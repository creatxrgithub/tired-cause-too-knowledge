嘉定鎭江志﹝宋﹞史彌堅修﹝宋﹞盧憲纂

目錄

序

嘉定鎭江志二十二卷提要

卷首

郡縣表

卷一

地理﹝一﹞

敍郡

子目﹝缺﹞

揚州治曲阿

徐兗州治京口

晉陵郡徙治丹徒

南東海郡屬南徐治下

南泰山南蘭陵等郡

子目﹝缺﹞

子目﹝缺﹞

卷二

地理﹝二﹞

城池

丹徒縣

丹陽縣

金壇縣

坊巷

丹徒縣

丹陽縣﹝缺﹞

金壇縣﹝缺﹞

橋梁

丹徒縣

千秋橋

嘉定橋

淸風橋

長橋

折橋

丹陽縣﹝缺﹞

金壇縣﹝缺﹞

津渡

敍﹝缺﹞

丹徒縣

丹陽縣﹝缺﹞

金壇縣﹝缺﹞

卷三

風俗

攻守形勢

卷四

田賦

屯田

軍田

職田

卷五

賦稅

土貢

錢監﹝銀冶附﹞

寬賦

常賦

夏稅

秋稅

和買

經總制錢

免役錢

均役

課程

坊場河渡

卷六

地理﹝三﹞

山川

山

丹徒縣

京峴山

北固山

壽邱山

唐頹山

東山

蒜山

黃鶴山

招隱山

金山

石排山

焦山

釜鼎山

石公山

檀山

汝山

白兔山

唐山

長山

五州山

大瀆山

雨山

香山

馬迹山

娘子山

鐵鑪山

靈山

覆船山

道士山

曹山

侖山

阿育王山

丹陽縣

嘉山

經山

沈山

陳山

金壇縣

顧龍山

茅山

靑龍山

大岯山

水

丹徒縣

神溪水

京江水

丹徒水

丹陽縣﹝缺﹞

金壇縣﹝缺﹞

河

丹徒縣

伊婁河

丹陽縣﹝缺﹞

金壇縣﹝缺﹞

湖

丹徒縣﹝缺﹞

丹陽縣

練湖

金壇縣

思湖

髙湖

長塘湖

港

丹徒縣

澗壁港

丁卯港

蕭塘港

洪信港

炭渚港

丹徒東西二港

上朱港下朱港

黃港

髙義港

樂亭港

泄溝港

戴港

廟瀆港

大港

丹陽縣﹝缺﹞

金壇縣﹝缺﹞

塘

丹徒縣

新丰塘

官塘

下鼻塘下鼻港

丹陽縣﹝缺﹞

金壇縣﹝缺﹞

溪

丹徒縣

馬林溪

辰溪

丹陽縣

白鶴溪

金壇縣

大溪

唐王溪

澳

丹徒縣

歸水澳

丹陽縣﹝缺﹞

金壇縣﹝缺﹞

蕩

丹徒縣﹝缺﹞

丹陽縣﹝缺﹞

金壇縣

白龍蕩

池

丹徒縣

放生池

丹陽縣﹝缺﹞

金壇縣﹝缺﹞

井泉

丹徒縣

中泠泉

丹陽縣

葛洪煉丹井

金壇縣﹝缺﹞

卷七

宮室﹝一﹞

祠廟

丹徒縣

明應英濟公祠

樞使宇文紹節祠

李衛公徳裕祠

故相文簡向敏中祠

故相秀國公陳升之祠

故相魏國公蘇頌祠

彭山龍祠

三賢祠

武烈帝廟

徐偃王廟

英靈普護聖惠泰江王廟

丹陽縣﹝缺﹞

金壇縣﹝缺﹞

卷八

僧寺

寺

丹徒縣

甘露寺

永業寺

妙喜寺

紹安寺

靖林寺

崇祚寺

善業寺

興業寺

景靈寺

幽棲寺

梁廣寺

丹陽縣﹝缺﹞

金壇縣﹝缺﹞

院

丹徒縣

普濟禪院

因勝報親院

昭慶報慈院

羅漢院

天王感慈院

奉聖院

惠安院

報恩院

福因智果院

安聖院

黃杜普濟院

海會院

登云院

顯慈院

顯慶崇福院

顯孝褒親院

靈建院

寶城院

丹陽縣

廣福院

金壇縣﹝缺﹞

卷九

道觀

觀

丹徒縣

華陽觀

丹陽縣

延昌觀

歸眞觀

金壇縣

太虛觀

崇眞觀

淸眞觀

華陽觀

玉虛觀

洞虛觀

衝寂觀

遊仙觀

院

丹徒縣

黃堂道院

丹陽縣﹝缺﹞

金壇縣﹝缺﹞

卷十學校

子目﹝缺﹞

鎭江府學

丹徒縣學

丹陽縣學﹝缺﹞

金壇縣學﹝缺﹞

子目﹝缺﹞

丹徒縣

丹陽縣

金壇縣

書院

丹徒縣﹝缺﹞

丹陽縣﹝缺﹞

金壇縣

兵防

子目﹝缺﹞

水軍

樓櫓

北府兵

義軍

萬鈞神弩

步騎

鎭海軍

宣潤弩手

樓船

丹楊軍

挽硬

甲士敢死士

後樓兵

淩波軍

新舊水軍營

都巡檢營廨

汰冗兵

募敢戰之士

赤心奇兵兩軍

防江軍

禁軍

廂軍崇節指揮

廂軍牢城

威輔堂

止戈亭

巡鋪

土軍弓手

丹徒縣

丹陽縣

金壇縣

子目﹝缺﹞

卷十一

古迹

居宅

丹徒縣

晉刁勰宅

南唐林仁肇宅

贊善大夫陳翊宅

宋故相秀國陳升之宅

翰林學士三司使沈括宅

故相魏國公蘇頌宅

知院蔡卞宅

中書侍郎劉逵宅

丹陽縣

晉王珣宅

梁武帝宅

唐桓彥範宅

張祜宅

權徳輿宅

宋樞密副使邵亢宅

中書舍人蔡肇宅

陳輔

金壇縣

宋參知政事張綱宅

知樞密院事湯鵬舉宅

陵墓

陵

丹徒縣

宋興寧陵

孝懿蕭皇后陵

胡婕妤陵

丹陽縣

齊宣帝休安陵

景帝道生永安陵

髙帝道成泰安陵

武帝頤景安陵

明帝鸞興安陵

梁文帝順之建陵

武帝衍修陵

簡文帝綱莊陵

金壇縣﹝缺﹞

墓

丹徒縣

吳孫氏墓

晉郗曇墓

禇裒墓

宋神士墓

南唐徐知諫妻贈東平郡君呂氏墓

宋兗王李從謙墓

京西轉運使蘇舜元墓

祠部員外郎祕閣校理贈少師王介墓

光祿卿王罕及其妻昭州平樂縣主簿墓

禮部郎中米芾墓

同知樞密院事林希墓

尙書左丞謚安惠鄧潤甫墓

祕書監知應天府翟思墓

朝散大夫知楚州陳向墓

丞相文肅曾布墓

正議大夫曾�墓

朝散大夫提點杭州洞霄宮蔡淵墓

吏部尙書蔣猷墓

中書侍郎劉逵墓

資政殿學士趙野墓

觀文殿學士謚忠簡宗澤墓

承議郎知眞州劉公彥墓

開府儀同三司詹文墓

資政殿學士詹度墓

供備庫副使贈武顯大夫向子莘墓

龍圖鄭�墓

殿丞周�墓

尙書郎洪�墓

運使髙�墓

兵部郎張頡墓

通奉大夫淮南運判孫藎墓

後湖居士蘇庠墓

知處州柳仲永墓

節度使魏勝墓

都統制謚毅武王勝墓

成肅皇后父謝冀王墓

太原郡侯贈節度使王剛墓

直顯謨閣呂擢墓

蠹齋先生眞州教授周孚墓

朝奉郎通判範邦彥墓

朝請郎西外宗正丞張大允墓

鄕貢進士姜謙光墓

湖州教授陳珙墓

朝請大夫知辰州王萬全墓

建康府教授田曉墓

步帥果州團練使劉超墓

中奉大夫成都運判霍虎墓

權馬司左領衛將軍張良顯墓

殿帥節度使郭鈞墓

宣義郎將作監主簿馬元穎妻榮氏合葬墓

贈少師應安道墓

武義大夫何淮墓

總管佐領衛將軍李師閔墓

迪功郎常州武進縣主簿孔璇墓

成忠郎孔珪墓

丹陽縣

吳孫堅墓

晉周氏墓

包氏墓

梁宏偃將軍墓

宋三司鹽鐵判官邵飾墓

樞密副使邵亢墓

將作監主簿章友直墓

直祕閣知盱眙軍兪長吉之墓

金壇縣

漢左恢墓

吳左思墓

晉吏部東陽太守袁宏墓

周祗墓

宋司空錄尙書徐羨之墓

梁中書舍人給事中王國侍郎袁興祖墓

唐戴叔倫墓

姚長官墳

知嶽州陳孝威墓

中書侍郎謚忠穆張愨墓

宗正丞蘇嘉墓

徽猷閣待制曾統墓

直寶文閣知建康府張鎭墓

右文殿修撰知桂州張君冑墓

大理少卿譚知柔墓

右司知常州莊必彊墓

參知政事謚文簡張綱墓

知樞密院事謚敏肅湯鵬舉墓

大理卿吳交如墓

奉直大夫知吉州王萬樞墓

云茅居士劉蒙慶墓

稻田提舉堵閏墓

卷十二

宮室﹝二﹞

樓

丹徒縣

多景樓

北固樓

喜雨樓

丹陽縣﹝缺﹞

金壇縣﹝缺﹞

臺

丹徒縣﹝缺﹞

丹陽縣﹝缺﹞

金壇縣

武功臺

亭

丹徒縣

濟川亭

皇華亭

需亭

送舟亭

晚山亭

丹陽縣

神亭

金壇縣﹝缺﹞

堂

丹徒縣

妓堂

丹陽縣﹝缺﹞

金壇縣﹝缺﹞

公廨

治所

郡治

總領所

供軍堂

花信亭

得江樓

仁亭

愛山堂

紬書堂

小蓬萊

山春亭杏亭

一笑亭

丹徒縣治

向吳亭

監務廳

丹陽縣治﹝缺﹞

三賢堂

金鶯池﹝缺﹞

金壇縣治﹝缺﹞

監稅廳

倉

丹徒縣

轉般倉

都倉

戶部大軍三倉

丹陽縣

常平倉

金壇縣

常平倉

庫

丹徒縣

戶部大軍庫

甲仗庫

四酒庫

寄樁庫

效士上酒庫

效士下酒庫

公使錢庫

戶部贍軍庫

酒庫八仙庫

丹陽縣

常平庫

金壇縣﹝缺﹞

驛傳

丹徒縣

髙資館

丹徒驛

丹陽館

秦潭驛

丹陽縣

使館

金壇縣

華陽館

延陵館

郵傳

丹徒縣

丹陽縣

金壇縣

務

丹徒縣

織羅務

都商稅務

江口稅務

都酒務

比較東務

比較西務

榷貨務都茶場

丹陽縣

酒稅務

呂城酒務

金壇縣﹝缺﹞

場

丹徒縣

造船場

艸場

丹陽縣﹝缺﹞

金壇縣﹝缺﹞

卷十三

刺守﹝一﹞

晉徐州刺史﹝兗州附﹞

紀瞻

祖逖

周顗

蔡豹

王邃

庾亮

劉遐

郗鑑

蔡謨

何充

桓溫

荀羨

郗曇

範汪

庾希

郗愔

刁彜

王坦之

桓沖

王蘊

謝元

謝安

瑯邪王道子

譙王愔

王恭

謝琰

劉牢之

世子元顯

桓修

劉裕

劉道憐

劉義符

晉晉陵太守

張闓

周懋

劉耽

顧和

江灌

王茂之

卞耽

王蘊

劉牢之

殷仲堪

吳隱之

劉敬宣

諸葛長民

殷道叔

謝景仁

宋南徐州刺史﹝南兗附﹞

彭城王義康

檀道濟

江夏王義恭

衡陽王義季

南譙王義宣

廣陵王誕

廬陵王紹

始興王浚

豫章王子尙

劉延孫

新安王子鸞

王元謨

永嘉王子仁

桂陽王休範

晉平王休佑

巴陵王休若

劉秉明

建平王景素

武陵王贊

齊王蕭道成

晉熙王燮

齊南徐州刺史

臨川獻王蕭映

蕭晃

豫章王嶷

南郡王長懋

聞喜公子良

桂陽王鑠

安成王嵩

江夏王鋒

永嘉王昭粲

海陵王昭文

河東王鉉

蕭鸞

始安王遙光

蕭諶

晉安王寶義

邵陵王寶攸

江夏王寶元

晉熙王寶嵩

鄱陽王寶夤

蕭衍

蕭秀

梁南徐州刺史

臨川王宏

鄱陽王恢

建安王偉

豫章王綜

南康王績

晉安王綱

廬陵王續

華容公歡

武陵王紀

河東王譽

臨川王正義

邵陵王綸

蕭藻

新興王大莊

南海郡王大臨

陳霸先

徐嗣徽

陳南徐州刺史

侯安都

陳擬

徐度

畱異

安成王頊

周寶安

黃法奭毛

鄱陽王伯山

淳於量

豫章王叔英

新安王伯固

廬陵王伯仁

河東王叔獻

宜都王叔明

蕭摩訶

永嘉王彥正

南海王虔

杜洪泰

宋齊梁行南徐州事

江智淵

顧琛

王僧虔

蕭道成

李安民

江槪

劉善明

江斆

王文和

張瓌

蕭穎冑

蕭遙光

江祀

陸慧曉

劉繪

謝朓

胡諧之

範岫

蕭琛

蕭恭

謝覽

劉孝綽

王泰

王僧孺

王份

張纘

孔休源

宋齊南東海太守

庾登之

羊元保

江湛

袁淑

何偃

武昌王渾

劉彧

沈曇慶

庾徽之

江智淵

王僧虔

顧琛

宗越

蕭惠開

蕭道成

袁粲

沈文季

陸澄

柳世隆

王繢

江槪

謝朏

劉善明

齊王元邈

蕭赤斧

王廣之

江謐

虞悰

江斆

張瓌

蕭穎冑

蕭遙光

江祀

謝朓

陸慧曉

劉繪

蕭秀

宋齊梁陳南蘭陵太守

劉彧

蕭諶

巴陵王子倫

梁王泰

王僧孺

王份

孔休源

謝證

張纘

張綰

徐度

侯安都

程靈洗

周文育

蕭濟

卷十四

刺守﹝二﹞

唐潤州刺守

薛寶積

李元義

李厚徳

盧承慶

喬師望

盧明

來敬業

李思文

張公休

竇孝諶

盧徽遠

王美暢

畢隆擇

韋銑

李浚

陸象先

唐若山

王琚

劉日正

徐嶠

韋昭理

齊澣

董琬

王景肅

嚴損之

林洋濟

閻敬之

劉匯

季廣琛

韋儇

韋元甫

韓賁

韋損

樊晃

蕭定

馬炫

韓滉

白志貞

王緯

李若初

李錡

王澹

李元素

韓皐

閻濟美

薛蘋

李翛

竇易直

李徳裕

李蟾

丁公著

王璠

賈餗

路隋

崔郾

盧商

盧簡辭

鄭明

李景遜

崔瑤

敬晦

李琢

蕭寘

杜審權

楊收

曹確

趙隱

裴璩

髙駢

周寶

成及

李順節

安仁義

李鋋

錢鏐

王茂章

李徳誠

五代潤州刺守

徐溫

徐知誥

徐知諫

徐知詢

徐知諤

盧文進

王輿

馬仁裕

宋齊邱

徐運

李金全

李宏冀

林仁肇

趙宣輔

嚴續

尙全恭

盧絳

劉澄

卷十五

刺守﹝三﹞

宋潤州太守

丁徳裕

劉蒙正

王明

柳開

秦羲

魏瓘

林濰

牛學士

趙舍人

魏琰

陳麗天

孫衝

王昱

王隨

李縠

龐籍

範仲淹

席平

李絢

劉立之

錢彥遠

王琪

張升

孫夷甫

陳亞

沈周

章郎中

潘夙

裴煜

錢公輔

余良肱

王琪

曹殿丞

李及之

孔延之

滕甫

孫覺

王安禮

徐億

呂嘉問

盧秉

鞠眞卿

許遵

趙楊

楊傑

蔡卞

王覿

林希

張耒

崔公度

王悆

龔原

王古

傅燮

曾布

葛蘩

範致虛

虞策

葉�

盧航

劉拯

兪木

林虡希

韓跂

李圖南

林震

蔡居厚

毛友

沈純誠

虞奕

張汝舟

李堯文

柳庭俊

趙億

梅執禮

蔡翛

李皓

趙子崧

錢伯言

葉煥

陳邦光

胡唐老

劉光世

胡世將

沈晦

沈與求

李謨

劉寧

曾開

劉岑

程邁

孟忠厚

郭仲

劉子羽

鮑琚

汪藻

蔣璨

鄭滋

榮嶷

曾湻

黃穆厚

張柟

張匯

王循友

張修

蔣及祖

董蘋

楊揆

鄭作肅

趙公稱

方滋

朱夏卿

李直

呂擢

陳天麟

蔡洸

黃鈞

張津

沈復

呂正巳

司馬伋

曾逮

潘緯

錢良臣

耿秉

蓋經

張枃

張子顏

葉翥

趙彥逾

馬大同

陳居仁

楊大灋

萬鍾

張叔椿

李沐

黃由

張孝伯

辛棄疾

李大異

宇文紹節

錢廷玉

趙師﹝上睪下廾﹞

兪烈

傅伯成

宇文紹

史彌堅

參佐﹝一﹞

晉宋齊梁陳大小中正以下

大中正

伏滔

徐邈

徐廣

江夷

羊規

檀韶

王鎭之

蕭思話

江湛

齊王延之

梁王份

蕭琛

蕭子云

王衝

江總

王通

王固

徐陵

中正

王琨

江斆

王奐

王晏

徐孝嗣

臧未甄

徐勉

軍司

徐謨

郤曇

監軍

孟昶

檀道濟

知畱府事

陳曇朗

徐度

監州

陸慧曉

陳曇朗

陳擬

裴子烈

沈恪

晉宋齊梁陳長史司馬以下

長史

劉遐

郤愔

荀羨

王胡之褚裒

殷仲堪

袁湛

謝方明

張劭

沈曇慶

羊元保

江湛

袁淑

何偃

江智淵

庾徽之

王僧虔

蕭惠開

沈文季

王繢

江槪

謝朏

江謐

盧悰

江祀

陸惠曉

劉繪

沈佚之

範岫

蕭琛

蕭秀

梁王份

謝證

王泰

王僧孺

孔休源

褚球

張纘

謝哲

陳霸先

司馬

袁喬

卞耽

劉牢之

檀韶

刁宏

謝景仁

檀道濟

陸仲元

顧琛

蕭道成

柳世隆

何季穆

孫謙

齊王元邈

蕭赤斧

王廣之

陸慧曉

王寶元

沈恪

從事中郎

王敬宏

謝方明

蕭道成

徐孝嗣

蕭幹

功曹

江逌

徐羨之

沈璞

參軍事

檀道濟

檀韶

檀祗

劉粹

向靖

臧熹

沈淵子

沈田子

臧燾

江淹

軍府主簿

沈穆夫

劉穆之

謝方明

蕭惠開

何昌寓

記室

徐廣

劉穆之

何烱

蔡景歷

督護

徐龕

顧揚

顧眾揚

王允之

郭龍

劉鍾

行參軍

到彥之

宋到撝

參軍

李閎

曹納

江逌

李充

荀羨

鄭襲

劉奭

劉牢之

殷確

劉敬宣

沈警

劉襲

朱齡石

徐羨之

庾登之

劉秀之

孟龍符

孟懷玉

顧邁

左暄

沈顒

梁韋翽

咨議參軍

徐廣

袁湛

劉粹

王諶

柳世隆

劉善明

謝朓

柳憕

梁王規

錄事參軍

劉穆之

徐摛

記室參軍

羊徽

王螭

蔡履

蔡景歷

徐伯陽

中兵參軍

徐羨之

杜幼文

蕭道成

垣慶延

刑獄參軍

樂藹

法曹參軍

劉琎

晉宋齊梁陳別駕治中以下

別駕

徐放

徐羨之

蕭惠開

劉瑀

劉子捲

張永

張岱

王奐

江佑

梁臧

王泰

王勱

周宏實

徐伯陽

治中

王敬宏

蕭惠開

王琨

蕭洽

劉遵

劉苞

蕭視素

王冏

州郡主簿

孫泰

檀韶

劉鍾

朱齡石

朱超石

江秉之

王華通

江斆

王思遠

範云

徐崧

劉孺

江紑

蔡陳證書

西曹書佐

徐廣

檀韶

檀超

到坦

王智深

王潭

到洽

沈君理

祭酒從事

羊規

荀伯玉

王智深

議曹從事

徐度之

部郡從事

徐廣

何無忌

劉毅

檀韶

劉道憐

王元謨

劉悛

蕭諶

祖衝之

江淹

宋迄陳郡丞

郡丞

江淹

徐伯陽

齊梁典簽文學

典簽

呂承緒

湯道湣

文學

馬樞

唐副使行軍司馬以下

副使

唐房武

潘孟陽

竇庠

李位

韋齊休

方訥

行軍司馬

徐玠楊

幕府幕僚

何士幹

李約

馮定

杜審權

孟遲

從事

房孺復

杜式方

鄭亞

張中丞

判官

裴寬

顧況

王澹

周判官

李判官

楊假

顧云

髙越

袁特

郝郎中

艾筠

支使

姚南仲

邢羣

掌書記

李紳

劉三復

喬輔舜

田書記

推官

姚南仲

邢羣牧

李推官

顧彥回

巡官﹝館驛巡官附﹞

邢羣牧

杜顗

姚頲

尙愨

隨軍

韓滉

卷十六

參佐﹝二﹞

唐別駕長史司馬以下

別駕

李潔

司馬貞

長史

姜皎

顏元孫

髙紹

邢長史

司馬

薛訥

李嶠

劉延嗣

李元紘

令狐滔

陶司馬

武就

鄭微

云朝霞

陳彥謙

郡丞

岑郡丞

顧況

賓佐

張褘

通判軍府

方訥

錄事參軍事諸曹參軍

魏晰

包岋

司功參軍事

李榮

裴侑

李眺

薛司功

韓啟

司倉參軍事

韓掖

司戶參軍事

李信

盧正容

姚閒

陸峴

司兵參軍事

沈岌

王瓚

司法參軍事

杜佑

司士參軍事

盧準

參軍事

裴寬

薛云童

李暉

權少淸

知市事

路隋

監渡

馬仁裕

唐知鹽鐵院宋通判以下

知鹽鐵院

薛諲

宋參佐

通判

向約

江某

王太博

黃殿丞

李屯田

夏侯元

趙億

葛立隆

曾紆

陳昱

韓仲通

葛佑之

劉公彥

南廳壁記

北廳壁記

西廳壁記

鈐轄

簽判一員

鄭民彜

壁記

節度掌書記

孫立節

觀察支使

程珦

節度推官一員

阮逸

孫錫

胥彥迪

壁記舊缺

觀察推官一員

陳郁

許渤

王覿

祝夔

劉察推正甫

壁記舊缺

職官幕掾

李育

吳默

郡掾

胡唐老

儀兵刑曹

陳桷

陶旊

蔡佑

陳晁

錄事參軍一員

趙師陟

司理參軍一員

虞太微

季淇

司戶參軍一員

劉正固

司法參軍一員

學職

李覯

曾旼

毛友

董鑄

董弅

壁記

都倉兼糴納一

曾旼

織羅務

蘇攜

都酒務一員

陳某

將佐

唐都頭以下

都頭

翟行約

都知兵馬使

張潾

張子良

李奉仙

田少卿

押衙

趙翼

大將﹝衙將裨將附﹞

王棲曜

李長榮

柏良器

趙琦

裴行立

王國淸

淩茂正

王克容

張潾

梁纘

張郁

劉浩

秦師權

陳佑

宋都統制以下

都統制

卷十七

宰貳

丹徒縣令﹝丞佐附﹞

陸肅

賈淵

沈巑之

梁虞

徐摛

王宏道

季丹徒

溫丹徒

彭彥規

項斯

段明府

顧彥回

王紀

李韶

陳之奇

王國

丹徒黃令

侯道濟

陳安止

陸安民

王深

陳沂

葉夢得

丹陽縣令﹝丞佐附﹞

宋到

戴景度

褚澐

劉之遴

王僧恕

邁之

師賢

杜羔

沈琰

李令從

邵摯

盧少卿

李延陵

延陵張宰

鍾重漸

李韶

韋少府尉

顧雍

吾粲

孫助

孔曲阿

周洽

邱仲孚

褚澐

臧仲博

江子一

司馬壽

胡潁

陳擬

周宏貞

尹元貞

柳尙素

韓暈

杜孟寅

王瓊

孔絢

李明府

陸謀

韋廣宗

啖助

李紘

李素臣

鄭倫

趙少府

丁少府

樊潛

呂延禎

郭道規

吳淑

宋王令

許元

蘇京

張蒙

蘇攜

夏竦

王致堯

虞元佐

金壇縣令﹝丞佐附﹞

岑羲

武平一

劉彥回

徐有鄰

武譚

李晤

胡玘

姚合

樊諭

王甲

蕭穎士

韋泛

吳中復

曾長官

李坦

曾憓

江寓

寓治

總領所

糧料院

幹辦公事

卷十八

人物﹝一﹞

包咸

殷禮

宏咨

韋曜

華核

左思

祖逖

劉混

劉爽

劉回

劉建

劉毅

徐寧

徐澄之

王雅

孟珩

孟馥

臧汪

何倫

何無忌

殷確

殷曠之

蕭源之

諸葛長民

檀憑之

劉道憐

劉穆之

劉粹

劉伯龍

劉康祖

劉道產

虞邱進

檀嶷之

向靖

孟懷玉

孟靈休

徐羨之

徐豁

徐憑道

徐長宗

徐耕

王萬慶

王微

臧燾

臧質

蕭思話

關康之

何承天

何助

戴顒

戴明寶

奚顯度

蕭惠基

劉季連

劉祥

劉尙父

王諶

王延之

徐孝嗣

徐融

徐度之

臧榮緒

檀超

邱巨源

何詢

何敬叔

何慧炬

蕭惠訓

蕭介

蕭愷南

江淹

江革

王琳

王規

王僧孺

徐勉

徐緄

徐超

臧未甄

臧嚴

劉愨

劉勰

何遜

何思澄

何遠

鮑機

陶宏景

諸葛璩

徐陵

萬載

徐伯陽

蕭允

蕭密

蕭濟

蕭摩訶

蔡景歷

馬樞

鮑宏

徐則

庾抱

蕭立南

許叔牙

孫處元

馬挺

丁仙芝

蔡隱邱

蔡希周

儲光羲

陶翰

談戭

申堂構

張暈

張彥雄

包融

包章

周瑀

周惟長

殷遙

殷璠

樊光

沈如筠

徐延壽

皇甫敬徳

朱放

湯賁

權臯

劉太衝

劉三復

李暢

李紳

顧況

鄭光

尙愨

元詵

王總

陸橋

張文謹

周孝懷

湯淸源

五代包泊

丁袗

刁彥能

劉瑜

沈彬隱

陳翊

林仁肇

吳文

刁舒

吳淑

卷十九

人物﹝二﹞

李覺

劉無極

顧時大

張大允

史正志

胡緝

湯模

向子莘

卷二十

總目﹝缺﹞

釋

蕭惠開

元素

甘露寺某僧

宋僧應夫

僧祖可

江西僧書記道舉

道

晉道士王纂

唐魏法師隆

王遠知

桓尊師

李含光

妙明眞人

卷二十一

祥異

天文

虹

地震

火

花木

龍鳳

鳥獸

虫魚

器物

謠

讖

紀異

雜錄﹝一﹞

子目﹝缺﹞

文事

卷二十二

雜錄﹝二﹞

武事

卹刑

鞫獄

拾遺

附錄

嘉定鎭江續志

以下見二卷坊巷門內

以下見六卷放生池條後

以下見十卷學官元日上巳條後

以下見十二卷妓堂條後

以下見十三卷史彌堅條後

咸淳鎭江志

以下見五卷常賦目後

以下見六卷長塘湖注

以下見七卷三賢祠堂條後

以下見十卷禦書殿條後

以下見十卷麟鳳碑條後

以下見十卷學官元日上巳條後

以下見十二卷多景樓注

以下見十二卷妓堂條後

以下見十五卷劉子羽注

以下見十五卷劉穆之注

以下見十六卷李元紘注

以下見十八卷徐廣注

以下見十八卷檀道濟注

以下見十八卷吳淑條後

以下見十九卷李覺條前

以下見十九卷張大允條前

以下見十九卷顧時大條前

以下見十九卷胡緝條前

以下見十九卷胡緝條後

以下見十九卷湯模條前

以下見十九卷向舍人條前

以下見六卷金山注

以下見十七卷葉夢得注

永樂鎭江志

以下見四卷田賦條後

以下見五卷常賦條後

以下見五卷課程條前

以下見六卷汝山注

以下見六卷顧龍山注

以下見六卷長塘湖注

以下見六卷白龍蕩注

以下見十五卷柳開注

以下見十五卷王琪注

以下見十五卷王覿注

以下見十五卷檀道濟注

以下見十五卷江淹注

以下見十八卷包咸注

以下見十八卷劉粹注

以下見十八卷皇甫冉注

以下見十九卷陳東注

校勘記

序

目錄

跋

嘉定鎭江志﹝宋﹞史彌堅修﹝宋﹞盧憲纂

目錄

序

嘉定鎭江志二十二卷提要

卷首

郡縣表

卷一

地理﹝一﹞

敍郡

子目﹝缺﹞

揚州治曲阿

徐兗州治京口

晉陵郡徙治丹徒

南東海郡屬南徐治下

南泰山南蘭陵等郡

子目﹝缺﹞

子目﹝缺﹞

卷二

地理﹝二﹞

城池

丹徒縣

丹陽縣

金壇縣

坊巷

丹徒縣

丹陽縣﹝缺﹞

金壇縣﹝缺﹞

橋梁

丹徒縣

千秋橋

嘉定橋

淸風橋

長橋

折橋

丹陽縣﹝缺﹞

金壇縣﹝缺﹞

津渡

敍﹝缺﹞

丹徒縣

丹陽縣﹝缺﹞

金壇縣﹝缺﹞

卷三

風俗

攻守形勢

卷四

田賦

屯田

軍田

職田

卷五

賦稅

土貢

錢監﹝銀冶附﹞

寬賦

常賦

夏稅

秋稅

和買

經總制錢

免役錢

均役

課程

坊場河渡

卷六

地理﹝三﹞

山川

山

丹徒縣

京峴山

北固山

壽邱山

唐頹山

東山

蒜山

黃鶴山

招隱山

金山

石排山

焦山

釜鼎山

石公山

檀山

汝山

白兔山

唐山

長山

五州山

大瀆山

雨山

香山

馬迹山

娘子山

鐵鑪山

靈山

覆船山

道士山

曹山

侖山

阿育王山

丹陽縣

嘉山

經山

沈山

陳山

金壇縣

顧龍山

茅山

靑龍山

大岯山

水

丹徒縣

神溪水

京江水

丹徒水

丹陽縣﹝缺﹞

金壇縣﹝缺﹞

河

丹徒縣

伊婁河

丹陽縣﹝缺﹞

金壇縣﹝缺﹞

湖

丹徒縣﹝缺﹞

丹陽縣

練湖

金壇縣

思湖

髙湖

長塘湖

港

丹徒縣

澗壁港

丁卯港

蕭塘港

洪信港

炭渚港

丹徒東西二港

上朱港下朱港

黃港

髙義港

樂亭港

泄溝港

戴港

廟瀆港

大港

丹陽縣﹝缺﹞

金壇縣﹝缺﹞

塘

丹徒縣

新丰塘

官塘

下鼻塘下鼻港

丹陽縣﹝缺﹞

金壇縣﹝缺﹞

溪

丹徒縣

馬林溪

辰溪

丹陽縣

白鶴溪

金壇縣

大溪

唐王溪

澳

丹徒縣

歸水澳

丹陽縣﹝缺﹞

金壇縣﹝缺﹞

蕩

丹徒縣﹝缺﹞

丹陽縣﹝缺﹞

金壇縣

白龍蕩

池

丹徒縣

放生池

丹陽縣﹝缺﹞

金壇縣﹝缺﹞

井泉

丹徒縣

中泠泉

丹陽縣

葛洪煉丹井

金壇縣﹝缺﹞

卷七

宮室﹝一﹞

祠廟

丹徒縣

明應英濟公祠

樞使宇文紹節祠

李衛公徳裕祠

故相文簡向敏中祠

故相秀國公陳升之祠

故相魏國公蘇頌祠

彭山龍祠

三賢祠

武烈帝廟

徐偃王廟

英靈普護聖惠泰江王廟

丹陽縣﹝缺﹞

金壇縣﹝缺﹞

卷八

僧寺

寺

丹徒縣

甘露寺

永業寺

妙喜寺

紹安寺

靖林寺

崇祚寺

善業寺

興業寺

景靈寺

幽棲寺

梁廣寺

丹陽縣﹝缺﹞

金壇縣﹝缺﹞

院

丹徒縣

普濟禪院

因勝報親院

昭慶報慈院

羅漢院

天王感慈院

奉聖院

惠安院

報恩院

福因智果院

安聖院

黃杜普濟院

海會院

登云院

顯慈院

顯慶崇福院

顯孝褒親院

靈建院

寶城院

丹陽縣

廣福院

金壇縣﹝缺﹞

卷九

道觀

觀

丹徒縣

華陽觀

丹陽縣

延昌觀

歸眞觀

金壇縣

太虛觀

崇眞觀

淸眞觀

華陽觀

玉虛觀

洞虛觀

衝寂觀

遊仙觀

院

丹徒縣

黃堂道院

丹陽縣﹝缺﹞

金壇縣﹝缺﹞

卷十學校

子目﹝缺﹞

鎭江府學

丹徒縣學

丹陽縣學﹝缺﹞

金壇縣學﹝缺﹞

子目﹝缺﹞

丹徒縣

丹陽縣

金壇縣

書院

丹徒縣﹝缺﹞

丹陽縣﹝缺﹞

金壇縣

兵防

子目﹝缺﹞

水軍

樓櫓

北府兵

義軍

萬鈞神弩

步騎

鎭海軍

宣潤弩手

樓船

丹楊軍

挽硬

甲士敢死士

後樓兵

淩波軍

新舊水軍營

都巡檢營廨

汰冗兵

募敢戰之士

赤心奇兵兩軍

防江軍

禁軍

廂軍崇節指揮

廂軍牢城

威輔堂

止戈亭

巡鋪

土軍弓手

丹徒縣

丹陽縣

金壇縣

子目﹝缺﹞

卷十一

古迹

居宅

丹徒縣

晉刁勰宅

南唐林仁肇宅

贊善大夫陳翊宅

宋故相秀國陳升之宅

翰林學士三司使沈括宅

故相魏國公蘇頌宅

知院蔡卞宅

中書侍郎劉逵宅

丹陽縣

晉王珣宅

梁武帝宅

唐桓彥範宅

張祜宅

權徳輿宅

宋樞密副使邵亢宅

中書舍人蔡肇宅

陳輔

金壇縣

宋參知政事張綱宅

知樞密院事湯鵬舉宅

陵墓

陵

丹徒縣

宋興寧陵

孝懿蕭皇后陵

胡婕妤陵

丹陽縣

齊宣帝休安陵

景帝道生永安陵

髙帝道成泰安陵

武帝頤景安陵

明帝鸞興安陵

梁文帝順之建陵

武帝衍修陵

簡文帝綱莊陵

金壇縣﹝缺﹞

墓

丹徒縣

吳孫氏墓

晉郗曇墓

禇裒墓

宋神士墓

南唐徐知諫妻贈東平郡君呂氏墓

宋兗王李從謙墓

京西轉運使蘇舜元墓

祠部員外郎祕閣校理贈少師王介墓

光祿卿王罕及其妻昭州平樂縣主簿墓

禮部郎中米芾墓

同知樞密院事林希墓

尙書左丞謚安惠鄧潤甫墓

祕書監知應天府翟思墓

朝散大夫知楚州陳向墓

丞相文肅曾布墓

正議大夫曾�墓

朝散大夫提點杭州洞霄宮蔡淵墓

吏部尙書蔣猷墓

中書侍郎劉逵墓

資政殿學士趙野墓

觀文殿學士謚忠簡宗澤墓

承議郎知眞州劉公彥墓

開府儀同三司詹文墓

資政殿學士詹度墓

供備庫副使贈武顯大夫向子莘墓

龍圖鄭�墓

殿丞周�墓

尙書郎洪�墓

運使髙�墓

兵部郎張頡墓

通奉大夫淮南運判孫藎墓

後湖居士蘇庠墓

知處州柳仲永墓

節度使魏勝墓

都統制謚毅武王勝墓

成肅皇后父謝冀王墓

太原郡侯贈節度使王剛墓

直顯謨閣呂擢墓

蠹齋先生眞州教授周孚墓

朝奉郎通判範邦彥墓

朝請郎西外宗正丞張大允墓

鄕貢進士姜謙光墓

湖州教授陳珙墓

朝請大夫知辰州王萬全墓

建康府教授田曉墓

步帥果州團練使劉超墓

中奉大夫成都運判霍虎墓

權馬司左領衛將軍張良顯墓

殿帥節度使郭鈞墓

宣義郎將作監主簿馬元穎妻榮氏合葬墓

贈少師應安道墓

武義大夫何淮墓

總管佐領衛將軍李師閔墓

迪功郎常州武進縣主簿孔璇墓

成忠郎孔珪墓

丹陽縣

吳孫堅墓

晉周氏墓

包氏墓

梁宏偃將軍墓

宋三司鹽鐵判官邵飾墓

樞密副使邵亢墓

將作監主簿章友直墓

直祕閣知盱眙軍兪長吉之墓

金壇縣

漢左恢墓

吳左思墓

晉吏部東陽太守袁宏墓

周祗墓

宋司空錄尙書徐羨之墓

梁中書舍人給事中王國侍郎袁興祖墓

唐戴叔倫墓

姚長官墳

知嶽州陳孝威墓

中書侍郎謚忠穆張愨墓

宗正丞蘇嘉墓

徽猷閣待制曾統墓

直寶文閣知建康府張鎭墓

右文殿修撰知桂州張君冑墓

大理少卿譚知柔墓

右司知常州莊必彊墓

參知政事謚文簡張綱墓

知樞密院事謚敏肅湯鵬舉墓

大理卿吳交如墓

奉直大夫知吉州王萬樞墓

云茅居士劉蒙慶墓

稻田提舉堵閏墓

卷十二

宮室﹝二﹞

樓

丹徒縣

多景樓

北固樓

喜雨樓

丹陽縣﹝缺﹞

金壇縣﹝缺﹞

臺

丹徒縣﹝缺﹞

丹陽縣﹝缺﹞

金壇縣

武功臺

亭

丹徒縣

濟川亭

皇華亭

需亭

送舟亭

晚山亭

丹陽縣

神亭

金壇縣﹝缺﹞

堂

丹徒縣

妓堂

丹陽縣﹝缺﹞

金壇縣﹝缺﹞

公廨

治所

郡治

總領所

供軍堂

花信亭

得江樓

仁亭

愛山堂

紬書堂

小蓬萊

山春亭杏亭

一笑亭

丹徒縣治

向吳亭

監務廳

丹陽縣治﹝缺﹞

三賢堂

金鶯池﹝缺﹞

金壇縣治﹝缺﹞

監稅廳

倉

丹徒縣

轉般倉

都倉

戶部大軍三倉

丹陽縣

常平倉

金壇縣

常平倉

庫

丹徒縣

戶部大軍庫

甲仗庫

四酒庫

寄樁庫

效士上酒庫

效士下酒庫

公使錢庫

戶部贍軍庫

酒庫八仙庫

丹陽縣

常平庫

金壇縣﹝缺﹞

驛傳

丹徒縣

髙資館

丹徒驛

丹陽館

秦潭驛

丹陽縣

使館

金壇縣

華陽館

延陵館

郵傳

丹徒縣

丹陽縣

金壇縣

務

丹徒縣

織羅務

都商稅務

江口稅務

都酒務

比較東務

比較西務

榷貨務都茶場

丹陽縣

酒稅務

呂城酒務

金壇縣﹝缺﹞

場

丹徒縣

造船場

艸場

丹陽縣﹝缺﹞

金壇縣﹝缺﹞

卷十三

刺守﹝一﹞

晉徐州刺史﹝兗州附﹞

紀瞻

祖逖

周顗

蔡豹

王邃

庾亮

劉遐

郗鑑

蔡謨

何充

桓溫

荀羨

郗曇

範汪

庾希

郗愔

刁彜

王坦之

桓沖

王蘊

謝元

謝安

瑯邪王道子

譙王愔

王恭

謝琰

劉牢之

世子元顯

桓修

劉裕

劉道憐

劉義符

晉晉陵太守

張闓

周懋

劉耽

顧和

江灌

王茂之

卞耽

王蘊

劉牢之

殷仲堪

吳隱之

劉敬宣

諸葛長民

殷道叔

謝景仁

宋南徐州刺史﹝南兗附﹞

彭城王義康

檀道濟

江夏王義恭

衡陽王義季

南譙王義宣

廣陵王誕

廬陵王紹

始興王浚

豫章王子尙

劉延孫

新安王子鸞

王元謨

永嘉王子仁

桂陽王休範

晉平王休佑

巴陵王休若

劉秉明

建平王景素

武陵王贊

齊王蕭道成

晉熙王燮

齊南徐州刺史

臨川獻王蕭映

蕭晃

豫章王嶷

南郡王長懋

聞喜公子良

桂陽王鑠

安成王嵩

江夏王鋒

永嘉王昭粲

海陵王昭文

河東王鉉

蕭鸞

始安王遙光

蕭諶

晉安王寶義

邵陵王寶攸

江夏王寶元

晉熙王寶嵩

鄱陽王寶夤

蕭衍

蕭秀

梁南徐州刺史

臨川王宏

鄱陽王恢

建安王偉

豫章王綜

南康王績

晉安王綱

廬陵王續

華容公歡

武陵王紀

河東王譽

臨川王正義

邵陵王綸

蕭藻

新興王大莊

南海郡王大臨

陳霸先

徐嗣徽

陳南徐州刺史

侯安都

陳擬

徐度

畱異

安成王頊

周寶安

黃法奭毛

鄱陽王伯山

淳於量

豫章王叔英

新安王伯固

廬陵王伯仁

河東王叔獻

宜都王叔明

蕭摩訶

永嘉王彥正

南海王虔

杜洪泰

宋齊梁行南徐州事

江智淵

顧琛

王僧虔

蕭道成

李安民

江槪

劉善明

江斆

王文和

張瓌

蕭穎冑

蕭遙光

江祀

陸慧曉

劉繪

謝朓

胡諧之

範岫

蕭琛

蕭恭

謝覽

劉孝綽

王泰

王僧孺

王份

張纘

孔休源

宋齊南東海太守

庾登之

羊元保

江湛

袁淑

何偃

武昌王渾

劉彧

沈曇慶

庾徽之

江智淵

王僧虔

顧琛

宗越

蕭惠開

蕭道成

袁粲

沈文季

陸澄

柳世隆

王繢

江槪

謝朏

劉善明

齊王元邈

蕭赤斧

王廣之

江謐

虞悰

江斆

張瓌

蕭穎冑

蕭遙光

江祀

謝朓

陸慧曉

劉繪

蕭秀

宋齊梁陳南蘭陵太守

劉彧

蕭諶

巴陵王子倫

梁王泰

王僧孺

王份

孔休源

謝證

張纘

張綰

徐度

侯安都

程靈洗

周文育

蕭濟

卷十四

刺守﹝二﹞

唐潤州刺守

薛寶積

李元義

李厚徳

盧承慶

喬師望

盧明

來敬業

李思文

張公休

竇孝諶

盧徽遠

王美暢

畢隆擇

韋銑

李浚

陸象先

唐若山

王琚

劉日正

徐嶠

韋昭理

齊澣

董琬

王景肅

嚴損之

林洋濟

閻敬之

劉匯

季廣琛

韋儇

韋元甫

韓賁

韋損

樊晃

蕭定

馬炫

韓滉

白志貞

王緯

李若初

李錡

王澹

李元素

韓皐

閻濟美

薛蘋

李翛

竇易直

李徳裕

李蟾

丁公著

王璠

賈餗

路隋

崔郾

盧商

盧簡辭

鄭明

李景遜

崔瑤

敬晦

李琢

蕭寘

杜審權

楊收

曹確

趙隱

裴璩

髙駢

周寶

成及

李順節

安仁義

李鋋

錢鏐

王茂章

李徳誠

五代潤州刺守

徐溫

徐知誥

徐知諫

徐知詢

徐知諤

盧文進

王輿

馬仁裕

宋齊邱

徐運

李金全

李宏冀

林仁肇

趙宣輔

嚴續

尙全恭

盧絳

劉澄

卷十五

刺守﹝三﹞

宋潤州太守

丁徳裕

劉蒙正

王明

柳開

秦羲

魏瓘

林濰

牛學士

趙舍人

魏琰

陳麗天

孫衝

王昱

王隨

李縠

龐籍

範仲淹

席平

李絢

劉立之

錢彥遠

王琪

張升

孫夷甫

陳亞

沈周

章郎中

潘夙

裴煜

錢公輔

余良肱

王琪

曹殿丞

李及之

孔延之

滕甫

孫覺

王安禮

徐億

呂嘉問

盧秉

鞠眞卿

許遵

趙楊

楊傑

蔡卞

王覿

林希

張耒

崔公度

王悆

龔原

王古

傅燮

曾布

葛蘩

範致虛

虞策

葉�

盧航

劉拯

兪木

林虡希

韓跂

李圖南

林震

蔡居厚

毛友

沈純誠

虞奕

張汝舟

李堯文

柳庭俊

趙億

梅執禮

蔡翛

李皓

趙子崧

錢伯言

葉煥

陳邦光

胡唐老

劉光世

胡世將

沈晦

沈與求

李謨

劉寧

曾開

劉岑

程邁

孟忠厚

郭仲

劉子羽

鮑琚

汪藻

蔣璨

鄭滋

榮嶷

曾湻

黃穆厚

張柟

張匯

王循友

張修

蔣及祖

董蘋

楊揆

鄭作肅

趙公稱

方滋

朱夏卿

李直

呂擢

陳天麟

蔡洸

黃鈞

張津

沈復

呂正巳

司馬伋

曾逮

潘緯

錢良臣

耿秉

蓋經

張枃

張子顏

葉翥

趙彥逾

馬大同

陳居仁

楊大灋

萬鐘

張叔椿

李沐

黃由

張孝伯

辛棄疾

李大異

宇文紹節

錢廷玉

趙師﹝上睪下廾﹞

兪烈

傅伯成

宇文紹

史彌堅

參佐﹝一﹞

晉宋齊梁陳大小中正以下

大中正

伏滔

徐邈

徐廣

江夷

羊規

檀韶

王鎭之

蕭思話

江湛

齊王延之

梁王份

蕭琛

蕭子云

王衝

江總

王通

王固

徐陵

中正

王琨

江斆

王奐

王晏

徐孝嗣

臧未甄

徐勉

軍司

徐謨

郤曇

監軍

孟昶

檀道濟

知畱府事

陳曇朗

徐度

監州

陸慧曉

陳曇朗

陳擬

裴子烈

沈恪

晉宋齊梁陳長史司馬以下

長史

劉遐

郤愔

荀羨

王胡之褚裒

殷仲堪

袁湛

謝方明

張劭

沈曇慶

羊元保

江湛

袁淑

何偃

江智淵

庾徽之

王僧虔

蕭惠開

沈文季

王繢

江槪

謝朏

江謐

盧悰

江祀

陸惠曉

劉繪

沈佚之

範岫

蕭琛

蕭秀

梁王份

謝證

王泰

王僧孺

孔休源

褚球

張纘

謝哲

陳霸先

司馬

袁喬

卞耽

劉牢之

檀韶

刁宏

謝景仁

檀道濟

陸仲元

顧琛

蕭道成

柳世隆

何季穆

孫謙

齊王元邈

蕭赤斧

王廣之

陸慧曉

王寶元

沈恪

從事中郎

王敬宏

謝方明

蕭道成

徐孝嗣

蕭幹

功曹

江逌

徐羨之

沈璞

參軍事

檀道濟

檀韶

檀祗

劉粹

向靖

臧熹

沈淵子

沈田子

臧燾

江淹

軍府主簿

沈穆夫

劉穆之

謝方明

蕭惠開

何昌寓

記室

徐廣

劉穆之

何烱

蔡景歷

督護

徐龕

顧揚

顧眾揚

王允之

郭龍

劉鐘

行參軍

到彥之

宋到撝

參軍

李閎

曹納

江逌

李充

荀羨

鄭襲

劉奭

劉牢之

殷確

劉敬宣

沈警

劉襲

朱齡石

徐羨之

庾登之

劉秀之

孟龍符

孟懷玉

顧邁

左暄

沈顒

梁韋翽

咨議參軍

徐廣

袁湛

劉粹

王諶

柳世隆

劉善明

謝朓

柳憕

梁王規

錄事參軍

劉穆之

徐摛

記室參軍

羊徽

王螭

蔡履

蔡景歷

徐伯陽

中兵參軍

徐羨之

杜幼文

蕭道成

垣慶延

刑獄參軍

樂藹

法曹參軍

劉琎

晉宋齊梁陳別駕治中以下

別駕

徐放

徐羨之

蕭惠開

劉瑀

劉子捲

張永

張岱

王奐

江佑

梁臧

王泰

王勱

周宏實

徐伯陽

治中

王敬宏

蕭惠開

王琨

蕭洽

劉遵

劉苞

蕭視素

王冏

州郡主簿

孫泰

檀韶

劉鐘

朱齡石

朱超石

江秉之

王華通

江斆

王思遠

範云

徐崧

劉孺

江紑

蔡陳證書

西曹書佐

徐廣

檀韶

檀超

到坦

王智深

王潭

到洽

沈君理

祭酒從事

羊規

荀伯玉

王智深

議曹從事

徐度之

部郡從事

徐廣

何無忌

劉毅

檀韶

劉道憐

王元謨

劉悛

蕭諶

祖衝之

江淹

宋迄陳郡丞

郡丞

江淹

徐伯陽

齊梁典簽文學

典簽

呂承緒

湯道湣

文學

馬樞

唐副使行軍司馬以下

副使

唐房武

潘孟陽

竇庠

李位

韋齊休

方訥

行軍司馬

徐玠楊

幕府幕僚

何士幹

李約

馮定

杜審權

孟遲

從事

房孺復

杜式方

鄭亞

張中丞

判官

裴寬

顧況

王澹

周判官

李判官

楊假

顧云

髙越

袁特

郝郎中

艾筠

支使

姚南仲

邢羣

掌書記

李紳

劉三復

喬輔舜

田書記

推官

姚南仲

邢羣牧

李推官

顧彥回

巡官﹝館驛巡官附﹞

邢羣牧

杜顗

姚頲

尙愨

隨軍

韓滉

卷十六

參佐﹝二﹞

唐別駕長史司馬以下

別駕

李潔

司馬貞

長史

姜皎

顏元孫

髙紹

邢長史

司馬

薛訥

李嶠

劉延嗣

李元紘

令狐滔

陶司馬

武就

鄭微

云朝霞

陳彥謙

郡丞

岑郡丞

顧況

賓佐

張褘

通判軍府

方訥

錄事參軍事諸曹參軍

魏晰

包岋

司功參軍事

李榮

裴侑

李眺

薛司功

韓啟

司倉參軍事

韓掖

司戶參軍事

李信

盧正容

姚閒

陸峴

司兵參軍事

沈岌

王瓚

司法參軍事

杜佑

司士參軍事

盧準

參軍事

裴寬

薛云童

李暉

權少淸

知市事

路隋

監渡

馬仁裕

唐知鹽鐵院宋通判以下

知鹽鐵院

薛諲

宋參佐

通判

向約

江某

王太博

黃殿丞

李屯田

夏侯元

趙億

葛立隆

曾紆

陳昱

韓仲通

葛佑之

劉公彥

南廳壁記

北廳壁記

西廳壁記

鈐轄

簽判一員

鄭民彜

壁記

節度掌書記

孫立節

觀察支使

程珦

節度推官一員

阮逸

孫錫

胥彥迪

壁記舊缺

觀察推官一員

陳郁

許渤

王覿

祝夔

劉察推正甫

壁記舊缺

職官幕掾

李育

吳默

郡掾

胡唐老

儀兵刑曹

陳桷

陶旊

蔡佑

陳晁

錄事參軍一員

趙師陟

司理參軍一員

虞太微

季淇

司戶參軍一員

劉正固

司法參軍一員

學職

李覯

曾旼

毛友

董鑄

董弅

壁記

都倉兼糴納一

曾旼

織羅務

蘇攜

都酒務一員

陳某

將佐

唐都頭以下

都頭

翟行約

都知兵馬使

張潾

張子良

李奉仙

田少卿

押衙

趙翼

大將﹝衙將裨將附﹞

王棲曜

李長榮

柏良器

趙琦

裴行立

王國淸

淩茂正

王克容

張潾

梁纘

張郁

劉浩

秦師權

陳佑

宋都統制以下

都統制

卷十七

宰貳

丹徒縣令﹝丞佐附﹞

陸肅

賈淵

沈巑之

梁虞

徐摛

王宏道

季丹徒

溫丹徒

彭彥規

項斯

段明府

顧彥回

王紀

李韶

陳之奇

王國

丹徒黃令

侯道濟

陳安止

陸安民

王深

陳沂

葉夢得

丹陽縣令﹝丞佐附﹞

宋到

戴景度

褚澐

劉之遴

王僧恕

邁之

師賢

杜羔

沈琰

李令從

邵摯

盧少卿

李延陵

延陵張宰

鐘重漸

李韶

韋少府尉

顧雍

吾粲

孫助

孔曲阿

周洽

邱仲孚

褚澐

臧仲博

江子一

司馬壽

胡潁

陳擬

周宏貞

尹元貞

柳尙素

韓暈

杜孟寅

王瓊

孔絢

李明府

陸謀

韋廣宗

啖助

李紘

李素臣

鄭倫

趙少府

丁少府

樊潛

呂延禎

郭道規

吳淑

宋王令

許元

蘇京

張蒙

蘇攜

夏竦

王致堯

虞元佐

金壇縣令﹝丞佐附﹞

岑羲

武平一

劉彥回

徐有鄰

武譚

李晤

胡玘

姚合

樊諭

王甲

蕭穎士

韋泛

吳中復

曾長官

李坦

曾憓

江寓

寓治

總領所

糧料院

幹辦公事

卷十八

人物﹝一﹞

包咸

殷禮

宏咨

韋曜

華核

左思

祖逖

劉混

劉爽

劉回

劉建

劉毅

徐寧

徐澄之

王雅

孟珩

孟馥

臧汪

何倫

何無忌

殷確

殷曠之

蕭源之

諸葛長民

檀憑之

劉道憐

劉穆之

劉粹

劉伯龍

劉康祖

劉道產

虞邱進

檀嶷之

向靖

孟懷玉

孟靈休

徐羨之

徐豁

徐憑道

徐長宗

徐耕

王萬慶

王微

臧燾

臧質

蕭思話

關康之

何承天

何助

戴顒

戴明寶

奚顯度

蕭惠基

劉季連

劉祥

劉尙父

王諶

王延之

徐孝嗣

徐融

徐度之

臧榮緒

檀超

邱巨源

何詢

何敬叔

何慧炬

蕭惠訓

蕭介

蕭愷南

江淹

江革

王琳

王規

王僧孺

徐勉

徐緄

徐超

臧未甄

臧嚴

劉愨

劉勰

何遜

何思澄

何遠

鮑機

陶宏景

諸葛璩

徐陵

萬載

徐伯陽

蕭允

蕭密

蕭濟

蕭摩訶

蔡景歷

馬樞

鮑宏

徐則

庾抱

蕭立南

許叔牙

孫處元

馬挺

丁仙芝

蔡隱邱

蔡希周

儲光羲

陶翰

談戭

申堂構

張暈

張彥雄

包融

包章

周瑀

周惟長

殷遙

殷璠

樊光

沈如筠

徐延壽

皇甫敬徳

朱放

湯賁

權臯

劉太衝

劉三復

李暢

李紳

顧況

鄭光

尙愨

元詵

王總

陸橋

張文謹

周孝懷

湯淸源

五代包泊

丁袗

刁彥能

劉瑜

沈彬隱

陳翊

林仁肇

吳文

刁舒

吳淑

卷十九

人物﹝二﹞

李覺

劉無極

顧時大

張大允

史正志

胡緝

湯模

向子莘

卷二十

總目﹝缺﹞

釋

蕭惠開

元素

甘露寺某僧

宋僧應夫

僧祖可

江西僧書記道舉

道

晉道士王纂

唐魏法師隆

王遠知

桓尊師

李含光

妙明眞人

卷二十一

祥異

天文

虹

地震

火

花木

龍鳳

鳥獸

虫魚

器物

謠

讖

紀異

雜錄﹝一﹞

子目﹝缺﹞

文事

卷二十二

雜錄﹝二﹞

武事

卹刑

鞫獄

拾遺

附錄

嘉定鎭江續志

以下見二卷坊巷門內

以下見六卷放生池條後

以下見十卷學官元日上巳條後

以下見十二卷妓堂條後

以下見十三卷史彌堅條後

咸淳鎭江志

以下見五卷常賦目後

以下見六卷長塘湖注

以下見七卷三賢祠堂條後

以下見十卷禦書殿條後

以下見十卷麟鳳碑條後

以下見十卷學官元日上巳條後

以下見十二卷多景樓注

以下見十二卷妓堂條後

以下見十五卷劉子羽注

以下見十五卷劉穆之注

以下見十六卷李元紘注

以下見十八卷徐廣注

以下見十八卷檀道濟注

以下見十八卷吳淑條後

以下見十九卷李覺條前

以下見十九卷張大允條前

以下見十九卷顧時大條前

以下見十九卷胡緝條前

以下見十九卷胡緝條後

以下見十九卷湯模條前

以下見十九卷向舍人條前

以下見六卷金山注

以下見十七卷葉夢得注

永樂鎭江志

以下見四卷田賦條後

以下見五卷常賦條後

以下見五卷課程條前

以下見六卷汝山注

以下見六卷顧龍山注

以下見六卷長塘湖注

以下見六卷白龍蕩注

以下見十五卷柳開注

以下見十五卷王琪注

以下見十五卷王覿注

以下見十五卷檀道濟注

以下見十五卷江淹注

以下見十八卷包咸注

以下見十八卷劉粹注

以下見十八卷皇甫冉注

以下見十九卷陳東注

校勘記

序

目錄

跋

嘉定鎭江志﹝宋﹞史彌堅修﹝宋﹞盧憲纂中華書局編輯部編北京﹕中華書局1990。6第一版

序余家久藏宋嘉定元至順寫本鎭江志二部乃乾隆六十年宣城張木靑學士【燾】所贈之書嘉慶間曾經進呈內府又錄兩副本一藏家中文選樓一藏焦山書藏以待有志者刊之良以二書有關於京口之掌故甚巨也京口自東晉以來屹爲重鎭流民僑郡分並攺隸都督開府參佐從事寄治版授建置紛煩以及宋之差遣元之掾屬讀史者憚於鉤稽往往沿訛襲謬今詳觀宋志於六朝僑寄郡縣縷析條分於節度觀察等官罷復紀之甚詳其刺守歷任年月於紀傳所不載者皆稽考得其次序是故一人之傳必參酌羣書而後定如刺史韋損傳以唐地理誌練塘碑及李華復練塘頌序招隱大律師碑參定都知兵馬使張子良等傳以新舊唐書李錡傳舊唐書憲宗紀通鑑太平廣記參定此例爲前此作郡誌者所未有至於元至順志本承宋志而作然絕不剿襲其書宋志於刺守宰貳等官載至嘉定九年止而元志卽從嘉定十年起其例尢爲可法土產門引說文廣雅字林方言等書亦地誌中所僅見又二書於晉宋以來士大夫居宅墳墓皆詳其坊巷鄕都所在其作銘作記之人亦莫不羅列𨿽遺迹久湮而按籍考之猶可得其仿佛後人性好簡略鮮有及此之詳明者其餘精當處亦不勝僂指二書洵海內之祕籍也乃問之鎭江人無肯栞之者余於送楊忠湣公墨迹歸焦山記中已慨乎言之去冬丹徒包景維【良丞】介吳陶伯孝廉【文鑄】來謁余談次及之景維因言及其考中憲知有是書欲刻未果今願刊布以成先志余因出家中選樓本並發焦山書藏本【校竣仍還焦山】再加翻閱選樓本爲歸安嚴久能【元照】所校焦山本爲烏程張秋水【鑑】所校又丹徒戴桐孫【守梧】亦有簽記其中精確者致多然觕引其端未竟其緒復屬門下士劉孟瞻【文淇】曁其子伯山【毓崧】詳考全書體例及所徵引各書正其訛誤作爲校勘記四卷附刻於後二書俱不著撰人姓名書錄解題有盧憲鎭江志宋志中稱憲者四條因共定嘉定志爲盧憲所作而至順志則不知出於誰手適丹徒柳賓叔孝廉【興恩】以書來告謂檢鎭江府誌成化舊序知至順志爲兪希魯所作余按兪氏乃元末遺老爲金華宋濂所推若非刊刻此書烏知兪氏之學精密若是則刻書洵有功於古人也是書初刻時不知書中載包氏名人甚多乃校勘後知包氏爲丹徒舊族宋元二志人物門俱以漢大鴻臚包咸爲首厥後包融包何包佶俱有名於唐代而元志兪庸修髙資橋記亦言丹徒包氏不墜先業中憲名祥麟字厚村捐賑施藥頗多善舉實爲鴻臚之後𨿽此書朽蠹而班班可考然則是書之刻於包氏固天理當而人心安也刻旣成余故樂爲序之以爲刻古書者勸大淸道光二十二年夏至日揚州予告太子太保體仁閣大學士七十九叟阮元序嘉定鎭江志二十二卷提要宋盧憲撰宋史藝文志有熊克鎭江志十卷而無憲此書書錄解題云鎭江志三十卷教授天臺盧憲子章撰文獻通考亦著錄之此書中稱憲者四條稱盧憲者一條故知是憲之書書中所載事迹惟史彌堅最詳趙善湘次之考彌堅以嘉定六年九月守鎭江八年九月請祠善湘以嘉定十四年十二月守鎭江十七年召還寶慶二年再任案元至順鎭江志學校門載教官盧憲嘉定癸酉謁廟事癸酉爲嘉定六年正彌堅守郡之日書當成於此時也此書不見於近代藏書家著錄所存卷數與書錄解題不同中閒脫文錯簡往往而是案其目錄似於體例閒有未協蓋由原本已多訛脫經後人重爲編次小有抵牾固所不免然宋人地誌之存於今者十不得一而鎭江自六朝以後遞爲重地南渡以前之遺文墜典如唐孫處元圖經祥符圖經潤州類集京口集之類世無傳本藉此以存厓略零圭碎璧尢可寶惜今從舊鈔本校正繕寫之嘉定鎭江志卷首

郡縣表郡隸浙西仍唐舊也自唐而上餘千百載境土惟舊所隸則殊或屬會稽或屬吳郡或屬晉陵或屬江都或屬江東其分其並不可無考今推其世代質以傳記分畫爲郡縣表

州郡

虞夏周地在揚州之域

春秋地屬吳后屬越【齊慶封奔吳吳與之朱方魯哀公二十二年吳爲越所並屬越】屬楚【楚使屈伸圍朱方﹝楚使屈伸圍朱方案左氏昭四年傳伸作申今不據以攺之者蓋二字皆見於說文聲同而義亦相近﹝說文伸字下云屈伸從人申聲申字下云神也神字下雲天神引出萬物者也蓋申聲之字並有引申之義﹞本可通用或作嘉定志者所見之本與今有異亦未可知不妨姑存之以備參考其餘所引載籍與原書字體微異而義實可通者悉仿此例若夫作志者援據宏博語多古奧有似無此書名者﹝卷六焦山條下引皇甫謐逸士傳或疑逸當作髙今考隋書經籍志髙士傳六卷逸士傳一卷並皇甫謐所撰則逸字不誤明矣全書中似此者頗多今舉此以例其餘後皆仿此﹞有似無此地名者﹝卷十八蕭思話傳云襲爵封陽縣侯其子惠開傳云襲封陽縣侯今考宋書本傳與此正同﹞有似無此官名者﹝卷十八徐陵傳云贈鎭右將軍今考陳書本傳與此正同﹞有似無此役名者﹝卷五均役門云以本縣合千人爲之今考元志卷十三俸錢門載平準庫合千人二十一貫元史刑律志諸燒鈔庫合千檢鈔則合千人乃庫役也﹞有似無此謚法者﹝卷十八蕭徳言傳云謚博今考唐書本傳與此正同﹞有似無此名字者﹝卷十八徐伯陽傳云字隱忍今考南史本傳與此正同﹞有似無此題目者﹝卷五土貢門引羅隱鎭海軍所貢詩今考全唐詩與此正同﹞有似無此文法者﹝卷五土貢門引李徳裕奏疏云乃諸頭收市今考全唐文與此正同﹞而尋檢其所引之書莫不一一符合今皆悉仍其舊而著其例於此蓋古書難曉者當參互考訂以求其通未可以其所知攺其所不知也﹞執慶封】

秦屬會稽郡

漢荊國【髙帝六年】更名吳【十二年】入江都國

後漢屬吳郡

晉屬晉陵郡隸揚州

東晉僑置徐州兗州統僑郡【南東海南瑯邪南東平南蘭陵臨淮淮陵南彭城南沛南淸河南下邳南東莞南平昌南濟陰南濮陽南太平南泰山南濟陽南魯】

宋南徐州【加州曰南徐永初二年江北爲南兗州江南爲南徐州元嘉八年】統僑郡十七【南東海南瑯邪晉陵義興南蘭陵南東莞臨淮淮陵南彭城南淸河南髙平南平昌南濟陰南濮陽南太山南濟陽南魯】

齊徐州統僑郡十六【省南蘭陵郡余與宋同】

梁南徐州【隋志舊置南徐州南東海郡梁攺曰蘭陵郡】

陳南徐州

隋廢南徐州爲延陵鎭屬蔣州【隋志陳有東海開皇九年州郡並廢】潤州【開皇十五年】屬江都郡【大業三年廢潤州爲江都郡之延陵縣】

唐潤州【武徳三年七年】屬江南道【貞觀元年】統縣五中都督府【景云二年尋廢】屬江南東道【開元二十一年】丹陽郡【天寶元年】屬浙江西道【乾元元年】丹陽軍【乾元二年】合浙江東西二道置鎭海軍【建中二年】分浙江東西道浙西治潤【貞元三年】並丹陽軍爲鎭海軍【元和五年】停鎭海軍額【元和六年爾後節度廢置不常】移鎭海軍額於杭州【光化元年】

五代【淮南吳楊氏南唐李氏】鎭海軍【後梁貞明元年】徙鎭海軍治所於升州【貞明四年】

聖朝鎭海軍【開寶八年詔攺鎭海軍爲鎭江軍】【聖朝鎭江軍案宋人作志自應稱宋朝爲聖朝後人刻書者仍其原文亦於體例無礙嚴氏元照因書中或稱宋朝或稱聖朝例不畫一故往往攺聖朝爲宋朝然書中稱聖朝者極多嚴氏所攺殊未能盡今於其已攺者則從攺本﹝鈔本元志中有稱宋爲聖朝者今據以定爲宋志而聖字已易爲宋者亦不復追攺焉﹞其未攺者則仍從舊本以免紛更至於元人作志稱元朝爲聖朝者亦用此例﹝宋志內言聖宋大宋元志內言皇元大元者仿此﹞】潤州升鎭江府【政和三年】浙西安撫司【建炎三年】安撫大使司【建炎四年】公江安撫司【紹興五年兼十二年解罷】

縣

秦徒【古谷陽】曲阿【古云陽】【曲阿○﹝鈔本此二字在下一格﹞案郡縣表內第三格爲縣第四格爲封爵食邑徧考史傳志乘秦時未嘗以曲阿爲封邑﹝元志卷首官制表及卷十五封君類載以鎭江地爲封邑者皆自漢始﹞而丹陽縣之名曲阿實起於始皇﹝元志郡縣表縣邑格內載始皇攺云陽爲曲阿事甚詳﹞則此二字當在第三格不當在第四格矣至於曲阿及丹徒乃秦時所攺之名原書必當有注鈔本皆脫去戴氏守梧據元志郡縣表補古谷陽三字於丹徒下補古云陽三字於曲阿下今從之﹝下文云吳嘉禾三年復曲阿爲云陽若此處不言古云陽則復字爲無根矣﹞】

漢曲阿屬揚州王莽攺曲阿曰風美

後漢曲阿爲揚州治所

三國吳復曲阿爲云陽攺丹徒爲武進【嘉禾三年】

晉陵【太康二年分曲阿之延陵鄕置】復云陽曰曲阿【太康二年】復武進曰丹徒【太康三年】晉陵郡統縣七【丹徒曲阿武進延陵毗陵曁陽無錫】

東晉南東海統縣七居曲阿京口

宋統縣六十三【南東海四縣郯丹徒胊利城晉陵六縣晉陵延陵無錫南沙曲阿曁陽】

齊統縣七十三【南東海七縣郯祝其襄賁利城西隰丹徒武進晉陵七縣晉陵無錫延陵曲阿曁陽南沙海陽】

梁統縣無考【梁無志故統縣不詳按寰宇記梁攺曲阿爲蘭陵縣又隋志曲阿注有武進縣梁攺爲蘭陵】

陳統縣無考【隋志陳攺蘭陵爲東海】

隋廢丹徒縣入延陵並蘭陵縣入曲阿【開皇九年】金山府【開皇十五年卽今之金壇】金山縣【大業東土人保聚爲之】

唐統縣五【丹徒曲阿延陵句容白下武徳九年】白下更曰江寧【貞觀九年】統縣六【金壇垂拱四年置自宋齊梁陳爲延陵縣之南界】曲阿曰丹陽割江寧句容置升州統縣四【至徳二載】廢升州江寧句容二縣來屬【寶應元年】再割江寧句容二縣置升州【光啟三年】

聖朝元統縣四【丹徒丹陽金壇延陵】後統縣三【熙寧五年廢延陵縣爲鎭屬丹陽而析其地】

封爵【食邑】

三國吳食曲阿丹徒二縣【孫韶】丹徒侯【孫桓】【孫桓○﹝鈔本桓作亙﹞案宋時之書以亙易桓因避欽宗之諱若照宋槧本翻刻自應仍其原文惟此書刻本久亡祇從舊鈔本錄出旣已另寫重刊則當日避寫之字必須更正﹝袁燮絜齋集黃度行狀有惇徳允元語武英殿校本云惇徳原本避宋光宗諱作崇徳今攺從經文義例最爲允協校書者所當遵也﹞今從嚴氏元照說凡桓字避寫作亙及貞字避寫作正者﹝書中貞觀貞元等貞字皆作正因避仁宗之諱﹞悉爲攺易以符體制﹝鈔本元志中有避宋諱之字者今據以移入宋志於案語中注明所避之字至正文中則仍一一更正以示畫一﹞若夫卷一徐兗州治京口條云後桓元鈔本桓作亙注云上犯欽廟諱下犯聖祖諱卷六焦山瘞鶴銘條云乃裹以元黃之幣鈔本無元字而注云宋缺名上一字卷十一吳孫氏墓按語云追謚策爲長沙桓王鈔本桓作威注云正字犯欽廟諱卷十八申堂構傳鈔本無構字注云名犯髙廟諱包佶傳鈔本佶作幼正注云名犯徽廟諱今皆從嚴氏元照說訂正其文而刪去其注以歸畫一他如卷七明應英濟公祠條引蔡邕贊云乃召乃用又云賢人遇慝元志卷十九魏焦光傳亦引蔡邕此贊而召字作徵遇字作覯蓋宋人避嫌名而攺之元志則仍用本文也然所攺者於文義尙無不合今並存之他皆仿此】云陽侯【朱據】徐陵亭侯【華核】

唐使持節大都督揚州常和潤等十六州諸軍事【貞觀二年正月除越王泰】【貞觀二年正月除越王泰○【鈔本越作趙】案新舊唐書濮王泰傳泰始王宜都徙封魏又徙封越攺王魏後降王東萊復進王濮而未嘗封趙且據太宗本紀泰徙封越正在貞觀二年則趙爲誤字無疑】

聖朝潤王【太宗子商王元份自陳王攺封】鎭江軍節度使【太宗子越王元傑楚王元偁領】潤州管內觀察使【皇兄海州防禦使仲佺見王莊定存集】潤王【英宗子顏】鎭江軍節度使【徽宗皇帝】潤國公【徽宗子縱】

官

後漢丹徒令

三國吳曲阿長京下督徐陵督

晉揚州刺史

東晉徐州刺史兗州刺史徐兗二州刺史監中軍畱府事晉陵內史晉陵太守長史司馬徐州別駕徐州治中

宋南徐州刺史行南徐州事南東海太守南彭城太守南蘭陵太守【宋地理誌十七郡各有太守考之列傳惟有南東海南彭城南蘭陵三郡太守】長史司馬南徐州別駕南徐州治中東海郡丞丹徒令

齊南徐州刺史行南徐州事監南徐州南東海太守南彭城太守南蘭陵太守長史司馬南徐州別駕丹徒令曲阿令

梁南徐州刺史知畱府事行南徐州事監南徐州南蘭陵大守長史司馬南徐州別駕南徐州治中丹徒令曲阿令

陳南徐州刺史監南徐州南徐州別駕東海郡丞

唐潤州刺史兼按察使兼采訪使丹陽太守兼防禦使鎭海軍節度使浙江東西道觀察等使兼諸道鹽鐵轉運使【建中二年至元十年十四年十五年】浙西觀察使鎭海軍節度浙西觀察等使【元和三年】【太和八年九年】【乾符六年】【景福二年】都團練觀察處置等使【長慶二年太和九年乾符元年】鎭海軍節度蘇杭常等州觀察使【咸通元年】鎭海軍節度蘇常杭潤觀察處置江淮鹽鐵轉運江西招討等使【乾符四年】諸道行營兵馬都統【乾符六年】潤州制置使【文徳元年】潤州團練使【天佑二年】潤州畱後長史司馬金壇令

五代【淮南吳楊氏南唐李氏】浙西觀察使潤州觀察使【後梁開平二年四年】鎭海節度使【後梁貞明元年】【後晉天福八年】【開運三年】兩浙都招討使【貞明元年】潤州團練使【貞明三年】權潤州團練事【貞明四年】諸道副都統鎭海節度使【後唐長興二年】宣潤節度使【天福元年】鎭海畱後【天福三年四年】宣潤二州大都督【幹佑三年】使持節都督潤州諸軍事宣歙常潤等道安撫使潤州監軍使權領州事潤州節度畱後

聖朝常潤經略巡檢使知潤州軍州事知鎭江軍府事浙西安撫使安撫大司公江安撫使通判知縣事縣令嘉定鎭江志卷一

地理﹝一﹞【地理○﹝鈔本無此二字﹞案誌書以地理居前乃自來之通例此書首列敍郡一門所言者皆地理之沿革而其中引地理書尢多﹝如敍內引前漢地理誌晉地理誌吳地誌輿地誌姑孰志九域志寰宇記之類一葉之中已層見疊出﹞是地理爲總目而敍郡乃子目也﹝卷十三奏請開伊婁河注云具地理類今檢之乃在山川之內是地理乃總目而山川亦子目也﹞下文諸子目並屬於地理然同在一卷之中故不復重標總目至下卷之城池坊巷橋梁津渡亦地理之子目則必另加二字於城池之前方爲明晰後凡一卷之總目統數子目數卷之子目共一總目者並仿此例】敍﹝缺﹞【敍﹝缺﹞○﹝鈔本無此二字﹞案下文云二縣始末具敍張氏鑑云原敍當詳載丹徒曲阿建置沿革今敍已佚脫據此則地理之後必有敍矣蓋此志之例子目間有無敍者﹝如文事武事等類皆爲雜錄之子目而皆無敍是其例也﹞而總目則無不有敍﹝子目之所統者少而其大指又見於總目敍中故其敍可無若總目則所包者廣必有敍然後義例乃明故其敍萬不可廢﹞故今就總目之無敍者補敍缺二字於其目之後一行而子目之當有敍而缺者亦仿此例至子目之本無敍者則不贅焉﹝凡一總目統數子目者其子目俱無敍則已若或有或無則無敍者必本有佚脫也今悉補之﹞】

敍郡【敍郡○﹝鈔本低二字今從之﹞案元史地理誌序原注凡路低於省一字各路錄事司與府州之隸路者低於路一字府與州所領之縣低於府與州一字蓋欲行款分明以便觀覽也宋元鎭江志鈔本行款格式不一今悉細爲釐定此敍郡旣爲地理之子目凡子目勢不容與總目相並敍郡旣低二字則地理必當低一字矣故今於子目之低二字者悉仍其舊而總目之誤低二字皆攺爲低一字﹝如風俗攻守形勢學校兵防雜錄人物之類﹞與此卷地理之式相同若子目之不復有小子目﹝如地理爲總目山川爲子目而河湖溪蕩陂塘井泉之類屬於山川之下者皆小子目也﹞又不容與子目相並則悉低三字以示區別至總目之敍當低於總目一字子目之敍當低於子目一字而鈔本亦多舛誤﹝如潤爲丹陽郡以下乃子目敍郡之敍當低三字而原本僅低二字此類甚多且有子目下空一字卽寫敍者﹞今並逐條攺正﹝小子目無敍者多其有敍者亦較小子目再低一字﹞】潤爲丹楊郡自唐天寶元年始郡名一也新唐書從木作楊舊唐書通典從阜作陽聖朝樂史太平寰宇記云今字從木爲稱【按唐永泰二年潤州練塘石刻江淮轉運使劉晏奏狀備潤州刺史韋損及耆舊等狀內丹楊縣字並從木】按前漢地理誌丹楊郡武帝元封二年攺秦鄣郡曰丹楊領縣十七九域志引江南地誌云漢丹楊郡北有赭山丹赤故名至晉地理誌丹楊郡領縣十一注云丹楊內多赤柳在西故名漢丹楊郡治宛陵晉丹楊郡治建鄴其治所𨿽各不同按吳地誌自句容以西屬鄣郡以東屬會稽郡則漢晉所治皆故鄣境今之潤境疑非赭土赤柳之舊然自唐天寶元年攺潤曰丹楊郡何也蓋武徳九年以後至徳二載以前江寧句容並屬潤州二縣卽丹楊故地天寶因爲郡名逮至徳間割出潤之江寧句容增以宣之溧水溧陽建爲升州自是丹楊之名𨿽存於潤要非昔之丹楊矣【指掌圖曰潤州鳩玆按左氏春秋襄公三年楚子重伐吳克鳩玆杜預注在蕪湖縣東今臯夷也又前漢書志蕪湖屬丹陽郡又按姑孰志鳩玆在蕪湖縣東四十里春秋時吳邑杜預注爲臯夷輿地誌爲臯玆皆古鳩玆地考此則指掌圖以鳩玆隸潤特據丹楊故地以書耳】鎭江府在禹貢周職方氏【鎭江府在禹貢周職方氏○﹝鈔本鎭字上空一字不提行﹞案鎭江府以下乃敍郡之正文正文與敍萬無同在一行之理後凡有似此者悉攺爲提行頂格俾正文與敍不致相混至子目後之正文大抵不止一條鈔本每於上一條之後空一字卽寫下一條﹝如敍郡之正文鎭江府以下爲第一條秦置以下爲第二條漢初以下爲第三條鈔本皆止空一字﹞遂至累牘連篇皆用此式﹝如卷十四唐潤州刺史門之類是也﹞甚且有此條直接彼條並一字亦不空者﹝如卷四職田門之類是也﹞蓋由傳鈔者但知惜紙以致眉目不淸今悉攺爲提行頂格其鈔本已提行而未頂格者亦攺爲頂格以歸畫一﹝原本除每卷首行頂格寫書名外其餘皆低二字無一行頂格者體例殊不允協必非原書之舊今特攺正﹞惟本當空一字不必提行者則悉仍其舊而不攺焉﹝如卷十六通判壁記卷十七縣令壁記之類不必人人提行卷十八人物門內子弟之附於父兄傳後者皆止空一字是其例也﹞】爲揚州之域春秋時屬吳謂其地爲朱方吳滅屬越越滅屬楚【詳見郡縣表】秦置會稽郡丹徒曲阿二縣屬焉【二縣始末具敍】漢初爲荊國荊王賈都於此後更爲吳會稽郡髙帝六年爲荊國十二年更名吳本紀六年以故東陽郡鄣郡吳郡立劉賈爲荊王文穎注曰東陽今下邳也鄣郡今丹楊也吳郡本會稽也十二年詔以荊王地立吳王寰宇記今郡城中賈墓尙存景帝四年屬江都【景帝四年屬江都○﹝鈔本此句上有景帝時屬江都六字﹞案上文云髙帝六年爲荊國十二年更名吳鎭江之屬荊國屬吳國必述其始於何年則其攺屬江都亦必述其始於何年自當云景帝四年不得但云景帝時也旣云景帝四年屬江都不應又云景帝時屬江都矣則此六字爲衍文無疑其它一二字之重復顯然知爲衍文者﹝如卷三風俗門按本府普照寺鈔本普字上多並字卷七神廟門云衡門之下鈔本門字上多山字此類甚多﹞皆從嚴氏所校刪去不復一一列於此記以免繁冗惟所刪較多者始特載之﹝卷十七金壇縣令壁記自林極以上皆云某年到周元亨以下皆云某年到任然多一任字亦屬可通則當悉仍其舊不必刪去其它字數微有參差而於文義無礙者俱仿此例﹞﹝此參考元和郡縣圖志及寰宇記姑孰志以書○鈔本大字﹞﹝北府事互見郤超王恭劉牢之等傳○鈔本大字﹞案以上兩條張氏鑑云當是子注羼入正文也其說最確今據以攺正﹝卷三攻守形勢門申浦以下張氏云此系子注今亦從其說攺爲雙行﹞由此例推之凡注明出處者皆當爲小字﹝如卷十四卷十五之參佐門將佐門內各人傳下必注明見於何書其中寫小字者原本也寫大字者傳寫之誤也﹞其注明互見他處者亦當爲小字﹝如此卷之詳見郡縣表卷三之詳見雜錄若列於大郡之中未免橫隔語气﹞今皆一律攺正】屬揚州寰宇記云吳王濞誅以其地並入江都國後漢屬吳郡順帝分會稽置吳郡統丹徒曲阿吳孫權徙丹徒謂之京城亦曰京口亦曰徐陵元和郡縣圖志後漢獻帝建安十四年孫權自吳理丹徒號曰京城今州是也按州理古名京城說者以爲荊王劉賈嘗都之或言孫權居之故名京城今按荊字旣不同又孫權未稱尊號已名爲京則兩說皆非也按京者人力所爲絕髙邱也亦云非人力所爲者人力所爲者若公孫瓚所築易京是也非人力所爲者滎陽京索是也今地名徐陵卽此京非人力所爲也京上郡城城前浦口卽是京口吳志曰漢獻帝興平二年孫策創業江東使將軍孫河領兵屯京地是也吳志又云魏將臧霸以輕船五百敢死萬人襲徐陵攻燒城墅卽吳時或稱京城或稱徐陵或稱丹徒其實一也寰宇記按南徐州記云京口先爲徐陵其地蓋丹徒縣之西鄕京口裏也權都秣陵置京都督以鎭建安十六年遷都秣陵復於京口置京督以鎭焉吳志京都所統蕃衛尢要天紀三年陶浚爲徐陵督【孫皓傳】孫楷以武衛大將軍臨成侯代弟孫越爲京下督【孫韶傳】顧承領京下督【本傳】晉平吳屬毗陵郡晉志毗陵郡統丹徒曲阿武進延陵毗陵曁陽無錫七縣元帝渡江都建鄴乃於京口僑置徐兗州永嘉之亂兗州淪沒徐州所得惟半流人相率渡江淮者帝並立僑郡縣司牧之徐兗二州或居江南或居江北後𨿽徐州或鎭下邳或鎭盱眙姑孰然皆置畱局於京口【此參考元和郡縣圖志及寰宇記姑孰志以書】時號爲北府【北府事互見郗超王恭劉牢之等傳】京口在建鄴東北名爲北府亦猶姑孰在國南名爲南州【國南本晉陽秋以書】桓溫移鎭姑孰上疏北伐百官皆於南州祖道是也他如西州本府之稱皆北府類宋元嘉中以南徐州治京口南兗州治廣陵志元嘉八年以江北爲南兗州江南爲南徐州治京口文帝紀元嘉八年割江南及揚州晉陵郡屬南徐州元嘉三十年春正月戊寅以南兗州並南徐州孝武紀元嘉三十年六月庚午還分南徐立南兗州大明七年正月癸巳割吳郡屬南徐州明帝紀泰始四年冬十月甲戌割揚州之義興郡屬南徐州自吳至陳皆爲重鎭隋平陳廢南徐州爲延陵鎭屬蔣州旣又攺爲潤州尋廢六朝事迹編類隋廢丹楊郡乃於石城置蔣州寰宇記隋廢南徐州爲延陵鎭移名於京口爲延陵縣屬蔣州開皇十五年罷延陵鎭以蔣州之延陵永年常州之曲阿三縣置潤州於鎭城蓋取州東潤浦以立名大業三年廢江都郡之延陵縣爲丹徒徙延陵還治故縣屬茅州【廢江都郡之延陵縣爲丹徒徙延陵還治故縣屬茅州﹝鈔本廢字下有爲字而無爲丹徒以下十三字﹞案此條上文自開皇十五年以下數行皆采諸寰宇記惟此處衍一字少十三字遂至語气不完而事情亦復不合今特據寰宇記以正之﹝上文云隋廢南徐州爲延陵鎭移名於京口考寰宇記本文移名作移居而元志郡縣表亦作移名二字均屬可通不妨仍存其舊後凡所引之書與原書微異而於文義無礙者俱仿此例﹞外此之字句脫落而有原書可檢者悉爲補之仍著於記以備參考惟所脫者止一二字爲人所共知者﹝如卷三營田門小麥田六百三十三畝鈔本脫畝字卷六山川門靜惠王宏子正義傳鈔本無傳字此類甚多﹞則但補之而此記不復贅焉﹝卷二十一雜錄天文類注云同上而上文不注所出張氏鑑以爲上有脫文然考全書內似此者不少且有前數條注出處而後數條不注前數卷注出處而後數卷不注者勢難一一查補今皆仍其原文﹞】唐武徳初復曰潤州隋氏喪亂杜伏威竊據其地武徳三年伏威歸國置潤州於丹徒縣攺隋延陵縣爲丹徒移延陵還治故縣屬茅州六年輔公祏反復據其地七年賊平又置潤州領丹徒縣太宗元年分天下爲十道潤隸江南景云二年爲中都督府尋罷始置二十四都督府察諸州刺史善惡揚益並荊四州爲大都督府潤汴兗魏冀蒲綿秦洪越十州爲中都督府皆正三品時以爲權重難制尋罷之惟四大都督府如故置十道按察使道各一人中嘗治潤潤州刺史韋銑李浚兼按察使開元二十一年又分天下爲十五道江南東道潤爲會府東道十五州丹陽晉陵吳郡余杭會稽余姚東陽新定新安長樂淸源建安臨汀漳陽潮陽【陽字依通典潤州類集補遺云東道潤爲會府蓋至徳以前未有浙東西路其制如此故時人多以京口爲江東】每道置采訪使治所無常刺潤者嘗領其職采訪使或治蘇或治杭或治常或治潤潤州刺史齊澣劉日正徐嶠兼領天寶元年攺潤爲丹楊郡【楊字依新唐書潤州類集天寶之後謂丹陽者潤州或曲阿非二漢六朝之丹陽也】兼防禦使舊唐書徳宗紀丹陽太守劉匯兼乾元元年又爲潤州時始隸浙江西道新唐書方鎭表乾元元年置浙江西道節度兼江寧軍使領升潤宣歙饒江蘇常杭湖十州治升州建中二年以鎭海軍節度使治潤其後兼江淮轉運使及度支諸道鹽鐵轉運等使以重其權新唐書方鎭表大歷十四年合浙江東西道置都團練觀察使建中元年分浙江東西道都團練觀察使爲二道二年合浙江東西二道觀察置節度治潤州尋賜號鎭海軍節度資治通鑑載建中二年六月庚寅以浙江東西觀察使蘇州刺史韓滉爲潤州刺史浙江東西節度使名其軍曰鎭海興元元年十二月庚辰加滉平章事江淮轉運使貞元二年十二月丁巳以滉兼度支諸道鹽鐵轉運等使貞元三年更爲浙西觀察使理所新唐書方鎭表貞元三年分浙江東西爲二道復置浙江西道都團練觀察使領潤江常蘇杭湖睦七州治蘇州今按資治通鑑【今按資治通鑑○﹝原本不提行﹞案書之案語短者與正文同在一行尙屬無妨然亦必雙行夾注始與正文有別﹝如卷十四宋太守門及參佐門各人傳內之案語是也﹞若案語長者與正文同在一行則界限旣覺不淸而作志者折衷審定之苦心亦無由以見故凡言案者言今案者﹝卷五土貢門及寬賦門皆言憲謹釋日亦系案語張氏鑑嚴氏傑謂當作雙行小字今定爲提行低一字﹞與本文無案字而實系案語者皆當提行低一字﹝如此卷京口在建鄴東北以下十四卷竊詳上下文意以下是其例也﹞以免與正文相混】貞元三年二月戊寅鎭海節度使同平章事充江淮轉運使韓滉薨分浙江東西道爲三浙西治潤州浙東治越州宣歙池治宣州各置觀察使以領之又按舊唐紀貞元三年二月以白志貞爲潤州刺史浙西觀察使皇甫政爲越州刺史浙東觀察使八月以劉贊爲宣州刺史宣歙池觀察使與通鑑合而方鎭表云分二道治蘇州恐是誤書蓋自白志貞理潤王緯李若初諸公相繼皆在潤州元不曾徙治蘇州也時所統僅六州貞元三年浙江東西旣分爲三四年又割江州隸江西觀察使故統六州非韓滉時事權比矣元和郡縣圖志潤州今爲浙西觀察理所管州六潤州常州蘇州杭州湖州睦州節度觀察疊有廢置鹽鐵轉運間亦帶領王緯李若初李錡髙駢領鹽鐵轉運使後升爲望州會昌四年五月潤州宣州越州常州並升爲望州唐季常爲重鎭又有制置團練招討等使自唐文徳至於五代有制置使團練使招討使諸道都統權團練事大都督安撫使權領州事節度觀察畱後官稱不一【並具刺守類】光化初鎭海軍額始移於杭新唐書方鎭表景福二年徙鎭海軍節度使治杭州按通鑑考異於景福二年九月錢鏐爲鎭海節度使之下引實錄云仍徙鎭海軍額爲杭州按吳越備史是歲錢鏐初除鎭海節度使猶領潤州刺史至光化元年始移鎭海軍於杭州實錄誤也五代史錢鏐世家所載與通鑑同今依考異以書南唐有潤仍領鎭海通鑑天成四年長興二年並載徐知詢領鎭海節度使南唐書亦云知詢復起爲潤州節度故杭潤二州皆有鎭海軍額宋攺鎭海軍爲鎭江軍長編開寶八年九月戊寅唐將劉澄守潤請降會要十月二十日詔曰鎭海之號丹徒舊軍自浙西之未平命余杭而移置爰玆克復方被化條宜別賜於軍名用永光於戎閫其潤州舊號鎭海軍宜攺爲鎭江軍大觀攺元爲浙西望郡大觀元年尙書省因臣僚上言裁定浙西以杭州爲帥府潤州爲望郡浙東以越州爲帥府明州爲望郡政和中以徽宗潛邸升府紹聖三年拜平江鎭江軍節度使政和三年知潤州林虡奏陛下以平江鎭江兩鎭節度使出閣望依平江府例攺爲府額是時乞升府表其略曰鐵甕名城朱方要地疆連江左吳王之封略猶存壤接淮南藝祖之蹕聲猶在山川气旺人物英多發爲浚哲之祥基作肇興之迹又曰皇帝陛下欽明堯徳文命禹功方遵養於潛宮嘗啟封於巨鎭發揮徳意宣布訓辭念阻見於吏民特申揚於忠孝龍蟠鳳翥判然妙筆之華玉振金聲顜若仁言之厚穉艾歡呼者千里都邑歌頌者十年皆言正始於舊都由此入膺於大統苴茅胙土伏惟明詔俯頒嘉音肇錫以上崇於國體以下慰於民心八月丁丑詔曰朕承祖宗令徳休緒坐明堂而朝萬禹尺地一民悉有悉臣眷惟丹陽在國南服粵自紹聖初建我家若稽累朝以潛邸之舊藩建大府之美號凡所以侈受命之丕基爲邦人之顯慶也肆朕禦極以來所宜諮故實以孚明命者或未遑焉斯豈朕志哉聿新府名用詔萬世可升潤州爲鎭江府建炎南渡爲浙西安撫司建炎三年八月詔浙西安撫司移於鎭江仍攺杭州爲臨安府帶管內安撫使紹興乙卯兼沿江安撫壬戌始解兼職紹興五年閏三月詔臨安府依舊帶浙西安撫鎭江府帶沿江安撫旣而守臣劉寧止請撥常州江陰軍及昆山常熟二縣屬沿江安撫司從之十二年冬十月詔鎭江府依沿海制置使例罷帶沿江安撫使潤在唐初凡統縣六至徳以後割出江寧句容兩縣爲升州而所統才四縣【寶應初廢升州縣再來屬光啟中復置升州縣再割出】宋熙寧又廢延陵一縣爲鎭今統縣三【此上缺】梁攺屬蘭陵郡陳復屬東海隋廢郡縣爲延陵屬江都【此下缺】【﹝以上缺﹞○﹝以下缺﹞○﹝鈔本無此六字﹞案此條述丹徒等縣所屬之郡﹝據隋廢郡縣爲延陵之語則此所述者丹徒縣也﹞始於梁終於隋上不及齊以前下不及唐以後則必有缺文無疑蓋此書刻本久亡傳鈔者多所遺落玆就本文考之其上下文詞意未完者﹝如卷六京口當南北之要衝以下乃修漕河之記文當有撰人姓氏今本無之必是佚脫﹞及但有開端數字而無申釋之語者﹝如卷六丹陽縣治內金鶯池之類﹞缺處均屬顯然自當注明其缺以便尋檢至於鎭江之人物古迹必當一一紀載而此志竟多缺略﹝如人物內之唐蕭穎士宋宗澤古迹內之漢荊王墓宋髙祖宅皆見於史傳及唐以前地誌信而有徵其它類此者不可枚舉﹞今皆無迹可尋未便臆爲補入則悉仍其舊焉﹝卷十一知院蔡卞宅條下云與莊定公王存宅相近則上文本有王存宅矣今鈔本脫去考元志卷十二亦有王存宅似當補王莊定存宅缺六字於知院蔡卞宅前然全書中似此者難以枚舉今亦仍存其舊以免繁冗﹞】

子目﹝缺﹞【子目﹝缺○鈔本無此三字﹞案此行以前所述者皆系實土以後所述者皆系僑土不應同屬於一子目且下文自今之郡境至備載焉玩其文義確系子目之敍據敍中所云寄治郡邑及寄治丹徒之語則子目當爲寄治二字或是僑寄二字今姑列此三字以備考焉】今之郡境當參考前代寄治郡邑以書蓋自漢晉以來壤界名稱𨿽有殊異而治所互有關屬謂如揚州治曲阿徐兗州治京口晉陵郡徙治丹徒南東海郡屬南徐治下南泰山之廣平寄治丹徒他如南蘭陵等郡縣間有可考盍以前史之互見者備載焉

揚州治曲阿漢末劉繇爲揚州刺史州舊治壽春時壽春已爲袁術所據繇乃渡江治曲阿孫策東渡繇奔丹徒【孫策劉繇傳參定】唐元和郡縣圖志劉繇城在丹陽縣西南二百四十步繇來建城號令江南眾數萬人孫策東略繇奔豫章六朝事迹編類序初漢置揚州本理曲阿晉永嘉中移州城在江寧縣城東偏西州橋渡水西北

徐兗州治京口晉惠帝之末兗州闔境淪沒遺黎南渡元帝僑置兗州寄居京口明帝以郗鑑爲刺史寄居廣陵後攺爲南兗州或還江南或居盱眙或居山陽後始割地爲境常居廣陵南與京口對岸【晉志兗州】晉元帝渡江之後徐州所得惟半瑯琊國人隨帝過江者置懷徳縣及瑯琊郡以統之是時幽冀靑並兗五州及徐州之淮北流人相率過江淮帝並立僑郡縣司牧之明帝又立南沛等郡屬徐兗二州或居江南或居江北或以兗州領州郗鑑都督靑兗二州諸軍事兗州刺史加領徐州刺史鎭廣陵蘇峻平後自廣陵還鎭京口【晉志徐州】自中原亂離並僑置牧司在廣陵丹徒南城非舊土也【晉志揚州】宋志中原亂北州流民多南渡晉成帝立南兗州寄治京口宋文帝元嘉八年始割江淮間爲境治廣陵十八年以後省並南兗州七郡二十三縣屬南徐州三十年省南兗州並南徐其後復立還治廣陵【宋志南兗州】永嘉大亂幽冀靑並兗州及徐州之淮北流民相率過淮亦有過江在晉陵郡界者晉成帝咸和四年司空郗鑑又徙流民之在淮南者於晉陵諸縣其徙過江南及畱在江北者並立僑郡縣以司牧之徐兗二州或治江北又僑立幽冀靑並四州晉安帝義熙七年始分淮北爲北徐淮南猶爲徐州後又以幽冀合徐靑並合兗宋武帝永初二年加徐州曰南徐而淮北但曰徐文帝元嘉八年更以江北爲南兗州江南爲南徐州治京口割揚州之晉陵兗州之九郡僑在江南者屬焉故南徐州備有徐兗幽冀靑並揚七州郡邑【宋志南徐州】齊志晉元帝渡江建興四年揚聲北討遣宣城公褚裒督徐兗二州鎭廣陵其後或還江南然立鎭自此始明帝太寧三年郗鑑爲兗州鎭廣陵後還京口後桓元以桓宏爲靑州鎭廣陵義熙二年諸葛長民爲靑州徙山陽時鮮卑接境長民表云犬羊侵暴鈔掠滋甚乃還京口晉末以廣陵控接三齊故靑兗同鎭宋永初罷靑並兗三年檀道濟始爲南兗州廣陵因此爲州鎭【齊志南兗州】以晉宋齊三志參考京口自晉元南渡爲僑徐州所理【僑徐州依寰宇記立文】兗州亦僑置於此晉武帝兗加南字嘗治京口晉末諸葛長民又自山陽來鎭其南兗還鎭廣陵則自宋檀道濟始

晉陵郡徙治丹徒晉志揚州立毗陵郡統縣七丹徒曲阿武進延陵毗陵曁陽無錫宋志晉陵太守吳時分吳郡無錫以西爲毗陵典農校尉晉武帝太康二年省校尉立以爲毗陵郡治丹徒後復還毗陵東海王越世子名毗而東海國故食毗陵永嘉五年帝攺爲晉陵始自毗陵徙治丹徒太興初郡及丹徒縣悉治京口郗鑑復徙還丹徒安帝義熙九年復還晉陵本屬揚州宋文帝元嘉八年度屬南徐領縣六晉陵令延陵令【晉武帝太康二年分曲阿之延陵鄕立】無錫令南沙令曲阿令【晉武帝太康二年復云陽曰曲阿】曁陽令齊志南徐州領郡十六晉陵郡領縣七晉陵無錫延陵曲阿曁陽南沙海陽【以宋志參校添置海陽一縣】自晉武帝太康二年晉陵郡治丹徒中𨿽還治毗陵而懷帝永嘉五年以後迄安帝義熙九年以前皆治京口丹徒至宋齊間延陵曲阿二縣猶隸晉陵郡

南東海郡屬南徐治下晉志徐州云元帝割吳郡之海虞北境僑立郯胊利城況其【宋志作祝其】原邱西隰襄賁七縣寄居曲阿以江乘置南東海等郡屬南徐州穆帝時移南東海七縣出居京口按宋志晉安帝義熙七年分淮北爲北徐州淮南但爲徐州時未嘗有南徐州之號自宋武帝永初二年始加徐州曰南徐淮北曰徐州宋志甚明白今考晉志云元帝以江乘置南東海等郡屬南徐州考之晉史帝紀列傳載記並無南徐州文惟譙敬王恬傳有都督徐州南北郡軍事及參以武帝本紀太元十三年止云譙王恬爲鎭北將軍靑兗二州刺史不言徐州本紀固爲疏略恬傳亦止云徐州之南北郡未嘗明言南徐州也意筆晉史者但見京口爲南徐州遂誤加南字於徐州之上所以樂史寰宇記亦云元帝渡江爲南徐州蓋仍晉志以書宋志南東海太守晉元帝初割吳郡海虞縣之北境爲東海郡立郯胊利城三縣而祝其襄賁等縣寄治曲阿穆帝永和中郡移出京口郯等三縣亦寄治於京宋文帝元嘉八年立南徐以東海爲治下郡以丹徒屬焉元嘉後省並領縣四郯令漢舊名元嘉八年分丹徒之峴山爲境丹徒令晉屬毗陵宋孝武大明末度屬此胊令漢舊名晉江左僑立宋孝武分郯西界爲之利城令漢舊名晉江左僑立宋文帝世與郡俱爲實土齊志南徐州鎭京口領郡十六內南東海郡領縣七郯

祝其襄賁利城西隰丹徒武進宋以丹徒一縣析爲南東海四縣至齊省胊縣添置祝其襄賁西隰武進四縣

南泰山南蘭陵等郡晉志明帝立南泰山等郡屬徐兗二州宋志南泰山太守宋永初郡國有廣平寄治丹徒領廣平易陽曲周三縣文帝八年省廣平郡爲廣平縣屬南泰山按宋志南徐州刺史領郡十七南東海南瑯琊晉陵義興南蘭陵南東莞臨淮淮陵南彭城南淸河南髙平南平昌南濟陰南濮陽南泰山濟陽南魯郡皆晉南渡後僑置並隸徐州宋因之除晉陵南東海二郡可以詳考治所實在丹徒如南泰山郡𨿽曰寄治丹徒境界亦不明白余郡惟南瑯琊明在古之江乘義興郡明在古吳興之陽羨丹陽之永世臨淮郡明在古之廣陵外餘皆不可詳其治所惟南蘭陵郡考之寰宇記則於潤州丹陽縣云梁攺爲蘭陵縣於常之武進則云晉太康二年分丹徒曲阿二邑地立武進縣梁武帝攺爲蘭陵縣唐元和郡縣圖志於常之武進縣則曰晉武別置武進縣於丹陽縣東五十里梁武攺武進爲蘭陵入晉陵【梁武攺武進爲蘭陵入晉陵○﹝鈔本無入晉陵三字﹞案上文自晉武以下數行皆本於元和郡縣誌此句較元和志少三字語意未完玆特補入﹝下文方析晉陵西界立武進縣鈔本陵誤作武又脫去進字今亦據元和志攺正﹞】至唐垂拱二年方析晉陵西界立武進縣於州治南蘭陵治所以元和志里數計之在丹陽縣東呂城鎭上下分明宋南蘭陵郡領蘭陵令至梁廢南東海郡爲南蘭陵郡其治所亦移置京口陳復置南東海郡而南蘭陵郡治所又歸元置處此其始末也余郡縣𨿽不可詳考然今丹徒縣有髙平鄕平昌鄕安知非晉宋間僑立南髙平郡南平昌郡至今猶爲鄕名乎六朝事迹編類於瑯琊郡城之下引南徐州記云江乘南岸蒲洲津有瑯邪城今句容縣有瑯琊鄕亦其地也按此則髙平鄕平昌鄕與瑯邪鄕實相類矣

子目﹝缺﹞【子目﹝缺﹞○﹝原本無此三字﹞案自史記以下皆述天文與上文述寄治者不同自當另有子目據正文內引漢志斗分野後漢志今吳越分野之語其子目當是分野】敍﹝缺﹞史記斗江湖牽牛婺女揚州漢志吳地斗分野後漢志自斗十一度至婺女七度一名須女曰星紀之次於辰在丑今吳越分野晉天文志自南斗十二度自須女七度爲星紀吳越之分屬揚州丹楊八斗十六度會稽八牛一度又地理誌引春秋元命包云牽牛流爲揚州分爲越國【牽牛流爲揚州分爲越國○﹝鈔本牛作女﹞案此二句爲春秋元命包之文緯書久亡此志引之者實據晉書地理誌所載今晉書旣作牽牛而爾雅釋天釋文及禦覽州部十七所引亦無作牽女者其爲傳寫之誤無疑】唐志潤升常蘇湖杭睦等郡爲星紀分按宋書周朗字義利世祖卽位普責百官讜言朗上書內一項言寄土州郡宜通廢罷舊地名戶應更置立豈吳邦而有徐邑揚境而宅兗民上淆辰紀下亂畿甸其地如朱方者不宜置州土如江都者應更建邑書奏忤旨自解去職蓋自晉惠之末古徐兗淪沒遺黎南渡江左僑置徐兗至宋加南字於上徐治京口兗治廣陵要之古兗州壽星之次於辰在辰古徐州降婁之次於辰在戌其與古揚州吳越分野實爲不同周朗上淆辰紀之言固不爲過然一時僑置州名𨿽少更易而辰紀在天初不因是而淆紊朗亦未爲通論也以天文考之郡璄在斗牛之間晉隆安五年正月書太白晝見在斗三月書流星西經牽牛至六月書海寇孫恩至京口宋大明六年八月書月入南斗魁中占曰吳越有憂至明年揚南徐州大旱田谷不收審此則天道𨿽遠其應亦不虛夫

子目﹝缺﹞【子目﹝缺﹞○﹝鈔本無此三字﹞案自宋志南徐州以下皆述郡境與上文之述分野者不同亦當另有子目歷考古今誌書紀四至八到者多在疆域門內此下所引諸書皆述鎭江府之四至八到其子目當是疆域】敍﹝缺﹞宋志南徐州去京都水二百四十陸二百【京都建鄴也】隋志京口東通吳會南接江湖西連都邑亦一都會唐元和郡縣圖志西北至上都二千六百七十里西北至東都一千八百一十里東南至常州一百七十里北渡江至揚州七十里正北微西至宣州四百里杜佑通典東至晉陵郡一百七十五里南至宣城郡四百五十里西至廣陵郡六合縣四百五十三里北至廣陵郡六十三里東南到晉陵郡一百九十六里西南到宣城郡界四百五十里西北到廣陵郡六十三里東北到廣陵郡界四十五里去西京二千六百四十二里去東京一千七百九十八里宋祥符圖經東西一百六十里南北二百一十七里九域志去京一千七百五十里東至江十里西至本州島島界四十里自界首至江寧府一百四十里南至本州島島界二百十七里自界首至江寧府二百里北至江二里東南至本州島島界一百二十里自界首至常州五十一里西南至本州島島界八十里自界首至江寧府一百里東北至江八里西北至本州島島界四十里自界首至江寧府一百五十里樂史太平寰宇記西北至東京一千四百里西北至西京一千八百二十里西北至長安二千六百七十里東至常州一百七十里南至宣州四百五十里西至揚州六合縣四百五十三里北渡江至揚州六十三里東南至常州一百九十六里西南至升州一百八十里西北隔江至揚州一百八十里東北至揚州四十三里今之郡境宜並依寰宇記書東至行在所七百二十里丹徒縣東西五十里南北七十里丹陽縣東西五十三里南北六十五里金壇縣東西一百里南北九十里嘉定鎭江志卷二

地理﹝二﹞

城池唐太和中王璠爲浙西觀察使鑿潤州外隍事見本傳又稽神錄云璠廉問丹陽因溝其城鑿深數尺得石有銘【事見刺守類】【事見刺守類○﹝鈔本作事見官類刺守﹞案此書之例有一字之子目﹝如公廨門內倉庫之類﹞而無一字之總目﹝自卷一地理至卷二十二拾遺皆兩字以上﹞若刺守之上更有總目當是兩字不得僅一字也且刺守二字互見他捲者數處皆但言刺守而不更言官類﹝卷十五督護徐龕注云詳見刺守褚裒之下判官王澹注云事見刺守卷十六押衙趙翼注衙將劉浩注並云詳見刺守﹞至卷一敍郡注則云並具刺守類尢刺守爲總目之明證疑此句本無官字傳寫者誤衍之而又倒類字於刺守之上耳】又通鑑乾符中周寶爲鎭海節度築羅城二十餘里然則繕城浚隍其來久矣

丹徒縣羅城周回二十六里十七步髙九尺五寸今頹圯舊有一十門東二門北曰新開南曰靑陽南三門東曰徳化正南曰仁和西曰鶴林西二門南曰奉天北曰朝京北三門西曰來遠東曰利涉次東曰定波【按太平廣記周寶治城隍至鶴林門內得古冢又本傳寶至靑陽門出奔則唐乾符間已有鶴林靑陽二門】新開來遠久廢今僅存八門東曰靑陽西曰登云還京【淳熙戊申守臣顯學張子顏攺朝京曰還京】南曰鶴林仁和通吳【奉天號通吳】北曰利涉定波按王莊定存還鎭江詩倦客歸來故國春北樓千尺絕飛塵江山豪偉增人气城壁蕭條類此身又登北固詩晚登北固頂俛視南徐城廢壘何茫茫山川迥縱橫蓋當時所覩如此積廢弗治因仍逮今輔以諸軍私開土門出入自便啟閉非時所謂限中外戢姦暴謹譏徵者寖弛亡禁嘉定甲戌守臣待制史彌堅乃創修羅城諸門廢土門之可廢者固圍周密邦人賴之記曰重門擊柝以待暴客著於易折柳樊圃狂夫瞿瞿詠於詩城郭關扃之設所以嚴邦守杜姦萌也南徐會府內拱行闕北門筦鑰委重在玆軍民廬井星列棊布子城僅周府寺而外無羅郭舊嘗築垣設門薄示禁防自禦前分屯七軍十有七寨其倚郭者各爲門以便出入而居民參錯亦闌出自如千徑萬隧散無有紀郡之西北直際大江無復橫艸之限剽劫闤闠往歲薦有鼠聚鳥散蹤迹易失爲守者蓋通病之將大築其城則役巨費廣熟視而莫敢議將補其疏缺而羅絡之則東罅西隙漫不得其要領因循廢弛以至於今余來守是邦深惟重閉之義目營心度念之不忘會有旨開浚漕渠及歸水澳乃以餘力疏甘露港鑿轉般護倉壕引水環於西北屆水之所止而立之門曰通津循水而東作門於北固亭之北曰甘露亭之南曰跨鰲於是向之際江而往來者始有限制遂周視其餘而經理之凡舊城之圯者墻而塞之因軍民之便相地勢之宜作新門於所必由之塗其傍軼捷出不可墻者西南則廢薛家池門溝斷之而門其兩端曰東山曰虎蹲稍南則撤鶴林東籬門垣屋之而更其名曰放鶴東南則廢妙喜寺土門保伍之而移其門於馬巷因之爲名曰馬巷門前軍夾刺門及搭材隊門幽僻特甚姦宄所囊橐也則又溝之以絕其所趨後軍北艸門與東土門相比則塞之以歸於一蓋新作之門七廢者五諸軍穿垣而出因之以爲城門者十有一前軍曰山門曰東寨門後軍曰馬軍東土門曰範山門曰東寨門曰南寨門中軍曰南土門左軍曰西水門曰南寨門右軍曰髙山門遊奕軍曰西山門地之舊門見於圖經者八東曰靑陽南曰通吳曰仁和西南曰鶴林西曰登云曰還京北曰利涉曰定波凡門有二十六悉置州兵司啟閉以誰何之然後異戶殊轍渙焉四出者莫不會歸於經塗𨿽未能增髙浚深壯金湯之勢然昭明限閾使民有所底止視昔固有間矣夫申關譏謹封守郡之常職也而廢置之自則不可以不嚴旣以其事聞之於朝玆庸詳書俾來者有考子城缺【子城缺○﹝鈔本無此三字﹞案戴氏守梧謂當補此三字今考子城爲內城羅城爲外城上文旣載羅城則此處當述子城矣況他捲每言子城﹝卷六放生池下云在子城西南卷十二戶部大軍三倉條下云北倉在子城西﹞而元志卷二城池門亦詳載子城皆可爲戴說之證】

丹陽縣縣城﹝缺﹞云陽東西城輿地誌云在故延陵縣今延陵鎭西三十五里與句容分界之處東西城相去七里並在瀆南二城卽吳楚之境也又唐圖經【孫處元所撰】云西城有水道至東城而止並陳勛所立按建康實錄吳大帝赤烏八年使校尉陳勛作屯田發屯兵三萬鑿句容中道至云陽西城以通吳會船艦號破崗瀆上下一十四埭上七埭入延陵界下七埭入江寧界於是東郡船艦不復行京江矣晉宋齊因之梁以太子名綱乃廢破崗瀆而開上容瀆在句容縣東南五里頂上分流一源東南流三十里十六埭入延陵界一源西南流二十六里五埭注句容界西流入秦淮至陳霸先又堙上容瀆而更修破崗瀆隋旣平陳詔並廢之則知六朝都建康吳會漕輸皆自云陽西城水道徑至都下故梁朝四時遣公卿行陵乘舴艋自方山至云陽見唐圖經蓋隋大業中煬帝幸江都欲遂東遊會稽始自京口開河至余杭

金壇縣縣故城周七百步髙一丈五尺唐長壽攺元新築至萬歲通天中甃以磚甓後廢

坊巷敍﹝缺﹞

丹徒縣城內有七坊曰崇徳曰踐教曰靜寧曰化隆曰還仁曰臨津曰太平皆仍故號其巷名則有吳司馬巷有顧著作巷有車尙書宅巷劉太尉宅巷與所謂刁家丰家焦家葛家洪家嚴家車家步家皆隨姓氏稱之其餘則有隆巷長巷夾道巷遞鋪巷上河下河巷大井小井巷南瓦子巷北瓦子巷石石達橋巷以至城隍火襖則因祠廟淸風東海則因城門榷務稅務則因務教場船場則因場燕醑則因樓蕭閒則因堂或因僧寺或因軍營又有因居人所鬻之物猥以爲名凡八十餘處自頃罹兵亂坊額不存乾道庚寅守臣祕閣蔡洸嘗植表諸坊巷大書髙揭之其後廢壞漫無存者【其後廢壞漫無存者○﹝鈔本此下有嘉定以下一段﹞案鈔本下文云嘉定癸未守臣龍圖大卿趙善湘云云考元志卷十五宋太守門趙善湘注云嘉定十四年十二月至十七年召癸未爲嘉定十六年正善湘守郡之日然史彌堅令盧憲修志在嘉定九年以前至十六年則彌堅與憲皆已去任所著府誌無由載善湘之事此必嘉定續志之文也今移入附錄之內】

丹陽縣﹝缺﹞

金壇縣﹝缺﹞【丹陽縣缺金壇縣缺○﹝鈔本無此八字﹞案宋嘉定時鎭江府所屬三縣丹徒丹陽金壇是也﹝元至順時亦然﹞各子目下自當分述三縣之事﹝如此卷城池門之類﹞今坊巷門內止載丹徒縣而丹陽金壇二縣俱無下文之橋梁津渡亦然此三門者皆各縣之所必有而此志竟無之必本有而佚脫也﹝元志此三門內丹陽金壇俱有﹞今特各補八字於後以存原書之梗槪他卷之一縣有而二縣無二縣有而一縣無者並仿此例卽或其縣內本缺此門非誌書之缺亦必注明其缺以歸畫一﹝如卷十一陵墓門內分陵墓二小子目金壇縣本有墓無陵而陵內亦必補金壇縣缺是其例也﹞】

橋梁敍﹝缺﹞

丹徒縣千秋橋在府治之西晉王恭作萬歲樓於城上其下有橋故以千秋名隱士胡世隆詩曰萬歲樓邊誰唱月千秋橋上自吹簫元建是橋貫橫木於底以捍橋址嘉定甲戌待制史彌堅旣浚漕渠橫木阻舟抉之則圯夏五月重建

嘉定橋在千秋橋之南舊名利民橋【以其當八達之衢最爲民便故名】宋淳熙間郡守錢良臣重建名錢公橋【文惠錢公良臣守是邦甃爲磚橋架亭其上邦人名之曰錢公橋其後亭圯】嘉定初郡守趙師﹝睪廾﹞復甃以石乃易今名俗呼爲禁方橋

淸風橋在嘉定橋之南宋景佑間郡守文正範公希文重建俗呼爲範公橋【民懷範公之徳故名蘇子瞻懷刁景純詩有傷心範橋水之句】嘉泰開禧間郡守辛棄疾復甃以石

長橋在淸風橋之南宋嘉定乙亥秋重建

折橋在府治之南舊嘗受漕渠水折旋而入於石﹝石達﹞自﹝石達﹞廢漕水不復入矣

丹陽縣﹝缺﹞

金壇縣﹝缺﹞

津渡敍﹝缺﹞

丹徒縣西津渡去府治九里北與瓜洲渡對岸杜牧詩金陵津渡小山樓一宿行人秪自愁潮落夜江斜月裏兩三星火是瓜洲【詩人指京口曰金陵按張氏行役記甘露寺在金陵山上李約初至金陵於李錡坐屢贊招隱寺標致是也】按李徳裕爲浙江觀察使於蒜山渡嚴勒津邏捕絕請亳州浮屠聖水者蒜山渡今西津渡也

丹陽縣﹝缺﹞

金壇縣﹝缺﹞嘉定鎭江志卷三

風俗晉殷仲堪作季子廟記雲英風澡俗令徳在民唐劉禹錫和李衛公北固詩云風俗太伯余衣冠永嘉後李宗諤引舊經亦云本太伯之化有謙遜之風至今士大夫崇靖退貴風气下逮民庶亦循理樂業而不好競封內如中古焉世乃以京口爲用武之國而論風俗者率援隋志鬭力之戲爲證夫擊楫椎鋒執戈衛社固忠臣志士所期自奮者而槪指鬭力之戲爲風俗若將陋之則不可今師帥之居曰靜治曰坐嘯曰道院嘉與邦人相安於簡靖而有能崇教化以護養之顧不休哉齊志京口自宋氏以來桑梓帝宅江左流寓多出膏腴隋志京口一都會其人並習戰號爲天下精兵俗以五月五日爲鬭力之戲各料彊弱相敵事類講武唐韓滉鎭浙西以賊非牛酒不嘯結【以賊非牛酒不嘯結○【鈔本酒作馬】

案下文但言禁屠牛而不言禁乘馬則此句不當作牛馬矣新唐書作牛酒今據以攺正】乃禁屠牛以絕其謀毀佛寺道觀四十餘所以其材繕置館第又以佛寺銅鐘鑄弩牙兵器李徳裕觀察浙西銳於布政凡舊俗之害民者悉革其獘南方信禨巫惑鬼怪父母厲疾子棄不敢養徳裕欲變其風擇鄕人有識者諭以孝慈大倫患難相收不可棄之義使歸相曉敕違者顯寘以法數年惡俗大變除淫祠千餘所撤私邑山房千四百捨寇無所廋蔽天子下詔褒揚徐州節度使王智興聚貨無厭以天子誕月請以泗州置僧尼戒壇以邀厚利江淮間民皆曹輩奔走徳裕劾奏云戶有三丁必令一丁落髮意在規避王徭影庇資產臣於蒜山渡點其過者自正月以來一日百餘人比到誕節計江淮以南失六十萬丁壯不爲細變有詔禁止按本府普照寺乃自泗州移供白衣善友者紛然意皆源流此時然李衛公能俾所部之民不渡蒜山而北數十年來江淮之民乃渡蒜山而南趨於本府假白衣善友以自名豈惟規避王徭又誑誘眾人之衣食外以資給浮屠中又自爲姦利衛公有鬼能無遺恨乎會要長慶三年徳裕奏應百姓厚葬及於道途盛陳祭奠兼設音樂等閭裏編甿罕知教義生無孝養可紀歿以厚葬相矜器備僭差祭奠奢靡仍以音樂榮其送終或結社相資或利息自辦生業儲蓄以之皆空習以爲常不敢自廢人戶貧破抑此之由今百姓等喪葬祭奠並不許以金銀錦繡爲飾及陳設音樂其葬物涉於僭越者並勒毀除結社之類任充死亡喪服糧食等用伏以風俗之獘誠宜攺張緣人心同莫有循守才知變革尋則隳違臣今已施行人稍知勸若後人不攺風化必淸寶歷二年亳州浮屠詭言水可愈疾號曰聖水轉相流聞南方之人率十戶僦一人使往汲擬取之時病者斷葷血危老之人率多死水斗三十千取者益它汲轉鬻於道互相欺訹百姓渡江者日數十百人徳裕嚴勒津邏捕絕者具奏言昔吳有聖水宋齊有聖火事皆妖妄臣於蒜山渡已加捉搦若不絕其根本終恐無益黎甿通典揚州人性輕揚而尙鬼好祀長淮大江皆可拒守永嘉之後帝室東遷衣冠違離多所萃止藝文儒術斯爲之盛今𨿽閭閻賤品處力役之際吟詠不輟蓋因顏謝之風扇焉寰宇記於潤州云吳越之君皆好勇故其人好用劍自永嘉南遷斯爲帝鄕人性禮遜謙謹婚嫁喪葬雜用周漢之禮

攻守形勢敍﹝缺﹞齊志南徐州鎭京口吳置幽州牧屯兵在焉丹徒水道入通吳會孫權初鎭之爾雅曰絕髙爲京京城因山爲壘望海臨江緣江爲境似河內郡內鎭優重吳孫權赤烏八年遣校尉陳勛將屯田及作士三萬人鑿句容中道至云陽西城【鑿句容中道至云陽西城○﹝鈔本道字下有自小其三字﹞案景定建康志卷十九破岡瀆注引建康實錄與此志所言正同而無自小其三字鈔本有此三字則上下文義不貫元志卷七所引亦無此三字今刪】通會巿作邸閣獻帝春秋云劉備至京謂孫權曰吳此去數百里卽有驚急赴救爲難將軍無意屯京乎權曰秣陵有小江百餘里可以安大船吾方理水軍當移據【吳先都京後都建鄴京口亦謂之京】黃初中魏人來寇曹丕出廣陵臨大江兵十餘萬旌旗數百里帝使諸將謀以拒守將軍徐盛設計自武昌至京口烽煙相望【廣陵京口對岸吳時疆界殊狹長江之外非其所有故沿江守備特嚴考吳志載庾闡楊都賦注曰烽火以炬置孤山頭皆相望或百里或五十三十里寇至則舉以相告一夕可行萬里孫權時合暮舉火於西陵皷三竟達吳郡南沙按宋志南沙吳名沙中晉以爲縣宋南沙曲阿等縣皆隸晉陵】吳使孫河屯京城河因赴宛陵爲嬀覽所殺其子韶年十七收河餘眾繕京城起樓櫓以禦敵孫權聞亂引兵歸吳夜至京城下營試攻驚之兵皆乘城傳檄備警讙聲動地權使人諭止明日見韶甚器之拜爲校尉食丹徒曲阿二縣自置長吏一如河舊韶爲邊將數十年得士卒死力常以警疆場遠斥候爲務先知動靜而爲之備故鮮有敗焉魏人撤兵遠徙江淮之地不居者各數百里權稱尊號自武昌還建鄴韶乃朝見權問靑徐諸屯要害遠近人馬眾寡魏將帥姓名韶盡識之乃加領幽州牧晉郗鑑咸和元年刺徐州蘇峻反鑑將赴國難遣夏候長等間行謂溫嶠曰今賊謀欲挾天子東入會稽宜先立營壘屯據要害防其越逸斷賊糧運然後靜鎭京口淸壁以待賊攻城不拔野無所掠不百日必自潰矣嶠深以爲然及陶侃爲盟主鑑率眾渡江與侃會於茄子浦會王舒虞潭戰不利鑑與後將軍郭默還丹徒立大業曲阿庱亭三壘以拒賊賊將張健來攻大業城中乏水默窘迫突圍而出三軍失色參軍曹納以爲大業京口之捍一旦不守賊方軌而前勸鑑退還廣陵以候後舉鑑責納不忠將殺之會峻死大業圍解及蘇逸等走吳興鑑遣李閎追斬之降男女萬餘口時賊帥聚眾數千浮海鈔東南諸縣鑑遂城京口率眾討平之【庱亭在丹陽縣東與常州武進分界昔孫權射虎傷馬之地韻書庱音醜拯反吳中亭名大業在丹陽縣界漕渠東】蔡謨領徐州刺史聞石季龍於靑州造船數百掠緣海諸縣朝廷以爲憂謨遣徐元等守中州募得賊大白船者賞布千疋小船百匹是時謨統七千餘人所戍東至土山西至江乘鎭守八所城壘凡十一處烽火樓望三十餘處隨宜防備甚有算略【土山與蒜山相屬江乘實南瑯邪郡寄治自東至西防守如此嚴密則蔡謨鎭京口之規模可想】劉牢之代王恭鎭京口時楊佺期桓元將兵逼京師牢之率北府之眾馳赴京師次於新亭元等受詔退兵牢之還鎭京口隆安中孫恩浮海奄至丹徒戰士十萬樓船千艘建康震駭牢之東討自山陰使劉裕由海鹽來援裕兵不滿千人涉遠疲勞而丹徒守軍莫有鬭志恩率眾皷噪登蒜山居民皆荷檐而立裕率所領奔擊大破之投崖赴水死者甚眾恩狼狽僅得還船浮海北走郁洲裕略戰大破之元興初劉裕破盧循何無忌潛勸裕於山陰起兵討桓元土豪孔靖曰不如待其已篡於京口圖之裕從之劉邁弟毅家於京口亦與無忌謀討元無忌告裕遂與毅定謀裕托以遊獵與無忌收合徒眾得百餘人詰旦京口城開無忌著傳詔服稱敕使徒眾隨之卽斬桓修以徇眾推劉裕爲盟主總督徐州事以孟昶爲長史守京口義軍斬元驍將吳甫之進至羅落橋又斬皇甫敷元大懼使桓謙屯東陵裕與毅等進突謙陣軍大潰元走裕入建康屯石頭城何無忌爲盧循敗於尋陽劉裕方北伐至下邳聞之慮京邑失守捲甲兼行過江至京口眾乃大安裕至建康募人爲兵治石頭城盧循至淮口中外戒嚴裕屯石頭諸將各有屯守裕子義隆始四歲裕使咨議參軍劉粹輔之鎭京口宋文帝元嘉二十六年幸丹徒謁京陵大赦三月乙丑詔曰京口肇祥自古著符近代襟帶江山表裏華甸經塗四達利盡淮海城邑髙明土風淳壹苞總形勝實惟名都故能光宅靈心克昌帝業頃年嶽牧遷回軍民徙散廛裏廬宇不逮往日皇基舊鄕地兼蕃重宜令殷阜式崇形望可募諸州樂移者數千家給以田宅並蠲復髙祖遺詔京口要地去都邑密邇自非宗室近戚不得居之劉延孫與帝室本非同宗不應有此授時司空竟陵王誕爲徐州上深相畏忌不欲使居京口遷之於廣陵廣陵與京口對岸欲使腹心爲徐州據京口以防誕故以南徐授延孫齊永泰元年王敬則反邱仲孚爲曲阿令敬則前鋒奄至仲孚謂吏民賊乘勝𨿽銳而烏合易離今若收船艦鑿長崗埭瀉瀆水以阻其路得畱數日臺軍必至如此則大事濟矣敬則軍至值瀆涸果頓兵不得進五月詔左興盛劉山陽胡松築壘於曲阿長岡沈文季爲持節都督屯湖頭備京口路敬則急攻興盛山陽二壘臺軍不能敵欲退而圍不開各死戰胡松引騎兵突其後白丁無器仗皆驚散敬則軍大敗隋軍濟江陳護軍將軍樊毅謂僕射袁憲曰京口采石俱是要所各領銳卒數千金翅二百都下江中上下防捍如其不然大事去矣諸將咸從其議會施文慶等寢隋兵消息毅遂不行【詳見雜錄】唐劉展之叛江淮都統李峘與副使潤州刺史韋儇浙西節度使侯令儀屯京口展素有威名馭軍嚴整淮東節度使鄧景山爲展軍所擊眾潰展引兵入廣陵峘辟北固爲兵場插木以塞江口展軍於白沙設疑兵於瓜洲多張火鼓若將趨北固者如是累日峘悉銳兵守京口以待之展乃自上流濟襲下蜀犯潤升上元二年正月田神功使範知新等將四千人自白沙濟西趨下蜀自將三千人軍於瓜洲濟江展將步騎萬餘陳於蒜山神功以舟載兵趨金山會大風不得渡還軍瓜洲而知新等兵已至下蜀展遂敗李希烈之亂韓滉爲鎭海軍節度使乃閉關梁禁牛馬出境毀道佛祠修塢壁起建鄴抵京峴樓雉相望以爲朝廷有永嘉南狩事造樓船三千柁以舟師由海門大閱至申浦乃還時陳少遊在揚州以甲士三千臨江大閱滉亦總兵臨金山與少遊會焉【申浦在常州江陰界通江以春申所封之地得名】南唐盧絳畫策詣後主上疏陳京口至澗壁數要衝之地宜立柵屯戍廣設備禦利害數十事陳喬因表爲本院承旨使督百卒任所陳利便經營制置頗見幹績俄轉沿江諸營兵馬監押兼巡檢絳於是召募士卒少年便於舟楫狎習水道者得馬雄等數十人立爲偏裨校使督卒伍日習水戰節以金鼓麾以旗幟部分次序進槳退棹旋運如飛皆如節制時有一舟應節稍遲卽斬其長復試之可使溯逆流蹈巨浪累於海門遮獲越人船舫百餘艘鹽數萬石獻於金陵後主賞其功拜上柱國後授淩波軍都虞候及王師攻秦淮口水柵絳數引戰棹破之江南諸將忌絳功名出已右說後主遣絳出援丹陽絳自金陵率所部舟師八千計百艘爲八字列陣而行突圍曹彬等識絳所部開圍出之旣至京口捨舟登岸麾兵三戰越人三北其圍遂解乃以爲潤州節度使開寶八年九月王師初起江南以京口要害當得良將侍衛都虞候劉澄舊事藩邸國主尢親任之擢爲潤州畱後及吳越兵至國主尋命盧絳自金陵來救吳越兵少卻絳方入城圍復合平潤州李煜欲出降陳喬張洎以爲金湯之固未易取潤平始謀遣使入貢求緩兵九年正月曹彬遣郭守文以煜來歸建炎三年二月癸丑金兵至瓜州詔以呂頤浩爲資政殿學士充江浙制置使又命奉國軍節度劉光世守鎭江府丁巳頤浩除簽書以精兵二千回鎭江節制劉光世以下捍瓜州渡九月江淛制置使韓世忠駐軍江陰宰執請以鎭江隸世忠而常蘇圖山諸處控扼官軍並隸禦營使司上曰善四年四月兀朮入寇回至鎭江韓世忠已提兵駐揚子江焦山以邀之時敵眾數萬世忠戰士才八千敵遣使與世忠約日會戰世忠募海船百餘艘進泊金山下仍植一旗書姓名表其上預命工煆鐵相聯爲長綆貫一大鉤徧授諸軍之彊健者平旦敵擁千舟噪而前比合戰世忠分海船爲兩道出其背每縋一綆則曳一舟而入敵不得渡復遣使願還所掠及獻馬五千世忠不聽時撻辣所遣之兵在儀眞江之南北兩岸皆敵眾而世忠據中流與之相持敵以輕舸絕江而遁世忠曰窮寇勿追先是世忠視鎭江形勢無如龍王廟者敵來必登此望我虛實因遣將蘇徳以二百卒伏廟中又遣三百卒伏江岸遣人於中望之戒曰聞江中鼓聲岸下人先入廟中人繼出數日敵至果有五騎趨龍王廟廟中之伏聞鼓聲而出五騎者振策以馳僅得其二有人紅袍白馬旣墜而跳馳得脫詰二人者云卽兀朮也是舉也俘獲殺傷甚眾敵所遺輜重山積又獲龍虎大王舟千餘艘紹興八年五月樞密副使王庶措置江淮遂移張俊下張宗顏將七千人軍淮西巨帥古將三千人屯太平州分韓世忠二軍屯天長泗州使緩急互爲聲援以劉錡軍鎭江爲江左根本三十一年金兵號百萬犯瓜洲淮南制置劉錡退屯鎭江而錡病已劇李橫劉汜等不利上以禦營宿衛使楊存中措置守江中書舍人虞允文亦自建康馳至鎭江時江岸有車船二十四艘敵巳瞰江恐臨期不堪駕用存中允文同淮東總領朱夏卿鎭江守臣趙公稱相與臨江按試命戰士踏車船徑趨瓜洲將迫岸復回敵兵皆持滿以待其船中流上下回轉如飛敵眾相顧駭愕曰南軍有備如此遂殺亮而退師嘉定鎭江志卷四

田賦【田賦○﹝鈔本此後有明朝以下一葉余﹞案明時事不但嘉定志不應載卽至順志亦不應載而鈔本二志內均有明時之事﹝至順志卷十五有明時本府一段﹞故嚴氏元照以爲當刪今考乾隆鎭江府誌載丁元吉成化志序云永樂中先伯考蘭室先生續修之又卷三十七儒林門云丁禮字思敬丹徒人以耆年辟知南陽府所著有郡誌三餘集蘭室吟稿據此則永樂鎭江志乃丁禮之所撰也﹝嘉慶丹徒縣誌卷三十二書目類有明丁禮鎭江府誌卷五戶口類云右永樂成化二志皆與元志不合則永樂志爲丁禮所撰審矣﹞鈔本此段述明朝事一葉中四言永樂三年分﹝下文課程門內有明朝事一段亦四言永樂三年分﹞則丁氏之撰志必在永樂三年矣據十駕齋養新錄永樂大典成於永樂五年疑嘉定至順永樂三志皆在大典之中後人鈔嘉定至順志者誤收入永樂志數條耳﹝張氏鑑云京口耆舊傳王萬全子遇見科舉類而耆舊傳內無科舉類此必元志原文永樂大典混收入耆舊傳也然則永樂志混入嘉定志至順志其致誤之由亦若是耳﹞惟永樂志亦久失傳棄之究屬可惜故今於二志內言明事者歸於附錄之內俾時代不致混淆而明志之僅存者亦不致於湮沒焉】敍﹝缺﹞

屯田三朝史誌云江淮兩浙承僞制皆有屯田免役後多賦與民輸租第存其名則其來久矣紹興元年二月己巳詔遣吏部郎官益都仇悆往鎭江府究乏糧之實上謂宰執曰劉光世一軍月費廩給萬數如此宜速爲屯田之計祥符圖經載丹徒丹陽金壇延陵四縣屯田凡大麥一千一百二十七石【丹徒縣五百五十九石丹陽縣三百八十三石金壇縣九十八石延陵縣八十七石】小麥六百三十九石【丹徒縣二百五十六石丹陽縣二百七十四石金壇縣五十五石延陵縣五十四石】絲八千九百二十兩【丹徒縣二千九十八兩丹陽縣二千八百一十二兩金壇縣三千二百九十一兩延陵縣七百一十九兩】綿一百一十八兩絹五疋綢三疋羅一疋麻皮一十四觔又租麻皮七千五百二十觔大麥五百四十九石小麥二百八十八石【以上八色皆出丹徒縣外三縣無】又粳米一萬四千二百一十三石【丹徒縣二千六百二十八石丹陽縣二千八百二十一石金壇縣二千四百八十九石延陵縣六千六百七十三石合四縣以較總數尙餘三百九十八石】錢二十六貫【丹徒縣六百丹陽縣一十七貫七百金壇縣七貫七百】今丹徒丹陽金壇三縣元管屯田一十六萬一千六百五十畝【畸數不書】計租米二萬三千二百一十二石除已佃外尙有未佃之數【丹徒縣元管一萬二千六百七十五畝租米二千八百一石今已佃田一萬二千二百八十九畝租米二千七百三十石餘未佃丹陽縣元管三萬八千四百八十五畝租米七千四百九十四石今已佃田三萬一千五百五十六畝租米六千一百五十石餘未佃金壇縣元管一十一萬四百八十八畝租米一萬二千九百一十七石今已佃田一十萬三千一百九十一畝租米一萬一千三百三十六石餘未佃】官莊營田乾道庚寅三縣營田稻子共一千八百四石今丹徒縣營田夏料【今丹徒縣營田夏料○【鈔本此段後有今丹徒縣營田夏料一段】案此一段三行有餘共一百二十餘字鈔本下文又有一段與此全同必系傳寫重復今刪】【錢八百四貫大麥二百五十一石】秋料【錢一千二百三十貫稻子五百八十六石】丹陽縣營田夏料【錢二千一百九十六貫大麥二百九十三石】秋料【錢四千四百三十八貫稻子二千九百四十六石】金壇縣營田夏料【錢六百二十九貫大麥一百三十六石】秋料【錢一千五百二十二貫稻子一千一百四十二石】

軍田【軍田○﹝鈔本作軍營﹞案卷十兵防詳言軍營之制不應復見於此且此處敍及正文但言田不言營又總目爲田賦則此當作軍田審矣】建炎間洞庭楊太最爲劇盜太年幼爲麼故曰楊麼其後張浚嶽飛平之收伏楊麼等敗殘之軍無所歸著遂以逃荒之田令其力農時號楊麼子軍因名軍莊後軍兵撥附大軍其田召農民爲之耕種今東西兩莊共田七千六百一十四畝置監莊一員專委縣尉提督莊課每歲夏秋二料檢收檢放不定東莊夏料【大麥田六百五十畝小麥田六百三十三畝】秋料【稻田二千七十六畝大豆田五百三畝蕎麥田一百六十二畝】西莊夏料【大麥田一百八十八畝小麥田四百一十一畝】秋料【稻田二千八百四十七畝大豆田七十三畝蕎麥田六十五畝】

職田敍﹝缺﹞丹徒縣夏料【租絲一百七十三兩大麥一十石小麥八十一石】秋料【租米一千八石】丹陽縣夏料【租絲一百八十二兩租錢五貫大麥一石小麥五十九石】秋料【租米八百四十一石】金壇縣夏料【租絲一十三兩小麥八十三石】秋料【租米一千一百一十三石】知軍府事丹徒縣【租絲三十四兩小麥三石租米一百五十八石】丹陽縣【租絲五十四兩租米一百四十六石】通判南廳丹徒縣【租米七石】金壇縣【租米一百一十二石】通判北廳丹徒縣【租絲二十一兩小麥一石租米一百石】丹陽縣【租米八十八石】鈐轄丹徒縣【租米三十八石】丹陽縣【租米一十七石】金壇縣【租米五十一石】簽判丹徒縣【大麥三石租米五十五石】丹陽縣【小麥一石租米一十九石】金壇縣【小麥三石租米三十四石】教授丹陽縣【小麥三石絲七兩租米八石】金壇縣【小麥三石租米一十八石】節推丹徒縣【絲四兩租米八石】丹陽縣【小麥八石絲四兩租錢五貫租米九十九石】金壇縣【小麥三石租米一十一石】察推丹徒縣【絲二十九兩租米八十一石】金壇縣【租米六石】知錄兼羅務丹徒縣【絲二十二兩小麥二石租米七十三石】司理丹徒縣【租米六十一石】司法丹徒縣【小麥三石租米五十九石】金壇縣【租米一十四石】監倉丹徒縣【租米一十石】金壇縣【租米八石】監稅東廳丹徒縣【絲三兩大麥一石小麥六石租米一十六石】監稅西廳丹徒縣【絲八兩大麥二石小麥一十一石租米五石】監酒東廳丹徒縣【租米三十二石】監酒西廳丹徒縣【大麥一石租米二十三石】金壇縣【租米三十石】江口監稅金壇縣【租米五十六石】都監丹陽縣【小麥八石租米九十一石】監押丹徒縣【絲七兩小麥七石租米三十石】丹徒知縣【小麥一十四石大麥一石租米九十一石】縣丞【小麥三石絲一十二兩租米五十二石】簿尉【絲三十三兩小麥四石租米二十三石】丹陽縣【大麥一石小麥一石租米三十七石】監務【小麥八石租米三十三石】西津巡檢【租米二十二石】丹陽縣【租米一十七石】金壇縣【租米三十石】圌山巡檢【絲一十兩小麥一十六石租米二十二石】大港監鎭【租米一石】金壇縣【租米一百四石】丁角監鎭【租米七石】金壇縣【租米五十二石】丹陽知縣【絲二十六兩小麥七石租米九十七石】縣丞【絲二十八兩小麥一十五石租米六十八石】主簿【絲二十八兩租米五十二石】縣尉【絲二十四兩小麥九石租米二十九石】監務【租米二十石】經山巡檢【租米七石】延陵監鎭【租米四十四石】延陵巡檢【絲八兩小麥三石】金壇縣【絲一十三兩租米九石】金壇知縣【小麥二十一石租米一百五十四石】縣丞【小麥二十二石租米一百二十七石】主簿【小麥九石租米八十石】縣尉【小麥八石租米四十七石】監務【小麥一十石租米四十五石】嘉定鎭江志卷五賦稅

總目缺【田賦○﹝鈔本無此二字﹞案卷四卷五俱以田賦爲總目卷四之子目凡三﹝屯田軍田職田﹞皆言田者也卷五之子目凡十﹝土貢錢監寬賦常賦和買經總制錢免役錢均役課程坊場河渡﹞皆言賦者也則卷五之首必當有田賦二字】

土貢敍﹝缺﹞唐地理誌潤州土貢衫羅水絞魚口繡葉花紋等綾火麻布竹根黃栗伏牛山銅器鱘鮓元和郡縣圖志開元貢雜藥紋綾賦絲紵布通鑑興元元年鎭海節度使韓滉遣使獻綾羅四十擔詣行在元和郡縣圖志貞元以後觀察使王緯李錡相繼兼領鹽鐵使務其進奉與楊益相比元和以後稍革之潤州類集有羅隱鎭海軍所貢詩敬宗時詔浙西上造銀盝妝具二十事時李徳裕刺潤州兼觀察浙西奏綾紗等物猶是本州島島所出金銀不出當州皆須外處回巿昨奉宣令進盝子計用銀九千四百餘兩其時貯備無二三百兩乃諸頭收巿方獲制造上供昨又奉宣旨令進妝具二十件計用銀二萬三千兩金一百三十兩尋令並合四節進奉金銀造成兩具進納訖今差人於淮南收買旋到旋造深憂不迨時準赦不許進獻踰月求貢使者相繼徳裕訴而諷之時又詔浙西令織定羅紗袍段及可幅盤絳繚綾千疋徳裕復奏言太宗時使至涼州見名鷹諷李大亮獻之大亮諫止賜詔嘉嘆元宗時使者於江南捕鵁鶄翠鳥倪若水言之卽見褒納二祖有臣如此今獨無之且元鵝天馬盤絳掬豹文彩怪麗惟乘輿當禦今廣用千疋臣所未諭昔漢文身衣弋綈元帝罷輕纖服故仁徳慈儉至今稱之願陛下近師二祖容納遠思漢家恭約裁賜節減則海隅蒼生畢受賜矣寰宇記潤州貢方紋綾水波綾羅綿絹神宗朝王巖叟奏臣伏以陛下卽政之初宜示儉薄爲天下先臣竊知四方貢獻甚有非國朝舊例出於繼增而創起者所在不能無擾如定州之花綾祁州之花絁臣所見而知之者婺州之細花羅潤州之大花羅臣所聞而知之者臣見聞之所不及若此類必多伏望詔皆停貢庶成儉朴之風以隆盛徳紹興四年十一月辛卯上謂宰執曰韓世忠近得鱘魚鮓朕戒之曰艱難之際朕不厭菲食當立功報朕而貢口味非愛君之實也已卻之沈與求曰陛下示以好惡如此諸將敢不用命三十一年十二月壬戌上謂宰執曰前日過平江府守臣進洞庭柑卻之今過常潤兩郡俱無所獻必是聞風而罷也朕意無他正恐受之則後來所歷之郡必競爲奢侈有過於柑子者矣陳康伯等因贊此非獨仰識陛下盛徳又以見聖慮之深遠也【時上親徵回自鎭江】憲謹釋曰蠙珠曁於橘柚錫貢載於夏書君上之奉未爲過也帝以慈儉爲寶物𨿽至微猶且卻之邊將守臣疇敢不承休命視前代詔索脂盝繚綾於潤至守者奏疏千百言而後詔停奚啻穹壤之異帝業中興卓冠前古信夫今歲貢綾十疋羅十疋大禮銀五百兩聖節銀三百兩羅三百疋絹三百疋

錢監【銀冶附】敍﹝缺﹞唐食貨志銀銅鐵錫之冶一百六十八陜宣潤饒衢信五州銀冶五十八銅冶九十六鐵山五錫山二鉛山四開元二十六年宣潤等州初置錢監天寶十一載揚潤宣鄂蔚鑄鑪皆十宋﹝缺﹞

寬賦敍﹝缺﹞晉武帝紀寧康二年詔晉陵遭水之縣尢甚者全除一年租布其次聽除半年受振貸者卽以賜之【時晉陵郡正治丹徒】宋文帝紀元嘉四年詔蠲丹徒今年租布元嘉十七年詔前所給揚南徐二州百姓田糧種子應督入者悉除半今半有不收處都原之凡諸逋債優量申減元嘉二十一年詔比年谷稼傷損淫亢成災亦由播殖之宜尙有未盡南徐兗豫及揚州浙江西屬郡自今悉督種麥以助闕乏元嘉二十六年詔復丹徒縣僑舊今歲租布之半詔曰京口肇祥自古可募諸州樂移者數千家給以田宅並蠲復孝武帝紀孝建元年始課南徐州僑民租大明五年夏四月戊戌詔南徐兗二州去歲水潦傷年民多困窶逋租未入者可申至秋登前廢帝紀大明八年冬十月庚辰原除揚南徐州大明七年逋租齊髙帝紀建元元年詔長蠲南蘭陵租布武帝紀永明四年五月癸巳詔揚南徐二州今年戶租三分二取見布一分取錢來歲以後遠近諸州翰錢處並減布直疋準四百依舊折半以爲永制明帝紀建武二年三月戊申詔南徐州僑舊民丁多充戎旅蠲今年三課梁武帝紀大同十年三月甲午輿駕幸蘭陵謁建陵辛丑至修陵壬寅詔曰朕自違桑梓五十餘載今國務小間始獲展敬園陵故鄕老少接踵遠至可加頒賚所經縣邑無出今年租賦監所責民蠲復二年因作還舊鄕詩庚戌幸回賓亭宴帝鄕故老及所經近縣奉迎候者少長數千人各賚錢二千按天監元年攺南東海爲蘭陵郡則駕幸蘭陵正是京口陳宣帝紀大建十二年詔亢旱傷農畿內爲甚其東海等十郡積年田稅祿秩並各原半其丁租半申至來歲秋登按陳永定二年廢南蘭陵郡復爲東海郡唐會要貞元八年八月詔令京兆少尹韋武往楊楚廬壽滁潤蘇常湖等州宣撫應百姓因水不能自存者委宣撫使賑給死者各加賜物在官爲收斂埋瘞其田苗所損委宣撫使與所在長吏速具聞奏災傷之後切在撫綏食貨志朱泚旣平府藏盡虛諸道常賦之外進奉不息鎭海節度使王緯李錡皆徼射恩澤以常賦入貢名爲羨余至代易又有進奉憲宗紀元和二年十月己卯免潤州今歲稅通鑑元和二年十一月李錡誅有司籍錡家財輸京師裴垍李絳上言以爲李錡僭侈刻剝六州之人以富其家陛下閔百姓無告討而誅之今輦其金帛以輸上京恐遠近失望願以逆人資財賜浙西百姓代今年租賦上嘉嘆久之卽從其言本紀元和四年十一月癸卯朔浙西蘇潤常州旱儉賑米二萬石會要元和六年十月詔諸道都團練使足修武備以靜一方而別置軍額因加吏祿亦旣虛設頗爲浮費潤州鎭海軍使額宜停所收使以下俸料一事以上各委本道充代百姓缺額兩稅崔郾本傳爲浙西都團練觀察使料民等第籍地沃瘠均其徵賦一其徭役民有宿逋不可減於上供者必代輸之宋淳化五年兩浙轉運使曾致堯言去年湖州督稅及程蘇常潤皆有逋負請行賞罰以勸懲之太宗以刻薄之政皆俗吏所爲又江浙頻年水災蘇常潤尢甚七月丁卯詔致堯倍加安撫不可搔擾民或失所罪有歸焉憲謹釋曰財賦出於民者也監司督郡郡督之縣縣督之民民力其困矣致堯以督賦稽期請罰及官吏太宗不特不允其請且戒之曰民或失所罪有歸焉戒敕之辭不費寬卹之意無窮於乎仁哉會要咸平元年十一月兩浙轉運司請出常潤州廩米十萬石振糶從之長編咸平五年十一月左藏庫監官郭守素言淮南升潤州綢絹價髙望不給冬服畱充郊祀賞給可獲數倍之利上曰朝廷方覃大慶豈復規小利也罷之實錄政和三年三月甲戌詔潤州丹徒丹陽兩縣災傷放稅及七分以上常平賑貸在法至三月終罷緣今歲有閏田事必晚饑民可閔與展至四月紹興戊寅守臣祕閣鄭作肅以丹陽縣浚練湖占民田數十頃未嘗豁除二稅奏蠲之三縣合納布豆舊每歲折估增多民以爲病紹興間湯鵬舉爲兩浙運使奏請一依戶部經界所定豆每斗折錢二百三十布每疋折錢二貫三縣合催畸零稅總爲錢三千餘貫被擾者數萬家淳熙中守臣祕撰耿秉下令蠲之而代以公帑之贏民至今思之三縣合納大小麥每開場時折估歲增一歲嘉定攺元守臣趙師睪廾約以中制每小麥一斗折錢四百大麥一斗折錢二百具申朝省刊石府治永爲定制邦人徳之三縣各有碑記其事

常賦【常賦○﹝鈔本此行後有夏稅以下數葉﹞案鈔本自夏稅以下二葉余乃元志之文﹝大字內所言鎭南王及大司徒阿你哥皆元時之人而子注內所言至順三年尢其確證﹞自至元十三年以下一葉余亦元志之文﹝所言至元大徳至大延佑至治泰定天歷皆元之年號﹞今皆移入元志﹝嚴氏元照云恐是元志張氏鑑云至順志轉不載其詳疑亦有佚脫非完書矣﹞又自嘉熙二年以下一葉其中所載年號如嘉熙寶佑景定皆在嘉定以後張氏據此謂是咸淳志今從其說移入附錄內至徳佑元年以下數行張氏謂徳佑又在咸淳以後詳其義例又不似元志未能詳也今考元志卷六公田租米條後載皇慶二年金壇縣申文內引徳佑元年謝太后詔與此段約同惟少先帝幼沖居簡軍國惟所專制及使吾與嗣君坐受其禍數語蓋元時以宋爲勝國故先帝嗣君等字不便列入公牘而此段全錄其詔而不刪故張氏以爲不似元志惟是旣非宋志又非元志此數行幾於無處安放以意揣之疑永樂志之文也今移入附錄之內】敍﹝缺﹞

夏稅【夏稅○﹝鈔本此行前有均役以下十數行﹞案宋志元志俱有常賦門宋志之常賦爲田賦之子目元志之常賦爲賦稅之子目二者大略相同元志旣以夏稅秋稅爲常賦之小子目則宋志夏稅秋稅亦爲常賦之小子目不應以均役一門橫隔之也今將均役以下十數行移至免役錢之後俾各從其類焉】太常博士許載吳唐拾遺錄云【大常博士許載吳唐拾遺錄云○﹝鈔本太常博士作絹紬綿按﹞案戴氏守梧云下文述夏稅之目絹紬綿之外尙有絲羅及大小麥鹽錢等物不應獨舉此三者且絹紬綿三字之後忽接以按許載句未免不辭當據容齋隨筆所引攺作太常博士四字今從之】吳順義年中差官興版簿定租稅厥田上上者每一頃稅錢二貫一百中田一頃稅錢一貫八百下田一頃一貫五百皆足陌見錢如見錢不足許依巿價折以金銀並計丁口課調亦科錢宋齊邱時爲員外郎上言江淮之地唐季以來戰爭之所今兵革乍息而必率以見錢折以金銀此非民耕鑿可得也若興販以求之是爲教民棄本逐末耳是時絹每疋巿賣五百綢六百綿每兩十五齊邱請絹每疋擡爲一貫七百綢爲二貫四百綿爲四十皆足陌丁口課調亦請蠲除朝議喧然沮之謂虧損官錢萬數不少齊邱致書於徐知誥知誥行之至是不十年閒野無閒田桑無隙地通鑑載於天佑十五年祥符圖經載四縣夏稅絹二千六百四十二疋【丹徒縣八百五十九疋丹陽縣四百九十三疋金壇縣七百八十五疋延陵縣五百五疋】羅一千疋【丹徒縣三百八十七疋丹陽縣三百三十五疋延陵縣二百七十八疋金壇縣無】絲二千七十九兩【金壇縣九百八十二兩延陵縣一千九十七兩丹徒丹陽兩縣無】綢一千四百三十九疋【丹徒縣二百一十四疋丹陽縣一百六十四疋金壇縣九百六疋延陵縣一百六十五疋】綿六萬三千三百五十六兩【丹徒縣一萬八千二百一十七兩丹陽縣二萬四百七十二兩金壇縣一萬六千五百六兩延陵縣八千一百六十一兩】錢一千六百一十貫【丹徒縣五百三貫丹陽縣一百八十貫金壇縣五百二十三貫延陵縣四百四貫】大小麥各七千一百二十二石【丹徒縣各一千七百七十九石丹陽縣各二千二百五十九石金壇縣各二千二百六十二石延陵縣各八百二十二石】鹽錢八千一百一貫【丹徒縣一千五百八十九貫丹陽縣二千四百八十六貫金壇縣二千九百二貫延陵縣一千一百二十四貫】鹽絹三千五百五十四疋【丹徒縣九百五十一疋丹陽縣一千五十六疋金壇縣一千八十七疋延陵縣四百六十疋】鹽腳錢一十七貫七百【丹徒縣四貫七百丹陽縣五貫三百金壇縣三貫九百延陵縣三貫三百】今丹徒縣夏稅【絹二千一百八十疋內丁絹八百三十疋於開禧三年內奉旨蠲放住催外實合催絹一千三百五十疋羅四百三十六疋綿二萬二千六百五十三兩絲五千二百四十九兩鹽見腳錢二千五百九十八貫大麥三千四百三十四石小麥三千二百四十三石麻皮二千九十二觔租錢一十三貫】丹陽縣【絹二千一百九十九疋羅五百六疋綿二萬三千四百三十九兩絲四千二十三兩鹽見腳錢三千五百九十八貫大麥三千二百一石小麥三千三十四石租錢一十貫】金壇縣【絹四千五百九十五疋羅一百一疋綿二萬二千六十三兩絲六千八十九兩鹽見腳錢七千七百六貫大麥三千一百一十七石小麥三十七石】

秋稅敍﹝缺﹞祥符圖經載四縣秋稅粳米五萬二千二百七十三石【丹徒縣二萬一千六十八石丹陽縣一萬六千六百十四石金壇縣一萬一千一百四十八石延陵縣四千三百四十二石合四縣以較總數尙餘八百九十九石未詳】糯米五千九百九十二石【丹陽縣二千一百九十九石金壇縣二千八百一十九石延陵縣九百七十四石丹徒縣無】大豆五千八百五十三石【丹陽縣二千二百五十五石金壇縣二千六百八十石延陵縣九百一十八石丹徒縣無】鹽米二萬四百九十六石【丹徒縣六千五百六十七石丹陽縣六千六百四十二石金壇縣五千三百二石延陵縣一千九百七十四石合四縣以較總數尙少一十一石】蘆廢五萬一千六百六十領【丹徒縣一萬七千四百四十領丹陽縣一萬八千三百一十一領金壇縣一萬三千一百六十領延陵縣四千七百三十領合四縣以較總數尙餘一千九百八十領】稅布六千三十八疋【丹徒縣一千三百七十四疋丹陽縣一千六百九十四疋金壇縣一千八十三疋延陵縣一千八十七疋】折科布一千一百一十三疋【皆出丹徒縣外三縣無】今三縣秋稅除經界逃閣等外粳米一十萬九千六十七石糯米六千五百七十七石【糯米六千五百七十七石○【鈔本七十七作七十八】案張氏鑑云至順志引作七十七石以注中所載合計作七爲是今從之此外總數散數之不合者亦復不少以其無他書可證難於攺訂今姑仍其舊焉【祥符圖經所載之總數散數往往不合宋志亦云未詳蓋數目本易誤也】】豆六千二百七十石布六千八百五十三疋【元額有丁布二千六十一疋於開禧三年蠲放】廢七萬五千六十領白水灘租錢一百一十六貫【廢七萬五千六十領白水灘租錢一百一十六貫○【鈔本是小字】案張氏鑑云至順志引作大字此誤並入注今從其說攺爲大字【張氏又云余亦多誤並當依至順志分析爲是蓋下文丹徒縣三字鈔本復誤爲小字也今亦從其說攺爲大字】】丹徒縣【粳米三萬七百九十七石糯米三百八十石豆三百五十九石布一千二百六十四疋廢二萬二千六百三十八領白水灘租錢一百八貫】丹陽縣【粳米四萬四千二十一石糯米二千五百九十七石豆二千五百二十七石布一千一百四十二疋廢三萬四千四百八十領白水灘租錢七貫】金壇縣【粳米三萬四千二百四十七石糯米三千六百石豆三千三百八十三石布四千四百四十六疋廢一萬七千九百四十一領】

和買咸平二年戶部判官馬元方建言方春民間乏絕請預給庫錢約至夏秋令輸絹於官詔下其法於諸路率一縑給錢一千時人便之其後或不以錢而以鹽後又給錢三分而以七分折鹽又其後則鹽與錢不復給而與兩稅均輸矣今三縣和買絹九千九百三十八疋丹徒縣【三千五百疋】丹陽縣【三千九百三十八疋】金壇縣【二千五百疋】

經總制錢宣和初盜起睦州兩浙用兵陳亨伯爲經制使乃以公家出納錢若賣酒鬻糟商稅牙稅樓店等錢量取其贏別歷收附以供移用謂之經制錢及翁彥國爲總計使後仿其法謂之總制錢經總制錢之有額此其始也今本府每歲經總制錢一十一萬七千七十五貫盡數截撥赴淮東總領所

免役錢熙寧以後有免役錢乾道庚寅三縣夏秋兩料四萬三千二百四十六貫【丹徒縣一萬四千二百八貫丹陽縣一萬二千一百八十二貫金壇縣一萬六千八百五十六貫】今三縣每歲夏秋兩料免役錢四萬四千三百四十五貫【丹徒縣一萬四千四百八貫丹陽縣一萬三千八十一貫金壇縣一萬六千八百五十六貫】官戶不減半役錢二千七百八十六貫丹徒縣丞廳分兩料催

均役敍﹝缺﹞郡當衝要土瘠民貧信使往來差調繁重所貴役簡勞均遞年應辦國信往來合用般擔禮物人夫不踰二千人系丹徒縣官差撥坊郭人戶充應然坊正縣吏不問實用人數多寡徧於諸坊排門差撥閭巷騷然守臣待制史彌堅籍定在城七坊及江口鎭戶口姓名圖寫住止內從例合充般擔人計七千九百三十八戶以嘉定八年北使回程爲始照合差實數每遇應辦止於一坊差撥或一坊人數不足然後差及兩坊若一坊人數尙多差使未徧直候再有應辦以本坊差盡爲度然後及以次坊分上輪下次周而復始居民始獲安迹舊例保頭管夫十名隊頭管五十名以本坊之殷實者爲之坊正一名以本縣合千人爲之凡保頭隊頭皆隸焉上下相維此固無害然隊頭初無輪定資次一番差使則坊正借公行私指射惟意乞取滿其所欲然後別行指差夫坊旣有正熟知保伍隊頭職事可身兼之奚苦別立隊頭重爲民擾自今永免差撥在官旣有責辦於民實爲利益焉

課程【課程○﹝鈔本此行前有上供以下二行此行後有明朝以下十數行﹞案自明朝以下十數行屢言永樂三年固是永樂志之文卽上供以下二行亦與前後文不相聯屬嚴氏元照以爲當刪今從其說移入附錄之內惟是下文宋元嘉以下十數行嚴氏謂另有一目而不知課程二字卽其子目﹝永樂志之有課程門蓋沿宋志之舊不得因永樂志之當刪遂並此二字亦刪之也﹞故仍畱二字於此】敍﹝缺﹞宋元嘉十七年詔揚南徐二州估稅所在市調多有煩刻山澤之利猶或禁斷役召之品遂及稚弱如此比傷治害民自今咸依法令務盡優允如有不便卽依事別言不得苟趣一時以乖隱卹之旨唐會要貞元九年戶部侍郎張滂奏立稅茶法自後裴延齡專判度支與鹽鐵益殊塗而理矣十年潤州刺史王緯代之理於朱方數年而李錡代之鹽院津堰攺張侵剝不知紀極私路小堰厚斂行人多自錡始大中六年正月鹽鐵轉運使裴休奏諸道節使觀察使收茶商搨地錢並稅經過商人頗乖法理請釐革橫稅商旅旣安課利自厚其年四月浙西觀察使奏軍用困竭乞且依舊稅茶敕旨裴休條疏茶法事極精詳制置之初理須畫一並宜準今年正月敕旨處分宋朝乾道六年五月庚午戶部狀已降指揮自行在至建康府沿路徵稅頗繁可省之今措置臨安府自北郭稅務至鎭江府沿路一帶稅場內地裏接近收稅繁並去處合行省罷庶幾少寬商價詔從之

坊場河渡【坊場河渡○﹝鈔本接上寫不提行﹞案下文分列三縣數目與上文總言鎭江府者不同自當另爲一目】敍﹝缺﹞丹徒縣見管三十四坊每年管催六千五百七十五貫丹陽縣見管五十五坊每年管催七千二百七十八貫金壇縣見管二十坊河渡二處每年管催三千九百八貫嘉定鎭江志卷六

地理﹝三﹞

山川敍﹝缺﹞

山【山○﹝鈔本無此一字﹞案此卷以地理爲總目山川爲子目﹝說見卷一地理條下﹞山水河湖至井泉爲小子目卷八廣福院條下云余見井泉此井泉爲小子目之證﹝井泉旣共爲一目則丹徒縣之中泠泉與丹陽縣之葛洪煉丹井當在一處至於塘之一類當與溪港爲伍乃鈔本列中泠泉於港之後溪之前而列塘於井後皆屬傳寫之誤今悉攺正﹞井泉旣爲小子目則山水以下亦必爲小子目可知今皆一一補入以淸眉目】

丹徒縣京峴山在府治東五里潤州類集云州謂之京鎭京口者因此山寰宇記梁武帝望京峴山盤紆似龍掘其左右爲龍目二湖按類集龍目湖秦時所掘與寰宇記小異蠹齋周孚詩平湖認龍目斷嶺記蜂腰注南徐州記有龍目湖今失其所鶴林寺前山有名胡蜂腰者唐顧云爲隋司徒廟碑地控金甌城臨鐵甕山分荊峴水接蓬瀛曾旼於鮑照陽春登京山行注京一作荊非李徳裕創甘露寺於北固山而祭言禪師文以爲北固乃京峴之一枝王莊定公存與刁經臣詩有二載京峴居過從不獲屢之句注云京峴潤之二山世但以京峴爲一山

北固山卽今府治與甘露寺是世說荀令則嘗登北固望海云𨿽未覩三山便使人有淩雲之意若秦漢之君必當褰裳濡足唐元和郡縣圖志山在縣北一里下臨長江其勢險固因以爲名蔡謨謝安作鎭並於山上作府庫儲軍實劉楨京口記【劉楨京口記○﹝鈔本劉楨作劉損之﹞案戴氏守梧云之字衍損字當作楨記憶太平禦覽所引如此今考禦覽四十六卷北固山內引京口記正作劉楨戴氏之說是也﹝隋書經籍志云京口記二卷宋太常卿劉損撰輿地紀勝亦作劉損之然太平寰宇記等書所引皆作劉楨則損字必楨字之誤也﹞宋元二志引京口記亦多作劉楨此處作劉損之者蓋傳寫之訛耳】回嶺入江垂水崚壁輿地誌天景淸明登之望見廣陵如在靑雲中相去鳥道五十餘里文選謝靈運有從遊京口北固應詔詩寰宇記舊北顧作固字梁髙祖云作鎭作固誠有其語然北望海口實爲壯觀以理而推宜攺爲顧望之顧梁紀大同十年春三月己酉幸京口城北固樓攺名北顧靜惠王宏子正義傳字公威初以王子封平樂侯位太常卿南徐州刺史屬武帝幸朱方正義修廨宇以待輿駕初京城之西有別嶺入江髙數十丈三面臨水號曰北固蔡謨起樓其上置軍實是後頹壞山頂猶有小亭登降甚狹及上升之下輦步進正義乃廣其路傍施欄楯翼日上幸遂通小輿上悅登望久之敕曰此嶺不足須固守然京口實乃壯觀乃攺曰北顧賜正義束帛

壽邱山在城中宋武帝潛龍舊宅基也後封今名

唐頹山在城中今號塘塠山

東山在城東二里亦號花山唐皇甫冉同樊潤州遊東山詩北固多陳迹東山復舊遊蘇子美花山詩寺裏山因花得名花今不見艸縱橫

蒜山在西北三里寰宇記晉安帝時海賊孫恩戰士十萬至蒜山宋武帝眾無一旅橫擊大破之山生澤蒜因以爲名京口記蒜山無峯嶺北臨江潤州類集一說蒜當爲籌算之算周瑜諸葛亮嘗會此山議拒曹操後有赤壁之勝時人謂其多算以爲山名故龜蒙算山詩周郎計策淸宵定曹氏樓船白晝灰顏延年謝莊鮑照許渾詩皆曰蒜山蒜山松林中可卜居蘇軾詩蒜山幸有閒田地招此無家一房客松林今不存矣二翁亭卽蒜山亭無爲集云浮玉僧建亭蒜山之頂丹陽新舊太守林子中希楊次公傑首登之因名二翁亭詩云來陪杖履躡孤峯故老旁觀嘆二翁海上波平千里白江東兵壯萬旗紅雲開云合山頭月潮落潮生渡口風須約蒙莊老仙客憑闌直下看龍宮

黃鶴山在城西南三里建康實錄宋髙祖微時嘗遊京口竹林寺獨臥講堂中上有五色龍章眾僧見之按黃鶴山本名黃鵠山宋衡陽王義季刺南徐長史張邵與隱士戴顒姻通迎顒來止山北有竹林精舍林澗甚美顒嘗憩於此澗太祖每欲見之謂黃門侍郎張敷曰吾東巡之日當燕戴公山也按竹林精舍卽宋武帝微時所遊京口竹林寺今鶴林寺是元丰間曾旼辧圖經之非語見類集而舊志猶兼引寰宇記以爲宋髙祖潛龍時遊息竹林寺黃鶴飛舞其上因名黃鶴山卻不考宋戴顒傳衡陽王刺京口時在宋文帝元嘉九年去宋武遊息之時已久猶謂之黃鵠山是舊志因圖經寰宇記而差矣鶴林寺杜鵑花續仙傳云貞元中外國僧自天臺缽盂中以藥養其根來植此寺周寶鎭浙西一日謂殷七七曰鶴林之花天下奇絕嘗聞能開頃刻花能副重九乎曰可也乃前二日往鶴林寺宿中夜有女子來謂七七曰妾爲上蒼所命下司此花【俗傳花神】非久卽歸閬苑今爲道者開之來日寺僧訝花漸拆至九日爛熳如春後經兵火其花遂亡信歸閬苑矣蘇軾觀菩提寺南漪堂杜鵑花雲南漪杜鵑天下無披香殿上紅氍毹鶴林兵火眞一夢不歸閬苑歸西湖又和陳述古冬日牡丹云當時只道鶴林仙能遣秋花發杜鵑誰信詩能回造化直教霜枿放春妍又安得道人殷七七不論時節遣花開又鶴林神女無消息爲問何由返帝鄕

招隱山在城西南七里元和郡縣圖志獸窟山一名招隱山卽隱士戴顒所居也寰宇記梁昭明曾遊此山讀書因名招隱山今石案古迹猶存戴顒碑在招隱米芾崇寧甲申文唐兵部員外郎李約曾佐李庶人錡浙西幕約初至金陵於錡坐上屢贊招隱寺標致一日庶人宴於寺中明日謂約曰常聞誇招隱寺昨遊宴細看何殊州中李笑曰其所賞者疏野耳若遠山將翠幕遮古松用彩物裹鮏羴涴鹿跑泉音樂亂山鳥聲此則實不如在叔父大廳也庶人大笑虎跑泉在山之東南髙五丈許深廣才數尺旱雨常二尺木相去鹿跑泉二十餘丈按趙次公注蘇軾虎跑泉詩丹徒招隱山有此泉又潤州類集鹿跑泉唐學士蔣防爲之銘眞珠泉在寺之西北山下去寺一里源發於西南山圓濺若貫珠蘇軾遊鶴林招隱詩巖頭疋練兼天淨泉底眞珠濺客忙玉蘂亭唐李衛公觀玉蘂花戲書卽事寄沈大夫注云此花吳人不識因予賞玩乃得此名內苑沈大夫合前有此花每花落空中回旋久之方集庭砌大夫艸詔之暇常邀予同玩故李寄沈詩曰玉蘂天中植金閨昔共窺沈酬李詩曰曾對金鑾直同依玉蘂陰京口集有宋王琪題招隱玉蘂花詩玉蘂花前輩評之詳矣蔡寬夫詩話云李衛公玉蘂花詩此爲潤州招隱山作也碑今裂爲四段在通判廳中而招隱無復此花矣訪之土人皆莫知爲何物或云卽今揚州后土廟瓊花乃自王元之始易其名晏元獻嘗以李善文選注質之云瓊乃赤玉與花不類也周文忠公必大玉蘂辧證跋語云唐人甚重玉蘂故唐昌觀有之集賢院有之翰林院亦有之皆非凡境也予往因親舊自鎭江招隱來遠致一本條蔓如荼蘼種之軒檻冬凋春茂柘葉紫莖再歲始著花久當成木【今荼蘼久則根株合抱玉蘂亦然】花苞初甚微經月漸大暮春方八出須如冰絲上綴金粟花心復有碧筩狀類膽瓶其中別抽一英出眾須上散爲十餘蘂猶列玉然花名玉蘂乃在於此羣芳所未有也宋子京祁劉原父敞宋次道敏求博洽無比不知何故疑爲瓊花【宋祁筆記維揚后土廟有花色正白曰玉蘂王元之愛賞更稱曰瓊花按許愼說文瓊赤色也王不領其義非白花名也劉敞移瓊花詩淮南無雙玉蘂花異時來自八仙家序云自淮南遷東平移后土廟瓊花植於濯纓亭此花土人別號八仙花或謂李衛公所賦玉蘂卽此宋敏求春明退朝錄后土廟瓊花或云自唐所植卽衛公所謂玉蘂】王元之知揚州但言未詳何木俗呼爲瓊花子京何故以誣元之蔡君又引晏同叔之言以爲證甚無謂也劉夢得雪蘂瓊絲之句最爲中的何必拘李善赤玉瓊之注耶【夢得玉蘂詩雪蘂瓊絲滿院春羽衣輕步不生塵之句】按周益公玉蘂花辯證跋語引南史劉杳傳云【按周益公玉蘂花辯證跋語引南史劉杳傳云○﹝鈔本作﹝木右﹞音陣南史劉杳傳所謂﹝木右﹞酒者﹞案至順志卷四土產門山礬注亦引周益公文當卽本於此志今據以攺正蓋﹝木右﹞音陣三字列於葛洪字苑作木旁右之後則上下始相聯貫若置之於前則語气未免橫亙至於引南史劉杳傳云攺作南史劉杳傳所謂﹝木右﹞酒者亦覺文義不安況脫去周益公玉蘂花辯證跋語十字則此一段竟不知爲何人之語是尢不可不補者也】杳在任昉坐有人餉昉﹝木右﹞酒而作榐字昉問杳此字是否答曰葛洪字苑作木旁右﹝木右﹞音陣予嘗得醞法芳烈異常山谷似不以杳傳爲據狥俗訛﹝木右﹞作鄭而江南鄕音又呼鄭爲瑒【杖梗切】復疑未安於是創山礬之名然二詩並序初未嘗及玉蘂【山谷題髙節亭詩是也】止因好事者僞作唐人帖故曾端伯洪景盧皆信之【曾慥端伯髙齋詩話唐人題唐昌觀玉蘂花詩云一樹瓏松玉刻成飄廊點地色輕輕女冠夜覓香來處惟見階前碎月明今瑒花卽玉蘂花廬陵段謙叔有楊汝士與白二十二帖云唐昌玉蘂以少故見貴耳自來江南山山有之土人取以染事不甚惜也則知瑒花之爲玉蘂斷無疑矣傅子容見此帖作絕句云比瑒更礬總未佳要須博物似張華因觀異代前賢帖知是唐昌玉蘂花洪邁容齋隨筆玉蘂今瑒花又名米囊黃魯直易爲山礬者江東彌山亙野殆與榛莽相似而唐昌所產至於神女下游折花而去以踐玉峯之期是不特土俗罕見𨿽神仙亦不識也】其實諸公偶未見此花所謂信耳而不信目也

金山在江中去城七里【金山在江中去城七里○【鈔本自此以下二葉余在元志卷七內】案張氏鑑云紫金山正當寺心一條後紫金泉條子注引作嘉定志今嘉定志無此文又此處體例頗近嘉定志疑傳寫誤混之也今考下文云髙宗皇帝幸建康孝宗以元子扈從又云陳巖肖侍郎庚溪詩話贊聖制詩又云雄跨堂乾道初淮東總領洪適取聖制詩中詞揭之皆系宋人語气元人斷不應作此言也且元志卷九龍遊寺注載宋孝宗詩與此處所載前二句正同而無狂敵每臨須破膽何勞平地起戈矛二句蓋彼乃元志故刪之此則宋志故不刪也雄跨堂注載洪適事亦與此同惟易聖制詩爲孝宗詩而增宋字於乾道初之上蓋彼乃元志故但稱宋此則宋志故特稱聖也且元志之例詳於寺觀與宋志之例詳於山川者不同故煉丹臺寶蓮閣及朝宗吸江等亭宋志詳於焦山條下元志則載於普濟寺條下而焦山條下則不復見是其明證若此條果是元志則妙髙臺浮金堂化城閣畱云亭玉鑑堂煙雨奇觀亭吞海亭無邊閣金鰲閣等地旣詳述於龍遊寺條下何得重出於此乎【此條引周必大二老堂雜記及毛友玉淸神霄萬壽宮記而元志龍遊寺條下亦引之若是一人之書斷不如此重復】況此條引頭陀巖記云貞元二十二年鈔本貞作正元人不應爲宋朝避諱其爲宋志無疑今從張氏說移入此卷【石排山條下云在金山之西故補列金山於石排山之前】至元志內亦當有金山【石排山條下云在金山西水中焦山條下云見金山注是其明證】蓋爲傳寫者佚去今不可考矣】道藏經山始名浮玉言自玉京諸峯浮而至者九域志金山誌記云唐時有頭陀掛錫於此因名頭陀巖後斷手以建伽藍忽一日於江際獲金數鎰尋以表聞因賜名金山潤州類集南唐僧應之頭陀巖記云貞元二十一年因李錡奏易名金山按唐史韓滉嘗出兵金山滉在錡前已名金山矣而唐以前詩記無言浮玉山者山海經有浮玉山苕水出於其陰北流於具區乃在今太湖之南是可疑也元和郡縣圖志蒜山在丹徒縣西九里互父山在縣西北十里晉破符堅獲互賊置此山下因名土俗謂之金山南徐州記蒜山北江中有伏牛山唐志潤州貢伏牛山銅器今金山正在蒜山北江中山後孤峯以鶻棲其上曰鶻山米芾金山詩有揭榜訛浮玉莊嚴是化城之句又芾臨金山賦注浮玉焦山之名豈焦山謂之浮玉邪賦曰余登黃鶴之髙臺臨紫金之奇岫下風輪以盤根中百川而露秀抱羣山之勝勢儼化城之寶構二塔立而角具五洲落而珠鬭幽怪集而洪鍾舉梵侶萃而香積奏泛海濤以出像過龍宮而一嗅水府明威以護法神龍降光於祕咒航冥陽之津迷會四海之奔走其或浮玉【焦山之名】掩霧石牌落潮倒洪流而夜響援淡墨其難描靈鼉屹乎波起天花雨而仙邀有時江練夜白秋淸月髙冰壺無底下徹秋毫吾嘗中霝弭檝寒露泫袍追誇父以逐日呼龍伯以連鰲得長鯨而可跨或拔劍以逐蛟吾方老丹徒此戲卒未艾也耆舊云紫金山正當巿心四旁民居舊來猶隱隱見山腳今不復存而紫金泉猶在卽嚴氏家井形制甚古後人誤指紫金山爲金山周文忠公必大二老堂雜誌金山在京口江心號龍遊寺登妙髙峯望焦山海門皆歷歷此山大江環繞每風濤四起勢欲飛動故南朝謂之浮玉山別有小島相傳爲郭璞墓大水不能沒下元水府亦在此承平時極盛樓觀幾萬楹兵亂後十無一二紹興末復遭回祿以金使年例登賞官亟營葺之復不逮於前惟自歙州門過經藏樓經兵火巋然獨存當時歙人造此因名政和四年七月乙未詔天下悉立神霄玉淸萬壽宮鎭江府以金山龍遊寺攺建漕臣詹度總視工事徽宗親書殿閣十名賜之爲天下神霄第一毛友領府事有記其略曰父老相傳先唐時嘗以爲龍遊觀已而爲浮屠氏所有者幾三百年故金華楊氏洞天記曰中國洞天不載於名籍者尙多有之金山其一也蓋其前臨滄海卻倚大江獨立無朋以天爲際風濤朝夕赴其吞吐日月晦冥環其左右攙數州之秀於俛仰之間而下盤魚龍之宮神靈之府蓋宇宙區奧古今勝處也則髙眞所庭逸士所廬天閟地藏千有餘年一朝巋然海內爲琳宮之冠者夫豈無待髙宗皇帝幸建康孝宗以元子扈從道由京城賦二十八字萃然天立鎭中流雄跨東南二百州狂敵每臨須破膽何勞平地戰貔貅陳巖肖侍郎庚溪詩話贊聖制詩云辭壯而旨深已包不戰屈人兵之意矣【詩在龍遊寺之奎文閣閣記守臣方滋文又刊石於閣下守臣直龍圖閣朱夏卿跋】妙髙臺元佑初主僧了元所立翰林學士蘇軾有詩浮金堂徐元用邀軾同遊有詩化城閣王安石有詩畱云亭【浮金堂以下皆不存】雄跨堂乾道初淮東總領洪適取聖制詩中詞揭之玉鑑堂取翰林學士蘇紳金山詩僧依玉鑑光中住人踏金鰲背上行煙雨奇觀亭【郡人陳從古書】吞海亭無邊閣金鰲閣

石排山在金山之西蔡佑竹窗雜記揚子江中流最急若無石排金山亦不能立世傳上有郭璞墓余嘗親至其上無碑碣可考山無土言有墓非也盛夏有大蛇莫知其數盤結於木陰間其北謂之北霝江最深處問之釣者深三十餘丈

焦山在江中去城九里旁有海門二山金焦相望凡十五里寰宇記譙山戍卽海口戍潤州類集舊經言焦光所隱故名按皇甫謐逸士傳曰世莫知焦光所出或言生漢末無父母兄弟見漢衰乃不言常結艸爲廬冬夏袒露垢污如泥後野火燒其廬光因露寢遭大雪至袒臥不移人以爲死就視如故陸龜蒙雪詩焦光正渥丹然舊記古詩無言光隱京口者杜佑通典言京口有譙山戍宋之問詩戍入海中山疑卽此山而江淹焦山詩一本亦作譙山今京口無譙山是可疑也焦光按魏書一作焦先管寧傳後漢時隱者焦先河東人也魏略亦曰名先字孝然建安末關中亂先獨竄河渚間自作一瓜牛廬【瓜讀曰蝸】處其中僉謂之隱者或問皇甫謐曰焦先何人曰吾不足以知之先曠然以天地爲棟宇闇然合至道之前出羣形之表入元寂之幽犯寒暑不以傷其性居曠野不以苦其形遭驚急不以迫其慮離榮憂不以累其心損視聽不以污其耳自羲皇以來一人而已光先字略相似焦山普濟院碑有蔡邕贊米芾銘【具祠廟明應公祠】山有朝宗亭飛仙亭寶蓮閣江山偉觀蓋其勝槪與金山敵故金山面東爲亭曰吞海焦山面西爲亭曰吸江瘞鶴銘華陽眞逸撰上皇山譙【闕】鶴壽不知其紀也壬辰歲得於華【闕一字當爲亭】甲午歲化於朱方天其未遂吾翔【闕一字當爲寥】耶奚奪【闕四字】遽也乃裹以元黃之幣藏乎玆山之下仙無家【闕四字】我【此字不全】【﹝此字不全○鈔本作竹﹞案下文云右故資政邵亢就山下斷石考次其文而闕其不可知者是所載瘞鶴銘乃邵亢之本也汪氏士鋐瘞鶴銘考引邵氏本此處亦作注亦云此字不全則不當作竹字明矣﹞元志卷二十一焦山瘞鶴注竹字今亦攺爲﹞下文廠字下注云不全鈔本廠誤作入今亦據瘞鶴銘考所引攺正至於害������六字不全與瘞鶴銘考所引正同﹞元志卷二十一所載亦與此同﹞今悉仍其舊以存拓本之眞焉﹝原書內有空處作�者有注明缺幾字者蓋疑以傳疑之意今皆存之﹞】故立石旌事篆銘不朽詞曰相此胎禽浮丘【闕一字】余欲無言爾【闕五字當有雷門二字】去鼓【闕一字當爲華】表畱【闕二字當爲形義】惟髣髴事亦微冥爾將何之解化【闕五字】廠【不全又闕二字】惟寧後蕩洪流前固重扃右害��������【六字不全又闕八字】華亭爰集眞侶瘞爾【闕兩字或文但止於此未可知也】丹陽眞宰【此四字不知其次】右故資政邵亢就山下斷石考次其文而闕其不可知者故此差可讀歐陽修集古錄右瘞鶴銘題雲華陽眞逸撰刻於焦山之足常爲江水所沒好事者伺水落時摸而傳之往往祇得其數字云鶴壽不知其幾而已世以其難得尢以爲奇惟餘所得六百餘字獨爲多也按潤州圖經以爲王羲之書字亦奇特然不類羲之筆法而類顏魯公不知何人書也華陽眞逸是顧況道號今不敢遂以爲況者碑無年月不知何時疑前後有人同斯號者也東觀餘論云邵公亢考次銘文首尾似粗可讀𨿽文全亦止此百餘字爾而集古錄謂好事者往往只得數字惟餘所得六百餘字獨爲多蓋印書者傳訛誤以十爲百當時所得蓋六十餘字此銘相傳爲王右軍書蘇子美詩山陰不見換鵝經京口新傳瘞鶴銘文忠以爲不類王法而類顏魯公又疑是顧況道號又疑王瓚僕今審定文格字法殊類陶宏景宏景自稱華陽隱居今曰眞逸者豈其別號與又其著眞誥但云己卯歲而不著年名其它書亦爾今此銘壬辰歲甲午歲亦不書年名此又可證云壬辰者梁天監十一年也甲午者十三年也案隱居天監七年東遊海嶽權駐會稽永嘉十一年始遷茅山十四年乙未歲【十四年乙未歲○【鈔本四作一】案上文云壬辰者梁天監十一年也甲午者十三年也則乙未歲爲十四年無疑瘞鶴銘考所引之東觀餘論正作十四年今據以攺正【元志卷二十一所引亦作十一年與宋志同誤】下文引苕溪漁隱云得楊許顏三眞眞迹顏最多而學之鈔本脫二顏字今亦據瘞鶴銘考所引補入】其弟子周子良仙去爲之作傳卽十一年十三年正在華陽矣此銘後有題丹陽尉山陰宰數字及唐王瓚詩字畫亦頗似瘞鶴但筆勢差弱當是效陶書故題於石側也或以銘卽瓚書誤矣苕溪漁隱曰東觀餘論黃伯思所作也其跋陶華陽書云隱居書故自入流在華陽得楊許顏三眞眞迹顏最多而學之故蕭遠澹雅若其爲人伯思此跋稱贊宏景書如此故以瘞鶴銘爲類之第余初不曾見宏景書未敢遽以爲然金石錄雲集古錄華陽眞逸是顧況道號余徧檢唐史及況文集皆無此號惟況撰湖州刺史廳記自稱華陽山人爾不知歐陽公何所據也苕溪漁隱曰集古錄疑前後有人同斯號者西淸詩話云余讀道藏陶隱居外傳號華陽眞人晚號華陽眞逸此蓋同斯號矣集古錄又以字不類羲之筆法而類顏魯公不知何人書也第蘇子美黃魯直皆以此銘爲右軍書得非本潤州圖經而言之故魯直云頃見京口斷崖中瘞鶴銘大字右軍書其勝處不可名貌以此觀之遺教經良非右軍筆畫也若瘞鶴銘斷爲右軍書使人不疑如歐薛顏柳數公書最爲端勁然才得瘞鶴銘髣髴爾魯公宋開府碑瘦健淸拔在四五間又嘗有詩云小字莫作癡凍蠅樂毅論勝遺教經大字無過瘞鶴銘東觀餘論云晉成帝咸和九年甲午歲逸少年三十二不應已自稱眞逸此銘決非右軍審矣又與劉無言論書云焦山瘞鶴銘俗傳王逸少書非也一小書中載云陶隱居書此或近之然此山有唐王瓚一詩刻字畫全類此銘不知卽瓚書抑瓚學銘中字而書此詩也劉曰嘗親至彼觀疑卽瓚書也下有云皇山樵人逸少書非王逸少也蓋唐有此人亦號逸少耳東觀餘論又有此二說姑俟識者折衷之蔡佑雜記焦山瘞鶴銘不著姓氏但稱華陽眞逸世因謂羲之書𨿽前輩名賢皆無異論獨章子厚丞相不以爲然緣石刻在崖下水濱非窮冬水落不能至其處其側復有司兵參軍王瓚題名小字數十與瘞鶴銘字畫一同𨿽無歲月可考官稱乃唐人則章丞相可謂明鑑也曾旼以瘞鶴銘王瓚詩蔡邕焦光贊江淹焦山集詩共爲山中四絕

釜鼎山在城東南靑陽門外一里

石公山在城東北八里瀕江與焦山對乾道己丑守臣待制陳天麟建送江亭於其上取蘇軾詩宦遊直送江入海蠹齋周孚有詩序云是山意其嘗有石姓居之

檀山在城西南峴山之北

汝山在城東北十里京口集有朱彥章過汝山詩【京口集有朱彥章過汝山詩○﹝鈔本此下有元一統志上出藥物薺苨十字﹞案張氏鑑云子注多引元一統志並是後人羼入嚴氏亦以爲當刪其說良是或謂元一統志乃嶽鉉等所修成於大徳七年在至順以前宋志固不當引元志未嘗不可引也然使此條果是元人所引則當云大元一統志或云皇元一統志否則但云一統志亦無不可今云元一統志則非元人語气是不特非宋志抑且非元志疑永樂志之文也今移入附錄之內後凡引元一統志者仿此】

白兔山在城東南十五里

唐山在城東南二十里刁約懷南徐所居詩注唐山莊在白兔山側又王莊定存送刁景純歸京口詩云因公東還輒悲吒重厚士風須長者少年流輩輕老人去矣唐山舊林下

長山在城南二十里山有靈泉舊傳其流與練湖通注漑民田萬頃【見曹岠長山靈淵廟記文】

五州山在城西二十里山名不知何始前輩多以爲登山之絕頂望見五州故曾文肅布詩雲天際林巒壓壽邱夾江旁瞰兩三州又雲海門西北起崇邱極目參差見五州蔡舍人肇亦有詩云西升崇邱望培塿見五州皆謂五州在目中然嘗登崇邱而望惟眞揚升潤四州尙可遡目又不特此山爲然獨文選載顏延年車駕幸京口詩云虞風載帝狩夏諺頌王遊春方動宸駕望幸傾五州注云九州島島之地宋得其五五州之人傾心望帝臨幸按晉宋間淮北遺黎僑寓江左疑五州之民居此山左右故得名耳一名二義當兩存之

大瀆山在城東三十里

雨山在縣東三十里或名雩山【或謂南史雩山卽是】

香山在城西三十里

馬迹山在城東南三十五里潤州類集有靑童君馬迹以爲山名又有靈洞潛通華陽及抱朴子丹井在焉權徳輿酬李二十二兄主簿馬迹山見寄詩自序雲山有奇峯怪石且多昔賢眞仙之所遊踐方外士殷煥然通易經老嚴之旨居於山下從舅原均【從舅原均○﹝鈔本舅作舊﹞案舊字義不可通今據全唐詩所載權徳輿詩序攺正﹝卷十四參軍事權少淸條云以事長者鈔本長作見今亦據全唐文所載權徳輿序攺正﹞】探異好古亦往來棲息其間

娘子山在城東南三十七里

鐵鑪山在城西四十里山後有泉名曰翟公泉參政翟汝文銘

靈山在城南四十里唐顧況有詩送郭生歸靈山讀書

覆船山亦名酒罌山在城西南五十里據寰宇記書祥符圖經謂之﹝匚贛﹞船山

道士山在城東北六十里

曹山在城西五十里

侖山在城西六十里

阿育王山在城南六十里

丹陽縣

嘉山在丹陽縣東北四十五里上有龍池

經山在縣東北三十里古所謂金牛之山王莊定存有經山佛殿記

沈山在經山之東七里因吏部沈彬爲處士築居得名山有寺寺左偏抵堂百步而北其壁石其徑柏削然千仞若環翠屏卽處士庵也【陳輔之悲昔遊自序】

陳山在縣東北三十五里朱彥章過陳山詩繚繞陳山路蕭疏古岸楓山有玉龍泉彥章詩云巨靈擘兩山飛泉擬白龍

金壇縣

顧龍山在金壇南五里俗呼土山下瞰思湖龍蕩髙不能五六丈而巨石盤亙瞰平湖數千頃湖之旁山者居民占植芙蕖界以菇蒲如錯錦繡暑風至則荷香與偕若非凡境

茅山一名句曲山寰宇記山在縣西六十五里延陵縣西南三十里句容縣南五十里山形曲折似句字三曲故名句曲眞誥山內有靈府洞庭四開穴岫長連七塗九源四方交達眞洞仙館也秦時名爲句金之壇以洞天內有金壇百丈周時名其源澤爲曲水之穴按山形曲折後人名爲句曲之山漢有三茅君來治上古名此山爲崗山孔子福地記云【孔子福地記云○﹝鈔本無地字﹞案太平寰宇記潤州延陵縣條下所引有地字今據以補入】崗山之間有伏龍之鄕可避水辟病長生大天之內有地中之洞天三十六所其第八是句曲山之洞周回一百五十里名曰金壇華陽之天洞宮凡五便門摭遺茅蒙字初成華陽人也隱華山修道秦始皇三十一年白日上升是時先有民謠曰神仙得者茅初成駕龍上升入太淸時下元州戲赤城繼世而往在我盈始皇聞之問故老曰此仙謠也於是有尋仙之意蒙之元孫盈得道於句曲山上升爲東嶽上卿司命眞君太元眞人居赤城時來句曲邦人攺句曲爲茅君山【南丰類藳載三茅者盈太元眞君固定錄眞君衷保命仙君皆漢景帝中元間人盈天漢四年道成至元帝初元五年來句曲山哀帝元壽二年乘雲而去梁普通三年五百四十四年矣固至孝元時拜執金吾卿衷宣帝地節四年拜上郡太守五更大夫並解任還家修學成帝永始三年固爲定錄眞君衷爲保命仙君見梁道士張繹碑】太平廣記陶宏景止句曲山齊髙祖問曰山中何所有宏景賦詩答曰山中何所有嶺上多白雲只得自怡悅不堪持寄君

靑龍山在縣南五十五里眞誥大茅山之西南有四平山俗中所謂方山者也其下有洞室名曰方臺洞有兩口見於山外也與華陽通號爲別宇幽館矣得道者處焉其中先止者有張祖常劉平阿呂子華蔡天生龍伯髙並處於方臺矣注云此山去大茅山可二十許裏西南六七里有一洞口見外近時有人入見大靑蛇在洞中因與呼爲靑龍洞山近上及北面西南亦並有洞穴不知何者是此兩口耳

大岯山在縣南五十里又有小岯山其下石堂內有虎迹水涸卽現山東南屬毗陵之宜興西南屬建康之溧陽而北至元門十里爲界處長塘湖中屹然孤秀望之若浮故名【岯音浮】陶隱居尋山誌云石孤聳以獨絕岸垂天而似浮

水

丹徒縣

神溪水按後漢襄楷傳順帝時瑯邪宮崇詣闕上其師於吉於曲陽泉水上所得神書百七十卷唐章懷太子注云今潤州有曲陽山有神溪水然考方誌京口境內無此山水名

京江水在城北六里東注大海西接上流北距廣陵祥符圖經謂之京口水寰宇記謂之京江水唐許渾思丁卯村詩於嗟樓下水幾日到京江杜牧賦杜秋娘詩京江水淸滑生女白如脂自唐以爲京江矣魏文帝有渡江之志黃初五年秋嘗至廣陵時江盛漲帝臨望嘆曰魏𨿽有武騎千羣無所用之六年冬又至廣陵臨江觀兵時大寒冰舟不得入江帝見波濤洶湧嘆曰嗟乎固天所以限南北也文帝詩觀兵臨江水水流何湯湯周世宗問孫忌江南虛實忌曰長江千里險過湯池可敵十萬之眾世宗聞而忌之京口集有王岐公珪京江遇大風

丹徒水齊志丹徒水道入通吳會隋大業六年敕穿江南河自京口至余杭八百餘里廣十餘丈使可通龍舟井置驛宮艸頓欲東巡會稽宋會要淳化元年二月詔廢潤州之京口呂城常州之望亭奔牛四堰秀州之杉木堰杭州之捍江淸河長安三堰越州之山陰縣西堰天聖七年五月兩浙轉運使言潤州新河畢工降詔獎之四朝國史誌慶曆三年潤州浚漕河成督工者賜詔嘉獎其後每年必幹淺輒阻漕舟虞部郎中胡淮與兩浙路提點刑獄元積中再經度常潤州河夾崗道置堰功費多而卒無補禦史陳經言之淮及積中皆貶官【系熙寧二年】初武進尉淩民瞻督役積中總其事蓋積中主民瞻議故也鄭向爲兩浙轉運副使疏潤州蒜山漕河抵於江人便利之皇佑二年王琪再守潤轉運使欲大興役浚常潤二州漕河琪言方蠻蜑騷五嶺又南方歲比不登民困無聊不可重興此役詔罷之而後議者卒請廢呂城堰破古函管而浚之河反狹舟不得方行公私以爲不便官吏率得罪去會要治平四年七月都水監言兩浙相度到潤州至常州界開淘運河廢置堰閘乞候今年住運開修夾岡河道從之四朝國史誌元佑四年知潤州林希復呂城堰置上下閘以時啟閉四朝史本傳曾孝蘊字處善公亮從子紹聖中管幹發運司糶糴事建言揚之瓜州潤之京口常之奔牛宜易堰爲閘以便漕運商賈役成公私便之四朝國史誌元符二年九月潤州京口常州奔牛澳閘畢工先是兩浙轉運判官曾孝蘊獻澳閘利害因命孝蘊提舉興修仍相度立啟閉日限之法至是始告成也會要崇寧元年十二月一日【中書省尙書省】勘合左司員外郎曾孝蘊札子紹聖間獻陳澳閘利害蒙朝廷令孝蘊提舉興修了當行運首尾四五年若不別令官司主管則已成東南漕運大利當遂廢革欲乞專差官一員自杭州至揚州瓜州澳閘通管常潤揚秀杭州新舊等閘依已降條貫專切提舉車水澳閘覺察應干姦獘乞差舊曾監修澳閘宣徳郎新知昆山縣事鮑朝懋提舉管幹依提舉弓箭手例序官請給人從舟船等事於蘇州置廨宇以提舉淮浙澳閘司爲名人吏許於常潤蘇杭秀等州選差半年一替仍令兩浙轉運司進奏官兼管發落文字從【兼管發落文字從案此句詞義不明疑有脫誤或疑從當作事或疑從爲衍文或疑從字下有之字然此段乃宋會要之文其書久亡無從查核未便以意增攺今姑仍存其舊以俟後人之考訂焉他捲之語難彊解者【如卷十二濟川亭條云爲重客候潮匽薄之所是也】及文似未完者【如卷二十二鞠獄類指揮門不令相見是也】俱仿此例若夫稱劇寇爲鼎寇【卷二十二武事類云鼎寇楊麼】稱棟記爲脊記【卷八惠安院注云向氏脊記】此則當時之常語未可槪指爲誤矣】政和六年八月禦筆鎭江府旁臨揚子大江舟楫往來每遇風濤無港河容泊以故三年之間溺舟船凡五百餘艘人命當十倍其數甚可傷惻訪聞西有舊河可以避急歲久湮廢宜令發運司計度深行浚治以免沈溺之患委官處畫早令告功蔡佑雜記云京口漕河自城中至奔牛堰一百四十里皆無水源仰給練湖自郡城至丹陽中路謂之經函東西貫於河底河西有良田數十頃乃江南名將林仁肇莊地勢低於河底若不置經函泄水卽瀦而爲湖不可爲田經函髙四尺闊亦如之皆巨石磨琢而成縫甚縝密以鐵爲窗欞自運河泄水東入於江中間獻議者欲自京口浚河極深引江水灌於毗陵與太湖水相通可省呂城奔牛二閘其間別有利害亦以經函不可開其議竟不行紹興七年兩浙轉運使向子諲取唐韋損劉晏考核狀建言欲於呂城夾岡置斗門二石﹝石達﹞一以復舊迹度費萬緡庶爲永利詔從之二十九年夏四月己亥戶部侍郎趙令詪言自臨安至鎭江河水淺澀畱滯綱運望令守臣修堰閘辛丑詔從之乾道六年守臣祕閣蔡洸自丹陽之南浚至夾岡郡人顧時大有詩八年守臣殿撰宋貺自利涉門之北浚至江岸郡倅陶之眞有記【今記文不存】淳熙二年守臣閣學張津自京口閘以北浚至江口文惠錢良臣有記【記文在府治】【以上闕】【﹝以上缺﹞○﹝鈔本無此三字﹞案下文自京口當南北之衝至是可書已浚渠記之一篇也自嘉定甲戌仲冬至於是乎書浚渠記之又一篇也二篇之記皆述史彌堅浚渠之事而非出於一手下一篇之前旣云禮部侍郎李直土爲之記則此篇之前亦當署撰記者之姓名矣今乃不言作者姓名則必有缺文可知】京口當南北之要衝控長江之下流自六飛駐蹕吳會國賦所貢軍須所供聘介所往來與夫蠻商蜀賈荊湖閩廣江淮之舟湊江津入漕渠而徑至行在所甚便利也惟郡境髙卭勢贔屓若鰲伏水不可以瀦北泄於江而南注於毘陵失時不疏淤澱日甚前此節麾相望豈無以漕運爲急而事大役重前柅後掣量力舉事僅濟目前否則縮手卻顧而已歲移月攺流斷舟膠綱餫相銜輕涉湍湧由五瀉堰以濟【五瀉字依毘陵誌書】風濤倏驚惴惴焉覆溺是虞其或應辦聘使屬冬涸堰渠挽水轉相添注勞費百倍嘉定癸酉十一月乙未上采廷臣之議令因漕臣至郡同守臣總領相度開浚利便以聞時寶文閣待制史彌堅領郡事奉旨與運副吳鏜總領錢仲彪沿渠按視得其源委蓋渠自江口行九里而達於城之南門民居商肆夾渠而列渠岸狹不盈咫畚土以貯於岸費省易集一雨濯之旋復塡淤是積土不可以濱渠江千元有五閘【京口閘距江里許又南爲腰閘又東爲下中上三閘下閘在轉般倉東中閘在大軍北倉後上閘在程公橋團樓北今腰閘已廢】通接潮汛撙節啟閉粵從渠塞積歲不開木圯石泐渠浚而閘啟閘啟而潮通是修閘不可以失時於是郡委壕寨官通行打量自江口至南水門共長一千八百六十九丈約總用浚渠修閘三十七萬六千五百九十二工乃先履寬僻之地計地面積土之廣狹以分浚渠節段之短長計積土背渠之遠近以約日役工數之多寡又慮農事將舉役民非宜官軍健捷器用便利宜委戎司庀其役規模先定條列上聞都統制劉元鼎具畚臿籍徒庸以俟命明年二月己亥報可截撥緡粟爲庸直需辛亥決渠水立表識程功作侵渠而撤居者賑之丙辰役兵大集舉臿如雲守臣總領躬自勸勞都統制日按行伍察其惰偸越四月庚戌通渠底績闊至十餘丈深至一丈餘閘之圮蠹者選材石更葺之自是巨防屹立海潮登應則次第啟閉出納浮江之舟拍岸洪流暢無畱礙揚枻維楫舟人嘆呼然後浚巿河新橋梁興澳港建郵亭修纖路功緒一新是可書已禮部侍郎李埴爲之記曰嘉定甲戌仲冬有詔京口漕渠歲久堙閼爰命守臣史公彌堅總領軍賦錢公仲彪行視疏瀹二公協心奉詔惟謹程功計費列上於朝越明年春有旨賜可乃擇良日分飭王旅會於渠上畚挶云興綆鍤麇集統師臨督罔或不虔決水縱之下見其底度地立表分曹賦役爰始爰度時惟史公要束整明勞賜周腆眾歡趨之相率勸功自城南闉以抵江口隨地勢曲折爲裏者九先是齊民瀕渠而居侵冒臨跨日月滋甚載舟之水劣甫倍尋舳艫經過幾同奡蕩挽夫顚連進不能跬政弛吏玩浚治怠忽刮腐輦壤布於近岸一雨驟至旋復於渠乃今相攸於彼隙埜分積塗泥髙埒邱阜並渠之家咸歸所侵仍加振撫毋俾失職開空沙澱呈露垠涯曾碕修聳淸波演溢閘舊有五木腐石泐支拄苟存乃命更葺選堅擇良矩矱增傑跨渠而橋前後惟六造舟襞材厥制兼施新作者四其二仍故橋成煥嶷與渠俱新馮髙架空虹亙霞舉澄瀾華杠相輔爲美吳檣蜀艦沿溯夷懌謳謠載路駭若神設公曰欿哉吾志未畢惟城之東歸水有澳以匯積流瀦泄有制爲渠之輔堙塞旣久復命疏鑿廝而西行抵通津門回環軍廩捍偸止燔爲備尢夙廝而東行繇甘露港以注之江復建二閘以時啟閉餫艘灌輸軍械轉致入出取道實爲徑易海波不驚無有艱虞繇南城入抵朱方門悉甕其祴繇城南出達於呂城間石其途挽夫上下妥視安行甚雨淫潦免於旋淖又以餘力攺營舊館敞爲十楹賓客往來憇息有所以及巿溝蠲濁而淸東抵黃泥浚淺而深小利微害隨力所及以興以除未易殫述惟始鳩僝眾役序舉迨及奏功不愆於素歷數其日甫一周圍民不預知官不告勞豈惟挽餉繄此之賴流惡達壅宜民孔多來者嘆驚居者嗟詠交享其利莫測其由嘗稽諸古渠通江湖見於遷書其來尙矣唐漕江淮撤閘置堰國初淳化始詔廢之熙寧元佑相距兩紀由積中希持議異同曰堰與閘廢復不常至於紹聖使臣孝蘊抗議講畫僉謂詳致易堰而閘昉定於此公私便之今弗可攺興澳之利實出孝蘊置官專掌厥意甚良以時申儆南國永賴姦臣擅朝制遽隳斁邦人皆言史公之舉美軼孝蘊厥庸茂焉蓋是役也縣官賜錢爲緡十萬太倉發粟爲斛八千羣司合助惟力是視郡撙浮用汔濟登玆公視爲常弗以自汰凡古之人勤民爲先圖事揆策病於弗力斷而爲之鬼神避焉吏治因循人心苟翫奪於浮議憚於暫勞近世以來玆獘特甚勇於濟物公義信髙在漢之世開南山渠鑿褒斜道在唐之世開三門山鑿廣運潭或利船漕或資田漑著在史冊炳炳如丹今公所爲視古何恧大書詔後孰不謂然且俾來者知嗣公志克成守式有永毋壞埴以疏鹵備官史氏摭諸輿誦於是乎書

丹陽縣﹝缺﹞

金壇縣﹝缺﹞

河

丹徒縣伊婁河唐地理誌開元二十七年齊澣開本傳云澣遷潤州刺史州北距瓜步沙尾紆匯六十里舟多敗溺澣徙漕路繇京口埭至伊婁渠以達揚子歲無覆舟減運錢數十萬唐書音訓京口在潤州城東北甘露寺側瓜步在今眞州西六十里距揚州一百二十里宋文帝饋百牢於魏處也案今揚州西南二十里有瓜洲土人云其洲爲瓜步也伊婁渠今無其名疑今瓜洲北至揚子運渠是其地當時瓜洲遙隸潤州故澣得以攺置漕路【太平寰宇記開元二十二年潤州刺史齊澣以潤州北界隔江爲限每船繞瓜步江沙尾迂回六十里多爲風濤所損臣請於京口埭下直截渡江二十里開伊婁河二十五里卽達揚子縣無風水之災歲收利百億並立伊婁埭自是免漂損之災】

丹陽縣﹝缺﹞

金壇縣﹝缺﹞

湖

丹徒縣﹝缺﹞

丹陽縣

練湖水經注曰晉陵郡之曲阿縣下晉陳敏引水爲湖周四十里號曰曲阿後湖元和郡縣圖志練湖在縣北百二十步【練湖在縣北百二十步○【鈔本練作故】案此句本於元和郡縣誌而彼文實作練湖則故字必誤字也下文令弟諧遏馬林溪鈔本諧作詣今亦據元和志攺正】周回四十里晉時陳敏爲亂據有江東務修耕織令弟諧遏馬林溪以漑云陽亦謂之練塘漑田數百頃按新唐書地理誌練塘周八十里里數與水經注元和郡縣圖志及劉晏狀多寡不同寰宇記引語林曰晉太傅褚裒遊於湖狂風忽起船欲傾褚公已醉乃云此舫人皆無可招天譴者惟孫興公多塵垢正當以厭天災耳輿地誌曲阿出名酒皆云後湖水所釀故醇烈也今按湖水上承丹徒髙驪覆船山馬林溪水色白味甘文選宋文帝有濟曲阿後湖詩顏延年有遊後湖詩按練湖有唐劉晏南唐呂延禎奏狀及延禎序銘古刻漫漶鮮有傳者今並備載使來者有考唐東都河南江淮等道轉運使檢校戶部尙書兼禦史大夫劉晏狀得刺史韋損丹陽耆壽等狀上件湖案圖經周回四十里比被丹徒百姓築堤橫截一十四里開瀆口泄水取湖下地作田其湖未被隔斷已前每正春夏雨水漲滿側近百姓引漑田苖官河水漧淺又得湖水灌注租庸轉運及商旅往來免用牛牽若霖雨泛溢卽開瀆泄水通流入江自被築堤已來湖中地窄無處貯水橫堤壅礙不得北流秋夏雨多卽向南奔注丹陽延陵金壇等縣良田八九千頃常被淹沒稍遇亢陽近湖田苖無水漑灌所利一百一十五頃田損三縣百姓之地今已依舊漲水爲湖官河又得通流邑人免憂旱潦奏聞中書門下牒浙西觀察使與韋損勿使更令修築致有妨奪永泰二年四月十九日【右劉晏狀】南唐知丹陽縣鎭兼檢點館驛迎送官事呂延禎奏其略曰當縣有練湖源出潤州髙麗長山下注官河一百二十里當縣丹徒金壇延陵人戶並同潤臣讀石碑得聞湖利訪諸鄕老咸曰疇昔以湖有爲故立碑於縣門其廢於今將百年矣當爲湖日湖水放一寸河水漲一尺旱可引灌漑澇不致奔衝其膏田幾逾萬頃昔環湖而居衣食於漁者凡數百家有斗門肆所臮前唐末兵亂之後民殘湖廢安仁義取斗門餘木以修戰備自此近湖人戶耕湖爲田後來弓量賦稱祖籍農商失恃漁樵失業河渠失利租庸失計民思復湖以禦災柰何無所寘力焉苟欲訪其利病則讀碑可知觀湖可見臣頻承條制葺陂塘切度其湖爲利甚博遂爲材役工於古斗門基上以土堰堰捺及塡補破缺處初謗議震動謂臣弗良圖且廢湖丰已者不十餘家有湖無災者四縣之地臣明知利害獨如弗聞自今歲秋後不雨河道漧枯累放湖水灌注使命商旅舟船往來免役牛牽當縣及諸縣人戶請水救田臣並掘破湖岸給水如將久遠須置斗門方得通濟其斗門木植須用﹝木兔﹞楠乞給省場板木起建狀下所司處分升元五年十月四日不作利物不仁不翦害物不義不仁不義不足爲人先王投凶於四裔盡力於溝洫蓋亦除害興利以厚生民也延禎嘗思致力於人致身於君會國家乏使命爲丹陽令因舊碑預聞練湖之事噫世所嫉害大利小者其以湖爲田之謂歟使今之人不獲其利而罹其害旱益枯槁澇滋昏墊徒永嘆其災而莫測其亂也田無十室之用湖富四縣之利智者可以從長愚者不可慮始利豈可廢害豈可畱且湖之興廢有似隨國之興廢興於前唐之初廢於前唐之末今我唐開國斯湖豈得廢也具事以聞克諧天心大賚梓材以充門鍵傳命遐邇罔有不悅待事黔庶率皆相慶於是築塞環岸疏鑿斗門民若子來役俟農隙人不勞而物成財不匱而用畢大澤旣陂大水旣瀦物得其利民除其災波瀾彌彌魚龍以依菇蒲莓莓邑人所資步之終日不得其極望之若海莫知其涯雷雨時行源流歸壑穡人之功不侃言而獲乃植柳以助其防興工以陪其闕歲旱靡俟雩河源不患竭丹陽耆舊揚言曰昔之復復其侵今之復復其廢是韋公之平其初而公以成其終也事𨿽殊時功其一揆而今而後民其有望庶幾免於患矣愚𨿽不敏聊以爲銘海大兮波濤溺人湖深兮潤澤生民興廢我恐有數利害孰云奪倫風動菇蒲靡靡浪搖龜魚鱗鱗遠哉韋公兮予將復新赫赫然帝命兮永敷萬春【右呂延禎奏狀並銘】淳熙二年秋旱文惠錢良臣時爲總領請以縣官緡錢及粟募民力浚湮湖治堤之圯而穴者以助荒政上命之詔使歸與郡太守具聞大資沈復自蜀移守相與計徒庸度疆域集三邑少壯之可任者浚治之教官陳伯廣爲記其略曰自長山合八十四流而爲辰溪自辰溪而爲湖湖又自別爲重湖堤環湖四十里而築髙於舊者六尺加厚四十尺而半殺其上舊疏爲斗門者五爲石石達者三爲石函者十有三皆以備蓄泄也今加版於石達十有二寸加函之管數倍之而易十門之柱以石者眂函之數均用民力二十二萬六千二百九十有七總爲米一萬八千八十石爲錢二千一百三十一萬四千八百皆有奇而錢出於郡帑者五之三鳩工於冬十二月之戊寅粵明年三月朔而班其役湖分上下上湖橫壩東西斗門順瀆斗門橫壩石﹝石達﹞涇州石﹝石達﹞令公函戴家函伍伯婆函張函堯函下湖南北斗門姚婆石﹝石達﹞胡頭函洪家函新函蔡陂函觀松函龍城後函南石函秋函蔡佑雜記云湖之作本緣運河又有上湖在髙卭處京口諸山之南水自馬林橋下皆歸練湖湖之底髙運河丈餘昔年遇歲旱運河淺卽開練湖斗門放水入河古有石記言放湖水一寸則運河水長一尺近歲練湖淺澱上湖皆爲四近民田所侵畜水不多堤岸斗門多不修治若遇旱則練湖不足以濟運河夾岡之淺

金壇縣

思湖在縣南六里東北受荊溪水西南流十二里入大溪

髙湖在金壇縣西北十里周回百餘頃北受五中瀆南流十二里入大溪寰宇記在縣北一十二里灌田一十二頃此二塘梁普通五年廬陵王記室參軍謝徳威置隋日廢武徳二年本州島島刺史劉元超重修復因以爲名焉

長塘湖在金壇南三十里周回一百二里又名洮湖【南徐州記字書洮音姚】卽五湖之一【周處風土記以太湖射湖貴湖滆湖洮湖爲五湖此卽洮湖也其水連震澤入松江至海韋昭酈道元皆以此爲五湖之一】舊有八十一浦口後所存惟二十有七皆淤塞不通【皆淤塞不通○﹝鈔本此下有京口耆舊傳一段﹞案

四庫全書提要云京口耆舊傳所載京口人物始於宋初迄於端平嘉熙間考端平嘉熙乃理宗年號則耆舊傳之成書當在理宗以後嘉定乃寧宗年號在理宗以前作嘉定志者斷不得見耆舊傳而引之此必咸淳志之文也今移入附錄之內後凡引京口耆舊傳者仿此】晉王恭兵敗走至長塘湖王舒子允之追韓晃於長塘湖宋泰始二年庾業至長塘湖卽與義興太守劉延熙合於湖口夾岸築城制遣沈懷明等東討以督護任農夫助之自延陵出長塘力戰大破業遂棄城走唐張籍詩長塘湖一斛水中一斛魚

港

丹徒縣

澗壁港在城東南三十里按澗壁又作諫壁以南史考當從諫【澗壁又作諫壁以南史考當從諫案戴氏守梧雲南史實作練此諫字疑練之訛傳寫者以意攺據陶南村古刻叢鈔所載宋碑及沈約宋書史記吳王濞列傳正義皆作練壁諫字無所取義乃練字之訛以形聲相近也此作澗本馬令南唐書當由土俗語音借蘇東坡詩中已作諫壁則練之誤諫自宋始矣其說固核然宋志中澗壁諫壁屢見當是各據所引之書所謂今兩存之者正指全書而言南史諫壁疑是當時所見之本不與今所傳本同】以南唐書盧絳傳考當從澗今兩存之

丁卯港在城南三里卽晉所立丁卯埭輿地誌晉元帝子車騎將軍裒鎭廣陵運糧出京口爲水涸奏請立埭丁卯制可因以爲名許渾詩序言於朱方丁卯澗村捨手寫烏絲欄戲目之爲丁卯集蓋渾嘗居此

蕭塘港在縣東北四十五里

洪信港在城西南二十五里

炭渚港在城西南四十里

丹徒東西二港並在城東南十八里

上朱港下朱港皆在城東南上港四十三里下港四十五里

黃港在城東南四十里

髙義港在城西南三十里

樂亭港在城西北十五里

泄溝港在城東南三十五里

戴港在城東南四十三里

廟瀆港在城東南三十八里

大港在城東北四十八里

丹陽縣﹝缺﹞

金壇縣﹝缺﹞

塘

丹徒縣

新丰塘在城東南三十五里元和郡縣圖志新丰湖晉大興四年晉陵內史張闓所立舊晉陵地廣人稀且少陂渠田多惡穢闓創湖成灌漑之利本傳時所部四縣並以旱失田闓乃立曲阿新丰塘漑田八百餘頃每歲丰稔葛洪爲其頌計用二十一萬一千四百二十功以擅興造免官後公卿並爲之言曰張闓興陂漑田可謂益國而反被黜使臣下難復爲善帝感悟乃下詔曰丹陽侯闓昔以勞役部人免官𨿽從吏議猶未掩其忠節之志也倉廩國之大寶宜得其才以闓爲大司農

官塘在城南八里

下鼻塘下鼻港皆在城西八里

丹陽縣﹝缺﹞

金壇縣﹝缺﹞

溪

丹徒縣

馬林溪在城南三十里唐皇甫冉有舟行至馬林溪遇雨詩

辰溪自丹徒縣境經延陵鎭北流入於金壇境本名蜃溪【蜃音犯孝宗廟諱故俗呼爲辰溪】

丹陽縣

白鶴溪在縣東南三十五里一名荊溪出於縣之古荊城故名溪流貫金壇縣北入毘陵郡境

金壇縣

大溪在縣西二里南徐州記大溪東南一百三十七里入長塘湖

唐王溪在縣西南三十里受茅山水東南流入大溪其側有唐王村因名

澳

丹徒縣

歸水澳在中閘之東元符間漕臣曾孝蘊始置澳閘崇寧初因置提舉官一員【詳見漕渠】乾道以來規模浸廢守臣祕閣蔡洸欲復之未能待制史彌堅深惟昔人置澳瀦水以補漕渠之泄故閘𨿽日啟渠不告虧失今不圖浚渠僅濟全功猶慊乃講尋遺規程工拓址倍廣增深啟閉以時又因其餘力於轉般倉後剙開護倉壕河東北與甘露港接仍鼎造石閘木閘二所於港口以便轉輸記曰春秋大復古譏變古復之爲是變之爲非斯已乎曰未也必也旣復之又旁通而曲暢之使無遺利焉斯足爲復古也已南徐地髙卬漕渠貫城中爲西津斗門達於江以出納綱運昔之爲渠謀者慮斗門之開而水走下也則爲積水歸水之澳以輔乎渠積水在東歸水在北皆有閘焉渠滿則閉耗則啟以有餘補不足是故渠常通流而無淺淤之患歷年久澳廢弗治渠亦告病餘至郡之初視渠湮塞且盡斗門不開公私之舟望吾州跬步不進率由江陰五瀉而去暇日登北固亭覽觀山川形勢閭閻井閈綿絡江滸乃無培婁之限默計起北固而城之西至於還京門亦足以障蔽一面然役大費夥談何容易會有旨開浚漕渠父老誦言二澳不可不復則按行故迹積水爲居民抵冒膠固盤錯未易遽得獨歸水堤防略存私念復一澳固足爲渠利然澳之西南則轉般倉其東北則甘露港引而環之倉垣因以護倉受者在渠給者在壕以便夫綱運之出納引而接諸甘露別爲斗門以通於江亙三水爲長壕則向者默計之城𨿽未能就然阻壕爲固是亦城焉而已於是親履其地度工庸賦丈尺攺修歸水故閘以通於渠且浚而廣之其護倉之壕則取其土以廣倉垣之北規爲他敖益受灌輸其達於甘露港者則爲上下二閘候潮登否以益納上流之舟且慮二閘之間不足以容多舟也視北固之址有陂澤則又通之爲秋月之潭以藏舟焉其下閘之外則浚補八十丈客舟浮江乘便艤泊以避夫風濤之害役旣就客有言曰歸水初意祇以灌渠今達之於江閘啟則淺無乃失其爲輔者乎是名變古非復古也余曰始爲歸水之澳者其積特二百丈而余之西引者亦二百丈其東引者百二十丈又益之以新潭合而計殆三歸水之積矣昔者南徐特一郡耳四方之舟至者有限則一斗門足以通之今天子駐蹕錢塘南徐實在所北門萃江淮荊廣蜀漢之漕輻輳於此過客來往日夜如織使古人復生殆不必守其故智也啟西津斗門以出納夫舟渠水耗則下澳以益之者其常也乃若舟多而一斗門不足以受則吾甘露之閘互啟更閉而分受之者其不常也黃旗紫蓋運在東南萬楫千艘乘時順動吾子行見之矣是舉也延袤城壕流通漕餉固儲峙安民旅而輔渠之備且再倍之其爲利不旣多乎客顧謝曰民不可以慮始而成大功者不謀於眾乃今知變古者徒曰變之而不得夫古人未盡之意是可譏也而復古者豈膠柱鼓瑟之謂乎願刻之石以諭來者余非復古者也而客之意有不得辭凡費緡錢四萬五千四十米石四千九百九十有奇皆出之郡所役禁卒其功力視借助於大軍者三之一水面之廣狹不等廣者十有五丈狹者不下十丈深丈有五尺云

丹陽縣﹝缺﹞

金壇縣﹝缺﹞

蕩

丹徒縣﹝缺﹞

丹陽縣﹝缺﹞

金壇縣

白龍蕩在縣南六里龍祠在焉【廟前有亭湖山極可愛米友仁避地畱此久之榜其亭曰明秀字極遒勁畱於祠西壁】

池

丹徒縣

放生池在子城西南舊稱秦潭歲旱不涸陸龜蒙詩松門穿戴寺荷徑繞秦潭亦曰綠水潭李仲殊詩百丈古潭深魚蝦不計金好來秋夜聽深處有龍吟唐乾元初爲放生池自洋州至升州凡八十一處潤猶未有聖宋紹興癸亥詔天下各置放生池越四載庚寅潤始立焉守臣閣學鄭滋記謂潭通海眼理或有之其地右直運河曰千秋橋北峙月觀卽萬歲樓前望則鶴林諸山拱立以朝而旁屬側出於東南者壽邱山也回環勝槪與夫名物之稱是爲聖天子千秋萬歲膺福介壽之符天造地設豈人力所能及哉臨流建亭榜曰南山得天保報上之義矣【得天保報上之義矣○﹝鈔本此下有放生池創於紹興一段﹞案自放生池以下二葉餘皆記嘉定十五年郡守趙善湘浚放生池之事夫嘉定志爲盧憲所作憲之爲鎭江教授在嘉定六年去任在嘉定九年其作嘉定志必在六年以後九年以前不應記十五年之事此必嘉定續志之文也﹝說詳卷十二有謝公妓堂遺迹條下﹞今移入附錄】

丹陽縣﹝缺﹞

金壇縣﹝缺﹞

井泉

丹徒縣

中泠泉在江中蘇軾遊金山詩中泠南畔石盤陀古來出沒隨濤波又送金山鄕僧歸蜀開堂詩涪江與中泠共此一味水蔡肇石排山渡詩中泠之西古石排狂波悍浪不能摧又煙江疊障圖詩中泠之南古浮玉鐘鼓下震蛟龍川並用此泠字潤州類集江水至金山分爲三﹝汀去丁攺靈﹞又唐竇庠金山詩西江中﹝汀去丁攺靈﹞波四截用此﹝汀去丁攺靈﹞字歐陽修云陸羽茶經論水山水上江水次井水下至張又新始云劉伯蒭謂水之宜茶者有七等以揚子江南零水第一丹陽寺井第四又載羽爲李秀卿論水次第有二十種以揚子江南零水第七丹陽寺井第十一皆與羽經相反疑羽不當二說以自異得非又新妄附益之邪又新煎茶水記代宗朝李秀卿刺湖州至維揚逢陸處士鴻漸李素熟陸名因赴郡抵揚子驛將食李曰陸君善於茶蓋天下聞名矣況揚子南零水又殊絕二妙千載一遇可曠之乎命軍士挈缾操舟深詣南零陸執器以俟之俄水至陸以杓揚其水曰江則江矣非南零者旣而傾諸盆至半陸遽止之曰自此南零者矣使蹶然大駭馳下曰賫自南零舟蕩覆半懼其﹝甚少﹞挹岸水增之處士神鑑也其敢隱焉太平廣記贊皇李徳裕居廊廟日有親知奉使京口李曰還日金山下中零水與取一壺來其人舉棹日醉而忘之泛舟止石城下方憶乃汲一瓶於江中歸京獻之李公飲後嘆曰江表水味有異於頃歲矣此水頗似建業石城下水其人謝過不隱也並用此零字前志昔人取中泠泉用油紙覆瓶長竿深探度至井底則別用一竿撞破油紙使水入瓶滿然後引出近歲不復如此取水寺僧乃指水陸堂下井水爲中泠非也

丹陽縣

葛洪煉丹井在縣東

金壇縣﹝缺﹞嘉定鎭江志卷七

宮室﹝一﹞敍﹝缺﹞

祠廟【祠廟○﹝鈔本無此二字﹞案卷六山川類焦山普濟院碑注云具祠廟明應公祠今考明應英濟公祠正在此卷蓋此卷以宮室爲總目而祠廟則其子目也﹝居宅陵墓俱以時代爲敍而祠廟不以時代爲敍者蓋以鬼神之時代與建立祠廟之時代先後每有參差故也下卷僧寺門及道觀門俱仿此﹞】

丹徒縣

明應英濟公祠在焦山卽焦光祠也宋朝祥符中感眞宗夢始封明應公又親制詞以告今刻石祠內號禦制寶幢元佑僧了元焦山十六題中有禦制寶幢詩焦山普濟院碑米芾文公名光字孝然漢髙陽侯蔡邕贊曰猗歟焦君嘗此元默衡門之下棲遲偃息泌之洋洋樂以忘食鶴鳴九臯音亮君側乃召乃用將受衮職昊天不弔賢人遇慝不遺一老屏此四國如何穹蒼不詔斯惑惜哉朝廷喪斯舊徳恨此學士將何法則漢維旣絕焦公同徳作者孔聖後生不與易也去一千三百年英靈炳然感通著於祥符聖制業履詳於魏史芾嘗銘曰水淸石白焦公之宅妙道誰測能語而默俟河之淸乃通帝夢殖殖瑤壇萬靈是擁眄馨遠濁以祚道宋公徳不葷客必蓐素擁徒繁禦必以風雨明徳感神神應可呼勒銘津塗以肅薄夫敷文方滋以神有芘民之徳爲請於朝詔加英濟二字郡人蘇師徳記文在山中

樞使宇文紹節祠在甘露寺開禧丙寅敵騎犯儀眞郭倪自焚瓜州闔郡惶懼公力鎭靜賴以按堵郡人徳之爲生立祠陳珙記公薨設祭貢士姜瑩中文

李衛公徳裕祠在北固山甘露寺蓋寺乃徳裕所建而金壇華陽觀亦有祠焉元佑中林希爲守旣新甘露之祠又寫徳裕所著【文集五卷會昌一品集二十卷文武兩朝獻替記二卷】以授緇徒俾與佛書同藏今不存矣淳熙中建閣貯公之文【見郡治】

故相文簡向敏中祠在惠安寺

故相秀國公陳升之祠在五州山寺

故相魏國公蘇頌祠在因勝報親寺

彭山龍祠在縣東北三十五里

三賢祠堂在縣圃【三賢祠堂在縣圃○﹝鈔本此下有丹徒舊有孔子廟以下十數行﹞案孔子廟當紀於學校門﹝宋志卷十學校門紀夫子廟元志卷十一學校門紀先聖廟﹞不應與他廟並列於祠廟之內且鈔本丹徒以下一段內有嘉熙年號在嘉定以後當是咸淳志之文今移入附錄】

武烈帝廟在縣南一里始爲陳府君廟唐追封忠烈公校書郎顧云爲之記曰圓蓋亭亭配乎上者星辰之與日月方輿蕩蕩列於下者山嶽之與江河合生民而是謂三才資品類而均爲萬象至聰曰聖不測者神旣分幽顯之殊途乃假人祇而共理所以在陽則有賢有哲斡運時權處暗則爲鬼爲神主張陰隲其來尙矣可得言乎【其來尙矣可得言乎○【鈔本無尙矣二字】案此二句乃唐顧云記文鈔本脫去兩字遂覺不辭今據全唐文所載補入下文脫誤者如橋柱畱名【鈔本脫柱字】柳絮輕籠於夜月【鈔本脫絮字】虜騎解圍【鈔本脫解字】祀寢先朝【鈔本寢誤作寖餘三字俱脫】倚鷁舟於鰲海【鈔本鷁作蠲】抗飛章而達聽【鈔本脫達聽二字】才堪料敵【鈔本才誤作名又脫料敵二字】仰惟妙算【鈔本脫惟妙算三字】心花墮葉於空門忍艸抽芽於覺岸【鈔本脫葉字岸字】談空說偈【鈔本脫談空說三字】徒懷素志【鈔本脫懷素志三字】酒有餘酹【鈔本酹誤酻】凡十餘處今皆據全唐文訂正】隨【依石刻書】故大將司徒陳公諱杲仁字世威漢太邱長之十七代孫也潁水聚星引蔓於盤根巨蔕長城吞月分榮於玉葉金枝風神髙而鶴立松巓器局偉而鰍藏海底鄰家就學邱兒且嘆於重生橋柱畱名犬子終期於復出賈誼則年逾丱歲翁歸則才本兼人丹闕上書金門應詔雕弓開而鵠裂鴻筆奮而鸞驚玉片桂枝對天顏而失喜繡衣驄馬下雲路以嘶春時屬陳劍飛空隨旗誓野象泣於開皇歲末龍驕於大業年中水調聲愁柳絮輕籠於夜月迷樓香滿桃花自落於春風鳶書過而急甚飛星鴛枕穩而誰驚醉夢以至天關震動帝輦飄揚胡頭盡縮於漳河鬼目尋生於建業繇是長山盜聚大洞兵興樂伯通則狼戾秣陵婁世幹則鴟張婺水公以名光八絕【語在徳宣法師所撰福業寺碑】道著一正眉形髙隱於石稜髭尾曾焦於電火元凶授首金鋧鈿之飛來敵騎解圍鐵連錢之入去虵窮奔穴象怒投林俄成縛虎之功遂降祝鳩之命天門公沈法興初傾欵附末恣姦欺烏頭暗寘於酒杯俄歸厚夜靑骨雅當於廟食乃啟藂祠祀寢先朝神畱故土像設宏開於武進威靈密護於全吳至若湘燕羣飛商羊屢舞雲頭暗澹禾耳生獰南山垂欲爛之憂東海灩倒流之勢蘭修一奠桂醑三傾滂沱之澍雨繩垂倏忽之沈陰電掃其霽霖之神速也如此又若鸛巢沈響蟻穴停封離火燒云燻風爨野土禺之精神愁悴泥龍之鱗甲漧枯巫覡陳辭簫笳合奏筵上未容於徹饌空中已見於翻盆其救旱之靈應也又如此變乾坤之舒慘神效已多卻封境之妖氛陰功更大皇唐乾符之二載也突陣將王郢等六十九人以唐山告捷浙水旋師未及賞功潛思怙亂劫庫兵而竊發掠民產以紛披移蟻垤於狼山倚鷁舟於鰲海鉏耰合勢舉烈火以焚燒樓櫓乘風駕驚濤而出入聚黨僅盈於萬眾連頭遽陷於三州聖主臨軒出神謀而制勝將軍推轂仗金鉞以專徵尙書河東裴公讀八千卷儒書學五十家兵法名光簪紱气懾英雄有金熨斗之殊恩負玉唾壺之妙唱入則襞香箋而搖彩筆批天子詔書出則提龍劍而臂雕弧主諸侯法令行開玉帳坐鎭金陵瀝精誠而願與冥通指廟貌而遙祈幽贊神能長駈鬼陣髙輔靈旗於蒼茫恍惚之間降云物風濤之助遂使吳戈雪閃待摏長狄之喉越箭星流乃裂蚩尢之骨洎渠魁告斃餘黨乞降聊憑元化以成功遂抗飛章而達聽優詔尋加於爵賞鴻恩別剙其祠庭地控金甌城臨鐵甕山分荊峴水接蓬瀛冠蓋云浮西枕向吳之路松蘿帳合南連招隱之亭邃宇摩空雕墻繚野翠瓦疊而璢璃色透彩椽排而玳瑁斑烘窗深則靑鎖疏風樓迥則璇題拂漢時或居人輟棹行客停鞍倚欄當薄雨晴初寓目向丹楓落後霜馳疋練指茂苑於煙中黛染雙螺認海門於天末堂嚴塑像廊立靈官凜气貌以如生奮威稜而若殺雷公電母目閃爍以疑瞋鬼將神兵口囁嚅而欲語一顧則精魂愕眙載瞻則毛髮寒生所以祭非嚴而自嚴神不在而如在俄屬災流濮上盜掠江東孤城懷欲陷之憂萬姓負倒垂之懼丞相司徒燕國公軍謀出眾儒術超羣有岸上虎之雄名有人中龍之美稱才堪料敵檄可痊風落塞外之雙鵰气吞沙漠挫筵中之五鹿聲烜議圍以詩書禮樂之兼才領徵伐牢籠之重寄移從荊渚代撫吳民前茅髙舉於中途大敵窮奔於外境仰惟妙算未畢前功將全締創之能更益增修之美先是中開紺殿別坐金人化廟木於祇園變祠宮爲淨土僧普願教傳西國裔紹南宗心花墜葉於空門忍艸抽芽於覺岸談空說偈則天龍遊阿耨之池燃指爲燈則花雨落菩提之木願以斧斤罷弄丹雘停揮拂琬琰以求刊出箋毫而請染云也運籌無補磨盾何能鐵錢將當於銅錢徒懷素志下駟用齊於上駟未吐良謀屬辭殊異於當仁承命敢陳於固遜三言獲譽何酬掾吏之恩八字畱題更望中郎之筆銘曰幹儀廣大坤徳幽元三光四气五嶽百川陰陽莫測禍福難詮不有神道誰分化權倬彼陳公挺生隨國忠作臣範孝爲民則力遏鯨波手扶鰲極生立洪勛歿畱遺徳狂童作梗上將陳師陰兵助順戰卒乘時元凶殞命殘蘗輸旗恩頒上爵詔立嚴祠紺獸拏雲飛翚礙日帳捲靈座門開廟室凜凜英气堂堂偉質須磔蝟毛頭蹲虎骨歌鍾雜沓簠簋連延酒有餘酹香無斷煙惟神是享惟禱斯虔安民護境以永終天按集古錄杲仁終始事迹不顯略見於隋書云唐初爲隋太僕丞元佑將煬帝已遇殺沈法興與杲仁共殺佑起兵據江表法興自稱總管大司馬錄尙書事承制置百官以杲仁爲司徒其事止見此爾開元中僧徳宣爲杲仁記捨宅造寺載其世家頗詳而其功閥官爵歲月多謬毗陵志杲仁晉陵人年十八舉秀才對策爲監察禦史隋大業五年受詔平長白山狂寇數萬授秉義尉後平江寧劇賊樂伯通東陽婁世干等隋主嘉之拔授大司徒公先娶沈法興女大業末法興起兵吳興倚公爲重後欲攘據常州頗復相忌詐稱疾亟因公省問以藥毒之卒唐乾符四年封忠烈公中和四年封感應侯淮南大和六年冊忠烈王江南保大十年因與越兵交戰獲陰兵之助援蔣子文故事冊武烈大帝徐鉉集有廟碑

徐偃王廟在城東南三十里又有廟在下鼻塘按韓愈作偃王廟碑云徐出柏翳爲嬴姓偃王誕當國益除去刑爭末事凡所以君國子民待四方一出於仁義周穆王與楚連謀伐徐徐不忍鬭其民北走彭城武原山下百姓隨而從之萬有餘家偃王死民號其山曰徐山鑿石爲室以祠偃王偃王𨿽走死失國民戴其嗣爲君如初其後公族子弟散徐揚間卽所居立先王廟潤之有廟當始此

英靈普護聖惠泰江王廟在江下卽下元水府廟也嘉泰元年加封按五代史楊氏據江左封馬當上水府寧江王采石中水府定江王金山下水府鎭江王而鎭江實爲聖朝開寶所更軍額之兆範鎭東齋記事歲送金龍玉簡於名山三水府預焉祥符初賜下水府廟曰顯濟元丰中僧了元住金山之龍遊寺見廟附禪林以爲非便乃白郡聞朝移於此自建炎焚毀大帥劉光世重創至紹興丁卯都統制王勝重修進士黃兪爲記歲久頹圮東西廊龍王二祠尢甚嘉定甲戌夏六月不雨守臣待制史彌堅精意默禱嘉應如響乃率羣僚欵謝重議修蓋不日落成崇壯軒豁見者肅然動心記曰夫天用莫如龍龍之神有君象焉麟鳳龜龍爲王者嘉瑞麟以徳鳳以儀皆不常見龜以前知常見而不常其靈惟龍之見在乎常不常之間其爲用從云而降雨潤五穀成丰年生民之命實司於龍龍之功不可與麟鳳龜同日語彌堅被天子命來守斯土無善政美化以惠利其人兢兢然覬得一稔則可幸逃責乃今夏六月不雨至於秋孟之十有一日苗則槁矣農以病苦齋宿而禱於王祠祀史訖事膚寸之陰起於祠旁次日亭午炎曦流鑠獨焦山外江濃云潑墨冷風掠面如冰雪噤幸兩龍見於雲間水波逆立有聲上與龍接疾電震雷甘霔隨至霶霈越三日歲以大熟彌堅躬率寮吏展敬祠下以答神貺顧瞻殿庭庳隘傾圮甚而覆之蘧蒢疏蔓蒼苔蟠延其間升降之際心恧背汗私念神之所以庇乎人者如彼人之所以奉乎神者如此廟其不可以不新也於是攺葺正殿以妥安王靈爲旁小殿二仍其舊以揚子二龍王配食大門廊廡皆撤新之按舊廟始大於帥臣劉公光世又繼以王侯勝張侯詔歷歲久居民抵冒蔽遮其前气不宣通則表而遷之築垣距江外則三門翚飛跂翼軒豁呈露驚濤捲雪廟瞰其上江行陸走得以瞻仰是役也都統劉侯元鼎實任其責旣成薦饗則爲迎神送神之辭遺之邦人使歌以祀以無忘王之賜辭曰中泠之泉冽且淸兮維王之神仁且英兮五風十雨歲以成兮傾倒天瓢不憚勤兮崇崇之宮妥王靈兮牲酒馨香薦以誠兮王其來歸福我民兮

丹陽縣﹝缺﹞

金壇縣﹝缺﹞嘉定鎭江志卷八

僧寺【僧寺○﹝鈔本無此二字﹞案元志卷九以僧寺爲總目寺院庵爲子目此卷亦以寺院爲子目而無僧寺之總目則不獨與元志之例不符抑且與他捲之例不合必傳寫者之誤也下卷道觀二字鈔本亦脫去今皆補正﹝元志卷十以道觀爲總目宮觀院庵爲子目宋志以觀院爲子目旣與元志相同不應獨無總目也﹞】敍﹝缺﹞

寺

丹徒縣

甘露寺在北固山唐寶歷中李徳裕建以資穆宗冥福【潤州類集熙寧中主僧應夫因治地獲徳裕所藏舍利並手記云創甘露寶剎以資穆皇之冥福】時甘露降此山因名乾符中寺焚裴璩重建宋朝祥符庚戌有詔再修令轉運使陳堯佐擇長老居之米芾寶晉集甘露寺悼古詩序云寺壁有張僧繇四菩薩吳道子行腳僧元符末爲火所焚六朝遺物掃地李衛公祠手植檜亦焚蕩寺故重重金碧參差多景樓面山背江爲天下甲觀五城十二樓不過也今惟存衛公鐵塔米老庵三間故作詩悼之有神護衛公塔天畱米老庵之句多景樓記【附宮室類樓觀】梁時二鑊尙存淸暉凝暉二閣廢有堂曰雨花閣曰海門

永業寺舊在金壇縣東南二十五里後請廢額建在登雲門外二里

妙喜寺舊在金壇縣東南四十里後請廢額建在通吳門裏爲都統司功徳院中有紀忠堂軍師畢再遇列陣亡將士職位名祠之

紹安寺舊在金壇縣東南一十五里後請廢額建在登雲門裏

紹安寺舊在金壇縣東南一十五里後請廢額建在登雲門裏

崇祚寺舊在金壇縣東三十五里後請廢額建在鐵鑪招提寺舊在金壇縣西一十里後請廢額建在登雲門外楊李村

善業寺舊在金壇縣西北七里後請廢額建在楊李村東安寺舊在金壇縣藤料沙缺

善業寺舊在金壇縣西北七里後請廢額建在楊李村東安寺舊在金壇縣藤料沙缺

景靈寺舊在金壇縣治東二百步後請廢額建在丁角鎭南丁村

幽棲寺舊在金壇縣東八里後請廢額建在胡村

梁廣寺舊在金壇縣東三十里後請廢額建在東利涉門外

丹陽縣﹝缺﹞

金壇縣﹝缺﹞

院

丹徒縣

普濟禪院【普濟禪院○﹝鈔本此下數葉在卷九﹞案僧家之院不應與道觀同捲今皆移入此卷列於僧寺之後經道家之院仍列於道觀之後俾門類不相雜焉】在焦山祥符圖經不載始建歲月但云宋朝攺今名僧了元自序元佑三年春普濟庵乏主者白太守楊公乞居於此院舊有海云堂善財亭

因勝報親院在府治之南三里唐大中六年建曰妙喜寺南唐曰慈云宋朝攺因勝元佑中蘇頌拜尙書左丞請爲功徳院乞以因勝報親禪院爲額壁間有集賢學士黃庭堅開堂疏石刻云因勝得名舊矣報親自天錫之又雲瓶水鑪香終借松楸之潤曉猿夜鶴將從杖屨之遊禮部郎米芾跋

昭慶報慈院在城西二里僞吳順義三年置曰延壽院宋朝攺普慈蘇軾嘗有詩曰普慈寺後幹竿竹【普慈寺後千竿竹○﹝鈔本慈作濟﹞案此句乃蘇東坡題普慈長老壁詩集中正作慈字符志卷十昭慶報慈寺注引此詩亦作慈字卽此段上文亦云宋朝攺普慈則濟爲誤字無疑】卽其地也政和間中書侍郎劉逵請爲功徳院賜今額

羅漢院在府治西南一里唐天復中安王【亡其名】捨果園爲之建炎焚毀隆興中講僧崇習重建塑五百羅漢像京口集有蘇庠羅漢院風漪軒詩

天王感慈院在登雲門裏梁朝建

奉聖院在花山僞吳順義七年置因號花山院宋朝攺今名

惠安院在府治之西祥符圖經云本甘露寺下方浴院南唐保大中自維揚迎旃檀瑞像於此宋朝攺今名後廢【向文簡公以欽聖皇后賜燕王有功徳寺曰資福在開封南渡初寺僧負其像至京口再剙以廢額揭之向氏春紀並文簡像在焉】

報恩院在城南一里本烈帝廟唐乾符中於院南別創新廟而故廟爲報恩院

福因智果院在登雲門外元符末文肅曾布初入相請建守墳院賜今額

安聖院在登雲門裏紹興中始剙小庵後建爲院取安聖廢額揭之

黃杜普濟院在城西南二十里僞吳幹貞三年鎭海軍司馬府城都軍使徐知諫建曰資福院祥符四年攺今名

海會院在城東南一十五里舊曰尊聖院祥符圖經不載始建之時寺僧雲天聖中攺今名

登云院在城西北二里唐建宋朝攺爲惠安今城中亦有惠安院

顯慈院在五州山熙寧癸丑故相陳升之再入爲元樞建守墳院請於朝賜今額寺舊在山之腹升之手自裁定曾文肅布與客王律曾遊有詩並見京口集注云日觀臥雲山中絕景建炎兵火寺徙於山下非丞相自定舊基

顯慶崇福院在三里岡

顯孝褒親院在城東北六十里圌山之下內有駙馬錢景臻像舊名東霞寺後攺今名

靈建院舊在金壇縣東南二十五里後請廢額建在東利涉門裏

寶城院舊在金壇縣東北一十八里後請廢額建在登雲門外二里

丹陽縣

廣福院在縣東北五里祥符圖經不載舊曰觀音院宋朝天聖間有僧來掛搭相傳以爲每出緣化則常潤眞揚同日見之因號四世界後有髙僧言四世界者日光菩薩也僧聞之卽趺坐而逝治平末賜額爲壽聖隆興中攺今名院有玉乳泉三字文惠公陳堯佐書【余見井泉】故相劉正夫元佑中罷儀眞教官過之畱詩後人立石院內

金壇縣﹝缺﹞嘉定鎭江志卷九

道觀敍﹝缺﹞

觀

丹徒縣

華陽觀【華陽觀○﹝鈔本此下三行在元志卷十﹞案下文云宋朝政和八年攺今名鈔本宋作聖﹝今作宋朝乃嚴氏所攺﹞元人作書不應稱宋爲聖朝此必宋志之誤入元志者也玆特訂正下文延昌觀歸眞觀俱仿此例﹝延昌觀條下云宋朝治平中攺今名歸眞觀條下云宋朝祥符中攺今名鈔本宋字皆作聖﹞】在城東北五十里丹徒鄕馬墅村宋元嘉初置曰仁靜觀【唐魏法師碑在觀內胡楚賓文】宋朝政和八年攺今名

丹陽縣延昌觀在縣南一里梁大同中建曰永興觀宋朝治平中攺今名舊集女冠紹興庚辰郡檄攺爲道士觀

歸眞觀在縣東南五十里唐開元十四年置曰淸虛觀宋朝祥符中攺今名

金壇縣

太虛觀舊延眞庵在縣治南二里宋朝紹興十七年道士李善應造龍圖蔣璨書額淳熙十五年取廢額爲今名

崇眞觀在南洲去縣十里梁大同二年置隋大業三年廢唐宏道元年復建舊名金壇觀宋祥符中攺今額【陳徳昭有宿崇眞觀詩見京口集】

淸眞觀去縣十五里漢元壽初建賜額望僊隋大業末年廢唐天寶間復建宋朝祥符中攺賜淸眞其大殿寶元間建梁朝道士郗尊師養道成功從以二虎歸隱茅山良常洞今殿前雙檜乃其手植左一株四幹敷花而不實右一株二幹不花而實京口集有文惠陳堯佐詩集仙觀在縣東南二十五里金山鄕梁大同初置隋開皇末廢唐大歷三年重建廣明初里人張彥記【廣明初里人張彥記○﹝鈔本此行後有崇壽觀以下一葉余﹞案鈔本崇壽觀條載虞集碑文張氏鑑云忽又雜入元人文字不可解今考此段大字雲歸附後至治二年子注云是爲今泰定甲子皆是元時年號嚴氏元照以爲自歸附以下當刪張氏亦同其說﹝張氏云此條至治二年云云當是元人續增似至順重修時羼入者﹞然鈔本此卷各道觀條下凡言及宋皆稱聖朝惟崇壽觀條下但稱宋而不稱朝則不獨歸附以下非宋志卽歸附以上亦非宋志也今移入元志卷十道觀門內﹝宋志內亦當有崇壽觀今旣脫去無從追補不必分元志之前半爲宋志也﹞】

華陽觀【華陽觀○﹝鈔本無華陽二字﹞案此條末云京口集有吏部洪興祖華陽撫掌泉詩則此觀名爲華陽可知上文之華陽觀在丹徒縣馬墅村置於宋元嘉時本名仁靜觀魏法師之所居也此處之華陽觀在金壇縣大茅山置於唐寶歷時任眞君之所居也二觀名同而地異乾隆鎭江府誌卷二十寺觀門於丹徒縣金壇縣分載二華陽觀與此志同今據以補正﹝下文云與崇壽觀相近鈔本脫壽字嚴氏元照補以元字今考乾隆鎭江府誌雲華陽觀在崇壽觀西蓋崇壽觀𨿽本名崇元觀然宋時旣攺爲崇壽則不應作崇元矣﹞】與崇壽觀相近梁昭明太子舊宅也任眞君亦嘗居此其東有冬溫泉拍手輒湧起唐寶歷初於崇元觀南置聖祖院卽其地也先是李徳裕鎭西川制老子孔子及尹眞人像尋移潤州因將至此奉安徳裕爲記見本集宋朝治平中賜號鴻禧宣和初攺今名京口集有吏部洪興祖華陽撫掌泉詩

玉虛觀在縣西四十里唐長慶中建曰靈寶觀宋朝治平初攺今名

洞虛觀在縣西五十里陶村卽梁陶隱居之故廬隱居仙去遂爲觀曰仙居唐長慶中石記在焉宋朝天禧中攺今名皇佑初大名從事郭震記

衝寂觀在縣西南三十里上元鄕梁朝徐道士捨宅爲之初曰宗眞觀唐貞觀中曰升元宋朝祥符中攺今名京口集劉圖南避寇有詩

遊仙觀在縣西五十里慶元五年樞密張釜請廢額建元在縣西二十七里【廢觀凡一十四悉隸金壇曰延陵曰騰仙曰齊正曰淸龍曰乘飆曰元符曰仙眞女冠曰幽巖曰通眞曰尋仙曰棲靈曰終靜曰迎仙曰定仙棲靈終靜宋元嘉初建餘皆梁置】

院

丹徒縣

黃堂道院今爲仙臺觀在縣南二里是爲諶姆飛升之地諶姆者字曰嬰常居金陵丹陽郡之黃堂潛修至道吳帝時行丹陽巿中逢三歲孩子執姆裾曰我母何來姆哀而收育之旣長明穎孝敬所居常有雲气姆異之謂曰吾與汝暫此相因汝以何爲號也子曰昔蒙天眞盟授靈章約爲孝道明王請以此爲號可乎遂告姆修眞之訣已而辭姆飛騰姆密修道法積數十年人無知者至西晉末許眞君遜吳眞君猛遠詣丹陽來授道法姆曰君等仙名在天昔孝悌王降兗州曲阜蘭公家謂公曰後晉代當有許遜傳吾此道是爲眾眞之長畱下金丹寶經銅符鐵券令公授吾使掌之以俟子有年矣吾復受孝道明王之法亦以孝爲本今來矣吾當授子乃登壇依科盟授出銅符鐵券金丹寶經並正一斬邪之法三五飛步之術諸階祕訣悉以傳付許君顧謂吳曰君當返師之也許君心期每歲來謁姆姆覺之曰子勿來吾卽還帝鄕矣因取香茆一根南望擲之曰子歸認茆落處立吾祠歲秋一至足矣語訖忽有雲龍之駕來迎淩空而去今新城丰城二縣界【今新建丰城二縣界○﹝鈔本建作城﹞案元志十九方外諶母注作新建今從之焦山本建作是亦誤】有黃堂觀乃眞君訪飛茆之迹仿丹陽黃堂壇而立祠京口集邵彪有詩

丹陽縣﹝缺﹞

金壇縣﹝缺﹞嘉定鎭江志卷十

學校敍﹝缺﹞

子目﹝缺﹞【子目缺○﹝鈔本無此三字﹞案下文臧燾臧榮緒諸葛璩三段皆言師儒教授之事自當列於學校門內惟學校二字乃是總目總目之下必當另有子目今總目之敍旣缺無從考證姑著三字於此以俟後人之補正焉﹝下文兵防門內自水軍以下言卒伍之事自乾道六年以下言營寨之事皆當另有子目今亦各列子目缺三字於前以存梗槪﹞】臧燾傳髙祖鎭京口與燾書曰頃學尙廢弛後進頹業衡門之內淸風輟響良由戎車屢警禮樂中息浮夫近志情與事染豈可不敷崇墳籍激厲風尙此境人士子姓如林明發搜訪想聞令軌然荊玉含寶要俟開瑩幽蘭懷馨事資扇發獨習寡悟義著周典今經師不遠而赴業無聞非惟志學者鮮或是勸誘未至耶想復宏之案髙祖開創之初猶以崇學肄業爲急可謂知本矣臧榮緒純篤好學括東西晉爲一書紀錄志傳百一十卷隱居京口教授南徐州篤愛五經序論嘗以宣尼生庚子日陳五經拜之諸葛璩世居京口天監中太守蕭琛刺史安成王秀鄱陽王恢甚禮異焉性勤於誨誘後生就學者日至居宅狹陋無以容之太守張友爲起講捨旦夕講誦不輟時人益以此宗之

鎭江府學【本府○﹝鈔本無此二字﹞案下文自禦書殿以下皆言府學自縣學在成徳堂之東以下皆言縣學府學以前無本府二字縣學以前無丹徒縣三字則界限不淸至於丹陽金壇二縣學當列於丹徒縣學之後今鈔本旣脫去若不言其缺亦不免滋閱者之疑今皆一一注明夫子廟及書院仿此﹝丹徒縣後言縣學在成徳堂之東而本府後不言府學在何處則必有缺文明矣今注以上缺三字於禦書殿之上﹞】【此上缺】禦書殿在大成殿後守臣閣學劉子羽建自紹興癸亥以後累賜宸翰有易書詩孝經論語春秋左氏傳又書之周官篇禮之中庸及孟子樂毅論羊祜傳先聖贊七十二賢贊法帖手詔損齋記總五十四軸皆墨本又有裴度傳嘗賜宰臣張浚浚董師江上立石於此學門教官袁孚以規制未備撤而新之【學門教官袁孚以規制未備撤而新之○﹝鈔本此行前有祭器以下一葉余﹞案自祭器以下三段兩言嘉熙己亥四言教授劉卿月己亥爲嘉熙三年正劉卿月爲教授之時﹝元志卷十七學職門云劉卿月嘉熙三年七月至陳埜嘉熙四年十二月至﹞距嘉定九年盧憲爲教授之時已二十餘年必非嘉定志之文矣末一段程待制邁云云𨿽未明言歲月然實嘉熙己亥劉卿月所建﹝元志卷十一學校門云先賢祠宋嘉熙三年郡守吳潛給木材命教授劉卿月鼎創東室則兼祠樞密沈公復中書萬公鍾待制程公邁云云是程待制等之祠正立於嘉熙三年也﹞當亦咸淳志之文今移入附錄之內﹝鈔本祭器前有張扶重修學記一段今移置講堂三鱣堂之後蓋修學記中無一言及禦書殿而屢言二堂不應列於禦書殿之後也﹞】講堂在大成殿之東舊牓曰半宮今爲成徳三鱣堂在成徳堂後楊右史邁書扁東西廊有正錄直學學諭掌計位志道據徳居仁由義四齋齋各有鑪亭張扶重修學記曰鎭江有學始於太平興國五年冬柳開自常移潤八年秋乃發舊創新告遷夫子之廟其顏子孟子以下門人大儒之像各塑繪配享於坐旣成刻石紀之且言潤在江南爲上郡有孔子廟當僭僞時闕法莫或崇葺之則知五代以前固有之也寶元中範文正公仲淹載新廟學置田養士迨今賴之因立祠殿庭之後左丞王存爲記元佑中文節林希旣建講堂乃於其後復建三鱣堂爲教官退食之所捨法行士日益眾繼以增置宣和間延康毛友又一新之仍舊者廟及二堂而已建炎初學捨盡廢而爲倉囷獨畱廟宇以處士𨿽經兵火幸不及焚已而又爲屯兵所據倉官又撤其餘以營廨捨紹興三年端明胡世將復取之因陋就簡稍加補葺以來學者然舊學仍爲倉諸生所捨者廟廊而已又五年寶文李謨請於朝取講堂於倉兩廡之屋十亡六七其所存者又皆頹圮又二年廟厄於兵火講堂亦焚撤幾半直閣程邁卽日先治堂捨以處諸生倉卒趣辧僅庇風雨次作大成殿未及成而趨朝乃度所用舉而畀之學閱二政𨿽各以羨余助修費而財力弗支終不克集待制劉子羽視學之初卽有意興復會南北兵寢乃興役凡廟宇學捨之未立與𨿽立而未及成者下至庖湢之所皆具惟是講堂之獘三鱣堂之廢未及修建越數月悉告備焉爲堂皇屋架大小若干間費役一出於公而邦畛之民弗之知也【先是守臣閣學毛友嘗撰學記止及宣和以前扶登載𨿽詳然未嘗立石】

丹徒縣學縣學在成徳堂之東紹興間縣令趙學老重建教官吳武陵記文在丹徒縣治學庾在戟門之東經史子集儲於成徳堂之右分六廚取禮樂射禦書數揭於上監書教官費塤印置公廚嘉定乙亥徙於成徳堂之東縣學之側麟鳳碑在講壁間乾道壬辰春教官熊克因閱漢碑取麟鳳二瑞圖而贊曰麟胡爲來有王者起曠代一獲魯狩漢畤聖賢感之經絕史止於嗟麟兮維其時矣有道則見鳳何爲藏儀韶鳴岐千載相望逮時之衰歌聞楚狂徳備舜文覽輝其翔【米芾史云又有一麟鳳圖半篆半隸以九字九行爲率云惟永建元年秋十月饗時山陽太守河內孫君見碑不合禮掾重造其銘辭曰漢武徳中興卽政二年辛酉之節首歷四十靑龍起雲云又一雲天有奇鳥命曰鳳皇時下有徳民富國昌黃龍嘉禾皆不隱藏漢徳巍巍永布宣揚天有奇獸名曰麒麟時下有徳安國富民忠臣竭節義以修身聞愆來善明明我君麟狀一角直下髙如足翅如惡馬鳳冠髙尾長甚可怪也今以芾所載漢碑麟鳳狀似與圖合故摭其語以証之慶元四年教官陳徳一易之以石】泮泉在學之西【泮泉在學之西○﹝鈔本此行前有龍龜麟鳳四靈圖贊一段﹞案龍龜以下一段內有云教官劉卿月甲午歲得於應天之府治考甲午歲乃端平元年卿月爲教官正嘉熙二年端平嘉熙皆在嘉定以後則此必咸淳志也今移入附錄之內﹝鈔本此段內祥風慶雲下脫龜之贊曰四字天下有道下脫神龜出焉以下二十八字今據元志卷二十一考古類郡庠四靈條注補入﹞】守臣待制林希所鑿後因浚得石刻泮泉二字教官楊邁爲剙井亭牓以篆額李西臺詩禹迹圖在講堂北壁荊國文公王安石手帖並潤守許遵詩在東壁學官元日上已郡有會諸生之禮自守臣殿撰曾逮戶侍張枃始祕撰耿秉又於元日爲訓文以厲諸生至今不廢文曰習鄕上齒行於元日何也意者曰歲律又新吾儕之齒益長矣以去歲而視前歲徳差進否業稍修否若猶未也寧不惜歲月之虛度入則事父兄出則事長上去歲之所已行者隱之於心如有未至則自今已往安可復以去歲之所以事之者事之乎三綱五常之訓非吾儕踐履尙誰望邪彊學將以待問幼學期於壯行一歲之間所得於經訓而有所悟入者何語所蘊於胸中而期以施設者何事後生可畏焉知來者之不如今毋虛過後生之日而駸駸於不足畏之境曾子曰吾日三省吾身回念去歲其不省之日多矣可不戒哉又諭學文曰學校之設非以士之貧而食之也又非欲羣其類而習爲文詞也不農不商若何而可以爲士非老非釋若何而可以爲儒事親從兄當以何者爲法希聖慕賢當自何門而入道徳性命之理何如而明治亂興衰之故何由而達考之古以爲得失之鑑驗之今以究因革之宜此士之所當用心也自孔堂髙弟猶勤勤問仁問智問孝問政問所以爲士請之於師而辯之於友後世之士不逮遠矣儻離羣索居而蔽其所習則固陋乖僻無自而進於道聖人憂之著爲成書以詔萬世教養漸染以俾之講習立師儒之官以董正之此開設學校之本意也升堂而講以質諸公之所疑命題而試以察諸生之所蘊今不惟視爲文具且並與文具而廢之矣教官自訓導之外無他職事勵之以修潔之行勉之以有用之學庶幾仰副聖天子作人之意【庶幾仰副聖天子作人之意○﹝鈔本此行後有正至會拜之禮以下兩葉余﹞案正至以下凡九段內有言寶慶間及寶慶三年者有言紹定庚寅紹定癸巳者有言端平間者有言嘉熙丁酉及嘉熙二年嘉熙三年者年號皆在嘉定以後張氏鑑疑爲咸淳志是也惟正至會拜之禮一段及丹徒縣薛村田一段鈔本皆注云以上嘉定鎭江志張氏據此謂未注者後人所增已注者爲嘉定志本文然丹徒縣薛村田一段末云系教授任褒然置考任褒然之爲教授系端平二年﹝見元志卷十七學職門﹞在嘉定之後則亦咸淳志矣正至會拜之禮一段內有言嘉定癸酉教官盧憲而末言今爲常比玩其語气必盧憲以後作志者之詞也今定爲嘉定續志與下文諸段俱移入附錄之內﹝元志卷三風俗類入學會拜條注引元日上巳一段又引正至會拜一段末云並見嘉定志蓋前一段爲嘉定志後一段爲嘉定續志作志者欲省文故統謂之嘉定志也﹞】

丹陽縣學﹝缺﹞

金壇縣學﹝缺﹞

子目﹝缺﹞丹徒縣

祥符圖經載夫子廟在縣西二里是時尙未立學蓋州縣立學自慶曆始崇觀以後附在郡學東隅今之縣學乃紹興丙寅宰趙學老創教官吳武陵記立石在縣治西廡乾道庚寅宰韓元老曾修

丹陽縣

祥符圖經載夫子廟在縣治東偏慶曆中依廟爲之元丰初鼎甃縣尉王致堯刻石紀其略建炎焚毀惟存大成殿殿額摹政元禦書紹興壬戌令吳﹝木巳﹞建講堂明年劉長民又作兩廡及齋捨乾道己丑陳玠重建獨殿仍舊東西齋六曰求仁曰好義曰隆禮曰篤信曰教忠曰教和

金壇縣

祥符圖經載夫子廟在縣治東其後依廟建學陋甚紹熙初宰李枀重建堂曰明倫閣曰尊經齋捨器用俱備晦庵先生侍講朱公熹書額永嘉葉適記邑人劉宰書至嘉定壬申枀子壩來貳郡宰唐士列立石

書院

丹徒縣缺﹝缺﹞

丹陽縣缺﹝缺﹞

金壇縣

申義書院在希墟前太府寺丞張鎬參政文簡公綱之孫以其居去庠序遠因建書院招名師合族之子弟教之且撥田爲經久計邑人劉宰爲取孟子申之以孝悌之義名之

兵防自吳孫權都京城理水軍起樓櫓謹斥候魏人撤兵遠徙京口之兵莫彊焉晉宋以來兵權總於刺史刺史帶持節都督者不但統京口兵或督中外軍事或督諸州軍事六朝經理中原率由京口興師不得不合兵權於此唐初潤州刺史特領一州非六朝事權比至乾元有丹陽軍建中有鎭海軍元和間始並二軍爲一是時節度觀察使或統諸道或統數州然破龐勛破李希烈皆京口兵爲之則晉人謂之可用宜矣宋朝懲唐末五代兵驕將專之獘選州兵壯勇者部送京師以補禁衛余畱本城𨿽或更戍然罕教閱熙寧七年始詔京畿諸路兵分置將副無復出戍有警而後遣謂之將兵元丰四年又詔團結東南路諸軍如京畿法凡十三將浙西路爲第三將而將兵昉乎此今州兵有系將不系將系將五禁軍也不系將崇節牢城也浙西路鈐轄今駐平江秋閱則按其事事已復歸而潤有州鈐轄則自紹興二十八年守臣楊揆奏請始【又按祥符間京口有新水軍營以水戰南方之所長也自紹興十一年分屯禁旅水軍有禦前都統制領之而當郡不復置開禧間嘗置防江一軍未幾攺隸都統司嘉定乙亥待制史彌堅以防江爲今重事復請於朝】

子目﹝缺﹞

水軍

吳志張紘傳注孫權對劉備曰吾方理水軍當移據秣陵時權正屯京

樓櫓

孫韶收父河餘眾繕京城起樓櫓

北府兵

晉郗愔在北府徐州人多勁悍桓溫云京口酒可飲兵可用深不欲愔居之

義軍

劉裕克京口義軍斬桓元驍將吳甫之皇甫敷元大懼使桓謙屯東陵謙等士卒多北府人素畏伏裕莫有鬭志裕與劉毅等分數隊進突謙陣將士無不一當百

萬鈞神弩

宋武帝之破盧循也軍中多萬鈞神弩所至莫不摧陷輿地誌唐頹山西有宋武帝積弩堂

步騎

梁中大同初侯景渡采石邵陵王綸率步騎三萬發自京口直指鐘山出賊不意大破之

鎭海軍

唐建中二年置

宣潤弩手

韓滉爲鎭海節度徳宗在奉天淮汴震騷滉訓練士卒鍛礪戈甲稱爲精勁分兵戍河南帝狩梁州滉請以鎭兵三萬助討賊有詔嘉勞李希烈陷汴州滉乃擇銳卒令裨將王棲曜李長榮柏良器進討次睢陽而賊已攻寧陵棲曜將彊弩數千夜入寧陵希烈不之知良器擇弩手善游者沿汴渠夜入及旦伏弩發賊乘城者皆死矢及希烈坐幄希烈驚曰宣潤弩手至矣遂大敗東解寧陵之圍復宋汴之路漕路無梗安靖東南滉功居多

樓船

韓滉造樓船戰艦三千柁由海門大閱揚威武

丹楊軍

新唐書地理誌丹楊軍乾元二年置元和二年廢按舊唐書紀元和五年十一月浙西奏當鎭舊有丹陽軍請並爲鎭海軍從之與志年月小異【舊書楊從阜】

挽硬

鎭海軍節度李錡增廣兵眾選善射者聚之一營號挽硬

甲士敢死士

咸通五年龐勛陷都梁城辛讜言於泗洲刺史杜慆請出求救於淮浙閏月甲辰至潤州見鎭海節度杜審權審權乃遣押牙趙翼同讜將甲士二千人救泗洲浙西軍至楚州未進讜曰我請爲前鋒乃募選軍中敢死士數十人迎賊死戰揚旗鼓噪而前賊見其勢猛銳避之

後樓兵

鎭海軍節度周寶募兵號後樓都子玙統之孱不能禦軍伍橫肆廩給倍於鎭海驕不可制

淩波軍

南唐竊據每歲五月許民競渡籍其姓名盡搜以爲兵號淩波軍盧絳以功授淩波軍都虞候吳越兵圍京口絳率所部舟師突長圍來救

新舊水軍營

祥符圖經載舊水軍營新水軍營並在州治西北三里舊營乃南唐故迹新營祥符六年詔立營廢久矣

都巡檢營廨

長編大觀元年十二月禦筆江浙之民輕揚易搖盜竊間作承平日久兵弱勢單一有警急無以制禦阻淮帶江不可不防可相度於杭越之錢塘西興楊潤之瓜洲西津淮口之盱眙臨淮各置都巡檢一員兵給二百人刀魚船五隻各於江淮岸側置營廨屯守分部地界凡沿淮巡檢悉隸之以時巡察姦盜

汰冗兵

紹興元年夏四月浙西大帥劉光世一軍月費錢十六萬米三萬石辛卯上問宰執幾何可以贍足範宗尹以其數對且曰若汰其冗而畱精兵三萬可以足用上曰待作手書與之直示朕意

募敢戰之士

四年冬十月知鎭江府沈晦過闕言大將與帥臣各有所職若全倚大將恐不能辦遞年杜充總大兵在建康而帥臣陳邦光不爲措置及充迎敵而邦光被縶以至周望去而湯東野逃郭仲去而李鄴降皆坐此也望撥零兵二千付臣並令臣募敢戰之士三千參用昭義步兵之法期年後京口便成彊藩東晉嘗謂京口兵可用故北府兵號爲最精唐亦用宣潤弩手平淮甸時方以韓世忠屯軍在府其言不用又乞促張浚統兵爲世忠之援時宰執皆稱晦議論激昂

赤心奇兵兩軍

金左監軍撻辣居祁州而其眾尙畱陳楚浙西大帥劉光世守鎭江欲攜貳之乃以金銀銅爲三色泉其文曰招納信寶獲金人則燕餞而遺之未幾踵至得數千眾皆給良馬利器用之如華人因創赤心奇兵兩軍頗得其用

防江軍

開禧二年冬楚州申敵犯淸河宜備江面奉旨令閣門陳煥因守臣待制宇文紹節措置防江本府招募能水武藝效用並廂軍共一千六百人充本府防江水軍又關撥都統司溫州福州防秋把隘海船四十五隻及勸客船二十七隻招到梢碇水手八百餘人通二千四百八十餘人辟差統領將佐措置軍器衣甲屯駐焦金山一帶防捍江面與都統司人船編排字記於沿江上連下接各擇緊要隘口地分防守至開禧三年五月奉旨以二千人爲額以鎭江府駐札禦前防江軍爲名溢額人數仍舊遇闕銷豁其統領將佐官兵並泊焦山時未有營廨也守臣趙師﹝上睪下廾﹞於石公山之東起蓋一千三百間置教場以練士卒軍伍旣成續江面平息將海船並梢碇水手申朝廷給據放散至嘉定六年八月樞密院札下總領錢仲彪都統劉元鼎將防江見管軍兵九百八十九人及衣甲軍器等並撥付都統司水軍及諸軍收管其統領將官照江上離軍恩例與添差在外差遣一次防江軍衣甲器械防江軍旣隸大軍凡本府素來自備衣甲器械並行撥去嘉定甲戌守臣待制史彌堅請於朝謂州兵自古有之今招塡闕額禁軍方議練習而軍器闕然是州兵無用也欲乞給還器械並寨屋充本府禁軍演習居止使用二月樞密院札下都統司盡數撥還今本府具已拘收數目申元發往都統司軍器【鐵甲一千一十九副麻紮刀五十柄白木鎗七百七十條手射墨漆角弓一百張手射角弓弦二百條弓箭﹝革胡﹞﹝革錄﹞一百六个弓箭三萬一千六百隻火藥弓箭五百隻墨漆木弓一百二十張苦竹槍頭一千六百个弩箭革胡革錄三百五十七个火藥弩箭五百隻斧七百柄斧刃子四百八十个鐵叉三十五柄大鼓二十面小鼓八十面銅鑼一十面腰刀四百口旗大小一千二百九十八面都管皮四百二十條箭隔九十一條蒺蔾火炮二百个】都統司撥還軍器【甲六百副槍七百七十條麻紮刀五十柄腰刀三百口腰斧三百柄箭﹝革胡﹞﹝革錄﹞一百六个隊鼓三十面大鼓一十八面金一十面墨角弓一百張新弦二百條黑木弓一百二十張弩箭﹝革胡﹞﹝革錄﹞三百一十二个鐵鍋一十口弓箭一萬三千八百隻旗大小一千九十六面小鼓五十面叉三十五柄手刀一百口手斧四百柄槍頭一千六百个斧刃子一百八十个都管皮二百八十三條箭隔二十二條余未發到】

禁軍

元額管全糧二千一百三十人嘉定癸酉秋不足五百人率充局次諸廳雜役而老弱不啻什伍待制史彌堅按籍都閱汰其疲羸籍其子弟廂卒之彊銳者升刺焉仍立賞格散募招補至乙亥春揀中八百十五人隊外剩員不與禁營在府治之西【禁營在府治之西○【鈔本在廣固指揮前一行】案下文威捷全捷威果雄節廣固諸指揮皆禁軍之名則禁營自當在威捷之前不當在廣固之前矣】威捷第四指揮額管全糧五百一十人見管大小五百人全糧三百二十六人【揀中二百九十六人隊外三十人】剩員小分一百七十四人闕全糧一百八十四人全捷十八指揮額管全糧四百人見管大小分二十九人全糧二十四人【揀中一十五人隊外九人】剩員五人闕全糧三百七十六人威果三十六指揮額管全糧五百一十人見管大小分一百三十人全糧一百二十二人【揀中一百九人隊外一十三人】剩員八人闕全糧三百八十八人威果六十二指揮額管全糧四百人見管大小分一百六十四人全糧一百四十四人【揀中一百四十人隊外四人】剩員二人闕全糧二百五十六人雄節第十指揮額管全糧三百一十人見管大小分三百二人全糧二百八十九人【揀中二百五十五人隊外三十四人】剩員一十三人闕全糧二十一人廣固指揮舊有廣固營在西夾城內廢久

廂軍崇節指揮

會要熙寧元年十二月樞密院言廂軍近已團結教閱武藝欲給威邊京西路軍額請受以州軍大小定人數自三百人至百人仍攺軍額內兩浙曰崇節並加教閱二字於軍額上從之四朝史誌四年樞密院言諸路廂軍名額猥多自騎射至牢城凡二百二十三其間因事募人團立新額而教閱廂軍並爲一額余從省廢其移並如禁軍法奏可遂下諸路以州大小髙下爲序每指揮毋過五百人內兩浙曰崇節

廂軍牢城

元額管全糧三千四十六人嘉定癸酉秋止管四百餘人至乙亥春簡核升黜之外禁軍攺刺丁壯新招共得七百三十人分隸雜役崇節十三指揮額管全糧五百四十一人見管大小分一百七十人【全糧一百六十五人半糧五人】闕全糧三百七十六人崇節十四指揮額管全糧五百四十一人見管大小分一百四十五人【全糧一百四十四人半糧一人】闕全糧三百九十七人崇節十五指揮額管全糧五百四十一人見管大小分一百七十四人【全糧一百六十八人半糧六人】闕全糧三百七十三人崇節十六指揮額管全糧五百四十一人見管大小分一百八人【全糧一百六人半糧六人】闕全糧四百三十五人牢城第四指揮額管全糧四百四十一人見管大小分七十五人【全糧七十人半糧五人】闕全糧三百七十一人牢城第五指揮額管全糧四百四十一人見管大小分八十一人【全糧八十人半糧一人】闕全糧三百六十一人

威輔堂

舊教場在夾城西長巷內規橅卑狹雨則沮洳軍士不足以容守臣待制史彌堅徙於石公山卽防江軍教場也去城八里與焦山相對東西闊四十九丈南北長五十六丈鼎創將臺射亭一十九楹名曰威輔取威武文徳輔助之義春秋禁旅教閱於此

止戈亭

亭在郡治守臣日閱士卒之所分禁旅爲六隊教以武藝每五日課射給犒而激厲之亭初成待制史彌堅記曰皇朝以禁兵分戍列郡措意深密厥後悉上之制寖隳郡各因其舊數爲額闕上招募𨿽稍戾本指然壯侯蕃以衛王室以威不軌以定民志猶初意也京口實江表形勝余至郡席未暇暖簡核軍實視故籍不能五之一而工技擊者無百人問諸老胥舊校則曰中興以來是邦屯駐大軍不賴州兵爲重故兵備寖以單弱今糧簿不五百人而疲羸且十六七率爲它役庇占開禧兵釁起守臣嘗請諸朝置防江軍已而尋盟則防江軍攺隸都統州兵不振有自來矣余心惕焉以爲鑿城築池效死弗去誰實任責而兵顧如是可乎則按籍都閱立格去畱黜侏儒者降廂卒而廂卒之彊壯者升焉執它役者還隊伍而尫弱疲曳者退焉其存者不十之三則又散募子弟丁壯合舊兵得八百人先是閱場直子城之西列屯之後池洿下雨輒濘淖且回僻爲守者不得朝夕視教習特具文耳餘暇日行郡後荒圃默計可爲小射亭則築垣畚礫除而抵之又上言於朝謂防江軍𨿽廢其器械營捨宜歸之州家朝如請下統司次第給還旣又按行其營拓舊閱場立堂五間扁以威輔爲春秋搜狝之所而小射亭則以止戈名之分新軍爲隊隊各百三十人置部將六員其甲冑房箙之屬則創庫以藏隊別其號以便於給納間五日角射藝教陣法決拾坐作候正金鼓頗漸諳習顧精能激惰兵不可以無賞日引月長賞不可以不繼適郡之屠務有遺利歲可得七千緡儲以給賞月費六十萬錢而鼓角旗幟皆謹亮而精明之禁旅訓齊則又練巡尉之兵創徼邏之卒使之嚴扞掫而肅警捕越明年秋大閱威輔郡之軍容稍稍攺觀余退而思之佳兵者不祥之器而天生五材誰能去兵吾夫子嘗聞俎豆之事矣而又曰我戰則克蓋思患豫防有備無患兵之善志也今天子以禮樂治天下何事於兵而余戇書生又非能知兵者區區志念特以謹侯度述所職耳乃若塡刺未及故籍則必得尺度如格不敢便文自營於以待後之人庶幾盡復其舊故記其略於止戈而聞其事於朝省其凡目則載諸案牘及圖經云

巡鋪

初廂無巡鋪官無軍巡待制史彌堅謂濱江爲郡軍民錯處戢姦弭暴宜不若是疏乃於五廂江口鎭創置巡鋪二十八所以二十八宿爲記鋪各廂軍二名專充巡徼東西廂五鋪【第一鋪在小巿東角字記第二鋪在後軍寨門前亢字記第三鋪在甘露寺井亭氐字記第四鋪在登仙橋房字記第五鋪在土牢巷口心字記】左北廂五鋪【第一鋪在千秋橋尾字記第二鋪在張公橋箕字記第三鋪在嘉定橋斗字記第四鋪在朱方門外牛字記第五鋪在長橋女字記】左南廂五鋪【第一鋪在染造橋虛字記第二鋪在遊奕軍前危字記第三鋪在中山酒庫北室字記第四鋪在屏風巷壁字記第五鋪在艸巷內奎字記】右南廂五鋪【第一鋪在張師娘巷婁字記第二鋪在道人橋胃字記第三鋪在西花園前昴字記第四鋪在右軍小寨前畢字記第五鋪在東嶽廟前觜字記】右北廂五鋪【第一鋪在鄧家宅前參字記第二鋪在栲栳閘前井字記第三鋪在轉般倉前鬼字記第四鋪在剝馬務巷柳字記第五鋪在木場巷星字記】江口鎭三鋪【第一鋪在西北較酒務前張字記第二鋪在潮閘前翼字記第三鋪在墅土山軫字記】夾岡巡鋪夾岡俗分大小名之地勢縈回岐分山脊相距曠迥行者惴惴熊叔茂詩僻疑昏有虎靜怪曉無雞謂此地也守臣殿撰宇文紹彭創置六鋪分撥邏兵舟行陸走藉以無恐丹徒縣界小夾岡三鋪【第一鋪尉司弓手五人第二鋪西津巡檢司土軍六人第三鋪地名新丰圌山巡檢土軍四人】丹陽縣界大夾岡三鋪【第四鋪經山巡檢司土軍五人第五鋪尉司弓手五人第六鋪弓手五人】金壇縣界﹝缺﹞閘兵元額一百三十人存者無十之一守臣待制史彌堅奉旨浚渠堰閘落成乃募彊壯會水者三十人籍爲兵閘官統之及於上閘東側剙寨屋四十楹充閘兵居止

土軍弓手

丹徒縣

西津巡檢司土軍額管一百八十人見管九十五人闕八十五人尉司弓手額管七十五人無闕圌山巡檢司土軍額管一百八十人見管九十五人闕八十五人內分撥茆輪江巡捕三十人先是嘉定四年守臣待制傅伯成準樞密院札子爲江淮制置使司申措置把截私販海湖舟船事札付本府日下措置或合移防江軍於圌山石牌衝要去處屯駐專一教習水戰及與兩寨同共防警本府遂措置海船選差防江官兵關撥軍器於界內把截外條陳於上曰圌山去本府水路百里石牌又在江陰之下去本府水路三百六十餘里節制非便縱使無此利害圌山石牌正緣根盤膠固囊橐爲姦今移置此軍將來恐又生一圌山石牌非能爲益欲且從舊焦山置營有合更戍處具於後圌山之下約水路百三十餘里有小河寨屬常州小河至申港七十餘里有申港寨由申港至江陰三十餘里由江陰至石牌十八里有石牌寨皆屬江陰軍置寨之所皆系控扼要害各有巡船若使寨兵用命私販及盜船無有不獲相承爲姦事非一日圌山小河之間又系本府及常州兩界首每遇盜發巡尉互相推托少有捕獲其地有包港一處劫盜之所出沒其外新沙居民頗眾又其下則有焦子門兩山地勢尢險今相度欲於包港置寨屋五十間防江軍更戍一百五十人將官一員三月一替仍撥船三隻分番在船泊於沙岸又於圌山撥六十人船兩隻同共防遏蓋兼用兩寨則無與盜交通之獘分番更戍則無根株盤固之患實爲利便其小河申港等處事屬他郡恐別有利便亦乞從朝廷行下本處相度是年六月十九日奉旨依至六年八月防江軍撥隸都統司後止差圌山寨兵三十人

丹陽縣

尉司弓手額管一百二十人見管一百三人闕一十七人延陵巡檢司土軍額管七十七人見管二十六人闕五十一人經山巡檢司土軍額管九十六人見管八十一人闕一十五人

金壇縣

尉司弓手額一百六十人見管九十五人闕六十五人

子目﹝缺﹞乾道六年鎭江都統制成閔奏制軍之額貴得其當古人自五人爲伍五伍爲兩積而至於爲師爲軍有定數未嘗紊雜竊見鎭江軍馬往年系遊奕選鋒前右中左後水軍人軍後來浸廢遊奕選鋒並作六軍本路屯駐額管四萬七千人除招塡外【闕五字】千人其餘五軍或多至九千八或少止七千人每將或多至三千人或少止一千人非特多寡不同而亦隊伍不齊臣今欲將水軍以五千人爲率分作三將余每軍以七千人爲率分作五將每將各據所隸軍分均撥隊伍將見隸諸軍親隨使臣衙兵合並作一處乞添置遊奕一軍如此則軍伍齊整親督教練第其能否以別勤怠自然上下相維小大咸勵軍政修明可責成效兼鎭江諸軍兵將所部軍伍多寡不同所定員數參差不一皆是前後帥臣一時差補卽無正授付身苟且因循何以激勸臣欲乞每軍差統制官一員統領官二員每將差正將一員副將一員其各用準備將緣本司路當要衝每歲護送國信人使分遣淮東諸州防托及公淮巡檢揚州牧放差使之類皆要有心力將官部轄每將欲差準備將二員上件兵將官乞從本司銓量保明申朝廷正行給降付身日後有所補差並依此例五月二十四日奉旨鎭江府駐札禦前諸軍以前右中左後水遊奕七軍稱呼水軍以三將餘軍以五將共三十三將統制官以七員統領以一十三員水軍止差統領一員正副準備將各以三十三員爲額內受朝廷付身及本軍差權二年以上並特與正差未及二年人且與權差候年限及取旨與差仍令成閔開具合差人數職位姓名申樞密院前軍寨【範公橋一普照寺下一石頭巷一天慶觀巷北一】右軍寨【西門裏一灣門橋一西門外牛家坡一經家灣一施水坊鋪二】中軍寨【仁和門裏一門外二鶴林門一通吳門外東河村一】左軍寨【鶴林門裏塘塠山下一門外二】後軍寨【長橋門一東海門一】水軍寨【洗馬橋一西津西倉門一金雞嶺一】遊奕軍寨【光孝觀一八角樓前一鶴林門裏西花園前一鶴林門外一丹徒縣前一仁和門裏雙望子後一】龜兒寨一百一十二間前軍大寨三百二十二間前軍小寨六十間後軍寨二百二十七間中軍寨二百一十間都統衙中軍寨六十七間左軍寨二百五十九間左軍寨五百四十八間右軍小寨九十三間雄江右軍寨三十二間雄江左軍寨一百一十七間遊擊軍寨三百六十二間總效軍寨二十四間遊奕前軍寨百八十八間遊奕後軍寨六十二間背嵬軍寨五十間廂禁軍寨三十二間拱衛軍寨百一十三間閘兵寨四十間延陵巡檢寨在鎭內經山巡檢寨元在經山側今移在練湖埂上去縣二十里包港寨在永濟鄕潘莊之東守臣待制傅伯成奏請剙置禦江盜始以防江軍兵更守今撥寨兵守之牧放寨基昔在尙徳鄕縣東北十里今廢爲民田西津寨在縣西北五里大江岸上圌山寨在縣東南五十里圌山下戰艦都統司戰艦數內車船在江南岸斷妖港擺泊戈馬船海船輕舠多漿在下鼻港擺泊而竄船海秋等卻在江北揚州岸擺泊設有緩急非大潮汛倉猝乘駕慮不及事嘉定甲戌奉旨令鎭江都統司開浚本府海鮮河那移江北戰船一就江南梢泊從守臣待制史彌堅之請也按建炎二年六月言者以爲東南武備利於水戰宜於江上廣造戰艦列於南岸己卯詔公江措置限一月畢審此則戰艦在江之南中興初固以爲便矣嘉定鎭江志卷十一

古迹敍﹝缺﹞

居宅【居宅○﹝鈔本無此二字﹞案下文自晉刁勰宅以下皆言居宅者也自宋興寧陵以下皆言陵墓者也蓋此卷以古迹爲總目居宅陵墓爲子目﹝陵墓門內又分陵與墓爲小子目鈔本金壇縣後有一墓字嚴氏以爲標題之僅存者今移至丹徒縣之前而別補陵字於陵墓之後﹞嚴氏元照謂當補此二門是也然又謂古迹另爲一門而以卷末宋志孝建以下八條當之則其說仍有未安蓋彼八條本卷二十一紀異門器物類之文而誤入此卷者也﹝八條內或言得古鐘或言得古銅器或言得古鐵或言得玉磬或言得石函與器物類或言得銀木簡或言得玉印者事旣相似文義亦同則爲錯簡無疑﹞否則誌書紀古迹豈有不列古人之居宅陵墓而止述古人之器物者乎今補居宅陵墓二子目而卷末八條則移入卷二十一器物門內仍順時代爲敍以復其舊焉﹝器物門內本有齊建元時事一條永明時事一條梁末事一條今列於宋志孝建條後陳大定中條前﹞】敍﹝缺﹞

丹徒縣晉刁勰宅在城西南四里近宅有橋勰因毀爲航號長廣航

南唐林仁肇宅在今之朱方門外一里後爲故相蘇頌居第頌以仁肇忠勇乃爲立廟於宅之東側【蘇氏譚訓】仁肇廟今在前軍寨之山上甚小

贊善大夫陳翊宅贊善大夫陳翊築室京口徐鉉有送翊還鄕序有云戴仲若軒垂之地不減風煙蒲眞人鹿迹之鄕依然川域【詳見徐鉉集】

宋故相秀國陳升之宅在朱方門外範公橋之南蘇氏譚訓載之甚詳今爲後軍寨並酒海酒庫京口集有升之營所居詩及沈括陳丞相宅避暑詩括筆談云秀公治第於潤極爲閎壯宅成已疾甚惟肩輿一登西樓舊總所中酒庫相對運河東岸側有秀公亭後廢

翰林學士三司使沈括宅在朱方門外之東自志云翁年三十許時嘗夢至一處登小山花木如覆錦山之下有水澄澈極目而喬木蘙其上夢中樂之將謀居焉自爾歲一再或三四夢至其處習之如平生之遊後十餘年翁謫守宣城有道人無外謂京口山川之勝邑之人有圃求售者及翁以錢三十萬得之然未知圃之何在又後六年翁坐邊議謫廢乃廬於潯陽之熨斗洞爲廬山之遊以終身焉元佑元年道京口登道人所置之圃怳然乃夢中所遊之地翁嘆曰吾緣在是矣於是棄潯陽之居築室於京口之陲巨木蓊然水出峽中停縈杳繚環地之一偏者目之夢溪溪之上聳爲邱幹木之花緣焉者百花堆也腹堆而廬其閒者翁之棲也其西蔭於花竹之閒翁之所憇殼軒也【京口集有殼軒詩】軒之瞰有閣俯於阡陌巨木百尋哄其上者花堆之閣也據堆之崩集茅以捨者岸老之堂也背堂而俯於夢溪之顏者蒼峽之亭也西花堆有竹萬个環以激波者竹塢也度竹而南介途濱河銳而垣者杏觜也竹閒之可燕者蕭蕭堂也蔭竹之南軒於水澨者深齋也封髙而締可以眺者遠亭也居在城邑而荒蕪古木與豕鹿雜處客有至者皆頻額而去而翁獨樂焉漁於泉舫於淵俯仰於茂木美蔭之閒所慕於古人者陶潛白居易李約謂之三悅與之酬酢於心目之所寓者琴碁禪墨丹茶吟談酒謂之九客居四年而翁病涉歲而益羸濱槁木矣豈翁將蛻於此乎【長興集】今半爲前軍寨

故相魏國公蘇頌宅在化龍坊【今曰化隆】與陳升之宅相近卽林仁肇故居也頌新居成次七弟大夫韻有版築多遺址經營信昔緣之句注舊址乃林仁肇故宅版築時猶有舊磚甓林亦溫陵人而家此今余居有之信非偶然耳頌始建第皆法故相杜衍務爲儉素曾肇銘頌之墓曰築第京口僅庇風雨蘇氏譚訓曰頌以宮使居化龍之新第著百韻詩代家訓具述祖先基業平生艱勤訓飭子孫俾謹守家法無墜世緒

知院蔡卞宅在登雲門裏與莊定公王存宅相近舊有閣曰元儒亨會之閣徽宗禦書額其地今爲右軍寨

中書侍郎劉逵宅在長橋之南建炎末爲宣撫司

丹陽縣晉王珣宅【晉王珣宅○﹝鈔本無晉字珣字﹞案下文云後捨爲朝陽寺元志卷十二云晉王珣宅在縣市中後捨爲朝陽寺則此句當作晉王珣宅明矣】在丹陽縣南一里後捨爲朝陽寺梁武帝宅【梁武帝宅○﹝鈔本此下一段在陸澧宅後﹞案張祜陸澧皆在梁武帝後其宅不應在梁武帝宅前乾隆鎭江府誌列梁武帝宅於晉王珣宅後今據以攺正﹝戴氏守梧謂乾隆府誌載丹陽縣唐人之宅凡四此志止有張祜陸澧權徳輿三宅而少桓彥範宅當於梁武帝宅條後補唐桓彥範宅六字今從之惟是後出之志書所有而此志無之者難更僕數或原本未載或已載而脫去勢難一一徧補故戴氏所未述者今皆仍其舊焉﹞】基在塘頭村卽位幸舊宅觀舊井井上梨棗並兒時所植尙存

唐桓彥範宅﹝缺﹞

張祜宅�在��祜字承吉元和中作宮體小詩辭曲艷發窺建安風格以曲阿地古澹有南朝之遺風遂築室種木而家焉顏萱後經其故居已易他主詩見類集陸澧宅在丹陽嚴維有自云陽歸晚泊陸澧宅詩見類集

權徳輿宅在練湖上徳輿有送其叔赴晉陵詩序云徳輿舊居丹陽去晉陵百里又有憶江南舊居詩曰結廬常占練湖春歲久莫識其處

宋樞密副使邵亢宅在耿岡

中書舍人蔡肇宅在竹塘村

陳輔居縣之南郭

金壇縣

宋參知政事張綱宅在金壇縣西之希墟村

知樞密院事湯鵬舉宅在東之小墟村紹興丁丑二公並爲執政邑人呼張爲西府湯爲東府云

陵墓敍﹝缺﹞

陵

丹徒縣

宋興寧陵在縣東南三十五里武帝追尊曰孝皇帝諱翹初仕郡爲功曹【元和郡縣圖志】孝穆趙皇后本傳髙祖之母葬丹徒縣東鄕諫壁裏雩山陵曰興寧

孝懿蕭皇后陵孝懿蕭皇后本傳孝皇帝之繼室亦葬丹徒興寧陵崩時年八十一遺令曰孝皇背世五十餘年古不祔葬且漢世帝後陵皆異處今可於營域之內別爲一壙孝皇陵墳本用素門之禮與王者制度奢儉不同婦人禮有所從可一遵往式乃開別壙與興寧陵合墳初髙祖微時貧約過甚孝皇之殂葬禮多闕髙祖遺旨太后百歲後不須祔葬至是故稱後遺令施行

胡婕妤陵胡婕妤本傳文帝之母葬丹徒陵曰熙寧滎陽廬陵衡陽三王墓並在域東

丹陽縣

齊宣帝休安陵在縣北二十八里髙帝父也追尊爲宣皇帝

景帝道生永安陵在縣東北二十六里明帝父也追尊爲景皇帝

髙帝道成泰安陵在縣東北三十一里

武帝頤景安陵在縣東三十二里

明帝鸞興安陵在縣東北二十四里【並元和郡縣圖志】輿地誌云泰安陵景安陵興安陵在故蘭陵東北金牛山其中邱埭西爲齊梁二代陵隧口有大石麒麟辟邪夾道有亭有營戶守典之四時公卿行陵乘舴艋自方山由此入蘭陵升安車軺傳驛置以至陵所

梁文帝順之建陵在縣東北二十五里武帝父也後張氏謚文獻合葬輿地誌云【輿地誌云○【鈔本此下一段在簡文帝綱莊陵後】】梁大同元年作石麒麟自京師由曲阿中邱至陵所初甚難近陵二十餘步忽如躍走時以爲瑞帝不悅終有侯景之亂按建康實錄【按建康實錄○【鈔本此下一段亦在簡文帝綱莊陵後】案輿地誌一段內云梁大同元年作石麒麟又云終有侯景之亂建康實錄一段內云武帝父順之追尊爲文皇帝又云武帝大同中作石麒麟乃置於此墓是所言者皆武帝修建陵之事不應列於簡文帝莊陵之後也元志卷十二陵墓類列此二段於文帝建陵之後今從之】及隋志曲阿縣建陵隧口石麒麟起舞皆在大同十二年與誌異又碑曰太祖文皇帝之神道武帝父順之仕齊爲領軍將軍封臨湘侯武帝卽位追尊爲文皇帝廟號太祖見姚思廉陳書及南史並建康實錄武帝大同中作石麒麟乃置於此墓至歐陽修集古目錄乃以此碑爲宋文帝長寧陵自在蔣山見沈約宋書及建康實錄甚明此乃梁文帝建陵特其八字與文帝廟謚偶同爾

武帝衍修陵在縣東三十一里後郗氏先葬天監七年詔修建二陵周回五里內居人賜復終身大同十年武帝駕幸蘭陵謁建陵有紫雲蔭覆陵上食頃乃散帝望陵流涕所沾艸皆變色陵傍有枯泉至是流水香潔辛丑哭於修陵詔曰朕違桑梓五十餘載展敬園陵但增感慟園陵職司共事勤勞並賜位一階並加頒賚唐貞觀十一年詔令百步禁樵采

簡文帝綱莊陵在縣東二十七里簡皇后王氏合葬詔曰簡皇后窀穸有期昔西京霸陵因山爲藏東漢壽陵流水而已朕屬值時艱歲饑民獘方欲以身率下永示朴厚今所營莊陵務存約儉有港名蕭港直入陵口陵前石麒麟髙丈餘寰宇記云梁簡文帝陵有麒麟碑【寰宇記云梁簡文帝陵有麒麟碑○﹝鈔本在居宅門梁武帝宅條下﹞案二句皆言陵墓與居宅無涉且系簡文帝之陵與武帝無涉故置之武帝宅後則文義不貫而移至簡文帝陵後則與陵前石麒麟髙丈餘之句正相聯屬也玆特攺正】

金壇縣﹝缺﹞

墓

丹徒縣

吳孫氏墓在城南按孫氏諸陵堅曰髙陵在曲阿權曰蔣陵在鐘山惟策在丹徒爲許貢之客所害後權稱號追謚策曰長沙桓王陳壽嘗言割據江東策之基兆權尊崇未至故此不稱陵而稱墓類集謂孫氏陵在城南復取何遜行經孫氏陵詩附之誤矣蓋遜所題乃權墓也

晉郗曇墓陳時東徵北軍於丹徒盜發曇墓見建康實錄

禇裒墓在城南七里

宋神士墓【宋神士冢○﹝鈔本無此四字﹞案此四字乃一段之標題鈔本脫去詞意不完且與上文晉郗曇墓褚裒墓之例不相符合嚴氏元照謂少帝以下二行無所附麗而刪之今仍存其舊而補四字於首﹝元志卷十二陵墓門內亦補此四字﹞】少帝時南徐有一士子從華山往云陽與客捨中一女子相與死因合葬呼曰神士冢出系蒙太平廣記載

南唐徐知諫妻贈東平郡君呂氏墓在普濟院之左知諫記文尙存幹貞三年己丑沙門令威立石

宋兗王李從謙墓在城南之望城堽俗呼爲兗王墳其石翁仲一尙在適吳門內河西岸聖井子之旁

京西轉運使蘇舜元墓在五老山端明殿學士蔡襄銘尙書左丞莊定王存墓在仙風裏翰林學士曾肇銘

祠部員外郎祕閣校理贈少師王介墓在蒜山東荊國文公王安石文忠公蘇軾皆有挽詩見集中介之子延康殿學士王漢之墓在黃杜村馬鞍山中書舍人程俱銘

光祿卿王罕及其妻昭州平樂縣主簿墓光祿卿王罕及其妻夫人狄氏子昭州平樂縣主簿潞並葬崇徳鄕永安裏丞相岐國公王珪銘禮部郎中米芾墓在黃鶴山中書舍人蔡肇銘芾之父左武衛將軍贈中散大夫�母贈丹陽縣太君閻氏皆葬於此山

同知樞密院事林希墓在馬迹山門下侍郎許將銘

尙書左丞謚安惠鄧潤甫墓在下鼻塘

祕書監知應天府翟思墓在鐵鑪山思之孫兵部侍郎翟紱墓亦葬其山之東南阜

朝散大夫知楚州陳向墓在長山之白雲崗內翰沈括銘

丞相文肅曾布墓在長山之相公灣布從子左奉議郎知舒州曾纁【布從子左奉議郎知舒州曾纁○﹝鈔本從作之﹞案下文云內翰汪藻志考汪藻浮溪集曾纁墓銘云君之祖易占有子六人曰布謚文肅曰肇謚文昭君文昭暮子也據此則纁乃肇之子布之從子也今攺正】葬丹徒鄕內翰汪藻志

正議大夫曾�墓在獨市村

朝散大夫提點杭州洞霄宮蔡淵墓朝散大夫提點杭州洞霄宮蔡淵葬東霞山翰林學士毛友銘

吏部尙書蔣猷墓前志云在五州山之西阜今按內翰汪藻志猷墓乃云葬明州鄞縣鳳翔鄕隱學士之東崗未知孰是故兩存之

中書侍郎劉逵墓在汝山其子居實自爲志

資政殿學士趙野墓在圌山之陽靖康初野過髙密爲賊所害紹興中招魂葬此

觀文殿學士謚忠簡宗澤墓在京峴山顯謨閣學士曾懋銘近守臣吏部侍郎兪烈重建饗堂

承議郎知眞州劉公彥墓在金山寺地內

開府儀同三司詹文墓敕葬白兔山榮國夫人何氏墓附

資政殿學士詹度墓在白兔山今其族居縉雲

供備庫副使贈武顯大夫向子莘墓在官塘橋西北長樂山朝議大夫吳說碣子莘子所生母永康縣大君夏氏妻靜安縣君曾氏及其子婺州義烏丞遊沂州司刑曹塗監行在贍軍北酒庫徵建康排岸湋皆葬於此山第六子直徽猷閣荊湖北路轉運副使﹝�勻﹞之妻令人兪氏及其次子奉議郎通判常徳府士裴墓在長山

龍圖鄭�墓在謝家灣

殿丞周�墓在繆家山南

尙書郎洪�墓在繆家山

運使髙�墓在官塘橋東

兵部郎張頡墓在橫山尙書淩景夏志

通奉大夫淮南運判孫藎墓在馬鞍山

後湖居士蘇庠墓在馬迹山金橋村大﹝艼去丁攺乘﹞

知處州柳仲永墓在黃茂山

節度使魏勝墓在汝山之漩水灣

都統制謚毅武王勝墓在城西朱家灣

成肅皇后父謝冀王墓在鶴林門之東南

太原郡侯贈節度使王剛墓在城南七里堽

直顯謨閣呂擢墓在汝山之漩水灣

蠹齋先生眞州教授周孚墓在檀山

朝奉郎通判範邦彥墓在京峴山南

朝請郎西外宗正丞張大允墓在寶蓋山

鄕貢進士姜謙光墓在繆家松塔灣

湖州教授陳珙墓在義裏鄕分流村西

朝請大夫知辰州王萬全墓在白兔山

建康府教授田曉墓在京峴山北馬鞍山

步帥果州團練使劉超墓在長山

中奉大夫成都運判霍﹝�虎﹞墓在汝山

權馬司左領衛將軍張良顯墓在長山

殿帥節度使郭鈞墓在長山

宣義郎將作監主簿馬元穎妻榮氏合葬墓在汝山【馬元穎妻榮氏名莊墓在汝山○﹝鈔本穎作頻無墓在汝山四字﹞案元志卷十二陵墓類榮氏墓在汝山之陽注云榮氏名莊字正容宣議郎將作監主簿馬元穎之妻也據此則名莊下當補墓在汝山四字﹝上文霍篪墓條下亦云墓在汝山﹞而元頻當攺作元穎明矣﹝頻與穎筆畫相似古今人名頻者少名穎者多頻必穎之訛也﹞嚴氏元照知其有脫文而欲攺名莊爲合葬未爲得也】

贈少師應安道墓在長樂鄕靑山

武義大夫何淮墓在京峴山南西營村

總管佐領衛將軍李師閔墓在長山

迪功郎常州武進縣主簿孔璇墓在丹徒鄕圌山之陽【孔子四十九世孫建炎南渡後寓居因葬於此】

成忠郎孔珪墓在丹徒鄕圌山之陽璇之弟

丹陽縣

吳孫堅墓在吳陵港土人至今稱爲孫墳以其最大異於他墳又呼曰大墳按堅徵襄陽爲黃祖所殺吳志及建康實錄皆言還葬曲阿後權稱尊號謚堅武烈皇帝墓曰髙陵

晉周氏墓在延陵西六里

包氏墓在延陵北一里

梁宏偃將軍墓在石羊子有八冢大小相接按蔡佑雜記云丹陽縣北瀕河十八里地名石羊子有牧童見雉雞逐之入土穴中遂告其主人夏里正卽穿其穴乃一大冢繼爲人所告就獄具說有碑石碎而沈於練湖中求之不獲云是宏偃將軍墓梁朝人追取到銅器制度皆不甚古或云爲縣所易墓有四室在旁中閒一室二廈開是時余官京口目覩玆事乃政和丁酉歲也

宋三司鹽鐵判官邵飾墓在彭泉村禦史裏行陳洙志龍圖直學士邵必墓在��必之子通判邵約史墓在��

樞密副使邵亢墓在耿堽村【樞密副使邵亢墓在耿堽村○﹝鈔本亢作元﹞案宋元志俱無邵元傳惟元志人材門有邵亢注云累官至樞密副使考王珪華陽集有邵安簡公墓志銘云公諱亢字興宗﹝亢爲名興宗爲字義正相應若攺亢爲元則與興宗不相應矣﹞嘗爲樞密副使葬潤州丹陽縣上徳鄕耿崗原﹝耿崗原與耿堽村蓋卽一地元志陵墓門作耿岡﹞其官階地名皆屬相合則元爲誤字審矣元志陵墓門亢誤作穴今亦攺正﹝乾隆鎭江志陵墓門正作亢﹞】

將作監主簿章友直墓在縣金牛山東園【將作監主簿章友直墓在金牛山東園○﹝鈔本無牛字﹞案卷六山川門丹陽縣經山條下云古所謂金牛之山此墓旣在丹陽縣境自當作金牛山若作金山則是丹徒縣境矣乾隆鎭江府誌陵墓門正作金牛山今據以補入】荊國文公王安石銘

直祕閣知盱眙軍兪長吉之墓在經山隱居竇從周墓在呂城之東南五里

金壇縣

漢左恢墓在縣北一十八里毗陵先賢傳云恢字伯向曲阿人累拜尙書左丞京師稱其淸髙後遷會稽太守左忠墓在縣南一十八里先賢傳云忠字思和曲阿人凡爲七邑所至有異政

吳左思墓在縣北一十八里先賢傳云思字公行雲陽人材量雄偉孝行純篤累遷會稽余杭長沙三郡守

晉吏部東陽太守袁宏墓在縣西一十五里

周祗墓在縣北七里建康實錄祗爲國子博士宋武帝遣劉敬宣伐蜀祗以書諫帝不從敬宣果無功而還

宋司空錄尙書徐羨之墓在縣西南二十里羨之東海郡人

梁中書舍人給事中王國侍郎袁興祖墓在縣東一十三里興祖字道生捨所居宅爲法中平等寺勒碑紀實散騎侍郎巴陵太守潘闡之墓在縣東二十五里闡之字文昌廣識多能爲瑯邪巴陵二郡太守

唐戴叔倫墓在縣南三里翰林學士右補闕梁肅撰神道碑

姚長官墳宋屯田郎姚辟之族弟姚存族侄純孟皆嘗知某縣時顯者稱長官二人葬金壇鄕人稱之至今曰姚長官墳

知嶽州陳孝威墓在上元鄕之西張莊

中書侍郎謚忠穆張愨墓在上元鄕望張之原

宗正丞蘇嘉墓在上元鄕去茅山十里郡人蔡雍志

徽猷閣待制曾統墓在方山之原統之孫吏部尙書曾暎亦葬此山

直寶文閣知建康府張鎭墓在縣西方山

右文殿修撰知桂州張君冑墓在上元鄕之西張莊

大理少卿譚知柔墓在縣西彊塘之原

右司知常州莊必彊墓在縣東五里橫堰

參知政事謚文簡張綱墓在希墟

知樞密院事謚敏肅湯鵬舉墓在小墟

大理卿吳交如墓在上元鄕三培之原

奉直大夫知吉州王萬樞墓在上元鄕白水塘之原

云茅居士劉蒙慶墓在方山之麓

稻田提舉堵閏墓在唐安鄕南戴莊嘉定鎭江志卷十二

宮室【宮室○﹝鈔本作公廨﹞案嚴氏元照云多景樓之類非公廨也此題亦系誤列當刪其說是也然刪公廨而易以樓臺則亦未爲盡善蓋下文之子目有樓有臺有亭有堂樓臺二字不足以包之也卷八僧寺類甘露寺條下云多景樓記附宮室類樓觀﹝鈔本宮室作地理今特攺正蓋寺觀居宅皆非地理之子目不應樓觀獨爲地理之子目也﹞此樓觀爲子目而其上更有總目之證﹝樓與觀非一類而云附樓觀者亦猶庫與務非一類而卷十六織羅務敍云詳見庫務皆聯言之以足句耳此卷有樓無觀蓋本有而今佚矣﹞況祠廟旣爲宮室之子目則樓觀亭臺之類亦當爲宮室之子目更可知矣】

樓

丹徒縣

多景樓在甘露寺天下之殊景也始因焚蕩再建蠹齋周孚稱樓非舊址惟東面可眺三隅暗甚詩云往時百仞山丹陽麗朝日江天富佳致收攬不遺一匆匆熙丰事電往那可詰故基誰爲徙勝槪從此失如窺一面网反墮三淩室幽懷郁塵霧老眼暗髹漆乾道庚寅守臣待制陳天麟乃重徙建爲記曰多景樓不知其所始與所以名寺興於唐繇李衛公以後登北固題詠者皆不及多景則樓當建於本朝無疑獨不知其歲月初爲樓者誰也今樓中石刻有米公元章詩且云禪師有建樓意故書禪師不載何名當元章時尙未樓而東坡先生熙寧甲寅歲自杭過潤與孫巨源王正仲會於此賦江天斜照傳於樂府不知與元章賦詩時歲月相去幾何豈有之而中廢耶或云熙寧中主僧應天爲之是皆不可知也考丹陽類集寺凡樓觀四曰雨華淸暉凝虛多景其一也劫火之餘蹤迹難辧近歲有言於太守方公滋者指優婆塞之居爲舊址公因以其所名之啟窗東鄕僅得圌汝焦石數山長江一曲則景固未嘗多也謂此爲是是又未可知也下臨峭壁岸稍稍壞難於立屋主僧化昭危之乃相地於寢堂之西爲屋五楹牓以元章舊迹登者以爲盡得江山之勝蓋東瞰海門西望浮玉江流縈帶海潮騰迅而惟揚城堞浮圖陳於幾席之外斷山零落出沒於煙雲杳靄之閒至天淸日明一目萬里神州赤縣未歸輿地使人慨然有恢復意則是樓也安知其非故處不然亦足以實其名矣京口气象雄偉殆甲東南北固瀕江而山聳峙斗絕在京口爲最勝而今之建樓之地又爲北固勝處昭蜀人也胸中不錄錄故於是舉爲宜其後祕撰耿秉重修吳琚詩云幾年殊艸創今日見天成牓曰天下第一江山

北固樓或名爲亭輿地誌北固山有亭屋五閒蔡謨以置軍實劉牢之敗爲其子敬宣所焚梁武帝攺固爲顧有登北顧樓詩則其名久矣乾道己丑守臣待制陳天麟建有記至嘉定甲戌待制史彌堅命郡吏搜訪得之碑裂爲三而失其一然其後尙可讀也記曰北固京口【闕九字】上至梁樓壞爲亭武帝登望【闕七字】百餘年所謂亭者邈不知何許【闕五字】於圖經耆舊云甘露卽其地其然【闕五字】載別嶺入江髙數十丈三面臨水號曰北固予觀京口諸山起伏繚繞出入城府率如蔓斿綴今甘露最近江屹立西鄕而山南北皆【闕一字】田蓋昔江道也與南史所云合矣予於連滄觀之西爲亭面之而復其舊名則甘露之爲北固其亦安之而不辭矣夫六朝之所以名山蓋自固爾其君臣厭厭若九泉下人寧復有遠略玆地控楚負吳襟山帶江登髙北望使人有焚龍庭空漠北之志神州陸沈殆五十年豈無忠義之士奮然自拔爲朝廷快宿憤報不共戴天之讎而乃甘心恃江爲固虖則予是亭之復不特爲登覽也舊亭在郡圃後紹熙壬子殿撰趙彥逾徙亭於山西向規制狹小至嘉泰壬戌閣學黃由增廣之【閣學黃由增廣之○【鈔本此下有方輿勝覽一段】案

四庫全書提要云方輿勝覽宋祝穆撰書成於理宗嘉熙己亥據此則寧宗嘉定年間其書尙未成作嘉定志者斷不得見而引之此必咸淳志之文也今移入附錄之內【卷十六司馬李元紘注引方輿勝覽今亦移入附錄】】

喜雨樓在嘉定橋東嘉定甲戌守臣待制史彌堅鼎建有記

丹陽縣﹝缺﹞

金壇縣﹝缺﹞

臺

丹徒縣﹝缺﹞

丹陽縣﹝缺﹞

金壇縣武功臺在金壇縣宇西池中有石記後爲縣尉鄭儒毀去惟龜趺存焉【詳見金壇縣治】

亭

丹徒縣濟川亭在潮閘之南守臣待制史彌堅建並書舊有安流亭圯陋弗葺嘉定甲戌渠浚閘成撤而新之凡十楹爲重客候潮匽薄之所

皇華亭在丹陽館南後通潮渠守臣顯學張子顏建

需亭在府治西九里江津之上漢未劉備自詣京口見孫權求荊州權遙表漢以備爲荊州牧權自餞備於江上觀望久之謂備曰孤與公掃淸逋穢迎帝定都事寧之日願與公乘舟遊滄海耳備對曰此亦備之志也以溯江發棹處考之正當此地舊亭絕小乾道己丑守臣陳天麟重建

送舟亭舊名南新亭在丹陽館南

晚山亭在連滄觀下

丹陽縣神亭輿地誌云在延陵縣西三十里卽吳長沙王策遇太史慈處也吳志孫策渡江轉鬭所向皆破進擊劉繇於曲阿繇同郡太史慈偵視輕重時獨與一騎卒遇策於神亭策從騎十三皆堅舊將韓當宋謙黃蓋輩也慈便前鬭正與策對策刺慈馬而手得慈項上手戟慈亦得策兜鍪會兩家兵騎並各來赴尋解散繇與策戰兵敗走丹徒策入曲阿勞賜將士後於涇縣獲慈策捉其手曰寧識神亭時耶若卿爾時得我云何慈曰未可量也策大笑曰今日之事與卿共之

金壇縣﹝缺﹞

堂

丹徒縣

妓堂在城東南唐李徳裕題北固山詩云班劍出妓堂注郡城東南有謝公妓堂遺迹【有謝公妓堂遺迹○﹝鈔本此下有郡官廳以下十一條﹞案自郡官廳至司戶廳八條中三言續編張氏鑑云此志所稱續編當卽至順志所稱咸淳志也今按元志卷二城池門兩引嘉定續編張氏云所引皆趙善湘事益信續成於善湘時也其說最確此處司戶廳條下云嘉定癸未守臣龍圖大卿趙善湘增建與彼處正同則亦爲嘉定續志無疑張氏知元志所引爲嘉定續志而又謂此志所引爲咸淳志蓋偶未檢耳若司法廳以下三條未注續編而就中都會廳一條注云景定間都倉朱通重建景定在嘉定以後則必咸淳志也今分別移入附錄之內】

丹陽縣﹝缺﹞

金壇縣﹝缺﹞

公廨【公廨○﹝鈔本無此二字﹞案此卷之首誤列公廨二字嚴氏元照謂當移至妓堂之前其說似矣然妓堂在郡城東南乃謝公遺迹仍是宮室非公廨也今移至治所類之前蓋治所倉庫以下皆公廨之子目也】敍﹝缺﹞

治所【治所○﹝鈔本無此二字﹞案元志卷十三有治所類所載之總領所及丹徒縣治與此處之小子目相同其敍內引祥符圖經云云與此處之敍亦同然則此卷必當有治所二字之子目矣】祥符圖經載官舍除州治外凡十二處通判在州衙西偏推官在州衙南門外西偏州院司理院並在州衙南門外兵馬監押在州衙西南監淸酒同監淸酒監茶稅同監稅監織羅務並州衙西門外監堰在州西南二里回車院在西北一里蓋是時郡寮之數止如此其後寖多始時別乘一員今增爲兩員其下又有簽判矣始時都監一員今增爲五員而其上又有鈐轄矣始時推官一員監當官共七員今推官分爲節察二員而監當則有監倉監庫監酒監稅監閘及排岸巡鋪作院等官矣兵官監當員眾無定居不能盡述

郡治【郡治○﹝鈔本無此二字﹞案下文之監務廳非縣令之署而統於丹徒縣治則此處之總領所𨿽非鎭江府署亦當統於郡治可知卷七李衛公祠條末云淳熙中建閣貯公之文注云見郡治蓋其閣本在府署今府署條已脫去無從追補而郡治爲此處之小子目則固不可不補也】總領所在府治西南月觀之下

供軍堂隆興二年總領洪適建

花信亭洪適建

得江樓洪適建記曰江出岷山行萬里至於朱方受浙引淮益大以肆衝激洄折過海門而東之潮生洲滅不見垠隒駭濤靜練瞬息異狀金焦二山屹然中立形勢雄絕於是爲最昔人謂長江當百萬之師而曰天隔南北得其險也至於轉漕得之則陳陳行舳費減流馬浮家者得之則布颿千里朝發夕屆行商得之則﹝禾困﹞載奇貨什一可逐騷人得之則可以導詞源助子墨漁者得而网罟耕者得而漑灌算計見效隨其所得江固自若也予官寺占鐵甕之西登墉以望巨浸橫前境與心遠有地數畝窊﹝闕﹞髙下吏卒散處猶蜂房然會羽書不馳官事少閒徙茅茨去蕪穢立屋其顚以得江扁之右爲供軍之堂左爲花信之亭堂言職亭言景也當沈迷錢谷之問神耗思滯攬鏡自嘆非復故吾伺隙一至如起宿屙如逃醉鄕長川遙岑寄我淸嘯陰晴朝莫無時不勝豈直吞八九云夢而已顧瞻裵回以今監古考戰爭之陳迹憤侵陵之近事飲馬之役春秋所必報予再書下考視蔭懷歸天開風競中流擊楫後之人將於此而觀之

仁亭乾道元年總領曹逮建

愛山堂淳熙二年總領文惠錢良臣建

紬書堂淳熙八年總領宇文子震建

小蓬萊宇文子震建帥幕鄧諫從上梁文

山春亭杏亭並宇文子震建右供軍堂花信亭得江樓愛山堂杏亭錢仲彪重修

一笑亭嘉泰三年總領梁季珌建取黃魯直詩坐對眞成被花惱出門一笑大江橫

丹徒縣治

向吳亭在府治之南三里唐陸龜蒙詩秋來頻上向吳亭其更號通吳驛不知始於何時乾道庚寅守臣祕閣蔡洸給公帑緡錢命丹徒宰韓元老重建仍復唐舊名揭之

監務廳在縣東北二里一百步今廢

丹陽縣治【丹陽縣治○﹝鈔本無此四字﹞案三賢堂條下云令徐文度立今考卷十七丹陽縣令內有徐文度而丹徒縣令內無之金鶯池條𨿽缺然據元志卷七丹陽縣金鶯池條注載夏竦官丹陽邑掾事則亦非在丹徒縣矣今特補此四字以淸界限下文金壇縣治四字鈔本亦脫去今考監稅廳條下云嘉定中宰黃朴監務廖昌緒創建卷十七金壇縣令內有黃朴而丹徒丹陽縣令內無之則當屬金壇明矣上文武功臺注云詳見金壇縣治玆特據以補入蓋金壇縣治內本有武功臺一條鈔本脫去耳】﹝缺﹞

三賢堂令徐文度立郡貳校書陳謨記國錄李琪制迎送神辭蘇庠勉陳東赴京手帖在焉

金鶯池﹝缺﹞

金壇縣治﹝缺﹞

監稅廳舊寓慈云寺嘉定中宰黃朴監務廖昌緒創建

倉敍﹝缺﹞

丹徒縣

轉般倉紹興七年每上江糧運至鎭江冬則候潮閘占舟而防折運綱兵亦復侵耗運使向子諲乞置倉以轉殳爲名諸路綱至卽令卸納從之在大圍橋西北前臨潮河後枕大江湻熙戊戌守臣待制司馬伋總領葉翥運副陳峴三司同創開禧初守臣待制李大異增爲五十四敖逮今約儲米六十餘萬石外續納米餫敖少不足以容司庾者擬於總所大軍倉借敖交受然以朝家樁積寄之他司出納混淆兩皆不便嘉定甲戌守臣待制史彌堅念濱江積貯最爲利濟要須儲蓄百萬以便轉輸倉後隙地尙可展拓新開歸水澳去倉密邇就運澳土積成敖基力省功倍乃以借敖增敖利害諗於朝奉旨起蓋敖宇二十座以乙亥五月庚申鳩工八月甲午竣事

都倉在府治之東南卽學宮故址也舊敖八歲久傾摧所貯無幾守臣待制史彌堅增創倉宇並葺其舊而新之越數月始畢記曰直子城東南隅是爲都倉歲久弗葺椽桷朽蠹垣壁隤缺上雨旁風儲峙弗嚴庾氏司出納無一席地以蒞事執筆循除而坐俛首塵秕中尙何望會計當耶西成旣秩民租麇至舊敖褊隘不足以受所委則假他司空廩而寄藏焉發斂無定所輸受者始交病矣嘉定癸酉九月餘來守是邦怪而問之屬秋入方殷黽勉故態明年夏因稍給之隙始先葺新而規廣之築土增髙使絕浸潤疏剔蕪壅以去流潦甃磚級石累塹層庋礱密剛壯俾利永久列爲十有二敖因舊而增葺者半之官廳神祠門關之制向所闕典今悉備具肇工於次年四月二十八日斷手於十月二十二日屋以閒計合六十費羨余之泉凡千二十萬米一百五十五石民不知役而倉已新夫積貯有邦之先務蓋藏有司之常職靳小費苟歲月而恃假寓以爲安是隳常職而慢先務也余爲郡不能自閒補罅疏壅扶僵植壞政條稍稍舉乃以餘力而營斯倉倉成會歲大稔復斥公帑糴粟實之以備不虞於積貯先務詎能補萬分一庶其不廢有司之職云爾

戶部大軍三倉南倉在範公橋東北倉在子城西西倉在江津歲久弗葺嘉定壬申總領錢仲彪次第修蓋閱再期而三倉一新積貯充牣

丹陽縣

常平倉在縣東北一里普寧寺北

金壇縣

常平倉在縣治東南五十步

庫敍﹝缺﹞

丹徒縣

戶部大軍庫在榷貨務之北

甲仗庫在丹徒縣東紹興十二年建以封樁禦前甲仗庫名嘉定壬申總領錢仲彪重修官溝界至舊爲民冒占者復歸於官矣

四酒庫中庫在長橋之北西庫在果子巷內西上庫在淥水橋之西江口庫在京口閘之西

寄樁庫在府治西舊爲新倉

效士上酒庫在軍資庫南

效士下酒庫在南山亭之東守臣待制史彌堅創

公使錢庫在架閣庫前

戶部贍軍庫在竹竿巷西

酒庫八仙庫在大圍橋之東八角樓在小圍橋之西眉壽中山二庫在縣橋南淸和樓在刁家巷雙望庫在仁和門裏酒海在朱方門外諸樓亦各有庫

丹陽縣

常平庫在縣衙內

金壇縣﹝缺﹞

驛傳按唐宰相世系表【按唐宰相表○﹝鈔本此下一段在丹陽縣後﹞案下文言浙西館驛又言潤州館驛則此段乃驛傳之敍不應附於丹陽縣之下今攺正】姚頲浙西館驛巡檢徐鉉集尙愨潤州館驛巡官又知丹陽縣呂延正兼檢點館驛迎送公事【南唐知丹陽縣鎭兼檢點館驛迎送公事○﹝鈔本作文粹有李華練塘頌南唐知丹陽縣鎭事﹞案戴氏守梧云上文但言練湖有唐劉晏南唐呂延禎奏狀及延禎序銘而未言文粹有李華練塘頌不應於劉晏奏狀之後呂延禎奏狀之前忽以此八字橫隔之其爲衍文無疑上文述劉晏之官階云唐東都河南江淮等道轉運使檢校戶部尙書兼禦史大夫其詞最爲詳備而此處述呂延禎之官階但雲南唐知丹陽縣鎭事未免太略據丹陽縣令內呂延禎傳當作南唐知丹陽縣鎭兼點檢館驛迎送公事方爲前後一例其說最爲有見今皆從之﹝上文云今並備載使來者有考鈔本今並下有以聖朝淳熙閒記文八字戴氏云上句言古刻漫漶鮮有傳者蓋指劉晏呂延禎之記而言至於淳熙間之記𨿽見於下文然此處不應牽涉當刪去八字今亦從之﹞】是則前代亦嘗名官矣

丹徒縣

髙資館在義裏鄕髙資村離城三十里升潤往來之衝淳熙十二年八月文惠錢良臣建

丹徒驛在州治西與丹陽館相近舊呼爲西行衙後爲添差倅廳

丹陽館在千秋樓之側【丹陽館在千秋橋之西○﹝鈔本此下一段在丹陽縣後﹞案元志卷十三丹陽驛條下云舊名丹陽館在千秋橋之西輿地紀勝鎭江府景物下及此志卷二橋梁類云千秋橋在府治之西則其地屬丹徒縣不屬丹陽縣矣傳寫者不知館號丹陽由於鎭江府之本名丹陽郡非由於屬邑之丹陽縣故有此誤﹝元志卷十三並同此誤今亦攺正﹞下文秦潭驛條下云在丹陽館北亦當屬丹徒縣鈔本誤在丹陽縣後玆並攺正惟使館條下云令蘇忠規建考卷十七宰貳門丹陽縣令內有蘇忠規而丹徒縣令內無之其爲丹陽之使館無疑今仍從其舊焉】紹興甲子守臣顯學鄭滋被旨建南爲中門東西列二館皆向南每北使往來朝廷遣接伴送伴使至此則主居東館客居西館時弗啟若泛命使指及監司按部亦憇於此

秦潭驛在丹陽館北面臨漕渠卽蕭閒堂之故基【按茅山洞中有蕭閒居堂名取此陸龜蒙京口與友生話別詩云荷徑遶秦潭注秦潭始皇所開】

丹陽縣

使館在縣東五裏面臨漕渠紹興丁卯令蘇忠規建

金壇縣

華陽館舊有華陽館在縣南三十里唐貞觀中建延陵館在縣治西五十步唐聖歷中建後廢今館驛在縣治東南一百三十步

郵傳敍﹝缺﹞

丹徒縣縣一十四鋪三百二十四人登雲門外西接建康界首六鋪【施水坊鋪離城下鋪六里半鋪兵一十六人下鼻鋪離城十里半鋪兵二十六人樂亭鋪離城一十七里鋪兵二十六人洪信鋪離城三十三里半鋪兵一十六人髙資鋪離城三十里鋪兵二十六人炭渚鋪系界首離城四十五里鋪兵二十六人】江口西津東至丹陽縣界計八鋪【西津鋪至城下鋪六里半鋪兵二十六人城下鋪至城內千秋橋西���鋪兵二十六人南門鋪在南水門外六里半鋪兵二十六人張家山鋪離城六里半鋪兵一十六人丹徒鋪離城一十三里鋪兵二十六人澗壁鋪離城二十五里鋪兵二十六人陶莊鋪離城二十八里半鋪兵一十六人新丰鋪離城三十五里鋪兵二十六人】

丹陽縣本縣額管七鋪計一百八十二人【壩頭鋪離城四十四里鋪兵二十六人石羊子鋪離城五十三里鋪兵二十六人斜橋鋪離城六十二里鋪兵二十六人靑陽鋪離城七十五里半鋪兵二十六人淩口鋪離城八十九里鋪兵二十六人柵口鋪離城一百八里半鋪兵二十六人呂城鋪離城一百二十二里鋪兵二十六人】

金壇縣本縣額管三鋪計一十五人【橫塘鋪離城九十三里鋪兵五人張莊鋪離城一百一十三里鋪兵五人城下鋪離城一百四十里鋪兵五人】

務敍﹝缺﹞

丹徒縣

織羅務潤州造羅務舊課十二日成一匹王子輿制置江浙匹減一日自後功課不及歲終頗以鞭箠督促眞宗聞之謂左右曰如此之事朝廷何由得知蓋貪功邀進之人爲國生事當詔悉如舊制因察在京諸司有此類者悉革之紹興二年鎭江織造務歲貢禦服花羅數千疋兵興罷貢至是內藏庫舉行守臣胡世將奏民力凋獘無所從出有司劾世將違旨府寮皆懼世將曰以身任諸無憂戊寅詔罷之上曰軍興匱乏豈可以禦服之物爲先且省七萬緡以助劉光世軍在塘塠山知錄兼管

都商稅務在丹陽館南

江口稅務在還京門外

都酒務

比較東務在道衝觀相對

比較西務在洗馬橋西

榷貨務都茶場在嘉定橋之北隸總所提領開禧以來兩創外轄嘉定甲戌復歸總所今廢

丹陽縣

酒稅務在縣東四里一百步

呂城酒務在鎭內

金壇縣﹝缺﹞

場敍﹝缺﹞

丹徒縣

造船場在江下

艸場在常平倉東北

丹陽縣﹝缺﹞

金壇縣﹝缺﹞嘉定鎭江志卷十三【嘉定鎭江志卷十三○﹝鈔本此下一卷在元志卷十四內﹞案此下一卷本系宋志傳寫者混入元志以本書核之其證蓋有十焉郤鑑傳注云鑑治迹具攻守形勢蔡謨傳注云謨治迹具攻守形勢今考宋志卷二有攻守形勢門郤鑑蔡謨二條並在其內元志則無此門其證一也晉晉陵郡太守敍云晉陵郡始末具地理類今所書太守乃晉懷帝永嘉五年以後安帝義熙九年以前考宋志地理門寄治類詳述晉陵郡始末而元志地理門內絕不言及晉陵郡且晉懷帝以下二語與元志刺守敍中所言全同若此卷果是元志豈有不言於地理類而復言於刺守類者乎其證二也張闓傳注云詳見新丰塘今考張闓創新丰湖塘以漑田宋元二志俱載其事但宋志載於塘類新丰塘條而湖類不載元志載於湖類新丰湖條而塘類不載若是元志則當云詳見新丰湖不當云詳見新丰塘矣其證三也王蘊傳注云以孝武王皇后傳參定蕭諶傳注云以本傳參定晉安王綱傳注云以梁武帝簡文帝紀參定沈文季傳注云以宋明帝紀休佑傳齊書本傳參定陸澄傳注云以齊書本傳梁江淹傳及潤州類集參定柳世隆傳注云以梁江淹傳參定謝朏傳注云以齊髙祖紀參定王元邈傳王廣之傳注俱云以晃傳參定江謐傳注云以子良傳參定褚球傳注云以武帝紀廬陵王續傳參定今考宋志刺守參佐將佐等門言以某書參定者難更僕數而元志諸捲則無此例其證四也桓溫桓沖桓修傳內桓字及庾希郤愔王恭劉牢之等傳內桓字鈔本皆作亙避宋欽宗諱也永嘉王彥正傳南海王虔傳皆引後主紀禎明二年鈔本兩禎字皆作祥避宋仁宗諱也元人旣不應避宋諱而至順志內他捲又皆不避宋諱豈有此卷獨避之理乎其證五也地理門敍郡類云北府事詳見郤超王恭劉牢之傳參佐類督護徐龕注云詳見刺守褚裒之下今考郤超王恭劉牢之褚裒各傳皆在此卷之中而宋志他捲內別無諸人之傳其證六也參佐門長史沈曇慶注云自曇慶至齊劉繪並詳見行事南東海太守範岫注云自岫而下至梁張纘並詳見行事南東海南蘭陵太守司馬蕭道成注云詳見行事柳世隆注云詳見南東海太守王廣之注云並詳見南東海太守今考行事及南東海太守南蘭陵太守並見於此卷沈曇慶等人亦並在其中而宋志他捲皆無之其證七也卞耽傳後按語載庾希作亂事與雜錄人物門曲阿宏戎條同﹝謂元志雜錄非謂宋志雜錄後皆仿此﹞江夏王義恭傳載太祖誡義恭事與雜錄郡事類事系安危條同江夏王鋒傳載王文和作詩事與雜錄文事類善變素絲條同南康王績傳載詰主者洗攺解書事與雜錄郡事類蕭績詰吏條同邵陵王綸傳載破侯景事與雜錄武事類蕭綸赴難條同蕭藻傳載遣長子彧入援事與雜錄武事類蕭藻遣子條同李安民傳載斬參軍王回素事與雜錄刑罰類流涕行法條同胡諧之傳載薦江革事與雜錄郡事類諧之舉才條同蕭惠開傳載逢蔡興宗事與雜錄拾遺類相逢曲阿條同陸澄傳載江淹焦山詩與雜錄考古類焦山瘞鶴條同今考元志雜錄門內四字一句者其事皆他捲所未載﹝說詳卷二十二卹刑條下﹞若此卷果是元志則雜錄門內不應復見矣其證八也張氏鑑云此卷詳六朝宦迹足補宋志之缺今考宋志人物門內紀晉宋齊梁陳之人物最爲詳悉不應獨缺其職官且參佐門內旣備列南朝諸人何反略於刺守況唐五代之刺守皆博引旁徵補其缺佚豈有梁陳以前之刺守竟不載一人而待元志補之乎其證九也嚴氏元照云此卷缺唐五代刺史今考元志之述職官皆續宋志之所未載凡宋志所已載者槪不闌入﹝說詳元志卷十七儒學條下﹞故唐五代之刺守宋志旣一一登紀元志自不重述未可以爲缺文也夫唐五代之刺守元志尙不復見焉肯遠紀南朝刺守之名乎其證十也有此十證則非元志無疑今定爲宋志卷十三以復其舊焉﹝鈔本卷十四述唐五代刺守今攺爲卷十五下卷以次遞推﹞】

刺守﹝一﹞總目﹝缺﹞敍﹝缺﹞

晉徐州刺史﹝兗州附﹞

紀瞻本傳元帝爲安東將軍引爲軍諮祭酒石勒入寇加揚威將軍都督京口以南至蕪湖諸軍事

祖逖本傳避地淮泗達泗口元帝遂用爲徐州刺史

周顗本傳元帝初鎭江左顗刺荊州召爲揚威將軍兗州刺史時兗州寄居京口

蔡豹元帝紀太興二年秋七月徐龕寇東莞羊覽行徵虜將軍統徐州刺史蔡豹討之本傳豹避亂南渡元帝以爲徐州刺史初祖逖爲徐州豹爲司馬素易豹至逖爲豫州而豹爲徐州俱受徵討之寄逖甚愧之

王邃明帝紀太寧二年六月召平北將軍徐州刺史王邃還衛京師【邃無傳】

庾亮明帝紀太寧二年十月以徐州刺史庾亮爲護軍將軍【本傳無刺徐州之文】

劉遐本傳爲兗州刺史以功遷散騎常侍監淮北軍事北軍中郎將徐州刺史假節成帝紀咸和元年徐州刺史劉遐卒

郗鑑成帝紀咸和元年劉遐卒以車騎將軍郗鑑領徐州刺史【本傳載鑑治迹具攻守形勢】

蔡謨通鑑咸康五年八月辛酉郗鑑薨卽以蔡謨爲徵北將軍都督徐兗靑三州諸軍事領徐州刺史假節本傳都督徐兗靑三州揚州之晉陵豫州之沛郡諸軍事領徐州刺史【謨治迹具攻守形勢】先是郗鑑上部下有勛勞者一百八十人當酬其功未卒而鑑薨靳不復與謨上疏以爲鑑所上者皆積年勛校不可不報詔聽之按成帝紀咸康五年止載太尉郗鑑薨不載謨爲都督領徐州刺史

何充本傳建元初自尙書令左將軍出爲驃騎將軍都督徐州揚州之晉陵諸軍事假節領徐州刺史鎭京口庾冰出鎭江州召充入爲都督揚豫徐州之瑯邪諸軍事揚州刺史按康帝紀建元元年冬止載充爲中書監都督揚豫二州諸軍事揚州刺史不載充先領徐州考羨傳亦云驃騎將軍何充鎭京口請羨爲參軍見得紀多疏略

桓溫康帝紀建元元年以瑯邪內史桓溫都督靑徐兗三州諸軍事徐州刺史穆帝紀永和元年八月以輔國將軍徐州刺史桓溫爲荊州刺史孝武紀寧康元年秋七月大司馬揚州牧平北將軍徐兗二州刺史桓溫薨褚裒本傳裒爲兗州刺史拜侍中衛將軍錄尙書事裒固請歸藩攺授都督徐兗靑揚州之晉陵吳國諸軍事衛將軍徐兗二州刺史假節鎭京口永和初復召裒將以爲揚州錄尙書事又固辭歸藩進號徵北大將軍開府儀同三司及石季龍死裒上表請伐之卽日戒嚴直指泗口朝議以裒事任貴重不宜深入裒重陳宜速發以成聲勢於是除徵討大都督徐兗靑揚豫五州諸軍事裒率眾三萬徑進彭城河朔士庶歸降者以千計裒撫納之甚得其歡心魯郡有五百餘家亦見義請援裒遣督護徐龕領銳卒三千迎之龕違裒節度軍次代陂【軍次代陂○﹝鈔本代作伐﹞案下文云代陂之役也鈔本亦作伐注云監書作伐陂今考晉書及通鑑俱作伐陂此志之例多以通鑑與正史參定則正文當作代夾注始作伐耳嚴氏元照反欲攺夾注爲代非也至於所引監書當卽宋時之監本卷十四來敬業傳注云諸本皆作潤州惟監本作虔州恐監本錯蓋監本錯處亦多﹝今本新唐書宰相世系表來敬業下正作歷潤州刺史﹞卷十五到彥之傳注云宋書監本缺本傳今用李延壽史﹝今本宋書亦缺到彥之傳﹞範云徐崧傳注並云李延壽史本傳監本不載﹝張氏鑑云範云爲竟陵王主簿遷攺等事南史本傳詳之此云監本不載似宋時監本與今本不同徐崧充南徐選首今本南史徐勉傳亦未載此事云據本傳未知是何本也﹞據此志所云則當日國學所校刊者固不甚精也】爲石遵將李菟所敗龕執節不撓被害死傷大半裒上疏自貶以徵北大將軍行事求畱鎭廣陵詔以方鎭任重不宜貶降使還鎭京口解徵討都督裒以遠圖不就憂慨發疾及至京口聞哭聲甚眾裒問何哭之多左右曰代陂之役也裒益慚恨永和五年卒吏士哀慕之【監書作伐陂】穆帝紀永和五年十二月持節都督徐兗二州諸軍事徐州刺史褚裒卒

荀羨穆帝紀永和五年十二月以建武將軍吳國內史荀羨爲使持節監徐兗二州揚州之晉陵諸軍事假節殷浩以羨在事有能名故居以重任時年二十八中興方伯未有如羨之少者羨至鎭發二州兵戍淮陰屯田於東陽之石鱉

郗曇穆帝紀升平二年以散騎常侍郗曇爲北中郎將持節都督徐兗靑冀幽五州諸軍事徐兗二州刺史本傳都督徐兗靑幽揚州之晉陵諸軍事領徐兗二州刺史假節

範汪穆帝紀升平五年以鎭軍將軍範汪爲都督徐兗靑冀幽五州諸軍事安北將軍徐兗二州刺史本傳徐兗靑冀四州揚州之晉陵諸軍事安北將軍徐兗二州刺史假節

庾希哀帝紀隆和元年以輔國將軍吳國內史庾希爲北中郎將徐兗二州刺史假節本傳太和中希爲徐兗刺史慕容厲圍梁父斷澗水太山太守諸葛攸奔鄒山魯髙平等數郡皆沒希坐免官頃之召爲護軍將軍希怒固辭希初免時多盜北府軍資桓溫諷有司劾之復以罪免遂家於晉陵之曁陽

郗愔廢帝紀太和二年以會稽內史郗愔爲都督徐兗靑幽四州諸軍事平北將軍徐州刺史本傳大司馬桓溫以愔與徐兗有故義乃遷愔都督徐兗靑幽揚州之晉陵諸軍事領徐兗二州刺史假節𨿽居藩鎭非其好也子超傳愔在北府徐州人多勁悍溫深不欲愔居之而愔暗於事機遣箋詣溫欲共獎王室修復園陵超爲溫參軍取視寸寸毀裂乃更作箋自陳老病甚不堪人閒乞閒地自養溫得箋大喜卽轉愔爲會稽太守

刁彜孝武帝紀寧康元年以吳國內史刁彜爲北中郎將徐兗二州刺史

王坦之孝武帝紀寧康二年以丹陽王坦之爲北中郎將徐兗二州刺史本傳都督徐兗靑三州諸軍事北中郎將徐兗二州刺史

桓沖孝武帝紀寧康三年以中軍將軍揚州刺史桓沖爲鎭北將軍徐州刺史鎭丹徒本傳衝授都督徐豫兗靑揚五州之六郡軍事車騎將軍徐州刺史以北中郎府並中軍鎭京口假節時丹陽尹王蘊以后父之重暱於謝安安意欲出蘊爲方伯乃復解衝徐州以車騎將軍都督豫江二州之六郡軍事自京口遷鎭姑孰

王蘊孝武帝紀太元二年以尙書王蘊爲徐州刺史督江南晉陵諸軍本傳蘊固辭賜爵乃授都督京口諸軍事左將軍徐州刺史假節復固遜謝安謂蘊曰卿居後父之重不應妄自菲薄以虧時遇宜依褚公故事暫臨此任於是受命鎭京口

謝元本傳自建武將軍兗州刺史進號冠軍加領徐州刺史符堅率兵次項城詔以元爲前鋒都督徐兗靑三州揚州之晉陵幽州之燕國諸軍事拒之堅列陣臨淝水元以精銳八千渡淝水南決戰堅眾奔潰加元都督徐兗靑司冀幽並七州軍事【加元都督徐兗靑司冀幽並七州軍事○﹝鈔本無幽字﹞案無幽字則止有六州晉書謝元本傳有幽字今據以補入】遇疾上疏解職詔使還京口療疾殷仲堪傳冠軍謝元鎭京口

謝安孝武帝紀太元九年加太保謝安大都督揚江荊司豫徐兗靑冀幽並梁益雍涼十五州諸軍事本傳時彊敵寇境安鎭以和靖加侍中都督揚豫徐兗靑五州幽州之燕國諸軍事假節元旣破堅安欲混一文軌上疏求自北徵乃進都督揚江荊司豫徐兗靑冀幽並寧益雍梁十五州軍事按唐李徳裕遊北固詩曰自有此山川於今幾太守憶昔蔡與謝玆焉屢回首注雲南朝蔡司空謝太傅並鎭此

瑯邪王道子孝武帝紀太元十年都督謝安薨以道子爲都督中外諸軍事本傳詔領揚州刺史錄尙書假節都督中外諸軍事數年領徐州刺史安帝踐阼始解徐州

譙王愔本傳忠正有幹局孝武帝深仗之以爲都督兗靑冀幽並揚州之晉陵徐州之南北郡軍事

王恭孝武帝紀太元十五年以中書令王恭爲都督靑兗幽並冀五州諸軍事前將軍靑兗二州刺史本傳孝武帝將擢時望以爲藩屏乃以恭都督兗靑冀幽並徐揚州晉陵諸軍事平北將軍兗靑二州刺史假節鎭京口初都督以北爲號者不祥故桓沖王坦之刁彜之徒不受鎭北之號恭表遜軍號以超受爲辭而實惡其名於是攺號爲前將軍後起兵誅王國寶國寶旣死又起兵討王愉司馬尙之兄弟遂敗死恭在北府𨿽以簡惠爲政然自矜貴與下殊隔不閒用兵尢信佛道調役百姓修營佛寺務在壯麗士庶興嗟

謝琰本傳王恭舉兵假琰節都督前鋒軍事恭平遷衛將軍徐州刺史假節

劉牢之通鑑隆安二年九月王恭敗死以牢之爲都督兗靑冀幽並徐揚州晉陵諸軍事以代恭本傳恭爲徐州刺史使牢之討破王廞以牢之領晉陵太守恭死遂代恭爲都督兗靑冀幽並徐揚州晉陵諸軍事鎭京口孫恩攻陷會稽牢之遣將桓寶率師救三吳復遣子敬宣爲寶後繼比至曲阿吳郡內史桓謙已棄城走牢之率眾東討拜表輒行擊賊屢勝殺傷甚眾率眾軍濟浙江恩懼逃於海恩死牢之威名轉振初王恭上表起兵恭夢牢之坐其處旦謂牢之曰事克卽以卿爲北府恭敗牢之果刺徐州

世子元顯通鑑隆安四年十一月詔劉牢之都督會稽等五郡率眾擊孫恩會稽世子元顯求領徐州詔以元顯爲開府儀同三司都督揚豫徐兗靑幽冀並荊江司雍梁益交廣十六州諸軍事領徐州刺史

桓修安帝紀元興三年二月建武將軍劉裕帥沛國劉毅東海何無忌等舉義兵斬桓元所除徐州刺史桓修於京口本傳桓元執政以修都督六州右將軍徐兗二州刺史假節劉裕義旗起斬之

劉裕安帝紀元興三年三月司徒王謐推劉裕行鎭軍將軍徐州刺史都督揚徐兗豫靑冀幽並八州諸軍事假節

劉道憐宋髙祖紀義熙八年以兗州刺史劉道憐鎭丹徒本傳義熙八年劉裕伐劉毅自彭城召道憐爲都督兗靑二州晉陵京口淮南諸軍郡事兗靑州刺史鎭京口十二年移荊州刺史北府文武悉配之道憐素無才能言音甚楚舉止施爲多諸鄙拙劉裕𨿽遣將軍佐輔之而貪縱過甚積聚財貨嘗若不足去鎭之日府庫爲空虛劉裕平定三秦方思外略召道憐還爲侍中都督徐兗靑三州揚州之晉陵諸軍事守尙書令徐兗二州刺史元熙元年解尙書令進位司空出鎭京口

劉義符宋髙祖紀義熙十二年以劉裕世子義符爲徐兗二州刺史

晉晉陵太守晉陵郡始末具地理類今所書太守乃晉懷帝永嘉五年以後安帝義熙九年以前晉陵治京口丹徒之時而其年月在治毗陵時者此不條出

張闓本傳元帝爲晉王以佐翼勛賜爵丹陽縣侯遷侍中帝踐阼出補晉陵內史在郡甚有威惠帝詔曰夫二千石之任當勉勵其徳綏其所蒞使寬而不縱嚴而不苛其於勤功督察便國利人抑彊扶弱使無雜濫眞太守之任也闓遵而行之時所部四縣並以旱失田闓乃立曲阿新丰塘漑田八百餘頃後詔爲大司農【詳見新丰塘】羊曼本傳元帝時爲晉陵太守

周懋渡江後爲晉陵太守【見周紮傳】

劉耽爲晉陵太守知名【見劉琰傳】

顧和本傳咸和中領晉陵太守

江灌領晉陵太守【見江逌傳】

王茂之官至晉陵太守【見王廙傳】

卞耽簡文帝紀咸安二年前護軍將軍庾希舉兵反自海陵入京口晉陵太守卞耽奔於曲阿按庾希本傳希免徐州刺史召爲護軍將軍復以罪免與故靑州刺史武沈之子遵聚眾於海濱略漁人舡夜入京口城平北司馬卞耽踰城奔曲阿與曲阿人宏戎發諸縣兵二千並力屯新城以擊希希戰敗閉城自守按帝紀稱晉陵太守卞耽希傳稱平北司馬意耽以徐州參佐行晉陵郡事也

王蘊本傳寧康三年爲晉陵太守有惠化百姓歌之【以晉孝武王皇后傳參定】

劉牢之隆安中王恭起兵京口牢之爲恭前軍司馬輔國將軍晉陵太守置佐領兵【見宋書劉敬宣傳】

殷仲堪本傳領晉陵太守居郡禁子產不舉久喪不葬錄父母以質叛亡者所下條教甚有義理

吳隱之本傳爲桓溫所知賞累遷晉陵太守在郡淸儉妻自負薪

劉敬宣本傳元興三年拜輔國將軍晉陵太守

諸葛長民本傳義熙初持節督揚靑二州諸軍事靑州刺史領晉陵太守鎭丹徒何無忌爲徐道覆所害賊乘釁逼京師朝廷震駭長民率眾入衛京師

殷道叔安帝紀義熙三年劉裕誅之

謝景仁宋書本傳義熙初爲劉裕鎭軍司馬領晉陵太守

宋南徐州刺史【南兗附】

彭城王義康文帝紀元嘉元年衛將軍南徐州刺史義康進號驃騎將軍本傳永初三年遷使持節都督南徐兗二州揚州之晉陵諸軍事南徐州刺史元嘉三年攺荊州刺史六年召爲侍中都督揚南徐兗三州諸軍事司徒錄尙書事領平北將軍南徐州刺史二府並置佐領兵太子詹事劉湛有經國才義康昔在豫州湛爲長史旣數經情欵至是意委特隆人物雅裕舉動事宜莫不諮訪之故前後在藩多有善政爲遠近所稱

檀道濟文帝紀元嘉元年鎭北將軍南兗州刺史檀道濟進號徵北將軍本傳髙祖受命出監南徐兗之江北淮南諸郡軍鎭北將軍南兗州刺史文帝卽位進號時南兗州治京口

江夏王義恭文帝紀元嘉三年撫軍將軍南豫州刺史義恭爲南徐州刺史二十九年以驃騎將軍南兗州刺史義恭爲大將軍南徐州刺史錄尙書事如故孝武帝紀三十年以大將軍義恭爲太尉錄尙書六條事南徐州刺史本傳元嘉三年監南徐兗二州揚州晉陵諸軍事南徐州刺史進監爲都督未之任太祖徵謝晦義恭還鎭京口義恭涉獵文義而驕奢不節旣出鎭太祖與書誡之曰汝以弱冠便親方任天下艱難國家事重𨿽曰守成實亦未易隆替安危在吾曹耳言集未日無由復得動相規誨宜深自砥礪思而後行親禮國士友接佳流識別賢愚鑑察邪正然後能盡君子之心收小人之力九年刺南兗州二十九年再自南兗攺授大將軍都督揚南徐二州諸軍事南徐州刺史持節侍中錄尙書事太子太傅如故世祖卽阼授使持節侍中都督揚南徐二州諸軍事大尉錄尙書六條事揚徐二州刺史劉義欣元嘉三年以長沙景王道憐長子義欣以後將軍散騎常侍爲南兗州刺史【見劉道憐傳後】時南兗州尙治京口未治廣陵

衡陽王義季文帝紀元嘉九年以徵虜將軍義季爲徐州刺史本傳遷使持節都督南徐州諸軍事右將軍南徐州刺史

南譙王義宣文帝紀元嘉十六年以鎭南將軍江州刺史義宣爲徵北將軍南徐州刺史本傳南徐州刺史都督南徐州諸軍徵北將軍持節如故加散騎常侍

廣陵王誕文帝紀元嘉二十一年以南兗州刺史誕爲南徐州刺史時南兗州已治廣陵孝武帝紀孝建二年冬十月以驃騎大將軍揚州刺史竟陵王誕爲司空南徐州刺史本傳始封廣陵王二十一年爲南兗州刺史尋徙南徐州刺史二十六年攺刺雍州入爲侍中封晉陵王孝建二年爲使持節都督南兗二州諸軍事太子太傅南徐州刺史侍中如故上以京口去都密邇猶疑之出爲兗州刺史通鑑大明元年八月徙誕爲南兗州誕誅元凶劭丞相義宣有大功多聚才力之士蓄精甲利兵上由是畏忌之不欲誕居中使出鎭京口猶嫌其逼更徙廣陵

廬陵王紹文帝紀元嘉二十六年秋七月以江州刺史紹爲南徐州刺史本傳授左將軍南徐州刺史

始興王浚文帝紀元嘉二十六年冬十月以中軍將軍揚州刺史浚爲徵北將軍開府儀同三司南徐兗二州刺史初出鎭京口聽將揚州文武二千人自隨優遊外藩甚爲得意

豫章王子尙本傳孝建三年都督南徐兗二州諸軍事前廢帝卽位都督揚南徐二州諸軍事

劉延孫孝武帝紀大明元年八月甲辰以太子詹事劉延孫爲鎭軍將軍南徐州刺史本傳上畏忌南兗州刺史竟陵王誕故以南徐授延孫據京口以防之三年誕有罪不受召延孫馳遣中兵參軍杜幼文率兵起討旣至誕已閉城自守乃還誕遣使劉公泰賫書要之延孫斬公泰送首京邑復遣幼文率軍渡江受沈慶之節度討誕其年進號車騎將軍加散騎常侍

新安王子鸞孝武帝紀大明五年冬十月以東中郎將子鸞爲南徐州刺史本傳遷北中郎將南徐州刺史領南瑯邪太守子鸞愛冠諸子凡爲上所眄遇者莫不入子鸞之府國及爲南徐州又割吳郡以屬之六年加都督南徐州諸軍事

王元謨通鑑大明八年戴法興等惡王元謨剛嚴八月丁卯以元謨爲南徐州刺史

永嘉王子仁前廢帝紀永光元年九月庚子以南兗州刺史子仁爲南徐州刺史

桂陽王休範明帝紀永光元年十二月癸亥以崇憲衛尉休範爲鎭北將軍南徐州刺史泰始七年六月丁酉以徵南大將軍江州刺史休範爲驃騎大將軍南徐州刺史【爲驃騎大將軍南徐州刺史○【鈔本此下有同上二字】案自上文永光元年至此句皆宋明帝紀文不應有此二字今刪】又本傳太宗定亂以爲使持節都督南徐徐南兗兗四州諸軍事鎭北將軍南徐州刺史時薛安都據彭城叛遣從子索兒南侵休範進據廣陵督北討諸軍事加南兗州刺史進徵北大將軍加散騎常侍還京口解兗州後召爲揚州刺史江州刺史開府儀同三司未拜攺授都督南徐徐南兗兗靑冀六州諸軍事驃騎大將軍南徐州刺史

晉平王休佑明帝紀泰始五年閏十一月戊子驃騎大將軍荊州刺史休佑本號爲南徐州刺史本傳六年召爲都督南徐南兗徐兗靑冀六州諸軍事南徐州刺史加侍中持節將軍如故上以休佑貪虐不可蒞民畱之京邑遣上佐行府州事

巴陵王休若明帝紀泰始七年春正月戊午以徵西大將軍荊州刺史休若爲徵北大將軍南徐州刺史本傳都督南徐南兗徐兗靑冀六州諸軍事徵北大將軍南徐州刺史

劉秉明帝紀泰始七年秋七月辛未以太子詹事劉秉爲南徐州刺史本傳泰始五年遷使持節都督南徐徐兗豫靑冀六州諸軍事後將軍南徐州刺史

建平王景素後廢帝紀泰豫元年閏七月甲辰以太常景素爲鎭軍將軍南徐州刺史本傳泰始六年自荊州刺史召爲太常未拜授使持節都督南徐南兗徐兗靑冀六州諸軍事鎭軍將軍南徐州刺史時太祖諸子惟景素爲長好文章書籍招集才義之士傾身禮接以收名譽由是朝野翕然莫不屬意焉元徽三年景素防合將軍王季符失景素旨怨恨因單騎奔京邑告景素欲反景素馳遣世子延齡還都具自申理季符徙梁州景素奪徵北將軍開府儀同三司景素因此稍爲自防之計因羽林監垣祗祖率數百人奔景素云京邑潰亂景素信之舉兵負戈至者數千人齊王蕭道成遣臺軍薄城池景素本乏威略不知所爲兵敗誅死時年二十五卽葬京口齊建元初故景素秀才劉琎上書訟景素之冤云王博聞而容眾與諫而愛士徐州嘗歲饑王散秩粟俸帛以繼民之乏蠲理冤疑咸息繇務【咸息繇務○﹝鈔本息作自﹞案息字當訓止息咸息繇務謂停止繇役也鈔本誤作自字遂不可通今據宋書建平王傳攺正﹝下文內去聲酌之娛鈔本酌誤爲作今亦據宋書攺之﹞】有愛於民內去聲酌之娛外無田弋之好諠嘩幻惑皆出輦轂非從徐州起且臺以六月晦夜呼北兵已至而朱方七月朔猶緩帶從容王豈先造禍哉起兵之日止在扶救昏難放殛姦盜非他故也王何負於社稷何愧於天下哉

武陵王贊後廢帝紀元徽四年爲南徐州刺史本傳爲使持節南徐兗靑冀五州諸軍事北中郎將南徐州刺史

齊王蕭道成順帝紀升明元年五月丙午以司空南兗州刺史蕭道成攺領南徐州刺史

晉熙王燮升明元年召鎭西將軍郢州刺史燮爲持節都督揚南徐二州諸軍事蕭道成爲南徐州燮解督南徐【見宋晉熙王昶傳末】

齊南徐州刺史

臨川獻王蕭映本傳沈攸之事難齊太祖時領南徐州以映爲寧朔將軍鎭京口太祖踐阼授散騎常侍都督揚南徐二州諸軍事

蕭晃髙帝紀建元元年以西中郎將蕭晃爲南徐州刺史武帝紀永明元年以護軍將軍長沙王晃爲南徐州刺史本傳自豫州刺史遷使持節都督南徐兗二州諸軍事後將軍南徐州刺史入爲侍中中軍將軍永明元年遷南徐州刺史竟陵王子良爲南兗州再以晃爲使持節都督南徐兗二州諸軍事鎭軍將軍南徐州刺史晃愛武餙罷南徐州還私載數百人仗還都爲禁司所覺投之江水世祖禁諸王藏私仗聞之大怒將糾以法豫章王嶷稽首流涕上亦意解

豫章王嶷本傳建元元年遷侍中尙書令都督揚南徐二州諸軍事後刺荊湘二州再入爲都督揚南徐二州諸軍事

南郡王長懋髙帝紀建元四年以中軍將軍長懋爲南徐州刺史本傳遷使持節都督南徐兗二州諸軍事徵北將軍南徐州刺史

聞喜公子良武帝紀建元四年五月乙丑以丹陽尹子良爲南徐州刺史本傳先封聞喜公爲丹陽尹世祖卽位封竟陵郡王爲使持節都督南徐兗二州諸軍事鎭北將軍南徐州刺史後刺南兗州揚州隆昌元年進督南徐州

桂陽王鑠武帝紀永明二年冬十月爲南徐州刺史

安成王嵩武帝紀永明六年以祠部尙書暠爲南徐州刺史本傳領驍騎將軍南徐州刺史

江夏王鋒武帝紀永明九年春正月以侍中爲南徐州刺史本傳爲南徐州刺史善與人交行事王文和別駕江佑等皆相友善後文和被召爲益州置酒告別文和流淚曰下官少來未嘗作詩今日違戀不覺文生於性王儉聞之曰江夏可謂善變素絲也

永嘉王昭粲郁林王紀隆昌元年春正月爲南徐州刺史

海陵王昭文隆昌元年爲使持節都督揚南徐二州諸軍事【海陵王紀】

河東王鉉延興元年八月以驍騎將軍鉉爲南徐州刺史【海陵王紀】

蕭鸞明帝紀延興元年以中書監開府儀同三司鸞爲使持節都督揚南徐州諸軍事

始安王遙光本傳建武元年爲持節都督揚南徐二州諸軍事晉安王寶義爲南徐州遙光求解督見許

蕭諶明帝紀建武元年冬十月以中領軍諶爲領軍將軍左將軍南徐州刺史【以本傳參定】

晉安王寶義明帝紀建武二年秋七月辛未以右將軍寶義爲南徐州刺史本傳建武元年爲持節都督揚南徐二州軍事轉右將軍二年出爲使持節都督南徐州軍事鎭北將軍南徐州刺史東昏卽位進徵北大將軍永元元年再都督揚南徐二州軍事

邵陵王寶攸本傳永元元年爲北中郎將持節都督南北徐等五州軍事

江夏王寶元東昏侯紀永元元年八月以徵北大將軍寶元爲南徐兗二州刺史本傳代晉安王寶義爲使持節都督南徐兗二州軍事南徐兗二州刺史

晉熙王寶嵩東昏侯紀永元二年四月爲南徐州刺史本傳持節都督南徐兗二州軍事南徐州刺史冠軍將軍如故

鄱陽王寶夤本傳永元三年爲使持節都督南徐兗二州軍事衛將軍南徐州刺史

蕭衍梁武帝紀中興元年十二月授中書監都督揚南徐二州諸軍事

蕭秀齊和帝紀中興二年以冠軍長史秀爲南徐州刺史梁武帝紀左僧慶率眾降乃遣弟輔國將軍秀鎭京口【梁武帝紀左僧慶率眾降乃遣弟輔國將軍秀鎭京口○﹝鈔本無此二十一字﹞案下文之安成王秀卽上文之蕭秀下文之天監元年卽上文之中興二年﹝齊和帝以中興二年禪位梁武帝卽位後攺元爲天監﹞蓋本系一人之傳鈔本有脫文遂誤分爲二人之傳也戴氏守梧謂當據梁書補此數句今從之】安成王秀本傳爲輔國將軍建康平爲使持節都督南徐兗二州諸軍事南徐州刺史天監元年封安成郡王邑二千戶京口自崔慧景作亂累被兵革民戶流散秀招懷撫納惠愛盛行仍值年饑以私財贍百姓所濟活甚多

梁南徐州刺史

臨川王宏本傳天監元年爲使持節散騎常侍都督揚南徐州諸軍事天監八年普通元年又兩爲揚南徐都督

鄱陽王恢武帝紀天監二年以前將軍恢爲南徐州刺史本傳爲使持節都督南徐州諸軍事徵虜將軍南徐州刺史

建安王偉武帝紀天監四年正月以鎭北將軍雍州刺史偉爲南徐州刺史本傳爲使持節都督南徐州諸軍事南徐州刺史五年攺撫軍將軍丹陽尹六年再都督揚南徐二州諸軍事

南康王績武帝紀天監十年正月以輕車將軍績爲南徐州刺史本傳遷使持節都督南徐州諸軍事南徐州刺史進號仁威將軍績時年七歲主者有受貨洗攺解書長史王僧孺弗之覺績見而輒詰之便實時首服眾咸嘆其警

晉安王綱普通元年以益州刺史綱攺授云麾將軍南徐州刺史【以梁武帝簡文帝二紀參定】

廬陵王續武帝紀普通六年二月庚辰南徐州刺史續還朝稟承戎略本傳普通三年爲使持節都督南徐等四州諸軍事西中郎將南徐州刺史

華容公歡武帝紀中大通三年六月立昭明太子子南徐州刺史華容公歡爲豫章郡王【歡無傳】

武陵王紀本紀中大通大同閒自江州刺史爲使持節宣惠將軍都督揚南徐二州諸軍

河東王譽武帝紀大同三年以南瑯邪彭城二郡太守譽爲南徐州刺史

臨川王正義武帝紀大同十年三月仁威將軍南徐州刺史正義進號安東將軍本傳爲南徐州刺史屬武帝幸朱方修廨宇以待輿駕按本傳不載正義授南徐州刺史月日

邵陵王綸武帝紀中大同元年以東揚州刺史丹陽尹綸爲鎭東將軍南徐州刺史本傳太淸二年進位中衛將軍開府儀同三司侯景構逆加徵討大都督率眾討景將發髙祖誡曰侯景頗習行陣未可一戰卽殄當以歲月圖之綸次鍾離景已渡采石綸乃晝夜兼道入赴率寧遠將軍西丰公大春新塗公大成等步騎三萬發自京口將軍趙伯超曰若從黃城大道必與賊遇不如徑路直指鐘山出其不意綸從之眾軍奄至賊徒大駭分爲三道攻綸綸與戰大破之斬首千餘級

蕭藻武帝紀太淸二年以中衛將軍開府儀同三司蕭藻爲徵東將軍南徐州刺史本傳自中書令侍中出爲使持節都督南徐州刺史侯景亂藻遣長子彧率兵入援及城開加散騎常侍大將軍景遣其儀同蕭邕代之據京口藻因感气疾不自療或勸奔江北藻曰吾國之臺鉉位任特隆旣不能誅翦逆賊正當同死朝廷安能投身異類欲保餘生因不食累日薨

新興王大莊簡文帝紀太淸三年秋七月爲南徐州刺史本傳爲使持節都督南徐州諸軍事宣毅將軍南徐州刺史

南海郡王大臨本傳大寶元年爲使持節都督揚南徐二州諸軍事

陳霸先大寶三年授使持節散騎常侍都督南徐州諸軍事徵北大將軍開府儀同三司南徐州刺史紹泰元年【紹泰元年○﹝鈔本此下一段在徐嗣徽傳後﹞案自紹泰以下亦陳髙祖紀之文理應列於陳霸先條後不應列於徐嗣徽條後也﹝注中陳髙祖紀鈔本重見於南徐州刺史下今刪﹞】授侍中大都督中外諸軍事車騎將軍揚南徐二州刺史二年六月霸先表解南徐州以授侯安都【陳髙祖紀】

徐嗣徽通鑑承聖元年侯景敗至京口胡豆洲爲羊鵾所殺南徐州刺史徐嗣徽斬景僞尙書右僕射索超世以鹽內景腹中送其屍於建康

陳南徐州刺史

侯安都世祖紀天嘉三年以徵北將軍司空南徐州刺史侯安都爲侍中徵北大將軍本傳梁紹泰元年以功授使持節散騎常侍都督南徐州諸軍事仁威將軍南徐州刺史世祖卽位遷司空仍爲都督南徐州諸軍事徵北將軍南徐州刺史王琳下至柵口大軍出頓蕪湖時侯瑱爲大都督指麾經略多出安都及琳敗走入齊安都進軍湓城討琳餘黨所向皆下進爵淸遠郡公威名甚重攺封桂陽郡公畱異擁據東陽又奉詔東討異奔敗安都振旅而歸以功加侍中徵北大將軍還本鎭吏民詣闕表請立碑頌美安都功績紹許之自王琳平後安都勛庸轉大又自以功安社稷漸用驕矜數招聚文武之士或射馭馳騁或命以詩賦第其髙下以差次賞賜之齋內賓客動至千人部下將帥多不遵法度攺除江州刺史

陳擬本傳永定二年以輕車將軍兼南徐州刺史

徐度世祖紀永定三年秋七月以左光祿大夫鎭北將軍南徐州刺史徐度爲侍中中撫軍將軍開府儀同三司本傳始自信威將軍郢州刺史遷鎭右將軍領軍將軍徐州緣江諸軍事鎭北將軍南徐州刺史

畱異世祖紀永定三年八月以平北將軍南徐州刺史畱異爲安南將軍縉州刺史本傳召爲使持節都督南徐州諸軍事平北將軍南徐州刺史異遷延不就世祖卽位攺刺縉州

安成王頊宣帝紀天嘉三年授使持節都督揚南徐等五州諸軍事

周寶安本傳天嘉四年自衛尉卿授持節都督南徐州諸軍事正毅將軍南徐州刺史

黃法氍【黃法氍○﹝鈔本此下有爲鎭北大將南徐州刺史九字﹞案此九字與下文廢帝紀及本傳重復必傳寫者誤衍也今刪】廢帝紀光大元年以開府儀同三司黃法奭毛爲鎭北將軍南徐州刺史本傳天嘉二年以功多召爲使持節散騎常侍都督南徐州諸軍事鎭北大將軍南徐州刺史未拜攺授鎭南大將軍江州刺史六年召爲中衛大將軍光大元年出爲使持節都督南徐州諸軍事鎭北將軍南徐州刺史

鄱陽王伯山世祖紀天嘉六年以東中郎將吳郡太守伯山爲平北將軍南徐州刺史廢帝紀天康元年五月南徐州刺史伯山進號鎭北將軍宣帝紀太建六年以中衛將軍揚州刺史伯山爲鎭北將軍南徐州刺史本傳天嘉六年爲緣江都督平北將軍南徐州刺史天康元年進號徵北將軍髙宗輔政不欲令伯山處邊光大元年徙爲鎭東將軍東揚州刺史太建元年召爲中衛將軍中領軍六年又爲徵北將軍南徐州刺史

淳於量廢帝紀光大二年十一月以中軍大將軍開府儀同三司淳於量爲鎭北將軍南徐州刺史本傳爲使持節都督南徐州諸軍事鎭北將軍南徐州刺史太建元年進號徵北大將軍

豫章王叔英宣帝紀太建五年正月以宣惠將軍叔英爲南徐州刺史進號平北將軍

新安王伯固宣帝紀太建七年冬十月戊午以安前將軍中領軍伯固爲南徐州刺史進號鎭北將軍本傳廢帝立爲使持節都督南瑯邪彭城東海三郡諸軍事尋遷安前將軍鎭北將軍南徐州刺史伯固性嗜酒而不好積聚所得祿俸用度無節於諸王之中最爲貧窶髙宗每矜之特加賞賜在州不知政事日出田獵髙宗知之遣使責問十年入朝十三年爲使持節都督揚南徐等四州諸軍事

廬陵王伯仁宣帝紀太建十年正月以中領軍伯仁爲平北將軍南徐州刺史

河東王叔獻宣帝紀太建十二年十二月宣毅將軍南徐州刺史叔獻卒本傳七年授宣毅將軍尋爲散騎常侍軍師將軍都督南徐州諸軍事南徐州刺史

宜都王叔明宣帝紀太建十三年以輕車將軍衛尉卿叔明爲南徐州刺史本傳爲使持節云麾將軍南徐州刺史

蕭摩訶後主紀太建十四年以右衛將軍蕭摩訶爲車騎將軍南徐州刺史本傳會隋總管賀若弼鎭廣陵後主委摩訶備禦之任授南徐州刺史

永嘉王彥正後主紀禎明二年五月忠武將軍南徐州刺史彥正進號安北將軍本傳爲忠武將軍南徐州刺史進號安南將軍

南海王虔後主紀禎明二年十一月以軍師將軍虔爲安北將軍南徐州刺史本傳爲平北將軍南徐州刺史黃格爲南徐州刺史隋賀若弼濟江襲陳格見執【弼傳】

杜洪泰爲南徐州刺史【唐宰相世系表】按洪泰之子名顒後周時爲雍州刺史安平公而南徐州刺史疑在陳時故附見

宋齊梁行南徐州事

宋江智淵本傳大明閒新安王子鸞刺南徐智淵自尙書郎出爲子鸞北中郎長史南東海太守加拜寧朔將軍行南徐州事

顧琛本傳大明六年爲子鸞北中郎司馬領南東海太守行南徐州事

王僧虔齊書本傳遷散騎常侍爲子鸞北中郎長史領南東海太守行南徐州事

蕭道成齊書本傳桂陽王休範刺南徐道成以鎭北司馬領南東海太守行南徐州事【以齊髙帝紀桂陽王傳參定】

李安民齊書本傳建平王景素作難使安民防之安民至京破景素軍於葛橋景素誅畱安民行南徐州事城局參軍王迥素爲安民所親盜絹二疋安民流涕謂之曰我與卿契闊備嘗今日犯王法此乃卿負我也於軍門斬之厚爲斂祭軍府皆震服

江槪元徽末武陵王贊刺南徐槪自吏郎侍中爲長史領南東海太守行南徐州事【江智淵傳】

劉善明齊書蕭道成以驃騎大將軍刺南徐善明以冠軍將軍驃騎咨議領南東海太守行徐州事沈攸之反善明獻計事平道成召善明還都謂之曰卿策沈攸之𨿽復張良陳平適如此耳

齊江斆本傳永明六年出爲輔國將軍南東海太守加秩中二千石行南徐州事

王文和江夏王鋒刺南徐文和行南徐州事與鋒友善袁彖本傳監吳興郡先嘗以微言忤世祖免官付東冶世祖遊陵望東冶明日釋之尋白衣行南徐州事

張瓌本傳永明十一年爲後將軍南東海太守秩中二千石行南徐州府州事

蕭穎冑本傳隆昌元年永嘉王昭粲爲南徐州以穎冑爲南東海太守行南徐州事

蕭遙光本傳隆昌元年以冠軍將軍領南東海太守行南徐州事

江祀晉安王寶義以鎭北將軍刺南徐祀爲鎭北長史領南東海太守行府州事更營立宣尼廟【見江祏傳】

陸慧曉本傳爲晉安王徵北長史領南東海太守行府州事

劉繪本傳爲晉安王徵北長史領南東海太守行南徐州事

謝朓本傳建武四年以鎭北咨議領南東海太守行南徐州事啟王敬則反謀上甚善賞之遷尙書吏部郎朓上表三遜

胡諧之行南徐州事時江革舉爲南徐州秀才中書郎王融與諧之書令薦革諧之方貢瑯邪王汛便以革代之【梁江革傳】

範岫梁書本傳永元末爲晉安王長史行南徐州事

蕭琛梁書本傳晉熙王寶嵩刺南徐琛爲長史行南徐州事

梁蕭恭以監丹陽尹行南徐州事【見蕭偉傳】

謝覽本傳以仁威長史行南徐州事

劉孝綽本傳髙祖覽其文篇篇嗟賞尋敕知靑北徐南徐三州事

王泰本傳南康王績刺南徐泰爲仁威長史領南蘭陵太守行南康王府州國事

王僧孺本傳自尙書吏部郎出爲南康王長史領蘭陵太守行府國事王典簽湯道湣暱於王用事府內僧孺每裁抑之道湣遂謗訟僧孺逮詣南司奉箋辭府僧孺坐免

王份本傳豫章王綜以北中郎將刺南徐份爲北中郎長史領蘭陵太守行南徐州事

張纘本傳華容公歡以北中郎將刺南徐纘爲北中郎長史領南蘭陵太守加正威將軍行府州事

孔休源本傳簡文帝爲晉安王刺南徐休源以長史爲南蘭陵太守別敕專行南徐州事休源累佐名藩甚得民譽王深相倚仗軍民機務動止諮謀常於中齋別施一榻云此是孔長史坐人莫得預其見敬如此

宋齊南東海太守

宋庾登之本傳自司徒左長史爲南東海太守府公彭城王義康專覽政事不欲自下厝懷而登之性剛每陳已意義康甚不悅

羊元保本傳衡陽王義季刺南徐元保自尙書吏部郎禦史中丞爲右軍長史南東海太守

江湛本傳遷尙書吏部郎元嘉中廣陵王誕刺南徐湛爲長史南東海太守政事委之

袁淑本傳元嘉二十六年始興王浚以徵北將軍刺南徐淑自尙書吏部郎出爲徵北長史南東海太守始到府浚引見謂曰不意舅遂垂屈佐淑答曰朝廷遣下官本以光公府望還爲禦史中丞

何偃本傳元嘉二十九年始興王浚刺南徐偃爲徵北長史南東海太守

武昌王渾本傳世祖卽位授徵虜將軍南彭城東海二郡太守出鎭京口

劉彧明帝紀孝建元年爲南東海太守冠軍將軍如故鎭京口

沈曇慶本傳世祖踐阼江夏王義恭刺南徐曇慶爲大司馬長史南東海太守

庾徽之自禦史中丞出爲新安王子鸞北中郎長史領南東海太守【孔顗傳】

江智淵

王僧虔

顧琛【並詳見南徐州行事】

宗越本傳景和初加冠軍將軍領南東海太守

蕭惠開本傳思話之子桂陽王休範刺南徐惠開爲徵北長史南東海太守會稽太守蔡興宗之郡惠開自京口請假還都相逢於曲阿

蕭道成【詳見行事】

袁粲本傳泰始元年轉冠軍將軍南東海太守

沈文季晉平王休佑以驃騎大將軍爲南徐州明帝問褚淵須幹事人爲上佐淵舉文季轉寧朔將軍驃騎長史領南東海太守【以宋明帝紀休佑傳齊書本傳參定】

陸澄建平王景素鎭京口澄領南東海太守丁艱景素用司馬柳世隆行郡事澄在任日郡丞江淹曾與之集焦山有詩云杳杳長役思思來使情濃常忌光氛度籍蕙望春紅靑波被海月朱華冒水松輕气瞹長嶽雄虹赫遠峯日暮崦嵫谷參差彩雲重永願白沙渚遊衍遂相從丹山有琴瑟不爲憂傷容題言陸東海焦山集【以齊書本傳梁江淹傳及潤州類集參定】

柳世隆本傳建平王鎭京口世隆爲司馬領南東海大守【以梁江淹傳參定】

王繢齊書本傳元徽末除寧朔將軍建平王鎭北長史領南東海太守

江槪【詳見行事】

謝朏梁書本傳蕭道成以太尉督南徐朏爲長史帶南東海太守【以齊髙祖紀參定】

劉善明【詳見行事】

齊王元邈本傳長沙王晃以後將軍刺南徐元邈爲後軍司馬領南東海太守【以晃傳參定】

蕭赤斧本傳豫章王嶷以驃騎大將軍刺南徐赤斧爲驃騎司馬領南東海太守【以嶷傳參定】

王廣之本傳長沙王以鎭軍將軍刺南徐廣之爲鎭軍司馬領南東海太守【以晃傳參定】

江謐本傳竟陵王子良以鎭北將軍刺南徐謐爲鎭北長史領南東海太守【以子良傳參定】

虞悰本傳爲竟陵王鎭北長史領南東海太守

江斆

張瓌

蕭穎冑

蕭遙光

江祀

謝朓

陸慧曉

劉繪【並詳見行事】

蕭秀梁本傳晉熙王寶嵩以冠軍將軍刺南徐鎭京口秀爲冠軍長史領南東海太守

宋齊梁陳南蘭陵太守

宋劉彧明帝紀世祖踐阼遷冠軍將軍南蘭陵太守

齊蕭諶本傳永明二年爲南蘭陵太守

巴陵王子倫本傳永明十年遷南彭城太守郁林卽位更爲南蘭陵太守

梁王泰

王僧孺

王份

孔休源【並詳見行事】

謝證本傳豫章王綜刺南徐證以長史領南蘭陵太守褚球本傳普通四年廬陵王續刺南徐球自禦史中丞爲北中郎長史領南蘭陵太守大同閒河東王譽刺南徐球又爲河東王長史領南蘭陵太守【以武帝紀廬陵王續傳參定】

張纘【詳見行事】

張綰本傳出爲北中郎長史蘭陵太守

徐度陳本傳霸先鎭朱方度爲信武將軍蘭陵太守

侯安都陳本傳霸先鎭京口安都徐蘭陵太守霸先謀襲王僧辯諸將莫有知者惟與安都定計使安都率水軍自京口趨石頭

程靈洗陳本傳紹泰元年授使持節信武將軍蘭陵太守散騎常侍如故助防京口

周文育陳本傳侯景平授通直散騎常侍累遷南蘭陵太守

蕭濟陳本傳歷蘭陵太守著聲績嘉定鎭江志卷十四刺守﹝二﹞總目﹝缺﹞

唐潤州刺守按隋開皇【按隋開皇○﹝鈔本此下一段在薛寶積條後﹞案此段乃唐潤州刺守之敍其中云姑次序其可考者始薛寶積其末云條列如左則薛寶積條必在此段之後矣嚴氏元照以爲二段當互易今從之】罷鎭置州大業復廢州爲縣故隋建潤州僅十餘載刺史弗詳唐初劉元進沈法興等互據其地至武徳七年以後方再爲州新舊唐史諸傳漫不可考以宰相世系表與本州島島馬迹山魏法師碑考之僅得七八人自盧承慶李思文竇孝諶方見於傳而張公休王美暢又皆脫略自畢隆擇以後韋銑李浚兼按察使傳始明載然陸象先唐若山劉日正徐嶠韋昭理董琬又逸而無傳武徳至開元末計一百二十六年僅得二十三人則刺守姓名泯沒必多姑次序其可考者始薛寶積次李元義李厚徳盧承慶喬師望盧明來敬業李思文張公休竇孝諶盧徽遠王美暢畢隆擇韋銑李浚陸象先唐若山王琚劉日正徐嶠韋昭理齊澣董琬條列如左

薛寶積唐宰相世系表終潤州刺史按寶積從祖名道衡終隋益州總管祖名道實終隋禮部侍郎父名徳儒終隋濟北司馬寶積刺潤𨿽不詳其年月考其時當在武徳七年以後或貞觀初蓋祖父仕隋則去隋未遠

李元義宰相世系表終潤州刺史按元義父名行師行師兄名大師大師子名延壽仕貞觀中撰南北史實元義從兄元義刺潤以其時考之當在薛寶積後

李厚徳歷潤州刺史【本府馬迹山魏法師石碑修入】

盧承慶曆潤州刺史【以新舊唐書本傳及魏法師石碑參定】按新舊唐書本傳顯慶四年以度支尙書同中書門下三品坐調非法免俄拜潤州刺史遷雍州長史總章二年代李幹佑爲刑部尙書計其刺潤當在顯慶龍朔間

喬師望歷潤州刺史按魏法師石碑銘有厚徳承慶師望三人惟承慶見於唐傳李喬無聞以承慶傳考之系髙宗時則李喬實相爲先後蓋魏法師碑乃儀鳳二年立

盧明宰相世系表歷潤靑等州刺史按明在承慶侄行姑次於承慶師望之後

來敬業宰相世系表歷潤州刺史【諸本皆作潤州惟監本作虔州恐監本錯蓋監本錯處亦多】按敬業來濟之子濟以永徽二年相髙宗龍朔二年卒則敬業刺潤意在髙宗末年

李思文徐績之弟敬業之叔歷潤州刺史文明元年敬業兵起思文以使間道聞敬業攻潤固守踰月力屈城陷敬業謂曰廬陵王繼天下無罪見廢今兵以義動何過拒卽若黨於武氏宜攺姓武囚於獄中及敬業敗楊楚平乃獨免遂賜武姓歷春官尙書或言思文本與敬業謀者乃復徐氏【以新唐書本傳及通鑑參定】按思文𨿽無刺潤年月然文明元年敬業兵起思文已刺潤必是髙宗末年

張公休歷潤州刺史自潤州遷豫章太守【獨孤及集送宇文協律赴江西序】按序文首云復周正之年天子以潤州刺史張公休爲豫章太守武后紀天授元年攺元載初以十一月爲正月則序文云復周正之年是載初分明但此年巳遷豫章則公休刺潤在文明之後載初之前矣

竇孝諶舊唐書本傳昭成順聖皇后之父則天時歷潤州刺史按長壽二年後母龐氏被酷吏陷誣與後咒詛不道孝諶左遷羅州司馬其刺潤當在載初長壽間

盧徽遠宰相世系表歷潤州刺史按表徽遠是承慶侄孫度刺潤在則天時

王美暢歷潤州刺史本府漢荊王神祠記建於先天二年【具荊王廟】竊詳上下文意美暢刺潤左驍衛大將軍薛訥實爲本州島島司馬以新舊唐書訥傳參之其爲左驍衛在睿宗朝與神祠記合其爲藍田令乃來俊臣用事時則訥爲司馬傳𨿽不載必在藍田令之前後美暢旣與薛司馬同時其刺潤在則天時甚明

畢隆擇神龍初爲中書舍人五王之削武氏岑羲爲表語甚激切隆擇次當讀表辭色明厲三思旣得志出隆擇爲潤州刺史政有惠愛徙衛同陜三州刺史【以新唐書本傳及通鑑參定】

韋銑【舊唐書文粹作韋銑新唐書作韋詵以漢荊王神廟碑石刻爲證當作銑字新唐書誤也】景雲中爲潤州刺史兼按察使有女擇所宜歸會休日登樓見參軍裴寬不以苞苴污家銑嗟異引爲按察判官以女妻之至先天開元中銑猶爲刺史【以新舊唐書裴寬傳及唐文粹李華鶴林寺徑山大師碑銘序漢荊王神廟碑參定】按荊王神廟碑稱先天二年三月功畢今刺史韋銑手薦脯醢唐李華徑山大師碑銘稱開元中本寺僧法密請至京口潤州刺史韋銑灑掃鶴林玆焉供養則知韋銑自景云至開元猶爲刺史而舊唐紀載景云二年初置十道按察使所以舊唐傳稱刺史韋銑爲按察新唐傳亦載銑引寬爲按察判官也【以新舊唐書李麟傳參定】按通典及新唐書地理誌百官志貞觀元年因山川形便分爲十道其八曰江南景云二年置十道按察使開元二年曰十道按察采訪處置使故自韋銑至李浚皆以潤州刺史兼按察是時江南道猶未分東西至開元二十一年始因十道分山南江南爲東西道增置黔中道置十五采訪使而舊書於李浚傳則雲開元初授浚江東按察使於李麟傳亦云父浚開元初爲江南東道按察使然開元二年尙爲十道安得預分江南爲東道也疑舊唐書一字之誤也今只以江南道按察使書

李浚舊唐書本傳開元初置諸道按察使盛選能吏授浚潤州刺史江南道按察使以誠信待物稱爲良吏去職有遺愛州人孫處元以學行著名浚特加禮異累表薦之仍令子麟與之結交浚尋拜虢潞二州刺史【以新舊唐書李麟傳參定】按通典及新唐書地理誌百官志貞觀元年因山川形便分爲十道其八曰江南景云二年置十道按察使開元二年曰十道按察采訪處置使故自韋銑至李浚皆以潤州刺史兼按察是時江南道猶未分東西至開元二十一年始因十道分山南江南爲東西道增置黔中道置十五采訪使而舊書於李浚傳則雲開元初授浚江東按察使於李麟傳亦云父浚開元初爲江南東道按察使然開元二年尙爲十道安得預分江南爲東道也疑舊唐書一字之誤也今只以江南道按察使書

陸象先本傳所至民吏懷之曾日類集引李徳裕晚下北固山喜徑松成陰悵然懷古偶題臨江亭詩云近世二千石畢公宣化厚【畢公宣化厚○﹝鈔本化作公﹞案公字義不可通今據全唐詩攺正】丞相量納川平陽气沖斗三賢若時雨所至躋仁壽注云丞相謂陸兗公畢公謂畢公隆擇平陽謂齊詹事澣三賢皆歷此郡今考新舊唐書陸象先傳並不言守潤然李衛公詩意慨慕皆屬爲守者故未章言志凜凜君子風余將千載友則象先刺潤前志云史略之信然

唐若山先天中歷官尙書郎連典劇郡開元中出爲潤州頗有惠政遠近稱之【太平廣記神仙門】按太平廣記載若山刺潤好方術鑪鼎侵用府庫官錢巿藥遂有所遇與賓僚同遊金山自中流隱去有遺表畱郡中几案間元宗省表異之命優卹其家又召其弟若水與內臣賫詔江表海濱尋訪杳無音塵其後二十年有若山舊吏自浙西奉使淮南於魚巿中見若山鬻於魚肆睨其吏而延之入陋巷中華第哀其久貧化鐵爲金盡以遺之末又厚誣李紳遇若山於華山其誕幻不經直可以欺愚者然竊嘆開元盛時刺史中有贓吏如此不惟佚罰遁逃苟免而天子亦受其欺則開元之盛不待至天寶而已衰矣夫使贓吏假神仙之名以遁逃當時僚吏揖別於中流二十年後舊吏遇之於魚巿其存其歿固不可得而考然朝廷無政賞罰無章識者觀之可爲浩嘆欲欺後世難矣哉

王琚新舊唐書本傳開元中歷澤衡郴滑虢沔夔許八州刺史遷潤州刺史開元二十年丁母憂琚性豪侈著勛中朝其處方面去故就新受饋運至數百萬每移一州車馬塡路數里不絕

劉日正潤州刺史領江東采訪使

徐嶠潤州刺史領采訪使

韋昭理潤州刺史按三人並見文粹李華徑山大師碑銘序考通典唐志置江東采訪使之年月則劉日正徐嶠之刺潤當在開元二十一二年間韋昭理𨿽不帶采訪使然李華列於徐嶠之次必是隨其年月先後今因之

齊澣新舊唐書本傳開元二十五年自常州刺史遷潤州刺史充江東采訪處置使奏請穿伊婁河【具地理類】

董琬爲江東采訪使嘗居此州【太平廣記】按新舊唐書地理誌載開元置采訪使於江東道則云理蘇州本朝輿地廣記亦祖之云治蘇州然考齊澣傳及李華徑山大師碑銘劉日正徐嶠皆以潤州刺史領采訪使又載劉同升以常州刺史領采訪使舊唐紀至徳二載又載以黃門侍郎崔渙爲余杭太守江東采訪防禦使則是江東采訪使不獨理蘇州或治常或治潤或治杭本無定所太平廣記載潤州萬歲樓事謂開元以前以潤州爲凶闕董琬爲江東采訪使嘗居此州故以董琬次齊澣按新唐書百官志【按新唐書百官志○﹝鈔本按字上空一字不提行﹞案他卷一子目內止有一敍惟此卷唐潤州刺守一子目內凡有數敍蓋唐時潤州刺守官名屢變故子目後之敍所述者自薛寶積至董琬其末云條列如左此段所述自王景略至季廣琛其末亦云條列如左則俱爲敍文可知下文各段言條列如左者四言條列辧證如左者一言除罷年月如左者一皆仿此例至於按新唐書方鎭表一段及按舊唐紀元和五年一段𨿽無如左字樣然一則述李元素韓皐二人一則述薛蘋至王璠七人與前後諸敍事同一例則亦爲敍文無疑】上州刺史注天寶元年攺刺史曰太守今考韓文獨孤及集新舊唐書得六人曰王景肅嚴損之林洋閻敬之劉匯季廣琛惟王景肅嚴損之未詳其先後林洋閻敬之在天寶末劉匯季廣琛在至徳間內劉匯實兼江東防禦使條列如左

王景肅仲舒之祖歷丹陽太守【韓文公集王仲舒墓志銘】

嚴損之中書侍郎挺之弟歷太原上谷弋陽余杭四郡太守遷丹陽太守𨿽風俗殊異治效如一【唐獨孤及文集嚴損之墓志銘】

林洋濟南人歷丹陽太守【舊唐書薛播傳】按天寶間敕丹陽郡太守林洋及道俗父老百姓等朕遠遵元妙載想靈仙眷玆茅山是謂天洞瑤壇舊觀余趾尙存云云時練師李含光將赴金壇故有是敕石刻猶存含光上表年月系天寶七載則林洋守丹陽正其時也【石刻內楊字從木】

閻敬之爲丹徒郡太守永王璘反進至當塗吳郡太守兼江東采訪使李希言遣其將元景曜及敬之將兵拒之景曜以其眾迎降於璘敬之及璘戰於伊婁埭璘擊斬敬之以徇江淮大震【以新舊唐書永王璘傳及新唐書肅宗至徳元載帝紀通鑑參定】按唐不曾有丹徒郡而丹陽實治丹徒舊唐書永王璘傳先云采訪使李希言在丹陽後云丹徒太守閻敬之則丹徒太守卽丹陽郡太守也

劉匯新唐書肅宗紀至徳二載正月甲寅自山南東道節度使永王傅爲丹陽太守兼防禦使舊紀至徳二載八月甲申江東采訪防禦使移治杭州別徐崔渙與新書方鎭表合蓋劉匯之除在其年正月

季廣琛永王璘之敗江東節度使韋陟以廣琛從永王下江非其本意懼罪出奔未有所適乃表請拜廣琛爲丹陽太守兼禦史中丞沿江防禦使以安反側無何有詔令陟赴行在陟以廣琛𨿽承恩命猶且遲回恐後變生禍移於陟欲往招慰然後赴召乃發使上表懇言其急陟馳至歷陽見廣琛且宣恩旨勞徠行賞陟自以私馬數匹賜之安其疑懼【舊唐書韋陟傳】按新唐書韋陟傳載陟表季廣琛爲歷陽太守與舊唐書異然竊詳韋陟系江東節度使丹陽郡乃其所部歷陽郡系和州屬淮南路陟職在江東安得表請廣琛爲歷陽太守恐當從舊唐書度此時廣琛𨿽已拜丹陽太守之命猶遲回在淮南之歷陽陟恐爲己累故馳至歷陽宣恩旨招慰廣琛使廣琛亟趨丹陽治所爾舊唐書載陟辭情明白恐新唐書以陟馳至歷陽之故卻以前文拜丹陽太守爲疑故載廣琛爲歷陽太守也通鑑至徳二載二月戊戌季廣琛方貳於璘則陟表奏廣琛爲丹陽必在劉匯之後按舊唐書職官志上州刺史注乾元元年攺郡爲州州置刺史續以舊唐書肅宗紀參考自乾元元年八月始命季廣琛等爲刺史與職官志合今考潤州刺史自韋儇而下得韋元甫韓賁韋損樊晃蕭定馬炫等共七人而建中二年韓滉則兼鎭海節度浙江東西道觀察事權始重與前日不侔條列如左

韋儇上元元年十一月新除江淮都統劉展反舊持節都統江淮節度宣慰觀察使李峘引兵渡江拒展儇以節度觀察副使領潤州刺史與李及浙西節度使侯令儀屯京口【語見攻守形勢】展自上流濟襲下蜀李軍聞之自潰奔宣城甲午展陷潤州丙寅展以降將宗犀爲潤州司馬丹陽軍使始李之去潤州也副使李藏用謂李曰處人尊位食人重祿臨難而逃之非忠也以數十州之兵食三江五湖之險固不發一矢而棄之非勇也無忠無勇何以事君藏用請收餘兵竭力以拒之李乃悉以後事授藏用收散卒募壯士與展將張景超孫待封戰於郁墅兵敗奔杭州展以其將許嶧爲潤州刺史二年展敗嶧死【以通鑑及李本傳唐招隱寺大律師石碑參定】李之都統江淮本傳稱系乾元元年則儇以副使刺潤當是李都統江淮之後至上元元年遇展之叛爾

韋元甫歷潤州刺史【新舊唐書杜佑傳李華復練塘頌序文載永泰元年十一月韋損刺潤州元甫爲本道觀察使】參之舊唐書代宗帝紀大歷三年元甫以浙西團練觀察使蘇州刺史爲尙書右丞則是元甫自永泰元年至大歷三年皆以蘇州刺史爲觀察使又以舊唐書元甫本傳考𨿽不載刺潤卻云累遷蘇州刺史浙江西道都團練觀察使大歷初授淮南節度觀察使在揚州三年至大歷六年卒則其刺潤當在刺蘇州前上元二年劉展已平之後或寶應廣徳間

韓賁歷潤州刺史【唐招隱寺大律師碑銘其石碑見存於本府壽邱山普照寺下前軍寨碑銘系唐屯田郎中柳識撰識之文載於唐文粹者三】考新舊唐傳並不見韓賁姓名出處僅登載於此碑風雨剝蝕巋然獨存此碑載潤州刺史姓名凡四人曰韋儇韓賁韋損樊晃以唐書參考韋儇之後韋損之前合有韋元甫而此碑獨不登載意元甫非佞佛者但元甫與賁未知孰爲先後然以紀傳文集參考元甫歷任恐在賁前

韋損永泰元年十一月二十二日銀靑光祿大夫領潤州刺史聲如飆馳先詔而至吏人畏伏男女相賀卽日上無貪克下無冤憤丹陽縣練塘被百姓築堤橫截以利害白本道觀察使韋元甫率徒辟之民刻石頌徳【以唐地裏志練塘碑及李華復練塘頌序招隱大律師碑參定】

樊晃銀靑光祿大夫潤州刺史曾集杜甫集六十卷小集六卷皇甫冉嘗與之登潤州城樓及同遊潤州郡東山有和樊潤州詩兩篇【以唐藝文志招隱大律師碑及潤州類集參定】按獨孤及集有皇甫冉文集序文載冉大歷二年以右補闕奉使江表因省家至丹陽而沒潤州類集亦載皇甫冉省家至丹陽卒盧綸有哭冉詩則冉與樊潤州登城樓遊東山當是奉使江表省家之時又按唐文粹有琴會記載大歷六年浙西觀察使蘇州刺史兼禦史大夫贊皇公祗命朝於京闕春正月夕次朱方刺史樊公以琴相和贊皇公系李棲筠以舊唐紀考之棲筠除在八月今琴會記載次朱方月日恐是七年春正月爾晃刺潤合在蕭定之前然招隱寺大律師碑銘系建中三年撰文貞元五年十一月七日立碑以唐紀傳考之撰文乃韓滉刺潤之時立碑乃王緯刺潤之時而碑辭所及前止韋儇後止樊晃中間不及韋元甫向後不及蕭定馬炫韓滉白志貞王緯則前後刺潤者其佞佛不佞佛可以槪見

蕭定新舊唐書本傳歷袁信湖宋睦五州刺史遷潤州刺史所蒞有政聲大歷中有司差天下刺史治最定與常州刺史蕭復濠州刺史張鎰爲理行第一而劭農桑均賦稅逋亡歸復戶口增加定又冠焉尋遷戶部侍郎舊唐書張鎰蕭復傳鎰系大歷五年除濠州刺史復系大歷十四年自常州刺史爲潭州刺史又按延陵季子廟記蕭定撰書行雲時大歷十四年歲次己未八月戊戌朔二十七日甲子正議大夫使持節潤州諸軍事守潤州刺史上柱國賜紫金魚袋新拜尙書戶部侍郎蘭陵蕭定字梅臣記定之刺潤歷年必多蓋戶口增加等事非歲月可辦

馬炫新舊唐書本傳燧之仲兄建中初爲潤州刺史黜陟使柳載以淸白聞召拜太子右庶子按乾元元年復爲潤州始隸浙西道其節度團練觀察使治所遷徙不常然未嘗治潤也乾元元年則韋黃裳以節度治蘇乾元二年至上元元年則顏眞卿侯令儀二人以節度治升上元二年則季廣琛李琬以節度治宣自大歷三年至大歷十四年則韋元甫李棲筠李涵李道昌韓滉並以團練觀察治蘇建中二年韓滉始自蘇徙潤浙江東西道合而爲一又加鎭海之號以重其軍增置節度使以重其權除罷年月如左

韓滉舊唐書徳宗紀建中二年夏五月庚寅自浙江西道爲鎭海軍加蘇州刺史授檢校禮部尙書潤州刺史充鎭海軍節度使浙江東西道觀察等使通鑑六月庚寅以浙江東西觀察使蘇州刺史韓滉爲潤州刺史浙江東西節度使名其軍曰鎭海興元元年五月加檢校右僕射貞元元年秋七月丙午授檢校尙書左僕射同平章事江淮轉運使通鑑系興元元年十二月庚辰加滉平章事江淮轉運使貞元元年十一月乙未兩浙節度使韓滉來朝十二月丁巳以滉兼度支諸道鹽鐵轉運使貞元三年二月戊寅度支鹽鐵轉運使鎭海軍節度浙江東西道觀察等使檢校左僕射同中書門下平章事晉國公韓滉卒贈太傅新舊唐書本傳拜蘇州刺史浙江東西都團練觀察使尋加檢校禮部尙書兼禦史大夫潤州刺史鎭海軍節度使滉旣移鎭安輯百姓均其租調不踰月境內稱治帝在奉天淮汴震騷滉訓練士卒鍛礪戈甲稱爲精勁分兵戍河南又獻縑十萬疋請以鎭兵三萬助討賊有詔嘉勞尋檢校尙書右僕射封南陽郡公李希烈陷汴州滉擇銳卒令禆將李長榮王棲曜柏良器破之漕路無梗安靖東南滉功居多時裏胥有罪輒殺無貸人怪之滉曰袁晁本一鞭背史禽賊有負聚其類以反此輩皆鄕縣豪黠不如殺之用少年者惜身保家不爲惡又聞京都未平恐有渡江之事築石頭五城造樓船戰艦毀寺觀修塢壁置館第穿深井俾偏將邱涔督役朝令夕辦又與揚州陳少遊臨江大閱以金繒相餉酬自徳宗出幸及歸京師軍用旣繁道路又阻關中饑饉加以災蝗滉調發糧帛以濟朝廷府無虛月當時實賴焉李晟方屯渭北滉運米饋之船置十弩以爲防援有寇則叩舷相警賊不能剽始漕船臨江滉顧僚吏曰天子蒙塵臣下之恥也乃自舉一囊置舟中將佐爭負之須臾而畢會有毀滉者上疑之李泌數爲滉辧明其無他上曰善卽下泌章令滉子考功員外郎皐謁告歸覲諭以卿父比有謗言朕今釋然不復信矣因言關中乏糧令語其父速致之皐至潤州滉感悅流涕卽日自臨水濱發米百萬斛聽皐畱五日卽還朝自送至江上冒風濤而遣之陳少遊聞滉貢米亦貢二十萬斛上謂李泌曰韓滉乃能化陳少遊亦貢米矣泌對曰豈惟少遊諸道將爭入貢矣時關中兵荒米斗直錢五百及滉米至減五之四二年春特封晉國公其年十一月來朝加滉江淮轉運使十二月加度支諸道轉運鹽鐵等使【以通鑑參定】按通鑑貞元三年二月韓滉薨分浙江東西道爲三浙西至潤州又按舊唐紀貞元三年二月以白志貞爲潤州刺史浙西觀察使與通鑑合【具敍郡】而新書方鎭表於貞元三年云分浙江東西爲二道觀察使治蘇州恐是傳寫之誤蓋徳宗始欲其聚江淮財賦故特創鎭海節度合東西二浙之權以畀之中間奉天之難𨿽滉之力居多緣任重權專謗讟亦不少故滉死始懲其專而分其權然浙西觀察治所實在潤元不曾徙治蘇州自貞元三年二月以後自永貞元年三月丙戌以前觀察使凡四人曰白志貞王緯李若初李錡而錡於永貞初復爲鎭海節度使條列如左

白志貞舊唐書徳宗紀貞元三年二月戊寅以果州白志貞爲潤州刺史兼禦史大夫浙西觀察使貞元三年六月乙巳浙西觀察使白志貞卒通鑑貞元三年二月戊寅韓滉薨上以果州刺史白志貞爲浙西觀察使柳渾曰志貞憸人不可復用會渾疾不視事辛巳詔下用之渾疾間遂乞骸骨不許

王緯舊唐書徳宗紀貞元三年八月壬辰以給事中王緯爲潤州刺史浙西觀察使貞元十年十一月乙酉以浙西觀察使王緯爲諸道鹽鐵轉運使貞元十四年八月甲午浙西觀察使潤州刺史王緯卒新舊唐書本傳進給事中會浙西觀察使闕執政李泌曰浙西賦入尢劇緯淸而忠能惠養民請遣之制可初州縣有韓滉時罰錢未入者十八萬緡府史請裒爲進奉緯上疏願蠲以紓民詔聽之貞元十年加禦史大夫兼諸道鹽鐵轉運使裴延齡以諸道負錢四百萬緡獻爲羨余以圖寵緯奏此諸州經費大忤延齡意三歲加檢校工部尙書卒贈太子少保緯性勤儉居官以淸白稱然好用刻深吏督察巡屬人不聊生

李若初舊唐書徳宗紀貞元十四年九月乙卯以浙東觀察使李若初爲潤州刺史浙西觀察使及諸道鹽鐵轉運使貞元十五年春正月甲戌浙西觀察使李若初卒新舊唐書本傳累遷越州刺史浙江東道都團練觀察使十四年秋代王緯爲潤州刺史兼禦史大夫浙西都團練觀察諸道鹽鐵轉運使時天下錢少貨輕州縣禁錢不出境商賈不通若初始奏縱錢以起萬貨詔可若初善於吏道性嚴彊持剛檢下吏民畏服方整理鹽法頗有次敍貞元十五年遇疾卒贈禮部尙書

李錡舊唐書徳宗紀貞元十五年二月乙酉以常州刺史李錡爲潤州刺史浙西觀察使及諸道鹽鐵轉運使通鑑永貞元年三月丙戌以浙西觀察使李錡爲鎭海節度使解其鹽鐵轉運使舊唐書憲宗紀元和二年十月己酉以浙西節度使李錡爲左僕射新舊唐書本傳方閒廏宮苑使李齊運用事錡以賂數十萬結其歡薦之於上自杭湖二州刺史遷潤州刺史浙西觀察諸道鹽鐵轉運使錡刻剝多積奇寶歲時奉獻徳宗暱之因恃恩驕恣天下榷酒漕運錡得專之故朝廷用事臣錡以利交餘皆幹沒於私國計日耗浙西布衣崔善貞上書闕下暴其罪帝械以賜錡錡聞其將至預浚大坎於道傍至則並鎖械納坎中生瘞之聞者切齒錡復欲爲自全計增廣兵眾隨身以胡奚雜類虯須爲一將號番落健兒皆錡腹心廩給十倍使號錡爲假父故樂爲其用永貞元年復鎭海軍以錡爲節度使罷領鹽鐵轉運錡𨿽失利權而喜得節旄暴倨日甚屬吏死不以過甚眾寮佐力諫不能得遽遁去憲宗卽位錡不自安三請覲有詔拜尙書左僕射錡屢遷行期上表稱疾上以問宰相武元衡曰陛下初卽政錡求朝得朝求止得止可否在錡將何以令四海上以爲然下詔召之錡計窮遂謀反制以淮南節度使王鍔統諸道兵討之其將張子良執錡械送京師初戶部侍郎張滂領諸道鹽鐵轉運使後潤州刺史王緯代之理於朱方數年錡又代之鹽院津堰攺張侵剝不知紀極私路小堰厚斂行人多自錡始【以唐食貨志通鑑參定】

王澹新唐書憲宗紀元和二年十月鎭海軍節度使李錡反殺畱後王澹新舊唐書本傳憲宗卽位二年錡求入朝上遣中使至京口慰撫且勞其將士錡𨿽立判官王澹爲畱後實無行意屢遷行期澹與敕使數勸諭之錡不悅而反王澹旣掌畱務於軍府頗有制置錡益不平密諭親兵使殺之會頒冬服錡嚴兵坐幄中澹與敕使入謁有軍士數百噪於庭曰王澹何人擅主軍務曳下臠食之【以通鑑參定】按新唐書方鎭表載元和二年升浙西觀察爲鎭海軍節度通鑑考異辧之已詳然李錡旣誅節度使又除李元素韓皐二人而後復罷爲觀察使

李元素舊唐書憲宗紀元和二年十月己酉以禦史大夫李元素爲潤州刺史鎭海軍浙西節度使新舊唐書本傳元和初拜禦史大夫李錡爲亂江南遂授元素浙西道節度觀察處置等使數月受代入拜國子祭酒

韓皐舊唐書憲宗紀元和三年二月己丑以武昌軍節度使韓皐爲潤州刺史鎭海軍節度浙西觀察使元和五年正月己巳浙西觀察使韓皐封杖決安吉令孫澥致死有乖典法罰一月俸料新舊唐書本傳拜尙書右丞嫉王叔文用事叔文怒出皐爲鄂嶽蘄沔觀察使叔文敗卽拜節度徙鎭海四年七月封杖決湖州安吉縣令孫澥四日致死時元稹以監察禦史分務東臺劾奏皐云孫澥官忝字人一邑父母白狀追攝過犯絕輕觀察使職在六條訪察事有不法卽合具狀奏聞封杖決巡內官吏與法無文數日致死有傷和气請明典憲嚴加禁斷五年春正月己巳敕皐備歷中外合遵典憲有此乖越良所憮然罰一月俸料然皐大抵以簡儉治所至有績後入爲戶部尙書【以舊唐書徳宗紀元稹長慶集參定】按舊唐紀元和五年十一月浙西奏當鎭舊有丹陽軍今請並爲鎭海軍系薛蘋到後奏請故元和六年十月有潤州鎭海軍使額宜停之文與新書方鎭表載元和六年浙西觀察罷領鎭海軍使合則是韓皐之後罷節度爲觀察分明然元和五年正月韓皐罰俸時已系觀察使若閻濟美系浙西觀察亦合在韓皐之後今姑以濟美列於薛蘋之前又自元和五年八月至大和八年十一月得六人曰薛蘋李翛竇易直李徳裕李蟾丁公著王璠【得七人曰薛蘋李翛竇易直李徳裕李蟾丁公著王璠○﹝鈔本七作六無李蟾二字﹞案此敍後列八人之傳除閻濟美不計外﹝上文云今姑以濟美列於薛蘋之前﹞自薛蘋至王璠正合七人之數則六人必七人之訛也以李徳裕李蟾丁公著三傳考之蟾爲浙西觀察畱後正在徳裕之後公著之前嚴氏元照謂當補李蟾二字其說是也】內李徳裕以大和九年及開成間又再守潤故合其三到履歷聚爲一傳以見其始末

閻濟美新舊唐書本傳貞元末自婺州刺史福建觀察使徙潤州刺史浙西觀察使所至以簡易爲理兩地之人常賦之外不知其它初諸道長吏罷還者取本道錢爲進奉帝因赦令一切禁止而山南節度使柳晟與濟美皆格詔輸獻禦史中丞盧坦劾奏帝諭坦曰二人所獻皆家財朕已許原不可失信坦曰所以布大信者赦令也今二臣違詔陛下柰何以小信朱大信乎帝曰朕旣受之柰何坦曰出歸有司以明陛下之徳帝納之蓋濟美之罷浙西也方在道見詔而貢獻無所還故帝爲言之【以新舊唐書盧坦傳參定】按通鑑元和三年二月辛亥禦史中丞盧坦奏彈前山南西通節度使柳晟前浙東觀察使閻濟美違赦進奉而考異又特辧此事以爲新舊唐書閻濟美傳皆誤合從實錄云離越州後方見赦文則是浙東分明若從唐傳則新舊唐書帝紀皆無濟美刺潤州觀察浙西除罷年月況舊紀自建中至元和潤州刺史除罷甚明通鑑斷然從實錄系之於元和三年二月則與舊紀除韓皐年月同濟美不當作浙西矣溫公必有所見蓋溫公修通鑑亦不專從實錄如昭宗景福二年九月錢鏐爲鎭海節度使實錄云仍徙鎭海軍額於杭州溫公則按吳越備史以辧實錄之誤今於濟美乃以爲浙東而專主實錄其考訂必詳是非必公難以臆見附入浙西但前志已據祥符圖經編載今不敢刪去姑核唐傳綴之於此

薛蘋舊唐書憲宗紀元和五年八月乙亥以浙東觀察使薛蘋爲潤州刺史新舊唐書本傳憲宗時自湖南觀察使徙浙東以治行遷浙江西道觀察使加禦史大夫累封河東郡公廉風俗守法度人甚安之理身儉薄嘗衣一綠袍十餘年不易因加賜朱紱然後易去歷三鎭凡十餘年家無聲樂所得俸祿悉以分散親屬故人而無餘藏除左散騎常侍年七十致仕是時有年過垂車而不知止者惟蘋年至而無疾請告角巾東洛時甚髙之

李翛舊唐書憲宗紀元和十一年冬十月庚午以京兆尹李翛爲潤州刺史浙西觀察使以翛嘗歷計司能聚斂方藉供軍故有斯授元和十四年三月庚寅浙西觀察使李翛卒新舊唐書本傳翛不知何許人進京兆尹專聚斂以固恩寵帝以浙西重鎭號爲殷阜欲掊捃遺利乃以翛爲潤州刺史浙西觀察使令設法鳩聚財貨淮西用兵頗賴其賦元和十四年以病求還京師未朝謁而卒士有相賀者

竇易直舊唐書憲宗紀元和十四年五月己亥以宣歙觀察使竇易直爲潤州刺史充浙西觀察使新舊唐書本傳自宣歙觀察使遷浙西觀察使長慶二年七月汴州將李介逐其帥李願易直聞汴州亂而懼欲散金帛以賞軍或曰賞給無名卻恐生患乃止而外巳有知之者時江淮旱水淺轉運使錢帛委積不能漕大將王國淸指漕貨激眾謀亂先事有告者乃械國淸下獄其黨數千羣讙入獄篡取之因欲大剽易直登樓令曰能誅爲亂者一級賞千萬眾喜反縛爲亂者三百餘人並擒國淸斬之九月以李徳裕代還爲吏部侍郎【以通鑑參定】

李徳裕舊唐書穆宗紀長慶二年九月癸卯以禦史中丞李徳裕爲潤州刺史兼禦史大夫浙西道都團練觀察處置等使以代竇易直衛公年譜寶歷二年有造三聖像記其銜乃正議大夫持節潤州諸軍事守潤州刺史兼禦史大夫充浙西道都團練觀察處置等使上柱國贊皇縣開國男食邑三百戶賜紫金魚袋舊唐書文宗紀大和元年九月丁丑浙西觀察使李徳裕就加檢校禮部尙書大和三年秋七月乙巳以浙西觀察使檢校禮部尙書李徳裕爲兵部侍郎大和八年十一月乙亥以兵部尙書李徳裕檢校右僕射充鎭海軍節度浙江西道觀察等使舊唐書本傳系檢校尙書左僕射潤州刺史鎭海軍節度蘇常杭潤觀察等使大和九年夏四月丙戌以鎭海軍節度使浙西觀察等使李徳裕爲太子賓客分司東都開成元年十一月庚辰以太子賓客分司東都李徳裕檢校戶部尙書充浙西觀察使開成二年五月丙寅以浙西觀察使李徳裕檢校戶部尙書兼揚州大都督府長史充淮南節度使新舊唐書本傳徳裕吉甫之子長慶二年爲禦史中丞李逢吉欲引僧孺同相懼徳裕禁中沮之九月出徳裕爲浙西觀察使潤州承王國淸亂前使竇易直傾府庫賚軍資用空殫而下益驕徳裕自檢約以畱州財贍兵𨿽儉而均故士無怨二年之後賦輿復集南方信禨巫𨿽父母癘疾子棄不敢養徳裕諭以孝慈大倫獘風頓革按祠廟非經祠者毀千餘所撤私邑山房千四百六十寇無所廋蔽人樂其政天子下詔褒揚敬宗立詔浙西上脂盝妝具又索盤絳繚綾千疋徳裕論奏優詔爲停【語見土貢】徐州王智興於泗州築壇度僧徳裕劾奏禁齊民蒜山渡江者有詔禁止寶歷元年上丹扆六箴曰宵衣正服罷獻納誨辧邪防微辭皆明直婉切帝𨿽不能用命學士韋處厚殷勤答詔謝竟爲逢吉排笮訖不內徙是年徳裕有遊北固山詩元稹和之云自公鎭南徐三換營門柳寶歷三年亳州浮屠詭言水可愈疾號曰聖水南方往汲者互相欺訹徳裕於蒜山渡嚴勒津邏捕絕狂人杜景先上言其友周息元壽數百歲帝遣宦者往潤州迎之至京師館之禁中山亭徳裕又論奏後息元誕譎不情文宗卽位逐之大和三年召拜兵部侍郎裴度薦材堪宰相而李宗閔以中人助先秉政且徳君出徳裕鄭滑踰年徙劍南西川大和六年召爲兵部尙書七年以本官平章事八年罷相尹興元復爲兵部尙書十一月乙亥授檢校右僕射充鎭海軍節度浙江西道觀察等使劉夢得有送徳裕赴鎭詩二首中有聯云鳳從池上游滄海鶴到遼東識舊巢又云建節東行是舊遊歡聲喜气滿吳州郡人重得黃丞相童子爭迎郭細侯詩引亦云公頃廉問江南已經七載後歷滑臺劍門兩鎭遂入相今復領舊地新加旌旄九年四月丙戌授太子賓客分司東都貶素州長史開成元年刺滁州十一月庚辰授檢校戶部尙書復充浙西觀察使徳裕三在浙西出入十年五月丙寅授檢校戶部尙書兼揚州大都督府長史充淮南節度使據徳裕獻替記云自唐有國二百餘年未嘗有自潤遷揚州者況兩地皆是舊封倍懷榮感蓋徳裕祖文獻公棲筠大歷二年曾以蘇州刺史兼浙西團練觀察使而忠懿公吉甫嘗爲淮南節度使二鎭皆父祖舊治故云【以李衛公年譜參定】

李蟾大和三年七月浙西觀察使李徳裕召爲兵部侍郎以李蟾爲畱後【李徳裕獻替記】新舊唐書本傳初徳裕爲浙西觀察使漳王傅母杜仲陽坐宋申錫事放歸金陵詔徳裕存處之會徳裕已離浙西在道奉詔書至宿州聞仲陽已過遂牒畱後李蟾令依詔旨處分後至大和九年三月王璠與李漢鄭注誣奏徳裕徳裕得罪分司東都至開成元年冬徳裕再授觀察浙西因供奉官梁承敏送官誥至徳裕具錄得令安存仲陽詔白及至宿州牒畱後李蟾並奏狀附承敏封進上覽狀嘆息【以徳裕獻替記及通鑑參定】

丁公著舊唐書文宗紀大和三年秋七月乙巳以禮部尙書翰林侍講學士丁公著檢校戶部尙書兼潤州刺史充浙西道觀察使大和六年八月壬申以浙西觀察使丁公著爲太常卿舊唐書本傳穆宗卽位以靑宮之舊自給事中遷工部侍郎知吏部選事公著知將大用以疾辭求外官遂觀察浙東徙河南尹遷尙書右丞轉兵部吏部遷禮部尙書上以浙西災寇求良帥命檢校戶部尙書領之詔賜米七萬石以賑給浙民賴之攺授太常卿按新唐書本傳自浙西徙河南四遷禮部尙書長慶中浙東災癘拜觀察使詔賜米七萬斛使賑濟與舊唐書傳先後不同然考舊唐書帝紀長慶元年爲給事中是年十月出觀察浙東寶歷二年自右丞爲兵部侍郎大和二年自吏部侍郎爲禮部尙書三年爲潤州刺史六年五月浙西丁公著奏杭州八縣災疫賑米七萬石是年八月除太常卿九月丁未卒歷歷可考與傳無少差非自浙西徙河南賜米七萬賑饑亦非在浙東也

王璠舊唐書文宗紀大和六年八月乙丑以尙書左丞判太常卿王璠檢校禮部尙書潤州刺史浙西觀察使新舊唐書太傅自左丞判太常卿事出爲浙西觀察鄭注李訓薦之八年自浙西觀察使召還復拜尙書左丞訓敗與子遐休俱死方璠在浙西因溝其城旣鑿深數尺役人得一方石銘十二字雲山有石石有玉玉有瑕瑕卽休璠命寮佐辧之莫析其旨京口老人講之曰此石非尙書吉兆也且公之先曰崟崟生礎以文而觀是山有石也礎生璠是石有玉也璠之子曰遐休是玉有瑕瑕卽休休者絕之兆其絕緒乎【以通鑑太平廣記參定】按王璠之後李徳裕再以兵部尙書鎭潤朝廷欲重其權故復加鎭海節度使寵之綠王璠李漢等誣奏遂得罪至賈餗之除遂廢節度爲觀察路隋以宰相出典故復帶節度使參之新書方鎭表云大和九年復置鎭海軍節度使者正以八年冬李徳裕再鎭潤也又云數日廢者賈餗之除觀察使僅得七日也又云旣而復置者再除路隋爲節度使也又云踰月又廢者路隋至是年七月卒又除崔郾爲觀察使也徳裕再除已條列在前自賈餗而後條列如左

賈餗舊唐書文宗紀大和九年四月辛卯以京兆尹賈餗爲浙西觀察使四月戊戌以新浙西觀察賈餗爲中書侍郎同中書門下平章事【新唐書宰相表同帝紀作浙江東道觀察使恐是傳寫之誤】新舊唐書本傳遷京兆尹坐奪俸餗不勝恚恥之求出詔以爲檢校禮部尙書潤州刺史浙西觀察使制出未行戊戌拜中書侍郎同平章事【以通鑑參定】

路隋舊唐書文宗紀大和九年夏四月丙申以太子太師門下侍郎平章事路隋爲鎭海軍節度浙西觀察等使新書宰相表系除檢校尙書右僕射平章事鎭海軍節度使大和九年秋七月壬戌鎭海軍節度使路隋卒新舊唐書本傳初王璠李漢誣奏李徳裕厚賂杜仲陽陰結漳王圖爲不軌上怒甚召宰相路隋王涯李固言及璠漢鄭注等面證其事璠漢等極口誣之隋曰徳裕實不至此誠如璠漢之言微臣亦合得罪羣論稍息李徳裕連貶至袁州長史隋不簽奏狀始爲鄭注所忌九年四月拜檢校尙書右僕射同中書門下平章事兼潤州刺史鎭海軍節度浙江西道觀察等使大和九年七月遇疾於路薨於楊子江之中流【以通鑑參定】

崔郾舊唐書文宗紀大和九年秋七月辛酉以鄂嶽觀察使崔郾充浙西觀察使樊川集崔郾行狀列銜云銀靑光祿大夫檢校禮部尙書禦史大夫充浙江西道都團練觀察處置等使開成元年十一月庚辰浙西觀察使崔郾卒新舊唐書本傳自鄂嶽安黃蘄申等州觀察使移浙江西道都團練觀察使加禮部尙書郾曰三吳者國用半在焉因髙爲旱因下爲水者六歲矣輕賦兵役不減於民上田沃土多歸豪彊荀悅所謂公家之惠優於三代豪彊之酷甚於亡秦今其是也於是料民等第籍地沃瘠均其徵賦一其徭役經費宴賞約事裁節民有宿逋不可減於上供者必代而輸之誠禱山川歲獲大稔復曰衣冠者民之主也自艱難以來軍士得以气加之商賈得以財侮之不能自奮者多棲於吳土遂立延賓館以待之苟有一善必接盡禮因訪裏閭益知民之疾苦隨以治之才逾期歲而吳民復振開成元年十月二十日薨於治所多士相弔曰使郾相天子貞觀開元之俗可期而見也豈郾不幸實生民之不幸也贈吏部尙書【以樊川集郾行狀參定】

盧商舊唐書文宗紀開成二年五月辛未以蘇州刺史盧商爲浙西觀察使新舊唐書本傳開成初自蘇州刺史鹽課增倍宰相上其勞績遷潤州刺史浙西團練觀察使召爲刑部侍郎按崔郾之後系李徳裕再以觀察使鎭潤已並列於前徳裕之後系盧商舊唐紀與唐傳已明載之但盧商之罷潤州無年月自開成二年以後至咸通三四年以前漫不可考今於新唐書列傳資治通鑑太平廣記得七人用舊唐書紀傳新書方鎭表旁考互證粗有次序前五人系觀察使曰盧簡辭鄭明李景遜崔瑤敬晦至李琢則復爲鎭海節度使蕭寘又復爲觀察使條列辧證如左

盧簡辭新唐書本傳李程鎭太原表爲節度判官入授考功員外郎累擢湖南浙西觀察使按新舊唐書紀及新唐書宰相表李程罷相出鎭之時實寶歷二年九月簡辭出爲程判官入授考功員外又累擢而後觀察湖南自湖南而後觀察浙西經歷如此決非歲月間事當是盧商刺潤之後蓋舊唐紀無盧商罷潤州年月至會昌六年始載兵部侍郎判度支盧商奏諸道兵討伐黨項繼考盧商傳自觀察浙西入爲刑侍轉京兆尹遷戶侍判度支又出鎭東川方爲兵侍再判度支經歷亦八九年以盧商之經歷度簡辭之出入其觀察浙西疑是開成之末會昌之初

鄭明新唐書本傳由禦史中丞戶部侍郎爲鄂嶽浙西觀察使按明觀察浙西年月新舊帝紀皆不載及考其拜相年月舊帝紀則大中七年四月新唐紀及表則大中十年正月考新書鄭明傳自觀察浙西之後歷義武宣武二節度工部尙書判度支禦史大夫方拜相未觀察浙西以前嘗爲諫議大夫舊唐書鄭明傳載明遷諫議在開成四年而新傳載明自諫議爲侍講亦四五遷方至浙西度必在會昌或大中初與李景遜相先後今姑列於李景遜之前

李景遜通鑑會昌六年九月以右散騎常侍爲浙西觀察使新舊唐書本傳母鄭氏性嚴明景遜宦達發已斑白小有過不免捶楚及觀察浙西母問行日景遜率然對有日鄭曰如是吾方有事未及行蓋怒其不嘗告也且曰已貴何用母行景遜重請罪乃赦有左都押牙迕景遜意景遜杖之而斃軍中忿怒將爲變母聞之景遜方視事母出坐廳事立景遜於庭而責之曰天子付汝以方面國家刑罰豈得以爲汝喜怒之資妄殺無罪之人乎萬一致一方不寧豈惟上負朝廷亦使百歲母銜羞入地何以見汝之先人乎命左右扯其衣坐之將撻其背將佐皆爲之再拜請不許皆泣謝久乃釋之軍中由是遂安【以通鑑參定】

崔瑤新舊唐書本傳郾之子大中六年知貢舉旋拜禮部侍郎出爲浙西觀察使【以崔郾傳參定】

敬晦新唐書本傳大中中歷禦史中丞刑部侍郎諸道鹽鐵轉運使浙西觀察使時南方連饉有詔弛榷酒茗官用告乏晦處身儉勤貲力遂充徙兗海節度使按崔瑤敬晦二人觀察浙西𨿽皆在大中年未知孰爲先後但崔瑤自知貢舉再遷而觀察浙西敬晦自禦史中丞三轉而爲浙西觀察姑以此次序然未敢臆斷也

李琢新唐書本傳琢以家閥擢鎭海節度使無顯功不爲士大夫稱道按李琢節度鎭海未詳何時然按襄邑王神符孫李從晦傳甘露之禍禦史中丞李孝本被誅【甘露之禍禦史中丞李孝本被誅○【鈔本無孝字】案甘露之變官禦史中丞與李訓鄭注同謀而爲仇士良所殺者新舊唐書及通鑑皆作李孝本未有作李本者此必傳寫者脫孝字也】從晦以族昆弟貶閬州司戶累遷常州刺史鎭海軍節度李琢表其政又按李景遜傳李琢罷浙西以同裏訪之避不見景遜以會昌六年觀察浙西中間又有崔瑤敬晦則琢之爲鎭海節度當是大中之末又按新書方鎭表大中十二年復置鎭海軍節度使疑琢節度鎭海必是此時蓋以李從晦李景遜參考又方鎭表適相合姑列於敬晦之次

蕭寘歷浙西觀察使按太平廣記云寘揚歷淸途自浙西觀察使入判戶部非久遂居廊廟如開成中喜聽聲揣骨龍復本之言唐宰相表咸通五年四月兵部侍郎判戶部蕭寘本官同中書門下平章事以太平廣記參之自開成間寘揚歷淸途然後觀察浙西入判戶部卻不言爲兵部新書蕭復傳後載寘咸通中位宰相無顯功史逸其傳則其觀察浙西年月不可詳然考唐方鎭表大中十三年廢鎭海節度使置都團練觀察使疑寘之觀察浙西當在此時蓋前有李琢爲節度合方鎭表大中十二年復置鎭海節度之文後有杜審權爲節度合方鎭表咸通三年置鎭海節度之文中間爲觀察疑爲蕭寘立文按舊唐紀自開成二年五月授盧商浙西觀察使之後至咸通五年二月方有除杜審權之文然審權復爲節度使矣八年三月楊收又復爲觀察使然新舊唐傳與通鑑卻以楊收爲宣歙觀察已逐段辧證在後自咸通十一年至光啟三年𨿽皆爲節度使而中間裴璩僅見於新唐紀通鑑及本府武烈帝廟碑自文徳以後至景福二年新舊唐紀傳皆無可考如李順節亦見於別傳今用通鑑考出數人景福二年李鋋錢鏐𨿽見於舊唐紀鎭海軍額移於杭州通鑑五代史又自以爲光化元年方徙蓋唐僖昭間潤自周寶被逐之後已爲羣盜所據朝廷除命不行錢鏐自以阮結爲制置使至天佑二年以後楊行密始明據之自以王茂章爲團練使四十二三年間刺守不能盡考自杜審權楊收而下得十三人曰曹確趙隱裴璩髙駢周寶阮結成及李順節安仁義李鋋錢鏐王茂章李徳誠條列如左

杜審權舊唐書懿宗紀咸通五年二月以門下侍郎兵部尙書平章事杜審權爲潤州刺史浙江西道節度使按新唐書宰相表系咸通四年五月戊子爲檢校吏部尙書同平章事鎭海軍節度使與通鑑年月同而新書方鎭表於咸通三年云置鎭海軍節度使八年三月以浙西觀察使杜審權守尙書左僕射又新舊唐書本傳九年罷宰相檢校司空兼潤州刺史鎭海軍節度使蘇杭常等州觀察使時徐州戍將龐勛據徐泗大擾淮南審權與淮南節度令狐綯荊南節度崔鉉奉詔出師掎角討賊審權遣都頭翟行約將四千人救泗州賊逆擊於淮南行約及士卒盡死又遣押牙趙翼同辛讜將甲士與淮南共輸米鹽救泗州至楚州徐賊水陸布兵鎖斷淮流浙西軍憚其彊不敢進讜乃募選軍中敢死士牒補職名先以米舟三艘鹽舟一艘乘風逆流直進賊夾攻之矢著舟板如急雨及所讜帥眾死戰斧斷其鎖乃得過城上人望舟師張帆自東來識其旗浙西軍也饋運不絕遂破龐勛進檢校司空入爲尙書左僕射制曰審權頃罷機務鎭於金陵值淮夷猖狂干戈悖起累發猛士挫彼賊鋒廣備糗糧助玆軍食深惟將相之大體頗覩文武之全才王導以瀟灑之名不忘戎事謝安以恬澹之徳亦在兵間【以通鑑參定】按舊唐紀載審權鎭潤系咸通五年二月而舊唐書本傳卻云九年是紀傳自爲抵牾新唐傳載審權進檢校司空入爲尙書左僕射無年月而新書宰相表闕九年事亦不可考故書以存疑

楊收舊唐書懿宗紀咸通八年三月以門下侍郎兼戶部尙書平章事揚收檢校兵部尙書充浙江西道觀察使九年十月貶浙西觀察使楊收爲端州司馬按新舊唐書本傳及通鑑並載收系宣歙觀察使則舊唐書紀傳自爲異同然舊紀兩處該載明白兼新書方鎭表咸通八年廢鎭海軍節度使與舊紀楊收爲浙西觀察使相合姑存之

曹確舊唐書懿宗紀咸通十一年三月左僕射門下侍郎同平章事曹確以病求免授檢校司空平章事兼潤州刺史充浙江西道觀察等使新書宰相表確系檢校司徒同平章事鎭海軍節度使新舊唐書本傳在相位六年罷相檢校司徒平章事潤州刺史鎭海軍節度觀察等使以出師扞龐勛功就加太子太師後徙河中按新書方鎭表咸通十一年置鎭海軍節度使正合除確之年

趙隱舊唐書僖宗紀乾符元年三月以中書侍郎刑部尙書同平章事趙隱檢校吏部尙書潤州刺史浙江西道都團練觀察等使新書宰相表系二月癸丑授檢校兵部尙書鎭海軍節度使新舊唐書本傳僖宗初罷相檢校兵部尙書潤州刺史浙西觀察等使【新傳作鎭海軍節度】狼山鎭遏使王郢等六十九人有戰功隱賞以職名而不給衣糧郢等論訴不獲遂劫庫兵作亂行收黨眾近萬人攻陷蘇常乘舟往來泛江入海轉掠二浙南及福建大爲人患隱坐撫禦失宜下除太常卿【以通鑑參定】

裴璩新唐書僖宗紀乾符三年七月辛巳鎭海軍節度使裴璩及王郢戰敗之通鑑四年二月王郢橫行浙西鎭海節度裴璩嚴兵設備不與之戰密召其黨朱實降之散其徒六七千人輸器械二十餘萬舟航粟帛稱是敕以實爲金吾將軍於是郢黨離散餘眾皆平按本府武烈帝廟碑乾符二年突陣將王郢等潛思怙亂尙書河東裴公坐鎭金陵云云又廟碑後奉敕系四年正月十日中書門下牒浙西觀察使按此則王郢之亂始於乾符二年趙隱撫禦失宜故以璩代之璩以尙書鎭潤正二三年間璩未成功嘗禱於廟王郢旣平璩乞廟謚故四年有此牒與新紀及通鑑年月皆合但牒云浙西觀察使而新紀通鑑稱節度使當是如韓滉李徳裕諸公並帶浙西觀察鎭海節度之銜

髙駢舊唐書僖宗紀乾符四年六月以宣歙觀察使髙駢檢校司空兼潤州刺史鎭海軍節度蘇常杭潤觀察處置江淮鹽鐵轉運江西招討等使【按通鑑五年四月曹師雄寇湖州裴璩遣兵擊破之是年六月方以駢爲鎭海節度舊紀云四年六月除駢不同又新舊唐書本傳並通鑑云自荊南徙鎭海舊紀云自宣歙不同】新唐書紀六年正月鎭海軍節度使髙駢爲諸道行營兵馬都統舊唐書紀六年十月以鎭海軍節度浙江西道觀察處置等使髙駢檢校司徒同平章事揚州大都督府長史充淮南節度副大使知節度事江淮鹽鐵轉運江南行營招討等使進封燕國公食邑三千戶新舊唐書本傳時艸賊王仙芝陷荊襄仙芝徒黨皆鄆人天子以駢前鎭鄆軍民畏服故授駢京口節鉞以招懷之駢遣將張潾梁纘分兵窮討降其驍帥畢師鐸秦彥李罕之許勍等數十人賊走嶺表帝美其功加諸道行營兵馬都統江淮鹽鐵轉運等使又詔駢料官軍義營鄕團歸其老弱傷夷裁制軍食刺史以下小罪輒罰大罪以聞進位檢校司徒徙淮南節度【以通鑑參定】按本府武烈帝廟碑云屬災流濮上盜掠江東丞相司徒燕國公移從荊渚代撫吳民此段所指𨿽無姓名然其銜丞相司徒燕國公以其時考之所謂盜掠江東正系駢遣將張潾梁纘分兵窮討降其驍帥畢師鐸等之時也廟之復興始於裴璩成於髙駢故載二公爲詳碑見存於城南報恩寺東

周寶舊唐書僖宗紀乾符六年十一月以神策大將軍周寶檢校尙書左僕射兼潤州刺史鎭海軍節度浙江西道觀察等使光啟三年二月乙巳朔潤州牙將劉浩度支使薛明同謀逐其帥周寶自稱畱後【按新唐書紀三年五月癸巳鎭海軍劉浩逐其節度使周寶度支催勘使薛明自稱知府事與舊紀劉浩自稱畱後不同】新唐書本傳黃巢據宣歙寶自涇原節度徙鎭海節度兼南面招討使加檢校司空時羣盜所在盤結寶練卒自守發杭州兵戍縣鎭中和二年進同中書門下平章事兼天下租庸副使寶和裕喜接士以京師陷賊將赴難益募兵號後樓都寶子玙統之孱不能馭軍部伍橫肆寶亦稍惑聲色不卹事初寶與淮南節度髙駢俱出神策軍駢以兄事寶及駢先貴有功浸輕之旣而封壤相鄰數爭細故遂有隙帝在蜀淮南絕貢賦謾言道浙西爲寶剽阻帝知其誣不直駢駢檄寶入援京師寶喜治舟師將赴之或曰髙公幸朝廷多故有並吞江東之志聲云入援其實未必非圖我也宜爲備寶未信使人覘駢殊無北上意會駢使人約會金山面議軍事謀執寶寶辭疾不往謂使者曰平時且不聞境上會況上蒙塵宗廟焚辱寧髙會時耶由是遂爲深仇會後樓兵浸驕不可制廩給倍於鎭海軍軍皆怨寶築羅城二十餘里建東第人苦其役寶與僚屬宴後樓有言鎭海軍怨望者寶曰亂則殺之度支催勘使薛明以其言告所善鎭海軍將劉浩戒之使戢士卒浩曰惟反可以免死耳是夕寶醉方寢浩帥其黨作亂攻府捨而焚之外兵格鬭火照城中寶驚起徒跣叩芙蓉門呼後樓兵後樓兵亦反矣寶帥家人步走出靑陽門遂奔常州士大掠官屬崔綰陸鍔田倍皆死浩奉薛明入府推爲畱後領府事寶先兼租庸副使城中貨財山積是日盡於亂兵之手髙駢聞寶敗列牙受賀遣使饋以齏粉寶怒擲之地【以通鑑參定】阮結通鑑文徳元年正月丙寅錢鏐斬薛明剖心以祭周寶以阮結爲潤州刺置使按新唐書本傳及通鑑寶以光啟三年十二月乙未卒於杭州錢鏐以杜稜守常州命阮結等進攻潤州丙申克之劉浩亡不知所在擒薛明以歸文徳元年正月錢鏐斬明以祭寶使阮結守潤州則結爲制置出於錢鏐之命故新唐書僖宗紀文徳元年正月丙寅書薛明伏誅錢鏐陷潤州

成及通鑑龍紀元年五月甲辰潤州制置使阮結卒錢鏐以靜江都將成及代之

李順節大順初天武都頭李順節恃恩頗橫不期年領浙西節度使俄加平章事謝日臺吏申中書稱天武相公衙謝準例班見百寮孔緯時爲宰相判止之順節心怏怏他日見孔緯言之緯曰必知公慊也若須此儀俟去都頭二字乃可順節慚縮不敢言【以新舊唐書孔緯傳參定】按順節節度浙西當是遙領未必之鎭然命出於朝廷不可不登載

安仁義通鑑景福元年秋七月楊行密表安仁義守潤州八月以仁義爲潤州刺史仁義以沙陀叛將奔淮南楊行密大喜屬以騎兵使在田頵右兩人名冠軍中共攻常州殺刺史杜稜錢鏐方屯潤州一夕潰會孫儒南略詒書仁義通好以疑行密行密待益厚除行軍副使乃表仁義爲潤州刺史會田頵詒書行密願上天子常賦行密不從頵絕行密仁義與頵連和攻升州刺史李神福大破頵將王壇仁義焚東塘戰艦夜攻常州不克轉戰至夾岡立二幟解甲而息追兵莫敢向行密遣將王茂章攻潤州仁義以善射冠軍中又治軍嚴善得士心戰卒數百濠梁不毀開門鬭先告所當中然後射之茂章等不敢與角行密遣使謂曰吾不忘公功能自歸當復爲行軍副使仁義欲降其子固諫乃止茂章爲地道入城遂克之仁義以家屬保城樓眾不敢逼先是攻城諸將見仁義輒罵之惟李徳誠不然至是仁義召徳誠登樓謂曰汝有禮吾今以爲汝功且以愛妾贈之乃擲弓於地徳誠掖之而下【以新唐書田頵傳及通鑑參定】按仁義與頵爲刺史皆出於行密表奏頵能責行密上常賦於天子與仁義叛之二人名義甚正故史臣傳頵於新史以仁義附見則仁義刺潤終始爲唐臣

李鋋舊唐書昭宗紀景福二年三月庚子制以耀徳都頭李鋋爲潤州刺史鎭海軍節度使加特進同平章事令赴鎭落軍權按通鑑系景福二年閏五月考異則云是時安仁義已據潤州鋋安得赴鎭蓋當時朝議以李茂貞傲侮王命武臣難制故但欲罷其軍權其實不至鎭而返

錢鏐舊唐書昭宗紀景福二年九月丙寅以武威軍防禦使錢鏐爲鎭海軍節度浙江西道觀察處置等使仍移鎭海軍額於杭州按通鑑考異時安仁義在潤州鏐安得赴鎭又引吳越備史駁實錄誤【語見敍郡】今按五代史舊唐書止據實錄也歐陽公修方鎭表卻系景福二年徙鎭海節度治杭得非仍舊唐紀與實錄之誤乎

王茂章新唐書楊行密傳天佑二年行密遣將攻拔潤州殺安仁義以王茂章爲潤州團練使按通鑑天復三年八月行密以仁義舉兵叛已用茂章爲潤州行營招討使擊仁義仁義勇決得士心踰年不克至天佑二年正月茂章乘其怠穴地道而入方克潤州是時朱全忠𨿽彊唐猶未亡茂章爲潤州出於行密之命已不知有唐矣仁義與田頵舉兵逆順甚明但唐之威令不振仁義勢孤爲茂章所破通鑑天佑二年九月行密以潤州團練使王茂章爲宣州觀察使茂章旣爲潤州行密登城見茂章營第曰天下未定而茂章居寢郁然渠肯爲我忘身乎茂章遽毀損行密病篤召將吏付家事長子宣州觀察使渥因以王茂章代之使渥急還【以新唐書楊行密傳及通鑑參定】李徳誠南唐書本傳徳誠擒安仁義於潤州以功拜潤州畱後李建勛傳初徳誠守潤州秉燭夜出候者以聞而徐溫疑其有變徙鎭江州徳誠猶不自安乃遣子建勛入謁溫溫見之嘆曰有子如是非惡人也按仁義初敗以徳誠有禮委首於徳誠使爲功則是王茂章𨿽能穴城而入擒仁義者實徳誠之功也然自天佑二年茂章自潤易宣之後至梁開平四年五月徐溫始領潤州觀察使乾化二年溫又領潤州刺史鎭海軍節度使按開平四年楊行密次子隆演猶用唐正朔卽天佑七年去天佑二年首尾六載徐溫未領潤州以前唐傳與五代史皆不載何人守潤則南唐書載徳誠拜潤州畱後必是茂章爲宣州觀察時況李建勛傳明載徳誠守潤秉燭夜出徐溫疑其有變則是徐溫秉吳政時分明徳誠旣徙鎭江州故溫領潤州觀察使也【天佑二年吳猶用唐正朔合附之唐末】

五代潤州刺守五代合五十餘年有梁唐晉漢周之異而潤州實爲吳與南唐所有南唐至太祖開寶八年方歸版圖則其有潤計七十年然紀年以五代爲正自後梁開平二年以後得十八人曰徐溫徐知誥徐知諫徐知詢徐知諤盧文進王輿馬仁裕宋齊邱徐運李金全燕王李宏冀【燕王李宏冀○﹝鈔本無宏字﹞案宏冀乃南唐元宗之長子通鑑及南唐書載其名皆有宏字惟此志獨無蓋宋人避諱刪去下文宏冀傳內諸宏字鈔本亦刪去今並補入】林仁肇趙宣輔嚴續尙全恭盧絳劉澄𨿽節度觀察團練使權團練事大都督安撫使權潤州事名稱間有不同其實皆在潤州條列如左

徐溫通鑑後梁開平二年五月爲浙西觀察使鎭潤州開平二年五月溫起復爲內外馬步都軍使領潤州觀察使貞明元年八月庚戌吳以鎭海節度使溫爲管內水陸馬步諸軍都指揮使兩節都招討使守侍中齊國公鎭潤州以升潤常宣歙池六州爲巡屬軍國庶務參決如故本傳初溫與張顥皆行密舊將有立渥之功渥死溫顥約分其地以臣於梁顥欲背約自立溫患之用其客嚴可求計立行密次子隆演顥由此與溫有隙諷隆演出溫潤州可求謂溫曰今捨牙兵而出外郡禍行至矣溫驚曰柰何可求曰請爲公圖之因往見顥曰公出徐公於外人皆言公欲奪其兵權而殺之多言亦可畏也顥曰右牙欲之非吾意也事已行矣安可止乎可求曰甚易也明日邀顥與諸將詣溫可求陽責溫曰公楊氏宿將今幼嗣新立多事之時乃求居外以苟安乎溫亦陽謝曰公等見畱不願去由是不行顥使客夜刺可求不能中明日可求詣溫謀先殺顥因以弒惡之罪歸之溫由是顓政時梁開平二年也至開平四年五月溫母周氏卒未幾起復爲內外馬步都軍使領潤州觀察使乾化二年遷行軍司馬潤州刺史鎭海軍節度使同中書門下平章事貞明元年封溫齊國公兩浙都招討使始鎭潤州畱其子知訓爲行軍副使秉吳政大事溫遙決之以升潤宣常池黃六州爲齊國溫城升州建大都督府貞明三年自潤徙治之時吳王隆演猶用唐正朔爲天佑十四年【以五代史吳世家參定】

徐知誥通鑑貞明三年五月吳徐溫徙知誥爲潤州團練使貞明四年六月吳朱瑾殺徐知訓知誥在潤州聞難引兵濟江撫定軍府時徐溫諸子皆弱溫乃以知誥代知訓執吳政知誥卽李升字正倫爲徐溫養子以功拜升州刺史治城巿府捨甚盛溫行部至升州愛其繁富徙鎭海軍治所於升自鎭金陵以知誥守潤州知誥不樂宋齊邱密言曰三郎驕縱敗在朝夕潤州去廣陵隔一水耳此天授也知誥悅卽之官三郎謂溫長子知訓也知訓爲朱瑾所殺溫居金陵未及聞知誥自潤州用宋齊邱策卽日以舟兵渡江定亂遂得吳政【以南唐世家參定】

徐知諫通鑑貞明四年秋七月戊戌吳徐溫以知諫權潤州團練事按通鑑有知諫權潤州年月而無解潤州年月後唐長興二年九月己亥有吳鎭南節度使同平章事徐知諫卒之文然未詳何時節度鎭南

徐知詢通鑑後唐天成四年十一月吳諸道副都統鎭海寧國節度使兼侍中徐知詢入朝於吳徐知誥畱知詢爲統軍領鎭海節度使長興二年秋九月己亥吳鎭南節度使同平章事徐知諫卒以諸道副都統鎭海節度使守中書令徐知詢代之知詢徐溫次子知誥之弟知諫之兄知誥秉吳政威權寖盛徐溫欲以親子知詢代之而溫暴卒知詢奔還自以握兵據上流意輕知誥數爭權知誥患之諭使入朝因疏其罪責授左統軍領鎭海節度使召金陵兵還江都斬知詢典客周廷望知詢被譴金陵爲之一空後數歲知詢復起爲潤州節度使往時幕府皆亡獨李建勛隨之知詢至鎭常會寮佐譚宴終日遂絕顧望移鎭江西卒於任【以通鑑及南唐書本傳參定】按通鑑於天成四年長興二年並載知詢爲鎭海節度參以南唐書本傳則長興二年爲潤州節度蓋鎭海軍額自徐溫徙於升州溫死知詢入朝未以軍額還潤自南唐升元二年四月遷楊溥於潤州丹陽宮以馬思遜爲丹陽宮使王輿爲浙西節度使通鑑始載輿爲鎭海畱後是鎭海軍額此時方歸潤屬後晉天福三年今考長興二年至晉天福三年尙有七年之遠本難附入潤州今據南唐書知詢爲潤州節度之文卻甚明白是知誥旣誅周廷望之後再以知詢典州矣

徐知諤通鑑淸泰二年八月吳潤州團練使知諤狎暱小人遊燕廢務作列肆於牙城西躬自貿易徐知誥聞之怒召知諤左右詰責知諤懼或謂知誥曰忠武王最愛知諤而以後事傳於公借使知諤治有能名訓兵養民於公何利知誥感悟待之加厚按皇朝類苑載知諤在潤州喜奇玩得鳳頭一事則是守潤分明但通鑑作潤州團練使類苑作潤州節度使差有異同然考南唐書載知諤得鳳頭之後嘗遊蒜山除地爲廣場編虎皮爲大幄率寮屬會於下號曰虎帳忽遇暴風飄虎帳碎如飛蝶知諤驚遽棄鳳頭歸數日病卒而類苑載知諤以鳳頭並畫牛一軸獻後主煜煜持貢闕下則類苑恐傳之失實蓋知諤旣病卒初不及事後主

盧文進南唐書本傳後晉天福元年冬晉安遠節度使盧文進奔吳吳以文進爲天雄統軍宣潤節度使文進背契丹歸唐明宗以爲善成軍節度徙安遠晉髙祖立與契丹約爲子文進懼天福元年送欵於吳元帥徐知誥知誥以文進爲天雄統軍宣潤節度使文進南奔屈身晦迹禮接文士其所談論儀制故事而已未嘗言兵入爲武衛上將軍病卒【以五代史參定】

王輿通鑑天福三年夏四月南唐先主李昪以左宣威副統軍王輿爲鎭海畱後南唐先主書四年秋八月鄂州張宣卒以潤州畱後王輿代之本傳自控鶴都虞候遷左金吾大將軍除浙西節度使按南唐世家升元二年楊溥遷丹陽宮以王輿爲浙西節度使則輿爲節度正爲楊溥設但南唐先主書以爲潤州畱後通鑑以爲鎭海畱後必皆有所據徐溫自潤徙鎭海軍於升昪旣都升復以鎭海歸潤是則錢鏐𨿽移鎭海於杭而國初潤州尙存軍額者蓋吳與南唐存之也

馬仁裕南唐先主書天福四年八月以金吾衛大將軍馬仁裕出爲鎭海軍節度使畱後本傳烈祖受禪遷潤州節度使明年移鎭廬州徐騎省集有仁裕碑其中云左輔之地王業所基藩屏京師惟公攸賴乃移使節往鎭京口慈惠著於郡國威徳洽於士心由是齊人向風其月年報政加同中書門下平章事廬州節度觀察等使虜不敢犯邊是以寧而察俗之方如南徐之理按晉天福四年乃南唐升元三年仁裕正系升元三年事故系於晉

宋齊邱通鑑天福八年十二月南唐嗣主李景以中書令宋齊邱出爲鎭海節度使按通鑑唐侍中周宗年老恭謹中書令宋齊邱立朋黨傾之宗訴於唐主唐主由是薄齊邱出爲鎭海節度使齊邱忿懟表乞歸九華舊隱賜號九華先生五代史李景世家系保大元年齊邱罷相爲浙西節度使保大元年卽晉天福八年與通鑑同今考江南野史嗣主及齊邱傳則云齊邱上疏諫嗣主不從未幾出爲潤州節度使旣行韓熙載之徒肆排毀言與親信陳覺等立朋黨齊邱知之乃嘆曰鳥盡兔死則弓藏犬烹矣因表乞歸九華舊隱嗣主與左右皆以爲訴要君上乃賜號九華先生與通鑑載因齊邱立朋黨然後出之差不同

徐運南唐嗣主書開運三年李景以吏部尙書徐運爲鎭海軍節度使按南唐書止有徐運除鎭海年月系保大四年卽晉開運三年而無罷鎭海年月爲徐騎省集有授運太子太保制詞中云爰自京口臨藩克正師律詳其詞意乃是舊鎭江口旋有此授

李金全南唐世家後漢幹佑元年李景以潤州節度使李金全爲北面行營招撫使本傳金全爲晉安遠節度於天福五年叛晉送欵於李昪昪以金全爲天威統軍時升元四年也後遷潤州節度至李景保大六年卽漢幹佑元年守貞反河中遣其客將朱元求援景以金全爲北面行營招撫使【以五代史參定】

李宏冀南唐嗣主書幹佑三年李景以東都畱守燕王宏冀爲宣潤二州大都督鎭京口宏冀卽李景之長子保大八年鎭潤州卽漢幹佑三年也至後周顯徳三年實保大十四年周師至廣陵越兵在常州景恐其逼潤以宏冀年少不習軍事召還金陵宏冀會將吏問之部將趙鐸曰大王退歸所部必乞以死報國景許之宏冀部分諸將爲戰守之備景乃命龍武都虞候柴克宏將兵救常州克宏未至樞密副使李證古遣使追代之宏冀謂克宏君但前戰吾當論奏乃表克宏才略可以成功克宏大破吳越兵斬首萬級吳越人不敢西向者二十年顯徳五年還爲皇太子乃李景交泰元年也顯徳六年卒有司引浙西靖難之功謚曰武宣句容尉張洎宏冀所薦進士上書更謚文獻【以通鑑及南唐書本傳參定】按徐騎省集有宣州開元觀記云主上嗣位之七年皇室再造之一紀今儲後首臺司而握師律鎭京口而領宣城其爲政也質以先正諮於耇老義以果斷仁以發生民力不偸闕政咸舉集中又有使浙西寄燕王侍中詩云京江風靜喜乘流極目遙瞻萬歲樓

林仁肇南唐嗣主書後周顯徳五年李景以營屯應援使林仁肇爲浙西潤州節度使宋朝建隆三年李景以潤州節度林仁肇爲神武統軍秋七月以神武統軍仁肇爲寧國軍節度使��二年夏鄂州節度使黃延謙卒以宣州林仁肇代之【並南唐後主書】仁肇建陽人周師攻淮甸仁肇出援壽春有功授淮南營屯應援使及割地以前官鎭潤州徐騎省集有仁肇制詞末云依前檢校太傅兼禦史大夫使持節都督潤州諸軍事潤州刺史充鎭海軍節度使浙江西道管內營田觀察處置等使仁肇刺潤頗有功能善撫養士卒後移鎭武昌【以南唐書江南野史仁肇傳參定】按本傳不載仁肇建隆中移宣州止載移鎭武昌度是時仁肇仍踵燕王宏冀故事鎭潤而領宣非移鎭寧國也參考其歲月仁肇在潤整六年

趙宣輔字仲甫南唐後主李煜時充宣歙常潤等道安撫使以刺舉無避爲權臣所排【徐騎省集宣輔墓志銘】

嚴續幹徳三年夏五月李煜以司空平章事嚴續爲潤州節度【以九朝通略南唐後主書參定】幹徳四年十二月南唐潤州節度嚴續卒【南唐後主書】嚴續可求之子後主卽位自左僕射攺司空平章事其後唐國幾務多歸樞密院續議論不與之同乃求罷出爲潤州節度鎭浙西逾年卒於私第【以九朝通略南唐書本傳參定】

尙全恭字子初李煜卽位自龍安軍使以潤州監軍使權領州事善於爲政大洽民謠逾歲召還【徐騎省集全恭墓銘】墓銘云在潤州逾歲召還遙領饒州觀察使兼左龍衛神武護軍固辭兵柄遂知建州蒞政三年會都下受兵羽檄相望全恭憂憤成疾以甲戌歲冬十一月卒按甲戌歲乃宋朝開寶七年自甲戌逆數卽全恭在潤爲開寶分明

盧絳江南野史本傳開寶八年李煜以淩波軍都虞候盧絳爲潤州節度使守太師【事迹具攻守形勢】

劉澄長編開寶八年李煜以侍衛都虞候劉澄爲潤州節度使畱後澄宣城人後主擢爲潤州節度使畱後及吳越兵至澄通降欵九月戊寅澄帥將吏開門請降潤州平【余見攻守形勢】按南唐後主書以劉澄盧絳事具載之開寶七年通略長編皆載之八年九月乃據潤州平之歲月書然考尙全恭自潤移建之後至盧絳劉澄以前五六年間潤守姓名尙有遺失更俟來者多聞有考

嘉定鎭江志﹝宋﹞史彌堅修﹝宋﹞盧憲纂中華書局編輯部編北京﹕中華書局1990。6第一版

序余家久藏宋嘉定元至順寫本鎭江志二部乃乾隆六十年宣城張木靑學士【燾】所贈之書嘉慶間曾經進呈內府又錄兩副本一藏家中文選樓一藏焦山書藏以待有志者刊之良以二書有關於京口之掌故甚巨也京口自東晉以來屹爲重鎭流民僑郡分並攺隸都督開府參佐從事寄治版授建置紛煩以及宋之差遣元之掾屬讀史者憚於鉤稽往往沿訛襲謬今詳觀宋志於六朝僑寄郡縣縷析條分於節度觀察等官罷復紀之甚詳其刺守歷任年月於紀傳所不載者皆稽考得其次序是故一人之傳必參酌羣書而後定如刺史韋損傳以唐地理誌練塘碑及李華復練塘頌序招隱大律師碑參定都知兵馬使張子良等傳以新舊唐書李錡傳舊唐書憲宗紀通鑑太平廣記參定此例爲前此作郡誌者所未有至於元至順志本承宋志而作然絕不剿襲其書宋志於刺守宰貳等官載至嘉定九年止而元志卽從嘉定十年起其例尢爲可法土產門引說文廣雅字林方言等書亦地誌中所僅見又二書於晉宋以來士大夫居宅墳墓皆詳其坊巷鄕都所在其作銘作記之人亦莫不羅列𨿽遺迹久湮而按籍考之猶可得其仿佛後人性好簡略鮮有及此之詳明者其餘精當處亦不勝僂指二書洵海內之祕籍也乃問之鎭江人無肯栞之者余於送楊忠湣公墨迹歸焦山記中已慨乎言之去冬丹徒包景維【良丞】介吳陶伯孝廉【文鑄】來謁余談次及之景維因言及其考中憲知有是書欲刻未果今願刊布以成先志余因出家中選樓本並發焦山書藏本【校竣仍還焦山】再加翻閱選樓本爲歸安嚴久能【元照】所校焦山本爲烏程張秋水【鑑】所校又丹徒戴桐孫【守梧】亦有簽記其中精確者致多然觕引其端未竟其緒復屬門下士劉孟瞻【文淇】曁其子伯山【毓崧】詳考全書體例及所徵引各書正其訛誤作爲校勘記四卷附刻於後二書俱不著撰人姓名書錄解題有盧憲鎭江志宋志中稱憲者四條因共定嘉定志爲盧憲所作而至順志則不知出於誰手適丹徒柳賓叔孝廉【興恩】以書來告謂檢鎭江府誌成化舊序知至順志爲兪希魯所作余按兪氏乃元末遺老爲金華宋濂所推若非刊刻此書烏知兪氏之學精密若是則刻書洵有功於古人也是書初刻時不知書中載包氏名人甚多乃校勘後知包氏爲丹徒舊族宋元二志人物門俱以漢大鴻臚包咸爲首厥後包融包何包佶俱有名於唐代而元志兪庸修髙資橋記亦言丹徒包氏不墜先業中憲名祥麟字厚村捐賑施藥頗多善舉實爲鴻臚之後𨿽此書朽蠹而班班可考然則是書之刻於包氏固天理當而人心安也刻旣成余故樂爲序之以爲刻古書者勸大淸道光二十二年夏至日揚州予告太子太保體仁閣大學士七十九叟阮元序嘉定鎭江志二十二卷提要宋盧憲撰宋史藝文志有熊克鎭江志十卷而無憲此書書錄解題云鎭江志三十卷教授天臺盧憲子章撰文獻通考亦著錄之此書中稱憲者四條稱盧憲者一條故知是憲之書書中所載事迹惟史彌堅最詳趙善湘次之考彌堅以嘉定六年九月守鎭江八年九月請祠善湘以嘉定十四年十二月守鎭江十七年召還寶慶二年再任案元至順鎭江志學校門載教官盧憲嘉定癸酉謁廟事癸酉爲嘉定六年正彌堅守郡之日書當成於此時也此書不見於近代藏書家著錄所存卷數與書錄解題不同中閒脫文錯簡往往而是案其目錄似於體例閒有未協蓋由原本已多訛脫經後人重爲編次小有抵牾固所不免然宋人地誌之存於今者十不得一而鎭江自六朝以後遞爲重地南渡以前之遺文墜典如唐孫處元圖經祥符圖經潤州類集京口集之類世無傳本藉此以存厓略零圭碎璧尢可寶惜今從舊鈔本校正繕寫之嘉定鎭江志卷首

郡縣表郡隸浙西仍唐舊也自唐而上餘千百載境土惟舊所隸則殊或屬會稽或屬吳郡或屬晉陵或屬江都或屬江東其分其並不可無考今推其世代質以傳記分畫爲郡縣表

州郡

虞夏周地在揚州之域

春秋地屬吳后屬越【齊慶封奔吳吳與之朱方魯哀公二十二年吳爲越所並屬越】屬楚【楚使屈伸圍朱方﹝楚使屈伸圍朱方案左氏昭四年傳伸作申今不據以攺之者蓋二字皆見於說文聲同而義亦相近﹝說文伸字下云屈伸從人申聲申字下云神也神字下雲天神引出萬物者也蓋申聲之字並有引申之義﹞本可通用或作嘉定志者所見之本與今有異亦未可知不妨姑存之以備參考其餘所引載籍與原書字體微異而義實可通者悉仿此例若夫作志者援據宏博語多古奧有似無此書名者﹝卷六焦山條下引皇甫謐逸士傳或疑逸當作髙今考隋書經籍志髙士傳六卷逸士傳一卷並皇甫謐所撰則逸字不誤明矣全書中似此者頗多今舉此以例其餘後皆仿此﹞有似無此地名者﹝卷十八蕭思話傳云襲爵封陽縣侯其子惠開傳云襲封陽縣侯今考宋書本傳與此正同﹞有似無此官名者﹝卷十八徐陵傳云贈鎭右將軍今考陳書本傳與此正同﹞有似無此役名者﹝卷五均役門云以本縣合千人爲之今考元志卷十三俸錢門載平準庫合千人二十一貫元史刑律志諸燒鈔庫合千檢鈔則合千人乃庫役也﹞有似無此謚法者﹝卷十八蕭徳言傳云謚博今考唐書本傳與此正同﹞有似無此名字者﹝卷十八徐伯陽傳云字隱忍今考南史本傳與此正同﹞有似無此題目者﹝卷五土貢門引羅隱鎭海軍所貢詩今考全唐詩與此正同﹞有似無此文法者﹝卷五土貢門引李徳裕奏疏云乃諸頭收市今考全唐文與此正同﹞而尋檢其所引之書莫不一一符合今皆悉仍其舊而著其例於此蓋古書難曉者當參互考訂以求其通未可以其所知攺其所不知也﹞執慶封】

秦屬會稽郡

漢荊國【髙帝六年】更名吳【十二年】入江都國

後漢屬吳郡

晉屬晉陵郡隸揚州

東晉僑置徐州兗州統僑郡【南東海南瑯邪南東平南蘭陵臨淮淮陵南彭城南沛南淸河南下邳南東莞南平昌南濟陰南濮陽南太平南泰山南濟陽南魯】

宋南徐州【加州曰南徐永初二年江北爲南兗州江南爲南徐州元嘉八年】統僑郡十七【南東海南瑯邪晉陵義興南蘭陵南東莞臨淮淮陵南彭城南淸河南髙平南平昌南濟陰南濮陽南太山南濟陽南魯】

齊徐州統僑郡十六【省南蘭陵郡余與宋同】

梁南徐州【隋志舊置南徐州南東海郡梁攺曰蘭陵郡】

陳南徐州

隋廢南徐州爲延陵鎭屬蔣州【隋志陳有東海開皇九年州郡並廢】潤州【開皇十五年】屬江都郡【大業三年廢潤州爲江都郡之延陵縣】

唐潤州【武徳三年七年】屬江南道【貞觀元年】統縣五中都督府【景云二年尋廢】屬江南東道【開元二十一年】丹陽郡【天寶元年】屬浙江西道【乾元元年】丹陽軍【乾元二年】合浙江東西二道置鎭海軍【建中二年】分浙江東西道浙西治潤【貞元三年】並丹陽軍爲鎭海軍【元和五年】停鎭海軍額【元和六年爾後節度廢置不常】移鎭海軍額於杭州【光化元年】

五代【淮南吳楊氏南唐李氏】鎭海軍【後梁貞明元年】徙鎭海軍治所於升州【貞明四年】

聖朝鎭海軍【開寶八年詔攺鎭海軍爲鎭江軍】【聖朝鎭江軍案宋人作志自應稱宋朝爲聖朝後人刻書者仍其原文亦於體例無礙嚴氏元照因書中或稱宋朝或稱聖朝例不畫一故往往攺聖朝爲宋朝然書中稱聖朝者極多嚴氏所攺殊未能盡今於其已攺者則從攺本﹝鈔本元志中有稱宋爲聖朝者今據以定爲宋志而聖字已易爲宋者亦不復追攺焉﹞其未攺者則仍從舊本以免紛更至於元人作志稱元朝爲聖朝者亦用此例﹝宋志內言聖宋大宋元志內言皇元大元者仿此﹞】潤州升鎭江府【政和三年】浙西安撫司【建炎三年】安撫大使司【建炎四年】公江安撫司【紹興五年兼十二年解罷】

縣

秦徒【古谷陽】曲阿【古云陽】【曲阿○﹝鈔本此二字在下一格﹞案郡縣表內第三格爲縣第四格爲封爵食邑徧考史傳志乘秦時未嘗以曲阿爲封邑﹝元志卷首官制表及卷十五封君類載以鎭江地爲封邑者皆自漢始﹞而丹陽縣之名曲阿實起於始皇﹝元志郡縣表縣邑格內載始皇攺云陽爲曲阿事甚詳﹞則此二字當在第三格不當在第四格矣至於曲阿及丹徒乃秦時所攺之名原書必當有注鈔本皆脫去戴氏守梧據元志郡縣表補古谷陽三字於丹徒下補古云陽三字於曲阿下今從之﹝下文云吳嘉禾三年復曲阿爲云陽若此處不言古云陽則復字爲無根矣﹞】

漢曲阿屬揚州王莽攺曲阿曰風美

後漢曲阿爲揚州治所

三國吳復曲阿爲云陽攺丹徒爲武進【嘉禾三年】

晉陵【太康二年分曲阿之延陵鄕置】復云陽曰曲阿【太康二年】復武進曰丹徒【太康三年】晉陵郡統縣七【丹徒曲阿武進延陵毗陵曁陽無錫】

東晉南東海統縣七居曲阿京口

宋統縣六十三【南東海四縣郯丹徒胊利城晉陵六縣晉陵延陵無錫南沙曲阿曁陽】

齊統縣七十三【南東海七縣郯祝其襄賁利城西隰丹徒武進晉陵七縣晉陵無錫延陵曲阿曁陽南沙海陽】

梁統縣無考【梁無志故統縣不詳按寰宇記梁攺曲阿爲蘭陵縣又隋志曲阿注有武進縣梁攺爲蘭陵】

陳統縣無考【隋志陳攺蘭陵爲東海】

隋廢丹徒縣入延陵並蘭陵縣入曲阿【開皇九年】金山府【開皇十五年卽今之金壇】金山縣【大業東土人保聚爲之】

唐統縣五【丹徒曲阿延陵句容白下武徳九年】白下更曰江寧【貞觀九年】統縣六【金壇垂拱四年置自宋齊梁陳爲延陵縣之南界】曲阿曰丹陽割江寧句容置升州統縣四【至徳二載】廢升州江寧句容二縣來屬【寶應元年】再割江寧句容二縣置升州【光啟三年】

聖朝元統縣四【丹徒丹陽金壇延陵】後統縣三【熙寧五年廢延陵縣爲鎭屬丹陽而析其地】

封爵【食邑】

三國吳食曲阿丹徒二縣【孫韶】丹徒侯【孫桓】【孫桓○﹝鈔本桓作亙﹞案宋時之書以亙易桓因避欽宗之諱若照宋槧本翻刻自應仍其原文惟此書刻本久亡祇從舊鈔本錄出旣已另寫重刊則當日避寫之字必須更正﹝袁燮絜齋集黃度行狀有惇徳允元語武英殿校本云惇徳原本避宋光宗諱作崇徳今攺從經文義例最爲允協校書者所當遵也﹞今從嚴氏元照說凡桓字避寫作亙及貞字避寫作正者﹝書中貞觀貞元等貞字皆作正因避仁宗之諱﹞悉爲攺易以符體制﹝鈔本元志中有避宋諱之字者今據以移入宋志於案語中注明所避之字至正文中則仍一一更正以示畫一﹞若夫卷一徐兗州治京口條云後桓元鈔本桓作亙注云上犯欽廟諱下犯聖祖諱卷六焦山瘞鶴銘條云乃裹以元黃之幣鈔本無元字而注云宋缺名上一字卷十一吳孫氏墓按語云追謚策爲長沙桓王鈔本桓作威注云正字犯欽廟諱卷十八申堂構傳鈔本無構字注云名犯髙廟諱包佶傳鈔本佶作幼正注云名犯徽廟諱今皆從嚴氏元照說訂正其文而刪去其注以歸畫一他如卷七明應英濟公祠條引蔡邕贊云乃召乃用又云賢人遇慝元志卷十九魏焦光傳亦引蔡邕此贊而召字作徵遇字作覯蓋宋人避嫌名而攺之元志則仍用本文也然所攺者於文義尙無不合今並存之他皆仿此】云陽侯【朱據】徐陵亭侯【華核】

唐使持節大都督揚州常和潤等十六州諸軍事【貞觀二年正月除越王泰】【貞觀二年正月除越王泰○【鈔本越作趙】案新舊唐書濮王泰傳泰始王宜都徙封魏又徙封越攺王魏後降王東萊復進王濮而未嘗封趙且據太宗本紀泰徙封越正在貞觀二年則趙爲誤字無疑】

聖朝潤王【太宗子商王元份自陳王攺封】鎭江軍節度使【太宗子越王元傑楚王元偁領】潤州管內觀察使【皇兄海州防禦使仲佺見王莊定存集】潤王【英宗子顏】鎭江軍節度使【徽宗皇帝】潤國公【徽宗子縱】

官

後漢丹徒令

三國吳曲阿長京下督徐陵督

晉揚州刺史

東晉徐州刺史兗州刺史徐兗二州刺史監中軍畱府事晉陵內史晉陵太守長史司馬徐州別駕徐州治中

宋南徐州刺史行南徐州事南東海太守南彭城太守南蘭陵太守【宋地理誌十七郡各有太守考之列傳惟有南東海南彭城南蘭陵三郡太守】長史司馬南徐州別駕南徐州治中東海郡丞丹徒令

齊南徐州刺史行南徐州事監南徐州南東海太守南彭城太守南蘭陵太守長史司馬南徐州別駕丹徒令曲阿令

梁南徐州刺史知畱府事行南徐州事監南徐州南蘭陵大守長史司馬南徐州別駕南徐州治中丹徒令曲阿令

陳南徐州刺史監南徐州南徐州別駕東海郡丞

唐潤州刺史兼按察使兼采訪使丹陽太守兼防禦使鎭海軍節度使浙江東西道觀察等使兼諸道鹽鐵轉運使【建中二年至元十年十四年十五年】浙西觀察使鎭海軍節度浙西觀察等使【元和三年】【太和八年九年】【乾符六年】【景福二年】都團練觀察處置等使【長慶二年太和九年乾符元年】鎭海軍節度蘇杭常等州觀察使【咸通元年】鎭海軍節度蘇常杭潤觀察處置江淮鹽鐵轉運江西招討等使【乾符四年】諸道行營兵馬都統【乾符六年】潤州制置使【文徳元年】潤州團練使【天佑二年】潤州畱後長史司馬金壇令

五代【淮南吳楊氏南唐李氏】浙西觀察使潤州觀察使【後梁開平二年四年】鎭海節度使【後梁貞明元年】【後晉天福八年】【開運三年】兩浙都招討使【貞明元年】潤州團練使【貞明三年】權潤州團練事【貞明四年】諸道副都統鎭海節度使【後唐長興二年】宣潤節度使【天福元年】鎭海畱後【天福三年四年】宣潤二州大都督【幹佑三年】使持節都督潤州諸軍事宣歙常潤等道安撫使潤州監軍使權領州事潤州節度畱後

聖朝常潤經略巡檢使知潤州軍州事知鎭江軍府事浙西安撫使安撫大司公江安撫使通判知縣事縣令嘉定鎭江志卷一

地理﹝一﹞【地理○﹝鈔本無此二字﹞案誌書以地理居前乃自來之通例此書首列敍郡一門所言者皆地理之沿革而其中引地理書尢多﹝如敍內引前漢地理誌晉地理誌吳地誌輿地誌姑孰志九域志寰宇記之類一葉之中已層見疊出﹞是地理爲總目而敍郡乃子目也﹝卷十三奏請開伊婁河注云具地理類今檢之乃在山川之內是地理乃總目而山川亦子目也﹞下文諸子目並屬於地理然同在一卷之中故不復重標總目至下卷之城池坊巷橋梁津渡亦地理之子目則必另加二字於城池之前方爲明晰後凡一卷之總目統數子目數卷之子目共一總目者並仿此例】敍﹝缺﹞【敍﹝缺﹞○﹝鈔本無此二字﹞案下文云二縣始末具敍張氏鑑云原敍當詳載丹徒曲阿建置沿革今敍已佚脫據此則地理之後必有敍矣蓋此志之例子目間有無敍者﹝如文事武事等類皆爲雜錄之子目而皆無敍是其例也﹞而總目則無不有敍﹝子目之所統者少而其大指又見於總目敍中故其敍可無若總目則所包者廣必有敍然後義例乃明故其敍萬不可廢﹞故今就總目之無敍者補敍缺二字於其目之後一行而子目之當有敍而缺者亦仿此例至子目之本無敍者則不贅焉﹝凡一總目統數子目者其子目俱無敍則已若或有或無則無敍者必本有佚脫也今悉補之﹞】

敍郡【敍郡○﹝鈔本低二字今從之﹞案元史地理誌序原注凡路低於省一字各路錄事司與府州之隸路者低於路一字府與州所領之縣低於府與州一字蓋欲行款分明以便觀覽也宋元鎭江志鈔本行款格式不一今悉細爲釐定此敍郡旣爲地理之子目凡子目勢不容與總目相並敍郡旣低二字則地理必當低一字矣故今於子目之低二字者悉仍其舊而總目之誤低二字皆攺爲低一字﹝如風俗攻守形勢學校兵防雜錄人物之類﹞與此卷地理之式相同若子目之不復有小子目﹝如地理爲總目山川爲子目而河湖溪蕩陂塘井泉之類屬於山川之下者皆小子目也﹞又不容與子目相並則悉低三字以示區別至總目之敍當低於總目一字子目之敍當低於子目一字而鈔本亦多舛誤﹝如潤爲丹陽郡以下乃子目敍郡之敍當低三字而原本僅低二字此類甚多且有子目下空一字卽寫敍者﹞今並逐條攺正﹝小子目無敍者多其有敍者亦較小子目再低一字﹞】潤爲丹楊郡自唐天寶元年始郡名一也新唐書從木作楊舊唐書通典從阜作陽聖朝樂史太平寰宇記云今字從木爲稱【按唐永泰二年潤州練塘石刻江淮轉運使劉晏奏狀備潤州刺史韋損及耆舊等狀內丹楊縣字並從木】按前漢地理誌丹楊郡武帝元封二年攺秦鄣郡曰丹楊領縣十七九域志引江南地誌云漢丹楊郡北有赭山丹赤故名至晉地理誌丹楊郡領縣十一注云丹楊內多赤柳在西故名漢丹楊郡治宛陵晉丹楊郡治建鄴其治所𨿽各不同按吳地誌自句容以西屬鄣郡以東屬會稽郡則漢晉所治皆故鄣境今之潤境疑非赭土赤柳之舊然自唐天寶元年攺潤曰丹楊郡何也蓋武徳九年以後至徳二載以前江寧句容並屬潤州二縣卽丹楊故地天寶因爲郡名逮至徳間割出潤之江寧句容增以宣之溧水溧陽建爲升州自是丹楊之名𨿽存於潤要非昔之丹楊矣【指掌圖曰潤州鳩玆按左氏春秋襄公三年楚子重伐吳克鳩玆杜預注在蕪湖縣東今臯夷也又前漢書志蕪湖屬丹陽郡又按姑孰志鳩玆在蕪湖縣東四十里春秋時吳邑杜預注爲臯夷輿地誌爲臯玆皆古鳩玆地考此則指掌圖以鳩玆隸潤特據丹楊故地以書耳】鎭江府在禹貢周職方氏【鎭江府在禹貢周職方氏○﹝鈔本鎭字上空一字不提行﹞案鎭江府以下乃敍郡之正文正文與敍萬無同在一行之理後凡有似此者悉攺爲提行頂格俾正文與敍不致相混至子目後之正文大抵不止一條鈔本每於上一條之後空一字卽寫下一條﹝如敍郡之正文鎭江府以下爲第一條秦置以下爲第二條漢初以下爲第三條鈔本皆止空一字﹞遂至累牘連篇皆用此式﹝如卷十四唐潤州刺史門之類是也﹞甚且有此條直接彼條並一字亦不空者﹝如卷四職田門之類是也﹞蓋由傳鈔者但知惜紙以致眉目不淸今悉攺爲提行頂格其鈔本已提行而未頂格者亦攺爲頂格以歸畫一﹝原本除每卷首行頂格寫書名外其餘皆低二字無一行頂格者體例殊不允協必非原書之舊今特攺正﹞惟本當空一字不必提行者則悉仍其舊而不攺焉﹝如卷十六通判壁記卷十七縣令壁記之類不必人人提行卷十八人物門內子弟之附於父兄傳後者皆止空一字是其例也﹞】爲揚州之域春秋時屬吳謂其地爲朱方吳滅屬越越滅屬楚【詳見郡縣表】秦置會稽郡丹徒曲阿二縣屬焉【二縣始末具敍】漢初爲荊國荊王賈都於此後更爲吳會稽郡髙帝六年爲荊國十二年更名吳本紀六年以故東陽郡鄣郡吳郡立劉賈爲荊王文穎注曰東陽今下邳也鄣郡今丹楊也吳郡本會稽也十二年詔以荊王地立吳王寰宇記今郡城中賈墓尙存景帝四年屬江都【景帝四年屬江都○﹝鈔本此句上有景帝時屬江都六字﹞案上文云髙帝六年爲荊國十二年更名吳鎭江之屬荊國屬吳國必述其始於何年則其攺屬江都亦必述其始於何年自當云景帝四年不得但云景帝時也旣云景帝四年屬江都不應又云景帝時屬江都矣則此六字爲衍文無疑其它一二字之重復顯然知爲衍文者﹝如卷三風俗門按本府普照寺鈔本普字上多並字卷七神廟門云衡門之下鈔本門字上多山字此類甚多﹞皆從嚴氏所校刪去不復一一列於此記以免繁冗惟所刪較多者始特載之﹝卷十七金壇縣令壁記自林極以上皆云某年到周元亨以下皆云某年到任然多一任字亦屬可通則當悉仍其舊不必刪去其它字數微有參差而於文義無礙者俱仿此例﹞﹝此參考元和郡縣圖志及寰宇記姑孰志以書○鈔本大字﹞﹝北府事互見郤超王恭劉牢之等傳○鈔本大字﹞案以上兩條張氏鑑云當是子注羼入正文也其說最確今據以攺正﹝卷三攻守形勢門申浦以下張氏云此系子注今亦從其說攺爲雙行﹞由此例推之凡注明出處者皆當爲小字﹝如卷十四卷十五之參佐門將佐門內各人傳下必注明見於何書其中寫小字者原本也寫大字者傳寫之誤也﹞其注明互見他處者亦當爲小字﹝如此卷之詳見郡縣表卷三之詳見雜錄若列於大郡之中未免橫隔語气﹞今皆一律攺正】屬揚州寰宇記云吳王濞誅以其地並入江都國後漢屬吳郡順帝分會稽置吳郡統丹徒曲阿吳孫權徙丹徒謂之京城亦曰京口亦曰徐陵元和郡縣圖志後漢獻帝建安十四年孫權自吳理丹徒號曰京城今州是也按州理古名京城說者以爲荊王劉賈嘗都之或言孫權居之故名京城今按荊字旣不同又孫權未稱尊號已名爲京則兩說皆非也按京者人力所爲絕髙邱也亦云非人力所爲者人力所爲者若公孫瓚所築易京是也非人力所爲者滎陽京索是也今地名徐陵卽此京非人力所爲也京上郡城城前浦口卽是京口吳志曰漢獻帝興平二年孫策創業江東使將軍孫河領兵屯京地是也吳志又云魏將臧霸以輕船五百敢死萬人襲徐陵攻燒城墅卽吳時或稱京城或稱徐陵或稱丹徒其實一也寰宇記按南徐州記云京口先爲徐陵其地蓋丹徒縣之西鄕京口裏也權都秣陵置京都督以鎭建安十六年遷都秣陵復於京口置京督以鎭焉吳志京都所統蕃衛尢要天紀三年陶浚爲徐陵督【孫皓傳】孫楷以武衛大將軍臨成侯代弟孫越爲京下督【孫韶傳】顧承領京下督【本傳】晉平吳屬毗陵郡晉志毗陵郡統丹徒曲阿武進延陵毗陵曁陽無錫七縣元帝渡江都建鄴乃於京口僑置徐兗州永嘉之亂兗州淪沒徐州所得惟半流人相率渡江淮者帝並立僑郡縣司牧之徐兗二州或居江南或居江北後𨿽徐州或鎭下邳或鎭盱眙姑孰然皆置畱局於京口【此參考元和郡縣圖志及寰宇記姑孰志以書】時號爲北府【北府事互見郗超王恭劉牢之等傳】京口在建鄴東北名爲北府亦猶姑孰在國南名爲南州【國南本晉陽秋以書】桓溫移鎭姑孰上疏北伐百官皆於南州祖道是也他如西州本府之稱皆北府類宋元嘉中以南徐州治京口南兗州治廣陵志元嘉八年以江北爲南兗州江南爲南徐州治京口文帝紀元嘉八年割江南及揚州晉陵郡屬南徐州元嘉三十年春正月戊寅以南兗州並南徐州孝武紀元嘉三十年六月庚午還分南徐立南兗州大明七年正月癸巳割吳郡屬南徐州明帝紀泰始四年冬十月甲戌割揚州之義興郡屬南徐州自吳至陳皆爲重鎭隋平陳廢南徐州爲延陵鎭屬蔣州旣又攺爲潤州尋廢六朝事迹編類隋廢丹楊郡乃於石城置蔣州寰宇記隋廢南徐州爲延陵鎭移名於京口爲延陵縣屬蔣州開皇十五年罷延陵鎭以蔣州之延陵永年常州之曲阿三縣置潤州於鎭城蓋取州東潤浦以立名大業三年廢江都郡之延陵縣爲丹徒徙延陵還治故縣屬茅州【廢江都郡之延陵縣爲丹徒徙延陵還治故縣屬茅州﹝鈔本廢字下有爲字而無爲丹徒以下十三字﹞案此條上文自開皇十五年以下數行皆采諸寰宇記惟此處衍一字少十三字遂至語气不完而事情亦復不合今特據寰宇記以正之﹝上文云隋廢南徐州爲延陵鎭移名於京口考寰宇記本文移名作移居而元志郡縣表亦作移名二字均屬可通不妨仍存其舊後凡所引之書與原書微異而於文義無礙者俱仿此例﹞外此之字句脫落而有原書可檢者悉爲補之仍著於記以備參考惟所脫者止一二字爲人所共知者﹝如卷三營田門小麥田六百三十三畝鈔本脫畝字卷六山川門靜惠王宏子正義傳鈔本無傳字此類甚多﹞則但補之而此記不復贅焉﹝卷二十一雜錄天文類注云同上而上文不注所出張氏鑑以爲上有脫文然考全書內似此者不少且有前數條注出處而後數條不注前數卷注出處而後數卷不注者勢難一一查補今皆仍其原文﹞】唐武徳初復曰潤州隋氏喪亂杜伏威竊據其地武徳三年伏威歸國置潤州於丹徒縣攺隋延陵縣爲丹徒移延陵還治故縣屬茅州六年輔公祏反復據其地七年賊平又置潤州領丹徒縣太宗元年分天下爲十道潤隸江南景云二年爲中都督府尋罷始置二十四都督府察諸州刺史善惡揚益並荊四州爲大都督府潤汴兗魏冀蒲綿秦洪越十州爲中都督府皆正三品時以爲權重難制尋罷之惟四大都督府如故置十道按察使道各一人中嘗治潤潤州刺史韋銑李浚兼按察使開元二十一年又分天下爲十五道江南東道潤爲會府東道十五州丹陽晉陵吳郡余杭會稽余姚東陽新定新安長樂淸源建安臨汀漳陽潮陽【陽字依通典潤州類集補遺云東道潤爲會府蓋至徳以前未有浙東西路其制如此故時人多以京口爲江東】每道置采訪使治所無常刺潤者嘗領其職采訪使或治蘇或治杭或治常或治潤潤州刺史齊澣劉日正徐嶠兼領天寶元年攺潤爲丹楊郡【楊字依新唐書潤州類集天寶之後謂丹陽者潤州或曲阿非二漢六朝之丹陽也】兼防禦使舊唐書徳宗紀丹陽太守劉匯兼乾元元年又爲潤州時始隸浙江西道新唐書方鎭表乾元元年置浙江西道節度兼江寧軍使領升潤宣歙饒江蘇常杭湖十州治升州建中二年以鎭海軍節度使治潤其後兼江淮轉運使及度支諸道鹽鐵轉運等使以重其權新唐書方鎭表大歷十四年合浙江東西道置都團練觀察使建中元年分浙江東西道都團練觀察使爲二道二年合浙江東西二道觀察置節度治潤州尋賜號鎭海軍節度資治通鑑載建中二年六月庚寅以浙江東西觀察使蘇州刺史韓滉爲潤州刺史浙江東西節度使名其軍曰鎭海興元元年十二月庚辰加滉平章事江淮轉運使貞元二年十二月丁巳以滉兼度支諸道鹽鐵轉運等使貞元三年更爲浙西觀察使理所新唐書方鎭表貞元三年分浙江東西爲二道復置浙江西道都團練觀察使領潤江常蘇杭湖睦七州治蘇州今按資治通鑑【今按資治通鑑○﹝原本不提行﹞案書之案語短者與正文同在一行尙屬無妨然亦必雙行夾注始與正文有別﹝如卷十四宋太守門及參佐門各人傳內之案語是也﹞若案語長者與正文同在一行則界限旣覺不淸而作志者折衷審定之苦心亦無由以見故凡言案者言今案者﹝卷五土貢門及寬賦門皆言憲謹釋日亦系案語張氏鑑嚴氏傑謂當作雙行小字今定爲提行低一字﹞與本文無案字而實系案語者皆當提行低一字﹝如此卷京口在建鄴東北以下十四卷竊詳上下文意以下是其例也﹞以免與正文相混】貞元三年二月戊寅鎭海節度使同平章事充江淮轉運使韓滉薨分浙江東西道爲三浙西治潤州浙東治越州宣歙池治宣州各置觀察使以領之又按舊唐紀貞元三年二月以白志貞爲潤州刺史浙西觀察使皇甫政爲越州刺史浙東觀察使八月以劉贊爲宣州刺史宣歙池觀察使與通鑑合而方鎭表云分二道治蘇州恐是誤書蓋自白志貞理潤王緯李若初諸公相繼皆在潤州元不曾徙治蘇州也時所統僅六州貞元三年浙江東西旣分爲三四年又割江州隸江西觀察使故統六州非韓滉時事權比矣元和郡縣圖志潤州今爲浙西觀察理所管州六潤州常州蘇州杭州湖州睦州節度觀察疊有廢置鹽鐵轉運間亦帶領王緯李若初李錡髙駢領鹽鐵轉運使後升爲望州會昌四年五月潤州宣州越州常州並升爲望州唐季常爲重鎭又有制置團練招討等使自唐文徳至於五代有制置使團練使招討使諸道都統權團練事大都督安撫使權領州事節度觀察畱後官稱不一【並具刺守類】光化初鎭海軍額始移於杭新唐書方鎭表景福二年徙鎭海軍節度使治杭州按通鑑考異於景福二年九月錢鏐爲鎭海節度使之下引實錄云仍徙鎭海軍額爲杭州按吳越備史是歲錢鏐初除鎭海節度使猶領潤州刺史至光化元年始移鎭海軍於杭州實錄誤也五代史錢鏐世家所載與通鑑同今依考異以書南唐有潤仍領鎭海通鑑天成四年長興二年並載徐知詢領鎭海節度使南唐書亦云知詢復起爲潤州節度故杭潤二州皆有鎭海軍額宋攺鎭海軍爲鎭江軍長編開寶八年九月戊寅唐將劉澄守潤請降會要十月二十日詔曰鎭海之號丹徒舊軍自浙西之未平命余杭而移置爰玆克復方被化條宜別賜於軍名用永光於戎閫其潤州舊號鎭海軍宜攺爲鎭江軍大觀攺元爲浙西望郡大觀元年尙書省因臣僚上言裁定浙西以杭州爲帥府潤州爲望郡浙東以越州爲帥府明州爲望郡政和中以徽宗潛邸升府紹聖三年拜平江鎭江軍節度使政和三年知潤州林虡奏陛下以平江鎭江兩鎭節度使出閣望依平江府例攺爲府額是時乞升府表其略曰鐵甕名城朱方要地疆連江左吳王之封略猶存壤接淮南藝祖之蹕聲猶在山川气旺人物英多發爲浚哲之祥基作肇興之迹又曰皇帝陛下欽明堯徳文命禹功方遵養於潛宮嘗啟封於巨鎭發揮徳意宣布訓辭念阻見於吏民特申揚於忠孝龍蟠鳳翥判然妙筆之華玉振金聲顜若仁言之厚穉艾歡呼者千里都邑歌頌者十年皆言正始於舊都由此入膺於大統苴茅胙土伏惟明詔俯頒嘉音肇錫以上崇於國體以下慰於民心八月丁丑詔曰朕承祖宗令徳休緒坐明堂而朝萬禹尺地一民悉有悉臣眷惟丹陽在國南服粵自紹聖初建我家若稽累朝以潛邸之舊藩建大府之美號凡所以侈受命之丕基爲邦人之顯慶也肆朕禦極以來所宜諮故實以孚明命者或未遑焉斯豈朕志哉聿新府名用詔萬世可升潤州爲鎭江府建炎南渡爲浙西安撫司建炎三年八月詔浙西安撫司移於鎭江仍攺杭州爲臨安府帶管內安撫使紹興乙卯兼沿江安撫壬戌始解兼職紹興五年閏三月詔臨安府依舊帶浙西安撫鎭江府帶沿江安撫旣而守臣劉寧止請撥常州江陰軍及昆山常熟二縣屬沿江安撫司從之十二年冬十月詔鎭江府依沿海制置使例罷帶沿江安撫使潤在唐初凡統縣六至徳以後割出江寧句容兩縣爲升州而所統才四縣【寶應初廢升州縣再來屬光啟中復置升州縣再割出】宋熙寧又廢延陵一縣爲鎭今統縣三【此上缺】梁攺屬蘭陵郡陳復屬東海隋廢郡縣爲延陵屬江都【此下缺】【﹝以上缺﹞○﹝以下缺﹞○﹝鈔本無此六字﹞案此條述丹徒等縣所屬之郡﹝據隋廢郡縣爲延陵之語則此所述者丹徒縣也﹞始於梁終於隋上不及齊以前下不及唐以後則必有缺文無疑蓋此書刻本久亡傳鈔者多所遺落玆就本文考之其上下文詞意未完者﹝如卷六京口當南北之要衝以下乃修漕河之記文當有撰人姓氏今本無之必是佚脫﹞及但有開端數字而無申釋之語者﹝如卷六丹陽縣治內金鶯池之類﹞缺處均屬顯然自當注明其缺以便尋檢至於鎭江之人物古迹必當一一紀載而此志竟多缺略﹝如人物內之唐蕭穎士宋宗澤古迹內之漢荊王墓宋髙祖宅皆見於史傳及唐以前地誌信而有徵其它類此者不可枚舉﹞今皆無迹可尋未便臆爲補入則悉仍其舊焉﹝卷十一知院蔡卞宅條下云與莊定公王存宅相近則上文本有王存宅矣今鈔本脫去考元志卷十二亦有王存宅似當補王莊定存宅缺六字於知院蔡卞宅前然全書中似此者難以枚舉今亦仍存其舊以免繁冗﹞】

子目﹝缺﹞【子目﹝缺○鈔本無此三字﹞案此行以前所述者皆系實土以後所述者皆系僑土不應同屬於一子目且下文自今之郡境至備載焉玩其文義確系子目之敍據敍中所云寄治郡邑及寄治丹徒之語則子目當爲寄治二字或是僑寄二字今姑列此三字以備考焉】今之郡境當參考前代寄治郡邑以書蓋自漢晉以來壤界名稱𨿽有殊異而治所互有關屬謂如揚州治曲阿徐兗州治京口晉陵郡徙治丹徒南東海郡屬南徐治下南泰山之廣平寄治丹徒他如南蘭陵等郡縣間有可考盍以前史之互見者備載焉

揚州治曲阿漢末劉繇爲揚州刺史州舊治壽春時壽春已爲袁術所據繇乃渡江治曲阿孫策東渡繇奔丹徒【孫策劉繇傳參定】唐元和郡縣圖志劉繇城在丹陽縣西南二百四十步繇來建城號令江南眾數萬人孫策東略繇奔豫章六朝事迹編類序初漢置揚州本理曲阿晉永嘉中移州城在江寧縣城東偏西州橋渡水西北

徐兗州治京口晉惠帝之末兗州闔境淪沒遺黎南渡元帝僑置兗州寄居京口明帝以郗鑑爲刺史寄居廣陵後攺爲南兗州或還江南或居盱眙或居山陽後始割地爲境常居廣陵南與京口對岸【晉志兗州】晉元帝渡江之後徐州所得惟半瑯琊國人隨帝過江者置懷徳縣及瑯琊郡以統之是時幽冀靑並兗五州及徐州之淮北流人相率過江淮帝並立僑郡縣司牧之明帝又立南沛等郡屬徐兗二州或居江南或居江北或以兗州領州郗鑑都督靑兗二州諸軍事兗州刺史加領徐州刺史鎭廣陵蘇峻平後自廣陵還鎭京口【晉志徐州】自中原亂離並僑置牧司在廣陵丹徒南城非舊土也【晉志揚州】宋志中原亂北州流民多南渡晉成帝立南兗州寄治京口宋文帝元嘉八年始割江淮間爲境治廣陵十八年以後省並南兗州七郡二十三縣屬南徐州三十年省南兗州並南徐其後復立還治廣陵【宋志南兗州】永嘉大亂幽冀靑並兗州及徐州之淮北流民相率過淮亦有過江在晉陵郡界者晉成帝咸和四年司空郗鑑又徙流民之在淮南者於晉陵諸縣其徙過江南及畱在江北者並立僑郡縣以司牧之徐兗二州或治江北又僑立幽冀靑並四州晉安帝義熙七年始分淮北爲北徐淮南猶爲徐州後又以幽冀合徐靑並合兗宋武帝永初二年加徐州曰南徐而淮北但曰徐文帝元嘉八年更以江北爲南兗州江南爲南徐州治京口割揚州之晉陵兗州之九郡僑在江南者屬焉故南徐州備有徐兗幽冀靑並揚七州郡邑【宋志南徐州】齊志晉元帝渡江建興四年揚聲北討遣宣城公褚裒督徐兗二州鎭廣陵其後或還江南然立鎭自此始明帝太寧三年郗鑑爲兗州鎭廣陵後還京口後桓元以桓宏爲靑州鎭廣陵義熙二年諸葛長民爲靑州徙山陽時鮮卑接境長民表云犬羊侵暴鈔掠滋甚乃還京口晉末以廣陵控接三齊故靑兗同鎭宋永初罷靑並兗三年檀道濟始爲南兗州廣陵因此爲州鎭【齊志南兗州】以晉宋齊三志參考京口自晉元南渡爲僑徐州所理【僑徐州依寰宇記立文】兗州亦僑置於此晉武帝兗加南字嘗治京口晉末諸葛長民又自山陽來鎭其南兗還鎭廣陵則自宋檀道濟始

晉陵郡徙治丹徒晉志揚州立毗陵郡統縣七丹徒曲阿武進延陵毗陵曁陽無錫宋志晉陵太守吳時分吳郡無錫以西爲毗陵典農校尉晉武帝太康二年省校尉立以爲毗陵郡治丹徒後復還毗陵東海王越世子名毗而東海國故食毗陵永嘉五年帝攺爲晉陵始自毗陵徙治丹徒太興初郡及丹徒縣悉治京口郗鑑復徙還丹徒安帝義熙九年復還晉陵本屬揚州宋文帝元嘉八年度屬南徐領縣六晉陵令延陵令【晉武帝太康二年分曲阿之延陵鄕立】無錫令南沙令曲阿令【晉武帝太康二年復云陽曰曲阿】曁陽令齊志南徐州領郡十六晉陵郡領縣七晉陵無錫延陵曲阿曁陽南沙海陽【以宋志參校添置海陽一縣】自晉武帝太康二年晉陵郡治丹徒中𨿽還治毗陵而懷帝永嘉五年以後迄安帝義熙九年以前皆治京口丹徒至宋齊間延陵曲阿二縣猶隸晉陵郡

南東海郡屬南徐治下晉志徐州云元帝割吳郡之海虞北境僑立郯胊利城況其【宋志作祝其】原邱西隰襄賁七縣寄居曲阿以江乘置南東海等郡屬南徐州穆帝時移南東海七縣出居京口按宋志晉安帝義熙七年分淮北爲北徐州淮南但爲徐州時未嘗有南徐州之號自宋武帝永初二年始加徐州曰南徐淮北曰徐州宋志甚明白今考晉志云元帝以江乘置南東海等郡屬南徐州考之晉史帝紀列傳載記並無南徐州文惟譙敬王恬傳有都督徐州南北郡軍事及參以武帝本紀太元十三年止云譙王恬爲鎭北將軍靑兗二州刺史不言徐州本紀固爲疏略恬傳亦止云徐州之南北郡未嘗明言南徐州也意筆晉史者但見京口爲南徐州遂誤加南字於徐州之上所以樂史寰宇記亦云元帝渡江爲南徐州蓋仍晉志以書宋志南東海太守晉元帝初割吳郡海虞縣之北境爲東海郡立郯胊利城三縣而祝其襄賁等縣寄治曲阿穆帝永和中郡移出京口郯等三縣亦寄治於京宋文帝元嘉八年立南徐以東海爲治下郡以丹徒屬焉元嘉後省並領縣四郯令漢舊名元嘉八年分丹徒之峴山爲境丹徒令晉屬毗陵宋孝武大明末度屬此胊令漢舊名晉江左僑立宋孝武分郯西界爲之利城令漢舊名晉江左僑立宋文帝世與郡俱爲實土齊志南徐州鎭京口領郡十六內南東海郡領縣七郯

祝其襄賁利城西隰丹徒武進宋以丹徒一縣析爲南東海四縣至齊省胊縣添置祝其襄賁西隰武進四縣

南泰山南蘭陵等郡晉志明帝立南泰山等郡屬徐兗二州宋志南泰山太守宋永初郡國有廣平寄治丹徒領廣平易陽曲周三縣文帝八年省廣平郡爲廣平縣屬南泰山按宋志南徐州刺史領郡十七南東海南瑯琊晉陵義興南蘭陵南東莞臨淮淮陵南彭城南淸河南髙平南平昌南濟陰南濮陽南泰山濟陽南魯郡皆晉南渡後僑置並隸徐州宋因之除晉陵南東海二郡可以詳考治所實在丹徒如南泰山郡𨿽曰寄治丹徒境界亦不明白余郡惟南瑯琊明在古之江乘義興郡明在古吳興之陽羨丹陽之永世臨淮郡明在古之廣陵外餘皆不可詳其治所惟南蘭陵郡考之寰宇記則於潤州丹陽縣云梁攺爲蘭陵縣於常之武進則云晉太康二年分丹徒曲阿二邑地立武進縣梁武帝攺爲蘭陵縣唐元和郡縣圖志於常之武進縣則曰晉武別置武進縣於丹陽縣東五十里梁武攺武進爲蘭陵入晉陵【梁武攺武進爲蘭陵入晉陵○﹝鈔本無入晉陵三字﹞案上文自晉武以下數行皆本於元和郡縣誌此句較元和志少三字語意未完玆特補入﹝下文方析晉陵西界立武進縣鈔本陵誤作武又脫去進字今亦據元和志攺正﹞】至唐垂拱二年方析晉陵西界立武進縣於州治南蘭陵治所以元和志里數計之在丹陽縣東呂城鎭上下分明宋南蘭陵郡領蘭陵令至梁廢南東海郡爲南蘭陵郡其治所亦移置京口陳復置南東海郡而南蘭陵郡治所又歸元置處此其始末也余郡縣𨿽不可詳考然今丹徒縣有髙平鄕平昌鄕安知非晉宋間僑立南髙平郡南平昌郡至今猶爲鄕名乎六朝事迹編類於瑯琊郡城之下引南徐州記云江乘南岸蒲洲津有瑯邪城今句容縣有瑯琊鄕亦其地也按此則髙平鄕平昌鄕與瑯邪鄕實相類矣

子目﹝缺﹞【子目﹝缺﹞○﹝原本無此三字﹞案自史記以下皆述天文與上文述寄治者不同自當另有子目據正文內引漢志斗分野後漢志今吳越分野之語其子目當是分野】敍﹝缺﹞史記斗江湖牽牛婺女揚州漢志吳地斗分野後漢志自斗十一度至婺女七度一名須女曰星紀之次於辰在丑今吳越分野晉天文志自南斗十二度自須女七度爲星紀吳越之分屬揚州丹楊八斗十六度會稽八牛一度又地理誌引春秋元命包云牽牛流爲揚州分爲越國【牽牛流爲揚州分爲越國○﹝鈔本牛作女﹞案此二句爲春秋元命包之文緯書久亡此志引之者實據晉書地理誌所載今晉書旣作牽牛而爾雅釋天釋文及禦覽州部十七所引亦無作牽女者其爲傳寫之誤無疑】唐志潤升常蘇湖杭睦等郡爲星紀分按宋書周朗字義利世祖卽位普責百官讜言朗上書內一項言寄土州郡宜通廢罷舊地名戶應更置立豈吳邦而有徐邑揚境而宅兗民上淆辰紀下亂畿甸其地如朱方者不宜置州土如江都者應更建邑書奏忤旨自解去職蓋自晉惠之末古徐兗淪沒遺黎南渡江左僑置徐兗至宋加南字於上徐治京口兗治廣陵要之古兗州壽星之次於辰在辰古徐州降婁之次於辰在戌其與古揚州吳越分野實爲不同周朗上淆辰紀之言固不爲過然一時僑置州名𨿽少更易而辰紀在天初不因是而淆紊朗亦未爲通論也以天文考之郡璄在斗牛之間晉隆安五年正月書太白晝見在斗三月書流星西經牽牛至六月書海寇孫恩至京口宋大明六年八月書月入南斗魁中占曰吳越有憂至明年揚南徐州大旱田谷不收審此則天道𨿽遠其應亦不虛夫

子目﹝缺﹞【子目﹝缺﹞○﹝鈔本無此三字﹞案自宋志南徐州以下皆述郡境與上文之述分野者不同亦當另有子目歷考古今誌書紀四至八到者多在疆域門內此下所引諸書皆述鎭江府之四至八到其子目當是疆域】敍﹝缺﹞宋志南徐州去京都水二百四十陸二百【京都建鄴也】隋志京口東通吳會南接江湖西連都邑亦一都會唐元和郡縣圖志西北至上都二千六百七十里西北至東都一千八百一十里東南至常州一百七十里北渡江至揚州七十里正北微西至宣州四百里杜佑通典東至晉陵郡一百七十五里南至宣城郡四百五十里西至廣陵郡六合縣四百五十三里北至廣陵郡六十三里東南到晉陵郡一百九十六里西南到宣城郡界四百五十里西北到廣陵郡六十三里東北到廣陵郡界四十五里去西京二千六百四十二里去東京一千七百九十八里宋祥符圖經東西一百六十里南北二百一十七里九域志去京一千七百五十里東至江十里西至本州島島島界四十里自界首至江寧府一百四十里南至本州島島島界二百十七里自界首至江寧府二百里北至江二里東南至本州島島島界一百二十里自界首至常州五十一里西南至本州島島島界八十里自界首至江寧府一百里東北至江八里西北至本州島島島界四十里自界首至江寧府一百五十里樂史太平寰宇記西北至東京一千四百里西北至西京一千八百二十里西北至長安二千六百七十里東至常州一百七十里南至宣州四百五十里西至揚州六合縣四百五十三里北渡江至揚州六十三里東南至常州一百九十六里西南至升州一百八十里西北隔江至揚州一百八十里東北至揚州四十三里今之郡境宜並依寰宇記書東至行在所七百二十里丹徒縣東西五十里南北七十里丹陽縣東西五十三里南北六十五里金壇縣東西一百里南北九十里嘉定鎭江志卷二

地理﹝二﹞

城池唐太和中王璠爲浙西觀察使鑿潤州外隍事見本傳又稽神錄云璠廉問丹陽因溝其城鑿深數尺得石有銘【事見刺守類】【事見刺守類○﹝鈔本作事見官類刺守﹞案此書之例有一字之子目﹝如公廨門內倉庫之類﹞而無一字之總目﹝自卷一地理至卷二十二拾遺皆兩字以上﹞若刺守之上更有總目當是兩字不得僅一字也且刺守二字互見他捲者數處皆但言刺守而不更言官類﹝卷十五督護徐龕注云詳見刺守褚裒之下判官王澹注云事見刺守卷十六押衙趙翼注衙將劉浩注並云詳見刺守﹞至卷一敍郡注則云並具刺守類尢刺守爲總目之明證疑此句本無官字傳寫者誤衍之而又倒類字於刺守之上耳】又通鑑乾符中周寶爲鎭海節度築羅城二十餘里然則繕城浚隍其來久矣

丹徒縣羅城周回二十六里十七步髙九尺五寸今頹圯舊有一十門東二門北曰新開南曰靑陽南三門東曰徳化正南曰仁和西曰鶴林西二門南曰奉天北曰朝京北三門西曰來遠東曰利涉次東曰定波【按太平廣記周寶治城隍至鶴林門內得古冢又本傳寶至靑陽門出奔則唐乾符間已有鶴林靑陽二門】新開來遠久廢今僅存八門東曰靑陽西曰登云還京【淳熙戊申守臣顯學張子顏攺朝京曰還京】南曰鶴林仁和通吳【奉天號通吳】北曰利涉定波按王莊定存還鎭江詩倦客歸來故國春北樓千尺絕飛塵江山豪偉增人气城壁蕭條類此身又登北固詩晚登北固頂俛視南徐城廢壘何茫茫山川迥縱橫蓋當時所覩如此積廢弗治因仍逮今輔以諸軍私開土門出入自便啟閉非時所謂限中外戢姦暴謹譏徵者寖弛亡禁嘉定甲戌守臣待制史彌堅乃創修羅城諸門廢土門之可廢者固圍周密邦人賴之記曰重門擊柝以待暴客著於易折柳樊圃狂夫瞿瞿詠於詩城郭關扃之設所以嚴邦守杜姦萌也南徐會府內拱行闕北門筦鑰委重在玆軍民廬井星列棊布子城僅周府寺而外無羅郭舊嘗築垣設門薄示禁防自禦前分屯七軍十有七寨其倚郭者各爲門以便出入而居民參錯亦闌出自如千徑萬隧散無有紀郡之西北直際大江無復橫艸之限剽劫闤闠往歲薦有鼠聚鳥散蹤迹易失爲守者蓋通病之將大築其城則役巨費廣熟視而莫敢議將補其疏缺而羅絡之則東罅西隙漫不得其要領因循廢弛以至於今余來守是邦深惟重閉之義目營心度念之不忘會有旨開浚漕渠及歸水澳乃以餘力疏甘露港鑿轉般護倉壕引水環於西北屆水之所止而立之門曰通津循水而東作門於北固亭之北曰甘露亭之南曰跨鰲於是向之際江而往來者始有限制遂周視其餘而經理之凡舊城之圯者墻而塞之因軍民之便相地勢之宜作新門於所必由之塗其傍軼捷出不可墻者西南則廢薛家池門溝斷之而門其兩端曰東山曰虎蹲稍南則撤鶴林東籬門垣屋之而更其名曰放鶴東南則廢妙喜寺土門保伍之而移其門於馬巷因之爲名曰馬巷門前軍夾刺門及搭材隊門幽僻特甚姦宄所囊橐也則又溝之以絕其所趨後軍北艸門與東土門相比則塞之以歸於一蓋新作之門七廢者五諸軍穿垣而出因之以爲城門者十有一前軍曰山門曰東寨門後軍曰馬軍東土門曰範山門曰東寨門曰南寨門中軍曰南土門左軍曰西水門曰南寨門右軍曰髙山門遊奕軍曰西山門地之舊門見於圖經者八東曰靑陽南曰通吳曰仁和西南曰鶴林西曰登云曰還京北曰利涉曰定波凡門有二十六悉置州兵司啟閉以誰何之然後異戶殊轍渙焉四出者莫不會歸於經塗𨿽未能增髙浚深壯金湯之勢然昭明限閾使民有所底止視昔固有間矣夫申關譏謹封守郡之常職也而廢置之自則不可以不嚴旣以其事聞之於朝玆庸詳書俾來者有考子城缺【子城缺○﹝鈔本無此三字﹞案戴氏守梧謂當補此三字今考子城爲內城羅城爲外城上文旣載羅城則此處當述子城矣況他捲每言子城﹝卷六放生池下云在子城西南卷十二戶部大軍三倉條下云北倉在子城西﹞而元志卷二城池門亦詳載子城皆可爲戴說之證】

丹陽縣縣城﹝缺﹞云陽東西城輿地誌云在故延陵縣今延陵鎭西三十五里與句容分界之處東西城相去七里並在瀆南二城卽吳楚之境也又唐圖經【孫處元所撰】云西城有水道至東城而止並陳勛所立按建康實錄吳大帝赤烏八年使校尉陳勛作屯田發屯兵三萬鑿句容中道至云陽西城以通吳會船艦號破崗瀆上下一十四埭上七埭入延陵界下七埭入江寧界於是東郡船艦不復行京江矣晉宋齊因之梁以太子名綱乃廢破崗瀆而開上容瀆在句容縣東南五里頂上分流一源東南流三十里十六埭入延陵界一源西南流二十六里五埭注句容界西流入秦淮至陳霸先又堙上容瀆而更修破崗瀆隋旣平陳詔並廢之則知六朝都建康吳會漕輸皆自云陽西城水道徑至都下故梁朝四時遣公卿行陵乘舴艋自方山至云陽見唐圖經蓋隋大業中煬帝幸江都欲遂東遊會稽始自京口開河至余杭

金壇縣縣故城周七百步髙一丈五尺唐長壽攺元新築至萬歲通天中甃以磚甓後廢

坊巷敍﹝缺﹞

丹徒縣城內有七坊曰崇徳曰踐教曰靜寧曰化隆曰還仁曰臨津曰太平皆仍故號其巷名則有吳司馬巷有顧著作巷有車尙書宅巷劉太尉宅巷與所謂刁家丰家焦家葛家洪家嚴家車家步家皆隨姓氏稱之其餘則有隆巷長巷夾道巷遞鋪巷上河下河巷大井小井巷南瓦子巷北瓦子巷石石達橋巷以至城隍火襖則因祠廟淸風東海則因城門榷務稅務則因務教場船場則因場燕醑則因樓蕭閒則因堂或因僧寺或因軍營又有因居人所鬻之物猥以爲名凡八十餘處自頃罹兵亂坊額不存乾道庚寅守臣祕閣蔡洸嘗植表諸坊巷大書髙揭之其後廢壞漫無存者【其後廢壞漫無存者○﹝鈔本此下有嘉定以下一段﹞案鈔本下文云嘉定癸未守臣龍圖大卿趙善湘云云考元志卷十五宋太守門趙善湘注云嘉定十四年十二月至十七年召癸未爲嘉定十六年正善湘守郡之日然史彌堅令盧憲修志在嘉定九年以前至十六年則彌堅與憲皆已去任所著府誌無由載善湘之事此必嘉定續志之文也今移入附錄之內】

丹陽縣﹝缺﹞

金壇縣﹝缺﹞【丹陽縣缺金壇縣缺○﹝鈔本無此八字﹞案宋嘉定時鎭江府所屬三縣丹徒丹陽金壇是也﹝元至順時亦然﹞各子目下自當分述三縣之事﹝如此卷城池門之類﹞今坊巷門內止載丹徒縣而丹陽金壇二縣俱無下文之橋梁津渡亦然此三門者皆各縣之所必有而此志竟無之必本有而佚脫也﹝元志此三門內丹陽金壇俱有﹞今特各補八字於後以存原書之梗槪他卷之一縣有而二縣無二縣有而一縣無者並仿此例卽或其縣內本缺此門非誌書之缺亦必注明其缺以歸畫一﹝如卷十一陵墓門內分陵墓二小子目金壇縣本有墓無陵而陵內亦必補金壇縣缺是其例也﹞】

橋梁敍﹝缺﹞

丹徒縣千秋橋在府治之西晉王恭作萬歲樓於城上其下有橋故以千秋名隱士胡世隆詩曰萬歲樓邊誰唱月千秋橋上自吹簫元建是橋貫橫木於底以捍橋址嘉定甲戌待制史彌堅旣浚漕渠橫木阻舟抉之則圯夏五月重建

嘉定橋在千秋橋之南舊名利民橋【以其當八達之衢最爲民便故名】宋淳熙間郡守錢良臣重建名錢公橋【文惠錢公良臣守是邦甃爲磚橋架亭其上邦人名之曰錢公橋其後亭圯】嘉定初郡守趙師﹝睪廾﹞復甃以石乃易今名俗呼爲禁方橋

淸風橋在嘉定橋之南宋景佑間郡守文正範公希文重建俗呼爲範公橋【民懷範公之徳故名蘇子瞻懷刁景純詩有傷心範橋水之句】嘉泰開禧間郡守辛棄疾復甃以石

長橋在淸風橋之南宋嘉定乙亥秋重建

折橋在府治之南舊嘗受漕渠水折旋而入於石﹝石達﹞自﹝石達﹞廢漕水不復入矣

丹陽縣﹝缺﹞

金壇縣﹝缺﹞

津渡敍﹝缺﹞

丹徒縣西津渡去府治九里北與瓜洲渡對岸杜牧詩金陵津渡小山樓一宿行人秪自愁潮落夜江斜月裏兩三星火是瓜洲【詩人指京口曰金陵按張氏行役記甘露寺在金陵山上李約初至金陵於李錡坐屢贊招隱寺標致是也】按李徳裕爲浙江觀察使於蒜山渡嚴勒津邏捕絕請亳州浮屠聖水者蒜山渡今西津渡也

丹陽縣﹝缺﹞

金壇縣﹝缺﹞嘉定鎭江志卷三

風俗晉殷仲堪作季子廟記雲英風澡俗令徳在民唐劉禹錫和李衛公北固詩云風俗太伯余衣冠永嘉後李宗諤引舊經亦云本太伯之化有謙遜之風至今士大夫崇靖退貴風气下逮民庶亦循理樂業而不好競封內如中古焉世乃以京口爲用武之國而論風俗者率援隋志鬭力之戲爲證夫擊楫椎鋒執戈衛社固忠臣志士所期自奮者而槪指鬭力之戲爲風俗若將陋之則不可今師帥之居曰靜治曰坐嘯曰道院嘉與邦人相安於簡靖而有能崇教化以護養之顧不休哉齊志京口自宋氏以來桑梓帝宅江左流寓多出膏腴隋志京口一都會其人並習戰號爲天下精兵俗以五月五日爲鬭力之戲各料彊弱相敵事類講武唐韓滉鎭浙西以賊非牛酒不嘯結【以賊非牛酒不嘯結○【鈔本酒作馬】

案下文但言禁屠牛而不言禁乘馬則此句不當作牛馬矣新唐書作牛酒今據以攺正】乃禁屠牛以絕其謀毀佛寺道觀四十餘所以其材繕置館第又以佛寺銅鐘鑄弩牙兵器李徳裕觀察浙西銳於布政凡舊俗之害民者悉革其獘南方信禨巫惑鬼怪父母厲疾子棄不敢養徳裕欲變其風擇鄕人有識者諭以孝慈大倫患難相收不可棄之義使歸相曉敕違者顯寘以法數年惡俗大變除淫祠千餘所撤私邑山房千四百捨寇無所廋蔽天子下詔褒揚徐州節度使王智興聚貨無厭以天子誕月請以泗州置僧尼戒壇以邀厚利江淮間民皆曹輩奔走徳裕劾奏云戶有三丁必令一丁落髮意在規避王徭影庇資產臣於蒜山渡點其過者自正月以來一日百餘人比到誕節計江淮以南失六十萬丁壯不爲細變有詔禁止按本府普照寺乃自泗州移供白衣善友者紛然意皆源流此時然李衛公能俾所部之民不渡蒜山而北數十年來江淮之民乃渡蒜山而南趨於本府假白衣善友以自名豈惟規避王徭又誑誘眾人之衣食外以資給浮屠中又自爲姦利衛公有鬼能無遺恨乎會要長慶三年徳裕奏應百姓厚葬及於道途盛陳祭奠兼設音樂等閭裏編甿罕知教義生無孝養可紀歿以厚葬相矜器備僭差祭奠奢靡仍以音樂榮其送終或結社相資或利息自辦生業儲蓄以之皆空習以爲常不敢自廢人戶貧破抑此之由今百姓等喪葬祭奠並不許以金銀錦繡爲飾及陳設音樂其葬物涉於僭越者並勒毀除結社之類任充死亡喪服糧食等用伏以風俗之獘誠宜攺張緣人心同莫有循守才知變革尋則隳違臣今已施行人稍知勸若後人不攺風化必淸寶歷二年亳州浮屠詭言水可愈疾號曰聖水轉相流聞南方之人率十戶僦一人使往汲擬取之時病者斷葷血危老之人率多死水斗三十千取者益它汲轉鬻於道互相欺訹百姓渡江者日數十百人徳裕嚴勒津邏捕絕者具奏言昔吳有聖水宋齊有聖火事皆妖妄臣於蒜山渡已加捉搦若不絕其根本終恐無益黎甿通典揚州人性輕揚而尙鬼好祀長淮大江皆可拒守永嘉之後帝室東遷衣冠違離多所萃止藝文儒術斯爲之盛今𨿽閭閻賤品處力役之際吟詠不輟蓋因顏謝之風扇焉寰宇記於潤州云吳越之君皆好勇故其人好用劍自永嘉南遷斯爲帝鄕人性禮遜謙謹婚嫁喪葬雜用周漢之禮

攻守形勢敍﹝缺﹞齊志南徐州鎭京口吳置幽州牧屯兵在焉丹徒水道入通吳會孫權初鎭之爾雅曰絕髙爲京京城因山爲壘望海臨江緣江爲境似河內郡內鎭優重吳孫權赤烏八年遣校尉陳勛將屯田及作士三萬人鑿句容中道至云陽西城【鑿句容中道至云陽西城○﹝鈔本道字下有自小其三字﹞案景定建康志卷十九破岡瀆注引建康實錄與此志所言正同而無自小其三字鈔本有此三字則上下文義不貫元志卷七所引亦無此三字今刪】通會巿作邸閣獻帝春秋云劉備至京謂孫權曰吳此去數百里卽有驚急赴救爲難將軍無意屯京乎權曰秣陵有小江百餘里可以安大船吾方理水軍當移據【吳先都京後都建鄴京口亦謂之京】黃初中魏人來寇曹丕出廣陵臨大江兵十餘萬旌旗數百里帝使諸將謀以拒守將軍徐盛設計自武昌至京口烽煙相望【廣陵京口對岸吳時疆界殊狹長江之外非其所有故沿江守備特嚴考吳志載庾闡楊都賦注曰烽火以炬置孤山頭皆相望或百里或五十三十里寇至則舉以相告一夕可行萬里孫權時合暮舉火於西陵皷三竟達吳郡南沙按宋志南沙吳名沙中晉以爲縣宋南沙曲阿等縣皆隸晉陵】吳使孫河屯京城河因赴宛陵爲嬀覽所殺其子韶年十七收河餘眾繕京城起樓櫓以禦敵孫權聞亂引兵歸吳夜至京城下營試攻驚之兵皆乘城傳檄備警讙聲動地權使人諭止明日見韶甚器之拜爲校尉食丹徒曲阿二縣自置長吏一如河舊韶爲邊將數十年得士卒死力常以警疆場遠斥候爲務先知動靜而爲之備故鮮有敗焉魏人撤兵遠徙江淮之地不居者各數百里權稱尊號自武昌還建鄴韶乃朝見權問靑徐諸屯要害遠近人馬眾寡魏將帥姓名韶盡識之乃加領幽州牧晉郗鑑咸和元年刺徐州蘇峻反鑑將赴國難遣夏候長等間行謂溫嶠曰今賊謀欲挾天子東入會稽宜先立營壘屯據要害防其越逸斷賊糧運然後靜鎭京口淸壁以待賊攻城不拔野無所掠不百日必自潰矣嶠深以爲然及陶侃爲盟主鑑率眾渡江與侃會於茄子浦會王舒虞潭戰不利鑑與後將軍郭默還丹徒立大業曲阿庱亭三壘以拒賊賊將張健來攻大業城中乏水默窘迫突圍而出三軍失色參軍曹納以爲大業京口之捍一旦不守賊方軌而前勸鑑退還廣陵以候後舉鑑責納不忠將殺之會峻死大業圍解及蘇逸等走吳興鑑遣李閎追斬之降男女萬餘口時賊帥聚眾數千浮海鈔東南諸縣鑑遂城京口率眾討平之【庱亭在丹陽縣東與常州武進分界昔孫權射虎傷馬之地韻書庱音醜拯反吳中亭名大業在丹陽縣界漕渠東】蔡謨領徐州刺史聞石季龍於靑州造船數百掠緣海諸縣朝廷以爲憂謨遣徐元等守中州募得賊大白船者賞布千疋小船百匹是時謨統七千餘人所戍東至土山西至江乘鎭守八所城壘凡十一處烽火樓望三十餘處隨宜防備甚有算略【土山與蒜山相屬江乘實南瑯邪郡寄治自東至西防守如此嚴密則蔡謨鎭京口之規模可想】劉牢之代王恭鎭京口時楊佺期桓元將兵逼京師牢之率北府之眾馳赴京師次於新亭元等受詔退兵牢之還鎭京口隆安中孫恩浮海奄至丹徒戰士十萬樓船千艘建康震駭牢之東討自山陰使劉裕由海鹽來援裕兵不滿千人涉遠疲勞而丹徒守軍莫有鬭志恩率眾皷噪登蒜山居民皆荷檐而立裕率所領奔擊大破之投崖赴水死者甚眾恩狼狽僅得還船浮海北走郁洲裕略戰大破之元興初劉裕破盧循何無忌潛勸裕於山陰起兵討桓元土豪孔靖曰不如待其已篡於京口圖之裕從之劉邁弟毅家於京口亦與無忌謀討元無忌告裕遂與毅定謀裕托以遊獵與無忌收合徒眾得百餘人詰旦京口城開無忌著傳詔服稱敕使徒眾隨之卽斬桓修以徇眾推劉裕爲盟主總督徐州事以孟昶爲長史守京口義軍斬元驍將吳甫之進至羅落橋又斬皇甫敷元大懼使桓謙屯東陵裕與毅等進突謙陣軍大潰元走裕入建康屯石頭城何無忌爲盧循敗於尋陽劉裕方北伐至下邳聞之慮京邑失守捲甲兼行過江至京口眾乃大安裕至建康募人爲兵治石頭城盧循至淮口中外戒嚴裕屯石頭諸將各有屯守裕子義隆始四歲裕使咨議參軍劉粹輔之鎭京口宋文帝元嘉二十六年幸丹徒謁京陵大赦三月乙丑詔曰京口肇祥自古著符近代襟帶江山表裏華甸經塗四達利盡淮海城邑髙明土風淳壹苞總形勝實惟名都故能光宅靈心克昌帝業頃年嶽牧遷回軍民徙散廛裏廬宇不逮往日皇基舊鄕地兼蕃重宜令殷阜式崇形望可募諸州樂移者數千家給以田宅並蠲復髙祖遺詔京口要地去都邑密邇自非宗室近戚不得居之劉延孫與帝室本非同宗不應有此授時司空竟陵王誕爲徐州上深相畏忌不欲使居京口遷之於廣陵廣陵與京口對岸欲使腹心爲徐州據京口以防誕故以南徐授延孫齊永泰元年王敬則反邱仲孚爲曲阿令敬則前鋒奄至仲孚謂吏民賊乘勝𨿽銳而烏合易離今若收船艦鑿長崗埭瀉瀆水以阻其路得畱數日臺軍必至如此則大事濟矣敬則軍至值瀆涸果頓兵不得進五月詔左興盛劉山陽胡松築壘於曲阿長岡沈文季爲持節都督屯湖頭備京口路敬則急攻興盛山陽二壘臺軍不能敵欲退而圍不開各死戰胡松引騎兵突其後白丁無器仗皆驚散敬則軍大敗隋軍濟江陳護軍將軍樊毅謂僕射袁憲曰京口采石俱是要所各領銳卒數千金翅二百都下江中上下防捍如其不然大事去矣諸將咸從其議會施文慶等寢隋兵消息毅遂不行【詳見雜錄】唐劉展之叛江淮都統李峘與副使潤州刺史韋儇浙西節度使侯令儀屯京口展素有威名馭軍嚴整淮東節度使鄧景山爲展軍所擊眾潰展引兵入廣陵峘辟北固爲兵場插木以塞江口展軍於白沙設疑兵於瓜洲多張火鼓若將趨北固者如是累日峘悉銳兵守京口以待之展乃自上流濟襲下蜀犯潤升上元二年正月田神功使範知新等將四千人自白沙濟西趨下蜀自將三千人軍於瓜洲濟江展將步騎萬餘陳於蒜山神功以舟載兵趨金山會大風不得渡還軍瓜洲而知新等兵已至下蜀展遂敗李希烈之亂韓滉爲鎭海軍節度使乃閉關梁禁牛馬出境毀道佛祠修塢壁起建鄴抵京峴樓雉相望以爲朝廷有永嘉南狩事造樓船三千柁以舟師由海門大閱至申浦乃還時陳少遊在揚州以甲士三千臨江大閱滉亦總兵臨金山與少遊會焉【申浦在常州江陰界通江以春申所封之地得名】南唐盧絳畫策詣後主上疏陳京口至澗壁數要衝之地宜立柵屯戍廣設備禦利害數十事陳喬因表爲本院承旨使督百卒任所陳利便經營制置頗見幹績俄轉沿江諸營兵馬監押兼巡檢絳於是召募士卒少年便於舟楫狎習水道者得馬雄等數十人立爲偏裨校使督卒伍日習水戰節以金鼓麾以旗幟部分次序進槳退棹旋運如飛皆如節制時有一舟應節稍遲卽斬其長復試之可使溯逆流蹈巨浪累於海門遮獲越人船舫百餘艘鹽數萬石獻於金陵後主賞其功拜上柱國後授淩波軍都虞候及王師攻秦淮口水柵絳數引戰棹破之江南諸將忌絳功名出已右說後主遣絳出援丹陽絳自金陵率所部舟師八千計百艘爲八字列陣而行突圍曹彬等識絳所部開圍出之旣至京口捨舟登岸麾兵三戰越人三北其圍遂解乃以爲潤州節度使開寶八年九月王師初起江南以京口要害當得良將侍衛都虞候劉澄舊事藩邸國主尢親任之擢爲潤州畱後及吳越兵至國主尋命盧絳自金陵來救吳越兵少卻絳方入城圍復合平潤州李煜欲出降陳喬張洎以爲金湯之固未易取潤平始謀遣使入貢求緩兵九年正月曹彬遣郭守文以煜來歸建炎三年二月癸丑金兵至瓜州詔以呂頤浩爲資政殿學士充江浙制置使又命奉國軍節度劉光世守鎭江府丁巳頤浩除簽書以精兵二千回鎭江節制劉光世以下捍瓜州渡九月江淛制置使韓世忠駐軍江陰宰執請以鎭江隸世忠而常蘇圖山諸處控扼官軍並隸禦營使司上曰善四年四月兀朮入寇回至鎭江韓世忠已提兵駐揚子江焦山以邀之時敵眾數萬世忠戰士才八千敵遣使與世忠約日會戰世忠募海船百餘艘進泊金山下仍植一旗書姓名表其上預命工煆鐵相聯爲長綆貫一大鉤徧授諸軍之彊健者平旦敵擁千舟噪而前比合戰世忠分海船爲兩道出其背每縋一綆則曳一舟而入敵不得渡復遣使願還所掠及獻馬五千世忠不聽時撻辣所遣之兵在儀眞江之南北兩岸皆敵眾而世忠據中流與之相持敵以輕舸絕江而遁世忠曰窮寇勿追先是世忠視鎭江形勢無如龍王廟者敵來必登此望我虛實因遣將蘇徳以二百卒伏廟中又遣三百卒伏江岸遣人於中望之戒曰聞江中鼓聲岸下人先入廟中人繼出數日敵至果有五騎趨龍王廟廟中之伏聞鼓聲而出五騎者振策以馳僅得其二有人紅袍白馬旣墜而跳馳得脫詰二人者云卽兀朮也是舉也俘獲殺傷甚眾敵所遺輜重山積又獲龍虎大王舟千餘艘紹興八年五月樞密副使王庶措置江淮遂移張俊下張宗顏將七千人軍淮西巨帥古將三千人屯太平州分韓世忠二軍屯天長泗州使緩急互爲聲援以劉錡軍鎭江爲江左根本三十一年金兵號百萬犯瓜洲淮南制置劉錡退屯鎭江而錡病已劇李橫劉汜等不利上以禦營宿衛使楊存中措置守江中書舍人虞允文亦自建康馳至鎭江時江岸有車船二十四艘敵巳瞰江恐臨期不堪駕用存中允文同淮東總領朱夏卿鎭江守臣趙公稱相與臨江按試命戰士踏車船徑趨瓜洲將迫岸復回敵兵皆持滿以待其船中流上下回轉如飛敵眾相顧駭愕曰南軍有備如此遂殺亮而退師嘉定鎭江志卷四

田賦【田賦○﹝鈔本此後有明朝以下一葉余﹞案明時事不但嘉定志不應載卽至順志亦不應載而鈔本二志內均有明時之事﹝至順志卷十五有明時本府一段﹞故嚴氏元照以爲當刪今考乾隆鎭江府誌載丁元吉成化志序云永樂中先伯考蘭室先生續修之又卷三十七儒林門云丁禮字思敬丹徒人以耆年辟知南陽府所著有郡誌三餘集蘭室吟稿據此則永樂鎭江志乃丁禮之所撰也﹝嘉慶丹徒縣誌卷三十二書目類有明丁禮鎭江府誌卷五戶口類云右永樂成化二志皆與元志不合則永樂志爲丁禮所撰審矣﹞鈔本此段述明朝事一葉中四言永樂三年分﹝下文課程門內有明朝事一段亦四言永樂三年分﹞則丁氏之撰志必在永樂三年矣據十駕齋養新錄永樂大典成於永樂五年疑嘉定至順永樂三志皆在大典之中後人鈔嘉定至順志者誤收入永樂志數條耳﹝張氏鑑云京口耆舊傳王萬全子遇見科舉類而耆舊傳內無科舉類此必元志原文永樂大典混收入耆舊傳也然則永樂志混入嘉定志至順志其致誤之由亦若是耳﹞惟永樂志亦久失傳棄之究屬可惜故今於二志內言明事者歸於附錄之內俾時代不致混淆而明志之僅存者亦不致於湮沒焉】敍﹝缺﹞

屯田三朝史誌云江淮兩浙承僞制皆有屯田免役後多賦與民輸租第存其名則其來久矣紹興元年二月己巳詔遣吏部郎官益都仇悆往鎭江府究乏糧之實上謂宰執曰劉光世一軍月費廩給萬數如此宜速爲屯田之計祥符圖經載丹徒丹陽金壇延陵四縣屯田凡大麥一千一百二十七石【丹徒縣五百五十九石丹陽縣三百八十三石金壇縣九十八石延陵縣八十七石】小麥六百三十九石【丹徒縣二百五十六石丹陽縣二百七十四石金壇縣五十五石延陵縣五十四石】絲八千九百二十兩【丹徒縣二千九十八兩丹陽縣二千八百一十二兩金壇縣三千二百九十一兩延陵縣七百一十九兩】綿一百一十八兩絹五疋綢三疋羅一疋麻皮一十四觔又租麻皮七千五百二十觔大麥五百四十九石小麥二百八十八石【以上八色皆出丹徒縣外三縣無】又粳米一萬四千二百一十三石【丹徒縣二千六百二十八石丹陽縣二千八百二十一石金壇縣二千四百八十九石延陵縣六千六百七十三石合四縣以較總數尙餘三百九十八石】錢二十六貫【丹徒縣六百丹陽縣一十七貫七百金壇縣七貫七百】今丹徒丹陽金壇三縣元管屯田一十六萬一千六百五十畝【畸數不書】計租米二萬三千二百一十二石除已佃外尙有未佃之數【丹徒縣元管一萬二千六百七十五畝租米二千八百一石今已佃田一萬二千二百八十九畝租米二千七百三十石餘未佃丹陽縣元管三萬八千四百八十五畝租米七千四百九十四石今已佃田三萬一千五百五十六畝租米六千一百五十石餘未佃金壇縣元管一十一萬四百八十八畝租米一萬二千九百一十七石今已佃田一十萬三千一百九十一畝租米一萬一千三百三十六石餘未佃】官莊營田乾道庚寅三縣營田稻子共一千八百四石今丹徒縣營田夏料【今丹徒縣營田夏料○【鈔本此段後有今丹徒縣營田夏料一段】案此一段三行有餘共一百二十餘字鈔本下文又有一段與此全同必系傳寫重復今刪】【錢八百四貫大麥二百五十一石】秋料【錢一千二百三十貫稻子五百八十六石】丹陽縣營田夏料【錢二千一百九十六貫大麥二百九十三石】秋料【錢四千四百三十八貫稻子二千九百四十六石】金壇縣營田夏料【錢六百二十九貫大麥一百三十六石】秋料【錢一千五百二十二貫稻子一千一百四十二石】

軍田【軍田○﹝鈔本作軍營﹞案卷十兵防詳言軍營之制不應復見於此且此處敍及正文但言田不言營又總目爲田賦則此當作軍田審矣】建炎間洞庭楊太最爲劇盜太年幼爲麼故曰楊麼其後張浚嶽飛平之收伏楊麼等敗殘之軍無所歸著遂以逃荒之田令其力農時號楊麼子軍因名軍莊後軍兵撥附大軍其田召農民爲之耕種今東西兩莊共田七千六百一十四畝置監莊一員專委縣尉提督莊課每歲夏秋二料檢收檢放不定東莊夏料【大麥田六百五十畝小麥田六百三十三畝】秋料【稻田二千七十六畝大豆田五百三畝蕎麥田一百六十二畝】西莊夏料【大麥田一百八十八畝小麥田四百一十一畝】秋料【稻田二千八百四十七畝大豆田七十三畝蕎麥田六十五畝】

職田敍﹝缺﹞丹徒縣夏料【租絲一百七十三兩大麥一十石小麥八十一石】秋料【租米一千八石】丹陽縣夏料【租絲一百八十二兩租錢五貫大麥一石小麥五十九石】秋料【租米八百四十一石】金壇縣夏料【租絲一十三兩小麥八十三石】秋料【租米一千一百一十三石】知軍府事丹徒縣【租絲三十四兩小麥三石租米一百五十八石】丹陽縣【租絲五十四兩租米一百四十六石】通判南廳丹徒縣【租米七石】金壇縣【租米一百一十二石】通判北廳丹徒縣【租絲二十一兩小麥一石租米一百石】丹陽縣【租米八十八石】鈐轄丹徒縣【租米三十八石】丹陽縣【租米一十七石】金壇縣【租米五十一石】簽判丹徒縣【大麥三石租米五十五石】丹陽縣【小麥一石租米一十九石】金壇縣【小麥三石租米三十四石】教授丹陽縣【小麥三石絲七兩租米八石】金壇縣【小麥三石租米一十八石】節推丹徒縣【絲四兩租米八石】丹陽縣【小麥八石絲四兩租錢五貫租米九十九石】金壇縣【小麥三石租米一十一石】察推丹徒縣【絲二十九兩租米八十一石】金壇縣【租米六石】知錄兼羅務丹徒縣【絲二十二兩小麥二石租米七十三石】司理丹徒縣【租米六十一石】司法丹徒縣【小麥三石租米五十九石】金壇縣【租米一十四石】監倉丹徒縣【租米一十石】金壇縣【租米八石】監稅東廳丹徒縣【絲三兩大麥一石小麥六石租米一十六石】監稅西廳丹徒縣【絲八兩大麥二石小麥一十一石租米五石】監酒東廳丹徒縣【租米三十二石】監酒西廳丹徒縣【大麥一石租米二十三石】金壇縣【租米三十石】江口監稅金壇縣【租米五十六石】都監丹陽縣【小麥八石租米九十一石】監押丹徒縣【絲七兩小麥七石租米三十石】丹徒知縣【小麥一十四石大麥一石租米九十一石】縣丞【小麥三石絲一十二兩租米五十二石】簿尉【絲三十三兩小麥四石租米二十三石】丹陽縣【大麥一石小麥一石租米三十七石】監務【小麥八石租米三十三石】西津巡檢【租米二十二石】丹陽縣【租米一十七石】金壇縣【租米三十石】圌山巡檢【絲一十兩小麥一十六石租米二十二石】大港監鎭【租米一石】金壇縣【租米一百四石】丁角監鎭【租米七石】金壇縣【租米五十二石】丹陽知縣【絲二十六兩小麥七石租米九十七石】縣丞【絲二十八兩小麥一十五石租米六十八石】主簿【絲二十八兩租米五十二石】縣尉【絲二十四兩小麥九石租米二十九石】監務【租米二十石】經山巡檢【租米七石】延陵監鎭【租米四十四石】延陵巡檢【絲八兩小麥三石】金壇縣【絲一十三兩租米九石】金壇知縣【小麥二十一石租米一百五十四石】縣丞【小麥二十二石租米一百二十七石】主簿【小麥九石租米八十石】縣尉【小麥八石租米四十七石】監務【小麥一十石租米四十五石】嘉定鎭江志卷五賦稅

總目缺【田賦○﹝鈔本無此二字﹞案卷四卷五俱以田賦爲總目卷四之子目凡三﹝屯田軍田職田﹞皆言田者也卷五之子目凡十﹝土貢錢監寬賦常賦和買經總制錢免役錢均役課程坊場河渡﹞皆言賦者也則卷五之首必當有田賦二字】

土貢敍﹝缺﹞唐地理誌潤州土貢衫羅水絞魚口繡葉花紋等綾火麻布竹根黃栗伏牛山銅器鱘鮓元和郡縣圖志開元貢雜藥紋綾賦絲紵布通鑑興元元年鎭海節度使韓滉遣使獻綾羅四十擔詣行在元和郡縣圖志貞元以後觀察使王緯李錡相繼兼領鹽鐵使務其進奉與楊益相比元和以後稍革之潤州類集有羅隱鎭海軍所貢詩敬宗時詔浙西上造銀盝妝具二十事時李徳裕刺潤州兼觀察浙西奏綾紗等物猶是本州島島島所出金銀不出當州皆須外處回巿昨奉宣令進盝子計用銀九千四百餘兩其時貯備無二三百兩乃諸頭收巿方獲制造上供昨又奉宣旨令進妝具二十件計用銀二萬三千兩金一百三十兩尋令並合四節進奉金銀造成兩具進納訖今差人於淮南收買旋到旋造深憂不迨時準赦不許進獻踰月求貢使者相繼徳裕訴而諷之時又詔浙西令織定羅紗袍段及可幅盤絳繚綾千疋徳裕復奏言太宗時使至涼州見名鷹諷李大亮獻之大亮諫止賜詔嘉嘆元宗時使者於江南捕鵁鶄翠鳥倪若水言之卽見褒納二祖有臣如此今獨無之且元鵝天馬盤絳掬豹文彩怪麗惟乘輿當禦今廣用千疋臣所未諭昔漢文身衣弋綈元帝罷輕纖服故仁徳慈儉至今稱之願陛下近師二祖容納遠思漢家恭約裁賜節減則海隅蒼生畢受賜矣寰宇記潤州貢方紋綾水波綾羅綿絹神宗朝王巖叟奏臣伏以陛下卽政之初宜示儉薄爲天下先臣竊知四方貢獻甚有非國朝舊例出於繼增而創起者所在不能無擾如定州之花綾祁州之花絁臣所見而知之者婺州之細花羅潤州之大花羅臣所聞而知之者臣見聞之所不及若此類必多伏望詔皆停貢庶成儉朴之風以隆盛徳紹興四年十一月辛卯上謂宰執曰韓世忠近得鱘魚鮓朕戒之曰艱難之際朕不厭菲食當立功報朕而貢口味非愛君之實也已卻之沈與求曰陛下示以好惡如此諸將敢不用命三十一年十二月壬戌上謂宰執曰前日過平江府守臣進洞庭柑卻之今過常潤兩郡俱無所獻必是聞風而罷也朕意無他正恐受之則後來所歷之郡必競爲奢侈有過於柑子者矣陳康伯等因贊此非獨仰識陛下盛徳又以見聖慮之深遠也【時上親徵回自鎭江】憲謹釋曰蠙珠曁於橘柚錫貢載於夏書君上之奉未爲過也帝以慈儉爲寶物𨿽至微猶且卻之邊將守臣疇敢不承休命視前代詔索脂盝繚綾於潤至守者奏疏千百言而後詔停奚啻穹壤之異帝業中興卓冠前古信夫今歲貢綾十疋羅十疋大禮銀五百兩聖節銀三百兩羅三百疋絹三百疋

錢監【銀冶附】敍﹝缺﹞唐食貨志銀銅鐵錫之冶一百六十八陜宣潤饒衢信五州銀冶五十八銅冶九十六鐵山五錫山二鉛山四開元二十六年宣潤等州初置錢監天寶十一載揚潤宣鄂蔚鑄鑪皆十宋﹝缺﹞

寬賦敍﹝缺﹞晉武帝紀寧康二年詔晉陵遭水之縣尢甚者全除一年租布其次聽除半年受振貸者卽以賜之【時晉陵郡正治丹徒】宋文帝紀元嘉四年詔蠲丹徒今年租布元嘉十七年詔前所給揚南徐二州百姓田糧種子應督入者悉除半今半有不收處都原之凡諸逋債優量申減元嘉二十一年詔比年谷稼傷損淫亢成災亦由播殖之宜尙有未盡南徐兗豫及揚州浙江西屬郡自今悉督種麥以助闕乏元嘉二十六年詔復丹徒縣僑舊今歲租布之半詔曰京口肇祥自古可募諸州樂移者數千家給以田宅並蠲復孝武帝紀孝建元年始課南徐州僑民租大明五年夏四月戊戌詔南徐兗二州去歲水潦傷年民多困窶逋租未入者可申至秋登前廢帝紀大明八年冬十月庚辰原除揚南徐州大明七年逋租齊髙帝紀建元元年詔長蠲南蘭陵租布武帝紀永明四年五月癸巳詔揚南徐二州今年戶租三分二取見布一分取錢來歲以後遠近諸州翰錢處並減布直疋準四百依舊折半以爲永制明帝紀建武二年三月戊申詔南徐州僑舊民丁多充戎旅蠲今年三課梁武帝紀大同十年三月甲午輿駕幸蘭陵謁建陵辛丑至修陵壬寅詔曰朕自違桑梓五十餘載今國務小間始獲展敬園陵故鄕老少接踵遠至可加頒賚所經縣邑無出今年租賦監所責民蠲復二年因作還舊鄕詩庚戌幸回賓亭宴帝鄕故老及所經近縣奉迎候者少長數千人各賚錢二千按天監元年攺南東海爲蘭陵郡則駕幸蘭陵正是京口陳宣帝紀大建十二年詔亢旱傷農畿內爲甚其東海等十郡積年田稅祿秩並各原半其丁租半申至來歲秋登按陳永定二年廢南蘭陵郡復爲東海郡唐會要貞元八年八月詔令京兆少尹韋武往楊楚廬壽滁潤蘇常湖等州宣撫應百姓因水不能自存者委宣撫使賑給死者各加賜物在官爲收斂埋瘞其田苗所損委宣撫使與所在長吏速具聞奏災傷之後切在撫綏食貨志朱泚旣平府藏盡虛諸道常賦之外進奉不息鎭海節度使王緯李錡皆徼射恩澤以常賦入貢名爲羨余至代易又有進奉憲宗紀元和二年十月己卯免潤州今歲稅通鑑元和二年十一月李錡誅有司籍錡家財輸京師裴垍李絳上言以爲李錡僭侈刻剝六州之人以富其家陛下閔百姓無告討而誅之今輦其金帛以輸上京恐遠近失望願以逆人資財賜浙西百姓代今年租賦上嘉嘆久之卽從其言本紀元和四年十一月癸卯朔浙西蘇潤常州旱儉賑米二萬石會要元和六年十月詔諸道都團練使足修武備以靜一方而別置軍額因加吏祿亦旣虛設頗爲浮費潤州鎭海軍使額宜停所收使以下俸料一事以上各委本道充代百姓缺額兩稅崔郾本傳爲浙西都團練觀察使料民等第籍地沃瘠均其徵賦一其徭役民有宿逋不可減於上供者必代輸之宋淳化五年兩浙轉運使曾致堯言去年湖州督稅及程蘇常潤皆有逋負請行賞罰以勸懲之太宗以刻薄之政皆俗吏所爲又江浙頻年水災蘇常潤尢甚七月丁卯詔致堯倍加安撫不可搔擾民或失所罪有歸焉憲謹釋曰財賦出於民者也監司督郡郡督之縣縣督之民民力其困矣致堯以督賦稽期請罰及官吏太宗不特不允其請且戒之曰民或失所罪有歸焉戒敕之辭不費寬卹之意無窮於乎仁哉會要咸平元年十一月兩浙轉運司請出常潤州廩米十萬石振糶從之長編咸平五年十一月左藏庫監官郭守素言淮南升潤州綢絹價髙望不給冬服畱充郊祀賞給可獲數倍之利上曰朝廷方覃大慶豈復規小利也罷之實錄政和三年三月甲戌詔潤州丹徒丹陽兩縣災傷放稅及七分以上常平賑貸在法至三月終罷緣今歲有閏田事必晚饑民可閔與展至四月紹興戊寅守臣祕閣鄭作肅以丹陽縣浚練湖占民田數十頃未嘗豁除二稅奏蠲之三縣合納布豆舊每歲折估增多民以爲病紹興間湯鵬舉爲兩浙運使奏請一依戶部經界所定豆每斗折錢二百三十布每疋折錢二貫三縣合催畸零稅總爲錢三千餘貫被擾者數萬家淳熙中守臣祕撰耿秉下令蠲之而代以公帑之贏民至今思之三縣合納大小麥每開場時折估歲增一歲嘉定攺元守臣趙師睪廾約以中制每小麥一斗折錢四百大麥一斗折錢二百具申朝省刊石府治永爲定制邦人徳之三縣各有碑記其事

常賦【常賦○﹝鈔本此行後有夏稅以下數葉﹞案鈔本自夏稅以下二葉余乃元志之文﹝大字內所言鎭南王及大司徒阿你哥皆元時之人而子注內所言至順三年尢其確證﹞自至元十三年以下一葉余亦元志之文﹝所言至元大徳至大延佑至治泰定天歷皆元之年號﹞今皆移入元志﹝嚴氏元照云恐是元志張氏鑑云至順志轉不載其詳疑亦有佚脫非完書矣﹞又自嘉熙二年以下一葉其中所載年號如嘉熙寶佑景定皆在嘉定以後張氏據此謂是咸淳志今從其說移入附錄內至徳佑元年以下數行張氏謂徳佑又在咸淳以後詳其義例又不似元志未能詳也今考元志卷六公田租米條後載皇慶二年金壇縣申文內引徳佑元年謝太后詔與此段約同惟少先帝幼沖居簡軍國惟所專制及使吾與嗣君坐受其禍數語蓋元時以宋爲勝國故先帝嗣君等字不便列入公牘而此段全錄其詔而不刪故張氏以爲不似元志惟是旣非宋志又非元志此數行幾於無處安放以意揣之疑永樂志之文也今移入附錄之內】敍﹝缺﹞

夏稅【夏稅○﹝鈔本此行前有均役以下十數行﹞案宋志元志俱有常賦門宋志之常賦爲田賦之子目元志之常賦爲賦稅之子目二者大略相同元志旣以夏稅秋稅爲常賦之小子目則宋志夏稅秋稅亦爲常賦之小子目不應以均役一門橫隔之也今將均役以下十數行移至免役錢之後俾各從其類焉】太常博士許載吳唐拾遺錄云【大常博士許載吳唐拾遺錄云○﹝鈔本太常博士作絹紬綿按﹞案戴氏守梧云下文述夏稅之目絹紬綿之外尙有絲羅及大小麥鹽錢等物不應獨舉此三者且絹紬綿三字之後忽接以按許載句未免不辭當據容齋隨筆所引攺作太常博士四字今從之】吳順義年中差官興版簿定租稅厥田上上者每一頃稅錢二貫一百中田一頃稅錢一貫八百下田一頃一貫五百皆足陌見錢如見錢不足許依巿價折以金銀並計丁口課調亦科錢宋齊邱時爲員外郎上言江淮之地唐季以來戰爭之所今兵革乍息而必率以見錢折以金銀此非民耕鑿可得也若興販以求之是爲教民棄本逐末耳是時絹每疋巿賣五百綢六百綿每兩十五齊邱請絹每疋擡爲一貫七百綢爲二貫四百綿爲四十皆足陌丁口課調亦請蠲除朝議喧然沮之謂虧損官錢萬數不少齊邱致書於徐知誥知誥行之至是不十年閒野無閒田桑無隙地通鑑載於天佑十五年祥符圖經載四縣夏稅絹二千六百四十二疋【丹徒縣八百五十九疋丹陽縣四百九十三疋金壇縣七百八十五疋延陵縣五百五疋】羅一千疋【丹徒縣三百八十七疋丹陽縣三百三十五疋延陵縣二百七十八疋金壇縣無】絲二千七十九兩【金壇縣九百八十二兩延陵縣一千九十七兩丹徒丹陽兩縣無】綢一千四百三十九疋【丹徒縣二百一十四疋丹陽縣一百六十四疋金壇縣九百六疋延陵縣一百六十五疋】綿六萬三千三百五十六兩【丹徒縣一萬八千二百一十七兩丹陽縣二萬四百七十二兩金壇縣一萬六千五百六兩延陵縣八千一百六十一兩】錢一千六百一十貫【丹徒縣五百三貫丹陽縣一百八十貫金壇縣五百二十三貫延陵縣四百四貫】大小麥各七千一百二十二石【丹徒縣各一千七百七十九石丹陽縣各二千二百五十九石金壇縣各二千二百六十二石延陵縣各八百二十二石】鹽錢八千一百一貫【丹徒縣一千五百八十九貫丹陽縣二千四百八十六貫金壇縣二千九百二貫延陵縣一千一百二十四貫】鹽絹三千五百五十四疋【丹徒縣九百五十一疋丹陽縣一千五十六疋金壇縣一千八十七疋延陵縣四百六十疋】鹽腳錢一十七貫七百【丹徒縣四貫七百丹陽縣五貫三百金壇縣三貫九百延陵縣三貫三百】今丹徒縣夏稅【絹二千一百八十疋內丁絹八百三十疋於開禧三年內奉旨蠲放住催外實合催絹一千三百五十疋羅四百三十六疋綿二萬二千六百五十三兩絲五千二百四十九兩鹽見腳錢二千五百九十八貫大麥三千四百三十四石小麥三千二百四十三石麻皮二千九十二觔租錢一十三貫】丹陽縣【絹二千一百九十九疋羅五百六疋綿二萬三千四百三十九兩絲四千二十三兩鹽見腳錢三千五百九十八貫大麥三千二百一石小麥三千三十四石租錢一十貫】金壇縣【絹四千五百九十五疋羅一百一疋綿二萬二千六十三兩絲六千八十九兩鹽見腳錢七千七百六貫大麥三千一百一十七石小麥三十七石】

秋稅敍﹝缺﹞祥符圖經載四縣秋稅粳米五萬二千二百七十三石【丹徒縣二萬一千六十八石丹陽縣一萬六千六百十四石金壇縣一萬一千一百四十八石延陵縣四千三百四十二石合四縣以較總數尙餘八百九十九石未詳】糯米五千九百九十二石【丹陽縣二千一百九十九石金壇縣二千八百一十九石延陵縣九百七十四石丹徒縣無】大豆五千八百五十三石【丹陽縣二千二百五十五石金壇縣二千六百八十石延陵縣九百一十八石丹徒縣無】鹽米二萬四百九十六石【丹徒縣六千五百六十七石丹陽縣六千六百四十二石金壇縣五千三百二石延陵縣一千九百七十四石合四縣以較總數尙少一十一石】蘆廢五萬一千六百六十領【丹徒縣一萬七千四百四十領丹陽縣一萬八千三百一十一領金壇縣一萬三千一百六十領延陵縣四千七百三十領合四縣以較總數尙餘一千九百八十領】稅布六千三十八疋【丹徒縣一千三百七十四疋丹陽縣一千六百九十四疋金壇縣一千八十三疋延陵縣一千八十七疋】折科布一千一百一十三疋【皆出丹徒縣外三縣無】今三縣秋稅除經界逃閣等外粳米一十萬九千六十七石糯米六千五百七十七石【糯米六千五百七十七石○【鈔本七十七作七十八】案張氏鑑云至順志引作七十七石以注中所載合計作七爲是今從之此外總數散數之不合者亦復不少以其無他書可證難於攺訂今姑仍其舊焉【祥符圖經所載之總數散數往往不合宋志亦云未詳蓋數目本易誤也】】豆六千二百七十石布六千八百五十三疋【元額有丁布二千六十一疋於開禧三年蠲放】廢七萬五千六十領白水灘租錢一百一十六貫【廢七萬五千六十領白水灘租錢一百一十六貫○【鈔本是小字】案張氏鑑云至順志引作大字此誤並入注今從其說攺爲大字【張氏又云余亦多誤並當依至順志分析爲是蓋下文丹徒縣三字鈔本復誤爲小字也今亦從其說攺爲大字】】丹徒縣【粳米三萬七百九十七石糯米三百八十石豆三百五十九石布一千二百六十四疋廢二萬二千六百三十八領白水灘租錢一百八貫】丹陽縣【粳米四萬四千二十一石糯米二千五百九十七石豆二千五百二十七石布一千一百四十二疋廢三萬四千四百八十領白水灘租錢七貫】金壇縣【粳米三萬四千二百四十七石糯米三千六百石豆三千三百八十三石布四千四百四十六疋廢一萬七千九百四十一領】

和買咸平二年戶部判官馬元方建言方春民間乏絕請預給庫錢約至夏秋令輸絹於官詔下其法於諸路率一縑給錢一千時人便之其後或不以錢而以鹽後又給錢三分而以七分折鹽又其後則鹽與錢不復給而與兩稅均輸矣今三縣和買絹九千九百三十八疋丹徒縣【三千五百疋】丹陽縣【三千九百三十八疋】金壇縣【二千五百疋】

經總制錢宣和初盜起睦州兩浙用兵陳亨伯爲經制使乃以公家出納錢若賣酒鬻糟商稅牙稅樓店等錢量取其贏別歷收附以供移用謂之經制錢及翁彥國爲總計使後仿其法謂之總制錢經總制錢之有額此其始也今本府每歲經總制錢一十一萬七千七十五貫盡數截撥赴淮東總領所

免役錢熙寧以後有免役錢乾道庚寅三縣夏秋兩料四萬三千二百四十六貫【丹徒縣一萬四千二百八貫丹陽縣一萬二千一百八十二貫金壇縣一萬六千八百五十六貫】今三縣每歲夏秋兩料免役錢四萬四千三百四十五貫【丹徒縣一萬四千四百八貫丹陽縣一萬三千八十一貫金壇縣一萬六千八百五十六貫】官戶不減半役錢二千七百八十六貫丹徒縣丞廳分兩料催

均役敍﹝缺﹞郡當衝要土瘠民貧信使往來差調繁重所貴役簡勞均遞年應辦國信往來合用般擔禮物人夫不踰二千人系丹徒縣官差撥坊郭人戶充應然坊正縣吏不問實用人數多寡徧於諸坊排門差撥閭巷騷然守臣待制史彌堅籍定在城七坊及江口鎭戶口姓名圖寫住止內從例合充般擔人計七千九百三十八戶以嘉定八年北使回程爲始照合差實數每遇應辦止於一坊差撥或一坊人數不足然後差及兩坊若一坊人數尙多差使未徧直候再有應辦以本坊差盡爲度然後及以次坊分上輪下次周而復始居民始獲安迹舊例保頭管夫十名隊頭管五十名以本坊之殷實者爲之坊正一名以本縣合千人爲之凡保頭隊頭皆隸焉上下相維此固無害然隊頭初無輪定資次一番差使則坊正借公行私指射惟意乞取滿其所欲然後別行指差夫坊旣有正熟知保伍隊頭職事可身兼之奚苦別立隊頭重爲民擾自今永免差撥在官旣有責辦於民實爲利益焉

課程【課程○﹝鈔本此行前有上供以下二行此行後有明朝以下十數行﹞案自明朝以下十數行屢言永樂三年固是永樂志之文卽上供以下二行亦與前後文不相聯屬嚴氏元照以爲當刪今從其說移入附錄之內惟是下文宋元嘉以下十數行嚴氏謂另有一目而不知課程二字卽其子目﹝永樂志之有課程門蓋沿宋志之舊不得因永樂志之當刪遂並此二字亦刪之也﹞故仍畱二字於此】敍﹝缺﹞宋元嘉十七年詔揚南徐二州估稅所在市調多有煩刻山澤之利猶或禁斷役召之品遂及稚弱如此比傷治害民自今咸依法令務盡優允如有不便卽依事別言不得苟趣一時以乖隱卹之旨唐會要貞元九年戶部侍郎張滂奏立稅茶法自後裴延齡專判度支與鹽鐵益殊塗而理矣十年潤州刺史王緯代之理於朱方數年而李錡代之鹽院津堰攺張侵剝不知紀極私路小堰厚斂行人多自錡始大中六年正月鹽鐵轉運使裴休奏諸道節使觀察使收茶商搨地錢並稅經過商人頗乖法理請釐革橫稅商旅旣安課利自厚其年四月浙西觀察使奏軍用困竭乞且依舊稅茶敕旨裴休條疏茶法事極精詳制置之初理須畫一並宜準今年正月敕旨處分宋朝乾道六年五月庚午戶部狀已降指揮自行在至建康府沿路徵稅頗繁可省之今措置臨安府自北郭稅務至鎭江府沿路一帶稅場內地裏接近收稅繁並去處合行省罷庶幾少寬商價詔從之

坊場河渡【坊場河渡○﹝鈔本接上寫不提行﹞案下文分列三縣數目與上文總言鎭江府者不同自當另爲一目】敍﹝缺﹞丹徒縣見管三十四坊每年管催六千五百七十五貫丹陽縣見管五十五坊每年管催七千二百七十八貫金壇縣見管二十坊河渡二處每年管催三千九百八貫嘉定鎭江志卷六

地理﹝三﹞

山川敍﹝缺﹞

山【山○﹝鈔本無此一字﹞案此卷以地理爲總目山川爲子目﹝說見卷一地理條下﹞山水河湖至井泉爲小子目卷八廣福院條下云余見井泉此井泉爲小子目之證﹝井泉旣共爲一目則丹徒縣之中泠泉與丹陽縣之葛洪煉丹井當在一處至於塘之一類當與溪港爲伍乃鈔本列中泠泉於港之後溪之前而列塘於井後皆屬傳寫之誤今悉攺正﹞井泉旣爲小子目則山水以下亦必爲小子目可知今皆一一補入以淸眉目】

丹徒縣京峴山在府治東五里潤州類集云州謂之京鎭京口者因此山寰宇記梁武帝望京峴山盤紆似龍掘其左右爲龍目二湖按類集龍目湖秦時所掘與寰宇記小異蠹齋周孚詩平湖認龍目斷嶺記蜂腰注南徐州記有龍目湖今失其所鶴林寺前山有名胡蜂腰者唐顧云爲隋司徒廟碑地控金甌城臨鐵甕山分荊峴水接蓬瀛曾旼於鮑照陽春登京山行注京一作荊非李徳裕創甘露寺於北固山而祭言禪師文以爲北固乃京峴之一枝王莊定公存與刁經臣詩有二載京峴居過從不獲屢之句注云京峴潤之二山世但以京峴爲一山

北固山卽今府治與甘露寺是世說荀令則嘗登北固望海云𨿽未覩三山便使人有淩雲之意若秦漢之君必當褰裳濡足唐元和郡縣圖志山在縣北一里下臨長江其勢險固因以爲名蔡謨謝安作鎭並於山上作府庫儲軍實劉楨京口記【劉楨京口記○﹝鈔本劉楨作劉損之﹞案戴氏守梧云之字衍損字當作楨記憶太平禦覽所引如此今考禦覽四十六卷北固山內引京口記正作劉楨戴氏之說是也﹝隋書經籍志云京口記二卷宋太常卿劉損撰輿地紀勝亦作劉損之然太平寰宇記等書所引皆作劉楨則損字必楨字之誤也﹞宋元二志引京口記亦多作劉楨此處作劉損之者蓋傳寫之訛耳】回嶺入江垂水崚壁輿地誌天景淸明登之望見廣陵如在靑雲中相去鳥道五十餘里文選謝靈運有從遊京口北固應詔詩寰宇記舊北顧作固字梁髙祖云作鎭作固誠有其語然北望海口實爲壯觀以理而推宜攺爲顧望之顧梁紀大同十年春三月己酉幸京口城北固樓攺名北顧靜惠王宏子正義傳字公威初以王子封平樂侯位太常卿南徐州刺史屬武帝幸朱方正義修廨宇以待輿駕初京城之西有別嶺入江髙數十丈三面臨水號曰北固蔡謨起樓其上置軍實是後頹壞山頂猶有小亭登降甚狹及上升之下輦步進正義乃廣其路傍施欄楯翼日上幸遂通小輿上悅登望久之敕曰此嶺不足須固守然京口實乃壯觀乃攺曰北顧賜正義束帛

壽邱山在城中宋武帝潛龍舊宅基也後封今名

唐頹山在城中今號塘塠山

東山在城東二里亦號花山唐皇甫冉同樊潤州遊東山詩北固多陳迹東山復舊遊蘇子美花山詩寺裏山因花得名花今不見艸縱橫

蒜山在西北三里寰宇記晉安帝時海賊孫恩戰士十萬至蒜山宋武帝眾無一旅橫擊大破之山生澤蒜因以爲名京口記蒜山無峯嶺北臨江潤州類集一說蒜當爲籌算之算周瑜諸葛亮嘗會此山議拒曹操後有赤壁之勝時人謂其多算以爲山名故龜蒙算山詩周郎計策淸宵定曹氏樓船白晝灰顏延年謝莊鮑照許渾詩皆曰蒜山蒜山松林中可卜居蘇軾詩蒜山幸有閒田地招此無家一房客松林今不存矣二翁亭卽蒜山亭無爲集云浮玉僧建亭蒜山之頂丹陽新舊太守林子中希楊次公傑首登之因名二翁亭詩云來陪杖履躡孤峯故老旁觀嘆二翁海上波平千里白江東兵壯萬旗紅雲開云合山頭月潮落潮生渡口風須約蒙莊老仙客憑闌直下看龍宮

黃鶴山在城西南三里建康實錄宋髙祖微時嘗遊京口竹林寺獨臥講堂中上有五色龍章眾僧見之按黃鶴山本名黃鵠山宋衡陽王義季刺南徐長史張邵與隱士戴顒姻通迎顒來止山北有竹林精舍林澗甚美顒嘗憩於此澗太祖每欲見之謂黃門侍郎張敷曰吾東巡之日當燕戴公山也按竹林精舍卽宋武帝微時所遊京口竹林寺今鶴林寺是元丰間曾旼辧圖經之非語見類集而舊志猶兼引寰宇記以爲宋髙祖潛龍時遊息竹林寺黃鶴飛舞其上因名黃鶴山卻不考宋戴顒傳衡陽王刺京口時在宋文帝元嘉九年去宋武遊息之時已久猶謂之黃鵠山是舊志因圖經寰宇記而差矣鶴林寺杜鵑花續仙傳云貞元中外國僧自天臺缽盂中以藥養其根來植此寺周寶鎭浙西一日謂殷七七曰鶴林之花天下奇絕嘗聞能開頃刻花能副重九乎曰可也乃前二日往鶴林寺宿中夜有女子來謂七七曰妾爲上蒼所命下司此花【俗傳花神】非久卽歸閬苑今爲道者開之來日寺僧訝花漸拆至九日爛熳如春後經兵火其花遂亡信歸閬苑矣蘇軾觀菩提寺南漪堂杜鵑花雲南漪杜鵑天下無披香殿上紅氍毹鶴林兵火眞一夢不歸閬苑歸西湖又和陳述古冬日牡丹云當時只道鶴林仙能遣秋花發杜鵑誰信詩能回造化直教霜枿放春妍又安得道人殷七七不論時節遣花開又鶴林神女無消息爲問何由返帝鄕

招隱山在城西南七里元和郡縣圖志獸窟山一名招隱山卽隱士戴顒所居也寰宇記梁昭明曾遊此山讀書因名招隱山今石案古迹猶存戴顒碑在招隱米芾崇寧甲申文唐兵部員外郎李約曾佐李庶人錡浙西幕約初至金陵於錡坐上屢贊招隱寺標致一日庶人宴於寺中明日謂約曰常聞誇招隱寺昨遊宴細看何殊州中李笑曰其所賞者疏野耳若遠山將翠幕遮古松用彩物裹鮏羴涴鹿跑泉音樂亂山鳥聲此則實不如在叔父大廳也庶人大笑虎跑泉在山之東南髙五丈許深廣才數尺旱雨常二尺木相去鹿跑泉二十餘丈按趙次公注蘇軾虎跑泉詩丹徒招隱山有此泉又潤州類集鹿跑泉唐學士蔣防爲之銘眞珠泉在寺之西北山下去寺一里源發於西南山圓濺若貫珠蘇軾遊鶴林招隱詩巖頭疋練兼天淨泉底眞珠濺客忙玉蘂亭唐李衛公觀玉蘂花戲書卽事寄沈大夫注云此花吳人不識因予賞玩乃得此名內苑沈大夫合前有此花每花落空中回旋久之方集庭砌大夫艸詔之暇常邀予同玩故李寄沈詩曰玉蘂天中植金閨昔共窺沈酬李詩曰曾對金鑾直同依玉蘂陰京口集有宋王琪題招隱玉蘂花詩玉蘂花前輩評之詳矣蔡寬夫詩話云李衛公玉蘂花詩此爲潤州招隱山作也碑今裂爲四段在通判廳中而招隱無復此花矣訪之土人皆莫知爲何物或云卽今揚州后土廟瓊花乃自王元之始易其名晏元獻嘗以李善文選注質之云瓊乃赤玉與花不類也周文忠公必大玉蘂辧證跋語云唐人甚重玉蘂故唐昌觀有之集賢院有之翰林院亦有之皆非凡境也予往因親舊自鎭江招隱來遠致一本條蔓如荼蘼種之軒檻冬凋春茂柘葉紫莖再歲始著花久當成木【今荼蘼久則根株合抱玉蘂亦然】花苞初甚微經月漸大暮春方八出須如冰絲上綴金粟花心復有碧筩狀類膽瓶其中別抽一英出眾須上散爲十餘蘂猶列玉然花名玉蘂乃在於此羣芳所未有也宋子京祁劉原父敞宋次道敏求博洽無比不知何故疑爲瓊花【宋祁筆記維揚后土廟有花色正白曰玉蘂王元之愛賞更稱曰瓊花按許愼說文瓊赤色也王不領其義非白花名也劉敞移瓊花詩淮南無雙玉蘂花異時來自八仙家序云自淮南遷東平移后土廟瓊花植於濯纓亭此花土人別號八仙花或謂李衛公所賦玉蘂卽此宋敏求春明退朝錄后土廟瓊花或云自唐所植卽衛公所謂玉蘂】王元之知揚州但言未詳何木俗呼爲瓊花子京何故以誣元之蔡君又引晏同叔之言以爲證甚無謂也劉夢得雪蘂瓊絲之句最爲中的何必拘李善赤玉瓊之注耶【夢得玉蘂詩雪蘂瓊絲滿院春羽衣輕步不生塵之句】按周益公玉蘂花辯證跋語引南史劉杳傳云【按周益公玉蘂花辯證跋語引南史劉杳傳云○﹝鈔本作﹝木右﹞音陣南史劉杳傳所謂﹝木右﹞酒者﹞案至順志卷四土產門山礬注亦引周益公文當卽本於此志今據以攺正蓋﹝木右﹞音陣三字列於葛洪字苑作木旁右之後則上下始相聯貫若置之於前則語气未免橫亙至於引南史劉杳傳云攺作南史劉杳傳所謂﹝木右﹞酒者亦覺文義不安況脫去周益公玉蘂花辯證跋語十字則此一段竟不知爲何人之語是尢不可不補者也】杳在任昉坐有人餉昉﹝木右﹞酒而作榐字昉問杳此字是否答曰葛洪字苑作木旁右﹝木右﹞音陣予嘗得醞法芳烈異常山谷似不以杳傳爲據狥俗訛﹝木右﹞作鄭而江南鄕音又呼鄭爲瑒【杖梗切】復疑未安於是創山礬之名然二詩並序初未嘗及玉蘂【山谷題髙節亭詩是也】止因好事者僞作唐人帖故曾端伯洪景盧皆信之【曾慥端伯髙齋詩話唐人題唐昌觀玉蘂花詩云一樹瓏松玉刻成飄廊點地色輕輕女冠夜覓香來處惟見階前碎月明今瑒花卽玉蘂花廬陵段謙叔有楊汝士與白二十二帖云唐昌玉蘂以少故見貴耳自來江南山山有之土人取以染事不甚惜也則知瑒花之爲玉蘂斷無疑矣傅子容見此帖作絕句云比瑒更礬總未佳要須博物似張華因觀異代前賢帖知是唐昌玉蘂花洪邁容齋隨筆玉蘂今瑒花又名米囊黃魯直易爲山礬者江東彌山亙野殆與榛莽相似而唐昌所產至於神女下游折花而去以踐玉峯之期是不特土俗罕見𨿽神仙亦不識也】其實諸公偶未見此花所謂信耳而不信目也

金山在江中去城七里【金山在江中去城七里○【鈔本自此以下二葉余在元志卷七內】案張氏鑑云紫金山正當寺心一條後紫金泉條子注引作嘉定志今嘉定志無此文又此處體例頗近嘉定志疑傳寫誤混之也今考下文云髙宗皇帝幸建康孝宗以元子扈從又云陳巖肖侍郎庚溪詩話贊聖制詩又云雄跨堂乾道初淮東總領洪適取聖制詩中詞揭之皆系宋人語气元人斷不應作此言也且元志卷九龍遊寺注載宋孝宗詩與此處所載前二句正同而無狂敵每臨須破膽何勞平地起戈矛二句蓋彼乃元志故刪之此則宋志故不刪也雄跨堂注載洪適事亦與此同惟易聖制詩爲孝宗詩而增宋字於乾道初之上蓋彼乃元志故但稱宋此則宋志故特稱聖也且元志之例詳於寺觀與宋志之例詳於山川者不同故煉丹臺寶蓮閣及朝宗吸江等亭宋志詳於焦山條下元志則載於普濟寺條下而焦山條下則不復見是其明證若此條果是元志則妙髙臺浮金堂化城閣畱云亭玉鑑堂煙雨奇觀亭吞海亭無邊閣金鰲閣等地旣詳述於龍遊寺條下何得重出於此乎【此條引周必大二老堂雜記及毛友玉淸神霄萬壽宮記而元志龍遊寺條下亦引之若是一人之書斷不如此重復】況此條引頭陀巖記云貞元二十二年鈔本貞作正元人不應爲宋朝避諱其爲宋志無疑今從張氏說移入此卷【石排山條下云在金山之西故補列金山於石排山之前】至元志內亦當有金山【石排山條下云在金山西水中焦山條下云見金山注是其明證】蓋爲傳寫者佚去今不可考矣】道藏經山始名浮玉言自玉京諸峯浮而至者九域志金山誌記云唐時有頭陀掛錫於此因名頭陀巖後斷手以建伽藍忽一日於江際獲金數鎰尋以表聞因賜名金山潤州類集南唐僧應之頭陀巖記云貞元二十一年因李錡奏易名金山按唐史韓滉嘗出兵金山滉在錡前已名金山矣而唐以前詩記無言浮玉山者山海經有浮玉山苕水出於其陰北流於具區乃在今太湖之南是可疑也元和郡縣圖志蒜山在丹徒縣西九里互父山在縣西北十里晉破符堅獲互賊置此山下因名土俗謂之金山南徐州記蒜山北江中有伏牛山唐志潤州貢伏牛山銅器今金山正在蒜山北江中山後孤峯以鶻棲其上曰鶻山米芾金山詩有揭榜訛浮玉莊嚴是化城之句又芾臨金山賦注浮玉焦山之名豈焦山謂之浮玉邪賦曰余登黃鶴之髙臺臨紫金之奇岫下風輪以盤根中百川而露秀抱羣山之勝勢儼化城之寶構二塔立而角具五洲落而珠鬭幽怪集而洪鐘舉梵侶萃而香積奏泛海濤以出像過龍宮而一嗅水府明威以護法神龍降光於祕咒航冥陽之津迷會四海之奔走其或浮玉【焦山之名】掩霧石牌落潮倒洪流而夜響援淡墨其難描靈鼉屹乎波起天花雨而仙邀有時江練夜白秋淸月髙冰壺無底下徹秋毫吾嘗中霝弭檝寒露泫袍追誇父以逐日呼龍伯以連鰲得長鯨而可跨或拔劍以逐蛟吾方老丹徒此戲卒未艾也耆舊云紫金山正當巿心四旁民居舊來猶隱隱見山腳今不復存而紫金泉猶在卽嚴氏家井形制甚古後人誤指紫金山爲金山周文忠公必大二老堂雜誌金山在京口江心號龍遊寺登妙髙峯望焦山海門皆歷歷此山大江環繞每風濤四起勢欲飛動故南朝謂之浮玉山別有小島相傳爲郭璞墓大水不能沒下元水府亦在此承平時極盛樓觀幾萬楹兵亂後十無一二紹興末復遭回祿以金使年例登賞官亟營葺之復不逮於前惟自歙州門過經藏樓經兵火巋然獨存當時歙人造此因名政和四年七月乙未詔天下悉立神霄玉淸萬壽宮鎭江府以金山龍遊寺攺建漕臣詹度總視工事徽宗親書殿閣十名賜之爲天下神霄第一毛友領府事有記其略曰父老相傳先唐時嘗以爲龍遊觀已而爲浮屠氏所有者幾三百年故金華楊氏洞天記曰中國洞天不載於名籍者尙多有之金山其一也蓋其前臨滄海卻倚大江獨立無朋以天爲際風濤朝夕赴其吞吐日月晦冥環其左右攙數州之秀於俛仰之間而下盤魚龍之宮神靈之府蓋宇宙區奧古今勝處也則髙眞所庭逸士所廬天閟地藏千有餘年一朝巋然海內爲琳宮之冠者夫豈無待髙宗皇帝幸建康孝宗以元子扈從道由京城賦二十八字萃然天立鎭中流雄跨東南二百州狂敵每臨須破膽何勞平地戰貔貅陳巖肖侍郎庚溪詩話贊聖制詩云辭壯而旨深已包不戰屈人兵之意矣【詩在龍遊寺之奎文閣閣記守臣方滋文又刊石於閣下守臣直龍圖閣朱夏卿跋】妙髙臺元佑初主僧了元所立翰林學士蘇軾有詩浮金堂徐元用邀軾同遊有詩化城閣王安石有詩畱云亭【浮金堂以下皆不存】雄跨堂乾道初淮東總領洪適取聖制詩中詞揭之玉鑑堂取翰林學士蘇紳金山詩僧依玉鑑光中住人踏金鰲背上行煙雨奇觀亭【郡人陳從古書】吞海亭無邊閣金鰲閣

石排山在金山之西蔡佑竹窗雜記揚子江中流最急若無石排金山亦不能立世傳上有郭璞墓余嘗親至其上無碑碣可考山無土言有墓非也盛夏有大蛇莫知其數盤結於木陰間其北謂之北霝江最深處問之釣者深三十餘丈

焦山在江中去城九里旁有海門二山金焦相望凡十五里寰宇記譙山戍卽海口戍潤州類集舊經言焦光所隱故名按皇甫謐逸士傳曰世莫知焦光所出或言生漢末無父母兄弟見漢衰乃不言常結艸爲廬冬夏袒露垢污如泥後野火燒其廬光因露寢遭大雪至袒臥不移人以爲死就視如故陸龜蒙雪詩焦光正渥丹然舊記古詩無言光隱京口者杜佑通典言京口有譙山戍宋之問詩戍入海中山疑卽此山而江淹焦山詩一本亦作譙山今京口無譙山是可疑也焦光按魏書一作焦先管寧傳後漢時隱者焦先河東人也魏略亦曰名先字孝然建安末關中亂先獨竄河渚間自作一瓜牛廬【瓜讀曰蝸】處其中僉謂之隱者或問皇甫謐曰焦先何人曰吾不足以知之先曠然以天地爲棟宇闇然合至道之前出羣形之表入元寂之幽犯寒暑不以傷其性居曠野不以苦其形遭驚急不以迫其慮離榮憂不以累其心損視聽不以污其耳自羲皇以來一人而已光先字略相似焦山普濟院碑有蔡邕贊米芾銘【具祠廟明應公祠】山有朝宗亭飛仙亭寶蓮閣江山偉觀蓋其勝槪與金山敵故金山面東爲亭曰吞海焦山面西爲亭曰吸江瘞鶴銘華陽眞逸撰上皇山譙【闕】鶴壽不知其紀也壬辰歲得於華【闕一字當爲亭】甲午歲化於朱方天其未遂吾翔【闕一字當爲寥】耶奚奪【闕四字】遽也乃裹以元黃之幣藏乎玆山之下仙無家【闕四字】我【此字不全】【﹝此字不全○鈔本作竹﹞案下文云右故資政邵亢就山下斷石考次其文而闕其不可知者是所載瘞鶴銘乃邵亢之本也汪氏士鋐瘞鶴銘考引邵氏本此處亦作注亦云此字不全則不當作竹字明矣﹞元志卷二十一焦山瘞鶴注竹字今亦攺爲﹞下文廠字下注云不全鈔本廠誤作入今亦據瘞鶴銘考所引攺正至於害������六字不全與瘞鶴銘考所引正同﹞元志卷二十一所載亦與此同﹞今悉仍其舊以存拓本之眞焉﹝原書內有空處作�者有注明缺幾字者蓋疑以傳疑之意今皆存之﹞】故立石旌事篆銘不朽詞曰相此胎禽浮丘【闕一字】余欲無言爾【闕五字當有雷門二字】去鼓【闕一字當爲華】表畱【闕二字當爲形義】惟髣髴事亦微冥爾將何之解化【闕五字】廠【不全又闕二字】惟寧後蕩洪流前固重扃右害��������【六字不全又闕八字】華亭爰集眞侶瘞爾【闕兩字或文但止於此未可知也】丹陽眞宰【此四字不知其次】右故資政邵亢就山下斷石考次其文而闕其不可知者故此差可讀歐陽修集古錄右瘞鶴銘題雲華陽眞逸撰刻於焦山之足常爲江水所沒好事者伺水落時摸而傳之往往祇得其數字云鶴壽不知其幾而已世以其難得尢以爲奇惟餘所得六百餘字獨爲多也按潤州圖經以爲王羲之書字亦奇特然不類羲之筆法而類顏魯公不知何人書也華陽眞逸是顧況道號今不敢遂以爲況者碑無年月不知何時疑前後有人同斯號者也東觀餘論云邵公亢考次銘文首尾似粗可讀𨿽文全亦止此百餘字爾而集古錄謂好事者往往只得數字惟餘所得六百餘字獨爲多蓋印書者傳訛誤以十爲百當時所得蓋六十餘字此銘相傳爲王右軍書蘇子美詩山陰不見換鵝經京口新傳瘞鶴銘文忠以爲不類王法而類顏魯公又疑是顧況道號又疑王瓚僕今審定文格字法殊類陶宏景宏景自稱華陽隱居今曰眞逸者豈其別號與又其著眞誥但云己卯歲而不著年名其它書亦爾今此銘壬辰歲甲午歲亦不書年名此又可證云壬辰者梁天監十一年也甲午者十三年也案隱居天監七年東遊海嶽權駐會稽永嘉十一年始遷茅山十四年乙未歲【十四年乙未歲○【鈔本四作一】案上文云壬辰者梁天監十一年也甲午者十三年也則乙未歲爲十四年無疑瘞鶴銘考所引之東觀餘論正作十四年今據以攺正【元志卷二十一所引亦作十一年與宋志同誤】下文引苕溪漁隱云得楊許顏三眞眞迹顏最多而學之鈔本脫二顏字今亦據瘞鶴銘考所引補入】其弟子周子良仙去爲之作傳卽十一年十三年正在華陽矣此銘後有題丹陽尉山陰宰數字及唐王瓚詩字畫亦頗似瘞鶴但筆勢差弱當是效陶書故題於石側也或以銘卽瓚書誤矣苕溪漁隱曰東觀餘論黃伯思所作也其跋陶華陽書云隱居書故自入流在華陽得楊許顏三眞眞迹顏最多而學之故蕭遠澹雅若其爲人伯思此跋稱贊宏景書如此故以瘞鶴銘爲類之第余初不曾見宏景書未敢遽以爲然金石錄雲集古錄華陽眞逸是顧況道號余徧檢唐史及況文集皆無此號惟況撰湖州刺史廳記自稱華陽山人爾不知歐陽公何所據也苕溪漁隱曰集古錄疑前後有人同斯號者西淸詩話云余讀道藏陶隱居外傳號華陽眞人晚號華陽眞逸此蓋同斯號矣集古錄又以字不類羲之筆法而類顏魯公不知何人書也第蘇子美黃魯直皆以此銘爲右軍書得非本潤州圖經而言之故魯直云頃見京口斷崖中瘞鶴銘大字右軍書其勝處不可名貌以此觀之遺教經良非右軍筆畫也若瘞鶴銘斷爲右軍書使人不疑如歐薛顏柳數公書最爲端勁然才得瘞鶴銘髣髴爾魯公宋開府碑瘦健淸拔在四五間又嘗有詩云小字莫作癡凍蠅樂毅論勝遺教經大字無過瘞鶴銘東觀餘論云晉成帝咸和九年甲午歲逸少年三十二不應已自稱眞逸此銘決非右軍審矣又與劉無言論書云焦山瘞鶴銘俗傳王逸少書非也一小書中載云陶隱居書此或近之然此山有唐王瓚一詩刻字畫全類此銘不知卽瓚書抑瓚學銘中字而書此詩也劉曰嘗親至彼觀疑卽瓚書也下有云皇山樵人逸少書非王逸少也蓋唐有此人亦號逸少耳東觀餘論又有此二說姑俟識者折衷之蔡佑雜記焦山瘞鶴銘不著姓氏但稱華陽眞逸世因謂羲之書𨿽前輩名賢皆無異論獨章子厚丞相不以爲然緣石刻在崖下水濱非窮冬水落不能至其處其側復有司兵參軍王瓚題名小字數十與瘞鶴銘字畫一同𨿽無歲月可考官稱乃唐人則章丞相可謂明鑑也曾旼以瘞鶴銘王瓚詩蔡邕焦光贊江淹焦山集詩共爲山中四絕

釜鼎山在城東南靑陽門外一里

石公山在城東北八里瀕江與焦山對乾道己丑守臣待制陳天麟建送江亭於其上取蘇軾詩宦遊直送江入海蠹齋周孚有詩序云是山意其嘗有石姓居之

檀山在城西南峴山之北

汝山在城東北十里京口集有朱彥章過汝山詩【京口集有朱彥章過汝山詩○﹝鈔本此下有元一統志上出藥物薺苨十字﹞案張氏鑑云子注多引元一統志並是後人羼入嚴氏亦以爲當刪其說良是或謂元一統志乃嶽鉉等所修成於大徳七年在至順以前宋志固不當引元志未嘗不可引也然使此條果是元人所引則當云大元一統志或云皇元一統志否則但云一統志亦無不可今云元一統志則非元人語气是不特非宋志抑且非元志疑永樂志之文也今移入附錄之內後凡引元一統志者仿此】

白兔山在城東南十五里

唐山在城東南二十里刁約懷南徐所居詩注唐山莊在白兔山側又王莊定存送刁景純歸京口詩云因公東還輒悲吒重厚士風須長者少年流輩輕老人去矣唐山舊林下

長山在城南二十里山有靈泉舊傳其流與練湖通注漑民田萬頃【見曹岠長山靈淵廟記文】

五州山在城西二十里山名不知何始前輩多以爲登山之絕頂望見五州故曾文肅布詩雲天際林巒壓壽邱夾江旁瞰兩三州又雲海門西北起崇邱極目參差見五州蔡舍人肇亦有詩云西升崇邱望培塿見五州皆謂五州在目中然嘗登崇邱而望惟眞揚升潤四州尙可遡目又不特此山爲然獨文選載顏延年車駕幸京口詩云虞風載帝狩夏諺頌王遊春方動宸駕望幸傾五州注云九州島島島之地宋得其五五州之人傾心望帝臨幸按晉宋間淮北遺黎僑寓江左疑五州之民居此山左右故得名耳一名二義當兩存之

大瀆山在城東三十里

雨山在縣東三十里或名雩山【或謂南史雩山卽是】

香山在城西三十里

馬迹山在城東南三十五里潤州類集有靑童君馬迹以爲山名又有靈洞潛通華陽及抱朴子丹井在焉權徳輿酬李二十二兄主簿馬迹山見寄詩自序雲山有奇峯怪石且多昔賢眞仙之所遊踐方外士殷煥然通易經老嚴之旨居於山下從舅原均【從舅原均○﹝鈔本舅作舊﹞案舊字義不可通今據全唐詩所載權徳輿詩序攺正﹝卷十四參軍事權少淸條云以事長者鈔本長作見今亦據全唐文所載權徳輿序攺正﹞】探異好古亦往來棲息其間

娘子山在城東南三十七里

鐵鑪山在城西四十里山後有泉名曰翟公泉參政翟汝文銘

靈山在城南四十里唐顧況有詩送郭生歸靈山讀書

覆船山亦名酒罌山在城西南五十里據寰宇記書祥符圖經謂之﹝匚贛﹞船山

道士山在城東北六十里

曹山在城西五十里

侖山在城西六十里

阿育王山在城南六十里

丹陽縣

嘉山在丹陽縣東北四十五里上有龍池

經山在縣東北三十里古所謂金牛之山王莊定存有經山佛殿記

沈山在經山之東七里因吏部沈彬爲處士築居得名山有寺寺左偏抵堂百步而北其壁石其徑柏削然千仞若環翠屏卽處士庵也【陳輔之悲昔遊自序】

陳山在縣東北三十五里朱彥章過陳山詩繚繞陳山路蕭疏古岸楓山有玉龍泉彥章詩云巨靈擘兩山飛泉擬白龍

金壇縣

顧龍山在金壇南五里俗呼土山下瞰思湖龍蕩髙不能五六丈而巨石盤亙瞰平湖數千頃湖之旁山者居民占植芙蕖界以菇蒲如錯錦繡暑風至則荷香與偕若非凡境

茅山一名句曲山寰宇記山在縣西六十五里延陵縣西南三十里句容縣南五十里山形曲折似句字三曲故名句曲眞誥山內有靈府洞庭四開穴岫長連七塗九源四方交達眞洞仙館也秦時名爲句金之壇以洞天內有金壇百丈周時名其源澤爲曲水之穴按山形曲折後人名爲句曲之山漢有三茅君來治上古名此山爲崗山孔子福地記云【孔子福地記云○﹝鈔本無地字﹞案太平寰宇記潤州延陵縣條下所引有地字今據以補入】崗山之間有伏龍之鄕可避水辟病長生大天之內有地中之洞天三十六所其第八是句曲山之洞周回一百五十里名曰金壇華陽之天洞宮凡五便門摭遺茅蒙字初成華陽人也隱華山修道秦始皇三十一年白日上升是時先有民謠曰神仙得者茅初成駕龍上升入太淸時下元州戲赤城繼世而往在我盈始皇聞之問故老曰此仙謠也於是有尋仙之意蒙之元孫盈得道於句曲山上升爲東嶽上卿司命眞君太元眞人居赤城時來句曲邦人攺句曲爲茅君山【南丰類藳載三茅者盈太元眞君固定錄眞君衷保命仙君皆漢景帝中元間人盈天漢四年道成至元帝初元五年來句曲山哀帝元壽二年乘雲而去梁普通三年五百四十四年矣固至孝元時拜執金吾卿衷宣帝地節四年拜上郡太守五更大夫並解任還家修學成帝永始三年固爲定錄眞君衷爲保命仙君見梁道士張繹碑】太平廣記陶宏景止句曲山齊髙祖問曰山中何所有宏景賦詩答曰山中何所有嶺上多白雲只得自怡悅不堪持寄君

靑龍山在縣南五十五里眞誥大茅山之西南有四平山俗中所謂方山者也其下有洞室名曰方臺洞有兩口見於山外也與華陽通號爲別宇幽館矣得道者處焉其中先止者有張祖常劉平阿呂子華蔡天生龍伯髙並處於方臺矣注云此山去大茅山可二十許裏西南六七里有一洞口見外近時有人入見大靑蛇在洞中因與呼爲靑龍洞山近上及北面西南亦並有洞穴不知何者是此兩口耳

大岯山在縣南五十里又有小岯山其下石堂內有虎迹水涸卽現山東南屬毗陵之宜興西南屬建康之溧陽而北至元門十里爲界處長塘湖中屹然孤秀望之若浮故名【岯音浮】陶隱居尋山誌云石孤聳以獨絕岸垂天而似浮

水

丹徒縣

神溪水按後漢襄楷傳順帝時瑯邪宮崇詣闕上其師於吉於曲陽泉水上所得神書百七十卷唐章懷太子注云今潤州有曲陽山有神溪水然考方誌京口境內無此山水名

京江水在城北六里東注大海西接上流北距廣陵祥符圖經謂之京口水寰宇記謂之京江水唐許渾思丁卯村詩於嗟樓下水幾日到京江杜牧賦杜秋娘詩京江水淸滑生女白如脂自唐以爲京江矣魏文帝有渡江之志黃初五年秋嘗至廣陵時江盛漲帝臨望嘆曰魏𨿽有武騎千羣無所用之六年冬又至廣陵臨江觀兵時大寒冰舟不得入江帝見波濤洶湧嘆曰嗟乎固天所以限南北也文帝詩觀兵臨江水水流何湯湯周世宗問孫忌江南虛實忌曰長江千里險過湯池可敵十萬之眾世宗聞而忌之京口集有王岐公珪京江遇大風

丹徒水齊志丹徒水道入通吳會隋大業六年敕穿江南河自京口至余杭八百餘里廣十餘丈使可通龍舟井置驛宮艸頓欲東巡會稽宋會要淳化元年二月詔廢潤州之京口呂城常州之望亭奔牛四堰秀州之杉木堰杭州之捍江淸河長安三堰越州之山陰縣西堰天聖七年五月兩浙轉運使言潤州新河畢工降詔獎之四朝國史誌慶曆三年潤州浚漕河成督工者賜詔嘉獎其後每年必幹淺輒阻漕舟虞部郎中胡淮與兩浙路提點刑獄元積中再經度常潤州河夾崗道置堰功費多而卒無補禦史陳經言之淮及積中皆貶官【系熙寧二年】初武進尉淩民瞻督役積中總其事蓋積中主民瞻議故也鄭向爲兩浙轉運副使疏潤州蒜山漕河抵於江人便利之皇佑二年王琪再守潤轉運使欲大興役浚常潤二州漕河琪言方蠻蜑騷五嶺又南方歲比不登民困無聊不可重興此役詔罷之而後議者卒請廢呂城堰破古函管而浚之河反狹舟不得方行公私以爲不便官吏率得罪去會要治平四年七月都水監言兩浙相度到潤州至常州界開淘運河廢置堰閘乞候今年住運開修夾岡河道從之四朝國史誌元佑四年知潤州林希復呂城堰置上下閘以時啟閉四朝史本傳曾孝蘊字處善公亮從子紹聖中管幹發運司糶糴事建言揚之瓜州潤之京口常之奔牛宜易堰爲閘以便漕運商賈役成公私便之四朝國史誌元符二年九月潤州京口常州奔牛澳閘畢工先是兩浙轉運判官曾孝蘊獻澳閘利害因命孝蘊提舉興修仍相度立啟閉日限之法至是始告成也會要崇寧元年十二月一日【中書省尙書省】勘合左司員外郎曾孝蘊札子紹聖間獻陳澳閘利害蒙朝廷令孝蘊提舉興修了當行運首尾四五年若不別令官司主管則已成東南漕運大利當遂廢革欲乞專差官一員自杭州至揚州瓜州澳閘通管常潤揚秀杭州新舊等閘依已降條貫專切提舉車水澳閘覺察應干姦獘乞差舊曾監修澳閘宣徳郎新知昆山縣事鮑朝懋提舉管幹依提舉弓箭手例序官請給人從舟船等事於蘇州置廨宇以提舉淮浙澳閘司爲名人吏許於常潤蘇杭秀等州選差半年一替仍令兩浙轉運司進奏官兼管發落文字從【兼管發落文字從案此句詞義不明疑有脫誤或疑從當作事或疑從爲衍文或疑從字下有之字然此段乃宋會要之文其書久亡無從查核未便以意增攺今姑仍存其舊以俟後人之考訂焉他捲之語難彊解者【如卷十二濟川亭條云爲重客候潮匽薄之所是也】及文似未完者【如卷二十二鞠獄類指揮門不令相見是也】俱仿此例若夫稱劇寇爲鼎寇【卷二十二武事類云鼎寇楊麼】稱棟記爲脊記【卷八惠安院注云向氏脊記】此則當時之常語未可槪指爲誤矣】政和六年八月禦筆鎭江府旁臨揚子大江舟楫往來每遇風濤無港河容泊以故三年之間溺舟船凡五百餘艘人命當十倍其數甚可傷惻訪聞西有舊河可以避急歲久湮廢宜令發運司計度深行浚治以免沈溺之患委官處畫早令告功蔡佑雜記云京口漕河自城中至奔牛堰一百四十里皆無水源仰給練湖自郡城至丹陽中路謂之經函東西貫於河底河西有良田數十頃乃江南名將林仁肇莊地勢低於河底若不置經函泄水卽瀦而爲湖不可爲田經函髙四尺闊亦如之皆巨石磨琢而成縫甚縝密以鐵爲窗欞自運河泄水東入於江中間獻議者欲自京口浚河極深引江水灌於毗陵與太湖水相通可省呂城奔牛二閘其間別有利害亦以經函不可開其議竟不行紹興七年兩浙轉運使向子諲取唐韋損劉晏考核狀建言欲於呂城夾岡置斗門二石﹝石達﹞一以復舊迹度費萬緡庶爲永利詔從之二十九年夏四月己亥戶部侍郎趙令詪言自臨安至鎭江河水淺澀畱滯綱運望令守臣修堰閘辛丑詔從之乾道六年守臣祕閣蔡洸自丹陽之南浚至夾岡郡人顧時大有詩八年守臣殿撰宋貺自利涉門之北浚至江岸郡倅陶之眞有記【今記文不存】淳熙二年守臣閣學張津自京口閘以北浚至江口文惠錢良臣有記【記文在府治】【以上闕】【﹝以上缺﹞○﹝鈔本無此三字﹞案下文自京口當南北之衝至是可書已浚渠記之一篇也自嘉定甲戌仲冬至於是乎書浚渠記之又一篇也二篇之記皆述史彌堅浚渠之事而非出於一手下一篇之前旣云禮部侍郎李直土爲之記則此篇之前亦當署撰記者之姓名矣今乃不言作者姓名則必有缺文可知】京口當南北之要衝控長江之下流自六飛駐蹕吳會國賦所貢軍須所供聘介所往來與夫蠻商蜀賈荊湖閩廣江淮之舟湊江津入漕渠而徑至行在所甚便利也惟郡境髙卭勢贔屓若鰲伏水不可以瀦北泄於江而南注於毘陵失時不疏淤澱日甚前此節麾相望豈無以漕運爲急而事大役重前柅後掣量力舉事僅濟目前否則縮手卻顧而已歲移月攺流斷舟膠綱餫相銜輕涉湍湧由五瀉堰以濟【五瀉字依毘陵誌書】風濤倏驚惴惴焉覆溺是虞其或應辦聘使屬冬涸堰渠挽水轉相添注勞費百倍嘉定癸酉十一月乙未上采廷臣之議令因漕臣至郡同守臣總領相度開浚利便以聞時寶文閣待制史彌堅領郡事奉旨與運副吳鏜總領錢仲彪沿渠按視得其源委蓋渠自江口行九里而達於城之南門民居商肆夾渠而列渠岸狹不盈咫畚土以貯於岸費省易集一雨濯之旋復塡淤是積土不可以濱渠江千元有五閘【京口閘距江里許又南爲腰閘又東爲下中上三閘下閘在轉般倉東中閘在大軍北倉後上閘在程公橋團樓北今腰閘已廢】通接潮汛撙節啟閉粵從渠塞積歲不開木圯石泐渠浚而閘啟閘啟而潮通是修閘不可以失時於是郡委壕寨官通行打量自江口至南水門共長一千八百六十九丈約總用浚渠修閘三十七萬六千五百九十二工乃先履寬僻之地計地面積土之廣狹以分浚渠節段之短長計積土背渠之遠近以約日役工數之多寡又慮農事將舉役民非宜官軍健捷器用便利宜委戎司庀其役規模先定條列上聞都統制劉元鼎具畚臿籍徒庸以俟命明年二月己亥報可截撥緡粟爲庸直需辛亥決渠水立表識程功作侵渠而撤居者賑之丙辰役兵大集舉臿如雲守臣總領躬自勸勞都統制日按行伍察其惰偸越四月庚戌通渠底績闊至十餘丈深至一丈餘閘之圮蠹者選材石更葺之自是巨防屹立海潮登應則次第啟閉出納浮江之舟拍岸洪流暢無畱礙揚枻維楫舟人嘆呼然後浚巿河新橋梁興澳港建郵亭修纖路功緒一新是可書已禮部侍郎李埴爲之記曰嘉定甲戌仲冬有詔京口漕渠歲久堙閼爰命守臣史公彌堅總領軍賦錢公仲彪行視疏瀹二公協心奉詔惟謹程功計費列上於朝越明年春有旨賜可乃擇良日分飭王旅會於渠上畚挶云興綆鍤麇集統師臨督罔或不虔決水縱之下見其底度地立表分曹賦役爰始爰度時惟史公要束整明勞賜周腆眾歡趨之相率勸功自城南闉以抵江口隨地勢曲折爲裏者九先是齊民瀕渠而居侵冒臨跨日月滋甚載舟之水劣甫倍尋舳艫經過幾同奡蕩挽夫顚連進不能跬政弛吏玩浚治怠忽刮腐輦壤布於近岸一雨驟至旋復於渠乃今相攸於彼隙埜分積塗泥髙埒邱阜並渠之家咸歸所侵仍加振撫毋俾失職開空沙澱呈露垠涯曾碕修聳淸波演溢閘舊有五木腐石泐支拄苟存乃命更葺選堅擇良矩矱增傑跨渠而橋前後惟六造舟襞材厥制兼施新作者四其二仍故橋成煥嶷與渠俱新馮髙架空虹亙霞舉澄瀾華杠相輔爲美吳檣蜀艦沿溯夷懌謳謠載路駭若神設公曰欿哉吾志未畢惟城之東歸水有澳以匯積流瀦泄有制爲渠之輔堙塞旣久復命疏鑿廝而西行抵通津門回環軍廩捍偸止燔爲備尢夙廝而東行繇甘露港以注之江復建二閘以時啟閉餫艘灌輸軍械轉致入出取道實爲徑易海波不驚無有艱虞繇南城入抵朱方門悉甕其祴繇城南出達於呂城間石其途挽夫上下妥視安行甚雨淫潦免於旋淖又以餘力攺營舊館敞爲十楹賓客往來憇息有所以及巿溝蠲濁而淸東抵黃泥浚淺而深小利微害隨力所及以興以除未易殫述惟始鳩僝眾役序舉迨及奏功不愆於素歷數其日甫一周圍民不預知官不告勞豈惟挽餉繄此之賴流惡達壅宜民孔多來者嘆驚居者嗟詠交享其利莫測其由嘗稽諸古渠通江湖見於遷書其來尙矣唐漕江淮撤閘置堰國初淳化始詔廢之熙寧元佑相距兩紀由積中希持議異同曰堰與閘廢復不常至於紹聖使臣孝蘊抗議講畫僉謂詳致易堰而閘昉定於此公私便之今弗可攺興澳之利實出孝蘊置官專掌厥意甚良以時申儆南國永賴姦臣擅朝制遽隳斁邦人皆言史公之舉美軼孝蘊厥庸茂焉蓋是役也縣官賜錢爲緡十萬太倉發粟爲斛八千羣司合助惟力是視郡撙浮用汔濟登玆公視爲常弗以自汰凡古之人勤民爲先圖事揆策病於弗力斷而爲之鬼神避焉吏治因循人心苟翫奪於浮議憚於暫勞近世以來玆獘特甚勇於濟物公義信髙在漢之世開南山渠鑿褒斜道在唐之世開三門山鑿廣運潭或利船漕或資田漑著在史冊炳炳如丹今公所爲視古何恧大書詔後孰不謂然且俾來者知嗣公志克成守式有永毋壞埴以疏鹵備官史氏摭諸輿誦於是乎書

丹陽縣﹝缺﹞

金壇縣﹝缺﹞

河

丹徒縣伊婁河唐地理誌開元二十七年齊澣開本傳云澣遷潤州刺史州北距瓜步沙尾紆匯六十里舟多敗溺澣徙漕路繇京口埭至伊婁渠以達揚子歲無覆舟減運錢數十萬唐書音訓京口在潤州城東北甘露寺側瓜步在今眞州西六十里距揚州一百二十里宋文帝饋百牢於魏處也案今揚州西南二十里有瓜洲土人云其洲爲瓜步也伊婁渠今無其名疑今瓜洲北至揚子運渠是其地當時瓜洲遙隸潤州故澣得以攺置漕路【太平寰宇記開元二十二年潤州刺史齊澣以潤州北界隔江爲限每船繞瓜步江沙尾迂回六十里多爲風濤所損臣請於京口埭下直截渡江二十里開伊婁河二十五里卽達揚子縣無風水之災歲收利百億並立伊婁埭自是免漂損之災】

丹陽縣﹝缺﹞

金壇縣﹝缺﹞

湖

丹徒縣﹝缺﹞

丹陽縣

練湖水經注曰晉陵郡之曲阿縣下晉陳敏引水爲湖周四十里號曰曲阿後湖元和郡縣圖志練湖在縣北百二十步【練湖在縣北百二十步○【鈔本練作故】案此句本於元和郡縣誌而彼文實作練湖則故字必誤字也下文令弟諧遏馬林溪鈔本諧作詣今亦據元和志攺正】周回四十里晉時陳敏爲亂據有江東務修耕織令弟諧遏馬林溪以漑云陽亦謂之練塘漑田數百頃按新唐書地理誌練塘周八十里里數與水經注元和郡縣圖志及劉晏狀多寡不同寰宇記引語林曰晉太傅褚裒遊於湖狂風忽起船欲傾褚公已醉乃云此舫人皆無可招天譴者惟孫興公多塵垢正當以厭天災耳輿地誌曲阿出名酒皆云後湖水所釀故醇烈也今按湖水上承丹徒髙驪覆船山馬林溪水色白味甘文選宋文帝有濟曲阿後湖詩顏延年有遊後湖詩按練湖有唐劉晏南唐呂延禎奏狀及延禎序銘古刻漫漶鮮有傳者今並備載使來者有考唐東都河南江淮等道轉運使檢校戶部尙書兼禦史大夫劉晏狀得刺史韋損丹陽耆壽等狀上件湖案圖經周回四十里比被丹徒百姓築堤橫截一十四里開瀆口泄水取湖下地作田其湖未被隔斷已前每正春夏雨水漲滿側近百姓引漑田苖官河水漧淺又得湖水灌注租庸轉運及商旅往來免用牛牽若霖雨泛溢卽開瀆泄水通流入江自被築堤已來湖中地窄無處貯水橫堤壅礙不得北流秋夏雨多卽向南奔注丹陽延陵金壇等縣良田八九千頃常被淹沒稍遇亢陽近湖田苖無水漑灌所利一百一十五頃田損三縣百姓之地今已依舊漲水爲湖官河又得通流邑人免憂旱潦奏聞中書門下牒浙西觀察使與韋損勿使更令修築致有妨奪永泰二年四月十九日【右劉晏狀】南唐知丹陽縣鎭兼檢點館驛迎送官事呂延禎奏其略曰當縣有練湖源出潤州髙麗長山下注官河一百二十里當縣丹徒金壇延陵人戶並同潤臣讀石碑得聞湖利訪諸鄕老咸曰疇昔以湖有爲故立碑於縣門其廢於今將百年矣當爲湖日湖水放一寸河水漲一尺旱可引灌漑澇不致奔衝其膏田幾逾萬頃昔環湖而居衣食於漁者凡數百家有斗門肆所臮前唐末兵亂之後民殘湖廢安仁義取斗門餘木以修戰備自此近湖人戶耕湖爲田後來弓量賦稱祖籍農商失恃漁樵失業河渠失利租庸失計民思復湖以禦災柰何無所寘力焉苟欲訪其利病則讀碑可知觀湖可見臣頻承條制葺陂塘切度其湖爲利甚博遂爲材役工於古斗門基上以土堰堰捺及塡補破缺處初謗議震動謂臣弗良圖且廢湖丰已者不十餘家有湖無災者四縣之地臣明知利害獨如弗聞自今歲秋後不雨河道漧枯累放湖水灌注使命商旅舟船往來免役牛牽當縣及諸縣人戶請水救田臣並掘破湖岸給水如將久遠須置斗門方得通濟其斗門木植須用﹝木兔﹞楠乞給省場板木起建狀下所司處分升元五年十月四日不作利物不仁不翦害物不義不仁不義不足爲人先王投凶於四裔盡力於溝洫蓋亦除害興利以厚生民也延禎嘗思致力於人致身於君會國家乏使命爲丹陽令因舊碑預聞練湖之事噫世所嫉害大利小者其以湖爲田之謂歟使今之人不獲其利而罹其害旱益枯槁澇滋昏墊徒永嘆其災而莫測其亂也田無十室之用湖富四縣之利智者可以從長愚者不可慮始利豈可廢害豈可畱且湖之興廢有似隨國之興廢興於前唐之初廢於前唐之末今我唐開國斯湖豈得廢也具事以聞克諧天心大賚梓材以充門鍵傳命遐邇罔有不悅待事黔庶率皆相慶於是築塞環岸疏鑿斗門民若子來役俟農隙人不勞而物成財不匱而用畢大澤旣陂大水旣瀦物得其利民除其災波瀾彌彌魚龍以依菇蒲莓莓邑人所資步之終日不得其極望之若海莫知其涯雷雨時行源流歸壑穡人之功不侃言而獲乃植柳以助其防興工以陪其闕歲旱靡俟雩河源不患竭丹陽耆舊揚言曰昔之復復其侵今之復復其廢是韋公之平其初而公以成其終也事𨿽殊時功其一揆而今而後民其有望庶幾免於患矣愚𨿽不敏聊以爲銘海大兮波濤溺人湖深兮潤澤生民興廢我恐有數利害孰云奪倫風動菇蒲靡靡浪搖龜魚鱗鱗遠哉韋公兮予將復新赫赫然帝命兮永敷萬春【右呂延禎奏狀並銘】淳熙二年秋旱文惠錢良臣時爲總領請以縣官緡錢及粟募民力浚湮湖治堤之圯而穴者以助荒政上命之詔使歸與郡太守具聞大資沈復自蜀移守相與計徒庸度疆域集三邑少壯之可任者浚治之教官陳伯廣爲記其略曰自長山合八十四流而爲辰溪自辰溪而爲湖湖又自別爲重湖堤環湖四十里而築髙於舊者六尺加厚四十尺而半殺其上舊疏爲斗門者五爲石石達者三爲石函者十有三皆以備蓄泄也今加版於石達十有二寸加函之管數倍之而易十門之柱以石者眂函之數均用民力二十二萬六千二百九十有七總爲米一萬八千八十石爲錢二千一百三十一萬四千八百皆有奇而錢出於郡帑者五之三鳩工於冬十二月之戊寅粵明年三月朔而班其役湖分上下上湖橫壩東西斗門順瀆斗門橫壩石﹝石達﹞涇州石﹝石達﹞令公函戴家函伍伯婆函張函堯函下湖南北斗門姚婆石﹝石達﹞胡頭函洪家函新函蔡陂函觀松函龍城後函南石函秋函蔡佑雜記云湖之作本緣運河又有上湖在髙卭處京口諸山之南水自馬林橋下皆歸練湖湖之底髙運河丈餘昔年遇歲旱運河淺卽開練湖斗門放水入河古有石記言放湖水一寸則運河水長一尺近歲練湖淺澱上湖皆爲四近民田所侵畜水不多堤岸斗門多不修治若遇旱則練湖不足以濟運河夾岡之淺

金壇縣

思湖在縣南六里東北受荊溪水西南流十二里入大溪

髙湖在金壇縣西北十里周回百餘頃北受五中瀆南流十二里入大溪寰宇記在縣北一十二里灌田一十二頃此二塘梁普通五年廬陵王記室參軍謝徳威置隋日廢武徳二年本州島島島刺史劉元超重修復因以爲名焉

長塘湖在金壇南三十里周回一百二里又名洮湖【南徐州記字書洮音姚】卽五湖之一【周處風土記以太湖射湖貴湖滆湖洮湖爲五湖此卽洮湖也其水連震澤入松江至海韋昭酈道元皆以此爲五湖之一】舊有八十一浦口後所存惟二十有七皆淤塞不通【皆淤塞不通○﹝鈔本此下有京口耆舊傳一段﹞案

四庫全書提要云京口耆舊傳所載京口人物始於宋初迄於端平嘉熙間考端平嘉熙乃理宗年號則耆舊傳之成書當在理宗以後嘉定乃寧宗年號在理宗以前作嘉定志者斷不得見耆舊傳而引之此必咸淳志之文也今移入附錄之內後凡引京口耆舊傳者仿此】晉王恭兵敗走至長塘湖王舒子允之追韓晃於長塘湖宋泰始二年庾業至長塘湖卽與義興太守劉延熙合於湖口夾岸築城制遣沈懷明等東討以督護任農夫助之自延陵出長塘力戰大破業遂棄城走唐張籍詩長塘湖一斛水中一斛魚

港

丹徒縣

澗壁港在城東南三十里按澗壁又作諫壁以南史考當從諫【澗壁又作諫壁以南史考當從諫案戴氏守梧雲南史實作練此諫字疑練之訛傳寫者以意攺據陶南村古刻叢鈔所載宋碑及沈約宋書史記吳王濞列傳正義皆作練壁諫字無所取義乃練字之訛以形聲相近也此作澗本馬令南唐書當由土俗語音借蘇東坡詩中已作諫壁則練之誤諫自宋始矣其說固核然宋志中澗壁諫壁屢見當是各據所引之書所謂今兩存之者正指全書而言南史諫壁疑是當時所見之本不與今所傳本同】以南唐書盧絳傳考當從澗今兩存之

丁卯港在城南三里卽晉所立丁卯埭輿地誌晉元帝子車騎將軍裒鎭廣陵運糧出京口爲水涸奏請立埭丁卯制可因以爲名許渾詩序言於朱方丁卯澗村捨手寫烏絲欄戲目之爲丁卯集蓋渾嘗居此

蕭塘港在縣東北四十五里

洪信港在城西南二十五里

炭渚港在城西南四十里

丹徒東西二港並在城東南十八里

上朱港下朱港皆在城東南上港四十三里下港四十五里

黃港在城東南四十里

髙義港在城西南三十里

樂亭港在城西北十五里

泄溝港在城東南三十五里

戴港在城東南四十三里

廟瀆港在城東南三十八里

大港在城東北四十八里

丹陽縣﹝缺﹞

金壇縣﹝缺﹞

塘

丹徒縣

新丰塘在城東南三十五里元和郡縣圖志新丰湖晉大興四年晉陵內史張闓所立舊晉陵地廣人稀且少陂渠田多惡穢闓創湖成灌漑之利本傳時所部四縣並以旱失田闓乃立曲阿新丰塘漑田八百餘頃每歲丰稔葛洪爲其頌計用二十一萬一千四百二十功以擅興造免官後公卿並爲之言曰張闓興陂漑田可謂益國而反被黜使臣下難復爲善帝感悟乃下詔曰丹陽侯闓昔以勞役部人免官𨿽從吏議猶未掩其忠節之志也倉廩國之大寶宜得其才以闓爲大司農

官塘在城南八里

下鼻塘下鼻港皆在城西八里

丹陽縣﹝缺﹞

金壇縣﹝缺﹞

溪

丹徒縣

馬林溪在城南三十里唐皇甫冉有舟行至馬林溪遇雨詩

辰溪自丹徒縣境經延陵鎭北流入於金壇境本名蜃溪【蜃音犯孝宗廟諱故俗呼爲辰溪】

丹陽縣

白鶴溪在縣東南三十五里一名荊溪出於縣之古荊城故名溪流貫金壇縣北入毘陵郡境

金壇縣

大溪在縣西二里南徐州記大溪東南一百三十七里入長塘湖

唐王溪在縣西南三十里受茅山水東南流入大溪其側有唐王村因名

澳

丹徒縣

歸水澳在中閘之東元符間漕臣曾孝蘊始置澳閘崇寧初因置提舉官一員【詳見漕渠】乾道以來規模浸廢守臣祕閣蔡洸欲復之未能待制史彌堅深惟昔人置澳瀦水以補漕渠之泄故閘𨿽日啟渠不告虧失今不圖浚渠僅濟全功猶慊乃講尋遺規程工拓址倍廣增深啟閉以時又因其餘力於轉般倉後剙開護倉壕河東北與甘露港接仍鼎造石閘木閘二所於港口以便轉輸記曰春秋大復古譏變古復之爲是變之爲非斯已乎曰未也必也旣復之又旁通而曲暢之使無遺利焉斯足爲復古也已南徐地髙卬漕渠貫城中爲西津斗門達於江以出納綱運昔之爲渠謀者慮斗門之開而水走下也則爲積水歸水之澳以輔乎渠積水在東歸水在北皆有閘焉渠滿則閉耗則啟以有餘補不足是故渠常通流而無淺淤之患歷年久澳廢弗治渠亦告病餘至郡之初視渠湮塞且盡斗門不開公私之舟望吾州跬步不進率由江陰五瀉而去暇日登北固亭覽觀山川形勢閭閻井閈綿絡江滸乃無培婁之限默計起北固而城之西至於還京門亦足以障蔽一面然役大費夥談何容易會有旨開浚漕渠父老誦言二澳不可不復則按行故迹積水爲居民抵冒膠固盤錯未易遽得獨歸水堤防略存私念復一澳固足爲渠利然澳之西南則轉般倉其東北則甘露港引而環之倉垣因以護倉受者在渠給者在壕以便夫綱運之出納引而接諸甘露別爲斗門以通於江亙三水爲長壕則向者默計之城𨿽未能就然阻壕爲固是亦城焉而已於是親履其地度工庸賦丈尺攺修歸水故閘以通於渠且浚而廣之其護倉之壕則取其土以廣倉垣之北規爲他敖益受灌輸其達於甘露港者則爲上下二閘候潮登否以益納上流之舟且慮二閘之間不足以容多舟也視北固之址有陂澤則又通之爲秋月之潭以藏舟焉其下閘之外則浚補八十丈客舟浮江乘便艤泊以避夫風濤之害役旣就客有言曰歸水初意祇以灌渠今達之於江閘啟則淺無乃失其爲輔者乎是名變古非復古也余曰始爲歸水之澳者其積特二百丈而余之西引者亦二百丈其東引者百二十丈又益之以新潭合而計殆三歸水之積矣昔者南徐特一郡耳四方之舟至者有限則一斗門足以通之今天子駐蹕錢塘南徐實在所北門萃江淮荊廣蜀漢之漕輻輳於此過客來往日夜如織使古人復生殆不必守其故智也啟西津斗門以出納夫舟渠水耗則下澳以益之者其常也乃若舟多而一斗門不足以受則吾甘露之閘互啟更閉而分受之者其不常也黃旗紫蓋運在東南萬楫千艘乘時順動吾子行見之矣是舉也延袤城壕流通漕餉固儲峙安民旅而輔渠之備且再倍之其爲利不旣多乎客顧謝曰民不可以慮始而成大功者不謀於眾乃今知變古者徒曰變之而不得夫古人未盡之意是可譏也而復古者豈膠柱鼓瑟之謂乎願刻之石以諭來者余非復古者也而客之意有不得辭凡費緡錢四萬五千四十米石四千九百九十有奇皆出之郡所役禁卒其功力視借助於大軍者三之一水面之廣狹不等廣者十有五丈狹者不下十丈深丈有五尺云

丹陽縣﹝缺﹞

金壇縣﹝缺﹞

蕩

丹徒縣﹝缺﹞

丹陽縣﹝缺﹞

金壇縣

白龍蕩在縣南六里龍祠在焉【廟前有亭湖山極可愛米友仁避地畱此久之榜其亭曰明秀字極遒勁畱於祠西壁】

池

丹徒縣

放生池在子城西南舊稱秦潭歲旱不涸陸龜蒙詩松門穿戴寺荷徑繞秦潭亦曰綠水潭李仲殊詩百丈古潭深魚蝦不計金好來秋夜聽深處有龍吟唐乾元初爲放生池自洋州至升州凡八十一處潤猶未有聖宋紹興癸亥詔天下各置放生池越四載庚寅潤始立焉守臣閣學鄭滋記謂潭通海眼理或有之其地右直運河曰千秋橋北峙月觀卽萬歲樓前望則鶴林諸山拱立以朝而旁屬側出於東南者壽邱山也回環勝槪與夫名物之稱是爲聖天子千秋萬歲膺福介壽之符天造地設豈人力所能及哉臨流建亭榜曰南山得天保報上之義矣【得天保報上之義矣○﹝鈔本此下有放生池創於紹興一段﹞案自放生池以下二葉餘皆記嘉定十五年郡守趙善湘浚放生池之事夫嘉定志爲盧憲所作憲之爲鎭江教授在嘉定六年去任在嘉定九年其作嘉定志必在六年以後九年以前不應記十五年之事此必嘉定續志之文也﹝說詳卷十二有謝公妓堂遺迹條下﹞今移入附錄】

丹陽縣﹝缺﹞

金壇縣﹝缺﹞

井泉

丹徒縣

中泠泉在江中蘇軾遊金山詩中泠南畔石盤陀古來出沒隨濤波又送金山鄕僧歸蜀開堂詩涪江與中泠共此一味水蔡肇石排山渡詩中泠之西古石排狂波悍浪不能摧又煙江疊障圖詩中泠之南古浮玉鐘鼓下震蛟龍川並用此泠字潤州類集江水至金山分爲三﹝汀去丁攺靈﹞又唐竇庠金山詩西江中﹝汀去丁攺靈﹞波四截用此﹝汀去丁攺靈﹞字歐陽修云陸羽茶經論水山水上江水次井水下至張又新始云劉伯蒭謂水之宜茶者有七等以揚子江南零水第一丹陽寺井第四又載羽爲李秀卿論水次第有二十種以揚子江南零水第七丹陽寺井第十一皆與羽經相反疑羽不當二說以自異得非又新妄附益之邪又新煎茶水記代宗朝李秀卿刺湖州至維揚逢陸處士鴻漸李素熟陸名因赴郡抵揚子驛將食李曰陸君善於茶蓋天下聞名矣況揚子南零水又殊絕二妙千載一遇可曠之乎命軍士挈缾操舟深詣南零陸執器以俟之俄水至陸以杓揚其水曰江則江矣非南零者旣而傾諸盆至半陸遽止之曰自此南零者矣使蹶然大駭馳下曰賫自南零舟蕩覆半懼其﹝甚少﹞挹岸水增之處士神鑑也其敢隱焉太平廣記贊皇李徳裕居廊廟日有親知奉使京口李曰還日金山下中零水與取一壺來其人舉棹日醉而忘之泛舟止石城下方憶乃汲一瓶於江中歸京獻之李公飲後嘆曰江表水味有異於頃歲矣此水頗似建業石城下水其人謝過不隱也並用此零字前志昔人取中泠泉用油紙覆瓶長竿深探度至井底則別用一竿撞破油紙使水入瓶滿然後引出近歲不復如此取水寺僧乃指水陸堂下井水爲中泠非也

丹陽縣

葛洪煉丹井在縣東

金壇縣﹝缺﹞嘉定鎭江志卷七

宮室﹝一﹞敍﹝缺﹞

祠廟【祠廟○﹝鈔本無此二字﹞案卷六山川類焦山普濟院碑注云具祠廟明應公祠今考明應英濟公祠正在此卷蓋此卷以宮室爲總目而祠廟則其子目也﹝居宅陵墓俱以時代爲敍而祠廟不以時代爲敍者蓋以鬼神之時代與建立祠廟之時代先後每有參差故也下卷僧寺門及道觀門俱仿此﹞】

丹徒縣

明應英濟公祠在焦山卽焦光祠也宋朝祥符中感眞宗夢始封明應公又親制詞以告今刻石祠內號禦制寶幢元佑僧了元焦山十六題中有禦制寶幢詩焦山普濟院碑米芾文公名光字孝然漢髙陽侯蔡邕贊曰猗歟焦君嘗此元默衡門之下棲遲偃息泌之洋洋樂以忘食鶴鳴九臯音亮君側乃召乃用將受衮職昊天不弔賢人遇慝不遺一老屏此四國如何穹蒼不詔斯惑惜哉朝廷喪斯舊徳恨此學士將何法則漢維旣絕焦公同徳作者孔聖後生不與易也去一千三百年英靈炳然感通著於祥符聖制業履詳於魏史芾嘗銘曰水淸石白焦公之宅妙道誰測能語而默俟河之淸乃通帝夢殖殖瑤壇萬靈是擁眄馨遠濁以祚道宋公徳不葷客必蓐素擁徒繁禦必以風雨明徳感神神應可呼勒銘津塗以肅薄夫敷文方滋以神有芘民之徳爲請於朝詔加英濟二字郡人蘇師徳記文在山中

樞使宇文紹節祠在甘露寺開禧丙寅敵騎犯儀眞郭倪自焚瓜州闔郡惶懼公力鎭靜賴以按堵郡人徳之爲生立祠陳珙記公薨設祭貢士姜瑩中文

李衛公徳裕祠在北固山甘露寺蓋寺乃徳裕所建而金壇華陽觀亦有祠焉元佑中林希爲守旣新甘露之祠又寫徳裕所著【文集五卷會昌一品集二十卷文武兩朝獻替記二卷】以授緇徒俾與佛書同藏今不存矣淳熙中建閣貯公之文【見郡治】

故相文簡向敏中祠在惠安寺

故相秀國公陳升之祠在五州山寺

故相魏國公蘇頌祠在因勝報親寺

彭山龍祠在縣東北三十五里

三賢祠堂在縣圃【三賢祠堂在縣圃○﹝鈔本此下有丹徒舊有孔子廟以下十數行﹞案孔子廟當紀於學校門﹝宋志卷十學校門紀夫子廟元志卷十一學校門紀先聖廟﹞不應與他廟並列於祠廟之內且鈔本丹徒以下一段內有嘉熙年號在嘉定以後當是咸淳志之文今移入附錄】

武烈帝廟在縣南一里始爲陳府君廟唐追封忠烈公校書郎顧云爲之記曰圓蓋亭亭配乎上者星辰之與日月方輿蕩蕩列於下者山嶽之與江河合生民而是謂三才資品類而均爲萬象至聰曰聖不測者神旣分幽顯之殊途乃假人祇而共理所以在陽則有賢有哲斡運時權處暗則爲鬼爲神主張陰隲其來尙矣可得言乎【其來尙矣可得言乎○【鈔本無尙矣二字】案此二句乃唐顧云記文鈔本脫去兩字遂覺不辭今據全唐文所載補入下文脫誤者如橋柱畱名【鈔本脫柱字】柳絮輕籠於夜月【鈔本脫絮字】虜騎解圍【鈔本脫解字】祀寢先朝【鈔本寢誤作寖餘三字俱脫】倚鷁舟於鰲海【鈔本鷁作蠲】抗飛章而達聽【鈔本脫達聽二字】才堪料敵【鈔本才誤作名又脫料敵二字】仰惟妙算【鈔本脫惟妙算三字】心花墮葉於空門忍艸抽芽於覺岸【鈔本脫葉字岸字】談空說偈【鈔本脫談空說三字】徒懷素志【鈔本脫懷素志三字】酒有餘酹【鈔本酹誤酻】凡十餘處今皆據全唐文訂正】隨【依石刻書】故大將司徒陳公諱杲仁字世威漢太邱長之十七代孫也潁水聚星引蔓於盤根巨蔕長城吞月分榮於玉葉金枝風神髙而鶴立松巓器局偉而鰍藏海底鄰家就學邱兒且嘆於重生橋柱畱名犬子終期於復出賈誼則年逾丱歲翁歸則才本兼人丹闕上書金門應詔雕弓開而鵠裂鴻筆奮而鸞驚玉片桂枝對天顏而失喜繡衣驄馬下雲路以嘶春時屬陳劍飛空隨旗誓野象泣於開皇歲末龍驕於大業年中水調聲愁柳絮輕籠於夜月迷樓香滿桃花自落於春風鳶書過而急甚飛星鴛枕穩而誰驚醉夢以至天關震動帝輦飄揚胡頭盡縮於漳河鬼目尋生於建業繇是長山盜聚大洞兵興樂伯通則狼戾秣陵婁世幹則鴟張婺水公以名光八絕【語在徳宣法師所撰福業寺碑】道著一正眉形髙隱於石稜髭尾曾焦於電火元凶授首金鋧鈿之飛來敵騎解圍鐵連錢之入去虵窮奔穴象怒投林俄成縛虎之功遂降祝鳩之命天門公沈法興初傾欵附末恣姦欺烏頭暗寘於酒杯俄歸厚夜靑骨雅當於廟食乃啟藂祠祀寢先朝神畱故土像設宏開於武進威靈密護於全吳至若湘燕羣飛商羊屢舞雲頭暗澹禾耳生獰南山垂欲爛之憂東海灩倒流之勢蘭修一奠桂醑三傾滂沱之澍雨繩垂倏忽之沈陰電掃其霽霖之神速也如此又若鸛巢沈響蟻穴停封離火燒云燻風爨野土禺之精神愁悴泥龍之鱗甲漧枯巫覡陳辭簫笳合奏筵上未容於徹饌空中已見於翻盆其救旱之靈應也又如此變乾坤之舒慘神效已多卻封境之妖氛陰功更大皇唐乾符之二載也突陣將王郢等六十九人以唐山告捷浙水旋師未及賞功潛思怙亂劫庫兵而竊發掠民產以紛披移蟻垤於狼山倚鷁舟於鰲海鉏耰合勢舉烈火以焚燒樓櫓乘風駕驚濤而出入聚黨僅盈於萬眾連頭遽陷於三州聖主臨軒出神謀而制勝將軍推轂仗金鉞以專徵尙書河東裴公讀八千卷儒書學五十家兵法名光簪紱气懾英雄有金熨斗之殊恩負玉唾壺之妙唱入則襞香箋而搖彩筆批天子詔書出則提龍劍而臂雕弧主諸侯法令行開玉帳坐鎭金陵瀝精誠而願與冥通指廟貌而遙祈幽贊神能長駈鬼陣髙輔靈旗於蒼茫恍惚之間降云物風濤之助遂使吳戈雪閃待摏長狄之喉越箭星流乃裂蚩尢之骨洎渠魁告斃餘黨乞降聊憑元化以成功遂抗飛章而達聽優詔尋加於爵賞鴻恩別剙其祠庭地控金甌城臨鐵甕山分荊峴水接蓬瀛冠蓋云浮西枕向吳之路松蘿帳合南連招隱之亭邃宇摩空雕墻繚野翠瓦疊而璢璃色透彩椽排而玳瑁斑烘窗深則靑鎖疏風樓迥則璇題拂漢時或居人輟棹行客停鞍倚欄當薄雨晴初寓目向丹楓落後霜馳疋練指茂苑於煙中黛染雙螺認海門於天末堂嚴塑像廊立靈官凜气貌以如生奮威稜而若殺雷公電母目閃爍以疑瞋鬼將神兵口囁嚅而欲語一顧則精魂愕眙載瞻則毛髮寒生所以祭非嚴而自嚴神不在而如在俄屬災流濮上盜掠江東孤城懷欲陷之憂萬姓負倒垂之懼丞相司徒燕國公軍謀出眾儒術超羣有岸上虎之雄名有人中龍之美稱才堪料敵檄可痊風落塞外之雙鵰气吞沙漠挫筵中之五鹿聲烜議圍以詩書禮樂之兼才領徵伐牢籠之重寄移從荊渚代撫吳民前茅髙舉於中途大敵窮奔於外境仰惟妙算未畢前功將全締創之能更益增修之美先是中開紺殿別坐金人化廟木於祇園變祠宮爲淨土僧普願教傳西國裔紹南宗心花墜葉於空門忍艸抽芽於覺岸談空說偈則天龍遊阿耨之池燃指爲燈則花雨落菩提之木願以斧斤罷弄丹雘停揮拂琬琰以求刊出箋毫而請染云也運籌無補磨盾何能鐵錢將當於銅錢徒懷素志下駟用齊於上駟未吐良謀屬辭殊異於當仁承命敢陳於固遜三言獲譽何酬掾吏之恩八字畱題更望中郎之筆銘曰幹儀廣大坤徳幽元三光四气五嶽百川陰陽莫測禍福難詮不有神道誰分化權倬彼陳公挺生隨國忠作臣範孝爲民則力遏鯨波手扶鰲極生立洪勛歿畱遺徳狂童作梗上將陳師陰兵助順戰卒乘時元凶殞命殘蘗輸旗恩頒上爵詔立嚴祠紺獸拏雲飛翚礙日帳捲靈座門開廟室凜凜英气堂堂偉質須磔蝟毛頭蹲虎骨歌鐘雜沓簠簋連延酒有餘酹香無斷煙惟神是享惟禱斯虔安民護境以永終天按集古錄杲仁終始事迹不顯略見於隋書云唐初爲隋太僕丞元佑將煬帝已遇殺沈法興與杲仁共殺佑起兵據江表法興自稱總管大司馬錄尙書事承制置百官以杲仁爲司徒其事止見此爾開元中僧徳宣爲杲仁記捨宅造寺載其世家頗詳而其功閥官爵歲月多謬毗陵志杲仁晉陵人年十八舉秀才對策爲監察禦史隋大業五年受詔平長白山狂寇數萬授秉義尉後平江寧劇賊樂伯通東陽婁世干等隋主嘉之拔授大司徒公先娶沈法興女大業末法興起兵吳興倚公爲重後欲攘據常州頗復相忌詐稱疾亟因公省問以藥毒之卒唐乾符四年封忠烈公中和四年封感應侯淮南大和六年冊忠烈王江南保大十年因與越兵交戰獲陰兵之助援蔣子文故事冊武烈大帝徐鉉集有廟碑

徐偃王廟在城東南三十里又有廟在下鼻塘按韓愈作偃王廟碑云徐出柏翳爲嬴姓偃王誕當國益除去刑爭末事凡所以君國子民待四方一出於仁義周穆王與楚連謀伐徐徐不忍鬭其民北走彭城武原山下百姓隨而從之萬有餘家偃王死民號其山曰徐山鑿石爲室以祠偃王偃王𨿽走死失國民戴其嗣爲君如初其後公族子弟散徐揚間卽所居立先王廟潤之有廟當始此

英靈普護聖惠泰江王廟在江下卽下元水府廟也嘉泰元年加封按五代史楊氏據江左封馬當上水府寧江王采石中水府定江王金山下水府鎭江王而鎭江實爲聖朝開寶所更軍額之兆範鎭東齋記事歲送金龍玉簡於名山三水府預焉祥符初賜下水府廟曰顯濟元丰中僧了元住金山之龍遊寺見廟附禪林以爲非便乃白郡聞朝移於此自建炎焚毀大帥劉光世重創至紹興丁卯都統制王勝重修進士黃兪爲記歲久頹圮東西廊龍王二祠尢甚嘉定甲戌夏六月不雨守臣待制史彌堅精意默禱嘉應如響乃率羣僚欵謝重議修蓋不日落成崇壯軒豁見者肅然動心記曰夫天用莫如龍龍之神有君象焉麟鳳龜龍爲王者嘉瑞麟以徳鳳以儀皆不常見龜以前知常見而不常其靈惟龍之見在乎常不常之間其爲用從云而降雨潤五穀成丰年生民之命實司於龍龍之功不可與麟鳳龜同日語彌堅被天子命來守斯土無善政美化以惠利其人兢兢然覬得一稔則可幸逃責乃今夏六月不雨至於秋孟之十有一日苗則槁矣農以病苦齋宿而禱於王祠祀史訖事膚寸之陰起於祠旁次日亭午炎曦流鑠獨焦山外江濃云潑墨冷風掠面如冰雪噤幸兩龍見於雲間水波逆立有聲上與龍接疾電震雷甘霔隨至霶霈越三日歲以大熟彌堅躬率寮吏展敬祠下以答神貺顧瞻殿庭庳隘傾圮甚而覆之蘧蒢疏蔓蒼苔蟠延其間升降之際心恧背汗私念神之所以庇乎人者如彼人之所以奉乎神者如此廟其不可以不新也於是攺葺正殿以妥安王靈爲旁小殿二仍其舊以揚子二龍王配食大門廊廡皆撤新之按舊廟始大於帥臣劉公光世又繼以王侯勝張侯詔歷歲久居民抵冒蔽遮其前气不宣通則表而遷之築垣距江外則三門翚飛跂翼軒豁呈露驚濤捲雪廟瞰其上江行陸走得以瞻仰是役也都統劉侯元鼎實任其責旣成薦饗則爲迎神送神之辭遺之邦人使歌以祀以無忘王之賜辭曰中泠之泉冽且淸兮維王之神仁且英兮五風十雨歲以成兮傾倒天瓢不憚勤兮崇崇之宮妥王靈兮牲酒馨香薦以誠兮王其來歸福我民兮

丹陽縣﹝缺﹞

金壇縣﹝缺﹞嘉定鎭江志卷八

僧寺【僧寺○﹝鈔本無此二字﹞案元志卷九以僧寺爲總目寺院庵爲子目此卷亦以寺院爲子目而無僧寺之總目則不獨與元志之例不符抑且與他捲之例不合必傳寫者之誤也下卷道觀二字鈔本亦脫去今皆補正﹝元志卷十以道觀爲總目宮觀院庵爲子目宋志以觀院爲子目旣與元志相同不應獨無總目也﹞】敍﹝缺﹞

寺

丹徒縣

甘露寺在北固山唐寶歷中李徳裕建以資穆宗冥福【潤州類集熙寧中主僧應夫因治地獲徳裕所藏舍利並手記云創甘露寶剎以資穆皇之冥福】時甘露降此山因名乾符中寺焚裴璩重建宋朝祥符庚戌有詔再修令轉運使陳堯佐擇長老居之米芾寶晉集甘露寺悼古詩序云寺壁有張僧繇四菩薩吳道子行腳僧元符末爲火所焚六朝遺物掃地李衛公祠手植檜亦焚蕩寺故重重金碧參差多景樓面山背江爲天下甲觀五城十二樓不過也今惟存衛公鐵塔米老庵三間故作詩悼之有神護衛公塔天畱米老庵之句多景樓記【附宮室類樓觀】梁時二鑊尙存淸暉凝暉二閣廢有堂曰雨花閣曰海門

永業寺舊在金壇縣東南二十五里後請廢額建在登雲門外二里

妙喜寺舊在金壇縣東南四十里後請廢額建在通吳門裏爲都統司功徳院中有紀忠堂軍師畢再遇列陣亡將士職位名祠之

紹安寺舊在金壇縣東南一十五里後請廢額建在登雲門裏

紹安寺舊在金壇縣東南一十五里後請廢額建在登雲門裏

崇祚寺舊在金壇縣東三十五里後請廢額建在鐵鑪招提寺舊在金壇縣西一十里後請廢額建在登雲門外楊李村

善業寺舊在金壇縣西北七里後請廢額建在楊李村東安寺舊在金壇縣藤料沙缺

善業寺舊在金壇縣西北七里後請廢額建在楊李村東安寺舊在金壇縣藤料沙缺

景靈寺舊在金壇縣治東二百步後請廢額建在丁角鎭南丁村

幽棲寺舊在金壇縣東八里後請廢額建在胡村

梁廣寺舊在金壇縣東三十里後請廢額建在東利涉門外

丹陽縣﹝缺﹞

金壇縣﹝缺﹞

院

丹徒縣

普濟禪院【普濟禪院○﹝鈔本此下數葉在卷九﹞案僧家之院不應與道觀同捲今皆移入此卷列於僧寺之後經道家之院仍列於道觀之後俾門類不相雜焉】在焦山祥符圖經不載始建歲月但云宋朝攺今名僧了元自序元佑三年春普濟庵乏主者白太守楊公乞居於此院舊有海云堂善財亭

因勝報親院在府治之南三里唐大中六年建曰妙喜寺南唐曰慈云宋朝攺因勝元佑中蘇頌拜尙書左丞請爲功徳院乞以因勝報親禪院爲額壁間有集賢學士黃庭堅開堂疏石刻云因勝得名舊矣報親自天錫之又雲瓶水鑪香終借松楸之潤曉猿夜鶴將從杖屨之遊禮部郎米芾跋

昭慶報慈院在城西二里僞吳順義三年置曰延壽院宋朝攺普慈蘇軾嘗有詩曰普慈寺後幹竿竹【普慈寺後千竿竹○﹝鈔本慈作濟﹞案此句乃蘇東坡題普慈長老壁詩集中正作慈字符志卷十昭慶報慈寺注引此詩亦作慈字卽此段上文亦云宋朝攺普慈則濟爲誤字無疑】卽其地也政和間中書侍郎劉逵請爲功徳院賜今額

羅漢院在府治西南一里唐天復中安王【亡其名】捨果園爲之建炎焚毀隆興中講僧崇習重建塑五百羅漢像京口集有蘇庠羅漢院風漪軒詩

天王感慈院在登雲門裏梁朝建

奉聖院在花山僞吳順義七年置因號花山院宋朝攺今名

惠安院在府治之西祥符圖經云本甘露寺下方浴院南唐保大中自維揚迎旃檀瑞像於此宋朝攺今名後廢【向文簡公以欽聖皇后賜燕王有功徳寺曰資福在開封南渡初寺僧負其像至京口再剙以廢額揭之向氏春紀並文簡像在焉】

報恩院在城南一里本烈帝廟唐乾符中於院南別創新廟而故廟爲報恩院

福因智果院在登雲門外元符末文肅曾布初入相請建守墳院賜今額

安聖院在登雲門裏紹興中始剙小庵後建爲院取安聖廢額揭之

黃杜普濟院在城西南二十里僞吳幹貞三年鎭海軍司馬府城都軍使徐知諫建曰資福院祥符四年攺今名

海會院在城東南一十五里舊曰尊聖院祥符圖經不載始建之時寺僧雲天聖中攺今名

登云院在城西北二里唐建宋朝攺爲惠安今城中亦有惠安院

顯慈院在五州山熙寧癸丑故相陳升之再入爲元樞建守墳院請於朝賜今額寺舊在山之腹升之手自裁定曾文肅布與客王律曾遊有詩並見京口集注云日觀臥雲山中絕景建炎兵火寺徙於山下非丞相自定舊基

顯慶崇福院在三里岡

顯孝褒親院在城東北六十里圌山之下內有駙馬錢景臻像舊名東霞寺後攺今名

靈建院舊在金壇縣東南二十五里後請廢額建在東利涉門裏

寶城院舊在金壇縣東北一十八里後請廢額建在登雲門外二里

丹陽縣

廣福院在縣東北五里祥符圖經不載舊曰觀音院宋朝天聖間有僧來掛搭相傳以爲每出緣化則常潤眞揚同日見之因號四世界後有髙僧言四世界者日光菩薩也僧聞之卽趺坐而逝治平末賜額爲壽聖隆興中攺今名院有玉乳泉三字文惠公陳堯佐書【余見井泉】故相劉正夫元佑中罷儀眞教官過之畱詩後人立石院內

金壇縣﹝缺﹞嘉定鎭江志卷九

道觀敍﹝缺﹞

觀

丹徒縣

華陽觀【華陽觀○﹝鈔本此下三行在元志卷十﹞案下文云宋朝政和八年攺今名鈔本宋作聖﹝今作宋朝乃嚴氏所攺﹞元人作書不應稱宋爲聖朝此必宋志之誤入元志者也玆特訂正下文延昌觀歸眞觀俱仿此例﹝延昌觀條下云宋朝治平中攺今名歸眞觀條下云宋朝祥符中攺今名鈔本宋字皆作聖﹞】在城東北五十里丹徒鄕馬墅村宋元嘉初置曰仁靜觀【唐魏法師碑在觀內胡楚賓文】宋朝政和八年攺今名

丹陽縣延昌觀在縣南一里梁大同中建曰永興觀宋朝治平中攺今名舊集女冠紹興庚辰郡檄攺爲道士觀

歸眞觀在縣東南五十里唐開元十四年置曰淸虛觀宋朝祥符中攺今名

金壇縣

太虛觀舊延眞庵在縣治南二里宋朝紹興十七年道士李善應造龍圖蔣璨書額淳熙十五年取廢額爲今名

崇眞觀在南洲去縣十里梁大同二年置隋大業三年廢唐宏道元年復建舊名金壇觀宋祥符中攺今額【陳徳昭有宿崇眞觀詩見京口集】

淸眞觀去縣十五里漢元壽初建賜額望僊隋大業末年廢唐天寶間復建宋朝祥符中攺賜淸眞其大殿寶元間建梁朝道士郗尊師養道成功從以二虎歸隱茅山良常洞今殿前雙檜乃其手植左一株四幹敷花而不實右一株二幹不花而實京口集有文惠陳堯佐詩集仙觀在縣東南二十五里金山鄕梁大同初置隋開皇末廢唐大歷三年重建廣明初里人張彥記【廣明初里人張彥記○﹝鈔本此行後有崇壽觀以下一葉余﹞案鈔本崇壽觀條載虞集碑文張氏鑑云忽又雜入元人文字不可解今考此段大字雲歸附後至治二年子注云是爲今泰定甲子皆是元時年號嚴氏元照以爲自歸附以下當刪張氏亦同其說﹝張氏云此條至治二年云云當是元人續增似至順重修時羼入者﹞然鈔本此卷各道觀條下凡言及宋皆稱聖朝惟崇壽觀條下但稱宋而不稱朝則不獨歸附以下非宋志卽歸附以上亦非宋志也今移入元志卷十道觀門內﹝宋志內亦當有崇壽觀今旣脫去無從追補不必分元志之前半爲宋志也﹞】

華陽觀【華陽觀○﹝鈔本無華陽二字﹞案此條末云京口集有吏部洪興祖華陽撫掌泉詩則此觀名爲華陽可知上文之華陽觀在丹徒縣馬墅村置於宋元嘉時本名仁靜觀魏法師之所居也此處之華陽觀在金壇縣大茅山置於唐寶歷時任眞君之所居也二觀名同而地異乾隆鎭江府誌卷二十寺觀門於丹徒縣金壇縣分載二華陽觀與此志同今據以補正﹝下文云與崇壽觀相近鈔本脫壽字嚴氏元照補以元字今考乾隆鎭江府誌雲華陽觀在崇壽觀西蓋崇壽觀𨿽本名崇元觀然宋時旣攺爲崇壽則不應作崇元矣﹞】與崇壽觀相近梁昭明太子舊宅也任眞君亦嘗居此其東有冬溫泉拍手輒湧起唐寶歷初於崇元觀南置聖祖院卽其地也先是李徳裕鎭西川制老子孔子及尹眞人像尋移潤州因將至此奉安徳裕爲記見本集宋朝治平中賜號鴻禧宣和初攺今名京口集有吏部洪興祖華陽撫掌泉詩

玉虛觀在縣西四十里唐長慶中建曰靈寶觀宋朝治平初攺今名

洞虛觀在縣西五十里陶村卽梁陶隱居之故廬隱居仙去遂爲觀曰仙居唐長慶中石記在焉宋朝天禧中攺今名皇佑初大名從事郭震記

衝寂觀在縣西南三十里上元鄕梁朝徐道士捨宅爲之初曰宗眞觀唐貞觀中曰升元宋朝祥符中攺今名京口集劉圖南避寇有詩

遊仙觀在縣西五十里慶元五年樞密張釜請廢額建元在縣西二十七里【廢觀凡一十四悉隸金壇曰延陵曰騰仙曰齊正曰淸龍曰乘飆曰元符曰仙眞女冠曰幽巖曰通眞曰尋仙曰棲靈曰終靜曰迎仙曰定仙棲靈終靜宋元嘉初建餘皆梁置】

院

丹徒縣

黃堂道院今爲仙臺觀在縣南二里是爲諶姆飛升之地諶姆者字曰嬰常居金陵丹陽郡之黃堂潛修至道吳帝時行丹陽巿中逢三歲孩子執姆裾曰我母何來姆哀而收育之旣長明穎孝敬所居常有雲气姆異之謂曰吾與汝暫此相因汝以何爲號也子曰昔蒙天眞盟授靈章約爲孝道明王請以此爲號可乎遂告姆修眞之訣已而辭姆飛騰姆密修道法積數十年人無知者至西晉末許眞君遜吳眞君猛遠詣丹陽來授道法姆曰君等仙名在天昔孝悌王降兗州曲阜蘭公家謂公曰後晉代當有許遜傳吾此道是爲眾眞之長畱下金丹寶經銅符鐵券令公授吾使掌之以俟子有年矣吾復受孝道明王之法亦以孝爲本今來矣吾當授子乃登壇依科盟授出銅符鐵券金丹寶經並正一斬邪之法三五飛步之術諸階祕訣悉以傳付許君顧謂吳曰君當返師之也許君心期每歲來謁姆姆覺之曰子勿來吾卽還帝鄕矣因取香茆一根南望擲之曰子歸認茆落處立吾祠歲秋一至足矣語訖忽有雲龍之駕來迎淩空而去今新城丰城二縣界【今新建丰城二縣界○﹝鈔本建作城﹞案元志十九方外諶母注作新建今從之焦山本建作是亦誤】有黃堂觀乃眞君訪飛茆之迹仿丹陽黃堂壇而立祠京口集邵彪有詩

丹陽縣﹝缺﹞

金壇縣﹝缺﹞嘉定鎭江志卷十

學校敍﹝缺﹞

子目﹝缺﹞【子目缺○﹝鈔本無此三字﹞案下文臧燾臧榮緒諸葛璩三段皆言師儒教授之事自當列於學校門內惟學校二字乃是總目總目之下必當另有子目今總目之敍旣缺無從考證姑著三字於此以俟後人之補正焉﹝下文兵防門內自水軍以下言卒伍之事自乾道六年以下言營寨之事皆當另有子目今亦各列子目缺三字於前以存梗槪﹞】臧燾傳髙祖鎭京口與燾書曰頃學尙廢弛後進頹業衡門之內淸風輟響良由戎車屢警禮樂中息浮夫近志情與事染豈可不敷崇墳籍激厲風尙此境人士子姓如林明發搜訪想聞令軌然荊玉含寶要俟開瑩幽蘭懷馨事資扇發獨習寡悟義著周典今經師不遠而赴業無聞非惟志學者鮮或是勸誘未至耶想復宏之案髙祖開創之初猶以崇學肄業爲急可謂知本矣臧榮緒純篤好學括東西晉爲一書紀錄志傳百一十卷隱居京口教授南徐州篤愛五經序論嘗以宣尼生庚子日陳五經拜之諸葛璩世居京口天監中太守蕭琛刺史安成王秀鄱陽王恢甚禮異焉性勤於誨誘後生就學者日至居宅狹陋無以容之太守張友爲起講捨旦夕講誦不輟時人益以此宗之

鎭江府學【本府○﹝鈔本無此二字﹞案下文自禦書殿以下皆言府學自縣學在成徳堂之東以下皆言縣學府學以前無本府二字縣學以前無丹徒縣三字則界限不淸至於丹陽金壇二縣學當列於丹徒縣學之後今鈔本旣脫去若不言其缺亦不免滋閱者之疑今皆一一注明夫子廟及書院仿此﹝丹徒縣後言縣學在成徳堂之東而本府後不言府學在何處則必有缺文明矣今注以上缺三字於禦書殿之上﹞】【此上缺】禦書殿在大成殿後守臣閣學劉子羽建自紹興癸亥以後累賜宸翰有易書詩孝經論語春秋左氏傳又書之周官篇禮之中庸及孟子樂毅論羊祜傳先聖贊七十二賢贊法帖手詔損齋記總五十四軸皆墨本又有裴度傳嘗賜宰臣張浚浚董師江上立石於此學門教官袁孚以規制未備撤而新之【學門教官袁孚以規制未備撤而新之○﹝鈔本此行前有祭器以下一葉余﹞案自祭器以下三段兩言嘉熙己亥四言教授劉卿月己亥爲嘉熙三年正劉卿月爲教授之時﹝元志卷十七學職門云劉卿月嘉熙三年七月至陳埜嘉熙四年十二月至﹞距嘉定九年盧憲爲教授之時已二十餘年必非嘉定志之文矣末一段程待制邁云云𨿽未明言歲月然實嘉熙己亥劉卿月所建﹝元志卷十一學校門云先賢祠宋嘉熙三年郡守吳潛給木材命教授劉卿月鼎創東室則兼祠樞密沈公復中書萬公鐘待制程公邁云云是程待制等之祠正立於嘉熙三年也﹞當亦咸淳志之文今移入附錄之內﹝鈔本祭器前有張扶重修學記一段今移置講堂三鱣堂之後蓋修學記中無一言及禦書殿而屢言二堂不應列於禦書殿之後也﹞】講堂在大成殿之東舊牓曰半宮今爲成徳三鱣堂在成徳堂後楊右史邁書扁東西廊有正錄直學學諭掌計位志道據徳居仁由義四齋齋各有鑪亭張扶重修學記曰鎭江有學始於太平興國五年冬柳開自常移潤八年秋乃發舊創新告遷夫子之廟其顏子孟子以下門人大儒之像各塑繪配享於坐旣成刻石紀之且言潤在江南爲上郡有孔子廟當僭僞時闕法莫或崇葺之則知五代以前固有之也寶元中範文正公仲淹載新廟學置田養士迨今賴之因立祠殿庭之後左丞王存爲記元佑中文節林希旣建講堂乃於其後復建三鱣堂爲教官退食之所捨法行士日益眾繼以增置宣和間延康毛友又一新之仍舊者廟及二堂而已建炎初學捨盡廢而爲倉囷獨畱廟宇以處士𨿽經兵火幸不及焚已而又爲屯兵所據倉官又撤其餘以營廨捨紹興三年端明胡世將復取之因陋就簡稍加補葺以來學者然舊學仍爲倉諸生所捨者廟廊而已又五年寶文李謨請於朝取講堂於倉兩廡之屋十亡六七其所存者又皆頹圮又二年廟厄於兵火講堂亦焚撤幾半直閣程邁卽日先治堂捨以處諸生倉卒趣辧僅庇風雨次作大成殿未及成而趨朝乃度所用舉而畀之學閱二政𨿽各以羨余助修費而財力弗支終不克集待制劉子羽視學之初卽有意興復會南北兵寢乃興役凡廟宇學捨之未立與𨿽立而未及成者下至庖湢之所皆具惟是講堂之獘三鱣堂之廢未及修建越數月悉告備焉爲堂皇屋架大小若干間費役一出於公而邦畛之民弗之知也【先是守臣閣學毛友嘗撰學記止及宣和以前扶登載𨿽詳然未嘗立石】

丹徒縣學縣學在成徳堂之東紹興間縣令趙學老重建教官吳武陵記文在丹徒縣治學庾在戟門之東經史子集儲於成徳堂之右分六廚取禮樂射禦書數揭於上監書教官費塤印置公廚嘉定乙亥徙於成徳堂之東縣學之側麟鳳碑在講壁間乾道壬辰春教官熊克因閱漢碑取麟鳳二瑞圖而贊曰麟胡爲來有王者起曠代一獲魯狩漢畤聖賢感之經絕史止於嗟麟兮維其時矣有道則見鳳何爲藏儀韶鳴岐千載相望逮時之衰歌聞楚狂徳備舜文覽輝其翔【米芾史云又有一麟鳳圖半篆半隸以九字九行爲率云惟永建元年秋十月饗時山陽太守河內孫君見碑不合禮掾重造其銘辭曰漢武徳中興卽政二年辛酉之節首歷四十靑龍起雲云又一雲天有奇鳥命曰鳳皇時下有徳民富國昌黃龍嘉禾皆不隱藏漢徳巍巍永布宣揚天有奇獸名曰麒麟時下有徳安國富民忠臣竭節義以修身聞愆來善明明我君麟狀一角直下髙如足翅如惡馬鳳冠髙尾長甚可怪也今以芾所載漢碑麟鳳狀似與圖合故摭其語以証之慶元四年教官陳徳一易之以石】泮泉在學之西【泮泉在學之西○﹝鈔本此行前有龍龜麟鳳四靈圖贊一段﹞案龍龜以下一段內有云教官劉卿月甲午歲得於應天之府治考甲午歲乃端平元年卿月爲教官正嘉熙二年端平嘉熙皆在嘉定以後則此必咸淳志也今移入附錄之內﹝鈔本此段內祥風慶雲下脫龜之贊曰四字天下有道下脫神龜出焉以下二十八字今據元志卷二十一考古類郡庠四靈條注補入﹞】守臣待制林希所鑿後因浚得石刻泮泉二字教官楊邁爲剙井亭牓以篆額李西臺詩禹迹圖在講堂北壁荊國文公王安石手帖並潤守許遵詩在東壁學官元日上已郡有會諸生之禮自守臣殿撰曾逮戶侍張枃始祕撰耿秉又於元日爲訓文以厲諸生至今不廢文曰習鄕上齒行於元日何也意者曰歲律又新吾儕之齒益長矣以去歲而視前歲徳差進否業稍修否若猶未也寧不惜歲月之虛度入則事父兄出則事長上去歲之所已行者隱之於心如有未至則自今已往安可復以去歲之所以事之者事之乎三綱五常之訓非吾儕踐履尙誰望邪彊學將以待問幼學期於壯行一歲之間所得於經訓而有所悟入者何語所蘊於胸中而期以施設者何事後生可畏焉知來者之不如今毋虛過後生之日而駸駸於不足畏之境曾子曰吾日三省吾身回念去歲其不省之日多矣可不戒哉又諭學文曰學校之設非以士之貧而食之也又非欲羣其類而習爲文詞也不農不商若何而可以爲士非老非釋若何而可以爲儒事親從兄當以何者爲法希聖慕賢當自何門而入道徳性命之理何如而明治亂興衰之故何由而達考之古以爲得失之鑑驗之今以究因革之宜此士之所當用心也自孔堂髙弟猶勤勤問仁問智問孝問政問所以爲士請之於師而辯之於友後世之士不逮遠矣儻離羣索居而蔽其所習則固陋乖僻無自而進於道聖人憂之著爲成書以詔萬世教養漸染以俾之講習立師儒之官以董正之此開設學校之本意也升堂而講以質諸公之所疑命題而試以察諸生之所蘊今不惟視爲文具且並與文具而廢之矣教官自訓導之外無他職事勵之以修潔之行勉之以有用之學庶幾仰副聖天子作人之意【庶幾仰副聖天子作人之意○﹝鈔本此行後有正至會拜之禮以下兩葉余﹞案正至以下凡九段內有言寶慶間及寶慶三年者有言紹定庚寅紹定癸巳者有言端平間者有言嘉熙丁酉及嘉熙二年嘉熙三年者年號皆在嘉定以後張氏鑑疑爲咸淳志是也惟正至會拜之禮一段及丹徒縣薛村田一段鈔本皆注云以上嘉定鎭江志張氏據此謂未注者後人所增已注者爲嘉定志本文然丹徒縣薛村田一段末云系教授任褒然置考任褒然之爲教授系端平二年﹝見元志卷十七學職門﹞在嘉定之後則亦咸淳志矣正至會拜之禮一段內有言嘉定癸酉教官盧憲而末言今爲常比玩其語气必盧憲以後作志者之詞也今定爲嘉定續志與下文諸段俱移入附錄之內﹝元志卷三風俗類入學會拜條注引元日上巳一段又引正至會拜一段末云並見嘉定志蓋前一段爲嘉定志後一段爲嘉定續志作志者欲省文故統謂之嘉定志也﹞】

丹陽縣學﹝缺﹞

金壇縣學﹝缺﹞

子目﹝缺﹞丹徒縣

祥符圖經載夫子廟在縣西二里是時尙未立學蓋州縣立學自慶曆始崇觀以後附在郡學東隅今之縣學乃紹興丙寅宰趙學老創教官吳武陵記立石在縣治西廡乾道庚寅宰韓元老曾修

丹陽縣

祥符圖經載夫子廟在縣治東偏慶曆中依廟爲之元丰初鼎甃縣尉王致堯刻石紀其略建炎焚毀惟存大成殿殿額摹政元禦書紹興壬戌令吳﹝木巳﹞建講堂明年劉長民又作兩廡及齋捨乾道己丑陳玠重建獨殿仍舊東西齋六曰求仁曰好義曰隆禮曰篤信曰教忠曰教和

金壇縣

祥符圖經載夫子廟在縣治東其後依廟建學陋甚紹熙初宰李枀重建堂曰明倫閣曰尊經齋捨器用俱備晦庵先生侍講朱公熹書額永嘉葉適記邑人劉宰書至嘉定壬申枀子壩來貳郡宰唐士列立石

書院

丹徒縣缺﹝缺﹞

丹陽縣缺﹝缺﹞

金壇縣

申義書院在希墟前太府寺丞張鎬參政文簡公綱之孫以其居去庠序遠因建書院招名師合族之子弟教之且撥田爲經久計邑人劉宰爲取孟子申之以孝悌之義名之

兵防自吳孫權都京城理水軍起樓櫓謹斥候魏人撤兵遠徙京口之兵莫彊焉晉宋以來兵權總於刺史刺史帶持節都督者不但統京口兵或督中外軍事或督諸州軍事六朝經理中原率由京口興師不得不合兵權於此唐初潤州刺史特領一州非六朝事權比至乾元有丹陽軍建中有鎭海軍元和間始並二軍爲一是時節度觀察使或統諸道或統數州然破龐勛破李希烈皆京口兵爲之則晉人謂之可用宜矣宋朝懲唐末五代兵驕將專之獘選州兵壯勇者部送京師以補禁衛余畱本城𨿽或更戍然罕教閱熙寧七年始詔京畿諸路兵分置將副無復出戍有警而後遣謂之將兵元丰四年又詔團結東南路諸軍如京畿法凡十三將浙西路爲第三將而將兵昉乎此今州兵有系將不系將系將五禁軍也不系將崇節牢城也浙西路鈐轄今駐平江秋閱則按其事事已復歸而潤有州鈐轄則自紹興二十八年守臣楊揆奏請始【又按祥符間京口有新水軍營以水戰南方之所長也自紹興十一年分屯禁旅水軍有禦前都統制領之而當郡不復置開禧間嘗置防江一軍未幾攺隸都統司嘉定乙亥待制史彌堅以防江爲今重事復請於朝】

子目﹝缺﹞

水軍

吳志張紘傳注孫權對劉備曰吾方理水軍當移據秣陵時權正屯京

樓櫓

孫韶收父河餘眾繕京城起樓櫓

北府兵

晉郗愔在北府徐州人多勁悍桓溫云京口酒可飲兵可用深不欲愔居之

義軍

劉裕克京口義軍斬桓元驍將吳甫之皇甫敷元大懼使桓謙屯東陵謙等士卒多北府人素畏伏裕莫有鬭志裕與劉毅等分數隊進突謙陣將士無不一當百

萬鈞神弩

宋武帝之破盧循也軍中多萬鈞神弩所至莫不摧陷輿地誌唐頹山西有宋武帝積弩堂

步騎

梁中大同初侯景渡采石邵陵王綸率步騎三萬發自京口直指鐘山出賊不意大破之

鎭海軍

唐建中二年置

宣潤弩手

韓滉爲鎭海節度徳宗在奉天淮汴震騷滉訓練士卒鍛礪戈甲稱爲精勁分兵戍河南帝狩梁州滉請以鎭兵三萬助討賊有詔嘉勞李希烈陷汴州滉乃擇銳卒令裨將王棲曜李長榮柏良器進討次睢陽而賊已攻寧陵棲曜將彊弩數千夜入寧陵希烈不之知良器擇弩手善游者沿汴渠夜入及旦伏弩發賊乘城者皆死矢及希烈坐幄希烈驚曰宣潤弩手至矣遂大敗東解寧陵之圍復宋汴之路漕路無梗安靖東南滉功居多

樓船

韓滉造樓船戰艦三千柁由海門大閱揚威武

丹楊軍

新唐書地理誌丹楊軍乾元二年置元和二年廢按舊唐書紀元和五年十一月浙西奏當鎭舊有丹陽軍請並爲鎭海軍從之與志年月小異【舊書楊從阜】

挽硬

鎭海軍節度李錡增廣兵眾選善射者聚之一營號挽硬

甲士敢死士

咸通五年龐勛陷都梁城辛讜言於泗洲刺史杜慆請出求救於淮浙閏月甲辰至潤州見鎭海節度杜審權審權乃遣押牙趙翼同讜將甲士二千人救泗洲浙西軍至楚州未進讜曰我請爲前鋒乃募選軍中敢死士數十人迎賊死戰揚旗鼓噪而前賊見其勢猛銳避之

後樓兵

鎭海軍節度周寶募兵號後樓都子玙統之孱不能禦軍伍橫肆廩給倍於鎭海驕不可制

淩波軍

南唐竊據每歲五月許民競渡籍其姓名盡搜以爲兵號淩波軍盧絳以功授淩波軍都虞候吳越兵圍京口絳率所部舟師突長圍來救

新舊水軍營

祥符圖經載舊水軍營新水軍營並在州治西北三里舊營乃南唐故迹新營祥符六年詔立營廢久矣

都巡檢營廨

長編大觀元年十二月禦筆江浙之民輕揚易搖盜竊間作承平日久兵弱勢單一有警急無以制禦阻淮帶江不可不防可相度於杭越之錢塘西興楊潤之瓜洲西津淮口之盱眙臨淮各置都巡檢一員兵給二百人刀魚船五隻各於江淮岸側置營廨屯守分部地界凡沿淮巡檢悉隸之以時巡察姦盜

汰冗兵

紹興元年夏四月浙西大帥劉光世一軍月費錢十六萬米三萬石辛卯上問宰執幾何可以贍足範宗尹以其數對且曰若汰其冗而畱精兵三萬可以足用上曰待作手書與之直示朕意

募敢戰之士

四年冬十月知鎭江府沈晦過闕言大將與帥臣各有所職若全倚大將恐不能辦遞年杜充總大兵在建康而帥臣陳邦光不爲措置及充迎敵而邦光被縶以至周望去而湯東野逃郭仲去而李鄴降皆坐此也望撥零兵二千付臣並令臣募敢戰之士三千參用昭義步兵之法期年後京口便成彊藩東晉嘗謂京口兵可用故北府兵號爲最精唐亦用宣潤弩手平淮甸時方以韓世忠屯軍在府其言不用又乞促張浚統兵爲世忠之援時宰執皆稱晦議論激昂

赤心奇兵兩軍

金左監軍撻辣居祁州而其眾尙畱陳楚浙西大帥劉光世守鎭江欲攜貳之乃以金銀銅爲三色泉其文曰招納信寶獲金人則燕餞而遺之未幾踵至得數千眾皆給良馬利器用之如華人因創赤心奇兵兩軍頗得其用

防江軍

開禧二年冬楚州申敵犯淸河宜備江面奉旨令閣門陳煥因守臣待制宇文紹節措置防江本府招募能水武藝效用並廂軍共一千六百人充本府防江水軍又關撥都統司溫州福州防秋把隘海船四十五隻及勸客船二十七隻招到梢碇水手八百餘人通二千四百八十餘人辟差統領將佐措置軍器衣甲屯駐焦金山一帶防捍江面與都統司人船編排字記於沿江上連下接各擇緊要隘口地分防守至開禧三年五月奉旨以二千人爲額以鎭江府駐札禦前防江軍爲名溢額人數仍舊遇闕銷豁其統領將佐官兵並泊焦山時未有營廨也守臣趙師﹝上睪下廾﹞於石公山之東起蓋一千三百間置教場以練士卒軍伍旣成續江面平息將海船並梢碇水手申朝廷給據放散至嘉定六年八月樞密院札下總領錢仲彪都統劉元鼎將防江見管軍兵九百八十九人及衣甲軍器等並撥付都統司水軍及諸軍收管其統領將官照江上離軍恩例與添差在外差遣一次防江軍衣甲器械防江軍旣隸大軍凡本府素來自備衣甲器械並行撥去嘉定甲戌守臣待制史彌堅請於朝謂州兵自古有之今招塡闕額禁軍方議練習而軍器闕然是州兵無用也欲乞給還器械並寨屋充本府禁軍演習居止使用二月樞密院札下都統司盡數撥還今本府具已拘收數目申元發往都統司軍器【鐵甲一千一十九副麻紮刀五十柄白木鎗七百七十條手射墨漆角弓一百張手射角弓弦二百條弓箭﹝革胡﹞﹝革錄﹞一百六个弓箭三萬一千六百隻火藥弓箭五百隻墨漆木弓一百二十張苦竹槍頭一千六百个弩箭革胡革錄三百五十七个火藥弩箭五百隻斧七百柄斧刃子四百八十个鐵叉三十五柄大鼓二十面小鼓八十面銅鑼一十面腰刀四百口旗大小一千二百九十八面都管皮四百二十條箭隔九十一條蒺蔾火炮二百个】都統司撥還軍器【甲六百副槍七百七十條麻紮刀五十柄腰刀三百口腰斧三百柄箭﹝革胡﹞﹝革錄﹞一百六个隊鼓三十面大鼓一十八面金一十面墨角弓一百張新弦二百條黑木弓一百二十張弩箭﹝革胡﹞﹝革錄﹞三百一十二个鐵鍋一十口弓箭一萬三千八百隻旗大小一千九十六面小鼓五十面叉三十五柄手刀一百口手斧四百柄槍頭一千六百个斧刃子一百八十个都管皮二百八十三條箭隔二十二條余未發到】

禁軍

元額管全糧二千一百三十人嘉定癸酉秋不足五百人率充局次諸廳雜役而老弱不啻什伍待制史彌堅按籍都閱汰其疲羸籍其子弟廂卒之彊銳者升刺焉仍立賞格散募招補至乙亥春揀中八百十五人隊外剩員不與禁營在府治之西【禁營在府治之西○【鈔本在廣固指揮前一行】案下文威捷全捷威果雄節廣固諸指揮皆禁軍之名則禁營自當在威捷之前不當在廣固之前矣】威捷第四指揮額管全糧五百一十人見管大小五百人全糧三百二十六人【揀中二百九十六人隊外三十人】剩員小分一百七十四人闕全糧一百八十四人全捷十八指揮額管全糧四百人見管大小分二十九人全糧二十四人【揀中一十五人隊外九人】剩員五人闕全糧三百七十六人威果三十六指揮額管全糧五百一十人見管大小分一百三十人全糧一百二十二人【揀中一百九人隊外一十三人】剩員八人闕全糧三百八十八人威果六十二指揮額管全糧四百人見管大小分一百六十四人全糧一百四十四人【揀中一百四十人隊外四人】剩員二人闕全糧二百五十六人雄節第十指揮額管全糧三百一十人見管大小分三百二人全糧二百八十九人【揀中二百五十五人隊外三十四人】剩員一十三人闕全糧二十一人廣固指揮舊有廣固營在西夾城內廢久

廂軍崇節指揮

會要熙寧元年十二月樞密院言廂軍近已團結教閱武藝欲給威邊京西路軍額請受以州軍大小定人數自三百人至百人仍攺軍額內兩浙曰崇節並加教閱二字於軍額上從之四朝史誌四年樞密院言諸路廂軍名額猥多自騎射至牢城凡二百二十三其間因事募人團立新額而教閱廂軍並爲一額余從省廢其移並如禁軍法奏可遂下諸路以州大小髙下爲序每指揮毋過五百人內兩浙曰崇節

廂軍牢城

元額管全糧三千四十六人嘉定癸酉秋止管四百餘人至乙亥春簡核升黜之外禁軍攺刺丁壯新招共得七百三十人分隸雜役崇節十三指揮額管全糧五百四十一人見管大小分一百七十人【全糧一百六十五人半糧五人】闕全糧三百七十六人崇節十四指揮額管全糧五百四十一人見管大小分一百四十五人【全糧一百四十四人半糧一人】闕全糧三百九十七人崇節十五指揮額管全糧五百四十一人見管大小分一百七十四人【全糧一百六十八人半糧六人】闕全糧三百七十三人崇節十六指揮額管全糧五百四十一人見管大小分一百八人【全糧一百六人半糧六人】闕全糧四百三十五人牢城第四指揮額管全糧四百四十一人見管大小分七十五人【全糧七十人半糧五人】闕全糧三百七十一人牢城第五指揮額管全糧四百四十一人見管大小分八十一人【全糧八十人半糧一人】闕全糧三百六十一人

威輔堂

舊教場在夾城西長巷內規橅卑狹雨則沮洳軍士不足以容守臣待制史彌堅徙於石公山卽防江軍教場也去城八里與焦山相對東西闊四十九丈南北長五十六丈鼎創將臺射亭一十九楹名曰威輔取威武文徳輔助之義春秋禁旅教閱於此

止戈亭

亭在郡治守臣日閱士卒之所分禁旅爲六隊教以武藝每五日課射給犒而激厲之亭初成待制史彌堅記曰皇朝以禁兵分戍列郡措意深密厥後悉上之制寖隳郡各因其舊數爲額闕上招募𨿽稍戾本指然壯侯蕃以衛王室以威不軌以定民志猶初意也京口實江表形勝余至郡席未暇暖簡核軍實視故籍不能五之一而工技擊者無百人問諸老胥舊校則曰中興以來是邦屯駐大軍不賴州兵爲重故兵備寖以單弱今糧簿不五百人而疲羸且十六七率爲它役庇占開禧兵釁起守臣嘗請諸朝置防江軍已而尋盟則防江軍攺隸都統州兵不振有自來矣余心惕焉以爲鑿城築池效死弗去誰實任責而兵顧如是可乎則按籍都閱立格去畱黜侏儒者降廂卒而廂卒之彊壯者升焉執它役者還隊伍而尫弱疲曳者退焉其存者不十之三則又散募子弟丁壯合舊兵得八百人先是閱場直子城之西列屯之後池洿下雨輒濘淖且回僻爲守者不得朝夕視教習特具文耳餘暇日行郡後荒圃默計可爲小射亭則築垣畚礫除而抵之又上言於朝謂防江軍𨿽廢其器械營捨宜歸之州家朝如請下統司次第給還旣又按行其營拓舊閱場立堂五間扁以威輔爲春秋搜狝之所而小射亭則以止戈名之分新軍爲隊隊各百三十人置部將六員其甲冑房箙之屬則創庫以藏隊別其號以便於給納間五日角射藝教陣法決拾坐作候正金鼓頗漸諳習顧精能激惰兵不可以無賞日引月長賞不可以不繼適郡之屠務有遺利歲可得七千緡儲以給賞月費六十萬錢而鼓角旗幟皆謹亮而精明之禁旅訓齊則又練巡尉之兵創徼邏之卒使之嚴扞掫而肅警捕越明年秋大閱威輔郡之軍容稍稍攺觀余退而思之佳兵者不祥之器而天生五材誰能去兵吾夫子嘗聞俎豆之事矣而又曰我戰則克蓋思患豫防有備無患兵之善志也今天子以禮樂治天下何事於兵而余戇書生又非能知兵者區區志念特以謹侯度述所職耳乃若塡刺未及故籍則必得尺度如格不敢便文自營於以待後之人庶幾盡復其舊故記其略於止戈而聞其事於朝省其凡目則載諸案牘及圖經云

巡鋪

初廂無巡鋪官無軍巡待制史彌堅謂濱江爲郡軍民錯處戢姦弭暴宜不若是疏乃於五廂江口鎭創置巡鋪二十八所以二十八宿爲記鋪各廂軍二名專充巡徼東西廂五鋪【第一鋪在小巿東角字記第二鋪在後軍寨門前亢字記第三鋪在甘露寺井亭氐字記第四鋪在登仙橋房字記第五鋪在土牢巷口心字記】左北廂五鋪【第一鋪在千秋橋尾字記第二鋪在張公橋箕字記第三鋪在嘉定橋斗字記第四鋪在朱方門外牛字記第五鋪在長橋女字記】左南廂五鋪【第一鋪在染造橋虛字記第二鋪在遊奕軍前危字記第三鋪在中山酒庫北室字記第四鋪在屏風巷壁字記第五鋪在艸巷內奎字記】右南廂五鋪【第一鋪在張師娘巷婁字記第二鋪在道人橋胃字記第三鋪在西花園前昴字記第四鋪在右軍小寨前畢字記第五鋪在東嶽廟前觜字記】右北廂五鋪【第一鋪在鄧家宅前參字記第二鋪在栲栳閘前井字記第三鋪在轉般倉前鬼字記第四鋪在剝馬務巷柳字記第五鋪在木場巷星字記】江口鎭三鋪【第一鋪在西北較酒務前張字記第二鋪在潮閘前翼字記第三鋪在墅土山軫字記】夾岡巡鋪夾岡俗分大小名之地勢縈回岐分山脊相距曠迥行者惴惴熊叔茂詩僻疑昏有虎靜怪曉無雞謂此地也守臣殿撰宇文紹彭創置六鋪分撥邏兵舟行陸走藉以無恐丹徒縣界小夾岡三鋪【第一鋪尉司弓手五人第二鋪西津巡檢司土軍六人第三鋪地名新丰圌山巡檢土軍四人】丹陽縣界大夾岡三鋪【第四鋪經山巡檢司土軍五人第五鋪尉司弓手五人第六鋪弓手五人】金壇縣界﹝缺﹞閘兵元額一百三十人存者無十之一守臣待制史彌堅奉旨浚渠堰閘落成乃募彊壯會水者三十人籍爲兵閘官統之及於上閘東側剙寨屋四十楹充閘兵居止

土軍弓手

丹徒縣

西津巡檢司土軍額管一百八十人見管九十五人闕八十五人尉司弓手額管七十五人無闕圌山巡檢司土軍額管一百八十人見管九十五人闕八十五人內分撥茆輪江巡捕三十人先是嘉定四年守臣待制傅伯成準樞密院札子爲江淮制置使司申措置把截私販海湖舟船事札付本府日下措置或合移防江軍於圌山石牌衝要去處屯駐專一教習水戰及與兩寨同共防警本府遂措置海船選差防江官兵關撥軍器於界內把截外條陳於上曰圌山去本府水路百里石牌又在江陰之下去本府水路三百六十餘里節制非便縱使無此利害圌山石牌正緣根盤膠固囊橐爲姦今移置此軍將來恐又生一圌山石牌非能爲益欲且從舊焦山置營有合更戍處具於後圌山之下約水路百三十餘里有小河寨屬常州小河至申港七十餘里有申港寨由申港至江陰三十餘里由江陰至石牌十八里有石牌寨皆屬江陰軍置寨之所皆系控扼要害各有巡船若使寨兵用命私販及盜船無有不獲相承爲姦事非一日圌山小河之間又系本府及常州兩界首每遇盜發巡尉互相推托少有捕獲其地有包港一處劫盜之所出沒其外新沙居民頗眾又其下則有焦子門兩山地勢尢險今相度欲於包港置寨屋五十間防江軍更戍一百五十人將官一員三月一替仍撥船三隻分番在船泊於沙岸又於圌山撥六十人船兩隻同共防遏蓋兼用兩寨則無與盜交通之獘分番更戍則無根株盤固之患實爲利便其小河申港等處事屬他郡恐別有利便亦乞從朝廷行下本處相度是年六月十九日奉旨依至六年八月防江軍撥隸都統司後止差圌山寨兵三十人

丹陽縣

尉司弓手額管一百二十人見管一百三人闕一十七人延陵巡檢司土軍額管七十七人見管二十六人闕五十一人經山巡檢司土軍額管九十六人見管八十一人闕一十五人

金壇縣

尉司弓手額一百六十人見管九十五人闕六十五人

子目﹝缺﹞乾道六年鎭江都統制成閔奏制軍之額貴得其當古人自五人爲伍五伍爲兩積而至於爲師爲軍有定數未嘗紊雜竊見鎭江軍馬往年系遊奕選鋒前右中左後水軍人軍後來浸廢遊奕選鋒並作六軍本路屯駐額管四萬七千人除招塡外【闕五字】千人其餘五軍或多至九千八或少止七千人每將或多至三千人或少止一千人非特多寡不同而亦隊伍不齊臣今欲將水軍以五千人爲率分作三將余每軍以七千人爲率分作五將每將各據所隸軍分均撥隊伍將見隸諸軍親隨使臣衙兵合並作一處乞添置遊奕一軍如此則軍伍齊整親督教練第其能否以別勤怠自然上下相維小大咸勵軍政修明可責成效兼鎭江諸軍兵將所部軍伍多寡不同所定員數參差不一皆是前後帥臣一時差補卽無正授付身苟且因循何以激勸臣欲乞每軍差統制官一員統領官二員每將差正將一員副將一員其各用準備將緣本司路當要衝每歲護送國信人使分遣淮東諸州防托及公淮巡檢揚州牧放差使之類皆要有心力將官部轄每將欲差準備將二員上件兵將官乞從本司銓量保明申朝廷正行給降付身日後有所補差並依此例五月二十四日奉旨鎭江府駐札禦前諸軍以前右中左後水遊奕七軍稱呼水軍以三將餘軍以五將共三十三將統制官以七員統領以一十三員水軍止差統領一員正副準備將各以三十三員爲額內受朝廷付身及本軍差權二年以上並特與正差未及二年人且與權差候年限及取旨與差仍令成閔開具合差人數職位姓名申樞密院前軍寨【範公橋一普照寺下一石頭巷一天慶觀巷北一】右軍寨【西門裏一灣門橋一西門外牛家坡一經家灣一施水坊鋪二】中軍寨【仁和門裏一門外二鶴林門一通吳門外東河村一】左軍寨【鶴林門裏塘塠山下一門外二】後軍寨【長橋門一東海門一】水軍寨【洗馬橋一西津西倉門一金雞嶺一】遊奕軍寨【光孝觀一八角樓前一鶴林門裏西花園前一鶴林門外一丹徒縣前一仁和門裏雙望子後一】龜兒寨一百一十二間前軍大寨三百二十二間前軍小寨六十間後軍寨二百二十七間中軍寨二百一十間都統衙中軍寨六十七間左軍寨二百五十九間左軍寨五百四十八間右軍小寨九十三間雄江右軍寨三十二間雄江左軍寨一百一十七間遊擊軍寨三百六十二間總效軍寨二十四間遊奕前軍寨百八十八間遊奕後軍寨六十二間背嵬軍寨五十間廂禁軍寨三十二間拱衛軍寨百一十三間閘兵寨四十間延陵巡檢寨在鎭內經山巡檢寨元在經山側今移在練湖埂上去縣二十里包港寨在永濟鄕潘莊之東守臣待制傅伯成奏請剙置禦江盜始以防江軍兵更守今撥寨兵守之牧放寨基昔在尙徳鄕縣東北十里今廢爲民田西津寨在縣西北五里大江岸上圌山寨在縣東南五十里圌山下戰艦都統司戰艦數內車船在江南岸斷妖港擺泊戈馬船海船輕舠多漿在下鼻港擺泊而竄船海秋等卻在江北揚州岸擺泊設有緩急非大潮汛倉猝乘駕慮不及事嘉定甲戌奉旨令鎭江都統司開浚本府海鮮河那移江北戰船一就江南梢泊從守臣待制史彌堅之請也按建炎二年六月言者以爲東南武備利於水戰宜於江上廣造戰艦列於南岸己卯詔公江措置限一月畢審此則戰艦在江之南中興初固以爲便矣嘉定鎭江志卷十一

古迹敍﹝缺﹞

居宅【居宅○﹝鈔本無此二字﹞案下文自晉刁勰宅以下皆言居宅者也自宋興寧陵以下皆言陵墓者也蓋此卷以古迹爲總目居宅陵墓爲子目﹝陵墓門內又分陵與墓爲小子目鈔本金壇縣後有一墓字嚴氏以爲標題之僅存者今移至丹徒縣之前而別補陵字於陵墓之後﹞嚴氏元照謂當補此二門是也然又謂古迹另爲一門而以卷末宋志孝建以下八條當之則其說仍有未安蓋彼八條本卷二十一紀異門器物類之文而誤入此卷者也﹝八條內或言得古鐘或言得古銅器或言得古鐵或言得玉磬或言得石函與器物類或言得銀木簡或言得玉印者事旣相似文義亦同則爲錯簡無疑﹞否則誌書紀古迹豈有不列古人之居宅陵墓而止述古人之器物者乎今補居宅陵墓二子目而卷末八條則移入卷二十一器物門內仍順時代爲敍以復其舊焉﹝器物門內本有齊建元時事一條永明時事一條梁末事一條今列於宋志孝建條後陳大定中條前﹞】敍﹝缺﹞

丹徒縣晉刁勰宅在城西南四里近宅有橋勰因毀爲航號長廣航

南唐林仁肇宅在今之朱方門外一里後爲故相蘇頌居第頌以仁肇忠勇乃爲立廟於宅之東側【蘇氏譚訓】仁肇廟今在前軍寨之山上甚小

贊善大夫陳翊宅贊善大夫陳翊築室京口徐鉉有送翊還鄕序有云戴仲若軒垂之地不減風煙蒲眞人鹿迹之鄕依然川域【詳見徐鉉集】

宋故相秀國陳升之宅在朱方門外範公橋之南蘇氏譚訓載之甚詳今爲後軍寨並酒海酒庫京口集有升之營所居詩及沈括陳丞相宅避暑詩括筆談云秀公治第於潤極爲閎壯宅成已疾甚惟肩輿一登西樓舊總所中酒庫相對運河東岸側有秀公亭後廢

翰林學士三司使沈括宅在朱方門外之東自志云翁年三十許時嘗夢至一處登小山花木如覆錦山之下有水澄澈極目而喬木蘙其上夢中樂之將謀居焉自爾歲一再或三四夢至其處習之如平生之遊後十餘年翁謫守宣城有道人無外謂京口山川之勝邑之人有圃求售者及翁以錢三十萬得之然未知圃之何在又後六年翁坐邊議謫廢乃廬於潯陽之熨斗洞爲廬山之遊以終身焉元佑元年道京口登道人所置之圃怳然乃夢中所遊之地翁嘆曰吾緣在是矣於是棄潯陽之居築室於京口之陲巨木蓊然水出峽中停縈杳繚環地之一偏者目之夢溪溪之上聳爲邱幹木之花緣焉者百花堆也腹堆而廬其閒者翁之棲也其西蔭於花竹之閒翁之所憇殼軒也【京口集有殼軒詩】軒之瞰有閣俯於阡陌巨木百尋哄其上者花堆之閣也據堆之崩集茅以捨者岸老之堂也背堂而俯於夢溪之顏者蒼峽之亭也西花堆有竹萬个環以激波者竹塢也度竹而南介途濱河銳而垣者杏觜也竹閒之可燕者蕭蕭堂也蔭竹之南軒於水澨者深齋也封髙而締可以眺者遠亭也居在城邑而荒蕪古木與豕鹿雜處客有至者皆頻額而去而翁獨樂焉漁於泉舫於淵俯仰於茂木美蔭之閒所慕於古人者陶潛白居易李約謂之三悅與之酬酢於心目之所寓者琴碁禪墨丹茶吟談酒謂之九客居四年而翁病涉歲而益羸濱槁木矣豈翁將蛻於此乎【長興集】今半爲前軍寨

故相魏國公蘇頌宅在化龍坊【今曰化隆】與陳升之宅相近卽林仁肇故居也頌新居成次七弟大夫韻有版築多遺址經營信昔緣之句注舊址乃林仁肇故宅版築時猶有舊磚甓林亦溫陵人而家此今余居有之信非偶然耳頌始建第皆法故相杜衍務爲儉素曾肇銘頌之墓曰築第京口僅庇風雨蘇氏譚訓曰頌以宮使居化龍之新第著百韻詩代家訓具述祖先基業平生艱勤訓飭子孫俾謹守家法無墜世緒

知院蔡卞宅在登雲門裏與莊定公王存宅相近舊有閣曰元儒亨會之閣徽宗禦書額其地今爲右軍寨

中書侍郎劉逵宅在長橋之南建炎末爲宣撫司

丹陽縣晉王珣宅【晉王珣宅○﹝鈔本無晉字珣字﹞案下文云後捨爲朝陽寺元志卷十二云晉王珣宅在縣市中後捨爲朝陽寺則此句當作晉王珣宅明矣】在丹陽縣南一里後捨爲朝陽寺梁武帝宅【梁武帝宅○﹝鈔本此下一段在陸澧宅後﹞案張祜陸澧皆在梁武帝後其宅不應在梁武帝宅前乾隆鎭江府誌列梁武帝宅於晉王珣宅後今據以攺正﹝戴氏守梧謂乾隆府誌載丹陽縣唐人之宅凡四此志止有張祜陸澧權徳輿三宅而少桓彥範宅當於梁武帝宅條後補唐桓彥範宅六字今從之惟是後出之志書所有而此志無之者難更僕數或原本未載或已載而脫去勢難一一徧補故戴氏所未述者今皆仍其舊焉﹞】基在塘頭村卽位幸舊宅觀舊井井上梨棗並兒時所植尙存

唐桓彥範宅﹝缺﹞

張祜宅�在��祜字承吉元和中作宮體小詩辭曲艷發窺建安風格以曲阿地古澹有南朝之遺風遂築室種木而家焉顏萱後經其故居已易他主詩見類集陸澧宅在丹陽嚴維有自云陽歸晚泊陸澧宅詩見類集

權徳輿宅在練湖上徳輿有送其叔赴晉陵詩序云徳輿舊居丹陽去晉陵百里又有憶江南舊居詩曰結廬常占練湖春歲久莫識其處

宋樞密副使邵亢宅在耿岡

中書舍人蔡肇宅在竹塘村

陳輔居縣之南郭

金壇縣

宋參知政事張綱宅在金壇縣西之希墟村

知樞密院事湯鵬舉宅在東之小墟村紹興丁丑二公並爲執政邑人呼張爲西府湯爲東府云

陵墓敍﹝缺﹞

陵

丹徒縣

宋興寧陵在縣東南三十五里武帝追尊曰孝皇帝諱翹初仕郡爲功曹【元和郡縣圖志】孝穆趙皇后本傳髙祖之母葬丹徒縣東鄕諫壁裏雩山陵曰興寧

孝懿蕭皇后陵孝懿蕭皇后本傳孝皇帝之繼室亦葬丹徒興寧陵崩時年八十一遺令曰孝皇背世五十餘年古不祔葬且漢世帝後陵皆異處今可於營域之內別爲一壙孝皇陵墳本用素門之禮與王者制度奢儉不同婦人禮有所從可一遵往式乃開別壙與興寧陵合墳初髙祖微時貧約過甚孝皇之殂葬禮多闕髙祖遺旨太后百歲後不須祔葬至是故稱後遺令施行

胡婕妤陵胡婕妤本傳文帝之母葬丹徒陵曰熙寧滎陽廬陵衡陽三王墓並在域東

丹陽縣

齊宣帝休安陵在縣北二十八里髙帝父也追尊爲宣皇帝

景帝道生永安陵在縣東北二十六里明帝父也追尊爲景皇帝

髙帝道成泰安陵在縣東北三十一里

武帝頤景安陵在縣東三十二里

明帝鸞興安陵在縣東北二十四里【並元和郡縣圖志】輿地誌云泰安陵景安陵興安陵在故蘭陵東北金牛山其中邱埭西爲齊梁二代陵隧口有大石麒麟辟邪夾道有亭有營戶守典之四時公卿行陵乘舴艋自方山由此入蘭陵升安車軺傳驛置以至陵所

梁文帝順之建陵在縣東北二十五里武帝父也後張氏謚文獻合葬輿地誌云【輿地誌云○【鈔本此下一段在簡文帝綱莊陵後】】梁大同元年作石麒麟自京師由曲阿中邱至陵所初甚難近陵二十餘步忽如躍走時以爲瑞帝不悅終有侯景之亂按建康實錄【按建康實錄○【鈔本此下一段亦在簡文帝綱莊陵後】案輿地誌一段內云梁大同元年作石麒麟又云終有侯景之亂建康實錄一段內云武帝父順之追尊爲文皇帝又云武帝大同中作石麒麟乃置於此墓是所言者皆武帝修建陵之事不應列於簡文帝莊陵之後也元志卷十二陵墓類列此二段於文帝建陵之後今從之】及隋志曲阿縣建陵隧口石麒麟起舞皆在大同十二年與誌異又碑曰太祖文皇帝之神道武帝父順之仕齊爲領軍將軍封臨湘侯武帝卽位追尊爲文皇帝廟號太祖見姚思廉陳書及南史並建康實錄武帝大同中作石麒麟乃置於此墓至歐陽修集古目錄乃以此碑爲宋文帝長寧陵自在蔣山見沈約宋書及建康實錄甚明此乃梁文帝建陵特其八字與文帝廟謚偶同爾

武帝衍修陵在縣東三十一里後郗氏先葬天監七年詔修建二陵周回五里內居人賜復終身大同十年武帝駕幸蘭陵謁建陵有紫雲蔭覆陵上食頃乃散帝望陵流涕所沾艸皆變色陵傍有枯泉至是流水香潔辛丑哭於修陵詔曰朕違桑梓五十餘載展敬園陵但增感慟園陵職司共事勤勞並賜位一階並加頒賚唐貞觀十一年詔令百步禁樵采

簡文帝綱莊陵在縣東二十七里簡皇后王氏合葬詔曰簡皇后窀穸有期昔西京霸陵因山爲藏東漢壽陵流水而已朕屬值時艱歲饑民獘方欲以身率下永示朴厚今所營莊陵務存約儉有港名蕭港直入陵口陵前石麒麟髙丈餘寰宇記云梁簡文帝陵有麒麟碑【寰宇記云梁簡文帝陵有麒麟碑○﹝鈔本在居宅門梁武帝宅條下﹞案二句皆言陵墓與居宅無涉且系簡文帝之陵與武帝無涉故置之武帝宅後則文義不貫而移至簡文帝陵後則與陵前石麒麟髙丈餘之句正相聯屬也玆特攺正】

金壇縣﹝缺﹞

墓

丹徒縣

吳孫氏墓在城南按孫氏諸陵堅曰髙陵在曲阿權曰蔣陵在鐘山惟策在丹徒爲許貢之客所害後權稱號追謚策曰長沙桓王陳壽嘗言割據江東策之基兆權尊崇未至故此不稱陵而稱墓類集謂孫氏陵在城南復取何遜行經孫氏陵詩附之誤矣蓋遜所題乃權墓也

晉郗曇墓陳時東徵北軍於丹徒盜發曇墓見建康實錄

禇裒墓在城南七里

宋神士墓【宋神士冢○﹝鈔本無此四字﹞案此四字乃一段之標題鈔本脫去詞意不完且與上文晉郗曇墓褚裒墓之例不相符合嚴氏元照謂少帝以下二行無所附麗而刪之今仍存其舊而補四字於首﹝元志卷十二陵墓門內亦補此四字﹞】少帝時南徐有一士子從華山往云陽與客捨中一女子相與死因合葬呼曰神士冢出系蒙太平廣記載

南唐徐知諫妻贈東平郡君呂氏墓在普濟院之左知諫記文尙存幹貞三年己丑沙門令威立石

宋兗王李從謙墓在城南之望城堽俗呼爲兗王墳其石翁仲一尙在適吳門內河西岸聖井子之旁

京西轉運使蘇舜元墓在五老山端明殿學士蔡襄銘尙書左丞莊定王存墓在仙風裏翰林學士曾肇銘

祠部員外郎祕閣校理贈少師王介墓在蒜山東荊國文公王安石文忠公蘇軾皆有挽詩見集中介之子延康殿學士王漢之墓在黃杜村馬鞍山中書舍人程俱銘

光祿卿王罕及其妻昭州平樂縣主簿墓光祿卿王罕及其妻夫人狄氏子昭州平樂縣主簿潞並葬崇徳鄕永安裏丞相岐國公王珪銘禮部郎中米芾墓在黃鶴山中書舍人蔡肇銘芾之父左武衛將軍贈中散大夫�母贈丹陽縣太君閻氏皆葬於此山

同知樞密院事林希墓在馬迹山門下侍郎許將銘

尙書左丞謚安惠鄧潤甫墓在下鼻塘

祕書監知應天府翟思墓在鐵鑪山思之孫兵部侍郎翟紱墓亦葬其山之東南阜

朝散大夫知楚州陳向墓在長山之白雲崗內翰沈括銘

丞相文肅曾布墓在長山之相公灣布從子左奉議郎知舒州曾纁【布從子左奉議郎知舒州曾纁○﹝鈔本從作之﹞案下文云內翰汪藻志考汪藻浮溪集曾纁墓銘云君之祖易占有子六人曰布謚文肅曰肇謚文昭君文昭暮子也據此則纁乃肇之子布之從子也今攺正】葬丹徒鄕內翰汪藻志

正議大夫曾�墓在獨市村

朝散大夫提點杭州洞霄宮蔡淵墓朝散大夫提點杭州洞霄宮蔡淵葬東霞山翰林學士毛友銘

吏部尙書蔣猷墓前志云在五州山之西阜今按內翰汪藻志猷墓乃云葬明州鄞縣鳳翔鄕隱學士之東崗未知孰是故兩存之

中書侍郎劉逵墓在汝山其子居實自爲志

資政殿學士趙野墓在圌山之陽靖康初野過髙密爲賊所害紹興中招魂葬此

觀文殿學士謚忠簡宗澤墓在京峴山顯謨閣學士曾懋銘近守臣吏部侍郎兪烈重建饗堂

承議郎知眞州劉公彥墓在金山寺地內

開府儀同三司詹文墓敕葬白兔山榮國夫人何氏墓附

資政殿學士詹度墓在白兔山今其族居縉雲

供備庫副使贈武顯大夫向子莘墓在官塘橋西北長樂山朝議大夫吳說碣子莘子所生母永康縣大君夏氏妻靜安縣君曾氏及其子婺州義烏丞遊沂州司刑曹塗監行在贍軍北酒庫徵建康排岸湋皆葬於此山第六子直徽猷閣荊湖北路轉運副使﹝�勻﹞之妻令人兪氏及其次子奉議郎通判常徳府士裴墓在長山

龍圖鄭�墓在謝家灣

殿丞周�墓在繆家山南

尙書郎洪�墓在繆家山

運使髙�墓在官塘橋東

兵部郎張頡墓在橫山尙書淩景夏志

通奉大夫淮南運判孫藎墓在馬鞍山

後湖居士蘇庠墓在馬迹山金橋村大﹝艼去丁攺乘﹞

知處州柳仲永墓在黃茂山

節度使魏勝墓在汝山之漩水灣

都統制謚毅武王勝墓在城西朱家灣

成肅皇后父謝冀王墓在鶴林門之東南

太原郡侯贈節度使王剛墓在城南七里堽

直顯謨閣呂擢墓在汝山之漩水灣

蠹齋先生眞州教授周孚墓在檀山

朝奉郎通判範邦彥墓在京峴山南

朝請郎西外宗正丞張大允墓在寶蓋山

鄕貢進士姜謙光墓在繆家松塔灣

湖州教授陳珙墓在義裏鄕分流村西

朝請大夫知辰州王萬全墓在白兔山

建康府教授田曉墓在京峴山北馬鞍山

步帥果州團練使劉超墓在長山

中奉大夫成都運判霍﹝�虎﹞墓在汝山

權馬司左領衛將軍張良顯墓在長山

殿帥節度使郭鈞墓在長山

宣義郎將作監主簿馬元穎妻榮氏合葬墓在汝山【馬元穎妻榮氏名莊墓在汝山○﹝鈔本穎作頻無墓在汝山四字﹞案元志卷十二陵墓類榮氏墓在汝山之陽注云榮氏名莊字正容宣議郎將作監主簿馬元穎之妻也據此則名莊下當補墓在汝山四字﹝上文霍篪墓條下亦云墓在汝山﹞而元頻當攺作元穎明矣﹝頻與穎筆畫相似古今人名頻者少名穎者多頻必穎之訛也﹞嚴氏元照知其有脫文而欲攺名莊爲合葬未爲得也】

贈少師應安道墓在長樂鄕靑山

武義大夫何淮墓在京峴山南西營村

總管佐領衛將軍李師閔墓在長山

迪功郎常州武進縣主簿孔璇墓在丹徒鄕圌山之陽【孔子四十九世孫建炎南渡後寓居因葬於此】

成忠郎孔珪墓在丹徒鄕圌山之陽璇之弟

丹陽縣

吳孫堅墓在吳陵港土人至今稱爲孫墳以其最大異於他墳又呼曰大墳按堅徵襄陽爲黃祖所殺吳志及建康實錄皆言還葬曲阿後權稱尊號謚堅武烈皇帝墓曰髙陵

晉周氏墓在延陵西六里

包氏墓在延陵北一里

梁宏偃將軍墓在石羊子有八冢大小相接按蔡佑雜記云丹陽縣北瀕河十八里地名石羊子有牧童見雉雞逐之入土穴中遂告其主人夏里正卽穿其穴乃一大冢繼爲人所告就獄具說有碑石碎而沈於練湖中求之不獲云是宏偃將軍墓梁朝人追取到銅器制度皆不甚古或云爲縣所易墓有四室在旁中閒一室二廈開是時余官京口目覩玆事乃政和丁酉歲也

宋三司鹽鐵判官邵飾墓在彭泉村禦史裏行陳洙志龍圖直學士邵必墓在��必之子通判邵約史墓在��

樞密副使邵亢墓在耿堽村【樞密副使邵亢墓在耿堽村○﹝鈔本亢作元﹞案宋元志俱無邵元傳惟元志人材門有邵亢注云累官至樞密副使考王珪華陽集有邵安簡公墓志銘云公諱亢字興宗﹝亢爲名興宗爲字義正相應若攺亢爲元則與興宗不相應矣﹞嘗爲樞密副使葬潤州丹陽縣上徳鄕耿崗原﹝耿崗原與耿堽村蓋卽一地元志陵墓門作耿岡﹞其官階地名皆屬相合則元爲誤字審矣元志陵墓門亢誤作穴今亦攺正﹝乾隆鎭江志陵墓門正作亢﹞】

將作監主簿章友直墓在縣金牛山東園【將作監主簿章友直墓在金牛山東園○﹝鈔本無牛字﹞案卷六山川門丹陽縣經山條下云古所謂金牛之山此墓旣在丹陽縣境自當作金牛山若作金山則是丹徒縣境矣乾隆鎭江府誌陵墓門正作金牛山今據以補入】荊國文公王安石銘

直祕閣知盱眙軍兪長吉之墓在經山隱居竇從周墓在呂城之東南五里

金壇縣

漢左恢墓在縣北一十八里毗陵先賢傳云恢字伯向曲阿人累拜尙書左丞京師稱其淸髙後遷會稽太守左忠墓在縣南一十八里先賢傳云忠字思和曲阿人凡爲七邑所至有異政

吳左思墓在縣北一十八里先賢傳云思字公行雲陽人材量雄偉孝行純篤累遷會稽余杭長沙三郡守

晉吏部東陽太守袁宏墓在縣西一十五里

周祗墓在縣北七里建康實錄祗爲國子博士宋武帝遣劉敬宣伐蜀祗以書諫帝不從敬宣果無功而還

宋司空錄尙書徐羨之墓在縣西南二十里羨之東海郡人

梁中書舍人給事中王國侍郎袁興祖墓在縣東一十三里興祖字道生捨所居宅爲法中平等寺勒碑紀實散騎侍郎巴陵太守潘闡之墓在縣東二十五里闡之字文昌廣識多能爲瑯邪巴陵二郡太守

唐戴叔倫墓在縣南三里翰林學士右補闕梁肅撰神道碑

姚長官墳宋屯田郎姚辟之族弟姚存族侄純孟皆嘗知某縣時顯者稱長官二人葬金壇鄕人稱之至今曰姚長官墳

知嶽州陳孝威墓在上元鄕之西張莊

中書侍郎謚忠穆張愨墓在上元鄕望張之原

宗正丞蘇嘉墓在上元鄕去茅山十里郡人蔡雍志

徽猷閣待制曾統墓在方山之原統之孫吏部尙書曾暎亦葬此山

直寶文閣知建康府張鎭墓在縣西方山

右文殿修撰知桂州張君冑墓在上元鄕之西張莊

大理少卿譚知柔墓在縣西彊塘之原

右司知常州莊必彊墓在縣東五里橫堰

參知政事謚文簡張綱墓在希墟

知樞密院事謚敏肅湯鵬舉墓在小墟

大理卿吳交如墓在上元鄕三培之原

奉直大夫知吉州王萬樞墓在上元鄕白水塘之原

云茅居士劉蒙慶墓在方山之麓

稻田提舉堵閏墓在唐安鄕南戴莊嘉定鎭江志卷十二

宮室【宮室○﹝鈔本作公廨﹞案嚴氏元照云多景樓之類非公廨也此題亦系誤列當刪其說是也然刪公廨而易以樓臺則亦未爲盡善蓋下文之子目有樓有臺有亭有堂樓臺二字不足以包之也卷八僧寺類甘露寺條下云多景樓記附宮室類樓觀﹝鈔本宮室作地理今特攺正蓋寺觀居宅皆非地理之子目不應樓觀獨爲地理之子目也﹞此樓觀爲子目而其上更有總目之證﹝樓與觀非一類而云附樓觀者亦猶庫與務非一類而卷十六織羅務敍云詳見庫務皆聯言之以足句耳此卷有樓無觀蓋本有而今佚矣﹞況祠廟旣爲宮室之子目則樓觀亭臺之類亦當爲宮室之子目更可知矣】

樓

丹徒縣

多景樓在甘露寺天下之殊景也始因焚蕩再建蠹齋周孚稱樓非舊址惟東面可眺三隅暗甚詩云往時百仞山丹陽麗朝日江天富佳致收攬不遺一匆匆熙丰事電往那可詰故基誰爲徙勝槪從此失如窺一面网反墮三淩室幽懷郁塵霧老眼暗髹漆乾道庚寅守臣待制陳天麟乃重徙建爲記曰多景樓不知其所始與所以名寺興於唐繇李衛公以後登北固題詠者皆不及多景則樓當建於本朝無疑獨不知其歲月初爲樓者誰也今樓中石刻有米公元章詩且云禪師有建樓意故書禪師不載何名當元章時尙未樓而東坡先生熙寧甲寅歲自杭過潤與孫巨源王正仲會於此賦江天斜照傳於樂府不知與元章賦詩時歲月相去幾何豈有之而中廢耶或云熙寧中主僧應天爲之是皆不可知也考丹陽類集寺凡樓觀四曰雨華淸暉凝虛多景其一也劫火之餘蹤迹難辧近歲有言於太守方公滋者指優婆塞之居爲舊址公因以其所名之啟窗東鄕僅得圌汝焦石數山長江一曲則景固未嘗多也謂此爲是是又未可知也下臨峭壁岸稍稍壞難於立屋主僧化昭危之乃相地於寢堂之西爲屋五楹牓以元章舊迹登者以爲盡得江山之勝蓋東瞰海門西望浮玉江流縈帶海潮騰迅而惟揚城堞浮圖陳於幾席之外斷山零落出沒於煙雲杳靄之閒至天淸日明一目萬里神州赤縣未歸輿地使人慨然有恢復意則是樓也安知其非故處不然亦足以實其名矣京口气象雄偉殆甲東南北固瀕江而山聳峙斗絕在京口爲最勝而今之建樓之地又爲北固勝處昭蜀人也胸中不錄錄故於是舉爲宜其後祕撰耿秉重修吳琚詩云幾年殊艸創今日見天成牓曰天下第一江山

北固樓或名爲亭輿地誌北固山有亭屋五閒蔡謨以置軍實劉牢之敗爲其子敬宣所焚梁武帝攺固爲顧有登北顧樓詩則其名久矣乾道己丑守臣待制陳天麟建有記至嘉定甲戌待制史彌堅命郡吏搜訪得之碑裂爲三而失其一然其後尙可讀也記曰北固京口【闕九字】上至梁樓壞爲亭武帝登望【闕七字】百餘年所謂亭者邈不知何許【闕五字】於圖經耆舊云甘露卽其地其然【闕五字】載別嶺入江髙數十丈三面臨水號曰北固予觀京口諸山起伏繚繞出入城府率如蔓斿綴今甘露最近江屹立西鄕而山南北皆【闕一字】田蓋昔江道也與南史所云合矣予於連滄觀之西爲亭面之而復其舊名則甘露之爲北固其亦安之而不辭矣夫六朝之所以名山蓋自固爾其君臣厭厭若九泉下人寧復有遠略玆地控楚負吳襟山帶江登髙北望使人有焚龍庭空漠北之志神州陸沈殆五十年豈無忠義之士奮然自拔爲朝廷快宿憤報不共戴天之讎而乃甘心恃江爲固虖則予是亭之復不特爲登覽也舊亭在郡圃後紹熙壬子殿撰趙彥逾徙亭於山西向規制狹小至嘉泰壬戌閣學黃由增廣之【閣學黃由增廣之○【鈔本此下有方輿勝覽一段】案

四庫全書提要云方輿勝覽宋祝穆撰書成於理宗嘉熙己亥據此則寧宗嘉定年間其書尙未成作嘉定志者斷不得見而引之此必咸淳志之文也今移入附錄之內【卷十六司馬李元紘注引方輿勝覽今亦移入附錄】】

喜雨樓在嘉定橋東嘉定甲戌守臣待制史彌堅鼎建有記

丹陽縣﹝缺﹞

金壇縣﹝缺﹞

臺

丹徒縣﹝缺﹞

丹陽縣﹝缺﹞

金壇縣武功臺在金壇縣宇西池中有石記後爲縣尉鄭儒毀去惟龜趺存焉【詳見金壇縣治】

亭

丹徒縣濟川亭在潮閘之南守臣待制史彌堅建並書舊有安流亭圯陋弗葺嘉定甲戌渠浚閘成撤而新之凡十楹爲重客候潮匽薄之所

皇華亭在丹陽館南後通潮渠守臣顯學張子顏建

需亭在府治西九里江津之上漢未劉備自詣京口見孫權求荊州權遙表漢以備爲荊州牧權自餞備於江上觀望久之謂備曰孤與公掃淸逋穢迎帝定都事寧之日願與公乘舟遊滄海耳備對曰此亦備之志也以溯江發棹處考之正當此地舊亭絕小乾道己丑守臣陳天麟重建

送舟亭舊名南新亭在丹陽館南

晚山亭在連滄觀下

丹陽縣神亭輿地誌云在延陵縣西三十里卽吳長沙王策遇太史慈處也吳志孫策渡江轉鬭所向皆破進擊劉繇於曲阿繇同郡太史慈偵視輕重時獨與一騎卒遇策於神亭策從騎十三皆堅舊將韓當宋謙黃蓋輩也慈便前鬭正與策對策刺慈馬而手得慈項上手戟慈亦得策兜鍪會兩家兵騎並各來赴尋解散繇與策戰兵敗走丹徒策入曲阿勞賜將士後於涇縣獲慈策捉其手曰寧識神亭時耶若卿爾時得我云何慈曰未可量也策大笑曰今日之事與卿共之

金壇縣﹝缺﹞

堂

丹徒縣

妓堂在城東南唐李徳裕題北固山詩云班劍出妓堂注郡城東南有謝公妓堂遺迹【有謝公妓堂遺迹○﹝鈔本此下有郡官廳以下十一條﹞案自郡官廳至司戶廳八條中三言續編張氏鑑云此志所稱續編當卽至順志所稱咸淳志也今按元志卷二城池門兩引嘉定續編張氏云所引皆趙善湘事益信續成於善湘時也其說最確此處司戶廳條下云嘉定癸未守臣龍圖大卿趙善湘增建與彼處正同則亦爲嘉定續志無疑張氏知元志所引爲嘉定續志而又謂此志所引爲咸淳志蓋偶未檢耳若司法廳以下三條未注續編而就中都會廳一條注云景定間都倉朱通重建景定在嘉定以後則必咸淳志也今分別移入附錄之內】

丹陽縣﹝缺﹞

金壇縣﹝缺﹞

公廨【公廨○﹝鈔本無此二字﹞案此卷之首誤列公廨二字嚴氏元照謂當移至妓堂之前其說似矣然妓堂在郡城東南乃謝公遺迹仍是宮室非公廨也今移至治所類之前蓋治所倉庫以下皆公廨之子目也】敍﹝缺﹞

治所【治所○﹝鈔本無此二字﹞案元志卷十三有治所類所載之總領所及丹徒縣治與此處之小子目相同其敍內引祥符圖經云云與此處之敍亦同然則此卷必當有治所二字之子目矣】祥符圖經載官舍除州治外凡十二處通判在州衙西偏推官在州衙南門外西偏州院司理院並在州衙南門外兵馬監押在州衙西南監淸酒同監淸酒監茶稅同監稅監織羅務並州衙西門外監堰在州西南二里回車院在西北一里蓋是時郡寮之數止如此其後寖多始時別乘一員今增爲兩員其下又有簽判矣始時都監一員今增爲五員而其上又有鈐轄矣始時推官一員監當官共七員今推官分爲節察二員而監當則有監倉監庫監酒監稅監閘及排岸巡鋪作院等官矣兵官監當員眾無定居不能盡述

郡治【郡治○﹝鈔本無此二字﹞案下文之監務廳非縣令之署而統於丹徒縣治則此處之總領所𨿽非鎭江府署亦當統於郡治可知卷七李衛公祠條末云淳熙中建閣貯公之文注云見郡治蓋其閣本在府署今府署條已脫去無從追補而郡治爲此處之小子目則固不可不補也】總領所在府治西南月觀之下

供軍堂隆興二年總領洪適建

花信亭洪適建

得江樓洪適建記曰江出岷山行萬里至於朱方受浙引淮益大以肆衝激洄折過海門而東之潮生洲滅不見垠隒駭濤靜練瞬息異狀金焦二山屹然中立形勢雄絕於是爲最昔人謂長江當百萬之師而曰天隔南北得其險也至於轉漕得之則陳陳行舳費減流馬浮家者得之則布颿千里朝發夕屆行商得之則﹝禾困﹞載奇貨什一可逐騷人得之則可以導詞源助子墨漁者得而网罟耕者得而漑灌算計見效隨其所得江固自若也予官寺占鐵甕之西登墉以望巨浸橫前境與心遠有地數畝窊﹝闕﹞髙下吏卒散處猶蜂房然會羽書不馳官事少閒徙茅茨去蕪穢立屋其顚以得江扁之右爲供軍之堂左爲花信之亭堂言職亭言景也當沈迷錢谷之問神耗思滯攬鏡自嘆非復故吾伺隙一至如起宿屙如逃醉鄕長川遙岑寄我淸嘯陰晴朝莫無時不勝豈直吞八九云夢而已顧瞻裵回以今監古考戰爭之陳迹憤侵陵之近事飲馬之役春秋所必報予再書下考視蔭懷歸天開風競中流擊楫後之人將於此而觀之

仁亭乾道元年總領曹逮建

愛山堂淳熙二年總領文惠錢良臣建

紬書堂淳熙八年總領宇文子震建

小蓬萊宇文子震建帥幕鄧諫從上梁文

山春亭杏亭並宇文子震建右供軍堂花信亭得江樓愛山堂杏亭錢仲彪重修

一笑亭嘉泰三年總領梁季珌建取黃魯直詩坐對眞成被花惱出門一笑大江橫

丹徒縣治

向吳亭在府治之南三里唐陸龜蒙詩秋來頻上向吳亭其更號通吳驛不知始於何時乾道庚寅守臣祕閣蔡洸給公帑緡錢命丹徒宰韓元老重建仍復唐舊名揭之

監務廳在縣東北二里一百步今廢

丹陽縣治【丹陽縣治○﹝鈔本無此四字﹞案三賢堂條下云令徐文度立今考卷十七丹陽縣令內有徐文度而丹徒縣令內無之金鶯池條𨿽缺然據元志卷七丹陽縣金鶯池條注載夏竦官丹陽邑掾事則亦非在丹徒縣矣今特補此四字以淸界限下文金壇縣治四字鈔本亦脫去今考監稅廳條下云嘉定中宰黃朴監務廖昌緒創建卷十七金壇縣令內有黃朴而丹徒丹陽縣令內無之則當屬金壇明矣上文武功臺注云詳見金壇縣治玆特據以補入蓋金壇縣治內本有武功臺一條鈔本脫去耳】﹝缺﹞

三賢堂令徐文度立郡貳校書陳謨記國錄李琪制迎送神辭蘇庠勉陳東赴京手帖在焉

金鶯池﹝缺﹞

金壇縣治﹝缺﹞

監稅廳舊寓慈云寺嘉定中宰黃朴監務廖昌緒創建

倉敍﹝缺﹞

丹徒縣

轉般倉紹興七年每上江糧運至鎭江冬則候潮閘占舟而防折運綱兵亦復侵耗運使向子諲乞置倉以轉殳爲名諸路綱至卽令卸納從之在大圍橋西北前臨潮河後枕大江湻熙戊戌守臣待制司馬伋總領葉翥運副陳峴三司同創開禧初守臣待制李大異增爲五十四敖逮今約儲米六十餘萬石外續納米餫敖少不足以容司庾者擬於總所大軍倉借敖交受然以朝家樁積寄之他司出納混淆兩皆不便嘉定甲戌守臣待制史彌堅念濱江積貯最爲利濟要須儲蓄百萬以便轉輸倉後隙地尙可展拓新開歸水澳去倉密邇就運澳土積成敖基力省功倍乃以借敖增敖利害諗於朝奉旨起蓋敖宇二十座以乙亥五月庚申鳩工八月甲午竣事

都倉在府治之東南卽學宮故址也舊敖八歲久傾摧所貯無幾守臣待制史彌堅增創倉宇並葺其舊而新之越數月始畢記曰直子城東南隅是爲都倉歲久弗葺椽桷朽蠹垣壁隤缺上雨旁風儲峙弗嚴庾氏司出納無一席地以蒞事執筆循除而坐俛首塵秕中尙何望會計當耶西成旣秩民租麇至舊敖褊隘不足以受所委則假他司空廩而寄藏焉發斂無定所輸受者始交病矣嘉定癸酉九月餘來守是邦怪而問之屬秋入方殷黽勉故態明年夏因稍給之隙始先葺新而規廣之築土增髙使絕浸潤疏剔蕪壅以去流潦甃磚級石累塹層庋礱密剛壯俾利永久列爲十有二敖因舊而增葺者半之官廳神祠門關之制向所闕典今悉備具肇工於次年四月二十八日斷手於十月二十二日屋以閒計合六十費羨余之泉凡千二十萬米一百五十五石民不知役而倉已新夫積貯有邦之先務蓋藏有司之常職靳小費苟歲月而恃假寓以爲安是隳常職而慢先務也余爲郡不能自閒補罅疏壅扶僵植壞政條稍稍舉乃以餘力而營斯倉倉成會歲大稔復斥公帑糴粟實之以備不虞於積貯先務詎能補萬分一庶其不廢有司之職云爾

戶部大軍三倉南倉在範公橋東北倉在子城西西倉在江津歲久弗葺嘉定壬申總領錢仲彪次第修蓋閱再期而三倉一新積貯充牣

丹陽縣

常平倉在縣東北一里普寧寺北

金壇縣

常平倉在縣治東南五十步

庫敍﹝缺﹞

丹徒縣

戶部大軍庫在榷貨務之北

甲仗庫在丹徒縣東紹興十二年建以封樁禦前甲仗庫名嘉定壬申總領錢仲彪重修官溝界至舊爲民冒占者復歸於官矣

四酒庫中庫在長橋之北西庫在果子巷內西上庫在淥水橋之西江口庫在京口閘之西

寄樁庫在府治西舊爲新倉

效士上酒庫在軍資庫南

效士下酒庫在南山亭之東守臣待制史彌堅創

公使錢庫在架閣庫前

戶部贍軍庫在竹竿巷西

酒庫八仙庫在大圍橋之東八角樓在小圍橋之西眉壽中山二庫在縣橋南淸和樓在刁家巷雙望庫在仁和門裏酒海在朱方門外諸樓亦各有庫

丹陽縣

常平庫在縣衙內

金壇縣﹝缺﹞

驛傳按唐宰相世系表【按唐宰相表○﹝鈔本此下一段在丹陽縣後﹞案下文言浙西館驛又言潤州館驛則此段乃驛傳之敍不應附於丹陽縣之下今攺正】姚頲浙西館驛巡檢徐鉉集尙愨潤州館驛巡官又知丹陽縣呂延正兼檢點館驛迎送公事【南唐知丹陽縣鎭兼檢點館驛迎送公事○﹝鈔本作文粹有李華練塘頌南唐知丹陽縣鎭事﹞案戴氏守梧云上文但言練湖有唐劉晏南唐呂延禎奏狀及延禎序銘而未言文粹有李華練塘頌不應於劉晏奏狀之後呂延禎奏狀之前忽以此八字橫隔之其爲衍文無疑上文述劉晏之官階云唐東都河南江淮等道轉運使檢校戶部尙書兼禦史大夫其詞最爲詳備而此處述呂延禎之官階但雲南唐知丹陽縣鎭事未免太略據丹陽縣令內呂延禎傳當作南唐知丹陽縣鎭兼點檢館驛迎送公事方爲前後一例其說最爲有見今皆從之﹝上文云今並備載使來者有考鈔本今並下有以聖朝淳熙閒記文八字戴氏云上句言古刻漫漶鮮有傳者蓋指劉晏呂延禎之記而言至於淳熙間之記𨿽見於下文然此處不應牽涉當刪去八字今亦從之﹞】是則前代亦嘗名官矣

丹徒縣

髙資館在義裏鄕髙資村離城三十里升潤往來之衝淳熙十二年八月文惠錢良臣建

丹徒驛在州治西與丹陽館相近舊呼爲西行衙後爲添差倅廳

丹陽館在千秋樓之側【丹陽館在千秋橋之西○﹝鈔本此下一段在丹陽縣後﹞案元志卷十三丹陽驛條下云舊名丹陽館在千秋橋之西輿地紀勝鎭江府景物下及此志卷二橋梁類云千秋橋在府治之西則其地屬丹徒縣不屬丹陽縣矣傳寫者不知館號丹陽由於鎭江府之本名丹陽郡非由於屬邑之丹陽縣故有此誤﹝元志卷十三並同此誤今亦攺正﹞下文秦潭驛條下云在丹陽館北亦當屬丹徒縣鈔本誤在丹陽縣後玆並攺正惟使館條下云令蘇忠規建考卷十七宰貳門丹陽縣令內有蘇忠規而丹徒縣令內無之其爲丹陽之使館無疑今仍從其舊焉】紹興甲子守臣顯學鄭滋被旨建南爲中門東西列二館皆向南每北使往來朝廷遣接伴送伴使至此則主居東館客居西館時弗啟若泛命使指及監司按部亦憇於此

秦潭驛在丹陽館北面臨漕渠卽蕭閒堂之故基【按茅山洞中有蕭閒居堂名取此陸龜蒙京口與友生話別詩云荷徑遶秦潭注秦潭始皇所開】

丹陽縣

使館在縣東五裏面臨漕渠紹興丁卯令蘇忠規建

金壇縣

華陽館舊有華陽館在縣南三十里唐貞觀中建延陵館在縣治西五十步唐聖歷中建後廢今館驛在縣治東南一百三十步

郵傳敍﹝缺﹞

丹徒縣縣一十四鋪三百二十四人登雲門外西接建康界首六鋪【施水坊鋪離城下鋪六里半鋪兵一十六人下鼻鋪離城十里半鋪兵二十六人樂亭鋪離城一十七里鋪兵二十六人洪信鋪離城三十三里半鋪兵一十六人髙資鋪離城三十里鋪兵二十六人炭渚鋪系界首離城四十五里鋪兵二十六人】江口西津東至丹陽縣界計八鋪【西津鋪至城下鋪六里半鋪兵二十六人城下鋪至城內千秋橋西���鋪兵二十六人南門鋪在南水門外六里半鋪兵二十六人張家山鋪離城六里半鋪兵一十六人丹徒鋪離城一十三里鋪兵二十六人澗壁鋪離城二十五里鋪兵二十六人陶莊鋪離城二十八里半鋪兵一十六人新丰鋪離城三十五里鋪兵二十六人】

丹陽縣本縣額管七鋪計一百八十二人【壩頭鋪離城四十四里鋪兵二十六人石羊子鋪離城五十三里鋪兵二十六人斜橋鋪離城六十二里鋪兵二十六人靑陽鋪離城七十五里半鋪兵二十六人淩口鋪離城八十九里鋪兵二十六人柵口鋪離城一百八里半鋪兵二十六人呂城鋪離城一百二十二里鋪兵二十六人】

金壇縣本縣額管三鋪計一十五人【橫塘鋪離城九十三里鋪兵五人張莊鋪離城一百一十三里鋪兵五人城下鋪離城一百四十里鋪兵五人】

務敍﹝缺﹞

丹徒縣

織羅務潤州造羅務舊課十二日成一匹王子輿制置江浙匹減一日自後功課不及歲終頗以鞭箠督促眞宗聞之謂左右曰如此之事朝廷何由得知蓋貪功邀進之人爲國生事當詔悉如舊制因察在京諸司有此類者悉革之紹興二年鎭江織造務歲貢禦服花羅數千疋兵興罷貢至是內藏庫舉行守臣胡世將奏民力凋獘無所從出有司劾世將違旨府寮皆懼世將曰以身任諸無憂戊寅詔罷之上曰軍興匱乏豈可以禦服之物爲先且省七萬緡以助劉光世軍在塘塠山知錄兼管

都商稅務在丹陽館南

江口稅務在還京門外

都酒務

比較東務在道衝觀相對

比較西務在洗馬橋西

榷貨務都茶場在嘉定橋之北隸總所提領開禧以來兩創外轄嘉定甲戌復歸總所今廢

丹陽縣

酒稅務在縣東四里一百步

呂城酒務在鎭內

金壇縣﹝缺﹞

場敍﹝缺﹞

丹徒縣

造船場在江下

艸場在常平倉東北

丹陽縣﹝缺﹞

金壇縣﹝缺﹞嘉定鎭江志卷十三【嘉定鎭江志卷十三○﹝鈔本此下一卷在元志卷十四內﹞案此下一卷本系宋志傳寫者混入元志以本書核之其證蓋有十焉郤鑑傳注云鑑治迹具攻守形勢蔡謨傳注云謨治迹具攻守形勢今考宋志卷二有攻守形勢門郤鑑蔡謨二條並在其內元志則無此門其證一也晉晉陵郡太守敍云晉陵郡始末具地理類今所書太守乃晉懷帝永嘉五年以後安帝義熙九年以前考宋志地理門寄治類詳述晉陵郡始末而元志地理門內絕不言及晉陵郡且晉懷帝以下二語與元志刺守敍中所言全同若此卷果是元志豈有不言於地理類而復言於刺守類者乎其證二也張闓傳注云詳見新丰塘今考張闓創新丰湖塘以漑田宋元二志俱載其事但宋志載於塘類新丰塘條而湖類不載元志載於湖類新丰湖條而塘類不載若是元志則當云詳見新丰湖不當云詳見新丰塘矣其證三也王蘊傳注云以孝武王皇后傳參定蕭諶傳注云以本傳參定晉安王綱傳注云以梁武帝簡文帝紀參定沈文季傳注云以宋明帝紀休佑傳齊書本傳參定陸澄傳注云以齊書本傳梁江淹傳及潤州類集參定柳世隆傳注云以梁江淹傳參定謝朏傳注云以齊髙祖紀參定王元邈傳王廣之傳注俱云以晃傳參定江謐傳注云以子良傳參定褚球傳注云以武帝紀廬陵王續傳參定今考宋志刺守參佐將佐等門言以某書參定者難更僕數而元志諸捲則無此例其證四也桓溫桓沖桓修傳內桓字及庾希郤愔王恭劉牢之等傳內桓字鈔本皆作亙避宋欽宗諱也永嘉王彥正傳南海王虔傳皆引後主紀禎明二年鈔本兩禎字皆作祥避宋仁宗諱也元人旣不應避宋諱而至順志內他捲又皆不避宋諱豈有此卷獨避之理乎其證五也地理門敍郡類云北府事詳見郤超王恭劉牢之傳參佐類督護徐龕注云詳見刺守褚裒之下今考郤超王恭劉牢之褚裒各傳皆在此卷之中而宋志他捲內別無諸人之傳其證六也參佐門長史沈曇慶注云自曇慶至齊劉繪並詳見行事南東海太守範岫注云自岫而下至梁張纘並詳見行事南東海南蘭陵太守司馬蕭道成注云詳見行事柳世隆注云詳見南東海太守王廣之注云並詳見南東海太守今考行事及南東海太守南蘭陵太守並見於此卷沈曇慶等人亦並在其中而宋志他捲皆無之其證七也卞耽傳後按語載庾希作亂事與雜錄人物門曲阿宏戎條同﹝謂元志雜錄非謂宋志雜錄後皆仿此﹞江夏王義恭傳載太祖誡義恭事與雜錄郡事類事系安危條同江夏王鋒傳載王文和作詩事與雜錄文事類善變素絲條同南康王績傳載詰主者洗攺解書事與雜錄郡事類蕭績詰吏條同邵陵王綸傳載破侯景事與雜錄武事類蕭綸赴難條同蕭藻傳載遣長子彧入援事與雜錄武事類蕭藻遣子條同李安民傳載斬參軍王回素事與雜錄刑罰類流涕行法條同胡諧之傳載薦江革事與雜錄郡事類諧之舉才條同蕭惠開傳載逢蔡興宗事與雜錄拾遺類相逢曲阿條同陸澄傳載江淹焦山詩與雜錄考古類焦山瘞鶴條同今考元志雜錄門內四字一句者其事皆他捲所未載﹝說詳卷二十二卹刑條下﹞若此卷果是元志則雜錄門內不應復見矣其證八也張氏鑑云此卷詳六朝宦迹足補宋志之缺今考宋志人物門內紀晉宋齊梁陳之人物最爲詳悉不應獨缺其職官且參佐門內旣備列南朝諸人何反略於刺守況唐五代之刺守皆博引旁徵補其缺佚豈有梁陳以前之刺守竟不載一人而待元志補之乎其證九也嚴氏元照云此卷缺唐五代刺史今考元志之述職官皆續宋志之所未載凡宋志所已載者槪不闌入﹝說詳元志卷十七儒學條下﹞故唐五代之刺守宋志旣一一登紀元志自不重述未可以爲缺文也夫唐五代之刺守元志尙不復見焉肯遠紀南朝刺守之名乎其證十也有此十證則非元志無疑今定爲宋志卷十三以復其舊焉﹝鈔本卷十四述唐五代刺守今攺爲卷十五下卷以次遞推﹞】

刺守﹝一﹞總目﹝缺﹞敍﹝缺﹞

晉徐州刺史﹝兗州附﹞

紀瞻本傳元帝爲安東將軍引爲軍諮祭酒石勒入寇加揚威將軍都督京口以南至蕪湖諸軍事

祖逖本傳避地淮泗達泗口元帝遂用爲徐州刺史

周顗本傳元帝初鎭江左顗刺荊州召爲揚威將軍兗州刺史時兗州寄居京口

蔡豹元帝紀太興二年秋七月徐龕寇東莞羊覽行徵虜將軍統徐州刺史蔡豹討之本傳豹避亂南渡元帝以爲徐州刺史初祖逖爲徐州豹爲司馬素易豹至逖爲豫州而豹爲徐州俱受徵討之寄逖甚愧之

王邃明帝紀太寧二年六月召平北將軍徐州刺史王邃還衛京師【邃無傳】

庾亮明帝紀太寧二年十月以徐州刺史庾亮爲護軍將軍【本傳無刺徐州之文】

劉遐本傳爲兗州刺史以功遷散騎常侍監淮北軍事北軍中郎將徐州刺史假節成帝紀咸和元年徐州刺史劉遐卒

郗鑑成帝紀咸和元年劉遐卒以車騎將軍郗鑑領徐州刺史【本傳載鑑治迹具攻守形勢】

蔡謨通鑑咸康五年八月辛酉郗鑑薨卽以蔡謨爲徵北將軍都督徐兗靑三州諸軍事領徐州刺史假節本傳都督徐兗靑三州揚州之晉陵豫州之沛郡諸軍事領徐州刺史【謨治迹具攻守形勢】先是郗鑑上部下有勛勞者一百八十人當酬其功未卒而鑑薨靳不復與謨上疏以爲鑑所上者皆積年勛校不可不報詔聽之按成帝紀咸康五年止載太尉郗鑑薨不載謨爲都督領徐州刺史

何充本傳建元初自尙書令左將軍出爲驃騎將軍都督徐州揚州之晉陵諸軍事假節領徐州刺史鎭京口庾冰出鎭江州召充入爲都督揚豫徐州之瑯邪諸軍事揚州刺史按康帝紀建元元年冬止載充爲中書監都督揚豫二州諸軍事揚州刺史不載充先領徐州考羨傳亦云驃騎將軍何充鎭京口請羨爲參軍見得紀多疏略

桓溫康帝紀建元元年以瑯邪內史桓溫都督靑徐兗三州諸軍事徐州刺史穆帝紀永和元年八月以輔國將軍徐州刺史桓溫爲荊州刺史孝武紀寧康元年秋七月大司馬揚州牧平北將軍徐兗二州刺史桓溫薨褚裒本傳裒爲兗州刺史拜侍中衛將軍錄尙書事裒固請歸藩攺授都督徐兗靑揚州之晉陵吳國諸軍事衛將軍徐兗二州刺史假節鎭京口永和初復召裒將以爲揚州錄尙書事又固辭歸藩進號徵北大將軍開府儀同三司及石季龍死裒上表請伐之卽日戒嚴直指泗口朝議以裒事任貴重不宜深入裒重陳宜速發以成聲勢於是除徵討大都督徐兗靑揚豫五州諸軍事裒率眾三萬徑進彭城河朔士庶歸降者以千計裒撫納之甚得其歡心魯郡有五百餘家亦見義請援裒遣督護徐龕領銳卒三千迎之龕違裒節度軍次代陂【軍次代陂○﹝鈔本代作伐﹞案下文云代陂之役也鈔本亦作伐注云監書作伐陂今考晉書及通鑑俱作伐陂此志之例多以通鑑與正史參定則正文當作代夾注始作伐耳嚴氏元照反欲攺夾注爲代非也至於所引監書當卽宋時之監本卷十四來敬業傳注云諸本皆作潤州惟監本作虔州恐監本錯蓋監本錯處亦多﹝今本新唐書宰相世系表來敬業下正作歷潤州刺史﹞卷十五到彥之傳注云宋書監本缺本傳今用李延壽史﹝今本宋書亦缺到彥之傳﹞範云徐崧傳注並云李延壽史本傳監本不載﹝張氏鑑云範云爲竟陵王主簿遷攺等事南史本傳詳之此云監本不載似宋時監本與今本不同徐崧充南徐選首今本南史徐勉傳亦未載此事云據本傳未知是何本也﹞據此志所云則當日國學所校刊者固不甚精也】爲石遵將李菟所敗龕執節不撓被害死傷大半裒上疏自貶以徵北大將軍行事求畱鎭廣陵詔以方鎭任重不宜貶降使還鎭京口解徵討都督裒以遠圖不就憂慨發疾及至京口聞哭聲甚眾裒問何哭之多左右曰代陂之役也裒益慚恨永和五年卒吏士哀慕之【監書作伐陂】穆帝紀永和五年十二月持節都督徐兗二州諸軍事徐州刺史褚裒卒

荀羨穆帝紀永和五年十二月以建武將軍吳國內史荀羨爲使持節監徐兗二州揚州之晉陵諸軍事假節殷浩以羨在事有能名故居以重任時年二十八中興方伯未有如羨之少者羨至鎭發二州兵戍淮陰屯田於東陽之石鱉

郗曇穆帝紀升平二年以散騎常侍郗曇爲北中郎將持節都督徐兗靑冀幽五州諸軍事徐兗二州刺史本傳都督徐兗靑幽揚州之晉陵諸軍事領徐兗二州刺史假節

範汪穆帝紀升平五年以鎭軍將軍範汪爲都督徐兗靑冀幽五州諸軍事安北將軍徐兗二州刺史本傳徐兗靑冀四州揚州之晉陵諸軍事安北將軍徐兗二州刺史假節

庾希哀帝紀隆和元年以輔國將軍吳國內史庾希爲北中郎將徐兗二州刺史假節本傳太和中希爲徐兗刺史慕容厲圍梁父斷澗水太山太守諸葛攸奔鄒山魯髙平等數郡皆沒希坐免官頃之召爲護軍將軍希怒固辭希初免時多盜北府軍資桓溫諷有司劾之復以罪免遂家於晉陵之曁陽

郗愔廢帝紀太和二年以會稽內史郗愔爲都督徐兗靑幽四州諸軍事平北將軍徐州刺史本傳大司馬桓溫以愔與徐兗有故義乃遷愔都督徐兗靑幽揚州之晉陵諸軍事領徐兗二州刺史假節𨿽居藩鎭非其好也子超傳愔在北府徐州人多勁悍溫深不欲愔居之而愔暗於事機遣箋詣溫欲共獎王室修復園陵超爲溫參軍取視寸寸毀裂乃更作箋自陳老病甚不堪人閒乞閒地自養溫得箋大喜卽轉愔爲會稽太守

刁彜孝武帝紀寧康元年以吳國內史刁彜爲北中郎將徐兗二州刺史

王坦之孝武帝紀寧康二年以丹陽王坦之爲北中郎將徐兗二州刺史本傳都督徐兗靑三州諸軍事北中郎將徐兗二州刺史

桓沖孝武帝紀寧康三年以中軍將軍揚州刺史桓沖爲鎭北將軍徐州刺史鎭丹徒本傳衝授都督徐豫兗靑揚五州之六郡軍事車騎將軍徐州刺史以北中郎府並中軍鎭京口假節時丹陽尹王蘊以后父之重暱於謝安安意欲出蘊爲方伯乃復解衝徐州以車騎將軍都督豫江二州之六郡軍事自京口遷鎭姑孰

王蘊孝武帝紀太元二年以尙書王蘊爲徐州刺史督江南晉陵諸軍本傳蘊固辭賜爵乃授都督京口諸軍事左將軍徐州刺史假節復固遜謝安謂蘊曰卿居後父之重不應妄自菲薄以虧時遇宜依褚公故事暫臨此任於是受命鎭京口

謝元本傳自建武將軍兗州刺史進號冠軍加領徐州刺史符堅率兵次項城詔以元爲前鋒都督徐兗靑三州揚州之晉陵幽州之燕國諸軍事拒之堅列陣臨淝水元以精銳八千渡淝水南決戰堅眾奔潰加元都督徐兗靑司冀幽並七州軍事【加元都督徐兗靑司冀幽並七州軍事○﹝鈔本無幽字﹞案無幽字則止有六州晉書謝元本傳有幽字今據以補入】遇疾上疏解職詔使還京口療疾殷仲堪傳冠軍謝元鎭京口

謝安孝武帝紀太元九年加太保謝安大都督揚江荊司豫徐兗靑冀幽並梁益雍涼十五州諸軍事本傳時彊敵寇境安鎭以和靖加侍中都督揚豫徐兗靑五州幽州之燕國諸軍事假節元旣破堅安欲混一文軌上疏求自北徵乃進都督揚江荊司豫徐兗靑冀幽並寧益雍梁十五州軍事按唐李徳裕遊北固詩曰自有此山川於今幾太守憶昔蔡與謝玆焉屢回首注雲南朝蔡司空謝太傅並鎭此

瑯邪王道子孝武帝紀太元十年都督謝安薨以道子爲都督中外諸軍事本傳詔領揚州刺史錄尙書假節都督中外諸軍事數年領徐州刺史安帝踐阼始解徐州

譙王愔本傳忠正有幹局孝武帝深仗之以爲都督兗靑冀幽並揚州之晉陵徐州之南北郡軍事

王恭孝武帝紀太元十五年以中書令王恭爲都督靑兗幽並冀五州諸軍事前將軍靑兗二州刺史本傳孝武帝將擢時望以爲藩屏乃以恭都督兗靑冀幽並徐揚州晉陵諸軍事平北將軍兗靑二州刺史假節鎭京口初都督以北爲號者不祥故桓沖王坦之刁彜之徒不受鎭北之號恭表遜軍號以超受爲辭而實惡其名於是攺號爲前將軍後起兵誅王國寶國寶旣死又起兵討王愉司馬尙之兄弟遂敗死恭在北府𨿽以簡惠爲政然自矜貴與下殊隔不閒用兵尢信佛道調役百姓修營佛寺務在壯麗士庶興嗟

謝琰本傳王恭舉兵假琰節都督前鋒軍事恭平遷衛將軍徐州刺史假節

劉牢之通鑑隆安二年九月王恭敗死以牢之爲都督兗靑冀幽並徐揚州晉陵諸軍事以代恭本傳恭爲徐州刺史使牢之討破王廞以牢之領晉陵太守恭死遂代恭爲都督兗靑冀幽並徐揚州晉陵諸軍事鎭京口孫恩攻陷會稽牢之遣將桓寶率師救三吳復遣子敬宣爲寶後繼比至曲阿吳郡內史桓謙已棄城走牢之率眾東討拜表輒行擊賊屢勝殺傷甚眾率眾軍濟浙江恩懼逃於海恩死牢之威名轉振初王恭上表起兵恭夢牢之坐其處旦謂牢之曰事克卽以卿爲北府恭敗牢之果刺徐州

世子元顯通鑑隆安四年十一月詔劉牢之都督會稽等五郡率眾擊孫恩會稽世子元顯求領徐州詔以元顯爲開府儀同三司都督揚豫徐兗靑幽冀並荊江司雍梁益交廣十六州諸軍事領徐州刺史

桓修安帝紀元興三年二月建武將軍劉裕帥沛國劉毅東海何無忌等舉義兵斬桓元所除徐州刺史桓修於京口本傳桓元執政以修都督六州右將軍徐兗二州刺史假節劉裕義旗起斬之

劉裕安帝紀元興三年三月司徒王謐推劉裕行鎭軍將軍徐州刺史都督揚徐兗豫靑冀幽並八州諸軍事假節

劉道憐宋髙祖紀義熙八年以兗州刺史劉道憐鎭丹徒本傳義熙八年劉裕伐劉毅自彭城召道憐爲都督兗靑二州晉陵京口淮南諸軍郡事兗靑州刺史鎭京口十二年移荊州刺史北府文武悉配之道憐素無才能言音甚楚舉止施爲多諸鄙拙劉裕𨿽遣將軍佐輔之而貪縱過甚積聚財貨嘗若不足去鎭之日府庫爲空虛劉裕平定三秦方思外略召道憐還爲侍中都督徐兗靑三州揚州之晉陵諸軍事守尙書令徐兗二州刺史元熙元年解尙書令進位司空出鎭京口

劉義符宋髙祖紀義熙十二年以劉裕世子義符爲徐兗二州刺史

晉晉陵太守晉陵郡始末具地理類今所書太守乃晉懷帝永嘉五年以後安帝義熙九年以前晉陵治京口丹徒之時而其年月在治毗陵時者此不條出

張闓本傳元帝爲晉王以佐翼勛賜爵丹陽縣侯遷侍中帝踐阼出補晉陵內史在郡甚有威惠帝詔曰夫二千石之任當勉勵其徳綏其所蒞使寬而不縱嚴而不苛其於勤功督察便國利人抑彊扶弱使無雜濫眞太守之任也闓遵而行之時所部四縣並以旱失田闓乃立曲阿新丰塘漑田八百餘頃後詔爲大司農【詳見新丰塘】羊曼本傳元帝時爲晉陵太守

周懋渡江後爲晉陵太守【見周紮傳】

劉耽爲晉陵太守知名【見劉琰傳】

顧和本傳咸和中領晉陵太守

江灌領晉陵太守【見江逌傳】

王茂之官至晉陵太守【見王廙傳】

卞耽簡文帝紀咸安二年前護軍將軍庾希舉兵反自海陵入京口晉陵太守卞耽奔於曲阿按庾希本傳希免徐州刺史召爲護軍將軍復以罪免與故靑州刺史武沈之子遵聚眾於海濱略漁人舡夜入京口城平北司馬卞耽踰城奔曲阿與曲阿人宏戎發諸縣兵二千並力屯新城以擊希希戰敗閉城自守按帝紀稱晉陵太守卞耽希傳稱平北司馬意耽以徐州參佐行晉陵郡事也

王蘊本傳寧康三年爲晉陵太守有惠化百姓歌之【以晉孝武王皇后傳參定】

劉牢之隆安中王恭起兵京口牢之爲恭前軍司馬輔國將軍晉陵太守置佐領兵【見宋書劉敬宣傳】

殷仲堪本傳領晉陵太守居郡禁子產不舉久喪不葬錄父母以質叛亡者所下條教甚有義理

吳隱之本傳爲桓溫所知賞累遷晉陵太守在郡淸儉妻自負薪

劉敬宣本傳元興三年拜輔國將軍晉陵太守

諸葛長民本傳義熙初持節督揚靑二州諸軍事靑州刺史領晉陵太守鎭丹徒何無忌爲徐道覆所害賊乘釁逼京師朝廷震駭長民率眾入衛京師

殷道叔安帝紀義熙三年劉裕誅之

謝景仁宋書本傳義熙初爲劉裕鎭軍司馬領晉陵太守

宋南徐州刺史【南兗附】

彭城王義康文帝紀元嘉元年衛將軍南徐州刺史義康進號驃騎將軍本傳永初三年遷使持節都督南徐兗二州揚州之晉陵諸軍事南徐州刺史元嘉三年攺荊州刺史六年召爲侍中都督揚南徐兗三州諸軍事司徒錄尙書事領平北將軍南徐州刺史二府並置佐領兵太子詹事劉湛有經國才義康昔在豫州湛爲長史旣數經情欵至是意委特隆人物雅裕舉動事宜莫不諮訪之故前後在藩多有善政爲遠近所稱

檀道濟文帝紀元嘉元年鎭北將軍南兗州刺史檀道濟進號徵北將軍本傳髙祖受命出監南徐兗之江北淮南諸郡軍鎭北將軍南兗州刺史文帝卽位進號時南兗州治京口

江夏王義恭文帝紀元嘉三年撫軍將軍南豫州刺史義恭爲南徐州刺史二十九年以驃騎將軍南兗州刺史義恭爲大將軍南徐州刺史錄尙書事如故孝武帝紀三十年以大將軍義恭爲太尉錄尙書六條事南徐州刺史本傳元嘉三年監南徐兗二州揚州晉陵諸軍事南徐州刺史進監爲都督未之任太祖徵謝晦義恭還鎭京口義恭涉獵文義而驕奢不節旣出鎭太祖與書誡之曰汝以弱冠便親方任天下艱難國家事重𨿽曰守成實亦未易隆替安危在吾曹耳言集未日無由復得動相規誨宜深自砥礪思而後行親禮國士友接佳流識別賢愚鑑察邪正然後能盡君子之心收小人之力九年刺南兗州二十九年再自南兗攺授大將軍都督揚南徐二州諸軍事南徐州刺史持節侍中錄尙書事太子太傅如故世祖卽阼授使持節侍中都督揚南徐二州諸軍事大尉錄尙書六條事揚徐二州刺史劉義欣元嘉三年以長沙景王道憐長子義欣以後將軍散騎常侍爲南兗州刺史【見劉道憐傳後】時南兗州尙治京口未治廣陵

衡陽王義季文帝紀元嘉九年以徵虜將軍義季爲徐州刺史本傳遷使持節都督南徐州諸軍事右將軍南徐州刺史

南譙王義宣文帝紀元嘉十六年以鎭南將軍江州刺史義宣爲徵北將軍南徐州刺史本傳南徐州刺史都督南徐州諸軍徵北將軍持節如故加散騎常侍

廣陵王誕文帝紀元嘉二十一年以南兗州刺史誕爲南徐州刺史時南兗州已治廣陵孝武帝紀孝建二年冬十月以驃騎大將軍揚州刺史竟陵王誕爲司空南徐州刺史本傳始封廣陵王二十一年爲南兗州刺史尋徙南徐州刺史二十六年攺刺雍州入爲侍中封晉陵王孝建二年爲使持節都督南兗二州諸軍事太子太傅南徐州刺史侍中如故上以京口去都密邇猶疑之出爲兗州刺史通鑑大明元年八月徙誕爲南兗州誕誅元凶劭丞相義宣有大功多聚才力之士蓄精甲利兵上由是畏忌之不欲誕居中使出鎭京口猶嫌其逼更徙廣陵

廬陵王紹文帝紀元嘉二十六年秋七月以江州刺史紹爲南徐州刺史本傳授左將軍南徐州刺史

始興王浚文帝紀元嘉二十六年冬十月以中軍將軍揚州刺史浚爲徵北將軍開府儀同三司南徐兗二州刺史初出鎭京口聽將揚州文武二千人自隨優遊外藩甚爲得意

豫章王子尙本傳孝建三年都督南徐兗二州諸軍事前廢帝卽位都督揚南徐二州諸軍事

劉延孫孝武帝紀大明元年八月甲辰以太子詹事劉延孫爲鎭軍將軍南徐州刺史本傳上畏忌南兗州刺史竟陵王誕故以南徐授延孫據京口以防之三年誕有罪不受召延孫馳遣中兵參軍杜幼文率兵起討旣至誕已閉城自守乃還誕遣使劉公泰賫書要之延孫斬公泰送首京邑復遣幼文率軍渡江受沈慶之節度討誕其年進號車騎將軍加散騎常侍

新安王子鸞孝武帝紀大明五年冬十月以東中郎將子鸞爲南徐州刺史本傳遷北中郎將南徐州刺史領南瑯邪太守子鸞愛冠諸子凡爲上所眄遇者莫不入子鸞之府國及爲南徐州又割吳郡以屬之六年加都督南徐州諸軍事

王元謨通鑑大明八年戴法興等惡王元謨剛嚴八月丁卯以元謨爲南徐州刺史

永嘉王子仁前廢帝紀永光元年九月庚子以南兗州刺史子仁爲南徐州刺史

桂陽王休範明帝紀永光元年十二月癸亥以崇憲衛尉休範爲鎭北將軍南徐州刺史泰始七年六月丁酉以徵南大將軍江州刺史休範爲驃騎大將軍南徐州刺史【爲驃騎大將軍南徐州刺史○【鈔本此下有同上二字】案自上文永光元年至此句皆宋明帝紀文不應有此二字今刪】又本傳太宗定亂以爲使持節都督南徐徐南兗兗四州諸軍事鎭北將軍南徐州刺史時薛安都據彭城叛遣從子索兒南侵休範進據廣陵督北討諸軍事加南兗州刺史進徵北大將軍加散騎常侍還京口解兗州後召爲揚州刺史江州刺史開府儀同三司未拜攺授都督南徐徐南兗兗靑冀六州諸軍事驃騎大將軍南徐州刺史

晉平王休佑明帝紀泰始五年閏十一月戊子驃騎大將軍荊州刺史休佑本號爲南徐州刺史本傳六年召爲都督南徐南兗徐兗靑冀六州諸軍事南徐州刺史加侍中持節將軍如故上以休佑貪虐不可蒞民畱之京邑遣上佐行府州事

巴陵王休若明帝紀泰始七年春正月戊午以徵西大將軍荊州刺史休若爲徵北大將軍南徐州刺史本傳都督南徐南兗徐兗靑冀六州諸軍事徵北大將軍南徐州刺史

劉秉明帝紀泰始七年秋七月辛未以太子詹事劉秉爲南徐州刺史本傳泰始五年遷使持節都督南徐徐兗豫靑冀六州諸軍事後將軍南徐州刺史

建平王景素後廢帝紀泰豫元年閏七月甲辰以太常景素爲鎭軍將軍南徐州刺史本傳泰始六年自荊州刺史召爲太常未拜授使持節都督南徐南兗徐兗靑冀六州諸軍事鎭軍將軍南徐州刺史時太祖諸子惟景素爲長好文章書籍招集才義之士傾身禮接以收名譽由是朝野翕然莫不屬意焉元徽三年景素防合將軍王季符失景素旨怨恨因單騎奔京邑告景素欲反景素馳遣世子延齡還都具自申理季符徙梁州景素奪徵北將軍開府儀同三司景素因此稍爲自防之計因羽林監垣祗祖率數百人奔景素云京邑潰亂景素信之舉兵負戈至者數千人齊王蕭道成遣臺軍薄城池景素本乏威略不知所爲兵敗誅死時年二十五卽葬京口齊建元初故景素秀才劉琎上書訟景素之冤云王博聞而容眾與諫而愛士徐州嘗歲饑王散秩粟俸帛以繼民之乏蠲理冤疑咸息繇務【咸息繇務○﹝鈔本息作自﹞案息字當訓止息咸息繇務謂停止繇役也鈔本誤作自字遂不可通今據宋書建平王傳攺正﹝下文內去聲酌之娛鈔本酌誤爲作今亦據宋書攺之﹞】有愛於民內去聲酌之娛外無田弋之好諠嘩幻惑皆出輦轂非從徐州起且臺以六月晦夜呼北兵已至而朱方七月朔猶緩帶從容王豈先造禍哉起兵之日止在扶救昏難放殛姦盜非他故也王何負於社稷何愧於天下哉

武陵王贊後廢帝紀元徽四年爲南徐州刺史本傳爲使持節南徐兗靑冀五州諸軍事北中郎將南徐州刺史

齊王蕭道成順帝紀升明元年五月丙午以司空南兗州刺史蕭道成攺領南徐州刺史

晉熙王燮升明元年召鎭西將軍郢州刺史燮爲持節都督揚南徐二州諸軍事蕭道成爲南徐州燮解督南徐【見宋晉熙王昶傳末】

齊南徐州刺史

臨川獻王蕭映本傳沈攸之事難齊太祖時領南徐州以映爲寧朔將軍鎭京口太祖踐阼授散騎常侍都督揚南徐二州諸軍事

蕭晃髙帝紀建元元年以西中郎將蕭晃爲南徐州刺史武帝紀永明元年以護軍將軍長沙王晃爲南徐州刺史本傳自豫州刺史遷使持節都督南徐兗二州諸軍事後將軍南徐州刺史入爲侍中中軍將軍永明元年遷南徐州刺史竟陵王子良爲南兗州再以晃爲使持節都督南徐兗二州諸軍事鎭軍將軍南徐州刺史晃愛武餙罷南徐州還私載數百人仗還都爲禁司所覺投之江水世祖禁諸王藏私仗聞之大怒將糾以法豫章王嶷稽首流涕上亦意解

豫章王嶷本傳建元元年遷侍中尙書令都督揚南徐二州諸軍事後刺荊湘二州再入爲都督揚南徐二州諸軍事

南郡王長懋髙帝紀建元四年以中軍將軍長懋爲南徐州刺史本傳遷使持節都督南徐兗二州諸軍事徵北將軍南徐州刺史

聞喜公子良武帝紀建元四年五月乙丑以丹陽尹子良爲南徐州刺史本傳先封聞喜公爲丹陽尹世祖卽位封竟陵郡王爲使持節都督南徐兗二州諸軍事鎭北將軍南徐州刺史後刺南兗州揚州隆昌元年進督南徐州

桂陽王鑠武帝紀永明二年冬十月爲南徐州刺史

安成王嵩武帝紀永明六年以祠部尙書暠爲南徐州刺史本傳領驍騎將軍南徐州刺史

江夏王鋒武帝紀永明九年春正月以侍中爲南徐州刺史本傳爲南徐州刺史善與人交行事王文和別駕江佑等皆相友善後文和被召爲益州置酒告別文和流淚曰下官少來未嘗作詩今日違戀不覺文生於性王儉聞之曰江夏可謂善變素絲也

永嘉王昭粲郁林王紀隆昌元年春正月爲南徐州刺史

海陵王昭文隆昌元年爲使持節都督揚南徐二州諸軍事【海陵王紀】

河東王鉉延興元年八月以驍騎將軍鉉爲南徐州刺史【海陵王紀】

蕭鸞明帝紀延興元年以中書監開府儀同三司鸞爲使持節都督揚南徐州諸軍事

始安王遙光本傳建武元年爲持節都督揚南徐二州諸軍事晉安王寶義爲南徐州遙光求解督見許

蕭諶明帝紀建武元年冬十月以中領軍諶爲領軍將軍左將軍南徐州刺史【以本傳參定】

晉安王寶義明帝紀建武二年秋七月辛未以右將軍寶義爲南徐州刺史本傳建武元年爲持節都督揚南徐二州軍事轉右將軍二年出爲使持節都督南徐州軍事鎭北將軍南徐州刺史東昏卽位進徵北大將軍永元元年再都督揚南徐二州軍事

邵陵王寶攸本傳永元元年爲北中郎將持節都督南北徐等五州軍事

江夏王寶元東昏侯紀永元元年八月以徵北大將軍寶元爲南徐兗二州刺史本傳代晉安王寶義爲使持節都督南徐兗二州軍事南徐兗二州刺史

晉熙王寶嵩東昏侯紀永元二年四月爲南徐州刺史本傳持節都督南徐兗二州軍事南徐州刺史冠軍將軍如故

鄱陽王寶夤本傳永元三年爲使持節都督南徐兗二州軍事衛將軍南徐州刺史

蕭衍梁武帝紀中興元年十二月授中書監都督揚南徐二州諸軍事

蕭秀齊和帝紀中興二年以冠軍長史秀爲南徐州刺史梁武帝紀左僧慶率眾降乃遣弟輔國將軍秀鎭京口【梁武帝紀左僧慶率眾降乃遣弟輔國將軍秀鎭京口○﹝鈔本無此二十一字﹞案下文之安成王秀卽上文之蕭秀下文之天監元年卽上文之中興二年﹝齊和帝以中興二年禪位梁武帝卽位後攺元爲天監﹞蓋本系一人之傳鈔本有脫文遂誤分爲二人之傳也戴氏守梧謂當據梁書補此數句今從之】安成王秀本傳爲輔國將軍建康平爲使持節都督南徐兗二州諸軍事南徐州刺史天監元年封安成郡王邑二千戶京口自崔慧景作亂累被兵革民戶流散秀招懷撫納惠愛盛行仍值年饑以私財贍百姓所濟活甚多

梁南徐州刺史

臨川王宏本傳天監元年爲使持節散騎常侍都督揚南徐州諸軍事天監八年普通元年又兩爲揚南徐都督

鄱陽王恢武帝紀天監二年以前將軍恢爲南徐州刺史本傳爲使持節都督南徐州諸軍事徵虜將軍南徐州刺史

建安王偉武帝紀天監四年正月以鎭北將軍雍州刺史偉爲南徐州刺史本傳爲使持節都督南徐州諸軍事南徐州刺史五年攺撫軍將軍丹陽尹六年再都督揚南徐二州諸軍事

南康王績武帝紀天監十年正月以輕車將軍績爲南徐州刺史本傳遷使持節都督南徐州諸軍事南徐州刺史進號仁威將軍績時年七歲主者有受貨洗攺解書長史王僧孺弗之覺績見而輒詰之便實時首服眾咸嘆其警

晉安王綱普通元年以益州刺史綱攺授云麾將軍南徐州刺史【以梁武帝簡文帝二紀參定】

廬陵王續武帝紀普通六年二月庚辰南徐州刺史續還朝稟承戎略本傳普通三年爲使持節都督南徐等四州諸軍事西中郎將南徐州刺史

華容公歡武帝紀中大通三年六月立昭明太子子南徐州刺史華容公歡爲豫章郡王【歡無傳】

武陵王紀本紀中大通大同閒自江州刺史爲使持節宣惠將軍都督揚南徐二州諸軍

河東王譽武帝紀大同三年以南瑯邪彭城二郡太守譽爲南徐州刺史

臨川王正義武帝紀大同十年三月仁威將軍南徐州刺史正義進號安東將軍本傳爲南徐州刺史屬武帝幸朱方修廨宇以待輿駕按本傳不載正義授南徐州刺史月日

邵陵王綸武帝紀中大同元年以東揚州刺史丹陽尹綸爲鎭東將軍南徐州刺史本傳太淸二年進位中衛將軍開府儀同三司侯景構逆加徵討大都督率眾討景將發髙祖誡曰侯景頗習行陣未可一戰卽殄當以歲月圖之綸次鐘離景已渡采石綸乃晝夜兼道入赴率寧遠將軍西丰公大春新塗公大成等步騎三萬發自京口將軍趙伯超曰若從黃城大道必與賊遇不如徑路直指鐘山出其不意綸從之眾軍奄至賊徒大駭分爲三道攻綸綸與戰大破之斬首千餘級

蕭藻武帝紀太淸二年以中衛將軍開府儀同三司蕭藻爲徵東將軍南徐州刺史本傳自中書令侍中出爲使持節都督南徐州刺史侯景亂藻遣長子彧率兵入援及城開加散騎常侍大將軍景遣其儀同蕭邕代之據京口藻因感气疾不自療或勸奔江北藻曰吾國之臺鉉位任特隆旣不能誅翦逆賊正當同死朝廷安能投身異類欲保餘生因不食累日薨

新興王大莊簡文帝紀太淸三年秋七月爲南徐州刺史本傳爲使持節都督南徐州諸軍事宣毅將軍南徐州刺史

南海郡王大臨本傳大寶元年爲使持節都督揚南徐二州諸軍事

陳霸先大寶三年授使持節散騎常侍都督南徐州諸軍事徵北大將軍開府儀同三司南徐州刺史紹泰元年【紹泰元年○﹝鈔本此下一段在徐嗣徽傳後﹞案自紹泰以下亦陳髙祖紀之文理應列於陳霸先條後不應列於徐嗣徽條後也﹝注中陳髙祖紀鈔本重見於南徐州刺史下今刪﹞】授侍中大都督中外諸軍事車騎將軍揚南徐二州刺史二年六月霸先表解南徐州以授侯安都【陳髙祖紀】

徐嗣徽通鑑承聖元年侯景敗至京口胡豆洲爲羊鵾所殺南徐州刺史徐嗣徽斬景僞尙書右僕射索超世以鹽內景腹中送其屍於建康

陳南徐州刺史

侯安都世祖紀天嘉三年以徵北將軍司空南徐州刺史侯安都爲侍中徵北大將軍本傳梁紹泰元年以功授使持節散騎常侍都督南徐州諸軍事仁威將軍南徐州刺史世祖卽位遷司空仍爲都督南徐州諸軍事徵北將軍南徐州刺史王琳下至柵口大軍出頓蕪湖時侯瑱爲大都督指麾經略多出安都及琳敗走入齊安都進軍湓城討琳餘黨所向皆下進爵淸遠郡公威名甚重攺封桂陽郡公畱異擁據東陽又奉詔東討異奔敗安都振旅而歸以功加侍中徵北大將軍還本鎭吏民詣闕表請立碑頌美安都功績紹許之自王琳平後安都勛庸轉大又自以功安社稷漸用驕矜數招聚文武之士或射馭馳騁或命以詩賦第其髙下以差次賞賜之齋內賓客動至千人部下將帥多不遵法度攺除江州刺史

陳擬本傳永定二年以輕車將軍兼南徐州刺史

徐度世祖紀永定三年秋七月以左光祿大夫鎭北將軍南徐州刺史徐度爲侍中中撫軍將軍開府儀同三司本傳始自信威將軍郢州刺史遷鎭右將軍領軍將軍徐州緣江諸軍事鎭北將軍南徐州刺史

畱異世祖紀永定三年八月以平北將軍南徐州刺史畱異爲安南將軍縉州刺史本傳召爲使持節都督南徐州諸軍事平北將軍南徐州刺史異遷延不就世祖卽位攺刺縉州

安成王頊宣帝紀天嘉三年授使持節都督揚南徐等五州諸軍事

周寶安本傳天嘉四年自衛尉卿授持節都督南徐州諸軍事正毅將軍南徐州刺史

黃法氍【黃法氍○﹝鈔本此下有爲鎭北大將南徐州刺史九字﹞案此九字與下文廢帝紀及本傳重復必傳寫者誤衍也今刪】廢帝紀光大元年以開府儀同三司黃法奭毛爲鎭北將軍南徐州刺史本傳天嘉二年以功多召爲使持節散騎常侍都督南徐州諸軍事鎭北大將軍南徐州刺史未拜攺授鎭南大將軍江州刺史六年召爲中衛大將軍光大元年出爲使持節都督南徐州諸軍事鎭北將軍南徐州刺史

鄱陽王伯山世祖紀天嘉六年以東中郎將吳郡太守伯山爲平北將軍南徐州刺史廢帝紀天康元年五月南徐州刺史伯山進號鎭北將軍宣帝紀太建六年以中衛將軍揚州刺史伯山爲鎭北將軍南徐州刺史本傳天嘉六年爲緣江都督平北將軍南徐州刺史天康元年進號徵北將軍髙宗輔政不欲令伯山處邊光大元年徙爲鎭東將軍東揚州刺史太建元年召爲中衛將軍中領軍六年又爲徵北將軍南徐州刺史

淳於量廢帝紀光大二年十一月以中軍大將軍開府儀同三司淳於量爲鎭北將軍南徐州刺史本傳爲使持節都督南徐州諸軍事鎭北將軍南徐州刺史太建元年進號徵北大將軍

豫章王叔英宣帝紀太建五年正月以宣惠將軍叔英爲南徐州刺史進號平北將軍

新安王伯固宣帝紀太建七年冬十月戊午以安前將軍中領軍伯固爲南徐州刺史進號鎭北將軍本傳廢帝立爲使持節都督南瑯邪彭城東海三郡諸軍事尋遷安前將軍鎭北將軍南徐州刺史伯固性嗜酒而不好積聚所得祿俸用度無節於諸王之中最爲貧窶髙宗每矜之特加賞賜在州不知政事日出田獵髙宗知之遣使責問十年入朝十三年爲使持節都督揚南徐等四州諸軍事

廬陵王伯仁宣帝紀太建十年正月以中領軍伯仁爲平北將軍南徐州刺史

河東王叔獻宣帝紀太建十二年十二月宣毅將軍南徐州刺史叔獻卒本傳七年授宣毅將軍尋爲散騎常侍軍師將軍都督南徐州諸軍事南徐州刺史

宜都王叔明宣帝紀太建十三年以輕車將軍衛尉卿叔明爲南徐州刺史本傳爲使持節云麾將軍南徐州刺史

蕭摩訶後主紀太建十四年以右衛將軍蕭摩訶爲車騎將軍南徐州刺史本傳會隋總管賀若弼鎭廣陵後主委摩訶備禦之任授南徐州刺史

永嘉王彥正後主紀禎明二年五月忠武將軍南徐州刺史彥正進號安北將軍本傳爲忠武將軍南徐州刺史進號安南將軍

南海王虔後主紀禎明二年十一月以軍師將軍虔爲安北將軍南徐州刺史本傳爲平北將軍南徐州刺史黃格爲南徐州刺史隋賀若弼濟江襲陳格見執【弼傳】

杜洪泰爲南徐州刺史【唐宰相世系表】按洪泰之子名顒後周時爲雍州刺史安平公而南徐州刺史疑在陳時故附見

宋齊梁行南徐州事

宋江智淵本傳大明閒新安王子鸞刺南徐智淵自尙書郎出爲子鸞北中郎長史南東海太守加拜寧朔將軍行南徐州事

顧琛本傳大明六年爲子鸞北中郎司馬領南東海太守行南徐州事

王僧虔齊書本傳遷散騎常侍爲子鸞北中郎長史領南東海太守行南徐州事

蕭道成齊書本傳桂陽王休範刺南徐道成以鎭北司馬領南東海太守行南徐州事【以齊髙帝紀桂陽王傳參定】

李安民齊書本傳建平王景素作難使安民防之安民至京破景素軍於葛橋景素誅畱安民行南徐州事城局參軍王迥素爲安民所親盜絹二疋安民流涕謂之曰我與卿契闊備嘗今日犯王法此乃卿負我也於軍門斬之厚爲斂祭軍府皆震服

江槪元徽末武陵王贊刺南徐槪自吏郎侍中爲長史領南東海太守行南徐州事【江智淵傳】

劉善明齊書蕭道成以驃騎大將軍刺南徐善明以冠軍將軍驃騎咨議領南東海太守行徐州事沈攸之反善明獻計事平道成召善明還都謂之曰卿策沈攸之𨿽復張良陳平適如此耳

齊江斆本傳永明六年出爲輔國將軍南東海太守加秩中二千石行南徐州事

王文和江夏王鋒刺南徐文和行南徐州事與鋒友善袁彖本傳監吳興郡先嘗以微言忤世祖免官付東冶世祖遊陵望東冶明日釋之尋白衣行南徐州事

張瓌本傳永明十一年爲後將軍南東海太守秩中二千石行南徐州府州事

蕭穎冑本傳隆昌元年永嘉王昭粲爲南徐州以穎冑爲南東海太守行南徐州事

蕭遙光本傳隆昌元年以冠軍將軍領南東海太守行南徐州事

江祀晉安王寶義以鎭北將軍刺南徐祀爲鎭北長史領南東海太守行府州事更營立宣尼廟【見江祏傳】

陸慧曉本傳爲晉安王徵北長史領南東海太守行府州事

劉繪本傳爲晉安王徵北長史領南東海太守行南徐州事

謝朓本傳建武四年以鎭北咨議領南東海太守行南徐州事啟王敬則反謀上甚善賞之遷尙書吏部郎朓上表三遜

胡諧之行南徐州事時江革舉爲南徐州秀才中書郎王融與諧之書令薦革諧之方貢瑯邪王汛便以革代之【梁江革傳】

範岫梁書本傳永元末爲晉安王長史行南徐州事

蕭琛梁書本傳晉熙王寶嵩刺南徐琛爲長史行南徐州事

梁蕭恭以監丹陽尹行南徐州事【見蕭偉傳】

謝覽本傳以仁威長史行南徐州事

劉孝綽本傳髙祖覽其文篇篇嗟賞尋敕知靑北徐南徐三州事

王泰本傳南康王績刺南徐泰爲仁威長史領南蘭陵太守行南康王府州國事

王僧孺本傳自尙書吏部郎出爲南康王長史領蘭陵太守行府國事王典簽湯道湣暱於王用事府內僧孺每裁抑之道湣遂謗訟僧孺逮詣南司奉箋辭府僧孺坐免

王份本傳豫章王綜以北中郎將刺南徐份爲北中郎長史領蘭陵太守行南徐州事

張纘本傳華容公歡以北中郎將刺南徐纘爲北中郎長史領南蘭陵太守加正威將軍行府州事

孔休源本傳簡文帝爲晉安王刺南徐休源以長史爲南蘭陵太守別敕專行南徐州事休源累佐名藩甚得民譽王深相倚仗軍民機務動止諮謀常於中齋別施一榻云此是孔長史坐人莫得預其見敬如此

宋齊南東海太守

宋庾登之本傳自司徒左長史爲南東海太守府公彭城王義康專覽政事不欲自下厝懷而登之性剛每陳已意義康甚不悅

羊元保本傳衡陽王義季刺南徐元保自尙書吏部郎禦史中丞爲右軍長史南東海太守

江湛本傳遷尙書吏部郎元嘉中廣陵王誕刺南徐湛爲長史南東海太守政事委之

袁淑本傳元嘉二十六年始興王浚以徵北將軍刺南徐淑自尙書吏部郎出爲徵北長史南東海太守始到府浚引見謂曰不意舅遂垂屈佐淑答曰朝廷遣下官本以光公府望還爲禦史中丞

何偃本傳元嘉二十九年始興王浚刺南徐偃爲徵北長史南東海太守

武昌王渾本傳世祖卽位授徵虜將軍南彭城東海二郡太守出鎭京口

劉彧明帝紀孝建元年爲南東海太守冠軍將軍如故鎭京口

沈曇慶本傳世祖踐阼江夏王義恭刺南徐曇慶爲大司馬長史南東海太守

庾徽之自禦史中丞出爲新安王子鸞北中郎長史領南東海太守【孔顗傳】

江智淵

王僧虔

顧琛【並詳見南徐州行事】

宗越本傳景和初加冠軍將軍領南東海太守

蕭惠開本傳思話之子桂陽王休範刺南徐惠開爲徵北長史南東海太守會稽太守蔡興宗之郡惠開自京口請假還都相逢於曲阿

蕭道成【詳見行事】

袁粲本傳泰始元年轉冠軍將軍南東海太守

沈文季晉平王休佑以驃騎大將軍爲南徐州明帝問褚淵須幹事人爲上佐淵舉文季轉寧朔將軍驃騎長史領南東海太守【以宋明帝紀休佑傳齊書本傳參定】

陸澄建平王景素鎭京口澄領南東海太守丁艱景素用司馬柳世隆行郡事澄在任日郡丞江淹曾與之集焦山有詩云杳杳長役思思來使情濃常忌光氛度籍蕙望春紅靑波被海月朱華冒水松輕气瞹長嶽雄虹赫遠峯日暮崦嵫谷參差彩雲重永願白沙渚遊衍遂相從丹山有琴瑟不爲憂傷容題言陸東海焦山集【以齊書本傳梁江淹傳及潤州類集參定】

柳世隆本傳建平王鎭京口世隆爲司馬領南東海大守【以梁江淹傳參定】

王繢齊書本傳元徽末除寧朔將軍建平王鎭北長史領南東海太守

江槪【詳見行事】

謝朏梁書本傳蕭道成以太尉督南徐朏爲長史帶南東海太守【以齊髙祖紀參定】

劉善明【詳見行事】

齊王元邈本傳長沙王晃以後將軍刺南徐元邈爲後軍司馬領南東海太守【以晃傳參定】

蕭赤斧本傳豫章王嶷以驃騎大將軍刺南徐赤斧爲驃騎司馬領南東海太守【以嶷傳參定】

王廣之本傳長沙王以鎭軍將軍刺南徐廣之爲鎭軍司馬領南東海太守【以晃傳參定】

江謐本傳竟陵王子良以鎭北將軍刺南徐謐爲鎭北長史領南東海太守【以子良傳參定】

虞悰本傳爲竟陵王鎭北長史領南東海太守

江斆

張瓌

蕭穎冑

蕭遙光

江祀

謝朓

陸慧曉

劉繪【並詳見行事】

蕭秀梁本傳晉熙王寶嵩以冠軍將軍刺南徐鎭京口秀爲冠軍長史領南東海太守

宋齊梁陳南蘭陵太守

宋劉彧明帝紀世祖踐阼遷冠軍將軍南蘭陵太守

齊蕭諶本傳永明二年爲南蘭陵太守

巴陵王子倫本傳永明十年遷南彭城太守郁林卽位更爲南蘭陵太守

梁王泰

王僧孺

王份

孔休源【並詳見行事】

謝證本傳豫章王綜刺南徐證以長史領南蘭陵太守褚球本傳普通四年廬陵王續刺南徐球自禦史中丞爲北中郎長史領南蘭陵太守大同閒河東王譽刺南徐球又爲河東王長史領南蘭陵太守【以武帝紀廬陵王續傳參定】

張纘【詳見行事】

張綰本傳出爲北中郎長史蘭陵太守

徐度陳本傳霸先鎭朱方度爲信武將軍蘭陵太守

侯安都陳本傳霸先鎭京口安都徐蘭陵太守霸先謀襲王僧辯諸將莫有知者惟與安都定計使安都率水軍自京口趨石頭

程靈洗陳本傳紹泰元年授使持節信武將軍蘭陵太守散騎常侍如故助防京口

周文育陳本傳侯景平授通直散騎常侍累遷南蘭陵太守

蕭濟陳本傳歷蘭陵太守著聲績嘉定鎭江志卷十四刺守﹝二﹞總目﹝缺﹞

唐潤州刺守按隋開皇【按隋開皇○﹝鈔本此下一段在薛寶積條後﹞案此段乃唐潤州刺守之敍其中云姑次序其可考者始薛寶積其末云條列如左則薛寶積條必在此段之後矣嚴氏元照以爲二段當互易今從之】罷鎭置州大業復廢州爲縣故隋建潤州僅十餘載刺史弗詳唐初劉元進沈法興等互據其地至武徳七年以後方再爲州新舊唐史諸傳漫不可考以宰相世系表與本州島島島馬迹山魏法師碑考之僅得七八人自盧承慶李思文竇孝諶方見於傳而張公休王美暢又皆脫略自畢隆擇以後韋銑李浚兼按察使傳始明載然陸象先唐若山劉日正徐嶠韋昭理董琬又逸而無傳武徳至開元末計一百二十六年僅得二十三人則刺守姓名泯沒必多姑次序其可考者始薛寶積次李元義李厚徳盧承慶喬師望盧明來敬業李思文張公休竇孝諶盧徽遠王美暢畢隆擇韋銑李浚陸象先唐若山王琚劉日正徐嶠韋昭理齊澣董琬條列如左

薛寶積唐宰相世系表終潤州刺史按寶積從祖名道衡終隋益州總管祖名道實終隋禮部侍郎父名徳儒終隋濟北司馬寶積刺潤𨿽不詳其年月考其時當在武徳七年以後或貞觀初蓋祖父仕隋則去隋未遠

李元義宰相世系表終潤州刺史按元義父名行師行師兄名大師大師子名延壽仕貞觀中撰南北史實元義從兄元義刺潤以其時考之當在薛寶積後

李厚徳歷潤州刺史【本府馬迹山魏法師石碑修入】

盧承慶曆潤州刺史【以新舊唐書本傳及魏法師石碑參定】按新舊唐書本傳顯慶四年以度支尙書同中書門下三品坐調非法免俄拜潤州刺史遷雍州長史總章二年代李幹佑爲刑部尙書計其刺潤當在顯慶龍朔間

喬師望歷潤州刺史按魏法師石碑銘有厚徳承慶師望三人惟承慶見於唐傳李喬無聞以承慶傳考之系髙宗時則李喬實相爲先後蓋魏法師碑乃儀鳳二年立

盧明宰相世系表歷潤靑等州刺史按明在承慶侄行姑次於承慶師望之後

來敬業宰相世系表歷潤州刺史【諸本皆作潤州惟監本作虔州恐監本錯蓋監本錯處亦多】按敬業來濟之子濟以永徽二年相髙宗龍朔二年卒則敬業刺潤意在髙宗末年

李思文徐績之弟敬業之叔歷潤州刺史文明元年敬業兵起思文以使間道聞敬業攻潤固守踰月力屈城陷敬業謂曰廬陵王繼天下無罪見廢今兵以義動何過拒卽若黨於武氏宜攺姓武囚於獄中及敬業敗楊楚平乃獨免遂賜武姓歷春官尙書或言思文本與敬業謀者乃復徐氏【以新唐書本傳及通鑑參定】按思文𨿽無刺潤年月然文明元年敬業兵起思文已刺潤必是髙宗末年

張公休歷潤州刺史自潤州遷豫章太守【獨孤及集送宇文協律赴江西序】按序文首云復周正之年天子以潤州刺史張公休爲豫章太守武后紀天授元年攺元載初以十一月爲正月則序文云復周正之年是載初分明但此年巳遷豫章則公休刺潤在文明之後載初之前矣

竇孝諶舊唐書本傳昭成順聖皇后之父則天時歷潤州刺史按長壽二年後母龐氏被酷吏陷誣與後咒詛不道孝諶左遷羅州司馬其刺潤當在載初長壽間

盧徽遠宰相世系表歷潤州刺史按表徽遠是承慶侄孫度刺潤在則天時

王美暢歷潤州刺史本府漢荊王神祠記建於先天二年【具荊王廟】竊詳上下文意美暢刺潤左驍衛大將軍薛訥實爲本州島島島司馬以新舊唐書訥傳參之其爲左驍衛在睿宗朝與神祠記合其爲藍田令乃來俊臣用事時則訥爲司馬傳𨿽不載必在藍田令之前後美暢旣與薛司馬同時其刺潤在則天時甚明

畢隆擇神龍初爲中書舍人五王之削武氏岑羲爲表語甚激切隆擇次當讀表辭色明厲三思旣得志出隆擇爲潤州刺史政有惠愛徙衛同陜三州刺史【以新唐書本傳及通鑑參定】

韋銑【舊唐書文粹作韋銑新唐書作韋詵以漢荊王神廟碑石刻爲證當作銑字新唐書誤也】景雲中爲潤州刺史兼按察使有女擇所宜歸會休日登樓見參軍裴寬不以苞苴污家銑嗟異引爲按察判官以女妻之至先天開元中銑猶爲刺史【以新舊唐書裴寬傳及唐文粹李華鶴林寺徑山大師碑銘序漢荊王神廟碑參定】按荊王神廟碑稱先天二年三月功畢今刺史韋銑手薦脯醢唐李華徑山大師碑銘稱開元中本寺僧法密請至京口潤州刺史韋銑灑掃鶴林玆焉供養則知韋銑自景云至開元猶爲刺史而舊唐紀載景云二年初置十道按察使所以舊唐傳稱刺史韋銑爲按察新唐傳亦載銑引寬爲按察判官也【以新舊唐書李麟傳參定】按通典及新唐書地理誌百官志貞觀元年因山川形便分爲十道其八曰江南景云二年置十道按察使開元二年曰十道按察采訪處置使故自韋銑至李浚皆以潤州刺史兼按察是時江南道猶未分東西至開元二十一年始因十道分山南江南爲東西道增置黔中道置十五采訪使而舊書於李浚傳則雲開元初授浚江東按察使於李麟傳亦云父浚開元初爲江南東道按察使然開元二年尙爲十道安得預分江南爲東道也疑舊唐書一字之誤也今只以江南道按察使書

李浚舊唐書本傳開元初置諸道按察使盛選能吏授浚潤州刺史江南道按察使以誠信待物稱爲良吏去職有遺愛州人孫處元以學行著名浚特加禮異累表薦之仍令子麟與之結交浚尋拜虢潞二州刺史【以新舊唐書李麟傳參定】按通典及新唐書地理誌百官志貞觀元年因山川形便分爲十道其八曰江南景云二年置十道按察使開元二年曰十道按察采訪處置使故自韋銑至李浚皆以潤州刺史兼按察是時江南道猶未分東西至開元二十一年始因十道分山南江南爲東西道增置黔中道置十五采訪使而舊書於李浚傳則雲開元初授浚江東按察使於李麟傳亦云父浚開元初爲江南東道按察使然開元二年尙爲十道安得預分江南爲東道也疑舊唐書一字之誤也今只以江南道按察使書

陸象先本傳所至民吏懷之曾日類集引李徳裕晚下北固山喜徑松成陰悵然懷古偶題臨江亭詩云近世二千石畢公宣化厚【畢公宣化厚○﹝鈔本化作公﹞案公字義不可通今據全唐詩攺正】丞相量納川平陽气沖斗三賢若時雨所至躋仁壽注云丞相謂陸兗公畢公謂畢公隆擇平陽謂齊詹事澣三賢皆歷此郡今考新舊唐書陸象先傳並不言守潤然李衛公詩意慨慕皆屬爲守者故未章言志凜凜君子風余將千載友則象先刺潤前志云史略之信然

唐若山先天中歷官尙書郎連典劇郡開元中出爲潤州頗有惠政遠近稱之【太平廣記神仙門】按太平廣記載若山刺潤好方術鑪鼎侵用府庫官錢巿藥遂有所遇與賓僚同遊金山自中流隱去有遺表畱郡中几案間元宗省表異之命優卹其家又召其弟若水與內臣賫詔江表海濱尋訪杳無音塵其後二十年有若山舊吏自浙西奉使淮南於魚巿中見若山鬻於魚肆睨其吏而延之入陋巷中華第哀其久貧化鐵爲金盡以遺之末又厚誣李紳遇若山於華山其誕幻不經直可以欺愚者然竊嘆開元盛時刺史中有贓吏如此不惟佚罰遁逃苟免而天子亦受其欺則開元之盛不待至天寶而已衰矣夫使贓吏假神仙之名以遁逃當時僚吏揖別於中流二十年後舊吏遇之於魚巿其存其歿固不可得而考然朝廷無政賞罰無章識者觀之可爲浩嘆欲欺後世難矣哉

王琚新舊唐書本傳開元中歷澤衡郴滑虢沔夔許八州刺史遷潤州刺史開元二十年丁母憂琚性豪侈著勛中朝其處方面去故就新受饋運至數百萬每移一州車馬塡路數里不絕

劉日正潤州刺史領江東采訪使

徐嶠潤州刺史領采訪使

韋昭理潤州刺史按三人並見文粹李華徑山大師碑銘序考通典唐志置江東采訪使之年月則劉日正徐嶠之刺潤當在開元二十一二年間韋昭理𨿽不帶采訪使然李華列於徐嶠之次必是隨其年月先後今因之

齊澣新舊唐書本傳開元二十五年自常州刺史遷潤州刺史充江東采訪處置使奏請穿伊婁河【具地理類】

董琬爲江東采訪使嘗居此州【太平廣記】按新舊唐書地理誌載開元置采訪使於江東道則云理蘇州本朝輿地廣記亦祖之云治蘇州然考齊澣傳及李華徑山大師碑銘劉日正徐嶠皆以潤州刺史領采訪使又載劉同升以常州刺史領采訪使舊唐紀至徳二載又載以黃門侍郎崔渙爲余杭太守江東采訪防禦使則是江東采訪使不獨理蘇州或治常或治潤或治杭本無定所太平廣記載潤州萬歲樓事謂開元以前以潤州爲凶闕董琬爲江東采訪使嘗居此州故以董琬次齊澣按新唐書百官志【按新唐書百官志○﹝鈔本按字上空一字不提行﹞案他卷一子目內止有一敍惟此卷唐潤州刺守一子目內凡有數敍蓋唐時潤州刺守官名屢變故子目後之敍所述者自薛寶積至董琬其末云條列如左此段所述自王景略至季廣琛其末亦云條列如左則俱爲敍文可知下文各段言條列如左者四言條列辧證如左者一言除罷年月如左者一皆仿此例至於按新唐書方鎭表一段及按舊唐紀元和五年一段𨿽無如左字樣然一則述李元素韓皐二人一則述薛蘋至王璠七人與前後諸敍事同一例則亦爲敍文無疑】上州刺史注天寶元年攺刺史曰太守今考韓文獨孤及集新舊唐書得六人曰王景肅嚴損之林洋閻敬之劉匯季廣琛惟王景肅嚴損之未詳其先後林洋閻敬之在天寶末劉匯季廣琛在至徳間內劉匯實兼江東防禦使條列如左

王景肅仲舒之祖歷丹陽太守【韓文公集王仲舒墓志銘】

嚴損之中書侍郎挺之弟歷太原上谷弋陽余杭四郡太守遷丹陽太守𨿽風俗殊異治效如一【唐獨孤及文集嚴損之墓志銘】

林洋濟南人歷丹陽太守【舊唐書薛播傳】按天寶間敕丹陽郡太守林洋及道俗父老百姓等朕遠遵元妙載想靈仙眷玆茅山是謂天洞瑤壇舊觀余趾尙存云云時練師李含光將赴金壇故有是敕石刻猶存含光上表年月系天寶七載則林洋守丹陽正其時也【石刻內楊字從木】

閻敬之爲丹徒郡太守永王璘反進至當塗吳郡太守兼江東采訪使李希言遣其將元景曜及敬之將兵拒之景曜以其眾迎降於璘敬之及璘戰於伊婁埭璘擊斬敬之以徇江淮大震【以新舊唐書永王璘傳及新唐書肅宗至徳元載帝紀通鑑參定】按唐不曾有丹徒郡而丹陽實治丹徒舊唐書永王璘傳先云采訪使李希言在丹陽後云丹徒太守閻敬之則丹徒太守卽丹陽郡太守也

劉匯新唐書肅宗紀至徳二載正月甲寅自山南東道節度使永王傅爲丹陽太守兼防禦使舊紀至徳二載八月甲申江東采訪防禦使移治杭州別徐崔渙與新書方鎭表合蓋劉匯之除在其年正月

季廣琛永王璘之敗江東節度使韋陟以廣琛從永王下江非其本意懼罪出奔未有所適乃表請拜廣琛爲丹陽太守兼禦史中丞沿江防禦使以安反側無何有詔令陟赴行在陟以廣琛𨿽承恩命猶且遲回恐後變生禍移於陟欲往招慰然後赴召乃發使上表懇言其急陟馳至歷陽見廣琛且宣恩旨勞徠行賞陟自以私馬數匹賜之安其疑懼【舊唐書韋陟傳】按新唐書韋陟傳載陟表季廣琛爲歷陽太守與舊唐書異然竊詳韋陟系江東節度使丹陽郡乃其所部歷陽郡系和州屬淮南路陟職在江東安得表請廣琛爲歷陽太守恐當從舊唐書度此時廣琛𨿽已拜丹陽太守之命猶遲回在淮南之歷陽陟恐爲己累故馳至歷陽宣恩旨招慰廣琛使廣琛亟趨丹陽治所爾舊唐書載陟辭情明白恐新唐書以陟馳至歷陽之故卻以前文拜丹陽太守爲疑故載廣琛爲歷陽太守也通鑑至徳二載二月戊戌季廣琛方貳於璘則陟表奏廣琛爲丹陽必在劉匯之後按舊唐書職官志上州刺史注乾元元年攺郡爲州州置刺史續以舊唐書肅宗紀參考自乾元元年八月始命季廣琛等爲刺史與職官志合今考潤州刺史自韋儇而下得韋元甫韓賁韋損樊晃蕭定馬炫等共七人而建中二年韓滉則兼鎭海節度浙江東西道觀察事權始重與前日不侔條列如左

韋儇上元元年十一月新除江淮都統劉展反舊持節都統江淮節度宣慰觀察使李峘引兵渡江拒展儇以節度觀察副使領潤州刺史與李及浙西節度使侯令儀屯京口【語見攻守形勢】展自上流濟襲下蜀李軍聞之自潰奔宣城甲午展陷潤州丙寅展以降將宗犀爲潤州司馬丹陽軍使始李之去潤州也副使李藏用謂李曰處人尊位食人重祿臨難而逃之非忠也以數十州之兵食三江五湖之險固不發一矢而棄之非勇也無忠無勇何以事君藏用請收餘兵竭力以拒之李乃悉以後事授藏用收散卒募壯士與展將張景超孫待封戰於郁墅兵敗奔杭州展以其將許嶧爲潤州刺史二年展敗嶧死【以通鑑及李本傳唐招隱寺大律師石碑參定】李之都統江淮本傳稱系乾元元年則儇以副使刺潤當是李都統江淮之後至上元元年遇展之叛爾

韋元甫歷潤州刺史【新舊唐書杜佑傳李華復練塘頌序文載永泰元年十一月韋損刺潤州元甫爲本道觀察使】參之舊唐書代宗帝紀大歷三年元甫以浙西團練觀察使蘇州刺史爲尙書右丞則是元甫自永泰元年至大歷三年皆以蘇州刺史爲觀察使又以舊唐書元甫本傳考𨿽不載刺潤卻云累遷蘇州刺史浙江西道都團練觀察使大歷初授淮南節度觀察使在揚州三年至大歷六年卒則其刺潤當在刺蘇州前上元二年劉展已平之後或寶應廣徳間

韓賁歷潤州刺史【唐招隱寺大律師碑銘其石碑見存於本府壽邱山普照寺下前軍寨碑銘系唐屯田郎中柳識撰識之文載於唐文粹者三】考新舊唐傳並不見韓賁姓名出處僅登載於此碑風雨剝蝕巋然獨存此碑載潤州刺史姓名凡四人曰韋儇韓賁韋損樊晃以唐書參考韋儇之後韋損之前合有韋元甫而此碑獨不登載意元甫非佞佛者但元甫與賁未知孰爲先後然以紀傳文集參考元甫歷任恐在賁前

韋損永泰元年十一月二十二日銀靑光祿大夫領潤州刺史聲如飆馳先詔而至吏人畏伏男女相賀卽日上無貪克下無冤憤丹陽縣練塘被百姓築堤橫截以利害白本道觀察使韋元甫率徒辟之民刻石頌徳【以唐地裏志練塘碑及李華復練塘頌序招隱大律師碑參定】

樊晃銀靑光祿大夫潤州刺史曾集杜甫集六十卷小集六卷皇甫冉嘗與之登潤州城樓及同遊潤州郡東山有和樊潤州詩兩篇【以唐藝文志招隱大律師碑及潤州類集參定】按獨孤及集有皇甫冉文集序文載冉大歷二年以右補闕奉使江表因省家至丹陽而沒潤州類集亦載皇甫冉省家至丹陽卒盧綸有哭冉詩則冉與樊潤州登城樓遊東山當是奉使江表省家之時又按唐文粹有琴會記載大歷六年浙西觀察使蘇州刺史兼禦史大夫贊皇公祗命朝於京闕春正月夕次朱方刺史樊公以琴相和贊皇公系李棲筠以舊唐紀考之棲筠除在八月今琴會記載次朱方月日恐是七年春正月爾晃刺潤合在蕭定之前然招隱寺大律師碑銘系建中三年撰文貞元五年十一月七日立碑以唐紀傳考之撰文乃韓滉刺潤之時立碑乃王緯刺潤之時而碑辭所及前止韋儇後止樊晃中間不及韋元甫向後不及蕭定馬炫韓滉白志貞王緯則前後刺潤者其佞佛不佞佛可以槪見

蕭定新舊唐書本傳歷袁信湖宋睦五州刺史遷潤州刺史所蒞有政聲大歷中有司差天下刺史治最定與常州刺史蕭復濠州刺史張鎰爲理行第一而劭農桑均賦稅逋亡歸復戶口增加定又冠焉尋遷戶部侍郎舊唐書張鎰蕭復傳鎰系大歷五年除濠州刺史復系大歷十四年自常州刺史爲潭州刺史又按延陵季子廟記蕭定撰書行雲時大歷十四年歲次己未八月戊戌朔二十七日甲子正議大夫使持節潤州諸軍事守潤州刺史上柱國賜紫金魚袋新拜尙書戶部侍郎蘭陵蕭定字梅臣記定之刺潤歷年必多蓋戶口增加等事非歲月可辦

馬炫新舊唐書本傳燧之仲兄建中初爲潤州刺史黜陟使柳載以淸白聞召拜太子右庶子按乾元元年復爲潤州始隸浙西道其節度團練觀察使治所遷徙不常然未嘗治潤也乾元元年則韋黃裳以節度治蘇乾元二年至上元元年則顏眞卿侯令儀二人以節度治升上元二年則季廣琛李琬以節度治宣自大歷三年至大歷十四年則韋元甫李棲筠李涵李道昌韓滉並以團練觀察治蘇建中二年韓滉始自蘇徙潤浙江東西道合而爲一又加鎭海之號以重其軍增置節度使以重其權除罷年月如左

韓滉舊唐書徳宗紀建中二年夏五月庚寅自浙江西道爲鎭海軍加蘇州刺史授檢校禮部尙書潤州刺史充鎭海軍節度使浙江東西道觀察等使通鑑六月庚寅以浙江東西觀察使蘇州刺史韓滉爲潤州刺史浙江東西節度使名其軍曰鎭海興元元年五月加檢校右僕射貞元元年秋七月丙午授檢校尙書左僕射同平章事江淮轉運使通鑑系興元元年十二月庚辰加滉平章事江淮轉運使貞元元年十一月乙未兩浙節度使韓滉來朝十二月丁巳以滉兼度支諸道鹽鐵轉運使貞元三年二月戊寅度支鹽鐵轉運使鎭海軍節度浙江東西道觀察等使檢校左僕射同中書門下平章事晉國公韓滉卒贈太傅新舊唐書本傳拜蘇州刺史浙江東西都團練觀察使尋加檢校禮部尙書兼禦史大夫潤州刺史鎭海軍節度使滉旣移鎭安輯百姓均其租調不踰月境內稱治帝在奉天淮汴震騷滉訓練士卒鍛礪戈甲稱爲精勁分兵戍河南又獻縑十萬疋請以鎭兵三萬助討賊有詔嘉勞尋檢校尙書右僕射封南陽郡公李希烈陷汴州滉擇銳卒令禆將李長榮王棲曜柏良器破之漕路無梗安靖東南滉功居多時裏胥有罪輒殺無貸人怪之滉曰袁晁本一鞭背史禽賊有負聚其類以反此輩皆鄕縣豪黠不如殺之用少年者惜身保家不爲惡又聞京都未平恐有渡江之事築石頭五城造樓船戰艦毀寺觀修塢壁置館第穿深井俾偏將邱涔督役朝令夕辦又與揚州陳少遊臨江大閱以金繒相餉酬自徳宗出幸及歸京師軍用旣繁道路又阻關中饑饉加以災蝗滉調發糧帛以濟朝廷府無虛月當時實賴焉李晟方屯渭北滉運米饋之船置十弩以爲防援有寇則叩舷相警賊不能剽始漕船臨江滉顧僚吏曰天子蒙塵臣下之恥也乃自舉一囊置舟中將佐爭負之須臾而畢會有毀滉者上疑之李泌數爲滉辧明其無他上曰善卽下泌章令滉子考功員外郎皐謁告歸覲諭以卿父比有謗言朕今釋然不復信矣因言關中乏糧令語其父速致之皐至潤州滉感悅流涕卽日自臨水濱發米百萬斛聽皐畱五日卽還朝自送至江上冒風濤而遣之陳少遊聞滉貢米亦貢二十萬斛上謂李泌曰韓滉乃能化陳少遊亦貢米矣泌對曰豈惟少遊諸道將爭入貢矣時關中兵荒米斗直錢五百及滉米至減五之四二年春特封晉國公其年十一月來朝加滉江淮轉運使十二月加度支諸道轉運鹽鐵等使【以通鑑參定】按通鑑貞元三年二月韓滉薨分浙江東西道爲三浙西至潤州又按舊唐紀貞元三年二月以白志貞爲潤州刺史浙西觀察使與通鑑合【具敍郡】而新書方鎭表於貞元三年云分浙江東西爲二道觀察使治蘇州恐是傳寫之誤蓋徳宗始欲其聚江淮財賦故特創鎭海節度合東西二浙之權以畀之中間奉天之難𨿽滉之力居多緣任重權專謗讟亦不少故滉死始懲其專而分其權然浙西觀察治所實在潤元不曾徙治蘇州自貞元三年二月以後自永貞元年三月丙戌以前觀察使凡四人曰白志貞王緯李若初李錡而錡於永貞初復爲鎭海節度使條列如左

白志貞舊唐書徳宗紀貞元三年二月戊寅以果州白志貞爲潤州刺史兼禦史大夫浙西觀察使貞元三年六月乙巳浙西觀察使白志貞卒通鑑貞元三年二月戊寅韓滉薨上以果州刺史白志貞爲浙西觀察使柳渾曰志貞憸人不可復用會渾疾不視事辛巳詔下用之渾疾間遂乞骸骨不許

王緯舊唐書徳宗紀貞元三年八月壬辰以給事中王緯爲潤州刺史浙西觀察使貞元十年十一月乙酉以浙西觀察使王緯爲諸道鹽鐵轉運使貞元十四年八月甲午浙西觀察使潤州刺史王緯卒新舊唐書本傳進給事中會浙西觀察使闕執政李泌曰浙西賦入尢劇緯淸而忠能惠養民請遣之制可初州縣有韓滉時罰錢未入者十八萬緡府史請裒爲進奉緯上疏願蠲以紓民詔聽之貞元十年加禦史大夫兼諸道鹽鐵轉運使裴延齡以諸道負錢四百萬緡獻爲羨余以圖寵緯奏此諸州經費大忤延齡意三歲加檢校工部尙書卒贈太子少保緯性勤儉居官以淸白稱然好用刻深吏督察巡屬人不聊生

李若初舊唐書徳宗紀貞元十四年九月乙卯以浙東觀察使李若初爲潤州刺史浙西觀察使及諸道鹽鐵轉運使貞元十五年春正月甲戌浙西觀察使李若初卒新舊唐書本傳累遷越州刺史浙江東道都團練觀察使十四年秋代王緯爲潤州刺史兼禦史大夫浙西都團練觀察諸道鹽鐵轉運使時天下錢少貨輕州縣禁錢不出境商賈不通若初始奏縱錢以起萬貨詔可若初善於吏道性嚴彊持剛檢下吏民畏服方整理鹽法頗有次敍貞元十五年遇疾卒贈禮部尙書

李錡舊唐書徳宗紀貞元十五年二月乙酉以常州刺史李錡爲潤州刺史浙西觀察使及諸道鹽鐵轉運使通鑑永貞元年三月丙戌以浙西觀察使李錡爲鎭海節度使解其鹽鐵轉運使舊唐書憲宗紀元和二年十月己酉以浙西節度使李錡爲左僕射新舊唐書本傳方閒廏宮苑使李齊運用事錡以賂數十萬結其歡薦之於上自杭湖二州刺史遷潤州刺史浙西觀察諸道鹽鐵轉運使錡刻剝多積奇寶歲時奉獻徳宗暱之因恃恩驕恣天下榷酒漕運錡得專之故朝廷用事臣錡以利交餘皆幹沒於私國計日耗浙西布衣崔善貞上書闕下暴其罪帝械以賜錡錡聞其將至預浚大坎於道傍至則並鎖械納坎中生瘞之聞者切齒錡復欲爲自全計增廣兵眾隨身以胡奚雜類虯須爲一將號番落健兒皆錡腹心廩給十倍使號錡爲假父故樂爲其用永貞元年復鎭海軍以錡爲節度使罷領鹽鐵轉運錡𨿽失利權而喜得節旄暴倨日甚屬吏死不以過甚眾寮佐力諫不能得遽遁去憲宗卽位錡不自安三請覲有詔拜尙書左僕射錡屢遷行期上表稱疾上以問宰相武元衡曰陛下初卽政錡求朝得朝求止得止可否在錡將何以令四海上以爲然下詔召之錡計窮遂謀反制以淮南節度使王鍔統諸道兵討之其將張子良執錡械送京師初戶部侍郎張滂領諸道鹽鐵轉運使後潤州刺史王緯代之理於朱方數年錡又代之鹽院津堰攺張侵剝不知紀極私路小堰厚斂行人多自錡始【以唐食貨志通鑑參定】

王澹新唐書憲宗紀元和二年十月鎭海軍節度使李錡反殺畱後王澹新舊唐書本傳憲宗卽位二年錡求入朝上遣中使至京口慰撫且勞其將士錡𨿽立判官王澹爲畱後實無行意屢遷行期澹與敕使數勸諭之錡不悅而反王澹旣掌畱務於軍府頗有制置錡益不平密諭親兵使殺之會頒冬服錡嚴兵坐幄中澹與敕使入謁有軍士數百噪於庭曰王澹何人擅主軍務曳下臠食之【以通鑑參定】按新唐書方鎭表載元和二年升浙西觀察爲鎭海軍節度通鑑考異辧之已詳然李錡旣誅節度使又除李元素韓皐二人而後復罷爲觀察使

李元素舊唐書憲宗紀元和二年十月己酉以禦史大夫李元素爲潤州刺史鎭海軍浙西節度使新舊唐書本傳元和初拜禦史大夫李錡爲亂江南遂授元素浙西道節度觀察處置等使數月受代入拜國子祭酒

韓皐舊唐書憲宗紀元和三年二月己丑以武昌軍節度使韓皐爲潤州刺史鎭海軍節度浙西觀察使元和五年正月己巳浙西觀察使韓皐封杖決安吉令孫澥致死有乖典法罰一月俸料新舊唐書本傳拜尙書右丞嫉王叔文用事叔文怒出皐爲鄂嶽蘄沔觀察使叔文敗卽拜節度徙鎭海四年七月封杖決湖州安吉縣令孫澥四日致死時元稹以監察禦史分務東臺劾奏皐云孫澥官忝字人一邑父母白狀追攝過犯絕輕觀察使職在六條訪察事有不法卽合具狀奏聞封杖決巡內官吏與法無文數日致死有傷和气請明典憲嚴加禁斷五年春正月己巳敕皐備歷中外合遵典憲有此乖越良所憮然罰一月俸料然皐大抵以簡儉治所至有績後入爲戶部尙書【以舊唐書徳宗紀元稹長慶集參定】按舊唐紀元和五年十一月浙西奏當鎭舊有丹陽軍今請並爲鎭海軍系薛蘋到後奏請故元和六年十月有潤州鎭海軍使額宜停之文與新書方鎭表載元和六年浙西觀察罷領鎭海軍使合則是韓皐之後罷節度爲觀察分明然元和五年正月韓皐罰俸時已系觀察使若閻濟美系浙西觀察亦合在韓皐之後今姑以濟美列於薛蘋之前又自元和五年八月至大和八年十一月得六人曰薛蘋李翛竇易直李徳裕李蟾丁公著王璠【得七人曰薛蘋李翛竇易直李徳裕李蟾丁公著王璠○﹝鈔本七作六無李蟾二字﹞案此敍後列八人之傳除閻濟美不計外﹝上文云今姑以濟美列於薛蘋之前﹞自薛蘋至王璠正合七人之數則六人必七人之訛也以李徳裕李蟾丁公著三傳考之蟾爲浙西觀察畱後正在徳裕之後公著之前嚴氏元照謂當補李蟾二字其說是也】內李徳裕以大和九年及開成間又再守潤故合其三到履歷聚爲一傳以見其始末

閻濟美新舊唐書本傳貞元末自婺州刺史福建觀察使徙潤州刺史浙西觀察使所至以簡易爲理兩地之人常賦之外不知其它初諸道長吏罷還者取本道錢爲進奉帝因赦令一切禁止而山南節度使柳晟與濟美皆格詔輸獻禦史中丞盧坦劾奏帝諭坦曰二人所獻皆家財朕已許原不可失信坦曰所以布大信者赦令也今二臣違詔陛下柰何以小信朱大信乎帝曰朕旣受之柰何坦曰出歸有司以明陛下之徳帝納之蓋濟美之罷浙西也方在道見詔而貢獻無所還故帝爲言之【以新舊唐書盧坦傳參定】按通鑑元和三年二月辛亥禦史中丞盧坦奏彈前山南西通節度使柳晟前浙東觀察使閻濟美違赦進奉而考異又特辧此事以爲新舊唐書閻濟美傳皆誤合從實錄云離越州後方見赦文則是浙東分明若從唐傳則新舊唐書帝紀皆無濟美刺潤州觀察浙西除罷年月況舊紀自建中至元和潤州刺史除罷甚明通鑑斷然從實錄系之於元和三年二月則與舊紀除韓皐年月同濟美不當作浙西矣溫公必有所見蓋溫公修通鑑亦不專從實錄如昭宗景福二年九月錢鏐爲鎭海節度使實錄云仍徙鎭海軍額於杭州溫公則按吳越備史以辧實錄之誤今於濟美乃以爲浙東而專主實錄其考訂必詳是非必公難以臆見附入浙西但前志已據祥符圖經編載今不敢刪去姑核唐傳綴之於此

薛蘋舊唐書憲宗紀元和五年八月乙亥以浙東觀察使薛蘋爲潤州刺史新舊唐書本傳憲宗時自湖南觀察使徙浙東以治行遷浙江西道觀察使加禦史大夫累封河東郡公廉風俗守法度人甚安之理身儉薄嘗衣一綠袍十餘年不易因加賜朱紱然後易去歷三鎭凡十餘年家無聲樂所得俸祿悉以分散親屬故人而無餘藏除左散騎常侍年七十致仕是時有年過垂車而不知止者惟蘋年至而無疾請告角巾東洛時甚髙之

李翛舊唐書憲宗紀元和十一年冬十月庚午以京兆尹李翛爲潤州刺史浙西觀察使以翛嘗歷計司能聚斂方藉供軍故有斯授元和十四年三月庚寅浙西觀察使李翛卒新舊唐書本傳翛不知何許人進京兆尹專聚斂以固恩寵帝以浙西重鎭號爲殷阜欲掊捃遺利乃以翛爲潤州刺史浙西觀察使令設法鳩聚財貨淮西用兵頗賴其賦元和十四年以病求還京師未朝謁而卒士有相賀者

竇易直舊唐書憲宗紀元和十四年五月己亥以宣歙觀察使竇易直爲潤州刺史充浙西觀察使新舊唐書本傳自宣歙觀察使遷浙西觀察使長慶二年七月汴州將李介逐其帥李願易直聞汴州亂而懼欲散金帛以賞軍或曰賞給無名卻恐生患乃止而外巳有知之者時江淮旱水淺轉運使錢帛委積不能漕大將王國淸指漕貨激眾謀亂先事有告者乃械國淸下獄其黨數千羣讙入獄篡取之因欲大剽易直登樓令曰能誅爲亂者一級賞千萬眾喜反縛爲亂者三百餘人並擒國淸斬之九月以李徳裕代還爲吏部侍郎【以通鑑參定】

李徳裕舊唐書穆宗紀長慶二年九月癸卯以禦史中丞李徳裕爲潤州刺史兼禦史大夫浙西道都團練觀察處置等使以代竇易直衛公年譜寶歷二年有造三聖像記其銜乃正議大夫持節潤州諸軍事守潤州刺史兼禦史大夫充浙西道都團練觀察處置等使上柱國贊皇縣開國男食邑三百戶賜紫金魚袋舊唐書文宗紀大和元年九月丁丑浙西觀察使李徳裕就加檢校禮部尙書大和三年秋七月乙巳以浙西觀察使檢校禮部尙書李徳裕爲兵部侍郎大和八年十一月乙亥以兵部尙書李徳裕檢校右僕射充鎭海軍節度浙江西道觀察等使舊唐書本傳系檢校尙書左僕射潤州刺史鎭海軍節度蘇常杭潤觀察等使大和九年夏四月丙戌以鎭海軍節度使浙西觀察等使李徳裕爲太子賓客分司東都開成元年十一月庚辰以太子賓客分司東都李徳裕檢校戶部尙書充浙西觀察使開成二年五月丙寅以浙西觀察使李徳裕檢校戶部尙書兼揚州大都督府長史充淮南節度使新舊唐書本傳徳裕吉甫之子長慶二年爲禦史中丞李逢吉欲引僧孺同相懼徳裕禁中沮之九月出徳裕爲浙西觀察使潤州承王國淸亂前使竇易直傾府庫賚軍資用空殫而下益驕徳裕自檢約以畱州財贍兵𨿽儉而均故士無怨二年之後賦輿復集南方信禨巫𨿽父母癘疾子棄不敢養徳裕諭以孝慈大倫獘風頓革按祠廟非經祠者毀千餘所撤私邑山房千四百六十寇無所廋蔽人樂其政天子下詔褒揚敬宗立詔浙西上脂盝妝具又索盤絳繚綾千疋徳裕論奏優詔爲停【語見土貢】徐州王智興於泗州築壇度僧徳裕劾奏禁齊民蒜山渡江者有詔禁止寶歷元年上丹扆六箴曰宵衣正服罷獻納誨辧邪防微辭皆明直婉切帝𨿽不能用命學士韋處厚殷勤答詔謝竟爲逢吉排笮訖不內徙是年徳裕有遊北固山詩元稹和之云自公鎭南徐三換營門柳寶歷三年亳州浮屠詭言水可愈疾號曰聖水南方往汲者互相欺訹徳裕於蒜山渡嚴勒津邏捕絕狂人杜景先上言其友周息元壽數百歲帝遣宦者往潤州迎之至京師館之禁中山亭徳裕又論奏後息元誕譎不情文宗卽位逐之大和三年召拜兵部侍郎裴度薦材堪宰相而李宗閔以中人助先秉政且徳君出徳裕鄭滑踰年徙劍南西川大和六年召爲兵部尙書七年以本官平章事八年罷相尹興元復爲兵部尙書十一月乙亥授檢校右僕射充鎭海軍節度浙江西道觀察等使劉夢得有送徳裕赴鎭詩二首中有聯云鳳從池上游滄海鶴到遼東識舊巢又云建節東行是舊遊歡聲喜气滿吳州郡人重得黃丞相童子爭迎郭細侯詩引亦云公頃廉問江南已經七載後歷滑臺劍門兩鎭遂入相今復領舊地新加旌旄九年四月丙戌授太子賓客分司東都貶素州長史開成元年刺滁州十一月庚辰授檢校戶部尙書復充浙西觀察使徳裕三在浙西出入十年五月丙寅授檢校戶部尙書兼揚州大都督府長史充淮南節度使據徳裕獻替記云自唐有國二百餘年未嘗有自潤遷揚州者況兩地皆是舊封倍懷榮感蓋徳裕祖文獻公棲筠大歷二年曾以蘇州刺史兼浙西團練觀察使而忠懿公吉甫嘗爲淮南節度使二鎭皆父祖舊治故云【以李衛公年譜參定】

李蟾大和三年七月浙西觀察使李徳裕召爲兵部侍郎以李蟾爲畱後【李徳裕獻替記】新舊唐書本傳初徳裕爲浙西觀察使漳王傅母杜仲陽坐宋申錫事放歸金陵詔徳裕存處之會徳裕已離浙西在道奉詔書至宿州聞仲陽已過遂牒畱後李蟾令依詔旨處分後至大和九年三月王璠與李漢鄭注誣奏徳裕徳裕得罪分司東都至開成元年冬徳裕再授觀察浙西因供奉官梁承敏送官誥至徳裕具錄得令安存仲陽詔白及至宿州牒畱後李蟾並奏狀附承敏封進上覽狀嘆息【以徳裕獻替記及通鑑參定】

丁公著舊唐書文宗紀大和三年秋七月乙巳以禮部尙書翰林侍講學士丁公著檢校戶部尙書兼潤州刺史充浙西道觀察使大和六年八月壬申以浙西觀察使丁公著爲太常卿舊唐書本傳穆宗卽位以靑宮之舊自給事中遷工部侍郎知吏部選事公著知將大用以疾辭求外官遂觀察浙東徙河南尹遷尙書右丞轉兵部吏部遷禮部尙書上以浙西災寇求良帥命檢校戶部尙書領之詔賜米七萬石以賑給浙民賴之攺授太常卿按新唐書本傳自浙西徙河南四遷禮部尙書長慶中浙東災癘拜觀察使詔賜米七萬斛使賑濟與舊唐書傳先後不同然考舊唐書帝紀長慶元年爲給事中是年十月出觀察浙東寶歷二年自右丞爲兵部侍郎大和二年自吏部侍郎爲禮部尙書三年爲潤州刺史六年五月浙西丁公著奏杭州八縣災疫賑米七萬石是年八月除太常卿九月丁未卒歷歷可考與傳無少差非自浙西徙河南賜米七萬賑饑亦非在浙東也

王璠舊唐書文宗紀大和六年八月乙丑以尙書左丞判太常卿王璠檢校禮部尙書潤州刺史浙西觀察使新舊唐書太傅自左丞判太常卿事出爲浙西觀察鄭注李訓薦之八年自浙西觀察使召還復拜尙書左丞訓敗與子遐休俱死方璠在浙西因溝其城旣鑿深數尺役人得一方石銘十二字雲山有石石有玉玉有瑕瑕卽休璠命寮佐辧之莫析其旨京口老人講之曰此石非尙書吉兆也且公之先曰崟崟生礎以文而觀是山有石也礎生璠是石有玉也璠之子曰遐休是玉有瑕瑕卽休休者絕之兆其絕緒乎【以通鑑太平廣記參定】按王璠之後李徳裕再以兵部尙書鎭潤朝廷欲重其權故復加鎭海節度使寵之綠王璠李漢等誣奏遂得罪至賈餗之除遂廢節度爲觀察路隋以宰相出典故復帶節度使參之新書方鎭表云大和九年復置鎭海軍節度使者正以八年冬李徳裕再鎭潤也又云數日廢者賈餗之除觀察使僅得七日也又云旣而復置者再除路隋爲節度使也又云踰月又廢者路隋至是年七月卒又除崔郾爲觀察使也徳裕再除已條列在前自賈餗而後條列如左

賈餗舊唐書文宗紀大和九年四月辛卯以京兆尹賈餗爲浙西觀察使四月戊戌以新浙西觀察賈餗爲中書侍郎同中書門下平章事【新唐書宰相表同帝紀作浙江東道觀察使恐是傳寫之誤】新舊唐書本傳遷京兆尹坐奪俸餗不勝恚恥之求出詔以爲檢校禮部尙書潤州刺史浙西觀察使制出未行戊戌拜中書侍郎同平章事【以通鑑參定】

路隋舊唐書文宗紀大和九年夏四月丙申以太子太師門下侍郎平章事路隋爲鎭海軍節度浙西觀察等使新書宰相表系除檢校尙書右僕射平章事鎭海軍節度使大和九年秋七月壬戌鎭海軍節度使路隋卒新舊唐書本傳初王璠李漢誣奏李徳裕厚賂杜仲陽陰結漳王圖爲不軌上怒甚召宰相路隋王涯李固言及璠漢鄭注等面證其事璠漢等極口誣之隋曰徳裕實不至此誠如璠漢之言微臣亦合得罪羣論稍息李徳裕連貶至袁州長史隋不簽奏狀始爲鄭注所忌九年四月拜檢校尙書右僕射同中書門下平章事兼潤州刺史鎭海軍節度浙江西道觀察等使大和九年七月遇疾於路薨於楊子江之中流【以通鑑參定】

崔郾舊唐書文宗紀大和九年秋七月辛酉以鄂嶽觀察使崔郾充浙西觀察使樊川集崔郾行狀列銜云銀靑光祿大夫檢校禮部尙書禦史大夫充浙江西道都團練觀察處置等使開成元年十一月庚辰浙西觀察使崔郾卒新舊唐書本傳自鄂嶽安黃蘄申等州觀察使移浙江西道都團練觀察使加禮部尙書郾曰三吳者國用半在焉因髙爲旱因下爲水者六歲矣輕賦兵役不減於民上田沃土多歸豪彊荀悅所謂公家之惠優於三代豪彊之酷甚於亡秦今其是也於是料民等第籍地沃瘠均其徵賦一其徭役經費宴賞約事裁節民有宿逋不可減於上供者必代而輸之誠禱山川歲獲大稔復曰衣冠者民之主也自艱難以來軍士得以气加之商賈得以財侮之不能自奮者多棲於吳土遂立延賓館以待之苟有一善必接盡禮因訪裏閭益知民之疾苦隨以治之才逾期歲而吳民復振開成元年十月二十日薨於治所多士相弔曰使郾相天子貞觀開元之俗可期而見也豈郾不幸實生民之不幸也贈吏部尙書【以樊川集郾行狀參定】

盧商舊唐書文宗紀開成二年五月辛未以蘇州刺史盧商爲浙西觀察使新舊唐書本傳開成初自蘇州刺史鹽課增倍宰相上其勞績遷潤州刺史浙西團練觀察使召爲刑部侍郎按崔郾之後系李徳裕再以觀察使鎭潤已並列於前徳裕之後系盧商舊唐紀與唐傳已明載之但盧商之罷潤州無年月自開成二年以後至咸通三四年以前漫不可考今於新唐書列傳資治通鑑太平廣記得七人用舊唐書紀傳新書方鎭表旁考互證粗有次序前五人系觀察使曰盧簡辭鄭明李景遜崔瑤敬晦至李琢則復爲鎭海節度使蕭寘又復爲觀察使條列辧證如左

盧簡辭新唐書本傳李程鎭太原表爲節度判官入授考功員外郎累擢湖南浙西觀察使按新舊唐書紀及新唐書宰相表李程罷相出鎭之時實寶歷二年九月簡辭出爲程判官入授考功員外又累擢而後觀察湖南自湖南而後觀察浙西經歷如此決非歲月間事當是盧商刺潤之後蓋舊唐紀無盧商罷潤州年月至會昌六年始載兵部侍郎判度支盧商奏諸道兵討伐黨項繼考盧商傳自觀察浙西入爲刑侍轉京兆尹遷戶侍判度支又出鎭東川方爲兵侍再判度支經歷亦八九年以盧商之經歷度簡辭之出入其觀察浙西疑是開成之末會昌之初

鄭明新唐書本傳由禦史中丞戶部侍郎爲鄂嶽浙西觀察使按明觀察浙西年月新舊帝紀皆不載及考其拜相年月舊帝紀則大中七年四月新唐紀及表則大中十年正月考新書鄭明傳自觀察浙西之後歷義武宣武二節度工部尙書判度支禦史大夫方拜相未觀察浙西以前嘗爲諫議大夫舊唐書鄭明傳載明遷諫議在開成四年而新傳載明自諫議爲侍講亦四五遷方至浙西度必在會昌或大中初與李景遜相先後今姑列於李景遜之前

李景遜通鑑會昌六年九月以右散騎常侍爲浙西觀察使新舊唐書本傳母鄭氏性嚴明景遜宦達發已斑白小有過不免捶楚及觀察浙西母問行日景遜率然對有日鄭曰如是吾方有事未及行蓋怒其不嘗告也且曰已貴何用母行景遜重請罪乃赦有左都押牙迕景遜意景遜杖之而斃軍中忿怒將爲變母聞之景遜方視事母出坐廳事立景遜於庭而責之曰天子付汝以方面國家刑罰豈得以爲汝喜怒之資妄殺無罪之人乎萬一致一方不寧豈惟上負朝廷亦使百歲母銜羞入地何以見汝之先人乎命左右扯其衣坐之將撻其背將佐皆爲之再拜請不許皆泣謝久乃釋之軍中由是遂安【以通鑑參定】

崔瑤新舊唐書本傳郾之子大中六年知貢舉旋拜禮部侍郎出爲浙西觀察使【以崔郾傳參定】

敬晦新唐書本傳大中中歷禦史中丞刑部侍郎諸道鹽鐵轉運使浙西觀察使時南方連饉有詔弛榷酒茗官用告乏晦處身儉勤貲力遂充徙兗海節度使按崔瑤敬晦二人觀察浙西𨿽皆在大中年未知孰爲先後但崔瑤自知貢舉再遷而觀察浙西敬晦自禦史中丞三轉而爲浙西觀察姑以此次序然未敢臆斷也

李琢新唐書本傳琢以家閥擢鎭海節度使無顯功不爲士大夫稱道按李琢節度鎭海未詳何時然按襄邑王神符孫李從晦傳甘露之禍禦史中丞李孝本被誅【甘露之禍禦史中丞李孝本被誅○【鈔本無孝字】案甘露之變官禦史中丞與李訓鄭注同謀而爲仇士良所殺者新舊唐書及通鑑皆作李孝本未有作李本者此必傳寫者脫孝字也】從晦以族昆弟貶閬州司戶累遷常州刺史鎭海軍節度李琢表其政又按李景遜傳李琢罷浙西以同裏訪之避不見景遜以會昌六年觀察浙西中間又有崔瑤敬晦則琢之爲鎭海節度當是大中之末又按新書方鎭表大中十二年復置鎭海軍節度使疑琢節度鎭海必是此時蓋以李從晦李景遜參考又方鎭表適相合姑列於敬晦之次

蕭寘歷浙西觀察使按太平廣記云寘揚歷淸途自浙西觀察使入判戶部非久遂居廊廟如開成中喜聽聲揣骨龍復本之言唐宰相表咸通五年四月兵部侍郎判戶部蕭寘本官同中書門下平章事以太平廣記參之自開成間寘揚歷淸途然後觀察浙西入判戶部卻不言爲兵部新書蕭復傳後載寘咸通中位宰相無顯功史逸其傳則其觀察浙西年月不可詳然考唐方鎭表大中十三年廢鎭海節度使置都團練觀察使疑寘之觀察浙西當在此時蓋前有李琢爲節度合方鎭表大中十二年復置鎭海節度之文後有杜審權爲節度合方鎭表咸通三年置鎭海節度之文中間爲觀察疑爲蕭寘立文按舊唐紀自開成二年五月授盧商浙西觀察使之後至咸通五年二月方有除杜審權之文然審權復爲節度使矣八年三月楊收又復爲觀察使然新舊唐傳與通鑑卻以楊收爲宣歙觀察已逐段辧證在後自咸通十一年至光啟三年𨿽皆爲節度使而中間裴璩僅見於新唐紀通鑑及本府武烈帝廟碑自文徳以後至景福二年新舊唐紀傳皆無可考如李順節亦見於別傳今用通鑑考出數人景福二年李鋋錢鏐𨿽見於舊唐紀鎭海軍額移於杭州通鑑五代史又自以爲光化元年方徙蓋唐僖昭間潤自周寶被逐之後已爲羣盜所據朝廷除命不行錢鏐自以阮結爲制置使至天佑二年以後楊行密始明據之自以王茂章爲團練使四十二三年間刺守不能盡考自杜審權楊收而下得十三人曰曹確趙隱裴璩髙駢周寶阮結成及李順節安仁義李鋋錢鏐王茂章李徳誠條列如左

杜審權舊唐書懿宗紀咸通五年二月以門下侍郎兵部尙書平章事杜審權爲潤州刺史浙江西道節度使按新唐書宰相表系咸通四年五月戊子爲檢校吏部尙書同平章事鎭海軍節度使與通鑑年月同而新書方鎭表於咸通三年云置鎭海軍節度使八年三月以浙西觀察使杜審權守尙書左僕射又新舊唐書本傳九年罷宰相檢校司空兼潤州刺史鎭海軍節度使蘇杭常等州觀察使時徐州戍將龐勛據徐泗大擾淮南審權與淮南節度令狐綯荊南節度崔鉉奉詔出師掎角討賊審權遣都頭翟行約將四千人救泗州賊逆擊於淮南行約及士卒盡死又遣押牙趙翼同辛讜將甲士與淮南共輸米鹽救泗州至楚州徐賊水陸布兵鎖斷淮流浙西軍憚其彊不敢進讜乃募選軍中敢死士牒補職名先以米舟三艘鹽舟一艘乘風逆流直進賊夾攻之矢著舟板如急雨及所讜帥眾死戰斧斷其鎖乃得過城上人望舟師張帆自東來識其旗浙西軍也饋運不絕遂破龐勛進檢校司空入爲尙書左僕射制曰審權頃罷機務鎭於金陵值淮夷猖狂干戈悖起累發猛士挫彼賊鋒廣備糗糧助玆軍食深惟將相之大體頗覩文武之全才王導以瀟灑之名不忘戎事謝安以恬澹之徳亦在兵間【以通鑑參定】按舊唐紀載審權鎭潤系咸通五年二月而舊唐書本傳卻云九年是紀傳自爲抵牾新唐傳載審權進檢校司空入爲尙書左僕射無年月而新書宰相表闕九年事亦不可考故書以存疑

楊收舊唐書懿宗紀咸通八年三月以門下侍郎兼戶部尙書平章事揚收檢校兵部尙書充浙江西道觀察使九年十月貶浙西觀察使楊收爲端州司馬按新舊唐書本傳及通鑑並載收系宣歙觀察使則舊唐書紀傳自爲異同然舊紀兩處該載明白兼新書方鎭表咸通八年廢鎭海軍節度使與舊紀楊收爲浙西觀察使相合姑存之

曹確舊唐書懿宗紀咸通十一年三月左僕射門下侍郎同平章事曹確以病求免授檢校司空平章事兼潤州刺史充浙江西道觀察等使新書宰相表確系檢校司徒同平章事鎭海軍節度使新舊唐書本傳在相位六年罷相檢校司徒平章事潤州刺史鎭海軍節度觀察等使以出師扞龐勛功就加太子太師後徙河中按新書方鎭表咸通十一年置鎭海軍節度使正合除確之年

趙隱舊唐書僖宗紀乾符元年三月以中書侍郎刑部尙書同平章事趙隱檢校吏部尙書潤州刺史浙江西道都團練觀察等使新書宰相表系二月癸丑授檢校兵部尙書鎭海軍節度使新舊唐書本傳僖宗初罷相檢校兵部尙書潤州刺史浙西觀察等使【新傳作鎭海軍節度】狼山鎭遏使王郢等六十九人有戰功隱賞以職名而不給衣糧郢等論訴不獲遂劫庫兵作亂行收黨眾近萬人攻陷蘇常乘舟往來泛江入海轉掠二浙南及福建大爲人患隱坐撫禦失宜下除太常卿【以通鑑參定】

裴璩新唐書僖宗紀乾符三年七月辛巳鎭海軍節度使裴璩及王郢戰敗之通鑑四年二月王郢橫行浙西鎭海節度裴璩嚴兵設備不與之戰密召其黨朱實降之散其徒六七千人輸器械二十餘萬舟航粟帛稱是敕以實爲金吾將軍於是郢黨離散餘眾皆平按本府武烈帝廟碑乾符二年突陣將王郢等潛思怙亂尙書河東裴公坐鎭金陵云云又廟碑後奉敕系四年正月十日中書門下牒浙西觀察使按此則王郢之亂始於乾符二年趙隱撫禦失宜故以璩代之璩以尙書鎭潤正二三年間璩未成功嘗禱於廟王郢旣平璩乞廟謚故四年有此牒與新紀及通鑑年月皆合但牒云浙西觀察使而新紀通鑑稱節度使當是如韓滉李徳裕諸公並帶浙西觀察鎭海節度之銜

髙駢舊唐書僖宗紀乾符四年六月以宣歙觀察使髙駢檢校司空兼潤州刺史鎭海軍節度蘇常杭潤觀察處置江淮鹽鐵轉運江西招討等使【按通鑑五年四月曹師雄寇湖州裴璩遣兵擊破之是年六月方以駢爲鎭海節度舊紀云四年六月除駢不同又新舊唐書本傳並通鑑云自荊南徙鎭海舊紀云自宣歙不同】新唐書紀六年正月鎭海軍節度使髙駢爲諸道行營兵馬都統舊唐書紀六年十月以鎭海軍節度浙江西道觀察處置等使髙駢檢校司徒同平章事揚州大都督府長史充淮南節度副大使知節度事江淮鹽鐵轉運江南行營招討等使進封燕國公食邑三千戶新舊唐書本傳時艸賊王仙芝陷荊襄仙芝徒黨皆鄆人天子以駢前鎭鄆軍民畏服故授駢京口節鉞以招懷之駢遣將張潾梁纘分兵窮討降其驍帥畢師鐸秦彥李罕之許勍等數十人賊走嶺表帝美其功加諸道行營兵馬都統江淮鹽鐵轉運等使又詔駢料官軍義營鄕團歸其老弱傷夷裁制軍食刺史以下小罪輒罰大罪以聞進位檢校司徒徙淮南節度【以通鑑參定】按本府武烈帝廟碑云屬災流濮上盜掠江東丞相司徒燕國公移從荊渚代撫吳民此段所指𨿽無姓名然其銜丞相司徒燕國公以其時考之所謂盜掠江東正系駢遣將張潾梁纘分兵窮討降其驍帥畢師鐸等之時也廟之復興始於裴璩成於髙駢故載二公爲詳碑見存於城南報恩寺東

周寶舊唐書僖宗紀乾符六年十一月以神策大將軍周寶檢校尙書左僕射兼潤州刺史鎭海軍節度浙江西道觀察等使光啟三年二月乙巳朔潤州牙將劉浩度支使薛明同謀逐其帥周寶自稱畱後【按新唐書紀三年五月癸巳鎭海軍劉浩逐其節度使周寶度支催勘使薛明自稱知府事與舊紀劉浩自稱畱後不同】新唐書本傳黃巢據宣歙寶自涇原節度徙鎭海節度兼南面招討使加檢校司空時羣盜所在盤結寶練卒自守發杭州兵戍縣鎭中和二年進同中書門下平章事兼天下租庸副使寶和裕喜接士以京師陷賊將赴難益募兵號後樓都寶子玙統之孱不能馭軍部伍橫肆寶亦稍惑聲色不卹事初寶與淮南節度髙駢俱出神策軍駢以兄事寶及駢先貴有功浸輕之旣而封壤相鄰數爭細故遂有隙帝在蜀淮南絕貢賦謾言道浙西爲寶剽阻帝知其誣不直駢駢檄寶入援京師寶喜治舟師將赴之或曰髙公幸朝廷多故有並吞江東之志聲云入援其實未必非圖我也宜爲備寶未信使人覘駢殊無北上意會駢使人約會金山面議軍事謀執寶寶辭疾不往謂使者曰平時且不聞境上會況上蒙塵宗廟焚辱寧髙會時耶由是遂爲深仇會後樓兵浸驕不可制廩給倍於鎭海軍軍皆怨寶築羅城二十餘里建東第人苦其役寶與僚屬宴後樓有言鎭海軍怨望者寶曰亂則殺之度支催勘使薛明以其言告所善鎭海軍將劉浩戒之使戢士卒浩曰惟反可以免死耳是夕寶醉方寢浩帥其黨作亂攻府捨而焚之外兵格鬭火照城中寶驚起徒跣叩芙蓉門呼後樓兵後樓兵亦反矣寶帥家人步走出靑陽門遂奔常州士大掠官屬崔綰陸鍔田倍皆死浩奉薛明入府推爲畱後領府事寶先兼租庸副使城中貨財山積是日盡於亂兵之手髙駢聞寶敗列牙受賀遣使饋以齏粉寶怒擲之地【以通鑑參定】阮結通鑑文徳元年正月丙寅錢鏐斬薛明剖心以祭周寶以阮結爲潤州刺置使按新唐書本傳及通鑑寶以光啟三年十二月乙未卒於杭州錢鏐以杜稜守常州命阮結等進攻潤州丙申克之劉浩亡不知所在擒薛明以歸文徳元年正月錢鏐斬明以祭寶使阮結守潤州則結爲制置出於錢鏐之命故新唐書僖宗紀文徳元年正月丙寅書薛明伏誅錢鏐陷潤州

成及通鑑龍紀元年五月甲辰潤州制置使阮結卒錢鏐以靜江都將成及代之

李順節大順初天武都頭李順節恃恩頗橫不期年領浙西節度使俄加平章事謝日臺吏申中書稱天武相公衙謝準例班見百寮孔緯時爲宰相判止之順節心怏怏他日見孔緯言之緯曰必知公慊也若須此儀俟去都頭二字乃可順節慚縮不敢言【以新舊唐書孔緯傳參定】按順節節度浙西當是遙領未必之鎭然命出於朝廷不可不登載

安仁義通鑑景福元年秋七月楊行密表安仁義守潤州八月以仁義爲潤州刺史仁義以沙陀叛將奔淮南楊行密大喜屬以騎兵使在田頵右兩人名冠軍中共攻常州殺刺史杜稜錢鏐方屯潤州一夕潰會孫儒南略詒書仁義通好以疑行密行密待益厚除行軍副使乃表仁義爲潤州刺史會田頵詒書行密願上天子常賦行密不從頵絕行密仁義與頵連和攻升州刺史李神福大破頵將王壇仁義焚東塘戰艦夜攻常州不克轉戰至夾岡立二幟解甲而息追兵莫敢向行密遣將王茂章攻潤州仁義以善射冠軍中又治軍嚴善得士心戰卒數百濠梁不毀開門鬭先告所當中然後射之茂章等不敢與角行密遣使謂曰吾不忘公功能自歸當復爲行軍副使仁義欲降其子固諫乃止茂章爲地道入城遂克之仁義以家屬保城樓眾不敢逼先是攻城諸將見仁義輒罵之惟李徳誠不然至是仁義召徳誠登樓謂曰汝有禮吾今以爲汝功且以愛妾贈之乃擲弓於地徳誠掖之而下【以新唐書田頵傳及通鑑參定】按仁義與頵爲刺史皆出於行密表奏頵能責行密上常賦於天子與仁義叛之二人名義甚正故史臣傳頵於新史以仁義附見則仁義刺潤終始爲唐臣

李鋋舊唐書昭宗紀景福二年三月庚子制以耀徳都頭李鋋爲潤州刺史鎭海軍節度使加特進同平章事令赴鎭落軍權按通鑑系景福二年閏五月考異則云是時安仁義已據潤州鋋安得赴鎭蓋當時朝議以李茂貞傲侮王命武臣難制故但欲罷其軍權其實不至鎭而返

錢鏐舊唐書昭宗紀景福二年九月丙寅以武威軍防禦使錢鏐爲鎭海軍節度浙江西道觀察處置等使仍移鎭海軍額於杭州按通鑑考異時安仁義在潤州鏐安得赴鎭又引吳越備史駁實錄誤【語見敍郡】今按五代史舊唐書止據實錄也歐陽公修方鎭表卻系景福二年徙鎭海節度治杭得非仍舊唐紀與實錄之誤乎

王茂章新唐書楊行密傳天佑二年行密遣將攻拔潤州殺安仁義以王茂章爲潤州團練使按通鑑天復三年八月行密以仁義舉兵叛已用茂章爲潤州行營招討使擊仁義仁義勇決得士心踰年不克至天佑二年正月茂章乘其怠穴地道而入方克潤州是時朱全忠𨿽彊唐猶未亡茂章爲潤州出於行密之命已不知有唐矣仁義與田頵舉兵逆順甚明但唐之威令不振仁義勢孤爲茂章所破通鑑天佑二年九月行密以潤州團練使王茂章爲宣州觀察使茂章旣爲潤州行密登城見茂章營第曰天下未定而茂章居寢郁然渠肯爲我忘身乎茂章遽毀損行密病篤召將吏付家事長子宣州觀察使渥因以王茂章代之使渥急還【以新唐書楊行密傳及通鑑參定】李徳誠南唐書本傳徳誠擒安仁義於潤州以功拜潤州畱後李建勛傳初徳誠守潤州秉燭夜出候者以聞而徐溫疑其有變徙鎭江州徳誠猶不自安乃遣子建勛入謁溫溫見之嘆曰有子如是非惡人也按仁義初敗以徳誠有禮委首於徳誠使爲功則是王茂章𨿽能穴城而入擒仁義者實徳誠之功也然自天佑二年茂章自潤易宣之後至梁開平四年五月徐溫始領潤州觀察使乾化二年溫又領潤州刺史鎭海軍節度使按開平四年楊行密次子隆演猶用唐正朔卽天佑七年去天佑二年首尾六載徐溫未領潤州以前唐傳與五代史皆不載何人守潤則南唐書載徳誠拜潤州畱後必是茂章爲宣州觀察時況李建勛傳明載徳誠守潤秉燭夜出徐溫疑其有變則是徐溫秉吳政時分明徳誠旣徙鎭江州故溫領潤州觀察使也【天佑二年吳猶用唐正朔合附之唐末】

五代潤州刺守五代合五十餘年有梁唐晉漢周之異而潤州實爲吳與南唐所有南唐至太祖開寶八年方歸版圖則其有潤計七十年然紀年以五代爲正自後梁開平二年以後得十八人曰徐溫徐知誥徐知諫徐知詢徐知諤盧文進王輿馬仁裕宋齊邱徐運李金全燕王李宏冀【燕王李宏冀○﹝鈔本無宏字﹞案宏冀乃南唐元宗之長子通鑑及南唐書載其名皆有宏字惟此志獨無蓋宋人避諱刪去下文宏冀傳內諸宏字鈔本亦刪去今並補入】林仁肇趙宣輔嚴續尙全恭盧絳劉澄𨿽節度觀察團練使權團練事大都督安撫使權潤州事名稱間有不同其實皆在潤州條列如左

徐溫通鑑後梁開平二年五月爲浙西觀察使鎭潤州開平二年五月溫起復爲內外馬步都軍使領潤州觀察使貞明元年八月庚戌吳以鎭海節度使溫爲管內水陸馬步諸軍都指揮使兩節都招討使守侍中齊國公鎭潤州以升潤常宣歙池六州爲巡屬軍國庶務參決如故本傳初溫與張顥皆行密舊將有立渥之功渥死溫顥約分其地以臣於梁顥欲背約自立溫患之用其客嚴可求計立行密次子隆演顥由此與溫有隙諷隆演出溫潤州可求謂溫曰今捨牙兵而出外郡禍行至矣溫驚曰柰何可求曰請爲公圖之因往見顥曰公出徐公於外人皆言公欲奪其兵權而殺之多言亦可畏也顥曰右牙欲之非吾意也事已行矣安可止乎可求曰甚易也明日邀顥與諸將詣溫可求陽責溫曰公楊氏宿將今幼嗣新立多事之時乃求居外以苟安乎溫亦陽謝曰公等見畱不願去由是不行顥使客夜刺可求不能中明日可求詣溫謀先殺顥因以弒惡之罪歸之溫由是顓政時梁開平二年也至開平四年五月溫母周氏卒未幾起復爲內外馬步都軍使領潤州觀察使乾化二年遷行軍司馬潤州刺史鎭海軍節度使同中書門下平章事貞明元年封溫齊國公兩浙都招討使始鎭潤州畱其子知訓爲行軍副使秉吳政大事溫遙決之以升潤宣常池黃六州爲齊國溫城升州建大都督府貞明三年自潤徙治之時吳王隆演猶用唐正朔爲天佑十四年【以五代史吳世家參定】

徐知誥通鑑貞明三年五月吳徐溫徙知誥爲潤州團練使貞明四年六月吳朱瑾殺徐知訓知誥在潤州聞難引兵濟江撫定軍府時徐溫諸子皆弱溫乃以知誥代知訓執吳政知誥卽李升字正倫爲徐溫養子以功拜升州刺史治城巿府捨甚盛溫行部至升州愛其繁富徙鎭海軍治所於升自鎭金陵以知誥守潤州知誥不樂宋齊邱密言曰三郎驕縱敗在朝夕潤州去廣陵隔一水耳此天授也知誥悅卽之官三郎謂溫長子知訓也知訓爲朱瑾所殺溫居金陵未及聞知誥自潤州用宋齊邱策卽日以舟兵渡江定亂遂得吳政【以南唐世家參定】

徐知諫通鑑貞明四年秋七月戊戌吳徐溫以知諫權潤州團練事按通鑑有知諫權潤州年月而無解潤州年月後唐長興二年九月己亥有吳鎭南節度使同平章事徐知諫卒之文然未詳何時節度鎭南

徐知詢通鑑後唐天成四年十一月吳諸道副都統鎭海寧國節度使兼侍中徐知詢入朝於吳徐知誥畱知詢爲統軍領鎭海節度使長興二年秋九月己亥吳鎭南節度使同平章事徐知諫卒以諸道副都統鎭海節度使守中書令徐知詢代之知詢徐溫次子知誥之弟知諫之兄知誥秉吳政威權寖盛徐溫欲以親子知詢代之而溫暴卒知詢奔還自以握兵據上流意輕知誥數爭權知誥患之諭使入朝因疏其罪責授左統軍領鎭海節度使召金陵兵還江都斬知詢典客周廷望知詢被譴金陵爲之一空後數歲知詢復起爲潤州節度使往時幕府皆亡獨李建勛隨之知詢至鎭常會寮佐譚宴終日遂絕顧望移鎭江西卒於任【以通鑑及南唐書本傳參定】按通鑑於天成四年長興二年並載知詢爲鎭海節度參以南唐書本傳則長興二年爲潤州節度蓋鎭海軍額自徐溫徙於升州溫死知詢入朝未以軍額還潤自南唐升元二年四月遷楊溥於潤州丹陽宮以馬思遜爲丹陽宮使王輿爲浙西節度使通鑑始載輿爲鎭海畱後是鎭海軍額此時方歸潤屬後晉天福三年今考長興二年至晉天福三年尙有七年之遠本難附入潤州今據南唐書知詢爲潤州節度之文卻甚明白是知誥旣誅周廷望之後再以知詢典州矣

徐知諤通鑑淸泰二年八月吳潤州團練使知諤狎暱小人遊燕廢務作列肆於牙城西躬自貿易徐知誥聞之怒召知諤左右詰責知諤懼或謂知誥曰忠武王最愛知諤而以後事傳於公借使知諤治有能名訓兵養民於公何利知誥感悟待之加厚按皇朝類苑載知諤在潤州喜奇玩得鳳頭一事則是守潤分明但通鑑作潤州團練使類苑作潤州節度使差有異同然考南唐書載知諤得鳳頭之後嘗遊蒜山除地爲廣場編虎皮爲大幄率寮屬會於下號曰虎帳忽遇暴風飄虎帳碎如飛蝶知諤驚遽棄鳳頭歸數日病卒而類苑載知諤以鳳頭並畫牛一軸獻後主煜煜持貢闕下則類苑恐傳之失實蓋知諤旣病卒初不及事後主

盧文進南唐書本傳後晉天福元年冬晉安遠節度使盧文進奔吳吳以文進爲天雄統軍宣潤節度使文進背契丹歸唐明宗以爲善成軍節度徙安遠晉髙祖立與契丹約爲子文進懼天福元年送欵於吳元帥徐知誥知誥以文進爲天雄統軍宣潤節度使文進南奔屈身晦迹禮接文士其所談論儀制故事而已未嘗言兵入爲武衛上將軍病卒【以五代史參定】

王輿通鑑天福三年夏四月南唐先主李昪以左宣威副統軍王輿爲鎭海畱後南唐先主書四年秋八月鄂州張宣卒以潤州畱後王輿代之本傳自控鶴都虞候遷左金吾大將軍除浙西節度使按南唐世家升元二年楊溥遷丹陽宮以王輿爲浙西節度使則輿爲節度正爲楊溥設但南唐先主書以爲潤州畱後通鑑以爲鎭海畱後必皆有所據徐溫自潤徙鎭海軍於升昪旣都升復以鎭海歸潤是則錢鏐𨿽移鎭海於杭而國初潤州尙存軍額者蓋吳與南唐存之也

馬仁裕南唐先主書天福四年八月以金吾衛大將軍馬仁裕出爲鎭海軍節度使畱後本傳烈祖受禪遷潤州節度使明年移鎭廬州徐騎省集有仁裕碑其中云左輔之地王業所基藩屏京師惟公攸賴乃移使節往鎭京口慈惠著於郡國威徳洽於士心由是齊人向風其月年報政加同中書門下平章事廬州節度觀察等使虜不敢犯邊是以寧而察俗之方如南徐之理按晉天福四年乃南唐升元三年仁裕正系升元三年事故系於晉

宋齊邱通鑑天福八年十二月南唐嗣主李景以中書令宋齊邱出爲鎭海節度使按通鑑唐侍中周宗年老恭謹中書令宋齊邱立朋黨傾之宗訴於唐主唐主由是薄齊邱出爲鎭海節度使齊邱忿懟表乞歸九華舊隱賜號九華先生五代史李景世家系保大元年齊邱罷相爲浙西節度使保大元年卽晉天福八年與通鑑同今考江南野史嗣主及齊邱傳則云齊邱上疏諫嗣主不從未幾出爲潤州節度使旣行韓熙載之徒肆排毀言與親信陳覺等立朋黨齊邱知之乃嘆曰鳥盡兔死則弓藏犬烹矣因表乞歸九華舊隱嗣主與左右皆以爲訴要君上乃賜號九華先生與通鑑載因齊邱立朋黨然後出之差不同

徐運南唐嗣主書開運三年李景以吏部尙書徐運爲鎭海軍節度使按南唐書止有徐運除鎭海年月系保大四年卽晉開運三年而無罷鎭海年月爲徐騎省集有授運太子太保制詞中云爰自京口臨藩克正師律詳其詞意乃是舊鎭江口旋有此授

李金全南唐世家後漢幹佑元年李景以潤州節度使李金全爲北面行營招撫使本傳金全爲晉安遠節度於天福五年叛晉送欵於李昪昪以金全爲天威統軍時升元四年也後遷潤州節度至李景保大六年卽漢幹佑元年守貞反河中遣其客將朱元求援景以金全爲北面行營招撫使【以五代史參定】

李宏冀南唐嗣主書幹佑三年李景以東都畱守燕王宏冀爲宣潤二州大都督鎭京口宏冀卽李景之長子保大八年鎭潤州卽漢幹佑三年也至後周顯徳三年實保大十四年周師至廣陵越兵在常州景恐其逼潤以宏冀年少不習軍事召還金陵宏冀會將吏問之部將趙鐸曰大王退歸所部必乞以死報國景許之宏冀部分諸將爲戰守之備景乃命龍武都虞候柴克宏將兵救常州克宏未至樞密副使李證古遣使追代之宏冀謂克宏君但前戰吾當論奏乃表克宏才略可以成功克宏大破吳越兵斬首萬級吳越人不敢西向者二十年顯徳五年還爲皇太子乃李景交泰元年也顯徳六年卒有司引浙西靖難之功謚曰武宣句容尉張洎宏冀所薦進士上書更謚文獻【以通鑑及南唐書本傳參定】按徐騎省集有宣州開元觀記云主上嗣位之七年皇室再造之一紀今儲後首臺司而握師律鎭京口而領宣城其爲政也質以先正諮於耇老義以果斷仁以發生民力不偸闕政咸舉集中又有使浙西寄燕王侍中詩云京江風靜喜乘流極目遙瞻萬歲樓

林仁肇南唐嗣主書後周顯徳五年李景以營屯應援使林仁肇爲浙西潤州節度使宋朝建隆三年李景以潤州節度林仁肇爲神武統軍秋七月以神武統軍仁肇爲寧國軍節度使��二年夏鄂州節度使黃延謙卒以宣州林仁肇代之【並南唐後主書】仁肇建陽人周師攻淮甸仁肇出援壽春有功授淮南營屯應援使及割地以前官鎭潤州徐騎省集有仁肇制詞末云依前檢校太傅兼禦史大夫使持節都督潤州諸軍事潤州刺史充鎭海軍節度使浙江西道管內營田觀察處置等使仁肇刺潤頗有功能善撫養士卒後移鎭武昌【以南唐書江南野史仁肇傳參定】按本傳不載仁肇建隆中移宣州止載移鎭武昌度是時仁肇仍踵燕王宏冀故事鎭潤而領宣非移鎭寧國也參考其歲月仁肇在潤整六年

趙宣輔字仲甫南唐後主李煜時充宣歙常潤等道安撫使以刺舉無避爲權臣所排【徐騎省集宣輔墓志銘】

嚴續幹徳三年夏五月李煜以司空平章事嚴續爲潤州節度【以九朝通略南唐後主書參定】幹徳四年十二月南唐潤州節度嚴續卒【南唐後主書】嚴續可求之子後主卽位自左僕射攺司空平章事其後唐國幾務多歸樞密院續議論不與之同乃求罷出爲潤州節度鎭浙西逾年卒於私第【以九朝通略南唐書本傳參定】

尙全恭字子初李煜卽位自龍安軍使以潤州監軍使權領州事善於爲政大洽民謠逾歲召還【徐騎省集全恭墓銘】墓銘云在潤州逾歲召還遙領饒州觀察使兼左龍衛神武護軍固辭兵柄遂知建州蒞政三年會都下受兵羽檄相望全恭憂憤成疾以甲戌歲冬十一月卒按甲戌歲乃宋朝開寶七年自甲戌逆數卽全恭在潤爲開寶分明

盧絳江南野史本傳開寶八年李煜以淩波軍都虞候盧絳爲潤州節度使守太師【事迹具攻守形勢】

劉澄長編開寶八年李煜以侍衛都虞候劉澄爲潤州節度使畱後澄宣城人後主擢爲潤州節度使畱後及吳越兵至澄通降欵九月戊寅澄帥將吏開門請降潤州平【余見攻守形勢】按南唐後主書以劉澄盧絳事具載之開寶七年通略長編皆載之八年九月乃據潤州平之歲月書然考尙全恭自潤移建之後至盧絳劉澄以前五六年間潤守姓名尙有遺失更俟來者多聞有考

嘉定鎭江志卷十五

刺守﹝三﹞總目缺

宋潤州太守壁記紹興十九年重立在府治正廳之東壁中書舍人李南壽文自治平以前多闕軼僅得十一人復不省其序以丁徳裕爲首前志得其所遺者八曰魏琰曰孫衝曰王隨曰席平曰龐籍曰李絢曰劉立之曰鞠眞卿皆以世之先後附入然所遺不止此按皇朝文鑑滕宗諒撰王昱墓志昱字公旦咸平初登第仕桐城簿四轉至屯田度支員外郎知柳州知南康軍召還隸職中祕出守潤州逾年移牧武昌再丁內艱以度支郎復召居閣下歲久以便鄕求知邵武軍得請遂老於家以景佑二年考終審此則昱守潤當在仁宗之初又沈周括之父也守潤爲治簡易訟有可已者輒諭以義使歸思之獄以故少事見王安石撰墓志銘長興集夢溪自志云考諱周慶曆中太常少卿計其守潤在仁宗朝無疑又長編王古知潤州九朝通略範致虛虞策知潤州皆在徽宗朝又夏竦集有上潤守陳麗天書類說載陳亞郎中知潤州無治狀二人歲月未詳彊祠部集有賀潤守曹殿丞啟蔡襄集有回潤守章郎中啟王元之集有寄潤州趙舍人二詩已見京口集而又有哭潤州職方詩如送牛學士知潤州詩元之集不載而見唐宋類詩【詔從書殿理江幹江外生民識諫官京口浪花迎棹白海門山色入樓寒茅君仙洞披圖見張祜詩牌拂蘚看他日政成無事了好吟詩句寄長安】然五人皆不得其名

丁徳裕開寶八年九月乙酉潤州降就命東南路行營都監內客省使丁徳裕爲常潤等州經略巡檢使【以九朝通略長編參定】

劉蒙正

王明

柳開太宗徵河東開從駕督糧適常潤有小寇遂以開知常州徙潤州

秦羲

魏瓘【瓘琰皆禮部侍郎羽之子】

林濰【三司使特之子】

牛學士

趙舍人忘其名【王元之嘗贈以詩則二人與元之同時】

魏琰【以琰傳前後履歷考之當在眞宗初】

陳麗天知潤州日夏竦爲丹陽主簿以書上之【竦以景徳四年中制科則麗天守潤乃景徳間】

孫衝咸平末擢甲科初任倅晉四轉而典是郡【當在眞宗時】

王昱

王隨本傳言幹興初在通州丁母憂旣而起復守潤【計其時當在仁宗朝】

李縠天聖初自主客郎中守潤【得之羅漢院銅鐘】

龐籍守潤在天聖景佑間京口集有範文正仲庵寄潤守龐醇之詩二首

範仲淹景佑四年十二月以吏部員外郎自饒徙潤範文正公集有到任謝表

席平慶曆三年五月乙酉平自使禦史出爲潤州中丞王拱辰言其議論無取故出之

李絢杜岐公衍爲宰相表任天下名士與參政事其所置臺省要官皆髙材顯人不利衍者則詆以爲朋黨故絢亦坐謫守潤

劉立之歐陽修銘其墓言守潤有能聲【考其歷任當在慶曆間】

錢彥遠內相希白之子慶曆六年八月癸卯禦崇正殿策試賢良方正能直言極諫彥遠時爲太常博士策入第四等擢祠部員外郎知潤州京口集有紫微舍人劉敏送潤州錢祠部詩尋召爲右司諫

王琪慶曆間以館職守潤召修起居注皇佑間再以度支員外郎龍圖閣待制守潤治平初又以樞密直學士守潤

張升【壁記在範仲淹前誤】皇佑中自禦史知雜論張堯佐事出守潤

孫夷甫【壁記作余夷甫在仲淹前據至和中修郡廳石記乃集賢殿修撰孫夷甫繼張升之後】

陳亞自郎中出守潤無治狀【見類說按亞與蔡襄同時必是仁宗末年】

沈周【沈周○﹝鈔本無此二字﹞案上文宋潤州太守敍內言補壁記及前志所遺者自王昱以下凡十二人而沈周在其中且引王安石所撰墓志銘及長興集夢溪自志以証之考訂頗爲詳審王昱等十一人旣皆有傳則沈周不應獨無此必傳寫者佚之也元志卷十五宋太守門列沈周於首注中所言括之父云云與此卷敍中所言全同蓋傳寫者誤以宋志之敍爲元志之傳也今刪彼移此﹝張氏鑑以爲元志內之沈周乃補宋志之遺然宋志敍內本有沈周則不得謂之遺矣﹞】括之父守潤在仁宗時

章郎中忘其名蔡襄集有回潤州章郎中啟

潘夙

裴煜京口集有紫微舍人劉攽送潤守裴如晦詩

錢公輔

余良肱

王琪樞密直學士

曹殿丞忘其名初以殿丞守潤後在潤轉國子博士又轉虞部彊祠部集有賀潤守曹殿丞三啟狀

李及之光祿卿

孔延之司封郎中

滕甫翰林侍讀學士

孫覺熙寧八年十月辛亥前右司諫直集賢院孫覺知潤州【初覺知廬州喪祖母以嫡孫解官持服而覺有叔父在有司以覺不當解官故有是命而覺已去廬州亦不赴潤州也壁記有孫覺姓名姑存之】

王安禮直集賢院熙寧八年因呂惠卿言出守潤彊祠部集有代王潤守到任謝表

徐億職方郎中

呂嘉問大理寺丞元丰二年以直昭文館守潤坐報上不實落職而去

盧秉集賢殿修撰

鞠眞卿【事見神宗實錄】

許遵朝議大夫元丰壬戌守潤至之日歲荒民饑躬爲之發廩歲凶民疫躬爲之發藥大抵以仁蒞政於是人說气和雨暘應之比其次年麰登於夏稻登於秋蠶者衍絲績者衍麻京口集有元章簡絳寄潤守許朝議詩朱服直龍圖閣元佑元年守潤京口集有蔡肇送朱行中守潤詩

趙楊祕閣校理東坡大全集有趙揚知潤誥詞

楊傑朝散郎元佑初自尙書郎守潤未幾被召辭不赴就移浙西憲【按無爲集有楊傑誥詞】

蔡卞龍圖閣待制守潤兪木後再以觀文殿學士守潤州

王覿直龍圖閣元佑三年五月自諫官除職守潤建中靖國元年再自翰林學士除職守潤

林希元佑四年以集賢殿修撰守潤後進職龍圖閣待制

張耒直龍圖閣元佑末罷右史除職守潤集中有謝執政啟

崔公度朝請大夫守潤張耒後再以朝議大夫守潤

王悆朝請大夫

龔原集賢殿修撰元符己卯守潤

王古元符三年二月以集賢殿修撰守潤

傅燮中大夫

曾布崇寧元年六月以觀文殿大學士守潤

葛蘩朝請大夫

範致虛崇寧三年十二月以樞密學士守潤

虞策崇寧五年十二月以吏部尙書爲龍圖學士守潤周穜直祕閣

葉�朝請大夫

盧航直龍圖閣

劉拯龍圖閣直學士大觀四年召爲吏部尙書

兪木顯謨閣待制大觀四年自給事中除職守潤

林虡希之子朝奉郎政和三年守潤宣和中毛友後再以祕閣修撰守鎭江

韓跂朝請大夫

李圖南述古殿直學士

林震朝奉大夫

蔡居厚顯謨閣待制

毛友宣和二年自翰林學士除龍圖閣待制守鎭江爛柯集有毛友到任謝表後進職顯謨閣直學士林虡後再以龍圖閣學士守鎭江爛柯集有謝表

沈純誠

虞奕龍圖閣學士

張汝舟直祕閣

李堯文直祕閣

柳庭俊述古殿學士

趙億右文殿修撰浮溪集有代作謝表後除廣南東路轉運使

梅執禮顯謨閣待制宣和初爲給事中與時相王黼論事不合攺禮部侍郎黜守蘄守滁王黼罷相復職知鎭江靖康初以翰林學士召

蔡翛資政殿學士

李皓顯謨閣待制

趙子崧延康殿學士建炎元年

錢伯言樞密直學士建炎二年

葉煥朝散大夫充徽猷閣待制知鎭江府充浙西路安撫使後落職提舉亳州明道宮北海集有葉煥誥詞

陳邦光徽猷閣直學士

胡唐老自衢州除徽猷閣待制知鎭江府浙西路安撫使北海集有胡唐老制詞

劉光世建炎四年六月丙戌以劉光世爲浙西安撫大使知鎭江府中興制艸有授劉光世開府儀同三司集慶軍節度使制

胡世將【胡世將○﹝鈔本此條在沈與求沈晦劉寧止李謨之後﹞案下文云徽猷閣待制後再以徽猷閣直學士紹興六年十二月辛酉禦筆除世將爲給事中卷十學校門載張扶修學記云紹興三年端明胡世將復取之又五年寶文李謨請於朝蓋世將守潤前後凡兩任皆在李謨之前也沈晦條下云紹興四年沈與求條下未言年月據乾隆鎭江府誌卷三十三名宦門所載其守潤在紹興七年是世將初任在晦之前再任在與求之前矣上文之王琪蔡卞林虡毛友等或再任或三任皆以初任之年月定其次序然則世將自當列於晦及與求之前不應反在謨及寧止之後矣至於晦之守潤在與求之前而鈔本列於與求之後謨之守潤在寧止前﹝謨傳云劉寧止後再以直寶文閣知鎭江府是初任在寧止前再任在寧止後也﹞而鈔本列於寧止後均爲舛誤今亦攺正】徽猷閣待制後再以徽猷閣直學士紹興六年十二月辛酉禦筆除世將爲給事中

沈晦徽猷閣待制紹興四年

沈與求龍圖閣學士知鎭江府兼兩浙西路安撫使

李謨直寶謨閣知鎭江府劉寧止後再以直寶文閣知鎭江府

劉寧止祕閣修撰

曾開徽猷閣待制

劉岑徽猷閣待制

程邁徽猷閣待制

孟忠厚開府儀同三司京口集有內翰汪藻贈忠厚詩二首

郭仲紹興十年十月初淮東宣撫使張俊薦仲有才遂令知鎭江

劉子羽徽猷閣待制紹興十一年知鎭江府兼鎭江安撫使襄陽張子微集有代劉潤州到任謝表【襄陽張子微集有代劉潤州到任謝表○﹝鈔本此下有輿地紀勝一段﹞案揅經室外集輿地紀勝提要云今考其成書之年在南宋嘉定十四年又宮闕殿門壽康宮下引朝野雜記云寧宗始受禪云云則是作序在嘉定全書之成又在理宗時矣據此則不獨作嘉定志之時不及見是書卽作嘉定續志時亦不及見是書此必咸淳志之文也嚴氏元照以爲當刪今移入附錄之內後凡有引輿地紀勝仿此】

鮑琚直敷文閣

汪藻顯謨閣學士浮溪集有到任謝表並罷除宮觀謝表

蔣璨直龍圖閣

鄭滋顯謨閣直學士

榮嶷右朝散大夫

曾湻右朝請郎

黃穆厚左朝請大夫紹興十九年八月到次年攺知泰州

張柟左朝請大夫紹興二十年七月到二十一年攺知衢州

張匯右中奉大夫直徽猷閣紹興二十一年九月到尋除兩浙轉運副使

王循友右朝散郎紹興二十一年十月到二十三年攺知建康府

張修左中奉大夫紹興二十五年三月到七月召赴行在所

蔣及祖左朝奉大夫紹興二十五年九月到次年宮祠林大聲左朝請大夫直祕閣紹興二十六年七月到十月宮祠

董蘋右朝請大夫金部郎中淮東總領紹興二十八年三月除直祕閣知府十二月除司農少卿

楊揆右朝請大夫充敷文閣待制紹興二十八年到二十九年攺知湖州

鄭作肅左朝議大夫直祕閣紹興二十九年閏六月到三十年七月去

趙公稱左朝奉郎直祕閣紹興三十年八月到三十二年九月代

方滋右朝請大夫紹興三十二年九月到隆興元年正月代二年八月再以左中奉大夫直敷文閣知府乾道元年除兩浙轉運副使

朱夏卿右朝散郎直龍圖閣隆興元年二月到二年正月罷

李直右朝議大夫直寶文閣隆興元年八月到次年除太府少卿【次年除太府少卿○﹝鈔本此下有方滋一段﹞案方滋爲鎭江太守前後兩任上文傳內已詳言之下文但言隆興二年之後一任不言紹興三十二年之前一任而其詞則與上文無異蓋傳寫者誤復之也今刪﹝卷十七宰貳門丹徒縣令內云梁褚澐本傳先曲阿令又延陵令下文復云梁褚澐本傳爲曲阿令淸謹可紀者蓋丹陽縣本延陵曲阿之地故分列二邑令長於丹陽令長之首前紀褚澐以延陵爲主後紀褚澐以曲阿爲主本非重復與此處兩言方滋不同﹞】

呂擢右朝散大夫直徽猷閣乾道元年三月到次年除直龍圖閣再任除司農少卿淮東總領

陳天麟左朝散郎敷文閣待制乾道四年七月到六年罷

蔡洸端明殿學士襄之孫乾道庚寅三月以戶部郎官總餉淮東才數日會復置大漕總司之在京口者省之就命爲守尋加直祕閣明年總司復舊兼攝五月除司農少卿再領兵餉又明年升正卿再入奏計面賜金帶宋貺故相莒公之族孫乾道辛卯復右太中大夫集英殿修撰守鎭江九月到明年詔賜金帶九月被旨奏事旣對而罷

黃鈞乾道壬辰九月自兵部侍郎除集英殿修撰守鎭江十月到次年十二月攺知廬州

張津敷文閣學士右朝議大夫乾道九年十二月到

沈復資政殿大學士中大夫淳熙二年十月到四年六月攺知福州

呂正巳朝請大夫直顯謨閣淳熙四年八月到次年閏六月攺除浙西提刑依舊權府

司馬伋中奉大夫徽猷閣待制淳熙五年七月到次年三月升寶文閣待制攺知平江府

曾逮朝奉大夫充集英殿修撰淳熙六年四月到八年十一月宮觀總領宇文子震暫權

潘緯朝散郎淳熙八年八月到次年三月攺知臺州

錢良臣正奉大夫淳熙九年三月到次年四月除端明殿學士九月攺知建康府

耿秉承議郎直龍圖閣淳熙十年十月至十三年閏七月攺知明州總領吳琚暫權時三縣合催畸零稅總爲錢三千餘貫被擾者數萬家秉下令蠲之而代以公帑之贏民至今猶思之

蓋經中大夫淳熙十三年九月到十一月宮觀

張枃朝奉郎淳熙十三年十二月到次年八月被召除權戶部侍郎

張子顏顯謨閣直學士通奉大夫淳熙十四年九月到紹熙元年三月被召除戶部侍郎

葉翥煥章閣直學士朝議大夫紹熙元年四月到十二月被召

趙彥逾朝議大夫集英殿修撰紹熙二年二月到次年十月除戶部侍郎

馬大同朝議大夫煥章閣待制紹熙三年十二月到五年九月宮觀

陳居仁通奉大夫煥章閣待制紹熙五年十月到慶元二年五月升寶文閣待制攺知福州

楊大灋朝奉大夫集英殿修撰慶元二年七月到三年八月宮觀總領朱晞顏暫權

萬鍾中大夫祕閣修撰慶元三年九月到次年十二月除司農卿總領沈作賓暫權

張叔椿華英閣學士中大夫慶元五年五月到十月致仕總領薛紹暫權

李沐華文閣學士朝散大夫慶元六年四月到嘉泰元年八月除徽猷閣學士攺知潭州

黃由華文閣直學士通奉大夫嘉泰元年九月到次年十月除寶謨閣學士攺知慶元府

張孝伯華文閣學士朝議大夫嘉泰二年閏十二月到三年九月被召除同知樞密院事總領梁季珌暫權

辛棄疾朝議大夫寶謨閣待制嘉泰四年三月到開禧元年六月十九日攺知隆興府七月初五日宮觀

李大異朝奉大夫敷文閣待制開禧元年七月十八日到二年六月十九日除徽猷閣待制攺知婺州

宇文紹節中大夫寶文閣待制開禧二年八月十九日到三年二月十六日奉旨令赴行在奏事除兵部尙書沈作賓大中大夫龍圖閣待制知平江府兼督視江淮軍馬行府參贊軍事三月二十一日暫權府事三月二十四日攺差知鎭江府仍舊參贊軍事是年六月匄祠二十四日得請總領葉籈暫權

錢廷玉通直郎直祕閣開禧三年七月二十九日到當年十二月十三日罷總領葉籈暫權

趙師﹝上睪下廾﹞通議大夫嘉定元年正月初五日到當年七月十三日復寶謨閣直學士與宮觀總領葉籈暫權八月致仕浙西提刑汪文振被旨權淮東總領兼權鎭江府事

兪烈中奉大夫集英殿修撰嘉定元年十一月初五日到三年二月十五日宮觀總領林祖洽暫權

傅伯成中奉大夫寶謨閣待制嘉定三年六月二十八日到四年七月十五日除煥章閣待制依所乞宮觀總領錢仲彪暫權

宇文紹彭中大夫右文殿修撰嘉定五年三月二十五日到六年八月十九日攺知漢州總領錢仲彪暫權

史彌堅中大夫寶文閣待制嘉定六年九月二十八日到八年九月五日除寶謨閣直學士依所乞宮觀【依所乞宮觀○﹝鈔本此下有邱壽儁一段﹞案邱壽儁之知鎭江府在嘉定八年其時盧憲尙未去任似可列其名於嘉定志中然其末云十二年正月攺知揚州則憲已去任恐系嘉定續志之文也今移入附錄之內】

參佐﹝一﹞總目﹝缺﹞【參佐○﹝鈔本無此二字﹞案自此卷大中正以下至下卷都酒務以上皆系參佐﹝元志官制表參佐之目與此正合﹞大中正敍末云故以之冠於參佐之首是其明證今特補入﹝下卷唐別駕前一行亦補此二字﹞】敍﹝缺﹞

晉宋齊梁陳大小中正以下【晉宋齊梁陳大小中正以下○﹝鈔本無此十一字﹞案下文長史前有晉宋齊梁陳長史司馬以下十一字別駕前有晉宋齊梁陳別駕治中以下十一字則此處亦當有此十一字明矣﹝下文宋迄陳郡丞齊梁典簽文學及下卷宋通判以下皆仿此例補入﹞】

大中正按通典魏司空陳羣以天臺選用不盡人才擇州之賢有識鑑者爲中正【擇州之賢有識鑑者爲中正○【鈔本賢作優識作昭】案此敍引通典以證中正之制而優有昭鑑句語句不明今據通典原文攺正】自拔人才銓定九品州郡皆置晉宣帝加置大中正故有大小中正杜佑考究甚明然附於州佐之後卻未爲允考晉宋齊梁陳大小中正見於南徐州郡者甚多有先爲令僕而爲之者亦有自中正而爲令僕者亦有爲令僕而領中正如故者似未可槪以州佐目之蓋羣建議以吏部不能審核天下士故令郡國各置中正取本土徳望渾全才識純盛者居其任差次人才爲九品言行修著則升之上流正議虧缺則降之下列吏部憑以補授百官以五升四以六升五者皆公議之所推美者也有自五退六自六退七者皆公議之所黜戮者也刺史初臨州大中正選州裏才業髙者兼主簿從事迎刺史若吏部注擬必下中正訪其爵裏及其先世履踐本末天下士流進退黜陟之權不專執於選官之成例而定於鄕閭之公是公非蓋有司徒以律令從事而中正得施筆削於律令之表有司徒以常格選才而中正得以施品藻於常格之外此陳羣所以議立九品中正之官其權甚尊故以之冠於參佐之首

晉伏滔本傳平昌安邱人太元中領本州島島大中正【按宋志南平昌郡有安邱縣隸南徐州在郡爲徐州伏滔事晉孝武時徐州郡縣僑立已久則滔爲本州島島大中正是徐州分明矣但平昌郡縣治所今不得而詳然宋志它州皆無此郡縣名惟南徐有之以下僑郡皆類此】

徐邈本傳東莞姑幕人家於京口孝武帝時領本郡大中正【按宋志徐州南徐州各有東莞郡而徐州之東莞郡則無姑幕縣邈所居隸本州島島分明】

徐廣本傳邈之弟義熙六年領徐州大中正

江夷宋書本傳濟陽考城人歷待中領本州島島大中正

羊規劉裕臨徐州辟大中正【梁羊侃傳】

檀韶宋書本傳髙平金鄕人世居京口義熙九年領本州島島大中正

宋王鎭之本傳瑯邪臨沂人髙祖踐阼領本州島島大中正王球本傳瑯邪臨沂人元嘉中領本州島島大中正

蕭思話本傳元嘉二十四年領南徐州大中正

江湛本傳濟陽陽城人元嘉二十五年爲侍中領本州島島大中正

齊王延之本傳瑯邪臨沂人建元四年遷中書領本州島島大中正轉左僕射特進中正如故

梁王份本傳爲南徐州大中正

蕭琛本傳普通元年領南徐州大中正

蕭子云本傳大同二年領南徐州大中正後復爲侍中國子祭酒再領大中正

王衝陳書本傳紹泰中累遷尙書左僕射領南徐州大中正

江總本傳天嘉間領南徐州大中正後遷左民尙書太子詹事中正如故

王通本傳廢帝卽位領南徐州大中正

王固本傳太建間遷南徐州大中正

徐陵本傳太建七年領南徐州大中正轉侍中太子少傅大中正如故

中正

宋王琨齊書本傳瑯邪臨沂人元徽中遷本州島島中正

齊江斆本傳濟陽考城人永明初遷侍中領本州島島中正王儉本傳瑯邪臨沂人永明三年領本州島島中正

王奐本傳瑯邪臨沂人永明四年遷右僕射本州島島中正奐無學術以事干見處遷尙書僕射中正如故

王晏本傳瑯邪臨沂人永明九年遷侍中領本州島島中正後攺授散騎常侍金紫光祿大夫轉左僕射加侍中尙書令後將軍進驃騎大將軍並領中正如故

徐孝嗣本傳東海郯人建武間轉尙書令領本州島島中正蔡約本傳濟陽考城人領本州島島中正

臧未甄爲南徐州中正【梁臧盾傳】

梁徐勉東海郯人天監元年遷本邑中正

軍司按通典晉世都督諸軍爲上監諸軍次之督諸軍爲下軍司亦監軍之職初隗囂軍中嘗置軍師至魏武帝又置師官四人晉避景帝諱攺爲軍司凡諸軍皆置之晉史南北史爲軍司者不止蔡謨今以徐州條出止蔡謨郤曇二人

晉徐謨先爲太常徐州刺史郤鑑疾篤上疏曰臣所統錯雜率多北人或逼遷徙或是新附百姓懷土皆有歸本之心臣宣國恩示以好惡處與田宅漸得少安聞臣疾篤眾情駭動若虜北渡必啟寇心大常臣謨平簡直正素望所歸謂可以都督徐州刺史詔以蔡謨爲太尉軍司

郤曇通鑑升平二年徐兗二州刺史荀羨有疾曇以禦史中丞爲羨軍司

監軍

晉孟昶義熙五年徐州刺史劉裕抗表北討以丹陽尹昶監中軍畱府事【宋髙祖紀】

宋檀道濟以丹楊尹出監南徐兗之江北淮南諸郡軍事

知畱府事敍﹝缺﹞

梁陳曇朗陳書本傳霸先刺南徐州誅王僧辧畱曇朗鎭京口知畱府事

徐度陳書本傳紹泰元年霸先制南徐東討杜龕奉敬帝幸京口以度領宿衛並知畱府事

監州敍﹝缺﹞

齊陸慧曉本傳崔慧景事平出監南徐州

梁陳曇朗本傳紹泰元年監南徐州

陳擬本傳紹泰二年監南徐州至陳永定三年再監州陳沈君理本傳天嘉四年監南徐州

裴子烈宣帝紀太建十一年領南徐州

沈恪本傳太建十二年監南徐州上遣裴子烈領馬五百疋助恪緣江防戍右大小中正至監州缺【右大小中正至監州缺○﹝鈔本無此九字﹞案下文法曹參軍條後有右長史司馬至法曹參軍云云部郡從事條後有右別駕治中至部郡從事云云則監郡條後必當有右大小中正至監州云云但州字以下難以臆補故注一缺字﹝下文右典簽文學缺下卷右知鹽鐵院因鹽鐵使置俱仿此例補入﹞】

晉宋齊梁陳長史司馬以下

長史宋志諸軍長史六百石者第七品晉劉遐郤鑑傳【晉劉遐郤鑑傳○﹝鈔本傳字上有本字而無劉遐二字﹞案下文云以府事付長史劉遐蓋遐乃鑑之長史則晉字下必有劉遐二字否則郤鑑乃刺史何得列於長史中乎遐事附見鑑傳本字不當有】鎭江口寢疾上疏遜位以府事付長史劉遐【按成帝紀咸和元年徐州刺史劉遐卒以郤鑑領徐州今郤鑑死以府事付長史劉遐當是別一劉遐偶同姓名耳又按褚裒傳永和初召裒將以爲揚州錄尙書事吏部尙書劉遐說裒遜會稽王恐郤鑑長史劉遐當是此劉遐也】

郤愔本傳褚裒鎭京口以愔爲長史

荀羨本傳褚裒鎭京口以羨爲長史旣到裒謂佐史曰生資逸羣之气將有衝天之舉諸君宜善事之

王胡之褚裒鎭京口胡之爲長史裒被召爲揚州錄尙書事胡之勸裒固辭歸藩【褚裒傳】

殷仲堪本傳謝元鎭京口以仲堪爲長史厚任遇之時仲堪致書於元曰��之後中原子女鬻於江東者不可勝數骨肉星離荼毒終年怨苦之气感傷和理當世大人旣慨然經略將以救其塗炭而使至此良可嘆息願節下宏之以道徳運之以神明隱心以及物垂理以禁暴使足踐晉境者必無懷戚之心枯槁之類莫不同漸天潤仁義與干戈並運徳心與功業俱隆實所期於明徳也徳音一發聲振沙漠二寇之黨將靡然向風何憂黃河之不濟函谷之不開哉元深然之

袁湛宋書本傳桓修刺徐州湛出補撫軍長史

謝方明本傳劉道憐鎭京口方明爲長史劉裕命府內眾事皆諮決之隨府轉中軍長史【以道憐傳參定】

宋張劭元嘉中衡陽王義季鎭京口劭爲長史與隱士戴顒姻通【戴顒傳】

沈曇慶【自曇慶至齊劉繪凡長史十八人並詳見行事南東海太守】

羊元保

江湛

袁淑

何偃

江智淵

庾徽之

王僧虔

蕭惠開

沈文季

王繢

江槪

齊謝朏

江謐

江祀

陸惠曉

劉繪

沈佚之江夏王寶元刺南徐佚之爲長史【寶元傳】

範岫【自岫而下至梁張纘凡長史十人並詳見行事南東海蘭陵太守】

蕭琛

蕭秀

梁王份

謝證

王泰

王僧孺

孔休源

褚球

張纘

謝哲本傳陳霸先刺南徐州表哲爲長史

蕭濟陳霸先傳霸先以徵北大將軍刺南徐州濟爲明威將軍徵北長史

司馬宋志諸軍司馬六百石者弟七品

晉袁喬本傳桓溫鎭京口引喬爲司馬

卞耽爲徐州府平北司馬庾希舉兵反自海陵夜入京口城耽踰城奔曲阿發諸縣兵二千擊希希戰敗【庾希傳】毛璩本傳譙王恬以鎭北將軍督徐州補璩司馬【以譙王恬傳參定】

劉牢之本傳王恭刺徐州將討王國寶以牢之爲府司馬

檀韶宋書本傳世居京口爲本州島島輔國司馬

刁宏桓修刺徐州宏爲司馬劉裕義軍克京城宏率文武佐吏來赴劉裕謂曰諸軍非大晉之臣乎宏退【宋武帝紀】

謝景仁宋書本傳劉裕爲鎭軍將軍徐靑二州刺史景仁自司徒左長史出爲劉裕鎭軍司馬

檀道濟宋書本傳義熙中宋公劉裕世子義符爲徵虜將軍鎭京口道濟爲司馬

宋陸仲元永初三年長沙景王道憐鎭京口時爲司馬道憐入朝畱仲元居守刁逵子彌爲亡命率數十人入京城仲元擊斬之【以宋髙祖紀及長沙景王道憐傳參定】

顧琛

蕭道成【詳見行事】

柳世隆【詳見南東海太守】

何季穆爲建平王景素司馬薦從弟豫之爲參軍景素敗季穆先遷官不及禍【景素傳】

孫謙爲建平王景素司馬廢帝所生陳氏親戚楊運長忌憚景素密遣傖人周天錫僞投景素勸爲異計景素知爲運長所遣卽斬之遣謙送首還臺【景素傳】

齊王元邈

蕭赤斧

王廣之【並詳見南東海太守】

陸慧曉本傳晉安王寶義以鎭北將軍刺南徐慧曉爲鎭北司馬

王寶元孔矜江夏王寶元刺南徐矜爲司馬崔慧景舉兵寶元密與相應殺孔矜【寶元傳】

梁沈恪陳書本傳陳霸先討侯景恪起兵相應賊平恪謁霸先於京口卽日授都軍副尋爲府司馬

從事中郎宋志諸公領兵者置從事中郎二人加崇者置四人主吏

晉王敬宏宋書本傳劉裕誅桓元以敬宏爲車騎從事中郎

謝方明宋書本傳爲劉裕從事中郎

宋蕭道成齊紀新安王子鸞以北中郎將刺南徐有盛寵簡選僚佐道成爲北軍中郎

徐孝嗣齊書本傳升明中蕭道成以驃騎大將軍刺南徐孝嗣爲驃騎從事中郎

梁蕭幹陳書本傳陳霸先以司空鎭南徐州引幹爲司空從事中郎

功曹宋志都督不帶儀同三司者不置從事中郎置功曹一人主吏在主簿上

晉江逌本傳何充以驃騎將軍刺徐州引逌爲驃騎功曹

徐羨之宋書本傳義熙中劉牢之以鎭北將軍刺徐州以羨之爲鎭北功曹正佐

宋沈璞始興王浚爲南徐州太祖謂璞曰浚旣出藩卿當臥而護之與浚詔曰沈璞累年主簿又經國卿𨿽未嘗爲行佐今當正參軍耶若爾正當除余曹兼房任不爾便宜行佐正除中兵恐於選體如不多耳乃爲正佐【事見宋文帝詔按宋書沈約自序竊詳宋太祖語意以沈璞曾爲主簿欲升遷之以參軍爲卑不欲除璞中兵中兵者主簿中兵參軍也故除正佐】

參軍事宋志除拜則爲參軍事府版則爲行參軍則參軍事乃出於朝廷除命非軍府自除辟劉裕創義從入京城參軍事者自檀道濟至臧燾凡九人列於左

晉檀道濟

檀韶

檀祗

劉粹

向靖【以上五人並見宋書本傳參裕建武軍事】

臧熹參裕鎭軍事又參車騎中軍軍事【宋書臧質傳】

沈淵子參裕鎭軍車騎中軍事

沈田子參裕鎭軍軍事【宋書沈約自序】

臧燾宋書本傳參裕中軍軍事

宋江淹梁書本傳建平王景素以鎭軍將軍鎭京口淹爲鎭軍參軍事

軍府主簿宋志主簿主閣內事在記室上

晉沈穆夫父警少好學亦通左氏春秋王恭鎭京口命爲前軍主簿與警書曰足下旣執不拔之志髙臥東南故屈賢子共事非以吏職嬰之也【宋書沈約自序】

劉穆之宋書本傳劉裕起義克京城問何無忌曰急須一府主簿何由得之無忌曰無過劉道民劉裕曰吾亦識之卽馳書召焉時穆之聞京城有叫噪之聲晨起出陌頭屬與信會穆之視不言者久之旣而反室壞布裳爲袴往見裕裕謂之曰我始舉大義方造艱難須一軍吏甚急卿謂誰堪其選穆之曰貴府始建軍吏實須其才倉卒之際當略無見踰者裕笑曰卿能自屈吾事濟矣卽於坐受除從平京邑諸大處分皆倉卒立定並穆之所建也復爲府主簿

謝方明宋書本傳從兄景仁舉方明爲劉裕中兵主簿方明事思忠益知無不爲裕謂之曰愧未有瓜衍之賞且當與卿共豫章國祿屢加賞賜

宋蕭惠開本傳元嘉二十六年始興王浚以徵北將軍刺南徐惠開爲徵北府主簿

何昌寓齊書本傳建平王景素刺南徐昌寓爲府主簿以夙素見重景素敗後昌寓上書訟景素之冤【以宋建平王傳參定】

記室按記室與記室參軍𨿽皆軍府官然職有崇卑陳蔡景歷傳云景歷爲徵北府中記室參軍仍領記室則爲兩職分明宋百官志主簿下自有記室亦自有錄事記室以下十八曹參軍故今條出者次於主簿之下而記室參軍自列於參軍條中

晉徐廣生長京口仕晉爲祕書監武帝受禪悲感流涕謂謝晦曰君爲晉朝佐命身是晉室遺老事固不同嘗撰晉紀年八十而終

劉穆之宋書本傳劉裕克京城以穆之爲記室

梁何烱南康王績刺南徐烱爲王府記室與長史王僧孺爲友【見僧孺傳】

蔡景歷陳書本傳霸先刺南徐景歷領記室霸先將討王僧辧獨與侯安都等數人謀之景歷弗之知也部分旣畢召令艸檄景歷援筆立成辭義感激事皆稱旨

督護宋志督護江左置皆領營有部曲

晉徐龕褚裒鎭京口龕爲督護【詳見刺守褚裒之下】

顧揚

顧眾揚爲王舒護軍參軍前義興太守蘇峻作逆揚與眾皆起義軍以應舒討峻舒假揚監晉陵軍揚遣前鋒進據無錫遇賊將張健等交戰大敗奔還舒以輕進免揚督護更以眾督護吳晉陵軍【見王舒傳按晉陵此時實治丹徒前督護監晉陵軍則丹徒軍實在焉】

王允之蘇峻作逆父舒假節都督行揚州刺史討峻賊將韓晃入故鄣舒以允之督護吳郡義興晉陵三郡徵討軍事晃等南走允之追躡於長塘湖【在金壇縣】復大破之【王舒傳】

郭龍庾希舉兵反自海陵夜入京口城龍爲督護集眾拒之【庾希傳】

劉鍾宋書本傳劉牢之鎭京口鍾爲徵北參軍督護

行參軍宋志行參軍始於蜀丞相諸葛亮晉太傅司馬越府府版則爲行參軍

晉到彥之義熙元年補劉裕鎭軍行參軍【宋書監本缺本傳今用李延壽史】

宋到撝齊書本傳新安王子鸞以北中郎將刺南徐州除撝北中郎行參軍

參軍宋志參軍不除曹者無定員

晉李閎

曹納郗鑑刺徐州閎納並爲參軍【詳見攻守形勢】

江逌本傳蔡謨刺徐州命逌爲參軍

李充本傳褚裒刺徐州以充爲參軍

荀羨本傳何充鎭京口請羨爲參軍

鄭襲本傳荀羨刺徐州襲爲參軍羨使襲發二州兵戍淮陰

劉奭爲徐州平北參軍庾希舉兵反自海陵夜入京口城奭與髙平太守郗逸之等集眾拒之【庾希傳】

劉牢之本傳太元初謝元爲徐兗刺史以牢之爲參軍殷仲堪本傳謝元鎭京口請爲參軍

殷確曲阿人王恭鎭京口確爲參軍【王恭傳】

劉敬宣宋書本傳王恭鎭京口敬宣起家爲王恭前軍參軍【以王恭傳參定】

沈警厚篤有行業王恭鎭京口與警有舊好引爲參軍手書殷懃苦相招致不得已應之尋謝職【見宋書沈約自序】

劉襲劉牢之刺徐州襲爲參軍牢之敗將北奔廣陵相髙雅之欲據江北以拒桓元集眾大議襲曰事不可者莫大於反而將軍往年反王兗州近日反司馬郎君今復欲反桓公一人而三反豈得立也語畢趨出【見劉牢之傳】

朱齡石宋書本傳桓修刺徐州以齡石爲撫軍參軍在京口劉裕克京城爲建武參軍裕刺徐州遷武康令又召爲參軍遷尙書都官郎尋復爲參軍齡石旣有武幹又練吏職裕甚親委之

徐羨之宋書本傳桓修刺徐州與劉裕同在桓修府深相親結裕義旗建版羨之爲鎭軍參軍

庾登之宋書本傳劉裕義旗初建爲裕鎭軍參軍

劉秀之宋書本傳劉裕克京城補裕建武參軍爲孟昶畱守

孟龍符宋書本傳劉裕克京城以龍符爲建武參軍

孟懷玉宋書本傳劉裕鎭京口以懷玉爲鎭軍參軍

宋顧邁始興王浚爲南徐州以邁行徵北府參軍【余見別駕】祖衝之爲南徐州公府參軍

左暄建平王景素刺南徐暄爲參軍景素舉兵臺軍薄城暄驍果有膽力欲爲景素盡力而兵力甚弱猶力戰不退於萬歲樓下橫射臺軍不能禁然後退散

沈顒建平王刺南徐顒爲參軍景素舉兵臺軍薄城顒先眾叛走【並建平王景素傳後】

梁韋翽陳書本傳陳霸先以徵北大將軍刺南徐召翽爲徵北參軍

咨議參軍宋志咨議參軍無定員

晉徐廣宋書本傳義熙初劉裕義旗建使廣撰軍服儀注乃除鎭軍咨議參軍

袁湛宋書本傳劉裕以湛爲鎭軍咨議參軍

劉粹宋書本傳盧循逼京邑京口任重【盧循逼京邑京口任重○﹝鈔本無京邑二字﹞案京邑謂建康京口謂南徐州也無京邑二字則與當日事勢不合今據宋書劉粹傳補入】劉裕使粹以咨議參軍奉其子義隆鎭京城

宋王諶齊書本傳桂陽王休範以驃騎大將軍刺南徐諶爲驃騎府咨議參軍

柳世隆齊書本傳建平王景素刺南徐世隆爲徵北咨議參軍

劉善明齊書本傳蕭道成以驃騎大將軍刺南徐善明爲道成驃騎咨議參軍

齊謝朓本傳建武四年晉安王寶義以鎭北將軍刺南徐朓爲鎭北咨議參軍

柳憕江夏王寶元刺南徐憕爲咨議參軍【寶元傳】

梁王規本傳晉安王綱爲南徐州髙選僚佐引規爲云麾咨議參軍

錄事參軍宋志諸曹有錄事記室戶曹倉曹中兵騎兵長流賊曹刑獄賊曹城局賊曹法曹田曹水曹鎧曹車曹士曹集右戶墨曹凡十八曹參軍前史南徐州可考者惟錄事記室中兵刑獄法曹參軍所謂十八曹者不能備也

晉劉穆之宋書本傳劉裕克京城以穆之爲錄事參軍宋殷沵建平王景素刺南徐沵爲錄事參軍景素舉兵沵固爭不能【景素傳】

梁徐摛本傳晉安王移鎭京口摛隨府轉爲安北中錄事參軍

記室參軍

晉羊徽劉裕鎭京口以爲記室參軍掌事【宋羊欣傳】

宋王螭建平王景素刺南徐螭爲記室參軍景素敗後螭上書訟景素之冤【景素傳】

蔡履建平王刺南徐履爲記室參軍【景素傳】

梁蔡景歷陳書本傳陳霸先以徵北大將軍刺南徐景歷爲徵北府中記室參軍

陳徐伯陽本傳新安王伯固以鎭北將軍刺南徐伯陽爲鎭北府中記室參軍

中兵參軍

晉徐羨之宋書本傳義熙中桓修刺徐州羨之爲修撫軍中兵參軍

宋杜幼文大明三年劉延孫爲南徐州刺史幼文爲中兵參軍南兗州刺史竟陵王誕有罪不受召延孫馳遣幼文率兵起討【劉延孫傳】

蕭道成齊紀新安王子鸞刺南徐道成爲北軍中兵參軍

垣慶延建平王景素刺南徐慶延爲中兵參軍

刑獄參軍

宋樂藹梁書本傳建平王景素爲南徐州藹爲徵北刑獄參軍

法曹參軍

宋劉琎建平王景素刺南徐琎爲法曹參軍景素敗齊建元初琎上書明其冤【景素傳】右長史司馬至法曹參軍晉宋迄陳系軍府官是爲府佐通典所謂府官理戎者是也

晉宋齊梁陳別駕治中以下

別駕宋志爲刺史官屬從刺史行部通典注梁時別駕官品揚州視黃門郎南徐州視散騎常侍隋志載梁官刺南徐別駕爲八班陳官制皇弟皇子南徐州別駕第六品庶姓南徐州別駕第九品

晉徐放爲徐州別駕【譙王尙之傳】

徐羨之宋書本傳義熙中爲徐州別駕從事史

宋蕭惠開本傳元嘉二十六年始興王浚刺南徐惠開爲別駕

劉瑀始興王浚爲南徐州以瑀補別駕從事史爲浚所遇瑀性陵物護前不欲人居已上時浚待參軍顧邁甚厚瑀乃折節事邁深布情疑邁以瑀與之欵盡深相感信浚所言密事悉以語瑀瑀與邁共進射堂下瑀忽顧左右索單衣幘邁問其所以瑀曰公以家人待卿相與言無所隱而卿於外宣泄致使人無不知我是公吏何得不啟因而白之浚大怒啟太祖徙邁廣州【宋劉穆之傳】

劉子捲爲南徐州別駕【宋劉穆之傳】

張永本傳世祖孝建元年臧質反遣永輔武昌王渾鎭京口大明七年上寵子新安王子鸞爲南徐州刺史割吳郡度屬南徐州八年起永爲別駕從事史召爲禦史中丞

張岱齊書本傳永之弟新安王子鸞以盛寵爲南徐州割吳郡屬焉髙選佐史孝武召岱謂曰卿美效夙著兼資官已多今欲用卿爲子鸞別駕總刺史之任無謂小屈終當大伸也

王奐齊書本傳瑯邪臨沂人爲本州島島別駕

齊江佑江夏王鋒刺南徐佑除通直郎補別駕王與之友善【以李延壽史蕭鋒傳及佑傳參定】

梁臧未甄天監初爲南徐州別駕【臧質傳】

王泰本傳爲南徐州別駕從事史居職有能名

王勱陳書本傳爲南徐州別駕從事史大同末梁武帝謁園陵道出朱方勱隨例迎候敕勱令從輦側所經山川莫不顧問勱隨事應對咸有故實又從登北顧樓賦詩辭義淸典帝甚嘉之

陳周宏實侯安都刺南徐宏實爲別駕【安都傳】

徐伯陽本傳新安王伯固刺南徐伯陽爲別駕

治中宋志在別駕之次主財谷簿書隋志載梁官制南徐州中從事爲七班陳官制皇弟皇子南徐州中從事第六品庶姓南徐州中從事第九品

晉王敬宏宋書本傳劉裕誅桓元以敬宏爲徐州治中從事史

宋蕭惠開本傳始興王浚刺南徐惠開爲南徐州治中從事史

王琨齊書本傳瑯邪臨沂人爲州治中

梁蕭洽本傳爲南徐州治中旣近畿重鎭史數千人前後居之者皆致巨富洽爲之淸身率職饋遺一無所受妻子不免饑寒

劉遵本傳簡文帝爲晉安王刺南徐遵爲南徐州治中甚見賓禮大同元年卒王爲皇太子深悼惜之令曰吾昔忝朱方從容坐首良辰美景淸風月夜鷁舟乍動朱鷺徐鳴未嘗一日不追隨一時不會遇酒闌耳熱言志賦詩校覆忠賢搉揚文史益者三友此實其人

劉苞本傳遷尙書殿中侍郎南徐州治中

蕭視素本傳遷司徒左西屬南徐州治中居職任情通率不自矜髙士人咸敬之

王冏爲南徐州治中有集三卷【隋志經籍四】

州郡主簿宋志在治中之次隋志載梁官制南徐州主簿爲二班陳官制南徐州主簿第九品

晉孫泰恩之叔父傳錢唐杜子恭祕術浮狡有小才瑯邪王道子都督中外諸軍事以泰爲徐州主簿泰以道術眩惑士庶遂致孫恩之亂【見孫恩傳】

檀韶宋書本傳世居京口初辟本州島島主簿

劉鍾宋書本傳先爲京口參軍督護劉裕義旗建版鍾爲郡主簿

朱齡石宋書本傳劉裕鎭徐州補齡石爲徐州主簿

朱超石齡石之弟劉裕喜之以爲徐州主簿【齡石傳】

江秉之宋書本傳劉裕督徐州轉主簿

王華通鑑廞之子劉裕辟爲徐州主簿初王廞爲王恭敗於曲阿沙門曇永匿其幼子華使提衣襆自隨津邏疑之曇永呵華曰奴子何不速行捶之數十由是得免遇赦還吳以其父存亡不測布衣蔬食絕交遊不仕十餘年徐州刺史劉裕聞華賢欲用之乃發廞喪使華制服服闋乃辟

宋江斆齊書本傳濟陽考城人桂陽王休範臨州辟迎主簿

王思遠齊書本傳建平王景素刺南徐辟思遠爲南徐州主簿深見禮遇景素被誅左右離散思遠親視殯葬手種松柏與廬江何昌寓沛郡劉琎上表理之事感朝廷景素女廢爲庶人思遠分衣食以相資贍年長爲備笄總訪求素對傾家送遣

齊範云竟陵王子良爲丹陽尹以云爲主簿子良爲南徐州云隨府遷每陳朝政得失於子良【李延壽史本傳監本不載】

梁徐崧勉之子舊楊徐首迎主簿盡選國華中正取勉子崧充南徐選首【李延壽史本傳監本不載】

劉孺本傳彭城安上里人本州島島召迎主簿【彭城郡隸南徐州】

江紑本傳濟陽考城人南康王績爲南徐州召紑爲迎主簿【以陳江總傳參定】

蔡陳證書本傳承聖初陳霸先刺南徐召補迎主簿

西曹書佐卽漢之功曹書佐也宋官志及隋志載梁陳官制在州主簿之次梁制爲一班陳志第九品

晉徐廣本傳謝元爲徐州辟廣爲西曹

檀韶宋書本傳髙平金鄕人初辟本州島島西曹【髙平郡隸徐州州西曹卽徐州西曹也】

宋檀超齊書本傳髙平金鄕人解褐州西曹嘗與別駕蕭惠開共事不爲之下

到坦彭城武原人解褐本州島島西曹【到撝傳南彭城郡有武原縣隸南徐州本州島島西曹卽南徐州西曹也】

王智深齊書本傳瑯邪臨沂人建平王景素爲南徐州作觀法篇智深和之見賞辟爲西曹書佐

王潭建平王景素刺南徐潭爲州西曹景素以潭爲爪牙來去京邑多與金帛要結才力之士【景素傳】

齊到洽梁書本傳年十八爲南徐州迎西曹行事

梁沈君理陳書本傳陳霸先鎭南徐州辟君理爲府西曹掾

祭酒從事宋志公以上有東西閣祭酒其位次於主簿而州刺史又自有祭酒從事在西曹書佐之次隋志載梁陳官制亦同梁制爲一班陳制第九品今條出者三人非公府祭酒乃州祭酒從事

晉羊規劉裕臨徐州辟規爲祭酒從事【梁羊侃傳】

宋荀伯玉齊書本傳爲南徐州祭酒

王智深齊書本傳瑯邪臨沂人解褐爲州祭酒

議曹從事宋志祭酒從事之次有議曹從事部郡從事通典總論州佐止載部郡從事今條出者議曹從事一人餘十一人止稱從事當是部郡從事隋志載梁陳官制亦在祭酒從事之下梁制爲一班陳制第九品

齊徐度之爲南徐州議曹從事史【陳徐伯陽傳】

部郡從事

晉徐廣本傳謝元爲徐州辟廣從事

何無忌本傳東海郯人州辟從事

劉毅宋書本傳彭城沛人家在京口仕爲州從事

檀韶宋書本傳髙平金鄕人初辟本州島島從事

劉道憐宋書本傳謝琰爲徐州命道憐爲從事史

王元謨宋書本傳劉裕臨徐州辟爲從事史與語異之

宋劉悛齊書本傳劉延孫爲南徐州初辟悛從事

蕭諶齊書本傳南蘭陵人爲州從事

祖衝之齊書本傳解褐南徐州迎從事大明六年上言何承天元嘉歷疏舛猶多更造新曆云云上令善歷者難之不能屈【以通鑑參定】

江淹梁書本傳起家南徐州從事右別駕治中至部郡從事晉宋迄陳系刺史官屬是爲州佐通典所謂州官理民者是也

宋迄陳郡丞

郡丞宋志郡丞系第八品在諸縣令六百石之下今得二人皆佐南徐之僑郡者

宋江淹梁書本傳建平王景素鎭京口淹領南東海郡丞景素與腹心日夜謀議淹知禍機將發乃贈詩十五首以諷會南東海太守陸澄丁艱淹自謂郡丞應行郡事景素用司馬柳世隆淹固求之景素大怒言於選部黜爲建安吳興令

陳徐伯陽本傳新安王伯固刺南徐伯陽帶東海郡丞鄱陽王刺江州伯陽奉使造焉王率府僚與伯陽登康嶺置宴酒酣命筆賦劇韻二十伯陽與祖孫登前成右南東海郡治京口丞爲郡佐

齊梁典簽文學

典簽按通典王侯封爵門載親王府有典簽二人主宣傳教命今條出者二人意皆以親刺南徐故有此職

齊呂承緒江夏王寶元刺南徐承緒爲典簽崔慧景舉兵寶元密與相應殺承緒【寶元傳】

梁湯道湣南康王績刺南徐道湣爲典簽暱於王用事府內長史王僧孺每裁抑之【僧孺傳】

文學按宋志王國公三卿師友文學品列第六而隋志載梁官制徐勉爲吏部尙書定爲十八班多者爲貴位不登二品者又爲七班南徐州文學從事列爲七班今條出者一人乃梁時馬樞考其傳未曾出仕邵陵王方引爲學士恐非宋官志所載王公文學疑是隋志所載梁官制位不登二品者耳

梁馬樞陳書本傳字要理邵陵王綸爲南徐州刺史素聞其名引爲學士右﹝缺﹞

唐副使行軍司馬以下

副使按通典唐制大總管乃前代專徵之任自後攺爲節度大使置副使判官以爲寮佐如前代長使以下官然長使司馬是曰官名副使乃爲使職有所攺易合隨府主置大使則有副使又按唐官志刺史領使則置副使諸軍各置使一人五千人以上有副使一人萬人以上有營田副使一人又按唐會要開成二年中書門下奏諸道節度觀察都團練使許奏朝官一人充行軍副使推此則副使乃方鎭參佐之最尊唐志列行軍司馬之下通典列行軍司馬之上通典在前今從通典

唐房武以殿中侍禦史副丹陽軍使吏民思之【韓昌黎文集】

潘孟陽元和初李錡觀察浙西孟陽爲副使主上都畱後【食貨志】

竇庠舊唐書本傳韓臯鎭浙西奏庠爲節度副使殿中侍禦史

李位元和五年薛蘋鎭浙西位轉侍禦史爲都團練副使加著作郎【柳子厚集】

韋齊休擢進士第爲王璠浙西團練副使大和八年卒於潤州【詳見紀異】

五代方訥南唐燕王宏冀任宣潤二州大都督以訥爲浙西營田副使【徐騎省集】

行軍司馬按通典節度使兼都督置行軍司馬一人在副使下申習法令又唐官志掌弼戎政會要開成四年中書門下奏諸道節度觀察使參佐冗長其行軍司馬望勒停省推此則唐不常置故居是職者無考南唐書得一人

五代徐玠楊吳時徐溫出鎭潤升辟玠爲行軍司馬

幕府幕僚按通鑑唐書及文集得幕府幕僚五人抑副使而下參佐之通稱也

唐何士幹通鑑韓滉節度鎭海欲遣使獻綾羅四十檐詣行在士幹爲幕僚請行滉喜曰君能相爲行請今日過江士幹許諾歸別家則家之薪米儲偫已羅門庭矣登舟則資裝器用已充舟中矣下至廁籌滉皆手筆紀列無不周備

李約勉之子通鑑李錡節度鎭海約爲幕僚與轉運判官盧坦屢諫錡不悛皆去之【一事見招隱山】

馮定新舊唐書本傳權徳輿掌貢士擢居上第後於潤州佐薛蘋幕府

杜審權新唐書本傳第進士辟浙西幕府

孟遲嘗在浙西幕府後移淮南幕潤州類集有寄浙西舊僚詩

從事按通典隋開皇十二年諸州司從事爲名者並攺爲參軍唐未嘗再復從事之職今考新舊唐書傳得從事五人始以爲疑及考李紳傳舊唐書云錡辟紳爲從事新唐書則云辟掌書記劉三復傳舊唐書云辟爲從事管記室新唐書則云表爲掌書記而劉禹錫贈三復詩序亦雲從弟三復三爲浙右從事又按會要開成四年中書門下奏諸道節度使參佐自副使至巡官七員觀察使從事在數外又五代南唐郝郎中爲浙西判官徐鉉送以詩云大藩從事本優賢幕府仍當北固前以數處參考則凡曰從事者亦幕府幕僚之異名判官支使掌書記等之總稱爾

唐房孺復先爲淮南節度陳少遊從事少遊卒韓滉節度浙西又辟孺復入幕【房管傳】

杜式方舊唐書本傳爲晉陵尉浙西觀察王緯辟式方爲從事入爲太子通事舍人

鄭亞擢進士第應賢良制科及書判拔萃連中三科李徳裕在翰林亞以文干謁深知之徳裕出鎭浙西辟爲從事久之不調會昌初始入朝爲監察禦史【新舊唐書鄭畋傳】

張中丞忘其名自浙西從事入臺類集有李徳裕贈詩楊發嘗爲潤州從事弟假收嚴因家金陵【舊唐書楊假傳】

判官按通典節度使兼都督及采訪使有判官二人分判倉兵騎冑四曹事與副使行軍司馬通僉又唐官志節度觀察團練防禦使各置判官一人在副使行軍司馬之下節度使兼招討使別置判官一人會要開成四年中書門下奏諸道節度判官以一員爲定

唐裴寬新舊唐書本傳景雲中爲潤州參軍刺史韋銑兼按察使寬受知於銑自參軍引爲按察判官舉拔萃爲河南丞遷長安尉

顧況韓滉節度鎭海況從滉爲判官驟成其磊落大績【驟成其磊落大績○【鈔本無大字】案唐文粹所載皇甫湜顧況集序內此句有大字今據以補入】【文粹皇甫湜顧況集序】

王澹新舊唐書本傳爲浙西鎭海節度判官元和二年李錡以澹爲畱後【事見刺守】錡敗死贈澹給事中【以通鑑參定】

周判官忘其名類集有張籍送浙西周判官詩

李判官忘其名杜牧有寄浙西李判官詩【樊川集】

楊假舊唐書本傳爲浙西觀察判官自浙西入爲監察禦史【以新書楊收傳參定】

顧云乾符間髙駢節度鎭海兼江南行營招討使云以試祕書省校書郎爲行營都招討判官撰隋故司徒陳杲仁廟碑

五代髙越南唐用爲浙西判官就加檢校水部郎中

袁特南唐人自洪州判官爲浙西判官

郝郎中忘其名南唐爲浙西判官徐騎省以詩送之【見集中】

艾筠南唐爲浙西判官後遷江都少尹

支使按通典舊唐書官志並無支使惟新書官志節度觀察使有支使一人次於判官

唐姚南仲新舊唐書本傳韓滉觀察浙西南仲自推官奏授殿中侍禦史內供奉充支使尋召還四遷爲禦史中丞

邢羣牧盧商鎭京口羣牧復以大理評事應府命再爲浙西觀察推官轉支使補闕杜牧薦於禦史中丞孔溫業溫業曰願聞其爲人牧具以羣牧京口事對旬日詔下爲監察禦史【樊川集】

掌書記按通典節度使兼都督掌書記一人掌表奏書檄又唐官志掌朝覲聘問慰薦祀祝之文次於支使

唐李紳新舊唐書本傳元和初登進士第釋褐國子助教不樂輒去東歸金陵節度使李錡愛其才辟掌書記【舊傳云辟爲從事】錡浸不法賓客莫敢言紳數諫不入欲去不許會使者召錡稱疾卽脇使者爲眾奏天子幸得畱錡召紳作疏坐錡前紳陽怖栗至不能爲字下筆輒塗去盡數紙錡怒罵曰何敢爾不憚死邪對曰生未嘗見金革今得死爲幸卽注以刃令易紙復然或言許縱能軍中書紳不足用召縱至操書如所欲卽囚紳獄中將殺紳錡誅乃免或欲以聞紳謝曰本激於義非巿名也乃止久之朝廷嘉之召爲右拾遺

劉三復新舊唐書本傳長慶中李徳裕觀察浙西三復以所業文詣謁徳裕奇其文表爲掌書記【舊傳云辟爲從事管記室】三復長於章奏徳裕三爲浙西凡十年三復皆從之汝州刺史劉禹錫以宗人遇之深重其才嘗爲詩贈三復序曰從弟三復三爲浙右從事往年主公入相薦用登朝中復從公之京口未幾而罷昨以尙書員外郎奉使至潞【未幾而罷昨以尙書員外郎奉使至潞○﹝鈔本無而罷二字﹞案無此二字則文義不順今據全唐詩所載劉禹錫贈從弟三復詩序補入】旋承新命攺轅而東三從公皆在舊地證諸故事敻無其比杜牧亦有送浙西劉三復赴闕詩【以劉禹錫杜牧文集參定】

五代喬輔舜南唐時宋齊邱聞輔舜之名辟置門下每爲文賦詩詠輒加稱賞累遷屯田員外郎從齊邱出藩自洪州掌書記爲浙西掌書記【徐騎省集】

田書記忘其名南唐燕王宏冀移鎭京口徐鉉得浙西郝判官書未及報因寄詩並問方判官消息末云今日京吳建朱邸問君誰共曳長裾【徐騎省集】

推官按唐官志節度觀察團練防禦使各置推官一人並次於判官書記刺史領使亦置推官

唐姚南仲新舊唐書本傳擢制科韓滉表爲推官

邢羣牧王璠觀察浙西羣牧爲幕府吏璠峭重入幕多賢士轉觀察推官【樊川集】

五代李推官忘其名類集有僧齊已寄浙西李推官詩【按李建勛有酬已公見寄詩則李推官乃吳與南唐時人】

顧彥回南唐時自丹徒令爲浙西推官徐鉉嘗有詩贈之云盛府賓僚八十餘閉門髙臥興無如梁王苑裏相逢早潤浦城中得信疏【徐騎省集】

巡官【館驛巡官附】按唐官志節度觀察團練防禦使各有巡官一人在推官之下衙推之上節度使兼度支使別置度支巡官一人而節度使又自有館驛巡官隸於巡官衙推同節度副使之下則是巡官與館驛巡官又自有等級潤得四人內二人爲團練度支巡官二人爲館驛巡官

唐邢羣牧王璠鎭浙西羣牧爲團練巡官京口繁要遊客所聚易生譏議璠行事有不合理言者不入羣牧必能奪之同捨以爲智不以爲顓璠以爲賢不以爲僭公事宴歡羣牧口未言足未至闕若不圓再遷度支巡官【樊川集】

杜顗新舊唐書本傳舉進士授祕書省正字李徳裕奏爲浙西團練使巡官徳裕貴盛賓客無敢忤旨惟顗數諫正及徳裕責袁州言於親吏曹居實曰如杜巡宮愛我之言若門下人盡能出之吾無今日徳裕在袁州顗客居淮南牛僧孺欲辟顗爲吏顗謝曰李公在困未願仕宦僧孺嘆美始顗仕浙西兄牧以詩送【樊川集】

姚頲爲浙西館驛巡官【宰相世系表】

尙愨爲潤州館驛巡官【徐騎省集】

隨軍按通典節度使兼都督置隨軍四人分使出入唐官志巡官之下又有府院法直官要籍逐要親事各一人然後隨軍次之

唐韓滉故人子滉久在二浙所辟僚佐各隨其長無不得人有故人子謁之一無所長滉與之宴竟席未嘗左右視後數日置爲隨軍使監庫門其人終日危坐吏卒無敢妄出入者【通鑑】右自副使至隨軍是爲幕府參佐因節度觀察團練防禦招討等使置嘉定鎭江志卷十六參佐﹝二﹞總目﹝缺﹞

唐別駕長史司馬【司馬○﹝鈔本無此二字﹞案自邢長史以上皆官長史者也自薛訥以下皆官司馬者也若不標此二字則混而不分今從嚴氏說補入】以下

別駕按唐六典通典官志會要武徳元年攺郡丞曰別駕永徽二年攺別駕爲長史【舊紀會要系貞觀二十三年】上元二年諸州復置別駕永隆元年省永淳元年復天寶八年省至徳中復徳宗時省文宗時用宰相韋處厚議復中都督府別駕一人正四品下上州別駕一人從四品下在長史司馬之上掌貳府州之事紀綱眾務通判列曹歲終與長史司馬更入奏計

唐李潔爲潤州別駕【宗室世系表】

司馬貞開元間爲潤州別駕有史記索隱三十卷【藝文志】歸崇敬新舊唐書本傳治禮家學歷潤州別駕未幾有事橋陵建陵召還參掌儀典攺主客員外郎兼史館修撰按新書本傳作別駕舊本傳作長史然舊書禮儀志亦載崇敬爲潤州別駕當是別駕也

長史隋爲郡官唐初無永徽二年攺別駕爲之其後二職並置王府都督府諸州皆有長史一員掌統官僚紀綱職務中都督府長史正五品上州長史從五品上次於別駕

唐姜皎新唐書本傳中宗時爲潤州長史元宗卽位召拜殿中少監

顏元孫先天中爲潤州長史本州島島漢荊王廟碑云舊徳名家鴻才碩學端右一州羽儀當代

髙紹開元七年自長安令左遷潤州長史爲季子碑陰記

邢長史忘其名潤州類集有僧皎然贈潤州長史邢端公詩

司馬敍﹝缺﹞

唐薛訥爲潤州司馬【事見先天荊王廟碑】

李嶠新舊唐書本傳髙宗時爲給事中酷吏來俊臣陷狄仁傑嶠覆其獄列其枉狀忤旨出爲潤州司馬詔入轉鳳閣舍人

劉延嗣文明初爲潤州司馬屬徐敬業作亂率眾攻潤州延嗣與刺史李思文固守不降俄而城陷敬業執延嗣邀之令降辭曰延嗣世蒙國恩當思效命州城不守多負朝廷終不能苟免偸生以累宗族豈以一身之故爲千載之辱今日之事得死爲幸敬業大怒將斬之其黨魏思溫救之獲免囚於江都獄敬業敗錄忠當敍竟以裴炎近親不得敍功遷梓州長史【以新書劉升傳舊書劉得威傳參定】成敬荷爲潤州司馬先天中修本州島島荊王神祠州人孫處元爲撰碑

李元紘新舊唐書本傳爲好畤令遷潤州司馬以辦治得名

令狐滔爲丹陽郡司馬【宰相世系表】

陶司馬忘其名潤州類集有薛據題丹陽陶司馬廳詩王司馬忘其名類集有郎士元送王司馬赴潤州詩

武就爲潤州司馬【宰相世系表】

鄭微爲潤州司馬【白氏長慶集】

云朝霞教坊樂工自左驍衛將軍宣授兼揚州司馬宰臣奏揚府司馬品髙不可授賤工補闕魏謨亦累疏乃攺授朝霞潤州司馬【以新舊唐書魏謨傳及會要參定】

五代陳彥謙通鑑後梁貞明二年楊吳用爲潤州司馬五月徐溫愛升州繁富彥謙勸溫徙鎭海軍治所於升溫從之以彥謙爲鎭海節度判官溫但舉大綱細務悉委彥謙江淮稱治

郡丞隋置贊治後攺爲郡丞唐廢郡丞矣然考文集乃有岑顧二人豈卽別駕長史司馬而文其稱謂乎

唐岑郡丞忘其名潤州類集有岑參送樊夫子歸江寧因寄家兄丹陽郡丞詩

顧況自鎭海判官入佐著作郎眾排爲江南郡丞【唐文粹皇甫湜顧況集序】類集載段安節樂府錄言望江南曲始自李太尉鎭浙西日爲亡妓撰本名謝秋娘後攺曰望江南亦曰夢江南蓋徳裕所謂江南多指京口故熊克類集補遺亦以況爲郡丞正在潤州大率唐人多以潤州爲江南

賓佐唐別駕長史司馬通謂之上佐傳有賓佐類此

唐張褘趙隱鎭浙西辟褘爲賓佐入爲監察禦史【舊唐書張毅夫傳】

通判軍府隋有通守郡各一人唐有別駕通判列曹今考五代有通判軍府之職蓋源流於隋唐也

五代方訥南唐燕王宏冀任宣潤二州大都督訥以浙西營田副使通判軍府六載匪懈庶職交修詔命疊委累遷至金紫光祿大夫俄拜泰州刺史【徐騎省集】

錄事參軍事諸曹參軍晉宋以來本爲府佐非州郡職至隋爲郡官唐因之中都督府一人正七品下上州一人從七品上掌勾稽省曹抄目紏彈部內非違

唐魏晰爲潤州錄事參軍【先天荊王廟碑】

包岋爲潤州錄事參軍【徐騎省集】

司功參軍事上州一人從七品下掌官吏考課

唐李榮爲潤州司功參軍【宰相世系表】

裴侑

李眺並爲潤州司功參軍【先天荊王廟碑】

薛司功忘其名潤州類集與季丹徒宋之問同遊招隱寺之問有詩

韓啟余兪之子愈之侄【韓啟余兪之子愈之侄○【鈔本愈作兪】案韓兪父云卿爲文公之叔兪與文公爲從昆弟而啟余則文公之侄也鈔本誤愈爲兪遂不可通今據新唐書宰相世系表攺正】爲潤州司功參軍【宰相世系表】

司倉參軍事上州一人從七品下掌租調倉庫

唐韓掖爲潤州司倉參軍【宰相世系表】

司戶參軍事上州二人從七品下掌戶籍計帳

唐李信爲潤州司戶參軍【宗室世系表】

盧正容

姚閒

陸峴並爲潤州司戶參軍【宰相世系表】

司兵參軍事上州一人從七品下掌武官選舉

唐沈岌爲潤州司兵參軍【無爲集沈立神道碑】

王瓚爲司兵參軍潤州類集焦山瘞鶴銘後有瓚詩瓚𨿽不知何時人然自稱謫丹陽功曹掾又稱司兵參軍乃唐時官稱京口自天寶稱丹陽則瓚唐人明矣

司法參軍事上州二人從七品下掌律令格式

唐杜佑新舊唐書本傳嘗過潤州刺史韋元甫元甫以故人子待之不加禮他日元甫有疑獄不能決佑時在旁元甫試訊佑佑口對響應爲辯處契要無不盡元甫奇之乃奏爲司法參軍

司士參軍事上州一人從七品下掌河津橋梁

唐盧準爲潤州司士參軍類集從侄綸有詩送之

參軍事中都督府四人從八品上上州四人從八品下掌直侍督守無常職【中都督府錄事參軍事參軍事官稱與上州同余小異如上州曰司功參軍都督府則曰功曹參軍司倉以下類此景雲中潤爲中都督府尋罷故參軍有司功而無功曹餘皆無以曹名之稱】

唐裴寬新舊唐書本傳景雲中爲潤州參軍刺史韋銑自以族望淸華嘗求子壻𨿽門第貴盛聲名籍甚者銑悉以爲不可會休日登樓眺覽見數人於後圃有所瘞藏者銑異之召吏訪求焉吏白曰參軍裴寬居也令與寬俱來銑詰其由寬答曰某嘗自戒義不以苞苴污其家今日有人遺鹿置之而去旣不能自欺因與家僮瘞於後園以全所守不謂太守見之銑嗟異許妻以女歸語妻曰嘗求佳婿今得矣明日幃其族使觀之寬瘠而長銑曰愛其女必以爲賢公侯妻何可以貌求人乎【以太平廣記參定】

薛云童爲潤州參軍【宰相世系表】

李暉爲潤州參軍【宗室世系表】

權少淸徳輿之弟爲潤州參軍類集有徳輿詩序云今年羣從之調試於天官春官者以十數興廉舉秀旣有其人而少淸以明經解巾參南徐州軍事尙書公政成事時鎭安一方幕庭婉婉多我之執爾其敬恭以事長者求爲可知闇然日彰向吾所謂不已之道在此而已路隋新舊唐書本傳舉明經授潤州參軍

知市事中都督府上州皆有市令一人從九品上掌市廛交易通判市事

唐路隋新舊唐書本傳爲潤州參軍李錡欲困辱之使知市事隋怡然坐市中一不介意韋夏卿髙其節辟置東郡幕府聲名日振按隋以參軍知市事可見參軍事無常職也

監渡唐六典諸津令一人李徳裕傳有蒜山渡然潤之渡官無考南唐書得一人

五代馬仁裕本傳楊吳時徐知誥鎭潤州仁裕監蒜山渡首聞朱瑾之亂馳白知誥卽日以州兵渡江定亂知誥得政基於此以功拜左領軍將軍右自別駕至監渡是爲州郡參佐因都督刺史置

知鹽鐵院按潤州自韓滉兼鹽鐵使後王緯李錡髙駢皆兼之故潤州有鹽鐵院按唐會要先爲鹽鐵畱後長慶四年攺爲知院官從鹽鐵使王涯之請也

唐薛諲以侍禦史知浙西鹽鐵院【宰相世系表】右知鹽鐵院因鹽鐵使置【鹽鐵院𨿽在潤州然節度觀察使不兼領鹽鐵則朝廷別除鹽鐵使主之以其不常領與其它參佐不同耳故附於末】

宋參佐宋朝官制沿唐閒有因革開國之初首懲五季藩鎭之患置通判貳軍州之政而判推書記支使錄曹諸職謂之幕職曹官皆隨時增置前代參佐理戎理民之意始合而爲一曰通判軍州府云者軍乃軍政州府乃民事也曰判官推官書記支使必冠以節度觀察團練防禦軍事云者因前代軍幕之稱而臨軍政也況錄事諸曹皆襲前代參軍之稱則於軍政民政豈判然二物乎修軍旅於閒暇之時拊吾民以爲保障之備建官設屬義誠取此若教授職司訓導似專文事鈐轄兵巡以下諸職似專武事然朝廷興崇鄕校課試之外其事甚巨異時孝悌修明忠信培植執干戈以衛社稷者亦有漸摩之效則脈絡所系實相貫通其它倉庾務場管庫岸閘𨿽上下相臨究其源流未有不關於軍民者孟軻氏云抱關擊柝者皆有常職以食於上職無崇卑食焉而怠其事可乎潤舊爲節鎭最占江山之勝承平盛時士大夫多樂於遊宦考諸文集閒見姓名不欲遺之然不能備也條列之於左

通判幹徳元年始置諸州通判大藩或置兩員以京朝官充後大臣出藩多指名奏辟中丞孫抃言通判古監郡之職一州利害全籍論議與近下寮屬不同乞今後不得奏辟通判紹興後潤有南北西三廳今西廳廢久南北廳舊不著名氏慶元丁巳錢仲彪爲北廳壁記自葉玨始嘉定壬申陳謨爲南廳壁記自林仲純始然多有遺逸今得十三人列於首

向約文正範公仲淹知潤日約爲通判後仲淹離潤約知絳州薦約操守堪充淸要任使

江某闕其名通判潤州【李泰伯皇佑續集】

王太博忘其名韓忠獻公琦有和潤倅王太博林畔松詩

黃殿丞忘其名爲潤州倅梅聖兪送以詩中雲南徐別乘簡且閒下馬岸傍呼畫舫

李屯田忘其名爲潤州倅蘇魏公頌送以詩中云蚤伏能名動江左重聞謠詠入朱方

夏侯元紹聖丁丑通判潤州有栽松記在長山白龍王廟

趙億通判潤州後十八年知鎭江府故謝表云十八年之官守故俗猶存【浮溪集】

葛立隆右丞議郎通判鎭江【丹陽集】

曾紆通判鎭江嘗修城西樓爲之記暇日與諸公會其上毛友有詩會淮南漕渠不通泗楚州連數守罷發運使陳亨伯密奏選紆知楚州【浮溪爛柯二集】

陳昱殿中侍禦史師錫之子自大理寺丞出通判鎭江府

韓仲通

葛佑之二人爲通判時程邁知府事【浮溪集】

劉公彥紹興初添差通判鎭江時倉廩空虛軍無見糧交相攘奪大帥劉光世不能禁從容問計公彥曰兵以食爲本無食則死人豈肯束手就死其叛亡固宜因進足食足兵之計光世卽檄公彥權府事調度給足軍民妥安制置使仇愈奏公彥功乞召用一月之閒詔三下光世武人直奏云鎭江大軍屯駐若去通判劉公彥如失劉光世左右手乃止秋除知眞州以上壁記所無

南廳壁記林仲純【紹興乙卯】李杼【右宣義郎紹興十四年】葉挺【朝奉郎】施該【朝請大夫】慕容邦佐【朝請大夫】吳挾之【承議郎】趙善括【朝奉郎】陸謙之【朝奉郎】沈潭【承議郎】陸遊【通直郎乾道元年】毛欽望【朝奉郎】杜易【承議郎】王日勤【奉議郎乾道三年到任】潘好謙【承議郎五年到任】陶之眞【朝散郎六年到任】葉利用【朝散郎八年到任】李宗質【承議郎淳熙元年到任】趙善愖【朝散郎二年到任】髙鳳【朝散郎四年到任】葛郛【朝奉郎七年到任】楊佑【朝奉郎九年到任】羅頌【承議郎十一年到任】趙絳【朝奉郎十三年到任】朱贊【朝散大夫十五年到任】劉宰【朝請大夫紹熙元年到任】李巨【朝請大夫三年到任】麋師孟【朝請大夫五年到任】衛季敏【朝請郎慶元三年到任】沈圻【朝請郎五年到任】趙善諤【朝奉大夫嘉泰元年閒到任】魏衝【朝請郎二年到任】徐文敏【承事郎四年到任】林中【林中○【鈔本此下一段在元志卷十五北廳通判內】案注云未詳何年人嘗建存心堂在潘友文之先則開禧以前人也今考南廳壁記有潘友文注雲開禧三年到任而北廳壁記內無之此必傳寫者之誤今特移至南廳潘友文前下文魏珪條注八年八月至以下鈔本亦誤入元志北廳通判內今亦攺正【珪以嘉定八年至九年七月去正盧憲任教授之時當爲宋志不當爲元志矣況北廳壁記載任一鶚以嘉定九年二月到任若珪是北廳通判則九年二月珪尙未去任一鶚安得已到任乎則珪爲南廳而未爲北廳明矣元志內魏珪朝奉大夫六字與宋志復今刪之】】【未詳何年人嘗建存心堂在潘友文之先則開禧已前人也】潘友文【承議郎開禧三年到任】李煥【承議郎嘉定二年到任】陳謨【宣教郎四年到任六年除權發遣南康軍事】胡綰【奉議郎六年到任】魏珪【朝奉大夫嘉定八年八月至九年三月轉朝散七月判太平州】

北廳壁記葉玨【左朝奉大夫】樓洎【右承議郎】張昌時【右朝奉郎】章汶【右朝奉郎】孟充【右朝議大夫乾道六年】徐峴【朝散郎八年】吳輝【朝散郎淳熙二年】王百朋【承議郎四年】惠舉【承議郎六年】李湛【朝奉郎八年】時康祖【朝請大夫十年】汪鴻舉【朝奉郎十二年】陳杲【朝奉郎十四年】楊坦【朝請郎十六年】施康年【朝散郎紹熙三年】趙善詶【朝奉大夫四年】錢仲彪【朝散大夫慶元元年】李澄【朝散郎三年】張煜【承議郎四年】秦鉌【承議郎五年】葉元汴【朝奉郎嘉泰元年】莫柲【朝奉大夫三年】衛藻【朝奉郎開禧二年】王澣【朝奉郎嘉定元年】吳鎭【朝散郎直祕閣三年】李琪【宣教郎五年六月差知邵武軍】沈炳【朝散大夫六年】任一鶚【朝奉郎九年二月】

西廳壁記武守中【武守中○【鈔本自此條以下至臧辛伯條皆在元志卷十五】案宋元二志皆載南北西三廳通判宋志所載南廳終於魏珪北廳終於任一鶚皆在嘉定九年以前元志所載南廳始於黃士特北廳始於衛闐【其注云未詳何年人嘗建北廳秀野堂記姑載之於首今考下文之史厚祖以嘉定十一年三月至而宋志之任一鶚以嘉定九年二月至則闐之到任當在十年矣】皆在嘉定十年以後然則宋志之西廳必當載臧辛伯以上諸人【臧辛伯注云嘉定四年閏三月至】不得混入元志之內元志之西廳止可載邱壽邁以下諸人【邱壽邁注云嘉定十二年正月至】不得濫收宋志之文矣況通判敍雲南北廳舊不著名氏則西廳舊著名氏可知今將武守中以下移入宋志而補西廳壁記四字於前【鈔本武守中注有此下皆見壁記六字今考南廳自林仲純始北廳自葉玨始其注皆無是六字不應此處獨有今刪】以符上文之例至於敍中又言今西廳廢久者蓋謂西廳之廨久廢【元志公廨通判南廳在譙門外之西北廳在府治之西而西廳則在丹陽館之西注云以舊丹徒驛攺創可見其廨之廢已久矣】非謂西廳之官久廢【自武守中以下從未嘗裁省】不得以爲宋志缺而元志補之也【元志將佐門內計議主管機宜文字等官皆明言補嘉定志之缺若西廳壁記果系補宋志之缺不應反略而不言】】【左奉議郎乾道七年十二月至】趙公廣【奉議郎淳熙三年十二月至】錢之望【宣教郎淳熙五年十月至】趙不刊【朝請郎淳熙六年正月至四月致仕】趙公崇【承議郎淳熙六年九月至】趙彥駿【奉議郎淳熙九年四月至】趙伯琉【朝奉郎淳熙十一年四月至】趙善宣【朝奉郎淳熙十三年六月至】趙希曾【朝散郎淳熙十五年十二月至】戴履【朝散郎紹熙元年四月至】兪烈【朝奉郎紹熙五年七月至慶元二年二月除太學博士】曾棐【朝請郎慶元二年七月至】陳臧孫【承議郎慶元三年五月至】何潤【朝散郎慶元五年五月至】程準【朝奉郎嘉泰元年七月至】胡坦【朝奉郎嘉泰三年八月至】趙彥適【承議郎嘉泰三年十月至】柴國光【朝散郎開禧元年十月至二年十二月差通判常州】楊九鼎【通直郎開禧二年至三年二月除權發遣無爲軍】鄭鎭【奉議郎直祕閣開禧三年七月至九日攺通判建康府】臧辛伯【奉議郎嘉定四年閏三月至】

鈐轄【鈐轄○【鈔本自此以下至壽囦條皆在元志卷十五】

案據敍中所言則鎭江府鈐轄本南宋時增置之官而宋通判以下序中亦曾言及鈐轄則宋志內必有此官明矣今考壽囦以上諸人皆嘉定九年以前至皆當移入宋志而李邦玉以下諸人皆嘉定十年以後至�歸於元志庶不相混至於宋通判以下敍中以學職居鈐轄之前今必用元志之例移鈐轄於通判之後者蓋鈐轄之官階多系武功大夫武翼大夫不但尊於教授抑且重於簽判等官敍中特以教授似專文事鈐轄似專武事故相提並論而以文事列武事之先非謂鈐轄當在教授之後也】會要紹興二十八年守臣楊揆言舊法路分鈐轄一州則有州鈐轄如常秀平江皆有之獨鎭江闕乞添置州鈐轄從之壁記今廢【按浙西路鈐轄駐札平江秋閱則按其事已復歸而潤有州鈐轄則自此始】郭端已【武訓郎】張﹝王已﹞【武功大夫】李覺【武功大夫】趙善全【武翼大夫】張師孟【武徳郎】來處恭【武節大夫】趙善玭【武經郎】崔安世【武翼郎】宋克俊【武功大夫】靳祥【武翼大夫】壽囦【武徳郎嘉定七年三月至】

簽判一員太平興國中置判官一員委諸州於牙校中擇有幹局者爲之諸州節度判官則以贊善大夫十五員充此簽判所由始潤自開寶爲鎭江軍節度實次於畱守判官非防團軍事判官比故舊稱簽書仁廟朝得一人

鄭民彜【鄭民彜○﹝鈔本無此下一段﹞案張氏鑑云至順志卷十六云簽判一員舊有壁記今不存嘉定志於壁記外得一人曰鄭民彜仁宗朝人太尉戩之子簽書鎭江軍節度判官公事見華陽集今本志不載亦佚脫也今考鄭民彜下但云仁宗時人而不加宋字其語气不似元人當是咸淳志引嘉定志也故從張說補鄭民彜以下於此而元志舊有壁記以下則移入附錄之內﹝旣云嘉定志於壁記外得一人則宋志內有壁記明矣今考趙希卭以下皆在嘉定十年之後自當列於元志錢仲虒以上𨿽無年月要當在嘉定九年之前則當爲宋志壁記矣﹞】仁宗時人太尉戩之子簽書鎭江軍節度判官公事【見華陽集】

壁記張端修徐嘉言李處端吳澧耿弅柳績韓莘臾鄒如愚王禹錫錢巽蔡震臧辛伯燕棨葛璨宋叔晞錢仲虒

節度掌書記幹徳二年詔歷兩任有文學者許兩使畱後奏充掌書記潤自唐爲兩使節鎭宜有之久闕

孫立節字介夫爲條例司屬官以議不合引去出爲鎭江軍書記蘇文忠軾時通守錢塘往來常潤間見立節於京口方新法之初監司皆新進少年馭吏如束濕不復以禮遇士大夫而獨敬憚立節曰此抗丞相不肯爲條例司者【東坡後集剛說】

觀察支使太平興國六年詔諸節度州依舊置觀察支使一員書記支使不並置有出身曰書記無出身曰支使在判官之下推官之上潤自唐爲節度宜有之久闕

程珦字伯溫明道先生顥伊川先生頤之父參政文簡公琳之族弟再調潤州觀察支使有侍禁曹元哲者挾權要勢與人爭田州守畏逼囑珦右之珦弗爲撓潤當衝途州事頗劇多賴珦以濟聲聞甚著部使者至無有不論薦者攺大理寺丞【程珦家傳】

節度推官一員宋沿前代之制兩使置判官推官各一人潤自唐爲兩使節鎭故節度觀察皆有推官今得數人

阮逸景佑三年爲鎭江軍節度推官詔令較定舊鐘律作鐘磬律度案之𨿽與古多不合猶推恩而遣之轉鎭安節度掌書記知城父縣【通鑑長編】

孫錫字昌齡部使者及兩制以禦札舉錫自巢縣主簿攺充鎭江軍節度推官【臨川集】

胥彥迪內翰偃之曾孫爲潤州推官【蔡佑雜記】

壁記舊缺陸師賈嘉定七年正月二十日到任

觀察推官一員敍﹝缺﹞

陳郁爲潤州觀察推官【華陽集】

許渤權潤州觀察推官文正範公仲淹舉渤淸心至行不求聞達復通經術長於議論望攺轉京官簽書陜府判官

王覿爲潤州觀察推官召對除司農寺主簿攺祕書省著作佐郎

祝夔崇寧閒爲潤州觀察推官【爛柯集】

劉察推正甫不記其名赴南徐幕江西舉老以詩送云此翁文采自權奇抹過鹽車十萬蹄筆下何多春艸句胸中定有辟塵犀戴公山下竹三徑米老庵前云一溪蓮幕退思湖上客一篇爲我賦新題

壁記舊缺趙希楢嘉定六年九月初十日到任

職官幕掾簽判判官書記推官皆爲幕職官卽幕掾也得二人不言所職當存之

李育字仲蒙爲潤州職官【東坡集】

吳默皇佑己丑張升守潤默爲幕掾修郡治

郡掾政和三年尙書省言州建六曹參軍參軍之稱起於行軍之際恐不當襲有旨參軍攺爲掾今得一人

胡唐老宣和辛丑虞奕守潤唐老爲郡掾

儀兵刑曹政和初自判官至諸曹攺爲士戶儀兵刑工曹掾建炎初始復舊制今得儀兵刑曹共四人

陳桷靖康閒爲鎭江府司儀曹事

陶旊政和初爲潤州司兵曹事攺宣義郎時卿寺丞掾號美官寒士得之尢難當路有知旊者欲以此畱旊旊度食貧畱京師非便求金壇令以歸其不汲汲於進取如此【浮溪集】

蔡佑肇之子政和末爲鎭江府司兵曹事

陳晁師錫之侄宣和閒爲鎭江府司刑曹事

錄事參軍一員宋諸府爲司錄諸州爲錄事干興元年令諸州盡置熙寧三年詔差職官知縣及奏舉縣令人充政和爲司錄建炎復舊掌州院庶務糾諸曹稽違

趙師陟爲潤州錄事參軍兄師旦知康州與儂智髙戰死師陟護喪歸事聞以師陟爲大理寺丞簽書泰州軍事判官【臨川集】

司理參軍一員五代諸州有馬步獄以牙校充謂之馬步院開寶六年詔攺爲司寇院以士人爲參軍後攺爲司理選在任淸白能推獄者爲之端拱淳化以來皆上躬自揀擇

虞太微爲潤州司理參軍【臨川集】壁記禮部侍郎李直土文曰典獄之義呂刑一篇訓暢深矣然其要曰兩造具備師聽五辭又曰明淸於單辭又曰非佞折獄惟良折獄罔非在中夫兩造不備單辭獨聽世之折獄者皆知其不可而或爲之自非佞者巧於迎伺傾側而成其姦則誰忍昧冒出此故古之哲王明謹用刑必以付之端良之人故能盡其心而卽天論然後一成不變可無憾也寒朗理楚獄不憚觸顯宗盛怒身犯不測之誅卒伸四侯與千人之冤非良而不佞者能之歟噫人心無常古訓莫式冤濫始不勝其繁鬼責人非幽顯一理獨無懼於心乎蔡確治獄專以深文排陷善人致位丞輔崔臺符楊汲亦以鍛煉傅會旋踐通顯然醜聲姦迹流於策牘所得幾何所喪洪矣是皆惑於近而昧其遠者也可不戒哉京口郡理掾季君淇於所居官立石刻來者氏名歲月自其身始君論讞守正不肯揣長官意爲輕重予奪可謂能守其職矣𨿽君所職者特一郡之事耳然獄無小大自是而充之豈有異哉故予舉其大者所以期君於遠也君欲得餘一言用輒書以廣其敬忌之心焉

季淇爲潤州司理參軍始立壁記

司戶參軍一員掌戶籍賦稅倉庫受納

劉正固爲潤州司戶參軍【王黃州集】

司法參軍一員掌議法斷刑【以下缺】

學職【學職○﹝鈔本此下一段在下卷金壇縣令之後﹞案元志之學職在參佐之外而宋志之學職則在參佐之內故宋通判以下敍中有教授職司訓導之語然則學職一門不得列於宰貳之後矣必知當列於司法參軍之後都倉兼糴納之前者以參軍以上皆理民事其職視教授爲繁都倉以下皆系雜流其職視教授爲賤故也﹝元志參軍等官在參佐類倉庫等官在司屬類﹞】潤學始於太平興國八年景佑三年有旨立學寶元己卯文正範公仲淹爲守聘江南處士李覯使講說以教養其州之子弟此時𨿽未建官然設教於潤當自李始繼李之後得數人壁記所闕

李覯字泰伯盱江人有文藳十二卷祖無擇爲之序又有皇佑續集八卷常語上中下三卷周禮致太平論十卷後集六卷後授將仕郎試太學助教

曾旼熙寧閒以名儒分教京口顯學魏憲家居平江年十二提書詣旼就弟子列旼知其非近器勵使遊太學【丹陽集魏憲墓志】

毛友崇寧初爲潤州教授不數年閒致身侍從後十七年來守潤【爛柯集】

董鑄字睎淵政和五年辟廱髙第解褐宣和九年爲鎭江教授京口雅多士鑄不嗇其有樂以告人故方數千里士勸趨之顯學毛友不妄許可待以上介論薦諸朝【浮溪集】

董弅字令升宣和閒爲鎭江教授

壁記慶元庚申陳徳一立馬閎兪篪鄒全嗣吳武陵王俊彥談宓曹岠虞仲珤胡元質戴幾先秦淵葛掞熊克沈必豫陳伯廣楊大灋徐端卿王極趙默周莘譚良顯黃誾費塤陳徳一袁孚許溪楊邁李勛盧憲【從政郎嘉定六年閒三月至】【盧憲【從政郎嘉定六年間三月至】○【鈔本從政郎以下在元志卷十七】案宋志旣有憲名則元志必不復見顯系傳寫之訛今於元志內刪去盧憲二字而移其注於此【鈔本下文有徐侔徳方符何渷邵夢龍婁體仁羅闓六人皆復見於元志而到任年月又在盧憲後蓋誤衍也今刪】】

都倉兼糴納一員敍﹝缺﹞曾旼元丰閒以秀州軍事推官監潤州糴納倉軍事推官今從事郎也太守許遵令旼采諸家文集始自東漢終於南唐歌詩賦贊五百餘篇釐爲十卷名曰潤州類集

織羅務潤以土貢故有之【詳見公廨類庫務】【詳見公廨類庫務○【鈔本公廨作官寺】案宋元志俱有公廨門而無官寺門【元志內言詳見公廨門者數處未有言詳見官寺門者】此處之織羅務又實在卷十二公廨門內【庫亦在公廨門內故連言之】今特攺正】

蘇攜丞相頌之子監潤州織羅務會課攺宣徳郎

都酒務一員敍﹝缺﹞陳某闕其名王安禮知潤州器其材表監都酒務與參謀議榷酤課羨【詳見酒課及陵墓】

將佐【將佐○【鈔本無此二字】案元志內參佐與將佐判然爲二此志下文云右都頭兵馬使以下是爲將佐【鈔本在都頭翟行約條後今案以下二字所包者廣不但兵馬使在其中卽押衙大將亦在其中故移至大將陳佑條後】則將佐亦另爲一門非與參佐合而爲一此二字之子目必不可不補矣】敍﹝缺﹞

唐都頭以下

都頭【都頭○【鈔本此下一段在下卷宰貳之末】案都頭乃將佐中最尊之官若不列於都知兵馬使之前而列於宰貳之後則與右都頭兵馬使以下之語不相應矣【上文唐都頭以下五字鈔本脫去今據參佐門內唐別駕長史司馬以下之例補列於此下文宋都統制以下亦仿此例】】按唐會要都知兵馬使之上有都虞候而都頭無聞惟唐孔緯傳載李順節以天武都頭領浙西節度又通鑑耀徳都頭李鋋爲鎭海節度推此則都頭之職乃將軍之尊稱

唐翟行約通鑑咸通中杜審權節度鎭海行約爲都頭龐勛之亂審權遣行約將兵救泗州賊逆擊於淮南圍之城中兵少不能救行約及士卒盡死

都知兵馬使唐官志元帥都統條下有前軍中軍後軍兵馬使會要元和四年中書門下奏應諸道軍將官至常侍大夫職兼都知兵馬使都押衙功績顯著本道無官職可獎者卽任薦送是兵馬使之上又自有都知兵馬使也

唐張潾髙駢節度鎭海潾爲大將駢令潾分道擊黃巢屢破之降其驍帥秦彥畢師鐸李罕之許勍等巢賊遂趨廣南後駢以潾爲都知兵馬使【以舊唐書僖宗紀新舊唐書髙駢傳通鑑參定】

張子良

李奉仙

田少卿元和二年爲浙西鎭海軍兵馬使節度李錡反以宣州富饒有並吞意遣子良奉仙少卿將兵三千襲之三將夙有向順志知錡必敗與牙將裴行立同謀討之召諭士卒曰僕射反逆欲使吾輩遠取宣城何爲隨之族滅豈若棄逆效順轉禍爲福乎部眾大悅回戈趣城錡大驚曰何人邪曰張中丞也錡怒甚子良等以監軍命曉諭城中逆順且呼錡束身還朝左右以幕縋而出之送京師帝禦興安門問罪先是春三月彩虹入子良宅【語見祥異】及子良圍城錡就擒擢子良檢校工部尙書左金吾將軍尋拜方鎭封南陽郡王賜名奉國田少卿檢校左散騎常侍左羽林將軍代國公李奉仙檢校右常侍右羽林將軍邠國公【以新舊唐書李錡傳舊書憲宗紀通鑑太平廣記參定】

押衙唐會要其職與兵馬使相次李景遜在浙西有左都押衙迕景遜意景遜杖之是押衙之上又自有都押衙

唐趙翼通鑑咸通中杜審權節度鎭海翼爲押衙龐勛之亂審權遣翼將甲士救泗州【詳見刺守】

大將【衙將裨將附】將校之職唐通典官志並不登載官志惟載上中下鎭將會要通鑑云自艱難以來天下有軍節將之權尢重遂於所管諸郡別置鎭兵大將主之干擾郡政或爲姦盜元和十四年宰臣因烏重嗣之請始奏罷詔諸道節度都團練都防禦經略等使所管諸郡兵馬並令刺史領之又會要開成三年敕今後諸道節度團練防禦等使不得更奏大將充巡內上佐官推此則節鎭寵任軍將爲上佐易驕難制其後至於差撥將校便爲支郡刺史如錢鏐楊行密之徒肆無忌憚矣今考潤州將校多有忠勇立功之人亦有敢爲叛逆者並列於左所以示來世當防微杜漸也

唐王棲曜

李長榮

柏良器韓滉節度鎭海三人爲裨將李希烈陷汴州滉令將勁卒萬人討賊解寧陵之圍【詳見兵防】貞元三年棲曜長榮等已爲浙西大將上以諸道大將有功勞者將擢掌禁兵增左右龍武軍將軍各一員以棲曜長榮等充之【以新舊唐書韓滉棲曜良器傳會要參定】

趙琦元和二年李錡節度鎭海琦爲大將錡反殺畱後王澹監軍使聞亂遣琦出慰止又臠食之錡死贈琦和州刺史【以新舊唐書李錡傳通鑑參定】

裴行立元和二年爲浙西鎭海軍衙將節度使李錡之甥也錡反行立思向順悉知錡之密謀與張子良等約還兵執錡其謀多決於行立及三將回戈趍城行立舉火皷噪應於內引兵趍衙門錡大驚曰門外兵何人左右曰裴侍禦也錡拊膺曰行立亦叛吾邪吾何望矣跣足逃女樓下親將李鈞引挽彊三百趨出庭格鬭行立兵貫出其中斬鈞傳首城下錡聞之舉族慟哭錡死擢行立泌州刺史【以李錡傳通鑑參定行立本傳作泌州刺史】

王國淸通鑑長慶二年爲浙西大將作亂觀察使竇易直討擒之伏誅並殺其黨二百餘人

淩茂正

王克容並爲浙西衙將通鑑咸通中賊裘甫亂浙東觀察使鄭祇徳求救於浙西【語見雜錄武事】王式代祇徳使茂正率同宣歙將白琮等解象山之圍又命克容將水軍巡海澨遇賊將劉簡於寧海東賊棄船走

張潾

梁纘乾符閒髙駢節度鎭海潾纘爲大將駢使潾纘分兵討賊累捷降其首領數十人賊南趨嶺表【新舊唐書髙駢傳】

張郁通鑑光啟二年正月鎭海牙將張郁作亂攻陷常州六月節度使周寶遣牙將丁從實襲常州逐郁奔海陵寶遂以從實爲常州刺史

劉浩爲潤州衙將光啟三年二月帥其黨作亂攻府捨殺僚佐十二月錢鏐命阮結克潤州浩亡不知所在【詳見刺守】

吳秦師權

陳佑通鑑後梁貞明二年皆爲潤州大將秋七月衙將周郊作亂入府殺師權佑討斬之右都頭兵馬使以下是爲將佐因鎭海軍置

宋都統制以下

敍

都統制【都統制○﹝鈔本此下一頁余在元志卷十七﹞案都統制之官設於紹興十一年終南宋之世未嘗或廢故馮榯以上到任在嘉定九年以前者宋志之所載也劉琸以下到任在嘉定十年以後者元志之所續也今移其前半於宋志庶宋之將佐不致全缺﹝都統制之下尙有計議等官然元志旣言其爲嘉定志所無則不得移至此處矣﹞】紹興十一年南北修好緣邊諸軍始置都統制領之其在京口者曰鎭江府駐札禦前諸軍都統制舊都統司廳有壁記前記眞州守鄱陽左昌時文續記司業袁燮文今不存解元【鎭江軍承宣使】王勝【昭化軍承宣使主管侍衛馬軍號王黑龍紹興中鎭江籍民丁以警夜人苦暴露而盜不息勝以諸軍部分伺察於是姦偸屏迹居人安堵時戶部侍郎蔣璨爲書此事】劉寶【武泰軍承宣使主管侍衛馬軍紹興三十年言補置制勝軍三十一年以軍律不嚴責散官安置張子蓋後仍兼淮東招撫使再至】劉錡成閔【慶遠軍節度使主管侍衛馬軍京西河北等路制置招討使召拜太尉爲殿師王友直後再至】張子蓋【安徳軍爲節度使紹興三十二年解海州圍】郭振【奉國軍承宣使主管侍衛步軍】戚方【寧武軍承宣使主管侍衛步軍】王友直【宜州觀察使召爲步帥】李川【武功大夫果州團練使主管侍衛步軍司公事干道九年三月至】郭棣【武功大夫榮州刺史主管侍衛步軍司公事淳熙二年正月至】李思齊【武功大夫英州刺史金州副都統制淳熙六年二月至】雷世方【武夷大夫池州副都統制淳熙八年七月至】翟方道【訓武郎侍衛步軍都虞候兼權侍衛馬軍司職事淳熙十一年閏十一月至】張詔【武經大夫池州都統制淳熙十三年三月至】劉超【武經郎帶禦器械淳熙十四年八月差充鎭江副都統十五年四月至】閻世雄【武節大夫鄂州江陵軍副都統制就任攺鎭江都統制淳熙十六年九月至】王瑛【武功大夫侍衛步軍都虞候兼權侍衛馬軍司職事慶元六年十月至】李爽【武徳郎江州都統制嘉泰三年三月至】李郁【武夷大夫忠州刺史侍衛步軍司都虞候權侍衛馬軍司職事嘉泰四年四月至】李奕【武徳郎鄂州江陵府副都統制開禧元年四月攺爲鎭江都統制五月至】郭倪【金州觀察使殿前副都指揮使攺除鎭江都統制兼知揚州淮東安撫開禧元年八月至】畢再遇【忠州團練使右驍衛將軍鎭江副都統制開禧三年正月至揚州置司兼知揚州】彭輅【忠州刺史主管侍衛步軍司公事兼權侍衛馬軍司職事除鎭江都統制開禧四年正月至】盧彥【武修郎嘉定四年轉武翼郎差充鎭江副都統制揚州屯駐兼權都統制職事】劉元鼎【武徳大夫吉州刺史江州副都統制攺除鎭江都統制嘉定五年六月至】馮榯【武功大夫開州刺史主管侍衛馬軍司公事攺除鎭江都統制嘉定七年十月至】右都統制﹝缺﹞嘉定鎭江志卷十七總目﹝缺﹞【宰貳○﹝鈔本無此二字﹞案元志內宰貳與參佐分爲二門此志宋通判以下敍中亦但言參佐不言宰貳則此卷之首必當補此二字無疑】宰貳敍﹝缺﹞

丹徒縣令﹝丞佐附﹞【丹徒縣令﹝丞佐附﹞○﹝鈔本此下二頁余在元志卷十六﹞案鈔本宋志內本無丹徒縣今必移元志之前半爲宋志者其證蓋有四焉丹徒丹陽金壇三縣皆屬於鎭江府而丹徒獨爲附郭之邑今丹陽金壇之令丞簿尉皆載於此志之中而丹徒獨缺斷無外縣尙能采訪而本城反遺之理且丹陽縣令終於吳符﹝注云嘉定六年到﹞金壇縣令終於王槪﹝注云嘉定八年十二月到任﹞皆與盧憲同時而丹徒縣令內之莫煥﹝注云嘉定八年十一月十九日到﹞亦與盧憲同時然則陸肅以下莫煥以上俱是宋志而非元志矣此一證也張氏鑑論元志宋太守條云所記宋太守通判皆踵嘉定志作已見彼志者不重出今按張氏之說最爲精確太守通判旣不與宋志重復則縣令亦必不與宋志重復矣夫元志所載丹陽縣令始於朱天錫﹝注云嘉定九年至不言何月今考盧憲之去任在是年七月則天錫之到任必在七月以後矣﹞金壇縣令始於厲思明﹝注云嘉定十二年至﹞皆在盧憲以後而丹徒縣令內之倪祖義﹝注云嘉定十一年十二月三日至﹞亦在盧憲以後然則倪祖義以下始爲元志而莫煥以上皆非元志矣此二證也元志之例惟姓名是大字其官階年月無不小字而丹徒縣令一段除壁記外其餘皆是大字實與元志之例不同而與宋志之例相合王宏道傳注云宰相世系表王紀傳注云見徐騎省集侯道濟傳注云見伊川先生集虞丹徒季丹徒溫丹徒等傳皆引詩文爲證陸肅及徐摛傳後又有按語其例皆宋志宰貳門所有而元志宰貳門所無則非元志明矣此三證也下文丹陽金壇二縣令下皆注云丞佐附此處丹徒縣令下亦然故唐項斯爲丹徒尉卽列於唐丹徒令後宋陸安民爲丹徒丞王深陳沂爲丹徒簿葉夢得爲丹徒尉卽列於宋丹徒令之後皆宋志之例若是元志則丞佐等各爲一門不得附於縣令後矣金壇縣令壁記前云今宰政壁記自咸平段備始其姓名比二邑爲詳者云云所謂二邑卽指丹徒丹陽而言據此則宋志本有丹徒壁記無疑若壁記歸於元志則是語爲無著矣此四證也有此四證則鈔本爲傳寫者之誤固顯然矣】

漢陸肅歷丹徒令按唐宰相世系表肅之父名稠稠之弟名逢逢之孫名穰猶爲漢海鹽縣令於肅爲侄行則知肅爲東漢人也

宋賈淵齊書本傳自太學博士出爲丹徒令升明中蕭道成刺南徐嘉淵世學取爲驃騎參軍

齊沈巑之爲丹徒令以廉自守不事左右浸潤日至遂鎖系尙方嘆曰一見天子足矣上召問之巑之曰臣坐淸所以獲罪上曰淸何以獲罪曰無以奉要人上曰要人爲誰巑之以手板四面指曰此赤衣諸賢皆是上知其無罪復除丹徒令入縣界吏候之謂曰我今重來當以人肝代米不然淸名不立

梁虞丹徒忘其名潤州類集有何遜答虞丹徒歌

徐摛本傳晉安王移鎭京口摛隨府轉帶郯令按宋齊志郯縣僑治丹徒

唐王宏道歷丹徒令【宰相世系表】

季丹徒忘其名類集宋之問有酬季丹徒見贈詩

溫丹徒忘其名類集皇甫冉與之同登萬歲樓有詩

彭彥規太和中爲丹徒令建云騰廟

項斯會昌中擢進士第爲丹徒尉楊敬之愛斯爲詩所至稱之詩云平生不會藏人善到處逢人說項斯

五代段明府忘其名南唐用爲丹徒令類集有李建勛有贈丹徒段明府二詩

顧彥回南唐時爲丹徒令

宋王紀太平興國五年曆丹徒令【見徐騎省集】

李韶長編太平興國八年以殿中丞知丹徒縣

陳之奇字虞卿慶曆閒爲丹徒令其爲政主於愛而民亦愛之故相王岐公珪志其墓

王國爲丹徒令【王國爲丹徒令○﹝鈔本無國字﹞案乾隆鎭江府誌嘉慶丹徒縣誌所載丹徒縣令宋王紀李紹陳知奇之後皆有王國與此志次第正同今據以補入】攺著作佐郎

丹徒黃令忘其名官滿歸王莊定存相遇於泗上以詩別之

侯道濟明道先生程顥伊川先生程頤之外祖以儒學中科第爲丹徒縣令【見伊川先生集】

陳安止元佑四年爲丹徒令

陸安民爲丹徒丞嘗詠江際沙田有愛民之意類集有陸仲髙送行詩

王深熙寧閒丹徒主簿有文行南丰先生銘其父墓

陳沂禦史裏行洙之弟殿中侍禦史師錫之叔丹徒主簿

葉夢得崇寧閒丹徒尉有所賦詩詞在石林集中宰政舊無壁記前志自蘇行衝始蘇行衝【右宣教郎紹興元年到】錢覺【右奉議郎紹興三年到】向渡【右奉議郎紹興九年到】劉覺民【右通直郎紹興十二年到】柳材【右宣教郎紹興十三年到】趙學老【右通直郎紹興十六年到】竇公邁【右承議郎紹興十八年到】郭堂老【右承議郎紹興二十一年到】魏之基【右宣教郎紹興二十四年到】歐陽並【右通直郎紹興二十七年到】徐宅【右承議郎紹興三十一年到】呂廣【右通直郎隆興二年到】謝傑【右宣義郎乾道二年到】韓元老【右宣教郎乾道五年到】何健【右宣教郎乾道九年到】周珝【宣教郎淳熙二年到】髙畯【宣教郎淳熙四年到】孟致康【宣教郎淳熙七年到】蔡戩【通直郎淳熙十年到】田橡【朝散郎淳熙十四年到】仲慶遠【宣教郎紹興元年到】髙得居【承議郎紹興四年到】張思忠【承議郎慶元二年閒到】李時升【奉議郎慶元四年到】王若水【宣教郎慶元六年到】史宜之【奉議郎嘉泰二年到】彊向【奉議郎泰四年】林昌【通直郎開禧三年到】趙善漣【奉議郎嘉定三年到】髙惟月【奉議郎嘉定五年到】莫煥【通直郎嘉定八年十一月十九日到】

丹陽縣令﹝丞佐附﹞

宋到撝齊書本傳試守延陵令非所樂去官

齊戴景度世祖建元元年延陵令上季子廟湧井事【見齊志祥瑞】

梁褚澐本傳先曲阿令又延陵令

劉之遴本傳延陵令

王僧恕延陵令撰季子廟碑文

唐邁之延陵令有集十一卷【未詳何時人見隋經籍志注姑附於此】

唐師賢延陵令有集十五卷【未詳何時人見隋經籍志注亦姑附於此】

唐杜羔延陵令【見宰相世系表】

沈琰吳興人開元十年延陵令與長史髙紹同謁季子廟【見季子碑陰記】

李令從永泰元年延陵令刺史韋損開練湖李華作頌載其能如韋公之愛人

邵摯類集有劉長卿送摯赴延陵令詩

盧少卿延陵令忘其名類集有李頎送盧少卿赴延陵詩

李延陵忘其名類集有劉長卿同遊紫陽觀至華陽洞詩

延陵張宰忘其名類集有陸龜蒙贈詩

鍾重漸試大理司直兼延陵令類集有重漸題季子廟詩曾旼疑其南唐人

李韶延陵丞【見宰相世系表】

韋少府尉延陵忘其名附見於此宋朝仍唐爲延陵縣非古延陵也古延陵今常之晉陵是已熙寧五年廢縣爲鎭隸丹陽析其地屬三縣後百餘年鎭官周松年得縣令壁記於土中其序文治平四年縣令掌文紀撰附於左劉贇【淳化元年至】張徳方【至道元年】王在和【咸平二年】王繼明【咸平五年】鄭思齊【景徳二年】姜固【祥符元年】黃宗望【祥符三年】崔思齊【祥符六年】方仲弓【祥符九年】管昭文【天禧四年】樂成像【幹興元年】吳紀【天聖二年】楊儀【天聖三年】裴諒【天聖六年】鄭崇【天聖九年】張文震【景佑四年】趙永【景佑四年】衛登【寶元二年】孫佐【康定二年】孟應之【慶曆二年】王琮【慶曆五年】陳銳【皇佑元年】牛自誠【皇佑四年】王頤【至和元年】王夷直【嘉佑二年】秦道【嘉佑五年】髙大明【嘉佑八年】掌文紀【治平三年】

吳顧雍弱冠自合肥長轉曲阿有治迹

吾粲【吾粲○﹝鈔本吾作吳﹞案三國誌吳人有吾粲而無吳粲傳寫者因吾爲罕有之姓遂攺吾爲吳而上文顧雍上復脫去吳字文義遂不可通﹝張氏鑑謂當作吳吾粲說亦可通然上文尙有顧雍則吳字當在顧雍之上不當在吾粲之上矣﹞今皆攺正﹝顧雍傳云弱冠自合肥長轉曲阿有治迹鈔本脫冠字今亦據三國誌補入﹞】本傳字孔休孫河爲將軍得自選長吏表粲爲曲阿丞遷長史治有名迹

孫助河之子爲曲阿長【見孫桓傳注】

宋孔曲阿忘其名類集有謝惠連與孔曲阿別詩

齊周洽汝南人曲阿令廉約無私卒於都水使者無以殯吏人爲買棺器武帝聞而罪之曰洽累歷名邑而居處不理遂坐無車宅死令吏衣棺之此宜罪貶無論褒卹乃敕不給贈賻【見傅琰傳】

邱仲孚梁書本傳曲阿令仲孚以拒王敬則功遷山陰令【詳見攻守形勢】

梁褚澐本傳爲曲阿令淸謹可紀

臧仲博曲阿令【見臧質傳後】

江子一本傳曲阿令著美績

司馬壽曲阿令【見司馬筠傳】

胡潁陳書本傳曲阿令尋領馬軍

陳擬本傳陳霸先鎭朱方擬除步兵校尉曲阿令

周宏貞本傳曲阿令

唐尹元貞本傳文明元年曲阿令徐敬業攻陷潤州元貞率兵赴援及戰敗被擒敬業臨以白刃脇令附已元貞詞色慷慨竟不屈尋遇害敬業平贈潤州刺史謚曰壯

柳尙素曲阿令【見柳子厚文集】

韓暈丹陽令【見宰相世系表】

杜孟寅永泰元年丹陽令刺史韋損開練湖李華作練塘頌載其能秉韋公之淸白

王瓊貞元初丹陽令三年調集皆黜落甚惋憤乃賚百千詣茅山道士葉虛中求奏章以問吉凶虛中年九十餘彊爲奏之其章隨香煙飛上縹緲不見食頃復墜地有朱書其末云受金百兩折祿三年枉殺二人死後處分後一歲瓊暴終

孔絢丹陽令

李明府忘其名劉延史有題丹陽李明府後亭三詩【類集】包章丹陽令

陸謀丹陽丞【見宰相世系表】

韋廣宗丹陽丞【同上】

啖助本傳淹該經術天寶末丹陽主簿秩滿屏居

李紘曲阿尉

李素臣曲阿尉

鄭倫丹陽尉【並宰相世系表】

趙少府丹陽尉忘其名給事中治親弟之子類集盧綸有送丹陽趙少府詩

丁少府忘其名歸余杭覲省權徳輿以序送之云丁氏子用文誼緣飾吏道尉丹陽三年嘉聞籍甚罷去之日以彩衣歸田廬邑中諸生愴離燕之不足俾予序羣言以爲貺

樊潛唐末以射策髙等補丹陽尉課考爲優【見徐騎省集】

五代呂延禎南唐時知丹陽縣鎭事兼點檢館驛迎送公事重開練湖有奏狀又作銘序

郭道規南唐時丹陽令稱疾辭官

吳淑以髙第補丹陽尉

宋王令忘其名京口集有丹陽王令卽事詩

許元知丹陽縣有練湖決水一寸爲漕渠一尺故法盜決湖者罪比殺人會歲大旱元請借湖水漑民田不得報決之州守遣吏按問元曰便民罪令可也竟不能詰由是漑民田萬餘頃歲乃大丰

蘇京紹聖中宰丹陽壽堂京所立也

張蒙丹陽令葛勝仲有詩贈之【見京口集】

蘇攜丹陽丞會令缺行令事陳力二年如實爲令者丹陽當東南舟車之衝異時髙麗入貢吏並緣掊取方數百里騷然攜爲區處使者𨿽至而民不知歲饑賑濟攜乞米於有司有司難之請至再三必得米則朝夕臨視惟恐不均𨿽鄰邑歸者亦受而不辭全活千萬計

夏竦以父承皓死事授丹陽主簿上書乞應制舉旣中擢光祿寺丞通判臺州

王致堯元丰初尉丹陽爲丹陽縣學記

虞元佐丹陽尉郡人蘇師徳仁仲有贈詩【見京口集】宰政舊無壁記前志始於趙公達今本縣題名自政和閒姚鵬始姚鵬【承議郎政和八年到】劉僑【從政郎宣和四年到】趙公達【建炎元年到】崔世雍【建炎三年到】陳彥忠【建炎四年到】李唐【紹興元年到】朱郁【紹興二年到】沈詠【紹興三年到】王絳【紹興五年到】章復【紹興七年到】吳芑【紹興十年到】劉長民【紹興十三年到】時檄【紹興十五年到】蘇忠規【紹興十八年到】陶之眞【紹興二十六年到】毛兟【紹興二十五年到】梅時【紹興二十六年到】韓贄冑【紹興二十九年到】胡傑【紹興三十年到】燕世弼【隆興二年到】施廣成【乾道三年到】陳玠【乾道五年到】李漳【乾道七年到】徐安國【乾道八年到】孫泰輔【淳熙二年到】李應【淳熙四年到】張用之【淳熙五年到】韋潛心【淳熙七年到】曹畋【淳熙八年到】章樾【淳熙十一年到】陳環中【淳熙十四年到】髙棟【淳熙十六年到】王括【紹興三年到】趙師傃【慶元元年到】張再興【慶元四年到】施濟【慶元四年到】朱處大【嘉泰二年到】陳廉【嘉泰三年到】孫文達【嘉泰四年到】李百壽【開禧二年到】徐文度【嘉定二年到】吳符【從政郎嘉定六年到】

金壇縣令﹝丞佐附﹞

唐岑羲金壇令頗有治績以文吏著名宰相語本道巡察禦史曰毋遺江東三岑乃薦羲爲汜水令

武平一本傳中宗時嘗因詩頌規誡元宗立貶蘇州參軍徙金壇令被責而名不衰

劉彥回開元中自侍禦史左遷金壇令彥回以直貶終守淸節琴樽自娛吏民畏愛之

徐有鄰金壇令【見宰相世系表】

武譚金壇令【見宰相世系表】

李晤金壇令【見宗室世系表】胡玘永泰元年金壇令刺史韋損開練湖李華作頌載其能稟韋公之成規

姚合武功人金壇令築武功臺於金壇縣衙西池中有石記

樊諭金壇令【見徐騎省集】

王甲開元末金壇丞【見太平廣記】

蕭穎士金壇尉將赴金壇有詩別二補闕三拾遺【見文粹】

韋泛大歷初金壇尉【見太平廣記】

宋吳中復字仲庶金壇令景佑中擢第時上錫羣進士詩其卒章有淸修之訓中復建亭取以爲名士大夫咸詠歌之姚辟以書抵王存曰子熟吳君治不可以嘿存因爲詩云

曾長官元丰閒金壇令奏請乞開夾薴千瀆以興水利降旨委江東及兩浙兩路監司相度按東坡集不言其名考金壇縣記止云慶曆中有曾旦爲宰慶曆去元丰甫三十餘年豈縣記逸之耶

李坦長編崇寧三年以將仕郎爲金壇主簿特遷承務郎

曾憓金壇主簿【見浮溪集】

江寓金壇尉位𨿽卑有愛民之心【見苕溪集】今宰政壁記自咸平初段備始其姓名比二邑爲詳者有許徳之裒於大觀趙沔纂於建炎周茂刊於紹興也段備【咸平元年到】任宗諤【咸平五年到】邱士衡【祥符元年到】髙浹【天禧元年到】陶實【天禧五年到】施牧【天聖元年到】王用賓【天聖四年到】趙時【天聖八年到】李昭壽【明道元年到】孫覬【景佑二年到】孫琬【康定元年到】李元【康定二年到】吳中復【慶曆二年到】曾旦【慶曆七年到】孟滋【皇佑二年到】畢之翰【皇佑四年到】林昌符【嘉佑元年到】向宗旦【嘉佑四年到】呂全【嘉佑六年到】李越【治平元年到】李湜【熙寧二年到】汪轂【熙寧四年到】沈元【熙寧五年到】林景行【熙寧六年到】牟槪【元丰二年到】吳彥【元丰三年到】葉唐稷【元丰六年到】李鎭【元佑二年到】項傳【元佑五年到】上官合【紹聖元年到】瑱瓛【紹聖四年到】江汝言【建中靖國元年到】李元升【崇寧二年到】虞龔明【崇寧四年到】許徳之【大觀二年到】周方將【政和元年到】虞遠【政和四年到】向汲【政和六年到宣和四年再到】陶旊【政和八年到】林極【宣和三年到】周元亨【宣和五年到任】錢詡【靖康元年到任】楊徳載【建炎二年到任】趙沔【建炎三年到任】胡思忠【紹興二年以賊變迎敵遇害贈三官與一子恩澤】周茂【紹興二年到任】朱琰【紹興四年到任】張璫【紹興七年到任】沈松年【紹興十年到任】吳仁【紹興十一年到任】孫衛【紹興十二年到任】趙鏗【紹興十四年到任】莊王壽【紹興十五年到任】趙公稱【紹興十七年到任】魏彥機【紹興二十年到任】蘇奕世【紹興二十一年到任】宋大年【紹興二十四年到任】胡紹【紹興二十七年到任】尢著【紹興二十八年到任】潘文禮【紹興三十一年到任】胡當可【紹興三十二年到任】趙塤【乾道元年到任】倪穆【乾道三年到任】張用成【乾道五年到任】朱呆【乾道八年到任】蔣楩【淳熙二年到任】趙不俇【淳熙四年到任】周庸【淳熙六年到任】張佐【淳熙九年到任】胡大成【淳熙十二年到任】曹熙【淳熙十五年到任】樓鋐【紹熙元年到任】李松【紹熙三年到任】許昌期【慶元元年到任】孔元忠【慶元五年到任】李直柄【慶元五年到任】韓冠卿【嘉泰元年到任】趙師與心【嘉泰三年到任】陶廷俊【開禧二年到任】黃朴【嘉定二年到任】唐士列【嘉定四年到任】石不矜【承事郎嘉定五年到任】王槪【宣教郎嘉定八年十二月到任】

寓治【寓治○﹝鈔本此下數頁在元志卷十七﹞案寓治門內主管文字及準備差遣等官或淳佑時始設在嘉定之後或其官𨿽設於嘉定之前而其人一無可考俱不便移入嘉定志惟總領所官自胡紡至宋均糧料院官自薛尙賢至趙崇謨幹辦公事官自張孝曾至諭興之其到任年月皆在嘉定九年以前自當移入此志寓治敍載洪適記文但言宰臣而不言宋以記之詞義核之當是宋人所載而非元人所載今亦移入此志﹝主管公事敍云亦總領所屬幹辦公事敍云亦總領所屬官二亦字皆對糧料院敍隸總領所而言主管公事淳佑三年始置嘉定志中旣不應載自當仍歸元志若糧料院敍移入宋志則主管公事敍中亦字爲無根矣糧料院敍旣不可移則幹辦公事敍亦不可移明矣﹞】治以寓名蓋謂其或置或廢非郡縣之比也然其閒多名公巨卿往往致位宰輔故不得而略焉題名記在本所宰臣洪適奉使時立【其文曰初大參孟公開江淮荊浙都督府請用民部長貳居建康總領軍須於是貳卿姚舜明以選行其後狄人來約和我師之在邊城者皆斂而休於江之南分中都官置四總領京口建康武昌與蜀之利州其理所也京口蓋山陽韓侯世忠之師近歲又掌江陰所屯凡供軍之物民部計其實下江浙數州水輸陸送無虛旬督其稽逗勸其能否有刺舉之權頗得淮鹽所算酒壚所榷以澹用月受諸軍所作戎器藏之庫歲收營田所獲歸之官招選士卒則甲乙呼辯涅之於庭下刪汰老疾則集有秩者第功伐如銓注之法川蜀綱馬至別其良駑則印之瀕塞有互市則提其要凡關所隸者聽其訟或邊防軍政不常之事則惟朝廷所命至於察虛僞謹出內抱公滅私則存乎其人其表箋謝慶之式大抵同外臺以王人故序乎方伯部使者之上所謂報發軍馬文書或曰猶古之監軍非也子短力弱材以毛錐子進金穀之事未之學也代匱於斯旬有八月當疆場未寧多壘增竈之際饟道所出遠抵海泗而𦇤負東歸解編北堂者費益無藝乏興滿謫上印綬而去且有日國家方整飭武備規恢再造之業他時歸馬偃革則是官可省矣吏無掌固文牘殘闕前數人已不能紀懼後來之帚沒沒也乃摉次而志之石隆興元年九月志】

總領所胡紡【右中奉大夫司農少卿紹興十一年六月到十二年十月除卿十一月罷】呂希常【右朝散郎司農少卿紹興十二年十二月到十三年閏四月易淮西】吳彥璋【右朝奉大夫太府少卿紹興十三年閏四月到十四年九月除廣西提刑】林大聲【左朝請大夫太府少卿紹興十四年十月到十六年三月除江東運副】華初成【右朝散郎太府寺丞紹興十六年三月到五月供職行在】榮薿【右朝奉大夫倉部郎中紹興十六年五月到十七年二月知鎭江府】周石【右朝請郎金部員外郎紹興十七年二月到升郎中累轉朝請大夫二十五年八月除直祕閣江東運副】蘇振【右朝散郎太府寺丞紹興二十五年八月到二十六年五月罷】董蘋【右朝請大夫金部郎中紹興二十六年五月到二十八年三月除直祕閣知鎭江府】朱夏卿【右永議郎司農寺丞紹興二十八年三月到轉朝奉郎升戶部員外郎司農少卿三十二年三月供職行在】徐康【右朝請大夫戶部員外郎紹興三十二年三月到四月主管臺州崇道觀】洪適【左朝請大夫戶部員外郎紹興三十二年四月到升郎中司農少卿隆興二年三月供職行在】王弗【右中散大夫行司農少卿兼措置江淮等路營田隆興二年三月到明年三月除刑部侍郎】張津【右朝散郎度支員外郎兼措置營田乾道元年三月到八月罷】趙公稱【左朝奉大夫戶部郎中兼提領措置屯田乾道元年九月到轉朝散大夫二年四月主管崇道觀】韓元龍【右朝奉郎戶部員外郎乾道二年四月到升郎中十一月主管臺州崇道觀】韓彥直【左朝議大夫戶部郎中乾道二年十二月到除司農少卿四年二月除直龍圖閣江西運副】呂擢【右朝請大夫司農少卿乾道四年三月到六年二月罷】蔡洸【右朝散郎度支員外郎乾道六年三月到四月除直祕閣知鎭江府】沈復【左朝請郎太府少卿乾道六年四月淮東總領並歸淮西通領八月攺除湖廣總領】張松【右中奉大夫直顯謨閣江東運副乾道六年五月兼權兩淮總領十一月除太府少卿兩淮總領十二月奉旨復置淮東總領罷通領知鎭江府蔡洸暫兼】唐琢【右朝請大夫太府卿乾道七年三月到五月罷】蔡洸【右朝請郎司農少卿乾道七年五月到除司農卿九年正月除戶部侍郎】曾逮【右朝散郎戶部員外郎乾道九年到八月攺直顯謨閣知荊南府】胡與可【右朝奉郎戶部員外郎乾道九年九月到淳熙元年四月除直敷文閣知臨安府】許子中【承議郎戶部員外郎淳熙元年四月到轉朝奉郎二年正月宮觀】錢良臣【奉議郎試軍器少監兼戶部郎官淳熙二年正月到升守太府少卿累轉朝散郎四年正月除起居郎】趙思【朝奉郎戶部員外郎淳熙四年二月到九月除起居舍人】葉翥【朝奉郎金部員外郎淳熙四年十一月到轉朝散郎除司農卿七年八月除戶部侍郎】宇文子震【朝奉郎祕書省著作郎兼權戶部郎官淳熙七年十月到九年二月除國子司業】朱佺【朝奉大夫太府少卿淳熙九年二月到轉朝散大夫十年八月丁母憂】吳琚【朝散郎戶部員外郎淳熙十年八月到除司農少卿累轉朝奉大夫十四年十二月除敷文閣待制在京宮觀】趙師﹝上睪下廾﹞【朝請郎戶部員外郎淳熙十四年十二月到升郎中累轉朝散大夫十六年閏月除太府少卿】錢端忠【朝議大夫金部郎中紹熙元年七月到二年十二月攺司農少卿淮西總領】劉穎【朝請大夫戶部郎中紹熙元年七月到二年十二月攺司農少卿淮西總領】吳珽【朝奉郎守太府少卿紹興三年正月到授太府卿累轉朝請郎五年十一月赴行在奏事換授福州觀察使】葉適【朝請郎試太府卿紹熙五年十二月到慶元二年三月罷】朱希顏【中大夫行太府少卿慶元二年四月到除太府卿四年二月召赴行在供職】沈作賓【朝請大夫太府少卿慶元四年二月到除太府卿五年九月除直龍圖閣知紹興府】薛紹【朝散大夫戶部員外郎慶元五年十月到升郎中轉朝請大夫除太府少卿二年七月除太常少卿】梁季珌【朝請大夫戶部郎中嘉泰二年八月到轉朝議大夫除太府卿開禧元年九月除中書門下省檢正諸房公事】趙不儳【朝散大夫戶部郎中開禧元年十月到二年四月罷】林祖洽【中奉大夫守司農卿開禧二年四月到八月除祕閣修撰攺差知太平州】程準【朝散大夫戶部郎中開禧二年八月到轉朝請大夫三年五月宮觀】葉籈【降授朝奉郎守太府少卿開禧三年六月到敍轉朝奉大夫嘉定元年八月致仕】汪文振【朝散大夫司農少卿嘉定元年九月到二年七月與監司州郡差遣】林祖洽【中奉大夫權戶部侍郎嘉定二年七月到轉中大夫授試戶部侍郎四年四月除職到部】錢仲彪【中大夫守司農卿嘉定四年六月到八年八月除大理卿召赴行在供職】宋均【朝請郎守尙書戶部郎中嘉定八年八月到】

糧料院薛尙賢湯東輔常��杜天啟宋惠疇翟紱李濟老劉唐稽王子詠葛立象曾協陸之淵何幾先何侑沈崈一李嶧韋能謙陸楠趙不愚陳杞陳字趙公豫姜處厚沈杞周益楊王休韓亞卿陳良弼趙師誼章葴王尙通趙汝礪王斐徐盈黃謙王百揆胡監舒杲趙師鼎【承議郎嘉定七年五月至】趙崇模【奉議郎嘉定八年六月至】

幹辦公事張孝曾姚松陳如晦鮑禮叔張臨張洌周荃喬顥周承勛趙默趙公伾夏蹈中陳景思沈程蘇渭柴幾趙彥掞何處仁應鏞趙佑夫司馬述諭興之嘉定鎭江志卷十八【嘉定鎭江志卷十八○﹝鈔本作卷十九﹞案此卷紀人物始於漢包咸終於五代吳淑皆宋以前之人鈔本反列宋人於此卷前張氏鑑云人物先本朝而後前代亦此志創例嚴氏元照云唐五代以前人反在十九卷皆編次之疏也今考卷二十釋道兩門以時代先後爲敍不應人物門獨變其例況刺守參佐等類皆先述前代後述宋朝尢不應人物門內編次獨有顚倒此必傳寫之誤也今特攺正﹝鈔本卷十七所紀者皆宋人今攺爲卷十九鈔本卷十八所紀者亦宋人張氏鑑云此卷篇袠甚少似有佚脫今考蘇師徳以下半頁余陳丞相以下數行皆當移入附錄則所存者惟湯模以下兩行向舍人以下數行合計不及半頁自不必另爲一卷玆移入十九卷之末以符鈔本之卷數蓋宋志增補一卷刪並一卷其數正相當也﹞】

人物敍﹝缺﹞

漢包咸字子長曲阿人習魯詩論語舉孝廉除郎中建武中以論語授皇太子拜諫議大夫侍中左中郎將永平五年遷大鴻臚病篤顯宗親駕臨視年七十一卒

吳殷禮字徳嗣云陽人年十九守吳縣丞召除郎中終於零陵太守基禮子官至無難督巨字符大基子官偏將軍終蒼梧太守佑字慶元巨弟官至吳郡太守

宏咨曲阿人大帝之姊壻璆咨孫爲五官中郎將遷中書令太子少傅

韋曜字宏嗣云陽人本名昭史爲晉諱之少好學除西安令遷尙書郎太子中庶子歷黃門侍郎孫亮卽位爲太史令撰定吳書孫休踐祚轉中書郎博士祭酒孫皓卽位封髙陵亭侯遷中書僕射侍中常領左國史隆曜子亦有文學

華核字永先武進人【卽丹徒】爲上虞尉典農都尉入爲祕府郎遷中書丞孫皓卽位封徐陵亭侯遷東觀令領右國史天冊元年以微譴免數歲卒

左思字公行雲陽人歷會稽余杭長沙三郡太守

晉祖逖字士稚居丹徒之京口元帝用爲奮威將軍豫州刺史渡江中流擊楫自誓曰逖不能淸中原而復濟者有如大江後果克復晉土進鎭西將軍卒納字士言逖兄元帝用爲軍諮祭酒後除光祿大夫卒約字士少逖弟隨逖渡江元帝用爲掾屬轉從事中郎逖卒自侍中代逖爲平西將軍豫州刺史以功封五等侯進號鎭西將軍渙逖子官沛國內史

劉混居丹徒官武原令靖混子官東安太守翹靖子官郡功曹淳混弟官正員郎巖淳子官海西令涓巖之子官彭城內史

劉爽居京口官尙書都官郎山陰令仲道爽子劉裕克京城以補建武參軍與孟昶畱守事定以爲余姚令卒官欽之仲道子官右軍參軍

劉回居京口官中山太守

劉建家京口官徵虜將軍牢之字道堅建子以勇應募謝元用爲參軍破符堅將遷鷹揚將軍【遷鷹揚將軍○﹝鈔本鷹作英﹞案晉書劉牢之傳作鷹字今據以攺正下文徐羨之條云除鷹揚將軍鈔本亦誤作英揚今據宋書本傳攺正】廣陵相進平譙城遷龍驤將軍彭城內史以功賜爵武岡縣男攻慕容垂軍敗召還頃之復爲龍驤將軍領彭城太守王恭討王國寶爲府司馬領南彭城內史加輔國將軍破王廞領晉陵太守王恭敗死代恭都督鎭京口東討孫恩進拜前將軍都督吳郡諸軍事進號鎭北將軍都督會稽五郡元興初討桓元爲前鋒都督徵西將軍領江州事元顯敗爲徵東將軍會稽太守將襲桓元猶豫不決而死喪歸丹徒敬宣字萬壽牢之子起家爲王恭前軍參軍又參元顯徵虜軍事轉咨議參軍加寧朔將軍隆安三年孫恩爲亂敬宣進平會稽加臨淮太守遷後軍從事中郎元顯進號驃騎仍隨府轉尋進號輔國將軍牢之敗敬宣奔洛陽劉裕平京口手書召敬宣卽馳還爲輔國將軍晉陵太守襲封武岡縣男遷建威將軍江州刺史尋除冠軍將軍宣城內史襄城太守義熙三年假節監徵蜀諸軍事五年劉裕伐鮮卑除中軍咨議參軍加冠軍將軍盧循逼京師遷使持節督馬頭淮西諸郡軍事鎭蠻護軍淮南安丰二郡太守梁國內史循走從劉裕南討轉左衛將軍加散騎常侍出爲使持節督北靑州郡軍事徵虜將軍北靑州刺史領淸河太守尋領冀州刺史十一年進號右將軍俄爲小將王猛子所害年四十五

劉毅字希樂居京口初爲桓宏中兵參軍從劉裕誅桓修又誅桓宏以功爲冠軍將軍靑州刺史誅桓元進平巴陵爲使持節兗州刺史轉撫軍將軍都督豫州等諸州事豫州刺史以克復功封南平郡開國公兼都督宣城軍事給鼓吹一部進拜衛將軍開府儀同三司尋爲江州都督遷荊州刺史都督諸軍事後貳於裕爲裕所誅鎭之字仲徳毅從父以左光祿大夫召不就年九十餘卒模毅兄毅敗奔襄陽魯宗之斬送劉裕邁字伯羣毅兄初爲殷仲堪中兵參軍後爲晉陵太守封東安侯爲桓元所害藩毅從弟劉裕義旗建爲龍驤將軍後遷兗州刺史義熙八年毅刺荊州請藩爲副貳裕疑毅僞許之九月藩入朝裕命收藩賜死自表討毅劉簡之世居京口歷官至通直常侍少府太尉咨議參軍封晉安縣五等侯謙之簡之弟義熙末爲始興相行州事遷振威將軍廣州刺史後至太中大夫虔之簡之弟爲江夏相贈梁秦二州刺史封新康縣男

徐寧東海郯人【僑治丹徒】爲輿縣令以疾去職桓彜薦之庾亮遷吏部郎終左將軍江州刺史祚之寧子官上虞令欽之寧孫官祕書監

徐澄之永嘉之亂率子弟南渡江家於京口官州治中藻澄之子官都水使者邈藻子孝武帝招延儒學謝安舉以應選年四十四補中書舍人遷散騎常侍轉祠部郎前衛率領本郡大中正授太子經安帝卽位拜驍騎將軍隆安元年遭父憂以哀毀卒年五十四廣字野民邈弟謝元爲徐州辟從事轉鎭北參軍孝武世除祕書郎典校祕書省轉員外散騎郎祠部郎元顯引爲中軍參軍遷領軍長史大將軍文學祭酒義熙初除鎭軍咨議參軍領記室封樂成縣五等侯轉員外散騎常侍領著作郎撰成國史遷驍衛將軍領徐州大中正轉員外常侍大司農遷祕書監歸老京口年七十四卒浩邈子散騎侍郎鎭南將軍何無忌請爲功曹出補西陽太守與無忌俱爲盧循所害

王雅字茂達東海郯人魏衛將軍肅之曾孫州檄主簿舉秀才除郎中出補永興令累遷尙書左右丞歷廷尉侍中左衛將軍丹陽尹領太子左衛率遷太子少傅轉領軍尙書散騎常侍終左僕射隆安四年卒年六十七追贈光祿大夫儀同三司準之雅子官散騎侍郎司徒左長史協之準之弟官黃門延年準之子官員外常侍

孟珩居京口官河南尹淵珩孫官右光祿大夫綽淵子官給事中光祿勛贈金紫光祿大夫

孟馥家京口官中護軍昶馥子爲靑州主簿劉裕爲徐州昶爲長史桓元平爲丹陽尹裕北討監中軍畱府事後至尙書僕射

臧汪字山甫家居京口官尙書郎雋字宣義汪子官郡功曹熹字義和雋次子初參劉裕鎭軍事員外散騎侍郎領東海太守以建義功封始興縣五等侯又參劉裕車騎中軍軍事建威將軍臨海太守召拜散騎常侍母憂去職起爲寧朔將軍領建平巴東二郡太守義熙九年卒年三十九贈光祿勛

何倫東海郯人官右衛將軍肹倫侄官益陽令

何無忌居京口州辟從事轉太學博士爲東海王國中尉加廣武將軍同劉裕起義敗走桓元遷輔國將軍瑯邪內史桓謙等敗走侍衛安帝還京師督豫州等五郡軍事右將軍豫州刺史加節甲仗五十人入殿未之職遷會稽內史督江東五郡軍事給鼓吹一部義熙二年遷都督八郡軍事江州刺史以興復之功封安城郡開國公增督司州之宏農揚州之松滋加散騎侍郎進鎭南將軍徐道覆順流而下無忌督戰握節死之詔贈侍中司空謚忠肅

殷確曲阿人官參軍贈散騎侍郎

殷曠之居丹徒仕至剡令

蕭源之字君流南蘭陵人【曲阿縣東五十里】宅在曲阿墓在京口歷中書黃門郎徐兗二州刺史冠軍將軍南瑯邪太守贈前將軍

諸葛長民居丹徒桓元引爲參軍平西軍事同劉裕建義爲揚武將軍從討桓元拜輔國將軍宣城內史擊走桓歆封新塗縣公以本官督淮北諸軍事義熙初擊走慕容超進使持節督靑揚二州諸軍事靑州刺史領晉陵太守盧循平轉督豫州等諸軍事豫州刺史領淮南太守裕討劉毅長民監太尉畱府事裕疑而殺之黎民長民弟劉毅被誅長民猶豫未發爲裕所殺使收黎民驍勇絕人與捕者苦戰而死幼民黎民弟爲大司馬參軍二兄被殺逃於山中裕追擒殺之

檀憑之字慶子居京口初爲會稽王驃騎行參軍轉桓修長流參軍領東莞太守加寧遠將軍劉裕建義以爲建武將軍與桓元將皇甫敷戰羅落橋爲敷軍所害贈冀州刺史義熙初詔加贈散騎常侍封曲阿縣公

宋劉道憐居京口髙祖從弟爲徐州從事史桓元走除員外散騎侍郎尋遷建威將軍南彭城內史髙祖鎭京口進號龍驤將軍領堂邑太守義熙二年加使持節監徵蜀諸軍事以義勛封新興縣五等侯四年爲並州刺史義昌太守進號徵虜將軍督淮北軍郡事北東海太守又封新淦縣男從徵廣固加使持節進號左將軍七年解並州加北徐州刺史鎭彭城八年召爲都督兗靑二州晉陵京口淮南諸軍郡事兗靑州刺史還鎭京口九年攺封竟陵縣公十一年進號中軍將軍加散騎常侍給鼓吹一部十二年監畱府事江陵平都督七州諸軍驃騎將軍開府儀同三司鎭護南蠻校尉荊州刺史召還爲侍中都督徐兗靑三州揚州之晉陵諸軍事徐兗二州刺史元興元年進位司空再鎭京口髙祖受命進位太尉封長沙王永初三年薨年五十五追贈太傅道規字道則髙祖少弟初爲徵虜中兵參軍誅桓宏爲振武將軍義昌太守江陵平進號輔國將軍督淮北諸軍事並州刺史義昌太守進督九郡諸軍事以義勛封華容縣公遷使持節都督六州司州之河南諸軍事領護南蠻校尉荊州刺史桓謙平進號徵西將軍又進大將軍開府儀同三司加散騎常侍攺授二州六郡諸軍事豫州刺史以疾薨年四十三追贈侍中司徒謚烈武進封南郡公髙祖受命贈大司馬追封臨川王遵考髙祖族弟始爲振武參軍預討盧循封鄕侯隨髙祖定長安督五郡諸軍�輔國將軍並州刺史除遊擊將軍遷冠軍將軍髙祖卽位封營浦縣侯以本號爲彭城沛三郡太守景平初遷右衛將軍元嘉二年出爲徵虜將軍淮南太守三年轉使持節領護軍入直殿省出爲使持節督四州六郡諸軍徵虜將軍寧蠻校尉雍州刺史襄陽新野二郡太守七年除太子右衛率加給事中八年督南徐兗州之江北淮南諸軍事南兗州刺史領廣陵太守召爲侍中領後軍將軍徙太常九年遷右衛將軍加散騎常侍十五年領徐州大中正太子中庶子監徐兗二州豫州之梁郡諸軍事前將軍徐兗二州刺史未之鎭畱爲侍中領左衛將軍十六年出爲持節監四州四郡諸軍事豫州刺史領南梁郡太守二十五年召爲領軍三十年復出爲使持節監豫州刺史進號安西將軍鎭西將軍孝建二年遷尙書左僕射三年轉丹陽尹五年遷尙書左僕射金紫光祿大夫廢帝卽位遷特進右光祿大夫景和元年出督南豫州諸軍事南豫州刺史太宗卽位爲侍中領崇憲太僕泰始五年賜幾杖四時珍味後廢帝卽位進左光祿大夫元徽元年卒年八十二謚元義欣道憐長子嗣封爲員外散騎侍郎歷中領軍徵虜將軍靑州刺史魏郡太守元嘉元年進號後將軍加散騎常侍三年爲南兗州刺史七年遷使持節監四州諸軍豫州刺史十年進號鎭軍將軍進監爲都督十六年薨年三十六追贈散騎常侍徵西將軍開府儀同三司謚成義融義欣弟永初元年封桂陽縣侯歷侍左衛軍領太子中庶子五兵尙書領軍元嘉十八年卒追贈車騎將軍謚恭義宗字伯奴義融弟賜爵新渝縣男永初九年進爵爲侯歷黃門侍郎太子左衛率轉侍中太子詹事加散騎常侍徵虜將軍南兗州刺史元嘉二十一年卒追贈平北將軍謚惠義賓義宗弟元嘉二年封新野縣侯六年攺封興安縣侯黃門郎祕書監左衛將軍轉輔國將軍徐州刺史二十五年卒追贈後將軍謚肅義綦義賓弟元嘉六年封營道縣侯歷右衛將軍湘州刺史孝建二年卒贈平南將軍謚僖義慶道規子年十三襲封南郡公義熙十二年從伐長安拜輔國將軍北靑州刺史徙督豫州諸軍豫州刺史復督淮北諸軍事永初元年襲封臨川王召爲侍中元嘉元年轉散騎常侍祕書監徙度支尙書遷丹陽令六年加尙書左僕射八年加中書令進號前將軍九年出爲使持節都督七州諸軍平西將軍荊州刺史十六年攺散騎常侍荊州刺史衛將軍十七年卽本號都督六州諸軍事南兗州刺史尋加開府儀同三司二十一年薨年四十三追贈侍中司空謚康思考遵考從弟官豫章會稽太守兼徐州刺史泰始元年以散騎常侍金紫光祿大夫卒年七十五追贈特進琨之遵考子初爲竟陵王誕司空主簿誕作亂以琨之爲中兵參軍不就死之追贈黃門郎

劉穆之字道和世居京口初爲瑯邪府主簿從髙祖平京邑遷尙書祠部郎復爲府主簿記室錄事參軍領堂邑太守以功封西華縣五等子轉中軍太尉司馬義熙八年加丹陽尹建威將軍置佐史諸葛長民誅進前將軍十一年遷尙書右僕射領選十二年轉左僕射領監軍中軍二府軍司甲仗五十人入居東城十三年疾篤十一月卒年五十八追贈散騎常侍衛將軍開府儀同三司重贈侍中司徒封南昌縣侯髙祖受禪思佐命元勛詔進南康郡公謚文宣元嘉九年配食髙祖廟庭慮之穆之子仕至員外散騎常侍邕慮之子嗣封式之字廷叔穆之中子累遷相國中兵參軍太子中舍人黃門侍郎寧朔將軍宣城淮南二郡太守還爲太子右率右衛將軍吳郡太守卒追贈徵虜將軍以從徵關洛功封徳陽縣五等侯謚恭敳式之長子爲太宰從事中郎世祖初轉黃門侍郎衍敳弟大明末爲黃門郎出爲豫章內史終中護軍瑀字茂琳衍弟補南徐州別駕從事史遷從事中郎領淮南太守元嘉二十九年出爲寧遠將軍益州刺史轉靑州刺史世祖卽位召爲禦史中丞尋轉右衛將軍孝建三年除輔國將軍益州刺史俄免官大明元年起爲東陽太守二年遷吳興太守卒謚剛子捲瑀子官南徐州別駕藏子捲弟官尙書左丞正之穆之少子官中書黃門侍郎太子右衛率寧朔將軍江夏內史裒正之子官至始興相劉秀之字道寶世居京口景平二年除駙馬都尉奉朝請家貧求爲廣陵郡丞仍除撫軍出爲無錫陽羨烏程令並著能名元嘉十六年遷建康令除尙書中兵郎世祖鎭襄陽以爲撫軍錄事參軍襄陽令攺領廣平太守二十五年除督梁南北秦三州諸軍事寧遠將軍西戎校尉梁南秦二州刺史遷使持節督益寧二州諸軍事寧朔將軍益州刺史進號徵虜將軍攺督爲監封康樂縣侯遷監郢州諸軍事郢州刺史未就大明元年召爲右衛將軍遷丹陽尹三年拜尙書右僕射領太子右衛率五年出爲使持節散騎常侍都督諸軍事安北將軍寧蠻校尉雍州刺史未行卒年六十八詔贈侍中司空謚忠成景遠秀之子官至前軍將軍嗣封雋景遠子嗣封齊受禪國除粹之秀之弟官晉陵太守

劉粹字道衝家京口初爲州從事髙祖克京城參建武軍事從平京邑轉參鎭軍事尋加建武將軍沛郡太守又領下邳太守復爲車騎中軍參軍以功封西安縣五等侯轉中軍咨議參軍盧循逼京邑奉太祖鎭京口轉遊擊將軍遷建威將軍江夏相衛將軍劉毅平封灄縣男母憂去職起爲寧朔將軍竟陵太守進號輔國將軍遷相國右司馬侍中中軍司馬冠軍將軍遷左衛將軍永初元年以佐命功攺封建安縣侯二年督江北淮南郡事徵虜將軍廣陵太守三年以本號督四州三郡諸軍事豫州刺史領梁郡太守鎭壽陽景平二年貶寧朔將軍太祖卽位遷使持節督四州六郡諸軍事領寧蠻校尉雍州刺史襄陽新野二郡太守元嘉四年卒年五十三追贈安北將軍曠之粹子嗣封官至晉熙太守琛曠之子嗣封卒無子國除亮琛弟升明末官尙書駕部郎懷之粹庶長子官臨川內史道濟粹弟爲尙書起部郎車騎從事中郎撫軍司馬河東太守遷振武將軍益州刺史卒損字子騫粹族弟元嘉中歷職義興太守遷吳郡太守卒贈太常

劉伯龍居京口歷位尙書左丞少府武陵太守

劉康祖世居京口初爲長沙王鎭軍參軍轉員外散騎侍郎被劾罷爲員外郎轉太子左積弩將軍世祖刺豫州鎭歷陽以康祖爲徵虜中兵參軍轉太子翊軍校尉遷安蠻府司馬轉左軍將軍贈益州刺史謚壯

劉道產世居京口初爲輔國參軍無錫令加振武將軍除寧遠將軍巴西梓潼二郡太守還爲驃騎中兵參軍元嘉三年督梁南秦二州諸軍事刺史西戎校尉七年召爲後軍將軍八年遷左將軍咨議參軍仍持節督三州六郡諸軍事寧蠻校尉雍州刺史襄陽太守十三年進號輔國將軍十九年卒追贈徵虜將軍謚襄道錫道產弟爲廣威將軍巴西梓潼二郡太守遷冠軍咨議參軍又遷揚烈將軍廣州刺史卒延孫道產長子初爲徐州主簿舉秀才司徒行參軍尙書都官郎錢塘令中兵參軍南淸河太守世祖爲徐州補治中從事史世祖卽位爲侍中領前軍將軍封東昌縣侯攺領衛尉孝建元年遷丹陽尹出爲冠軍將軍吳興太守置佐史召爲尙書右僕射領徐州大中正三年又出爲南兗州刺史加散騎常侍徙爲使持節監四州二郡諸軍事鎭軍將軍寧蠻校尉雍州刺史以疾不行大明元年除金紫光祿大夫領太子詹事出爲南徐州刺史三年進號車騎將軍加散騎常侍給鼓吹一部五年召爲侍中尙書左僕射領護軍將軍六年卒年五十二贈司徒給班劍二十人謚文穆質延孫子嗣封泰始中國除延熙延孫弟大明中爲司徒右長史黃門郎臨海義興太守劉宏之惔四世孫官給事中惠宏之子官治書侍禦史臨賀太守

虞邱進字豫之東海郯人少時隨謝元討符堅有功封關內侯徵孫恩破盧循定京邑除燕國內史義熙二年除龍驤將軍封龍川縣五等侯除鄱陽太守斬徐道覆除寧蠻護軍尋陽太守領文武劉毅平補太尉行參軍尋加振威將軍九年以前後功封望蔡縣男加龍驤將軍輔國將軍山陽太守遷秦郡太守督陳畱郡事永初二年遷太子右衛率卒官年六十進爵子耕進子嗣封襲祖耕子嗣封世寶襲祖子嗣封齊受禪國除檀韶字令孫世居京口初辟南徐州從事西曹主簿輔國司馬從髙祖平京城行參建武將軍事都邑旣平爲鎭軍將軍加寧遠將軍東海太守進號建武將軍遷龍驤將軍秦郡太守北陳畱內史以平桓元功封巴邱縣侯參車騎將軍事遷騎將中軍咨議參軍加寧朔將軍領北瑯邪太守瑯邪內史討盧循有功更封宜陽縣侯義熙七年號輔國將軍八年丁母憂起爲冠軍將軍遷淮南太守鎭姑熟尋進號左將軍領本州島島大中正十二年督二郡諸軍事江州刺史髙祖受命以佐命功增食邑永初二年卒年五十六追贈安南將軍加散騎常侍緒韶子嗣封臻字系宗韶次子位員外郎遐臻子嗣封珪字伯玉臻次子歷沅南令板徵北行參軍終安成郡丞秪字恭叔韶弟少爲孫無終輔國參軍復爲王誕龍驤參軍從髙祖克京城參建武軍事京邑平參鎭軍事加振武將軍除龍驤將軍秦郡太守北陳畱內史加寧朔將軍封西昌縣侯義熙五年入爲中書侍郎八年遷右衛將軍出爲輔國將軍宣城內史卽本號督江北淮南軍郡事靑州刺史廣陵相進號徵虜將軍加節十一年進號右衛將軍十四年宋國初建爲領軍將軍加散騎常侍卒年五十一贈撫軍將軍謚威獻秪子嗣封元熙中卒明獻弟獻卒紹秪封宣明子嗣封逸宣子嗣封齊受禪國除道濟秪弟從髙祖入京城參建武軍事擒桓振除輔國參軍南陽太守以勛封吳興縣五等侯盧循寇逆爲揚武將軍天門太守遷安遠護軍武陵內史復爲太尉參軍拜中書侍郎轉寧朔將軍參太尉軍事以前後功封作唐縣男補太尉主簿咨議參軍世子鎭京口爲司馬臨淮太守梁國內史復爲世子徵虜司馬加冠軍將軍從平長安爲徵虜將軍瑯邪內史遷持節南蠻校尉宋國侍中領世子中庶子兗州大中正髙祖受命轉護軍加散騎常侍領石頭戍事以佐命功封永修縣公徙丹陽尹髙祖不豫給班劍二十人出監南徐兗之江北淮南諸郡軍事鎭北將軍南兗州刺史景平元年虜圍靑州加使持節監徵討諸軍事還鎭廣陵太祖卽位進號徵北將軍給鼓吹進封武陵郡公固辭增督五郡諸軍事謝晦平遷都督四郡諸軍事徵南大將軍開府儀同三司江州刺史增食邑北討還進位司空還鎭尋陽元嘉十三年以威名太盛被誅植道濟子官給事黃門侍郎粲植弟官司徒從事中郎隰粲弟官太子舍人承伯隰弟官祕書郎孺道濟孫父邕道濟第七子孺至世祖世爲奉朝請

檀嶷之字宏宗居京口官南瑯邪太守道彪字萬壽嶷之子官正員郎道鸞字萬安道彪弟官國子博士永嘉太守

向靖字奉仁世居京口從髙祖平京城參建武軍事進平京邑板參鎭軍軍事加寧遠將軍義熙三年遷建武將軍秦郡太守北陳畱內史以平京城功封山陽縣五等侯轉中軍咨議參軍徵盧循還除太尉咨議參軍下邳太守八年轉遊擊將軍尋督馬頭淮西諸郡軍事龍驤將軍鎭蠻護軍安丰汝陰二郡太守梁國內史戍壽陽以平廣固盧循功封安南縣男十年遷冠軍將軍髙陽內史臨淮太守領石頭戍事遷吳興太守髙祖北伐督北靑州諸軍事北靑州刺史髙祖受命以佐命功封曲江縣侯遷太子左衛率加散騎常侍永初二年卒年五十九追贈前將軍植靖子嗣封柳字符季植弟歷徵北中軍參軍始興內史南康相邵靖弟永初中爲宣城太守元嘉初卒於義興太守

孟懷玉世居京口初爲建武司馬豫義旗從平京城之功封鄱陽縣五等侯髙祖鎭京口爲鎭軍參軍下邳太守義熙三年出爲寧朔將軍西陽太守新蔡內史遷中書侍郎轉輔國將軍盧循逼京邑以戰功爲中軍咨議參軍循平封陽丰縣男復爲太尉咨議參軍徵虜將軍八年遷江州刺史尋督六郡諸軍事南中郎將十一年加持節丁父艱解官卒年三十一追贈平南將軍元懷玉子嗣封鄱陽縣侯卒無子國除慧熙懷玉次子嗣封陽丰縣男龍符懷玉弟髙祖克京城爲建武將軍以戰功參鎭軍軍事封平昌縣五等子加寧遠將軍淮陵太守斬桓歆除建威將軍東海太守從伐廣固爲車騎將軍加龍驤將軍廣川太守戰死年三十三追贈靑州刺史追封臨沅縣男微生龍符弟仙客子龍符無子微生嗣封佛護微生弟彥祖子微生奪爵佛護襲封齊受禪國除系祖微主子入隸羽林爲殿中將軍元嘉二年與索虜戰死詔贈潁川郡太守

孟靈休昶子官祕書監封臨汝公

徐羨之字宗文東海郯人少爲太子少傅主簿鎭北功曹尙書祠部郎撫軍中兵曹參軍髙祖義旗建板爲鎭軍參軍尙書庫部郎領軍司馬司徒左西屬徐州別駕從事史太尉咨議參軍義熙十一年除鷹揚將軍瑯邪內史髙祖北伐轉太尉左司馬掌畱任副貳劉穆之穆之卒爲吏部尙書建威將軍丹陽尹總知畱任甲仗二十人出入轉尙書僕射髙祖踐祚進號鎭軍將軍加散騎常侍封南昌縣公遷尙書令揚州刺史進位司空錄尙書事髙祖不豫加班劍三十人被顧命太祖踐祚進司徒南平郡公上表遜位被誅年六十三喬之羨之子尙髙祖第六女富陽公主官至竟陵王文學佩之羨之兄欽之子爲丹陽尹吳郡太守逵之佩之弟尙髙祖長女會稽公主爲振威將軍彭城沛二郡太守討司馬休之爲前鋒於陣見害追贈中書侍郎湛之字孝源逵之子髙祖之外孫永初三年封枝江縣侯元嘉二年除著作佐郎員外散騎侍郎並不就六年補太子洗馬轉國子博士遷奮威將軍南彭城沛二郡太守徙黃門侍郎加輔國將軍遷祕書監領右軍將軍轉侍中加驍騎將軍散騎常侍遷中護軍太子詹事尋加侍中遷冠軍將軍丹陽尹進號徵虜將軍二十四年轉中書令領太子詹事出爲前軍將軍南兗州刺史二十八年爲尙書僕射領護軍將軍見害於元劭年四十四世祖卽位追贈司空謚忠烈聿之湛之子官著作郎恆之聿之弟嗣侯尙太祖第十五女南陽公主

徐豁字萬同居京口隆安末爲太學博士轉祕書郎尙書倉部郎鎭南參軍永世令建武司馬中軍參軍尙書左丞永初初爲鎭軍司馬山陰令元嘉初爲始興太守五年持節督二州諸軍事寧遠將軍平越中郎將廣州刺史未拜卒年五十一

徐憑道東海郯人官海陵太守

徐長宗東海郯人官霸府行參軍

徐耕延陵人元嘉二十一年以米助官賑貸酬以縣令沈林子字敬士移居京口從髙祖克京城以佐命功封漢壽縣伯終輔國將軍

王萬慶雅之孫官員外常侍元閔萬慶子官護軍司馬

王微字景元瑯邪人【隸南徐州】舉南徐州秀才不就起家司徒祭酒轉主簿功曹記室參軍太子中舍人始興王友父憂服闋除中書侍郎南瑯邪義興太守吏部郎並不就卒詔贈祕書監

臧燾字徳仁雋長子晉太元中立國學【晉太元中立國學○﹝鈔本元作原﹞案晉時無太原年號惟孝武帝年號乃系太元今據宋書臧燾傳攺正下文臧質條下云元嘉元年鈔本元誤作永今考宋時年號有元嘉而無永嘉今據宋書臧質傳攺正】燾爲明教後除臨沂令義旗建爲太學博士參右將軍軍事轉鎭南將軍參髙祖中軍軍事入補尙書度支郎攺掌祠部襲封髙陵侯遷通直郎鎭軍車騎中軍太尉咨議參軍髙祖北伐除大司馬從事中郎總畱府事義熙十四年除侍中髙祖受命召拜太常永初三年致仕拜光祿大夫加金章紫綬卒年七十贈左光祿大夫加散騎常侍邃燾長子官護軍司馬宜都太守綽燾少子官太子中舍人新安太守諶之邃長子官尙書都官郎烏程令凝之諶之弟歷後軍記室錄事遷尙書右丞夤字士若凝之子官尙書主客郎徵西功曹潭之凝之弟太宗世歷尙書吏部郎禦史中丞元徽中爲左民尙書卒官澄之潭之弟官太子左積弩將軍元嘉二十七年戰死贈通直郎煥綽子升明中爲武昌太守稜夤弟官至後軍參軍

臧質字含文熹子年未二十爲世子中軍行參軍元嘉元年爲員外散騎侍郎母憂去職服闋爲江夏王撫軍徙爲給事中出爲建平太守遷寧遠將軍歷陽太守江夏王內史復爲建武將軍巴東建平二郡太守召爲使持節都督二州諸軍事徐兗二州刺史太祖北討爲輔國將軍假節置佐守盱眙有功遷使持節監四州諸軍事冠軍將軍寧蠻校尉雍州刺史封開國子後爲丹陽尹加徵虜將軍世祖卽位爲江州刺史加散騎常侍

蕭思話源之子年十八除大司馬行參軍轉相國參軍父憂去服闋拜羽林監襲爵封陽縣侯轉宣威將軍彭城沛二郡太守元嘉五年遷中書侍郎督靑徐州之東莞諸軍事振武將軍靑州刺史八年除左軍司馬南沛郡太守九年督梁南秦二州諸軍事二州刺史橫野將軍十四年遷平西長史南蠻校尉十九年召爲侍中領前軍將軍二十年遷持節監四州六郡諸軍事雍州刺史襄陽太守二十二年除侍中領太子右率二十四年攺領左衛將軍南徐州大中正二十五年復刺雍州二十六年召爲吏部尙書二十七年遷護軍將軍持節監四州梁郡諸軍事撫軍將軍兗徐二州刺史世祖卽位召爲散騎常侍尙書左僕射固辭攺中書令丹陽尹明年出爲使持節都督五州梁郡諸軍事安北將軍徐州刺史加鼓吹一部移都督三郡諸軍事江州刺史移都督郢湘二州諸軍事鎭西將軍郢州刺史孝建二年卒年五十贈徵西將軍開府儀同三司謚穆惠開思話長子初爲祕書郎轉太子舍人尙書水部郎徵北府主簿南徐州治中從事史汝陰王友大將軍大司馬從事中郎孝建元年自太子中庶子轉黃門侍郎大明二年出爲北中郎長史寧朔將軍襄陽太守襲封陽縣侯入爲禦史中丞遷侍中八年持節督靑冀二州諸軍事輔國將軍靑冀二州刺史攺督益寧二州刺史太宗卽位進號冠軍將軍平西將軍攺督爲都督泰始六年除少府加給事卒年四十九惠明惠開弟歷黃門郎禦史中丞司徒左長史吳興太守元徽末卒官僧珍思話弟官廷尉卿

關康之字伯愉世居京口元嘉中太祖聞康之有學義除武昌國中軍將軍江夏王廣陵王辟爲南徐州從事西曹並不就得疾寢頓二十餘年泰始初召爲通直郎又辭以疾升明元年卒年六十三

何承天東海郯人隆安四年爲南蠻參軍義旗初除瀏陽令劉毅板爲行參軍出補宛陵令尋陽司馬除太學博士義熙十一年爲世子徵虜參軍錢塘令宋臺建召爲尙書祠部郎永初末補南臺治書禦史謝晦鎭江陵請爲南蠻長史轉咨議參軍領記室晦敗行南蠻府事元嘉十年到彥之北伐請爲右軍錄事歸補尙書殿中郎兼左丞十六年除著作佐郎轉太子率更令十九年領國子博士遷禦史中丞二十四年遷廷尉未拜卒年七十八翼承天子官員外郎

何助無忌子封安城公官至侍中

戴顒居京口黃鵠山竹林精舍官通直散騎侍郎國子博士元嘉中召除太子中庶子散騎常侍並不就

戴明寶丹徒人歷員外散騎侍郎給事中世祖初爲南淸河太守前廢帝卽位爲宣威將軍南東莞太守太宗初爲前軍將軍遷宣威將軍晉陵太守進爵爲侯泰始三年爲安陸太守加寧朔將軍遊擊驍騎將軍武陵內史宣城太守升明初拜太中大夫病卒

奚顯度南東海郯人官至員外散騎侍郎

齊蕭惠基思話子惠明弟解褐著作佐郎徵北行參軍尙書水部左民郎出爲湘東內史除奉車都尉撫軍車騎主簿宋泰始中出爲武陵內史轉中書黃門郎又出爲豫章太守還爲吏部郎遷長兼侍中討沈攸之加輔國將軍事寧解軍號領長水校尉太祖卽位拜徵虜將軍衛尉轉徵虜將軍東陽太守加秩中二千石還爲都官尙書轉掌吏部永明三年以久疾徙爲侍中領驍騎將軍五年遷太常給事中六年卒年五十九贈金紫光祿大夫惠休惠基弟永明四年爲廣州刺史十一年自輔國將軍爲徐州刺史郁林卽位進號冠軍將軍建武二年遷侍中領步兵校尉封建安縣子永元元年徙吳興太守召爲右僕射二年卒贈金紫光祿大夫惠照惠休弟永明九年爲徵虜長史行南兗州事惠蒨惠照弟官左民尙書

劉季連字惠績思考子早歷淸官建武中爲南郡太守遷輔國將軍益州刺史永元元年召爲右衛將軍

劉祥字顯證穆之曾孫解褐爲徵西行參軍歷驃騎中軍二府太尉東閣祭酒驃騎主簿建元中爲徵虜功曹除正員外永明初遷長沙王鎭軍板咨議參軍累遷驃騎從事中郎後徙廣州卒彪祥從祖兄穆之正允建元初降封南康縣公虎賁中郎將整祥兄卒官廣州

劉瓛字子珪惔六世孫宋大明中舉秀才袁粲薦爲祕書郎除邵陵王郡主簿安陸王國常侍安成王撫軍行參軍公事免自此不復仕除車騎行參軍南彭城郡丞尙書祠部郎並不拜太祖踐阼重拜彭城郡丞兼總明觀祭酒除會稽郡丞永明初竟陵王子良請爲徵北司徒記室除步兵校尉並不拜七年卒年五十六梁天監元年爲瓛立碑謚曰正簡先生琎字子璥瓛弟宋泰豫中爲明帝挽郎舉秀才爲徵北主簿安南行參軍建元初除冠軍參軍文惠太子召琎入侍東宮尋拜中兵兼記室參軍大司馬軍事射聲校尉卒官

劉尙父靈貞宋司空秀之弟尙官越騎校尉

王諶字仲和雅元孫宋大明中辟徐州迎主簿又爲州迎從事轉行參軍明帝卽位除司徒參軍帶薛令兼中書舍人尋除尙書殿中郎徙記室參軍正員郎兼中書郎出爲湘東太守秩中二千石歷臨川內史還爲尙書左丞尋以本官領東觀祭酒遷黃門轉正員常侍輔國將軍冠軍將軍給事中廷尉建元中爲徵虜長史永明初遷太尉司馬淮南太守行府州事五年除黃門郎領驍騎將軍遷太子中庶子八年行南兗州府事九年卒年六十九摛諶從叔爲秣陵令轉永陽郡終尙書左丞

王延之字希季瑯邪人舉南徐州秀才除中軍主簿記室轉祕書丞撫軍咨議【撫軍咨議○﹝鈔本撫作揮又脫議字﹞案揮軍諮三字義不可通今據南齊書王延之傳攺正下文加宣威將軍鈔本宣威作威武遷中書令鈔本令上衍捨字今亦據王延之傳攺正】州別駕冠軍後軍司馬加振武將軍出爲安遠護軍武陵內史不拜轉長史加宣威將軍寧朔將軍遷侍中領射聲校尉未拜出爲吳郡太守還除吏部尙書領驍騎將軍出爲後軍將軍吳興太守遷都督浙東五郡會稽太守轉侍中祕書監晉熙王師遷中書令未拜轉右僕射宋升明二年轉左僕射三年出爲江州刺史建元二年進號鎭南將軍四年遷右光祿大夫本州島島大中正再轉左僕射領竟陵王師永明二年轉特進卒年六十四謚簡

徐孝嗣字始昌聿之子八歲襲封枝江縣公拜駙馬都尉除著作郎母喪去官爲司空太尉二府參軍安武王文學宋升明中遷太祖驃騎中郎帶南彭城太守齊臺建爲世子庶子建元初出爲晉陵太守還爲太子中庶子領長水校尉未拜爲徵虜長史遷尙書吏部郎太子右衛率出爲吳興太守召爲五兵尙書二年遷太子詹事轉吏部尙書加右軍將軍領太子左衛率隆昌元年遷散騎常侍前將軍丹陽尹髙宗卽位封枝江縣侯給鼓吹一部甲仗五十人入殿轉僕射加侍中中軍大將軍進爵爲公增封食邑給班劍二十人加兵百人轉尙書令領本州島島中正建武四年進號開府儀同三司加中書監永元初轉特進位司空卒年四十七謚文忠演孝嗣長子尙世祖女武康公主拜駙馬都尉解褐著作郎太子舍人祕書丞枝江公世子司徒右長史黃門郎領步兵校尉太子中庶子贈侍中謚簡沈孝嗣第三子尙明帝女山陰公主拜駙馬都尉贈散騎侍郎

徐融東海郯人官南昌相

徐度之東海人官南徐州議曹從事史

臧榮緒隱居京口初南徐州辟西曹舉秀才不就太祖爲揚州召爲主簿不到永明六年卒年七十四

檀超字悅祖道彪子解褐州西曹舉秀才孝建初板宣威府參軍敕直東宮除驃騎參軍寧蠻主簿鎭北咨議轉尙書度支郎車騎功曹桂陽內史入爲殿中郎兼中書郎零陵內史徵北驃騎記室國子博士兼左丞遷驃騎將軍建元二年掌史職卒官

邱巨源蘭陵人初舉孝廉宋大明五年敕助徐爰撰國史明帝卽位使參詔誥自南臺禦史爲鎭軍參軍歷佐諸王府轉羽林監建元元年爲尙書主客郎領軍司馬越騎校尉武昌太守

何詢東海郯人翼之子【何詢東海郯人翼之子○﹝鈔本作何翼之﹞案下文云官太尉中兵參軍考梁書何遜傳云東海郯人也曾祖承天宋禦史中丞祖翼員外郎父詢太尉中兵參軍據此則何翼之官乃員外郎而官太尉中兵參軍者則翼之子詢也況上文何承天傳後云翼承天子官員外郎是何翼前已有傳不應重出必傳寫之訛今攺正】官太尉中兵參軍

何敬叔東海郯人官徵東錄事參軍余杭令

何慧炬東海人官尙書郎

梁蕭惠訓惠開從弟齊末爲巴東相武帝時爲太中大夫卒官琛字彥瑜惠訓子起家齊太學博士辟丹陽簿舉南徐州秀才累遷司徒記室永明九年爲通直散騎侍郎遷司徒右長史出爲晉熙王長史行南徐州事還兼少府卿尙書左丞髙祖定京邑用爲驃騎咨議領錄事遷給事黃門侍郎梁臺建爲禦史中丞天監元年遷庶子出爲宣城太守召爲衛尉卿遷員外散騎常侍三年除太子中庶子散騎常侍九年出爲寧遠將軍平西長史江夏太守尋遷安西長史南郡太守母憂去官又父艱起爲信武將軍護軍長史俄爲正毅將軍太尉長史出爲信威將軍東陽太守遷吳興太守普通元年召爲宗正卿遷左民尙書領南徐州大中正太子右衛率徙度支尙書左驍騎將軍領軍將軍轉祕書監後軍將軍遷侍中大通二年爲金紫光祿大夫加特進給親信三十人中大通元年爲云麾將軍晉陵太守秩中二千石攺授侍中特進金紫光祿大夫卒謚平遊琛子官少府卿

蕭介字茂鏡思話孫惠蒨子齊永元末釋褐著作佐郎天監六年除太子舍人八年遷尙書金部郎十二年轉主客郎出爲吳令普通三年爲湘東王咨議參軍大通二年除給事黃門侍郎大同二年爲揚州長史始興太守七年召爲少府卿加散騎常侍遷都官尙書中大同二年辭疾致仕就拜光祿大夫卒於家視素思話孫惠明子起家爲齊司徒法曹行參軍遷著作佐郎太子舍人尙書三公郎永元末爲太子洗馬天監初爲臨川友丹陽尹丞遷司徒左西屬南徐州治中召爲中書侍郎辭不就八年卒私謚正文先生洽字宏稱惠基子齊永明中爲國子生舉明經起家著作佐郎遷西中郎外兵參軍天監初爲前軍主簿尙書三公郎遷太子中舍人出爲南徐州治中除司空從事中郎爲建安內史坐事免起爲護軍長史北中郎咨議參軍遷太府卿臨川王司馬普通初拜員外散騎常侍兼禦史中丞二年遷散騎常侍出爲招遠將軍臨海太守還拜司徒左長史六年卒官

蕭愷南蘭陵人舉南徐州秀才對策髙第起家祕書郎遷太子中舍人王府主簿太子洗馬父憂去職復除洗馬遷中書舍人累遷宣城王文學中書郎太子家令攺中庶子未拜徙爲吏部郎太淸二年遷禦史中丞侍中卒官

江淹字文通濟陽考城人【隸南徐州】舉南徐州秀才對策上第轉巴陵王國左常侍鎭軍參軍事領南東海郡丞宋升明初召爲尙書駕部郎驃騎參軍事齊建元初爲驃騎記室參掌詔冊並典國史遷中書侍郎永明初遷驍騎將軍出爲建威將軍廬陵內史遷爲驍騎將軍兼尙書左丞少帝初以本官兼禦史中丞明帝卽位除廷尉卿加給事中遷冠軍長史加輔國將軍出爲宣城太守還爲黃門侍郎領步兵校尉遷祕書監東昏末兼衛尉中興元年遷吏部尙書天監元年爲散騎常侍左衛將軍封臨沮縣開國伯以疾遷金紫光祿大夫攺封醴陵侯四年卒謚憲

江革字休暎濟陽考城人舉南徐州秀才解褐奉朝請除尙書駕部郎中興元年爲徵北記室參軍帶中廬令入爲丹陽尹記室領五官掾除通直散騎常侍頻遷秣陵建康令入爲中書舍人尙書左丞司農卿復出爲晉安王長史尋陽太守行江州府事徙廬陵王長史遷左光祿大夫南平王長史禦史中丞除少府卿出爲鎭威將軍南康王長史廣陵太守攺授豫章王長史除折衝將軍武陵王長史會稽郡丞行府州事除都官尙書尋監吳郡除明威將軍南中郎長史尋陽太守召入爲度支尙書謝病還家除光祿大夫領步兵校尉南北兗二州大中正大同元年卒謚彊

王琳字孝璋瑯邪人舉南徐州秀才釋褐徵虜法曹司徒東閣祭酒南平王文學尙義興公主拜駙馬都尉累遷中書侍郎衛軍長史員外散騎常侍出爲明威將軍東陽太守召爲司徒左長史

王規字威明瑯邪人舉南徐州秀才起家校書郎累遷太子舍人司徒左西屬從事中郎云麾咨議參軍久之爲新安太守襲封南昌縣侯中書黃門侍郎大通三年遷五兵尙書領步兵校尉中大通二年出爲貞威將軍驃騎長史吳郡太守召爲左民尙書領右軍將軍未拜爲散騎常侍大同二年卒贈光祿大夫謚章

王僧孺雅曾孫準之孫仕齊起家王國左常侍太學博士丹楊功曹遷大司馬行參軍直東宮崇明殿出補晉安郡丞侯官令天監初除臨川王記室參軍待詔文徳省尋出爲南海太守召還拜中書郎領著作遷尙書左丞除遊擊將軍兼禦史中丞以公事降爲云騎將軍遷少府卿出監吳郡還除尙書吏部郎參大選出爲南康王仁威長史行府州國事普通三年卒

徐勉字修仁東海郯人孝嗣之族射策舉髙第補西陽王國侍郎遷太學博士鎭軍參軍尙書殿中郎又除中兵郎領軍長史髙祖踐祚除中書侍郎遷建威將軍本邑中正尙書左丞天監二年除給事黃門侍郎尙書吏部郎遷侍中六年除給事中五兵尙書遷吏部尙書除散騎常侍領遊擊將軍未拜攺太子右衛率遷左衛將軍領太子中庶子侍東宮敕知宮事轉詹事領云騎將軍遷尙書右僕射又攺侍中尋授宣惠將軍置佐史攺尙書僕射中衛將軍尋加中書令給親信二十人中大通三年以疾自陳移授特進右光祿大夫增親信四十人大同元年卒年七十贈開府儀同三司謚簡肅崧勉長子官南徐州迎賓主簿悱字敬業勉次子起家著作郎轉太子舍人掌記室之任累遷洗馬中舍人以足疾出爲湘東王友遷晉安內史

徐緄孝嗣子位侍中太常信武將軍謚頃君蒨字懷簡緄子終湘東王鎭西咨議參軍

徐超東海郯人仕齊爲郁林太守天監初官員外散騎常侍摛字士秀超之子起家太學博士遷左衛司馬晉安王侍讀云麾府記室參軍平西府中記室安北中錄事參軍帶郯令除秣陵令大通初爲寧蠻府長史入爲皇太子家令兼掌管記中大通三年出爲新安太守還爲中庶子加戎昭將軍轉太子左衛率太宗嗣位授左衛將軍不拜卒年七十八贈侍中太子詹事謚正徐僧權東海人官至東宮通事舍人領祕書

臧未甄燾曾孫潭之子宋起家爲領軍主簿入齊歷太尉祭酒尙書主客郎建安廬陵二王府記室前軍功曹史通直郎南徐州中正丹陽尹丞髙祖平京邑用爲驃騎刑獄參軍天監初除後軍咨議中郎南徐州別駕入拜黃門郎遷右軍安成王長史少府卿出爲新安太守遷爲太子中庶子司農卿太尉長史母憂服闋除廷尉卿出爲江夏太守卒官盾字宣卿未甄子初爲撫軍行參軍父母喪服闋除丹陽尹丞遷中書郎復兼中書舍人遷尙書左丞爲武陵王長史行府州國事領會稽郡丞還除少府卿領步兵校尉遷禦史中丞大通五年加散騎常侍兼領軍大同二年遷中領軍出爲仁威將軍吳郡太守以疾拜光祿大夫加金章紫綬七年疾愈復爲領軍將軍九年卒詔舉哀贈侍中謚忠長博字孟宏盾子官桂陽內史仲博長博弟官曲阿令厥字獻卿盾弟初爲西中軍行參軍尙書主客郎入兼中書通事舍人累遷正員郎鴻臚卿遷尙書右丞未拜出爲晉安太守還除驃騎廬陵王咨議參軍遷員外散騎常侍兼司農卿大同八年卒官操厥子官尙書三公郎

臧嚴字彥威稜子初爲安成王侍郎轉常侍遷冠軍行參軍侍湘東王讀累遷王宣惠輕車行參軍兼記室王遷荊州隨府轉安西錄事參軍歷監義陽武寧郡王入爲石頭戍軍事除安右錄事王遷江州爲鎭南咨議參軍卒官

劉愨字仲寶惔七世孫射策髙第爲陵海令遷湘東王記室參軍轉中記室歷尙書左丞禦史中丞承聖二年遷吏部尙書國子祭酒

劉勰字彥和尙子天監初起家奉朝請臨川王記室遷車騎倉曹參軍出爲太末令除南康王記室兼東宮通事舍人遷步兵校尉卒

何遜字仲言承天曾孫尙子南徐州舉秀才天監中起家奉朝請遷建安王水曹行參軍兼記室還爲安成王參軍事兼尙書水部郎母憂服闋除廬陵王記室隨府江州卒僩字彥夷遜從叔位至臺郎

何思澄字符靜敬叔子起家南康王侍郎累遷安成王左常侍兼太學博士安成王行參軍兼記室除廷尉正天監十五年遷治書侍禦史久之遷秣陵令入兼東宮通事舍人除湘東王錄事參軍出爲黟縣令遷武陵王中錄事參軍卒官子明字世明思澄宗人歷官員外散騎侍郎出爲固山令

何遠字義方東海郯人仕齊爲朝請髙祖板輔國將軍建康令帝踐祚爲步兵校尉以勛封廣興男遷建武將軍鄱陽王錄事參軍頃之遷武昌太守坐事除名起爲鎭南將軍武康令擢爲宣城太守天監十六年除給事黃門侍郎還爲仁威長史出爲信武將軍監吳郡遷東陽太守普通二年卒

鮑機字景元東海郯人吏部尙書王亮舉爲舂陵令明山賓薦爲太常丞攺尙書郎歷湘東王咨議參軍治書侍禦史泉字潤嶽機子元帝承制累遷至信州刺史後移郢州長史行府州事

陶宏景字通明居於茅山自號華陽隱居大同二年卒年八十五贈中散大夫謚貞白先生

諸葛璩字幼玟世居京口齊建武初南徐州行事江祀辟爲議曹從事天監中州郡舉秀才並不就卒於家

陳徐陵字孝穆摛子梁普通二年參寧蠻府軍事大通二年爲東宮學士稍遷尙書度支郎出爲上虞令坐事免起爲南平王府行參軍遷通直散騎侍郎湘東王中記室參軍太淸二年兼通直散騎常侍使魏還朝爲尙書吏部郎掌詔誥尋爲正威將軍尙書左丞紹泰二年使齊還除給事黃門侍郎祕書監髙祖受禪加散騎常侍天嘉初除太府卿四年遷五兵尙書領大著作六年除禦史中丞天康元年遷吏部尙書髙祖纂歷封建昌縣侯太建元年除尙書右僕射七年領國子祭酒南徐州大中正尋加侍中給扶又除領軍將軍八年加翊右將軍丹陽尹十三年爲中書監給鼓吹以年老致仕後主卽位遷左光祿大夫太子少傅至徳元年卒年七十七贈鎭右將軍特進謚章儉陵子起家豫章王行參軍梁元帝召爲尙書金部郎中永定初爲太子洗馬遷鎭東從事中郎天嘉三年遷中書侍郎太建初持節諭旨廣州還爲鎭北咨議參軍兼中書舍人累遷國子博士大匠卿黃門侍郎轉太子中庶子加通直散騎常侍兼尙書左丞以公事免起爲咨議參軍遷正威將軍太子右衛率後主立授和戎將軍晉熙王長史行丹楊郡國事父憂去職累遷尋陽內史襲封建昌侯入爲禦史中丞禎明二年卒份儉弟解褐祕書郎轉太子舍人累遷豫章王主簿太子洗馬出爲海鹽令再入爲洗馬太建二年卒儀份弟舉髙第爲祕書郎出爲烏傷令禎明初遷尙書殿中郎尋兼東宮學士陳亡入隋煬帝召爲學士除著作郎大業四年卒孝克陵弟梁太淸初爲太學博士天嘉中除郯令太建四年召爲祕書丞六年除國子博士遷通直散騎常侍兼國子祭酒尋爲眞禎明元年入爲都官尙書二年爲散騎常侍侍東宮【二年爲散騎常侍侍東宮○﹝鈔本少一侍字﹞案少一侍字則語意不完下文云萬載孝克子鈔本載作戴今皆據陳書徐孝克傳攺正】陳亡隋文帝授國子博士開皇十九年卒年七十三

萬載孝克子仕至晉安王功曹史太子洗馬

徐伯陽字隱忍東海人試策髙第尙書板補河東王國右常侍東宮學士臨川王府墨曹參軍梁大同中出爲侯官令天嘉二年詔侍晉安王讀尋除司空侯安都府記室參軍事卒

蕭允字叔佐介子居京口起家邵陵王法曹參軍轉湘東王主簿遷太子洗馬天嘉三年召爲太子中庶子三年除稜威將軍丹楊尹丞五年兼侍中聘於周還拜中書侍郎大匠卿髙宗卽位遷黃門侍郎五年出爲晉安王長史王爲南豫州允行府州事至徳三年除豫章王長史累遷通直散騎常侍光勝將軍司徒左長史鄱陽王出鎭會稽允又爲長史帶會稽郡丞拜光祿大夫隋師濟江允遷長安以疾卒年八十四引字叔休允弟釋褐著作佐郎轉西昌侯儀同府主簿髙宗時拜金部侍郎太建七年加戎昭將軍九年除中衛始興王咨議參軍兼金部侍郎轉庫部侍郎頻加中書侍郎正威將軍黃門郎十二年遷吏部侍郎後主卽位轉中庶子以疾去官明年復起爲建康令卒彤引弟官至太子中庶子南康王長史

蕭密字士機遊子太建八年官散騎常侍聘於齊歷位黃門侍郎太子中庶子散騎常侍

蕭濟字孝康東海蘭陵人解褐梁祕書郎遷太子舍人預平侯景功封松陽縣侯髙祖鎭朱方以濟爲明威將軍徵北長史承聖二年召爲中書侍郎轉通直散騎常侍世祖守會稽以濟爲宣毅府長史遷司徒左長史世祖卽位授侍中尋遷太府卿母憂不拜歷守蘭陵陽羨臨津臨安等郡太建初入爲五兵尙書侍東宮尋授度支尙書領羽林監遷國子祭酒加金紫光祿大夫兼安徳宮衛尉尋爲仁威將軍揚州長史遷祠部尙書加給事中卒年六十六詔贈本官

蕭摩訶字符嗣蘭陵人年未弱冠隨侯安都在京口天嘉初除本縣令累遷巴山太守太建五年以功授明毅將軍員外散騎常侍封廉平縣伯尋進爵爲侯轉太僕卿七年除晉熙太守九年以功授持節武毅將軍譙州刺史召還授右衛將軍十四年以功授散騎常侍車騎大將軍封綏遠郡公尋攺授侍中驃騎大將軍加左光祿大夫授南徐州刺史禎明三年入隋授開府儀同三司死年七十二

蔡景歷字茂世濟陽考城人侯景平髙祖鎭朱方板徵北府中記室參軍仍領記室承聖中授通直散騎侍郎髙祖輔政除從事中郎紹泰元年除給事黃門侍郎髙祖受禪遷祕書監中書通事舍人掌詔誥被劾降爲中書侍郎世祖卽位復爲祕書監以定策功封新安縣子累遷散騎常侍天嘉三年以功遷太子左衛率進爵爲侯增食邑六年坐事免官廢帝卽位起爲咨議參軍髙宗卽位遷豫章王長史帶會稽郡守行東揚州府事秩滿遷戎昭將軍長沙王長史尋陽太守行江州府事入爲通直散騎常侍中書通事舍人掌詔誥仍復封邑遷太子左衛率太建五年被劾削爵土後復本邑爵入守度支尙書以疾卒贈太常卿禎明元年配享髙祖廟庭二年重贈侍中中撫將軍謚忠敬給鼓吹墓所立碑證字希祥景歷子梁承聖初南徐州召補迎主簿尋授太學博士天嘉初始興王府法曹行參軍歷外兵參軍事尙書主客郎太建初遷太子少傅丞新安王主簿通直散騎侍郎晉安王功曹史太子中舍人父憂服闋襲封新丰縣侯授戎昭將軍至徳二年遷廷尉卿尋爲吏部郎遷中庶子中書舍人掌詔誥授左民尙書加寧遠將軍遷吏部尙書安右將軍尋徙爲中書令禎明三年權知中領軍入隋歷尙書民部儀曹郎轉給事卒翼證子官至司徒屬徳教學士入隋爲東宮學士

馬樞字要理隱居茅山時遊京口嘗爲南徐州學士

隋鮑宏字潤身東海郯人梁湘東王用爲中記室遷鎭南府咨議尙書水部郎轉通直散騎侍郎江陵平歸於周用爲麟趾學士累遷遂伯下大夫及定山東除少禦正賜爵平遙縣伯加上儀同髙祖受禪加開府除利州刺史進爵爲公轉卭州刺史後授均州刺史以目疾免卒於家年九十六

徐則東海郯人陳太建時嘗應召煬帝鎭揚州手書召之死於江都下書褒之曰東海徐先生

庾抱潤州人開皇中爲延州參軍事入調吏部尙書牛宏奇之補元徳太子學士後爲越巂主簿【後爲越巂主簿○﹝鈔本巂作嵩﹞案嵩字誤今據舊唐書庾抱傳攺正】稱病不行義寧中隴西公李建成辟爲公府記室尋轉太子舍人卒唐蕭徳言字文行思話元孫引子甫冠以國子生爲嶽陽王賓客陳亡徙關中詭浮屠服亡歸江南仁壽中授校書郎貞觀中歷著作郎宏文館學士以經授晉王王爲太子兼侍讀請致仕太宗下詔勸勉封武陽縣侯進祕書少監髙宗立拜銀靑光祿大夫全給其祿永徽五年卒年九十七贈太常卿謚博

蕭立南蘭陵人天寶元年年十七中賢良方正科歷佐幕府入爲廷評尉拜監察禦史轉殿中侍禦史卒贈考功郎中

許叔牙字廷基潤州人貞觀初累授晉王文學兼侍讀尋遷太常博士王爲太子加朝散大夫遷太子洗馬兼宏文館直學士十三年卒子儒字文舉叔牙子髙宗時爲奉常博士長壽中官至天官侍郎宏文館學士桓法嗣丹陽人官王府咨議參軍宏文館學士思敏法嗣子官少府丞彥範﹝缺﹞【彥範﹝缺﹞○﹝鈔本無此三字﹞案下文云元範彥範弟而元範之上空字甚多此必本有彥範傳而傳寫者佚之也】元範彥範弟官至常州刺史臣範元範弟官工部侍郎庭昌臣範子官刑部侍郎

孫處元潤州人長安中爲左拾遺去官還鄕裏以病卒馬懷素字惟日丹徒人進士第又應制舉中文學優贍科補郿尉積勞遷左臺監察禦史轉禮部員外郎以十道使黜陟江西還遷考功員外郎擢拜中書舍人內供奉爲修文館直學士開元初爲戶部侍郎封常山縣公兼昭文館學士侍讀遷祕書監病卒帝特爲之舉哀廢朝贈潤州刺史謚文

馬挺丹徒人官江都主簿

丁仙芝曲阿人進士第官余杭尉

蔡隱邱曲阿人官緱氏主簿

蔡希周曲阿人開元十二年舉進士登第官監察禦史希寂希周弟【希寂希周弟○﹝鈔本希寂上有蔡字希周弟作曲阿人﹞案乾隆鎭江府誌卷三十七儒林門蔡希周傳云曲阿人弟希寂兄弟並有時名考嘉定志人物門之例子弟附於父兄傳後者或云某人子或云某人弟而不另述姓氏裏居則蔡字必衍文曲阿人必希周弟之誤也今攺正﹝劉粹子曠之附粹傳後鈔本曠之上衍劉字蕭惠基弟惠休附惠基傳後鈔本惠休上衍蕭字皆與前後文之例不合凡類此者今並刪去惟子弟另自爲傳不附於父兄傳後者則當各著其姓今亦仍其舊焉﹞鈔本上文官監察禦史上脫開元十二年舉進士登第十字下文登進士第下脫終渭南縣尉五字戴氏守梧據乾隆鎭江志補入今從之】登進士第終渭南縣尉

儲光羲延陵人進士第又詔中書試文章歷官監察禦史

陶翰潤州人進士第官禮部員外郎

談戭曲阿人進士第官長洲尉

申堂構丹徒人進士第官武進尉

張暈曲阿人進士第官校書郎

張彥雄曲阿人處士有詩名

包融延陵人歷大理寺直集賢院學士佶融子進士第累官建議大夫坐元載貶嶺南劉晏奏起爲江州刺史汴東兩稅使建中初宰相楊炎用事惡晏奪其權以佶爲權領鹽鐵使轉戶部郎中充江淮水陸運使三年轉太常少卿江淮鹽鐵使又爲汴東水陸運兩稅鹽鐵使晏罷以佶充諸道鹽鐵輕貨錢物使轉左庶子遷刑部侍郎攺祕書監貞元二年以國子祭酒知禮部貢舉後封丹楊郡公何字幼嗣佶弟進士第大歷中爲起居舍人

包章延陵人漢大鴻臚咸之後終丹陽令岋章子官潤州錄事參軍

周瑀曲阿人吏部常選

周惟長居陽橫山處士能爲歌詞

殷遙潤州人官王府記室參軍

殷璠丹陽人處士有詩名

樊光潤州人官硤石主簿

沈如筠潤州人官橫陽主簿

徐延壽潤州人處士有詩名

皇甫敬徳丹陽人官銀靑光祿大夫澤州刺史價敬徳子官朝散大夫饒州樂平縣令彬價子官祕書少監集賢院修撰顗彬弟官中散大夫潭州刺史冉字茂政顗子進士第歷無錫尉左金吾兵曹王縉爲河南元帥表掌書記大歷二年遷左拾遺轉右補闕奉使江表因省家卒於丹陽曾字孝常冉弟進士第歷監察禦史殿中侍禦史坐事貶舒州司馬陽翟令

朱放字長通居丹陽曹王臯鎭江西辟節度參謀貞元初召爲拾遺

湯賁字文叔丹陽人貞元中爲宋州刺史

權臯字士繇居潤州丹徒進士第爲臨淸尉安祿山表爲薊尉幕府詐死脫歸髙適表試大理評事淮南采訪判官永王璘舉兵又詭姓名以免元宗嘉之除監察禦史母喪去浙西簡度使顏眞卿表爲行軍司馬召拜起居舍人固辭李季卿爲江淮黜陟使列其髙行以著作郎召不就大歷元年死殯丹徒元和中謚貞孝贈祕書監十二年復贈太子太保徳輿字載之臯子居丹陽練塘韓洄黜陟河南辟置幕府試祕書省校書郎貞元初復爲江西觀察使李兼判官徳宗召爲太常博士攺左補闕十年遷起居舍人十七年冬以本官知禮部貢舉十八年眞拜侍郎轉戶部侍郎元和初歷兵部吏部侍郎坐累徙太子賓客俄還前官遷太常卿五年拜禮部尙書同中書門下平章事尋以檢校吏部尙書爲東都畱守復拜太常卿徙刑部尙書十一年復以檢校吏部尙書出爲山南西道節度使十三年以病乞還道卒贈左僕射謚文璩字大圭徳輿子元和二年登進士第歷監察禦史中書舍人劾李訓貶閬州刺史文宗憐其母病徙鄭州

劉太衝字太眞居北固兄弟相繼登第太眞大歷中爲淮南掌書記召拜起居郎累歷臺閣自中書舍人轉工部刑部侍郎

劉三復潤州人不遂鄕賦李徳裕三領浙西及劍南淮南未嘗不從累遷禦史中丞會昌中歷諫議給事拜刑部侍郎宏文館學士判館事病卒鄴字漢藩三復子髙元裕廉察陜虢表爲團練推官得祕書省校書郎髙少逸又辟鎭國幕府咸通初擢左拾遺召爲翰林學士賜進士第轉尙書郎中知制誥拜中書舍人戶部侍郎遷承旨懿宗立以本官領諸道鹽鐵轉運使尋以禮部尙書同中書門下平章事判度支轉中書侍郎兼吏部尙書累加太淸宮使宏文館大學士僖宗卽位再遷尙書左僕射出爲淮南節度使同平章事徙鳳翔固辭還拜左僕射巢賊犯長安不應僞命見殺

李暢居丹陽貞元元年典校祕書補江陵松滋主簿

李紳字公垂世宦南方客潤州元和元年進士第補國子助教非其好東歸金陵【金陵卽京口】觀察使李錡辟掌書記其反召紳作疏不從囚紳獄中錡誅乃免從辟山南觀察府召爲右拾遺拜翰林學士轉右補闕長慶元年攺司勛員外郎知制誥二年拜中書舍人禦史中丞出爲江西觀察使攺戶部侍郎敬宗卽位貶端州司馬徙江州長史遷滁壽二州刺史大和中擢浙東觀察使復以太子賓客分司開成初爲湖南尹遷宣武節度使武宗卽位徙淮南召拜中書侍郎平章事進尙書左僕射門下侍郎上柱國趙國公會昌四年復節度淮南六年卒贈太尉謚文肅

顧況居茅山嘗爲韓滉判官歷江南郡丞校書郎著作郎非熊況子進士第累佐使府大中時歷盱眙簿亦居茅山

鄭光潤州人官檢校戶部尙書諸衛將軍累遷平盧軍節度使徙河中鳳翔漢璋光子官右金吾將軍漢卿漢璋弟官鴻臚少卿義昌軍節度使

尙愨家於潤爲館驛巡官公乃愨子初爲升州牙將後爲郡守累贈右千牛將軍

元詵居丹陽處士有詩名

王總丹陽人嘗舉進士

陸橋家丹陽好爲詩

張文謹潤州人嘗主漢荊王神祠祝事

周孝懷

湯淸源並丹陽人爲縣耆壽

五代包泊延陵人仕唐爲吉州長史入吳終和州歷陽令諤字直臣泊子初爲牙門右職隸歷陽軍中終銀靑光祿大夫檢校國子祭酒禦史中丞詠字義修諤弟爲歷陽主簿秩未滿移知含山縣令七考選知虔州雩都令

丁袗字徳祥金壇人唐末兵亂爲金壇守將累戰功爲楊行密都押牙遷都知兵馬使年九十一卒

刁彥能家京口終昭武軍節度使

劉瑜居潤州嘗爲巡官

沈彬隱云陽山南唐先主辟置之授校書郎輔世子於東宮未幾乞罷以尙書郎致仕元彬子官祕書省正字

陳翊京口人官太子洗馬以贊善大夫致仕還京口

林仁肇爲潤州刺史因居於潤宅在京口城東後移節武昌幹徳三年移節洪州畱守南都

吳文潤州人歷官大理司直

刁舒字公綽十五推官

吳淑字正儀丹陽人父文任大理司直以下缺【﹝以下缺﹞○﹝鈔本無此三字而有髙郵州誌以下數條﹞案鈔本下文數段皆注有增添及同上字樣斷非嘉定志之原文張氏鑑疑爲明志亦未必然﹝張氏云髙郵宋時兩攺軍縣元爲府又爲散府領髙郵縣明始爲州此引髙郵州誌則並非元時所增矣今按宋髙宗建炎四年升髙郵軍爲承州領髙郵興化二縣是髙郵在宋時亦嘗爲州不得因一州字遽斷爲明志也﹞蓋核其語气實系宋人之詞﹝張知章條下載知章告身其末云或言唐時告身皆言人形狀然不知祖宗時尙爾也元志卷二十一考古類舊藏告身條所載與此全同惟攺祖宗時爲宋慶曆間蓋知章乃宋仁宗時人此條乃宋人之言故云祖宗時也張氏亦知其語气皆系宋時而又云此必增者從宋人說部錄入而遺其書名未免近於臆測﹞此必咸淳志之文也今刪去增添同上等字而增邵必缺三字於髙郵州誌條上﹝張氏云髙郵州誌以上當有缺文必是邵必又云邵必傳不詳其官閥行事而引聞見錄之言族系者且云丹陽河南成都之邵其次第如此又似統論邵氏家世蓋丹陽之邵世濟其美京口耆舊傳所載頗詳此必類敍而佚脫殊甚止存末數語也今案元志卷十八科舉類邵必傳注引聞見錄與此略同張氏疑此條本系類敍非也而謂髙郵州誌上當原有邵必缺三字則是今從之﹞增邵彪缺三字於蘇庠嘗次彪韻上﹝張氏云蘇庠嘗次彪韻一條亦多脫佚此必邵彪傳之殘缺僅存者今從之﹞並移入附錄之內惟北宋初年京口人物甚多而此志不載必有缺文故補以下缺三字於此以存其槪焉】嘉定鎭江志卷十九

人物﹝二﹞

宋李覺字天民丹徒人政和二年莫儔牓亳州麻城令累贈朝散郎子正邦字進之宣和二年貢士祖秀實榜上等徽宗嘉其文升第四名終朝請郎覺兄弟三人覺生正邦覺之兄生揖揖生舜卿正邦從侄公旦以特科入官元孫亦舉進士承平時其家聚四百口渡江兵火離散所居舊趾今爲都統司眉壽酒庫云

劉無極字晞顏丹徒人政和五年何鹵木牓丙科終尙書郎嘗與後湖蘇庠唱和【庠次韻云校書絕足騰飛黃不數向來何與江錦囊詩句隨云表十襲未啟心先降又嘗爲其寫照贊云舉扇而障西風之塵赤手而超冀北之駕憎流俗以自拔遣細腰而俱化至其寫胸次之磊隗狀筆端之風煙藏一邱之曲拆倒百斛之流泉猶將與遺民而同軌追夢得而差肩】張頡字衝卿一字彊立丹徒人弱冠入鄕校志於報親發憤不嬉戲果五魁選貢太學傅崧卿牓升上捨政和五年何﹝上鹵下木﹞牓丙科歷解州戶曹掾蔡州汝陽令興州錄參紹興初胡世將爲四川宣撫差資州簽判潼川府知東益州十年召赴行在首言時政闕失忤時相出通判建康府越二年上思其忠召除架閣遷監尙書六部門兼權考功員外郎十六年遷兵部卒累官左朝議大夫【二子遹適升朝累贈正議大夫頡工於詩文不蹈襲前人語常與後湖蘇庠唱和有菊坡集藏於家】

顧時大字致堯乾道八年黃定牓歷泰州如臯縣尉終池州貴池縣丞時大爲人厚重邃於文學爲鄕裏所敬

張大允【宋張大允○﹝鈔本此行前有宋顧方以下數葉﹞案顧方以下諸人傳末或注增添或注同上張氏鑑云翟燾以下多注增添字而增添之陳輔傳末云詳見耆舊傳考耆舊傳所記之事迄於端平嘉熙此更在其後則亦咸淳志矣其說最確然又云人物自宋顧方始而注云同上蓋佚脫也周孚傳注云同上而上條不注所出亦佚脫也則其說仍覺未安蓋顧方周孚之前信有脫文然嘉定志紀五代以前人物無一注出處者不應紀宋之人物獨注所出然則所謂同上者必與上文同是增添者耳今於此卷及下卷並入此卷者凡有增添及同上字樣皆定爲咸淳志移入附錄﹝內有前數條不言同上而末一條言並同上者則前數條俱系增添可知當與不注增添同上而云詳見耆舊傳者並移入附錄之內﹞】字徳誠丹徒縣人紹興二十一年趙逵牓歷通州海門主簿添差江東安撫司幹辦公事奉祠泰州教授不赴授揚州教授洪邁張棟呂正己戴幾先周必大一時名公巨卿交章薦之知廣徳軍建平縣揚州簽判主管西外睦宗院兼中丞官至朝請郎賜紫金魚袋以壽終於家大允好學篤行恬於勢利鄕裏以善人君子稱之處厚字希韋大允之從侄是年同登歷秀州嘉興縣尉滁州全椒令揚州教授不赴終文林郎其子徙居儀眞又徙太平州

史正志字志道丹陽人賦籍揚之江都紹興二十一年趙逵牓歷徽州歙縣東尉【隆興幕府秩滿詣闕上保治要略八篇大槪爲國家根本在荊襄巴蜀防守利害在兩淮】差監行在省倉上界【疏當今之務最急而宜先者八事曰戇語上宰執臺諫一曰禦將謂操縱在我而不使知朝廷用權所在二曰抑姦謂宦官不宜與諸軍交通饋遺三曰節財謂貴戚權幸添差外補冗濫當限其員數使之待次四曰謹法謂節抑富人補授用戚裏恩賞爲中都官五曰士風謂以庸懦爲靜退小廉曲謹爲謙和不區別是非爲長者不掛口時事爲謹重宜懲勸以作成之六曰軍政謂諸將掊克侵剝以自丰交結權幸以固寵願使有以畏朝廷之法七曰均用謂修內司坤寧殿賃屋錢似與戶部分爲兩家不相均用八曰畏天謂日食冬雷及太一家推步小遊見臨荊楚主有兵象宜講武備又敍中原變故以來可爲近鑑者爲兵鑑十篇曰料敵曰專事曰國是曰廟謨曰守險曰作气曰藏機曰用間曰治城曰防海又撰邊問一篇論江淮防守利害當以紹興初守淮爲法建炎末守江爲戒】丞相陳康伯薦於朝除樞密院編修官【論防秋五事料金人必遣使啟釁開端徑犯淮西以窺采石和州實瀕江諸郡之咽喉因舉孫權築濡須塢故事乞築和州壘及舒揚防守荊襄事勢與用將任間之術已而果渝盟脇求土地指取將相因言遣使不足恃者四乞密札諸大將遣子詣行在所奏陳機事委才略堪用者畀以邊郡或畱環衛又論兩淮水寨海道水軍利害訓飭諸將出軍必先紀律詔令懇切如陸贄以感人心激士气武舉進士授軍官及邊郡差遣以求異才會朝廷命中丞汪澈宣諭荊襄又敍事宜大要有四以送之】兼樞密院檢詳諸房文字【時敵犯淮西復論兵民沿江守禦爲今日計不過三策大意欲駕幸建康以宿衛兵守江而令淮上諸軍或戰或守爲上策以劉錡退保天長堅壁眞揚分兵援王權且戰且守以俟成閔至爲中策以李捧過和州援王權於成閔未至之前爲下策及聞敵至采石儀眞建議請以皇子爲大元帥輦財貨自衢信由長沙而上招募勇士令荊襄吳珙武巨直趨關洛還搗大梁出兩淮腹背令四川吳璘姚仲王彥分兵攻陜西直據河東搗範陽以傾其巢穴敵必退保則其酋可以坐縛朝廷𨿽知奇策而不能用】兼措置浙西海道所主管文字【聞瓜洲失利恐通泰無備乞集官舟搬泰鹽入江陰置場以榷之又陳卻敵之計二千餘言上之】髙宗視師江上命扈從至鎭江【摭自古東南用兵於西北可施諸今日者凡五篇曰恢復要覽上陳丞相康伯張魏公浚且指魏公之失謂當去其輕脫嘗試之說爲萬全之舉廟堂亦多采用其說駐蹕建康又論三國六朝形勢與今日不同要當無事則都錢塘有事則幸建康爲東西都禦批史正志議論確實古今判然下侍從臺諫集議卒從其說繼聞金使來易地界於宿泗變舊理爲敵國一切恭順和議𨿽不日可成武備要當先立又論劾江上諸軍詭名之數欲以七千五百人爲一軍額庶幾可以潛消之】攺宣教郎尋除司農寺丞【輪對論人材當警策其已用而開廣其未用武備不可弛邊將上功多不實宜戒飭之上獎諭】以扈從勞績轉奉議郎孝宗卽位覃恩轉承奉郎【上久聞其名首賜對內殿陳守成先恭儉平亂在智勇親便殿閱武士自將以平區宇之說陳丞相康伯以正志所論招納歸正利害薦於上禦筆具載此意遣密諭宣撫司兩淮帥守】命往江上計議軍事催築塢置轉般倉還朝擢度支員外郎【應詔上書言求實材節財用修軍政明賞罰謹備守且策督府用兵必敗書奏宣付三省禦批史正志議論尢爲切當】隆興初元遷吏部員外郎【聞收復靈璧虹縣復上書言二邑旣下復難深入則小利不足以爲勝旣得之後勢難遠守則旋師適足以自疲得淮陽而後可以爲喜且言淮上事之失】求補外除江西運判召爲戶部員外郎尋除福建運判再召爲戶部員外郎【旣至賜對陳當今急務七策其防江之策略曰天以吳越便利遺我而使之保守東南吾西以爲餘事而緩於修繕可乎復陳四說論唐鄧海泗不可棄欲求一契丹子孫爲遼王用其來歸名將以佐之資以兵財盡領歸正人數萬駐唐鄧間俾得以借中國之勢號召河南契丹必響應關陜必可得自此復契丹舊土如我白溝河以南可坐而得縱使不然彼亦十餘年不得休息而海泗令數萬人堅守朝廷竟不之行以此求去愈力】丐外除江東運判未赴攺江西【始至漕計不給節無藝之費府庫充羨乃以寬剩錢四千萬緡米五萬石助國用】秩滿召赴行在除左司兼權檢正轉朝奉郎除檢正兼權吏部侍郎明年權刑侍兼吏侍【轉對言太倉無一歲儲左帑無三月積九谷散於穰歲百姓凶於丰年望與大臣熟論大計如邊防財用之急使專意精思籌劃上嘉納命坐賜茶退而條具財用事宜凡國家經常儲蓄之數及三代以來理財變通之術或得或失以爲原鑑上之】又兼兵侍【上封事言今日大者八事爲可憂而後陳可以出奇之策大抵以保江淮擇將材遣閒諜選精銳爲言丐祠不允有旨以前論水軍利害條具措置事卽疏東南水軍之利及三國六朝攻守備禦之要以聞時朝廷議修刑書欲寘彊盜奸污者死獨建議使免死而至配所復受杖卒用其說】攺吏侍請郡除集英殿修撰知建康府【陛辭陳三事論兩淮城壁搜簡軍實又上疏乞令淮北歸正人並在沿淮卻將元歸正忠義頭首所管人數移屯邊面替回正軍兩有所益續有旨委同郭振沈復點檢和州關隘團結彊壯上奏曰擇地勢之便利固難若已得之而擇將帥之可守者尢難及論修築城壁爲急上美之令郭振遵用其言】轉朝散郎以職事修舉進敷文閣待制賜金帶除知成都攺除戶侍江浙京湖淮廣福建等路都發運使檢察諸路財賦【時相欲因此濟之乃上疏言欲謗之書何止一篋是其計者什未必有三惟陛下任臣以堅責臣以無欲速禦筆云如卿之才深所信任𨿽有浮議朕豈不灼見而全護卿也】未幾乞守本官致仕詔答不允仍舊巡歷遣中使宣諭再入戶部忤時相意以散官謫永州【因論左帑南庫西庫窠名差互忤時相意以發運司已拘樁未起發諸路錢爲誕謾又以攜去糴本爲失陷故有是命】尋復元官提舉隆興府玉隆萬壽觀除右文殿修撰知靜江府未赴而罷再奉祠轉朝請大夫賜爵文安縣開國男轉朝議大夫知寧國府攺贛州又知廬州旣至數月以疾終年六十正志自初被命計議軍事及爲大漕不受饋遺其奉祠家居也治圃所居之南號樂閒居士柳溪釣翁藏書至數萬卷正志議論精確切中事機受知兩朝如此而或者乃以口才訾之過矣

胡緝字舜舉一字熙績丹陽人故祕撰陳公東之外孫豪於詩文舉於鄕爲府學正少年時鄕人有任平江理掾者館之適尙書孫覿被召赴闕過郡緝爲作詩贄見覿稱之【詩有曰九老圖中白居易八仙座上李長庚覿喜云用事切當末有宣室若膺前席問鬼神姑置對蒼生之句覿又喜云信前輩不能到此】淳熙間番陽守趙公廣館於郡齋一夕大醉而卒

湯模字符楷大方字符齡金壇人工詩【模嘗遊練湖上題甘露南莊壁云極目湖光裏招提萬頃田庭荒無馬迹木落見炊煙今日山林畔他年香火緣煩師瀹春茗爲說小乘禪】

向舍人子莘字天民文簡公之四世孫也爲人淸謹沈厚精敏嘗預開封府薦以父宗旦熙寧間任鴻臚卿廣東運副故事過嶺恩特補右班殿直累遷閣職至供備庫副使勛飛騎尉贈武顯大夫娶丞相文肅公曾布之第三女封靜安縣君子六人朝議大夫吳說志其墓【見冡墓類】嘉定鎭江志卷二十

總目﹝缺﹞【總目缺○﹝鈔本無此三字﹞案元志人材門以方外爲子目釋與道爲小子目而宋志人物門則並無子目此卷以釋與道爲子目卷首自當另有總目疑是方外二字但其敍已缺未可臆補今姑列三字於此以存其槪焉】敍﹝缺﹞

釋

梁蕭惠開南蘭陵人父思話爲中書令惠開性孝家素事佛凡爲父造四寺曲阿舊鄕名禪鄕寺京口墓亭名禪亭寺又有禪岡禪封

元素唐延陵馬氏有子爲僧名元素字道淸嘗入南牛頭山事威大師摩頂謂曰東南正法待汝興行開元中韋銑守潤請住鶴林後李憕爲揚牧延以去未幾坐滅建塔於黃鶴山之西原李華銘

甘露寺某僧甘露寺某僧者道行孤髙李徳裕廉問日嘗與之遊及罷任以方竹杖一枝畱贈焉方竹出大宛國堅實而正方節眼須牙四面對出實衛公之所寶也及再鎭浙右其僧尙在公問曰前所奉竹杖無恙否僧喜對曰已規圓而漆之矣公嗟惋彌日

宋僧應夫滁之蔣氏子旣出家得法於天衣義懷號廣照大師主甘露十四年聚徒常五百人曾肇嘗銘其塔佛印師了元住持潤州金山寺東坡久與之遊赴杭過潤畱數日一日師與弟子入室公便服入方丈見之師云內翰何來此間無坐處公戲云暫借和尙四大用作禪牀師曰山僧四大本空五蘊非有內翰欲於何處坐公擬議未卽答師急呼侍者收公所許玉帶永鎭山門公笑而與之師遂取衲裙相報公有次韻詩【見大全集】

僧祖可【僧祖可○﹝鈔本此條前有錢彥遠及元佑二年兩條﹞案錢彥遠條述曇穎事元佑二年條述了元事然二僧之名不列於各條之首與上下文諸僧之傳不同且了元前已有傳不應此處復見﹝上文了元傳稱爲師而元佑二年條則稱爲元語气各別斷非一傳而誤分也﹞且考其體例玩其文義實與二十二卷拾遺門諸條相同今移置其末又鈔本此條後有蘇庠云鎭江妙惠大師一條﹝鈔本無蘇庠云三字考下文云余行年七十又云師其許我哉所謂余字我字不知何指及閱元志卷十九釋類妙惠注乃知爲蘇庠之言今特補入以符語气﹞亦仿此例至於下文道類桓尊師條後有古今詩話一條宋妙明眞人條後有曾慥百家詩選一條皆與前後諸傳體例不合而與卷二十一紀異類諸條文義約同今移置紀異門之末俾得各從其類】字正平後湖蘇養直之弟元名序後爲僧易今名豫章徐師川俯爲東溪集序後湖集祖可與蘇庠同生庠有送行詩云語別旣不易況與子同生如何攜手好忽作千里行洪覺範嘗有評云余久不見養直忽得其詩想見岸幘醉坐如行野渡春色盎盎於淳穠中自有一種淸絕气味正平如潄壑夜泉響掃窗春霧空不類菜腹阿師語兄弟眞連璧也

江西僧書記道舉字季若紹興辛酉客居丹陽何氏庵時聞急報仲春初金旣至王師大捷季春復至因作破敵行【見甘露舉書記文集】

道

晉道士王纂居馬迹山永嘉末中原大亂饑饉疫癘纂於靜室飛章告天至第三夜有光如晝一人前告纂曰太上道君至矣道君曰玉皇天尊慮鬼神之害人常命五帝三官禦之然季世民僞詐自投死地由是六天魔鬼與歷代敗軍如王翦白起之徒生爲兵將死爲鬼帥以神咒服之當戢今以神化神咒三經授子以拯萬民陰功克功眞階可冀言訖而還

唐魏法師名隆字道崇本任城人貞觀九年至京太宗悅之後居潤之仁靜觀潤守李厚徳虞承慶喬師望皆尊禮之其卒也葬馬迹山崇文館學士胡楚賓銘

王遠知瑯邪人父曇選陳揚州刺史母嘗晝寢夢靈鳳而娠沙門寶志謂曇選曰生子當爲神仙宗伯遠知少聰敏博綜羣書初入茅山師事陶宏景宗道先生臧兢陳主聞其名召入重陽殿隋煬帝親執弟子禮髙祖之龍潛也遠知嘗密傳符命武徳中太宗平王世充與房元齡微服謁之遠知迎謂曰此中有聖人得非秦王乎太宗因以實告遠知曰方作太平天子願自惜也固請歸山貞觀九年敕潤州茅山置大受觀【太平廣記作太平觀】降璽書曰先生得妙訣於金壇受幽文於玉笈昔在藩朝早獲問道近覽來奏請歸舊山已有別敕不違髙志

桓尊師字探元曲阿人學仙術於本縣云陽觀時人稱其道行開元十四年九月十五日尸解碑在仙臺觀

李含光【李含光○﹝鈔本無此三字﹞案自天寶七載以下皆李含光傳與上文桓尊師傳無涉自應補此三字至於上文唐魏法師王遠知桓尊師三傳及此處李含光傳鈔本除標題之外其餘皆作小字張氏鑑云道類所載或正書或夾注多爲後人竄亂嚴氏元照云當攺爲大字今從之﹝或疑元志釋道等傳俱是小字疑此數條爲元志然考元志道類有魏隆及李含光傳與此處所載有詳略此處魏法師傳及王遠知傳俱言貞觀九年鈔本貞作正桓尊師之桓鈔本作亙皆避宋朝之諱則爲宋志無疑旣是宋志則當與上文晉道士王纂傳下文宋妙明眞人吳元淨傳並作大字矣惟王遠知傳內太平廣記作太平觀八字乃置大受觀句之注仍當作小字耳﹞】天寶七載練師李含光敕廣陵李練師上淸品人也抗志雲霞和光代俗爲予修福靈迹將赴金壇故賦詩寵行紫府煙霞士元宗道徳師心將萬籟合志與九仙期絕俗遺塵境同人喜濟時訪經遊玉洞敷教入瑤墀茅嶺追余迹金壇赴遠思陰宮看舊記陽觀飭新詞緬想畱雙璧長懷采五芝靈眞若可遇鸞鶴佇來玆今石刻尙存

宋妙明眞人吳元淨丹陽人明眞觀乃其祖宅徽宗朝賜號妙明後歸浙右多乘小舫遊江湖間紹興壬申敷文閣待制陳桶瘞於汝山南禦史黃達如作詩紀之嘉定鎭江志卷二十一

祥異【祥異○﹝鈔本無此二字﹞案卷十六將佐門張子良李奉仙田少卿傳注云先是春三月彩虹入子良宅語見祥異考此卷虹類詳載彩虹入子良宅事是虹與天文等類皆系子目而祥異乃總目也﹝鈔本虹類在龍鳳後鳥獸前然虹乃天象不應與動物並列今移至天文之後﹞卷十五副使韋齊休傳注云詳見紀異考此卷紀異類引河東記詳述韋齊休事蓋紀異亦祥異之子目也】敍﹝缺﹞

天文宋大明六年八月月入南斗魁中占曰吳越有憂明年揚南徐州大旱田谷不收民流死亡元徽三年十一月庚戌月入太微掩屏西南星占曰貴者失勢四年七月建平王景素據京口反【同上】

虹唐永貞二年春三月彩虹入潤州大將張子良宅初入漿甕水盡入井飲之是年九月節度使李錡詔召不赴闕欲亂令子良領兵收宣歙子良翻然反兵圍城李錡就擒子良拜金吾將軍【太平廣記】

地震晉太興三年四月庚寅晉陵地震【時晉陵郡治丹徒】唐則天紀長安元年七月乙亥楊楚常潤蘇五州地震

火晉康帝建元元年晉陵吳郡災

花木晉志成帝咸和六年五月癸亥曲阿有柳木倒地六載是日忽復起生【又見宋志】丹陽練湖蓮花開邑人必有位執政者元佑初上下兩湖蓮花盛開是歲王存拜丞轄紹興壬子初夏又開是歲翟汝文入參大政越八載己未章復爲宰日亦開半湖𨿽邑人無登二府其後復爲簽書

龍鳳吳孫權傳赤烏十一年云陽言黃龍見【又見宋志】宋志孝建元年正月庚申鳳凰見丹徒憇賢亭雙鵠爲引眾鳥陪從梁天監元年鳳凰集南蘭陵普通中龍鬭於曲阿王陂因西行至建陵所經處木皆折開數十丈隋志云武帝專以講論爲務不崇耕戰將輕而卒惰故有龍孽之應天聖中近輔獻龍卵云得自大河中詔遣中人送潤州金山寺至元佑間猶匱藏沈括居潤屢見之

鳥獸晉志建武元年七月晉陵陳門才牛生犢一體兩頭按京房易傳言牛生二首一身天下將分之象是時湣帝蒙塵元帝卽位江東天下分爲二是其應也【時晉陵徙治丹徒】太興三年四月白鹿見晉陵延陵【宋志】劉波字道則孝武太元中居京口晝寢聞屏風外悒吒聲見一狗蹲地而語語畢自去波隗孫也後爲前將軍敗見殺【異苑】宋志元嘉十八年六月白燕產丹徒縣二十七年五月甲戌白燕產京口大明五年五月丙寅白鹿見南東海丹徒明帝泰始二年九月庚寅靑雀見京城口泰始三年五月癸酉白﹝上鹿下章﹞見東海丹徒【同上】齊志永明八年延陵縣前澤畔獲毫龜一枚梁中大同元年邵陵王綸在南徐州臥內方晝有貍鬭於櫩上墮而獲之又有野鳥如﹝�鳥﹞數百飛屋梁上彈射不中俄頃失所在後綸爲王僧辯所敗武帝紀中大同元年正月丁未曲阿縣建陵隧口石騏驎動有大蛇鬭隧中其一被傷犇走隋志云石騏驎動木沴金也動者遷移之象天戒若曰園陵無主石驎將爲人所徙也後竟國亡唐光啟中金山寺西磯石上有異獸狀如牛無角長可數十丈色黃而毛引首顧望城中久之復回顧廣陵寺僧觀者漸眾乃躍入水波濤洶湧如眾車馬聲頃乃止好事者圖其形以訪識者廣陵有老人慘然曰頃年此獸出江表有亂今復出禍至矣是必京口先而廣陵後也不數年皆驗【稽神錄】唐志中和二年秋丹徒狗與彘交占曰諸侯有謀害國者

虫魚晉志懷帝永嘉五年蝘鼠出延陵郭景純筮之曰此郡東之縣當有妖人欲稱制者其後吳興徐馥作亂殺太守袁琇馥亦時滅【又見宋志文小異】唐志貞元三年潤州魚鱉蔽江而下皆無首

器物宋志孝建二年四月甲辰延陵得古鐘六口徐州刺史竟陵王誕以獻齊志建元元年四月有司奏延陵令戴景度稱季子廟舊湧井北掘得沸泉泉中得一銀木簡長一尺廣二寸隱起文曰廬山道人張陵再拜謁詣起居簡木堅白而字色黃【余見嘉賢廟記】【﹝余見嘉賢廟記﹞案此志注中言互見他捲者頗多或正相符合﹝卷一敍郡注云詳見郡縣表卷十四韓滉傳案語注云具敍郡韋儇傳注云語見攻守形勢李徳裕傳注云語見土貢錢鏐傳案語注云語見敍郡盧絳傳注云事迹具攻守形勢劉澄傳注云余見攻守形勢卷十五參軍李閎曹納傳注云一事見招隱山卷十七曲阿令邱仲孚傳注云詳見攻守形勢今檢之均屬不誤全書中似此者尙多緣已見他條故不重出後皆仿此﹞或微有參差﹝卷十六大將王棲耀李長榮柏良器傳注云詳見兵類考此條在卷十兵防內而他捲別無兵類今特攺類爲防卷十七向舍人子莘傳注云見冢墓類考卷十一以陵墓爲小子目則子目當作陵墓不當作冢墓矣今從戴氏守梧說攺冢爲陵﹞或今已佚脫﹝卷十六郡酒務陳某注云詳見酒課及陵墓今考陵墓門不載陳某墓課程門不載酒課元志卷六𨿽曾引嘉定志酒課然亦不載陳某榷酤課羨事其脫處無從補矣﹞然皆系本書之總目子目未嘗言及所載之文而此處言余見嘉賢廟記者蓋以述延陵季子之事迹莫詳於記文也今考卷七之祠廟門內脫去嘉賢廟而元志卷十八神廟門內有之且詳載晉晉陵太守殷仲堪梁延陵縣令王僧恕唐武進縣主簿趙晉用上柱國髙紹潤州刺史蕭定等記此條所言嘉賢廟記𨿽不知定指何篇要必在此數篇之內或疑諸記本宋志之文混入元志然考髙紹記云訪貞石而湮滅蕭定記云保無欲之貞若是宋志則鈔本當避寫貞字爲正今鈔本旣皆作貞則爲元志無疑不得因宋志之缺而以元志補之也﹝元志載嘉賢廟在丹陽縣此志卷七祠廟門內丹陽金壇兩縣全缺今但注丹陽縣缺金壇縣缺八字而不復言嘉賢廟缺者以闔縣之廟所缺甚多但舉此廟轉覺罣漏也他皆仿此﹞若夫卷十四王孝暢注云本府漢荊王神祠記又云具荊王廟今考元志神廟門本府順佑王廟條下云卽漢荊王賈廟並詳載唐先天時重修二記﹝記文內云前刺史東平畢構構字爲宋髙宗諱今鈔本旣不避寫則非宋志可知﹞而此志祠廟門無之今亦仍其舊焉﹝附錄咸淳志云案沓詳見石刻在講堂之西蓋刻案牘之文於石非此志另有石刻一門也﹞】永明九年曲阿縣民黃慶宅左有園園東南廣袤四丈每種菜輒鮮異𨿽加采拔隨復更生夜中常有白光皎質屬天狀似垂絹私疑非常請師卜候道士傅徳占使掘之深三尺獲玉印一鈕文曰長承萬福【同上】梁末京口人於藏兒年五歲登城西南角大樓打鼓作長江櫑鼓兵象也於是有侯景之亂【隋史】陳大定中有人發郗愔冢見愔屍如生得古銅器十餘有鄭康成所書箴左氏膏肓愔手注其後云得於廣固鄧伯道鄧云石勒軍發康成冢得之又有紙筆並題人名建康實錄陳時東徵北軍於丹徒盜發晉郗曇墓大獲王羲之書及諸名賢遺迹因話錄唐兵部員外郎李約有山林之致不好俗談多蓄古器在潤州嘗得古鐵一片擊之淸越又養一猿名生公常以隨逐月夜泛江登金山擊鐵鼓琴猿必嘯和傾壺達夕醉而後已約又於焦山得一石號寶峯載歸洛中觀音寺銅鐘楊氏將安仁義所鑄招隱寺銅鐘李氏所鑄國史纂異潤州曾得玉磬十二以獻張率更叩其一曰晉某歲所造也是歲閏月造磬者法月數當有十三今闕其一宜於黃鐘東九尺掘必得焉求之如言而得宋太平興國中丹徒縣令王紀攺築縣墻掘地得石函驗其刻文梁大同五年道人法序瘞眞身舍利於此函中銅龕一龕中銀合一合中銀瓶二舍利七粒存焉而銅龕復有刻文則唐貞觀十二年再加營奉掌役者張遇者獲之以獻遇感貞觀在已因投慈云寺爲沙門易名閨貞端拱元年夏四月八日遷之於郡之甘露寺東隅建浮屠散騎常侍徐鉉記略曰是郡也揚州之都會京口之重鎭六代之風流人物綜萃於斯三吳之山川林泉肇發於此髙深自攺气象常存云云見集中

謠晉志太元末京口謠曰黃雌雞莫作雄父啼一旦去毛衣衣被拉颯棲【衣被拉颯棲○﹝鈔本被作披﹞案晉書五行志作被今據以攺正下文嚨喉喝復喝鈔本少復喝二字亦據晉志補入】尋而王恭起兵誅王國寶旋爲劉牢之所敗【又見宋志】王恭鎭荊口【宋志作京口】舉兵誅王國寶百姓謠云昔年食白飯今年食麥麥孚天公誅謫汝教汝撚嚨喉嚨喉喝復喝京口敗復敗識者曰昔年食白飯言得志今年食麥﹝麥孚﹞﹝麥孚﹞麤穢其精已去明將敗天公將加譴謫而誅之也撚嚨喉气不通死之祥也敗復敗丁寧之辭也恭尋死京都又時行咳疾而喉並喝焉【又見宋志文小異】王恭在京口民間忽云黃頭小兒欲作賊阿公在城下指縛得又云黃頭小人欲作亂賴得金刀作蕃扞黃字上恭字頭也小人恭字下也尋如謠者言焉【又見宋志】

讖齊志祥瑞老子河洛讖曰肅艸成道徳懷書備出身形法治吳出南京上卽姓諱南京南徐州治京口也

紀異鄧艾廟在京口上有一艸屋晉安北軍司馬恬病夢一老翁曰我鄧公屋壞君爲治之後訪之爲立瓦屋【幽明錄】曲阿大埭下有廟晉孝武世有一逸刼官司追之刼徑至廟跪請求救許上一豬不覺忽在牀下追者至覓不見羣吏悉見入門又無出處因請曰得刼者當上太牢少時刼形見吏卽縛去刼云神靈已見過度云何有牛豬之異言未絕口覺神像面色有異旣出門有大虎張口而來徑奪刼而去【同上】梁韋鼎字超盛博涉經史明陰陽善相術侯景之亂鼎兄昂於京口戰死負屍求棺無所得鼎哀憤慟哭忽見江中有物流至鼎所竊異之往視乃新棺也因以充斂元帝聞之以爲精誠所感唐開元末金壇縣丞王甲以充綱領戶稅在京於左藏庫輸納忽有使者至庫所云王令召丞甲倉卒隨去出城行十餘里到一府捨入門聞故左常侍崔希逸語聲王與崔知故因問門者求爲通刺門者人白希逸驚喜謂甲曰知此是地府否甲始知身死悲感因問其來由王云適在庫隨使至此未了其故有頃外傳王坐崔令傳語白王云金壇丞是己親友計未合死事了願早遣王引入謂甲曰君前任縣丞受贓相引見丞著枷坐庭木下問云初不同情何故見誣丞言受罪辛苦權救倉卒王云若不相關卽宜放去出門詣希逸別希逸云卿得還甚善傳語崔翰【翰希逸子】爲官第一莫爲人作枉後自當之取錢必折壽每至月朝十五日宜送淸水一瓶置寺中佛殿上當獲大福甲問此功徳云何逸云冥間事卿勿預知但有福卽可言畢送出至其所遂活【廣異記】元和中陸橋家於丹陽居有池沼髙榭一夕有人叩門急視見一人儀狀秀逸自稱曰沈約聞公雅好詩故來奉謁旣而呼左右曰召靑箱來有一兒年可十歲約曰此吾子也欲使紹吾學故名靑箱然亦能此從吾與範僕射過臺城曾作感舊詩令諷之曰六代舊山川興亡幾百年繁華今寂寞朝市昔喧闐夜月琉璃水春風柳色天傷時爲懷古垂淚國門前忽不見潤州城南隅萬歲樓俗傳樓上煙出不祥開元前以潤州爲﹝闕﹞董琬爲江東采訪使嘗居此州其時盡日煙出刺史皆憂懼乾元中復然圓可一尺餘直上數丈吏密伺其煙乃出於樓角隙中近而視之卽蚊蚋也【辧疑志】韋齊休爲王璠浙西團練副使大和八年卒於潤州之官舍三更後將小斂忽大聲曰娘子且止哭當有處分其妻大驚齊休曰娘子聞鬼語驚悸耶妻曰非畏悸但不分與君遽隔幽冥孤懷無所依怙不意神識有知誠俟明教齊休曰死生之期涉於眞宰夫婦之道重在人倫今某屍骸且在足寬襟抱家事不小且須商量不可空爲兒女悲泣使某幽冥更憂妻孥也良久語絕卽各營喪事才曉又聞呼適到張淸家造得艸屋三間其夕張淸夢齊休曰我昨日已令買塋三畝地可速交關布置一一分明淸悉依其命及將歸自擇發日呼喚一如常時婢僕將萌私竊無不發摘【河東記】道士範可保夏月獨遊甘露寺將登北軒忽有人衣故褐衣自傍入肩帔相拂範素好潔衣新心不悅俄牽一黃狗又駕肩而出範怒形於色褐衣回顧目光如電範始懼頃之山下人至曰向山上霹靂取龍知之乎範固不聞也【稽神錄】韓滉廉問浙西彊悍自負常有不軌之志一旦有商客李順泊舟京口堰下夜深矴斷漂船不知所止及明泊一山下風波稍定上岸尋求微有鳥徑行五六里見一人烏巾岸幘古服異常相引登山詣一宮闕臺閣華麗殆非人間入門數重庭除甚廣望之拜有人自簾中出語之曰欲寓金陵韓公一書得書一函拜而受之贊者引出門徑至舟所因問贊者曰此爲何處恐韓公詰問是何人致書答曰此東海廣桑山也是魯國宣父仲尼得道爲眞官理於此山韓公卽仲由也性彊自恃夫子恐其掇刑网致書以諭之言訖別去李順卻還舟中有一使者戒舟中人曰安坐勿驚懼不得顧船外逡巡則達舊所若違此戒必致傾覆舟中人皆如其言不敢顧視舟行如飛頃之復在京口堰下旣而詣衙投書韓公發函視之古文九字皆科斗書了不可識詰問其由深以爲異拘縶李順爲妖妄欲加刑愽訪能篆籀數輩皆不能辧一客龐眉古服自詣賓位言善識古文韓公以書示之客捧書於頂再拜賀曰此孔宣父書乃夏禹科斗文也文曰告韓滉謹臣節勿妄動公異禮加敬客出門不知所止韓慘然默坐良久了然自憶廣桑之事以爲非遠厚禮遣謝李順自是恭默謙謹克保終焉【神仙感遇傳】周寶爲浙西節度使治城隍至鶴林門得古冢棺櫝將腐發之有一女子面如生鈆粉衣服皆不敗掌役者以告寶親視之或曰此當是嘗服靈藥待時而發發則解化之期矣寶卽命攺葬之具車輿聲樂以送與僚屬登城望行數里有紫雲覆輀車上眾咸見一女子出自車中坐於紫雲冉冉而上久之乃沒開棺則空矣【稽神錄】五代盧絳爲吉州興雲回務吏欺竊官緡罪當棄市遂亡入金陵薄遊京口往來澗壁寒雪及踴折檐桶而燒守囷吏見而壯之旣久遭歲饑吏無以給因俾絳夜躍囷檐竊官粟數十往一夕見長人立囷中絳於是奮縛而束之乃爲一柱遂中痁疾逾月旣乏資給疲瘵且極忽夢一白衣婦人謂之曰子之疾當食蔗卽愈旣詰朝見鬻者遂貽數挺絳喜而食之至旦疾損迨數夕又夢前白衣婦人謂絳曰妾乃玉眞也太尉富貴時至可詣都城妾有一詩一緡以助行旅十年後於孟家陂上奉見其詞曰淸風涼月夜深時箕帚盧郎恨尙遲他日孟家陂上約再來相見是佳期言訖而去由是自負詣後主疏陳京口澗壁屯戍備禦事累爲潤州節度使金陵陷歸朝授冀州團練使以刼殺龔愼儀太宗命斬之乃呼延贊視刑事將至梁門絳顧見擁一白衣婦人來宛同昔日夢中因嗟曰玉眞矣贊問其故絳白其夢絳復問孟家陂持刃者曰斯場是矣【江南野史】甘露寺僧話吳王收浙右之明年夏月瑩無雲長江如晝有僧持課俄數人自西軒上江亭而止云明月幸相遇坐定命酒列果殽竊思中夜必是幽靈於牕隙伺之東向一人衣南朝衣西向一人衣北朝衣北向一人衣縫掖衣指南向者設禮而坐南向一人朱衣霜簡淸瘦多髯飛杯之次東向者曰今日恣江南遊皆不乏風流矣僕嘗記公云何人種得西施花千古春風開不盡可謂越古超今矣酒至西北服曰各述曩日臨危一言以代絲竹自吟自送可乎眾曰可北服執柸而言曰趙壹能爲賦鄒陽解獻書可惜西川水不救轍中魚次至縫掖舉白而歌曰偉哉橫海鮮壯矣垂天翼一旦失風水翻爲螻蟻食巡至東向云功遂侔昔人保退無智力旣涉太行險玆路信難陟次至朱衣髙吟曰窟裏龍蛇紙上鸞逡巡千幅不將難顧云已往羅隱髦更有何人逞筆端吟罷晨鐘鳴僧戶軋然而啟忽散歐陽文忠公嘗宿采石渡夜聞呼聲曰去來舟尾有應之曰參政宿此不可去齋料幸攜至公念舟尾且無人至五鼓又聞岸上馳驟聲舟尾者呼曰齋料如何岸上者且行且答曰道場不淸淨皆無所得而歸公異其事後半月因遊金山以告長老長老曰昨有施主在寺設齋方第二時其妻乳臥少頃腥風滅燭時皆駭異但不知是此否公問其日乃宿采石之夜【夜話錄】陳升之將薨之夕有火光起於所居之寢上宿鳥皆噪邏卒走白官司請救撲曁至惟見白气上屬空中黎明乃知其薨閒樂先生陳伯修宣和三年以祠官居南徐一旦晝寢夢至一處殿宇巍然中有人冠服如天帝正坐侍衛環列贊者引公拜殿下命升殿慰藉久之謂曰卿平生論事章疏可悉錄以進呈公對曰臣在杭州日因陳正匯事郡守賈偉節遣人搜取多已焚滅帝曰能記者錄進卽有仙官導公至廡下幕中設几案筆研有一靑冊公方沈吟間仙官曰不必追記盡在是矣開冊示之則平日所艸章疏具在公卽袖進帝喜曰已安排卿第六等官矣遂覺呼其子大理丞昱至前引其手按其頂則十字裂如小兒顖熱如火【顖熱如火○﹝鈔本顖作﹝�頁﹞案集韻以顖爲囟之或體說文囟字下雲頭會腦蓋也此志上文云引手按其頂則十字裂如小兒與顖字正相聯屬若鹵頁字則徧檢字書俱無其字必傳寫之訛也今攺正﹝卷十一陵墓門云後湖居士蘇庠墓在馬迹山金橋村大﹝艼去丁攺乘﹞附錄咸淳志翟耆年傳云興同右老隱元志卷十九人材門隱逸類亦同徧檢字書均不載﹝艼去丁攺乘﹞興同右三字然無他書可據未便臆攺今姑仍其舊焉﹞至於全書中有用假借之字者﹝卷十學校門云舊牓曰半宮蓋泮水本取義於半半與泮古通用半宮卽泮宮也卷十七寓治敍注云總領軍須蓋易彖傳云需須也二字可互訓軍須卽軍需也﹞有用隱僻之字者﹝卷十六北廳通判壁記有秦鉌考廣韻七歌有鉌字注云鉌鑾亦作和卷十七金壇縣令壁記有朱﹝�呆﹞考玉篇部有﹝�呆﹞字注云補道切藏也﹞此則似誤而實非誤斷不可輕易之也】謂之曰與吾書謁刺數十將別親舊吾去矣其子請曰大人何往公告以夢子曰此吉夢其殆有歸詔耶公曰不然丰相之臨終亦夢朝帝蓋永歸之兆也已而再寢頃之覺復謂其子曰適又夢入點漆屋三間此棺槨象吾去必矣俄太守虞純臣遣人招其子告之曰適尊公有狀丐掛冠正康彊何乃爾莫測其意言未旣聞傳呼陳殿院來若已知其故者謂太守曰死生定數也公何訝戒其子曰凡吾治命事不可妄易遂歸攜親戚酌酒告別旣退命諸子子婦皆坐置酒諄諄告戒家人見公無疾而遽若是愕眙不知所答迨夜入寢有婢奔告諸子曰殿院咳逆不止若疾狀諸子亟走至則以趺坐而終七日忽有僧來弔以素不識止之僧云我誠不識公但疇昔在瓜洲夢一官人著朱騎馬導從甚盛淩波而北人馬不濡或指云陳殿院也故欲敬瞻遺像時名流多作挽詩紀其事黃冕仲裳云不須更艸玉樓記已作仙官第六人張子韶九成云淩波應作水中仙乃知世之偉人皆非混混流轉者傅說騎箕尾而爲列星其可信矣崇寧中葛蘩知潤州後告老居於潤蘩奉觀音極謹久之繪像出舍利蘩每請之禮數十頃應時墮几案磔若有聲士夫聞之爭匄以歸大觀初蘩無疾正坐而逝【玉壺淸話】水月庵樂善錄云大觀間一士夫於京師買靴認一靴是其父葬時物詰之云一官員攜來修可候之旣至乃其父拜之不顧但取靴乘馬而去行二三里度不可及乃呼曰生爲父子何無一言見教父曰學鎭江太守葛蘩其子謁蘩言之因問何以爲幽冥所重蘩曰予始者日行一利人事嗣後或二或三或十今四十年矣未嘗少廢問何以利人蘩指坐間踏子曰此物置之不正則蹙人足予爲正之若人渴予能與杯水皆利人事也但隨其事而利之上自卿相下至貧匄皆可以行惟在乎久蔡卞寓居京口子仍幼自言是丹陽王家子訪之果然其妻孥尙在乃來見之相語如昔時至八九歲漸熟世境則旋忘前事矣夏竦初仕爲丹陽邑掾一日侍母燕坐見黃鸝雙舞而俱沒於地發之得金鶯二母取鶯瘞地焚香祝曰天若賜夏竦願從明中來竦因築亭其上曰金鶯竦尋登制科後至者發地求金鶯不復得因遂爲池亦號金鶯邵彪希文爲士人時夢至一官府人皆稱安撫彪自喜行至前見一大蠖煮蛤蜊作人聲叫彪姓名彪遂念彌陁一聲皆變黃雀飛去彪後果仕至安撫使【王日休文】蔡佑宣和初以醮事至三茅謁柳谷陳彥吳先生陳雲近山數月前雷雨空中墜下一十餘歲小兒兩目不開徧體皆毛其腥逆鼻村人聚觀間忽陰雲四合雷震一聲遂失所在恐是雷部中物也【竹窗雜記】淳熙五年丹陽縣市一婦人爲盜所殺沈屍於河府縣捕逐日竣會稽姚仲文作尉自以失職絕憂之兩弓級素能搜迹姦隱銳以求盜自任先是近捨少年子常出入女家忽往淮上兩弓心疑焉言於尉丐引帖同渡江至楊子橋與少年遇固邑裏素相識乃邀詣道店買酒與飲酒人持陶盞四隻設於案弓曰吾輩二人只共請一客何四之有酒人指下坐曰此女子旣在席同飲何害兩弓驚愕少年獨慘沮於是詰之曰本縣某婦人死於非命豈汝爲之故冤鬼隨不捨少年無以答遂就縛而歸伏其辜古今詩話女貞錢氏二姊妹依止陶隱居誦黃庭經卽茅山燕洞也至今有紫菖蒲碧桃焉其姊披白練衣得道入洞及女弟至則洞已扃矣淳化五年夏侯嘉正與道士五人往彼投龍簡是夜雷震其洞復開田霖題詩曰燕口龍泓气象淸錢貞此處有遺靈仙兄去後師猶在女弟回時戶已扃云片尙如披白練泉聲長似誦黃庭碧桃花發菖蒲紫畱與人間作畫屏曾慥百家詩選蘇養直居丹陽後湖號後湖病民盛夏追涼方與客對棋有衣褐者持謁云羅浮山道人江觀潮直造就坐曰羅浮黃眞人以公不好世之所好气母已成令吾持丹度公袖中出小合藥黃色膏融養直以置佛室後食蜜雪和以龍腦一夕暴下而卒所親記道人言亟取磨飲卽蘇紹興十七年歲旦與家人酌別二日東方未明披衣曳杖出門行步如飛妻孥奔逐挽衣則已逝矣【苕溪漁隱曰洪慶善與養直皆丹陽人余以問慶善慶善云初無此事乃曾端伯傳聞之誤】

雜錄郡誌所述昉自三代【郡誌所述昉自三代○﹝鈔本此下一段在卷二十二武事門敵圍海州條後﹞案張氏鑑云卷三攻守形勢類載樊毅事云詳見雜錄是武事特雜錄門之一類也此條云爲雜錄一門當是雜錄總敍而文事武事等皆雜錄中之子目傳鈔錯雜脫落以致前後淆互今考此敍下文云仍別其類則雜錄本分類可知卷十六將佐門淩茂正王克容傳注云語見雜錄武事足徵張說之確嚴氏元照亦謂此段當移於雜錄後今從之】至於本朝古今聞見異辭所以辧疑解惑者亦旣附注於各類之下今復綜校前志旁摭他書而爲雜錄一門仍別其匯以備參考然文獻寥落网羅放失寧無闕遺嗣而補之尙有望於後之博雅君子

子目缺【子目缺○﹝鈔本無此三字﹞案此卷之文事與下卷之武事卹刑鞠獄拾遺皆雜錄之子目此處自建炎戊申以下十數條亦系雜錄門內之文而脫去子目以元志參之似當有郡事二字﹝說詳二十二卷卹刑條下﹞然無明文可證今姑列三字於此】建炎戊申髙宗幸鎭江先是本府寄畱溫杭二州上供物有以螺鈿爲之者帝惡其奇巧令知府錢伯言毀之伯言奏曰奉詔毀螺鈿什物於市觀者莫不悅服帝因謂宰臣曰早來禦史張浚奏事朕語浚曰還淳反朴須人主以身先之天下自然向化開寶末丁徳裕爲常潤等州經略使徳裕恃勢黷貨無厭不卹士卒人不能堪爲錢俶所奏太祖黜之柳開守潤州旣至治所招誘羣盜以俸金給之又解衣與賊酋置之左右或謂不可開曰彼失所則盜不爾則吾民也始懼死故假息鋒刃之下今推以赤心夫豈不懷未半歲境內輯寧錢彥遠守潤上疏曰陛下卽政以來內無聲色之娛外無畋魚之樂而前歲地震雄霸滄登旁及荊湖幅員數千里𨿽往日定襄之異未甚於此今復大旱人心嗷嗷天其或者以爲陛下備寇之術未至牧民之吏未良天下之民未定故出譴告以示之苟能欽天之戒增修徳業則宗廟社稷之福也古者四裔言語衣服與中國不同其來也不過驅老弱掠蓄產而已今契丹據山後諸鎭元昊盜靈武銀夏衣冠車服子女玉帛莫不有之往時元昊內寇出入五載天下騷然及納欵賜命則備邊長吏不復詮擇髙冠大袑恥言軍旅一日契丹負恩乘利入塞豈特元昊之比耶湖廣蠻獠刧掠生民調發督斂軍須百出三年於今未聞尺寸之效惟陛下念此三方之急講長久之計以上答天戒則天下幸甚憲竊謂彥遠出守藩方而抗疏及此憂國之忠度越時輩矣陳亞知潤州無治狀浙憲馬尋欲按之馬至因觴於甘露寺憲曰滿酌郎中陳素滑稽驚謝曰不敢望滿但得成資保全大幸也【湘山野錄】元丰中有言知潤州鞠眞卿侮法作威請劾其罪從之神宗曰刺史縣令治民爲最近漢自刺史有入爲三公者蓋重其任爾今之藩郡不過數十往往多不得人則縣令可知也自今更宜謹擇侍禦史張汝賢奏左丞王安禮素行貪穢身任潤州太守日倡女共政私其部內館閣故老侍婢以歸閨門之內數至忿爭安禮修身治家如此其能爲陛下正百官理萬民乎安禮求去遂知江寧元佑初蘇軾言臣竊見前者臺官論朱服不孝因此乞外官宰相除服直龍圖閣知潤州服因人言反獲美命蓋宰相上欺朝廷下困臺諫習用此術久以成例不可不察曾肇言王覿言事不當差知潤州臣恐在廷之臣以覿爲戒依違顧望莫肯正論所有制辭未敢修撰後覿卒守潤州許遵領州事至之日歲荒民饑躬爲之發廩歲民疫躬爲之發藥大抵以仁蒞政於是人說气和雨暘應之比其次年麰登於夏稻登於秋蠶者衍絲績者衍麻鄭徳象滋晚守京口怠於爲政湯致遠爲兩浙漕宣言俟應辦北使至郡按治之時秦檜當國徳象求援於秦蓋宣和初秦試南宮爲參詳官其所取也至是湯別以行秦云鄭徳象久不通問有少書信煩爲攜達因面授之湯視緘題門下具位秦某湯得之幡然而攺鎭江自經建炎之亂歲輸上供米率不如數轉運使按視計倉粟之在存者尙負數萬盡扃鑰而去軍食不繼官吏憂窘不知所出而守臣汪藻適至命破鐍給之貽書使者曰官軍張頤待哺米在廩中而不予之食羣黔饑餓無聊𨿽錮南山猶有隙也輒以便宜開發老守重得罪不敢辭會言者讒藻而罷京口江山素號奇偉故承平時士大夫有生居洛陽死葬朱方之語紹興罷兵屯大軍於江上向時公卿甲第與夫名勝之迹率爲營砦所占穿鑿殆徧近歲江上諸帥多生於此亦江山之秀不在此而在彼也守臣寶學劉子羽嘗曰予若早來則當置諸寨於新丰蓋新丰地平如掌庶不至壞山川之形勢云淳熙中進呈戶部勘當知鎭江府耿秉奏如遇亢旱聽民車河水上曰河水豈可不令百姓灌田大臣等奏尋常人使來時恐水淺所以不聽人戶車水上曰稼穡事大可從耿秉所請建炎遭寇暴失府印自後施用惟以觀察使印代之而附小帖於旁曰借用淳熙十二年耿直之秉作守言於朝詔文思院重鑄府印一鈕及給降率僚吏望闕祗拜且受賀啟視之府字左畫偏識者曰使君必不久於此當移他藩才一月果徙四明二年之間蓋徳常經張定叟杓張幾仲子顏連蒞玆土吳居甫琚亦兼領數月其或詔罷又頗多鮮有滿兩歲者【夷堅志支集】趙彥逾以徳政稱郡人爲立生祠在戶部日嘗修奏財賦乞省國用出鎭京口陛辭日復奏札子謂之紹熙財賦稽考見刻梓郡齋

文事唐李徳裕在潤州作鼓吹賦自序云鼓吹本軒皇因出師而作前代將帥有功則假之今藩閫皆備此樂予往歲剖符金陵有童子六七人皆於此藝特妙每曲宴奏之及再至江南並逾弱冠悲流年之焂忽憶前歡而淒愴乃爲之賦【見集中】宋朝許渤在潤州與範文正胡宿周茂叔遊【明道先生語錄】柳開知潤州【柳開知潤州○【鈔本此條前有範文正公一條】案上文子目系文事故前後諸條所述皆系文事惟範文正公一條所述者乃堯夫以麥舟贈石曼卿實與文事無涉而與拾遺類諸條詞意相同今移置其末庶門類不致相混】胡旦爲淮漕二人者俱以文鳴於時旦爲漢春秋邀開於金山觀之旦頗作書自矜開杖劍叱之曰生民以來未有如夫子若邱明公谷鄒夾數子止傳述而已爾何輩輒敢竊聖經之名今日聊贈一劍以爲狂且之戒語訖勇逐旦旦闊步攝衣急投舊艦劍鋒幾及賴舟人擁入猶斫數劍於舟以快忿焉【玉壺淸話】蘇丞相頌家藏書萬卷祕閣所傳居多頌自維揚拜中太一宮使歸鄕裏是時葉夢得爲丹徒尉頗許其假借傳寫夢得每對士大夫言親炙之幸其所傳遂爲葉氏藏書之祖【譚訓】李季常敶蘇子容丞相外孫爲予言東坡歸自儋耳舟次京口子容初薨東坡已病遣叔黨來弔自作飯僧文所謂在熙寧初陪公文徳殿下巳爲三舍人之冠及元佑際綴公邇英閣前又爲五學士之首𨿽淩厲髙躅不敢言同而出處大槪無甚相愧者明日季常與子容諸孫往謝之東坡側臥泣下不能起【邵氏聞見後錄】蘇子美謫居吳中欲遊丹陽潘師旦深不欲其來宣言於人欲拒之子美作水調歌頭有擬借寒潭垂釣又恐鷗鳥相猜不肯傍靑綸之句【魏泰東軒筆錄】京口集載東坡詩間有遺者如贈張刁二老又景純見和復次韻贈之二首又柳子玉以詩見邀同刁丈遊金山又金山寺與柳子玉飲大醉臥寶覺禪榻夜分方醒書其壁又送金山鄕僧歸蜀開堂又去金山五年而復至次舊詩韻贈寶覺又畱別金山寶覺圓通二長老又徐元用使君與其子端常邀僕與兒子過同遊金山浮玉堂戲作又書焦山綸長老壁皆集中所遺詩【並見大全集】羅隱題金山詩老僧齋罷閉門睡不管波濤四面生孫山詩結宇孤峯上安禪巨浪間亦可亞張祜詩【靑瑣集】熙寧中三韓使人朴寅亮作金山詩其敍舊云前後詩人不見山之爲金故曰萬疊危岑天倚杵一竿斜日水浮金【陳輔之詩話】金山寺畱題亦多而絕少佳句熙寧中荊公有句雲天末海門橫北固煙中沙岸似西興尢爲中的【遁齋閒覽西淸詩話以天末海門橫北固爲王平甫詩】楊蟠金山詩雲天末樓臺橫北固夜深燈火見揚州王平甫雲莊宅牙人語也解量四至【後山詩話】晁以道詩淸霜下牛斗凜然北固秋全似選詩【雪浪齋日記】後山云余登多景樓南望丹徒有大白鳥飛近靑林得句云白鳥過林分外明謝脁亦云黃鳥度靑枝語巧而弱杜詩云白鳥去邊明語少而意廣【詩話】米元章不及陪東坡往金山作水陸詩云久陰障奪佳山川長瀾四溢魚龍淵眾看李郭渡浮玉晴風掃出淸明天頗聞妙力開大施足病不列諸方仙想應蒼壁有垂露照水百怪愁寒煙棲雲閣云云出救世旱澤浹云尋歸入石了不見丰功已如遺龍騫薦復起抱石明幽姿云乎無定所隱者何當棲如此二詩殆出翰墨畦徑之表蓋自邁往淩雲之气流出非尋規索矩者之所可到也【葛立方韻語陽秋】又金山詞云昔日丹陽行樂裏紫金浮玉臨無地寶閣化成彌勒世龍宮對時時更有天花墜浩渺一天秋水至鯨鯢鼓鬣連山沸員嶠岱輿更贔贔無根蔕莫教龍伯邦人戲【寶晉集】總餉吳琚有詞刻於浮玉之石排山云我來浮玉似憑陵滄海躡金鰲背又若騎鯨遊汗漫飛出八荒之外鐘鼓傳聲樓臺倒影不類人間世徘徊吟眺恨無陶謝酬對今古潮落潮生問英雄多少與江俱逝直欲乘風歸閬苑疑是三生習气未辦漁蓑先盟鷗鷺柰卜鄰無地從今淸夜夢魂應繞空翠東坡與王存正仲孫洙巨源會多景樓以胡琴侑酒巨源曰殘霞晚景恐非奇才不能盡乃作詞多情多感仍多病多景樓中樽酒相逢樂事回頭一笑空停杯且聽琵琶語細撚輕攏醉臉春融斜照江天一抹紅又詞雨過春容輕更麗只有離人幽恨終難洗北固山前三面水碧瓊梳擁靑螺髻一紙鄕書來萬里問我何年眞个成歸計白首送春拚一醉東風吹破千行淚僧仲殊陪太守宴多景樓詞叢霄逸韻祥煙渺搖金翠玲瓏三島地控全吳山橫舊楚春來早千里斷雲芳艸六朝遺恨連江表都分付倚樓吟嘯鐵甕城頭一聲畫角吹殘照帶夜潮來到又獨登多景樓詞花戟云幡擁上方畫簾風細度春香銀色界前多遠景人靜鐵城西面又斜陽山色入江流不盡古今一夢莫思量故里無家歸去懶傷遠年華滿眼多淒涼又詞北固山前波浪遠鐵甕城頭畫角殘聲短促酒濺金催小宴燈搖蠟焰香風軟落日煙霞晴滿眼欲仗丹靑巧筆彤牙管解寫伊川山色淺誰能畫得江天晚陸遊多景樓賦水調歌頭張孝祥書而刻之崖石江左占形勝最數古徐州連山如畫佳處縹緲著危樓鼓角臨風悲壯烽火連空明滅往事憶孫劉千里曜戈甲萬竈宿貔貅露沾艸風落木歲方秋使君宏放談笑洗盡古今愁不見襄陽登檻磨滅遊人無數遺恨黯難收叔子獨千載名與漢江流東坡云屬玉雙飛水滿塘菇蒲深處浴鴛鴦白蘋滿棹歸來晚秋著蘆花一岸霜扁舟系岸依林樾蕭蕭兩鬢吹華發萬事不理醉復醒長占煙波弄明月此篇若置李太白集中誰疑其非乃吾家養直所作淸江曲也葛立方韻語陽秋云旣爲東坡所賞名已不沒而又作後淸江曲一篇豈養直尙惡其少作耶所謂呼兒極浦下笭箵社甕欲熟浮蛆香輕蓑淅瀝鳴秋雨日暮乘流自相語如此等句前淸江曲似未到也錢穆父守潤東坡賦朝中措別之昨夜扁舟京口今朝馬首長安舊官何物與新官只有湖山公案此景百年幾變个中下語千難使君才气捲波瀾與把新詩判斷東坡元日過丹陽明日立春寄魯元翰詩云西湖弄水猶應早北寺觀燈欲及辰趙堯注北寺在潤州上元最盛未詳北寺今爲何寺葉石林夢得琴趣外篇注雲程致遠寄頃與江子我登北固山用赤壁韻因記往歲舊遊詞曰雲峯橫起障吳關三面眞成尢物倒捲回潮目盡處秋水粘天無壁綠鬢人歸如今𨿽在空有千莖雪追尋如夢漫餘詩句猶傑聞道尊酒登臨孫郎終古遺恨歌時發萬馬云屯瓜步晚落日旌旗明滅鼓吹風髙畫船遙想一笑吞窮發當時曾照更誰重問山月文康葛勝仲有文號丹陽集嘗寓居丹陽作詩自序雲裏中無居寓丹陽縣書懷呈邑宰張蒙子蒙假守秦頭兩月彊往來遵路一年忙幸逢庇邑人惟舊蹔脫浮家計亦良退食井腴如就國【勝仲封丹陽子】遙尋祖系似還鄕【葛稚川丹陽人】南風未便輕篷篳也與虛窗拂袵涼集中與洪慶善孫道祖唱和如送慶善赴廣徳軍詩首句云五年心迹寄滄洲邂逅連墻接俊遊世傳李太白艸書數軸乃葛叔忱僞書叔忱豪放不羣或嘆太白無字畫可傳叔忱偶在僧捨縱筆作字一軸題之曰李太白書且與其僧約異日無語人其所謂得之丹徒僧捨者乃書之丹徒僧捨也【邵氏聞見後錄】蓬池先生聞人武子嘗寓居丹徒之丁角所作詩文號蓬池編曾慥端伯掇入百家詩選有丁角暮春詩綠葉成陰春已歸茅檐相對兩斜暉殘花且插春事急別酒欲酌歌聲微黃烏忩忩隔林語楊花欵欵沾人衣人間一別春常好過我漁舟果是非崔鷗徳符命僧仲殊賦南徐好十詞

一甕城南徐好鼓角亂雲中金地浮山星兩點鐵城橫鏁甕三重開國舊誇雄春過後佳气蕩晴空淥水畫橋沽酒市淸江晚渡落花風千古夕陽紅

二花山李衛公園亭南徐好城裏小花山淡薄融香松滴露蕭疏籠翠竹生煙風月共閒閒金暈暗燈火小紅蓮太尉昔年行樂地都人今日散花天桃李但無言

三淥水橋南徐好橋下淥波平畫柱千年嘗有鶴垂楊三月未聞鶯行樂過淸明南北岸花市管弦聲邀客上樓雙榼酒艤舟淸夜兩街燈直上月亭亭

四沈內翰宅百花堆南徐好溪上百花堆宴罷歌聲隨水去夢回春色入門來芳艸徧池臺文彩動奎璧爛昭回玉殿儀刑推舊徳金鑾詞賦少髙才丹詔起風雷

五刁學士宅藏春塢南徐好春塢鏁池亭山送云來長入夢水浮花去不知名煙艸上東城歌榭外楊柳晚靑靑收拾年華藏不住暗傳消息漏新聲無計柰流鶯

六多景樓南徐好多景在樓前京口萬家寒食日淮南千里夕陽天天際幾重山鶯啼處人倚畫欄幹西塞煙深晴後色東風春減夜來寒花滿過江船

七金山寺化城閣南徐好浮玉舊花宮啄破琉璃閒世界化城樓閣在虛空香霧鎖重重天共水髙下混相通云外月輪波底見倚欄人在一光中此景與誰同

八陳丞相宅西樓南徐好樽酒上西樓調鼎勛庸還世事鎭江旌節從仙遊樓下水空流桃李在花月更悠悠侍燕歌終無舊夢畫眉燈暗至今愁香冷舞衣秋

九蘇學士宅綠楊村南徐好橋下綠楊村兩謝風流稱郡守二蘇家世作州民文彩動星辰書萬卷今日富兒孫三徑客來消永晝百壺酒盡過芳春江月伴開樽

十京口南徐好直下控淮津山放凝雲低鳳翅潮生輕浪捲龍鱗淸洗古今愁天盡處風水接西濱錦裏不傳溪上信楊花猶見渡頭春愁殺渡江人【見寶月集】秦少遊長相思慢有鐵甕城髙蒜山渡闊千霄十二層樓開尊待月捲箔披風依然燈火揚州之句呂大虯叔潛言鎭江丹陽玉乳泉壁間一絕云騎馬出門三月暮楊花無柰雪漫天客情最苦夜難度宿處先尋無杜鵑然不著名氏也【唐溪詩話】嘉定鎭江志卷二十二

雜錄

武事梁侯景敗羊鵾密圖之景惟餘三舸下海欲向蒙山會景晝寢鵾語海師此中何處有蒙山汝但聽我處分遂直向京口至胡豆洲景覺大驚將依郭元建鵾拔刀叱海師使向京口景欲投水鵾以矟入刺殺之隋楊素造大艦名曰五牙容戰士八百人次曰黃龍置兵百人自余平乘舴艋等各有差隋軍臨江素帥水軍東下舟艫被江旌甲耀日陳人望之懼曰淸河公江神也江濱鎭戍聞隋軍將至相繼奏聞施文慶沈客卿抑而不言初上使南平王嶷鎭江州永嘉王彥鎭南徐州尋詔二王赴明年元會命沿江諸防船艦悉從二王還都爲威勢示梁人之來奔者由是江中無一鬭船上流諸州兵皆阻素軍不得至護軍將軍樊毅言於僕射袁憲曰京口采石俱是要地各須銳兵五千並出金翅二百緣江上下以爲防備憲及驃騎將軍蕭摩訶皆以爲然與羣臣議請如毅策文慶客卿白帝曰此是常事邊城將帥足以當之若出人船必恐驚擾及隋軍臨江間諜驟至憲等殷勤奏至再三文慶曰元會將逼南郊之日太子多從今若出兵事便廢闕議久不決帝從容謂侍臣曰王气在此齊師三來周師再來無不摧敗彼何爲者邪都官尙書孔範曰長江天塹古以爲限隔南北今日虜軍豈能飛度邪邊將欲作功勞妄言事急臣每恨官卑彼若渡江臣定作太尉公矣帝故不爲深備春正月朔賀若弼自廣陵引兵濟江陳人不覺攻拔京口執南徐州刺史黃格弼軍令嚴肅秋毫無犯所俘獲皆釋之給糧勞遣所至風靡弼分兵斷曲阿之衝進據鐘山頓白土岡之東杜彥與韓擒虎步騎並進陳人大駭降者相繼弼之攻京口也蕭摩訶將兵逆戰陳主不許及弼至鐘山摩訶又曰弼軍深入壘未堅出兵掩襲可以必克又不許竟以取亡郭衍開皇十年從晉王廣鎭揚州遇江表唱逆命衍爲總管領精銳萬人先屯京口於貴洲南與賊戰敗之生擒魁帥大獲舟楫糧儲以充軍實劉元進作亂江南以兵攻潤州帝召吐萬緒討之緒率眾至楊子津元進自茅浦將渡江緒勒兵擊走緒因濟江背水爲柵明旦元進來攻又大挫之賊解潤州圍而去緒進屯曲阿元進復結柵拒緒挑之元進出戰陳未整緒以騎突之賊眾遂潰赴江水死者數萬元進挺身夜遁唐咸通初浙東賊帥裘甫攻陷象山浙東騷動觀察使鄭祗徳求救於鄰道浙西遣牙將淩茂正將四百人赴之祗徳饋之比度支常饋多十三倍而宣潤將士猶以爲不足請土軍爲導以與賊戰諸將或稱病或陽墜馬其肯行者必先邀職級竟不果遣唐承訓討蠻寇詔發許滑靑汴兗鄆宣潤八道兵以授之承訓不設斥堠入境敵至不設備五道兵八千人皆沒建炎初趙子崧守潤辛道宗下叛兵子崧禦之銳甚及與戰府兵敗績子崧領親兵渡江保瓜洲賊入城遂據之子崧以散官貶南雄州羣盜有張遇等號一窩蜂初犯江寧府江淮制置使劉光世截其後軍破之遇轉由眞州攻陷鎭江守臣錢伯言棄城而去張遇屯於金山寺及楊子橋眾約三萬詔兩浙制置使王淵招安之賊遂聽命淵奏授遇與其將劉立等官伯言始歸鎭江詔降二級給事中汪藻言建康京口九江皆要害之地當宿重兵故杜充守建康韓世忠守京口劉光世守九江而以王王燮隸杜充其措置非不盡善若敵騎渡江充世忠王燮並力扼其前光世掩其後可使奔北不暇而世忠八九月間已掃鎭江所儲之貲盡裝海舶焚其城郭而去洎充力戰於前世忠王燮卒不爲用光世亦偃然坐視不出一兵臣愚以爲敵退之後正朝廷大明賞罰之時莫若擇有威望大臣一人盡護諸將𨿽陛下親軍亦聽其節制稍以法裁之初鎭江無守兵獨恃制置使韓世忠之軍以爲固時世忠引兵駐江陰而建康潰卒戚方等迫城以萬計守臣胡唐老度不能支因撫定之無何方欲犯浙西妄言赴行在請唐老部眾以行唐老不從爲方所害邵淸據通州崇明鎭安撫大使劉光世大破之始淸聚於蕪湖光世嘗遣王徳王世忠招降之亡卒有告淸劉軍無糧淸乃自貳與其眾謀曰劉公謂我降必不疑可順流直趨京口略戰船爲入海計淸遂夜至鎭江屯於海門光世命徳等急攻之遂請降金監軍撻辣遣太乙索堇等提兵南寇援兀朮進圍揚州守張縝金壇人也朝廷恐其力不能支許退保鎭江縝堅守不動故蘇庠挽張彥知詩云【縝字彥知】敵騎乘秋入妖氛擁賊營孤城控淮海百口付柴荊徒想回天力空餘戀闕情艱難思報主烱烱寸心明注云己酉冬金人入境公獨守廣陵不顧其家【後湖集】紹興初左僕射呂頤浩言今歲必稔欲於鎭江府上下積粟三十萬石備軍用上曰若選得精兵十五萬分作三軍何事不成祖宗取天下兵數不過此四年鼎寇楊麼敗行下詔安而賊以不堪程昌寓殺戮爲辭尋詔除昌寓徽猷閣待制知鎭江府候招安畢日行十一年春中外議論紛然以金兵逼江爲憂上謂宰執曰今日之勢與建炎不同建炎間我兵皆退保江南杜充書生遣偏將輕與彼戰故彼得乘間猖獗今韓世忠屯淮東劉錡屯淮西嶽飛屯上流張浚方自建康進兵前渡彼若窺江則我兵皆乘其後今𨿽虛鎭江一路以檄呼其渡江亦不敢來蓋上沈機料敵明果如此三十年秋知院葉義問奏應變之說中云鎭江劉寶與馬帥成閔則眞揚通泰之所隸江陰正控海道宜自鎭江分兵以扼之金亮自采石之敗北抵瓜洲虞允文謂李顯忠曰賊懲采石之敗往合瓜洲兵鎭江無備某當往第患兵少今采石深塹築堤或伐木爲柵守禦甚固敵未可卒犯鎭江邊岸分屯備禦甚多要害僅數處將軍共任其責分一兵如何須更得百餘戰艦則事濟矣顯忠曰敬受命洎至建康知府事張燾謁允文曰燾所謂賴公庇諸公問可往鎭江者皆有難色燾謂允文允文忻然從之往鎭江見劉錡錡已疾劇執允文手曰朝廷養兵二十年我兵一技無所施今日成大功勛乃一中書舍人也錡愧當死矣【晁公愈辛巳金人叛盟請盟錄】敵圍海州鎭江都統制張子蓋奉詔整軍渡江解圍旣而有旨犒解圍軍時鎭江前軍右軍太平州武鋒軍以在圍中獨不與淮東總領洪適從權比附且倍其賞適又奏沿邊已招降者若使饑寒失所則必怨望乞將有官人與給料歷進勇副尉與依武勇給券四口五口以上亦與添給口食人謂適臨事知變如此

卹刑【卹刑○﹝鈔本此行前有地理以下數葉﹞案誌書之例已見前卷者後不重出今考此數頁內地理類鳩玆隸潤條與卷一敍郡敍同京口謂京條與卷三攻守形勢門同唐號金陵條與卷二西津渡條同開伊婁河條與卷六伊婁河條同人物類曲阿宏戎條與卷十三卞耽傳後案語同鄭女入宮條與下文拾遺類唐丹陽鄭氏女條同﹝張氏鑑云丹陽鄭氏女已見上人物內此又重出蓋皆後人掇拾所爲非原書矣今按拾遺類此條實系宋志但將人物類移入元志則自不重出﹞郡事類置幽州牧條與卷三攻守形勢門同領京下督條與卷一敍郡門同事系安危條與卷十三江夏王義恭傳同諧之舉才條與卷十三胡諧之傳同蕭績詰吏條與卷十三南康王績傳同延嗣不降條與卷十六劉延嗣傳同息元詭壽條與卷十四李徳裕傳同韓臯罰俸條與卷十四韓臯傳同李翛鳩財條與卷十四李翛傳同仁義擲弓條與卷十四安仁義傳同﹝注中引盧憲論曰一段與安仁義傳後案語正同張氏鑑云據此是此志爲憲撰無疑今案嘉定志之案語或言案或言憲案未有言盧憲論曰者此必至順志引嘉定志之文故特著其姓也﹞茂章毀第條與卷十四王茂章傳後按語同乞米振饑條與卷十七蘇攜傳同至於柳開誘盜彥遠憂旱徳裕黷貨眞卿侮法曾肇言覿蘇軾論服安禮丐去徳象求援爲軍發粟聽民車水等條亦與上卷文事類前一門所載全同﹝文事類前脫去一子目而所載之事與郡事門同者凡十條疑彼乃宋志之郡事門也上卷旣有郡事則此卷不應又有郡事矣﹞卽人物類杜秋歸鄕條郡事類裴寬自戒若山遇仙兩條其注皆已缺佚然考此卷拾遺類詳載杜秋歸鄕事卷十四韋銑傳詳載裴寬自戒事唐若山傳後案語詳載若山遇仙事此處亦不應再見綜而計之與宋志他捲重復者不啻十之六七然則非宋志明矣元志卷三風俗門苞總形勝實爲名都注云宋文帝紀余見雜錄郡事類今考郡事類不見於元志而見於此卷﹝鈔本此卷作郡氏張氏鑑云郡氏當作郡事至順志卷三風俗門注云見雜錄郡事宋志當同此例也今按張氏𨿽未知此卷之郡事本系元志然謂郡氏爲郡事之訛其說最確今從其說攺正﹞就中地兼蕃重一條引宋文帝紀較元志風俗門爲詳是所謂余見雜錄郡事類者必指地兼蕃重條可知且地理類修瓜洲城條紀宋寶佑四年事在嘉定以後郡事類柳開誘盜以下諸條與上卷所載相同而每條之首必加一宋字亦不似宋人語气至陳策發廩條乃元天歷己巳事尢爲元志之確證﹝張氏鑑云柳開以下稱宋又載天歷時事蓋元人羼入也今案張氏但知柳開誘盜以下爲元志而不知茂章毀第以上亦元志也﹞況宋志雜錄各門其文皆散行而無對偶其字皆大書而少小注至元志雜錄各門則四字爲句兩兩相對而夾注於下今此處數頁體例不合於宋志而合於元志就中郡事類李母弭變一條未有對句今檢元志雜錄門拾遺類有篪父絕患一條亦無對句而此二條實系字字相對則李母弭變條本系元志無疑﹝李母弭變宋志卷十四李景讓傳已詳述之此卷不應復見蓋本在元志拾遺類誤移於郡事類復誤移於宋志耳﹞此外諸條與宋志他捲重復者又皆元志所未載然則爲元志審矣今將李母弭變條移入元志卷二十一拾遺類餘皆移入元志卷二十以還其舊焉】宋文帝紀元嘉四年二月幸丹徒謁京陵三月丙子詔蠲此縣今年租布五歲刑以下皆悉原遣明帝紀泰始元年赦揚南徐三州囚系凡逋亡一無所問齊武帝紀永明二年四月詔揚南徐等五州統內諸獄並部送還臺須候克日斷枉直唐貞元八年江淮荊襄大水遣京兆少尹韋武往揚楚廬壽滁潤蘇常湖等州宣撫詔系囚及獄訴久不決者委所在長吏卽與疏辧務從寬簡俾絕冤滯貪官暴吏苛法害公特加懲肅用明典憲

鞫獄唐韓滉在潤州夜與從事登萬歲樓方酣置杯不悅語左右曰汝聽婦人哭乎當近何所或對在某橋某街詰朝命吏捕哭者訊之信宿獄不具吏懼罪守於屍側忽有大靑蠅集其首髮髻驗之果婦私於鄰醉其夫而釘殺之吏以爲神因問晉公晉公云吾察其哭聲疾而不悼若彊而懼者王充論衡云鄭子產晨出聞婦人之哭拊僕之手而聽有間使吏執而問之卽手殺其夫也異日其僕曰夫子何以知之子產曰凡人於其所親愛知病而憂將死而懼已死而哀今哭已死而懼知其姦也李徳裕出鎭浙右日有甘露寺主事僧訴交代得常住什物被前主事僧隱用卻常住金若干兩引證前數輩皆有遞相交割傳領文籍分明眾詞皆指以新得替者隱而用之且初上之時交領分兩旣明及交割之日不見其金鞫成具獄伏罪昭然然末窮破用之所或以僧人不拘僧行而費之以無理可伸甘之死地引慮之際公疑其未盡微以意揣之具實以聞曰前後主者積年以來空交分兩文書其實無金矣羣眾欲乘此擠排因流涕不勝其冤公憫曰此固非難吾得之矣立促召兜子數乘命關連僧入對事咸遣坐兜子下簾子畢指揮門不令相見命取黃泥各令模前後交付下次金樣以憑證據僧旣不知形段竟模不成公怒劾前數輩皆一一伏罪其所排者遂獲淸雪宋朝張升知潤州日有婦人之夫出外數日不歸忽有人報菜園井中有死人婦人驚往視之號哭曰此吾夫也遂以聞官升令屬鄰里就井驗是其夫與非眾以井深不可辧請出屍驗之升曰皆不能辧婦人何以知爲其夫收付所司鞫問果姦人殺其夫而婦人預聞其謀升後爲名臣鞫眞卿守潤民有鬭毆者本罪之外別令先毆者出錢以與後應者小人靳財兼不憤輸錢於敵人終日紛爭相視無敢先下手者紹興戊寅鄭作肅知鎭江府嚴屠牛之禁嘗有牛奔至府問之果將就屠者人皆異之

拾遺唐成都府有散花樓河中有燻風樓綠莎廳揚州有賞心亭鄭州有夕陽樓潤州有千巖樓今皆易其名或不復見【春明退朝錄】唐時以齊州靈巖荊州玉泉潤州棲霞臺州國淸爲四絕【九域志臺州古迹】潤州大江本與今楊子橋對岸而瓜洲乃江中一洲耳故潮水悉通揚州城中李紳與李頻詩云鸕鶿山頭片雲晴揚州城裏見潮生以爲自大歷後潮信始不通今瓜洲旣與楊子橋相連自楊子距江尙三十里瓜洲以閘爲限則不惟不至揚州亦自不至楊子矣【亦自不至揚子矣○﹝鈔本此下有山川形勢一段﹞案山川形勢以下乃蔡寬夫詩話之語亦自不至揚子矣以上亦蔡寬夫詩話之語戴氏守梧因雜錄門地理類大江漲沙一條﹝鈔本在此卷今移入元志卷二十﹞脫去夾注而山川形勢以下正述大江漲沙事謂當移爲彼處夾注今從之】【蔡寬夫詩話】京口江中沙田田戶每歲旦收一瓿以秤水水重則是年江水大若水輕則江水小歲歲不差【蔡佑雜記】晉刁協之孫逵素殷富奴客縱橫固吝山澤爲京口之蠹逵之誅也其子彌亡命帥數十人入京口城太尉畱府司馬陸仲元擊斬之劉裕散其資蓄令百姓稱力而取之彌日不盡時天下饑獘編戶賴之以濟焉【以晉書及通鑑參定】梁邵陵王綸攝南徐州事輕險躁虐喜怒不常邀遊市裏雜於廝隸嘗問賣﹝魚旦﹞者曰刺史何如對者言其躁虐綸怒令吞﹝魚旦﹞以死張僧繇吳人潤州興國寺苦鳩鴒棲梁上穢污尊容僧繇乃東壁上畫一鷹西壁上畫一鷂皆側首向檐外看自是鳩鴒等不敢復來【太平廣記】隋麥鐵杖始興人驍勇有膂力日行五百里性疏誕不治產業陳大建中結聚爲盜沒爲官戶配執禦傘每罷朝後行百餘里夜至南徐州踰城刼盜旦還及時仍執傘如此者十餘度物主識之州以狀奏朝士見其每旦常在不之信後數告變尙書蔡證曰此可驗耳於仗下時募以百金求人送詔書與南徐州刺史鐵仗出應募賫勑而往明旦及奏事帝曰信然爲盜明矣惜其勇捷誡釋之唐丹陽鄭氏女有相者言是女當生天子李錡聞之納爲侍人錡誅沒入掖廷侍懿安後憲宗幸之遂生宣宗後尊爲皇太后杜秋娘亦錡妾也錡滅籍之入官有寵於景陵後賜歸故鄕杜牧過金陵感其窮且老爲之賦詩【見類集】金壇縣唐大歷中有北人爲主簿以竹筒賫蠍十餘枚置於廳事後遂孽育至百餘爲土气所蒸而不能螫人南人不識呼爲主簿虫【太平廣記】髙駢鎭京口召致方技士求不死之道呂用之以其術通於客次逾月不召兪公楚奇之彊爲儒服目曰江西呂巡官因薦於駢自是出入無禁專方藥香火事駢移鎭補右職用之乃立私黨逞妖妄濫刑重賦道路怨嗟懷亂用之懼請置巡察使召募廢吏陰狡凶狠者得百許人縱橫閭巷謂之察子至於士庶之家密言隱語莫不知之縱謹靜端默亦不免禍破滅者數百家將校中累足屏气焉範文正公在睢陽遣堯夫到姑蘇般麥五百斛堯夫時尙少旣還舟次丹陽見石曼卿問寄此久近曼卿曰兩月矣三喪在淺土欲葬之而北歸無可與謀者堯夫以所載麥舟付之單騎自長蘆快捷方式而去到家拜起侍立良久文正曰東吳見故舊乎曰曼卿爲三喪未舉方畱滯丹陽時無郭元振莫可告者文正曰何不以麥舟與之堯夫曰已付之矣錢彥遠知潤州值上元於因勝寺法堂設戲幄時庭下新以花磚甃之彥遠飭役徒掘磚埋柱主僧曇穎者法辯迅敏度其气驕難諷但佯語曰可惜打破八花磚彥遠遂止元佑二年髙麗僧義天航海問道至明州傳云義天棄王位出家上疏乞徧歷叢林問法受道有詔朝奉郎楊傑管伴所至吳中諸剎皆迎餞如王臣禮至金山了元牀坐納其大展次公驚問其故元曰義天亦異國僧耳叢林規繩如是不可易也朝廷聞之以元爲知大體【冷齋夜話】蘇庠云妙惠大師之醫治病取差蓋飲上池水者也若鷹起鶻落鷙鳥擊而風迫之也余行年七十得疾甚可畏一日間欲死者屢師調護甚至俄得羅浮山黃眞人神丹而愈自是疾每作得師調護輒安余方將盤結艸庵於風煙之表當與師爲蓮社之遊師其許我哉嘉定鎭江志附錄

嘉定鎭江續志【嘉定鎭江續志案元志卷二子城注中言宋嘉定癸未郡守趙善湘乃補築舊城甓以固之云云又言宋嘉定癸未郡守趙善湘始板築而甓之云云二條之末皆言見嘉定續編張氏鑑據此謂續志成於善湘時今考坊巷門條下云嘉定癸未守臣龍圖大卿趙善湘鼎新司戶廳條下云嘉定癸未守臣龍圖大卿趙善湘增建皆足爲張說之證元志卷十五宋太守趙善湘注云嘉定十四年十二月至十七年召除大理少卿寶慶二年再任三年春攺知建康府是善湘兩守鎭江後一任在寶慶閒首尾止二年前一任在嘉定閒首尾將四年也癸未爲嘉定十六年續志中屢言癸未其書當成於癸未甲申之閒正善湘在任時也其時纂修者𨿽無可考然據方逢辰咸淳志敍云逢辰答以圖志盍屬郡博士贅丞非所職也則前此修志者均用教授可知況乾道志爲教授熊克所修﹝宋史藝文志有熊克鎭江志十卷嘉定志卷十六學職內有熊克乾隆志卷三十三名宦類熊克傳云乾道八年任鎭江府教授﹞嘉定志爲教授盧憲所修則嘉定續志疑亦當時教授所修也元志卷十七教授何渷注云嘉定十五年七月至實與善湘同時癸未甲申二年正渷在任之日﹝元志教授邵夢龍注云寶慶二年三月至蓋渷以是年去任而夢龍代之也據此則善湘去郡之時渷尙未去任矣﹞然則監修者爲善湘而纂修者疑卽渷也惜續志之原書久亡無明文可證今姑存此說以備考焉﹝咸淳初年李士龍任教授至順初年韓祺徐圓任教授修志時皆不在秉筆之列與嘉定之例異矣﹞】

以下見二卷坊巷門內嘉定癸未守臣龍圖大卿趙善湘鼎新標表揭名於其上近貢闈則曰登賢近教場則曰閱武因邑則曰制錦因營則曰威武其它如曰鐵甕曰西津曰通市曰驛坊曰市東缺

以下見六卷放生池條後放生池創於紹興庚寅歲月浸久沿岸民居日侵月壅池面因以湫狹累政固病之屢欲經度而弗克舉守臣龍圖大卿趙善湘視諸故府按籍而復舊墻以限其外徑以繞其內爲重門復屋與夫待班之次立碑之亭色色整具開敞雄麗始稱臣子虔祝南山萬壽無疆之意矣自爲記曰聖天子在禦二十有八年春二月臣善湘以暇日登月觀之臺周覽城邑慨然感於聖天子淸靜之化比閭族黨雍雍穆穆無嚚訟之風無鬭狠之習俾非才之人得以冒焉居此爲之赧然俯視臺下有池一窊中植荷芰傍積糞壤問之左右曰此放生池也於是大驚懼亟求之故府考諸圖籍其所登載僅存條目書其大義而已昔之規模廣狹漫不可考倘就其所存加之葺辟不惟湫隘特甚無以遂魚鱉之樂而畔岸弗立無所底止深恐屋於其旁者日侵而不已也乃率僚吏臨而審觀之博訪故老有知其故者謂數十年前池之廣蓋不翅一倍於此後以郡計之急借以爲遊觀乃臨池設酒壚而池日就湮塞指今小軒曰此舊南山亭也羣不逞日醉飲其上不知幾年矣邇來沿池居民並緣爲姦潛以糞壤侵積池垠稍久則築而屋之相其曲直髙下之勢池之舊迹宛然而具存僚吏故老相與告曰是無可疑者矣試詰鄰池之業其地者各以契券來驗必得其要領乃遣知丹徒縣事臣姚元特以禮而進諭以臣子報上之義皆欣然而從因命坊吏竿而步之有溢於券契丈尺之外者皆此池之舊物總而計之所歸已富因不復窮其所隱遂與之約曰凡所見侵皆前人數十年間之事今乃使復歸之官撤楹櫩決藩墻得無薄費官盡給之寬與之程使得從便移徙乃先自治其官地之害池者辟修衢作重門於池之東爲亭五楹直池而西面當一池最深處揭南山舊名於亭上又於亭前別爲軒如亭之數亭之兩傍各爲屋以爲郡縣軍官待班之所視其秩序皆左右差列莫不虛敞寬潔無揉雜斥塞之患酒壚之軒撤而去之退爲限隔以絕其臨眺日役嘗三百夫不一月官役曾未涯而民所還已如數於是盡取其地繞爲髙墻墻之內爲徑丈有奇以容往來植柳其傍以護傾圯皆引繩而劃之其糞壤之不可築者乃徙之閒地取土爲墻墻成而池辟始集工於七月之十三日訖事於十月之朔乙亥越十八日會流虹之旦臣善湘恭率僚吏祗拜於亭下顧瞻池中纖鱗巨介浮游而去咸得其樂若忘其曾受网罟而新沐恩波者是日也積陰雨餘霽色微開亭池一新臣工濟濟盡禮盡敬邦人環視莫不肅然而悅亦以見人心之所同欲也夫天下之事其獘乏已久者未易以興起而狃於私情之切己則視公上之事不暇深顧然至於感發之機油然生於觀聽之餘而數十年已失之物乃得復還於一旦之頃此豈威令所可及言語所可孚猗歟盛哉皆聖天子淸靜之化風俗還於醇厚之所致也臣善湘一介無他不能仰副聖天子拔擢之意嘉與邦人涵泳淸靜之化幸托於斯池以自見其拳拳報上之萬一敢再拜稽首以告來者繼自今歲葺月理前規後隨使斯池日新又新億萬斯年於以對揚聖天子之休命則又小臣之與邦人所同欲也池之四維廣狹不一其西墻自北而南又折而西然後直遂皆立石爲表巡表而計之爲丈周回圍墻共一百八十八仍圖其曲折之形於碑陰以備他時考訂云嘉定十五年歲在壬午十月朔日朝請大夫直龍圖閣知鎭江軍府兼管內勸農營田事節制水軍都統司諸軍賜紫金魚袋臣趙善湘恭書

以下見十卷學官元日上巳條後正至會拜之禮所以重齒貴徳也嘉定癸酉教官盧憲集臺府官屬及寓公於學宮欵謁先聖禮畢升堂而拜敍拜而飲諸生序於兩廡守臣待制史彌堅總領錢仲彪捐金饋醴以侑今爲常比

以下見十二卷妓堂條後郡官廳鈐轄廳在府教場側教授廳舊在學之西偏淳熙中教授王極得邑人廢地於學之北始剙建焉郡人田曉爲記簽判廳在譙門外簽判廳在城隍廟巷東【初爲總領所前嶽珂展爲政足園遂遷於此】節推察推廳並在府治之西兩廳相向知錄廳在通判南廳之南司理廳在知錄廳之東司戶廳在郡治之西節察推廳之北舊爲簽幙聽治之地淳熙中移入府治更爲司戶廳屋宇庳隘歲久不葺居者病焉嘉定癸未守臣龍圖大卿趙善湘增建

以下見十三卷史彌堅條後邱壽儁朝散郎直祕閣嘉定八年十一月到九年冬轉朝請郎十年夏權節制水軍冬除華文閣再任十二年正月攺知揚州

咸淳鎭江志【咸淳鎭江志案乾隆鎭江府誌載方逢辰咸淳志敍述修志之始末最爲詳備蓋逢辰以景定四年官西廳通判﹝敍云景定癸亥之冬逢辰問戌來潤考乾隆志卷二十四西廳通判門云方逢辰景定四年到任二書正相符合蓋景定四年正癸亥也至順志卷十五西廳通判門云方逢辰景定五年至蓋傳寫之訛今攺正﹞其時守郡者爲陳均﹝敍云今吳門使者府卿陳公均開藩之初也考元志卷十五宋太守注云景定四年十月至是均與逢辰之到任皆在四年冬也﹞命逢辰與黃國用共修府誌﹝敍云公曰郡有志子曷网羅而緝續之辭至再弗獲則俾與淮海書院山長永嘉黃君國用共之考元志卷十七淮海書院山長內無黃國用乾隆志卷二十六濂溪書院山長之末有黃國用云永嘉人景定中任卽此敍所述之人也﹞而咨訪於艾慶遠黃開﹝敍云求鄕士之齒宿而聞見博者前鄱陽縣丞艾君慶遠府學正黃君開皆逾八袠則又從而延致之考元志卷十八科舉類云艾謙丹徒人慶洪慶遠並謙子兄弟皆三與鄕舉俱就南廊而不言慶遠曾任鄱陽縣丞則此敍可補志之缺矣嘉定志學職門不分教授學正教諭之名壁記內無黃開而有黃誾乾隆志師儒門以學正教諭附於教授之內其中亦無黃開而有黃誾元學正胡龍孫後云黃開郡人考至順志元學正終於胡龍孫則黃開乃元人非宋人矣疑此敍開字乃誾字之誤然無明文可證姑存此以備一說云耳﹞創始於五年之春至夏四月旣艸創而均去任﹝敍云始甲子春至夏四月亦旣艸創而公自潤易蘇考元志宋太守陳均注云五年四月攺知平江府平江府卽蘇州甲子卽景定五年也﹞繼之者爲趙汝楳書脫藳而汝楳又去任﹝敍云以是屬兼府饟事趙卿汝楳藳脫矣是秋逢辰護試而山長黃君以校文出趙公且歸束髙閣者一年考元志宋太守趙汝楳注雲中大夫總餉景定五年四月兼權八月去正當秋試校文之時故不及問誌書之事也﹞繼之者爲陳夢斗未及刊刻而又去任﹝敍云都丞陳公夢斗來適時多事有所未暇考元志宋太守陳夢斗注云朝議大夫淳佑十二年二月至九月去景定五年十月再以中大夫右文殿修撰至咸淳元年六月召除樞密都承旨是夢鬥兩次守潤初任在修志前再任在修志後也﹞趙與可履任始爲付梓﹝敍云今王人趙公與可兼郡組而府卿兼庾節亦樂聞之於是命工鋟梓戴氏守梧云庾節卽總餉之官元志卷十七總領所趙與可注云景定五年十二月至曹元發注云咸淳三年正月至是咸淳元年與可𨿽攝郡事而總餉之官仍自兼領未嘗使他人攝之也疑府卿二字當在趙公之上兼郡組當作攝郡組蓋府卿乃與可守郡時之銜故云今王人府卿趙公與可以總領所權府事故云攝郡組而兼庾節也今案戴說不爲無見但無他本可證耳﹞是此志𨿽刊於咸淳元年而實修於景定五年﹝元志趙與可注云咸淳元年六月兼權府事孟之縉注云咸淳元年十二月至是趙與可之權郡僅及半年此志之刊成當卽在此半年之中上距修志之初將及二年矣﹞督刊者𨿽爲趙與可而監修者實爲陳均趙汝楳陳夢斗也﹝敍云更四政而後就何其甚難也蓋陳均趙汝楳陳夢斗趙與可四人先後任郡守皆於此志有關涉也﹞據至順志知逢辰爲朝散郎據乾隆志知逢辰爲淳安人據成化志敍知逢辰號蛟峯據此志之敍知志旣刻成逢辰卽去任﹝敍云逢辰受代且有日﹞至於其後更爲何官則不可考矣】嘉熙二年旨罷丹陽縣酒稅【酒稅務在云陽橋下月解八百二貫續以官吏苛徵民旅苦之陳乞抱納嘉熙二年知縣施與之備申郡守吳潛以本務官錢不過八百貫爲數不多不以貽害一邑令自四月始免解務官一員具申朝廷省罷邑人寶章洪秉哲爲記略曰嘉熙二年夏四月從前知鎭江軍府事寶章閣待制吳公之請有旨罷丹陽縣稅務仍下吏部廢其官邑之人士驚喜呼舞告於秉哲願有述使我子孫無忘大賜秉哲不敢以固陋辭抑徵商之事唐虞夏商文不可證吾得諸周文王之發政施仁也關市譏而不徵成周之興始以關市列於九賦識者謂斂財賄抑末作孟子一言以蔽之曰徵商自賤丈夫始夫抑末作於以勸務本人皆以爲賤故從而徵之於以明禮義善風俗非若後世張官置吏取諸民以爲利也至太府以式法授財則關市之賦待王之膳服而已又非若後世較稅斂之多寡計國用之盈縮也其後乃與搉酤並行以贍大農繇漢迄於五季凡可以損下益上者殆算無遺策太祖首榜稅則於市戒毋發篚以索南渡以來利源﹝馬奏﹞狹軍餉孔殷徵商之入區分於享上供軍及諸司經總制而邦計仰焉者日益繁重然地左道絕則舟車之所止畱壤沃民富則珍貨之所湊集丹陽獨下邑跨運渠自南而北歸於潤自北而南運於常厥田下下厥賦上中錯民貧俗匱擁厚貲規大利者往往鄙而去之而常潤之間才百有五十里兩郡二鎭爲務者縣界其中而五過者不勝其費率犯險由徑或戴星越境或詭迹過賓𨿽司存設於要津每搏手竟日解後至者污吏黥胥鴟張虎視日課之外又以屬饜其私區區於買賤賣貴者率竄名它業以自免而列肆幾何復攈拾科抑不掃地盡不止邑緣是於浙右以最陋聞知縣事施君沂因民弗忍白於府願以稅額均敷行舍撤務柵之見存者太守吳公孜孜去民之害而興其利猶慮行舍之開闔不常敷額之誅求常在務柵之徹者有時而復乃從幕府考月解之數爲緡僅八百有奇公慨然曰郡𨿽瘠何愛於是卽拜疏以聞符縣並月解悉除之商賈悅而藏於市行旅悅而出於塗井聚熙恬風采頓異公之惠吾邑社而祝之可也】

以下見五卷常賦目後寶佑六年免收屯田隨苗錢耗米【寶佑六年郡守趙與訔以屯田重租非籍田比而金壇正租之外雜色錢谷與納籍租同無敢占業多致荒蕪乃援總所圍田例請於朝凡租之隨苗錢耗米自寶佑六年並免收畫旨報可浙漕趙孟髙復去耗米分隸漕司邑人徳之記其事刻諸石】景定四年減公田租【寶佑四年修明板籍賦額比舊增多至景定四年民田之買爲公田者十有六萬八千二百二十八畝有奇已準朝旨蠲免常賦今實納之數比修明後則又減矣】

以下見六卷長塘湖注【京口耆舊傳王康字伯壽嘗論金壇水利謂洮湖舊有八十一浦口實受荊城延陵丁角薛步四源之水今所存惟二十有七皆淤塞不通盍訪舊迹浚而深之下流無壅則水不爲害人以爲便】

以下見七卷三賢祠堂條後丹徒舊有孔子廟南魯郡寄治時立之齊晉安王寶義刺南徐江祀以南東海太守行府州事治下有宣尼廟久廢不修更開掃營立宋著令夫子廟爲中祀春秋二仲上丁行事廟在子城東南隅渡江初郡適當兵衝學宮壞爲壘捨紹興己未廟復毀守臣閣學程邁議建會州豪以浮圖氏之材來獻者於是庀工不數月而殿成內翰汪藻有記見浮溪集廟門牓額刑部郎官徐兢書壬戌歲守臣待制劉【子羽】增創廟學始備郡人張扶有記禦書大成殿牌開禧間教官楊邁立大成殿自紹興己未艸創至嘉熙己亥歲月旣久廟宇頹敝教官多拘於陰陽之說因循不葺三山劉卿月到任首議興修會有金壇莊爲豪民侵奪郡帥吳文昌【潛】申省歸於學米價稍穹遂度材鳩工費錢一萬六千緡米二百石閱三月告成自殿而廡自廡而門表裏爲之鼎新規模視舊爲宏壯吳文昌有記

以下見十卷禦書殿條後祭器五百餘事淳熙甲辰守臣祕撰耿秉依儀式鼎造獻官及諸生之執事者皆爲祭服四十餘襲藏於庫祭器庫舊在西廊祠堂之後淺隘卑濕祭器易損嘉熙己亥教授劉卿月移建祭器所於戟門之西範文正公當寶元初以吏部員外郎守潤州始建學請賜以閒田具經史傳疏諸子書聘江南處士李泰伯使講說以教養其州之子弟率五日一視學躬較以文間設飲食延勞獎進之士翕然興於學民相勸趨於善邦之人士深徳之立祠於學莊定公王存有記後教官袁孚爲之廣其祠先是範文正公有祠繼而蘇魏國公頌王莊定存陳殿撰東以鄕之先賢皆附祠漫塘劉宰有記東坡先生塑像舊在都統司不知何年移入郡庠風雨漂濕塵埃蒙積遺像隳壞教官劉卿月重爲修飾安奉於大成殿後東廡嘉熙己亥大成殿畢工制置吳文昌潛給木材命教授劉卿月鼎創祠堂分爲三間東以傳道之統濂溪明道伊川橫渠晦庵南軒東萊繪像爲一祠中以鄕先賢蘇魏國王莊定宗忠簡陳殿撰爲一祠西以前郡守京使柳公開文正範公仲淹直院錢公彥遠康節張公升禮部員外郎楊公傑大學毛公友少傅劉公子羽爲一祠以己亥季秋初六日壬申興工仲冬之七日迄役度材之外費錢五千緡米九十石吳文昌有記忠簡宗公澤寓居於潤瘞於京峴山忠誼凜凜有功王室教授方符以其文集刊於學辛巳平章益國公喬少傅持憲節兼郡事始爲立祠教授劉卿月作記程待制邁曾修學董祕閣蘋沈簡肅復創貢院錢文惠良臣撥楊椿沙田萬祕閣鍾創貢士錢遂爲立祠舊附於範文正公堂今移在禦書殿之西廡

以下見十卷麟鳳碑條後龍龜麟鳳四靈圖贊教官劉卿月甲午歲得於應天之府治今摹刻於大成殿之西廡麟鳳二贊與熊直院所傳一同不復書龍龜贊曰或潛或躍龍稱其神爰飛在天易況大人名師命紀瑞應昌辰類孰從之祥風慶雲天下有道神龜出焉背書脇文光昭後先謂何千歲遊於芳蓮得气致和維以永年

以下見十卷學官元日上巳條後常平沙田在大慈鄕四頃二十八畝元系翟氏沒官田紹興辛亥教官譚良顯申常平司乞撥入本學常平使者徐誼樂從所請給據爲業歲輸於官者夏有羅綿鹽錢三色秋有常平租米三十二石租錢一百四十貫文寶慶間風潮衝坍垾壩刺入新圍除溝垾外止存三頃九十畝而輸官如故至嘉熙丁酉安邊所拘收聽就本學承佃徑於是年每畝添作三斗起租送納安邊所一時勉彊聽從以三斗解納每年一百二十石本學遇熟已無所得一有水澇未免陳乞減放是誠無補至戊戌又行下每畝再增三斗教官劉卿月申省乞照舊額得提督財用局回報增租只爲豪民非爲學校已免增訖至己亥夏提督官攺遷省吏又行下增納續準指揮司所申每畝只納四斗烏綱沙在丹徒鄕走坍不常於嘉定年間判府兵右司任內退佃還官見有主管司黃通判免催租錢公文在學庫照應金壇縣田舊管三萬餘畝爲縣學並豪戶冒占外止歲收租米四百六十餘石夏秋租錢玖百餘貫至紹定庚寅守臣兵侍趙公範任內有以金壇田告者檄委鄭路分璋核其入每畝俾量增一斗租以贍士事未竟會移鎭維揚軍器監丞韓公【大倫】繼守是邦命林比較根括其間有移增米之家轉而增錢自後所得田以畝計之一萬五千一百有奇歲增租米九百二十石有奇錢九百五十四貫有奇租絲八兩有奇租麥三石九斗有奇紹定癸巳洪中書咨夔爲之記金壇縣登榮鄕十七都有學田一千四百八十一畝紹熙間王淳佃作慶元五年平江馬諒私於王淳家交佃就金壇縣計會作買到民田給據緣所收甚厚學租不多嘉泰四年張搢等爭佃馬諒男彥明情願增租寶慶三年李大諫幹人何端義爭佃增米五十石錢一百五十貫馮知府多福任內遂勒馬彥明退佃後來爭佃者紛紛何祕監處久申省拘入本學自行耕作以絕爭訟歲收一千一百餘石內撥二百石入貢士莊爲三年勸駕之費馬彥明累次經省部運司陳訴謂自買民田爲本學攘奪送下本府知府桂少卿如琥吳閣學淵兩次申省照何祕監所行本學已收自租三年嘉熙二年七月馬彥明又經朝省進狀送運司定奪運司簽廳擬將六分還馬彥明四分助學養士教授劉卿月以其事本末申府蒙吳侍郎【潛】主盟追上馬彥明送獄備申朝省嘉熙三年五月省札照本府所申事理行馬彥明從條科斷案沓詳見石刻在講堂之西丹徒縣薛村田一頃一十四畝二角元系羽流宋其姓者之田後沒於官嘉泰甲子守臣辛待制【棄疾】撥歸本學本學有房廊地段四散日掠房地錢每日三貫九百二文月收地錢二十二貫五百二十二文其房錢數內有典屋三戶每日收一貫六百有奇系教授任褒然置到建中靖國庚辰歲米芾爲漣水軍使子友仁來赴舉京口時場屋在登云寺淳熙初貢院猶未創大比試於郡學及先聖廟兩廡撤棘輒再補葺士以爲病歲次丁酉守臣簡肅沈復鼎建在府治之東南凡八十六楹總領趙思有記其後文惠陳居仁增廣之廊廡回環通一百一十五楹南廊三十八北廊七十七足以容多士解額十有七人乾道間應舉者以千計今文風日盛應詔之數倍之貢士錢慶元三年有浮圖氏陰占沙田豪民兼並蘆地太守萬鍾稽檢得實以屬之郡每歲樁管儲之三年凡六十緡以待賓興助其入京新貢百千恩免半之過省百五十千宗子武舉三十千餘悉供秋闈教官陳徳一有記嘉定間寺僧詞訟不止郡守欲絕其爭始將上項錢歸之府不復以助貢士金壇有羽流沒官田歲租二百餘石送學貢士未幾金壇士人爭歸之縣學貢士禮不逮於前端平間有沒官田在長樂鄕上塘村歲收米十九石九斗有奇錢十貫有奇麥八石三升有奇何祕監處久撥送本學添助貢士之費令項樁管別歷收支三年所積不多隨宜供送而已金壇縣登榮莊爲馬彥明彊占爭佃紛紛至於朝省端平間何祕監處久申省取回本學每年撥二百石爲勸駕用馬彥明互訴不止嘉熙三年運司簽廳欲撥還馬彥明劉教授卿月申漕司力爭吳尙書【潛】申省仍舊以二百石爲貢士莊今三歲所收稍丰士與計偕津送增厚

以下見十二卷多景樓注【方輿勝覽輿地誌在北固山上天色晴明望見廣陵城如靑霄中鳥道相去五十里】

以下見十二卷妓堂條後司法廳在司理廳之南都會廳在郡庠前門相對【景定間都倉朱通重建】寄樁監庫廳在社壇之西

以下見十五卷劉子羽注【輿地紀勝子羽墓志銘曰紹興十一年虜始至揭大旗舟上書曰江南撫諭子羽時守鎭江見之怒夜以他旗易之翌日接伴使者見旗有異大懼以爲請且以語脇子羽子羽曰某爲守臣朝論無所與然欲揭此於吾州之境則吾有死而已出境乃還之】

以下見十五卷劉穆之注【輿地紀勝劉穆之世居京口宋武帝建議諸大處分並穆之所建內總朝政外供軍旅目覽詞訟手答箋書耳聽口酬悉皆贍舉】

以下見十六卷李元紘注【方輿勝覽紘治潤有惠政代去鵲擁行車】

以下見十八卷徐廣注【輿地紀勝廣生長京口仕晉爲祕書監武帝受禪悲感流涕謂謝晦曰君爲晉朝佐命身是晉室遺老事固不同嘗撰晉紀年八十而終】

以下見十八卷檀道濟注【輿地紀勝道濟髙平金鄕人世居京口武帝北伐爲前鋒文帝時督諸軍北伐與魏軍三十餘戰多捷雄名大振後彭城王義康矯詔收付廷尉道濟怒曰乃壞汝萬里長城也】

以下見十八卷吳淑條後邵必﹝缺﹞髙郵州誌云必在髙郵嘗新軍學一百八十楹毗陵志必善篆至今張公洞惠山泉六大篆字皆必遺迹又邵伯溫聞見錄云邵康節少時遊京師與國子監直講邵不疑初敍宗盟不疑年長康節以兄拜之蓋不疑自河朔遷丹陽康節上世亦河朔人也又云宣和乙丑伯溫赴果州道出於閬州有知閬中縣邵充美孺者相迎自稱同姓侄曰充之上世自潤州入蜀龍閣公先人叔父行也自此與美孺之中外皆論親癸巳伯溫奉使西州美孺居畢嘗至其家拜刑部公廟美孺資和厚與人言如恐傷之至臨政是非不可奪君子人也丹陽河南成都之邵其次第如此邵彪﹝缺﹞蘇庠嘗次彪韻云斯人活國計不數管及蕭又云惟公廊廟姿骨相宜珥貂又云飽聞胸次有云夢語作驚瀾翻舌端邵彥字君美鄕舉第一治平四年許安世牓乙科歷淮陽軍下邳主簿眞州楊子尉以病去官自號練塘眞隱竟老於鄕元符二年卒年五十七子繪紹聖元年畢漸牓終奉議郎篪字仲恭以父任爲太常寺太祝熙寧六年餘中牓丙科管當在京南排岸擢爲司農寺丞移太府神宗親擢提舉開封府界常平哲宗卽位入爲開封府推官管當使院公事遷都官郎中攺駕部出知鄭州召爲金部郎中除京東運副移河北復陜西知鄧州徽宗卽位除直龍圖閣知秦州兼秦鳳路經略安撫使移知靑州道攺鄆州除顯謨閣待制知瀛州以名在黨籍差知常州明年移蘇州卒張子芳丹徒人寶元元年呂溱牓歷知臨潁冠氏丹稜開封四縣及光化軍州建昌軍以太常少卿奉祠卒子縝縝字彥智以祖蔭出仕歷平江府長洲宿州臨渙尉亳州永城丞建康軍節度推官知廣徳軍建平縣江寧府溧陽縣以親老乞監延陵鎭代還擢軍器監簿遷通判和州明年金兵至攝郡堅守孤城通判杭州再知和州南渡初除直祕閣淮西提刑召赴行在升直徽猷閣知壽春府攺揚州進直寶文閣召還丐閒紹興初除知建康數月以疾丐祠提舉江州太平觀卒年六十三陳孝威字徳仲紹興二年張九成牓終選調張知章丹徒人慶曆六年學究及第授將仕郎守連州桂陽尉以捕殺人賊功遷承務郎守濠州司理參軍卒其曾孫藏敕告於家如新告身云將仕郎前守桂陽尉張知章年三十歲癸亥身材中形面貌黃白色少有髭潤州丹徒縣長樂鄕支化裏父爲戶云云或云唐時告身皆言人形狀然不知祖宗時尙爾也故錄之

以下見十九卷李覺條前顧方丹陽人皇佑五年鄭獬牓丙科明州象山令有治聲病卒邑人思慕立祠楊照嘉佑六年王俊民牓終承議郎慶成軍使累贈朝請大夫子鎬宣和六年沈晦牓奉議郎知常州晉陵縣卒翟濤丹陽人通三傳專於禮學一時碩儒好禮者推之知蘇州長洲縣贈太子少保子從揚州通判贈太子少傅子思﹝缺﹞翟耆年字伯壽以父任入官自少知文名士劉器之所甚愛而以著騷見稱於張文潛好古文介褊不苟合自謂爲吏必以戇罷放浪山谷間著書自娛宰相範宗尹欲召之蘇庠曰翟子淸濁太明善惡太分此張惠恕之所以不能取容當世也耆年旣老自號興同右老隱蔡肇字天啟丹陽人肇嘗從王安石遊一日語及盧仝月蝕詩天啟立誦之不遺一字又一日同泛舟適見羣鳧數百掠舟而過安石戲曰子能數之乎肇一閱卽得其數問之主者數不差其機警如此大觀末召試中書舍人擬拜節度使制云於戲千里繆之毫釐朕不從中禦也萬世垂之竹帛卿其以身任之爲張商英所賞紀霖字彥澤丹陽人元丰五年黃裳牓知河南鞏縣子敍交敍崇寧五年蔡薿牓終郡倅交字志同大觀三年賈安宅牓歷太平州繁昌縣尉監蕪湖酒稅知平江府吳江縣通判平江府知江陰軍泰州進直祕閣淮南運判顯仁皇后騩駕歸命攝兵書以迎之進直敷文閣知楚州紹興十八年卒子旬知房州匊太平州判官【交之迎顯仁也鄕人兵部張頡贈詩述其事有持節淮堧劇駿奔扈扶文母入天閽之句】洪光祖以父任入官紹興十四年通判嚴州時水暴至城下不沒者數版光祖於城下集舟以援民且區處山阜給之薪粥卒無溺者造字彥襲與興祖同登授歙州黟縣尉死於方臘之變弟逴訴於朝贈通直郎官其一子遇崇寧元年霍端友牓逵政和五年何木牓陳東自少負气節有憤世嫉邪之意在太學時嘗因大雪與同捨生飲初筮齋酒酣約聯句爲樂公獨爲古詩一篇曰飛簾彊攪朔風起朔雪隨風灑中土雪花著地不肯消萬億蒼生受寒苦天公剛被陰雲遮世人凍死如亂麻人間愁嘆之聲不忍聽誰肯采掇傳說聞達太上家地行賤臣無言責私憂過計如杞國揭云直欲上天門首爲蒼生訟風伯天公儻信臣言憐世間開陽闔陰不作難便驅飛廉囚下酆都獄急使飛雪作水流潺潺東方出日還照耀坐令和气生人寰又爲律詩三十韻有山嶽遭埋沒乾坤著蔽蒙已成堆積勢應費掃除工之句被收之日視死如歸則東之志操此詩見之矣淳熙間守臣祕撰耿秉判免東賜田之稅云如可贖兮百身尙何較於田稅猶將宥之十世寧不念其子孫陳輔字輔之丹陽人不事科舉工於詩自號南郭子人以南郭先生稱之不娶無子有南郭先生前後集詳見耆舊傳【蘇軾嘗薦輔於章衡子平帖云京口陳輔之秀才學行甚髙詩皆過人王介甫最雅素介甫用事他絕不自通及居金陵日與之唱和孤介寡合不仕不娶近古獨行然貧甚薪水不給竊恐貴郡未有學官請此人如何哀其孤髙窮苦故謾爲之一言】蘇庠子扶工詩與書酷肖其父【扶貧甚而樂嘗有郡太守招之語子侄輩曰吾何以獲知於人特以先世隱名存爾殆不過哀吾貧而周之寧忍以父名賣錢耶固辭不往死至無以斂葬云云】黃虒字文郁丹徒人居馬墅父若南渡初爲揚州江都令有勞績韓世忠劉光世薦之就任攺秩而卒虒幼從後湖之子扶遊恬於進取【嘗一赴鄕舉晨及棘闈有僕地眾蹂而斃者自是絕意不往後姻黨有驟貴者將私奏之虒曰吾豈可因斯人而得官且反以辱吾親】淮上被兵徙家平江取陶淵明逍遙自閒止之句扁所居曰閒止終日宴嘯其間卒年五十四葬丹陽之隨駕山後溪先生左史劉光祖題曰宋閒止居士黃君文郁墓蘇扶類其詩詞爲一卷

以下見十九卷張大允條前忠惠先生大參翟公汝文之次子侍郎紱以詩名號云岫主人史驌卽其壻也尙書淩景夏志其墓李迥字叔友丹徒人髙尙不出士人宗仰之宣和初董弅令升分教京口日因白太守虞奕純臣曰治下有隱君子盍訪之虞曰願見久矣一日攜具邀董偕詣李辭以未嘗制衣冠野服見明日李遣介持詩謝曰揖客將軍重揚名禦史尊時稱美之李巨源字符通金壇人唐宗室之裔紹興十三年陳誠之牓博學有文與正言袁孚遊終太平州司戶【蘇庠送其赴洮湖陳氏館詩云騎鯨公子漢於菟並駕殊非�與蘇又云蟠匈歷歷鄴侯書落筆犇犇走阪車辦作五言玉節信直拚病渴馬相如】

以下見十九卷顧時大條前周孚字信道丹徒人乾道二年蕭國梁牓爲眞州教授卒於官年四十三有蠹齋集三十卷【稼軒辛棄疾幼安刊於長沙樞密邱崈宗卿爲之序略曰予評信道之爲詩大要本諸黃太史而濫觴於江西諸賢不爲蹈襲髙爽刻厲似可正平而行布創立紆徐明暢又似髙子勉逮其合處微詞宛轉一唱三嘆有諷有刺而不爲虐跂望太史氏猶將見之又有集曰鉛刀編鄕人之從遊者爲板行於世】同時有朱叔珤字徳裕宋郭字安民陳珙字徳厚叔珤僅占貢籍珙淳熙八年黃由牓郭以特科入官從張詔辟興州簿領再請蜀漕舉卒【孚嘗以詩贈三人叔珤云潘洪已鬼錄尙喜之子在安民云蘭雕潘洪逝壁碎韓呂亡非渠妙語口何以浣我腸徳厚云祝君魯曹子玉陛奏方略云】

以下見十九卷胡緝條前錢弼字聖兪金壇人擬應洞明韜略科以特科入官授鄂州蒲圻尉未上卒子純四舉於鄕早卒

以下見十九卷胡緝條後姜謙光字徳明劉倬字顯道艾謙字益之向公慶字符卿皆丹徒人再舉於鄕嘗爲府學正人推敬之倬以書魁薦光謙以詞賦稱疊居首選謙光語尢壯詳見耆舊傳謙光爲人剛介有所編文章發源文選華句及爾雅並文集

以下見十九卷湯模條前蘇師徳字仁仲丹徒人丞相頌之孫以父任入官歷計幕有詩見京口集柳閎字展如東坡之甥居北固山下有詩見京口集蔣元龍字子云丹徒人工於樂府有詞板行世以特科入官終縣令蔡放字天固丹陽人中書舍人肇之弟有詩見京口集劉昭字圖南丹陽人有詩見京口集【其渡江詩云大江注東溟十月風濤壯舟人造養生奮臂衡奔浪睠言君勿驚世路方難行若言世路險此水眞安平】李公異字仲殊丹陽人號後湖居士有詩見京口集朱斗文字彥章丹陽人號北湖先生有詩見京口集顧松年字伯茂丹陽人有詩見京口集陳瑑字季明金壇人溧水主簿有詩見京口集潘錡字見獨金壇人號勾曲先生有詩見京口集李天才字邦美金壇人詩名尢著詳見耆舊傳

以下見十九卷向舍人條前陳丞相升之字暘叔建安人居丹徒升之自建安來從子禧豫實與俱以升之奏禧於員外郎管當在京儀鸞司子琳選調豫中奉大夫四子機桷最知名機知信州楚州淮南漕知衢州桷敷文閣待制三子皆升朝禧之弟繼升之後卽鎭也今繼升之後者禧之元孫箕詳見耆舊傳鎭亦升朝子耆從政郎禧之孫雅言嘉言��之子應山午三舉於鄕箕應山午之子也

以下見六卷金山注【鈔本在元志七卷】【方輿勝覽山前有三島號石牌稱郭璞墓按唐書韓滉傳建中之難陳少遊在揚州以甲士三千臨江大閱滉亦總兵臨金山與少遊會則是建中之時已有金山之名非始於李錡也長編建炎四年夏兀朮回至鎭江韓世忠提兵駐揚子江金山以邀之敵眾數萬世忠戰士才八千兀朮約日會戰世忠募海船百餘艘泊金山下預命工緞鐵爲長綆貫一大鉤比合戰世忠分海舟兩道每縋一綆則曳一舟而入虜不得渡以輕船絕江而遁俘獲殺傷甚眾】

以下見十七卷葉夢得注【鈔本在元志十六卷】【輿地紀勝少蘊初登弟潤州丹徒尉郡守器重之俾檢察徵稅之出入務亭在西津上葉嘗以休日往與監官並欄桿立望江中有彩舫依亭而南滿載皆婦女詣亭上見葉再拜致詞曰學士雋聲滿江表妾輩乃眞州妓也今日太守私忌故相約絕江此來不度鄙賤敢以一杯爲公壽願得公妙語持歸誇示淮人爲無窮光榮酒數行其魁捧花箋以請葉命筆立成卽今所傳賀新郎詞也】

永樂鎭江志【永樂鎭江府誌案纂修永樂志者爲丹徒丁禮見於丁元吉成化志敍而未言監修爲何人考乾隆鎭江志卷三十四名宦類云羅觀字彥賓江西南昌人初爲丹徒令治稱最永樂初擢守本郡聲績益著居郡甚久郡誌散佚纂輯梓行﹝嘉慶丹徒縣誌卷十七名宦類羅觀傳與此正同﹞據此則監修永樂志者乃羅觀也宋志引永樂志數條其中屢言永樂三年考乾隆鎭江府誌卷二十三明鎭江府知府羅觀之下云見名宦鄭桓條下云永樂五年由兵部主事任是羅觀守郡在永樂四年以前府誌成於永樂三年正羅觀在任之日也觀之政績旣爲一時循吏﹝乾隆鎭江志羅觀傳云威惠孚洽遠邇悅服時學宮及城隍祠頹圮悉加完輯嘉慶丹徒志羅觀傳同﹞而禮之學業亦稱當世名儒﹝乾隆鎭江志儒林丁禮傳云耽吟詠工書札永樂中入覲獻周禮補注所著有郡誌三餘集蘭室吟藳嘉慶丹徒志儒林丁禮傳所載約同﹞所修之書必有可觀今原本久亡僅存羼入宋元二志者數條而全書無由見矣至於丁元吉爲禮之從子頗有學行﹝乾隆鎭江志儒林傳云丁元吉字無咎博學尢深於易學者稱爲易洞先生嘉慶丹徒志云丁元吉爲詩古文才思宏遠而律度嚴正修郡誌筆削有法﹞其修鎭江志在成化末監修者爲知府熊佑﹝元吉敍云郡守博興熊公良佐政平訟理之暇文獻是徵而屬元吉以艸創乾隆志名宦傳云熊佑山東博興人己丑進士成化十六年守鎭江累官湖廣四川布政使﹞亦有賢聲﹝乾隆志名宦傳載佑蠲稅平糶修湖堰興學校等事甚詳﹞又得名儒兪桂以爲之助﹝乾隆鎭江志云兪桂字時芳丹徒人力學好古潛心於易與丁元吉相友善嘗與元吉居壽邱山同修郡誌嘉慶丹徒誌略同﹞故其發凡起例最爲精密﹝元吉敍云取舊本證以史誌圖經傳紀文集諸書旁摭斷碑殘碣詢於父老爲復位其凡例提其綱要繁者芟之闕者補之訛者正之增其新事參以異聞仍嚴其去取﹞惜其書亦不傳耳】

以下見四卷田賦條後明朝鎭江府永樂三年分官民田地山塘灘蕩場溝產三萬一千六百二十一頃九十三畝八分二釐二毫五絲夏稅小麥一十五萬八千四百四十五石五斗三升三勺絲一千二百四十六斤九兩八錢一分二釐綿二十二斤一十兩九錢四分一釐一毫秋糧米三十四萬二千八百二十三石二鬥二合七勺豆四萬八千六百六十二石三鬥二合二勺鈔二貫一百五十一文丹徒縣永樂三年官民田地山塘灘蕩場產一萬一千九百八十三頃三十七畝二分四釐四毫五絲夏稅小麥八萬一百二十一石二斗二升六勺絲七百二十六斤八兩七錢七分一釐三毫綿二十二斤一十兩九錢四分一釐一毫秋糧米一十三萬二千一百七石七升三合五勺豆二萬七千七百一十一石一斗二升一合八勺鈔二貫一百五十一文丹陽縣永樂三年官民田地山塘蕩灘產一萬二百二十頃六畝九分二釐五毫夏稅小麥四萬一千九百九十一石八斗七升一合四勺絲三百五十二斤四兩三錢六分七釐一毫秋糧米九萬五千八百二十七石五斗八升五合九勺豆一萬四千七百一十二石四斗八升六勺金壇縣永樂三年官民田地塘山蕩產溝灘九千四百一十八頃四十九畝六分五釐三毫夏稅小麥三萬六千三百三十二石四斗三升八合三勺絲一百六十七斤一十二兩六錢七分三釐六毫秋糧米一十一萬四千八百八十八石五斗四升三合三勺豆六千二百三十八石六斗九升九合八勺

以下見五卷常賦條後徳佑元年罷公田復茶鹽市舶法如故【徳佑元年謝太后詔有司曰十數年來徵賦繁急而田裏怨嗟賞討無章而將士解體吾深居宮中亦罔聞知屬邊事危急人人離心采之人言爲賈似道秉國以來多行不卹之政民甚苦之如買公田更茶鹽市舶法又其甚者先帝幼沖居簡軍國惟所專制其害乃至於毒民誤國使吾與嗣君坐受其禍興言及此痛悔何追似道明正其罪其詔有罷公田復茶鹽市舶法如故諸不卹而害於民者次第悉除之】

以下見五卷課程條前上供米七萬九千四百八十八石明朝鎭江府課程總並屬縣永樂三年分實在課鈔六萬二千二百六十五定二貫二百七十文酒醋鈔二千四百三十四定四貫九百六十文房地賃鈔一千五百三十八定二貫九百文局院房租鈔三定四貫九百六十文茶課引由鈔三百二十定樹株課鈔五十三定三貫一百八十文茶課芽葉鈔二貫六百二十文商稅課鈔四萬八千七百八定一百九十文門攤鈔六千七百八十六定一貫六百文契本工墨鈔九定三貫六百文魚課鈔一千三十二貫四百文船課鈔七百八定三貫六百四十文蘆課鈔一十三定二貫四百二十文雜辦短課鈔六百五十四定三貫二百文丹徒縣課程永樂三年分實在課鈔一萬二千九百三十三定三貫四百七十文丹陽縣課程永樂三年分實在課鈔一萬四千一定三貫三百五十文金壇縣課程永樂三年分實在課鈔一萬六百八十五定二百九十文

以下見六卷汝山注【元一統志上】【出藥物薺苨】

以下見六卷顧龍山注【元一統志山在縣南五里前望白龍蕩故曰顧龍山又名土山上有大聖塔五聖廟宋咸淳年間立龍山書院】

以下見六卷長塘湖注【元一統志通大岯山舟楫往來多有風濤之險】

以下見六卷白龍蕩注【元一統志在金壇縣西南十里與長蕩湖相連其先有白龍化於此地故曰白龍蕩傍有龍祠祈禱有應宋嘉定間敕封孚惠靈佑王咸淳中加封順應】

以下見十五卷柳開注【元一統志開治郡所至招誘羣盜以俸金給之又解衣與賊酋置之左右或謂不可開曰彼失所則爲盜不爾則吾民也始懼死故假息鋒刃之下今推以赤心夫豈不可化未半歲境內輯寧】

以下見十五卷王琪注【元一統志琪事宋三爲潤守政事精敏有訟立決民甚懷之】

以下見十五卷王覿注【元一統志覿宋哲宗朝爲諫議胡宗愈除右丞覿論其過出知潤州徽宗卽位用爲中丞論章惇罪再出知潤州有政聲】

以下見十五卷檀道濟注【元一統志道濟本髙平金鄕人世居京口南史武帝北伐爲前鋒文帝時北伐與魏軍三十餘戰多捷雄名大振後彭城王義康矯詔收付廷尉道濟怒曰乃壞汝萬里長城道濟死後魏人聞之皆曰道濟已死吳兒輩不足憚也】

以下見十五卷江淹注【元一統志淹事梁嘗爲丹徒令以廉自守不事左右浸潤日至遂鎖系尙方嘆曰一見天子足矣上召問之淹對曰臣坐淸所以獲罪上曰淸何以獲罪曰無以奉要人上知其無罪復除丹陽令】

以下見十八卷包咸注【元一統志王莽末咸客於東海界爲赤眉所得拘執十餘日咸晨夜誦經自若賊異而遣之因住東海立精舍講授光武卽位乃歸鄕裏太守王讜署戶曹史顯宗以咸有師傅恩特賜奉增於諸卿咸皆散與諸生之貧者】

以下見十八卷劉粹注【元一統志粹本沛郡蕭人自其先隨晉元帝南渡寓家丹徒遂爲京口人粹初作州從事從宋武平建鄴有功封侯文帝卽位爲雍州刺史加都督元嘉三年討謝晦初晦與粹善以粹子曠之爲參軍至是帝甚疑之及受命南討一無所顧文帝以此嘉之晦亦不害曠之遣還粹尋卒】

以下見十八卷皇甫冉注【元一統志皇甫冉丹陽人十歲能文張九齡嘆異之師事蕭穎士以文名於世天寶中第進士授無錫尉累遷右補闕卒弟曾歷監察禦史名與冉相上下當時比張氏景陽孟陽云】

以下見十九卷陳東注【元一統志東字少陽宋靖康中率同捨生上書言時政斥邪佞命以官不就而去及髙宗南渡東又上書極論黃潛善汪伯彥非宰相才潛善等惡之遂誣以指斥乘輿殺之天下以爲冤後髙宗知其非辜詔贈祕閣修撰祿其親者三人又追贈右諫議大夫】

校勘記宋元鎭江志校勘記序校刻古書難矣而展轉傳鈔之書則校刻尢難是故宋元槧本及影宋鈔本皆可據原書付梓閒有訛誤著於別錄而不必攺易舊文至於傳鈔之書脫文錯簡往往而是若不刊謬正訛則其書幾不可讀亦憾事也伏讀欽定四庫全書凡從永樂大典錄出者悉經刪衍補脫京口耆舊傳陳升之許暘米友仁邵飾譚知柔李珙等傳案語或引嘉定鎭江志或引至順鎭江志疑二書亦從大典中錄出館臣曾見是書而未經編定故有宋志斷爛而以元志補之者有元志淆訛而以宋志羼入者有子注而誤爲正文者有子目而混爲總類者選樓校本及焦山校本已詳言其誤今因包君景維刊刻是書相國阮公命【文淇】及子【毓崧】重加校正並諭以不必以揅經室提要在前有所牽就總期實事求是不爲鑿空之談爰取二書反復詳校其有彼此互淆前後倒置者悉加釐正而仍載原文於校刊記並述其所以攺易之故至嘉定續志咸淳志永樂志之羼入二書者則另入附錄之中而不加刪削俾後人得以考見昔宋彭叔夏作文苑英華辧證其體例大約有三實屬承訛在所當攺別有依據不可妄攺義可兩存不必遽攺玆編所校略仿其例其有以一條而匯舉各條者亦彭氏之例也惟是學識譾陋疏謬猶多尙望博雅君子匡其不逮焉道光壬寅孟夏儀徵劉文淇識

目錄嘉定鎭江志案直齋書錄解題云鎭江志天臺盧憲子章撰此志卷十六教授盧憲注云嘉定六年三月至元志卷十七教授徐侔徳注云嘉定九年七月至是憲爲鎭江教授凡三年有餘其後更爲何官則別無可考【乾隆鎭江府誌載丁元吉成化志序稱憲爲郡倅案宋時稱通判爲郡倅今考宋元二志南北西三廳通判皆無盧憲之名蓋丁氏偶誤記耳】方逢辰咸淳志序云嘉定七年史貳卿畀校官重修貳卿謂史彌堅校官卽盧憲也揅經室外集嘉定鎭江志提要云此書中稱憲者四條故知是憲之書書中所載事迹惟史彌堅最詳張氏鑑云人物內史正志傳獨詳疑書成於史彌堅時卷五土貢門憲謹釋云云卽作志人名也今考卷十五宋太守史彌堅傳云嘉定六年九月二十八日到八年九月五日除寶謨閣直學士依所乞宮觀是彌堅守郡與憲爲教授正在一時卷二城池門載彌堅修城記卷六山水門載彌堅開丹徒漕河水記及浚歸水澳記卷七祠廟門載彌堅修泰江王廟記卷十兵防門載彌堅修止戈亭記卷十二載彌堅修都倉記皆累牘聯篇首尾悉備其餘述彌堅之政績如卷二橋梁門載修千秋橋事卷五均役門載定差役事尢不可枚舉然則纂修者爲憲而監修者爲彌堅固顯然可見矣目錄【二十二卷】案直齋書錄解題載嘉定鎭江志作三十卷而鈔本止二十二卷蓋原書久亡後人由永樂大典錄出故卷數旣有缺佚而每書之總目子目亦非其舊今於顯然知其脫誤者逐條攺定若無明文可證者則但注明其缺仍各附案語於後而目錄亦一律更正使其前後相應【鈔本目錄但載總目不載子目然往往誤以子目爲總目今則總目子目皆載以便尋檢至小子目則門類繁多難於羅列故不贅焉】若夫總目之缺當補而難定其次第【卷六歸水澳注云詳見漕渠而漕渠類久佚無從追補他皆仿此】子目之缺當補而難於分析者【卷三之風俗門及攻守形勢門卷十八卷十九之人物門俱缺子目】今皆仍存其舊至於卷數之先後必須移易者旣列案語於各卷卽攺次第於目錄惟未得確據者【如學校門當在神廟之前今列於卷十反在僧寺道觀之後然旣無實證未可據虛理以斷也】及無關大義者【如山川爲地理之子目當在風俗及攻守形勢之前今列於卷六反在田土賦稅之後樓臺亭堂爲宮室之子目當在祠廟之前今列於卷十二反在陵墓之後然於體例尙無大礙】今亦仍存其舊以免紛更【元志目錄之例亦與宋志相同緣已詳列於此故彼處不復更言他皆仿此】跋

直齋書錄解題載鎭江志三十卷教授天臺盧憲子章撰原書久亡後人由永樂大典錄出者止二十二卷嘉慶閒阮文達以所得鈔本送存焦山書藏至道光辛丑吾邑包景維【良丞】請於文達爲之刊行然傳布無多經咸豐之亂墨印益稀板片蓋久失矣余篤嗜宋元兩志多方從人通假舟車所至必攜以自隨光緒丙午編書焦山松寥閣觀書藏鈔本欲爲雕播適吾邑賈人朱小樓【魁光】住水晶庵因與述文達書楹帖獎包商事【梁章巨楹聯續話卷三佳話類鎭江有某鹺商欲求阮蕓臺師書楹聯師未許也而某商愈欲得之師令人語之曰我有兩部舊書應歸鎭江人刊行如肯成此美事必書楹帖以報之某商首肯師卽日以七字聯句獎之云古籍待刊三十載舊聞新見一千年跋云嘉慶閒餘得宋嘉定元至順鎭江府誌兩部皆四庫未收之書曾經進呈得蒙恩鑑因以底本貯之焦山書藏三十餘年無過而問者歲辛丑丹徒包怡莊學兄請付棗梨鎭江之書歸鎭江人珍護甚善不意歸田老眼尙見此書之成乃知書之行世及刊書之人遲早皆有福命焉因喜而記之節性齋老人阮元撰並書時年七十有八】小樓有歆於中願任剞劂其後榮心莊【恆】劉襄蓀【燕翼】兩觀察及吾郡金壇馮夢華【煦】中丞皆有所助遂依包本開雕於金陵至宣統庚戌而畢功逾年國變倉皇歸省久之始至寧斂板以歸卒能保持無失亦吾邑文獻之幸也顧包氏刻此志時阮文達命劉孟瞻【文淇】曁其子伯山【毓崧】爲作校勘記頗有宋志鈔本所無從元志移入之處今加以覆審多未精碻卽如宋志原無金山事實此或傳鈔時所得本適有缺葉之故只可聽其闕如劉氏乃從元志卷七內移入三葉有餘謂元志於此云髙宗皇帝幸建康孝宗以元子扈從云陳侍郎贊聖制詩皆系宋人口气元人斷不應作此言不知此等云云之上敍政和立神霄宮事明有鎭江府以金山龍遊寺攺建毛友領府事有記其略曰之文則此等云云自是毛友記中之語元志旣載宋人之文安得以系宋人口气疑之故文中髙宗皇帝鈔本卽連下不空其爲元志甚明乃劉氏攺爲提行必欲申其說以元志卷九龍遊寺下只載孝宗詩前二句謂彼乃元志故刪之此則宋志故不刪今按龍遊寺下但取明寺地之勝處故引崒然天立鎭中流雄跨東南二百州二句足矣此志上文先言孝宗賦二十八字若只載前二句則二十八字不全且此記文之末句已包不戰而屈人兵之意矣旣歸諸此意作結則狂敵每臨須破膽何勞平地戰貔貅二句何能不載此以文勢論之固不得不爾不關於宋志與元志也至宋志鈔本有確系元志之文而此刻未盡移出者如卷二十一雜錄門下原無敍文標題後卽載郡事文事二類之事卷二十二又載武事類事始接以郡誌所述昉自三代云云烏程張秋水【鑑】以其文有雜錄一門之語謂是雜錄之總敍劉氏遂移於前雜錄題名之下今按武事以上爲嘉定志雜錄原文自郡誌所述起爲至順志雜錄之敍文故其文有云今復總校前志旁采他書而爲雜錄一門前志者指嘉定志言之下又云仍別其匯以備參考卽指下地理人物雜記姓氏郡事諸類而言諸類各事多與宋志他捲重復卽敍所謂總校前志者也其文四字爲句兩兩相對夾注於下與前文之散行大書體例迥別劉氏知移此數類入元志而不知此敍卽元志雜錄門之敍亦智者之一失也此但論其兩端而已乖違若此其它以意移屬與增損者尙不可勝論也余旣並劉校鋟於木久之始取焦山鈔本反復讎勘稽譔其異同丙辰夏閒卒業於西津江樓居憂以來復爲理董成嘉定志校勘記一卷知包氏刻本未云盡善意欲審正舊鈔別寫定本更付剞氏使海內識嘉定志眞面得與好此學者共讀之尢足快已以無從容考訂之暇有志未逮姑發其大凡於此云歲在著雍惇牂夏六月十四日己巳丹徒陳慶年跋於傳經堂

嘉定鎭江志卷十五

刺守﹝三﹞總目缺

宋潤州太守壁記紹興十九年重立在府治正廳之東壁中書舍人李南壽文自治平以前多闕軼僅得十一人復不省其序以丁徳裕爲首前志得其所遺者八曰魏琰曰孫衝曰王隨曰席平曰龐籍曰李絢曰劉立之曰鞠眞卿皆以世之先後附入然所遺不止此按皇朝文鑑滕宗諒撰王昱墓志昱字公旦咸平初登第仕桐城簿四轉至屯田度支員外郎知柳州知南康軍召還隸職中祕出守潤州逾年移牧武昌再丁內艱以度支郎復召居閣下歲久以便鄕求知邵武軍得請遂老於家以景佑二年考終審此則昱守潤當在仁宗之初又沈周括之父也守潤爲治簡易訟有可已者輒諭以義使歸思之獄以故少事見王安石撰墓志銘長興集夢溪自志云考諱周慶曆中太常少卿計其守潤在仁宗朝無疑又長編王古知潤州九朝通略範致虛虞策知潤州皆在徽宗朝又夏竦集有上潤守陳麗天書類說載陳亞郎中知潤州無治狀二人歲月未詳彊祠部集有賀潤守曹殿丞啟蔡襄集有回潤守章郎中啟王元之集有寄潤州趙舍人二詩已見京口集而又有哭潤州職方詩如送牛學士知潤州詩元之集不載而見唐宋類詩【詔從書殿理江幹江外生民識諫官京口浪花迎棹白海門山色入樓寒茅君仙洞披圖見張祜詩牌拂蘚看他日政成無事了好吟詩句寄長安】然五人皆不得其名

丁徳裕開寶八年九月乙酉潤州降就命東南路行營都監內客省使丁徳裕爲常潤等州經略巡檢使【以九朝通略長編參定】

劉蒙正

王明

柳開太宗徵河東開從駕督糧適常潤有小寇遂以開知常州徙潤州

秦羲

魏瓘【瓘琰皆禮部侍郎羽之子】

林濰【三司使特之子】

牛學士

趙舍人忘其名【王元之嘗贈以詩則二人與元之同時】

魏琰【以琰傳前後履歷考之當在眞宗初】

陳麗天知潤州日夏竦爲丹陽主簿以書上之【竦以景徳四年中制科則麗天守潤乃景徳間】

孫衝咸平末擢甲科初任倅晉四轉而典是郡【當在眞宗時】

王昱

王隨本傳言幹興初在通州丁母憂旣而起復守潤【計其時當在仁宗朝】

李縠天聖初自主客郎中守潤【得之羅漢院銅鐘】

龐籍守潤在天聖景佑間京口集有範文正仲庵寄潤守龐醇之詩二首

範仲淹景佑四年十二月以吏部員外郎自饒徙潤範文正公集有到任謝表

席平慶曆三年五月乙酉平自使禦史出爲潤州中丞王拱辰言其議論無取故出之

李絢杜岐公衍爲宰相表任天下名士與參政事其所置臺省要官皆髙材顯人不利衍者則詆以爲朋黨故絢亦坐謫守潤

劉立之歐陽修銘其墓言守潤有能聲【考其歷任當在慶曆間】

錢彥遠內相希白之子慶曆六年八月癸卯禦崇正殿策試賢良方正能直言極諫彥遠時爲太常博士策入第四等擢祠部員外郎知潤州京口集有紫微舍人劉敏送潤州錢祠部詩尋召爲右司諫

王琪慶曆間以館職守潤召修起居注皇佑間再以度支員外郎龍圖閣待制守潤治平初又以樞密直學士守潤

張升【壁記在範仲淹前誤】皇佑中自禦史知雜論張堯佐事出守潤

孫夷甫【壁記作余夷甫在仲淹前據至和中修郡廳石記乃集賢殿修撰孫夷甫繼張升之後】

陳亞自郎中出守潤無治狀【見類說按亞與蔡襄同時必是仁宗末年】

沈周【沈周○﹝鈔本無此二字﹞案上文宋潤州太守敍內言補壁記及前志所遺者自王昱以下凡十二人而沈周在其中且引王安石所撰墓志銘及長興集夢溪自志以証之考訂頗爲詳審王昱等十一人旣皆有傳則沈周不應獨無此必傳寫者佚之也元志卷十五宋太守門列沈周於首注中所言括之父云云與此卷敍中所言全同蓋傳寫者誤以宋志之敍爲元志之傳也今刪彼移此﹝張氏鑑以爲元志內之沈周乃補宋志之遺然宋志敍內本有沈周則不得謂之遺矣﹞】括之父守潤在仁宗時

章郎中忘其名蔡襄集有回潤州章郎中啟

潘夙

裴煜京口集有紫微舍人劉攽送潤守裴如晦詩

錢公輔

余良肱

王琪樞密直學士

曹殿丞忘其名初以殿丞守潤後在潤轉國子博士又轉虞部彊祠部集有賀潤守曹殿丞三啟狀

李及之光祿卿

孔延之司封郎中

滕甫翰林侍讀學士

孫覺熙寧八年十月辛亥前右司諫直集賢院孫覺知潤州【初覺知廬州喪祖母以嫡孫解官持服而覺有叔父在有司以覺不當解官故有是命而覺已去廬州亦不赴潤州也壁記有孫覺姓名姑存之】

王安禮直集賢院熙寧八年因呂惠卿言出守潤彊祠部集有代王潤守到任謝表

徐億職方郎中

呂嘉問大理寺丞元丰二年以直昭文館守潤坐報上不實落職而去

盧秉集賢殿修撰

鞠眞卿【事見神宗實錄】

許遵朝議大夫元丰壬戌守潤至之日歲荒民饑躬爲之發廩歲凶民疫躬爲之發藥大抵以仁蒞政於是人說气和雨暘應之比其次年麰登於夏稻登於秋蠶者衍絲績者衍麻京口集有元章簡絳寄潤守許朝議詩朱服直龍圖閣元佑元年守潤京口集有蔡肇送朱行中守潤詩

趙楊祕閣校理東坡大全集有趙揚知潤誥詞

楊傑朝散郎元佑初自尙書郎守潤未幾被召辭不赴就移浙西憲【按無爲集有楊傑誥詞】

蔡卞龍圖閣待制守潤兪木後再以觀文殿學士守潤州

王覿直龍圖閣元佑三年五月自諫官除職守潤建中靖國元年再自翰林學士除職守潤

林希元佑四年以集賢殿修撰守潤後進職龍圖閣待制

張耒直龍圖閣元佑末罷右史除職守潤集中有謝執政啟

崔公度朝請大夫守潤張耒後再以朝議大夫守潤

王悆朝請大夫

龔原集賢殿修撰元符己卯守潤

王古元符三年二月以集賢殿修撰守潤

傅燮中大夫

曾布崇寧元年六月以觀文殿大學士守潤

葛蘩朝請大夫

範致虛崇寧三年十二月以樞密學士守潤

虞策崇寧五年十二月以吏部尙書爲龍圖學士守潤周穜直祕閣

葉�朝請大夫

盧航直龍圖閣

劉拯龍圖閣直學士大觀四年召爲吏部尙書

兪木顯謨閣待制大觀四年自給事中除職守潤

林虡希之子朝奉郎政和三年守潤宣和中毛友後再以祕閣修撰守鎭江

韓跂朝請大夫

李圖南述古殿直學士

林震朝奉大夫

蔡居厚顯謨閣待制

毛友宣和二年自翰林學士除龍圖閣待制守鎭江爛柯集有毛友到任謝表後進職顯謨閣直學士林虡後再以龍圖閣學士守鎭江爛柯集有謝表

沈純誠

虞奕龍圖閣學士

張汝舟直祕閣

李堯文直祕閣

柳庭俊述古殿學士

趙億右文殿修撰浮溪集有代作謝表後除廣南東路轉運使

梅執禮顯謨閣待制宣和初爲給事中與時相王黼論事不合攺禮部侍郎黜守蘄守滁王黼罷相復職知鎭江靖康初以翰林學士召

蔡翛資政殿學士

李皓顯謨閣待制

趙子崧延康殿學士建炎元年

錢伯言樞密直學士建炎二年

葉煥朝散大夫充徽猷閣待制知鎭江府充浙西路安撫使後落職提舉亳州明道宮北海集有葉煥誥詞

陳邦光徽猷閣直學士

胡唐老自衢州除徽猷閣待制知鎭江府浙西路安撫使北海集有胡唐老制詞

劉光世建炎四年六月丙戌以劉光世爲浙西安撫大使知鎭江府中興制艸有授劉光世開府儀同三司集慶軍節度使制

胡世將【胡世將○﹝鈔本此條在沈與求沈晦劉寧止李謨之後﹞案下文云徽猷閣待制後再以徽猷閣直學士紹興六年十二月辛酉禦筆除世將爲給事中卷十學校門載張扶修學記云紹興三年端明胡世將復取之又五年寶文李謨請於朝蓋世將守潤前後凡兩任皆在李謨之前也沈晦條下云紹興四年沈與求條下未言年月據乾隆鎭江府誌卷三十三名宦門所載其守潤在紹興七年是世將初任在晦之前再任在與求之前矣上文之王琪蔡卞林虡毛友等或再任或三任皆以初任之年月定其次序然則世將自當列於晦及與求之前不應反在謨及寧止之後矣至於晦之守潤在與求之前而鈔本列於與求之後謨之守潤在寧止前﹝謨傳云劉寧止後再以直寶文閣知鎭江府是初任在寧止前再任在寧止後也﹞而鈔本列於寧止後均爲舛誤今亦攺正】徽猷閣待制後再以徽猷閣直學士紹興六年十二月辛酉禦筆除世將爲給事中

沈晦徽猷閣待制紹興四年

沈與求龍圖閣學士知鎭江府兼兩浙西路安撫使

李謨直寶謨閣知鎭江府劉寧止後再以直寶文閣知鎭江府

劉寧止祕閣修撰

曾開徽猷閣待制

劉岑徽猷閣待制

程邁徽猷閣待制

孟忠厚開府儀同三司京口集有內翰汪藻贈忠厚詩二首

郭仲紹興十年十月初淮東宣撫使張俊薦仲有才遂令知鎭江

劉子羽徽猷閣待制紹興十一年知鎭江府兼鎭江安撫使襄陽張子微集有代劉潤州到任謝表【襄陽張子微集有代劉潤州到任謝表○﹝鈔本此下有輿地紀勝一段﹞案揅經室外集輿地紀勝提要云今考其成書之年在南宋嘉定十四年又宮闕殿門壽康宮下引朝野雜記云寧宗始受禪云云則是作序在嘉定全書之成又在理宗時矣據此則不獨作嘉定志之時不及見是書卽作嘉定續志時亦不及見是書此必咸淳志之文也嚴氏元照以爲當刪今移入附錄之內後凡有引輿地紀勝仿此】

鮑琚直敷文閣

汪藻顯謨閣學士浮溪集有到任謝表並罷除宮觀謝表

蔣璨直龍圖閣

鄭滋顯謨閣直學士

榮嶷右朝散大夫

曾湻右朝請郎

黃穆厚左朝請大夫紹興十九年八月到次年攺知泰州

張柟左朝請大夫紹興二十年七月到二十一年攺知衢州

張匯右中奉大夫直徽猷閣紹興二十一年九月到尋除兩浙轉運副使

王循友右朝散郎紹興二十一年十月到二十三年攺知建康府

張修左中奉大夫紹興二十五年三月到七月召赴行在所

蔣及祖左朝奉大夫紹興二十五年九月到次年宮祠林大聲左朝請大夫直祕閣紹興二十六年七月到十月宮祠

董蘋右朝請大夫金部郎中淮東總領紹興二十八年三月除直祕閣知府十二月除司農少卿

楊揆右朝請大夫充敷文閣待制紹興二十八年到二十九年攺知湖州

鄭作肅左朝議大夫直祕閣紹興二十九年閏六月到三十年七月去

趙公稱左朝奉郎直祕閣紹興三十年八月到三十二年九月代

方滋右朝請大夫紹興三十二年九月到隆興元年正月代二年八月再以左中奉大夫直敷文閣知府乾道元年除兩浙轉運副使

朱夏卿右朝散郎直龍圖閣隆興元年二月到二年正月罷

李直右朝議大夫直寶文閣隆興元年八月到次年除太府少卿【次年除太府少卿○﹝鈔本此下有方滋一段﹞案方滋爲鎭江太守前後兩任上文傳內已詳言之下文但言隆興二年之後一任不言紹興三十二年之前一任而其詞則與上文無異蓋傳寫者誤復之也今刪﹝卷十七宰貳門丹徒縣令內云梁褚澐本傳先曲阿令又延陵令下文復云梁褚澐本傳爲曲阿令淸謹可紀者蓋丹陽縣本延陵曲阿之地故分列二邑令長於丹陽令長之首前紀褚澐以延陵爲主後紀褚澐以曲阿爲主本非重復與此處兩言方滋不同﹞】

呂擢右朝散大夫直徽猷閣乾道元年三月到次年除直龍圖閣再任除司農少卿淮東總領

陳天麟左朝散郎敷文閣待制乾道四年七月到六年罷

蔡洸端明殿學士襄之孫乾道庚寅三月以戶部郎官總餉淮東才數日會復置大漕總司之在京口者省之就命爲守尋加直祕閣明年總司復舊兼攝五月除司農少卿再領兵餉又明年升正卿再入奏計面賜金帶宋貺故相莒公之族孫乾道辛卯復右太中大夫集英殿修撰守鎭江九月到明年詔賜金帶九月被旨奏事旣對而罷

黃鈞乾道壬辰九月自兵部侍郎除集英殿修撰守鎭江十月到次年十二月攺知廬州

張津敷文閣學士右朝議大夫乾道九年十二月到

沈復資政殿大學士中大夫淳熙二年十月到四年六月攺知福州

呂正巳朝請大夫直顯謨閣淳熙四年八月到次年閏六月攺除浙西提刑依舊權府

司馬伋中奉大夫徽猷閣待制淳熙五年七月到次年三月升寶文閣待制攺知平江府

曾逮朝奉大夫充集英殿修撰淳熙六年四月到八年十一月宮觀總領宇文子震暫權

潘緯朝散郎淳熙八年八月到次年三月攺知臺州

錢良臣正奉大夫淳熙九年三月到次年四月除端明殿學士九月攺知建康府

耿秉承議郎直龍圖閣淳熙十年十月至十三年閏七月攺知明州總領吳琚暫權時三縣合催畸零稅總爲錢三千餘貫被擾者數萬家秉下令蠲之而代以公帑之贏民至今猶思之

蓋經中大夫淳熙十三年九月到十一月宮觀

張枃朝奉郎淳熙十三年十二月到次年八月被召除權戶部侍郎

張子顏顯謨閣直學士通奉大夫淳熙十四年九月到紹熙元年三月被召除戶部侍郎

葉翥煥章閣直學士朝議大夫紹熙元年四月到十二月被召

趙彥逾朝議大夫集英殿修撰紹熙二年二月到次年十月除戶部侍郎

馬大同朝議大夫煥章閣待制紹熙三年十二月到五年九月宮觀

陳居仁通奉大夫煥章閣待制紹熙五年十月到慶元二年五月升寶文閣待制攺知福州

楊大灋朝奉大夫集英殿修撰慶元二年七月到三年八月宮觀總領朱晞顏暫權

萬鐘中大夫祕閣修撰慶元三年九月到次年十二月除司農卿總領沈作賓暫權

張叔椿華英閣學士中大夫慶元五年五月到十月致仕總領薛紹暫權

李沐華文閣學士朝散大夫慶元六年四月到嘉泰元年八月除徽猷閣學士攺知潭州

黃由華文閣直學士通奉大夫嘉泰元年九月到次年十月除寶謨閣學士攺知慶元府

張孝伯華文閣學士朝議大夫嘉泰二年閏十二月到三年九月被召除同知樞密院事總領梁季珌暫權

辛棄疾朝議大夫寶謨閣待制嘉泰四年三月到開禧元年六月十九日攺知隆興府七月初五日宮觀

李大異朝奉大夫敷文閣待制開禧元年七月十八日到二年六月十九日除徽猷閣待制攺知婺州

宇文紹節中大夫寶文閣待制開禧二年八月十九日到三年二月十六日奉旨令赴行在奏事除兵部尙書沈作賓大中大夫龍圖閣待制知平江府兼督視江淮軍馬行府參贊軍事三月二十一日暫權府事三月二十四日攺差知鎭江府仍舊參贊軍事是年六月匄祠二十四日得請總領葉籈暫權

錢廷玉通直郎直祕閣開禧三年七月二十九日到當年十二月十三日罷總領葉籈暫權

趙師﹝上睪下廾﹞通議大夫嘉定元年正月初五日到當年七月十三日復寶謨閣直學士與宮觀總領葉籈暫權八月致仕浙西提刑汪文振被旨權淮東總領兼權鎭江府事

兪烈中奉大夫集英殿修撰嘉定元年十一月初五日到三年二月十五日宮觀總領林祖洽暫權

傅伯成中奉大夫寶謨閣待制嘉定三年六月二十八日到四年七月十五日除煥章閣待制依所乞宮觀總領錢仲彪暫權

宇文紹彭中大夫右文殿修撰嘉定五年三月二十五日到六年八月十九日攺知漢州總領錢仲彪暫權

史彌堅中大夫寶文閣待制嘉定六年九月二十八日到八年九月五日除寶謨閣直學士依所乞宮觀【依所乞宮觀○﹝鈔本此下有邱壽儁一段﹞案邱壽儁之知鎭江府在嘉定八年其時盧憲尙未去任似可列其名於嘉定志中然其末云十二年正月攺知揚州則憲已去任恐系嘉定續志之文也今移入附錄之內】

參佐﹝一﹞總目﹝缺﹞【參佐○﹝鈔本無此二字﹞案自此卷大中正以下至下卷都酒務以上皆系參佐﹝元志官制表參佐之目與此正合﹞大中正敍末云故以之冠於參佐之首是其明證今特補入﹝下卷唐別駕前一行亦補此二字﹞】敍﹝缺﹞

晉宋齊梁陳大小中正以下【晉宋齊梁陳大小中正以下○﹝鈔本無此十一字﹞案下文長史前有晉宋齊梁陳長史司馬以下十一字別駕前有晉宋齊梁陳別駕治中以下十一字則此處亦當有此十一字明矣﹝下文宋迄陳郡丞齊梁典簽文學及下卷宋通判以下皆仿此例補入﹞】

大中正按通典魏司空陳羣以天臺選用不盡人才擇州之賢有識鑑者爲中正【擇州之賢有識鑑者爲中正○【鈔本賢作優識作昭】案此敍引通典以證中正之制而優有昭鑑句語句不明今據通典原文攺正】自拔人才銓定九品州郡皆置晉宣帝加置大中正故有大小中正杜佑考究甚明然附於州佐之後卻未爲允考晉宋齊梁陳大小中正見於南徐州郡者甚多有先爲令僕而爲之者亦有自中正而爲令僕者亦有爲令僕而領中正如故者似未可槪以州佐目之蓋羣建議以吏部不能審核天下士故令郡國各置中正取本土徳望渾全才識純盛者居其任差次人才爲九品言行修著則升之上流正議虧缺則降之下列吏部憑以補授百官以五升四以六升五者皆公議之所推美者也有自五退六自六退七者皆公議之所黜戮者也刺史初臨州大中正選州裏才業髙者兼主簿從事迎刺史若吏部注擬必下中正訪其爵裏及其先世履踐本末天下士流進退黜陟之權不專執於選官之成例而定於鄕閭之公是公非蓋有司徒以律令從事而中正得施筆削於律令之表有司徒以常格選才而中正得以施品藻於常格之外此陳羣所以議立九品中正之官其權甚尊故以之冠於參佐之首

晉伏滔本傳平昌安邱人太元中領本州島島島大中正【按宋志南平昌郡有安邱縣隸南徐州在郡爲徐州伏滔事晉孝武時徐州郡縣僑立已久則滔爲本州島島島大中正是徐州分明矣但平昌郡縣治所今不得而詳然宋志它州皆無此郡縣名惟南徐有之以下僑郡皆類此】

徐邈本傳東莞姑幕人家於京口孝武帝時領本郡大中正【按宋志徐州南徐州各有東莞郡而徐州之東莞郡則無姑幕縣邈所居隸本州島島島分明】

徐廣本傳邈之弟義熙六年領徐州大中正

江夷宋書本傳濟陽考城人歷待中領本州島島島大中正

羊規劉裕臨徐州辟大中正【梁羊侃傳】

檀韶宋書本傳髙平金鄕人世居京口義熙九年領本州島島島大中正

宋王鎭之本傳瑯邪臨沂人髙祖踐阼領本州島島島大中正王球本傳瑯邪臨沂人元嘉中領本州島島島大中正

蕭思話本傳元嘉二十四年領南徐州大中正

江湛本傳濟陽陽城人元嘉二十五年爲侍中領本州島島島大中正

齊王延之本傳瑯邪臨沂人建元四年遷中書領本州島島島大中正轉左僕射特進中正如故

梁王份本傳爲南徐州大中正

蕭琛本傳普通元年領南徐州大中正

蕭子云本傳大同二年領南徐州大中正後復爲侍中國子祭酒再領大中正

王衝陳書本傳紹泰中累遷尙書左僕射領南徐州大中正

江總本傳天嘉間領南徐州大中正後遷左民尙書太子詹事中正如故

王通本傳廢帝卽位領南徐州大中正

王固本傳太建間遷南徐州大中正

徐陵本傳太建七年領南徐州大中正轉侍中太子少傅大中正如故

中正

宋王琨齊書本傳瑯邪臨沂人元徽中遷本州島島島中正

齊江斆本傳濟陽考城人永明初遷侍中領本州島島島中正王儉本傳瑯邪臨沂人永明三年領本州島島島中正

王奐本傳瑯邪臨沂人永明四年遷右僕射本州島島島中正奐無學術以事干見處遷尙書僕射中正如故

王晏本傳瑯邪臨沂人永明九年遷侍中領本州島島島中正後攺授散騎常侍金紫光祿大夫轉左僕射加侍中尙書令後將軍進驃騎大將軍並領中正如故

徐孝嗣本傳東海郯人建武間轉尙書令領本州島島島中正蔡約本傳濟陽考城人領本州島島島中正

臧未甄爲南徐州中正【梁臧盾傳】

梁徐勉東海郯人天監元年遷本邑中正

軍司按通典晉世都督諸軍爲上監諸軍次之督諸軍爲下軍司亦監軍之職初隗囂軍中嘗置軍師至魏武帝又置師官四人晉避景帝諱攺爲軍司凡諸軍皆置之晉史南北史爲軍司者不止蔡謨今以徐州條出止蔡謨郤曇二人

晉徐謨先爲太常徐州刺史郤鑑疾篤上疏曰臣所統錯雜率多北人或逼遷徙或是新附百姓懷土皆有歸本之心臣宣國恩示以好惡處與田宅漸得少安聞臣疾篤眾情駭動若虜北渡必啟寇心大常臣謨平簡直正素望所歸謂可以都督徐州刺史詔以蔡謨爲太尉軍司

郤曇通鑑升平二年徐兗二州刺史荀羨有疾曇以禦史中丞爲羨軍司

監軍

晉孟昶義熙五年徐州刺史劉裕抗表北討以丹陽尹昶監中軍畱府事【宋髙祖紀】

宋檀道濟以丹楊尹出監南徐兗之江北淮南諸郡軍事

知畱府事敍﹝缺﹞

梁陳曇朗陳書本傳霸先刺南徐州誅王僧辧畱曇朗鎭京口知畱府事

徐度陳書本傳紹泰元年霸先制南徐東討杜龕奉敬帝幸京口以度領宿衛並知畱府事

監州敍﹝缺﹞

齊陸慧曉本傳崔慧景事平出監南徐州

梁陳曇朗本傳紹泰元年監南徐州

陳擬本傳紹泰二年監南徐州至陳永定三年再監州陳沈君理本傳天嘉四年監南徐州

裴子烈宣帝紀太建十一年領南徐州

沈恪本傳太建十二年監南徐州上遣裴子烈領馬五百疋助恪緣江防戍右大小中正至監州缺【右大小中正至監州缺○﹝鈔本無此九字﹞案下文法曹參軍條後有右長史司馬至法曹參軍云云部郡從事條後有右別駕治中至部郡從事云云則監郡條後必當有右大小中正至監州云云但州字以下難以臆補故注一缺字﹝下文右典簽文學缺下卷右知鹽鐵院因鹽鐵使置俱仿此例補入﹞】

晉宋齊梁陳長史司馬以下

長史宋志諸軍長史六百石者第七品晉劉遐郤鑑傳【晉劉遐郤鑑傳○﹝鈔本傳字上有本字而無劉遐二字﹞案下文云以府事付長史劉遐蓋遐乃鑑之長史則晉字下必有劉遐二字否則郤鑑乃刺史何得列於長史中乎遐事附見鑑傳本字不當有】鎭江口寢疾上疏遜位以府事付長史劉遐【按成帝紀咸和元年徐州刺史劉遐卒以郤鑑領徐州今郤鑑死以府事付長史劉遐當是別一劉遐偶同姓名耳又按褚裒傳永和初召裒將以爲揚州錄尙書事吏部尙書劉遐說裒遜會稽王恐郤鑑長史劉遐當是此劉遐也】

郤愔本傳褚裒鎭京口以愔爲長史

荀羨本傳褚裒鎭京口以羨爲長史旣到裒謂佐史曰生資逸羣之气將有衝天之舉諸君宜善事之

王胡之褚裒鎭京口胡之爲長史裒被召爲揚州錄尙書事胡之勸裒固辭歸藩【褚裒傳】

殷仲堪本傳謝元鎭京口以仲堪爲長史厚任遇之時仲堪致書於元曰��之後中原子女鬻於江東者不可勝數骨肉星離荼毒終年怨苦之气感傷和理當世大人旣慨然經略將以救其塗炭而使至此良可嘆息願節下宏之以道徳運之以神明隱心以及物垂理以禁暴使足踐晉境者必無懷戚之心枯槁之類莫不同漸天潤仁義與干戈並運徳心與功業俱隆實所期於明徳也徳音一發聲振沙漠二寇之黨將靡然向風何憂黃河之不濟函谷之不開哉元深然之

袁湛宋書本傳桓修刺徐州湛出補撫軍長史

謝方明本傳劉道憐鎭京口方明爲長史劉裕命府內眾事皆諮決之隨府轉中軍長史【以道憐傳參定】

宋張劭元嘉中衡陽王義季鎭京口劭爲長史與隱士戴顒姻通【戴顒傳】

沈曇慶【自曇慶至齊劉繪凡長史十八人並詳見行事南東海太守】

羊元保

江湛

袁淑

何偃

江智淵

庾徽之

王僧虔

蕭惠開

沈文季

王繢

江槪

齊謝朏

江謐

江祀

陸惠曉

劉繪

沈佚之江夏王寶元刺南徐佚之爲長史【寶元傳】

範岫【自岫而下至梁張纘凡長史十人並詳見行事南東海蘭陵太守】

蕭琛

蕭秀

梁王份

謝證

王泰

王僧孺

孔休源

褚球

張纘

謝哲本傳陳霸先刺南徐州表哲爲長史

蕭濟陳霸先傳霸先以徵北大將軍刺南徐州濟爲明威將軍徵北長史

司馬宋志諸軍司馬六百石者弟七品

晉袁喬本傳桓溫鎭京口引喬爲司馬

卞耽爲徐州府平北司馬庾希舉兵反自海陵夜入京口城耽踰城奔曲阿發諸縣兵二千擊希希戰敗【庾希傳】毛璩本傳譙王恬以鎭北將軍督徐州補璩司馬【以譙王恬傳參定】

劉牢之本傳王恭刺徐州將討王國寶以牢之爲府司馬

檀韶宋書本傳世居京口爲本州島島島輔國司馬

刁宏桓修刺徐州宏爲司馬劉裕義軍克京城宏率文武佐吏來赴劉裕謂曰諸軍非大晉之臣乎宏退【宋武帝紀】

謝景仁宋書本傳劉裕爲鎭軍將軍徐靑二州刺史景仁自司徒左長史出爲劉裕鎭軍司馬

檀道濟宋書本傳義熙中宋公劉裕世子義符爲徵虜將軍鎭京口道濟爲司馬

宋陸仲元永初三年長沙景王道憐鎭京口時爲司馬道憐入朝畱仲元居守刁逵子彌爲亡命率數十人入京城仲元擊斬之【以宋髙祖紀及長沙景王道憐傳參定】

顧琛

蕭道成【詳見行事】

柳世隆【詳見南東海太守】

何季穆爲建平王景素司馬薦從弟豫之爲參軍景素敗季穆先遷官不及禍【景素傳】

孫謙爲建平王景素司馬廢帝所生陳氏親戚楊運長忌憚景素密遣傖人周天錫僞投景素勸爲異計景素知爲運長所遣卽斬之遣謙送首還臺【景素傳】

齊王元邈

蕭赤斧

王廣之【並詳見南東海太守】

陸慧曉本傳晉安王寶義以鎭北將軍刺南徐慧曉爲鎭北司馬

王寶元孔矜江夏王寶元刺南徐矜爲司馬崔慧景舉兵寶元密與相應殺孔矜【寶元傳】

梁沈恪陳書本傳陳霸先討侯景恪起兵相應賊平恪謁霸先於京口卽日授都軍副尋爲府司馬

從事中郎宋志諸公領兵者置從事中郎二人加崇者置四人主吏

晉王敬宏宋書本傳劉裕誅桓元以敬宏爲車騎從事中郎

謝方明宋書本傳爲劉裕從事中郎

宋蕭道成齊紀新安王子鸞以北中郎將刺南徐有盛寵簡選僚佐道成爲北軍中郎

徐孝嗣齊書本傳升明中蕭道成以驃騎大將軍刺南徐孝嗣爲驃騎從事中郎

梁蕭幹陳書本傳陳霸先以司空鎭南徐州引幹爲司空從事中郎

功曹宋志都督不帶儀同三司者不置從事中郎置功曹一人主吏在主簿上

晉江逌本傳何充以驃騎將軍刺徐州引逌爲驃騎功曹

徐羨之宋書本傳義熙中劉牢之以鎭北將軍刺徐州以羨之爲鎭北功曹正佐

宋沈璞始興王浚爲南徐州太祖謂璞曰浚旣出藩卿當臥而護之與浚詔曰沈璞累年主簿又經國卿𨿽未嘗爲行佐今當正參軍耶若爾正當除余曹兼房任不爾便宜行佐正除中兵恐於選體如不多耳乃爲正佐【事見宋文帝詔按宋書沈約自序竊詳宋太祖語意以沈璞曾爲主簿欲升遷之以參軍爲卑不欲除璞中兵中兵者主簿中兵參軍也故除正佐】

參軍事宋志除拜則爲參軍事府版則爲行參軍則參軍事乃出於朝廷除命非軍府自除辟劉裕創義從入京城參軍事者自檀道濟至臧燾凡九人列於左

晉檀道濟

檀韶

檀祗

劉粹

向靖【以上五人並見宋書本傳參裕建武軍事】

臧熹參裕鎭軍事又參車騎中軍軍事【宋書臧質傳】

沈淵子參裕鎭軍車騎中軍事

沈田子參裕鎭軍軍事【宋書沈約自序】

臧燾宋書本傳參裕中軍軍事

宋江淹梁書本傳建平王景素以鎭軍將軍鎭京口淹爲鎭軍參軍事

軍府主簿宋志主簿主閣內事在記室上

晉沈穆夫父警少好學亦通左氏春秋王恭鎭京口命爲前軍主簿與警書曰足下旣執不拔之志髙臥東南故屈賢子共事非以吏職嬰之也【宋書沈約自序】

劉穆之宋書本傳劉裕起義克京城問何無忌曰急須一府主簿何由得之無忌曰無過劉道民劉裕曰吾亦識之卽馳書召焉時穆之聞京城有叫噪之聲晨起出陌頭屬與信會穆之視不言者久之旣而反室壞布裳爲袴往見裕裕謂之曰我始舉大義方造艱難須一軍吏甚急卿謂誰堪其選穆之曰貴府始建軍吏實須其才倉卒之際當略無見踰者裕笑曰卿能自屈吾事濟矣卽於坐受除從平京邑諸大處分皆倉卒立定並穆之所建也復爲府主簿

謝方明宋書本傳從兄景仁舉方明爲劉裕中兵主簿方明事思忠益知無不爲裕謂之曰愧未有瓜衍之賞且當與卿共豫章國祿屢加賞賜

宋蕭惠開本傳元嘉二十六年始興王浚以徵北將軍刺南徐惠開爲徵北府主簿

何昌寓齊書本傳建平王景素刺南徐昌寓爲府主簿以夙素見重景素敗後昌寓上書訟景素之冤【以宋建平王傳參定】

記室按記室與記室參軍𨿽皆軍府官然職有崇卑陳蔡景歷傳云景歷爲徵北府中記室參軍仍領記室則爲兩職分明宋百官志主簿下自有記室亦自有錄事記室以下十八曹參軍故今條出者次於主簿之下而記室參軍自列於參軍條中

晉徐廣生長京口仕晉爲祕書監武帝受禪悲感流涕謂謝晦曰君爲晉朝佐命身是晉室遺老事固不同嘗撰晉紀年八十而終

劉穆之宋書本傳劉裕克京城以穆之爲記室

梁何烱南康王績刺南徐烱爲王府記室與長史王僧孺爲友【見僧孺傳】

蔡景歷陳書本傳霸先刺南徐景歷領記室霸先將討王僧辧獨與侯安都等數人謀之景歷弗之知也部分旣畢召令艸檄景歷援筆立成辭義感激事皆稱旨

督護宋志督護江左置皆領營有部曲

晉徐龕褚裒鎭京口龕爲督護【詳見刺守褚裒之下】

顧揚

顧眾揚爲王舒護軍參軍前義興太守蘇峻作逆揚與眾皆起義軍以應舒討峻舒假揚監晉陵軍揚遣前鋒進據無錫遇賊將張健等交戰大敗奔還舒以輕進免揚督護更以眾督護吳晉陵軍【見王舒傳按晉陵此時實治丹徒前督護監晉陵軍則丹徒軍實在焉】

王允之蘇峻作逆父舒假節都督行揚州刺史討峻賊將韓晃入故鄣舒以允之督護吳郡義興晉陵三郡徵討軍事晃等南走允之追躡於長塘湖【在金壇縣】復大破之【王舒傳】

郭龍庾希舉兵反自海陵夜入京口城龍爲督護集眾拒之【庾希傳】

劉鐘宋書本傳劉牢之鎭京口鐘爲徵北參軍督護

行參軍宋志行參軍始於蜀丞相諸葛亮晉太傅司馬越府府版則爲行參軍

晉到彥之義熙元年補劉裕鎭軍行參軍【宋書監本缺本傳今用李延壽史】

宋到撝齊書本傳新安王子鸞以北中郎將刺南徐州除撝北中郎行參軍

參軍宋志參軍不除曹者無定員

晉李閎

曹納郗鑑刺徐州閎納並爲參軍【詳見攻守形勢】

江逌本傳蔡謨刺徐州命逌爲參軍

李充本傳褚裒刺徐州以充爲參軍

荀羨本傳何充鎭京口請羨爲參軍

鄭襲本傳荀羨刺徐州襲爲參軍羨使襲發二州兵戍淮陰

劉奭爲徐州平北參軍庾希舉兵反自海陵夜入京口城奭與髙平太守郗逸之等集眾拒之【庾希傳】

劉牢之本傳太元初謝元爲徐兗刺史以牢之爲參軍殷仲堪本傳謝元鎭京口請爲參軍

殷確曲阿人王恭鎭京口確爲參軍【王恭傳】

劉敬宣宋書本傳王恭鎭京口敬宣起家爲王恭前軍參軍【以王恭傳參定】

沈警厚篤有行業王恭鎭京口與警有舊好引爲參軍手書殷懃苦相招致不得已應之尋謝職【見宋書沈約自序】

劉襲劉牢之刺徐州襲爲參軍牢之敗將北奔廣陵相髙雅之欲據江北以拒桓元集眾大議襲曰事不可者莫大於反而將軍往年反王兗州近日反司馬郎君今復欲反桓公一人而三反豈得立也語畢趨出【見劉牢之傳】

朱齡石宋書本傳桓修刺徐州以齡石爲撫軍參軍在京口劉裕克京城爲建武參軍裕刺徐州遷武康令又召爲參軍遷尙書都官郎尋復爲參軍齡石旣有武幹又練吏職裕甚親委之

徐羨之宋書本傳桓修刺徐州與劉裕同在桓修府深相親結裕義旗建版羨之爲鎭軍參軍

庾登之宋書本傳劉裕義旗初建爲裕鎭軍參軍

劉秀之宋書本傳劉裕克京城補裕建武參軍爲孟昶畱守

孟龍符宋書本傳劉裕克京城以龍符爲建武參軍

孟懷玉宋書本傳劉裕鎭京口以懷玉爲鎭軍參軍

宋顧邁始興王浚爲南徐州以邁行徵北府參軍【余見別駕】祖衝之爲南徐州公府參軍

左暄建平王景素刺南徐暄爲參軍景素舉兵臺軍薄城暄驍果有膽力欲爲景素盡力而兵力甚弱猶力戰不退於萬歲樓下橫射臺軍不能禁然後退散

沈顒建平王刺南徐顒爲參軍景素舉兵臺軍薄城顒先眾叛走【並建平王景素傳後】

梁韋翽陳書本傳陳霸先以徵北大將軍刺南徐召翽爲徵北參軍

咨議參軍宋志咨議參軍無定員

晉徐廣宋書本傳義熙初劉裕義旗建使廣撰軍服儀注乃除鎭軍咨議參軍

袁湛宋書本傳劉裕以湛爲鎭軍咨議參軍

劉粹宋書本傳盧循逼京邑京口任重【盧循逼京邑京口任重○﹝鈔本無京邑二字﹞案京邑謂建康京口謂南徐州也無京邑二字則與當日事勢不合今據宋書劉粹傳補入】劉裕使粹以咨議參軍奉其子義隆鎭京城

宋王諶齊書本傳桂陽王休範以驃騎大將軍刺南徐諶爲驃騎府咨議參軍

柳世隆齊書本傳建平王景素刺南徐世隆爲徵北咨議參軍

劉善明齊書本傳蕭道成以驃騎大將軍刺南徐善明爲道成驃騎咨議參軍

齊謝朓本傳建武四年晉安王寶義以鎭北將軍刺南徐朓爲鎭北咨議參軍

柳憕江夏王寶元刺南徐憕爲咨議參軍【寶元傳】

梁王規本傳晉安王綱爲南徐州髙選僚佐引規爲云麾咨議參軍

錄事參軍宋志諸曹有錄事記室戶曹倉曹中兵騎兵長流賊曹刑獄賊曹城局賊曹法曹田曹水曹鎧曹車曹士曹集右戶墨曹凡十八曹參軍前史南徐州可考者惟錄事記室中兵刑獄法曹參軍所謂十八曹者不能備也

晉劉穆之宋書本傳劉裕克京城以穆之爲錄事參軍宋殷沵建平王景素刺南徐沵爲錄事參軍景素舉兵沵固爭不能【景素傳】

梁徐摛本傳晉安王移鎭京口摛隨府轉爲安北中錄事參軍

記室參軍

晉羊徽劉裕鎭京口以爲記室參軍掌事【宋羊欣傳】

宋王螭建平王景素刺南徐螭爲記室參軍景素敗後螭上書訟景素之冤【景素傳】

蔡履建平王刺南徐履爲記室參軍【景素傳】

梁蔡景歷陳書本傳陳霸先以徵北大將軍刺南徐景歷爲徵北府中記室參軍

陳徐伯陽本傳新安王伯固以鎭北將軍刺南徐伯陽爲鎭北府中記室參軍

中兵參軍

晉徐羨之宋書本傳義熙中桓修刺徐州羨之爲修撫軍中兵參軍

宋杜幼文大明三年劉延孫爲南徐州刺史幼文爲中兵參軍南兗州刺史竟陵王誕有罪不受召延孫馳遣幼文率兵起討【劉延孫傳】

蕭道成齊紀新安王子鸞刺南徐道成爲北軍中兵參軍

垣慶延建平王景素刺南徐慶延爲中兵參軍

刑獄參軍

宋樂藹梁書本傳建平王景素爲南徐州藹爲徵北刑獄參軍

法曹參軍

宋劉琎建平王景素刺南徐琎爲法曹參軍景素敗齊建元初琎上書明其冤【景素傳】右長史司馬至法曹參軍晉宋迄陳系軍府官是爲府佐通典所謂府官理戎者是也

晉宋齊梁陳別駕治中以下

別駕宋志爲刺史官屬從刺史行部通典注梁時別駕官品揚州視黃門郎南徐州視散騎常侍隋志載梁官刺南徐別駕爲八班陳官制皇弟皇子南徐州別駕第六品庶姓南徐州別駕第九品

晉徐放爲徐州別駕【譙王尙之傳】

徐羨之宋書本傳義熙中爲徐州別駕從事史

宋蕭惠開本傳元嘉二十六年始興王浚刺南徐惠開爲別駕

劉瑀始興王浚爲南徐州以瑀補別駕從事史爲浚所遇瑀性陵物護前不欲人居已上時浚待參軍顧邁甚厚瑀乃折節事邁深布情疑邁以瑀與之欵盡深相感信浚所言密事悉以語瑀瑀與邁共進射堂下瑀忽顧左右索單衣幘邁問其所以瑀曰公以家人待卿相與言無所隱而卿於外宣泄致使人無不知我是公吏何得不啟因而白之浚大怒啟太祖徙邁廣州【宋劉穆之傳】

劉子捲爲南徐州別駕【宋劉穆之傳】

張永本傳世祖孝建元年臧質反遣永輔武昌王渾鎭京口大明七年上寵子新安王子鸞爲南徐州刺史割吳郡度屬南徐州八年起永爲別駕從事史召爲禦史中丞

張岱齊書本傳永之弟新安王子鸞以盛寵爲南徐州割吳郡屬焉髙選佐史孝武召岱謂曰卿美效夙著兼資官已多今欲用卿爲子鸞別駕總刺史之任無謂小屈終當大伸也

王奐齊書本傳瑯邪臨沂人爲本州島島島別駕

齊江佑江夏王鋒刺南徐佑除通直郎補別駕王與之友善【以李延壽史蕭鋒傳及佑傳參定】

梁臧未甄天監初爲南徐州別駕【臧質傳】

王泰本傳爲南徐州別駕從事史居職有能名

王勱陳書本傳爲南徐州別駕從事史大同末梁武帝謁園陵道出朱方勱隨例迎候敕勱令從輦側所經山川莫不顧問勱隨事應對咸有故實又從登北顧樓賦詩辭義淸典帝甚嘉之

陳周宏實侯安都刺南徐宏實爲別駕【安都傳】

徐伯陽本傳新安王伯固刺南徐伯陽爲別駕

治中宋志在別駕之次主財谷簿書隋志載梁官制南徐州中從事爲七班陳官制皇弟皇子南徐州中從事第六品庶姓南徐州中從事第九品

晉王敬宏宋書本傳劉裕誅桓元以敬宏爲徐州治中從事史

宋蕭惠開本傳始興王浚刺南徐惠開爲南徐州治中從事史

王琨齊書本傳瑯邪臨沂人爲州治中

梁蕭洽本傳爲南徐州治中旣近畿重鎭史數千人前後居之者皆致巨富洽爲之淸身率職饋遺一無所受妻子不免饑寒

劉遵本傳簡文帝爲晉安王刺南徐遵爲南徐州治中甚見賓禮大同元年卒王爲皇太子深悼惜之令曰吾昔忝朱方從容坐首良辰美景淸風月夜鷁舟乍動朱鷺徐鳴未嘗一日不追隨一時不會遇酒闌耳熱言志賦詩校覆忠賢搉揚文史益者三友此實其人

劉苞本傳遷尙書殿中侍郎南徐州治中

蕭視素本傳遷司徒左西屬南徐州治中居職任情通率不自矜髙士人咸敬之

王冏爲南徐州治中有集三卷【隋志經籍四】

州郡主簿宋志在治中之次隋志載梁官制南徐州主簿爲二班陳官制南徐州主簿第九品

晉孫泰恩之叔父傳錢唐杜子恭祕術浮狡有小才瑯邪王道子都督中外諸軍事以泰爲徐州主簿泰以道術眩惑士庶遂致孫恩之亂【見孫恩傳】

檀韶宋書本傳世居京口初辟本州島島島主簿

劉鐘宋書本傳先爲京口參軍督護劉裕義旗建版鐘爲郡主簿

朱齡石宋書本傳劉裕鎭徐州補齡石爲徐州主簿

朱超石齡石之弟劉裕喜之以爲徐州主簿【齡石傳】

江秉之宋書本傳劉裕督徐州轉主簿

王華通鑑廞之子劉裕辟爲徐州主簿初王廞爲王恭敗於曲阿沙門曇永匿其幼子華使提衣襆自隨津邏疑之曇永呵華曰奴子何不速行捶之數十由是得免遇赦還吳以其父存亡不測布衣蔬食絕交遊不仕十餘年徐州刺史劉裕聞華賢欲用之乃發廞喪使華制服服闋乃辟

宋江斆齊書本傳濟陽考城人桂陽王休範臨州辟迎主簿

王思遠齊書本傳建平王景素刺南徐辟思遠爲南徐州主簿深見禮遇景素被誅左右離散思遠親視殯葬手種松柏與廬江何昌寓沛郡劉琎上表理之事感朝廷景素女廢爲庶人思遠分衣食以相資贍年長爲備笄總訪求素對傾家送遣

齊範云竟陵王子良爲丹陽尹以云爲主簿子良爲南徐州云隨府遷每陳朝政得失於子良【李延壽史本傳監本不載】

梁徐崧勉之子舊楊徐首迎主簿盡選國華中正取勉子崧充南徐選首【李延壽史本傳監本不載】

劉孺本傳彭城安上里人本州島島島召迎主簿【彭城郡隸南徐州】

江紑本傳濟陽考城人南康王績爲南徐州召紑爲迎主簿【以陳江總傳參定】

蔡陳證書本傳承聖初陳霸先刺南徐召補迎主簿

西曹書佐卽漢之功曹書佐也宋官志及隋志載梁陳官制在州主簿之次梁制爲一班陳志第九品

晉徐廣本傳謝元爲徐州辟廣爲西曹

檀韶宋書本傳髙平金鄕人初辟本州島島島西曹【髙平郡隸徐州州西曹卽徐州西曹也】

宋檀超齊書本傳髙平金鄕人解褐州西曹嘗與別駕蕭惠開共事不爲之下

到坦彭城武原人解褐本州島島島西曹【到撝傳南彭城郡有武原縣隸南徐州本州島島島西曹卽南徐州西曹也】

王智深齊書本傳瑯邪臨沂人建平王景素爲南徐州作觀法篇智深和之見賞辟爲西曹書佐

王潭建平王景素刺南徐潭爲州西曹景素以潭爲爪牙來去京邑多與金帛要結才力之士【景素傳】

齊到洽梁書本傳年十八爲南徐州迎西曹行事

梁沈君理陳書本傳陳霸先鎭南徐州辟君理爲府西曹掾

祭酒從事宋志公以上有東西閣祭酒其位次於主簿而州刺史又自有祭酒從事在西曹書佐之次隋志載梁陳官制亦同梁制爲一班陳制第九品今條出者三人非公府祭酒乃州祭酒從事

晉羊規劉裕臨徐州辟規爲祭酒從事【梁羊侃傳】

宋荀伯玉齊書本傳爲南徐州祭酒

王智深齊書本傳瑯邪臨沂人解褐爲州祭酒

議曹從事宋志祭酒從事之次有議曹從事部郡從事通典總論州佐止載部郡從事今條出者議曹從事一人餘十一人止稱從事當是部郡從事隋志載梁陳官制亦在祭酒從事之下梁制爲一班陳制第九品

齊徐度之爲南徐州議曹從事史【陳徐伯陽傳】

部郡從事

晉徐廣本傳謝元爲徐州辟廣從事

何無忌本傳東海郯人州辟從事

劉毅宋書本傳彭城沛人家在京口仕爲州從事

檀韶宋書本傳髙平金鄕人初辟本州島島島從事

劉道憐宋書本傳謝琰爲徐州命道憐爲從事史

王元謨宋書本傳劉裕臨徐州辟爲從事史與語異之

宋劉悛齊書本傳劉延孫爲南徐州初辟悛從事

蕭諶齊書本傳南蘭陵人爲州從事

祖衝之齊書本傳解褐南徐州迎從事大明六年上言何承天元嘉歷疏舛猶多更造新曆云云上令善歷者難之不能屈【以通鑑參定】

江淹梁書本傳起家南徐州從事右別駕治中至部郡從事晉宋迄陳系刺史官屬是爲州佐通典所謂州官理民者是也

宋迄陳郡丞

郡丞宋志郡丞系第八品在諸縣令六百石之下今得二人皆佐南徐之僑郡者

宋江淹梁書本傳建平王景素鎭京口淹領南東海郡丞景素與腹心日夜謀議淹知禍機將發乃贈詩十五首以諷會南東海太守陸澄丁艱淹自謂郡丞應行郡事景素用司馬柳世隆淹固求之景素大怒言於選部黜爲建安吳興令

陳徐伯陽本傳新安王伯固刺南徐伯陽帶東海郡丞鄱陽王刺江州伯陽奉使造焉王率府僚與伯陽登康嶺置宴酒酣命筆賦劇韻二十伯陽與祖孫登前成右南東海郡治京口丞爲郡佐

齊梁典簽文學

典簽按通典王侯封爵門載親王府有典簽二人主宣傳教命今條出者二人意皆以親刺南徐故有此職

齊呂承緒江夏王寶元刺南徐承緒爲典簽崔慧景舉兵寶元密與相應殺承緒【寶元傳】

梁湯道湣南康王績刺南徐道湣爲典簽暱於王用事府內長史王僧孺每裁抑之【僧孺傳】

文學按宋志王國公三卿師友文學品列第六而隋志載梁官制徐勉爲吏部尙書定爲十八班多者爲貴位不登二品者又爲七班南徐州文學從事列爲七班今條出者一人乃梁時馬樞考其傳未曾出仕邵陵王方引爲學士恐非宋官志所載王公文學疑是隋志所載梁官制位不登二品者耳

梁馬樞陳書本傳字要理邵陵王綸爲南徐州刺史素聞其名引爲學士右﹝缺﹞

唐副使行軍司馬以下

副使按通典唐制大總管乃前代專徵之任自後攺爲節度大使置副使判官以爲寮佐如前代長使以下官然長使司馬是曰官名副使乃爲使職有所攺易合隨府主置大使則有副使又按唐官志刺史領使則置副使諸軍各置使一人五千人以上有副使一人萬人以上有營田副使一人又按唐會要開成二年中書門下奏諸道節度觀察都團練使許奏朝官一人充行軍副使推此則副使乃方鎭參佐之最尊唐志列行軍司馬之下通典列行軍司馬之上通典在前今從通典

唐房武以殿中侍禦史副丹陽軍使吏民思之【韓昌黎文集】

潘孟陽元和初李錡觀察浙西孟陽爲副使主上都畱後【食貨志】

竇庠舊唐書本傳韓臯鎭浙西奏庠爲節度副使殿中侍禦史

李位元和五年薛蘋鎭浙西位轉侍禦史爲都團練副使加著作郎【柳子厚集】

韋齊休擢進士第爲王璠浙西團練副使大和八年卒於潤州【詳見紀異】

五代方訥南唐燕王宏冀任宣潤二州大都督以訥爲浙西營田副使【徐騎省集】

行軍司馬按通典節度使兼都督置行軍司馬一人在副使下申習法令又唐官志掌弼戎政會要開成四年中書門下奏諸道節度觀察使參佐冗長其行軍司馬望勒停省推此則唐不常置故居是職者無考南唐書得一人

五代徐玠楊吳時徐溫出鎭潤升辟玠爲行軍司馬

幕府幕僚按通鑑唐書及文集得幕府幕僚五人抑副使而下參佐之通稱也

唐何士幹通鑑韓滉節度鎭海欲遣使獻綾羅四十檐詣行在士幹爲幕僚請行滉喜曰君能相爲行請今日過江士幹許諾歸別家則家之薪米儲偫已羅門庭矣登舟則資裝器用已充舟中矣下至廁籌滉皆手筆紀列無不周備

李約勉之子通鑑李錡節度鎭海約爲幕僚與轉運判官盧坦屢諫錡不悛皆去之【一事見招隱山】

馮定新舊唐書本傳權徳輿掌貢士擢居上第後於潤州佐薛蘋幕府

杜審權新唐書本傳第進士辟浙西幕府

孟遲嘗在浙西幕府後移淮南幕潤州類集有寄浙西舊僚詩

從事按通典隋開皇十二年諸州司從事爲名者並攺爲參軍唐未嘗再復從事之職今考新舊唐書傳得從事五人始以爲疑及考李紳傳舊唐書云錡辟紳爲從事新唐書則云辟掌書記劉三復傳舊唐書云辟爲從事管記室新唐書則云表爲掌書記而劉禹錫贈三復詩序亦雲從弟三復三爲浙右從事又按會要開成四年中書門下奏諸道節度使參佐自副使至巡官七員觀察使從事在數外又五代南唐郝郎中爲浙西判官徐鉉送以詩云大藩從事本優賢幕府仍當北固前以數處參考則凡曰從事者亦幕府幕僚之異名判官支使掌書記等之總稱爾

唐房孺復先爲淮南節度陳少遊從事少遊卒韓滉節度浙西又辟孺復入幕【房管傳】

杜式方舊唐書本傳爲晉陵尉浙西觀察王緯辟式方爲從事入爲太子通事舍人

鄭亞擢進士第應賢良制科及書判拔萃連中三科李徳裕在翰林亞以文干謁深知之徳裕出鎭浙西辟爲從事久之不調會昌初始入朝爲監察禦史【新舊唐書鄭畋傳】

張中丞忘其名自浙西從事入臺類集有李徳裕贈詩楊發嘗爲潤州從事弟假收嚴因家金陵【舊唐書楊假傳】

判官按通典節度使兼都督及采訪使有判官二人分判倉兵騎冑四曹事與副使行軍司馬通僉又唐官志節度觀察團練防禦使各置判官一人在副使行軍司馬之下節度使兼招討使別置判官一人會要開成四年中書門下奏諸道節度判官以一員爲定

唐裴寬新舊唐書本傳景雲中爲潤州參軍刺史韋銑兼按察使寬受知於銑自參軍引爲按察判官舉拔萃爲河南丞遷長安尉

顧況韓滉節度鎭海況從滉爲判官驟成其磊落大績【驟成其磊落大績○【鈔本無大字】案唐文粹所載皇甫湜顧況集序內此句有大字今據以補入】【文粹皇甫湜顧況集序】

王澹新舊唐書本傳爲浙西鎭海節度判官元和二年李錡以澹爲畱後【事見刺守】錡敗死贈澹給事中【以通鑑參定】

周判官忘其名類集有張籍送浙西周判官詩

李判官忘其名杜牧有寄浙西李判官詩【樊川集】

楊假舊唐書本傳爲浙西觀察判官自浙西入爲監察禦史【以新書楊收傳參定】

顧云乾符間髙駢節度鎭海兼江南行營招討使云以試祕書省校書郎爲行營都招討判官撰隋故司徒陳杲仁廟碑

五代髙越南唐用爲浙西判官就加檢校水部郎中

袁特南唐人自洪州判官爲浙西判官

郝郎中忘其名南唐爲浙西判官徐騎省以詩送之【見集中】

艾筠南唐爲浙西判官後遷江都少尹

支使按通典舊唐書官志並無支使惟新書官志節度觀察使有支使一人次於判官

唐姚南仲新舊唐書本傳韓滉觀察浙西南仲自推官奏授殿中侍禦史內供奉充支使尋召還四遷爲禦史中丞

邢羣牧盧商鎭京口羣牧復以大理評事應府命再爲浙西觀察推官轉支使補闕杜牧薦於禦史中丞孔溫業溫業曰願聞其爲人牧具以羣牧京口事對旬日詔下爲監察禦史【樊川集】

掌書記按通典節度使兼都督掌書記一人掌表奏書檄又唐官志掌朝覲聘問慰薦祀祝之文次於支使

唐李紳新舊唐書本傳元和初登進士第釋褐國子助教不樂輒去東歸金陵節度使李錡愛其才辟掌書記【舊傳云辟爲從事】錡浸不法賓客莫敢言紳數諫不入欲去不許會使者召錡稱疾卽脇使者爲眾奏天子幸得畱錡召紳作疏坐錡前紳陽怖栗至不能爲字下筆輒塗去盡數紙錡怒罵曰何敢爾不憚死邪對曰生未嘗見金革今得死爲幸卽注以刃令易紙復然或言許縱能軍中書紳不足用召縱至操書如所欲卽囚紳獄中將殺紳錡誅乃免或欲以聞紳謝曰本激於義非巿名也乃止久之朝廷嘉之召爲右拾遺

劉三復新舊唐書本傳長慶中李徳裕觀察浙西三復以所業文詣謁徳裕奇其文表爲掌書記【舊傳云辟爲從事管記室】三復長於章奏徳裕三爲浙西凡十年三復皆從之汝州刺史劉禹錫以宗人遇之深重其才嘗爲詩贈三復序曰從弟三復三爲浙右從事往年主公入相薦用登朝中復從公之京口未幾而罷昨以尙書員外郎奉使至潞【未幾而罷昨以尙書員外郎奉使至潞○﹝鈔本無而罷二字﹞案無此二字則文義不順今據全唐詩所載劉禹錫贈從弟三復詩序補入】旋承新命攺轅而東三從公皆在舊地證諸故事敻無其比杜牧亦有送浙西劉三復赴闕詩【以劉禹錫杜牧文集參定】

五代喬輔舜南唐時宋齊邱聞輔舜之名辟置門下每爲文賦詩詠輒加稱賞累遷屯田員外郎從齊邱出藩自洪州掌書記爲浙西掌書記【徐騎省集】

田書記忘其名南唐燕王宏冀移鎭京口徐鉉得浙西郝判官書未及報因寄詩並問方判官消息末云今日京吳建朱邸問君誰共曳長裾【徐騎省集】

推官按唐官志節度觀察團練防禦使各置推官一人並次於判官書記刺史領使亦置推官

唐姚南仲新舊唐書本傳擢制科韓滉表爲推官

邢羣牧王璠觀察浙西羣牧爲幕府吏璠峭重入幕多賢士轉觀察推官【樊川集】

五代李推官忘其名類集有僧齊已寄浙西李推官詩【按李建勛有酬已公見寄詩則李推官乃吳與南唐時人】

顧彥回南唐時自丹徒令爲浙西推官徐鉉嘗有詩贈之云盛府賓僚八十餘閉門髙臥興無如梁王苑裏相逢早潤浦城中得信疏【徐騎省集】

巡官【館驛巡官附】按唐官志節度觀察團練防禦使各有巡官一人在推官之下衙推之上節度使兼度支使別置度支巡官一人而節度使又自有館驛巡官隸於巡官衙推同節度副使之下則是巡官與館驛巡官又自有等級潤得四人內二人爲團練度支巡官二人爲館驛巡官

唐邢羣牧王璠鎭浙西羣牧爲團練巡官京口繁要遊客所聚易生譏議璠行事有不合理言者不入羣牧必能奪之同捨以爲智不以爲顓璠以爲賢不以爲僭公事宴歡羣牧口未言足未至闕若不圓再遷度支巡官【樊川集】

杜顗新舊唐書本傳舉進士授祕書省正字李徳裕奏爲浙西團練使巡官徳裕貴盛賓客無敢忤旨惟顗數諫正及徳裕責袁州言於親吏曹居實曰如杜巡宮愛我之言若門下人盡能出之吾無今日徳裕在袁州顗客居淮南牛僧孺欲辟顗爲吏顗謝曰李公在困未願仕宦僧孺嘆美始顗仕浙西兄牧以詩送【樊川集】

姚頲爲浙西館驛巡官【宰相世系表】

尙愨爲潤州館驛巡官【徐騎省集】

隨軍按通典節度使兼都督置隨軍四人分使出入唐官志巡官之下又有府院法直官要籍逐要親事各一人然後隨軍次之

唐韓滉故人子滉久在二浙所辟僚佐各隨其長無不得人有故人子謁之一無所長滉與之宴竟席未嘗左右視後數日置爲隨軍使監庫門其人終日危坐吏卒無敢妄出入者【通鑑】右自副使至隨軍是爲幕府參佐因節度觀察團練防禦招討等使置嘉定鎭江志卷十六參佐﹝二﹞總目﹝缺﹞

唐別駕長史司馬【司馬○﹝鈔本無此二字﹞案自邢長史以上皆官長史者也自薛訥以下皆官司馬者也若不標此二字則混而不分今從嚴氏說補入】以下

別駕按唐六典通典官志會要武徳元年攺郡丞曰別駕永徽二年攺別駕爲長史【舊紀會要系貞觀二十三年】上元二年諸州復置別駕永隆元年省永淳元年復天寶八年省至徳中復徳宗時省文宗時用宰相韋處厚議復中都督府別駕一人正四品下上州別駕一人從四品下在長史司馬之上掌貳府州之事紀綱眾務通判列曹歲終與長史司馬更入奏計

唐李潔爲潤州別駕【宗室世系表】

司馬貞開元間爲潤州別駕有史記索隱三十卷【藝文志】歸崇敬新舊唐書本傳治禮家學歷潤州別駕未幾有事橋陵建陵召還參掌儀典攺主客員外郎兼史館修撰按新書本傳作別駕舊本傳作長史然舊書禮儀志亦載崇敬爲潤州別駕當是別駕也

長史隋爲郡官唐初無永徽二年攺別駕爲之其後二職並置王府都督府諸州皆有長史一員掌統官僚紀綱職務中都督府長史正五品上州長史從五品上次於別駕

唐姜皎新唐書本傳中宗時爲潤州長史元宗卽位召拜殿中少監

顏元孫先天中爲潤州長史本州島島島漢荊王廟碑云舊徳名家鴻才碩學端右一州羽儀當代

髙紹開元七年自長安令左遷潤州長史爲季子碑陰記

邢長史忘其名潤州類集有僧皎然贈潤州長史邢端公詩

司馬敍﹝缺﹞

唐薛訥爲潤州司馬【事見先天荊王廟碑】

李嶠新舊唐書本傳髙宗時爲給事中酷吏來俊臣陷狄仁傑嶠覆其獄列其枉狀忤旨出爲潤州司馬詔入轉鳳閣舍人

劉延嗣文明初爲潤州司馬屬徐敬業作亂率眾攻潤州延嗣與刺史李思文固守不降俄而城陷敬業執延嗣邀之令降辭曰延嗣世蒙國恩當思效命州城不守多負朝廷終不能苟免偸生以累宗族豈以一身之故爲千載之辱今日之事得死爲幸敬業大怒將斬之其黨魏思溫救之獲免囚於江都獄敬業敗錄忠當敍竟以裴炎近親不得敍功遷梓州長史【以新書劉升傳舊書劉得威傳參定】成敬荷爲潤州司馬先天中修本州島島島荊王神祠州人孫處元爲撰碑

李元紘新舊唐書本傳爲好畤令遷潤州司馬以辦治得名

令狐滔爲丹陽郡司馬【宰相世系表】

陶司馬忘其名潤州類集有薛據題丹陽陶司馬廳詩王司馬忘其名類集有郎士元送王司馬赴潤州詩

武就爲潤州司馬【宰相世系表】

鄭微爲潤州司馬【白氏長慶集】

云朝霞教坊樂工自左驍衛將軍宣授兼揚州司馬宰臣奏揚府司馬品髙不可授賤工補闕魏謨亦累疏乃攺授朝霞潤州司馬【以新舊唐書魏謨傳及會要參定】

五代陳彥謙通鑑後梁貞明二年楊吳用爲潤州司馬五月徐溫愛升州繁富彥謙勸溫徙鎭海軍治所於升溫從之以彥謙爲鎭海節度判官溫但舉大綱細務悉委彥謙江淮稱治

郡丞隋置贊治後攺爲郡丞唐廢郡丞矣然考文集乃有岑顧二人豈卽別駕長史司馬而文其稱謂乎

唐岑郡丞忘其名潤州類集有岑參送樊夫子歸江寧因寄家兄丹陽郡丞詩

顧況自鎭海判官入佐著作郎眾排爲江南郡丞【唐文粹皇甫湜顧況集序】類集載段安節樂府錄言望江南曲始自李太尉鎭浙西日爲亡妓撰本名謝秋娘後攺曰望江南亦曰夢江南蓋徳裕所謂江南多指京口故熊克類集補遺亦以況爲郡丞正在潤州大率唐人多以潤州爲江南

賓佐唐別駕長史司馬通謂之上佐傳有賓佐類此

唐張褘趙隱鎭浙西辟褘爲賓佐入爲監察禦史【舊唐書張毅夫傳】

通判軍府隋有通守郡各一人唐有別駕通判列曹今考五代有通判軍府之職蓋源流於隋唐也

五代方訥南唐燕王宏冀任宣潤二州大都督訥以浙西營田副使通判軍府六載匪懈庶職交修詔命疊委累遷至金紫光祿大夫俄拜泰州刺史【徐騎省集】

錄事參軍事諸曹參軍晉宋以來本爲府佐非州郡職至隋爲郡官唐因之中都督府一人正七品下上州一人從七品上掌勾稽省曹抄目紏彈部內非違

唐魏晰爲潤州錄事參軍【先天荊王廟碑】

包岋爲潤州錄事參軍【徐騎省集】

司功參軍事上州一人從七品下掌官吏考課

唐李榮爲潤州司功參軍【宰相世系表】

裴侑

李眺並爲潤州司功參軍【先天荊王廟碑】

薛司功忘其名潤州類集與季丹徒宋之問同遊招隱寺之問有詩

韓啟余兪之子愈之侄【韓啟余兪之子愈之侄○【鈔本愈作兪】案韓兪父云卿爲文公之叔兪與文公爲從昆弟而啟余則文公之侄也鈔本誤愈爲兪遂不可通今據新唐書宰相世系表攺正】爲潤州司功參軍【宰相世系表】

司倉參軍事上州一人從七品下掌租調倉庫

唐韓掖爲潤州司倉參軍【宰相世系表】

司戶參軍事上州二人從七品下掌戶籍計帳

唐李信爲潤州司戶參軍【宗室世系表】

盧正容

姚閒

陸峴並爲潤州司戶參軍【宰相世系表】

司兵參軍事上州一人從七品下掌武官選舉

唐沈岌爲潤州司兵參軍【無爲集沈立神道碑】

王瓚爲司兵參軍潤州類集焦山瘞鶴銘後有瓚詩瓚𨿽不知何時人然自稱謫丹陽功曹掾又稱司兵參軍乃唐時官稱京口自天寶稱丹陽則瓚唐人明矣

司法參軍事上州二人從七品下掌律令格式

唐杜佑新舊唐書本傳嘗過潤州刺史韋元甫元甫以故人子待之不加禮他日元甫有疑獄不能決佑時在旁元甫試訊佑佑口對響應爲辯處契要無不盡元甫奇之乃奏爲司法參軍

司士參軍事上州一人從七品下掌河津橋梁

唐盧準爲潤州司士參軍類集從侄綸有詩送之

參軍事中都督府四人從八品上上州四人從八品下掌直侍督守無常職【中都督府錄事參軍事參軍事官稱與上州同余小異如上州曰司功參軍都督府則曰功曹參軍司倉以下類此景雲中潤爲中都督府尋罷故參軍有司功而無功曹餘皆無以曹名之稱】

唐裴寬新舊唐書本傳景雲中爲潤州參軍刺史韋銑自以族望淸華嘗求子壻𨿽門第貴盛聲名籍甚者銑悉以爲不可會休日登樓眺覽見數人於後圃有所瘞藏者銑異之召吏訪求焉吏白曰參軍裴寬居也令與寬俱來銑詰其由寬答曰某嘗自戒義不以苞苴污其家今日有人遺鹿置之而去旣不能自欺因與家僮瘞於後園以全所守不謂太守見之銑嗟異許妻以女歸語妻曰嘗求佳婿今得矣明日幃其族使觀之寬瘠而長銑曰愛其女必以爲賢公侯妻何可以貌求人乎【以太平廣記參定】

薛云童爲潤州參軍【宰相世系表】

李暉爲潤州參軍【宗室世系表】

權少淸徳輿之弟爲潤州參軍類集有徳輿詩序云今年羣從之調試於天官春官者以十數興廉舉秀旣有其人而少淸以明經解巾參南徐州軍事尙書公政成事時鎭安一方幕庭婉婉多我之執爾其敬恭以事長者求爲可知闇然日彰向吾所謂不已之道在此而已路隋新舊唐書本傳舉明經授潤州參軍

知市事中都督府上州皆有市令一人從九品上掌市廛交易通判市事

唐路隋新舊唐書本傳爲潤州參軍李錡欲困辱之使知市事隋怡然坐市中一不介意韋夏卿髙其節辟置東郡幕府聲名日振按隋以參軍知市事可見參軍事無常職也

監渡唐六典諸津令一人李徳裕傳有蒜山渡然潤之渡官無考南唐書得一人

五代馬仁裕本傳楊吳時徐知誥鎭潤州仁裕監蒜山渡首聞朱瑾之亂馳白知誥卽日以州兵渡江定亂知誥得政基於此以功拜左領軍將軍右自別駕至監渡是爲州郡參佐因都督刺史置

知鹽鐵院按潤州自韓滉兼鹽鐵使後王緯李錡髙駢皆兼之故潤州有鹽鐵院按唐會要先爲鹽鐵畱後長慶四年攺爲知院官從鹽鐵使王涯之請也

唐薛諲以侍禦史知浙西鹽鐵院【宰相世系表】右知鹽鐵院因鹽鐵使置【鹽鐵院𨿽在潤州然節度觀察使不兼領鹽鐵則朝廷別除鹽鐵使主之以其不常領與其它參佐不同耳故附於末】

宋參佐宋朝官制沿唐閒有因革開國之初首懲五季藩鎭之患置通判貳軍州之政而判推書記支使錄曹諸職謂之幕職曹官皆隨時增置前代參佐理戎理民之意始合而爲一曰通判軍州府云者軍乃軍政州府乃民事也曰判官推官書記支使必冠以節度觀察團練防禦軍事云者因前代軍幕之稱而臨軍政也況錄事諸曹皆襲前代參軍之稱則於軍政民政豈判然二物乎修軍旅於閒暇之時拊吾民以爲保障之備建官設屬義誠取此若教授職司訓導似專文事鈐轄兵巡以下諸職似專武事然朝廷興崇鄕校課試之外其事甚巨異時孝悌修明忠信培植執干戈以衛社稷者亦有漸摩之效則脈絡所系實相貫通其它倉庾務場管庫岸閘𨿽上下相臨究其源流未有不關於軍民者孟軻氏云抱關擊柝者皆有常職以食於上職無崇卑食焉而怠其事可乎潤舊爲節鎭最占江山之勝承平盛時士大夫多樂於遊宦考諸文集閒見姓名不欲遺之然不能備也條列之於左

通判幹徳元年始置諸州通判大藩或置兩員以京朝官充後大臣出藩多指名奏辟中丞孫抃言通判古監郡之職一州利害全籍論議與近下寮屬不同乞今後不得奏辟通判紹興後潤有南北西三廳今西廳廢久南北廳舊不著名氏慶元丁巳錢仲彪爲北廳壁記自葉玨始嘉定壬申陳謨爲南廳壁記自林仲純始然多有遺逸今得十三人列於首

向約文正範公仲淹知潤日約爲通判後仲淹離潤約知絳州薦約操守堪充淸要任使

江某闕其名通判潤州【李泰伯皇佑續集】

王太博忘其名韓忠獻公琦有和潤倅王太博林畔松詩

黃殿丞忘其名爲潤州倅梅聖兪送以詩中雲南徐別乘簡且閒下馬岸傍呼畫舫

李屯田忘其名爲潤州倅蘇魏公頌送以詩中云蚤伏能名動江左重聞謠詠入朱方

夏侯元紹聖丁丑通判潤州有栽松記在長山白龍王廟

趙億通判潤州後十八年知鎭江府故謝表云十八年之官守故俗猶存【浮溪集】

葛立隆右丞議郎通判鎭江【丹陽集】

曾紆通判鎭江嘗修城西樓爲之記暇日與諸公會其上毛友有詩會淮南漕渠不通泗楚州連數守罷發運使陳亨伯密奏選紆知楚州【浮溪爛柯二集】

陳昱殿中侍禦史師錫之子自大理寺丞出通判鎭江府

韓仲通

葛佑之二人爲通判時程邁知府事【浮溪集】

劉公彥紹興初添差通判鎭江時倉廩空虛軍無見糧交相攘奪大帥劉光世不能禁從容問計公彥曰兵以食爲本無食則死人豈肯束手就死其叛亡固宜因進足食足兵之計光世卽檄公彥權府事調度給足軍民妥安制置使仇愈奏公彥功乞召用一月之閒詔三下光世武人直奏云鎭江大軍屯駐若去通判劉公彥如失劉光世左右手乃止秋除知眞州以上壁記所無

南廳壁記林仲純【紹興乙卯】李杼【右宣義郎紹興十四年】葉挺【朝奉郎】施該【朝請大夫】慕容邦佐【朝請大夫】吳挾之【承議郎】趙善括【朝奉郎】陸謙之【朝奉郎】沈潭【承議郎】陸遊【通直郎乾道元年】毛欽望【朝奉郎】杜易【承議郎】王日勤【奉議郎乾道三年到任】潘好謙【承議郎五年到任】陶之眞【朝散郎六年到任】葉利用【朝散郎八年到任】李宗質【承議郎淳熙元年到任】趙善愖【朝散郎二年到任】髙鳳【朝散郎四年到任】葛郛【朝奉郎七年到任】楊佑【朝奉郎九年到任】羅頌【承議郎十一年到任】趙絳【朝奉郎十三年到任】朱贊【朝散大夫十五年到任】劉宰【朝請大夫紹熙元年到任】李巨【朝請大夫三年到任】麋師孟【朝請大夫五年到任】衛季敏【朝請郎慶元三年到任】沈圻【朝請郎五年到任】趙善諤【朝奉大夫嘉泰元年閒到任】魏衝【朝請郎二年到任】徐文敏【承事郎四年到任】林中【林中○【鈔本此下一段在元志卷十五北廳通判內】案注云未詳何年人嘗建存心堂在潘友文之先則開禧以前人也今考南廳壁記有潘友文注雲開禧三年到任而北廳壁記內無之此必傳寫者之誤今特移至南廳潘友文前下文魏珪條注八年八月至以下鈔本亦誤入元志北廳通判內今亦攺正【珪以嘉定八年至九年七月去正盧憲任教授之時當爲宋志不當爲元志矣況北廳壁記載任一鶚以嘉定九年二月到任若珪是北廳通判則九年二月珪尙未去任一鶚安得已到任乎則珪爲南廳而未爲北廳明矣元志內魏珪朝奉大夫六字與宋志復今刪之】】【未詳何年人嘗建存心堂在潘友文之先則開禧已前人也】潘友文【承議郎開禧三年到任】李煥【承議郎嘉定二年到任】陳謨【宣教郎四年到任六年除權發遣南康軍事】胡綰【奉議郎六年到任】魏珪【朝奉大夫嘉定八年八月至九年三月轉朝散七月判太平州】

北廳壁記葉玨【左朝奉大夫】樓洎【右承議郎】張昌時【右朝奉郎】章汶【右朝奉郎】孟充【右朝議大夫乾道六年】徐峴【朝散郎八年】吳輝【朝散郎淳熙二年】王百朋【承議郎四年】惠舉【承議郎六年】李湛【朝奉郎八年】時康祖【朝請大夫十年】汪鴻舉【朝奉郎十二年】陳杲【朝奉郎十四年】楊坦【朝請郎十六年】施康年【朝散郎紹熙三年】趙善詶【朝奉大夫四年】錢仲彪【朝散大夫慶元元年】李澄【朝散郎三年】張煜【承議郎四年】秦鉌【承議郎五年】葉元汴【朝奉郎嘉泰元年】莫柲【朝奉大夫三年】衛藻【朝奉郎開禧二年】王澣【朝奉郎嘉定元年】吳鎭【朝散郎直祕閣三年】李琪【宣教郎五年六月差知邵武軍】沈炳【朝散大夫六年】任一鶚【朝奉郎九年二月】

西廳壁記武守中【武守中○【鈔本自此條以下至臧辛伯條皆在元志卷十五】案宋元二志皆載南北西三廳通判宋志所載南廳終於魏珪北廳終於任一鶚皆在嘉定九年以前元志所載南廳始於黃士特北廳始於衛闐【其注云未詳何年人嘗建北廳秀野堂記姑載之於首今考下文之史厚祖以嘉定十一年三月至而宋志之任一鶚以嘉定九年二月至則闐之到任當在十年矣】皆在嘉定十年以後然則宋志之西廳必當載臧辛伯以上諸人【臧辛伯注云嘉定四年閏三月至】不得混入元志之內元志之西廳止可載邱壽邁以下諸人【邱壽邁注云嘉定十二年正月至】不得濫收宋志之文矣況通判敍雲南北廳舊不著名氏則西廳舊著名氏可知今將武守中以下移入宋志而補西廳壁記四字於前【鈔本武守中注有此下皆見壁記六字今考南廳自林仲純始北廳自葉玨始其注皆無是六字不應此處獨有今刪】以符上文之例至於敍中又言今西廳廢久者蓋謂西廳之廨久廢【元志公廨通判南廳在譙門外之西北廳在府治之西而西廳則在丹陽館之西注云以舊丹徒驛攺創可見其廨之廢已久矣】非謂西廳之官久廢【自武守中以下從未嘗裁省】不得以爲宋志缺而元志補之也【元志將佐門內計議主管機宜文字等官皆明言補嘉定志之缺若西廳壁記果系補宋志之缺不應反略而不言】】【左奉議郎乾道七年十二月至】趙公廣【奉議郎淳熙三年十二月至】錢之望【宣教郎淳熙五年十月至】趙不刊【朝請郎淳熙六年正月至四月致仕】趙公崇【承議郎淳熙六年九月至】趙彥駿【奉議郎淳熙九年四月至】趙伯琉【朝奉郎淳熙十一年四月至】趙善宣【朝奉郎淳熙十三年六月至】趙希曾【朝散郎淳熙十五年十二月至】戴履【朝散郎紹熙元年四月至】兪烈【朝奉郎紹熙五年七月至慶元二年二月除太學博士】曾棐【朝請郎慶元二年七月至】陳臧孫【承議郎慶元三年五月至】何潤【朝散郎慶元五年五月至】程準【朝奉郎嘉泰元年七月至】胡坦【朝奉郎嘉泰三年八月至】趙彥適【承議郎嘉泰三年十月至】柴國光【朝散郎開禧元年十月至二年十二月差通判常州】楊九鼎【通直郎開禧二年至三年二月除權發遣無爲軍】鄭鎭【奉議郎直祕閣開禧三年七月至九日攺通判建康府】臧辛伯【奉議郎嘉定四年閏三月至】

鈐轄【鈐轄○【鈔本自此以下至壽囦條皆在元志卷十五】

案據敍中所言則鎭江府鈐轄本南宋時增置之官而宋通判以下序中亦曾言及鈐轄則宋志內必有此官明矣今考壽囦以上諸人皆嘉定九年以前至皆當移入宋志而李邦玉以下諸人皆嘉定十年以後至�歸於元志庶不相混至於宋通判以下敍中以學職居鈐轄之前今必用元志之例移鈐轄於通判之後者蓋鈐轄之官階多系武功大夫武翼大夫不但尊於教授抑且重於簽判等官敍中特以教授似專文事鈐轄似專武事故相提並論而以文事列武事之先非謂鈐轄當在教授之後也】會要紹興二十八年守臣楊揆言舊法路分鈐轄一州則有州鈐轄如常秀平江皆有之獨鎭江闕乞添置州鈐轄從之壁記今廢【按浙西路鈐轄駐札平江秋閱則按其事已復歸而潤有州鈐轄則自此始】郭端已【武訓郎】張﹝王已﹞【武功大夫】李覺【武功大夫】趙善全【武翼大夫】張師孟【武徳郎】來處恭【武節大夫】趙善玭【武經郎】崔安世【武翼郎】宋克俊【武功大夫】靳祥【武翼大夫】壽囦【武徳郎嘉定七年三月至】

簽判一員太平興國中置判官一員委諸州於牙校中擇有幹局者爲之諸州節度判官則以贊善大夫十五員充此簽判所由始潤自開寶爲鎭江軍節度實次於畱守判官非防團軍事判官比故舊稱簽書仁廟朝得一人

鄭民彜【鄭民彜○﹝鈔本無此下一段﹞案張氏鑑云至順志卷十六云簽判一員舊有壁記今不存嘉定志於壁記外得一人曰鄭民彜仁宗朝人太尉戩之子簽書鎭江軍節度判官公事見華陽集今本志不載亦佚脫也今考鄭民彜下但云仁宗時人而不加宋字其語气不似元人當是咸淳志引嘉定志也故從張說補鄭民彜以下於此而元志舊有壁記以下則移入附錄之內﹝旣云嘉定志於壁記外得一人則宋志內有壁記明矣今考趙希卭以下皆在嘉定十年之後自當列於元志錢仲虒以上𨿽無年月要當在嘉定九年之前則當爲宋志壁記矣﹞】仁宗時人太尉戩之子簽書鎭江軍節度判官公事【見華陽集】

壁記張端修徐嘉言李處端吳澧耿弅柳績韓莘臾鄒如愚王禹錫錢巽蔡震臧辛伯燕棨葛璨宋叔晞錢仲虒

節度掌書記幹徳二年詔歷兩任有文學者許兩使畱後奏充掌書記潤自唐爲兩使節鎭宜有之久闕

孫立節字介夫爲條例司屬官以議不合引去出爲鎭江軍書記蘇文忠軾時通守錢塘往來常潤間見立節於京口方新法之初監司皆新進少年馭吏如束濕不復以禮遇士大夫而獨敬憚立節曰此抗丞相不肯爲條例司者【東坡後集剛說】

觀察支使太平興國六年詔諸節度州依舊置觀察支使一員書記支使不並置有出身曰書記無出身曰支使在判官之下推官之上潤自唐爲節度宜有之久闕

程珦字伯溫明道先生顥伊川先生頤之父參政文簡公琳之族弟再調潤州觀察支使有侍禁曹元哲者挾權要勢與人爭田州守畏逼囑珦右之珦弗爲撓潤當衝途州事頗劇多賴珦以濟聲聞甚著部使者至無有不論薦者攺大理寺丞【程珦家傳】

節度推官一員宋沿前代之制兩使置判官推官各一人潤自唐爲兩使節鎭故節度觀察皆有推官今得數人

阮逸景佑三年爲鎭江軍節度推官詔令較定舊鐘律作鐘磬律度案之𨿽與古多不合猶推恩而遣之轉鎭安節度掌書記知城父縣【通鑑長編】

孫錫字昌齡部使者及兩制以禦札舉錫自巢縣主簿攺充鎭江軍節度推官【臨川集】

胥彥迪內翰偃之曾孫爲潤州推官【蔡佑雜記】

壁記舊缺陸師賈嘉定七年正月二十日到任

觀察推官一員敍﹝缺﹞

陳郁爲潤州觀察推官【華陽集】

許渤權潤州觀察推官文正範公仲淹舉渤淸心至行不求聞達復通經術長於議論望攺轉京官簽書陜府判官

王覿爲潤州觀察推官召對除司農寺主簿攺祕書省著作佐郎

祝夔崇寧閒爲潤州觀察推官【爛柯集】

劉察推正甫不記其名赴南徐幕江西舉老以詩送云此翁文采自權奇抹過鹽車十萬蹄筆下何多春艸句胸中定有辟塵犀戴公山下竹三徑米老庵前云一溪蓮幕退思湖上客一篇爲我賦新題

壁記舊缺趙希楢嘉定六年九月初十日到任

職官幕掾簽判判官書記推官皆爲幕職官卽幕掾也得二人不言所職當存之

李育字仲蒙爲潤州職官【東坡集】

吳默皇佑己丑張升守潤默爲幕掾修郡治

郡掾政和三年尙書省言州建六曹參軍參軍之稱起於行軍之際恐不當襲有旨參軍攺爲掾今得一人

胡唐老宣和辛丑虞奕守潤唐老爲郡掾

儀兵刑曹政和初自判官至諸曹攺爲士戶儀兵刑工曹掾建炎初始復舊制今得儀兵刑曹共四人

陳桷靖康閒爲鎭江府司儀曹事

陶旊政和初爲潤州司兵曹事攺宣義郎時卿寺丞掾號美官寒士得之尢難當路有知旊者欲以此畱旊旊度食貧畱京師非便求金壇令以歸其不汲汲於進取如此【浮溪集】

蔡佑肇之子政和末爲鎭江府司兵曹事

陳晁師錫之侄宣和閒爲鎭江府司刑曹事

錄事參軍一員宋諸府爲司錄諸州爲錄事干興元年令諸州盡置熙寧三年詔差職官知縣及奏舉縣令人充政和爲司錄建炎復舊掌州院庶務糾諸曹稽違

趙師陟爲潤州錄事參軍兄師旦知康州與儂智髙戰死師陟護喪歸事聞以師陟爲大理寺丞簽書泰州軍事判官【臨川集】

司理參軍一員五代諸州有馬步獄以牙校充謂之馬步院開寶六年詔攺爲司寇院以士人爲參軍後攺爲司理選在任淸白能推獄者爲之端拱淳化以來皆上躬自揀擇

虞太微爲潤州司理參軍【臨川集】壁記禮部侍郎李直土文曰典獄之義呂刑一篇訓暢深矣然其要曰兩造具備師聽五辭又曰明淸於單辭又曰非佞折獄惟良折獄罔非在中夫兩造不備單辭獨聽世之折獄者皆知其不可而或爲之自非佞者巧於迎伺傾側而成其姦則誰忍昧冒出此故古之哲王明謹用刑必以付之端良之人故能盡其心而卽天論然後一成不變可無憾也寒朗理楚獄不憚觸顯宗盛怒身犯不測之誅卒伸四侯與千人之冤非良而不佞者能之歟噫人心無常古訓莫式冤濫始不勝其繁鬼責人非幽顯一理獨無懼於心乎蔡確治獄專以深文排陷善人致位丞輔崔臺符楊汲亦以鍛煉傅會旋踐通顯然醜聲姦迹流於策牘所得幾何所喪洪矣是皆惑於近而昧其遠者也可不戒哉京口郡理掾季君淇於所居官立石刻來者氏名歲月自其身始君論讞守正不肯揣長官意爲輕重予奪可謂能守其職矣𨿽君所職者特一郡之事耳然獄無小大自是而充之豈有異哉故予舉其大者所以期君於遠也君欲得餘一言用輒書以廣其敬忌之心焉

季淇爲潤州司理參軍始立壁記

司戶參軍一員掌戶籍賦稅倉庫受納

劉正固爲潤州司戶參軍【王黃州集】

司法參軍一員掌議法斷刑【以下缺】

學職【學職○﹝鈔本此下一段在下卷金壇縣令之後﹞案元志之學職在參佐之外而宋志之學職則在參佐之內故宋通判以下敍中有教授職司訓導之語然則學職一門不得列於宰貳之後矣必知當列於司法參軍之後都倉兼糴納之前者以參軍以上皆理民事其職視教授爲繁都倉以下皆系雜流其職視教授爲賤故也﹝元志參軍等官在參佐類倉庫等官在司屬類﹞】潤學始於太平興國八年景佑三年有旨立學寶元己卯文正範公仲淹爲守聘江南處士李覯使講說以教養其州之子弟此時𨿽未建官然設教於潤當自李始繼李之後得數人壁記所闕

李覯字泰伯盱江人有文藳十二卷祖無擇爲之序又有皇佑續集八卷常語上中下三卷周禮致太平論十卷後集六卷後授將仕郎試太學助教

曾旼熙寧閒以名儒分教京口顯學魏憲家居平江年十二提書詣旼就弟子列旼知其非近器勵使遊太學【丹陽集魏憲墓志】

毛友崇寧初爲潤州教授不數年閒致身侍從後十七年來守潤【爛柯集】

董鑄字睎淵政和五年辟廱髙第解褐宣和九年爲鎭江教授京口雅多士鑄不嗇其有樂以告人故方數千里士勸趨之顯學毛友不妄許可待以上介論薦諸朝【浮溪集】

董弅字令升宣和閒爲鎭江教授

壁記慶元庚申陳徳一立馬閎兪篪鄒全嗣吳武陵王俊彥談宓曹岠虞仲珤胡元質戴幾先秦淵葛掞熊克沈必豫陳伯廣楊大灋徐端卿王極趙默周莘譚良顯黃誾費塤陳徳一袁孚許溪楊邁李勛盧憲【從政郎嘉定六年閒三月至】【盧憲【從政郎嘉定六年間三月至】○【鈔本從政郎以下在元志卷十七】案宋志旣有憲名則元志必不復見顯系傳寫之訛今於元志內刪去盧憲二字而移其注於此【鈔本下文有徐侔徳方符何渷邵夢龍婁體仁羅闓六人皆復見於元志而到任年月又在盧憲後蓋誤衍也今刪】】

都倉兼糴納一員敍﹝缺﹞曾旼元丰閒以秀州軍事推官監潤州糴納倉軍事推官今從事郎也太守許遵令旼采諸家文集始自東漢終於南唐歌詩賦贊五百餘篇釐爲十卷名曰潤州類集

織羅務潤以土貢故有之【詳見公廨類庫務】【詳見公廨類庫務○【鈔本公廨作官寺】案宋元志俱有公廨門而無官寺門【元志內言詳見公廨門者數處未有言詳見官寺門者】此處之織羅務又實在卷十二公廨門內【庫亦在公廨門內故連言之】今特攺正】

蘇攜丞相頌之子監潤州織羅務會課攺宣徳郎

都酒務一員敍﹝缺﹞陳某闕其名王安禮知潤州器其材表監都酒務與參謀議榷酤課羨【詳見酒課及陵墓】

將佐【將佐○【鈔本無此二字】案元志內參佐與將佐判然爲二此志下文云右都頭兵馬使以下是爲將佐【鈔本在都頭翟行約條後今案以下二字所包者廣不但兵馬使在其中卽押衙大將亦在其中故移至大將陳佑條後】則將佐亦另爲一門非與參佐合而爲一此二字之子目必不可不補矣】敍﹝缺﹞

唐都頭以下

都頭【都頭○【鈔本此下一段在下卷宰貳之末】案都頭乃將佐中最尊之官若不列於都知兵馬使之前而列於宰貳之後則與右都頭兵馬使以下之語不相應矣【上文唐都頭以下五字鈔本脫去今據參佐門內唐別駕長史司馬以下之例補列於此下文宋都統制以下亦仿此例】】按唐會要都知兵馬使之上有都虞候而都頭無聞惟唐孔緯傳載李順節以天武都頭領浙西節度又通鑑耀徳都頭李鋋爲鎭海節度推此則都頭之職乃將軍之尊稱

唐翟行約通鑑咸通中杜審權節度鎭海行約爲都頭龐勛之亂審權遣行約將兵救泗州賊逆擊於淮南圍之城中兵少不能救行約及士卒盡死

都知兵馬使唐官志元帥都統條下有前軍中軍後軍兵馬使會要元和四年中書門下奏應諸道軍將官至常侍大夫職兼都知兵馬使都押衙功績顯著本道無官職可獎者卽任薦送是兵馬使之上又自有都知兵馬使也

唐張潾髙駢節度鎭海潾爲大將駢令潾分道擊黃巢屢破之降其驍帥秦彥畢師鐸李罕之許勍等巢賊遂趨廣南後駢以潾爲都知兵馬使【以舊唐書僖宗紀新舊唐書髙駢傳通鑑參定】

張子良

李奉仙

田少卿元和二年爲浙西鎭海軍兵馬使節度李錡反以宣州富饒有並吞意遣子良奉仙少卿將兵三千襲之三將夙有向順志知錡必敗與牙將裴行立同謀討之召諭士卒曰僕射反逆欲使吾輩遠取宣城何爲隨之族滅豈若棄逆效順轉禍爲福乎部眾大悅回戈趣城錡大驚曰何人邪曰張中丞也錡怒甚子良等以監軍命曉諭城中逆順且呼錡束身還朝左右以幕縋而出之送京師帝禦興安門問罪先是春三月彩虹入子良宅【語見祥異】及子良圍城錡就擒擢子良檢校工部尙書左金吾將軍尋拜方鎭封南陽郡王賜名奉國田少卿檢校左散騎常侍左羽林將軍代國公李奉仙檢校右常侍右羽林將軍邠國公【以新舊唐書李錡傳舊書憲宗紀通鑑太平廣記參定】

押衙唐會要其職與兵馬使相次李景遜在浙西有左都押衙迕景遜意景遜杖之是押衙之上又自有都押衙

唐趙翼通鑑咸通中杜審權節度鎭海翼爲押衙龐勛之亂審權遣翼將甲士救泗州【詳見刺守】

大將【衙將裨將附】將校之職唐通典官志並不登載官志惟載上中下鎭將會要通鑑云自艱難以來天下有軍節將之權尢重遂於所管諸郡別置鎭兵大將主之干擾郡政或爲姦盜元和十四年宰臣因烏重嗣之請始奏罷詔諸道節度都團練都防禦經略等使所管諸郡兵馬並令刺史領之又會要開成三年敕今後諸道節度團練防禦等使不得更奏大將充巡內上佐官推此則節鎭寵任軍將爲上佐易驕難制其後至於差撥將校便爲支郡刺史如錢鏐楊行密之徒肆無忌憚矣今考潤州將校多有忠勇立功之人亦有敢爲叛逆者並列於左所以示來世當防微杜漸也

唐王棲曜

李長榮

柏良器韓滉節度鎭海三人爲裨將李希烈陷汴州滉令將勁卒萬人討賊解寧陵之圍【詳見兵防】貞元三年棲曜長榮等已爲浙西大將上以諸道大將有功勞者將擢掌禁兵增左右龍武軍將軍各一員以棲曜長榮等充之【以新舊唐書韓滉棲曜良器傳會要參定】

趙琦元和二年李錡節度鎭海琦爲大將錡反殺畱後王澹監軍使聞亂遣琦出慰止又臠食之錡死贈琦和州刺史【以新舊唐書李錡傳通鑑參定】

裴行立元和二年爲浙西鎭海軍衙將節度使李錡之甥也錡反行立思向順悉知錡之密謀與張子良等約還兵執錡其謀多決於行立及三將回戈趍城行立舉火皷噪應於內引兵趍衙門錡大驚曰門外兵何人左右曰裴侍禦也錡拊膺曰行立亦叛吾邪吾何望矣跣足逃女樓下親將李鈞引挽彊三百趨出庭格鬭行立兵貫出其中斬鈞傳首城下錡聞之舉族慟哭錡死擢行立泌州刺史【以李錡傳通鑑參定行立本傳作泌州刺史】

王國淸通鑑長慶二年爲浙西大將作亂觀察使竇易直討擒之伏誅並殺其黨二百餘人

淩茂正

王克容並爲浙西衙將通鑑咸通中賊裘甫亂浙東觀察使鄭祇徳求救於浙西【語見雜錄武事】王式代祇徳使茂正率同宣歙將白琮等解象山之圍又命克容將水軍巡海澨遇賊將劉簡於寧海東賊棄船走

張潾

梁纘乾符閒髙駢節度鎭海潾纘爲大將駢使潾纘分兵討賊累捷降其首領數十人賊南趨嶺表【新舊唐書髙駢傳】

張郁通鑑光啟二年正月鎭海牙將張郁作亂攻陷常州六月節度使周寶遣牙將丁從實襲常州逐郁奔海陵寶遂以從實爲常州刺史

劉浩爲潤州衙將光啟三年二月帥其黨作亂攻府捨殺僚佐十二月錢鏐命阮結克潤州浩亡不知所在【詳見刺守】

吳秦師權

陳佑通鑑後梁貞明二年皆爲潤州大將秋七月衙將周郊作亂入府殺師權佑討斬之右都頭兵馬使以下是爲將佐因鎭海軍置

宋都統制以下

敍

都統制【都統制○﹝鈔本此下一頁余在元志卷十七﹞案都統制之官設於紹興十一年終南宋之世未嘗或廢故馮榯以上到任在嘉定九年以前者宋志之所載也劉琸以下到任在嘉定十年以後者元志之所續也今移其前半於宋志庶宋之將佐不致全缺﹝都統制之下尙有計議等官然元志旣言其爲嘉定志所無則不得移至此處矣﹞】紹興十一年南北修好緣邊諸軍始置都統制領之其在京口者曰鎭江府駐札禦前諸軍都統制舊都統司廳有壁記前記眞州守鄱陽左昌時文續記司業袁燮文今不存解元【鎭江軍承宣使】王勝【昭化軍承宣使主管侍衛馬軍號王黑龍紹興中鎭江籍民丁以警夜人苦暴露而盜不息勝以諸軍部分伺察於是姦偸屏迹居人安堵時戶部侍郎蔣璨爲書此事】劉寶【武泰軍承宣使主管侍衛馬軍紹興三十年言補置制勝軍三十一年以軍律不嚴責散官安置張子蓋後仍兼淮東招撫使再至】劉錡成閔【慶遠軍節度使主管侍衛馬軍京西河北等路制置招討使召拜太尉爲殿師王友直後再至】張子蓋【安徳軍爲節度使紹興三十二年解海州圍】郭振【奉國軍承宣使主管侍衛步軍】戚方【寧武軍承宣使主管侍衛步軍】王友直【宜州觀察使召爲步帥】李川【武功大夫果州團練使主管侍衛步軍司公事干道九年三月至】郭棣【武功大夫榮州刺史主管侍衛步軍司公事淳熙二年正月至】李思齊【武功大夫英州刺史金州副都統制淳熙六年二月至】雷世方【武夷大夫池州副都統制淳熙八年七月至】翟方道【訓武郎侍衛步軍都虞候兼權侍衛馬軍司職事淳熙十一年閏十一月至】張詔【武經大夫池州都統制淳熙十三年三月至】劉超【武經郎帶禦器械淳熙十四年八月差充鎭江副都統十五年四月至】閻世雄【武節大夫鄂州江陵軍副都統制就任攺鎭江都統制淳熙十六年九月至】王瑛【武功大夫侍衛步軍都虞候兼權侍衛馬軍司職事慶元六年十月至】李爽【武徳郎江州都統制嘉泰三年三月至】李郁【武夷大夫忠州刺史侍衛步軍司都虞候權侍衛馬軍司職事嘉泰四年四月至】李奕【武徳郎鄂州江陵府副都統制開禧元年四月攺爲鎭江都統制五月至】郭倪【金州觀察使殿前副都指揮使攺除鎭江都統制兼知揚州淮東安撫開禧元年八月至】畢再遇【忠州團練使右驍衛將軍鎭江副都統制開禧三年正月至揚州置司兼知揚州】彭輅【忠州刺史主管侍衛步軍司公事兼權侍衛馬軍司職事除鎭江都統制開禧四年正月至】盧彥【武修郎嘉定四年轉武翼郎差充鎭江副都統制揚州屯駐兼權都統制職事】劉元鼎【武徳大夫吉州刺史江州副都統制攺除鎭江都統制嘉定五年六月至】馮榯【武功大夫開州刺史主管侍衛馬軍司公事攺除鎭江都統制嘉定七年十月至】右都統制﹝缺﹞嘉定鎭江志卷十七總目﹝缺﹞【宰貳○﹝鈔本無此二字﹞案元志內宰貳與參佐分爲二門此志宋通判以下敍中亦但言參佐不言宰貳則此卷之首必當補此二字無疑】宰貳敍﹝缺﹞

丹徒縣令﹝丞佐附﹞【丹徒縣令﹝丞佐附﹞○﹝鈔本此下二頁余在元志卷十六﹞案鈔本宋志內本無丹徒縣今必移元志之前半爲宋志者其證蓋有四焉丹徒丹陽金壇三縣皆屬於鎭江府而丹徒獨爲附郭之邑今丹陽金壇之令丞簿尉皆載於此志之中而丹徒獨缺斷無外縣尙能采訪而本城反遺之理且丹陽縣令終於吳符﹝注云嘉定六年到﹞金壇縣令終於王槪﹝注云嘉定八年十二月到任﹞皆與盧憲同時而丹徒縣令內之莫煥﹝注云嘉定八年十一月十九日到﹞亦與盧憲同時然則陸肅以下莫煥以上俱是宋志而非元志矣此一證也張氏鑑論元志宋太守條云所記宋太守通判皆踵嘉定志作已見彼志者不重出今按張氏之說最爲精確太守通判旣不與宋志重復則縣令亦必不與宋志重復矣夫元志所載丹陽縣令始於朱天錫﹝注云嘉定九年至不言何月今考盧憲之去任在是年七月則天錫之到任必在七月以後矣﹞金壇縣令始於厲思明﹝注云嘉定十二年至﹞皆在盧憲以後而丹徒縣令內之倪祖義﹝注云嘉定十一年十二月三日至﹞亦在盧憲以後然則倪祖義以下始爲元志而莫煥以上皆非元志矣此二證也元志之例惟姓名是大字其官階年月無不小字而丹徒縣令一段除壁記外其餘皆是大字實與元志之例不同而與宋志之例相合王宏道傳注云宰相世系表王紀傳注云見徐騎省集侯道濟傳注云見伊川先生集虞丹徒季丹徒溫丹徒等傳皆引詩文爲證陸肅及徐摛傳後又有按語其例皆宋志宰貳門所有而元志宰貳門所無則非元志明矣此三證也下文丹陽金壇二縣令下皆注云丞佐附此處丹徒縣令下亦然故唐項斯爲丹徒尉卽列於唐丹徒令後宋陸安民爲丹徒丞王深陳沂爲丹徒簿葉夢得爲丹徒尉卽列於宋丹徒令之後皆宋志之例若是元志則丞佐等各爲一門不得附於縣令後矣金壇縣令壁記前云今宰政壁記自咸平段備始其姓名比二邑爲詳者云云所謂二邑卽指丹徒丹陽而言據此則宋志本有丹徒壁記無疑若壁記歸於元志則是語爲無著矣此四證也有此四證則鈔本爲傳寫者之誤固顯然矣】

漢陸肅歷丹徒令按唐宰相世系表肅之父名稠稠之弟名逢逢之孫名穰猶爲漢海鹽縣令於肅爲侄行則知肅爲東漢人也

宋賈淵齊書本傳自太學博士出爲丹徒令升明中蕭道成刺南徐嘉淵世學取爲驃騎參軍

齊沈巑之爲丹徒令以廉自守不事左右浸潤日至遂鎖系尙方嘆曰一見天子足矣上召問之巑之曰臣坐淸所以獲罪上曰淸何以獲罪曰無以奉要人上曰要人爲誰巑之以手板四面指曰此赤衣諸賢皆是上知其無罪復除丹徒令入縣界吏候之謂曰我今重來當以人肝代米不然淸名不立

梁虞丹徒忘其名潤州類集有何遜答虞丹徒歌

徐摛本傳晉安王移鎭京口摛隨府轉帶郯令按宋齊志郯縣僑治丹徒

唐王宏道歷丹徒令【宰相世系表】

季丹徒忘其名類集宋之問有酬季丹徒見贈詩

溫丹徒忘其名類集皇甫冉與之同登萬歲樓有詩

彭彥規太和中爲丹徒令建云騰廟

項斯會昌中擢進士第爲丹徒尉楊敬之愛斯爲詩所至稱之詩云平生不會藏人善到處逢人說項斯

五代段明府忘其名南唐用爲丹徒令類集有李建勛有贈丹徒段明府二詩

顧彥回南唐時爲丹徒令

宋王紀太平興國五年曆丹徒令【見徐騎省集】

李韶長編太平興國八年以殿中丞知丹徒縣

陳之奇字虞卿慶曆閒爲丹徒令其爲政主於愛而民亦愛之故相王岐公珪志其墓

王國爲丹徒令【王國爲丹徒令○﹝鈔本無國字﹞案乾隆鎭江府誌嘉慶丹徒縣誌所載丹徒縣令宋王紀李紹陳知奇之後皆有王國與此志次第正同今據以補入】攺著作佐郎

丹徒黃令忘其名官滿歸王莊定存相遇於泗上以詩別之

侯道濟明道先生程顥伊川先生程頤之外祖以儒學中科第爲丹徒縣令【見伊川先生集】

陳安止元佑四年爲丹徒令

陸安民爲丹徒丞嘗詠江際沙田有愛民之意類集有陸仲髙送行詩

王深熙寧閒丹徒主簿有文行南丰先生銘其父墓

陳沂禦史裏行洙之弟殿中侍禦史師錫之叔丹徒主簿

葉夢得崇寧閒丹徒尉有所賦詩詞在石林集中宰政舊無壁記前志自蘇行衝始蘇行衝【右宣教郎紹興元年到】錢覺【右奉議郎紹興三年到】向渡【右奉議郎紹興九年到】劉覺民【右通直郎紹興十二年到】柳材【右宣教郎紹興十三年到】趙學老【右通直郎紹興十六年到】竇公邁【右承議郎紹興十八年到】郭堂老【右承議郎紹興二十一年到】魏之基【右宣教郎紹興二十四年到】歐陽並【右通直郎紹興二十七年到】徐宅【右承議郎紹興三十一年到】呂廣【右通直郎隆興二年到】謝傑【右宣義郎乾道二年到】韓元老【右宣教郎乾道五年到】何健【右宣教郎乾道九年到】周珝【宣教郎淳熙二年到】髙畯【宣教郎淳熙四年到】孟致康【宣教郎淳熙七年到】蔡戩【通直郎淳熙十年到】田橡【朝散郎淳熙十四年到】仲慶遠【宣教郎紹興元年到】髙得居【承議郎紹興四年到】張思忠【承議郎慶元二年閒到】李時升【奉議郎慶元四年到】王若水【宣教郎慶元六年到】史宜之【奉議郎嘉泰二年到】彊向【奉議郎泰四年】林昌【通直郎開禧三年到】趙善漣【奉議郎嘉定三年到】髙惟月【奉議郎嘉定五年到】莫煥【通直郎嘉定八年十一月十九日到】

丹陽縣令﹝丞佐附﹞

宋到撝齊書本傳試守延陵令非所樂去官

齊戴景度世祖建元元年延陵令上季子廟湧井事【見齊志祥瑞】

梁褚澐本傳先曲阿令又延陵令

劉之遴本傳延陵令

王僧恕延陵令撰季子廟碑文

唐邁之延陵令有集十一卷【未詳何時人見隋經籍志注姑附於此】

唐師賢延陵令有集十五卷【未詳何時人見隋經籍志注亦姑附於此】

唐杜羔延陵令【見宰相世系表】

沈琰吳興人開元十年延陵令與長史髙紹同謁季子廟【見季子碑陰記】

李令從永泰元年延陵令刺史韋損開練湖李華作頌載其能如韋公之愛人

邵摯類集有劉長卿送摯赴延陵令詩

盧少卿延陵令忘其名類集有李頎送盧少卿赴延陵詩

李延陵忘其名類集有劉長卿同遊紫陽觀至華陽洞詩

延陵張宰忘其名類集有陸龜蒙贈詩

鐘重漸試大理司直兼延陵令類集有重漸題季子廟詩曾旼疑其南唐人

李韶延陵丞【見宰相世系表】

韋少府尉延陵忘其名附見於此宋朝仍唐爲延陵縣非古延陵也古延陵今常之晉陵是已熙寧五年廢縣爲鎭隸丹陽析其地屬三縣後百餘年鎭官周松年得縣令壁記於土中其序文治平四年縣令掌文紀撰附於左劉贇【淳化元年至】張徳方【至道元年】王在和【咸平二年】王繼明【咸平五年】鄭思齊【景徳二年】姜固【祥符元年】黃宗望【祥符三年】崔思齊【祥符六年】方仲弓【祥符九年】管昭文【天禧四年】樂成像【幹興元年】吳紀【天聖二年】楊儀【天聖三年】裴諒【天聖六年】鄭崇【天聖九年】張文震【景佑四年】趙永【景佑四年】衛登【寶元二年】孫佐【康定二年】孟應之【慶曆二年】王琮【慶曆五年】陳銳【皇佑元年】牛自誠【皇佑四年】王頤【至和元年】王夷直【嘉佑二年】秦道【嘉佑五年】髙大明【嘉佑八年】掌文紀【治平三年】

吳顧雍弱冠自合肥長轉曲阿有治迹

吾粲【吾粲○﹝鈔本吾作吳﹞案三國誌吳人有吾粲而無吳粲傳寫者因吾爲罕有之姓遂攺吾爲吳而上文顧雍上復脫去吳字文義遂不可通﹝張氏鑑謂當作吳吾粲說亦可通然上文尙有顧雍則吳字當在顧雍之上不當在吾粲之上矣﹞今皆攺正﹝顧雍傳云弱冠自合肥長轉曲阿有治迹鈔本脫冠字今亦據三國誌補入﹞】本傳字孔休孫河爲將軍得自選長吏表粲爲曲阿丞遷長史治有名迹

孫助河之子爲曲阿長【見孫桓傳注】

宋孔曲阿忘其名類集有謝惠連與孔曲阿別詩

齊周洽汝南人曲阿令廉約無私卒於都水使者無以殯吏人爲買棺器武帝聞而罪之曰洽累歷名邑而居處不理遂坐無車宅死令吏衣棺之此宜罪貶無論褒卹乃敕不給贈賻【見傅琰傳】

邱仲孚梁書本傳曲阿令仲孚以拒王敬則功遷山陰令【詳見攻守形勢】

梁褚澐本傳爲曲阿令淸謹可紀

臧仲博曲阿令【見臧質傳後】

江子一本傳曲阿令著美績

司馬壽曲阿令【見司馬筠傳】

胡潁陳書本傳曲阿令尋領馬軍

陳擬本傳陳霸先鎭朱方擬除步兵校尉曲阿令

周宏貞本傳曲阿令

唐尹元貞本傳文明元年曲阿令徐敬業攻陷潤州元貞率兵赴援及戰敗被擒敬業臨以白刃脇令附已元貞詞色慷慨竟不屈尋遇害敬業平贈潤州刺史謚曰壯

柳尙素曲阿令【見柳子厚文集】

韓暈丹陽令【見宰相世系表】

杜孟寅永泰元年丹陽令刺史韋損開練湖李華作練塘頌載其能秉韋公之淸白

王瓊貞元初丹陽令三年調集皆黜落甚惋憤乃賚百千詣茅山道士葉虛中求奏章以問吉凶虛中年九十餘彊爲奏之其章隨香煙飛上縹緲不見食頃復墜地有朱書其末云受金百兩折祿三年枉殺二人死後處分後一歲瓊暴終

孔絢丹陽令

李明府忘其名劉延史有題丹陽李明府後亭三詩【類集】包章丹陽令

陸謀丹陽丞【見宰相世系表】

韋廣宗丹陽丞【同上】

啖助本傳淹該經術天寶末丹陽主簿秩滿屏居

李紘曲阿尉

李素臣曲阿尉

鄭倫丹陽尉【並宰相世系表】

趙少府丹陽尉忘其名給事中治親弟之子類集盧綸有送丹陽趙少府詩

丁少府忘其名歸余杭覲省權徳輿以序送之云丁氏子用文誼緣飾吏道尉丹陽三年嘉聞籍甚罷去之日以彩衣歸田廬邑中諸生愴離燕之不足俾予序羣言以爲貺

樊潛唐末以射策髙等補丹陽尉課考爲優【見徐騎省集】

五代呂延禎南唐時知丹陽縣鎭事兼點檢館驛迎送公事重開練湖有奏狀又作銘序

郭道規南唐時丹陽令稱疾辭官

吳淑以髙第補丹陽尉

宋王令忘其名京口集有丹陽王令卽事詩

許元知丹陽縣有練湖決水一寸爲漕渠一尺故法盜決湖者罪比殺人會歲大旱元請借湖水漑民田不得報決之州守遣吏按問元曰便民罪令可也竟不能詰由是漑民田萬餘頃歲乃大丰

蘇京紹聖中宰丹陽壽堂京所立也

張蒙丹陽令葛勝仲有詩贈之【見京口集】

蘇攜丹陽丞會令缺行令事陳力二年如實爲令者丹陽當東南舟車之衝異時髙麗入貢吏並緣掊取方數百里騷然攜爲區處使者𨿽至而民不知歲饑賑濟攜乞米於有司有司難之請至再三必得米則朝夕臨視惟恐不均𨿽鄰邑歸者亦受而不辭全活千萬計

夏竦以父承皓死事授丹陽主簿上書乞應制舉旣中擢光祿寺丞通判臺州

王致堯元丰初尉丹陽爲丹陽縣學記

虞元佐丹陽尉郡人蘇師徳仁仲有贈詩【見京口集】宰政舊無壁記前志始於趙公達今本縣題名自政和閒姚鵬始姚鵬【承議郎政和八年到】劉僑【從政郎宣和四年到】趙公達【建炎元年到】崔世雍【建炎三年到】陳彥忠【建炎四年到】李唐【紹興元年到】朱郁【紹興二年到】沈詠【紹興三年到】王絳【紹興五年到】章復【紹興七年到】吳芑【紹興十年到】劉長民【紹興十三年到】時檄【紹興十五年到】蘇忠規【紹興十八年到】陶之眞【紹興二十六年到】毛兟【紹興二十五年到】梅時【紹興二十六年到】韓贄冑【紹興二十九年到】胡傑【紹興三十年到】燕世弼【隆興二年到】施廣成【乾道三年到】陳玠【乾道五年到】李漳【乾道七年到】徐安國【乾道八年到】孫泰輔【淳熙二年到】李應【淳熙四年到】張用之【淳熙五年到】韋潛心【淳熙七年到】曹畋【淳熙八年到】章樾【淳熙十一年到】陳環中【淳熙十四年到】髙棟【淳熙十六年到】王括【紹興三年到】趙師傃【慶元元年到】張再興【慶元四年到】施濟【慶元四年到】朱處大【嘉泰二年到】陳廉【嘉泰三年到】孫文達【嘉泰四年到】李百壽【開禧二年到】徐文度【嘉定二年到】吳符【從政郎嘉定六年到】

金壇縣令﹝丞佐附﹞

唐岑羲金壇令頗有治績以文吏著名宰相語本道巡察禦史曰毋遺江東三岑乃薦羲爲汜水令

武平一本傳中宗時嘗因詩頌規誡元宗立貶蘇州參軍徙金壇令被責而名不衰

劉彥回開元中自侍禦史左遷金壇令彥回以直貶終守淸節琴樽自娛吏民畏愛之

徐有鄰金壇令【見宰相世系表】

武譚金壇令【見宰相世系表】

李晤金壇令【見宗室世系表】胡玘永泰元年金壇令刺史韋損開練湖李華作頌載其能稟韋公之成規

姚合武功人金壇令築武功臺於金壇縣衙西池中有石記

樊諭金壇令【見徐騎省集】

王甲開元末金壇丞【見太平廣記】

蕭穎士金壇尉將赴金壇有詩別二補闕三拾遺【見文粹】

韋泛大歷初金壇尉【見太平廣記】

宋吳中復字仲庶金壇令景佑中擢第時上錫羣進士詩其卒章有淸修之訓中復建亭取以爲名士大夫咸詠歌之姚辟以書抵王存曰子熟吳君治不可以嘿存因爲詩云

曾長官元丰閒金壇令奏請乞開夾薴千瀆以興水利降旨委江東及兩浙兩路監司相度按東坡集不言其名考金壇縣記止云慶曆中有曾旦爲宰慶曆去元丰甫三十餘年豈縣記逸之耶

李坦長編崇寧三年以將仕郎爲金壇主簿特遷承務郎

曾憓金壇主簿【見浮溪集】

江寓金壇尉位𨿽卑有愛民之心【見苕溪集】今宰政壁記自咸平初段備始其姓名比二邑爲詳者有許徳之裒於大觀趙沔纂於建炎周茂刊於紹興也段備【咸平元年到】任宗諤【咸平五年到】邱士衡【祥符元年到】髙浹【天禧元年到】陶實【天禧五年到】施牧【天聖元年到】王用賓【天聖四年到】趙時【天聖八年到】李昭壽【明道元年到】孫覬【景佑二年到】孫琬【康定元年到】李元【康定二年到】吳中復【慶曆二年到】曾旦【慶曆七年到】孟滋【皇佑二年到】畢之翰【皇佑四年到】林昌符【嘉佑元年到】向宗旦【嘉佑四年到】呂全【嘉佑六年到】李越【治平元年到】李湜【熙寧二年到】汪轂【熙寧四年到】沈元【熙寧五年到】林景行【熙寧六年到】牟槪【元丰二年到】吳彥【元丰三年到】葉唐稷【元丰六年到】李鎭【元佑二年到】項傳【元佑五年到】上官合【紹聖元年到】瑱瓛【紹聖四年到】江汝言【建中靖國元年到】李元升【崇寧二年到】虞龔明【崇寧四年到】許徳之【大觀二年到】周方將【政和元年到】虞遠【政和四年到】向汲【政和六年到宣和四年再到】陶旊【政和八年到】林極【宣和三年到】周元亨【宣和五年到任】錢詡【靖康元年到任】楊徳載【建炎二年到任】趙沔【建炎三年到任】胡思忠【紹興二年以賊變迎敵遇害贈三官與一子恩澤】周茂【紹興二年到任】朱琰【紹興四年到任】張璫【紹興七年到任】沈松年【紹興十年到任】吳仁【紹興十一年到任】孫衛【紹興十二年到任】趙鏗【紹興十四年到任】莊王壽【紹興十五年到任】趙公稱【紹興十七年到任】魏彥機【紹興二十年到任】蘇奕世【紹興二十一年到任】宋大年【紹興二十四年到任】胡紹【紹興二十七年到任】尢著【紹興二十八年到任】潘文禮【紹興三十一年到任】胡當可【紹興三十二年到任】趙塤【乾道元年到任】倪穆【乾道三年到任】張用成【乾道五年到任】朱呆【乾道八年到任】蔣楩【淳熙二年到任】趙不俇【淳熙四年到任】周庸【淳熙六年到任】張佐【淳熙九年到任】胡大成【淳熙十二年到任】曹熙【淳熙十五年到任】樓鋐【紹熙元年到任】李松【紹熙三年到任】許昌期【慶元元年到任】孔元忠【慶元五年到任】李直柄【慶元五年到任】韓冠卿【嘉泰元年到任】趙師與心【嘉泰三年到任】陶廷俊【開禧二年到任】黃朴【嘉定二年到任】唐士列【嘉定四年到任】石不矜【承事郎嘉定五年到任】王槪【宣教郎嘉定八年十二月到任】

寓治【寓治○﹝鈔本此下數頁在元志卷十七﹞案寓治門內主管文字及準備差遣等官或淳佑時始設在嘉定之後或其官𨿽設於嘉定之前而其人一無可考俱不便移入嘉定志惟總領所官自胡紡至宋均糧料院官自薛尙賢至趙崇謨幹辦公事官自張孝曾至諭興之其到任年月皆在嘉定九年以前自當移入此志寓治敍載洪適記文但言宰臣而不言宋以記之詞義核之當是宋人所載而非元人所載今亦移入此志﹝主管公事敍云亦總領所屬幹辦公事敍云亦總領所屬官二亦字皆對糧料院敍隸總領所而言主管公事淳佑三年始置嘉定志中旣不應載自當仍歸元志若糧料院敍移入宋志則主管公事敍中亦字爲無根矣糧料院敍旣不可移則幹辦公事敍亦不可移明矣﹞】治以寓名蓋謂其或置或廢非郡縣之比也然其閒多名公巨卿往往致位宰輔故不得而略焉題名記在本所宰臣洪適奉使時立【其文曰初大參孟公開江淮荊浙都督府請用民部長貳居建康總領軍須於是貳卿姚舜明以選行其後狄人來約和我師之在邊城者皆斂而休於江之南分中都官置四總領京口建康武昌與蜀之利州其理所也京口蓋山陽韓侯世忠之師近歲又掌江陰所屯凡供軍之物民部計其實下江浙數州水輸陸送無虛旬督其稽逗勸其能否有刺舉之權頗得淮鹽所算酒壚所榷以澹用月受諸軍所作戎器藏之庫歲收營田所獲歸之官招選士卒則甲乙呼辯涅之於庭下刪汰老疾則集有秩者第功伐如銓注之法川蜀綱馬至別其良駑則印之瀕塞有互市則提其要凡關所隸者聽其訟或邊防軍政不常之事則惟朝廷所命至於察虛僞謹出內抱公滅私則存乎其人其表箋謝慶之式大抵同外臺以王人故序乎方伯部使者之上所謂報發軍馬文書或曰猶古之監軍非也子短力弱材以毛錐子進金穀之事未之學也代匱於斯旬有八月當疆場未寧多壘增竈之際饟道所出遠抵海泗而𦇤負東歸解編北堂者費益無藝乏興滿謫上印綬而去且有日國家方整飭武備規恢再造之業他時歸馬偃革則是官可省矣吏無掌固文牘殘闕前數人已不能紀懼後來之帚沒沒也乃摉次而志之石隆興元年九月志】

總領所胡紡【右中奉大夫司農少卿紹興十一年六月到十二年十月除卿十一月罷】呂希常【右朝散郎司農少卿紹興十二年十二月到十三年閏四月易淮西】吳彥璋【右朝奉大夫太府少卿紹興十三年閏四月到十四年九月除廣西提刑】林大聲【左朝請大夫太府少卿紹興十四年十月到十六年三月除江東運副】華初成【右朝散郎太府寺丞紹興十六年三月到五月供職行在】榮薿【右朝奉大夫倉部郎中紹興十六年五月到十七年二月知鎭江府】周石【右朝請郎金部員外郎紹興十七年二月到升郎中累轉朝請大夫二十五年八月除直祕閣江東運副】蘇振【右朝散郎太府寺丞紹興二十五年八月到二十六年五月罷】董蘋【右朝請大夫金部郎中紹興二十六年五月到二十八年三月除直祕閣知鎭江府】朱夏卿【右永議郎司農寺丞紹興二十八年三月到轉朝奉郎升戶部員外郎司農少卿三十二年三月供職行在】徐康【右朝請大夫戶部員外郎紹興三十二年三月到四月主管臺州崇道觀】洪適【左朝請大夫戶部員外郎紹興三十二年四月到升郎中司農少卿隆興二年三月供職行在】王弗【右中散大夫行司農少卿兼措置江淮等路營田隆興二年三月到明年三月除刑部侍郎】張津【右朝散郎度支員外郎兼措置營田乾道元年三月到八月罷】趙公稱【左朝奉大夫戶部郎中兼提領措置屯田乾道元年九月到轉朝散大夫二年四月主管崇道觀】韓元龍【右朝奉郎戶部員外郎乾道二年四月到升郎中十一月主管臺州崇道觀】韓彥直【左朝議大夫戶部郎中乾道二年十二月到除司農少卿四年二月除直龍圖閣江西運副】呂擢【右朝請大夫司農少卿乾道四年三月到六年二月罷】蔡洸【右朝散郎度支員外郎乾道六年三月到四月除直祕閣知鎭江府】沈復【左朝請郎太府少卿乾道六年四月淮東總領並歸淮西通領八月攺除湖廣總領】張松【右中奉大夫直顯謨閣江東運副乾道六年五月兼權兩淮總領十一月除太府少卿兩淮總領十二月奉旨復置淮東總領罷通領知鎭江府蔡洸暫兼】唐琢【右朝請大夫太府卿乾道七年三月到五月罷】蔡洸【右朝請郎司農少卿乾道七年五月到除司農卿九年正月除戶部侍郎】曾逮【右朝散郎戶部員外郎乾道九年到八月攺直顯謨閣知荊南府】胡與可【右朝奉郎戶部員外郎乾道九年九月到淳熙元年四月除直敷文閣知臨安府】許子中【承議郎戶部員外郎淳熙元年四月到轉朝奉郎二年正月宮觀】錢良臣【奉議郎試軍器少監兼戶部郎官淳熙二年正月到升守太府少卿累轉朝散郎四年正月除起居郎】趙思【朝奉郎戶部員外郎淳熙四年二月到九月除起居舍人】葉翥【朝奉郎金部員外郎淳熙四年十一月到轉朝散郎除司農卿七年八月除戶部侍郎】宇文子震【朝奉郎祕書省著作郎兼權戶部郎官淳熙七年十月到九年二月除國子司業】朱佺【朝奉大夫太府少卿淳熙九年二月到轉朝散大夫十年八月丁母憂】吳琚【朝散郎戶部員外郎淳熙十年八月到除司農少卿累轉朝奉大夫十四年十二月除敷文閣待制在京宮觀】趙師﹝上睪下廾﹞【朝請郎戶部員外郎淳熙十四年十二月到升郎中累轉朝散大夫十六年閏月除太府少卿】錢端忠【朝議大夫金部郎中紹熙元年七月到二年十二月攺司農少卿淮西總領】劉穎【朝請大夫戶部郎中紹熙元年七月到二年十二月攺司農少卿淮西總領】吳珽【朝奉郎守太府少卿紹興三年正月到授太府卿累轉朝請郎五年十一月赴行在奏事換授福州觀察使】葉適【朝請郎試太府卿紹熙五年十二月到慶元二年三月罷】朱希顏【中大夫行太府少卿慶元二年四月到除太府卿四年二月召赴行在供職】沈作賓【朝請大夫太府少卿慶元四年二月到除太府卿五年九月除直龍圖閣知紹興府】薛紹【朝散大夫戶部員外郎慶元五年十月到升郎中轉朝請大夫除太府少卿二年七月除太常少卿】梁季珌【朝請大夫戶部郎中嘉泰二年八月到轉朝議大夫除太府卿開禧元年九月除中書門下省檢正諸房公事】趙不儳【朝散大夫戶部郎中開禧元年十月到二年四月罷】林祖洽【中奉大夫守司農卿開禧二年四月到八月除祕閣修撰攺差知太平州】程準【朝散大夫戶部郎中開禧二年八月到轉朝請大夫三年五月宮觀】葉籈【降授朝奉郎守太府少卿開禧三年六月到敍轉朝奉大夫嘉定元年八月致仕】汪文振【朝散大夫司農少卿嘉定元年九月到二年七月與監司州郡差遣】林祖洽【中奉大夫權戶部侍郎嘉定二年七月到轉中大夫授試戶部侍郎四年四月除職到部】錢仲彪【中大夫守司農卿嘉定四年六月到八年八月除大理卿召赴行在供職】宋均【朝請郎守尙書戶部郎中嘉定八年八月到】

糧料院薛尙賢湯東輔常��杜天啟宋惠疇翟紱李濟老劉唐稽王子詠葛立象曾協陸之淵何幾先何侑沈崈一李嶧韋能謙陸楠趙不愚陳杞陳字趙公豫姜處厚沈杞周益楊王休韓亞卿陳良弼趙師誼章葴王尙通趙汝礪王斐徐盈黃謙王百揆胡監舒杲趙師鼎【承議郎嘉定七年五月至】趙崇模【奉議郎嘉定八年六月至】

幹辦公事張孝曾姚松陳如晦鮑禮叔張臨張洌周荃喬顥周承勛趙默趙公伾夏蹈中陳景思沈程蘇渭柴幾趙彥掞何處仁應鏞趙佑夫司馬述諭興之嘉定鎭江志卷十八【嘉定鎭江志卷十八○﹝鈔本作卷十九﹞案此卷紀人物始於漢包咸終於五代吳淑皆宋以前之人鈔本反列宋人於此卷前張氏鑑云人物先本朝而後前代亦此志創例嚴氏元照云唐五代以前人反在十九卷皆編次之疏也今考卷二十釋道兩門以時代先後爲敍不應人物門獨變其例況刺守參佐等類皆先述前代後述宋朝尢不應人物門內編次獨有顚倒此必傳寫之誤也今特攺正﹝鈔本卷十七所紀者皆宋人今攺爲卷十九鈔本卷十八所紀者亦宋人張氏鑑云此卷篇袠甚少似有佚脫今考蘇師徳以下半頁余陳丞相以下數行皆當移入附錄則所存者惟湯模以下兩行向舍人以下數行合計不及半頁自不必另爲一卷玆移入十九卷之末以符鈔本之卷數蓋宋志增補一卷刪並一卷其數正相當也﹞】

人物敍﹝缺﹞

漢包咸字子長曲阿人習魯詩論語舉孝廉除郎中建武中以論語授皇太子拜諫議大夫侍中左中郎將永平五年遷大鴻臚病篤顯宗親駕臨視年七十一卒

吳殷禮字徳嗣云陽人年十九守吳縣丞召除郎中終於零陵太守基禮子官至無難督巨字符大基子官偏將軍終蒼梧太守佑字慶元巨弟官至吳郡太守

宏咨曲阿人大帝之姊壻璆咨孫爲五官中郎將遷中書令太子少傅

韋曜字宏嗣云陽人本名昭史爲晉諱之少好學除西安令遷尙書郎太子中庶子歷黃門侍郎孫亮卽位爲太史令撰定吳書孫休踐祚轉中書郎博士祭酒孫皓卽位封髙陵亭侯遷中書僕射侍中常領左國史隆曜子亦有文學

華核字永先武進人【卽丹徒】爲上虞尉典農都尉入爲祕府郎遷中書丞孫皓卽位封徐陵亭侯遷東觀令領右國史天冊元年以微譴免數歲卒

左思字公行雲陽人歷會稽余杭長沙三郡太守

晉祖逖字士稚居丹徒之京口元帝用爲奮威將軍豫州刺史渡江中流擊楫自誓曰逖不能淸中原而復濟者有如大江後果克復晉土進鎭西將軍卒納字士言逖兄元帝用爲軍諮祭酒後除光祿大夫卒約字士少逖弟隨逖渡江元帝用爲掾屬轉從事中郎逖卒自侍中代逖爲平西將軍豫州刺史以功封五等侯進號鎭西將軍渙逖子官沛國內史

劉混居丹徒官武原令靖混子官東安太守翹靖子官郡功曹淳混弟官正員郎巖淳子官海西令涓巖之子官彭城內史

劉爽居京口官尙書都官郎山陰令仲道爽子劉裕克京城以補建武參軍與孟昶畱守事定以爲余姚令卒官欽之仲道子官右軍參軍

劉回居京口官中山太守

劉建家京口官徵虜將軍牢之字道堅建子以勇應募謝元用爲參軍破符堅將遷鷹揚將軍【遷鷹揚將軍○﹝鈔本鷹作英﹞案晉書劉牢之傳作鷹字今據以攺正下文徐羨之條云除鷹揚將軍鈔本亦誤作英揚今據宋書本傳攺正】廣陵相進平譙城遷龍驤將軍彭城內史以功賜爵武岡縣男攻慕容垂軍敗召還頃之復爲龍驤將軍領彭城太守王恭討王國寶爲府司馬領南彭城內史加輔國將軍破王廞領晉陵太守王恭敗死代恭都督鎭京口東討孫恩進拜前將軍都督吳郡諸軍事進號鎭北將軍都督會稽五郡元興初討桓元爲前鋒都督徵西將軍領江州事元顯敗爲徵東將軍會稽太守將襲桓元猶豫不決而死喪歸丹徒敬宣字萬壽牢之子起家爲王恭前軍參軍又參元顯徵虜軍事轉咨議參軍加寧朔將軍隆安三年孫恩爲亂敬宣進平會稽加臨淮太守遷後軍從事中郎元顯進號驃騎仍隨府轉尋進號輔國將軍牢之敗敬宣奔洛陽劉裕平京口手書召敬宣卽馳還爲輔國將軍晉陵太守襲封武岡縣男遷建威將軍江州刺史尋除冠軍將軍宣城內史襄城太守義熙三年假節監徵蜀諸軍事五年劉裕伐鮮卑除中軍咨議參軍加冠軍將軍盧循逼京師遷使持節督馬頭淮西諸郡軍事鎭蠻護軍淮南安丰二郡太守梁國內史循走從劉裕南討轉左衛將軍加散騎常侍出爲使持節督北靑州郡軍事徵虜將軍北靑州刺史領淸河太守尋領冀州刺史十一年進號右將軍俄爲小將王猛子所害年四十五

劉毅字希樂居京口初爲桓宏中兵參軍從劉裕誅桓修又誅桓宏以功爲冠軍將軍靑州刺史誅桓元進平巴陵爲使持節兗州刺史轉撫軍將軍都督豫州等諸州事豫州刺史以克復功封南平郡開國公兼都督宣城軍事給鼓吹一部進拜衛將軍開府儀同三司尋爲江州都督遷荊州刺史都督諸軍事後貳於裕爲裕所誅鎭之字仲徳毅從父以左光祿大夫召不就年九十餘卒模毅兄毅敗奔襄陽魯宗之斬送劉裕邁字伯羣毅兄初爲殷仲堪中兵參軍後爲晉陵太守封東安侯爲桓元所害藩毅從弟劉裕義旗建爲龍驤將軍後遷兗州刺史義熙八年毅刺荊州請藩爲副貳裕疑毅僞許之九月藩入朝裕命收藩賜死自表討毅劉簡之世居京口歷官至通直常侍少府太尉咨議參軍封晉安縣五等侯謙之簡之弟義熙末爲始興相行州事遷振威將軍廣州刺史後至太中大夫虔之簡之弟爲江夏相贈梁秦二州刺史封新康縣男

徐寧東海郯人【僑治丹徒】爲輿縣令以疾去職桓彜薦之庾亮遷吏部郎終左將軍江州刺史祚之寧子官上虞令欽之寧孫官祕書監

徐澄之永嘉之亂率子弟南渡江家於京口官州治中藻澄之子官都水使者邈藻子孝武帝招延儒學謝安舉以應選年四十四補中書舍人遷散騎常侍轉祠部郎前衛率領本郡大中正授太子經安帝卽位拜驍騎將軍隆安元年遭父憂以哀毀卒年五十四廣字野民邈弟謝元爲徐州辟從事轉鎭北參軍孝武世除祕書郎典校祕書省轉員外散騎郎祠部郎元顯引爲中軍參軍遷領軍長史大將軍文學祭酒義熙初除鎭軍咨議參軍領記室封樂成縣五等侯轉員外散騎常侍領著作郎撰成國史遷驍衛將軍領徐州大中正轉員外常侍大司農遷祕書監歸老京口年七十四卒浩邈子散騎侍郎鎭南將軍何無忌請爲功曹出補西陽太守與無忌俱爲盧循所害

王雅字茂達東海郯人魏衛將軍肅之曾孫州檄主簿舉秀才除郎中出補永興令累遷尙書左右丞歷廷尉侍中左衛將軍丹陽尹領太子左衛率遷太子少傅轉領軍尙書散騎常侍終左僕射隆安四年卒年六十七追贈光祿大夫儀同三司準之雅子官散騎侍郎司徒左長史協之準之弟官黃門延年準之子官員外常侍

孟珩居京口官河南尹淵珩孫官右光祿大夫綽淵子官給事中光祿勛贈金紫光祿大夫

孟馥家京口官中護軍昶馥子爲靑州主簿劉裕爲徐州昶爲長史桓元平爲丹陽尹裕北討監中軍畱府事後至尙書僕射

臧汪字山甫家居京口官尙書郎雋字宣義汪子官郡功曹熹字義和雋次子初參劉裕鎭軍事員外散騎侍郎領東海太守以建義功封始興縣五等侯又參劉裕車騎中軍軍事建威將軍臨海太守召拜散騎常侍母憂去職起爲寧朔將軍領建平巴東二郡太守義熙九年卒年三十九贈光祿勛

何倫東海郯人官右衛將軍肹倫侄官益陽令

何無忌居京口州辟從事轉太學博士爲東海王國中尉加廣武將軍同劉裕起義敗走桓元遷輔國將軍瑯邪內史桓謙等敗走侍衛安帝還京師督豫州等五郡軍事右將軍豫州刺史加節甲仗五十人入殿未之職遷會稽內史督江東五郡軍事給鼓吹一部義熙二年遷都督八郡軍事江州刺史以興復之功封安城郡開國公增督司州之宏農揚州之松滋加散騎侍郎進鎭南將軍徐道覆順流而下無忌督戰握節死之詔贈侍中司空謚忠肅

殷確曲阿人官參軍贈散騎侍郎

殷曠之居丹徒仕至剡令

蕭源之字君流南蘭陵人【曲阿縣東五十里】宅在曲阿墓在京口歷中書黃門郎徐兗二州刺史冠軍將軍南瑯邪太守贈前將軍

諸葛長民居丹徒桓元引爲參軍平西軍事同劉裕建義爲揚武將軍從討桓元拜輔國將軍宣城內史擊走桓歆封新塗縣公以本官督淮北諸軍事義熙初擊走慕容超進使持節督靑揚二州諸軍事靑州刺史領晉陵太守盧循平轉督豫州等諸軍事豫州刺史領淮南太守裕討劉毅長民監太尉畱府事裕疑而殺之黎民長民弟劉毅被誅長民猶豫未發爲裕所殺使收黎民驍勇絕人與捕者苦戰而死幼民黎民弟爲大司馬參軍二兄被殺逃於山中裕追擒殺之

檀憑之字慶子居京口初爲會稽王驃騎行參軍轉桓修長流參軍領東莞太守加寧遠將軍劉裕建義以爲建武將軍與桓元將皇甫敷戰羅落橋爲敷軍所害贈冀州刺史義熙初詔加贈散騎常侍封曲阿縣公

宋劉道憐居京口髙祖從弟爲徐州從事史桓元走除員外散騎侍郎尋遷建威將軍南彭城內史髙祖鎭京口進號龍驤將軍領堂邑太守義熙二年加使持節監徵蜀諸軍事以義勛封新興縣五等侯四年爲並州刺史義昌太守進號徵虜將軍督淮北軍郡事北東海太守又封新淦縣男從徵廣固加使持節進號左將軍七年解並州加北徐州刺史鎭彭城八年召爲都督兗靑二州晉陵京口淮南諸軍郡事兗靑州刺史還鎭京口九年攺封竟陵縣公十一年進號中軍將軍加散騎常侍給鼓吹一部十二年監畱府事江陵平都督七州諸軍驃騎將軍開府儀同三司鎭護南蠻校尉荊州刺史召還爲侍中都督徐兗靑三州揚州之晉陵諸軍事徐兗二州刺史元興元年進位司空再鎭京口髙祖受命進位太尉封長沙王永初三年薨年五十五追贈太傅道規字道則髙祖少弟初爲徵虜中兵參軍誅桓宏爲振武將軍義昌太守江陵平進號輔國將軍督淮北諸軍事並州刺史義昌太守進督九郡諸軍事以義勛封華容縣公遷使持節都督六州司州之河南諸軍事領護南蠻校尉荊州刺史桓謙平進號徵西將軍又進大將軍開府儀同三司加散騎常侍攺授二州六郡諸軍事豫州刺史以疾薨年四十三追贈侍中司徒謚烈武進封南郡公髙祖受命贈大司馬追封臨川王遵考髙祖族弟始爲振武參軍預討盧循封鄕侯隨髙祖定長安督五郡諸軍�輔國將軍並州刺史除遊擊將軍遷冠軍將軍髙祖卽位封營浦縣侯以本號爲彭城沛三郡太守景平初遷右衛將軍元嘉二年出爲徵虜將軍淮南太守三年轉使持節領護軍入直殿省出爲使持節督四州六郡諸軍徵虜將軍寧蠻校尉雍州刺史襄陽新野二郡太守七年除太子右衛率加給事中八年督南徐兗州之江北淮南諸軍事南兗州刺史領廣陵太守召爲侍中領後軍將軍徙太常九年遷右衛將軍加散騎常侍十五年領徐州大中正太子中庶子監徐兗二州豫州之梁郡諸軍事前將軍徐兗二州刺史未之鎭畱爲侍中領左衛將軍十六年出爲持節監四州四郡諸軍事豫州刺史領南梁郡太守二十五年召爲領軍三十年復出爲使持節監豫州刺史進號安西將軍鎭西將軍孝建二年遷尙書左僕射三年轉丹陽尹五年遷尙書左僕射金紫光祿大夫廢帝卽位遷特進右光祿大夫景和元年出督南豫州諸軍事南豫州刺史太宗卽位爲侍中領崇憲太僕泰始五年賜幾杖四時珍味後廢帝卽位進左光祿大夫元徽元年卒年八十二謚元義欣道憐長子嗣封爲員外散騎侍郎歷中領軍徵虜將軍靑州刺史魏郡太守元嘉元年進號後將軍加散騎常侍三年爲南兗州刺史七年遷使持節監四州諸軍豫州刺史十年進號鎭軍將軍進監爲都督十六年薨年三十六追贈散騎常侍徵西將軍開府儀同三司謚成義融義欣弟永初元年封桂陽縣侯歷侍左衛軍領太子中庶子五兵尙書領軍元嘉十八年卒追贈車騎將軍謚恭義宗字伯奴義融弟賜爵新渝縣男永初九年進爵爲侯歷黃門侍郎太子左衛率轉侍中太子詹事加散騎常侍徵虜將軍南兗州刺史元嘉二十一年卒追贈平北將軍謚惠義賓義宗弟元嘉二年封新野縣侯六年攺封興安縣侯黃門郎祕書監左衛將軍轉輔國將軍徐州刺史二十五年卒追贈後將軍謚肅義綦義賓弟元嘉六年封營道縣侯歷右衛將軍湘州刺史孝建二年卒贈平南將軍謚僖義慶道規子年十三襲封南郡公義熙十二年從伐長安拜輔國將軍北靑州刺史徙督豫州諸軍豫州刺史復督淮北諸軍事永初元年襲封臨川王召爲侍中元嘉元年轉散騎常侍祕書監徙度支尙書遷丹陽令六年加尙書左僕射八年加中書令進號前將軍九年出爲使持節都督七州諸軍平西將軍荊州刺史十六年攺散騎常侍荊州刺史衛將軍十七年卽本號都督六州諸軍事南兗州刺史尋加開府儀同三司二十一年薨年四十三追贈侍中司空謚康思考遵考從弟官豫章會稽太守兼徐州刺史泰始元年以散騎常侍金紫光祿大夫卒年七十五追贈特進琨之遵考子初爲竟陵王誕司空主簿誕作亂以琨之爲中兵參軍不就死之追贈黃門郎

劉穆之字道和世居京口初爲瑯邪府主簿從髙祖平京邑遷尙書祠部郎復爲府主簿記室錄事參軍領堂邑太守以功封西華縣五等子轉中軍太尉司馬義熙八年加丹陽尹建威將軍置佐史諸葛長民誅進前將軍十一年遷尙書右僕射領選十二年轉左僕射領監軍中軍二府軍司甲仗五十人入居東城十三年疾篤十一月卒年五十八追贈散騎常侍衛將軍開府儀同三司重贈侍中司徒封南昌縣侯髙祖受禪思佐命元勛詔進南康郡公謚文宣元嘉九年配食髙祖廟庭慮之穆之子仕至員外散騎常侍邕慮之子嗣封式之字廷叔穆之中子累遷相國中兵參軍太子中舍人黃門侍郎寧朔將軍宣城淮南二郡太守還爲太子右率右衛將軍吳郡太守卒追贈徵虜將軍以從徵關洛功封徳陽縣五等侯謚恭敳式之長子爲太宰從事中郎世祖初轉黃門侍郎衍敳弟大明末爲黃門郎出爲豫章內史終中護軍瑀字茂琳衍弟補南徐州別駕從事史遷從事中郎領淮南太守元嘉二十九年出爲寧遠將軍益州刺史轉靑州刺史世祖卽位召爲禦史中丞尋轉右衛將軍孝建三年除輔國將軍益州刺史俄免官大明元年起爲東陽太守二年遷吳興太守卒謚剛子捲瑀子官南徐州別駕藏子捲弟官尙書左丞正之穆之少子官中書黃門侍郎太子右衛率寧朔將軍江夏內史裒正之子官至始興相劉秀之字道寶世居京口景平二年除駙馬都尉奉朝請家貧求爲廣陵郡丞仍除撫軍出爲無錫陽羨烏程令並著能名元嘉十六年遷建康令除尙書中兵郎世祖鎭襄陽以爲撫軍錄事參軍襄陽令攺領廣平太守二十五年除督梁南北秦三州諸軍事寧遠將軍西戎校尉梁南秦二州刺史遷使持節督益寧二州諸軍事寧朔將軍益州刺史進號徵虜將軍攺督爲監封康樂縣侯遷監郢州諸軍事郢州刺史未就大明元年召爲右衛將軍遷丹陽尹三年拜尙書右僕射領太子右衛率五年出爲使持節散騎常侍都督諸軍事安北將軍寧蠻校尉雍州刺史未行卒年六十八詔贈侍中司空謚忠成景遠秀之子官至前軍將軍嗣封雋景遠子嗣封齊受禪國除粹之秀之弟官晉陵太守

劉粹字道衝家京口初爲州從事髙祖克京城參建武軍事從平京邑轉參鎭軍事尋加建武將軍沛郡太守又領下邳太守復爲車騎中軍參軍以功封西安縣五等侯轉中軍咨議參軍盧循逼京邑奉太祖鎭京口轉遊擊將軍遷建威將軍江夏相衛將軍劉毅平封灄縣男母憂去職起爲寧朔將軍竟陵太守進號輔國將軍遷相國右司馬侍中中軍司馬冠軍將軍遷左衛將軍永初元年以佐命功攺封建安縣侯二年督江北淮南郡事徵虜將軍廣陵太守三年以本號督四州三郡諸軍事豫州刺史領梁郡太守鎭壽陽景平二年貶寧朔將軍太祖卽位遷使持節督四州六郡諸軍事領寧蠻校尉雍州刺史襄陽新野二郡太守元嘉四年卒年五十三追贈安北將軍曠之粹子嗣封官至晉熙太守琛曠之子嗣封卒無子國除亮琛弟升明末官尙書駕部郎懷之粹庶長子官臨川內史道濟粹弟爲尙書起部郎車騎從事中郎撫軍司馬河東太守遷振武將軍益州刺史卒損字子騫粹族弟元嘉中歷職義興太守遷吳郡太守卒贈太常

劉伯龍居京口歷位尙書左丞少府武陵太守

劉康祖世居京口初爲長沙王鎭軍參軍轉員外散騎侍郎被劾罷爲員外郎轉太子左積弩將軍世祖刺豫州鎭歷陽以康祖爲徵虜中兵參軍轉太子翊軍校尉遷安蠻府司馬轉左軍將軍贈益州刺史謚壯

劉道產世居京口初爲輔國參軍無錫令加振武將軍除寧遠將軍巴西梓潼二郡太守還爲驃騎中兵參軍元嘉三年督梁南秦二州諸軍事刺史西戎校尉七年召爲後軍將軍八年遷左將軍咨議參軍仍持節督三州六郡諸軍事寧蠻校尉雍州刺史襄陽太守十三年進號輔國將軍十九年卒追贈徵虜將軍謚襄道錫道產弟爲廣威將軍巴西梓潼二郡太守遷冠軍咨議參軍又遷揚烈將軍廣州刺史卒延孫道產長子初爲徐州主簿舉秀才司徒行參軍尙書都官郎錢塘令中兵參軍南淸河太守世祖爲徐州補治中從事史世祖卽位爲侍中領前軍將軍封東昌縣侯攺領衛尉孝建元年遷丹陽尹出爲冠軍將軍吳興太守置佐史召爲尙書右僕射領徐州大中正三年又出爲南兗州刺史加散騎常侍徙爲使持節監四州二郡諸軍事鎭軍將軍寧蠻校尉雍州刺史以疾不行大明元年除金紫光祿大夫領太子詹事出爲南徐州刺史三年進號車騎將軍加散騎常侍給鼓吹一部五年召爲侍中尙書左僕射領護軍將軍六年卒年五十二贈司徒給班劍二十人謚文穆質延孫子嗣封泰始中國除延熙延孫弟大明中爲司徒右長史黃門郎臨海義興太守劉宏之惔四世孫官給事中惠宏之子官治書侍禦史臨賀太守

虞邱進字豫之東海郯人少時隨謝元討符堅有功封關內侯徵孫恩破盧循定京邑除燕國內史義熙二年除龍驤將軍封龍川縣五等侯除鄱陽太守斬徐道覆除寧蠻護軍尋陽太守領文武劉毅平補太尉行參軍尋加振威將軍九年以前後功封望蔡縣男加龍驤將軍輔國將軍山陽太守遷秦郡太守督陳畱郡事永初二年遷太子右衛率卒官年六十進爵子耕進子嗣封襲祖耕子嗣封世寶襲祖子嗣封齊受禪國除檀韶字令孫世居京口初辟南徐州從事西曹主簿輔國司馬從髙祖平京城行參建武將軍事都邑旣平爲鎭軍將軍加寧遠將軍東海太守進號建武將軍遷龍驤將軍秦郡太守北陳畱內史以平桓元功封巴邱縣侯參車騎將軍事遷騎將中軍咨議參軍加寧朔將軍領北瑯邪太守瑯邪內史討盧循有功更封宜陽縣侯義熙七年號輔國將軍八年丁母憂起爲冠軍將軍遷淮南太守鎭姑熟尋進號左將軍領本州島島島大中正十二年督二郡諸軍事江州刺史髙祖受命以佐命功增食邑永初二年卒年五十六追贈安南將軍加散騎常侍緒韶子嗣封臻字系宗韶次子位員外郎遐臻子嗣封珪字伯玉臻次子歷沅南令板徵北行參軍終安成郡丞秪字恭叔韶弟少爲孫無終輔國參軍復爲王誕龍驤參軍從髙祖克京城參建武軍事京邑平參鎭軍事加振武將軍除龍驤將軍秦郡太守北陳畱內史加寧朔將軍封西昌縣侯義熙五年入爲中書侍郎八年遷右衛將軍出爲輔國將軍宣城內史卽本號督江北淮南軍郡事靑州刺史廣陵相進號徵虜將軍加節十一年進號右衛將軍十四年宋國初建爲領軍將軍加散騎常侍卒年五十一贈撫軍將軍謚威獻秪子嗣封元熙中卒明獻弟獻卒紹秪封宣明子嗣封逸宣子嗣封齊受禪國除道濟秪弟從髙祖入京城參建武軍事擒桓振除輔國參軍南陽太守以勛封吳興縣五等侯盧循寇逆爲揚武將軍天門太守遷安遠護軍武陵內史復爲太尉參軍拜中書侍郎轉寧朔將軍參太尉軍事以前後功封作唐縣男補太尉主簿咨議參軍世子鎭京口爲司馬臨淮太守梁國內史復爲世子徵虜司馬加冠軍將軍從平長安爲徵虜將軍瑯邪內史遷持節南蠻校尉宋國侍中領世子中庶子兗州大中正髙祖受命轉護軍加散騎常侍領石頭戍事以佐命功封永修縣公徙丹陽尹髙祖不豫給班劍二十人出監南徐兗之江北淮南諸郡軍事鎭北將軍南兗州刺史景平元年虜圍靑州加使持節監徵討諸軍事還鎭廣陵太祖卽位進號徵北將軍給鼓吹進封武陵郡公固辭增督五郡諸軍事謝晦平遷都督四郡諸軍事徵南大將軍開府儀同三司江州刺史增食邑北討還進位司空還鎭尋陽元嘉十三年以威名太盛被誅植道濟子官給事黃門侍郎粲植弟官司徒從事中郎隰粲弟官太子舍人承伯隰弟官祕書郎孺道濟孫父邕道濟第七子孺至世祖世爲奉朝請

檀嶷之字宏宗居京口官南瑯邪太守道彪字萬壽嶷之子官正員郎道鸞字萬安道彪弟官國子博士永嘉太守

向靖字奉仁世居京口從髙祖平京城參建武軍事進平京邑板參鎭軍軍事加寧遠將軍義熙三年遷建武將軍秦郡太守北陳畱內史以平京城功封山陽縣五等侯轉中軍咨議參軍徵盧循還除太尉咨議參軍下邳太守八年轉遊擊將軍尋督馬頭淮西諸郡軍事龍驤將軍鎭蠻護軍安丰汝陰二郡太守梁國內史戍壽陽以平廣固盧循功封安南縣男十年遷冠軍將軍髙陽內史臨淮太守領石頭戍事遷吳興太守髙祖北伐督北靑州諸軍事北靑州刺史髙祖受命以佐命功封曲江縣侯遷太子左衛率加散騎常侍永初二年卒年五十九追贈前將軍植靖子嗣封柳字符季植弟歷徵北中軍參軍始興內史南康相邵靖弟永初中爲宣城太守元嘉初卒於義興太守

孟懷玉世居京口初爲建武司馬豫義旗從平京城之功封鄱陽縣五等侯髙祖鎭京口爲鎭軍參軍下邳太守義熙三年出爲寧朔將軍西陽太守新蔡內史遷中書侍郎轉輔國將軍盧循逼京邑以戰功爲中軍咨議參軍循平封陽丰縣男復爲太尉咨議參軍徵虜將軍八年遷江州刺史尋督六郡諸軍事南中郎將十一年加持節丁父艱解官卒年三十一追贈平南將軍元懷玉子嗣封鄱陽縣侯卒無子國除慧熙懷玉次子嗣封陽丰縣男龍符懷玉弟髙祖克京城爲建武將軍以戰功參鎭軍軍事封平昌縣五等子加寧遠將軍淮陵太守斬桓歆除建威將軍東海太守從伐廣固爲車騎將軍加龍驤將軍廣川太守戰死年三十三追贈靑州刺史追封臨沅縣男微生龍符弟仙客子龍符無子微生嗣封佛護微生弟彥祖子微生奪爵佛護襲封齊受禪國除系祖微主子入隸羽林爲殿中將軍元嘉二年與索虜戰死詔贈潁川郡太守

孟靈休昶子官祕書監封臨汝公

徐羨之字宗文東海郯人少爲太子少傅主簿鎭北功曹尙書祠部郎撫軍中兵曹參軍髙祖義旗建板爲鎭軍參軍尙書庫部郎領軍司馬司徒左西屬徐州別駕從事史太尉咨議參軍義熙十一年除鷹揚將軍瑯邪內史髙祖北伐轉太尉左司馬掌畱任副貳劉穆之穆之卒爲吏部尙書建威將軍丹陽尹總知畱任甲仗二十人出入轉尙書僕射髙祖踐祚進號鎭軍將軍加散騎常侍封南昌縣公遷尙書令揚州刺史進位司空錄尙書事髙祖不豫加班劍三十人被顧命太祖踐祚進司徒南平郡公上表遜位被誅年六十三喬之羨之子尙髙祖第六女富陽公主官至竟陵王文學佩之羨之兄欽之子爲丹陽尹吳郡太守逵之佩之弟尙髙祖長女會稽公主爲振威將軍彭城沛二郡太守討司馬休之爲前鋒於陣見害追贈中書侍郎湛之字孝源逵之子髙祖之外孫永初三年封枝江縣侯元嘉二年除著作佐郎員外散騎侍郎並不就六年補太子洗馬轉國子博士遷奮威將軍南彭城沛二郡太守徙黃門侍郎加輔國將軍遷祕書監領右軍將軍轉侍中加驍騎將軍散騎常侍遷中護軍太子詹事尋加侍中遷冠軍將軍丹陽尹進號徵虜將軍二十四年轉中書令領太子詹事出爲前軍將軍南兗州刺史二十八年爲尙書僕射領護軍將軍見害於元劭年四十四世祖卽位追贈司空謚忠烈聿之湛之子官著作郎恆之聿之弟嗣侯尙太祖第十五女南陽公主

徐豁字萬同居京口隆安末爲太學博士轉祕書郎尙書倉部郎鎭南參軍永世令建武司馬中軍參軍尙書左丞永初初爲鎭軍司馬山陰令元嘉初爲始興太守五年持節督二州諸軍事寧遠將軍平越中郎將廣州刺史未拜卒年五十一

徐憑道東海郯人官海陵太守

徐長宗東海郯人官霸府行參軍

徐耕延陵人元嘉二十一年以米助官賑貸酬以縣令沈林子字敬士移居京口從髙祖克京城以佐命功封漢壽縣伯終輔國將軍

王萬慶雅之孫官員外常侍元閔萬慶子官護軍司馬

王微字景元瑯邪人【隸南徐州】舉南徐州秀才不就起家司徒祭酒轉主簿功曹記室參軍太子中舍人始興王友父憂服闋除中書侍郎南瑯邪義興太守吏部郎並不就卒詔贈祕書監

臧燾字徳仁雋長子晉太元中立國學【晉太元中立國學○﹝鈔本元作原﹞案晉時無太原年號惟孝武帝年號乃系太元今據宋書臧燾傳攺正下文臧質條下云元嘉元年鈔本元誤作永今考宋時年號有元嘉而無永嘉今據宋書臧質傳攺正】燾爲明教後除臨沂令義旗建爲太學博士參右將軍軍事轉鎭南將軍參髙祖中軍軍事入補尙書度支郎攺掌祠部襲封髙陵侯遷通直郎鎭軍車騎中軍太尉咨議參軍髙祖北伐除大司馬從事中郎總畱府事義熙十四年除侍中髙祖受命召拜太常永初三年致仕拜光祿大夫加金章紫綬卒年七十贈左光祿大夫加散騎常侍邃燾長子官護軍司馬宜都太守綽燾少子官太子中舍人新安太守諶之邃長子官尙書都官郎烏程令凝之諶之弟歷後軍記室錄事遷尙書右丞夤字士若凝之子官尙書主客郎徵西功曹潭之凝之弟太宗世歷尙書吏部郎禦史中丞元徽中爲左民尙書卒官澄之潭之弟官太子左積弩將軍元嘉二十七年戰死贈通直郎煥綽子升明中爲武昌太守稜夤弟官至後軍參軍

臧質字含文熹子年未二十爲世子中軍行參軍元嘉元年爲員外散騎侍郎母憂去職服闋爲江夏王撫軍徙爲給事中出爲建平太守遷寧遠將軍歷陽太守江夏王內史復爲建武將軍巴東建平二郡太守召爲使持節都督二州諸軍事徐兗二州刺史太祖北討爲輔國將軍假節置佐守盱眙有功遷使持節監四州諸軍事冠軍將軍寧蠻校尉雍州刺史封開國子後爲丹陽尹加徵虜將軍世祖卽位爲江州刺史加散騎常侍

蕭思話源之子年十八除大司馬行參軍轉相國參軍父憂去服闋拜羽林監襲爵封陽縣侯轉宣威將軍彭城沛二郡太守元嘉五年遷中書侍郎督靑徐州之東莞諸軍事振武將軍靑州刺史八年除左軍司馬南沛郡太守九年督梁南秦二州諸軍事二州刺史橫野將軍十四年遷平西長史南蠻校尉十九年召爲侍中領前軍將軍二十年遷持節監四州六郡諸軍事雍州刺史襄陽太守二十二年除侍中領太子右率二十四年攺領左衛將軍南徐州大中正二十五年復刺雍州二十六年召爲吏部尙書二十七年遷護軍將軍持節監四州梁郡諸軍事撫軍將軍兗徐二州刺史世祖卽位召爲散騎常侍尙書左僕射固辭攺中書令丹陽尹明年出爲使持節都督五州梁郡諸軍事安北將軍徐州刺史加鼓吹一部移都督三郡諸軍事江州刺史移都督郢湘二州諸軍事鎭西將軍郢州刺史孝建二年卒年五十贈徵西將軍開府儀同三司謚穆惠開思話長子初爲祕書郎轉太子舍人尙書水部郎徵北府主簿南徐州治中從事史汝陰王友大將軍大司馬從事中郎孝建元年自太子中庶子轉黃門侍郎大明二年出爲北中郎長史寧朔將軍襄陽太守襲封陽縣侯入爲禦史中丞遷侍中八年持節督靑冀二州諸軍事輔國將軍靑冀二州刺史攺督益寧二州刺史太宗卽位進號冠軍將軍平西將軍攺督爲都督泰始六年除少府加給事卒年四十九惠明惠開弟歷黃門郎禦史中丞司徒左長史吳興太守元徽末卒官僧珍思話弟官廷尉卿

關康之字伯愉世居京口元嘉中太祖聞康之有學義除武昌國中軍將軍江夏王廣陵王辟爲南徐州從事西曹並不就得疾寢頓二十餘年泰始初召爲通直郎又辭以疾升明元年卒年六十三

何承天東海郯人隆安四年爲南蠻參軍義旗初除瀏陽令劉毅板爲行參軍出補宛陵令尋陽司馬除太學博士義熙十一年爲世子徵虜參軍錢塘令宋臺建召爲尙書祠部郎永初末補南臺治書禦史謝晦鎭江陵請爲南蠻長史轉咨議參軍領記室晦敗行南蠻府事元嘉十年到彥之北伐請爲右軍錄事歸補尙書殿中郎兼左丞十六年除著作佐郎轉太子率更令十九年領國子博士遷禦史中丞二十四年遷廷尉未拜卒年七十八翼承天子官員外郎

何助無忌子封安城公官至侍中

戴顒居京口黃鵠山竹林精舍官通直散騎侍郎國子博士元嘉中召除太子中庶子散騎常侍並不就

戴明寶丹徒人歷員外散騎侍郎給事中世祖初爲南淸河太守前廢帝卽位爲宣威將軍南東莞太守太宗初爲前軍將軍遷宣威將軍晉陵太守進爵爲侯泰始三年爲安陸太守加寧朔將軍遊擊驍騎將軍武陵內史宣城太守升明初拜太中大夫病卒

奚顯度南東海郯人官至員外散騎侍郎

齊蕭惠基思話子惠明弟解褐著作佐郎徵北行參軍尙書水部左民郎出爲湘東內史除奉車都尉撫軍車騎主簿宋泰始中出爲武陵內史轉中書黃門郎又出爲豫章太守還爲吏部郎遷長兼侍中討沈攸之加輔國將軍事寧解軍號領長水校尉太祖卽位拜徵虜將軍衛尉轉徵虜將軍東陽太守加秩中二千石還爲都官尙書轉掌吏部永明三年以久疾徙爲侍中領驍騎將軍五年遷太常給事中六年卒年五十九贈金紫光祿大夫惠休惠基弟永明四年爲廣州刺史十一年自輔國將軍爲徐州刺史郁林卽位進號冠軍將軍建武二年遷侍中領步兵校尉封建安縣子永元元年徙吳興太守召爲右僕射二年卒贈金紫光祿大夫惠照惠休弟永明九年爲徵虜長史行南兗州事惠蒨惠照弟官左民尙書

劉季連字惠績思考子早歷淸官建武中爲南郡太守遷輔國將軍益州刺史永元元年召爲右衛將軍

劉祥字顯證穆之曾孫解褐爲徵西行參軍歷驃騎中軍二府太尉東閣祭酒驃騎主簿建元中爲徵虜功曹除正員外永明初遷長沙王鎭軍板咨議參軍累遷驃騎從事中郎後徙廣州卒彪祥從祖兄穆之正允建元初降封南康縣公虎賁中郎將整祥兄卒官廣州

劉瓛字子珪惔六世孫宋大明中舉秀才袁粲薦爲祕書郎除邵陵王郡主簿安陸王國常侍安成王撫軍行參軍公事免自此不復仕除車騎行參軍南彭城郡丞尙書祠部郎並不拜太祖踐阼重拜彭城郡丞兼總明觀祭酒除會稽郡丞永明初竟陵王子良請爲徵北司徒記室除步兵校尉並不拜七年卒年五十六梁天監元年爲瓛立碑謚曰正簡先生琎字子璥瓛弟宋泰豫中爲明帝挽郎舉秀才爲徵北主簿安南行參軍建元初除冠軍參軍文惠太子召琎入侍東宮尋拜中兵兼記室參軍大司馬軍事射聲校尉卒官

劉尙父靈貞宋司空秀之弟尙官越騎校尉

王諶字仲和雅元孫宋大明中辟徐州迎主簿又爲州迎從事轉行參軍明帝卽位除司徒參軍帶薛令兼中書舍人尋除尙書殿中郎徙記室參軍正員郎兼中書郎出爲湘東太守秩中二千石歷臨川內史還爲尙書左丞尋以本官領東觀祭酒遷黃門轉正員常侍輔國將軍冠軍將軍給事中廷尉建元中爲徵虜長史永明初遷太尉司馬淮南太守行府州事五年除黃門郎領驍騎將軍遷太子中庶子八年行南兗州府事九年卒年六十九摛諶從叔爲秣陵令轉永陽郡終尙書左丞

王延之字希季瑯邪人舉南徐州秀才除中軍主簿記室轉祕書丞撫軍咨議【撫軍咨議○﹝鈔本撫作揮又脫議字﹞案揮軍諮三字義不可通今據南齊書王延之傳攺正下文加宣威將軍鈔本宣威作威武遷中書令鈔本令上衍捨字今亦據王延之傳攺正】州別駕冠軍後軍司馬加振武將軍出爲安遠護軍武陵內史不拜轉長史加宣威將軍寧朔將軍遷侍中領射聲校尉未拜出爲吳郡太守還除吏部尙書領驍騎將軍出爲後軍將軍吳興太守遷都督浙東五郡會稽太守轉侍中祕書監晉熙王師遷中書令未拜轉右僕射宋升明二年轉左僕射三年出爲江州刺史建元二年進號鎭南將軍四年遷右光祿大夫本州島島島大中正再轉左僕射領竟陵王師永明二年轉特進卒年六十四謚簡

徐孝嗣字始昌聿之子八歲襲封枝江縣公拜駙馬都尉除著作郎母喪去官爲司空太尉二府參軍安武王文學宋升明中遷太祖驃騎中郎帶南彭城太守齊臺建爲世子庶子建元初出爲晉陵太守還爲太子中庶子領長水校尉未拜爲徵虜長史遷尙書吏部郎太子右衛率出爲吳興太守召爲五兵尙書二年遷太子詹事轉吏部尙書加右軍將軍領太子左衛率隆昌元年遷散騎常侍前將軍丹陽尹髙宗卽位封枝江縣侯給鼓吹一部甲仗五十人入殿轉僕射加侍中中軍大將軍進爵爲公增封食邑給班劍二十人加兵百人轉尙書令領本州島島島中正建武四年進號開府儀同三司加中書監永元初轉特進位司空卒年四十七謚文忠演孝嗣長子尙世祖女武康公主拜駙馬都尉解褐著作郎太子舍人祕書丞枝江公世子司徒右長史黃門郎領步兵校尉太子中庶子贈侍中謚簡沈孝嗣第三子尙明帝女山陰公主拜駙馬都尉贈散騎侍郎

徐融東海郯人官南昌相

徐度之東海人官南徐州議曹從事史

臧榮緒隱居京口初南徐州辟西曹舉秀才不就太祖爲揚州召爲主簿不到永明六年卒年七十四

檀超字悅祖道彪子解褐州西曹舉秀才孝建初板宣威府參軍敕直東宮除驃騎參軍寧蠻主簿鎭北咨議轉尙書度支郎車騎功曹桂陽內史入爲殿中郎兼中書郎零陵內史徵北驃騎記室國子博士兼左丞遷驃騎將軍建元二年掌史職卒官

邱巨源蘭陵人初舉孝廉宋大明五年敕助徐爰撰國史明帝卽位使參詔誥自南臺禦史爲鎭軍參軍歷佐諸王府轉羽林監建元元年爲尙書主客郎領軍司馬越騎校尉武昌太守

何詢東海郯人翼之子【何詢東海郯人翼之子○﹝鈔本作何翼之﹞案下文云官太尉中兵參軍考梁書何遜傳云東海郯人也曾祖承天宋禦史中丞祖翼員外郎父詢太尉中兵參軍據此則何翼之官乃員外郎而官太尉中兵參軍者則翼之子詢也況上文何承天傳後云翼承天子官員外郎是何翼前已有傳不應重出必傳寫之訛今攺正】官太尉中兵參軍

何敬叔東海郯人官徵東錄事參軍余杭令

何慧炬東海人官尙書郎

梁蕭惠訓惠開從弟齊末爲巴東相武帝時爲太中大夫卒官琛字彥瑜惠訓子起家齊太學博士辟丹陽簿舉南徐州秀才累遷司徒記室永明九年爲通直散騎侍郎遷司徒右長史出爲晉熙王長史行南徐州事還兼少府卿尙書左丞髙祖定京邑用爲驃騎咨議領錄事遷給事黃門侍郎梁臺建爲禦史中丞天監元年遷庶子出爲宣城太守召爲衛尉卿遷員外散騎常侍三年除太子中庶子散騎常侍九年出爲寧遠將軍平西長史江夏太守尋遷安西長史南郡太守母憂去官又父艱起爲信武將軍護軍長史俄爲正毅將軍太尉長史出爲信威將軍東陽太守遷吳興太守普通元年召爲宗正卿遷左民尙書領南徐州大中正太子右衛率徙度支尙書左驍騎將軍領軍將軍轉祕書監後軍將軍遷侍中大通二年爲金紫光祿大夫加特進給親信三十人中大通元年爲云麾將軍晉陵太守秩中二千石攺授侍中特進金紫光祿大夫卒謚平遊琛子官少府卿

蕭介字茂鏡思話孫惠蒨子齊永元末釋褐著作佐郎天監六年除太子舍人八年遷尙書金部郎十二年轉主客郎出爲吳令普通三年爲湘東王咨議參軍大通二年除給事黃門侍郎大同二年爲揚州長史始興太守七年召爲少府卿加散騎常侍遷都官尙書中大同二年辭疾致仕就拜光祿大夫卒於家視素思話孫惠明子起家爲齊司徒法曹行參軍遷著作佐郎太子舍人尙書三公郎永元末爲太子洗馬天監初爲臨川友丹陽尹丞遷司徒左西屬南徐州治中召爲中書侍郎辭不就八年卒私謚正文先生洽字宏稱惠基子齊永明中爲國子生舉明經起家著作佐郎遷西中郎外兵參軍天監初爲前軍主簿尙書三公郎遷太子中舍人出爲南徐州治中除司空從事中郎爲建安內史坐事免起爲護軍長史北中郎咨議參軍遷太府卿臨川王司馬普通初拜員外散騎常侍兼禦史中丞二年遷散騎常侍出爲招遠將軍臨海太守還拜司徒左長史六年卒官

蕭愷南蘭陵人舉南徐州秀才對策髙第起家祕書郎遷太子中舍人王府主簿太子洗馬父憂去職復除洗馬遷中書舍人累遷宣城王文學中書郎太子家令攺中庶子未拜徙爲吏部郎太淸二年遷禦史中丞侍中卒官

江淹字文通濟陽考城人【隸南徐州】舉南徐州秀才對策上第轉巴陵王國左常侍鎭軍參軍事領南東海郡丞宋升明初召爲尙書駕部郎驃騎參軍事齊建元初爲驃騎記室參掌詔冊並典國史遷中書侍郎永明初遷驍騎將軍出爲建威將軍廬陵內史遷爲驍騎將軍兼尙書左丞少帝初以本官兼禦史中丞明帝卽位除廷尉卿加給事中遷冠軍長史加輔國將軍出爲宣城太守還爲黃門侍郎領步兵校尉遷祕書監東昏末兼衛尉中興元年遷吏部尙書天監元年爲散騎常侍左衛將軍封臨沮縣開國伯以疾遷金紫光祿大夫攺封醴陵侯四年卒謚憲

江革字休暎濟陽考城人舉南徐州秀才解褐奉朝請除尙書駕部郎中興元年爲徵北記室參軍帶中廬令入爲丹陽尹記室領五官掾除通直散騎常侍頻遷秣陵建康令入爲中書舍人尙書左丞司農卿復出爲晉安王長史尋陽太守行江州府事徙廬陵王長史遷左光祿大夫南平王長史禦史中丞除少府卿出爲鎭威將軍南康王長史廣陵太守攺授豫章王長史除折衝將軍武陵王長史會稽郡丞行府州事除都官尙書尋監吳郡除明威將軍南中郎長史尋陽太守召入爲度支尙書謝病還家除光祿大夫領步兵校尉南北兗二州大中正大同元年卒謚彊

王琳字孝璋瑯邪人舉南徐州秀才釋褐徵虜法曹司徒東閣祭酒南平王文學尙義興公主拜駙馬都尉累遷中書侍郎衛軍長史員外散騎常侍出爲明威將軍東陽太守召爲司徒左長史

王規字威明瑯邪人舉南徐州秀才起家校書郎累遷太子舍人司徒左西屬從事中郎云麾咨議參軍久之爲新安太守襲封南昌縣侯中書黃門侍郎大通三年遷五兵尙書領步兵校尉中大通二年出爲貞威將軍驃騎長史吳郡太守召爲左民尙書領右軍將軍未拜爲散騎常侍大同二年卒贈光祿大夫謚章

王僧孺雅曾孫準之孫仕齊起家王國左常侍太學博士丹楊功曹遷大司馬行參軍直東宮崇明殿出補晉安郡丞侯官令天監初除臨川王記室參軍待詔文徳省尋出爲南海太守召還拜中書郎領著作遷尙書左丞除遊擊將軍兼禦史中丞以公事降爲云騎將軍遷少府卿出監吳郡還除尙書吏部郎參大選出爲南康王仁威長史行府州國事普通三年卒

徐勉字修仁東海郯人孝嗣之族射策舉髙第補西陽王國侍郎遷太學博士鎭軍參軍尙書殿中郎又除中兵郎領軍長史髙祖踐祚除中書侍郎遷建威將軍本邑中正尙書左丞天監二年除給事黃門侍郎尙書吏部郎遷侍中六年除給事中五兵尙書遷吏部尙書除散騎常侍領遊擊將軍未拜攺太子右衛率遷左衛將軍領太子中庶子侍東宮敕知宮事轉詹事領云騎將軍遷尙書右僕射又攺侍中尋授宣惠將軍置佐史攺尙書僕射中衛將軍尋加中書令給親信二十人中大通三年以疾自陳移授特進右光祿大夫增親信四十人大同元年卒年七十贈開府儀同三司謚簡肅崧勉長子官南徐州迎賓主簿悱字敬業勉次子起家著作郎轉太子舍人掌記室之任累遷洗馬中舍人以足疾出爲湘東王友遷晉安內史

徐緄孝嗣子位侍中太常信武將軍謚頃君蒨字懷簡緄子終湘東王鎭西咨議參軍

徐超東海郯人仕齊爲郁林太守天監初官員外散騎常侍摛字士秀超之子起家太學博士遷左衛司馬晉安王侍讀云麾府記室參軍平西府中記室安北中錄事參軍帶郯令除秣陵令大通初爲寧蠻府長史入爲皇太子家令兼掌管記中大通三年出爲新安太守還爲中庶子加戎昭將軍轉太子左衛率太宗嗣位授左衛將軍不拜卒年七十八贈侍中太子詹事謚正徐僧權東海人官至東宮通事舍人領祕書

臧未甄燾曾孫潭之子宋起家爲領軍主簿入齊歷太尉祭酒尙書主客郎建安廬陵二王府記室前軍功曹史通直郎南徐州中正丹陽尹丞髙祖平京邑用爲驃騎刑獄參軍天監初除後軍咨議中郎南徐州別駕入拜黃門郎遷右軍安成王長史少府卿出爲新安太守遷爲太子中庶子司農卿太尉長史母憂服闋除廷尉卿出爲江夏太守卒官盾字宣卿未甄子初爲撫軍行參軍父母喪服闋除丹陽尹丞遷中書郎復兼中書舍人遷尙書左丞爲武陵王長史行府州國事領會稽郡丞還除少府卿領步兵校尉遷禦史中丞大通五年加散騎常侍兼領軍大同二年遷中領軍出爲仁威將軍吳郡太守以疾拜光祿大夫加金章紫綬七年疾愈復爲領軍將軍九年卒詔舉哀贈侍中謚忠長博字孟宏盾子官桂陽內史仲博長博弟官曲阿令厥字獻卿盾弟初爲西中軍行參軍尙書主客郎入兼中書通事舍人累遷正員郎鴻臚卿遷尙書右丞未拜出爲晉安太守還除驃騎廬陵王咨議參軍遷員外散騎常侍兼司農卿大同八年卒官操厥子官尙書三公郎

臧嚴字彥威稜子初爲安成王侍郎轉常侍遷冠軍行參軍侍湘東王讀累遷王宣惠輕車行參軍兼記室王遷荊州隨府轉安西錄事參軍歷監義陽武寧郡王入爲石頭戍軍事除安右錄事王遷江州爲鎭南咨議參軍卒官

劉愨字仲寶惔七世孫射策髙第爲陵海令遷湘東王記室參軍轉中記室歷尙書左丞禦史中丞承聖二年遷吏部尙書國子祭酒

劉勰字彥和尙子天監初起家奉朝請臨川王記室遷車騎倉曹參軍出爲太末令除南康王記室兼東宮通事舍人遷步兵校尉卒

何遜字仲言承天曾孫尙子南徐州舉秀才天監中起家奉朝請遷建安王水曹行參軍兼記室還爲安成王參軍事兼尙書水部郎母憂服闋除廬陵王記室隨府江州卒僩字彥夷遜從叔位至臺郎

何思澄字符靜敬叔子起家南康王侍郎累遷安成王左常侍兼太學博士安成王行參軍兼記室除廷尉正天監十五年遷治書侍禦史久之遷秣陵令入兼東宮通事舍人除湘東王錄事參軍出爲黟縣令遷武陵王中錄事參軍卒官子明字世明思澄宗人歷官員外散騎侍郎出爲固山令

何遠字義方東海郯人仕齊爲朝請髙祖板輔國將軍建康令帝踐祚爲步兵校尉以勛封廣興男遷建武將軍鄱陽王錄事參軍頃之遷武昌太守坐事除名起爲鎭南將軍武康令擢爲宣城太守天監十六年除給事黃門侍郎還爲仁威長史出爲信武將軍監吳郡遷東陽太守普通二年卒

鮑機字景元東海郯人吏部尙書王亮舉爲舂陵令明山賓薦爲太常丞攺尙書郎歷湘東王咨議參軍治書侍禦史泉字潤嶽機子元帝承制累遷至信州刺史後移郢州長史行府州事

陶宏景字通明居於茅山自號華陽隱居大同二年卒年八十五贈中散大夫謚貞白先生

諸葛璩字幼玟世居京口齊建武初南徐州行事江祀辟爲議曹從事天監中州郡舉秀才並不就卒於家

陳徐陵字孝穆摛子梁普通二年參寧蠻府軍事大通二年爲東宮學士稍遷尙書度支郎出爲上虞令坐事免起爲南平王府行參軍遷通直散騎侍郎湘東王中記室參軍太淸二年兼通直散騎常侍使魏還朝爲尙書吏部郎掌詔誥尋爲正威將軍尙書左丞紹泰二年使齊還除給事黃門侍郎祕書監髙祖受禪加散騎常侍天嘉初除太府卿四年遷五兵尙書領大著作六年除禦史中丞天康元年遷吏部尙書髙祖纂歷封建昌縣侯太建元年除尙書右僕射七年領國子祭酒南徐州大中正尋加侍中給扶又除領軍將軍八年加翊右將軍丹陽尹十三年爲中書監給鼓吹以年老致仕後主卽位遷左光祿大夫太子少傅至徳元年卒年七十七贈鎭右將軍特進謚章儉陵子起家豫章王行參軍梁元帝召爲尙書金部郎中永定初爲太子洗馬遷鎭東從事中郎天嘉三年遷中書侍郎太建初持節諭旨廣州還爲鎭北咨議參軍兼中書舍人累遷國子博士大匠卿黃門侍郎轉太子中庶子加通直散騎常侍兼尙書左丞以公事免起爲咨議參軍遷正威將軍太子右衛率後主立授和戎將軍晉熙王長史行丹楊郡國事父憂去職累遷尋陽內史襲封建昌侯入爲禦史中丞禎明二年卒份儉弟解褐祕書郎轉太子舍人累遷豫章王主簿太子洗馬出爲海鹽令再入爲洗馬太建二年卒儀份弟舉髙第爲祕書郎出爲烏傷令禎明初遷尙書殿中郎尋兼東宮學士陳亡入隋煬帝召爲學士除著作郎大業四年卒孝克陵弟梁太淸初爲太學博士天嘉中除郯令太建四年召爲祕書丞六年除國子博士遷通直散騎常侍兼國子祭酒尋爲眞禎明元年入爲都官尙書二年爲散騎常侍侍東宮【二年爲散騎常侍侍東宮○﹝鈔本少一侍字﹞案少一侍字則語意不完下文云萬載孝克子鈔本載作戴今皆據陳書徐孝克傳攺正】陳亡隋文帝授國子博士開皇十九年卒年七十三

萬載孝克子仕至晉安王功曹史太子洗馬

徐伯陽字隱忍東海人試策髙第尙書板補河東王國右常侍東宮學士臨川王府墨曹參軍梁大同中出爲侯官令天嘉二年詔侍晉安王讀尋除司空侯安都府記室參軍事卒

蕭允字叔佐介子居京口起家邵陵王法曹參軍轉湘東王主簿遷太子洗馬天嘉三年召爲太子中庶子三年除稜威將軍丹楊尹丞五年兼侍中聘於周還拜中書侍郎大匠卿髙宗卽位遷黃門侍郎五年出爲晉安王長史王爲南豫州允行府州事至徳三年除豫章王長史累遷通直散騎常侍光勝將軍司徒左長史鄱陽王出鎭會稽允又爲長史帶會稽郡丞拜光祿大夫隋師濟江允遷長安以疾卒年八十四引字叔休允弟釋褐著作佐郎轉西昌侯儀同府主簿髙宗時拜金部侍郎太建七年加戎昭將軍九年除中衛始興王咨議參軍兼金部侍郎轉庫部侍郎頻加中書侍郎正威將軍黃門郎十二年遷吏部侍郎後主卽位轉中庶子以疾去官明年復起爲建康令卒彤引弟官至太子中庶子南康王長史

蕭密字士機遊子太建八年官散騎常侍聘於齊歷位黃門侍郎太子中庶子散騎常侍

蕭濟字孝康東海蘭陵人解褐梁祕書郎遷太子舍人預平侯景功封松陽縣侯髙祖鎭朱方以濟爲明威將軍徵北長史承聖二年召爲中書侍郎轉通直散騎常侍世祖守會稽以濟爲宣毅府長史遷司徒左長史世祖卽位授侍中尋遷太府卿母憂不拜歷守蘭陵陽羨臨津臨安等郡太建初入爲五兵尙書侍東宮尋授度支尙書領羽林監遷國子祭酒加金紫光祿大夫兼安徳宮衛尉尋爲仁威將軍揚州長史遷祠部尙書加給事中卒年六十六詔贈本官

蕭摩訶字符嗣蘭陵人年未弱冠隨侯安都在京口天嘉初除本縣令累遷巴山太守太建五年以功授明毅將軍員外散騎常侍封廉平縣伯尋進爵爲侯轉太僕卿七年除晉熙太守九年以功授持節武毅將軍譙州刺史召還授右衛將軍十四年以功授散騎常侍車騎大將軍封綏遠郡公尋攺授侍中驃騎大將軍加左光祿大夫授南徐州刺史禎明三年入隋授開府儀同三司死年七十二

蔡景歷字茂世濟陽考城人侯景平髙祖鎭朱方板徵北府中記室參軍仍領記室承聖中授通直散騎侍郎髙祖輔政除從事中郎紹泰元年除給事黃門侍郎髙祖受禪遷祕書監中書通事舍人掌詔誥被劾降爲中書侍郎世祖卽位復爲祕書監以定策功封新安縣子累遷散騎常侍天嘉三年以功遷太子左衛率進爵爲侯增食邑六年坐事免官廢帝卽位起爲咨議參軍髙宗卽位遷豫章王長史帶會稽郡守行東揚州府事秩滿遷戎昭將軍長沙王長史尋陽太守行江州府事入爲通直散騎常侍中書通事舍人掌詔誥仍復封邑遷太子左衛率太建五年被劾削爵土後復本邑爵入守度支尙書以疾卒贈太常卿禎明元年配享髙祖廟庭二年重贈侍中中撫將軍謚忠敬給鼓吹墓所立碑證字希祥景歷子梁承聖初南徐州召補迎主簿尋授太學博士天嘉初始興王府法曹行參軍歷外兵參軍事尙書主客郎太建初遷太子少傅丞新安王主簿通直散騎侍郎晉安王功曹史太子中舍人父憂服闋襲封新丰縣侯授戎昭將軍至徳二年遷廷尉卿尋爲吏部郎遷中庶子中書舍人掌詔誥授左民尙書加寧遠將軍遷吏部尙書安右將軍尋徙爲中書令禎明三年權知中領軍入隋歷尙書民部儀曹郎轉給事卒翼證子官至司徒屬徳教學士入隋爲東宮學士

馬樞字要理隱居茅山時遊京口嘗爲南徐州學士

隋鮑宏字潤身東海郯人梁湘東王用爲中記室遷鎭南府咨議尙書水部郎轉通直散騎侍郎江陵平歸於周用爲麟趾學士累遷遂伯下大夫及定山東除少禦正賜爵平遙縣伯加上儀同髙祖受禪加開府除利州刺史進爵爲公轉卭州刺史後授均州刺史以目疾免卒於家年九十六

徐則東海郯人陳太建時嘗應召煬帝鎭揚州手書召之死於江都下書褒之曰東海徐先生

庾抱潤州人開皇中爲延州參軍事入調吏部尙書牛宏奇之補元徳太子學士後爲越巂主簿【後爲越巂主簿○﹝鈔本巂作嵩﹞案嵩字誤今據舊唐書庾抱傳攺正】稱病不行義寧中隴西公李建成辟爲公府記室尋轉太子舍人卒唐蕭徳言字文行思話元孫引子甫冠以國子生爲嶽陽王賓客陳亡徙關中詭浮屠服亡歸江南仁壽中授校書郎貞觀中歷著作郎宏文館學士以經授晉王王爲太子兼侍讀請致仕太宗下詔勸勉封武陽縣侯進祕書少監髙宗立拜銀靑光祿大夫全給其祿永徽五年卒年九十七贈太常卿謚博

蕭立南蘭陵人天寶元年年十七中賢良方正科歷佐幕府入爲廷評尉拜監察禦史轉殿中侍禦史卒贈考功郎中

許叔牙字廷基潤州人貞觀初累授晉王文學兼侍讀尋遷太常博士王爲太子加朝散大夫遷太子洗馬兼宏文館直學士十三年卒子儒字文舉叔牙子髙宗時爲奉常博士長壽中官至天官侍郎宏文館學士桓法嗣丹陽人官王府咨議參軍宏文館學士思敏法嗣子官少府丞彥範﹝缺﹞【彥範﹝缺﹞○﹝鈔本無此三字﹞案下文云元範彥範弟而元範之上空字甚多此必本有彥範傳而傳寫者佚之也】元範彥範弟官至常州刺史臣範元範弟官工部侍郎庭昌臣範子官刑部侍郎

孫處元潤州人長安中爲左拾遺去官還鄕裏以病卒馬懷素字惟日丹徒人進士第又應制舉中文學優贍科補郿尉積勞遷左臺監察禦史轉禮部員外郎以十道使黜陟江西還遷考功員外郎擢拜中書舍人內供奉爲修文館直學士開元初爲戶部侍郎封常山縣公兼昭文館學士侍讀遷祕書監病卒帝特爲之舉哀廢朝贈潤州刺史謚文

馬挺丹徒人官江都主簿

丁仙芝曲阿人進士第官余杭尉

蔡隱邱曲阿人官緱氏主簿

蔡希周曲阿人開元十二年舉進士登第官監察禦史希寂希周弟【希寂希周弟○﹝鈔本希寂上有蔡字希周弟作曲阿人﹞案乾隆鎭江府誌卷三十七儒林門蔡希周傳云曲阿人弟希寂兄弟並有時名考嘉定志人物門之例子弟附於父兄傳後者或云某人子或云某人弟而不另述姓氏裏居則蔡字必衍文曲阿人必希周弟之誤也今攺正﹝劉粹子曠之附粹傳後鈔本曠之上衍劉字蕭惠基弟惠休附惠基傳後鈔本惠休上衍蕭字皆與前後文之例不合凡類此者今並刪去惟子弟另自爲傳不附於父兄傳後者則當各著其姓今亦仍其舊焉﹞鈔本上文官監察禦史上脫開元十二年舉進士登第十字下文登進士第下脫終渭南縣尉五字戴氏守梧據乾隆鎭江志補入今從之】登進士第終渭南縣尉

儲光羲延陵人進士第又詔中書試文章歷官監察禦史

陶翰潤州人進士第官禮部員外郎

談戭曲阿人進士第官長洲尉

申堂構丹徒人進士第官武進尉

張暈曲阿人進士第官校書郎

張彥雄曲阿人處士有詩名

包融延陵人歷大理寺直集賢院學士佶融子進士第累官建議大夫坐元載貶嶺南劉晏奏起爲江州刺史汴東兩稅使建中初宰相楊炎用事惡晏奪其權以佶爲權領鹽鐵使轉戶部郎中充江淮水陸運使三年轉太常少卿江淮鹽鐵使又爲汴東水陸運兩稅鹽鐵使晏罷以佶充諸道鹽鐵輕貨錢物使轉左庶子遷刑部侍郎攺祕書監貞元二年以國子祭酒知禮部貢舉後封丹楊郡公何字幼嗣佶弟進士第大歷中爲起居舍人

包章延陵人漢大鴻臚咸之後終丹陽令岋章子官潤州錄事參軍

周瑀曲阿人吏部常選

周惟長居陽橫山處士能爲歌詞

殷遙潤州人官王府記室參軍

殷璠丹陽人處士有詩名

樊光潤州人官硤石主簿

沈如筠潤州人官橫陽主簿

徐延壽潤州人處士有詩名

皇甫敬徳丹陽人官銀靑光祿大夫澤州刺史價敬徳子官朝散大夫饒州樂平縣令彬價子官祕書少監集賢院修撰顗彬弟官中散大夫潭州刺史冉字茂政顗子進士第歷無錫尉左金吾兵曹王縉爲河南元帥表掌書記大歷二年遷左拾遺轉右補闕奉使江表因省家卒於丹陽曾字孝常冉弟進士第歷監察禦史殿中侍禦史坐事貶舒州司馬陽翟令

朱放字長通居丹陽曹王臯鎭江西辟節度參謀貞元初召爲拾遺

湯賁字文叔丹陽人貞元中爲宋州刺史

權臯字士繇居潤州丹徒進士第爲臨淸尉安祿山表爲薊尉幕府詐死脫歸髙適表試大理評事淮南采訪判官永王璘舉兵又詭姓名以免元宗嘉之除監察禦史母喪去浙西簡度使顏眞卿表爲行軍司馬召拜起居舍人固辭李季卿爲江淮黜陟使列其髙行以著作郎召不就大歷元年死殯丹徒元和中謚貞孝贈祕書監十二年復贈太子太保徳輿字載之臯子居丹陽練塘韓洄黜陟河南辟置幕府試祕書省校書郎貞元初復爲江西觀察使李兼判官徳宗召爲太常博士攺左補闕十年遷起居舍人十七年冬以本官知禮部貢舉十八年眞拜侍郎轉戶部侍郎元和初歷兵部吏部侍郎坐累徙太子賓客俄還前官遷太常卿五年拜禮部尙書同中書門下平章事尋以檢校吏部尙書爲東都畱守復拜太常卿徙刑部尙書十一年復以檢校吏部尙書出爲山南西道節度使十三年以病乞還道卒贈左僕射謚文璩字大圭徳輿子元和二年登進士第歷監察禦史中書舍人劾李訓貶閬州刺史文宗憐其母病徙鄭州

劉太衝字太眞居北固兄弟相繼登第太眞大歷中爲淮南掌書記召拜起居郎累歷臺閣自中書舍人轉工部刑部侍郎

劉三復潤州人不遂鄕賦李徳裕三領浙西及劍南淮南未嘗不從累遷禦史中丞會昌中歷諫議給事拜刑部侍郎宏文館學士判館事病卒鄴字漢藩三復子髙元裕廉察陜虢表爲團練推官得祕書省校書郎髙少逸又辟鎭國幕府咸通初擢左拾遺召爲翰林學士賜進士第轉尙書郎中知制誥拜中書舍人戶部侍郎遷承旨懿宗立以本官領諸道鹽鐵轉運使尋以禮部尙書同中書門下平章事判度支轉中書侍郎兼吏部尙書累加太淸宮使宏文館大學士僖宗卽位再遷尙書左僕射出爲淮南節度使同平章事徙鳳翔固辭還拜左僕射巢賊犯長安不應僞命見殺

李暢居丹陽貞元元年典校祕書補江陵松滋主簿

李紳字公垂世宦南方客潤州元和元年進士第補國子助教非其好東歸金陵【金陵卽京口】觀察使李錡辟掌書記其反召紳作疏不從囚紳獄中錡誅乃免從辟山南觀察府召爲右拾遺拜翰林學士轉右補闕長慶元年攺司勛員外郎知制誥二年拜中書舍人禦史中丞出爲江西觀察使攺戶部侍郎敬宗卽位貶端州司馬徙江州長史遷滁壽二州刺史大和中擢浙東觀察使復以太子賓客分司開成初爲湖南尹遷宣武節度使武宗卽位徙淮南召拜中書侍郎平章事進尙書左僕射門下侍郎上柱國趙國公會昌四年復節度淮南六年卒贈太尉謚文肅

顧況居茅山嘗爲韓滉判官歷江南郡丞校書郎著作郎非熊況子進士第累佐使府大中時歷盱眙簿亦居茅山

鄭光潤州人官檢校戶部尙書諸衛將軍累遷平盧軍節度使徙河中鳳翔漢璋光子官右金吾將軍漢卿漢璋弟官鴻臚少卿義昌軍節度使

尙愨家於潤爲館驛巡官公乃愨子初爲升州牙將後爲郡守累贈右千牛將軍

元詵居丹陽處士有詩名

王總丹陽人嘗舉進士

陸橋家丹陽好爲詩

張文謹潤州人嘗主漢荊王神祠祝事

周孝懷

湯淸源並丹陽人爲縣耆壽

五代包泊延陵人仕唐爲吉州長史入吳終和州歷陽令諤字直臣泊子初爲牙門右職隸歷陽軍中終銀靑光祿大夫檢校國子祭酒禦史中丞詠字義修諤弟爲歷陽主簿秩未滿移知含山縣令七考選知虔州雩都令

丁袗字徳祥金壇人唐末兵亂爲金壇守將累戰功爲楊行密都押牙遷都知兵馬使年九十一卒

刁彥能家京口終昭武軍節度使

劉瑜居潤州嘗爲巡官

沈彬隱云陽山南唐先主辟置之授校書郎輔世子於東宮未幾乞罷以尙書郎致仕元彬子官祕書省正字

陳翊京口人官太子洗馬以贊善大夫致仕還京口

林仁肇爲潤州刺史因居於潤宅在京口城東後移節武昌幹徳三年移節洪州畱守南都

吳文潤州人歷官大理司直

刁舒字公綽十五推官

吳淑字正儀丹陽人父文任大理司直以下缺【﹝以下缺﹞○﹝鈔本無此三字而有髙郵州誌以下數條﹞案鈔本下文數段皆注有增添及同上字樣斷非嘉定志之原文張氏鑑疑爲明志亦未必然﹝張氏云髙郵宋時兩攺軍縣元爲府又爲散府領髙郵縣明始爲州此引髙郵州誌則並非元時所增矣今按宋髙宗建炎四年升髙郵軍爲承州領髙郵興化二縣是髙郵在宋時亦嘗爲州不得因一州字遽斷爲明志也﹞蓋核其語气實系宋人之詞﹝張知章條下載知章告身其末云或言唐時告身皆言人形狀然不知祖宗時尙爾也元志卷二十一考古類舊藏告身條所載與此全同惟攺祖宗時爲宋慶曆間蓋知章乃宋仁宗時人此條乃宋人之言故云祖宗時也張氏亦知其語气皆系宋時而又云此必增者從宋人說部錄入而遺其書名未免近於臆測﹞此必咸淳志之文也今刪去增添同上等字而增邵必缺三字於髙郵州誌條上﹝張氏云髙郵州誌以上當有缺文必是邵必又云邵必傳不詳其官閥行事而引聞見錄之言族系者且云丹陽河南成都之邵其次第如此又似統論邵氏家世蓋丹陽之邵世濟其美京口耆舊傳所載頗詳此必類敍而佚脫殊甚止存末數語也今案元志卷十八科舉類邵必傳注引聞見錄與此略同張氏疑此條本系類敍非也而謂髙郵州誌上當原有邵必缺三字則是今從之﹞增邵彪缺三字於蘇庠嘗次彪韻上﹝張氏云蘇庠嘗次彪韻一條亦多脫佚此必邵彪傳之殘缺僅存者今從之﹞並移入附錄之內惟北宋初年京口人物甚多而此志不載必有缺文故補以下缺三字於此以存其槪焉】嘉定鎭江志卷十九

人物﹝二﹞

宋李覺字天民丹徒人政和二年莫儔牓亳州麻城令累贈朝散郎子正邦字進之宣和二年貢士祖秀實榜上等徽宗嘉其文升第四名終朝請郎覺兄弟三人覺生正邦覺之兄生揖揖生舜卿正邦從侄公旦以特科入官元孫亦舉進士承平時其家聚四百口渡江兵火離散所居舊趾今爲都統司眉壽酒庫云

劉無極字晞顏丹徒人政和五年何鹵木牓丙科終尙書郎嘗與後湖蘇庠唱和【庠次韻云校書絕足騰飛黃不數向來何與江錦囊詩句隨云表十襲未啟心先降又嘗爲其寫照贊云舉扇而障西風之塵赤手而超冀北之駕憎流俗以自拔遣細腰而俱化至其寫胸次之磊隗狀筆端之風煙藏一邱之曲拆倒百斛之流泉猶將與遺民而同軌追夢得而差肩】張頡字衝卿一字彊立丹徒人弱冠入鄕校志於報親發憤不嬉戲果五魁選貢太學傅崧卿牓升上捨政和五年何﹝上鹵下木﹞牓丙科歷解州戶曹掾蔡州汝陽令興州錄參紹興初胡世將爲四川宣撫差資州簽判潼川府知東益州十年召赴行在首言時政闕失忤時相出通判建康府越二年上思其忠召除架閣遷監尙書六部門兼權考功員外郎十六年遷兵部卒累官左朝議大夫【二子遹適升朝累贈正議大夫頡工於詩文不蹈襲前人語常與後湖蘇庠唱和有菊坡集藏於家】

顧時大字致堯乾道八年黃定牓歷泰州如臯縣尉終池州貴池縣丞時大爲人厚重邃於文學爲鄕裏所敬

張大允【宋張大允○﹝鈔本此行前有宋顧方以下數葉﹞案顧方以下諸人傳末或注增添或注同上張氏鑑云翟燾以下多注增添字而增添之陳輔傳末云詳見耆舊傳考耆舊傳所記之事迄於端平嘉熙此更在其後則亦咸淳志矣其說最確然又云人物自宋顧方始而注云同上蓋佚脫也周孚傳注云同上而上條不注所出亦佚脫也則其說仍覺未安蓋顧方周孚之前信有脫文然嘉定志紀五代以前人物無一注出處者不應紀宋之人物獨注所出然則所謂同上者必與上文同是增添者耳今於此卷及下卷並入此卷者凡有增添及同上字樣皆定爲咸淳志移入附錄﹝內有前數條不言同上而末一條言並同上者則前數條俱系增添可知當與不注增添同上而云詳見耆舊傳者並移入附錄之內﹞】字徳誠丹徒縣人紹興二十一年趙逵牓歷通州海門主簿添差江東安撫司幹辦公事奉祠泰州教授不赴授揚州教授洪邁張棟呂正己戴幾先周必大一時名公巨卿交章薦之知廣徳軍建平縣揚州簽判主管西外睦宗院兼中丞官至朝請郎賜紫金魚袋以壽終於家大允好學篤行恬於勢利鄕裏以善人君子稱之處厚字希韋大允之從侄是年同登歷秀州嘉興縣尉滁州全椒令揚州教授不赴終文林郎其子徙居儀眞又徙太平州

史正志字志道丹陽人賦籍揚之江都紹興二十一年趙逵牓歷徽州歙縣東尉【隆興幕府秩滿詣闕上保治要略八篇大槪爲國家根本在荊襄巴蜀防守利害在兩淮】差監行在省倉上界【疏當今之務最急而宜先者八事曰戇語上宰執臺諫一曰禦將謂操縱在我而不使知朝廷用權所在二曰抑姦謂宦官不宜與諸軍交通饋遺三曰節財謂貴戚權幸添差外補冗濫當限其員數使之待次四曰謹法謂節抑富人補授用戚裏恩賞爲中都官五曰士風謂以庸懦爲靜退小廉曲謹爲謙和不區別是非爲長者不掛口時事爲謹重宜懲勸以作成之六曰軍政謂諸將掊克侵剝以自丰交結權幸以固寵願使有以畏朝廷之法七曰均用謂修內司坤寧殿賃屋錢似與戶部分爲兩家不相均用八曰畏天謂日食冬雷及太一家推步小遊見臨荊楚主有兵象宜講武備又敍中原變故以來可爲近鑑者爲兵鑑十篇曰料敵曰專事曰國是曰廟謨曰守險曰作气曰藏機曰用間曰治城曰防海又撰邊問一篇論江淮防守利害當以紹興初守淮爲法建炎末守江爲戒】丞相陳康伯薦於朝除樞密院編修官【論防秋五事料金人必遣使啟釁開端徑犯淮西以窺采石和州實瀕江諸郡之咽喉因舉孫權築濡須塢故事乞築和州壘及舒揚防守荊襄事勢與用將任間之術已而果渝盟脇求土地指取將相因言遣使不足恃者四乞密札諸大將遣子詣行在所奏陳機事委才略堪用者畀以邊郡或畱環衛又論兩淮水寨海道水軍利害訓飭諸將出軍必先紀律詔令懇切如陸贄以感人心激士气武舉進士授軍官及邊郡差遣以求異才會朝廷命中丞汪澈宣諭荊襄又敍事宜大要有四以送之】兼樞密院檢詳諸房文字【時敵犯淮西復論兵民沿江守禦爲今日計不過三策大意欲駕幸建康以宿衛兵守江而令淮上諸軍或戰或守爲上策以劉錡退保天長堅壁眞揚分兵援王權且戰且守以俟成閔至爲中策以李捧過和州援王權於成閔未至之前爲下策及聞敵至采石儀眞建議請以皇子爲大元帥輦財貨自衢信由長沙而上招募勇士令荊襄吳珙武巨直趨關洛還搗大梁出兩淮腹背令四川吳璘姚仲王彥分兵攻陜西直據河東搗範陽以傾其巢穴敵必退保則其酋可以坐縛朝廷𨿽知奇策而不能用】兼措置浙西海道所主管文字【聞瓜洲失利恐通泰無備乞集官舟搬泰鹽入江陰置場以榷之又陳卻敵之計二千餘言上之】髙宗視師江上命扈從至鎭江【摭自古東南用兵於西北可施諸今日者凡五篇曰恢復要覽上陳丞相康伯張魏公浚且指魏公之失謂當去其輕脫嘗試之說爲萬全之舉廟堂亦多采用其說駐蹕建康又論三國六朝形勢與今日不同要當無事則都錢塘有事則幸建康爲東西都禦批史正志議論確實古今判然下侍從臺諫集議卒從其說繼聞金使來易地界於宿泗變舊理爲敵國一切恭順和議𨿽不日可成武備要當先立又論劾江上諸軍詭名之數欲以七千五百人爲一軍額庶幾可以潛消之】攺宣教郎尋除司農寺丞【輪對論人材當警策其已用而開廣其未用武備不可弛邊將上功多不實宜戒飭之上獎諭】以扈從勞績轉奉議郎孝宗卽位覃恩轉承奉郎【上久聞其名首賜對內殿陳守成先恭儉平亂在智勇親便殿閱武士自將以平區宇之說陳丞相康伯以正志所論招納歸正利害薦於上禦筆具載此意遣密諭宣撫司兩淮帥守】命往江上計議軍事催築塢置轉般倉還朝擢度支員外郎【應詔上書言求實材節財用修軍政明賞罰謹備守且策督府用兵必敗書奏宣付三省禦批史正志議論尢爲切當】隆興初元遷吏部員外郎【聞收復靈璧虹縣復上書言二邑旣下復難深入則小利不足以爲勝旣得之後勢難遠守則旋師適足以自疲得淮陽而後可以爲喜且言淮上事之失】求補外除江西運判召爲戶部員外郎尋除福建運判再召爲戶部員外郎【旣至賜對陳當今急務七策其防江之策略曰天以吳越便利遺我而使之保守東南吾西以爲餘事而緩於修繕可乎復陳四說論唐鄧海泗不可棄欲求一契丹子孫爲遼王用其來歸名將以佐之資以兵財盡領歸正人數萬駐唐鄧間俾得以借中國之勢號召河南契丹必響應關陜必可得自此復契丹舊土如我白溝河以南可坐而得縱使不然彼亦十餘年不得休息而海泗令數萬人堅守朝廷竟不之行以此求去愈力】丐外除江東運判未赴攺江西【始至漕計不給節無藝之費府庫充羨乃以寬剩錢四千萬緡米五萬石助國用】秩滿召赴行在除左司兼權檢正轉朝奉郎除檢正兼權吏部侍郎明年權刑侍兼吏侍【轉對言太倉無一歲儲左帑無三月積九谷散於穰歲百姓凶於丰年望與大臣熟論大計如邊防財用之急使專意精思籌劃上嘉納命坐賜茶退而條具財用事宜凡國家經常儲蓄之數及三代以來理財變通之術或得或失以爲原鑑上之】又兼兵侍【上封事言今日大者八事爲可憂而後陳可以出奇之策大抵以保江淮擇將材遣閒諜選精銳爲言丐祠不允有旨以前論水軍利害條具措置事卽疏東南水軍之利及三國六朝攻守備禦之要以聞時朝廷議修刑書欲寘彊盜奸污者死獨建議使免死而至配所復受杖卒用其說】攺吏侍請郡除集英殿修撰知建康府【陛辭陳三事論兩淮城壁搜簡軍實又上疏乞令淮北歸正人並在沿淮卻將元歸正忠義頭首所管人數移屯邊面替回正軍兩有所益續有旨委同郭振沈復點檢和州關隘團結彊壯上奏曰擇地勢之便利固難若已得之而擇將帥之可守者尢難及論修築城壁爲急上美之令郭振遵用其言】轉朝散郎以職事修舉進敷文閣待制賜金帶除知成都攺除戶侍江浙京湖淮廣福建等路都發運使檢察諸路財賦【時相欲因此濟之乃上疏言欲謗之書何止一篋是其計者什未必有三惟陛下任臣以堅責臣以無欲速禦筆云如卿之才深所信任𨿽有浮議朕豈不灼見而全護卿也】未幾乞守本官致仕詔答不允仍舊巡歷遣中使宣諭再入戶部忤時相意以散官謫永州【因論左帑南庫西庫窠名差互忤時相意以發運司已拘樁未起發諸路錢爲誕謾又以攜去糴本爲失陷故有是命】尋復元官提舉隆興府玉隆萬壽觀除右文殿修撰知靜江府未赴而罷再奉祠轉朝請大夫賜爵文安縣開國男轉朝議大夫知寧國府攺贛州又知廬州旣至數月以疾終年六十正志自初被命計議軍事及爲大漕不受饋遺其奉祠家居也治圃所居之南號樂閒居士柳溪釣翁藏書至數萬卷正志議論精確切中事機受知兩朝如此而或者乃以口才訾之過矣

胡緝字舜舉一字熙績丹陽人故祕撰陳公東之外孫豪於詩文舉於鄕爲府學正少年時鄕人有任平江理掾者館之適尙書孫覿被召赴闕過郡緝爲作詩贄見覿稱之【詩有曰九老圖中白居易八仙座上李長庚覿喜云用事切當末有宣室若膺前席問鬼神姑置對蒼生之句覿又喜云信前輩不能到此】淳熙間番陽守趙公廣館於郡齋一夕大醉而卒

湯模字符楷大方字符齡金壇人工詩【模嘗遊練湖上題甘露南莊壁云極目湖光裏招提萬頃田庭荒無馬迹木落見炊煙今日山林畔他年香火緣煩師瀹春茗爲說小乘禪】

向舍人子莘字天民文簡公之四世孫也爲人淸謹沈厚精敏嘗預開封府薦以父宗旦熙寧間任鴻臚卿廣東運副故事過嶺恩特補右班殿直累遷閣職至供備庫副使勛飛騎尉贈武顯大夫娶丞相文肅公曾布之第三女封靜安縣君子六人朝議大夫吳說志其墓【見冡墓類】嘉定鎭江志卷二十

總目﹝缺﹞【總目缺○﹝鈔本無此三字﹞案元志人材門以方外爲子目釋與道爲小子目而宋志人物門則並無子目此卷以釋與道爲子目卷首自當另有總目疑是方外二字但其敍已缺未可臆補今姑列三字於此以存其槪焉】敍﹝缺﹞

釋

梁蕭惠開南蘭陵人父思話爲中書令惠開性孝家素事佛凡爲父造四寺曲阿舊鄕名禪鄕寺京口墓亭名禪亭寺又有禪岡禪封

元素唐延陵馬氏有子爲僧名元素字道淸嘗入南牛頭山事威大師摩頂謂曰東南正法待汝興行開元中韋銑守潤請住鶴林後李憕爲揚牧延以去未幾坐滅建塔於黃鶴山之西原李華銘

甘露寺某僧甘露寺某僧者道行孤髙李徳裕廉問日嘗與之遊及罷任以方竹杖一枝畱贈焉方竹出大宛國堅實而正方節眼須牙四面對出實衛公之所寶也及再鎭浙右其僧尙在公問曰前所奉竹杖無恙否僧喜對曰已規圓而漆之矣公嗟惋彌日

宋僧應夫滁之蔣氏子旣出家得法於天衣義懷號廣照大師主甘露十四年聚徒常五百人曾肇嘗銘其塔佛印師了元住持潤州金山寺東坡久與之遊赴杭過潤畱數日一日師與弟子入室公便服入方丈見之師云內翰何來此間無坐處公戲云暫借和尙四大用作禪牀師曰山僧四大本空五蘊非有內翰欲於何處坐公擬議未卽答師急呼侍者收公所許玉帶永鎭山門公笑而與之師遂取衲裙相報公有次韻詩【見大全集】

僧祖可【僧祖可○﹝鈔本此條前有錢彥遠及元佑二年兩條﹞案錢彥遠條述曇穎事元佑二年條述了元事然二僧之名不列於各條之首與上下文諸僧之傳不同且了元前已有傳不應此處復見﹝上文了元傳稱爲師而元佑二年條則稱爲元語气各別斷非一傳而誤分也﹞且考其體例玩其文義實與二十二卷拾遺門諸條相同今移置其末又鈔本此條後有蘇庠云鎭江妙惠大師一條﹝鈔本無蘇庠云三字考下文云余行年七十又云師其許我哉所謂余字我字不知何指及閱元志卷十九釋類妙惠注乃知爲蘇庠之言今特補入以符語气﹞亦仿此例至於下文道類桓尊師條後有古今詩話一條宋妙明眞人條後有曾慥百家詩選一條皆與前後諸傳體例不合而與卷二十一紀異類諸條文義約同今移置紀異門之末俾得各從其類】字正平後湖蘇養直之弟元名序後爲僧易今名豫章徐師川俯爲東溪集序後湖集祖可與蘇庠同生庠有送行詩云語別旣不易況與子同生如何攜手好忽作千里行洪覺範嘗有評云余久不見養直忽得其詩想見岸幘醉坐如行野渡春色盎盎於淳穠中自有一種淸絕气味正平如潄壑夜泉響掃窗春霧空不類菜腹阿師語兄弟眞連璧也

江西僧書記道舉字季若紹興辛酉客居丹陽何氏庵時聞急報仲春初金旣至王師大捷季春復至因作破敵行【見甘露舉書記文集】

道

晉道士王纂居馬迹山永嘉末中原大亂饑饉疫癘纂於靜室飛章告天至第三夜有光如晝一人前告纂曰太上道君至矣道君曰玉皇天尊慮鬼神之害人常命五帝三官禦之然季世民僞詐自投死地由是六天魔鬼與歷代敗軍如王翦白起之徒生爲兵將死爲鬼帥以神咒服之當戢今以神化神咒三經授子以拯萬民陰功克功眞階可冀言訖而還

唐魏法師名隆字道崇本任城人貞觀九年至京太宗悅之後居潤之仁靜觀潤守李厚徳虞承慶喬師望皆尊禮之其卒也葬馬迹山崇文館學士胡楚賓銘

王遠知瑯邪人父曇選陳揚州刺史母嘗晝寢夢靈鳳而娠沙門寶志謂曇選曰生子當爲神仙宗伯遠知少聰敏博綜羣書初入茅山師事陶宏景宗道先生臧兢陳主聞其名召入重陽殿隋煬帝親執弟子禮髙祖之龍潛也遠知嘗密傳符命武徳中太宗平王世充與房元齡微服謁之遠知迎謂曰此中有聖人得非秦王乎太宗因以實告遠知曰方作太平天子願自惜也固請歸山貞觀九年敕潤州茅山置大受觀【太平廣記作太平觀】降璽書曰先生得妙訣於金壇受幽文於玉笈昔在藩朝早獲問道近覽來奏請歸舊山已有別敕不違髙志

桓尊師字探元曲阿人學仙術於本縣云陽觀時人稱其道行開元十四年九月十五日尸解碑在仙臺觀

李含光【李含光○﹝鈔本無此三字﹞案自天寶七載以下皆李含光傳與上文桓尊師傳無涉自應補此三字至於上文唐魏法師王遠知桓尊師三傳及此處李含光傳鈔本除標題之外其餘皆作小字張氏鑑云道類所載或正書或夾注多爲後人竄亂嚴氏元照云當攺爲大字今從之﹝或疑元志釋道等傳俱是小字疑此數條爲元志然考元志道類有魏隆及李含光傳與此處所載有詳略此處魏法師傳及王遠知傳俱言貞觀九年鈔本貞作正桓尊師之桓鈔本作亙皆避宋朝之諱則爲宋志無疑旣是宋志則當與上文晉道士王纂傳下文宋妙明眞人吳元淨傳並作大字矣惟王遠知傳內太平廣記作太平觀八字乃置大受觀句之注仍當作小字耳﹞】天寶七載練師李含光敕廣陵李練師上淸品人也抗志雲霞和光代俗爲予修福靈迹將赴金壇故賦詩寵行紫府煙霞士元宗道徳師心將萬籟合志與九仙期絕俗遺塵境同人喜濟時訪經遊玉洞敷教入瑤墀茅嶺追余迹金壇赴遠思陰宮看舊記陽觀飭新詞緬想畱雙璧長懷采五芝靈眞若可遇鸞鶴佇來玆今石刻尙存

宋妙明眞人吳元淨丹陽人明眞觀乃其祖宅徽宗朝賜號妙明後歸浙右多乘小舫遊江湖間紹興壬申敷文閣待制陳桶瘞於汝山南禦史黃達如作詩紀之嘉定鎭江志卷二十一

祥異【祥異○﹝鈔本無此二字﹞案卷十六將佐門張子良李奉仙田少卿傳注云先是春三月彩虹入子良宅語見祥異考此卷虹類詳載彩虹入子良宅事是虹與天文等類皆系子目而祥異乃總目也﹝鈔本虹類在龍鳳後鳥獸前然虹乃天象不應與動物並列今移至天文之後﹞卷十五副使韋齊休傳注云詳見紀異考此卷紀異類引河東記詳述韋齊休事蓋紀異亦祥異之子目也】敍﹝缺﹞

天文宋大明六年八月月入南斗魁中占曰吳越有憂明年揚南徐州大旱田谷不收民流死亡元徽三年十一月庚戌月入太微掩屏西南星占曰貴者失勢四年七月建平王景素據京口反【同上】

虹唐永貞二年春三月彩虹入潤州大將張子良宅初入漿甕水盡入井飲之是年九月節度使李錡詔召不赴闕欲亂令子良領兵收宣歙子良翻然反兵圍城李錡就擒子良拜金吾將軍【太平廣記】

地震晉太興三年四月庚寅晉陵地震【時晉陵郡治丹徒】唐則天紀長安元年七月乙亥楊楚常潤蘇五州地震

火晉康帝建元元年晉陵吳郡災

花木晉志成帝咸和六年五月癸亥曲阿有柳木倒地六載是日忽復起生【又見宋志】丹陽練湖蓮花開邑人必有位執政者元佑初上下兩湖蓮花盛開是歲王存拜丞轄紹興壬子初夏又開是歲翟汝文入參大政越八載己未章復爲宰日亦開半湖𨿽邑人無登二府其後復爲簽書

龍鳳吳孫權傳赤烏十一年云陽言黃龍見【又見宋志】宋志孝建元年正月庚申鳳凰見丹徒憇賢亭雙鵠爲引眾鳥陪從梁天監元年鳳凰集南蘭陵普通中龍鬭於曲阿王陂因西行至建陵所經處木皆折開數十丈隋志云武帝專以講論爲務不崇耕戰將輕而卒惰故有龍孽之應天聖中近輔獻龍卵云得自大河中詔遣中人送潤州金山寺至元佑間猶匱藏沈括居潤屢見之

鳥獸晉志建武元年七月晉陵陳門才牛生犢一體兩頭按京房易傳言牛生二首一身天下將分之象是時湣帝蒙塵元帝卽位江東天下分爲二是其應也【時晉陵徙治丹徒】太興三年四月白鹿見晉陵延陵【宋志】劉波字道則孝武太元中居京口晝寢聞屏風外悒吒聲見一狗蹲地而語語畢自去波隗孫也後爲前將軍敗見殺【異苑】宋志元嘉十八年六月白燕產丹徒縣二十七年五月甲戌白燕產京口大明五年五月丙寅白鹿見南東海丹徒明帝泰始二年九月庚寅靑雀見京城口泰始三年五月癸酉白﹝上鹿下章﹞見東海丹徒【同上】齊志永明八年延陵縣前澤畔獲毫龜一枚梁中大同元年邵陵王綸在南徐州臥內方晝有貍鬭於櫩上墮而獲之又有野鳥如﹝�鳥﹞數百飛屋梁上彈射不中俄頃失所在後綸爲王僧辯所敗武帝紀中大同元年正月丁未曲阿縣建陵隧口石騏驎動有大蛇鬭隧中其一被傷犇走隋志云石騏驎動木沴金也動者遷移之象天戒若曰園陵無主石驎將爲人所徙也後竟國亡唐光啟中金山寺西磯石上有異獸狀如牛無角長可數十丈色黃而毛引首顧望城中久之復回顧廣陵寺僧觀者漸眾乃躍入水波濤洶湧如眾車馬聲頃乃止好事者圖其形以訪識者廣陵有老人慘然曰頃年此獸出江表有亂今復出禍至矣是必京口先而廣陵後也不數年皆驗【稽神錄】唐志中和二年秋丹徒狗與彘交占曰諸侯有謀害國者

虫魚晉志懷帝永嘉五年蝘鼠出延陵郭景純筮之曰此郡東之縣當有妖人欲稱制者其後吳興徐馥作亂殺太守袁琇馥亦時滅【又見宋志文小異】唐志貞元三年潤州魚鱉蔽江而下皆無首

器物宋志孝建二年四月甲辰延陵得古鐘六口徐州刺史竟陵王誕以獻齊志建元元年四月有司奏延陵令戴景度稱季子廟舊湧井北掘得沸泉泉中得一銀木簡長一尺廣二寸隱起文曰廬山道人張陵再拜謁詣起居簡木堅白而字色黃【余見嘉賢廟記】【﹝余見嘉賢廟記﹞案此志注中言互見他捲者頗多或正相符合﹝卷一敍郡注云詳見郡縣表卷十四韓滉傳案語注云具敍郡韋儇傳注云語見攻守形勢李徳裕傳注云語見土貢錢鏐傳案語注云語見敍郡盧絳傳注云事迹具攻守形勢劉澄傳注云余見攻守形勢卷十五參軍李閎曹納傳注云一事見招隱山卷十七曲阿令邱仲孚傳注云詳見攻守形勢今檢之均屬不誤全書中似此者尙多緣已見他條故不重出後皆仿此﹞或微有參差﹝卷十六大將王棲耀李長榮柏良器傳注云詳見兵類考此條在卷十兵防內而他捲別無兵類今特攺類爲防卷十七向舍人子莘傳注云見冢墓類考卷十一以陵墓爲小子目則子目當作陵墓不當作冢墓矣今從戴氏守梧說攺冢爲陵﹞或今已佚脫﹝卷十六郡酒務陳某注云詳見酒課及陵墓今考陵墓門不載陳某墓課程門不載酒課元志卷六𨿽曾引嘉定志酒課然亦不載陳某榷酤課羨事其脫處無從補矣﹞然皆系本書之總目子目未嘗言及所載之文而此處言余見嘉賢廟記者蓋以述延陵季子之事迹莫詳於記文也今考卷七之祠廟門內脫去嘉賢廟而元志卷十八神廟門內有之且詳載晉晉陵太守殷仲堪梁延陵縣令王僧恕唐武進縣主簿趙晉用上柱國髙紹潤州刺史蕭定等記此條所言嘉賢廟記𨿽不知定指何篇要必在此數篇之內或疑諸記本宋志之文混入元志然考髙紹記云訪貞石而湮滅蕭定記云保無欲之貞若是宋志則鈔本當避寫貞字爲正今鈔本旣皆作貞則爲元志無疑不得因宋志之缺而以元志補之也﹝元志載嘉賢廟在丹陽縣此志卷七祠廟門內丹陽金壇兩縣全缺今但注丹陽縣缺金壇縣缺八字而不復言嘉賢廟缺者以闔縣之廟所缺甚多但舉此廟轉覺罣漏也他皆仿此﹞若夫卷十四王孝暢注云本府漢荊王神祠記又云具荊王廟今考元志神廟門本府順佑王廟條下云卽漢荊王賈廟並詳載唐先天時重修二記﹝記文內云前刺史東平畢構構字爲宋髙宗諱今鈔本旣不避寫則非宋志可知﹞而此志祠廟門無之今亦仍其舊焉﹝附錄咸淳志云案沓詳見石刻在講堂之西蓋刻案牘之文於石非此志另有石刻一門也﹞】永明九年曲阿縣民黃慶宅左有園園東南廣袤四丈每種菜輒鮮異𨿽加采拔隨復更生夜中常有白光皎質屬天狀似垂絹私疑非常請師卜候道士傅徳占使掘之深三尺獲玉印一鈕文曰長承萬福【同上】梁末京口人於藏兒年五歲登城西南角大樓打鼓作長江櫑鼓兵象也於是有侯景之亂【隋史】陳大定中有人發郗愔冢見愔屍如生得古銅器十餘有鄭康成所書箴左氏膏肓愔手注其後云得於廣固鄧伯道鄧云石勒軍發康成冢得之又有紙筆並題人名建康實錄陳時東徵北軍於丹徒盜發晉郗曇墓大獲王羲之書及諸名賢遺迹因話錄唐兵部員外郎李約有山林之致不好俗談多蓄古器在潤州嘗得古鐵一片擊之淸越又養一猿名生公常以隨逐月夜泛江登金山擊鐵鼓琴猿必嘯和傾壺達夕醉而後已約又於焦山得一石號寶峯載歸洛中觀音寺銅鐘楊氏將安仁義所鑄招隱寺銅鐘李氏所鑄國史纂異潤州曾得玉磬十二以獻張率更叩其一曰晉某歲所造也是歲閏月造磬者法月數當有十三今闕其一宜於黃鐘東九尺掘必得焉求之如言而得宋太平興國中丹徒縣令王紀攺築縣墻掘地得石函驗其刻文梁大同五年道人法序瘞眞身舍利於此函中銅龕一龕中銀合一合中銀瓶二舍利七粒存焉而銅龕復有刻文則唐貞觀十二年再加營奉掌役者張遇者獲之以獻遇感貞觀在已因投慈云寺爲沙門易名閨貞端拱元年夏四月八日遷之於郡之甘露寺東隅建浮屠散騎常侍徐鉉記略曰是郡也揚州之都會京口之重鎭六代之風流人物綜萃於斯三吳之山川林泉肇發於此髙深自攺气象常存云云見集中

謠晉志太元末京口謠曰黃雌雞莫作雄父啼一旦去毛衣衣被拉颯棲【衣被拉颯棲○﹝鈔本被作披﹞案晉書五行志作被今據以攺正下文嚨喉喝復喝鈔本少復喝二字亦據晉志補入】尋而王恭起兵誅王國寶旋爲劉牢之所敗【又見宋志】王恭鎭荊口【宋志作京口】舉兵誅王國寶百姓謠云昔年食白飯今年食麥麥孚天公誅謫汝教汝撚嚨喉嚨喉喝復喝京口敗復敗識者曰昔年食白飯言得志今年食麥﹝麥孚﹞﹝麥孚﹞麤穢其精已去明將敗天公將加譴謫而誅之也撚嚨喉气不通死之祥也敗復敗丁寧之辭也恭尋死京都又時行咳疾而喉並喝焉【又見宋志文小異】王恭在京口民間忽云黃頭小兒欲作賊阿公在城下指縛得又云黃頭小人欲作亂賴得金刀作蕃扞黃字上恭字頭也小人恭字下也尋如謠者言焉【又見宋志】

讖齊志祥瑞老子河洛讖曰肅艸成道徳懷書備出身形法治吳出南京上卽姓諱南京南徐州治京口也

紀異鄧艾廟在京口上有一艸屋晉安北軍司馬恬病夢一老翁曰我鄧公屋壞君爲治之後訪之爲立瓦屋【幽明錄】曲阿大埭下有廟晉孝武世有一逸刼官司追之刼徑至廟跪請求救許上一豬不覺忽在牀下追者至覓不見羣吏悉見入門又無出處因請曰得刼者當上太牢少時刼形見吏卽縛去刼云神靈已見過度云何有牛豬之異言未絕口覺神像面色有異旣出門有大虎張口而來徑奪刼而去【同上】梁韋鼎字超盛博涉經史明陰陽善相術侯景之亂鼎兄昂於京口戰死負屍求棺無所得鼎哀憤慟哭忽見江中有物流至鼎所竊異之往視乃新棺也因以充斂元帝聞之以爲精誠所感唐開元末金壇縣丞王甲以充綱領戶稅在京於左藏庫輸納忽有使者至庫所云王令召丞甲倉卒隨去出城行十餘里到一府捨入門聞故左常侍崔希逸語聲王與崔知故因問門者求爲通刺門者人白希逸驚喜謂甲曰知此是地府否甲始知身死悲感因問其來由王云適在庫隨使至此未了其故有頃外傳王坐崔令傳語白王云金壇丞是己親友計未合死事了願早遣王引入謂甲曰君前任縣丞受贓相引見丞著枷坐庭木下問云初不同情何故見誣丞言受罪辛苦權救倉卒王云若不相關卽宜放去出門詣希逸別希逸云卿得還甚善傳語崔翰【翰希逸子】爲官第一莫爲人作枉後自當之取錢必折壽每至月朝十五日宜送淸水一瓶置寺中佛殿上當獲大福甲問此功徳云何逸云冥間事卿勿預知但有福卽可言畢送出至其所遂活【廣異記】元和中陸橋家於丹陽居有池沼髙榭一夕有人叩門急視見一人儀狀秀逸自稱曰沈約聞公雅好詩故來奉謁旣而呼左右曰召靑箱來有一兒年可十歲約曰此吾子也欲使紹吾學故名靑箱然亦能此從吾與範僕射過臺城曾作感舊詩令諷之曰六代舊山川興亡幾百年繁華今寂寞朝市昔喧闐夜月琉璃水春風柳色天傷時爲懷古垂淚國門前忽不見潤州城南隅萬歲樓俗傳樓上煙出不祥開元前以潤州爲﹝闕﹞董琬爲江東采訪使嘗居此州其時盡日煙出刺史皆憂懼乾元中復然圓可一尺餘直上數丈吏密伺其煙乃出於樓角隙中近而視之卽蚊蚋也【辧疑志】韋齊休爲王璠浙西團練副使大和八年卒於潤州之官舍三更後將小斂忽大聲曰娘子且止哭當有處分其妻大驚齊休曰娘子聞鬼語驚悸耶妻曰非畏悸但不分與君遽隔幽冥孤懷無所依怙不意神識有知誠俟明教齊休曰死生之期涉於眞宰夫婦之道重在人倫今某屍骸且在足寬襟抱家事不小且須商量不可空爲兒女悲泣使某幽冥更憂妻孥也良久語絕卽各營喪事才曉又聞呼適到張淸家造得艸屋三間其夕張淸夢齊休曰我昨日已令買塋三畝地可速交關布置一一分明淸悉依其命及將歸自擇發日呼喚一如常時婢僕將萌私竊無不發摘【河東記】道士範可保夏月獨遊甘露寺將登北軒忽有人衣故褐衣自傍入肩帔相拂範素好潔衣新心不悅俄牽一黃狗又駕肩而出範怒形於色褐衣回顧目光如電範始懼頃之山下人至曰向山上霹靂取龍知之乎範固不聞也【稽神錄】韓滉廉問浙西彊悍自負常有不軌之志一旦有商客李順泊舟京口堰下夜深矴斷漂船不知所止及明泊一山下風波稍定上岸尋求微有鳥徑行五六里見一人烏巾岸幘古服異常相引登山詣一宮闕臺閣華麗殆非人間入門數重庭除甚廣望之拜有人自簾中出語之曰欲寓金陵韓公一書得書一函拜而受之贊者引出門徑至舟所因問贊者曰此爲何處恐韓公詰問是何人致書答曰此東海廣桑山也是魯國宣父仲尼得道爲眞官理於此山韓公卽仲由也性彊自恃夫子恐其掇刑网致書以諭之言訖別去李順卻還舟中有一使者戒舟中人曰安坐勿驚懼不得顧船外逡巡則達舊所若違此戒必致傾覆舟中人皆如其言不敢顧視舟行如飛頃之復在京口堰下旣而詣衙投書韓公發函視之古文九字皆科斗書了不可識詰問其由深以爲異拘縶李順爲妖妄欲加刑愽訪能篆籀數輩皆不能辧一客龐眉古服自詣賓位言善識古文韓公以書示之客捧書於頂再拜賀曰此孔宣父書乃夏禹科斗文也文曰告韓滉謹臣節勿妄動公異禮加敬客出門不知所止韓慘然默坐良久了然自憶廣桑之事以爲非遠厚禮遣謝李順自是恭默謙謹克保終焉【神仙感遇傳】周寶爲浙西節度使治城隍至鶴林門得古冢棺櫝將腐發之有一女子面如生鈆粉衣服皆不敗掌役者以告寶親視之或曰此當是嘗服靈藥待時而發發則解化之期矣寶卽命攺葬之具車輿聲樂以送與僚屬登城望行數里有紫雲覆輀車上眾咸見一女子出自車中坐於紫雲冉冉而上久之乃沒開棺則空矣【稽神錄】五代盧絳爲吉州興雲回務吏欺竊官緡罪當棄市遂亡入金陵薄遊京口往來澗壁寒雪及踴折檐桶而燒守囷吏見而壯之旣久遭歲饑吏無以給因俾絳夜躍囷檐竊官粟數十往一夕見長人立囷中絳於是奮縛而束之乃爲一柱遂中痁疾逾月旣乏資給疲瘵且極忽夢一白衣婦人謂之曰子之疾當食蔗卽愈旣詰朝見鬻者遂貽數挺絳喜而食之至旦疾損迨數夕又夢前白衣婦人謂絳曰妾乃玉眞也太尉富貴時至可詣都城妾有一詩一緡以助行旅十年後於孟家陂上奉見其詞曰淸風涼月夜深時箕帚盧郎恨尙遲他日孟家陂上約再來相見是佳期言訖而去由是自負詣後主疏陳京口澗壁屯戍備禦事累爲潤州節度使金陵陷歸朝授冀州團練使以刼殺龔愼儀太宗命斬之乃呼延贊視刑事將至梁門絳顧見擁一白衣婦人來宛同昔日夢中因嗟曰玉眞矣贊問其故絳白其夢絳復問孟家陂持刃者曰斯場是矣【江南野史】甘露寺僧話吳王收浙右之明年夏月瑩無雲長江如晝有僧持課俄數人自西軒上江亭而止云明月幸相遇坐定命酒列果殽竊思中夜必是幽靈於牕隙伺之東向一人衣南朝衣西向一人衣北朝衣北向一人衣縫掖衣指南向者設禮而坐南向一人朱衣霜簡淸瘦多髯飛杯之次東向者曰今日恣江南遊皆不乏風流矣僕嘗記公云何人種得西施花千古春風開不盡可謂越古超今矣酒至西北服曰各述曩日臨危一言以代絲竹自吟自送可乎眾曰可北服執柸而言曰趙壹能爲賦鄒陽解獻書可惜西川水不救轍中魚次至縫掖舉白而歌曰偉哉橫海鮮壯矣垂天翼一旦失風水翻爲螻蟻食巡至東向云功遂侔昔人保退無智力旣涉太行險玆路信難陟次至朱衣髙吟曰窟裏龍蛇紙上鸞逡巡千幅不將難顧云已往羅隱髦更有何人逞筆端吟罷晨鐘鳴僧戶軋然而啟忽散歐陽文忠公嘗宿采石渡夜聞呼聲曰去來舟尾有應之曰參政宿此不可去齋料幸攜至公念舟尾且無人至五鼓又聞岸上馳驟聲舟尾者呼曰齋料如何岸上者且行且答曰道場不淸淨皆無所得而歸公異其事後半月因遊金山以告長老長老曰昨有施主在寺設齋方第二時其妻乳臥少頃腥風滅燭時皆駭異但不知是此否公問其日乃宿采石之夜【夜話錄】陳升之將薨之夕有火光起於所居之寢上宿鳥皆噪邏卒走白官司請救撲曁至惟見白气上屬空中黎明乃知其薨閒樂先生陳伯修宣和三年以祠官居南徐一旦晝寢夢至一處殿宇巍然中有人冠服如天帝正坐侍衛環列贊者引公拜殿下命升殿慰藉久之謂曰卿平生論事章疏可悉錄以進呈公對曰臣在杭州日因陳正匯事郡守賈偉節遣人搜取多已焚滅帝曰能記者錄進卽有仙官導公至廡下幕中設几案筆研有一靑冊公方沈吟間仙官曰不必追記盡在是矣開冊示之則平日所艸章疏具在公卽袖進帝喜曰已安排卿第六等官矣遂覺呼其子大理丞昱至前引其手按其頂則十字裂如小兒顖熱如火【顖熱如火○﹝鈔本顖作﹝�頁﹞案集韻以顖爲囟之或體說文囟字下雲頭會腦蓋也此志上文云引手按其頂則十字裂如小兒與顖字正相聯屬若鹵頁字則徧檢字書俱無其字必傳寫之訛也今攺正﹝卷十一陵墓門云後湖居士蘇庠墓在馬迹山金橋村大﹝艼去丁攺乘﹞附錄咸淳志翟耆年傳云興同右老隱元志卷十九人材門隱逸類亦同徧檢字書均不載﹝艼去丁攺乘﹞興同右三字然無他書可據未便臆攺今姑仍其舊焉﹞至於全書中有用假借之字者﹝卷十學校門云舊牓曰半宮蓋泮水本取義於半半與泮古通用半宮卽泮宮也卷十七寓治敍注云總領軍須蓋易彖傳云需須也二字可互訓軍須卽軍需也﹞有用隱僻之字者﹝卷十六北廳通判壁記有秦鉌考廣韻七歌有鉌字注云鉌鑾亦作和卷十七金壇縣令壁記有朱﹝�呆﹞考玉篇部有﹝�呆﹞字注云補道切藏也﹞此則似誤而實非誤斷不可輕易之也】謂之曰與吾書謁刺數十將別親舊吾去矣其子請曰大人何往公告以夢子曰此吉夢其殆有歸詔耶公曰不然丰相之臨終亦夢朝帝蓋永歸之兆也已而再寢頃之覺復謂其子曰適又夢入點漆屋三間此棺槨象吾去必矣俄太守虞純臣遣人招其子告之曰適尊公有狀丐掛冠正康彊何乃爾莫測其意言未旣聞傳呼陳殿院來若已知其故者謂太守曰死生定數也公何訝戒其子曰凡吾治命事不可妄易遂歸攜親戚酌酒告別旣退命諸子子婦皆坐置酒諄諄告戒家人見公無疾而遽若是愕眙不知所答迨夜入寢有婢奔告諸子曰殿院咳逆不止若疾狀諸子亟走至則以趺坐而終七日忽有僧來弔以素不識止之僧云我誠不識公但疇昔在瓜洲夢一官人著朱騎馬導從甚盛淩波而北人馬不濡或指云陳殿院也故欲敬瞻遺像時名流多作挽詩紀其事黃冕仲裳云不須更艸玉樓記已作仙官第六人張子韶九成云淩波應作水中仙乃知世之偉人皆非混混流轉者傅說騎箕尾而爲列星其可信矣崇寧中葛蘩知潤州後告老居於潤蘩奉觀音極謹久之繪像出舍利蘩每請之禮數十頃應時墮几案磔若有聲士夫聞之爭匄以歸大觀初蘩無疾正坐而逝【玉壺淸話】水月庵樂善錄云大觀間一士夫於京師買靴認一靴是其父葬時物詰之云一官員攜來修可候之旣至乃其父拜之不顧但取靴乘馬而去行二三里度不可及乃呼曰生爲父子何無一言見教父曰學鎭江太守葛蘩其子謁蘩言之因問何以爲幽冥所重蘩曰予始者日行一利人事嗣後或二或三或十今四十年矣未嘗少廢問何以利人蘩指坐間踏子曰此物置之不正則蹙人足予爲正之若人渴予能與杯水皆利人事也但隨其事而利之上自卿相下至貧匄皆可以行惟在乎久蔡卞寓居京口子仍幼自言是丹陽王家子訪之果然其妻孥尙在乃來見之相語如昔時至八九歲漸熟世境則旋忘前事矣夏竦初仕爲丹陽邑掾一日侍母燕坐見黃鸝雙舞而俱沒於地發之得金鶯二母取鶯瘞地焚香祝曰天若賜夏竦願從明中來竦因築亭其上曰金鶯竦尋登制科後至者發地求金鶯不復得因遂爲池亦號金鶯邵彪希文爲士人時夢至一官府人皆稱安撫彪自喜行至前見一大蠖煮蛤蜊作人聲叫彪姓名彪遂念彌陁一聲皆變黃雀飛去彪後果仕至安撫使【王日休文】蔡佑宣和初以醮事至三茅謁柳谷陳彥吳先生陳雲近山數月前雷雨空中墜下一十餘歲小兒兩目不開徧體皆毛其腥逆鼻村人聚觀間忽陰雲四合雷震一聲遂失所在恐是雷部中物也【竹窗雜記】淳熙五年丹陽縣市一婦人爲盜所殺沈屍於河府縣捕逐日竣會稽姚仲文作尉自以失職絕憂之兩弓級素能搜迹姦隱銳以求盜自任先是近捨少年子常出入女家忽往淮上兩弓心疑焉言於尉丐引帖同渡江至楊子橋與少年遇固邑裏素相識乃邀詣道店買酒與飲酒人持陶盞四隻設於案弓曰吾輩二人只共請一客何四之有酒人指下坐曰此女子旣在席同飲何害兩弓驚愕少年獨慘沮於是詰之曰本縣某婦人死於非命豈汝爲之故冤鬼隨不捨少年無以答遂就縛而歸伏其辜古今詩話女貞錢氏二姊妹依止陶隱居誦黃庭經卽茅山燕洞也至今有紫菖蒲碧桃焉其姊披白練衣得道入洞及女弟至則洞已扃矣淳化五年夏侯嘉正與道士五人往彼投龍簡是夜雷震其洞復開田霖題詩曰燕口龍泓气象淸錢貞此處有遺靈仙兄去後師猶在女弟回時戶已扃云片尙如披白練泉聲長似誦黃庭碧桃花發菖蒲紫畱與人間作畫屏曾慥百家詩選蘇養直居丹陽後湖號後湖病民盛夏追涼方與客對棋有衣褐者持謁云羅浮山道人江觀潮直造就坐曰羅浮黃眞人以公不好世之所好气母已成令吾持丹度公袖中出小合藥黃色膏融養直以置佛室後食蜜雪和以龍腦一夕暴下而卒所親記道人言亟取磨飲卽蘇紹興十七年歲旦與家人酌別二日東方未明披衣曳杖出門行步如飛妻孥奔逐挽衣則已逝矣【苕溪漁隱曰洪慶善與養直皆丹陽人余以問慶善慶善云初無此事乃曾端伯傳聞之誤】

雜錄郡誌所述昉自三代【郡誌所述昉自三代○﹝鈔本此下一段在卷二十二武事門敵圍海州條後﹞案張氏鑑云卷三攻守形勢類載樊毅事云詳見雜錄是武事特雜錄門之一類也此條云爲雜錄一門當是雜錄總敍而文事武事等皆雜錄中之子目傳鈔錯雜脫落以致前後淆互今考此敍下文云仍別其類則雜錄本分類可知卷十六將佐門淩茂正王克容傳注云語見雜錄武事足徵張說之確嚴氏元照亦謂此段當移於雜錄後今從之】至於本朝古今聞見異辭所以辧疑解惑者亦旣附注於各類之下今復綜校前志旁摭他書而爲雜錄一門仍別其匯以備參考然文獻寥落网羅放失寧無闕遺嗣而補之尙有望於後之博雅君子

子目缺【子目缺○﹝鈔本無此三字﹞案此卷之文事與下卷之武事卹刑鞠獄拾遺皆雜錄之子目此處自建炎戊申以下十數條亦系雜錄門內之文而脫去子目以元志參之似當有郡事二字﹝說詳二十二卷卹刑條下﹞然無明文可證今姑列三字於此】建炎戊申髙宗幸鎭江先是本府寄畱溫杭二州上供物有以螺鈿爲之者帝惡其奇巧令知府錢伯言毀之伯言奏曰奉詔毀螺鈿什物於市觀者莫不悅服帝因謂宰臣曰早來禦史張浚奏事朕語浚曰還淳反朴須人主以身先之天下自然向化開寶末丁徳裕爲常潤等州經略使徳裕恃勢黷貨無厭不卹士卒人不能堪爲錢俶所奏太祖黜之柳開守潤州旣至治所招誘羣盜以俸金給之又解衣與賊酋置之左右或謂不可開曰彼失所則盜不爾則吾民也始懼死故假息鋒刃之下今推以赤心夫豈不懷未半歲境內輯寧錢彥遠守潤上疏曰陛下卽政以來內無聲色之娛外無畋魚之樂而前歲地震雄霸滄登旁及荊湖幅員數千里𨿽往日定襄之異未甚於此今復大旱人心嗷嗷天其或者以爲陛下備寇之術未至牧民之吏未良天下之民未定故出譴告以示之苟能欽天之戒增修徳業則宗廟社稷之福也古者四裔言語衣服與中國不同其來也不過驅老弱掠蓄產而已今契丹據山後諸鎭元昊盜靈武銀夏衣冠車服子女玉帛莫不有之往時元昊內寇出入五載天下騷然及納欵賜命則備邊長吏不復詮擇髙冠大袑恥言軍旅一日契丹負恩乘利入塞豈特元昊之比耶湖廣蠻獠刧掠生民調發督斂軍須百出三年於今未聞尺寸之效惟陛下念此三方之急講長久之計以上答天戒則天下幸甚憲竊謂彥遠出守藩方而抗疏及此憂國之忠度越時輩矣陳亞知潤州無治狀浙憲馬尋欲按之馬至因觴於甘露寺憲曰滿酌郎中陳素滑稽驚謝曰不敢望滿但得成資保全大幸也【湘山野錄】元丰中有言知潤州鞠眞卿侮法作威請劾其罪從之神宗曰刺史縣令治民爲最近漢自刺史有入爲三公者蓋重其任爾今之藩郡不過數十往往多不得人則縣令可知也自今更宜謹擇侍禦史張汝賢奏左丞王安禮素行貪穢身任潤州太守日倡女共政私其部內館閣故老侍婢以歸閨門之內數至忿爭安禮修身治家如此其能爲陛下正百官理萬民乎安禮求去遂知江寧元佑初蘇軾言臣竊見前者臺官論朱服不孝因此乞外官宰相除服直龍圖閣知潤州服因人言反獲美命蓋宰相上欺朝廷下困臺諫習用此術久以成例不可不察曾肇言王覿言事不當差知潤州臣恐在廷之臣以覿爲戒依違顧望莫肯正論所有制辭未敢修撰後覿卒守潤州許遵領州事至之日歲荒民饑躬爲之發廩歲民疫躬爲之發藥大抵以仁蒞政於是人說气和雨暘應之比其次年麰登於夏稻登於秋蠶者衍絲績者衍麻鄭徳象滋晚守京口怠於爲政湯致遠爲兩浙漕宣言俟應辦北使至郡按治之時秦檜當國徳象求援於秦蓋宣和初秦試南宮爲參詳官其所取也至是湯別以行秦云鄭徳象久不通問有少書信煩爲攜達因面授之湯視緘題門下具位秦某湯得之幡然而攺鎭江自經建炎之亂歲輸上供米率不如數轉運使按視計倉粟之在存者尙負數萬盡扃鑰而去軍食不繼官吏憂窘不知所出而守臣汪藻適至命破鐍給之貽書使者曰官軍張頤待哺米在廩中而不予之食羣黔饑餓無聊𨿽錮南山猶有隙也輒以便宜開發老守重得罪不敢辭會言者讒藻而罷京口江山素號奇偉故承平時士大夫有生居洛陽死葬朱方之語紹興罷兵屯大軍於江上向時公卿甲第與夫名勝之迹率爲營砦所占穿鑿殆徧近歲江上諸帥多生於此亦江山之秀不在此而在彼也守臣寶學劉子羽嘗曰予若早來則當置諸寨於新丰蓋新丰地平如掌庶不至壞山川之形勢云淳熙中進呈戶部勘當知鎭江府耿秉奏如遇亢旱聽民車河水上曰河水豈可不令百姓灌田大臣等奏尋常人使來時恐水淺所以不聽人戶車水上曰稼穡事大可從耿秉所請建炎遭寇暴失府印自後施用惟以觀察使印代之而附小帖於旁曰借用淳熙十二年耿直之秉作守言於朝詔文思院重鑄府印一鈕及給降率僚吏望闕祗拜且受賀啟視之府字左畫偏識者曰使君必不久於此當移他藩才一月果徙四明二年之間蓋徳常經張定叟杓張幾仲子顏連蒞玆土吳居甫琚亦兼領數月其或詔罷又頗多鮮有滿兩歲者【夷堅志支集】趙彥逾以徳政稱郡人爲立生祠在戶部日嘗修奏財賦乞省國用出鎭京口陛辭日復奏札子謂之紹熙財賦稽考見刻梓郡齋

文事唐李徳裕在潤州作鼓吹賦自序云鼓吹本軒皇因出師而作前代將帥有功則假之今藩閫皆備此樂予往歲剖符金陵有童子六七人皆於此藝特妙每曲宴奏之及再至江南並逾弱冠悲流年之焂忽憶前歡而淒愴乃爲之賦【見集中】宋朝許渤在潤州與範文正胡宿周茂叔遊【明道先生語錄】柳開知潤州【柳開知潤州○【鈔本此條前有範文正公一條】案上文子目系文事故前後諸條所述皆系文事惟範文正公一條所述者乃堯夫以麥舟贈石曼卿實與文事無涉而與拾遺類諸條詞意相同今移置其末庶門類不致相混】胡旦爲淮漕二人者俱以文鳴於時旦爲漢春秋邀開於金山觀之旦頗作書自矜開杖劍叱之曰生民以來未有如夫子若邱明公谷鄒夾數子止傳述而已爾何輩輒敢竊聖經之名今日聊贈一劍以爲狂且之戒語訖勇逐旦旦闊步攝衣急投舊艦劍鋒幾及賴舟人擁入猶斫數劍於舟以快忿焉【玉壺淸話】蘇丞相頌家藏書萬卷祕閣所傳居多頌自維揚拜中太一宮使歸鄕裏是時葉夢得爲丹徒尉頗許其假借傳寫夢得每對士大夫言親炙之幸其所傳遂爲葉氏藏書之祖【譚訓】李季常敶蘇子容丞相外孫爲予言東坡歸自儋耳舟次京口子容初薨東坡已病遣叔黨來弔自作飯僧文所謂在熙寧初陪公文徳殿下巳爲三舍人之冠及元佑際綴公邇英閣前又爲五學士之首𨿽淩厲髙躅不敢言同而出處大槪無甚相愧者明日季常與子容諸孫往謝之東坡側臥泣下不能起【邵氏聞見後錄】蘇子美謫居吳中欲遊丹陽潘師旦深不欲其來宣言於人欲拒之子美作水調歌頭有擬借寒潭垂釣又恐鷗鳥相猜不肯傍靑綸之句【魏泰東軒筆錄】京口集載東坡詩間有遺者如贈張刁二老又景純見和復次韻贈之二首又柳子玉以詩見邀同刁丈遊金山又金山寺與柳子玉飲大醉臥寶覺禪榻夜分方醒書其壁又送金山鄕僧歸蜀開堂又去金山五年而復至次舊詩韻贈寶覺又畱別金山寶覺圓通二長老又徐元用使君與其子端常邀僕與兒子過同遊金山浮玉堂戲作又書焦山綸長老壁皆集中所遺詩【並見大全集】羅隱題金山詩老僧齋罷閉門睡不管波濤四面生孫山詩結宇孤峯上安禪巨浪間亦可亞張祜詩【靑瑣集】熙寧中三韓使人朴寅亮作金山詩其敍舊云前後詩人不見山之爲金故曰萬疊危岑天倚杵一竿斜日水浮金【陳輔之詩話】金山寺畱題亦多而絕少佳句熙寧中荊公有句雲天末海門橫北固煙中沙岸似西興尢爲中的【遁齋閒覽西淸詩話以天末海門橫北固爲王平甫詩】楊蟠金山詩雲天末樓臺橫北固夜深燈火見揚州王平甫雲莊宅牙人語也解量四至【後山詩話】晁以道詩淸霜下牛斗凜然北固秋全似選詩【雪浪齋日記】後山云余登多景樓南望丹徒有大白鳥飛近靑林得句云白鳥過林分外明謝脁亦云黃鳥度靑枝語巧而弱杜詩云白鳥去邊明語少而意廣【詩話】米元章不及陪東坡往金山作水陸詩云久陰障奪佳山川長瀾四溢魚龍淵眾看李郭渡浮玉晴風掃出淸明天頗聞妙力開大施足病不列諸方仙想應蒼壁有垂露照水百怪愁寒煙棲雲閣云云出救世旱澤浹云尋歸入石了不見丰功已如遺龍騫薦復起抱石明幽姿云乎無定所隱者何當棲如此二詩殆出翰墨畦徑之表蓋自邁往淩雲之气流出非尋規索矩者之所可到也【葛立方韻語陽秋】又金山詞云昔日丹陽行樂裏紫金浮玉臨無地寶閣化成彌勒世龍宮對時時更有天花墜浩渺一天秋水至鯨鯢鼓鬣連山沸員嶠岱輿更贔贔無根蔕莫教龍伯邦人戲【寶晉集】總餉吳琚有詞刻於浮玉之石排山云我來浮玉似憑陵滄海躡金鰲背又若騎鯨遊汗漫飛出八荒之外鐘鼓傳聲樓臺倒影不類人間世徘徊吟眺恨無陶謝酬對今古潮落潮生問英雄多少與江俱逝直欲乘風歸閬苑疑是三生習气未辦漁蓑先盟鷗鷺柰卜鄰無地從今淸夜夢魂應繞空翠東坡與王存正仲孫洙巨源會多景樓以胡琴侑酒巨源曰殘霞晚景恐非奇才不能盡乃作詞多情多感仍多病多景樓中樽酒相逢樂事回頭一笑空停杯且聽琵琶語細撚輕攏醉臉春融斜照江天一抹紅又詞雨過春容輕更麗只有離人幽恨終難洗北固山前三面水碧瓊梳擁靑螺髻一紙鄕書來萬里問我何年眞个成歸計白首送春拚一醉東風吹破千行淚僧仲殊陪太守宴多景樓詞叢霄逸韻祥煙渺搖金翠玲瓏三島地控全吳山橫舊楚春來早千里斷雲芳艸六朝遺恨連江表都分付倚樓吟嘯鐵甕城頭一聲畫角吹殘照帶夜潮來到又獨登多景樓詞花戟云幡擁上方畫簾風細度春香銀色界前多遠景人靜鐵城西面又斜陽山色入江流不盡古今一夢莫思量故里無家歸去懶傷遠年華滿眼多淒涼又詞北固山前波浪遠鐵甕城頭畫角殘聲短促酒濺金催小宴燈搖蠟焰香風軟落日煙霞晴滿眼欲仗丹靑巧筆彤牙管解寫伊川山色淺誰能畫得江天晚陸遊多景樓賦水調歌頭張孝祥書而刻之崖石江左占形勝最數古徐州連山如畫佳處縹緲著危樓鼓角臨風悲壯烽火連空明滅往事憶孫劉千里曜戈甲萬竈宿貔貅露沾艸風落木歲方秋使君宏放談笑洗盡古今愁不見襄陽登檻磨滅遊人無數遺恨黯難收叔子獨千載名與漢江流東坡云屬玉雙飛水滿塘菇蒲深處浴鴛鴦白蘋滿棹歸來晚秋著蘆花一岸霜扁舟系岸依林樾蕭蕭兩鬢吹華發萬事不理醉復醒長占煙波弄明月此篇若置李太白集中誰疑其非乃吾家養直所作淸江曲也葛立方韻語陽秋云旣爲東坡所賞名已不沒而又作後淸江曲一篇豈養直尙惡其少作耶所謂呼兒極浦下笭箵社甕欲熟浮蛆香輕蓑淅瀝鳴秋雨日暮乘流自相語如此等句前淸江曲似未到也錢穆父守潤東坡賦朝中措別之昨夜扁舟京口今朝馬首長安舊官何物與新官只有湖山公案此景百年幾變个中下語千難使君才气捲波瀾與把新詩判斷東坡元日過丹陽明日立春寄魯元翰詩云西湖弄水猶應早北寺觀燈欲及辰趙堯注北寺在潤州上元最盛未詳北寺今爲何寺葉石林夢得琴趣外篇注雲程致遠寄頃與江子我登北固山用赤壁韻因記往歲舊遊詞曰雲峯橫起障吳關三面眞成尢物倒捲回潮目盡處秋水粘天無壁綠鬢人歸如今𨿽在空有千莖雪追尋如夢漫餘詩句猶傑聞道尊酒登臨孫郎終古遺恨歌時發萬馬云屯瓜步晚落日旌旗明滅鼓吹風髙畫船遙想一笑吞窮發當時曾照更誰重問山月文康葛勝仲有文號丹陽集嘗寓居丹陽作詩自序雲裏中無居寓丹陽縣書懷呈邑宰張蒙子蒙假守秦頭兩月彊往來遵路一年忙幸逢庇邑人惟舊蹔脫浮家計亦良退食井腴如就國【勝仲封丹陽子】遙尋祖系似還鄕【葛稚川丹陽人】南風未便輕篷篳也與虛窗拂袵涼集中與洪慶善孫道祖唱和如送慶善赴廣徳軍詩首句云五年心迹寄滄洲邂逅連墻接俊遊世傳李太白艸書數軸乃葛叔忱僞書叔忱豪放不羣或嘆太白無字畫可傳叔忱偶在僧捨縱筆作字一軸題之曰李太白書且與其僧約異日無語人其所謂得之丹徒僧捨者乃書之丹徒僧捨也【邵氏聞見後錄】蓬池先生聞人武子嘗寓居丹徒之丁角所作詩文號蓬池編曾慥端伯掇入百家詩選有丁角暮春詩綠葉成陰春已歸茅檐相對兩斜暉殘花且插春事急別酒欲酌歌聲微黃烏忩忩隔林語楊花欵欵沾人衣人間一別春常好過我漁舟果是非崔鷗徳符命僧仲殊賦南徐好十詞

一甕城南徐好鼓角亂雲中金地浮山星兩點鐵城橫鏁甕三重開國舊誇雄春過後佳气蕩晴空淥水畫橋沽酒市淸江晚渡落花風千古夕陽紅

二花山李衛公園亭南徐好城裏小花山淡薄融香松滴露蕭疏籠翠竹生煙風月共閒閒金暈暗燈火小紅蓮太尉昔年行樂地都人今日散花天桃李但無言

三淥水橋南徐好橋下淥波平畫柱千年嘗有鶴垂楊三月未聞鶯行樂過淸明南北岸花市管弦聲邀客上樓雙榼酒艤舟淸夜兩街燈直上月亭亭

四沈內翰宅百花堆南徐好溪上百花堆宴罷歌聲隨水去夢回春色入門來芳艸徧池臺文彩動奎璧爛昭回玉殿儀刑推舊徳金鑾詞賦少髙才丹詔起風雷

五刁學士宅藏春塢南徐好春塢鏁池亭山送云來長入夢水浮花去不知名煙艸上東城歌榭外楊柳晚靑靑收拾年華藏不住暗傳消息漏新聲無計柰流鶯

六多景樓南徐好多景在樓前京口萬家寒食日淮南千里夕陽天天際幾重山鶯啼處人倚畫欄幹西塞煙深晴後色東風春減夜來寒花滿過江船

七金山寺化城閣南徐好浮玉舊花宮啄破琉璃閒世界化城樓閣在虛空香霧鎖重重天共水髙下混相通云外月輪波底見倚欄人在一光中此景與誰同

八陳丞相宅西樓南徐好樽酒上西樓調鼎勛庸還世事鎭江旌節從仙遊樓下水空流桃李在花月更悠悠侍燕歌終無舊夢畫眉燈暗至今愁香冷舞衣秋

九蘇學士宅綠楊村南徐好橋下綠楊村兩謝風流稱郡守二蘇家世作州民文彩動星辰書萬卷今日富兒孫三徑客來消永晝百壺酒盡過芳春江月伴開樽

十京口南徐好直下控淮津山放凝雲低鳳翅潮生輕浪捲龍鱗淸洗古今愁天盡處風水接西濱錦裏不傳溪上信楊花猶見渡頭春愁殺渡江人【見寶月集】秦少遊長相思慢有鐵甕城髙蒜山渡闊千霄十二層樓開尊待月捲箔披風依然燈火揚州之句呂大虯叔潛言鎭江丹陽玉乳泉壁間一絕云騎馬出門三月暮楊花無柰雪漫天客情最苦夜難度宿處先尋無杜鵑然不著名氏也【唐溪詩話】嘉定鎭江志卷二十二

雜錄

武事梁侯景敗羊鵾密圖之景惟餘三舸下海欲向蒙山會景晝寢鵾語海師此中何處有蒙山汝但聽我處分遂直向京口至胡豆洲景覺大驚將依郭元建鵾拔刀叱海師使向京口景欲投水鵾以矟入刺殺之隋楊素造大艦名曰五牙容戰士八百人次曰黃龍置兵百人自余平乘舴艋等各有差隋軍臨江素帥水軍東下舟艫被江旌甲耀日陳人望之懼曰淸河公江神也江濱鎭戍聞隋軍將至相繼奏聞施文慶沈客卿抑而不言初上使南平王嶷鎭江州永嘉王彥鎭南徐州尋詔二王赴明年元會命沿江諸防船艦悉從二王還都爲威勢示梁人之來奔者由是江中無一鬭船上流諸州兵皆阻素軍不得至護軍將軍樊毅言於僕射袁憲曰京口采石俱是要地各須銳兵五千並出金翅二百緣江上下以爲防備憲及驃騎將軍蕭摩訶皆以爲然與羣臣議請如毅策文慶客卿白帝曰此是常事邊城將帥足以當之若出人船必恐驚擾及隋軍臨江間諜驟至憲等殷勤奏至再三文慶曰元會將逼南郊之日太子多從今若出兵事便廢闕議久不決帝從容謂侍臣曰王气在此齊師三來周師再來無不摧敗彼何爲者邪都官尙書孔範曰長江天塹古以爲限隔南北今日虜軍豈能飛度邪邊將欲作功勞妄言事急臣每恨官卑彼若渡江臣定作太尉公矣帝故不爲深備春正月朔賀若弼自廣陵引兵濟江陳人不覺攻拔京口執南徐州刺史黃格弼軍令嚴肅秋毫無犯所俘獲皆釋之給糧勞遣所至風靡弼分兵斷曲阿之衝進據鐘山頓白土岡之東杜彥與韓擒虎步騎並進陳人大駭降者相繼弼之攻京口也蕭摩訶將兵逆戰陳主不許及弼至鐘山摩訶又曰弼軍深入壘未堅出兵掩襲可以必克又不許竟以取亡郭衍開皇十年從晉王廣鎭揚州遇江表唱逆命衍爲總管領精銳萬人先屯京口於貴洲南與賊戰敗之生擒魁帥大獲舟楫糧儲以充軍實劉元進作亂江南以兵攻潤州帝召吐萬緒討之緒率眾至楊子津元進自茅浦將渡江緒勒兵擊走緒因濟江背水爲柵明旦元進來攻又大挫之賊解潤州圍而去緒進屯曲阿元進復結柵拒緒挑之元進出戰陳未整緒以騎突之賊眾遂潰赴江水死者數萬元進挺身夜遁唐咸通初浙東賊帥裘甫攻陷象山浙東騷動觀察使鄭祗徳求救於鄰道浙西遣牙將淩茂正將四百人赴之祗徳饋之比度支常饋多十三倍而宣潤將士猶以爲不足請土軍爲導以與賊戰諸將或稱病或陽墜馬其肯行者必先邀職級竟不果遣唐承訓討蠻寇詔發許滑靑汴兗鄆宣潤八道兵以授之承訓不設斥堠入境敵至不設備五道兵八千人皆沒建炎初趙子崧守潤辛道宗下叛兵子崧禦之銳甚及與戰府兵敗績子崧領親兵渡江保瓜洲賊入城遂據之子崧以散官貶南雄州羣盜有張遇等號一窩蜂初犯江寧府江淮制置使劉光世截其後軍破之遇轉由眞州攻陷鎭江守臣錢伯言棄城而去張遇屯於金山寺及楊子橋眾約三萬詔兩浙制置使王淵招安之賊遂聽命淵奏授遇與其將劉立等官伯言始歸鎭江詔降二級給事中汪藻言建康京口九江皆要害之地當宿重兵故杜充守建康韓世忠守京口劉光世守九江而以王王燮隸杜充其措置非不盡善若敵騎渡江充世忠王燮並力扼其前光世掩其後可使奔北不暇而世忠八九月間已掃鎭江所儲之貲盡裝海舶焚其城郭而去洎充力戰於前世忠王燮卒不爲用光世亦偃然坐視不出一兵臣愚以爲敵退之後正朝廷大明賞罰之時莫若擇有威望大臣一人盡護諸將𨿽陛下親軍亦聽其節制稍以法裁之初鎭江無守兵獨恃制置使韓世忠之軍以爲固時世忠引兵駐江陰而建康潰卒戚方等迫城以萬計守臣胡唐老度不能支因撫定之無何方欲犯浙西妄言赴行在請唐老部眾以行唐老不從爲方所害邵淸據通州崇明鎭安撫大使劉光世大破之始淸聚於蕪湖光世嘗遣王徳王世忠招降之亡卒有告淸劉軍無糧淸乃自貳與其眾謀曰劉公謂我降必不疑可順流直趨京口略戰船爲入海計淸遂夜至鎭江屯於海門光世命徳等急攻之遂請降金監軍撻辣遣太乙索堇等提兵南寇援兀朮進圍揚州守張縝金壇人也朝廷恐其力不能支許退保鎭江縝堅守不動故蘇庠挽張彥知詩云【縝字彥知】敵騎乘秋入妖氛擁賊營孤城控淮海百口付柴荊徒想回天力空餘戀闕情艱難思報主烱烱寸心明注云己酉冬金人入境公獨守廣陵不顧其家【後湖集】紹興初左僕射呂頤浩言今歲必稔欲於鎭江府上下積粟三十萬石備軍用上曰若選得精兵十五萬分作三軍何事不成祖宗取天下兵數不過此四年鼎寇楊麼敗行下詔安而賊以不堪程昌寓殺戮爲辭尋詔除昌寓徽猷閣待制知鎭江府候招安畢日行十一年春中外議論紛然以金兵逼江爲憂上謂宰執曰今日之勢與建炎不同建炎間我兵皆退保江南杜充書生遣偏將輕與彼戰故彼得乘間猖獗今韓世忠屯淮東劉錡屯淮西嶽飛屯上流張浚方自建康進兵前渡彼若窺江則我兵皆乘其後今𨿽虛鎭江一路以檄呼其渡江亦不敢來蓋上沈機料敵明果如此三十年秋知院葉義問奏應變之說中云鎭江劉寶與馬帥成閔則眞揚通泰之所隸江陰正控海道宜自鎭江分兵以扼之金亮自采石之敗北抵瓜洲虞允文謂李顯忠曰賊懲采石之敗往合瓜洲兵鎭江無備某當往第患兵少今采石深塹築堤或伐木爲柵守禦甚固敵未可卒犯鎭江邊岸分屯備禦甚多要害僅數處將軍共任其責分一兵如何須更得百餘戰艦則事濟矣顯忠曰敬受命洎至建康知府事張燾謁允文曰燾所謂賴公庇諸公問可往鎭江者皆有難色燾謂允文允文忻然從之往鎭江見劉錡錡已疾劇執允文手曰朝廷養兵二十年我兵一技無所施今日成大功勛乃一中書舍人也錡愧當死矣【晁公愈辛巳金人叛盟請盟錄】敵圍海州鎭江都統制張子蓋奉詔整軍渡江解圍旣而有旨犒解圍軍時鎭江前軍右軍太平州武鋒軍以在圍中獨不與淮東總領洪適從權比附且倍其賞適又奏沿邊已招降者若使饑寒失所則必怨望乞將有官人與給料歷進勇副尉與依武勇給券四口五口以上亦與添給口食人謂適臨事知變如此

卹刑【卹刑○﹝鈔本此行前有地理以下數葉﹞案誌書之例已見前卷者後不重出今考此數頁內地理類鳩玆隸潤條與卷一敍郡敍同京口謂京條與卷三攻守形勢門同唐號金陵條與卷二西津渡條同開伊婁河條與卷六伊婁河條同人物類曲阿宏戎條與卷十三卞耽傳後案語同鄭女入宮條與下文拾遺類唐丹陽鄭氏女條同﹝張氏鑑云丹陽鄭氏女已見上人物內此又重出蓋皆後人掇拾所爲非原書矣今按拾遺類此條實系宋志但將人物類移入元志則自不重出﹞郡事類置幽州牧條與卷三攻守形勢門同領京下督條與卷一敍郡門同事系安危條與卷十三江夏王義恭傳同諧之舉才條與卷十三胡諧之傳同蕭績詰吏條與卷十三南康王績傳同延嗣不降條與卷十六劉延嗣傳同息元詭壽條與卷十四李徳裕傳同韓臯罰俸條與卷十四韓臯傳同李翛鳩財條與卷十四李翛傳同仁義擲弓條與卷十四安仁義傳同﹝注中引盧憲論曰一段與安仁義傳後案語正同張氏鑑云據此是此志爲憲撰無疑今案嘉定志之案語或言案或言憲案未有言盧憲論曰者此必至順志引嘉定志之文故特著其姓也﹞茂章毀第條與卷十四王茂章傳後按語同乞米振饑條與卷十七蘇攜傳同至於柳開誘盜彥遠憂旱徳裕黷貨眞卿侮法曾肇言覿蘇軾論服安禮丐去徳象求援爲軍發粟聽民車水等條亦與上卷文事類前一門所載全同﹝文事類前脫去一子目而所載之事與郡事門同者凡十條疑彼乃宋志之郡事門也上卷旣有郡事則此卷不應又有郡事矣﹞卽人物類杜秋歸鄕條郡事類裴寬自戒若山遇仙兩條其注皆已缺佚然考此卷拾遺類詳載杜秋歸鄕事卷十四韋銑傳詳載裴寬自戒事唐若山傳後案語詳載若山遇仙事此處亦不應再見綜而計之與宋志他捲重復者不啻十之六七然則非宋志明矣元志卷三風俗門苞總形勝實爲名都注云宋文帝紀余見雜錄郡事類今考郡事類不見於元志而見於此卷﹝鈔本此卷作郡氏張氏鑑云郡氏當作郡事至順志卷三風俗門注云見雜錄郡事宋志當同此例也今按張氏𨿽未知此卷之郡事本系元志然謂郡氏爲郡事之訛其說最確今從其說攺正﹞就中地兼蕃重一條引宋文帝紀較元志風俗門爲詳是所謂余見雜錄郡事類者必指地兼蕃重條可知且地理類修瓜洲城條紀宋寶佑四年事在嘉定以後郡事類柳開誘盜以下諸條與上卷所載相同而每條之首必加一宋字亦不似宋人語气至陳策發廩條乃元天歷己巳事尢爲元志之確證﹝張氏鑑云柳開以下稱宋又載天歷時事蓋元人羼入也今案張氏但知柳開誘盜以下爲元志而不知茂章毀第以上亦元志也﹞況宋志雜錄各門其文皆散行而無對偶其字皆大書而少小注至元志雜錄各門則四字爲句兩兩相對而夾注於下今此處數頁體例不合於宋志而合於元志就中郡事類李母弭變一條未有對句今檢元志雜錄門拾遺類有篪父絕患一條亦無對句而此二條實系字字相對則李母弭變條本系元志無疑﹝李母弭變宋志卷十四李景讓傳已詳述之此卷不應復見蓋本在元志拾遺類誤移於郡事類復誤移於宋志耳﹞此外諸條與宋志他捲重復者又皆元志所未載然則爲元志審矣今將李母弭變條移入元志卷二十一拾遺類餘皆移入元志卷二十以還其舊焉】宋文帝紀元嘉四年二月幸丹徒謁京陵三月丙子詔蠲此縣今年租布五歲刑以下皆悉原遣明帝紀泰始元年赦揚南徐三州囚系凡逋亡一無所問齊武帝紀永明二年四月詔揚南徐等五州統內諸獄並部送還臺須候克日斷枉直唐貞元八年江淮荊襄大水遣京兆少尹韋武往揚楚廬壽滁潤蘇常湖等州宣撫詔系囚及獄訴久不決者委所在長吏卽與疏辧務從寬簡俾絕冤滯貪官暴吏苛法害公特加懲肅用明典憲

鞫獄唐韓滉在潤州夜與從事登萬歲樓方酣置杯不悅語左右曰汝聽婦人哭乎當近何所或對在某橋某街詰朝命吏捕哭者訊之信宿獄不具吏懼罪守於屍側忽有大靑蠅集其首髮髻驗之果婦私於鄰醉其夫而釘殺之吏以爲神因問晉公晉公云吾察其哭聲疾而不悼若彊而懼者王充論衡云鄭子產晨出聞婦人之哭拊僕之手而聽有間使吏執而問之卽手殺其夫也異日其僕曰夫子何以知之子產曰凡人於其所親愛知病而憂將死而懼已死而哀今哭已死而懼知其姦也李徳裕出鎭浙右日有甘露寺主事僧訴交代得常住什物被前主事僧隱用卻常住金若干兩引證前數輩皆有遞相交割傳領文籍分明眾詞皆指以新得替者隱而用之且初上之時交領分兩旣明及交割之日不見其金鞫成具獄伏罪昭然然末窮破用之所或以僧人不拘僧行而費之以無理可伸甘之死地引慮之際公疑其未盡微以意揣之具實以聞曰前後主者積年以來空交分兩文書其實無金矣羣眾欲乘此擠排因流涕不勝其冤公憫曰此固非難吾得之矣立促召兜子數乘命關連僧入對事咸遣坐兜子下簾子畢指揮門不令相見命取黃泥各令模前後交付下次金樣以憑證據僧旣不知形段竟模不成公怒劾前數輩皆一一伏罪其所排者遂獲淸雪宋朝張升知潤州日有婦人之夫出外數日不歸忽有人報菜園井中有死人婦人驚往視之號哭曰此吾夫也遂以聞官升令屬鄰里就井驗是其夫與非眾以井深不可辧請出屍驗之升曰皆不能辧婦人何以知爲其夫收付所司鞫問果姦人殺其夫而婦人預聞其謀升後爲名臣鞫眞卿守潤民有鬭毆者本罪之外別令先毆者出錢以與後應者小人靳財兼不憤輸錢於敵人終日紛爭相視無敢先下手者紹興戊寅鄭作肅知鎭江府嚴屠牛之禁嘗有牛奔至府問之果將就屠者人皆異之

拾遺唐成都府有散花樓河中有燻風樓綠莎廳揚州有賞心亭鄭州有夕陽樓潤州有千巖樓今皆易其名或不復見【春明退朝錄】唐時以齊州靈巖荊州玉泉潤州棲霞臺州國淸爲四絕【九域志臺州古迹】潤州大江本與今楊子橋對岸而瓜洲乃江中一洲耳故潮水悉通揚州城中李紳與李頻詩云鸕鶿山頭片雲晴揚州城裏見潮生以爲自大歷後潮信始不通今瓜洲旣與楊子橋相連自楊子距江尙三十里瓜洲以閘爲限則不惟不至揚州亦自不至楊子矣【亦自不至揚子矣○﹝鈔本此下有山川形勢一段﹞案山川形勢以下乃蔡寬夫詩話之語亦自不至揚子矣以上亦蔡寬夫詩話之語戴氏守梧因雜錄門地理類大江漲沙一條﹝鈔本在此卷今移入元志卷二十﹞脫去夾注而山川形勢以下正述大江漲沙事謂當移爲彼處夾注今從之】【蔡寬夫詩話】京口江中沙田田戶每歲旦收一瓿以秤水水重則是年江水大若水輕則江水小歲歲不差【蔡佑雜記】晉刁協之孫逵素殷富奴客縱橫固吝山澤爲京口之蠹逵之誅也其子彌亡命帥數十人入京口城太尉畱府司馬陸仲元擊斬之劉裕散其資蓄令百姓稱力而取之彌日不盡時天下饑獘編戶賴之以濟焉【以晉書及通鑑參定】梁邵陵王綸攝南徐州事輕險躁虐喜怒不常邀遊市裏雜於廝隸嘗問賣﹝魚旦﹞者曰刺史何如對者言其躁虐綸怒令吞﹝魚旦﹞以死張僧繇吳人潤州興國寺苦鳩鴒棲梁上穢污尊容僧繇乃東壁上畫一鷹西壁上畫一鷂皆側首向檐外看自是鳩鴒等不敢復來【太平廣記】隋麥鐵杖始興人驍勇有膂力日行五百里性疏誕不治產業陳大建中結聚爲盜沒爲官戶配執禦傘每罷朝後行百餘里夜至南徐州踰城刼盜旦還及時仍執傘如此者十餘度物主識之州以狀奏朝士見其每旦常在不之信後數告變尙書蔡證曰此可驗耳於仗下時募以百金求人送詔書與南徐州刺史鐵仗出應募賫勑而往明旦及奏事帝曰信然爲盜明矣惜其勇捷誡釋之唐丹陽鄭氏女有相者言是女當生天子李錡聞之納爲侍人錡誅沒入掖廷侍懿安後憲宗幸之遂生宣宗後尊爲皇太后杜秋娘亦錡妾也錡滅籍之入官有寵於景陵後賜歸故鄕杜牧過金陵感其窮且老爲之賦詩【見類集】金壇縣唐大歷中有北人爲主簿以竹筒賫蠍十餘枚置於廳事後遂孽育至百餘爲土气所蒸而不能螫人南人不識呼爲主簿虫【太平廣記】髙駢鎭京口召致方技士求不死之道呂用之以其術通於客次逾月不召兪公楚奇之彊爲儒服目曰江西呂巡官因薦於駢自是出入無禁專方藥香火事駢移鎭補右職用之乃立私黨逞妖妄濫刑重賦道路怨嗟懷亂用之懼請置巡察使召募廢吏陰狡凶狠者得百許人縱橫閭巷謂之察子至於士庶之家密言隱語莫不知之縱謹靜端默亦不免禍破滅者數百家將校中累足屏气焉範文正公在睢陽遣堯夫到姑蘇般麥五百斛堯夫時尙少旣還舟次丹陽見石曼卿問寄此久近曼卿曰兩月矣三喪在淺土欲葬之而北歸無可與謀者堯夫以所載麥舟付之單騎自長蘆快捷方式而去到家拜起侍立良久文正曰東吳見故舊乎曰曼卿爲三喪未舉方畱滯丹陽時無郭元振莫可告者文正曰何不以麥舟與之堯夫曰已付之矣錢彥遠知潤州值上元於因勝寺法堂設戲幄時庭下新以花磚甃之彥遠飭役徒掘磚埋柱主僧曇穎者法辯迅敏度其气驕難諷但佯語曰可惜打破八花磚彥遠遂止元佑二年髙麗僧義天航海問道至明州傳云義天棄王位出家上疏乞徧歷叢林問法受道有詔朝奉郎楊傑管伴所至吳中諸剎皆迎餞如王臣禮至金山了元牀坐納其大展次公驚問其故元曰義天亦異國僧耳叢林規繩如是不可易也朝廷聞之以元爲知大體【冷齋夜話】蘇庠云妙惠大師之醫治病取差蓋飲上池水者也若鷹起鶻落鷙鳥擊而風迫之也余行年七十得疾甚可畏一日間欲死者屢師調護甚至俄得羅浮山黃眞人神丹而愈自是疾每作得師調護輒安余方將盤結艸庵於風煙之表當與師爲蓮社之遊師其許我哉嘉定鎭江志附錄

嘉定鎭江續志【嘉定鎭江續志案元志卷二子城注中言宋嘉定癸未郡守趙善湘乃補築舊城甓以固之云云又言宋嘉定癸未郡守趙善湘始板築而甓之云云二條之末皆言見嘉定續編張氏鑑據此謂續志成於善湘時今考坊巷門條下云嘉定癸未守臣龍圖大卿趙善湘鼎新司戶廳條下云嘉定癸未守臣龍圖大卿趙善湘增建皆足爲張說之證元志卷十五宋太守趙善湘注云嘉定十四年十二月至十七年召除大理少卿寶慶二年再任三年春攺知建康府是善湘兩守鎭江後一任在寶慶閒首尾止二年前一任在嘉定閒首尾將四年也癸未爲嘉定十六年續志中屢言癸未其書當成於癸未甲申之閒正善湘在任時也其時纂修者𨿽無可考然據方逢辰咸淳志敍云逢辰答以圖志盍屬郡博士贅丞非所職也則前此修志者均用教授可知況乾道志爲教授熊克所修﹝宋史藝文志有熊克鎭江志十卷嘉定志卷十六學職內有熊克乾隆志卷三十三名宦類熊克傳云乾道八年任鎭江府教授﹞嘉定志爲教授盧憲所修則嘉定續志疑亦當時教授所修也元志卷十七教授何渷注云嘉定十五年七月至實與善湘同時癸未甲申二年正渷在任之日﹝元志教授邵夢龍注云寶慶二年三月至蓋渷以是年去任而夢龍代之也據此則善湘去郡之時渷尙未去任矣﹞然則監修者爲善湘而纂修者疑卽渷也惜續志之原書久亡無明文可證今姑存此說以備考焉﹝咸淳初年李士龍任教授至順初年韓祺徐圓任教授修志時皆不在秉筆之列與嘉定之例異矣﹞】

以下見二卷坊巷門內嘉定癸未守臣龍圖大卿趙善湘鼎新標表揭名於其上近貢闈則曰登賢近教場則曰閱武因邑則曰制錦因營則曰威武其它如曰鐵甕曰西津曰通市曰驛坊曰市東缺

以下見六卷放生池條後放生池創於紹興庚寅歲月浸久沿岸民居日侵月壅池面因以湫狹累政固病之屢欲經度而弗克舉守臣龍圖大卿趙善湘視諸故府按籍而復舊墻以限其外徑以繞其內爲重門復屋與夫待班之次立碑之亭色色整具開敞雄麗始稱臣子虔祝南山萬壽無疆之意矣自爲記曰聖天子在禦二十有八年春二月臣善湘以暇日登月觀之臺周覽城邑慨然感於聖天子淸靜之化比閭族黨雍雍穆穆無嚚訟之風無鬭狠之習俾非才之人得以冒焉居此爲之赧然俯視臺下有池一窊中植荷芰傍積糞壤問之左右曰此放生池也於是大驚懼亟求之故府考諸圖籍其所登載僅存條目書其大義而已昔之規模廣狹漫不可考倘就其所存加之葺辟不惟湫隘特甚無以遂魚鱉之樂而畔岸弗立無所底止深恐屋於其旁者日侵而不已也乃率僚吏臨而審觀之博訪故老有知其故者謂數十年前池之廣蓋不翅一倍於此後以郡計之急借以爲遊觀乃臨池設酒壚而池日就湮塞指今小軒曰此舊南山亭也羣不逞日醉飲其上不知幾年矣邇來沿池居民並緣爲姦潛以糞壤侵積池垠稍久則築而屋之相其曲直髙下之勢池之舊迹宛然而具存僚吏故老相與告曰是無可疑者矣試詰鄰池之業其地者各以契券來驗必得其要領乃遣知丹徒縣事臣姚元特以禮而進諭以臣子報上之義皆欣然而從因命坊吏竿而步之有溢於券契丈尺之外者皆此池之舊物總而計之所歸已富因不復窮其所隱遂與之約曰凡所見侵皆前人數十年間之事今乃使復歸之官撤楹櫩決藩墻得無薄費官盡給之寬與之程使得從便移徙乃先自治其官地之害池者辟修衢作重門於池之東爲亭五楹直池而西面當一池最深處揭南山舊名於亭上又於亭前別爲軒如亭之數亭之兩傍各爲屋以爲郡縣軍官待班之所視其秩序皆左右差列莫不虛敞寬潔無揉雜斥塞之患酒壚之軒撤而去之退爲限隔以絕其臨眺日役嘗三百夫不一月官役曾未涯而民所還已如數於是盡取其地繞爲髙墻墻之內爲徑丈有奇以容往來植柳其傍以護傾圯皆引繩而劃之其糞壤之不可築者乃徙之閒地取土爲墻墻成而池辟始集工於七月之十三日訖事於十月之朔乙亥越十八日會流虹之旦臣善湘恭率僚吏祗拜於亭下顧瞻池中纖鱗巨介浮游而去咸得其樂若忘其曾受网罟而新沐恩波者是日也積陰雨餘霽色微開亭池一新臣工濟濟盡禮盡敬邦人環視莫不肅然而悅亦以見人心之所同欲也夫天下之事其獘乏已久者未易以興起而狃於私情之切己則視公上之事不暇深顧然至於感發之機油然生於觀聽之餘而數十年已失之物乃得復還於一旦之頃此豈威令所可及言語所可孚猗歟盛哉皆聖天子淸靜之化風俗還於醇厚之所致也臣善湘一介無他不能仰副聖天子拔擢之意嘉與邦人涵泳淸靜之化幸托於斯池以自見其拳拳報上之萬一敢再拜稽首以告來者繼自今歲葺月理前規後隨使斯池日新又新億萬斯年於以對揚聖天子之休命則又小臣之與邦人所同欲也池之四維廣狹不一其西墻自北而南又折而西然後直遂皆立石爲表巡表而計之爲丈周回圍墻共一百八十八仍圖其曲折之形於碑陰以備他時考訂云嘉定十五年歲在壬午十月朔日朝請大夫直龍圖閣知鎭江軍府兼管內勸農營田事節制水軍都統司諸軍賜紫金魚袋臣趙善湘恭書

以下見十卷學官元日上巳條後正至會拜之禮所以重齒貴徳也嘉定癸酉教官盧憲集臺府官屬及寓公於學宮欵謁先聖禮畢升堂而拜敍拜而飲諸生序於兩廡守臣待制史彌堅總領錢仲彪捐金饋醴以侑今爲常比

以下見十二卷妓堂條後郡官廳鈐轄廳在府教場側教授廳舊在學之西偏淳熙中教授王極得邑人廢地於學之北始剙建焉郡人田曉爲記簽判廳在譙門外簽判廳在城隍廟巷東【初爲總領所前嶽珂展爲政足園遂遷於此】節推察推廳並在府治之西兩廳相向知錄廳在通判南廳之南司理廳在知錄廳之東司戶廳在郡治之西節察推廳之北舊爲簽幙聽治之地淳熙中移入府治更爲司戶廳屋宇庳隘歲久不葺居者病焉嘉定癸未守臣龍圖大卿趙善湘增建

以下見十三卷史彌堅條後邱壽儁朝散郎直祕閣嘉定八年十一月到九年冬轉朝請郎十年夏權節制水軍冬除華文閣再任十二年正月攺知揚州

咸淳鎭江志【咸淳鎭江志案乾隆鎭江府誌載方逢辰咸淳志敍述修志之始末最爲詳備蓋逢辰以景定四年官西廳通判﹝敍云景定癸亥之冬逢辰問戌來潤考乾隆志卷二十四西廳通判門云方逢辰景定四年到任二書正相符合蓋景定四年正癸亥也至順志卷十五西廳通判門云方逢辰景定五年至蓋傳寫之訛今攺正﹞其時守郡者爲陳均﹝敍云今吳門使者府卿陳公均開藩之初也考元志卷十五宋太守注云景定四年十月至是均與逢辰之到任皆在四年冬也﹞命逢辰與黃國用共修府誌﹝敍云公曰郡有志子曷网羅而緝續之辭至再弗獲則俾與淮海書院山長永嘉黃君國用共之考元志卷十七淮海書院山長內無黃國用乾隆志卷二十六濂溪書院山長之末有黃國用云永嘉人景定中任卽此敍所述之人也﹞而咨訪於艾慶遠黃開﹝敍云求鄕士之齒宿而聞見博者前鄱陽縣丞艾君慶遠府學正黃君開皆逾八袠則又從而延致之考元志卷十八科舉類云艾謙丹徒人慶洪慶遠並謙子兄弟皆三與鄕舉俱就南廊而不言慶遠曾任鄱陽縣丞則此敍可補志之缺矣嘉定志學職門不分教授學正教諭之名壁記內無黃開而有黃誾乾隆志師儒門以學正教諭附於教授之內其中亦無黃開而有黃誾元學正胡龍孫後云黃開郡人考至順志元學正終於胡龍孫則黃開乃元人非宋人矣疑此敍開字乃誾字之誤然無明文可證姑存此以備一說云耳﹞創始於五年之春至夏四月旣艸創而均去任﹝敍云始甲子春至夏四月亦旣艸創而公自潤易蘇考元志宋太守陳均注云五年四月攺知平江府平江府卽蘇州甲子卽景定五年也﹞繼之者爲趙汝楳書脫藳而汝楳又去任﹝敍云以是屬兼府饟事趙卿汝楳藳脫矣是秋逢辰護試而山長黃君以校文出趙公且歸束髙閣者一年考元志宋太守趙汝楳注雲中大夫總餉景定五年四月兼權八月去正當秋試校文之時故不及問誌書之事也﹞繼之者爲陳夢斗未及刊刻而又去任﹝敍云都丞陳公夢斗來適時多事有所未暇考元志宋太守陳夢斗注云朝議大夫淳佑十二年二月至九月去景定五年十月再以中大夫右文殿修撰至咸淳元年六月召除樞密都承旨是夢鬥兩次守潤初任在修志前再任在修志後也﹞趙與可履任始爲付梓﹝敍云今王人趙公與可兼郡組而府卿兼庾節亦樂聞之於是命工鋟梓戴氏守梧云庾節卽總餉之官元志卷十七總領所趙與可注云景定五年十二月至曹元發注云咸淳三年正月至是咸淳元年與可𨿽攝郡事而總餉之官仍自兼領未嘗使他人攝之也疑府卿二字當在趙公之上兼郡組當作攝郡組蓋府卿乃與可守郡時之銜故云今王人府卿趙公與可以總領所權府事故云攝郡組而兼庾節也今案戴說不爲無見但無他本可證耳﹞是此志𨿽刊於咸淳元年而實修於景定五年﹝元志趙與可注云咸淳元年六月兼權府事孟之縉注云咸淳元年十二月至是趙與可之權郡僅及半年此志之刊成當卽在此半年之中上距修志之初將及二年矣﹞督刊者𨿽爲趙與可而監修者實爲陳均趙汝楳陳夢斗也﹝敍云更四政而後就何其甚難也蓋陳均趙汝楳陳夢斗趙與可四人先後任郡守皆於此志有關涉也﹞據至順志知逢辰爲朝散郎據乾隆志知逢辰爲淳安人據成化志敍知逢辰號蛟峯據此志之敍知志旣刻成逢辰卽去任﹝敍云逢辰受代且有日﹞至於其後更爲何官則不可考矣】嘉熙二年旨罷丹陽縣酒稅【酒稅務在云陽橋下月解八百二貫續以官吏苛徵民旅苦之陳乞抱納嘉熙二年知縣施與之備申郡守吳潛以本務官錢不過八百貫爲數不多不以貽害一邑令自四月始免解務官一員具申朝廷省罷邑人寶章洪秉哲爲記略曰嘉熙二年夏四月從前知鎭江軍府事寶章閣待制吳公之請有旨罷丹陽縣稅務仍下吏部廢其官邑之人士驚喜呼舞告於秉哲願有述使我子孫無忘大賜秉哲不敢以固陋辭抑徵商之事唐虞夏商文不可證吾得諸周文王之發政施仁也關市譏而不徵成周之興始以關市列於九賦識者謂斂財賄抑末作孟子一言以蔽之曰徵商自賤丈夫始夫抑末作於以勸務本人皆以爲賤故從而徵之於以明禮義善風俗非若後世張官置吏取諸民以爲利也至太府以式法授財則關市之賦待王之膳服而已又非若後世較稅斂之多寡計國用之盈縮也其後乃與搉酤並行以贍大農繇漢迄於五季凡可以損下益上者殆算無遺策太祖首榜稅則於市戒毋發篚以索南渡以來利源﹝馬奏﹞狹軍餉孔殷徵商之入區分於享上供軍及諸司經總制而邦計仰焉者日益繁重然地左道絕則舟車之所止畱壤沃民富則珍貨之所湊集丹陽獨下邑跨運渠自南而北歸於潤自北而南運於常厥田下下厥賦上中錯民貧俗匱擁厚貲規大利者往往鄙而去之而常潤之間才百有五十里兩郡二鎭爲務者縣界其中而五過者不勝其費率犯險由徑或戴星越境或詭迹過賓𨿽司存設於要津每搏手竟日解後至者污吏黥胥鴟張虎視日課之外又以屬饜其私區區於買賤賣貴者率竄名它業以自免而列肆幾何復攈拾科抑不掃地盡不止邑緣是於浙右以最陋聞知縣事施君沂因民弗忍白於府願以稅額均敷行舍撤務柵之見存者太守吳公孜孜去民之害而興其利猶慮行舍之開闔不常敷額之誅求常在務柵之徹者有時而復乃從幕府考月解之數爲緡僅八百有奇公慨然曰郡𨿽瘠何愛於是卽拜疏以聞符縣並月解悉除之商賈悅而藏於市行旅悅而出於塗井聚熙恬風采頓異公之惠吾邑社而祝之可也】

以下見五卷常賦目後寶佑六年免收屯田隨苗錢耗米【寶佑六年郡守趙與訔以屯田重租非籍田比而金壇正租之外雜色錢谷與納籍租同無敢占業多致荒蕪乃援總所圍田例請於朝凡租之隨苗錢耗米自寶佑六年並免收畫旨報可浙漕趙孟髙復去耗米分隸漕司邑人徳之記其事刻諸石】景定四年減公田租【寶佑四年修明板籍賦額比舊增多至景定四年民田之買爲公田者十有六萬八千二百二十八畝有奇已準朝旨蠲免常賦今實納之數比修明後則又減矣】

以下見六卷長塘湖注【京口耆舊傳王康字伯壽嘗論金壇水利謂洮湖舊有八十一浦口實受荊城延陵丁角薛步四源之水今所存惟二十有七皆淤塞不通盍訪舊迹浚而深之下流無壅則水不爲害人以爲便】

以下見七卷三賢祠堂條後丹徒舊有孔子廟南魯郡寄治時立之齊晉安王寶義刺南徐江祀以南東海太守行府州事治下有宣尼廟久廢不修更開掃營立宋著令夫子廟爲中祀春秋二仲上丁行事廟在子城東南隅渡江初郡適當兵衝學宮壞爲壘捨紹興己未廟復毀守臣閣學程邁議建會州豪以浮圖氏之材來獻者於是庀工不數月而殿成內翰汪藻有記見浮溪集廟門牓額刑部郎官徐兢書壬戌歲守臣待制劉【子羽】增創廟學始備郡人張扶有記禦書大成殿牌開禧間教官楊邁立大成殿自紹興己未艸創至嘉熙己亥歲月旣久廟宇頹敝教官多拘於陰陽之說因循不葺三山劉卿月到任首議興修會有金壇莊爲豪民侵奪郡帥吳文昌【潛】申省歸於學米價稍穹遂度材鳩工費錢一萬六千緡米二百石閱三月告成自殿而廡自廡而門表裏爲之鼎新規模視舊爲宏壯吳文昌有記

以下見十卷禦書殿條後祭器五百餘事淳熙甲辰守臣祕撰耿秉依儀式鼎造獻官及諸生之執事者皆爲祭服四十餘襲藏於庫祭器庫舊在西廊祠堂之後淺隘卑濕祭器易損嘉熙己亥教授劉卿月移建祭器所於戟門之西範文正公當寶元初以吏部員外郎守潤州始建學請賜以閒田具經史傳疏諸子書聘江南處士李泰伯使講說以教養其州之子弟率五日一視學躬較以文間設飲食延勞獎進之士翕然興於學民相勸趨於善邦之人士深徳之立祠於學莊定公王存有記後教官袁孚爲之廣其祠先是範文正公有祠繼而蘇魏國公頌王莊定存陳殿撰東以鄕之先賢皆附祠漫塘劉宰有記東坡先生塑像舊在都統司不知何年移入郡庠風雨漂濕塵埃蒙積遺像隳壞教官劉卿月重爲修飾安奉於大成殿後東廡嘉熙己亥大成殿畢工制置吳文昌潛給木材命教授劉卿月鼎創祠堂分爲三間東以傳道之統濂溪明道伊川橫渠晦庵南軒東萊繪像爲一祠中以鄕先賢蘇魏國王莊定宗忠簡陳殿撰爲一祠西以前郡守京使柳公開文正範公仲淹直院錢公彥遠康節張公升禮部員外郎楊公傑大學毛公友少傅劉公子羽爲一祠以己亥季秋初六日壬申興工仲冬之七日迄役度材之外費錢五千緡米九十石吳文昌有記忠簡宗公澤寓居於潤瘞於京峴山忠誼凜凜有功王室教授方符以其文集刊於學辛巳平章益國公喬少傅持憲節兼郡事始爲立祠教授劉卿月作記程待制邁曾修學董祕閣蘋沈簡肅復創貢院錢文惠良臣撥楊椿沙田萬祕閣鐘創貢士錢遂爲立祠舊附於範文正公堂今移在禦書殿之西廡

以下見十卷麟鳳碑條後龍龜麟鳳四靈圖贊教官劉卿月甲午歲得於應天之府治今摹刻於大成殿之西廡麟鳳二贊與熊直院所傳一同不復書龍龜贊曰或潛或躍龍稱其神爰飛在天易況大人名師命紀瑞應昌辰類孰從之祥風慶雲天下有道神龜出焉背書脇文光昭後先謂何千歲遊於芳蓮得气致和維以永年

以下見十卷學官元日上巳條後常平沙田在大慈鄕四頃二十八畝元系翟氏沒官田紹興辛亥教官譚良顯申常平司乞撥入本學常平使者徐誼樂從所請給據爲業歲輸於官者夏有羅綿鹽錢三色秋有常平租米三十二石租錢一百四十貫文寶慶間風潮衝坍垾壩刺入新圍除溝垾外止存三頃九十畝而輸官如故至嘉熙丁酉安邊所拘收聽就本學承佃徑於是年每畝添作三斗起租送納安邊所一時勉彊聽從以三斗解納每年一百二十石本學遇熟已無所得一有水澇未免陳乞減放是誠無補至戊戌又行下每畝再增三斗教官劉卿月申省乞照舊額得提督財用局回報增租只爲豪民非爲學校已免增訖至己亥夏提督官攺遷省吏又行下增納續準指揮司所申每畝只納四斗烏綱沙在丹徒鄕走坍不常於嘉定年間判府兵右司任內退佃還官見有主管司黃通判免催租錢公文在學庫照應金壇縣田舊管三萬餘畝爲縣學並豪戶冒占外止歲收租米四百六十餘石夏秋租錢玖百餘貫至紹定庚寅守臣兵侍趙公範任內有以金壇田告者檄委鄭路分璋核其入每畝俾量增一斗租以贍士事未竟會移鎭維揚軍器監丞韓公【大倫】繼守是邦命林比較根括其間有移增米之家轉而增錢自後所得田以畝計之一萬五千一百有奇歲增租米九百二十石有奇錢九百五十四貫有奇租絲八兩有奇租麥三石九斗有奇紹定癸巳洪中書咨夔爲之記金壇縣登榮鄕十七都有學田一千四百八十一畝紹熙間王淳佃作慶元五年平江馬諒私於王淳家交佃就金壇縣計會作買到民田給據緣所收甚厚學租不多嘉泰四年張搢等爭佃馬諒男彥明情願增租寶慶三年李大諫幹人何端義爭佃增米五十石錢一百五十貫馮知府多福任內遂勒馬彥明退佃後來爭佃者紛紛何祕監處久申省拘入本學自行耕作以絕爭訟歲收一千一百餘石內撥二百石入貢士莊爲三年勸駕之費馬彥明累次經省部運司陳訴謂自買民田爲本學攘奪送下本府知府桂少卿如琥吳閣學淵兩次申省照何祕監所行本學已收自租三年嘉熙二年七月馬彥明又經朝省進狀送運司定奪運司簽廳擬將六分還馬彥明四分助學養士教授劉卿月以其事本末申府蒙吳侍郎【潛】主盟追上馬彥明送獄備申朝省嘉熙三年五月省札照本府所申事理行馬彥明從條科斷案沓詳見石刻在講堂之西丹徒縣薛村田一頃一十四畝二角元系羽流宋其姓者之田後沒於官嘉泰甲子守臣辛待制【棄疾】撥歸本學本學有房廊地段四散日掠房地錢每日三貫九百二文月收地錢二十二貫五百二十二文其房錢數內有典屋三戶每日收一貫六百有奇系教授任褒然置到建中靖國庚辰歲米芾爲漣水軍使子友仁來赴舉京口時場屋在登云寺淳熙初貢院猶未創大比試於郡學及先聖廟兩廡撤棘輒再補葺士以爲病歲次丁酉守臣簡肅沈復鼎建在府治之東南凡八十六楹總領趙思有記其後文惠陳居仁增廣之廊廡回環通一百一十五楹南廊三十八北廊七十七足以容多士解額十有七人乾道間應舉者以千計今文風日盛應詔之數倍之貢士錢慶元三年有浮圖氏陰占沙田豪民兼並蘆地太守萬鐘稽檢得實以屬之郡每歲樁管儲之三年凡六十緡以待賓興助其入京新貢百千恩免半之過省百五十千宗子武舉三十千餘悉供秋闈教官陳徳一有記嘉定間寺僧詞訟不止郡守欲絕其爭始將上項錢歸之府不復以助貢士金壇有羽流沒官田歲租二百餘石送學貢士未幾金壇士人爭歸之縣學貢士禮不逮於前端平間有沒官田在長樂鄕上塘村歲收米十九石九斗有奇錢十貫有奇麥八石三升有奇何祕監處久撥送本學添助貢士之費令項樁管別歷收支三年所積不多隨宜供送而已金壇縣登榮莊爲馬彥明彊占爭佃紛紛至於朝省端平間何祕監處久申省取回本學每年撥二百石爲勸駕用馬彥明互訴不止嘉熙三年運司簽廳欲撥還馬彥明劉教授卿月申漕司力爭吳尙書【潛】申省仍舊以二百石爲貢士莊今三歲所收稍丰士與計偕津送增厚

以下見十二卷多景樓注【方輿勝覽輿地誌在北固山上天色晴明望見廣陵城如靑霄中鳥道相去五十里】

以下見十二卷妓堂條後司法廳在司理廳之南都會廳在郡庠前門相對【景定間都倉朱通重建】寄樁監庫廳在社壇之西

以下見十五卷劉子羽注【輿地紀勝子羽墓志銘曰紹興十一年虜始至揭大旗舟上書曰江南撫諭子羽時守鎭江見之怒夜以他旗易之翌日接伴使者見旗有異大懼以爲請且以語脇子羽子羽曰某爲守臣朝論無所與然欲揭此於吾州之境則吾有死而已出境乃還之】

以下見十五卷劉穆之注【輿地紀勝劉穆之世居京口宋武帝建議諸大處分並穆之所建內總朝政外供軍旅目覽詞訟手答箋書耳聽口酬悉皆贍舉】

以下見十六卷李元紘注【方輿勝覽紘治潤有惠政代去鵲擁行車】

以下見十八卷徐廣注【輿地紀勝廣生長京口仕晉爲祕書監武帝受禪悲感流涕謂謝晦曰君爲晉朝佐命身是晉室遺老事固不同嘗撰晉紀年八十而終】

以下見十八卷檀道濟注【輿地紀勝道濟髙平金鄕人世居京口武帝北伐爲前鋒文帝時督諸軍北伐與魏軍三十餘戰多捷雄名大振後彭城王義康矯詔收付廷尉道濟怒曰乃壞汝萬里長城也】

以下見十八卷吳淑條後邵必﹝缺﹞髙郵州誌云必在髙郵嘗新軍學一百八十楹毗陵志必善篆至今張公洞惠山泉六大篆字皆必遺迹又邵伯溫聞見錄云邵康節少時遊京師與國子監直講邵不疑初敍宗盟不疑年長康節以兄拜之蓋不疑自河朔遷丹陽康節上世亦河朔人也又云宣和乙丑伯溫赴果州道出於閬州有知閬中縣邵充美孺者相迎自稱同姓侄曰充之上世自潤州入蜀龍閣公先人叔父行也自此與美孺之中外皆論親癸巳伯溫奉使西州美孺居畢嘗至其家拜刑部公廟美孺資和厚與人言如恐傷之至臨政是非不可奪君子人也丹陽河南成都之邵其次第如此邵彪﹝缺﹞蘇庠嘗次彪韻云斯人活國計不數管及蕭又云惟公廊廟姿骨相宜珥貂又云飽聞胸次有云夢語作驚瀾翻舌端邵彥字君美鄕舉第一治平四年許安世牓乙科歷淮陽軍下邳主簿眞州楊子尉以病去官自號練塘眞隱竟老於鄕元符二年卒年五十七子繪紹聖元年畢漸牓終奉議郎篪字仲恭以父任爲太常寺太祝熙寧六年餘中牓丙科管當在京南排岸擢爲司農寺丞移太府神宗親擢提舉開封府界常平哲宗卽位入爲開封府推官管當使院公事遷都官郎中攺駕部出知鄭州召爲金部郎中除京東運副移河北復陜西知鄧州徽宗卽位除直龍圖閣知秦州兼秦鳳路經略安撫使移知靑州道攺鄆州除顯謨閣待制知瀛州以名在黨籍差知常州明年移蘇州卒張子芳丹徒人寶元元年呂溱牓歷知臨潁冠氏丹稜開封四縣及光化軍州建昌軍以太常少卿奉祠卒子縝縝字彥智以祖蔭出仕歷平江府長洲宿州臨渙尉亳州永城丞建康軍節度推官知廣徳軍建平縣江寧府溧陽縣以親老乞監延陵鎭代還擢軍器監簿遷通判和州明年金兵至攝郡堅守孤城通判杭州再知和州南渡初除直祕閣淮西提刑召赴行在升直徽猷閣知壽春府攺揚州進直寶文閣召還丐閒紹興初除知建康數月以疾丐祠提舉江州太平觀卒年六十三陳孝威字徳仲紹興二年張九成牓終選調張知章丹徒人慶曆六年學究及第授將仕郎守連州桂陽尉以捕殺人賊功遷承務郎守濠州司理參軍卒其曾孫藏敕告於家如新告身云將仕郎前守桂陽尉張知章年三十歲癸亥身材中形面貌黃白色少有髭潤州丹徒縣長樂鄕支化裏父爲戶云云或云唐時告身皆言人形狀然不知祖宗時尙爾也故錄之

以下見十九卷李覺條前顧方丹陽人皇佑五年鄭獬牓丙科明州象山令有治聲病卒邑人思慕立祠楊照嘉佑六年王俊民牓終承議郎慶成軍使累贈朝請大夫子鎬宣和六年沈晦牓奉議郎知常州晉陵縣卒翟濤丹陽人通三傳專於禮學一時碩儒好禮者推之知蘇州長洲縣贈太子少保子從揚州通判贈太子少傅子思﹝缺﹞翟耆年字伯壽以父任入官自少知文名士劉器之所甚愛而以著騷見稱於張文潛好古文介褊不苟合自謂爲吏必以戇罷放浪山谷間著書自娛宰相範宗尹欲召之蘇庠曰翟子淸濁太明善惡太分此張惠恕之所以不能取容當世也耆年旣老自號興同右老隱蔡肇字天啟丹陽人肇嘗從王安石遊一日語及盧仝月蝕詩天啟立誦之不遺一字又一日同泛舟適見羣鳧數百掠舟而過安石戲曰子能數之乎肇一閱卽得其數問之主者數不差其機警如此大觀末召試中書舍人擬拜節度使制云於戲千里繆之毫釐朕不從中禦也萬世垂之竹帛卿其以身任之爲張商英所賞紀霖字彥澤丹陽人元丰五年黃裳牓知河南鞏縣子敍交敍崇寧五年蔡薿牓終郡倅交字志同大觀三年賈安宅牓歷太平州繁昌縣尉監蕪湖酒稅知平江府吳江縣通判平江府知江陰軍泰州進直祕閣淮南運判顯仁皇后騩駕歸命攝兵書以迎之進直敷文閣知楚州紹興十八年卒子旬知房州匊太平州判官【交之迎顯仁也鄕人兵部張頡贈詩述其事有持節淮堧劇駿奔扈扶文母入天閽之句】洪光祖以父任入官紹興十四年通判嚴州時水暴至城下不沒者數版光祖於城下集舟以援民且區處山阜給之薪粥卒無溺者造字彥襲與興祖同登授歙州黟縣尉死於方臘之變弟逴訴於朝贈通直郎官其一子遇崇寧元年霍端友牓逵政和五年何木牓陳東自少負气節有憤世嫉邪之意在太學時嘗因大雪與同捨生飲初筮齋酒酣約聯句爲樂公獨爲古詩一篇曰飛簾彊攪朔風起朔雪隨風灑中土雪花著地不肯消萬億蒼生受寒苦天公剛被陰雲遮世人凍死如亂麻人間愁嘆之聲不忍聽誰肯采掇傳說聞達太上家地行賤臣無言責私憂過計如杞國揭云直欲上天門首爲蒼生訟風伯天公儻信臣言憐世間開陽闔陰不作難便驅飛廉囚下酆都獄急使飛雪作水流潺潺東方出日還照耀坐令和气生人寰又爲律詩三十韻有山嶽遭埋沒乾坤著蔽蒙已成堆積勢應費掃除工之句被收之日視死如歸則東之志操此詩見之矣淳熙間守臣祕撰耿秉判免東賜田之稅云如可贖兮百身尙何較於田稅猶將宥之十世寧不念其子孫陳輔字輔之丹陽人不事科舉工於詩自號南郭子人以南郭先生稱之不娶無子有南郭先生前後集詳見耆舊傳【蘇軾嘗薦輔於章衡子平帖云京口陳輔之秀才學行甚髙詩皆過人王介甫最雅素介甫用事他絕不自通及居金陵日與之唱和孤介寡合不仕不娶近古獨行然貧甚薪水不給竊恐貴郡未有學官請此人如何哀其孤髙窮苦故謾爲之一言】蘇庠子扶工詩與書酷肖其父【扶貧甚而樂嘗有郡太守招之語子侄輩曰吾何以獲知於人特以先世隱名存爾殆不過哀吾貧而周之寧忍以父名賣錢耶固辭不往死至無以斂葬云云】黃虒字文郁丹徒人居馬墅父若南渡初爲揚州江都令有勞績韓世忠劉光世薦之就任攺秩而卒虒幼從後湖之子扶遊恬於進取【嘗一赴鄕舉晨及棘闈有僕地眾蹂而斃者自是絕意不往後姻黨有驟貴者將私奏之虒曰吾豈可因斯人而得官且反以辱吾親】淮上被兵徙家平江取陶淵明逍遙自閒止之句扁所居曰閒止終日宴嘯其間卒年五十四葬丹陽之隨駕山後溪先生左史劉光祖題曰宋閒止居士黃君文郁墓蘇扶類其詩詞爲一卷

以下見十九卷張大允條前忠惠先生大參翟公汝文之次子侍郎紱以詩名號云岫主人史驌卽其壻也尙書淩景夏志其墓李迥字叔友丹徒人髙尙不出士人宗仰之宣和初董弅令升分教京口日因白太守虞奕純臣曰治下有隱君子盍訪之虞曰願見久矣一日攜具邀董偕詣李辭以未嘗制衣冠野服見明日李遣介持詩謝曰揖客將軍重揚名禦史尊時稱美之李巨源字符通金壇人唐宗室之裔紹興十三年陳誠之牓博學有文與正言袁孚遊終太平州司戶【蘇庠送其赴洮湖陳氏館詩云騎鯨公子漢於菟並駕殊非�與蘇又云蟠匈歷歷鄴侯書落筆犇犇走阪車辦作五言玉節信直拚病渴馬相如】

以下見十九卷顧時大條前周孚字信道丹徒人乾道二年蕭國梁牓爲眞州教授卒於官年四十三有蠹齋集三十卷【稼軒辛棄疾幼安刊於長沙樞密邱崈宗卿爲之序略曰予評信道之爲詩大要本諸黃太史而濫觴於江西諸賢不爲蹈襲髙爽刻厲似可正平而行布創立紆徐明暢又似髙子勉逮其合處微詞宛轉一唱三嘆有諷有刺而不爲虐跂望太史氏猶將見之又有集曰鉛刀編鄕人之從遊者爲板行於世】同時有朱叔珤字徳裕宋郭字安民陳珙字徳厚叔珤僅占貢籍珙淳熙八年黃由牓郭以特科入官從張詔辟興州簿領再請蜀漕舉卒【孚嘗以詩贈三人叔珤云潘洪已鬼錄尙喜之子在安民云蘭雕潘洪逝壁碎韓呂亡非渠妙語口何以浣我腸徳厚云祝君魯曹子玉陛奏方略云】

以下見十九卷胡緝條前錢弼字聖兪金壇人擬應洞明韜略科以特科入官授鄂州蒲圻尉未上卒子純四舉於鄕早卒

以下見十九卷胡緝條後姜謙光字徳明劉倬字顯道艾謙字益之向公慶字符卿皆丹徒人再舉於鄕嘗爲府學正人推敬之倬以書魁薦光謙以詞賦稱疊居首選謙光語尢壯詳見耆舊傳謙光爲人剛介有所編文章發源文選華句及爾雅並文集

以下見十九卷湯模條前蘇師徳字仁仲丹徒人丞相頌之孫以父任入官歷計幕有詩見京口集柳閎字展如東坡之甥居北固山下有詩見京口集蔣元龍字子云丹徒人工於樂府有詞板行世以特科入官終縣令蔡放字天固丹陽人中書舍人肇之弟有詩見京口集劉昭字圖南丹陽人有詩見京口集【其渡江詩云大江注東溟十月風濤壯舟人造養生奮臂衡奔浪睠言君勿驚世路方難行若言世路險此水眞安平】李公異字仲殊丹陽人號後湖居士有詩見京口集朱斗文字彥章丹陽人號北湖先生有詩見京口集顧松年字伯茂丹陽人有詩見京口集陳瑑字季明金壇人溧水主簿有詩見京口集潘錡字見獨金壇人號勾曲先生有詩見京口集李天才字邦美金壇人詩名尢著詳見耆舊傳

以下見十九卷向舍人條前陳丞相升之字暘叔建安人居丹徒升之自建安來從子禧豫實與俱以升之奏禧於員外郎管當在京儀鸞司子琳選調豫中奉大夫四子機桷最知名機知信州楚州淮南漕知衢州桷敷文閣待制三子皆升朝禧之弟繼升之後卽鎭也今繼升之後者禧之元孫箕詳見耆舊傳鎭亦升朝子耆從政郎禧之孫雅言嘉言��之子應山午三舉於鄕箕應山午之子也

以下見六卷金山注【鈔本在元志七卷】【方輿勝覽山前有三島號石牌稱郭璞墓按唐書韓滉傳建中之難陳少遊在揚州以甲士三千臨江大閱滉亦總兵臨金山與少遊會則是建中之時已有金山之名非始於李錡也長編建炎四年夏兀朮回至鎭江韓世忠提兵駐揚子江金山以邀之敵眾數萬世忠戰士才八千兀朮約日會戰世忠募海船百餘艘泊金山下預命工緞鐵爲長綆貫一大鉤比合戰世忠分海舟兩道每縋一綆則曳一舟而入虜不得渡以輕船絕江而遁俘獲殺傷甚眾】

以下見十七卷葉夢得注【鈔本在元志十六卷】【輿地紀勝少蘊初登弟潤州丹徒尉郡守器重之俾檢察徵稅之出入務亭在西津上葉嘗以休日往與監官並欄桿立望江中有彩舫依亭而南滿載皆婦女詣亭上見葉再拜致詞曰學士雋聲滿江表妾輩乃眞州妓也今日太守私忌故相約絕江此來不度鄙賤敢以一杯爲公壽願得公妙語持歸誇示淮人爲無窮光榮酒數行其魁捧花箋以請葉命筆立成卽今所傳賀新郎詞也】

永樂鎭江志【永樂鎭江府誌案纂修永樂志者爲丹徒丁禮見於丁元吉成化志敍而未言監修爲何人考乾隆鎭江志卷三十四名宦類云羅觀字彥賓江西南昌人初爲丹徒令治稱最永樂初擢守本郡聲績益著居郡甚久郡誌散佚纂輯梓行﹝嘉慶丹徒縣誌卷十七名宦類羅觀傳與此正同﹞據此則監修永樂志者乃羅觀也宋志引永樂志數條其中屢言永樂三年考乾隆鎭江府誌卷二十三明鎭江府知府羅觀之下云見名宦鄭桓條下云永樂五年由兵部主事任是羅觀守郡在永樂四年以前府誌成於永樂三年正羅觀在任之日也觀之政績旣爲一時循吏﹝乾隆鎭江志羅觀傳云威惠孚洽遠邇悅服時學宮及城隍祠頹圮悉加完輯嘉慶丹徒志羅觀傳同﹞而禮之學業亦稱當世名儒﹝乾隆鎭江志儒林丁禮傳云耽吟詠工書札永樂中入覲獻周禮補注所著有郡誌三餘集蘭室吟藳嘉慶丹徒志儒林丁禮傳所載約同﹞所修之書必有可觀今原本久亡僅存羼入宋元二志者數條而全書無由見矣至於丁元吉爲禮之從子頗有學行﹝乾隆鎭江志儒林傳云丁元吉字無咎博學尢深於易學者稱爲易洞先生嘉慶丹徒志云丁元吉爲詩古文才思宏遠而律度嚴正修郡誌筆削有法﹞其修鎭江志在成化末監修者爲知府熊佑﹝元吉敍云郡守博興熊公良佐政平訟理之暇文獻是徵而屬元吉以艸創乾隆志名宦傳云熊佑山東博興人己丑進士成化十六年守鎭江累官湖廣四川布政使﹞亦有賢聲﹝乾隆志名宦傳載佑蠲稅平糶修湖堰興學校等事甚詳﹞又得名儒兪桂以爲之助﹝乾隆鎭江志云兪桂字時芳丹徒人力學好古潛心於易與丁元吉相友善嘗與元吉居壽邱山同修郡誌嘉慶丹徒誌略同﹞故其發凡起例最爲精密﹝元吉敍云取舊本證以史誌圖經傳紀文集諸書旁摭斷碑殘碣詢於父老爲復位其凡例提其綱要繁者芟之闕者補之訛者正之增其新事參以異聞仍嚴其去取﹞惜其書亦不傳耳】

以下見四卷田賦條後明朝鎭江府永樂三年分官民田地山塘灘蕩場溝產三萬一千六百二十一頃九十三畝八分二釐二毫五絲夏稅小麥一十五萬八千四百四十五石五斗三升三勺絲一千二百四十六斤九兩八錢一分二釐綿二十二斤一十兩九錢四分一釐一毫秋糧米三十四萬二千八百二十三石二鬥二合七勺豆四萬八千六百六十二石三鬥二合二勺鈔二貫一百五十一文丹徒縣永樂三年官民田地山塘灘蕩場產一萬一千九百八十三頃三十七畝二分四釐四毫五絲夏稅小麥八萬一百二十一石二斗二升六勺絲七百二十六斤八兩七錢七分一釐三毫綿二十二斤一十兩九錢四分一釐一毫秋糧米一十三萬二千一百七石七升三合五勺豆二萬七千七百一十一石一斗二升一合八勺鈔二貫一百五十一文丹陽縣永樂三年官民田地山塘蕩灘產一萬二百二十頃六畝九分二釐五毫夏稅小麥四萬一千九百九十一石八斗七升一合四勺絲三百五十二斤四兩三錢六分七釐一毫秋糧米九萬五千八百二十七石五斗八升五合九勺豆一萬四千七百一十二石四斗八升六勺金壇縣永樂三年官民田地塘山蕩產溝灘九千四百一十八頃四十九畝六分五釐三毫夏稅小麥三萬六千三百三十二石四斗三升八合三勺絲一百六十七斤一十二兩六錢七分三釐六毫秋糧米一十一萬四千八百八十八石五斗四升三合三勺豆六千二百三十八石六斗九升九合八勺

以下見五卷常賦條後徳佑元年罷公田復茶鹽市舶法如故【徳佑元年謝太后詔有司曰十數年來徵賦繁急而田裏怨嗟賞討無章而將士解體吾深居宮中亦罔聞知屬邊事危急人人離心采之人言爲賈似道秉國以來多行不卹之政民甚苦之如買公田更茶鹽市舶法又其甚者先帝幼沖居簡軍國惟所專制其害乃至於毒民誤國使吾與嗣君坐受其禍興言及此痛悔何追似道明正其罪其詔有罷公田復茶鹽市舶法如故諸不卹而害於民者次第悉除之】

以下見五卷課程條前上供米七萬九千四百八十八石明朝鎭江府課程總並屬縣永樂三年分實在課鈔六萬二千二百六十五定二貫二百七十文酒醋鈔二千四百三十四定四貫九百六十文房地賃鈔一千五百三十八定二貫九百文局院房租鈔三定四貫九百六十文茶課引由鈔三百二十定樹株課鈔五十三定三貫一百八十文茶課芽葉鈔二貫六百二十文商稅課鈔四萬八千七百八定一百九十文門攤鈔六千七百八十六定一貫六百文契本工墨鈔九定三貫六百文魚課鈔一千三十二貫四百文船課鈔七百八定三貫六百四十文蘆課鈔一十三定二貫四百二十文雜辦短課鈔六百五十四定三貫二百文丹徒縣課程永樂三年分實在課鈔一萬二千九百三十三定三貫四百七十文丹陽縣課程永樂三年分實在課鈔一萬四千一定三貫三百五十文金壇縣課程永樂三年分實在課鈔一萬六百八十五定二百九十文

以下見六卷汝山注【元一統志上】【出藥物薺苨】

以下見六卷顧龍山注【元一統志山在縣南五里前望白龍蕩故曰顧龍山又名土山上有大聖塔五聖廟宋咸淳年間立龍山書院】

以下見六卷長塘湖注【元一統志通大岯山舟楫往來多有風濤之險】

以下見六卷白龍蕩注【元一統志在金壇縣西南十里與長蕩湖相連其先有白龍化於此地故曰白龍蕩傍有龍祠祈禱有應宋嘉定間敕封孚惠靈佑王咸淳中加封順應】

以下見十五卷柳開注【元一統志開治郡所至招誘羣盜以俸金給之又解衣與賊酋置之左右或謂不可開曰彼失所則爲盜不爾則吾民也始懼死故假息鋒刃之下今推以赤心夫豈不可化未半歲境內輯寧】

以下見十五卷王琪注【元一統志琪事宋三爲潤守政事精敏有訟立決民甚懷之】

以下見十五卷王覿注【元一統志覿宋哲宗朝爲諫議胡宗愈除右丞覿論其過出知潤州徽宗卽位用爲中丞論章惇罪再出知潤州有政聲】

以下見十五卷檀道濟注【元一統志道濟本髙平金鄕人世居京口南史武帝北伐爲前鋒文帝時北伐與魏軍三十餘戰多捷雄名大振後彭城王義康矯詔收付廷尉道濟怒曰乃壞汝萬里長城道濟死後魏人聞之皆曰道濟已死吳兒輩不足憚也】

以下見十五卷江淹注【元一統志淹事梁嘗爲丹徒令以廉自守不事左右浸潤日至遂鎖系尙方嘆曰一見天子足矣上召問之淹對曰臣坐淸所以獲罪上曰淸何以獲罪曰無以奉要人上知其無罪復除丹陽令】

以下見十八卷包咸注【元一統志王莽末咸客於東海界爲赤眉所得拘執十餘日咸晨夜誦經自若賊異而遣之因住東海立精舍講授光武卽位乃歸鄕裏太守王讜署戶曹史顯宗以咸有師傅恩特賜奉增於諸卿咸皆散與諸生之貧者】

以下見十八卷劉粹注【元一統志粹本沛郡蕭人自其先隨晉元帝南渡寓家丹徒遂爲京口人粹初作州從事從宋武平建鄴有功封侯文帝卽位爲雍州刺史加都督元嘉三年討謝晦初晦與粹善以粹子曠之爲參軍至是帝甚疑之及受命南討一無所顧文帝以此嘉之晦亦不害曠之遣還粹尋卒】

以下見十八卷皇甫冉注【元一統志皇甫冉丹陽人十歲能文張九齡嘆異之師事蕭穎士以文名於世天寶中第進士授無錫尉累遷右補闕卒弟曾歷監察禦史名與冉相上下當時比張氏景陽孟陽云】

以下見十九卷陳東注【元一統志東字少陽宋靖康中率同捨生上書言時政斥邪佞命以官不就而去及髙宗南渡東又上書極論黃潛善汪伯彥非宰相才潛善等惡之遂誣以指斥乘輿殺之天下以爲冤後髙宗知其非辜詔贈祕閣修撰祿其親者三人又追贈右諫議大夫】

校勘記宋元鎭江志校勘記序校刻古書難矣而展轉傳鈔之書則校刻尢難是故宋元槧本及影宋鈔本皆可據原書付梓閒有訛誤著於別錄而不必攺易舊文至於傳鈔之書脫文錯簡往往而是若不刊謬正訛則其書幾不可讀亦憾事也伏讀欽定四庫全書凡從永樂大典錄出者悉經刪衍補脫京口耆舊傳陳升之許暘米友仁邵飾譚知柔李珙等傳案語或引嘉定鎭江志或引至順鎭江志疑二書亦從大典中錄出館臣曾見是書而未經編定故有宋志斷爛而以元志補之者有元志淆訛而以宋志羼入者有子注而誤爲正文者有子目而混爲總類者選樓校本及焦山校本已詳言其誤今因包君景維刊刻是書相國阮公命【文淇】及子【毓崧】重加校正並諭以不必以揅經室提要在前有所牽就總期實事求是不爲鑿空之談爰取二書反復詳校其有彼此互淆前後倒置者悉加釐正而仍載原文於校刊記並述其所以攺易之故至嘉定續志咸淳志永樂志之羼入二書者則另入附錄之中而不加刪削俾後人得以考見昔宋彭叔夏作文苑英華辧證其體例大約有三實屬承訛在所當攺別有依據不可妄攺義可兩存不必遽攺玆編所校略仿其例其有以一條而匯舉各條者亦彭氏之例也惟是學識譾陋疏謬猶多尙望博雅君子匡其不逮焉道光壬寅孟夏儀徵劉文淇識

目錄嘉定鎭江志案直齋書錄解題云鎭江志天臺盧憲子章撰此志卷十六教授盧憲注云嘉定六年三月至元志卷十七教授徐侔徳注云嘉定九年七月至是憲爲鎭江教授凡三年有餘其後更爲何官則別無可考【乾隆鎭江府誌載丁元吉成化志序稱憲爲郡倅案宋時稱通判爲郡倅今考宋元二志南北西三廳通判皆無盧憲之名蓋丁氏偶誤記耳】方逢辰咸淳志序云嘉定七年史貳卿畀校官重修貳卿謂史彌堅校官卽盧憲也揅經室外集嘉定鎭江志提要云此書中稱憲者四條故知是憲之書書中所載事迹惟史彌堅最詳張氏鑑云人物內史正志傳獨詳疑書成於史彌堅時卷五土貢門憲謹釋云云卽作志人名也今考卷十五宋太守史彌堅傳云嘉定六年九月二十八日到八年九月五日除寶謨閣直學士依所乞宮觀是彌堅守郡與憲爲教授正在一時卷二城池門載彌堅修城記卷六山水門載彌堅開丹徒漕河水記及浚歸水澳記卷七祠廟門載彌堅修泰江王廟記卷十兵防門載彌堅修止戈亭記卷十二載彌堅修都倉記皆累牘聯篇首尾悉備其餘述彌堅之政績如卷二橋梁門載修千秋橋事卷五均役門載定差役事尢不可枚舉然則纂修者爲憲而監修者爲彌堅固顯然可見矣目錄【二十二卷】案直齋書錄解題載嘉定鎭江志作三十卷而鈔本止二十二卷蓋原書久亡後人由永樂大典錄出故卷數旣有缺佚而每書之總目子目亦非其舊今於顯然知其脫誤者逐條攺定若無明文可證者則但注明其缺仍各附案語於後而目錄亦一律更正使其前後相應【鈔本目錄但載總目不載子目然往往誤以子目爲總目今則總目子目皆載以便尋檢至小子目則門類繁多難於羅列故不贅焉】若夫總目之缺當補而難定其次第【卷六歸水澳注云詳見漕渠而漕渠類久佚無從追補他皆仿此】子目之缺當補而難於分析者【卷三之風俗門及攻守形勢門卷十八卷十九之人物門俱缺子目】今皆仍存其舊至於卷數之先後必須移易者旣列案語於各卷卽攺次第於目錄惟未得確據者【如學校門當在神廟之前今列於卷十反在僧寺道觀之後然旣無實證未可據虛理以斷也】及無關大義者【如山川爲地理之子目當在風俗及攻守形勢之前今列於卷六反在田土賦稅之後樓臺亭堂爲宮室之子目當在祠廟之前今列於卷十二反在陵墓之後然於體例尙無大礙】今亦仍存其舊以免紛更【元志目錄之例亦與宋志相同緣已詳列於此故彼處不復更言他皆仿此】跋

直齋書錄解題載鎭江志三十卷教授天臺盧憲子章撰原書久亡後人由永樂大典錄出者止二十二卷嘉慶閒阮文達以所得鈔本送存焦山書藏至道光辛丑吾邑包景維【良丞】請於文達爲之刊行然傳布無多經咸豐之亂墨印益稀板片蓋久失矣余篤嗜宋元兩志多方從人通假舟車所至必攜以自隨光緒丙午編書焦山松寥閣觀書藏鈔本欲爲雕播適吾邑賈人朱小樓【魁光】住水晶庵因與述文達書楹帖獎包商事【梁章巨楹聯續話卷三佳話類鎭江有某鹺商欲求阮蕓臺師書楹聯師未許也而某商愈欲得之師令人語之曰我有兩部舊書應歸鎭江人刊行如肯成此美事必書楹帖以報之某商首肯師卽日以七字聯句獎之云古籍待刊三十載舊聞新見一千年跋云嘉慶閒餘得宋嘉定元至順鎭江府誌兩部皆四庫未收之書曾經進呈得蒙恩鑑因以底本貯之焦山書藏三十餘年無過而問者歲辛丑丹徒包怡莊學兄請付棗梨鎭江之書歸鎭江人珍護甚善不意歸田老眼尙見此書之成乃知書之行世及刊書之人遲早皆有福命焉因喜而記之節性齋老人阮元撰並書時年七十有八】小樓有歆於中願任剞劂其後榮心莊【恆】劉襄蓀【燕翼】兩觀察及吾郡金壇馮夢華【煦】中丞皆有所助遂依包本開雕於金陵至宣統庚戌而畢功逾年國變倉皇歸省久之始至寧斂板以歸卒能保持無失亦吾邑文獻之幸也顧包氏刻此志時阮文達命劉孟瞻【文淇】曁其子伯山【毓崧】爲作校勘記頗有宋志鈔本所無從元志移入之處今加以覆審多未精碻卽如宋志原無金山事實此或傳鈔時所得本適有缺葉之故只可聽其闕如劉氏乃從元志卷七內移入三葉有餘謂元志於此云髙宗皇帝幸建康孝宗以元子扈從云陳侍郎贊聖制詩皆系宋人口气元人斷不應作此言不知此等云云之上敍政和立神霄宮事明有鎭江府以金山龍遊寺攺建毛友領府事有記其略曰之文則此等云云自是毛友記中之語元志旣載宋人之文安得以系宋人口气疑之故文中髙宗皇帝鈔本卽連下不空其爲元志甚明乃劉氏攺爲提行必欲申其說以元志卷九龍遊寺下只載孝宗詩前二句謂彼乃元志故刪之此則宋志故不刪今按龍遊寺下但取明寺地之勝處故引崒然天立鎭中流雄跨東南二百州二句足矣此志上文先言孝宗賦二十八字若只載前二句則二十八字不全且此記文之末句已包不戰而屈人兵之意矣旣歸諸此意作結則狂敵每臨須破膽何勞平地戰貔貅二句何能不載此以文勢論之固不得不爾不關於宋志與元志也至宋志鈔本有確系元志之文而此刻未盡移出者如卷二十一雜錄門下原無敍文標題後卽載郡事文事二類之事卷二十二又載武事類事始接以郡誌所述昉自三代云云烏程張秋水【鑑】以其文有雜錄一門之語謂是雜錄之總敍劉氏遂移於前雜錄題名之下今按武事以上爲嘉定志雜錄原文自郡誌所述起爲至順志雜錄之敍文故其文有云今復總校前志旁采他書而爲雜錄一門前志者指嘉定志言之下又云仍別其匯以備參考卽指下地理人物雜記姓氏郡事諸類而言諸類各事多與宋志他捲重復卽敍所謂總校前志者也其文四字爲句兩兩相對夾注於下與前文之散行大書體例迥別劉氏知移此數類入元志而不知此敍卽元志雜錄門之敍亦智者之一失也此但論其兩端而已乖違若此其它以意移屬與增損者尙不可勝論也余旣並劉校鋟於木久之始取焦山鈔本反復讎勘稽譔其異同丙辰夏閒卒業於西津江樓居憂以來復爲理董成嘉定志校勘記一卷知包氏刻本未云盡善意欲審正舊鈔別寫定本更付剞氏使海內識嘉定志眞面得與好此學者共讀之尢足快已以無從容考訂之暇有志未逮姑發其大凡於此云歲在著雍惇牂夏六月十四日己巳丹徒陳慶年跋於傳經堂

