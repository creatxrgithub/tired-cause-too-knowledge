

乾隆四十七年七月十四日內閣奉

上諭今年春間豫省靑龍崗漫口合龍未就遣大學士阿桂之子乾淸門侍衛阿彌達前往靑海務窮河源告祭

河神事竣復命並據按定南鍼繪圖具說呈覽據奏星宿海西南有一河名阿勒坦郭勒防古語阿勒坦卽黃金郭勒卽河也此河實系黃河上源其水色黃回旋三百餘里穿入星宿海自此合流至貴徳堡水色全黃始名黃河又阿勒坦郭勒之西有巨石髙數丈名阿勒坦噶達素齊老蒙古語噶達素北極星也齊老石也其崖壁黃赤色壁上爲天池池中流泉噴湧釃爲百道皆作金色入阿勒坦郭勒則眞黃河之上源也其所奏河源頗爲明晰從前康熈四十三年

皇祖命侍衛拉錫等往窮河源其時伊等但窮至星宿海卽指爲河源自彼回程復奏而未窮至阿勒坦郭勒之黃水尢未窮至阿勒坦噶達素齊老之眞源是以

皇祖所降諭防並

幾暇格物編星宿海一條亦但就拉錫等所奏以鄂惇他臘爲河源也今旣考詢明確較前更加詳晰因賦河源詩一篇敍述原委又因漢書河出昆侖之語考之於今昆侖當在回部中回部諸水皆東注蒲昌海卽鹽澤也鹽澤之水入地伏流至靑海始出而大河之水獨黃非昆侖之水伏地至此出而挾星宿海諸水爲河瀆而何濟水三伏三見此亦一證因於河源詩後復加按語爲之決疑傳正嗣檢閱宋史河渠志有云河繞昆侖之南折而東復繞昆侖之北諸語夫昆侖大山也河安能繞其南又繞其北此不待辯而知其誣且昆侖在回部離此萬里誰能移此爲靑海之河源旣又細閱康熈年間拉錫所具圖於貴徳之西有三支河名昆都倫乃悟昆都倫者防古語謂橫也橫卽支河之謂此元時舊名謂有三橫河入於河蓋防古以橫爲昆都倫卽回部所謂昆侖山者亦系橫

嶺而修書者不解其故遂牽靑海之昆都倫河爲回部之昆侖山耳旣解其疑不可不詳志因復著讀宋史河渠志一篇玆更檢元史地理誌有河源附錄一卷內稱漢使張騫道西域見二水交流發蔥嶺滙鹽澤伏流千里至積石而再出其所言與朕蒲昌海卽鹽澤之水入地伏流意頗合可見古人考證已有先得我心者按史記大宛傳云於闐之西水皆西流注西海其東水東流注鹽澤潛行地下其南則河源出焉河注中國漢書西域傳於闐國條下所引亦同而說未詳盡張騫旣至蒲昌海則或越過星宿海直至回部地方或回至星宿海而未尋至阿勒坦郭勒等處當日還奏必有奏牘或繪圖陳獻而司馬遷班固紀載弗爲備詳始末僅以數語了事致後人無從考證此作史者之略也然則武帝紀所云昆侖爲河源本不悞特未詳伏流而出靑海之阿勒坦噶達素而經星宿海爲河源耳至元世祖時遣使窮河源亦但言至靑海之星宿海見有泉百餘便指謂河源而不言其上有阿勒坦噶逹素之黃水又上有蒲昌海之伏流則仍屬得半而止朕從前爲熱河考卽言河源自蔥嶺以東之和闐葉爾諸水瀦爲蒲昌海卽鹽澤蒙古語謂之羅布淖爾伏流地中復出爲星宿海云云今覆閱史記漢書所記河源爲之究極原委則張騫所窮正與今所考訂相合又豈可沒其探本討源之實乎所有兩漢迄今自正史以及各家河源辧證諸書允宜通行校閱訂是正訛編輯河源紀略一書著四庫館總裁督同總纂等悉心纂辦將禦制河源詩文冠於捲端凡蒙古地名人名譯對漢音者均照攺定正史詳晰校正無訛頒布刋刻並錄入四庫全書以昭傳信特諭欽此

禦制河源詩

惟嶽曰有五惟瀆曰有四四瀆河居一宏功贊

天地金隄防九曲邇年每有事【戊戌年儀封十六堡決口庚子年睢寧之郭家渡考城之張家油房掣澑均在南岸昨辛丑秋儀封靑龍岡漫口則在北岸】瓠子計己竭靈源致防祭因遣侍衛往【豫省靑龍岡漫工因屢次合龍未就於本年二月內命大學士阿桂之子乾淸門侍衛阿彌逹前往務窮河源告祭河神事竣復命並據按定南鍼繪圖具說呈覽所奏星宿海情形有舊圖未備之處星宿海蒙古語鄂惇淖爾鄂惇卽星宿淖爾卽海也星宿海有泉千百湧出俱緑水惟西南一河名阿勒坦郭勒蒙古語阿勒坦卽黃金郭勒卽河也此河實系黃河上源其水色黃從東南流更折而西北回旋三百餘里穿入星宿海因防諸緑水黃色防淡自此合流東下屈曲千七百餘里至貴徳堡抉沙激浪水色全黃始名黃河向以星宿海諸泉爲河源𨿽未窮至阿勒坦郭勒之上源而河由星宿海以行謂之源亦不致大相逕庭云】窮源命必至歸來新圖呈舊圖稱未備舊云星宿海便卽河源是【葉】蒙古語鄂惇鄂惇星宿謂此固非差訛然河其南寄因更向西行溯洄川益防色赤作黃金別流無敢厠詢以蒙古名曰阿【勒兩字作一字讀後仿此】坦郭勒【葉】阿【勒】坦謂黃金郭勒則河義更西得巨石詢蒙古名字阿【勒】坦噶逹素北極星名意【阿勒坦郭勒之西有巨石髙數丈亭亭獨立名阿勒坦噶逹素齊老阿勒坦噶逹素蒙古語北極星也齊老石也惟此一石其崖壁乃土作黃赤色更無艸木壁上爲天池池中流泉噴湧釃爲百道皆作金色入阿勒坦郭勒實黃河眞源也】司水見道經不約今古契再上則赤壁壁端天池積【葉】釃泉作金色眞源信無二山土胥金色更無林木翳東南流折北屈注三百里【葉】穿星宿海東色微淡以易東至貴徳堡遂作純黃色【葉】向稱星宿源亦未大差致集林云有人【未書其名】見婦浣紗異張騫支機石更述荊楚記或到星宿海傅防傳奇僞統

天一所生軒圖防早示考訂志其詳惟吁

安瀾賜

按班固漢書張騫傳天子使窮河源其山多玉石采來天子按古圖書名河所出山曰昆侖云而固贊又謂騫使大夏之後窮河源惡覩所謂昆侖者乎故言九州山川尙書近之於是鄧展遂謂河源出於積石是皆拘墟未見顏色之言蓋千古以上中國以外記載己舛言語不通而欲定其確實何異北轅適越考元史始有星宿海之名而以爲河源元蒙古也鄂惇卽星宿彼時訛譯爲火惇則漢人不通蒙古語耳此爲近之今則更溯以上遂得眞源然昆侖之語亦不爲無因蓋昆侖在今回部中回部諸水皆東注蒲昌海卽鹽澤也鹽澤之水皆入地伏流至靑海始出則星宿海諸水皆是也而大河之源獨黃色爲靈異更在星宿海之上非昆侖之水伏地至此以出而挾星宿海諸水爲河瀆而何濟水三伏三見此亦一證矣獨漢書所云采玉則因昆侖出玉未免牽就詢之阿彌逹則稱河源皆土山無石無石安能有玉夫非精通蒙古語及漢書更問之親履其地之人率欲定此事體大而地逺理博之事不亦甚難乎於甚難而得決疑傳正亦一大快也

禦制河源簡明語

予旣爲河源詩並按語旣讀宋史河渠志有文命輯河源紀略有諭玆以體大物博考今證古不無費辭𨿽彼此細勘事則明恐毫釐稍差義乃紊玆爲簡明之語庶因提要而便覽蓋河源究以張騫所探蒲昌海鹽澤及漢武所定昆侖爲是𨿽山海水經注皆略具其說山海經劉歆稱伯益所著本無所據水經注則桑欽酈道元皆張騫後人實祖其說而廣之以致於煩文且昆侖在回部原出玉也獨未明揭伏流至靑海於阿勒坦噶達素之天池而出耳歷唐宋以至元乃有鄂惇淖爾爲河源之語鄂惇爲古語漢語卽星宿海也彼時𨿽未考至天池而中國之河源實由此頗見梗槪矣溯伏流以至蒲昌海鹽澤非河源而何星宿海亦鹽澤之伏流至靑海而出爲淸水黃河挾之以流始爲微淡後爲純黃是二水本一源至中國出地爲二色而終歸於一若夫曲折纖細則見近所爲詩文及紀略之書獨敍其簡明崖略如此

河源紀略凢例

一從來敍述河源率多失實蓋由於未經其地故附防聞今恭逢

神武耆定而聞見乃眞又仰荷

聖訓昭垂而異同乃決實爲千古未有之盛謹防錄禦制詩文爲全書綱領並恭錄此次欽奉

諭防弁冕簡端以志緣起且以見是非折纂錄諸【臣】

悉稟

睿裁

一水道委曲非繪畫不明但輟耕錄所載舊圖疎舛殊甚今擬按

欽定西域圖志先列地圖一切開方分度務與測驗相符然後以河流所逕依道裏方向繪入以揭全書之眉目其今地名擬用硃書古地名擬用墨書刻本內古地名加用圓圈以示分別庶使舊說之得失開卷釐然

一水道曼衍縱橫𨿽頗紛雜該以分合伏見四例足括大凢旣繪圖以盡其詳更當立表以提其要今擬以河之分合伏見列爲第一格以來防之水爲第二格其隔一隔二隔三隔四來防者以次分格使旁行斜上綱目相牽檢圖檢書尢易明其端緒

一河之源流今所勘驗悉有確據與訛影射者迥殊必須敍述詳明始足祛疑信今擬立質實一門兼仿桑經酈注之例以河所流逕標其地名方隅爲綱而詳列其道裏形勢爲目務使曲折咸備使讀者有若目經

一古來考訂河源舛謬者十之七八其確有典據者亦偶逢十之二三未可槪爲屛棄今擬立證古一門凢史漢以下迄於萬斯同胡渭諸書苟有一說可采者悉仿張鳯桂勝桂故之例標列原文而以今所實驗加案互證於下其某地卽今某地亦一一申明

一羣言淆亂最易熒聽儒者株守舊聞尢多拘執必須詳爲駁正始眞妄分明今擬立辯訛一門凢舊說紕繆者亦標列原文逐條各加案語紏正其失庶諸家纂述可一一知其虛誣

一

聖朝削平西域昆侖月悉版圖爲開辟以來所未睹凢大河流逕之地或撻伐所經由或部族所聚處或沿波列戍或夾岸開屯均足爲考鏡地理之資今擬立紀事一門以著實有其地得以詳核之由其前代軼事確有可據者亦附見焉

一酈道元注水經並博引遺文旁徴古迹旣資參考亦廣見聞今擬立雜錄一門凢諸書所載西域山川物產古迹遺蹤在河流所經之地者悉分條臚載以備旁稽其傳訛傅防之詞亦附加訂正

一劉知防作史通深明斷限此書旣以河源爲名則圖表及以上五門應均以在西域者爲斷至流入秦隴以後歷代遷徙之迹自有治河各書詳晰記載無待贅陳

一譯語訛最爲舛互河源所逕多有介在藩部聲音文字尢錯雜難稽今所用地名一以

欽定西域同文志爲凖或三合四合之字亦一一遵錄不用古來假借失眞之音其志中所譯名義系何語卽一一注於句下並可訂古籍音譯之訛

欽定四庫全書

史部十一

河源紀略目錄

地理類四【河渠之屬】卷首

上諭

禦制詩文

凡例

卷一

圖說一

卷二

圖說二

卷三

圖說附

卷四

列表一

卷五

列表二

卷六

列表三

卷七

列表四

卷八

列表五

卷九

質實一

卷十

質實二

卷十一

質實三

卷十二

質實四

卷十三

質實五

卷十四

證古一

卷十五

證古二

卷十六

證古三

卷十七

證古四

卷十八

證古五

卷十九

證古六

卷二十

辧訛一

卷二十一

辧訛二

卷二十二

辧訛三

卷二十三

辧訛四

卷二十四

辧訛五

卷二十五

辧訛六

卷二十六

紀事一

卷二十七

紀事二

卷二十八

紀事三

卷二十九

紀事四

卷三十

紀事五

卷三十一

紀事六

卷三十二

雜錄一

卷三十三

雜錄二

卷三十四

雜錄三

卷三十五

雜錄四

欽定四庫全書

河源紀略

提要

【臣】等謹案河源紀略三十六卷乾隆四十七年奉

撰是年春以中州有事於河工

特命侍衛阿彌達祭告西寧河神因西溯河源繪

圖具

奏言星宿海西南三百餘里有阿勒坦郭勒水色獨黃又西有阿勒坦噶達素齊老流泉百道入阿勒坦郭勒是爲黃河眞源爲自古探索所未及

皇上因考徵實驗參訂舊文

禦制河源詩一章詳爲訓釋系以

案語又

禦制讀宋史河渠志一篇闡河出昆侖之實以正

從來之譌語復

命兵部侍郎【臣】紀昀大理寺卿【臣】陸錫熊等尋繹史旁稽眾說綜其向背定其是非輯爲一書首冠以圖凡開方分度悉準

欽定輿圖而以河流所逕及諸水之潛通顯防者各依方隅繪畫以著其詳次列以表以分合伏見四例該水道之脈絡俾旁行斜上經緯相貫綱目相從以提其要次曰質實恭繹

聖祖仁皇帝聖諭以岡厎斯尼瑪伊岡裏阿林爲天

下山水之祖實古之昆侖案

欽定輿圖自岡厎斯至羅布淖爾再伏爲一卷自羅布淖爾伏流一千三百里爲一卷自阿勒坦噶達素齊老重源再發至積石闗逕蘭州府北爲一卷兼仿水經及酈道元注之例旁支正榦一一疏通證明次曰證古凡載籍所陳與今所履勘相符者並條列原文各加案語以互相參定次曰辧譌凡舊說之紕繆亦條列原文各爲糾駁以祛惑釋疑次曰紀事凡撻伐所經部族所聚職貢所通及開屯列戍與靈源相值者一一臚載其前代軼聞亦以數附見次曰雜錄凡名山古迹物產土風介在洪流左右者皆博采遺文以旁資稽核而恭錄

禦制詩文弁冕全書用以挈綱領定權衡焉考自古談河源者或以爲在西域或以爲在吐蕃各持一說紛如聚訟莫能得所折衷推索其由大扺所記之眞妄由其地之能至不能至所考之疎宻由其時之求詳不求詳山海經稱禹命竪亥步自東極至於西極紀其億選之數其事不見於經見經者惟導和積石灼爲禹迹所至而已故禹本紀諸書言河源弗詳儒者亦不以爲信漢通西域張騫僅得其梗槪以三十六國不入版圖故也元世祖時嘗遣篤什窮探乃僅止星宿海而止不知有阿勒坦郭勒之黃水又不知有鹽澤之伏流豈非以開國之初倥傯艸創不能事事責其實故𨿽能至其地而考之終未審歟我

國家重熙累洽荒憬咸歸

聖祖仁皇帝平定西蔵黃圖括地已奄有昆侖我皇上七徳昭宣

天弧定天山兩道拓地二萬餘里西通蒙汜悉主悉臣月以東皆我疆索星軺虎節絡繹往來如在戶闥之內與張騫之轉徙絕域潛行竊睨略得彷佛者其勢迥殊且自

臨禦以來無逸永年恆久不已

干行彌健

睿照無遺所綜核者無一事不得其眞所任使者亦無一人敢飾以僞與篤什之探尋未竟遽�預報命者更復迥異是以能沿溯眞源祛除謬說

親加釐定勒爲一帙以昭示無窮臣等載筆之餘

仰頌

聖功之無逺弗屆又仰頌

聖鑑之無微弗周也乾隆四十九年七月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

河源紀略

圖說

【臣】等謹案地理非圖不明大河源流自古人迹罕至漢書稱武帝按古圖書名河所出山曰昆侖者已佚不可睹其圖之於今者篤什所述十僅得其四五陶宗儀之所摹又僅得篤什之四五近時歐羅巴人作坤輿圖說徧繪五大人州而紀黃河者僅寥寥數語豈非皆聞未確之故歟洪惟

聖朝昄章式廓

聖祖仁皇帝肇命臣工攜挈儀器徧歷區域測量分數以極星出地髙下定南北相距之數以中星偏東偏西定東西相望之實周天三百六十度當大地七萬二千里其中山川脈絡形勢燦陳繪畫具備我

皇上徳威逺鬯準夷回部相繼蕩平拓地二萬餘里昔

所詳諮博考而得者

申命有司履循絜度繪入輿地全圖西蒙東瀛廣輪無外於是大河源流一曲一直披圖指均可得其出某山行某地分某派合某支之實至有古書所未陳往圖所不載如伏流孔道阿勒坦眞源者證以

欽定輿圖了若指掌洵乎億萬禩之標準也【臣】等謹循畫方分度之體繪爲河源全圖一圖所不能盡者析爲數圖各系以說自古縱橫轇轕之論質以今圖不辯而知其得失並取往籍可圖者自漢書至元使窮源舊圖附載於後

﹤史部﹐地理類﹐河渠之屬﹐欽定河源紀略﹐﹝卷一﹞﹥﹤史部﹐地理類﹐河渠之屬﹐欽定河源紀略﹐﹝卷一﹞﹥﹤史部﹐地理類﹐河渠之屬﹐欽定河源紀略﹐﹝卷一﹞﹥

河源全圖說

繪輿圖者必區分細目而後可析其條理亦必統括全形而後可絜其綱維禹貢九州散敍諸流而必以導山導水兩章總述其次苐始末卽是意也大河源逺而流長自蔥嶺和闐以至於入秦隴邊境所逕歷蓋數千里其發源之山支絡連緜自岡底斯呢瑪伊斜亙蔥嶺亦袤延一二千里中間山與山鉤帶水與水貫通山與水又互相經緯旣非僅繪一隅所可明且山有斷續水有伏見形不屬而脈相屬者尢必臚列全局始顚末釐然謹依

欽定輿圖自回部西南方流至鹽澤由安西州入靑海抵河州詳悉繪畫上稽星度下列土方每方一度相去二百里方向曲直確切可據豈爲考訂必求詳核哉蓋自康熈間戡定西藏

聖祖仁皇帝諭爲岡底斯爲眾山水之根其地與回部和闐相接則昆侖正脈先入版圖雍正間廓淸西海

河源重發之區盡歸列戍開屯之內我

皇上平定準噶爾回部疆裏西域一視侯甸如是由蔥嶺和闐伏羅布淖爾重發阿勒坦郭勒大荒以外潛見不常之靈迹一一近在戶闥折衷訂誤得以詳昔人所未詳云

﹤史部﹐地理類﹐河渠之屬﹐欽定河源紀略﹐﹝卷一﹞﹥﹤史部﹐地理類﹐河渠之屬﹐欽定河源紀略﹐﹝卷一﹞﹥

蔥嶺河源圖說

河源總發西域西域山之極偏西者莫大於蔥嶺蓋山脈延亙自僧格喀巴布山分支西騖由齊齊克裏克嶺特拉克嶺經喀什塔什嶺和斯魯克嶺而北折經吉布察克三喀克善諸山皆得以蔥嶺名之自此東行爲天山正幹山脈所入其諸山之水隨地而發羣支散衍總歸大河其大源有二喀什噶爾河發源最逺葉爾羌河與和闐鄰接俱東行與和闐河防源流廣大視和闐數倍過之蓋和闐兩岸地多沙磧水或湮防不流而蔥嶺之水源委數千里或分或合不防於沙不隔於嶺自古數河源者必曰蔥嶺以是故也蔥嶺西方所出諸水或入於達裏岡阿鄂謨或滙於騰吉斯鄂謨皆以西海爲歸墟水經注所述入雷翥海諸水自在蔥嶺之外今裁以斷限一遵

欽定輿圖詳考二源發迹之地經由之墟並以地勢相近附入阿克蘇源繪蔥嶺河源圖而述其形勢之大槪如右

﹤史部﹐地理類﹐河渠之屬﹐欽定河源紀略﹐﹝卷一﹞﹥﹤史部﹐地理類﹐河渠之屬﹐欽定河源紀略﹐﹝卷一﹞﹥

和闐河源圖說

漢書及水經皆言河水源出蔥嶺一源出於闐蓋出蔥嶺者爲正源出於闐者爲旁源其形勢然也今考和闐共六城其哈拉哈什玉隴哈什二城水爲河水分見之源行至厄格爾雅爾而合東北行共千一百里始防蔥嶺諸山西來之水其左右如都瓦城三珠城額裏齊城塔克城諸水自流自止不顯與和闐河防蓋砂磧間之實亦和闐之旁源玆並遵

欽定輿圖繪列於右

﹤史部﹐地理類﹐河渠之屬﹐欽定河源紀略﹐﹝卷一﹞﹥﹤史部﹐地理類﹐河渠之屬﹐欽定河源紀略﹐﹝卷一﹞﹥

北山河源圖說

西域北山卽古天山亦稱折羅漫山東西六千里中以此山爲北障其南境水無不入大河考今考蒲昌海以西所受北之水有有四大源最西爲阿爾蘇河防烏什水南流防於蔥嶺和闐河交滙處其詳已見前圖其一爲庫車河四源合流流至沙雅爾城南入河水其一瑪巴赫色爾庫爾水自瀦不流與河水相望隔數十里蓋洑流而入河水者也其最東爲海都河挾四源出眾山之口瀦爲淖爾溢出南入大河蓋古金山西麓水山海經稱惇薨之山惇薨之水出焉西流注於泑澤出於昆侖之東北隔實爲河源卽指斯水蓋天山南麓約以四源而海都河爲最盛故山海經亦以河源稱之所謂人異詞僅得其近似者也惟我

皇朝天山南北盡職方諸水所經皆有城郭自烏什阿克蘇拜城賽喇木庫車哈喇沙爾至吉爾森呢木諸城耕屯井牧不殊內地皆借河水爲灌漑分合脈絡一一可稽謹遵

欽定輿圖繪北山河源圖並詳著其從出之源防合之

處如右

﹤史部﹐地理類﹐河渠之屬﹐欽定河源紀略﹥﹤史部﹐地理類﹐河渠之屬﹐欽定河源紀略﹐﹝卷二﹞﹥﹤史部﹐地理類﹐河渠之屬﹐欽定河源紀略﹐﹝卷二﹞﹥

羅布淖爾圖說

羅布淖爾爲西域河水之總彚計自蔥嶺之東嘉峪闗之西天山之陽南山之陰縱廣七八千里稽其大勢一涓一滴咸於是滙歸卽古之蒲昌海也唐杜佑疑蒲昌海爲西域自行自止之水不與積石河通今考羅布淖爾北近天山南則束以沙磧諸峯其西方爲大河眾源來處東境又爲伏流來赴之水合稽西域地勢無有下於是者故西域支流別派亦無有不歸於是者至於涉歷冬夏不減不盈則以其沙道潛通有泄有受其迹似異而其故可以理推杜佑或考之未審也淖爾北倚天山支峯南有魯齊圖達巴漢其旁眾池駢列爲圓池爲方橢池爲鄂爾溝海圖水巴哈噶遜水弩齊圖色欽水錯居環繞燦然亦如星宿論者謂其肖形成像與鄂惇他臘諸泉祖孫一气信不誣也水經注稱其洄湍電轉爲隱淪之脈可以證伏流矣謹按

欽定輿圖繪羅布淖爾圖庶防靈源昭晰一洗前人疑

古之論云

﹤史部﹐地理類﹐河渠之屬﹐欽定河源紀略﹐﹝卷二﹞﹥﹤史部﹐地理類﹐河渠之屬﹐欽定河源紀略﹐﹝卷二﹞﹥

羅布淖爾東境北路諸泉圖說

羅布淖爾東境之北爲托克三土爾畨辟展哈宻諸地水皆出北山南麓或稱交河或稱南湖泉流散灂自行自止諸土依之以爲聚落伊古以來未有言其歸向者今以西域地勢考之天山正自和爾郭斯嶺東行至塔什嶺折而南爲必栁嶺迆南過嘉峪闗又南爲巴彥山轉西爲安西州南境大山其山形聨屬包絡無間斷故安西州南山亦名天山以其一體相屬也天山之派旣已東出南折以屬於安西則其中包畜諸山勢亦必西向歸於羅布淖爾特流沙間阻其最北者爲伊爾瑚瑪沙其近南者爲噶順沙千里泉流遇沙潛伏𨿽無顯然奔赴之迹要不容區而別之於大河外也今遵

欽定輿圖詳列諸水發源之方並次苐其因沙伏流之實因端竟委繪爲羅布淖爾北路諸泉圖眾水不同總以出天山南麓者爲斷用以補往籍之未備焉

﹤史部﹐地理類﹐河渠之屬﹐欽定河源紀略﹐﹝卷二﹞﹥﹤史部﹐地理類﹐河渠之屬﹐欽定河源紀略﹐﹝卷二﹞﹥

羅布淖爾東南方伏流沙磧圖說

羅布淖爾東南方古鄯善樓蘭精絕且末諸國地也唐人稱爲莫賀延磧尾兩崖排亙諸沙委積祁連山西出支峯迆邐包絡於其左和闐東來第三重大嶂錫津烏蘭托羅海諸山盤礡屹峙於其右山根崖腳交互穿插具有繚曲往復之致故自羅布淖爾伏流以致阿勒坦郭勒重發之處測其逕度約一千五百里若以伏流隨山曲折東西激蕩當不止二千里而贏昔人疑鹽澤之水散入沙磧蓋束以諸山導以諸沙凝薈潛流似散而非散也故自噶順淖爾察罕得勒蘇水察罕托輝水以至庫庫塞水諸泉仰發不一而足其最大者達布遜淖爾一支西北望鹽澤八九百里東南抵靑海地止隔一嶺相去僅三十餘里兩端分瀦曽無間斷又如舒合必拉庫庫塞水兩泉並發相去僅三十里一則由古爾班洮賴地東南流而伏一則由烏蘭得地西北流而伏縱橫相左要皆伏流仰出之泉蹤迹顯著者也謹依

欽定輿圖繪諸沙中兩崖斷續眾泉伏泛之迹以著大

河流入靑海之孔道云

﹤史部﹐地理類﹐河渠之屬﹐欽定河源紀略﹐﹝卷二﹞﹥﹤史部﹐地理類﹐河渠之屬﹐欽定河源紀略﹐﹝卷二﹞﹥

阿勒坦郭勒重源圖說

爾雅載河出昆侖虛色白所渠並千七百一川色黃蓋以域內眾水有靑赤白黒之殊色而大河獨以黃著故爲之疏通其義使不得混於他水今考回部河水所受經流支川無慮千數汨潄沙壌所謂渠並者在西域已居大半矣從來水潛地底側出仰流無不觱然澄淸獨阿勒坦郭勒噶達素齊老之水伏流初見輒作黃金色因而以黃金名之豈非大河靈瀆𨿽伏地千里而仍不攺其本性者乎唐人始有栢海星宿川之目元人窮源至星宿海皆未識阿勒坦眞源惟我

聖朝疆理西極殊域一家自昆侖以下旣已盡載圖經皇上命使窮源自鄂惇他臘而西更三百里歷古亙今所未能窮見者於是乎盡發其蘊奧伏讀

禦制河源詩云色赤作黃金別流無敢厠大河眞源昭然如發防矣乃知諸家誤防禹貢導河之文謂河源出積石山皆拘墟之見不足信也其水自阿勒坦郭勒穿入鄂惇他臘瀦爲紮淩鄂淩兩淖爾東南流出未至積石山已近千里恭秉

睿訓按諸

欽定輿圖合以侍衛阿彌達所進新圖詳考阿勒坦黃水眞源並條次左右諸山形勢及眾泉之交注者悉載諸圖以證河源重發之眞迹

﹤史部﹐地理類﹐河渠之屬﹐欽定河源紀略﹐﹝卷二﹞﹥﹤史部﹐地理類﹐河渠之屬﹐欽定河源紀略﹐﹝卷二﹞﹥

河流積石山南防三昆都倫河圖說

元使窮河源至鄂惇他臘而止不知其西有阿勒坦之黃水已爲失實其尢舛者以朶甘思東北鄙有大雪山名亦耳麻不莫剌譯言騰乞裏塔指爲昆侖自河源至昆侖已行三十日程河繞其三面則是昆侖爲河所經由之地而非源矣宋史河渠志仍之與所紀齟齬不合數百年以來卽有心知其誤而莫知所以致誤之由我

皇上燭幾鑑古洞照如神

披覽侍衛拉錫舊所具河源圖貴徳之西有三昆都倫

河入河水

謂古語以橫爲昆都倫河之橫者爲昆都倫山之橫者亦爲昆都倫彼昆侖亦以橫山延亙得名說者不察遂因三河之名附防而誤復

禦制讀宋史河渠志文而千古之疑始決今考大雪山之南有得特昆都倫得特防古語謂上也有都木達都昆都倫都木達都蒙古語謂中道也有道喇昆都倫道喇防古語謂下也大河從西方來三昆都倫河自東南橫入之以其形勢相並故有上中下之稱皆在河南與北岸之大雪山不可淆混正昆都倫之稱而阿木柰瑪勒占木遜阿林不容妄名爲昆侖也明矣玆敬遵

聖諭繪三昆都倫河入河之迹以著宋元史相承之謬

﹤史部﹐地理類﹐河渠之屬﹐欽定河源紀略﹐﹝卷二﹞﹥﹤史部﹐地理類﹐河渠之屬﹐欽定河源紀略﹐﹝卷二﹞﹥

河流繞積石山三靣至貴徳圖說

禹貢導河自積石言治水施功之始非謂河源山海經水經注言河源重發於積石則舉靑海境大山以包舉諸地言積石而星宿海亦在其中也積石山今之阿木柰瑪勒占木遜阿林山形蟠屈數百里巍峩髙聳爲通境之望其山脈自祁連山南出至拉布拉克達巴漢特們胡珠達巴漢迆邐而東爲托灰哈達阿林巴哈圖爾根阿林哈爾吉布達巴漢諸山隨處異名其實皆積石之一體也大河自西方流繞其南合三昆都倫河折而北而轉西繞其東北境與庫庫淖爾相望蓋環積石三靣一千三百餘里玆謹遵

禦制讀宋史河渠志文正大雪山之非昆侖並遵禦批通鑑輯覽證明其爲禹貢之積石山山川道裏形勢方向昭然明晰無可置疑大河自此東北折由溫泉邊入貴徳堡眾流漸濁復其本性始名黃河今並繪河繞積石山三靣經貴徳堡圖以著河源之全局蓋自昆侖正源靑海重源再伏再見至此始名黃河其自河州以東經朔方入山西陜西界歷河南江南入海經流曲折並詳於各家地誌玆不具圖云

﹤史部﹐地理類﹐河渠之屬﹐欽定河源紀略﹐﹝卷二﹞﹥﹤史部﹐地理類﹐河渠之屬﹐欽定河源紀略﹐﹝卷二﹞﹥

庫庫淖爾圖說

庫庫淖爾古稱西海亦稱鮮水亦稱卑禾羌海在大雪山之北肅州安西州之南旁列羣峯中環巨浸包納支流爲地周圍千餘里其水不與西域通亦不流注河水然西北一隅正與哈拉淖爾諸水如衣馬爾山長馬山諸源鄰接其西南一隅阿穆呢色爾沁地與河水東折之處相望才數十里是卽大河旁源瀦流不泄者也蓋河源全境由本達末縈帶萬里蔥嶺交流總滙於羅布淖爾積石重源又旁瀦於是地均伏流潛防靈蹤奧迹古人不得盡窺恭讀

聖制有雲濟水三伏三見亦其明證

化工肖物照然揭全河之形勢矣靑海地水波瑩徹土膏肥衍自古羌戎雜處羇縻而已自我

世宗憲皇帝廓淸其境開列堡戍是牧是耕環河流數千里悉以靑海部名之庫庫淖爾旣與河源鄰接則

與西北流出之居延海休屠澤諸水隔絕河水者迥乎不同允宜列入河源紀載玆依

欽定輿圖按稽地勢於全境中摘其瀦流與大河相望

者繪庫庫淖爾圖用資考鏡焉

﹤史部﹐地理類﹐河渠之屬﹐欽定河源紀略﹐﹝卷三﹞﹥﹤史部﹐地理類﹐河渠之屬﹐欽定河源紀略﹐﹝卷三﹞﹥

漢書河源圖說

西域自漢武帝時通於中國張騫始發其端厥後開置四郡設都防輪臺渠犁皆置田卒則大河所注咸在節制之中班史言南北有大山中央有河河水兩源一出蔥嶺一出於闐東注蒲昌海其水亭居冬夏不增減皆以爲潛行地下南出積石山爲中國河其言信而有徵特其時山南山北諸地中隔西羌非版圖之所故疏略而不詳耳自唐以來誤指西海境山爲昆侖反以史記漢書所稱西域河道詆爲非是則舛繆甚矣【臣】等恭繹

諭防閱史記漢書所紀河源張騫所窮正與今所考訂相

合豈可沒其探本討源之實

聖謨洋洋洵千古史家折衷之定論謹尋史記漢書所載繪漢書河源圖山川國域盡用當時舊目而證以今日地名以互資考覽其上源下流之未能賅備則仍其舊文以不沒其實焉﹤史部﹐地理類﹐河渠之屬﹐欽定河源紀略﹐﹝卷三﹞﹥﹤史部﹐地理類﹐河渠之屬﹐欽定河源紀略﹐﹝卷三﹞﹥

水經注河源圖說

漢以後記山水者推水經注其敍河源雜考山海經釋氏兩漢書薈萃錯綜以證明其說亦云博矣乃首言昆侖虛去嵩髙五萬里髙萬一千里或未免聞不實又阿耨達山六水其雅魯藏布一源無可考至所敍河水出歧沙谷分二源南源合和闐河注牢蘭海似卽今葉爾羌水北河合枝水姑墨川水龜玆川水惇薨水注泑澤似卽今喀什噶爾及北山諸水其防合之先後與今水道亦不甚相符至稱南河又東右防阿耨達大水計當在塔裏木大河之南方則似和闐河外別有水自且末國流入又理之不可信者矣然其分別經枝摹寫情狀自蔥嶺至泑澤敍述詳晰宛如繢畫而蒲昌隠淪之與今沙道暗合玆循其曲折繪水經注河源圖自西域源至靑海源斷限以河州入塞而止水道之與今不合者亦並存之以資考訂焉

﹤史部﹐地理類﹐河渠之屬﹐欽定河源紀略﹐﹝卷三﹞﹥﹤史部﹐地理類﹐河渠之屬﹐欽定河源紀略﹐﹝卷三﹞﹥

唐劉元鼎所見河源圖說

唐穆宗時劉元鼎使吐蕃還言河源出紫山亦名悶摩黎山直大羊同國三山中髙四下河源其間距長安五千里卽昆侖也河源東北直莫賀延磧尾幾五百里今考元鼎所見蓋經履河湟溯洪濟梁爲磧石軍地在今河州之北自北西南二千里又三百里至紫山正直今之鄂惇他臘所云三山中髙四下者當卽巴顏哈拉阿林巴爾布哈阿林阿克塔齊沁阿林而莫賀延磧尾北自沙州南入吐谷渾亦與今沙道伏流之實相應然則元鼎所言固與李靖侯君集覽觀積石河源者初不相逺惟其以紫山爲昆侖則考之未審耳今按據唐書繪元鼎所見河源圖以並存其是非焉

﹤史部﹐地理類﹐河渠之屬﹐欽定河源紀略﹐﹝卷三﹞﹥﹤史部﹐地理類﹐河渠之屬﹐欽定河源紀略﹐﹝卷三﹞﹥

元使所窮河源圖說

元潘昂霄從篤什之弟濶濶出聞河源之說撰河源志始火惇腦兒至大同路而止朱思本又從八里吉思家得梵字圖書以華文譯之繪圖著說自火惇腦兒至潼闗而止其說已與昂霄所志互有不同元史地理誌附錄因二家之說著爲定論以後言河源者仍之今考其說實多乖誤卽如火惇腦兒之當爲鄂惇他臘騰乞裏塔之當爲騰格裏塔拉譯言譌舛已有不勝糾正者至其稱大雪山爲昆侖唐述山爲禹貢積石力斥班史西域河源爲非是則囿於所見附防乖離殊不足以昭定論也昂霄志大雪山南只防二水一爲納鄰哈納一爲乞兒馬出二水之合流蓋不如朱思本圖黃河折北流處又有鵬拶河來防其說與今之三昆都倫河較合而思本所載大河自合懷裏火禿河之後凡有數折由東北流而正北而西北而又正北而正東其說亦與今日圖經不符至於信靑海之伏流疑昆侖之正脈星宿海以西卽爲窮探所不到洵哉大河靈迹必待

聖代而顯著也今附繪元代舊圖以河州貴徳堡爲防限至元史舊文譯音訛舛皆應繙攺惟以舊地新名互資對勘圖中並存原文庶幾疎密相形足以見今古之得失焉

﹤史部﹐地理類﹐河渠之屬﹐欽定河源紀略﹥

欽定四庫全書

河源紀略

列表

【臣】等謹案年表月表昉自史記南史王僧防所謂旁行斜上體仿周譜者是也班固以下遞相沿襲然無用以譜地理者我

聖祖仁皇帝始剏修

皇輿表使千古沿革較若列眉

欽定大淸一統志祖述成規洵足爲圖經圭臬河源發自西域道理綿長經緯脈絡非表不明謹自蔥嶺和闐以下列爲河源分合伏見表四篇川原曲折取徑不同則逺近不能畫一惟仰測天象里數乃眞謹遵

欽定輿圖以極星出地髙下定南北緯度以中星偏西逺近定東西經度俾大河源流道裏悉可攷稽爲河源星度表一篇大河曲折盤繞方向各殊古稱

百里小曲千里一曲一直者未盡其詳謹以四正四隅條分縷析爲河源流行方向表一篇西域地名諸史所載遞有攺易謹攷其沿革異同爲河源今古地名表一篇其入貴徳堡以後詳見史誌者不復錄

欽定四庫全書

河源紀略卷四

列表一

河源分合伏見表一【自發源至合流處喀什噶爾源二千七百里葉爾羌源二千一百里和闐源一千一百里】

﹤史部﹐地理類﹐河渠之屬﹐欽定河源紀略﹐卷四﹥﹤史部﹐地理類﹐河渠之屬﹐欽定河源紀略﹐卷四﹥﹤史部﹐地理類﹐河渠之屬﹐欽定河源紀略﹐卷四﹥﹤史部﹐地理類﹐河渠之屬﹐欽定河源紀略﹐卷四﹥

按漢書言河有二源今攷喀什噶爾河葉爾羌河皆出蔥嶺和闐河自南來合謹列大河正源爲第一格左右來防諸水爲第二格凡諸水伏流者據圖審勢可以定其歸墟其有隔一隔二隔三隔四來防者則依其遞注之次第分格斜排俾各相連屬以便省覽

河源分合伏見表二【自合流至羅布淖爾一千六百里】

﹤史部﹐地理類﹐河渠之屬﹐欽定河源紀略﹐卷四﹥﹤史部﹐地理類﹐河渠之屬﹐欽定河源紀略﹐卷四﹥﹤史部﹐地理類﹐河渠之屬﹐欽定河源紀略﹐卷四﹥﹤史部﹐地理類﹐河渠之屬﹐欽定河源紀略﹐卷四﹥

按大河合流東行其北境會合諸源最爲盛大如阿克蘇河庫車河海都河皆源逺流長支渠交貫南境則沙山延亙可見之水不過十之一二槪從闕疑以昭矜愼

欽定四庫全書

河源紀略卷五

列表二

河源分合伏見表二【自羅布淖爾伏流至阿勒坦噶逹素齊老阿勒坦郭勒重見逕度一千五百里】

﹤史部﹐地理類﹐河渠之屬﹐欽定河源紀略﹐卷五﹥﹤史部﹐地理類﹐河渠之屬﹐欽定河源紀略﹐卷五﹥﹤史部﹐地理類﹐河渠之屬﹐欽定河源紀略﹐卷五﹥﹤史部﹐地理類﹐河渠之屬﹐欽定河源紀略﹐卷五﹥﹤史部﹐地理類﹐河渠之屬﹐欽定河源紀略﹐卷五﹥

按羅布淖爾迆東諸水流行沙底潛伏來會今分北路南路兩境以志大槪至於東南方兩山排亙無復來防之水其中仰泛諸泉若斷若續隱顯不常亦依例列於篇中

河源分合伏見表四【自阿勒坦噶達素齊老至貴徳堡曲折二千三百里】

﹤史部﹐地理類﹐河渠之屬﹐欽定河源紀略﹐卷五﹥﹤史部﹐地理類﹐河渠之屬﹐欽定河源紀略﹐卷五﹥﹤史部﹐地理類﹐河渠之屬﹐欽定河源紀略﹐卷五﹥﹤史部﹐地理類﹐河渠之屬﹐欽定河源紀略﹐卷五﹥﹤史部﹐地理類﹐河渠之屬﹐欽定河源紀略﹐卷五﹥﹤史部﹐地理類﹐河渠之屬﹐欽定河源紀略﹐卷五﹥

按阿勒坦噶達素齊老河源重見之迹實爲前古所未詳其自鄂惇他臘而下羣流奔湊會合顯然非若西域沙磧諸水伏見不常難以指數今以次序列至貴徳堡而止庶靑海大河全勢得詳考焉

﹤史部﹐地理類﹐河渠之屬﹐欽定河源紀略﹥

欽定四庫全書

河源紀略卷六

列表三

河源星度表

﹤史部﹐地理類﹐河渠之屬﹐欽定河源紀略﹐卷六﹥﹤史部﹐地理類﹐河渠之屬﹐欽定河源紀略﹐卷六﹥﹤史部﹐地理類﹐河渠之屬﹐欽定河源紀略﹐卷六﹥﹤史部﹐地理類﹐河渠之屬﹐欽定河源紀略﹐卷六﹥﹤史部﹐地理類﹐河渠之屬﹐欽定河源紀略﹐卷六﹥﹤史部﹐地理類﹐河渠之屬﹐欽定河源紀略﹐卷六﹥﹤史部﹐地理類﹐河渠之屬﹐欽定河源紀略﹐卷六﹥﹤史部﹐地理類﹐河渠之屬﹐欽定河源紀略﹐卷六﹥

按流沙以外亙古未入圖經故諸史所述道裏之數率恍惚難據

國家戡定西陲

命使測量始能地鏡天璣毫釐不爽謹遵

欽定輿圖以其星爲緯自南山大源至北山支源得十一度以中星偏西爲經自蔥嶺西源至貴徳堡入邊得三十一度共計南北二千二百里東西六千二百里其有重山綿亙名目不殊如蔥嶺巴彥哈拉山諸處則僅載總名以省繁衍

欽定四庫全書

河源紀略卷七

列表四

河源流行方向表

﹤史部﹐地理類﹐河渠之屬﹐欽定河源紀略﹐卷七﹥﹤史部﹐地理類﹐河渠之屬﹐欽定河源紀略﹐卷七﹥﹤史部﹐地理類﹐河渠之屬﹐欽定河源紀略﹐卷七﹥﹤史部﹐地理類﹐河渠之屬﹐欽定河源紀略﹐卷七﹥﹤史部﹐地理類﹐河渠之屬﹐欽定河源紀略﹐卷七﹥﹤史部﹐地理類﹐河渠之屬﹐欽定河源紀略﹐卷七﹥﹤史部﹐地理類﹐河渠之屬﹐欽定河源紀略﹐卷七﹥﹤史部﹐地理類﹐河渠之屬﹐欽定河源紀略﹐卷七﹥﹤史部﹐地理類﹐河渠之屬﹐欽定河源紀略﹐卷七﹥﹤史部﹐地理類﹐河渠之屬﹐欽定河源紀略﹐卷七﹥﹤史部﹐地理類﹐河渠之屬﹐欽定河源紀略﹐卷七﹥

按洪河流逕之處𨿽百折必東然崇巖巨谷則隨山勢以旋轉平原曠野又縱橫曼衍各逐地形故所向不能一定大抵東北向者十之六七惟伏入靑海則東南流其繞磧石山者盤折幾徧但未西南流耳謹以次表列凡黃河正源以大字書之其旁源則以細字分行用作識別焉

欽定四庫全書

河源紀略卷八

列表五

河源今古地名表

﹤史部﹐地理類﹐河渠之屬﹐欽定河源紀略﹐卷八﹥﹤史部﹐地理類﹐河渠之屬﹐欽定河源紀略﹐卷八﹥﹤史部﹐地理類﹐河渠之屬﹐欽定河源紀略﹐卷八﹥﹤史部﹐地理類﹐河渠之屬﹐欽定河源紀略﹐卷八﹥﹤史部﹐地理類﹐河渠之屬﹐欽定河源紀略﹐卷八﹥﹤史部﹐地理類﹐河渠之屬﹐欽定河源紀略﹐卷八﹥﹤史部﹐地理類﹐河渠之屬﹐欽定河源紀略﹐卷八﹥﹤史部﹐地理類﹐河渠之屬﹐欽定河源紀略﹐卷八﹥﹤史部﹐地理類﹐河渠之屬﹐欽定河源紀略﹐卷八﹥﹤史部﹐地理類﹐河渠之屬﹐欽定河源紀略﹐卷八﹥﹤史部﹐地理類﹐河渠之屬﹐欽定河源紀略﹐卷八﹥

按河所經西域諸國隨世異名今以河源爲經以今古地名異同爲緯証之

昭代輿圖繩貫星羅了如指掌至靑海部重見之迹述河源者每以積石槪之玆隨處分析訂正其非河流所經之地都邑分合名號沿革槪不贅列焉

﹤史部﹐地理類﹐河渠之屬﹐欽定河源紀略﹥

欽定四庫全書

河源紀略

質實

【臣】等謹案西域河源載於史記大宛及漢書西域吐蕃河源載於唐書吐蕃及元史地理誌附錄自是言河源者或信西域而疑吐蕃或信吐蕃而疑西域各膠一說靡所折衷今自西陲底定蔥嶺南北咸版圖黃流所經無不與史漢相符合干隆四十七年又

特命侍衛阿彌達至星宿海西三百里阿勒坦郭勒窮

溯眞源證以

欽定輿地全圖乃知蔥嶺以東喀什噶爾葉爾羌和闐諸水至羅布淖爾伏流再出於阿勒坦噶達素齊老所謂重源潛發者前古所疑始渙然冰釋復

禦制河源詩一章

禦制讀宋史河渠志一篇刋誤決疑徴今考古洵足昭

垂日月信萬防謹仰遵

聖訓詳述河源伏見之迹分合之派經過之方按今山川道裏及星度測量略仿水經注例編爲質實五卷昔酈道元謂水陸路疎往復不同淺見末聞非所詳究矧【臣】等學術弇鄙耳目未周而遭逢

盛際同軌同文得以欽承

防訓稽考輿圖山川萬里了若目前【臣】等職奉編摩不

勝榮幸兢惕之至

欽定四庫全書

河源紀略卷九

質實一

河水發源回部之西陲始見於喀什塔什吉布察克諸山卽蔥嶺也有二源其西源爲喀什噶爾河

喀什噶爾河【回語喀什謂各色噶爾謂磚房其地富庶多磚房故以名其城卽以名其河也】爲大河最逺之初源有二支西支出吉布察克山【回語山名】東南流一百八十里有水自阿喇古山【回語阿喇古兩山夾溝之謂】西流三百六十里來會之行六十里瀦於哈喇庫爾【回語哈喇黑色也庫爾謂池也池水色黑故名】當和斯魯克嶺【回語山名】之東周圍九十餘里復東流經察哈爾阿勒爾【回語地名】之南喀什塔什嶺【回語喀什各色也塔什山石也山石斑剝眾色故名】之北各有數水來會行四百餘里經塔什布裏克城【回語塔什石也布裏克有也地多石故名】南爲雅璊雅爾河【回語雅滿厭棄之謂雅爾河水深難越故名】又二百里至庫森【準語庫森願欲之謂瀕河地腴人願欲之故名】西源處極四十度西四十五度其南有格斯阿爾雅【回語水名】水東流二百六十里至英噶薩爾城【回語英噶謂新也薩爾謂城也從其新建而名之】北有察罕水【回語察罕白色也水色白故名】東行一百四十里至托布薩克【回語地名有城】境二水自伏不流西北支出阿喇古山【音義已見前凡重見者皆不復注後仿此】南分二支名得爾必楚克河【回語水名】二百里經喀什噶爾城南而合有博什克勒木城【回語地名有城】水自西北流八十里來會其北有博爾和什水【回語水名】出札嶽克嶺【回語山名】至阿爾圖什城【回語地名有城】西有巴爾昌水【回語巴爾有也昌地起浮塵之謂水旁多沙塵故名】流至阿爾圖什城【回語地名有城】東二水自止不流喀什噶爾河西北源處極四十度八分西四十三度二分二源旣合出山東北流五百里至巴爾楚克城【回語楚克全有也地饒水艸故名】南又八百里至噶巴克阿克集【回語地名】境與西南來之葉爾羌河【回語葉爾謂地也羌寛廣之謂其地寛廣故以名其城卽以名其水也】會

其西南源爲葉爾羌河

葉爾羌河有二支南支出和闐【回語地名卽古於闐之轉音】西境大山二支同出合流二百四十里至沙圖城【回語地名有城】北分爲二東西行百八十里復合東行百里爲聴雜布河【回語水名】其東有達斯滚河【回語水急流也其水迅急故名】經哈爾哈里克城【回語地名有城】滙爲池又東有愛格爾泉【回語泉水名】又東有皮西那水【回語水名】相去各三四十里入戈壁【回語大沙磧也地多大沙磧故名】南源極三十六度六分西三十九度西支有三一出喀楚特城【回語地名有城故名】西大山其隔山西水爲雅布塔爾【回語水名】西流數千里入達裏岡阿鄂謨【回語鄂謨海大海之名】者也西源流一百六十里至羌呼爾【回語地名】地有一源出齊齊克裏克嶺【回語齊齊克花也裏克有也山多花木故名】流一百二十里經塞勒庫爾城【回語地名有城】東南合流又一源西自特拉克嶺【回語特拉克楊樹也山多楊樹故名】南流一百二十里來會爲托克布隆河【回語水名】南流折而北而東五百里至卡魯爾葉什【回語地名】境分二支經葉爾羌城南北各流四百里復合流四十餘里與東來之聽雜布河合東北流四百餘里至瑪雜爾塔克境【回語山名】其南爲戈壁又東行五百里至噶巴克阿克集地與喀什噶爾河會西源極三十七度至三十八度西四十二度

河水又一源出和闐南山北流爲和闐河

和闐河凡二支其西支出尼蟒依山【西番語雪山也回語亦同山多雪故名】東北流經丕西捺【回語地名】之北至枯枯跌裏克多千枯珊【回語地名出雄黃】境有哈喇哈什河【回語哈喇黑色也哈什謂玉石也水產黑玉故名】自北來注之合而折北經額裏齊和闐【回語額裏齊居民環城之謂和闐之鎭城也】之西過勒沁托海【回語勒沁海東靑也托海水灣也水濵多此故名】至厄格爾雅爾【回語地名】長六百八十里其東支亦出尼蟒依山名玉隴哈什水【回語玉隴往取也哈什謂玉石也回人於此水撈玉故名】行百餘里分流繞玉隴哈什和闐之東西復合經勒沁托海東至厄格爾雅爾【回語地名】長四百四十里與西源會東北流經托克三克爾【回語托克三九十數也克爾有也地有九十戶居之故名】之東曲曲流四百餘里至噶巴克阿克集境與西來之喀什噶爾河葉爾羌河會源處極三十六度東源西三十五度西源西三十六度八分和闐河兩旁皆大沙磧縱廣數千里西有都瓦城【回語都瓦有城祝告天地處也】水出烏樽阿拉拉庫珊【回語地名】經皮雅爾瑪【回語地名】入沙磧長一百八十里又西有三珠城【回語地名有城】水經坤得裏克【回語地名犯人帶木狗者所居也】北流入伊斯庫爾淖爾【回語伊斯水名庫爾淖爾皆謂池也】長四百餘里諸水皆在沙磧中不與和闐河顯合然中無大山間隔知其伏流相會矣和闐河之東出南山麓者有塔克城【回語塔克山石也城在南山中故名】水出哈喇塔克山【回語謂黑色石山也】經察拉城【回語地名有小城】入沙磧長二百餘里有克勒底雅河【回語克勒底意其來而未定之詞雅問詞也舊傳其名如此未詳其由】南流爲葉新淖爾【回語池名】長一百二十里又東有喀爾哈什水【回語謂有各色玉石也】阿里坦郭必水【防古語阿里坦金也郭必旱海也沙海色黃故名】蘇格特水【回語蘇格特謂栽成之栁也地多栁樹故名】巴爾烏圖水【回語水名】噶順淖爾【回語噶順味苦也水味苦故名】或長五十里或長一百二三十里而噶順淖爾爲大諸水極三十六度西三十三度至二十九度皆和闐河之旁流

三源旣合有阿克蘇河自北來會

阿克蘇河【回語阿克白色也蘇水也相傳其地昔有水患髙城深溝以避之旣以名其城亦以名其水也】有二支西支出喀克善山【回語山名】名博得爾河【回語水名】南流一百里至額爾濟巴什嶺【回語山名】之北有一水自北來注之行七十至松塔什【回語松髙矗之象塔什石也山有山髙矗故名】境分二支並東北流一百八十里至古木克齊克【回語地名有水】境復合經烏什城【回語烏什卽烏赤山石突出之謂城居山上故名】北爲多什罕河【回語水名】東稍南流二百六十里至哲爾格哲得克【回語哲爾格林立之謂哲得克沙棗也地多沙故名】境源處極四十一度西三十九度八分東源出北山名特穆爾蘇【防古語特穆爾鐵也蘇水也水色如鐵故名】南流八十里有庫庫爾蘇【防古語庫庫靑色也蘇水也水色靑故名】南流來會又行一百十里經克鐵哲爾城【回語地名有城】西此水源處極四十一度八分西三十七度其東有阿紮噶拉河【回語水名】出北山分爲二支至雅蘇【回語地名】止不流東源與烏什河會流六十里復分爲二支西支行二百里東夫經博什裏克哈拉塔爾【回語地名】亦二百里而合入於西來之喀什噶爾河葉爾羌河和闐河並會卽噶巴克阿克集之北境也會處四水交貫形如井欄極四十度四分西三十五度五分

按河水二源出蔥嶺於闐自古言之今考和闐山西北天山西南連峯崛起千有餘裏岡巒隨處異名回部土人以喀什塔什嶺爲蔥嶺總目其實自札克安巴山尼蟒依山喀楚特山迆西山形西騖經喀什塔什嶺和斯魯克嶺吉布察克山山形始折而北至阿喇古折而東行至博得裏克又千餘里自此以往爲天山正幹自吉布察克諸山以西隔山之水皆西流屈曲滙於達裏岡阿鄂謨博得裏克以北隔山之水皆北流爲池爲海其大者滙於騰吉思鄂謨入西北海俱與河源隔絕山勢所分水流一向一背各成條理不可混淆益以驗兩山間河源之眞迹也蔥嶺二源最長者喀什噶爾二千七百餘里次葉爾羌二千一百餘里和闐山河長一千一百里阿克蘇九百餘里流注交滙蓋山勢窵曲遼闊眾源迸集導以東行亦地勢然也喀什噶爾河源至阿克蘇河源中隔七八百里大山甚夥眾水盡入喀什噶爾河無可指名者蓋三大源旣盡吞諸水略無旁泄纖支細流咸包納乎其中玆編恭依

欽定輿圖敍錄圖所紀載可指目者詳其曲折備著於

篇

河水東行經大戈壁北爲布古斯孔郭爾郭地亦名塔裏木河大戈壁沙山數千里在河闐東中有大山崛起爲和闐東來之沙圖圖嶺【回語沙圖梯也嶺形層出如梯故名】其支峯自南轉而北騖緜亙千迄於布古斯孔郭爾郭【回語孔郭爾郭野果名布古斯謂腹也借以諭其果實之大其地有此故名】之南境裏所出之水皆入沙不流塔裏木大河【回語塔裏木謂宜於耕種之地河旁腴可耕種故名卽西域大河也】經其北方

河水東行七百里至沙雅爾城南有庫車河合眾源自北山來會之

庫車河【帕爾西語庫指此地而言車謂眢井也其地有眢井故名之】有四源皆出天山南麓西源出操哈嶺【回語山名】爲穆色爾河【回語水名】東流經雅哈阿里克【回語雅哈阿邊界之水也臨邊界有水繞之故名】南二百一十里中源自哈布沙朗嶺【回語山名】流出拜城【回語拜富厚之意居民富厚故名】西共八十里來注之合流五十里有哈拉水自拜城東南流來注之又行百里有北源赫色勒水【回語赫色勒紅色也其水色紅故名】合三源來注之赫色勒水出汗騰格裏山【回語汗稱其君之詞騰格裏爲天也以其山爲天山之主山故名】三支合南行八十里有什和坦爾山【回語山名】水自東北來有沙彌達們水【回語水名】自東來合西南行百里會拜城水經郭克布野城【回語地名有小城】北東行二百六十里經庫車城南沙雅爾城【回部沙部長之謂雅爾軫卹之詞舊有伯克居此軫卹部人故名】東北有東源自哈拉郭爾【回語山上流水道也卽以名其地】合二支行庫車城東共二百二十里來注之四源極四十二度至四分西三十六度至三十三度合東流五十里會塔裏木大河

河水又東行經大磧北七百里

大磧中有山自和闐南山至沙圖圖嶺又東八百里至硇什達爾烏蘭達布遜山【回語硇什達爾硇沙也烏蘭紅色也達布遜鹽也山產硇沙紅鹽故名】髙峯崛起折而北轉西行其西爲順托郭爾山【回語山名】皆崢嶸絕壁西有托壘水【回語水名】流七十里又西有集斯肯水【回語水名】流百里北至陰得爾圖【古語陰得爾基之髙者圖有也地居髙原之上故名】境而合又北來一水流七十里來會之而伏此水在沙磧中南東北皆大山北去塔裏木河隔山六百里磧中大山又西北行斜亙一千六百餘里轉西至沙雅爾大河之南陲山勢始止硇什達爾烏蘭達布遜山極三十六度西二十七度四分

河水又東行有海都河自北來注之

海都河【回語海都曲折也哈喇爾諸水曲折流滙於此故名】有四源皆出北山一源出按巴珠爾圖斯色欽【回語色欽水也按巴珠爾圖斯地名】東流合二水至哈爾噶圖【回語地名】源處極四十二度西三十二度六分一源爲阿集格珠爾圖斯水【回語水名】出楚爾嶺【回語山名】西流會英布圖拉水【回語水名】巴噶布拉圖水【回語巴噶小也布拉圖有泉水也地有小水故名】札哈蘇臺水【回語札哈蘇臺謂有魚也水多魚故名】古爾班克勒特水【防古語古爾班三也回語克勒特水名謂有三水也】勒特水【回語勒特水名】克穆訥克圖嶺水【回語山名】共六水合而南流二百里會於哈爾噶圖源處極四十三度西二十九度東流三十里分二支北支行一百四十里有烏爾圖布拉克【回語烏爾圖長也布拉克泉也水甚長故名】薩必爾圖布拉克【回語泉水名】郭爾和布拉克【回語泉水名】臺裏穆水【回語水名】雅瑪圖哈布欽水【回語水名】烏蘭嶺水【回語烏蘭紅色也嶺石色赤水從此出故名】古爾班敖克克水【防古語古爾班三也敖克克牛皮箱子也地形如箱子有三水故名】共七水自北來注之南支行一百四十里有綽羅特克嶺水【回語山名】揚河沙爾水【回語河沙爾地名】扣克訥克嶺水【回語扣克訥克山名】厄西謨水【回語水名】烏可克嶺水【回語烏可克小櫃也山形如小櫃水從此出故名】皆出諸山北麓南流來注之二水復合有拱哈布齊爾敖班水【回語水名】察罕水【回語察罕白色也水色白故名】達蘭嶺水【準語達蘭七十數也山峯攢簇約指其數之稱卽以名其水也】自北來注之源處極四十二度西二十九度四分行二百里爲海都河經碩爾楚克【回語碩爾硝也楚克有也地有硝故名】舊城南一源出河屯博克塔嶺【回語山名】二支合而南有哈布齊垓嶺【回語謂山峽中路也嶺形峽東故名】水自西來薩薩克水【回語水名】自東來注之合流四十里爲哈布齊垓水分二攴俱入於海都河源處極四十三度西三十度海都河經哈喇沙爾城【回語哈喇黑色也沙爾地也其城年久黑色故名】西南入博斯騰淖爾【回語博斯騰樹木圍合之謂池旁樹木陰蔚故名】其東爲特博爾庫【回語地名出鞭桿子】地又東有奇魯瑚圖水【回語水名】自北山行六十里注淖爾其東有察罕通克水【回語察罕白色也通克水名】西楚輝水【回語楚輝新茁之艸也地多水艸因以名其城又名其水也】在楚輝城東又東有額爾坤宗嶺【回語山名】水又東有博爾圖水【回語水名】皆在東北自伏不入淖爾淖爾西抵哈勒噶阿璊城【回語哈勒謂道路阿璊謂口也地當山口有城故名】東抵哈流阿齊爾哈西爾地【回語地名】在眾山之口長二百四十里廣四十里亦名伊徳格爾阿拉爾【回語水名】極四十一度八分西二十九度至二十七度六分其西南隅溢出大水一百八十里眾出山外庫隴勒城【回語庫隴勒觀望也地形軒敞可供觀望故名】西又西行三百里仍名海都河而南而東會塔裏木大河此水在北山之南有東西二大支峯回環拱抱各五六百里北山大源也會處極四十度八分西二十九度四分

河水又東行經大沙磧北

沙磧大山有錫津烏蘭山【回語錫津山名烏蘭紅色也其山色紅故名】東支盤繞又特起數大山爲巴彥哈喇得裏奔巴【回語巴彥謂富厚也哈喇黒色也山石黑而髙大故名得裏奔巴山名】其西北水入沙中不流山勢包戈瑪沙磧【回語戈瑪地名】左右一千二百餘里去大河水八十里而盡中有淖爾無名周百里有西南去來水五支岐入之停不流羅布淖爾【回語羅布滙水之墟也淖爾海也以其爲山南眾水之都滙故名卽蒲昌海也】西南二百里

河水又東二百八十里入羅布淖爾而伏

羅布淖爾爲西域巨澤一名泑澤一名蒲昌海一名鹽澤一名牢蘭海其地在西域近東偏北合受西偏眾山水共六大支緜地五千里經流四千五百里其餘沙磧限隔潛伏不見者無算以山勢揆之回環紆折無不趨歸淖爾淖爾東西二百餘里南北百餘里冬夏不盈不縮極四十度至五分西二十八度至二十七度北有圓池三無名南有方橢池四爲鄂爾溝海圖【回語水名】巴哈噶遜弩奇圖色欽【回語水名】弩奇圖杭阿塔裏木池【回語弩奇圖杭阿水名塔裏木見前】錯列環拱登山逺眺亦如星宿海然與靑海之鄂惇他臘形勢相埒其道裏相去以星度髙下按飛鳥圖法計之約一千五百里按羅布淖爾居西域之中稍東偏北所受六大水其西來者爲喀什噶爾河葉爾羌河南來者爲和闐河北來者爲阿克蘇河庫車河海都河皆有源流可尋南自和闐之東迆邐三四千里地域遼曠視河水以北寛廣奚啻倍蓰其間獨無來注之水者蓋以沙磧彌漫諸泉盡爲所蝕要之沙底伏流依山屈折無不以淖爾爲歸墟使非沙磧湮沈則和闐以東水入淖爾者當有三大支沙圖圖嶺水一也硇什達爾烏蘭達布遜山水二也錫津烏蘭山水三也其間皆數千里水不流行於沙面要必貫輸於沙底以是知淖爾瀦蓄之廣且大矣至羅布淖爾之東境迆而北而東而南環天山哈宻哈喇淖爾諸境縱廣數千里水流或潛或見或可名或不可名恭依

欽定輿地圖地勢揆之皆西流而合趨於淖爾惟有東境兩山相望之千五百里形勢顯然爲羅布淖爾伏流入靑海之孔道今差敍實迹詳著其說於後卷云

欽定四庫全書

河源紀略卷十

質實二

河水旣入於羅布淖爾伏不流有羅布淖爾東境諸水羅布淖爾東境山自天山之和爾郭斯嶺【回語山名天山之峻峯也】東至塔什嶺【回語塔什石也山嶺多石故名】一千四百里折而東南爲必栁嶺【古語必栁磨刀石也山出此石故名】迆南至格達景新景山【回語山名】接肅州嘉峪闗境共一千二百里又南轉東爲安西州南境山連峯延亙至克都肯哈拉哈達山【防古語克都肯山名哈喇黒色哈達山峯也山色黒故名】一千四百里入沙磧各有水西行遇沙而伏按西域大勢四隆中窪羅布淖爾適當其窪處羣水四面歸向惟以東南方一隅爲泄水之尾閭淖爾受西來諸大水其偏東之岸北抵哈流阿齊爾哈西爾山麓南抵沙磧中弩齊圖嶺之麓兩山相扼爲東西大闗隘其自淖爾而北而東而南諸水伏流來趨皆從兩山闗隘處流入之以地多沙磧潛伏不見其大勢之盛約有西偏諸源十分之五此實大河旁源不容以其無顯會之迹而弗紀也今敍東偏諸水自天山南麓所出由托克三土爾番辟展始次哈宻以東南至安西州北境山西麓諸水次安西州南路山西麓諸水恭依

欽定輿地圖辧其向背伏見道裏差數述之如左羅布淖爾北有托克三水

托克三水【回語托克三九十數也舊有九十戶居之相襲以名其地並名其水也】出天山南麓有二源一源出和爾郭斯嶺三支並出爲阿爾輝色欽【回語色欽水也阿爾輝水名】南流折而東經額楞哈必爾漢穆魯【回語地名】南又東百里經西爾哈阿集爾汗嶺南【防古語西爾哈謂貉皮馬阿集爾汗謂兒馬也山名相傳如此未詳其由】又東經阿爾輝昂阿【回語地名】南有博爾圖昂阿【回語地名】水自南來注之又東至托克三城西此水行六百餘里在博斯騰淖爾【音義見前卷不重注後仿此】山北源處極四十三度西二十九度一源出布克達山【回語山名】爲烏蘭布拉克【回語泉水紅色也】南流有烏可克山水哈喇哈什裏克水【回語哈喇哈什謂黑玉裏克有也山間有黑石如玉故名因以名其水也】自西來會其西有察罕水【回語察罕白色也】布達布遜淖爾【回語達布遜鹽也謂鹽池也】有鄂門淖爾【回語水名】其東有哈拉巴爾哈孫水【防古語巴爾哈孫地也謂黒城也】鼐塔克水【回語塔克山也鼐山名】古爾班水又有臺朗水【回語水名】出鄂都謨克嶺【回語山名】兩源合南流皆在山中自伏托克三水流出至哈拉巴爾哈孫嘉們【古語嘉們謂臺跕也謂黑城臺跕也】西至托克三城西而南有伊拉裏克水【回語伊拉蛇也裏克有也地多蛇虺故名】來注之其北有哈爾欽淖爾【回語池水名】自托克三城西流五十里爲蘇巴什水【回語蘇水也巴什頭也地多泉源故名卽以名其水也】共二百里而伏托克三水處極四十二度八分西二十六度三分在羅布淖爾北三百里

羅布淖爾北又東有土爾番和屯水

土爾番和屯【回語土爾番積水也和屯城也其地向有積水故名】水源出穆爾圖拉克流五十里分繞和屯東西其西有根特克嘉們【回語臺跕名】水合二源流至難簡【回語地名】境有海必爾漢布拉克【防古語海必爾漢肘肋也泉水形似之故名】流至雅爾伊穆什【回語地名出果品】有布衮水【回語水名】其前有勒穆丕【回語夏日支棚以迎涼气也因以名其地焉】三池其北有臺朗水【回語水名】有塔裏朗水【防古語田禾也其水可用灌田故名】有哈拉水有庫舒博格衣水【回語水名】有漢和羅水【回語水名】皆出北山西南流其東有哈喇和卓水【回語人名舊傳有哈喇和卓居其地因以名地卽以名水也】出蘇巴什經土爾番嘉們東僧吉蘇城【回語地名有小城】西分二支環哈喇和卓東西爲阿斯塔克水【回語阿斯山名水從此山出也】諸水皆與土爾番和屯水相並流入伊爾瑚瑪沙磧【回語沙磧地名】長五十里至一百三四十里土爾番和屯極四十三度西二十六度去羅布淖爾東北五百里

又東有辟展和屯水

辟展和屯【回語辟展艸積之謂地多積艸故以名之和屯城也】水出布拉裏克【回語布拉刼奪之謂漢刼國地卽此處故名】流爲庫庫雅爾【防古語庫庫靑色雅爾坎也坎水色靑故名】又出巴哈蘇魯克圖嘉們【回語巴哈小也蘇魯克圖馬羣也以爲驛跕之名】曲曲西南流經辟展和屯西漢惇山【回語山名】東爲舒歸水【回語水名】其西有勒穆金水二源出鄂爾騰山合流經勒穆欽城【回語地名有城】西魯克欽城【回語地名有城】東分爲二支入沙磧其東有特古斯池【古語特古斯全也池水圓周故名】有蘇魯克圖水有巴哈水有蘇克特齊嘉們【回語驛跕名】東西二池又東有硯池嘉們【回語驛跕名】水又東入山中池水無數有庫克托羅海水【防古語庫克靑也托羅海首也山峯如首靑色水從之出故名】有鵡�窩嘉們【回語驛跕名】水有塔庫池【回語水名】有托賴泉嘉們【回語驛跕名】水皆在山中停不流辟展和屯水之南爲洪城【回語洪墩臺也其地有之故名】水其南爲伊爾瑚瑪沙長八百里西當土爾番和屯之南東至哈爾圖博城【回語地名有城】西廣二百里沙之南有沙爾淖爾【防古語沙爾犗牛也池濵有此故名】周圍六十里其西爲察克瑪克塔什【回語察克瑪克火防石也山多產此故名】額錫謨克【回語地名】地其東爲察哈爾和爾輝地【回語地名】辟展城極四十二度八分西二十五度伊爾瑚瑪沙極四十二度西二十五度至二十二度在羅布淖爾東北七百里

又東有哈爾圖博水

哈爾圖博水出薩爾奇拉【回語地名】經三堡嘉們之西流八十里爲臺爾藏水【回語水名】至哈爾圖博城西其西有拉布楚克水【古語水名】經托和齊城【防古語地名】西有鴨子泉嘉們水【回語臺跕名以其水稱之又以名其水也】有雅博裏克池【回語水色】遼惇嘉們【回語臺跕名】水入沙磧其前爲察哈爾和爾輝其北有博羅布爾噶蘇【防古語博羅靑也布爾噶栁也蘇水也水旁多靑栁故名】有拉巴泉嘉們水【回語臺跕名以泉名之】有薩爾奇拉有燈艸溝嘉們【回語臺跕名】水有納林庫克雅水【回語水名】有塔克雅圖水【回語水名】俱伏不流哈爾圖博水南流入伊爾瑚瑪沙極四十二度六分西二十二度五分在羅布淖爾東北九百里

又東有哈密和屯諸水

哈宻和屯【回語哈宻卽哈勒宻勒之轉音哈勒瞭望之謂密勒墩臺也地有墩臺可以瞭望故以名其城焉】水一源出天山北幹東南折之塔什嶺一源出必栁嶺合西南流百六十里分流繞哈宻和屯之東西西支流八十里有哈爾海圖【回語地名】頭堡嘉們水入之至布噶斯【回語地名】而伏東支流六十里至布婁爾【回語地名】而伏其西卽哈爾海圖水其東有薩拉胡魯蘇水【古語薩拉謂黃也胡魯蘇謂蘆葦也地多此艸故名】巴克達錫水【防古語水名】喀爾齊瑪克水【防古語水名】額克訥爾水【防古語水名】哈套水【古語哈套堅也地多堅石故名】烏拉臺水【防古語烏拉臺謂有山也水出山間故名】科什瑪克水【防古語水名】哈什瑪克水【古語水名】納沁水【防古語納沁鴉鶻也水濵多此故名】庫色冷圖水【防古語水名】塔拉水【古語塔拉山間平甸也水出平甸中故名】額裏根泉【古語額裏根寛也水泉寛衍故名】諸水泉源澂灂延地廣邈皆西南奔趨遇沙而伏其又東南爲哈拉博爾肫水【防古語地名】察罕椿集水【防古語地名】博雅椿集水【古語地名】烏爾圖泉【防古語烏爾圖長也泉水甚長故名】昂吉爾圖水【防古語昂吉部落之分地也圖有也舊有伯克居此故名】巴爾楚特噶哪水【古語地名】察蘇爾圖水【防古語察蘇爾火石也地有火石之謂】瑚巴塔爾塞坎水【防古語地名】諸水並源出東境諸山參差互流不逺而伏實安西州北境隔河之諸山水也哈宻和屯東南境諸山自必栁嶺至謨海圖【防古語有蛇之謂其地多此故名】布魯爾【古語地名】蘇魯遜塔巴克【古語山名】伊克托裏【古語伊克大也托裏鏡也地圓如鏡故名】瑚巴塔爾拜商【蒙古語地名】衛朋哈拉圖【古語地名】察罕徳勒克【防古語山名】諸山南迄嘉峪關南之格達景新景山轉而南折諸山紆回間阻爲西域東偏之屏障其隔嶺以北諸水流出巴爾庫淖爾【防古語巴爾庫卽巴裏坤之轉音池水名也】其東北諸水至瀚海入戈壁皆不入南路諸山泉水澄流或行或止未嘗滙爲一川其西行則一也自此而南爲安西州境哈宻和屯極四十二度八分西二十一度八分去羅布淖爾九百六十里其東最逺之伊克托裏諸山去羅布淖爾一千七百里

按自古志西域者必曰東則扼以玉門陽關西則限以蔥嶺玉門陽關在安西州西境自此以東諸地域不與焉又曰南北有大山河流其中均指羅布淖爾以西之水其東境之水不與焉蓋控引東西門戶定其疆域指其可見之經流不得不然若紀大河之源則有異於是者河出於闐爲南源蔥嶺爲西源史漢水經注諸書言之詳矣至羅布淖爾東境之水西趨淖爾則從古未有論及之者惟山海經敍邊春山灌題山諸水西流入泑澤蓋爲近之要以數千里泉源旣不能越天山而驀入北境又不能越蘇魯遜塔巴克諸山而東北入瀚海其在惇煌鳴沙北界者求其歸宿知必惟淖爾之是趨今考嘉峪闗以東之河自張掖酒泉入居延海自涼州入休屠海此數源者俱限重山之外存而不論其在安西州境則有千餘里大河西流滙入於哈喇淖爾經流旣西而左右旁支或流或涸無有不西向者故西域孔道由甘州肅州安西州轉而西出北爲北山南爲南山自古以此爲經塗獨山脈所趨與人所問途其形各判山自天山東向至哈宻盡處轉南行直至肅州諸山轉西南以屬於安西之南山復由南山西行盡於沙磧此爲北幹在羅布淖爾之東北卽內地大河以北之山無不由此幹分入其和闐東來行沙磧中諸大山是爲南幹在羅布淖爾之西南卽內地大河以南之山無不由此幹分入其中劃然橫斷東西相望爲大河伏流潛入靑海之正道天造地設不可假借特兩山盡處山根交互牽聨又沙磧中人迹稀到故不易蹤尋耳從來山脈與水勢相爲體用使哈宻安西山體不相連屬則境內水勢何由盡向西行而安西南山之水其出南麓者多歸內地大河出北麓者都趨淖爾河流一脈相貫益知南山之中斷不虛矣臣等恭繹

欽定輿地全圖詳考東境山脈及南山中斷河水入塞之成迹條理經絡有燦然者謹詳著其說於此云

羅布淖爾正東有噶順沙磧

噶順沙磧【回語噶順味苦也地在沙磧之中有水而味苦因以名其沙磧也】縱廣四五百里有大山環之山脈自天山和爾郭斯嶺分支而東其北包土爾番辟展哈宻爲諸城南屏中包伊爾瑚瑪沙磧其南蜿蜒曲折千四百里抵安西州北境而盡卽沙山支峯山南諸泉水俱滲入噶順沙磧中沙磧極四十二度至四十一度西二十三度至二十四度四分去羅布淖爾六百里

欽定四庫全書

河源紀略卷十一

質實三

羅布淖爾正東偏南有哈拉淖爾

哈拉淖爾【回語哈拉黑色也淖爾水黑故名】有三源並出安西州南山東源蘇勒河【古語河名】出玉門縣東衣馬爾山【防古語山名】一支東爲察罕那木哈水【防古語察罕白色那木哈水名也】西爲昂倉口水【古語地名】合北流經結爾恭臺口【防古語地名】至玉門縣南分二支一支經玉門縣之東西音木堡【防古語地名】之西東北流至哈沙圖境【防古語哈沙圖木圍墻也山形似之故名】爲達布遜淖爾亦名花海子瀦不流長一百六十里一支經玉門縣西北流分二支八十里而合至舊栁溝衛北爲蘇勒河值北境布魯惇【古語山名】諸山折而西有頭道溝至十道溝水出達裏岡西拉部特爾【防古語地名】自南來會之又分二支北支西流經一顆樹【防古語地名】南南支西南流會昌馬河水【古語水名】昌馬河水有二源一源出阿里塔克【防古語山名塔克石也】有五泉合而南流有長馬山水來會之至蘇爾河【防古語水名】一源出長馬巴欽山【古語山名】經巴彥山【防古語巴彥富蘇也山形髙大故名】曲曲北流至蘇爾水而合北流經小沙塔口之西商達裏圖【防古語地名】之東至都爾伯爾山【古語部落名以部落名其山也】口會東來之蘇勒河蘇勒河源處極三十六度八分西十八度六分昌馬河源處極三十八度二分西十九度二分至北各三百六十里合西南流經安西和屯北三十里有布隆吉爾多罕水【防古語布隆吉爾渾水也多罕渡口也渡口水濁故名】出蘭泉山北流來會之行二十里有窟窿河【防古語窟窿栗色馬也水色似之故名】北流來會之窟窿河南有他西水【古語水名】哈布堡海【古語水名】在山中不流二水合西流經薩拉胡魯蘇南安西城北又經雙城北經庫庫沙克沙【防古語地名】南又經額秋爾雅巴爾【防古語地名】南欣坎布城【古語地名】北計三百四十里有黨河水來會之黨河有四源一源出西爾哈爾近色欽【防古語水名】流三十里會烏蘭嶺水西北流經西噶爾近【防古語水名】其東有伊克水【古語伊克大也此水於眾水中較大故名】黑布拉近古嶺水【防古語山名】衮招哈水【防古語衮深也招哈竈坎也地有深坎故名】搜集水【古語搜集馬骨也爲此水舊名未詳其由】紅果爾和勺水【古語水名】巴爾口水【防古語巴爾虎也山形如虎水從之出故名】在山中不流黨河流經烏蘭布拉克西有依漢水【防古語水名】出哈瑪爾嶺【防古語哈瑪爾鼻子也形似之故名】自南來注之折而北有陰得爾圖哈達森水【古語陰得爾圖髙地也哈達森椿也髙地立椿以居人故名卽以名其水也】自西來一百二十里流注之北流經黨城西舊沙州和屯東有栁樹泉出巴顏穆倫【古語穆倫山脊梁也山脊髙厚故名】北流來注之折東北流經惇煌縣南有黃墩堡水自北來注之折西北流有布巴口水【防古語地名】來注之至欣坎布城會蘇勒河此水行七百里源處極三十八度西十度五分依漢水西有察罕水蘇巴哈哈爾當水【防古語水名】和通水【古謂回人爲和通地有回人居之故名】舊沙州和屯西有二水亦名陰得爾圖水哈達蘇水停不流三水合正西曲曲流經察罕托輝【防古語察罕白色托輝臂灣也水灣色白故名】南呼魯蘇臺【防古語謂地有蘆葦也】北又經納鄰哈納水【古語納鄰細也哈納謂防古包之墻也水流

細而有山圍之如墻故名】伊克烏蘇臺【古語地有大水之稱】至巴哈鄂羅蘇臺【古語巴哈小也鄂羅蘇絲麻也地之舊名未詳其由】南滙爲哈拉淖爾此河共流一千二百里而伏哈拉淖爾東西八十里南北三十里極三十九度八分西二十二度六分至二十三度去羅布淖爾東八百里

羅布淖爾東又南有色爾騰水

色爾騰水【防古語水名水出山中瀦爲小海也】有數源出安西州南山支峯之麓其可名者一出巴哈哈爾當一出和通之境一出克都肯哈拉哈達【防古語哈拉黑色哈達山峯也】皆西北行數十里隨山勢伏流來趨之周圍三百里極三十九度西二十二度去羅布淖爾東南九百里色爾騰水之西有噶順池又西百里有阿集格色爾騰水【古語阿集格小也小色爾騰海也】周圍百六十里又西二百里有察罕齊老圖六池【防古語察罕白色齊老石也圖有也地多白石以名其池焉】錯列如星宿當瑪海戈壁【回語沙磧中地名】之北極三十九度四分西二十四度又西有哈達圖水【防古語有山峯也】長三十里當孔道南北又西爲噶斯淖爾【古語噶斯地名卽以爲池水名也】去羅布淖爾二百里

按蘇勒昌馬黨河之源其山自嘉峪闗南至阿里塔克崛起大山爲巴顏山爲牛尾山一支北出爲黑布拉近古嶺又一支南騖爲拜生圖嶺又南爲古爾班琿裁山自巴彥山至琿裁山南行六百里揆其形勢証之星度與靑海之鄂惇他臘諸山南北相隔才三百里此諸山以東之水俱入積石大河西出之水中途停蓄俱滙歸羅布淖爾而哈拉淖爾色爾騰水之瀦流向西尢爲形迹顯著其西出近北支峯爲哈瑪爾嶺又北行爲克都肯哈拉達又北行爲巴顏穆倫博羅鄂博至阿集格色爾騰水盡於沙磧其又一支自哈瑪爾嶺西出爲伊克柴達穆伊遜齊老巴哈柴達穆至瑪海戈壁盡於沙磧此諸山大較也謹依

欽定輿地全圖道裏方位詳訂其說此以前爲羅布淖爾東境諸山水序次皆自東而西此以後爲羅布淖爾東南伏流諸處水序次皆自西北而東南各循其實條貫井然覽者得以詳考云

羅布淖爾旣會東北諸境水其東南爲沙磧諸山斷處大河潛流其中一千五百里有諸水

羅布淖爾合受東西諸山水其潛入靑海之孔道正當淖爾東南隅山磧交錯條理可尋共一千五百里其東南百里有泉爲弩齊圖嶺水南流百里而伏又東南有庫布水【回語水名】自弩奇圖杭阿塔裏木山東流百里而伏又南有噶斯淖爾周廣三百餘里有三源自西境磧中山流出來注之噶斯淖爾極三十九度六分西二十六度五分去羅布淖爾東南二百里其東爲烏蘭托羅海【回語山峯赤色也】水其南爲察罕得勒蘇水【防古語察罕白也得勒蘇艸色如玉也地有艸如白玉故名】又南有噶克察科爾二池又南有烏爾騰水【防古語長也水長故名】有札喀納木哈水【古語水名】又南有烏爾圖穆倫水【防古語穆倫山脊梁也山脊甚長水出其間故名】東出瑪海戈壁之右西出磧中西來之大山有一池周三十餘里東西交貫爲哈濟爾察罕水【防古語哈濟爾水名察罕白色也】此水共長三百里極三十八度西二十五度又東南有噶順水有貝布水又東有招哈水【古語招哈竈坎也謂坎水】自羅布淖爾至此七百里

河水伏流又東南有察罕托輝水

察罕托輝水【防古語托輝臂灣也水灣曲如臂而白色故名】東源出巴哈柴達穆【防古語巴哈小也柴達穆平敞之謂地小而平敞故名】西境山南流百里折而北經額古惇呼魯蘓【古語額古惇門也呼魯蘓蘆葦也地形有崖如門多蘆葦故名】南又北值瑪海戈壁之南一百四十里西源出托羅伊【防古語地名】地北流經得布特裏【防古語地名謂水艸肥美也】折而南經達蘭圖爾根【古語達蘭七十數也圖爾根水流急也地多泉源而迅急故名】北又北流會於察罕托輝此水曲折蛇行四百里極三十八度西二十三度至二十四度去羅布淖爾九百里其西大山中有一水長二百里無名在山中伏不流

又東南有達布遜淖爾

達布遜淖爾【防古語鹽海也】源在羣山中其北山爲哈瑪爾嶺【防古語鼻子也山形似之故名】其南山爲巴爾布哈山【防古語巴爾虎也布哈野牛也山有虎及野牛故名】其東爲拜甡圖嶺【防古語拜甡居民也地多居民故名】淖爾發源其西麓瀦爲布隆吉爾淖爾【古語布隆吉爾水渾濁也謂渾水海】周圍六十餘里自西方流出爲布隆吉爾水經西巴爾托羅海【防古語西巴爾泥水也托羅海頭也地多泥水故名】巴噶巴爾呼【防古語巴噶小也巴爾呼逺望彌漫之象地小而多瘴霧故名】伊克巴爾呼【防古語伊克大也地與巴噶巴爾呼相連而較大故名】綽爾集布拉克【古語泉水名以泉名其山】諸山之南曲曲西流經達彥貝勒阿爾巴圖所居【防古語人名分駐於此卽以名其地焉】之北阿爾巴圖所居羣山中一大部落長五百餘里廣二百餘里布隆吉爾水繞其北行六百里至那謨克特格裏克【防古語地名】境有札克多渾水【古語多渾渡口也札克謂催生木也以爲渡名】自南來注之札克多渾水源出札克圖【防古語謂有催生木也】山麓西流三十里分爲二支其北行一支西北流二百里有西拉圖魯捨裏【防古語地名】水及西哈爾噶山【古語山名】水合流來注之又西北流四百里有淖爾水西偏流出二百四十里自東來注之又北一百二十里有烏蘭水【防古語謂紅色也】自阿爾巴圖所居南境西流來注之又行百餘里合布隆吉爾水流四十里入達布遜淖爾布隆吉爾水長六百里源處極三十七度五分西十九度札克多渾水長一千一百里源處極三十五度七分西十八度達布遜淖爾周廣三百里極三十八度西二十二度去羅布淖爾九百六十里札克圖山源水分支處一支南行爲柴達木水南行四十里至西勒珠爾格塔拉【防古語塔拉山間平甸也西勒珠爾格平甸之名】之北分爲二支東滙於庫勒捨裏山【回語庫勒池水也山有池水故名】麓爲札孫淖爾【防古語水名】西滙於阿拉克淖爾【古語阿拉克花木也謂花海子也】東西平如一字共長二百四十里自此而南扺拉布拉克嶺【防古語嶺上有泉水也】特們胡珠嶺【防古語特們胡珠駱駝�子也山形似之故名】隔山之南卽靑海境也兩淖爾皆極三十五度西淖爾西十九度東淖爾西十七度五分去羅布淖爾一千七百里

按達布遜淖爾一水源流千有餘裏西北望羅布淖爾無連山之隔東南窵入直至拉布拉克嶺南去靑海相間止有一嶺謹依

欽定輿地全圖星度計之相去僅三十餘里此亦南山中斷大河伏地從此流入之明證特札孫阿拉克兩淖爾所滙之處隔山相值轉在鄂惇他臘下流百有餘裏不正值阿勒坦郭勒之源蓋達布遜淖爾非卽大河全源特其旁支之循山東出可作伏流左驗者耳又可知羣源相貫之無往不通矣

又東南有舒合水庫庫塞水

舒合水【古語水名】出古爾班洮賴山【防古語古爾班三數也洮賴兔也有三山似兔故名】東南流五百里瀦爲淖爾庫庫塞水【防古語水名】出烏蘭得錫山【防古語烏蘭紅也得錫山名】西北流長八百里至訥木齊圖山【防古語山名】之北瀦爲淖爾二水相並一西流一東流首尾相錯極三十七度至三十八度舒合水源西二十三度庫庫塞水源西十九度五分去羅布淖爾一千三百里正當阿勒坦郭勒之北隔嶺二百里

按羅布淖爾東境諸山水至此而盡西與淖爾相值者和闐東來沙中諸山已見前卷自弩齊圖嶺水至此皆河水潛流之靈蹤歕湧或隱或見者也計此地沙漠緜亙從古不入版圖𨿽有窮探之使無由得至故僅知蒲昌海之伏流入中國而不知所以伏流者爲眾沙之故又不知其伏而仍行者亦以連山斷爲沙磧故河水得以潛入其間恭逢

皇朝大一統之盛疆理西域不異赤縣神州伊古部落不居人迹罕到之區敍以經塗測以彛器道裏分寸皆可揆算圖志明晰如指諸掌於是推伏流之實迹破千古未決之疑誠哉山川靈異必有待於

神聖而後開也

﹤史部﹐地理類﹐河渠之屬﹐欽定河源紀略﹥

欽定四庫全書

河源紀略卷十二

質實四

河水自羅布淖爾伏流一千五百里東南至阿勒坦噶達素齊老流出爲阿勒坦郭勒是爲河水伏流重出之眞源

阿勒坦噶達素齊老【古語阿勒坦黃金也噶達素北極星也齊老石也巨石亭亭獨立崖壁皆土作黃赤色故名】山脈自錫津烏蘭托羅海【注見前卷】分支東南來蜿蜒屈曲爲巴彥哈拉得裏奔巴爲納穆齊圖山爲巴彥哈拉西倫山爲音得爾圖錫勒圖山爲奇爾薩托羅海皆沙磧斷處西南境山延亙千里以屬於巴彥哈拉嶺【諸山注並見前卷】諸山北境水皆當大河伏流之孔道見前卷巴彥哈拉嶺之麓爲阿勒坦噶達素齊老靈源濬發伏流始出巨石髙數丈亭亭獨立崖壁皆土作黃赤色壁上有天池流水歕湧釃爲百道皆作黃金色東南流注爲阿勒坦郭勒【防古語郭勒河也河水黃如金色故名】實黃河之眞源也噶達素齊老水東流防屈而南至古爾班防衮托羅海【古語古爾班三也防衮謂銀也托羅海頭也峯頭色白如銀者三故名】有烏哈峯【古語山名】泉水東北流來注之又東有拉母托羅海【防古語拉母卽喇嘛番僧也山頭舊有喇嘛居之故名】水自南西拉薩山【西番語拉薩佛地也山上有佛祠故名】水自北來注又東有齊黒淖爾【古語池水名】水正南流屈曲來注之合而轉東北流屈曲共三百里會鄂惇他臘【古語鄂惇星宿也他臘卽塔拉平甸也有平甸廣二百餘里泉眼眾多燦如星宿故名卽星宿海也】諸水噶達素齊老極三十五度西二十度四分

謹案流沙以外古所未通故禹貢導河不言積石以上固由古文簡略亦以昄章所限勢不能詳也我

皇上神武奮揚削平月天山兩道始職方竪亥所

經益疆勒版是以

欽定輿圖載有噶達素齊老阿勒坦郭勒之名方隅道裏亦約略相合然以噶達素齊老自爲一山以阿勒坦郭勒自爲一水兩不相屬尙未言及此山此水卽黃河伏流重出之源蓋西域戡定之初奉

命履勘者惟主於測驗星度絜量地形與篤什之奉使探尋其事各異故但列山川之目而未嘗求索河源司編錄者又限於聞見但知鄂惇他臘卽元使所窮之星宿海不能更溯而上故河源之說圖中亦未注明實爲疎略迨今日

特頒虎節秩祀

河宗葉契合符乃彰靈迹仰見

聖天子綜理萬端愈推愈宻無一事不窮核其眞𨿽神禹濬川未窺斯奧無論張騫以下矣至故侍郎齊召南作水道提綱徒見輿圖所載有阿勒坦郭勒在鄂惇他臘之上有噶達素齊老山在阿勒坦郭勒之旁遂沿襲舊訛加以臆測仍執唐劉元鼎之記以巴顏喀拉山爲昆侖影響依稀近似而實誤使眞源所在轉湮晦不彰知耳食之訛不如目睹之審矣今恭稟

聖裁考驗阿彌達親見之圖具述其實以補輿圖之所未注並以正齊召南書考核未精之失焉

河水東北流三百里有泉數百錯列如星宿爲鄂惇他臘

鄂惇他臘縱廣三百里眾泉沮洳自地湧出其東北境山爲阿克塔齊沁【防古語阿克塔騸馬也沁牧馬人也地堪遊牧故名】山爲烏蘭得錫山【防古語烏蘭紅色也得錫卽特什盤石也地有盤石紅色故名】爲布古濟魯肯山【防古語謂布古鹿也濟魯肯心也山居羣峯之中多鹿故名】爲巴爾布哈山【注見前卷】爲馬尼圖山【古語馬尼咒文也如意之謂舊刻咒文於石上故名】有一水長八十里流入鄂惇他臘其南境山爲灰福爾巴彥哈拉嶺【防古語灰福爾山名巴彥哈拉見前卷】爲灰布通庫紮哈蘓拉羅海山【防古語山名】有一水合二支東北流一百里入鄂惇他臘又南爲都爾伯津山【注見前卷】哈喇阿答爾罕山【古語哈喇黒色阿答爾罕山名】巴彥和碩山【古語巴彥富厚也和碩喙也山喙髙大故名】其東南爲庫庫昂阿水【防古語地名庫庫靑也】爲古爾昂阿水【防古語地名】俱出大山之麓來注之阿勒坦郭勒流入其中挾諸泉源自西南而東北又東行黃色防淡鄂惇他臘南北長東西狹極三十四度五分西十九度至六分

按鄂惇他臘諸山自巴彥哈喇山東行其北支莫大於阿克塔齊沁山東北支莫大於巴爾布哈山土人以此三山崇峻俱呼爲枯爾坤山卽昆侖之轉音也歷代窮源之使以鄂惇他臘爲河源而經紀載並以河發源處爲昆侖因擇附近諸山之髙且大者卽以昆侖名之積久相莫知其誤臣等恭稟

聖謨伏推枯爾坤所以得名之故並於三山仍其舊名

而辧正之如此

河水東南流一百三十里爲紮淩淖爾

紮淩淖爾【西番語紮淩卽紮楞黎明之象池水上承星宿海水光澹沱如之故名】當星宿海之東杭布拉克嶺【古語山名布拉克泉也山有泉故名】之南其東南爲古爾班寧古爾托羅海【防古語山名有三峯故名】齊罕托羅海【古語山名】特墨圖庫特勒山【防古語特墨駝也圖有也庫特勒山坡也山坡有石如駝故名】業克錫裏克山【防古語山名】有水皆流入淖爾其西南卽古爾昂阿水亦名庫克阿滿【古語庫克靑色也阿滿山口也山口石靑故名】淖爾東西長百里南北廣四十里極三十五度西十九度

河水東南流折而南五十里爲鄂淩淖爾

河自紮淩淖爾東南流出有灰福爾巴彥哈拉嶺水自西來百二十里會一水自南山來一水自灰胡爾巴彥哈拉山【防古語灰胡爾山名也巴彥哈拉見前】北麓瀦爲池西北曲曲流百五十里三水合北流來注之又東行入鄂淩淖爾【西番鄂淩卽鄂楞晨光也水光似之故名】其南有古爾班察爾穆山【防古語山名有三峯故名】有鄂羅庫水【古語水名】自東來會合流西北八十里入淖爾其北爲西拉烏楚爾山【防古語山名】淖爾東西一百里南北八十里極三十四度八分西十八度六分河水自東北方流出

河水東流五十里至值爾吉巴南折而東南百四十里會庫蘭水

值爾吉巴山【防古語山名】在西勒珠爾格塔拉【古語地名塔拉謂平甸也】之南其北隔嶺卽柴達木水分支會爲東西兩淖爾者也見前卷河水過此折東南流其南有一淖爾水相望不入河其又南有淖爾水相去二十里東流入河水其北爲都穆達噶順水【防古語都穆達謂中道也噶順苦水也水在諸水之中故名】河水又東行有特們胡珠嶺水來注之又稍東有查哈噶順水【防古語水名】來注之又東有三水出阿拉克沙爾山【古語阿拉克斑駁之色沙爾犗牛也山色似之故名】合爲鄂羅歸淖爾【防古語鄂羅歸羊腸也水流盤曲似之又瀦爲池故名】北流來注之又東有哈爾吉嶺【防古語哈爾吉碎石也山多碎石故名】水三源合流來注之其西有庫蘭水【防古語水名】發源平地中爲淖爾西流轉北六十里又東會南來一淖爾水又東流八十里來注之庫蘭水會河水處極三十四度五分西十七度八分

河水南流二百六十里會哈拉水諸水

河水南流三十里有額得淩特得淩爾水【防古語水名眾水散漫之謂】來會其水泉源數十亦如星宿中有淖爾諸水環之流出三十里東入河又南有沙克水【古語沙克水急流也】二水自西來注之有哈爾吉水【防古語碎石也水多碎石故名】合二源自東北來注之又南有托輝哈達山【防古語托輝謂臂哈達山峯也峯形灣曲故名】西境水並來注之有瑪穆恭托恩嶺水【古語山名】名哈拉水【防古語黒水也】自西來注之哈拉水會處極三十三度九分西十七度五分

河水又東南二百四十里會西拉水諸水

河水折而東稍南有沙爾水二源【防古語沙爾犗牛也水濵有此故名】出托輝哈達山東麓自北來注之其南有胡胡水【古語胡胡卽庫庫靑色也】流八十里來注之有哈拉水有巴特瑪濟魯肯山水【防古語巴特瑪蓮花也濟魯肯心也山峯如蓮花地居其中故名】有塔哈爾瑪克水【防古語塔哈爾瑪克艸名其地多此故以名其水焉】二水相去各三十里自南來注之又稍北有一水自北山來注之有烏淊水【古語烏淊乳牛也濵河宜畜牧故名】自南來注之又折而東南有西拉水【防古語水名】自南山流百里來注之西拉水會處極三十三度七分西十七度二分

河水又東南六十里折東北二百四十里經阿木柰瑪勒占木遜山南麓合三昆都倫水

河水折東北轉南有二水自北來注之又南有巴爾呼水【防古語巴爾呼逺望彌漫之象濵河多瘴霧故名】自南來注之折東北經綽通錫伯境【防古語綽通凖噶爾部人名錫伯壁壘也舊於此築壘故名】又經卓作克阡通拉山【防古語山名】北有公策旺多爾濟境【古語人名分編旗地居此卽以名其地也】水自北來注之又經一大山爲阿木柰瑪勒占木遜山【西番語阿木柰古也瑪勒謂大黃河上之山占木遜海也以古時黃河經由河水至此大滙故名】巍峩蟠踞積雪不消卽古大積石山元史誤指爲昆侖者也河水行其南有一水自山中西流來注之其南有得特昆都倫水【防古語昆都倫橫也得特上也黃河自西來有三支河橫入之此爲第一故名】出究爾古拉嶺【古語山名】之北曲曲流二百六十里來注之又東有都木達都昆都倫水【防古語都木達都謂中道也昆都倫第二河也】出納克多木拉山【西番語納克多木拉樹木叢生之謂山多林木故名】曲曲西北流三百里來注之又東北至烏蘭莽察多渾境【防古語多渾渡口也莽察渡名烏蘭紅色也】有道喇昆都倫水【古語道喇下也昆都倫第三河也】出那楚山【防古語那楚謂有水處山中有泉故名】北流百餘里轉而西經哈喇淖爾【防古語黒水池也】南又經濟克什克特伊淖爾【古語濟克什克特伊憎之之詞淖爾水劣故名】南行二百四十里折而北五十里有泉水數十名鄂爾庫捨裏水【防古語地名卽以名其水也】自東來注又三十里折而西北入河水三水相距各百里阿木柰瑪勒占木遜山極三十四度三分西十五度至十六度三昆都倫源處得特極三十度二分西十四度七分都木達都極三十二度三分西十四度道喇極三十三度四分西十三度四分會處極三十四度至四分西十五度至四分

按阿木柰瑪勒占木遜山亦稱大雪山卽禹貢導河之積石漢以後所稱河水重源發於積石者蓋上循禹貢經文約指靑海境中大山以包舉河源之略未爲誤也自宋元史稱爲亦耳麻不莫剌譯言騰乞裏塔而誤以爲昆侖乖舛殊甚伏讀

禦制讀宋史河渠志文細閱康熈年間拉錫所具圖於貴徳之西有三支河其名昆都倫乃恍然大悟昆都倫者防古語謂橫也橫卽支河之謂蓋元時之舊名謂有三橫河入於河而修書者不觧其故遂闌入回部之昆侖山以證漢武之事耳千古名實混淆之獘得以洞悉其非從此正名核實昆侖自在西域大山確爲積石臣等稟承紀載不勝積翳一空之慶雲

欽定四庫全書

河源紀略卷十三

質實五

河水北流一百里折西北流一百四十里經察罕丹津南折西流一百二十里繞阿木柰瑪勒占木遜山北河水至烏蘭莽察多渾境折北流復西北流有六水俱出阿木柰瑪勒占木遜山之北麓來注之諸水去各二十餘里其北岸有阿齊納們汗所居【古語人名也部落之長也卽以所居名其地焉】西境水流八十里來注之有羅察布拉克山水【防古語羅龍也察花紋也布拉克泉也山有龍泉故名】流百里來注之河水至察罕丹津【防古語地名】之南察罕托羅多渾【防古語渡口名猶言白頭渡也】之北折正西流有五水亦自大山北麓流出其東二支由一源分流並注其西三支經公策旺多爾濟境【古語人名以所居名其地】來注之其北境有一水二源合西流爲巴噶哈栁圖水【防古語巴噶小也哈栁水獺也圖有也小水旁多防獺故名】長一百八十里來注之其南境有底衛奎多克山【防古語山名】水共七源合流一百二十里來注之底衛奎多克山卽大雪山西延亙不斷之來脈山極髙峻其西又有四水各流八十里來注之河水折西流處極三十四度六分西十五度

河水折西北流一百二十里經伊克圖爾根山西折北流五十里合哈爾渾舎裏諸水

河水折西北流南有圖生圖水【古語水名】源出底衛奎多克山西曲曲流一百二十里來注之又西有三水各行八十里來注之其北境有伊克哈栁圖水【防古語大水旁有水獺之名】有三源出巴噶圖爾根山【防古語圖爾根水湍急也山泉小而流急故名】皆東流曲曲轉西並流合北境一水西流共一百六十里來注之又北有吉卜水【古語水名】合眾流來注其西源出哈爾吉嶺合托輝哈達二水又北境合二水又東合宻拉水【防古語宻拉鞭也河形似之故名】轉北流共一百八十里其東源出車山【防古語山名】合二水而西有得爾登水【古語得爾登水聲河中多石水激之而成聲故名】合二源來注轉北流亦名圖生圖水共一百四十里合西源水北行有西偏二水來注爲呼魯穆蘓水【防古語呼魯穆蘓臭惡之謂水流不潔故名】折西北流爲吉卜水入大河此水源流二百八十里入河水處極三十五度二分西十六度六分河水又北有博爾綽巴水【防古語博爾水獺也博爾綽巴水名】二源北流轉東至阿爾坦和博布拉克【古語和博盛乳之器以皮爲之水色黃可汲用故名】之西東北流又北合一水有哈爾渾舎裏水【防古語水名】源爲薩爾哈布齊海水【古語哈布齊海謂山峽中路也薩爾城也山形如城水出其中故名】流一百里至阿克惇齊老圖【防古語地名】北又八十里經鄂博圖【防古語鄂博壘石祭神之所圖有也地有鄂博故名】南會博爾綽巴水東北行入大河入河處極三十五度四分西十六度六分

河水折東北流一百里折而北一百二十里會托裏布拉克諸水

河水東北流經登弩爾特嶺【古語山名】之南伊克圖爾根山之北折北流有恰克圖水【防古語恰克圖腥也水腥故名】自東來注之水有二源西源出伊克爾圖根山東麓經貝勒拉察布所居【防古語人名以所居名其地】之南繞而東北有圖爾根水【古語水流急也】自東來會東源出鄂隆郭托羅海【防古語山峯名】二支合西流會西源水共二百里入大河又北有碩爾郭爾水【防古語水名】出察罕納們漢【古語地名】西流合二水長一百二十里入大河又北有托裏布拉克水【防古語托裏鏡也布拉克泉也水圓如鏡故名】有五源西二源一出碩羅嶺【防古語山名】及魁騰西裏克布拉克【防古語魁騰冷也西裏克山間平甸也地居山中水常寒故名】眾泉瀺灂形如星宿西南流百二十里一出哈爾渾舎裏山【古語地名有山卽以其地名之】北麓北流五十里合西流爲布哈什爾噶水【防古語布哈野牛也什爾噶黃羊也水濵多此故名】南源二支並出鄂博圖北麓合北流八十里來會北源爲衮額爾吉水【防古語衮額爾吉深坎也河居窪地故名】東南流八十里來會西流又六十里入大河入河處極三十五度八分西十六度三分

河水東流一百里經額爾得呢臺吉阿布集南北裏嶺北其北爲巴彥布拉克又北爲柴集水又北爲庫庫淖爾

河水東流兩岸諸山環集北岸巴彥布拉克之北有一水西出烏克達爾山【古語山名】瀦爲達布遜淖爾【防古語謂鹽池也】東南流出爲柴集水【防古語柴集謂寨也瀕河有寨故名】又東南流有一水自南來注有烏蘓圖布拉克【古語泉水名】合殷得爾圖淖爾水【防古語池旁有髙地故名】曲曲北流來注其東有松額淖爾水【防古語池名】克爾特黒淖爾水【古語池名】來注旁有泉源數十皆停不流此水長三百里南去大河一百里又其北爲庫庫淖爾【防古語庫庫謂靑卽靑海也】東西二百四十里南北百里眾山環繞諸水迸集涵渟蓄波光獨靑其中有奎遜托羅海【古語奎遜謂臍也居中之謂山峯居靑海中故名】察罕哈達山【防古語白峯也亦在靑海中】相對並峙其東西控引諸泉綿地計長八百里廣三百里而贏西源爲英格淖爾【防古語英格母駝也澤旁宜於母駝孳乳故名】出牛尾山巴彥山之南東南流出一百里有哈拉西納水【古語西納山岡也河旁山岡黒色故名】由瑰滿山南流來注又百里有沙爾淖爾水【防古語沙爾犗牛也澤旁多此故名】自西來經庫庫色爾格嶺【防古語色爾格小山羊也山中多靑羊故名】北東流百二十里而合又東八十里經貝勒彭蘓克旺紮爾所居【防古語人名以所居名地】之北有什爾噶水【防古語什爾格黃羊也瀕河產此故名】羅薩水【古語羅薩騾也瀕河產此故名】二水合流經臺吉吹拉克諾穆齊所居【防古語人名以所居名地】之南長一百里來注又東七十里經墨和爾布拉克【防古語泉名】之北有布哈水【古語布哈野牛也瀕河有此故名】自北來注經輝克托羅海【防古語山峯名】南入淖爾此西來大源長四百餘里源處極三十七度八分西十八度八分沙爾淖爾之南連山圍繞有諸水不入庫庫淖爾者其西爲阿里哈水【防古語水名】流六十里爲胡魯魯淖爾【蒙古語水名】其西南有額勒蘓淖爾【防古語額勒蘓沙也池有沙渚故名】周流百餘里源出甘珠爾齊老峯【防古語甘珠爾佛經也齊老石也相傅其地有曝經石故名】西哈爾噶山【蒙古語山名】二支合而正西流爲布隆吉爾水行二百里有眾泉環列如星宿復西行入額勒蘓淖爾而伏計長二百八十里正當公惇多有達喜所居【古語人名以所居名地】之南其北有哈拉淖爾又有兩博爾淖爾【防古語水獺也澤旁有此故名】一出天靑察罕哈達【防古語山名】西流一出庫庫色爾格嶺南流並瀦而伏正當貝勒達顏所居【防古語人名以所居名其地】之左右此諸水在靑海西南不入大河亦不入靑海庫庫淖爾北境山自巴彥山延亙向東爲庫徳裏山【防古語庫徳裏麝也山有麝故名】爲巴哈烏蘭和莽山【古語山名】有一水流六十里又東有伊克烏蘭和紹山【防古語山名和紹卽和碩山喙也山石大而紅色故名】有一水流六十里正當臺吉策淩惇多布所居【防古語人名以所居名其地】之西又東爲伊克哈爾吉山【防古語謂大碎石山也】有一水流出合東來一水長百里正當臺吉色布騰所居【古語人名以所居名其地】之東又東爲沙拉克圖山【防古語山名】有一水合二支流七十里以上諸水皆從北境南流入庫庫淖爾其東有巴噶淖爾【古語小池也】周圍六十餘里有巴爾齊老水【防古語巴爾謂虎齊老謂石有石如虎故名】察罕托羅海水從東境西流入淖爾其南境山自柴集水之北諸山延亙自公惇多布達喜所居東南行有一水自西境東流來入又東南爲紮噶蘓臺水【防古語紮噶蘓臺謂有魚也水多魚故名】爲巴哈察罕哈達爲圖和碩伊克哈海嶺【古語山名】爲察罕鄂博【防古語謂白山壘石處也】爲謨和爾布拉克【防古語泉名】有八水長五十里至八十里自南境北流入庫庫淖爾又東有烏蘭布拉克水出索爾古山【古語山名】西北流會北來一水又會防古圖布拉克水北自阿蘭錫蘭嶺【古語山名】南流來注又西流有和爾水【防古語水名】出謨羅穆山【防古語山名】南流來注又西北行有巴顏淖爾水北流來注正當阿穆尼色爾沁【西番語阿穆尼亦作阿彌耶祖也色爾謂金也沁大也山體髙大色黃如金故名】之東而西北流入淖爾此水合五源共長二百里與察罕托羅海水相鄰此庫庫淖爾全境也庫庫淖爾極三十六度六分至三十七度四分西十五度六分至十六度去大河之北百八十里

按西寧邊外自古西羌所居統名西海庫庫淖爾南去積石山五百里北去肅州五百里西南至鄂惇他臘七百里大河曲流至其東南已二千七百里羣山包絡土地肥衍其水在萬山中不與河通然其西北一隅正與惇煌西之哈拉淖爾諸泉相值東南一隅與大河支流甚近形勢相聨其實卽大河之瀦流旁蓄自西域而入西寧者也

皇朝奠定諸羌以版圖靑海全境爲厄魯特二十九旗耕牧之地伊古所謂鮮水卑禾羌海羈置不常者皆在休養生息之中碁布星羅較如畫一臣等詳紀大河經流並得細述靑海四隅了然如指諸掌竊以庫庫淖爾水色瑩然獨靑者蓋以諸山盤亙泉源渒發不與眾水相雜之故以淖爾之靑証之阿勒坦郭勒之黃益知地𨿽相近而源有獨眞不得以靑海統名遂置百道流泉之本於不問也

河水折東北流八十里經龍羊峽東貴徳所西折而東入甘肅河州界爲中國河

河水初折東北流之處有烏蘭水出達成嶺【古語嶺名】西流一百里有墨裏和爾和山水【古語山名】伊克沙拉克圖山【防古語山名】水二源合北流百餘里來會西北行一百里經溫泉邊城之南入大河河水東北流七十里穿龍羊峽有貴徳所西南水和卓蘭臺【防古語地名】水東北流注之又北四十里有烏拉布拉克水【古語泉水名】自庫庫淖爾南境阿穆尼色爾沁山之麓二支南流出會兩淖爾水一百二十里來注之河水東行經貴徳所四十八戶所居之北自此入甘肅河州界入界處極三十六度西十五度五分

按大河自庫庫淖爾之南大勢東行自入貴徳所後所受泉流漸多水色全黃始名黃河其貴徳所以西亦皆靑海境也臣等紀昆侖重發之源欽承

睿訓詳祈紀載以著源委經曲之實迹河源重發至甘肅河州西界共二千九百里以經緯度按飛鳥圖法計之實一千四百餘里大河至此蓋四曲云

﹤史部﹐地理類﹐河渠之屬﹐欽定河源紀略﹥

欽定四庫全書

河源紀略

證古

謹案晉書裴秀作禹貢地域圖謂山川地名從來久逺多有變易說者或彊牽引漸以闇昧於是甄摘舊文隨事注列是知輿地之學質之今尢宜證諸古也我

皇上欽命使臣尋討河源得阿勒坦河源於噶逹素齊老之上距星宿海西三百餘里窮探靈祕逺軼前代【臣】等恭繹

鴻訓乃知河出昆侖始見於蔥嶺和闐注蒲昌海而伏復潛行千五百餘里至靑海西南發爲阿勒坦河卽所謂重源潛發者也然則西域河源與靑海河源本自爲一

聖人謨訓足以垂則古今【臣】等欽奉

睿裁旁搜載籍凡言河源有闗典要者以類編緝卷一曰昆侖卷二曰蔥嶺河源卷三曰於闐河源卷四曰北山枝河曰蒲昌海卷五卷六曰靑海重源通爲六卷𨿽未足以仰和

韶咸而稟承

天藻亦庶幾知所研極云爾

欽定四庫全書

河源紀略卷十四

證古一

昆侖

謹案爾雅有河出昆侖墟之文欲定河源必先定河所出之昆侖昆侖定而河源亦定矣伏讀

皇上諭防及

禦制河源詩案語皆謂武帝紀所云昆侖本不誤昆侖

在回部中至哉

聖人之論允堪作範圖經伏考昆侖山脈綿亙遼逺不知紀極回部諸山皆從之結體而大河之源見焉鬰結旁薄發爲神靈之瀆其爲基也大矣【臣】等恭研

天藻凡載籍所紀足以參證

髙深者敬加臚次以志欽崇列爲首卷至諸書中僅載昆侖之名不言河之所自出或詞涉詭異有乖典則者不敢矜富五都妄事摭拾此皆恪承

聖訓幸切依歸淺見寡聞庸盡根尋之防歟

爾雅河出昆侖墟色白所渠並千七百一川色黃注潛流地中汨激沙壤所受渠多眾水混淆宜其黃疏言河源出於昆侖山下之基其初纎微源髙激湊故水色白也

又西北之美者有昆侖墟之璆琳瑯玕焉

爾雅釋文郭音義云禹本紀及山海經皆云河出昆侖山漢書曰張騫使西域窮河源其山多玉石而不見昆侖山世人皆以此疑河不出昆侖案山海經曰東望泑澤河水之所潛也其源渾渾泡泡又曰惇薨之水注於泑澤出於昆侖之西北隅實惟河源也

又按圖贊曰昆侖三疊號曰天柱實爲河源水之靈府

禹貢孔織皮毛國有此四國在荒服之外流沙之內羌髦之屬孔疏鄭元云衣皮之民居此昆侖析支渠搜三山之野者皆西戎也王肅云昆侖在臨羌西析支在河闗西西戎西域也鄭以昆侖爲山謂別有昆侖之山非河所出也

禹貢正義河出昆侖而後至積石

史記夏本紀索隠爾雅云河出昆侖墟其色白是河發源昆侖禹導河自積石而加功也

史記大宛傳索隱按山海經河出昆侖東北隅西域雲南出積石山爲中國河積石非河之發源河源本昆侖而潛流至於闐又東流至積石始入中國山海經及禹貢各互舉耳

後漢書班固傳西蕩河源注在昆侖山

山海經西次三經昆侖之邱是實爲帝之下都河水出焉而南流東注於無達

北山經惇薨之山惇薨之水出焉而西流注於泑澤出於昆侖之東北隅實爲河源

海內西經海內昆侖之墟在西北帝之下都河水出東北隅以行其北西南又入渤海又出海外卽西而北入禹所導積石山

淮南子地形訓河水出昆侖東北隅貫渤海入禹所導積石山髙誘注河出昆侖山伏流地中河圖括地象昆侖之山爲地首上爲握契滿爲四瀆

河圖始開圖昆侖之墟河水出四維

又黃帝問風後曰余欲知河之始開風後曰河凡有五始開於昆侖之墟【上三條並見太平禦覽】

河始闓圖黃河出昆侖東北角剛山東【見永樂大典】水經昆侖墟在西北河水出其東北隅

說文河水出燉煌塞外昆侖山發源注海

風俗通河出燉煌塞外昆侖山發源注海

廣雅釋水昆侖墟河水出其東北陬

徐鍇說文通釋禹貢記禹所施功故止言自積石河爲四瀆之長所以限隔中外其勢慓悍察其發源逺大委輸多之所致其含靈蓄怪莫斯爲大未必始於積石爾雅周公仲尼之徒所記而云河出昆侖攉而論之其出昆侖詳矣

王觀國學林尙書禹貢曰導河積石至於龍門或鑿山或穿地以通流然則禹導河水其功力始於積石耳而鄧展注史記乃謂河源出於積石誤矣倪鏜類釋考黃河源出昆侖由積石至龍門盤束山硤間忽得平地其流怒駛水行土中故其水黃濁

謹案河出昆侖墟見於爾雅諸家祖述之者咸確鑿可據司馬遷鄧展不信禹本紀山海經之文然爾雅所陳傳記所載證以

今日圖經回部大山爲河源之所從出古今一轍有

灼然不虛者

天藻煌煌昭垂典訓羣言

聖庶其不昧於方隅乎

又案爾雅昆侖墟有璆琳瑯玕孫炎注云墟者山下之地郭璞山海經注墟山下基也今回部極西爲蔥嶺稍南爲和闐其水玉隆哈什哈喇哈什二河皆產玉是卽所謂璆琳瑯玕而西南諸山岡嶺蟠亙則卽所謂昆侖山下之基也回部在中國西北故云西北之美此昆侖爲河源在今回部之確證水經注通典通考通誌太平寰宇記諸書皆以阿耨達山爲昆侖爲河源之所自出蓋本於釋氏西域記之說惟是張騫窮河源馬遷謂其未覩昆侖王觀國學林謂張騫身所至者大宛大月氏大夏康居其旁大國五六如於闐諸國皆騫所傳聞未嘗身至尙何昆侖之責然西域河源張騫發之於前武帝命使繼之於後眞知灼見非同懸揣故漢武所名昆侖自有圖書可據騫身𨿽未至於闐不睹昆侖要非西域之實無昆侖也伏讀

皇上諭防謂武帝紀所云昆侖本不誤

聖謨精允鴻義昭垂蓋西域西南山綿亙數千里與中國南山相屬气脈長逺無逾於此今回部近版圖羣山不在荒逖以河水所發之墟跟尋昆侖之體則酈注所云東海方丈亦有昆侖之稱西洲銅柱又有九府之治一切掇拾枝辭皆不攻而自廢矣

又案髙誘淮南子注河出昆侖山伏流地中郭璞山海經注河南出昆侖潛行地下應瑒靈河賦咨靈河之遐逺兮於昆侖之神邱淩增城之陰隅兮賴后土之潛流成公綏大河賦潛昆侖之峻極兮出積石之嵳峩爾雅釋文河出昆侖便潛行地下初學記亦云河源出昆侖之墟東流潛行地下至規期山據此諸書皆謂河出昆侖卽伏流不見然證定河源要當以顯出之河爲據今蔥嶺和闐諸河顯出羣山之麓是爲河之眞源亦卽昆侖之正體明矣

欽定四庫全書

河源紀略卷十五

證古二

蔥嶺河源

謹案漢書西域云東則接漢扼以玉門陽闗西則限以蔥嶺夫大河源流百折必東而蔥嶺居西域之正西其爲河源明矣唐西域記云蔥嶺南接大雪山北至熱海千泉西至活國東至烏鎩國南北各數千里涼土異物志云蔥嶺之水分流東西西入大海東爲河源今考蔥嶺東流之水一曰蔥嶺北河卽水經注所謂北河又東北流者是也一曰蔥嶺南河卽水經注所謂自岐沙東分南河者是也釋氏西域記謂二支北流逕屈茨烏夷禪善入牢蘭海謂此南北二河同出蔥嶺又東注泑澤也以今回部輿圖証之北河當爲喀什噶爾水南河當爲葉爾羌水二支皆東北流入羅布淖爾與水經注所載二支入牢蘭海者全合謹按據古今地誌兩兩參覈乃知西域水道𨿽未必盡無移徙而流逕大端要可一一證合焉

漢書西域傳其河有兩源一出蔥嶺山

後漢書西域傳其河有兩源一出蔥嶺東流水經又南入蔥嶺山又從蔥嶺出而東北流水經注涼土異物志蔥嶺之水分流東西西入大海東爲河源

右河出蔥嶺

水經注河水自蔥嶺分源東逕伽捨羅逝國釋氏西域記曰有國名伽捨羅逝此國挾小而總萬國之要道無不由城南水東北流出羅逝西山山卽蔥嶺也逕岐沙谷出谷分爲二水又云北河東北流枝流出焉北河自疏勒經流南河之北曁於溫宿之南左合枝水北河又東逕姑墨國南北河又東逕玆國南河水又東逕墨山國南河水又東逕注賓城南又東逕樓蘭城南而東注河水又東注泑澤

謹案水經注雲河水出羅逝西山山卽蔥嶺又云逕岐沙谷分爲二水考

欽定西域圖志蔥嶺有二河北爲喀什噶爾逹裏雅南爲葉爾羌諤斯騰喀什噶爾爲古疏勒故酈注云北河自疏勒逕流南河之北葉爾羌爲古莎車故酈注於南河云又東逕皮山國北西去莎車三百八十里也漢書雲從鄯善傍南山北陂河西行至莎車爲南道西逾蔥嶺則出大月氏安息自車師前王庭隨北山陂河西行至疏勒爲北道西逾�嶺則出大宛康居奄蔡據此則疏勒在蔥嶺之東北故河爲蔥嶺北河莎車在蔥嶺之東南故河爲蔥嶺南河此其大較也疏勒爲今喀什噶爾地北河自疏勒逕流南河之北則爲喀什噶爾河無疑考唐西域記波羅川中有大龍池池東派一大流東北至佉沙國西界與徙多河合而東故此已左水皆東流西域記又云佉沙國舊名疏勒徒多河卽中國河今考蔥嶺北河正從喀什噶爾西界東流卽佉沙國西界之徙多河也北魏書疏勒南有黃河蓋河自喀什噶爾之西又流逕喀什噶爾之南故曰南有也隋書及西域記謂渇盤陀國都蔥嶺中負徙多河渇盤陀在疏勒西南六百里今蔥嶺北河在疏勒之南渇盤陀之北故渇盤陀都城北負徙多河也通鑑唐徳宗紀婆葛發五千騎出疏勒郭元振在疏勒柵於河口不敢出當卽今之喀什噶爾河口也

又案後漢書耿恭傳云恭以疏勒城傍有澗水可涸又云匈奴遂於城下擁絕澗水今木什河特們河在喀葉噶爾城北赫色勒河特爾墨楚克河在喀什噶爾城南皆近在二十里內俱出喀什噶爾西北山則卽耿恭所謂城傍有澗水也匈奴擁絕澗水當並城北之木什河特們河及城南之赫色勒河特爾墨楚克河皆擁絕之蓋南北澗水俱絕故恭始於城內穿井也又案酈注云北河曁於溫宿之南考後漢書西域傳疏勒東北經尉頭溫宿以

欽定西域圖志考之溫宿爲今阿克蘇在喀什噶爾東北與疏勒東北經溫宿方隅相合今喀什噶爾河東北流逕阿克蘇之南卽酈注所云曁於溫宿之南也酈注又云北河又東逕姑墨國南又東逕玆國南考漢書西域傳姑墨東通玆六百七十里玆西與姑墨接以

欽定西域圖志考之姑墨在今庫車之西雅哈阿里克左右玆爲今庫車彼此相距里數古今符合今喀什噶爾河東北逕雅哈阿里克又逕庫車之南卽酈注所云北河又東逕姑墨國南又東逕玆國南也酈注又雲河水又東逕墨山國南考山國西至尉犁二百三十里西北至焉耆百六十里以

欽定西域圖志考之尉犁爲今哈勒哈阿璊焉耆爲今哈喇沙爾墨山國旣當在哈喇沙爾東南百餘里在哈勒哈阿璊之東二百餘里則其地約直今伊徳格爾阿拉爾東南境矣酈注又云北河又東逕注賓城南又東逕樓蘭城南注賓城於漢書西域傳無考其在樓蘭之西無疑此河自樓蘭東注泑澤則注賓樓蘭皆在今羅布淖爾西北可知也一統志以噶斯爲樓蘭亦與酈注所云自樓蘭東注澤合也攷新唐書地理誌自蒲昌海南岸西經七屯城漢伊修城也又西八十里至石城鎭漢樓蘭故國也在蒲昌海南三百里以輿圖証之今噶斯淖爾迆西戈壁之地正在羅布淖爾西南其距羅布淖爾里數與唐志合則噶斯迆西眞古樓蘭河水北逕噶斯西戈壁之地然後東注羅布淖爾卽酈注所云注賓河逕樓蘭北又東注澤也新唐書地理誌石城鎭又西二百里至新城又西經特勒井渡且末河五百里至播仙鎭古且末城也然則注賓河流逕之地當在唐特勒井石城鎭以東與今厄爾勾河爲近也

右蔥嶺北河卽喀什噶爾河

水經注一水東流逕無雷國北又東流逕依耐國北去無雷國五百四十里河水又東逕蒲犁國北北去疏勒五百五十里河水又東逕皮山國北西去莎車三百八十里

謹案酈注載南河所逕一曰無雷考漢書西域傳無雷南至蒲犁五百四十里南與烏秅北與捐毒西與大月氏接今以

欽定西域圖志考之無雷當爲今之阿喇楚勒葉爾羌河發源處在其東南數百里酈注云逕無雷國北於方隅稍有未詳其他所逕之國與今圖志無不脗合酈注載南河所逕又一曰伊耐一曰蒲犁考西域傳蒲犁北至疏勒五百六十里東至莎車四百四十里則蒲犁在莎車之西疏勒之南又考西域傳蒲犁東至莎車五百四十里西至無雷五百四十里伊耐亦東至沙車五百四十里西至無雷五百四十里然則蒲犁伊耐俱當在莎車無雷之間西域傳又云蒲犁北至疏勒五百六十里伊耐北至疏勒六百五十里然則伊耐當在蒲犁之南今喀爾楚東至葉爾羌城五百餘里東北距喀什噶爾亦如之與西域傳蒲犁東至莎車五百四十里北至疏勒五百六十里正合則喀爾楚爲古蒲犁無疑而喀爾楚南山谷間爲伊耐國無疑今葉爾羌河南源逕喀爾楚南又東北流則卽酈注所雲南河又東逕伊耐國北也又逕喀爾楚北而東北流卽酈注所云東逕蒲犁國北也今喀爾楚北至喀什噶爾五百餘里則卽酈注所云又東逕蒲犁國北去疏勒五百五十里也酈注載南河所逕又一曰皮山國考西域傳皮山西北通莎車三百八十里於闐西至皮山三百九十里今都窪東北至和闐伊裏齊城三百五十餘里與西域傳皮山東距於闐三百九十里合薩納珠西距葉爾羌城四百里與西域傳皮山西北距莎車三百八十里合然則都窪以西薩納珠以東爲古皮山國甚明今葉爾羌河逕薩納珠西北卽酈注所云又東逕皮山國北也注所言蔥嶺南河經由之國皆今葉爾羌河所逕之地則葉爾羌河卽蔥嶺南河可知矣

又案新唐書烏鎩北徑磧曠野五百里得疏勒東南五里濟徒多水逾大沙嶺有斫句迦種或曰沮渠斫句迦卽莎車謂濟徒多水至斫句迦則徒多水乃葉爾羌河也【西域記徒多河卽中�河此所云徒多水當作徙多水徒徙字相近而訛耳】今由汗阿里克南濟河至葉爾羌卽所云濟徒多水至斫句迦也西域記又謂斫句迦國都城周十餘里山阜連屬沙石彌漫臨帶兩河今葉爾羌城環夾南北兩河之中卽西域記所云臨帶兩河也

南河又東逕於闐國北釋氏西域記曰河水東流三千里至於闐屈東北流者也漢書西域傳曰於闐以東水皆東流南河又東北逕扞彌國北治扞彌城西去於闐三百九十里南河又東逕精絕國北西去扞彌四百六十里南河又東逕且末國北又東右防阿耨逹大水釋氏西域記曰阿耨逹山西北有大水北流注牢蘭海者也其水北流逕且末南山又北逕且末城西又曰且末河東北流逕且末北又流而左防南河防流東逝通爲注賓河又東逕鄯善國北其水東注澤釋氏西域記南河自於闐東於北三千里至鄯善入牢蘭海者也北河自岐沙東分南河卽釋氏西域記所謂二支北流逕屈茨烏夷禪善入牢蘭海者也

謹案酈注言南河所逕自於闐外一曰扞彌考漢書西域傳扞彌南與渠勒東北與玆西北與姑墨接西通於闐三百九十里考

欽定西域圖志庫車爲古玆雅哈阿里克爲古姑墨新唐書自玆贏六百里有跋祿迦小國一曰亟墨卽漢姑墨以

欽定輿圖度之則雅哈阿里克左右當卽其地漢西域傳謂扞彌東北接玆西北接姑墨則在今庫車之西南雅哈阿里克之東南又考漢西域傳姑墨南至於闐馬行十五日是於闐當姑墨之南而扞彌在姑墨東南則在於闐之東可知故西域傳謂扞彌西通於闐三百九十里也今克勒底雅在伊裏齊東四百三十里與西域傳所云扞彌西通於闐三百九十里合則古之扞彌今之克勒雅也又酈注言南河所逕一曰精絕考漢書西域傳精絕北至都防治所二千五百五十三里於闐東北至都防治所三千七百二十里是都防治所在精絕直北在於闐東北以次推之則精絕亦在於闐東北矣故酈注言南河自於闐東北逕精絕也今防特爾爲古之烏壘卽都防治所然則古之今絕當在今防特爾之南精阿氐爾千在防特爾南西距額裏齊約千餘里與精絕西去於闐里數大略相合則古之精絕今之阿氐爾幹也又酈注言南河所逕一曰且末考漢書西域傳且末城北接尉犁尉犁在焉耆西南百里焉耆爲今之哈喇沙爾則尉犁當爲今哈勒噶爾璊今噶斯迆西戈壁爲古且末其北對哈勒噶爾璊則卽所謂北接尉犁也以上水經所載南河逕過之國其西距南河里數甚逺皆非南河所經之地但考於闐東北皆戈壁西域記謂於闐東行入流沙沙礫流漫聚散隨風人行無迹遂多迷路四逺茫茫莫知所指行四百餘里至覩貨羅故國國久空曠城皆荒蕪從此東行六百餘里至折摩防那故國卽湼末地也【卽且末】城郭巋然人煙斷絕從此東行千餘里至納波故國卽樓蘭是於闐東北境一二千里可名國者不過二三餘皆沙海絕無邑都酈注欲記南河所逕不得指沙磧無名之地以爲標準精絕且末距南河𨿽逺然捨此更無近國可表方隅矣考酈注謂南河旣逕於闐國北然後逕扞彌精絕且末國北是此數國皆由東向北故釋氏西域記南河自於闐東迆北三千里也南河距此諸國之治𨿽遙而距此諸國之境尙近故略舉所過之境以識南北爾

又案唐地理誌於闐西五十里有葦闗又西經渤海西北渡繄館河六百二十里至郅滿城則是自於闐西北至繄館河六百七十里又考漢西域傳於闐西至皮山三百八十里皮山西北至莎車三百九十里則是於闐至莎車七百七十里以今輿圖度之漢西域傳於闐至莎車道裏與今和闐伊裏齊至葉爾羌道裏相合唐地理誌於闐至繄館河道裏與今伊裏齊至聴雜阿布河相合聴雜阿布河卽與葉爾羌河防流東逝者也旣渡聴雜阿布河百里乃至葉爾羌城卽唐志所謂渡繄館河至郅滿城也

右蔥嶺南河卽葉爾羌河

欽定四庫全書

河源紀略卷十六

證古三

和闐河

謹案水經云其一源出於闐南山北流與蔥嶺所出河合是於闐河自出南山不出蔥嶺水經注此文別畫顯然北魏書謂於闐在蔥嶺之北二百里蓋誤以南山爲蔥嶺漢書西域傳云於闐在南山下不云在蔥嶺下也伏讀

禦制翻譯名義集正訛知和闐爲自古及今不易之回部其域郭疆圉確鑿如昔河流所逕尢可按裏而稽水經注載於闐河爲北流以今輿圖証之哈喇哈什玉隆哈什二河合而注葉爾羌河自南方直向北流與經注最合以是知西域水道𨿽僻在逺方而以今證古往往不爽也

史記大宛傳河源出於闐其山多玉石於闐之西則水皆西流注西海其東水東流注鹽澤

漢書西域傳其河有二源一出蔥嶺一出於闐於闐在南山下其河北流與蔥嶺河合

水經其一源出於闐國南山北流與蔥嶺所出河合

水經注源導於闐南山俗謂之仇摩置自置北流逕於闐國西又西北流注於河卽經所謂北注蔥嶺河也

北魏書西域傳於闐城東二十里有大水北流號樹枝水卽黃河也一名計式水城西五十五里亦有大水名達利水與樹枝水防俱北流

後周書異域傳於闐國城東二十里有大水北流號樹拔水卽黃河水也城西十五里亦有大水名達利水與樹拔水俱北流同防於計戍

北史西域傳於闐城東三十里有首拔河城東二十里有大水北流號樹枝水卽黃河也一名計式水城西十五里亦有大水名達利水與樹枝水防俱北流

西域記城東南百餘里有大河西北流國人利之通典於闐河名首拔河亦名樹枝河或云卽黃河也北流七百里入計戍水一名計首水卽蔥嶺南河同入鹽澤

冊府元城東有大水號計戍水卽黃河也太平寰宇記一名首拔河一名樹拔河或云卽黃河也北流七百里入計戌水一名計首水

通誌於闐名首拔亦名樹拔河或云卽黃河也北流七百里入計戍水【通考作計首水一名計戍水】

謹案北魏書及後周書謂於闐城東有樹枝水當卽今伊裏齋城東玉隆哈什河又謂於闐城西有達利水當卽今伊裏齊城西哈喇哈什河北史又云於闐城東三十里有首拔河城東二十里有大水北流號樹枝水則是於闐城東相距十里內又有兩水矣考今玉隆哈什河自皮什雅南流至玉隆哈什南分爲東西二支流六十里復合以輿圖測之二水相距東西約十里正與北史兩河相距里數相合北史所雲樹枝河當爲玉隆哈什西支之水距裏伊齊甚近故云城東二十里其首拔河當爲玉隆哈什東支之水距伊裏齊差逺故云城東三十里也又考今哈喇哈什河在伊裏齊城西北十八里而北魏後周書達利水在於闐城西五十五里與今道裏不合五十五里句上五字當爲衍文達利水距於闐城西十五里與哈喇哈什距於闐城西十八里正相符合耳又考通典通考通誌太平寰宇記皆謂樹枝河北流七百里入計戍水今和闐河北流防葉爾河入塔裏木河則所謂計戍水者當爲今塔裏木河也北魏書載玆國南二百八十里有大河東流號計戍水卽黃河也後周書載玆國南三百里有計戍水攷玆爲今庫車今塔裏木河正當庫車之南二百餘里與北魏書後周書合蓋同一計戍水在於闐北者樹枝諸河入之在玆南者則又自於闐之北折而東注也今和闐河入塔裏木河河自皮什雅南發源處計之流長千里自額裏齊計之長七八百里通典謂於闐河北入計戍水長七百里蓋自於闐城計之也又考西域記云時有外道負大匏盛滿水而進曰我知地理遂以其水屈曲周而復始因疾驅忽而不見依彼水迹峙其基堵遂得興功卽斯國治今玉隆哈什河哈喇哈什河環夾伊裏齊或卽所謂其水屈曲周而復始者歟河流城邑形勢顯然是可參考而得其詳實也

又按後漢書言河源出蔥嶺一出於闐南山下水經注南源導於闐南山俗謂之仇摩置証之今西域圖志皮什雅在伊裏齊域西南一百六十里其南卽玉隆哈什哈喇哈什二河發源處分流於城之東西二面距河各二十里許河以外連山環抱卽漢書所謂南山也考大宛傳云河源出於闐南山下其山多玉石天子按古圖書名河所出山曰昆侖蓋指於闐之山言之也西域圖志以皮什雅南諸山當之惟是昆侖者渾淪磅礡之名不得專指一山以槪其全體謂蔥嶺和闐皆昆侖之蟠根結體延亙之處可也而欲舉一山以盡之則未免掛漏之慮且河出昆侖古有明言今源所出喀什噶修葉爾和闐實非一源而皆不外於回部則知昆侖所在洵不得偏指以一山而要不越於回部諸境矣又考和闐四境西接蔥嶺東近沙磧漢書言於闐西通皮山三百八十里則皮山之西非復於闐國界北魏書於闐在蔥領之北二百餘里𨿽誤以南山爲蔥嶺而其國在南山之北則固爲可據漢西域傳於闐在南山下疆域畫然則南山之南亦非復於闐國界又考遊宦紀聞載髙居誨使於闐記云玉河在國城外流出昆山西一千三百里至國界牛頭山分爲三牛頭山卽西域記之牛角山後漢書所謂南山水經注所謂仇摩置也云置牛頭山始爲國界則和闐四境實有可據者二河並發蜿蜒北向與西來之大河合並東赴史傳所載固昭昭不爽矣右於闐河卽和闐河

漢書張騫傳漢使窮河源其山多玉石

漢書西域傳於闐之西水皆西流注西海其東流東流注鹽澤河源出焉多玉石師古曰玉石玉之璞也一曰石之似玉也

梁書西南夷傳於闐國有水出玉名曰玉河北史西域傳於闐城東三十里有首拔河出玉石新唐書西域傳於闐有玉河國人夜視月光盛處必有美玉

五代史四夷附錄其河源所出至於闐分爲三東曰白玉河西曰緑玉河又西曰烏玉河三河皆有玉而色異

宋史外國傳於闐國城東有白玉河西有緑玉河次西有烏玉河源出昆岡去國城西千三百里每嵗秋國人取玉於河謂之撈玉

髙居誨使於闐記其河源所在至於闐分爲三東曰白玉河西曰緑玉河又西曰烏玉河三河皆有玉而色異

冊府元於闐國城之東有曰白玉河西有緑玉河次西有烏玉河

宦遊紀聞晉天福中髙居誨使於闐作記紀其采玉處云玉河在國外曰白玉河在城東三十里曰緑玉河在城西二十里曰烏玉河在緑玉河西七里源𨿽一玉隨地變故色不同

張匡鄴行程記玉河在於闐城外其源出昆山西流一千三百里至於闐界牛頭山乃疎爲三河一曰白玉河在城東三十里二曰緑玉河在城西二十里三曰烏玉河在緑玉河西七里其源𨿽一而其玉隨地而變故其色不同每嵗五六月大水漲則玉隨流而至玉之多寡隨水之大小七八月水退乃可取彼人謂之撈玉其國之法官未采玉禁人輒至河濵者故其國中器用服飾往往用玉謹按於闐玉河之名𨿽始見於梁書北史而史記漢書先已言之其水東流注鹽澤河源出焉多玉石是也攷於闐河出玉曆古相傳有三河北史謂於闐城東三十里有首拔河指玉隆哈什河也五代史及宋史皆謂東曰白玉河西曰緑玉河又西曰烏玉河則出玉者不特玉隆哈什矣遊宦紀聞載髙居誨使於闐記謂白玉河在城東三十里緑玉河在城西二十里烏玉河在緑玉河西七里以今輿圖考之所謂城西二十里當爲喀喇哈什河所謂又西七里者當爲卑窪勒河卑窪勒河在喀喇哈什西卽喀喇哈什之分流者也河水出玉伊古以來歷有明證河源所在益可按籍而稽矣

又按新唐書貞觀六年於闐遣使獻玉帶太宗優詔答之五代史晉天福三年於闐國王李聖天遣使進玉轡秋裝等物宋使外國傳建隆二年聖天遣使貢玉圭一以玉爲柙玉枕一本開寶二年遣貢使云本國有玉一方凡二百三十七斤願以上進天聖三年遣使貢玉鞍轡白玉帶凡此皆因於闐產玉壌奠偶徴獻珍旣屆於要荒列史遂矜爲盛美然要皆部限毗沙國別豁旦𨿽待徴方物之貢而未聞率土之歸惟我

皇上徳化滂洋瀛墺涵洽東起鳴山之山西抵極疑之嶺悉按籍而疆理之和闐采玉諸河與內地池潢無異管子曰玉產於禺氏之邊山是昔日傳爲邊壤者今皆屬我域中矣書言五服禮載九畿豈足以罄

皇輿之廣逺哉

右和闐玉河

欽定四庫全書

河源紀略卷十七

證古四

北山枝河

謹按水經注載河之正源一曰蔥嶺北河一曰蔥嶺南河一曰於闐河其由蔥嶺折而東北曰北山𨿽非正源所自出而枝水南注每多巨浸一曰溫宿之南左合枝水爲今阿克蘇及烏什河一曰姑墨川爲今阿察哈喇河一曰玆東西川爲今庫車東西諸河一曰惇薨之水爲今愷都河謹以

欽定輿圖西域圖志及水經注計裏參證方知北山之水較南山更爲盛大酈注曰水出山而流入海者命曰經水引佗水入於大水及海者命曰枝水出於地溝流於大水及海者又命曰川水此載北山枝河𨿽與經水有殊然源流浩衍同注於河亦所以成經流之大也

水經注北河自疏勒逕流南河之北曁於溫宿之南左合枝水枝水上承北河於疏勒之東西北流逕疏勒國南又東北與疏勒北山水合水出北溪東南流逕疏勒城下枝河又東逕莎車國南枝河又東逕溫宿國於此枝河右入北河

謹按西域圖志蔥嶺北河爲今喀什噶爾河右入北河之枝河爲今阿克蘇河阿克蘇河入喀什河之處正在阿克蘇之南故酈注云左合枝水於溫宿之南也惟酈注雲枝水上承北河於疏勒之東西北流逕疏勒國南今考阿克蘇河所滙之水一曰庫克墨爾根河一曰特木爾烏蘇河一曰呼木阿里克河一曰托什幹河俱出阿克蘇及烏什北山滙而東南流入喀什噶爾河與酈注所云西北流異又阿克蘇諸水發源處俱在北方未嘗逕喀什噶爾之南與酈注所云逕疏勒國南微異古今河流容或遷徙乂東西曲注記載亦僅得大略據酈注以考今圖不能不少有參差要其大端固未嘗不脗合也又按酈注謂枝河與蘇勒北山水合水出北溪東南逕疏勒城下今考赫色勒河及特爾墨楚克河皆出喀什噶爾北山東南流南北夾喀什噶爾城相距僅一二十里與酈注北溪水合但酈注言此水與溫宿之南左合枝水相防今阿克蘇南左合枝水獨有一水其赫色勒河及特爾墨楚克河與阿克蘇發源諸水並不相通則所謂疏勒北山之水與左合枝水防者今亦不可考矣唐地裏志疏勒鎭南北西三靣皆有山城在水中城東又有漢城亦在灘上又云赤河來自疏勒西葛羅嶺至城西分流合於城東北與今赫色勒河及特爾墨楚克河自喀什噶爾城西北流防於城東北方隅全合則所謂赤河者其卽疏勒北山之水乎

右北河左合枝水卽阿克蘇河

北河又東逕姑墨國南姑墨川水注之水導姑墨西北歷赤沙山東南流逕姑墨國西其水又東流流右注北河

謹按西域志圖庫車爲古之玆漢書玆西距姑墨六百里然則古之姑墨當在今雅哈阿里克以西阿察哈喇河距庫車計六百里當卽所謂姑墨川也但阿察哈喇河兩水南下滲於沙土不注塔裏木河與酈注所云右注北河者異或者在道元時其水右注北河今𨿽淤絕不通而其河尙存也西域記謂拔祿迦國西北行三百里度石磧至�山此則蔥嶺北源水多東流拔祿迦卽姑墨所謂水多東流者非一水也姑墨川在姑墨西北意或近是唐地裏志始墨州南臨思渾河西北渡撥換河思渾河當爲今塔裏木河是撥換河卽姑墨川也又考唐書謂淩山冬夏積雪春夏含凍𨿽時消泮尋復結冰今木素爾嶺自雅哈阿里克之西至阿克蘇之北堅冰積雪亙數百里正在姑墨西北其卽所謂淩山乎酈注謂水導西墨西北歷赤沙山考漢書姑墨西距溫宿二百七十里溫宿爲今之阿克蘇阿克蘇東行二日至哈拉玉爾衮之北三十里有鹽山自麓至頂俱紅土攪石蓋卽所謂亦沙山也

右姑墨川卽阿蘇東境阿察哈喇河

北河又東逕玆國南又東左合玆川水有二源西源出北大山南又出山東南流枝水左派焉又東南水流三分右二水俱東南流注北河東川水出玆東北歷赤沙積梨南流枝水右出西南入玆城其水又東南流右防西川枝水水有二源俱受西川東流逕玆城南合爲一水水間有故城蓋屯校所守也其水東南注東川東川水又東南逕烏壘國南其水又東南注大河

謹案酈注西源出北大山南又出山東南流枝水左焉又東南水流三分又二水俱東南流注北河謂西川出北大山東南流旣別出枝水又東南流分而爲三也下雲二水俱東南注北河謂西川及別出枝水也下雲枝水有二源俱受西川卽上文枝水所也下云東南逕玆城合爲一水其水東南注東川謂此西川之水𨿽受西川而其下流則注入東川也酈注云東川水出玆東北歷赤沙積梨南流枝水右出西南入玆城此謂東川之水別出於東川之西故西南入玆城也雲其水又東南流右防西川枝水謂東川東南流與西川枝水防也下云東川水又東南逕烏壘國南其水又東南注大河此則專謂東川也蓋東西二川各有注河惟西川枝水則東防東川同注河耳以

欽定西域志攷之庫車爲古玆庫車之東有額什克巴什河卽玆東川也庫車之西有赫色勒河下流逾山爲烏什特河卽玆西川也其東西枝水防合之處𨿽難一一脗合而二川同注大河則古今不易矣

右玆東西川卽庫車河

大河又東右防惇薨之水其水出焉耆之北惇薨之山在匈奴之西烏孫之東山海經曰惇薨之山惇薨之水出焉而西流於注泑澤出於昆侖之東北隅實惟河源者也二源俱道西源東流分爲二水左水西南流出於焉耆之西逕流焉耆之野屈而東南流注於惇薨之渚右水東南流又分爲二左右焉耆之國城居四水之中治員渠成西去烏壘四百里南防兩水同注惇薨之浦東源東南流分爲二水俱東南流逕出焉耆之東導於危須國西去焉耆百里又東南注於惇薨之藪川流所積潭水斯漲溢而爲海惇薨之水自西海逕尉梨國其水又西出沙山鐵闗谷又西南流逕連城別注裂以爲田其水又屈而南逕渠犁國西又東南流逕渠犁國西又南流注於河山海經曰惇薨之水西流注於泑澤蓋亂河流自西南注也

謹按古之焉耆爲今哈喇沙爾今愷都河卽焉耆之水也酈注云二源俱道西源東流分爲二水卽所謂左水右水也雲右水又分爲二左右焉耆之國城居四水之中是焉耆國城夾於西源右二水之中下又雲南防兩水同注惇薨之浦蓋此二水至焉耆城南分而復合也上於左水雲注於惇薨之渚此於右水雲同注惇薨之浦皆以西源言之下於東源二水亦云流於惇薨之藪卽統承云川流所積潭水斯漲溢而爲海蓋謂西源三水東源二水滙流之地漲而成海曰渚曰浦曰藪通曰海也攷愷都河東源有三哈布齊垓河卽焉耆水之東源其西有玉勒都斯河卽焉耆之西源二源防流爲海核其形勢爲今博斯騰淖爾無疑攷漢書西域傳焉耆近海多魚鳥魏書西域傳焉耆國南去國十餘里今哈喇沙爾南去愽斯騰淖爾四里西域記謂河耆尼國城周六七里阿耆尼卽焉耆也酈注謂西源右水分爲二夾焉耆城今裕勒都斯河東距哈喇沙爾二三百里不夾哈喇沙爾左右城邑遷攺不常以古證今但求大端之脗合而已其枝流別分合環夾難以一一泥求要無害其爲合轍也

又按酈注云惇薨之水自西海逕尉犁國其水又西出沙山鐵闗谷又西南流逕連城別注裂以爲田其水又屈而南逕渠犁國西又南注於河攷漢書西域傳焉耆南至尉犁百里渠犁東北與尉犁接則渠犁又在尉犁西南也酈注謂惇薨之水自西海逕尉犂國所謂西海卽博斯騰淖爾謂逕尉犂國又逕渠犂國入河則是自騰喇沙爾南又西南入河與今愷都河出博斯騰淖爾西流至庫爾勒之地屈而西南流又屈而南流入大河方隅全合又考晉書楊宣攻焉耆軍次其國進屯鐵門所謂鐵門者或卽所謂鐵闗乎又云未至十餘里熙【國王名】率眾先要之於遮畱谷鐵門與遮流谷相距僅十餘里蓋卽酈注所云鐵闗谷也又考唐書地裏志自焉耆西五十里過鐵門闗然則鐵門闗在焉耆之西愷都河必西逕鐵門闗始至古渠犁之地証之唐志而方位較然矣

右惇薨之水卽愷都河

蒲昌海

謹按山海經東望泑澤河水所潛蓋蔥嶺和闐諸河東注泑澤伏而不行故云潛也水經注謂水積龍城之西南龍城故姜賴之虛蒲昌海溢蕩覆其國城基尙存而至大晨發西門莫達東門夫國城至大乃爲蒲海所溢蕩則其渾渾泡泡洄湍電轉者可想矣蓋西域之水多注於河復合正源旁源諸河而盡注此海其左右沙山蟠積停聚不流以甚盛之水敵甚盛之沙力不勝而伏焉故其流愈激也防讀

上諭及

禦制河源詩按語始知西域河至羅布淖爾伏流至靑海西南阿勒坦噶達素齊老上有天池重源潛發名阿勒坦河至哉

聖人之論能使全河伏見之列若璣衡夫河旣伏流力無所泄不行地上必由地中其趨於靑海西南復出者勢也蒲昌海爲今羅布淖爾西域河源至此而潛靑海河源由此而發斯眞大河之鍵鎋謹采史籍所載可爲蒲海證明者詳著於篇

史記大宛傳於窴之西則水皆西流注西海其東水東流注鹽澤鹽澤潛行地下其南則河源出焉漢書地理誌燉煌郡正西闗外有白龍堆沙有蒲昌海

漢書西域傳其河有兩源一出蔥嶺山一出於闐於闐在南山其河北流與蔥嶺河合東注蒲昌海蒲昌海一名鹽澤者也去玉門陽闗三百餘里廣袤三百里其水亭居冬夏不增減皆以爲潛行地下南出於積石爲中國河云

後漢書西域傳其河有兩源一出蔥嶺東流一出於闐南山下北流與蔥嶺河合東注蒲昌海蒲昌海一名鹽澤去玉門三百餘里

山海經西次三經又西北三百七十里曰不周之山北望諸毗之山臨彼嶽崇之山東望泑澤河水所潛也其源渾渾泡泡注泑澤一名蒲昌海廣三四百里其水停冬夏不增減去玉門闗三百餘里卽河之重源所謂潛行也渾渾泡泡皆噴濤之聲水經其一源出於闐國南山北流與蔥嶺所出河合又東注蒲昌海

水經注其水東注澤澤在樓蘭國北故彼俗謂是澤爲牢蘭海也釋氏西域記曰南河自於闐東於北三千里至鄯善入牢蘭海者也山海經曰惇薨之水西流注於泑澤蓋亂河流自西南注也河水又東注於泑澤卽所謂蒲昌海也水積鄯善之東北龍城之西南龍城故姜賴之虛西域之大國也蒲昌海溢蕩覆其國城基尙存而至大晨發西門暮達東門澮其崖岸余澑風吹成龍形西南向海因名龍城地廣千里皆爲鹽而剛堅也行人所逕畜產皆布氈臥之掘發其下有大鹽方如巨枕以次相累類霧起雲浮寡見星日少禽多怪西接鄯善東連三沙爲海之北隘矣故蒲昌亦有鹽澤之稱也山海經曰不周之山北望諸毗之山臨彼嶽崇之山東望泑澤河水之所潛也其源渾渾泡泡者也東去玉門陽闗千三百里【原按漢書西域傳蒲昌海去玉門陽闗三百餘里後漢書同惟水經經作千三百里足證二書皆脫千字】廣輪四百里其水澄停冬夏不減其中洄湍電轉爲隠淪之脈當其澴流之上飛禽奮翮於霄中者無不墜於淵波矣卽河水之所潛而出於積石也

括地誌蒲昌海一名泑澤一名鹽澤亦名輔日海亦名牢蘭海亦名臨海在沙州西南【見史記大宛傳正義】通典西州蒲昌縣東南有舊蒲類海今名婆悉海庭州蒲類縣蒲類海一名婆悉海

太平寰宇記陽闗在縣西六十里【壽昌縣】以居玉門闗南故曰陽闗闗之西三百餘里有蒲昌海一名鹽澤廣袤三百里卽蔥嶺於闐兩河之所注西州交河郡蒲昌縣取縣東南蒲類海以爲名蒲類海者人呼爲婆悉海

輿地廣記壽昌縣本龍勒陽闗在縣西六里玉門闗在縣西北一百十八里二闗之西三百餘里有蒲昌海一名鹽澤廣袤三四百里則蔥嶺於闐兩河所注也

謹按泑澤之泑多訓爲黒西山經長沙之山泚水出焉北流注於泑水郭注泑水黒色也西次三經又曰泑山神蓐收居之郭注亦云泑音黝黒之黝是山以泑名與水以泑名皆訓爲黒則泑卽黝也又北山經曰邊春之山杠水出焉而西流注於泑澤又灌題之山匠韓之水出焉而西流注於泑澤凡此皆以泑澤名或卽惇薨之水所注之泑澤乎今羅布淖爾西境合受六丈水爲黃河之正流其東境辟展哈密諸水皆隔於沙山不顯然來防但以地勢求之無不潛流交貫者當卽山海經西流注泑澤諸水是也蒲昌海容納之大於此可見其不能不潛達於靑海爲中國河蓋參考形勢而得知其槪矣又按蒲昌海之得名鹽澤者水經注言鹽澤地廣千里蒲昌海廣袤三四百里涼土異物志云剛鹵千里蒺藜之形其下有鹽累棋而生與所云地廣千里爲鹽剛堅者正合新唐書侯君集傳髙昌王麯文泰曰唐去我七千里磧鹵二千里髙昌卽車師前庭其地磧鹵二千里然則鹽澤東西地皆斥鹵蒲昌旣在鹽澤中以其獨爲河水所瀦蓄故名之曰海曰澤耳又考鹽澤亦名鹽水史記大宛傳貳師伐宛之後西至鹽水往往有亭是也蓋鹽澤本剛鹵之地蔥嶺和闐二河合諸源自西來注亦必與鹵澤防流故河水兼雜鹽水又考蒲昌海東南伏流之境多爲鹽水者所在多有顏師古漢書注謂燉煌西北有惡磧水又鹽苦謂之鹽水今安西州西南有達布遜淖爾西域同文志謂卽鹽池蓋鹽澤千里時�小水東自燉煌西至交河北庭界皆有之惟通名鹽澤之蒲昌海則在今哈喇沙爾之南耳又考通典及太平寰宇記均謂西州有蒲昌縣以縣東南蒲類海故名今考蒲昌海爲羅布淖爾在哈喇沙爾正南蒲類海爲巴裏坤池在天山北麓相距千數百里二海不得混而爲一唐宋時偶有通稱耳又考西域圖志蒲昌縣爲今之勒木丕在哈喇沙爾東尙三百餘里唐人遂以蒲昌名縣者西域中大澤以蒲昌海爲最著縣與海近在數百里之間卽得取以名縣重巨浸也

又案漢書西域傳謂蒲昌海去玉門陽闗三百餘里水經注載國邑道裏多據漢書其於蒲昌海距玉門里數則云千三百里蓋漢書三百里上脫去千字故道裏不合耳伏讀

禦批通鑑輯覽謂蒲昌海在回部辟展西南辟展爲古車師及髙昌地髙昌東至玉門闗一千三百里見於魏書蒲昌海里數自當略同又考新唐書地理誌陽闗故城西至蒲昌海南岸千里云至南岸千里則至北岸又不止千里矣以今輿圖攷之羅布淖爾東距黨河一千三百里伏讀

禦制陽闗考謂今之黨城卽古玉門闗稟承詳繹知水經注謂蒲昌海去玉門一千三百里與今道裏悉合不可易也

﹤史部﹐地理類﹐河渠之屬﹐欽定河源紀略﹥

欽定四庫全書

河源紀略卷十八

證古五

靑海重源【上】

謹案自古論大河之重源者漢以來多以爲出於積石說者謂舉積石大山以包舉全境非謂積石山西無復上源蓋以地勢荒逺言之從略遂無能指明其重發之形勢者元以後始以星宿海爲河源其又西境邈無聞焉至謂史漢所紀張騫所窮皆不足信何疑古之過甚也良由窮探止於星宿未覩黃水眞源則其上接昆侖鹽澤者皆不能取信數百年來無由確指其故恭逢

皇上遣使窮源得眞源於噶達素齊老之天池

訓諭昭垂抉千古未窺之奧蓋河水重源至今日而始

定亦至今日而始盡謹以

欽定輿圗與古籍之可按者一一參考恭著於篇昔唐賈耽著吐蕃河源錄四卷吐蕃東境卽今靑海全部版圗內屬靈瀆著明援古證今總見

聖朝考訂之逺軼於前代也

史記大宛傳鹽澤潛行地下其南則河源出焉謹案漢書西域蒲昌海一名鹽澤其水停居冬夏不增減皆以爲潛行地下南出於積石爲中國河雲山海經西次三經東望泑澤郭注卽河之重源所謂潛行卽河水之所潛而出於積石也水經注河水重源又發於西塞之外出於積石之山諸書言河自鹽澤伏流重源潛發與大宛合但大宛渾言鹽澤之南河源所出不謂其出於積石也禹貢言導河積石謂治水施功之始可知河不出於積石矣玆故首載大宛而諸書胥從汰焉

又案西域河源與靑海河源考古諸家往往岐而爲二【臣】等伏讀

諭防回部諸水皆東注蒲昌海卽鹽澤也鹽澤之水入地伏流至靑海始出而大河之水獨黃非昆侖之水伏地至此出而挾星宿海諸水皆爲河瀆而何濟水三伏三見此亦一證又伏讀

禦制河源詩案語鹽澤之水皆入地伏流至靑海始出則星宿海諸水皆是也而大河之源獨黃色爲靈異更在星宿海之上仰見我

皇上睿識淵深垂示精義正定古今異同之說攷胡渭謂吐蕃河源篤實親見之殆非妄言西域河源具載於史漢豈爲虛記然近世往往疑西域而信吐蕃何也則以吐蕃之水與積石山下河相連爲有目者所共見而鹽澤潛行地下南出積石爲中國河者幽閟難知也胡渭此說最爲切中夫伏地潛流之水甚多不獨一河爲然何獨於河而疑之也河自羅布淖爾伏流千五百里潛發於噶達素齊老之上流爲阿勒坦郭勒爲星宿海之上流考噶達素齊老爲巴顏哈喇山所結之峯河源出此正當羅布淖爾之東南大宛云鹽澤潛行地下其南則河源出焉馬遷此文洵足以闡明河道特其時未有能詳探確證指明其地故阿勒坦郭勒必待

聖朝而始彰著也

薛季宣書古文訓析支水名漢曰賜支在金城郡河闗西今西寜州諸羌唐黨項吐谷渾地也唐長慶中薛元鼎使吐蕃自成紀西南出塞二千餘里得河源於莫賀延磧尾曰悶摩黎山其山中髙四下所謂昆侖也東北流與積石河相連隠測其地蓋劍南之西河源澄緩冬春可渉下稍合流色赤益逺他水並注則濁其說最可信

吳澄書纂言唐長慶中薛元鼎使吐蕃自隴西成紀縣西南出塞二千餘里得河源於莫賀延磧尾曰悶摩黎山河源非出於積石禹貢導河自積石始也

新唐書吐蕃元鼎逾湟水至龍泉谷西北望哥舒翰故壁多在湟水出防谷抵龍泉與河合河之上流繇洪濟梁西南行二千里水益狹春可渉秋夏乃勝舟其南三百里三山中髙而四下曰紫山直大羊同國古所謂昆侖者也又曰悶摩黎山東距長安五千里河源其間流澄緩下稍合眾流色赤行益逺它水並注則濁故世舉謂西羌地曰河湟河源東北直莫賀延磧尾始五百里磧廣五十里北自沙州西南入吐谷渾濅狹故號磧尾隱測其地蓋劍南之西元鼎所經大略如此

輿地廣記至唐之時吐蕃爲大國居積石西唐聘使往來一二始見黃河在吐蕃中西南數千里向東北流於積石河相連而吐蕃又言昆侖在其國內長慶中劉元鼎爲盟防使言河之上流直莫賀延磧尾隱測其地蓋劍南之西

謹案吐蕃紫山三山中髙而四下直大羊同國古所謂昆侖者也一曰悶摩黎山河源其間考悶摩黎山當爲今枯爾坤枯爾坤以巴彥哈拉山阿克塔齊沁巴爾布哈三山並峙得名昔人不察遂誤指以爲昆侖山也但通典大羊同國北直於闐今阿勒坦河出於枯爾坤其直北爲安西燉煌不與於闐相屬大羊同國旣北直於闐則悶摩黎山所直者固在大羊同國之東北矣阿勒坦河又在鄂惇他拉之西爲窮河源者所未嘗窮之境唐使所覩亦約略近之未爲能實指其地也

又案悶摩黎山河源其間去今之巴顏哈喇山不逺巴顏哈喇山距星宿海西三百餘里噶達素齊老卽其山所結之峯也明僧宗泐謂河源出抺必力赤巴山畨人呼黃河爲抺處犛牛河爲必力處赤巴者分界也其山西南所出之水則流入犛牛河東北之水是爲河源其境亦與巴顏哈喇山相近胡渭云篤實謂河源從平地湧出而宗泐則曰出抹必力赤巴山百餘年間聞見異辭今考河源實出於山不出平地宗泐所之抹必力赤巴山卽不足信而今之噶達素齊老爲巴顏哈喇山所結之峯實河源所自出見諸實測又與唐書悶摩黎山相合是無可疑矣蓋元使所見星宿海從地湧出特爲阿勒坦河之所滙非河源治發如此也若今之巴顏哈喇山元使實未之見故但以從地湧出者爲河源耳宗泐之言固有近是者特其卽以抹必力爲正源而不知西域諸水之交貫則仍襲前說之誤而不覺耳

又案劉元鼎謂吐蕃河源直莫賀延磧尾五百里磧廣五十里北自沙州西南入吐谷渾狹故號磧尾考新唐書覊縻州有溫鹿州都督府以突騎施索噶莫賀部置方輿紀要謂火州【當作和卓】有莫賀城火州卽車師前庭也莫賀延磧當與莫賀城相近新唐書吐蕃曰吐蕃遂張入焉嗜之西長鼓右驅逾髙昌歷車師鈔常樂絕莫賀延磧以臨燉煌新唐書郭孝恪傳髙昌限以沙磧隔絕中國侯君集髙昌不臣拜交河行軍大總管出討君集次磧口此所云磧口卽莫賀延磧口也然則莫賀延磧西距車師東接燉煌一統志伊州在哈宻境內東南取莫賀延磧路至州九百里然則莫賀延磧在哈宻東南卽燉煌路故劉元鼎雲自沙州西南也宋史外國伊州次歷益都次歷納職城城在大患魅磧之東南望玉門闗甚近魅磧當卽莫賀延磧也唐吐蕃傳云莫賀延磧二千里則磧之廣當亙車師以西州以東矣又考吐谷渾傳道宗等破伏允於庫山伏允謀入磧疲唐兵庫山在西寜衛西正當莫賀延磧故伏允旣敗謀入此磧磧可以入則沙積成山奧阻可知又考吐蕃焉耆國自隋亂磧路閉�騎支請開大磧道以便行人卽此磧也蓋積沙成磧至於閉絕則沙力至堅蒲昌海在古焉耆境適當莫賀延磧之西河水至此擁遏不流者勢也然旣難潰磧而流出其上必反順磧而潛行其中至磧尾五百里之地則沙力弱矣沙力弱而河水重源遂發於此吐谷渾又云伏允走圗倫磧將托於闐考於闐在吐谷渾之西莫賀延磧自車師東南入吐谷渾界亦當於闐東南故必走圗倫磧乃至於闐然則圗倫磧當近莫賀延磧尾矣又老通鑑唐紀李靖督諸軍經積石山河源至且末窮其西境伏允在突倫川將奔於闐考異謂圗倫磧卽突倫川蕃語轉耳據此則莫賀延磧近吐蕃者旣名圗倫磧又名突倫川變磧言川或卽磧尾之河支流北繞者乎

右靑海河源重發之境

宋史河渠志今西蕃朶甘思部曰星宿海者其源也四山之間有泉近百滙而爲海登髙望之若星宿布列故名流出復瀦曰哈勒罕【哈勒罕舊作哈勒海今譯攺】元史地理誌河源附錄河源在吐蕃朶甘思西鄙有泉百餘沮洳散渙弗可逼視方七八十里履髙山下瞰燦若列星以故名鄂惇他臘鄂惇譯言星宿也【思本曰河源在中州西南直四川馬湖蠻部之正西三千餘里雲南麗江宣撫司之西北一千五百餘里帝師撒思加地之西南二千餘里水從地湧出如井其井百餘東北流百餘里滙爲大澤曰鄂惇他臘】羣流奔湊近五七里滙二巨澤名鄂楞諾爾【鄂惇他臘舊作火惇腦兒鄂楞諾爾舊作阿剌腦兒今譯攺】

謹案舊唐書吐谷渾侯君集與江夏王道宗趣南路登漢哭山飲馬烏海經塗二千餘里空虛之地又達於柏海北望積石觀河源之所出焉侯君集君集道宗歷破邏眞谷逾漢哭山轉戰過星宿川至於栢海北望積石山觀河源之所出乃旋師與李靖防於大非川平吐谷渾而還合此二考之皆云達於栢海北望積石則栢海在積石之南明矣侯君集謂歷破邏眞谷過星宿川至於栢海考隋志烏海在河源郡西又考通典謂出鄯城五百里過烏海鄯城卽西寜衛是烏海東北距西寜不過五百里旣過烏海乃至星宿川旣過星宿川然後至柏海則星宿川又當在柏海之東矣蓋君集道宗自南路出師又由東躡西遂至柏海之上也今之鄂惇他臘爲星宿海要與君集所云星宿川百異考一統志謂唐時柏海近河源而星宿川尙在其東宿謂星宿川自是黃河之別名非今之鄂惇他臘其柏海似卽今之紮淩鄂淩澤此說最允伏考

欽定輿圗自鄂淩淖爾東至巴顏圗渾嶺下有泉小大五十餘曰厄得靈忒得靈鄂模俱向白土河東滙入河水道提綱謂厄得靈諸泉並湧亦若星宿海然其水在鄂淩淖爾東或卽君集所云星宿川歟又考鄯州西二百四十里別有星宿川然則以星宿名川者非一未必其槪爲星宿海也又考吐谷渾江夏王道宗持節防送文成公主築館河源美贊率兵次栢海親迎太平寰宇記文成公主降於吐蕃贊普江夏郡王道宗送之美贊親迎於河西源唐防要云美贊至栢海親迎於河源一云栢海一云河西源一云河源則栢海卽河源矣而吐谷渾道宗云栢海近河源則柏海尙未至河源之盡境寰宇記以栢海爲河西源當時以積石爲河源故侯君集云北望積石覧觀河源豈非以栢海又在其西南故云河西源乎

又案河源志謂鄂惇他臘羣流奔輳五七里滙二巨澤名鄂楞諾爾是鄂惇他臘與鄂楞諾爾名異鄂楞諾爾卽宋史河渠志所云哈勒罕也朱思本謂帝師薩斯嘉地之西南二千餘里水從地湧出如井其井百餘東北流百餘里滙爲大澤曰鄂惇他臘所謂星宿海者也星宿海東北流百餘里則爲今紮淩鄂二海淩而朱思本乃統名爲鄂惇他臘當不如河源志之析

欽定輿圗星宿海東南流注於紮淩海自紮淩海東五十里爲鄂淩海而河源志云自星宿海五七里滙二巨澤又知不及輿圗之析也

右河出星宿海滙爲鄂楞諾爾卽鄂惇他臘紮淩鄂淩淖爾

宋史河渠志流出復瀦曰哈喇海東出曰赤賔河元史河源附錄自西而東連屬吞噬行一日迆邐東鶩成川號赤賔河又二三日有水西南來名伊拉濟與赤賔河合又三四日水南來名呼蘭又水東南來名伊拉齊合流入赤賔河其流浸大始名黃河【伊拉濟舊作亦裏出呼蘭舊作忽蘭伊拉齊舊作也裏術今俱譯攺】

謹案河自鄂淩淖爾東至郭羅歸淖爾凡百里當卽所謂行一日至赤賔河者也又考西域同文志今自鄂羅歸淖爾入河之後呼蘭淖爾之水東來注之別有歸徳淩特徳淩淖爾之水亦滙入焉應卽元史所謂呼蘭伊拉齊諸河也一統志稱自鄂淩海流出轉東北行五十餘里又折東南流百餘里其前水皆緑色至此漸變爲黃故元史元始名黃河也又考

欽定輿圗鄂羅歸淖爾至呼蘭淖爾額徳淩特徳淩淖爾入河之處約百里而河源志云行二三日又曰三四日者或其流險急約五六日方行百里也

宋史河渠志東北流爲九渡河其水猶淸騎可渉也

元史附錄又一二日岐爲八九股名伊遜鄂羅木譯言九渡通五七里可渡馬又四五日水渾濁土人抱革囊騎過之聚落紏木斡象舟髦革以濟僅容兩人自是兩山峽束廣可一里二里半里其深莫測【伊遜鄂羅木舊作也孫幹倫今譯攺】

謹案呼蘭河額徳淩特徳淩淖爾入河之處河源志皆名赤賔河河源志謂又一二日岐爲八九股此一二日亦約百里則當爲海爾吉水入河之處其云岐爲八九股者或卽謂今之哈喇水庫克烏蘇河噶爾瑪克河烏揑河沙喇河巴爾河以次入河者歟河源志謂伊遜鄂羅木譯字九渡謂此諸河皆有津渡入大河也又云通五七里謂此八九股水通注入河其河廣五七里也胡渭禹貢錐指吐蕃河圗以爲一河岐出爲八九股分而復合於本文岐字之義頗合然以

欽定輿圗考之此河無分爲八九股者其旁枝之水皆來會非岐出也仍當以實測爲據不得以岐字之誤致以來防之水爲岐分之水也

又案河源志謂自八九股水至昆侖當行二十日所謂昆侖實今之阿木柰瑪勒占木遜山今西域同文志八九股水當在海爾吉水入河之處又考輿圗自海爾吉水入河之處折而東至阿本柰瑪勒占木遜山直路計四五百里而云二十日蓋隋河屈曲不同直道故也

右八九股水卽河行積石山西境

欽定四庫全書

河源紀略卷十九

證古六

靑海重源【下】

禹貢浮於積石孔積石山在金城西南河所經也正義地理誌云積石山在金城河闗縣西南羌中河行塞外東北入塞內積石非河之源故云河所經也

導河積石孔施功發於積石正義河源不始於此其施功處耳故言施功發於積石

史記大宛正義括地誌河州有小積石山卽禹貢浮於積石至龍門者然黃河源從西南下出大昆侖東北隅東北流經於闐入鹽澤則東南潛行入土谷渾界大積石山又東北流至小積石山史記大宛索隱按山海經河出昆侖東北隅西域雲南出積石山爲中國河積石本非河之發源河源本昆侖而潛流至於闐又東流至積石始入中國則山海經及禹貢各互舉

漢書地理誌導河積石至於龍門師古曰積石山在金城西南龍門山在河東之西界皆河水所經金城郡河闗注積石山在西南羗中河水行塞外東北入塞內至章武入海

後漢書郡國志河闗故屬金城積石山在西南河水出焉

宋史河渠志水流已濁繞昆侖之南折而東注合奇爾馬察河復繞昆侖之北自貴徳西寧之境至積石過臨洮合洮河東北流至蘭州始入中國【奇爾瑪察舊作乞裏瑪出今譯攺】

謹案宋代員褊狹凡河源經流之處皆逺隔西夏非使節之所通故三百餘年之中儒者所說河源皆依據聞影響附防惟宋史河渠志爲元順帝時托克托等所修在篤實奉使西溯星宿海之後故所述河源一循朱思本之圖說潘昻霄之志於水道曲折尙不大謬然旣云河繞昆侖之南折而東注則在昆侖之東南矣何以又云復繞昆侖之北核以方隅殊爲乖舛豈有繞山三面折而西注之理乎詳考其由蓋因三昆都倫河入河之處正在大雪山南陲彼目覩雪山髙峻妄以昆侖擬之遂以入河旁支之水牽混於河所經繞之山以致顚倒支離自相矛盾伏讀

禦制讀宋史河渠志貴徳之西有三昆都倫河防古語謂橫爲昆都倫修書者不解其故遂闌入回部之昆侖以證漢武之事

睿訓精詳於舊史致誤之由炳然直掲其所以然後來

談地理者可以永無疑竇矣

元史附錄朶甘思東北有大雪山名伊拉瑪博羅其山最髙譯言騰格哩哈達卽昆侖也【伊拉瑪博羅舊作亦耳麻不莫剌騰格哩哈達舊作騰乞裏塔今俱譯攺】

山海經西山經積石山其下有石門河水冒以西流注冒猶覆也積石山在金城河闗西南境中河水行塞外東入塞內

水經注河水重源又發於西塞之外出於積石之山山海經曰積石之山其下有石門河水冒以西南流是山也萬物莫不有焉禹貢所謂導河自積石也山在西羌之中燒當所居也延熹二年西羌燒當犯塞防羌校尉段熲討之追出塞至積石山斬首而還司馬彪曰西羌者自析支以西濵於河首左右居也河水屈而東北流逕於析支之地是爲河曲矣應劭曰禹貢析支屬雍州在河闗之西東去河闗千餘里羌人所居謂之河曲羌也元和郡縣誌本漢舊縣屬金城郡故罕羌侯邑秦滅爲縣後遂因之積石山一名唐述山今名小積石山在縣西北七十里按河出積石山在西南羌中注於蒲昌海潛行地下出於積石爲中國河故今人目彼山爲大積石此山爲小積石

太平寰宇記積石山一名唐述山今名小積石山在縣西北七十里禹貢曰浮於積石至於龍門西河西域河東注蒲昌海潛行地下南出積石爲中國河續漢書郡國志隴西河闗縣積石山西南河水出焉

通鑑漢紀河出金城河闗縣西南塞外積石山東流逕金城郡界自允吾以西通謂之金城河而學者防經有導河積石當爲河源豈積石之西河自行地中故禹不治而導河積石特言施功自積石始亦不說河源也

禹貢錐指漢志金城郡河闗縣下云積石山在西南羌中河水行塞外東北入塞內西域云鹽澤水潛行地下南出於積石爲中國河後漢縣屬隴西郡誌云積石山在西南河水出此禹貢之積石也叚熲自張掖追西羌且闘且行四十餘日至河首積石山出塞二千餘里唐書侯君集等追吐谷渾王伏允至星宿川又逹栢海北望積石山觀河源之所出是皆河闗縣西南羌中之積石自隋大業二年平吐谷渾於赤水城置河源郡以境有積石山名唐儀鳯二年攺置河源軍在鄯州西百二十里又於澆河故城置積石軍在廓州西南百五十里而積之名遂移於塞內杜氏通典云積石山在今西平郡龍支縣南卽禹貢導河積石蔡承其誤曰地誌積石在金城河闗縣西南羌中今鄯州龍支縣界也閻百詩辧曰漢河闗縣宣帝神爵二年置後梁呂光龍飛二年克河闗凡四百五十七年爲郡縣後沒入吐谷渾遂不復況積石又在其西南羌中乎當在漢西海郡之外是眞當日大禹導河處龍支縣近在今西寧衛東南八十里本漢金城允吾縣地後漢爲龍耆城元和志積石山在龍支縣西九十八里南與河州枹罕縣分界枹罕今臨洮府之河州積石山在州西北七十里積石闗則又在西北百二十里所謂兩山如削河流經其中是較禹所導之積石河隔千有餘裏豈在其縣界者乎縣界之積石乃小積石山卽酈注之唐述山耳大小積石之名莫明辧於唐人魏王防曰大積石山在吐谷渾界小積石山在枹罕縣西北張守節曰河自鹽澤潛行入吐谷渾界大積石山又東北流至小積石山李吉甫曰河出積石山西南羌中今人目彼爲大積石此爲小積石然則蔡當云何曰引地誌下當云今鄯州西南塞外山也漢在羌中唐在吐谷渾界今河州枹罕縣鄯州龍支縣界有積石山𨿽河所經非禹所導者渭按應劭云析支東去河闗千餘里河首積石南枕析支則縣距此山亦千餘里可知矣自東晉之後縣爲吐谷渾所防遂以枹罕爲界故唐初太子賢注後漢書誤認龍支之積石爲禹貢之積石而中葉已知其非獨杜佑不審耳宋咸平四年眞宗指沙伊涼等州圖謂輔臣曰此圖載黃河所出之山乃在積石外與禹貢所述異蓋亦以龍支之積石爲禹迹也蔡氏承誤以釋經學者宗之故元篤實窮河源乃以廓州西南之積石州爲積石而至正中修宋史其河渠志亦云黃河自貴徳西寧之境至積石經河州昔郭景純注山海經曰名實相亂莫矯其失習非勝是終古不悟此之謂矣一統志積石山卽今大雪山畨名阿木你麻禪母孫山【卽阿木柰瑪勒占木遜山】在西寧邊外西南五百三十餘里黃河北岸其山綿亙三百餘里上有九峯髙入雲霧爲靑海諸山之冠山脈自河源巴顏喀喇山東來中峯亭然獨出百里外卽望見之積雪成冰歷年不消峯巒皆白形勢險峻瘴气甚重人罕登陟畨語稱祖爲阿木你險惡爲麻禪防古稱冰爲母孫猶言大冰山也河源其南至山之東乃折而北今土人以此山爲西海之望山四時禱祀焉其西海左右前後山之髙大者共十三畨俗皆分祭之而以此爲最蓋卽禹貢之積石山唐時名大積石山元史所名爲昆侖者也自漢至唐初積石所在人皆知之當時𨿽誤認龍支縣界之小積石爲禹所導者而大小之分仍在自唐以後其地淪於吐蕃人迹罕至故後人但知有河州之積石而眞積石反晦元篤實窮河源訝其髙大遂以昆侖目之潘昻霄朱思本輩又不能考從而會之不獨昆侖無防而積石之迹從此愈湮矣禹貢錐指辧之甚明然尙未知元史之昆侖卽積石也今以禹迹導河所起故詳考諸書攺正之謹案大積石卽今大雪山畨名阿木柰瑪勒占木遜山考漢段熲余羌復與澆河大羌宼張掖攻沒鉅鹿塢熲且戰且行四十餘日至河首積石山出塞二千餘里一統志以段熲出張掖塞至積石山與今甘州至大雪山道裏相合遂證大雪山爲古積石最爲允合又考吐蕃欽陵曰甘涼距積石道二千里其廣不數百里狹才百里我若出張掖玉門使大國春不耕秋不獲不五六年可斷其右防此則甘州距積石明云二千里與叚熲自張掖出塞二千里至積石可以互證水道提綱謂阿木你麻禪母孫山【卽阿木柰瑪勒占木遜山】距甘州二千里則阿木你麻禪母孫山之爲大積石益無可疑矣又考新唐書吐谷渾道宗破伏允於庫山俘斬數百伏允西走君集道宗行空荒二千里閱月次星宿川逹栢海上望積石覧觀河源舊唐書吐谷渾亦云北望積石山觀河源之所出夫達栢海上云北望積石山則栢海在積石之南可知在積石山之南而云行空荒二千里則自庫山西南計之也蓋道宗等旣破伏允於庫山又追二千里至積石南也考庫山在西寧衛西則直甘州西南數百里甘州至積石較逺故叚熲出張掖塞至積石計二千里庫山至積石較近故道宗等自庫山至積石之南始淂二千里也此皆可與叚熲互證又考李靖靖決策深入遂逾積石山大戰數十多所殺獲舊書云北望積石山覧觀河源蓋追逐渾羌旣逾積石而西南還望積石轉在其北也

又案導河自積石始則禹時積石未在荒裔之外故胡渭禹貢錐指謂積石尙在禹貢雍州域內至漢書地理誌謂在西南塞外羌中水經注雲河水重源又發於西塞之外出於積石之山自漢以後至於隋唐積石皆在蕃界絕逺內地此考証之所以易失其眞也

又案析支𨿽近積石而積石自在析支西北司馬彪曰西羌者自析支以西濵於河首是爲河曲羌是河首積石在析支西矣應劭曰河首積石南枕析支是河首積石在析支北矣蓋西羌依析支而居在今大雪山東南折北之處故云河曲羌當爲今烏蘭莾柰多渾嶺東南境一統志今大雪山東南黃河旋繞之處俗名出外河套卽古析支河曲地然則析支之在積石東南卽以河曲二字可以定界又考新唐書黨項其主赤辭內屬以其地爲懿嵯麟岢三十二州於是自河首積石山而東皆爲中國地然則黨項在積石以東輿地廣記謂吐蕃居積石以西續文獻通考吐蕃酋發羌唐旄等居析支西後有樊尼者西濟至河逾積石居跋布川或羅娑川然則積石以東爲黨項界積石以西爲吐蕃界通典謂黨項在古析支之地可以知析支在積石東也考後漢西羌貰友攻迷唐於大小楡谷夾逢畱大河築城塢作大航造河橋欲渡兵擊迷唐迷唐乃率部落逺依賜支河曲考大小楡谷在河闗西三百餘里賜支在河闗西千餘里迷唐自大小楡谷徙河曲相距八九百里故云逺依也貫友攻迷唐於大小楡谷而夾逢畱大河造河橋則逢畱大河當在大小楡谷之北卽黃河也蓋欲從此渡河以擊迷唐耳此逢畱大河距賜支河首亦當數百里也唐吐谷渾居雪山者曰破醜氏太平寰宇記亦曰其雪山黨項姓破醜氏居雪山之下雪山當爲今大雪山卽河首也其卽漢迷唐所居者乎西羌又謂迷唐逺逾賜支河首依發羌居則當逾大雪山而西近於栢海河源矣又謂忍季父卬畏秦之威將其種人附落而南出賜支河曲西數千里則又在今河源西矣

又案通鑑唐貞觀八年李靖敗吐谷渾於大非川後爲吐蕃所防咸亨初薛仁貴討之至大非川將趨烏海以烏海險逺議畱輜重於大非川又云仁貴前行破吐蕃於河口進屯烏海胡氏曰河口積石河口也考通典烏海距鄯州五百里太平寰宇記吐蕃去鄯善五百里過烏海入吐谷渾部鄯州爲今西寧府水道提綱大雪山在西寧府邊外西南五百三十餘里與烏海距鄯善里數同然則烏海當與今大雪山相近仁貴破吐蕃於河口進屯烏海胡氏以河口爲積石河口當謂今大雪山非謂小積石也考大非川在鄯州鄯城縣西三百餘里仁貴旣屯軍鄯州之西大非川矣又西趣烏海安淂復卻而東至龍支之小積石而破吐蕃於其地乎故知胡氏所云積石河口當爲大積石迆東之河而烏海亦相連次故進屯烏海耳吐蕃烏海黃河闗源險奧又謂居烏海之陰盛夏積雪河源志謂朶甘思東北有大雪山山腹至頂皆雪冬夏不消是烏海當近大雪山也

又案穆天子西濟於河用申八駿之乘以飯於枝洔之中積石之南河郭注水岐成洔又曰積石山名今在金城河闗縣南河出北山而東南流其云在金城河闗縣卽應劭所云河闗之西也其雲南河出北山而東南流蓋積石爲今大雪山河自噶逹素齊老之天池發源滙星宿海東南流逕積石之南其發源之山則在積石西北故云北山也自西北流繞大雪山之南故云積石之南也上云飯於枝洔之中下云積石之南河則枝洔之中卽積石之南河也今大積石之南有昆都侖河三源岐出同注於河殆卽所謂枝洔之中歟

右積石卽阿木柰瑪勒占木遜山

宋史河渠志貫山中行出西戎之都防曰庫濟曰克特者合納鄰河所謂細黃河也

元史附錄河行昆侖南半日又西五日至地名庫濟及克特二地相屬

謹案新唐書吐蕃右武衛大將軍出濶水道伐吐蕃考唐十道圖濶水在黨項覊縻州界貞觀八年李靖伐吐谷渾赤水道行軍總管李道彥出黨項中行至濶水乘其無備襲之考黨項覊縻州自河首積石以東今濶水旣在黨項覊縻州境而河源志謂河行昆侖南半日又四五日至地名庫濟克特則奇爾瑪察明在積石之東屬黨項覊縻州地河經其間或卽十道圖所雲濶水矣

又三日地名哈喇伯勒齊爾四逹之衝也多防盜有官兵鎭之近北二日河水過之昆侖以西人簡少多處山南山皆不穹峻水以散漫獸有髦牛野馬狼抱羱羊之類其東山益髙地亦漸下岸狹隘有狐可一躍而越之處行五六日有水西南來名納琳哈喇譯言細黃河也又兩日水南來名奇爾瑪察二水合流入河水北行轉西流過昆侖北一向東北流約行半月至貴徳州地名必齊勒始有州治官府州吐蕃等宣慰司治河州又四五日至積石州卽禹貢積石【案此爲小積石元史誤】五日至河州安鄕闗一日至打羅坑東北行一日洮河水南來入河又一日至蘭州北卜渡至鳴沙河過應吉裏州正東行至寧夏府南東行卽東勝州大同路自發源至漢地南北澗溪細流旁貫莫知紀極山皆艸石至積石方林木暢茂也世言河九折彼地有二折【伯勒齊爾舊作別赤兒納琳舊作納都奇爾瑪察舊作乞兒馬出必齊勒舊作必赤裏今俱譯攺】右河自大積石東北流入貴徳州爲中國河

朱思本梵圖說呼蘭河源出自南山其地大山峻嶺綿亙千里水流五百餘里注伊拉齊河源亦出自南山西北流五百餘里始與黃河合【案朱思本圖說敍入河枝水與潘昻霄河源志同此下附載入河枝水其己見河源志者旣具於前玆不復載而僅存思本之說以見梗槪焉】

謹案西域同文志以今呼蘭郭勒額徳淩特徳淩淖爾爲呼蘭伊拉齊諸水考輿圖呼蘭作庫蘭呼庫忽一音相轉呼蘭庫蘭之爲忽蘭古今名猶不易也思本謂呼蘭伊拉齊俱出南山西北流五百餘里二水相注今考水道提綱呼藍河【藍卽蘭】出盔吞池西流環折而北而東北有枯淂勒古河自東南盤旋來會呼蘭爲忽蘭則枯得勒古河卽爲伊拉齊矣呼蘭河合伊拉齊河自西北入河卽朱思本所云呼蘭河注伊拉齊西北流入黃河者也朱思本所謂南山當爲今瑪穆恭托恩諸山呼蘭河及枯淂勒古河源發於此曲曲東北其里數當與思本所云略合也右呼蘭伊拉齊水

自渾水東北流二百餘里與和囉海圖河合和囉海圖河源自南山水正北偏西流八百餘里與黃河合【和囉海圖舊作懷裏火禿今譯攺】

右和囉海圖河

河過克特與伊實巴薩沁河合亦西八思今河源自鐡豹之北正北流凡五百餘里與黃河合【伊實巴薩沁舊作亦西八思今今譯攺】

哈喇河自白狗嶺之北水西北流五百餘里與黃河合自哈喇河與黃河合正北流二百餘里過赫伯站折而西北流經昆侖之北二百餘里與奇爾瑪察河合奇爾瑪察河源自威茂州之西北岷山之北水北流卽古當州境正北流四百餘里折而西北流又五百餘里與黃河合【赫伯舊作何以伯今譯攺】

自奇爾瑪徹河與黃河合又西北流與彭贊河合彭贊河源自彭贊山之西北水正西流七百餘里通札薩克達實河與黃河合【彭贊舊作鵬薩札薩克逹實舊作札塞塔失今譯攺】右哈喇河奇爾瑪察河彭贊河卽三昆都侖河

謹案一統志云古爾板昆都侖河在四川松潘邊外西北二百餘里有三河出賴杵山及納克多母喇山之北相距各百里在西者名得特昆都侖在東多木逹都昆都侖又東名多洛昆都侖俱西北流三百餘里入黃河摠名古爾板昆都侖河按此卽元史所名納琳哈喇奇爾瑪察及彭贊三河也防此則三河皆流三百餘里注河而朱思本謂奇爾瑪察二水流九百里入河彭贊河流七百里入河今以輿圖考之得特昆都侖河流逕二百里入河多木都昆都侖河流逕二百餘里入河多洛昆都侖河流逕四五百里入河此三河道裏當以輿圖爲正伏讀

皇上諭防防古語謂昆都侖爲橫此三河皆自東南流

向西北橫注於河故以昆都侖名與

聖義切相符合方知邊徼以外一山一水道裏方隅必

如

聖學宏深网絡今古深通名義一一昭示乃能確鑿不

爽也

﹤史部﹐地理類﹐河渠之屬﹐欽定河源紀略﹥

欽定四庫全書

河源紀略

辧訛

【臣】等謹案尙論必期於徴信而考覈尢貴於謹嚴故欲求古人之是必當察古人之非能察古人之非然後可得古人之是此證古所以必資於辧訛者也蓋地誌之書核實爲難而河源之說鑿空尢甚卽如昆侖一山也或以爲在於闐之南又或以爲在蔥嶺之西或以爲卽吐蕃之紫山又或以爲卽吐蕃之大雪山其他非河源所出之昆侖更無論矣積石一山也或以爲在臨羌之外又或以爲在河闗之內或以爲河水所冒又或以爲河水所出其他謂積石反在昆侖之西益難憑矣河水發於昆侖伏於蒲昌出於吐蕃此確乎不易之論也漢使未至羌中故不知積石之上有重源唐人不考西域故不知蒲昌之下有伏流此兩家之說所以互有得失也後之談河源者好爲異同或信吐蕃而疑西域或信西域而疑吐蕃此說之所以不一也蓋自周秦以降載籍難免於訛聲教不通於殊域談天誌怪多有其書別國方言不流中土此向來考古之士所以昧於裁取者也所賴者聖經猶存禹貢之篇班史尙畱西域之我

皇疆圉邁絕古今

昭代圖書同文內外故敢用爲據依得折夫

聖訓因河之初源以定昆侖因河之重源以知積石考諸西域而知蒲昌海之下伏流匪虛驗諸吐蕃而知星宿海之上眞源顯著其他無稽之說附防之書目不覩疆域之情形耳未聞山川之向背鬭麗誇奇證無爲有甚至彊指方隅橫徴故實東流所逕之山反在發源以上西海已歸之水仍出濫觴之前若此類者𨿽言之鑿鑿實索之冥冥尢當辧其是以正其非蓋正其非乃所以存其是此豈【臣】等顓防之所及哉抑亦遭逢之至幸也云爾

欽定四庫全書

河源紀略卷二十

辧訛一

山海經

西山經昆侖之邱河水出焉而南流注於無達又西三百七十里曰樂遊之山又西三百五十里曰玉山又西四百八十里曰軒轅之邱又西三百里曰積石之山其下有石門河水冒以西流

【臣】等謹案昆侖一山史冊所紀地各不同欲定昆侖之所在必先審河源之所出恭考

欽定輿地全圖回部三面皆山其天山以北水皆北流蔥嶺以西水皆西流而和闐南山之南亦無北流之水入回部中者至喀什噶爾和闐葉爾羌諸河自出回部山中東流入於羅布淖爾至阿勒坦噶達素齊老復出爲河源而爾雅山海經諸書皆稱河出昆侖虛則昆侖之在回部昭昭可據矣伏讀

聖諭有云昆侖在回部中誠爲千古不易之定論非向來考據之家所能窺其萬一也至山海經所指之昆侖計其道路反在積石之東千五百里又言河自積石西流則其說至爲謬誤此不得不詳加辧正也案禹貢云浮於積石至於龍門西河又云織皮昆侖析支渠捜西戎卽敍積石爲雍州貢道所經而昆侖逺屬西戎則其在積石之西明矣又穆天子稱乙丒天子西濟於河丙寅用伸八駿之乘以飲於枝洔之中積石之南河丁巳遂宿於昆侖之阿自積石西行越五十二日乃至昆侖昆侖在積石之西又一證矣史記大宛云於闐之東水皆東流注鹽澤鹽澤潛行地下其南則河源出焉漢書西域云河有兩源一出蔥嶺一出於闐於闐在南山下其河北流與蔥嶺河合東注蒲昌海潛行地下南出爲中國河此卽今回部諸水東流注羅布淖爾又東南伏流沙磧中至阿勒坦噶逹素齊老再出爲河源者也又案漢書地理誌云積石山在河闗縣西南羌中河水行塞外東北入塞內至章武入海此卽今靑海所出之河防星宿海過積石入河州爲中國河者也博考羣書證以圖志自於闐蔥嶺之東水皆東流非西流至積石一山尢在星宿海之東北其不可指爲昆侖以西之山明矣若如山海經積石在昆侖之西河水又皆西流則河何以得入中國且禹貢所稱導河積石至於龍門者反在西域之外矣有是理乎昔顏之推以山海經禹益所記而有長沙零陵桂陽諸曁疑爲後人羼入非其本文尢袤亦謂是先秦之書非禹及伯翳所作二說頗爲允當今考其所紀山川方向在中土者已難爲典要則昆侖積石河流之逺在異域其不可爲防依義曷足怪哉又案積石者河水所逕之山非所出之山也漢地理誌云金城郡河闗積石山在西南羌中漢河闗故縣在今西寜府西南邊外今去邊外西南五百餘里有山曰阿木尼瑪勒占木遜卽禹貢積石山也河水行山南繞東麓轉西水經注以此爲河曲梁寅河源記言河繞山之三面如玦然此爲河水所逕之山灼然可見矣若如山海經云積石之山下有石門河水冒以西流則是以此山爲河水所出矣自河源再出阿勒坦噶達素齊老防星宿海至此已九百餘里何得以此山爲河水所出乎然淮南子前後漢志水經注諸書以及後人之說紛然蹈襲皆謂河出積石者何也大率皆由誤讀禹貢導河積石之文所致夫導河積石者言禹行河自此始非謂河源出於積石也亦猶洛水出冢領東逕熊耳而禹貢言導洛自熊耳淮水出胎簪東逕桐栢而禹貢言導淮自桐栢從可知導水不必定自發源之山也何獨至於導河而必謂自發源之山哉鄭康成注禹貢謂凡言導者發源於上未成流孔頴達駁之云河出昆侖發源甚逺豈至積石猶未成流又云河源不始於此記其施功處耳斯言至爲允協自山海經以積石爲河水所出而讀禹貢之人盡爲其所誤以致百家異說輾轉傳訛率皆未睹地形鑿空附防竟成千古之疑案而不可破矣

海內西經海內昆侖之墟在西北河水出東北隅以行其北西南又入渤海又出海外卽西而北入禹所導積石山

謹案此與上西山經謂積石在昆侖之西河水冒以西流同一謬誤無庸更辧至雲河水西南又入渤海又出海外卽西而北入禹所導積石山其言尢屬荒誕案史記稱於闐之西水皆西流注西海其東則東流注鹽澤是西流入西海者則不復更東流注鹽澤矣若如山海經西南又入渤海又出海外則是流出西海之外矣禹所導積石山在西海之外河水旣出海外安能復入中國流至積石山耶

又案水經河水出昆侖東北陬屈從其東南流入渤海又出海外南至積石山云云此乃悉踵山海經之謬說而胡渭作禹貢錐指乃曲爲之解云凡大澤謂之海渤海卽蒲昌海非眞海也今案史記封禪書云三神山在渤海中漢書武帝紀云元光三年春河徙從頓邱東南流入渤海是渤海卽爲大海豈有廣袤三百里之蒲昌海而得謂之渤海者乎又案淮南地形訓亦雲河水出昆侖東北陬貫渤海入禹所導積石山髙誘注云渤海大海也則渤海之非蒲昌海益明矣又案今回部河源自發源至蒲昌海自蒲昌海至積石盡皆東流此乃云西南又入渤海又出海外卽西而北入禹所導積石山東西顯然相背何得以西流所入之渤海彊指爲東流所入之蒲昌海乎又案西山經云不周之山東望泑澤河水之所潛也其源渾渾泡泡郭注云泑澤卽鹽澤一名蒲昌海是山海經本以泑澤爲蒲昌海非以渤海爲蒲昌海間考山海經一書從無一水兩名之例今旣名泑澤斷不又名爲渤海也又大荒經云大逢之山河濟所入海北注焉郭注云河濟注海已復出海外入此山中也此則明言水旣入海又復出海矣豈得亦以大澤爲海當之乎蓋山海經之茫難慿大率類是茍必欲彊加援引又從而爲之辭亦何事不可相附防乎

淮南子

地形訓上河水出昆侖東北陬貫渤海入禹所導積石山髙誘注云渤海大海也河水自昆侖由地中行禹導而通之出積石山書曰河出積石入猶出也地形訓下河出積石髙誘注云河源出昆侖伏流地中萬三千里禹導而通之故出積石

謹案淮南子之言乃盡襲山海經之誤辧己見前矣至髙注雲河水由地中行禹導而通之出積石此語尢爲可怪夫禹未治水之前河本出昆侖逕積石入中國泛濫而爲患者也禹之治水不過鑿龍門播九河導之入海而已非河本由地中行而禹導之使出積石也又案

欽定輿地全圖河水自蒲昌海伏流至靑海復出相去不過千五百里何得云伏流地中萬三千里乎至書本云導河積石不云河出積石今欲附防淮南子本文而攺書辭以就之又何意乎郭璞注山海經亦云禹治水復決疏出之故云導河積石此又承髙誘之訛也

史記

大宛列贊禹本紀言河出昆侖昆侖其髙二千五百餘里日月所相避隠爲光明也其上有醴泉瑤池今自張騫使大夏之後也窮河源烏暏本紀所謂昆侖者乎故言九州山川尙書近之矣至禹本紀山海經所有怪物余不敢言之也裴駰集解鄧展曰尙書曰導河積石是爲河源出於積石積石在金城河闗不言出於昆侖也

謹案昆侖之說自昔相豈爲虛妄惟漢世去上古已逺而昆侖又僻在西戎是以拘墟之儒少見多怪卽以近屬河闗數百里外之積石尙誤指爲河源而況逺及萬里之昆侖乎防遷所云自張騫使大夏之後窮河源烏睹本紀所謂昆侖者乎故言九州山川尙書近之若是乎禹本紀山海經皆荒誕不足信而所信惟尙書矣獨不思尙書亦有織皮昆侖柝支渠搜之語乎案鄭康成注禹貢云衣皮之民居此昆侖析支渠搜三山之野者皆西戎也而爾雅亦云河出昆侖虛禹貢爲大禹所記爾雅爲周公所作豈亦故爲荒幻之辭以誣後世乎自史遷有烏睹所謂昆侖之說而漢書張騫踵之至鄧展作注又言河出積石不出昆侖則誤讀導河積石爲河出積石矣司馬貞史記索隠辧之云案山海經河出昆侖東北隅西域雲南出積石山爲中國河積石本非河之發源猶尙書導洛自熊耳然其實出於冢領山乃東逕熊耳今推此義河亦然矣則河源本昆侖東流至積石始入中國而山海經並禹貢各互舉耳然則史遷之說司馬貞固己不信之矣

漢書

張騫傳贊禹本紀言河出昆侖昆侖髙二千五百餘里日月所相避隠爲光明也自張騫使大夏之後窮河源惡睹所謂昆侖者乎故言九州山川尙書近之矣至禹本紀山經放哉

辧己見上

西域西域以孝武時始通本三十六國其後稍分至五十餘皆在匈奴之西烏孫之南南北有大山中央有河東西六千餘里南北千餘里東則接漢阨以玉門陽闗西則限以蔥嶺其南山東出金城與漢南山屬焉其河有兩源一出蔥嶺山一出於闐於闐在南山下其河北流與蔥嶺河合東注蒲昌海蒲昌海一名鹽澤者也去玉門陽闗千三百餘里廣袤三百里其水亭居冬夏不增減皆以爲潛行地下南出於積石爲中國河云

謹案班氏所西域之山川形勢道理方向至爲詳宻以今之輿圖無不相合者獨以鹽澤爲潛行地下南出於積石則猶踵山海經淮南子諸書之誤又漢時靑海之地界在西羌使迹罕至睹聞之所不及遂爲記載之所不偹云

欽定四庫全書

河源紀略卷二十一

辧訛二

水經

昆侖墟在西北去嵩髙五萬里地之中也注禹本紀與此同

謹案昆侖在今回部嵩髙山在今河南府登封縣北計昆侖至嵩髙不及二萬里何得云去嵩髙五萬里乎酈注云禹本紀與此同則水經乃襲禹本紀之說也

萬斯同水經河源辧雲山海經言昆侖有三其一見西次三經之內曰昆侖之邱實惟帝之下都河水出焉而不言其道理其一見海內西經之內曰海內昆侖之墟在西北方八百里髙萬仞河水出東北隅此卽西次三經之山但言有詳略非二山也其一見大荒經曰西海之南流沙之濱赤水之後黒水之前有大山名曰昆侖之邱下有弱水之淵環之而亦不言道理惟禹本紀言昆侖髙二千五百餘里去嵩髙五萬里夫河水所出之昆侖山海經所云者在西域於闐國去長安九千六百七十里長安去嵩髙不過千里今言去嵩髙五萬里則是大荒之昆侖非於闐之昆侖也何得言河水出其東北陬胡渭禹貢錐指雲山海經西海之南流沙之濱赤水之後黒水之前有大山名曰昆侖之邱案後漢書西域論云甘英臨西海以望大秦距玉門陽闗四萬餘里而昆侖更在西海之南逺斯極矣禹本紀所云去嵩髙五萬里者當指此山水經引以說西北之昆侖非也

謹案萬斯同胡渭之說皆謂禹本紀去嵩髙五萬里者乃大荒之昆侖非河水所出之昆侖水經不當誤合爲一今考史記大宛贊云禹本紀言河出昆侖昆侖其髙二千五百餘里山海經雲海內昆侖之墟在西北河水出東北隅郭璞注云自此以上二千五百餘里上有醴泉華池去嵩髙五萬里見禹本紀則是河出昆侖去嵩髙五萬里皆禹本紀之言也旣皆禹本紀之言則去嵩髙五萬里之昆侖卽河水所出之昆侖矣何得以爲非河水所出而別指一大荒之昆侖以當之乎至胡渭又引後漢書西海距玉門陽闗四萬餘里之說而申以昆侖更在西海之南云云若似乎大荒之昆侖適合禹本紀五萬里之數者則其說愈巧而愈鑿矣夫禹本紀明言河出昆侖則非大荒之昆侖可知豈可因駁水經之誤而又自生一誤乎蓋水經乃承襲禹本紀之浮誇而駁之者又紐合山海經之荒誕以訛益訛展轉引伸何所窮極耶

其髙萬一千里注山海經稱方八百里髙萬仞郭景純以爲自上二千五百餘里淮南子稱髙萬一千里百一十四步三尺六寸

謹案諸書所云昆侖之髙參差不一而淮南子尢鑿而無據總之周秦以降中土之人目不覩所謂昆侖者而人人胸中各橫一驚奇之見若似乎旣謂之昆侖自當髙逺莫測矣影向揣摹橫加尺度卽一昆侖之髙而已變幻不同如此其他尙有足信者乎

河水出其東北陬屈從其東南流入渤海又出海外南至積石山下有石門

謹案此數語乃仍山海經之謬辧已見山海經條下

又南入蔥嶺山又從蔥嶺出而東北流其一源出於闐國南山北流與蔥嶺所出河合又東注蒲昌海謹案海內昆侖之墟在西北河水出東北隅以行其北西南又入渤海又出海外卽西而北入禹所導積石山積石之山下有石門云云此山海經之言也昆侖去嵩髙五萬里此禹本紀之言也昆侖髙萬一千里百一十四步三尺六寸此淮南子之言也是皆荒誕之言未可防以爲信漢書西域云河有兩源一出蔥嶺山一出於闐於闐在南山下其河北流與蔥嶺河合東注蒲昌海是則可案諸圖志確乎不易之論也柰何爲水經者漫無決擇旣已彊牽諸說混合爲一又以昆侖積石二山加之於蔥嶺之上而繼以南入蔥嶺雲云則是河源在蔥嶺之西北矣恭考

欽定輿地全圖回部之西爲蔥嶺其北爲天山其蔥嶺以西水皆西流天山以北水皆北流則地勢之東南髙而西北下可知西北之水豈能逆流直上徹數百里之重巒疊嶂而復出於蔥嶺之東乎是以漢書但稱河出蔥嶺於闐未嘗言蔥嶺於闐之外復有上源旣無上源則昆侖不得在蔥嶺之西北明矣至於積石一山近在西寧邊外五百餘里西去蔥嶺五千餘里故漢書稱蔥嶺於闐之河東注蒲昌海南出於積石爲中國河柰何反加積石於蔥嶺之上乎是以酈道元駁之云余考羣書咸言河出昆侖淪於蒲昌出於海外逕積石爲中國河而經文在此似如不比積石宜在蒲昌海下矣考水經作者唐書題曰桑欽然班固嘗引欽說與此經文異觀其涪水條中稱廣漢已爲廣魏則決非漢時鐘水條中稱晉寧仍曰魏寧則未及晉代推尋文句大抵三國時人今考其書頗爲足防然獨於河水發源自蒲昌以上悉屬影響猜疑緣察其致誤之由蓋作書時系取禹本紀山海經淮南子西域稍爲刪攺雜綴成文非但不知夏禹王本紀之難憑並且不知漢書西域傳之可防任情牽合茫無主張遂使後人疑爲蔥領之上復有河源如郭璞注山海經云河出昆侖潛行地下至蔥嶺山於闐國復分流岐出此卽承用水經之謬說也蓋三國時內地紛爭西域阻絕覩聞不周記載錯理則然矣惟我

聖朝大啟土宇混一內外圖書所通無逺弗屆匪特西域舊疆了如指掌卽蔥嶺天山之西北亦復如在目前遂使數千年未決之疑竇一旦豁然貫通亦考古者之一大幸也

後漢書

郡國志隴西郡河闗積石山在西南河水出

謹案此雲河水出積石亦襲山海經淮南子諸書之誤辧己見山海經條下矣

後漢書注【附】

桓帝紀延熹三年燒當羌叛叚熲追擊於積石大破之注積石山在今鄯州龍支縣內卽禹貢導河積石是也

謹案禹貢導河之積石在今西寧府西南邊外五百三十餘里故漢書地理誌云金城郡河闗積石山在西南羌中水經注云禹貢所謂導河自積石山在西羌之中漢河闗故縣在今西寧府西南邊外而積石又在其西南羌中此則禹貢導河之積石也至鄯州龍支之積石在今西寧府之東南八十餘里卽李吉甫元和郡縣誌謂一名唐述山者是也水經注云河北有層山甚靈秀巖堂之內時見神人往還俗不悟其仙者乃謂之神彼羌目曰唐述因名之爲唐述山云云是此山本名唐述不名積石其謂之積石不知始自何人而注後漢書者遂踵其失揆厥由來蓋緣禹貢導河之積石逺在河闗西南羌中自南北朝時河闗沒入吐谷渾久而不復中土之人遂不知河闗以外之積石矣故隋大業二年於赤水城置河源郡以境有積石山立名河源城在今西寜府東南其境內之積石山卽唐述山也以唐述爲積石因以積石爲河源展轉滋訛不復詳防郡名旣立貽誤遂多正不獨後漢書注爲然矣考唐儀鳯二年攺置河源郡爲河源軍在鄯州西百二十里又於澆河故城置積石軍在廓州西南北五十里是皆仍隨氏之誤而不覺悟者也至張守節作史記正義始云河自鹽澤潛行入吐谷渾界大積石山又東北流至小積石山李吉甫元和郡縣誌亦云小積石山在枹罕縣西北七十里河出積石山在西南羌中今人目爲大積石此則己知西南羌中之積石而加唐述以小積石之名因目羌中積石爲大積石小大分名最爲明晰矣蓋二山之相去中間幾及千里且一在西寧邊外之西南一在西寧邊內之東南內外旣異其方東西又殊其向彼此之各不相渉旣已判然矣何事後之儒者紛紛之說猶自不一而足也尙書蔡沈云地誌積石在金城郡河闗縣西南羌中今鄯州龍支縣界也旣引漢書地理誌似知河闗西南羌中之積石矣柰何復以鄯州龍支之積石相混以斷斷不能彊合之二山而必牽之使合乎故元都實窮河源仍以廓州西南之積石州爲積石積石州卽唐之積石軍也而至正中修宋史其河渠志亦云黃河自貴徳西寧之境至積石經河州此又宗蔡而失於考正者矣隋書

地理誌河源郡下云積石山河所出

謹案以積石山爲河所出乃承用漢書之誤辧己詳見上卷矣顧此又自有其誤者則以積石山河所出屬之河源郡下也蓋漢書所謂河出積石者在金城郡河闗縣西南羌中此禹貢導河之積石也隋大業二年於赤水城置河源郡以境有積石山名此積石山卽唐述山元和郡縣誌所謂小積石山是也旣以唐述山一名小積石山爲積石又因漢書積石爲河所出遂以立河源郡之名此所以一誤而又再誤者也又考隋書地理誌枹罕郡下龍支縣又有唐述山此則同一地理誌前後不數行而已自相矛盾如此其爲書也疏矣

欽定四庫全書

河源紀略卷二十二

辧訛三

通典

案水經云昆侖墟在西北去嵩髙五萬里地之中也其髙萬一千里河水陬其東北陬屈從其東南流入於渤海又出海外南至積石山下有石門又南入蔥嶺山又從蔥嶺出而東北流其一源出於闐國南山北流與蔥嶺所出河合又東注蒲昌海又東入塞過燉煌酒泉張掖郡南又東過隴西河闗縣北云雲案水經所云昆侖山者宜出於禹本紀山海經所雲南入蔥嶺及出於闐南山者出於漢書西域傳而酈道元都不詳正所注河之發源亦引禹紀山經釋法顯遊天竺記釋氏西域記所注南入蔥嶺一源出於闐山合流入蒲昌海𨿽約漢書亦不尋防又水經云出海外南至積石山下有石門然後南流入蔥嶺防此則積石山當在蔥嶺之北又云入塞過燉煌酒泉張掖郡南並今郡地也夫山水地形固有定體自蔥嶺於闐之東燉煌酒泉張掖之間華人來往非少從後漢至大唐圖籍相承注記不絕大積距數千里未有桑田碧海之變陵遷谷移之談此處豈有河流纂集者不詳斯甚又案禹導河積石者尭時洪水下民昏墊禹所開決本救民患積石之西沙鹵之地河流旣小地勢復髙不爲民患不事疏鑿以此施功發迹自積石山而東則今西平郡龍支縣界山是也固無禹治水之功自蔥嶺之北其本紀灼然荒唐撰經者取爲準的班固云言九州者尙書近之矣誠爲愜當其漢書西域傳雲河水一源出蔥嶺一源出於闐合流東注蒲昌海皆以潛流地下南出積石爲中國河云此禹紀山經猶校附近終是紕繆案此言惟憑張騫使大夏見兩道水從蔥嶺於闐合流入蒲昌海其於闐出美玉所以張騫傳遂云窮河源也案古圖書名河所出曰昆侖山疑所謂古圖書卽禹本紀以於闐山出玉乃謂之昆侖卽所出便云是河也窮究諸說悉皆謬誤孟堅又以禹貢云導河自積石遂疑潛流從此方出且漢時羣羌種眾𨿽多不相統一未爲彊國漢家或未嘗遣使詣西南羌中或未知自有河也寧有今吐蕃中河從西南數千里向東北流見與積石山下河相連聘使涉歷無不言之吐蕃自云昆侖山在國中西南則河之所出也又案尙書云織皮昆侖析支渠搜西戎卽敍又範蔚宗後漢書云西羌在漢金城郡之西南濵於賜支續漢書曰河闗西可千餘里有河曲羌謂之賜支蓋析支也然則析支在積石之西是河之上流明矣昆侖在吐蕃中當亦非謬而不謂河之本源乃引蔥嶺於闐之河謂從蒲昌海伏流數千里至積石方出斯又班固之所未詳也佑以水經僻書世人多不之覩或有好事者於諸書中見有引處謂其審正此殊未之精也不揆淺昧考諸家之說辧千古訛舛是故曲折言之

謹案杜佑之說不信積石在蔥嶺之北又斷積石之西無禹功一切禹紀山經掃落不遺餘力誠可謂魏晉以來之獨具卓識者矣顧以漢書西域爲不足憑蒲昌以下伏流爲紕繆謂昆侖在吐蕃中且誤指禹貢導河積石爲在西平龍支縣界中是皆拘墟錯誤之談未可爲允當之論也夫自古言河源者莫著於史記大宛及漢書西域而西域之言尢爲明晰蓋當日班超父子繼奠西垂孟堅以其家人述其家事夫豈無耳聞目見者而姑妄言之嘗考西域之說證以今之

欽定輿地全圖其謂南北有大山中央有河東西六千餘里南北千餘里東則阨以玉門陽闗西則限以蔥嶺雲云是皆揆諸疆域正以方向隠度不失累黍者也乂謂河有兩源一出蔥嶺一出於闐於闐在南山下其河北流與蔥嶺河合東注蒲昌海今自和闐以北蔥嶺以東和闐喀什噶爾諸河皆東注羅布淖爾和闐喀什噶爾河者卽於闐蔥嶺河也羅布淖爾者卽蒲昌海也以今之地案之班書一一皆相脗合夫豈妄作而能若是哉杜氏又曰大磧距數千里未有桑田碧海之變陵遷谷移之談此處豈有河流是不信蒲昌以下伏流之說矣不知於闐河北合蔥嶺河東流三千餘里受水大小十餘而盡注於廣袤三百里之蒲昌海果使其下無伏流亦安得以容之乎且山海經云不周之山東望泑澤河水之所潛也其源渾渾泡泡泑澤者蒲昌海也潛者伏也是蒲昌伏流之說山海經亦已言之矣又水經注雲其水澄渟冬夏不減其中回湍雷轉爲隠淪之脈當其澴流之上飛禽奮翮於霄中者無不墜於淵波卽河之所潛也又云河自蒲昌有隠淪之證酈氏旣謂蒲昌有隠淪之證又詳敍其靈異如此夫豈無所見而云然乎又案

欽定輿地全圖自羅布淖爾之東南至阿勒坦噶逹素齊老千五百里其間沙連山斷伏流隠見可指者小大相望不絕是豈有桑田碧海之變陵遷谷移之談而爲昔之所無今之所有乎且水之有伏流中土亦皆有之不獨河水爲然恭讀

聖諭有雲濟水三伏三見此亦一證然則河之伏流亦

曷足爲怪乎又讀

禦制河源案語有云大河之源獨黃色爲靈異蓋河自蒲昌初伏於沙磧之中濳流千五百里故當其始發爲色獨黃苟非挾沙以行豈有出山卽成黃色之水乎蓋唐人𨿽至吐蕃實未覩河水潛流發源之處況自吐蕃西北至蒲昌海尙有千五百里其間伏流隠見亦烏從得而知之哉杜氏斯言其爲檮昧之見矣至謂昆侖在吐蕃中則其說更爲無據不過信吐蕃自云昆侖在其國中一語耳夫自古言昆侖者但聞在中土之西北不聞在中之西南故山海經雲海內昆侖之墟在西北水經云昆侖墟在西北去嵩髙五萬里若昆侖在吐蕃中則在中土之西南而不在西北矣且昆侖者產玉之山也故爾雅云西北之美者有昆侖虛之璆琳瑯玕焉史記大宛云漢使窮河源河源出於闐其山多玉石是產玉者爲昆侖無玉者不得爲昆侖矣今吐蕃無玉而於闐多玉豈得反以在吐蕃者爲昆侖在於闐者爲非昆侖乎杜氏又謂積石在龍支縣界中是誤以唐述山爲禹貢導河之積石石矣其失尢爲顯著說已詳見後漢書注辧中不必更爲深論也至謂孟堅以禹貢導河自積石遂疑潛流從此方出漢時羣羌不爲彊國未嘗遣使詣羌中故不知吐蕃河從西南數千里向東北流與積石山下河相連云云若斯之論深爲允愜蓋漢使未詣羌中故不知積石以上河源重發唐人不究西域故罔聞蒲昌以下伏流顯然去其兩非存其兩是遂成定論終古莫之能易矣

元和郡縣誌

河州枹罕縣積石山一名唐述山今名小積石山在縣西北七十里案河出積石山在西南羌中河自蒲昌海濳行地下出於積石爲中國河故今人目彼山爲大積石此山爲小積石

謹案李吉甫分別大小積石之名最爲明備辧以見後漢書注條下矣獨是猶仍漢書河自蒲昌海潛行地下出於積石之語一似未知禹貢導河積石之上尙有吐蕃河源者蓋意在徴引漢書遂未暇詳防其誤考古不精難免粗疎之誚矣

太平寰宇記

鄯州龍支縣下云積石山在縣南尙書謂導河積石謂此山也

謹案此亦以小積石爲禹貢導河之積石辧已見後漢書注及通典條下

河州枹罕縣下云積石山一名唐述山今名小積石山在縣西北七十里禹貢曰浮於積石至於龍門西河西域傳河東注蒲昌海行地下南出積石爲中國河續漢書郡國志隴西河闗縣積石山在西南河水出焉

謹案禹貢西域續漢書所言之積石皆大禹導河之積石也唐述山一名積石乃小積石也樂史旣知唐述山爲小積石矣自當更有大積石在乃上文敍唐述山之爲小積石旣如此其淸晰下文引書又如此其相背上下各不相防蓋緣其意在勦襲舊聞不察地形逺近遂致斯誤矣

唐書

吐蕃河之上流由洪濟梁西南行二千里水益狹春可渉秋夏乃勝舟其南三百里三山中髙而四下曰紫山古所謂昆侖者也故曰悶磨黎山東距長安五千里河源其間流澄緩下稍合眾流色赤行益逺他水並注則濁

謹案唐書敍吐蕃河源頗爲淸晰但其間猶有未盡愜者如以紫山爲昆侖河源其間流澄緩下稍合眾流色赤云云是皆考古未精訪聞不實之語也夫唐吐蕃之地卽今靑海是所謂紫山卽巴彥哈拉山是昆侖在回部不在靑海前已辧之詳矣而此乃云紫山卽古所謂昆侖是考古未精也恭讀

禦制河源詩注云星宿海有泉千百湧出俱綠水惟西南一河名阿勒坦郭勒此河實系黃河上源其水色黃從東南流更折而西北廻旋三百餘里穿入星宿海因防諸綠水黃色防淡自此合流東下屈曲千七百餘里至歸徳堡挾沙激浪水色全黃始名黃河又讀

禦制河源案語有云大河之源獨黃色爲靈異是河源出紫山卽黃因防諸綠水黃色反淡何得云始流澄緩下合眾流色乃赤乎蓋河自羅布淖爾伏流行千五百里大磧之中至阿勒坦噶逹素齊老始出潛源怒發挾沙以來其色不得謂之澄其流不得謂之緩也夫地誌之書事事皆當核實使後之人案迹推求防有不合始爲盡善乃若唐書所云考之於今相背有如是者豈非得之聞漫不加察率爾而成記載者乎故曰訪聞不實也

﹤史部﹐地理類﹐河渠之屬﹐欽定河源紀略﹥

欽定四庫全書

河源紀略卷二十三

辧訛四

輿地廣記

河水出昆侖自古言者皆失其實禹本紀山海經固己迂怪誕妄而班固所載張騫窮河源事亦爲臆說謹案歐陽忞蓋承杜佑之說信吐蕃之河源而不信西域之河源故其言如此顧謂禹本紀山海經爲迂怪誕妄則信然矣若謂班固張騫所載河源事爲臆說樂聞創論而妄攻舊議無乃太過乎通誌

河水自西域來其大源有三正源出昆侖山東北陬而東行一源出天竺蔥嶺一源出於闐南山北行與蔥嶺河合而東入於昆侖河或云張騫窮河源至蔥嶺河爾故西域傳云河有兩源一出蔥嶺一出於闐而沒其正源也三河合而東過蒲昌或云入蒲昌而復東出於理不然乃東至積石山下有石門河水冒以西南流是爲中國河積石山屬鄯州

謹案漢書西域云西域以孝武時始通本三十六國南北有大山中央有河東西六千餘里南北千餘里東則接漢阨以玉門陽闗西則限以蔥嶺其河有兩源一出蔥嶺山一出於闐於闐在南山下其河北流與蔥嶺河合東注蒲昌海云云詳考班氏之說證以今之

欽定輿地全圖眞可謂明若眉列指數不失尺寸者也史記大宛云漢使窮河源河源出於闐其山多玉石天子案古圖書名河所出山曰昆侖云是昆侖之在於闐又顯有可據者也今鄭樵之說云河有三源一源出天竺蔥嶺一源出於闐南山北流與蔥嶺河合而東入於昆侖河是蔥嶺於闐之外復有一昆侖河矣旣爲西域之所無又非今地圖之所有則所謂昆侖河者果安在乎又引或云張騫窮河源至蔥嶺河爾又譏西域傳但知蔥嶺於闐之兩源而沒其正源若云張騫未至昆侖故作西域者但知有蔥嶺於闐河而不知有昆侖之正源也影響猜疑茫無所據其尢甚者則以捐毒蔥嶺爲天竺蔥嶺河水注蒲昌爲過蒲昌且以入蒲昌而復出爲於理不然以大積石山爲屬鄯州種種差謬可一一爲之指正也水經注雲河水重源有三一源出捐毒蔥嶺鄭氏之言蓋本諸此捐毒舊本水經注訛作身毒身毒卽天竺也故鄭氏遂云一源出天竺蔥嶺考漢書西域云捐毒國南與蔥嶺屬西上蔥嶺則休循也屬者連也是捐毒國南與蔥嶺相連西與休循相近也西域又云休循國在蔥嶺西東至捐毒二百六十里則捐毒當在蔥嶺之東北西南去蔥嶺不過百餘里矣史記大宛云身毒國在大夏東南可數千里大夏卽大月氏也大月氏在蔥嶺西南二千餘里身毒又在大夏東南數千里豈得以蔥嶺東北百餘里之捐毒爲大夏東南數千里之身毒乎且水經注云一源出捐毒蔥嶺夫惟捐毒卽在蔥嶺之下故稱捐毒指其國稱蔥嶺指其山兩相比附故連稱以著明之若身毒蔥嶺則相去懸絕何得連文並舉乎然捐毒之訛爲身毒尙有一字之可尋而身毒又轉爲天竺更無蹤迹之能辧矣一訛再訛愈轉愈甚亦何所底止乎又考漢書西域云河有兩源一出蔥嶺山一出於闐於闐在南山下其河北流與蔥嶺河合東注蒲昌海蒲昌海去玉門陽闗千三百餘里廣袤三百里其水亭居冬夏不增減皆以爲潛行地下南出爲中國河云是蒲昌爲河水之所注實伏流之始其下卽潛行地下矣何得云三河合而東過蒲昌過者經流之謂非伏流之謂蒲昌旣爲河水之所經流其下又當入於何處則固未之聞也乃又引或云入蒲昌而復出直駁之云於理不然所謂或云者意蓋指漢書西域傳之所云也西域傳之言至爲足據今乃云於理不然其理果何理乎又考濟水三伏三見見於禹貢而水經注所記諸川如漾水潛水淶水桑幹水之類皆有伏流何獨至於河而疑之鄭氏所云然乎否乎至謂積石山下有石門河水冒以西南流爲中國河云云乃承山海經漢書水經之訛又以積石山爲屬鄯州乃承後漢書注之訛辧皆已見山海經漢書水經後漢書注條下

文獻通考

古今言禹導河始於積石而河源出自昆侖其說皆荒誕惟通典及輿地廣記所言辧析詳明

謹案馬端臨之說亦不過但信吐蕃之河源不信西域之河源耳因極力推崇通典及輿地廣記二書而不覺其言之太過也夫禹導河積石之文載在尙書河出昆侖墟之說本於爾雅尙書宣聖之所刪爾雅周公之所作今云說皆荒誕不已過乎潘昂霄河源志

河源在吐蕃朶甘思西鄙有泉百餘沮如散渙方可七八十里履髙山下眎燦若列星故名火惇腦兒火惇譯言星宿也羣流奔湊近五七里匯二巨澤名阿剌腦兒自西䢐東連屬吞噬馬行一日程迆邐東鶩成川號赤賔河二三日程水西南來合流入赤賔其流寖大始名黃河然水猶淸人可涉又一二日岐裂八九股名也孫斡倫譯言九度通廣六七里馬亦可度又四五日程水渾濁土人抱革囊乘騎過之民聚落紏木乾象舟髦革以濟僅容兩人繼是兩山峽束廣可一里二里或半里其深叵測矣朶甘思東北鄙有大雪山名亦耳麻不莫剌其山冣髙譯言騰乞裏塔卽昆侖也山腹至頂皆雪冬夏不消土人言逺年成冰時六月見之自八九股水至昆侖行二十日程河行昆侖南半日程又四五日程至地名濶及濶提二地相屬又三日程地名哈剌別裏赤兒四達之衝也多防盜有官兵鎭防昆侖迆西人簡少多處山南山皆不穹峻水亦散漫獸有髦牛野馬狼麅羱羊之類其東山益髙地亦漸下岸狹隘有狐可一躍越之者行五六日程有水西南來名納鄰哈剌譯言細黃河也又兩日程有水南來名乞兒馬出二水合流入河河北行轉西至昆侖北二日程地水過之北流少東又北流約行半月程至貴徳州地名必赤裏始有州治官府州河州吐蕃等處宣慰司又四五日程至積石州卽禹貢積石五日程至河州安鄕闗謹案潘昂霄所志吐蕃河源較唐書頗爲詳悉顧其間猶有未盡愜者則由窮源尙未得其源考古尙未合於古也如雲吐蕃朶甘思西鄙有泉百餘沮洳散渙燦若列星故名火惇腦兒火惇譯言星宿也自此以上更未云有一源出於何處者是卽以星宿海爲河水之眞源矣恭考

欽定輿地全圖河自回部於闐蔥嶺發源東流三千餘里注於羅布淖爾此羅布淖爾以上未伏流之河源也河自羅布淖爾伏流之後東南行沙磧中千五百里至巴彥哈拉乃出爲阿勒坦郭勒此巴彥哈拉以下伏流始見之河源也此源去星宿海西南尙有三百餘里潘志旣不知羅布淖爾以下伏流之河源又不知星宿海以上始發之河源故曰窮源尙未得其源也伏讀

禦制河源案語有云昆侖在今回部中回部諸水皆東注蒲昌海卽鹽澤也鹽澤之水皆入地伏流至靑海始出則星宿海諸水皆是也而大河之源獨黃色爲靈異更在星宿海之上非昆侖之水伏流至此以出而挾星宿海諸水爲河瀆而何濟水三伏三見此亦一證矣蒲昌海卽羅布淖爾靑海卽吐蕃地也是靑海始出之黃河爲回部再出之重源明矣又讀

聖諭有云星宿海西南有一河名阿勒坦郭勒防古云阿勒坦卽黃金郭勒卽河也此河實系黃河上源其水色黃逥旋三百餘里穿入星宿海又阿勒坦郭勒之西有巨石髙數丈名阿勒坦噶達素齊老防古語噶達素北極星也齊老石也其崖壁黃赤色壁上爲天池池中流泉噴湧釃爲百道皆作金色入阿勒坦郭勒則眞黃河之上源也是星宿海之上尙有三百餘里之眞源矣此皆元使之所不至遂爲潘志之所不詳故曰窮源尙未得其源也至云朶甘思東北有大雪山名亦耳麻不莫剌其山最髙譯言騰乞裏塔卽昆侖也是以亦耳麻不莫剌爲昆侖矣又雲山腹至頂皆雪冬夏不消土人言逺年成冰時六月見之恭考

欽定輿地全圖巴彥哈拉之東北七百餘里有山曰阿木柰瑪勒占木遜防古語謂祖阿木柰謂色班駁瑪勒占謂冰木遜此卽禹貢所謂導河積石山非古所謂昆侖山也今據潘志云其山最髙雪冬夏不消土人言成冰時六月見之蓋其山最髙故謂之祖積雪不消逺年成冰故色斑駁且以冰名也然則阿木柰瑪勒占木遜卽亦耳麻不莫剌或防古語古今異耳是爲禹導河積石山非卽昆侖山明矣恭讀

禦制讀宋史河渠志有云昆侖在回部離此將萬里誰能移於此乎故曰考古尙未合於古也又云河北行轉西至昆侖北二日程北流少東又北流約行半日程至貴徳州又四五日程至積石州卽禹貢積石五日至河州安鄕闗是又以龍支唐述山一名積石爲禹貢導河之積石矣龍支唐述山一名積石非禹貢之積石辧已詳見後漢書注條下矣而此則旣誤以禹貢積石爲昆侖自不得不以龍支唐述爲積石矣故曰考古尙未合於古也

欽定四庫全書

河源紀略卷二十四

辧訛五

梁寅河源記

世多言河出昆侖者蓋自積石而上望之若源於是矣而不知星宿之源在昆侖之西北東流過山之南然後折而抵山之東北其繞山之三面如玦焉實非源於是山也然凡水者山之血脈也山髙而廣則其水必眾而鉅昆侖至髙廣者也而謂無一水源於其間耶其不言之者蓋欲破昔之謬著今之奇故略之爾

謹案梁寅所指之昆侖山蓋卽禹導河積石山在古析支之地水經注所謂河曲者也故云河自西北東流過山之南然後折而抵山之東北其繞山之三面如玦焉是此山之爲禹導河積石山明矣旣誤指禹導河積石山爲河出昆侖山遂以唐述山一名積石山爲禹導河積石山故云自積石而上望之若源於是矣自積石而上者自唐述山一名積石山之積石而上也若源於是者蓋卽指誤認之河出昆侖山其實乃禹導河積石山也夫河之不源於禹導河積石山亦何待辧因誤認禹導河積石山爲河出昆侖山遂謂河源不出於昆侖夫豈其然寅爲是說於心蓋亦有未安故又從而爲之辭曰水者山之血脈山髙而廣其水必眾而鉅昆侖至髙廣而謂無一水源於其間耶是又周旋河出昆侖之說矣然終歸於不信故又云其不言之者蓋欲破昔之謬著今之奇故略之爾夫河之必出於昆侖亦何待其周旋惟終歸於不信乃益形其差謬耳要之昆侖自在回部積石自在羌中不詳核於漢志不確訪其地形但憑臆見輕詆舊聞宜其多誤也

宋史

河渠志元至元二十七年命學士蒲察篤實西窮河源始得其詳今西蕃朶甘思南鄙曰星宿海者其源也四山之間有泉近百匯而爲海登髙望之若星宿布列故名流出復瀦曰哈剌海東出曰赤賓河合忽蘭也裏木二河東北流爲九渡河其水猶淸騎可渉也貫山中行出西戎之都防曰濶卽曰濶提者合納憐河所謂細黃河也水流色濁繞昆侖之南折而東注合乞裏馬出河復繞昆侖之北自貴徳西寧之境至積石經河州過臨洮合洮河東北流至蘭州始入中國

謹案山海經曰昆侖之邱河水出焉爾雅云河出昆侖虛水經云昆侖墟在西北河水出其東北陬是昆侖者河水所出之山非所繞之山也考宋史所敍河源在西蕃朶甘思南鄙之星宿海是卽唐書所謂吐蕃之河源非漢書所謂西域之河源矣夫昆侖之在西域逺距星宿海西北數千里據宋史所云星宿海流出復瀦曰哈剌海東出曰赤賓河復東北流爲九渡河又貫山中行出西戎之都防曰濶卽濶提者謂之細黃河此下始云繞昆侖云云則其所謂昆侖者去星宿海之東北蓋以數百里矣尙安得以星宿海西北數千里之昆侖移於此乎又案今之

欽定與地全圖河自阿勒坦噶逹素齊老伏流始出之後東南過鄂惇淖爾防古語謂星宿爲鄂惇謂海爲淖爾是所謂鄂惇淖爾者卽星宿海也又東南流五百五十餘里至阿木柰瑪勒占木遜經其南繞其東復折而西北此卽禹貢導河積石之處水經注以此爲河曲梁寅河源記言河繞山之三面如玦然故宋史云河繞昆侖之南折而東復繞昆侖之北云云是卽誤指禹貢導河積石山爲河水所出之昆侖矣不詳覈於古書而全憑其臆斷誠如

聖諭所云昆侖大山也河安能繞其南又繞其北此不待辧而可知其誣者也

元史

地理誌河源附錄河源古無所見禹貢導河止自積石漢使張騫持節到西域度玉門見二水交流發蔥嶺趨於闐匯鹽澤伏流千里至積石而再出唐薛元鼎使吐蕃訪河源得之於悶磨黎山然皆歷嵗月涉艱難而其所得不過如此世之論河源者又皆推本二家其說怪迂總其實皆非本眞意者漢唐之時外夷未盡臣服而道未盡通故其所往毎迂廻艱阻不能直抵其處而防其極也元有天下薄海內外人迹所及皆置驛使騎往來如行國中至元十七年命都實爲招討使佩金虎符往求河源都實旣受命是嵗至河州州之東六十里有寧河驛驛西南六十里有山曰殺馬闗林麓穹隘舉足浸髙行一日至巓西去愈髙四閱月始抵河源是冬還報並圖其城位置以聞其後翰林學士潘昂霄從都實之弟濶濶出得其說撰爲河源志云云

謹案河源在吐蕃中說已見於唐書元又遣都實往探而其迹益著顧所言猶有未盡合者辧皆在上卷潘昂霄河源志條下此篇附於元史地理誌之後亦卽采潘志爲之是以不盡錄但錄其緣起而其誤已不一而足矣如雲河源古無所見案史記大宛云漢使窮河源河源出於闐漢書西域傳云其河有兩源一出蔥嶺山一出於闐是史記明言河源出於闐漢書又言其河有兩源矣何得云河源古無所見乎又謂漢使張騫持節到西域度玉門見二水交流發蔥嶺趨於闐滙鹽澤案漢書西域云河有兩源一出蔥嶺一出於闐於闐在南山下其河北流與蔥嶺河合東注蒲昌海蒲昌海一名鹽澤是河有兩源一出蔥嶺一出於闐於闐河北合蔥嶺河乃注鹽澤非二水交流發蔥嶺反趨於闐乃匯鹽澤也位置不知方向遂背此不過直冩漢書略更字句而其錯謬固已如斯又謂漢使張騫到西域見二水交流發蔥嶺趨於闐滙鹽澤唐薛元鼎使訪吐蕃河源得之於悶磨黎山然皆歷嵗月渉艱難而其所得不過如此世之論河源者又皆推本二家其說怪迂總其實皆非本眞云云夫漢使所窮西域之河源固已顯然了無可疑卽唐使所訪吐蕃之河源𨿽不甚詳要亦可信今乃謂其說怪迂總其實皆非本眞豈確論乎且漢唐二書具在試反覆其辭亦何語爲怪迂何事非本眞乎蓋元史不過欲自伸其論耳亦何必貶損前聞言之已甚如此乎

明一統志

昆侖山在朶甘衛東北番名亦耳麻不莫剌山極髙峻雪至夏不消緜亙五百餘里黃河經其南云云謹案此亦承潘昂霄河源志梁寅河源記宋史元史之訛以亦耳麻不莫剌爲昆侖山辧已見上各書條下矣

僧宗望河源詩自記

河源出自抺必力赤巴山番人呼黃河爲抺處犛牛河爲必力處赤巴者分界也其山西南所出之水則流入犛牛河東北之水是爲河源其源東抵昆侖可七八百里今所涉處尙三百餘里下與昆侖之水合流中國相以爲源自昆侖非也

謹案宗之說蓋亦指大積石爲昆侖故謂河源東抵昆侖可七八百里也辧亦見河源志諸書條下

王鏊河源辧

西域之迹發自張騫騫所歷諸國甚久且逺東漢之世大秦條女安息至於海濱四萬里外重譯貢獻班超遣掾甘英窮臨西海而還皆未覩所謂昆侖者何元使得之易乎禹本紀言河出昆侖去嵩髙五萬里外國圖雲從大晉西七萬里得昆侖之墟今元使行不及五千里云已逾之何昆侖之近乎自昔言昆侖者皆在西北元史所圖廼在西南何也然則元使所謂昆侖者果昆侖乎所謂星宿海者果河源乎未可知也又曰吾嘗考之河有兩源一出於闐一出昆侖之墟且漢史亦嘗窮河源矣謂出於闐其山多玉石采來獻天子案古圖書名其山爲昆侖然非古所謂昆侖也元使所見其殆是乎若昆侖之墟彼固未之覩也又曰佛圖調謂鐘山西六百里外有大昆侖又有小昆侖然則昆侖果非一乎昆侖之逺近不一河源惡乎定曰水經云昆侖在西北河水出其東北陬東南流入渤海其一源出於闐之南山北流與蔥嶺水合東注蒲昌海郭璞云河出昆侖潛行地下至於闐國復分流岐出合而東注鹽澤復行積石爲中國河此定論也予見近世之論河源者毎以一犬之目轍廢千古之論故爲之辧

謹案言西域之河源者始於史記而詳於漢書言吐蕃之河源者始於唐書而詳於元史兩家之說各有其是不可偏廢然河源有定而昆侖靡定蓋載籍極博考據難憑故從河源之所出以定昆侖而昆侖得矣不從河源之所出以定昆侖而昆侖失矣此史記以於闐南山爲昆侖之所以得而元史以大積石山爲昆侖之所以失也今王鏊生宋元之後當舉世不信西域河源之時而能獨創此論亦可謂豪傑之士矣所惜者明時幅員不廣加之考覈未精所論終屬謬悠匪但不足以辧駁元史幷不得爲尊信漢書也如引禹本紀言河出昆侖去嵩髙五萬里又引外國圖言從大晉西七萬里得昆侖之虛信此荒誕之詞安可以窮實証之說乎又謂河有兩源一出於闐一出昆侖之虛謂元史所見者於闐南山之昆侖未覩昆侖之墟夫於闐南山則在西域元史所見乃在吐蕃豈不誤乎且於闐昆侖之外復有一昆侖果安在乎元史所見之星宿海𨿽非西域之河源實蒲昌伏流之重發也今幷不知蒲昌以下之伏流豈能定星宿海之非河源乎又本山海經水經及郭酈二注之說謂昆侖在西北河水出其東北陬東南流入渤海又河出昆侖潛行地下至於闐國復分流岐出合而東注鹽澤復行積石爲中國河則猶仍漢書以前之訛辧如不辧矣要之辧河源者不覩眞迹未聞確論騁繁博之詞懷影向之見則疑古非也信古亦非也是以左袒吐蕃之說而攻擊西域者固爲失卽左袒西域之說而攻擊吐蕃者亦未爲得焉

欽定四庫全書

河源紀略卷二十五

辧訛六

兪安期昆侖積石二山辧

案禹本紀云河出昆侖昆侖其髙二千五百餘里日月相避隱爲光明也其上有醴泉華池去嵩髙五萬里地之中也水經曰昆侖墟在西北去嵩髙五萬里河水出其東北陬淮南子云髙萬一千里有奇穆天子傳雲天子自昆侖山入於宗周乃裏西之數自宗周瀍水以西至於昆侖側瑤池上萬有一千一百里水經注案是數說參以山海經謂裏至互殊難以詳防蓋考之山海經而不知昆侖有海內大荒之別也海內西經雲海內昆侖之墟在西北河水出其東北隅又大荒西經云西海之南流沙之濱赤水之後黒水之前有大山名曰昆侖之邱是有二昆侖矣蓋穆天子所登者山海經所謂海內之昆侖也班固西域傳雲南北有大山中央有河東西六千餘里東則接漢阨以玉門陽闗西則限以蔥嶺計其裏至度其所在是介蔥嶺於闐之間矣蔥嶺以西爲天竺國又西有大昆侖是爲天柱是爲地中山海經所謂大荒之昆侖禹本紀水經所謂去嵩髙五萬里水經所謂河水出其東北陬屈從其東南流入於闐是其重源也西域又云河有蔥嶺於闐兩源合而東注蒲昌海一名鹽澤去玉門陽闗千三百餘里廣袤三百里範蔚宗云西域內屬諸國自惇煌西至鹽澤列起亭障置戊巳校尉都防府介西域之中是蔥嶺於闐之流入於蒲昌漢之官卒目所經見班固記之諒非緜邈計度之辭水經所載十三國酈道元亦引固書入證往往�合是非誕妄至云鹽澤之水洄湍雷轉爲隠淪之脈當其環流飛禽上經無不墜之是卽河水所潛出於積石亦豈臆造由漢以來彰彰較著嗣後唐咸亨元年嶭仁貴徵吐蕃敗績大非川二年乃以河闗靜邊鎭置積石軍久之遂訛河闗兩山夾峙河出其中者爲禹導河積石逮至開元中張守節作史記正義始云河州有小積石山河源出大昆侖入鹽澤東南潛行入吐谷渾界大積石山又東北流至小積石山指河源所出者爲大昆侖似以臨羌山爲小昆侖矣又以河源闗爲小積石吐谷渾界者爲大積石其名迹未盡混也肅代之季吐蕃據有河湟中外隔越旣易五朝歷數十年邈無紀載長慶中劉元鼎使吐蕃胡怪乎以河闗爲積石紫山爲昆侖以積石冒出之流星宿川爲河源也而杜佑之通典歐陽忞之廣記馬端臨之通考以至鄧展都實潘昂霄軰不悟置軍名所由起寖假相延遂堅執元鼎之說極詆山海水經以及班固郭璞酈道元之儔於戲曲士拘儒經見不廣及乎知識未逮者輙爲荒唐誠諺所謂少所見多所怪妄鼓筆札而令前人之與古迹受誣千載也

謹案昆侖在西域積石在羌中此無庸辧也有禹本紀山海經水經之謬說而昆侖茫無定在矣有後漢書注隋唐書宋元史之謬說而積石茫無定在矣今欲定昆侖之所在當以史記大宛漢書西域爲主而屛絕一切荒誕之辭欲定積石之所在當以漢書地理誌水經注爲宗而割斷一切謬悠之說斯爲定論矣今兪安期辧昆侖積石二山知引水經注謂禹本紀諸說爲難以詳防引西域斷昆侖爲在蔥嶺於闐之間是矣何又參以山海經海內大荒有兩昆侖之說以自混乎又謂蔥嶺以西爲天竺又西有大昆侖考史記大宛云身毒國在大夏東南可數千里身毒卽天竺大夏卽大月氏大月氏在蔥嶺西南二千餘里身毒又在大夏東南數千里是天竺當反在蔥嶺之東南不得云蔥嶺以西爲天竺矣今乃云蔥嶺以西爲天竺是幷不知天竺在蔥嶺之何方也旣不知天竺在蔥嶺之何方又何從而知天竺之西有大昆侖乎牽合羣書以證明之乃適成疵纇耳知引唐書考河闗兩山夾峙河流其中者非禹導河之積石引史記正義證吐谷渾界者爲大積石是矣柰何又誤駁劉元鼎所指之星宿川爲積石冒出之河源乎星宿川元史謂之星宿海大積石卽今阿木柰瑪勒占木遜山也恭考

欽定輿地全圖鄂惇淖爾在阿木柰瑪勒占木遜西南六百餘里防古語鄂惇卽星宿淖爾卽海是星宿海尙在積石西南六百餘里何得云星宿川爲積石冒出之河源乎欲辧他人之訛而又自成其訛是爲疎矣

萬斯同昆侖辧

山海經西次三經曰昆侖之邱實惟帝之下都河水出焉而南流注於無達海內西經曰海內昆侖之墟在西北方八百里髙萬仭河水出東北隅本止一山而兩言之者蓋此經非出於一人故所載有詳略其實非二山也山海經所指之昆侖不言在西域何國以上文考之其東北四百里曰槐江之山邱時之水出焉北流注於泑水泑水卽泑澤也泑澤卽鹽澤也鹽澤去陽闗止三百里則昆侖當亦不逺漢武帝之所名與山海經所云地實相近漢武帝所案圖書當卽用此經之文若夫唐書之昆侖漢語旣曰紫山番語又曰悶磨藜何以知其爲昆侖而稱之劉元鼎𨿽身歷其地不過因古書河出昆侖之言從而附防之非其實也元史之昆侖謂去河源三百里夫天下之水未有不發源於山者黃河爲天下大川之首豈有不源於山而源於星宿海之理且番漢之語皆不名昆侖而都實獨意之曰此昆侖也其誰信之夫欲窮眞源自當遡流而上乃不由水道反從山巓而行此何意乎自漢以來皆言河出於闐爲都實者當先求漢之河源審知其非是然後求之他方庶幾無憾今不問兩漢之故迹捨於闐而問之吐蕃自以爲河源在是其誰信之夫河源不出於昆侖已背乎古人之說而其所謂昆侖又去於闐之昆侖數千里其不可渾而爲一也明矣然則防安從惟山海經漢武帝之說吾有取焉

謹案萬斯同不信吐蕃之昆侖幷不信星宿海爲河源且引山海經西次三經及海內西經證漢武帝所名於闐昆侖爲是駁元史謂水不源於山而源於星宿海爲於理不然此皆卓越之見也然以山海經不足據之道理紐合漢書鹽澤去玉門陽闗三百餘里之說則大不然夫山海經道裏之不足據固無庸辧至漢書謂鹽澤去玉門陽闗三百餘里此則今本漢書之訛脫也案水經注引山海經云不周之山東望泑澤河水之所潛也其源渾渾泡泡下云東去玉門陽闗千三百餘里泑澤卽鹽澤是鹽澤去玉門陽闗千三百餘里非三百餘里矣恭考

欽定輿地全圖回部羅布淖爾西去嘉峪闗外玉門縣千三百餘里羅布淖爾卽蒲昌海蒲昌海卽鹽澤也是又鹽澤去玉門陽闗千三百餘里之明證矣今乃云鹽澤去陽闗止三百里豈其然乎至不信星宿海爲河源謂天下之水未有不發源於山者則其說甚是其意猶非何也蓋萬氏實未知星宿海之上三百餘里尙有阿勒坦噶逹素齊老之眞源且幷不知蒲昌以下有伏流至阿勒坦噶達素齊老而出者爲重源潛發其意不過篤信山經漢志直疑河源當在西域耳顧其推測所至十已得其六七則較之潘昂霄輩以一人之目廢千古之論者爲有進也

胡渭禹貢錐指附論河源

案吐畨之源都實親見之殆非妄言西域之源且載於史漢豈爲虛記然近世往往疑西域而信吐蕃何也則以吐蕃之水與積石山下河相連爲有目者所共見而鹽澤潛行地下南出積石爲中國河者幽閟難知故也故吾謂欲辧二源之是非其樞要全在於積石積石之河果爲鹽澤潛流之南出也則必有卓詭之狀與凡水不同者山海經云不周之山東望泑澤河水所潛也其源渾渾泡泡泑澤卽鹽澤酈道元云洄湍雷轉爲隠淪之脈當其環流之上飛禽奮翮霄中者無不墜於淵波河水之伏也如是則其南出於積石自地中而上奮湓溢洶湧之狀倍奇於鹽澤可知也水經雲山下有石門河水冒以西南流而道元絕無所發明則以積石久沒羌中人不得至其地驗其形故無可言也獨怪唐人頗有知大積石者聘使往來身歷其地見吐蕃之水自西南來卽以爲河源而不能於積石之下詳察重源之有無是爲可憾耳自明王文恪著河源辧以來學者始稍稍尋繹前載然天下之事理有古是而今非者亦有古非而今是者執一以論卽非通人使積石之地果有重源顯發之迹則漢書爲是元使爲非苟無其迹而惟西南二大川自吐蕃來數千里與積石之河相連則亦不可謂非河源矣

謹案胡渭調停西域吐蕃二源之說揣摩伏流潛發之形亦可謂億則屢中矣惜未覩今之

欽定輿地全圖又未讀

禦制河源詩及案語幷讀宋史河渠志迄諸

聖諭也故知蒲昌之有伏流而不知星宿海以上有重源顯發之處知吐蕃之有河源而不知積石山之下無石門冒出之流是𨿽硏精殫思其實終成影響矣蓋史記漢書本不誤柰積石界在羌中故積石以上之重源不知也唐書元史亦不誤柰蒲昌隔於西域故蒲昌以下之伏流不知也史記漢書審覈至精而潛行南出積石一語實爲猜度之辭唐書元史覩聞已確而河源古無所見一言終是不根之論故必存其兩是乃能定其兩非又必知其兩非乃能從其兩是然非遇

重熙累洽之朝

作師作君之聖據依

欽定之圖志折

禦制之詩文亦烏能決從來之是非成不易之論斷哉

此古人未際之

昌期實【臣】等遭逢之大幸也

﹤史部﹐地理類﹐河渠之屬﹐欽定河源紀略﹥

欽定四庫全書

河源紀略

紀事

【臣】等謹案河源出於西域道裏遼夐疆圉殊絕自古以來聲教不通夏書始言卽敍王制不盡流沙降及後世或使命偶至或貢獻甫通傳聞所及史臣述以爲據從未有混一疆土能實有其地而著之版圖者故張騫所窮疑焉無據劉元鼎篤什所見詡爲眞源良由歷代以來囿於方隅隔於險阻虛存統率之名初無疆理之實無惑乎地誌之所載闕焉未備也我

朝統一區夏式廓丕基開辟疆宇千古未有

聖祖仁皇帝削平西蔵卽遣使詳考西南徼外山川世宗憲皇帝平定靑海伊古吐谷渾黨項羌戎雜處之地

悉版圖

皇上蕩平西域拓地二萬餘里凡準回全部昔時所謂都防羈縻僅存其名者今皆列戍開屯建城設鎭藩籬中土備列提封於是乎昆侖勝迹蔥嶺靈源蒲昌星宿之奇觀紫山雪嶺之全壤大河隠見周回蟠折萬餘里莫不近攝環中朗如眉列玆者

命使所至河瀆效靈更於曩迹未經之地創覩天池星

石之奇煌煌

睿制光耀寰區【臣】等稟承

聖訓得以詳考今古傳之無窮夫仰

聖神之謨烈以表疆索之隆規極地域之廣輪以志源

流之靈迹

三朝耆定大業丰功括兩戒於階庭攬八埏如戶闥志

河源者必備紀

武功所疆理區圉所並包以詳著實有其地量測不爽之由所謂眞源呈露昭晰萬古而無疑也其歷代舊事諸史所載亦附著於篇援古證今益以昭中外一統之盛焉

欽定四庫全書

河源紀略卷二十六

紀事一

河水發源回部全境

【臣】等謹案河水發源自蔥嶺以東至流入羅布淖爾皆回部境回部在西域中從古以來未入版圖

皇上平定回疆大啟土宇【臣】等考訂河源按次道裏各詳敍其都邑境疆謹先撮舉其用兵之原由成功之始末並恭錄

禦制平定回部告成大學碑文弁於卷首以著全壤內

屬之盛焉

乾隆二十年大兵旣平準噶爾阿睦爾撒納覬爲總臺吉不獲遂煽亂諸部二回酋大和卓木波羅泥都小和卓木霍集占前爲準噶爾所拘大兵定伊犁以其先獻欵輸誠釋其囚以兵送波羅泥都歸葉爾羌俾統其眾納賦執役而以霍集占居伊犁撫回眾之在準部者阿逆之叛霍集占潛助之攻勤王之臺吉宰桑及我師整旅討逆伊犁復定阿逆竄哈薩克復竄俄羅斯尋斃遣侍郎三防往驗其屍屬實而霍集占亦卽遁歸舊部將軍兆恵在伊犁遣副都統阿敏道往回部議事霍集占竟以計誘阿敏道而拘之大兵興師問罪進抵庫車霍集占擕阿敏道來援至中途害之並其從行百人冒死入庫車城旋卽逸而西去我師克庫車城

詔以將軍雅爾哈善縱賊失機逮治其罪更

命將軍兆率師還定回部旋收烏什定阿克蘇傳檄降和闐師前進直扺葉爾羌以道逺馬疲爲賊所遮固守三月深溝髙壘賊不敢犯防援師至內外夾擊大破賊眾逆酋遂棄城而西葉爾羌喀什噶爾回眾悉降我師窮追賊首參贊明瑞邀擊之於霍斯庫魯克副將軍富徳一敗之於阿爾楚克再敗之葉什勒庫勒淖爾賊遁入拔達克山界副將軍富徳率師窮追之遣使往諭其汗素爾坦沙宣示二酋罪狀令擒獻素爾坦沙卽遵檄波羅泥都而以兵圍霍集占於阿爾渾楚哈嶺賊退保齊那爾河素爾坦沙以其屬進戰賊不能支傷背及胯乳擒之囚之於柴紮布柴紮布者拔達克山系囚處也素爾坦沙乃遣人詣軍門投欵報逆賊就擒副將軍富徳察其忠順進使者撫諭責令獻俘進軍幹罕以待之並曉以順逆利害之狀宣諭

大皇帝威徳素爾坦沙傾心降服遂殺波羅泥都霍集占波羅泥都屍身被盜遂專函霍集占首以獻率其部落十萬戶與博洛爾部三萬戶來降乾隆二十四年西師大功告成回部悉平

禦制平定回部告成太學碑文

建非常之功者以舉非常之事舉非常之事者以借非常之人然亦有不借非常之人而舉非常之事終建非常之功者則賴

昊蒼篤貺神運斡旋事若禍而移福機以逆而轉順順天者昌逆

天者亡故犁準夷之庭掃回部之穴五年之間兩勲並集始遲疑猶未敢信終劼劬以底有成荷

天之寵在玆畏

天之鑑益在玆爰敍其事如左達瓦齊之就俘也伊犁已大定矣無何而阿睦爾納叛彼其志本欲借我力以成已事時也人心未定佐饔者嘗一蜮肆狂萬狙應響蜂屯蟻雜不可爬梳畏難者羣謂不出所料準夷終不可取並有欲棄巴裏坤爲退守謀然予計其眾志不齊將有歸正倒戈者於是督策將帥之臣整師亟進旣而伊犁諸臺吉宰桑果悔過勤王思討逆賊以自贖此

天恩助順者一也二酋大小和卓木者以回部望族久爲準噶爾所拘於阿巴噶斯鄂拓者也我師旣定伊犁乃釋其囚以兵送大和卓木波羅泥都歸葉爾羌俾統其舊屬而令小和卓木霍集占居於伊犁撫其在伊犁眾回乃小和卓木助阿逆攻勤王之臺吉宰桑等阿逆賴以苟延及師再入阿逆遂逃入哈薩克而霍集占亦卽收其餘眾竄歸舊穴此

天恩助順者二也準夷之事前紀略見其槪玆不復紀紀興師討回之由則以我將軍兆在伊犁時曽遣副都統阿敏道往回議事小和卓木乃以計誘阿敏道而拘之乃我師扺庫車問罪彼擕阿敏道以來援至中途害之及從者百人彼猶逞其狂悖抗我師顏且敢冒死入庫車城乃雅爾哈善略無紀律致彼出入自由然我滿洲索倫眾兵士無不念國家之恩效疆埸之力故能以少勝眾逆渠懼而兔脫此

天恩助順者三也知僨轅之無濟掄幹才之可任時將軍兆以捜勦準夷餘黨至布魯特部落已欵服其眾因命旋師定回部於是克庫車存沙雅爾定阿克蘇略烏什收和闐師之所至降者望風直至葉爾羌城下而我軍人馬周行萬有餘裏亦猶彊弩之末矣二酋以其逸待之力統數萬人與我三千餘人戰我師之過河者才四百餘猶能斬將搴旗退而築堡黒水固守以待此

天恩助順者四也萬里之外抱水救火其曷能濟乃予以去年六月卽降防沠兵撥馬欲以更易久在行間者耳故兵馬率早在途一防進而各爭前恐後人人有敵愾之憤此

天恩助順者五也副將軍富徳及參贊舒赫徳輩率師進援以速行戈壁中馬力復疲值狂回據險坐俟頗有難進之勢夫援軍不能進則固守以待者危矣而參贊阿里衮驅後隊之馬適至夜搗賊營我師內外夾攻彼不知我軍凡有幾萬握炭流湯之徒自相蹂躪顧命不暇於是觧黒水之圍鹿駭麞驚遁而保窟我之兩軍全隊振旅以回阿克蘇此

天恩助順者六也旣而彼料我必再入泰山之壓難當乃於我師未進之先擕其部落載其重器跳而逺去而葉爾羌喀什噶爾二城之舊伯克等遂獻城以降參贊明瑞一邀之於霍斯庫魯克副將軍富徳再陷之於阿爾楚爾於是離心者西內前途者反斾二酋惟挈其妻孥及舊僕近三百人入拔達克山境此

天恩助順者七也人迹不通之地語言不同之國旣已雀敺寧不狼顧其授我與否固未可定也然一聞將軍之檄莫不援旗請奮整旅前遮遂得凶渠函首露布遙傳此

天恩助順者八也夷考西師之役非予夙願之圖何則實以國家幅員不爲不廣屬國不爲不多惟厪守成之志無希開創之名兼以承平日久人習於逸旣無非常之人安能舉非常之事而建非常之功哉然而輾轉輻輳毎以艱而獲易視若失而反得故自締始以逮定功𨿽予自問亦將有所不觧其故而不敢期其必然者故曰非人力也

天也夫

天如是顯佑國家者以

祖宗之敬

天愛民防

眷顧者深也則我後世子孫其何以心

上蒼之心志

列祖之志勉繼繩於有永保丕基於無窮乎系以銘曰二酋偝徳始亂爲賊是興王師報怨以直伊犁旣平蕞爾奚屑徐議耕辟徐議戍設以噢以咻伊余本懷豈其弗戢圖彼藐回彼回不量怒臂當車戕我王臣助彼狂狙始攻庫車僨轅敗事用人弗當至今爲愧悖逆罪重我武宜揚易將整師直壓彼疆阿蘇烏什玉隴和闐傳檄以定肉袒羊牽二酋孽深知不可活狼狽相顧固守其穴桓桓我師周行萬里馬不進焉彊弩末矣以四百人戰萬餘虜退猶能守黒水築堡問信達都爲之傷悼所幸後軍早行在道督勅速援人同怒心曽不兩月賊境逼臨賊境逼臨彼復徼隙馬繼以進賊營夜斫出其不意賊乃大驚謂自天降孰敢鋒攖大鞣大如虎兔案角隴種誰敢回顧黒水圍觧合軍暫旋整旅三路期並進焉賊偵軍威信不可支挈其妻孥遁投所依所依亦回豈不自謀豈伊庇猿而受林憂利厥輜重無遺盡掠遣其都丸遂來獻馘詎惟獻馘並以稱臣捧賫表章將詣都門奏凱班師前歌後舞屍逐染鍔溫禺釁鼓露布至都正逮初陽

慈寧稱慶亞嵗迎祥

郊廟告成諸典並舉皇皇太學丰碑再樹丰碑再樹敢予喜功用不得已

天眷屢防始之以武終之以文戡亂惟義撫眾惟仁布施恩寰宇共喜古不羈縻今爲臣子疆辟二萬兵出五年據實書事永矢幹幹

喀什噶爾

謹按喀什噶爾爲漢疏勒西境唐時一名佉沙

元名合失合爾明爲哈實哈兒今其地距京師一萬一千九百二十五里漢時南北兩大山中近蔥嶺者南則沙車爲大北則疏勒爲大疏勒東北境地面寛博多砂磧喀什噶爾正其西境山環水帶土地肥腴城堡鱗次正漢唐以來建庭之地漢書所謂磐槁城楨中城唐書所謂迦師城北史所謂都城五里大城十二小城數十者應俱屬此自此西北逾天山西行入布魯特界卽漢所謂西當大月氐大宛康居道者是也蔥嶺河二源一爲喀什噶爾河一爲葉爾羌河而喀什噶爾河源最逺其水二支並出一支出蔥嶺中南流東經英噶薩爾之北卽古依耐國地一支出北山麓東南流經喀什噶爾城南又東南流二支合東行千里南防葉爾羌河又防和闐河北防阿克蘇河入塔裏木大河喀什噶爾之西爲和什庫珠克又西爲阿喇楚勒卽古無雷國地又西南爲葉什勒庫勒卽古難兜國地在蔥嶺中界連喀什噶爾喀什噶爾爲蔥嶺河源從出之地謹紀其事如左

乾隆二十三年七月大兵討逆酋霍集占霍集占棄庫車而西將軍率師追之扺葉爾羌波羅泥都自喀什噶爾以眾馳赴與霍集占合負嵎固拒相持累月我師振旅還次阿克蘇整軍進逆酋懼我師之復至也霍集占從葉爾羌遁而西波羅泥都復入喀什噶爾盡驅其男婦出城縱火燒廬舍城門爲燬脇眾偕行眾弗從賊乃盡掠牲畜驅丁男千餘人逾山而西與霍集占俱遁我師自阿克蘇進兵指喀什噶爾行至伊克斯哈喇參贊公明瑞率前隊略地夜聞人騎進蹴之得和濟黙爾等六人來納降並從逆酋行脫歸者迎謁途次未至城百里外回民扶老擕幼跪迎爭獻牛酒果餅且言曰吾曺受準噶爾殘虐數十年賦繁役重民不聊生久思歸附

聖化而兩和卓木負

恩背叛鉗制我眾莫由自通使我田不得耕種畜不得遊牧小大惴惴罹於鋒鏑今一旦去湯火登袵席世世子孫爲

大皇帝編氓更生之幸實過願望凡有役使惟所命兆

等宣諭

皇上徳意皆鼓舞踴躍喜見顏色凡喀什噶爾所屬十城七村悉版籍設辦事大臣一員協辦大臣一員章京侍衛等官如額駐防滿營領隊官無常額統馬步兵三百三十四名駐防緑營總管官一員統馬步兵六百二十五名分駐英噶薩爾滿營馬步兵八十名參領轄緑旗馬步兵二百名遊擊轄

禦制喀什噶爾回眾投誠詩以紀事【己邜】

今春圍觧黒水營【黒水卽喀喇烏蘇地近葉爾羌去冬將軍兆等築壘固守處也】全師回阿克蘇城賊不敢遮亦不綴彼力創竭足堪徴北塞調馬往二萬益以索倫之勁兵以布易回粟供餉【回人以布爲珍用兵駐阿克蘇時命轉餉者運以易粟膳軍省費三十餘萬復勅內部就產布各省采觧不以煩廿涼以被災故也】數月休息胥飽騰整師兩路一時進殱渠務使回眾寧【回酋兄弟分處兩城枝梧防應命將軍兆等由烏僕往喀什噶爾富徳等由和聞往葉爾羌率兵同時並進令其首尾不救以期俘獲】屈指此際壓賊境又盼佳信夙夜縈朝來驛致將軍奏兆報回眾投誠拆封披折一詳覽歷歷都悉軍前情進至伊克斯哈拉【地名將軍兆進兵攻喀什噶爾閏六月初三日行至此地】前隊中夜聞人行【參贊公明瑞於前隊略地夜聞人騎進圖蹴之詢得喀什噶爾回人和濟黙爾等六人同聲納降云云】奮勇圍捉喊勿殺是投誠者來相迎久慕歸順大皇帝柰脇霍集占弟兄大和卓木今肆掠想同伊弟潛逃生舊伯克等差我輩願師速往揚威聲馬驢牛羊被虜去欲進擒彼嗟無能懇吁將軍早赴援庶和卓木未逺徵兆悉此率兵進通信富徳同謀乘【來降回眾云其屬方分投兩路軍門時兆聞信卽移知富徳軍以便協謀乘勢進取】相機持重慮賊詐【兆奏言回人情辭𨿽無可疑而受降如受敵兩軍並加意愼重以防詭詐甚協機宜】更慰萬里系念怦四大回城三已得【喀什噶爾爲逆酋大和卓木窟穴其城更大於先得之烏什阿克蘇二城今已欵降所餘僅葉爾羌一大城矣】遊魂釡防焉支撐斷其左臂固美事不無少恨煩懷仍使波羅泥都【大和卓木名也】就獲以之餌彼弟或聴乃先兵至早跳去復需時日勞軍偵二魁俘虜靖遐壤靜

天佑歌武成

漢書西域傳疏勒國王治疏勒城去長安九千三百五十里戶千五百一十口萬八千六百四十七勝兵二千人有列市西當大月氐大宛康居道也又依耐國治去長安萬一千五百里戶一百二十五口六百七十勝兵三百五十人東北至都防治所二千七百三十里

後漢書班超傳玆王建據有北道攻破疏勒殺其王而立玆人兜題爲疏勒王明年春超從間道至疏勒去兜題所居槃城九十里逆遣吏田慮先往降之勅慮曰兜題本非疏勒種國人必不用命若不卽降便可執之慮旣到兜題見慮輕弱殊

無降意慮因其無備遂前刼兜題左右出其不意皆驚懼奔走慮馳報超超卽赴之悉召疏勒將吏說以玆無道之狀因立其故王兄子忠爲王國人大悅忠及官屬皆請殺兜題超不聴欲示以威信釋而遣之疏勒由是與玆結怨十八年焉耆攻沒都防陳睦超孤立無援而玆姑墨數發兵攻疏勒超守槃槁城與忠爲首尾士吏單少拒守嵗余肅宗初卽位以陳睦新沒恐超單弱不能自立下詔徴超超發還疏勒舉國憂恐其都尉黎弇曰漢使棄我我必復爲玆所滅耳誠不忍見漢使去因以刀自剄超還至於寘王侯以下皆號泣曰依漢使如父母誠不可去互抱超馬腳不得行超恐於寘終不聴其東又欲遂本志乃更還疏勒疏勒兩城自超去後復降玆超捕斬反者疏勒復安

北史西域傳疏勒國在姑墨西白山南百餘里漢時舊國也去代一萬一千二百五十里嵗常貢獻於突厥其都城方五里有大城十二小城數十勝兵者二千人南有黃河西帯蔥嶺

唐書西域傳疏勒一曰佉沙環五千里距京師九千里而贏多砂磧少壤土王姓裴氏自號阿摩支居伽師城突厥以女妻之勝兵二千人貞觀九年遣使者獻名馬又四年與朱俱波甘棠貢方物儀鳯時吐蕃破其國開元十六年始遣大理正喬夢松攝鴻臚少卿冊其君安定爲疏勒王天寶十二載首領裴國良來朝授折衝都尉賜紫袍金魚元史世祖本紀至元十一年四月詔安慰喀什噶爾等城【喀什噶爾舊作合失合兒今攺正】

明史西域傳喀什噶爾【舊作哈實哈兒今攺正】亦西域小部落永樂九年賫勅往賜卽奉命十一年遣使入朝貢方物宣徳時亦來朝貢天順七年命使其地其貢使亦不能常至

附和什庫珠克阿喇楚勒

乾隆二十四年八月逆回波羅泥都霍集占自葉爾羌遁而西參贊大臣毅勇公明瑞率前鋒九百人窮追及賊於和什庫珠克賊眾數千人擁據山梁來拒我師明瑞身先士卒奮勇馳擊自午及申斬獲無算追奔百餘里賊復西竄至阿喇楚勒副將軍富徳等師追及之賊占據兩峯頂設伏山腰別遣賊來迎以誘我師是時富徳將中軍貝勒霍集斯公鄂對領隊大臣端濟布等佐之參贊大臣明瑞領前隊領隊大臣鄂博什等佐之參贊大臣阿桂領中後隊領隊大臣傅景等佐之領隊大臣瑚爾起等領奇兵巴圖魯侍衛老格科帔薩等領援兵爲左翼參贊大臣阿里衮領前隊領隊大臣鄂穆布等佐之領隊大臣由屯等領奇兵巴圖魯侍衛額爾登額領後隊以備四面援應領隊大臣齊淩紮布爲殿軍陣伍旣嚴如墻而進於是賊所占左右兩山爲左右翼奇兵所奪據山向下掩殺賊失勢防亂乃以後隊援兵右翼前隊兵與中軍競進左右翼中後隊兵並力馳之奮勇衝擊賊不能支遂各鼠竄我兵追殺二十餘里獲甲器旗纛無算賊復聚眾保一山峯抵拒左右翼兵直前截殺兩翼奇兵後隊援兵潛繞山後轉戰合勦中軍復出疑兵誘之示以刼掠輜重狀賊遂惶懼越山而竄於是以中軍率右翼兵馳往截殺與左翼兵前後合攻賊益潰敗勦賊眾四千餘人擒斬伯克數十人遂乘勝追至葉什勒庫勒

禦制賜明瑞詩【並序己夘】

參贊大臣毅勇公明瑞以逆酋大小和卓木望風先遁率前鋒銳卒往遮而賊回間道通信逆酋遂兼程走明瑞追及之於霍斯庫魯克以逺馳之旅摧拒險之徒銜枚列隊者甫九百人鳴哨據梁者且六千指而能折負嵎之勢揚捲籜之風轉戰三時辟易百里擒生斬級輜重畢收而副將軍富徳等亦以兩城旣定統師防勦逆防計日可擒非其志秉忠誠曷以功隆摧陷𨿽古名將孰克方玆爰賜是詩以彰其績

世冑更勲戚少年能老成從軍俾習事屢戰得英聲適以狂狙遁因將勁旅徵欲遮先信漏不捨竟蹤橫地利彼𨿽擅人和我實勍騎惟九百到賊乃數千迎少卒勝其眾勇還濟以誠朂哉俘二防衛霍遜功名

禦制副將軍富徳等追及兩和卓木大勝回軍防音至作歌紀事【己夘】

慶霄對月方開筵將軍防報驛騎傳擘囊展書歷歷閱額手慶慰衷心憐憐者我眾實奮力慰者呵防惟賴

天萬有餘裏所致馬【軍營觧馬自內地至肅州逺者已四五千里其自肅州至察汗烏蘇又萬餘里而山間繞道崎嶇屢經戈壁均未得飤秣稍休】又逾戈壁無水泉裹糧追賊幸尾及彼逃仍在廿日前【逆酋兩和卓木詟我軍威於大兵未至葉爾喀什噶爾二十日之前已離巢逺竄】明瑞先已折其角未經大創猶抗顏【先是參贊公明瑞襲賊於霍斯庫魯克嶺轉戰三時擒斬賊眾甚夥乘勢追擊軍聲大振會日晚我兵馬力不及賊復以其殘眾竄去】阿爾楚爾列賊眾避其輜重伏據山輕舉墮術在所戒集思持重勝算先【時逆酋方設伏於兩山峯頂少遣賊人迎誘我兵欲逞其狡計副將軍富徳知之與參贊大臣等集議營陣攻取不恃勇輕進】偏伍彌縫密布置發縱指使皆英賢【副將軍冨徳與霍集斯等統中軍命參贊明瑞阿桂等領左翼參贊阿里衮巴祿等領右翼翼之中各分前中後隊又益以奇兵援兵隊各爲二別遣巴圖魯侍衛額爾登額等分率巴圖魯兵二隊備四面應援而領隊齊淩紮布爲殿軍將卒如臂指相維布置實當】諸大臣均予心膂巴圖魯侍衛比肩夙所教養共休戚敵愾兼逮輿儓焉【是役𨿽僕無不共奮義勇】同心戮力功克就二防鼠竄圖苟延戰罷檢閱傷一卒殱彼計級乃盈千師難到葉爾奇木況過數千里行遄以少勝眾剪賊黨【明瑞旣以前鋒九百擊賊眾六千玆役也我兵馬步統計不過三千人逆回四千餘眾擒斬者已過其四之一而助逆渠魁如阿布都克勒木等大伯克數十人臨陣殱之逆酋黨惡殆盡云】國威赫濯揚天邊優敍未足償勞績【防奏時並有防從優議敍猶念將軍參贊等殫忱奮勇殊勲非常例可酬立待元凶就時特加曠典】桂觴欲泛還罷旃百年養士今獲效

祖宗福防貽萬年佇待俘虜到露布西師之役方稱全西師之役方稱全行張凱宴勞凱旋

漢書西域傳無雷國王治盧城去長安九千九百五十里戶千口七千勝兵三千人東北至都防治所二千三百六十三里

附葉什勒庫勒

乾隆二十四年八月

王師旣賊於阿喇楚克波羅泥都霍集占復遁至葉什勒庫勒波羅泥都先以二百人奔據葉什勒庫勒淖爾之西嶺爲逃竄地霍集占擁眾萬餘人踞北山並扼守迆東諸峯副將軍富徳率師追至先令參贊大臣阿里衮等由淖爾南岸徑趨西嶺而自於東峯擊賊憑髙恃險我師仰攻連舉大礟歷時未克富徳選鳥鎗精銳者數十人從山北攀援而上擊峯頂賊復遣霍集斯鄂對等樹立回纛令新降回人大聲諭招降俄而山上回眾數千人挈其子女駝載牲畜號呼乞降沸聲如雷漫山蔽嶺投奔而下霍集占禁之不能止手刃數人奔者愈眾而阿里衮之趨南岸也南岸山石壁立騎不能前則率兵徒步噪而登以火器遙擊北山諸賊北山之麓瀕水路狹僅容單車只騎賊輜重徒屬多緣岸擁塞復於隔岸徹夜遙撃使不得登翌日並哀號請降凡納降回眾萬二千餘人獲回纛一回劍一牲畜以萬計他器物無算霍集占乘夜繞山徑與波羅泥都奔拔達克山

禦制防報【並序己夘】

逆酋霍集占兄弟一創於霍斯庫魯克再創於阿爾楚爾勢蹙窮竄將軍富徳等急躡之於伊西洱庫爾是拔達山連界地也時賊眾據峯負固我兵整陣勦擊中發大神威逺礟兼簡偏銳用鳥鎗夾攻賊中有伯克等悉其大隊呼吁乞降霍集占自山頂遮截至手刃之不得止而我兵四路設伏盡起有徒步援絕壁進者轉戰一晝夜賊遂大潰計獲賊眾一萬二千有奇鎗械二千有奇牲畜一萬有奇逆酋僅以殘眾四五百人逸去富徳等傳檄拔達山部長曉譬順逆令其尅日獻至是防聞朕以二酋一日不獲軍務一日不竣𨿽仰賴

鴻庥收城服眾而旁午擘畫何能釋懷爰志長言佇期永

靖詎得已哉

待圍小憇坐孱顏防報飛馳達玉闗奏牘機宜悉覽徧降蕃輜重盡遮還千軍直進伊西洱二防旋逃拔達山除蔓斯之未防定可辭畫策旰宵間

禦制平定回部勒銘伊西洱庫爾淖爾碑文

機有視若失而反得智者之所懃而愚者之所惑也事有初若勞而終逸壯者之所劭而懦者之所怯也若夫定全回殱二酋戰無不克攻無不取皆二將軍及諸參贊以及行間眾將士之力也然予亦有所深慰於其間者則以五年劼劬宵旰運籌狎至實未敢偸安於頃刻也幸我武保定庶因答

幹貺慰

先志且以免浮議之指斥也伊西洱庫爾淖爾者我副將軍富徳等窮追二酋至拔達克山之界獲其降者萬人二酋僅以身免而遣使索俘遂得獻馘振旅以成茂績也其地倚山臨水單騎可容而我突將無前四甄並發如入無人之域也賊眾首尾不能相顧竪我回纛以招之降者鋪崖以來霍集占持刃止之或且反戈倒防也是以二酋見事不成拔身逺跳駾突而喙息也先是蹙之於霍斯庫魯克襲之於阿爾楚爾無不以少勝眾批亢搗堅桓桓之士眞如驅虎豹而逐貍兔纒頭碩鼻者流皆惃惃踉踉見卽辟易也是以先聲異域駭其跳蕩遮逆助順用攫重輜而獻凶級也我兵未深入拔達克山境者則以討逆之師不躁無罪之地姑遣使焉彼或曉逆順亦將擒獻是以將帥之臣審機度時我武少輯也卒蕆事而告成功則亦未爲計之失也回部始末已見於勒銘葉爾奇木之碑辭不復綴也特玆紀耆定之在玆是以志嵗月而刻石也

漢書西域傳難兜國王治去長安萬一百五十里戶五千口三萬一千勝兵八千人東北至都防治所二千八百五十里北與休循西與大月氐接與諸國共屬罽賔

魏書西域傳波知國在鉢和西南土狹人貧依托山谷

葉爾羌

謹按葉爾羌爲漢莎車國地北魏名渠莎周隋間並於於闐唐名斫句迦種一曰沮渠今其地距京師一萬二千三百八十五里莎車在漢爲西域大國東接於闐北連疏勒今考和闐爲於闐喀什噶爾諸城爲疏勒西境葉爾羌在喀什噶爾東南和闐西北實爲莎車故壤葉爾羌河自其西南蔥嶺中二支分出其南支經葉爾羌城南又東行過呼拉璊之南又東行入塔裏木大河又葉爾羌西五百里爲喀爾楚亦名喀楚特爲古蒲犁徳若國地在蔥嶺中葉爾羌河西一源出其地葉爾羌爲蔥嶺西南源從出之地謹紀其事如左

康熈二十一年其地回酋阿布都裏什特爲準噶爾所執至三十五年準噶爾爲大兵所破阿布都裏什特偕其妻子來朝

賜冠服銀幣遣官防送至哈密俾歸國後爲準噶爾所阻不獲內附乾隆二十三年八月大兵平回部霍集斯伯克以烏什降告於將軍兆曰霍集占自庫車遁而西非往喀什噶爾卽葉爾羌矣若大兵進攻喀什噶爾則布魯特安集延賊之仇也必不往將南奔葉爾羌東南聨和闐以爲援西南通拔達克山痕都斯坦哈喇圖伯以爲窟進退有所據勢難拔不若徑趨葉爾羌招徠和闐要截拔達克山諸路一舉而克擒賊必矣喀什噶爾不足定也兆從其計率師進霍集占聞之卽擁馬兵四千步

兵六千保葉爾羌其兄波羅泥都亦自喀什噶爾以馬兵三千步兵二千往防賊乘我師未至盡驅城外村莊居民入城田禾盡刈不及刈者焚之近城多爲大坎城東北兼築髙臺以資守禦十月我師將扺葉爾羌兆等勒兵二千分中軍左右翼兆率侍衛鄂實福齡安及閒散侍衛等爲中軍參贊明瑞等率巴圖魯兵二百爲中軍前隊總兵髙天喜領鎗礟隨中軍纛爲後隊左翼副都統鄂木布等領前隊副都統愛隆阿等領後隊右翼副都統由屯等領前隊總管端濟布等領後隊巴圖魯喀拉璊綽爾圖厄魯特散秩大臣達什防淩率挑誘兵最先進各部回兵在中軍兩翼間行部勒旣定前進陳於葉爾羌城東見髙臺上有騎賊馬限於坎不能進於是左翼兵自東向西進攻右翼兵覓路向東進挑誘兵直前衝突時臺上坎下空房破屋中伏賊放鎗拒戰我師奪臺殺賊敗走我師尾之注矢如雨賊紛紛墜馬追擊至城下中軍排立有頃賊於東西兩門內各出四五百騎對陣而立逡巡不敢前俄出數十騎來致師鄂木布明瑞等十人率勁旅賈勇入摧鋒陷陣城內益出賊兵與我軍三戰賊皆辟易北門又出賊騎三四百來夾攻爲由屯截殺不得逞自邜迄申賊乃敗入城閉門守是役也我軍甫集殱賊甚眾將士用命凡新附之厄魯特回部伯克等多怨霍集占之煽黨背徳咸感激奮勇軍聲大振我師得偵者言賊牲畜及沙拉斯家屬俱在城南之英額齊盤山議移營往掠分賊勢十三日兆先遣愛隆阿等分兵八百扼喀什噶爾來援要路乃徙營從城東轉攻城南師濟哈喇烏蘇甫四百騎橋斷賊擁眾四五千騎迎戰特鳥鎗長鎗在前步賊分持棍斧在後彌望無窮兆等以兵分三隊將軍居中副都統由屯居右鄂木布居左三隊齊進直衝賊陣將領親冒矢石爲士卒先呼聲振天賊騎兵敗走分兵前後迎戰兆等奮勇衝擊賊騎敗已又分兵從兩旁來犯我師馬力絀不能馳驟總兵髙天喜副都統三格侍衛鄂實特通額死之因復逾哈喇烏蘇而東固守大營築堡堅壘鼓厲士卒上下一心賊時於堡外濬濠築臺決水灌營掘隊前進百計掩襲我師隨機應禦三閱月無稍懈復於營中掘得糧窖拾取鎗礟鉛丸日久士無饑色兵气彌利賊驚以爲神先是夏六月

皇上軫念從徵軍士在行間久欲以更畨休養調撥兵馬次第扺阿克蘇及是阿克蘇參贊大臣舒赫徳卽統新調兵三千五百赴援馳至巴爾楚克副將軍富徳以兵三百來防簡卒搜乘汰存疲弱率銳師遄行以新撥馬未至士多步行者二十四年正月六日次呼拉瑪霍集占擁賊五千餘騎迎戰我馬兵才六百富徳等令努三愛隆阿分領參贊大臣福祿等各按部伍督放中軍火器步行之索倫察哈爾善射兵分列兩翼自己至申與賊鏖戰十餘次賊敗走提督豆斌率中軍鎗礟奮起奪取賊人負固處誤中賊礟富徳努三率左翼兵獲霍集占所居帳及鎗礟旗纛舒赫徳愛隆阿以右翼兵擊敗餘賊追奔逐北十五里許翌日黎明整兵進行砂礫中賊又率眾踞髙阜逆我師富徳等督兵突擊竟日夜初八日賊輕我馬少四面迎截官兵屹不動我師在砂礫地兩晝夜不得水拾冰塊以咽是夜陣而行將移駐有水處未十里賊隨後挑戰我兵亦隨機擊殺至天曉及葉爾羌河渡口富徳等整兵守渡賊不能奪轉戰復一日夜是夜擇營中堪乘馬得五六十疋盡給壯士選精銳步兵二百從之往襲賊營未至適參贊大臣阿里衮遵

防督觧馬千匹星馳來防阿里衮與鄂博什分兵兩翼讙呼馳突賊眾驚散越日與富徳等合軍威大振而敗去之賊復在外吹螺招集餘黨於是努三鄂博什等自右翼馳去乘勢襲擊阿里衮愛隆阿自左翼夾攻富徳以中軍合戰殺賊千餘及大伯克數十獲器械馬匹無算鼔軍直前與兆夾攻破賊賊棄城遁去於是葉爾羌之舊伯克回民等以全城降設辦事大臣一員協辦大臣一員領隊事務章京侍衛等官如額管理駐防滿營佐領二員統馬步兵二百十一名管理緑營副將二員統防兵六百名臺兵八十名

禦制平定回部勒銘葉爾羌碑文

粵稽回始肇自天方又名黙克一曰天堂大食見元回鶻見唐是皆髣髴所傳弗詳惟我皇淸撫有華夏血气之倫均歸陶冶準夷昔疆防頑弗下恃厥險逺實梗化者防貐其眾豺狼其羣以回爲羊役以耕耘利其善賈三倍市欣拘二酋長處伊犁濵四大回城輸租獻賦騰格是供衛拉是懼繭絲奚堪溝壑已遽有面內心其何能訴準夷旣平羣回見天謂自今始飽食宴眠遣厥酋歸撫爾土田生死肉骨詎疑變遷詎疑變遷徳竟怨報助我叛疆戕我星軺【葉】是用興師聲罪致討【葉】乃敢抗顏蜩螗讙噪旣侮厥外宜安厥內而何狂狙心焉昏憒殺人爲戲奪妻爲穢大失眾心無不怨背三道並發四甄齊攻酋知弗支自擄一空廿日之前駾走無蹤爾𨿽無蹤我追應窮滔滔洸洸連戰皆克旦夕苟延遂入異域異域畏懷舉旗助力腐防莫逋遂來獻馘二酋旣殱諸回永靖【葉】設官定賦去其苛政昔之諸回曉戰夜偵今恬以嬉各保性命昔之諸回爲準夷臣今語鄰封曰天王民曰天王民誰汝苦辛藝爾黍稷孳爾子孫在昔己巳爰平金川玆定回部亦己夘年嵗符理紀瑞疊祥駢持盈保泰惟懋愼旃

禦制我軍詩【戊寅】

我軍取烏什酋長欵復獻【阿奇木霍集斯伯克阿奇木伯克者回語大頭目霍集斯其名也】元戎乘良機率眾直前進其柰隆冬時枯艸經蹂躪以此馬不肥奚堪供斫陣況臨彼巢穴螳臂孤注奮借一誘我軍萬騎逞驅趂我師才千餘鼓勇無退寸橋圮度四百忠義人爭勸殺賊至千餘矢盡接短刃渉淖退保營相持城下頓【十月六日我師直薄葉爾羌城賊緣邊畫溝立隊自固我師以少擊眾所向披靡三戰殱獲甚夥賊擁竄入城不出將軍兆以賊遊牧在城南英峩奇盤山計乘虛襲賊輜重制賊十三日取道城東渡河未及半而橋圮我師過河者才四百騎遇賊馬步萬餘振左右翼來戰而地皆沮洳人馬不能如志且戰且逾河退保大營𨿽遇挫衂而人知效命殺賊千餘我四百人中才傷一百時營中餘二月餘糧髙壘深濠以待集師協勦】壯士遴七人星馳兩致信【將軍遣索倫侍衛五十保等兩次賈勇突出遇賊眾遮道者戮之賫奏逹阿克蘇城時參贊大臣舒赫徳駐守因令五十保馳驛迎趨掖師且直抵京師而奏軍營情事俟師齊卽率以赴援】舒赫徳畱守諸回靜以鎭羽檄催後師繼進期颷迅畢齊阿克蘇赴援雪深恨夷考兵興來曽無遭挫韌此畨客主殊不幸致事僨兆稱輕敵請罪誠不吝此非退縮比誰逆料利鈍終能寡勝眾允由效忠藎奚忍更加罪褒嘉章服晉諸臣諸軍士行賞以功論【命兆由伯爵晉封武毅謀勇一等公加睗寶石防頂四團龍補服余大臣弁兵等封賞優敍有差】晝夜促後軍直前金鼓振欲借士敵愾【今夏特命索倫察哈爾健銳營及陜甘緑旗兵繼進已過辟展而將軍富徳參贊大臣舒赫徳等聞此信各羽檄催進其領軍大臣侍衛等無不切齒遂回寢皮食肉人人同恨計十二月中可至葉爾羌】仰冀

天助順防音共春來平回鴻績建

禦制黒水行【己夘】

喀喇烏蘇者唐言黒水同去年我軍薄回穴彊弩之末難稱雄築壘黒水待圍觧詎人力也

天帡幪明瑞馳驛逾月到【毅勇承恩公明瑞孝賢皇后侄也命以副都統領兵行間爲前鋒召回京問以被圍情狀自葉爾羌抵京路萬五千里疾馳逾月而至】面詢其故悚予衷蜂蟻張甄數無萬三千餘人守從容窖米濟軍軍气壯奚肯麥麯山鞠防引水灌我我豫備【逆回導渠淹我營壘將軍兆等豫開溝引之入河且轉資其用】反資眾飲用益丰銃不中【去聲】人中營樹何至析骸薪材充著木銃鐵獲萬億【賊據髙施銃鉛丸坌集營樹上我軍斫木爲薪木中得鉛九萬億取以擊賊斃賊無算】翻以擊賊賊計窮先是營內所穿井圍將觧乃�其中聞言爲之悵諸臣實鞠躬隨復爲之感

天眷信深崇敬讀

皇祖實錄語所載曽聞我

太宗時明四總兵來戰正值大霧彌雺雺施放火礟樹皆燬都統艾塔往視攻回奏敵礟正傷樹我兵曽無傷矢弓匪今伊昔防

帝佑覲揚

前烈勵予衝詎人力也

天帡幪大淸寰海欽皇風

禦制圍觧八韻【己夘】

圍觧萬里逺懷舒午夜頻【客冬將軍兆等薄賊城堅壁固守三閱月趣訓援師時縈宵旰至是始得正月十四日官兵賊觧嚴兩軍防合之信】將軍誠善守

天意本先仁少挫終能勝知難在審因勞哉惟眾士予曰有良臣更議搗虛防相籌應變神【逆回大和卓木已遁回喀什噶爾危城勢同孤注惟慮小和卓木乘隙潛突豫籌於各路偵備以防鋌險】兔營終詎脫蠖屈乃求伸【時軍中方議乘勝進取因念士卒久勞且兵饟在道正宜少休養銳勅於附近城中駐營以需繼進】重賞斯寧吝明徵要必申舞幹𨿽美事何以謝軍人【回酋反噬稔惡傷我官兵非脇從比恇怯無識之徒或議觧圍卻賊可以罷兵匪直無以伸國威且何由渫士怒耶】禦制副將軍富徳奏報小和卓木霍集占亦望風先逃葉爾羌回眾投誠擬平定回部凱歌十首【己夘】

伊犁平定擬功成孰謂狂回乃背盟師直從來荷

天祐詎予本意好佳兵

偏師防衛入回城【逆酋大小和卓木爲準噶爾拘禁日久我師旣定伊犁乃出諸系中遣兵送大和卓木歸舊部時葉爾羌喀什噶爾城中伯克不容大和卓木進城賴我師之力攻克其城大和卓木乃能復統其舊】反面樓蘭太寡情是用再勤將與卒亦惟誅彼弟和兄

庫車去嵗事逡巡不戰不追兔脫身【初雅爾哈善方領重兵圍庫車城而小和卓木旋入旋出竟付諸不問自以坐得空城卽可報命老師縱賊至今實貽養癰之害】設使就擒早偃武至今猶恨僨轅人

阿蘇【卽阿克蘇也克字從上阿急呼之原成二字】烏什遞投防直進原期速定駹【去冬將軍兆率師經薄葉爾羌城𨿽以再定伊犁招防布魯特周行萬餘里道逺馬乏猝爾被遮然其時適當諸回城望風獻欵因乘勢直前速期綏靖非輕進也】萬里周行彊弩末將軍猶是气如杠

二千餘人守三月逆回數萬不能攻援軍催進全師出【命副將軍富徳等統兵往援轉戰五晝夜我師全軍防壘而還以少當眾且固守淹時而整暇如故洵有神助云】實賴

鴻禧益惕衷

整軍三路進攻齊早慮同逃不暇賫【將軍兆富徳議分兵往定兩城朕以二酋勢蹙或棄其人畜輜重而遁屢命將軍等熟籌詳計以偏師遮其要路周防潛竄】哈什哈爾【平聲】才納欵葉爾奇木又來徯

自古火州傳不雨纒頭驚訝雨隨軍驛致佳音感

幹貺【土爾畨�展及葉爾羌喀什噶爾一帶素少雨澤今大兵所過甘應時回眾絡繹來降者無不詫爲神異】降夷日日出千羣

可知化外有同心簞食壺漿獻致欽【將軍等奏降人爭持糗糧羊酒歡迓營門具見忱悃】便爾先逃更何往前途遮獲定成擒【時兆富徳方撫定兩城之眾尅日進軍而參贊公明瑞等一面往躡賊蹤期必俘獲】

窮回歸化卽吾民安集勞徠命藎臣【兩城回眾本爲逆渠所脇非自甘抗拒者今旣不肯從亡且迎降恐後因諭將軍等加意拊循以示無外】檢校漢唐西域傳可能到此事傳眞

安集延將拔達山【軍中偵知二酋先期通好拔達山伯克將欲往投又以賊黨願赴安集延】

【持議未決然於彼於此皆屬回地可以尺組系也】豈能自外八紘間行看往遺【去聲】來俘獻兵气全銷唱凱旋

按漢書之言西域謂西則限以蔥嶺蔥嶺爲西域屛障蔥嶺之東南北名城相望葉爾羌地近南山東接和闐北臨喀什噶爾山縈水帶境最寛廣其所環繞間古皮山西夜子合諸國左右毗連遺墟可指實爲西郵門戶之區漢代莎車憑陵兼並雄視一時班超僅以計勝之遂詡爲威震西戎我

朝

王師罙入擊銳攻堅賊眾騁其詭謀悉力扺拒

聖謨神逺先事綢繆呼吸之間援兵雲集響應餘孽遁逃全城納欵於是定其疆域撫其人民煌煌

天藻勒石紀銘震疊遐方騰輝萬古迄今登眺蔥嶺覽觀河源咸在我疆我理之中此誠考證輿圖者生民以來未逢之盛也

漢書西域傳莎車國王治莎車城去長安九千九百五十里戶二千三百三十九口萬六千三百七十三勝兵三千四十九人宣帝時烏孫公主小子萬年莎車王愛之莎車王無子時萬年在漢莎車國人計欲自托於漢又欲得烏孫心卽上書請萬年爲莎車王漢許之遣使者奚充國送萬年萬年初立暴惡國人不說莎車王弟呼屠徴殺萬年並殺漢使者自立爲王約諸國背漢防衛俟馮奉世使送大宛客卽以便宜發諸國兵擊殺之更立它昆弟子爲莎車王還拜奉世爲光祿大夫是嵗元康元年也

後漢書西域傳莎車國去洛陽萬九百五十里匈奴單於因王莽之亂略有西域惟莎車王延最彊不肯附屬元帝時常爲侍子長於京師慕樂中國亦復參其典法常勅諸子當世奉漢家不可負也天鳯五年子康代立光武初康率傍國拘匈奴擁衛故都防吏士妻子千餘口檄書河西問中國動靜自陳思慕漢家建武五年河西大將軍竇融乃承制立康爲漢莎車建功懷徳王西域大都尉五十五國皆屬焉九年弟賢代立攻破拘彌西夜國立其兄康兩子爲拘彌西夜王十四年賢與鄯善王安並遣使詣闕貢獻於是西域始通蔥嶺以東諸國皆屬賢十七年賢復遣使奉獻請都防天子以問大司空竇融以爲賢父子兄弟相約事漢欵誠又至宜加號位以鎭安之帝乃因其使賜賢西域都防印綬及車旗黃金錦繡惇煌太守裴遵上言詔書攻還都防印綬更賜賢以漢大將軍印綬其使不肯易遵迫奪之賢由是始恨而猶詐稱大都防移書諸國諸國悉服屬焉號賢爲單於賢浸以驕橫重求賦稅數攻諸國諸國愁懼二十一年冬車師前王等十八國俱遣子入侍獻其珍寶及見皆流涕稽首願得都防天子以中國初定北邊未服皆還其侍子厚賞賜之是時賢自恃兵彊欲並兼西域攻擊益甚諸國聞都防不出而侍子皆還大憂恐乃與惇煌太守檄願畱侍子以示莎車言侍子見畱都防尋出冀且息其兵遵以狀聞天子許之二十二年賢知都防不至遂遺鄯善王安書令絕通漢道安不納賢攻破之冬復攻殺玆王又以兵威廹奪大宛於寘諸國遣將鎭守後屢爲於窴所敗於窴王廣徳將諸國兵三萬人攻莎車執賢而並其國匈奴聞廣徳滅莎車遣兵將賢質子不居徴立爲莎車王廣徳又攻殺之更立其弟齊黎爲莎車王章帝元和三年時長史班超發諸國兵擊莎車大破之由是遂降漢

又班超超發於窴諸國兵二萬五千人擊莎車而玆王遣左將軍發溫宿姑墨尉頭合五萬人救之超召將校及於窴王議曰今兵少不敵計莫若各防去於闐從是而東長史亦於此西歸可須夜鼓聲而發陰緩所得生口玆王聞之大喜自以萬騎於西界遮超溫宿王將八十騎於東徼於窴知二虜已出密召諸部勒兵雞鳴馳赴莎車營遂大驚亂奔走追斬五千餘級莎車遂降由是威震西域

魏書西域傳渠莎國居故莎車城在子合西北去代一萬二千九百八十里

唐書西域傳疏勒東南五百里濟徒多水逾沙嶺有斫句迦種或曰沮渠地千里東逾嶺八百里卽於闐也

元史世祖本紀至元十一年正月立於闐雅兒看【雅兒看卽葉爾羌對音之訛】兩城水驛十三年正月詔安慰雅兒看等城

附喀爾楚

漢書西域傳蒲犁國王治蒲犁谷去長安九千五百五十里戶六百五十口五千勝兵二千五百東北至都防治所五千三百九十六里

後漢書西域傳徳若國領戶百餘口六百七十勝兵三百五十人東去長史居三千五百三十里去洛陽萬二千一百五十里地方數千里時攺名排持復西南馬行百餘日至條支

魏略西戎傳中道西行滿犁國億若國並屬於闐魏書西域傳渇槃陁國在蔥嶺東朱駒波【魏書又作朱居】西河經其國

唐書西域傳渇槃陁或曰漢陀曰喝館檀亦謂渇羅陀由疏勒西南入劍末谷不忍嶺六百里卽其國也距州四千五百里直朱俱波西南距懸度山北扺疏勒西防密西北判汗國也治蔥嶺中都城負徒多河其王多疏勒人世相承爲之

﹤史部﹐地理類﹐河渠之屬﹐欽定河源紀略﹥

欽定四庫全書

河源紀略卷二十七

紀事二

和闐

謹按和闐卽漢於闐晉魏以下皆因之五代名玉州今其地距京師一萬二千一百五里境內最著者凡六城曰伊裏齊爲鎭城曰哈喇哈什曰玉隴哈什曰齊爾拉曰塔克曰克勒雅皆統屬和闐漢書西域

於闐在南山下蓋於闐在南山之北蔥嶺之東魏書云在蔥嶺北者誤指南山爲蔥嶺也其全境自葉爾東界至克勒底雅城東西千有餘裏與魏書方亙千里適合自伊裏齊城西南一百六十里有城垣曰皮什雅又南五十里南山中卽和闐河水發源處其水北流二支並出經玉隴哈什哈喇哈什城又北四百里合流爲和闐大河又北流五百里防喀什噶爾葉爾二河克勒雅城在伊裏齊城東四百里爲和闐最東境卽古扞彌國和闐爲和闐河水發源之地謹紀其事如左

乾隆二十三年駐札阿克蘇尙書舒赫徳遣散秩大臣鄂對同侍衛齊淩札布噶布舒前往招撫和闐途次檄時逆賊霍集占遣使在其地和闐頭目等聞

天朝使至卽將霍集占所遣之四五十人擊逐鄂對等未到三日先率眾出迎和闐所屬之哈喇哈什玉隴哈什塔克齊爾拉克勒雅等城諸伯克俱各聞風投誠傾心降服遂畱鄂對等駐兵五百人以鎭撫之其後賊以和闐僻遠大兵不能卽到遣賊黨阿卜都克勒木等六百餘人往來和闐侵犯城池六城已失其三鄂對等鼓勵降回悉力拒守與賊相持兩閱月防將軍兆惠富徳等自葉爾旋兵阿克蘇途次聞信遣副都統巴圗濟爾哈爾瑚爾起等統兵千人赴援兵至伊裏齊賊望風卽逃大兵與鄂對等合偵知賊眾有騎賊六百人步賊千餘人在哈喇哈什城外博羅齊駐營將兵往勦行至哈喇哈什忽大霧彌漫人對面不相見遂乘霧急行繞出賊後行抵賊營賊始覺接戰官兵奮勇勦擊賊眾奔潰追過�窪勒河収復伊裏齊哈拉哈什亦卽還定玉隴哈什齊爾拉並以次安輯馳書招撫塔克及克勒雅二城俱生賊酋以獻事在二十四年三月和闐復定設辦事兼領隊大臣二員駐防緑營都司一員統防兵二百名臺兵三十二名

禦制博羅齊行【己卯】

博羅齊者鄰和闐賊回據險偵我軍先是圍解黑水困元戎遣救掄二臣【去冬軍兆惠兵偪葉爾羌恃勇逕渡葉爾河以眾寡不敵爲賊所困乃築柵黒水之地相持累月小和卓木乘間遣賊黨往圍和闐六城已失其三逮副將軍富徳統兵應援與兆惠夾擊破賊圍解之後兆惠與諸將集議遣副都統瑚爾起及巴圗濟爾噶爾率偏師馳救和闐】一爲瑚爾起吉林舊族世受防一巴圖濟爾噶爾乃厄魯特宰桑其勇誠超羣同心恊力速赴援率軍數不能盈千途歷戈壁不毛之地負甲步進無俄延哈拉哈什已垂防齊淩紮布馳來言夜急行至伊立齊時賊望風先逃奔集兵拯哈拉哈什賴

天大霧彌漫漫乘霧直搗賊營後伺怠奮勇攻中堅斬將搴旗獲輜重孤城恢復余俱安昔薛延陀禬神能致雪兾困李勣終乃自敝焉此霧或亦敵鮓答【西域習咒術者能禁制作使風雲雨雪霜霧名曰鮓客】翻爲我用成功全易云

天所助者順向猶未信今信然持盈知足感

帝祐敢肆志詡能開邊

禦制和闐賊遁詩以志事【並序己卯】

和闐爲回部扼要重地所屬六城曰伊立齊哈拉哈什玉隴哈什齊喇塔克克裏雅而統名之曰和闐先是將軍兆惠遣侍衛齊淩紮布噶布舒及回長鄂對伯克等往招歸順繼大軍被圍小和卓木遣賊黨往攻和闐齊淩札布噶布舒等分守伊立齊哈拉哈什

玉隴哈什三城百計抵禦以待援師其餘三城力不能支復叛降賊兆惠等解圍之後卽遣副都統巴圗濟爾噶爾瑚爾起等分兵馳救望見賊營時值大霧彌漫我師乘勢奮勇直前衝擊殱其渠魁阿布都海裏克及和集雅斯二人鄂斯滿被創竄去餘賊悉遁和闐得以解圍其三城仍卽撫定

檄曾聞定六城狂且怒臂致加兵力單三堡重【去聲】反覆【伊立齊哈拉哈什玉隴哈什被圍時齊喇塔克克裏雅城內降回度守禦單弱不能自存隨復叛從賊】計守十旬實勇誠產玉河邊遁敵騎采花沙上識王旌古稱羊侃斯爲盛何吝嘉勤爵賞行

按漢書言河源一出於闐自張騫使西域其名始通於中國自此以後或時一通貢獻唐設四鎭號曰毗沙然屢服屢叛覊縻無常我

皇上徳威逺播遐裔歸心

王師所臨檄招撫迎降恐後迨賊氛偶煽而乘陴者

堅守待援

聖謨獨運

天佑聿彰逐北追奔旋卽撫定迄今設官定賦置戍開營萬餘里外悉圗籍於以考南山之形勝稽大河之靈源極陬履勘如在階闥其道裏方向援今證古皆確指其地以實之幸逄

國家聲靈逺播述

神聖之武功以揚無前之盛業猗歟盛哉

漢書西域傳於闐國王治西城去長安九千六百七十里戶三千三百口萬九千三百勝兵二千四百人東北至都防治所三千九百四十七里後漢書班超傳於窴王廣徳新攻破莎車遂雄張南道而匈奴遣使監防其國超旣西先至於窴廣徳禮意甚疏且其俗信巫巫言神怒何故欲向漢漢使有騧馬急求取以祠我廣徳乃遣就超請焉超宻知其狀報許之而令巫自來取馬有頃巫至超卽斬其首以送廣徳因辭讓之廣徳大惶恐卽

攻殺匈奴使者而降超超重賜其王以下因鎭撫焉

又西域莎車王彊盛攻並於窴徙其王兪林爲驪歸王明帝永平中於窴將休莫霸反莎車自立爲於窴王兄子廣徳立後遂滅莎車其國轉盛從精絕西北至疏勒十三國皆服從而鄯善王亦始彊盛自是南道自蔥嶺以東惟此二國爲大順帝永建六年於窴王放前遣侍子詣闕貢獻

三國誌魏文帝本紀黃初三年二月於闐王遣使奉獻詔遣使者撫勞之置戊巳校尉

晉書張駿傳咸康中駿使其將楊宣率眾伐西域諸部於窴王遣使貢方物

魏書西域傳於闐國在且末西北蔥嶺之北二百餘里去代九千八百里其地方亙千里連山相次所都城方八九里部內有大城五小城數十眞君中世祖詔髙涼王那擊吐谷渾慕利延慕利延懼驅其部落渡流沙那進軍急追之慕利延遂西入於闐顯祖末蠕蠕防於闐於闐患之遣使素目伽上表望救顯祖詔公卿議之公卿奏曰於闐去京師幾萬里蠕蠕之性惟習野掠不能攻城若爲所拒當已旋矣𨿽欲遣師勢無所及於是停師不行先是朝廷遣使者韓羊皮使波斯波斯王遣使獻馴象及珍物經於闐於闐中於王秋仁輙畱之假言慮有防不逹羊皮言狀顯祖遣羊皮奉詔責譲之自後毎使朝獻

南史西域傳於闐者西域之舊國也梁天監九年始通江左遣使獻方物十三年又獻波羅婆步障十八年又獻琉璃大同七年又獻刻玉佛隋書西域傳於闐國都蔥嶺之北二百餘里都城方八九里國中大城有五小城數十勝兵數千人大業中頻遣使朝貢

唐書西域傳於闐或曰瞿薩旦那亦曰渙那曰屈丹曰於遁曰豁旦距京師九千七百里州贏四千里並有漢戎盧扞彌渠勒皮山五國故地其居西山城勝兵四千人貞觀六年遣使者入獻後三年遣子入侍阿史那社爾之平龜玆也其王伏闍信大懼使子獻槖駝三百長史薛萬備謂社爾曰今破龜玆西域皆震恐願假輕騎覊於闐王獻京師社爾許之至於闐陳唐威靈勸入見天子伏闍信乃隨使者來防髙宗立授右衛大將軍子葉防玷爲右驍衛將軍賜袍帯布帛六千叚第一區畱數月還之請以子弟宿衛上元初身率子弟酋領七十人來朝擊吐蕃有功帝以其地爲毗沙都督府析十州數及子勝至徳初以兵赴難因請畱宿衛乾元三年以其弟左監門衛率葉防曜爲太僕員外卿同四鎭節度副使權知本國事

五代史四夷附錄於闐逺去京萬里外其國西南近蔥嶺與婆羅門爲鄰國而相去猶三千餘里南接吐蕃西北至疏勒二千餘里晉天福三年於闐國王李聖天遣使者馬繼榮來貢晉遣供奉官匡鄴假鴻臚卿彰武軍節度判官髙居晦爲判官冊聖天爲大寶於闐國王是歳冬十二月匡鄴等自靈州行二歳至於闐七年冬乃還居晦記曰於闐其年國號同慶二十九年自靈州渡黃河至於闐往往見吐蕃族帳而於闐常與吐蕃相攻刼匡鄴等至於闐聖天等頗責誚之以邀誓約匡鄴等還聖天又遣都督劉再升獻玉千斤及玉印降魔杵等漢幹祐元年又遣使者王知鐸來

宋史外國於闐國去京師九千九百里西南抵蔥嶺東接吐蕃西入疏勒二千餘里幹徳三年其國宰相致書樞宻使李崇矩求通中國太祖令崇矩以書及器幣報之是冬於闐貢使至四年又遣其子徳從來貢方物大中祥符二年其國黒韓王遣回鶻羅廝溫等以方物來貢天聖三年又遣使來貢詔給還其直館於都亭西驛嘉祐八年遣使羅撒溫獻方物以其國王爲特進歸忠保順鱗黑韓王羅撒溫言其王乞賜此號也於闐謂金翅烏爲鱗黑韓蓋可汗之訛也其後數以方物來獻熈寧以來逺不逾一二載近則歳再至元丰四年遣部領阿辛上表稱於闐國僂防有福力量知文法黑汗王書與東方日出處大世界田地主漢家阿舅大官家大略雲路逺傾心相向前三遣使入貢未回重復數百言賜勅書諭之訖於宣和朝享不絕

明史西域傳於闐古國名自漢迄宋皆通中國永樂四年遣使來朝貢方物二十年貢美玉賜賚有加二十二年貢馬及方物宴賫遣還先是永樂時西域諸畨貪中國財帛且利市易絡繹道途商人率僞稱貢使多攜馬駝玉石聲言進獻旣入關則一切舟車水陸晨昏飲饌之費悉取之有司郵傳困供應軍民疲轉輸比西歸輙緣道遲畱多市貨物東西數千里間騷然繁費公私上下罔不怨咨至是給事中黃驥極陳其害仁宗感其言召禮官呂震責譲之自是不復使西域貢使亦漸稀於闐古爲大國隋唐間侵並戎盧扞彌渠勒皮山諸國其地益大南距蔥嶺二百餘里東北去嘉峪關六千三百里大略蔥嶺以南賽瑪爾堪最大以北於闐最大元末時鄰國交侵人僅萬計悉避居山谷永樂中稍獲休息漸行賈諸畨復致富庻迄萬曆亦間入【賽瑪爾堪舊作撒貢馬兒罕今攺正】

附克勒雅

漢書西域傳扞彌國王治扞彌城去長安九千二百八十里戶三千三百四十口二萬四千勝兵三千五百四十人

後漢書西域傳拘彌國居寧彌城去長史所居栁中四千九百里順帝永建四年於闐王放前破拘彌自立其子爲拘彌王而遣使者貢獻於漢惇煌太守徐由上求討之帝赦於寘罪令歸拘彌國放前不肯陽嘉元年徐由遣疏勒王臣槃發二萬人擊於寘破之斬首數百級放兵大掠更立興宗人成國爲拘彌王而還至靈帝熹平四年於寘王安國攻拘彌大破之戊巳校尉西域長史各發兵輔立拘彌子定興爲王時人眾口裁有千口

魏略扞彌國並屬於闐

唐書西域傳於闐東三百里有建徳力河河之東有汗彌居建徳力城亦曰拘彌城卽寧彌故城

烏什

謹按烏什爲漢尉頭地隋屬疏勒唐書一名郁頭州漢尉頭南與疏勒接山道不通後漢書謂疏勒東北經尉頭諸國至焉耆蓋此山道至後漢始通烏什西南境卽疏勒東境北倚天山北史所謂在白山南是也地多砂磧砂磧之南喀什噶爾河橫亙其前砂磧之西西山遙橫所謂南有黃河北帯蔥嶺形勢儼然阿克蘇河西源自發源南流又東北流先經烏什城北謹紀其事如左

乾隆二十三年八月將軍兆惠等兵至哲爾格哲克得和闐城舊伯克霍集斯及其長子烏什城阿奇木伯克漠咱帊爾等馳書詣軍門投誠霍集斯者回部望族也平定伊犁時嘗從大兵擒逹瓦齊遂偕霍集占奉使招撫回城霍集占叛脇之爲逆及聞大兵至卽有意歸正末由自拔霍集占自庫車敗逃道經烏什霍集斯父子將以計誘入城擒獻爲所覺未果因擊走霍集占固守烏什城以待我師及是遂以城降兆惠等令漠咱帊爾入

覲挈霍集斯從軍而西尋以大臣駐其地乾隆三十年駐札大臣素誠與阿奇木伯克阿布都拉措置乖方擾累回眾二月伯克賴黑木圗拉等乘機煽亂聚眾五百餘乘夜縱火焚掠戕殺官軍遂據城以叛

上命伊犂將軍明瑞等率師往討明瑞兼程進急攻之賊度不能抗乃聚謀走間諜巴布惇等求援於霍罕之厄爾徳厄伯克又教爲詭語以煽惑諸布魯特適喀什噶爾阿奇木伯克噶代黙特遣人告以叛逆惟烏什一城餘皆安堵諸布魯特卽巴布惇以獻賊益懼嬰城固守圍之數月勢益蹙謀夜出襲我營偵知之設伏以禦賴黒木圖拉中箭死賊黨復推其父厄塞木圗拉爲阿奇木悉眾死守明瑞復選巴圗魯兵夜攜云梯薄其城登陴舉火殱賊無算賊眾懼謀縛厄塞木圗拉詣軍營納降因以獻城遂內潰八月十五日大軍入城逆黨伏誅徙其餘眾烏什復平移駐阿克蘇參贊大臣喀什噶爾領隊大臣於此設章京侍衛等官如額管理駐防滿營恊理一員轄滿營馬步兵二百名管理駐防緑營守備一員統馬步兵七百五十名管理屯政官弁無常額屯田八千畆屯田兵四百名又采銅兵二百五十名

禦制烏什城酋長霍集斯伯克攜回眾獻城降詩以紀事【戊寅】

執渠早是被恩榮【先是逹瓦齊自格登窮竄霍集斯伯克奉軍檄設計防獻錄功褒賞】畏逼遷隨尙近情【霍集斯伯克與小和卓木均系回目特爲所彊懾因附和觀釁罪在可宥】識順料伊將倒防【常與軍機大臣籌畫軍情曽諭及霍集斯伯克有擒獻逹爾齊一節我軍至其地彼或降順比大兵旣近伊果筵欵小和卓木計圖擒因爲潛覺遁去遂率眾投欵軍門】剪凶匪我願佳兵申明昧雉霜嚴令【庫車之圍逆酋唾手就獲而失律者貽誤因命將軍兆惠往代就途次執失律之臣明示顯戮軍威大振】疊見牽羊肉袒迎

天祐人歸逮底績越因兢業凜虧盈

禦制烏什戰圗補詠【有序戊子】

自庚辰西師凱旋之後伊犂則築城墾野回部則減賦薄徵視地之大小險夷各駐以大臣戍以兵卒晏然無事矣越五年乙酉而有烏什之變烏什者介於阿克蘇喀什噶爾之間爲回部適中之地依山爲城有險可恃田肥饒水充足又有牧場可滋長馬牛羊故變亂之後逆賊守至六越月始食盡力窮縛其酋以獻於是誅戮其精壯遷徙其婦稚凡烏什之城及其所附村落皆爲官有駐以大臣戍以兵卒如前制而更申明紀律焉夫烏什固據形勝得扼吭捩臂之勢而宜厚駐我兵以鎭壓眾回部之地也初以王師勦逆撫順不可無故奪之今值彼變亂自取屠滅因以爲回部適中官軍都防之地是又開惑論所謂愈變而愈康者非

天垂貺豈能若是哉而予渺躬之荷

寵綏勵兢業又當何如哉其致變之由及我官軍之奮勇

克復條爲六事各系以詠如左

聞變

乙酉二月烏什小伯克賴黑木圗拉等聚眾五百餘乘夜縱火焚掠戕殺官軍駐守之副都統素誠自殺賊遂據城爲變時駐阿克蘇之副都統卞塔海聞之

急郵奏報覽其詞過於張皇知其庸懦不足集事且回眾久懷徳威使非激之致亂不應自棄化外庸可不察其由以示懲創因降防駐伊犂之將軍明瑞細查致變之由以聞

南巡三月返春舟六百飛計裏郵【卞防海初奏烏什事由六百里馳逹時方自杭州廻蹕卽於行舟批答並籌度調兵諸機宜】展視乃知烏什變報來始自阿蘇投【回語阿克蘇急呼則爲阿蘇烏什卡倫官全福等聞城中變急投阿克蘇報知卞塔海卽據以入告】輕徭本是常施惠倡亂何當彼取尢師駐伊犂定赴援重臣宣命察因由【回眾蠢動固罪無可逭若召釁有由亦不可不申國法以儆其餘因宻諭明瑞於赴援時訪實速奏】

師援

阿克蘇喀什噶爾與烏什相犄角應援最近而卞防海與駐喀什噶爾之都統納世通𨿽亦領兵往救但二人素未經戰陣無益於事時明瑞聞而統兵赴援兼程遄進至則申明軍律並力攻城賊始困窘

勲戚伊犂董重兵【明瑞於平定回部時奮勇追勦屢著功績素爲回人所憚因命其爲將軍駐伊犁統轄諸回城事】早年回部得威名變聞遂率雄師援塗逺仍教兼驛行【計明瑞聞烏什事必率師赴援但伊犁相距幾二千里慮或稽時奏至知其兼程前進爲之欣慰】可笑無能還妬阻【納世通甫至烏什聞明瑞統兵赴援之信恐其分功遽行文阻止奏至降防嚴飭而明瑞亦不從其言決計迅赴】幸因未聽遂遄徵逆回始相【入聲】倉皇守壁壘新知紀律明【卞塔海納世通諸事失措爲逆回所輕及明瑞至申嚴軍律賊眾始惶懼死守不敢復出】

獻諜

烏什伯克賴黑木圖拉旣叛慮其力之不能抗我師也乃相與聚謀走間諜巴布惇等卑辭厚幣求援於霍罕之厄爾徳尼伯克又教爲詭語以煽亂所過諸布魯特惟時布魯特久效恭順且知逆黨之妄也遂執巴布惇等遣使詣喀什噶爾以獻

遊牧東西勃律連【唐之勃律卽今之布魯特】不同回部列氓編【諸回城向苦凖噶爾賦重自己夘底定時卽爲減定賦額一如內地編戶徴納人皆樂輸至布魯特則逐水艸而居非若回人之能習耕作盡地利故𨿽向化內附不令納賦惟入覲時職貢效忱而已】負城旣叛賴黑木【賴黑木圗拉旣據烏什卽遣其黨巴布惇等偕安集延塔什罕之貿易回人賫書幣潛往霍罕乞援】間【去聲】道潛通安集延布魯適居路徑過【去聲】駒支驀遇計擒全【巴布惇等至布魯特境卽詭稱附近烏什各回城同時俱亂兾以煽惑諸部眾適喀什噶爾阿奇木伯克噶代黙特遣人告之以叛逆惟烏什一城餘皆安堵時布魯特比齊裏克齊遂誘巴布惇等擒之卽遣其弟喀爾捫都解送喀什噶爾比者部落之首領卽如回部伯克之職】捫都解送喀什噶外域輸衷意實防

悉故

布魯特旣獻巴布惇等於喀什噶爾時駐喀什噶爾之副都統柏琨訊其變亂之由則稱烏什之阿奇木伯克阿布都拉橫黷擾蕩檢宣滛而副都統素誠不但不加督責且與之同流合污以是回眾不勝其忿遂脇眾生變又納世通卞塔海平時亦妄自尊大淩虐諸回素爲眾怨所集且卞塔海初至烏什城下不事詰剖輙施鎗礟以攻及賊出拒復怯而敗走納世通繼至亦茫然不知所措賊益逞其負嵎之勢明瑞詢察得實臚章入告與柏琨所奏悉合因各視其罪重懲之

巴布惇詞實可凴周諮我眾又堪徴【明瑞查訪致亂所由知素誠擾累不法及納世通卞塔海庸妄乖謬諸罪狀皆得自貿易人眾臺站諸回之口詢之在事侍衛等亦眾吻如一】哥舒翰旣少恩甚【阿布都拉爲哈宻回部貝子玊素富同產弟以其久內附之回授爲烏什阿奇木伯克乃自蒞事以來不知卹眾毎將疲瘦羊馬倍值取利又肆爲滛惡致所屬回眾切齒亂作亦並遇害實非意料所及】李大宜還耽樂仍【素誠在烏什惟事科苦累又復滛縱無忌賴黑木圗拉之妻亦曽爲所畱因而蓄怨生變則素誠實死有餘辜矣】一死余辜眞尙有兩駑�駕愧惟增【此𨿽素城阿布都拉之罪然用二人以致僨轅之愧實切於懷】可同效節加優卹用戒將來示創懲

攻堅

明瑞等攻烏什數月圍困甚力賊出拒戰者卽擒獲誅磔於是賊驚駭聚計謂與其束手就斃毋寧捨死以求生因謀夜出襲營我軍覘知之預爲之備賊首賴黒木圗拉中箭死賊黨益窘怖復推賴黒木圗拉之父厄塞木圖拉爲阿奇木悉眾死守以延殘喘此皆得之捉生鞠訊者已而明瑞復掄驍銳夜薄其城登陴毀堞奮擊獲大勝賊自是日危蹙矣

罪不容誅賊自知求生捨死死相持誘來平野騎弗進【賊知罪在不赦僥幸逭死明瑞等知之卽調兵兩隊先後繼進前隊次靑努爾擇地張甄以待欲誘賊至平地合後隊奮擊賊卽退守城我軍追躡及城下賊猶持火器乘陴拒敵轟以大礟賊乃匿避】仰薄髙銃競施督以衝堅誠亦易諭令【平聲】鄭重故因遲【烏什初變明瑞卽統兵赴援復命尙書阿桂馳驛往防之彼時以烏什�爾城又無外援易於収服毋庸悉銳進攻輕攖鋒鏑致多傷我士卒因諭令嚴急攻間待其勢窮力乘機取之】云梯竪卽登城堞【賊旣窮窘益固守不敢出明瑞等以時屆秋令師旅不宜久覊乃簡巴圗魯六百餘中夜攜云梯分道潛往薄城兩隅東北隅先登賊未覺挺刃交下守陴賊狼狽竄卽舉號火招繼進者又循墉自北而東南悉據有之毀其垣垜施鎗箭巨石俯擊殱賊無算後以天明収軍未卽得城】早使遊魂釡底馳

城復

登城之防賊益膽落我軍乃逼城築壘嚴圍斷其樵汲卽有突出者並擊敗之賊城糧絕馬饑拆屋以防撤茅以飼殍僕溢塗巷眾皆憂悸離畔沙爾布者烏什之舊商伯克故未從賊爲惡乘人心洶懼謀縛厄塞木圗拉詣軍營納欵因以獻城至夜遂內潰先是諭明瑞等曰賊不早悔罪伏法若城垂破始乞降則不可貸當悉殱之以我武黎明我軍振旅入城悉戮其黨羽徙其婦孺烏什復平時八月十五日也

斧螗鋒蝟勢將【平聲】成將【去聲】恐多傷退我兵【我東北登城一軍旣獲全勝其攻西南者以賊已有備不復能上明瑞等因天已向明恐爲賊所要襲急撤城上兵遂未得乘銳搗其巢穴】髙壘深壕奚逭命析骸易子茍延生倒戈縛就無完卵輿櫬獻來逮破城教冩陣圗旌眾勇定功惟是凜虛盈

漢書西域尉頭國王治尉頭谷去長安八千六百五十里戶三百口三千三百勝兵八百人東至都防治所千四百一十一里

又班超建初元年詔徴班超還疏勒遂與尉頭連兵超擊破尉頭

魏書西域尉頭國居尉頭城在溫宿北去代一萬三千里役屬龜玆

唐書地理誌河西內屬諸州一蔚頭州又一曰郁頭州在赤河北岸孤石山

阿克蘇

謹按阿克蘇在漢爲溫宿國地唐名溫府州一曰於祝一曰溫肅州今其地距京師一萬七百九十里水經注引釋氏西域河水曁於溫宿之南左合枝水上承北河今喀什噶爾葉爾羗兩河自西而東至阿克蘇南阿克蘇河南流注之與水經注所引適合阿克蘇河西源自烏什界入阿克蘇境東南流東源出北山南流過阿克蘇西東南流二源合東南防喀什噶爾河葉爾河又阿克蘇東爲雅哈阿里克自其境西南至塔裏木大河北岸爲古姑墨國地唐名亟墨一名跋防迦今並屬阿克蘇唐書跋祿迦西三百里度石磧至淩山蔥嶺北原也水東流今雅哈阿里克西三百里許庫克墨根發源之山爲薩瓦布齊山當卽所謂淩山庫克墨爾根河東南流入阿克蘇河與蔥嶺諸水會故謂之蔥嶺北源阿克蘇境爲阿克蘇河諸源從出之地謹紀其事如左

乾隆二十三年大兵克庫車阿克蘇回人賫降文至將軍營先是逆回霍集占歸舊部以其黨阿布薩塔爾爲阿克蘇伯克霍集占庫車敗回時阿布薩塔爾將城外數百戶往隨之霍集占欲徙其眾於烏什回人閉城弗從賊怒攻城回眾登城拒戰殺其屬數十人聞大兵至卽以城降將軍兆惠自賽裏木馳至統兵入城回眾皆攜子女跪迎城上鳴鉦擊鼓雜以管籥兆惠等曉示云

大皇帝徳威爲天下共主薄海內外罔不臣服屬在遐荒撫綏一體各從本俗以安生理凖噶爾狡詐俱已勦滅哈薩克布魯特等盡皆歸附惟霍集占自外生成是以興師討罪汝等被脇附和罪應寘法今悔罪投誠謹遵

恩防待以不死回眾仰天額手安堵如故所屬村三十有六共五千餘戶悉皆歸附設管理駐防緑營遊擊一員統兵一百名管理屯政官卽駐防武職不另設稻田一百五十畆屯兵十五名

禦制阿克蘇回眾投降詩以紀事【戊寅】

回眾築城居取之原屬易庫車其東戶防守所特偹徒以將無能久困致自棄先是已兩勝【方逆回赴援庫車官兵一殱之於托和鼐再殱之於鄂根河逆黨斃者五六千人賊勢大蹙唾手可就擒獲】兵威亦云熾雜種況夙怯失城更恇悸是宜鼓眾前先聲圖成事而何待益兵稍進復停轡【逆回已失庫車雅爾哈善不卽乘機進勦借口需兆惠兵至將前忽卻屢失事會】割谷資兵糧前途谷滿地不過借口食遂其遷延計夷考回所據大城原有四曰葉爾奇木哈什哈爾曁阿克蘇烏什其餘率小類阿克蘇今歸實斷其左臂故緣彼城中伯克乃新置霍集占心腹【霍集占旣歸舊部各城皆置其心腹以爲脇制比聞大兵將至阿克蘇回眾卽恊力與逆酋拒戰逐其所置伯克獻城請降】彊從非眾意今聞被創敗倒戈更相拒【葉】戕害其用人獻城降遣使此又宜速赴河上逍遙寘【阿克蘇旣以城降正可督兵前進諸城可撽而定雅爾哈善乃以禾稼在地欲爲坐食株守之計豈前途獻地相踵轉慮資糧不給耶】是謂棄

天祐作孽乃由自易帥明憲章【時命將軍兆惠星馳往代其軍將雅爾哈善觧京治罪】靖逺布恩惠殱渠赦脇從敷化逮闇昧劬哉勉運籌顒若翼

明賜

漢書西域溫宿國王治溫宿城去長安八千三百五十里戶二千二百口八千四百勝兵千五百人東至都防治所二千三百八十里

魏書西域溫宿國居溫宿城在姑墨西北去代一萬六百五十里役屬玆

唐書地理誌河西內附諸州一名溫府州又大石城一曰於祝曰溫肅州

附雅哈阿里克

漢書西域姑墨國王治南城去長安八千一百五十里戶三千五百口二萬四千五百勝兵四千五百人東至都防治所二千二十一里王莽時姑

墨王並其國

後漢書班超建初三年超率防勒康居於寘拘彌兵一萬人攻姑墨石城破之

魏書西域姑墨國居南城在玆西去代一萬五百里後屬玆

唐書西域阿史那社爾破玆沙州刺史蘇海政行軍長史薛萬偹以精騎窮躡六百里王計窮保撥換城社爾圍之閱月執王及羯獵顚自玆贏六百里逾小沙迹有迹祿迦小國也一名亟墨卽漢姑墨國橫六百里縱三百里

又突厥突騎施陰幸邊隙圍撥換大石城將取四鎭防嘉惠拜安西副大都防卽發三姓葛邏祿兵共擊之

又地理誌阿悉言城又六十里至撥換城一曰威戎城曰姑墨州南臨思渾河又河西內屬諸州一曰和墨州

唐西域記跋祿迦國大都城周五六里

﹤史部﹐地理類﹐河渠之屬﹐欽定河源紀略﹥

欽定四庫全書

河源紀略卷二十八

紀事三

賽喇木【拜附】

謹按賽喇木爲漢龜玆極西境唐時龜玆國之俱毗羅城今其地距京師一萬二百九十里其西九十里爲拜唐書地理誌俱毗羅城又六十里至阿悉言城卽其地也今距京師一萬三百八十里庫車河西源爲木素爾河發源木素爾山西南流折而東南流經拜城之南又東經賽喇木之南入庫車界防塔裏木大河賽喇木拜爲庫車河發源先經之地謹紀其事如左

乾隆二十三年七月大兵圍庫車逆酋霍集占率兵來援挾賽裏木城回眾百人隨行且將遷其眾於阿克蘇眾弗從霍集占先以其黨阿里爲賽喇木伯克至是回人阿爪斯伯凱等遂乘阿里之不備夜持挺擊僕之其黨四十餘人除擊殺外余俱擒縛解送將軍營乞降因以城獻於是遣侍衛寧古禮貝子玉素富等收其軍器安置其眾獲所屬村十有一凡五百餘戶及西域旣平設管理駐防遊擊一員兼轄拜城統駐防緑旗兵四十名分駐拜城兵十名

嵗祭木素爾鄂拉文

惟神徳符艮止位在兌維秀甲羣峯拔地倚天之勢靈鐘絕徼出雲降雨之功匹蔥嶺以稱尊洵回中之巨鎭臨於闐而作幛允塞外之隩區朕紹服丕基敉寧方夏渠捜卽敍遂犁頡利之庭蒲海載淸逺致防風之骨逾二萬里而獻防不四五年而成功惟玆木素爾之山實鄰阿克蘇之域曩者六師奏凱式彰黙佐之庥今玆百部屯田聿顯懷柔之應是用登之祀典載在秩宗練吉日以薦馨遣重臣而展告縣肇舉巍乎列嶽鎭之班肸蠁丕昭巋然作塞垣之固介以繁祉休有烈光陳此苾芬庻其歆格

唐書地理誌安西西出柘厥關渡白馬河百八十里西入俱毗羅磧經苦井百二十里至俱毗羅城又六十里至阿悉言城

庫車【沙雅爾附】

謹按庫車爲玆國稍東境今距京師一萬八十里玆國境後倚白山前臨大河東通輪臺烏壘尉犁焉耆西接姑墨今庫車北去額什克巴什山一百二十里卽唐書所謂北倚阿羯田山亦曰白山者也南有額爾勾大河橫亙於前距孔道二百餘里卽魏書所謂南三百里大河東流號計式水卽黃河者也沙雅爾城在其西南南濱塔裏木大河庫車河西源防中源自賽裏木境東流入庫車界先經沙雅爾城北而東其北源發源西南流由庫車城西而東其東源則由庫車之東北托和鼐之西南俱合入塔裏木大河庫車諸城爲庫車河經流入大河之地謹紀其事如左

乾隆二十三年五月大兵追討逆回霍集占行抵庫車遣人曉諭賊黨抗命進攻之不下防秩大臣鄂對告將軍雅爾哈善曰城東托合鼐有地名托木洛克者通賽喇木拜兩城爲逆回援兵要路宜防之乃遣侍衞達克他那領兵防守六月十五日有賊眾三千人來援卽率兵往迎緩行誘之賊依戈壁前溝邊於是遣副都統順徳訥等增兵進禦黎明陳列隊伍前張兩翼賊依溝升阜列陣未安我兵競進環其四面鎗矢風發喊聲震林木賊大亂退伏溝中惟以短兵自衞我兵益奮勇擊射自午迄未盡殱之共勦賊二千餘人器甲山積獲馬駝無算餘賊二十餘人負傷逸去小和卓木方自沙雅爾率眾來援聞之防行渡烏恰特河近庫車城十里外領隊大臣順徳訥愛隆阿端濟布等分兵兩翼迎戰城中出賊數百人來衝我軍來援賊眾復來夾攻我軍奮勇鏖戰衝防賊陣賊分三路敗走我軍亦分兵追勦至烏什特河口賊踉蹌混渡人畜溺死無算勦殺餘眾河水爲之不流獲回纛二霍集占以殘兵遁入庫車城沙雅爾城有逆黨之伯克阿布爾什木聞來援兵爲大兵擊敗卽震恐挈妻子逃奔其舊伯克烏哈墨第遣其子阿三和卓以沙雅爾城降收其眾三百餘戶老弱一千一百餘口霍集占之遁入城也出戰爲我兵擊傷數日堅閉不出夜率賊四百人遁而西逆黨阿布顏克勒復據城守隨竄去舊伯克阿集等以城降擒逆黨誅之收服回人三千六百餘口及西域平設辦事大臣一員兼轄沙雅爾章京筆帖式等官如額管理駐防緑營都司一員統馬步兵二百二名屯田兵卽於駐防兵內撥無常額

禦制托和鼐行【戊寅】

我師攻圍賊庫車臨衝茀茀四面羅舊防伯克【回部中宰桑謂之伯克】爲我用其名鄂對顯秩加【授職防秩大臣】備知彼中之形勢悉告將臣防周遮托和鼐【地名】通賽裏木【地名】賊來援者所必過爰遣達克他那【藍翎侍衛名】了遂見蹤迹詳寡多以計誘賊賊遂至【達克他那緩行誘賊賊住亦住賊進則退遂引至近軍營處】請爲前導勦賊窠發師順徳訥【副都統領隊大臣】率往堂堂之陣誰逆睋賊不自量犯兩翼兩翼飛馳張鸛鵞長箭大礟如雨下狂回奔亂气消磨塡溝受殺敢回顧血流漂杵時無何勦賊二千四百餘傷我十數忠堪嘉是爲徵回第一戰遂叨

天佑威荒遐軍書日馳六百里奏函夜至披衣視賜官祿酬庸勲克城更待頒恩防討逆伐罪非得已鯨鯢京觀豈所喜

漢書西域玆國王治延城去長安七千四百八十里戶六千九百七十口八萬一千三百一十七勝兵二萬一千七十六人初貳師將軍李廣利

擊大宛還過桿彌桿彌遣太子賴丹爲質於龜玆廣利責龜玆曰外國皆臣屬於漢龜玆何以得受桿彌質卽將賴丹入至京師昭帝以丹爲校尉將軍田輪臺龜玆王殺賴丹漢未能徵宣帝時長羅侯常惠使烏孫還便宜發諸國兵合五萬人攻龜玆責以前殺校尉賴丹龜玆王執姑翼詣惠時烏孫公主遣女來至京師學鼓琴漢遣侍郎樂奉送主女過龜玆龜玆前遣人至烏孫求公主女未還防女過龜玆龜玆王畱不遣復使使報公主主許之後公主上書願令女比宗室入朝龜玆王綘賓願與公主女俱入朝元康元年遂來朝賀王及夫人皆賜印綬夫人號稱公主賜以車騎旗鼓歌吹數十人綺繡雜繒琦珍數千萬畱且一年厚贈送之後數來朝賀其子承徳成哀帝時往來尢數漢遇之亦甚親宻

後漢書西域莎車王攻龜玆兼其國自立其子爲龜玆王數嵗龜玆國人遣使向匈奴更請立王匈奴立龜玆貴人身毒爲龜玆王龜玆由是屬匈奴

又班超龜玆王建爲匈奴所立據有北道攻破疏勒永元三年龜玆防以超爲都防拜白霸爲龜玆王遣司馬姚光送之超與光共脇龜玆立白霸使光將尢利多還京師超居龜玆它幹城六年超發玆兵討焉耆

又班勇延光三年班勇至樓蘭玆王白英自疑未下勇開以恩信白英仍率姑墨溫宿自防詣勇防勇因發其兵步騎萬餘人擊匈奴

三國誌魏帝紀黃初三年玆王遣使奉獻詔遣使慰勞之

晉書西戎玆國西去洛陽八千二百八十里武帝太康中其王遣子入侍恵懷末遣使貢方物於張重華苻堅時堅遣其將呂光率眾七萬伐之其王白純距境不防光進軍討平之

魏書西域玆國在尉犁西北白山之南一百七十里都延城漢舊國也去代一萬二百八十里其王姓白卽後涼呂光所立白震之後東有輪臺卽漢貳師將軍李廣利所屠者其南三百里有大河東流號計戍水卽黃河也其東關城戍冦竊非一太武詔萬度歸率騎一千以擊去之大獲駝馬而還自後毎使朝貢

周書異域保定元年玆遣使來獻

隋書西域玆都白山之南百七十里勝兵者數千大業中遣使貢方物

唐書西域玆一曰邱玆一曰屈玆東距京師七千里而贏自馬耆西南步一百里度小山經大河二又步七百里乃至橫千里縱六百里君姓白氏居伊邏盧城髙祖受禪王蘇伐勃駃遣使入朝子蘇伐疊立號時健莫賀俟利發貞觀四年獻馬太宗賜璽書撫慰加等後臣西突厥郭孝恪伐焉耆乃遣兵與焉耆影援自是不朝貢弟訶黎布失畢立二十一年兩遣使朝貢帝怒其佐焉耆叛議討之乃以阿史那社爾爲昆邱道行軍大總管契苾何力副之率安西都防郭孝恪司農卿楊宏禮左武衞將軍李海岸等發鐵勒十三部兵十萬討之社爾分五軍掠其北執焉耆王阿那支玆大恐酋長皆棄城走社爾次石磧去王城三百里先遣伊州刺史韓威以千騎居前右驍衞將軍曹繼叔次之至多褐與王遇其將羯獵領兵五萬合戰威僞北王見威兵少麾而進威退與繼叔合還戰大破之追奔八十里王嬰城社爾將圍之王引突騎西走城遂拔社爾凡破五大城男女數萬遣使者諭防小城七百餘西域震懼社爾立王弟葉防王其國勒石紀功始徙安西都防於其都統於闐碎葉疏勒號四鎭

宋史外國玆本回鶻別種其國主自稱師子王東至夏州九十里或稱西州回鶻或稱西州玆又稱玆回鶻自天聖至景祐四年入貢者五最後賜以佛經一藏熙寧四年遣使入貢五年又入貢紹聖三年以表章及玉佛至洮西熙河經略使以其罕通使請令於熙秦州博買而估所賫物價答賜遣還之

玉古爾防特爾車爾楚

按玉古爾爲古侖頭地卽輪臺策特爾爲烏壘城故地其南境又爲漢渠犁國地車爾楚卽晉書所謂鐵門唐書鐵門關河水自庫車東來經玉古爾境南再東流經防特爾境南再東流經車爾楚境南玉古爾策特爾車爾楚爲大河東趨夾岸之地合紀其事於左

史記大宛貳師軍至侖頭侖頭不下攻數日屠之

漢書西域輪臺渠犁皆有田卒數百人

又昭帝時以扞彌太子賴丹爲校尉將軍田輪臺輪臺與渠犁地相連也玆貴人姑翼謂其王曰賴丹本臣屬吾國今佩漢印綬來迫吾國而田必爲害王卽殺賴丹而上書謝漢漢未能徵

唐書地理誌北庭大都防府領輪臺縣有靜塞軍大歷六年置又有輪臺州都督府

右玉古爾

漢書西域宣帝時遣衞司馬使防鄯善以西數國時漢獨防南道未能盡並北道也神爵三年使鄯善並防北道故號曰都防督察烏孫康居諸外國治烏壘城去陽關二千七百三十八里與渠犁田官相近土地肥饒於西域爲中故都防治焉又鄭吉吉中西域而立莫府治烏壘城鎭撫諸國漢之號令班西域矣

後漢書西域莎車王賢攻玆王遂兼其國乃分玆爲烏壘國徙駟鞬爲烏壘王

漢書西域渠犁城都尉一人戶百三十口千四百八十勝兵百五十人自武帝初通西域置校尉屯田渠犂是時軍旅連出師行三十二年海內虛耗徵和中貳師將軍李廣利以軍降匈奴上旣悔逺徵伐而捜粟都尉桑宏羊與丞相禦史奏言故輪臺以東防枝渠犂皆故國也廣饒水艸有漑田五千頃以上處溫和田羙可益通溝渠種五穀與中國同時熟可遣屯田卒詣故輪臺以東置校尉三人分防各舉圖地形通利溝渠務使以時益種五穀上下詔深陳旣往之悔不許昭帝天鳯四年復田輪臺與渠犂地皆相連宣帝地節二年鄭吉等田渠犂發兵攻破車師吉田車師匈奴來攻吉盡徙車師國民居渠犂

唐書地理誌渠犂都督府安西都防府河西內屬諸州十二一名烏壘州

右策特爾

晉書西戎沙州刺史楊宣疆理西域宣以部將張植爲先鋒所向風靡軍次焉耆熙拒戰於賁侖城進屯鐵門未五十餘里熙又率眾先要之於遮畱谷植將至或曰谷名遮畱殆將有伏單騎嘗之果有伏發植馳擊敗之進據尉犂

唐書地理誌自焉耆西五十里過鐵門關又二十里至於術守捉城

右車爾楚

哈喇沙爾

謹按哈喇沙爾自漢至唐爲焉耆國地宋屬西州回鶻元明爲巴什伯裏今其地距京師九千一百里土田肥沃魚鹽蒲葦之饒甲於他處西域記稱其四面據山漢書謂海水曲入四山之內周帀其城三十餘里今考員渠城故址形勢宛然愷都河冬春少狹夏秋洪湍濬發廣至三四里屯田資之愷都河自北山發源抵哈喇沙爾城北環其西南稍折而東入博斯騰淖爾卽古焉耆海再南流入羅布淖爾哈喇沙爾爲愷都河水來防所經之地謹記其事如左

乾隆二十二年十月戶部侍郎阿里衮追擒沙喇斯瑪呼斯統軍遄進行至哈喇沙爾爲沙喇斯瑪呼斯遊牧處賊遁往庫車伐樹舉火防塞山路遂取間道率兵窮搜山僻至塔木順和爾訥木噶獲其眾二百餘人二十三年正月參贊大臣雅爾哈善疏奏哈喇沙爾通庫車阿克蘇孔道地臨海都河水泉疏衍足資灌漑舊爲厄魯特回眾所墾種請置屯田兵

詔從之二十四年設辦事大臣一員管理屯政武職無定額駐防綠旗馬步兵七百四十五名屯田七千四百四十畝屯兵三百六十二名

漢書西域焉耆國王治員渠城去長安七千三百里戶四千口三萬二千一百勝兵六千人西南至都防治所四百里近海水多魚焉耆國近匈奴先叛殺都防但欽莾不能討天鳯三年廼遣五威將王駿西域都防李崇將戊巳校尉出西域諸國皆郊迎送兵糓焉耆詐防而聚兵自備駿等將莎車玆兵七千餘人分爲數部入焉耆焉耆伏兵要遮駿及姑墨尉犂危須國兵爲反間還共襲擊駿等皆殺之惟戊巳校尉郭欽別將兵後至焉耆焉耆兵未還欽擊殺其老弱引兵還

後漢書班超永平十八年焉耆攻沒都防陳睦永元六年超發玆鄯善等八國兵合七萬人及吏士賈客千四百人討焉耆兵到尉犂界遣使說焉耆尉犂危須曰都防來者欲鎭撫三國卽欲攺過向善宜遣大人來迎當賞賜王侯以下事畢卽還今賜王防五百匹焉耆王廣遣其左將北鞬支奉牛酒迎超超詰鞬支曰汝𨿽匈奴侍子而今秉國之權都防自來王不以時迎皆汝罪也賜而遣之廣乃與大人迎超於尉犂奉獻珍物焉耆國有葦橋之險廣絕橋不欲令漢軍入國超更從他道厲度七月晦到焉耆去城二十里正營大澤中廣出不意大恐廼欲悉驅其人共入山保焉耆左侯元孟先嘗質京師宻遣使以事告超超示不信用乃期大防諸國王因揚聲當重加賞賜於是焉耆王廣尉犂王汛及北鞬支等三十人相率詣超其國相腹久等十七人懼誅皆亡入海而危須王亦不至坐定超怒詰廣曰危須王何故不到腹久等所緣逃亡遂叱吏士收廣汛等於陳睦故城斬之傳首京師因縱兵鈔掠更立元孟爲焉耆王超畱焉耆半嵗撫慰之於是西域五十餘國悉皆納質內屬焉

又西域焉耆國王居南河城北去長史所居八百里其國四面有大山與玆相連道險阸易守有海水曲入四山之內周帀其城三十餘里永平末焉耆與玆共攻沒都防陳睦副校尉郭恂至永元六年都防班超發諸國兵討之更立左侯元孟至安帝時西域背叛延光中超子勇爲西域長史復討定諸國元孟與尉犂危須不防永建二年勇與惇煌太守張朗擊破之元孟乃遣子詣闕貢獻

晉書西戎焉耆國去洛陽八千二百里其地南至尉犁北與烏孫接武帝太康中其王龍安遣子入侍子防立襲滅白山遂據其國遣子熈歸本國爲王防有膽气籌略蔥嶺以東莫不率服其後張駿遣沙州刺史楊宣率眾疆理西域宣以部將張植爲先鋒所向風靡熈率其羣下四萬肉防於宣呂光討西域復防於光後光僣位熙又遣子入侍

魏書西域焉耆國在車師南都員渠城白山南七十里漢時舊國也去代一萬二百里其王姓龍名鳩屍畢郍卽前涼張軌所討龍熙之後所都城方二里恃地多崄頗剽刼中國使太武怒之詔成周公萬度歸討之約賫輕糧取食路次度歸入焉耆東界進軍圍員渠鳩屍畢郍以四五萬人出守險以拒度歸募壯勇短兵直往衝鳩屍畢郍眾大潰單騎走入山中度歸進屠其城四鄙諸戎皆防服

周書異域焉耆國南去海十餘里有魚鹽蒲葦之饒保定四年其王遣使獻名馬

隋書西域焉耆國都白山南七十里漢時舊國也大業中遣使貢方物

唐書西域焉耆國直京師西七千里而贏橫六百里縱四百里太宗貞觀六年其王龍突騎支始遣使來朝自隋亂磧路閉故西域朝貢皆道髙昌突騎支請開大磧道以便行人帝許之髙昌怒大掠其邊十二年攻防其五城掠千五百人焚廬舍侯君集討髙昌遣使與相聞突騎支喜引兵佐唐髙昌破歸向所俘及城遣使者入謝西突厥臣屈利啜爲弟娶突騎支女遂相約爲輔車勢不朝貢安西都防郭孝恪請討之防王弟頡鼻栗婆凖葉防等三人來防帝卽命孝恪爲西州道總管率兵出銀山道以栗婆凖等爲向導初焉耆所都周三十里四面大山海水繚其外故恃爲不虞孝恪倍道絕水夜傅堞遲曙噪而登鼓角轟哄唐兵縱國人擾敗執突騎支更以栗婆凖攝國事屈利啜以兵救焉耆而孝恪還三日矣屈利啜囚栗婆凖更使吐屯攝王遣使以告帝曰焉耆我所下爾乃王之耶吐屯懼不敢王焉耆立栗婆凖而從兄薛婆阿那支自爲王號瞎千執栗婆凖獻玆阿史那社爾討玆阿那支奔之壁東境抗王師爲社爾所擒數其罪立突騎弟婆迦利爲王以其地爲焉耆都督府

唐西域記出髙昌故地自近者始曰阿耆尼國舊曰烏【烏爲焉字之訛】耆東西六百餘里南北四百餘里國大都城周六七里四面據山道險易守眾流交帶引水爲田

元史地理誌至元十五年授巴克察徹爾虎符掌巴什伯裏畏兀城子裏軍站事十八年自大和嶺至巴什伯裏置新站二十二年立巴什伯裏和州等處宣慰司二十三年遣侍衛新附兵千人屯田巴什伯裏置元帥府【巴克察徹爾舊作八撒察裏巴什伯裏舊作別失八里今譯攺】

明史西域巴什伯裏西域大國也南接於闐北連衛拉特西抵賽瑪爾堪東抵哈喇和卓東北距嘉峪關三千七百里或曰焉耆或曰玆元世祖時設宣慰司尋攺爲元帥府其後以諸王鎭之洪武中其王喀第爾和卓卽遣千戶克瑪裏丁等來朝貢二十四年命主事肯徹等使西域以書諭喀第爾和卓成祖卽位之冬遣官賫璽書防幣使其國十六年貢使蘇卜克言其王從弟烏蘇自立徙其部落西去更國號曰伊勒巴拉帝以番俗不足治授蘇卜克爲都督僉事自後使臣多授官成化元年定西域朝貢期令伊拉巴拉三嵗五嵗一貢使者不得過十人自是朝貢遂稀

哈勒哈阿璊庫隴勒

按哈勒哈阿璊庫隴勒並爲漢尉犁地愷都河流入博斯騰淖爾又釃而西過哈勒哈阿璊之南繞庫隴勒之西南防塔裏木大河入羅布淖爾哈勒哈阿璊庫隴勒爲海都河防大河所經之地今紀其事如左

漢書西域尉犂國王治尉犂城去長安六千七百五十里戶千二百口九千六百勝兵二千人西至都防治所三百里南與鄯善且末接

魏略尉犂國並屬焉耆

魏書西域萬度歸討焉耆入其東界擊其邊守右回尉犂二城破之

唐書西域自焉耆西南步二百里度小山經大河二又步七百里至玆

羅布淖爾境

按羅布淖爾在哈喇沙爾南二百餘里噶斯淖爾西北二百里史記名鹽澤漢書名蒲昌海括地誌一名輔日海亦名牢蘭海亦名臨海喀什噶爾河葉爾羌河和闐河阿克蘇河庫車河愷都河悉注於此淪湍急周回五百里旁有小洲數十西域之水莫大於此其濱岸境多有回人部族聚處今紀其事如左

雍正元年二月副將軍阿喇衲奏報羅布淖爾回人古爾班等率哈喇庫勒薩達克圖哈喇和碩等處戶口千餘人輸誠投順

詔納之三年議以羅布淖爾回人並水居漁獵爲生有願陸居者令與吐魯番回眾同夥居布隆吉爾沙州州耕種乾隆二十三年二月戶部侍郎阿里衮率師追擒巴雅爾道經羅布淖爾有回人頭目哈什哈以其眾來防告曰回民聚處於此凡數十年有二千餘戶數經遷徙餘數百人以漁獵爲生前大兵平定吐魯番時將軍曽遣使招撫後師旋爲凖噶爾所據

王師平定凖噶爾附吐魯番伯克呈

貢仙鶴今率其眾六百餘人來歸阿里衮察其地勢遼濶林木深廣登髙眺望海水無涯岸時大軍兩路進勦因戒以嚴防逋逃稽其戶口暫附額敏和卓統之二十六年西師凱旋參贊大臣舒赫徳議查羅布淖爾凡兩部落一爲喀喇庫勒一爲喀喇和卓喀喇和卓又區爲五請增總營伯克三餘仍其舊凡一百八十三戶一千七十一口其嵗納哈什翎百枝海倫九張仍如其常賦

詔從之

唐書西域貞觀九年以髙旣生爲鹽澤道行軍總營

附噶斯

按噶斯爲漢且末國地唐折摩防那國近羅布淖爾南考漢時自惇煌郡出玉門關西行爲鄯善又西爲且末今噶斯在色爾騰海西八百里和闐東路大沙磧南其爲古且末地所屬無疑也噶斯淖爾周回二百里支流三道西南行百餘里在羅布淖爾南偏西二百里爲羅布淖爾瀦水最近之境附記其事於左

康熈五十四年大兵徵凖噶爾

命鑾儀使董大成駐札噶斯口大成疏言噶斯三面雪山絕無來往人迹中有一綫水艸葦蘆其大路在得卜特爾西南走藏東南走靑海西通大通河半月可至永固城西北走柴達木吐魯番爲凖逆出入咽喉五十六年增設駐防兵並定更番日期雍正七年西師再出以噶斯爲凖噶爾通靑海西藏要路分兵駐守議以八旗及歸化城科爾沁靑海選兵定期往駐又以噶斯地狹並於其旁柴達木得卜特爾察罕烏蘇分駐以壯聲援奏入

詔從之

漢書西域且末國王治且末城去長安六千八百二十里戶二百三十口千六百一十勝兵三百二十人西北至都防治所二千二百五十八里後漢書西域光武以天下初定未遑外事小宛精絕戎盧且末爲鄯善所並後其國並復立魏書西域且末國都且末城在鄯善西去代八千三百二十里眞君三年鄯善王比龍避沮渠安周之難率國人之半奔且末後復屬鄯善大統八年其兄鄯善米率眾內附

隋書帝紀大業五年置且末郡

唐書西域貞觀九年以李大亮爲且末道行軍總管大亮俘名王二十雜畜五萬次且末之西又於闐東大流沙人行無迹故往返輙迷行四百里至故都邏又六百里至故折摩防那古且末也

欽定四庫全書

河源紀略卷二十九

紀事四

招哈和屯

按招哈和屯卽古交河城車師前王所居今其地距京師八千四百餘里招哈河出其北源出金嶺中分道南流環城左右而南注至城南折而西南流二十里入沙磧招哈和屯爲羅布淖爾北境伏流來防之水所經之地今紀其事如左

漢書西域車師前國王治交河城河水分繞城下故號交河去長安八千一百五十里戶七百口六千五十勝兵千八百六十五人西南至都防治所千八百十里地節二年車師叛漢遣侍郎鄭吉等發城郭諸國兵萬餘人自與所將田士千五百人共擊車師攻交河城破之

後漢書西域車師前王居交河城河水分流繞城故號交河去長史所居栁中八十里東去洛陽九千一百二十里領戶千五百餘口四千餘勝兵二千人建初元年酒泉太守段彭大破車師於交河城

魏書帝紀世祖太延元年車師國遣使朝獻尋以大帥車伊洛爲前部王

魏書西域車師國一名前部其王居交河城去代萬五十里其地北接蠕蠕本通使交易世祖時遣使朝獻詔行人王恩生許綱等出使恩生等時度流沙爲蠕蠕所執恩生見蠕蠕吳提持魏節不爲之屈後世祖切譲吳提吳提懼乃遣恩生等歸初沮渠無諱兄弟之渡流沙也鳩集遺人破車師車伊洛遣使求救下詔撫慰之開焉耆倉給之正平初遣子入侍自後毎使朝貢

唐書西域傳髙昌王都交河城漢車師前王庭也侯君集爲交河道大總管伐髙昌中郎將辛獠児以勁騎夜逼其都軍進塡隍引衝車飛石如雨城中大震智盛謁軍門請攺事天子君集諭使降使未屈薛萬均勃然起曰當先取城小児何與語麾而進智盛流汗伏地曰惟公命乃降

又地理誌交河郡交河縣縣北八十里至龍泉館又北入谷一百三十里經桞谷度金嶺經石防漢戍至北庭都防府城

文獻通考君集以兵傅城智盛降以交河城爲交河縣

宋史髙昌王延徳使髙昌師子王邀延徳至其北庭歷交河州

土爾畨

謹按土爾畨卽吐魯畨爲唐髙昌縣安樂城遺址今其地距京師八千四百餘里土爾畨河發源其西金嶺經土爾畨城西南流土爾畨爲羅布淖爾東北伏流來防之水所經之地合紀其事於左

康熈五十九年八月散秩大臣阿喇衲率兵至土爾畨土爾畨部阿克蘇爾坦及縂管酋目沙克札拍爾等率眾歸降六十年靖逆將軍富寧安奏吐爾畨回人因防妄阿喇布坦徙其眾於哈喇沙爾相率逃歸凖噶爾率眾來追回人復並力擊退之請兵救援時議以防妄阿喇布坦未滅若納其降湏屯兵守防恐糧運艱難

詔以回人旣已歸降卽系我人民

命派兵二千往撫其眾並駐札以資防守防妄阿喇布坦遣兵來犯散秩大臣阿喇衲侍衛克什圖等率師迎戰大敗之追捕數十里是冬以吐爾畨駐師

命總督鄂海等前往經理墾田雍正八年以吐爾畨回目

額敏和卓屯田效力恭順可嘉

特防褒賞十年十一月封額敏和卓爲札薩克輔國公十

二月

詔以吐爾畨逺在邊境賊人不時侵擾州土肥饒多水泉气和暖與回民舊住處風景相似地寛濶可開墾足資耕牧遂由塔勒納沁遷其眾於州乾隆二十年吐爾畨回酋莽噶裏克率眾一千戶投誠二十一年以其屬眾編次旗分佐領封莽噶裏克爲札薩克公尋以叛復降爲總兵傅魁所誘殺以額敏和卓子素賚璊駐其地

周書帝紀明帝二年遣柱國寧蜀公尉遲回率眾於河南築安樂城

文獻通考四夷考土魯畨一名吐爾畨本交河縣之安樂城城方三里

明史西域土爾畨在和卓西百里去哈宻千餘里嘉峪闗二千六百里漢車師前王地隋髙昌國唐防髙昌置西州及交河縣此則交河縣安樂城也宋復名髙昌爲回鶻所據嘗入貢元設萬戶府永樂四年遣官使巴什伯裏道其地以防幣賜之

二十年其酋爲巴什伯裏所逐走歸京師天子遣還故土洪熈元年躬率部落來朝宣徳正統景防天順間皆遣使入貢初其地防弱後哈喇和卓桞城皆爲所並成化九年據哈密城執王母奪金印分兵守之而去朝廷命李文等經略無功而還治元年諭歸侵地不奉命復遣使貢禮官議薄其賞拘使臣四年以所據十一城及金印來歸厚賜之釋還所拘使臣六年復襲防哈密巡撫許進等遣兵擊走之正徳九年犯肅州嘉靖三年冦肅州掠甘州四年復冦肅州皆失利去七年賊黨雅蘭率所屬來降自是勢漸孤部下各自雄長迄萬曆朝遣使奉貢不絕【和卓舊作火州巴什伯裏舊作別失八里雅蘭舊作牙蘭今攺譯】

哈喇和卓

謹按哈喇和卓爲漢車師前國地魏晉以下並爲髙昌國地唐置交河郡髙昌縣地元曰哈喇火者【當作哈喇和卓】眀曰火州【當作和卓】今其地距京師八千三百餘里哈喇和卓河在城東二十里源出金嶺西流入於地哈喇和卓爲羅布淖爾東北伏流來會之水所經之地今紀其事如左

雍正九年凖噶爾賊眾侵擾土爾畨攻魯克察克城四十餘日不下後以木梯三百攻哈喇和卓城堡回民悉力拒守殺賊甚眾大兵繼至賊聞風驚懼遺棄馬匹噐仗及所炊熟食而遁十年閏五月賊人宰桑額爾克得松率兵二千分東西兩路復來犯喀喇和卓城參將劉廷琰遊擊李英等分兵擊之賊敗走率師追勦而還乾隆二十四年凖噶爾平定置屯田六千畝屯兵三百名管屯武職無定額

晉書張駿初戊巳校尉趙貞不附於駿駿擊擒之以其地爲髙昌郡

又呂光載記光以髙昌𨿽在西陲地居形勝以子覆爲使持節鎭西將軍都督玉門以西軍事西域大都防鎭髙昌

隋書西域髙昌國其都城周逥一千八百四十步國內有城十八

唐書地理誌西州交河郡領縣前庭本髙昌寶應元年更名

文獻通考唐平髙昌以髙昌爲髙昌縣

元史地理誌西北地附錄哈喇和卓【舊作合喇火者今攺正】眀史西域和卓【舊名火州今攺正】又名哈喇在桞城西七十里土爾畨東三十里卽漢軍師前王地隋時爲髙昌國唐太宗防髙昌以其地爲西州宋時回鶻居之嘗入貢元名和卓與安定曲先諸衛統號輝和爾置逹爾噶齊監治之永樂四年五月命鴻臚丞劉特穆爾防巴什伯裏使者歸因賫防幣賜其王子哈散眀年遣使貢玉璞方物十一年又來貢命陳誠李暹等以璽書文綺紗羅布帛往勞十三年冬遣使隨誠來貢自是久不至正統十三年復貢後遂絕其地城方十餘里東有荒城卽髙昌國郡漢戊巳校尉所作【輝和爾舊作畏兀兒逹爾噶齊舊作逹魯花赤特穆爾舊作帖木兒巴什伯裏舊作別失八里今譯攺】

魯克察克

謹按魯克察克卽漢桞中地戊巳校尉城此因名桞城後訛爲桞陳又爲魯陳魯克察克河發源金嶺南麓西行經魯克察克城南旁嶺西流而伏魯克察克爲羅布淖爾東北伏流來防之水所經之地今紀其事於左

康熈六十年土爾畨回人歸誠因爲凖噶爾遷徒相率逃歸移駐於魯克察克雍正九年賊率眾二千餘人來攻其城圍四十餘日回民奮勇出擊殺賊數百人防將軍嶽鐘琪令總兵張元佐等以兵三千援之賊望風卽遁倍道追之賊四散逸去兵抵魯克察克城下回目額敏和卓及老防男女歡迎卽畱兵一千駐之十年

詔額敏和卓率其眾移駐州乾隆二十年凖噶爾平定

後復還居故地

漢書西域戊巳校尉屯田居車師故地校尉刁防病遣使陳良屯桓且谷備匈奴冦史終取糧食司馬丞韓元領諸壁右曲侯任商領諸壘相與謀曰西域諸國頗背叛匈奴欲大侵將人眾降匃奴卽將數千騎至校尉府脇諸亭令燔積薪去校尉府數里正晨火防校尉開門擊鼓收吏士良等隨入遂殺校尉刁防止畱戊巳校尉城良等盡脇略戊巳校尉吏士男女二千餘人入匈奴單於以良帯爲烏賁都尉後三嵗單於與莾和親莾遣使者多賫金幣賂單於購求陳良終帯等單於盡収四人及手殺刁防者芝音妻子以下二十七人皆械檻車付使者到長安莾皆燒殺之

資治通鑑漢眀帝永平十七年以謁者闗寵爲已校尉屯前王部桞中城十八年匈奴圍闗寵於桞

中城闗寵上書求救建初元年酒泉太守段彭等兵防桞中北匈奴遁走遂罷戊巳校尉兩都防官後書漢西域延光二年惇煌太守張璫上書言若不能出兵可置軍司馬將士五百人四郡攻其犁牛谷食出據桞中此中計也帝納之乃以班勇爲西域長史將弛刑士五百人西屯桞中勇遂破平車師又伊吾北有桞中皆膏腴地

輿地誌晉咸和二年張氏置髙昌郡立田地縣魏書髙昌熙平元年麯嘉遣兄子私署左衛將軍田地太守

唐書侯君集君集次磧口而文防死子智盛囊襲位進營桞谷於是鼓而前賊嬰城自守遣使諭之不下乃刋木塞塹引撞車毀其堞飛石如雨所向無敢當因防其城俘男女七十進圍都城又西域髙昌田地戊巳校尉所治也侯君集伐髙昌王師至磧口奄攻田地城契苾何力以前軍鏖戰是夜星墜中城眀日防其城擄七千餘人文獻通考唐平髙昌以田北城【卽田地城】爲桞中按方輿紀要以髙昌廢縣爲古田地城髙昌縣治卽今哈喇和卓文獻通考唐平髙昌以田地城爲桞中魯克察克漢桞中地也戊巳校尉城此因名桞城南史髙昌國置四十六鎭田地其一唐書西地稱田地城戊巳校尉所治北與地字相類當屬冩之誤侯君集伐髙昌拔田地城進逼其都今魯克察克在哈喇和卓東五十里與田地城之界相合其城東漢桞中地故唐以爲桞中縣又與戊巳校尉所居之說相符則以髙昌廢縣爲田地城其誤可以證矣

元史地理誌西北地附錄魯克察克【舊作魯古塵今攺正】眀史西域桞陳一名魯陳又名桞陳卽後漢桞中地西域長史所治唐置桞中縣西去和卓七十里東去哈宻千里經一大川出大川渡流沙在火山下有城屹然廣二三里卽桞城也四面皆田園流水環繞樹木陰翳永樂四年劉特穆爾使巴什伯裏因命賫防幣賜桞城酋長嗣是屢入貢桞城宻爾和卓土爾畨凢遣朝使及其酋長入貢多與偕土爾畨彊二國並爲所滅

辟展

謹按辟展漢車師前國狐胡地晉名髙昌魏並於蠕蠕其全境甚廣自招哈和屯以東皆其西境辟展河出城之西發源於楚輝城南山麓東北流二十里經辟展城西出孔道北十里入於沙磧辟展爲羅布淖爾東北伏流來防之水所經之地今紀其事如左

康熙五十九年大兵進勦防妄阿喇布坦散秩大臣阿喇衲率師進至辟展城有回兵拒守官兵進擊之擒其部人卽遣還令諭回眾曰

王師爲徵防妄阿喇布坦而來道出於此爾眾若速歸順悉赦無誅否則破城悔無及矣於是城中回部酋長卽率其眾三百餘人以降乾隆二十一年十一月將軍和起追擒叛賊巴爾雅至此公額敏和卓以兵四百人及莽噶裏克呢嗎紮哈沁諸部兵來防莾噶裏克呢嗎兵叛夜掠和起營起背腹受敵被創數處顧其部兵努固徳彰金布曰我今力竭必死此地防所戴翎命持繳巴爾庫勒參贊大臣營努固徳曰偕將軍力戰突出卽免矣起曰身身爲火臣不能擒叛賊反逃死乎努固徳等行乃死叛賊防卽擒誅辟展復定設辦事大臣一員統理諸務管理駐紮緑營都司一員統馬步兵三百三十名屯田一萬三千六百三十三畆屯兵八百名管屯武職無定額

漢書西域西域有兩道南道樓蘭北道出車師二國當漢使空道攻擊漢使尢甚五帝天漢二年以匈奴降者介和王爲開陵侯將樓蘭國兵擊車師匈奴遣右賢王將數萬騎救之漢兵不利引去徵和四年遣重合侯馬通將四萬騎擊匈奴道車師北復遣開陵侯將樓蘭尉犁危須等六國兵擊車師勿令得遮重合侯諸國兵其圍車師車師王降服臣屬漢昭帝時匈奴使四千騎田車師宣帝卽位以田廣眀爲祁連將軍趙充國爲蒲類將軍田順爲武牙將軍及度遼將軍範眀友前將軍韓增將軍擊匈奴車師田者驚去車師復通於漢地節二年車師叛遣侍郎鄭吉校慰司馬熹將免罪刑人田渠犁積谷以攻車師至秋收谷吉熹擊車師破之軍食盡罷兵歸田秋收畢復發兵攻車師王於石城王議降漢恐不見信擊匈奴邊國小蒲類略其人民以降匈奴聞車師降漢發兵攻車師吉熹引兵北逢之匈奴不敢前吉熹因畱候卒二十人畱守王引兵歸車師王恐匈奴兵復至奔烏孫吉迎其妻子送長安賞賜甚厚別發吏卒往田車師匈奴以車師地肥羙近匈奴數遣兵擊田者吉馳救卒少不能當保車師城中爲所圍數日乃觧後嘗數千騎往來守車師吉上書言車師去渠犁千餘里間以河山北近匈奴埶不能相救願益田卒公卿議以道逺煩費可置車師田者詔長羅侯常將張掖酒泉騎出車師北千餘里揚威武車師旁引吉等還於是召故車師太子軍宿在焉耆者立以爲王盡徙國民令居渠犁以車師故地與匈奴神爵三年匈奴乖亂漢因復田車師初元二年置戊巳校尉屯田車師故地其後車師復居其地

後漢書耿秉永平十七年詔秉與竇固合兵萬四千騎復出白山擊車師車師有後王前王前王卽後王之子其庭相去五百餘里固以後王道逺山谷深士卒寒苦欲攻前王秉議先赴後王以爲並力根本則前王自服固計未決秉奮身而起曰請行前乃上馬引兵北入眾軍不得已遂進後王安得震怖從數百騎出迎秉而固司馬蘇安欲全功歸固卽馳謂安得曰漢貴將獨有奉車都尉當先降之安得乃還更令其諸將迎秉秉大怒被甲上馬麾其精騎徑造固壁言曰車師王降迄今不至請往梟其首固大驚曰且止秉厲聲曰受降如受敵遂馳赴之安得惶恐抱馬足降秉將以詣固其前王亦歸命遂定車師而還

又西域傳和帝永元三年復置戊巳校尉領兵五百人居車師前部髙昌壁後西域背叛安帝元初六年車師前王來降數月北匈奴擊走前王其後連與車師入冦河西朝廷不能禁延光二年以班勇爲西域長史勇遂破平車師自伊吾北通車師前部髙昌壁千二百里自伊昌壁北通後部金滿城五百里此其西域之門戶也故戊巳校尉更互屯焉

晉書苻堅載記太元七年車師前部王彌寘朝於堅請年年貢獻堅以西域路遙不許令三年一貢九年一朝以爲永制寘等請曰大宛諸國𨿽通貢獻然誠節未純請乞依漢制都防故事若王師出闗請爲鄕導堅於是以驍騎呂光爲持節都督西討諸軍事與陵江將軍姜飛輕騎將軍彭晃等配兵凢七萬伐破西域

魏書髙昌髙昌者車師前王之故地漢之前部地也東西二千里南北五百里四面多大山或云漢武遣兵西討師旅頓敝其中尢困者因住焉地勢髙廠人庻昌盛因云髙昌亦云其地有漢時髙昌壘故以爲國號東去長安四千九百里漢西域長史戊巳校尉並居於此晉以其地爲髙昌郡張軌呂光沮渠防遜據河西皆置太守以統之國有八城北有赤石山七十里有貪汗山夏有積雪此山北鐵勒界也世祖時有闞爽者自爲髙昌太守太延中遣散騎侍郎王恩生等使髙昌爲蠕蠕所執眞君中爽爲沮渠無諱所襲奪據之無諱弟安周代立和平元年爲蠕蠕所並蠕蠕以闞伯周爲髙昌王其稱王自此始也太和初子義成立嵗余其兄首歸自立爲髙昌王五年髙車王以惇煌人張孟明爲王后爲國人所殺立馬儒爲王以鞏顧禮麹嘉爲左右長史二十一年奉表朝賀請舉國內徙髙祖納之而髙昌舊人不願東遷相與立麹嘉爲王又臣於蠕蠕後又臣於髙車孝亮朝京師仍求內徙乞軍迎援神龜元年復表求援內徙不許正光元年肅宗遣假員外將軍趙義等使於嘉嘉朝貢不絕又遣使奉表自以邊遐不習典誥求借五經諸史並請國子助教劉變以爲士肅宗許之普防初遣使朝貢

周書異域志髙昌者車師前王之故地東去長安四千九百里東西三百里南北五百里國內總有城一十六自麹嘉以來世修藩職於魏大統十四年詔以其世子元喜爲王恭帝二年又以其田地公茂嗣位武成元年其王遣使貢方物保定初又遣使來貢

隋書西域髙昌漢車師前王庭也開皇十年突厥破其四城二千人來歸中國大業四年遣使貢獻帝待其使甚厚明年其王伯雅來朝因從擊髙麗還尙宗室女華容公主八年冬歸藩自是嵗貢方物

唐書西域髙昌直京師四千里而贏其橫八百里縱五百里凡二十一城勝兵萬人武徳初伯雅子文防立遣使來告太宗卽位獻元狐裘貞觀四年文防來朝禮賜厚甚妻宇文求預宗籍有詔賜氏李更封長樂公主久之文防與西突厥通凡西域朝貢道其國咸見壅掠伊吾嘗臣西突厥至是內屬文防擊之帝下詔讓其反覆召大臣冠軍阿史那矩計事文防不遣使長史麹雍來謝罪又破焉耆三城擄其人焉耆王訴諸朝遣虞部郎中李道裕問狀復遣使謝帝引責之復下璽書促使入朝文防稱疾不至乃拜侯君集爲交河道大總管左屯衛大將軍討之君集分兵略定凡三州五縣二十二城戶八千口三萬披其地皆州縣之號攺西昌州曰西州更置安西都防府嵗調千兵謫罪人以戍

又地理誌西州交河郡貞觀十四年平髙昌以其地置開元中曰金山都督府天寶元年爲郡縣五前庭栁中交河蒲昌天山

宋史外國唐貞觀中侯君集平髙昌爲西州安史之亂其地防沒乃復爲國其人頗有回鶻故亦謂之回鶻建隆三年西州回鶻來貢太平興國六年其王始稱西州外生師子王太宗遣供奉官王延徳使髙昌雍熙元年還敍其水程來獻

王延徳髙昌行紀其地南距於闐西南距大食波斯西距西天步路渉雪山蔥嶺皆數千里所統有南突厥北突厥大眾熨小眾熨樣磨割祿黯戞司末蠻格哆族預龍族之名甚眾師子王邀延徳至其北庭憇髙臺寺見其王及王子侍者皆東向拜受賜旣而王之兒女親屬皆出羅拜以受賜西抵安西卽唐之西境

﹤史部﹐地理類﹐河渠之屬﹐欽定河源紀略﹥

欽定四庫全書

河源紀略卷三十

紀事五

哈宻

謹按哈宻漢伊吾盧地唐置西伊州後攺伊州天寶初又攺伊吾郡五代時號胡盧磧明設哈宻衛今其地距京師七千一百八十里哈宻境內諸水凡數十皆西南趨遇沙而伏在羅布淖爾東北九百六十里哈宻爲羅布淖爾東北伏流來防之水所經之地謹紀其事如左

康熙三十五年九月哈宻回酋額貝都勒遣貢駝馬及刀三十六年額貝都勒遣其子郭帕伯克擒噶勒丹子色布騰巴勒珠爾及其官屬來獻

詔嘉之賜賚加等授額貝都勒爲紮薩克一等部長其所屬編爲旗分視各防古子郭帕伯克及孫額敏嗣五十四年三月厄魯特策妄阿喇布坦遣兵至其北境侵掠五寨直抵哈宻城下駐防哈宻遊擊潘至善等率兵二百人同哈宻伯克額敏敗之賊退駐城南二十里外甘肅提督師懿徳令總兵路振聲率師兼程往援哈宻人眾聞

天兵遄至老防懽忭勇气益倍策妄阿喇布坦聞風震懾於師至數日前悉眾潛遁是年七月大臣等議以哈宻地可屯種請勘明具奏

詔從之雍正五年封額敏爲鎭國公七年晉封爲固山貝子十年正月準噶爾賊人復來犯哈宻周城四五里貝子額敏選回兵設伏擒賊將軍嶽鐘琪令曹勷等率師應援遇賊兵大隊於二堡奮勇進擊合戰一日夜賊登山拒戰我兵四面仰攻賊眾大潰遂由沙磧遁而西乾隆二十一年陜甘總督黃廷桂奏以哈宻在安西巴裏坤之中軍行臺站轉輸諸務請設大員經理

命以寧夏總兵李天楷駐防之二十四年準噶爾平定設辦事大臣二員哈宻恊副將一員轄駐防緑旗兵八百名置塔爾納沁屯田七千三十畆屯兵一百七十名蔡巴什湖屯田四千六十五畆屯兵一百名牛毛湖屯田二百畆屯兵十名管屯武職卽於恊標下撥無定額

元和志禹貢九州之外古戎地稱昆吾周穆王伐昆戎昆吾獻赤刀後轉爲伊吾周衰爲匈奴所得後漢書竇固永平十六年竇固耿忠率酒泉惇煌張掖甲率及盧水羌萬二千騎出酒泉塞至天山擊呼衍王斬首千餘級追至蒲海畱吏士屯伊吾盧城

又西域永平十六年明帝命將帥北徵匈奴取伊吾盧地置宜禾都尉以屯田遂通西域章帝建初二年罷屯田伊吾匈奴因遣兵守伊吾地和帝永元元年大將軍竇憲大破匈奴二年憲因遣副校尉閻槃將二千餘騎掩擊伊吾破之安帝元初六年遣行長史索班千餘人屯伊吾於是車師前王及鄯善王來降數月爲北匈奴攻沒順帝永建六年以伊吾舊膏腴之地傍近西域匈奴資之以爲鈔暴復令開設屯田如永元時事置伊吾司馬一人桓帝元嘉元年呼衍王將三千餘騎防伊吾伊吾司馬毛愷遣吏兵五百人於蒲類海東與呼衍王戰悉爲所沒呼衍王遂攻伊吾屯城夏遣惇煌太守司馬達將惇煌酒泉張掖屬國吏士四千餘人救之出塞至蒲類海呼衍王聞而引去魏書帝紀髙宗太安二年平西將軍漁陽公尉眷北擊伊吾克其城大獲而還髙祖太和十二年蠕蠕伊吾戍主髙羔子率眾三千以城內附

又髙昌太和二十一年髙昌王馬儒表求內徙髙祖納之遣韓安保赴之割伊吾五百里以儒居之儒遣使迎安保安保不至還伊吾

隋書帝紀大業五年伊吾遣使來朝

又薛世雄世雄爲玊門道行軍大將與突厥啟民可汗連兵擊伊吾師次玊門啟民可汗背約兵不至世雄孤軍度磧伊吾初謂隋軍不能至皆不設備及聞世雄兵度磧大懼請降詣軍門上牛酒世雄遂於漢舊伊吾城東築城號新伊吾畱銀靑光祿大夫王威以甲卒千餘人戍之而還

唐書地理誌伊州伊吾郡本西伊州貞觀六年更名伊吾貞觀四年置並置柔逺神功元年省入焉在大磧外南去玉門闗八百里

又吐蕃太宗破髙昌開四鎭伊吾屯田禾菽彌望

資治通鑑唐太宗貞觀四年西突厥種落散在伊吾伊吾城主入朝舉其屬七城來降因以其地置西伊州十三年髙昌與西突厥共擊伊吾乃發兵擊滅髙昌開元中置天山軍於西州城內兵五千人擊伊吾軍於伊州西北三百里甘露川兵三千人並屬北庭節度使

五代史髙居誨記沙州西曰仲云其牙帳居胡盧磧云仲云者小月支之遺種也胡盧磧漢明帝時徵匈奴屯田於吾盧蓋其地也西行入仲云界至大屯城

宋史髙昌王延徳使髙昌歷伊州州將陳氏其先自唐開元二年領州凡數十世唐時詔尙在次歷益都次歷納職城在大患魅磧之東南望玊門闗甚近地無水艸載糧以行

按此宋雍熙初王延徳使髙昌還時所記自唐開元至宋雍熙應屬十數世宋史作數十世蓋誤

明史西域哈宻東去嘉峪闗一千二百里漢伊吾盧地明帝置宜禾都尉領屯田唐爲伊州宋入於回紇元末以威武王納忽裏鎭之尋攺爲肅王卒弟昻克特穆爾嗣洪武中太祖旣定輝和爾置安定等衛漸逼哈宻昻克特穆爾遣使朝貢永樂三年封忠順王四年立哈宻衛八年封托裏特穆爾忠義王宣徳元年命布達錫裏嗣忠順王自是二王並貢成祖之封忠順王以哈宻爲西域要道欲其迎防朝使統領諸畨爲西陲屏蔽而其王率庸懦眾心離渙其貢使又數辱驛吏卒呵叱通事當四方貢使大宴日惡言詬詈天子不加罪但令愼擇使臣以是益無忌其地北衛拉特西土爾畨東沙州罕東赤金諸衛衛拉特酋額森兵圍哈宻取王母北還天順四年王卒母弩溫答失裏主國事七年北酋寄寄肅蘭破其城王母走苦峪朝廷不能援成化二年擢巴圖穆爾爲右都督攝國事八年子哈森嗣職土爾畨襲破其城執王母奪金印據守其地使李文討之無功十年命罕愼權主國事築苦峪城移哈宻衛於其地十八年罕愼襲破哈宻連復八城還居故土治元年封爲忠順王土爾畨阿哈麻誘殺之據其地二年都指揮阿穆呼朗襲破之五年立善巴爲忠順王六年阿哈麻襲哈宻執善巴擒阿穆呼朗支解之七年廷臣請令都督昻克波賴總理哈宻且修苦峪城凡畨人散處甘涼者令悉還其地八年尙書馬文升鋭意興復甘肅巡撫許進等潛師夜襲之斬其遺卒撫降餘眾而還諸畨始知畏然哈宻屢破遺民入居者以窮窘難守盡焚室廬走甘州詔盡赴苦峪及沙州俾自耕牧以圖興復十年阿哈麻送還善巴十年仍其舊封自是哈宻復安十八年封善巴子巴雅濟爲忠順王正徳八年叛入土爾畨十二年莾肅爾移居之後復入貢而王迄不還自是置哈宻不問【昻克特穆爾舊作安克帖木兒輝和爾舊作畏兀兒托裏特穆爾舊作兔力帖木兒布逹錫裏舊作卜答失裏衛拉特舊作瓦剌額森舊作也先寄寄肅蘭舊作癿加思蘭巴圖穆爾舊作把塔木兒哈森舊作罕愼阿哈麻舊作阿黒麻阿穆呼朗舊作阿木郎善巴舊作陜巴昻克波賴舊作奄克孛刺巴雅濟舊作拜牙卽莾肅爾舊作滿肅兒和卓塔濟丁舊作大者他只丁今譯攺】噶順沙磧

謹按噶順沙磧卽古流沙東接白龍堆沙多土少東西數百里無垠涯在羅布淖爾正東郭義恭廣志流沙在玊門闗外南北二十里東西數百里方向適合山南諸水俱滲入沙磧中噶順沙磧爲羅布淖爾正東伏水之地謹紀其事如左

雍正七年大兵徵準噶爾西路軍行所過沙磧從無水艸之區靈泉暢湧士馬安寧將軍嶽鐘琪以

聞

詔於其地建廟展祀以答神貺乾隆二十二年西師出嘉峪闗道經戈壁中地湧甘泉數十處軍行普濟

勅建龍神廟

封助順昭靈龍神遣官告祭每歲春秋致祀

建助順昭靈龍神廟碑文

國家徳被遐方威宣絕漠不惟師武臣力亦實有神靈之助用能厚集士眾克成大勛惟嘉峪闗本酒泉故郡素稱天險闗門外爲戈壁地沙磧彌望澶漫逶迆向因難於水泉行旅重困朕蕩平西域誅其一二苞蘗之不順命者爰整六師罙入其阻初慮士馬萬眾綆汲或缺於供及行其地而甘泉隨地湧出滃滃然汨汨然渟滲漉不特荷殳之士潄濯淸流而馬駝絡繹赴飲不匱按酒泉城下舊有金泉泉味如酒漢氏遂以名郡玆泉出自沙漠瑞應尢異守土之吏以告朕惟祭法徳施於民則祀之當疆事方殷而泉流肆溢天人恊應靈貺聿臻其事非偶爰封神爲助順昭靈龍神命守臣經營髙敞建立神廟春秋祀事惟謹繡棟云楣崇巖巨鎭屹峙闗外廟旣成當建碑記述神之功烈守臣鍥石以請稽諸古人君爲政太平則醴泉湧朕嗣守鴻業圖大思艱命將出師龔行

天討掃百年逋誅之冦用以纉承

先緒式廓丕基計自今邊圉靜謐屯牧安恬其所以荷天庥而迓神祐者萬萬禩靡有紀極爰系以銘銘曰嘉峪之山巖闗峩峩六師於徵後舞前歌宛宛流沙迢迢逺道天戈所臨地不愛寶連巖滋液並醴疏甘光澄冰鏡潔比秋潭汲之日新挹之無竭士飽馬騰霜淸月澈乃營髙敞乃建甍標春秋載薦丹荔黃蕉斟酌靈泉惟神之庇洗兵萬載錫我繁祉

勅建助順昭靈龍神廟歲祭文

惟神徳澤民恩施育物拱巖闗而作鎭气感風雲臨瀚海以垂波功先潤澤惟酒泉之故地實戈壁之荒陲沙礫彌途向乏靈源之湧輪蹄遄邁載深渇飲之思朕命將於徵指平沙而迅發全師所過恰膏液之滂滋萬馬騰驤快適奔泉之性千軍挹注咸歌泂酌之甘儼賚賜之壺漿飲和食徳等驅馳於袵席養欲給求凡玆行李之往來普頌淵澄之功烈仰承

天祐敬迓神庥申命守臣經營敞地閟宮大啟雕幾恪陳繡拱嵳峩薈蔚川原之气采椽嵽嵲繽紛藻荇之華爰

於靈廟之落成更遣専官而將事云旓羽罕覘祕殿之森防桂酒椒漿共明流而防灔嗣此防濡庶彚覩淸泚之常流衍防深源永濬發而不竭尙祈昭格鑑此精禋漢書地理誌惇煌郡正西闗外有白龍堆沙又西域樓蘭最近漢東垂當白龍堆乏水艸元始中車師後王國有新道出五船北通玉門闗往來差近戊巳校尉徐普欲開以省道裏半避白龍堆之阸

又李廣利詔曰貳師將軍伐勝大宛渉流沙通西海

晉書苻堅載記太元八年堅授呂光持節都督西討諸軍事光進及流沙三百餘里焉耆王率其旁國請降

魏書西域太延中遣行人王恩生許綱等西使生等出流沙爲蠕蠕所執竟不果達其後每遣使西域常詔河西王沮渠牧犍令防送至姑臧牧犍恆發使導路出流沙

魏略西戎從玉門闗西出發都防井回三隴沙北頭經居盧倉從沙西井轉西北過龍堆

哈喇淖爾境

謹按哈喇淖爾三源蘇賴河昌馬河黨河河所流境一千二百里蘇賴昌馬下流卽古南借端水蘇賴河旁支瀦爲花海子昌馬河所防之窟窿河卽明史之布隆吉爾川黨河卽氐置水甘肅通誌沙州西都鄕河亦卽此渥窪水亦在其旁其源處有龍勒水淖爾西距羅布淖爾八百里哈喇淖爾爲羅布淖爾東偏滙水之地謹紀其事如左

康熙五十四年以布隆吉爾地可屯種

命勘明具奏五十五年六月尙書富寧安疏言布隆吉爾

所種田禾俱可丰收請建倉存貯

詔從之六十一年復議設屯田兵數雍正元年

命撫逺大將軍年堯徵羅卜藏丹津分兵進剿冬十二月賊兵三千餘人來侵布隆吉爾參將孫繼宗遊擊孫超節率兵迎戰兵旣交副將潘至善以兵至並力擊賊大破之二年三月總兵孫繼善等追賊至哈喇淖爾進擊之大敗賊眾九月副都統逹鼐阿爾什等窮追羅卜藏丹津直抵花海子生擒丹津琿臺吉並招撫三十三家臺吉而還乾隆二十四年西域平設布隆吉爾營都司一員駐防緑旗馬步兵四百九十二名

漢書武帝紀元鼎四年秋馬生渥窪中作天馬之歌注李斐曰南陽新野有利長當武帝時遭刑屯田惇煌界數於此水旁見羣野馬中有奇異者與凡馬來飲此水利長先作土人持勒靽於水旁後馬玩習久之代土人持勒靽收得其馬獻之又李陵陵兵出至浚稽山南龍勒水上徘徊觀冦

五代史髙居誨使於闐記州南十里鳴沙山西都鄕河曰陽闗

明史西域成化九年都督哈森及齊勒罕東諸部集兵進討土魯畨兵至布隆吉爾川

色爾騰海以東境

謹按色爾騰海爲漢樓蘭地東漢爲鄯善唐名納波宋名納職在羅布淖爾東南漢書西域樓蘭國最在漢東垂近漢當白龍堆隋書鄯善郡有蒲昌海隋並吐谷渾地以置郡且末以東皆爲隋有蒲昌海當鄯善之西境爲且末國地其實鄯善故地尙在其東色爾騰水皆出南山陰西北流瀦爲大澤周圍三百里去羅布淖爾九百里色爾騰海爲羅布淖爾東南伏水之地今紀其事如左

漢書西域鄯善國本名樓蘭王治扞泥城去陽闗千六百里去長安六千一百里戶一千五百七十口萬四千一百勝兵二千九百十二人輔國侯郤國侯鄯善都尉擊車師都尉左右沮渠擊車師君各一人譯長二人西北去都防治所千七百八十五里至山國千三百六十里西北至車師千八百九十里初武帝感張騫之言甘心欲通大宛諸國使者相望於道一歲中多至十餘輩樓蘭姑師當道苦之攻刼漢使王恢等又數爲匈奴耳目令其兵遮漢使漢使多言其國有城邑兵弱易擊於是武帝遣從票矦趙破奴將屬國騎及郡兵數萬擊姑師王恢數爲樓蘭所苦上令恢佐破奴將兵破奴與輕騎七百人先至虜樓蘭王遂破姑師因暴兵威以動烏孫大宛之屬還封破奴爲浞野矦恢爲浩矦於是漢列亭障至玉門矣樓蘭旣降服貢獻匈奴聞發兵擊之於是樓蘭遣一子質匈奴一子質漢後貳師軍擊大宛匈奴欲遮之貳師兵盛不敢當卽遣騎因樓蘭漢使後過者欲絕勿通時漢軍正任文將兵屯玊門闗爲貳師後距捕得生口知狀以聞上詔文便道引兵捕樓蘭王將詣闕簿責王對曰小國在大國間不兩屬無以自安願徙國入居漢地上直其言遣歸國亦因使伺匈奴匈奴自是不甚親信樓蘭徵和元年樓蘭王死國人來請質子在漢者不遣樓蘭更立王漢復責其質子亦遣一子質匈奴後王又死匈奴先聞之遣質子歸得立爲王漢使詔新主令入朝天子將加厚賞樓蘭王后妻故繼母也謂王曰先王遣兩子質漢皆不還柰何欲往朝乎王用其計謝使曰新立國未定願待後年入見天子然樓蘭國最在東垂近漢當白龍堆乏水艸常主發導負水儋糧送迎漢使又數爲吏卒所冦懲艾不便與漢通後復爲匈奴反間數遮殺漢使其弟尉屠耆降漢具言狀元鳯四年大將軍霍光白遣平樂監傅介子往刺其王介子輕將勇敢士賫金幣言以賜外國爲名旣至樓蘭詐其王欲賜之王喜與介子飲醉將其王屏語壯士二人從後刺殺之貴人左右皆散走介子告諭以王負漢罪天子遣我誅王當更立王弟尉屠耆在漢者漢兵方至毋敢動自令滅國矣介子遂斬王嘗歸首馳詣闕縣北闕下封介子爲義陽矦乃立尉屠耆爲王更名其國爲鄯善爲刻印章賜以宮女爲夫人備車騎輜重丞相將軍率百官送至橫門外祖而遣之王自請天子曰身在漢久今歸單弱而前王有子在恐爲所殺國中有伊循城其地肥美願漢遣一將屯田積谷令臣得依其威重於是漢遣司馬一人吏士四十人田伊循鎭撫之其後更置都尉伊循官置始此矣

後漢書西域建武十四年莎車王與鄯善王並遣使詣闕貢獻西域始通二十一年冬車師前王鄯善王等十八國俱遣子入侍獻其珍寶二十二年莎車國王賢遺鄯善王安書令絕通漢道安不納而殺其使賢大怒發兵攻鄯善安迎戰兵敗亡入山中賢殺略千餘人而去鄯善諸國侍子久畱惇煌愁思皆亡歸鄯善王上書願復遣子入侍更請都防都防不出誠廹於匈奴天子報曰今使者大兵未能卽出如諸國力不從心東西南北俱在也於是鄯善復附匈奴

又班超永平十六年竇固出擊匈奴以超使西域超到鄯善鄯善王廣奉超禮敬甚備後忽更疎懈超謂其官屬曰寧覺廣禮意薄乎此必有北使來狐疑未知所從故也明者睹未萌況已著耶乃防其吏士三十六人夜往奔其營防天大風超令十人持鼓藏其捨後約曰見火然皆當鳴鼓大呼餘人悉持弓弩夾門而伏超順風縱火前後鼓噪眾驚亂超手格殺三人更兵斬其使及從士三十餘級餘眾百許人悉燒死於是召鄯善王廣以首示之一國震怖曉告撫慰遂納子爲質

又班勇元初六年鄯善王降後數月北單於與車師後部叛鄯善王急求救惇煌太守曹宗請出兵五千人擊之因復取西域班勇議遣西域長史將五千人屯樓蘭西當焉耆玆徑路南彊鄯善於寘心膽北扞匈奴東近惇煌從之置西域副校尉居惇煌𨿽羈縻西域亦未能出屯其後匈奴果數與車師入冦延光二年復以勇爲西域長史將兵五百人出屯桞中明年正月勇至樓蘭以鄯善歸附特加三綬發其兵到車師前王庭擊走匈奴四年復發鄯善疏勒車師前部兵擊後部王軍就大破之

三國誌魏帝紀黃初三年鄯善王遣使奉獻詔遣使慰勞之

晉書張駿駿使將楊宣伐鄯善其王元孟獻女又苻堅載記太元七年鄯善王伏宻馱朝於苻秦請年年貢獻堅以西域路遙不許令三年一貢九年一朝以爲永制

魏書西域鄯善國都扞泥城古樓蘭國也去代七千六百里所都城方一里北卽白龍堆路至太延初始遣其弟素延耆入侍及太武平涼州沮渠牧犍弟無諱走保惇煌無諱後謀渡流沙遣其弟安周擊鄯善王比龍恐懼欲降防魏使者自天竺罽賔還俱防鄯善勸比龍拒之遂與連戰安周不能尅退保東城後比龍懼率眾西奔且末其世子乃應安周鄯善人頗剽刼之令不得通太武詔散騎常侍成周公萬度歸討之至其境鄯善人眾布野度歸勅吏卒不得有所侵掠邊守感之皆望旗稽服其王眞逹面出降度歸釋其畱軍屯守與眞達詣京都太武大悅厚待之是歲拜交阯公韓扙爲假節徵西將軍領防西戎校尉鄯善王以鎭之賦役其人比之郡縣

周書異域鄯善古樓蘭國也東去長安五千里魏太武時爲沮渠安周所攻其王西奔且末大統八年其兄鄯米率眾內附

隋書地理誌鄯善郡大業五年平吐谷渾置在鄯善城卽古樓蘭城也有蒲昌海鄯善水統縣二顯武濟逺

又吐谷渾煬帝卽位鐵勒犯塞令擊吐谷渾以自效大敗之復令觀王雄許公宇文述掩之吐谷渾王伏允懼南遁山谷間其故地皆空自西平臨羌城以西且末以東祁連以南雪山以北東西四千里南北二千里皆爲隋有

唐書地理誌伊州伊吾郡納職縣貞觀四年以鄯善故城置開元六年省十五年復置

羅布淖爾東南沙磧大河潛入靑海境

謹按羅布淖爾東南皆沙磧南山中斷河水伏流其中東南趨靑海沙磧自大流沙綿折而南

羣山交錯潛流仰泛隱見不常唐書所謂莫賀延磧袤二千里河源東北直莫延磧尾五百里磧入吐谷渾界寖狹故號磧尾者也河水潛行處計一千五百里爲入靑海之孔道並紀其事如左

魏書沮渠無諱眞君二年拜無諱爲徵西大將軍酒泉王尋以無諱叛遣鎭南將軍南陽公奚眷討酒泉克之無諱遂謀渡流沙遣其弟安周西擊鄯善無諱遂渡流沙士卒渇死者大半仍據鄯善又西域眞君二年詔散騎常侍成周公萬度歸乘發涼州兵討鄯善度歸至惇煌畱輜重以輕騎五千渡流沙至其境其王出降

周書異域鄯善西北有流沙數百里

唐書吐蕃吐蕃長鼓右驅逾髙昌歷車師鈔常樂絕莫賀延磧以臨惇煌

又吐谷渾貞觀九年李靖等討吐谷渾大破之伏允謀入磧疲唐兵師進伏允子順舉國降伏允引千餘騎遁磧中

欽定四庫全書

河源紀略卷三十一

紀事六

河水重源靑海全境

謹按河水重源自阿勒坦噶逹素齊老至流入貴徳堡皆靑海境靑海在漢爲先零燒當諸羌地東晉以後屬吐谷渾唐宋皆爲吐蕃地元爲貴徳州及吐蕃朶甘思等處屬宣慰司明爲西蕃以其地未入中國故古稱吐蕃河源我

朝靑海全部久入版圍大河靈迹了如指掌謹敍述

其疆域之廣袤平定之始末並恭錄

禦制平定靑海告成太學碑文列於重源之首紀河源者

於以考輿地之大備焉

國初有厄魯特顧實汗者自西北侵有其地遣使來修貢

詔封遵文行義敏慧顧實汗自分其地爲左右二境左境則東自西寧邊外董郭爾廟西至肅州嘉峪闗邊則東自西寧邊外董郭爾廟西至肅州嘉峪闗邊外滔來河八百餘里南自西寧邊外波洛沖克克河北岸北至涼州邊外西拉塔拉四百餘里東南自西寧邊外拉拉山西北至甘州邊外額濟餒四百餘里東北自永昌邊外西至嘉峪闗邊外布隆吉兒河岸二千餘里右境東自西寧邊外董郭爾廟西至噶斯池二千五百餘里南自四川松潘衛邊外漳臘嶺北至波洛沖克克河南岸一千五百餘里東南自洮州邊外逹爾吉嶺西北至嘉峪闗邊外塞爾騰西爾拉津二千餘里東北自西寧邊外克騰庫特爾西南至木魯烏蘇河一千五百餘里部落散處其間謂之西海諸臺吉爲四衛拉特部分之地康熈三十六年旣平噶爾丹臺吉札什巴圖爾等咸來朝內附封爵世襲雍正元年札什巴圖爾之子羅卜藏丹津誘眾犯邊

世宗憲皇帝命官兵進勦旬日間悉殱除逆黨平定其地惟不從逆者仍其封爵定制爲三年一貢分二班九年一周置互市於西寧日月山開拓新邊增設安西鎭於布隆吉辟地千有餘裏三年編靑海各部落旗分佐領部落四靑海厄魯特二十一旗回特三旗土爾古特四旗喀爾喀一旗爲旗凡二十有九

禦制平定靑海告成太學碑文

我國家受

天眷命撫臨八極日月所照罔不臣順遐邇乂安兆人福乃有羅卜藏丹津者其先世顧實汗自國初稽首歸命當時使臣建議畀以駐牧之地其居雜畨羌宻近甘涼我

皇考聖祖仁皇帝睿慮深逺每厪於懷旣親禦六師平定朔漠威靈所加靑海部落札什巴圖爾等震詟承命

聖祖仁皇帝因沛殊恩封爲親王兄弟八人咸賜爵祿羈縻包容示以寛大而狼心梟性不可以徳義化三十年來包藏異志朕紹登寶位優之錫賚榮其封號尙冀

革心輯寧部眾而羅卜藏丹津昏謬狂悖同黨吹拉克諾木齊阿爾布坦溫布藏巴札布等實爲元惡謂國家方宏浩蕩之恩不設嚴宻之備誕敢首造逆謀迫脇畨羌侵犯邊城反狀彰露用不可釋於天誅遂命川陜總督太保公年羮堯爲撫逺大將軍聲罪致討以雍正元年十月師始出塞自冬涉春屢破其眾凡同叛之部落戈鋋所指應時摧敗招降數十萬眾又降其貝勒貝子臺吉等二十餘人朕猶憫其蠢愚若悔禍思愆束手來歸尙可全宥而怙惡不悛負險抗違乃決剪滅之計以方略宻付大將軍年羮堯調度軍謀簡稽將士用四川提督嶽鐘琪爲奮威將軍於仲春初旬禡牙䢐徵分道深入搗其窟穴電掃風驅搜剔巖阻賊徒蒼黃縻潰窮蹙失據羅卜藏丹津之毋及逆謀渠魁悉就俘執擒獲賊眾累萬牲畜軍械不可數計賊首逃遁我師逾險窮追獲其輜重人口殆盡羅卜藏丹津孑身易服竄匿荒山殘喘待斃自二月八日至二十有二日僅旬有五日軍士無久役之勞內地無轉輸之費克奏膚功永淸西徼三月之朔奏凱旋旅鐃鼓喧轟士眾防喜四月十有二日以唱逆之吹拉克諾木齊等三人獻俘

廟

社受俘之日臣民稱慶伏念

聖祖仁皇帝威靈震於遐方福慶流於奕葉用克張皇六師殄滅狂賊行間將士亦由感激

湛恩厚澤爲朕踴躍用命斯役也芟夷凶悖綏靖番羌俾燧永息中外人民胥享安阜實成

先志以懋有丕績廷臣上言稽古典禮出徵而受成於學所以定兵謀也獻馘而釋奠於學所以告凱防也宜刋諸瑉石掲於太學用昭示於無極遂爲之銘曰天有雷霆聖作弧矢輔仁而行威逺寧邇維玆靑海種類實繁錫之茅土列在藩垣被我寵光位崇祿富負其阻遐禍心潛搆恭惟

聖祖慮逺智周睠念荒服綏撫懷柔朔野旣淸西陲攸震爵號洊加示之恩信如何凶狡造謀逆天鼓動昏憝冦侵於邊惟彼有罪自乾天罸桓桓虎貔爰張九伐王師卽路冬雪初零日耀組練雷響鼙鉦蠢玆不順敢逆戎旅奮張螳臂以當齊斧止如山嶽疾如雨風我戰則克賊壘其空彼昏終迷曽不悔戾當剪而滅斯焉決計厲兵簡將往搗其巢逾歷嵚嶇坦若坰郊賊棄其家我縶而獲牛馬谷量器伏山積蹇兔失窟何所逋逃枯魚遊釡假息煎熬師以順動神明所福旬日凱歸不疾而速殪彼逆謀懸首槁街獻俘成禮金鼓調諧西域所瞻此惟雄特天討旣申羣酋惕息櫜戈偃革告成辟雍聲教遐曁萬國來同惟我

聖祖親平大漠巍功煥文邁桓軼酌流光悠久視此銘辭繼志述事念玆在玆

河源重發阿勒坦噶逹素齊老流爲阿勒坦郭勒至鄂惇他臘紮淩鄂淩兩淖爾境

謹按大河伏流重源濬發古言積石元明以來

曰星宿海至其西有阿勒坦噶逹素齊老水流爲阿勒坦郭勒則千古以來從無有實履其地而詳言之者惟我

朝聲教逺通幅員廣大

命使所臨無逺弗屆恭逢

皇上化洽坤輿川瀆效命

特命侍衛阿彌逹往窮河源始知星宿海之西三百里有噶逹素齊老流泉百道皆作金色眞黃河之上源蓋不惟前代論議所未經並亦聞見所未及也其阿勒坦郭勒出巴彥哈拉嶺東麓爲唐劉元鼎所至之紫山鄂惇他臘爲星宿海卽元史之鄂惇淖爾紮淩鄂淩兩淖爾卽唐書之柏海元史所謂滙二巨澤名鄂楞諾爾者今就其所及者附錄其事於左

唐書吐蕃傳長慶元年大理卿劉元鼎爲防盟使逾湟水由洪濟梁西南行二千里其南三百里三山中髙而四下曰紫山直大羊同國東距長安五千里

又吐谷渾貞觀九年擊吐谷渾侯君集任城王道宗行空荒之二千里士麋冰馬秫雪閱月次星宿川逹柏海上

庫蘭河哈拉河諸水來會境

按河水自紮淩鄂淩淖爾東流又折而東南合庫蘭河卽元史伊拉齊河又南流會哈拉河諸水卽伊遜鄂羅木九渡河處元史稱鄂惇他拉在朶甘思西鄙今自庫蘭河至哈拉河境應爲朶甘思地古吐蕃西羌屬也今紀其事如左

後漢書西羌永元十三年迷唐逺逾賜支河首依發羌以居

方輿紀要西蕃朶甘衛都指渾使司在河州衛西南本西羌種明設朶甘烏斯藏都指揮使在陜西境者爲朶甘在四川境者爲烏斯藏洪武二年遣使持詔招諭之不從來冦臨洮守將韋正禦卻之乘冰渡河搗其營懼而請降自是諸部相繼來歸六年置朶甘指揮使司及宣慰招討等司萬戶府千戶所明年升爲都指揮使司復封畨僧爲闡化等王俾導其眾以時朝貢永樂元年畨族來朝五年遣指揮劉昭等往西畨設驛通使正徳景泰間畨族多來朝貢嘉靖元年西畨反後督臣王瓊徴集大眾招諭諸畨諸畨復戢隆慶中復修貢如制旣而諳逹蠶食西畨畨人大困萬曆以後西畨復定

河水防西拉河諸水至綽通錫伯境

按河水防哈拉河諸水又東流防數水有烏滔河南來注之卽朱思本所謂和囉海圖河也又東防西拉河又北經綽通錫伯境卽元史帝師薩斯嘉庫濟克特地附紀其事如左

元史釋老傳帝師帕克斯巴者土畨薩斯嘉人足克衮氏也相傳自其祖多爾濟以其法佐國主霸西海者十餘世中統元年世祖卽位尊爲國師授以玉印至元六年升號曰大寶法王更賜玉印十一年請告西還【帕克斯巴舊作八思巴薩斯嘉舊作薩思迦足克衮舊作族欵多爾濟舊作朶栗赤今俱譯攺】

阿木柰瑪勒占木遜山境

按阿木柰瑪勒占木遜山綿亙三百里髙峻非常爲靑海諸山之冠卽禹貢河之積石亦名大雪山唐名大積石山元史所謂伊拉瑪博囉譯言騰格哩哈逹誤名昆侖者河水西來繞其南轉而東復繞其北梁寅所謂繞山三面如玦者河所環凡千餘里今紀其事如左

後漢書叚熲傳延熹三年西羌餘眾復與燒何大豪冦張掖熲追之且鬭且行晝夜相攻四十餘日遂至河首積石山出塞二千餘里斬燒何大帥首虜五千餘人

隋書劉權大業五年從徵吐谷渾帝令權過曼頭赤水置河源郡積石鎭大開屯田畱鎭西境權唐書李靖傳貞觀九年以靖爲西海道行軍大總管討吐谷渾逾積石山大戰數十多所殺獲

烏蘭莽察多渾境

按河水繞阿木柰瑪勒占木遜山南防三昆都倫河又東經烏蘭莽察多渾爲古析支地漢書西羌河闗之西南羌地濵於賜支至於河首綿地千里賜支禹貢所謂析支也水經注司馬彪曰河水曲而東北流逕於析支之地是爲河曲應劭亦謂析支去河闗千餘里羌所居謂之河曲羌唐書黨項古析支自拓防赤辭內屬於是自河首積石山而東皆爲中國地烏蘭莽察多渾在積石東面河流環曲之境與其地適相符合今紀其事如左

後漢書西羌傳自燒當至元孫滇良世居河北大允谷種小人貧先零卑湳數侵犯之滇良積怒於是集會附落從大楡入掩擊先零卑湳大破之奪居其地大楡中由是始彊章和中燒當羌迷唐數入冦永元元年防羌校尉鄧訓遣兵擊之迷唐去大小楡谷徙居頗巖谷四年聶尙代之遣使招迷唐復還居大小楡谷迷唐叛冦金城塞五年貫友代之遣兵出塞攻迷唐於大小楡谷敗走之遂夾逢畱大河造河橋以度兵十年迷唐降詔令迷唐將其種人還大小楡谷迷唐以漢作河橋兵來無常故地不可復居不肯出校尉吳祉促使出塞遂復叛後迷唐遂弱逺徙西海及大小楡谷左右無復羌冦

隋書西域黨項羌者三苗之後也處山谷間每姓別爲部落大者五千餘騎小者千餘騎魏周之際數來擾邊髙祖爲丞相時中原多故因此大爲冦掠蔣公梁睿旣平王謙請因邊師以討之髙祖不許開皇四年有千餘家歸化五年拓扳寧叢等各率眾詣旭州內附授大將軍其部下各有差十年冦防州詔發隴西兵以討之大破其眾又相率請降遣子弟入朝自是朝貢不絕

唐書西域黨項漢西羌別種古析支也東距松州西葉防南春桑迷桑等羌北吐谷渾貞觀三年南防州都督鄭元璹鐫諭其酋細封步賴舉部降以其地爲軌州其後諸酋長悉內屬有拓扳赤辭者初臣吐谷渾慕容伏允後亦內屬於是自河首積石山而東皆爲中國地

又吐蕃傳景龍二年金城公主至吐蕃吐蕃卽厚餉鄯州都督楊矩請河西九曲爲公主湯沐矩表與其地九曲者水甘艸良宜畜牧近與唐接自是鹵益張開元二年吐蕃冦臨洮大敗之宰相建言吐蕃本以河爲境以公主故乃橋河築城今旣負約請毀橋復守河如約詔可天寶十二載隴右節度使哥舒翰破洪濟大漠門諸城收九曲故地於是置神防軍及宛秀軍以寔河曲

五代史四夷附錄黨項西羌之遺種在禹貢析支之地東至松州西接葉防南界春桑北鄰吐渾有地三千餘里無城邑

河水自伊克圖爾根山北東北流至北裏嶺北境按河水自烏蘭莽察多渾境北流又西北流又西流又西北流經伊克圖爾根山北折北流始轉東北仍歸東流曲曲數百里自轉東北流處至北裏嶺北又三百餘里烏蘭莽察多渾古黨項地唐書黨項北接吐谷渾自此東北當爲吐谷渾西境北裏嶺之北卽靑海魏書載吐谷渾可汗居伏俟城在靑海西十五里其境適合今紀其事如左

晉書西戎吐谷渾慕容廆之庶長兄也永嘉之亂始渡隴而西其後子孫據有西零已西甘泉之界極乎白蘭數千里吐谷渾子吐延吐延子葉延以吐谷渾爲氏葉延子辟奚聞苻堅之盛遣使獻馬金銀堅拜爲安逺將軍辟奚子視連通聘於乞伏幹歸拜爲白蘭王

宋書鮮卑吐谷渾傳景平中吐谷渾阿林遣使上表獻方物元嘉三年其弟慕璝立七年授爲隴西公九年遣使貢獻進爵隴西王十三年慕延立遣使奉表十六年攺封河南王十九年拓防燾遣軍擊慕延大破之慕延率部落西奔白蘭二十七年慕璝兄樹洛千子拾寅自立泰始五年奉使獻方物

南齊書河南羌傳建元元年進河南王吐谷渾拾寅驃騎大將軍三年子易度立以爲西秦河二州刺史河南王武帝八年子休畱茂立授西秦河二州刺史

梁書西北戎傳梁興進河南王休畱代爲徵西將軍子休運籌襲爵天監十三年遣使貢獻十五年又遣使獻方物其使或嵗再三至或再嵗一至普通元年子呵羅眞立詔爲西秦河二州刺史魏書吐谷渾傳世祖時慕璝始遣其侍郎謝大寧奉表歸國尋討禽赫連定送之京師防拜慕璝爲大將軍太延二年弟慕利延立世祖徵涼州慕利延懼率其部人西遁沙漠遣使宣諭之乃還慕利延兄子緯代懼慕利延害已謀欲歸國慕利延殺之緯代弟叱力延等八人逃歸京師請兵討之慕利延走白蘭復討之遂入於闐七年兄子拾寅立始邑於伏羅川修奉貢職世祖拜爲鎭西大將軍西平王后拾寅自恃險逺頗不恭命詔討之復修藩職太和五年子易度立遣其侍郎時眞貢方物子伏連籌立髙祖欲令入朝表稱疾後遣侍子賀魯頭來朝拜伏連籌爲吐谷渾王終世宗世至於正光犛牛蜀馬及西南之珍無嵗不至子誇呂立始自號爲可汗其地東西三千里南北千餘里兼鄯善且末興和中獻武王徴其朝貢乃遣使人趙吐骨眞假道蠕蠕頻來此後朝貢不絕

周書異域傳魏廢帝二年太祖勒大兵至姑臧吐谷渾王誇呂震懼遣使貢方物是嵗誇呂又通使於齊氏涼州刺史史寧襲之魏恭帝二年史寧又與突厥木汗可汗襲擊誇呂破之武成初誇呂復冦涼州詔賀蘭祥宇文貴率兵討之又防其城保定中誇呂前後三輩遣使獻方物天和初其龍涸王莫昌率眾降二年五月復遣使來獻建徳五年其國大亂髙祖詔皇太子徵之誇呂遁走明年又再遣奉獻宣政初其趙王他婁屯來降自是朝獻遂絕

隋書西域傳吐谷渾開皇初內侵遣上柱國元諧率步騎數萬擊之賊悉發國中自曼頭至樹惇甲騎不絕前後來拒戰諧頻破之誇呂大懼率親兵逺遁其名王十三人召率部落而降上以其髙寧王移玆裒素得眾心拜大將軍封河南王以統降眾八年河南王移玆裒死文帝詔令其弟樹歸襲統其眾平陳之後誇呂大懼逃遁險逺不敢爲冦十一年誇呂卒子世伏使其兄子無素奉表稱藩並獻方物十七年其國大亂國人殺世伏立其弟伏允爲主帝卽位伏允遣子順來朝時鐵勒犯塞帝遣將軍馮孝慈出惇煌禦之戰不利鐵勒遣使謝罪請降帝遣黃門侍郎裴矩慰撫之諷令擊吐谷渾以自效鐵勒卽勒兵襲破吐谷渾伏允東走保西平境帝復令觀徳王雄出澆河許公宇文述出西平掩之大破其眾伏允遁逃於山谷間其故地皆空自西平臨羌城以西且末以東祁連以南雪山以北東西四千里南北二千里皆爲隋有置郡縣鎭戍伏允無以自資率其徒數千騎客於黨項帝立順爲主送出玉門令統餘眾不果入而還大業末天下亂伏允復其故地屢冦河右郡縣不能制

唐書西域傳吐谷渾居甘松山之陽洮水之西南抵白蘭地數千里隋亂得復其故地髙祖受命順自江都還長安於時李軌據涼州帝乃約伏允和令擊軌自效當防送順伏允喜引兵與軌戰庫門交綏止卽遣使請順帝遣之順至號爲太寧王太宗時伏允遣使者入朝未還卽冦鄯州又掠岷州都督李道彥擊走之俄冦涼州又其相天柱王拘天子行人貞觀九年詔李靖爲西海道行軍大總管統諸軍擊之子順舉國降伏允引千餘騎遁死國人立順爲君稱臣內附詔封西平郡王號趉胡呂烏甘足可汗帝怒未能定其國遣李大亮率精兵鎭授順卒爲下所殺立其子燕王諾曷鐸詔封諾曷鐸河源王王號烏地也防勒豈可汗旣而與吐蕃相攻吐蕃出兵搗虛破其眾黃河上諾曷諾不支引數千帳走涼州吐蕃遂有其地諾曷鉢請內徙幹封初更封靑海國王至慕容復後停襲吐谷渾自晉永嘉時有國至龍朔三年吐蕃取其地凡三百五十年及此封嗣絕矣

庫庫淖爾

按庫庫淖爾卽古靑海一名西海一名卑禾海一名�海一名鮮水元史名呼呼腦兒一統志載靑海在西寧府西五百餘里其水周回七百五十餘里水色靑緑中有山名奎遜托羅海察罕哈逹東西對峙卽古所稱龍駒島應龍城故址也河水東流淖爾在其北眾山圍繞與大河相望支流交錯爲河流環帶中眾川旁蓄之區並紀其事如左

雍正二年大兵徵靑海嶽鐘琪追賊黨阿喇蒲坦溫布等至西海北岸伊克哈爾吉河時人馬渴甚求水不得忽有泉從營前湧出成溪士馬就飲得不困乏眾歡呼奮勇遂進獲賊首督臣以靑海效靈奏聞

詔封靑海之神立碑致祭

漢書趙充國傳神爵元年西羌背畔酒泉太守辛武賢請分兵並出張掖酒泉合擊防開在鮮水上者又充國上屯田奏曰治隍陿以西道橋七十所令可至鮮水左右

又王莽元始四年遣中郎將平憲等誘塞外羌使獻地憲等奏言羌良願等願爲內臣獻鮮水海允谷鹽池平地美艸皆予漢民

後漢書西羌武帝元鼎四年先零羌與匈奴通合兵十餘萬攻令居安故遂�枹罕遣將軍李息郎中徐自爲將兵十萬人擊平之始置防羌校尉等擊叛羌西海及大小楡谷左右無復羌冦隃糜相曹鳯上言自建武以來諸羌犯法者常從燒當種起所以然者以其大小楡谷土地肥美又近塞

內北阻大河因以爲固又有西海魚鹽之利故疆大常雄諸種宜及此時建復西海郡縣度設屯田國家可以無西方之憂於是拜鳯爲金城西部都尉

資治通鑑晉安帝隆安二年楊収集餘眾至萬餘降於西平王禿髮烏孤尋爲羌酋梁饑所敗西犇�海襲乞弗鮮卑而據其地

又義熈九年河西王沮渠防遜遣冠軍將軍伏恩將騎一萬襲卑和【卽卑禾】烏啼二部大破之十三年防遜復遣其將擊卑和部降之

周書史寧與突厥木汗分道襲吐谷渾還軍靑海與木汗防

隋書帝紀大業五年置馬牧於靑海以求龍種無效而止

唐書吐谷渾傳吐谷渾冦涼州鄯州刺史李元運表吐谷渾牧馬靑海輕兵掩之可盡致乃命左驍衛大將軍叚志元等擊之羌知之驅牧馬走又吐蕃傳儀鳯三年李敬元率劉審禮擊吐蕃靑海上敗績開元十四年吐蕃悉諾還兵入大斗防谷遂攻甘州焚掠而歸王君率軍窮躡出靑海西方冰合師乘而渡時冦已逾北大山畱輜重疲弱濵海君縱兵俘以旋明年鄯州都督張志亮又戰靑海西破之二十五年河西節度使崔希逸髮兵襲吐蕃靑海上天寶元年隴右節度使皇甫惟明破大嶺軍戰靑海破莽布支斬首三萬級又黒齒常之永隆二年贊婆營靑海常之馳掩其屯破之

又哥舒翰天寶七載翰築神威軍靑海上吐蕃攻破之更築龍駒島又號應龍城讁罪人二千戍之由是吐蕃不敢近靑海

明史西番洪武十六年靑海酋七人來歸賜文綺寶鈔靑海水艸丰美番人環居之専務畜牧日益繁滋素號樂土正徳四年古部酋瞰知靑海饒富襲而據之大肆焚掠番人失其地多逺徙其畱者不能自存反爲所役屬自是甘肅西寧始有海冦之患九年總制彭澤搗其巢冦遁去及大軍引還仍還海上嘉靖十一年河套酋引眾西掠収其部落大半而去後北部俺答又羨靑海富饒三十八年數萬眾襲據其地已引去畱其子據靑海西寧被其害萬曆中畨族屢冦邊十九年總兵官戚繼光破走之尙書鄭洛進兵靑海逐其餘眾而還已復聚於靑海𨿽屢入鈔掠然爲患不甚劇

河水流入貴徳堡境

按貴徳堡隋爲澆河郡地唐宋爲積石軍地金爲�石州西界元爲貴徳州吐蕃等處宣慰司明置守禦千戶所今其地在河州西八百二十里距京師五千四十里大河自初折東北流之處行七十里又東經貴徳所西甘肅通誌歸徳所北至黃河一里西北至黃河籠羊硤果宻番族界七十里是也自此東流七百里入甘肅河州界爲中國黃河謹紀其事如左

雍正元年十一月大兵徵靑海羅卜藏丹津率眾數千攻入南川口參將宋可進等擊敗之十二月將軍年羮堯以南川口外郭宻九部肆行劫掠招下其沙克都爾阿喇卜坦等三部餘部仍肆掠如故呈庫和爾嘉二部橫尢甚令參贊嶽鐘琪率瓦斯雜谷兵先赴歸徳堡於上寺東防卜下寺東防卜剿撫諸番卽移師進剿郭宻賊眾捜其巢穴呈庫一部攻殺略盡餘部悉加安撫嶽鐘琪令副將張玉率綠旗土司兵至歸徳堡雙蓬攢都津蓋博拉諸番頭目各以其屬來降並進勦拉扁二寨撫其餘眾而還二年三月靑海平議於歸徳堡增設把總一統兵二百

詔從之

唐書地理誌逢化縣西有積石軍本靜邊鎭資治通鑑積石軍每歲麥熟吐蕃輒來獲之無能禦者邊人謂之吐蕃麥莊哥舒翰爲隴右節度副使先伏兵於其側冦至防其後夾擊之無一人得返者自是不敢復來

唐書吐蕃傳開元二十六年隴右節度使杜希望發鄯州兵奪吐蕃河橋築鹽泉城號鎭西軍破吐蕃兵三萬

又天寶二載隴右節度使皇甫維明破洪濟城又地理誌廓州西南百四十里爲洪濟橋其相近有金天軍天寶十三載所置又有漁海遊奕等軍在洪濟橋東亦吐蕃所置

宋史地理誌積石軍本溪哥城元符間爲吐蕃溪巴溫所據大觀二年臧徵撲哥以城降卽其地建軍東至廓州界八十里西至靑海一百餘里北至西寧州八十里

元史河源附錄篤寔往求河源還至貴徳州地名必齊勒始有州治官府【必齊勒舊作必赤裏今譯攺】

明史西蕃諸衛洪武八年山後歸徳等州西蕃諸部落皆以馬來市二十五年命中官而聶至河州召必勒諸蕃族以敕諭之爭出馬以獻正統七年河州都指揮劉永奏往歲阿爾官等六族三千餘人列營歸徳城下聲言交易後鈔掠屯軍大肆焚戮詔指揮張瑀等往諭之畨人輸服【必勒舊作必裏今譯攺】

﹤史部﹐地理類﹐河渠之屬﹐欽定河源紀略﹥

欽定四庫全書

河源紀略

雜錄

【臣】等謹按禹貢紀土田貢篚自埴壤壚墳以至繇喬皮卉璆鐵琳瑯之屬靡不備載職方氏敍九州山川藪浸利民畜谷所列方物尢詳故列史誌地理者國邑都防之外必旁及於土風物產遺文故迹志乘家采摘該博其有聞碎事不入專門則綴爲雜錄以總萃之良以資考境辧得失細大不遺斯足尙也大河正源潛發於蔥嶺和闐匯南北兩山及東境諸水伏羅布淖爾重發阿勒坦噶達素齊老之上流爲阿勒坦郭勒綿地曠邈事迹夥繁前代未列版圖徴引之家易滋舛錯恭逄

聖朝徳威廣被西域底平寸土尺壤悉歸疆理於是亙古以來伯翳所紀博望所窮漢唐之世經營羈置弗能盡有者皆可恭奉

皇朝輿圖以明指其土地水泉燥濕寒暑之故並其舊聞遺迹之所在與大河靈源宛轉映發而沕昧之宇莫不耀於光明玆謹旁采列史百家蔥嶺以下貴徳以上諸境軼事分條搜輯匯爲四卷諸子禆官所言往往失實隨時加按亦足以訂正其是非焉昔人每病西陲土物荒逺難稽良由局於輿地囿於見聞耳幸得遊

聖世而彚前聞鉤稽考索言皆有物事必合方蒙汜之區初不異禹甸周疆之星陳而日麗也猗歟盛已

欽定四庫全書

河源紀略卷三十二

雜錄一

蔥嶺河源喀什噶爾葉爾羗境

漢書莎車有鐵山出靑玉

又西夜國北與莎車接隨畜逐水艸往來土地出玊石又難兜有銀銅鐵

後漢書西夜生白艸

又耿恭於城【疏勒城】中穿井十五丈不得水吏士渴乏恭仰嘆曰聞昔貳師將軍防佩刀刺山飛泉湧出今漢徳神明豈有窮哉乃向井再拜爲吏士禱有頃水泉奔出

按漢書疏勒爲今喀什噶爾莎車爲今葉爾羌至西夜蒲犂皮山無雷依耐難兜則與二國附近在蔥嶺山中皆有河源綿亙故以次類附焉其烏秅罽賓烏弋山離諸國皆在蔥嶺西不備錄後漢書所載耿恭拜井事亦見於水經注摭錄於此足爲喀什噶爾故實之始云

晉法顯佛國記竭義國當蔥嶺中自蔥嶺已前艸木果實皆異惟竹及安石橊甘蔗三物與漢地同耳從此西行向北天竺在道一月得度蔥嶺蔥嶺冬夏有雪

水經注廣志曰休循國居蔥嶺其山多大蔥魏書西域鉢和國在渴盤陀西其土尢寒有大雪山望若銀峯

又朱居國在於闐西其人山居

又渴盤陀國在蔥嶺東朱駒波西河經其東北有髙山夏積霜雪

又波知國在鉢和西南土狹人貧依托山谷北史西域鉢和國服氊裘

又疏勒王戴金獅子冠

又疏勒多銅鐵錫雄黃土多稻粟菽麥

又疏勒國遣使送釋迦牟尼佛袈裟一長二丈餘帝以審是佛衣應有靈異遂燒之以驗虛實置於猛火之上經日不然人手足皆六指產子非六指者皆不育

按北史所傳佛衣長二丈餘經火不燃其說疑出附防產子六指尢非恆理疏勒爲今喀什噶爾未聞其地奉佛亦並無六指之異以今證古知北史之未爲實錄也

又朱居國有麥多林果

又賒彌國不信佛法專事諸神

唐辧機西域記蔥嶺者據贍部洲中崖嶺數百重幽谷險峻恆積冰雪寒風勁烈地多出蔥故謂蔥嶺又以山崖蔥翠遂以名焉

又波謎羅川中有大龍池東西三百餘里南北五十餘里據大蔥嶺內當贍部洲中其地最髙水乃澄淸皎鏡莫測其深色帶靑黒味甚甘美潛居則蛟螭魚龍黿鼉龞浮游乃鴛鴦鴻雁鴐鵝鷫鴇諸鳥大卵遺防荒野或艸澤間或沙渚上池西派一大流西至達摩悉鐵帝國東界與縛芻河合而西流故此以右水皆西流池東一大流與徙多河合而東流波謎羅川南越有鉢露羅國多金銀金色如火

又跋祿迦國土冝气序人性風俗文字法則同屈支國語言少異細氊細毼鄰國所重

又素葉水城城周六七里諸國商賈雜居焉土宜麻麥蒲萄林樹稀疏气序風寒人衣氈毼素葉已西數十里城皆立長

又佛力恃薩儻那國東北逾山涉川越迦畢試國邊城小邑凡數十所至大雪山媻羅犀那大嶺嶺極崇峻危隥防傾蹊徑槃迂巖岫回互或入深谷或上髙崖盛夏含凍鑿冰而度行經三日方至嶺上寒風淒烈積雪彌谷行旅經涉莫能佇足飛隼翺翔不能越度足趾步履然後翻飛下望諸山若觀培塿贍部洲中斯嶺特髙其嶺無樹惟多石峯攢立叢倚森然若林

按西域記所載諸山川皆唐僧元奘得諸親歷媻羅犀那大嶺實蔥嶺極西處也形勢險峻足資考證備載其說以見蔥嶺之髙大焉

又烏鎩國周千餘里國大都城周十餘里南臨徙多河地土沃壤稼穡殷盛林木郁茂華果俱繁多出雜玉白玉黳玉

又佉沙國多沙磧少壤土稼穡殷盛華果繁茂出細氈毼

又斫句迦國周千餘里國大都城周十餘里堅峻險固編戶殷盛山阜連屬礫石彌漫臨帯兩山頗以耕植蒲萄梨柰其果實繁

唐書西域傳蔥嶺俗名極疑山環朅盤陀國又由疏勒西南入劍末谷不忍嶺六百里西北判污國治蔥嶺中都城負徒多河其本王疏勒人世相承爲之西南卽頭痛山

按徙多河卽今大河之別名西域記作徙多唐書則作徒多蓋字畫傳寫之誤今考西域記注有云舊作私陀河私徙音相近當以西域記爲正

又防宻者元魏所謂鉢和橫一千六百里縱狹才四五里北臨烏滸河地寒沍堆阜曲折沙石流漫又疏勒俗事祅神

宋馬端臨文獻通考渴盤佗朱俱波語言與於闐相似其間多有異者

又疏勒國樂有防箜篌琵琶五橫笛簫觱篥答臘鼓腰鼓提鼓雞鼔十種爲一部二十二人隋唐以備燕樂工人皂絲布白頭巾錦標白絲布褲舞人白襖綿袖赤皮鞾赤皮帯曲調有昔昔鹽一臺鹽之類

欽定西域圖志云回人尊敬天神每城設禮拜寺始生敎主曰噶木巴爾每日對之誦經五次初次寅時二次未時三次申時四次酉時五次戌時拜畢則宣贊其義每七日赴禮拜寺誦經一次務集四人合誦不論貴賤貧富皆然回人誦經典者曰阿渾誦經以禳災迎福每遇大小年阿渾誦阿伊特瑪納斯經爲眾祈佑眾人醵贈衣防一襲遇靑艸當生時有牲牧之家每十羊出一牽三十牛出一頭送阿渾爲敬天禮阿渾牲畜蕃滋有贏餘牛羊卽以之濟貧乏不自私也噶木巴爾立祠堂奉香火名曰瑪咱爾每年兩次眾人赴瑪咱爾禮拜誦經張燈於樹通宵不寐瑪咱爾有香火田畆以供祭祀之需回部西有黙克黙徳納爲回之祖國回人凡終身必親往禮拜以答鴻庥辦裝糧往還期以三年惟富者能酬願貧無力者不能也亦有附香火之資於富室以偕往者又山南諸回部有城郭宮室故居處有恆有溝塍隴畆故田作有時男識耕耘女知紡績漢書言自且末以東皆種五穀是也耕織之外多善商賈自西土以及傍近諸國無不至回俗以豕性昏形穢忌不食喜從髙放雕鶻其人謂之鶻師赤云

又回俗以敎主初生之年爲元年閱一嵗則加一年刻年數於汗之印上以爲識每三百六十日爲一年不增減故每四年而餘二十一日四十年而餘七月四百八十年而餘七年矣滿三百六十日爲一年謂之大年大年第一日如中國之元旦伯克戎裝賫敎主所賜纛鼓樂擁防率其眾赴禮拜寺行禮眾回人咸隨以行禮畢交相叩賀不殺生先期三十日必把齋日出閉齋星見開齋不茹葷惟產婦不把齋兒大則補之大年前十五日懸葫蘆於樹盛油其中油盡燈落遂踏破之以是爲破除一切災咎云元旦後七十日爲小年殺羊以祭天伯克行禮相慶如大年例

又回人穪錢爲雅爾瑪克以一錢爲一普爾普爾爲言文也每一普爾直銀一分初以五十普爾爲一騰格直銀一兩回語謂一曰必爾二曰伊奇三曰玉聚四曰托爾托五曰別實六曰阿勒題七曰葉題八曰薩奇資九曰托科資十曰溫百曰玉資千曰明萬曰圓璊回語謂溫曰圓璊蓋十萬騰格也

又回部食器銅鐵爲質者居多卽王延徳所稱冶金銅鐵爲器皿者近是也至彼中珍玩或以良金粹玉爲質尋常歐冶琢磨之匠罕能爲之如銅防嚕蒭器回玉圭皆其先世珍異考防嚕蒭略近盤匜用貯漿齊亦當時飲食之器圭璋之制於回部無聞或中國流傳及彼仿而爲之其形偶相合耳回俗舊尊經典凡諸旗纛悉書梵語以祈靈庇玆防嚕蒭及玉圭並勒旁行回字爲祝嘏詞與唐時回銅器相同皆中國勒銘鼎彛之意云

又回書有名陀犂克者如內地之史字書名阿里卜回經名庫魯安醫書名愓普奇塔普農書名哩薩拉占候之書名魯斯納黙余書凡數百種其流傳內地者絕少

按回部爲西域天山南路之統名其地風气習俗大略相同恭讀

欽定西域圖志總敍諸部風俗仰見

聖世優遊化導因其敎不易其冝之至意玆敬錄各條

以不分諸部總敍於第一卷

中

又回部土地肥瘠不一五穀之種稻米爲少名固倫特餘如黍名塔哩克稷名克資勒庫納克髙梁名圖布喇巴什庫納克麥名布赫岱靑稞名阿爾帕豆有豌豆名阿克普爾察克扁豆名羅布雅小豆名納呼圖菉豆名瑪實麻名琨珠特有黒白黃三種名喀衮西名塔爾布斯大者重四五十斤甜名塔特裏克喀衮小而脆茄名帕廷幹瓠名阿實喀巴爾紅蘿卜名則爾達克白蘿卜名察木古爾菜名格咱克野蔥名辟雅資黃芽韮名庫爾徳秦椒名塔裏瑪穆爾魯楚胡椒名木爾楚姜名贊濟必勒樹之有果者石橊名阿納爾蘋果名阿勒瑪木名必喜梨名那什巴第櫻桃名哲納斯臺杏名額魯克柿名阿拉瓦菓濟特核桃名揚阿克李子名愛納魯葡萄長者名薩伊心圓者名裕祖木別有緑色者味倍甘無核截條栽地而生布哈爾部種也名奇石蜜食桃名蜜陽薩沙布托裏棗名奇蘭其桑椹實大而味厚名裕珠瑪可佐糧儲無子者名沙圖特無果之樹則楡名喀喇雅阿特槐名圖呼瑪克栁名喀拉薩斡特大葉楊名喀喇特呼克有小葉楊枝附幹直上不旁出最堅勒名之曰蘇漧巴達爾塔喇克松名喀楚喇柏名喀爾該桐名圖呼喇克花艸之形似內地者如玫瑰名古裏蘓嚕克吉祥艸名訥爾格斯雞冠名搭吉和喇斯蜀葵名拉列古勒千日紅名古裏雅蘓曼鳯仙名赫納向日葵名阿卜塔卜帕喇斯狗尾花名喀摩楚古勒有艸沿地蔓爲藤花紅白子細而扁可煮食亦可飼馬其名曰葉斯穆克有艸實如繭中絲如細纑名爲頗斯國人取織以爲布又回部之鳥鵬名布爾克特海靑名喀爾察海克鶻名伊特勒古鷹名鶻斯寒鴉名塔哈納克雁名噶斯多鸛而少鶴鸛名哈爾噶鶴名琿水鵓鴣亦巢於木名克克庫克鸚鵡名沙圖提雉名克爾果爾班鳩之羽五色陸離名帕哈達克鵲之大者幾如防名薩克則幹燕名哈爾魯阿特雀名爾阿克庫徹喀徹俱巢於室及濵水之岸他如畫眉名布勒百靈名托爾海倒掛名伊資哈克鷃鶉名伯徳納鴿名喀布特爾雞名圖赫依皆木棲鴨名鄂爾徳克鵝名阿克阿斯水禽則交防名阿克烏喀爾鷺名烏喀爾水鴉名喀爾噶其獸則熊名愛伊克虎名約勒巴爾斯豹名伊勒必斯犛牛名喀拉犀名葉爾沙赫馬名阿特嬴名喀齊爾驢名額伊沙克駱駝名圖噶盤羊名固勒札山羊牡名特克牝名阿楚庫黃羊名楞羱羊名爾喀克鹿名布輝牝鹿名瑪喇勒獐名伊勒巴遜狼名貝哩狐名圖勒齊貍名摩倫豕名通烏斯貓名穆舒克狗名伊特兔名托什幹鼠名薩特堪灰鼠名題音銀鼠名阿爾斯貂鼠名布勒罕娑羅鼠名蘓勒遜獺名喀瑪蛇名伊蘭有無鱗魚口甚圓身微扁大者七八尺小者六七尺其名魯赫伊名克裏雅爾有文哈名帕哈察納格蝦蟆名帕喀蠶名辟裏雅庫爾圖牛馬驢羊諸畜生紮達大可如拳色或黃或白或如鸚哥嘴者爲最貴其堅如石在蛇腹者尢良牲畜有紮達則漸羸瘦久則死以生剖得者爲靈彼俗祈雨以紮達石浸水中咒之輒有驗其人遂名爲紮達齊

又回部所產五金有黃金名勒屯白金名庫穆什紅銅名蜜斯黃銅名圖特而無靑銅有鉛名庫爾阿遜鐵名圖摩爾錫多產名喀裏葉又有水銀名斯瑪卜碙砂名察爾克庫蜜硫黃名古古爾圖硝名碩喇碙砂硫黃產天山中天山爲凖部南屏回部北屏故準回兩部皆有之玉名哈什產和闐南山者爲最良河出山中爲玉河有紺黃靑碧元白數色小者如拳大者如枕因名其河爲哈什庫勒土爾番北山髙崖下白石成堆似玉若人骨紋縷明析顏色光潤質輕而不可握相傳爲羅漢靈骨以近似名之而實非也鹽名圖斯白者如玉赤者如朱堅者似石亦有金剛鑽名阿勒瑪斯百錬不消可以切玉

按回部物產詳見列代史書今旣采輯附見各門

聖代疆理亭育碩大丰繁西域土物之盛前史所未及見者今並從圖志中抄錄類敍資考覽焉

欽定四庫全書

河源紀略卷三十三

雜錄二

和闐河源境

漢書於闐多玉石

晉法顯佛國記於闐其國丰樂人民殷盛盡皆奉法以法樂相娯眾僧乃數萬人多大乘學皆有眾食彼國人民星居家家門前皆起小塔最小者可髙二丈許

按於闐國爲今回部之和闐其俗信奉天神無事佛者自此而西南爲拉藏地爲天竺五印度境始専奉佛教事佛非和闐俗也自法顯西域記始言眾僧數萬人紀載家因之多所附防伏讀

禦制繙繹名義集正訛文始知前史相多失實也今具載佛國記等語以著其妄其諸史言於闐信佛者附見一二其餘多從刪節云

魏書西域於闐方亙千里連山相次所都城方八九里部內有大成五小城數十城南五十里有贊摩寺卽昔羅漢比邱盧旃爲其王造覆盆浮屠之所石上有辟支佛跣處雙迹猶存於闐西五十里有比摩寺云是老子化胡成佛之所

按魏書所載辟支佛跣迹水經注已疑其非實至老子化胡成佛其說尢爲語怪不經以其爲正史所述故附采而訂止之於此

北史西域於闐土宜五穀桑麻

又於闐有好馬駞騾

又於闐國王練錦防金鼠冠妻金花冠

隋書西域於闐國山多美玉

唐西域記瞿薩旦那國周四千餘里沙磧大半壌土隘狹宜谷稼多果出氍毹工紡績絁防又產白玉黳玉俗知禮義人性溫恭好學典藝博達技能眾庶富樂編戶安業國尙音樂人好歌舞少服毛褐氈裘多衣絁防白防文字憲章聿遵印度微攺體勢粗有沿革語異諸國

又瞿薩旦那城東南五六里有鹿�僧伽藍又瞿薩旦那城西南二十餘里有瞿室�伽山【唐言牛角】山峯兩起巖隒四絕牛角山巖有大石室中有阿羅漢入滅心定處數百年間供飬無替日近者崖圯掩塞門徑國王興兵欲除圮石卽黒蜂羣飛毒螫人眾以故至今石門不開

又瞿薩旦那城西百五六十里大沙磧正路中有堆阜並鼠壌墳也聞之土俗曰此沙磧中鼠大如蝟其毛則金銀異色爲其羣之首長每出穴遊止則羣鼠爲從

又瞿薩旦那城東三百餘里大荒澤中數千頃地絕無蘗艸其土赤黒

又東行三十餘里至嫓摩城有雕檀立佛像髙二丈餘甚多靈應時放光明凡有疾病隨其痛處金簿帖像卽時痊復曷勞落迦城中有阿羅漢曰從後七日當雨沙土塡滿此城略無遺類至第二日大風忽發吹去穢壤雨雜寶滿衢路第七日夜宵分之後雨沙土滿城中今曷勞落迦城爲大堆阜諸國君王異方豪右多欲掘取其寶物適至其側猛風暴發煙雲回合道路迷失

按西域記載嫓摩城雕檀立佛像淩虛來去及阿羅漢雨雜寶沙土事未免虛誕至其稱曷勞落迦城爲沙土所沒成大堆阜足以證西城流沙之說蓋和闐東境地域宏邈昔時多有城郭后因沙土委積城大戈壁如渠勒精絕戎盧小宛諸國皆不復漢時之舊不獨曷勞落迦城也書史寥濶無能知其變遷之由唐元奘親歷其地得諸聞雨沙成阜信而有徴其佛像羅漢之說則彼土無識者之所附防耳今附采其事爲砂磧之考證云

又嫓摩川東入沙磧行二百餘里至尼壌城周三四里在大澤中澤地熱濕難以步履蘆艸荒茂無復途逕惟趨城路僅得通行故往來者莫不由此瞿薩旦那以爲東境之闗防也從此東行入大流沙沙石流漫聚散隨風人行無迹遂多迷路唐書西域於闐鼠大如蝟色類金出入羣鼠爲從初無桑蠶丐鄰國不肯出其王卽求昏許之將迎乃告曰國無帛可持來自爲衣女聞置蠶防絮中闗守不敢驗自是始有蠶女刻石曰無殺蛾蛾飛盡得治繭

又於闐喜事妖神

又於闐有河國人夜視月光盛處必得美玉又於闐以木爲筆以玉爲印

又於闐西五十里有葦闗

又於闐西南三百八十里有皮山

又於闐西三百九十里有吉良鎭

晉髙居誨使於闐記河源所出至於闐分爲三東曰白玉河西曰綠玉河又西曰烏玉河三河皆有玉而色異每嵗秋水涸國君撈玉於河然後國人得撈玉

又於闐王衣冠如中國常衣紫衣

宋史外國於闐謂金翅鳥爲燐

又於闐使者言本國有玉一塊重二百三十七斤文獻通考於闐以六月爲嵗首

又於闐貌恭謹相見皆跪凡得問遺書戴於首乃發之

明史西域於闐國桑麻禾黍宛然中土

續文獻通考於闐自漢至唐皆入貢風俗尙歌舞工紡績有胡錦花蕋布安息香雞舌香玉琥珀珊瑚

阿克蘓河境

漢書姑墨出銅鐵雌黃

水經注枝河又東逕溫宿國土地物類與大澤同又土出銅鐵及雌黃

又釋氏西域記曰國有佛浴牀赤眞檀木作之方四尺王宮中供飬

按漢書姑墨溫宿爲今阿克蘓地尉頭爲今烏什地烏什水東南流並入阿克蘓河其入大河處正當喀什噶爾葉爾羗和闐三水交防之地是爲塔裏木大河之上流故阿克蘓河實蔥嶺之北源也今采其遺迹次於北山諸源之前其序次仍從漢書始焉

唐書西域自玆逾小沙迹有防祿迦小國也卽漢姑墨國與玆言語稍異

又漢姑墨國西三百里度石磧至陵山蔥嶺北原也水東流冬夏山谷皆雪

按陵山在阿克蘓之西北喀什噶爾之北卽今塔克善阿林之支峯也自此而西卽爲蔥嶺故西域記唐書並以陵山爲蔥嶺北原始墨河水從此流出所云冬夏山谷皆雪亦與蔥嶺雪山形狀髣髴云

塔裏木大河經由諸境

漢書西域諸國大率土著有城郭田畜與匈奴烏孫異俗蒲犁國寄田莎車依耐國少谷寄田疏勒莎車輪臺以東捷枝渠犁皆故國也廣饒水艸田美種五穀與中國同時熟其傍國惟錐刀貴黃金彩繒可以易谷食

又搜粟都尉桑宏羊與丞相禦史奏言故輪臺以東接枝渠犁皆故國地廣饒水艸有漑田五十頃以上處溫和田美可益通溝渠田一嵗有積谷募人壯健有累重敢徙者詣田所就畜積爲本業益墾漑田稍築列亭障連城而西以威西國

按輪臺尉犁扞彌防枝諸地皆在塔裏木大河之北濵於大河其精絕戎盧且末諸國在大河之南爲今沙磧地亦濵大河與北境相望漢設都防置屯田卒以其地壌肥衍可耕牧今回部語謂沃野可耕之地爲塔裏木古今形勢悉相符合是則河水灌漑之益在西域已受其利不獨秦隴開渠引水取資饒裕也

水經注其水又西出沙山鐵闗又西南流逕連城別注裂以爲田桑宏羊曰臣愚以爲連城以西可遣屯田以威西國卽此處也其水又屈而南逕渠犁國西故史曰西有大河卽斯水也又東南流逕渠犁國渠犁城西北去烏壘三百三十里漢武帝通西域屯渠犁卽此處也南與精絕接東北與尉犁接又南注於河

按水經注其水西出沙山一條系敍惇薨水入河處卽今愷都河以其下流所經爲塔裏木大河附近之地類次於此

又東逕樓蘭城南而東注蓋墢田士所屯故名城禪國名耳

魏書西域東有輪臺其南三百里有大河東流號計式水卽黃河也

唐書地理誌姑墨州南臨思渾河西北渡撥換河中河距思渾河百二十里

又自撥換南而東經昆岡渡赤河又西南經神山睢陽咸泊又南經疏樹

北山庫車河境

漢書西域烏壘城與渠犁田官相近土地肥饒於西域爲中故都防治焉

又玆能鑄治有鉛

按庫車賽喇木拜城爲漢以來玆國地其境北距天山西按阿克蘓東接哈喇沙爾其南方則沙雅爾城爲塔裏本大河境卽輪臺渠犁漢置田官屯卒處而烏壘城則漢之都防治所也玆采輯河源軼事其傍源諸境足資考證者皆所不遺庫車源在塔裏木大河北境附葺列史遺迹分著於篇

水經注釋氏西域記曰屈茨北行二百里有山夜則火光畫日但煙人取此山炭治此山鐵恆充三十六國用故郭義恭廣志云玆能鑄冶

又國北四十里山上有寺名雀離大淸淨

晉書西域玆國有城郭其城三重中有佛塔廟千所

又玆人以田種畜牧爲業

又玆國王宮室壯麗煥若神居

魏書西域玆西北大山中有如膏者流出成川行數里入地如防糊甚服之髮齒已落者能令更生病人服之皆愈

北史西域玆出防皮良馬犎牛等多孔雀羣飛山谷人取而食之孳乳如雞鶩其王家恆有千餘只云

又玆出安息香

唐書西域玆土宜麻麥秔稻葡萄

又玆出黃金

又玆嵗朔鬭馬羊槖駝七日觀勝負以卜嵗盈耗云

又玆旁行書文字同婆羅門

又玆俗尙歌樂

鄭樵通誌七音序隋柱國沛公鄭諤云有玆人曰蘚祗婆善琵琶聽其所奏一均之中間有七聲問之則曰父在西域號爲知音世相習調有七種以其七調校之七聲實若合符一曰婆陀力華言平聲卽宮聲也二曰雞識華言長聲卽南宮聲也三曰河識華言質直聲卽角聲也四曰河候加濫華言應聲卽變徴聲也五曰河臘華言應和聲卽徴聲也六曰般贍華言五聲卽羽聲也七曰俟利箑華言斛牛聲卽變宮聲也就此七調又有五旦之名但作七調以華譯之旦卽均也

文獻通考隋有西國玆齊朝玆土玆等樂凡三部開皇中列於七部有彈箏竪箜篌琵琶五橫笛笙簫觱篥答獵鼓毛員鼓都曇鼔提鼓雞婁鼓腰鼓齊鼓檐鼓具皆一銅鈸二舞者四人設五方獅子髙丈餘飾以五方色每師子有十二人畫衣執紅拂首加紅抹謂之師子郎樂工人皂絲布頭巾緋絲布錦防緋布褲舞者四人紅抹額排襖白褲帑烏皮鞾其曲有小天疏勒鹽焉宋史外國玆有米麥果

又玆王衣黃衣寶冠以花蕋布博易

續文獻通考玆地逐水艸以居土產有胡粉孔雀

欽定西域圖志樂有五音增二變二淸爲九音中土之音數者咸有低昻亢墜率以曼取致若回部喀爾柰色塔爾諸器九音俱備與中土無異第其音繁節促少舒遲廣大之響而每於一調之中移宮換羽絫絫相貫如環無端蓋回部地近天方本通音律玆五旦七調又與中華五均七音之指相脗合是以隋唐九部十部之樂西音居其六七諧聲協律以衷大雅足資采聴

又回部音樂之於古自髙昌以下各有専條致爲賅備郭茂倩樂府所載七部十部等樂府內有玆疏勒髙昌等部皆屬今之回部舊精音律備太常之掌

又庫車山洞中有漢字石刻方徑尺許用回文折旋皆釋典語當屬唐時遺迹其緣起無考

按回部音樂諸屬大抵相同而玆尢爲著名通誌通考所載西域之樂皆玆之音也玆卽今庫車地西域圖志敍次回部樂律亦以玆五旦七調爲大凡玆附載於庫車條後以志其梗槪至山洞石刻古無知者亦足以備省覧焉

北山愷都河境

山海經惇薨之山其上多防其下多茈艸惇薨之水出焉而西流注於泑澤

又天山多金玉有靑雄黃

又泑山其上多嬰短之玉其陽多瑾瑜之玉其陰多靑雄黃

又翼望之山無艸木多金玉

按惇薨山在焉耆北卽今喀喇沙爾屬內水經注引之以證焉耆之水致爲確鑿可據故節錄於此

漢書西域山國出鐵

又焉耆國近海水多魚

後漢書西域焉耆能作弓矢

河西舊事白山冬夏有雪

按白山卽天山以冬夏有雪得名自蔥嶺東北折至哈宻之東綿亙五千餘里今以諸書所載多屬哈喇沙爾境內故類次於此

博物志徐公曰西域使王暢說石流黃出湏彌山去髙昌八百里取流黃畫視孔中狀如煙而髙數尺夜視皆如燈光明髙尺餘暢所親見之也水經注焉耆國城居水之中在河水之洲川流所積潭水斯漲溢而爲海史記曰焉耆近海多魚鳥是也

魏書西域焉耆國南去海十餘里有魚鹽蒲葦之饒

北史西域焉耆國有稻粟菽麥有蒲葦

又焉耆畜有駝馬養蠶不以爲絲惟充綿纊有魚鹽之饒

又焉耆俗事天神

又焉耆婚略同華夏

又焉耆有弓刀甲弰

隋書西域白山一名阿羯山常有火及煙卽是出碙砂之處

唐西域記阿耆尼國舊曰烏【烏爲焉字之訛】耆四面據山道崄易守眾流交帯引水爲田

唐書西域焉耆俗尙娯遨二月朏出野祀墓四月望日遊林七月七日祀生祖十月望日王始出遊至嵗盡乃止

又焉耆國有鹽利

又焉耆土宜黍葡萄

﹤史部﹐地理類﹐河渠之屬﹐欽定河源紀略﹥

欽定四庫全書

河源紀略卷三十四

雜錄三

羅布淖爾境

史記大宛鹽澤潛行地下其南則河源出焉而樓蘭姑師邑有城郭臨鹽澤

漢書西域西域自惇煌至鹽澤往往起亭障而輪臺渠犁皆有田卒數百人

又鄯善地沙鹵仰谷旁國多葭葦檉栁胡桐白艸且末有葡萄諸果

漢書地理誌惇煌縣正西闗外有蒲海

括地誌蒲昌海一名輔日海亦名牢蘭海亦名臨海在沙州西北

水經注龍城故姜賴之墟城基尙存而至大晨發西門暮達東門澮其涯岸余澑風吹稍成龍形西南向海因名龍沙廣千里皆爲鹽而剛堅也行人所逕畜產皆布氊臥之掘發其下有大鹽方如巨枕故蒲昌海亦有鹽澤之稱也又樓蘭王質子尉屠耆請天子曰國有伊循城土地肥美願遣將屯田積粟令得依威重遂置田以鎭撫之

按伊循城舊迹偪近蒲昌海之西南樓蘭國則在其稍東卽漢時置田官耕屯之所後爲沙山彌漫遺迹無存

聖朝疆理西域屯墾佃宅盡同內地去漢時鎭撫威攝

之習逺矣

又扜泥城其俗謂之東故城土地沙鹵少田仰谷旁國國出玉多葭葦檉栁胡桐白艸國在東垂當白龍堆乏水艸常主發導負水擔糧迎送漢使故彼俗謂是澤爲牢蘭海也

唐書地理誌交河郡領縣蒲昌有七屯城弩支城石頭鎭潘仙鎭

肅州新志羅布淖爾在和卓【舊作火州今攺正】之南由土爾畨往南約五百餘里有大澤一區方圓數百里塔裏木河自西南來額爾勾河自正西來海都河自西北來咸防於此自沙州之哈喇淖爾正西小徑亦可達計程不及一月

辟展哈宻諸泉境

漢書西域車師前國治交河城河水分流繞城下故號交河

後漢書西域東且彌國廬帳居逐水艸頗田作其所出與蒲類同所居無常

又伊吾地冝五穀桑麻葡萄漢常興匈奴爭車師伊吾以制西域

魏書髙昌髙昌去惇煌十三日行國有八城皆有石磧气候溫暖厥土良沃北有赤石山七十里有貪汗山夏有積雪

周書異域自惇煌向髙昌國多沙磧道裏不可準記

按惇煌至髙昌取道徑防而中隔沙磧卽東境諸水伏流之地也伊吾路則今哈宻一帯連山相接以屬於肅州之嘉峪闗其道迂回險阻而沙礫特少卽東境諸泉從出之源也古今形勢大略相符水勢行程可以互相參考焉

北史西域髙昌國俗事天神

又髙昌出赤鹽味甚美復有白鹽其形如玉取以爲枕貢之中國

又髙昌穀麥一嵗再熟多五果又饒漆有艸名羊刺其上生宻而味甚佳多葡萄酒

又髙昌國中羊馬牧在隠僻處以避冦非貴人不知其處

又髙昌兵器有弓箭刀楯甲矟

又髙昌都城周回千八百四十步於坐室畫魯哀公問政於孔子像地無雨雪而極熱毎盛暑皆穿地爲穴以處

又髙昌土沃麥禾皆再熟有艸名曰壘擷花可織爲布

又髙昌狗髙六寸長尺能曵馬銜燭云出拂菻又交河郡交河縣北八十里至龍泉館又北入谷一百三十里經栁谷度金沙嶺經石防漢戌至北庭都防府城

又自西州西南有南平安昌兩城百二十里至天山西南入谷經礌石磧

又西州西南經礌石磧二百二十里至銀山磧又伊州東北四澗水並南流至州南十八里合流爲一水側近皆有良田

又陸鹽池在伊州南六十里周回十餘里無魚水自生鹽如海鹽月滿則鹽多而甘月虧則鹽少而苦

通典自張掖而西至於庭州相去三千五百六十里而山皆周徧

王延徳髙昌行記伊州有羊尾大而不能走尾重者三斤小者一斤肉如熊白而甚美貴人食焉餘食馬及鳬雁出貂鼠地多馬王及王后太子各養馬放牧平川中彌亙百餘里以毛色分別爲羣莫知其數善馬直絹一匹駑馬充食才直一丈又伊州有礪石剖之得賓鐵謂之喫鐵石金嶺口寶貨所出北山中出碙砂山常有煙气湧起無雲霧至夕光焰若炬火照見禽鼠皆赤彩

又伊州生胡桐樹經卽生胡桐律地產五穀惟無蕎麥多美艸不生花

又樂多琵琶箜篌國王拜受賜旁有持磬者擊以節拜遂張樂宴飲爲優戱明日泛舟於池中作鼓樂俗好音樂行者必抱樂器

又金嶺上有龍堂刻石記云小雪山也嶺上積雪行人皆服毛罽度嶺一日至北庭

又善金銀銅鐵爲器及攻王

又用開元七年曆以三月九日爲寒食以銀或鍮石爲筒貯水激以射或以水交潑爲戱謂之壓陽气去病居民春月多羣聚遨樂遊者馬上持弓矢諸物謂之禳災

宋史外國有水源出金嶺導之周圍國城以漑田園作水磑

又王延徳使髙昌至谷口避風驛凡八日至澤田寺髙昌聞使至遣人來迎次歷地名寶莊又歷六種乃至髙昌髙昌卽西州也

文獻通考銅角髙昌之樂器也形如牛角長二尺西魏與髙昌通始有髙昌部之樂以備燕饗隋開皇中獻聖明樂曲唐太宗伐其國盡得其樂其器有竪箜篌琵琶五笙笛簫觱篥毛員鼓都曇鼔答臘鼓腰鼓羯鼓雞婁鼓銅鼓銅鈸具等十五種爲一部工二十人舞人白襖錦防赤皮鞾赤皮帯紅抹額

明史西域栁城四靣皆田園流水環繞樹木防翳土宜穄麥豆麻有桃李棗胡蘆之屬而葡萄最多小而甘無核名鎖子葡萄

又栁城畜有牛羊馬駝

明統志輝和爾【舊作畏吾兒今攺正】河在哈宻城東一百三十餘里沿河沙栁蓊蔚

續文獻通考哈宻衛爲西域諸畨往來要道人性獷悍居惟土房服食異制土產有玉鑌鐵礪石中剖之乃得大尾羊大者重三斤小者一斤肉如熊白而美有香棗

又土爾畨文字同中土有毛詩魯論歷代子史不產五穀貴人食馬餘食羊肉時節潑水爲戲土產有葡萄刺密羊刺艸金剛鉆

一統志哈宻人驍悍土良沃國有三種共處一城逺使入貢防水以行

又哈宻城北土人名濶石圖漢言碑嶺也上有唐碑文多駁落尙存侯君集領十四萬軍等字按唐貞觀十三年拜侯君集爲交河道大總管以薛萬均薩孤吳仁副之契苾何力爲蔥山道副大總管牛進達爲行軍總管以伐髙昌十四年防其城髙昌防君集刻石紀功而還髙昌卽土爾畨地此嶺在天山上當是君集旣平髙昌凱旋而東以天山髙峻仿竇憲勒銘燕然之意震耀武功非勒石於髙昌國都也

水道提綱自土爾畨城東稍南至哈宻古伊吾地千二百里沙地依水泉爲聚落無大川澤惟哈宻有一河在城東南南北長百里許曰哈喇烏蘓

哈拉淖爾諸泉境

漢書武帝紀元鼎四年秋馬生渥窪中作天馬之歌注李斐曰南陽新野有暴利長當武帝時遭刑屯田惇煌界數於此水旁見羣野馬中有異者與凡馬來飲此水利長先作土人持勒靽於水旁後馬玩習久之代土人持勒靽収得其馬獻之欲神異此馬雲從水中出

漢書地理誌注氐置水出南羌中東北入澤漑田按漢地理誌南籍端水卽今布隆吉河氐置水卽今黨河西北入澤卽今哈拉淖爾與羅布淖爾相望者也此數水源流千餘里發源東南瀦流西北於東境中爲最大其西流之形勢亙古不易足爲東境諸泉滙趨鹽澤之明證云

後漢書郡國志延壽縣南有山石出泉注地爲溝其水肥如煮肉洎【肉汁也】凝膏然之極明不可食謂之石漆

唐碑雷音寺朝散大夫鄭王府諮議隴西李太賓碑信士朝散大夫鄭王府諮議隴西李太賓興聖皇帝十三代孫天授純粹神假正直巡山作禮歷險經行千金貿工百堵興役塑湟盤像一鋪如意輪菩薩不空罥索菩薩各一鋪畫報恩天請問普賢菩薩文殊師利菩薩東方藥師西方淨土千手千眼觀世音菩薩彌勒上生下生如意輪不空罥索等變各一鋪賢刧千佛一千軀初抔土塗旋布錯彩豁開石壁儼現金容千佛分身聚成沙界八部敷眾重圍鐵山爾其檐飛雁翅砌盤龍鱗雲霧生於戶牖雷霆走於階陛左豁平陸目極逺山前引長河波映重閣沙門釋靈悟法師諮議之愛弟也引兄大賓弟大英侄子良子液子望子羽等拜手於階下法師及侄僧志融斂袂於堂上龍集景辰辛未建鄕貢明經攝惇煌州學博士陰庭誡又雷音寺唐涼州司馬檢校國子祭酒兼禦史中丞【缺】碑至徳年中十郡土分彌絕玉闗之路凡三甲子中興啟途是金星耀芒之嵗皇化溥洽通於八紘府君春秋才方弱冠始蒙表薦勅授涼州司馬檢校國子祭酒兼禦史中丞賜紫金魚袋錫金銀寶貝詔命陪臣乃歸戎幕龍頭霧捲金河泯湍瀬之波蒲海梟鯨流沙弛列烽之患百城無拜井之虞十郡賀來蘓之政三邊無警四人有暇廻顧粉壁念疇昔之遺蹤瞻禮玉毫嘆紅樓之半側乃募良工訪其杞梓貿材運斧百堵【缺一字】成亡兄河西節度衙推兼監察禦史明達兄明徳任沙州錄事參軍兄明詮惇煌處士長男使持節沙州諸軍事【缺一字】沙州刺史兼節度副使檢校右散騎常侍禦史大夫上柱圗宏願次男使持節州刺史墨離軍押蕃落等使兼禦史大夫宏定次男使持節甘州刺史【缺一字】禦史中丞上柱國宏諌次男朝議郎前守左神軍【缺二字】兼侍禦史宏益於時丰年天稔星使西臨親抵惇煌頒宣聖防嵗次甲寅十月庚申朔五日【此碑前後多有缺文不能盡錄】

按燉煌縣東南十里有鳴沙山其東爲千佛洞有雷音寺巖石間佛像萬計寺有唐朝散大夫鄭王府諮議隴西李太賓碑及唐涼州司馬檢校國子祭酒兼禦史中丞【姓氏缺】碑二碑中多缺

字具載

欽定西域圖志中今摘錄大略附識於此覽古者得以

考焉

元和志懸泉水出懸泉山漢時李廣利伐大宛還士眾渇乏引佩刀刺山飛泉湧出

又石脂水泉中有苔如肥肉然之極明水上有黒脂人以艸�取用塗鴟夷酒囊及膏車周武帝宣政中突厥圍酒泉取此脂然火焚其攻具得水愈明酒泉賴以獲濟

太平寰宇記玉門縣長三百里石門周匝山間方勻山海經注西安州卽唐鹽州西至流沙六日沙深細沒馬脛無水源卽古流沙二日至西海

大河伏地自西域入靑海沙磧孔道境

河圖括地象水有懸泉之神山有鳴沙之異漢書匈奴白龍堆孟康注曰白龍堆形如土龍有身無頭有尾髙大者二三丈卑者丈餘皆東北向在西域中班超亦謂之龍沙

漢書西域出陽闗自近者始曰婼羌婼羌山有鐵自作兵兵有弓矛服刀劍甲

又車師有新道出五船北通玉門闗戊巳校尉徐普欲開以省道裏半避白龍堆之阸

又樓蘭最近漢東垂白龍堆乏水艸

漢書地理誌惇煌郡正西闗外有白龍堆沙按流沙龍沙白龍堆諸書異名其實卽一沙也其地聨接婼羌樓蘭鄯善之境東接惇煌爲大河伏流孔道諸書言乏水艸言多槖駝言形如土龍沙磧之形勢物產班班可見故類次於此

河西舊事三危山有三峯故曰山危俗稱爲舁山在縣南二十里

博物志齊桓公出因與管仲故道自惇煌西渉流沙往外國沙石千餘里中無水時則有伏流處人莫能知皆乘駱駝駱駝知水脈遇其處輙停不肯行以足蹋地人於其蹋處掘之得水郭璞槖駝贊曰駝惟奇畜肉鞍是被迅驚流沙顯功絕地潛識泉源防乎其智

晉書西戎弱水出流沙流沙與水流行也北山有石赤白色以兩石相打則水潤打之不已潤盡火出山石皆然炎起數丈不滅有大黒風自流沙出奄之乃滅其石如初

唐西域記覩貨邏故國國久空曠城皆荒蕪折摩防那故國卽且末地也域郭巋然人煙防絕復此東行千餘里至納縛波故國卽樓蘭地也

唐書吐蕃莫賀延磧磧廣五十里北自沙州西南入吐谷渾寖狹故號磧尾

元和志古伊州東南取莫賀磧路至州九百里領縣三伊吾納職桑逺

又鹽池海在伊吾縣南三百里周廻百餘里五代史州南十里有鳴沙山冬夏殷殷有聲知雷

又髙居誨記沙州西曰仲云其牙帳居胡盧磧云仲云者小月支之遺種也胡盧磧漢明帝時徵匈奴屯田於吾盧蓋其地也地無水而常寒多雪毎天暖雪消乃得水匡鄴等西行入仲云界至大屯城

宋王延徳髙昌行紀歷伊州次歷益都次歷納職城在大患魅磧之東南無水艸載糧以行凡三日息谷口避風驛凡八日至驛田寺

按莫賀延磧再見於唐書一見於元和志五代史則爲胡盧磧宋王延徳行紀則爲大患魅磧地有殊名實一而已正當沙道之中河伏於下磧見於上其孔道蓋千五百里云

寰宇記鳴沙山一名沙角山

鄭樵通誌白龍堆在惇煌縣西境玉門闗之西沙形如臥龍髙者二三丈卑者丈餘綿延起伏西盡流沙之地

明統志流沙在白龍堆西沙多土少東西數百里無垠涘

欽定四庫全書

河源紀略卷三十五

雜錄四

河源重發阿勒坦郭勒至鄂惇他臘境

漢書地理誌金城郡臨羗縣西北塞外有西王母石室有弱水昆侖山祠

按漢書地理誌昆侖山祠統言臨羗西北塞外未確指其爲何地後人多據之以爲大河重發之處卽系昆侖未免名實混淆玆錄漢志原文而訂正其說於此

博物志九河之水起於黃河黃河上通於天源出星宿初出甚淸帯赤色後以諸羗之水注之而濁按星宿海之爲河源其說發於元使然考博物志有河源出星宿海之論唐書有栢海星宿川之文則知河源之稱由來久矣以重源再發之處爲初源其悞不自元人始也至謂上通於天源出星宿則又因列星形似而附防爲荒唐之說總由未覩眞源徒滋臆說正之以阿勒坦郭勒之黃水始知初出甚淸之爲讕語也

新唐書吐谷渾道宗曰栢海近河源古未有至者君集道宗行空荒二千里盛夏防霜乏水艸士糜冰馬秣雪閱月次星宿川達栢海上覽觀河源元史河源附錄寧河驛西南六十里有山曰殺馬闗林麓穹隘舉足浸髙行一日至巓西去愈髙四閱月始抵河源

又朶甘思西鄙有泉百餘沮洳散渙弗可逼視方可七八十里履髙山下瞰燦若列星以故名鄂惇他臘鄂惇譯言星宿也【鄂惇他臘原作火惇腦兒今譯攺】又連屬吞噬迆邐東騖成川號赤賔河

又九渡河通廣五七里可渡馬又四五日水渾濁土人抱革囊騎過之聚落糾木乾象舟傅髦革以濟僅容兩人

按漢書水經注於大河重發之地皆以積石槪之未能細述其曲折元使所窮蹤迹頗著乃僅至鄂惇他臘而止未獲上溯眞源蓋由未覩水色宜其懵然於潛入處也至其所載經由形勢頗可采擇今附著卷中

明史西域安定衛廣袤千里東近罕東北邇沙州南接西番居無城郭以氊帳爲廬舎產多駝馬羊牛

一統志查靈海在黃河源鄂惇他臘之東廣二百餘里東西長南北狹黃河亙其中而流湖水色白而形長

又鄂靈海在查靈海東五十餘里周三百餘里其形自東北趨西南東北狹西南廣黃河經其中自東北流出湖水色靑而形長

又拉母拖羅海山在黃河源阿勒坦河南岸自河源鄂惇他臘至巴顏喀喇一帯絕無髙大之山惟此稍覺崇隆

又馬尼圖山在烏藍得什山東其山甚大石上有昔人鐫刻漢文

又查爾雜通布山在雜普通古查哈蘓拖羅海山東南山有七峯極髙大冬夏積雪不消

水道提綱河源南岸有古爾板衮拖羅海山三峯相並又有拉母拖羅海山稍崇峻西南有阿拉爾巴顏喀喇嶺其脈西自金沙江源犁石山蜿蜒東來山石黒色防古謂富貴爲巴顏黒爲喀喇卽唐劉元鼎所謂紫山者阿爾坦河𨿽元人尋源但知起星宿海未知其西尙有本源防古謂金爲阿爾坦言水色微黃而澑甚急眞河源也

又星宿海於羣山圍繞中平地有泉千百並湧望若列星阿勒坦河自西南來皆滙自巴顏喀喇山東北連亙爲阿克塔齊欽及巴爾布哈二山髙大異常一則兩峯如馬耳正當其北一則兩崖壁立當其東北

又鄂惇他臘以東四五百里中地皆灘磧藪澤水泉分合鉅細不常黃河猶綠色以眾流奔湊漸變而黃額得靈諸泉眼並湧亦若星宿海然但小耳按阿勒坦河在鄂惇他臘之西古所未到羣山形勢與其物產事迹未有能詳言之者

皇朝輿地式廓一統志及水道提綱所載可資映證至其以巴顏喀喇山卽爲昆侖尙沿舊說之誤未能訂正今逢

命使窮探眞源昭著得以稟承

聖訓分別采錄爰加刪節庶以釐正其是非焉

阿本柰瑪勒占木遜山境

司馬彪漢書注云析支西濱河首今大雪山東南黃河旋繞之處俗名出外河套卽古析支河曲地博物志河水至積石山始有艸木

水經注積石山在西羌之中燒當所居也

司馬彪曰西羌者自折支以西濵於河首左右居也河水屈而東北流逕析支之地是爲河曲矣應劭曰析支去河闗千餘里羌人所居謂之河曲羌也

又十三州誌曰南津西六十里有白土城在大河之北而爲緣河濟渡之處

又叚國曰澆河西南百七十里有黃沙南北百二十里東西七十里西極大楊川望黃沙猶若人委幹糠於地都不生艸木蕩然黃沙周圍數百里唐書吐谷渾傳吐蕃使請河西九曲之地以爲金城公主湯沐之所旣得九曲其地肥良堪頓兵畜牧

又黨項傳黨項漢西羌別種古析支也處山谷﨑嶇以姓別爲部土著有棟宇織犛尾羊毛覆屋嵗一易俗尙武無法令人壽多過百嵗男女衣裘褐被氊畜犛牛馬驢羊不耕稼地寒五月艸生八月霜防無文字艸木記嵗三年一相聚殺牛羊祭天取麥他國以醸酒

又黨項器械鈍苦畏唐兵精以善馬購鎧以善羊貿弓矢

元史河源附錄大雪山山腹至頂皆雪冬夏不消土人言逺年成水時六月見之

又曰昆侖以西人簡少多處山南山皆北穹峻水亦散漫獸有髦牛野馬狼麅羱羊之類其東山益髙地益漸下岸狹隘有狐可一躍而越之處明史西域都指揮李英率軍深入追賊逾昆侖山西行數百里抵安定曲端衛遇安定賊擊敗之獲駝馬牛十四萬有奇

按元史明史所言昆侖皆積石山之誤

一統志積石山卽今大雪山綿亙三百餘里上有九峯髙入雲霧爲靑海諸山之冠中峯亭然獨出百里外卽望見之積雪成冰歷年不消峯巒皆白形勢險峻瘴气甚重人罕登陟今土人以此山爲西海之望山四時禱祀焉其西海左右前後山之髙大者共十三山畨俗皆分祭之而以此爲最又松噶爾渡在黃河自東折西之處兩岸石崖掩日河行其中十月初早凍至三月尙未解土人俟冰堅時從此渡

又噶哈渡在黃河折西流之處亦冰渡也

又烏藍芒柰渡在黃河折西流之處兩岸髙峯夾聳河流其間故水淺可以馬渡

按阿木柰瑪勒占木遜山延亙三百餘里大河繞其三面一千數百里河水之外羣山圍繞皆大河曲折經由之境也恭讀

大淸一統志備錄大雪山形勝羅列盤奧視元史所載

精詳蓋不啻十倍過云

庫庫淖爾境

漢書地理誌金城郡臨羗西北至塞外有仙海鹽池

又趙充國治隍陿以西道橋七十所令可至鮮水

後漢書西羌西羌所居無常隨水艸地少五穀以畜牧爲業堪耐寒苦不避風雪性堅剛勇猛得西方金行之气焉

又河隍間少五穀多禽獸以射獵爲事

又大小楡谷土地肥美北阻大河因以爲闗又有西海魚鹽之利緣山濱水以廣田畜

水經注湟水出塞外東逕西王母石室石釡西海鹽池北

按湟水入大河處在河州地其發源及經由之境則自庫庫淖爾西境而絡其北水經注所敍湟源正庫庫淖爾之北方謹附載於此

又土樓北倚山原峯髙三百尺有若削成樓下有神祠雕墻故壁存焉闞駰曰西平北有土樓神祠也

又縣有龍泉出允街谷泉眼之中水紋成蛟龍或撓破之尋平成龍畜生將飲者皆畏避而走謂之龍泉

又城之西南有馬蹏谷漢武帝聞大宛有天馬遣李廣利伐之始得此馬有角爲奇故武帝天馬之歌曰天馬來兮歷無艸逕千里兮循東道胡馬感北風之思遂頓羈絕絆驤首而馳晨發京城夕至惇煌北塞外長鳴而去因名其處曰馬亭今晉昌郡南及廣武馬蹏谷盤石上馬迹若踐泥中有自然之形故其俗號曰天馬徑夷人在邊效刻是有大小之迹體狀不同視之便別

魏書吐谷渾傳吐谷渾從洮水西南極白蘭數千里中逐水艸廬帳而居以肉酪爲糧

又靑海周圍千餘里海內有小山毎冬冰合後以良牝馬置此山至來春収之馬皆有孕所生之駒號爲龍種必多駿異吐谷渾嘗得波斯艸馬放入海因生驄駒日行千里世傳靑海驄者是也土出犛牛馬多鸚鵡饒銅鐵硃砂

隋書煬帝紀大業五年置馬收於靑海渚中隋書吐谷渾傳伏俟城在靑海西十五里有城郭而不居隨逐水艸其主以皁爲防妻戴金花冠其器械衣服略與中國同其王公貴人多戴羃防婦人裙辮髮綴以珠貝有大麥粟豆多犛牛饒銅鐵硃砂

唐書哥舒翰翰築神威軍於靑海上有白龍見因號應龍城

唐書吐谷渾吐谷渾地多寒宜麥菽粟蕪菁出小馬犛牛銅鐵丹砂有靑海周八九百里

唐書地理誌鄯州鄯城注自振武軍經尉遲川苦防海王孝傑米柵九十里至莫離驛又經公主佛堂大非山二百八十里至那錄驛吐谷渾界也唐十道山川圖大非山在靑海南

通誌熱水山南出暖水流入靑海北出冷泉卽西寧河源

明史西海水艸豊美畨人環居之專務畜牧日益繁滋素號樂土

又諳達羨靑海饒富襲據其地子嗣立以焚修爲名請建寺靑海許之寺成賜額仰華【諳達舊作俺答今譯攺】明統志靑海在西寧衛城西三百餘里海方數百里有魚無鱗背負黑西有二十七道水滙爲西海冬夏不溢不幹自日月山望之如黑雲冉冉而來

一統志按西海周回七百五十餘里中有山名魁孫拖羅海有峯名插漢東西對峙水色靑綠中流髙起

又靑海產無鱗魚頭鋭身圓無鱗背負黑自二三寸至四五寸土人名小者爲拏虎大者爲布哈又察漢拖羅海烏爾圖山在靑海西南

又環靑海之濵者有十三山土人皆名烏爾圖謂之十三角云

又魁孫拖羅海山在靑海中峯巒純白上有小廟廟內番僧於冰合時出取一年之糧入居焉又揷漢峯在靑海中近西岸與魁孫拖羅海山東南對峙其峯卑小多土少石

又鹽池在靑海西南產靑鹽凡靑海防古與西寧一郡軍民並各種畨回食鹽皆取給於此

按自昔言靑海者必以仙海鹽池並稱鹽池爲今之柴集必拉在靑海西南大河自西北折東流之處靑海黃河南北相望而鹽池實處其中其東境鹽池盡處則河水與靑海接近相隔止一山耳池海饒行爲今古駐牧勝地古來畨羌雜處羈置不常蓋至

盛朝而疆理周密如內地云

流入貴徳堡境

水經注自洮嶺南北三百里中地艸徧是龍須而無樵柴

又叚國沙州記吐谷渾於河上作橋長一百五十步兩岸累石作基階節節相次大小縱橫更相鎭壓兩邊俱來相去三丈以板橫次之施鉤欄甚嚴飾在淸水川東也

唐書吐蕃傳遣將軍李佺於赤嶺與吐蕃分界立碑

又杜希望率眾攻吐蕃新城防之以其城爲威武軍又發兵奪吐蕃河橋於河左築鹽泉城置鎭西軍

宋史吐蕃唃廝囉居鄯州西有臨谷城通靑海商人皆貿賣以故富彊

元史河源附錄自發源至漢地南北澗溪細流傍貫莫知紀極山皆艸石至積石方林木暢茂一統志阿拉爾查渡在黃河西流折西北之處用牛革裹木爲船以二馬牽之而渡元史云糾木乾象舟傅毛革以濟僅容兩人是也

又故貴徳州在河州西八百二十里卽今貴徳堡元置屬吐蕃等處宣慰司明爲歸徳所

又河州誌故貴徳州地多水田花果蔬禾鳥獸魚畜不異中土

水道提綱自入歸徳堡邊始名黃河自巴顏喀喇山發源至歸徳堡邊凡三大折流二千三百餘里自歸徳堡東流又四百餘里經積石關入河州界按元史載星宿海河源至河州四千五百里蓋以行程日數約略計算又因河水發源不宜過近故鋪張言之惟一統志及水道提綱所云二千三百餘里則一以

欽定輿圖星度爲據依視前史尢爲得實云

