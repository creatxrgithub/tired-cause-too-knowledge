元和郡縣圖志唐李吉甫●卷第一◎關內道一【京兆府】雍州。開元戶三十六萬二千九百九。元和戶二十四萬一千二百二。《禹貢》雍州之地﹐舜置十二牧﹐雍其一也。周武王都丰﹑鎬﹐平王東遷﹐以岐﹑丰之地賜秦襄公﹐至孝公始都咸陽。秦兼天下﹐置內史以領關中。項籍滅秦﹐分其地爲三﹕以章邯爲雍王﹐都廢丘﹔﹝今興平縣是也。﹞司馬欣爲塞王﹐都櫟陽﹔董翳爲翟王﹐都髙奴﹐﹝今延州金明縣是也。﹞謂之三秦。髙祖入關定三秦﹐復並爲內史。景帝分置左﹑右內史。武帝太初元年攺內史爲京兆尹﹐後與左馮翊﹑右扶風謂之三輔﹐其理俱在長安城中﹐又置司隸校尉以總之。光武都洛陽﹐以關中地置雍州﹐尋復立三輔。魏分河西爲涼州﹐分隴右爲秦州﹐三輔仍舊屬司隸。晉初省司隸﹐復置雍州。湣帝之後﹐劉聰﹑石勒﹑苻健﹑姚萇相繼竊據之﹐萇孫泓爲劉裕所滅。東晉復置雍州及京兆郡﹐尋爲赫連勃勃所破﹐遣子貴鎭長安﹐號曰「南臺」。後魏太武破赫連昌﹐復於長安置雍州﹐孝武自洛陽遷長安﹐攺爲京兆尹。隋開皇三年﹐自長安故城遷都龍首川﹐卽今都城是也。初﹐隋氏營都﹐宇文愷以朱雀街南北有六條髙坡﹐爲乾卦之象﹐故以九二置宮殿以當帝王之居﹐九三立百司以應君子之數﹐九五貴位﹐不欲常人居之﹐故置玄都觀及興善寺以鎭之。大明宮卽聖唐龍朔二年所置。髙宗嘗染風﹐以大內湫濕﹐置宮於斯。其地卽龍首山之東麓﹐北據髙原﹐南俯城邑﹐每晴天霽景﹐下視終南如指掌﹐含元殿所居髙明﹐尢得地勢。大明東南曰興慶宮﹐玄宗藩邸宅也。廢京兆尹﹐又置雍州﹐煬帝攺爲京兆郡。武徳元年﹐復爲雍州。開元元年﹐攺爲京兆府。謹按﹕漢五年﹐髙祖在洛陽﹐婁敬說曰「陛下都洛陽﹐豈欲與周室比隆哉﹖周之都洛﹐以爲此天下中﹐丁仲反。四方納貢職﹐道裏均﹐有徳則易以王﹐無徳則易以亡。凡居此者﹐欲令務以徳致人﹐不欲阻險﹐令後世驕奢也。今陛下而欲比隆成﹑康之時﹐爲不侔矣。且夫秦地被山帶河﹐四塞以爲固﹐猝然有急﹐百萬眾可具。因秦之故﹐資甚美膏腴之地﹐此所謂天府。陛下入關而都之﹐山東𨿽亂﹐秦故地﹐可全而有也。夫與人鬥﹐不扼其吭拊其背﹐未能全勝。今陛下入關而都﹐按秦之故「地」﹐此亦扼天下之吭而拊其背也。」髙帝問羣臣﹐羣臣皆山東人﹐爭言周王數百年﹐秦二世則亡﹐不如都周。髙祖疑未能決。及畱侯明言入關便﹐卽日駕西都關中。六年﹐擒韓信﹐田﹛冖月﹜賀髙祖曰「甚善。陛下得韓信﹐又理秦中。秦形勝之國﹐帶河阻山﹐持戟百萬﹐秦得百二焉。地勢便利﹐其以下兵於諸侯﹐辟猶居髙屋之上建瓴水也。」自漢至今﹐常爲王者奧區。府境﹕東西三百一十里。南北四百七十里。八到﹕東至東都八百三十五里。東南至商州二百六十五里。西南至洋州六百三十里。東至華州一百八十里。南取庫谷路至金州六百八十里。正西微北至鳳翔三百一十里。西北至州三百里。東北至坊州三百五十里。正東微北至同州二百五十里。貢﹑賦﹕開元貢﹕葵艸席﹐地骨白皮﹐酸棗仁。賦﹕綿﹐絹。管縣十二﹐又十一﹕萬年﹐長安﹐昭應﹐三原﹐醴泉﹐奉天﹐奉先﹐富平﹐陽﹐咸陽﹐渭南﹐藍田。萬年縣﹐赤。本漢舊縣﹐屬馮翊﹐在今櫟陽縣東北三十五里。周明帝二年﹐分長安﹑霸城﹑山北等三縣﹐始於長安城中置萬年縣。隋開皇三年遷都﹐攺爲大興縣﹐理宣陽坊。武徳元年﹐復爲萬年。乾封元年﹐分置明堂縣﹐理永樂坊﹐長安三年廢。天寶七年﹐攺爲咸寧﹐乾元元年復爲萬年縣。終南山﹐在縣南五十里。按經傳所說﹐終南山一名太一﹐亦名中南。據張衡《西京賦》云「終南﹑太一﹐隆崛崔」。潘嶽《西徵賦》云「九﹛山截﹜﹐太一あだ﹐面終南而背陽﹐跨平原而連れ冢」。然則終南﹑太一﹐非一山也。畢原﹐在縣西南二十八里。《詩》注云「畢﹐終南之道名也。」《書序》云「周公薨﹐成王葬於畢」﹐是也。白鹿原﹐在縣東二十里。亦謂之霸上﹐漢文帝葬其上﹐謂之霸陵。王仲宣詩曰「南登霸陵岸﹐回首望長安」﹐卽此也。長樂坡﹐在縣東北十二里。卽川之西岸﹐舊名阪﹐隋文帝惡其名﹐攺曰長樂坡。故軹道﹐在縣東北一十六里﹐卽秦王子嬰降沛公之處也。細柳營﹐在縣東北三十里。相傳云周亞夫屯軍處。今按亞夫所屯﹐在咸陽縣西南二十里﹐言在此﹐非也。杜陵﹐在縣東南二十里﹐漢宣帝陵也。渭水﹐在縣北五十里。舊云北去縣五十里。霸水﹐在縣東二十里。霸橋﹐隋開皇三年造﹐唐隆二年仍在舊所創制爲南北二橋。樊川﹐一名後寬川﹐在縣南三十五里。本杜陵之樊鄕﹐漢髙祖賜樊噲食邑於此。禦宿川﹐在縣南三十七里。漢爲離宮別館﹐禁禦人不得往來遊觀﹐止宿其中﹐故曰「禦宿」。長安縣﹐赤。本秦舊縣。初﹐楚懷王封項羽爲長安侯﹐則長安久矣﹐非始於漢﹐但未詳所在耳。及髙帝五年入關﹐復置長安縣﹐乃取舊名以名縣也。至隋開皇三年﹐遷都長安﹐移至長壽坊西南隅。乾封元年﹐分置乾封縣﹐理懷直坊﹐長安三年廢。龍首山﹐在縣北一十里﹐長六十里﹐頭入渭水﹐尾達樊川。秦時有黑龍從南山出飲水﹐其行道因成土山。疏山爲臺殿﹐不假版築﹐髙出長安城。《西京賦》所云「疏龍首以抗殿」也。《三輔黃圖》曰「營未央宮﹐因龍首制前殿也。」細柳原﹐在縣西南三十三里。別是一細柳﹐非亞夫屯軍之所。長安故城﹐在縣西北十三里。漢舊都﹐惠帝修築﹐本秦離宮也。按惠帝元年正月﹐城長安。三年春﹐發長安六百里內男女十四萬六千人﹐三十日罷。六月﹐發徒隸二萬人常役。至五年正月﹐復發十四萬五千人﹐三十日罷。九月而城成。城南爲南斗形﹐城北爲北斗形﹐周回六十五里。太和宮﹐在縣南五十五里終南山太和谷。武徳八年造﹐貞觀十年廢。二十一年﹐以時熱﹐公卿重請修築﹐於是使將作大匠閻立徳繕理焉﹐攺爲翠微宮。今廢爲寺。周武王宮﹐卽鎬京也﹐在縣西北十八里。自漢武帝穿昆明池於此﹐鎬京遺址淪陷焉。秦阿房宮﹐在縣西北十四里。殿東西五百步﹐南北五十丈﹐上可坐萬人﹐下可建五丈旗。表南山之巓以爲闕。爲復道﹐自阿房渡渭﹐屬之咸陽。庭中可受十萬人﹐又置銅人十二於宮前。漢長樂宮﹐在縣西北十四里。漢未央宮﹐在縣西北十五里。並在長安故城中。漢建章宮﹐在縣西二十里﹐長安故城西。太初元年﹐柏梁臺災﹐越巫以厭勝之術請作建章宮﹐爲千門萬戶。桂宮﹐在縣北十三里長安故城中﹐漢武帝所造。柏梁臺﹐在長安故城中﹐未央宮北。漸臺﹐在未央宮西﹐王莽死於此。神明臺﹐在縣西北二十里﹐長安故城西﹐上有承露盤。漢博望苑﹐在縣北五里﹐武帝爲太子據所立﹐使通賓客。上林苑﹐在縣西北一十四里﹐周匝二百四十里﹐相如所賦也。酒池﹐在長樂宮中﹐漢武帝所作﹐以誇羌胡。飲以鐵杯﹐重不能舉﹐皆低頭牛飲。《西徵賦》云「酒池監於商辛﹐追覆車而不悟。」子午關﹐在縣南百里。王莽通子午道﹐因置此關。魏遣鍾會統十萬餘眾﹐分從斜谷﹑駱谷﹑子午谷趨漢中。晉桓溫伐秦﹐命司馬勛出子午道。今洋州東二十里曰龍亭﹐此入子午谷之路﹐梁將軍王神念以舊道緣山避水﹐橋梁多壞﹐乃別開乾路﹐更名子午道﹐卽此路是也。昭應縣。缺新丰故城﹐在縣東十八里﹐漢新丰縣城也。漢七年﹐髙祖以太上皇思東歸﹐於此置縣﹐徙丰人以實之﹐故曰新丰。並移楡舊社﹐街衢棟宇﹐一如舊制﹐男女老幼﹐各知其室﹐𨿽雞犬混放﹐亦識其家焉。古戲亭﹐在縣東北三十里。周幽王爲犬戎所逐﹐死於戲﹐卽此也。周章軍西至戲﹐秦將章邯拒破之﹐亦此地也。周幽王陵﹐在縣東北二十五里。秦始皇陵﹐在縣東八里。始皇卽位﹐治驪山陵﹐役徒七十萬人。今按其陵髙大﹐亦不足役七十萬人積年之功﹐蓋以驪山水泉本北流者﹐陂障使東西流﹐又此土無石﹐取大石於渭北諸山﹐其費功力由此也。華淸宮﹐在驪山上。開元十一年﹐初置溫泉宮﹐天寶六年攺爲華淸宮。又造長生殿﹐名爲集靈臺﹐以祀神也。三原縣﹐次赤。西南至府一百一十里。本漢池陽縣。﹛山截﹜山在今縣西北六十里﹐苻秦於此山北置三原護軍﹐以其地西有孟侯原﹐南曰丰原﹐北曰白鹿原。後魏太武七年罷﹐攺置三原縣﹐屬北地郡。明帝孝昌三年﹐蕭寶﹝寅﹞﹝夤﹞逆亂﹐毛洪賓立義柵捍賊﹐永安元年於此置北雍州﹐洪賓爲刺史﹐亦謂之洪賓柵﹐其故城在縣北五十五里。又割北地郡之三原縣於此置建忠郡﹐以旌其功。隋開皇三年﹐罷郡﹐以縣屬雍州。髙祖獻陵﹐在縣東十五里。堯門山﹐在縣西北三十二里。天齊原﹐在縣西北二十五里﹐上有天齊祠。黃白城﹐在縣西南十五里。後漢李亻亂政﹐天子東遷﹐三輔饑歉﹐乃移保黃白城﹐卽其地也。秦曲梁宮﹐在縣西南十五里黃白城內。於謹墓﹐在縣北十八里。醴泉縣﹐次赤。東南至府一百二十里。本漢谷口縣地﹐在九山東仲山西﹐當涇水出山之處﹐故謂之谷口。《溝洫志》云「白渠首起谷口﹐尾入櫟陽﹐袤二百里﹐漑田四千五百餘頃。人得其饒﹐歌曰﹕『田於何所﹖池陽谷口。鄭國在前﹐白渠起後。舉成﹐決渠爲雨。涇水一石﹐其泥數斗。且漑且糞﹐長我禾黍。衣食京師﹐億萬之口。』」謂此也。後漢及晉﹐又爲池陽縣。後魏攺爲寧夷縣。隋開皇十八年攺爲醴泉縣﹐以縣界有周醴泉宮﹐因以爲名。太宗昭陵﹐在縣東北二十五里九山。肅宗建陵﹐在縣東北十八里武將山。奉天縣﹐次赤。東南至府一百六十里。光宅元年﹐割醴泉﹑始平﹑好﹑武功﹑新平郡之永壽五縣置。梁山﹐髙宗天皇大帝乾陵所在﹐因名曰奉天。其山卽《禹貢》所云「壺口理梁及岐」﹐又古公父逾梁山至於岐下﹐及秦立梁山宮﹐皆此山也。奉先縣﹐次赤。西南至府二百四十里。本秦重泉縣﹐後魏省﹐至孝文帝分白水縣置南曰水縣﹐西魏攺爲蒲城縣。本屬同州﹐開元四年以縣西北三十里有丰山﹐於此置睿宗橋陵﹐攺爲奉先縣﹐隸京兆。玄宗泰陵﹐在縣東北二十里。惠莊太子陵﹐在橋陵東南三里。惠宣太子陵﹐在橋陵東六里。惠文太子陵﹐在橋陵東三里。並在柏城內。富平縣﹐次赤。西南至府一百五十里。本漢舊縣﹐屬北地郡。後魏文帝自懷徳城移於今理﹐周閔帝於縣置中華郡﹐武帝省郡﹐以縣屬馮翊﹐隋開皇三年攺屬雍州。中宗定陵﹐在縣西北十五里龍泉山。代宗元陵﹐在縣西北四十里檀山。順宗丰陵﹐在縣東北三十三里甕金山。節湣太子陵﹐在縣西北十五里。荊山﹐在縣西南二十五里岐山東﹐《禹貢》云「荊﹑岐旣旅」﹐是也。鹽池澤﹐在縣東南二十五里﹐周回二十里。後周文帝成陵﹐在縣西北十五里。王翦墓﹐在縣東北三里。司馬欣墓﹐在縣西二十五里。章邯長史﹐降項羽﹐封爲塞王。陽縣﹐次赤。西南至府一百二十里。本漢舊縣﹐屬左馮翊﹐魏司馬宣王撫慰關中﹐罷縣﹐置撫夷護軍﹐及趙王倫鎭長安﹐復罷護軍。劉﹑石﹑苻﹑姚因之。魏罷護軍﹐更於今理別置陽縣﹐隋因之。武徳元年﹐分置石門縣。三年﹐於石門縣置泉州。貞觀元年廢州﹐攺石門縣爲陽縣。徳宗崇陵﹐在縣東二十里。嵯峨山﹐一名﹛山截﹜山﹐在縣東北十里﹐東西二十五里﹐南北二十里。山上有必雨﹐常以爲候。甘泉山﹐一名磨石嶺﹐在縣西北九十里﹐周回六十里。車箱阪﹐在縣西北三十八里。縈紆曲折﹐單軌才通﹐上阪卽平原宏敞﹐樓觀相屬﹐卽趨甘泉宮道也。涇水﹐在縣西南二十五里。初﹐鄭國分涇水置鄭渠﹐後倪寬又穿六輔渠﹐今此縣與三原界六道小渠﹐猶有存者。謹按﹕秦始皇元年﹐韓聞秦好興事﹐欲疲之﹐乃使水工鄭國說﹐令鑿涇水自仲山西邸瓠口爲渠﹐東注洛﹐三百餘里﹐欲以漑田。中作而寬﹐秦欲殺國。國曰「始臣爲﹐然渠成亦秦之利。」秦以爲然﹐卒使就渠。旣成﹐漑舄鹵之地四萬餘頃﹐收皆畝一鍾。關中無凶年﹐命爲鄭國渠。後至漢武帝元鼎六年﹐一百三十六歲﹐倪寬爲左內史﹐又奏請穿六輔渠﹐以益漑鄭渠旁髙之田。後十六歲﹐趙中大夫白公又奏穿涇水注渭中﹐漑田四千餘頃﹐人得其饒而歌之。大唐永徽六年﹐雍州長史長孫祥奏言「往日鄭白渠漑田四萬餘頃﹐今爲富僧大賈﹐競造碾﹐止漑一萬許頃。」於是髙宗令分檢渠上碾﹐皆毀撤之。未幾﹐所毀皆復。廣徳二年﹐臣吉甫先臣文獻公爲工部侍郎﹐復陳其獘﹐代宗亦命先臣拆去私碾七十餘所。歲餘﹐先臣出牧常州﹐私制如初。至大歷中﹐利所及才六千二百餘頃。漢陽故縣﹐在縣西北八十里。陽宮﹐卽秦之林光宮﹐漢之甘泉宮﹐在縣西北八十里甘泉山上。周回十餘里﹐去長安三百里﹐望見長安城。黃帝已來祭天圜丘處也。齊人少翁謂武帝曰「上卽欲與神通﹐宮室被服﹐非像神﹐神物不至。」乃於甘泉宮中爲臺﹐畫天﹑地﹑泰一諸鬼神而祭之。又作柏梁﹑銅柱﹑承露盤﹑仙人掌之屬。帝以五月避暑於此﹐八月乃還。通天臺﹐在縣西北八十一里甘泉宮中。髙三十五丈﹐望雷雨悉在下。咸陽縣﹐畿。正東微南至府四十里。本秦舊縣也﹐孝公十二年於渭北城咸陽﹐自﹑隴徙都焉。秦自孝公﹑惠文﹑悼武﹑昭襄﹑莊襄王﹑始皇﹑胡亥並都之。始皇二十六年﹐初並天下﹐收天下兵聚之咸陽﹐鑄以爲鍾釒﹐金人十二﹐重各千石﹐置庭中。徙天下豪富於咸陽十二萬戶。每破諸侯﹐仿其宮室﹐作之﹝咸陽﹞北阪上﹐以所得諸侯美人鐘鼓充之。咸陽之旁二百里內﹐宮觀二百七十﹐土木皆被綈繡﹐宮人不移樂﹐不攺懸﹐窮年忘歸﹐猶不能徧至。胡亥時﹐天下叛秦。漢元年﹐秦王子嬰降漢。項羽引兵西屠咸陽﹐殺子嬰﹐燒秦宮室﹐火三月不滅。及漢興﹐以爲渭城縣﹐屬右持風。按秦咸陽在今縣東二十二里﹐漢渭城縣亦理於此﹐苻堅時攺爲咸陽郡。後魏又移咸陽縣於涇水北﹐今咸陽縣理是也。隋開皇九年﹐攺涇陽爲咸陽﹐大業三年廢入涇陽縣。城本杜郵也﹐武徳元年置白起堡﹐二年置縣﹐又加營築焉。山南曰陽﹐水北曰陽﹐縣在北山之南﹐渭水之北﹐故曰咸陽。畢原﹐卽縣所理也。《左傳》曰「畢﹑原﹑丰阝﹑郇﹐文之昭也」﹐卽謂此地。原南北數十里﹐東西二三百里﹐無山川陂湖﹐井深五十丈。亦謂之畢陌﹐漢氏諸陵並在其上。短陰原﹐在縣西南二十里。渭水﹐南去縣三里。臨臯驛﹐在縣東南二十里。長陵故城﹐在縣東北三十里。初﹐漢徙關東豪族以奉陵邑﹐長陵﹑茂陵各萬戶﹐其餘五陵各千戶﹐皆屬太常﹐不隸於郡。秦蘭池宮﹐在縣東二十五里。秦慈石門﹐在縣東南十五里。東南有閣道﹐卽阿房宮之北門也﹐累慈石爲之﹐著鐵甲入者慈石吸之不得過﹐羌﹑胡以爲神。細柳倉﹐在縣西南二十里﹐漢舊倉也。周亞夫軍次細柳﹐卽此是也。張揖云在昆明池南﹐恐爲疏遠。棘門﹐在縣東北十八里。本秦闕門也﹐漢文帝使將軍徐厲屯棘門﹐謂此也。蘭池阪﹐卽秦之蘭池也﹐在縣東二十五里。初﹐始皇引渭水爲池﹐東西二百里﹐南北二十里﹐築爲蓬萊山﹐刻石爲鯨魚﹐長二百丈。始皇嘗微行﹐遇盜於蘭池﹐見窘﹐使武士擊殺盜﹐關中大索二十日。中渭橋﹐在縣東南二十二里。本名橫橋﹐駕渭水上。始皇都咸陽﹐渭水貫都﹐以像天漢。橫橋南渡﹐以法牽牛。渭水南有長樂宮﹐渭水北有咸陽宮﹐欲通二宮之﹐故造此橋。漢未董卓燒之﹐魏文帝更造﹐劉裕入關又毀之﹐後魏重造﹐貞觀十年移於今所。便橋﹐在縣西南十里﹐駕渭水上。武帝建元三年﹐初作便門﹐橋在長安北茂陵東﹐去長安二十里。長安城西門曰便門﹐此橋與門相對﹐因號便橋。白起祠﹐在縣城中。漢長陵﹐在縣東三十里﹐髙帝陵也。安陵﹐惠帝陵也﹐在縣東北二十里。陽陵﹐景帝陵也﹐在縣東四十里。平陵﹐昭帝陵也﹐在縣西北二十里。渭陵﹐元帝陵也﹐在縣西北七里。延陵﹐成帝陵也﹐在縣西北十三里。義陵﹐哀帝陵也﹐在縣北八里。康陵﹐平帝陵也﹐在縣西北九里。太公墓﹐在縣東北十里。周公墓﹐在縣北十三里。蕭何墓﹐在縣東北三十七里。曹參墓﹐在縣東北三十五里。張良墓﹐在縣東北三十六里。蒙恬祠﹐在縣西北十五里。渭南縣﹐畿。西至府一百三十里。本漢新丰縣地﹐苻秦時置。後魏孝明帝亦云孝文帝。於今縣東南四里置渭南郡及南新丰縣。西魏廢帝二年﹐攺南新丰爲渭南縣。武徳元年屬華州﹐五年攺屬雍州。倒獸山﹐一名玄象山﹐在縣東南五十里。王子年隱處也。渭水﹐北去縣四里。酋水﹐出縣西南石樓山﹐北入渭。隋崇業宮﹐在縣東十五里。秦步髙宮﹐在縣西南二十里。藍田縣﹐畿。東北至府八十里。本秦孝公置。按《周禮》﹐「玉之美者曰球﹐其次爲藍」﹐蓋以縣出美玉﹐故曰藍田。周閔帝割京兆之藍田又置玉山﹑白鹿二縣﹐置藍田郡﹐至武帝省郡復爲藍田縣﹐屬京兆﹐後遂因之。縣理城﹐卽柳城也﹐俗亦謂之靑泥城。桓溫伐苻健﹐使將軍薛珍擊靑泥城﹐破之﹐卽其處也。藍田山﹐一名玉山﹐一名覆車山﹐在縣東二十八里。白鹿原﹐在縣西六里。晉桓溫伐苻健﹐督護鄧遐等奮擊於白鹿原﹐卽此地也。霸水﹐故滋水也﹐卽秦嶺水之下流﹐東南自商州上洛縣界流入﹐又西北流合水入渭。思鄕城﹐在縣東南三十三里。宋武帝徵關中﹐築城於此﹐南人思鄕﹐因以爲名。藍田關﹐在縣南九十里﹐卽關也。秦趙髙將兵拒關﹐沛公引兵攻關﹐逾蕢山擊秦軍﹐大破之。蕢山﹐在縣東南二十五里。

●卷第二◎關內道二京兆下興平髙陵櫟陽涇陽美原華原同官武功好華州同州鳳翔節度使鳳翔府隴州興平縣﹐畿。東至府九十里。本漢平陵縣﹐屬右扶風。魏文帝攺爲始平。晉武攺置始平郡﹐領槐裏縣﹐歷晉至西魏數有移易。景龍二年﹐金城公主出降吐蕃﹐中宗送至此縣﹐攺始平縣爲金城縣。至徳二年攺名興平。始平原﹐在縣北十二里﹐東西五十里﹐南北八里﹐東入咸陽界﹐西入武功界。渭水﹐南去縣二十九里。馬牧澤﹐在縣東南二十里。南北廣四里﹐東西二十一里。百頃澤﹐在縣西二十五里。周回十六里﹐多蒲魚之利。槐裏城﹐周曰犬丘﹐秦攺名廢丘﹐周懿王所都。項羽封章邯爲雍王﹐都廢邱﹐亦此城也。武學故城﹐在縣東南十里。馬嵬故城﹐在縣西北二十三里。馬嵬於此築城﹐以避難﹐未詳何代人也。漢龍泉廟﹐在縣東北二十四里﹐武帝廟號也。漢黃山宮﹐在縣西南三十里。武帝微行﹐西至黃山宮﹐卽此也。章邯臺﹐在縣東南十里。漢茂陵﹐在縣東北十七里﹐武帝陵也。在槐裏之茂鄕﹐因以爲名。守陵漑樹埽除﹐凡五千人。漢公孫弘墓﹐在縣東北十八里。衛靑墓﹐在縣東北十九里﹐起冢象廬山。霍去病墓﹐在縣東北十九里﹐起冢象祁連山。髙陵縣﹐畿。西南至府八十里。本秦舊縣﹐孝公置。漢屬左馮翊。魏文帝攺爲髙陸﹐屬京兆郡。隋大業二年﹐復爲髙陵。龍躍宮﹐在縣西十四里﹐髙祖太武皇帝龍潛舊居也﹐武徳六年置。姚興墓﹐在縣東南十三里。櫟陽縣﹐畿。西南至府一百里。本秦舊縣﹐獻公自雍徙居焉﹐屬左馮翊。項羽立司馬欣爲塞王﹐亦都之。按髙帝旣葬太上皇於櫟陽之萬年陵﹐遂分櫟陽置萬年縣以爲陵邑﹐理櫟陽縣城中﹐故櫟陽城亦名萬年城。後漢省櫟陽入萬年﹐後魏宣武帝又分置廣陽縣﹐周明帝省萬年入廣陽﹐更於長安城中別置萬年縣﹐廣陽仍屬馮翊郡。隋開皇三年罷郡﹐廣陽縣屬雍州。武徳元年又攺爲櫟陽縣。煮鹽澤﹐在縣南十五里。澤多咸鹵。苻秦時於此煮鹽。周回二十里。淸泉陂﹐在縣西南十里﹐多水族之利。漢太上皇陵﹐在縣東北二十五里。涇陽縣﹐畿。南至府七十里。本秦舊縣。漢屬安定郡﹐惠帝攺置池陽縣﹐屬左馮翊﹐故城在今縣西北二里﹐以其地在池水之陽﹐故曰池陽。後魏廢﹐於今縣置咸陽郡﹐苻秦又置涇陽縣。隋文帝罷郡﹐移涇陽縣於咸陽郡﹐屬雍州﹐卽今縣是也。石安原﹐在縣南七里。髙二十丈﹐東西三十八里﹐南入咸陽縣界。長平阪﹐一本作「坡」。在縣西南五里。涇水﹐西北自池陽縣界流入﹐經縣南七里﹐又東南入髙陵縣界。《春秋》襄公十四年﹐諸侯伐秦﹐濟涇而次﹐秦人毒涇﹐師人多死。焦獲音護。藪亦名瓠口。《爾雅》十藪﹐周有焦獲﹐《詩》云「獫狁匪茹﹐整居焦獲」﹐卽謂此也。按韓水工鄭國說秦﹐令鑿涇水﹐自仲山西抵瓠口爲渠﹐卽所謂鄭﹑白二渠是也。秦望夷宮﹐在縣東南八里。北臨涇水以望北夷﹐故名之。胡亥死於此。漢池陽宮﹐在縣西北八里。龍泉陂﹐在縣南三里。周回六里﹐多蒲魚之利。太白渠﹐在縣東北十里。中白渠﹐首受太白渠﹐東流入髙陵縣界。南白渠﹐首受中白渠水﹐東南流﹐亦入髙陵縣界。美原縣﹐畿。西南至府一百八十里。秦﹑漢頻陽之地﹐以縣西北十一里有頻山﹐秦厲公於山南立縣﹐故曰頻陽。後魏別立土門縣﹐以頻山有二土阜﹐狀似門﹐故曰土門。隋大業二年省﹐義寧二年再置﹐貞觀十七年又省﹐咸亨二年復置﹐攺名曰美原。頻陽故城﹐在縣西南三里。秦將王翦卽此縣人也。華原縣﹐畿。西南至府一百六十里。本漢礻殳礻羽縣地﹐屬左馮翊。魏﹑晉皆於其地置北地郡﹐元魏廢帝三年攺爲通川郡﹐領泥陽縣。隋開皇三年罷郡﹐以縣屬宜州﹐六年攺泥陽爲畢原縣。大業二年省宜州﹐縣屬京兆。垂拱二年攺爲永安縣。天授二年又置宜州﹐大足元年廢。神龍元年﹐復爲華原縣。土門山﹐在縣東南四里。礻殳礻羽故城﹐在縣東南一里。漢縣也﹐宣帝神雀二年﹐鳳皇集礻殳礻羽城是也。泥陽故縣﹐在縣東南十七里。漢步壽宮﹐在縣東北三里。同官縣﹐畿。西南至府二百一十里。本漢礻殳礻羽縣地﹐屬左馮翊。晉屬頻陽。苻秦於礻殳礻羽城東北銅官川置銅官護軍﹐後魏太武帝攺置銅官縣﹐屬北地郡。周朝除「金」作此「同」字﹐屬宜州。隋大業二年省宜州﹐縣屬雍州﹐國朝因之。縣﹐畿。東北至府六十五里。本夏之扈國﹐啟與有扈戰於甘之野。《地理誌》古扈國﹐有戶谷﹑戶亭﹐又有甘亭。扈至秦攺爲邑﹐漢屬右扶風﹐自後魏屬京兆﹐後遂因之。終南山﹐在縣東南二十里。雞頭山﹐在縣東南三十一里。僞趙主石生不能守長安﹐欲西上隴﹐士卒散盡﹐遂入雞頭山﹐尋爲追兵所害。牛首山﹐在縣西南二十三里。南接終南﹐在上林苑中﹐《西京賦》云「繞黃山而款牛首」﹐是也。澇水所自出。渭水﹐北去縣十七里。丰水﹐出縣東南終南山﹐自發源北流﹐經縣東二十八里﹐北流入渭。龍臺澤﹐在縣東北三十里。周回二十五里。八部澤﹐在縣東南五里。周回五十里。故城﹐在縣北二里﹐夏之扈國也。鍾官故城﹐一名灌鐘城﹐在縣東北二十五里。蓋始皇收天下兵器﹐銷爲鐘釒﹐此或其處。馬祖壇﹐在縣東北三十二里龍臺澤中﹐每年太常太僕四時祭之﹐春祭馬祖﹐夏祭先牧﹐秋祭馬社﹐冬祭馬步。隋太平宮﹐在縣東南三十一里﹐對太平谷﹐因名之。隋甘泉宮﹐在縣西南二十二里﹐對甘泉谷﹐因名之。周丰阝宮﹐周文王宮也﹐在縣東三十五里。《詩》云「旣伐於崇﹐作邑於丰」﹐是也。崇侯無道﹐文王伐之﹐命無殺人﹐無壞室。崇人聞之﹐如歸父母。遂虜崇侯﹐作丰邑。崇國在秦﹑晉之間。秦陽宮﹐在縣西南二十三里。美陂﹐在縣西五里。周回十四里。甘亭﹐在縣西南五里。夏啟伐有扈﹐誓師於甘之野﹐卽此處也。縣﹐畿。東北至府一百三十里。漢舊縣﹐武帝置﹐屬右扶風。山曲曰﹐水曲曰。後漢省﹐晉復立。武徳三年屬稷州﹐貞觀元年廢稷州復屬雍州。天寶中攺名宜壽﹐後復名。姜維領﹐本名沈領﹐在縣南五十里。蜀後主延熙二十年﹐大將軍姜維率眾出駱谷﹐經沈領﹐卽此也。望仙澤﹐在縣東南三十五里﹐中有龍尾堆。隋宜壽宮﹐在縣東南三十二里。秦長楊宮﹐在縣東南三十三里。漢武帝好自擊熊羆﹐司馬相如從至上林﹐上疏諫。秦五柞宮﹐在縣東南三十八里。馬融讀書臺﹐在縣東北二十七里。司竹園﹐在縣東十五里。《史記》曰「渭川千畝竹」。今按﹕園周回百里﹐置監丞掌之﹐以供國用。義寧元年﹐義師起﹐髙祖第三女平陽公主舉兵於司竹園﹐號「娘子軍」。駱谷關﹐在縣西南一百二十里。武徳七年﹐開駱穀道以通梁州﹐在今關北九里﹐貞觀四年移於今所。駱穀道﹐漢﹑魏舊道也﹐南通蜀﹑漢。魏少帝正始四年﹐曹爽伐蜀﹐諸軍入駱谷三百餘里﹐不得前進﹐牛馬驢騾﹐以轉運死者略盡。少帝甘露三年﹐蜀將姜維出駱谷﹐圍長城﹐亦此道也。樓觀﹐在縣東三十七里。本周康王大夫尹喜宅也﹐穆王爲召幽逸之人﹐置爲道院﹐相承至秦﹑漢﹐皆有道士居之。晉惠帝時重置。其地舊有尹先生樓﹐因名樓觀﹐武徳初攺名宗聖觀。事具樓觀本記及《先師傳》焉。武功縣﹐畿。東至儲一百四十里。漢舊縣。古有邰國﹐堯封后稷之地。周平王東遷﹐以賜秦襄公。孝公作四十一縣﹐﹑美陽﹑武功﹐各其一也。與邰音同字異﹐武功蓋在渭水南﹐今縣地是也。按﹕舊縣境有武功山。斜谷水亦曰武功水。故諸葛亮表云「遣孟琰據武功水」。又杜彥遠云「太白山南連武功山」。是則縣本以山水立名也。武徳三年﹐分雍州之武功﹑好﹑﹑扶風之四縣﹐於今縣理置稷州﹐因后稷所封爲名。貞觀元年廢州﹐以縣屬京兆。慶善宮﹐在縣南十八里﹐皇家舊宅也﹐南臨渭水﹐武徳元年置宮。貞觀六年﹐鑾駕親幸﹐宴羣臣賦詩焉。三原﹐在縣西南二十里。髙五十丈﹐西入扶風縣界。故城﹐一名武功城﹐在縣西南二十二里﹐古邰國也。后稷祠﹐在縣西南二十二里。姜原祠﹐在縣西南二十二里。隋文帝泰陵﹐在縣西南二十里三原上。好縣﹐畿。西南至府一百八十里。本漢舊縣﹐在今縣理東南十三里故城是也。者﹐神明所依止也。以雍州積髙﹐神明之奧﹐故立以郊上帝諸神也。後漢省。武徳二年分醴泉縣置﹐因漢舊名﹐屬雍州。三年﹐攺屬稷州。貞觀元年廢稷州﹐復屬雍州。二十一年於廢上宜縣置好縣﹐今縣理是也。其上宜縣﹐隋開皇十八年置﹐貞觀八年廢。華州﹐華陰四輔。開元戶三萬七百八十七。鄕七十。元和戶一千四百三十七。鄕二十二。《禹貢》雍州之域﹐周爲畿內之國﹐鄭桓公始封之邑。其地一名咸林﹐春秋時爲秦﹑晉界邑。長城在州東七十二里。或說秦﹑晉分境祠華嶽﹐故築此城。戰國時屬秦﹑魏。《地理誌》云自髙陵已東﹐皆魏分也。按《史記》「魏築長城﹐自鄭濱洛」﹐今州東南三里魏長城是也。秦並天下﹐爲內史之地。二漢及晉﹐爲京兆之地。後魏置東雍州﹐廢帝攺爲華州。隋大業二年省州﹐義寧元年置華山郡。武徳元年復爲華州。垂拱元年攺爲太州﹐避武太后祖諱也。神龍元年復舊。州境﹕東西一百六十四里。南北一百四十里。八到﹕西至上都一百八十里。東至東都六百八十里。東至潼關一百二十里。東至虢州二百三十里。東北至同州八十里。南至商州山路二百七十里。貢﹑賦﹕開元貢﹕茯神﹐茯苓﹐細辛。賦﹕綿﹐絹。管縣三﹕鄭﹐華陰﹐下わ。鄭縣﹐望。郭下。本秦舊縣﹐漢屬京兆。後魏置東雍州﹐其縣移在州西七里。隋大業二年﹐州廢移入州城﹐隸屬雍州。至三年﹐以州城屋宇壯麗﹐置太華宮﹐縣卽權移城東。四年宮廢﹐又移入城。古鄭城在縣理西北三里。興元元年﹐新築羅城及古鄭城﹐並在羅城內。少華山﹐在縣東南十里。華陰縣﹐望。西至州六十里。本魏之陰晉邑﹐秦惠文王時﹐魏人犀首納之於秦﹐秦攺曰寧秦。漢髙帝八年﹐更名華陰﹐屬弘農郡。後魏屬華州。隋大業五年移於今理。垂拱元年攺曰仙掌﹐尋復舊名。長城﹐在縣西﹐春秋時秦﹑晉分界處。太華山﹐在縣南八里。永丰倉﹐在縣東北三十五里渭河口﹐隋置。義寧元年因倉又置監。天寶三年﹐左常侍兼陜州刺史韋堅開漕河﹐自苑西引渭水﹐因古渠至華陰入渭﹐運永丰倉及三門倉米﹐以給京師﹐名曰廣運潭﹐以堅爲天下轉運使。灞﹑二水會於漕渠﹐每夏大雨輒皆漲﹐大歷之後﹐漸不通舟。天寶中﹐每歲水陸運米二百五十萬石入關﹔大歷後﹐每歲水陸運米四十萬石入關。潼關﹐在縣東北三十九里﹐古桃林塞也﹐春秋時晉侯使詹嘉處瑕以守桃林之塞是也。關西一里有潼水﹐因以名關。又云河在關內﹐南流衝激關山﹐因謂之「衝關」。謹按﹕秦函谷關在漢弘農縣﹐卽今靈寶縣西南十一里故關是也。今大路在北﹐本非鈐束之要。漢武帝元鼎三年﹐楊僕爲樓船將軍﹐本宜陽人﹐今福昌縣也。恥居關外﹐上疏請以家僮七百人徙關於新安﹐武帝從之﹐卽今新安縣東一里函谷故關是也。而郵傳所馳﹐出於南路﹐至後漢獻帝初平二年﹐董卓脇帝西幸長安﹐出函谷關﹐自此已前﹐其關並在新安。其後二十年﹐至建安十六年﹐曹公破馬超於潼關﹐則是中間徙於今所。今歷二處而至河潼﹐上躋髙隅﹐俯視洪流﹐盤紆峻極﹐實謂天險。河之北岸則風陵津﹐北至蒲關六十餘里。河山之險﹐邐迆相接﹐自此西望﹐川途曠然﹐蓋神明之奧區﹐帝宅之戶牖﹐百二之固﹐信非虛言也。下わ縣﹐望。東南至州八十里。本秦舊縣﹐《地理誌》屬京兆﹐注「下わ﹐秦武公伐わ戎置」﹐以隴西有上わ﹐故此加下也。董卓遷都長安﹐華歆求出爲下わ令﹐卽此也。後魏避道武帝諱﹐攺爲夏封﹐隋大業二年復舊。後魏屬馮翊﹐隋屬華州﹐武徳缺年屬同州﹐垂拱元年復屬華州。漢蓮勺縣故城﹐在縣東二十二里。張禹本河內人﹐徙家蓮勺。同州﹐馮翊四輔。開元戶五萬六千五百九。鄕一百二十一。元和戶四千八百六十一。鄕一百四十。《禹貢》雍州之域﹐春秋時其地屬秦﹐本大荔戎國﹐秦獲之﹐更名曰臨晉。魏文侯伐秦﹐秦築臨晉﹐今朝邑西南有故城﹐七國時屬魏。始皇並天下﹐京兆﹑馮翊﹑扶風並內史之地。及項羽滅秦﹐爲塞國﹐立司馬欣爲塞王。及漢王定三秦﹐以爲河上郡﹐復罷爲內史﹐武帝更名左馮翊。魏除「左」字﹐但爲馮翊郡﹐晉因之。後魏永平三年﹐攺爲同州。《禹貢》云「漆﹑沮旣從﹐灃水攸同」﹐言二水至此同流入渭﹐城居其地﹐故曰同州。州境﹕東西一百一十二里。南北二百三十五里。八到﹕西至上都二百五十里。東至東都六百五十里。東至蒲津關六十里。南至華州八十里。西北至坊州二百五十里。貢﹑賦﹕開元貢﹕縐紋吉莫皮二十張。賦﹕絹綿。元和貢﹕麝香﹐麻黃﹐地黃﹐蒺藜子﹐皺紋靴﹐石釒敖餅﹐寒山石。管縣七﹕馮翊﹐朝邑﹐韓城﹐白水﹐夏陽﹐澄城﹐陽。馮翊縣﹐望。郭下。本漢臨晉縣﹐故大荔城﹐秦獲之﹐更名。舊說秦築髙壘以臨晉國﹐故曰臨晉。晉武帝攺爲大荔縣﹐後魏攺爲華陰縣﹐後以名重﹐攺爲武鄕。隋大業三年攺爲馮翊縣。馮﹐輔也﹔翊﹐佐也。義取皚佐京師。沙苑﹐一名沙阜﹐在縣南十二里。東西八十里﹐南北三十里。後魏文帝大統三年﹐周太祖爲相國﹐與髙歡戰於沙苑﹐大破之。其時太祖兵少﹐隱伏於沙艸之中﹐以奇勝之。後於兵立之處﹐人栽一樹﹐以表其功﹐今樹往往猶存。仍於戰處立忠武寺。今以其處宜六畜﹐置沙苑監。興徳宮﹐在縣南三十二里。義旗將趣京師﹐軍次於忠武園﹐因置亭子﹐名興徳宮﹐屬家令寺。朝邑縣﹐望。西至州三十五里。本漢臨晉縣地。大荔國在今縣東三十步﹐故王城是也。後魏置南五泉縣﹐西魏攺爲朝邑縣﹐以北據朝阪﹐故以爲名。縣西南有蒲津關。河橋﹐本秦後子奔晉﹐造舟於河﹐通秦﹑晉之道﹐今屬河西縣。長春宮﹐後周武帝置。隋大業十三年﹐髙祖起義兵﹐自太原捨於此宮﹐休甲養士﹐而定京邑。武徳二年﹐於此置陜東大行臺﹐太宗居藩﹐作鎭。四年﹐山東平﹐乃移行臺於洛州。通靈陂﹐在縣北四里二百三十步。開元初﹐姜師度爲刺史﹐引洛水及堰黃河以灌之﹐種稻田二千餘頃。苦泉﹐在縣西北三十里許原下﹐其水鹹苦﹐羊飲之﹐肥而美。今於泉側置羊牧﹐故諺云「苦泉羊﹐洛水漿」。韓城縣﹐上。西南至州二百里。古韓國及梁國﹐漢爲夏陽縣之地。韓國故城在今縣理南十八里。梁國在今縣理南二十三里﹐有少梁故城。隋文帝分陽於此置韓城縣﹐春秋秦﹑晉戰於韓原﹐卽此地也。龍門山﹐在縣北五十里。龍門戍﹐在縣東北﹐極險峻。後周於此置龍門關﹐今廢。白水縣﹐望。東南至州一百二十里。本漢粟邑縣之地﹐屬左馮翊。按﹕粟邑故城在縣理西北二十八里。薛宣爲左馮翊﹐以粟邑縣小﹐僻在山中﹐其人謹朴﹐以頻陽令薛恭換粟邑令尹賞﹐二縣俱大理。又爲漢衙縣地﹐春秋時秦﹑晉戰於彭衙是也。後魏文成帝分澄城郡於此置白水縣及白水郡﹐郡南臨白水﹐因以爲名。隋開皇三年罷郡﹐縣屬同州。夏陽縣﹐緊。西南至州一百三十里。古有莘國﹐漢陽縣之地。武徳三年分陽於此置河西縣﹐在河之西﹐因以爲名。又割同州之陽﹑韓城二縣於今縣理置西韓州﹐取迸韓國爲名也。以河東有韓州﹐故此加西。貞觀八年廢西韓州﹐以縣屬同州﹐乾元三年攺爲夏陽縣。縣南有莘城﹐卽古莘國﹐文王妃太姒卽此國之女也。澄城縣﹐望。南至州一百里。漢徵縣也。韋昭云「徵﹐音懲」。徵﹑澄同聲﹐後人誤爲「澄」。魯文公十年﹐秦伐晉﹐取北徵﹐卽此城是也。後魏太平眞君七年﹐分陽縣置﹐又於今縣理置澄城郡。隋開皇三年罷郡﹐以縣屬同州。乾坑﹐《漢書溝洫志》云武帝時嚴熊上言「願穿洛以漑重泉以東萬餘頃」。於是發卒穿渠﹐自徵引洛水至商顏下﹐商顏﹐今在馮翊縣界。名曰龍首渠。按州西三十里有乾坑﹐卽龍首之尾也。王官故城﹐在縣西北。《春秋傳》曰「俘我王官﹐翦我羈馬」。陽縣﹐望。西南至州一百二十里。本漢舊縣﹐屬左馮翊。在水之陽﹐《詩大雅》所謂「在之陽」﹐是也。《水經注》曰陽城南有瀵水﹐東流注於河﹐卽水也。按中瀵水﹑蒲池瀵水與南瀵水﹐並在舊河西縣南五里﹐今陽界內。《爾雅》云「瀵出大尾下」﹐郭璞以爲汾陰縣有水﹐如車輪﹐此水亦然。周武時屬澄城郡﹐隋開皇三年罷郡﹐以縣屬同州。羈馬故城﹐在縣東北二十六里。鳳翔府﹐岐州。扶風四輔。開元戶四萬四千五百三十三。鄕九十二。元和戶七千五百八十。鄕八十八。今爲鳳翔節度使理所。管州二﹕鳳翔府﹐隴州。縣十四。都管戶八千三百六十四。《禹貢》雍州之域。春秋及戰國時爲秦都﹐徳公初居雍﹐卽今天興縣也。至獻公始徙櫟陽。始皇並天下﹐屬內史。項羽封章邯爲雍王﹐亦此地也。髙帝更名中地郡﹐復屬內史。景帝更名主爵都尉﹐武帝太初元年更名右扶風﹐所以扶助京師行風化也﹐與京兆尹﹑左馮翊謂之三輔﹐理皆在長安城中。後漢出理槐裏﹐卽今興平縣東南七里故槐裏城是。魏文帝除「右」字爲扶風郡﹐亦是重鎭﹐曹公使張屯陳倉﹐建興中諸葛亮攻陳倉及﹐皆不克。晉太康八年爲秦國。後魏太武帝於今州理東五里築雍城鎭﹐文帝攺鎭爲岐州。隋開皇元年﹐於州城內置岐陽宮﹐岐州移於今理。大業三年罷州﹐爲扶風郡﹐武徳元年復爲岐州。至徳元年攺爲鳳翔郡﹐乾元元年攺爲鳳翔府。府境﹕東西一百八十三里。南北三百八十九里。八到﹕東至上都三百一十里。東至東都一千一百七十里。東北至州二百三十里。南取太白山路至興元府六百里。西南至鳳州二百八十里。西至隴州一百五十里。北至涇州二百二十里。貢﹑賦﹕開元貢﹕龍須席﹐蠟燭。賦﹕麻﹐布。管縣九﹕天興﹐岐山﹐扶風﹐普潤﹐岐陽﹐麟遊﹐寶雞﹐虢﹐。天興縣﹐次赤。郭下。本秦雍縣﹐秦國都也。漢縣﹐屬右扶風。四面髙曰雍。又四望不見四方﹐故謂之雍。秦回中宮在縣西﹐漢文帝十四年﹐匈奴入蕭關﹐燒回中宮﹐候騎至雍﹐卽此也。至徳二年分置鳳翔縣﹐永泰元年廢﹐仍攺雍縣爲天興縣。乾歸故城﹐在縣西四十三里。乞伏乾歸據苑川﹐自號西秦﹐因築此城。石鼓文﹐在縣南二十里許﹐石形如鼓﹐其數有十﹐蓋紀周宣王畋獵之事﹐其文卽史籀之迹也。貞觀中﹐吏部侍郎蘇勗紀其事﹐云「虞褚歐陽﹐共稱古妙。𨿽歲久訛缺﹐遺迹尙有可觀﹐而歷代紀地理誌者不存記錄﹐尢可嘆息。」岐山縣﹐次畿。西至府五十里。本漢雍縣之地﹐周武帝天和四年﹐割涇州鶉觚縣之南界置三龍縣﹐隋開皇十六年移三龍縣於岐山南十里﹐攺爲岐山縣。貞觀八年移於今理。岐山﹐亦名天柱山﹐在縣東北十里。渭水﹐在縣南三十里。五將山﹐在縣西北六十里。苻堅爲姚萇將吳忠所擒之處。扶風縣﹐次畿。西至府一百里。本漢美陽縣地。武徳三年﹐分岐山縣置圍川縣﹐屬岐州﹐取今縣南川水爲名﹐近代訛作「圍」。四年﹐隸入稷州。貞觀元年廢稷州﹐以縣屬岐州﹐八年攺爲持風。普潤縣﹐次畿。南至府九十里。隋大業元年﹐於此置馬牧﹐又置普潤屯﹐後廢屯置縣。在漢爲漆縣﹐並有鐵官。今城西有漆水﹐又有小城﹐蓋置鐵官處。岐陽縣﹐次畿。西南至府一百里。蓋漢杜陽縣地﹐貞觀七年割扶風﹑岐山二縣置﹐以在岐山之南﹐因以名之。麟遊縣﹐次畿。西南至府一百六十里。本漢杜陽縣地﹐隋於此置西麟州﹐營仁壽宮。義寧元年﹐唐髙祖輔政﹐廢宮。是年獲白麟於宮所﹐因置縣。九成宮﹐在縣西一里。卽隋文帝所置仁壽宮﹐每歲避暑﹐春往冬還。義寧元年廢宮﹐置立郡縣。貞觀五年復修舊宮﹐以爲避暑之所﹐攺名九成宮。永安宮﹐在縣西三十里﹐貞觀八年置。寶雞縣﹐次畿。東北至府九十里。本秦陳倉縣﹐秦文公所築﹐因山以爲名﹐屬右扶風。隋大業九年﹐移於今理﹐在渭水北。至徳二年攺爲寶雞﹐以昔有陳寶鳴雞之瑞﹐故名之。陳倉故城﹐在今縣東二十里﹐卽秦文公所築。《魏略》云「太和中將軍郝昭築陳倉城﹐訖﹐會諸葛亮來攻。亮本聞陳倉城惡﹐及至﹐怪其整頓﹐問知昭在其中﹐大驚愕。亮素聞昭在西有威名﹐念攻之不易。初﹐太原靳詳少與昭相親﹐後爲蜀所得。及亮圍陳倉﹐詳爲亮監軍﹐使於城外呼昭諭之。昭於樓上應詳曰﹕『魏家科法﹐卿所練也。我之爲人﹐卿所知也。曩時髙剛守祁山﹐坐不專意﹐𨿽終得全﹐於今誚議不正。我必死耳﹐卿還謝諸葛亮﹐便可攻也。』詳以告亮﹐亮進兵﹐梯衝車﹐晝夜攻距﹐二十餘日﹐亮無利﹐會費曜等救至﹐亮乃引去。」按今城有上下二城相連﹐上城是秦文公築﹐下城是郝昭築。陳倉山﹐在縣南十里﹐南接梁﹑鳳二州界。散關﹐在縣西南五十二里。《蜀志》諸葛亮出散關圍陳倉。三交城﹐在縣西十六里﹐司馬宣王與諸葛亮相距所築。咸亨三年﹐於縣東南開渠﹐引渭水入原渠﹐通船至京故城。卽故長安城﹐漢惠帝所築城在今故大興城之西北苑中。虢縣﹐次畿。北至府三十里。古虢國﹐周文王弟虢叔所封﹐是曰西虢﹐後秦武公滅爲縣。周攺爲洛邑縣。隋大業三年﹐復爲虢縣。貞觀八年廢﹐天授二年再置。縣﹐次畿。西北至府一百里。本秦縣﹐右輔都尉理所﹐在今縣東一十五里﹐有故城。今縣﹐周天和元年築﹐置州﹐建徳三年廢。武徳元年又於故城置郇州﹐三年廢州﹐縣屬稷州﹐七年屬岐州。白起卽此縣人也。縣在渭水南一里。終南山﹐在縣南三十里。太白山﹐在縣東南五十里。五丈原﹐在縣西南三十五里。初﹐諸葛亮與司馬宣王相持﹐亮據渭水南原。宣王謂諸將曰「亮若出武功﹐依山東轉﹐是其勇也。若西上五丈原﹐諸君無事矣。」亮果屯此原﹐耕者雜於渭濱﹐居人安堵﹐軍無私焉。積石原﹐在縣西北二十五里。魏靑龍二年﹐諸葛亮出斜谷﹐與司馬宣王屯渭南。郭淮算亮必爭北原﹐遂先據之。亮至﹐不得上。卽此原也。縣理城﹐亦曰斜谷城﹐城南當斜谷﹐因以爲名。斜谷南口曰﹐北口曰斜。董卓塢﹐在縣東北十六里。卓封侯﹐築塢髙與長安埒﹐號爲萬歲塢。成國渠﹐在縣東北九里﹐受渭水以漑田。隴州﹐陽。上。開元戶六千八十五。元和戶七百八十四。《禹貢》雍州之域。秦文公所都。漢爲縣﹐屬右扶風。後魏置東秦州﹐西魏文帝攺名隴州﹐因山爲名。隋大業二年省﹐義寧二年又於縣理置隴東郡﹐武徳元年攺爲隴州。州境﹕東西二百里。南北四百九十五里。八到﹕東至上都四百六十五里。東至東都一千三百二十里。東至鳳翔府一百五十里。西至秦州三百四十里。南至鳳州山路四百三十里。北至原州三百三十里。貢﹑賦﹕開元貢﹕榛實﹐龍須席五領。賦﹕布﹐麻。管縣五﹕源﹐陽﹐吳山﹐華亭﹐南田。源縣﹐上。郭下。本漢縣地﹐屬右扶風。在水之北﹐後魏攺爲陰縣﹐隋攺爲源縣。隴山﹐在縣西六十二里。岍山﹐在縣西六十里。北與隴山接﹐《禹貢》「導岍及岐」﹐是也。大震關﹐在州西六十一里。後周置。漢武至此遇雷震﹐因名。秦城﹐在州東南二十五里。秦非子養馬﹑渭之間﹐有功﹐周孝王命爲大夫。陽縣﹐上。西至州八十里。本漢兪麋縣地﹐因今縣東八里兪麋澤爲名。周武帝置陽郡及縣﹐尋省郡﹐以縣屬隴州。水﹐在縣南一里。吳山縣﹐中。西北至州一百十里。本漢兪麋縣地﹐後魏孝昌二年﹐於長蛇川置長蛇縣﹐屬東秦州﹐隋開皇十八年攺爲吳山縣。吳山﹐在縣西南五十里。秦都咸陽﹐以爲西嶽﹐今爲國之西鎭山。《國語》謂之西吳。華亭縣﹐下。正南微東至州一百一十里。本秦涇陽縣地﹐隋大業元年置華亭縣﹐以在華亭川口﹐故名。小隴山﹐在縣西四十里。南由縣﹐下。東北至州一百二十里。本漢縣地﹐後魏孝明帝於縣西南由谷口置縣﹐因谷爲名。隋開皇二年省長蛇縣並入南由﹐屬岐州﹐貞觀四年割入隴州。安夷關﹐在縣西一百四十六里。長蛇川﹐在縣西一百步。渭水﹐在縣南四十里。

●卷第三◎關內道三涇原節度使涇州原州寧節度使州寧州慶州坊觀察使州坊州丹州延州涇州安定。上。開元戶一萬五千九百五十二。鄕五十五。元和戶一千九百九十。鄕三十。今爲涇原節度使理所管州二﹕涇州﹐原州。縣九。都管戶墾田《禹貢》雍州之域。春秋時屬秦﹐至始皇分三十六郡﹐屬北地郡。漢分北地郡置安定郡﹐卽此是也。漢以六郡良家子補羽林郎﹐案六郡﹐安定卽其一焉。後漢安帝永初五年﹐徙其人於美陽以避羌寇﹐郡寄理美陽﹐在今武功縣界美陽故城是也。至順帝移於今理﹐後魏太武神三年於此置涇州﹐因水爲名﹐隋大業三年攺爲安定郡。大業末﹐金城賊帥薛舉侵擾豳﹑涇﹐武徳元年太宗西討﹐會舉死﹐因平舉子仁杲﹐遂攺安定郡爲涇州。州境﹕東西一百九十六里。南北二百八十六里。八到﹕東南至上都四百八十里。東南至東都一千三百四十里。東北至寧州一百五十里。西北至原州平涼縣一百五十里。北至原州城三百三十里。北至慶州三百二十三里。南至鳳翔二百五十八里。東南至州一百八十里。西南至隴州私路一百八十里。貢﹑賦﹕開元貢﹕龍須席。賦﹕麻﹐布。管縣五﹕保定﹐靈臺﹐臨涇﹐良原﹐潘原。保定縣﹐上。郭下。本漢安定縣地﹐今臨涇縣安定故城也﹐後漢省。後魏文帝大統元年﹐自髙平城移於今理﹐屬安定郡。隋開皇三年罷郡﹐以縣屬涇州。至徳二年﹐攺保定縣。涇水﹐在縣東一里。折庶故城﹐在縣東十里。西魏涇州刺史乙弗貴所築﹐隋末薛舉屯據於此城﹐舉死仁杲復竊據﹐武徳元年討平之。萬俟醜奴余趾﹐在縣東五里。醜奴﹐髙平人﹐後魏建義元年僭號於此。靈臺縣﹐上。西至州一百里。本漢鶉觚縣﹐屬北地郡﹐周屬趙平郡﹐隋開皇三年屬涇州。天寶元年﹐攺爲靈臺縣。今縣理西陰密故城﹐東接縣城﹐卽古密國之地是也。《詩》曰「密人不恭。」臨涇縣﹐上。東南至州九十里。本漢舊縣﹐屬安定郡。隋大業元年於今縣理置湫谷縣﹐取縣內湫谷爲名。十二年﹐復爲臨涇縣﹐皇朝因而不攺。按﹕縣有彭陽川﹐去彭陽縣一百步。縣界兼有漢安武﹑安武﹑彭陽﹑撫夷四縣之地。良原縣﹐上。東北至州六十里。本漢三水縣地﹐屬安定郡﹐今安定縣界三水故城是也。隋大業元年﹐分安定縣之地置良原縣﹐縣西南三十里有良原﹐因以爲名。水﹐一名宜祿川﹐西自隴州華亭縣流入。石原﹐在縣西南﹐卽所謂良原也。潘原縣﹐中。東至州一百里。本漢陰盤縣﹐屬安定郡﹐在今州宜祿縣西二十三里陰盤故城是也。地有陰驛。原州﹐平涼。中都督府。開元戶鄕元和戶鄕《禹貢》雍州之域。春秋時地屬秦﹐始皇時屬北地郡。漢爲安定郡。州境﹕八到﹕東南至上都八百里。東南至東都一千六百六十里。東南至涇州三百二十里。西至會州三百九十里。南至秦州四百六十里。正西微南至臨洮軍六百二十里。北至靈州五百里。貢﹑賦﹕開元貢﹐覆鞍氈。賦﹕布﹐麻。管縣四﹕平髙﹐平涼﹐百泉﹐蕭關。平髙縣﹐望。郭下。本漢髙平縣﹐屬安定郡。後魏太武帝太延二年﹐於今縣理置平髙縣﹐屬平髙郡。隋開皇三年罷郡﹐以縣屬原州。大業三年﹐以原州爲平涼郡。武徳元年重爲原州﹐縣仍屬焉。笄頭山﹐一名崆峒山﹐在縣西一百里﹐卽黃帝謁廣成子學道之處。《史記》曰「黃帝東至於海﹐西至崆峒﹐登笄頭」﹐是也。《漢書》曰頭山﹐在涇陽西。《禹貢》涇水所出。《莊子》云廣成子學道崆峒之山。又《後漢書》隗囂使將王孟塞雞頭道﹐卽此也。木硤關﹐在縣西南四十里。蕭關故城﹐在縣東南三十里。《漢書》文帝十四年﹐匈奴入蕭關﹐殺北地都尉﹐是也。瓦亭故關﹐在縣南七十里。卽隴山北垂。隗囂使牛邯守瓦亭﹐卽此是也。秦長城﹐在縣北十里。朝那湫﹐《郊祀志》云「湫泉祠朝那」﹐蘇林云「在安定朝那縣。方四十里﹐冬夏不增減﹐不生艸木﹐旱時卽祠之﹐以壺水﹐置之於所在﹐則雨﹔雨不止﹐反水於泉﹐俗以爲恆。」今周回七里﹐蓋近代減耗。監牧﹐貞觀中自京師東赤岸澤移馬牧於秦﹑渭二州之北﹐會州之南﹐蘭州狄道縣之西﹐置監牧使以掌其事。仍以原州刺史爲都監牧使﹐以管四使。南使在原州西南一百八十里﹐西使在臨洮軍西二百二十里﹐北使寄理原州城內﹐東宮使寄理原州城內。天寶中﹐諸使共有五十監﹕南使管十八監﹐西使管十六監﹐北使管七監﹐東宮使管九監。監牧地﹐東西約六百里﹐南北約四百里。天寶十二年﹐諸監見在馬總三十一萬九千三百八十七匹﹐內一十三萬三千五百九十八匹課馬。平涼縣﹐上。西北至州一百六十里。本漢涇陽縣地﹐今縣西四十里涇陽故城是也。後魏爲長城郡長城縣之地。周武帝建徳元年﹐割涇州平涼郡於今理置平涼縣﹐屬長城郡。隋開皇三年屬原州﹐皇朝因之。開元五年移於涇水南﹐貞元七年又移於舊縣南阪上﹐今縣是也。仍屯軍其中。馬屯山﹐在縣西。《十六國春秋》云「姚萇與苻登戰於髙平﹐登敗﹐奔於馬屯山」﹐卽此也。其山南北二十里﹐東西三十里。百泉縣﹐上。西至州九十里。本漢朝那縣地﹐故城在今縣理西四十五里。後魏孝明帝於今縣西南陽晉川置黃石縣﹐隋煬帝攺爲百泉縣﹐武徳八年移於今所。可藍山﹐一名都盧山﹐在縣西南七十里。《十六國春秋》曰「赫連定據平涼﹐登可藍山望統萬城﹐泣曰﹕『先帝若以朕承大業﹐豈有今日﹗』」涇水﹐源出縣西南涇谷。《地理誌》云涇陽縣頭山﹐涇水所出。《淮南子》云「笄頭山一名薄落山」﹐故涇水亦曰薄落水。又南流經都盧山﹐山路之中﹐常如彈箏之聲﹐故行旅因謂之彈箏峽。蕭關縣﹐中。南至州一百八十里。本隋他樓縣﹐大業元年置﹐神龍三年廢。別立蕭關縣﹐以去州闊遠﹐禦史中丞侯全徳奏於故白艸軍城置﹐因取蕭關爲名。蔚茹水﹐在縣之西﹐一名葫蘆河﹐源出原州西南頹沙山下。州新平。緊。開元戶一萬九千四百六十一。鄕四十九。開和戶二千六百七十。鄕四十九。今爲寧節度使理所。管州三﹕州﹐寧州﹐慶州。縣二十。《禹貢》雍州之域﹐周之先公劉所居之地。《詩大雅》云「篤公劉﹐於豳斯館」﹐是也。《周本紀》曰后稷子不窟末年﹐夏政衰﹐奔戎翟之。至公劉﹐修后稷之業﹐乃國於豳。徐廣云「新平漆縣東北有豳亭」﹐是也。按豳國城在今州理東北三十九里三水縣界﹐古豳城是也。自周東遷﹐其地屬秦。秦並天下﹐分三十六郡﹐屬內史。漢屬右扶風﹐今州理卽漢右扶風之漆縣也。漆水在今縣西九里﹐西北流注於涇。今鳳翔府麟遊縣東南亦有一漆水﹐與此異也。後漢於此置新平郡。及姚萇之亂﹐百姓夷滅﹐此地郡縣﹐並無理所﹐至後魏又置郡焉。文帝大統十四年於今理置南豳州﹐廢帝除「南」字。隋大業二年省入寧州﹐義寧二年復爲新平郡﹐武徳元年復爲豳州。開元十三年﹐以「豳」與「幽」字相涉﹐詔曰「魚﹑魯變文﹐荊﹑並誤聽。欲求辧惑﹐必也正名﹐攺爲『』字。」天寶元年攺爲新平郡﹐乾元元年復爲州。州境﹕東西二百里。南北二百七十里。八到﹕東南至上都三百里。東﹝北﹞﹝南﹞至東都一千一百六十里。東至坊州三百一十里。東至奉天縣一百三十里。北至寧州一百四十里。西北至涇州一百八十里。貢﹑賦﹕開元貢﹕蓽豆﹐白蠟。賦﹕麻﹐布﹐米粟。管縣四﹕新平﹐三水﹐永壽﹐宜祿。新平縣﹐望。郭下。本漢漆縣也﹐屬右扶風。建武八年﹐隗囂悉眾攻略陽。上幸漆﹐進止未定。會馬援夜至﹐上喜﹐問之﹐援聚米以爲山谷﹐於上前指軍所從入。上笑曰「虜在吾目中。」遂進兵。考諸記注﹐漢之漆縣﹐卽今州理是也。姚萇之亂﹐郡縣不立﹐曁乎後魏﹐於今縣西南十里陳陽原上置白土縣﹐屬新平郡。隋開皇三年罷郡﹐移白土縣於今州城中﹐置豳州﹐四年攺白土縣爲新平縣。大業二年﹐省豳州入寧州﹐義寧二年復爲新平郡。武徳元年﹐以新平郡又爲豳州﹐縣屬焉。五龍原﹐在縣南三里﹐原側有五泉水﹐因名。涇水﹐西北自宜祿縣界流入。丘堡﹐在縣西十八里。東﹑西﹑南三面石坡峭峻髙十丈﹐北面築城髙二丈﹐武徳二年置﹐貞觀七年廢。苻堅墓﹐在縣東南二里。先有謠云「河水淸復淸﹐苻詔死新城。」堅聞惡之﹐語軍候云「地名『新城』避之。」至是爲姚萇殺於新平城﹐遂葬焉。三水縣﹐緊。西南至州六十里。本漢舊縣﹐有鐵官﹐屬安定郡﹐以縣界有羅川谷﹐三泉並流﹐故以爲名。魏攺三水縣爲西川縣﹐亦屬安定。後魏於今縣理西二十八里重置三水縣﹐取舊名﹐屬新平。隋開皇三年罷郡﹐以縣屬州。皇朝因之。石門山﹐在縣東五十里。峯巖相對﹐望之似門。邑故城﹐在縣東二十五里﹐卽漢邑縣﹐屬右扶風。古郇國也﹐《左傳》云「畢﹑原﹑丰﹑郇﹐文之昭也。」古豳城﹐在縣西三十里。公劉始都之處。永壽縣﹐上。西北至州九十里。武徳二年分新平縣南界﹐於今理北三十里永壽原西置永壽縣﹐因原而名。貞觀二年移於州東南八十里﹐興元元年又移於順義店﹐卽今理是也。髙泉山﹐亦曰甘泉﹐在縣北二十五里。涇水﹐自新平縣界流入。醴泉苑﹐在縣東北十里﹐並宮﹐並周所立﹐後廢。貞觀四年置醴泉監﹐兼置屯五所﹐隸司農寺。宜祿縣﹐中。東至州八十一里。本漢淺水縣地﹐屬上郡。後魏爲東陰縣地﹐廢帝以縣南臨宜祿川﹐因攺名﹐隸涇州。曁周﹑隋又爲白土縣。貞觀二年﹐分新平縣又置宜祿縣﹐復魏舊名也。淺水原﹐卽今縣理所。初﹐金城人薛舉稱兵﹐攻破郡縣。武徳元年﹐舉寇涇州﹐屯兵於安定縣之折庶城﹐太宗親徵﹐相守六十餘日。會舉死﹐其子仁杲統其眾﹐並羌胡十餘萬﹐數來挑戰。上遣總管龐玉自此原南出賊之右﹐因髙而陳﹐上率大兵自原北﹐出其不意﹐斬首萬餘級﹐賊大潰﹐仁杲懼而請降﹐俘其精兵萬餘人﹐男女五萬口。故城猶在今縣北五里。陰城﹐在縣西北二十五里。昭仁寺﹐在縣西十步淺水原。上王師討平仁杲詔於此置寺。碑﹐諫議大夫朱子奢之詞也。長武城﹐在縣西五十里。隋開皇中築在涇河南岸﹐武徳元年廢﹐大歷初﹐郭子儀置兵以備西戎。寧州﹐彭原。望。開元戶三萬二百二十六。元和戶一千一百七。鄕。墾田《禹貢》雍州之域。古西戎地也﹐當夏之衰﹐公劉邑焉。周時爲義渠戎國﹐其後戎翟攻太王﹐父避於岐山而作周。按今州理城﹐卽公劉邑地也。後西伯伐犬戎﹐武王都鎬京逐戎夷於涇﹑洛之北﹐以時入貢﹐命曰「荒狄」。周道衰﹐荒狄不至。後幽王爲犬戎所殺﹐至秦穆公得由余﹐西戎八國來至。秦昭王殺義渠戎王﹐並其地﹐始皇分三十六郡﹐此爲北地郡﹐卽義渠舊地也。漢氏因之﹐後漢移北地郡居富平故城是也。後魏延興二年爲三縣鎭﹐孝文帝太和十一年攺置班州﹐十四年攺爲州﹐二十年攺「」爲「豳」﹐取迸地名也。廢帝三年攺豳州爲寧州﹐以撫寧戎狄爲名。後周攺爲北地郡﹐隋又爲寧州﹐大業中又爲郡。武徳元年復爲寧州﹐貞觀元年攺爲都督府﹐四年又廢府爲州。州境﹕東西二百十六里。南北五百十四里。八到﹕東南至上都四百五十六里。東南至東都一千三百里。東至坊州三百二十里。西至涇州一百五十里。東北至延州三百九十里。北至慶州一百三十里。南至州一百四十里。貢﹑賦﹕開元貢﹕龍須席。賦﹕麻﹐布。管縣六﹕安定﹐眞寧﹐襄樂﹐彭原﹐定平﹐丰義。安定縣﹐望。郭下。本漢泥陽縣﹐在今縣理東南十五里泥陽故城是也。至後魏太武帝置定安縣﹐取定俗安人爲義﹐在今縣理西北三里定安故關。自隋開皇三年移縣入廢趙興郡理﹐仍屬寧州﹐皇朝因之。扶蘇墓﹐在縣西北十八里。始皇太子也﹐監蒙恬築長城。始皇崩﹐李斯矯詔賜死﹐葬於此。眞寧縣﹐緊。西北至州七十里。本漢陽周縣地﹐屬上郡。《漢書》陳余與章邯書曰「蒙恬爲秦將﹐北逐戎人﹐開楡中地數千里﹐竟斬陽周。」謂此縣也。後魏置泥陽﹑惠涉二護軍﹐孝文帝太和十一年復置陽周縣。隋開皇十八年攺爲羅川﹐因縣南羅水爲名﹐屬寧州。皇朝因之﹐天寶元年攺爲眞寧縣。子午山﹐亦曰橋山﹐在縣東八十里﹐黃帝陵在山上﹐卽羣臣葬衣冠之處。《史記》曰漢武帝北巡朔方﹐還祭黃帝冢於橋山﹐曰「吾聞黃帝不死﹐今有冢﹐何也﹖」或對曰「黃帝已上仙﹐羣臣葬其衣冠﹐故有冢。」襄樂縣﹐緊。西南至州六十里。本漢襄洛縣地﹐屬上郡。後魏孝文帝攺「洛」爲「樂」﹐屬襄樂郡。後周屬北地郡。隋開皇三年攺屬寧州。皇明因之。秦故道﹐在縣東八十里子午山。始皇三十年﹐向九原抵陽﹐卽此道也。彭原縣﹐緊。南至州一百里。本漢彭陽縣地﹐在今縣理西南六十里臨涇縣界彭陽故城是也。曁於後漢﹐又爲富平縣之地。後魏破赫連定後﹐於此復置富平縣﹐廢帝攺爲彭陽縣﹐屬西北地郡。隋開皇三年罷郡﹐以縣屬寧州﹐八十年攺爲彭原縣﹐因彭池爲名。原南北八十一里﹐東西六十里。定平縣﹐上。北至州七十里。自漢至晉並泥陽縣地﹐後魏至周並爲定安縣地。隋大業十年﹐於此築城﹐置棗社驛。武徳二年﹐於驛分定安縣置定平縣﹐其驛移出城北。丰義縣﹐上。東南至州八十里。本漢彭陽縣地﹐今縣理西四十里彭陽故城是也。後魏於縣理置州﹐周武帝保定二年廢州爲防﹐隋文帝廢防名爲丰義城。武徳二年﹐分彭原縣置丰義縣﹐因舊城爲名﹐屬彭州﹐貞觀元年州廢﹐縣屬寧州。慶州﹐順化。都督府。開元戶一萬七千九百八十一。鄕五十一。墾田《禹貢》雍州之域﹐古西戎地。《周本紀》曰夏氏政衰﹐后稷子不奔戎﹑翟之間﹐今州理東南三里有不故城是也。春秋及戰國時爲義渠戎國﹐秦厲公伐義渠並之﹐虜其王。至始皇時屬北地郡。按今州理﹐卽漢郁郅城也﹐《地理誌》屬北地郡。後漢郡境爲虜所侵﹐北地郡寄寓馮翊。後魏文帝大統十一年置朔州﹐周武帝保定元年廢朔州爲周武防。隋文帝開皇三年攺置合川鎭﹐十六年割寧州歸徳縣置慶州﹐立嘉名也﹐義寧元年爲弘化郡。天寶元年攺爲安化郡﹐至徳元年攺爲順化郡﹐乾元元年復爲慶州。州境﹕東西二百五十二里。南北四百七十二里。八到﹕東南至上都五百七十里。東南至東都一千四百三十里。東北至延州四百四十里。西北至靈州六百二十里。東至州三百九十里。南至寧州一百二十七里。西至原州三百四十里。北至鹽州五百七十二里。貢﹑賦﹕開元貢﹕牛蘇﹑麝香。賦﹕胡布。管縣十﹕順化﹐樂蟠﹐馬領﹐合水﹐華池﹐同川﹐洛原﹐延慶﹐方渠﹐懷安。順化縣﹐中。郭下。本漢郁郅縣。後漢迄晉﹐戎虜所侵﹐不立州縣。後魏及周﹐以爲鎭防。隋開皇十六年﹐於今州城西南一里置合水縣﹐在馬領﹑白馬二水口﹐因以爲名﹐屬慶州。大業二年﹐以慶州爲弘化郡﹐合水屬焉。至武徳六年攺合水爲合川縣﹐取隋合川鎭爲名﹐貞觀元年攺爲弘化縣﹐天寶元年攺爲安化縣﹐至徳元年攺爲順化縣。不墓﹐在縣東二里。樂蟠縣﹐中。北至州三十二里。本漢略畔道地﹐今縣理北五里略畔故城是也。後漢及晉﹐爲虜所侵逼﹐此地無復郡縣。後魏文帝於此置蔚州﹐周武帝置北地郡。隋開皇三年罷郡﹐以彭陽﹑襄樂二縣屬寧州。義寧元年﹐分合水縣置樂蟠縣﹐屬弘化郡﹐取樂蟠城爲名也。《百官表》云「縣有蠻夷曰道」﹐按略畔﹑樂蟠﹐皆指此城﹐方言訛舛﹐故不同耳。馬領縣﹐中。東南至州六十七里。本漢舊縣﹐屬北地郡。漢末爲虜所侵﹐至後魏爲朔州之地。隋大業元年﹐分合水縣於此置馬領縣﹐復漢縣之舊名也。十三年陷賊﹐縣廢。義寧二年﹐於今縣理北四十里百家堡置馬領縣﹐屬弘化郡﹐以縣西一里有馬領阪﹐因名。秦長城﹐在縣西北一百二十六里﹐卽蒙恬所築也。合水縣﹐中。西至州五十里。本漢略畔道之地﹐在今縣西南三十八里故城是也。自後漢至晉﹐此地皆無郡縣。至後魏爲襄樂縣之地。武徳六年﹐分合水縣置蟠交縣以城臨大﹑小樂蟠二水交口﹐因以爲名。天寶元年﹐攺爲合水縣。華池縣﹐下。西南至州一百五十里。本漢歸徳縣地也。按漢歸徳縣﹐今洛原縣是。隋仁壽二年﹐於今縣東北二里庫多汗故城置華池縣﹐因縣西華池水爲名﹐屬慶州。皇朝因之。子午山﹐舊名翟道山﹐在縣西四十五里。同川縣﹐中下。東至州八十里。本漢郁郅縣地﹐隋義寧三年﹐分寧州之彭原縣西南十五里三泉故城置三泉縣﹐屬弘化郡。武徳元年﹐攺爲慶州﹐縣屬焉﹐仍攺爲同川﹐因同川城爲名。洛原縣﹐中下。東南至州二百七十五里。本漢歸徳縣地﹐屬北地郡。後漢更始二年﹐封岑彭爲歸徳侯﹐謂此地也。後漢迄晉﹐無復郡縣。後魏文帝大統元年﹐復置歸徳縣。隋大業元年攺爲洛原縣﹐因洛水所出爲名。皇朝因之。洛水﹐原出白於山﹐一名女郎山﹐在縣北三十里。延慶縣﹐中。南至州四十里。本漢郁郅縣地﹐後魏於今縣理置朔州﹐隋開皇中攺置合水縣。武徳六年﹐移丰州戶住此﹐仍分合水縣置白馬縣﹐以西臨白馬川水爲名。天寶元年﹐攺名延慶縣。方渠縣﹐中下。東南至州一百八十里。古慶匡州倉在馬領川內。因渠爲名﹐景龍元年置﹐取縣爲名。縣西北馬領山諸谷水﹐東南流經縣所置方渠堡﹐因名之。懷安縣﹐下。南至州一百六十里。古居近黨項藩落﹐開元十年﹐檢逃戶初置﹐故以「懷安」爲名。州﹐洛交。上。開元戶三萬一百八十五。鄕五十一。元和戶七百五十。鄕十二。今爲坊觀察使理所。管州四﹕州﹐坊州﹐丹州﹐延州。縣二十三。都管戶四千三百四十七。墾田《禹貢》雍州之域。春秋時屬秦﹐至始皇時地屬上郡。漢爲上郡雕陰縣地。按漢雕陰﹐在今洛交縣北三十里雕陰故城是也。曁晉陷於戎﹑羯﹐不置州郡。苻﹑姚置杏城鎭。後魏孝文帝廢鎭﹐攺爲東秦州﹐孝明帝攺爲北華州﹐廢帝攺爲州﹐因秦文公夢黃蛇自天降屬於地﹐遂於衍立爲名。隋大業初。復爲上郡。武徳元年復爲州﹐貞觀二年加爲都督府﹐十六年罷府。州仍舊名立交城。州境﹕東西二百七十六里。南北二百七十三里。八到﹕東南至上都四百七十七里。東南至東都九百五十九里。東至丹州一百八十三里。南至坊州一百二十五里。西至慶州三百九十八里。北至延州一百五十里。貢﹑賦﹕開元貢﹕龍須席。賦﹕麻﹐布。元和貢﹑賦同。管縣五﹕洛交﹐洛川﹐三川﹐直羅﹐甘泉。洛交縣﹐緊。本漢雕陰地﹐屬上郡。雕山在西南﹐故曰雕陰。魏省上郡﹐晉爲戎狄所居。苻堅時爲長城縣﹐後魏及周爲三川縣。隋開皇十六年﹐分三川﹑洛川二縣置洛交縣﹐屬州﹐洛水之交﹐故曰洛交。皇朝因之洛水﹐在縣南一里。秦長城﹐在縣東北三十里。僞夏太后城﹐在縣西三十六里。赫連勃勃聞劉裕滅姚泓﹐命其子義眞等守長安﹐大悅﹐自將兵入長安﹐畱太后於此﹐築城以居。洛川縣﹐上。西北至州六十里。本漢縣地﹐後秦姚萇於此置洛川縣﹐以縣界有洛川水爲名。後魏置敷城郡。隋開皇三年罷郡﹐以縣屬州。三川縣﹐中。東北至州六十里。本漢翟道縣地﹐古三水郡﹐以華池水﹑黑源水及洛水三川同會﹐因名。苻堅時於長城原置長城縣﹐屬長城郡。後魏廢帝攺爲三川﹐屬中部郡。隋開皇三年屬州。直羅縣﹐中下東至州一百里。本漢雕陰縣地﹐後漢因之。魏省雕陰縣﹐晉時戎狄所居。後魏置三川郡。隋開皇三年﹐使戶部尙書崔仲方築城以居之﹐城枕羅原水﹐其川平直﹐故名直羅城。武徳三年﹐分三川洛交於此置縣﹐因城爲名。大山﹐在縣西北一百一十里。羅川水﹐在縣南二里。甘泉縣﹐中下。南至州七十五里。武徳元年﹐分洛交縣於伏陸城置縣﹐取城爲名。天寶元年﹐攺爲甘泉縣。本漢雕陰縣城﹐今在縣南四十里。伏陸山在縣理東北。有阿伏斤谷﹐其水出又潛流伏川陸﹐故號伏陸﹐天寶元年攺爲甘川谷。坊州﹐中部。下。開元戶一萬五千七百十五。鄕四十四。元和戶一千八百四十二。鄕十二。墾田《禹貢》雍州之域﹐古之翟國。秦屬內史﹐漢爲左馮翊翟道縣之地。魏﹑晉陷於夷狄﹐不置郡縣。劉﹑石﹑苻﹑姚時﹐於今州理西七里置杏城鎭﹐常以兵守之。後魏孝文帝攺鎭爲東秦州﹐孝明帝攺爲北華州﹐廢帝攺爲州。元皇帝髙帝之父。以周武帝時天和七年﹐放牧於今州界置馬坊﹐結構之處尙存。武徳二年﹐髙祖駕幸於此﹐聖情永感﹐因置坊州﹐取馬坊爲名。州境﹕東西三百八十九里。南北一百三十九里。八到﹕東至上都三百五十里。東至東都九百里。東南至同州二百五十里。西南至州三百一十里。東北至丹州二百六十里。北至州一百五十里。貢﹑賦﹕開元貢﹕龍須席﹐﹐麻﹐弓弦麻。元和貢同。管縣四﹕中部﹐宜君﹐平﹐城。中部縣﹐上。本漢翟道縣地﹐屬左馮翊。魏﹑晉戎翟所居。後秦姚興於今縣南置中部縣﹐後魏文帝移入杏城﹐後周攺爲內郡﹐屬州。武徳二年置坊州﹐攺爲中部。杏城﹐在縣西南五里。相傳云漢將韓胡伐杏木爲柵﹐以抗北狄﹐因以爲名。宜君縣﹐上。東北至州一百里。前秦苻堅於礻殳礻羽縣故城置宜君護軍﹐後魏太武帝攺爲宜君縣﹐文帝大統五年又移於今華原縣北。貞觀十七年廢縣﹐地入雍州。二十年置玉華宮﹐仍於宮所置宜君縣﹐屬雍州。永徽二年﹐與宮同廢。龍朔三年﹐坊州刺史竇師倫奏再置。玉華宮﹐在縣北四里﹐貞觀二十年奉敕營造。其地本縣人秦小龍宅﹐太宗云「小龍出﹐大龍入。」當時以爲淸涼勝於九成宮。永徽二年﹐有詔廢宮爲寺﹐便以玉華爲名。寺內有肅成殿﹐永徽中奉敕令玄奘法師於此院譯經﹐每言此寺卽閻浮之兜率天也。平縣﹐上。東至州九十里。天寶十二年﹐刺史羅希奏割宜君縣西北三鄕置﹐去宜君縣三十五里。城縣﹐上。東至州一百里。本漢縣地﹐屬左馮翊﹐後漢省。後魏於今縣理置城縣﹐屬城郡﹐隋大業元年攺屬坊州。丹州﹐咸平。上。開元戶一萬二千四百二十二。鄕三十五。元和戶八百十六。鄕十二。墾田《禹貢》雍州之域﹐春秋時爲白翟所居。《隋圖經》云「義川本春秋時白翟地﹐今其俗云丹州白室﹐胡頭漢舌﹐其狀似胡﹐其言中夏。白室卽白翟語訛耳﹐近代號爲步落稽胡﹐自言白翟後也。」秦置三十六郡﹐屬上郡。漢因之。魏文帝省上郡。其地晉時戎狄居之﹐苻﹑姚時爲三堡鎭。後魏文帝大統三年﹐割﹑延二州地置汾州﹐理三堡鎭。廢帝以河東汾州同名﹐攺爲丹州﹐因丹陽川爲名﹐領義川﹑樂川縣。隋大業三年廢丹州﹐於義川縣置延平縣﹐十三年爲胡賊劉步祿所據。義寧元年﹐於義川縣置丹陽郡。武徳元年攺爲丹州﹐九年置都督府﹐貞觀元年罷府爲州。永徽二年移於赤石川。州境﹕東西一百九十九里。南北一百七十三里。八到﹕西南至上都五百五十里。東南至東都九百二十里。東至同州三百五十里。西至州一百八十里。南至坊州二百六十里。北至延州二百五十里。貢﹑賦﹕開元貢﹕麝香﹐蠟燭﹐龍須席。賦﹕麻﹐布。元和貢同。管縣四﹕義川﹐巖﹐汾川﹐咸寧。義川縣﹐上。郭下。本秦上郡之地﹐二漢因之。魏省上郡。其地至晉爲戎狄所居。後魏文帝大統三年置義川縣﹐屬義川郡﹐因川爲名。隋大業三年廢丹州﹐義川屬延州。義寧元年﹐於舊城復置丹陽郡﹐縣在城內﹐永徽二年移於今理。巖縣﹐中。東南至州七十三里。武徳元年分義川縣置﹐在庫利川南﹐有巖山﹐因以爲名。庫利川﹐在縣郭南。昔有奴賊居此川內﹐稽胡呼奴爲庫利﹐因以爲名。汾川縣﹐上。西南至州七十里。本秦上郡地﹐二漢因之。魏省上郡。後魏孝文帝置安平縣﹐理薛川﹐屬樂川郡。文帝攺安平爲汾川。隋開皇三年罷郡﹐縣屬丹州﹐大業二年屬延州﹐武徳元年復屬丹州。黃河﹐在縣東七里。河岸頓狹﹐狀似槽形﹐鄕人呼爲「石槽」﹐蓋禹治水鑿石導河之處。石槽長一千步﹐闊三十步﹐懸水奔流﹐黿鼉魚鱉所不能遊。咸寧縣﹐中下。西南至州四十五里。本秦上郡之地。後魏孝文帝太和十八年﹐於白水川置永寧縣﹐屬義川郡﹐在今縣東二十里永寧故縣是也。文帝攺爲太平縣﹐移於今所。隋開皇三年罷郡﹐屬丹州。十八年攺太平縣爲咸寧﹐以界內有咸寧鎭爲名。延州﹐延安。望。中都督府。開元戶一萬六千三百四十五。鄕六十。元和戶九百三十八。鄕十八。墾田《禹貢》雍州之域﹐春秋時白翟所居。秦置三十六郡﹐屬上郡。在漢爲上郡髙奴縣之地﹐今州理卽上郡髙奴縣之城也。項羽三分秦地﹐以董翳爲翟王﹐都髙奴﹐卽其地也。魏省上郡﹐至晉陷爲戎狄﹐其後屬赫連勃勃。後魏滅赫連昌﹐以屬統萬鎭。孝文帝置金明郡﹐宣武帝置東夏州﹐廢帝攺爲延州﹐以界內延水爲名﹐置總管﹐管丹﹑延﹑綏三州。隋開皇八年廢總管﹐但爲延州﹐煬帝以爲延安郡。隋氏喪亂﹐陷於賊寇。武徳元年﹐百姓歸化﹐置總管府﹐開元二年爲都督府﹐尋罷府爲州。州境﹕東西四百四十九里。南北三百五十一里。八到﹕西南至上都六百七十四里。東南至東都一千一百里。東至隰州三百六十里。西至州一百五十里。西南至慶州四百四十里。西北至夏州四百里。貢﹑賦﹕開元貢﹕蜜蠟﹐麝香。賦﹕麻﹐布。元和貢﹑賦同。管縣十﹕膚施﹐延長﹐臨眞﹐金明﹐丰林﹐延川﹐敷政﹐延昌﹐延水﹐門山。膚施縣﹐上。郭下。本漢舊縣﹐屬上郡。趙武靈王滅中山﹐遷其王於膚施﹐《漢書》曰匈奴南侵至朝那﹑膚施﹐卽其處也。魏﹑晉陷戎狄。隋煬帝大業二年﹐分丰林﹑金明二縣於此置膚施縣﹐復舊名也﹐屬延安郡。皇朝因之。縣有五龍山﹑帝原水﹑黃帝祠。淸水﹐俗名去斤水﹐北自金明縣界流入。《地理誌》謂之淸水﹐其肥可然。鮮卑謂淸水爲去斤水。斤一作「筋」。延長縣﹐中。東至州一百三十里。本秦膚施縣地﹐後魏廢帝元年於丘頭原置廣安縣﹐隋仁壽元年以「廣」字犯皇太子名﹐攺爲延安﹐大業末廢。貞觀六年﹐又置移於府北去斤川﹐今縣是也。廣徳二年攺爲延長。臨眞縣﹐中。西北至州一百四十里。本漢髙奴縣地﹐後魏文成帝置臨眞縣﹐屬偏城郡。周武帝天和元年﹐稽胡叛﹐攻破郡城﹐遂移於今理。隋開皇元年攺爲臨眞縣﹐屬延安郡。皇朝因之。金明縣﹐中。東南至州四十八里。本漢髙奴縣地﹐後魏太武帝於此置廣洛縣﹐屬金明郡。隋開皇四年屬延州﹐後仁壽元年﹐以太子名廣﹐攺爲金明縣﹐大業十三年省入膚施縣。武徳六年﹐又分置金明縣。丰林縣﹐中下。西至州三十里。本漢髙奴縣地﹐後魏孝文帝置廣武縣﹐屬偏城郡﹐在今理東四十里。周宣帝攺爲丰林﹐屬延州。皇朝因之。琉璃山﹐在縣北十五里。延川縣﹐中。西南至州一百八十里。本秦臨河縣地﹐漢不攺﹐後漢省。後魏分安人縣於此地置文安縣﹐隋文帝攺爲延川﹐取吐延川爲名。皇朝因而不攺。吐延水﹐北自綏州綏徳縣流入。敷政縣﹐中下。東北至州一百五十里。本漢髙奴縣地﹐後魏太和初置因城﹝名﹞縣。隋開皇六年於其中置金城鎭﹐武徳二年移縣就鎭﹐因攺爲金城縣。天寶元年攺敷政。延昌縣﹐中。南至州一百七十六里。本漢髙奴縣地﹐隋開皇三年於此置朔方鎭﹐十年﹐以北有朔方﹐鎭遂廢。貞觀九年置罷交鎭﹐十年又置罷交縣﹐屬延州﹐取城北罷交谷爲名。天寶元年﹐攺爲延昌縣。塞門鎭﹐在縣西北二十里。鎭本在夏州寧朔縣界﹐開元二年移就蘆子關南金鎭所安置。蘆子關﹐屬夏州﹐北去鎭一十八里。延水縣﹐中下。西至州二百一十五里。本秦臨河縣之地。《史記》秦滅六國﹐使蒙恬北擊匈奴﹐悉收河內地﹐因河爲塞﹐築四十四縣。城臨河﹐徙謫吏以戍之。漢因之﹐在今縣理北十五里臨河故城是也。後魏於其中置安人縣並安人鎭﹐屬東夏州。隋文帝廢鎭﹐置安人戍。武徳二年﹐重置安人縣﹐屬延州。貞觀二十三年攺爲延水縣﹐取吐延水爲名。黃河﹐在縣東八里。門山縣﹐中。西至州二百五十里。本漢定陽縣地﹐周宣帝大象元年﹐分汾州﹑巖二縣﹐於今縣南六里置。北有山﹐形似門﹐因以爲名。武徳八年﹐於今縣北五里宋斯堡置﹐屬丹州﹐廣徳二年割屬延州。黃河﹐在縣東三十五里。

●卷第四◎關內道四靈武節度使靈州會州鹽州夏州節度使夏州綏州銀州宥州振武節度使單於都護府東受降城麟州勝州丰州都防禦使天徳軍中受降城西受降城靈州﹐靈武。大都督府開元戶九千六百六。鄕二十七。元和戶鄕今爲靈武節度使理所。管州三﹕靈州﹐會州﹐鹽州﹐縣十。《禹貢》雍州之域。春秋及戰國屬秦﹐秦並天下爲北地郡。漢時爲富平縣之地。後漢安帝永初五年﹐西羌大擾﹐詔令郡人移理池陽﹐順帝永建四年歸舊土。其城赫連勃勃所置果園﹐今桃李千餘株﹐郁然猶在。後魏太武帝平赫連昌﹐置薄骨律鎭﹐後攺置靈州﹐以州在河渚之中﹐隨水上下﹐未嘗陷沒﹐故號「靈州」。周置總管府﹐隋大業元年罷府爲靈州﹐三年又攺爲靈武郡。武徳元年又攺爲靈州﹐仍置總管﹐七年攺爲都督府。開元二十一年﹐於邊境置節度使﹐以遏四夷﹐靈州常爲朔方節度使理所。朔方節度﹐管兵六萬四千七百八人﹐馬二萬四千三百匹。衣賜二百萬匹段。統經略軍﹐靈武郡城內。管兵二萬七百人﹐馬三千匹。丰安軍﹐靈武郡西黃河外一百八十餘里﹐萬歲通天初置。管兵八千人﹐馬一千三百匹。定遠東城﹐靈武郡東北二百里黃河外﹐景龍中韓公張仁願置。管兵七千人﹐馬三千匹。西城﹐九原郡北黃河外八十里﹐景龍中韓公張仁願置。管兵七千人﹐馬一千七百匹。西南去理所一千餘里。安北都護府﹐亦曰中受降城﹐景龍中韓公張仁願於黃河北岸置。管兵六千人﹐馬二千匹。西南去理所一千三百里。﹝東城﹐楡林郡東北二百里﹐景龍中韓公張仁願置﹐管兵七千人﹐馬一千七百匹。西南去理所一千六百餘里。﹞振武軍﹐單於都護府城內﹐天寶中王忠嗣置。管兵九千人﹐馬一千六百匹。西南去理所一千七百里。天寶元年﹐又攺爲靈武郡。至徳元年﹐肅宗幸靈武卽位﹐爲大都督府。乾元元年﹐復爲靈州。州境﹕東西五百八十里。南北八十里。八到﹕東南至上都一千二百五十里。東南至東都二千二百七十里。東南至鹽州三百里。東南至慶州六百二十里。西南至涼州九百里。北至磧南彌娥川水一千里。貢﹑賦﹕開元貢﹕甘艸﹐靑子﹐鹿皮﹐紅花﹐野馬皮﹐烏瓴﹐鹿角膠﹐雜筋﹐麝香﹐花蓯蓉﹐赤檉﹐馬鞭。管縣六﹕回樂﹐靈武﹐保靜﹐懷遠﹐鳴沙﹐溫池。定遠城﹐廢。回樂縣﹐望。郭下。本漢富平縣地﹐屬北地郡﹐在今縣理西南富平故城是也。後周置回樂縣﹐枕黃河。後魏刁雍爲薄鼻律鎭將﹐上表請開富平西三十里艾山舊渠﹐通河水﹐漑公私田四萬餘頃﹐人大獲其利。孝文太﹝和﹞﹝平眞君﹞七年﹐雍又上表論漕運﹕「奉詔﹐平髙﹑安定﹑統萬平髙今屬原州﹐安定今涇州﹐統萬今夏州。及臣所守四鎭﹐出車五千乘﹐運五十萬斛﹐付沃野鎭以供軍糧。臣鎭去沃野鎭八百里﹐道多深沙﹐輕車往來﹐猶以爲難。今載二十五斛﹐每至深沙﹐必致滯陷。又在河西﹐轉至沃野﹐越渡大河﹐計五千乘運十萬斛﹐百餘日乃得一返﹐大廢生人耕墾之業﹐車牛難阻﹐難可全至。一歲不過二運﹐五十萬斛﹐乃經三年。臣聞鄭﹑白之渠﹐遠引淮﹑海之粟﹐氵斥流數千里﹐周年乃得一至﹐猶稱國有儲糧﹐人用安樂。今求於牽屯山在今原州平髙縣﹐卽今笄頭山﹐語訛。亦曰沂屯山﹐卽牽屯。河水之次﹐造船二百艘﹐二船爲一舫﹐一舫乘三千斛﹐一舫十人﹐計須千人。臣鎭內之兵卒皆水﹐一運二十萬斛﹐方舟順流﹐五日而至自沃野﹐牽上十日還到﹐合六十日﹐得一返。從三月至九月三還﹐運送六十萬斛﹐計用人工﹐輕於車運十倍有餘﹐不費牛力﹐又不廢田。」孝文帝善之﹐下詔曰「非但一運﹐自可永以爲式。」溫泉鹽池﹐在縣南一百八十三里。周回三十一里。薄鼻律渠﹐在縣南六十里。漑田一千餘頃。安樂川﹐在靈州南稍東一百八十里。長樂山﹐舊名達樂山﹐亦曰鐸洛山﹐以山下有鐸洛泉水﹐故名。舊吐谷渾部落所居﹐今吐蕃置兵守之。靈武縣﹐上。東南至州十八里。本漢富平縣之地﹐後魏破赫連昌﹐收胡戶徙之﹐因號胡地城。天和中於此州置建安縣﹐隨開皇十八年攺爲大潤縣﹐仁壽元年攺爲靈武縣﹐移入胡地城安置。黃河自回樂縣界流入。千金陂﹐在縣北四十二里。長五十里﹐闊十里。漢渠﹐在縣南五十里。從漢渠北流四十餘里始爲千金大陂﹐其左右又有胡渠﹑禦史﹑百家等八渠﹐漑田五百餘頃。保靜縣﹐上。西南至州六十里。本漢富平縣地﹐後魏立弘靜鎭﹐徙關東漢人以充屯田﹐俗謂之漢城。隋攺置弘靜縣﹐神龍元年攺爲安靜﹐至徳元年攺爲保靜。賀蘭山﹐在縣西九十三里。山有樹木靑白﹐望如馬﹐北人呼爲賀蘭。其山與河東望山形勢相接﹐迆邐向北經靈武縣﹐又西北經保靜西﹐又北經懷遠縣西﹐又北經定遠城西﹐又東北抵河﹐其抵河之處亦名乞伏山﹐在黃河西﹐從首至尾﹐有像月形﹐南北約長五百餘里﹐眞邊城之鉅防。山之東﹐河之西﹐有平田數千頃﹐可引水漑灌﹐如盡收地利﹐足以贍給軍儲也。懷遠縣﹐上。南至州一百二十五里。在州東北﹐隔河一百二十里。本名飲汗城﹐赫連勃勃以此爲麗子園。後魏給百姓﹐立爲懷遠縣。其城儀鳳二年爲河水損﹐三年於故城西更築新城。縣有鹽池三所﹐隋廢。紅桃鹽池﹐鹽色似桃花﹐在縣西三百二十里。武平鹽池﹐在縣西北一十二里。河池鹽池﹐在縣東北一百四十五里。廢靈武城﹐在縣東北﹐隔河一百里。其城本蒙恬所築﹐古謂之渾懷障卽渾懷所理道﹐故謂之靈武。新堡﹐在縣西北四十里﹐永昌元年置。堡內安置防禦軍二千五百人﹐糧五萬石。舊名千金堡﹐今名新堡。鳴沙縣﹐上。東北至州一百二十里。本漢富平縣地﹐屬安定郡﹐在今縣理東二百里原州。周保定二年於此置會州﹐建徳六年廢郡﹐立鳴沙鎭。隋開皇十九年置環州﹐以大河環曲爲名﹐仍立鳴沙縣屬焉。大業三年罷環州﹐以縣屬靈武郡。貞觀六年復置環州﹐九年州廢﹐以縣屬靈州。神龍二年冬爲默啜所寇﹐因而荒廢﹐遂移縣於廢丰安城﹐卽今縣理是。西枕黃河﹐人馬行經此沙﹐隨路有聲﹐異於余沙﹐故號「鳴沙」。溫池縣﹐上。西北至州一百八十里。神龍五年置﹐縣側有鹽池。定遠廢城﹐在州東北二百里。卽漢北地郡方渠縣之地﹐先天二年﹐郭元振以西城遠闊﹐丰安勢孤﹐中間千里無城﹐烽堠杳渺﹐故置此城﹐募有健兵五千五百人以鎭之。其後信安王更築羊馬城﹐幅員十四里。經略軍﹐在夏州西北三里裏。天寶中王忠嗣奏於楡多勒城置軍﹐今屬靈武節度使。本屬夏州﹐南去靈武六百五十餘里﹐元和九年於此城新置宥州。會州﹐會寧。下府。開元戶三千五百四十。鄕六。元和戶《禹貢》雍州之域。古西羌地。周太祖爲西魏相﹐來巡﹐會師於此﹐土人張信罄資饗六軍﹐太祖悅﹐因命置州﹐以「會」爲名。周武帝保定二年廢州﹐攺爲會寧防。隋開皇元年攺防爲鎭。武徳二年討平李軌﹐置西會州。貞觀八年﹐以此州倉儲殷實﹐攺爲粟州﹐其年﹐又爲會州。天寶元年攺爲會寧郡﹐乾元元年復爲會州。州境﹕東西五百一十里。南北三百三十里。八到﹕東南至上都一千一百九十里。東南至東都一千五百里。東南至原州三百九十里。西南至蘭州三百八十里。西北至涼州五百四十里。東北至靈州五百三十里。貢﹑賦﹕開元貢﹐覆鞍氈。管縣二﹕會寧﹐烏蘭。會寧縣上。本漢鶉陰縣地﹐周太祖置會寧縣﹐屬會州。隋大業二年攺爲涼川縣﹐武徳二年又攺爲會寧。黃河堰﹐開元七年﹐河流漸逼州城﹐刺史安敬忠率團練兵起作﹐拔河水向西北流﹐遂免淹沒。會寧關﹐東南去州一百八十里。河池﹐西去州一百二十里。其地春夏因雨水生鹽﹐雨多鹽少﹐雨少鹽多﹐遠望似河﹐故名河池。烏蘭縣﹐上。東南至州一百四十里。本漢祖厲縣地﹐屬安定郡﹐後漢屬武威郡。前涼張軌收其縣人﹐於涼州故武威縣側近別置祖厲縣。周武帝西巡於此﹐置烏蘭關﹐又置縣﹐在會寧關東南四里。舊城內沙石不堪久居﹐天授二年﹐移於東北七里平川置。鹽州﹐五原。中府。開元戶三千二十五。鄕七。元和戶《禹貢》雍州之域。春秋爲戎狄所居地。《史記》「梁山﹑涇﹑漆之北﹐有義渠﹑朐衍」﹐謂此也。及始皇並天下﹐屬梁州。漢武帝元朔二年置五原郡﹐地有原五所﹐故號五原。至晉﹐地沒赫連勃勃﹐後魏平之﹐攺爲西安州﹐以其北有鹽池﹐又攺爲鹽州。隋大業三年爲鹽川郡。貞觀二年討平梁師都﹐置鹽州。天寶元年攺爲五原郡﹐乾元元年復爲鹽州。州境﹕東西二百四十八里。南北二百七十里。八到﹕南至上都一千五百里。東至東都一千七百三十里。東北至經略軍四百里。南至慶州四百五十里。西北至靈州三百里。西北取烏池黑浮圖堡私路至靈州四百里。貢﹑賦﹕開元貢﹕鹽山四十顆。管縣二﹕五原﹐白池。五原縣﹐上。本漢馬領縣地﹐貞觀二年與州同置。五原﹐謂龍遊原﹑乞地千原﹑靑領原﹑可嵐貞原﹑橫槽原也。鹽池四所﹕一烏池﹐二白池﹐三細項池﹐四瓦窯池。烏﹑白二池出鹽﹐今度支收糶﹐其瓦窯池﹑細項池並廢。白池縣﹐上。南至州九十里。景龍三年敕置﹐以地近白池﹐因以爲名。夏州﹐朔方。中都督府。開元戶六千一百三十二。鄕二十。元和戶三千一百。鄕八。今爲夏﹝州﹞綏銀節度使理所。管州四﹕夏州﹐綏州﹐銀州﹐宥州。新置。縣十二。《禹貢》雍州之域。春秋及戰國時屬魏。秦並天下﹐置三十六郡﹐屬上郡。漢武帝分置朔方郡。後漢建武二十年罷﹐二十七年復置。靈帝末﹐羌胡爲亂﹐塞下皆空。至晉末﹐赫連勃勃於今州理僭稱大夏﹐勃勃字屈孑﹐一作「屈丐」。朔方匈奴人。父衛辰﹐苻堅時爲西單於﹐遂有朔方之地。辰後爲後魏所殺。勃勃殺髙平沒奕﹝於﹞﹝幹﹞﹐並其眾﹐自稱天王﹐於朔水之北﹐黑水之南﹐營起都城﹐卽今州理是也﹐名曰統萬城。至子昌﹐爲魏太武帝所滅﹐置統萬鎭。孝文帝太和十一年﹐攺置夏州﹐隋大業元年以爲朔方郡。隋末爲賊帥梁師都所據﹐貞觀二年討平之﹐攺爲夏州﹐置都督府。天寶元年攺爲朔方郡﹐乾元元年復爲夏州。州境﹕東西二百一十五里。南北七十里。八到﹕東南至上都一千五十里。東南至東都一千八百五十里。東至銀州一百八十里。東南至延州四百里。西南至鹽州三百里。西北至丰州七百五十里。貢﹑賦﹕開元貢﹕角弓﹐氈﹐酥﹐拒霜薺。賦﹕麻﹐布。管縣四﹕朔方﹐徳靜﹐寧朔﹐長澤。朔方縣﹐上。郭下。本漢舊縣﹐今縣理北什賁故城是也。漢末荒廢﹐後魏更置巖綠縣﹐隋因之﹐貞觀二年攺爲朔方縣。契吳山﹐在縣北七十里。《十六國春秋》曰「赫連勃勃北遊契吳﹐嘆曰﹕『美哉﹐臨廣澤而帶淸流。吾行地多矣﹐自馬領以北﹐大河以南﹐未之有也﹗』」無定河﹐一名朔水﹐一名奢延水﹐源出縣南百步。赫連勃勃於此水之北﹐黑水之南﹐攺築大城﹐名統萬城。今按州南無奢延水﹐惟無定河﹐卽奢延水也﹐古今異名耳。烏水﹐出縣黑氵﹐東注奢延水。本名黑水﹐避周太祖諱﹐攺名烏水。初﹐統萬城成﹐勃勃下書曰「今都城已建﹐宜立美名。朕方統一天下﹐君臨萬國﹐宜以統萬爲名。」其城土色白而牢固﹐有九堞樓﹐峻險非力可攻。酈道元云「統萬城蒸土加功﹐雉堞𨿽久﹐崇墉若新。」什賁故城﹐在縣理北﹐卽漢朔方縣之故城也。《詩》所謂「王命南仲﹐城彼朔方」﹐是也。漢武帝元朔二年﹐收河南地置朔方﹑五原郡﹐使校尉蘇建築朔方。公孫弘數諫﹐以爲罷敝中國﹐以奉無用之地﹐願罷之。上使朱買臣難弘﹐發十策﹐弘不得一﹐由是卒城之﹐亦謂此也。自漢至今﹐常爲關中根本。什賁之號﹐蓋蕃語也。城西南有二鹽池﹐大而靑白。靑者名曰靑鹽﹐一名戎鹽﹐入藥分也。故白城﹐一名契吳城﹐在縣北一百二十五里契吳山。赫連中因山所築﹐勃勃嘗所嘆美﹐故其子昌因立此城﹐以立勃勃之廟。勃勃墓﹐在縣西二十五里。隋置白城鎭﹐後廢。徳靜縣﹐中下。西南至州八十里。蓋漢朔方縣﹝池﹞﹝地﹞﹐周武帝於此置彌渾戍﹐南有彌渾水﹐因名。隋攺爲徳靜鎭﹐尋廢鎭爲縣。皇朝因之。無定河﹐自朔方縣界流入。秦長城﹐在縣西二里。寧朔縣﹐中下。西北至州一百二十里。本漢朔方縣地﹐周於此置寧朔縣﹐屬化政郡。隋罷郡﹐以縣屬夏州。皇朝因之。賀蘭山﹐在縣東北三十里。秦長城﹐在縣北十里。長澤縣﹐中下。東北至州一百二十里。本漢三封縣地﹐屬朔方郡﹐卽今縣北二十里三封故城是也。後魏於此置長澤縣﹐屬闡熙郡。隋罷郡﹐以縣屬夏州。皇朝因之。闡熙故城﹐在今縣西南二十里。百井戍﹐在縣南八十里﹐勃勃與禿發亻辱檀戰處。胡洛鹽池﹐在縣北五十里。周回三十里。亦謂之獨樂池﹐聲相近也。漢有鹽官。綏州﹐上郡。下。開元戶八千七百十五。鄕二十八。元和戶八百四十。鄕一十二。《禹貢》雍州之域。春秋時其地爲白翟所居。七國時屬魏﹐《史記》曰「魏有西河上郡」。秦並天上﹐始皇置三十六郡﹐爲上郡。漢髙帝元年﹐項羽立董翳爲翟王。後廢﹐復爲上郡。漢武帝徵六郡良家子爲羽林郎﹐上郡卽其一也。按秦上郡城在今州理東南五十里上郡故城是也﹐自後漢末已來﹐荒廢年久﹐俗是稽胡。及赫連勃勃都於統萬﹐上郡之地﹐又爲赫連部落所居。後魏明帝神龜元年﹐東夏州刺史張邵於此置上郡﹐廢帝元年於郡內分置綏州。隋煬帝又攺爲上州﹐後又攺爲雕陰郡﹐以雕山在西南﹐故名。隋亂﹐陷賊。武徳三年﹐百姓歸化﹐遂於延州丰林縣置綏州總管﹐貞觀二年討平梁師都﹐廢府﹐移州於今理。州境﹕東西二百一十九里﹐南北三百一十八里。八到﹕西南至上都一千里﹐東南至東都一千四百里﹐東至石州二百七十里﹐西至夏州三百六十里﹐西南至延州二百三十里﹐西北至銀州一百六十里﹐東北至太原五百九十里。貢﹑賦﹕開元貢﹕蠟﹐賦﹕布﹐麻。管縣五﹕龍泉﹐延福﹐綏徳﹐城平﹐大斌。龍泉縣﹐中下。郭下。本秦膚施縣地﹐二漢同。後魏於此置上縣﹐取郡爲名。隋開皇三年﹐上縣屬綏州。大業二年﹐攺綏州爲上州﹐又攺爲雕陰郡﹐上縣咸屬焉。皇朝因而不攺。天寶元年﹐攺爲龍泉。疏屬山﹐亦名雕陰山﹐卽《山海經》云「貳昂之臣曰危﹐與貳昂殺﹛穴契﹜窳﹐帝乃梏之疏屬山」卽此也。無定河﹐一名奢延水﹐自銀州撫寧縣界流入。州城﹐貞觀元年築。實中﹐四面石崖﹐東面髙八十尺﹐西面髙一百四十尺﹐南面髙四十尺﹐北面髙一百二十尺﹐周回四里二百步。上郡故城﹐在縣東南五十里。始皇使太子扶蘇監蒙恬於上郡﹐卽此處也。吳城﹐在縣西北四十里。初﹐赫連勃勃破劉裕子義眞於長安﹐遂虜其人﹐築此城以居之﹐號吳城。延福縣﹐中下。西至州一百一十里。本秦膚施縣地﹐後魏置延陵縣﹐理延陵村。隋文帝攺爲延福。皇朝因之。綏徳縣﹐中下。北至州一百里。本秦上郡之地﹐二漢不攺。魏省上郡。後魏文帝分上郡南界邱尼谷置綏徳縣﹐隋不攺。皇朝因之﹐武徳二年移於吐延水北﹐卽今理是也。城平縣﹐中下。東北至州一百里。本秦膚施縣﹐二漢不攺。後魏孝明帝於今縣理西三十里庫仁川置城中縣﹐隋攺爲城平縣﹐自庫仁川移於今理﹐屬上郡。皇朝因之。大斌縣﹐中下。東至州一百一十里。本秦膚施縣之地﹐後魏孝明帝神龜元年﹐於今縣東五里置大斌縣﹐屬上郡﹐周﹑隋不攺。武徳七年﹐於今城平縣界魏平故城攺置﹐因隋舊名。大斌者﹐取胡懷化﹐文武雜半之義。銀州﹐銀川。下。開元戶六千一百二十。鄕十九。元和戶《禹貢》雍州之域。春秋時屬白翟地。秦並天下﹐始皇分三十六郡﹐屬上郡。漢爲西河郡┯陰縣之地。晉﹑十六國時爲戎狄所居﹐苻秦建元元年﹐自驄馬城巡撫戎狄﹐其城卽今州理城是也。周武帝保定二年﹐分置銀州﹐因谷爲名﹐舊有人牧驄馬於此谷﹐虜語驄馬爲乞銀。隋大業二年廢銀州﹐縣屬雕陰郡﹐隋末陷於寇賊。貞觀二年平梁師都﹐於此重置銀州。天寶元年爲銀﹝州﹞﹝川﹞郡﹐乾元元年復爲銀州。州境﹕東西二百七十一里。南北三百二十八里。八到﹕西南至上都一千六百里。東南至東都一千四百里。東至石州界黃河一百六十里。西至夏州一百八十里。東南至綏州一百六十里。東北至麟州三百里。貢﹑賦﹕開元貢﹕女稽布。賦﹕麻﹐布﹐粟。管縣四﹕儒林眞鄕開光撫寧儒林縣﹐中。郭下。本漠┯陰縣地﹐以其在┯水之陰﹐故名。隋開皇三年於此置儒林縣﹐屬銀州。大業二年廢銀州﹐以縣屬雕陰郡。貞觀二年重置銀州﹐縣又屬焉。無定河自夏州界流入。眞鄕縣﹐中下。西至州一百里。漢┯陰縣地﹐周武帝保定二年置今縣﹐屬銀州。皇朝因之。茹蘆水﹐源出縣理西北。開光縣﹐中下。西南至州二百里。漢┯陰縣地﹐周武帝保定二年於今縣理置開光郡﹐宣帝大象二年廢郡﹐置開光縣﹐屬撫寧郡。隋開皇三年罷郡﹐以縣屬銀州。皇朝因之。撫寧縣﹐中下。北至州八十里。本漢┯陰縣地﹐後魏廢帝於縣東撫寧故城置撫寧縣﹐屬撫寧郡。隋開皇三年廢郡﹐以縣移於今理﹐屬銀州。皇朝因之。無定河﹐在縣北二十里。廢宥州﹐在鹽州東北三百里。在夏州西北三百里。開元二十六年置﹐寶應已後廢。事本末具新宥州。新宥州﹐上。本在鹽州北三百里。初﹐調露元年於靈州南界置魯﹑麗﹑含﹑塞﹑依﹑契等六州﹐以處突厥降戶﹐時人謂之「六胡州」。長安四年並爲匡﹑長二州。神龍三年復置蘭池都督府﹐在鹽州白池縣北八十里﹐仍分六州各爲一縣以隸之。開元十一年﹐康待賓叛亂﹐克定後﹐遷其人於河南﹑江﹑淮諸州﹐二十六年還其餘黨﹐遂於此置宥州﹐以寬宥爲名也。後爲寧朔郡﹐領縣三﹕懷徳﹐延恩﹐歸仁。天寶中﹐宥州寄理經略軍﹐寶應已後﹐因循遂廢﹐由是昆夷屢來寇擾﹐黨項靡依。元和八年冬﹐回鶻南過磧﹐取西城﹑柳谷路討吐蕃﹐西城防禦使周懷義表至﹐朝廷大恐﹐以爲回鶻聲言討吐蕃﹐意是爲寇。惟中書侍郎平章事李吉甫以爲回鶻入寇﹐且當斷絕和事﹐不應便來犯邊。今之多士﹐居平則橫生異議﹐深沮邊計﹐及聞邊警﹐又承虛聲以洶朝廷﹐冀因幾危﹐搖動時事。但當設備﹐不足爲慮。因請自夏州至天徳軍﹐復置廢館一十一所﹐以通急驛。又請夏州騎士五百人﹐營於經略故城﹐應援驛使﹐兼護黨項部落。上悉從之。又上言曰「國家舊置六胡州在靈州界內﹐開元中廢六州置宥州﹐以領諸降戶。天寶末﹐宥州寄理於經略軍﹐蓋謂居中可以總統蕃部﹐北接天徳﹐南據夏州。今經略軍遠礙﹐靈武道路乖越﹐又不置軍鎭﹐非舊制也。請置宥州﹐理經略軍。」至九年五月﹐詔復於經略軍城置宥州﹐仍爲上州﹐於州郭下置延恩縣爲上縣﹐攺隸夏綏銀觀察使﹐取城神策行營兵馬使鄭杲下兵士並家九千人﹐以實經略軍。又置州之日﹐版築之下﹐掘得釜二百五十四口﹐悉堪烹飪﹐識者以爲暗合前賢之規模﹐亦足以彰玄化之所感也。其釜並散給諸營﹐以資軍用。又頃年每有回鶻消息﹐常須經太原取驛路至闕下﹐及奏報到﹐已失事宜。今自新宥州北至天徳﹐置新館十一所﹐從天徳取夏州乘傅奏事﹐四日余便至京師。州境﹕八到﹕東南取夏州路至上都一千三百里。東南至東都二千一百里。東南至夏州三百二十里。西南至廢宥州三百里。東至麟州六百里。西南至靈州六百五十里。東北至中受降城五百六十里。南至鹽州六百里。單於大都護府﹐今爲振武節度使理所。管府一﹐城一﹐州二﹕單於大都護府﹐東受降城﹐麟州﹐勝州。縣六﹝東受降城﹐在朔州北三百五十里﹞。本漢定襄郡之盛樂縣也﹐後魏都盛樂﹐亦謂此城。武徳四年平突厥﹐於此置州﹐貞觀二十年攺爲州都督府﹐麟徳元年﹐攺爲單於大都護府﹐垂拱二年攺爲鎭守使﹐聖歷元年攺置安化都護﹐開元七年隸屬東受降城﹐八年復置單於大都護府。府境﹕東西南北八到﹕西南取太原路至上都一千九百二十里。東南至東都一千七百里。東南至河界靜邊軍一百二十里。南至朔州三百五十里。西南至東受降城一百二十里。北至黑砂磧口七百里。管縣一﹕金河。金河縣﹐中。郭下。天寶四年置。初﹐景龍二年﹐張仁願於今東受降城置振武軍﹐天寶四年﹐節度使王忠嗣移於此城內﹐置縣曰金河﹐卽後魏什翼犍所都盛樂之地。道武帝遷都平城﹐則今州所理是也。麟州﹐新秦。下。天寶戶元和戶《禹貢》雍州之域。秦﹑漢爲中郡。隋開皇二十年置楡林縣﹐攺爲勝州。天寶元年﹐王忠嗣奏割勝州連谷﹑銀城兩縣置麟州。州境﹕東西南北八到﹕西南至上都一千四百六十里。東南至東都一千五百一十里。東至嵐州一百八十里。東至嵐州界黃河一百二十里。河上有合水關。東北至勝州四百里。西南至銀州三百里。貢﹑賦﹕管縣三﹕新秦﹐連谷﹐銀城。新秦縣﹐中。郭下。初﹐漢武帝徙貧人於關中以西及朔方以南﹐謂之新秦﹐天寶元年置以爲縣﹐取舊名也。連谷縣﹐中下。南至州四十里。本漢┯陰縣地﹐屬西河郡﹐在今銀州儒林縣界。隋文帝於此置連谷縣﹐煬帝攺爲連谷戍﹐大業十三年廢戍。貞觀八年於廢戍置連谷縣﹐屬勝州﹐天寶元年割屬麟州。連谷鎭﹐縣理城中﹐貞觀八年置。銀城縣﹐中下。北至州四十里。本漢┯陰縣地﹐屬西河郡。漢末大亂﹐匈奴侵邊﹐中﹑西河之﹐其地遂空﹐訖於魏﹑晉﹐不立郡縣。後魏時置石城縣﹐廢帝攺爲銀城關。周武帝保定二年﹐移於廢石龜鎭城﹐卽今縣理是也。貞觀因之﹐屬勝州﹐天寶元年屬麟州。勝州﹐楡林。下府。開元戶四千九十五。鄕十三。元和戶《禹貢》雍州之域。春秋爲戎狄地。戰國時爲晉﹑趙地。《地理誌》云中立五原﹐本戎狄地﹐趙有之。始皇時分三十六郡﹐爲中郡。漢因之不攺。按漢中在今州理東北四十里楡林縣界中故城是也。漢末大亂﹐匈奴侵邊﹐其城遂空。晉末屬赫連氏﹐赫連勃勃稱夏﹐都於統萬。按統萬城在今州理西南八百里﹐夏州是也。後魏太武帝平赫連昌之後﹐訖於周代﹐往往置鎭﹐不立郡縣。隋文帝開皇三年於此置楡林關﹐七年又置楡林縣﹐屬州。二十年﹐割州之楡林﹑富昌﹑金河三縣置勝州﹐立嘉名也。煬帝大業五年﹐以勝州爲楡林郡﹐領楡林﹑富昌﹑金河三縣。十五年﹐郡人郭子和以城入突厥。武徳四年﹐郭子和歸國﹐其地又陷梁師都。貞觀二年平師都﹐三年﹐仍隋舊理置勝州。時柴紹﹑劉蘭破滅匈奴﹐奪得河南之地﹐因置州﹐以決勝爲名。州境﹕東西南北八到﹕西南至上都一千八百五十三里。東南至東都一千九百四十里。西南至麟州四百里。西南至夏州九百里。南至銀州七百里。北至丰州七百里。貢﹑賦﹕開元貢﹕女稽布﹐麻﹐粟。賦﹕麻﹐布。管縣二﹕楡林﹐河濱。楡林縣﹐中下。郭下。本漢沙南縣地﹐屬中郡。漢末北虜侵擾﹐歷魏﹑晉﹑周﹐此地皆無縣邑。隋開皇七年置楡林縣﹐地北近楡林﹐卽漢之楡溪塞﹐因名﹐屬州﹐二十年攺屬勝州。皇朝因之。黃河﹐西南自夏州朔方界流入。大葭蘆水﹐縣西二百二十里。小葭蘆水﹐縣西二百四十里。其地甚良沃。平河水﹐首受黃河﹐隋文帝開之以通屯倉。金河泊﹐在縣東北二十里。周回十里。中故城﹐在縣東北四十里。趙中城﹐秦中郡也。《史記》曰趙武靈王北破林胡﹑樓煩所置。秦因之。隋楡林宮﹐在州城內﹐大業二年置﹐因楡林郡爲名。其年﹐煬帝北巡﹐陳兵塞表﹐以威北狄﹐因幸此宮﹐突厥啟人可汗獻馬及兵器新帳﹐因賦詩云云。楡林關﹐在縣東三十里。東北臨河﹐秦匈奴之處﹐隋開皇三年﹐於此置楡林關。河濱縣﹐中下。本漢沙南縣地﹐屬中郡。訖於魏﹑晉﹐此地不立縣邑。至後魏及周﹐復爲銀城縣也。隋時復爲楡林縣地。貞觀三年﹐於此置河濱縣﹐東臨河岸﹐因以爲名。攺州爲威州﹐立嘉名也。八年﹐廢威州﹐以縣屬勝州。黃河﹐在縣東一十五步。闊一里﹐不通船楫﹐卽河濱關﹐渡河處名君子津。河濱關﹐在縣東北﹐貞觀七年置。丰州﹐九原。下府。開元戶一千九百。鄕五。元和戶今置都防禦使。管州一﹐軍一﹐城二﹕丰州﹐天徳軍﹐西受降城﹐中受降城。﹝二﹞縣二。其都防禦使及天徳軍使﹐理在西城﹐今移理舊天徳軍城。《禹貢》雍州之域。秦上郡之北境﹐秦末沒胡。漢武帝元朔二年﹐使衛靑逐去匈奴﹐開置朔方﹐領縣十﹐理三封﹐在今丰州西一百里。後漢因之﹐靈帝末羌﹑胡擾亂﹐城邑皆空。永嘉後﹐匈奴衛辰父子新居其地﹐辰子赫連勃勃自稱大單於﹐統萬城地屬勃勃。後魏太武帝擒滅赫連昌﹐置統萬鎭﹐孝文帝攺置夏州﹐其地又爲夏州之北境。周武帝於今永丰縣置永丰鎭。隋文帝開皇三年﹐於鎭置丰州﹐後廢。貞觀四年﹐突厥降附﹐又權於此置丰州都督府﹐不領縣﹐惟領蕃戶﹐以史大柰爲都督。十一年﹐大柰死﹐復廢府﹐以地屬靈州。二十二年﹐又分置丰州。永徽﹝九﹞﹝元﹞年﹐於州復重置永丰縣。四年﹐於郭下又置九原縣。麟徳元年﹐又置丰安縣。天寶元年﹐攺爲九原郡﹐乾元元年﹐復爲丰州。州境﹕八到﹕南至上都一千八百里。南至東都一千二百九十里。東至勝州五百三十里。西南至靈州九百里。東南至夏州七百五十里。西北至河西城八十里。貢﹑賦﹕開元貢﹕野馬皮。賦﹕布﹐麻。管縣二﹕九原﹐永丰。九原縣﹐中下。郭下。本漢之廣牧舊地﹐﹝中﹞﹝東﹞部都尉所理。其九原縣﹐永徽四年重置。其城﹐周﹑隋俗謂之甘艸城。永丰縣﹐中下。州西一百十六里。本漢臨戎舊地﹐後漢末廢。北人又謂之賀葛眞城﹐周武帝保定三年﹐於此置永丰鎭。隋開皇五年廢鎭﹐置永丰縣﹐武徳六年省﹐永徽元年復置。廢丰安縣﹐在州東南四十里。隋開皇六年﹐於縣置丰安鎭﹐麟徳元年攺爲丰安縣﹐天寶末廢。天徳軍舊理在西受降城﹐權置軍馬於永淸柵﹐元和九年詔移理舊城。本安北都護﹐貞觀二十一年﹐於今西受降城東北四十里置燕然都護﹐以瀚海等六都督﹑臯蘭等七州並隸焉。龍朔三年﹐移於磧北回紇本部﹐仍攺名瀚海都護。總章二年﹐又攺名安北都護﹐尋移於甘州東北一千一十八里隋故大同城鎭。垂拱元年置大同城鎭﹐其都護權移理刪丹縣西南九十九里西安城。景龍二年﹐又移理西受降城。開元十年﹐又移理中受降城。天寶八年﹐張齊丘又於可惇城置橫塞軍﹐又自中受降城移理橫塞軍。十二年﹐安思順奏廢橫塞軍﹐請於大同川西築城置軍﹐玄宗賜名曰大安軍。十四年﹐築城功畢﹐移大安軍理焉。乾元後攺爲天徳軍。緣居人稀少﹐遂西南移三里﹐權居永淸柵﹐其理所又移在西受降城。自後頻爲河水所侵﹐至元和八年春﹐黃河泛濫﹐城南面毀壞轉多﹐防禦使周懷義上表請修築﹐約當錢二十一萬貫。中書侍郎平章事李吉甫密陳便宜﹐以西城費用至廣﹐又難施功﹐請修天徳舊城以安軍鎭﹐其大略曰「伏以西城是開元十年張說所築﹐今河水來侵﹐已毀其半。臣量其事勢﹐不堪重修﹐若別築新城﹐所費殊廣﹐計其人功糧食及攺屋宇﹐比及事畢﹐不下三十萬貫錢﹐此但計費﹐猶未知出入之處。城南面卽爲水所壞﹐其子城猶堅牢﹐量畱一千人﹐足得住居。天徳軍士﹐合抽居舊城﹐豈可更勞版築﹐虛棄錢物。若三城是國家盛制﹐仁願舊規﹐亦須得天徳添兵﹐然後有人修築。按天徳舊城﹐在西城正東微南一百八十里﹐其處見有兩城。今之永淸柵﹐卽隋氏大同舊城理﹐去本城約三里已下﹐城甚牢小﹐今隨事制宜﹐仍存天徳軍額。北城周回一十二里﹐髙四丈﹐下闊一丈七尺﹐天寶十二載安思順所置。其城居大同川中﹐當北戎大路﹐南接牟那山鉗耳觜﹐山中出好材木﹐若有營建﹐不日可成。牟那山南又是麥泊﹐其地良沃﹐遠近不殊。天寶中安思順﹑郭子儀等本築此城﹐擬爲朔方根本﹐其意以中城﹑東城連振武爲左翼﹐又以西城﹑丰州連定遠爲右臂﹐南制黨項﹐北制匈奴﹐左右鉤帶﹐居中處要﹐誠長久之規也。尋屬祿山有事﹐子儀畱老弱於此城﹐身率大眾河北討賊﹐爲賊將宋星星所破﹐縱火焚燒﹐遂移天徳軍永淸柵﹐別置理所於西城﹐只緣添兵未得﹐且因循並在一處﹐力所不足﹐實非遠圖。臣久訪略已計料﹐約修此城﹐不過二萬貫錢。今若於天徳舊城﹐隨事增飭﹐因有移換﹐仍取城隸於天徳軍﹐別置使名﹐自爲雄鎭﹐以張聲勢﹐可殊鄰。」詔從之﹐於是復移天徳軍理所於舊城焉。先是緣邊居人﹐常苦室韋﹑黨項之所侵掠﹐投竄山谷﹐不知所從。及新城施功之日﹐遂有三萬餘家移止城內。初﹐議者又慮城大無人以實﹐及是遠近奔湊﹐邊軍益壯﹐人心遂安。沃野故城﹐在軍城北六十里﹐卽是後魏時六鎭從西第一鎭也。州境﹕東西南北八到﹕西取寧遠鎭故落鹽池﹐經夏州至上都一千八百里。西南渡河至丰州一百六十里。西北至橫塞軍城二百里。西南至新宥州六百里。西至西受降城一百八十里。東南至中受降城二百里。東受降城﹐本漢中郡地﹐在楡林縣東北八里﹐今屬振武節度。八到﹕南至上都一千八百六十里。東南至東都取單於路一千八百二十里。東北至單於都護府一百二十里。東北至朔州四百里。西至中受降城三百里。北至磧口八百里。武川城﹐今名裏城﹐後魏六鎭從西第三鎭﹐在軍北三百里。自北出石門障卽光祿城﹐右入匈奴大路。光祿城東北有懷朔古城﹐其城卽後魏六鎭從西第二鎭﹐在今中城界向北化柵側近也。中受降城﹐本秦九原郡地﹐漢武帝元朔二年更名五原﹐開元十年於此城置安北大都護府﹐後又移徙。事具天徳軍。八到﹕城南至上都一千八百六十里。城東南至東都取單於路二千一百二十里。東至東受降城三百里。西北至天徳軍二百里。南至麟州四百里。北至磧口五百里。敬本故城﹐在中城北四十里。鄭虔《軍錄》曰「時人以張仁願河外築三城﹐自古未有。今敬本城周一萬八百七十二步﹐壕﹛漸土﹜深峻﹐亦古之堅守。」賈耽《古今述》曰「以地理求之﹐前代九原郡城也。」西受降城﹐舊天徳軍理於此城﹐元和九年移理天徳軍城。在丰州西北八十里。蓋漢朔方郡地﹐臨河縣故理處。開元初爲河水所壞﹐至開元十年總管張說於故城東別置新城。今城一本云「其後城」。西南隅又爲河水所壞。本末具天徳軍。八到﹕城南至上都一千八百八十里。東南至東都取單於路二千二百五十里。正東微南至天徳軍一百八十里。東南渡河至丰州八十里。西南至定遠城七百里。北至磧口三百里。磧口西至回鶻衙帳一千五百里。右三受降城﹐景三年張仁願所置也。初﹐突厥入寇﹐朔方軍總管沙吒忠義爲賊所敗﹐詔仁願代之。先是朔方軍北與突厥以河爲界﹐河北岸有拂堆神祠﹐突厥將入寇﹐必先詣祠祭酹求福﹐因牧馬料兵而後渡河。時突厥默啜盡眾西擊突騎施婆葛﹐仁願奏請乘虛奪取漠南之地﹐於河北築三受降城﹐首尾相應﹐絕其南寇之路。太子少師唐休以爲兩漢以來﹐皆北守黃河﹐今於寇境築城﹐恐勞人費功﹐終爲賊所有。仁願固請不已﹐中宗竟從之。仁願表畱年滿鎭兵以助其功﹐時咸陽兵二百餘人逃歸﹐仁願擒獲盡斬之﹐軍中股忄栗﹐六旬而三城俱就。以拂祠爲中城。與東西兩城相去各四百餘里﹐遙相應接。北拓三百餘里﹐於牛頭牟那山北置烽堠一千八百所﹐自是突厥不得度山放牧﹐朔方無復寇掠﹐減鎭兵數萬人。初﹐三城不置壅門及敵戰具﹐或問曰「邊城禦賊之所﹐不爲守備﹐何也﹖」仁願曰「寇若至此﹐當並力出戰﹐回顧望城﹐猶須斬之﹐何用守備生其退恧之心。」其後常元楷爲總管﹐始築壅門﹐議者劣之。

●卷第五◎河南道一河南府﹐洛州﹐東都。開元戶一十二萬七千四百四十。鄕二百。元和戶一萬八千七百九十九。鄕八十。《禹貢》豫州之域﹐在天地之中﹐故三代皆爲都邑。陽翟﹐夏城﹐禹都也。偃師﹐西亳﹐湯都也。周成王定鼎於郟辱阝﹐使召公先相宅﹐乃卜澗水東﹐水西﹐是爲東都﹐今苑內故王城是也。又卜水東﹐召公往營之﹐是爲成周﹐今河南府東故洛城是也。至赧王獻地於秦昭襄﹐昭襄王立爲三川郡。三川﹐伊﹑洛﹑河也。漢攺爲河南郡﹐後漢光武帝建武元年入洛陽﹐遂定都焉。及董卓逼遷獻帝西都長安﹐盡燒洛陽宮廟﹐後又都焉。魏文帝受禪﹐亦都洛陽﹐陳畱王以司隸校尉所掌﹐置司州﹐領河南﹑河東﹑河內﹑弘農﹑平陽五郡。晉武帝受禪﹐司州不攺。永嘉初﹐劉曜叛亂﹐司州沒胡﹐後又沒於石勒。東晉穆帝永和五年﹐桓溫入洛陽﹐置河南郡。宋武帝北平關﹑洛﹐復置司州。後魏孝文帝太和十九年﹐六宮文武盡遷洛陽﹐攺爲河南尹。至周宣帝移相州六府於洛州﹐以爲東京。隋文帝攺六府爲六尙書省﹐又置河南道行臺省。仁壽四年﹐煬帝詔楊素營東京﹐大業二年﹐新都成﹐遂徙居﹐今洛陽宮是也。其宮北據邙山﹐南直伊闕之口﹐洛水貫都﹐有河漢之象﹐東去故城一十八里。初﹐煬帝嘗登邙山﹐觀伊闕﹐顧曰「此非龍門邪﹖自古何因不建都於此﹖」僕射蘇威對曰「自古非不知﹐以俟陛下。」帝大悅﹐遂議都焉。其宮室臺殿﹐皆宇文愷所創也。愷巧思絕倫﹐因此制造頗窮奢麗﹐前代都邑莫之比焉。又攺洛州爲豫州﹐置牧。三年﹐罷州爲河南郡﹐置尹。四年﹐攺東京爲東都。十四年﹐復置洛州。隋亂﹐王世充僭號稱鄭﹐攺爲司州。武徳四年討平充﹐復爲洛州﹐仍置總管府。其冬罷府﹐置陜東道大行臺﹐太宗爲大行臺尙書令。九年罷臺﹐置洛州都督府﹐貞觀十八年廢府。顯慶二年﹐置東都﹐則天攺爲神都﹐神龍元年復爲東都。開元元年攺洛州爲河南府。天寶元年﹐攺東都爲東京﹐至徳元年復爲東都。府境﹕東西六百二十一里。南北八到﹕西至上都八百五十里。東至鄭州二百八十里。東北至懷州一百五十里。西北至陜州三百五十里。東南至汝州一百七十里。東南取嶺路﹐至陽翟縣二百四十里﹐從縣至許州九十里。貢﹑賦﹕開元貢﹕自瓷器﹐綾。賦﹕絹﹐綿。管縣二十六﹕洛陽﹐河南﹐偃師﹐緱氏﹐鞏﹐伊闕﹐密﹐王屋﹐長水﹐伊陽﹐河陰﹐陽翟﹐潁陽﹐告成﹐登封﹐福昌﹐壽安﹐澠池﹐永寧﹐新安﹐陸渾﹐河陽﹐溫﹐濟源﹐河淸﹐汜水。河陽等五縣﹐今權隸河陽三城節度。洛陽縣﹐赤。郭下。本秦舊縣﹐歷代相因。貞觀六年﹐自金墉城移入郭內毓徳功﹐今理是也。神龍初攺爲永昌﹐尋復舊號。故洛陽城﹐在縣東二十里。按華延亻雋《洛陽記》云「洛陽城東西七里﹐南北九里。洛陽城內宮殿﹑臺觀﹑府藏﹑寺捨﹐凡有一萬一千二百一十九﹝門﹞﹝間﹞。自劉曜入洛﹐元帝渡江﹐官署裏閭﹐鞠爲茂艸。後魏孝文帝太和十七年﹐幸洛陽﹐巡故宮﹐遂詠《黍離》之詩﹐爲之流涕。觀《石經》。仍定遷都﹐而經始洛京。十九年九月﹐新都始立﹐於是六呂文武﹐盡遷洛陽。」洛水﹐在縣西南三里。西自苑內上陽之南イ漫東流﹐宇文愷築斜是束令東北流。當水沖﹐捺堰九折﹐形如偃月﹐謂之月陂﹐今𨿽漸壞﹐尙有存者。河南縣﹐赤。郭下。本漢舊縣﹐後魏靜帝攺爲宜遷縣﹐周宣帝復爲河。隋仁壽四年﹐遷都﹐移縣於東都城內寬政坊﹐卽今縣是也。永昌元年﹐以明堂初成﹐攺合宮縣﹐神龍初復舊。二年復爲合宮﹐景初復舊。洛水﹐在縣北四里。伊水﹐在縣東南十八里。水﹐在縣西北六十里。《禹貢》曰「伊﹑洛﹑﹑澗﹐旣入於河。孔安國注曰「出河南北山。」《水經》云「源出河南城縣北。」今驗水西從新安縣東入縣界。天津橋﹐在縣北四里。隋煬帝大業元年初造此橋﹐以架洛水﹐田入纜維舟﹐皆以鐵鎖鉤連之。南北夾路﹐對起四樓﹐其樓爲日月表勝之象。然洛水溢﹐浮橋壞﹐貞觀十四年更令石工累方石爲腳。《爾雅》「箕﹑斗之爲天漢之津」﹐故取名焉。中橋﹐咸亨三年造﹐累石爲腳﹐如天津橋之制。通津渠﹐在縣南三里。隋大業元年﹐分洛水西北﹐名千步磧渠﹐又東北流入洛水﹐謂之洛口。偃師縣﹐畿。西南至府七十里。本漢舊縣﹐帝嚳及湯盤庚並都之。商有三﹐成湯居西亳﹐卽此是也。至盤庚又自河北徙理於亳﹐商家從此而攺號曰殷。武王伐紂﹐於築城﹐息偃戎師﹐因以名焉。天寶七年四月﹐河南尹韋濟奏﹐於偃師縣東山下開驛路通義橋﹐廢北坡義堂路焉。北邙山﹐在縣北二里﹐西自洛陽縣界東入鞏縣界。舊說云北邙山是隴山之■﹐乃眾山總名﹐連嶺互四百餘里。首陽山﹐在縣西北二十五里。盟津﹐在縣西北三十一里。緱氏縣﹐次赤。西北至府六十三里。本﹝漢舊縣﹞﹐古滑國也﹐《左傳》曰「秦師滅滑」。其後屬晉。至秦﹑漢爲縣﹐因山爲名。隋大業十年移據公路澗西﹐憑岸爲城﹐卽今縣是也。緱氏山﹐在縣東南二十九里。王子晉得仙處。に轅山﹐在縣東南四十六里。《左傳》「欒盈過周﹐王使候出諸に轅」。注曰「緱氏縣東南有に轅關﹐道路險隘﹐凡十二曲﹐將去復還﹐故曰に轅。」後漢河南尹何進所置八關﹐此其一也。鄂嶺阪﹐在縣東南三十七里。《晉八王故事》曰「範陽王保於鄂阪。」後於其上置關。洛水﹐西自洛陽縣界流入。曹城﹐在縣東一里。曹操與袁術相拒﹐築城於此。袁術固﹐一名袁公塢﹐在縣西南十五里。宋武《北徵記》曰「少室山西有袁術固﹐可容十萬眾。一夫守隘﹐萬夫莫當。」公路壘﹐在縣南三里。袁術與曹公相拒處。鉤釒巢故壘﹐在縣東北七里。《宋書》「司馬休之從宋公西徵﹐營於柏谷塢西」﹐卽此壘。相連如鎖﹐因以爲名也。鞏縣﹐畿。西至府一百四十里。古鞏伯之國也﹐《春秋》「晉師克鞏」。戰國時﹐韓獻於秦。至漢以爲縣﹐屬河南郡。隋大業十三年﹐李密自潁川率羣盜十餘萬襲破洛口倉﹐因據鞏縣﹐仍築城﹐斷洛川﹐包南北山﹐周回三十餘里﹐屯營其中。後爲王世充所破。縣本與成臯中分洛水﹐西則鞏﹐東則成臯﹐後魏並焉。按《爾雅》「鞏﹐固也」。四面有山河之固﹐因以爲名。天陵山﹐在縣東南六十里。黃河﹐西自偃師縣界流入。河於此有五社渡﹐爲五社津﹐後漢朱鮪遣賈彊從五社津渡是也。洛水﹐東經洛內﹐北對瑯邪渚入河﹐謂之洛口。亦名什谷﹐張儀說秦王「下兵三川﹐塞什谷之口」﹐卽此也。伊闕縣﹐畿。北至府七十里。古戎蠻子國。漢爲新成縣﹐屬河南郡。周武帝時屬伊川郡。伊闕山﹐在縣北四十五里。兩山相對﹐望之若闕﹐伊水流其﹐故名。陸渾山﹐俗名方山﹐在縣西五十五里。伊水﹐西自陸渾縣界流入。《左傳》「秦﹑晉遷陸渾之戎於伊川」﹐是也。伊闕故關﹐在縣北四十五里。何進八關之一。密縣﹐畿。西南至府一百一十里。本漢舊縣﹐古密國也﹐《春秋》「諸侯伐鄭﹐圍新密」。漢屬河南郡。隋大業二年廢﹐十二年又置。武徳三年﹐於此置密州﹐四年廢州﹐以縣屬鄭州﹐龍朔二年割屬河南府。《爾雅》曰「山如堂者曰密」﹐因以爲名。大鬼山﹐在縣東南五十里。本具茨山﹐黃帝見大隗於具茨之山﹐故亦謂之大鬼山﹐氵翼水源出於此。馬嶺山﹐在縣南十五里﹐洧水所出。王屋縣﹐畿。東南至府一百里。本周時召康公之采邑﹐漢爲垣縣地﹐後魏獻文帝分垣縣置長平縣﹐周明帝攺爲王屋縣﹐因山爲名﹐仍於縣置王屋郡。天和元年﹐又爲西懷州。隋開皇三年﹐攺爲邵州。大業三年﹐廢邵州﹐以縣屬懷州。顯慶二年﹐割屬河南府。齊子嶺﹐在縣東十二里﹐卽宇文周與髙齊分據境之處也。黃河﹐在縣南五十里。王屋山﹐在縣北十五里。周回一百三十里﹐髙三十里。《禹貢》「底柱﹑析城﹐至於王屋」﹐是也。析城山﹐在縣西北六十里。峯四面其形如城﹐有南門焉﹐故曰析城。長水縣﹐畿。東至府二百三十里。本漢盧氏縣地﹐後漢﹑晉﹑宋不攺。後魏宣武帝分盧氏東境置南陜縣﹐屬弘農郡﹐西魏廢帝攺爲長淵。隋義寧元年﹐以犯髙祖廟諱﹐攺爲長水。貞觀八年﹐自虢州割屬州﹐顯慶二年屬河南府。州﹐今新安縣所理是也。伊陽縣﹐畿。北至府二百六十里。本陸渾縣南界之地﹐先天元年割置伊陽縣。伊水路﹐在縣西南。出鸞掌山﹐東流。《水經》云「出南陽魯陽縣蔓渠山﹐東北過陸渾縣南﹐又東北過伊闕中﹐又東北入於洛。」多雨暴漲﹐諸峽束水之處其髙或七八丈﹐故伊闕石壁有《石銘》云「黃初四年六月二十四日辛巳﹐大水出﹐髙四丈五尺。」銀釒窟﹐在縣南五里。今每歲稅銀一千兩。河陰縣﹐畿。西南至府二百三十里。本漢滎陽縣地﹐開元二十二年以地當汴河口﹐分汜水﹑滎澤﹑武陟三縣地於輸場東置﹐以便運漕﹐卽侍中裴耀卿所立。初﹐耀卿爲宣州刺史﹐開元十八年﹐因朝集上便宜曰「竊見江﹑淮諸州所送租庸等﹐本州正月﹑二月上道﹐至揚州入斗門﹐卽逢水淺﹐停畱一月已上﹐四月已後始渡淮入汴﹐多屬乾淺﹐又般運停畱﹐至六月﹑七月方至河口。卽遇黃河漲溢﹐不得入河﹐又須停一兩月﹐待河水較小﹐始得上河入洛。卽又漕洛乾淺﹐船艘不通。計從江南至東都﹐停滯日多﹐得行日少﹐艱辛欠折﹐因此而生。伏見國家舊法﹐河口元置武牢倉﹐江南船不入黃河﹐卽於倉內便貯也。鞏縣置洛口倉﹐從黃河不入漕洛﹐卽於倉內安置。爰及河陽倉﹑柏崖倉﹑太原倉﹑永丰倉﹑渭南倉﹐節級取便﹐例皆如此。水通利則隨近運轉﹐不通利則且納在倉﹐不滯遠船﹐不生隱盜﹐每年剩得一二百萬石﹐卽數年之外﹐倉廩轉加。」至二十二年﹐以耀卿爲相﹐兼轉運都使﹐於是遂分置河陰縣及河陰倉﹐又河淸縣置柏崖倉﹐三門東置集津倉﹐三門西置鹽倉。三門北鑿山十八里﹐陸行以避湍險﹐自江﹑淮來者悉納河陰倉﹐自河陰候水調浮漕送含嘉倉﹐又取曉河水者遞送太原倉﹐所謂北運也自太原倉浮渭以實關中。凡三年﹐運七百萬石﹐省腳三十萬貫。及耀卿罷相後﹐緣北路險澀﹐頗爲隱欺﹐議者言其不便﹐事又停。汴渠﹐在縣南二百五十步﹐亦名蒗蕩渠。禹塞滎陽﹐開渠以通淮﹑泗。後漢初﹐汴河決壞﹐明帝永平中命王景渠築堤﹐十里立一水門﹐令更相注﹐洄無復潰漏之患。自宋武北徵之後﹐復皆堙塞。隋煬帝大業元年更令開導﹐名通濟渠﹐自洛陽西苑引﹑洛水達於河﹐自板渚引河入汴口﹐又從大梁之東引汴水入於泗﹐達於淮﹐自江都宮入於海。亦謂之禦河﹐河畔築禦道﹐樹之以柳﹐煬帝巡幸﹐乘龍舟而往江都。自揚﹑益﹑湘南至交﹑廣﹑閩中等州﹐公家運漕﹐私行商旅﹐舳艫相繼。隋氏作之𨿽勞﹐後代實受其利焉。汴口堰﹐在縣西二十里。又名梁公堰﹐隋文帝開皇七年﹐使梁睿增築漢古堰﹐遏河入汴也。三皇山﹐亦曰﹛山敖﹜髙山﹐上有三城﹐卽劉﹑項相持處。《春秋》《左氏傳》曰「晉師在敖﹑髙阝之」﹐亦此也。陽翟縣﹐畿。西北至府二百四十里。本夏禹所都﹐春秋時鄭之櫟邑﹐韓自宜陽移都於此。秦爲潁川郡。楚﹑漢之際﹐韓公子成爲韓王﹐項羽殺成立鄭昌﹐漢元年又誅昌﹐立橫野君信。六年﹐徙信太原郡﹐復置潁川郡﹐領縣二十﹐理陽翟。潁川屬縣。後魏復置陽翟郡。隋開皇十六年﹐廢郡﹐置嵩州﹐以縣屬焉。大業三年隸襄城郡﹐武徳中又隸嵩州﹐貞觀元年廢入許州。建都後﹐攺屬河南府。鈞臺﹐在縣南十五里。《左氏傳》曰「夏啟有鈞臺之饗」﹐是也。潁陽縣﹐畿。西至府九十里。古綸氏縣﹐本夏之綸國也﹐少康之邑在焉。漢屬潁川﹐晉省。後魏太和中﹐於綸氏縣城置潁陽縣﹐屬河南尹﹐又分潁陽置堙陽縣。隋開皇六年﹐攺堙陽爲武林﹐十八年﹐又攺爲綸氏。大業元年攺爲嵩陽﹐載初元年又攺爲武林﹐開元十五年復爲潁陽。大石山﹐一名萬安山﹐在縣西北四十五里。倚箔山﹐望之如立箔。山西北崖下有鍾乳﹐隋時充貢。陽乾山﹐在縣東二十五里。潁水一源出陽乾山。太谷口﹐在縣西北三十五里。孫堅停兵太谷﹐距洛陽九十里﹐卽此谷。太谷故關﹐在縣西北四十五里。何進八關之一也。告成縣﹐畿。西北至府一百七十里。本漢陽城縣﹐屬潁川郡﹐因陽城山爲名。後魏置陽城郡﹐屬司州。隋開皇三年廢郡﹐以縣屬洛州。十六年﹐於此置嵩州﹐仁壽四年省嵩州﹐以縣屬河南郡。萬歲登封元年﹐則天因封中嶽﹐攺名告成。許由山﹐在縣南十三里。嵩髙山﹐在縣西北三十三里。少室山﹐在縣西北五十里。陽城山﹐在縣東北三十八里。鬼谷﹐在縣北五里﹐卽六國時鬼谷先生所居也。測景臺﹐在縣城內西北隅﹐髙一丈﹐開元十年詔太監南宮說立石表焉。登封縣﹐畿。西北至府一百三十五里。本漢髙縣﹐武帝元封元年置以奉太室﹐後省入陽城﹐累代因之。髙宗將有事於中嶽﹐分陽城﹑緱氏置嵩城縣﹐萬歲登封元年﹐則天因封嶽﹐攺爲登封。嵩髙山﹐在縣北八里。亦名外方山。又云東曰太室﹐西曰少室﹐嵩髙總名﹐卽中嶽也。山髙二十里﹐周回一百三十里。少室山﹐在縣西十里。髙十六里﹐周回三十里。潁水源出焉。潁水有三源﹐右水出陽乾山之潁谷﹐中水導源少室通阜﹐左水出少室南溪﹐東合潁水。啟母祠﹐在縣東北七里。《漢書》「武帝祀中嶽﹐見夏啟母石」﹐是也。應劭云「啟生而母化爲石」。《淮南子》亦同。《嵩山記》﹕「陽翟婦人﹐今龕中鑿石像其石﹐漢安帝延光三年立。」福昌縣﹐畿。東至府一百五十里。古宜陽地﹐春秋時屬晉﹐七國時屬韓。漢以爲縣﹐屬弘農郡。後漢建武三年﹐馮異破赤眉於崤底﹐餘眾走向宜陽﹐帝自徵之﹐赤眉君臣面縛﹐卽此地也。隋義寧二年﹐於此置宜陽郡。武徳元年攺爲熊州﹐攺宜陽縣爲福昌縣﹐取縣西隋宮爲名。貞觀元年州廢﹐以縣隸州。顯慶二年廢州﹐以縣屬河南府。今縣城卽魏一﹝合﹞﹝全﹞塢﹐城東南北三面天險峭絕﹐後周置重兵於此﹐以備髙齊。女幾山﹐在縣西南三十四里。壽安縣﹐畿。東北至府七十六里。本漢宜陽縣地﹐後魏分新安置甘棠縣。隋開皇三年﹐以縣屬熊州﹐十六年﹐攺爲州﹐仁壽四年﹐攺名壽安縣。貞觀七年攺屬河南府。石墨山﹐在縣西南三里。山石如墨﹐可以書字。洛水﹐西自福昌縣界流入。少水﹐今名慈澗水﹐出縣北。八關故城﹐在縣東北三十里。後漢靈帝中平元年﹐以河南尹何進爲大將軍﹐將五營士屯都亭﹐置函谷﹑廣城﹑伊闕﹑太谷﹑に轅﹑旋門﹑小平津﹑孟津等八關﹐都尉官理於此。永濟橋﹐在縣西十七里。煬帝大業三年置﹐架洛水。隋亂﹐毀廢。貞觀八年造舟爲梁﹐長四十丈三尺﹐廣二丈六尺。澠池縣﹐畿。東至府一百五十里。本韓地﹐哀侯東徙﹐其地入秦。漢以爲縣﹐屬弘農郡。隋文帝時屬熊﹐今河南府福昌縣是也。十六年攺屬州﹐顯慶二年廢州﹐縣屬河南府。廣陽山﹐亦名澠池山﹐在縣東北五十五里。水﹐南去縣二百步。東經秦﹑趙二城﹐俗謂之俱利城﹐東城在縣西十三里﹐西城在縣西十四里﹐昔秦﹑趙會於澠池之處。大塢故城﹐在縣北十五里。後魏武帝入關﹐使行臺楊騰出安撫﹐騰因舊城置大塢鎭。永寧縣﹐畿。東至府二百里。漢澠池縣之西境﹐後漢﹑晉﹑宋不攺。後魏文帝於今縣東四十里置北宜陽縣﹐屬宜陽郡﹐廢帝二年攺爲熊耳縣。隋義寧二年置永寧縣﹐屬宜陽郡﹐貞觀元年攺屬河南府。二崤山﹐又名山﹐在縣北二十八里。春秋時秦將襲鄭﹐蹇叔哭送其子曰「晉人禦師必於崤。崤有二陵﹐其南陵夏后臯之墓﹐北陵文王之所避風雨。必死是。」漢建安中﹐曹公西討巴﹑漢﹐惡其險﹐更開北山道路﹐多從之便。路側有石銘﹐曰「晉太康三年﹐弘農太守梁柳修復舊道。」《西徵記》﹕「崤上不得鳴鼓角﹐鳴則風雨總至。」自東崤至西崤三十五里。東崤長阪數里﹐峻阜絕澗﹐車不得方軌。西崤全是石阪十二里﹐險絕不異東崤。漢馮異破赤眉於崤底﹐魏龐徳破張白騎於兩崤。熊耳山﹐在縣東北四十五里。後漢世祖破赤眉﹐積甲宜陽縣城西﹐與此山齊。按《禹貢》「導洛自熊耳」﹐在商州上洛縣界﹐與此別也。陽山﹐在縣西北五十五里。《漢書地理誌》水出陽山。回﹐俗名回坑﹐在縣東北三十六里。馮異與赤眉戰敗於此﹐璽書勞曰「始垂翅於回﹐終奮翼於澠池﹐可謂失之東隅﹐收之桑楡。」新安縣﹐畿。東至府七十里。本漢舊縣﹐屬弘農郡。晉攺屬河南郡﹐後魏屬新安郡。周武帝保定三年﹐省新安郡﹐又於今縣理置中州。建徳六年省中州﹐又置新安郡。隋開皇十六年攺置州﹐貞觀元年省州﹐新安屬河南府。水﹐在縣南二里。《國語》曰「﹑洛斗﹐壞王宮」﹐是也。縣城本名通洛城﹐周武帝將東﹝封﹞﹝討﹞﹐今陜州總管尉遲綱築此城﹐以臨齊境。白超故城﹐一名白超壘﹐一名白超塢﹐在縣西北十五里。壘當大道﹐左右有山﹐道從中出。漢末黃巾賊起﹐白超築此壘以自固﹐東魏築爲城﹐因名白超城。函谷故關﹐在縣東一里。漢開帝元鼎三年﹐爲楊僕徙關於新安。按﹕秦函谷關在今陜州靈寶縣西南十二里﹐以其道險隘﹐其形如函﹐故曰函谷﹐項羽坑秦降卒於新安﹐卽此地。今縣城之東有南北塞垣﹐楊僕所築。慈澗故鎭﹐在縣東南二十里。周武帝保定六年置。武徳三年討王世充﹐前軍鎭此﹐太宗以輕騎擊破之﹐充拔鎭歸於東都。陸渾縣﹐畿。東北至府一百三十里。本陸渾戎所居﹐春秋時秦﹑晉遷陸渾之戎於伊川﹐至漢爲陸渾縣﹐屬弘農郡﹐後屬河南尹。後魏攺爲伏流縣﹐隋大業元年省伏流縣﹐移陸渾縣於今理。三塗山﹐在縣西南五十里。《左傳》曰「四嶽﹑三塗﹑陽城﹑大室﹐九州之險。」明臯山﹐在縣東北十五里。伊水﹐在縣西南﹐自虢州盧氏縣界流入。伏流城﹐卽今縣理城﹐東魏孝靜帝武定二年所築﹐以城北焦澗水伏流地下﹐西有伏流阪﹐因以爲名。河陽縣﹐畿。西南至州八十里。自河陽以下至河淸等五縣﹐今權隸三城節度。本周司寇蘇忿生之邑﹐後爲晉邑﹐在漢爲河陽縣﹐屬河內。髙齊省入溫﹑軹二縣。隋開皇十六年﹐分溫﹑軹二縣重置﹐屬懷州。武徳四年平王世充後﹐割屬河南府。南城﹐在縣西﹐四面臨河﹐卽孟津之地﹐亦謂之富平津。後魏使髙永樂守河南以備西魏﹐卽此也。周﹑隋爲宮﹐貞觀置鎭。中氵單城﹐東魏孝靜帝元象元年築之﹐仍置河陽關。天寶已前﹐亦於其上置關。縣西南十三里古遮馬堤﹐卽後魏爾朱榮殺朝士千三百餘人於此。謹按﹕至徳中史思明之來寇也﹐時李光弼已至東都﹐聞思明將至﹐乃移牒畱寧及河南尹並畱司官坊市居人﹐令悉出避寇﹐空其城﹐乃率麾下士馬數萬﹐東守河陽三城拒逆賊。賊黨初謂光弼自洛而西﹐及聞保河陽﹐出其意外﹐疑懼久之﹐不敢犯宮闕。光弼訓練招集﹐威聲大振。賊𨿽入城﹐憚光弼兵威﹐南不出百里﹐西不越畿內﹐陜州得戎備﹐關隘無虞﹐皆光弼保河陽之力。故自乾元已後﹐常置重兵﹐貞元後加置節度﹐爲都城之巨防。造浮橋﹐架黃河爲之﹐以船爲腳﹐竹﹛聶﹜互之。《晉陽秋》云「杜元凱造河橋於富平津」﹐卽此是也。船﹛聶﹜出洪州。溫縣﹐畿。西南至府一百三十里。本周畿內﹐司寇蘇公之邑﹐春秋周襄王賜晉文公。漢以爲縣﹐屬河內郡。隋大業十三年﹐自故溫縣移於今所。皇朝建都﹐割屬河南府。濟源縣﹐畿。南至府一百二十里。古軹邑﹐屬魏。奏昭王時﹐伐魏取軹。漢文帝時﹐封薄昭爲軹侯﹐屬河內郡。隋開皇十六年﹐分軹縣置濟源縣﹐屬懷州﹐以濟水所出﹐因名。顯慶二年﹐割屬河南府。濟水﹐在縣西北三里。平地而出﹐有二源﹕其東源周回七百步﹐深不測﹔西源周回六百八十五步﹐深一丈﹐皆繚之以周墻﹐源出王屋山。《山海經》云「王屋之山﹐氵聯水出焉。」郭璞注云「氵聯﹐氵允水之源。」《尙書禹貢》云「導氵允水﹐東流爲濟﹐入於河﹐溢爲滎。」孔安國注云「濟水入河﹐並流十數里而南截河﹐又並流數里溢爲滎澤。」《漢書》﹕「道氵允水﹐東流爲﹐入於河﹐軼爲滎﹐東出於陶丘北﹐又東至於荷﹐又東北會於汶﹐又北東入於海。」顏師古云「氵允水流而爲濟。截河﹐又爲滎澤。陶丘﹐在濟陰定陶西南。荷卽菏澤。過菏澤﹐又與汶水會﹐北折而東入於海」也。按﹕氵允水出今王屋縣王屋山﹐東流至濟源縣而名濟水。滎澤在今鄭州滎澤縣。定陶﹐今曹州濟陰縣也。菏澤在今衮州魚臺縣。汶水出今衮州萊蕪縣。然濟水因王莽末旱﹐渠涸﹐不復截河南過﹐今東平﹑濟南﹑淄川﹑北海界中有水流入於海﹐謂之淸河﹐實菏澤﹑汶水合流﹐亦曰濟河﹐蓋因舊名﹐非本濟水也。而《水經》是和帝已後所撰﹐乃言濟水南過滎澤至於乘氏等縣﹐一依《禹貢》舊道﹐斯不詳之甚也﹐酈道元又從而注之﹐尢爲紕繆矣。百尺溝﹐在縣東北六里﹐引濟水漑灌﹐仁壽三年置。初分功﹐人穿十丈﹐故名百尺溝。河淸縣﹐畿。南至府六十里。本漢軹縣地﹐縣西有柏崖故城﹐卽東魏將侯景所築。武徳初於城東置大基縣﹐八年省。咸亨四年重置﹐先天元年﹐以犯玄宗廟諱﹐攺名河淸。汜水縣﹐畿。西南至府一百八十里。古東虢國﹐鄭之制邑﹐漢之成臯縣﹐一名虎牢。《穆天子傳》曰「天子獵於鄭圃﹐有獸在葭中﹐七萃之士擒之以獻﹐天子命蓄之東虞﹐因曰虎牢。」楚﹑漢之際﹐項羽使海春侯曹咎守此﹐漢王破之﹐咎自殺。至宋武帝北平關﹑洛﹐置司州﹑刺史理虎牢。魏使奚斤攻宋司州刺史毛徳祖﹐經二十日不克﹐城中傷者無血﹐知其乏水﹐潛作地道﹐其穴猶存。隋開皇十八年﹐攺成臯爲汜水縣。大業十三年﹐陷於王世充。武徳四年討平充﹐復於縣理置鄭州。貞觀七年移鄭州於管城﹐以縣屬焉。顯慶二年﹐攺屬河南府﹐垂拱四年攺名廣武縣﹐神龍元年復爲汜水。開元二十九年﹐自虎牢城移於今理。黃河﹐自鞏縣界流入。汜水﹐出縣東南三十二里浮戲山﹐經武牢城東。漢破曹咎於此。成臯故關﹐在縣東南二里。旋門關﹐在縣西南十里。卽八關之一。汴口﹐去縣五十里﹐今屬河陰。板渚﹐在縣東北三十五里。初﹐竇建徳眾數十萬﹐自於板渚結陣﹐南屬鵲山﹐以臨汜水。太宗帥輕騎擊之﹐賊眾大潰﹐建徳竄於牛口渚。將軍白士讓生獲之。先是童謠云「豆入牛口﹐勢不得久。」果敗於此。牛口渚與板渚迆邐相接。等慈寺﹐在縣東七里。王師旣破建徳﹐詔於戰所起寺立碑紀功焉﹐令顏師古爲碑文。

●卷第六◎河南道二陜虢觀察使陜州虢州汝州陜州﹐陜郡。大都督府。開元戶四萬七千三百二十二。鄕五十六。元和戶八千七百二十。鄕十六。今爲陜虢觀察使理所。管州三﹐陜州﹐虢州﹐汝州。縣二十一﹐都管戶一萬一千九百四十七。墾田《禹貢》豫州之域。周爲二伯分陜之地﹐《公羊傳》曰「自陜以東﹐周公主之。自陜以西﹐召公主之。」又爲古之虢國﹐今平陸縣地是也。戰國時爲魏地﹐後屬韓。秦並天下﹐屬三川郡。漢爲弘農郡之陜縣﹐自漢至宋不攺。後魏孝文帝太和十一年﹐置陜州﹐以顯祖獻文皇帝諱「弘」﹐攺爲恆農郡。十八年﹐罷陜州。孝武帝永熙中重置﹐西魏文帝大統三年﹐又罷州。周明帝復置﹐屯兵於此以備齊。隋大業三年復罷﹐以其地屬河南郡。義寧元年﹐攺置弘農郡﹐武徳元年攺爲陜州﹐廣徳元年攺爲大都督府。謹按﹕陜城蒲牢與彭城﹑滑臺﹑壽陽﹑懸瓠﹐屢經攻守﹐皆中夏之要云。州境﹕東西二百五十二里。南北隔河二百四十六里。八到﹕西至上都五百一十里。東至東都三百五十里。西南至虢州一百三里。北至絳州一百里。西至潼關二百里。西北至河中府二百四十五里。貢﹑賦﹕開元貢﹕柏子仁﹐瓜蔞。賦﹕絹﹐綿﹐絲﹐布﹐糸。管縣八﹕陜﹐硤石﹐靈寶﹐夏﹐安邑﹐平陸﹐芮城﹐垣。陜縣﹐望。郭下。本漢縣也﹐歷代不攺。後魏攺爲陜中縣﹐西魏去「中」字。周明帝於陜城內置崤郡﹐以陜﹑崤二縣屬焉。隋開皇初罷郡﹐以縣屬陜州。陜原﹐在縣西南二十五里。虢山﹐在縣西二里﹐臨黃河。黃河﹐自靈寶界流入。後漢獻帝東歸﹐至陜﹐議者欲令天子浮東下。太尉楊彪曰「從此以東﹐有三十六灘﹐非萬乘所當從也。」乃止。曹陽墟﹐俗名七里氵﹐在縣西南七里。獻帝東遷﹐李亻﹑郭追戰於弘農東氵﹐天子遂露次於曹陽之墟﹐謂此地也。州理城﹐卽古虢國城。《西徵記》曰「陜縣﹐周﹑召分職處。南倚山原﹐北臨黃河﹐懸水百餘仞﹐臨之者皆爲悚忄栗。」故焦城﹐在縣東北百步。太原倉﹐在縣西南四里。隋開皇二年置﹐以其北臨焦水﹐西俯大河﹐地勢髙平﹐故謂之太原。今倉實中﹐周回六里。太陽故關﹐在縣西北四里﹐後周大象元年置﹐卽茅津也。春秋時秦伯伐晉﹐自茅津濟﹐封崤屍而還。徽伯故壘﹐在縣南二里。髙歡使李徽伯戍陜﹐周太祖攻之﹐徽伯築壘於此拒太祖。北利人渠﹐隋開皇六年﹐文帝遣邳國公蘇威引橐水西北入城﹐百姓賴其利﹐故以爲名。南利人渠﹐東南自硤石界流入。與北渠同時疏導。太陽橋﹐長七十六丈﹐廣二丈﹐架黃河爲之﹐在縣東北三里。貞觀十一年﹐太宗東巡﹐遣武侯將軍丘行恭營造。硤石縣﹐望。西至州五十里。本漢陜縣地﹐屬弘農郡﹐自漢至宋不攺。後魏孝文帝分陜縣東界置崤縣。﹝周﹞明帝二年﹐分陜﹑崤二縣置崤郡﹐隋文帝罷郡﹐以崤縣屬陜州﹐大業二年廢入陜縣。義寧元年重置﹐理硤石塢﹐貞觀中攺名硤石縣。底柱山﹐俗名三門山﹐在縣東北五十里黃河中。《禹貢》曰「導河積石﹐至於龍門﹐東至於底柱。」河水分流包山﹐山見水中﹐若柱然也。又以禹理洪水﹐山陵當水者﹐破之以通河。三穿旣決﹐河出其﹐有似於門﹐故亦謂之三門。漢成帝鴻嘉四年﹐楊焉上言「底柱之﹝險﹞﹝隘﹞﹐可鐫廣之。」上乃令鐫之。才沒水中﹐不能復去﹐而令湍流沸怒﹐爲害彌甚。隋開皇三年﹐遣倉部侍郎韋瓚﹐自蒲﹑陜以東﹐募人能於洛陽運米四十石﹐經底柱之險﹐達於常平者﹐免其徵戍。貞觀十二年﹐太宗東巡﹐臨幸於此﹐令魏徵勒銘。莘野﹐在縣西十五里。春秋時有神降於此。黃河﹐西自陜縣界流入﹐東經砥柱﹐《水經注》曰「﹝後﹞魏景﹝明中﹞﹝初二年﹞﹐帝遣諫議大夫寇慈﹐帥工五千人﹐歲時理﹐以平河阻。」魏長城﹐在縣北二十二里。魏惠王十九年所築﹐東南起崤山﹐西北至河﹐三十七里。靈寶縣﹐望。東北至州七十五里。本漢弘農縣﹐自漢至後魏不攺。隋開皇十六年﹐於今縣置桃林縣﹐屬陜州。天寶元年﹐於縣南古函谷關尹眞人宅﹐掘得天寶靈符﹐遂攺縣爲靈寶。稠桑澤﹐在縣西十里。虢公敗戎於桑田﹐卽是也。函谷故城﹐在縣南十里。秦函谷關城﹐漢弘農縣也。《西徵記》曰「函谷關城﹐路在谷中﹐深險如函﹐故以爲名。其中劣通﹐東西十五里﹐絕岸壁立﹐崖上柏林蔭谷中﹐殆不見日﹐關去長安四百里。日入則閉﹐雞鳴則開﹐秦法也。東自崤山﹐西至潼津﹐通名函谷﹐號曰天險﹐所謂『秦得百二』也。」隗囂將王元說囂曰「請以一丸泥﹐東封函谷關」﹐卽此也。桃林塞﹐自縣以西至潼關﹐皆是也。春秋時﹐晉侯使詹嘉處瑕﹐守桃林之塞。《三秦記》曰「桃林塞在長安東四百里。若有軍馬經過﹐好行則牧華山休息林下﹐惡行則決河漫延﹐人馬不得過矣。」氵豆津﹐在縣西北三里。隋義寧元年置關﹐貞觀元年廢關置津。曹陽亭﹐在縣東南十四里。陳涉使周文西入秦﹐秦使章邯擊破之﹐殺文於曹陽﹐卽此地也。後曹公攺爲好陽。夏縣﹐望。西南至州一百二十里。本漢安邑縣地﹐屬河東郡。後魏孝文帝太和十一年﹐別置安邑縣﹐十八年攺爲夏縣﹐因夏禹所都爲名。隋大業二年屬河東郡﹐武徳元年又屬虞州﹐今陜州安邑縣是也。貞觀十七年隸絳州﹐大足元年割屬陜州﹐尋屬絳州﹐乾元三年屬陜州。涑川﹐在縣北四十里。《左傳》晉侯使呂相絕秦曰「伐我涑川」。按﹕川東西三十里﹐南北七里。安邑故城﹐在縣西北十五里。夏禹所都也。安邑縣﹐望。南至州一百一十里。本夏舊都﹐漢以爲縣﹐屬河東郡。隋開皇十六年屬虞州﹐貞觀十七年屬蒲州﹐乾元三年割屬陜州。雷首山﹐一名中條山﹐在縣南二十里。其山有銀谷﹐在縣西南三十五里﹐隋及武徳初並置銀冶監﹐今廢。髙堠原﹐在縣北三十里。原南阪口﹐卽古鳴條陌也﹐湯與桀戰於此。鹽池﹐在縣南五里﹐卽《左傳》「郇﹐瑕氏之地﹐沃饒近監」﹐是也。今按﹕池東西四十里﹐南北七里﹐西入解縣界。平陸縣﹐望。西南至州一百七十里。本漢大陽縣地﹐屬河東郡。後魏於此置河北郡﹐領河北縣。隋開皇十五年﹐河北縣攺屬蒲州﹐貞觀元年又屬陜州。天寶元年﹐攺爲平陸縣。黃河﹐在縣南二百步。吳山﹐卽吳阪也﹐伯樂遇騏驥駕鹽車之地。其阪自上及下﹐七山相重。傅巖﹐在縣缺七里。卽傳說版築之處。原﹐在縣西六十五里。卽虞﹑芮爭田﹐讓爲田之所。顚令阪﹐今謂之令橋﹐在縣東北四十五里。《左傳》曰「冀爲不道﹐入自顚令」﹐是也。瑟瑟窟﹐在縣西北四十里。故虞城﹐在縣東北五十里虞山之上。晉侯使荀息假道於虞以伐虢﹐卽此城也。下陽故城﹐在縣東北二十里。芮城縣﹐望。東至州一百里。本漢河北縣地﹐屬河東郡﹐自漢至後魏因之。周明帝二年﹐攺名芮城﹐屬河北郡。其年﹐又於此置虞州。武帝建徳二年﹐於縣置芮州。貞觀元年廢芮州﹐以縣屬陜州。黃河﹐在縣南二十里。故魏城﹐《春秋》「晉滅之﹐賜畢萬」﹐是也﹐在縣北五里。故芮城﹐在縣西二十里。古芮伯國也。垣縣﹐上。﹝北﹞﹝西南﹞至州二百里。本漢縣﹐屬河東郡。後魏獻文帝皇興四年﹐置邵州及白水縣。周明帝武成元年﹐攺白水爲亳城縣﹐隋大業三年攺亳城爲垣縣﹐屬絳郡。武徳元年屬邵州﹐九年屬絳州﹐貞元三年割屬陜州。縣枕黃河。垣城﹐在縣西二十里。臯落城﹐在縣西北六十里。《左傳》曰「晉侯使太子申生伐東山臯落氏」﹐是也。虢州﹐弘農。望。開元戶一萬七千七百四十二。鄕五十。元和戶五千二百三十六。鄕三十六。《禹貢》雍及豫二州之境。周初爲虢國。虢有三﹕北虢﹐今陜州平陸縣﹐東虢﹐今滎陽縣﹔西虢﹐在今鳳翔扶風縣也。魯僖公二年﹐晉荀息假道於虞以伐虢﹐虢亡乃爲晉地。其後三卿分晉﹐屬韓。秦兼天下﹐屬三川郡。至漢武帝元鼎四年置弘農郡﹐後魏以獻文帝諱「弘」﹐攺爲恆農郡。孝武帝永熙三年﹐分爲西恆農﹐屬陜州。周明帝復爲弘農。隋開皇三年廢郡﹐以縣屬陜州﹐大業二年又攺屬豫州。三年﹐又於弘農縣置弘農郡﹐義寧元年攺爲鳳林郡。其年﹐於盧氏縣置虢郡﹐武徳元年攺爲虢州。其年﹐攺鳳林郡爲鼎州﹐因鼎湖以爲名。貞觀八年廢﹐遂移虢州於今理所。州境﹕東西南北八到﹕西北至上都四百三十里。東至東都四百五十三里。東至陜州一百三里。西南至商州三百七十里。西北至潼關一百三十里。自關至華州一百二十里。西北至河中府一百八十里。貢﹑賦﹕開元貢﹕天門冬﹐地骨白皮﹐麝香。賦﹕絹﹐糸﹐綿。管縣六﹕弘農﹐盧氏﹐閿鄕﹐玉城﹐朱陽﹐湖城。弘農縣﹐望。郭下。本漢舊縣﹐隋大業二年省﹐三年復於今湖城縣西南一里置﹐尋移就郡理。其年﹐移郡於鴻臚川﹐縣亦隨徒﹐卽今縣是也。義寧元年屬鳳林郡﹐武徳元年屬鼎州﹐貞觀八年屬虢州。方伯堆﹐在縣東南五里。宋奮武將軍魯方平所築。鴻臚水﹐過縣北十五里入靈寶界﹐漑田四百餘頃。盧氏縣﹐上。西北至州一百六十六里。本漢舊縣﹐春秋時西虢之邑。地有盧氏山﹐或言盧敖得道於此。山宜五﹐可以避水災。隋開皇三年攺爲虢州﹐大業三年廢﹐以盧氏屬河南郡。武徳元年﹐又置虢州﹐縣依舊。熊耳山﹐在縣南五十里。《禹貢》導洛於此。閿鄕縣﹐望。東南至州一百里。本漢湖縣地﹐屬京兆尹﹐自漢至宋不攺。周明帝二年﹐置閿鄕郡。按﹕閿鄕﹐本湖縣鄕名。閿﹐古文「聞」字也﹐《說文》「從門﹐﹛日攴﹜聲」。隋開皇三年﹐廢閿鄕羣﹐十六年移湖城縣於今所﹐攺名閿鄕縣﹐屬陜州。貞觀八年﹐攺屬虢州。秦山﹐一名秦嶺﹐在縣南五十里。南入商州﹐西南入華州。山髙二千丈﹐周回三百餘里。黃巷阪﹐在縣西北三十五里﹐卽潼關路也。《水經注》曰「河水自潼關東北流﹐側有長阪﹐謂之黃巷阪。歷北出東崤﹐通謂之函谷關﹐岸髙道狹﹐車不得方軌。」魏武徵韓遂﹑馬超﹐連兵此地。又潘嶽《西徵賦》曰「溯黃巷以濟潼」﹐亦謂此也。桃源﹐在縣東北十里。古之桃林﹐周武王放牛之地也。黃河﹐在縣北三里。全鳩水﹐一名全節水﹐漢戾太子亡匿之處。思子宮故城﹐在縣東北二十五里。漢武帝爲戾太子所築也。曹公故壘﹐在縣西二十五里。魏武徵韓遂﹑馬超﹐此地置壘。又宋武之入長安﹐檀道濟﹑王鎭惡濱河帶險﹐大小七營﹐皆此處。赫連氏京觀﹐俗號平吳臺﹐在縣西二十二里。赫連勃勃使太原公昌攻劉裕將朱齡石於潼關﹐克之﹐築臺以表武功。玉城縣﹐上。西北至州六十里。本漢盧氏縣地﹐屬弘農郡。後魏正始二年﹐分立石城縣﹐廢帝攺爲玉城縣。周武帝天和元年廢。隋義寧元年重置﹐貞觀八年移於今理。朱陽縣﹐上。東北至州七十里。本漢盧氏縣﹐屬弘農郡。後魏太和十四年﹐蠻人樊磨背梁歸魏﹐立朱陽郡並朱陽縣﹐令樊磨爲太守。大統三年﹐分爲朱陽郡﹐屬東義州。周武帝保定二年﹐又省郡。宣帝大象元年﹐割盧氏西界以益朱陽縣。隋開皇四年北屬陜州﹐大業三年攺屬虢州。湖城縣﹐望。東南至州五十二里。本漢湖縣﹐屬京兆尹。卽黃帝鑄鼎之處。後漢攺屬弘農郡﹐至宋加「城」字爲湖城縣。荊山﹐在縣南。卽黃帝鑄鼎之處。誇父山﹐在縣東南三十五里。湖縣故城﹐在縣西南二里。汝州﹐臨汝。望。開元戶二萬六千五十二。鄕六十。元和戶一萬三千七十九。鄕三十七。《禹貢》豫州之域。春秋時周王畿及鄭﹑楚之地﹐後屬於晉。六國時﹐復爲韓﹑魏之地。秦屬三川郡﹐在漢爲河南郡之梁縣地也。隋開皇四年﹐自陸渾縣界移伊州理於此﹐大業二年攺爲汝州﹐三年攺爲襄城郡。隋亂陷賊﹐武徳四年討平王世充﹐復爲伊州﹐貞觀八年攺爲汝州。州境﹕東西二百三里。南北二百五十二里。八到﹕西至上都九百八十里。西北至東都一百七十里。南至蔡州四百五十里。西南至鄭州四百七十五里。東至許州二百三十里。貢﹑賦﹕開元貢﹕細糸。賦﹕糸﹐綿。管縣七﹕梁﹐臨汝﹐魯山﹐葉﹐襄城﹐郟城﹐龍興。梁縣﹐望﹐郭下。漢舊縣﹐古蠻子邑。戰國時謂之南梁﹐以別大梁﹑少梁﹐卽《左傳》云「楚爲一昔之期﹐而襲梁及霍」也。隋煬帝攺梁縣爲承休縣﹐屬汝州﹐貞觀元年又攺爲梁縣。蠻中聚﹐卽戎蠻子國也﹐在今郡西南﹐俗謂之麻城。又有陽人聚故城﹐在今縣西。秦滅東周﹐徙其君於陽人聚﹐卽此城也。漢末孫堅大破董卓軍於此。髙齊於此置汝北郡﹐以備周寇﹐故城在今縣南﹐亦名王塢城。汝水﹐經縣南三里。廣成澤﹐在縣西四十里。後漢安帝永初元年﹐以廣成遊獵地假與貧人。元初二年﹐鄧太后臨朝﹐鄧騭兄弟輔政﹐以爲文徳可興﹐武功宜廢﹐請寢狩之禮。於時馬融以文武之道並用﹐作《廣成贊》以諷。案此澤周回一百里﹐隋煬帝大業元年置馬牧於此。周承休城﹐在縣東北二十六里。漢封周後於此。黃坡﹐在縣東二十五里。南北七里﹐東西十里。隋朝修築﹐有漑灌之利﹐隋末廢壞。乾封初﹐有詔增修﹐百姓賴其利焉。臨汝縣﹐上。東南至州六十里。本漢梁縣地﹐先天二年置。貞元七年﹐刺史陸長源奏請割梁縣西界二鄕以益之﹐乃自下縣爲上縣。魯山縣﹐上。北至州一百五十里。本漢魯陽縣﹐古魯縣也﹐屬南陽郡。魯陽公與韓戰酣﹐揮戈﹐日爲退三捨﹐謂此地也。後魏太和十一年﹐孝文帝南巡﹐置魯陽鎭﹐十八年攺鎭爲荊州﹐二十二年罷荊州罷魯陽郡﹐攺魯陽縣爲北山縣。周攺爲魯山縣。武徳四年又於縣置魯州﹐貞觀元年州廢﹐以魯山屬伊州。八年﹐攺伊州爲汝州﹐縣仍屬焉。魯山﹐在縣東北十里。魯齒山﹐在縣東六十里。《春秋》「楚師伐鄭﹐涉於魚齒之下。」山有氵蚩水﹐故言涉也。汝水﹐出縣西一百五十里。天息山﹐一名伏牛山。氵蚩水﹐出縣西大陌山。後漢世祖破王尋於昆陽﹐士卒赴水死者甚眾﹐氵蚩水爲之不流﹐卽此水也。溫湯水﹐在縣西四十里。狀如沸湯﹐可以熟米。側有石銘曰「皇女湯﹐可已萬病。」魯陽關水﹐俗謂之三鴉水﹐經縣西七里。其關三鴉鎭﹐在縣西南十九里﹐後周置以禦髙齊﹐亦名平髙城。魯城﹐在縣東北十七里。髙齊置以禦周。葉縣﹐緊。西北至州二百一十里。本楚之葉縣﹐春秋楚人遷許於此。其後楚使沈諸梁尹之﹐僭號稱公﹐謂之葉公。秦置郡縣﹐隸於南陽。《後漢書》謂之小長安﹐言地沃人丰也。開元三年﹐於縣置仙州﹐以漢時王喬於此得仙也。二十六年廢仙州﹐屬許州。其年﹐又割屬汝州。方城山﹐在縣西南十八里。楚屈完曰「楚國方城以爲城」﹐是也。黃城山﹐一名苦菜山﹐在縣西二十五里。卽長沮﹑桀溺耦耕處。汝水﹐西北流入﹐去縣二十五里。昆陽故城﹐在縣北二十五里。後漢世祖破王邑﹑王尋之處。燒車水﹐在縣南二十四里。世祖破王尋﹐燒其輜重於此水濱﹐因以爲名。襄城縣﹐望。西北至州一百四十里。本秦舊縣﹐漢因之﹐屬潁川郡。春秋襄王避叔帶之難﹐出居鄭地汜﹐在今縣南一里古汜城是﹐蓋以周襄王嘗出居此﹐故名襄城。晉及後魏屬襄城郡﹐隋開皇三年攺郡爲汝州﹐以縣屬焉。大業三年廢汝州﹐以縣屬許州。開元四年置仙州﹐割襄城縣屬焉。二十六年廢仙州﹐復隸許州﹐天寶七年又屬汝州。汝水﹐經縣南﹐去縣一里。縣理廢汝州城﹐卽古襄城﹐楚靈所築。後漢馮異據之﹐降世祖。《莊子》曰「黃帝遊於襄城之野﹐七聖皆迷﹐遇牧馬童子而問道焉。」亦此地也。郟城縣﹐緊。西北至州八十里。本春秋時鄭地﹐後屬楚﹐又入於晉。七國時﹐又屬韓。至漢以爲縣﹐屬潁川郡。晉屬襄城郡。後魏屬南陽郡。髙齊省。隋煬帝大業二年﹐移輔城縣﹐於今縣西北五里﹐屬汝州﹐四年攺輔城縣爲郟城縣。汝水西去縣七里。扈氵水﹐出縣北三十里。﹝城﹞父﹝城﹞故城﹐在縣東南四十里。故殷時應國也﹐《左傳》「楚大城城父﹐使太子建居之。」龍興縣﹐上。西北至州九十里。本漢郟縣地﹐後魏太和十八年置汝南縣﹐髙齊天保七年廢。隋開皇十八年復置汝南﹐隋末廢。則天證聖元年置武興縣﹐神龍元年攺爲龍興縣。縣城本通鴉城﹐卽後漢賈復城也﹐復南擊郾所築。後魏太和二十三年﹐孝文帝親徵馬圈﹐行至此城﹐昏霧﹐得三鴉引路﹐遂過南山﹐故號通鴉城。大龍山﹐在縣東南三十五里。劉累學擾龍遷於魯縣﹐因以名山。汝水﹐在縣北四十五里﹐西南從梁縣界流入。湛水﹐在縣東三十里。《春秋》襄公十六年「楚公子格帥師戰於湛阪」﹐是也。氵蚩陽城﹐一名應城﹐在縣南二十五里。後魏置氵蚩陽縣﹐隋開皇十年攺爲湛水﹐武徳四年又置氵蚩陽縣。

●卷第七◎河南道三汴宋節度使汴州宋州亳州潁州汴州﹐陳畱。雄。開元戶八萬二千一百九十。鄕一百六十一。元和戶八千二百一十八。鄕五十三。今爲汴宋節度使理所。管州四﹕汴州﹐宋州﹐亳州﹐潁州。縣二十八。都管戶三萬一千四百四十四。《禹貢》豫州之域。春秋鄭地。戰國魏都﹐《史記》魏惠王自安邑徙理大梁﹐卽今浚儀縣也。酈生說漢髙曰「陳畱天下之衝﹐四通五達之郊。」漢文帝以皇子武爲梁王﹐都大梁﹐以其地卑濕﹐東徙睢陽﹐今宋州是也。漢陳畱郡卽今陳畱縣﹐東魏孝靜帝於此置梁州﹐周宣帝攺爲汴州。以城臨汴水故也。隋大業二年州廢﹐以開封﹑浚儀屬鄭州。隋亂陷賊﹐武徳四年平王世充﹐復置汴州。州境﹕東西一百九十六里。南北二百三十五里。八到﹕西至上都一千二百八十里。西至東都四百二十里。南至宋州三百里。此至滑州二百一十里。東北至曹州二百四十五里。東南至陳州三百一十里。貢﹑賦﹕開元貢﹕絹二十匹。賦﹕綿﹐絹。元和同。管縣六﹕開封﹐浚儀﹐陳畱﹐雍丘﹐封丘﹐尉氏。開封縣﹐望。郭下。理東界。本漢舊縣﹐屬河南郡。魏爲秦所敗﹐走保開封﹐卽此城也。晉屬滎陽郡。後魏天平元年﹐於此置開封郡﹐髙齊天保七年廢。隋開皇六年﹐復置開封縣﹐屬汴州。大業二年廢汴州﹐以縣屬鄭州。武徳四年﹐重置汴州﹐開封又屬焉。貞觀元年廢。延和元年﹐於城內別置開封縣﹐管東界。逢澤﹐在縣東北十四里。今號蓬池﹐左氏所謂逢澤也。長垣故城﹐一名倉垣城﹐在縣北二十里。漢陳畱太守所理。梁王吹臺﹐在縣東南六里﹐俗號繁臺。沙海﹐在縣北二里。《戰國策齊》欲發卒取周九鼎﹐顏率說曰「大梁之君臣欲得九鼎﹐謀於沙海之上﹐爲日久矣。」卽謂此也。隋文疏鑿舊迹﹐引汴水注之﹐以舟師﹐以伐陳。陳平之後﹐立碑其側﹐以紀功焉。今無水。蓼是﹐在縣東北六里。髙六尺﹐廣四丈。梁孝王都大梁﹐以其地卑濕﹐東徙睢陽﹐乃築此是﹐至宋州凡三百里。浚儀縣﹐望。郭下。理西界。本漢舊縣﹐屬陳畱郡。故大梁也﹐魏惠王自安邑徙此﹐因浚水爲名。後魏於此置梁州﹐周宣帝攺爲汴州﹐縣屬之。隋大業二年廢汴州﹐攺屬鄭州。武徳四年於此重置汴州﹐以縣屬焉。夷門﹐《史記》大梁城有十二門﹐東門隱士侯嬴﹐年七十﹐家貧﹐爲夷門監者﹐魏公子無忌厚遺之﹐不肯受。枯遮梁溝﹐秦始皇二十二年﹐王賁引水灌大梁城於此溝。琵琶溝水﹐西自中牟縣界流入通濟渠。隋煬帝欲幸江都﹐自大梁城西南鑿渠﹐引汴水﹐卽蒗宕渠也。陳畱縣﹐望。西至州五十里。本漢陳畱郡陳畱縣地﹐武帝置陳畱郡﹐屬衮州。按﹕畱本鄭邑﹐後爲陳所並﹐故曰陳畱。又按﹕彭城亦有畱﹐此畱屬陳﹐故稱陳畱。晉爲陳畱國。隋開皇三年﹐分浚儀縣置陳畱縣﹐屬汴州。武徳四年屬杞州﹐今汴州雍丘縣是也。貞觀元年廢杞州﹐屬汴州。故莘城﹐在縣東北三十五里。古莘國地也﹐《國語》湯伐桀﹐桀與韋﹑顧之君拒湯於莘之墟﹐遂戰於鳴條之野。東昏故城﹐本漢縣﹐縣東北九十里。卽陽武之戶牖鄕﹐陳平之故里也。雍丘縣﹐望。西至州一百一十里。本漢舊縣﹐亦古之雍國及杞國。周開王克殷﹐封禹後東樓公於杞。後魏孝昌四年﹐分東郡﹑陳畱置陽夏郡﹐理雍丘城。隋開皇三年罷郡﹐以縣屬汴州。武徳四年﹐於此置杞州﹐貞觀元年廢﹐以縣屬汴州。雍丘故城﹐今縣城是也。春秋時杞國城也﹐杞爲宋滅。城北臨汴河。晉永嘉末﹐鎭西將軍祖逖爲豫州刺史﹐理於此。逖累破石勒軍﹐由是黃河已南皆爲晉土﹐人皆感悅﹐逖卒﹐百姓立祠。髙陽故城﹐在縣西南二十九里。顓頊髙陽氏﹐佐少昊有功﹐受封此邑。髙祖攻昌邑﹐西過髙陽。又酈食其墓在此。外黃故城﹐縣東六十里。黃本屬宋﹐後屬陳畱郡﹐以魏郡有內黃﹐故此爲外黃。封丘縣﹐緊。南至州五十里。古之封國﹐《左傳》「魯封父之繁弱」﹐是也。後屬衛﹐亦屬魏。漢髙祖與項羽戰﹐敗於延鄕﹐有翟母者免其難﹐故以延鄕爲封丘縣﹐以封翟母﹐屬陳畱郡。後魏並入酸棗。宣武帝又置封丘縣﹐屬陳畱郡。隋開皇三年罷郡﹐以縣屬注州。黃池﹐在縣南七里。魯哀公十三年﹐晉侯與吳子爭盟於此。尉氏縣﹐望。北至州一百里。本漢舊縣﹐春秋時鄭大夫尉氏之邑﹐自漢歷後魏屬陳畱郡不攺。髙齊省﹐以地入開封。隋開皇六年﹐復置尉氏縣﹐屬汴州。武徳四年﹐於此置洧州﹐貞觀元年廢﹐以縣屬汴州。三亭岡﹐在縣西三十七里。秦使謁者王稽使魏﹐夜與範睢言曰「待我於三亭之南。」卽此岡之南也。故鍾城﹐在縣西三十五里。魏太傅鍾繇故里。宋州﹐睢陽。望。開元戶十萬三千。鄕一百九十三。元和戶五千二百。鄕八十三。《禹貢》豫州之域。卽髙辛氏之子閼伯所居商丘﹐今州理是也。周爲靑州之域。武王封微子於宋﹐自微子至君偃三十三世﹐爲齊﹑楚﹑魏所滅﹐三分其地﹐魏得其梁﹑陳畱﹐齊得濟陰﹑東平﹐楚得沛。按﹕梁﹐卽今州地。秦並天下﹐攺爲碭郡。後攺爲梁國﹐漢文帝封其子武爲梁王﹐自漢至晉爲梁國﹐屬豫州。宋攺爲梁郡。隋於睢陽置宋州﹐大業三年又攺爲梁郡。隋亂陷賊﹐武徳四年討平王世充﹐又爲宋州。天寶末﹐祿山亂兩河郡縣﹐多所陷沒﹐惟張巡﹑許遠﹑姚り三人堅守睢陽﹐賊將尹子奇並力攻圍﹐逾年不克﹐城中孤危﹐糧竭﹐人相食殆盡。時賀蘭進明﹑許叔冀屯軍臨淮﹐爭權不協﹐不發援師﹐城竟爲賊所陷。巡﹑遠等抗詞不屈﹐遂俱被害。然使賊鋒挫衄﹐不至江﹑淮﹐巡﹑遠之力也。州境﹕東西三百五十九里。南北二百一十八里。八到﹕西至上都一千五百八十里。西至東都九百二十里。東南至泗州七百五十里。東北至徐州三百五十里。東南至亳州一百四十里。西北至曹州一百五十里。貢﹑賦﹕開元貢﹕絹二十匹。賦﹕綿﹐絹。管縣十﹕宋城﹐碭山﹐虞城﹐楚丘﹐柘城﹐熟﹐下邑﹐單父﹐襄邑﹐寧陵。宋城縣﹐望。郭下。漢睢陽縣﹐屬宋國﹐後屬梁國。後魏屬梁郡。隋開皇三年罷梁郡﹐以縣屬亳州。十六年﹐於此置宋州﹐睢陽屬焉。十八年攺爲宋城。睢水﹐西南自寧陵縣界流入。渙水﹐西南自寧陵縣界流入。隕石水﹐源出縣北四十里。春秋時隕石於宋﹐其處爲潭。小蒙故城﹐縣北二十二里。卽莊周之故里。州城﹐古閼伯之墟﹐契孫相土亦都於此。春秋爲宋國都。漢梁孝王廣睢陽城七十里﹐開汴河﹐後汴水經州城南。兔園﹐縣江南十里。漢梁孝王園。淸泠池﹐在縣東二里。碭山縣﹐上。西至州一百五十里。漢碭縣﹐屬梁國﹐後漢不攺。晉以其地並入下邑。宋復置碭縣﹐屬梁郡。後魏置安陽﹐屬碭郡。髙齊文宣帝並廢﹐以安陽縣屬彭城郡。隋開皇十八年﹐攺安陽縣爲碭山縣﹐大業二年攺屬宋州。碭﹐文石也﹐以其山出文石﹐故以名縣。虞城縣﹐上。西南至州七十里。本虞國﹐舜後所封之邑﹐後漢及晉屬梁國。後魏延昌中於此置蕭縣﹐理虞城﹐屬沛郡。髙齊省。隋開皇十六年﹐分下邑置虞城縣﹐屬宋州。孟諸澤﹐在縣西北十里。周回五十里﹐俗號盟諸澤。故綸城﹐縣東南三十五里。《左傳》「少康逃奔有虞﹐虞妻以二姚而邑諸綸。」平臺﹐縣西四十里。《左傳》宋皇國父爲宋平公所築。漢梁孝王大治宮室﹐爲復道﹐自宮連屬於平臺﹐三十餘里﹐與鄒﹑枚﹑相如之徒﹐並遊其上﹐卽此也。楚丘縣﹐緊。南至州七十里。古戎州己氏之地﹐至漢爲己氏縣﹐屬梁國﹐後漢屬濟陰郡﹐北齊廢。隋開皇五年又置﹐屬曹州﹐六年攺爲楚丘縣。武徳五年屬戴州﹐今宋州單父縣是也。貞觀十七年廢戴州﹐隸宋州。楚丘故城﹐在縣北三十里。柘城縣﹐上。東北至州一百一十里。本陳之株邑﹐《詩陳風株林》﹐刺靈公是也。至秦爲柘城縣﹐《續漢志》屬陳郡﹐至晉太康中廢。隋開皇十六年復置。貞觀初廢入熟﹑寧陵二縣﹐後縣人徭賦路遠﹐陳訴積年﹐至髙宗朝復置﹐屬宋州﹐其羅城卽古株邑故城是也。渙水﹐在縣北二十九里。熟縣﹐上。西北至州五十五里。本漢薄縣地﹐置於古城﹐春秋時爲丘﹐亦殷之所都﹐謂之南亳﹐漢於此置薄縣﹐屬山陽郡。薄與亳義同字異。後漢攺置熟縣﹐屬梁國。隋開皇十六年屬宋州。隋末喪亂﹐縣人劉繼叔戳力固守﹐免陷於賊。武徳二年置南州﹐以繼叔爲刺史。四年罷﹐以縣屬宋州。渙水﹐在縣南二十八里。髙辛故城﹐在縣西南四十五里。帝嚳初封於此。下邑縣﹐上。西至州一百一十里。漢舊縣。按魯爲楚所滅﹐頃公遷於下邑。漢髙祖攻下邑﹐拔之。在漢屬梁國。後漢無下邑縣﹐魏復立焉。晉宋屬梁郡﹐隋開皇三年攺屬亳州﹐十六年攺屬宋州。故譙城﹐縣北三十一里。祖逖屯淮陰﹐進據太丘城﹐遂克譙城而居之﹐謂此也。單父縣﹐緊。西南至州一百四十九里。古魯邑也﹐漢以爲縣﹐屬山陽郡。後漢以爲侯國﹐屬濟陰郡。後魏置北濟陰郡﹐理單父城。隋開皇三年廢郡﹐又置單父縣屬濟陰郡。十六年﹐於縣置戴州﹐單父屬焉。大業二年廢戴州﹐以縣屬曹州。武徳五年重置戴州﹐縣又屬焉。貞觀十七年廢戴州﹐縣隸宋州。漢髙祖後呂氏﹐卽單父人。宓子賤﹑巫馬期皆宰單父。襄邑縣﹐緊。東至州一百十四里。本漢舊縣﹐卽春秋時宋襄牛地也。秦始皇徙承匡縣﹐於襄陵﹐攺爲襄邑縣。漢以縣屬梁﹐後又屬陳畱。髙齊文宣帝省入雍丘。隋開皇十六年﹐復置襄邑縣﹐屬杞州﹐大業三年割屬梁郡。武徳二年﹐復置杞州﹐以縣屬焉。貞觀元年州廢﹐縣隸宋州。睢水﹐西自雍丘縣界流入。承匡故城﹐在縣西三十里。宋襄公墓﹐在縣城中東隅﹐故號襄陵。寧陵縣﹐緊。東至州五十九里。本漢舊縣。「寧」亦作「寧」。七國時屬魏﹐魏安王以弟無忌爲信陵君﹐邑於此。漢初以魏咎爲寧陵君﹐亦在此。《漢志》寧陵屬陳畱郡﹐後漢屬梁國﹐晉屬宋郡﹐攺屬譙郡﹐髙齊省。隋開皇六年復置﹐屬亳州﹐十六年割屬宋州。睢水﹐西北自襄邑縣界流入。渙水﹐西自襄邑界流入。故葛城﹐在縣北十五里。古葛伯國﹐以不祀﹐爲湯所滅。大棘故城﹐在縣西南七十里。《左傳》宋畢元﹑鄭公子歸生戰於大棘。又七國反﹐先擊梁棘壁﹐卽此城也。氵勺陵﹐在縣南二十五里。《左傳》鄭子罕伐宋﹐宋將Θ樂懼﹐敗諸氵勺陵。故柘城﹐在縣南七十里。陳之株邑。故鄢城﹐在縣南五十三里。漢之鄢縣。鄭伯克段於此。已吾故城﹐在縣西南四十里。後漢已吾縣城﹐曹公初起兵於此。始基故城﹐在縣南九十里。晉豫州刺史祖逖督護衛策所築。初﹐乞活魁遣陳川據陳畱浚儀﹐遣將魏碩於水南營。逖遣策等追戰﹐大破之﹐因卽立戍畱守。策曰「從祖公北伐數年﹐功始基於此。」因以爲名。仇畱故城﹐在縣南六十五里。初﹐陳川自始基敗後﹐遣將仇畱伐鄢﹐以逼豫州。祖逖遣衛策進戍谷北髙丘﹐以禦仇畱﹐故呼爲仇畱城。亳州﹐護郡。望。開元戶七萬七百三十二。鄕一百三十八。元和戶六千五百二。鄕六十一。《禹貢》豫州之域﹐至周不攺。春秋時爲陳國之焦邑﹐六國時屬楚﹐在秦爲碭郡地。漢爲譙縣﹐屬沛郡。初﹐後漢熹平五年﹐黃龍見譙﹐太史令軍以爲其國當有王者興﹐不及五十年﹐亦當復見。後如其言﹐魏文帝卽位。黃初元年﹐以先人舊郡﹐又立爲譙國﹐與長安﹑許昌﹑鄴﹑洛陽﹐號爲「五都」。後魏復置南衮州﹐周武帝攺爲亳州。隋亂陷賊﹐武徳四年討平王世充﹐復爲亳州。州境﹕東西三百六十七里。南北二百里。八到﹕西至上都一千七百二十里。東至東都八百六十里。正南微東至潁州二百六十里。西北至宋州一百四十里。東北至徐州三百九十里。西至陳州二百里。貢﹑賦﹕開元貢﹕絹二十匹。賦﹕綿﹐絹﹐黍稷﹐麻﹐麥。元和貢﹝同﹞。管縣八﹕譙﹐臨渙﹐ガ﹐城父﹐鹿邑﹐蒙城﹐永城﹐眞源。譙縣﹐緊。郭下。漢舊縣﹐屬沛郡﹐晉屬譙郡。後魏無譙縣﹐有小黃縣。隋開皇三年﹐以小黃縣屬亳州﹐大業二年攺小黃縣爲譙縣。三年﹐以亳州爲譙郡﹐縣仍屬焉。渦水﹐在縣西四十八里。魏黃初六年﹐文帝以舟師自譙循渦入淮。魏文帝祠﹐在縣東五里。初﹐魏太祖以議郎告疾歸鄕裏﹐築室於此﹐春夏讀書﹐秋冬弋獵﹐以自娛。文帝以漢中平四年生於此宅。故梅城﹐在縣南四十里。古梅伯國。臨渙縣﹐緊。西至州一百六十里。本漢釒至縣﹐屬沛郡﹐後漢屬沛國﹐魏屬譙郡。梁武帝普通中克釒至城﹐置臨渙郡﹐以臨渙水爲名。後魏攺爲渙北縣。髙齊省臨渙郡﹐攺渙北縣爲臨渙縣﹐屬譙郡。隋開皇三年﹐廢郡畱縣﹐攺置譙州﹐神堯嘗爲譙州刺史。大業二年攺屬亳州﹐武徳四年屬譙州﹐貞觀十七年廢譙州﹐縣隸亳州。嵇山﹐在縣西三十里。晉嵇康家於釒至嵇山之下﹐因攺姓嵇氏。ガ縣﹐上。西南至州七十里。秦﹑漢舊縣﹐屬碭郡﹐漢屬沛郡。蕭何封ガ侯﹐卽此邑也。魏ガ縣屬譙郡。後魏省。隋開皇十六年﹐復置ガ縣﹐屬沛郡﹐武徳四年攺屬亳州。城父縣﹐上。西北至州七十九里。春秋時陳國之夷邑﹐亦名城父。漢爲城父縣﹐屬沛郡﹐後漢屬汝南郡。晉屬譙郡。《宋志闕》﹐而有浚儀縣。隋開縣十八年﹐以重名﹐復攺爲城父﹐屬亳州。渦水﹐西北自譙縣界流入。淝水﹐東南至下蔡入淮。扶陽故城﹐在縣東北三十六里。漢韋賢封邑。章華臺﹐縣南九里。髙陂﹐縣南五十六里。周回四十三里﹐多魚蚌菱芡之利。鹿邑縣﹐上。東至州一百一十七里。本漢﹝蘄﹞﹝鄲﹞縣地﹐春秋時鳴鹿邑﹐屬陳國﹐《左傳》「晉智武子以諸侯之師侵陳﹐至於鳴鹿」﹐是也。晉屬陳郡﹐後魏屬陳畱郡。隋開皇三年攺屬亳州爲鹿邑縣。渦水﹐西北自陳州太康縣界流入。鹿邑故城﹐縣西十三里。俗名牙鄕城﹐春秋時鳴鹿邑也。武平故城﹐縣東北十八里。建安元年﹐漢獻帝以曹公爲大將軍﹐封武平侯﹐以此城爲封邑。蒙城縣﹐上。西北至州二百四十里。本漢山桑縣﹐屬沛郡﹐後漢攺屬汝南郡。魏屬譙郡。後魏孝文帝於此置渦州﹐理山桑城。其地後入於梁﹐梁於此置西徐州。後復入魏﹐攺爲譙州﹐攺譙縣爲渦陽縣。隋攺渦陽爲淝水縣。武徳四年﹐重立山桑縣﹐屬譙州。貞觀十七年廢譙州﹐割屬亳州。天寶二年﹐攺爲蒙城縣。縣城北臨渦水﹐後魏渦州城也。東魏武定六年﹐侯景叛﹐行臺慕容紹宗破景於此。檀公城﹐本漢山桑縣城﹐宋將檀道濟爲徵北將軍居此﹐因名之。永城縣﹐上。西南至州一百四十里。因隋舊縣。本秦芒縣地﹐漢不攺。後漢臨睢縣之境﹐晉蘄縣地。隋大業六年﹐於馬甫城東北三里﹐割彭城﹑睢陽置縣﹐遂名永城﹐屬譙郡。武徳五年﹐移於馬甫城﹐屬譙州﹐卽今理是也。貞觀十七年罷譙州﹐以縣屬亳州。碭山﹐縣南五十里。漢髙祖隱芒﹑碭山澤﹐應劭注「芒﹐今在臨睢」﹐卽永城縣是也。碭屬梁國﹐今碭山縣是。二縣之界﹐有山澤之固﹐可以隱也。故費城﹐縣南二十里。眞源縣﹐望。東至州五十九里。本楚之苦縣﹐春秋時屬陳﹐後爲楚所並。漢屬淮陽國。後漢苦縣屬陳國﹐晉屬梁郡﹐成帝更名谷陽。髙齊省入武平縣。隋開皇六年﹐復置谷陽縣﹐理苦城。乾封元年﹐髙宗幸瀨鄕﹐以玄元皇帝生於此縣﹐遂攺爲眞源縣。寧平故城﹐在縣西南五十五里。漢縣地。晉永嘉五年﹐東海王越自陽城率甲士四萬死於項﹐祕不發喪﹐石勒兵追之﹐及寧平城﹐焚越屍於此﹐數萬眾斂手受害﹐屍積如山﹐王夷甫亦遇害。玄元皇帝祠﹐縣東十四里。祠院中有九井﹐隋季井皆竭﹐自武徳已來﹐淸泉沁湧。或云﹕汲一井而八井水皆動。李母祠﹐在縣東十四里。乾封元年﹐冊號先天太后。今謂之洞霄宮。潁州﹐汝陰。上。開元戶二萬八千一百七十九。鄕五十六。元和戶一萬一千五百二十九。鄕六十。《禹貢》豫州之域。春秋胡子國﹐楚滅之。秦並天下﹐爲潁川郡地。在漢則汝南郡之汝陰縣也﹐魏﹑晉於此置汝陰郡﹐司馬宣王使鄧艾於此置屯田。後魏孝昌四年﹐攺置潁州。髙齊罷州置郡。隋末陷賊﹐武徳四年討平王世充﹐於汝陰縣西北十里置信州﹐六年攺爲潁州﹐移於今理。州境﹕東西三百五十七里。南北一百九十六里。八到﹕西取陳州路至上都一千八百二十里。西至東都九百六十里。西北至汴州七百里。南至蔡州三百六十里。南至淮約一百里。南北至亳州二百六十里。貢﹑賦﹕開元貢﹕糸二十匹﹐綿二十七斤。管縣四﹕汝陰﹐沈丘﹐潁上﹐下蔡。汝陰縣﹐上郭下。本漢舊縣﹐屬汝南郡。魏文帝黃初三年屬汝陰郡。後魏孝昌三年﹐於此置潁州﹐北齊廢﹐以縣屬汝陰郡。隋開皇三年罷郡﹐以縣屬潁州。武徳初置信州﹐六年復爲潁州﹐縣皆屬焉。淮水﹐西南流入﹐經縣南﹐去縣百里。潁水﹐西北自陳州項城縣界流入﹐伏於城下。汝水﹐西南自蔡州新蔡縣界流入﹐又東南入淮。寢丘故城﹐在縣西北一百二十里。楚相孫叔敖將死﹐戒其子請寢丘之地﹐卽此。古任城﹐在縣北一里。陳將任蠻奴伐齊﹐於潁水北岸築城。以圍汝陰。百尺堰﹐在縣西北一百里。司馬宣王討王淩﹐至百尺堰﹐卽此。沈丘縣﹐中。東南至州一百二十六里。本漢寢丘﹐孫叔敖子之封﹐一名沈丘。漢爲寢縣﹐屬汝南郡。後漢加﹝丘﹞字。東魏於此置才州﹐髙齊文宣帝廢州﹐攺置褒信縣。隋不置縣邑﹐至神龍二年﹐十道使唐儉奏請分汝陰置沈丘縣。小汝水﹐在縣北。潁上縣﹐中。西南至州一百一十七里。本漢愼縣地﹐屬汝南郡﹐自漢迄宋不攺。隋大業二年置潁上縣﹐屬潁州。三年﹐以潁州爲汝陰郡﹐縣仍屬焉。武徳四年﹐移於今理。淮水﹐西南自汝陰縣界流入﹐去縣七十里﹐又東北入下蔡縣界。潁水﹐西自汝陰縣界流入﹐又東流入淮。下蔡縣﹐上。西至州二百二十里。本漢舊縣﹐古蔡國﹐又吳州來之邑也。按﹕蔡國本都上蔡﹐又徙新蔡﹐後又遷此﹐故謂之下蔡。漢以爲縣﹐屬沛郡﹐後漢屬汝南郡。隋大業二年屬潁州﹐十二年移於今理。武徳四年﹐於此置渦州﹐下蔡屬焉。八年州廢﹐縣屬潁州。硤石山﹐在縣西南六十里。淮水經硤石中﹐對岸山上築二城﹐以防津要。今按﹕淮水以中流分界﹐在西岸者屬下蔡﹐在東岸者屬壽陽。淮水﹐西南自潁上縣界流入。淝水﹐經縣理南﹐去縣一里入淮。硤石城﹐魏諸葛誕反﹐王昶據硤石以逼誕﹐卽此城。又晉孝武帝太元八年﹐聞苻堅入寇﹐乃遣龍驤將軍胡彬﹐將水軍五千援壽春﹐旣陷﹐退保硤石﹐亦此城也。今之縣城﹐在舊城東北十餘里。鄧艾廟﹐在縣西一百二十步。艾爲魏將﹐作陂營屯田﹐後人賴其利﹐因爲立祠。

●卷第八◎河南道四鄭滑節度使滑州鄭州陳許節度使許州陳州滑州﹐靈昌。望。開元戶五萬三千六百二十七。鄕一百五。元和戶八千五十六。今爲鄭滑節度使理所。管州二﹕滑州﹐鄭州。縣十四。都管戶二萬二千。《禹貢》衮州之域。春秋時爲衛國﹐《左傳》曰「狄滅衛﹐衛立戴公以廬於曹」﹐今州城東北五里白馬故城﹐卽衛之曹邑也。衛文公自曹邑遷於楚丘﹐今衛南縣也。衛成公又遷於帝丘。今濮州濮陽縣是也。戰國時﹐其地屬魏。始皇五年﹐拔魏二十城﹐初置東郡。漢因之。後漢末﹐袁紹以曹公爲東郡太守。東晉時﹐慕容徳自鄴南徙滑臺﹐僭號南燕﹐都於胙城﹐至超徙都廣固﹐爲宋所滅。宋武帝旣平慕容之後﹐盡得河南之地﹐於此置衮州﹐仍置東郡。宋之北境守在此﹐其城在古滑臺﹐甚險固﹐後屬後魏﹐宋文帝使王玄謨攻圍﹐二十日不能取。隋開皇九年﹐又於今州理置杞州﹐十六年攺杞州爲滑州﹐取滑臺爲名。大業三年又攺爲東郡。武徳元年罷郡置滑州﹐二年陷寇﹐四年討平王世充﹐依舊置滑州。州境﹕東西二百三十六里。東北一百四十九里。八到﹕西南至上都一千四百四十里。東北至濮州二百一十五里。南至汴州二百一十里。正西微南至衛州一百五十里。西南至鄭州三百里。北至相州一百三十里。東南至曹州二百四十里。貢﹑賦﹕開元貢﹕方紋綾。賦﹕綿﹐絹。元和貢﹕方紋綾二十匹。管縣七﹕白馬﹐韋城﹐衛南﹐胙城﹐靈昌﹐酸棗﹐匡城。白馬縣望。郭下。本衛之曹邑﹐漢以爲縣﹐屬東郡﹐因白馬津爲名。隋開皇三年屬汴州﹐九年屬杞州﹐十六年攺杞州爲滑州﹐縣又屬焉。白馬山﹐在縣東北三十四里。《開山圖》曰「有白馬羣行山上﹐悲鳴則河決﹐馳走則山崩。」津與縣﹐蓋取此山爲名。黃河﹐去外城二十步。州城﹐卽古滑臺城﹐城有三重﹐又有都城﹐周二十里。相傳云衛靈公所築小城﹐昔滑氏爲壘﹐後人增以爲城﹐甚髙峻堅險。臨河亦有臺。慕容時﹐宋公遣徵虜將軍任仲徳攻破之﹐卽魏武帝破袁紹﹐斬文醜於此岸者。鹿鳴故城﹐在縣北三十里。《宋書》宋將王玄謨據滑臺﹐宣令走鹿鳴城是也。黎陽津﹐一名白馬津﹐在縣北三十里鹿鳴城之西南隅。酈食其說漢祖曰「守白馬之津﹐塞飛狐之口﹐以示諸侯﹐則天下知所歸矣。」謂此津也。建安五年﹐曹公徵先主﹐先主奔袁結。曹公擒關羽﹐拜爲偏將軍。紹遣顏良攻劉延於白馬﹐曹公使羽擊之﹐羽刺殺良於萬眾之中﹐遂解白馬之圍。後慕容徳爲魏軍所逼﹐率戶四萬餘徙於鹿鳴﹐達黎陽津﹐昏而冰合﹐是夜濟河訖﹐旦而魏師至﹐冰亦尋泮。徳悅﹐以爲神助﹐因攺黎陽津爲天橋津。河侯祠﹐在縣南一里。漢王尊爲東郡太守﹐河水盛﹐浸瓠子是﹐尊臨決河不去﹐後人嘉尊壯節﹐因爲立祠。韋城縣﹐上。西北至州六十里。本漢白馬縣地﹐殷伯豕韋之國也。《左傳》「範宣子曰﹕『昔我之祖﹐在夏爲禦龍氏﹐在商爲豕韋氏』。」杜注「東郡白馬縣東南有韋城」﹐是也。隋開皇六年﹐分白馬縣南境置韋城縣﹐屬汴州﹐九年屬杞州﹐十六年屬滑州。京觀﹐在縣北二百步。王莽篡漢﹐東郡太守翟義舉兵﹐莽遣將王邑等八將敗義於此﹐乃築焉﹐俗號髑骨臺。衛南縣上。西南至州五十五里。本漢濮陽縣地﹐隋開皇十六年﹐於此置楚丘縣﹐屬滑州﹐後以曹州有楚丘縣﹐攺今名。鐵丘﹐在縣東南一十里。故Θ城﹐在縣東一十五里。《左傳》「后羿自Θ遷於窮石」﹐是也。胙城縣﹐上。北至州九十里。本古之胙國﹐《左傳》「凡﹑蔣﹑邢﹑茅﹑胙﹑祭﹐周公之允也」。又爲古之燕國﹐《左傳》「衛人﹑燕師伐鄭」﹐是也。漢爲南燕縣。其後慕容徳都之﹐復號東燕縣。隋開皇三年廢東都﹐以縣屬汴州。十八年﹐文帝因覽奏狀﹐見東燕縣名﹐曰「今天下一統﹐何東燕之有﹖」遂攺爲胙城﹐屬滑州。武徳二年﹐於此置胙州﹐領胙城﹐又置東燕縣。四年廢州﹐胙城屬滑州。石丘﹐在縣東北三十里。俗傳漢成帝時星隕之石也。濮水﹐在縣南二十里﹐西南自酸棗縣界流入。靈昌縣﹐上。東北至州七十里。本漢南燕縣地﹐自漢至隋不攺。開皇十六年﹐分東燕﹑酸棗二縣置靈昌縣﹐取靈昌津爲名﹐屬滑州。黃河﹐在縣北一十里。赤眉故城﹐在縣東二十四里。漢末赤眉帥樊崇築。延津﹐卽靈昌津也﹐在縣東北二十二里。初﹐石勒伐劉曜﹐至河渚﹐不得渡﹐時流澌﹐下流因風結冰﹐濟訖泮﹐勒自以爲得天助﹐故號靈昌津。又《左傳》「鄭太叔收貳以爲己邑﹐至於廩延」。又曹公北救劉延﹐至延津。皆此津也。酸棗縣﹐望。東北至州一百二十里。本秦舊縣﹐屬陳畱郡﹐以地多酸棗﹐其仁入藥用﹐故名。後魏並入小黃﹐宣武帝復置﹐攺屬東郡。隋開皇三年屬汴州﹐九年屬杞州﹐十六年攺屬滑州。黃河﹐在縣北二十里。酸棗故城﹐在縣西南一十五里。六國時韓王所理處﹐舊址猶存。金是﹐在縣南二十三里。漢文帝時﹐河決酸棗﹐東潰金是﹐卽此是也。匡城縣﹐上。西北至州一百里。古衛之匡邑﹐《論語》「子畏於匡」。至漢爲長垣縣地﹐自漢至後魏不攺。隋開皇十六年﹐於此置匡城縣﹐屬滑州。故匡城﹐在縣西南一十里。故蒲城﹐在縣北一十五里。《左傳》「齊侯﹑衛侯胥命於蒲」﹐子路爲蒲宰﹐皆此也。訾婁故城﹐在縣西北一十六里。故鶴城﹐在縣西南一十五﹐衛懿公養鶴於此。鄭州﹐滎陽。雄。開元戶六萬四千六百一十九。鄕一百二十四。元和戶一萬三千九百四十四。鄕一十八。《禹貢》豫州之域。春秋時爲鄭國。本髙辛氏火正祝融之墟也﹐周宣王母弟及爲周司徒﹐食采於鄭﹐是爲鄭桓公。後幽王爲犬戎所殺﹐桓公死之﹐其子武公與平王東遷﹐平定虢﹑檜之地﹐故《左傳》曰「我周之東遷﹐晉鄭焉依」﹐是也。自武公後二十二君﹐至六國時鄭爲韓哀侯所滅。哀侯二年﹐韓自平陽徙都鄭。秦並天下﹐屬三川郡。漢髙祖攺三川爲河南郡﹐滎陽屬焉。晉武帝分河南置滎陽郡。東魏孝靜帝分滎陽置成臯郡。髙齊文宣帝又攺爲滎陽郡﹐周攺爲滎州。隋開皇三年攺滎州爲鄭州。十六年﹐分置管州。大業二年﹐廢鄭州﹐攺管州爲鄭州。隋末陷賊﹐武徳四年五月擒建徳﹑王世充﹐東都平﹐其月置鄭州﹐理武牢。其年又於今鄭州理置管州﹐貞觀元年廢管州。七年﹐自武牢移鄭州於今理。州境﹕東西一百七十六里。南北二百里。八到﹕西至上都一千一百四十里。西至東都二百八十里。東至汴州一百四十里。南至許州一百八十六里。東北至滑州三百里。北至黃河八十里。管縣七﹕管城﹐滎陽﹐滎澤﹐原武﹐陽武﹐新鄭﹐中牟。管城縣﹐望。郭下。本周封管叔之國﹐自漢至隋皆爲中牟縣。隋開皇十六年﹐於此置管城縣﹐屬管州。大業二年攺管州爲鄭州﹐縣又屬焉。梅山﹐縣西南三十里。春秋時楚子馮帥師侵費﹑滑﹐右回梅山﹐卽此山也。圃田澤﹐縣東三里。故市城﹐縣西北三十里。曹操擊袁紹軍於故市﹐卽此城也。武彊城﹐縣東三十一里。曹參擊項羽﹐還攻武彊﹐卽此城也。祭城﹐縣東北一十五里。必阝城﹐縣東六里。晉荀林父帥師與楚子戰於必阝﹐卽此城也。李氏陂﹐縣東四里。後魏孝文帝以此陂賜僕射李衝﹐故俗呼爲僕射陂。周回十八里。滎陽縣﹐緊。東至州六十里。本漢舊縣。晉屬滎陽郡﹐髙齊攺郡名成臯﹐以縣屬焉。隋開皇三年罷郡﹐以縣屬鄭州。萬歲通天元年攺爲武泰縣﹐仍隸河南府。神龍初﹐復爲滎陽﹐屬鄭州。京水﹐出縣南平地。索水﹐出縣南三十五里小徑山。古大索城﹐今縣理是也。楚漢戰於京﹑索﹐《漢書》注「京縣有大索亭﹑小索亭。」晉末滎陽人張卓﹑董遇﹐鳩集流散﹐守固此城﹐因名大柵塢﹐今呼爲大刺﹐蓋音之訛耳。小索城﹐縣北四里。宋南平王鑠遣王陽兒據小索破魏﹐卽此城也。京縣故城﹐縣東南二十里。卽鄭京城太叔之邑。滎澤縣﹐望。東南至州五十里。本漢滎陽縣地﹐隋開皇四年分滎陽置廣武縣﹐取山爲名。仁壽元年攺爲滎澤﹐屬鄭州。廣武山﹐在縣西二十里﹐一名三皇山。敖山﹐縣西十五里。春秋時晉師救鄭在敖﹑髙阝之。敖﹑髙阝二山名。宋武帝《北徵記》曰「敖山﹐秦時築倉於山上﹐漢髙祖亦因敖倉﹐傍山築甬道﹐下汴水。」卽此山也。滎澤﹐縣北四里。《禹貢》濟水溢爲滎﹐今濟水亦不復入也。黃河﹐北去縣十五里。東廣武﹑西廣武二城﹐各在一山頭﹐相去二百餘步﹐在縣西二十里。漢髙祖與項羽俱臨廣武而軍﹐今東城有髙壇﹐卽是項羽坐太公於上﹐以示漢軍處。踐土臺﹐故王宮﹐縣西北﹝四﹞十五里。《左傳》晉文公作王宮於踐土﹐卽此也。敖倉城﹐縣西十五里。北臨汴水﹐南帶三皇山﹐秦所置。仲丁遷於囂﹐此也。《詩》曰「薄狩於敖」﹐卽此地也。金是﹐縣西北二十二里。漢文帝時河決酸棗﹐潰金是﹐東郡大興卒塞之。孝武帝時﹐王尊爲東郡太守﹐又加修築。至明帝永平十二年﹐詔樂浪人王景築是﹐起自滎陽﹐東至千乘海口千餘里。十里立一水門﹐更相回注﹐無復潰漏之患。此是首也。原武縣﹐緊。南至州六十里。本漢舊縣﹐屬河南郡。後魏屬滎陽郡。東魏攺置廣武﹐縣又屬焉。髙齊天保七年﹐郡縣並廢。隋重置原武縣﹐屬鄭州。武徳四年屬管州﹐貞觀元年復屬鄭州。黃河﹐縣北二十里。古陽池城﹐《竹書紀年》曰「惠王十五年﹐遣將龍賈築陽池以備秦」﹐卽此也。隋開皇六年﹐於此置縣﹐今縣理。陽武縣﹐緊。西南至州一百里。本漢舊縣﹐屬河南郡。晉屬滎陽郡。黃河﹐縣北三十里。南棣城﹑北棣城二故城﹐在縣北十里。《春秋》楚伐陳﹐諸侯會於北棣以救之﹐此也。汴渠﹐一名蒗宕渠﹐今名通濟渠﹐西南自滎澤﹑管城二縣界流入。博浪沙﹐在縣南五里。張良爲韓報仇﹐擊始皇處。新鄭縣﹐緊。東北至州九十里。本有熊氏之墟﹐又爲祝融之墟。於周爲鄭武公之國都﹐韓哀侯滅鄭﹐自平陽徙都之。秦並天下﹐其地爲潁川郡。漢以爲新鄭縣﹐屬河南郡﹐晉省。隋開皇十六年﹐重置﹐屬鄭州。陘山﹐縣西南三十里。《史記》魏敗楚於陘山。山上有子產墓﹐墓累石爲方墳﹐墳東有廟﹐皆東向﹐卽杜元凱終制所言者。函陵﹐縣北十三里。《左傳》「晉侯﹑秦伯圍鄭﹐晉軍函陵﹐秦軍南」﹐此也。溱州府城﹐卽東魏河南道行臺侯景營軍之壘。溱水﹐源出縣西北三十里平地。曾阝城﹐縣東北三十二里。洧水﹐縣西北二十里。灌潁渠首受洧水﹐西魏遣王思政固守長社城﹐東魏相髙澄遣將淸河王髙嶽攻之﹐築堰通洧水渠﹐灌破長社城﹐卽此渠也。中牟縣﹐緊。西至州七十里。本漢舊縣﹐屬河南郡。晉屬滎陽郡。魏太武帝省。東魏孝靜帝分滎陽置廣武郡﹐隋氏避諱﹐攺爲內牟﹐屬管州﹐今縣理是也。開皇十八年﹐攺爲圃田縣。大業十三年陷李密。武徳三年﹐李招撫東夏﹐於此置牟州﹐復攺爲中牟。貞觀元年屬汴州﹐龍朔二年復隸鄭州。縣理卽古中牟故城﹐《論語》「佛以中牟叛」。後漢魯恭爲縣宰﹐有善政﹐人爲立祠。圃田澤﹐一名原圃﹐縣西北七里。其澤東西五十里﹐南北二十六里﹐西限長城﹐東極官渡。上承鄭州管城縣界曹家陂﹐又溢而北流﹐爲二十四陂﹐小鵠﹑大鵠﹑小斬﹑大斬﹑小灰﹑大灰之類是也。官渡臺﹐俗號中牟臺﹐亦名曹公臺﹐在縣北一十二里。曹操破袁紹於此。許州﹐潁川。望。開元戶五萬九千七百十七。鄕一百十七。元和戶五千二百九十一。鄕五十七。今爲陳許節度使理所。管州二﹕許州﹐陳州。縣十三。都管戶九千三百二十九。《禹貢》豫州之域。周又爲許國﹐《春秋》定公六年鄭滅許﹐七年又封許﹐自是附庸於鄭。周末爲晉地﹐三卿分晉﹐其地屬韓。秦滅韓﹐虜韓王安﹐以其地置潁川郡﹐理陽翟。漢髙帝五年爲韓國﹐以韓信爲王﹐六年復爲潁川郡。後漢獻帝初﹐遭董卓之亂﹐遷都長安﹐卓死東歸於洛﹐魏太祖迎帝都許。及魏受禪﹐攺許縣爲許昌縣。然魏𨿽都洛﹐而宮室武庫猶在許昌。又析潁川﹐增置襄城郡。晉咸和二年﹐徵西庾亮表成帝曰「潁川﹑襄城﹐本是一郡﹐戶口今少﹐請還合潁川。」從之。宋受禪後﹐魏明帝使達奚斤伐宋﹐長驅至武牢﹐潁川許並入於後魏﹐後又陷於東魏。髙澄就古潁陰城攺置南鄭州﹐卽今州城是也。隋仁壽元年﹐攺南鄭州爲許州。隋末陷王世充﹐武徳四年討平世充﹐復爲許州。州境﹕東西二百一十七里。南北一百六十六里。八到﹕西至上都一千二百六十里。西北至東都三百四十里。北至鄭州一百八十六里。東南至陳州二百六十里。東北至汴州二百三十里。正南微東至蔡州三百里。貢﹑賦﹕開元貢﹕蔗心席﹐﹝乾柿﹞。賦﹕綿﹐絹。元和貢﹕蔗心席六韻﹐絹二十匹﹐乾柿。管縣七﹕長社﹐長葛﹐許昌﹐鄢陵﹐臨潁﹐舞陽﹐扶溝。長社縣﹐望。郭下。本漢舊縣﹐屬潁川郡。春秋時鄭長葛地﹐其社中樹暴長﹐漢更名長社。後漢屬郡不攺。隋文帝廢郡﹐以縣屬汴州。大業三年﹐攺爲潁川縣﹐武徳四年復爲長社﹐攺屬許州。潁水﹐西南自襄城縣界流入。氵┆水﹐俗名敕水﹐經縣西﹐其源出密縣大鬼山。長葛縣﹐緊。南至州六十里。本漢長社縣地﹐隋分置長葛縣﹐屬許州﹐取舊名。洧水﹐自北流入﹐去縣十三里。長箱城﹐東魏武定五年﹐淸河王髙嶽率眾圍西魏將王思政於潁川﹐因築此城。初以車箱爲樓﹐因名長箱城。隋開皇六年﹐又於此立縣﹐今縣理是。長葛故城﹐縣北十三里。長社故城﹐縣西一里。西魏大統十三年﹐詔遣河南行臺大都督王思政進據潁川﹐東魏遣將淸河王髙嶽率眾十萬圍潁川﹐思政不與戰﹐嶽造髙堰﹐引洧水以灌城。十五年﹐潁川城陷﹐水自東北入城﹐思政爲嶽所執﹐卽此城也。東偏城﹐縣東北五里。《左傳》齊人﹑鄭人伐許﹐許莊公奔衛﹐鄭伯使百里奉許叔居許東偏﹐卽此城也。許昌縣﹐上。西南至州五十五里。本許國﹐爲楚所滅。至漢爲縣﹐屬潁川郡。後漢因之。魏太祖迎獻帝都許。文帝受禪﹐攺爲許昌。《宋志》無許昌縣﹐天平元年復置﹐今縣理是也。髙齊文宣帝省鄢陵入許昌。隋文帝又於鄢陵縣置洧州﹐以縣屬焉。大業二年廢洧州﹐以縣屬許州。初﹐魏武帝旣破黃巾﹐經略四方﹐而苦軍食不足。羽林監潁川棗祗建置屯田﹐於是以任峻爲典農中郎將﹐募人屯田許下﹐卽今許昌縣。得百萬斛。郡國列置田官﹐數年之﹐所在倉儲盈積。洧水﹐西北自長葛縣流入﹐去縣三十里。﹝故許昌城﹐縣南四十里﹐卽許國故城。﹞許昌宮﹐在許昌故城中。楊修作《許昌宮賦》﹐卽此宮也。魯城﹐縣南四十里。《左氏》鄭伯請以太山之礻方易許田而祀周公﹐卽此城。景福殿﹐基址今在許昌故城內西南隅。鄢陵縣﹐上。西南至州七十五里。本漢舊縣﹐屬潁川郡。《春秋》鄭伯克段於鄢﹐晉﹑楚戰於鄢陵﹐並此地。後魏潁川置許昌郡﹐仍立鄢陵縣以屬焉。髙齊文宣帝廢鄢陵﹐以其地入許昌縣。隋開皇三年復置﹐屬許州。十六年﹐又於縣理置洧州﹐縣仍屬焉。大業二年廢洧州﹐以鄢陵屬許州。洧水﹐西北流入﹐經縣西十里。鄢陵故城﹐縣西北十五里。太丘城﹐縣西南二十里。陳嘗爲此縣長。故陶城﹐縣南五十里。相傳晉陶侃徵杜殳所築。臨潁縣﹐上。西北至州六十里。本漢舊縣﹐屬潁川郡﹐歷代因之。隋開皇三年罷郡﹐以縣屬許州。大業四年﹐自故城移於今理。建中二年屬氵殷州﹐貞元二年州廢﹐依前屬許州。臨潁臯﹐東西長五十里﹐卽龍脾岡也。嵩髙山東南三百里有龍脾﹐其地沃壤可居﹐卽此岡也。今臨潁縣理在岡上。潁水﹐西北自長社縣界流入。繁昌故城﹐縣西北三十里。魏文帝行至繁陽亭﹐築壇受禪﹐因置繁昌縣﹐卽此城也。舞陽縣﹐上。東北至州一百六十里。本漢舊縣﹐屬潁川郡。在舞水之陽﹐因名。漢封樊噲﹑魏封司馬宣王並爲舞陽侯﹐皆此邑。自漢至晉不攺。宋省﹐開元四年重於故城內置。扶溝縣﹐望。西至州一百一十里。本漢舊縣﹐屬淮陽國。後漢屬陳畱郡﹐魏屬許昌郡。髙齊文宣帝自今縣北移於今理。武徳四年置北陳州﹐縣隸焉。其年廢州﹐以縣屬洧州﹐九年洧州廢﹐又屬許州。洧水﹐縣西二十二里。陳州﹐淮陽。上。開元戶五萬二千六百九十二。鄕一百四。元和戶四千三十八。鄕三十七。禹貢豫州之域。本太昊之墟﹐周武王封嬀滿於陳﹐春秋時楚滅之。秦滅楚﹐屬潁川郡。漢髙帝分潁川置淮陽國﹐後漢章帝攺爲陳國﹐獻帝末陳王寵爲袁紹所殺﹐國除﹐爲陳郡。曹魏復爲陳國﹐以東阿王植爲陳王。植子志徙封濟北﹐又爲陳郡。晉﹑宋因之。東魏孝靜帝以淮南內附﹐置北揚州﹐理項城﹐乃於項城僑立北丹陽郡及稜陵縣。髙齊文宣帝以百姓守信﹐不附侯景﹐攺北揚州爲信州。周武帝攺信州爲陳州。隋開皇二年攺爲沈州﹐大業二年廢沈州入陳州﹐三年攺爲淮陽郡。武徳元年﹐復爲陳州。州境﹕東西一百六十九里。南北二百八十里。八到﹕西至上都一千五百二十里。北至東都六百六十里。東至亳州二百里。東南至潁州三百里。北至許州二百六十里。西北至汴州三百一十里。西南至蔡州二百二十里。東北至宋州二百二十五里。貢﹑賦﹔開元貢﹔綿﹐絹。賦﹕粟﹐麥。元和貢﹕絹十五匹。管縣六﹕宛丘﹐太康﹐項城﹐南頓﹐氵殷水﹐西華。宛丘縣﹐緊。郭下。本漢陳縣。春秋時﹐楚滅陳﹐縣之﹐秦﹑漢仍爲陳縣。漢屬淮陽國﹐後漢屬陳郡﹐晉屬梁國﹐宋屬陳郡。髙齊文宣帝省陳郡﹐仍移項縣理於此。隋文帝罷陳郡﹐攺項縣爲宛丘縣。陳州州城枕蔡水﹐周回三十里。宛丘﹐縣南三里。《爾雅》陳有宛丘﹐又丘上有丘爲宛丘。注﹕「四方髙﹐中央下﹐曰宛」。固陵﹐縣西北四十三里。項羽敗﹐南走固陵﹐此也。洧水﹐西自許州鄢陵縣界流入。蔡水﹐自西北流入﹐經縣理界東一里。州理城﹐楚襄王所築﹐卽古陳國城也。包羲氏﹑神農氏並都於此。及楚頃襄王爲秦所伐﹐失鄢郢﹐徙都於陳﹐卒爲秦所滅。弩臺﹐在縣理古陳城南八十步。後漢陳敬王曾孫寵善弩射﹐十發皆同處﹐常於此臺教弩。黃巾賊起﹐寵有彊弩千張﹐故惟陳國保全。開元九年﹐移孔子廟於臺上。東門池﹐在州城東門內道南。《詩陳風》「東門之池﹐可以漚麻」﹐卽此池也。八卦臺及壇﹐縣北一里。古伏羲氏始畫八卦於此。太康縣﹐緊。南至州七十里。本漢陽夏縣地﹐屬淮陽國。後漢屬陳國。後魏孝昌四年置陽夏郡﹐以縣屬焉。隋文帝攺陽夏爲大業縣。蔡水﹐西北自汴州尉氏界流入。渦水﹐首受蔡水﹐東流﹐經縣北。縣理城﹐卽漢陽夏縣城﹐夏后太康所築。漢五年﹐髙祖追擊項羽﹐至陽夏南﹐羽敗走固陵﹐是也。項城縣﹐上。西北至州一百里。漢項縣﹐古項子國。《春秋》「齊師滅項」。至林襄王徙都陳﹐以項爲別都。按此城卽楚築。在漢屬汝南郡﹐晉屬陳國。隋文帝攺項縣加「城」字﹐屬陳州。東晉孝武帝時﹐秦將苻融攻陷壽春﹐苻堅捨大軍於項城﹐輕騎八千﹐兼道赴之。時有謠曰「堅不過項。」堅出令曰「敢言吾在壽春者﹐拔其舌﹗」眾諫不從﹐堅遂敗。武丘﹐縣東南四十里。本名丘頭﹐魏王淩密謀廢立﹐司馬宣王將中軍討淩﹐大軍掩至百尺堰﹐淩自知勢窮﹐軍到丘頭﹐面縛水次﹐因攺丘頭爲武丘﹐以旌其功﹐卽此也。小汝水﹐西南流入﹐去縣五十里。公路故城﹐縣東四里。漢末袁術所築。故誘城﹐縣北三十里。魏丘儉作亂﹐西至項﹐鄧艾督軍至樂嘉以誘之﹐後人因謂之誘城。百尺堰﹐縣東北三十五里。司馬宣王討王淩﹐軍至百尺堰﹐卽此地。南頓縣﹐上。北至州七十五里。本漢舊縣﹐屬汝南郡。古頓子國﹐後逼於陳﹐南徙﹐故號南頓。其城﹐楚令尹子玉所築。後漢世祖父欽﹐嘗爲此縣令﹐故號南頓君。光武生於此縣中。宋爲南頓郡。東魏於此置和城縣﹐北齊廢郡﹐省縣入和城。隋復爲南頓縣﹐屬陳州﹐武徳六年省入項城。證聖元年﹐以縣有光武鄕﹐名符武氏﹐遂於此置光武縣﹐中宗復爲南頓。潁水﹐縣西北三十里。小汝水﹐縣西南四十里。髙陽丘﹐縣南四十里。應﹐南頓人﹐兄弟俱有名﹐自比髙陽才子﹐故號髙陽丘。氵殷水縣﹐上。北至州八十四里。本漢汝陽縣﹐屬汝南郡。晉屬汝南國﹐宋又屬汝陽郡。隋開皇三年屬陳州。十六年﹐攺汝陽爲氵殷水縣。建中二年屬氵殷州﹐興元二年氵殷州廢﹐攺屬陳州。氵殷水﹐經縣北﹐去縣三里。漑灌城﹐縣東北二十五里。本魏將鄧艾所築。艾爲典農使﹐行陳﹑潁之﹐東至壽春。艾以爲田良水少﹐不足盡地利﹐遂開築陂塘﹐大興漑灌﹐軍儲丰足﹐因名此城。乾臺﹐在縣北三里。《左傳》楚靈王有乾之臺﹐卽此也。西華縣﹐上。東至州八十里。本漢舊縣﹐屬汝南郡。後漢因之。晉無西華縣。宋復置﹐屬陳郡。髙齊省。後魏太和中復置武城縣﹐神龍元年又爲基城﹐景復爲西華。潁水﹐縣南二十里。洧水﹐縣南二十里。集糧城﹐在縣西十里。魏使鄧艾營田﹐築之貯量﹐故名。

●卷第九◎河南道五徐泗節度使徐州宿州泗州濠州蔡州節度使蔡州申州光州徐州﹐彭城。上。開元戶四萬九千七百二。鄕九十二。元和戶三千八百五十八。鄕八十九。今爲徐泗節度使理所。管州四﹕徐州﹐宿州﹐泗州﹐濠州。縣一十六。都管戶三萬七千二百五十二。本《禹貢》徐州之域。春秋時爲宋﹑滕﹑薛﹑小邾﹑Τ陽之地﹐六國時屬楚。秦並天下﹐爲泗水郡。楚﹑漢之際﹐楚懷王自盱眙徙都之。後項羽遷懷王於郴﹐自立爲西楚霸王﹐又都於此。漢攺泗水郡爲沛郡﹐又分沛郡立楚國。按楚國﹐卽今州理是也。宣帝地節元年﹐更爲彭城郡﹐尋復爲楚國。自漢以來﹐或理彭城﹐或理下邳。晉氏南遷﹐又於淮南僑立徐州﹐安帝始分淮北爲北徐州。宋永初二年﹐加淮南徐州曰南徐州﹐而攺北徐州曰徐州。明帝時﹐淮北入魏。梁初收﹐太淸之後尋復入魏﹐徐州復理彭城﹐仍立彭城郡。髙齊及後周不攺。隋開皇二年﹐於此置總管﹐罷郡﹐其所領縣﹐並屬徐州。十四年﹐廢總管府爲彭城郡。隋亂陷賊﹐武徳四年討平王世充﹐攺置徐州總管府﹐七年攺爲都督﹐貞觀十七年罷都督。初﹐宋髙祖經略中原﹐以彭城險要﹐置府於此。至文帝時﹐王玄謨又上表曰「彭城南界大淮﹐左右淸﹑汴﹐城隍峻整﹐襟衛周固。自淮已西﹐襄陽已北﹐經途三千﹐達於齊岱﹐六州之人﹐三十萬戶﹐常得安全﹐實由此鎭。」後魏大將軍尉元上表曰「彭城﹐宋之要藩﹐南師來侵﹐莫不用之以陵諸夏。《輿地誌》云﹐郡城由來非攻所能拔。」按自隋氏鑿汴以來﹐彭城南控甬橋﹐以扼汴路﹐故其鎭尢重。州境﹕東西二百六十九里。南北六百八十九里。八到﹕西至上都二千八十里。西至東都一千二百二里。東南至泗州五百九十里。東北至沂州三百五十里。南取甬橋路至宣州五百里。西南取蕭縣路至宋州三百一十里。東南至濠州三百九十里。西北至衮州三百四十里。貢﹑賦﹕開元貢﹕五色土各一斗﹐上細絹。賦﹕綿﹐絹。管縣五﹕彭城﹐蕭﹐丰﹐沛﹐滕。彭城縣﹐望。郭下。古大彭氏國也﹐漢爲彭城縣﹐屬楚國。後漢屬彭城國﹐宋屬彭城郡。隋文帝罷郡爲縣﹐屬徐州。定國山﹐在縣東四里。後魏武定五年﹐慕容紹宗欲擊梁貞陽侯蕭明﹐營於此山。泗水﹐在縣東﹐去縣一十步。州理城﹐貞觀五年築。其外城卽古大彭氏國﹐漢髙祖定天下﹐以爲楚國﹐封弟交爲楚王。東晉封劉裕爲宋公﹐至宋武帝以皇子義康爲彭城王﹐並都於此。後宋平北將軍徐州刺史薛安都乃舉城歸魏。呂梁故城﹐在縣東五十七里。春秋時﹐宋之呂邑﹐至漢以爲呂縣。城臨泗水﹐髙一百四十尺﹐周回十七里。此城東二里有三城﹐一在水南﹐一在水中氵單上﹐一在水北﹐並髙齊所築﹐立鎭以防陳寇。曹公故城﹐在縣東南六十五里﹐在呂梁東岸。或言曹公築此﹐以守呂布。西岸有城臨水﹐是布之所固也﹐號曰呂布固。故城﹐在縣北二十六里。或曰古崇侯國。衮州人謂實中城曰。戲馬臺﹐在縣東南二里。項羽所造﹐戲馬於此。宋公九日登戲馬臺卽此。寒山堰﹐在縣東南一十八里。梁蕭明伐魏﹐堰淸水以灌彭城。呂梁﹐在縣東南五十七里。蓋泗水至呂縣﹐積石爲梁﹐故號呂梁。陳將吳明徹以舟師破下邳﹐進屯呂梁﹐堰泗水爲灌徐州。周將軍烏丸軌﹑達奚長孺率兵救援﹐軌取車輪數百﹐連鎖貫之﹐橫斷水路﹐然後募壯士夜決堰。至明﹐陳人始覺﹐潰亂爭歸﹐至連鎖之處﹐生擒明徹。蕭縣﹐上。東北至州六十里。本古之蕭國﹐春秋時宋邑。漢蕭縣﹐屬沛郡。北齊攺爲承髙縣﹐屬彭城郡。隋開皇三年罷郡﹐屬徐州﹐攺爲龍城縣﹐尋復爲蕭縣。丁鮑山﹐在縣東南二十里。丁鮑追漢髙帝處。綏輿山﹐在縣東二十五里。宋髙祖綏輿里人﹐蓋因裏以名山也。眢井﹐在縣北二百步。《左傳》楚子伐蕭﹐還無社與司馬卯言「目於眢井而拯之」﹐卽此也。丰縣﹐上。東南至州一百七十五里。本漢舊縣﹐屬沛郡。戰國時屬梁。後漢屬沛國﹐晉同。宋攺屬北濟陰郡﹐北齊攺郡爲永昌﹐以縣屬焉。隋攺屬徐州。丰西澤﹐在縣西一十五里。漢髙祖斬白蛇於此。沛縣﹐上。東南至州一百四十三里。本秦舊縣﹐泗水郡理於此﹐蓋取沛澤爲縣名。漢興﹐四年攺名沛郡﹐領三十七縣﹐理相城﹐以此爲小沛。魏分立譙郡﹐又以沛爲王國﹐晉不攺。宋爲沛縣﹐攺屬徐州。隋文帝罷郡﹐縣屬仍舊。微山﹐上有微子冢﹐去縣六十五里。泗水﹐西北流入﹐東去縣五十步。泡水﹐卽丰水也﹐西去縣一百五十步。縣理城﹐卽秦沛縣城也。初﹐陳涉起﹐沛令欲以沛應之﹐乃令樊噲召髙祖。沛令後悔﹐閉城拒守。髙祖書帛射城上曰「諸侯並起﹐今屠沛。沛今共誅令﹐卽家室完。」父老乃殺沛令迎髙祖﹐立爲沛公。十二年﹐髙祖破黥布﹐還過沛﹐謂沛父老曰「遊子悲故鄕。吾𨿽都關中﹐萬歲後﹐吾魂魄猶思樂沛。且朕自沛公以誅暴逆﹐其以沛爲朕湯沐邑。」故畱城﹐在縣東南五十五里。髙祖令張良自擇齊三萬戶﹐良曰「始臣起於下邳﹐與陛下會畱。」乃封良爲畱侯。故沛宮﹐在縣東南一里。髙祖過沛﹐置酒﹐歌《大風》﹐卽此宮也。泗水亭﹐在縣東一百步。髙祖微時爲亭長於此。滕縣﹐上。南至州二百里。本古滕國﹐漢蕃縣也﹐屬魯國。宋屬彭城郡。漢末﹐太傅陳蕃子逸爲魯相﹐攺音皮。後魏置蕃郡﹐以縣屬焉。北齊郡縣並廢。隋於此置滕縣﹐屬徐州。按古滕國﹐在縣西南十四里滕城是也。奚公山﹐在縣東南六十六里。奚仲初造車於此。公丘故城﹐在縣西南十五里。夏侯嬰初爲滕令﹐故號滕公。按此時髙祖未立屬縣﹐故滕爲秦縣。至武帝攺爲公丘縣﹐屬沛國。故薛城﹐在縣東南四十三里﹐薛侯國也。孟嘗君時﹐薛中六萬家﹐其中富厚﹐天下無比﹐此田文以抗禦楚﹑魏也。合鄕故城﹐在縣東二十三里。卽《論語》所謂互鄕是也。宿州﹐苻離。上。開元戶元和戶八千六百七十六。鄕三十六。本徐州苻離縣也﹐元和四年﹐以其地南臨汴河﹐有甬橋爲舳艫之會﹐運漕所歷﹐防虞是資。又以蘄縣北屬徐州﹐疆界闊遠﹐有詔割苻離﹑蘄縣及泗州之虹縣置宿州﹐取迸宿國爲名也。州境﹕八到﹕西北至上都一千九百里。西北至東都一千四百里。東南至泗州四百二十里。東南至淮百里﹐與濠州分中流爲界﹐從界至濠州一百里。北至徐州一百五十里。西至宋州三百三十里。貢﹑賦﹕管縣三﹕苻離﹐蘄﹐虹。苻離縣﹐上。北至州一百五十里。本秦舊縣﹐漢屬沛郡。髙齊時屬睢南郡﹐隋開皇三年罷郡﹐以縣屬徐州。《爾雅》曰「莞﹐苻離也。」以地多此艸﹐故名。睢水﹐自縣西北流入。故相城﹐在縣西北九十里。蓋相土舊都也。靈璧故城﹐在縣東北九十里。漢二年﹐漢王入彭城﹐項羽以精兵三萬人﹐晨擊漢軍於靈璧東睢水上﹐大破之﹐睢水爲之不流。蘄縣上。北至州二百三十二里。本秦舊縣﹐漢屬沛郡﹐後漢屬沛國。有大澤鄕﹐陳涉起兵於此﹐爲狐鳴。宋於此置譙郡﹐齊以爲北譙郡。後魏攺蘄縣爲蘄城縣﹐隋開皇三年去「城」字﹐屬仁州。卽今宿州是也。大業二年屬徐州﹐八年屬譙州﹐後復隸徐州。淮水﹐西南流入﹐經縣南七十里。渙水﹐西自臨渙縣界流入。渦水﹐東去縣一百里。蘄水﹐北去縣三十里。虹縣﹐上。西至州二百里。本漢舊縣﹐屬沛郡。虹音貢﹐《漢書》作「﹤工虫﹥「字。梁武帝於此置貢城戍﹐後魏復置虹縣﹐周大象中省﹐以其地屬晉陵縣。隋開皇十八年﹐攺晉陵爲夏丘縣。武徳四年﹐於今縣南一百里故虹城重疊置虹縣﹐屬仁州﹐貞觀八年屬泗州﹐十三年移於今縣理。臨汴河。赤坎故城﹐在縣西南五十九里。梁天監八年置赤坎戍。潼陂﹐一名萬安湖﹐周回二十里﹐在縣北五里。垓下聚﹐在縣西南五十四里。漢髙祖圍項羽於垓下﹐大破之﹐卽此地也。按漢氵交縣屬沛郡﹐氵交音絞。垓下卽氵交縣之聚落名也。《圖經》云「項羽墓在縣南六里。」按羽死後﹐髙祖以魯公禮葬羽於城﹐在今鄆州東阿縣界﹐言在此﹐俗說之謬也。廣濟渠﹐按開元二十七年﹐河南采訪使齊浣﹐以江﹑淮運漕經淮水波濤﹐有沈溺之憂﹐遂開廣濟渠下流﹐自虹縣至楚州淮陰縣北十八里合於淮。逾時畢功。後以水流峻急﹐行旅艱阻﹐旋又停廢﹐卻由舊河。泗州﹐臨淮。上。開元戶三萬三百五十。鄕六十。元和戶四千一十五。鄕五十。《禹貢》徐州之域。春秋時屬魯﹐又爲徐子之國﹐後爲楚所滅。秦爲泗水郡地﹐漢興﹐攺泗水爲沛郡。武帝分置臨淮郡﹐後漢下邳太守理此。自晉迄後魏﹐並爲宿豫縣。後魏於此置東徐州﹐周宣帝大象二年攺爲泗州﹐隋大業三年攺爲下邳﹐武徳四年復爲泗州。開元二十三年﹐自宿遷縣移於今理。州境﹕東西三百八十五里。南北三百七十九里。八到﹕西北至上都一千三百二十里。西北至東都一千四百七十里。東南陸行至揚州二百七十三里。東水路至楚州二百二十里。西南至濠州二百一十里。西北至甬橋四百二十里。貢﹑賦﹕開元貢﹕麻﹐細貲布。賦﹕絹﹐布。管縣五﹕臨淮﹐宿遷﹐徐城﹐漣水﹐下邳。臨淮縣﹐緊。郭下。本漢徐漢地﹐長安四年分徐城南界兩鄕於沙塾村置臨淮縣﹐南臨淮水﹐西枕汴河。開元二十三年﹐自宿遷移於今理。宿遷縣﹐上。南至州二百一十里。春秋時宋人遷宿之地﹐至漢爲﹛九厶﹜猶縣﹐屬臨淮郡。晉立宿﹝豫﹞﹝預﹞縣﹐隋開皇三年屬泗州﹐寶應元年以犯代宗廟諱﹐攺爲宿遷縣。淮水﹐入縣境南﹐與楚州山陽縣分中流爲界。舊州城﹐梁將張惠紹北伐軍所次﹐憑固斯城﹐塹其羅城﹐引水環之﹐今城在泗水之中。下相故城﹐在縣西北七十里。秦故縣也﹐項羽卽下相人也。應劭曰「相水出沛國﹐故曰下相。」魯肅廟﹐在縣東南一里。肅﹐臨淮人﹐後人爲之立廟。徐城縣﹐中。東至州五十里。本徐子國也﹐周穆王末﹐徐君偃好行仁義﹐視物如傷﹐東夷歸之者四十餘國。周穆王聞徐君威徳日遠﹐乘八駿馬﹐使造父禦之﹐發楚師﹐襲其不備﹐大破之﹐殺偃王。其子遂北徙彭城原東山之下﹐百姓歸之﹐號曰徐山。按山今在下邳縣界。楚﹑漢之際﹐項羽置東陽郡。漢誅英布﹐置徐縣﹐屬臨淮郡。後漢以臨淮郡合於東海﹐明帝又分東海爲下邳國﹐理於此。晉太康三年﹐復置徐縣﹐屬臨淮郡。梁於此置髙平郡及髙平縣﹐隋開皇十八年攺爲徐城縣﹐屬泗州﹐理大徐城﹐大業四年移於今理。淮水﹐西南自虹縣界流入。永泰湖﹐縣南二里。周回三百六十三里。其中多魚﹐尢出朱衣鮒。大徐城﹐在縣北三十里。徐君墓﹐在縣北三十二里。季札掛劍處。漣水縣﹐上。西北至州一百六十里。本漢﹛九厶﹜猶縣之地﹐後漢爲徐縣之地﹐晉爲宿遷縣之地。宋明帝於此置東海郡﹐又於城北置襄賁縣屬焉。後魏攺爲海安郡。隋開皇三年廢郡﹐以縣屬海州。五年﹐攺襄賁爲漣水縣﹐因縣界有漣水﹐故名。武徳四年置漣州﹐縣屬焉。貞觀元年廢漣州﹐縣屬泗州。海水﹐在縣東北一百四里。淮水﹐西南自宿遷縣界流入。沭水﹐俗名漣水﹐西南自海州沭陽縣界流入。碩湖﹐在縣北一百十六里﹐與海州朐山縣中分爲界。下邳縣﹐上。東南至州一百七十五里。本夏時邳國﹐後屬薛﹐《左傳》薛之祖奚仲遷於邳是也。春秋並於宋﹐戰國時屬楚﹐後屬齊。至秦曰下邳縣﹐漢屬東海郡。《魏志》曹公徵呂布於下邳﹐生擒布﹐令東中郎將鎭下邳。宋攺爲下邳縣﹐屬東徐州。周攺東徐爲邳州。隋省邳州﹐以縣屬泗州。嶧陽山﹐在縣西六里。泗水﹐西自彭城縣界流入。淮水﹐自縣西流入﹐去縣六十里。沂水﹐經縣北分爲二水﹐一水於城北西南入泗﹔一水經城東屈曲從縣南亦注泗﹐謂之小沂水。水上有橋﹐昔張子房遇黃石公於圯上﹐卽此處也。南人謂橋爲圯。故郯城﹐在縣東北一百五十里。古郯子國﹐孔子問官於郯子﹐卽此地也。縣理城﹐古邳國城也﹐魏武帝徵呂布於下邳﹐決泗水﹐引沂水以灌其城﹐卽此處也。按下邳城有三重﹐大城周回一十二里半﹐中城周四里﹐呂布所守也。魏武帝擒布於白門﹐卽大城之門也。小城累專堅峻﹐周二里許。西南又有一小城﹐周三百七十步﹐徵虜將軍石崇所築也。石鱉屯﹐晉穆帝升平初﹐荀羨爲北部都尉﹐鎭下邳﹐起田於東陽之石鱉﹐卽臨津郡界。公私利之。北齊廢帝乾明中﹐尙書左丞蘇珍之又議修石鱉等屯﹐歲收數十萬石﹐自是淮南軍防﹐糧儲充足。濠州﹐鍾離。上。開元戶二萬五百五十二。鄕四十一。元和戶二萬七百二。鄕四十二。《禹貢》揚州之域。春秋時爲鍾離子之國﹐後爲吳﹑楚所爭之地﹐《左傳》「楚子爲舟師以略吳疆﹐滅鍾離。」又《史記》「楚平王時﹐鍾離人與吳邊邑卑梁小童爭桑﹐二邑交相攻滅」。秦並天下﹐屬九江郡。漢置鍾離縣﹐復隸九江郡。晉立爲鍾離郡﹐宋因之。宋明帝失淮北地﹐復立徐州於此﹐後廢帝攺號北徐州。梁因之﹐以昌義之爲北徐州刺史﹐鎭鍾離。魏中山王元英﹑將軍楊大眼﹐率眾數十萬來寇。鍾離城北阻淮水﹐魏人於州東邵陽洲作浮橋﹐晝夜攻城﹐分番相代﹐義之善射﹐每彎弓所向﹐莫不應弦而倒﹐一日戰數十合﹐魏軍死者與城中平。會髙祖遣曹景宗﹑韋率眾二十萬來救﹐魏軍大敗﹐英與大眼脫身而走﹐因輕騎追至洛口而還。州後入髙齊﹐文宣帝攺爲西楚州。隋開皇三年攺爲濠州﹐因水爲名。大業三年攺爲鍾離郡。南北朝皆爲重鎭。隋亂陷賊﹐武徳五年﹐杜伏威附﹐攺爲濠州。按濠州本屬淮南﹐與壽陽阻淮帶山﹐爲淮南之險﹐貞元元年﹐竇參爲相﹐於是越淮割地隸屬徐州﹐及徐州節度使張建封死﹐子爲本軍所立﹐常挫王師﹐其時朝廷幾失淮南之地﹐蓋參不學無術﹐昧於疆理之制所由致也。自貞元以後﹐州西渦口對岸置兩城﹐刺史常帶兩城使﹐以守其要。「濠」字中誤雲「水」﹐元和三年又加「水」焉。州境﹕東西二百六十里。南北一百八十一里。八到﹕北至上都取虹縣路二千三百七十五里。西北至東都一千五百一十里。東北至楚州盱眙縣二百二十里﹐從縣至楚州一百九十里。西南至壽州二百二十里。東南至滁州二百三十里。南至廬州三百三十里。東北至泗州二百二十里。西北至徐州四百五十里。貢﹑賦﹕開元貢﹕官糸。賦﹕糸﹐絹﹐綿﹐布。管縣三﹕鍾離﹐定遠﹐招義。鍾離縣﹐上。郭下。本漢舊縣﹐屬九江郡﹐至晉屬淮南郡。安帝時﹐因東郡燕縣流入鍾離者﹐於此置燕縣﹐至髙齊復爲鍾離縣。塗山﹐在縣西九十五里。淮水﹐西南自壽州界流入。西濠水﹐出縣西南莫耶山﹐北入淮。東濠水﹐出縣南濠塘山﹐東北入淮。當塗縣故城﹐本塗山氏國﹐在縣西南一百一十七里。禹娶於塗山﹐卽此也。荊山堰﹐在郡城西一百二十二里。梁天監十三年﹐魏降人王足陳計於武帝﹐求堰淮水以灌壽陽﹐引北方童謠曰「荊山爲上格﹐浮山爲下格﹐潼﹑泡爲激溝﹐並灌鉅野澤。」帝遂發徐﹑陽人﹐率二十戶取五丁以築之﹐令太子右衛率康絢﹑左衛將軍昌義之護作﹐令戰士二十萬人﹐於鍾離城南起浮山堰﹐北抵石。至十四年四月﹐堰將合﹐淮水漂度﹐輒復決潰。或言江﹑淮多蛟龍﹐其性惡鐵﹐於是引東西二冶故鐵器﹐大則釜鬲﹐小則Θ﹐數千萬斤沈於堰所﹐猶不合﹐緣淮百里內木石皆盡﹐負者肩上皆穿﹐士卒死者十七八。十五年四月﹐堰乃成﹐壽陽城﹑戍移頓於八公山。淮水淸﹐人之墳墓皆歷歷見於水底。或謂絢曰「四瀆者﹐天地所以節宣其气﹐不宜久塞。」旣而昏霧三日﹐霧解而堰決﹐殺數萬人﹐其聲若雷﹐聞於三百里。水中怪物﹐隨流而下﹐或人頭魚身﹐龍形馬首﹐殊類詭怪﹐不可勝言。莊周臺﹐在縣南七里。濠水經其前﹐莊子與惠子觀魚之所﹐又曰觀魚臺。定遠縣﹐上。北至州一百里。本漢東城縣地﹐屬九江郡。梁武帝天監初置﹐屬定遠郡。髙齊攺爲大安郡。隋仁壽元年廢郡﹐攺定遠縣爲臨濠縣﹐屬濠州。國朝復爲定遠縣。洛水﹐經縣西四十里。陰陵縣故城﹐在縣西北六十五里。本漢縣也﹐項羽敗於垓下﹐將麾下八百騎潰圍南走﹐灌嬰追羽至陰陵﹐羽迷失道﹐問田父﹐田父紿曰左﹐左乃陷大澤﹐以故漢兵及之。東城縣故城﹐在縣江南五十里。項羽自陰陵至此﹐尙有二十八騎﹐南走至烏江亭。灌嬰等追羽﹐楊喜斬羽於東城﹐卽此地也。招義縣﹐上。西至州一百四十里。本漢淮陵縣﹐屬臨淮郡。後漢屬下邳郡。宋孝武帝自淮北徙睢陵縣﹐攺爲池南縣。陳爲招義縣。隋大業元年爲化明縣﹐屬濠州﹐武徳七年更名招義縣。淮水﹐西自鍾離縣界流入。浮山堰﹐在縣西北六十里。梁天監十三年﹐與荊山堰同時修築。蔡州﹐緊。汝南。開元戶五萬一千二百一十。鄕一百七。元和戶一萬二百六十三。今爲蔡州節度使理所。管州二﹕蔡州﹐申州﹐光州。縣二十。古豫州之域。春秋時爲蔡﹑江﹑黃﹑道﹑柏﹑胡﹑蓼﹑沈﹑頓﹑項﹑息﹑房﹑呂十三國之地﹐七國時屬魏。秦並天下﹐爲三川﹑河東﹑南陽﹑潁川﹑碭﹑泗水﹑薛七郡之地。漢立汝南郡﹐領二十七縣﹐理平輿。宋元嘉中﹐後魏太武帝率兵圍汝南﹐郡守陳憲守所四十餘日﹐魏人積屍與城齊﹐不拔而退。宋文帝又於懸瓠城置司州﹐其後太武帝收河南地﹐獻文帝攺司州爲豫州。周大象二年﹐攺爲舒州。隋文帝攺爲豫州﹐移入懸瓠城﹐今理是也。仁壽四年攺爲溱州﹐大業二年攺蔡州﹐三年罷州爲汝南郡。武徳四年﹐復置豫州﹐寶應元年以避代宗廟諱﹐復攺爲蔡州。州境﹕東西四百一十七里。南北五百一十三里。八到﹕西北至上都一千四百三十里。西北至東都六百二十里。南至申州二百五十里。西至唐州二百一十里。東北至陳州二百二十里。北至潁州三百六十里。東南至光州三百里。貢﹑賦﹕開元貢﹕龜甲﹐雙綾﹐長安四年攺爲四窠綾。賦﹕綾﹐綿。管縣十二﹕汝陽﹐汝南﹐闕。平輿﹐吳房﹑西平﹐朗山﹐新息﹐眞陽﹐上蔡﹐新蔡﹐褒信﹐郾城。汝陽縣﹐望。郭下。本漢舊縣地﹐屬汝南郡。晉屬汝南國﹐宋屬汝陽郡。隋開皇二年罷郡﹐縣屬豫州。仁壽四年攺豫州爲溱州﹐以縣屬焉。大業二年﹐又移於今理﹐屬蔡州。汝水﹐經縣西南二里。州理城﹐古懸瓠城也。汝水屈曲形若垂瓠﹐故城取名焉。平輿故城﹐漢縣也﹐古沈子國﹐在縣東北六十里。鴻郤陂﹐在縣東一十里。漢成帝時﹐陂溢爲害﹐翟方進爲丞相﹐以爲決去陂水﹐其地肥美﹐省是防之費﹐遂奏罷之。王莽時﹐嘗枯旱﹐郡人追怨方進﹐童謠曰「壞陂誰﹖翟子威。飯我豆食羹芋魁。反乎覆﹐陂當復﹐誰云者﹖兩黃鵠。」及建武中﹐太守鄧晨使許陽爲都水掾﹐令復鴻郤陂。陽曰「昔成帝夢上天﹐天帝怒曰﹕『何故壞我濯龍池﹖』」於是乃因髙下形勢﹐起塘四百餘里﹐數年乃立。今廢。汝南縣﹐闕。平輿縣﹐中。西至州六十二里。本漢平輿縣地﹐屬汝南郡。髙齊廢﹐隋大業二年重置。十三年陷王世充﹐置輿州﹐管平輿一縣。武徳中屬蔡州。貞觀元年廢﹐天授二年重置。汝水﹐在縣南四十二里。葛陂﹐在縣東北四十里。周回三十里。費長房投杖成龍處。吳房縣﹐上。東南至州九十里。本漢舊縣﹐屬汝南郡。後魏置襄城郡﹐仍立遂寧縣以屬焉。隋攺爲濯陽縣﹐大業二年攺爲吳房縣。西平縣﹐上。東南至州一百五十里。本漢舊縣﹐屬汝南郡。後魏置。卽春秋時柏國也﹐古韓地之分。蘇秦說韓王曰「韓有劍戟﹐出於棠。」今此縣西界有棠村﹐是也。縣又有龍泉水﹐可以淬刀劍。自漢至後魏皆爲西平縣地。隋末廢﹐天授三年復置。朗山縣﹐上。東北至州九十一里。本漢安昌縣地﹐屬汝南郡。東漢省。後魏太平眞君二年﹐於朗陵故城復置。隋開皇三年移於今理﹐屬豫州﹐十六年攺爲朗山縣。朗陵山﹐一名大朗山﹐在縣西北三十里。淮水﹐經縣理南﹐去縣一百二十里。道城﹐古道國也﹐在縣東北二十里。朗陵故城﹐漢縣也﹐在縣西南三十五里。晉何曾所封之邑也。四望故城﹐在縣東南七十里。後魏太和十一年﹐豫州刺史王肅於四望陂南築之以禦梁。梁太淸二年﹐豫州刺史羊鴉仁以二魏交逼﹐糧運懸斷﹐乃棄懸瓠歸於義陽上表曰「臣輒率所領﹐縮還舊鎭﹐仍畱夏紹等停四望城防備。」卽此城也。新息縣﹐上。西北至州二百里。本息侯國﹐爲楚所滅。漢以爲新息縣﹐屬汝南郡。周武帝於此置息州﹐領此縣。隋大業二年州廢﹐攺屬豫州。武徳四年﹐於此重置息州﹐貞觀元年廢﹐以縣屬豫州。淮水﹐自西流入﹐經縣南﹐去縣五里。汝水﹐自西流入﹐經縣北﹐去縣八十里。王梁渠﹐在縣西北五十里。隋仁壽中修築﹐開元中縣令薛務更加疏導﹐兩岸通官陂一十六所﹐利田三千餘頃。瑉玉坑﹐在古息城東南五步﹐周回一百八十步﹐深三尺。其玉顏色潔白﹐堪爲器物﹐隋朝官采用﹐貞觀中亦令采取。其後爲淮水所沒。開元中﹐淮水東移﹐瑉坑重出﹐其玉溫潤倍勝昔時﹐蔡州至今以爲厥貢之首。賈君祠﹐在縣北一里。名彪﹐字偉節﹐後漢時爲新息長﹐時小民多不養子﹐彪嚴其制﹐所活數千﹐僉曰賈父﹐後爲立祠。新息故城﹐在縣西南一十里。眞陽縣﹐中。北至州一百里。本漢愼陽縣地﹐屬汝南郡。晉屬汝南國。後魏攺爲眞陽縣﹐髙齊攺爲保城縣。隋開皇十六年攺置眞丘縣﹐大業二年復爲眞陽縣﹐因愼水爲名也。淮水﹐經縣南﹐去縣八十里。愼水﹐出縣西南二十里。上蔡縣﹐上。南至州七十里。本漢舊縣也。古蔡國。晉上蔡縣﹐屬汝南國。後魏神龜三年﹐於此置臨蔡縣﹐髙齊廢。隋文帝開皇十二年﹐移於今理﹐爲上蔡縣。蔡岡﹐在縣東一十里。周回五十里。汝水﹐西去縣一十五里。新蔡縣﹐上。西北至州一百五十里。本漢舊縣﹐古呂國也。漢屬汝南郡﹐晉屬汝陰郡﹐宋屬新蔡郡。東魏孝靜帝於此置蔡州。隋開皇十六年於此置舒州﹐領廣寧縣﹐仁壽二年攺縣爲汝北﹐大業二年攺爲新蔡縣﹐屬蔡州。汝水﹐經縣南﹐去縣二里。褒信縣﹐中。西北至州一百八十里。本漢郾縣之地﹐後漢分立褒信縣﹐屬汝南郡。晉屬汝陰郡。宋攺爲褒信縣﹐隋大業二年﹐攺褒信縣屬蔡州。淮水﹐經縣南﹐去縣七十五里。汝水﹐經縣東北﹐去縣五十五里。白亭﹐在縣東南四十二里。《左傳》楚白公勝所封之地。郾城縣﹐緊。東南至州一百八十里。本漢縣。七國時魏之下邑﹐《史記》「楚昭陽伐魏﹐取郾。」兩漢以爲縣﹐屬潁川郡。光武謂賈復曰「郾最大﹐宛次之。」復曰「臣請擊郾。」帝執復手曰「執金吾擊郾﹐吾復何憂。」謂此城也。宋元嘉二年﹐將軍劉緬說曰「郾城有百年之福﹐若北朝保之﹐未可敵也。」遂遣將軍殷祖焚其倉儲。髙齊於今縣置臨潁郡﹐隋開皇三年廢。五年﹐又於廢郡城中置郾城縣﹐屬許州。武徳四年﹐於此置道州﹐貞觀元年廢﹐以縣屬豫州。汝水﹐經縣西北﹐去縣七十八里。大氵殷水﹐上承汝水自襄城至岐額城分流﹐南爲汝水﹐北爲氵殷水。小氵殷水﹐縣西北六十里。至縣合爲大氵殷水。邵陵故城﹐在縣東四十五里。《春秋》齊桓公帥諸侯之師盟於召陵﹐卽此處也。漢置邵陵縣﹐屬汝南郡﹐隋廢入郾城。徵羌故城﹐在縣東南七十五里。本秦安陵縣﹐建武十二年﹐來歙徵西羌有功﹐故攺名以封之。申州﹐中。義陽。本屬淮南道﹐貞元已後隸蔡州節度使。開元戶二萬一千二十。鄕四十二。元和戶六百一十四。鄕二十一。《禹貢》荊州之域。又古申國也﹐鄭武公娶於申曰武姜。在周爲侯伯﹐後爲楚所滅。秦並天下﹐屬南陽郡。魏文帝分置義陽縣﹐自後省置不常。宋元嘉末﹐於此立司州。自後入後魏爲郢州﹐入梁爲司州。周武帝平齊﹐攺爲申州﹐隋大業二年攺爲義州。武徳四年復置申州。州境﹕東西二百里。南北一百七十八里。八到﹕西北至上都一千七百一十里。西北至東都九百四十二里。東北至光州二百六十里。南至安州二百六十里。西北至唐州二百六十里。西南至隨州二百三十里。北至蔡州二百八十里。貢﹑賦﹕開元貢﹕葛十匹。賦﹕布﹐﹐綿﹐絹。管縣三﹕義陽﹐鍾山﹐羅山。義陽縣﹐上。郭下。本漢平氏縣義陽鄕之地也﹐魏文帝分平氏立義陽縣。江左省義陽縣地入平春縣﹐晉孝武帝攺平春曰平陽。隋開皇三年﹐攺平陽爲義陽縣﹐屬申州﹐大業二年攺屬義州﹐皇朝復屬申州。淮水﹐西自唐州桐柏縣界流入﹐東北經縣﹐去縣三十七里。故曹城﹐在縣東三十八里。梁將曹景宗將兵侵魏所築。故平靖關城﹐在縣南七十六里。舊有此關﹐不知何代創立。按義陽有三關之塞﹐此其一也。武陽﹑黃峴二關﹐在安州應山縣界。長老云「此關因山爲障﹐不營濠隍﹐故名平靖。」鍾山縣﹐上。西至州四十里。本漢黽阝縣也﹐屬江夏郡﹐宋永初中屬義陽郡。髙齊於此置齊安郡﹐後攺爲萬歲郡。隋開皇三年罷郡爲齊安縣﹐仍屬申州。四年﹐以近鍾山﹐攺齊安爲鍾山縣。淮水﹐經縣北四十里。澀水﹐出縣南霸山﹐去縣七十五里。山石之﹐波流塞澀﹐因以爲名。石城﹐在縣西南二十一里石城山上﹐本晉義陽縣所理。羅山縣﹐上。西南至州一百一十里。本漢黽阝縣地﹐梁武帝置西汝南郡於此。隋開皇三年﹐並入鍾山﹐十六年於鍾山析置羅山縣﹐屬申州。武徳四年置南羅州﹐領羅山一縣。八年州廢﹐以縣屬申州。羅山﹐在縣西南九里。淮水﹐經縣北﹐去縣二十里。光州﹐中。弋陽。本屬淮南道﹐貞元已後隸蔡州節度使。開元戶二萬九千六百九十五。鄕六十一。元和戶一千九百九十。鄕六十二。《禹貢》揚州之域。春秋時弦國之地﹐魯僖公五年﹐楚人滅弦﹐弦子奔黃。在秦屬九江郡。在漢爲西陽﹐屬江夏。晉安帝立光城縣﹐理於此。梁末於縣置光州﹐隋大業二年﹐罷州爲弋陽郡。武徳三年﹐攺爲光州總管府﹐貞觀元年爲光州都督府。太極元年﹐自光山縣移於今理。州境﹕東西四百四十三里。南北二百三十五里。八到﹕西北至上都一千七百三十里。西北至東都九百二十里。東北至壽州四百三十里。西南至大別山三百里。西南至申州二百六十里。西北至蔡州三百里。貢﹑賦﹕開元貢﹕葛十匹﹐生石斛六十斤。賦﹕糸﹐絹。管縣五﹕定城﹐殷城﹐固始﹐光山﹐仙居。定城縣﹐上。郭下。本漢弋陽縣﹐屬汝南郡。自漢至蕭齊﹐常爲戈陽城。武徳三年置弦州﹐領定城一縣﹐貞觀元年省﹐定城屬光州。淮水﹐北去縣六十七里。黃國故城﹐在縣西十二里。春秋時黃國﹐後爲楚所滅。殷城縣﹐中。北至州一百二十里。本漢期思縣地﹐屬汝南郡。宋僑立苞信縣於此﹐梁以苞信縣屬義州。隋開皇四年﹐攺苞信縣爲殷城縣﹐屬弋陽郡。武徳三年﹐重置義州﹐以縣屬光州。澮水﹐在縣西五里。定城關﹐在縣南四十里。髙齊以南迫陳境﹐因置此關﹐隋廢。溫湯﹐在縣南山中﹐其湯綠色。固始縣﹐上。西南至州一百五十五里。本漢封蓼侯之地。春秋時蓼國﹐楚並之﹐今縣城是也。自東晉已後﹐蓼縣省。宋明帝失淮北地﹐乃於此僑立新蔡郡﹐領固始一縣。隋開皇七年攺屬義州。大業三年廢義州﹐屬弋陽郡。淮水﹐經縣北八十里。茹陂﹐在縣東南四十八里。建安中﹐劉馥爲揚州刺史﹐興築以水漑田。孫叔敖祠﹐在縣西北隅七十五里。光山縣﹐上。北至州三十里。本漢西陽縣地﹐屬江夏郡。魏屬弋陽郡。宋孝武帝大明初﹐於此立光城縣﹐隋開皇三年廢入樂安縣﹐十八年又置光山縣。光山﹐一名弋山﹐在縣西北八十里。淮水﹐經縣北七十里。木陵故關﹐在縣南一百三十二里。齊﹑陳二境﹐齊置此關以爲禁防。周因不攺﹐隋開皇九年平陳后廢。仙居縣﹐中。東至州一百里。本漢大縣﹐春秋時弦國﹐楚滅之。漢以爲縣﹐屬江夏郡。至宋分立樂安縣﹐天寶元年攺爲仙居縣﹐縣西有仙居山﹐因以爲名。谷水﹐在縣北九里。大縣故城﹐在縣北四十里。春秋時弦國之都也。仙堂六陂﹐在縣西南十一里。梁武帝大同元年﹐百姓堰谷水爲六陂﹐以漑稻田。

●卷第十◎河南道六淄靑節度使鄆州兗州靑州齊州鄆州﹐東平。大都督府開元戶三萬三千三百八十九。鄕六十二。元和戶今爲淄靑節度使理所。管州十二﹕鄆州﹐兗州﹐靑州﹐齊州﹐曹州﹑濮州﹑密州﹐海州﹐沂州﹐萊州﹐淄州﹐登州。縣七十三。《禹貢》兗州之域。春秋時屬宋﹐卽魯附庸須句音劬。國﹐太昊之後﹐風姓。《左傳》「公伐邾﹐取須名。」戰國時﹐其地屬魏。秦爲薛郡地﹐在漢爲東平國﹐屬兗州。後漢封皇子蒼是爲憲王。宋及後魏﹐並爲東平郡。周宣帝於此置魯州﹐尋廢。隋分兗州萬安縣置鄆州﹐大業三年罷州﹐爲東平郡。隋亂陷賊﹐武徳五年討平徐圓朗﹐於今鄆城縣置鄆州﹐爲總管府。本理鄆城﹐貞觀八年﹐以下濕移理須昌。貞元三年﹐爲都督府。州境﹕東西一百八十七里。南北二百六十四里。八到﹕西南至上都一千八百二十里。西南至東都九百六十五里。東北至齊州二百八十里。東南至兗州一百九十里。西南至曹州三百三十里。北渡河至博州一百八十里。貢﹑賦﹕開元貢﹕絹十五匹。賦﹕綿﹐絹。管縣十﹕東平﹐須昌﹐陽﹐壽張﹐盧﹐東阿﹐鄆城﹐鉅野﹐平陰﹐中都。東平縣﹐望。郭下。古宿國﹐《左傳》曰「公及宋人盟於宿」﹐是也。兩漢爲無鹽地。後齊於此置須昌縣﹐屬東平郡﹐縣理無鹽城。隋別置須昌縣﹐屬鄆州﹐攺須昌縣爲宿城縣。貞元三年﹐移於州理﹐攺爲東平縣。須昌縣﹐望。郭下。本漢舊縣﹐屬東﹝平﹞﹝郡﹞﹐故須句國。按此前須昌縣﹐在今縣東南三十二里﹐須昌故城是也。隋攺須昌爲宿城縣﹐更立須昌縣於今理﹐屬鄆州﹐縣在州南四十五步。濟水﹐南自鄆城縣界流入﹐去縣西二里。州理故須句城﹐《左傳》﹕「任﹑宿﹑須句﹑顓臾﹐皆風姓也。」注曰「須句𨿽別國﹐而削弱不能自通﹐爲魯私屬﹐若顓臾之比也。」無鹽故城﹐在縣東三十六里。古宿國也。《列女傳》曰「無鹽有醜女﹐名宿癅﹐齊宣王善之﹐立爲夫人。」卽此縣女也。淸水石橋﹐在縣西三里。隋仁壽元年造﹐石作華巧﹐與趙州石橋相埒﹐長四千五百尺。東平思王宇墓﹐在縣東四十九里。漢東平思王宇﹐宣帝子﹐後薨﹐葬於此。其冢松柏皆西靡﹐王奢侈﹐生葬所愛幸者﹐守冢者嘗聞號呼﹐數年後乃不復聞聲。陽縣﹐上。東南至州七十五里。本漢須昌縣地﹐隋於此置陽縣﹐取東阿縣界陽亭爲名也﹐屬濟州。天寶十三年﹐濟州爲河所陷沒﹐以縣屬鄆州。黃河﹐在縣北十二里。故伏城﹐在縣東南二里。蓋伏生所居﹐因名之。壽張縣﹐緊。東北至州四十五里。本漢壽良縣也﹐屬東郡。後漢光武以叔父名良攺曰壽張﹐屬東平國。隋開皇三年罷郡﹐屬濟州。十六年﹐割屬鄆州。武徳四年屬壽州﹐五年廢壽州﹐屬鄆州。梁山﹐在縣南三十五里。《漢書》曰「孝王北獵梁山」﹐是也。壽州故城﹐在縣東南十五里。隋末百姓築以爲堡﹐武徳四年﹐於此置壽州。呂母﹐在縣東南三十五里。後漢東海呂母合眾於此。兗州人謂城實中曰。音直加反。盧縣﹐緊。東南至州一百里。本漢舊縣也﹐屬泰山郡﹐都尉理之﹐濟北王所都。後漢盧縣屬濟北國。宋屬濟北郡﹐隋開皇三年罷郡﹐縣屬濟州。大業三年復爲濟北郡。武徳四年﹐討平王世充﹐復爲濟州。按濟州理髙敖城﹐髙﹐苦髙反。敖﹐音敖。本秦東郡之茌平縣地﹐其城西臨黃河﹐晉末爲河水所毀﹐移理河北博州界﹐事具博州。宋元嘉二十年﹐寧朔將軍王玄謨前鋒入河北﹐平髙敖﹐立戍守之。都督劉義恭﹐以沙城不堪守﹐召玄謨毀城而還。後更城之。後魏略得河南﹐置鎭守。泰常八年﹐於此置濟州。至天寶十三載﹐州爲河所陷﹐廢。髙敖津﹐在縣北一里。後魏於此置關﹐名濟州關﹐隋末廢。劉公橋﹐架濟水﹐在縣東二十七里。宋武帝伐燕過此造橋﹐故俗呼爲劉公橋﹐隋末廢﹐貞觀元年重造﹐長十二丈﹐闊一丈二尺。東阿縣﹐緊。南至州五十里。本漢舊縣也。春秋時齊之柯地﹐《左傳》曰「公會齊侯盟於柯。」注曰「此柯今濟北東阿﹐齊之柯邑﹐猶祝阿也。」《漢志》東阿縣屬東郡﹐都尉理。晉屬濟北國。隋開皇三年屬濟州﹐天寶十三載濟州廢﹐縣屬鄆州。魚山﹐一名吾山﹐在縣東南二十里。《瓠子歌》曰「吾山平兮巨野溢﹐魚怫郁兮迫冬日。」卽此山也。曹子建每登此山﹐有終焉之志﹐及亡﹐葬於山下。城山﹐在縣東三十二里。黃石公出一編書與張良曰「後十三年﹐孺子見我濟北城山下﹐黃石卽我也。」是其處焉。東阿故城﹐在縣西二十里。漢東阿縣城也﹐晉太康後省。《魏志》程昱謂範令靳允曰「曹使君智殆天所授﹐君必固範﹐我守東阿﹐則田單之功可立。」謂此城也。《水經注》曰「東阿大井巨若輪﹐深七八丈﹐每歲取此井水煮膠入貢﹐《本艸》所謂阿膠也。」陽亭﹐縣東南四十二里。《左傳》齊桓公會諸侯於陽﹐是也。項羽墓﹐在縣東二十七里。初﹐羽爲魯公﹐羽死後魯猶爲楚守﹐漢王示以羽首﹐魯乃降。羽死﹐乃以公禮葬於此。鄆城縣﹐緊。東北至州一百里。本漢壽良縣地。《左傳》曰「晉人執季文子於苕丘﹐還待於鄆。」按古鄆城﹐卽今縣是也。後漢及魏皆爲壽張縣地。隋開皇四年攺爲萬安縣﹐十六年於此置鄆城縣。貞觀八年﹐移鄆州於須昌縣﹐鄆城依舊。黎丘﹐在縣西四十五里。春秋時黎侯寓於衛﹐因以爲名。黎之臣子諷其君歸國﹐作詩曰「胡爲乎泥中﹖」蓋惡其卑濕也。鉅野縣﹐望。西北至州一百二十里。本漢舊縣﹐屬山陽郡。鉅野澤﹐在縣東五里﹐卽魯西狩獲麟處﹐武徳四年﹐於此置麟州﹐以是獲麟之地﹐故以爲名。五年﹐廢麟州﹐以縣屬鄆州。獲麟堆﹐在縣東十二里。《春秋》哀公十四年《經》曰「西狩獲麟。」大野澤﹐一名鉅野﹐在縣東五里。南北三百里﹐東西百餘里。《爾雅》十藪﹐魯有大野﹐西狩獲麟於此澤。蚩尢墓﹐在縣東北九里。今山陽鉅野縣﹐有蚩尢肩髀冢。按黃帝殺蚩尢於涿鹿之野﹐身體異處﹐故別葬焉。平陰縣﹐上。西南至州一百二十里。本漢淝城縣地﹐屬泰山郡。古肥子國。隋開皇十四年﹐於今縣西北二十八里置楡山縣﹐大業二年移於今理﹐仍攺名平陰﹐屬濟州。天寶十三載﹐州廢﹐縣割隸鄆州。黃河﹐去縣十里。平陰故城﹐在縣東北三十五里。《左傳》曰「晉侯伐齊﹐齊侯禦諸平陰。」故長城﹐首起縣北二十九里﹐齊氵昏王所築。蘇代謂燕王曰「齊有長城巨防﹐足以爲塞」是也。陶山﹐在縣東三十五里。範蠡葬處。左丘明墓﹐在縣東南五十五里。中都縣﹐上。西北至州一百里。本魯國邑也﹐定公以孔子爲中都宰﹐一年四方皆則之。《禮記》曰「夫子制於中都﹐四寸之棺﹐五寸之槨。由中都宰爲司寇。」故城在今縣西三十九里﹐一名殷密城。至漢﹐以其地爲東平陸縣﹐屬東平國。齊髙帝攺平陸縣爲樂平縣﹐隋復攺樂平爲平陸縣﹐屬兗州。天寶元年攺爲中都﹐割屬鄆州﹐今隸兗州。汶水﹐北去縣二十四里﹐又北入須昌縣界。桓水﹐在縣西八十里。晉桓溫進軍﹐北次金鄕﹐鑿鉅野三百里以通舟運﹐自淸水入河。以是桓所鑿﹐故曰桓水﹐亦曰桓河。兗州﹐魯郡。中都督府。開元戶六萬七千三百九十七。元和戶鄕一百三十三。《禹貢》兗州之域﹐兼得徐州之地。春秋時爲魯國。按﹕武王卽位﹐封周公於少昊之墟曲阜之地﹐周公不就封﹐畱佐武王。武王崩﹐又相成王。其子伯禽﹐乃就封之魯﹐自伯禽至頃公三十四君﹐爲楚考烈王所滅。六國時地屬楚﹐秦滅楚以魯爲薛郡。漢髙後時﹐更爲魯國。後漢仍爲魯國。兗州所理不恆﹐獻帝初平三年移兗州理濟陰之鄄城﹐以魏太祖曹操爲兗州牧﹐魏仍移兗州理東郡之廩丘﹐晉不攺。永嘉之後﹐陷於石勒。北州流入南渡﹐成帝立南兗州﹐寄理京口。宋武帝平河南﹐又得其地﹐置兗州﹐後又屬魏。宋文帝元嘉八年理廣陵﹐二十八年理盱眙﹐三十年復理廣陵。隋大業元年﹐於兗州置都督府﹐二年攺爲魯州﹐三年攺爲魯郡﹐十三年爲賊徐圓朗所據。武徳五年﹐討平圓朗﹐攺魯郡置兗州﹐貞觀十四年﹐攺置都督府。謹按﹕《禹貢》導氵允水東流爲濟﹐截河南渡﹐東與菏澤﹑汶水會﹐又東北入於海。兗州在濟﹑河之﹐因濟水發源爲名﹐今郡理乃非其境。至周置兗州﹐始兼得今郡之地。而濟水自王莽末入河同流於海﹐則河南之地無濟水矣﹐自後所說﹐皆舊名。州境﹕東南三百三十一里。南北三百五十三里。八到﹕西南至上都一千八百九十五里。西南至東都九百八十里。西南至宋州四百里。東至沂州三百八十里。西至曹州三百七十里。西北至鄆州一百九十里。東南至徐州三百四十里。正北微東至齊州二百三十里。貢﹑賦﹕開元貢﹕鏡花綾二十匹﹐防風二十斤﹐紫石英二十五兩。賦﹕綾﹐絹﹐綿。管縣十一﹕瑕丘﹐金鄕﹐魚臺﹐鄒﹐龔丘﹐乾封﹐萊蕪﹐曲阜﹐泗水﹐任城﹐中都。瑕丘縣﹐上。郭下。本漢縣﹐屬山陽郡。卽魯之負瑕邑也﹐《左傳》曰「季康子伐邾﹐以邾子益來囚諸負瑕。」宋元嘉十三年立兗州﹐理瑕丘城。而瑕丘無縣﹐至隋文帝割鄒縣汶陽平原三縣界立瑕丘縣﹐屬兗州。洙水﹐東去縣二十三里。泗水﹐東自曲阜縣界流入﹐與洙水合。淮王神通營﹐在瑕丘故城中﹐武徳五年平賊徐圓朗﹐屯兵之處也。又有管國公任環﹑薛國公長孫順徳﹑原國公史萬寶壘﹐列營相次﹐各周回五里。堯祠﹐在縣東南七里﹐洙水之西。金鄕縣﹐望。東北至州一百八十里。本漢東糸昏縣也﹐屬山陽郡。卽古之糸昏國城﹐《左傳》曰「夏桀爲仍之會﹐有糸昏叛之。」《陳畱風俗傳》曰「東糸昏縣者﹐故陽武戶牖鄕﹐漢丞相陳平卽此鄕人也。」後漢於今兗州任城縣西南七十五里置金鄕縣﹐蓋因穿山得金﹐故曰金鄕﹐屬山陽郡。武徳四年﹐於此置金州﹐五年廢爲戴州﹐貞觀中廢戴州﹐縣屬兗州。昌邑故城﹐在縣西北四十二里。其中城周十餘里﹐外城周三十餘里。中有鐵柱﹐出地數尺。漢景帝三年﹐吳﹑楚﹑趙﹑膠西﹐濟南﹑川﹑膠東七國俱反﹐天子命條侯周亞夫將三十六將軍擊吳﹑楚﹐亞夫至淮陽﹐問父客鄧都尉策安出﹖客曰「莫若此兵東北﹐壁昌邑﹐以梁委吳。將軍深溝髙壘﹐使輕兵絕淮﹑泗口﹐塞吳餉道﹐吳﹑梁相獘﹐乃以全制其極﹐破吳必矣。」條侯從之。吳楚以正月起﹐三月皆破滅﹐卽此城也。魯臺縣﹐上。東北至州一百九十里。本漢方與縣﹐屬山陽郡。髙齊文宣帝廢。隋開皇十六年復置方與縣﹐屬戴州。貞觀十七年廢戴州﹐縣屬兗州。寶應元年攺爲魚臺縣﹐因縣北有魯君觀魚臺﹐故名。縣理城﹐卽漢方與城也。菏水﹐卽濟水也﹐一名五丈溝﹐西自金鄕縣界流入﹐去縣十里﹐又東南流合泗水。泗水東北自任城縣界流入﹐經縣東與菏水合﹐又東流入徐州沛縣界。觀魚臺﹐卽武唐亭也﹐在縣北十三里。《春秋》隱公五年「公矢魚於棠」﹐是也。泰山府君祠﹐在縣西十二里。鄒縣﹐上。本漢騶縣地﹐故邾國﹐魯之附庸﹐魯穆公攺邾爲鄒﹐因鄒山以爲名。隋大業二年攺兗州爲魯州﹐三年罷魯州爲魯郡﹐縣皆屬焉。武徳五年罷﹐縣屬兗州。按﹕邾國之地﹐陸終之子曹姓所封﹐卽今鄒縣是也。今黃州地亦爲陸終之後所封﹐蓋陸終有六子﹐各爲國也。嶧山﹐一名鄒山﹐在縣南二十二里。《禹貢》曰「嶧陽孤桐」﹐卽此也。秦始皇二十六年﹐觀禮於魯﹐刻石於嶧山。晉建武初﹐兗州寄理山上。洛陽傾覆﹐郗鑑獲歸﹐州鄕人士並宗附之﹐遂共推鑑爲主﹐與千餘家避難於嶧山。中宗假鑑龍驤將軍﹑兗州刺史﹐鎭鄒山。後爲石勒所侵逼﹐鑑率文武自嶧山奔下邳。鳧山﹐在縣東南三十八里。《詩》曰「保有鳧﹑嶧﹐遂荒徐宅」﹐卽此山也。龔丘縣﹐中。南至州五十里。本漢寧陽縣之地﹐屬泰山郡﹐後漢攺屬東平國。髙齊文宣帝移置平原縣於漢寧陽縣城北十七里﹐今縣理也。隋以此縣與徳州平原縣同名﹐以縣東南二十里有龔丘城﹐遂攺爲龔丘縣﹐屬兗州。靑石山﹐在縣西三十里。後魏有靑石山祠﹐卽謂此也。其山都是一大石耳﹐發地傑立﹐髙四十餘丈﹐周回三里。上有石池二所﹐東西行列﹐有類人工﹐冬夏澄淸﹐初無耗溢﹐祈雨輒應﹐故今古祀之。故汶陽城﹐在縣東北五十四里。其城側土田沃壤﹐故魯號汶陽之田﹐謂此地也。乾封縣﹐上。西南至州一百六十里。本齊之博邑﹐延陵季子齊﹐子死﹐葬於嬴﹑博之。至漢武帝封禪﹐分嬴﹑博二縣立奉髙縣﹐以奉泰山之祀。後魏攺博縣爲博平﹐隋開皇十七年攺博平爲博城縣。乾封元年﹐髙宗封嶽﹐析長安以置乾封﹐長安元年廢﹐乃於岱山下攺博城縣爲乾封縣﹐屬兗州。泰山﹐一曰岱宗﹐在縣西北三十里。社首山﹐在縣西北二十六里。髙裏山﹐亦曰蒿裏山﹐在縣西北二十五里。䢐徠山﹐亦曰尢來山﹐《詩》曰「䢐徠之松。」後漢赤眉渠帥樊崇保守此山﹐自號尢來山老。汶水﹐源出縣東北原山﹐西南流經縣理南﹐去縣三里。又有北汶﹑嬴汶﹑柴汶﹑牟汶﹑浯汶﹐《述徵記》曰「泰山郡水皆名汶。」按﹕今縣界凡有五汶﹐皆源別而流同也。嶽廟﹐在縣西北三十里﹐泰山之南。《郡國志》廟前有柏樹﹐漢武帝所種﹐赤眉賊斫一樹﹐見血乃止﹐有嶽令掌之。開元十三年冬﹐玄宗登封泰山。登封之夕﹐凝氛昏晦﹐迅風激烈﹐皇帝出齊宮﹐露立以請﹐及明淸霽﹐旗幡不搖。事畢至山下﹐日光重輪又抱戴﹐明耀五色。千官稱賀﹐其日大赦﹐以靈丘昭感﹐封泰山神爲天齊王。萊蕪縣﹐中。西南至州二百六十里。本漢縣也﹐故城在今淄州東南六十里。齊靈公滅萊﹐萊人流播﹐邑落荒蕪﹐故曰萊蕪。後漢範史曾爲此縣長﹐百姓歌其淸儉﹐曰「甑中生塵範史﹐釜中生魚範萊蕪。」至晉廢﹐後魏移古嬴縣於此。貞觀元年廢入博城縣。至長安四年又於廢嬴縣置萊蕪縣﹐取漢舊名也﹐屬兗州。韶山﹐在縣西北二十里。其山出鐵﹐漢置鐵官﹐至今鼓鑄不絕。曲阜縣﹐上。西北至州四十五里。本漢魯縣﹐卽春秋時魯國﹐伯禽所都。其地卽古炎帝之墟也。自後或爲魯國﹐或爲魯郡﹐而縣屬焉。髙齊文宣帝省魯郡﹐仍於魯城置任城郡。隋開皇三年罷郡﹐仍移汶陽縣理此﹐屬兗州。十六年﹐攺汶陽縣爲曲阜縣。防山﹐在縣東二十五里。《禮記》曰「孔子旣得合葬於防」﹐卽此是也。壽丘﹐在縣東北六里。皇甫謐以爲黃帝生於壽丘﹐在魯城東門之北。曲阜﹐在縣理魯城中﹐委曲長七八里。今按﹕季子臺及大庭氏庫及縣理城﹐並在其上。洙﹑泗二水﹐東自泗水縣界流入﹐又西南流經縣北﹐分爲二流﹐水側有一城﹐爲二水之分會也﹐南爲泗水﹐北爲洙水。二水之﹐卽夫子領徒之所居也。沂水﹐亦名雩水﹐源出縣東南八里。澤﹐俗名連泉澤﹐在縣東九里。魯僖公牧馬之地﹐《詩》曰「牡馬﹐在之野」﹐是也。闕裏﹐在縣西南三里魯城中﹐北去洙水百餘步。兩觀﹐在縣東南五十步。定公二年「雉門及兩觀災」﹐卽《家語》孔子戮少正卯之處。矍相圃﹐在縣西三里魯城中。孔子墓﹐在縣西北三里魯城之北。靈光殿﹐魯王所造﹐在魯城內。案《文選》﹐漢景帝子名余﹐封爲魯王﹐好理宮室﹐而建此殿。遭王莽亂﹐宮室被焚﹐建章皆隳壞﹐而靈光殿巋然獨存。泗水縣﹐上。西南至州一百里。漢卞縣之地﹐卽春秋之虛丁地。隋分汶陽縣於此城置泗水縣﹐屬兗州。尼丘山﹐在縣南五十里。叔梁紇禱尼丘山而生孔子。梁父山﹐在縣北八十里﹐西接䢐徠山。《封禪書》曰「古者封泰山禪梁父七十二家。」龜山﹐在縣東北七十五里。《詩》曰「奄有龜蒙」﹐定公十年《左傳》曰「齊人來歸龜陰之田」﹐是也。泗水﹐源出縣東陪尾山﹐其源有四﹐四泉俱導﹐因以爲名。盜泉﹐源出縣東北髙徑山之陰。《淮南子》曰「孔子不飲盜泉之水。」漏澤﹐在縣東七十里。此澤漏穴有五﹐皆方丈餘﹐深二丈以上。其澤每春夏積水﹐秋冬漏竭。將漏之時﹐居人知之﹐不過三日﹐漏水俱盡﹐先以竹木作薄籬圍之﹐水族山積也。菟裘故城﹐在縣北五十五里。魯隱公曰「使營菟裘﹐吾將老焉。」任城縣﹐緊。東至州七十六里。本漢舊縣﹐屬東平國。古任國﹐太昊之後﹐風姓也。僖公二十一年《左傳》曰「任﹑宿﹑須句﹐皆風姓也。」注曰「任﹐今任城縣也。」《魏志》曰文帝封鄢陵侯彰爲任城王。齊天保七年﹐移髙平郡於此﹐任城縣屬焉。隋開皇三年﹐罷髙平郡﹐屬兗州。承注山﹐在縣東南七十六里。女媧生處﹐按今山下有女媧廟。桓公溝﹐源出縣理西四十里萌山之下。宋武帝《北徵記》曰「桓公宣武﹐以太和四年率眾平趙﹑魏時﹐遣冠軍將軍毛彪生鑿此溝﹐號曰桓公溝。於今四十九年矣﹐溝已塡塞﹐公遣寧朔將軍朱超更鑿石通之。」女媧陵﹐在縣東南三十九里。魏王粲墓﹐在縣南五十二里。靑州﹐北海。望。開元戶五萬五千一百三十一。鄕一百二。古少昊氏之墟﹐《禹貢》靑州之地。舜時以靑州越海遼遠﹐分爲營州。禹復置九州。武王克商﹐封師尙父於齊營丘。周成王少時﹐命太公曰「東至於海﹐西至於河﹐南至於穆陵﹐北至於無棣﹐穆陵山﹐在今瑯邪沂水縣界。無棣﹐今景城郡屬縣也。五侯九伯﹐實得徵之。」至二十九代﹐爲田和所篡。和子孫彊盛﹐與燕﹑趙﹑韓﹑魏﹑楚俱稱王﹐五世至建﹐爲秦所滅﹐分齊地置齊﹑瑯邪二郡。漢元年冬﹐更爲臨淄﹐項羽立田都爲王﹐都臨淄。其年四月﹐田榮擊都﹐都走楚﹐榮自立爲王。十二月﹐楚擊榮﹐榮走平原﹐項羽立田假爲王。榮弟橫擊假﹐假走楚﹐楚立田廣爲王。三年﹐韓信殺廣﹐漢立韓信爲齊王。五年﹐信徙王楚。六年﹐以膠東等七十餘城封皇子肥爲齊王﹐傳國至厲王昌﹐國除。武帝復封次子閎爲齊王。後國除﹐遂以齊爲郡﹐領縣十二﹐理臨淄。後漢攺齊郡爲齊國。曹魏明帝封子芳爲齊王﹐尋卽帝位。晉武帝以弟攸爲王﹐子ぁ嗣﹐永嘉末陷於石勒。其後南燕慕容徳建都於此﹐至慕容超﹐宋武帝伐克之﹐以沈文秀爲靑州刺史﹐守東陽城﹐爲魏將慕容白曜所陷﹐遂入後魏。隋大業三年﹐罷州爲北海郡﹐領縣十。隋亂陷賊﹐武徳二年﹐海岱平定﹐攺爲靑州﹐置總管府。州境﹕東西二百七十里。南北三百四十四里。八到﹕西南至上都二千四百五里。西南至東都一千五百五十五里。東北至萊州三百四十五里。南至沂州四百五十里。東至密州三百三十里。西北至棣州三百二十﹝三﹞裏。貢﹑賦﹕開元貢﹕仙文綾﹐棗﹐糖﹐海物。賦﹕綿﹐絹。管縣七﹕益都﹐臨淄﹐千乘﹐臨朐﹐北海﹐壽光﹐博昌。益都縣﹐望。郭下。本漢廣固縣地﹐魏於今壽光縣南十里益都城置益都縣﹐屬齊國。宋及後魏屬齊郡。隋開皇三年罷郡﹐縣屬靑州。淄水﹐西去縣五十五里。廣固城﹐在縣西四里。晉永嘉五年﹐東萊牟平人曹嶷爲刺史所築﹐有大澗﹐甚廣固﹐故謂之廣固。初﹐南燕慕容徳議所都﹐尙書潘聰曰「靑﹑齊沃壤號東秦﹐土方二千里﹐四塞之固﹐負海之饒﹐可謂用武之國。廣固者﹐曹嶷之所營﹐山川阻峻﹐足爲帝王之都。」徳從之。及義熙五年﹐宋武帝徵慕容超於廣固也﹐城側有五龍口﹐險阻難攻﹐兵力疲獘﹐河人玄文說裕曰「昔趙攻曹嶷﹐望風者以爲澠水帶城﹐非可攻拔﹔若塞五龍口﹐城當必陷。石季龍從之﹐嶷請降。後五日﹐大雨震雷﹐復開﹐徙舟嶧陽。冉閔之亂﹐段龕據之﹐慕容恪飽圍數月﹐不克﹐又塞五龍口﹐龕遂降。後無幾﹐又震開之。今舊基猶存﹐宜謹修築」。裕從之。超及城中男女﹐皆患腳弱﹐病者大半﹐超遂出奔﹐爲晉所擒。臨淄縣﹐緊。南至州四十里。古營丘之地﹐呂望所封﹐齊之都也。太公後二十九代康公﹐爲田和所滅。和立爲齊侯﹐後後王﹐五代至王建爲秦所滅。秦立爲縣﹐城臨淄水﹐故曰臨淄。自漢至後魏﹐並屬齊郡。髙齊省。隋開皇十六年﹐移髙陽縣理此﹐攺爲臨淄縣﹐屬靑州。社山﹐在縣西北二十五里。一名愚公山﹐有愚公谷﹐在山之陰。牛山﹐在縣南二十五里。昔齊景公遊牛山﹐北望而嘆曰「美哉國乎﹗迸而無死﹐將何去此﹖」晏子對曰「古而無死﹐則太公﹑丁鮑之樂也﹐君何與於此哉﹗」營丘﹐在縣北百步外城中。《爾雅》曰「水出其前經其左﹐曰營丘。」今臨淄城中有丘﹐淄水出其前﹐經其左﹐故曰營丘。葵丘﹐在縣西北二十里。齊侯使連稱﹑管至父戍葵丘﹐卽此也。縣理卽古臨淄城也﹐漢齊郡亦理於此。蘇秦說齊王曰「臨淄城中七萬戶﹐戶不下三人﹐卽二十一萬人。」又燕王謂蘇代曰「吾聞齊地淸濟濁河可以爲固﹐長城巨防可以爲塞。」《漢書》田肯曰「夫齊﹐東有瑯邪﹑卽墨之饒﹐南有泰山之固﹐懸隔千里﹐持戟百萬﹐齊得十二焉。此東西秦也﹐非子弟勿王。」漢六年﹐封皇子肥爲齊王﹐盡得故齊地﹐人能齊言者悉與之。齊雪宮故址﹐在縣東北六里。《晏子春秋》所謂齊侯見晏子於雪宮也。天齊池﹐在縣東南十五里。《封禪書》曰「齊之所以爲齊者﹐以天齊池也。」齊桓公墓﹐在縣南二十三里鼎足山上。貞觀十一年詔致祭﹐禁二十步內不令樵蘇。管仲墓﹐在縣南二十三里。晏嬰墓﹐在縣東北三里。貞觀十一年﹐詔十五步並禁樵蘇。千乘縣﹐上。東南至州八十里。本漢舊縣也﹐屬千乘郡﹐有鹽官。後漢和帝永元七年﹐攺千乘郡爲樂安國﹐千乘縣仍屬焉。武徳二年﹐於此置乘州﹐八年廢乘州﹐千乘依舊屬靑州。千乘者﹐以齊景公有馬千駟﹐畋於靑丘﹐今縣北有靑丘縣﹐因以爲名。淄水﹐南去縣三十八里。臨朐縣﹐上。北至州四十里。本漢縣也﹐屬齊郡。東有朐山﹐因以爲名。隋開皇六年﹐攺爲逢山縣﹐屬靑州取縣西逢山爲名。大業二年﹐又攺爲臨朐縣。朐山﹐在縣東南二里。逢山﹐在縣西二十二里。破車峴﹐在縣東南三十五里。按﹕峴髙七十丈﹐周回二十里﹐道徑險惡﹐因名破車峴。北海縣﹐緊。西北至州一百三十里。本漢平壽縣地﹐屬北海郡。隋開皇三年罷郡﹐置下密縣於廢郡中﹐屬靑州。十六年﹐又於此置濰州﹐取界內濰水爲名。大業二年廢濰州﹐仍攺下密縣爲北海縣。海水﹐在縣東北一百二十里。《禹貢》「海﹑岱惟靑州」。今按﹕海﹐東接萊州﹐西接壽光縣界。濰水﹐南去縣五十五里。膠水﹐東去縣八十五里﹐與萊州膠水縣中分爲界。公孫弘墓﹐在縣西。壽光縣﹐緊。西南至州七十里。本漢舊縣也﹐屬北海郡。後漢攺屬樂安國。宋省壽光縣。隋開皇六年﹐於縣北一里博昌故城置壽光縣﹐屬靑州。武行署一年屬乘州﹐八年廢乘州﹐還屬靑州。海水﹐在縣東北一百一十里。東接北海縣界﹐西接博昌縣界。淄﹑澠二水﹐西自千乘縣界流入﹐去縣四十里。博昌縣﹐上。東南至州一百二十里。本漢舊縣﹐屬千乘郡。昌水其勢平博﹐故曰博昌。後漢以千乘郡爲樂安國﹐博昌縣仍屬焉。晉﹑宋﹑後魏並同。髙齊省﹐移樂陵縣今縣東十二里樂陵故城。理此﹐屬樂安郡。隋開皇三年罷郡﹐樂陵縣屬靑州﹐十六年攺爲博昌縣。濟水﹐北去縣百步﹐又東北流入海。海浦﹐在縣東北二百八十里。卽濟水東流入海之處﹐水口謂之海浦。蒲姑故城﹐在縣東北六十里。齊舊都也。齊州﹐齊郡。上。開元戶四萬九千一百五十七。《禹貢》兗州之域。春秋及戰國時屬齊國﹐秦並天下爲齊郡。漢分齊郡立濟南國﹐今州卽濟南國之歷城縣理也。景帝三年爲濟南郡﹐理東平陵﹐屬靑州。晉永嘉之後﹐郡移理歷城﹐卽今州理是也。後爲石勒所據﹐慕容氏亦有其地﹐義熙五年﹐劉裕平之。宋元嘉九年﹐分靑州立冀州﹐理歷城。後魏將慕容白曜攻下歷城﹐後文帝攺冀州爲齊州﹐與濟南郡並理。隋開皇三年罷郡﹐以所領縣屬齊州。大業三年罷州﹐爲齊郡。隋末陷於寇賊﹐武徳元年海﹑岱平定﹐罷郡復州。州境﹕東西三百八十二里。南北一百四十二里。八到﹕西南至上都二千一百五里。西南至東都一千二百里。東至淄州一百九十里。西渡河至博州二百九十里。東北渡河至棣州三百五十里。正南微西至兗州三百三十里。正北微西至徳州二百四十五里。貢﹑賦﹕開元貢﹕絲﹐葛。賦﹕綿﹐絹。管縣九﹕歷城﹐全節﹐章丘﹐亭山﹐臨邑﹐臨濟﹐長淸﹐丰齊﹐禹城。歷城縣﹐上。郭下。古齊歷下﹐城對歷山之下。漢爲歷城縣﹐屬濟南國。晉屬濟南郡。隋開皇三年罷郡﹐縣屬齊州。華不注山﹐一名華山﹐在縣東北十五里。齊﹑晉戰於鞍﹐齊敗績﹐晉逐之﹐三周華不注。州理城﹐古歷下城也。《左傳》晉平公伐齊﹐戰於歷。《漢書》酈食其說齊王田廣﹐罷歷下軍守備﹐韓信度平原襲破歷下﹐因入臨淄。《述徵記》曰「歷城到營城三十里。自城以東﹐水イ漫數十里﹐南則迫山﹐實爲險固也。」神通寺﹐在縣東七十里琨瑞山中﹐苻秦時沙門竺僧朗隱居也。朗少事佛圖澄﹐尢明气緯﹐隱於此谷﹐因謂之朗公谷。全節縣﹐上。西南至州七十里。本春秋譚國之地﹐齊滅之。漢以爲東平陵縣﹐屬濟南郡。宋省「東」字。後魏爲東陵﹐至周省。其全節縣﹐本是隋末土人李滿率鄕人據堡﹐贍以家財﹐武徳二年歸國﹐於堡置譚州及平陵縣﹐以滿爲譚州總管。貞觀元年廢譚州﹐縣屬齊州。十七年﹐燕亮構逆﹐滿及男君球固守。賊平縣廢﹐有詔重置縣﹐攺名全節﹐以旌其功焉。濟水﹐在縣北四十里。巨合城﹐在縣東南二十三里。耿討張步﹐守巨裏﹐卽此城也。章丘縣﹐上。本漢陽丘縣也﹐屬濟南郡。髙齊文宣帝天保七年﹐自髙唐故城移髙唐縣理於此。隋開皇十八年﹐以博州亦有髙唐縣﹐攺爲章丘縣﹐屬齊州﹐取縣南章丘山爲名也。武徳二年屬譚州﹐貞觀元年廢譚州又屬齊州。東陵山﹐在縣南二十八里。《莊子》曰「盜跖死於東陵之上。」龍盤山﹐在縣東二十五里。上有神迹﹐是姜原所履處。長白山﹐在縣東南三十里。髙二千九百丈﹐周回六十里。濟水﹐西去縣十七里。縣理城﹐卽黃巾城也﹐在濟水之南岸。漢獻帝建安中﹐黃巾賊張角之所守也。亭山縣﹐上。西北至州九十里。本漢﹝東﹞平陵縣地﹐宋於此置衛國縣﹐屬頓邱郡。隋開皇六年﹐攺爲亭山縣﹐屬齊﹝郡﹞﹝州﹞﹐縣東南有亭山﹐因以爲名。長白山﹐在縣東北六十里。《齊記》曰「於陵城西三里有長白山﹐陳仲子夫妻所隱也。」百脈水﹐出縣東北平地﹐水源方百餘步﹐百泉俱出合流﹐故名之。臨邑縣﹐上。南至州六十里。本漢舊縣﹐屬東郡。至晉﹐屬濟北國。宋孝武帝孝建二年﹐立東魏郡﹐理臺城﹐以臨邑縣屬焉。隋開皇三年罷郡﹐臨邑縣屬齊州。武徳二年屬譚州﹐貞觀元年廢譚州﹐屬齊州。黃河﹐在縣北七十里。濟水﹐西去縣四十里。漯水﹐北去縣七里。鹿角關﹐在縣西北七十里。隋大業三年廢。長淸縣﹐上。東北至州八十里。本漢盧縣地﹐隋開皇五年﹐於此置鎭﹐十四年廢鎭﹐長淸縣屬濟州。因淸水爲名。貞觀十七年廢濟州﹐屬齊州。隔馬山﹐在縣東南三十五里。《左傳》曰﹐晉侯伐齊﹐齊師遁﹐夙沙衛殺馬於隘以塞道﹐後因爲隔馬山。黃河﹐北去縣五十五里。濟水﹐北去縣十里。淸水﹐西南去縣十里。氵育溝泊﹐在縣西南五里。東西三十里﹐南北二十五里﹐水族生焉﹐數州取給。廢四口關﹐在縣西南五十里。後魏置﹐武徳九年廢。石故城﹐在縣東三十里。臨濟縣﹐上。西南至州一百二十里。本漢菅縣﹐屬濟南郡。隋開皇六年﹐移朝陽縣理於此﹐屬齊郡﹐十六年攺爲臨濟縣。黃河﹐在縣北八十里。濟水﹐在縣南二十里。丰齊縣﹐上。東北至州四十里。本漢茬縣也﹐取縣東北茬山爲名﹐屬泰山郡。隋大業二年省入歷城縣。武徳元年重置﹐天寶元年攺爲丰齊。岐陽山﹐在縣東南五十里。濟水﹐西去縣二十六里。祝阿故城﹐在縣東北二里。《禮記》曰「武王克殷封﹝皇﹞﹝黃﹞帝之後於祝」﹐卽此。禹城縣﹐上。東南至州一百五十里。本漢祝阿縣﹐春秋時齊邑﹐漢以爲縣﹐屬平原郡。隋開皇十六年﹐攺屬齊郡。天寶元年攺名禹城縣﹐以縣西南三十里有禹息故城﹐因而爲名﹐在州西北八十五里。

●卷第十一◎河南道七曹州濮州密州海州沂州萊州淄州登州曹州﹐濟陰。上。開元戶七萬三千一百六十一。鄕一百四十九。《禹貢》豫州之域。於周又爲曹國之地﹐後屬於宋﹐《左傳》哀公八年﹐宋景公滅曹。按﹕曹國在州東北三十七里濟陰縣界﹐故定陶城是也。七國時屬齊﹐宋爲楚﹑魏所滅﹐三分其地﹐齊得其濟陰﹑東平。漢爲濟陰郡之地﹐在濟水之南﹐故以爲名。景帝中六年﹐別爲濟陰國。宣帝甘露二年﹐更名定陶。哀帝更爲濟陰郡﹐屬兗州。後魏於定陶城置西兗州﹐周武帝攺西兗州爲曹州﹐取曹國爲名也。隋大業三年﹐攺爲濟陰郡。隋亂陷賊﹐武徳四年平孟海公﹐復爲曹州。州境﹕東西二百五十九里。南北二百五十九里。八到﹕西至上都一千五百二十五里。西至東都六百六十五里。西南至汴州二百四十五里。東至兗州三百七十里。東北至鄆州三百三十里。東南至宋州一百五十里。西北至滑州二百里。貢﹑賦﹕開元貢﹕蛇牀子﹐葶藶。賦﹕綿﹐絹。管縣六﹕濟陰﹐冤句﹐乘氏﹐成武﹐南華﹐考城。濟陰縣﹐緊。郭下。本漢定陶縣之地﹐屬濟陰郡。隋開皇六年於此置濟陰縣﹐屬曹州。皇朝因之。曹南山﹐在縣東二十里。《詩》所謂「薈兮蔚兮﹐南山朝齊」﹐是也。水﹐在縣南。昔漢髙祖旣定天下﹐卽位於水之陽。張晏曰「水在濟陰界。取其受弘大而潤下。」按今水縣東亦有髙祖卽位壇﹐據《叔孫通傳》云「髙祖爲皇帝﹐通於定陶就其儀」﹐在濟陰是也。菏澤﹐在縣東北九十里﹐故定陶城東北。其地有菏山﹐故名其澤爲菏澤。《禹貢》曰「導菏澤﹐被孟豬」。州理中城﹐蓋古之陶丘也﹐一名左域。《帝王世紀》「舜陶於河濱﹐卽《禹貢》之陶丘﹐今濟陰定陶西有陶丘」﹐是也。《爾雅》曰「再成爲陶丘」﹐成﹐猶重也。古曹國﹐在縣東北四十七里﹐故定陶是也。定陶故城﹐堯所居也。堯先居唐﹐後居陶﹐故曰陶唐氏。《史記》曰曹叔振鐸者﹐周武王弟﹐封於曹。魯哀公八年﹐宋滅曹﹐執曹伯陽。自曹叔至伯陽﹐凡十八葉。又範蠡相越平吳后﹐變姓名爲朱公﹐居於陶﹐號陶朱公﹐亦此地也。莘仲故城﹐在縣東南三十里。蓋古之莘國也﹐伊尹耕於莘野﹐湯聞其賢﹐聘以爲相﹐卽此地。三亭﹐古國也﹐在縣東北四十九里。湯伐桀﹐遂伐三﹐俘厥寶玉。注曰「三﹐國名﹐今定陶是也。」冤句縣﹐緊。東至州四十七里。本漢舊縣也﹐漢初屬梁國﹐景帝時屬濟陰郡。隋開皇三年罷郡﹐以縣屬曹州。煮棗故城﹐在縣西北四十里。《漢書》「樊噲攻煮棗﹐屠之」﹐是也。濟陽故城﹐在縣西南五十里。漢濟陽縣也﹐光武以建平元年生於濟陽縣﹐明照一室﹐是歲有嘉禾生﹐一莖九穗﹐大於凡禾﹐因名秀。光武皇考爲濟陽令。袁本初故城﹐在縣北七十里。袁紹所築。乘氏縣﹐緊。南至州五十四里。本漢舊縣也﹐屬濟陰郡。隋開皇三年罷郡﹐以縣屬曹州。大業末年廢﹐武徳四年重置。孟海公南北二城﹐在縣東四十五里。隋末賊帥孟海公所築。成武縣﹐緊。西至州一百里。本漢舊縣也﹐屬山陽郡﹐後漢攺屬濟陰郡。隋於此置戴州﹐成武縣屬焉。大業二年省戴州﹐縣移理州城中﹐後屬曹州。武徳五年於金鄕縣重置戴州﹐縣又屬焉。貞觀十七年廢戴州﹐縣又屬曹州。故宅城﹐在縣西北二十九里。昭帝封金日爲宅侯。南華縣﹐上。東南至州一百二十里。本漢離狐縣也﹐屬東郡。舊傳初置縣在濮水南﹐常爲神狐所穿穴﹐遂移城濮水北﹐故曰離狐。後漢屬濟陰郡。《魏志》「李典從太祖﹐遷離狐太守」﹐然則魏時離狐﹐郡也。晉屬濟陰郡。隋開皇三年罷郡﹐縣屬曹州。天寶元年攺曰南華﹐英公李﹑左僕射彭城郡公劉晏﹐皆此縣人。濮水﹐在縣南五里。昔殷紂使師延作靡靡之樂﹐武王伐紂﹐師延至投濮水而死﹐謂此水也。考城縣﹐緊。東北至州九十五里。古戴國也﹐《春秋》隱公十年「宋人﹑蔡人﹑衛人伐戴」。後屬宋﹐楚滅宋﹐攺名曰。漢以爲縣。《國都城記》曰「縣西南有戴水﹐今名戴陂﹐周回可百餘里。」蓋本戴國﹐取此陂水爲名也。漢之興也﹐其邑多﹐年數不登﹐故邑曰「」。孝章帝柴於岱宗﹐過縣﹐詔禦史曰「陳畱縣﹐其稱不令。故髙祖鄙柏人之名﹐武帝休聞喜而顯獲嘉﹐其攺縣爲考城縣。」至晉屬濟陰郡。髙齊天保七年省考城縣﹐移成安縣理此。隋開皇十六年仍攺名考城縣﹐屬宋州。武徳五年﹐攺屬曹州。葵丘﹐在縣東南一百五十步。《左傳》「齊桓公會諸侯於葵丘」﹐是也。大劑陂﹐卽戴陂也﹐在縣西南四十五里。周回八十七里﹐與宋州襄邑縣中分爲界。濮州﹐濮陽。上。開元戶四萬六千九百二十一。鄕九百一十三。《禹貢》兗州之域。春秋時爲衛國地﹐《左傳》「齊桓公會諸侯於鄄」﹐注曰「鄄﹐衛地﹐今東郡鄄城縣也。」戰國時屬齊。在漢爲濟陰郡之鄄城也。後漢獻帝於此置兗州。晉置濮陽郡﹐後攺爲濮陽國﹐封王子允爲王﹐後爲郡。隋開皇十六年﹐於此置濮州﹐大業三年﹐廢濮州入東平郡。隋末陷於寇賊。武徳四年﹐討平王世充﹐於此重置濮州。州境﹕東西二百三十五里。南北一百三十五里。八到﹕西南至上都一千六百五十五里。西南至東郡七百九十五里。東北至鄆州一百七十里。南至曹州二百一十里。北至黃河二十里。西南至滑州二百一十五里。貢﹑賦﹕開元貢﹕絹二十匹。賦﹕綿﹐絹。管縣五﹕鄄城﹐雷澤﹐臨濮﹐濮陽﹐範。鄄城縣﹐緊。郭下。本漢舊縣﹐屬濟陰郡。隋開皇十六年﹐於此置濮州﹐鄄城縣屬焉。大業三年廢濮州﹐縣屬東平郡。武徳四年重置濮州﹐鄄城縣又隸焉。黃河﹐北去縣二十一里。州理城﹐在故鄄城中。魏文帝以臨淄侯植爲鄄城侯。雷澤縣﹐上。西北至州九十里。本漢成陽縣﹐古成阝伯國﹑周武王封弟季載於成阝﹐漢以爲縣﹐屬濟陰郡。隋開皇六年﹐於此置雷澤縣﹐因縣北雷復澤爲名也﹐屬濮州。歷山﹐在縣北十六里。《史記》曰「舜耕歷山﹐耕者讓畔。」氵水﹑沮水﹐二源俱出縣西北平地﹐去縣十四里。雷夏澤﹐在縣北郭外。氵﹑沮二水﹐會同此澤。姚墟﹐在縣東十三里。舜生於姚墟。堯母廟﹐在縣西南四里。堯陵﹐在縣西三里。自堯卽位﹐至永嘉三年﹐二千七百二十一年﹐記於碑。貞觀十一年有詔﹐禁人芻牧﹐春秋奠酹。臨濮縣﹐上。北至州六十里。本漢成陽縣地﹐屬濟陰郡。隋開皇十六年﹐分鄄城南界﹑雷澤西界置臨濮縣﹐屬濮州。南臨濮水故以爲名。大業二年廢﹐武徳四年重置。淸丘﹐在縣西三十五里。濮陽縣﹐上。東至州八十里。本漢舊縣也﹐古昆吾國﹐卽帝丘﹐顓頊之墟也。昆吾卽夏諸侯﹐爲五伯之首。《左傳》曰「狄滅衛﹐遷於帝丘。」衛侯自楚丘徙濮陽縣。秦置東郡理此﹐漢仍爲東郡及濮陽縣也。隋開皇十六年﹐攺屬濮州。黃河﹐北去縣一十五里。瓠子河﹐上承黃河。《漢書》武帝時﹐河決瓠子﹐東南注鉅野﹐通於淮﹑泗。上使汲黯鄭當時興人徒塞之﹐輒復壞。是時武安侯田奉邑食兪阝﹐兪阝在河北﹐河決而南﹐則兪阝無水災。乃言「江﹑河之決皆天事﹐非易以人力塞之」﹐乃不復塞。後二十餘歲﹐歲比不登﹐梁﹑楚尢甚。上使汲人﹑郭昌率卒數萬人塞瓠子決河﹐沈白馬玉璧﹐自將軍以下皆負薪﹐下淇園之竹以爲楗。上悼功之不成﹐乃作歌於是﹐卒塞瓠子﹐築宮於其上﹐名曰宣房。其後王尊爲東郡太守﹐河水盛溢﹐泛浸瓠子金是﹐尊躬率佐吏民﹐沈白馬﹐祀水神﹐親執玉璧﹐使巫策祝﹐請以身塡金是。水盛是壞﹐吏民皆奔走﹐尊立不動﹐而水漸退。範縣﹐上。西南至州六十里。本漢舊縣﹐屬東郡。春秋時﹐晉大夫士會之邑也。髙齊廢﹐隋開皇六年又置範縣﹐屬濟州﹐十六年攺屬濮州。故顧城﹐在縣東二十八里。夏之顧國也﹐詩曰「韋﹑顧旣伐﹐昆吾﹑夏桀」﹐注曰「三國黨於桀﹐皆爲湯所誅。」密州﹐髙密。中。《禹貢》靑州之域﹐兼得徐州之地。今州界﹐於春秋時爲莒﹑魯之地﹐戰國時屬齊。秦並天下﹐屬瑯邪郡。漢文帝十六年﹐分齊立膠西國﹐都髙密。宣帝更名髙密國。後魏永安二年﹐分靑州立膠州﹐取膠水爲名也。隋開皇五年﹐攺膠州爲密州﹐取境之密水爲名也。隋亂陷賊﹐武徳五年﹐山東底定﹐攺置密州。州境﹕東西三百一十六里。南北三百九十里。八到﹕西至上都二千七百四十五里。西至東都一千八百八十五里。南至海州三百八十四里。西南至沂州三百七十里。西北至靑州三百三十里。東北至萊州三百四十五里。東至大海一百六十里。貢﹑賦﹕開元貢﹕細布﹐牛黃﹐海蛤。賦﹕糸布。管縣四﹕諸城﹐髙密﹐輔唐﹐莒。諸城縣﹐上。郭下。本漢東武縣也﹐屬瑯邪郡﹐樂府章所謂《東武吟》者也。後漢屬瑯邪國﹐晉屬東莞郡﹐後魏屬髙密郡。隋開皇十八年﹐攺東武爲諸城縣﹐取縣西三十里漢故諸縣城爲名。瑯邪山﹐在縣東南一百四十里。《史記》曰始皇二十六年﹐滅齊。遂登瑯邪﹐作層臺於山上﹐謂之瑯邪臺。周回二十里。秦王樂之﹐因畱三月。徙黔首二萬戶於山下﹐後十二年﹐刊石立碑﹐記秦功徳。海﹐在縣東一百五十里。盧水﹐出縣東南盧山。水側有勝火木﹐野火燒死﹐其炭不灰﹐故東方朔有謂不灰之木者也。縣理東南一百三十里濱海有鹵澤九所﹐煮鹽﹐今古多收其利。濰水故堰﹐在縣東北四十六里。蓄以爲塘﹐方二十餘里﹐漑水田萬頃。髙密縣﹐上。西南至州一百二十里。本漢舊縣也﹐文帝十六年分齊立膠西國﹐封齊悼惠王子爲膠西王﹐都髙密。世祖封鄧禹爲髙密侯。髙齊文宣帝省斑密縣﹐隋開皇中復置﹐屬密州。海﹐在縣東南六十里。濰水﹐在縣西南﹐自諸城縣界流入﹐去縣四十里。昔韓信與楚將龍且夾濰水而陣﹐信爲萬餘囊﹐盛沙遏水﹐引軍擊之。信僞退﹐且追北。信決水﹐且軍半不得渡﹐遂斬龍且。膠水﹐在縣東三十里。夷安澤﹐在縣北二十里。周回四十里﹐多麋鹿蒲葦。龍且城﹐在縣西南五十五里。楚將龍且所築也。鄭玄墓﹐在縣西七十里。輔唐縣﹐上。東南至州一百二十里。本漢安丘縣也﹐屬北海郡﹐後漢亦屬北海國。有渠丘亭﹐故莒渠丘公所居也。髙齊文宣帝天保七年省。隋分昌安縣置牟山縣﹐大業二年﹐攺牟山縣爲安丘縣﹐取《漢書》舊名也﹐屬密州。乾元二年﹐攺爲輔唐縣。牟山﹐在縣西南十三里。牟山縣取名於此。浯水堰﹐《三齊記》曰「昔者堰浯水南入荊水﹐灌田數萬頃」。今尙有餘堰﹐而稻田畦畛存焉。莒縣﹐上。東北至州一百九十里。故莒子國也﹐漢爲莒縣﹐文帝二年封朱虛侯章爲城陽王﹐都莒。後魏亦以莒縣屬東莞郡。隋開皇三年廢郡﹐莒縣屬莒州。大業三年罷莒州﹐以莒縣屬瑯邪郡。武徳五年重置莒州﹐縣屬焉。貞觀八年廢莒州﹐以縣屬密州。濰山﹐在縣東北八十三里。濰水所出也。縣理在莒國故城中﹐城三里﹐並皆崇峻﹐惟南開一門。子城﹐方十二里﹐郭周回四十里。故曹公城﹐在縣南七十二里。昔魏太祖徵陶謙﹐拔五城﹐略地東海﹐於此築城﹐周回四里。漢海曲縣﹐在縣東一百六十里﹐屬瑯邪郡﹐有鹽官。地有東呂鄕﹑東呂裏﹐太公望所出也。王莽末﹐海曲縣有呂母者﹐其子爲縣令枉殺﹐乃散財以招少年。少年感母恩﹐問母所欲。具言之﹐乃共起兵殺縣令。其後屯結至數萬﹐赤眉之興由此始也。今東海縣有呂母國﹐卽舊集之所也。海州﹐東海。上。開元戶二萬三千七百二十八。鄕四十。《禹貢》徐州之域。春秋時魯國之東鄙。七國時屬楚。秦置三十六郡﹐以魯爲薛郡﹐後分薛郡爲郯郡。漢攺郯郡爲東海郡﹐領三十七縣﹐理在郯縣﹐屬徐州。後漢以爲東海國﹐封皇子︹爲王。晉惠帝封髙密王子越爲東海王。梁武帝末年﹐長江已北悉附後魏﹐武定七年攺靑﹑冀二州爲海州。髙齊文宣帝移海州理瑯邪郡﹐攺瑯邪郡爲朐山郡。隋末喪亂﹐臧君相竊據之。武徳四年﹐君相以郡歸順﹐攺爲海州。州境﹕東西一百九十八里。南北二百五十七里。八到﹕西至上都取沂﹑兗路二千五百五里。西至東都一千六百四十里。東南至楚州四百一十里。南至揚州七百里。東南至泗州漣水縣取辟河水路三百四十里﹐陸路二百五十里。西北至沂州二百三十里。西至徐州取下邳路五百六十里。北至密州三百八十四百。東至海二十里。貢﹑賦﹕開元貢﹕楚布。賦﹕絹﹐綿。管縣四﹕朐山﹐東海﹐沭陽﹐懷仁。朐山縣﹐上。郭下。本漢朐縣也﹐屬東海郡。後周武帝建徳六年﹐攺朐山縣爲朐山郡﹐取界內朐山爲名也。隋開皇三年廢郡﹐縣屬海州。羽山﹐在縣西北一百里。《書》曰「殛鯀於羽山」﹐卽此也。碩湖﹐在縣南一百四十二里。龍且故城﹐在縣南六十里。鍾離故城﹐在縣南一百里。項羽將鍾離所築﹐卽此縣人。東海縣﹐上。西至州水路九十里。本漢贛楡縣地﹐俗謂之郁州﹐亦謂之田橫島。宋明帝失淮北地﹐乃於郁州上僑立靑州。地後入魏﹐魏攺靑州爲海州﹐又於此置臨海鎭。髙齊廢臨海鎭。周武帝復置東海縣﹐後遂因之。小鬲山﹐在縣北六十里。田橫弟避漢﹐所居之山也。其山三面絕壁﹐皆百餘仞﹐惟東南一道略容行人。大海﹐在縣東二十八里。贛楡故城﹐在縣北四十九里。隋末土人臧君相築。田橫國﹐在縣北五十七里。齊王田廣旣死﹐田橫乃代立爲王﹐與灌嬰戰於嬴下﹐橫敗走﹐與其屬五百人入居海島﹐卽此也。沭陽縣﹐中。東北至州一百六十里。本漢厚丘縣地﹐宋文帝元嘉四年﹐於此置縣﹐屬南彭城郡。至太淸二年﹐地入魏﹐孝靜帝攺爲沭陽郡﹐在沭水之陽﹐故以爲名﹐仍於郡東置懷文縣。周武帝攺懷文爲沭陽縣。沭水﹐西自下邳縣界流入﹐經縣南十步。碩湖﹐在縣東八十里。與朐山連水﹐三分湖爲界。懷仁縣﹐中。東南至州九十里。本漢贛楡縣地﹐梁於此置北海郡﹐後魏攺置義唐郡。隋開皇初廢郡﹐移懷仁縣理於此﹐攺屬海州。贛楡故城﹐一名鹽倉城﹐在縣東北三十里。漢舊縣也﹐屬瑯邪郡。沂州﹐瑯邪。中。開元戶二萬七千四百。鄕五十五。《禹貢》徐州之域。春秋時爲齊地。秦並天下﹐置瑯邪郡﹐因瑯邪山以爲名也。漢因之﹐髙後立營陵侯劉澤爲瑯邪王﹐文帝元年徙澤爲燕王﹐以瑯邪爲郡。晉武帝咸寧二年﹐攺封東海王睿爲王﹐王卽帝位於江東﹐是爲東晉元帝。元帝於郡城置發千戍﹐以南軍鎭之。自永嘉之後﹐瑯邪陷於胡寇﹐成帝於丹陽江乘縣界別立南瑯邪城。至宋武帝得河南﹐尋又沒於後魏﹑莊帝置北徐州﹐瑯邪郡屬焉。周武帝攺北徐州置沂州﹐以州城東臨沂水﹐因以名之。大業十三年亂離﹐郡爲徐圓朗所破﹐武徳四年討平圓朗﹐復置沂州。州境﹕東西三百二十一里。南北四百二十九里。八到﹕西至上都二千二百七十五里。西至東都一千四百一十五里。東南至海州二百三十里。西至兗州三百八十里。東南至泗州下邳縣二百七十七里。北至靑州四百五十里。西南至徐州三百五十里。東北至密州三百七十里。西北至淄州五百三十里。貢﹑賦﹕開元貢﹕紫石英﹐黃銀。賦﹕綿﹐絹。管縣五﹕臨沂﹐沂水﹐費﹐承﹐新泰。臨沂縣﹐上。郭下。本漢舊縣也﹐屬東海郡﹐東臨沂水﹐故名之。後漢攺屬瑯邪國﹐晉屬瑯邪郡﹐髙齊省。隋開皇末﹐復置﹐屬沂州。羽山﹐在縣東南一百一十里。與海州朐山縣分界。沂水﹐東去縣一里。王僧辯城﹐在縣東北五十里。梁將王僧辯屯兵於此。王導故宅﹐在縣東北三十八里。沂水縣﹐上。南至州二百里。本漢東莞縣﹐卽《春秋》莒﹑魯所爭之鄆邑也。城陽姑幕縣南有員亭﹐卽鄆也﹐俗變其字耳。後魏孝文帝於此置新泰縣﹐隋開皇四年攺爲東安縣﹐十六年又於古蓋城別置東安縣﹐而此攺名沂水縣。沂山﹐在縣北一百二十四里。《周禮》靑州其鎭沂山。穆陵山﹐在縣北一百九十里。管仲曰「賜我先君履﹐南至於穆陵」﹐是也。大峴山﹐在縣北九十里。宋髙祖北伐﹐慕容超大將公孫五樓說起曰「吳兵輕銳﹐難與爭峯﹐宜斷大峴﹐使不得入﹐上策也。」超曰「引使過峴﹐我以鐵騎戚之﹐此成擒耳。」不從。宋髙祖兵遂得入。初﹐是役也﹐或曰「彼若嚴守大峴﹐軍無所資﹐何能自返﹖」髙祖曰「鮮卑性貪﹐且愛其﹐必將引我兵﹐一入大峴﹐吾何患焉。」及師過大峴﹐髙祖喜曰「天贊我也﹗」遂大破之。伍緝之《從徵記》曰「大峴去半城八十里﹐直度山二十五里﹐崖阪峭曲﹐石徑幽危﹐四嶽﹑三塗﹐不是過也。」雹山﹐在縣西北二十八里。出紫石英﹐好者表裏映徹﹐形若雹狀﹐故名雹山﹐今猶入貢。成平公營﹐在縣北一百五十六里。周武帝拔鄴城﹐齊王髙緯﹐先送其母妻於靑州。是日﹐緯率千騎走靑州﹐周遣大將軍成平公尉遲勤率二千騎追之﹐擒緯於靑州南之雙溝。周因授以靑州總管﹐立碑紀功。費縣﹐上。東南至州九十里。古費國也﹐隱公元年《傳》曰「費伯帥師城郎。」後爲魯季氏之邑。至漢爲費縣﹐屬東海郡。自宋至隋﹐皆屬瑯邪郡。大業末爲賊潘當所破﹐武徳四年重置﹐屬沂州。蒙山﹐在縣西北八十里。楚老萊子所耕處。東蒙山﹐在縣西北七十五里。《論語》曰「夫顓臾﹐昔者先王以爲東蒙主。」南城縣城﹐在縣南九十里。《史記》「齊威王使檀子守南城﹐則楚人不敢爲寇」﹐是也。承縣﹐上。東北至州一百八十五里。本漢之承縣﹐春秋時曾阝國也﹐屬東海郡。隋開皇三年罷郡﹐承縣屬徐州。大業十三年﹐縣爲山賊左君衡所破﹐武徳四年又於此置曾阝州﹐又攺蘭陵縣爲承縣。貞觀八年廢曾阝州﹐縣屬沂州。縣西北有承水﹐因以名焉。抱犢山﹐在縣北六十里。壁立千仞﹐頂寬而有水。此山去海三百餘里﹐天气澄明﹐宛然在目。昔有遁隱者﹐抱一犢於其上墾種﹐故以爲名山。髙九里﹐周回四十五里。蘭陵縣城﹐在縣東六十里。《史記》曰﹐荀卿以儒者楚﹐楚春申君以爲蘭陵令﹐因家焉。縣界有陂十三所﹐並貞觀元年已來修立﹐以漑田焉。新泰縣﹐上。東南至州二百六十三里。春秋時魯平陽邑也﹐宣公八年城平陽。晉武帝泰始中﹐鎭南將軍羊祜﹐此縣人也﹐表攺爲新泰縣﹐屬泰山郡。隋開皇四年屬莒州﹐大業二年廢莒州﹐以縣屬沂州。蒙山﹐在縣東南八十八里。《書》曰「蒙﹑羽其藝。」障山﹐在縣東八十里。出銷石﹑石腦﹑炬火等石﹐居人常采爲貨。萊州﹐東萊。下。開元戶二萬三千一百五。鄕四十三。《禹貢》靑州之域。卽古萊子國也﹐齊滅之﹐遷萊子於阝。在齊國之東﹐故曰東萊。漢髙帝四年﹐韓信虜齊王廣﹐分齊郡置東萊郡﹐領縣十七﹐理掖縣﹐屬靑州。後魏獻文帝分靑州置光州﹐取界內光水爲名。隋開皇二年﹐攺光州爲萊州。隋末陷賊﹐武徳四年討平綦順﹐復爲萊州。州境﹕東南四百二十八里。南北二百四十一里。八到﹕西南至上都二千七百六十里。西南至東都一千九百里。東北至登州二百四十里。正南微西至密州三百四十五里。北至大海五十里。西南至靑州三百四十五里。貢﹑賦﹕開元貢﹕黃銀﹐文蛤﹐滑石器﹑牛黃。賦﹕綿﹐絹﹐貲布。管縣四﹕掖﹐卽墨﹐昌陽﹐膠水。掖縣﹐上。郭下。本漢舊縣也﹐屬東萊郡。按﹔掖水出縣南三十五里寒同山﹐故縣取爲名。隋開皇三年罷郡﹐屬萊州。萬里沙﹐在縣東北三十里。《郊祀志》武帝元封元年﹐大旱﹐禱萬里沙。浮游島﹐在縣西北四十里。遙望島在海中﹐若浮游然﹐故名。海﹐在縣北五十二里。膠水﹐西去縣七十五里。海神祠﹐在縣西北十七里。卽墨縣﹐中。西北至州二百六十三里。本漢舊縣也﹐屬膠東國。城臨墨水﹐故曰卽墨。髙齊文宣帝並入膠水縣﹐隋開皇末又於此置卽墨縣﹐屬萊州。大勞山﹑小勞山﹐在縣東南三十八里。晏謨《齊記》曰「太白自言髙﹐不如東海勞。昔鄭康成領徒於此。」海﹐在縣東四十三里﹐又在縣南一百里。壯武故城﹐在縣西六十里。晉封張華爲壯武侯。昌陽縣。上。西北至州一百九十九里。本漢舊縣也﹐屬東萊郡。置在昌水之陽﹐故名昌陽。有鹽官。隋開皇三年罷郡﹐昌陽縣屬萊州。黃銀坑﹐在縣東一百四十里。隋開皇十八年﹐牟州刺史辛公義於此坑冶鑄﹐得黃銀獻之。大業末﹐貞觀初﹐更沙汰得之。奚養澤﹐在縣西北四十里。《周禮職方氏》「幽州其澤藪曰奚養。」膠水縣﹐中。北至州一百里。本漢膠東國之地﹐後漢省膠東國爲膠東縣﹐屬北海國﹐後魏屬北海郡。隋開皇三年罷郡﹐屬萊州﹐仁壽元年攺爲膠水縣。卽墨故城﹐在縣東南六十里。古東齊之地﹐《史記》蘇秦曰「齊東有瑯邪﹐卽墨之饒」﹐此其處也。齊氵昏王時﹐燕將樂毅伐齊﹐下七十餘城﹐惟莒﹑卽墨不下。田單設奇策破燕軍﹐迎襄王於莒﹐盡按齊地﹐封單爲安平君。《漢書》曰「漢元年﹐項羽徙齊王田於卽墨﹐爲膠東王。田榮怒殺於卽墨﹐自立爲王﹐遂並三齊之地。」漢膠東國領八縣﹐理卽墨﹐卽此城也。平度故城﹐在縣西北六十七里。城西北有土山﹐古今煮鹽處。淄州﹐淄川。上。開元戶三萬七千四百四。鄕七十一。《禹貢》靑州之域﹐周之九州爲幽州之境。《職方氏》「幽州其浸﹑時」﹐州蓋取淄水爲名也。春秋及戰國時屬齊。秦爲齊郡之地﹐在漢爲濟南郡之般陽縣也。隋開皇十六年﹐於今理攺置淄州﹐隋亂陷賊﹐武徳元年重置淄州。州境﹕東西一百一十五里。南北一百八十二里。八到﹕西南至上都二千二百九十五里。西南至東都一千四百三十五里。東至靑州一百二十里。西南至兗州三百七十里。北渡河至棣州二百一十里。東南至沂州五百三十里。貢﹑賦﹕開元貢﹕防風﹐理石。賦﹕綿﹐絹﹐米﹐粟。管縣五﹕淄川﹐長山﹐鄒平﹐濟陽﹐髙苑。淄川縣﹐上。郭下。本漢般陽縣也﹐屬濟南郡。在般水之陽﹐故名。後漢屬齊國﹐晉省。宋於此置貝丘縣﹐隋開皇十八年攺貝丘爲淄川縣﹐屬淄州。淄水﹐出縣理東南原山﹐去縣六十里。俗傳禹理水功畢﹐土石黑﹐數里之中﹐波流若漆﹐故謂之淄水。長山縣﹐上。東南至州六十四里。本漢於陵縣地也﹐宋武帝於此立武彊縣﹐隋開皇十八年﹐攺武彊爲長山縣取長白山爲名﹐屬淄州。武徳元年置鄒州﹐縣又屬焉。八年廢鄒州﹐依舊屬淄州。長白山﹐在縣西南四十里。濟水﹐西北去縣三十五里。鄒平縣﹐上。東南至州一百二十里。本漢舊縣也﹐屬濟南郡。隋開皇三年﹐自梁鄒城移平原縣入鄒平城﹐屬齊州﹐今理是也。十六年﹐攺屬淄州。十八年﹐攺平原縣爲鄒平縣﹐復舊名也。黃河﹐西北去縣八十里。濟水﹐南去縣三十五里。濟陽縣﹐上。東南至州九十四里。本漢梁鄒縣也﹐屬濟南郡。隋文皇於後漢梁鄒城地置濟南縣﹐大業二年省。景龍元年於漢梁鄒城置濟陽縣﹐屬淄州。八會津﹐在縣南一里。相傳水陸所湊﹐其路有八﹐故名。濟水﹐在縣南﹐又東北入髙苑縣界。髙苑縣﹐上。南至上一百一十里。本漢舊縣也﹐屬千乘國。後漢屬樂安國。宋於此置長樂縣﹐屬渤海郡﹐隋開皇十八年﹐攺爲會城縣﹐大業三年攺爲髙苑縣﹐取縣東南髙苑故城爲名。隋末陷賊﹐武徳元年重置髙苑縣﹐屬鄒州﹐八年廢鄒州﹐縣屬淄州。濟水﹐北去縣七十步。千乘故城﹐在縣北二十五里。漢千乘國也。登州﹐東牟。中。開元戶二萬八千五百三十三。鄕三十六。《禹貢》靑州之域。古萊子之國﹐《春秋》「齊侯滅萊」。至漢﹐爲東萊郡之地。後魏孝靜帝分東萊於黃縣東一百步中郎故城置東牟郡﹐髙齊廢。隋開皇三年攺置牟州﹐大業三年廢。武徳初又置﹐因文登縣人不從賊黨﹐遂於縣理置登州。州境﹕東西五百六十里。南北一百六十五里。八到﹕西南至上都三千里。西南至東都二千一百四十里。北至海三里。西至海四里﹐當中國往新羅渤海過大路。正北微東至大海北岸都裏鎭五百二十里。東至文登縣界大海四百九十里。東南至大海四百六十里。南至萊州昌陽縣二百里。南至大海六十里。貢﹑賦﹕開元貢﹕牛黃﹐水蔥席。賦﹕麻﹐布。管縣四﹕蓬萊﹐牟平﹐文登﹐黃。蓬萊縣﹐中。郭下。本漢黃縣之地﹐屬東萊郡。昔漢武帝於此望蓬萊山﹐因築城﹐以蓬萊爲名﹐在黃縣東北五十里。貞觀八年﹐於此置蓬萊鎭。神龍三年﹐析黃縣置蓬萊縣﹐在鎭南一里﹐卽今登州所理是也。牟平縣﹐中。西至州二百里。本漢縣也﹐屬東萊郡。有鐵官﹑鹽官。在牟山之陽﹐其地夷垣﹐故曰牟平。《漢書》齊悼惠王子將閭爲牟平侯。後屬萊州。武徳四年於中郎城置牟州﹐牟平縣屬焉。貞觀元年﹐牟州及縣俱廢。麟徳二年﹐析文登縣於此重置牟平縣﹐屬登州。文登縣﹐上。西北至州三百二十五里。本漢牟平縣也﹐屬東萊郡。髙齊後帝分牟平縣置文登縣﹐屬長廣郡﹐取界縣文登山爲名。隋開皇三年廢長廣郡﹐文登縣屬萊州。武徳元年﹐攺屬登州。之罘山﹐在縣西北一百九十里。《史記》曰「始皇二十九年﹐登之罘﹐勒石紀功。」《封禪書》曰「齊有八祀﹐之罘爲陽主。」成山﹐在縣東北一百八十里。《史記》曰「秦始皇二十九年﹐又東遊﹐登成山﹐升之罘﹐勒石紀功。」《郊祀志》曰「齊有八祠﹐成山爲日主。」《封禪書》曰「七曰日主﹐祠成山。」文登山﹐在縣西北九十里。海﹐在縣南六十里。縣東一百八十里。三面俱縣於海。縣東北海中有秦始皇石橋﹐今海中時見有堅石似柱之狀。東牟故城﹐在縣西北一百一十里。漢髙後二年﹐封齊悼惠王子興居爲侯。不夜故城﹐在縣東北八十五里。屬東萊郡。春秋時萊子所置﹐初築此城﹐有日夜出﹐故名之。黃縣﹐中。東北至州五十里。本漢舊縣也﹐屬東萊郡。隋開皇三年罷郡﹐屬萊州。武徳四年屬牟州。神龍三年置登州﹐黃縣割屬焉。《漢書》曰「秦欲攻匈奴﹐運糧﹐使天下飛芻挽粟﹐起於黃﹑垂﹑瑯邪負海之郡﹐轉輸北河﹐率三十鍾而致一石。」黃卽今黃縣﹐垂卽今文登縣﹐屬東萊郡。垂﹐直瑞反。北河﹐朔方已北。六斛四斗曰鍾。計道路所費﹐凡用一百九十二斛﹐乃能致一石。萊山﹐在縣東南二十里。《封禪書》曰﹐齊之八祀﹐「六曰月主﹐祠之萊山。」故黃城﹐在縣東南二十五里。古萊子之國﹐《春秋傳》曰「齊侯滅萊」﹐杜注曰「今萊黃縣是也。」大人故城﹐在縣北二十里。司馬宣王伐遼東﹐造此城﹐運糧船從此入﹐今新羅﹑百濟往還常由於此。蓬萊鎭﹐在縣東北五十里。海瀆祠﹐在縣北二十四里大人城上。

●卷第十二◎河東道一河中府﹐河東。赤。開元戶七萬二百七。元和戶一萬九千六百。鄕六十五。今爲河中節度使理所。管州五﹕河中府﹐絳州﹐晉州﹐慈州﹐隰州。縣三十七。都管戶四萬一千三百六十五。《禹貢》冀州之域。按今州﹐本帝舜所都蒲阪也。春秋時﹐爲魏﹑耿﹑楊﹑芮之地。《左傳》曰「晉獻公滅魏以賜畢萬。」服虔注曰「魏在晉之蒲阪。」畢萬之後﹐十代至文侯﹐列爲諸侯﹐至惠王僭號稱王﹐至王假爲秦所滅。今州卽秦河東郡地也。漢元年﹐項羽封魏豹爲西魏王﹐王河東﹐都平陽。二年﹐豹降﹐從漢王在滎陽﹐請歸侍親疾﹐至則絕河津反爲楚﹐盡有太原上黨地。九月﹐韓信虜豹﹐定魏地﹐置河東﹑上黨﹑太原郡。文帝時﹐季布爲河東守﹐文帝謂曰「河東吾股肱郡﹐故特召君耳。」後魏太武帝於今州理置雍州﹐延和元年攺雍州爲秦州。周明帝攺秦州爲蒲州﹐因蒲阪以爲名。隋大業三年罷州﹐又置河東郡。隋將屈突通守河東﹐髙祖師次桑泉縣﹐通出守潼關﹐乃令鷹揚郎將堯君素﹑王行本畱鎭郡城﹐遂於今桑泉縣置河東郡。武徳元年罷郡﹐置蒲州。其年堯君素爲賊人薛宋﹑李楚客所殺﹐王行本仍堅守不賓。二年﹐置蒲州總管。三年﹐行本歸化﹐自桑泉移蒲州於今理。九年﹐廢總管置都督府﹐復爲州。開元元年五月﹐攺爲河中府﹐仍置中都﹐麗正殿學士韓覃上疏﹐陳其不可﹐至六月詔停﹐復爲州。乾元三年﹐又攺爲河中府。大歷中﹐元載爲相﹐又上建中都議曰「自古建大功者﹐未嘗不用天因地﹐故髙祖保關中﹐光武據河內﹐皆深根固本﹐以制天下。臣等考天地之心﹐本聖人之意﹐驗古往之事﹐切當今之務﹐則莫若建河中爲中都﹐隸陜﹑虢﹑晉﹑絳﹑汾﹑潞﹑儀﹑石﹑慈﹑隰等十城爲藩衛。長安去中都三百里﹐順流而東﹐邑居相望。有羊腸﹑底柱之險﹐羊腸在潞州壺關縣東南一百六里。濁河﹑孟門之限﹐孟門在慈州文城縣西南三十六里﹐卽龍門上口。以に轅爲襟帶﹐與關中爲表裏﹐劉敬所謂『扼天下之吭而撫其背』﹐卽此之謂。推是而言﹐則建中都將欲固長安﹐非欲外之也﹔將欲安成周﹐非欲捨之也﹔將欲制蠻夷﹐非欲懼之也﹔將欲定天下﹐非欲弱之也。河中之地﹐左右王都﹐黃河北來﹐太華南倚﹐總水陸之形勝﹐郁關河之气色。每歲白露旣降﹐涼風已髙﹐陛下處金城湯池內綏華夏﹐登信臣驍將外馭戎狄﹐出於仲秋﹐還於農隙﹐有漕濁泛舟之便﹐無登髙履險之虞﹐不傷財﹐不害人﹐得養威而時狩﹐如此則國有保安之所﹐家無系虜之憂矣。」疏奏不省。初﹐代宗自幸陜之後﹐每歲八九月﹐京師忄匈忄匈﹐常懼犬戎復至﹐將相之家﹐皆裝儲糗﹐爲行李之備。載知人情不安﹐遂奏此疏﹐冀因制置﹐竊有兵權﹐議亦宏博﹐盡當時利害。然代宗探見載意﹐議故不行。或曰建中都﹐江融《設險圖》之首篇也﹐融誅後書已不傳﹐不知斯言何自而得﹖府境﹕東西二百五里。南北一百七十七里。八到﹕西南至上都三百二十里。東至東都五百八十五里。東北至絳州取桐鄕路二百六十里。西南至華州一百四十七里。西至同州六十七里。東南至虢州一百八十三里。東南至陜州二百四十五里。貢﹑賦﹕開元貢﹕麥﹤麥員﹥扇﹐竹扇﹐漆匣﹐漧棗﹐鳳棲梨﹐龍骨。賦﹕絹﹐綿﹐麻﹐布。管縣八﹕河東﹐河西﹐臨晉﹐猗氏﹐虞鄕﹐寶鼎﹐解﹐永樂。河東縣﹐次赤。郭下。本漢蒲阪縣地也﹐屬河東郡。隋開皇三年罷郡﹐縣仍屬蒲州。十六年﹐移蒲阪縣於城東﹐仍於今理別置河東縣﹐大業二年省蒲阪縣入河東縣。雷首山﹐一名中條山﹐在縣南十五里。風陵堆山﹐在縣南五十五里。與潼關相對。長原﹐一名蒲阪﹐在縣東二里。其原出龍骨。河水﹐北自桑泉縣界流入。嬀水﹐源出縣南雷首山。《尙書》曰「降二女於嬀。」州城﹐卽蒲阪城也﹐城中有舜廟﹐城外有舜宅及二妃壇。故陶城﹐在縣北四十里。《尙書大傳》曰「舜陶於河濱。」故堯城﹐在縣南二十八里。蒲阪關﹐一名蒲津關﹐在縣西四里。《魏志》曰「太祖西徵馬超﹑韓遂﹐夜渡蒲津關」﹐卽謂此也。今造舟爲梁﹐其制甚盛﹐每歲徵竹索價謂之橋腳錢﹐數至二萬﹐亦關河之巨防焉。風陵故關﹐一名風陵津﹐在縣南五十里。魏太祖西徵韓遂﹐自潼關北渡﹐卽其處也。舜祠﹐在州理舜城中。貞觀十一年詔致祭﹐以時灑埽。伯夷墓﹐在縣南三十五里雷首山。貞觀十一年詔致祭﹐禁樵蘇。河西縣﹐次赤。郭下。本朝邑縣東地﹐乾元三年因置河中府﹐割朝邑縣置。臨晉縣﹐次畿。西南至府七十四里。本漢解縣地﹐後魏攺爲北解縣。隋開皇十六年﹐分猗氏縣於今理置桑泉縣﹐因縣東桑泉故城以爲名也﹐天寶十二年﹐攺爲臨晉。河水﹐經縣西四十里。涑水﹐在縣東二十三里。故解城﹐本春秋時解梁城﹐又爲漢解縣城也﹐在縣東南十八里。晉惠公許賂秦伯以河外列城五﹐東盡虢略﹐內及解梁城是也。桑泉故城﹐在縣東十三里。《左傳》曰「重耳圍令狐﹐入桑泉」﹐謂此也。故司空魏國公裴寂墓﹐在縣東北十七里。猗氏縣﹐次畿。西南至府一百一十里。本漢舊縣﹐卽猗頓之所居也。東魏恭帝二年﹐攺猗氏爲桑泉縣﹐周明帝復攺桑泉爲猗氏縣﹐屬汾陰郡。隋開皇三年罷郡﹐屬蒲州。涑水﹐經縣南六里。故郇邑﹐在縣西南四里。《左傳》曰「晉侯謀去故絳﹐欲居郇﹑瑕氏之地。韓獻子曰﹕『郇﹑瑕氏土薄水淺﹐不如新田。』遂遷新田。」卽平陽絳邑縣也。虞鄕縣﹐次畿。西至府七十里。本漢解縣地也﹐後魏孝文帝攺置南解縣﹐屬河東郡。周明帝武成二年廢南解縣﹐別置綏化縣﹐武帝攺綏化爲虞鄕。壇道山﹐一名百梯山﹐在縣西南十二里。山髙萬仞﹐躋攀者百梯方可升降﹐故曰百梯山。南有穴﹐莫測淺深﹐每有敕使投金龍於此﹐兼醮焉。王官故城﹐在縣南二里。《左傳》曰秦伯濟河焚舟取王官。王老仙人祠在縣西十七里。寶鼎縣﹐次畿。西南至府一百一十里。本漢汾陰縣也﹐屬河東郡。劉元海時廢汾陰縣入蒲阪縣。後魏孝文帝復置汾陰縣﹐開元十一年﹐攺爲寶鼎縣。黃河﹐在縣北十一里。趙簡子沈佞臣欒激之所也。汾水﹐北去縣二十五里。后土祠﹐在縣西北一十一里。殷湯陵﹐在縣北四十三里。解縣﹐次畿。西北至府四十五里。本漢舊縣也﹐屬河東郡。隋大業二年省解縣﹐九年自綏化故城移虞鄕縣於廢解縣理﹐卽今縣理是也。武徳元年攺虞鄕縣爲解縣﹐屬虞州﹐因漢書名也﹐仍於蒲州界別置虞鄕縣。貞觀十四年﹐廢虞州﹐解縣屬河中府。中條山﹐在縣南二十里。鹽池﹐在縣東十里。女鹽池﹐在縣西北三里。東西二十五里﹐南北二十里。鹽味少苦﹐不及縣東大池鹽。俗言此池亢旱﹐鹽卽凝結﹔如逢霖雨﹐鹽則不生。今大池與安邑縣池總謂之雨池﹐官置使以領之﹐每歲收利納一百六十萬貫。熨斗陂﹐在縣東北二十五里。通路自縣東南逾中條山﹐出白徑﹐趨陜州之道也。山嶺參天﹐左右壁立﹐不容軌﹐謂之石門﹐路出其中﹐名之白徑嶺焉。永樂縣﹐次畿。北至府九十里。本漢河北縣地﹐周明帝攺河北縣爲永樂縣﹐武帝省永樂縣﹐以地屬芮城縣。武徳二年﹐分芮城於縣東北二里永固堡重置永樂﹐屬芮州﹐七年移於今理﹐貞觀八年攺屬。﹝河中府﹞中條山﹐在縣北三十里。河水﹐經縣南二里。永樂澗水﹐源出中條山﹐經縣東二里﹐又南入河。五老山﹐在縣東北十三里。堯升首山觀河渚﹐有五老人飛爲流星上入昴﹐因號其山爲五老山。絳州﹐絳郡。雄。開元戶八萬一千九百八十八。鄕一百七十六。元和戶一萬一千二百七十一。《禹貢》冀州之域。春秋時屬晉﹐《左傳》曰「晉人謀去故絳﹐欲居郇﹑瑕氏之地。韓獻子曰﹕『郇﹑瑕氏土薄水淺﹐不如新田。』遂遷新田。」注曰「新田﹐今平陽絳邑縣是也。」三卿滅晉﹐其地屬魏﹐戰國時亦爲魏地。秦爲河東郡地。今州﹐卽漢河東郡之臨汾縣地也。魏正始八年﹐分河東汾北置平陽郡﹐又爲平陽郡地。後魏太武帝於今理西南二十里正平縣界柏壁置東雍州及正平郡﹐其地屬焉。孝文帝廢東雍州﹐東魏靜帝復置﹐周明帝武成二年攺東雍州爲絳州。隋大業三年廢州﹐爲絳郡。初﹐義師將西入關﹐大將軍進次古堆﹐去絳郡十餘里。通守陳叔達堅守不下﹐髙祖命廚人曰「明日早下絳城﹐然後食」。乃引兵攻城﹐自旦及辰﹐破之。仍置絳郡。武徳元年罷郡﹐置絳州總管﹐三年復爲絳州。州境﹕東西三百六十五里。南北三百三里。八到﹕西南至上都五百九十里。東南至東都取垣縣王屋路四百八十里。東北至晉州一百四十里。南至陜州二百里。東至澤州四百四十里。西北至慈州二百四十里。貢﹑賦﹕開元貢﹕梨﹐蠍﹐防風。賦﹕布﹐麻。管縣九﹕正平﹐太平﹐萬泉﹐曲沃﹐翼城﹐聞喜﹐絳﹐稷山﹐龍門。正平縣﹐望。郭下。本漢臨汾縣地﹐屬河東郡。隋開皇三年罷郡﹐攺屬絳州。十八年攺臨汾縣爲正平縣﹐因正平故郡城爲名也。汾水﹐東北自曲沃縣界流入。澮水﹐東自曲沃縣流入。柏壁﹐在縣西南二十里。後魏明帝元年﹐於此置柏壁鎭﹐太武帝廢鎭﹐置東雍州及正平郡。周武帝於此攺置絳州﹐建徳六年又自此移絳州於今稷山縣西南二十里玉壁。按柏壁髙二丈五尺﹐周回八里。晉祁宮在縣南六里。《左傳》曰「石言於晉魏楡。師曠曰『石不能言﹐或憑焉。抑又聞之﹐作事不時﹐怨ゥ動於人﹐則有非言之物而言』。於是晉侯方築祁之宮」。今按宮南有澮水﹐北有汾水﹐俱西流至宮西而合。隋末依宮余址築堡﹐今名修義堡。晉靈公臺﹐在縣西北三十一里。《左傳》曰「晉靈公不君﹐從臺上彈人﹐觀其避丸」﹐卽此臺也。武平故關﹐在縣西三十里。髙齊時置﹐周平齊廢。晉齊姜墓﹐在縣南九里。申生之母也。驪姬墓﹐在縣南八里。太平縣﹐緊。南至州五十里。本漢臨汾縣地﹐屬河東郡。後魏太武於今縣東北二十七里太平故關城置泰平縣﹐屬平陽郡。周攺泰平爲太平縣﹐因關名。隋開皇三年罷郡﹐攺屬晉州﹐十年攺屬絳州。汾水﹐在縣東二十九里。太平故關城﹐在縣東北二十七里。白波壘﹐在縣東南十二里。後漢末黃巾賊於西河白波谷寇太原﹐於此築壘。子奇壘﹐在縣東三十里。後秦王姚興遣弟義陽公平字子奇﹐與徵虜將軍狄伯支等步騎四萬伐魏﹐攻平陽陷之﹐遂據柴壁。魏軍大至﹐截汾水以守之。平大敗﹐將麾下三十騎赴汾水而死狄伯支等十將四萬人皆爲魏所擒。今按此壘西臨汾水﹐壘側尙有柴村﹐子奇投汾水﹐卽此處也。趙盾祠﹐在縣西南十八里。李牧祠﹐在縣東北十三里。晉公孫杵臼﹑程嬰墓﹐並在縣南二十一里趙盾墓塋中。萬泉縣﹐上。東北至州一百二十里。本漢汾陰縣地﹐屬河東郡。又薛通城者﹐後魏道武帝天賜元年﹐赫連勃勃僭號夏﹐侵河外﹐於時有縣人薛通﹐率宗族千餘家﹐西去漢汾陰縣城八十里築城自固﹐因名之。武徳三年﹐於薛通故城置萬泉縣﹐屬泰州。縣東谷中有井泉百餘區﹐因名萬泉。貞觀十七年廢泰州﹐縣屬絳州。曲沃縣﹐緊。西至州五十里。本晉舊都絳縣地也﹐漢以爲絳縣﹐屬河東郡。後漢加「邑」字﹐屬郡不攺。晉攺屬平陽郡。後魏孝文帝於今縣東南十里置曲沃縣﹐屬正平郡﹐因晉曲沃爲名。隋開皇三年罷正平郡﹐攺屬絳州。絳山﹐在縣南十三里。出銅釒。汾水﹐西南去縣二十二里。澮水﹐在縣南二里。絳水﹐在縣東南三里。漢絳縣﹐本春秋晉都新田也﹐在縣南二里。周勃爲絳侯﹐卽其地也﹐今號絳邑故城。陘庭故城﹐在縣西北三十里。《左傳》「曲沃武公伐翼﹐次於陘庭」是也。臺駘神祠﹐在縣西南三十六里。《左傳》曰「晉侯有疾﹐卜臺駘爲崇﹐問於子產。子產曰﹕『昔金天氏有裔子曰昧﹐爲玄冥師﹐生允格﹑臺駘﹐能業其官﹐帝用嘉之﹐封諸汾川。今晉主汾而滅之﹐由是觀之﹐則臺駘汾神也。』」翼城縣﹐望。西南至州一百里。本漢絳縣地也﹐屬河東郡。後魏明帝置北絳縣﹐隋開皇末攺爲翼城縣﹐屬絳州﹐因縣東古翼城爲名也。武徳元年於此置澮州﹐四年廢澮州﹐縣屬絳州。澮髙山﹐在縣東南二十五里﹐澮水出焉。其山出鐵﹐隋於此置平泉冶。澮水﹐今攺名翼水。故翼城﹐在縣東南十五里。晉故絳都也。故唐城﹐在縣西二十里。堯裔子所封也。聞喜縣﹐望。西北至州六十里。本漢左邑縣之桐鄕也﹐武帝元鼎六年﹐將幸緱氏﹐至此聞南越破﹐大喜﹐因立聞喜縣﹐屬河東郡。後魏攺屬正平郡﹐隋開皇三年罷郡﹐屬絳州。景山﹐在縣東南十八里。董澤﹐一名董池陂﹐在縣東北十四里。《左傳》廚武子曰「董澤之蒲﹐可勝旣乎﹖」桐鄕故城﹐漢聞喜縣也﹐在縣西南八里。俗以此城爲伊尹放太甲於桐宮之所﹐孔注《尙書》曰桐﹐湯葬地也。按今屍鄕有放太甲處﹐在偃師縣界﹐非此也。又漢大司農朱邑屬其子葬桐鄕者﹐又在今舒州界﹐亦非此也。王官故城﹐今名王城﹐在縣南十五里。《左傳》曰「俘我王官。」祁奚墓﹐在縣東二十二里。今太原祁縣又有祁奚墓﹐未詳孰是。絳縣﹐上。西北至州八十里。本漢聞喜縣地﹐後魏孝文帝置南絳縣﹐其地屬焉﹐因縣北絳山爲名也﹐屬正平郡。恭帝去「南」字﹐直爲絳縣。隋開皇三年罷郡﹐攺屬絳州。義寧元年屬翼城郡。武徳元年屬澮州﹐尋攺屬絳州。備窮山﹐在縣東北二十五里。出鐵釒﹐穴五所。絳水﹐一名沸泉水﹐出絳山東谷﹐懸流奔壑﹐一十許丈﹐西北注於澮。《史記》稱智伯率韓﹑魏引絳水灌晉陽﹐不浸者三版﹐智氏曰「吾始不知水可以亡人之國﹐今乃知之。」汾水可以灌安邑﹐絳水可以灌晉陽。於是韓﹑魏之君共殺智伯。水在縣北十四里。晉文公墓﹐在縣東二十里。《左傳》曰「文公卒將殯於曲沃﹐出絳﹐柩有聲如牛。」貞觀十一年詔致祭﹐五十步禁樵蘇。稷山縣﹐緊。東至州四十九里。本漢聞喜縣地﹐屬河東郡。後魏孝文帝於今縣東南三十里置髙涼縣﹐屬龍門郡。隋開皇三年罷郡﹐縣屬絳州。十八年攺爲稷山縣﹐因縣南稷山以爲名也。稷山﹐在縣南五十五里。《左傳》曰「晉侯理兵於稷﹐以略狄土」﹐卽此地也。汾水在縣南五十里。玉壁故城﹐在縣南十二里。後魏文帝大統四年﹐東道行臺王思政表築玉壁城﹐因自鎭之。八年﹐髙歡寇玉壁﹐思政有備﹐攻不克。周初於此置玉壁總管﹐武帝建徳六年廢總管。城周回八十里﹐四面並臨深谷。稷祠﹐在縣南五十里稷山上。羲和墓﹐在縣東北七十里。龍門縣﹐望。東至州一百一十里。古耿國﹐殷王祖乙所都﹐晉獻公滅之以賜趙夙。秦置爲皮氏縣﹐漢屬河東郡。後魏太武帝攺皮氏爲龍門縣﹐因龍門山爲名﹐屬北鄕郡。隋開皇三年廢郡﹐以縣屬絳州﹐十六年割屬蒲州。武徳三年屬泰州﹐貞觀十七年廢泰州﹐縣隸絳州。汾水﹐北去縣五里。漢武帝行幸河東﹐作《秋風辭》﹐卽此水也。故耿城﹐在縣南十二里﹐古耿國也。伏龍原﹐在縣西南十八里。黃河﹐北去縣二十五里﹐卽龍門口也。《禹貢》曰「浮於積石﹐至於龍門」﹐注曰「龍門山﹐在河東之西界。」大禹導河積石﹐疏決龍門﹐卽斯處也。河口廣八十步﹐岸際鐫迹﹐遺功尙存。《三秦記》曰「河津一名龍門﹐水陸不通﹐魚鱉之屬莫能上。江海大魚集龍門下數千不得上﹐上則爲龍﹐故曰『曝鰓龍門』。」《水經注》曰「其魚出鞏縣鞏穴﹐每三月則上渡龍門﹐得則爲龍﹐否則點額而還。」蜚廉故城﹐在縣南七里。龍門關﹐在縣西北二十二里。大禹祠﹐在縣西二十五里龍門山上。隋末摧毀﹐貞觀九年奉敕更令修理。髙祖神堯皇帝廟﹐在禹廟南絕頂之上﹐畫行幸儀衛之像﹐蓋義寧初義旗至此也。晉州﹐平陽。望。開元戶六萬八百五十三。鄕一百四十八。元和戶六千五百六十七。鄕五十九。《禹貢》冀州之域﹐卽堯﹑舜﹑禹所都平陽也。春秋時其地屬晉﹐戰國時屬韓﹐後韓將馮亭以上黨降趙﹐又屬趙。在秦爲河東郡地﹐今州卽漢河東郡之平陽縣也。永嘉之亂﹐劉元海僭號稱漢﹐建都於此。《前趙錄》曰「太史令宣於循之言於元海曰﹕『蒲子崎嶇﹐非可久安。平陽唐堯昔都﹐願陛下都之。』於是遷都平陽。」後魏太武帝於此置東雍州﹐孝明帝攺爲唐州﹐尋又攺爲晉州﹐因晉國以爲名也。髙齊武成帝於此置行臺﹐周武帝平齊﹐置晉州總管。義旗初建攺爲平陽郡﹐武徳元年罷郡﹐置晉州﹐三年爲總管府﹐四年爲都督府﹐貞觀六年廢府﹐復爲晉州。州境﹕東西三百二十四里。南北二百五十里。八到﹕西南至上都七百三十里。東南至東都六百二十四里。東北至汾州三百六十里。東至潞州三百九十里。西至慈州二百二十里。東南至澤州四百一十里。東北至沁州二百九十里。西北至隰州二百五十里。貢﹑賦﹕開元貢﹕蠟﹐燭。賦﹕麻﹐布。管縣九﹕臨汾﹐襄陵﹐神山﹐嶽陽﹐洪洞﹐霍邑﹐趙城﹐汾西﹐冀氏。臨汾縣﹐望。郭下。本漢平陽縣﹐屬河東郡﹐在平水之陽﹐故曰平陽。魏置平陽郡﹐平陽縣屬焉。隋開皇元年攺平陽縣爲平河縣﹐三年罷郡﹐縣屬晉州﹐其年又攺平河縣爲臨汾縣。平山﹐一名壺口山﹐今名姑射山﹐在縣西八里﹐平水出焉。《尙書》曰「壺口治梁及岐。」汾水﹐北自洪洞縣界流入。水﹐今名三交水﹐東自襄陵縣界流入。堯廟﹐在縣東八里汾水東。姑射神祠﹐在縣北十三里姑射山東﹐武徳元年敕置。龍子祠﹐在姑射山東平水之源。其地茂林蓊郁﹐俯枕淸流﹐實晉之勝境也。劉和墓﹐在縣南三十五里。和﹐元海太子也。劉聰墓﹐在縣西南十一里。聰﹐元海第四子也。襄陵縣﹐緊。西北至州二十六里。本漢舊縣也﹐屬河東郡。髙齊省。周平齊﹐自臨汾縣移禽昌縣於今理﹐屬晉州。隋大業二年﹐攺禽昌爲襄陵﹐取漢舊名也﹐縣東南有晉襄公陵﹐因以爲名。先是以禽昌名者﹐後魏禽赫連昌以置縣故也。浮山﹐在縣東南七里。水﹐在縣北十五里。黑水﹐經縣北二十五里。晉賈充墓﹐在縣西南十里。神山縣﹐中。西至州七十八里。本漢襄陵縣地也﹐武徳二年僕射裴寂奏分襄陵縣置浮山縣﹐屬晉州﹐因山爲名。至三年﹐因羊角山神人見﹐又攺爲神山縣焉。黑山﹐今名烏頭山﹐在縣東四十四里﹐黑水出焉。羊角山﹐在縣東南三十一里。老君祠﹐在縣東南二十里。武徳三年﹐見神於羊角山下﹐語曲沃縣人吉善行曰「報大唐天子﹐得聖理一千年。」其年﹐敕遣通事舍人柳憲立祠﹐因攺縣爲神山。丘陽縣﹐中。西南至州一百五十里。本漢遠縣地﹐後魏孝莊帝置安澤縣﹐屬義寧郡。隋開皇十六年攺屬沁州﹐大業二年攺爲丘陽縣﹐因山爲名。義旗初建﹐屬平陽郡﹐武徳元年龍郡﹐攺屬晉州。烏嶺山﹐在縣東三十里。千畝原﹐在縣北九十里。周回四十里。東池堡﹐在縣南三十三里。今堡中見貯義倉﹐北面絕崖﹐三面各二丈五尺﹐周回二里。洪洞縣﹐望。西南至州六十里。本漢楊縣﹐卽春秋時楊侯國也﹐晉滅之﹐以賜大夫羊舌。漢以爲縣﹐屬河東郡。魏置平陽郡﹐楊縣屬焉。隋開皇三年罷郡﹐攺屬晉州。義旗初建﹐攺爲洪洞縣﹐因縣北故洪洞鎭爲名也。霍山﹐在縣東北三十里。事具霍邑縣。汾水﹐自趙城縣東流入。洪洞故城﹐在縣北六里。後魏鎭城也﹐姚最《序行記》曰「周建徳五年。從行討齊師﹐次洪洞﹐百雉相臨﹐四周重復﹐控據要險﹐城主張元靜率其所部肉袒軍門」﹐卽此也。禽昌故城﹐在縣東南二十四里。後魏太武帝禽赫連昌置﹐因以名焉。師曠祠﹐在縣東南二十五里。霍邑縣﹐上。南至州一百五十里。本漢彘縣也﹐屬河東郡﹐因彘水爲名﹐卽周厲王所奔之邑。後漢順帝攺爲永安縣﹐屬郡不攺。後魏初省﹐及宣武正始二年又置永安縣。隋開皇十八年攺爲霍邑縣﹐屬晉州﹐因霍山爲名。隋末喪亂﹐武牙郎將宋老生屯兵於此。義師之至也﹐老生陳兵據險﹐師不得進﹐忽有白衣老人詣軍門曰「霍山神遣語大唐皇帝﹐若向霍邑﹐當東南傍山取路﹐我當助帝破之。」遣人視之﹐果有微道。髙祖笑曰「此神不欺﹐趙襄子豈當負吾邪﹗」於是進師﹐去城十餘里﹐老生戰敗﹐劉宏基斬之﹐遂平霍邑﹐置霍山郡。武徳元年廢郡﹐復置呂州﹐縣屬焉。貞觀十七年廢呂州﹐縣又隸晉州。霍山﹐一名太嶽﹐在縣東三十里。《禹貢》曰「壺口﹑雷首﹐至於太嶽」﹐鄭玄注曰「今河東彘縣霍太山是也。」呂阪﹐在縣西南十里。有呂鄕﹐晉大夫呂甥之邑也﹐呂州取名於此。汾水﹐經縣西二里。彘水﹐出霍山﹐經縣南一里。普濟寺﹐貞觀八年奉詔﹐以破宋老生﹐於此置寺。周厲王陵﹐在縣東北二十五里。趙城縣﹐上。南至州九十五里。本漢彘縣地﹐卽造父之邑也﹐自漢迄晉不攺。後魏太武帝廢。其趙城縣﹐義旗之初分霍邑縣置﹐屬霍山郡﹐因故趙城爲名。武徳元年廢郡﹐置呂州﹐縣屬焉。貞觀十七年廢呂州﹐縣屬晉州。汾水﹐出縣西四里。霍山廟﹐在縣東南三十里霍山上﹐甚有靈驗﹐貞觀五年敕令修理。汾西縣﹐中。棗至州一百八十里。本漢彘縣地﹐屬河東郡。後漢攺彘縣爲永安縣﹐髙齊又於此置臨汾郡及臨汾縣。隋開皇三年攺臨汾縣爲汾西縣﹐十六年攺屬汾州﹐十八年攺屬呂州﹐大業二年攺屬晉州。義旗初屬霍山郡﹐武徳元年又屬呂州﹐貞觀十七年廢呂州又屬晉州。汾水﹐在縣東三十五里。冀氏縣﹐中。西至州一百九十二里。本漢奇氏縣地也﹐屬上黨郡。奇音居義反。至晉省。後魏莊帝於奇氏城南置冀氏縣﹐屬晉州。烏嶺山﹐在縣西三十里。沁水﹐在縣東一里。慈州﹐文城﹐下。開元戶一萬一千二百七十五。鄕三十。元和戶一千八百七十七。《禹貢》冀州之域。春秋時晉之屈邑﹐獻公子夷吾所居也。《左傳》曰「驪姬賂外嬖梁五與東關嬖五﹐使言於公曰﹕『蒲與二屈﹐君之疆也﹐不可無主。』乃使重耳居蒲﹐夷吾居屈。」注曰「二屈﹐今平陽郡北屈縣」是也。《左傳》「屈產之乘」﹐亦此地。秦兼天下﹐罷屬河東郡。漢北屈縣﹐屬河東郡。後魏孝文帝於此屈縣南二十一里置定陽郡﹐卽今州理是也。隋開皇元年攺定陽郡爲文城郡。貞觀八年攺爲慈州﹐州內有慈烏戍﹐因以爲名。州境﹕東西五百五十一里。南北二百一十二里。八到﹕西南至上都六百八十五里。東南至東都七百二十五里。北至隰州二百里。西北至丹州一百八十里。東南至絳州太平縣一百九十里。西至龍門縣一百八十里。東南至晉州二百四十里。正西至黃河六十五里。東南至絳州二百四十里。貢﹑賦﹕開元貢﹕蠟﹐白蜜。賦﹕麻﹐布。管縣五﹕吉昌﹐文城﹐昌寧﹐仵城﹐呂香。吉昌縣﹐中。郭下。本漢北屈縣地也﹐屬河東郡。後魏孝文帝於今州置定陽郡﹐並置定陽縣﹐會有河西定陽胡人渡河居於此﹐因以爲名。十八年﹐攺定陽縣爲吉昌縣。貞觀八年攺置慈州﹐縣依舊屬焉。壺口山﹐在縣西南五十里。風山﹐在縣北三十里。山上有穴如輪﹐風气蕭瑟﹐未嘗暫止﹐當其衝略不生艸﹐故以風爲名。黃河﹐北去縣六十里。姚襄城﹐在縣西五十二里。本姚襄所築﹐其城西臨黃河﹐控帶龍門﹑孟門之險﹐周﹑齊交爭之地。齊後主武平二年﹐遣右丞相斛律明月﹑左丞相平原王段孝先破周兵於此城﹐遂立碑以表其功﹐其碑見存。齊氏又於此城置鎭﹐隋開皇廢﹐武徳二年又置鎭﹐九年廢。城髙二丈﹐周回五里。文城縣﹐中。東南至州六十五里。本漢北屈縣地﹐屬河東郡。後魏孝文帝於此置斤城縣﹐屬定陽郡。隋開皇十六年攺斤城縣爲文城縣。孟門山﹐俗名石槽﹐在縣西南三十六里。《淮南子》曰「龍門未辟﹐呂梁未鑿﹐河出孟門之上﹐名曰洪水﹐大禹疏通﹐謂之孟門。」《水經注》曰「風山西四十里河水南出孟門﹐與龍門相對﹐卽龍門之上口也﹐實爲黃河之巨厄。」今按河中有山﹐鑿中如槽﹐束流懸注﹐七十餘尺。文城故城﹐在縣北三十里。故老曰此城晉文公爲公子時﹐避驪姬之難﹐從蒲奔狄﹐因築此城﹐人遂呼爲文城。昌寧縣﹐中。西北至州五十里。本漢臨汾縣地﹐屬河東郡。後魏太武帝分臨汾縣置太平縣﹐孝文帝又分太平縣置昌寧縣﹐屬定陽郡。隋開皇元年攺屬耿州﹐十八年又屬汾州﹐大業二年攺汾州爲文城郡﹐縣仍隸焉。貞觀八年攺爲慈州﹐縣又屬焉。兩乳山﹐在縣西南七十里。山有兩岫﹐望如乳形﹐因以爲名。黃河﹐北去縣七十九里。倚梯故城﹐在縣西南一百五十里。累石爲之﹐東北兩面據嶺臨谷﹐西南兩面俯眺黃河﹐懸崖絕壁百餘尺﹐其西南角卽龍門之上口也﹐以城在髙嶺﹐非倚梯不得上﹐因以爲名。城中有禹廟。後魏孝文帝西巡﹐至此立碑﹐碑今現在。禹廟﹐在縣西南一百五里龍門東岸上﹐其碑是後魏孝文帝所立。晉荀息墓﹐在縣東北十六里。仵城縣﹐中下。西南至州五十八里。本漢北屈縣地﹐屬河東郡。後魏於此置仵城郡﹐領京軍縣﹐孝文帝攺京軍縣爲仵城縣。隋開皇三年廢仵城郡﹐攺屬文城郡﹐皇朝攺屬慈州。石門山﹐在縣北六十里。拓定故城﹐在縣西一里。周保定四年置﹐以髙齊境﹐因以爲名。隋廢。呂香縣﹐中。北至州一百二十里。本漢臨汾縣地也﹐屬河東郡。後魏太武帝於此置刑軍縣﹐屬仵城郡。孝文帝攺爲平昌縣。隋開皇十六年省平昌縣入仵城縣﹐義寧元年於此置平昌縣﹐貞觀元年攺爲呂香縣﹐因舊呂香鎭爲名﹐屬慈州。馬頭山﹐在縣南六十里。其山峭嶷﹐形如馬首﹐因以爲名。橫嶺山﹐在縣西北六十里。隰州﹐大寧。下。開元戶一萬八千五百八十三。鄕四十八。元和戶二萬三千三百四十九。鄕二十四。《禹貢》冀州之域。春秋時爲晉地﹐七國屬魏。秦爲河東郡地﹐在漢爲蒲子縣﹐屬河東郡。後魏初屬仵城郡。孝文攺蒲子爲長壽縣﹐太和十二年於此置汾州。周宣帝大象元年﹐於今州東百步置龍泉郡﹐隋開皇五年攺爲隰州﹐大業三年又攺爲龍泉郡﹐武徳元年又爲隰州。《爾雅》曰「下濕曰隰」﹐以州帶泉泊下濕﹐故以隰爲名。州境﹕東西南北八到﹕西南取慈州路至上都八百八十五里。東南至東都八百八十里。東南至晉州汾西縣一百六十里。西至延州三百六十里。北至石州二百五十里。南至河一百四十里。東北至汾州二百七十里。東南至河中府六百里。貢﹑賦﹕開元貢﹕蠟﹐白蜜﹐麝香﹐胡女布。賦﹕麻﹐布。管縣六﹕隰川﹐蒲﹐大寧﹐溫泉﹐永和﹐石樓。隰川縣﹐中。郭下。本漢蒲子縣地也﹐屬河東郡。魏少帝分河東置平陽郡﹐蒲子縣屬焉。劉元海僭號稱漢﹐初理於蒲子﹐後徙平陽﹐又於此置大昌郡﹐以蒲子屬焉。周宣帝攺置長壽縣﹐隋開皇十八年攺爲隰川縣﹐南有龍泉下隰﹐因以爲名﹐屬隰州。蒲水﹐源出縣東北石樓山。黃櫨水﹐出縣東北黃櫨谷。故橫城﹐在縣南三十五里。隋仁壽四年﹐楊諒作逆﹐遣僞將吳子通屯兵築城於此﹐橫絕蒲州道﹐因以爲名。蒲縣﹐中。西北至州一百一十里。本漢蒲子縣地﹐後魏於此置石城縣﹐後廢。周宣帝於石城故縣置蒲子縣﹐因漢蒲子縣爲名也﹐屬定陽郡。隋開皇五年攺屬隰州﹐大業二年攺爲蒲縣。五禿山﹐在縣東北五十里。山少艸木﹐故名五禿﹐周回七十七里。常安原﹐在縣西南四十里。東西廣四十里﹐南北長二十里。仵城故城﹐在縣西南六十三里。後魏仵城郡也。大寧縣﹐中。東北至州八十六里。本漢北屈縣地也﹐屬河東郡。後魏於此置仵城縣﹐尋廢。周武帝又於廢縣西三里置大寧縣﹐屬南汾州。隋大業二年省。武徳二年﹐於此置中州﹐復置大寧縣以屬焉。貞觀元年廢中州﹐以縣屬隰州。孔山﹐在縣西北二十五里。上有穴如車輪三所﹐東西相去各二丈﹐其深不側﹐因以爲名。黃河﹐北去縣六十八里。蒲水﹐一名斤水﹐去縣六十步。浮圖鎭﹐齊河淸四年築﹐隋移大寧縣理此﹐卽今縣理是也。溫泉縣﹐中。西南至州一百六十里。本漢土軍縣地也﹐後魏於土軍故縣東七十里置新城縣﹐屬吐京郡﹐太武攺爲嶺東縣﹐孝文攺爲新城縣。武徳三年﹐於縣東南四十里置北濕州及溫泉縣﹐因縣南溫泉爲名。貞觀元年省北溫州及新城縣﹐以溫泉縣屬隰州。遠望山﹐一名可寒堆﹐在縣西七十里。髙五里﹐周回七十五里。西陽泉﹐源出縣東北﹐去縣十里。永和縣﹐中下。東至州八十里。本漢狐訁聶縣﹐之涉反。屬河東郡﹐後漢省。魏初復置狐訁聶縣﹐屬河東郡﹐魏廢。髙齊後主於其城置永和鎭﹐周宣帝廢鎭置臨河郡及臨河縣﹐屬汾州。隋開皇五年攺屬隰州﹐十八年攺臨河爲永和縣﹐以縣西永和關爲名也。樓山﹐在縣西南二十二里。黃河﹐東去縣六十里。狐躡故縣城﹐在縣西南三十五里。石樓縣﹐中下。東至州九十里。本漢土軍縣也﹐屬西河郡﹐晉省。後魏孝文帝於此城置吐京郡﹐卽漢土軍縣﹐蓋胡俗音訛﹐以軍爲京也。隋開皇五年又以吐京屬隰州﹐十八年攺吐京爲石樓縣﹐因縣東石樓山爲名也。石樓山﹐在縣東南六十里。《水經注》曰「蒲水出石樓山。」黃河﹐東去縣九十九里。龍泉水﹐出縣東南﹐去縣十里。山下牧馬﹐多產名駒﹐故得龍泉之號。縣理城﹐漢土軍城也。其城圓而不方﹐故謂之團城。

●卷第十三◎河東道二河東節度使太原府汾州沁州儀州太原府﹐並州。開元戶十二萬六千八百四十。鄕二百四十五。元和戶十二萬四千。鄕二百四十九。今爲河東節度使理所。管州十一﹕太原府﹐汾州﹐沁州﹐儀州﹐嵐州﹐石州﹐忻州﹐代州﹐蔚州﹐朔州﹐州。縣四十七。都管戶一十五萬一千六百八十三。《禹貢》冀州之域。《禹貢》曰「旣修太原」﹐注曰「髙平曰原」﹐今以爲郡名。《舜典》曰「肇十有二州」﹐王肅注曰「舜爲冀州之北太廣﹐分置並州﹐至夏復爲九州﹐省並州合於冀州。周之九州﹐復置並州。」《職方》曰「正北曰並州﹐其山鎭曰恆山﹐藪曰昭余祁﹐川曰滹沱﹑漚夷﹐浸曰淶﹑易。」《釋名》曰「並﹐兼也﹐言其州或並或設﹐因以爲名。」《春秋》晉荀吳敗狄於大鹵﹐卽太原晉陽縣也。中國曰太原﹐夷狄曰大鹵。按晉﹐太原﹑大鹵﹑大夏﹑夏墟﹑平陽﹑晉陽六名﹐其實一也。《太康地記》曰「並州不以衛水爲號﹐又不以恆山爲名﹐而言並者﹐蓋以其在兩谷之乎﹖」按今州本髙辛氏之子實沈﹐又金天氏之子臺駘之所居也﹐《左傳》曰「昔髙辛氏有二子﹐伯曰閼伯﹐季曰實沈﹐居於大林﹐不相能也﹐日尋干戈﹐後帝不臧﹐遷實沈於大夏主參。金天氏有裔子曰昧﹐爲元冥師﹐生允格﹑臺駘﹐以處太原。」晉陽縣也。太原﹐臺駘之所居。按今州又爲唐國﹐帝堯爲唐侯所封﹐又爲夏禹之所都也。《帝王世紀》曰「帝堯始封於唐﹐又徙晉陽﹐及爲天子都平陽。」平陽卽今晉州﹐晉陽卽今太原也。又曰「禹自安邑都晉陽﹐至桀徙都安邑﹐至周成王以封弟叔虞﹐是爲晉侯。」《史記》曰「成王與叔虞戲﹐削桐葉爲圭﹐曰﹕『以是封汝。』周公請封之於唐﹐成王曰﹕『吾戲耳。』周公曰﹕『天子無戲言。』遂以封之。」今州﹐春秋時來晉國﹐戰國時爲趙地﹐《左傳》曰「晉趙鞅入晉陽以叛。」潁容曰「趙簡子居晉陽﹐至成公居邯鄲。」《史記》曰「智伯率韓魏攻趙﹐襄子奔保晉陽。」晉爲韓﹑魏﹑趙所滅﹐故其地屬趙。《地理誌》曰「趙西有太原。」《秦本紀》曰「莊襄王二年﹐蒙驁攻趙﹐定太原。四年﹐初置太原郡。」始皇置三十六郡﹐仍爲太原郡。漢二年﹐魏豹反爲楚﹐盡有太原﹑上黨之地。九月﹐韓信虜魏豹﹐定魏地﹐置河東﹑上黨﹑太原郡。六年﹐以太原二十一縣爲韓國﹐徙封韓王信﹐都太原。七年﹐信反﹐走入凶奴。十一年﹐封皇子爲代王﹐都晉陽。文帝元年﹐立皇子參爲太原王﹐都晉陽。《地理誌》云太原郡領二十一縣﹐屬並州。後漢末﹐省並州入冀州。魏文帝黃初元年﹐復置並州﹐攺太原郡爲太原國。初﹐曹公圍袁尙於鄴﹐時袁紹外甥髙爲並州刺史﹐沮授說曰「並州左有恆山之險﹐右有大河之固﹐北有彊胡﹐宜速迎尙﹐並力觀變。」不能用﹐故敗。晉惠帝時﹐並州之地盡爲劉元海所有。其後劉曜徙都長安﹐自平陽已東盡入石勒。至苻堅﹑姚興﹑赫連勃勃並於河東郡置並州。後苻丕爲慕容垂所迫﹐奔於晉陽﹐稱帝一年﹐爲慕容永所滅。後魏復爲太原郡。周武帝建徳六年﹐平齊﹐置六府於並州﹐後省六府﹐置並州總管。隋開皇二年廢總管﹐置河北道行臺尙書省﹐今州理是也。九年﹐廢行臺﹐復置並州總管。大業元年廢總管﹐三年罷州爲太原郡。隋季延遲﹐寇盜充斥﹐煬帝以髙祖爲山西河東道撫慰大使﹑太原郡畱守﹐仍遣武賁郎將王威﹑髙君雅爲副。時賊帥歷山飛眾號十萬﹐來寇郡境﹐劉武周又殺太守王仁恭舉兵馬邑﹐俄又攻破汾陽。宮監裴寂﹑晉陽令劉文靜勸髙祖舉兵﹐旬日眾至數萬﹐威﹑君雅有疑心﹐髙祖斬之以徇﹐時大業十三年也。其年入關﹐克定京邑﹐髙祖輔政。義寧元年﹐太原郡仍舊不攺。武徳九年罷郡爲並州總管﹐三年廢總管﹐四年又置﹐其年又攺爲上總管﹐五年又攺爲大總管﹐七年又攺爲大都督。天授元年罷都督府﹐置北都﹐神龍元年依舊爲並州大都督府。開元十一年﹐玄宗行幸至此州﹐以王業所興﹐又建北都﹐攺並州爲太原府﹐立起義堂碑以紀其事。二十一年﹐分天下州郡爲十五道﹐置采訪使以檢察非法﹐太原爲河東道。又於邊境置節度使以式遏四夷﹐河東最爲天下雄鎭﹐河東節度理太原府﹐管兵五萬五千人馬一萬四千匹﹐衣賜一百二十六萬疋段﹐軍糧五十萬石。掎角朔方天兵軍﹐太原府城內。聖歷二年置﹐管兵二萬人﹐馬五千五百匹。中郡守捉﹐東南去單於府二百七十里。調露中裴行儉破突厥置管兵七千七百人﹐馬一千二百匹。東南去理所八百餘里。大同軍﹐雁門郡北三百里﹐調露中突厥南侵﹐裴行儉開置﹐管兵九千五百人﹐馬五千五百匹。東南去理所八百餘里。雁門﹐今代州。橫野軍安邊郡東北百四十里﹐開元中河東公張嘉貞移置﹐管兵七千八百人﹐馬一千八百匹。西南去理所九百餘里。安邊郡﹐今蔚州地界。定襄郡去理所百八十里。管兵三千人。定襄郡﹐今忻州。雁門郡去理所五百里。管兵四千人。樓煩郡東南去理所二百五十里。管兵三千人。樓煩郡﹐今嵐州。岢嵐軍。樓煩郡北百里。長安中李迥秀置﹐管兵千人。東南去理所三百五十里。岢﹐音哿。天寶元年﹐攺北都爲北京。今太原有三城﹐府及晉陽縣在西城﹐太原縣在東城﹐汾水貫中城南流。府境﹕東西南北八到﹕西南至上都一千二百六十里。南至東都八百九十里。東南至儀州三百四十五里。西南至沁州三百四十里。東至趙州五百六十里。北至忻州一百八十里。正南微東至潞州四百五十里。東北至恆州五百里。貢﹑賦﹕開元貢﹕人參﹐黃石釒﹐柏子仁﹐蒲萄﹐甘艸﹐龍骨﹐特生艸﹐銅鏡。賦﹕布﹐麻。管縣十三﹕太原﹐晉陽﹐楡次﹐淸源﹐壽陽﹐太谷﹐祁﹐文水﹐交城﹐廣陽﹐陽曲﹐盂﹐樂平。太原縣﹐赤﹐郭下。開元戶二萬一千六百五十六。鄕四十。元和戶墾田本漢晉陽縣地﹐髙齊河淸四年﹐自今州城中移晉陽縣於汾水東。隋文帝開皇十年﹐移晉陽縣於州城中﹐仍於其處置太原縣﹐屬並州。大業三年罷州﹐置太原郡﹐縣仍屬焉。隋末移入州城﹐貞觀十二年還遷於舊理﹐在州東二百六十步。牢山﹐一名看山﹐在縣東北四十五里。《後魏書》曰「劉聰遣子粲襲晉陽﹐猗盧救之﹐遂獵牢山﹐陳閱皮肉﹐山爲之赤。」其山出金釒。潛丘﹐在縣南三里。《爾雅》曰「晉有潛丘。」隋開皇二年於其上置大興國觀。洞過水﹐東自楡次縣界流入﹐西去縣三十里入晉陽縣界。陽曲故城﹐在縣東北四十五里。陽直故城﹐在縣東北二十里。隋開皇十六年攺陽曲縣﹐理此。晉渠﹐在縣西一里。西自晉陽縣界流入。汾東地多咸鹵﹐井不堪食﹐貞觀十三年﹐長史英國公李乃於汾河之上引決晉渠歷縣經ㄩ﹐又西流入汾水。晉陽縣﹐赤。郭下。開元戶一萬二千八百八十一。鄕二十五。元和戶本漢舊縣也﹐屬太原郡﹐至後魏並不攺。按此前晉陽縣理州城中﹐髙齊武成帝河淸四年﹐移晉陽縣於汾水東﹐今太原縣理是也。武平六年﹐於今理置龍山縣﹐屬太原郡﹐因縣西龍山爲名也。隋開皇三年﹐罷郡﹐置並州。十年﹐廢龍山縣﹐移晉陽縣理之。大業三年﹐罷州﹐爲太原郡﹐縣仍屬焉。皇朝因之。在州南二里。懸甕山﹐一名龍山﹐在縣西南十二里。《山海經》曰「懸甕之山﹐晉水出焉﹐其上多玉﹐其下多銅。」蒙山﹐在縣西北十里。《十六國春秋》曰「前趙劉徵劉琨不克﹐略晉陽之人﹐逾蒙山而歸」﹐卽謂此也。今山上有楊忠碑﹐爲周將討齊戰勝﹐隋開皇二年﹐追紀功烈﹐始建此碑。忠卽文帝之考﹐謚曰武元皇帝。汾水﹐北自陽曲縣界流入﹐經縣東二里﹐又西南入淸源縣界。晉水﹐源出縣西南懸甕山。《水經注》曰「晉水出懸甕山﹐東過其縣南。昔智伯遏晉水灌晉陽﹐城不沒者三版﹐後人踵其遺迹﹐蓋以爲沼。沼水分爲二派﹐其北瀆卽智氏故渠也﹐其瀆乘髙東北注入晉陽城﹐以周灌漑﹐東南出城注入汾水。其南瀆﹐於石塘下伏流﹐東南出晉陽城南﹐又東南入於汾。」今按晉水初泉出處﹐砌石爲塘﹐自塘東分爲三派﹕其北一派名智伯渠﹐東北流入州城中﹐出城入汾水﹔其次派東流經晉澤南﹐又東流入汾水﹐此二派卽酈道元所言分爲二派者也﹐其南派﹐隋開皇四年開﹐東南流入汾水。洞過水﹐東自太原縣界流入﹐西入於汾﹐晉水下口也。《水經注》曰「劉琨之爲並州也﹐劉元海引兵邀擊之﹐合戰於洞過」﹐卽是水也。今按此水出沾縣北山﹐沾卽今樂平縣也﹐水經縣西南二十五里入汾水。晉澤﹐在縣西南六里。隋開皇六年﹐引晉水漑稻田﹐周回四十一里。府城﹐故老傳晉並州刺史劉琨築。今按城髙四丈﹐周回二十七里。城中又有三城﹐其一曰大明城﹐卽古晉陽城也﹐《左傳》言董安於所築。《史記》云「智伯攻襄子於晉陽﹐引汾水灌其城﹐城不浸者三版。」《春秋後語》云「智伯攻晉陽﹐決晉水灌之﹐城中懸釜而炊。」今按城東有汾水南流﹐城西又有晉水入城﹐而《史記》云引汾水﹐《後語》云決晉水﹐二家不同﹐未詳孰是。髙齊後帝於此置大明宮﹐因名大明城。姚最《序行記》曰「晉陽宮西南有小城﹐內有殿﹐號大明宮」﹐卽此也。城髙四丈﹐周回四里。又一城南面因大明城﹐西面連倉城﹐北面因州城﹐東魏孝靜帝於此置晉陽宮﹐隋文帝更名新城﹐煬帝更置晉陽宮﹐城髙四丈﹐周回七里。又一城東面連新城﹔西面北面因州城﹐開皇十六年築﹐今名倉城﹐髙四丈﹐周回八里。故唐城﹐在縣北二里。堯所築﹐唐叔虞之子燮父徙都之所也。三角城﹐在縣西北十九里﹐一名徙人城。捍胡城﹐一名看胡城﹐在縣北二十三里。受瑞壇﹐在州理倉城中。義旗初﹐髙祖神堯皇帝受瑞石於此壇﹐文曰「李理萬吉」。晉陽故宮﹐一名大明宮﹐在州城內﹐今名大明城是也。昔智伯攻趙襄子﹐襄子謂張孟談曰「無箭柰何﹖」對曰「臣聞﹐董安於﹐簡主之才臣也﹐理晉陽﹐公宮之垣﹐皆以藝蒿苦墻之﹐蒿至於丈。」於是發而試之﹐其堅則之勁不能過也。公曰「矢足矣﹐吾銅少。」對曰「臣聞﹐董安於之理晉陽﹐公宮之室﹐皆以煉銅爲柱質﹐請發而用之﹐則有餘銅矣。」髙齊文宣帝又於城中置大明宮。竹馬府﹐在州城中。汾橋﹐架汾水﹐在縣東一里﹐卽豫讓欲刺趙襄子﹐伏於橋下﹐襄子解衣之處。橋長七十五步﹐廣六丈四尺。晉祠﹐一名王祠﹐周唐叔虞祠也﹐在縣西南十二里。《水經注》曰「昔智伯遏晉水以灌晉陽﹐其川上﹝A12M﹞﹐後人蓄以爲沼。沼西際山枕水有唐叔虞祠﹐水側有涼堂﹐結飛梁於水上﹐晉川之中﹐最爲勝處。」《序行記》曰「髙洋天保中﹐大起樓觀﹐穿築池塘﹐自洋以下﹐皆遊集焉。」至今爲北都之勝。介之推祠﹐在縣東五十里。唐叔虞墓﹐在縣西南十六里。髙齊相國咸陽王斛律金墓﹐在縣西南十七里。起義堂碑﹐在乾陽門街。開元十一年﹐玄宗幸太原所立﹐禦制並書。晉祠碑﹐在乾陽門街。貞觀二十年﹐太宗幸並州所置﹐禦制並書。講武臺﹐在縣西北十五里。顯慶五年置。楡次縣﹐畿。西去府五十六里。開元戶一萬五千四百三十七。鄕三十。本漢舊縣﹐卽春秋時晉魏楡地。《左傳》曰「石言於晉魏楡」﹐注曰「魏﹐晉邑。楡﹐卽州理名也。」《史記》曰「莊襄王二年﹐使蒙驁攻趙魏楡。」漢以爲縣﹐屬太原郡。後魏太武帝並入晉陽縣﹐宣武帝復置楡次縣。髙齊文宣帝省﹐自今縣東十里移中都縣理之﹐屬太原郡。十年攺中都縣又爲楡次縣﹐三年罷州爲郡﹐縣仍屬焉。皇朝因之。麓臺山﹐俗名鑿臺山﹐在縣東南三十五里。洞過水﹐東自壽陽縣界流入﹐經縣南四里﹐又西南入太原縣界。中都故城﹐縣東十里。髙齊移於廢楡次城﹐卽今縣理是也。鑿臺﹐在縣南四里。《水經注》曰「洞過水西過楡次縣南﹐水側有鑿臺﹐智伯瑤刳腹絕腸﹐折頸摺頤之處。」《史記》曰「智氏信韓﹑魏從而伐趙﹐攻晉陽﹐韓﹑魏殺之於鑿臺之下。」《說苑》曰「智氏見伐趙之利﹐不知楡次之禍。」皆謂此也。今按其臺爲洞過水所侵﹐無復遺迹。原過祠﹐俗名原公祠﹐在縣東九里。《史記》曰「智伯率韓﹑魏攻趙﹐趙襄子懼﹐乃奔保晉陽。原過從﹐後﹐至於王澤﹐見三人﹐自帶以上可見﹐自帶以下不可見。與原過竹二節﹐莫通。曰﹕『爲我遣趙毋┰。』原過旣至﹐以告襄子。襄子齋三日﹐親自剖竹﹐有朱書曰﹕『趙毋┰﹐余霍泰山山陽侯天使也。三月丙戌﹐余將使汝反滅智氏。汝亦立我百邑。』襄子再拜﹐受三神之令。旣滅智氏﹐遂祠三神於百邑﹐使原過主之。」麓臺山祠﹐俗名智伯祠﹐在麓臺山上。淸源縣﹐畿。東北至府三十九里。開元戶八千五百四十一。鄕十七。元和戶本漢楡次縣地﹐《地理誌》曰「楡次有梗陽鄕﹐魏戊邑。」按梗陽在今縣南百二十步梗陽故城是也﹐自漢﹑晉皆爲楡次縣地。後魏省楡次縣﹐地屬晉陽。隋開皇十六年﹐於梗陽故城置淸源縣﹐屬並州﹐因縣西淸源水爲名。大業二年省﹐又爲晉陽縣地﹐武徳元年重置。汾水﹐經縣東﹐去縣九里﹐又江南入文水縣界。梗陽故縣城﹐春秋晉大夫祁氏邑也﹐在縣南百二十步。《左傳》曰「晉殺祁盈﹐遂滅祁氏﹐分爲七縣﹐魏戊爲梗陽大夫」﹐是也。隋開皇十六年﹐於其城內置淸源縣。鵝城﹐在縣東南二十二里。《晉陽春秋》曰「永嘉元年﹐洛陽步廣裏地陷﹐有二鵝﹐色典蒼者飛衝天﹐白者不能飛。蒼雜色﹐故夷之象﹐劉曜以爲己瑞﹐築此城以應之。」閻沒墓﹐在縣西南三里。《左傳》曰「梗陽人有獄﹐魏戊不能斷﹐以獄上。其大宗賂以女樂﹐魏子將受之。魏戊謂閻沒必諫﹐許諾退朝﹐待於庭。饋入﹐召之。比置﹐三嘆﹐魏子問之﹐對曰﹕『或賜小人酒﹐不夕食﹐饋始至﹐恐不足。』中置﹐自咎曰﹕『豈將軍食之而有不足。及饋之畢﹐願以小人之腹爲君子之心﹐屬饜而已。』魏子辭梗陽人。」壽陽縣﹐畿。西南至府一百五十里。開元戶五千一百六十七。鄕十。元和戶本漢楡次縣地﹐西晉於此置受陽壽﹐屬樂平郡﹐永嘉後省。晉末山戎內侵﹐後魏太武帝遷戎外出﹐徙受陽之戶於太陵城南﹐置受陽縣﹐屬太原郡。受陽縣﹐卽今文水縣是也﹐隋開皇十年攺受陽爲文水縣﹐又於受陽故城別置受陽縣﹐屬並州﹐卽今縣是也。大業三年﹐罷州爲太原郡﹐縣仍屬焉。武徳三年置受州﹐縣攺屬焉。貞觀八年廢受州﹐縣屬並州﹐十一年更名壽陽。方山﹐在縣北四十里。洞過水﹐東自樂平縣界流入﹐在縣南五十里﹐又西南入楡次縣界。馬首故城﹐在縣東南十五里。《左傳》曰「晉分祁氏之田爲七縣﹐韓固爲馬首大夫」﹐卽其地也。神武故城﹐後魏神武郡也﹐在縣北三十里。周廢。太谷縣﹐畿。西北至府七十五里。開元戶一萬五百九十。鄕二十。元和戶本漢陽邑縣地﹐屬太原郡﹐今縣東十五里陽邑故城是也。後漢明帝以馮魴爲陽邑侯。後魏太武帝省﹐景明二年復置陽邑縣﹐屬太原郡﹐卽今縣是也。髙齊及周同。隋開皇三年罷郡﹐屬並州﹐十八年攺陽邑爲太谷縣﹐因縣西太谷爲名。大業三年﹐罷州爲太原郡﹐縣仍屬焉。武徳三年﹐分並州之太谷﹑祁二縣於此置太州﹐六年省太州﹐復以太谷﹑祁縣屬並州。白璧嶺﹐在縣北七十五里。蔣谷水﹐今名象谷水﹐源出縣東南象谷﹐經縣北四里﹐北入淸源縣界。陽邑故城﹐在縣東南十五里。咸陽故城﹐在縣西南十里。秦伐趙築之﹐以咸陽兵戍之﹐因名。蘿蘼亭﹐俗名落漠城﹐在縣西北十九里。祁縣﹐畿。北至府一百里。開元戶一萬五千七百八十二。鄕三十。元和戶本漢舊縣﹐卽春秋時晉大夫祁奚之邑也﹐《左傳》曰「晉殺祁盈﹐遂滅祁氏﹐分爲七縣﹐以賈辛爲祁大夫。」注曰「太原祁縣也。按漢祁縣在東南五里故祁城是也﹐後漢迄後魏並不攺。髙齊天保七年省﹐隋開皇十年重置﹐屬並州。武徳二年攺屬太州﹐六年省太州﹐還屬並州。幘山﹐在縣東南六十里。胡甲水﹐一名太谷水﹐東南自潞州武鄕縣界流入﹐又南入汾州平遙縣界。故祁城﹐漢祁縣城也﹐在縣東南五里。晉大夫賈辛邑。《水經注》曰「賈辛以貌醜﹐妻不爲言﹐與之如臯射雉﹐中之妻乃笑。」按《左傳》魏獻子謂賈辛曰「昔賈大夫惡﹐取妻而美﹐三年不言﹐禦以如臯射雉﹐獲之﹐其妻始笑而言。」注曰「賈國之大夫。」以此而言﹐則辛非射雉者﹐酈道元所引爲謬。趙襄子城﹐在縣西六里。州故城﹐後魏州城也﹐在縣西二十里。孝武帝永熙中寄理並州界﹐謂此也。祁奚墓﹐在縣東南七里。後漢溫序墓﹐在縣西北十四里。序本祁人﹐死葬洛陽﹐其子夢序云「久客思故鄕。」乃反葬焉。後漢周黨墓﹐在縣東南十四里。黨﹐廣武人﹐世祖引見﹐伏而不謁。髙齊唐邕墓﹐在縣東南七十里。碑云「齊尙書令晉昌王。」文水縣﹐畿。東北至府百一十里。開元戶一萬二千六百六。鄕二十三。元和戶本漢大陵縣地﹐屬太原郡﹐今縣東北十三里大陵故城是也。後魏省﹐仍於今理置受陽縣﹐屬太原郡。隋開皇十年﹐攺受陽縣爲文水縣﹐因縣西文谷水爲名。皇朝因之。天授元年攺爲武興縣﹐神龍元年復爲文水縣。城甚寬大﹐約三十里﹐百姓於城中種水田。汾水﹐東北自淸源縣界流入﹐經縣東十五里﹐又西南入汾州隰城縣界。文水﹐西北自交城縣界流入﹐經縣西﹐又南入隰城縣界。大陵城﹐漢大陵縣也﹐在縣東北十里。《史記》曰﹐趙武靈王遊大陵﹐夢處女鼓琴而歌。異日﹐數言所夢﹐想見其狀。吳廣聞之﹐因進孟姚焉。平陶城﹐漢平陶縣城也﹐在縣西南二十五里﹐屬太原郡。後魏攺爲平遙縣﹐後西胡內侵﹐遷居京陵塞﹐在今汾州界。大於城﹐在縣西南十一里。本劉元海築﹐令兄延年鎭之﹐胡語長兄爲大於﹐因以爲名。交城縣﹐畿。東北至府八十里。開元戶五千四百十三。鄕十二。元和戶本漢晉陽縣地﹐開皇十六年分晉陽縣置交城縣﹐取迸交城爲名﹐屬並州。皇朝因之。天授二年﹐長史王及善自山北故交城縣移就波村置。少陽山﹐在縣西南九十五里。其上多玉﹐其下多赤銀。髙二百丈﹐周回二十里。羊腸山﹐在縣東南五十三里。石磴縈委若羊腸﹐後魏於此立倉﹐今嶺上有故石墟﹐俗云太武帝避暑之所。《地理誌》上黨﹐壺關亦有羊腸陂﹐在今潞州界﹐不謂此也。狐突山﹐在縣西南五十里。出鐵釒。汾水﹐西北自嵐州靜樂縣界流入。文谷水﹐出縣西南文谷。《水經》曰文水出大陵縣西山文谷。按大陵縣﹐在今文水縣北十三里大陵故城是也。文水發源此城西北﹐東南流入文水縣界﹐行八十里。廣陽縣﹐畿。西南至府三百六十里。開元戶二千六百七十三。鄕五。元和戶本漢上艾縣地﹐屬太原郡。後漢屬常山國﹐晉屬樂平郡﹐後魏攺石艾縣﹐屬樂平郡不攺。隋開皇三年罷郡﹐攺屬遼州。大業三年﹐省遼州後屬並州。武徳三年﹐又屬遼州。遼州﹐今太原府樂平縣理是也。六年﹐攺屬受州﹐貞觀八年廢受州後屬並州。天寶元年攺爲廣陽縣﹐因縣西南八十里廣陽故城爲名也。浮山﹐在縣東南三十五里。澤發水﹐一名阜漿水﹐亦名妒女泉﹐源出縣東北董卓壘東。今其泉初出﹐大如車輪﹐水色靑碧。泉傍有祠﹐土人祀之﹐婦人ㄚ服靚妝﹐必興雷電﹐故曰妒女。故老傳此泉中有神似鱉﹐晝伏夜遊。神出﹐水隨神而湧。其水東北流入井陘縣界。廢受州城﹐在縣西北三十里。舊名塞魚城﹐武徳八年因故迹築﹐移受州理此﹐貞觀八年廢。井陘故關﹐在縣東北八十里。《史記》曰「漢二年﹐韓信與張耳欲東下井陘擊趙王﹐成安君陳余聚兵井陘口二十萬﹐廣武君李左車說成安君曰﹕『井陘道狹﹐車不得方軌﹐騎不得成列。假臣奇兵三萬﹐從道絕其輜重﹐不至十日﹐兩將之頭﹐可致戲下。』」余不從﹐故敗。今按井陘亦名土門。盤石故關﹐在縣東北七十里。葦澤故關﹐在縣東北八十里。董卓壘﹐在縣東北八十里。《水經注》曰「澤發水出董卓壘東。」妒女祠﹐在縣東北九十里﹐澤發水源。陽曲縣﹐畿。南至府七十里。開元戶八千一百二十二。鄕十六。元和戶。本漢舊縣也﹐屬太原郡。黃河千里一曲﹐曲當其陽﹐故曰陽曲。按此前陽曲縣﹐今忻州定襄縣是也﹐後漢末移於太原縣北四十五里陽曲故城是也。後魏又移於今縣南四里陽直故城。隋開皇三年攺爲陽直縣﹐十年又移於今縣東北四十里汾陽故縣﹐十六年攺陽直縣爲汾陽縣﹐因漢舊名也。煬帝又攺爲陽直縣﹐移理木井城﹐卽今縣理是也。武徳三年﹐又於今縣西十五里分置汾陽縣﹐屬並州。七年省陽直縣﹐攺汾陽爲陽曲縣﹐因漢舊縣也。方山﹐在縣東六十里。汾水﹐西自交城縣流入﹐經縣西南﹐去縣三十里﹐又東南入太原縣界。縣城﹐故木井城也﹐東魏孝靜帝築。城中有井﹐以木爲﹐因名之。狼孟故城﹐在縣東北三十六里。《史記》曰「始皇十五年﹐大興兵﹐至太原﹐取狼孟」﹐是也。漢以爲縣﹐屬太原郡﹐晉末省。按城左右狹澗幽深﹐南面大壑﹐俗謂之狼馬澗。舊斷澗爲城﹐今余壁猶存。故盂城﹐漢盂縣也﹐本春秋時晉大夫祁氏邑﹐在縣東北八十里。《左傳》曰「晉殺祁盈﹐遂滅祁氏﹐分爲七縣﹐以盂景爲孟大夫。」漢以爲縣。石嶺鎭﹐在縣東北七十里。盂縣﹐畿。西南至府二百二十里。開元戶五千二百七十六。鄕十。本漢舊縣﹐屬太原郡﹐後漢及晉不攺。按此前盂縣﹐在今縣西南陽曲縣東北八十里﹐故盂縣城是也。後魏省﹐地屬石艾縣。隋開皇十六年分石艾縣置原仇縣﹐屬遼州﹐因原仇故城爲名﹐卽今縣是也。大業二年﹐攺原仇爲盂縣﹐因漢舊名﹐屬並州。皇朝因之。武徳三年﹐割並州之盂﹑壽陽二縣於此置受州﹐貞觀八年省受州﹐盂縣復屬並州。白馬山﹐在縣東北六十里。《山海經》曰「白馬之山﹐其陽多玉石﹐其陰多鐵及赤銅﹐木馬之水出焉。」山上有白馬關﹐後魏所置。原仇山﹐在縣北三十里。出人參﹑鐵釒。縣取此山爲名。滹沱水﹐西自代州五臺縣界流入﹐南去縣百里。縣城﹐本名原仇城﹐亦名仇由城。按《韓子》曰「智伯欲伐仇由國﹐道難不通﹐鑄大鐘遺之。仇由大悅﹐除塗將內之﹐赤章曼支諫不聽﹐斷轂而馳﹐仇由以亡」﹐蓋其地也。樂平縣﹐畿。西南至府三百里。開元戶二千六百八十九。鄕五。元和戶本漢沾縣﹐屬上黨郡。沾音丁念反。晉於此置樂平郡﹐沾縣屬焉﹐又別置樂平縣。後魏太武帝省樂平郡及縣。﹝晉﹞孝明帝於今儀州和順縣重置樂平郡及縣﹐髙齊移理沾城﹐卽今縣是也。隋開皇十六年﹐於此置遼州﹐縣屬焉。大業二年﹐省遼州﹐以樂平屬並州。皇朝因之。武徳六年屬受州﹐貞觀八年省受州﹐縣攺屬並州。少山﹐一名河逄山﹐在縣西南三十里。《福地記》曰「河逄山﹐在樂平沾縣﹐髙八百丈﹐可避兵水﹐此卽恆山之佐命也」。沾嶺﹐在縣西三十里。淸漳水﹐出縣西南少山。《山海經》曰「少山﹐淸漳水出焉。」今按淸漳出樂平﹐濁漳出潞州長子縣界。縣城﹐卽漢沾縣城也﹐隋文帝更加修築。昔陽故城﹐一名夕陽城﹐在縣東五十里。《左傳》曰「晉荀吳假道於鮮虞﹐遂入昔陽﹐滅肥子綿臯歸。」七國時﹐趙戍於此。汾州﹐西河。望。開元戶五萬三千七十六。鄕一百一十四。元和戶八千三百四。鄕一百一十八。《禹貢》冀州之域。其在虞舜十二州及周﹐皆屬並州。春秋時爲晉地﹐後屬魏﹐謂之西河﹐子夏居西河﹐吳起爲西河守﹐皆謂此也。秦屬太原郡。漢武帝元朔四年置西河郡﹐領縣三十六﹐理富昌縣是也。後漢徙理離石﹐卽今石州離石縣也。獻帝末荒廢﹐魏黃初二年﹐乃於漢玆氏縣置西河郡﹐卽今州理是也。晉惠帝時﹐爲劉元海所攻破﹐郡遂廢。後魏孝文帝太和八年﹐復於玆氏舊城置西河郡﹐屬吐京鎭。按吐京鎭﹐今隰州西北九十里石樓縣是也﹐十二年攺吐京鎭爲汾州﹐西河郡仍屬焉。明帝時爲胡賊所破﹐因北移西河郡理平陽界﹐髙齊又於此城置南朔州。周武帝廢南朔州﹐宣帝於此置汾州。隋大業三年廢汾州﹐還於隰城縣置西河郡﹐皇明初攺爲浩州﹐武徳三年又攺浩州爲汾州。州境﹕東西一百六十四里。南北二百八十五里。八到﹕西南至上都一千九十里。東南至東都九百三十里。東北至太原府一百七十里。東南至沁州二百六十里。西北至石州一百六十里。東南至潞州四百四十里。西南至隰州二百七十里。貢﹑賦﹕開元貢﹕龍須席﹐石膏。賦﹕布﹐麻﹐菽﹐粟。管縣五﹕西河﹐孝義﹐介休﹐靈石﹐平遙。西河縣﹐望﹐郭下。開元戶一萬二千三百七十五。鄕二十五。本漢玆氏縣也﹐曹魏於此置西河郡﹐晉攺爲國﹐仍攺玆氏縣爲隰城縣﹐上元元年攺爲西河縣。今城內有晉西河王斌碑﹐文字殘缺。謁泉山﹐在縣東北四十里﹐一名隱泉山﹐上有石室﹐去地五十餘丈﹐頂上平地可十頃﹐相傳以爲子夏石室。比干山﹐在縣北一百一十里。文湖﹐一名西河泊﹐在縣東十里。多蒲魚之利。八門城﹐在縣北十五里。劉元海遣將喬嵩攻西河﹐築營自固﹐營有八門﹐因名。卜商祠﹐在縣北四十里。孝義縣﹐緊。西北至州三十五里。開元戶一萬六百八十五。本漢玆氏縣地﹐曹魏移西河郡中陽縣於今理﹐永嘉後省入隰城。後魏又分隰城於今靈石縣界三十里置永安縣﹐貞觀元年以縣名與涪州縣名同﹐攺爲孝義﹐因縣人郭興有孝義﹐故以名焉。勝水﹐在縣南一里。團城﹐在縣西北十八里。後魏築以防稽胡﹐其城紆曲﹐故名團城。魏文侯墳﹐在縣西五里。段幹木墓﹐在縣東北二十五里。介休縣﹐望。西北至州六十五里。開元戶一萬一千三百八十三。鄕二十二。本秦﹑漢之舊邑﹐在介山西﹐因名之。後魏明帝時爲胡賊所破﹐至孝靜帝更修築﹐遷朔州軍人鎭之﹐因立爲南朔州﹐但領軍人不領郡縣﹐其介休縣仍屬汾州。髙齊省介休入永安縣。周武帝省南朔州﹐復置介休縣﹐宣帝攺介休爲平昌縣﹐隋開皇末又攺平昌爲介休縣。義寧元年於縣置介休郡﹐武徳元年攺郡爲介州。貞觀元年廢介州﹐以縣屬汾州。介山﹐在縣西南二十里。雀鼠谷﹐在縣西十二里。汾水﹐在縣北十二里。鄔城泊﹐在縣東北二十六里。《周禮》「並州之藪曰昭余祁」﹐卽鄔城泊也。郭林宗墳﹐在縣東三里。周武帝時﹐除天下碑﹐惟林宗碑詔特畱。靈石縣﹐上。北至州一百二十里。開元戶三千七百三十一。鄕八。本漢介休縣地﹐隋開皇十年﹐因巡幸開道得瑞石﹐遂於谷口置縣﹐因名靈石。皇朝因之。介山﹐在縣東四十二里。汾河﹐在縣北十步﹐深一丈﹐闊三丈。賈胡堡﹐在縣南三十五里。義寧元年﹐義師次於霍邑﹐隋將宋金剛拒不得進﹐屯軍此堡﹐有霍山神見靈﹐事已具於霍邑縣敍事。平遙縣﹐望。西北至州八十里。開元戶一萬八千九百七。鄕三十八。本漢平陶縣地﹐屬太原郡﹐後漢隸西河郡。魏以太武帝名燾﹐攺平陶爲平遙。隋屬西河郡﹐義寧元年於介休縣置介休郡﹐以平遙縣屬焉。武徳元年﹐於此置介州﹐縣屬不攺。貞觀元年省州﹐縣屬汾州。麓臺山﹐在縣東南五十二里。京陵故城﹐在縣東七里。漢京陵縣﹐晉九原地也﹐《禮記》注云「九原﹐晉卿大夫之墓地也」。中都故城﹐在縣西十二里﹐屬太原郡﹐漢文帝爲代王都於此。沁州﹐陽城。中下。開元戶六千五百八十。鄕一十三。元和戶二千二百二十。鄕一十三。《禹貢》冀州之域。春秋時其地屬晉﹐戰國時屬韓﹐在秦爲上黨郡地。今州卽漢上黨郡之遠縣地也﹐隋開皇十六年於此置沁州﹐因州東沁水爲名。大業二年省沁州﹐武徳元年重置。州境﹕東西一百五十里。南北二百六十四里。八到﹕西南至上都一千二十里。東南至東都六百三十里。西南至晉州二百九十里。西北至汾州二百六十里。東北至太原府三百四十里。西至晉州霍邑縣一百五十里。東南至潞州三百三十里。貢﹑賦﹕開元貢﹕龍須席。賦﹕麻布。管縣三﹕沁源﹐和川﹐綿上。沁源縣﹐中。郭下。開元戶二千二百五十四。鄕五。本漢遠縣地﹐舊在今縣南百五十里孤遠故城是也﹐語音訛轉﹐故以「」爲「孤」耳。後魏莊帝於今理置沁源縣﹐因沁水爲名也﹐屬義寧郡。隋開皇三年罷郡﹐縣屬晉州。十六年置沁州﹐縣屬焉。霍山﹐一名太嶽﹐在縣西七十八里。沁水﹐自綿上縣界流入﹐在縣東一里。和川縣﹐中下。北至州七十里。開元戶二千八十。鄕四。本漢遠縣地﹐後魏莊帝於今縣南九里置義寧縣﹐屬義寧郡。隋開皇三年罷郡﹐攺屬晉州。十六年置沁州﹐縣屬焉。十八年攺爲和川縣。大業三年省﹐武徳元年重置。烏嶺﹐在縣西十六里。沁水﹐在縣東十里。棄波水﹐在縣東八十步。冀缺墓﹐在縣南三十六里。綿上縣﹐中下。西南至州七十六里。開元戶一千八百一十五。鄕四。本漢遠縣地﹐隋開皇十六年置綿上縣﹐屬沁州﹐以縣西界有綿上地﹐因以爲名。羊頭山﹐一名謁戾山﹐在縣東北五十里。沁水所出。沁水﹐一名少水﹐出縣東南二十四里覆甑山。《左傳》曰「齊侯伐晉﹐封少水爲京觀」也。霍山﹐在縣西南八十里。儀州﹐樂平。下。開元戶七千九百七十五。鄕一十九。元和戶一千六百五十一。鄕二十。《禹貢》冀州之域。春秋時其地屬晉﹐戰國屬韓﹐秦爲上黨郡地。今州理卽漢上黨郡之涅氏縣地也﹐後漢於此置陽阿縣﹐屬上黨郡。晉攺爲陽﹐屬樂平郡。後魏明帝攺陽爲遼陽﹐隋開皇十六年﹐於陽故城置遼山縣﹐屬並州﹐卽今州理是也。武徳三年﹐於此置遼州﹐八年攺爲箕州﹐因遼山縣界箕山爲名。先天元年﹐以與玄宗諱同聲﹐攺爲儀州﹐因州東夷儀嶺爲名也。州境﹕東西二百五十里。南北一百九十五里。八到﹕西南至上都一千六百四十里。西南至東都七百八十里。西北至太原府三百四十五里。西至太原府祁縣三百里。正東微南至州三百六十里。南至潞州三百一十里。北至太原府樂平縣一百十里。貢﹑賦﹕開元貢﹕人參三十兩。管縣四﹕遼山﹐楡社﹐平城﹐和順。遼山縣﹐中﹐郭下。開元戶二千一百九十。鄕五。本漢涅氏縣地﹐後漢於此置陽阿縣﹐屬上黨郡。晉攺爲陽縣﹐屬樂平郡。後魏明帝攺爲遼陽。隋開皇十六年攺置遼山縣﹐因縣西北遼山爲名。皇朝因之。箕山﹐在縣東四十五里。上有許由冢。按《司馬遷傳》曰「余登箕山﹐上有許由冢」﹐則在今洛州陽城縣﹐不當在此。﹝玉﹞﹝五﹞指山﹐在縣東五十里。祝融祠﹐在縣北二里。楡社縣﹐中。東至州一百一十里。開元戶二千七百一十。鄕六。本漢涅氏縣地﹐晉於今縣西北三十五里置武鄕縣﹐屬上黨郡。石趙時﹐攺屬武鄕郡。隋開皇十六年﹐於此置楡社縣﹐屬韓州﹐今潞州襄垣縣是也。因縣西北楡社故城爲名。大業二年省﹐義寧二年又置。武徳三年﹐於縣置楡州﹐縣屬焉。六年廢楡州﹐以縣屬遼州﹐後屬儀州。縣城﹐故武鄕城也﹐石勒時築。《前趙錄》曰「石勒上黨武鄕人﹐僭號後還﹐令曰﹕『武鄕吾之丰﹑沛﹐其復之三世。』」石勒漚麻池﹐在縣北三十里。卽勒微時與李陽所爭處﹐今枯涸才有處所。平城縣﹐下。東南至州六十里。開元戶九百五十四。鄕三。本漢涅氏縣也﹐晉置武鄕縣﹐地屬焉。隋開皇十六年﹐於趙簡子所立平都故城置平城縣﹐屬遼州。大業三年攺屬並州。下徳三年攺屬楡州﹐六年省楡州﹐攺屬遼州﹐貞觀八年攺屬箕州﹐先天元年攺屬儀州。八賦嶺﹐在縣西南三十里。武鄕水所出。和順縣﹐中。南至州八十五里。開元戶二千一百二十九。鄕五。本漢沾縣地﹐卽韓之閼與邑也。《史記》曰「秦伐韓閼與﹐趙惠文王使趙奢救之﹐大破秦師」﹐卽此地也。隋開皇十年﹐於今理置和順縣﹐屬並州﹐因縣東北和順故城以爲名。九京山﹐在縣西十里。淸漳水﹐在縣北。

●卷第十四◎河東道三嵐州石州忻州代州蔚州朔州州嵐州﹐樓煩。下。開元戶一萬七百二十六。鄕二十二。元和戶六千三百八十二。鄕三十三。《禹貢》冀州之域。周並州之域。春秋時屬晉﹐晉滅後爲胡樓煩王所居﹐趙武靈王破以爲縣。秦爲太原郡地﹐在漢卽太原郡之汾陽縣地也。漢末大亂﹐匈奴侵邊﹐自定襄已西盡中﹑雁門﹑西河之遂空。建安中﹐曹公糾率散亡﹐立新興郡﹐晉末陷劉元海。後魏於今理置嵐州﹐因州西岢音哿。嵐山爲名也。隋大業四年﹐於靜樂縣界置樓煩郡﹐因漢樓煩縣爲名。隋亂陷賊﹐武徳四年平劉武周置東會州﹐六年省東會州﹐重置嵐州。天寶元年攺爲樓煩郡﹐乾元元年復爲嵐州。州境﹕東西三百一十里。南北二百七十八里。八到﹕南至上都取太原路一千五百八十里﹐取石﹑隰路一千三百七十五里。東南至東都一千二百一十里。東至忻州二百四十里。西至黃河一百八十里。河上有合河關﹐從關西至麟州一百二十里。南至石州二百四十里。東北至朔州三百七十四里。東南至太原府三百三十里。東北至代州三百里。貢﹑賦﹕開元貢﹕熊皮﹐石蜜。賦﹕布﹐麻。管縣四﹕宜芳﹐靜樂﹐合河﹐嵐谷。宜芳縣﹐上。郭下。開元戶五千五百二十四。鄕十一。本漢汾陽縣地﹐屬太原郡。後魏於此置岢嵐縣﹐隋開皇十八年攺爲汾源縣﹐大業四年攺汾源爲靜樂縣。八年﹐分靜樂置嵐城縣﹐屬樓煩郡﹐武徳四年攺爲宜芳縣。岢嵐山﹐在縣北九十八里。髙二千餘丈﹐西北與雪山相接。岢嵐鎭﹐在縣西北九十八里。秀容故城﹐在縣南三十里。劉元海感神而生﹐姿容秀美﹐因以爲名也。靜樂縣﹐上。西至州四十五里。開元戶三千四百八十七。鄕七。本漢汾陽地﹐城內有堆阜三﹐俗名三堆城。隋開皇三年﹐自今宜芳縣北移岢嵐縣於三堆城﹐十八年攺爲汾源縣﹐大業二年﹐攺爲靜樂縣。武徳四年於縣置北管州﹐因管涔山爲名。六年省﹐縣屬嵐州。管涔山﹐在縣北一百三十里。汾水源出焉。初﹐劉曜隱於此山﹐山神使二童子獻劍於曜曰「管涔山王使謁趙皇帝獻劍。」伏戎城﹐在縣北八十里。隋樓煩郡所理也。隋汾陽故宮﹐在縣北一百二十里。樓煩關﹐在縣北一百五十里。天池﹐在縣北燕京山上。周回八里﹐陽旱不耗﹐陰霖不溢。故老言﹐嘗有人乘車﹐風飄墮池﹐有人獲車輪於桑乾泉。後魏孝文帝以金珠穿魚七頭放此池﹐後亦於桑乾泉得之。隋煬帝嘗於池南置宮﹐每夜風雨吹破﹐宮竟不成。今池側有祠﹐謂之天池祠。合河縣﹐中。東至州一百八十里。開元戶一千八百五十九。鄕四。本漢汾陽縣地﹐後魏於蔚汾谷置蔚汾縣﹐屬神武郡。隋開皇三年罷郡﹐縣屬石州。大業二年﹐攺爲臨泉縣﹐四年屬樓煩郡。武徳七年攺爲臨津縣﹐屬嵐州。貞觀元年攺爲合河縣﹐以城下有蔚汾水西與黃河合﹐故曰合河。黃河﹐在縣西二里。合河關﹐在縣北三十五里。蔚汾關﹐在縣東七十里。隋長城﹐起縣北四十里﹐東經幽州﹐延袤千餘里﹐開皇十六年因古迹修築。嵐谷縣﹐中。南至州九十里。開元戶四千六百五十七。鄕五。隋大業三年置岢嵐鎭﹑壓艸城﹑川賊路。長安三年﹐於此置嵐谷縣﹐景龍年廢﹐開元十二年重置﹐因嵐谷爲名。石州﹐昌化。下。開元戶九千二百六十二。鄕三十二。元和戶五千二十。鄕三十二。《禹貢》冀州之域﹐虞及周屬並州。春秋時屬趙。亦爲白狄之地﹐今步落稽其冑也。在秦爲西河郡之離石縣。靈帝末﹐黃巾大亂﹐百姓南奔﹐其郡遂廢。魏黃初三年復置離石縣﹐晉惠帝末劉元海起於河西﹐攻陷郡縣﹐其離石又沒於賊。石勒時攺爲永石郡﹐後魏明帝攺爲離石鎭。髙齊文宣帝於城內置西汾州﹐周武帝攺爲石州。隋大業二年﹐又爲離石郡﹐武徳元年攺爲石州﹐五年置總管﹐七年攺爲都督﹐貞觀六年復爲石州。州境﹕東西一百九十里。南北三百三里。八到﹕西南至上都一千二百五十里。東南至東都一千九十里。東南至汾州一百六十里。西渡河至綏州二百三十里。正南微東至隰州二百五十里。北至嵐州二百五十里。貢﹑賦﹕開元貢﹕胡女布三端﹐龍須席五嶺﹐麝香﹐蜜蠟。賦﹕麻﹐布。管縣五﹕離石﹐平夷﹐定胡﹐臨泉﹐方山。離石縣﹐中。郭下。開元戶二千七百七十三。鄕五。本漢舊縣也﹐屬西河郡﹐縣東北有離石水﹐因取名焉。漢末荒廢﹐魏黃初復置﹐後陷劉元海。石勒攺爲永石郡。髙齊文宣帝於此置昌化縣﹐屬懷政郡。後周復爲離石﹐屬石州。隋氏不攺﹐皇朝因之。離石山﹐今名赤洪嶺﹐在縣西五十步。髙歡大破爾朱兆於赤洪嶺﹐蓋此處也。盧城﹐在縣東二十里。晉並州刺史劉琨所築﹐以攻劉曜。平夷縣﹐中。東至州五十一里。開元戶一千五百七十一。鄕四。本漢離石縣地﹐周宣帝割縣西五十一里置平夷縣﹐屬石州。隋氏不攺﹐皇朝因之。黃河﹐西去縣一百四十五里。寧鄕水﹐在縣西南一百五十步。定胡縣﹐中。東至州九十五里。開元戶二千六百九。鄕五。本漢離石縣地﹐周宣帝大象元年於此置定胡縣﹐隋因之。武徳三年於縣置西定州﹐貞觀二年廢州置孟門縣﹐七年廢縣爲孟門鎭﹐八年廢鎭復爲定胡縣。黃河﹐去縣西二百步。孟門鎭﹐在縣西一百步﹐河東岸。臨泉縣﹐中下。南至州一百七十里。開元戶一千五百九十六。鄕五。本漢離石縣地﹐周大象元年﹐於此置烏突郡烏突縣。隋開皇元年攺爲烏突郡爲太和郡﹐烏突縣爲太和縣。三年廢郡﹐以太和縣屬石州。武徳三年﹐攺太和縣爲臨泉縣。臨泉水﹐在縣北一百步。縣因此水爲名。黃河﹐在縣北二十里。方山縣﹐中。南至州九十里。開元戶一千三百五十三。鄕四。本漢離石縣地﹐髙齊文宣帝於此縣北六十八里置良泉縣﹐屬離石郡。隋大業三年移就今縣南三十五里方山置﹐故名方山。貞觀十一年移於今理。赤洪水﹐在縣南五十里。三角戍﹐在縣北七十三里。忻州﹐定襄。下。開元戶一萬四千三百三十八。鄕二十八。元和戶四千二百四。鄕二十九。古並州之域。春秋時爲晉地﹐戰國爲趙地﹐秦爲太原郡也﹐今州卽漢太原郡之陽曲縣也。按漢陽曲縣在今州東四十五里定襄縣理是也﹐後漢末大亂﹐匈奴侵邊﹐自定襄已西盡中﹑雁門之遂空﹐曹公立新興郡以安集之﹐理九原﹐卽今州是也。後魏宣武帝又於今州西北十八里故州城移肆州理此﹐因肆盧川爲名也。隋開皇十八年攺置忻州﹐因州界忻川口爲名也。大業二年省忻州。義旗初又置新興郡﹐武徳元年廢郡﹐復置忻州。二年陷劉武周﹐四年武周平﹐依舊置忻州。州境﹕東西一百四十五里。南北八十六里。八到﹕西南至上都一千四百四十里。南至東都一千七十里。東北至代州一百六十里。西至嵐州二百四十里。南至太原府一百八十里。貢﹑賦﹕開元貢﹕麝香﹐扇十五枝。賦﹕麻﹐布。管縣二﹕秀容﹐定襄。秀容縣﹐上。郭下。開元戶七千一百三十八。鄕十一。本漢陽曲縣地﹐屬太原郡。後漢末於此置九原縣﹐屬新興郡。後魏莊帝於今縣東十里置平寇縣。隋開皇十八年﹐於此置忻州﹐又於今縣西北五十里秀容故城移後魏明元所置秀容縣於今理﹐屬忻州。國朝因之。滹沱水﹐在縣東三十二里。定襄縣﹐上。東至州四十五里。開元戶五千五百三十二。鄕十七。本漢陽曲縣﹐屬太原郡。黃河千里一曲﹐縣當其陽﹐故曰陽曲。後魏末移陽曲縣於太原界﹐仍於此城置定襄縣﹐屬新興郡。髙齊省﹐武成帝移平寇縣於此。隋開皇十年移平寇於崞城﹐今代州崞縣是也。武徳四年﹐分秀容縣於漢陽曲城重置定襄縣。聖阜﹐今名聖人阜﹐在縣東北二十里。石上手足迹猶存。滹沱水﹐西自秀容縣界流入。代州﹐雁門。中都督府。開元戶一萬五千七十七。鄕二十八。元和戶二千一百二十。鄕四十。古並州之域。春秋時爲晉地﹐戰國時屬趙。《史記》曰「趙襄子與韓﹑魏共滅智伯﹐分晉地﹐則趙有代﹑句注之北。」今按句注在州西北三十五里﹐雁門縣界西陘山是也。秦置三十六郡﹐雁門是其一焉。漢因之。後漢末﹐匈奴侵邊﹐其地荒廢。周宣帝大象元年﹐自九原城移肆州於今理﹐隋開皇五年攺肆州爲代州﹐大業三年攺爲雁門郡。隋氏喪亂﹐陷於寇境﹐武徳四年平代﹐置代州都督府。州境﹕東西三百二十里。南北三百二十八里。八到﹕西南至上都一千六百里。南至東都一千二百三十里。北至朔州一百二十里。西至嵐州三百里。東北至蔚州四百里。東南取崩石嶺至恆州五百四十里。貢﹑賦﹕開元貢﹕雕翎五具﹐麝香。﹝賦﹕布﹐麻。﹞管縣五﹕雁門﹐繁﹐五臺﹐唐林﹐崞。雁門縣﹐上。郭下。開元戶五千二百二十一。鄕十。本漢廣武縣地﹐屬太原郡﹐後魏攺屬雁門郡。隋開皇三年罷郡﹐縣仍屬肆州。後攺肆州爲代州﹐縣屬不攺。十八年攺廣武縣爲雁門縣﹐蓋避太子之諱也。國朝因之。夏屋山﹐在縣東北三十五里。《史記》曰「趙襄子北登夏屋﹐誘代王﹐使廚人操銅斗擊殺之﹐遂有代地。」句注山﹐一名西陘山﹐在縣西北三十里。晉咸寧元年句注碑曰「蓋北方之險﹐有盧龍﹑飛狐﹐句注爲之首﹐天下之阻﹐所以分別內外也。」漢髙祖欲伐匈奴﹐不從婁敬之說﹐械系於廣武﹐遂逾句注﹐困於平城﹐謂此地也。河神祠﹐在縣南。開元九年﹐並州刺史張說奏置。繁縣﹐中西至州六十里。開元戶一千五百九十三。鄕五。本漢舊縣﹐屬雁門郡。漢末匈奴侵寇﹐舊縣荒廢﹐晉又置繁縣﹐周省。隋開皇十八年重置於今縣東六十里大堡戍﹐大業十二年移於武州城。聖歷二年﹐以縣在平川﹐難於固守﹐遂東移於今理。其城三面枕澗﹐東接峻阪﹐極爲險固。泰戲山﹐一名武夫山﹐在縣東南九十里。滹沱水出焉。五臺縣﹐中。西北至州一百二十里。開元戶二千一百六十五。鄕五。本漢慮縣﹐慮﹐音閭。﹐音夷。屬太原郡﹐因慮水爲名也。晉省﹐後魏孝文帝復置﹐卽今縣理是也﹐屬新興郡。髙齊攺爲雁門郡。隋大業二年攺爲五臺縣﹐因山爲名也。五臺山﹐在縣東北百四十里。《道經》以爲紫府山﹐《內經》以爲淸涼山。慮水﹐在縣北十五時。唐林縣﹐中。東北至州一百一十里。本漢廣武縣地﹐證聖元年分五臺﹑崞二縣置武延縣﹐唐隆元年攺爲唐林縣。滹沱水﹐在縣東。沙河﹐在縣南二里。崞縣﹐中。東北至州五十里。開元戶二千七百四十八。鄕五。本漢舊縣﹐因山爲名﹐屬雁門郡。漢末荒廢﹐晉初又置﹐魏攺爲崞山縣﹐後魏宣武帝移雁門郡理此。隋開皇十年移平寇縣於此﹐屬代州﹐大業二年攺爲崞縣。滹沱水﹐在縣東二百步。蔚州﹐興唐。下。開元戶四千八百八十七。鄕十一。元和戶一千五百六十三。鄕十二。《禹貢》冀州之域。虞及周屬並州。《周禮》「並州川曰漚夷﹐浸曰淶﹑易」﹐今漚夷在靈丘﹐淶﹑易在飛狐﹐皆在州境。春秋時其地屬晉﹐戰國時屬趙﹐襄子殺代王有其地﹐後武靈王置中﹑雁門﹑代郡。秦亦爲代郡。漢元年﹐項羽徙趙王歇爲代王。二年﹐陳余迎歇還趙﹐歇又立余爲代王。三年﹐韓信斬陳余﹐置代郡﹐領縣十八。東魏孝靜帝又於此置北靈丘郡﹐周宣帝於今理置蔚州。隋大業三年﹐罷州置雁門郡。武徳四年平劉武周﹐重置蔚州。州境﹕東西南北八到﹕西南至上都二千里。南至東都一千六百三十里。東北至嬀州界孔嶺關一百里﹐從關至嬀州一百五十里。東至易州山路三百六十里。東南至定州取轆轤山路四百九十里。東至恆州取秦嶺路四百九十里。西至朔州二百八十里。西南至代州四百里。北至天成軍一百八十里。貢﹑賦﹕開元貢﹕熊皮﹐豹皮。賦﹕麻﹐布。管縣三﹕興唐﹐靈丘﹐飛狐。興唐縣﹐下。郭下。開元戶一千四百七十二。鄕四。本靈丘縣也﹐開元十二年於州東北一百三十里橫野軍子城南置安邊縣﹐屬蔚州﹐天寶元年攺爲安邊郡﹐仍自靈丘移州理於安邊城。至徳二年攺爲興唐郡﹐仍攺安邊縣爲興唐縣。倒刺山﹐在縣東七十里。亦號雪山﹐俗傳靈仙所居﹐與五臺山略等。漚夷河﹐亦曰瓠﹤盧瓜﹥河﹐上槽狹﹐下流闊﹐有似瓠﹤盧瓜﹥﹐因名。大韭多生於山及平野﹐魏孝文所種﹐以濟軍需﹐後沃壤處皆長三尺﹐葉廣於馬藺﹐但味少短耳。橫野軍﹐置在州城內。靈丘縣﹐中下。東北至州一百三十里。開元戶二千四百二十一。鄕五。本漢舊縣﹐屬代郡﹐後漢省。東魏孝靜帝重置﹐屬靈丘郡。隋開皇三年罷郡﹐縣屬蔚州。大業二年省蔚州﹐攺屬代州。隋末陷賊﹐武徳六年又置靈丘縣﹐屬蔚州。太白山﹐在縣南十里。山有鍾乳穴﹐其深不測﹐仰望穴中﹐乳如懸穗焉。石銘陘嶺﹐在縣西北八十里。上有石銘﹐題言「冀州北界」﹐故謂石銘陘。隘門山﹐亦曰隘口﹐在縣東南十五里。壁立直上﹐層崖刺天﹐有石道極險狹﹐後魏明元帝置義倉之所。漚夷水﹐一名氵寇水﹐出縣西北髙是山。《周禮》曰「並州其川漚夷」﹐謂此也。玆水﹐出縣西枝回山﹐懸河五丈﹐湍激之聲﹐響動山谷﹐樵伐之士﹐咸由此度﹐巨木淪氵胥﹐久乃方出﹐或落崖石﹐無不粉碎也。《土地記》云「枝回嶺與髙是山連麓接勢。」開皇長城﹐西自繁縣﹐經縣北七十里﹐東入飛狐縣界。趙武靈王墓﹐在縣東三十里。飛狐縣﹐下。西至州一百五十里。開元戶九百九十二。鄕三。本漢廣昌縣地﹐屬代郡﹐後漢屬中山國﹐晉又屬代郡。隋開皇三年攺屬蔚州﹐仁壽元年攺爲飛狐縣﹐因縣北飛狐口爲名也。隋末陷賊﹐武徳六年重置﹐寄理今易州遂城縣界﹐遙屬蔚州﹐貞觀五年移還今所。磨笄山﹐在縣東北一百五十里。趙襄子姊爲代王夫人﹐襄子旣殺代王﹐迎其姊﹐夫人曰「以弟慢夫﹐非仁也。以夫怨弟﹐非義也。」磨笄自刎。百姓閔之﹐爲立祠。倒刺山﹐在縣東北一百二十里。出佳大黃。飛狐道﹐自縣北入嬀州懷戎縣界﹐卽古飛狐口也。酈食其說漢王曰「杜白馬之津﹐塞飛狐之口」﹐此言皆一方之厄也﹐又劉琨自代出飛狐口奔於安次﹐亦謂此道也。三河冶﹐舊置鑪鑄錢﹐至徳以後廢。元和七年﹐中書侍郎平章事李吉甫奏﹕「臣訪聞飛狐縣三河冶銅山約數十里﹐銅釒廣至多﹐去飛狐錢坊二十五里﹐兩處同用拒馬河水﹐以水斛銷銅﹐北方諸處﹐鑄錢人工絕省﹐所以平日三河冶置四十鑪鑄錢﹐舊迹並存﹐事堪覆實。今但得錢本﹐令本道應接人夫﹐三年以來﹐其事卽立﹐救河東困竭之獘﹐成易﹑定援接之形。制置一成﹐久長獲利。」詔從之。其年六月起工﹐至十月置五鑪鑄錢﹐每歲鑄成一萬八千貫。時朝廷新收易﹑定﹐河東道久用鐵錢﹐人不堪獘﹐至是俱受利焉。朔州﹐馬邑。下。開元戶六千二十。鄕十三。開和戶七百二十九。鄕十六。《禹貢》冀州之域。虞及周爲並州之地。春秋時爲北狄地﹐戰國時屬趙。秦爲雁門郡地﹐在漢卽雁門郡之馬邑縣也。《史記》曰「匈奴圍韓王信於馬邑﹐信降凶奴。」按馬邑卽今州理是也﹐漢末大亂﹐郡遂荒廢﹐建安中曹公又立馬邑縣﹐屬新興郡。晉攺屬雁門郡﹐晉亂﹐其地爲猗盧所據﹐劉琨表盧爲大單於﹐封代公﹐徙馬邑。後魏都代﹐地屬畿內。孝文帝遷洛之後﹐又於定襄故城置朔州﹐葛榮之亂﹐州郡又廢﹐髙齊文宣帝又於馬邑城置朔州﹐卽今理是也。武成帝置北道行臺﹐周武帝置朔州總管。隋開皇罷總管﹐大業三年罷州爲馬邑郡﹐皇朝攺爲朔州。州境﹕東西四百八十里。南北九十七里。八到﹕西南至上都一千七百二十里。南至東都一千三百五十里。東至蔚州三百五十里。北至單於大都護府三百五十里。東北至州三百四十里。西南至嵐州三百七十四里。貢﹑賦﹕開元貢﹕白雕翎四具。管縣二﹕鄯陽﹐馬邑。鄯陽縣﹐中。郭下。開元戶三千六百五十八。鄕十八。本漢馬邑縣﹐屬雁門郡﹐漢末荒廢。建安中又置﹐屬新興郡。晉又屬雁門郡﹐晉末又廢。髙齊於此置招遠縣﹐屬郡不攺。隋開皇三年罷郡﹐攺屬朔州。大業元年攺爲鄯陽縣。句注山﹐在縣東八十里。河水﹐在縣西三百里。州城﹐本漢馬邑城也。昔秦入築城於武周塞以備胡﹐城將成而崩者數矣﹐有馬馳走﹐周旋反覆﹐父老異之﹐因依而築城﹐乃不崩﹐遂名馬邑。馬邑縣﹐中。西至州三十里。開元戶二千三百八十。鄕五。本鄯陽縣地﹐開元五年﹐分鄯陽縣於州東三十里大同軍城內置馬邑縣﹐建中年﹐河中節度使馬燧權移州於馬邑縣焉。桑乾河﹐在縣東三十里。州﹐中。下。開元戶三千一百六十九。鄕七。元和戶。鄕七。《禹貢》冀州之域。虞及周屬並州。春秋時爲北狄地。戰國時其地屬趙﹐其後武靈王自代至髙闕爲塞﹐而置中﹑雁門﹑代郡。今州卽秦雁門郡地﹐在漢雁門郡之平城縣也。《史記》曰﹐漢七年﹐韓王信亡走匈奴﹐上自將逐之。遂至平城﹐爲匈奴所圍﹐用陳平祕計得出是也。漢末大亂﹐匈奴侵邊﹐自定襄以西﹐中﹑雁門﹑西河遂空。曹公鳩集荒散﹐又立平城縣﹐屬新興郡。晉又攺屬雁門﹐晉亂﹐劉琨表封猗盧爲代王﹐都平城。後魏道武帝又於此建都﹐東至上谷軍都闕﹐西至河﹐南至中山隘門塞﹐北至五原﹐地方千里﹐以爲甸服。孝文帝攺爲司州牧﹐置代尹。孝文帝遷都洛邑﹐攺置恆州。孝昌之際﹐亂離尢甚﹐恆﹑代之北﹐盡爲邱墟﹐髙齊文宣帝天保七年置恆安鎭﹐徙豪傑三千家以實之﹐今名東州城。其年廢鎭﹐又置恆州。周武平齊﹐州郡並廢﹐又於其所置恆安鎭﹐屬朔州。自周迄隋﹐仍爲鎭也。隋亂陷賊﹐武徳四年平劉開周置北恆州﹐七年廢。貞觀十四年﹐自朔州北界定襄城移州及定襄縣於此﹐後爲默啜所破﹐移百姓於朔州。開元十八年﹐復置州及中縣。州境﹕東西一百七十七里。南北四百九十里。八到﹕西南至上都一千九百六十里。南至東都一千五百九十里。東至幽州七百里。西至靜邊軍一百八十里。東至淸塞城一百二十里﹐又東至天成軍六十里﹐又東至納降守捉九十里﹐與幽州分界。西南至太原府七百里。貢﹑賦﹕開元貢﹕雕翎五具。賦﹕布﹐麻。﹝管縣一﹕中。﹞中縣﹐中。本漢平城縣﹐屬雁門郡。漢末大亂﹐其地遂空。魏武帝又立平城縣﹐屬新興郡。晉攺屬雁門郡。後魏於此建都﹐屬代尹﹐孝文帝攺代尹爲恆州﹐縣屬不攺。隋爲內縣屬馬邑郡。貞觀十四年﹐﹝自﹞朔州北界定襄城移於此﹐後爲默啜所破﹐移百姓至朔州。開元十八年﹐攺置中縣﹐屬州。白登山﹐在縣東北三十里。火山﹐在縣西五里。山有火井﹐深不見底﹐以艸投之﹐則煙騰火發。有火井祠。紇眞山﹐在縣東三十里。虜語紇眞﹐漢言三十里。其山夏積雪霜。單於臺﹐在縣西北四十餘里。漢武帝元封元年﹐勒兵十八萬騎出長城﹐北登單於臺﹐卽此也。

●卷第十五◎河東道四澤潞節度使潞州﹐上黨。大都督府。開元戶六元四千二百七十六。鄕一百三十三。元和戶一萬七千八百。鄕一百二十。今爲澤潞節度使理所。管州五﹕潞州﹐澤州﹐邢州﹐州﹐慈州。慈﹑邢﹑本河北道﹐今屬澤潞節度使管內。縣三十七。都管戶二萬六千二百四十三。《禹貢》冀州之域。殷時爲黎國。春秋時屬晉﹐又兼有潞子之國。潞子嬰兒﹐爲晉所滅。戰國時屬韓﹐別爲都﹐以其遠韓近趙﹐至趙孝成王時﹐馮亭以上黨降趙﹐復爲趙地。秦爲上黨郡地。後漢末﹐董卓作亂﹐移理壺關城﹐卽今州理是也。周武帝建徳七年﹐於襄垣縣置潞州﹐上黨郡屬焉。隋開皇十年罷郡﹐自襄垣縣復移潞州於壺關﹐卽今州是也。州得名﹐因潞子之國。武徳元年﹐又於襄垣縣置韓州﹐貞觀十七年廢。開元十七年﹐以玄宗歷試嘗在此州﹐置大都督府。州境﹕東西二百九十三里。南北三百三十六里。八到﹕西南至上都一千三百三十里。南至東都四百七十里。北至儀州三百一十里。東北至州四百五十里。東取穴陘嶺路至相州三百五十里。西至晉州三百九十里。東南至澤州一百八十七里。西北至沁州二百一十里。貢﹑賦﹕開元貢﹕人參﹐墨。賦﹕麻﹐布。管縣十﹕上黨﹐長子﹐屯畱﹐潞城﹐壺關﹐黎城﹐銅﹐鄕﹐襄垣﹐涉。上黨縣﹐望。郭下。開元戶一萬一千三百八十三。鄕二十二。本漢壺關縣也﹐隋開皇中分壺關置上黨縣﹐屬潞州。《釋名》曰「黨﹐所也﹐在於山上﹐其所最髙﹐故曰上黨。」雞鳴山﹐一曰火山﹐在縣東南七十六里。濁漳水﹐在縣西南二十二里。州城﹐漢壺關縣也。《上黨記》曰「曹公之圍壺關﹐起土山於城西北角﹐穿地道於城西﹐內築界城以遮之。」五龍祠﹐在縣東南二十里五龍山上。慕容永所立﹐以祭五方神。馮亭墓﹐在縣西五里。長子縣﹐緊。東北至州五十二里。開元戶二萬二百六十六。鄕三十三。漢舊縣﹐本春秋時地名﹐《左傳》曰「晉人執衛行人石買於長子」﹐是也。慕容永僭號於此﹐稱西燕﹐爲慕容垂所滅。隋開皇九年﹐移寄氏縣理此﹐屬潞州﹐十八年攺寄氏爲長子縣。發鳩山﹐在縣西南六十五里。濁漳水出焉。羊頭山﹐在縣東五十六里。後漢安帝時﹐羌寇河東﹐以任尙爲禦史﹐擊破於羊頭山﹐謂此也。神農城﹐《後魏風土記》曰「神農城在羊頭山上﹐山下有神農泉﹐卽神農得嘉之所。」武訖嶺﹐在縣西四十五里。《風土記》曰「秦﹑趙戰於長平﹐趙軍敗退﹐秦將白起逐至此﹐名曰武訖嶺。」﹝屯﹞畱縣﹐上。東南至州六十四里。開元戶八千一百六十六。鄕十七。本晉邑﹐《春秋》曰「晉人執衛行人孫蒯於純畱」﹐是也。漢以爲縣﹐屬上黨郡。髙齊省﹐隋開皇中重置﹐屬潞州。絳水出縣西南方山﹐去縣八十四里。潞城縣﹐上。南至州四十里。開元戶七千四百六十四。鄕十六。本漢潞縣﹐屬上黨郡﹐卽春秋時赤狄潞子嬰兒國也﹐晉滅之。後魏太武帝攺潞縣爲刈陵縣﹐屬襄垣郡。隋開皇十六年﹐於此置潞城縣﹐屬潞州。黃阜山﹐在縣西北二十五里。劉聰將綦毋劌敗晉將崔恕於黃阜。漳水﹐一名潞水﹐在縣北。闞る曰「潞水在縣北﹐爲冀州浸﹐卽漳水也。」按王猛與慕容評相禦於潞川﹐評鬻水與軍人絹匹水二石﹐則此無他大川可以爲浸﹐所有惟漳水耳﹐故土俗尙謂濁漳爲潞水也。武王塢﹐在縣西北四十里。塢東有後魏天柱大將軍爾朱榮碑﹐文曰「建義元年﹐東討逆賊﹐鎭豎葛榮﹐軍次上黨。武王祠東有二狡兔從賊方而來﹐天柱彎弓祝之曰﹕『中則擒葛榮﹐不中則否。』應弦而殪﹐遂擒榮。」壺關縣﹐上。西北至州三十里。本漢縣也﹐屬上黨郡。山形似壺﹐於此置關﹐故名壺關。隋開皇十六年﹐分壺關置上黨縣﹐大業二年省壺關並入上黨﹐武徳四年重置。羊腸阪﹐在縣東南一百六里。沾水出焉。漢壺關三老令狐茂墓﹐在縣東九里。上書明戾太子冤者。曹公壘﹐在縣東南一百二里。曹公攻髙所築。黎城縣﹐中。西南至州一百二十里。古黎國﹑《春秋》曰「晉荀林父滅潞﹐立黎侯而還」﹐今縣東十八里黎侯城是也。漢爲潞縣之地﹐後魏太武攺潞縣爲刈陵縣﹐隋開皇十八年攺刈陵爲黎城縣。武徳初屬韓州﹐貞觀十七年廢韓州﹐屬潞州。古壺關﹐在縣東二十五里。《春秋》齊國夏伐晉﹐取八邑﹐有盂口﹐盂口卽壺口也﹐聲相近﹐故有二名。淸漳水﹐在縣東北五十里。濁漳水﹐在縣西北五十六里。馮奉世墓及馮昭儀墓﹐在縣東二里。銅縣﹐上。東至州一百五十里。本晉大夫羊舌赤邑﹐時號赤曰「銅伯華」。漢以爲縣﹐屬上黨郡。隋開皇十六年攺屬沁州﹐大業二年省沁州復屬潞州。武徳六年屬韓州﹐貞觀十七年廢韓州復隸潞州。石梯山﹐在縣西三十里。閼與城﹐在縣西北二十里。《史記》曰「秦昭襄王攻趙閼與﹐趙奢曰﹕『其道遠險狹﹐譬猶兩鼠鬥於穴中﹐將勇者勝。』遂破秦軍﹐解閼與之圍。」晉銅宮﹐在縣東十五里。子產曰「今銅之宮數里。」斷梁城﹐在縣東北三十里。下臨深壑﹐東西北三面阻氵﹐廣袤二里﹐俗謂之斷梁城。叔向墓﹐在縣東十八里。鄕縣﹐中。東至州一百七十里。本漢涅氏地﹐屬上黨郡。晉始爲武鄕縣﹐屬樂平郡。石氏分上黨置武鄕郡﹐縣屬焉。隋開皇初廢郡﹐縣屬潞州。晉縣原有「武」字﹐後艸創失其舊名。禿頂山﹐在縣西北九十三里。石臼嶺﹐在縣北六十五里。護甲水﹐在縣西北八十里。襄垣縣﹐上。南至州九十三里。本漢舊縣﹐屬上黨郡﹐趙襄子所築﹐因以爲名。後魏孝莊帝攺屬襄垣郡。後周建徳六年﹐於襄垣城置韓州﹐縣屬焉。貞觀十七年廢州﹐縣屬潞州。鹿臺山﹐在縣南二十里。涅水﹐在縣西北六十里。濁漳水﹐在縣南二十一里。﹝天﹞井﹝谷﹞關﹐在縣東南四十里。置在天井谷內﹐深邃似井﹐因以爲名。魏武初遷鄴﹐於此置關﹐周建徳六年廢。涉縣﹐上。南至州一百八十里。本漢舊縣﹐屬魏郡﹐因涉河水爲名。晉屬廣平郡﹐後省。隋開皇十年﹐於故涉城重置涉縣﹐屬慈州﹐十六年攺屬韓州。貞觀十七年廢韓州﹐縣屬潞州。淸漳水﹐一名涉河﹐在縣南一里。澤州﹐髙平。上。開元戶二萬二千二百三十五。鄕五十九。元和戶三千五百二十七。鄕五十。《禹貢》冀州之域。春秋時屬晉﹐戰國時屬韓﹑魏﹐後屬趙﹐秦使白起破趙於長平﹐卽今州北髙平縣西北二十一里長平故城是也。秦並天下﹐今州卽上黨郡地。漢爲上黨郡髙都縣之地也。後魏道武帝置建興郡﹐孝莊帝攺置建州﹐周攺建州爲澤州﹐蓋取澤爲名也。﹝音烏怕反。﹞州境﹕東西二百九十里。南北一百五十里。八到﹕西南至上都一千一百四十里。西南至東都二百八十里。北至潞州一百四十九里。北至太原府大路六百一十里。西至絳州四百四十里。東逾山至衛州四百一十里。貢﹑賦﹕開元貢﹕白石英五十斤﹐人參。賦﹕麻﹐布。元和貢﹕白石英﹐野雞九十隻。管縣六﹕晉城﹐髙平﹐陵川﹐沁水﹐陽城﹐端氏。晉城縣﹐上。郭下。本漢髙都縣﹐屬上黨郡。隋開皇三年攺屬澤州﹐十八年攺爲丹川縣﹐因縣東丹水爲名。貞觀三年﹐攺置晉城縣。太行山﹐在縣南四十里。《禹貢》曰「太行﹑恆山﹐至於碣石。」注曰「二山連延﹐東北接碣石。」丹水﹐在縣北十二里司馬山。俗傳秦坑趙眾﹐流血丹川﹐故名丹水﹐斯爲不經也。天井故關﹐一名太行關﹐在縣南四十五里太行山上。髙平縣﹐上。南至州八十里。本漢泫氏縣﹐屬上黨郡﹐在泫水之上﹐故以爲名。後魏攺爲玄氏﹐屬建興郡。髙齊文宣帝省玄氏縣﹐自長平髙城移髙平縣理之﹐仍攺髙平縣﹐屬髙都郡。隋開皇三年﹐攺屬澤州。頭顱山﹐一名白起臺﹐在縣西五里。秦坑趙眾﹐收頭顱築此臺。米山﹐在縣東十里。趙將廉頗﹐積糧此山﹐因名。涇水﹐在縣西北三十六里。長平故城﹐在縣西二十一里。白起破趙四十萬眾於此﹐盡殺之。長平關﹐在縣北五十一里。陵川縣﹐中。西至州一百四十里。本漢泫氏縣地﹐隋開皇十六年於此置陵川縣﹐因川爲名﹐屬澤州。太行山﹐在縣西南百里。沁水縣﹐中。東南至州二百里。本漢端氏縣地﹐後魏孝莊帝﹐於此置泰寧郡及東永安縣﹐髙齊省郡而縣存。隋開皇十八年﹐攺爲沁水縣。沁水﹐在縣東北五十二里。古王離城﹐在縣東北五十里。秦時王離擊趙所築﹐四面絕險。陽城縣﹐中。東至州一百一十里。本漢澤縣﹐屬河東郡﹐因澤爲名也。隋攺屬澤州。天寶元年﹐攺爲陽城縣。析城﹐在縣西南七十五里。澤﹐在縣西北十二里。《墨子》曰「舜漁於澤。」端氏縣﹐中。南至州一百里。本漢舊縣也﹐《史記》曰「趙成侯十六年﹐與韓﹑魏分晉﹐封晉君於端氏。肅侯元年﹐奪晉君端氏﹐徙處屯畱。」漢以爲縣﹐屬河東郡。晉屬平陽郡。後魏屬安平郡。隋開皇三年罷郡﹐屬澤州。石門山﹐在縣西南四十一里。沁水﹐在縣南一里。邢州﹐鉅鹿。上。開元戶五萬八千八百二十。鄕一百二十。元和戶三千六百九十三。鄕三十三。《禹貢》冀州之域。亦古邢侯之國﹐邢侯爲紂三公﹐以忠諫被誅。周成王封周公旦子爲邢侯﹐後爲狄所滅﹐齊桓公遷邢於夷儀。按故邢國﹐今州城內西南隅小城是也。夷儀﹐今龍岡縣界夷儀城是也。春秋時屬晉﹐後三家分晉屬趙。秦兼天下﹐於此置信都縣﹐屬鉅鹿郡﹐項羽攺曰襄國﹐蓋以趙襄子謚名也。趙歇爲趙王﹐張耳爲常山王﹐並理信都襄國﹐今州理龍岡城是也。前趙嘉平元年﹐石勒屯兵許昌﹐張賓說勒曰「觀王彌有王靑州之心﹐遲回未發者﹐懼明公踵其後也。明公獨無並州之思乎﹖」勒從之﹐遂長驅至鄴攻晉北中郎將於三臺。張賓又進曰「三臺險固﹐攻之未易卒下。王彭祖﹑劉越石大敵也﹐宜及其未至﹐密規進據牢城﹐掃定並薊﹐桓文之業可濟也。邯鄲﹑襄國﹐趙之舊都﹐依山憑險﹐形勝之國﹐可擇此二邑而都之﹐王業可圖也。」勒於是進據襄國。王浚遣兵五萬人來討勒﹐勒欲挑戰﹐張賓諫曰「夫用兵﹐當以己所便﹐擊彼所不便。今段末丕彊悍﹐且宜示之以弱﹐鑿北壘爲突門二十餘道﹐伏精卒﹐候賊列守未定﹐出其不意﹐擂鼓奮勇﹐直衝丕帳﹐丕卒旣奔﹐則彭祖可指辰而定也。」勒從其計﹐遂生擒末丕。永嘉六年﹐勒僭號﹐遂定都焉。至季龍徙都鄴﹐爲襄國郡。石氏旣滅﹐罷之。後魏復爲襄國縣。隋開皇﹝三﹞年﹐以襄國縣屬州﹐九年攺爲龍岡縣﹐十六年割龍岡等三縣置邢州﹐以邢國爲名也。大業三年﹐攺爲襄國郡。武徳元年﹐攺爲邢州﹐置總管。二年﹐陷竇建徳﹐四年討平之﹐又爲劉黑闥所陷﹐五年擒之﹐依舊爲邢州。州境﹕東西二百八十二里。南北一百三十六里。八到﹕西至上都一千九百里。西南至東都八百四十里。東北至趙州一百九十里。東至貝州二百三十里。西逾山至儀州二百三十五里。東南至州一百二十里。貢賦﹕開元貢﹕文石獅子﹐絲﹐布。賦﹕綿﹐絹。管縣九﹕龍岡﹐堯山﹐鉅鹿﹐沙河﹐平鄕﹐南和﹐任﹐內丘﹐靑山。龍岡縣﹐上。郭下。古邢國也﹐秦以爲信都﹐項羽更名曰襄國﹐漢因不攺。石勒僭號據之﹐勒未立前﹐襄國有議曰「古在左﹐月在右﹐讓亡言﹐或入口。」議者以爲胡有襄國也。周武帝攺爲襄國郡。隋開皇三年罷郡﹐縣屬州﹐九年攺爲龍岡縣﹐以西北有龍岡﹐因名之。十六年﹐於此置邢州﹐龍岡縣屬焉。皇朝因之。土山﹐在縣東百五十步。昔冉閔攻石祗於襄國﹐爲土山地道於此。石井岡﹐一名龍岡﹐在縣西北七里。岡上有井﹐大如車輪﹐石勒時天旱﹐沙門佛圖澄於此掘得一死龍﹐長尺餘﹐漬之以水﹐良久乃蘇﹐雨遂大降﹐因名龍岡。夷儀嶺﹐在縣西百五十七里。夷儀故城﹐在縣西一百四十里。今俗謂之隨宜城﹐蓋語訛也。石勒墓﹐在縣南十五里。堯山縣﹐上。西南至州八十里。本曰柏人﹐春秋時晉邑﹐戰國時屬趙﹐秦滅趙屬鉅鹿郡。漢髙祖八年﹐從平城過趙﹐趙相貫髙壁人廁上要之。上心動﹐問縣名﹐曰「柏人。」上曰「柏人者﹐迫於人也﹗」去弗宿。後魏攺「人」爲「仁」。隋開皇三年罷鉅鹿郡﹐屬趙州﹐大業三年﹐攺屬邢州。天寶元年﹐攺爲堯山縣。泫水﹐在縣西一里。俗亦名曰脂溝。柏人故城﹐在縣西北十二里。張耳臺﹐在縣西北十二里。鉅鹿縣﹐上。西至州一百十九里。本漢南縣地﹐隋開皇六年於此置鉅鹿縣﹐屬趙州﹐取漢鉅鹿縣之名也。武徳元年﹐於此置起州﹐又立白起縣﹐二年陷竇建徳﹐四年討平﹐罷起州﹐以縣屬趙州﹐貞觀元年攺屬邢州。大陸澤﹐一名鉅鹿﹐在縣西北五里。《禹貢》曰「恆﹑衛旣從﹐大陸旣作。」按澤東西二十里﹐南北三十里﹐葭蘆茭蓮魚蟹之類﹐充﹤牛刃﹥其中。澤畔又有咸泉﹐煮而成鹽﹐百姓資之。沙河縣﹐上。北至州三十五里。本漢襄國縣地﹐隋開皇九年攺襄國爲龍岡縣﹐十六年分龍岡於此置沙河縣﹐以沙河在縣南五里﹐因以爲名。黑山﹐在縣西四十里。出鐵。罄口山﹐在縣西南九十八里。漢﹑魏時舊鐵官也。平鄕縣﹐上。西至州九十里。本春秋時邢國﹐後爲趙地﹐始皇滅趙﹐以爲鉅鹿郡﹐亦大稱也。張耳與趙王歇走入鉅鹿城﹐王離圍之﹐卽此地也。後魏自平鄕故城移平鄕縣於此理之﹐屬廣平郡。隋開皇三年屬州﹐十六年攺屬邢州。濁漳水﹐今俗名柳河﹐在縣西南十里。落漠水﹐在縣西南十八里。沙丘臺﹐在縣東北二十里。殷紂所築。趙李兌圍武靈王於沙丘宮﹐王探雀っ食之而死。又秦始皇東巡回﹐死於沙丘。南和縣﹐緊。西南至州三十八里。本漢舊縣﹐屬廣平國。後漢屬鉅鹿郡﹐石趙屬襄國郡﹐周屬南和郡。隋開皇三年屬州﹐十六年攺屬邢州。鴛鴦水﹐經縣北五里。張賓墓﹐在縣西十二里。石勒軍師﹐號曰「右侯」。任縣﹐上。西南至州三十八里。本漢張縣地也﹐在今縣西南渚陽城是也﹐後漢省。趙於此置苑縣﹐石氏滅廢。隋開皇十六年﹐於此置任縣﹐屬邢州﹐大業三年省﹐武徳四年重置。張城﹐一名渚陽城﹐在縣西南二十七里。漢張縣也﹐《石勒傳》「晉將王浚遣石季龍盟就六眷於渚陽」﹐謂此也。內丘縣﹐上。南至州五十八里。古邢國地﹐在漢爲中丘縣﹐屬常山郡。晉於此立中丘郡﹐石趙攺爲趙安縣。後魏孝文帝復立中丘縣﹐隋室諱「忠」﹐攺爲內丘。開皇三年屬趙州﹐大業二年攺屬邢州。鵲山﹐在縣西三十六里。昔扁鵲同虢太子遊此山采藥﹐因名。靑山縣﹐中。東南至州五十里。本漢中丘縣地﹐隋開皇十六年於此置靑山縣﹐屬邢州﹐縣界有靑山﹐因名。大業二年省﹐縣屬龍騰府。武徳元年﹐析龍岡﹑內丘兩縣重置﹐屬邢州。黑山﹐一名靑山﹐在縣西二十里。幽深險絕﹐爲逋逃之藪。以周太祖諱「黑」﹐因攺黑山爲靑山﹐縣取名焉。雷公山﹐在縣西南八里。漢末黑山羣盜張飛燕等不立君長﹐直以名號爲稱﹐多髯者謂之羝公﹐大聲者謂之雷公﹐時有雷公賊保此﹐因以爲名。州﹐廣平。望。開元戶七萬七千一百五十。鄕一百四十六﹝鄕一十七﹞。《禹貢》冀州之域。春秋時赤狄之地﹐後屬晉﹐荀林父敗赤狄於曲梁﹐按曲梁﹐今州理地也。七國時屬趙﹐趙敬侯始都邯鄲﹐至幽王遷爲秦所滅。秦兼天下﹐是爲邯鄲郡地。漢武帝置平干國﹐宣帝攺曰廣平國。自漢至晉﹐或爲國﹐或爲郡。永嘉末﹐胡虜竊號﹐石勒據有其地﹐石氏滅﹐又屬慕容雋﹐至子滅﹐又屬苻堅。後慕容垂得山東﹐其地復屬焉。周武帝建徳六年﹐於郡置州﹐以水爲名。隋大業三年罷州爲永安郡﹐武徳元年又攺爲州﹐兼置總管。二年陷於竇建徳﹐四年討平﹐又爲建徳舊將劉黑闥所陷﹐尋討平。六年罷總管﹐復爲州。州境﹕東西一百九十七里。南北一百一十二里。八到﹕西南至上都一千六百二十里。西南至東都六百六十里。西北至邢州一百二十里。東北至貝州二百二十里。東南至魏州一百六十四里。正西微北至儀州三百六十四里。貢﹑賦﹕開元貢﹕平糸由﹐縑﹐纊。賦﹕綿﹐絹。管縣八﹕永年﹐雞澤﹐水﹐肥鄕﹐淸漳﹐曲周﹐臨﹐平恩。永年縣﹐望。郭下。本漢曲梁縣﹐屬廣平國。後漢屬鉅鹿郡。髙齊文宣帝省曲梁置廣平縣﹐隋開皇三年罷郡﹐屬州。仁壽元年攺廣平爲永年﹐避煬帝諱也。水﹐在縣南三里。雞澤﹐在縣西南十里。《左傳》「諸侯同盟於雞澤」﹐今其澤魚鱉菱芡﹐州境所資。廉頗臺﹐在州城南十里。《十六國春秋》「冉閔遇慕容恪於廉臺﹐十戰皆敗。」皇家平劉黑闥壘﹐在縣西南十里﹐水南。貞觀四年﹐於壘東置昭福寺﹐碑岑文本撰。雞澤縣﹐上。西南至州五十里。本漢廣平縣地﹐隋開皇十六年﹐於廣平城置雞澤縣﹐大業二年省﹐武徳四年重置。﹑漳二水﹐在縣東南二十五里。合流﹐東入平鄕縣界。水縣﹐上。西至州五十里。本漢斥漳縣﹐屬廣平國。漳水經其城﹐其地斥鹵﹐故曰斥漳。隋開皇六年﹐以縣西近河﹐攺爲水﹐屬州。衡漳故瀆﹐俗名阿難渠﹐在縣西二百步。蓋魏將李阿難所導﹐故名。黃塘陂﹐在縣西北十五里。晉龍驤將軍劉牢之救苻丕﹐追慕容垂大軍於黃塘泉﹐卽此陂也。肥鄕縣﹐上。西北至州四十九里。本春秋時晉地﹐七國時屬趙。今縣卽漢邯鄲縣地﹐魏黃初二年分邯鄲﹑列人等縣立肥鄕﹐屬廣平郡﹐後魏省入臨漳。隋開皇十年又置﹐屬慈州﹐十六年割屬州。肥鄕故城﹐在縣西二十二里。平原君墓﹐在縣東北七里。淸漳縣﹐上。西北至州七十里。本漢列人縣地﹐按列人縣﹐故城在今肥鄕界。隋開皇十六年於此置淸漳縣﹐南濱漳水﹐因以爲名﹐屬州。曲周縣﹐上。西南至州八十里。本漢舊縣﹐屬廣平國﹐酈商爲曲周侯。後漢屬鉅鹿郡﹐魏屬魏郡。後魏宣武帝攺置曲安縣﹐屬廣平郡﹐髙齊省。隋開皇六年復置﹐屬州﹐大業二年省。武徳四年﹐於曲周故城重置。漳水﹐在縣西二十九里。阿難枯渠﹐在縣南十四里。臨縣﹐緊。東南至州五十里。本漢易陽縣地﹐屬趙國﹐後魏省入邯鄲縣。隋開皇十年﹐移邯鄲縣理陟鄕城﹐城在今邯鄲縣界﹐仍於北中府城別置臨縣﹐北濱水﹐因以爲名﹐屬慈州﹐大業三年割屬州。狗山﹐在縣西十里。山頂石上有狗迹﹐因名。武徳五年﹐太宗親總戎討劉黑闥﹐於此立營。平恩縣﹐上。西至州八十三里。本漢舊縣也﹐屬魏郡﹐宣帝以許廣漢爲平恩侯。魏省﹐尋復置﹐隋開皇六年﹐罷屬州。康臺澤﹐在縣東五里。慈州﹐滏陽﹐上。元和戶一千四十。鄕一十三。本漢魏郡武安縣之地﹐周武帝於此置滏陽縣及成安郡﹐隋開皇十年廢郡﹐於縣置慈州﹐以縣西九十里有慈山﹐出慈石﹐因取爲名。大業二年廢﹐以縣屬相州。皇朝永泰元年重置﹐以河東有慈州﹐故此加「石」也。州境﹕東西一百七里。南北一百一十五里。八到﹕西南至上都一千五百四十里。西南至東都六百四十五里。南至相州六十五里。正北微東至州一百十里。西至潞州三百四十里。貢﹑賦﹕開元貢﹕紗﹐鳳翮席。賦﹕錦﹐絹。管縣四﹕滏陽﹐邯鄲﹐昭義﹐武安。滏陽縣﹐望。郭下。本漢武安縣之地﹐魏黃初三年分武安立臨水縣﹐屬廣平郡﹐以城臨滏水﹐故曰臨水﹔以城在滏水之陽﹐亦曰滏陽。周武帝於此別置滏陽縣﹐屬成安郡。隋開皇三年廢郡﹐縣屬相州。十年﹐於此置慈州﹐滏陽屬焉。大業二年廢慈州﹐縣屬相州。永泰元年重立慈州﹐縣又割屬。鼓山﹐一名滏山﹐在縣西北四十五里。滏水出焉。泉源奮湧﹐若滏水之湯﹐故以滏口名之。八陘第四曰滏口陘﹐山嶺髙深﹐實爲險厄。石季龍墓﹐在縣西南十四里。佛圖澄墓﹐在縣西南十七里。髙齊神武陵﹐在縣南三里。邯鄲縣﹐上。西南至州七十里。本衛地也﹐後屬晉﹐七國時爲趙都﹐趙敬侯自立晉陽﹐始都邯鄲﹐至幽王遷降﹐秦遂滅趙以爲邯鄲郡。邯﹐山名也﹔單﹐盡也。城郭從邑﹐故「單」字加「邑」。魏以爲縣﹐屬廣平郡。隋開皇十年置慈州﹐邯鄲縣屬焉。大業二年廢慈州﹐縣屬州。永泰元年重置慈州﹐縣還割屬。邯山﹐在縣東南五里。叢臺﹐在縣城內東北隅。洪波臺﹐在縣西北五里。趙簡子墓﹐在縣西南十二里。公孫杵臼﹑程嬰墓﹐在縣西十五里。趙奢墓﹐在縣西北七里。樂毅墓﹐在縣西南十八里。藺相如墓﹐在縣西南二十三里。昭義縣﹐上。東南至州四十里。魏黃初三年於今滏陽縣置臨水縣﹐北齊天保元年移理松釜﹐周武帝建徳六年廢。永泰元年再置﹐仍攺名昭義。武安縣﹐上。東南至州九十里。本七國時趙地﹐趙將李牧封武安君﹐卽今縣也。漢屬魏郡﹐魏屬廣平郡。隋開皇三年屬相州﹐十年割屬慈州﹐大業二年慈州廢﹐割屬州。後置慈州﹐又分隸焉。閼與山﹐在縣西南五十里。趙奢拒秦軍閼與﹐卽此山也。水﹐西北去縣八十三里。武安故城﹐在縣西南五里。六國時趙邑也﹐趙奢之救閼與。秦軍鼓訁﹐武安屋瓦皆振﹐卽此城也。

●卷第十六◎河北道一懷州魏州相州博州衛州貝州澶州懷州﹐河內。雄。開元戶四萬三千一百七十五。鄕八十九。元和戶八千七百四十一。鄕三十一。今爲河陽三城懷州節度使理所。管州一﹕懷州。縣十。內河陽﹑水﹑溫縣﹑濟源﹑河淸等五縣﹐事具河南府。《禹貢》冀州之域﹐覃懷之地。周爲畿內及衛﹑邢﹑雍三國。春秋時屬晉﹐七國時屬韓﹑魏二國。秦兼天下﹐滅韓爲三川郡﹐滅魏爲河東郡﹐今州爲三川郡之北境﹐河東郡之東境。楚﹑漢之際﹐項羽立司馬爲殷王﹐王河內。髙帝二年﹐降﹐以其地爲河內郡﹐領縣一十八﹐理懷。後漢世祖南定河內﹐難其守﹐鄧禹舉寇恂。世祖謂恂曰「河內殷富﹐吾將因是而起。昔髙祖畱蕭何鎭關中﹐吾今委卿以河內。」惕遂伐淇園之竹﹐理矢百餘萬﹐養馬三千匹﹐收租四百萬斛以給軍事﹐由是東漢之業濟焉。晉河內郡﹐移理野王。隋開皇三年罷郡﹐置懷州。武徳二年陷賊﹐其年於河淸縣界柏崖城置懷州。四年討平王世充﹐自柏崖城移於今理﹐今屬河陽三城。州境﹕東西二百一十七里。南北一百一十五里。八到﹕西南至上都一千一十里。西南至東都一百五十里。東至衛州二百六十里。東南渡河至鄭州一百九十里。北至澤州一百四十里。貢﹑賦﹕開元貢﹕牛膝。賦﹕絲﹐絹﹐綿。元和貢﹕平糸由十匹﹐牛膝。管縣五﹕河內﹐武陟﹐武徳﹐修武﹐獲嘉。河內縣﹐望。郭下。開元戶一萬八百五十四。鄕二十一。本春秋時野王邑﹐《左傳》曰「晉人執晏弱於野王」﹐是也。漢以爲縣﹐屬河內郡。隋開皇十三年﹐攺爲河內縣﹐皇朝因之。太行山﹐在縣北二十五里。《禹貢》曰「太行﹑恆山﹐至於碣石」﹐注曰「二山連延﹐東北接碣石」。太行徑﹐在縣西北三十里。連山中斷曰陘。《述徵記》曰太行山首始於河內﹐自河內北至幽州﹐凡百嶺﹐連亙十二州之界。有八陘﹕第一曰軹關陘﹐今屬河南府濟源縣﹐在縣理西十一里﹔第二太行陘﹐第三白陘﹐此兩陘今在河內﹔第四滏口陘﹐對鄴西﹔第五井陘﹔第六飛狐徑﹐一名望都關﹔第七蒲陰陘﹐此三陘在中山﹔第八軍都陘﹐在幽州。太行陘闊三步﹐長四十里。沁水﹐在縣北四里。丹水﹐北去縣七里。分溝灌漑﹐百姓資其利焉。濟水﹐經縣西南﹐去縣三十里。新城壘﹐在縣東北九里。武徳三年﹐劉徳威於此置營。武陟縣﹐望。西北至州一百里。開元戶九千九百九十九。鄕十六。本漢懷縣地﹐隋開皇十六年分修武縣置武陟縣﹐理武徳故城﹐今縣東二十里武徳故城是也﹐屬殷州。皇朝因之﹐貞觀元年省殷州﹐屬懷州。沁水﹐在縣東一里。故懷城﹐在縣西十一里。兩漢河內郡並理之﹐晉移郡理野王。故殷城﹐在縣東南十里。楚﹑漢之際﹐司馬爲殷王﹐都在此。武徳縣﹐望。西至州四十七里。開元戶一萬二百六十二。鄕二十。本周司寇蘇忿生之州邑也﹐《左傳》曰「周與鄭人蘇忿生之田州﹑陘﹑ㄨ﹑懷」﹐注曰「州﹐今河內州縣」﹐是也。漢以爲州縣﹐屬河內郡。隋開皇十六年﹐攺州爲邢丘縣﹐遙取迸邢丘爲名也。大業二年﹐攺邢丘爲安昌縣﹐取安昌侯張禹國城爲名也。武徳二年﹐攺爲武徳縣。太行山﹐在縣北五十里。沁水﹐北去縣二里。安昌故城﹐在縣東十三里。卽張禹所封國城也。故大斛關﹐在縣北一百六里太行山上。平臯陂﹐在縣南二十三里。周回二十五里﹐多菱蓮蒲葦﹐百姓資其利。修武縣﹐緊。西南至州一百二十里。開元戶六千七百一十七。鄕十三。本殷之寧邑﹐《韓詩外傳》曰「武王伐紂﹐勒兵於寧﹐攺曰修武。」《左傳》曰「晉陽處父聘於衛﹐過寧」﹐注曰「汲郡修武縣是。」漢以爲縣﹐屬河內郡。周武帝以爲修武郡﹐修武縣屬修武郡。隋開皇三年罷郡﹐屬懷州。武徳初屬殷州﹐貞觀元年省殷州﹐依舊屬懷州。太行山﹐在縣北四十二里。天門山﹐今謂之百家巖﹐在縣西北三十七里。以巖下可容百家﹐因名。上有精舍﹐又有鍛竈處所﹐卽嵇康所居也。濁鹿故城﹐在縣界東北二十三里。魏文帝受禪﹐封漢帝爲山陽公﹐居河內山陽之濁鹿城﹐卽此城也。禪陵﹐在縣北三十五里。獻帝陵也﹐以禪讓名。獲嘉縣﹐望。西南至州一百六十里。開元戶一萬一十四。鄕十九。本漢縣也﹐武帝將幸緱氏﹐至汲縣之新中鄕﹐得南越相呂嘉首﹐因立爲獲嘉縣﹐屬河內郡。前獲嘉縣理﹐在今衛州新鄕縣西南十里獲嘉縣故城是也﹐髙齊又移於衛州共城﹐隋自共城移於今理。同盟山﹐在縣東北五里。武王伐紂﹐與諸侯同盟於此山。七賢祠﹐在縣西北四十二里。嵇﹑阮祠也。魏州﹐魏郡。大都督府。開元戶十一萬七千五百七十五。鄕一百四十。元和戶六千九百二十。鄕四十五。今爲魏博節度使理所。管州六﹕魏州﹐相州﹐博州﹐衛州﹐貝州﹐澶州。縣四十三。都管戶墾田《禹貢》冀﹑兗二州之域。在夏爲觀扈之國。春秋時爲晉地。按沙麓崩﹐在今元城東南四十里是。戰國時爲衛﹑魏二國地。秦滅魏﹐置東郡﹐滅趙﹐置邯鄲郡。漢髙祖使韓信定河北﹐以秦邯鄲郡之南部東郡之邊縣置魏郡﹐卽今元城縣是也。後漢封曹操爲魏王﹐理鄴。前燕慕容都鄴﹐其魏郡並理於鄴中也。後魏於今州理置貴鄕郡﹐尋省。周宣帝大象二年﹐又於貴鄕郡東界置魏州。隋煬帝大業三年﹐罷州爲武陽郡。隋亂陷賊﹐武徳四年討平竇建徳﹐攺置魏州。其年又陷劉黑闥﹐五年平黑闥﹐置總管府﹐七年攺爲都督府﹐貞觀六年罷都督﹐復爲州。州境﹕東西一百九十六里。南北一百三十八里。八到﹕西南至上都一千六百一十里。西南至東都七百五十里。東北至貝州二百一十里。正東微北至博州一百八十里。西至相州二百一十里。西北至州一百六十四里。東南渡河至濮州一百九十里。東南至鄆州二百四十里。貢賦﹕開元貢﹕綿糸由﹐平糸由。賦﹕絲﹐綿﹐糸﹐糸由。管縣八﹕貴鄕﹐元城﹐魏﹐館陶﹐冠氏﹐朝城。莘﹐昌樂。貴鄕縣﹐望。三十。郭下。管西界。本漢元城縣地﹐後魏孝文帝分置貴鄕縣﹐屬昌樂郡。隋開皇三年罷郡﹐縣屬魏州。大業三年﹐攺屬武陽郡。皇朝因之﹐武徳初割屬魏州。大河故瀆﹐俗名王莽河﹐西去縣三里。州城﹐前燕慕容所築﹐周宣帝於此置州理焉。狄仁傑祠﹐在縣東南四里。爲魏州刺史﹐百姓爲立生祠。古堰﹐今名愜山﹐在縣西九里。成帝時河決金是﹐河是使者王延世募人塞之﹐蓋運土塞河之處﹐以其愜當人情﹐故謂之愜山。元城縣﹐望。三十。郭下﹐管東界。本漢舊縣﹐屬魏郡。魏武侯公子元食邑於此﹐因名。魏黃初三年﹐於此置陽平郡。髙齊省元城縣入貴鄕﹐隋開皇六年復置。貞觀十三年又省入貴鄕﹐聖歷元年重置。開元十三年﹐移在州東北三百步。沙麓﹐在縣東十二里。卽《春秋經》所書「沙麓崩」﹐《漢書》以爲元後興之祥也。馬陵﹐在縣東南一里。齊將孫臏破魏軍﹐殺龐涓於此。五鹿墟﹐在縣東十二里。公子重耳乞食於五鹿﹐野人與之塊﹐卽此處也。王翁孺墓﹐在縣東二百步。元後之祖也。束墓﹐在縣東二十五里。魏縣﹐望。三十六。東至州四十里。本漢舊縣﹐屬魏郡。後魏孝文帝分魏縣置昌樂﹐髙齊省魏縣屬昌樂縣。隋開皇六年﹐又分昌樂置魏縣﹐屬魏州﹐皇朝因之。舊漳河﹐在縣西北十里。新漳河﹐在縣西北二十里。蓋寬饒墓﹐在縣東南八里。館陶縣﹐緊。二十五。西至州五十里。本春秋時晉地冠氏邑﹐陶氏在縣西北七里。《爾雅》曰「再成爲陶丘」。趙時置館於其側﹐因爲縣名。漢屬魏郡﹐魏文帝攺屬陽平郡。石趙移陽平郡理此。周大象二年置屯州﹐以近屯河爲名。隋大業二年廢屯州﹐以縣屬魏州。大河故瀆﹐俗名王莽河﹐在縣東四里。屯氏河﹐俗名屯河﹐在縣西二里。白溝水﹐本名白渠﹐隋煬帝導爲永濟渠﹐亦名禦河﹐西去縣十里。冠氏縣﹐緊。二十四。西至州六十里。本漢館陶縣地﹐隋開皇六年分館陶東界置冠氏縣﹐因古冠氏邑爲名﹐屬屯州。大業二年廢屯州﹐縣屬魏州。王莽河﹐北去縣十八里。冉仲弓墓﹐在縣北二十五里。朝城縣﹐緊。三十。西北至州一百里。本漢東武陽郡﹐在武水之陽﹐故曰武陽﹐其後爲縣﹐屬魏郡。隋開皇十六年屬莘州﹐大業二年廢莘州﹐屬魏郡。貞觀十七年廢﹐永昌元年置﹐攺名武聖﹐開元七年攺爲朝城。武河﹐在縣東十步。黃河﹐在縣東二十九里。武陽臺﹐在縣西南一里。扁鵲墓﹐在縣羅城西北隅。莘縣﹐上。二十一。西至州一百里。本衛地﹐漢爲陽平縣﹐屬東郡。魏攺屬陽平郡。隋開皇六年﹐又於樂平故城置陽平縣﹐屬魏州﹐八年攺陽平爲淸邑縣﹐大業二年攺爲莘縣﹐因縣北古莘亭爲名。皇朝因之。莘亭﹐在縣北十三里。《傳》曰「衛宣公使太子之齊﹐使盜待諸莘﹐將殺之﹐二子﹑壽爭相爲死」﹐卽此地也。昌樂縣﹐望。二十四。北至州五十里。本漢舊縣﹐屬東郡﹐後漢省。後魏孝文帝於漢書昌樂城置昌樂郡及昌樂縣﹐周武帝攺屬魏郡﹐隋罷郡﹐攺屬魏州。皇朝因之。王莽河﹐西去縣十六里。相州﹐鄴郡。望。開元戶七萬八千。鄕一百五十一。元和戶三萬九千。鄕二十九。《禹貢》冀州之域。又爲殷盤庚所都﹐曰殷墟﹐項羽與章邯盟於洹水南殷墟是也。春秋時屬晉。戰國時屬魏﹐魏文侯使西門豹守鄴是也。秦兼天下﹐爲上黨﹑邯鄲二郡之地。漢髙帝分置魏郡﹐理鄴。後漢末﹐冀州理之﹐韓馥爲冀州牧﹐居鄴。其後袁紹﹑曹操因之。建安十七年﹐冊命操爲魏公﹐居鄴。黃初二年﹐以廣平﹑陽平﹑魏三郡爲「三魏」﹐長安﹑譙﹑許﹑鄴﹑洛陽爲「五都」。石季龍自襄國徙都之﹐仍攺太守爲魏尹。慕容雋平冉閔﹐又自薊徙都之﹐仍置司隸校尉。苻堅平鄴﹐以王猛爲冀州牧﹐鎭鄴。後魏孝文帝於鄴立相州。初﹐孝文帝幸鄴﹐訪立州名﹐尙書崔光對曰「昔河甲居相。聖皇天命所相﹐宜曰相州。」孝文帝從之﹐蓋取內黃東南故殷王河甲居相所築之城爲名也。至東魏孝靜帝又都鄴城﹐髙齊受禪﹐仍都於鄴﹐攺魏尹爲淸都尹。周武帝平齊﹐復攺爲相州。大象二年﹐自故鄴城移相州於安陽城﹐卽今州理是也。隋大業三年﹐攺相州爲魏郡。武徳元年﹐復爲相州。後或爲總管﹐或爲都督。州境﹕東西二百一十四里。南北一百六十九里。八到﹕西南至上都一千四百四十里。西南至東都五百八十里。北至慈州六十五里。東北至州一百八十里。東取臨縣北至邢州二百六十五里。東至魏州二百一十里。西至潞州三百五十里。東南至滑州一百三十里。貢賦﹕開元貢﹕紗﹐鳳翮席﹐胡粉﹐知母。賦﹕綿﹐絹﹐絲。管縣十﹕安陽﹐鄴﹐成安﹐內黃﹐堯城﹐洹水﹐臨漳﹐臨河﹐湯陰﹐林慮。安陽縣﹐緊。郭下。本七國時魏寧新中邑﹐秦昭襄王拔之﹐攺名安陽。漢初廢﹐以其地屬湯陰縣。晉於今理西南三里置安陽縣﹐屬魏郡﹐後魏並入湯陰。隋開皇十年置安陽縣﹐屬相州。皇朝因之。韓陵山﹐在縣東北十五里。東魏丞相髙歡破爾朱兆眾於此山。洹水﹐西南自林慮縣界流入。慮﹐音閭。鄴縣﹐緊。二。南至州四十里。本漢舊縣﹐屬魏郡。晉以懷帝諱﹐攺鄴爲臨漳縣﹐石季龍徙都之﹐復攺爲鄴縣。冉閔及慕容雋洎東魏﹑髙齊並都於此﹐其縣名直至隋氏不攺﹐皇朝因之。濁漳水﹐在縣北五里。西門豹爲鄴令﹐引漳水以富魏之河內。後史起爲鄴令﹐又引漳水漑鄴﹐人歌之曰「鄴有賢令﹐號爲史公﹐決漳水兮灌鄴旁﹐終古瀉鹵生稻粱。」今天谷井堰﹐卽其遺址也。故鄴城﹐縣東五十步。本春秋時齊桓公所築﹐自漢至髙齊﹐魏郡鄴縣並理之。今按魏武帝受封於此﹐至文帝受禪﹐呼此爲鄴都。西門豹祠﹐在縣西十五里。魏武帝西陵﹐在縣西三十里。成安縣﹐上。四。西南至州一百五十里。本漢斥丘縣地﹐屬魏郡。土地斥鹵﹐故曰斤丘。其地舊屬鄴縣﹐髙齊文宣帝分鄴縣置成安縣﹐屬淸都尹。周平齊﹐屬魏郡。隋開皇三年﹐攺屬相州。皇朝因之。濁漳水﹐西自滏陽縣界流入。斥丘故城﹐在縣東南三十里。本春秋時乾侯邑﹐漢以爲斥丘縣。《左傳》曰「公如晉次於乾侯。」內黃縣﹐緊。三。西北至州八十里。本漢舊縣﹐屬魏郡。河以北爲內﹐南爲外﹐故此有內黃﹐陳畱有外黃。後魏省﹐隋開皇六年重置內黃縣﹐屬相州。武徳二年﹐於黎陽縣置黎州﹐縣屬焉。貞觀十七年廢州﹐縣屬相州。蕩水﹐南去縣七里。黃澤﹐在縣西北五里。故殷城﹐在縣東南十里。殷王河甲居相﹐因築此城。永濟渠﹐本名白渠﹐隋煬帝導爲永濟渠﹐一名禦河﹐北去縣二百步。堯城縣上。西至州四十里。本漢內黃縣地﹐晉於此置長樂縣﹐髙齊省長樂入臨漳縣。隋開皇十年﹐分臨漳洹水二縣於此重置長樂縣﹐十八年攺爲堯城﹐因所理堯城爲名也。洹水﹐在縣北四里。丹朱墓﹐在縣東一里。洹水縣﹐上。三。西南至州一百二十里。本漢內黃縣地﹐晉於此置長樂縣﹐屬魏郡。後魏省﹐孝文帝復置長樂縣﹐髙齊省入臨漳縣。周武帝分臨漳置洹水縣﹐因洹水流入﹐卽以爲名﹐屬魏郡。隋開皇三年割屬相州﹐皇朝因之。洹水﹐西自堯城縣界流入。鸕鶿陂﹐在縣西南五里。周回八十里﹐蒲魚之利﹐州境所資。永濟渠﹐西去縣二里。臨漳縣﹐上。西南至州六十里。本漢鄴縣地﹐東魏孝靜帝分鄴縣之地﹐於鄴城中置臨漳縣。周武帝平齊﹐自鄴城移臨漳縣於今理﹐屬魏郡。隋開皇三年﹐攺屬相州。皇朝因之。東山池﹐在縣西南十五里。東魏相髙澄所築﹐引萬金渠水爲池﹐作遊賞處。鸕鶿陂﹐在縣東南三十里。與洹水縣同利。袁紹墓﹐在縣西北十六里。臨河縣﹐上。二。西北至州一百二十里。本漢黎陽縣地﹐隋開皇六年分置臨河縣﹐屬衛州。其城本春秋時衛新築城﹐十六年攺屬黎州﹐大業二年又攺屬衛州。武徳二年﹐重置黎州﹐縣屬焉。貞觀十七年廢黎州﹐以縣屬相州。黃河﹐南去縣五里。湯陰縣﹐上。二。北至州四十里。本七國時魏湯陰邑也﹐漢以爲縣﹐屬河內郡﹐縣有蕩水﹐因取名焉。晉屬魏郡﹐後魏省。隋開皇六年重置湯陰縣﹐屬相州﹐十六年攺屬黎州。武徳四年﹐分安陽置湯源縣﹐屬衛州﹐六年攺屬相州﹐貞觀元年攺爲湯陰﹐從漢舊名。蕩水﹐西去縣三十五里。牖裏﹐一名裏﹐在縣北九里。紂拘西伯之所也。林慮縣﹐上。一。東至州一百一十里。本漢隆慮縣﹐屬河內郡﹐以隆慮山在北﹐因以爲名。後避殤帝諱﹐攺曰林慮﹐屬朝歌郡。晉屬汲郡。後魏太武帝省入鄴縣﹐文帝立﹐復屬魏郡。周武帝置林慮郡﹐隋開皇三年罷郡﹐縣屬相州。武徳二年又置巖州﹐五年廢﹐縣又屬相州。林慮山﹐在縣西二十里。山多鐵﹐縣有鐵官。南接太行﹐北連恆嶽。博州﹐博平。上。開元戶三萬七千四百七十。鄕七十四。元和戶二千四百三十。鄕一十五。《禹貢》兗州之域。春秋時齊之西界聊攝地也。戰國時爲齊地。秦兼天下﹐今州卽秦東郡地也。在漢爲東郡聊城縣之地。後魏明元帝於此置平原鎭﹐孝文帝罷鎭置平原郡。葛榮之據冀州也﹐又於今理置冀州﹐尋廢。孝武帝復置平原郡。隋開皇三年置郡﹐十六年於今理置博州﹐大業三年省。隋亂﹐宇文化及弒逆﹐自江都舉兵至此。竇建徳攻陷其城﹐復自據。武徳四年﹐討平竇建徳﹐重置博州。州境﹕東南一百五十七里。南北一百六十六里。八到﹕西南至上都一千七百九十里。西南至東都九百三十里。西南至魏州一百八十里。西北至貝州一百九十里。東北至徳州二百六十里。東渡河至鄆州一百八十里。東渡河至齊州二百九十里。貢﹑賦﹕開元貢﹕平糸由十匹。賦﹕綿﹐絹。管縣六﹕聊城﹐武水﹐堂邑﹐淸平﹐博平﹐髙唐。聊城縣﹐緊。三。郭下。本春秋時聊攝地﹐晏子對景公曰「聊攝以東﹐其爲人多矣。」漢以爲縣﹐屬東郡。晉屬平原郡。髙齊攺屬濟州。隋開皇三年攺屬冀州﹐十六年置博州﹐縣屬焉。黃河﹐南去縣四十三里。茌平故城﹐在縣東五十三里。在茌山之平地。石勒之賤也﹐賣在茌平人師歡家爲奴。四口故關﹐在縣東南八十里。隋置。武水縣﹐上。八。東北至州六十里。本漢陽平縣地﹐屬東郡。隋開皇八年﹐攺陽平爲淸邑縣﹐十六年分淸邑置武水縣﹐屬莘州﹐卽今博州武水縣理是也。在武水溝之南﹐因名之。大業三年廢莘州﹐攺屬魏州。貞觀元年﹐攺屬博州。黃河﹐南去縣二十二里。堂邑縣﹐上。二。東至州六十里。本漢淸縣﹑發幹二縣之地﹐屬東郡。隋開皇六年﹐於此置堂邑縣﹐屬屯州﹐因縣西堂邑故城爲名。大業二年﹐攺屬魏州。武徳四年又屬屯州﹐貞觀元年廢屯州﹐攺屬博州。樂平故城﹐本漢淸縣﹐在縣東三十里。《後趙錄》曰「東海王使徵東將軍苟擊汲桑﹑石勒﹐勒與相持戰於平原﹑陽平﹐爲所敗﹐勒奔樂平。」堂邑故城﹐在縣西北二十七里。髙帝五年﹐陳嬰爲堂邑侯﹐嬰孫午繼封﹐尙館陶公主。淸平縣﹐上。二。東南至州八十里。本漢淸陽縣地﹐屬淸河郡。隋開皇六年自今貝州淸河縣界移貝丘縣於今理﹐屬貝州。十六年﹐攺貝丘爲淸平縣﹐屬博州。大業二年省博州﹐攺屬貝州。隋亂廢﹐武徳四年重置﹐屬博州。博平縣﹐上。二。西南至州七十里。本齊之博陵邑也﹐《史記》曰「齊威王伐晉﹐至博陵」﹐是也。漢以爲縣﹐屬東郡。晉屬平原國。隋開皇三年攺屬屯州﹐十六年攺屬博州。故攝城﹐在縣西南二十里。晏子曰「聊攝以東﹐其爲人多矣」﹐卽此城也。髙唐縣﹐上。二。西南至州一百一十里。本齊邑﹐《春秋》夙沙衛奔髙唐以叛。《史記》齊威王曰「君臣有分子者﹐使守髙唐﹐趙人不敢東漁於河。」漢以爲縣﹐屬平原郡。後魏屬濟州﹐髙齊攺屬平原郡。隋開皇十六年﹐攺屬博州。皇朝因之。長壽二年攺爲崇武縣﹐神龍二年復舊名。黃河﹐在縣東四十五里。華歆墓﹐在縣東二十里。衛州﹐汲郡。望。開元戶三萬六百六十六。鄕六十七。元和戶二千七百七十七。鄕一十九。《禹貢》冀州之域。後爲殷都﹐在今州東北七十三里衛縣北界朝歌故城是也。今州理﹐卽殷牧野之地﹐周武王滅殷﹐分其畿內爲三國﹐《詩國風邶》《》《衛》是也。邶封紂子武庚﹐管叔尹之﹐衛蔡叔尹之﹐以監殷人﹐謂之三監。武王崩﹐三監及淮夷叛。成王旣伐管叔﹑蔡叔﹐以殷封康叔爲衛侯﹐今郡及魏郡之黎陽﹐河內之野王朝歌﹐皆衛之分。其後十五葉﹐懿公爲狄所滅﹐更封於楚丘﹐今滑州衛南縣是也。河內殷墟﹐更屬於晉﹐後又屬齊﹐戰國時屬魏。秦屬河東郡。在漢爲汲縣﹐屬河內郡。魏黃初中置朝歌郡﹐屬冀州。晉武帝攺朝歌爲汲郡﹐仍屬冀州。後魏孝靜帝移汲郡理枋頭城﹐在今衛縣界﹐又於汲縣置義州以處歸附之人。周武帝攺義州爲衛州﹐隋大業三年攺爲汲郡。武徳元年又攺爲衛州﹐二年陷竇建徳﹐四年討平﹐仍舊名焉。州境﹕東西二百三十六里。南北一百四十一里。八到﹕西南至上都一千二百五十里。西南至東都三百九十里。東北至相州一百九十里。東渡河至滑州一百一十五里。正西微南及懷州二百六十里。正南渡河至鄭州二百三十里。東北至澶州二百五十里。西北逾山至澤州陵川縣二百四十里。貢﹑賦﹕開元貢﹕絹。賦﹕綿﹐絹。管縣五﹕汲﹐新鄕﹐衛﹐共城﹐黎陽。汲縣﹐緊。郭下。本漢舊縣﹐屬河內郡。後魏於此置義州及伍城郡伍城縣﹐周攺義州爲衛州﹐伍城縣屬衛州。隋開皇六年攺伍城縣爲汲縣﹐大業三年攺屬汲郡。武徳元年重置義州﹐汲縣屬焉。四年廢義州﹐縣屬衛州。黃河﹐西自新鄕縣界流入﹐經縣南﹐去縣七里謂之棘津﹐亦謂之石濟津。《左傳》「晉伐曹﹐曹在衛東。假道於衛﹐衛人弗許﹐還自南河濟」是也。宋元嘉中﹐遣宣威將軍垣護之以水軍守石濟﹐亦是此處也。比干墓及廟﹐在縣北十里。太公廟﹐在縣西北二十五里。太公﹐卽河內汲人也。新鄕縣﹐緊。十九。東至州四十八里。本漢獲嘉縣﹑汲縣二縣地﹐隋開皇六年於兩縣地古新樂城中置新鄕縣﹐屬衛州。武徳四年屬殷州﹐貞觀元年廢殷州﹐縣屬衛州。淸水﹐在縣北一里。獲嘉故城﹐在縣西南十里。本漢舊縣﹐越相呂嘉反﹐武帝將幸緱氏﹐至汲縣新中鄕﹐得呂嘉首﹐以爲獲嘉縣。衛縣﹐緊。十九。西南至州六十八里。本漢朝歌縣﹐屬河內郡。魏黃初中﹐朝歌縣又屬朝陽歌郡﹐晉武帝攺爲汲郡。隋開皇三年罷郡﹐縣屬衛州。大業三年﹐攺朝歌爲衛縣﹐屬汲郡。皇朝因之。黑山﹐在縣北五十五里。漢末眭固白繞等起黑山﹐聚眾十餘萬﹐號黑山賊。蘇門山﹐在縣西北十一里。孫登所隱﹐阮籍﹑嵇康所造之處。延津﹐在縣西二十六里。魏曹公遣於禁渡河守延津﹐卽此地也。枋頭故城﹐在縣東一里。建安九年﹐魏武帝在淇水口下大枋木爲堰﹐遏淇水令入白渠﹐以開運漕﹐故號其處爲枋頭。晉太和四年﹐桓溫北伐﹐慕容時亢旱﹐水道不通﹐乃鑿鉅野三百餘里﹐以通舟運。自淸水入河﹐將慕容垂率眾八萬來拒﹐溫大破之﹐遂至枋頭。軍糧竭盡﹐溫焚舟步退﹐垂以八千騎追溫﹐戰敗於襄邑﹐亦謂此也。後苻氏克鄴﹐攺枋頭爲永昌縣。《十六國春秋》曰「晉劉牢之救苻丕﹐慕容垂率師至枋頭以拒之﹐知晉軍盛﹐乃退。」後魏嘗移汲郡理此。陽河水﹐出縣西北平地﹐卽紂朝涉之脛處。朝歌故城﹐在縣西二十一里。殷之故都也。鹿臺﹐在縣西。殷紂營之﹐七年乃成。大三里﹐髙千尺。共城縣﹐上。二。東南至州六十二里。本周共伯國﹐厲王無道﹐流崩於彘﹐共伯奉王子靖立爲宣王﹐共伯復歸於國。漢以爲縣﹐屬河內郡。晉屬汲郡。髙齊省。隋開皇四年加「城」字﹐於此置共城縣﹐屬衛州。皇朝因之。白鹿山﹐在縣西五十四里。天門﹐在縣西五十里。淇水﹐源出縣西北沮洳山﹐至衛縣入河﹐謂之淇水口。故凡城﹐在縣西二十里。古凡伯國也。百門陂﹐在縣西北五里。方五百許步﹐百姓引以漑稻田﹐此米明白香潔﹐異於他稻﹐魏﹑齊以來﹐常以薦禦。陂南通漳水。黎陽縣﹐上。二。西南至州一百二十里。古黎侯國﹐漢以爲黎陽縣﹐在黎陽山北﹐屬魏郡。後魏屬黎陽郡。隋開皇三年屬衛州﹐十六年又屬黎州。大業二年省黎州﹐縣屬衛州。皇朝武徳二年重置黎州﹐縣屬焉。貞觀十七年黎州廢﹐復屬衛州。大亻丕山﹐正南去縣七里。卽黎山也﹐《尙書》云「東過洛﹐至於大亻丕」﹐注曰「山再成曰亻丕。」枉人山﹐在縣西北四十二里。或言紂殺比干於此。黎陽鎭故城﹐在縣東南一里。古翟遼城也﹐翟遼於此僭號。皇朝攺曰白馬鎭。袁譚故城﹐在縣西南百步。曹公故城﹐在縣西南一里。是曹公攻譚時所築。白馬故關﹐在縣東一里五步。酈食其說髙祖曰「杜白馬之津」﹐卽此地也。後更名黎陽津。慕容徳自鄴將徙滑臺﹐至黎陽津﹐風飄船沒﹐魏軍垂至﹐三軍色懼﹐昏而冰合﹐是夜濟訖﹐旦而魏軍至﹐冰亦消泮。徳大悅﹐攺黎陽津爲天津津。髙齊文襄徵潁城﹐仍移石濟關於此﹐卽造橋焉﹐攺名白馬關。周又攺名黎陽關。貝州﹐淸河。上望。開元戶八萬四千四百。鄕一百七十七。元和戶二萬一百二。鄕三十五。《禹貢》冀州之域。春秋時其地屬晉﹐七國時屬趙。秦兼天下﹐以爲鉅鹿郡。漢文帝又分鉅鹿置淸河郡﹐以郡臨淸河水﹐故號淸河。後漢以爲淸河國。周武帝建徳六年平齊﹐於此置貝州﹐因邱以爲名。隋大業三年﹐又爲淸河郡。隋末陷賊﹐武徳四年討平竇建徳﹐復置貝州。州境﹕東西二百四十九里。南北一百九十里。八到﹕西南至上都一千八百二十里。西南至東都九百六十里。南至魏州二百一十里。正東微北至徳州二百三十里。北至冀州二百一十里。西至邢州二百三十里。東至博州一百九十里。貢﹑賦﹕開元貢﹕白氈。賦﹕綿﹐絹。管縣十﹕淸河﹐淸陽﹐歷亭﹐東武城﹐宗城﹐經城﹐漳南﹐臨淸﹐夏津﹐永濟。淸河縣﹐緊。四。郭下。本漢信成縣地﹐屬淸河郡。後漢省信成縣置淸河縣﹐至隋不攺。皇朝因之。故末丕城﹐在縣東北五十里。《十六國春秋》曰「鮮卑段末丕自稱遼西公﹐於此築城﹐與石勒相持﹐因爲名。」永濟渠﹐東南去縣十里。淸陽縣﹐緊。四。郭下。本漢舊縣也﹐屬淸河郡。後漢省淸陽縣﹐其地屬甘陵縣。隋開皇六年重置﹐皇朝因之。甘陵﹐在縣城內。後漢淸河王慶陵﹐慶卽安帝父也。歷亭縣﹐上。三。西南至州一百里。本漢東陽縣地﹐屬淸河郡。後漢省東陽縣﹐其地屬兪阝縣。﹝兪阝﹐音輸。﹞隋開皇十六年於此置歷亭縣﹐遙取漢歷縣爲名。皇朝因之。東陽故城﹐在縣西十八里。漢髙祖以張相如爲東陽侯。東武城縣﹐上。二。西南至州四十二里。本七國時趙邑也﹐《史記》曰趙平原君勝封東武城﹐卽此地也。蓋以定襄有武城﹐同屬趙﹐故此加「東」字以辧之﹐屬淸河郡。隋開皇三年攺屬貝州﹐皇朝因之。自後魏以來﹐山東貴族淸河諸崔﹐卽此邑人﹐爲天下甲族。宗城縣﹐望。五。東北至州六十里。本後漢章帝分立廣宗縣﹐屬鉅鹿郡。後魏攺屬廣宗郡。隋開皇三年攺屬貝州﹐仁壽元年攺宗城縣。皇朝因之。張甲河﹐在縣南二十五里。漳水﹐東去縣二十七里。經城縣﹐上。四。東至州六十里。本後漢分前漢堂陽縣﹐於今縣西北二十里置經城縣。後魏省並入南宮縣﹐孝文帝又於今理置經城縣﹐又置廣宗郡。髙齊省郡及縣﹐仍置武彊縣於此。隋開皇六年﹐移武彊縣於此﹐置經城縣﹐屬貝州。皇朝因之。張甲枯河﹐東去縣十里。漳南縣﹐上。二。西南至州一百一十里。本漢東陽縣之地﹐隋開皇六年置東陽縣﹐屬徳州﹐取漢東陽之名。十六年攺屬貝州﹐十八年攺爲漳南縣﹐以漳水在縣北﹐故名也。皇朝因之。永濟渠﹐在縣東五十里。漳水﹐在縣北四十六里。臨淸縣﹐緊。五。東北至州六十里。本漢淸泉縣地﹐後魏孝文帝於此置臨淸縣﹐屬魏郡。髙齊省。隋開皇六年復置臨淸縣﹐屬貝州。皇朝因之。貝丘城﹐在縣東南五十里。漢貝丘縣城也。城內有丘﹐髙五丈﹐周回六十八步﹐城因此爲名。《春秋》「公田於貝丘」﹐是齊州地﹐與此異也。永濟渠﹐在縣城西門外。夏津縣﹐上。二。西北至州九十里。本漢兪阝縣地﹐呂佗﹑欒布皆爲兪阝侯﹐田奉邑亦在兪阝﹐屬淸河郡。隋大業二年攺屬貝州﹐天寶元年攺爲夏津縣。屯氏河﹐在縣北。永濟縣﹐緊。四。東北至州一百一十里。本漢貝邱縣地﹐臨淸縣之南偏﹐大歷七年﹐田承嗣奏於張橋行市置﹐西井永濟渠﹐故以爲名。永濟渠﹐在縣西郭內。闊一百七十尺﹐深二丈四尺。南自汲郡引淸﹑淇二水東北入白溝﹐穿此縣入臨淸。按漢武帝時﹐河決館陶﹐分爲屯氏河﹐東北經貝州﹑冀州而入渤海﹐此渠蓋屯氏古瀆﹐隋氏修之﹐因名永濟。澶州﹐頓丘。上。元和戶三千二百六十九。鄕一十七。本漢頓丘縣地﹐武徳四年分魏州之頓丘﹑觀城二縣﹐於今理置澶州﹐因澶水爲名﹐又分置澶水縣。貞觀元年廢澶州﹐以澶水縣屬黎州。今衛州黎陽縣理是也﹐非成都管內黎州。大歷七年﹐魏博節度使田承嗣又奏置澶州。州境﹕東西一百二十九里。南北七十里。八到﹕西南至上都一千五百里。西南至東都六百三十里。西南至衛州二百五十里。北至魏州一百一十里。南至濮州濮陽縣三十六里。東至濮州範縣一百一十里。西至相州內黃縣七十里。西至相州臨河縣八十里。東北至魏州朝城縣九十四里。貢﹑賦﹕開元貢﹕平糸由﹐絹。賦﹕糸﹐綿﹐絹﹐粟。管縣四﹕頓丘﹐臨黃﹐觀城﹐淸丰。頓丘縣﹐望。郭下。本漢舊縣﹐因縣東北頓丘以爲名﹐屬東郡。晉屬頓丘郡。隋廢郡﹐屬魏州。武徳初割屬澶州﹐州廢還屬魏州﹐大歷初又屬澶州。秋山﹐在縣西北三十五里。黃河﹐在縣南三十五里。顓頊陵﹐在縣西北三十五里。帝嚳陵﹐在縣北三十里。衛康叔墓﹐在縣東北九十里。臨黃縣﹐上。西至州六十七里。本漢觀縣地﹐後漢攺觀縣爲衛縣。後魏孝文帝分衛縣置臨黃縣﹐以北臨黃溝﹐因以爲名﹐屬頓丘郡。隋攺屬魏郡。武徳初割屬澶州﹐州廢還屬魏州﹐大歷初又割屬澶州。黃河﹐南去縣三十六里。盧津關﹐古髙陵津﹐縣東南三十五里。魏長賢墓﹐在縣北十五里。貞觀七年追贈定州刺史﹐卽徵父也。觀城縣﹐緊。西至州二十四里。漢觀縣﹐古之觀國。《左傳》曰虞有三苗﹐夏有觀扈。《國語》注曰「觀國﹐夏啟子太康之第五弟所封也﹐在衛縣﹐夏相滅之。」漢以爲縣﹐屬東郡。後漢攺觀縣爲衛國縣﹐屬東郡。隋開皇六年攺衛國縣爲觀城縣﹐屬魏州。武徳四年﹐以觀城屬澶州﹐州廢還屬魏州﹐大歷初隸澶州。衛靈公墓﹐在縣東南四十二里。淸丰縣﹐上。東至州二十五里。本漢內黃縣地﹐大歷七年於淸丰店置﹐因以爲名。黃河﹐在縣南五十里。

●卷第十七◎河北道二恆冀節度使恆州﹐常山。大都督府。開元戶四萬二千六百九十四。鄕八十七。元和戶一萬七千五百八十。鄕七十。今爲恆冀節度使理所。管州六﹕恆州﹐冀州﹐深州﹐趙州﹐徳州﹐棣州。縣四十四。都管戶六萬二千六百匹。《禹貢》冀州之域。周爲並州地。春秋時屬鮮虞國。戰國時屬趙。秦兼天下﹐爲鉅鹿郡之地。漢髙帝三年﹐韓信東下井陘﹐擊破陳余﹑趙王歇﹐以鉅鹿之北境置恆山郡﹐因恆山爲名﹐後避文帝諱﹐攺曰常山。兩漢恆山太守皆理於元氏﹐晉理於眞定﹐卽今常山故城是也。後魏道武帝登恆山郡城﹐北望安樂壘﹐嘉其美名﹐遂移郡理之﹐卽今州理是也。周武帝於此置恆州﹐隋煬帝大業九年罷州﹐以管縣屬髙陽郡。武徳元年﹐重置恆州。三年陷賊﹐四年討平竇建徳﹐仍舊焉。州境﹕東西二百一十里。南北二百七十里。八到﹕西南至上都一千九百九十里。西南至東都一千一百三十里。西取太原路至上都一千七百六十里。東北至定州一百二十里。東南至城縣六十里﹐從槁城北至定州一百二十里。東南至深州一百八十里。西取井陘路至太原府五百里。西北取五臺山路至代州五百三十里。貢﹑賦﹕開元貢﹕羅。賦﹕綿﹐絹。管縣十﹕眞定﹐城﹐九門﹐靈壽﹐行唐﹐井陘﹐獲鹿﹐石邑﹐房山﹐鼓城。眞定縣﹐望。郭下。二十一。本名東垣﹐屬中山國﹐以河東有垣縣﹐故此加「東」字。髙帝十一年﹐代相陳反﹐帝自攻拔之﹐攺曰眞定﹐屬恆山郡。武帝攺爲眞定國。後漢復爲縣﹐屬常山郡。後燕慕容垂都之﹐後徙理盧奴。隋開皇三年﹐眞定縣攺屬恆州。皇朝因之。滋水﹐北去縣三十里。滹沱河﹐南去縣一里。故權城﹐卽古之犍鄕也﹐縣北二十里。後漢建武元年﹐賈復破靑犢於射犬﹐追戰於眞定之犍鄕﹐大破之﹐卽此地也。城縣﹐緊。十三。西北至州五十八里。本漢舊縣﹐元鼎四年置﹐屬眞定國﹐後漢攺屬鉅鹿郡﹐晉省。後魏重置﹐髙齊攺爲髙城縣。隋開皇十八年﹐復爲城縣。武徳初屬廉州﹐貞觀二年攺屬恆州。肥累故城﹐縣西南七里。春秋時肥子國﹐白狄別種也。滹沱水﹐去縣二十九里。九門縣﹐上。西至州三十里。本戰國時趙邑﹐漢於此置九門縣﹐屬常山郡。髙齊省﹐隋開皇六年重置。義旗初﹐於此置九門郡﹐後廢﹐以縣屬恆州。滹沱水﹐在縣西九十里。滋水﹐北去縣二十三里。靈壽縣﹐中。八。東至州八十五里。本中山國都也。按中山武公本周同姓﹐其後桓公﹐不卹國政﹐後樂羊爲魏將﹐拔中山﹐封之靈壽。漢於此置靈壽縣﹐屬常山郡。後漢屬常山國。隋開皇三年攺屬恆州。武徳五年屬井州﹐七年攺屬恆州。滹沱水﹐在縣西南二十里。行唐縣﹐上。十四。南至州七十里。本趙南行唐邑﹐惠文王初置﹐漢因爲縣﹐屬恆山郡。後魏去「南」字爲行唐縣。隋開皇三年攺屬恆州﹐皇朝因之。玉女山﹐縣北三十六里。滋水﹐去縣南二十六里。井陘縣﹐中。五。東南至州九十里。六國時趙地﹐秦始皇十八年﹐王翦興兵攻趙﹐下井陘。漢髙帝三年﹐韓信﹑張耳東下井陘﹐擒成安君﹐卽此地也。陘山﹐在縣東南八十里。四面髙﹐中央下﹐如井﹐故曰井陘﹐屬常山郡。隋開皇十六年﹐於縣置井州﹐大業二年廢﹐縣屬恆州。武徳元年重立井州﹐貞觀十七年廢﹐縣又屬恆州。綿蔓水﹐在縣西南八十里。韓信擊趙﹐使萬人先行﹐背水爲陳﹐信曰「陷之死地而後生」﹐謂此水也。獲鹿縣﹐中。東北至州五十里。本漢石邑縣地﹐屬常山郡。隋開皇十六年﹐於此置鹿泉縣﹐以鹿泉在漢縣南﹐因爲名﹐屬井州。大業二年省﹐義寧初重置﹐還屬井州。貞觀二年攺名獲鹿﹐屬恆州。飛龍山﹐在縣南四十五里。《前趙錄》曰「王浚遣將祁弘率鮮卑討石勒於飛龍山下﹐勒大敗。」萆山﹐今名抱犢山。韓信伐趙﹐使輕騎二千人﹐人持一赤幟﹐從道萆山而望﹐後遂攺爲萆山。後魏葛榮之亂﹐百姓因山抱犢而死﹐故以爲名。又云抱犢者﹐古有其名也﹐卽道家謂之「北嶽佐命」是也﹐《名山記》以爲福地之數﹐云可避兵水也。井陘口﹐今名土門口﹐縣西南十里。卽太行八陘之第五陘也﹐四面髙﹐中央下﹐似井﹐故名之。韓信擊趙﹐欲下井陘。成安君陳余聚兵井陘口﹐號二十萬。李左車說余曰「臣聞千里饋糧﹐士有饑色。今井陘之道﹐車不得方軌﹐騎不得成列﹐行數百里﹐其勢糧食必在後﹐願足下假臣奇兵三萬﹐從道絕其輜重﹔足下深溝髙壘﹐勿與戰。彼前不得斗﹐退不得還﹐吾奇兵絕其後﹐野無掠擄﹐不至數日﹐兩將之頭可致戲下。」成安君儒者﹐不從﹐故敗。《述徵記》曰「其山首自河內﹐有八陘﹐井陘第五。四面髙﹐中央低﹐似井﹐故名之。」鹿泉﹐出井陘口南山下。皇唐貴族有土門崔家﹐爲天下甲族﹐今土門諸崔是也﹐源出博陵安平。石邑縣﹐緊。十五。東北至州三十里。本戰國時中山邑也﹐《史記》趙武靈王攻中山﹐取石邑是也。漢於此置石邑縣﹐屬常山郡﹐後漢至隋不攺﹐皇朝因之。鹿泉水﹐一名陘水﹐南去縣十里。趙佗墓﹐在縣北十三里。佗﹐眞定人﹐僭號南越帝﹐文帝爲其先人置守冢﹐昆弟在者存問之﹐佗遂釋黃屋左纛而稱臣。房山縣﹐中。東至州八十里。本漢蒲吾縣地﹐屬常山郡。隋開皇十六年置房山縣﹐因縣北房山爲名﹐屬井州。大業二年廢井州﹐縣屬恆州。武徳四年又屬井州﹐貞觀十七年又屬恆州。其城內實外險﹐一名嘉陽城。房山﹐一名王母山﹐在縣西北五十里。漢武帝於此山上立祠﹐今王母觀是也。蒲吾故城﹐在縣東二十里。鼓城縣﹐中。十三。西北至州九十五里。本春秋時鼓子國﹐蓋白狄別種也。又漢曲陽縣地。《左傳》曰「晉荀吳圍鼓﹐以鼓子鳶歸。」漢下曲陽﹐屬鉅鹿郡。隋開皇六年置昔陽縣﹐十八年攺爲鼓城縣﹐屬廉州。大業九年攺屬髙陽郡。貞觀元年屬定州﹐大歷三年割屬恆州。滹沱水﹐去縣北十三里。魏收墓﹐在縣北七里。後魏﹑北齊貴族諸魏﹐皆此邑人也﹐所云「鉅鹿曲陽人」者是矣。後漢京觀﹐在縣西南七里。後漢皇甫嵩攻黃巾賊張角弟寶於下曲陽﹐首虜千餘人﹐築爲京觀。冀州﹐信都。上。開元戶九萬四千一百二十。鄕一百八十五。元和戶八千九百六十七。鄕四十八。《禹貢》冀州﹐堯所都也。虞及三代同爲冀州地。《爾雅》曰「兩河曰冀州。」冀﹐近也﹐兩河之﹐其气相近。春秋時屬晉﹐七國時屬趙。秦屬鉅鹿郡。漢髙帝分趙鉅鹿立淸河﹑信都﹑常山﹐其信都卽今州理是也。文帝又分立河﹑廣平二郡。景帝攺信都爲廣川國﹐宣帝復故。後漢初﹐王郎僭號﹐河北悉應。光武自薊南行﹐至下博失道﹐有白頭公曰「努力﹐信都爲長安守。」光武至信都﹐太守任光果開門出迎﹐卽今州理是也。明帝更名樂成國﹐安帝更名安平國。後漢末﹐韓馥爲冀州牧﹐公孫瓚欲襲之﹐袁紹使髙韓諷馥﹐令以冀州讓紹。馥素性怯﹐因然其計。馥長史耿武諫曰「冀州北鄙﹐帶甲百萬﹐有十年。袁紹孤客窮軍﹐譬如嬰兒在股掌之上﹐絕其乳哺﹐立可餓殺﹐柰何以州與之﹗」馥不從﹐以州與紹﹐紹遂領冀州牧。及曹公破紹﹐又理之。文帝黃初中﹐以鄴爲五都之一﹐始移冀州理信都。自石趙至慕容垂﹐或理鄴﹐或理信都。苻堅用王猛爲冀州牧﹐鎭鄴。後魏冀州亦理於鄴﹐仍於信都爲舊冀州之理﹐置長樂郡。隋開皇三年罷郡爲冀州﹐大業三年復爲信都郡。隋末陷賊﹐武徳四年討平竇建徳﹐攺爲冀州。州境﹕東西二百六十里。南北二百三十六里。八到﹕西南至上都取相州路一千九百里。西南至東都一千四百里。正西微北至趙州一百六十里。北於瀛州二百四十里。西北至深州一百三十里。東至徳州二百一十五里。東北至景州二百一十里。東北至滄州一百二十里。貢﹑賦﹕開元貢﹕絹。賦﹕綿﹐絹。管縣九﹕信都﹐衡水﹐南宮﹐武邑﹐下博﹐武彊﹐棗彊﹐堂陽﹐阜城。信都縣﹐望。三十。郭下。本漢舊縣﹐屬信都國。後漢屬安平國。後魏屬長樂郡。隋開皇三年屬冀州﹐皇朝因之。衡水﹐亦曰長蘆水﹐卽濁漳水之下流也﹐西北去縣六十二里。辟陽故城﹐在縣東南三十五里。審食其爲辟陽侯。煮棗故城﹐在縣東北五十里。漢煮棗侯國城﹐六國時於此煮棗油﹐後魏及齊以爲故事﹐每煮棗油﹐卽於此城。衡水縣﹐上。十八。南至州四十里。本漢桃縣之地﹐隋開皇十六年於今縣置衡水縣﹐縣在長蘆河西﹐長蘆河則衡漳故瀆也﹐因以爲名。長蘆水﹐縣南二百步。藺相如臺﹐在縣東北十二里。南宮縣﹐望。三十。東北至州六十二里。本漢舊縣﹐屬信都國。《後漢書》光武自薊南馳至南宮﹐遇大風雨﹐引入道旁空捨﹐馮異抱薪﹐鄧禹然火﹐帝對竈燎衣﹐卽此地也。後漢屬安平國。髙齊省﹐隋開皇六年復置南宮縣﹐皇朝因之。絳水枯瀆﹐在縣東南六里。武邑縣﹐上。二十五。西南至州九十里。本漢舊縣﹐屬信都國。後漢屬安平國。髙齊省﹐隋開皇六年復置﹐屬冀州﹐皇朝因之。長蘆水﹐北去縣三十二里。觀津城﹐在縣東南二十五里。本趙邑也﹐趙孝成王封樂毅於觀津﹐號望諸君。又漢景帝母竇太后﹐觀津人也。武彊湖﹐在縣北三十二里。下博縣﹐上。十三。南至州一百里。本漢舊縣﹐屬信都國﹐以泰山有博縣﹐故此加「下」字。後漢屬安平國。後魏屬長樂郡。隋開皇三年罷郡﹐屬冀州﹐十六年屬深州。皇朝因之﹐貞觀十七年攺屬冀州。下博故城﹐在縣南二十里。卽漢光武失道之處也。光武自滹沱南出﹐至此失道﹐不知所之﹐遇白衣老父曰「努力﹐信都爲長安守﹐去此八十里。」從之也。長蘆橋﹐在縣南﹐架長蘆水。武彊縣﹐望。十一。西南至州一百三十里。本漢武隧縣地也﹐屬河國。晉於此置武彊縣﹐屬武彊郡。髙齊攺屬長樂郡。隋開皇三年攺屬冀州。貞觀元年攺屬深州﹐後屬冀州。武隧故城﹐在縣東三十一里。秦破趙將扈輒於武隧﹐斬首十萬﹐卽此也。武彊故城﹐在縣西南二十五里。漢將巖不識以擊黥布功﹐封武彊侯。後漢王梁爲武彊侯。棗彊縣﹐上﹐十二。西北至州六十八里。本漢舊縣﹐屬淸河郡。髙帝以畱分爲棗彊侯。其地棗木彊盛﹐故曰棗彊。後魏屬長樂郡﹐隋開皇三年屬冀州。皇朝因之。縣外城﹐卽姚弋仲之故壘也。棘津故城﹐在縣東北二十七里。《左傳》曰「晉荀吳帥師﹐涉自棘津。」《史記》曰「呂望﹐東海人也。老而無遇﹐賣食棘津。」堂陽縣﹐上。十七。東至州六十五里。本漢舊縣﹐屬鉅鹿郡﹐在堂水之陽。按長蘆水亦謂之堂水﹐在縣南二百步﹐縣因取名。後漢屬安平國﹐髙齊省﹐隋開皇十六年重置﹐屬冀州﹐皇朝因之。阜城縣﹐緊。十。西南至州一百四十里。本漢舊縣﹐屬渤海郡。後漢屬安平國。隋開皇九年攺屬觀州﹐大業二年復屬冀州。武徳四年復屬觀州﹐貞觀十七年廢觀州﹐又隸冀州。苻融壘﹐在縣東北二十四里。深州﹐饒陽。上。開元戶四萬二千二百一十五。鄕七十五。元和戶一萬四千九十七。鄕五十。《禹貢》冀州之域。七國時爲趙地。秦爲鉅鹿郡地。漢爲饒陽縣地﹐屬涿郡。隋開皇十六年﹐於饒陽置深州﹐以州西故深城爲名。大業二年廢深州。武徳元年﹐討平竇建徳﹐四年復置﹐貞觀十七年又廢﹐先天元年於今理重置。州境﹕東西九十里。南北一百一十里。八到﹕西南至上都取趙州路二千五十里。西南至東都一千三百二十里。正西微北至恆州一百八十里。東南至冀州一百三十里。西南至趙州二百里。東北至瀛州一百四十五里。貢﹑賦﹕開元貢﹕絹。賦﹕絹﹐綿。管縣四﹕陸澤﹐鹿城﹐饒陽﹐安平。陸澤縣﹐上。十七。郭下。本饒陽﹑鹿城二縣地﹐先天元年因置州﹐割二縣置陸澤縣。《禹貢》「大陸旣作」﹐此縣南三里卽大陸之澤﹐因名之。鹿城縣﹐上。二十三。東至州二十五里。本漢安定縣地﹐屬鉅鹿郡。髙齊攺曰安國。隋開皇三年於此置安定縣﹐取漢舊名﹐屬定州。十八年攺爲鹿城﹐取縣東故鹿城爲名也﹐攺屬冀州。貞觀元年﹐攺屬深州。衡漳水﹐在縣東十里。滹沱河﹐在縣西北四十二里。大陸澤﹐在縣南十里。饒陽縣﹐望。三十。西南至州三十里。本漢舊縣﹐屬涿郡﹐在饒河之陽。隋開皇三年攺屬定州﹐十六年屬深州﹐大業二年省深州攺屬瀛州。武徳四年屬深州。滹沱河﹐北去縣四十五里。州理城﹐晉魯口城也。公孫泉叛﹐司馬宣王徵之﹐鑿滹沱入派水以運糧﹐因築此城。蓋滹沱有魯沱之名﹐因號魯口。後魏道武帝皇始三年﹐車駕幸魯口﹐卽此城也。蕪蔞故城﹐在縣東北三十五里。隋縣也﹐蓋因東北蕪蔞亭爲名。蕪蔞亭﹐在縣東北四十五里。後漢光武帝自薊東南馳﹐晨夜至饒陽蕪蔞亭﹐饑甚﹐馮異進豆粥﹐光武帝曰「得公孫豆粥﹐饑寒俱解。」公孫﹐異字也。安平縣﹐上。十八。東南至州五十三里。本漢舊縣﹐屬涿郡。髙帝以鄂千秋爲安平侯。後漢屬博陵郡。後魏以來﹐博陵諸崔﹐卽此邑人也。隋開皇三年縣屬定州﹐十六年攺屬深州﹐大業二年還屬定州﹐武徳四年又屬深州。派水﹐今名礓河﹐西自定州義丰縣界流入。滹沱河﹐在縣南二十三里。趙州﹐趙郡。望。開元戶五萬一千四百三十。鄕九十九。元和戶八千一百七十七。鄕一百一十七。《禹貢》冀州之域。春秋時屬晉。戰國時屬趙。秦爲邯鄲郡地。漢爲常山郡平棘縣地﹐又爲趙國。自兩漢及魏﹐皆以封建子弟。後魏明帝又於廣阿城置殷州﹐髙齊攺殷州爲趙州﹐因趙國爲名。隋開皇十六年又於欒城縣置欒州﹐大業二年廢欒州﹐以縣並屬趙州。三年﹐以趙州爲趙郡。武徳元年﹐張志昂舉城歸國﹐又攺爲趙州。州境﹕東西二百五十里。南北一百一十七里。八到﹕西南至上都一千八百九十里。西南至東都一千三十里。北至恆州一百里。正東微南至冀州一百六十五里。東北至城縣七十里﹐從縣至定州一百二十里。西逾山至太原府五百六十里。貢﹑賦﹕開元貢﹕絲。賦﹕綿﹐絹。管縣九﹕平棘﹐元氏﹐臨城﹐柏鄕﹐髙邑﹐贊皇﹐昭慶﹐寧晉﹐欒城。平棘縣﹐上。十二。郭下。本春秋時晉棘蒲邑。漢文帝三年﹐濟北王興居反﹐遣棘蒲侯柴武擊之。武帝時﹐又有平棘侯薛澤﹐爲丞相。蓋漢初爲棘蒲﹐後攺爲平棘也﹐屬常山郡。隋開皇二年攺屬趙州﹐十六年攺屬欒州﹐大業二年又屬趙州。皇朝因之。斯氵交水﹐縣北三十五里。槐水﹐一名白溝河﹐南去縣二十五里。故欒城﹐縣西北十六里。春秋時晉邑。千萬壘﹐縣南一里。後漢安帝永初元年﹐以禦史任尙討羌無功﹐檻車徵還。羌遂入侵河內﹐趙﹑魏百姓相驚。北軍中候朱寵﹐將五營兵屯孟津﹐詔魏郡﹑趙國﹑常山等繕作塢壘六百一十處﹐此其一也。李左車墓﹐縣西南七里。趙郡李氏舊宅﹐在縣西南二十里。卽後漢﹑魏以來山東舊族也﹐亦謂之「三巷李家」﹐云東祖居巷之東﹐南祖居巷之南﹐西祖居巷之西。亦曰「三祖宅巷」也。三祖李氏﹐亦有地屬髙邑縣。封斯村者﹐李氏舊塋多在封斯。元氏縣﹐上。十七。東南至州四十九里。本趙公子元之封邑﹐漢於此置元氏縣﹐屬常山郡﹐兩漢常山太守皆理於元氏。《後漢書帝紀》云「世祖光武皇帝建武四年﹐光武北徵彭寵﹐陰后從行﹐生孝明帝於元氏傳捨。」又云「顯宗孝明皇帝﹐永平五年冬十月﹐行幸鄴﹐與趙王相會鄴﹐常山三老言於帝曰﹕『上生於元氏﹐願蒙優復。』詔曰﹕『丰﹑沛﹑濟陽﹑受命所由﹐加恩報徳﹐其宜也。其復元氏縣田租更賦六歲﹐賜縣掾吏及門闌走卒錢。』」又云「肅宗孝章皇帝建初七年九月己酉﹐幸鄴﹐勞賜常山趙國吏人﹐復元氏租賦三歲。」元和三年二月戊辰﹐進幸中山﹐遣使者祠北嶽﹐出長城。癸酉﹐還幸元氏﹐祠光武﹑顯宗於縣捨正堂。明日﹐又祠顯宗於始生堂。皆奏樂﹐復元氏租賦。三月丙子﹐詔復元氏七年徭役。其兩漢元氏縣﹐在今縣西北十五里故城是也。晉屬趙國﹐髙齊廢。隋開皇六年又置元氏縣﹐屬趙州。皇朝因之。飛龍山﹐縣西北三十里。《前趙錄》曰「河瑞元年﹐王浚使將祁弘﹐率鮮卑務塵部十餘萬東討石勒﹐戰於飛龍山﹐勒師大敗。」元氏故城﹐在縣西北十五里。卽漢之舊縣也﹐兩漢常山太守皆理於此城。至隋末﹐爲劉黑闥所破﹐其後移於今所。開業寺﹐在縣西北十五里。卽後魏車騎大將軍﹑陜定二州刺史﹑尙書令﹑司徒公趙郡李徽伯之舊宅也。臨城縣﹐中。八。東北至州一百里。本戰國時趙房子邑也﹐漢以爲縣﹐屬常山郡﹐自漢至隋不攺。屬趙州﹐皇朝因之。天寶元年攺名臨城﹐以縣西南十里有古臨城﹐因攺名焉。氵氐水﹐在縣南二里。出白土﹐細滑如膏﹐以之濯綿﹐色如霜雪﹐如蜀錦之得江津也﹐故俗稱房子之纊﹐魏都賦曰「綿纊房子」。郭與山﹐在縣西南七十里。氵氐水所出。柏鄕縣﹐上。十二。北至州六十一里。本春秋時晉髙阝邑﹝髙阝﹐呼各反。﹞之地﹐漢以爲縣﹐屬常山郡。後漢光武帝卽位於髙阝南千秋亭五成陌﹐因攺曰髙邑﹐屬常山國。髙齊天保七年﹐移髙邑縣於漢房子縣東北界﹐今髙邑縣是也。隋開皇十六年﹐於漢髙阝城南十八里攺置柏鄕縣﹐遙取迸柏縣以爲名﹐屬欒州。大業二年﹐攺屬趙州。皇朝因之。髙邑故城﹐在縣北二十一里。本漢髙阝縣也。漢世祖廟﹐一名壇亭﹐縣北十四里﹐髙阝縣故城南七里。卽世祖卽位之千秋亭也﹐後於此立廟﹐故《後漢書帝紀》云「肅宗孝章帝元和三年三月丙子﹐詔髙邑令祠光武於卽位壇」﹐是也。髙邑縣﹐上。東北至州五十五里。本六國時趙房子邑之地﹐漢以爲縣﹐屬常山郡。後魏屬趙郡。髙齊天保七年﹐移髙邑縣於其縣城東北十五里﹐今縣是也。隋開皇三年攺屬趙州﹐皇朝因之。房子故城﹐在縣西南十五里。本漢房子縣也。馮唐墓﹐在縣東北二十八里。趙人也。贊皇縣﹐中。五。東北至州七十里。本漢髙阝邑縣之地﹐屬常山郡﹐隋開皇六年於此置贊皇縣﹐縣南有贊皇山﹐因以爲名﹐屬欒州。大業二年攺屬趙州﹐皇朝因之。贊皇山﹐縣東南二十六里。《穆天子傳》曰「至房子﹐登贊皇山。」氵氐水﹐在縣西南三十五里。韓信斬陳余處。李左車曰「陳餘軍敗於髙阝下﹐身死於氵氐水上」﹐是也。濟水﹐源出贊皇山﹐西北流﹐去縣南十里。此自別是一濟水﹐應劭以爲四瀆﹐誤也。百陵岡﹐在縣東十里。卽趙郡李氏之別業於此岡下也。岡上亦有李氏塋冢甚多。昭慶縣﹐望。十五。東北至州九十里。本漢廣阿縣﹐屬鉅鹿郡。後漢省。後魏別置廣阿縣﹐隋仁壽元年攺爲象城縣﹐大業二年又攺爲大陸縣﹐屬趙州。武徳四年復攺爲象城縣﹐取縣西北古象城爲名。天寶元年﹐攺爲昭慶縣。廣阿澤﹐在縣東二十五里。《爾雅》曰「晉有大陸」﹐廣阿卽大陸別名﹐《淮南子》曰鉅鹿。大陸﹑廣阿﹐咸一澤也。任敖墓﹐一名七里邱﹐在縣西四里。髙帝時爲禦史大夫﹐封廣阿侯。皇十三代祖宣皇帝建六陵﹐髙四丈﹐周回八十丈。皇十二代祖光皇帝啟運陵﹐髙四丈﹐周回六十步。二陵共塋﹐周回一百五十六步﹐在縣西南二十里。寧晉縣﹐緊。十二。西北至州四十三里。本春秋時晉楊氏邑﹐漢以爲﹤廣嬰﹥陶縣﹐屬鉅鹿郡。晉省。後魏於此置﹤廣嬰﹥遙縣﹐屬南鉅鹿郡。隋開皇六年﹐攺爲﹤廣嬰﹥陶﹐復漢舊名。大業二年攺屬趙州。天寶元年攺爲寧晉。欒城縣﹐中。十二。東南至州三十九里。本漢關縣﹐屬常山郡。後漢省。後魏太和十一年﹐於此置欒城縣﹐取平棘縣舊欒城爲名。隋屬欒州﹐又攺屬趙州﹐皇朝因之。斯氵交水﹐在縣西北二十里。徳州﹐平原﹐上。開元戶六萬一千七百七十。鄕一百一十六。元和戶九千三百五十六。鄕二十五。《禹貢》兗州之域﹐春秋時屬齊﹐戰國時亦爲齊地。秦兼天下﹐今州秦之齊郡。漢分齊郡置平原郡。後漢至晉﹐平原爲王國﹐封建子弟。後魏文帝於今州置安徳郡﹐隋開皇三年攺爲徳州。大業三年罷州﹐爲平原郡。隋開陷賊﹐武徳四年討平竇建徳﹐復爲徳州。州境﹕東西一百九十五里。南北二百一十九里。八到﹕西南至上都二千五十里。西南至東都一千七百九十里。西南至博州二百六十里。東北至棣州二百四十里。正南渡河至齊州二百四十五里。西南至貝州二百三十里。正北微東至滄州二百四十里。西至冀州二百一十五里。貢﹑賦﹕開元貢﹕綾。賦﹕絹﹐綿。管縣七﹕安徳﹐平原﹐平昌﹐將陵﹐安陵﹐﹐長河。安徳縣﹐緊。二十八。郭下。本漢舊縣﹐屬平原郡。後魏屬安徳郡。隋開皇三年廢郡﹐攺屬冀州﹐九年攺屬徳州。皇朝因之。黃河﹐南去縣十八里。鬲津枯河﹐在縣南七十里。《禹貢》兗州「九河旣道」﹐鬲津卽九河之一﹐鬲津至徒駭二百餘里﹐今河𨿽移﹐不離此城也。馬頰河﹐縣南五十里。鹿角故關﹐縣東南七十五里。平原縣﹐上。十八。東北至州四十六里。本漢舊縣﹐屬平原郡。後漢屬平原國。後魏屬安徳郡。隋開皇三年罷郡﹐屬冀州﹐九年攺屬徳州。皇朝因之。黃河﹐在縣南五十里。王莽枯河﹐在縣南五里。管輅祠﹐在縣西南一里。平昌縣﹐上。二十三。西南至州八十里。本漢舊縣﹐屬平原郡。後漢屬平原國。隋開皇三年屬滄州﹐十六年攺屬徳州。皇朝因之。馬頰河﹐在縣南十里。久視元年開決﹐又名新河。將陵縣﹐望。二十。南至州五十里。本漢安徳縣地﹐屬平原郡。隋開皇十六年於此置將陵縣﹐取安徳縣界故城爲名﹐屬徳州。皇朝因之。鬲津枯河﹐南去縣二十里。王莽枯河﹐西去縣十里。安陵縣﹐望。二十。南至州一百里。本漢縣地﹐晉立安陵縣﹐屬渤海郡﹐本縣之安陵﹐故以爲名。髙齊省。隋開皇六年重置﹐屬冀州﹐九年立觀州﹐縣屬焉。皇朝因之。貞觀十七年觀州廢﹐縣割屬徳州。縣﹐上。二十二。東南至州一百二十里。本漢條縣﹐卽條侯國也﹐景帝封周亞夫爲條侯。漢條縣屬信都國﹐後漢屬渤海郡。晉攺「條」爲「」。隋開皇三年廢渤海郡﹐屬冀州。五年攺縣爲﹐音惕。縣﹐屬觀州。皇朝武徳初亦屬觀州﹐貞觀十七年觀州廢﹐攺屬徳州。長河縣﹐上。十八。東至州五十里。本漢廣川縣地﹐屬信都國。後漢屬淸河國。魏封裴秀爲廣川侯。髙齊省。隋開皇六年復置﹐屬冀州﹐九年攺屬徳州。仁壽元年攺廣川縣爲長河縣。皇朝因之。漳水河﹐自貝州漳南縣流入﹐在縣西二十三里。王莽枯河﹐東去縣五里。永濟渠﹐縣西十里。張公故關﹐縣東南七十里。棣州﹐樂安。上。開元戶二萬五千五百四十五。鄕四十八。元和戶五千四百四十七。鄕一十七。《禹貢》靑州之域﹐又兗州之域。春秋爲齊地﹐管仲曰「北至於無棣。」秦並天下﹐爲齊郡。漢爲平原﹑渤海﹑千乘三郡地。曹魏屬樂陵國﹐晉石苞爲樂陵公是也。隋開皇十七年﹐割滄州陽信縣置棣州﹐大業二年廢入滄州。武徳四年又置棣州﹐六年又廢。貞觀十七年﹐又置移於厭次縣﹐卽今州理是也。天寶元年攺爲樂安郡﹐乾元元年復爲棣州。州境﹕東西三百四十九里。南北一百四十二里。八到﹕西南至上都二千二百九十里。西南至東都一千四百二十里。西南至徳州二百四十里。南至淄州二百一十里。正北微西至滄州二百五十里。東南至靑州三百二十三里。西南渡河至齊州二百五十里。東北至大海二百里。貢﹑賦﹕開元貢﹕絹十匹。賦﹕絹﹐粟﹐麥。管縣五﹕厭次﹐氵商河﹐渤海﹐陽信﹐蒲臺。厭次縣﹐上。六。郭下。本漢富平縣﹐屬平原郡。後漢更名曰厭次﹐則厭次前已廢矣﹐相傳以秦始皇東遊厭气﹐至碣石﹐次捨於此﹐因名之。髙齊省。隋開皇十六年重置。武徳初屬徳州﹐貞觀十七年於此置棣州。黃河﹐在縣南三里。氵商河﹐在縣南四十里。通海故關﹐在縣西南四十里。氵商河縣﹐中。二十。東北至州八十里。本漢力縣﹐屬平原郡。後漢省。隋開皇十六年於此置氵商河縣﹐因北有氵商河以名之﹐屬滄州。貞觀元年屬徳州﹐十七年攺屬棣州。黃河﹐在縣南八十里。氵商河﹐縣北一十五里。漢成帝鴻嘉四年﹐河水泛溢爲害﹐河是都尉許商鑿此河通海﹐故以「商」字爲名﹐後人加「水」焉。渤海縣﹐緊。西至州七十里。本隋蒲臺縣地﹐垂拱四年分置渤海縣屬棣州﹐在州東一百一十里。天寶五年﹐以土地咸鹵﹐自縣西移四十里﹐就李邱村置。大海﹐在縣東一百六十里。陽信縣﹐望。十四。南至州六十里。本漢舊縣﹐屬渤海郡。魏屬樂陵國。後魏置樂陵郡﹐隋開皇三年罷郡﹐屬滄州。十六年﹐於陽信縣置棣州。武徳六年又置﹐屬滄州﹐貞觀十七年又割屬棣州。鉤般河﹐卽九河之一﹐經縣北四十里。蒲臺縣﹐緊。十二。西北至州七十五里。本漢濕沃縣地﹐屬千乘國。宋屬樂陵郡。隋開皇三年攺屬滄州﹐十六年攺爲蒲臺縣﹐北有蒲臺﹐因爲名也。隋末廢﹐武徳三年重置。八年攺屬淄州。貞觀十七年置棣州﹐割蒲臺屬焉。海﹐在縣東一百四十里。海畔有一沙阜﹐髙一丈﹐周回二里﹐俗人呼爲斗口澱﹐是濟水入海之處﹐海潮與濟相觸﹐故名。今澱上有甘井可食﹐海潮𨿽大﹐澱終不沒﹐百姓於其下煮鹽。黃河﹐西南至縣七十五里。蒲臺﹐在縣北三十里。秦始皇築此臺以望海﹐於臺下縈蒲系馬﹐今蒲生猶縈結。

●卷第十八◎河北道三易定節度使定州易州滄景節度使滄州景州定州﹐博陵。上。開元戶六萬五千四百六十。鄕一百三十。元和戶二萬六千八百三十二。鄕一百一十四。今爲易定節度使理所。管州二﹕定州﹐易州。縣十六。都管戶三萬六千四百二。《禹貢》冀州之域﹐亦堯帝始封唐國之地。春秋時鮮虞白狄之國﹐《左傳》曰「晉荀吳侵鮮虞」﹐是也。戰國時爲中山國﹐與六國並稱王﹐後爲趙武靈王所滅。中山之地﹐方五百里﹐秦兼天下﹐今州蓋秦趙郡﹑鉅鹿二郡之地。漢髙帝分趙﹑鉅鹿置常山﹑中山二郡﹐城中有山﹐故曰中山。景帝攺爲中山國﹐封子勝爲中山王。哀帝崩﹐立中山孝王之子ぅ﹐是爲平帝。後燕慕容垂僭號﹐建都於此﹐仍置中山尹。後魏道武帝平慕容垂子寶爲中山郡﹐置安州﹐又攺爲定州﹐以安定天下爲名也。隋開皇元年﹐以「中」字犯廟諱﹐攺中山郡爲鮮虞郡。大業三年﹐攺爲博陵郡﹐遙取漢博陵郡爲名也。九年﹐又攺爲髙陽郡。隋末陷賊﹐武徳四年討平竇建徳﹐復置定州﹐復開皇之舊名也。天寶元年攺爲博陵郡﹐乾元元年復爲定州。州境﹕東西一百七十四里。南北三百里。八到﹕西南至上都二千八十五里。西南至東都一千二百二十五里。東北至易州二百五十里。東至瀛州二百里。西北至蔚州四百七十里。東北至莫州二百五十里。西南取城路至趙州一百九十五里。貢﹑賦﹕開元貢﹕兩窠細綾十四匹。管縣十﹕安喜﹐新樂﹐義丰﹐唐﹐望都﹐北平﹐無極﹐陘邑﹐深澤﹐恆陽。安喜縣﹐緊。郭下。本漢盧奴縣﹐屬中山國。黑水故池﹐在州城西北﹐去縣四里﹐周回百餘步﹐深入不流﹐俗謂水黑白盧﹐不流曰奴﹐因以名縣。後燕慕容垂都中山﹐故攺盧奴爲弗違縣。後魏平燕﹐又攺爲盧奴。髙齊省盧奴﹐移舊安喜縣於此﹐屬中山郡。隋攺爲鮮虞縣﹐武徳四年復爲安喜縣。按安喜故城﹐在今縣東三十里﹐本漢安險縣﹐後漢攺爲安熹縣﹐《蜀志》曰「先主嘗爲安喜尉。」氵寇水﹐﹝氵寇﹐苦候反。﹞一名唐河﹐在縣北八里。長星川﹐南去縣八里。天井澤﹐在縣東南四十七里。周回六十二里。新樂縣﹐中。東北至州五十里。本春秋鮮虞國。漢爲新市縣之地。隋開皇十六年置新樂縣﹐屬定州﹐取新樂故城爲名也。新樂者﹐漢成帝時中山孝王母馮昭儀隨王就國﹐王爲建宮於樂裏﹐在西鄕﹐呼爲西樂城﹐時人語訛﹐呼「西」爲「新」﹐故爲新樂。儀臺﹐縣西南十三里。《後燕錄》曰「慕容麟與道武戰於儀臺﹐燕師敗績。」木刀溝﹐在縣東南二十四里。溝傍人姓木名刀﹐因爲名。義丰縣﹐緊。西至州六十里。本漢安國縣之地﹐屬中山國。魏明帝追封後父毛嘉爲安國侯。晉屬博陵國。隋開皇六年攺爲義丰縣﹐屬定州。皇朝因之。氵寇水﹐俗名唐河﹐縣北五里。派水﹐縣西二十五里。解瀆故城﹐縣東北九里。本漢解瀆亭﹐靈帝襲爵解瀆亭侯﹐桓帝崩無子﹐竇武定冊迎立﹐卽靈帝也。長林溝﹐今名木刀溝﹐經縣南三十三里。唐縣﹐上。東南至州五十里。本春秋時鮮虞邑﹐漢唐縣之地﹐卽古唐侯國﹐堯初封於此﹐今定州北有故唐城﹐是堯所封也。漢唐縣屬中山國﹐髙齊省入安喜縣﹐隋開皇十六年重置﹐屬定州。皇朝因之。孤山﹐蓋都山也﹐縣東北五十四里。氵寇水﹐一名唐河﹐西去縣一百五十步。寡婦故城﹐縣北九里。後漢賈復追銅馬﹑五幡賊﹐於此築城﹐後人語訛﹐轉呼爲「寡婦」。八度故關﹐縣西北二十里。倒馬故關﹐縣西北一百一十三里。以氵寇水東經倒馬關﹐山路險峭﹐馬爲之倒﹐因以爲名。望都縣﹐上。西南至州五十里。本漢舊縣﹐屬中山國。以堯山在北﹐堯母慶都山在南﹐登堯山見都山﹐故以望都爲名。後魏屬北平郡﹐髙齊省。隋開皇六年復置﹐屬定州。皇朝因之。唐水﹐縣西南四十二里。陽城澱﹐縣東南七里。周回三十里﹐莞蒲菱芡﹐靡所不生。柳宿城﹐縣東南四十二里。宣帝母王夫人微時﹐泣別於柳宿城﹐卽此地也。堯祠﹐縣南四十里。北平縣﹐上。西南至州八十三里。本秦曲逆縣地﹐屬中山國﹐陳平封曲逆侯。後漢章帝巡嶽﹐以曲逆名不善﹐攺名蒲陰縣。後魏孝明帝攺名北平縣﹐於今縣東北二十里置北平郡﹐割中山國之蒲陰﹑望都﹑北平三縣屬之。髙齊省北平郡及蒲陰縣﹐以北平縣屬中山郡。隋開皇三年屬定州。皇朝因之。萬歲通天二年﹐契丹攻圍﹐七旬不下﹐故攺爲徇忠縣﹐尋復舊名。蒲陽山﹐在縣西北四十里。濡水﹐縣西五里。安陽故關﹐縣西北二十五里。無極縣﹐上。北至州八十里。本漢毋極縣﹐屬中山國。後魏太武省﹐髙齊重置﹐屬中山郡。隋開皇三年﹐攺屬定州。萬歲通天元年﹐攺「毋」爲「無」。滹沱水﹐南去縣三十五里。陘邑縣﹐中。北至州三十里。本七國時中山國之苦陘邑﹐漢苦陘縣也。李克爲中山相﹐苦陘之吏﹐上許入多於前。李克曰「苦陘無山林之饒﹐而入多於前﹐是擾亂吾人也。」遂免之。漢屬中山國﹐章帝攺爲漢昌﹐魏文帝攺曰魏昌。髙齊省﹐隋開皇十六年攺置隋昌縣﹐屬定州。武徳四年﹐攺曰唐昌﹐天寶元年攺曰陘邑。廉頗臺﹐在縣西南十九里。慕容恪與冉閔戰於魏昌﹐冉閔大敗﹐卽此也。木刀溝﹐在縣南二里。深澤縣﹐中。西北至州九十里。本漢南深澤縣也﹐以涿郡有深澤縣﹐故此加「南」以別之﹐屬中山國。髙齊省﹐隋開皇六年分安平縣於滹沱河北重置深澤縣﹐屬定州。皇朝因之。滹沱河﹐縣南二十五里。光武爲王郎所追﹐至滹沱﹐欲度﹐導吏還言水深無船﹐左右懼。上使王霸前瞻水﹐霸恐驚眾﹐乃言可渡。比至﹐冰合﹐以囊沙布冰上﹐乃渡。未畢數車﹐冰陷﹐今名溝傍合處爲危渡口。恆陽縣﹐上。東至州六十里。本漢上曲陽縣﹐屬常山郡。後漢屬中山國。髙齊天保七年除「上」字但爲曲陽縣﹐屬中山郡。隋開皇六年﹐攺曲陽爲石邑縣﹐其年移石邑於井陘縣﹐屬恆州。七年於此置恆陽縣﹐屬定州﹐以在恆山之南﹐因以爲名。恆山﹐在縣北一百四十里。常水所出。《周官職方氏》「並州山鎭曰恆山」﹐是爲北嶽。漢以避文帝諱﹐攺曰常山。至周武帝平齊﹐復名恆山。長星溝水﹐在縣西北十七里。郊壇﹐縣東南十二里。後燕慕容垂都中山﹐置壇於此郊祭。後燕故苑﹐縣西南十五里。恆嶽觀﹐在縣南百餘步。眞君廟﹐在縣東北十里嘉禾山下。恆嶽下廟﹐在縣西四十步。北平軍﹐在州西三里。開元十年置。易州﹐上谷。上。開元戶三萬七千二百二十七。鄕七十二。元和戶五百六十九。鄕四十五。《禹貢》冀州之域。虞及周爲並州地。春秋時屬燕﹑晉。戰國時屬燕﹑趙。秦置三十六郡﹐以爲上谷郡。漢分置涿郡﹐今州則漢涿郡故安縣之地。隋開皇元年攺爲易州﹐因州南十三里易水爲名。大業初爲上谷郡﹐遙取漢上谷以爲名。隋亂陷賊﹐武徳四年又攺爲易州。髙陽軍在州城內﹐開元二十年置。州境﹕東西二百一十里。南北四百四十七里。八到﹕西南至上都二千三百四十五里。西南至東都一千四百七十五里。東北至幽州二百一十里。北至嬀州取筆城頭路四百里。東至莫州一百九十里。西北至蔚州取飛狐路三百六十里。貢﹑賦﹕開元貢﹕糸由﹐綿﹐墨。賦﹕絹﹐絲。管縣六﹕易﹐淶水﹐容城﹐遂城﹐蒲城﹐五回。易縣﹐上。郭下。本漢故安縣﹐屬涿郡。文帝以申屠嘉爲故安侯。隋開皇十六年﹐於漢故城西北隅置易縣。故城卽燕之南郡﹐周回約三十里。孔山﹐在縣西南四十五里。有鍾乳穴﹐深不可側。淶水﹐自蔚州飛狐縣流入。易水﹐一名故安河﹐出縣西寬中谷。《周官》曰「並州﹐其浸淶﹑易。」燕太子丹送荊軻易水之上﹐卽此水也。武陽故城﹐縣東南七里。故燕之下都。範陽故城﹐秦範陽縣也﹐在縣東南六十二里。以在範水之陽﹐故名。蒯通說武信君﹐使賜範陽令侯印﹐趙地聞之﹐不戰而下者四十餘城。樊於期故城﹐縣西十三里。於期授首荊軻處。淶水縣﹐上。西南至州四十二里。本漢乃縣﹐子由反。屬涿郡。後周省入涿縣。隋開皇元年﹐又於此置範陽縣﹐遙取漢範陽爲名﹐十年又攺爲永陽縣﹐屬幽州﹐十六年攺屬易州。十八年﹐以重名攺淶水縣﹐近淶水爲名。淶水﹐一名巨馬河﹐東北二里。袁紹將崔巨業攻圍故安不下﹐退軍南還﹐公孫瓚擊破之於巨馬水﹐死者七八千人﹐卽此水也。石泉故城﹐縣西北三十里。在眾山之內﹐平山之中﹐四圍絕澗﹐壁立五丈﹐水不周處﹐路不容轍。容城縣﹐上。西北至州八十八里。本漢舊縣﹐屬涿郡。髙齊省入範陽縣。隋開皇元年攺置乃縣﹐天寶元年攺爲容城縣﹐復漢舊名。遂城縣﹐上。北至州七十里。本漢北新城縣﹐屬涿郡。後魏除「北」字﹐尋又省。隋開皇三年﹐移後魏新昌縣於此﹐屬易州﹐十六年攺新昌縣爲遂城縣。按縣城﹐卽戰國時武遂城也﹐趙將李牧攻燕﹐拔武遂﹑方城﹐卽此也。後魏孝武帝永熙二年﹐以韓瓚爲營州刺史﹐行達此城﹐值盧曹構逆﹐就置南營州﹐以瓚爲刺史。所部三千餘人﹐並雄武寇時﹐因號英雄城。蒲城縣﹐中。東北至州一百四里。本漢北平縣﹐屬中山國。髙祖以張蒼爲北平侯。後漢世祖追銅馬﹑五幡賊於北平﹐破之﹐卽此。後魏於此置永樂縣﹐天寶元年攺爲蒲城縣﹐以縣北故蒲城爲名。五回嶺﹐在縣西北五十里。髙四十許裏。五回縣﹐中下。東至州七十里。本漢北平縣地﹐開元二十三年﹐刺史盧暉奏置﹐在五回山東麓﹐因名之。二十四年﹐刺史田琬以其險隘﹐東遷於五公城﹐在今易縣西五十里。滄州﹐景城。上。開元戶九萬八千一百五十七。鄕一百七十九。元和戶九千五百一十四。鄕三十九。今爲滄景節度使理所。管州二﹕滄州﹐景州。縣十二。《禹貢》冀州﹑兗州之域。後魏孝明帝熙平二年﹐分瀛州﹑冀州置滄州﹐以滄海爲名。隋大業二年罷州﹐爲渤海郡。武徳元年攺爲滄州﹐二年陷竇建徳﹐四年討平建徳﹐州仍舊。州境﹕東西三百二十二里。南北四百五里。八到﹕西南至上都二千二百二十里。西南至東都一千三百六十里。西南至景州一百二十里。東南至棣州二百五十里。西北至幽州五百五十里。西南至徳州二百四十里。東至大海一百八十里。貢﹑賦﹕開元貢﹕柳箱﹐葦簟﹐糖蟹﹐鱧誇。賦﹕綿﹐絹。管縣七﹕淸池﹐長蘆﹐魯城﹐鹽山﹐饒安﹐樂陵﹐無棣。淸池縣﹐緊。郭下。本漢浮陽縣﹐屬渤海郡﹐在浮水之陽。後魏屬滄州。隋開皇十八年攺爲淸池縣﹐以縣東有仵淸池﹐因以爲名。仵淸池﹐在縣東南一十五里。長蘆縣﹐上。東南至州三百四十里。本漢參戶縣地﹐周大象二年﹐於此置長蘆縣﹐屬章武郡。《水經》云「長蘆﹐水名也。水傍多蘆葦﹐因以爲名。」隋開皇初屬瀛州﹐貞觀後攺屬滄州。參戶故城﹐一名木門城﹐在縣西北四十里。薩摩陂﹐在縣北十五里。周回五十里﹐有蒲魚之利。魯城縣﹐上。南至州一百里。本漢章武縣﹐屬渤海郡﹐有鹽官。髙齊省。隋開皇十六年﹐於此置魯城縣。大海﹐在縣東九十里。平魯渠﹐在郭內。魏武北伐匈奴開之。鹽山縣﹐上。西至州六十里。本春秋齊無棣邑也﹐管仲曰「北至於無棣」。漢於此置髙城縣﹐屬渤海郡。武帝以平津鄕封公孫弘﹐卽此縣鄕也。隋開皇十八年﹐攺爲鹽山縣。鹽山﹐在縣東南八十里。饒安縣﹐上。北至州九十里。本漢千童縣﹐卽秦千童城﹐始皇遣徐福將童男女千人入海求蓬萊﹐置此城以居之﹐故名。漢以爲縣﹐屬渤海郡。靈帝置饒安縣﹐以其地丰饒﹐可以安人。後魏屬滄州﹐隋不攺﹐皇朝因之。胡蘇河﹐在縣西五十里。無棣河﹐在縣南二十里。樂陵縣﹐上。北至州一百三十五里。本燕將樂毅攻齊所築﹐漢以爲縣﹐屬平原郡﹐卽漢大司馬史髙所封之邑。後魏屬樂陵郡。隋開皇三年罷郡﹐屬滄州。重合故城﹐縣東二百步。漢重合縣﹐武帝封莽通爲重合侯。無棣縣﹐上。西北至州一百二十里。本春秋時齊之四履北至之地﹐在漢爲陽信縣地。隋開皇六年﹐割陽信﹑饒安置無棣縣﹐以南臨無棣溝﹐因以爲名﹐屬滄州。橫海軍﹐在州城西南。開元十四年置。景州﹐下。元和戶二千二十五。鄕一十五。本漢景城縣﹐屬渤海郡。隋開皇三年罷郡﹐屬滄州。十六年又於長蘆縣置景州﹐大業二年廢。武徳四年重置﹐貞觀元年廢﹐以所屬縣分入滄州。貞元二年﹐於弓髙縣重置。州境﹕八到﹕西南至上都二千一百里。西南至東都一千二百四十里。西南至冀州二百一十里。東北至滄州一百二十里。南至徳州二百里。北至瀛州一百四十里。貢﹑賦﹕﹝與滄州同﹞﹝元和貢﹕葦簟。賦﹕綿﹐絹。﹞管縣五﹕弓髙﹐南皮﹐景城﹐東光﹐臨津。五縣誌文﹐傳寫闕佚。

●卷第十九◎河北道四闕●卷第二十◎山南道一闕●卷第二十一◎山南道二襄陽節度使﹝襄陽大都督府﹞襄州鄧州復州郢州唐州隨州均州房州襄州﹐﹝襄陽。大都督府。﹞開元戶三萬六千三百五十七。鄕七十七。元和戶十萬七千一百七。鄕一百六十二。今爲襄陽節度使理所。管州八﹕襄州﹐鄧州﹐復州﹐郢州﹐唐州﹐隨州﹐均州﹐房州。縣三十八。都管戶一十四萬二千。《禹貢》豫﹑荊二州之域。於周諸國﹐則﹑鄧﹑阝﹑盧﹑羅﹑若阝之地。春秋時地屬楚。秦兼天下﹐自漢以北爲南陽郡﹐今鄧州南陽縣是也。漢以南爲南郡﹐今荊州是也。後漢建安十三年﹐魏武帝平荊州﹐置襄陽郡。自赤壁之敗﹐魏失江陵﹐而荊州都督理無常處。吳將諸葛瑾﹑陸遜皆數入其境﹐自羊公鎭襄陽﹐吳不復入。永嘉之亂﹐三輔豪族流於樊﹑沔﹐僑於漢水之側﹐立南雍州。孝武帝以朱序爲南雍州刺史。苻堅遣將苻丕攻陷襄陽﹐序爲丕所擒。安帝時﹐魯宗之爲刺史﹐仍於州理置寧蠻校尉。梁太淸二年﹐嶽陽王蕭爲雍州刺史﹐兄河東王譽爲元帝所殺﹐怒﹐以州北附。西魏克江陵﹐以爲梁王﹐都江陵﹐爲西魏藩國。恭帝攺雍州爲襄州﹐因州南襄水爲名也。按襄陽去江陵陸道五百里﹐勢同輔車﹐無襄陽則江陵受敵。自東晉庾翼爲荊州刺史﹐將事北伐﹐遂鎭襄陽﹐北接宛﹑洛﹐跨對樊﹑沔﹐爲荊﹑郢之北門﹐代爲重鎭。周置總管﹐隋置行臺﹐皇家初亦置山南道行臺﹐武徳七年廢行臺﹐置都督府。貞觀六年廢都督府﹐攺爲州。永貞﹝元﹞年升爲大都督府。州境﹕東西二百四十六里。南北三百六十七里。八到﹕西北至上都一千二百五十里。北至東都八百二十五里。東至隨州三百五十里。南至江陵府四百七十里。西至房州陸路四百二十里﹐水路五百八十四里。東南至郢州三百二十里。西北至均州三百六十里。貢﹑賦﹕開元貢﹕火麻布﹐庫路眞。賦﹕綿﹐絹。元和貢﹕麝香﹐綾紗﹐竹扇﹐橙子﹐柘木﹐弩材﹐漆器。管縣七﹕襄陽﹐臨漢﹐南漳﹐義淸﹐宜城﹐樂鄕﹐城。襄陽縣﹐望。郭下。本漢舊縣也﹐屬南郡﹐在襄水之陽﹐故以爲名。魏武帝平荊州﹐分南郡置襄陽郡﹐縣屬焉。後遂不攺。峴山﹐在縣東南九里。山東臨漢水﹐古今大路。羊祜鎭襄陽﹐與鄒潤甫共登此山﹐後人立碑﹐謂之墮淚碑﹐其銘文卽蜀人李安所制。萬山﹐一名漢臯山﹐在縣西十一里。與南陽郡鄧縣分界處﹐古諺曰「襄陽無西」﹐言其界促近。檀溪﹐在縣西南。初﹐梁髙祖鎭荊州﹐聞齊主崩﹐令蕭遙光等五人輔政﹐謂之「五貴」。嘆曰「政出多門﹐亂其階矣﹗」陰懷平京師之意。潛造器械﹐多伐砍竹木﹐沈於檀溪﹐爲舟裝之備。參軍呂僧珍獨悟其旨﹐亦私具櫓數百張。及義師起﹐乃取檀溪竹木﹐裝戰艦。諸將爭櫓﹐僧珍每船付二張﹐事克集。今溪已涸﹐非其舊矣。州理中城﹐在縣東邊。一處﹐有土赤色。昔苻丕攻襄陽﹐朱序用道法﹐以朱砂燻之﹐至今土色有異。西北角有夫人城﹐苻丕之攻也﹐朱序母深識兵勢﹐登城履行﹐知此處必偏受敵﹐令加修築。寇肆力來攻﹐果衄而退﹐因謂之夫人城。劉琦臺﹐縣東三里。琦與諸葛亮登臺去梯言之所也。諸葛亮宅﹐在縣西北二十里。郁池﹐在縣南十四里。臨漢縣﹐緊。南至州二十里。本漢鄧縣地﹐卽古樊城﹐仲山甫之國也。西魏於此立安養縣﹐屬鄧城郡。周天和五年攺屬襄州。天寶元年﹐攺爲臨漢縣。縣城南臨漢水﹐魏將軍曹仁據樊﹐蜀將關羽圍樊﹐使於禁﹑龐徳救之。會漢水暴漲﹐羽以舟師攻禁﹐禁遂降羽。徳目不屈﹐羽殺之。故鄧城﹐在縣東北二十二里。春秋鄧國也﹐桓七年鄧侯吾離來朝是也﹐楚文王滅之。鄧塞故城﹐在縣東南二十二里。南臨宛水﹐阻一小山﹐號曰鄧塞。昔孫文臺破黃祖於此山下。魏常於此裝治舟艦﹐以伐吳﹐陸士衡表稱「下江﹑漢之卒浮鄧塞之舟」﹐謂此也。南漳縣﹐中。東北至州一百四十里。本漢臨沮縣地﹐按臨沮縣﹐今在荊州當陽縣西北臨沮故城是也。後魏於此置重陽縣﹐隋攺爲南漳縣。荊山﹐在縣西北八十里。三面險絕﹐惟東南一隅﹐才通人徑。且山﹐﹝且音祖。﹞在縣東北一百八里。吳將朱然﹑諸葛瑾從且中乘山險道北出﹐且中去襄陽城一百五十里。按此是地名﹐非山﹐蓋以地山相近﹐因名。或云司馬宣王鑿八壘山﹐開路於此停阻也。襄水﹐出縣北一百一十里白石山。義淸縣﹐中。東北至州五十八里。本漢中廬縣地也﹐西魏於此置義淸縣﹐後因之。中廬故縣﹐在今縣北二十里。本春秋廬戎之國﹐秦時謂之伊廬﹐項羽亡將鍾離家在伊廬也。長渠﹐在縣東南二十六里﹐派引蠻水。昔秦使白起攻楚﹐引西山谷水兩道爭灌鄢城﹐一道使沔北入﹐一道使沔南入﹐遂拔之。宜城縣﹐上。北至州九十五里。本漢己卩音忌縣地也。城東臨漢江﹐古諺曰「己卩無東」﹐言其東逼漢江﹐其地短促也。宋孝武帝大明元年﹐以胡人流寓者﹐立華山郡理之。後魏攺爲宜城。周攺宜城爲率道縣﹐屬武泉郡。隋開皇三年罷郡﹐屬襄陽。皇朝因之﹐天寶元年攺爲宜城縣。漢水﹐在縣東九里。故宜城﹐在縣南九里。本楚鄢縣﹐秦昭王使白起伐楚﹐引蠻水灌鄢城﹐拔之﹐遂取鄢﹐卽此城也。至漢惠帝三年﹐攺名宜城。樂鄕縣﹐中下。東北至州二百二十里。本春秋時若阝國之城﹐在今縣北三十七里若阝國故城是也。在漢爲若縣也﹐晉安帝於此置樂鄕縣﹐屬武寧郡。隋大業三年攺屬竟陵郡﹐皇朝攺屬襄州。漢水﹐東去縣四十二里。城縣﹐上。東南至州一百四十五里。本春秋時國﹐《左傳》「伯綏來朝」﹐今縣北十五里故城是也。漢爲築陽縣﹐﹝築﹐音逐。﹞蕭何子封築陽侯﹐卽此也。隋開皇七年﹐攺爲城縣﹐屬襄州。築水﹐在縣南一百二十步。鄧州﹐南陽。上。開元戶三萬八千六百一十一。鄕五十八。元和戶一萬四千一百四。鄕六十一。《禹貢》豫州之域。周爲申國。戰國時屬韓﹐蘇秦說韓宣惠王曰「韓西有宜陽﹐東有穰﹑氵育」﹐是也。秦昭襄王取韓地﹐置南陽郡﹐以在中國之南﹐而有陽地﹐故曰南陽﹐三十六郡﹐南陽居其一焉。漢因之﹐領縣三十六﹐理宛城。後漢於郡理置﹝荊州﹞﹝南都﹞﹐建安中張繡屯兵於穰﹐降魏﹐魏於穰置萬州﹐晉宣王﹑夏侯伯仁皆爲都督﹐或理宛﹐或理新野。永嘉五年﹐爲劉聰所沒﹐成帝咸康四年復歸於晉。苻堅之亂﹐又沒前秦﹐姚興時又復還晉。後魏孝文帝南侵﹐又陷之。梁普通中克﹐還入魏﹐太和中置荊州﹐理穰縣﹐今鄧州所理是也﹐隋開皇七年﹐梁王巋入隋﹐自穰縣移荊州還江陵﹐於穰縣置鄧州。大業三年﹐攺爲南陽郡。武徳二年﹐復爲鄧州。州境﹕東西五百九十里。南北三百八十一里。八到﹕西北至上都九百五十里。北至東都六百四十五里。東北至汝州四百七十五里。東至唐州三百二十里。南至襄州一百八十里。西南至均州三百四十里。貢﹑賦﹕開元貢﹕白﹐絲布。賦﹕布﹐麻。管縣七﹕穰﹐南陽﹐新野﹐向城﹐臨湍﹐菊潭﹐內鄕。穰縣﹐望。郭下。漢舊縣﹐本楚之別邑﹐取丰穰之義。後屬韓﹐秦武王攻取之﹐封魏冉爲穰侯。漢以爲縣﹐屬南陽郡。後魏旣克南陽﹐於此城置荊州。隋開皇三年屬鄧州﹐皇朝因之。湍水﹐﹝湍﹐音專。﹞北去縣七里。六門堰﹐在縣西三里。漢元帝建昭中﹐召信臣爲南陽太守﹐復於穰縣南六十里造鉗盧陂﹐累石爲是﹐傍開六石門﹐以節水勢。澤中有鉗盧玉池﹐因以爲名﹐用廣漑灌﹐歲歲增多﹐至三萬頃﹐人得其利。後漢杜詩爲太守﹐復修其陂﹐百姓歌之曰「前有召父﹐後有杜母。」南陽縣﹐緊。西至州一百二十里。本周之申國也﹐平王母申後之家。漢置宛縣﹐屬南陽郡。更始卽帝位﹐世祖納陰后﹐並於宛城。魏代荊州都督所理。至隋攺爲南陽縣﹐屬鄧州。精山﹐在縣西北二十七里。黃巾賊據宛城﹐漢西鄕侯朱雋擊破之﹐餘眾走保精山﹐謂此也。氵育水﹐東去縣三里。《南都賦》曰「氵育水蕩其胸」﹐是也。新野縣﹐中。西北至州七十里。本漢舊縣﹐屬南陽郡。魏代新野縣爲荊州都督所理﹐王昶爲都督﹐卽鎭此城。晉惠帝立新野郡﹐隋開皇三年罷郡﹐縣屬鄧州。氵育水﹐西去縣二百步。後漢西華侯鄧晨宅﹐在縣北二十四里。晨﹐新野人﹐世祖姊夫也。初起兵新野﹐王莽焚其冢墓﹐ㄜ其宅﹐宗族怒曰「幸自富足﹐何故隨婦家入湯鑊中﹖」晨終無恨。陰皇后宅﹐在縣東北。搗衣石存焉。向城縣﹐上。西南至州一百九十里。本漢西鄂縣地﹐春秋時向邑。江夏有鄂﹐故此加「西」。後魏孝文帝於古向城置向城縣﹐屬氵育陽郡。貞觀九年﹐攺屬鄧州。丰山﹐在縣南三十二里。有九鐘﹐霜降則鳴。西鄂故城﹐在縣南二十里。張衡卽此縣人﹐故宅余址猶存。魯陽關﹐在縣北八十里。今鄧﹑汝二州於此分境。荊﹑豫徑途﹐斯爲險要﹐張景陽詩云「朝登魯陽關﹐狹路峭且深。」博望故城﹐在縣東南四十五里。張騫封邑。臨湍縣﹐上。東南至州八十五里。本漢冠軍縣地﹐後魏孝文帝割縣北境置新城縣﹐屬南陽郡。廢帝以近湍水﹐攺爲臨湍。隋文帝復攺爲新城﹐天寶元年又攺爲臨湍縣。翼望山﹐在縣西北二十里。湍水出焉。冠軍故城﹐在縣南四十里。漢武帝以霍去病討匈奴功冠諸軍﹐故封此縣﹐以褒異之。後漢膠東侯賈復宅﹐在縣南三十五里。楚堰﹐在縣南八里。擁斷湍水﹐髙下相承八重﹐漑田五百餘頃。菊潭縣﹐上。東南至州一百五十里。本漢酈縣﹝酈﹐音。﹞武陶戍之地﹐後魏廢帝因武陶戍置郡﹐隋開皇三年罷郡﹐以爲菊潭縣﹐因縣界內菊水爲名﹐屬鄧州。菊水出縣東石澗山。其旁多菊﹐水極甘馨﹐谷中三十餘家不復穿井﹐仰飲此水﹐皆壽百餘歲。王暢﹑袁隗爲太守﹐命酈縣月送水三十斛﹐飲食沐浴﹐悉皆用之。內鄕縣﹐上。東南至州二百四十里。本楚之析邑﹐後屬於秦﹐《史記》秦昭王發兵出武關﹐攻楚﹐取析十五城是也。漢以爲縣﹐屬弘農郡。後漢屬南陽郡。後魏於此置析陽郡﹐廢帝攺爲中鄕縣。隋開皇三年﹐以避廟諱﹐攺爲內鄕﹐屬鄧州。析水﹐北自盧氏縣界流入﹐與丹水合﹐古今謂之析口。縣城﹐卽楚析縣也﹐《史記》楚頃襄王元年﹐秦出武關﹐斬楚眾五萬﹐取析十五城。漢髙祖入關﹐下析﹑酈是也。復州﹐竟陵。下。開元戶五千二百三十二。鄕一十一。元和戶七千六百九十。鄕一十五。《禹貢》荊州之域。春秋﹑戰國時並屬楚﹐《史記》白起拔郢﹐東至竟陵﹐卽此是也。秦屬南郡﹐在漢卽江夏郡之竟陵縣地也。晉惠帝分江夏立竟陵郡﹐周武帝攺置復州﹐取州界復池湖爲名也。貞觀七年﹐州理在沔陽縣﹐寶應二年移理竟陵縣。州境﹕東西四百三十里。南北六百九十里。八到﹕西北至上都一千六百八十里。西北至東都一千四百二十五里。東北至安州三百三十里。東至沔州陸路三百四十里﹐水路七百里。西北至郢州陸路二百五十里﹐水路三百里。南至沔陽縣一百三十里﹐自縣南至嶽州水路五百里。貢﹑賦﹕開元貢﹕白布一十匹。賦﹕布﹐麻。管縣三﹕竟陵﹐沔陽﹐監利。竟陵縣﹐中。郭下。漢舊縣也﹐屬江夏郡。舊縣在今郢州長壽縣界竟陵大城是也。周屬復州﹐隋大業三年﹐攺復州爲沔州﹐縣屬不攺。武徳初﹐又屬復州。五華山﹐在縣東北七十里。縣城﹐本古風城﹐古之風國﹐卽伏羲﹐風姓也。南臨氵義水。沔陽縣﹐中下。北至州一百三十里。本漢杜縣地﹐梁天監二年分置沔陽縣﹐卽今縣東三十里沔陽故城是也。今沔陽縣﹐卽後魏所置建興縣﹐隋大業三年攺建興縣爲沔陽郡﹐武徳五年攺郡爲縣﹐屬復州。沔水﹐在縣南八十步。東入氵義川縣界。馬骨湖﹐在縣東南一百六十里。夏秋漲﹐渺漫若海﹔春冬水涸﹐卽爲平田。周回一十五里。監利縣﹐中下。東北至州二百六十里。本漢華容縣地也﹐晉武帝太康五年分立監利縣﹐屬南郡。隋開皇三年﹐攺屬復州。大江﹐在縣南一百三十里。郢州﹐富水。下。開元戶五千六百九十九。鄕一十九。元和戶一萬一千九。鄕二十三。本江夏郡杜縣之地。《周地圖記》曰「蠻人酋渠田金生代居此地﹐常爲邊患﹐梁普通末﹐遣郢州刺史元樹討平之﹐因置新州。」後魏廢帝二年攺爲溫州﹐因溫水爲名也。隋末廢溫州﹐縣並入安陸郡。武徳四年﹐於今京山縣重置溫州。貞觀十七年廢溫州﹐於長壽攺置郢州。州境﹕東西南北八到﹕西北至上都一千三百八十五里。西北至東都一千一百二十五里。東南至復州三百里。正南微西至江陵府三百里。西北至襄州三百一十里。東北至隨州三百九十里。貢﹑賦﹕開元貢﹕白布二十匹。賦﹕布﹐麻。管縣三﹕長壽﹐京山﹐富水。長壽縣﹐上。郭下。本漢竟陵縣地﹐宋分置長壽縣﹐理石城﹐卽今縣理是也﹐屬竟陵郡。魏文帝大統後﹐屬溫州。貞觀十七年﹐於縣攺置郢州﹐縣屬焉﹐後遂因之。漢水﹐去縣十步。縣城﹐本古之石城﹐背山臨漢水﹐吳於此置牙門戍城﹐羊祜鎭荊州﹐亦置戍焉﹐卽今州理是也。京山縣﹐下。西至州一百六十里。本漢杜縣地﹐隋屬溫州。大業二年﹐攺爲京山縣。皇朝溫州所理在此﹐貞觀十七年罷溫州﹐縣屬郢州。大洪山﹐在縣西北二百里。孤秀爲眾山之傑﹐其山多鍾乳。溫湯水﹐在縣南十五里。擁以漑田﹐其收數倍。流經其家﹐多凶。富水縣﹐中。西南至州三百四十里。本漢安陸縣地﹐後漢分其地置新市縣﹐屬江夏郡。後漢有新市﹑平林兵﹐謂此。後魏攺新市爲富水縣﹐取縣界富水爲名。富水﹐南去縣一百步。唐州﹐淮安。上。開元戶二萬一千五百九十七。鄕四十五。元和戶四萬七百四十。鄕八十七。《禹貢》豫州之域。春秋時爲楚地﹐秦爲南陽郡地﹐自漢迄宋皆同。後魏太和中於此置東荊州﹐理比陽故地﹐其後攺爲淮州。隋開皇五年﹐又攺爲顯州。貞觀九年﹐攺爲唐州。州境﹕東西三百八里。南北三百十里。八到﹕西北至上都取葉縣路一千三百四十里﹐取鄧州路一千二百二十五里。西北至東都五百二十里。南至隨州三百六十里。東南至申州二百六十里。西北至襄州三百五十里。西至鄧州三百二十里。東至蔡州二百四十里。東北至許州二百七十里。北至汝州葉縣一百八十里﹐自葉縣取龍興路至汝州一百八十里。貢﹑賦﹕開元貢﹕絹﹐絲﹐布。賦﹕布﹐麻。元和貢﹕絹十匹。管縣七﹕比陽﹐慈丘﹐桐柏﹐平氏﹐湖陽﹐方城﹐泌陽。比陽縣﹐上。郭下。本漢舊縣﹐屬南陽郡。比水所出﹐故曰比陽。後魏屬江夏郡﹐隋屬淮安郡﹐貞觀中攺屬唐州。顯望岡﹐在縣西北六十里。比水﹐南去縣二里。後漢世祖破甄阜﹑梁丘賜於比水西﹐斬之﹐卽此水也。舞陰故城﹐在縣西北六十五里。漢縣﹐屬南陽郡。曹公與張繡戰﹐引還舞陰﹐卽此城也。慈丘縣﹐上。西南至州七十里。本漢比陽縣之地﹐後魏孝文帝於此置江夏縣﹐並置江夏郡領之。隋開皇三年廢郡﹐縣屬淮州。十八年攺爲慈丘﹐取慈丘山爲名。慈丘山﹐在縣西五十里。比水﹐出縣東南太湖山。桐柏縣﹐中。西北至州一百二十里。漢平氏縣之東界也﹐梁於此置義鄕縣﹐隋開皇十八年攺爲桐柏﹐取桐柏山爲名也。桐柏山﹐在縣西南九十里。《禹貢》曰「導淮自桐柏」。出紫艸。天木山﹐俗名天目山﹐在縣東北五十五里。祖逖爲豫州刺史﹐藏家口於天木山﹐卽此山也。山上有池﹐時人號爲天目。淮水﹐出縣南桐柏山﹐一名大復山。淮瀆廟﹐在縣西六十里桐柏山東北。平氏縣﹐中。東北至州七十里。本漢舊縣﹐屬南陽郡。晉屬義陽郡﹐其後爲北人侵掠﹐縣皆丘墟。後魏於平氏故城重置﹐屬淮州。隋攺屬淮安郡﹐貞觀中攺屬唐州。醴水﹐出縣東南桐柏山﹐西流經縣北三里。與淮同導﹐西流爲醴﹐東流爲淮。湖陽縣﹐中。東北至州一百六十里。古蓼國也﹐《左傳》曰「鄖人將與隨﹑絞﹑州﹑蓼伐楚」﹐注曰「今義陽東湖陽縣」是也。《地理誌》曰蓼國﹐咎繇後﹐爲楚所滅。後魏孝莊帝於此立湖州。貞觀元年廢﹐以湖陽屬唐州。方城縣﹐上。東南至州一百六十里。本漢堵音者﹐陽地也﹐屬南陽郡﹐在堵水之陽﹐故名。後漢朱爲堵陽侯。梁於此置堵陽郡。隋攺置方城縣﹐取方城山爲名也﹐屬氵育陽郡。貞觀中﹐攺屬唐州。方城山﹐在縣東北五十里。卽沮﹑溺耦耕處。《左傳》屈完對齊桓公﹐「楚國方城以爲城」是也。堵水﹐西去縣三十五里。泌陽縣﹐中。東至州一百里。本漢棘陽縣地﹐後魏於此置襄城郡﹐領襄城﹑上馬二縣﹐貞觀元年廢入湖陽縣。開元十三年﹐刺史白知節奏復置﹐天寶元年攺爲泌陽。隨州﹐漢東。上。開元戶一萬三千二百一十六。鄕二十七。元和戶一萬二千七百一十六。本春秋時隨國﹐與周同姓。《左傳》曰「漢東之國隨爲大」。注曰「今義陽隨縣也」。其後爲楚所滅﹐爲南陽郡地。漢立爲隨縣﹐屬南陽郡。晉太康九年﹐分義陽置隨郡。自宋已還﹐多以封建子弟爲王。後魏文帝大統十六年攺隨州﹐後遂因之。州境﹕東西三百七十里。南北三百七十八里。八到﹕西北至上都一千四百三里。西北至東都一千一百六十五里。西至襄州三百五十里。西南至郢州三百九十里。北至唐州三百六十里。東南至安州一百五十五里。東北至申州二百四十里。貢﹑賦﹕隨﹐光化﹐棗陽﹐唐城。隨縣﹐上。郭下。本漢舊縣﹐屬南陽郡。卽隨國城也﹐歷代不攺。厲山﹐亦名烈山﹐在縣北一百里。《禮記》曰厲山氏﹐炎帝也﹐起於厲山﹐故曰厲山氏。斷蛇丘﹐在縣北二十五里。卽隨侯救斷蛇處。氵差水﹐在縣西四十里。《左傳》曰「楚武王伐隨﹐莫敖屈重除道梁氵差。」平林故城﹐在縣東北八十﹝八﹞裏。王莽末﹐關東起兵﹐陳牧﹑廖堪起兵﹐號「平林兵」。季梁廟﹐在縣南門外道西三十二步。光化縣﹐下。西北至州三十四里。本漢隨縣地﹐南齊武帝分其地立安化縣﹐屬隨郡。後魏文帝攺爲新化縣﹐廢帝攺爲光化縣。棗陽縣﹐上。東南至州二百里。本漢蔡陽地﹐屬南陽郡。後漢分蔡陽立襄鄕縣﹐周攺爲廣昌﹐隋仁壽元年攺爲棗陽縣﹐因棗陽村爲名也。舂陵故城﹐在縣東南三十五里。漢景帝子長沙王發子舂陵節侯之邑也。世祖卽位﹐幸舂陵﹐復其徭役﹐攺曰章陵。後漢世祖宅﹐在縣東南三十里。宅南三里有白水﹐《東京賦》所謂「龍飛白水」也。世祖父南頓君陵﹐縣東二十七里。唐城縣﹐上。東南至州一百五里。本漢隨縣地﹐梁於此置下氵差戍。後沒魏﹐攺爲下氵差鎭。隋開皇三年﹐攺鎭爲唐城縣﹐大業﹝二﹞年廢。開元二十四年﹐采訪使宋鼎奏置。唐城山﹐在縣北三十二里。均州﹐武當。下。開元戶九千八百五十九。鄕二十。元和戶八千一百八十二。鄕二十。漢南陽郡武當縣地也﹐因山爲名。永嘉之亂﹐雍州始平郡流人出在襄陽者﹐江左因僑立始平郡以領之﹐寄理襄陽。宋孝武帝割武當縣以隸之。後魏攺始平郡爲武當郡﹐隋開皇三年罷郡﹐置均州。州境﹕八到﹕西北至上都九百里。東北至東都八百八十五里。東至鄧州二百四十里。東南水路至襄州三百六十里。南至房州二百六十八里。西至金州三百六十里。北至鄧州內鄕縣二百三十里。貢﹑賦﹕開元貢﹕麝香﹐山雞皮毛。賦﹕絹﹐布﹐綿﹐麻。管縣三﹕武當﹐鄖鄕﹐丰利。武當縣﹐上。郭下。本漢舊縣﹐屬南陽郡。後漢初﹐延岑起兵於此﹐後遂空廢。宋元嘉末﹐移縣理延岑城。貞觀十五年﹐於此置均州。武當山﹐一名參山﹐一名太和山﹐在縣南八十里。髙二千五百丈﹐周回五百里。陰長生於此得仙。漢水﹐去縣西北四十里。水中有洲﹐名滄浪洲﹐卽《禹貢》云「又東爲滄浪之水」。鹽池﹐在縣東南百里。池水四周﹐上生紫气。池左右艸木十餘里﹐气所染著﹐上如雪霜﹐嘗之鹽味﹐土人謂之鹽花。鄖鄕縣﹐上。東至州一百一十三里。本漢錫縣﹐﹝錫﹐音羊。﹞古麇國之地也﹐《左傳》曰「楚潘崇伐麇﹐至於錫穴」是也。漢錫縣屬漢中郡﹐晉武帝攺錫縣爲鄖鄕縣﹐隋初屬均州﹐後隸房州﹐貞觀中又攺屬均州。西山﹐今名寶蓋山﹐在縣西南三里。其山南臨漢水。漢水﹐西自丰利縣界流入﹐南去縣三里。東有澇灘﹐冬卽水淺﹐而下多大石。又東爲淨灘﹐夏水急迅﹐行旅苦之。歌曰「冬澇夏淨﹐斷官使命。」丰利縣﹐上。東至州二百四十里。本漢長利縣之地也﹐理在長利川﹐故以爲名。宋於此僑置南上洛郡﹐屬梁州。後魏文帝攺南上洛郡爲丰利郡﹐又立丰利縣。隋以丰利縣屬金州﹐貞觀八年攺屬均州。﹝錫﹞﹝錫﹞義山﹐一名天心山﹐在縣東北六十五里。山方圓百里﹐形如城﹐四面有門﹐相傳以爲仙靈所居。漢水﹐南去縣二十里。房州﹐房陵。下開元戶一萬四千四百三十二。鄕三十四。元和戶四千四百三十一。鄕三十四。《禹貢》梁州之域。古麇國之地﹐《左傳》曰「楚子伐麇﹐成大心敗麇師於防渚」。闞る以爲防陵卽春秋時防渚﹐州之得名﹐蓋自此也。戰國時屬楚﹐秦爲漢中郡地。漢立房陵縣﹐屬漢中郡。後漢末﹐立爲房陵郡。建安三十四年﹐蜀先主遣宜都太守孟達徵房陵﹐殺太守申耽。魏文帝時﹐孟達降魏﹐魏攺房陵郡爲新城郡。後達叛魏降蜀﹐司馬宣王擊殺之。侯景之亂﹐地入後魏。至周武帝﹐攺爲遷州。貞觀十年﹐廢遷州﹐自竹山縣移房州於廢遷州廨﹐卽今州理是也。州境﹕東西五百二十三里。南北三百六十九里。八到﹕西北至上都一千六百六十八里。東北至東都一千一百五十五里。南至歸州山路五百里。東至襄州四百二十里﹐水路五百八十四里。正西微北至金州五百四十里。北至均州二百六十八里。貢﹑賦﹕開元貢﹕麝香﹐蠟﹐鍾乳﹐蒼礬石。賦﹕布﹐麻。元和貢﹕麝香二十顆﹐茜艸﹐石膏﹐雷丸。管縣四﹕房陵﹐永淸﹐竹山﹐上庸。房陵縣﹐上。郭下。本漢舊縣﹐屬漢中郡。後漢攺「防」爲「房」。後魏以爲光遷縣﹐貞觀十年復攺爲房陵。房山﹐在縣西南四十三里。其山西南有石室﹐似房﹐因以爲名。建鼓山﹐在縣南一百十三里。與馬鬣山連接﹐二山並髙峻﹐冬夏積雪。築水﹐出縣西北葉山﹐經縣北二里。魏遣夏侯泉與張下巴西﹐集軍宕渠﹐劉備屯軍築口﹐卽此水也。趙王遷墓﹐在縣北九里。秦使王翦滅趙﹐徙趙王遷於房陵。永淸縣﹐中下。西至州一百十里。本房陵縣地﹐後魏廢帝分房陵東境置大洪縣﹐周武帝攺爲永淸縣﹐屬遷州。隋攺屬房陵郡。沮水﹐出縣西南景山﹐東南入於漢江。《左傳》曰「江﹑漢﹑沮﹑漳﹐楚之望也。」築水﹐經縣北三里。大洪故縣城﹐在縣東六里。竹山縣﹐中下。東至州一百四十八里。本漢上庸縣﹐古庸國也。昔武王伐紂﹐庸人往焉﹐故《牧誓》云「及庸蜀羌﹛髟矛﹜微盧彭濮人」﹐注云「庸﹑濮在江﹑漢之南」。《左傳》曰「庸率郡蠻以叛楚﹐使廬戢梨侵庸」﹐後遂滅之。至漢初﹐立上庸縣﹐屬漢中郡。後漢於縣立上庸郡。後魏攺置竹山縣﹐因黃竹嶺以爲名也。方城山﹐在縣東南三十里。頂上平坦﹐四面險固。山南有城﹐周十餘里。白馬塞山﹐在縣西南三十五里。初﹐孟達爲新城太守﹐登此山而嘆曰「劉封﹑申耽據金城千里而不能守﹐豈丈夫也。」黃竹山﹐在縣北一百里。山上竹色皆黃﹐因以爲名也。上庸縣﹐中下。東至州二百五十里。本漢上庸縣地。按漢上庸縣﹐今竹山縣理是也。蕭齊武帝分上庸縣地於此立新丰縣﹐屬上庸郡﹐後魏攺爲孔陽縣﹐因界內孔陽水爲名。隋開皇三年罷孔陽縣﹐仍移上庸縣理於廢孔陽縣理﹐屬羅州。貞觀十年﹐攺屬房州。長羅山﹐在縣北四里。孔陽水﹐在縣西五十步。

●卷第二十二◎山南道三興元府洋州利州鳳州興州成州文州扶州興元府﹐漢中。開元戶。元和戶。今爲山南西道節度使理所。管州十七﹕興元府﹐洋州﹐利州﹐鳳州﹐興州﹐成州﹐文州﹐扶州﹐集州﹐集州以下九州闕。壁州﹐巴州﹐蓬州﹐通州﹐開州﹐閬州﹐果州﹐渠州。縣八十八。《禹貢》「華陽﹑黑水惟梁州」。舜十二牧﹐梁其一也。春秋時及戰國並屬楚。楚懷王時﹐秦惠文王取漢中地六百里﹐以爲漢中郡。秦亡﹐項羽封髙祖爲漢王。髙祖欲攻羽﹐蕭何曰「語曰『天漢』﹐其稱甚美。」遂從之。後漢末﹐張魯據漢中﹐攺漢中爲漢寧郡。曹公討平之﹐復爲漢中郡。蜀先主破魏將夏侯妙才﹐遂有其地﹐爲重鎭。魏延﹑蔣琬﹑姜維相繼屯守。其後鍾會旣克蜀﹐又置梁州。晉末李特據蜀﹐漢中又爲所有﹐桓溫討平之。譙縱時﹐又失漢中﹐縱滅又歸舊理。自漢﹑宋已還﹐多理南鄭。隋開皇三年罷郡﹐所領縣並屬梁州。大業三年﹐罷州爲漢川郡。武徳元年﹐又攺爲褒州﹐二十年又爲梁州。興元元年﹐因徳宗遷幸﹐攺爲興元府。按漢中當巴﹑蜀捍蔽﹐故先主初得漢中﹐謂人曰「曹公𨿽來﹐無能焉也﹗」及蕭齊明帝時﹐後魏大將元英率兵十萬﹐通斜谷﹐圍南鄭﹐刺史蕭懿拒守百餘日﹐不拔而退。府境﹕東西三百九十九里。南北四百四十七里。八到﹕東北至上都七百六十里。東北至東都一千六十二里。西南至利州四百九十里。北取太白山路至鳳翔府六百里。西取斜谷路至鳳州三百八十里。西取巴嶺路至集州二百八十里。正西微北至興州二百五十里。東至洋州一百二十里。貢﹑賦﹕開元貢﹕紅花。賦﹕布﹐麻﹐綿﹐絹。管縣六﹕南鄭﹐褒城﹐金牛﹐三泉﹐城固﹐西。南鄭縣﹐次赤。郭下。本漢舊縣﹐屬漢中郡。幽王爲犬戎所滅﹐鄭桓公死之﹐鄭人南奔居此﹐故曰南鄭。髙祖都之。蜀後主以魏延爲南鄭侯。後魏攺爲光義縣﹐隋開皇元年又爲南鄭。巴嶺﹐在縣南一百九里。東傍臨漢江﹐與三峽相接。山南卽古巴國。漢水﹐經縣南﹐去縣一百步。《禹貢》曰「れ冢導漾﹐東流爲漢。」裴秀云漢氏釋淮水攺秩漢水爲四瀆﹐以其國所氏。褒城縣﹐次畿。東至府三十三里。本漢褒山縣﹐屬漢中郡﹐都尉理之。古褒國也。當斜谷大路﹐晉義熙末﹐朱齡石平蜀﹐梁州刺史理此﹐仍攺褒中縣。魏又於此置褒中郡。隋開皇元年﹐以避廟諱攺爲褒內縣﹐仁壽元年攺爲褒城。褒水﹐源出縣西衙嶺川。斜水與褒水同源而派分。褒水東流入於漢中郡褒城縣﹐斜水北流入渭﹐經武功縣及鳳翔﹑扶風三縣者也。漢孝武帝時﹐人欲通褒斜道及漕﹐事下禦史大夫張湯。湯問其事﹐因言「抵蜀從故道﹐多阪﹐回遠。今開褒水至斜﹐百餘里﹐以車轉﹐從斜下渭。如此﹐漢中之可致﹐山東從沔無限﹐便於砥柱之漕。且褒﹑斜林木竹箭之饒﹐擬於巴﹑蜀。」天子然之﹐拜湯子爲漢中守﹐發數萬人作褒斜道五百里。道果便近﹐而水多湍石﹐不可漕﹐遂止。褒谷山﹐在縣北五里。南口爲褒﹐北口爲斜﹐長四百七十里。褒國﹐在縣東二百步。褒姒之所出也。甘亭關﹐在縣北九里。今爲戍。褒斜道﹐一名石牛道﹐張良令漢王燒絕棧道﹐示無還心﹐卽此道也。諸葛亮與兄瑾書曰「前趙子龍退軍﹐燒壞赤崖以北閣道緣谷百餘里。其閣梁一頭入山腹﹐立柱於水。今水大而急﹐不可安柱﹐不可彊也。」金牛縣﹐次畿。東至府一百八十里。本漢葭萌縣地﹐東晉孝武帝分置綿谷縣。武徳二年﹐分綿谷縣通谷鎭置金牛縣﹐取秦五丁力士石牛出金爲名。れ冢山﹐縣東二十八里。漢水所出。嘉陵江﹐經縣西﹐去縣三十里。故關城﹐俗名張魯城﹐在縣西三十八里。三泉縣﹐次畿。東北至府二百五十里。本漢葭萌縣地﹐蜀先主攺爲漢壽縣。武徳四年置南安州﹐又置三泉縣﹐八年州廢﹐以縣屬梁州。城固縣﹐次畿。﹝二十﹞南至府七十二里。本漢舊縣﹐有鐵官﹐屬漢中郡。隋開皇三年攺屬梁州。武徳二年﹐攺爲唐固縣﹐貞觀二年復舊。通關山﹐在縣東北九里。漢髙祖北定三秦﹐蕭何守﹝關﹞﹝漢﹞中﹐欲修此道通關中﹐故名通關山。漢水﹐南去縣二里。黑水﹐出縣西北太行山﹐南流入漢。諸葛亮《箋》曰「朝發南鄭﹐暮宿黑水。」成固故城﹐在縣東六里。韓信所築。晉平譙縱後﹐梁州刺史嘗理於此也。西縣﹐次畿。西至府一百里。本漢沔陽縣地﹐後魏分置れ冢﹐隋大業二年攺爲西縣。百牢關﹐在縣西南三十步。隋置白馬關﹐後以黎陽有白馬關﹐攺名百牢關。自京師趣劍南﹐達淮左﹐皆由此也。八陣圖﹐在縣東南十里。諸葛亮疊細石爲圖。諸葛亮墓﹐在縣東南八里。亮卒﹐遺命葬漢中定軍山。貞觀十一年﹐敕禁采樵。定軍山﹐在縣東六十里。洋州﹐洋川。雄。開元戶一萬八千八百八十九。鄕四十八。元和戶二千八百九十六。鄕五十二。本漢漢中郡成固縣地﹐先主分成固立南鄕縣﹐爲蜀重鎭。晉攺爲西鄕縣。後魏宣武帝正始中﹐於丰寧戍置丰寧郡﹐廢帝於此置洋州﹐因洋水爲名。隋大業二年廢洋州置洋川鎭﹐武徳元年復於西鄕立洋州。州境﹕東西二百九十二里。南北六百六十里。八到﹕東北至上都六百四十里。東北至東都一千四百九十里。東至金州五百里。西至興元府一百二十里。南至壁州西路五百六十里。北至京兆府縣五百里。貢﹑賦﹕開元貢﹕白交棕﹐火麻布﹐野布。賦﹕綿﹐絹。管縣五﹕興道﹐黃金﹐洋源﹐西鄕﹐貞符。興道縣﹐緊。郭下。本漢成固縣地﹐後魏宣武帝分置興勢縣﹐理在興勢山上﹐故以爲名。武徳元年置洋州﹐以縣屬焉。貞觀二十三年攺爲興道縣。興勢山﹐在縣北二十里。蜀先主遣諸葛亮出駱谷﹐戍興勢山﹐置烽火樓﹐處處通照﹐卽此山。按三國時蜀以漢中﹑﹝建安末破魏將夏侯妙才﹐遂有漢中﹐以魏延鎭守﹐其後蔣琬﹑姜維相繼鎭於此﹐卽今郡也。﹞興勢﹑﹝後主延熙七年﹐將軍王平守之﹐魏將曹爽等攻不克﹐卽今興道縣也。﹞白帝﹝先主章武元年屯之﹐遂爲重鎭。後主建興十五年﹐吳將全琮來攻﹐不克﹐卽今安郡也。﹞並爲重鎭。漢水﹐經縣南﹐去縣一百步。儻谷﹐一名駱谷﹐在縣北三十里。後主延熙二十年﹐諸葛誕反於淮南﹐分關中兵東下﹐姜維欲乘虛向秦川﹐率數萬人出駱谷﹐聞誕已破﹐遂還。駱谷路﹐在今洋州西北二十里﹐州至谷四百二十里。晉司馬勛出駱谷﹐破趙戍﹐壁於懸鉤﹐去長安二百里。按駱谷在長安西南﹐南口曰儻谷﹐北口曰駱谷。谷中多反鼻蛇﹐靑攢蛇﹝攢音爨。﹞一名ㄡ尾蛇﹐常登竹木上﹐能十數步人。人中此蛇者﹐卽須斷肌去毒﹐不然立死。駱水﹐在縣城西一里。黃金縣﹐中。西南至州一百三十里。本漢安陽縣地﹐屬漢中郡。後魏文帝於此分置黃金縣﹐因黃金水爲名。黃金水﹐出縣西北百畝山黃金穀﹐南流經縣西﹐去縣九里。其谷水陸艱險﹐語曰「山水艱阻﹐黃金﹑子午。」魏遣曹爽由駱谷伐蜀﹐蜀將王平拒之於興勢山﹐張旗幟至黃金穀﹐謂此山也。故鐵城在縣西北八十里。城在山上﹐言其險峻﹐故以「鐵」爲名。昔氐帥楊雄當寇漢川﹐令魏興太守薛健據黃金戍﹐姜寶據鐵城﹐宋遣梁州刺史蕭思話攻拔之。驛卽子午道也﹐舊道在今金州安康縣界﹐梁將軍王神念以舊子午道緣山避水﹐橋梁百數﹐多有毀壞﹐乃別開乾路﹐更名子午道﹐卽此路是也。洋源縣﹐中。西北至州一百二十里。本漢﹑晉西鄕縣﹐武徳七年析置洋源縣﹐因洋水爲名。洋水﹐在縣南三百步。西鄕縣﹐上。西北至州一百里。本漢成固縣地﹐蜀先主置南鄕﹐晉武帝攺爲西鄕縣。武徳元年置洋州﹐州理在西鄕﹐後移理興道縣。洋水﹐東去縣八里。貞符縣﹐中。南至州六十里。開元十八年置﹐初名華陽縣﹐天寶三年廢。八年﹐王釒共奏開淸水谷路﹐復奏置。其年鑿山得玉冊﹐因攺名貞符縣﹐隸京兆府﹐十一年以路遠﹐攺屬洋州。利州﹐益昌。下府。開元戶一萬一千八百八十一。鄕三十二。元和戶二千四百四十四。鄕二十七。本秦蜀郡地﹐漢分巴﹑蜀置廣漢郡﹐按今州卽廣漢郡之葭萌縣地也。蜀先主攺葭萌爲漢壽縣﹐屬梓潼郡。晉攺漢壽爲晉壽。梁天監﹝中﹞以竺胤爲太守﹐隨夏侯道遷入後魏﹐攺立西益州。梁大通六年又克之﹐始通劍路﹐攺西益州爲黎州。武陵王蕭紀僭號於蜀﹐以席嶷爲黎州刺史。嶷反﹐州屬魏﹐復攺黎州爲西益州。正始三年﹐攺西益州爲利州。隋大業三年﹐攺爲義成郡﹐武徳元年又攺爲利州。州城西臨嘉陵江。周宣帝大象二年﹐以豆盧爲利州總管﹐至任未幾﹐而王謙據益州叛﹐遣益州刺史達奚堪馬步十萬來攻利州﹐於子城南北起土山﹐城內之人負戶汲。援軍旣至﹐堪等敗走。今大城內東西南北有大池﹐是達奚堪取土處也。州境﹕東西三百三十里。南北二百五里。八到﹕東至上都一千二百五十里。東北至東都一千一百一十里。西至龍州四百里。東北至興元府四百九十里。東至集州三百里。西北至文州四百九十里。貢﹑賦﹕開元貢﹕天門冬﹐金鋼鐵﹐絲布。賦﹕布﹐綿絹。元和貢﹕芎﹐麝香。管縣五﹕綿谷﹐益昌﹐葭萌﹐胤山﹐景谷。綿谷縣﹐上。郭下。本漢葭萌縣地﹐東晉孝武帝分晉壽縣置興安縣﹐隋開皇十八年攺爲綿谷縣﹐因縣東南綿谷爲名。龍門山﹐在縣東北八十二里。出好鍾乳。穿山﹐一名胡頭山﹐出好鐵﹐舊置鐵官。又有山空竈﹐伏於空處﹐皮可爲甲﹐刀箭所不能入。西漢水﹐一名嘉陵水﹐經縣西﹐去縣一里。潛水﹐出縣東北龍門山。《書》曰「沱潛旣道」﹐是也。益昌縣﹐中下。東北至州四十五里。本漢葭萌縣地﹐晉攺置晉壽縣﹐周攺爲益昌縣﹐屬晉壽郡﹐隋攺屬利州。晉壽故城﹐在縣東南五十里。本漢葭萌縣也﹐按蜀先主自葭萌取成都﹐畱中郎將霍峻守葭萌城﹐張魯遣使誘之。峻曰「小人頭可得﹐城不可得也。」小劍故城﹐在縣西南五十一里。小劍城去大劍戍四十里﹐連山絕險﹐飛閣通衢﹐故謂之劍閣道。自縣西南逾小山入大劍口﹐卽秦使張儀﹑司馬錯伐蜀所由路也﹐亦謂之石牛道。又有古道﹐自縣東南經益昌戍﹐又東南入劍州晉安縣界﹐卽鍾會伐蜀之路也。葭萌縣﹐上。北至州一百一十五里。本漢葭萌縣地﹐東晉於今縣南置晉安縣﹐隋攺爲葭萌縣﹐取漢舊縣名也。嘉陵江﹐在縣城南。胤山到﹐中下。西北至州二百一十五里。本漢葭萌縣地﹐後魏於今縣西南十五里置義城縣﹐隋義寧二年攺名義淸縣﹐天寶元年攺爲胤山﹐以縣北三十里有可胤山爲名。縣城置玄白崖山上﹐武徳四年築﹐義淸縣理焉。惟三面有城﹐皆臨絕險﹐南面因險﹐不更築城。景谷縣﹐中下。西南至州六十六里。本漢白水縣地﹐屬廣漢郡。宋元嘉十七年﹐氐人楊難當自稱大秦王﹐進軍克葭萌﹐獲晉壽太守申坦﹐因分白水置平興縣﹐屬之沙州。隋開皇十八年攺爲景谷縣﹐因縣北景谷爲名。大業二年廢沙州﹐縣屬利州。縣城﹐本平興城﹐楊難當所築。削山爲城﹐城三角﹐中有一井﹐傅豎眼所穿。木馬山﹐在縣西南二十五里。諸葛亮之出祁山也﹐作木牛流馬以供運﹐於此造作﹐因以名焉。白水﹐一名羌水﹐經縣西一里。石門關﹐在縣南十八里。因山爲阻﹐昔諸葛亮鑿石爲門﹐因名之。鳳州﹐河池。上。開元戶三千八百四十九。鄕二十二。元和戶一千三百五十八。鄕一十五。《禹貢》梁州之域。戰國時爲秦地﹐秦並天下爲隴西郡地。漢髙帝分隴西郡置廣漢郡﹐武帝分廣漢﹑隴西郡置武都郡﹐領縣九。其屬有故道河池二縣﹐今州卽二縣之地也。三國時屬魏﹐明帝太和三年﹐其地沒蜀﹐魏平蜀後復爲雍州之地。其地本氐﹑羌所居﹐後漢獻帝建安中有楊騰者﹐爲部落大帥。騰子駒﹐勇健多計略﹐始徙居仇池。至宋武帝封楊盛爲武都王﹐其子玄及難當亦相繼爲王。文帝元嘉十八年﹐難當傾國南寇﹐規有蜀土。後魏太平眞君二年﹐招定仇池﹐其年於此城立鎭。太和元年置固道郡﹐孝昌中以固道郡置南岐州﹐廢帝三年攺南岐州爲鳳州﹐因州境有山爲名。按成州同谷縣本是鳳州西界﹐縣南有鳳凰山﹐因爲州名。隋大業三年攺爲河池郡﹐武徳元年復爲鳳州。州境﹕東西四百八十里。南北三百七十六里。八到﹕東北至上都六百里。東北至東都一千四百六十里。西南至興州三百三十里。東北至鳳翔府二百八十里。東至興元府三百八十里。北至隴州四百二十里。貢﹑賦﹕開元貢﹕蠟一百斤。賦﹕布﹐麻。元和貢﹕蜜﹐土布。管縣三﹕梁泉﹐兩當﹐河池。梁泉縣﹐中下。郭下。開元戶一千八百一十八。鄕一十二。本漢故道縣地﹐後魏太和元年於此置梁泉縣﹐取縣西梁泉爲名﹐屬固道郡。隋開皇三年罷郡﹐縣屬鳳州。皇朝因之。武徳元年析置黃花縣﹐寶應元年省。三松山﹐在縣南五里。故道水﹐出陳倉縣之大散嶺﹐西南流入故道川。今州理﹐卽故道川也。回車戍﹐在縣西北六十里。梁太淸五年﹐西魏遣雍州刺史達奚武爲大都督及行臺楊寬率眾七萬﹐由陳倉路取回車戍入斜谷關﹐出白馬道﹐謂此也。兩當縣﹐中下。東至州五十里。開元戶一千六十六。鄕五。本漢故道縣地﹐屬武都郡。漢髙帝引兵從故道出襲雍﹐謂此也。永嘉之後﹐地沒氐﹑羌﹐縣名絕矣。後魏變文爲「固」﹐於此置固道郡﹐領兩當﹑廣鄕二縣﹐因縣界兩當水爲名。或云﹕縣西界有兩山相當﹐因取爲名。隋開皇罷郡﹐縣屬鳳州。皇朝因之。山﹐在縣西二十里。尙婆水﹐今名石磐水。水多磐石﹐因以爲名。俗語音訛﹐故云尙婆。川中有鳥羣飛﹐二月從北向南﹐八月從南還北﹐音如簫管﹐俗云伎鳥。春來則種禾﹐秋去則種麥﹐人常以爲農候。河池縣。中下。東至州一百七十里。開元戶九百六十五。鄕五。本漢舊縣﹐屬武都郡。河池﹐一名仇池。按仇池山本名仇維山﹐上有池﹐似覆壺﹐有瀑布﹐其縣因山爲名。山在成州界﹐去縣稍遠﹐今縣所處﹐謂之河池川﹐故取以爲名。永嘉之後﹐沒於氐﹑羌﹐縣名絕矣。後魏於此置廣化郡廣化縣﹐隋開皇三年罷郡﹐縣屬鳳州﹐仁壽元年攺爲河池縣﹐復漢舊名。皇朝因之。故道水﹐經縣城西﹐去城三十步。河池戍﹐在縣城中。髑髏堆﹐在縣東北四十三里。後魏討仇池於此﹐大破其軍﹐築爲京觀﹐俗號其地爲髑髏堆。興州﹐順政。上。開元戶二千四十五。鄕八。元和戶九百五十四。鄕九。《禹貢》梁州之域。戰國時爲白馬氐之東境。秦並天下﹐屬蜀郡。漢武帝元鼎六年﹐以白馬氐置武都郡﹐今州卽漢武都郡之沮縣也。晉永嘉末﹐氐人楊茂搜自號氐王﹐據武都。自後郡縣荒廢﹐而茂搜子孫承嗣爲氐王。其後楊難當又據下辧﹐自稱大秦王。難當弟伯宜爲茹蘆王。伯宜孫鼠分王武興。按武興﹐卽今州理是也。楊鼠旣王武興﹐又得武都﹑河池二縣之地。鼠子集始稱藩於魏﹐後謀叛魏﹐魏遂廢武興爲藩鎭。其年﹐攺鎭爲東益州。廢帝二年﹐攺東益州爲興州﹐因武興郡爲名。隋大業二年﹐罷州爲順政郡﹐武徳元年復置興州。按州城﹐卽古武興城也。初﹐蜀以其處當衝要﹐遣蔣舒爲武興督守之。及鍾會伐蜀﹐舒遂降魏﹐卽其處也。城𨿽在平地﹐甚牢實﹐周回五百許步﹐惟開西北一門﹐外有壘﹐三面周匝。州境﹕東西二百八十六里。南北一百九十里。八到﹕東北至上都九百五十里。東北至東都一千八百一十里。北至鳳州三百五十里。東南至興元府二百五十里。西至武州三百五十里。南沿流至興元府三泉縣一百五十里。貢﹑賦﹕開元貢﹕蠟六十斤﹐朱砂。賦﹕布﹐麻。管縣三﹕順政﹐長舉﹐鳴水。順政縣﹐中下。郭下。開元戶一千一百八十八。鄕四。本漢沮縣地﹐後魏廢帝分置漢曲縣﹐屬順政郡。隋開皇三年罷郡﹐以漢曲縣屬興州﹐十八年攺爲順政縣。皇朝因之。武興山﹐在縣北百里。多漆及黃蘗。嘉陵水﹐經縣南﹐去縣百步。沮水﹐出縣東北八十二里。以其初出沮洳然﹐故名爲沮水。興城關﹐在縣南五里。太城戍﹐在縣東南四十九里。楊君神祠﹐在縣西南二里嘉陵水南。山上卽楊難當神也﹐土地祠之。長舉縣﹐中下。南至州一百里。開元戶四百三十。鄕二。本漢沮縣地﹐後魏於此分置長舉縣﹐屬頭郡。周武帝廢頭郡﹐縣攺屬落叢郡。隋開皇三年罷郡﹐縣屬興州。皇朝因之。接溪山﹐在縣西北五十三里。出朱砂﹐百姓采之。靑泥嶺﹐在縣西北五十三里接溪山東﹐卽今通路也。懸崖萬仞﹐山多雨﹐行者屢逢泥淖﹐故號靑泥嶺。嘉陵水﹐去縣南十里。頭故城﹐在縣南三里。因水盤屈爲名也。鳴水縣﹐中下。東至州一百一十里。開元戶四百二十七。鄕二。本漢沮縣地也﹐後魏宣武帝於此置落叢郡﹐因落叢山爲名。又置鳴水縣﹐因谷爲名。隋開皇三年罷郡﹐縣屬興州。皇朝因之。廚山﹐在縣南三里。極崇峻幽深﹐多木蜜﹐百姓資其利。落叢山﹐縣西北十里。出鐵。成州﹐同谷。下。開元戶四千九百五。《禹貢》梁州之域。古西戎地也﹐後爲白馬氐國。西南夷自冉龍以來什數﹐白馬最大。有山曰仇池﹐地方百頃﹐其地險固﹐白馬氐據焉。秦逐西羌﹐置隴西郡。秦末﹐氐﹑羌又侵據之。元鼎六年平西南夷﹐置武都郡﹐今州界二郡之地。晉宋氐帥楊定﹑楊難當竊據仇池﹐自稱大秦王﹐宋遣將軍裴方明討平之。後魏於此置仇池鎭﹐理百頃岑上﹐後又攺爲郡。梁攺爲秦州﹐齊廢帝攺爲成州。隋大業三年﹐攺成州爲漢陽郡。武徳元年﹐復爲成州。本屬隴右道﹐貞元五年節度使嚴震奏割屬山南道。今於同谷縣西界泥公山上權置行成州。州境﹕東西三百九十三里。南北三百九十四里。八到﹕東至上都一千里。東至東都一千八百六十里。南至武州三百八十里。東至鳳州四百五十里。東南取良恭縣路至宕州五百四十里。東北至秦州一百八十里。貢﹑賦﹕開元貢﹕蠟燭﹐鹿茸﹐防葵﹐狼毒。賦﹕布﹐麻。管縣三﹕上祿﹐同谷﹐長道。上祿縣﹐中。郭下。本漢舊縣﹐屬武都郡。後魏攺爲階陵縣﹐周武帝攺爲倉泉縣。隋開皇三年罷郡﹐縣屬成州﹐大業三年攺爲上祿縣。仇池山﹐在縣南八十里。壁立百仞﹐有自然樓櫓敵﹐分置均調﹐有如人功。上有數萬人家﹐一人守道﹐萬夫莫向。其地良沃﹐有土可以煮鹽﹐楊氏故累世據焉。雞頭山﹐在縣東北二十里。後漢將來歙從山道襲得略陽﹐隗囂出其不意﹐使將王孟將兵塞雞頭道﹐卽此也。州城﹐卽楊難當所築也。同谷縣﹐中下。西北至州一百八十里。本漢下辧道地﹐屬武都郡。故氐白馬王國。後魏宣武帝於此置廣業郡並白石縣﹐恭帝攺白石爲同谷縣。隋開皇三年罷郡﹐以縣屬康州﹐大業初屬鳳州﹐貞觀元年屬成州。仙掌山﹐在縣南五里。下辧水﹐一名甘泉﹐縣東北七十里。長道縣﹐下。南至州五十里。本漢上祿縣地﹐後魏之天水郡也﹐廢帝攺爲長道郡﹐又立漢陽縣屬焉。隋開皇三年罷郡﹐縣屬成州。十八年攺漢陽縣爲長道縣。祁山﹐在縣東十里。蜀後主建興六年﹐諸葛亮率軍攻祁山﹐卽此是也。漢水經其南﹐有諸葛亮壘﹐壘之左右猶有丰艸﹐蓋亮之所植也。西漢水﹐東北自秦州上封縣界流入。鹽井﹐在縣東三十里。水與岸齊﹐鹽極甘美﹐食之破气。鹽官故城﹐在縣東三十里﹐在れ冢西四十里。相承營煮﹐味與海鹽同。ガ公營﹐在縣西南三里。武徳元年﹐行軍元帥ガ國公竇軌討薛餘黨﹐營軍於此是也。文州﹐陰平。下。貞觀中屬隴右道。開元戶一千七百六十九。鄕九。元和戶二百一十八。《禹貢》梁州之域。戰國時﹐氐﹑羌據焉。漢開西南夷﹐置陰平道﹐凡邑有蠻夷曰道。以統兵眾﹐屬廣漢郡。永平之後﹐羌虜數反﹐遂置爲郡。後入於蜀﹐屬雍州。晉永嘉末﹐太守王鑑以郡降李雄﹐自後氐﹑羌據之﹐不爲正朔所頒﹐故江右諸志並不錄也。至後魏平蜀﹐始於此置文州﹐理陰平郡。隋大業二年罷州﹐縣屬武都。隋末又陷寇賊﹐至武徳元年隴﹑蜀平﹐復爲文州。大歷十四年﹐西戎犯邊﹐刺史拔城南走。建中三年﹐以舊城在平地﹐窄小難守﹐遂移於故城東四里髙原上﹐卽今州理是也。州境﹕東西一百八十里。南北二百四十里。八到﹕東北至上都一千四百五十里。東北至東都二千三百一十里。東取山路至龍州三百六十里。東南至利州四百九十里。西南至扶州一百六十里。北至武州二百五十里。貢﹑賦﹕開元貢﹔麝香﹐蠟燭。賦﹕布﹐麻。管縣二﹕曲水﹐長松。曲水縣﹐中下。郭下。本漢之陰平道也﹐屬廣漢郡。晉爲陰平縣﹐屬陰平郡。永嘉末﹐地陷李雄﹐縣遂廢。後魏平蜀﹐置曲水縣﹐屬陰平郡。隋開皇三年罷郡﹐縣屬文州。皇朝因之。太白山﹐在縣南二百五十三里。其山巖谷髙深﹐常多霜雪﹐春夏不消﹐俗因名焉。太白泉﹐一名羌水﹐經縣北﹐去縣一里。鄧艾故城﹐在縣東七里。魏景元四年﹐鄧艾伐蜀﹐上言「今敵旣摧折﹐宜遂乘之。從陰平﹐由斜徑﹐經漢徳陽亭出劍閣﹐西百里﹐去成都三百餘里﹐奇兵衝其腹心﹐破之必矣。」遂自陰平道伐蜀﹐蓋此時所築城也。姜維故城﹐在縣東七里。後主令維於此築城﹐與鄧艾相守。長松縣﹐中下。西南至州七十里。開元戶四百九十四。鄕三。後魏之建昌縣也﹐屬﹝盧﹞﹝蘆﹞北郡。隋開皇十八年攺爲長松縣﹐屬文州﹐大業三年罷州﹐縣屬武都郡。武徳元年﹐復攺屬文州。天魏山﹐在縣北三十一里。蘆北故城﹐在縣東五十二里。因葭蘆鎭爲名也。扶州﹐同昌。下。貞觀中屬隴右道。開元戶二千一百九十五。鄕十四。《禹貢》梁州之域。古西戎之地﹐自秦﹑漢迄魏﹑晉屬蕃夷﹐無所建置。後魏討定陰平鄧至羌﹐立爲寧州﹐分置昌寧﹑帖夷等郡﹐後攺爲鄧州﹐因鄧至羌爲名也。隋開皇七年攺爲扶州﹐大業三年攺爲同昌郡。武徳元年﹐重置扶州。州境﹕東西三百九十里。南北四百十九里。八到﹕東北至上都一千六百里。東北至東都二千四百六十里。東南至龍州六百里。北至宕州四百里。東北至文州一百六十里。西南至松州驛路三百三十里。西北至故芳州驛路三百三十里。貢﹑賦﹕開元貢﹕麝香﹐當歸﹐芎。賦﹕布﹐麻。管縣四﹕同昌﹐帖夷﹐鉗川﹐尙安。同昌縣﹐中下。郭下。開元戶六百一十九。鄕四。本後魏之舊縣也﹐廢帝前元年置﹐屬昌寧郡。隋開皇初攺屬鄧州﹐後屬扶州。皇朝因之。鄧至山﹐在縣東二十五里。白水﹐經縣西﹐去縣百步。鄧至故城﹐在縣南三里。帖夷縣﹐中下。西至州一百里。開元戶五百六十六。鄕四。本後魏廢帝元年置﹐屬帖夷郡。隋開皇三年屬鄧州﹐七年攺屬扶州。皇朝因之。白水﹐經縣南﹐去縣百步。安昌故城﹐在縣東北三十二里。後魏廢帝遣寧同﹑宇文昶平陰平﹑鄧至二蕃﹐立寧州﹐修築故城。鉗川縣﹐中下。東至州一百三十里。開元戶四百一十八。鄕三。後魏廢帝二年置﹐因山爲名。屬尙安郡。隋開皇三年屬鄧州﹐七年攺屬扶州。皇朝因之。羅夷山﹐在縣東南五十八里。白水﹐經縣南﹐去縣二十八里。鉗川神祠﹐去縣西北十里。水﹑旱人祈請焉。尙安縣﹐中下。東南至州一百十里。開元戶四百一十九。鄕三。後魏恭帝後三年置﹐屬武進郡。隋開皇三年屬鄧州﹐七年攺屬扶州。皇朝因之。素嶺山﹐在縣西北一百六十八里。黑水﹐源出素嶺山﹐經縣西北三十步。

●卷第二十三﹝闕﹞

●卷第二十四﹝闕﹞

●卷第二十五◎江南道一▲浙西觀察使潤州﹐丹陽。上。開元戶九萬一千六百三十五。鄕一百。元和戶五萬五千四百。鄕八十。墾田六千七百二十七頃。今爲浙西觀察使理所。管州六﹕潤州﹐常州﹐蘇州﹐杭州﹐湖州﹐睦州。縣三十七。都管戶三十一萬三千七百七十二。墾田五萬七千九百三十二頃。本春秋吳之朱方邑﹐始皇攺爲丹徒。漢初爲荊國﹐劉賈所封。後漢獻帝建安十四年﹐孫權自吳理丹徒﹐號曰「京城」﹐今州是也。十六年遷都建業﹐以此爲京口鎭。按州理或名京城﹐就者以爲荊王劉賈當都之﹐或曰孫權居之﹐故名京城。今按「荊」字旣不同﹐又孫權未稱尊號已名爲「京」﹐則兩說皆非也。按京者﹐人力所爲﹐絕髙丘也。亦有非人力所爲者。人力所爲者﹐若公孫瓚所築易京是也﹔非人力所爲者﹐滎陽京索是也。今地名徐陵﹐卽此京非人力所爲也。京上郡城﹐城前浦口﹐卽是京口。吳志曰「漢獻帝興平二年﹐長沙桓王孫策創業江東﹐使將軍孫保領兵屯京地」﹐是也。吳志又云「魏將藏霸以輕般五百﹐敢死萬人襲徐陵﹐攻燒城塹」﹐卽吳時或稱京城﹐或稱徐陵﹐或稱丹徒﹐其實一也。晉永嘉亂後﹐幽﹑冀﹑靑﹑並﹑兗五州流人過江者﹐多僑居此處﹐吳﹑晉以後﹐皆爲重鎭。晉咸和中﹐郗鑑自廣陵鎭於此﹐爲僑徐州理所。平二年﹐徐州刺史北鎭下邳﹐京口常有畱局﹐後徐州寄理建業﹐又爲南兗州﹐後又爲南徐州。隋開皇九年﹐賀若弼自廣陵來襲﹐陷之﹐遂滅陳﹐廢南徐州﹐攺爲延陵鎭。十五年罷鎭﹐置潤州﹐城東有潤浦口﹐因以爲名。隋氏喪亂﹐杜伏威竊據其地﹐武徳三年伏威歸化。六年輔公┙叛﹐復據其地。七年平公┙﹐依前置州。其城吳初築也﹐晉王恭爲刺史﹐攺創西南樓名萬歲樓﹐西北樓名芙蓉樓。州境﹕東西三百八里。南北一百九十里。八到﹕西北至上都三千六百七十里。西北至東都一千八百一十里。東南至常州一百七十里。北渡江至揚州七十里。正南微西至宣州四百里。貢﹑賦﹕開元貢﹕雜藥﹐紋綾。賦﹕絲﹐﹐布。管縣六﹕丹徒﹐丹陽﹐金壇﹐延陵﹐上元﹐句容。丹徒縣﹐望。郭下。本朱方地﹐後名谷陽﹐春秋魯襄二十八齊慶封奔吳﹐吳與之朱方﹐聚族而居之﹐富於其舊。後楚靈王使屈申圍慶封於朱方﹐克之﹐盡滅其族﹐卽此地。初﹐秦以其地有王气﹐始皇遣赭衣徒三千人鑿破長隴﹐故名丹徒。北固山﹐在縣北一里。下臨長江﹐其勢險固﹐因以爲名。蔡謨﹑謝安作鎭﹐並於山上作府庫﹐儲軍實。宋髙祖云「作鎭作固﹐誠有其緒﹐然北望海口﹐實爲壯觀﹐以理而推﹐固宜爲顧。」江今闊一十八里﹐春秋朔望有奔濤﹐魏文帝東徵孫氏﹐臨江嘆曰「固天所以限南北也。」蒜山﹐在縣西九里。山臨江絕壁﹐晉安帝時﹐海賊孫恩至丹徒﹐戰卒十萬﹐率眾登山﹐鼓噪動地﹐引陣南出﹐欲向京城。時宋代帝眾無一旅﹐率所領橫擊﹐大破之。山多澤蒜﹐因以爲名。氐父山﹐在縣西北十里。晉破苻堅﹐獲氐賊﹐置此山下﹐因以爲名。今土欲亦謂之金山。獸窟山﹐一名招隱山﹐在縣西南九里。卽隱士戴之年居也。東浦﹐亦謂之潤浦﹐在縣東二里﹐北流入江。隋置潤州﹐取此浦爲名也。永興亭陵﹐在縣東南三十五里。宋武帝追尊曰孝皇帝﹐諱翅﹐初仕郡﹐爲功曹。丹陽縣﹐望。西北至州六十四里。本舊云陽縣地﹐秦時望气者云有王气﹐故鑿之以敗其陽縣。劉繇城﹐在縣西南二百四十步。漢末﹐繇爲揚州刺史﹐揚州舊理壽春﹐已爲袁術所據﹐故繇來建城﹐號令江南﹐眾數萬人。後孫策東略﹐繇奔豫章。亭壘﹐在縣東四十七里。本蘇峻將管商攻略晉陵﹐郗道徽以此地東據要路﹐北當武進﹐故遣督護李閎築此拒之。今置埭。練湖﹐在縣北一百二十步﹐周回四十里。晉時陳敏爲亂﹐據有江東﹐務修耕績﹐令弟諧退馬林溪以漑云陽﹐亦謂之練塘﹐漑田數百頃。新丰湖﹐在縣東北三十里。晉元帝大興四年﹐晉陵內史張所立。舊晉陵地廣人稀﹐且少陂渠﹐田多惡穢﹐創湖成漑灌之利。初以勞役免官﹐後追紀其功﹐超爲大司農。南齊宣帝休安陵﹐在縣北二十八里。髙帝父也﹐追尊爲宣皇帝。髙帝道成泰安陵﹐在縣口三十二里。武帝賾景安陵﹐在縣東二十二里。景帝道生永安陵﹐在縣東北二十六里。明帝父也﹐追尊爲景皇帝。明帝鸞興安陵﹐在縣東北二十四里。梁文帝順之建陵﹐在縣口二十五里。武帝父也﹐追尊爲文皇帝。武帝衍修陵﹐在縣東三十一里。貞觀十一年﹐詔令百步禁樵采。簡文帝綱淩莊陵﹐在縣東二十七里。金壇縣﹐緊﹐西北至州一百四十里。本漢曲阿縣地﹐隋於此置金山府。隋末亂離﹐鄕人自立爲金山縣﹐武徳八年廢。垂拱二年又置縣﹐以婺州有金山﹐攺名金壇。延陵縣﹐緊。東至州一百里。晉太康二年分曲阿之延陵鄕置延陵縣﹐蓋因季子以立名也。又漢地理誌﹐季子所居在今毗陵﹐本名延陵﹐至漢始攺﹐然今縣北見有其祠﹐或當時采地所及﹐其地亦曰運陵。茅山﹐在縣西南三十五里。三茅得道之所﹐事具仙經﹐不錄。古神亭﹐在縣西北二十五里。初﹐孫策與太史慈遇於神亭﹐卽此地也。吳志曰「太史慈渡江到曲阿﹐見劉繇﹐會孫策至﹐繇使慈覘輕重﹐獨與一騎卒遇於神亭。策叢騎十二﹐皆韓當﹑宋謙﹑黃蓋輩也﹐慈便前斗﹐策刺玆馬﹐得慈項上手戟﹐慈亦得策兜鍪﹐會兩家兵騎來赴﹐遂各解散。後策獲慈﹐解縛捉手曰﹕『寧識神亭時邪﹖是時卿得我﹐如何﹖』慈曰﹕『未可量也。』策乃大笑。」上元縣﹐緊。東北至州一百八十里。本金陵地﹐秦始皇時望气者云「五百年後﹐金陵有都邑之气。」故始皇東遊以厭之﹐攺其地曰秣陵﹐塹北山以絕其勢。及孫權之稱號﹐自謂當之。孫盛以爲始皇逮於孫氏四百三十七載﹐考其歷數﹐猶爲未及。晉之渡江﹐乃五百二十六年﹐遂定都焉。隋開皇九年平陳﹐於石頭城置蔣州﹐以江亭縣屬焉。武徳三年﹐杜伏威歸化﹐攺江亭爲歸化縣。九年﹐必爲白下縣﹐屬潤州。貞觀九年﹐又攺白下爲江寧。至徳二年﹐於縣置江寧郡﹐乾元元年攺爲州﹐並置浙西節度使。上元二年廢州﹐仍攺江寧爲上元縣。鍾山﹐在縣東北十八里。按輿地誌﹐古金陵山也﹐邑縣之名﹐皆由此而立。吳大帝時﹐蔣子文發神異於此﹐封之爲蔣侯﹐攺山曰蔣山。宋復名鍾山。梁武帝於西麓置愛敬寺﹐江表上已常遊於此﹐爲眾山之傑。覆舟山﹐在縣東北一十里﹐鍾山西足地形如覆舟﹐故名﹐宋元嘉中攺名玄武山﹐以爲樂遊苑。初﹐桓玄作亂﹐使卞範之屯覆舟山西﹐粟餘二萬。宋髙祖率義師食畢﹐棄其餘糧﹐躬先士卒以擊之﹐範之等一時土崩。牛頭山﹐在縣南四十里。山有二峯﹐東西相對﹐名爲「雙闕」。晉氏初過江﹐無闕﹐王道指山鑿兩峯﹐卽此﹐名天闕山。方山﹐在縣東南七十里。秦鑿金陵以斷其勢﹐方石山危﹐居爲切。是所斷之處也。三方。在縣西南五十里。晉王伐吳﹐宿於牛渚﹐部分明日前至三山﹐卽此也。四望﹐在縣西北八里。晉溫嶠伐蘇峻於四望山﹐築壘以逼賊是也。蔡洲﹐在縣西十二里江中。晉盧循作亂﹐戰士十餘萬﹐舟艦數百里﹐運旗而下。宋髙祖登石頭以望循軍﹐初循引向新亭﹐公顧左右失色。旣而回泊蔡洲﹐公曰「此成擒耳。」俄而循大敗而走。淮水﹐源出縣南華山﹐在丹陽﹑湖孰兩縣界﹐西北流經秣陵﹑建康二縣之入於江。初﹐五惇扌亂﹐王道憂將覆族﹐使郭璞筮之﹐曰「淮水絕﹐王氏滅。」卽此淮也。玄武湖﹐在縣北十里。周回二十五里。婁糊﹐縣東南五里。吳張昭所創﹐漑田數十頃﹐周回七里。昭封婁侯﹐故謂之婁湖。宋時爲苑。晉故臺城﹐在縣東北五里。成帝時﹐蘇峻作亂﹐焚燒宮室都盡﹐溫嶠以下咸議遷都﹐惟王道固爭不許。咸和六年﹐使王彬營造﹐七年帝遷於新宮﹐卽此城也。揚州故理﹐在縣東百步。後漢末又現壽春。劉繇爲揚州刺史﹐始移理曲阿。吳長沙桓王孫策定江東﹐置揚州於建業﹐其州廨王惇及王道所創也﹐後會稽王道子於東府城領丹陽郡故城﹐在縣東南五里﹐■■■■■■■■■■﹝缺﹞石頭城﹐在縣西四里。卽楚之金陵城也﹐吳攺爲石頭城﹐建安十六年﹐吳大帝修築﹐以貯財寶軍器﹐有戍﹐吳都賦云「戎車盈於石城」﹐是也。諸葛亮云「鍾山龍盤﹐石城虎踞」﹐言其形之險固也。秣陵故縣﹐在縣東南四里。本金陵地也﹐秦攺爲秣陵。湖孰故縣﹐在縣東南七十里。越城﹐在縣南六里。本東甌越王所築也。吳王濞敗﹐先趨此城﹐後保丹徒。郭璞行於途中﹐贈白衣人褶﹐亦此城也。建康故城﹐在縣南三里。建安中攺秣陵爲建業﹐晉復爲秣陵﹐孝武帝又分秣陵水北爲建業﹐避湣帝諱﹐攺名建康。東府城﹐在縣東七里。其地西則簡文帝爲會稽王裏邸第﹐東則丞相會稽王道子府。謝安薨﹐道子代領揚州﹐仍前府﹐故稱爲東府﹐而謂揚州廨爲西州。謝惠連祭冥漠君文﹐卽因修此府之城墻所爲也。輔公┙城﹐在縣東七里。其地本齊文惠太子苑地也﹐公┙扌亂﹐築以爲城。其年﹐公┙平﹐城遂毀廢。賀若弼壘﹐在縣北二十里。隋平陳﹐弼過江﹐於蔣山龍尾築壘。韓擒虎壘﹐在縣西四里。隋平陳樹碑﹐其文﹐薛道衡之詞。武徳七年﹐趙郡王孝恭平輔公┙﹐樹碑紀功﹐與此碑相對﹐李白藥之詞。吳大帝蔣陵﹐在縣北二十二里。晉元帝睿建平陵﹑明帝紹武平陵﹑成帝衍興平陵﹐並在縣北六里雜籠山。康帝嶽崇平陵﹐在縣東北二十里蔣山西南。哀帝不安平陵﹐在縣閃六里雜籠山南。簡文帝昱髙平陵﹑孝武帝昌明隆平陵﹑安帝徳宗休平陵﹑恭帝徳文衝平陵﹐並在縣東北二十里蔣山西南。宋武帝劉裕初寧陵﹑文帝義隆長寧陵﹐並在縣東北二十二里蔣山東南。孝武帝駿景寧陵﹐在縣西南四十里巖山。明帝髙寧陵﹐在縣北十九里幕府山東南。陳武帝霸先萬安陵﹐在縣東三十八里方山西北。貞觀十一年﹐詔百步內禁樵采。文帝永寧陵﹐在縣東北四十里蔣山東北。宣帝頊顯寧陵﹐在縣南四十里牛頭山西北。梁昭明太子安陵﹐在縣東北五十四里查硎山。晉王道墓﹐在縣西北十四里幕府山西。謝安墓﹐在縣東南十里石子岡北。句容縣﹐緊。東北至州二百里。漢舊縣也﹐晉元帝興於江左﹐爲畿內第二品縣。縣有茅山﹐本名名曲﹐以山形似「己」字﹐故名句曲﹔有所容﹐故號句容。赤山湖﹐在縣南三十五里。茅山﹐在縣東南六十里。竹裏山﹐在縣北六十里。王塗所經﹐塗甚傾險﹐行者號爲翻車峴。山間有長澗﹐髙下深阻﹐舊說云似洛陽金穀。宋武帝初起﹐自京口至江乘﹐破桓玄將吳甫之於竹裏﹐移檄京師﹐卽此處也。銅冶山﹐在縣燕六十五里。出銅鉛﹐歷代采鑄。常州﹐晉陵。緊。開元戶九萬六千四百七十五。鄕一百八十七。元和戶五萬四千七百六十七。禹貢揚州之地。春秋時屬吳﹐延陵季之子之采邑。漢攺曰毗陵﹐晉東海王越謫於毗陵。元帝以避諱﹐攺爲晉陵郡﹐宋﹑齊因之。隋開皇九年平陳﹐廢郡﹐於常熟縣置常州﹐因縣爲名。後割常熟縣人蘇州﹐移常州理於晉陵縣。隋亂了陷於寇境﹐武徳七年平﹐仍舊置常州。州境﹕東西二百十二里。南北二百九十里。八到﹕西北至上都二千八百四十五里。西北至東都一千九百八十里。東南至蘇州一百九十里。西南至古宣州五百里。正南微西至湖州私路三百里。西北至潤州一百七十里。貢﹑賦﹕開元貢﹕細﹐紅紫二色綿布﹐紙六十張。賦﹕布。管縣五﹕晉陵﹐武進﹐江陰﹐無錫﹐義興。晉陵縣﹐望。郭下。本春秋時延陵﹐漢之毗陵也﹐後與郡俱攺爲晉陵。季札所居也﹐墓在本縣北七十里申浦之西。武進縣﹐望。郭下。吳大帝攺丹徒爲武進﹐晉武帝復攺武進曰丹徒﹐別置武進縣於丹陽縣東五十里。梁武帝攺武進爲蘭陵﹐入晉陵。垂執二年﹐又析晉陵西界立武進縣於州理。江陰縣﹐緊。東南至州五十里。本漢毗陵縣之漑陽鄕﹐晉太康二年置漑陽縣﹐梁敬帝置江陰縣﹑郡。隋開皇九年罷郡﹐縣屬常州。無錫縣﹐望。西北至州九十六里。漢舊縣也。東三十九里有梅裏山﹐吳太伯葬處。義興縣﹐緊。北至州一百二十里。本漢陽羨縣﹐故城在荊溪南。晉惠帝時﹐妖賊石冰寇亂揚土﹐縣人周便義討冰﹐割吳興之陽羨並長城縣之北鄕爲義興郡﹐以表功。隋開皇九年平陳﹐廢郡爲義興縣。荊溪﹐是周處斬蛟處。蘇州﹐吳郡。緊。開元戶六萬八千九十三。鄕一百一十八。元和戶十萬八百八。禹貢揚州之地。周時爲吳國。太伯初置城﹐在今吳縣西北五十里﹐至闔閭遷都於此。後爲越所並﹐楚滅越而封黃歇於吳。秦置會稽郡二十六縣於吳。項羽初起﹐殺會稽太守殷通﹐卽此也。漢亦爲會稽郡。後漢順帝永建四年﹐陽羨令周喜﹑山陰令殷重上書﹐求分爲二郡﹐遂割浙江以東爲會稽﹐浙江以西爲吳郡。孫氏創業﹐亦肇迹於此。歷晉至陳不攺﹐常爲吳郡﹐與吳興﹑丹陽號爲「三吳」。隋開皇九年平陳﹐攺爲蘇州﹐因姑蘇山爲名。山在州西四十里﹐其上闔閭起臺。外郭城﹐云是伍胥所築﹐周回四十七里。州境﹕東西四百四十一里。南北四百九十八里。八到﹕西北至上都三千三十里。西北至東都二千一百七十里。南至杭州三百七十里。正南微西至湖州二百一十里。東北至海三百三十里。西北至常州一百九十里。貢﹑賦﹕開元貢﹕白石脂﹐蛇牀子。賦﹕﹐布。元和貢﹕絲葛十匹﹐白石脂三十斤﹐蛇慶子三升。管縣七﹕吳﹐長洲﹐嘉興﹐海鹽﹐常熟﹐昆山﹐華亭。吳縣﹐望。郭下。本吳國﹐闔閭所都﹐奏置縣。太湖﹐在縣西南五十里。禹貢謂之震澤﹐周禮謂之具區。湖中有山﹐名洞庭山。虎丘山﹐在縣西北八里。吳越春秋云闔閭葬於此﹐秦皇鑿其珍異﹐莫知所在﹐孫權穿之﹐亦無所得。其鑿處﹐今成深澗。松江﹐在縣南五十里﹐經昆山入海。左傳云「越伐吳﹐軍於笠澤」﹐卽此江。長洲縣﹐望。郭下。本萬歲通天元年析吳縣置﹐取長洲苑爲名。苑在縣西南七十里。嘉興縣﹐望。北至州一百四十七里。本春秋時長水縣﹐秦爲由拳縣﹐漢因之。吳時有嘉禾生﹐攺名禾興縣﹐後以孫皓父名﹐攺爲嘉興縣也。海鹽縣﹐上。西北至州一百二十七里。本秦縣﹐漢因之。其後縣城陷爲柘湖﹐移於武原鄕。後又陷爲當湖﹐移置山旁。隋開皇九年廢縣﹐北屬杭州﹐武徳七年地入嘉興。開元五年﹐刺史張廷又奏置。常熟縣﹐緊。南至州一百里。本漢吳縣地﹐梁大同六年置常熟縣﹐武徳七年移理海鹽虞城昆山縣﹐緊。西至州八十里。本秦﹑漢婁縣﹐其城吳子壽夢所築。梁分置信義縣﹐又分信義置昆山縣﹐因縣有昆山﹐故取名焉。華亭縣﹐上。西至州二百七里。天寶十年﹐吳郡太守趙居貞奏割昆山﹑嘉興﹑海鹽三縣置。華亭谷﹐在縣西三十五里。陸遜﹑陸抗宅在其側﹐遜封華亭侯。陸機云「華亭鶴唳」﹐此地是也。杭州﹐於杭。上。開元戶八萬四千二百五十二。鄕一百八十八。元和戶五萬一千二百七十六。禹貢揚州之域。春秋時爲吳﹑越二國之境。其地本名錢塘﹐史記云「秦始皇東遊﹐至錢塘﹐臨浙江」﹐是也。漢屬會稽﹐吳志注云「西部都尉理所。」陳禎明中置錢塘郡﹐隋平陳﹐廢郡爲州。州境﹕東西五進五十四里。南北八十九里。八到﹕西北至上都三千四百里。西北至東都二千五百四十里。西南至睦州三百一十五里。東南取浙江至越州一百三十里。西至歙州四百七十里。西北至宣州四百九十六里。東北至浙江入海處約一百里。北至蘇州三百七十里。貢﹑賦﹕開元貢﹕黃藤紙﹐橘﹐黃連﹐緋綾﹐紋紗。賦﹕布。元和貢﹕白編綾十二匹。管縣八﹕錢塘﹐於杭﹐臨安﹐富陽﹐於潛﹐鹽宮﹐新城﹐唐山。錢塘縣﹐緊。郭下。本漢舊縣也。錢塘記云「昔州境逼近海﹐縣理靈隱山下﹐今余址猶存。郡議曹華信乃立塘以防海水﹐募有能致土石者卽與錢。及塘成﹐縣境蒙利﹐乃遷理此地﹐於是攺爲錢塘」。按華興漢時爲郡議曹﹐據史記﹐「始皇至錢塘﹐臨浙江」﹐秦時已有此名﹐疑所說爲謬。隋平陳以後﹐縣頻遷置﹐貞觀四年定於今所。靈隱山﹐在州西北十七里。界石山﹐在州西南四十九里。浙江﹐在縣南一十二里。莊子云浙河﹐卽謂浙江﹐蓋取其曲折爲名。江源自歙州界東北流經界石山﹐又東北經州理北﹐又東北流入於海。江濤每日晝再上﹐常以月十日﹑二十五日最小﹐月三日﹑十八日極大﹐小則水漸漲不過數尺﹐大則濤湧髙至數丈。每年八月十八日﹐數百里士女﹐共觀舟人漁子溯濤觸浪﹐謂之弄潮。於杭縣﹐緊。東南至州七十里。本吳地。吳興記云「秦始皇三十七年﹐將上會稽﹐塗出此地﹐因立爲縣﹐捨舟航於此﹐仍以爲名。」由拳山﹐晉隱士郭文舉所居。傍有由拳村﹐出好藤紙。臨安縣﹐緊。東南至州一百二十八里。本吳大帝分於杭縣立臨水縣﹐晉攺爲臨安。隋亂﹐廢置無準﹐垂拱四年巡撫使狄仁傑復奏置。富陽縣﹐緊。東北至州七十三里。本漢富春縣﹐屬會稽郡﹐晉孝武帝太元中﹐避鄭太后諱﹐攺「春」爲「陽」。吳孫堅父子卽此縣人。縣有王洲﹐出橘﹐爲江東之最﹐今見進供。湖γ山﹐在縣西南五十里。甚幽邃﹐重疊險遠﹐每時有擾攘﹐人皆逃避於此山。於潛縣﹐緊。東至州二百里。本漢舊縣也﹐縣西有山﹐因以爲名。舊「」字無「水」﹐至隋加「水」焉。武徳七年置潛州﹐領於潛﹑臨水二縣。八年廢州﹐縣屬杭州。天目山﹐在縣理北六十里。有兩峯﹐峯頂各一池﹐左右相對﹐名曰天目。鹽官縣﹐上。西南至州一百三十里。本漢海鹽縣﹐有鹽官。吳志云「孫權爲將軍﹐陸遜始仕幕府﹐出爲屯田都尉」﹐卽此地也。武徳七年省入錢塘縣﹐貞觀四年復置。海水﹐在縣南七里。臨平湖﹐在縣西五十五里。漑田三百餘頃。新城縣﹐上。東北至州一百三十二里。本漢富春縣地﹐永淳元年分富春西境置。唐山縣﹐中。東至州二百四十八里。漢於潛縣地﹐萬歲通天元年置武隆縣﹐神龍元年攺爲唐山縣。湖州﹐吳興。上。開元戶六萬一千一百三十三。鄕一百二十二。元和戶四萬三千四百六十七。禹貢揚州之域。防風氏之國。秦始皇徒越人於此。吳歸命侯置吳興郡﹐梁紹泰初攺吳興郡爲震州﹐蓋取震澤爲名。陳初罷震州﹐復爲吳興郡。隋平陳﹐廢吳興郡﹐仁壽二年於此置湖州。州境﹕東西三百八里。南北二百一十三里。八到﹕西北至上都三千二百四十里。西北至東都二千二百四十里。東北至蘇州二百一十里。正西微北至宣州三百七十里。東北至常州私路三百里。東至杭州私路一百九十里。貢﹑賦﹕開元貢﹕絲布。賦﹕糙粳米﹐﹐布。元和貢﹕布三十三端。管縣五﹕烏程﹐長城﹐安吉﹐武康﹐徳淸。烏程縣﹐望。郭下。本奏舊縣﹐越絕云「始皇至會稽﹐徙於越之人於烏程。」吳興記云﹕吳景帝封孫皓爲烏程侯﹐及皓卽位﹐攺葬父和於此﹐遂立爲吳興郡。溪水﹐一名大溪水﹐一名苕溪水﹐西南自長城﹑安吉兩縣東北流﹐至州南與余不溪水﹑溪水合﹐又流入於太湖﹐在州北三十五里。吳興塘﹐太守沈攸之所建﹐灌田二千餘頃。長城縣﹐緊。東南至州七十里﹐本漢烏程縣地﹐晉武帝太康三年分其地置長城縣﹐昔闔閭使弟夫居此﹐築城狹而長﹐因以爲名。顧山﹐在縣西北四十二里。貞元以後﹐每歲以進奉顧山紫筍茶﹐役工三萬人﹐累月方畢。若溪水﹐釀酒甚濃﹐俗稱「若下酒。」安吉縣﹐上。東北至州一百四十里。本漢故鄣縣地﹐漢靈帝中平二年﹐張角作亂﹐荊﹑揚尢甚﹐惟此郡守險阻固﹐漢朝嘉之﹐故分立爲縣。武康縣﹐上。東北至州一百五里。本漢烏程余不鄕之地﹐漢末童謠云「天子當興於東南三餘之」﹐故吳大帝攺會稽之餘曁爲永興﹐而分余不鄕置永安縣﹐屬吳興。晉平吳﹐攺爲武康。封山﹐在縣東南十八里。卽家語云「封之山﹐防風氏之國」也。徳淸縣﹐上。北至州一百五里。天授二年析武康鄕置武原縣﹐景云二年攺爲臨溪縣﹐以臨余不溪也﹐天寶元年又攺爲徳淸縣。睦州﹐新安。上。開元戶五萬五千五百一十六。元和戶九千五十四。禹貢揚州之域。春秋時疊入吳﹑越。秦屬丹陽郡﹐爲歙縣。後漢建安十三年﹐吳大帝遣中郎將賀齊討歙縣山賊﹐平定﹐分歙爲始親﹑新定﹑黎陽﹑休陽四縣﹐與歙﹑黟凡六縣﹐立新都郡﹐理始親縣。晉武帝太康元年﹐攺新都爲新安郡﹐新定縣爲遂安縣。隋平陳﹐廢新安郡﹐析新安縣置睦州﹐後又攺爲送安郡。隋氏喪亂﹐陷於寇賊﹐武徳四年討平汪華﹐攺爲州﹐取「俗阜人和﹐內外輯睦」爲義。萬歲通天二年﹐又自新安東移一百六十五里﹐理建徳﹐卽今州理是。州境﹕東西四百二十里。南北三百十一里。八到﹕西北至上都三千七百一十五里。西北至東都二千八百五十五里。西北至衢州二百八十一里。西北至歙州三百七十里。東南至婺州一百六十里。貢﹑賦﹕開元貢﹕交梭﹐石。賦﹕絲﹐﹐布。元和貢﹕交梭二匹﹐竹簟。管縣六﹕建徳﹐桐廬﹐遂安﹐淸溪﹐分水﹐壽昌。建徳縣﹐上。郭下。本漢富春縣地﹐吳黃武四年分置建徳縣﹐隋大業末攺爲鎭﹐武徳四年復攺爲建徳縣。浙江﹐在州南一十里。又有東陽江﹐東南自婺州界來﹐至州南注浙江。七里瀨﹐在縣東北一十里。桐廬縣﹐緊。西南至州一百五里。本漢富春縣之桐溪鄕﹐黃武四年分置桐廬縣﹐以居桐溪地﹐因名。浙江﹐在縣南一百四十步。桐廬江﹐源出杭州於潛縣界天目山﹐南流至縣東一里入浙江。嚴子陵釣臺﹐在縣西三十里﹐浙江北岸也。遂安縣﹐上。東北至州一百九十里﹐本漢歙縣地﹐吳大帝使賀齊平﹐黟﹑歙﹐於縣之南鄕﹐安定裏置新定縣﹐晉武帝太康元年攺爲遂安。白石山﹐在縣西七十里。其山出白石英﹐貢﹐因以爲名。淸溪縣﹐上。東至州一百六十五里。黃武元年﹐分歙縣東鄕置始新縣﹐晉攺爲雉山﹐以縣南有雉山﹐因名之。隋開皇九年並爲親安縣﹐仁壽中復爲雉山。開元二年攺爲還淳﹐今攺爲淸溪。新安江﹐自歙州黟縣界流入縣﹐東流入浙江。分水縣﹐上。東北至州一百八十五里。本桐廬之西境﹐武徳四年置﹐七年省。如意元年攺置武盛縣﹐神龍元年復攺爲分水。壽昌縣﹐中。東北至州一百一十里。本漢富春縣地﹐吳分立新昌﹐晉太康元年攺爲壽昌。皇朝因之。

●第二十六◎江南道二▲浙東面察使越州﹐會稽。都督府。開元十萬七千六百四十五。鄕二百一十。元和戶二萬六百八十五。鄕百四十五。今爲浙東觀察使理所。管州七﹕越州﹐婺州﹐衢州﹐處州﹐溫州﹐臺州﹐明州。縣三十﹝七﹞﹝八﹞。都管戶一十萬四千三百六十七。禹貢揚州之域。春秋時爲越﹐周禮「吳越星紀之分」。夏少康封少子無餘以奉禹禮﹐號曰於越﹐越國之稱﹐始於玆矣。後代句踐稱王﹐與吳王闔閭戰﹐敗之音醉。李﹐故城在今嘉興縣南三十七里。夫差立﹐句踐復伐吳滅之﹐並其地。遂渡淮﹐遷都瑯邪﹐朝貢周﹐周錫命爲伯。至六代﹐王無︹爲楚所滅。秦以其地並吳立爲會稽郡。後漢順帝時﹐陽羨令周喜上書﹐以吳﹑越二國﹐周旋一萬一千里﹐以浙江山川險絕﹐求得分置。遂分浙江以西爲吳郡﹐東爲會稽郡。自晉至陳﹐又於此置東揚州。隋平陳﹐攺東揚州爲吳州﹐大業元年攺爲越州。武徳四年討平李子通﹐置越州總管。六年陷輔公┙﹐七年平定公┙﹐攺總管爲都督。州境﹕東西六百四十八里。南北三百六十里。八到﹕西北至上都三千五百三十里。西北至東都二千六百七十里。東至明州二百七十五里。東南至臺州四百七十五里。西南至婺州三百九十里。西北至杭州一百四十里。貢﹑賦﹕開元貢﹕甘橘﹐甘蔗﹐葛根﹐石蜜﹐交梭白綾。自貞元之後﹐凡貢之外﹐另進異文吳綾﹐及花﹤皮﹥歇單絲吳綾﹑吳朱紗等纖麗之物﹐凡數十品。管縣七﹕會稽﹐山陰﹐諸曁﹐於姚﹐蕭山﹐上虞﹐剡。會稽縣﹐望﹐郭下。山陰﹐越之前故靈文﹝國﹞﹝園﹞也。秦立以爲會稽山陰。漢初爲都尉。隋平陳﹐攺山陰爲會稽縣﹐皇朝因之。吳越春秋云「禹巡行天下﹐會計修國之道﹐因以會計名山﹐仍爲地號。」山陰縣﹐秦舊地﹐隋攺爲會稽。垂拱二年﹐又割會稽西界別置山陰﹐大歷二年刺史薛兼訓奏省山陰並會稽。七年﹐刺史劉少遊又奏置﹐今復並入會稽。宋略云「會稽山陰﹐編戶三萬﹐號爲天下繁劇。重山﹐大夫種葬處。會稽山﹐在州東南二十里。蘭亭山﹐在州西南一十一里。大海﹐在州東四十里。鏡湖﹐後漢永和五年太守馬臻創立﹐在會稽﹑山陰兩縣界築塘蓄水﹐水髙丈餘﹐田又髙海丈餘﹐若水少則泄湖灌田﹐如水多則閉湖泄田中水入海﹐所以無凶年。是塘周回三百一十里﹐漑田九千頃。山陰縣﹐望。同會稽。諸曁縣﹐望。東北至州一百四十五里。秦到也﹐界有曁浦諸山﹐因以爲名。越王允常所居。鳥帶山﹐在縣北五十里。出紫石英。余姚縣﹐緊﹐西至州一百四十里。本漢舊縣。舜後支庶所封之地﹐舜姚姓﹐故曰余姚。隋平陳廢。武徳四年復立﹐仍置姚州﹐七年廢州。四明山﹐在縣西一百五十里。大海﹐在縣北三十里。蕭山縣﹐緊。東北至州一百里。本曰余曁﹐吳王弟夫邑。吳大帝攺曰蕭山﹐以縣西一里蕭山爲名。浙江﹐在縣西二十五里。浦陽江﹐在縣南一十五里。上虞縣﹐上。西至州九十六里。故城西枕上虞江。隋平陳廢﹐貞元元年刺史王密復奏置。上虞江﹐在今縣西二十八里。剡縣﹐望。西北至州一百八十五里。漢舊縣﹐故城在今縣理西南一十二里﹐吳賀齊爲令﹐移理今所。隋末陷於李子通。武徳中以縣爲嵊州﹐六年廢州﹐縣依舊。天姥山﹐在縣南八十里。剡溪﹐出縣西南﹐北流人上虞縣界爲上虞江。婺州﹐東陽。上。開元戶九萬九千四百九。鄕一百八十九。元和戶四萬八千三十六。鄕二百。禹貢揚州之域。春秋時爲越之西界。秦屬會稽郡。今之州界﹐分得會稽郡之烏傷﹑太末二縣之地﹐本會稽西部﹐常置都尉。孫皓始分會稽置東陽郡。陳武帝置縉州。隋開皇九年平陳置婺州﹐蓋取其地於天文爲婺女之分野。隋氏喪亂﹐陷於寇境﹐武徳四年討平李子通﹐置婺州。六年﹐輔公┙叛﹐州又陷沒。七年平定公┙﹐仍置婺州。州境﹕東西三百三里。南北四百五十六里。八到﹕西北上都三千九百九十五里。西北至東都三千三十五里。正北微西至睦州一百六十里﹐水路一百八十里。正北微東至越州三百九十西至衢州一百九十里。東南至處州二百六十里。貢﹑賦﹕開元貢﹕藤﹐紙。賦﹕布。元和貢﹕纖纊﹐白藤﹐細紙。管縣七﹕金華﹐義烏﹐永康﹐東陽﹐蘭溪﹐武義﹐浦陽。金華縣﹐望。郭下。本漢烏傷縣地﹐獻帝初平三年﹐分烏傷置長山縣﹐屬會稽郡。隋平陳﹐攺爲吳寧縣﹐十二年又攺爲東陽縣﹐十八年又攺爲金華縣。其長山一名金華﹐故取名焉。東陽江﹐有二源﹐一南自永康縣界流入﹐一東自義烏縣流入﹐至縣界南合爲一﹐謂之東陽江。金華山﹐在縣北二十里。赤松子重道處。出龍須艸。義烏縣﹐緊。西南至州一百五十一里。三秦烏傷縣也﹐孝子顏烏將葬﹐羣烏銜土塊助之﹐烏口皆傷﹐時以爲純孝所感﹐乃於其處立縣曰烏傷。武徳四年﹐於縣置綢州﹐縣屬焉﹐又攺烏傷爲義烏。永康縣﹐望。西北至州一百九里。三溪烏傷縣地﹐吳大帝分烏傷之南界置﹐隋廢。武徳四年於縣置麗州﹐八年廢州﹐縣屬婺州。東陽縣﹐望。西至州一百五十里。本漢烏縣地﹐垂拱二年分義烏縣置﹐取舊東陽郡名也。蘭溪縣﹐緊。東南至州五十里。咸通五年割金華縣西界置。蘭溪﹐在縣南七里﹐東北流入東陽江﹐武義縣﹐上。北至州九十里。天授二年﹐分永康西界以爲武義縣。浦陽縣﹐上。西南至州一百二里。天寶十三年﹐分義烏縣北界置。浦陽縣﹐在縣西北四十里。出雙溪山嶺﹐東入越州諸曁縣。衢州﹐信安。上。開元戶六萬二千二百八十八。鄕一百二十四。元和戶一萬七千四百二十六。鄕一百七。本舊婺州信安縣也﹐武徳四年平李子通﹐於信安縣置衢州﹐以州有三衢山﹐因取爲名。六年﹐陷輔公┙廢州﹐垂拱二年復置。州境﹕東西六百一十里。南北二百十六里。八到﹕西北至上都四千九十五里。西北至東都三千一百三十五里。南至建州七百里。西至信州二百五十里。東至婺州一百九十里。東南至處州四百五十里。貢﹑賦﹕開元貢﹕綿紙。賦﹕布。元和貢﹕紙﹐黃連﹐葛粉﹐簟﹐扇﹐龍須席。管縣五﹕信安﹐常山﹐龍丘﹐須江﹐盈川。信安縣﹐望。郭下。本春秋姑蔑之地﹐漢太末縣也﹐獻帝初平三年﹐分太末立新安縣﹐屬會稽郡。晉太康元年﹐以弘農有新安﹐故攺名信安。皇朝置州﹐縣屬焉。常山縣﹐上。東至州八十里。本太末縣地﹐隋初置定陽縣﹐隋末廢。咸亨三年﹐於今縣東四十里置常山縣﹐因縣南有常山爲名。廣徳二年本道使薛兼訓奏﹐移置於舊縣西四十里﹐卻今縣是也。龍丘縣﹐緊。西至州七十二里。本春秋姑蔑之地﹐越西部也﹐杜注云「今東陽太末縣」。越絕書謂之姑婺州。晉攺太末爲龍丘﹐因縣東龍丘山爲名。隋末廢﹐貞觀八年又置。須江縣﹐上。北至州九十五里。武徳四年置衢州﹐分信安縣南境置須江縣﹐八年並廢。永昌元年秋復置﹐以縣南有須江溪﹐因以爲名。盈川縣﹐本漢太末縣地﹐如意元年分龍丘縣置。元和七年省入信安。水江﹐在縣東南一里。處州﹐縉雲。上。開元戶三萬三千二百七十八。鄕七十六。元和戶一萬九千七百二十六。鄕三十六。禹貢揚州之域。春秋時爲越國。秦滅楚﹐置會稽郡。後越王無︹七代孫閩君搖佐漢有功﹐立爲東越王﹐都東甌﹐今溫州永嘉縣是也。後以甌地爲回浦縣﹐屬會稽。後漢回浦爲章安。晉立爲永嘉郡﹐梁﹑陳因之。隋開皇九年平陳﹐攺永嘉爲處州﹐十二年又攺爲括州﹐大業三年復攺爲永嘉郡。武徳四年討平李子通﹐復立括州﹐仍置總管府﹐七年攺爲都督府﹐貞觀元年廢。天寶元年爲縉雲郡﹐乾元元年復爲括州﹐大歷十四年以與徳宗廟諱同音﹐攺處州。貞元六年﹐刺史齊抗以舊州湫隘﹐屢有水災﹐北移四里就髙原上。州境﹕東西南北八到﹕西北至上都四千一百五十五里。西北至東都三千二百九十五里。西北至婺州二百六十里。西北至衢州四百五十里。東北至臺州四百九十里。西北至建州水路九百里﹐陸路四百九十里。東南水路至溫州二百七十里。貢﹑賦﹕開元貢﹕葛﹐布﹐蜜﹐綿。元和貢﹕綿﹐布﹐麻布﹐樹皮布﹐小綾﹐紗﹐絹﹐綿綢。管縣六﹕麗水﹐松陽﹐縉雲﹐遂昌﹐靑田﹐龍泉。麗水縣﹐上。郭下。本後漢松陽縣地﹐隋平陳﹐乃分松縣之東鄕立括蒼縣﹐取括蒼山爲名﹐屬處州。後因之不攺。大歷十四年攺爲麗水。麗水本名惡溪﹐以其湍流阻險﹐九十里五十六瀨﹐名爲大惡﹐隋開皇中攺爲麗水﹐皇朝因之﹐以爲縣名。松陽縣﹐上。東至州二百九十二里。本漢回浦縣之地﹐屬會稽﹐後漢分立此縣﹐有大松樹﹐大十八圍﹐因取爲名。隋開皇九年廢﹐十二年復置。皇朝因之。縉雲縣﹐上。西南至州八十五里。萬歲登封元年分麗水縣東北界﹑婺州永康縣南界置﹐因山爲名。縉雲山﹐一名仙都﹐一曰縉雲﹐黃帝練丹於此。遂昌縣﹐上。東至州三百四十里。吳赤烏二年分太末縣置平昌縣﹐晉太康元年攺爲遂昌。武徳八年廢﹐景云二年刺史孔琮復奏置。靑田縣﹐中。東至州一百五十里。本麗水縣之鄕名也﹐景云二年刺史孔琮奏於此分置靑田縣。靑田溪﹐在縣西南十八里。龍泉縣﹐中。東至州三百五十里。乾元二年﹐越州刺史獨孤峻奏割遂昌﹑松陽二置。龍泉洞﹐在縣南二里。溫州﹐永嘉。上。開元戶三萬七千五百五十四。鄕七十八。元和戶八千四百十四。鄕一十六。本溪會稽東部之地﹐初閩君搖有功於漢﹐封爲東甌王﹐晉大寧中於此置永嘉邯﹐隋廢郡地人處州。武徳五年﹐杜伏威歸化﹐於縣理置東嘉州﹐尋廢。六年﹐輔公┙爲亂於丹陽﹐永嘉﹑安固等百姓於華蓋山固守﹐不陷凶黨﹐髙宗上元元年﹐於永嘉縣置溫州。州境﹕東西二百四里。南北七百二十里。八到﹕西北至上都四千四百二十五里。西北至東都三千五百六十五里。正北微西至臺州五百里。西北至處州二百七十里。東至大海八十里。西南至福州水陸路相兼一千八百里。貢﹑賦﹕開元貢「綿﹐﹐布﹐鮫魚皮三十張。元和貢﹕鮫魚皮﹐管縣四﹕永嘉﹐安固﹐橫陽﹐樂成。永嘉縣上。郭下。卽漢回浦縣之東甌鄕﹐晉立爲縣。一元二年於此置溫州﹐縣移在州東一百八十步。永嘉江﹐一名永寧江﹐在州東三里。華蓋山﹐在州東一里。安固縣﹐上。北至州七十七里。本漢回浦縣地﹐後漢攺回浦爲章安﹐吳分章安於此立羅陽縣﹐少帝攺曰安陽。晉太康元年更名安固﹐前上元二年自處州割入溫州。安固山﹐在縣北一里。安固江﹐在縣南一里。橫陽縣﹐上。北至州一百五里。本晉太康元年分安固南橫嶼屯置﹐隋平陳廢入安固縣﹐大足元年又分安固縣再置。橫陽山﹐在縣南二百七十里。東臨大海。橫陽江﹐在縣南一百里。樂成縣﹐上。北至州一百二十四里﹐本漢回浦縣地﹐東晉孝武帝分永寧縣置﹐隋廢﹐載初元年復置。大海﹐在縣東一十一里。臺州﹐臨海。上。開元戶五萬。鄕一百一十五。元和戶﹐鄕九十五。禹貢揚州之域。春秋時爲越地﹐秦並天下置閩中郡﹐漢立﹝東﹞﹝南﹞部都尉。本秦之回浦鄕﹐分立爲縣﹐揚雄解嘲「東南一尉﹐西北一候」﹐是也。後漢攺回浦爲章安縣。吳大帝時分章安﹑永寧置臨海郡﹐隋平陳廢郡爲臨海縣。武徳四年討平李子通﹐於臨海縣置海州﹐五年攺海州爲臺州﹐蓋因天臺山爲名。六年﹐輔公┙叛﹐州從陷沒。七年平定公┙﹐仍置臺州。州境﹕東西三百九十三里。南北四百三十五里。八到﹕西北至上都四千五百里。西北至東都三千一百四十五里。正南微東至溫州五百里。東至大海一百八十里。西北至越州四百七十五里。正西微南至處州四百九十里。貢﹑賦﹕開元貢﹕漧薑三百斤﹐鮫魚皮。元和貢﹕甲香三十斤﹐鮫魚皮一百張。管縣五﹕臨海﹐唐興﹐黃巖﹐樂安﹐寧海。臨海縣﹐緊。郭下。本漢回浦縣地﹐後漢更名章安。吳分章安置臨海縣﹐屬會稽郡。武徳五年攺置臺州﹐縣屬焉。臨海江﹐有二水合成一水﹐一自始丰溪﹐一自樂安溪﹐至州城西北一十三里合。唐興縣﹐上。東南至州一百一十里。三國時吳分章安置南始平縣﹐晉武帝以雍州有始平﹐攺爲始丰。肅宗上元二年﹐攺爲唐興。天臺山﹐在縣北一十里。赤城山﹐在縣北六里。實爲東南之名山。黃巖縣﹐上。北至州一百五里。前上元二年割臨海南界置。黃巖山﹐在縣西北二百三十里。大海﹐在縣東七十里。樂安縣﹐上。東至州一百五里。東晉穆帝永和三年分始丰南鄕置樂安縣﹐屬臨海郡﹐歷代因之。隋開皇九年廢。武徳五年攺屬﹐前上元元年復置於孟溪之側﹐今縣是也。樂安溪﹐源在縣西馮溪山﹐流經縣南﹐又東入臨海縣界。寧海縣﹐上。西南至州二百五十里。晉穆帝永和三年分會稽之鄞縣置亭海縣﹐隋開皇九年廢並入章安縣。永昌元年﹐於廢縣東二十里又置﹐載初元年移縣東一十里。大海﹐在縣東六里。明州﹐余姚。上。開元戶元和戶四千八十三。本會稽之貿阝縣及句章縣地也﹐春秋越王句踐平吳﹐徙夫差謚甬東﹐韋昭云「卽句章東浹口外洲」﹐是也﹐武徳四年於縣立鄞州﹐八年廢。開元二十六年﹐采訪使齊齊浣奏分越州之貿阝縣置明州﹐以境內四明山爲名。句章故城﹐在州西一里。州境﹕東西南北八到﹕西北至上都三千八百五里。西北至東都二千九百四十五里。東北至大海七十里﹐西至越州二百七十五里。西南至臺州寧海縣一百六十里﹐至州二百五十里。貢﹑賦﹕開元貢元和貢﹕海肘子﹐橘子﹐紅蝦米﹐責子﹐紅蝦﹐烏賊骨管縣四﹕貿阝﹐奉化﹐慈溪﹐象山。貿阝縣﹐上。郭下。本漢舊縣也﹐屬會稽郡。隋平陳﹐省人句章。武徳八年再置﹐仍移理句章城﹐後屬明州。大海﹐在縣東七十里。翁洲﹐入海二百里﹐卽春秋所謂甬東地也。越滅吳﹐請吳王居甬東﹐吳王曰「孤老矣﹐不能事君王。」乃縊。其洲周環五百里﹐有良田湖水﹐多麋鹿。奉化縣﹐上。北至州六十里。本漢之鄞地﹐開元二十六年采訪使齊浣奏置。赤莧山﹐在今縣東一十里。慈溪縣﹐上。東南至州七十里。本漢貿阝縣地﹐開元二十六年齊浣奏置。慈溪﹐在縣南二十二里。大海﹐在縣北六十里。象山縣﹐中。西北至州水陸相兼一百六十里。本漢鄞縣地﹐神龍元年﹐監察禦史崔交奏於寧海縣東界海曲中象山東麗彭姥村置縣﹐東至大海二十里﹐南至大海三十五里﹐東北至大海四十里﹐正北至大海一十五里﹐惟西南有陸路接臺州寧海。

●卷第二十七◎江南道三▲鄂嶽觀察使鄂州﹐江夏﹐緊。開元戶一萬九千一百九十。鄕三十三。元和戶三萬八千六百一十八。鄕三十七。今爲鄂嶽觀察使理所。管﹝縣﹞﹝州﹞六﹕鄂州﹐沔州﹐安州﹐黃州﹐蘄州﹐嶽州。縣二十五。都管戶七七萬二千二百四十七。禹貢荊州之域。春秋時謂之夏。漢爲少羨之東境。自後漢末謂之夏口﹐亦名魯口。吳置督將於此﹐名爲魯口屯﹐以其對魯山岸爲名也。三國爭衡﹐爲吳之要害﹐吳常以重兵鎭之。魏明帝問司馬懿曰「二虜宜討﹐何者爲先﹖」對曰「吳以中國不習水戰﹐故敢散居東關。凡攻敵﹐必扼其喉而舂其心。夏口東關﹐敵之心喉﹐若以陸軍向皖﹐引權東下﹐爲水軍向夏口﹐乘其虛而擊之﹐此神兵從天而墜矣。」晉庾翼爲荊州﹐曾理於此。義熙初﹐劉毅表以爲「夏口﹐二州之中﹐地居形要﹐控接湘川﹐邊帶嘆沔」﹐請荊州刺史劉道規鎭夏口。至六年﹐自臨嶂徒理夏口﹐卽今州理是也。宋孝武帝以方鎭太重﹐分荊﹑湘﹑江三州之八郡爲郢州﹐以分上流之勢。隋平陳﹐攺郢州爲鄂州。州城本夏口城﹐吳黃武二年﹐城江夏以安屯戍地也。城西臨大口﹐西南角因磯爲樓﹐名黃鶴樓。三國時﹐黃祖爲太守﹐吳遣淩統攻而擒之。禰衡遇害﹐亦此地也。東南角樓名焦度樓﹐宋沈攸之自荊州稱兵至此﹐時焦度領兵在此﹐城守東南角﹐攸之攻之不克﹐遂退走﹐因名焦度樓。州境﹕東西四百七十四里。南北三百八十八里。八到﹕西北至上都二千二百六十里。西北至東都一千四百里。東至江州六百里。西南至嶽州五百五十里。西北至安州二百九十里。西至沔州隔江七里。正北微東至黃州二百里。貢﹑賦﹕開元貢﹕銀﹐碌。賦﹕布。元和貢﹕銀十五兩。管縣五﹕江夏﹐永興﹐武昌﹐唐年﹐蒲圻。江夏縣﹐望。郭下﹐本漢沙羨縣地﹐屬江夏郡。東晉以汝南流入僑立汝南郡﹐後攺爲汝南縣。隋開皇九年攺爲江夏縣﹐屬鄂州。黃鶴山﹐在縣東九里。江水﹐西南自蒲圻縣界流入。又北對崢嶸﹝州﹞﹝洲﹞﹐劉毅破桓玄於此。又北流經黃軍蒲﹐相傳吳將黃蓋屯軍處。曹公城﹐在縣東北二里。梁武帝起義﹐遣將曹景宗所築。頭陀寺﹐在縣東南二里。鸚鵡洲﹐在縣西南二里。永興縣﹐緊。西北至州四百里。本漢鄂縣地﹐吳大帝分立新陽縣﹐隋開皇九年攺爲富川﹐十八年攺爲永興縣。石頭山﹐在縣西六十里。上有三石鼓﹐鼓鳴﹐天卽雨。大江水﹐在縣西北四十五里。下雉故縣﹐在縣東南一百四十里。漢伍被謂淮南王安曰「守下雉之城﹐絕豫章之口」是也。陳永興故城﹐在縣東五十里。東臨江水﹐俗云伍子胥所築。武昌縣﹐緊。西至州一百七十里。舊名鄂﹐本楚熊渠封中子紅於此稱王﹐至今武昌人事鄂王神是也。離騷云「乘鄂渚而反顧」。漢以爲縣﹐屬江夏郡。武帝以封姊﹐號鄂邑長公主。建安二十五年﹐吳大帝以下雉﹑尋陽﹑新城﹑柴桑﹑沙羨﹑武昌六縣爲武昌郡﹐黃武初﹐自建業徙都﹐廢。黃龍九年﹐於此卽尊伴﹐還都建業。皇太子登畱守武昌﹐以陸遜輔之。嘉禾元年﹐太子還建業﹐立皇子奮爲齊王﹐居武昌﹐諸葛屬不欲諸王處瀕江兵馬之地﹐徙居豫章。甘露元年﹐歸命侯又都之﹐揚土百姓﹐溯流供給﹐以爲患苦。陸凱上疏曰「武昌土地實危險而脊確﹐非王都安國養人之處。且童謠言『寧飲建業水﹐不食武昌魚。寧還建業死﹐不止武昌居。』」於是還都建業﹐攺爲江夏縣﹐後爲武昌。樊山﹐在縣西三里。謝玄暉詩曰「鉤臺臨講閱﹐樊山開廣安」﹐謂此也。西塞山﹐在縣東八十五里。竦峭臨江。孫權故都城﹐在縣東一里餘。本漢將灌嬰所築﹐晉陶侃﹑桓溫爲刺史﹐並理其地。唐年縣﹐上。西北至州六百三里。本漢沙羨縣地﹐天寶二年分置詔年縣。葛仙山﹐在縣北六十里。壺頭山﹐在縣東北六十里。下雋故城﹐在縣西南一百六里。因雋水爲名。蒲圻縣﹐上。東北至州四百一十里。本漢沙羨縣地﹐晉武帝攺爲沙陽﹐今縣�一里沙陽故縣城是也。吳大帝分立蒲圻縣﹐因蒲圻湖爲名。本屬長沙郡﹐隋割屬鄂州。赤壁山﹐在縣西一百二十里。北臨大江﹐其北岸卽烏林﹐與赤壁相對﹐卽周瑜用黃蓋策﹐焚曹公舟船敗走處﹐故諸葛亮諭曹公「危於烏林」﹐是也。雋水﹐源出縣東南。大れ水﹐西北流入江。蒲圻湖﹐在縣南七十五里。呂蒙城﹐在縣西南八十里。孫權以蒙爲橫野將軍﹐爲周瑜破曹公定荊州﹐於此鎭守。沔州﹐漢陽。上。開元戶五千二百八十六。鄕十一。元和戶二千二百六十二。鄕十二。三漢安陸縣地﹐晉於今州西臨嶂山下置沌陽縣﹐江夏郡自上昶城移理爲。後郡又移理夏口﹐沌陽縣屬郡下不攺﹐入陳廢﹐隋開皇九年置戍﹐十七年廢戍﹐攺置漢津縣﹐屬沔陽郡﹐大業二年攺爲漢陽縣。武徳四年﹐分沔陽郡於漢陽縣置沔州及縣﹐並自臨嶂山下攺移於今理。州境﹕東西二百五十二里。南北二百四十六里。八到﹕西北至上都二千二百五十里。東北至東都一千三百九十三里。東渡江至鄂州七里。西北至隋州四百三十五里。東北至黃州二百二十里。西至復州竟陵縣三百四十里。西北至安州二百八十里。西取桐冢路至復州四百六十里。貢﹑賦﹕開元項﹕白布一端。元和貢﹕麻貲布一端。管縣二﹕漢陽﹐氵義川。漢陽縣﹐郭下。縣本末已具州序。魯山﹐一名大別山﹐在縣東北一百步。其山前枕蜀江﹐北帶漢水﹐山上有吳將魯肅神祠。臨嶂山﹐在縣西六十里。大江水﹐南自復州沔陽縣界流入﹐去縣東二十步﹐東北流入黃州界。漢水﹐一名沔水﹐西自氵義川縣界流入﹐漢陽縣因此水爲名。月故城﹐在縣北三里。劉表將黃祖所守處。氵義川縣﹐中。東至州一百五十里。本漢陽縣地﹐武徳四年分置氵義川縣﹐因氵義水爲名也。內方山﹐在縣南九十里。小別山﹐在縣東南五十里。春秋「吳伐楚﹐令尹子常濟漢而陳﹐自小別至於大別」﹐卽此也。氵義川水﹐在縣南二里﹐西北自鄂州界流入。赤壁艸市﹐在縣西八十里。古今地書多言此是曹公敗處﹐今按三國誌﹐劉表卒﹐其子琮代立﹐在襄陽。劉備屯樊﹐琮降曹公﹐備隋南走。曹公以江陵有軍實﹐恐備先據得之﹐自當陽倍道追備﹐一日夜行三百里﹐遂克江陵。又自江陵追備﹐至巴丘﹐遂至赤壁。孫權遣周瑜﹑程普各領兵萬人﹐與劉備來敵曹公﹐遇於赤壁﹐因風縱火﹐曹公大敗﹐遂取華容道步歸﹐退保南郡。瑜等復追之﹐曹公畱曹仁守江陵﹐自徐北歸。據此而言﹐則赤壁不在氵義川也。何則﹖曹公旣從江陵水軍至巴丘﹐赤壁又在巴丘之下﹐軍敗引還南郡﹐周瑜水軍退﹐並是大江之中﹐與氵義川殊爲乖繆。蓋是側近居人﹐見崖岸赤色﹐因呼爲赤壁﹐非曹公敗處也。安州﹐安陸。中府。開元戶二萬二千二百二十二。鄕十五。元和戶九千八百一十九。鄕三十五。春秋時鄖國﹐後爲楚所滅。漢爲安陸縣﹐髙帝六年分南郡置江夏郡於此﹐領縣二十四。後漢移理沙羨。曹魏齊王芳時﹐王基爲荊州﹐自城上昶﹐徙江夏郡理之﹐以逼夏口﹐在今州西北五十三里上昶故城是也。江夏郡自後漢末當吳﹑魏二國之境﹐永嘉南遷後又當苻秦﹑石趙與東晉犬牙爲界﹐自後魏﹑周﹑隋與宋﹑齊﹑梁﹑陳交爭之地﹐故江夏前史所載﹐或移於沙羨﹐或移於上昶﹐或移理魯山城。南北二朝兩置江夏郡。吳理武昌﹐曹魏與晉俱理安陸﹐故漢所理江夏郡前書多言在安陸。其云夢縣東南四里水之北有江夏古城﹐周所理。據山川言之﹐此城南近夏水﹐余寬大﹐則前漢江夏郡所理也。宋武帝分江夏置安陸郡﹐後魏大統十六年攺爲安州。州境﹕東西二百一十九里。南北三百二十五里。八到﹕西北至上都一千九百七十里。東北至東都一千一百六十里。東至黃州三百一十里。東南至鄂州二百九十里。西南至復州二十里。西北至隋州一百五十五里。東南至沔州二百八十里。貢﹑賦﹕開元貢﹕布一十八匹。賦﹕綿﹐。元和貢﹕布一十匹。管縣六﹕安陸﹐應山﹐云夢﹐孝昌﹐吉陽﹐應城。安陸縣上。郭下。本漢舊縣﹐屬江夏郡。隋攺屬安州。其城三重﹐西枕水。陪尾山﹐一名橫山﹐在縣北六十里。禹項去「熊耳﹑外方﹑桐柏至於陪尾」﹐卽此也。水﹐故淸發水也﹐西北自隨州流入注於沔﹐謂之鄖口。春秋「吳敗楚於柏舉﹐從之﹐及於淸發」﹐是也。云夢澤﹐在縣南五十里。史記司馬相如傳云「楚有七澤﹐其小者名云夢﹐方九百里。」左傳云「云阝子之女﹐棄子於夢中」﹐無「云」字。「楚子濟江入雲中」﹐復無「夢」字。以此推之﹐則云﹑夢二澤﹐本自別矣。而禹貢及爾雅皆曰云夢者﹐蓋雙舉二澤而言之﹐故後代以來﹐通名一事﹐左傳曰「畋於江南之云夢」﹐是也。應山縣﹐中。南至州一百八里﹐本漢隨縣地﹐梁大同﹐以隨州北界應濃山戍置應州﹐又分隨縣置永陽縣。隋開皇十八年攺永陽爲應山縣。石龍山﹐在縣東北二十五里。有石盤回屈曲若龍形。禮山關﹐上禮山縣爲名﹐武徳八年縣廢﹐卽齊志所謂武陽關也。在州東北二百四十里﹐在縣東北一百三十里﹐北至申州一百五十里。百應關﹐按圖經云「昔有應息其上﹐故以爲名。」在州東北二百里﹐在縣北九十里﹐北至申州九十里﹐東至禮山關一百里。平靖關﹐因古平靖縣爲名﹐後魏大統大統十七年置﹐隋大業二年廢。齊志云義陽有三關﹐此則其一。在州北一百七十里﹐在縣北六十五里﹐北至申州九十里﹐東至百應關一百六十里。云夢縣﹐中。北至州七十里。本漢安陸縣地﹐後魏大統末於云夢古城置云夢縣。云夢澤﹐在縣西七里。孝昌縣﹐中。西北至州八十里。本漢安陸縣地﹐宋於此置孝昌縣﹐屬江夏郡﹐卽隋攺安州也。吉陽縣﹐中。西至州一百三里。三漢安陸縣地﹐梁於此置平縣﹐其故城今理是也。西魏攺爲京池縣。隋大業二年攺爲吉陽﹐因縣北吉陽山爲名。應城縣﹐中。東北至州八十里。本漢安陸縣地﹐宋於此置應城縣。故浮城縣﹐在縣西北三十五里。卽古蒲騷城也﹐左傳「莫敖狃於蒲騷之役」﹐「鄖人軍於蒲騷」﹐是也﹐後魏於此置浮城縣﹐隋廢。孔山故城﹐在縣東北一百一十里。平靖故城﹐在縣上十里。吉陽故城﹐在縣北五十里。黃州﹐齊安。下。開元戶一萬三千七十三。鄕二十八。元和戶五千五十四。鄕一十八。本春秋時邾國之地﹐後又爲黃國之境。戰國時屬楚。秦屬南郡。二漢爲江夏郡西陵縣地。魏爲重鎭﹐文帝黃初中﹐吳先揚言欲畋於江北﹐豫州刺史滿寵度其必襲西陽﹐遂先爲之備。權聞之﹐尋亦退還。後吳克邾城﹐使陸遜以三萬入城而守之。至晉爲西陽國﹐封子弟爲王。蕭齊於此置安郡﹐隋開皇三年罷郡置黃州﹐因古黃國爲名也。州境﹕東西二百一十里。南北三百三十七里。八到﹕西北至上都二千二百八十里。東北至東都一千四百七十里。東南至蘄州二百三十里。西南至鄂州二百三十里。南至大江一百步。至安州三百一十里。北至光州三百六十里。貢﹑賦﹕開元貢﹕貲布十匹。賦﹕絹﹐布﹐綿﹐麻。管縣三﹕黃岡﹑黃陂﹐麻城。黃岡縣上。郭下。本漢西陵縣地﹐故城在今縣西二里。蕭齊於此置齊安縣﹐隋開皇十八年攺爲黃岡﹐因縣東黃岡爲名。大江水﹐西自黃陂縣界流入﹐經州南一百一十八里﹐東入蘄州界。古邾城﹐在縣東南一百二十里﹐古邾國也﹐後爲楚所滅﹐漢以爲縣。西陽故城﹐在縣東南一百三十里。漢縣也﹐屬江夏郡。大活故城﹐在縣北二百三十五里。隋於置關鎭。黃陂縣﹐中。東北至州一百二十里。本漢西陵縣地﹐三國時劉表爲荊州刺史﹐以此地當江﹑漢之口﹐懼吳侵軼﹐建安中使黃祖於此築城鎭遏﹐因名黃城鎭。周大象元年﹐攺鎭爲南司州﹐並置黃陂縣。隋初攺爲鎭﹐後復爲縣。白少關﹐西至大關六十里﹐在州西二百四十里﹐北至光州界二十五里。大活關﹐東北至光州二百八里﹐西至安州禮山關一百里﹐在縣北二百里。大江水﹐在縣南一百二十九里。西南自江夏縣界流入﹐又東入黃岡縣界。武湖﹐在縣南四十九里。黃祖閱武習戰之所。後宋謝晦舉兵叛﹐爲檀道濟所破﹐敗走武湖戍﹐生執之﹐卽此地也。龍驤水﹐在縣南七十二里。相傳晉龍驤將軍王率舟師伐吳﹐屯軍於此。石陽故城﹐在縣西二十三里。吳聞魏文帝崩﹐徵江夏﹐圍石陽﹐不克而還﹐卽此也。安昌故城﹐在縣西南七十里。髙齊築﹐以捍陳寇。麻城縣﹐中。南至州一百一十里。本漢西陵縣地﹐梁於此置信安縣﹐隋開皇十八年攺爲麻城縣。龜頭山﹐在縣東南八十里。舉水之所出也。春秋吳﹑楚戰於柏舉﹐卽此地也。陰山關﹐西至穆陵關一百里﹐在縣東北一百里﹐在州東北二百里﹐北至光州殷城縣二百里。穆陵關﹐西至白沙關八十里﹐在縣西北一百里﹐在州北二百里﹐至光州一百四十九里。蘄州﹐蘄春。上。開元戶二萬六千八百九。鄕五十一。元和戶一萬六千四百六十二。鄕五十一。禹貢揚州之域。春秋﹑戰國並屬九江郡。在漢爲蘄春縣也﹐屬江夏郡。三國時屬魏﹐魏使廬江謝奇爲蘄春典農﹐屯皖﹐呂蒙襲擊破之。後於此復置蘄郡。晉孝武帝攺曰蘄陽﹐以鄭太后諱故也。髙齊於此立齊昌郡﹐後陷於陳﹐攺爲江州。周平淮南﹐攺爲蘄州。州境﹕東西三百三十九里。南北五百五十五里。八到﹕西北至上都二千五百一十里。西北至東都一千七百里。東北至舒州三百七十里。東北至壽州逾大山九百七十里。東北至江州二百五十里。西北至黃州二百三十里。貢﹑賦﹕開元貢﹕白細布。元和貢﹕白布一十一匹。管縣四﹕蘄春﹐黃梅﹐蘄水﹐廣濟。蘄春縣﹐上。郭下。本漢舊縣﹐屬江夏郡﹐因蘄水以爲名也。晉攺爲蘄陽﹐隋開皇十八年復攺蘄春縣。蘄水﹐西南經縣三里。源出東北大浮山﹐一名蘄山。翻車故城﹐在縣東南八十二里。九江王黥布背項籍歸漢﹐因築此城﹐城近翻車水﹐因以爲名。黃梅縣﹐上。西至州一百四十里。本漢蘄春縣地﹐隋開皇九年置新祭縣﹐屬蘄州。仁壽元年攺爲黃梅縣﹐因縣北黃梅山爲名。縣城﹐晉驃騎將軍郭默所築。大江水﹐在縣南一百里。太子γ﹐在江之岸。梁武帝初下建業﹐畱丁貴嬪於此﹐生太子﹐因以爲名。九江故城﹐在縣西南七十里。漢九江王黥布所築。蘄水縣﹐上。東南至州七十二里。本漢蘄春縣地﹐宋文帝於此置浠水縣。北齊攺爲蘭溪鎭﹐武徳四年攺爲縣。天寶六年﹐以名重﹐攺爲蘄水縣也。廣濟縣﹐中。西至州五十里。本漢蘄春縣地﹐武徳四年以此地衝要﹐置永寧縣﹐天寶元年以名重﹐攺爲廣濟縣。江水﹐在縣南一百二十里。積布山﹐在縣南一百里。南臨大江﹐壘石壁立﹐開如積布﹐故以爲名﹐俗謂之積布磯。嶽州﹐巴陵﹐下。開元戶九千一百六十五。鄕二十一。元和戶一千五百三十五。本巴丘地﹐古三苗國也﹐史記「三苗之國﹐左洞庭﹐右彭蠡」。春秋及戰國時屬楚。秦屬長沙郡。吳於此置巴陵縣﹐宋文帝又立爲巴陵君﹐梁元帝攺爲巴州。隋開皇九年攺爲嶽州﹐大業三年爲羅州。武徳六年﹐復爲嶽州。州境﹕東西三百九十一里﹐南北四百一十里。八到﹕西北至上都二千二百二十五里。西北至東都一千八百六十五里。西北至江陵府五百七十里。南至潭州五百五十里。西至灃州四百四十里。東北至鄂州五百五十里。北至復州沔陽縣五百五十里。貢﹑賦﹕開元貢﹕綢布。賦﹕麻﹐﹐縑。元和貢﹕白練布七匹。管縣五﹕巴陵﹐華容﹐湘陰﹐沅江﹐昌江。巴陵縣﹐上。郭下。本漢下雋縣之巴丘地也。下雋屬長沙郡﹐故城在今蒲圻縣界。吳初巴丘置大屯戍﹐使魯肅守之﹐後攺爲巴陵縣﹐自晉以後遂因之。蜀志曰「西增白帝之兵﹐東益巴丘之戍」。又周瑜卒於巴丘﹐皆此地也。昔羿屠巴蛇於洞庭﹐其骨若陵﹐故曰巴陵。君山﹐在縣西三十里靑艸湖中。昔秦始皇欲入湖觀衡山﹐遇風浪﹐至此山止泊﹐因號焉。又云湘君所遊止﹐故名之也。大江﹐在縣北五里。巴陵城﹐對三江口。岷江爲西江﹐灃江爲中江﹐湘江爲南江。彭城洲﹐在縣東北九十四里。宋元嘉三年﹐荊州刺史謝晦反﹐臺遣到彥之進討﹐軍次彭城洲﹐彥之軍敗﹐退保隱磯﹐卽此處也。侯景浦﹐在縣東北十二里。本名三湘浦﹐景旣克建業﹐自統兵西趣荊峽﹐先遣其將宋子仙﹑任約襲郢州。湘東王繹令王僧辯拒之﹐景軍大敗﹐燒營退走。天監中﹐寶志道人爲符書云「起自汝﹑蔡﹐訖於三湘。」侯景果起於懸瓠汝水之南﹐而敗於巴陵三湘之浦也。洞庭湖﹐在縣西南一里五十步。周回二百六十里。湖口有一洲﹐名曹公洲。巴丘湖﹐又名靑艸湖﹐在縣南七十九里。周回二百六十五里。俗云古云夢澤也﹐曹公徵荊州﹐還於巴丘﹐遇疾燒船﹐嘆曰「郭奉孝在﹐不使孤至此﹗」氵邕湖﹐一名翁湖﹐在縣南一十里﹐爾雅云「河水決出還復入者爲氵邕。﹐」左傳定公四年「吳人敗楚於雍ㄛ﹐五戰入郢」﹐卽此是也。陶侃故城﹐在縣東北八里。花容縣﹐中。東至州一百六十里。本漢孱陵縣地﹐吳分置南安縣。隋平陳﹐以縣屬嶽州﹐開皇十八年攺爲華容縣。方臺山﹐在縣南三十二里。出雲母﹐往往有長四尺者﹐可以爲屏風。掘時忌有聲音﹐則所得粗惡。赤亭湖﹐在縣南八十里。侯景攻巴陵﹐遣將任約等入湖。湘東王使胡僧﹑陸法和夜以大艦遏湖口﹐因風縱火﹐鼓噪而前。賊窮聚湖中﹐俄然崩潰﹐卽此也。赤亭故城﹐在縣西南七十里。城據絕景原﹐三面臨水﹐極爲阻隘。梁湘東王遣胡僧據城﹐以擒任約。湘陰縣﹐中下。北至州三百三十里。本春秋時羅子國﹐秦爲羅縣﹐今縣東北六十里故羅城是也。宋元徽二年﹐分益陽﹑羅﹑湘西三縣立湘陰縣。玉笥山﹐在縣東北七十五里。屈原放逐﹐居此山下而作九歌焉。湖水﹐南自長沙縣界流入﹐又北入靑艸湖。昔王延壽有異才﹐年二十而得惡夢﹐作夢賦。年二十一溺死於湘浦﹐卽斯川也。湘水至淸﹐𨿽深五六丈﹐了了見底。汨水﹐東北自洪州建昌縣界流入﹐西經玉笥山﹐又西經羅國故城爲屈潭﹐卽屈原懷沙自沈之所﹐又西流入於湘水。腕二妃冢﹐在縣北一百六十三里靑艸湖上。屈原冢﹐在縣北七十一里。沅江縣﹐中下。東北至州三百七十里。本漢益陽縣地﹐梁元帝分置重華縣﹐隋平陳攺爲安樂縣﹐開皇末又攺爲沅江縣。關州﹐在縣燕南五十八里。建安二十年﹐孫權以先主得蜀﹐使使求還荊州。先主言須得涼州乃相與。權患之﹐遣呂蒙襲長沙﹑零陵﹑桂陽三郡。先主引兵五萬下公安﹐令關羽入益陽﹐此州蓋羽屯兵之處﹐故以爲名。沅江水﹐西北自龍陽縣界流入。與華容縣中分爲界。昌江縣﹐中下。西北至州六百五十里。後漢分長沙爲漢昌縣﹐孫權攺爲吳昌縣。神龍三年﹐析湘陰於故吳昌城攺置昌江縣。汨水﹐在縣東北四十里。

●卷第二十八◎江南道四▲江西觀察使洪州饒州虔州吉州江州袁州信州撫州宣歙觀察使宣州歙州池州洪州﹐豫章。中都督府。開元戶五萬五千四百五。鄕九十四。元和戶九萬一千一百二十九。鄕一百一十。今爲江南西道觀察使理所。管州八﹕洪州﹐饒州﹐虔州﹐吉州﹐江州﹐袁州﹐信州﹐撫州。管縣三十八。都管戶二十九萬三千一百八十。禹貢揚州之域。春秋時楚之東境﹐吳之西境﹐七國時全爲楚地。秦滅楚﹐爲九江郡。晉惠帝元康二年﹐於郡理立江州。東晉元帝時﹐江州自豫章移理武昌郡﹐自後或理湓城﹐或理潯陽﹐或理半洲﹐並在湓城側近。隋開皇九年平陳﹐置洪州﹐因洪崖井爲名。武徳元年﹐攺爲總管府﹐七年攺爲都督府。州境﹕東西一千六百一十五里。南北一千一百五十六里。八到﹕西北至上都三千八十五里。西北至東都二千二百七十五里。東至饒州四百四十里。西至潭州一千一百三十五里。南至撫州二百一十九里。北至江州三百二十五里。貢﹑賦﹕開元貢﹕葛﹐布﹐丹參﹐旋覆花。元和貢﹕細葛布一十五匹。管縣七﹕南昌﹐髙安﹐新吳﹐丰城﹐建昌﹐武寧﹐分亭。南昌縣﹐望。郭下。漢髙帝六年置。隋平陳﹐攺爲豫章縣。寶應元年六月攺爲鐘陵縣﹐十二月攺爲南昌縣。髙安縣﹐緊。東至州一百五十里。本漢建城縣﹐武徳五年攺爲髙安﹐仍於縣置靖州。八年廢州﹐復爲縣﹐屬洪州。新吳縣﹐上。東至州一百五十里。後漢靈帝中平中分海昏縣置。隋開皇九年﹐省入建昌。武徳五年又置﹐舊隸楚﹐今新屬吳﹐故曰新吳。丰城縣﹐上。北至州一百四十七里。本漢南昌縣地﹐晉武帝太康元年移於今縣南四十一里﹐名丰城﹐卽是雷孔章得寶劍處也。建昌縣﹐緊﹐北至州一百二十二里。東至裏故海昏城﹐卽漢昌邑王賀所封。今縣城﹐則吳太史慈所築。武寧縣﹐上。東至州三百六十里。長安四年割建昌界置。分寧縣﹐上。東南至州六百五十里。貞元十六年﹐刺史李巽奏分武寧縣西界置﹐因以名焉。饒州﹐鄱陽。上。開元戶一萬四千六十二。鄕二十。元和戶四萬六千一百一十六。鄕六十九。本秦鄱陽縣也﹐屬九江郡。鄱陽記云「在揚州已午之」。孫權分豫章立爲鄱陽郡。梁承聖二年攺爲吳州﹐至陳光大元年省吳州﹐依舊置郡。隋開皇九年平陳﹐攺鄱陽爲饒州﹐其城卽吳芮爲番令所居城。州境﹕東西六百五十九里。南北四百六十一里。八到﹕西北至上都三千一百三十里。西北至東都二千三百二十里。東南至信州五百里。東北至池州五百八十里。東北至歙州七百里。西至洪州四百四十里。西至撫州四百七十里。貢﹑賦﹕開元貢﹕麩金﹐布﹐粳米。元和貢﹕麩金﹐竹簟。管縣四﹕鄱陽﹐余幹﹐樂平﹐浮梁。鄱陽縣﹐上。郭下。秦置。孫權分豫章置鄱陽郡﹐理於此。晉武帝攺爲廣晉。隋開皇九年攺廣晉爲鄱陽﹐以在鄱水之北﹐故曰鄱陽。永平監﹐置在郭下﹐每歲鑄錢七千貫。余幹縣﹐上。東至州一百里。漢余汗縣﹐淮南王云「田於余汗」﹐是也。縣因余汗之水爲名﹐隋開皇九年去「水」存「幹」﹐名曰余幹。樂平縣﹐上。西至州一百四十里。本漢余汗縣地﹐後漢靈帝於此置樂平縣﹐南臨樂安江﹐北接平林﹐因曰樂平。銀山﹐在縣東一百四十里。每歲出銀十餘萬兩﹐收稅山銀七千兩。浮梁縣﹐上。西南至州二百二十里。武徳五年析鄱陽東界置新平縣﹐尋廢。開元四年﹐刺史韋玢再置﹐攺名新昌﹐天寶元年攺名浮梁。每歲出茶七百萬馱﹐稅十五餘萬貫。虔州﹐南康。上。開元戶三萬二千八百三十七。鄕五十七。元和戶二萬六千二百六十。鄕五十七。孫權嘉禾五年﹐分廬陵立南部都尉﹐理雩都﹐晉武帝太康三年罷都尉﹐立爲南康郡﹐至水和五年移理贛。隋開皇九年平陳﹐罷南康郡爲虔州﹐大業三年罷虔州﹐復爲南康郡。武徳五年﹐又再置虔州﹐蓋取虔化水爲名也。州境﹕東西一千四百二里。南北一千三百三十九里。八到﹕西北至上都四千一百二十五里。西北至東都三千三百一十五里。東至建州一千五百八十五里。西至郴州一千一十二里。南至循州一千六百一十四里。北至吉州四百七十四里。貢﹑賦﹕開元貢﹕白布﹐漧薑。元和貢﹕白布﹐蜜梅。管縣七﹕贛﹐南康﹐信丰﹐大庾﹐雩都﹐虔化﹐安遠。贛縣﹐上。郭下。貢水西南自南康縣來﹐章水東南自虧都縣來﹐二水至州北合而爲一通謂之贛水﹐因爲縣名。南康縣﹐上。東北至州八十里。本漢灌嬰所置南﹛土﹜縣也﹐屬豫章郡。獻帝初平二年析南﹛土﹜置南安縣﹐惡太康五年攺爲南康。信丰縣﹐上。北至州一百九十五里。獻帝初平二年分南﹛土﹜立南安縣﹐晉武帝攺爲南康。永淳元年析南康更南安﹐天寶元年攺爲信丰。大庾縣﹐上。東北至州二百二十里。南康記云「前漢南越不賓﹐遣監軍庾姓者討之﹐築城於此﹐因之爲名。」隋以爲鎭﹐神龍初攺鎭爲縣。雩都縣﹐上。西北至州一百七十里。漢初所置﹐因雩都水爲名。虔化縣﹐上。西南至州四百七十六里。本漢贛縣地﹐吳寶鼎三年初置新都﹐晉太康元年攺爲寧都﹐隋開皇十八年﹐攺寧都爲虔化。安遠縣﹐上。西北至州五百二十里。梁大同中﹐於今縣南七十里安遠水南置安遠縣﹐隋開皇中廢。貞元四年﹐刺史路應重奏分雩都縣地置。吉州﹐廬陵。上。開元戶三萬四千四百八十一。鄕七十四。元和戶四萬一千二十五。鄕六十九。本秦廬陵﹐屬九江郡。獻帝興平二年﹐分豫章於此置廬陵郡﹐晉太康中移郡於石陽縣﹐今舊州東北故城是也。隋開皇中攺廬陵爲吉州﹐有吉水﹐因爲名焉。州境﹕東西四百二十里。南北六百九十二里。八到﹕西北至上都三千六百五里。北至東都二千七百九十里。東北至撫州四百五十里。西至衡州九百一十里。南至虔州五進二十里。北至洪州五百七十六里。貢﹑賦﹕開元貢﹕白布﹐茶﹐陟。管縣五﹕廬陵﹐安福﹐永新﹐太和﹐新淦。廬陵縣﹐上。郭下。本漢石陽縣﹐晉移郡於此﹐隋攺爲州﹐又攺名石揚縣爲廬陵﹐因廬水爲名。安福縣﹐上。東至州一百二十里。本漢安平縣﹐後漢攺爲平都縣﹐屬廬陵。吳分置安城郡﹐隋廢郡爲安復縣﹐武徳中攺爲安福縣。永新縣﹐上。東北至州二百二十一里。本漢廬陵縣地﹐吳歸命侯所置﹐屬安城郡﹐隋開皇中廢﹐顯慶四年又依舊置。太和縣﹐上。北至州一百里。隋開皇九年平陳﹐分廬陵縣置西昌縣﹐十八年攺爲太和。新淦縣﹐上。南至州一百七十里。本漢舊縣﹐豫章南部都尉所居﹐縣有淦水﹐因以爲名。陳割屬巴山郡。隋開皇中廢郡﹐縣屬吉州。江州﹐潯陽。上。開元戶二萬一千八百六十五。鄕四十一。元和戶一萬七千九百四十五。鄕四十九。禹貢揚﹑荊二州之境﹐揚州云「彭蠡旣瀦」﹐今州南五十二里彭蠡湖是也。荊州云「九江孔殷」﹐今州西北二十五里九江是也。然彭蠡以東爲揚州界﹐九江以西屬荊州界。春秋時爲吳之西境﹐吳爲趙滅﹐後復爲楚地。秦屬廬江郡﹐漢屬淮南國。晉太康十年﹐以荊﹑揚二州疆域曠遠﹐難爲統理﹐分豫章﹑鄱陽﹑廬江等郡之地置江州﹐因江水以爲名﹐理豫章。至惠帝﹐分廬江之潯陽﹐武昌之柴桑置潯陽郡﹐自東晉元帝至蕭齊﹐或理半洲﹐至陳武帝於潯陽置西江州﹐復理豫章。文帝天嘉元年省西江州﹐江州自豫章復理潯陽。隋文帝平陳﹐置江州總管﹐移理湓城。大業三年﹐罷江州爲九江郡。武徳四年﹐討平林士弘﹐復置江州﹐五年又置總管﹐七年攺爲都督﹐貞觀二年罷都督府。州理城﹐古之湓口城也﹐漢髙帝六年灌嬰所築。漢建安中﹐孫權經此城﹐權自標地﹐令人掘之﹐正得古井﹐銘云「漢六年潁陰侯開﹐三百年當塞。後不滿百年﹐當爲應運者所開。權以爲己瑞。井極深大﹐江中風浪﹐井水輒動。晉咸和四年﹐後將軍郭默殺平南將軍劉胤﹐叛於此城﹐陶侃討默築壘以攻之﹐默仍以布囊盛米爲壘以應陶﹐今稱云陶公壘。州境﹕東西五百九十九里。南北一百七十七里。八到﹕西北至上都二千七百六十里。西北至東都一千九百五十里。東至宣州一千八百里。西至鄂州五百九十三里。南至洪州三百二十五里。西北至蘄州二百八十九里。貢﹑賦﹕開元貢﹕葛﹐生石斛。元和貢﹕綠。管縣三﹕潯陽﹐彭澤﹐都昌。潯陽縣﹐緊。郭下。本漢舊縣﹐屬廬江郡﹐以在潯水之陽﹐故曰潯陽。隋平陳﹐攺潯陽爲彭蠡縣﹐大業二年攺爲湓城縣﹐武徳五年復攺爲潯陽縣。廬山﹐在縣東三十二里。本名鄣山﹐昔匡俗字子孝﹐隱淪潛景﹐廬於此山﹐漢武帝拜爲大明公﹐俗號廬君﹐故山取號。周環五百餘里。巢湖故城﹐在縣東四十二里。按楚有二巢﹐一在廬江六縣﹐其南巢﹐桀所奔處﹐蓋此。柴桑故城﹐在縣西南二十里。半洲故城﹐在縣西九十里。按吳將孫廬﹐黃武六年﹐出鎭於此﹐築此城。官亭湖神廟﹐在縣東南九十里。彭澤縣﹐上。西南至州二百里。本漢舊縣﹐屬豫章郡﹐置彭城湖南﹐因以爲名。隋開皇九年廢彭澤﹐別置龍城縣﹐至十八年又攺爲彭澤縣。馬當山﹐在縣東北一百里。橫入大江﹐甚爲險絕﹐往來多覆溺之懼。江水﹐西自都昌縣界流入﹐經縣北二十五里﹐東北流入秋浦縣界。都昌縣﹐上。西北至州一百五十里。本漢彭澤縣地﹐武徳五年分置都昌縣﹐以縣北有都村﹐配以「昌」字﹐取嘉名也。彭蠡湖﹐在縣西六十里。與潯陽縣分湖爲界。釣磯山﹐在縣南一百一十二里。昔陶侃嘗釣於此﹐得一梭﹐化爲龍而去。彭澤故城﹐在縣北四十五里。晉陶潛爲令﹐理此城。左裏故城﹐在縣西南九十五里。盧循爲宋祖所敗﹐自蔡州南走﹐還屯潯陽﹐聞大軍將至﹐欲走豫章﹐乃悉力柵斷左裏。及大軍至﹐將戰﹐髙祖所執麾竿折幡沈水﹐眾懼﹐公笑曰「往年覆舟之戰﹐幡竿京有折者﹔今復然﹐賊必破矣。卽進攻柵﹐賊投水死者萬餘人﹐遂大破之。袁州﹐宜春。上。開元戶二萬二千三百三十五。鄕四十一。元和戶一萬七千二百二十六。鄕四十一。本秦九江郡地﹐在漢爲宜春縣﹐屬豫章郡。晉平吳后屬荊州﹐東晉以來屬江州。隋開皇十一年置袁州﹐因袁山爲名。大業三年罷袁州爲宜春郡。武徳五年討平蕭銑﹐復置袁州。州境﹕東西五百二十六里。南北二百二十五里。八到﹕西北至上都三千一百八十里。西北至都二千四百里。東至洪州七百四十里。西至潭州五百二十六里。南至吉州三百一十七里。北至江州五百六十五里。貢﹑賦﹕開元貢﹕白布﹐麻布。管縣三﹕宜春﹐新諭﹐萍鄕。宜春縣﹐上。郭下。本漢舊縣﹐灌嬰定江南所築城。晉武帝太康元年﹐以太后諱春﹐攺爲宜陽縣。隋開皇十一年﹐於縣置袁州﹐移縣於城東五里﹐復攺爲宜春。新諭縣﹐上。西南至州一百五十里。本漢宜春縣地﹐吳孫皓分置新渝縣﹐因渝水爲名。天寶後相承作「諭」﹐因聲變也。萍鄕縣﹐上。東至州一百四十二里。本漢宜春縣地﹐吳寶鼎二年分立萍鄕﹐先隸吉州﹐隋開皇十一年屬袁州。以地多生萍艸﹐因以爲名。信州﹐上饒。中。元和戶二萬八千七百一十一。鄕六十四。本漢余汗縣地﹐三國時又分鄱陽郡葛陽縣之地﹐陳攺爲弋陽。今州所理在弋陽縣東一百里﹐乾元元年﹐租庸使洪州刺史元載奏置。州境﹕八到﹕西北至上都三千六百三十里。西北至東都二千八百二十里。東至衢州二百五十里。西北至饒州五百里。東南至建州五百里。貢﹑賦﹕元和貢﹕綿﹐藤紙。管縣五﹕上饒﹐玉山﹐弋陽﹐永丰﹐貴溪。上饒縣﹐上。郭下。本吳所置﹐隋平陳省﹐乾元元年重立。下山縣﹐上。西至州九十里。證聖元年﹐分常山﹑須江等縣置。乾元元年﹐自衢州割入信州。弋陽縣﹐上。東至州一百里。後漢分余汗東界立葛陽縣﹐自吳至陳並屬鄱陽郡。隋開皇中﹐因失印澳爲弋陽縣。朝元元年﹐自饒州割屬信州。永丰縣﹐中。西北至州四十五里。本弋陽縣進賢鄕永丰裏之地﹐乾元元年置﹐因裏爲名。貴溪縣﹐上。東至州二百二十里。永泰元年﹐洪州觀察使李勉奏割樂平﹑余幹二縣置﹐在貴溪口﹐因以爲名。撫州﹐臨川。上。開元戶二萬四千九百八十八。鄕四十八。元和戶二萬四千七百六十七。鄕五十一。本禹貢揚州之境。秦屬九江郡﹐漢屬豫章。吳太平中攺置臨川郡﹐隋開皇九年攺爲撫州﹐大業十二年又攺爲臨川縣﹐武徳五年又攺爲州。州境﹕東西四百七十八里。南北六百三十里。八到﹕西北至上都三千三百五十里。北至東都二千四百九十五里。東﹝北﹞至饒州四百七十里。西南至吉州四百五十六里。南至虔州一千一百八十里。北至洪州二百一十九里。貢﹑賦﹕開元貢﹕葛十匹。元和貢﹕葛十匹。管縣四﹕臨川﹐南城﹐崇仁﹐南丰。臨川縣﹐上。郭下。後漢和帝永元八年析南城縣爲臨安縣﹐開元九年攺爲臨川縣。南城縣﹐上。東南至州一百三十里。漢分豫章郡立爲南城縣。崇仁縣﹐上。東北至州一百里。本漢臨汝縣之地﹐吳少帝太平二年分臨汝爲新建縣﹐屬臨川郡。梁普通三年攺爲巴縣﹐隋開皇中攺爲崇仁。南丰城。景云二年又置﹐先天二年又廢﹐開元八年復置。宣州﹐宣城。緊。開元戶八萬七千二百三十一。鄕一百六十七。元和戶五萬七千三百五十。鄕一百九十五。今爲宣歙觀察使理所。管州三﹕宣州﹐歙州﹐池州。縣二十。都管戶九萬一千七百六。禹貢揚州之域。春秋時屬楚。秦爲鄣郡。漢武帝攺爲丹陽郡﹐領縣十七﹐理宛陵﹐卽今理是也。漢有銅官﹐輿地誌云「宛陵縣銅山者﹐漢采銅所理也。」順帝立宣城郡﹐東晉或理蕪湖﹐或理姑熟﹐或理赭圻。隋開皇九年平陳﹐攺郡爲宣州﹐移於今理。武徳二年置總管府﹐七年爲宣城郡﹐乾元元年復爲宣州。州理城﹐周封楚子熊繹於此﹐漢丹陽郡亦理此城﹐俗傳晉桓彜所築。州境﹕西北至上都取和﹐滁路三千一十里﹐取潤州路三千七十里。西北至東都取和﹑滁路二千一百五十里。正北微東至潤州四百里。正北微西和州二百五十里。西南至池州三百四十里。正南微西逾嶺至歙州三百八十里。西渡江至廬州六百四十里。貢﹑賦﹕開元貢﹕白布。自貞元後﹐常貢之外﹐別進五色綫毯及綾綺等珍物﹐與淮南﹑兩浙相比。管縣十﹕宣城﹐南陵﹐涇﹐當塗﹐溧陽﹐溧水﹐寧國﹐廣徳﹐太平﹐旌徳。宣城縣﹐望。郭下。本漢宛陵縣﹐屬丹陽郡﹐後漢順帝置﹐至晉屬宣城郡﹐隋自宛陵移於今理。敬亭山﹐州北十二里。卽謝賦詩之所。靑弋水﹐州西九十九里。南陵縣﹐望。東至州一百里。本漢春縣地﹐梁於此置南陵縣﹐仍於縣理置南陵郡。隋平陳廢郡﹐縣屬宣州。鵲頭鎭﹐在縣西一百一十里。卽春秋時楚伐吳﹐敗於鵲岸是也。沿流八十里﹐有鵲尾洲﹐吳時屯兵處。得國山﹐在縣西一百一十里。出銅﹐供梅根監。梅根監﹐在縣西一百三十五里。梅根監並宛陵監﹐每歲共鑄錢五萬貫。銅井山﹐在縣西南八十五同銅。戰鳥山﹐在縣西北一百二十里﹐臨大江。本名孤圻山﹐昔桓溫於赭圻討賊﹐屯兵山下﹐夜中眾鳥鳴﹐賊謂官軍已至﹐一時驚潰﹐因以爲名。春故城﹐在縣西一百五十里。赭圻故城﹐在縣西北一百三十里。西監大江。吳所置赭圻屯處也﹐晉哀帝時﹐桓溫領揚州牧﹐入朝參政﹐自荊州還至赭圻﹐詔止之﹐遂城赭圻鎭焉。後城被火災﹐乃移鎭姑熟。涇縣﹐緊。東北至州一百五里。本漢舊縣﹐因涇水以爲名﹐屬丹陽郡。晉屬宣城郡。武徳七年﹐於此置猷州﹐八年廢﹐以縣屬宣州。陵陽山﹐在縣西南一百三十里。陵陽子明得仙處。微領山﹐在縣東南二百五十里。涇水所出也。蓋山﹐在縣西南八十里。下有舒姑泉﹐昔舒氏女化爲魚於此泉﹐聞弦歌聲﹐則有雙鯉湧出。原本「西南」下有「二百」二字。當塗縣﹐緊。東南至州一百九十三里。本漢丹陽縣地﹐其當塗縣本屬九江郡﹐漢爲侯國。左傳「禹會諸侯於塗山」﹐注云「在壽春東北」﹐以塗山爲邑﹐故以名焉。晉武帝太康初分丹陽置於湖縣﹐成帝時以江北之當塗縣流入過江在於湖者﹐僑立爲當塗縣﹐屬淮南郡。隋大業十年廢於湖縣﹐以當塗屬宣州。牛渚山﹐在縣北三十五里。山突出江中﹐謂之牛渚圻﹐津渡處也。始皇二十七年﹐東巡會稽﹐道由丹陽至錢塘﹐卽從此渡也。晉左衛將軍謝尙鎭於此。溫嶠至牛渚﹐燃犀照諸靈怪﹐亦在於此。博望山﹐在縣西三十五里﹐與和州對岸。江西岸曰梁山﹐在溧陽縣南七十里。兩山相望如門﹐俗謂之天門山。山上皆有月城﹐宋車騎將軍王玄謨所築﹐於此屯兵捍禦。赤金山﹐在縣北一十里。出好銅與金類﹐淮南子﹑食貨志所謂丹陽銅也。九井山﹐在縣南一十里。殷仲文九日從桓溫登九井賦詩﹐卽此山也。龍山﹐在縣東南十二里。桓溫嘗與僚佐﹐九月九日登此山宴集。丹陽湖﹐在縣東南七十九里。周回三百餘里﹐與溧水分湖爲界。蕪湖水﹐在縣西南八十里。源出丹陽湖﹐西北流入於大江。漢末湖側亦嘗置蕪湖縣﹐吳將陸遜﹑晉謝尙﹑王惇皆嘗鎭此。姑熟水﹐在縣南二里。縣名因此。慈湖﹐在縣北六十五里。吳將卞融於此屯兵。晉成帝咸和二年﹐陶侃與蘇峻戰於慈湖。侯景之亂﹐兵至慈湖﹐梁人聞之大恐。采石戍﹐在縣西北三十五里。西接烏江﹐北連建業﹐城在牛渚山上﹐與和州橫江渡相對﹐隋師伐陳﹐賀若弼從此渡。隋平陳置鎭﹐貞觀初攺鎭爲戍。溧陽縣﹐緊。西南至州二百四十里。本漢舊縣﹐屬丹陽郡﹐以在溧水之陽爲名。吳時置屯田於此。隋屬蔣州﹐今潤州上元縣西石頭城﹐是蔣州理也。又屬潤州﹐大業二年屬宣州。平陵山﹐在縣南十八里。晉成帝時﹐李完圍韓晃於此山﹐斬之。山髙四十丈。溧水﹐在縣南六里。溧水縣﹐上。南至州二百二十五里。本漢溧陽縣地﹐隋開皇十一年宇文述割溧陽之西﹑丹陽之東置。中山﹐在縣東南一十五里。出兔毫﹐爲筆精妙。丹陽湖﹐在縣西南二十八里。與當塗縣分中流爲界。固城湖﹐在縣南一百里。周回九十里﹐多蒲魚之利。寧國縣﹐上。西北至州一百一十里。本後漢末分宛陵南鄕置﹐屬丹陽郡。晉屬宣城郡。其後武徳中廢﹐天寶三年復置。五湖水﹐在縣東北四里。廣徳縣﹐緊。西至州一百六十五里。後漢分故障縣置﹐屬丹陽郡。宋爲經安縣﹐隋仁壽三年屬湖州﹐大業二年移於今理﹐屬宜州。至徳二年﹐攺爲廣徳。桐水﹐在縣西五十里。春秋「楚子期伐吳﹐至桐」﹐是也。太平縣﹐上。東北至州二百八十里。本涇縣地﹐天寶四年﹐宣城郡太守李和上奏﹐割涇縣西南十四鄕置。黃山﹐在縣西南四十里。上有泉水﹐泉側多黃連。旌徳縣﹐上。北至州二百三十里。本太平之地﹐以縣界闊遠﹐永泰初土賊王方據險作叛﹐詔討平之﹐奏分太平置旌徳縣。歙州﹐新安。上。開元戶三萬一千九百六十一。鄕七十二。元和戶一萬六千七百五十四。鄕五十禹貢揚州之域。春秋時屬越。秦時爲丹陽郡歙縣之地﹐其後或屬新都﹐或隸新安郡﹐或立新寧郡。隋開皇十二年置歙州﹐武徳中置都督﹐貞觀廢。州境﹕東西四百一十九里。南北二百四十里。八到﹕西北至上都取睦州路四千八百五里﹐取宣州路三千四百五十里。西北至東都三千三百二十五里﹐取宣州﹑潤州二千五百九十里。東至杭州四百七十里。東至睦州三百七十里。西南至饒州七百里。正北微東至宣州三百里。貢﹑賦﹕開元貢﹕麻布。元和貢﹕細布﹐竹簟。管縣六﹕歙﹐黝﹐休寧﹐婺源﹐績溪﹐祁門。歙縣﹐上。郭下。本秦舊縣也﹐縣西有歙浦﹐因以爲名。晉後屬新都郡。或屬新安郡﹐或屬新寧郡。隋初省﹐開皇十一年又置歙州分界處。布射山﹐一名勤山﹐在縣北二十里。吳志歙賊金奇萬戶屯於此。烏聊山﹐在縣東南二百六步。上有毛甘故城﹐後漢末﹐賊毛甘萬戶屯於此﹐吳將賀齊討平之。浙江﹐西自休寧縣界流入。黝縣﹐上。東至州一百五十二里。本漢舊縣﹐理在黝川﹐因以爲名﹐屬丹陽郡。隋平陳﹐省入休寧縣。十一年復置﹐隸宣州﹐十二年攺隸歙州。按縣南有墨嶺﹐出墨石﹐又昔貢柿心木﹐縣由此得名。說文「黟」字從「黑」旁「多」﹐後傳誤遂寫「黝」字。林歷山﹐在縣西南一百五十里。昔吳大帝使賀齊討黝歙山賊﹐賊帥陳僕﹑祖山等二萬戶屯此山。山四百壁立﹐髙數十丈﹐徑路危狹﹐不容方﹐賊乘髙下石﹐不可得攻。齊乃陰募輕健士﹐密於隱險賊所不備處﹐以戈拓斬山爲緣道﹐夜令勇士潛上﹐懸布援人﹐遂大破之。忽賊中有善禁者﹐官軍刀劍不得拔﹐弓弩矢發多還自向。賀齊令曰「吾聞虫有素者﹐兵有刃者﹐可禁﹔其無刃者﹐不可禁。」乃多作韌木白﹐選異力精卒五千人攻之﹐禁果不行﹐賊遂大敗。休寧縣﹐上。東至州六十六里。本秦歙縣地﹐屬丹陽郡。後漢建安中﹐賀齊討黝﹑歙山賊﹐分休陽縣置﹐後頻有攺易﹐隋開皇九年攺爲休寧縣﹐屬婺州﹐十二年攺屬歙州。橫鄣山﹐在縣東南八十四里。漸江﹐一名浙江﹐源出縣東南橫鄣山﹐東流經歙縣﹐又東南入睦州界。婺源縣﹐上。東北至州二百九里。本休寧縣西南界﹐開元二十六年﹐平妖賊洪氏始置此縣﹐以婺水繞城三面﹐因以爲名。善山﹐在縣南五十里。與惡山隔溪相對﹐俗謂之夫婦山。績溪縣﹐中下。西南至州六十六里。本梁大通元年於此置梁安縣﹐武徳中廢﹐大歷二年﹐刺史長孫全緒奏分歙縣置﹐此縣北有乳溪與徽溪﹐相去一里﹐並流﹐離而復合﹐有如績馬﹐因以爲名。祁門縣﹐中下。東至州一百七十九里。本古昌門地﹐漢黝縣之南境﹐永泰元年艸賊方淸於此爲置昌門縣﹐以爲守備。刺史長孫全緒討平之﹐因其舊城置縣﹐恥其舊號﹐以縣東北一里有祁山﹐因攺爲祁門縣。大歷五年又移於東﹐面臨大溪﹐西枕小山。池州﹐池陽。下。元和戶一萬七千五百九十一。鄕三十四。本漢鄣郡之域﹐吳於此置石城縣。梁昭明太子以其水魚美﹐故封其水爲貴池﹐今城西枕此水。隋廢石城縣入南陵縣﹐開皇中於此置秋浦縣。永泰二年﹐江西觀察使李勉奏置池州﹐因武徳四年總管左難當所奏舊名﹐取貴池以爲州號也。州境﹕八到﹕西北至上都取宣州路三千四百一十里﹐取江州路二千五百三十里。西北至東都取宣州路二千五百一十里﹐取江州路二千五百三十里。東北陸路至宣州三百四十里。西﹝南﹞至江州五百八十里。東南至歙州四百六十里。西南至饒州五百八十里。正北微西渡江至舒州四百三十里。貢﹑賦﹕管縣四﹕秋蒲﹐靑陽﹐至徳﹐石埭。秋浦縣﹐上。郭下。隋開皇十九年﹐於石城故城置﹐屬宣州。永泰二年﹐李勉奏置池州﹐縣屬焉。烏石山﹐在縣西一百四十里。廣徳初爲賊陳莊﹑方淸所據﹐袁仨破平之。大江水﹐在縣北七里。貴池水﹐在縣西七里。秋浦水﹐在縣西八十里。靑陽縣﹐上。西南至州七十里。本漢涇縣地﹐天寶元年洪州都督徐輝奏﹐於吳所立臨城縣置﹐屬宣州﹐在靑山之陽爲名。永泰二年隸池州。至徳縣﹐中。東北至州二百五十里。本漢石城﹐至徳二年刺史宋若思奏置﹐因年號爲名。初屬潯陽郡﹐乾元元年攺屬饒州﹐永泰三年割屬池州。堯城﹐在縣南四百里。舜城﹐在縣北二十里。舊傳兩帝南巡至此。石隸縣﹐中。西北至州二百里。本漢丹陽郡地﹐至吳大帝封韓當爲石埭城侯﹐因此置縣。其後屢有廢興﹐永泰二年洪府都督李勉奏割秋浦﹑靑陽﹑涇三縣﹐於吳所置陵陽城南五里置。陵陽山﹐在縣北三十里。竇子明於此得仙。石埭﹐在縣西北一百三十里。有兩橫石壅江﹐有如埭馬﹐因名。

●卷第二十九◎江南道五▲湖南觀察使潭州衡州郴州連州道州邵州福建觀察使福州建州泉州漳州汀州潭州﹐長沙﹐中都督府。開元戶二萬一千八百。鄕六十九。元和戶一萬五千四百四十四。鄕六十九。今爲湖南觀察使理所。管州七﹕潭州﹐郴州﹐永州﹐連州﹐道州﹐邵州。縣三十四。禹貢荊州之域。春秋時爲黔中地﹐楚之南境。秦並天下﹐分黔中以南之沙鄕爲長沙郡﹐以統相川。下言長沙郡地者﹐皆禹貢荊州之域﹐楚之南境也。按東方朔記「南郡有萬里沙祠﹐自湘川至東萊﹐地可萬里﹐故曰長沙」。漢初以吳芮有功﹐封長沙王。至景帝﹐封其子發爲王﹐因入朝﹐有詔諸王疊起舞﹐王但張α而已。帝怪而問之﹐對曰「臣國小地狹﹐不足以回旋。」帝悅﹐益以武陵﹑桂陽二郡。自漢至晉﹐並屬荊州。懷帝分荊州湘中諸郡置湘州﹐南以五嶺爲界﹐北以洞庭爲界﹐漢﹑晉以來﹐亦爲重鎭。今按其俗雜﹐有夷人名犭﹐自言先祖有功﹐免徭役也。隋開皇九年平陳﹐攺爲潭州﹐取昭潭爲名也﹐又置總管府。大業中罷牧﹐置都尉府﹐三年罷爲長沙郡。武徳四年﹐又置潭州總管府﹐七年攺爲都督府。州境﹕東西一千六十里。南北五百七十五里。八到﹕西北至上都二千四百四十五里。北至東都二千一百八十五里。正南微東至衡州四百六十里。北至嶽州水路五百五十里。東南至袁州五百二十五里。西北至朗州四百里。東至洪州九百八十里。貢﹑賦﹕開元貢﹕葛布十五匹。元和貢﹕絲布十五匹。管縣六﹕長沙﹐醴陵﹐瀏陽﹐益陽﹐湘鄕﹐湘潭。長沙縣﹐緊。郭下。本漢臨湘縣﹐屬長沙國。隋攺爲長沙縣﹐屬潭州。嶽麓山﹐在縣西南﹐隔湘江水六里﹐蓋衡山之足也﹐故以「麓」爲名。雲母山﹐在縣北九十里。列仙傳「長沙雲母﹐服之不朽」。銅山﹐在縣北一百里。楚鑄銅處。昭山﹐在縣南七十里。臨湘水﹐下有旋潭﹐甚深無底﹐州之得名因此也。湘水﹐南自衡山縣界流入於嶽州湘陰縣界。故尉城﹐在縣西北七十里。孫權以程普爲長沙縣西部都尉﹐以防關羽﹐因立此城。故陶關﹐在縣西南五里。晉杜據湘州反﹐陶侃討之﹐因置此城。賈誼宅﹐在縣南四十步。吳芮墓﹐在縣北四里。陶侃墓﹐在縣南二十三里。醴陵縣﹐中下。西北至州一百八十里。本漢臨湘縣地。禹貢「岷山導江﹐東別爲沱﹐又東至於醴」﹐是也。後漢置此縣﹐屬長沙郡﹐吳封顧雍爲長沙侯﹐而家人不知是也。隋平陳﹐省入長沙﹐武徳四年復置。瀏陽縣﹐中下。西至州二百五十里。本漢長沙國臨湘縣地﹐吳置瀏陽﹐因縣南瀏陽水爲名。隋平陳廢﹐景龍二年復置。益陽縣﹐上。東南至州一百八十里。本漢舊縣﹐屬長沙國﹐在益水之陽﹐因名。隋平陳﹐屬潭州。氵資水﹐一名茱萸江﹐南自邵州流入﹐經縣南三十步。縣西有關羽瀨﹐南對甘寧故壘﹐昔羽屯兵水北﹐孫權令魯肅﹑甘寧拒於此水﹐寧謂肅曰「羽聞吾咳唾之聲﹐必不敢渡﹐渡則成擒也。」羽夜聞寧處分﹐曰「興霸聲也。」遂不渡茱萸江。益水﹐出縣東南益山﹐東北流入氵資水。關羽故壘﹐在縣西十五里。湘鄕縣﹐緊。西北至州二百三十里。本漢湘南縣之湘鄕也﹐後漢立爲縣﹐屬零陵郡。自吳至陳並屬衡陽郡。隋省入衡山縣﹐武徳四年復置。石魚山﹐其石色若雲母﹐開發一重﹐石若魚形刻畫﹐燒之作魚膏臭。在縣西一十五里。龍山﹐有鐘乳穴﹐在縣南二百四十里。漣水﹐在縣南四十五里。煮水一石﹐得鹽五升。湘潭縣﹐緊。東北至州一百四里﹐陸路一百二十里。本漢湘南縣地﹐吳分立衡陽縣﹐晉惠帝更中衡山﹐歷代並屬衡陽郡﹐隋文屬潭州。天寶八年攺名湘潭。涓湖﹐漑良田二百餘頃﹐縣西七十里。湘水﹐經縣理東。衡州﹐衡陽。上。開元戶一萬三千五百一十三。鄕四十四。元和戶一萬八千四十七。鄕四十四。秦屬長沙郡﹐漢爲酃縣地。吳分長沙之東部爲湘東郡﹐晉以郡屬湘州。隋開皇九年罷郡爲衡州﹐以衡山爲名。州境﹕東西六百五十里。南北四百九十九里。八到﹕西北至上都二千九百五十里。北至東都二千六百四十九里。東北至吉州九百一十里。東南至郴州三百七十里。東南至郴縣界七百三十八里。正南微西至永州五百七十里。北至潭州四百六十里。西至邵州三百五十六里。貢﹑賦﹕開元貢﹕麩金﹑大麻﹐絲。元和貢﹕水銀。管且六﹕衡陽﹑攸﹑茶陵﹐耒陽﹐常寧﹐衡山。衡陽縣﹐緊。郭下。本漢酃縣地﹐吳分置臨蒸縣﹐屬衡山郡。天寶初更名衡陽郡﹐縣仍屬焉。縣城東傍湘江﹐北背蒸水。岣嶁山﹐卽衡山也﹐在縣北七十里。湘水﹐西南自永州祁陽界人。蒸水﹐自臨蒸縣北東洲於湘﹐謂之蒸口。酃湖﹐在縣東二十里。可釀爲酒﹐晉紀武帝平吳﹐薦酃酒於太廟是也。蒸陽故城﹐在縣西一百七十里。攸縣﹐下。西南至州陸路三百四十五里。本漢舊縣﹐武徳四年分湘潭縣置﹐以北帶攸溪爲名。茶陵縣﹐中。西南至州水路四百五十里。本長沙國界﹐齊永明七年入湘東郡﹐隋開皇九年爲湘潭縣。武徳四年置茶陵縣﹐貞觀九年廢﹐聖歷元年復舊﹐因南臨茶山﹐縣以爲名。耒陽縣﹐上。西北至州一百六十八里。本秦縣﹐因耒水在縣東爲名。漢屬桂陽郡。隋攺爲耒陰﹐屬衡州。後漢蔡倫卽此縣人﹐有宅基在縣西一里。雨瀨﹐在故縣西南﹐每旱賽之則雨降。常寧縣﹐下。西北至州陸路一百八十里。本秦耒陽縣地﹐吳分耒陽置新平縣。宋元徽中﹐三洞蠻抄掠州縣﹐移就江東﹐因蠻冠止息﹐遂號新寧﹐卽今理是﹐東俯潭水﹐西枕宜江。天寶元年攺名常寧。湘水﹐在縣北六十里。衡山縣﹐上。西南至州一百二十里。本漢陰山縣﹐以縣東一百二十里有陰山爲名。至梁武帝天監中分陰山立湘潭縣﹐天寶八年攺爲衡山。湘水﹐在縣東。衡山﹐南嶽也﹐一名岣嶁山﹐在縣西三十里。南嶽記曰「衡山者﹐朱陽之靈臺﹐太虛之寶洞。」又云「赤帝館其嶺﹐祝融其陽﹐以其宿當翼﹑軫﹐度應機﹑衡﹐故爲名。」又曰「上如車蓋及衡軛之形﹐山髙四千一十丈。」衡嶽廟﹐在縣西三十里。南嶽記曰「南宮四面皆絕﹐人獸莫至﹐周回天險﹐無得履者。」漢武帝移於江北置廟。隋文帝復移於今所。郴州﹐桂陽。中。開元戶三萬二千一百七十六。鄕五十。元和戶一萬六千四百三十七。本漢長沙國地﹐﹝後﹞漢分長沙南境立桂陽郡﹐理郴縣﹐領十一縣。隋平陳攺爲郴州﹐大業中復爲桂陽郡﹐武徳四年爲郴州。州境﹕東西五百九十六里。南北三百二十二里。八到﹕西北至上都三千二百七十五里。北至東都三千一十五里。西至道州五百三十五里。東至虔州一千里。東南至韶州四百一十里。西北至衡州三百七十里。貢﹑賦﹕開元貢﹕細白。元和貢﹕細白。管縣八﹕郴﹐義章﹐義昌﹐平陽﹐資興﹐髙亭﹐臨武﹐藍山。郴縣﹐上。郭下。本漢舊縣﹐貢羽徙義帝之所都也。歷代屬郴陽郡﹐隋屬郴州。桂陽監﹐在城內。每年鑄錢五萬貫。馬嶺山﹐在縣東北五里。昔蘇耽學道於此得仙﹐其舊宅在城東半里。俯臨城﹐余逾猶存。石井山﹐在縣東北八十里。有風母獸﹐旣死﹐張口向風則生。劉洞﹐在縣西北二十三里。出偃鼠﹐如牛﹐將爲災乃出畎畝﹐散落其尾﹐悉爲小鼠。淥水﹐自郴侯山注來。程鄕﹐吳錄雲程鄕出酒。橫溪水﹐俗謂之貪泉﹐飲者輒冒於貨財。郴水﹐經縣東一里。溫水﹐在縣北。常漑田﹐十二月種﹐明年三月熟﹐可一歲三熟。義帝祠﹐在縣南一里。墓在縣西一里。義章縣﹐中下。西北至州一百一十五里。本漢郴縣地﹐隋末蕭銑分置﹐屬郴州﹐武徳因而不攺。開元二十三年﹐自縣北移於今理﹐據層嶺﹐前臨通江。章水﹐在縣北六十五里。義昌縣﹐中下。西北至州三百三十里。本漢郴縣地﹐至東晉分置汝城縣﹐屬桂陽郡。隋攺爲扈陽縣﹐天寶元年攺爲義昌。平陽縣﹐上。東至州九十九里。本漢郴縣地﹐東晉陶侃於今理南置﹐屬平陽郡。至陳俱廢。隋末蕭銑分置﹐武徳因而不攺。七年省﹐八年復置。銀坑﹐在縣南三十里。所出銀﹐至精好﹐俗謂之「亻咼子銀」﹐別處莫及。亦出銅礦﹐供桂陽監鼓鑄。資興縣﹐中下。西至州一百二十里。本漢郴縣地﹐後漢於此置漢寧縣﹐吳攺曰陽安﹐晉攺爲晉寧。至隋省﹐開皇十一年又置﹐攺爲晉興。貞觀廢﹐咸亨三年又置﹐攺爲資興。南俯耒江﹐北帶長嶺。髙亭縣﹐中下。南至州九十里。本漢便縣﹐晉省﹐陳復置﹐至隋省入郴縣﹐開皇十三年﹐宇文融奏割郴縣北界置安陵縣﹐安陵水在縣北一百步﹐因以爲名。天寶元年﹐攺爲髙亭縣﹐以縣東一百三十步髙亭山爲名。臨武縣﹐中下。東北至州二百一十三里。本漢舊縣﹐因南臨武溪水﹐以爲名。歷代屬桂陽郡。後郡爲郴州﹐縣屬不攺。桐柏山﹐在縣西北六十里。雞水﹐在縣南﹐卽桂水也。藍山縣﹐中。東北至州三百二十里。本漢南平縣﹐至隋廢。咸亨中復置於今理﹐天寶元年攺爲藍山縣。九疑山﹐在縣西南五十里。永州﹐零陵。中。開元戶二萬七千五百九十。鄕四十八。元和戶八百九十四。鄕四十五。秦屬長沙郡﹐漢爲長沙國﹐武帝分置零陵郡﹐領縣十。至宋﹐封晉恭帝爲零陵王。隋文帝開皇九年平陳﹐置永州﹐因水爲名。大業三年﹐復爲零陵郡。武徳四年﹐又置永州。史記舜葬九疑﹐卽此也。州境﹕東西三百三十二里。南北五百六十一里。八到﹕西北至上都三千一百五十五里。北至東都二千八百九十五里。西南至桂陽五百五里。東北至衡州陸路五百七十里。西至敍州南郎溪﹐山懸險不通﹐無里數。東南至道州水路二百六十里。東至韶州六百里。貢﹑賦﹕開元貢﹕細葛﹐石燕。管縣四﹕零陵﹐祁陽﹐湘源﹐灌陽。零陵縣﹐上。郭下。本漢泉陵縣地﹐隋平陳攺爲零陵縣。自攺零陵﹐故移於此。湘水﹐經州西十餘里。石室山﹐在縣北一里。呂蒙所築。祁陽縣﹐上。南至州一百八十里。本漢泉陵縣地﹐屬零陵郡﹐吳分泉陵置。武徳四年﹐復置於今理﹐貞觀元年省﹐四年又置。石燕山﹐在縣西北一百一十里。出石燕﹐充藥。湘水﹐經縣南三十步。湘源縣﹐上。東北至州一百三十里。本漢洮陽縣地﹐至隋攺置湘源縣﹐屬永州。湘水﹐經縣東。灌陽縣﹐中。北至州三百六十里。本漢零陵縣地﹐隋大業末﹐蕭銑析湘源縣置。武徳七年廢﹐上元二年呂奏置。灌水﹐在縣西南一百二里。連州﹐連山。下。開元戶一萬八百八十。鄕二十二。元和戶五千二百七十。鄕二十二。秦爲長沙郡之南境﹐漢置桂陽郡﹐至陳爲桂陽縣。隋文帝開皇十年置連州﹐因黃連嶺爲名。大業初攺爲熙平郡﹐武徳四年復爲連州。州境﹕東西二百四十二里。南北四百里。八到﹕西北至上都三千六百六十五里。東北至東都三千四百五里。東至韶州陸咱五百里。西南至封州六百三十里。東至廣州八百九十里。西至賀州捷路二百七十里﹐取道州桂嶺路三百六十里。東北度嶺至郴州三百九十里。貢﹑賦﹕開元貢﹕細布。元和貢﹕鐘乳。管縣三﹕桂陽﹐陽山﹐連山。桂陽縣﹐上中。郭下。本漢舊縣﹐屬桂陽郡。吳﹑宋﹑齊並屬始興郡﹐梁﹑陳屬陽山郡﹐隋屬連州。貞女峽﹐在縣東南一十里。黃連嶺﹐在縣西南一百五十里。陽山縣﹐中下。西北至州水路一百七十四里。本漢舊縣﹐爲南越置關之邑﹐故其關在縣西北四十里茂漢口。史記尉佗移檄陽山關曰「盜兵且至﹐急絕道聚兵自守。」今陽山北當騎山嶺路﹐秦於此立陽山關﹐漢破南越以爲縣。後漢省﹐晉重置﹐在注水南。梁天監六年置陽山郡﹐以縣屬焉。隋開皇十年屬連州。神龍二年﹐移於注水北﹐卽今縣理也。是界諸山﹐各出乳穴。連山縣﹐中下。東至州一百六十里。自漢至齊爲桂陽郡之地。梁武帝分桂陽置廣惠縣﹐隋開皇十年攺爲廣澤﹐司連州﹐仁壽元年攺爲連山。滑水﹐今爲黃連水。道州﹐江華。中。開元戶二萬七千四百四十。鄕六十。元和戶一萬八千三百三十八。鄕五十一。秦屬長沙郡﹐漢屬長沙國﹐武帝分長沙置零陵郡﹐吳分零陵置營陽郡﹐今州是也﹐以郡在營水之南﹐因爲名。隋末陷寇賊﹐武徳四年平蕭銑﹐置營州﹐貞觀八年攺爲道州。州境﹕東西二百九十五里。南北四百里。八到﹕西北至上都三千四百一十五里。北至東都三千一百五十五里。西北水路至永州二百六十里。南逾嶺至賀州四百四十里。正南逾嶺至韶州四百二十里。正東微北至郴州五百三十五里。貢﹑賦﹕開元貢﹕細布。元和貢﹕細布。管縣五﹕弘道﹐永明﹐延唐﹐大歷﹐江華。弘道縣﹐上。郭下。本漢營浦縣﹐屬零陵郡﹐隋攺永陽縣。貞觀八年省入營道縣﹐天寶六年攺爲弘道縣。大陽原﹐在縣南五十步。多小斑竹﹐相傳云﹕舜崩之後﹐二妃尋湘水﹐以手拭淚﹐把竹遂成斑也。營水﹐南自江華縣流入。永明縣﹐中。東北至州一百一十里。本漢營浦縣﹐隋攺爲永陽縣。武徳四年移於州西南。貞觀八年省﹐天后又置﹐天寶元年攺爲永明。延唐縣﹐上。西至州一百里。本漢泠道縣也﹐屬零陵郡。漢景帝時﹐零陵文學於泠道舜祠下得玉十二是也。至隋自奔巢水口移營道縣於此﹐武徳四年移營道於州郭內﹐於此置唐興縣﹐天寶元年攺爲延唐縣。九疑山﹐在縣東南一百里。舜所葬也。九山相似﹐行者疑惑﹐故爲名。舜廟在山下。泠水﹐今名遲水﹐源出九疑山。舂陵故城﹐在縣北五十里。長沙定王封中子買爲舂陵侯是也。大歷縣﹐中下。西北至州二百二十里。本漢營道縣地﹐大歷二年觀察使韋之晉奏析延唐縣於州東置﹐因年號爲名。江華縣﹐中。北至州一百一十三里。本漢馮乘縣地﹐故城在縣南七十里﹐至隋不攺。武徳四年﹐分馮乘縣置江華縣﹐屬營州﹐八年屬道州。營水﹐出縣東北。淮南王子廟﹐在縣南七十二里。荊州讓云「淮南王安被誅﹐其子奔至此城門﹐化爲石」﹐今名東塘神。邵州﹐邵陽﹐下。開元戶一萬二千三百二十。鄕三十。元和戶一萬八百。鄕二十二秦爲長沙郡地﹐漢爲昭陵縣﹐屬零陵郡。吳分置邵郡﹐今州是也。宋﹑齊並爲邵陵王國﹐隋開皇十年﹐以邵陵郡屬潭州。隋末陷於寇賊﹐武徳四年平蕭銑﹐屬南梁州﹐貞觀十年攺爲邵州。州境﹕東西屈曲一百二十里。南北水路七百三十四里。八到﹕西北至上都二千八百八十四里。北至東都二千五百八十五里。東北到潭州陸路五百三十里。東南至永州二百二十里。東至衡州三百五十六里。貢﹑賦﹕開元貢﹕黃蠟﹐麻布。元和貢﹕銀。管縣二﹕邵陽﹐武岡。邵陽縣﹐上。郭下。本漢昭陵縣﹐屬長沙國﹐後漢攺昭陽縣。晉武帝攺爲邵陽﹐在邵水之陽﹐故名。武岡縣﹐上。東北至州四百三十里。本漢都梁縣地﹐屬零陵郡。吳寶鼎元年攺爲武岡縣﹐因武岡爲名。一云晉武帝分都梁縣置。梁天監元年﹐以太子諱「綱」﹐故爲武彊﹐武徳四年復舊。都梁山﹐在縣東北一百三十里。福州﹐長樂。中都督府。開元戶三萬一千六十七。鄕六十六。元和戶一萬九千四百五十五。鄕八十一。今爲福建觀察使理所。管州五﹕福州﹐建州﹐泉州﹐汀州。縣二十四。禹貢揚州之域。本閩越﹐秦並天下﹐以閩中下郡﹐作三十六郡之數﹐今州卽閩中郡之地也。下言閩中地者﹐皆禹貢揚州之域。漢初又爲閩越國。自越王句踐六世至無︹﹐爲楚所滅﹐子孫播遷海上。七世至無諸﹐從諸侯之師滅秦率人佐漢。漢五年﹐立無諸爲閩中王﹐王故地。郡又有冶縣﹐按冶卽今臺州章安故縣是也﹐後漢攺爲東侯官。吳於此立曲舟阝都尉﹐主謫徙之人作船於此。晉置晉安郡﹐領縣八﹐屬揚州。南朝以封子弟爲王﹐梁間文帝初封晉安王﹐入爲皇太子是也。陳廢帝攺爲丰州﹐又爲泉州﹐因泉山爲名。隋大業二年攺爲閩州﹐三年攺爲建安郡。武徳六年攺爲泉州﹐八年置都督府。景云二年又爲閩州。開元十三年攺爲福州都督府﹐因州西北福山爲名﹐兼置經略使﹐仍自嶺南道割屬江南東路。州境﹕八到﹕西北至上都五千二百九十五里。西北至東都四千四百二十四里。東北至溫州水路屈曲一千八百里﹐山路險阻。西南至泉州三百七十里。正北微西至建州六百里。東南水路至海一百六十里。西南至汀州水路屈曲一千三百六十五里。東至大海七十里。貢﹑賦﹕開元貢﹕海蛤﹐蚺蛇膽。賦﹕綿﹐絹。元和貢﹕漧薑﹐白蕉。管縣九﹕閩﹐侯官﹐長樂﹐福唐﹐連江﹐長溪﹐尢溪﹐古田﹐永泰。閩縣﹐上。郭下。本漢冶縣地﹐屬會稽郡。後漢攺爲東侯官。吳攺屬建安郡。晉以侯官爲晉安郡。隋開皇九年攺爲原丰縣﹐十二年又攺爲閩縣。皇朝因之。海﹐在縣東南一百六十里。東湖﹐在縣北三里。西湖﹐在縣西二里。侯官縣﹐緊。北至州郭二里。武徳六年於今州西北三十一里置﹐八年廢。長安二年重置﹐貞元五年觀察使鄭叔則奏移於州郭。長樂縣﹐上。西至州一百里。本隋閩縣地﹐武徳六年分置長樂縣﹐以長安樂爲名。石尢嶺﹐縣南四十里。與福唐縣分界。大海﹐在縣東七十里。海澶山﹐縣東一百二十里。山在大海中﹐周回三百里。福唐縣﹐緊。東北至州水路一百七十里。聖歷二年析長樂縣東南界置萬安縣﹐天寶元年攺名福唐。大海﹐在縣東四十五里。丹步渡﹐在縣南一百步。其水謂之無患溪。連江縣﹐緊。西南至州水陸路一百六十里。本漢冶縣地﹐晉分立溫麻縣。武徳六年移於連江之北﹐攺爲連江縣。連江﹐在縣南三百里﹐東流入海。海﹐在縣東五里。長溪縣﹐中下。西南至州水路八百里。長安二年割晉溫麻舊縣北四鄕置長溪縣。長溪﹐在縣南四十五里﹐流入大海。尢溪縣﹐中下。東南至州水路八百里。開元二十九年開山洞置。縣東水路沿流至侯官﹐縣西水路溯流至汀州龍巖縣。古田縣﹐中下。東至州七百里。開元二十九年開山洞置。東與連江接界﹐與沙縣分界。永泰縣﹐中下。東北至州一百五十里。永泰二年觀察使李承昭開山洞置。縣東水路沿流至侯官﹐縣西溯流至南安縣﹐南北俱抵大山﹐並無行路。建州﹐建安。上。開元戶二萬八百﹐鄕四十。元和戶一萬五千四百八十。鄕四十。本秦閩中地也﹐漢於其地立冶縣﹐屬會稽郡。後漢攺冶爲東侯官。吳孫休永安二年﹐以會稽郡南部都尉分爲建安郡﹐今州卽其地也。宋﹑齊﹑梁皆以封子弟爲王。開元十年罷郡﹐以縣屬泉州。隋氏喪亂﹐建安縣人擁眾自保﹐武徳四年歸附﹐遂於建安縣﹐置建州。州境﹕八到﹕西北至上都四千六百九十五里。西北至東都三千八百三十五里。正南微東至福州六百里。西北至信州五百四十里。西南至汀州水路屈曲一千五百里。東北至處州水路九百里。西北至撫州八百三十里。正北微東至衢州七百里。貢﹑賦﹕開元貢﹕金花練﹐焦葛布。賦﹕綿﹐絹。元和貢﹕焦布﹐偃鼠皮。管縣五﹕建安﹐浦城﹐邵武﹐將樂﹐建陽。建安縣﹐上。郭下。本漢冶縣之地﹐後攺爲東侯官﹐又立建安縣﹐遂因不攺。建陽溪﹐一名建安水﹐在州西四百步﹐南流入福州界。浦城縣﹐緊。東南至州三百六十里。本漢興縣﹐吳永安三年攺曰吳興。隋平陳﹐省入建安。武徳四年又省﹐戴初元年復置﹐攺曰唐興。天授二年爲武寧﹐神龍元年復爲唐興﹐天寶元年攺爲浦城。梨嶺﹐在縣東北八十里。與弋陽縣分界。邵武縣﹐上。本漢冶縣地﹐吳於此立昭武縣﹐晉攺爲邵武。飛猿嶺﹐在縣西一百七十里。邵武溪水﹐源出飛猿嶺﹐東南流經縣西。將樂縣﹐中下。東北至州四百五十里。吳永安三年置﹐隋開皇九年省﹐武徳八年復立。將樂溪水﹐源出百丈嶺﹐東北流經縣界。建陽縣﹐中。東至州一百六十里。本上饒縣地﹐吳分置建平縣﹐晉太元四年攺爲建陽。隋開皇十年省入建安﹐武徳四年重置。建陽溪水﹐源出縣北溫嶺﹐南流經縣界。泉州﹐淸源。上。開元戶五萬七百五十四。鄕三十四。元和戶三萬五千五百七十一。舊泉州本理在今閩縣﹐武徳六年置﹐景云二年攺爲閩州﹐開元中攺爲福州。今泉州﹐本南安縣也﹐久視元年縣人孫師業訴稱赴州遙遠﹐遂於南安縣東北界置武榮州﹐景云二年攺爲泉州﹐卽今理是也。州境﹕東西四百里。南北三百三十里。八到﹕西北至上都五千六百九十五里。西北至東都四千八百四十五里。東北至福州三百七十里。東至大海一百里。西南至漳州三百五十里。南至大海一百里。貢﹑賦﹕開元貢﹕蠟燭。賦﹕布﹐麻。元和貢﹕綿二十斤﹐蚺蛇膽。管縣四﹕晉江﹐南安﹐莆田﹐仙遊。晉江縣﹐上。郭下﹐開元六年﹐刺史馮仁知緣州郭無縣﹐請析南安縣東置﹐在晉江之北﹐因名。南安縣﹐緊。東至州八十里。本漢冶縣地﹐後漢爲侯官縣地﹐晉爲晉安縣地。陳立爲南安縣﹐因縣南安江取以爲名。海﹐在縣東南九十里。莆田縣﹐上。西南至州一百五十里。本南安縣地﹐陳廢帝分置莆田縣。隋開皇十年省﹐武徳六年復置。貞觀攺隸閩州﹐景云二年割屬泉州。大海﹐在縣東一十五里。仙遊縣﹐中。南至州一百六十里。聖歷二年﹐析莆田西界﹐於今縣北十五里置淸源縣﹐天寶元年攺爲仙遊﹐仍移於今理。仙遊山﹐在縣西三十里﹐縣因以爲名。漳州﹐漳浦。上。開元戶一千六百九十。鄕一十一﹐元和戶一千三百四十三。本泉州地﹐垂拱二年析龍溪南界置﹐因漳水爲名。初置於今漳浦縣西八十里﹐開元四年攺移就李澳川﹐卽今漳縣東二百步舊城是。十二年﹐自州管內割屬福州﹐二十二年又攺屬廣州﹐二十八年又攺屬福州。乾元二年緣李澳川有瘴﹐遂權移州於龍溪縣置﹐卽今州理是也。州境﹕東西三百七十里。南北三百九十里。八到﹕西北至上都六千四百五十里。西北至東都五千六百四十里。東至大海一百五十里。南至大海一百八十里。西北至潮州四百八十里。北至汀州九百里。貢﹑賦﹕開元貢﹕鮫魚皮﹐甲香﹐蠟。元和貢﹕鮫魚皮。管縣三﹕龍溪﹐漳浦﹐龍巖。龍溪縣﹐中下。郭下。陳分晉安縣置﹐屬南安郡﹐後屬閩州。開元二十九年割屬漳州。縣東十五里至山﹐險絕無路﹐西二十里至山﹐南三里至山﹐北十六里至山。大海﹐去縣五十四里。漳浦縣中下。東北至州一百二十里。垂拱中析龍溪南界置。龍巖縣﹐中下。東北至州三百里。先置在汀州界雜羅口﹐名雜羅縣﹐屬汀州。天寶元年攺爲龍巖縣﹐大歷十二年皇甫政奏攺隸漳州。廢懷恩縣﹐在州西南三百一十里。垂拱二年置﹐屬漳州﹐開元二十九年廢﹐今置鎭。汀州﹐臨汀。下。元和戶二千六百一十八。鄕一十一。開元二十一年﹐福州長史唐循忠於潮州北﹑廣州東﹑福州西光龍洞﹐檢責得諸州避役百姓共三千於戶﹐奏置州﹐因長汀溪以爲名。州境﹕八到﹕西北至上都取建州路六千二百九十五里。西北至東都五千三百三十五里。東北至福州水陸相兼屈曲一千三百六十里。東北至建州水陸相兼一千五百里。東南至漳州九百里。正南微西至潮州一千三百五十里。西至虔州水陸相兼一千二百里。貢﹑賦﹕開元貢﹕蠟﹐偃鼠皮。管縣三﹕長汀﹐沙﹐寧化。長汀縣﹐中下。郭下。白石溪水﹐在縣南二百步﹐下流入潮州界。沙縣﹐中下。西南至州一百八十里。本宋守置﹐屬建安郡。隋開皇十六年廢﹐武徳四年又置﹐屬建州﹐開元二十三年割屬汀州﹐因沙丘以爲名。溪水﹐自縣西來﹐經縣郭東北流入建安溪。寧化縣﹐中下。西南至州六百里。本沙縣地﹐開元二十二年開山洞置。縣西與虔化縣接。玄武山﹐在縣北五里。

●卷第三十◎江南道六▲黔州﹐黔中。下都督府。開元戶三千九百六十三。鄕一十一。元和戶一千二百一十二。鄕九。今爲黔州觀察使理所。管州十五﹐黔州﹐涪州﹐夷州﹐思州﹐貫州﹐南州﹐珍州﹐溱州﹐播州﹐辰州﹐錦州﹐敍州﹐溪州﹐施州﹐獎州。縣五十二。本漢涪陵縣理﹐後漢獻帝時分爲四縣﹐置屬國都尉﹐理涪陵。至蜀﹐先主又增置一縣﹐攺爲郡。晉永嘉後﹐地沒蠻夷﹐經二百五十六年﹐至宇文周保定四年﹐涪陵蠻帥田恩鶴以地內附﹐因置奉州﹐建徳三年攺爲黔州﹐隋大業三年又攺爲黔安郡。因周﹑隋州郡之名﹐遂與秦﹑漢黔中郡犬牙難辧。其秦黔中郡所理﹐在今辰州西二十里黔中故郡城是﹐漢攺名黔中爲武陵郡﹐移理義陵﹐卽今辰州敍浦縣是﹐後魏移理臨沅﹐卽今辰州是。今辰﹑錦﹑敍﹑獎﹑溪﹑灃﹑朗﹑施等州﹐實秦﹑漢黔中郡之地﹐而今黔中及夷﹑費﹑思﹑播﹐隔越峻嶺﹐東有沅江水及諸溪﹐並合東注洞庭湖﹐西有﹝巴﹞﹝延﹞江水﹐一名涪陵江﹐自柯北歷播﹑費﹑思﹑黔等州北注岷江﹐以山川言之﹐巴郡之涪陵與黔中故地﹐炳然分矣。貞觀四年﹐於州置都督府﹐總務﹑施﹑業﹑辰﹑智﹑﹑充﹑應﹑莊九州。其年﹐自今州是東九十里故州城移於涪陵江東彭水之南。聖歷元年罷都督府﹐景龍二年又罷莊州都督府﹐復以播州爲都督府。先天二年罷播州都督府﹐復以黔中爲都督府。開元二十六年﹐又於黔中置采訪處置使﹐以都督渾爲使﹐又隸五諸州入黔中道﹐仍加置經略使。天寶元年攺爲黔中郡﹐六年都督蕭克濟以舊城傾欹﹐移築城於江畔。乾元元年﹐復爲黔州。大歷中年﹐以辰錦等五州爲辰錦觀察使﹐至十年奉敕隸黔府。州境﹕東西五百四十五里。南北二百九十八里。八到﹕﹝西﹞﹝東﹞北至上都﹐取江陵府路三千六百五十里﹐北到萬﹑開州路二千五百七十里。﹝西﹞﹝東﹞北至東都三千四百四十五里。南至夷州五百八十里。東南至思州二百八十里。北渡江山路至忠州四百里。西北至涪州三百三十里。西南至播州八百里。貢﹑賦﹕開元貢﹕黃蠟。賦﹕﹐布。元和貢﹕蠟五十斤﹐竹布﹐麻布。管縣六﹕彭水﹐黔江﹐洪杜﹐洋水﹐信寧﹐都濡。彭水縣﹐上。郭下。本漢酉陽縣地﹐屬武陵郡。自吳至梁﹑陳﹐並爲黔陽縣地。隋開皇十三年蠻帥內屬﹐於此置彭水縣。伏牛山﹐在縣北一百里。左右鹽泉﹐今本道官收其課。黔江縣﹐中下。西至州二百里。本漢酉陽縣地﹐隋開皇五年置石城縣﹐屬庸州﹐大業二年廢。武徳元年又置﹐天寶元年攺名黔江。洪杜縣﹐中下。北至州一百三十里。武徳二年﹐析彭水縣於今縣北十八里置﹐因縣東一里洪杜山爲名﹐麟徳二年移於今理。洋水縣﹐中下。東北至州一百六十里。本武徳二年﹐於今縣東置盈隆縣﹐貞觀十年移於今理。先天元年攺爲盈川﹐以縣南有盈川山爲名。天寶元年攺爲洋水﹐以縣西三十里洋水爲名。信寧縣﹐中下。東南至州一百三十里。隋大業十年﹐於今縣西南置信安縣﹐武徳二年攺爲信寧縣﹐屬義州。義州﹐今夷州義泉縣理是。貞觀四年移於今理﹐十一年屬黔州。涪陵江水﹐去縣二里。都濡縣﹐中下。北至州二百里。本貞觀二十年析盈隆縣置﹐以縣西北六十里有都濡水爲名也。涪州﹐涪陵。下。開元戶六千九百九。鄕二十六。元和戶三百五。鄕二十一。禹貢梁州之域。春秋時屬巴國。秦爲巴郡地。華陽國誌曰「涪陵﹐巴之南鄙﹐從枳縣入﹐溯涪水。」枳縣﹐卽今涪州所理是也﹐與荊﹑楚界相接﹐秦將司馬錯田之取黔中地。漢爲涪陵縣地﹐蜀先主以爲涪陵郡。武徳元年立爲涪州﹐在蜀江之南﹐涪江之西﹐故爲名。上元二年﹐因黃莩硤有獠賊彊聚﹐江陵節度呂請隸於江陵﹐置兵鎭守。元和三年﹐中書侍郎平間章事李吉甫奏曰「涪州去黔府三百里﹐輸納往返﹐不逾一旬。去江陵一千七百於裏﹐途經三峽﹐風波沒溺﹐頗極艱危。自隸江陵近四十年﹐眾知非便﹐疆理之制﹐遠近未均﹐望依舊屬黔府。州境﹕八到﹕東取江陵路至上都水陸相兼三千三百二十五里﹐從萬州北開州通宣縣﹐及洋州路至上都二千三百四十里。東至東都三千六百里﹐水路至萬州六十里。東至忠州三百五十里。東至江陵府水路一千七百里。東南至黔州水路三百三十里。西南至渝州水路三百四十里。西北陸路至渠州陵山縣三百七里。貢﹑賦﹕開元貢﹕麩金﹐文鐵刀﹐醬﹐元和貢﹕白蜜﹐連頭十段布一匹。管縣四﹕涪陵﹐樂溫﹐武龍﹐賓化。涪陵縣﹐中下。郭下。本漢舊縣﹐屬巴郡。漢時赤甲軍多取此縣人。蜀置涪陵郡。隋開皇廢郡﹐縣屬渝州。武徳元年置涪州﹐縣攺屬焉。雞鳴硤山﹐在縣西十五里。先主時﹐涪陵人反﹐蜀將鄧芝討焉。至雞鳴硤﹐見猿母子相抱﹐芝引弩躺中猿母﹐其子拔箭﹐以樹葉塞瘡。芝投弩水中﹐嘆曰「吾傷物之性﹐其死矣﹔」果亡。州城﹐本秦枳縣城也﹐自李雄據蜀﹐此地積爲戰場﹐人眾奔波﹐或上或下。桓溫定蜀﹐以涪郡理枳縣城。開池﹐在縣東三十里。出銅鐵﹐士人以爲文刀。樂溫縣﹐中下。東南至州一百十里。本漢枳縣地﹐周明帝分置巴縣﹐武徳二年攺爲樂溫縣﹐因樂溫山爲名﹐在縣南三十里。縣出荔枝。武龍縣﹐中下。西北至州二百五十里。本漢涪陵縣地﹐武徳九年分立武龍縣。涪江水﹐在縣南﹐屈北流注於蜀江。賓化縣﹐中下。東北至州三百里。本漢枳縣地﹐周武成三年省入巴縣﹐貞觀十一年分巴縣置隆化縣﹐以縣西永隆山爲名。先天元年﹐以犯廟諱﹐攺爲賓化縣。夷州﹐義泉﹐下。開元戶一千四百八十七。鄕一十一。本徼蠻夷之地﹐自漢至梁﹑陳並屬柯郡。歷代恃險﹐多不賓附。隋大業七年置綏陽縣﹐屬明陽郡。武徳四年攺爲夷州﹐貞觀元年廢﹐四年於黔州都上縣復置。州境﹕東西二百九十里。南北二百九十里。八到﹕東北至上都取江陵路四千一百五十五里﹐北取當州路三千七百里。東北至東都二千九百四十五里。西南至播州二百四十里。東北至涪州四百里。北至黔州五百八十里。東至費州三百里。貢﹑賦﹕開元貢﹕斑布。賦﹕粗布。元和貢﹕葛粉三十斤。管縣五﹕綏陽﹐都上﹐義泉﹐洋川﹐寧夷。綏陽縣﹐中下﹐郭下。本漢柯郡地﹐隋大業十二年巴郡丞梁粲招慰所置。綏陽山﹐在縣北二十九里。縣以爲名。都上縣﹐中下。西北至州五十里。本漢柯郡地﹐隋大業十二年招慰所置。其處是酋豪首領都集之所﹐因以爲名。義泉縣﹐中下。東北至州一百里﹐。隋大業十二年﹐招慰所置﹐以帶山泉爲名﹐屬義州。武徳中於此置牢州﹐貞觀十七年州廢﹐以縣屬夷州。洋川縣﹐中下。東至州一百里。武徳二年於今縣東北置﹐屬牢州。貞觀十四年於今理置。寧夷縣﹐中下。西北至州一百九里。隋大業八年置﹐屬明陽郡。武徳四年屬夷州﹐永徽後廢。思州﹐寧夷。下。開元戶三千四百四十二。鄕十。元和戶四百二十九。鄕六。楚爲黔州地﹐秦拔之置郡。自漢至吳並爲武陵郡酉陽縣地。吳分置黔陽縣﹐至梁﹑陳不攺。隋開皇十七年置務川縣﹐屬庸州﹐庸州﹐庸州﹐黔江縣地是也。大業二年廢。武徳四年於縣置務川郡﹐貞觀四年攺爲思州﹐以思邛水爲名。州境﹕東西二百三十里。南北五百十二里。八到﹕東北至上都﹐取江陵府路三千九百二十五里。東北至東都三千七百二十五里。西南至夷州四百里。東南至錦州常丰縣五百里。西北水路至黔州二百八十里。南至費州水路四百里。貢﹑賦﹕開元貢﹕葛﹐朱砂。元和貢﹕蠟十五斤。管縣三﹕務川﹐思王﹐思邛。務川縣﹐中下。郭下。本漢酉陽縣地﹐屬武陵郡。自晉至陳﹐並爲黔陽縣地。隋開皇十九年置﹐因川爲名。內江水﹐一名涪陵水﹐在縣西四十步。思王縣﹐中下。北至州水路三百里。武徳三年置。相傳云漢時陳丘爲柯太守﹐阻兵保據思邛水。漢將夜郎數萬﹐破丘於此﹐安撫百姓﹐時人思慕﹐遂爲縣名。思邛縣﹐中下。西北至州二百九十里。開元四年招輯生夷所置。費州﹐涪川。下。開元戶二百。本古徼外蠻夷地﹐漢武帝元鼎六年通西南夷﹐置柯郡。隋文帝於此置涪川縣﹐屬黔州﹐煬帝攺爲黔安郡。貞觀四年﹐分思州涪川﹑扶陽縣置費州。州境﹕八到﹕東北至上都﹐取江陵路四千三百三十五里。東北至東都四千一百二十五里。北至思州水路四百里。正南微西至柯﹑充州一百九十里。西南至播州四百里。東至獎州水陸相兼四百里。貢﹑賦﹕元和貢﹕蠟四十斤。管縣四﹕涪川﹐多田﹐城樂﹐扶陽。涪川縣﹐中下。郭下。本漢柯郡之地﹐隋開皇五年置﹐取涪水爲名。內江水﹐經縣北一百十步。多田縣﹐中下。西南至州四十里。武徳三年置。初屬思州﹐貞觀八年屬費州。涪陵江水﹐經縣南五十步。城樂縣﹐中下。東南至州八十五里。武徳置﹐屬思州﹐貞觀四年屬費州。南州﹐南川﹐下。開戶一千一百二十四。周屬雍州﹐戰國時爲巴國界﹐秦爲巴郡之地﹐漢爲巴郡江州之境。其男女露頭徒跣﹐衣皆左衽。周閔帝拓定巴境﹐以江州置七州郡。武徳二年﹐割渝州置﹐領六縣。又攺爲州﹐四年復爲南州。州境﹕東西二百一十里。南北一百八十九里。八到﹕東北至上都三千一百六十里。東北至東都二千九百里。北至渝州江津縣二百三十里。東至契丹土六百里。西至沒丁山八十里。南至溱州二百七十里。貢﹑賦﹕開元貢﹕斑布。管縣二﹕南川﹐三溪。南川縣﹐中下。郭下。本漢江州之地﹐武徳二年置隆陽縣﹐先天元年攺爲南川。蘿緣山﹐在縣南十二里。山多楠木﹐堪爲大船。溪水﹐在縣南四十步。三溪縣﹐中下。西北至州二百四十里。貞觀五年置﹐以縣內有溪﹑東溪﹑葛溪﹑三溪合流﹐故以爲名。其縣城甚髙險。溪水﹐在縣西。珍州﹐夜郎。下。開元戶二千六百。本徼外蠻夷之地﹐貞觀十六年置。州境﹕八到﹕東北至上都五千五百五十里。東北至東都四千五百四十五里。﹝南﹞﹝西﹞接夷獠界。東南至播州二百里。北至溱州二百四十里。貢﹑賦﹕開元貢﹕蠟。管縣三﹕夜郎﹐麗臯﹐樂源。夜郎縣﹐中下。郭下。麗臯縣﹐中下。郭下。樂源縣﹐中下。右並貞觀十六年﹐開山洞與州同置﹐三縣並在州側近或十里﹐或二十里﹐隨所種田外移轉﹐不常厥所。溱州溱溪。下。開元戶八百九十二。本巴郡之南境﹐貞觀十六年有渝州萬壽縣人牟智才上封事﹐請於西南夷竇渝之界招慰不庭﹐建立州縣。至十七年置﹐以南有溱溪水爲名。州境﹕八到﹕東北至上都三千四百三十四里。東北至東都四千二百九十一里。東北至黔州取珍﹑播夷路一千三百里。正南微東至珍州二百里。東北至南州二百七十里。東與賓州接界﹐山險不通﹐無里數。西接合江縣。貢﹑賦﹕開元貢﹕茄子﹐楮皮布﹐布﹐黃蠟。元和貢﹕蠟四十斤。管縣二﹕榮懿﹐扶歡。榮懿縣。中下。郭下﹐貞觀十七年與州同置。扶歡縣﹐中下。東北至州五十里。貞觀十七年與州同置。以縣燕扶歡山爲名。播州﹐播川。下。本西南徼外蠻夷夜郎﹑且蘭之地。戰國屬楚﹐秦亦常置吏﹐至漢武帝平西南夷﹐置柯郡。貞觀元年﹐於柯北界置麟州﹐十一年省。十三年置播州。景龍二年置都督府﹐先天二年罷。州境﹕八到﹕東北至上都取江陵路四千三百五十五里﹐北取萬﹑開州路三千二百七十里。東北至東都四千一百四十五里。東北至黔州八百里。東北至費州四百里。東北至柯北界巴江鎭七十里。東南至柯州二百二十里。貢﹑賦﹕元和貢﹕蠟二十斤。管縣三﹕遵義﹐帶水﹐芙蓉。遵義縣﹐中下。郭下。本恭水縣﹐貞觀十四年攺爲羅蒙﹐十六年攺今名。夷牢水﹐經縣北一里。帶水縣﹐中下。東至州七十里。貞觀九年置柯盈縣﹐屬郎州﹐十三年屬播州﹐十四年攺爲帶水縣﹐因縣北有帶水爲名。芙蓉縣﹐中下。西南至州六十里。貞觀五年置在芙蓉山上﹐因爲名。後移於山東三里﹐卽今理是。又有捨月﹑胡刀﹑胡江﹑羅爲四縣﹐並貞觀中置﹐今廢。辰州﹐盧溪。下。開元戶五千三百二十。鄕一十三。元和戶一千二百二十九。鄕一十一。禹貢荊州之域。春秋時屬楚。秦爲黔中郡。漢爲武陵郡沅陵縣地。按後漢書髙辛氏有畜犬曰瓠﹐帝妻以女﹐有子十二人﹐皆賜名山廣澤﹐其後滋蔓﹐今長沙武陵是也。光武時尢盛﹐其渠帥精夫相單程等據險爲寇。精夫者﹐蠻爲渠帥者也。漢遣將軍劉尙﹐發兵萬餘人﹐溯沅水入武溪擊之。山深水急﹐舟船不得上﹐蠻緣路邀戰﹐漢軍皆沒。後遣伏波將軍馬援等至臨元擊破之﹐其單程等悉降。蠻平﹐因置吏。陳文帝於此置沅陵郡﹐開元九年攺爲辰州﹐取辰溪爲名。謹按﹕辰州蠻戎所居也﹐其人皆瓠子孫。或曰巴子兄弟立爲五之長﹐今酉在州西﹐次南武﹐次南沅﹐次南辰﹐次東南熊﹐次東南郎。其熊﹑郎二與酈道元水經注𨿽不同﹐推其次第相當﹐則五盡在今辰州界也。景云二年置都督府﹐開元中罷。州境﹕東西一千二百五十七里。南北一千四百二十七里。八到﹕北至上都二千五百一十里。東北至東都二千二百五十里。東至朗州﹝水﹞路沿流四百六十里。南至敍州水路五百三十八里。正北微東至灃州七百五十里。西南至錦州水路七百里。正西微北水路至溪州三百六十八里。貢﹑賦﹕開元貢﹕犀角﹐水銀﹐光明砂四斤﹐元和項﹕光明砂﹐藥砂。管縣五﹕沅陵﹐盧溪﹐麻陽﹐敍浦﹐辰溪。沅陵縣﹐上。郭下。本漢舊縣﹐屬武陵郡。陳屬沅陵郡﹐隋平陳屬辰州。壺頭山﹐在縣東四十九里。卽馬援攻五蠻置營之所。初援軍下雋﹐﹝似阮反﹞有兩道可入﹐從壺頭路近而水險﹐從充道則途夷而運遠。充州在灃州西五百里﹐武徳所置崇義縣東北一里故充城是﹐南至沅陵縣一百二十里。中郎將耿況欲從充道。援以爲如進壺頭﹐扌益其咽喉﹐賊自破﹐遂進營於此。賊乘髙守隘﹐水迅船不得進﹐會暑甚﹐士卒多疾死﹐援穿岸爲室﹐以民炎气。武陵記云「今山邊有石窟﹐卽援穿空室處。」明月山﹐下有明月池。沅陵記云「兩岸素山﹐崖石如披雪﹐寒松如插翠。」在縣東二百里。沅江﹐在縣南二十里。秦黔中故郡城﹐在縣西二十里。盧溪縣﹐中。東北至州一百六十里。本漢沅陵縣地。梁天監十年置盧州﹐隋末蕭銑於此置盧溪縣﹐以南溪爲名﹐武徳後因而不攺。盧水﹐在縣西二百五十里。卽武溪所出。武陵記云「溪山髙可萬仞。山中有瓠石窟﹐可容數萬人。窟中有石似狗形﹐蠻俗相傳卽瓠也。又有巴蛇﹐四眼﹐大十圍﹐不知長幾里。麻陽縣﹐中下。東北至州四百里。陳天喜三年於麻陽麻口置戍﹐垂拱四年置龍門縣﹐尋攺爲麻陽﹐因戍爲名。三山谷﹐一名辰山﹐在縣西南八百三十五里。苞茅山﹐產茅﹐有刺而三脊﹐在縣西南三百五十里。敍浦縣上。西北至州三百八十五里。本漢義陵縣地﹐離騷云「人敍浦而回」﹐卽此也。武徳四年﹐分辰溪置此縣。車靈故城﹐在縣南一里。靈則吳之叛臣﹐入敍溪以自保﹐號車王﹐後爲吳將鐘離殺之。辰溪縣﹐中下。西北至州一百六十里。本漢辰陵縣﹐屬武陵郡﹐後攺曰辰陽﹐以在辰水之陽爲名。離騷云「朝發枉渚﹐夕宿辰陽」﹐是也。隋平陳﹐攺爲辰溪縣。五城山﹐在縣東南三百六十二里。武陵記云「楚威王使將軍莊喬定黔中﹐因山造此城。」沅江水﹐在縣南二百步。錦州﹐盧陽。下。開元戶三千一百三。鄕一十一。本漢辰州盧陽之地﹐垂拱三年以地界闊遠﹐分置錦州﹐以州理前溪﹐水多文石﹐望之似錦﹐因名。長安四年移於伏溪水灣曲中置﹐卽今理是。惟東面平地﹐餘三面並臨溪岸。州境﹕八到﹕東北至上都三千二百一十一里。東北至東都二千七百五十里。東北至辰州水路七百里。南至獎州陸路五百四十里。東北至溪州五百里。南至思州八百里。貢﹑賦﹕開元貢﹕光明砂﹐水銀。管縣五﹕盧陽﹐洛浦﹐招諭﹐渭陽﹐常丰。盧陽縣﹐中下。郭下﹐垂拱三年與州同置﹐在盧水口﹐因以爲名。長安四年移於今理。晃山﹐在縣南一百里。山出丹砂。洛浦縣﹐中下。南至州一百八十里。先天二年分大鄕縣置﹐以縣西洛浦山爲名。縣東西各有石城一﹐其險固﹐犭乞獠反亂﹐居人皆保其土。招諭縣﹐中下。西南至州陸路八十里。垂拱三年析辰州盧溪縣置。渭陽縣﹐中下。東至州三百里。垂拱三年析麻陽縣置﹐在坡山西。山甚髙險﹐百姓食坡山溪水。常丰縣﹐中下。東南至州四百里。垂拱三年置。初名萬安。天寶二年攺爲常丰。磨匿山﹐在縣東五十里。敍州﹐潭陽。下。開元戶四千九百四十。開元戶一千六百五十七。秦置黔中郡﹐漢爲武陵郡無陽縣之地。荊州記﹕「舞溪獠﹑犭許之類﹐其縣人但羈縻而已。溪山阻絕﹐非人迹所覆。又無陽烏犭許萬家﹐皆咬地鼠之肉﹐能鼻飲。」隋初於此置辰州。貞觀八年分辰州龍標縣置巫州﹐天授二年攺曰沅州。開元十三年﹐以「沅」「原」聲相近﹐復爲巫州。天寶元年攺爲潭陽郡。大歷五年﹐以境接敍浦﹐攺爲敍州。州境﹕八到﹕東北至東都二千七百八十八里。北至上都三千四十八里。西溯流至獎州八百里。北沿流至辰州五百三十八里。南逾嶺至融州水陸共一千五百里。東南逾嶺至吉州水陸共二千一百里。貢﹑賦﹕管縣三﹕龍標﹐朗溪﹐潭陽。龍標縣﹐上。郭下。本漢無陽縣地﹐輿地誌「縣本在無水之陰﹐後漢省入辰陽縣」。隋初於此置辰州﹐煬帝廢州。武徳七年置龍標縣﹐因龍標山爲名。朗溪縣﹐中下。北至州一百二十里。漢鐔音尋。城縣之地﹐晉安帝省。貞觀八年析龍標縣置﹐在朗溪之側﹐因爲名。沅溪水﹐西南自獠界流入。潭陽縣﹐中下。東至州三百二十里。先天二年析龍標縣置﹐在無水東岸。溪水﹐在縣南二里。溪州﹐靈溪。下。開元戶四百七十七。元和戶八百八十九。漢屬武陵郡﹐爲沅陵﹑遷陵二縣之地﹐梁置大鄕縣。天授二年割辰州大鄕﹑三亭二縣立溪州。州境﹕東西六百里。東北八百里。八到﹕西北至上都二千八百七十八里。北至東都二千六百一十八里。正東微南至辰州三百六十里﹐一路取西溯流三百七十里。東北至灃州﹐水陸相兼一千三百里﹐山路險阻﹐若遇霖潦﹐則不通行。本管三亭縣﹐自縣西水陸路相兼五百里至黔江縣﹐又西三百里至黔州﹐其三亭縣與施州接界﹐山路峻﹐不通行。貢﹑賦﹕開元貢﹕朱砂﹐黃連。元和貢﹕朱砂一十斤﹐黃蠟二百斤。管縣二﹕大鄕﹐三亭。大鄕縣﹐上。郭下。蕭梁置﹐已具州敍。齊右城﹐在縣東二百一十二里。秦時武安君所築。陋城﹐在縣東南六十七里。漢橫海將軍韓說所築。三亭縣﹐中下。東至州水路三百七十里。本漢遷陵縣﹐屬武陵郡﹐隋發人大鄕縣。貞觀九年分大鄕復置﹐因縣西十五里有三亭古城爲名。酉水南有龍標故城﹐蜀將馬徳信所築。其城其寬大﹐在龍標山。石門洞﹐在縣東一百五十里。其峽才通一舟。黔山﹐在縣西五十里。後漢時陸康伐蠻假此﹐卽禱請爲援﹐諸樹木皆有人馬之形﹐因平羣寇﹐攺爲武神山。旋州﹐淸江。下。開元戶三千四百七十六。鄕一十六。元和戶一千八百四十五。鄕一十六。春秋巴國之界﹐七國爲楚巫郡之地﹐秦屬黔中郡﹐漢爲巫縣之地。巫縣卽今夔州巫山縣是也﹐吳分立沙渠縣﹐至梁﹑陳不攺。周武帝建徳三年於此置施州﹐隋攺爲淸江縣﹐義寧二年復置施州。州境﹕東西六百一十八里。南北四百九十五里。八到﹕東北至上都二千七百里。東北至東都二千三百八十五里。西至萬州六百八十五里。北至夔州五百里。東至敍州七百六十六里。南至黔州四百八十五里。貢﹑賦﹕開元貢﹕淸沒﹐蜜﹐黃連﹐蠟。元和貢﹕黃連十斤﹐藥子二百顆。管縣二﹔淸江﹐建始。淸江縣﹐中下。郭下。本漢南巫縣地﹐吳沙渠縣﹐隋開皇五年置淸江縣﹐屬施州﹐置在淸江之西﹐因以爲名。淸江﹐一名夷水﹐昔廩君浮土舟於夷水﹐卽此也。建始縣﹐中下。南至州一百三十里。本漢巫縣地﹐後周以前無縣邑。建徳三年於此置業州﹐並置建始縣﹐貞觀八年廢﹐以縣屬施州。獎州﹐龍溪。下。開元戶一千七百四十。鄕六。元和戶三百四十九。鄕六。本漢武陽縣地﹐貞觀八年於此置夜郎﹐屬巫州。長安四年於此置舞州﹐開元十三年攺爲鶴州﹐二十年又攺爲業州﹐大歷五年又攺爲獎州。州境﹕八到﹕北至上都三千八百四十八里。東北至東都三千五百八十八里。西南溯流沿溪至費州五百七十里。西南溯流至柯充州七百里。東沿流至敍州八百里。南至柯羈縻應州三百里。貢﹑賦﹕年貢﹕熟蠟三十斤。管縣三﹕峨山﹐渭溪﹐梓姜。峨山縣﹐中下。郭下。本夜郎縣﹐天寶元年攺爲峨山。其縣本在渭溪之南﹐長壽初移於溪北。渭溪縣﹐中下。西至州水路一百六十里。聖歷元年﹐析峨山縣於渭溪東置﹐因以爲名。渭溪水﹐北自錦州陽縣流入。梓姜縣﹐中下。東北至州水路四百里。建中四年﹐自柯洞外充州割屬獎州。

●卷第三十一◎劍南道士▲四川節度使成都府益州。大都督府。開元戶十三萬七千四十六。鄕二百五十。元和戶四萬六千一十。鄕二百四十二。今爲四川節度使理所。管州二十六﹕成都府﹐彭州﹐蜀州﹐漢州﹐邛州﹐簡州﹐資州﹐嘉州﹐戎州﹐雅州﹐自雅州以下分入下卷。眉州﹐松州﹐茂州﹐翼州﹐維州﹐當州﹐悉州﹐靜州﹐柘州﹐恭州﹐眞州﹐黎州州﹐姚州﹐協州﹐曲州。縣一百一十二。禹貢梁州之域。古蜀國也﹐歷夏﹑商﹑周﹑武王時﹐庸﹑蜀﹑羌﹑﹛髟矛﹜﹑微﹑盧﹑彭﹑濮皆助伐商。及周衰﹑蜀僭號稱王。秦惠王元年﹐蜀人來朝。八年﹐因五丁伐蜀﹐滅之﹐封公子通爲蜀侯﹐於成都置蜀郡﹐以張若爲守﹐因蜀山以爲郡名也。始皇三十六郡﹐蜀郡不攺。其理本在靑衣江﹐今嘉州龍遊縣界﹐漢髙帝王蜀﹐分蜀置廣漢郡。初有漢中﹑廣漢﹑巴﹑蜀四郡﹐武帝遣唐蒙通西南夷﹐又置柯﹑越﹑犍爲﹑益四郡﹐因分雍州之南置益州焉。後公孫述據成都﹐攺益州爲司隸﹐蜀郡爲成都郡﹐吳漢討述平之﹐州郡復舊。靈帝末﹐劉焉爲益州牧﹐初理綿竹﹐後遇天火﹐焚燒成闕﹐府庫蕩盡﹐遂徙理成都焉。子璋繼立﹐後以州降先主﹐獨益州置牧。蜀郡置守。魏景元四年﹐鐘會﹑鄧艾平蜀。晉武帝攺蜀郡爲成都國﹐以皇子穎爲王。惠帝時﹐李雄竊據﹐桓溫討平之。簡文帝時﹐苻堅遣將鄧羌﹑楊安伐蜀﹐益州並沒於秦。孝武帝太元八年平蜀﹐安帝時譙縱又據益州叛﹐朱齡石討平之。至梁﹐武陵王蕭紀竊號於蜀﹐其兄湘東王繹討之﹐斬於白帝。西魏廢帝二年﹐地並入於魏﹐益州置總管。至周並省﹐郡與州同理成都。隋開皇二年﹐置西南道行臺。大業三年﹐罷州爲蜀郡。武徳元年攺爲益州總管府﹐三年置西行臺。龍朔三年﹐復爲大都督府。開元二十一年﹐又於邊郡置節度使﹐以式遏四夷﹐成都爲劍南節度理﹐都管兵三萬九百人﹐馬二千匹﹐凡衣賜八十萬匹段﹐軍糧七萬石。西抗吐蕃﹐南撫蠻巢。統團結營﹐蜀郡城內﹐管兵一萬四千人﹐馬一千八百匹。臨翼郡﹐通化郡北百四十里。管兵五百人。臨翼﹐今翼州。天寶軍﹐平戎城東八十里﹐在維川郡東。開元二十年章仇兼瓊置﹐管兵一千人。蓬山郡﹐維川郡北。管兵五百人。蓬山﹐今拓州。交川郡﹐臨翼郡北百里。管兵二千八百人。交川﹐今松州。平戎城﹐恭化郡南八十里。開元二十八年章仇兼瓊置﹐管兵千人。去蜀郡八百里。恭化﹐今恭州。盧山郡﹐臨邛郡西二百里。管兵四百人。盧山﹐今雅州。江源郡﹐貞觀二十一年裴行方置﹐管兵五百人。江源﹐今當州。洪源郡﹐開元三年陸象先置﹐管兵千人。洪源﹐今黎州。昆明軍﹐越郡南。開元中移置﹐管兵五千二百人﹐馬二百匹。寧遠軍﹐越郡西昆明縣南。開元中置﹐管兵五百人。雲南軍﹐管兵二千三百人。雲南﹐今姚州。澄川寨﹐雲南郡東六百里。管兵二千人。南溪郡﹐瀘川郡西二百五十里﹐管兵二千人。南溪﹐今戎州。瀘川﹐今瀘州。歸誠郡。靜川郡東南。管兵四百人。歸誠﹐今悉州。靜川﹐今靜州。天寶元年﹐攺蜀郡大都督府。十五年玄宗幸蜀﹐攺爲成都府。州境﹕東西二百九里。南北三百八十八里。八到﹕東北至上都二千一十里。東北至東都二千八百七十里。正東微南至簡州一百五十里。西北至彭州一百里。正西微南至蜀州一百五十里。正南微西至陵州二百里。南至眉州二百里。西南至邛州二百六十里。北至漢州一百里。貢﹑賦﹕開元貢﹕羅八匹。布八匹。元和貢﹕髙杼裨布綾羅﹐髙杼衫段﹐絲布。管縣十﹕成都﹐華陽﹐靈池﹐犀浦﹐廣都﹐郫﹐溫江﹐新繁﹐雙流﹐新都。成都縣﹐次赤。郭下。本南夷蜀侯之所理也﹐秦惠王遣張儀﹑司馬錯定蜀﹐因築城而郡縣之。自秦﹑漢至國初以來﹐前後移徙十餘度﹐所理不離郡郭。武擔山﹐在縣北一百二十步。大江﹐一名汶江﹐一名流江﹐經縣南七里。蜀守李冰穿二江成都中﹐皆可行舟﹐漑田萬頃。蜀人又謂流江爲懸笮橋水﹐此水濯錦﹐鮮於他水。州城﹐秦惠王二十七年張儀所築。初儀築城﹐屢頹不立﹐忽有大龜周行旋走﹐巫言依龜行處築之﹐遂得堅立。城西南樓百有餘尺﹐名張儀樓﹐臨山瞰山瞰江﹐蜀中近望之佳處也。南外城中有文翁學堂﹐一名周公禮殿﹐華陽國誌云「文翁立學﹐精舍講堂作石室﹐一曰玉室。」李膺記云「後漢中平中﹐火延學觀﹐廂廊一時蕩盡﹐惟此堂火焰不及。扌制𨿽古﹐而巧異特奇﹐壁上悉圖古之聖賢﹐梁上則刻文宣及七十弟子。齊永明中﹐劉理圖焉。」朱齡石平譙縱﹐勒宋武帝檄文於石壁之室﹐代王更以丹靑增飾古畫﹐仍加豆盧辧﹑蘇綽之像。少城﹐一曰小城﹐在縣西南一里二百步。蜀都賦云「亞以少城﹐接乎其四。」少城﹐在縣南一十里。故錦官城也。摩訶池﹐在州中城內。萬里橋﹐架大江水﹐在縣南八里。蜀使費聘吳﹐諸葛亮祖之﹐嘆曰「萬里之路﹐始於此橋。」因以爲名。西南兩江共七橋﹐李冰所造﹐言上應七星﹐漢代祖遣吳漢伐蜀﹐謂之曰「安軍宜在七星橋間。」仙橋﹐在縣北九里。相如初入長安題其門﹕「不乘髙車駟馬﹐不過汝下。」江瀆祠﹐在縣南八里。盤石城﹐在縣東三十里。先主廟﹐在縣南二十里。鄧艾廟﹐在縣西二里。華陽縣﹐次赤。管縣東界﹐郭下。本漢廣都縣地﹐貞觀十七年分蜀縣置。乾元元年攺爲華陽縣﹐華陽本蜀國之號﹐因以爲名。宋興山﹐在縣北三十里。笮江水﹐在縣南六里。靈池縣﹐次畿。西至府六十里。久視元年﹐長史李通廣奏分蜀縣﹑廣都置東陽縣﹐天寶元年爲靈池縣﹐因縣南靈池爲名。武侯山﹐在縣東南十五里。分棟山﹐在縣東十五里。其山北連秦隴﹐南入資﹑瀘﹐其於東川郡此爲隔門也。氵安江﹐在縣北四十里。犀浦縣﹐次畿。東至府二十七里。本成都縣之界﹐垂拱二年分置犀浦縣。昔蜀守李冰造五石犀﹐沈之於水﹐以厭怪﹐因取其事爲名。都江水﹐在縣北四里。黃花水﹐在縣南八里。廣都縣﹐次畿。北至府四十二里。本漢舊縣﹐元朔二年置。蜀號三都者﹐成都﹑新都﹑廣都也。先主以將琬爲廣都長﹐諸葛亮曰「琬志忠雅﹐當贊王業﹐非百里之才」﹐卽此也。隋仁壽元年﹐避煬帝諱﹐攺爲雙流縣。今廣都縣﹐龍朔三年長史喬師望重奏置。大塔山﹐在縣東四十里。有阿育王塔﹐因名。牛飲水﹐在縣西三里。諸葛亮宅﹐在縣南一十九里。郫縣﹐次畿。東至府五十里。本郫邑﹐蜀望帝理汶山下﹐邑曰郫﹐是也。秦滅蜀﹐因而縣之﹐不攺。平樂山﹐在縣西二十五里。郫江﹐一名成都江﹐經縣北﹐去縣三十一里。故郫城﹐在縣北五十步。晉惠帝大安二年﹐李雄殺汶山太守陳君遂﹐竊據郫城﹐自稱大都督﹑益州牧。刺史羅尙數攻之﹐後尙爲雄所敗﹐委城夜遁﹐雄遂克成都﹐自郫遷據焉。溫江縣﹐次畿。東至府七十五里。本漢郫縣地也﹐後魏於此置溫江縣﹐屬蜀郡﹐隋開皇三年廢入郫縣。仁壽三年﹐於郫東境置萬春縣﹐貞觀元年攺名爲溫江縣。大江﹐俗謂之溫江﹐南流經縣一里。山麩金。氵氐江﹐在縣西十里。新繁縣﹐次畿。東南至府六十里。本漢繁縣地﹐屬蜀郡﹐因繁江以爲名也。周攺爲新繁﹐隋開皇三年省。武徳三年分廣都縣地重置﹐因周舊名也。郫江﹐一名成都江﹐經縣西﹐去縣十一里。雙流縣﹐次畿。北至府四十里。本漢廣都縣也﹐隋仁壽元年避煬帝諱攺爲雙流﹐因以縣在二江之間﹐仍取蜀都賦云「帶二江之雙流」爲名也。皇朝因之。龍朔二年﹐又別立廣都縣。宜城山﹐在縣南十二里。出紫艸。諸葛亮舊居﹐在縣東北八里﹐今謂之葛陽。也明表云「薄田十頃﹐桑八百株」﹐卽此地也。新都縣﹐次畿。南至府四十八里。本漢舊縣也﹐屬廣漢郡。隋開皇十八年攺爲興樂縣。武徳二年﹐分成都縣地重置。麗元山﹐在縣北八里。新婦峴﹐在縣北七里。諸葛亮八陣﹐在縣北十九里。彭州﹐陽。緊。開元戶五萬一百二十。鄕一百。元和戶九千八百八十七。鄕八十八。禹貢梁州之地﹐漢分梁州爲益州﹐卽漢益州繁縣地也。垂拱二年﹐於此置彭州﹐以岷山導江﹐江出山處﹐兩山相對﹐古謂之天彭門﹐因取以名州。州境﹕東西一百七十六里。南北七十一里。八到﹕東北至上都一千九百八十五里。西南至蜀州一百二十里。貢﹑賦﹕開元貢﹕交梭羅。管縣四﹕九隴﹐導江﹐唐昌﹐陽。九隴縣﹐望。西至州二里﹐本漢繁縣地﹐舊曰小郫﹐言土地肥良﹐比之郫縣也。梁於此置東益州﹐後魏攺爲九隴郡﹐取九隴山爲名也。隋開皇三年罷郡爲九隴縣﹐屬益州。皇朝因之﹐後攺屬彭州。白鹿山﹐在縣西北六十一里。九隴山﹐在縣西二十五里。連峯迆邐﹐凡有九曲。導江縣﹐望。東至州五十八里。本漢郫縣地﹐武徳元年於灌口直盤龍縣﹐尋攺爲灌寧縣﹐二年又攺爲導江縣﹐取禹貢「岷山導江」之義也﹐屬成都﹐垂拱二年割屬彭州。玉壘山﹐在縣西北二十九里。蜀都賦曰「包玉壘而爲宇。」灌口山﹐在縣西北二十六里。漢蜀文翁穿﹝渝﹞﹝湔﹞江漑灌﹐故以灌口名山。又灌口山西嶺有天彭闕﹐亦曰天彭門﹐兩石相立如闕﹐故名之。蜀後主以建興十四年至﹝渝﹞﹝湔﹞江﹐登觀阪﹐看汶江之流。初﹐白馬氐侵掠益州﹐刺中皇甫晏表討之﹐軍至都﹝江﹞﹝安﹞屯觀阪。蜀郡何旋進諫曰「今所安營﹐地名觀阪﹐自上觀下反上之象。漢髙悟柏人﹐岑彭忌彭亡﹐不可不察。」晏不納﹐其夜果敗。盤龍山﹐在縣北二十里。大江﹐西自茂州界流入。按孫卿子曰「江出汶山﹐其源可以濫觴﹐及至江津﹐下方舟避風﹐不可涉也。」蠶崖關﹐在縣西北四十七里。其處江山險絕。鑿崖通道﹐有如蠶食﹐因以爲名。漢於此置縣﹐後廢。灌口鎭﹐在縣西二十六里。後魏置。自觀阪迄於頃山﹐五百里間﹐兩岸壁立如峯﹐瀑布飛流﹐十里而九﹐昔人以爲井陘之厄。楗尾堰﹐在縣西南二十五里。李冰作之﹐以防江決。破竹爲籠﹐圓徑三尺﹐長十丈﹐以石實中﹐累而壅水。漢成帝時﹐瓠子河決﹐王延塞之﹐用此法也﹐漢書所謂「下淇園之竹以爲楗」。望帝祠﹐在灌口鎭城內。李冰祠﹐在縣西三十三里。司馬相如墓﹐在縣東十二里。唐昌縣﹐望。東至州三十里。本郫縣﹑導江﹑九隴三縣之地﹐儀鳳二年於此分置唐昌縣。江水﹐在縣西北四里。白水﹐在縣北三里。昌化山﹐在縣北九里。九隴山﹐在縣北十三里。巖君平墓﹐在縣西南十里。陽縣﹐緊。北至州四十里。本九隴﹑雒﹑新都﹑新繁﹑什邡五縣之地﹐儀鳳二年於此分置陽縣﹐在江之水北﹐因曰陽。彌水﹐在縣南二百五十步。羅江水﹐在縣北一十里。蜀州﹐唐安。緊。開元戶五萬二十六。鄕八十八。元和戶一萬四千五百八。鄕八十八。禹貢梁州之域。秦滅蜀﹐爲蜀郡。在漢爲郡之江原縣也。李雄據蜀﹐分爲漢原郡﹐晉穆帝攺爲晉原郡。後魏平蜀後﹐移犍爲郡理此東三十里﹐因省晉原郡以並之﹐仍於此西十里立多融縣﹐取舊郡名也。隋開皇三年攺屬益州﹐皇朝初因之﹐垂拱二年割晉原等四縣屬蜀州。州境﹕東西南北八到﹕東北至上都二千一百一十五里。東北至東都二千九百一十五里。東﹝北﹞至成都府一百五十里。東南至眉州一百七十里。西南至邛州八十三里。東北至彭州一百二十里。貢﹑賦﹕開元貢﹕羅十八匹﹐木蘭皮﹐沙糖。元和貢﹕白羅﹐木蘭皮。管縣四﹕晉原﹐靑城﹐新津﹐唐興。晉原縣﹐望。郭下。本漢江原縣﹐屬蜀郡。李雄時攺爲漢原﹐晉爲晉原。周立多融縣﹐又攺爲晉原﹐屬益州。後因之﹐垂拱二年攺屬蜀州。鶴鳴山﹐在縣西七十九里。絕壁千尋。張道陵天師學道於此。多融山﹐在縣西南。斜江水﹐出鶴鳴山﹐經縣西四十里。靑城縣﹐望。南至州四十一里。本漢江原縣地﹐周武帝於此置靑城縣﹐因山爲名﹐屬犍爲郡。隋開皇三年罷郡﹐縣屬益州。垂拱二年攺屬蜀州﹐開元十八年攺爲靑城。靑城山﹐在縣西北三十二里。仙經云此是第五洞天﹐上有流泉懸澍﹐一日三時灑落﹐謂之潮泉。大江﹐經縣北﹐去縣二里。弩機水﹐如弩箭﹐水流甚急﹐故名之﹐縣東南四十里。新津縣﹐望。西北至州八十里。本漢犍爲郡武陽縣地﹐故城東七里。又東有新津渡﹐謂之新津市﹐周閔帝元年於此立新津縣﹐垂拱二年割入蜀州。天社山﹐在縣南三里﹐在成都南百里。北枕大江﹐南接連嶺﹐每益土有難﹐人多依焉。唐興縣﹐望。西北至州四十里。本漢江原縣地﹐後魏於此立犍爲郡。隋開皇三年罷郡﹐又徙道縣於此﹐大業二年廢入新津縣﹐武徳元年於廢州置唐隆縣﹐屬益州﹐垂拱二年割入蜀州。先天元年以犯諱攺爲唐安﹐至徳二年攺爲唐興縣。壽阝江﹐一名皂江﹐經縣東二里。出麩金。汶井江﹐在縣西二十里。漢州﹐徳陽。上。開元戶四萬二千五百。鄕一百六。元和戶二千一百一十三。鄕一百六。禹貢梁州之域。秦爲蜀郡地﹐漢分蜀郡爲廣漢郡﹐今州卽廣漢郡之雒縣也。隋開皇三年罷郡﹐縣屬益州。皇朝初因之﹐至垂拱二年於雒縣分置漢州。州境﹕東西六十八里。南北一百九十九里。八到﹕東北至上都一千九百一十里。東北至東都二千九百七十里。南至成都府一百里。東至梓州二百一十里。正西微南至彭州七十五里。東北至綿州一百八十里。貢﹑賦﹕開元貢﹕布二十匹﹐交梭羅。元和貢﹕彌牟布﹐布。管縣五﹕雒﹐綿竹﹐徳陽﹐什邡﹐金堂。雒縣﹐望。郭下。本漢舊縣也﹐屬廣漢郡﹐縣南有雒水因以爲名。隋開皇三年屬益州﹐垂拱二年割屬漢州。雒水﹐在縣東一里。馬蹄水在縣南二里。綿水在縣東三十里。君平卜臺﹐在縣東一里。鷹橋﹐在縣南二里。綿竹縣﹐緊。南至州九十里。本漢舊縣也﹐屬廣漢郡﹐都尉理之。有紫山﹐綿水所出。初﹐劉焉爲益州牧﹐從事賈龍選吏卒迎焉﹐徙理綿竹﹐撫納離叛﹐陰圖異計。其後遇天火燒﹐乃徙理成都。隋開皇十八年攺名孝水縣﹐境有孝子姜詩泉﹐故取爲名。大業二年復爲綿竹﹐屬蜀郡。武徳中蜀益州﹐垂拱二年割入漢州。紫山﹐在縣西北三十里。鹿堂山﹐在縣西二十二里。綿水﹐出縣西北紫山。蜀都賦「浸以綿﹑洛」﹐謂此水也。蜀入稱郫﹑繁曰膏腴﹐綿﹑洛爲浸沃。綿竹故城﹐在縣東五十里。諸葛瞻於此戰敗。徳陽縣﹐緊。西南至州四十五里。本漢綿竹縣地﹐後漢分綿竹縣立徳陽﹐屬廣漢郡。周閔帝元年﹐郡縣並廢。武徳三年復置﹐屬益州﹐垂拱二年割屬漢州。鄧艾平蜀京觀﹐在縣北三十三里。艾以景元四年徵蜀﹐大破諸葛瞻於綿竹﹐築臺以爲京觀。初﹐瞻在涪而艾已入江油﹐瞻曰「吾內不除黃皓﹐外不制姜維﹐進不守江油﹐吾有三罪﹐何面目而反進屯綿竹﹐埋人腳而戰。」父子死焉。秦宓宅﹐其地曰三造亭﹐在縣北五里。初﹐太守夏侯纂三造其門﹐故以爲名。姜詩泉﹐在縣北三十九里。詩母好江水﹐一旦泉湧捨側﹐味如江水。鹿頭戍﹐在縣北三十八里。什邡縣﹐望。南至州四十里。本漢舊縣﹐屬廣漢郡﹐髙祖封雍齒爲什邡侯﹐應劭曰「什音十」﹐故曰什邡﹐俗名雍齒城。周閔帝攺爲方亭縣﹐武帝省。武徳三年復置﹐垂拱二年割入漢州。洛通山﹐在縣西三十九里。李冰導洛通山﹐謂此也。雍齒城﹐在縣南四十﹝裏﹞﹝步﹞。金堂縣﹐上。北至州五十三里。本漢牛な縣地﹐屬犍爲郡。咸亨二年﹐蜀郡長史李崇儀析雒縣﹑新都及簡州金水三縣置﹐以縣界連金堂山﹐故以爲名。舊屬益州﹐垂拱二年割屬漢州。昌利山﹐在縣東北一十里。望蜀山﹐在縣東南二里。中江水在縣東北一里。毗江水﹐在縣西二里。邛州﹐臨邛。上。開元戶一萬三千五十二。鄕六十三。元和戶二萬五千一百七十六。鄕六二五。禹貢梁州之域。秦爲蜀郡地﹐今州卽蜀郡之臨邛縣地也。宋及齊﹑梁不置郡縣﹐惟豪家能服獠者名爲保主﹐總屬益州。梁益州刺史蕭範於浦水口立柵爲城以備生獠﹐名爲蒲口頓﹐武陵王蕭紀於蒲口頓攺置邛州﹐南接邛來山﹐因以爲名﹐領依政一縣。隋大業二年廢﹐以縣屬雅州。武徳元年﹐割雅州依政等五縣置邛州。州境﹕東西二百八里。南北一百二十里。八到﹕東北至上都二千一百七十里。東北至東都三千三十里。東南至眉州一百七十里。東北至蜀州八十里。西南至雅州一百七十里。西至羌夷一百三十里。貢﹑賦﹕開元貢﹕絲布一十匹。元和貢﹕絲布一十匹。管縣七﹕臨邛﹐大邑﹐安仁﹐依政﹐臨溪﹐火井﹐蒲江。臨邛縣﹐緊。郭下。本漢縣也﹐屬蜀郡。晉末李雄亂後﹐爲獠所侵。後魏廢帝二年定蜀﹐復於舊城置臨邛縣﹐仍置臨邛郡。隋開皇三年罷郡﹐以縣屬邛州﹐大業二年屬雅州﹐武徳中復屬邛州。銅官山﹐在縣南二里。鄧通所封﹐後卓王孫買爲陶鑄之所。白術水﹐經縣南二里。火井﹐廣五尺﹐深三丈﹐在臨邛縣南一百里。以家火投之﹐有聲如雷。以竹筒盛之﹐持行終日不滅。蜀都賦云「火井沈熒於幽泉。」卓王孫宅﹐在縣南五里。大邑縣﹐上。東南至州四十九里。本漢江原縣地﹐咸亨二年割晉原縣之西界置。鶴鳴山﹐在縣西北三十七里。七里池﹐在縣西七里。安仁縣﹐緊。西南至州二十八里。本秦臨邛縣地﹐武徳二年割臨邛﹑依政﹑唐興等縣置﹐貞觀十七年廢﹐咸亨元年依舊置。斜江水﹐經縣南五里。依政縣﹐上。西至州五十七里。本秦臨邛縣地﹐後魏於此置依政縣﹐屬蒲陽郡。隋開皇三年罷郡﹐以縣屬邛州﹐大業屬雅州﹐武徳中復屬邛州。噫棘山﹐在縣南四十里。山南眉州丹陵縣界。白術水﹐東南經縣南一十里。州城﹐西漢末公孫述爲導江卒正﹐理臨邛﹐謂此城也。臨溪縣﹐中下。東至州六十二里。本秦臨邛縣地﹐後魏恭帝於此置臨溪縣屬浦源郡﹐隋開皇三年罷郡﹐縣屬邛州﹐後因之。縣城三面據險﹐北面平坦。孤石山﹐在縣東十九里。有鐵礦﹐大如蒜子﹐燒合之成流支鐵﹐其剛﹐因置鐵官。火井縣﹐中下。東北至州六十里。本秦臨邛縣地﹐後魏於此置縣﹐屬雅州。武徳元年﹐割依政等五縣置邛州﹐縣屬焉。縣有鹽井。蒲江縣﹐中下。西北至州六十三里。本秦臨邛縣地﹐後魏恭帝置廣定縣﹐隋仁壽元年攺廣定爲蒲江縣﹐南枕江水﹐因以爲名。後因之。車應山﹐在縣南八十里。蒲江水﹐經縣南二百步。鹽井﹐距縣二十里。簡州﹐陽安。直。開元戶二萬二百二十三。鄕三十九。元和戶二千五百二十二。鄕四十。禹貢梁州之域。秦爲蜀郡地﹐漢武帝分置犍爲郡﹐今州卽犍爲郡之牛な音髀。縣也。李雄據蜀﹐夷獠內侵﹐因玆荒廢。南齊於此置牛な戍﹐隋仁壽三年於此置簡州﹐因境有賴箭池爲名。大業二年省﹐武徳三年復置。州境﹕東西二百一十三里。南北一百八十八里。八到﹕東北至上都二千一百七十里。東北至東都二千九百里。正西微北至成都府一百五十里。正東微南至普州二百四十里。東北至梓州三百一十里。正西至陵州一百八十里。東南至資州三百二十里。貢﹑賦﹕開元貢﹕綿綢一十五匹。元和貢同。管縣三﹕陽安﹐金水﹐平泉。陽安縣﹐上。郭下。本漢牛な縣也﹐後魏恭帝二年﹐於此置陽安縣﹐屬武康郡﹐隋開皇三年罷郡﹐縣屬益州。武徳三年置簡州﹐縣又來屬。分棟山﹐在縣西七十七里。中江水﹐卽牛な水也。昔羅尙乘牛な水凍徵李雄﹐卽此水也。賴簡池﹐在縣東九十六里。陽明鹽井﹐在縣北十四里。又的牛な等四井﹐公私仰給。金水縣﹐上。南至州一百五十里。本漢廣漢郡之新都縣地也﹐縣有金堂山水通於巴﹑漢。東晉義熙末﹐刺史朱齡石帥建平生﹝獠﹞徵蜀﹐仍於東山立金泉戍。後魏平蜀﹐置金泉縣﹐隸金泉郡。隋開皇三年罷郡﹐以縣屬益州。武徳元年﹐以避神堯諱﹐攺爲金水縣﹐屬簡州。金堂山。在縣北二十四里。銅官山﹐在縣北四十九里。大渡津﹐在縣北三十里。平泉縣﹐中。北至州四十八里。本漢牛な及符縣地﹐後爲夷獠所居。後魏恭帝二年於此置婆閏縣﹐屬益州﹐﹝開皇﹞十八年攺爲平泉縣﹐以縣內有泉源出於平地﹐故以爲名。隋仁壽三年置簡州﹐以縣屬焉。皇朝因之。大塔山﹐在縣西北六十三里。與分棟山連屬﹐南入陵州界。赤水﹐經縣南七十步。上軍井﹑下軍井﹐並鹽井也﹐在縣北二十里﹐公私資以取給。婆閏故縣﹐在縣南四十六里。資州﹐資陽。上。開元戶一萬八千五百二十二。鄕五十三。元和戶二千四百九十九。鄕五十五。禹貢梁州之域。秦並屬﹐爲屬郡。在漢卽犍爲郡資中縣地也。李雄之亂﹐夷獠居之。後魏廢帝二年析武康郡之陽安縣置資州﹐取資水爲名也。隋大業三年﹐攺爲資陽郡﹐武徳元年復爲資州。州境﹕東西三百四十八里。南北一百三十三里。八到﹕東北至上都取遂州路二千三百三十里。東北至東都三千二百九十里。西北至簡州三百二十里。正北微東至普州一百七十里。正西至昌州二百六十里。西南至榮州二百六十里。東至合州五百六十五里。貢﹑賦﹕開元貢﹕麩金。賦﹕綿絹。元和貢﹕麩金﹐柑子﹐麻布。管縣八﹕盤石﹐資陽﹐內江﹐丹山﹐銀山﹐龍水﹐淸溪﹐月山。盤石縣﹐上。郭下。本漢資中縣地﹐後爲夷獠所居。周武帝於漢資中故城置盤石縣﹐屬資中郡。隋開皇三年罷郡﹐屬資州。皇朝因之。牛な水﹐合仙江水﹐南去縣二十步。多魚鱉﹐亦出麩金。資陽縣﹐上。東南至州一百二十里。本漢資中縣地﹐屬犍爲郡。李雄亂蜀﹐縣荒廢。後魏廢帝二年始通巴﹑蜀﹐開拓資中。周明帝於資中縣置資陽縣﹐因資水爲名﹐屬資陽郡。隋開皇三年罷郡﹐縣屬資州。牛な水﹐東去縣二十一里。王墓﹐在縣西北十五里。﹐資中人也。宣帝使祠金馬﹑碧雞﹐道病死。內江縣﹐中。西北至州九十八里。本漢資中縣地﹐後漢分置漢安縣。李雄之後﹐陷於夷獠。周武帝天和二年﹐於中江水濱置漢安戍﹐其年攺爲中江縣﹐屬資中郡。隋文帝避廟諱﹐攺爲內江縣﹐屬資州。皇朝因之。鹽井二十六所﹐在管下。丹山縣﹐中。南至州二百三十里。本漢資中縣地﹐貞觀四年於此置丹山縣﹐取界內崇丹山爲名也。銀山縣﹐中。西北至州四十八里。本漢資中縣地﹐隋爲內江縣地﹐義寧二年分置銀山縣﹐因縣界銀山爲名。鹽井一十一所﹐在管下。龍水縣﹐中。東至州一百二十里。本漢資中縣地﹐義寧二年招慰夷獠﹐於此分置龍水縣﹐以縣西北有溪﹐屈曲繞城如龍﹐因以爲名。淸溪縣﹐中下。西南至州一百三十里。本漢資中縣地﹐自晉訖梁﹐夷獠所居。隋大業十二年於此置牛な縣﹐因牛な水爲名也。皇朝初因之﹐天寶元年攺爲淸溪縣。月山縣﹐中下。東至州五十里。本漢資中縣地﹐隋義寧二年分置月山縣。內江水﹐在縣南一里。嘉州﹐犍爲。中。開元戶二萬二千九百一十二。鄕五十三。元和戶一千九百七十五。鄕六十五。禹貢梁州之域。秦爲蜀郡。今州卽漢犍爲郡之南安縣地也﹐後夷獠所侵。梁武陵王蕭紀開通外徼﹐立靑州﹐遙取漢靑衣縣以爲名也。周宣帝二年﹐攺爲嘉州。按州境近漢之漢嘉舊縣﹐因名爲。隋大業二年﹐並嘉州人州﹐八年攺爲眉山郡。武徳二年攺爲嘉州﹐割通義﹑洪雅等四縣別置眉州。州境﹕東西南北八到﹕東北至上都二千三百五十里。東北至東都三千二百一十里。北至眉州一百四十里。東南至戎州陸路三百二十里。東至榮州二百一十里。正北微東至陵州一百九十里。正西微北雅州三百二十里。貢﹑賦﹕開元貢﹕麩金。賦﹕小布﹐麻。元和貢同。賦﹕絹﹐綿。管縣八﹕龍遊﹐夾江﹐綏山﹐羅目﹐峨眉﹐玉津﹐平羌﹐犍爲。龍遊縣﹐緊。郭下。本漢南安縣地﹐周武帝保定元年於此立平羌縣﹐隋開皇三年攺爲峨眉縣。九年﹐又於峨眉山下別置峨眉縣﹐攺州理平羌縣爲靑衣縣﹐取靑衣水爲名也。十三年攺名龍遊﹐以隋將伐陳﹐理舟艦此﹐有龍見江水﹐引軍而前﹐故名縣。皇朝因之。靑衣水﹐經縣南﹐去縣三里。蘇稽戍﹐在縣西南三十里。夾江縣﹐上。東南至州七十五里。本漢南安縣地﹐隋開皇十三年﹐割平羌﹑龍遊到地﹐於夾江廢戍置夾江縣﹐屬嘉州。大業二年割屬蜀州﹐武徳二年隸嘉州。靑衣水﹐經縣西。綏山縣﹐中。東至州四十里。本漢南安縣地﹐隋大業十一年﹐招慰生獠﹐立以爲縣﹐因山爲名﹐屬眉山郡﹐武徳元年割屬嘉州。綏山﹐在縣西南一百一十九里。在峨眉山西南﹐其髙無極。峨眉山﹐在縣西南三十六里。小峨眉山﹐在縣南六里。羅目縣﹐中。東北至州九十五里。本漢南安縣地﹐麟徳二年﹐招慰生獠﹐於今縣西南一百八十三里置沐州及羅目縣。前上元三年﹐州縣俱廢﹐儀鳳三年重置﹐屬嘉州。羅目﹐獠中山名﹐因以名縣。峨眉山﹐在縣西四十里。大渡水﹐在且北二百步。峨眉縣﹐上。東至州七十五里。本漢南安縣地﹐周武帝於此置平羌縣﹐後攺爲羌爲峨眉縣﹐又以靑衣縣﹐仍別立峨眉縣。枕峨眉山東麓﹐故以爲名﹐屬嘉州。隋大業三年割入眉州﹐皇朝武徳元年又屬嘉州。峨眉大山﹐在縣西七里。蜀都賦云「抗峨眉於重阻」。兩山相對﹐望之如峨眉﹐故名。此山亦有洞天石室﹐髙七十六里。中峨眉山﹐在縣東南二十里。有古穴﹐初才容人﹐行數里漸寬。有鐘乳穴﹐穴有蝙蝠﹐其大如筐。車剛水﹐在縣北二十里。玉津縣﹐中。西北至州二十九里。本漢南安縣地﹐李雄時﹐夷獠自柯入居焉。蕭紀置靑州之地﹐隋大業十一年於此置玉津縣﹐以江有璧玉津﹐故以爲名。皇朝因之。峨江﹐在縣城下。玉津鎭﹐在縣城中。平羌縣﹐中下。南至州一十八里。本漢南安縣地﹐周武帝置平羌縣﹐因境內平羌水爲名。隋開皇四年﹐攺州理平羌縣爲峨眉縣﹐仍於今縣東六十里別立平羌縣。大業十一年﹐夷獠侵沒﹐移於今理。熊耳峽﹐在縣東北三十一里。犍爲縣﹐中下。西北至州一百五十六里。本漢南安縣地﹐周於此置沈犀郡﹐並立武陽縣。隋開皇三年廢郡﹐以縣屬戎州﹐又攺武陽爲犍爲縣﹐前上元二年割屬嘉州。大江﹐在縣西十步。大鹿山﹐在縣北一里。沈犀故城﹐在縣東南三里。戎州﹐南溪。中。開元戶六千七百八十七。鄕二十五。元和戶一千二百九十三。鄕二十五。禹貢梁州之域。古國也。初﹐秦軍破滇﹐通五尺道﹐至漢武帝建元六年﹐遣唐蒙發巴﹑蜀卒通西南夷自道抵柯﹐鑿石開道﹐二十餘里﹐通西南夷﹐置道縣﹐屬犍爲郡﹐今州卽道縣也。戎獠之中﹐最有人道﹐故其字從「人」。李雄竊據﹐此地空廢。梁武帝大同十年﹐使先鐵討定夷獠﹐乃立戎州﹐卽以鐵爲刺史﹐後遂不攺。州境﹕東西五百六十里。南北七百一十二里。八到﹕東北至上都取嘉﹑眉州水陸相兼二千七百里。東北至東都三千五百六十里。東北至滬州水路三百一十里。陸路三百四十里。北至榮州三百一十里。西南至石門鎭三百里。西北至嘉州水路三百五十里﹐陸路三百二十里。西南至南韶所居羊直咩城二千三百里。北至姚州三百一十里。貢﹑賦﹕開元貢﹕葛五匹﹐布。元和貢﹕荔枝煎四斗。管縣五﹕道﹐義賓﹐開邊﹐南溪﹐歸順。道縣﹐中。郭下。本漢舊縣也﹐屬犍爲郡。永嘉後荒廢。梁於此立戎州﹐周保定三年攺道爲外江縣﹐隋大業三年攺爲道縣。出荔枝﹐一樹可收一百五十斗。黃泉山﹐在縣西北五十九里。汶江﹐流經縣東北﹐去縣十步。馬湖戍﹐在縣西二十一里。義賓縣﹐中。東南至州一百六十里。本漢南安縣地﹐屬犍爲郡。天寶元年攺爲義賓﹐屬戎州。大秋溪﹐在縣東北一十三里。有秋溪鹽井﹐蓋因此水爲名也。開邊縣﹐中。東北至州六十五里。本漢道地也﹐周爲外江縣地﹐隋開皇六年於此縣北一百三十里野容川置開邊縣﹐後上元元年獠賊叛亂﹐因而荒廢﹐永泰二年復於今理。小梨山﹐在縣南四十七里。大梨山在縣南六十里。南廣水﹐在縣西北一里。鹽泉鎭﹐在縣西南八十里。南溪縣﹐中。西至州五十里。本漢道縣地﹐梁於此立南廣縣﹐屬戎州﹐隋仁壽二年攺爲南溪縣﹐避煬帝諱也。皇朝因之。平蓋山﹐在縣東三十里。多荔枝。可盧山﹐在縣南五十里﹐山多邛竹。汶江﹐經縣南﹐去縣十步。歸順縣﹐中下。聖歷二年析存阝馬阝縣地以生獠戶置。

●卷第三十二◎劍南道中▲西川下雅州眉州松州茂州翼州維州當州悉州靜州柘州恭州眞州黎州州姚州協州曲州雅州﹐盧山。下都督府。開元戶六千五百八十九。鄕二十二。元和戶一千四百五十二。鄕二十四。禹貢梁州之域。秦滅蜀爲郡﹐卽嚴道縣也。李膺記曰「自晉永嘉崩離﹐李雄竊據﹐此地荒廢﹐將二十紀﹐夷獠居之。」後魏廢帝二年置蒙山郡於此﹐隋開皇十三年置蒙山縣並鎭﹐仁壽四年罷鎭﹐攺置雅州﹐因州境雅安山爲名。大業三年﹐以雅州爲臨邛郡﹐武徳元年復爲雅州。州境﹕東西五百三十九里。南北四百三十五里。八到﹕東北至上都二千三百四十里。東北至東都三千二百里。﹝東南至嘉州三百二十里。東北至邛州一百七十里。﹞西南至黎州二百四十里。西北至西山谷口和順鎭九十里。貢﹑賦﹕開元貢﹕麩金。賦﹕綿﹐﹐葛。元和貢﹕麩金﹐落雁木。管羈縻州十一。管縣五﹕嚴道﹐百丈﹐名山﹐盧山﹐榮經。嚴道縣﹐中。郭下。本奏舊縣﹐屬蜀郡。漢遷淮南王長於嚴道邛郵﹐縣有蠻夷曰道。後魏於此置始陽縣﹐隋大業三年攺始陽爲嚴道縣。蒙山﹐在縣南一十里。今每歲貢茶﹐爲蜀之最。長墳嶺﹐在縣西南二十七里。道至險惡。平羌水﹐經縣東二里。多切鎭﹐在縣西北三十二里。壠越鎭﹐在縣西三十六里。百丈縣﹐中。西南至州八十六里。本秦嚴道縣地﹐貞觀八年於此置百丈縣。今按鎭城東有百丈穴﹐故以爲名。隴西山﹐在縣西北三十里。大池水﹐經縣東﹐去縣十五步。撫人戍﹐在縣西南二十里。名山縣﹐中下。西南至州四十三里。本秦嚴道縣地﹐後魏於此置蒙山縣﹐屬蒙山郡。隋開皇十三年攺爲名山縣﹐因縣西北名山爲名也﹐屬邛州﹐仁壽四年攺屬雅州。名山﹐在縣西北一十里。弱棟阪﹐在縣東北八里。長二里﹐道至險阻。名山水﹐在縣東二百步﹐東南入平羌水。盧山縣﹐中。東南至州七十里。本秦嚴道縣地﹐隋仁壽元年於此置盧山鎭﹐三年於此置盧山縣﹐因山爲名﹐屬邛州﹐後屬雅州。皇朝因之。盧山﹐在縣西北九里。其山西北連延入夷獠界﹐正北卽邛州火井縣界。浮圖水﹐一名軍盧水﹐經縣西南五里。羅帶水﹐經縣東五十步。靈關鎭﹐在縣西北六十里﹐車靈山在下。山有峽口似門﹐闊三丈﹐長二百步。關外卽夷獠界。榮經縣﹐中下。東北至州一百一十里。本秦﹑漢嚴道縣地﹐武徳三年於此置經縣。邛來山﹐在縣西五十里。本名邛笮山﹐故笮入之界也。山巖峭峻﹐出竹髙節實中﹐堪爲杖﹐因名山也。銅山﹐在縣北三里。卽文帝賜鄧通鑄錢之所﹐後以山假與卓王孫﹐取布千疋。其山今出銅礦。九折阪﹐在縣西八十里。王陽爲益州刺史﹐經此嘆息﹐謝病去官。後王尊爲益州刺史﹐至此叱馭而過。邛來水﹐東流經縣北三里。邛來鎭﹐在縣西南八十七里。石門戍﹐在縣西南三十五里。眉州﹐通義。上。開元戶四萬二千八百三十六。鄕六十五。元和戶五千八百四。鄕七十二。禹貢梁州之域。在漢卽犍爲郡武陽縣之南境。梁太淸二年﹐武陵王蕭紀開通外徼﹐於此立靑州﹐取漢靑衣縣爲名也。後魏廢帝二年平蜀﹐攺靑州爲眉州﹐因峨眉山爲名也。武徳元年攺眉州爲嘉州﹐二年於通義縣復置眉州。州境﹕東北至上都二千二百一十里。東北至東都三千七十里。東南至嘉州一百四十四。東至陵州七十里。正西微北至邛州一百七十里。西北至蜀州一百七十里。北至成都府二百里。貢﹑賦﹕開元貢﹕麩金八兩﹐獠麻布﹐柑子。元和貢同。管縣五﹕通義﹐彭山﹐丹稜﹐洪雅﹐靑神。通義縣﹐緊。郭下。本漢代陽縣之南境也﹐後魏於此置通義縣﹐屬齊通君。隋開皇三年罷郡﹐以縣屬眉州。皇朝因之。大江﹐一名汶江﹐經縣東﹐去縣五里。出麩金。白戰山﹐在縣東北二十五里。西臨汶江。彭山縣﹐緊。南至州六十六里。本漢武陽縣也。秦惠王時﹐張儀﹑司馬錯伐蜀﹐蜀之王開明拒戰不勝﹐退走武陽﹐獲之﹐卽其地也。漢昭帝時﹐犍爲郡自道移理武陽。周武帝於此置隆山郡﹐以境內有鼎鼻山﹐地形隆起﹐故爲名。隋開皇三年罷郡﹐以隆山屬益州。貞觀元年﹐割屬眉州。先天元年﹐以犯諱攺爲彭山縣。鼎鼻山﹐亦曰打鼻山﹐在縣南十五里。宋譙縱據蜀﹐朱齡石伐之﹐命臧熹外出奇兵﹐譙縱遣將譙小苟引兵塞打鼻以禦之﹐卽此也。山形孤起﹐東臨江水﹐昔周鼎淪於此水﹐或見其鼻﹐遂以名山。大江一名汶江﹐亦曰導江﹐在縣東七里。犍爲故城﹐在縣西北五里。漢犍爲郡也﹐武帝建元六年分巴﹑蜀二郡立犍爲郡。彭亡城﹐亦曰平無城﹐彭祖家於此而死﹐故曰彭亡。後漢岑彭擊公孫述﹐至武陽﹐所營地名彭亡﹐聞而惡之﹐欲徙﹐會日暮而止。是夜﹐蜀刺客詐爲亡奴降彭﹐遂刺殺彭。初﹐岑彭至其地﹐攺曰平無﹐若言巴﹑蜀已平﹐無復賊也。馨堰﹐在縣西南二十五里。擁江水爲大堰﹐開六水門﹐用灌郡下。公孫述僭號﹐犍爲不屬﹐述攻之﹐功曹朱遵拒戰於六水門是也。丹稜縣﹐上。東北至州七十三里。本南齊之樂郡也﹐周明帝置齊樂縣﹐武帝攺爲洪雅縣。隋開皇十二年﹐因縣南有洪雅鎭﹐就立洪雅縣﹐仍攺今理爲丹稜縣﹐屬眉州﹐皇朝因之。三靑山﹐在縣東北四十五里。思蒙水﹐在縣西北二十五里。洪雅故城﹐在縣東一百五十步。洪雅縣﹐上。東北至州一百二十里。本齊樂郡之南境也﹐自晉迄宋﹐夷獠有其地。周武帝攘獠﹐立洪雅鎭。隋開皇十三年﹐攺洪雅爲彤稜縣﹐更於此置洪雅縣﹐兼帶洪雅鎭﹐屬眉州。縣西有洪雅川﹐以名縣。可暮山﹐在縣西北三十九里。山多材木﹐公私資之。靑衣水﹐一名平羌水﹐經縣南一里。靑神縣﹐中。北至州六十里。本漢南安縣地﹐李雄之後﹐夷獠內侵﹐西魏恭帝遙於此置靑衣縣﹐屬眉州之靑城郡。隋開皇三年罷郡﹐徙縣居郡理﹐屬眉州。皇朝因之。靑神祠﹐卽靑衣神﹐在今嘉州界。汶江﹐經縣東三里。靑神故城﹐在縣南二十三里。松州﹐齊川﹐下都督府。開元戶七百二十。鄕六。禹貢梁州之域。古西羌地也。羌本出自三苗﹐蓋姜姓之別也﹐其國近南嶽﹐及舜流四凶﹐徙之三危﹐濱於賜支﹐至於河首﹐縣地千里。賜支者﹐禹貢所謂析支者也。夏桀之亂﹐犬夷入居岐﹑之間﹐成湯伐而攘之。及武王伐商﹐羌﹑﹛髟矛﹜會於牧野。周衰﹐四戎來寇﹐殺幽王於驪山。及秦穆公得戎人由余﹐遂霸西戎﹐開地千里﹐其後子孫分別﹐各自爲種﹐所居無常﹐依逐水艸﹔以戰死爲吉利﹐病終爲不祥。婦人孕有身六月而產子﹐不避風雪。性剛猛﹐得西方金行之气。始皇時﹐務力並六國﹐兵不西行﹐故羌種得以繁息。漢武帝北逐匈奴﹐西逐諸羌﹐乃渡河﹑湟﹐築令居塞﹐始置護羌校尉﹐列河西四郡﹐隔絕羌胡。後漢至於魏﹑晉﹐或降或叛。至後魏鄧至王象舒治者﹐並白水羌也﹐常爲羌豪﹐因地自號爲鄧至王﹐其後子孫舒彭者﹐遣使內附﹐拜龍驤將軍﹑益州刺史﹑甘松縣開國子﹐假以渠帥之名。後魏末﹐平鄧至番﹐始統有其地。後周保定五年﹐於此置龍涸防﹐天和元年攺置扶州﹐領龍涸郡。隋開皇三年廢龍涸郡﹐置嘉誠鎭﹐與扶州同理焉。大業三年﹐攺扶州爲同昌郡﹐領嘉誠縣。隋末陷於寇賊﹐武徳元年隴﹑蜀平定﹐攺置松州﹐貞觀三年置都督府﹐後但爲州。州境﹕東西二百一十四里。南北一百七十七里。八到﹕東北至上都一千九百里。東北至東都二千七百六十里。南至翼州一百八十里。﹝東北至扶州三百里。西南至當州三百里。﹞北至茂州三百三十里。貢﹑賦﹕開元貢﹕孤尾﹐當歸﹐犀﹐牛酥。管縣二﹕嘉誠﹐交川。嘉誠縣﹐中下。郭下。本周舊縣也﹐武帝天和元年置﹐屬龍涸郡。隋開皇三年罷郡﹐屬扶州﹐武徳元年攺屬松州。雪山﹐在縣東八十里。春夏常有積雪﹐故名。甘松嶺﹐在縣西南十五里。寧遠鎭﹐在縣北一百里。大定戍﹐在縣北四十里。交川縣﹐下。北至州三十四里。本周舊縣﹐天和中置﹐屬龍涸郡。隋開皇三年罷郡﹐屬扶州﹐武徳中攺屬松州。洛稽山﹐在縣西北七十五里。江源鎭﹐在縣西北三十里。茂州﹐通化。下都督府。開元戶二千五百四十。鄕一十三。元和戶六百九十。禹貢梁州之域。本冉ζ國﹐漢武帝破南越﹐冉ζ等皆震恐﹐請臣置吏﹐元鼎元年以冉ζ爲汶山郡﹐今州卽漢蜀郡汶江縣也。周保定四年立汶州﹐隋開皇五年攺爲會州﹐大業三年罷會州爲汶山郡。武徳三年﹐攺置南會州總管府﹐貞觀八年攺爲茂州﹐以茂滋山爲名。州境﹕東西四百七十八里。南北三百六十里。八到﹕東北至上都二千一百四十里。東北至東都三千里。南至成都府三百七十里。東至綿州取松嶺關路三百七十里。﹝南至彭州三百七十里。西至維州二百二十里。﹞北至翼州一百二十里。貢﹑賦﹕開元貢﹕麝香﹐升麻。賦﹕麻布﹐元和貢﹕麝香﹐生馬牙硝。管縣四﹕汶山﹐汶川﹐通化﹐石泉。汶山縣﹐中下。郭下﹐本漢汶江縣地﹐晉攺爲廣陽縣﹐屬汶山郡。隋開皇十八年攺爲汶山縣﹐屬會州﹐皇朝攺屬茂州。按汶山﹐卽岷山也﹐南去靑山﹑石山百里﹐天色晴明﹐望見成都。山嶺停雪﹐常深百丈﹐夏月融泮﹐江川爲之洪溢﹐卽隴之南首也。汶江﹐北自翼州南流﹐經縣西二里。石密溪﹐在縣東十九里。汶江城﹐在縣北三里。汶川縣﹐中下。北至州一百里。本漢綿音夷。縣地﹐梁於此置汶川縣﹐縣西汶水﹐因以爲名﹐仍於縣置汶山郡。隋開皇三年罷郡﹐以縣屬汶州﹐汶州﹐卽茂州汶川縣理是也。六年又屬會州。武徳中﹐攺隸茂州。玉壘山﹐在縣東北四里。濕阪﹐在縣南一百三十七里。嶺上樹木森沈﹐常有水滴﹐未嘗暫燥﹐故曰濕阪。大江水﹐一曰汶江﹐至汶山故郡乃廣二百步。廣柔故縣﹐在縣西七十二里。漢縣也﹐屬蜀郡。禹本汶山廣柔木﹐有石紐邑﹐禹所生處﹐今其地名刳兒畔。故桃關﹐在縣南八十二里。遠通西域﹐公私經過﹐惟此一路。關北當風穴﹐其一二里中﹐晝夜起風﹐飛沙揚石。繩橋﹐在縣西北三里。架大江水﹐篾笮四條﹐以葛藤緯絡﹐布板其上﹐𨿽從風搖動﹐而牢固有餘﹐夷人驅牛馬去來無懼。今按其橋以竹爲索﹐闊六尺﹐長十步。通化縣﹐中下。東北至州一百六十里。本漢廣柔縣地﹐周武帝時﹐於此置石門鎭。隋開皇六年﹐以近白狗生羌﹐於金川鎭置金川縣﹐十八年攺爲通化縣。皇朝因之。蜀山﹐在縣東北六里。縣城﹐累石爲城﹐內實外險﹐東北二百並累石﹐南面西面臨岸﹐去地百餘丈。石泉縣﹐中下。西至州一百二十里。本漢汶江縣地﹐貞觀八年於此置石泉縣﹐屬茂州。石城山﹐在縣東南一里。石密水﹐經縣南一里。翼州﹐臨翼。下。開元刻一千七百一十四。鄕七。禹貢梁州之域。本秦﹑漢徼外羌也﹐武帝元鼎中開爲縣﹐今州卽漢蜀郡蠶陵縣之地也。梁太淸中﹐武陵王蕭紀於蠶陵舊縣置鐵州﹐尋廢。周武帝天和元年討蠶陵羌﹐又於七頃山下置翼州﹐以翼鍼水爲名。隋大來三年省州﹐攺置和山鎭﹐以翼水等三縣屬會州。武徳元年重置翼州。其城西枕大江﹐南面臨溪。州境﹕東西三百三十里。南北一百七十里。八到﹕東北至上都二千四百二十里。東北至東都三千二百七十里。南至茂州一百二十里。西至悉州二百二十里。西北至當州二百七十里。北至松州一百八十里。貢﹑賦﹕開元貢﹕麝香。賦﹕麻布。元和貢﹕散麝。管縣三﹕衛山﹐翼水﹐峨和。衛山縣﹐中下。郭下。本漢蠶陵縣地﹐周武帝於此置翼鍼縣﹐以翼鍼水爲名﹐屬翼鍼郡。隋開皇三年罷郡﹐以縣屬翼州。皇朝因之﹐天寶元年攺爲衛山縣。七頃山﹐一名落目山﹐此路山巖峻阻﹐平地惟有七頃﹐因呼爲七頃山。龍涸故城﹐俗名防渾城﹐在縣北十一里。城之北境舊是吐谷渾所居﹐故曰防渾城。石臼戍﹐在縣北六十里。笮橋﹐在縣北三十七里。以竹篾爲索﹐架北江水。翼水縣﹐中下。北至州六十里。本漢蠶陵縣地﹐周於此置龍求縣﹐屬淸江郡﹐隋開皇三年攺爲淸江縣﹐尋罷郡﹐以縣屬翼州。十八年又攺淸江爲翼水縣。皇朝因之。石鏡山﹐在縣東南九里。山側有石﹐圓徑二尺﹐明澈如鏡﹐因名。大江水﹐經縣西二百步。翼水﹐出縣南。峨和縣﹐中下。東北至州六十里。本漢蠶陵縣地﹐天寶十一年分置峨和縣。以縣有峨和山也。縣在石臼戍北大江之西也。維州﹐維川。下。開元戶七百六十五。本徼外羌冉ζ之別種也﹐初蜀將姜維與忠北討汶山叛羌﹐此其地也﹐今名姜維城﹐卽維所築。自晉以後﹐羌夷或降或叛。隋開皇四年﹐討叛羌﹐以其地置薛城戍﹐屬會州﹐後又沒賊。武徳七年﹐白狗羌首領內附﹐於姜維城置維州以統之。其城甚險固﹐乾元二年沒西戎。州境﹕東西三百二十五里﹐南北二百五十三里。八到﹕東北至上都二千八百三十里。東北至東都三千五百六十里。東至眞州一百里。東至茂州二百二十里。東北至恭州三百五十里。南至當州二百六十里。西至悉州二百五十里。貢﹑賦﹕開元貢﹕麝香。管縣三﹕薛城﹐定廉﹐鹽溪。薛城縣﹐下。本隋薛城戍﹐武徳七年攺爲縣﹐與州同置。姜維山﹐在縣西一里。定廉縣﹐下。本隋開皇四年置定廉戍於此。屬會州﹐武徳七年攺爲縣﹐與州同置﹐因定廉水爲名。鹽溪縣﹐下。貞觀三年置﹐有鹽溪村﹐因爲名。定康水﹐在縣東一十里。當州﹐江源。下。本漢蠶陵縣地﹐貞觀二十一年割松州通軌縣置當州﹐仍以羌首領爲刺史。州境﹕東西二百六十八里。南北一百三十五里。八到﹕東北至上都二千一百一十里。東北東都二千九百七十里。東至翼州二百七十里。東南至悉州三十里。東北至松州三百里。西南至靜州六十里。北至維州二百六十里。貢﹑賦﹕開元貢﹕麝香﹐大黃﹐當歸﹐牛尾﹐羚羊角。元和貢﹕當歸﹐散麝香。管縣四﹕通軌﹐利和﹐谷和﹐平康。通軌縣﹐下。郭下。貞觀三年置﹐屬松州。二十一年﹐於縣置當州。得和縣﹐下。西南至州三十里。周天和元年於此置廣平縣﹐尋廢。顯慶二年﹐於廣平舊城置得和縣。谷和縣﹐下。東至州六十里﹐文明元年開生羌置。平康縣﹐下。西南至州六十里。顯慶中因古平康城置﹐在平康水西﹐隸翼州﹐尋廢。垂拱元年置﹐以屬當州。悉州﹐歸誠。邊下。開元戶八百五十五。顯慶元年分當州置﹐在悉唐川﹐因以爲名。其首領任刺史。州境﹕東西一百六十里。南北八十里。八到﹕東北至上都二千三百里。東北至東都三千二百一十里。東至翼州二百二十里。西南至靜州六十里。東南至成都府六里五十里。﹝東至維州二百五十里。﹞貢﹑賦﹕開元貢﹕麝香﹐當歸﹐羌活﹐牛酥並尾。元和貢﹕麝香﹐當歸。管縣三﹕識臼﹐左封﹐歸誠。識臼縣﹐下。郭下。顯慶元年與州同置﹐地名識臼﹐因之爲名。肅蕃山﹐在州北八十里。肅番鎭在山下。左封縣﹐下。燕南至州二十里。周天和元年於此置廣平縣﹐隋開皇十八年攺爲左封。天寶中﹐又於縣置守捉。歸誠縣﹐中下。西北至州八十里。本生羌﹐垂拱二年從化﹐三年置縣以處之。靜州﹐靜川。下。開元戶六百七十二。鄕二。本漢蠶陵縣地﹐天授元年於此置靜州。其城據山﹐甚險固。州境﹕東西三百二十里。南北二百三十里。八到﹕東北至上都二千二百九十里。東北至東都三千一百五十里。東北至悉州六十里。西北至柘州三十里。南至赤和縣三十五里。東北至當州六十里。北至茹州六十里。貢﹑賦﹕開元貢﹕麝香﹐牛酥。管縣三﹕悉唐﹐靜居﹐淸道。悉唐縣﹐中下。西至州二十四里。靜居縣﹐中下。淸道縣﹐下。右並顯慶二年與悉州同置﹐天授二年割屬靜州。柘州﹐蓬山﹐下。儀鳳二年置﹐以山多柘木﹐因以爲名。其城四面險阻﹐易於固守。有安戎江﹑蓬婆水﹐在州南三十里。州境﹕東西南北八到﹕東北至上都二千二百六十里。東北至東都三千一百三十里。﹝東南至靜州三十里。南至維州三百里。西至恭州一百里。﹞貢﹑賦﹕開元貢﹐麝香﹐當歸﹐羌活。管縣二﹕柘﹐喬珠。柘縣﹐中下。郭下。前上元年置。大雪山﹐一名逢婆山﹐在縣西北一百里。柏嶺﹐在縣北八十里。嶺北三十里至白崖驛﹐與吐蕃接界。喬珠縣﹐中下。東至州五十里。與州同年置。恭州﹐恭化。下。開元二十四年﹐析靜州部落於柘州西置。州境﹕東西南北八到﹕東北至上都三千三十里。東北至東都三千一百五十里。東至柘州一百里。東南至茂州三百五十里。西南至維州三百五十里。貢﹑賦﹕管縣三﹕生集﹐博恭﹐烈山。和集縣﹐中下。郭下。舊名廣平縣﹐屬靜州。開元二十四年於縣置恭州﹐天寶元年攺名爲和集。博恭縣﹐中下。西至州二十五里。烈山縣﹐中下。西至州五十里。眞州﹐昭徳。下。在合江鎭西一百二十四里。其地本名眞符﹐天寶三年﹐節度使章仇兼瓊以其地險阻﹐又當西山要路﹐奏置眞符營﹐控押一州﹐仍置兵於其處。五年﹐節度使郭虛己緣羌﹑項搖動﹐仍奏置昭徳郡﹐乾元元年攺爲眞州。州境﹕東西南北八到﹕東北至上都二千一百八十里。東北至東都三千四十五里。東至翼州四十里。西至維州一百里。西北至茂州通化縣一百。北至悉州界四十里。貢﹑賦﹕元和貢﹕當歸三斤半﹐麝香。管縣四﹕眞符﹐昭徳﹐昭遠﹐雞川。眞符縣﹐中下。郭下。11111111111昭徳縣﹐中下。昭遠縣﹐中下。雞川縣﹐中下。右昭徳等三縣﹐並在州側近﹐以熟羌首領爲其令長﹐居無常所。黎州﹐洪源。中府。開元戶﹐鄕無和戶三百三十。鄕五。禹貢梁州之域。漢武帝破夷於邛﹐置沈黎郡。周天和三年開越﹐於此置黎州。隋廢州﹐置沈黎鎭。武徳元年罷鎭南登州。大足元年﹐巡察使殷祚奏割雅州漢源﹑飛越﹑通望三縣置黎州﹐神龍三年﹐州都督元膺奏廢。開元三年﹐本道使陸象先重奏置﹐天寶初廢飛越縣﹐止領縣二。其州城﹐東西南三面並臨絕澗﹐惟北面稍平﹐貞元二年節度使韋臯鑿北面﹐隍塹深闊﹐又於州北故武侯城邐迆置堡三所﹐爲州城之援。管羈縻州五十七﹐並蠻夷部落大首領主之。州境﹕東西南北八到﹕東北至上都二千五百八十里。東北至東都二千四百三十里。東至戎城無路﹐約七百里。東北至雅州三百四十里。西南至州六百五十里。西至廊淸城一百八十里。其城西臨大流河﹐河西生羌蠻界。貢﹑賦﹕開元貢﹕椒一石。管縣二﹕漢源﹐通望。漢源縣﹐中。郭下。本漢旄牛縣地﹐隋仁壽二年平夷獠﹐於此置漢源鎭﹐因漢川水爲名。四年罷鎭立縣﹐屬雅州。貞觀三年﹐割屬州﹐開元三年分屬黎州。飛越山﹐在縣西北一百里。山西北兩面並接羌戎界﹐儀鳳二年置飛越縣﹐天寶初廢。沈黎鎭﹐在縣東南六十一里。廓淸城﹐在州西一百八十里。銅山城﹐在縣西北五十里。定番城﹐在通望軍東一百八十里。要衝城﹐在通望縣東一十三里。大定城﹐在州南二百三十里。乾元二年攺和集鎭置。已上五城﹐並貞元中韋臯置。通望縣﹐中。北至州九十里。本漢旄牛縣地﹐隋開皇二十年於此置大渡鎭﹐大業二年攺爲陽山鎭﹐武徳元年攺爲陽山縣﹐屬州﹐天寶元年攺名通望縣﹐割屬黎州。大渡水﹐經縣北二百步。沈黎鎭﹐在縣東北六十一里。通望戍﹐在縣西南一十二里。州﹐越。下府。開元戶三萬八千三十五。鄕二十六。元和戶一萬六千五百八十。鄕三十。本漢南外夷獠﹐秦﹑漢爲邛都國﹐秦嘗攻之﹐通五尺道﹐攺置吏焉。至漢武帝始誅且蘭邛君﹐並殺笮侯﹐而冉ζ等皆震恐﹐乃以邛都之地爲越郡﹐屬益州。按郡有越水水﹐出生羌界﹐言越者﹐以彰威徳遠也﹐領縣十五。魏﹑晉已還﹐蠻﹑獠恃險鈔竊﹐乍服乍叛﹐周武帝天和三年﹐開越地﹐於城置嚴州。隋開皇六年﹐攺爲西寧州﹐十八年攺爲州。皇朝因之。至徳二年沒吐番﹐貞元十三年節度使韋臯收復。州境﹕東西九百八十里。南北一千二百里。八到﹕東北至上都三千二百三十里。東北至東都四千九十里。北至成都府一千二百九十里。東至蠻界約二百里。西至東瀘水二百里。南至瀘渡四百五十里。東南至姚州三百五十里。﹝西﹞﹝東﹞北至雅州六百九十里。貢﹑賦﹕開元貢﹕絲布。管縣七﹕越﹐西滬﹐蘇祁﹐臺登﹐邛部﹐昆明﹐會川。越縣﹐上。郭下。本漢邛都縣地﹐隋開皇六年分邛都置越縣。皇朝因之。陷河﹐在縣東南一十里。初﹐成帝置邛都縣﹐無幾陷爲澤﹐因名陷河。西滬縣﹐下。東北至州二十七里。本漢邛都縣地﹐南武帝天和三年於此置本可泉縣﹐天寶元年攺名西滬縣。溫陽水﹐出縣西山下一十二里。瀘水﹐在縣西一百十二里。諸葛亮徵越上疏曰「五月渡瀘﹐深入不毛」﹐謂此水也。水峻急而多石﹐土人以牛皮作船而渡﹐一船勝七八人。姜磨戍﹐在縣西南三里。蘇祁縣﹐上。東南至州二十五里。本漢舊縣﹐屬越郡。後陷夷獠﹐周武帝重開越﹐復立蘇祁縣﹐屬嚴州。隋開皇初攺屬州。皇朝因之。溫水﹐出縣東平地二十一里。臺登縣﹐下。正南微北至州一百七十里。本漢舊縣﹐屬越郡。周武帝重開越﹐於舊理立臺登縣﹐後遂因之。鐵石山﹐在縣東三十五里。山有石﹐火燒成鐵﹐極剛利。念諾水﹐本名繩水﹐流入滬水﹐在縣西北七百里。自羌戎界流入。長江水﹐本名孫水﹐出縣西北。胡浪冊﹐下有司馬相如定西南夷橋﹐橋孫水以通邛﹑笮﹐卽此水也。諸葛亮故城﹐在縣東南三里。亮南徵至此所築也。邛部縣﹐下。西南至州二百六十里。本漢闌縣地﹐屬越郡。周武帝於此邛部城置縣﹐仍以舊城爲名﹐屬邛部郡。隋開皇三年攺屬州。皇朝因之。山﹐在縣西南九里。水出山下﹐州郡得名﹐因此水也。淸寇鎭﹐在縣西北五十八里。昆明縣﹐中。東北至州三百里。本漢定縣也﹐屬越郡。去縣三百里﹐出鹽鐵﹐夷皆用之。漢將張嶷殺其豪率﹐遂獲鹽鐵之利。後沒蠻夷。周武帝立定笮鎭。凡言笮者﹐夷人於大江水上置藤橋謂之「笮」﹐其定笮﹑大笮皆是近水置笮橋處。武徳二年﹐於鎭置昆明縣﹐蓋南接昆明之地﹐因以爲名。鹽井﹐在縣城中。今按取鹽先積柴燒之﹐以水灑土﹐卽成黑鹽。會川縣﹐中。北至州一百七十里。本漢會無縣﹐屬越郡。蕭齊沒於夷獠﹐髙宗上元二年﹐於其地置會川縣。天寶初又於縣側立會同軍﹐在今州南三百七十里是也。姚州﹐雲南。下。本漢雲南縣之地﹐武徳四年﹐安撫大使李英以此中人多姓姚﹐故置姚州﹐爲瀘南之巨屏。天寶十三年沒蕃。貞元初蠻帥異牟尋歸國﹐冊拜謂之南詔。九年﹐南詔又以其地內屬。州境﹕東西南北八到﹕東北至上都四千三百里。東北至東都四千八百九里。東南至安南二千里。南至戎州三百一十里。西至羊苴咩城三百里。西北至州三百五十里。北接﹛髟弟﹜州。貢﹑賦﹕管縣三﹕姚城﹐長明﹐長城。姚城縣﹐下。郭下。長明縣﹐下。西南至州十五里。長城縣﹐下。南至州五里。右並與州同置。龍朔中於州理置都督府﹐尋廢人州﹐垂拱元年重置。協州﹐下。開元戶三百二十九。本夜郎國也﹐漢武帝開夜郎置犍爲郡﹐今州卽犍爲郡之南廣縣也。其後蠻夷內侵﹐郡因荒廢。隋開皇四年中隸附﹐於此置協州﹐大業三年廢入犍爲郡﹐武徳元年開南中復協州。州境﹕東西南北八到﹕東北至上都三千一百里。東北至東都三千九百六十里。東北至戎州四百一十里。南接曲州。貢﹑賦﹕管縣三﹕東安﹐西安﹐胡津。東安縣﹐下。郭下。西安縣﹐下。東南至州二十七里。胡津縣﹐下。南至州六十里。右三縣﹐隋開皇四年並同州置。本漢南廣縣之地﹐大業二年廢﹐武徳元年南夷款附重置。曲州﹐朱提。下。本漢夜郎國地﹐武帝於此置朱提縣﹐屬犍爲郡。後立爲郡﹐在犍爲郡南一千八百里﹐後漢省郡。諸葛亮南徵﹐復置朱提郡。自梁﹑陳以來﹐不復賓服。隋開皇四年開置南中﹐立爲恭州﹐武徳元年攺爲曲州。朱提﹐山名﹐出善銀﹐食貨志曰「朱提銀重八兩名爲一流」﹐因山名郡縣也。州境﹕東西南北八到﹕東北至上都三千三百里。東北至東都四千三百三十里。南接郎州。北接協州。貢﹑賦﹕管縣二﹕朱提﹐唐興。朱提縣﹐下。郭下。唐興縣﹐下。西至州五里。右二縣﹐並武徳元年與州同置。朱提﹐取漢舊名也。七曲水﹐在州西北三十里。溺水﹐在七曲水北一百三十里。南北四百里﹐東西七百里﹐窮年密霧﹐未嘗睹日月輝光﹐樹木皆衣毛深厚﹐時時多水濕﹐晝夜沾灑。上無飛鳥﹐下絕走獸﹐惟夏月頗有蝮蛇﹐土人呼爲漏天也。

●卷第三十三◎劍南道下▲東川節度使梓州﹐梓潼。上。開元戶一萬五千四百七十八。鄕二十六。元和戶六千九百八十五。鄕十六。今爲東川節度使理所。管州一十二﹕梓州﹐劍州﹐綿州﹐遂州﹐渝州﹐合州﹐普州﹐榮州﹐陵州﹐瀘州﹐龍州﹐昌州。縣六十九。都管戶三萬一千七百二十二。禹貢梁州之域。秦並天下﹐是爲蜀郡。漢髙帝分置廣漢郡﹐今州卽廣漢郡妻阝﹑廣漢二縣地也。宋於此置新郡﹐梁武陵王蕭紀於郡置新州﹐隋開皇末攺爲梓州﹐因梓潼水爲名也。州城﹐宋元嘉中築﹐皇左涪水中江﹐日居水陸之衝要。。州境﹕東西三百六十里。南北三百六十三里。八到﹕東北至上都取綿州路一千八百六十四里。東北至東都二千七百三十四里。東南至遂州二百五十里。西至漢州二百一十里。西北至綿州一百三十里。正東微南至果州三百五十里。東北至閬州三百一十五里。西南至簡州三百一十里。正北微東至劍州三百六十里。正南微東至普州三百五十里。貢﹑賦﹕開元貢﹕綾﹐綿﹐絲布。賦﹕布﹐絹。元和貢﹕綾﹐柑子﹐曾靑。管縣九﹕妻阝﹐射洪﹐通泉﹐玄武﹐鹽亭﹐永泰﹐飛烏﹐銅山﹐涪城。妻阝縣﹐望。郭下。本漢舊縣﹐屬廣漢郡﹐因妻阝江水爲名也。後魏置昌城郡﹐後又攺名昌城縣﹐隋大業三年復爲妻阝縣。牛頭山﹐一名華林山﹐在縣西南二里。四面危絕。涪江水﹐經縣東﹐去縣四里。縣有鹽井二十六所。射洪縣﹐上。西北至州六十里。本漢妻阝縣地﹐後魏分置射洪縣。縣有梓潼水﹐與涪江合流﹐急如箭﹐奔射洪口﹐蜀人謂水口曰「洪」因名射洪。白崖山﹐在縣南五十里。涪江水﹐西北自妻阝縣界流入﹐在縣東一百步。灘十七所。通泉縣﹐緊。西北至州一百四十里。本漢廣漢縣地﹐宋於此置西宕渠郡﹐後魏恭帝移於湧山﹐攺名湧泉郡。周明帝置通井縣﹐隋開皇三年攺爲通泉縣﹐十八年攺屬梓州。通泉山﹐在縣南二里。山前有石蝦蟆﹐髙七八尺。涪江水﹐經縣東三里。沈水﹐北自鹽亭縣界流入。公孫述令延岑盛兵於沈水固守﹐臧宮進兵縱擊﹐大破之﹐斬首溺死者萬餘人﹐卽此也。赤軍鹽井﹐在縣西北十二里。又別有鹽井一十三所。玄武縣﹐上。東至州一百一十五里。本先主所立五城縣也﹐屬廣漢郡。後魏平民蜀﹐立玄武郡﹐以縣屬焉。隋開皇三年攺五城爲玄武縣﹐因玄武山爲名也﹐屬益州。武徳三年﹐割屬梓州。玄武山﹐在縣東二里。山出龍骨。天柱山﹐一名覆船山﹐在縣西南四十里。七里阪﹐在縣東七里。內江水﹐本名中江﹐經縣南﹐去縣百步。鹽亭縣﹐上。西南至州九十三里。本漢廣漢縣地﹐梁於此置北宕渠郡及縣﹐後魏恭帝攺爲鹽亭縣﹐以近鹽井﹐因名。隋開皇三年罷郡﹐屬梓州。梓潼水﹐經縣南﹐去縣三里。永泰縣﹐西南至州一百四十五里。本漢巴郡充國縣地也﹐武徳四年分置﹐地號永泰﹐因以爲名。鹽亭溪水﹐經縣北﹐去縣一十九里。大汁鹽井﹐在縣東四十二里。又有小汁鹽井﹑歌井﹑鍼井。飛烏縣﹐上。東北至州一百四十五里。本漢妻阝縣地﹐隋開皇十年﹐於此置飛烏鎭﹐十三年攺鎭爲縣﹐因山爲名。飛烏山﹐在縣西南五十五里。哥郎等八山﹐並出銅釒。妻阝江水﹐經縣北﹐去縣四十里。銅山縣﹐中。東北至州一百二十里。本妻阝縣地﹐有銅山﹐漢文帝賜鄧通蜀銅山鑄錢﹐此蓋其餘峯也﹐歷代采鑄。貞觀二十三年置監﹐署官﹐前上元三年廢監。調露元年﹐因廢監置銅山縣。飛烏山﹐在縣西南三十五里。妻阝江水﹐經縣南五里。涪城縣﹐緊。東南至州六十里。本漢涪縣地﹐隋開皇十六年攺置涪城縣﹐屬綿州﹐大歷十三年割屬梓州。劍州﹐普安。上。開元戶一萬三千九百七十六。鄕二十五。元和戶二千九百二。鄕八十五。本漢廣漢郡之梓潼縣地﹐武帝置十三州﹐屬益州。宋於此置南安郡﹐梁武陵王蕭紀攺郡立安州。後魏廢帝二年﹐先下安州﹐始通巴﹑蜀﹐故攺安州爲始州。隋大業三年﹐罷始州爲普安郡﹐武徳元年復爲始州。先天二年攺爲劍州﹐取劍閣爲名也。州境﹕東西二百六十七里。南北二百五十六里。八到﹕東北至上都一千四百三十里。東北至東都二千三百里。東南閬州二百二十里。西北至龍州三百二十里。西南綿州二百九十里。東北至利州一百九十里。貢﹑賦﹕開元貢﹕蘇燻席。賦﹕綿﹐絹。元和貢﹕蘇燻席六領﹐巴戟天﹐重臺。管縣八﹕普安﹐梓潼﹐黃安﹐永歸﹐陰平﹐武連﹐臨津﹐劍門。普安縣﹐中。郭下。本漢梓潼縣地﹐宋於此置南安縣﹐周攺爲普安縣。大劍山﹐亦曰梁山﹐在縣北四十九里。初﹐姜維自沓中爲鄧艾所摧﹐與張翼﹑董厥合﹐還劍門以拒鐘會﹐卽此也。石新婦東北一里千人巖之南崖﹐絕壁髙數千丈﹐卽劍山之危峯﹐見是裏外﹐旁視眾嶺﹐猶平地也。巖下髙百許丈﹐有石壁﹐紅色﹐方如座席﹐卽張孟陽勒銘之處也。千人巖﹐有石室﹐可容千人﹐故名。大劍水﹐出縣西四十九里空冢山下。漢徳政城﹐又名黃蘆城﹐在縣東北四十六里。三面並阻絕澗﹐惟西面少平。周回百五十步。鐘會故壘﹐一名開遠戍﹐在縣東北五十三里。亦名空冢戊﹐晉鐘會軍至此﹐旣度劍閣﹐居死地﹐遂掘冢決爲死戰。旣無所埋﹐故曰空冢。後魏攺名開遠戍﹐大劍鎭﹐在縣東四十八里。本姜維拒鐘會壘也﹐在開遠戍東十一里。其山峭壁千丈﹐下瞰絕澗﹐飛閣以通行旅﹐梁時於此置大劍戍。劍閣道﹐自利州益昌縣界西南十里﹐至大劍鎭合今驛道。秦惠王使張儀﹑司馬錯從石牛道伐蜀﹐卽此也。後諸葛亮相蜀﹐又鑿石駕空爲飛梁閣道﹐以通行路。初﹐李特入漢川﹐至劍閣﹐顧盼曰「劉禪有如此地﹐而面縛於人﹐豈非庸才﹗」石新婦神﹐在縣東北四十九里﹐大劍東北三十里。夫遠徵﹐婦極望忘歸﹐因化爲名。梓潼縣﹐上。東北至州一百六十里。本漢舊縣﹐屬廣漢郡。蜀先主分廣漢置梓潼郡﹐以縣屬焉。隋開皇三年罷郡﹐以縣屬始州﹐後攺屬劍州。梓潼水﹐一名馳水﹐北自陰平縣界流入。鄧艾祠﹐在縣南百步。黃安縣﹐中下。北至州一百四十里。本漢梓潼縣地﹐宋於此置華陽縣﹐屬南安郡﹐後魏禪帝攺爲南安縣﹐周武帝攺爲黃安縣。永歸縣﹐中下。西北至州五十三里。本漢梓潼縣地﹐宋於此置白水縣﹐周閔帝攺爲永歸縣。陰平縣﹐中。東至州一百四十里。本漢梓潼縣地﹐宋明帝泰始中於此置北陰平郡並縣。隋開皇三年罷郡﹐以縣屬始州。皇朝初因之﹐後攺入劍州。龍血山﹐亦曰龍象巖﹐在縣北五十里。絕壁髙巖﹐萬有餘丈﹐有四石龍在石壁間﹐昔者羣龍共斗﹐四龍疲衄嘔血死﹐因化爲石。血變成鱉﹐堪充器物﹐但不耐風日。綿布四五里﹐土人取之。今龍象猶存﹐石不復入用。岐江水﹐下流卽梓潼水也﹐東流﹐縣西南五里。武連縣﹐中。東北至州八十五里。本漢梓潼縣地﹐宋元嘉中﹐於縣南五里僑立武都郡下辧縣﹐又攺下辧僑置武功縣。周明帝攺武功爲武連縣。隋開皇三年罷郡﹐以縣屬始州。臨津縣﹐西北至州一百三里。本漢梓潼縣地﹐南齊於此置胡原縣﹐隋開皇七年攺爲臨津縣。掌夫山﹐在縣西南六十里。晉太安元年﹐遣都護衛博討李特﹐特遣將李蕩自掌夫山要博﹐博爲伏兵所圍﹐卽此山。山出名柘﹐堪爲弓材﹐𨿽桑﹑燕角﹐不能勝也。劍門縣﹐中。西南至州六十里。本漢葭萌縣地﹐聖歷二年分普安﹑永歸﹑陰平三縣置劍門縣﹐因劍門山爲名也。梁山﹐在縣西南二十四里。卽劍門山也。綿州﹐巴西。上。開元戶五萬一千四百八十。鄕一百十三。元和戶七千一百四十八。鄕九十三。本漢廣漢郡之涪縣﹐後魏廢帝二年徙梓潼郡理梓潼舊城﹐於此別置潼州。梓潼舊城﹐在今劍州界。隋開皇五年﹐攺潼州爲綿州﹐因綿水爲名也。大業三年攺爲金山郡﹐武徳元年復爲綿州。按州理城﹐漢涪縣也﹐去成都三百五十里。依山作固﹐東據天池﹐西臨涪水﹐形如北斗﹐臥龍伏馬﹐爲蜀東北之要衝。梁天監中﹐張齊爲太守﹐更造樓櫓敵。有東西門﹐東門久塞﹐富樂山气所衝﹐門開張則喪亂。宋元嘉初﹐太守王懷業開之﹐果致覆敗﹐爾後還塞。州境﹕東西三百一里。南北二百六十里。八到﹕東北至上都一千七百三十四里。東北至東都二千五百九十四里。西南至漢州一百八十里。東南至梓州州一百三十里。西至茂州取松嶺路三百七十里。北至龍州二百二十里。貢﹑賦﹕開元貢﹕對鳳兩窠獨窠白綢﹐絹﹐又貢雙糸川二十匹。賦﹕綿﹐絹。元和貢﹕雙糸川。賦同。管縣八﹕巴西﹐昌明﹐羅江﹐神泉﹐龍安﹐魏城﹐鹽泉﹐西昌。巴西縣﹐望。郭下。本漢涪縣地﹐屬廣漢郡。先主據蜀﹐立梓潼郡﹐以縣屬焉。晉孝武帝徙梓潼郡於此。後魏攺爲巴中縣﹐隋開持元年避廟諱﹐攺爲巴西縣。富樂山﹐在縣東五里。天池山﹐在縣北一十餘里。涪江水﹐經縣西﹐去縣五十步。羅江水﹐經縣西﹐去縣三十二里。蔣琬墓﹐在縣西八里。琬爲大司馬﹐住漢中﹐後上疏曰「今涪水陸四通﹐惟急是應﹐若東北有虞﹐赴之不難。」由是琬還住涪﹐疾轉境劇﹐卒於此而葬焉。譙周墓﹐在縣南十六里。周將亡﹐戒諸子曰「吾後嗣當有黃頭黑齒﹐幾亡吾族。」及周孫縱之生也﹐頭黃齒黑。晉末﹐刺史毛璩使縱領白徒七百人﹐由涪水下討桓玄。西人不樂遠徵﹐乃逼縱爲主﹐攻陷巴西﹐遂屠益州。旣害毛璩﹐自號成都王。義熙九年﹐朱齡石討平之。卒如周言。昌明縣﹐緊。南至州七十里。本溪涪縣地﹐晉孝武帝自白沙戍移漢昌縣僑理於此﹐仍屬巴西郡。後魏廢帝攺漢昌爲昌隆縣﹐先天元年攺爲昌明縣。涪水﹐經縣南﹐去縣一里。羅江縣﹐缺。廉水﹐經縣東北﹐去縣五里。讓水﹐出縣北平地。宋明帝時﹐梓潼人範百年﹐因論事之次﹐帝語及廣州貪泉﹐百年對曰「臣家梁﹑益﹐所居廉﹑讓之間。」謂此水也。神泉縣﹐上。東北至州八十四里。本漢涪縣地﹐晉孝武帝於此僑置西充國縣﹐屬巴西郡。隋開皇三年罷郡﹐縣屬潼州﹐六年攺爲神泉縣﹐因縣西神泉爲名。神泉﹐在縣西平地。冬夏溫沸﹐气如附子﹐能愈眾疾。龍安縣﹐上。東北至州七十八里。本漢涪縣地﹐周武帝天和六年﹐於此置金山縣﹐隋大業二年廢。武徳三年﹐於廢金山縣城置龍安縣﹐因山爲名。金山﹐在縣東五十步。每夏雨奔注﹐崩頹之所則金粟散出﹐大者如棋子。龍安山﹐在縣北十里。有好林泉﹐隋開皇中蜀王楊秀立亭館以避暑。魏城縣﹐上。西至州六十五里﹐本漢涪縣地﹐隋大業十年自鹽泉井移魏城縣理此﹐屬金山郡。按鹽泉井在今縣東南四十五里﹐鹽泉縣理是也。髙靈山﹐在縣北二十四里。東西井﹐在縣東南四里。井西爲涪縣界﹐井東爲梓潼縣界﹐二縣界分境之所﹐故曰「東西」。鹽泉縣﹐中下。西至州五十六里。本漢涪縣地﹐後魏禪帝元年割涪縣置魏城縣﹐武徳三年分魏城置鹽泉縣。五層山﹐在縣西南三十里。梓潼水﹐經縣北﹐去縣十八里。陽下鹽井﹐在縣西一里。西昌縣﹐中。東至州五十一里。本漢涪縣地﹐晉孝武帝於此僑置益昌縣﹐隋開皇三年省。永淳元年又置﹐以與利州益昌縣同名﹐以其在州西﹐因攺爲西昌縣。龍臺山﹐在縣東北四里。龍安水﹐在縣北五里。遂州﹐遂寧。中府。開元戶三萬七千三百七十七。鄕六十五。元和戶三千八百四十六。鄕六十五。禹貢梁州之域。秦爲郡地﹐漢分置廣漢郡﹐今州又爲廣漢郡之廣漢縣地。後分廣漢爲徳陽縣﹐東晉分置遂寧郡﹐周保定二年立爲遂州。後因之。州境﹕東西一百二十里。南北一百九十里。八到﹕東北至上都取果州路二千二十里。東北至東都二千八百八十里。東北至果州一百七十里。西北至梓州二百五十里。東南至合州二百六十里。正南微西至普州一百四十里。貢﹑賦﹕開元貢﹕樗蒲綾十五匹。元和貢﹕天門冬﹐柑子。管縣五﹕方義﹐長江﹐靑石﹐蓬溪﹐遂寧。方義縣﹐望。郭下。本晉小溪縣也﹐穆帝永和十一年置﹐屬遂寧郡﹐後魏恭帝攺爲方義縣。隋開皇三年罷郡﹐縣屬遂州。涪江水﹐北去縣八十步。縣四面各有鹽井﹐凡一十二所。靈星池﹐在縣西南四里。龍池﹐在縣北百二十步。長江縣﹐上。南至州五十里。本晉巴興縣﹐魏恭帝攺爲長江縣。涪江﹐經縣南﹐去縣二百五步。靑石縣﹐中。西北至州七十里。本晉之晉興縣也﹐本屬巴郡﹐旣置遂寧﹐乃割屬焉。後魏攺爲始興縣﹑隋開皇十八年攺爲靑石縣。靑石山﹐在縣東南﹐水路五十九里。舊巴﹑蜀爭界﹐累年未分﹐一朝密霧﹐石爲之裂破﹐從上至下﹐直若引繩﹐因此定遂﹑合二州之界。涪水﹐經縣南﹐去縣一里。九節溪﹐出縣東三十六里。灘有九節﹐因爲名。蓬溪縣﹐中。西南至州一百二十里。永淳元年割方義縣北界﹐於今縣南二十里蓬川置唐興縣﹐長壽二年攺爲武丰﹐神龍元年復爲唐興﹐天寶元年攺爲蓬溪。石香鑪山﹐在縣西五里。縣有鹽井一十三所。遂寧縣﹐中。東南至州一百二十里。景龍二年割靑石縣置。渝州﹐南平。下。開元戶五千九百六十二。鄕一十七。元和戶八百三十四。鄕地十。禹貢梁州之域。古之巴國也。閬﹑白二水東南流﹐曲折如「巴」字﹐故謂之巴﹐然則巴國水爲名。武王伐殷﹐巴人助焉﹐其人勇銳﹐歌舞以淩殷郊﹐後封爲巴子。其地東至魚復﹐西抵道﹐北接漢中﹐南極柯﹐是其界也。春秋時亦爲巴國﹐戰國時楚旣稱王﹐巴亦稱王。秦惠文王使張儀﹑司馬錯伐巴﹑蜀﹐滅發其地爲三十一縣﹐始皇置三十六郡﹐巴卽一焉。漢髙帝旣定三秦﹐貢羽背約﹐封爲漢王王巴﹑蜀。天下旣定﹐乃分巴﹑蜀廣漢郡﹐武帝又置犍爲郡。劉璋爲益州牧﹐於是分巴郡自墊江已下爲永寧郡﹐先主又以固陵爲巴東郡﹐由是巴郡分而爲三﹐號曰「三巴」。梁武陵王蕭紀於巴郡置札州﹐後魏攺爲巴州﹐周閔帝又攺爲楚州。隋開皇九年﹐攺楚州爲渝州﹐因渝水爲名。漢髙祖還伐秦﹐巴人從軍﹐歌舞陷陳﹐帝善之曰「此武王伐紂之歌也」﹐後令習之﹐所謂巴渝舞也。州境﹕東西五百一十六里。南北四百七十九里。八到﹕東北至上都二千八百一十里。東北至東都三千八百一十里。正北至合州一百六十里。西南至滬州水路七百里。東北至涪州水路三百四十里。西至渠州四百四十里。江津縣在州西一百二十里﹐縣南陸路至溱州三百六十里。又自江津縣南循溪水路至南州二百三十里。貢﹑賦﹕開元貢﹕葛五匹﹐藥子。元和貢﹕葛﹐牡丹皮。管縣五﹕巴﹐江津﹐萬壽﹐南平﹐壁山。巴縣﹐中。郭下。本漢江州縣地﹐屬巴郡﹐在岷江之西﹐漢水之南﹐卽蜀將李嚴所修古巴城也。南齊攺爲墊江縣﹐周明帝武成三年攺爲巴縣﹐後遂不攺。州理城﹐卽漢巴郡城也﹐先主令都督李嚴鎭此﹐又鑿南山﹐欲會汶涪二水﹐使城在孤洲上。會嚴被徵﹐不卒其事﹐鑿處猶存。江津縣﹐中下。東至州一百二十里。本漢江州縣地﹐屬巴郡。周攺爲江陽縣﹐隋開皇三年攺爲江津縣﹐屬渝州。萬壽縣﹐中下。東北至州三百八十里。本漢江州縣地﹐武徳三年分江津置萬春縣﹐屬渝州﹐五年攺爲萬壽縣。綾錦山﹐在縣西八十五里。大江水﹐經縣南﹐去縣二里南平縣﹐中下。西至州一百三十里。本漢江州縣地﹐貞觀四年分巴縣置南平縣﹐屬南平州。十三年廢州﹐縣攺屬渝州。瀛山﹐在縣西南三百七十里。以其髙峻象海中蓬瀛﹐故名。巴子魚池﹐在縣西北一十里。壁山縣﹐中下。東北至州一百八十里。本江津﹑萬壽﹑巴三縣地﹐四面髙山﹐中央平田﹐周回約二百里﹐天寶中﹐諸州逃戶多投此營種。川中有一孤山﹐西北二面險峻﹐東南面稍平﹐土人號爲重壁山﹐至徳二年置縣﹐因山爲名。縣東陸路至江津縣﹐二百三十里。合州﹐巴川。中。開元戶二萬六十七。鄕四十二。元和戶二千八百九十二。鄕三十九。禹貢梁州之域。春秋時爲巴國﹐秦滅之﹐以爲巴郡。今州卽漢巴郡之墊江縣地也﹐宋文帝元嘉中﹐於此置東宕渠郡﹐後魏恭帝於東宕渠郡攺置合州﹐以涪江自梓﹑遂州來﹐至州南與喜陵江合流﹐因名合州。州境﹕東西三百二十四里。南北六百三十九里。八到﹕東北至上都二千六百五十里。東北至東都三千五百一十里。西至遂州陸路二百六十里﹐水路三百七十里。西南至滬州五百九十里。北至果州三百里。貢﹑賦﹕開元貢﹕藥子一百顆﹐牡丹皮一斤﹐桃竹箸。元和貢﹕牡丹皮﹐木藥子。管縣六﹕石鏡﹐漢初﹐新明﹐銅梁﹐巴川﹐赤水。石鏡縣﹐上。郭下。本漢墊江縣﹐屬巴郡。後漢岑彭與臧宮伐化孫述﹐自江州縣從涪水上至墊江是也。宋文帝於此置東宕渠郡。石似鏡﹐因以爲名。銅梁山﹐在縣南九里。蜀都賦曰「外負銅梁於宕渠」﹐是也。山出銅及桃枝竹。涪江水﹐經縣南﹐去縣二百步。巴子城﹐在縣南五里。漢初縣﹐中。東南至州一百九十四里。本漢墊江縣地﹐後魏於此置漢初縣﹐屬合州。西溪水﹐一名嘉陵水﹐經縣理南﹐去縣一里。新明縣﹐中。西南至州一百一十里。本漢墊江縣地﹐自後魏訖隋又爲石鏡縣地﹐武徳二年﹐分石鏡縣之東北界爲新明縣。銅梁縣﹐中。東至州一百五十里。長安四年﹐刺史陳靖意以大足川僑戶輻湊﹐置縣取小銅梁山爲名。小銅梁山﹐在縣西北七十里。涪江水﹐在縣東北四十里。巴川縣﹐中。北至州一百里。開元二十三年﹐刺史孫希莊奏割石鏡之南﹑銅梁之東置縣。小安南溪﹐源出縣南巴山中。赤水縣﹐中。東至州一百里。本漢墊江縣地﹐隋開皇八年﹐分石鏡縣於今縣西二里置縣﹐因水爲名。朝霞山﹐在縣南十八里。普州﹐安嶽。中。開元戶三萬二千六百八。鄕二十五。元和戶一千六百五十二。鄕二十五。禹貢梁州之域。秦﹑漢爲巴﹑蜀二郡之地﹐今州卽漢之資中﹑牛な﹑音髀墊江﹑後漢之徳陽四縣之地﹐周武帝於此立普州﹐隋大業二年罷普州﹐以所領縣屬資州。武徳二年重置。州境﹕東西二百七十八里。南北三百九十三里。八到﹕東北至上都二千一百六十里。東北至東都三千二十里。正北微東至遂州一百三十里。正西微北至簡州二百四十里。正南微西至資州一百七十里。正北微西至梓州二百五十里。貢﹑賦﹕開地貢﹕葛八匹。賦﹕絹﹐布。元和貢﹕天門冬。管縣六﹕安嶽﹐普康﹐安居﹐普慈﹐崇龕﹐樂至。安嶽縣﹐上。郭下。周武帝建徳四年與州同置。縣有鹽井一十所。安嶽山﹐在縣西南一里。普康縣﹐下。北至州七十里。周建徳四年於此置永康縣﹐隋開皇十八年攺爲隆﹐先天元年攺爲普康。縣有鹽井三所。安居縣﹐中。南至州八十里。本周柔剛縣也﹐因山爲名。隋開皇十二年攺爲安居縣﹐因水爲名。天授三年移於今理。柔剛山﹐在縣東二十里。安居水﹐在縣北八十步。縣有鹽井四所。普慈縣﹐中。東南至州一百里。本名多業縣﹐周建徳四年置﹐屬普慈郡。隋開皇十三年﹐攺多業爲普慈。婆娑山﹐在縣西北三十里。其山綿亙數百里。安居水﹐在縣北一里。縣有鹽井一十四所。崇龕縣﹐下。西至州一百一十里。隋開皇三年於此置隆龕鎭﹐大業十二年於鎭置縣﹐先天元年攺爲崇龕﹐因崇龕山爲名。崇龕山﹐在縣西三里。樂至縣﹐中。東至州一百四十里。本周車免鎭也﹐屬普州﹐以車免爲名。武徳三年於鎭置樂至縣。樂至池﹐在縣東二里。榮州。和義。下。開元戶四千八百七。鄕一十五。元和戶八百八十一。鄕二十。禹貢梁州之域。秦爲蜀郡地﹐在漢卽犍爲郡之南安縣地﹐李雄據蜀後﹐夷獠居之﹐所謂鐵山生獠也。隋開皇十三年置大牢縣﹐武徳元年割資州大牢﹑威遠二縣﹐於公井鎭置榮州﹐取榮徳山爲名也。州境﹕東西一百八十三里。南北一百五十六里。八到﹕東北至上都取資州路﹐二千四百九十四里。東北至東都三千三百五十里。東北至資州一百六十里。南至戎州三百一十里。東南至滬州水陸路相兼五百四十里。西至嘉州二百一十里。西北至陵州二百一十里。貢﹑賦﹕開元貢﹕班布六匹﹐利鐵。元和貢﹕班布。管縣六﹕旭川﹐咨官﹐和義﹐威遠﹐公井﹐應靈。旭川縣﹐中下。郭下。本漢南安縣地﹐貞觀元年於此置旭川縣﹐因縣有鹽井號旭井﹐取以名縣。榮徳山﹐在縣東北三十五里。鐵山﹐在縣北四十里。大牢溪﹐出縣北鐵山下﹐南流﹐經縣北。咨官縣﹐中下。東南至州九十里。本漢南安縣地﹐晉義熙十年置冶官縣﹐屬犍爲郡。隋後誤以「冶」爲「咨」也。武徳元年屬嘉州﹐貞觀六年攺屬榮州。白崖山﹐在縣西北十里。和義縣﹐中下。西南至州一百七十里。本漢資中縣地﹐是滬﹑資二州界﹐隋大業十二年分置和義縣﹐以招和夷獠﹐故以和義爲名。內江水﹐在縣西一百七十里。縣有鹽井五所。威遠縣﹐中下。西至州七十里。本漢資中縣地﹐隋開皇三年於此置威遠戍以招撫生獠﹐十一年攺戍爲縣﹐屬資州。武徳元年﹐攺屬榮州。鐵山﹐在縣西北四十里。威遠鎭﹐在縣城內。縣有鹽井七所。公井縣﹐中下。西北至州九十里。本漢江陽縣地﹐屬犍爲郡。周武帝於此置公井鎭﹐隋因之。武徳元年於鎭置榮州﹐因攺鎭爲公井縣。野客山﹐在縣南六十里。縣有鹽井十所。又有大公井﹐故縣鎭因取爲名。應靈縣﹐中下。東北至州一百五十里。本漢南安縣地﹐隋開皇十年於此置大牢鎭﹐十三年攺鎭爲縣。縣界有大牢溪﹐因取爲名。天寶元年爲應靈。縣有鹽井四所。陵州﹐仁壽。中。開元戶一萬七千九百五十五。鄕四十七。元和戶一千九百八十五。鄕四十七。禹貢梁州之域。秦爲蜀郡地﹐在漢卽犍爲郡之武陽縣之東境也。晉孝武帝太元中﹐益州刺史毛璩置西城戍以防鹽井﹐周閔帝元年又於此置陵州﹐因陵井以爲名。陵井者﹐本沛國張道陵所開﹐故以「陵」爲號。晉太元中﹐刺史毛璩乃於東西兩山築城﹐置主將防衛之。後廢陵井﹐更開狼毒井﹐今之煮井是也﹐居人承舊名﹐猶曰陵井﹐其實非也。今按州城南北二面懸岸斗絕﹐四面顯敝﹐南臨井。州境﹕東西一百四十里。南北三百一十里。八到﹕東北至上都二千二百一十里。東北至東都三千七十里。東北至成都府二百里。西至眉州七十里。東北至簡州一百八十里。東至資州二百三十五里。東南至榮州三百一十里。西至嘉州一百九十里。貢﹑賦﹕開元貢﹕麩金﹐細葛四匹。賦﹕絹﹐綿。元和貢同。管縣五﹕仁壽﹐貴平﹐籍﹐始建﹐井研。仁壽縣﹐上。郭下。本漢武陽縣之東境也﹐後魏定蜀﹐於此置普寧縣﹐屬懷仁郡。隋開皇三年罷郡﹐以縣屬陵州﹐十八年攺普寧爲仁壽縣。三隅山﹐有東隅﹑南隅﹑西隅三山相對﹐去陵井各一里﹐故爲名。婆支水﹐出縣北婆支山﹐去縣四十五里。陵井﹐縱廣三十丈﹐深八十餘丈。益部鹽井甚﹐此井最大。以大牛皮囊盛水﹐引出之役作甚苦﹐以刑徒充役。中有祠﹐蓋井神。張道陵祠﹐在縣西南百步。陵開鑿鹽井﹐人得其利﹐故爲立祠。陵卽張魯之祖父﹐學道鶴鳴山﹐人從受道者出五斗米﹐故時人號「米賊」﹐亦曰「五斗米道」。貴平縣﹐中。西南至州六十七里。本漢廣都縣之東南地﹐後魏於此置和仁君﹐仍立縣。唱車山﹐在縣西南九里。祿水﹐在縣南五十步。平井鹽井﹐在縣東南七步。籍縣﹐上。東南至州一百里。本漢武陽縣地﹐周閔帝於此置籍縣﹐因蜀先主籍田地爲名。隋大業二年省﹐永徽四年復置。丹沙山﹐在縣南七十里。大江水﹐在縣北三十五里。始建縣﹐中下。北至州五十五里﹐本漢武陽縣地﹐隋開皇十年於今縣立始建鎭﹐大業五年攺鎭爲縣。聖歷二年移於仁壽縣界置﹐其舊縣復置始建鎭。鐵山﹐在縣東南七十里。出鐵﹐諸葛亮取爲兵器。其鐵剛利﹐堪充貢焉。井研縣﹐中。北至州一百一十五里。本漢武陽縣地﹐隋大業五年因井研鎭立縣﹐取鎭爲名﹐屬陵州。井研鹽井﹐在縣南七里。鎭及縣皆取名焉。又有思稜井﹑井鑊井。滬州﹐滬川。下府。開元戶一萬六千八百七。鄕三十七。元和戶一千九百六十九。鄕三十七。禹貢梁州之域﹐春秋﹑戰國時爲巴子國。秦並天下爲巴郡地。武帝分置犍爲郡﹐今州卽犍爲郡之江陽﹑符二縣之地。按江陽卽今州﹝域﹞﹝城﹞是也。先主人益州﹐遣諸葛亮﹑張飛等引兵溯流定江陽是也。晉穆帝遣安西將軍桓溫將萬人伐李子仁﹐軍次江陽﹐亦謂此地也。後爲獠所沒。梁大通初﹐割江陽郡置滬川﹐魏置瀘州﹐取滬水爲名。隋大業三年攺爲滬川郡﹐武徳元年復爲滬州。州境﹕東西四百一十八里。南北五百六十三里。八到﹕西北至資州溯六百三十里﹐自資至上都二千三百三十里。東北至東都三千八百三十里。東北至渝州水路七百里。東北至合州五百九十里。西北至榮州五百四十里。西至戎州水路三百一十里﹐陸路二百四十里。山路險峻或不通。貢﹑賦﹕開元貢﹕麩金﹐葛﹐醬。賦﹕麻﹐布。元和貢同。管縣五﹕滬州﹐綿水﹐江安﹐富義﹐合江。滬川縣﹐中下。郭下。本漢江陽縣地﹐屬犍爲郡。初﹐曹公入漢中﹐諸葛亮出屯江陽。晉穆帝於縣置東江陽郡﹐領江陽縣﹐隋開皇三年廢郡﹐以縣屬滬州。大業元年﹐攺江陽縣爲滬川縣。皇朝因之。汶江水﹐經縣南三十步。中江水﹐亦曰綿水﹐經縣北三里。出麩金。綿水縣﹐中下。東至州一百六十里。本漢江陽縣地﹐晉於此置綿水縣。汶江水﹐經縣東一十五里。江安縣﹐中下。東北至州五十里。本漢江到地也﹐李雄亂後。沒於夷獠。晉穆帝於此置漢安縣﹐十八年攺爲江安縣。方山﹐在縣西北一十三里。汶山水﹐經縣北八十步。可盛鹽井﹐在縣西北一十一里。富義縣﹐中下。東南至州三百里。本漢江陽縣地﹐周武帝於此置富世縣﹐貞觀二十三年攺爲富義縣。中江水﹐亦曰綿水﹐經縣東百步。富義鹽井﹐在縣西南五十步。月出鹽三千六百六十石﹐劍南鹽井﹐惟此最大。其餘亦有井七所。合江縣﹐中下。西至州一百二十里。本漢符縣地﹐晉穆帝於此置安樂縣﹐梁攺置安樂戍﹐周攺爲合江縣。安樂山﹐在縣東八十三里。縣取名焉。龍州﹐江油。下都督府。開元戶九百一十七。鄕五。元和戶三百二十五。鄕五禹貢梁州之域。秦﹑漢及魏不置郡縣。魏景元元年﹐詔鄧艾徵蜀﹐艾自陰平行無人之地七百餘里﹐鑿山通道﹐造作橋閣﹐山髙谷深﹐至爲艱險。艾以氈自裹﹐推轉而下﹐將士皆攀大緣崖﹐魚貫而進﹐先登至江油﹐卽其地也。晉於此置平武縣﹐屬隊平郡。至梁﹐有楊﹑李二娃最豪﹐分據其地﹐各稱藩於梁。至西魏禪帝二年平蜀﹐於此立龍州。隋末陷賊﹐武徳元年隴蜀平定﹐攺爲龍門郡﹐其年加「西」字﹐貞觀元年攺爲龍州。州境﹕東西四百六十八里。南北二百九十六里。八到﹕東北至上都取得州路一千六百五十里。東北至東都二千五百一十里。東至利州四百里。西至綿州二百二十里。東南至劍州三百二十里。東至松州三百二十里。北至渝州取文州路三百三十里。西北至扶州六百里。西南至茂州四百九十里。貢﹑賦﹕開元貢﹕麩金﹐鈴羊角﹐天雄。元和貢﹕烏頭﹐附子﹐鈴羊角﹐天雄﹐側子。管且二﹕江油﹐淸川。江油縣﹐中下。郭下。本晉平武縣地﹐後魏於此置江油郡﹐並立江油縣以屬焉。石門山﹐在縣東一百三里。有石門戍﹐與氐分界﹐去仇池城四百餘里。雪山﹐在縣西三百里。以春夏常有積雪也。饗氵崖山﹐在縣東八十二里。出錫。涪江﹐南流經州城東﹐又經江油城東。其水出金。淸川縣﹐中下。西南至州九十里。本後魏之馬盤郡。領馬盤一縣﹐屬龍州。隋開皇三年罷郡﹐縣入郡理﹐屬龍州。天寶元年﹐攺爲淸川縣。昌州﹐昌化。中。元和戶一千一百九。鄕七。本漢資中縣之東境﹐墊江縣之西境﹐江陽縣之北境。皇朝乾元元年﹐左拾遺李鼎祚奏以山川闊遠﹐請割滬﹑普﹑渝﹑合﹑資﹑榮等六州﹐界置昌州﹐尋爲狂賊張朝等所焚﹐州遂罷廢。大歷十年﹐本道使崔寧又奏復置﹐以鎭押夷獠。其城南憑赤水﹐北倚長﹐極爲險固。州境﹕東西南北八到﹕北至上都取普州﹑遂州路二千五百四十里。東北至東都三千四百里。正南至滬州取合江縣路三百八十里。正北微西至普州三百八十里。西北至資州三百里。東北至合州三百九十里。貢﹑賦﹕﹝開元﹞﹝元和﹞貢﹕筒布。管縣四﹕靜南﹐昌元﹐永川﹐大足。靜南縣﹐中。郭下。乾元元年與州同置。銅鼓山﹐在縣北八十里。赤水溪﹐經縣南﹐去縣九十步。始龍溪﹐在縣東﹐南流屈曲五十里合赤水溪流也。昌元縣﹐中。東至州一百二十里。乾元元年與州同置。東接瀨皮溪﹐西臨耶水。葛仙山﹐在縣南一百五十里。瀨波溪﹐在縣南五十步。永川縣﹐下。西至州九十里。大歷十一年置。東西北三面並枕侯溪水﹐南面接延陵英山。大鐵山﹐在縣東南八十里。大足縣﹐下。西南至州六十五里。乾元元年與州同置。東臨赤水﹐西枕榮山。牛斗山﹐在縣東南八十里。

●卷第三十四◎嶺南道一▲嶺南節度使廣州﹐南海。都督府。開元戶六萬四千二百五十。鄕一百九十四。元和戶七萬四千九十九。鄕九十一。今爲嶺南節度使理所。管州﹐南海。都督府。開元戶六萬四千二百五十。鄕一百九十四。元和戶七萬四千九十九。鄕九十一。今爲嶺南節度使理所。管州二十二﹕廣州﹐循州﹐潮州﹐端州﹐康州﹐封州﹐韶州﹐春州﹐自春州以下分入下卷。闕。新州﹐雷州﹐羅州﹐髙州﹐恩州﹐潘州﹐辯州﹐瀧州﹐勤州﹐崖州﹐瓊州﹐振州﹐儋州﹐萬安州。禹貢梁州之域。春秋時百越之地﹐秦並天下置南海郡。下言南海郡地﹐卽禹貢之域也。秦末趙佗竊據之﹐髙帝定天下﹐爲中國勞苦﹐釋佗不誅﹐因立佗爲南越王﹐使無爲南邊害。至武帝元鼎五年﹐遣伏波將軍路博徳出桂陽下湟水﹐樓船將軍楊僕下湞水﹐咸會番禺﹐誅佗玄孫建徳及相呂嘉﹐遂定越地﹐以爲南海﹑蒼梧﹑郁林﹑交趾﹑九眞﹑日南﹑珠崖﹑儋耳郡。按漢南海郡卽秦南海故郡也﹐屬交趾刺史。獻帝末﹐孫權以步騭爲交州刺史﹐遷州於番禺﹐卽今州理是也。孫皓時﹐以交州土壤太遠﹐乃分置廣州﹐理番禺。交州徙理龍編。晉代因而不攺。義熙中﹐盧循自重印產南將軍﹐廣州刺史﹐用徐道覆計﹐舉兵建業﹐軍敗單舸走保廣州﹐爲晉將杜慧度所破﹐投水而死。隋開皇九年平陳﹐於廣州置總管府﹐仁壽元年攺廣州爲番州﹐大業三年罷番州爲南海郡。隋末陷賊﹐武徳四年討平蕭銑﹐復爲廣州。開元二十一年﹐又於邊境置節度經略使﹐式遏四夷。廣州爲嶺南五府經略使理所。以綏靜夷獠﹐統經略軍﹐南海郡﹐系本州城內有經略軍額管鎭兵五千四百人。淸海軍﹐恩平郡﹐管兵一千人。恩平今恩州。桂管經略使始安郡﹐管兵一千人。容管經略使普寧郡﹐管兵一千一百人。鎭南經略使﹐安南都護府﹐管兵四千二百人。邕管經略使﹐郎寧郡﹐管兵一千七百人。州境﹕東西六百四十八里。南北一千二百一十里。八到﹕西北至上都取郴州路四千二百一十里。取虔州大庾嶺略路五千二百一十里。西北東都取桂州路五千八十里。東北至韶州五百三十里。西北溯流至連州八百九十里。正西微北至端州沿溯相兼二百四十里。西南至恩州水路六百里。西北至賀州八百七十六里。正南至大海七十里。貢﹑賦﹕開元貢﹕絲布﹐竹布﹐蕉布﹐沈香﹐甲香﹐鐘乳﹐石斛﹐蚺蛇膽﹐山姜。元和貢﹕荔枝煎﹐山姜﹐餘甘子﹐﹛辟黽﹜皮﹐石斛﹐鐘乳﹐沈香﹐甲香﹐占臘香﹐蚺蛇膽。管縣十三﹕南海﹐番禺﹐化蒙﹐懷集﹐增城﹐氵存水﹐東莞﹐新會﹐義寧﹐淸遠﹐四會﹐湞陽﹐氵含氵匡。南海縣﹐上。郭下。本漢番禺縣之地也﹐屬南海郡﹐隋開皇十年分其地置南海縣﹐屬廣州。番山﹐在縣東南三里。禺山﹐在縣西南一里。尉佗葬於此。南海﹐在縣南﹐水路百里。自州東八十里有村﹐號曰古斗﹐自此出海﹐浩渺無際。石門水﹐一名貪泉﹐出到西三十里平地。卽晉廣州刺史吳隱之飲水賦詩之處。州城﹐步騭所築也。騭爲交州刺史﹐登臺遠望望﹐乃曰「斯誠海島膏腴之地﹐宜爲都邑。」遂遷州於番禺﹐建築城郭焉。趙佗故城﹐在縣西二十七里。卽尉佗都城也。陸賈故城﹐在縣西一十四里。賈之來也﹐佗不卽前﹐賈故爲城以待之。盧循故城﹐在縣南六里。循旣爲宋劉祖所破﹐聚其餘黨﹐還至番禺﹐髙祖遣建威將軍孫季髙﹑振武將軍沈田子力戰﹐大破之。朝臺﹐在縣東北二十里。昔尉佗初遇陸賈之處也。後歲時於此望漢朝拜﹐故曰朝臺。牛鼻鎭﹐在縣西北五十里。赤岸戍﹐在縣東百里。紫石戍﹐在縣東七十里。北廟﹐在縣北三里。卽尉佗之廟也。虞翻廟﹐在縣西北三里。翻爲孫權騎都尉﹐以數諫爭﹐徙交州卒。海廟﹐在縣東八十一里。任囂墓﹐在縣北三里﹐尉佗墓﹐在縣東北八里。又言佗葬在禺山﹐蓋與此相連接耳。番禺縣﹐上。北至州十五里。本秦舊縣﹐故城在今縣西南二里。縣有番﹑禺二山﹐因以爲名。或言置在番山之隅。隋開皇十年攺置南海縣﹐卽今縣是也。長安三年﹐於江南洲上別置番禺縣﹐取漢名﹐其洲周回約八十里。化蒙縣﹐下。東南至州一百八十里。本秦四會縣之地﹐宋元嘉十三年﹐分四會縣之蒙鄕置化蒙縣﹐屬綏建郡。隋開皇十年廢郡﹐縣屬廣州。鉛穴山﹐在縣西六十里。出鉛錫。滑水﹐一名綏建江﹐經縣南﹐去縣三十步。懷集縣﹐中。東南至州六百三十里。本漢四會縣之地﹐宋元嘉中﹐分四會縣之銀屯鄕置懷集縣﹐屬綏建郡。隋開皇十年攺屬氵匡州﹐氵匡州﹐卽今廣州氵含氵匡縣理是也。二十年廢氵匡州﹐攺屬廣州。驃山﹐在縣東北四十二里。多鐵釒﹐百姓資焉。綏建江﹐經縣西南三里。增城縣﹐中。西南至州一百八十里。本漢番禺縣地﹐後漢番禺縣地﹐後漢於此置增縣。按昆侖山上有閬風﹐增城蓋取美名也﹐屬南海郡。隋開皇十年屬廣州。猊山﹐在縣東南二十三里。多婆娑摩生﹐圍三四尺﹐於堅﹐里人以爲弓。弓形如弩。九子嶺﹐在縣西四里。泉山﹐在縣西三十二里。其上多漆樹。黿泉﹐在縣西靑山。有神黿﹐帶銅鈈上此水﹐有穢此水﹐則便澍雨。石陂﹐在縣東北一百五十里。漑田口余頃。牛潭﹐在縣東北二十里。氵存水縣﹐中。燕北至州七百五十里。本漢封陽縣地﹐在今賀州界﹐蕭齊於此置氵存安縣﹐屬廣州。至徳二年﹐攺爲氵存水縣。齊樂水﹐經縣北百步。滑水﹐在縣北五十里。東莞縣﹐中。西北至州三百里。本漢博羅縣地﹐晉成帝咸和六年於此置寶安縣﹐屬東莞郡。隋開皇十年廢郡﹐以縣屬廣州。至徳二年﹐攺爲東莞縣﹐取舊郡名也。寶山﹐在縣東北五十五里。南海﹐在縣西二里。新會縣﹐中。東北至州三百里。本漢四會縣地﹐隋開皇十年置新會縣﹐屬岡州﹐岡州。卽今廣州義寧縣理是也。開元二十三年割屬廣州。利山﹐在縣南一百七十里。上多沈香木。南海﹐在縣北一百五十里。義寧縣﹐下。東北至州五百里。本漢番禺縣之地﹐宋元嘉六年於此置義寧縣﹐屬新會郡。隋攺屬岡州﹐天寶初廢岡州﹐以縣屬廣州。天咱山﹐在縣西一十六里。淸遠縣﹐中。南至州二百四十里。本漢中宿縣地也﹐梁武帝於此置淸遠郡﹐中宿縣屬之。隋開皇十年廢郡﹐置淸遠縣﹐屬廣州。觀亭山﹐一名觀峽﹐一名中宿峽﹐在縣東三十五里。縣昔取此峽爲名。四會縣﹐中。東南至州二百四十里。本秦舊縣也﹐屬桂林郡﹐隋開皇十年攺屬廣州。金山﹐一名金岡山﹐在縣北六十五里。出金沙。雞籠山﹐在縣西二里。湞陽縣﹐中。南至州四百二十五里。本漢舊縣也﹐屬桂陽郡﹐在湞水之陽﹐因名。吳屬始興郡﹐隋開皇十年攺爲貞陽﹐屬循州﹐十九年攺屬廣州。武徳元年﹐復攺爲湞陽。湞陽﹐在縣北四十里。湞水所出。尉佗爲城於此山上﹐名曰萬人城。湞陽峽﹐一名臯石山﹐在縣南二十五里。崖壁千仞﹐猿所不能遊。溱水﹐一名始興大江﹐北自韶州曲江縣界流入﹐東去縣一百一十步。氵匡浦故關﹐在縣西南四十五里。山谷深阻﹐實禁防之要地也。氵含氵匡縣﹐中。東南至州五百里。本漢舊縣也﹐地理誌「含」字無「水」。屬桂陽郡﹐隋開皇十年於此置氵匡州﹐縣屬焉。二十年廢氵匡州﹐以縣屬廣州﹐因縣界氵匡水爲名也。堯山﹐在縣北四十里。白鹿山﹐在縣東南三十里。氵匡水﹐西自連州陽山縣界流入﹐經縣南百步。含氵匡故城﹐本漢含氵匡縣也﹐在今縣東四里。故氵匡城﹐在縣西三十步。循州﹐海丰。上。開元戶九千五百二十五。鄕﹐元和戶二千八十九。鄕十五。三秦南海郡地﹐漢平南越﹐復置南海郡﹐今州卽漢南海郡之博羅縣也。梁置梁化郡﹐隋開皇十年於此置循州﹐取循江爲名也。大業三年攺爲龍川郡﹐武徳五年復攺爲循州。州境﹕東西九百入十三里。南北七十二里。八到﹕西北至上都取廣﹑郴路四千六百一十里。西北至東都取廣﹑郴路四千四百五十里。北至虔州一千五百里。東北至韶州一千二百里。西至廣州水路沿溯相兼四百里﹐陸路三百五十里。南至海一百一十里。貢﹑賦﹕開元貢﹕蚺蛇膽﹐甲香﹐藤器﹐鮫魚皮。元和貢﹕羅浮柑子﹐蚺蛇膽﹐藤箱﹐大甲香﹐小甲香﹐水馬﹐大魚睛。管縣六﹐歸善﹐博羅﹐興寧﹐海丰﹐河源﹐雷鄕。歸善縣﹐中下。郭下。本漢博羅縣地也﹐宋於此置歸善縣﹐屬鄣郡。梁屬梁化郡﹐隋開皇十年廢梁化郡﹐以縣屬循州。長山﹐在縣東南一百里。寅山﹐在縣東北十五里。多出茯苓。南海﹐在縣南一百一十里。河源水﹐北去縣四十步。歸善故城﹐在縣東北七十里。梁化故城﹐在縣東南八十里。博羅縣﹐中下。東南至州三十里。本漢舊縣﹐屬南海郡。隋開皇十年攺屬循州。二漢立名不一﹐自吳以後﹐復爲博羅。羅浮山﹐在縣西北二十八里。羅山之西有浮山﹐蓋蓬萊之一阜﹐浮海而至﹐與羅山並體。故曰羅浮。髙三百六十丈﹐周回三百二十七里﹐峻天之峯﹐四百三十有二焉﹐事具袁彥伯記。浮水﹐出羅浮山。河源水﹐東自歸善縣界流入﹐南去縣一百步。興寧縣﹐中下﹐西南至州七百里。本漢龍川縣之地也﹐晉於今縣西三里置興寧縣﹐屬東莞郡。隋開皇十年廢郡﹐以縣屬循州。六石山﹐在縣西南三里。循江﹐西自河源縣界流入﹐西去縣五十里。興寧江﹐南去縣一百八十里。海丰縣﹐中下。西北至州五百里。本漢龍川縣地﹐東晉於此置海丰縣﹐屬東莞郡﹐隋開皇十年廢郡﹐以縣屬循州。南海﹐在縣南二十五里。龍山﹐在縣北五十里。河源縣﹐中下。西南至州二百三十里。本漢龍川縣之地﹐齊於此置河源縣﹐以縣東北三百里有三河之源﹐故名也﹐屬南海郡。隋開皇十年攺屬循州。龍穴山﹐今名龍川山﹐在縣東北三百四十里。循江﹐經縣東﹐南去縣二百步。龍川故城﹐在縣東北﹐水路一百七十五里。秦龍川縣也。秦南海尉任囂疾﹐召龍川令趙佗﹐授之以政﹐卽此處也。雷鄕縣﹐中下。西南至州六百里。天授二年﹐廣東都督陳崇業奏置。南臨大江。潮州﹐潮陽。下。開元戶九千三百三十七。鄕一十六。元和戶一千九百五十五。鄕一十六。今州﹐卽漢南海郡之揭音竭。陽縣也﹐晉安帝義熙九年﹐於此立義安郡及海陽縣。隋開皇十年罷郡省海陽縣﹐仍於郡廨置義安縣﹐以屬循州。十一年﹐於義安縣立潮州﹐以潮流往復﹐因以爲名。大業三年罷州爲義安郡﹐武徳四年復爲潮州。州境﹕東西五百三十六里。南北四百八十四里。八到﹕西北至上都取虔州路五千六百二十五里。西北至東都取虔州路四千八百一十里。西北至虔州一千五百里。東至大海一百二十里。西南至廣州水陸路相兼約一千六百里。西南至循州一千五百里。東北至漳州取漳浦縣路四百八十里。南至大海八十五里。貢﹑賦﹕開元貢﹕蕉葛布﹐蚺蛇膽﹐鮫魚皮﹐甲香﹐靈龜散。元和貢﹕細蕉布﹐甲香﹐鮫魚皮﹐水馬。管縣三﹕海陽﹐潮陽﹐程鄕。海陽縣﹐中下。郭下。本漢揭陽縣地﹐晉於此立海陽縣﹐屬義安郡。隋開皇十年省郡﹐廢海陽入循州﹐十一年潮州﹐又立海陽縣以屬焉。南濱大海﹐故曰海陽。鳳凰山﹐在縣北一百四十里。大海﹐在縣東南一百一十三里。西津驛﹐在縣西六里。鹽亭驛﹐近海。百姓煮海水爲鹽﹐遠近取給。官鄣湖﹐在縣東南二十里。出名龜﹐以卜﹐勝於含氵匡龜也。潮陽縣﹐中下。東北至州二百里。本漢揭陽縣地﹐晉安帝分東莞郡置義安郡﹐仍立潮陽縣屬焉。以在大海之北﹐故曰潮陽。貞元九年﹐移於今理。獲子山﹐一名龍首山﹐在縣東南五十里。龍溪山﹐今名海寧嶺﹐在縣西南一百七十里。大海﹐在縣西南一百三十里。程鄕縣﹐中下。東南至州四百里。本漢揭陽縣地﹐齊於此置程鄕縣﹐蓋分海陽縣立焉﹐屬義安郡。隋開皇十年省﹐十一年置潮州﹐復立程鄕縣屬焉。西陽山﹐在縣東南四十五里。西陽水﹐在縣南二十三里。端州﹐髙要。下。開元戶八千一百四十二。鄕十四。元和戾一千七百九十五。鄕十四。本秦南海郡地﹐漢武帝置蒼梧郡﹐則爲蒼梧郡之髙要縣也﹐梁大同中﹐於此立髙要郡。隋開皇十一年置端州﹐大業三年罷爲信安郡﹐武徳四年平蕭銑﹐五年重置端州﹐州當西江人廣州之要口也。州境﹕東西一百五十八里。南北一百一十四里。八到﹕西北至上都取韶﹑郴州路四千三百三十五里。西北至東都四千六百一十五里。﹝東至廣州二百八十四里。﹞不至廣州義寧縣一百五十里。東南水路至廣州新會縣三百里。東北至廣州四會縣陸路一百八十里。北取廣州四會縣界水路韶州六百四十里。西南水陸相兼至新州一百八十里。西至康州二百九十里。﹝貢﹑賦﹕開元貢﹕銀四鋌﹐蕉布﹐麻布。元和貢﹕乳香﹐黃魚﹐春子。﹞管縣二﹕髙要﹐平興。髙要縣﹐下。郭下。本漢舊縣﹐屬蒼梧郡﹐有鹽官。隋開皇十一年置端州﹐割屬焉。石室山﹐在縣北五里。羚羊峽﹐在縣東﹐水行三十里。吳步騭爲交州刺史﹐興軍取南海﹐衡毅﹑錢博等領兵逆之﹐戰於峽口﹐毅﹑博等軍敗﹐投水死者千餘人﹐卽此處也。靑岐鎭﹐在縣東八十五里。鵠奔亭﹐在縣西八里。漢交趾刺史何敞辯死女子冤﹐卽此處也。平興縣﹐下。西北至州八十里。本漢髙要縣地﹐晉末分置平興縣﹐屬新寧郡。隋開皇十二年罷郡﹐屬端州。漏山﹐在縣東四十里。康州﹐晉康。下。開元戶一萬三千一百五十二。鄕一十六。元和戶漢武帝平南越置蒼梧郡﹐今州卽蒼梧郡之端溪縣也﹐晉末於此置晉康郡。隋開皇十二年省晉康郡﹐以所領縣屬端州。大業三年罷州信安郡。隋末陷賊﹐武徳四年討平蕭銑﹐五年置康州。州境﹕東西二百七十九里。南北二百四十五里。八到﹕西北至上都四千二百五十五里。西北至東都四千五百一十五里。東至端州一百九十里。西南水路至瀧州一百八十里。西北溯流至封州一百二十五里。北至霍山一百二十里﹐與廣州化蒙縣分界。貢﹑賦﹕開元貢﹕蕉布﹐麻布。元和貢﹕銀。管縣四﹕端溪﹐悅城﹐都城﹐晉康。端溪縣﹐下。郭下。本漢端溪舊縣也﹐屬蒼梧郡。端山﹐下。郭下。本漢端溪舊縣也﹐屬蒼梧郡。端山﹐在縣北一百二十五里。在樹冬榮﹐其子號曰豬肉子﹐大於杯﹐炙而食之﹐味如豬肉﹐故名也。西江水﹐經縣南﹐去縣五十二步。悅城縣﹐下。西至州八十里。本漢端溪縣地﹐宋於此置樂城縣﹐屬端州。武徳五年攺屬康州﹐天寶元年攺名悅城。郁水﹐一名西江水﹐經縣南﹐去縣十步。程溪水﹐東去縣一百步。都城縣﹐下。東北至州四十五里。本漢端溪縣地﹐宋於此分置都城縣﹐屬晉康郡。隋大業二年屬封州﹐武徳五年攺屬康州。郁水﹐經縣西﹐去縣一里。晉康縣﹐下。東至州七十一里。本漢端溪縣地﹐宋於此置﹝安﹞遂﹝安﹞縣。貞觀八年於縣置藥州﹐十八年廢州﹐以縣屬康州。至徳元年﹐攺爲晉康縣。建水﹐在縣東五十步。封州﹐臨封。下。開元戶五千六百五十三。鄕七。元和戶八百一十一。鄕七。秦爲南海郡之地。漢平南越﹐置蒼梧郡﹐今州卽漢蒼梧郡之廣信縣地也﹐梁於此置梁信郡﹐屬成州。隋開皇十年攺爲封州﹐大業三年罷州﹐以縣屬蒼梧郡。武徳四年﹐復置封州。州境﹕東西一百三十八里。南北二百八十九里。八到﹕西北至上都取梧﹑桂州路四千三百八十五里。西北至東都四千一百三十五里。東南沿流至康州一百二十里。北至賀州陸路三百九十里﹐水路六百四十里。西北溯流至梧州五十里。貢﹑賦﹕開元貢﹕蕉布﹐麻布。元和貢﹕銀。管縣二﹕封川﹐開建。封川縣﹐下。郭下。本漢廣信縣地﹐漢於此置梁信郡。隋開皇十年攺爲梁信縣﹐屬封州。十八年攺爲封川縣﹐皇朝因之。古斗山﹐在縣西十三里。封溪水﹐經縣北去縣十五里。開建縣﹐下。南至州一百七十里。本漢封縣之地﹐宋文帝分置開建縣﹐屬臨賀郡。隋開皇十年攺屬連州﹐武徳四年攺屬封州。鼠石﹐在縣東北二十四里。旁有三穴﹐皆容人居止。其石上時多石斛。石髙五十丈。周回五里。臨賀水﹐一名封溪水﹐經縣西﹐去縣十五里。韶州﹐始興。下。開元戶二萬七百六十四。鄕四十一。元和戶九千六百六十四。鄕四十一。秦南海郡地﹐漢分置桂陽郡﹐今州卽桂陽郡之曲江縣也。後漢置始興都尉﹐今州卽都尉所部。吳甘露元年初﹐立爲始興郡。梁承聖中﹐蕭勃據嶺南﹐於此置東衡州﹐隋開皇九年平陳﹐攺東衡州爲韶州﹐取州北韶石爲名。十一年廢入廣州﹐十二年﹐自今南海縣移廣州理曲江之廢韶州城﹐卽今州理是也。仁壽元年﹐攺廣州爲番州﹐大業二年又自今始興故鎭移番州理南海縣﹐今廣州理是也。三年﹐以番州爲南海郡。隋末陷賊﹐武徳四年平蕭銑﹐重於此置番州。貞觀元年攺爲韶州﹐復舊名也。州境﹕東西六百二十里。南北四百五里。八到﹕西北至上都取郴州路三千六百八十五里﹐取虔州﹑吉州路四千六百八十里。西北至東都取郴州路三千四百二十五里﹐取虔州﹑吉州路二千八百七十里。南至廣州﹐水陸相兼五百三十里。西北至郴州陸路四百一十里。東北至虔州陸路五百五十里。西至連州山路險陵五百里。貢﹑賦﹕開元貢﹕麻布﹐竹布十五匹﹐鐘乳五兩﹐乳花。元和貢﹕鐘乳﹐乳花﹐蘭桂﹐石斛。管縣六﹕曲江﹐始興﹐樂昌﹐翁源﹐湞昌﹐仁化。曲江縣﹐上。郭下。本漢舊縣也﹐屬桂陽郡。江流回曲﹐因以爲名。吳置始興郡﹐縣屬焉。隋置韶州﹐縣屬不攺。皇朝因之。靈鷲山﹐在縣北六里。玉山﹐在縣東南十里。有采玉處。銀山﹐在縣西二十二里。出銀。韶石﹐在縣東北八十五里。兩石相對﹐相去一里。石髙七十五丈﹐周回五里﹐有似雙闕﹐名韶石。牢石﹐在縣東六十里。石髙七十丈﹐周回二十一里。色備五彩﹐狀若樓觀﹐上多零羊。玉城﹐一名故郡城﹐在縣南六里。地勢險固﹐晉義熙初盧循克廣州﹐循將徐道覆移始興郡﹐據此城。湞水﹐在縣東一里。元鼎五年徵南越﹐樓船將軍下橫浦﹐入湞水﹐卽此水。始興縣﹐下。西南至州一百九十四里。本漢南海之地﹐吳於此分置始興郡。隋攺屬韶州﹐皇朝因之。大庾嶺﹐一名東嶠山﹐卽漢塞上也﹐在縣東北一百七十二里。從此至水道所極﹐越之北疆也。越相呂嘉破漢將軍韓千秋於石門﹐封送漢節﹐置於塞上﹐卽此嶺。本名塞上﹐漢伐南越﹐有監軍姓庾城於此地﹐眾軍皆受庾節度﹐故名大庾。五嶺之戍中﹐此最在東﹐故曰東嶠。髙一百三十丈。秦南有五嶺之戍﹐謂大庾﹑始安﹑臨賀﹑桂陽﹑揭陽縣也。邪階水﹐今名階水﹐出縣東一百三十里。近水有邪階山﹐又有仁水﹐出縣東北東嶠山﹐仍有三楓亭﹑五渡水。齊範彥龍爲始興守﹐至仁﹐酌水賦詩曰「三楓何習習﹖五渡且悠悠。寧飲仁水﹐不挹邪階流。」安遠鎭﹐在縣東北一百五十里。樂昌縣﹐中。東南至州一百四十里。本漢曲江縣地也﹐梁武帝分曲江置梁化縣﹐屬始興郡。隋開皇十年攺屬廣州﹐十八年攺爲樂昌縣。武徳中攺屬韶州。藍豪山﹐在縣西北一百九十里。廣五百里﹐崖嶺峻阻﹐所謂瀧中﹐卽此也。滄湖﹐在縣東南十里。周回三十五里﹐南通瀧水。任囂故城﹐在縣南五里。秦﹑楚之際﹐南海都尉任囂﹐因中國方亂﹐欲據嶺南﹐故築此城﹐以圖進取。囂死﹐此城尉佗因之﹐遂有南越。翁源縣﹐下。西北至州二百八十里。本漢湞陽縣地﹐在今廣州界﹐梁承聖末蕭勃分湞陽立翁源縣﹐因縣界翁水之源爲名也﹐後因不攺。貞元元年﹐刺史徐申移於今理。翁水﹐出縣東北一百四十里。松派水﹐與湞水合﹐經縣南二十步。湞昌縣﹐下。西南至州陸路二百三十里。光宅元年﹐析始興北界置湞昌縣。北當驛路﹐南臨湞水。大庾嶺﹐在縣北五十六里。仁化縣﹐下。南至州陸路一百一十里。垂拱四年﹐分曲江縣置仁化縣。

●卷第三十五◎嶺南道闕●卷第三十六◎嶺南道闕●卷第三十七◎嶺南道四▲桂管經略使桂州﹐始安。中都督府。開元戶三萬六千二百六十五。鄕七十二。元和戶八千六百五十。鄕三十五。今爲桂管經略使理所。管州十二﹕桂州﹐梧州﹐賀州﹐昭州﹐象州﹐柳州﹐嚴州﹐融州﹐龔州﹐富州﹐蒙州﹐思唐州。縣四十七。禹貢荊州之域。漢元鼎六年置零陵郡﹐今州卽零陵郡之始安縣也﹐吳歸命侯甘露元年﹐於此置始安郡﹐屬荊州。晉蜀廣州。梁天監六年﹐立桂州於蒼梧﹑郁林之境﹐因桂江以爲名﹐大同六年移於今理。隋開皇十年置總管府﹐大業三年罷州爲始安郡﹐武徳四年復爲桂州總管府﹐七年攺爲都督府﹐天寶元年攺爲始安郡﹐至徳元年攺爲建陵郡。州境﹕東西三百八十一里。南北一百二十八里。八到﹕北至上都三千七百五里。北至東都三千四百五十五里。東南至昭州二百三十五里。西南至象州五百二十里。東北道州四百八十里。西至柳州五百四十里。南至蒙州三百五十里。西北至融州四百九十里。東南水路至梧州六百三十里。貢﹑賦﹕開元貢﹕銅鏡四十四面。元和貢﹕銀一百兩。管縣十﹕臨桂﹐全義﹐靈川﹐陽朔﹐永福﹐建陵﹐理定﹐慕化﹐永丰﹐荔浦。臨桂縣﹐上。郭下。本漢始安縣﹐屬零陵郡﹐至徳二年攺爲臨桂。桂江﹐一名漓水﹐經縣東﹐去縣十步。楊僕平南越﹐出零陵﹐下漓水﹐卽謂此也。鹿山﹐一名福祿山﹐在縣東北十五里。全義縣﹐中下。南至州一百五十里。本漢始安縣之地﹐武徳四年分置臨源縣﹐大歷三年攺全義縣。越城嶠﹐在縣北三里。卽五嶺之最西嶺也。汀水﹐出縣東南八十里陽朔山下﹐經零陵郡西十里。陽朔山﹐卽零陵山也。其初則觴爲之舟﹐至洞庭﹐日月若出入其中。故越城﹐在縣西南五十里。漢髙後時﹐遣周竈擊南越﹐趙佗踞險爲城﹐竈不能逾嶺﹐卽此也。靈川縣﹐中下。西南至州六十里。龍朔二年﹐分始安縣置。東臨桂江。冷山﹐在縣西南一百里。出滑石。陽朔縣﹐中下。北至州一百四十里。本漢始安縣地﹐隋開皇十年分置陽朔縣﹐取陽朔山爲名也。皇朝因之。漓水﹐在縣西二十里。永福縣﹐中下。東北至州一百里。武徳四年﹐析始安縣之永福鄕置﹐因以爲名。白石水﹐經縣東﹐去縣七步。建陵縣﹐中下。北至州三百四十里。本漢荔浦縣地﹐吳孫氏置建陵縣﹐梁武帝立爲郡。隋開皇十年廢郡﹐仍爲建陵縣﹐後因之。建水﹐出縣北建山﹐南流﹐經縣東。駱駝水﹐在縣西七里。理定縣﹐中上。東北至州三百里。隋仁壽初分始安縣置興安縣﹐至徳二年攺爲理定縣。慕化縣﹐中下。東北至州二百五十里。武徳四年析始安縣置。常安水﹐東去縣七步。永丰縣﹐中下。北至州二百一十里。吳甘露元年﹐析漢荔浦縣之永丰鄕置﹐隋開皇十年省入陽朔縣﹐武徳四年復置。荔浦縣﹐中下。北至州二百四十七里。本漢舊縣﹐因荔水爲名﹐屬蒼梧郡。縣南有荔平關﹐今廢。吳屬始郡﹐隋攺屬桂州。武徳四年於此置荔州﹐貞觀十二年州廢﹐縣復屬桂州。荔江水﹐在縣南一里。梧州﹐蒼梧﹐下。開元戶二千二百九。鄕九。元和戶一千八百七十一。鄕九。墾田﹕古越地也﹐秦國取百越﹐以爲桂林郡。秦末﹐越佗自立爲南越王﹐其地復屬焉。漢元鼎六年平呂嘉﹐又以其地爲蒼梧郡之廣信縣﹐領縣十﹝一﹞。自漢至陳﹐爲郡不攺。隋開皇十年罷郡爲蒼梧縣﹐屬靜州﹐大業三年罷靜州﹐復爲蒼梧郡。武徳五年﹐於郡置梧州。州境﹕東西一百一十里。南北三百八十里。八到﹕西北至上都取桂州路四千三百三十五里。西北至東都四千一百五里。東南沿流至封州五十里。西北溯流至富州三百二十里。正南微西至義州三百里。西南沿流至藤州一百里。西北至州六百三十里。貢﹑賦﹕開元貢﹕白石英二十兩。元和貢﹕白石英二十兩。管縣三﹔蒼梧﹐戎城﹐孟陵。蒼梧縣﹐下。郭下﹐本漢蒼梧郡廣信縣地﹐自漢迄陳不攺。隋開皇十年罷郡。於此立蒼梧縣。皇朝因之。通星山﹐在縣北六十二里。漢劉曜爲太守﹐常登此山﹐仰觀星歷﹐因號通星山。郁水﹐南去縣八里。戎城縣﹐下。東北至州二十里。本漢廣信縣地﹐梁於此置遂城縣﹐隋開皇十年﹐虞慶則南徵﹐頓兵於此﹐攺爲戎城縣。皇朝因之。縣北臨西江水。孟陵縣﹐下。南至州水路九十里。本漢舊縣也﹐屬蒼梧郡﹐隋省。武徳四年重置﹐屬藤州﹐貞觀八年攺屬梧州。賀州﹐臨賀。上。開元戶二千五百三十七。鄕十。元和戶四百四十九。鄕十。漢蒼梧郡地﹐今州卽蒼梧郡之臨賀縣也。吳黃武五年﹐割蒼梧置臨賀郡。賀水出州東北界﹐西流﹐又注臨水﹐郡對臨﹑賀二水﹐故取名焉。吳屬荊州﹐晉屬廣州。隋開皇元年﹐以郡爲賀州﹐大業二年廢州﹐以縣屬蒼梧郡。武徳五年﹐復置賀州。州境﹕東西三百七十里。南北四百一十里。八到﹕西北至上都三千八百五十五里。西北至東都三千五百九十五里。西至昭州三百里。西南至富州三百一十里。南至封州三百六十里。西南至梧州四百一十里。東至連州二百七十里。貢﹑賦﹕開元貢﹕蕉布﹐蚺蛇膽﹐石斛﹐竹布。元和貢﹕銀三十兩﹐千金藤﹐班弓彈弓面。管縣六﹕臨賀﹐封陽﹐馮乘﹐桂嶺﹐蕩山﹐富川。臨賀縣﹐下。郭下。本漢舊縣也﹐自漢至陳不攺。隋大業二年省臨賀縣入富川縣﹐十二年重置﹐屬蒼梧郡。武徳四年﹐攺屬賀州。縣北四十里有大山﹐山有東遊﹑龍中二冶﹐百姓采沙燒錫﹐以取利焉。臨水﹐東去縣十步。又有賀水合﹐更名臨賀水。封陽縣﹐下。北至州一百四十五里。本漢舊縣﹐屬蒼梧郡。在封水之陽﹐故名。吳屬臨賀郡﹐隋屬桂州﹐武徳四年屬賀州。長林山﹐在縣東五里。臨賀水﹐東去縣百步。馮乘縣﹐下。東南至州一百八十里。本漢舊縣﹐屬蒼梧郡。界內有馮溪﹐因以爲名。吳屬臨賀郡﹐至隋不攺﹐大業三年攺屬零陵郡。武徳四年屬賀州。萌渚嶠﹐在縣北一百三十里。卽五嶺之第四嶺也。按今縣與道州江華縣分界於此嶠之上。錫冶三。桂嶺縣﹐下。西南至州八十二里。本漢臨賀縣之地﹐吳分置建興縣﹐屬臨賀郡。晉攺爲興安縣。隋開皇十八年攺爲桂嶺縣﹐屬連州﹐因界內桂嶺爲名。武徳四年﹐攺屬賀州。桂嶺﹐在縣東十五里。程岡﹐在縣東南一百二十里。朝岡﹐在縣東北四十五里。並有鐵釒﹐自隋至今采取。蕩山縣﹐下。東至州一百七十二里。蕭梁於此立縣﹐隋大業二年省﹐武徳四年復置。蕩山﹐在縣西七里。富川縣﹐下。東南至州一百四十五里。本漢舊縣﹐屬蒼梧郡。吳屬臨賀郡﹐隋屬桂州﹐武徳四年攺屬賀州。鐘乳穴三。靈溪水﹐今名富水﹐去縣西二里。昭州﹐平樂。下。開元戶七千三。鄕十二。元和戶一千五百七十八。鄕七。本漢蒼梧君之富川縣地也﹐吳甘露元年分富川縣置平樂縣﹐屬始安郡﹐至隋不攺。武徳四年﹐於縣置樂州﹐貞觀八年攺樂州爲昭州﹐取境內昭潭爲名。州境﹕東西一百七十五里。南北三百三十七里。八到﹕西北至上都三千九百三十五里。西北至東都三千六百七十五里。西北至桂州二百里﹐水路三百里。北過嶺至永州六百里。東至賀州三百里。東北過嶺至道州四百里。東南水路至富州一百六十里。貢﹑賦﹕開元貢﹕銀三十兩。元和貢﹕銀二十兩。管縣三﹕平樂﹐恭城﹐永平。平樂縣﹐下。郭下。本漢富川縣地﹐吳於此置平樂縣﹐取平樂溪爲名。目巖山﹐在縣北三十八里。巖有兩孔相對﹐如入目瞳子﹐白黑分明﹐因號爲目巖。縈山在縣南一十里。山有木客。縣東三十一里有陽裏穴﹑那溪穴﹑新穴﹐皆出鐘乳。平樂溪﹐在縣南三里。水之西岸有昭潭﹐周回一里﹐其深不測。恭城縣﹐下。西南至州九十里。武徳四年﹐析平樂縣置。銀殿山﹐其下有鐘乳穴十二所﹐在縣東二十八里。平樂水﹐西去縣二百步。永平縣﹐下。西南至州九十里。證聖元年﹐割平樂縣永平鄕置﹐因鄕爲名。縣南臨永平水﹐西流入平樂縣界。象州﹐象郡。下。開元戶三千二百九十。﹝鄕十﹞元和戶二百三十三。漢平南越﹐置郁林郡﹐今州卽郁林郡中澑﹑潭中二縣地也﹐隋開皇十一年廢二縣﹐以潭中縣爲桂林縣﹐仍以桂林置象州。大業二年廢象州﹐以桂林縣屬桂州。武徳四年平蕭銑﹐析桂林立武徳縣﹐仍於縣理重置象州﹐取界內象山爲名。州境﹕東西南北。八到﹕北至上都四千二百二十五里。東北至東都三千九百六十五里。西南至嚴州二百八十里。東至康州陸路一百九十里。東南至潯州二百一十里。西至柳州一百六十里。貢﹑賦﹕開元貢﹕銀二十兩。元和貢同。管縣三﹕陽壽﹐武仙﹐武化。陽壽縣﹐下。郭下。本漢中澑縣之地也﹐隋開皇十一年﹐廢中澑入桂林縣﹐又析桂林置陽壽縣﹐屬象州。象山﹐在縣西北三里。陽水﹐南去縣二十步。武仙縣﹐下。西南至州一百二十里。武徳四年﹐析桂州建陵縣南置。武化縣下。西南至州六十五里。武徳四年﹐析桂州建陵縣之南界置﹐屬晏州。貞觀十二年廢晏州﹐攺屬象州。柳州﹐龍城。下。開元戶一千三百一十四。鄕十四。元和戶一千二百八十七。鄕七。本漢郁林郡潭中縣之地﹐迄陳不攺。隋開皇十一年攺潭中爲桂林縣﹐仍析桂林爲馬平縣﹐屬象州。隋末陷賊﹐武徳四年平蕭銑﹐於此置昆州﹐又攺爲南昆州﹐貞觀八年攺爲柳州﹐因柳江爲名。州境﹕東西南北。八到﹕北至上都四千二百四十五里。東北至東都四千一百四十里。東至桂州五百四十里。東至象州一百六十里。北至融州陸路二百二十三里﹐水路三百八十里。貢﹕賦﹕開元貢﹕銀二十兩﹐元和貢同。管縣五﹕馬平﹐龍城﹐洛容﹐洛封﹐象。馬平縣﹐下。郭下。隋開皇十一年﹐析桂林縣置﹐屬象州﹐貞觀中屬柳州。潭水﹐東去縣二百步。柳江﹐在縣南三十步。龍城縣﹐下。東南至州八十八里。隋開皇十一年﹐析桂林縣置。潭水﹐在縣西十里。龍溪水﹐經縣南﹐入潭水。洛容縣﹐下。東南至州一百二十里。永徽中置﹐屬嚴州﹐天授二年割屬柳州。洛封縣﹐下。東南至州一百七十里。本烏蠻所住村名﹐乾封二年招忄尉蠻戶﹐因爲縣。象縣﹐下。西南至州六十五里。陳於今縣南四十五里置象郡﹐隋開皇九年廢郡爲縣。龍朔三年爲賊所﹐乾封二年復置。總章元年割屬柳州。嚴州﹐循徳。開元戶一千六百六十。鄕十四。元和戶一百一十六。鄕四。本漢郁林郡中澑縣之地﹐乾封二年﹐於廢昆州樂沙縣置嚴州﹐仍攺樂沙縣爲懷義縣。州城南枕大江﹐當桂州往邕州之路。在嚴岡之上﹐因爲名。州境﹕東西一千四百四十一里。南北三百八十二里。八到﹕北至上都四千四百五十里。東北至東都四千一百二十五里。西南至賓州一百九十里。南至澄州二百二十六里。東北至柳州陸路二百里。貢﹑賦﹕管縣二﹕循徳﹐來賓。循徳縣﹐下。郭下。武徳四年﹐析桂林立陽徳縣﹐其年又攺名循徳縣。本屬柳州﹐永徽初割入嚴州﹐仍爲州理。古郎山﹐在縣西四十里。都泥江﹐南去州一里。來賓縣﹐下。東至州二百里。本樂沙縣也﹐乾封二年爲懷義縣﹐天寶二年攺曰來賓﹐在都泥北﹐來賓水車﹐故以爲名。融州﹐融水。下。開元戶一千七百七。鄕一。元和戶二百四十二。鄕五。本漢郁林郡潭中縣地也﹐自漢迄宋不攺。蕭齊於此置齊熙郡﹐梁大同中又於郡理置東寧州。隋開皇十八年攺爲融州﹐廢齊熙郡爲義熙縣。大業二年州廢。武徳四年平蕭銑﹐於義熙縣復置融州﹐因州界內融山爲名。州境﹕東西四百四十七里。南北四百九十七里。八到﹕北至上都取桂州路四千一百九十五里。東北至東都三千九百三十五里。東至桂州四百九十五里。南至柳州水路三百八十里。陸路二百三十里。貢﹑賦﹕開元貢﹕黃藤﹐防風。元和貢﹕金二兩﹐桂二十五斤。管縣二﹕融水﹐武陽。融水縣﹐下。郭下。隋開皇十八年﹐攺齊熙郡爲義熙縣﹐屬融州﹐武徳六年攺爲融水。銅鼓山﹐在縣西南二十五里。融溪水﹐在縣北五十二里。武陽縣﹐下。東北至州八十里。隋開皇十九年﹐析義熙縣置臨縣﹐永徽元年廢入融水﹐龍朔二年重置﹐攺爲武陽。武陽溪水﹐在縣東一十里。龔州﹐臨江。下。開元戶二千四百二十。鄕十五。元和戶二百七十六。鄕十五。古越地也﹐漢平南越﹐置蒼梧郡﹐今州卽蒼梧郡猛陵縣之地。晉分猛陵置永平郡﹐又爲隋永平郡之武林縣地也。貞觀三年﹐於此置燕州。七年移燕州於今州東六十五里﹐於燕州舊理置龔州都督府﹐因龔江爲名也。州境﹕東西南北八到﹕西北至上都取梧﹑桂路四千五百七十五里。北至東都四千三百一十五里。北至象州三百一十里。南至繡州一百七十四里。東至藤州一百四十里。西至潯州溯流一百三十里。正北微東至蒙州二百三十里。貢﹑賦﹕開元貢﹕銀二十兩。元和貢﹕管縣五﹔平南﹐武林﹐隋建﹐大同﹐陽川。平南縣﹐下。郭下。本漢猛陵縣地﹐貞觀七年於此置平南縣﹐屬龔州。燕石山﹐在縣東南一十里。龔江﹐一名潯江﹐亦名都泥江﹐在縣南五十步。武林縣下。西北至州二十五里。本漢猛陵縣地﹐宋元嘉二年置武林縣﹐屬永平郡﹐隋屬藤州﹐貞觀七年割屬龔州。潯江﹐東南去縣十五里。隋建縣﹐下。西北至州八十里。隋開皇十九年﹐分武林縣置﹐屬藤州﹐貞觀七年割屬龔州。盧越水﹐在縣東南一百一十步。大同縣﹐下。南至州七十五里。本漢郁林郡布山縣之地也﹐貞觀七年於此置大同縣﹐屬龔州。花憐水﹐在縣東北二十步。陽川縣﹐下。東南至州四十里。本漢布山縣地﹐貞觀七年於此置西平縣﹐屬龔州﹐天寶元年攺爲陽川。仙人山﹐在縣東北三十里。當江﹐南去縣三十五里。潯江﹐南去縣三十五里。富州﹐開江。下。開元戶一千三百一十一。鄕四。元和戶二百四十三。鄕四。禹貢荊州之域。漢平南越﹐置蒼梧郡﹐今州卽漢蒼梧郡之臨賀縣地也。梁武帝分臨賀郡置南靜郡﹐隋開皇中廢。武徳五年重置靜州﹐貞觀八年攺爲富州。因富川水爲名也。州境﹕東西一百七十六里。南北一百八十里。八到﹕西北至上都四千九百五里。北至東都三千八百三十五里。東南沿流至梧州三百二十里。西北至昭州一百六十里。東北至賀州三百一十里。西至蒙州九十里。貢﹑賦﹕開元貢﹕班布﹐銀。元和貢﹕班布五匹。管縣三﹕龍平﹐開江﹐思勤。龍平縣﹐下。郭下。本漢臨賀縣地﹐梁於此立南靜郡﹐隋開皇十一年廢﹐以龍平縣屬桂州。貞觀八年攺置富州﹐縣割屬焉。漓水﹐東去縣二十一步。富川水﹐經縣南﹐又東入漓水。開江縣﹐下。北至州一百里。本漢猛陵縣地﹐梁於此置開江郡﹐隋開皇十年罷郡爲縣﹐以屬靜州﹐大業二年廢。武徳五年復置﹐屬梧州﹐神龍元年割屬富州。桂江﹐在縣西四里。思勤縣﹐下。南至州一百四十里。聖歷元年分龍平縣置﹐二年於縣置武安州﹐開元二年廢﹐以縣屬富州。富川水﹐在縣東五十步﹐南流。印岡山﹐在縣北四十五里。蒙州﹐蒙山。下。開元戶一千六百三十七。鄕﹝七﹞元和戶二百七十二。鄕七本漢蒼梧郡地﹐今州卽漢蒼梧郡之荔浦縣也。隋開皇十年﹐分置隋化縣﹐屬桂州。武徳五年於此置南恭州﹐貞觀八年攺爲蒙州﹐因蒙水以爲名。州境﹕東西南北八到﹕西北至上都四千五十二里。北至東都三千七百九十二里。南至龔州三百五十里。西南至象州三百五十里。東至富州九十里。北至桂州三百四十七里。西北至桂州荔浦縣八十里。貢﹑賦﹕開元貢﹕麩金。元和貢﹕麩金十兩。管縣三﹕立山﹐正義﹐正區。立山縣﹐下。郭下。隋開皇十年分荔浦置隋化縣﹐屬桂州。武徳五年置立山縣﹐屬荔州﹐攺屬蒙州。蒙水﹐舊名涇水﹐在縣北二里。正義縣﹐下。東南至州三百里。武徳五年分荔浦縣置﹐屬荔州﹐攺屬蒙州。蒙水﹐在縣南四里。乳穴二。東區縣﹐下。西北至州八十里。武徳五年分荔浦縣置。涇水﹐西北去縣三十五里。葛峨鎭﹐在縣城內。思唐州﹐武郎。下。開元戶鄕元和戶六十一。鄕二。永崇二年﹐前桂州司馬夏侯處廉奏割龔﹑蒙﹑象三州置。開元二十四年奏爲羈縻州﹐建中元年爲正州額。州境﹕東西南北八到﹕西北至上都四千二百一十里。東北至東都三千九百五十里。東至富州三百五十里。西至象州一百八十里。南至龔州一百四十里。北至蒙州一百六十里。貢﹑賦﹕開元貢﹕銀十兩。管縣二﹕武郎﹐平原。武郎縣﹐下。郭下。與州同時置。前臨駝禮江。唐嶺﹐在縣西南四十里。與平原縣分界。平原縣﹐下。東北至州八十里。與州同時置。前臨思洪江。

●卷第三十八◎嶺南道五▲邕管經略使邕州貴州賓州澄州橫州欽州潯州巒州安南都護府交州愛州州峯州陸州演州已上朝貢。長州郡州涼州武安州唐林州武定州貢州已上附貢。兼管羈縻州三十二。邕州﹐郎寧。下都督府。開元戶一千六百二十四。鄕十二。元和戶鄕今爲邕管經略使理所。管州八﹕邕州﹐貴州﹐賓州﹐澄州﹐橫州﹐欽州﹐潯州﹐巒州。縣三十三。古越地也﹐秦並南越﹐爲桂林縣地。在漢﹐爲郁林郡之領方縣地也。晉於此置興郡。隋開皇十四年廢晉興郡爲晉興縣﹐屬簡州﹐大業三年州廢﹐以縣屬郁林郡。武徳四年﹐於此置南晉州﹐貞觀六年攺爲邕州﹐因州西南邕溪水爲名。乾封二年置都督府﹐後爲夷獠所陷﹐移府於貴州。景云二年﹐州界平定﹐復於邕州置都督府。州境﹕東西南北八到﹕北至上都取象州路四千七百七十五里﹐取藤州路五千四十五里。北至東都四千五百八十五里。東至欽州三百三十里﹐西南至州二百八十里。西南至安南一千里。東北至澄州二百四十里。貢﹑賦﹕管縣七﹕宣化﹐武緣﹐晉興﹐朗寧﹐思籠﹐封陵﹐如和。宣化縣﹐下。郭下。本漢領方縣地﹐隋開皇十四年於此置晉興縣﹐十八年攺爲宣化縣﹐屬郁林郡。武徳四年屬南晉州﹐貞觀六年攺爲邕州。郁江水﹐經縣南﹐去縣二十步。左溪﹑右溪﹑在縣東﹐西流至縣東南﹐同注郁江。武緣縣﹐中。西至州一百里。本漢領方縣地﹐隋開皇十一年於此置武緣縣﹐屬緣州﹐大業三年廢﹐武徳五年又置。郁江水﹐經縣南﹐去縣三十步。都稜鎭﹐在縣西﹐水路一百里。晉興縣﹐中下。南至州一百里。本漢領方縣地﹐晉於此置晉興縣﹐隋開皇十四年省﹐武徳五年又置。郎寧縣﹐中下。南至州一百八十里。本漢增食縣地﹐武徳五年分置朗寧縣﹐屬南晉州﹐攺屬邕州。思籠縣﹐中下。東至州三百里。封陵縣﹐中下。西南至州一百里。右二縣﹐並景云後置。如和縣﹐中下。東北至州九十里。本漢合浦縣之地﹐武徳五年析欽南賓﹑安京二縣地置如和縣﹐因縣西南四十里如和山爲名﹐屬欽州﹐景云二年割屬邕州。貴州﹐懷澤。下。開元戶三千六百二十九。鄕十九。元和戶。本西甌駱越之地﹐秦並天下﹐置桂林郡。尉佗王越﹐攺桂林爲郁州﹐後又爲桂林。元鼎六年﹐平南夷﹐攺桂林爲郁林郡。梁時於郡置南定州。隋開皇十年罷郁林等郡﹐攺南定州爲尹州﹐大業二年攺尹州爲郁州。三年罷州﹐爲郁林郡。隋末陷賊﹐武徳四年平蕭銑﹐於郡置南州尹州﹐並置總管府﹐八年攺南尹州爲貴州。州境﹕東西一百三十七里。南北二百一十八里。八到﹕西北至上都取梧﹑桂州路四千八百七十五里﹐取象州路四千五百八里。東北至東都四千六百三十五里﹐取象州路四千三百二十五里。東北沿流至潯州二百一十五里。陸路一百四十里。東至繡州一百里。南至郁林州一百四十里。西南沿流至橫州一百七十里。西至賓州二百二十五里。北至象州三百一十里。管縣四﹕郁州﹐懷澤﹐義山﹐潮水。郁林縣﹐上。郭下﹐本漢廣郁縣地﹐吳攺爲陰平﹐晉攺爲郁平。隋開皇十年﹐於此置郁林縣﹐屬郁林郡﹐武徳四年屬貴州。顯朝岡﹐在縣北二十里。陸績爲太守﹐每登此岡﹐制渾天圖。郁江水﹐南去縣十五步。石井﹐亦名司命井﹐在縣北二里。竭則人疾疫﹐歲不登。懷澤縣﹐下。北至州一百里。本漢廣郁縣地﹐武徳四年置。義山縣﹐下。東北至州八十里。本漢廣郁縣地﹐隋開皇十年置馬度縣﹐因縣南三十里馬度山爲名。武徳四年攺爲馬嶺﹐天寶元年攺爲義山。潮水縣﹐下。東至州五十里。本漢廣郁縣地﹐武徳四年分置潮水縣。浮溪水﹐在縣南三十步。賓州﹐領方。下。開元戶一千八百九十五。鄕十一。元和戶古越地也。今州卽漢郁林郡之領方縣地﹐至隋不攺。隋亂陷賊﹐貞觀五年析澄州三縣於此置賓州。州境﹕東西一百三十一里。南北六十三里。八到﹕北至上都四千五百九十五里。東北至東都四千三百三十五里。西南至邕州二百四十五里。西北至澄州八十八里。東至貴州二百二十五里。東北至嚴州一百九十里。貢﹑賦﹕開元貢﹕銀﹐筒布﹐蕉布。管縣三﹕領方﹐瑯琊﹐保城。領方縣﹐下。郭下。本縣舊縣也﹐吳攺爲臨浦縣。隋復爲領方﹐屬郁林郡。武徳四年屬南方州貞觀五年割屬賓州。都婪水﹐下。西北至州二十五里。武徳四年析領方縣置﹐屬南方州。貞觀五年﹐割屬賓州。瑯琊水﹐縣西一里。保城縣﹐下。西至州五十里。本漢廣郁縣地﹐屬郁林郡。梁置安成郡﹐隋攺縣﹐屬郁林郡。貞觀五年割入賓州﹐至徳二年攺名保城。可零水﹐出縣西平地﹐北流。澄州﹐賀水。下。開元戶二千一百六十五。鄕十二﹐元和戶古越地也。今州卽漢郁林郡之領方縣地﹐漢領方縣﹐今賓州領方縣﹐自漢迄隋﹐其地不攺。隋亂陷賊﹐武徳四年平蕭銑﹐於此置南方州﹐貞觀八年攺爲澄州。州境﹕東西三百五十三里。南北三百三里。八到﹕北至上都四千六百三十五里。東北至東都四千三百七十五里。東至貴州三百四十一里。西至邕州三百三十九里。南至賓州八十八里。北至嚴州三百三十里。貢﹑賦﹕開元貢﹕銀。管縣四﹕上林﹐無虞﹐止戈﹐賀水。上林縣﹐下。郭下。本漢領方縣地﹐武徳四年分置上林縣﹐在上林洞口﹐因以爲名。都灃水﹐在縣北一百步。無虞縣﹐下。西南至州三十六里。武徳四年析領方縣置﹐屬南方州﹐後攺屬澄州。羅富山﹐在縣西五里。都灃水﹐在縣北一里。止戈縣﹐下。東至州八十里。武徳四年析領方縣置﹐屬南方州﹐攺屬澄州。賀江水﹐一名都泥江﹐在縣北一百九十里。賀水縣﹐中下。西南至一百九十里。武徳四年析柳州馬平縣置﹐屬南方州﹐攺屬澄州。都泥江﹐在縣北一百四十里。橫州﹐寧浦﹐下。開元戶一千三百七十八。鄕十七。古越地﹐趙佗王越地﹐亦屬之。漢平南越﹐置合浦郡﹐今州卽漢合浦郡之髙涼縣地也。在今髙州界。晉於合浦北部置寧浦郡﹐隋開皇十年廢爲縣﹐以屬簡州。十八年攺簡州爲緣州﹐大業三年廢州入林郡。隋末陷賊﹐武徳四年平蕭銑重置南簡州﹐貞觀八年攺爲橫州。至徳移於舊州東七里郁江北岸。州境﹕東西一百三十二里。南北二百一十一里。八到﹕北至上都取貴﹑象州路四千七百五十里﹐取藤州水路四千一百七十五里。東北至東都四千三百九十五里。東北至貴州水路一百七十五里。西南至欽州水陸相兼三百一十一里。管縣四﹕寧浦﹐樂山﹐淳風﹐嶺山。寧浦縣﹐下。郭下。本漢髙涼縣地也﹐吳分爲寧浦縣﹐隋開皇時屬郁林郡﹐貞觀中屬橫州。郁江水﹐俗名蠻江水﹐北去縣十步。樂山縣﹐下。西至州水路一百二十里。本漢郁林郡雍雞縣地﹐陳於此置樂陽郡。隋開皇十年廢郡﹐攺爲樂山縣﹐屬緣州。大業初攺屬郁林郡﹐貞觀八年攺屬橫州。蠻江﹐南去縣七步。淳風縣﹐下。西南至州九十里。武徳四年析寧浦縣之北界置。鱷江水﹐經縣西﹐去縣一百步。嶺山縣﹐下。東至州一百里。本漢髙涼縣之地﹐梁於此置嶺山郡﹐隋開皇十年廢郡爲縣﹐屬郁林郡﹐武徳四年攺屬橫州。蠻江﹐北去縣五步。欽州﹐寧越。下。開元戶二千二百八十。鄕十二。古越地﹐非九州之域。尉佗王越﹐地亦屬焉。漢平南越﹐置合浦郡﹐今州卽合浦郡之合浦縣地。按合浦在廉州界﹐宋分合浦置宋壽郡。梁武帝於今欽江縣南三里置安州﹐隋開皇十八年攺安州爲欽州﹐取欽江爲名也。大業三年攺爲寧越郡﹐武徳四年平蕭銑﹐攺爲州﹐仍爲都督府﹐貞觀元年罷都督府﹐復爲州。州境﹕東西六百七十三里。南北四百四十里。八到﹕北至上都五千五十五里。東北至東都四千八百五里。東北至橫州三百一十里。東至廉州三百三里。西南至陸州七百四十里。貢﹑賦﹕開元貢﹕銀﹐金。管縣五﹕欽江﹐安京﹐遵化﹐內亭﹐靈山。欽江縣﹐下。郭下。本漢合浦縣之地﹐宋於此置宋壽郡﹐隋開皇十九年罷郡爲欽江縣﹐屬欽州。皇朝因之。丰子嶺﹐在縣北一百二十里。欽江﹐在縣東二百步。西零戍﹐在縣南三里。安京縣﹐下。西北至州七十里。梁武帝分宋壽郡於此置安京郡﹐隋開皇十年廢郡爲縣﹐屬欽州。皇朝因之。羅浮山﹐在縣北十里。俗傳似循州羅浮山﹐因名之。遵化縣﹐下。西南至州二百八十里。隋開皇二十年置﹐本合浦縣地也。欽江水﹐源出縣東北博山。內亭縣﹐下。東南至州一百里。本漢合浦縣地﹐隋開皇十一年置﹐名新化縣﹐十八年攺名內亭﹐屬欽州。皇朝因之。因內亭水爲名。靈山縣﹐下。南至州九十六里水路一百二十里。隋開皇十八年﹐於州北西十八里置南賓縣﹐貞觀十年移於峯子嶺南﹐天寶元年攺爲靈山縣。今南四十里謂之水步﹐卽是欽州北來人﹐溯流捨舟登陸處。潯州﹐潯江。下。開元戶一千七百一十六。鄕五。本漢合浦郡地﹐貞觀七年分置潯州﹐取北潯江爲名。十二年廢入龔州﹐長壽元年又割龔州桂平﹑皇化﹑大賓三縣重置潯州。州境﹕東西南北八到﹕北至上都四千六百九十五里。東北至東都四千一百七十五里。東北沿流至龔州一百二十里。西南溯流至貴州二百里﹐陸行一百里。南至繡州八十里。西北至象州陸路二百一十里。貢﹑賦﹕管縣三﹐桂平﹐皇化﹐大賓。桂平縣﹐下。郭下。梁於此置桂平郡﹐隋開皇十年罷郡爲縣﹐屬郁林郡。貞觀七年﹐於縣置潯州﹐十二年廢﹐以縣屬龔州。後復置﹐縣又屬焉。皇化縣﹐下。西至州三十里。隋開皇十一年置﹐因縣東一里皇化水爲名。大業二年廢﹐貞觀七年復立。大賓縣﹐下。西至州四十里。隋開皇十五年分桂平縣置﹐以縣西北賓水爲名。武徳七年﹐曾於縣置潯州﹐後移於桂平縣。巒州﹐永定。下。本漢領方縣地﹐貞觀末﹑永徽初置。後以蠻﹑獠背叛廢﹐於其城置驛﹐開元十五年李商隱重奏置。州境﹕東西南北八到﹕﹝西﹞﹝東﹞北至上都取橫﹑象州路四千八百五十五里。﹝西﹞﹝東﹞北至東都四千六百三十五里。西溯流至邕州一百五十里。東沿流至橫州一百三十里。北至澄州抵大山﹐無路。貢﹑賦﹕管縣三﹕永定﹐武羅﹐靈竹。啟定縣﹐下。郭下。武羅縣﹐下。北至州七十里。靈竹縣﹐下。西至州九十里。右三縣與州同置。安南﹐﹝交趾。上都護府。﹞開元戶二萬五千六百九十四。鄕五十五。元和戶二萬七千一百三十五。鄕五十六。今爲安南都護府理所。管州十三﹕交州﹐愛州﹐州﹐峯州﹐陸州﹐演州﹐已上朝貢。長州﹐諒州﹐武安州﹐唐林州﹐武定州﹐貢州。已上附貢。縣三十九。羈縻州三十二。古越地也﹐秦始皇平百越﹐以爲桂林﹑象郡﹐今州卽秦象郡地也。趙佗王南越﹐地又屬焉。元鼎六年平呂嘉﹐遂定越地﹐以爲南海﹑蒼梧﹑郁林﹑合浦﹑交趾﹑九眞﹑日南﹑珠崖﹑儋耳九郡﹐元封五年置刺史以部之。名曰交趾者﹐交以南諸夷﹐其足大趾廣﹐兩足並立則交焉。漢本定爲交趾刺史﹐不稱州﹐以別於十二州。建安八年﹐張津爲刺史﹐士變爲太守﹐共表請立爲州﹐自此始稱交州焉。吳黃武五年﹐分交趾﹑日南﹑九眞﹑合浦四郡爲交州﹐南海﹑郁林﹑蒼梧三郡爲廣州﹐尋省廣州﹐還並交州﹐以番禺爲交州理所﹐後又徙於交趾。晉太康中﹐徙理龍編。隋開皇十年﹐罷交趾郡爲玉州﹐仁壽四年置總管府﹐大業三年罷州﹐復爲交趾郡。武徳四年又攺爲交州總管府﹐永徽二年攺爲安南都督府﹐至徳二年攺爲鎭南都護府﹐兼置節度﹐大歷三年罷節度置經略使﹐仍攺鎭南爲安南都護府﹐貞地六年又加招討處置使。府境﹕東西五百一十六里。南北七百九十一里。八到﹕北至上都六千四百四十五里﹐水路六千六百四十里。北至東都五千七百八十五里﹐水路六千三百八十里。西北至峯州一百三十里。西南至愛州五百里﹐水行七百里。東至大海水路約四百里。東北至陸州水行一百九里。西北至姚州水陸相兼未有裏。貢﹑賦﹕開元貢﹕孔雀﹐蕉布﹐犀角﹐蚺蛇膽﹐鸚鵡﹐金﹐艸豆﹛艸寇﹜﹐龍花蕊﹐翡毛﹐翠毛﹐鮫魚皮﹐檳榔﹐黃屑﹐白露蘚。管縣八﹕宋平﹐武平﹐平道﹐太平﹐南定﹐朱鳶﹐交趾﹐龍編。宋平縣﹐上。郭下。本漢日南郡西捲縣地﹐宋分立宋平縣﹐屬九徳郡﹐後攺爲宋平郡。隋開皇十年攺屬交州。武徳四年於此置宋州﹐貞觀元年廢宋州﹐攺屬交州。慈廉水﹐經縣南二里。蘇晉江﹐南去縣二百里。安陽王故城﹐在縣東北三十一里。蓋昔交州之地。連婁音蓮簍。故城﹐在縣西七十五里。本漢縣﹐屬交州郡﹐有羞官。後漢交趾史理於此﹐後徙龍編。武平縣﹐中下。西南至府九十里。本扶嚴夷城地也﹐吳歸命侯建衡三年破扶嚴夷﹐置武平郡﹐隋開皇十年廢郡立崇平縣﹐屬交州。武徳四年攺名武平。平道縣﹐中下。西北至府五十里。本扶嚴夷地﹐吳時開爲武平郡﹐立平道縣屬之﹐隋開皇十年廢郡﹐縣屬交州。仙山﹐縣東北十三里。隱嶙數百里﹐則龍編之西門也。太平縣﹐中下。西南至府六十里。本扶嚴夷地﹐隋開皇十年分武平置隆平縣﹐開元二年攺名太平。南定縣﹐中下。東北至府六十里。本漢連婁縣地﹐貞元七年於此置南定縣。其舊南定縣在今縣東南二百餘里﹐羈縻長州側近﹐開元十年後廢。朱鳶縣﹐上。東南至府五十里。本漢舊縣﹐屬交趾郡﹐至隋不攺。武徳四年於此置鳶州﹐貞觀元年廢﹐縣屬交州。朱鳶江﹐北去縣一里。後漢馬援南徵﹐鑄銅船於此﹐揚排然火﹐炙船頭令赤﹐以ㄡ湧浪及殺巨鱗橫海之類。交趾縣﹐中下。東南至府一十五里。本漢龍編縣地﹐隋開皇十年分置交趾縣。武徳四年於此置慈州﹐貞觀元年州廢﹐縣屬交州。泊江水﹐西北自崇平縣界流入至此﹐故名。慈廉水﹐北去縣四十步。龍編縣﹐中下。西北至府四十五里。本漢縣﹐屬交趾郡。立縣之始﹐蛟龍盤編於江津之間﹐因以爲瑞﹐而名縣也。武徳四年於此置龍州﹐貞觀元年州廢﹐縣屬交州。朱鳶江﹐在縣北﹐卽楡水之一源也。盧循之寇交州也﹐刺史杜慧度率軍水步﹐晨出南津﹐以火箭攻之﹐燒其船艦﹐一時潰散﹐循亦中矢﹐赴水而死。交州故城﹐在縣東十四里。吳時刺史陶璜所築。石九子母祠﹐在縣東十四里。愛州﹐九眞。下。開元戶一萬四千五十六。鄕二十九。元和戶五千三百七十九。鄕八。秦象郡地也﹐漢元鼎六年平南越﹐置九眞郡﹐領胥浦﹑居風﹑都龐﹑音龍。餘發﹑咸﹑無切﹑無編七縣﹐屬交趾刺史。梁武帝於郡理置愛州﹐隋大業三年攺爲九眞郡。武徳五年﹐丘和歸國﹐罷郡復爲愛州。州境﹕東西二百八十二里。南北四百一十里。八到﹕東至上都六千四百七十五里。北至東都六千二百一十五里。東至海州一百四十里。東北至長州水行四百五十里。西至小獠界水行一百九十里。南至演州二百五十里。西北至小獠柵三百里。西北至安南都護府五百里﹐水路七百里。貢﹑賦﹕開元貢﹕孔雀尾。賦﹕綿。元和貢﹕孔雀尾十具﹐翡尾一百枝﹐檳榔五百顆﹐犀角二十斤。管縣五﹕九眞﹐安順﹐崇平﹐日南﹐軍寧。九眞縣﹕下。郭下。本漢居風縣地﹐吳攺居風爲移風。隋開皇十七年﹐分移風置縣﹐屬愛州﹐後漢任延爲眞太守﹐舊俗以射獵爲業﹐不知牛耕﹐人常告糴﹐交趾每致困之。■乃■非■器﹐■之懇﹐百姓充給。居風山﹐在縣西四里。上有風穴﹐長風自是出焉。其山出金。珍山﹐在縣西三里。安鎭山﹐在縣南三十一里。出石磬﹐勝於湘州零陵者。安順縣﹐下。西北至州九里。本漢居風縣地﹐吳攺爲移風﹐又分置常樂縣﹐屬九眞郡。隋開皇十年攺屬愛州﹐十六年攺爲安順縣。皇朝因之。浮嶽山﹐在縣西五里。崇平縣﹐下。北至州三十里。本漢居風縣地﹐晉於此立髙安縣﹐屬九眞郡。隋開皇十年攺屬愛州﹐十八年攺髙安爲隆安﹐開元元年攺爲崇安﹐至徳二年又攺爲崇平。日南縣﹐下。北至州三十里。本漢居風縣地﹐晉分置津梧縣﹐隋開皇十年析置日南縣﹐屬愛州﹐皇朝因之。鑿山﹐在縣北一百三十里。昔馬援徵林邑﹐阻風波﹐用鑿此山彎爲通道﹐因以爲名。海﹐在縣東七十里。軍寧縣﹐下。東南至州二十里。本漢都龐縣地﹐晉分立軍安縣﹐屬九眞郡。隋開皇十年攺屬愛州。至徳二年攺名軍寧。州﹐日南。下府。開元戶六千六百四十九。鄕十四。元和戶三千八百四十二。鄕六。古越地﹐九夷之國﹐越裳氏重九譯者也。在秦爲象郡。漢平南越﹐又置九眞。吳歸命侯天紀二年﹐分九眞之咸縣置九徳縣﹐屬交州。梁武帝於此置徳州﹐隋開皇十八年攺爲州﹐取咸縣爲名也。大業三年攺爲日南郡。武徳五年攺爲南徳州﹐仍置總管府﹐貞觀元年攺爲州﹐兼管羈縻州六。州境﹕東西南北八到﹕北至上都六千八百七十五里。東北至東都六千六百一十五里。東至海一百里。南至林邑國界一百九十里。北至演州一百五十里。貢﹑賦﹕開元貢﹕象牙﹐沈香﹐翠毛﹐犀角﹐金箔﹐黃屑。管縣二﹕九徳﹐越裳。九徳縣﹐下。西至州五里。本吳所立﹐屬九徳郡﹐後攺屬州。越棠縣﹐下。西至州七十里。本吳所置﹐因越裳國以爲名也﹐屬九徳郡。武徳初屬智州﹐後屬州。峯州﹐承化。下。開元戶三千五百六十一。鄕十五。元和戶一千四百八十二。鄕八。古夜郎國之地﹐按今新昌縣界有夜郎溪。秦象郡之地。漢平南越﹐置交趾郡之﹛米鹿﹜泠縣﹝﹛米鹿﹜﹞音彌﹐﹝亦作﹛米尼﹜。﹞地也。吳歸命侯建衡三年﹐分交趾立新昌郡﹐陳於此置興州﹐隋開皇十八年攺爲峯州。大業二年州廢﹐以縣屬交州。武徳四年又置峯州﹐兼管羈縻州二十八。州境﹕東西九十七里。八到﹕北至上都六千一百五十里。北至東都五千八百四十五里。東南至安南府一百三十里。南至漏口江一百里。北至羈縻南平州界二百里。貢﹑賦﹕開元貢﹕八蠶絲﹐檳榔﹐豆﹛艸寇﹜﹐蚺蛇膽。元和貢﹕豆﹛艸寇﹜三千三百顆﹐翠毛一百合﹐犀角四十斤。管縣二﹕嘉寧﹐承化。嘉寧縣﹐下。郭下。本漢﹛米鹿﹜泠縣地﹐吳分其地立嘉寧縣﹐後因之。承化縣﹐下。東南至州五里。本﹛米鹿﹜泠縣地﹐天寶元年分置承化縣。漢交趾﹛米鹿﹜泠女子徵側及妹徵貳反﹐稱王﹐伏波將軍援討平之﹐卽此地也。陸州﹐玉山。下。開元戶一千九百三十四。鄕六。元和戶二百三十一。鄕三。本漢交趾郡地﹐梁大同元年於郡分置黃州﹐隋開皇十八年攺爲陸州﹐以在海南﹐有陸路通海北﹐因以爲名。州在窮海﹐不生菽粟﹐又無絲綿﹐惟捕海物以易衣食﹐蓋「島夷卉服」之類也。州境﹕東西七百一十里。南北五十四里。八到﹕西北至上都水陸相兼六千一百二十里。西北至東都五千八百六十里。東至廉州界三百里。東北至欽州六百里。西南至安南都護府百餘里。貢﹑賦﹕開元貢﹕玳瑁﹐甲香﹐﹛辟黽﹜皮。元和貢同。管縣三﹕寧海﹐烏雷﹐華淸。寧海縣﹐下。郭下。本漢安海﹐武徳四年又置海平﹐至徳二載更今名。羅佩山﹐在縣東九里。其山在大海中也。烏雷縣﹐下。西北至州一里。本在州東水路三百里﹐總章元年置在海島中﹐因烏雷州爲名。大歷三年﹐與州同移於安海縣理。狗理山﹐在縣東四里。華淸縣﹐下。西至州一里。本名玉山縣﹐天寶元年攺爲華淸。本在烏雷縣北四十里。大歷三年與州同移於安海縣理。南枕大海。官井山﹐在縣東約五十里。相傳越王過海﹐泊船於此﹐爲無淡水﹐因鑿石爲井﹐因號焉。演州﹐龍池﹐下。元和戶一千四百五十。鄕三。古南越地﹐漢九眞郡之咸縣地也﹐自漢迄隋不攺。武徳五年於此置州﹐領安人﹑扶演﹑相景﹑西源四縣。貞觀元年﹐以徳州爲州﹐攺此爲演州﹐因演水爲名。其州西控海﹐當中國往林邑﹑扶南之大路也。州境﹕東西南北。八到﹕北至上都六千七百二十五里。北至東都六千四百六十五里。北至愛州二百五十里。南至州一百五十里。東至大海六里。貢﹑賦﹐開元貢﹕孔雀尾﹐黃屑﹐金薄。元和貢﹕金泊﹐黃屑。管縣三﹕忠義﹐懷﹐龍池。忠義縣﹐下。郭下。本漢咸縣地﹐廣徳二年分置忠義縣。懷縣﹐下。東至州二十四里。本漢咸縣地﹐武徳五年分置安人縣﹐爲演州理所。貞觀二十四年廢州﹐攺安入縣爲懷恩﹐天寶二年又攺爲懷。廣徳二年復置演州﹐仍移理忠義縣。龍池縣﹐下。南至州二百五十里。本漢無編縣地也﹐蓋夷獠所附﹐免其徭役﹐故以「無編」爲名。後漢省﹐垂拱二年﹐於此置龍池縣﹐仍於縣理立山州﹐廣徳二年廢山州﹐以縣屬演州。大海﹐在縣東四里。附貢州長州﹐文陽。下。西北至府約一百里。管縣四﹕文陽﹐銅蔡﹐長山﹐其常。戶都六百四十八。貢﹕金。郡州﹐西北至府約一百五十九里。管縣二﹕郡口安樂。戶都三百三十五。貢﹕白蠟二十斤﹐孔雀尾二具﹐蚺蛇膽二枚。諒州﹕西北至府約二百里。管縣二﹕文諒﹐長上。戶都五百五十。貢﹕白蠟二十三斤。武安州﹐武曲。西至府約一百八十里。管縣二﹕武安﹐臨江。戶都四百五十六。貢﹕朝霞布食單。唐林州﹐北至府約一千里。管縣二﹕唐林﹐安遠。戶都三百一十七。貢﹕白蠟二十斤。武定州﹐東至府三百二十里。管縣二﹕扶耶﹐潭ㄝ。戶都一千二百。貢﹕翠毛二百二十合。貢州﹕西南至府二百五十里。管縣二﹕武興﹐古都﹐戶都三百十八。貢﹕翠毛三百合。

●卷第三十九◎隴石道上▲秦州渭州武州蘭州河州鄯州廓州岷州洮州疊州芳州宕州臨州臨州秦州﹐天水。中府。開元戶二萬五千七。鄕三十九。禹貢雍州之域。古西戎地﹐周孝王時﹐其地始爲秦邑。孝王使非子主爲於﹑渭之間﹐馬大蕃息﹐孝王邑諸秦﹐使爲附庸﹐今天水隴西縣秦亭秦谷是也。其後秦仲始大﹐襄公列爲諸侯。武公伐わ戎﹐滅而縣之﹐今州理上わ﹐卽秦之舊縣也。始皇分天下爲三十六郡﹐此爲隴西地。漢武帝元鼎三年﹐分隴西置天水郡。郡前有湖水﹐冬夏無境減﹐取天水名﹐由此湖也。王莽末﹐隗囂據其地。後漢建武﹑永平之後﹐攺天水曰漢陽郡。魏分隴右爲秦州﹐因秦邑以爲名﹐後省入雍州。晉復攺漢陽爲天水郡﹐武帝泰始中又立秦川郡﹐與州同理。隋開皇三年罷郡﹐所領縣並屬州。大業三年罷州﹐爲天水郡。隋末陷於盜賊﹐武徳二年討平薛舉﹐攺置秦州﹐仍立總管府。天寶元年攺爲天水郡﹐乾元元年復爲秦州。寶應二年陷於西蕃。州境﹕東西四百三十九里。南北五百五十五里。八到﹕東至上都八百里。東至東都一千六百六十里。東﹝北﹞至隴州三百六十里。西﹝北﹞至渭州三百里。西南至成州二百里。東北至原州四百六十里。貢﹑賦﹕管縣五﹕上わ﹐伏羌﹐隴城﹐淸水﹐成紀。上わ縣﹐上。郭下。本わ戎地﹐秦伐わ戎而置縣焉。漢屬隴西郡﹐晉屬天水郡。後魏以避道武帝諱﹐攺曰上わ﹐廢縣爲鎭。隋大業元年復爲上わ縣﹐屬天水郡。武徳二年屬秦州。れ冢山﹐在縣西南五十八里。漾水之所出也﹐東流爲漢水。渭水﹐在縣北十三里。西自伏羌縣界流入。段谷水﹐源出縣東南山下。蜀將姜維﹐爲鄧艾破於段谷﹐星散流離﹐卽此谷也。司馬宣王壘﹐俗名上募城﹐在縣東二里。魏明帝太和五年﹐諸葛亮寇天水﹐詔大將軍拒之﹐此其壘也。諸葛亮壘﹐俗名下募城﹐在縣東二里。初﹐亮出﹐議者或欲自芟上わ左右麥以奪賊食﹐帝不從﹐又勒令護麥。及宣王與亮相持﹐賴此麥以爲軍糧。姜維壘﹐在縣北八里。漢髙祖廟﹐在縣東北五里。隗囂自立爲大將軍﹐聘平陵人方望爲軍師﹐勸囂立髙祖廟﹐以取信於人。伏羌縣﹐中。東北至州一百二十里。本冀戎地﹐秦伐冀戎而置縣焉。漢冀縣﹐屬天水郡。後漢隗囂自稱西伯﹐都於此。後魏以冀爲當亭﹐周爲黃瓜﹐隋大業二年﹐攺黃瓜爲冀城縣。武徳三年初立伏州﹐仍置伏羌縣﹐八年罷伏州﹐以縣屬秦州。朱圉山﹐在縣西南六十里。上有石鼓﹐不擊自鳴﹐則有兵起。渭水﹐經縣北﹐去縣一里。縣城﹐本秦冀縣也﹐隗囂稱西伯都比﹐時冀人有謠曰「出冀門﹐望羝羣﹐有一跛人欲上天﹐謂天可上﹐地上安得人。」囂卒敗。隴城縣﹐中。西南至州一百二十里。本漢略陽道﹐屬天水郡。初﹐隗囂之據冀城也﹐來歙從上道襲得略陽城﹐囂仍使王元拒隴坻﹐牛邯軍瓦亭﹐囂自率眾攻略陽道。隋開皇﹝三﹞年罷郡﹐河陽縣徙理焉﹐六年攺爲隴城縣。大隴山﹐在縣東一百里。略陽川水﹐北去縣三十步。瓦亭山﹐在縣東北二百餘里。隗囂使將牛邯守處。其山亦入原州界。又有街泉亭﹐蜀將馬謖爲魏將張所敗。淸水縣﹐中下。西南至州一百二十五里。本漢舊縣也﹐屬天水郡。後魏分略陽置淸水郡﹐隋開皇三年罷郡﹐縣屬秦州。少隴山﹐一名隴坻﹐又名分水嶺。隗囂時﹐來歙襲得略陽﹐囂使王元拒之。隴阪九回﹐不知髙幾里﹐每山東人西役﹐升此瞻望﹐莫不悲思。隴上有水﹐東西分流﹐因號驛爲分水驛﹐竽人歌曰「隴頭流水﹐鳴聲幽咽﹐遙望秦川﹐肝腸斷絕。」東去大震關五十里。上多鸚鵡。成紀縣﹐中。東南至州一百里。本漢舊縣﹐屬天水。伏羲氏母曰華胥﹐履大人迹﹐生伏羲於成紀﹐卽此丘也。周成紀縣﹐屬略陽郡﹐隋開皇三年罷郡﹐縣屬秦州。皇朝因之。瓦亭川水﹐東去縣一十五里。渭州﹐隴西。下。開元戶五千二百三十二。鄕一十四。禹貢雍州之域。古西戎地。戰國時羌﹑戎雜居其地﹐秦昭王伐得義渠戎﹐始置隴西郡。按天水有大阪名曰隴坻﹐郡處坻西﹐故曰隴西。有鍁官﹑鹽官。漢末隗囂竊據﹐建武十年囂降﹐隴右平﹐仍舊爲郡。靈帝分立南安郡﹐魏於此置鎭守﹐鄧艾曰「蜀師來而爲一﹐我分爲四以禦之。」謂狄道﹑隴西﹑南安﹑岐山西處。齊王嘉平五年﹐蜀將姜維圍南安﹑襄武﹐皆不克。後魏莊帝永安三年﹐於郡置渭州﹐因渭水爲名。禹貢「導謂自鳥鼠同穴」﹐山在州西一百二十九里渭源界。隋大業三年罷州﹐復置隴西郡。隋亂陷賊﹐武徳元年﹐西土底平﹐復置渭州。寶應二年陷於西蕃。州境﹕東西三百六十六里。南北三百八十六里。八到﹕東至上都一千一百里。東至東都一千九百六十里。東南至秦州三百里。西南至岷州二百二十六里。東北至原州五百五十里。西北至臨洮軍一百九十里。貢﹑賦﹕開元貢﹕秦艽﹐麝香。賦﹕布﹐麻。管縣四﹕襄武﹐渭源﹐隴西﹐鄣。襄武縣﹐上。郭下。本漢舊縣也﹐屬隴西郡。隋開皇三年罷郡﹐縣屬渭州﹐大業三年復屬隴西郡。武徳元年﹐攺屬渭州。渭水﹐北自渭源縣界流入。六泉水﹐在縣東北原上。泉源有六﹐因以爲名。渭源縣﹐上。正東微南至州九十里。本漢首陽縣﹐屬隴西郡。西魏文帝分隴西置渭源郡﹐因渭水爲名也。隋開皇三年罷郡﹐縣屬渭州。鳥鼠山﹐今名靑雀山﹐在縣西七十六里。渭水所出﹐凡有三源並下。其同穴鳥如家雀﹐色小靑﹔其鼠如家鼠﹐色小黃。近穴溲溺气甚辛辣﹐使人變逆嘔吐﹐牛馬得此气﹐多疲臥不起而大汗。隴西縣﹐上。西至州五十里。本漢﹤豕原﹥道縣也。音桓。屬天水郡。後漢末於此置南安郡﹐隋開皇元年廢郡﹐移武陽縣名於郡理﹐屬渭州﹐八年攺武陽爲隴西。安都山﹐在縣西四十九里。落門水﹐出縣東南落門谷。後漢建武十年﹐來歙大破隗囂於落門﹐卽此。渭水﹐經縣南。鄣縣﹐上。東北至州六十里。本漢鄣縣也﹐屬隴西郡﹐永元元年封耿秉爲鄣侯是也。永嘉南渡﹐縣遂廢焉。後魏宣武帝復置﹐屬略陽﹐隋開皇三年罷郡﹐縣屬渭州。龍馬山﹐在縣西四十里。鄣水﹐南去縣一里。鹽井﹐在縣南二里。遠近百姓仰給焉。武州﹐武都。下。開元戶三千四百五十三。鄕十二。禹貢梁州之域。古西戎地也。戰國時﹐白馬氐居焉﹐氐卽西戎之別種也。元鼎六年﹐開白馬氐﹐以其地爲武都郡。魏太祖以楊阜爲武都太守。及劉備取漢中﹐魏文帝徙武都於美陽﹐卽今好縣界也。後諸葛亮使將攻武都﹑陰平﹐遂克定二郡﹐其地始入於蜀。蜀平後﹐晉復以爲郡。及永嘉南遷﹐中原背叛﹐武都又爲氐楊茂搜所據﹐羣氐推以爲王。其後楊難當爲宋所破﹐其苗裔復擁眾據武都之仇池山﹐在今成州界。後魏平仇池﹐於仙陵山東置武都鎭﹐宣武帝於鎭城復置武都郡﹐廢帝攺置武州。隋大業三年又攺爲武都郡﹐武徳元年復爲武州。州境﹕東西二百五十六里。南北二百九十里。八到﹕東北至上都一千三百里。東北至東都二千六百里。東至興州三百五十一里。西北至宕州二百五十里。南至文州二百五十里。北至成州三百八十里。貢﹑賦﹕開元貢﹕蠟燭﹐椒。賦﹕布。管縣三﹕將利﹐福津﹐盤是。將利縣﹐中下。郭下。本漢羌道縣地﹐後魏於此置石門縣。周閔帝攺爲將利縣﹐屬武都郡。隋開皇三年罷郡﹐縣屬武州﹐皇朝因之。仙陵山﹐在縣西六里。武都有紫水﹐泥亦紫﹐漢朝封璽書用紫泥﹐卽此水之泥也。又出上品雄黃﹐色如雞冠。羌水﹐一名陵水﹐經州城南二里。福津縣﹐中下。西北至州六十六里。本後魏之武階郡也﹐屬南秦州。文帝又置福津縣﹐屬武階郡。隋開皇三年罷郡﹐移福津縣於郡置焉﹐屬武州。皇朝因之。隴東山﹐在縣北四十五里。盤是縣﹐中下。西北至州一百五十里。本漢河池縣地也﹐後魏廢帝於此置武陽郡﹐領盤是縣。隋開皇三年罷郡﹐縣屬武州。皇朝因之。盤是山﹐在縣東南七十三里。縣城﹐魏鄧艾與蜀將姜維相持﹐於此築城﹐置茄蘆戍﹐後於此置縣。蘭州﹐金城。下。開元戶四千。鄕一十五。禹貢雍州之域。古西羌地也。秦並天下﹐是爲隴西郡。漢武帝降匈奴﹐以其地置武威﹑酒泉﹑張掖﹑郭煌四郡﹐又分隴西置天水郡。昭帝六年﹐分隴西﹑張扒以爲金城郡﹐今州卽金城郡之舊地也。初築時得金﹐故曰金城。又言金取其堅固。領縣十三。宣帝又置金城屬國﹐以處降羌。平帝元始四年﹐金城塞外羌獻魚鹽之地內屬﹐漢遂得西王母石室﹐以爲西海郡﹐理龍夷城﹐卽今河源軍西一百八十里威戎城是也。後漢建武十三年﹐省金城入隴西郡﹐明帝永平元年復立。永嘉末﹐前涼張軌分立晉興郡﹐張徙金城縣﹐卽今州理是也。西秦乞伏朝歸都苑川﹐南涼禿烏孤都廣武﹐皆此地也。苑川在今五泉縣﹐至乞伏慕末爲赫連定所滅。廣武﹐至禿亻辱檀﹐爲乞伏熾所滅。隋開皇元年立爲蘭州﹐置總管府﹐取臯蘭山以爲名。大業三年罷州﹐爲金城郡。武徳二年討平薛舉﹐復置蘭州﹐八年置都督府﹐顯慶元年罷﹐復爲州。寶應元年陷於西蕃。州境﹕東西二百一十七里。南北六百一十里。八到﹕東南至上都一千四百六十里。東南至東都二千三百二十里。東至臨州一百九十里。東北至會州三百八十里。西北至鄯州四百里。西南至河州是三百里。貢﹑賦﹕開元貢﹕褐﹐野馬皮。賦﹕麻。管縣二﹕五泉﹐廣武。五泉縣﹐中下。郭下。本漢金城縣地﹐屬金城郡。前涼張徙金城郡理焉。隋開皇三年罷郡﹐縣屬蘭州。皇朝因之。康狼山﹐京名熱薄汗山﹐在縣南一百四十里。西秦乞伏乾歸太子熾磐﹐招結諸部二萬七千﹐築城於康狼山以據之﹐卽此山也。黃河﹐流經縣北﹐去縣二十里。金城關﹐在州城西。周武帝置金城津﹐隋開皇十八年攺津爲關。廣武縣﹐中下。南至州二百二十五里。本漢枝陽縣地﹐前涼張駿三年分晉興置廣武郡﹐隋開皇三年罷郡置廣武縣﹐屬蘭州。大業二年攺爲允吾音鉛牙。縣﹐取漢舊名也﹐六年攺爲會寧縣。武徳三年﹐重置廣武縣。琵琶山﹐在縣西北一百五十里。北涼沮渠蒙遜恃其彊﹐陰謀圖周﹐周乃擁眾南保琵琶山﹐卽此也。烏逆水﹐在縣西南二十許裏。水西有馬蹄谷﹐漢武帝使李廣利伐天宛﹐得天馬﹐胡馬感北風之思﹐遂頓絕羈絆而馳﹐晨發京城﹐食時至惇煌塞下﹐今谷中石上猶存蹄迹。允吾故城﹐在縣西南一百六十里。本漢縣﹐屬金城郡。浩故城﹐在縣西南一百三十里。漢縣也﹐屬金城郡。者﹐水流峽岸深若門也。河州﹐安樂﹐上。開元戶五千二百八十三。鄕一十四。禹貢雍州之城。古西羌地也。漢昭帝分隴西﹑天水﹑張掖三郡立金城郡﹐今州卽金城郡之χ罕縣也。χ音浮。靈帝時﹐隴西宋建自稱河平王﹐聚眾χ罕﹐攺元﹐置百官。獻帝建安末﹐夏侯妙才討平之。晉惠帝立χ罕護軍。前涼張輒保據涼州﹐立爲晉興郡。張駿二十一年﹐以州界遼遠﹐分置河州﹐以禹貢「導河積石﹐至於龍門」﹐積石州界﹐故曰河州。後乞伏熾磐﹐又自金城郡都於此。後魏平定秦隴西﹐攺置χ罕鎭。孝文帝太和十六年﹐攺鎭復爲河州。隋大業三年罷州﹐攺爲χ罕郡。武徳二年討平李軌﹐攺置河州。寶應元年陷於西番。州境﹕東西二百二十八里。南北三百七里。八到﹕東至上都一千四百六十里。東至東都二千三百二十里。東北至蘭州三百里。西至廊州三百九十里。﹝東﹞南至洮州三百里。西北至鄯州三百里。貢﹑賦﹕開元貢﹕麝香﹐麩金。賦﹕布﹐麻。管縣三﹕χ罕﹐鳳林﹐大夏。χ罕縣﹐中下﹐郭下。本漢舊縣﹐屬金城郡。故罕羌侯邑﹐秦滅爲縣﹐後遂因之。積石山﹐一名唐述山﹐今名小積石山﹐在縣西北七十里。按河出積石山﹐在西南羌中﹐注於蒲昌海﹐潛行地下﹐出於積石﹐爲中國河。故今人目彼山爲大積石﹐此山爲小積石。鳳林山﹐在縣北三十五里。河水﹐在縣北五十里。河﹐下也。按四瀆之中﹐河源最髙﹐從髙注下﹐故其流峻急。禹貢「導河積石﹐至於龍門」。又曰「導洛自熊耳」。按洛水出上洛西山﹐經熊耳之北﹐所言導者﹐皆謂紀所施功﹐不必自其源也。鳳林縣﹐中下。東南至州八十里。本漢白石縣地﹐後魏大統十二年﹐刺史楊寬於河南鳳林川置鳳林縣﹐因以爲名。儀鳳元年﹐於河州西移安鄕縣理此﹐又名安鄕﹐天寶元年攺名鳳林。石門山﹐在縣東北二十八里。山髙險絕﹐對岸若門﹐卽臯蘭山門也。漢武帝元狩二年﹐霍去病出隴西﹐至臯蘭﹐卽此也。離水﹐西去縣二百步。大夏縣﹐中下。西北至州七十里。本漢舊縣﹐屬隴西郡。前涼張駿置大夏郡﹐縣屬焉。周攺屬χ罕郡。隋開皇三年罷郡﹐縣屬河州。金劍山﹐在縣西二十里。大夏山水﹐經縣南﹐去縣十步。鎭西軍﹐在州西一百八十里。開元三年﹐哥舒翰於索恭川置。振威軍﹐在天成軍西一百餘里。天寶十三年﹐哥舒翰攻吐蕃雕窠城置。鄯州﹐西平。下府。開元戶六千四百四十六。鄕一十五。禹貢雍州之域。古西戎地。春秋及秦﹑漢爲羌胡所居。昭帝元始元年置金城郡﹐按今州界卽金城郡地也。後漢獻帝分置西平郡﹐屬涼州。前涼張軌分西平置晉興郡。張天錫以晉興﹑西平二郡遼遠﹐分爲廣源郡。後涼呂光攺西平爲西河郡﹐南涼禿烏孤自稱武威王﹐徙都於此。弟亻辱檀遷於姑臧﹐後復徙理於此﹐爲乞伏熾磐所並。後魏以西平郡爲鄯鎭﹐孝昌二年攺鎭立鄯州。隋大業三年罷州﹐復爲西平郡。隋亂陷賊﹐武徳二年討平薛舉﹐關﹑隴平定﹐攺置鄯州。儀鳳二年置都督府﹐後復爲州﹐開元二十一年置隴右節度使﹐都管兵七萬五千人﹐馬一萬六百匹。衣賜二百五十一萬匹段。備西戎。統臨洮軍﹐開元中移就節度衙置。管兵五萬五千人﹐馬八千四百匹。河源軍﹐州西一百二十里。儀鳳二年中郎將李乙支置。管兵一萬四千人﹐馬六百五十三匹。白水軍﹐州西北三十里。開元五年郭知運置。管兵四千人﹐馬五百匹。安人軍﹐河源軍西一百二十里星宿川。開元七年郭知運置。管兵萬人﹐馬三百五十匹。振威軍﹐州西三百里。開元中信安王置。管兵千人。威戎軍﹐州西三百五十里。開元二十六年杜希望置。管兵千人﹐馬五十匹。綏和守捉﹐州西南二百五十里。開元二年郭知運置。管兵千人﹐今分爲五百人。合川郡守捉﹐州南一百八十里。貞觀中侯君集置。管兵千人。合川郡﹐今疊州。莫門軍﹐洮州城內。儀鳳二年置。管兵五千五百人﹐馬二百匹。寧塞軍﹐郭州城內。管兵五百人﹐馬五十匹。積石軍﹐廓州西一百八十里。儀鳳二年置。管兵七千人﹐馬一百匹。鎭西軍﹐河州城內。開元二十六年杜希望置。管兵一萬二千人﹐馬三百匹。平夷守捉﹐河州城西南四十餘里。開元二年郭知遠置。管兵三千人。寶應元年沒於西蕃。州境﹕東西三百五里。南北二百一十五里。八到﹕東南至上都一千九百六十里。東南至東都二千七百六十里。東南至蘭州本百里。西至靑海三百七十里。西南至廓州二百四十里。東北至涼州五百里。貢﹑賦﹕開元貢﹕褐十匹﹐羚羊角兩隻。賦﹕布﹐麻。管縣三﹕湟水﹐鄯城﹐龍支。湟水縣﹐中。郭下。本漢破羌縣地﹐屬金城郡。魏分置西都縣﹐屬西平郡。隋開皇三年罷郡﹐縣屬鄯州。十八年攺爲湟水縣。皇朝因之。土樓山﹐在縣西一百三十里。下有土樓神祠。湟水﹐名泊河﹐亦謂之樂都水﹐出靑海東北亂山中﹐東南流至蘭州西南入黃河。浩水﹐今謂之闔門水﹐經縣東﹐去縣五十五里。漢宣帝神爵元年﹐遣後將軍趙充國擊先零羌﹐充國欲罷騎兵﹐屯田以待其獘。計度臨羌東至浩﹐羌虜故田﹐人所未墾﹐可二千頃已上。又理湟ɑ以西道橋七十所﹐令可至鮮水左右畱步士萬人屯田﹐爲必禽之具。詔從之。充國竟以屯田之利﹐支解先零。鄯城縣﹐中。東至州一百二十里。儀鳳二年分湟水縣置。北枕湟水﹐西卽土樓山。龍支縣﹐中。北至州一百三十五里。本漢充吾縣也﹐屬金城郡。後魏初於此置金城縣﹐廢帝二年攺名龍支縣﹐西南有龍支谷﹐因取爲名。積石山﹐在縣西九十八里。南與河州χ罕縣分界。黃河﹐在縣西南六十里。廓州﹐寧塞。下。開元戶三千九百六十四。鄕禹貢雍州之域。古西羌地。漢宣帝時﹐西羌數背叛﹐後將軍趙充國屯隴西﹐諸羌不敢後漢燒當等八種羌爲寇﹐段擊破之﹐諸羌弭定。獻帝建安中﹐分金城置西平郡。南涼禿烏孤又以河南地爲澆河郡。周建徳五年於今州理西南達化縣界澆河故城置廓州﹐蓋以開廓邊境爲義。隋大業三年罷州﹐復爲澆河郡。隋亂陷於寇賊﹐武徳二年﹐西土平定﹐攺置廓州。乾元年陷於西蕃。州境﹕東西三百九十四里。南北四百九十里。八到﹕東南至上都二千四百十里。東至東都三千九百六十里。東至河州三百九十里。西至吐蕃界樹郭城三百二十里。南至新置曜武軍二百里。北至新安夷騎八十里。貢﹑賦﹕開元貢﹕麩金﹐大黃﹐戎鹽﹐麝香。﹝賦﹕布﹐麻。﹞管縣三﹕化城﹐達化﹐米川。化城縣﹐下。郭下。本後魏石城縣地﹐廢帝二年﹐因境內有化隆谷﹐攺爲化隆縣。皇朝因之﹐先天元年攺爲化城縣。黃河﹐在縣南八十步。扶延山﹐在縣東北七十里。多麋鹿。達化縣﹐下。東至州三十里。本後周置達化郡並達化縣﹐隋開皇三年罷郡。移縣入郡廨﹐卽今縣是也。皇朝因之。黃沙戍﹐在縣東六十里。米川縣﹐下。西至州一百里。本前涼張天錫於此置邯川戍﹐後魏孝昌二年於戍城置廣威縣。貞觀十年﹐於本縣東一百二十里黃河岸置米川縣﹐屬河州﹐永徽六年移於河北﹐屬廊州。積石軍﹐在州西南一百五十里。儀鳳二年置。西臨大澗﹐北枕黃河﹐卽隋澆河郡所理。寧邊軍﹐在積石軍西﹐黃河北。威勝軍﹐在積石軍西八十里宛肅城。金天軍﹐在積石軍西南一百四十里洪濟橋。武寧軍﹐在洪濟橋東南八十里百谷城。曜武軍﹐在州南二百里黑硤川。右寧邊等五軍﹐並天寶十三年哥舒翰奏置。岷州﹐和政。下。開元戶三千九百五十。鄕一十四。禹貢雍州之域。古西羌地也。禹貢「西傾﹑朱圉﹑鳥鼠」﹐按西傾山在洮州之西﹐今州處其東北﹐此則雍州之域明矣。在秦爲隴西郡洮縣也﹐自秦至晉不攺。後魏文帝始於此置岷州﹐南有岷山﹐因以爲稱﹐仍領同和郡﹐又攺爲臨洮郡。隋開皇三年罷郡﹐屬岷州﹐大業三年復爲臨洮郡。隋末淪陷寇賊﹐義寧二年攺置岷州﹐天寶元年攺爲和政郡。乾元年元年復爲岷州。上元二年因羌叛﹐陷於四蕃。州境﹕東西一百六十三里。南北三百六十七里。八到﹕東北至上都一千三百三十六里。東北至東都二千一百八十六里。東北至渭州二百二十六里。西南至洮州一百八十里。南至宕州三百八十里。北至臨州三百四十里。貢﹑賦﹕開元貢﹕龍須席﹐鸚鵡鳥﹐牛酥﹐雕翎。賦﹕布﹐麻。管縣三﹕溢樂﹐川﹐和政。溢樂縣﹐中下。郭下。本秦﹑漢之臨洮縣也﹐屬隴西郡。後魏置同和郡﹐縣屬焉。隋開後三年罷郡﹐縣屬岷州﹐義寧二年攺置溢樂縣。岷山﹐在縣南一里。崆峒山﹐在縣西二十里。州城﹐本秦臨洮城也﹐後漢建初二年﹐金城隴西保塞羌皆反﹐車騎將軍馬防﹑長水校尉耿恭擊平之﹐卽此地也。董卓臺﹐在縣北十五步。秦長城﹐首起縣西二十里。始皇三十四年並天下﹐使蒙恬將三十萬眾北逐戎狄﹐築長城﹐起臨洮至遼東﹐延袤萬餘里。川縣﹐中下。西北至州七十里。本基城縣﹐周明帝武成元年置。隋開皇九年省﹐義寧二年重置。先天元年攺爲川縣﹐取縣西川爲名也。和政縣﹐中下。南至州三十二里。本後周洮城郡也﹐武帝保定元年郡省﹐置同和縣﹐屬同和郡﹐宣政元年攺爲和政縣。隋開皇三年罷郡﹐縣屬岷州。皇朝因之。和政府﹐在縣西北七里。洮水﹐西南自溢樂縣界流入。洮州﹐臨洮。下。開元戶三千七百八十四。鄕七。禹貢雍州之域。古西羌地也。自秦﹑漢至於魏﹑晉﹐皆諸羌所居。至後魏吐谷渾又侵據其地﹐後周明帝武成中﹐西逐諸戎﹐其地內屬﹐置洮陽防﹐武帝保定元年立洮州。隋大業三年罷州﹐攺爲臨洮郡。隋季亂離﹐所在陷沒﹐郡守孫長詢率所部百姓嬰城固守﹐以義寧元年舉城歸國﹐武徳二年復於此置洮州。貞觀四年﹐州移理故洪和城﹐於此置臨洮鎭﹐五年廢鎭置﹝禦諱﹞﹝淳﹞州﹐八年廢州﹐復移洮州理此。永徽元年置都督府﹐開元十七年廢入岷州。二十年於臨潭又置臨州﹐二十七年又攺爲洮州。廣徳元年陷於西蕃。州境﹕東西五百五十里。南北二百二十里。八到﹕東北至上都一千五百里。東北至東都二千三百六十里。東至岷州一百八十里。西至黃河六百里。西南至疊州一百八十里。北至河州三百里。貢﹑賦﹕開元貢﹕褐﹐酥。管縣二﹕臨潭﹐美相。臨潭縣﹐中。郭下。本隋美相縣﹐周保定元年置。貞觀四年﹐移美相縣於東北洪和城內﹐五年於州理攺置臨潭縣。其城東西北三面並枕洮水。洮水﹐出縣西南三百里﹛山彊﹜臺山﹐卽禹貢西傾山也。傍山﹐在縣東十一里。傍﹐羌語也﹐羌語呼石這﹐呼髙爲傍﹐因以爲名。安西府﹐在縣東四十里。周明帝武成元年﹐行軍總管博陵公賀蘭祥討吐谷渾﹐築此城以保據西土﹐後因置博陵郡。隋又爲縣﹐屬洮州﹐貞觀十二年省縣入臨潭﹐十三年於此置安西府。廣恩鎭﹐在縣西一百八十里。莫門軍﹐儀鳳二年置。在州城內。神策軍﹐在州西八十里。天寶十三年哥舒翰置。在洮河南岸。美相縣﹐中。西至州七十五里。本漢﹑隋舊縣﹐理在州城﹐貞觀四年移洮州在此﹐縣亦隨徙焉。霧露山﹐在縣北一十里。疊州﹐合川。下。開元戶一千二百七十七。鄕十一。禹貢梁州之域。歷秦﹑漢﹑魏﹑晉﹐諸羌常保據焉。至後魏﹐其地入吐谷渾。周武帝建徳六年﹐西逐諸戎﹐始統有其地﹐乃置疊州﹐蓋取山川重疊爲義。隋大業元年廢疊州﹐以縣屬洮州。武徳二年﹐西土內附﹐於今州西二十九里合川故城置疊州﹐五年陷吐谷渾﹐七年討平之﹐復置疊州。今州城在獨山上﹐西臨絕澗﹐南枕羌水。十三年置郡護府﹐永徽元年罷﹐天寶元年攺爲合川郡﹐乾元元年復爲疊州。州境﹕東西二百六十五里。南北一百二十九里。八到﹔東至上都一千七百里。東至東都二千五百六十里。東南沿流至宕州二百五十里。西至黃河上黨項岸二百八十里。東南至故芳州一百四十里。東北至洮州一百八十里。貢﹑賦﹕開元貢﹕甘松香﹐麝香﹐酥。賦﹕布﹐麻。管縣二﹕合川﹐常芳。合川縣﹐下。郭下。本周武成二年置﹐有三谷水﹐至縣東合流﹐因以爲名﹐屬西疆郡。隋開皇三年罷郡﹐縣屬疊州。皇朝因之。石鏡山﹐在縣西此四十五里。其山石皎徹﹐臨照莫不見其形體﹐故以爲名。山有銅窟﹐隋代采鑄﹐今亦塡塞。白水﹐一名墊江水﹐在州西六十里。藥水﹐在縣東平地。人有患冷者﹐煎水服之﹐多愈。常芳縣﹐中。西北至州一百二十里。本周武成中所置恆香縣﹐屬芳州郭下﹐前上元中芳州沒蕃﹐神龍元年移縣名於天法山東蘇董谷西﹐卽合川縣理是也。芳州﹐貞觀戶八百六十二。禹貢梁州之域。秦﹑漢及魏﹑晉諸羌所居。至後魏吐谷渾入侵據焉﹐周明帝武成中西逐諸戎﹐始有其地﹐乃於三交口築城置甘松防﹐武帝建徳中攺爲芳州﹐領恆香﹑深泉二郡。隋大業二年郡﹑州廢﹐以縣屬扶州。隋氏喪亂﹐陷於寇賊。武徳元年﹐西邊平定﹐復於常芳縣置芳州。髙宗上元二年陷於西蕃。州境﹕東西南北八到﹕東至上都一千八百四十里。東北至東都二千七百里。東南至扶州三百里。西南至羌直州一百六十里。東至羌二百三十里。西至疊州一百四十里。貢﹑賦﹕貞觀貢﹕牛酥。賦﹕布﹐麻。管縣三﹕常芬﹐恆香﹐丹嶺。常芬縣﹐下。郭下。本周置屬恆香郡﹐隋開三年罷郡﹐縣屬芳州。前上元二年陷於西蕃﹐神龍元年移縣名﹐屬疊州。素嶺山﹐在縣東七十里。春夏常多積雪﹐因名之。甘松府﹐在城內。恆香縣﹐下。東北至州一十五里。貞觀二年置﹐寄理恆香戍。常侯山﹐在縣南三里。丹嶺縣﹐下。東南至州二十里。本隋舊縣﹐開皇十九年置﹐屬芳州﹐義寧三年屬甘松郡。武徳元年罷郡﹐縣屬芳州。所管百姓﹐皆是黨項諸羌﹐界內𨿽立縣名﹐無城郭居處。湫池﹐在縣西八十里通彌山中﹐周回百餘里﹐蓋古之天池大澤﹐白水之源﹐蓋出此也。宕州﹐懷道。下。開元戶一千六百五十九。鄕六。禹貢梁州之域。古西羌地也。自秦﹑漢至魏﹑晉﹐皆諸羌據焉。後魏招撫西戎﹐始有其地。有梁彌忽者﹐宕昌羌也﹐其先羌豪祖勤自稱宕昌王。彌忽於太武初表求內附﹐太武嘉之﹐拜彌忽爲宕昌王﹐其後遞相傳襲﹐稱藩於魏﹐謂其地爲宕昌藩。周天和元年﹐攺藩置宕州。隋大業三年罷州﹐置宕昌郡﹐武徳元年復宕州。天寶元年攺爲懷道郡﹐乾元元年復爲宕州﹐因宕昌山爲名也。州境﹕東西三百六十五里。南北四百二十九里。八到﹕東北至上都一千四百七十里。東北至東都二千三百三十里。東南至武州二百五十里。西北至疊州二百五十里。西南至扶州四百里。北至岷州三百八十里。貢﹑賦﹕開元貢﹕麩金﹐麝香。賦﹕布﹐麻。管縣二﹕懷道﹐良恭。懷道縣﹐中下。郭下。本周武帝天和元年置﹐屬甘松郡。隋開皇三年罷郡﹐屬宕州。皇朝因之。蘇董戍﹐在縣西一百八十三里。良恭山﹐在縣北四十里。出雌黃。斫花山﹐在縣東北八十里。出朱砂﹑雄黃﹐人常采取之。宕昌故城。今爲交和戍﹐在縣東五十二里。良恭縣﹐下。西南至州二百一十里。本周之陽谷縣也﹐武帝天和五年置宕昌郡﹐隋開皇三年罷郡﹐縣屬宕州﹐十八年攺爲良恭縣。願虜山﹐接縣城西北隅﹐東西四十里﹐南北三里。臨州﹐狄道。下府。天寶初﹐割蘭州狄道縣又別置安樂縣置臨州。州郭舊有臨洮軍﹐久視元年置﹐寶應元年陷於西蕃。州境﹕東西南北八到﹕東南至上都一千四百八十里。東南至東都二千二百四十里。南至岷州三百四十里。西至蘭州一百九十里。貢﹑賦﹕管縣二﹔狄道﹐長樂。狄道縣﹐下。本漢縣﹐屬隴西郡。晉攺爲武軺縣。隋復爲狄道﹐屬蘭州。天寶初攺屬臨州。長樂縣﹐下。天寶初置安樂縣﹐乾元後攺爲長樂。

●卷第四十◎隴石道下▲涼州甘州肅州沙州瓜州伊州西州庭州涼州武威。中府。開元戶二萬六千一百六十五。鄕二十五。禹貢雍州之西界。自六國至秦﹐戎狄及月氐居焉。後匈奴破月氐﹐殺其王﹐以其頭爲飲器﹐月氐乃遠過大宛﹐西擊大夏而臣之。匈奴使休屠王及渾邪王居其地。漢武帝之討北邊﹐休屠﹑渾邪數見侵掠﹐單於怒﹐遣使責讓之﹐二王恐見誅﹐乃降漢。漢得其地﹐遂置張掖﹑酒泉﹑惇煌﹑武威四郡﹐昭帝又置金城一郡﹐謂之河西五郡﹐攺州之雍州爲涼州﹐五郡皆屬焉。地勢西北邪出﹐在南山之間﹐隔絕西羌﹑西域﹐於時號爲斷匈奴右臂。獻帝時﹐涼州數有亂﹐河西五郡去州隔遠﹐自求別立州﹐於是以五郡立爲雍州。魏又分雍州置涼州﹐領河西五郡。晉惠帝永寧元年﹐以張軌爲刺史﹐持節領護羌校尉﹐會永嘉之亂﹐因保據涼州﹐是爲前涼﹐至張天錫﹐爲苻堅所滅。後十餘年﹐又爲呂光所據﹐是爲後涼﹐至呂隆﹐爲錄興所滅。及沮渠蒙遜起兵張掖﹐是爲北涼﹐至沮渠茂虔﹐爲後魏所滅。及太武帝﹐攺州鎭﹐置四軍戍﹐孝文帝太和十四年復爲涼州﹐領武威等十郡二十縣。周置總管府﹐隋大業三年攺爲武威郡﹐廢總管。隋末喪亂﹐陷於寇賊﹐武徳二年討平李李軌﹐攺爲涼州﹐置河西節度使﹐都管兵七萬三千人﹐馬萬八千八百匹。備羌胡。統赤水軍﹐在涼州城內。管兵三萬三千﹐馬萬三千匹。本赤烏鎭﹐有靑赤泉﹐名焉。軍之大者﹐莫如赤水﹐幅員五千一百八十里﹐前拒吐蕃北臨突厥者也。大斗軍﹐涼州西二百里。本是赤水軍守捉﹐開元十六年攺爲大斗軍﹐因大斗﹝枝﹞﹝拔﹞谷爲名也。管兵七千五百人﹐馬二千四百匹。建康軍﹐證聖元年尙書王孝傑開鎭﹐周回以甘﹑肅兩州中間闊遠﹐頻被賊鈔﹐遂於甘州西二百里置此軍。﹝管﹞兵五千二百人﹐馬五百匹。東去理所七百餘里也。後仿此。寧寇軍甘州東北十餘里。天寶二年置。管兵一千七百人﹐馬五百餘匹。玉門軍﹐肅州西二百餘里。武徳中楊恭仁置。管兵千人﹐實三百人﹐馬六百匹。東去理所一千一百餘里。墨離軍﹐瓜州西北一千里。管兵五千人﹐馬四百匹。東去理所一千四百餘里。新泉﹝郡﹞﹝軍﹞﹐會州西北二百里。大足初郭元振置。管兵七千人。西去理所四百里也。豆盧軍﹐沙州城內。以當匈奴要路﹐山川回闊﹐神龍初置立豆盧軍以鎭之。管兵四千五百人﹐馬四百匹。去理所一千七百餘里。張掖守捉﹐東去理所五百里。管兵六千五百人﹐馬一千匹。交城守捉﹐涼州西二百里。管兵一千人。白亭軍。涼州西北三千里。管兵一千七百人。天寶元年﹐攺爲武威郡﹐乾元元年復爲涼州。廣徳二年陷於西蕃。州城本匈奴所築﹐漢置爲縣。城不方﹐有頭尾兩翅﹐名爲鳥城。南北七里﹐東南三里﹐地有龍形﹐亦名臥龍城。州境﹕東西四百里。南北八百三十里。八到﹕東北至上都取秦州路二千里﹐取泉蘭咱一千六十里。東南至東都二千八百六十里。貢﹑賦﹕開元貢﹕野馬皮五張﹐白麥﹐柔毛氈。管縣五﹕姑臧﹐神烏﹐昌松﹐嘉麟﹐天寶。姑臧縣﹐上。郭下。本漢舊縣﹐屬武威郡﹐因姑臧山爲名。亦言故匈奴蓋臧城﹐後人音訛爲「姑臧」焉。姑臧南山﹐一名雪山﹐在縣南二百三十里。天梯山﹐在縣南二十五里。白亭軍﹐在縣北三百里馬城河東岸。舊置守捉﹐天寶十年哥舒翰攺置軍﹐因白亭海爲名也。文車澤﹐在縣東三十里。前秦苻堅遣將軍苟萇﹑毛盛伐北涼﹐造機械衝車於此﹐因名。休屠城﹐在縣北六十里。漢休屠縣也。明威戍﹐在縣北一百八十里。武安戍﹐在縣西北一百六十里。武興鹽池﹑眉黛鹽池﹐並在縣界﹐百姓咸取給焉。神烏縣﹐上。舊郭下。本漢鸞鳥縣﹐張天錫攺置武興縣﹐後廢。武徳三年﹐又於城內置神烏縣﹐與姑臧分理﹐神烏理西﹐姑臧理東。貞觀元年廢﹐總章元年又置也。昌松縣﹐中。西北至州一百二十里。本漢蒼松縣﹐屬武威郡。後涼置昌松郡。縣屬焉。隋開皇三年攺昌松爲永年縣﹐後以重名﹐復爲昌松。金山﹐在縣南一百八十里。麗水出焉。蒼松故城﹐在縣東北十里。漢蒼松縣也。麗水府﹐在縣城中。白馬戍﹐在縣東北五十里。嘉麟縣﹐中下。東南至州七十里。本漢宣威縣地﹐前涼張軌於此置武興郡﹐後涼呂光攺置嘉麟縣﹐後廢﹐萬歲通天元年重置。天寶縣﹐中下。東至州一百八十里。本漢番音盤。禾縣屬張掖郡﹐北涼沮渠蒙遜立爲番禾郡。後魏太武帝平涼﹐罷郡置軍﹐隋開皇三年攺爲縣。皇朝因之﹐天寶中攺爲天寶縣。甘州﹐張掖。中府。開元戶五千四十。鄕一十七。禹貢雍州之域。自六國至秦﹐戎﹑狄﹑月氐居焉。漢初爲匈奴右地﹐武帝元鼎六年﹐使將軍趙破奴出令居﹐乃分武威﹑酒泉地置張掖﹑惇煌郡﹐斷匈奴之右臂﹐自張其掖﹐因以爲名。初屬張軌﹐後涼末段業亦嘗據此地﹐後業爲北涼沮渠蒙遜所殺﹐據之﹐後又遷理姑臧。後魏太武帝平涼﹐以爲張掖軍﹐廢帝二年攺軍置甘州﹐因州東甘峻山爲名。或言地多甘艸﹐故名。隋大業三年罷州﹐爲張掖郡。隋亂陷賊﹐武徳二年討平李軌﹐攺置甘州。永泰二年陷於西番。州境﹕東西四百一十六里。南北一千三百七里。八到﹕東南至上都二千五百里。東南至東都三千三百六十里。東至涼州五百里。西至肅州四百里。南至大雪山二百三十里。東北至花門山一千四百五十里。貢﹑賦﹕開元貢﹕野馬皮﹐白柰﹐枸杞。管縣二﹕張掖﹐刪丹。張掖縣﹐下。郭下。本漢﹤角樂﹥得縣﹐屬張掖郡。本匈奴﹤角樂﹥得王所居﹐因以名之。晉攺名永平縣。隋開皇三年﹐攺永平爲酒泉縣﹐大業二年攺爲張掖縣﹐取舊郡爲名也。皇朝因之。合黎山﹐俗名要塗山﹐在縣西北二百里。禹貢「導弱水至於合黎」。祁連山﹐在縣西南二百里。張掖﹑酒泉二界上﹐美水茂艸﹐山中冬溫夏涼﹐宜放牧﹐牛羊充肥﹐乳酪濃好﹐夏瀉酥不用器物﹐置於艸上不解散﹐作酥特好﹐不斛酪得斗餘酥。雪山﹐在縣南一百里。多材木箭竿。甘峻山﹐在縣東北四十五里。出靑鶻鷹﹐稱爲奇絕﹐常充貢獻。居延海﹐在縣東北一百六十里。卽居延澤﹐古文以爲流沙者﹐風吹流行﹐故曰流沙。鹽池﹐在縣北九百三十里。其鹽潔白甘美﹐隋月虧盈﹐周回一百步。建昌軍﹐在州西北一百九十里。刪丹縣﹐中下。西至州一百二十里。本漢舊縣﹐屬張掖郡。按馬支山﹐一名刪丹山﹐故以名縣。山在縣南五十里﹐東西一百餘里﹐南北二十里﹐水艸茂美﹐與祁連山同。匈奴失祁連﹑焉支二山﹐乃歌曰「亡我祁連山﹐使我六畜不繁息。失我焉支山﹐使我婦女無顏色。」弱水﹐在縣南山下。大斗﹝枝﹞﹝拔﹞谷﹐在縣南二百里。隋大業五年﹐煬帝躬率將士出西平道討吐谷軍﹐還此谷﹐會大霖雨﹐士卒凍餒死者十六七。寧寇軍﹐在居延水兩氵義中﹐天寶二年置。肅州﹐酒泉。下。開元戶二千二百五十三。鄕八。禹貢雍州之域。古西戎地也。六國時﹐月氐居焉﹐後爲匈奴所逐﹐奔逃西徙。匈奴得其地﹐使休屠﹐昆邪王分守之。武帝元狩二年﹐昆邪王殺休屠王﹐並將其眾來降﹐以其地爲武威﹑酒泉郡﹐以隔絕胡與羌通之路。以城下有泉﹐其味若酒﹐故名酒泉。初屬張軌﹐後涼呂光復據有其地。後魏道武帝天興三年﹐晉昌太守唐瑤移檄六郡﹐推武昭王爲主﹐爲大都督﹑涼公﹐領秦﹑涼二州牧﹐自惇煌遷都於此﹐號西涼王。後沮渠蒙遜復據有其地。後魏太武帝平沮渠氐﹐以酒泉爲軍﹐屬惇煌鎭。明帝孝昌中﹐攺鎭立瓜州﹐復置酒泉郡。隋開皇三年罷郡﹐立酒泉鎭﹐所領縣並屬城州。仁壽二年﹐以境宇遼遠﹐分甘州置肅州。隋末陷於寇賊﹐武徳元年河右底定﹐復於酒泉縣置肅州。大歷元年陷於西蕃。州境﹕東西五百六十四里。南北四百三十五里。八到﹕東南至上都二千九百里。東南至東都三千七百六十里。東至甘州四百里。南至吐蕃雪嶺二千五里。西北葭蘆泉五百里。貢﹑賦﹕開元貢﹕野馬皮﹐礪石﹐肉蓯容﹐柏脈根。管縣三﹕酒泉﹐福祿﹐玉門。酒泉縣﹐中。郭下。本漢福祿縣也﹐屬酒泉郡﹐自漢至隋不攺。義寧元年﹐分置酒泉縣。初﹐西涼武昭王自惇煌遷都於此﹐至子歆爲沮渠遜所破。昆侖山﹐在縣西南八十里。周穆王見西王母﹐樂而忘歸﹐卽此山。洞庭山﹐在縣西七十里。四百懸絕﹐人不能上﹐遙望焰焰如鑄銅色。山中出金。白亭海﹐在縣東北一百四十里。一名會水﹐以眾水所會﹐故曰會水。以北有白亭﹐故曰白亭海。方俗之間﹐河北得水便名爲河﹐塞外有水便名爲海。遮虜障﹐在縣北二百四十里。李陵與單於戰處。隋鎭將楊玄於其地得銅弩牙箭鏃。西涼武昭王陵﹐在縣西四十五里。福祿縣﹐中下。西至州一百里。本漢樂涫縣﹐屬酒泉郡。後魏太武帝平沮渠茂虔﹐攺縣爲戍﹐隸惇煌鎭。孝文帝攺爲樂涫縣﹐隋攺縣爲鎭。武徳二年置福祿縣﹐取舊名也。崆峒山﹐在縣東南六十里。黃帝西見廣成子於崆峒﹐漢武帝行幸雍﹐祠五﹐遂登崆峒﹐並爲此山也。祁連戍﹐在縣東南一百二十里。鹽池﹐在縣東北八十里﹐周回百姓仰給焉。玉門縣﹐中下。東至州二百二十里。本漢舊縣﹐屬酒泉郡。漢罷玉門關屯戍﹐徙其人於此﹐因以名縣。後魏孝明帝攺爲玉門郡﹐周武帝省入會川縣﹐隋開皇十年復攺爲玉門縣。皇朝因之。金山﹐在縣東六十里。出金。獨登山﹐在縣北十里。其山出鹽﹐鮮白甘美﹐有異常鹽﹐取充貢獻。石脂水﹐在縣東南一百八十里。泉有苔如肥肉﹐烯之極明。水上有黑脂﹐人以艸取用﹐塗鴟夷酒囊及亮車。周武帝宣政中﹐突厥圍酒泉﹐取此脂燃火﹐焚其攺具﹐得水逾明﹐酒泉賴以獲濟。玉門軍﹐開元中玉門縣爲吐蕃所陷﹐因於縣城置玉門軍。天寶十四年﹐哥舒翰奏廢軍﹐重置縣。沙州﹐燉煌。中府。開元戶六千四百六十六。鄕十三。禹貢雍州之域。古戎地也﹐左傳所謂「充姓之戎﹐居於瓜州」﹐注云「在今惇煌」﹐是也。漢武帝無鼎六年﹐分酒泉置惇煌郡﹐今州卽其地也。前涼張駿於此置沙州﹐蓋因鳴沙山爲名。流沙卽居延澤也。以西胡校楊宣爲刺史﹐後三年宣讓州﹐復攺爲惇煌郡。涼武昭王初都於此﹐後又遷於酒泉。後魏太武帝於郡置惇煌鎭﹐明帝罷鎭立瓜州﹐以地爲名也﹐尋又攺爲義州﹐莊帝又攺爲瓜州。隋大業三年﹐又罷州爲惇煌郡。隋末喪亂﹐陷於寇賊﹐武徳二年西土平定﹐置瓜州﹐五年攺爲沙州﹐建中二年陷於西蕃。皇朝以惇煌爲燉煌。州境﹕東西南北八到﹕東南至上都三千七百里。東南至東都四千五百六十里。東至瓜州三百里。西至石城鎭一千五百里。西至吐蕃界三百里。北至伊州七百里。貢﹑賦﹕開元貢﹕野馬皮﹐石膏﹐棋子石﹐孛羊角。管縣二﹕燉煌﹐壽昌。燉煌縣﹐上。郭下。本漢舊縣﹐屬惇煌郡。周武帝攺爲鳴沙縣﹐以界有鳴沙山﹐因以爲名。隋大業二年﹐復爲惇煌。惇﹐大也。以其開廣西域﹐故以盛名。三危山﹐在縣南三十里。山有三峯﹐故曰三危。尙書「竄三苗於三危」﹐卽此山也。鳴沙山﹐一名神沙山﹐在縣南七里。今按其山積沙爲之﹐峯巒危峭﹐逾於山石。四面皆爲沙壠﹐背有如刀刃﹐人登之卽鳴﹐隋足頹落﹐經宿風吹﹐輒復如舊。有一泉水﹐名曰沙井﹐綿歷古今﹐沙塡不滿﹐水極甘美。縣泉水﹐在縣東一百三十里。出龍勒山腹﹐漢將李廣得伐大宛還﹐士眾渴乏﹐引佩刀刺山﹐飛泉湧出﹐卽此也。水有靈﹐車馬大至卽出多﹐小至卽出少。鹽池﹐在縣東四十七里。池中鹽常自生﹐百姓仰給焉。壽昌縣﹐中下。東至州一百五里。本漢龍勒縣﹐因山爲名﹐屬惇煌郡。周武帝省入鳴沙縣。隋大業十一年﹐於城內置龍勒府﹐武徳二年攺置壽昌﹐因縣南壽昌澤爲名也。龍勒水﹐在縣南一百八十里龍勒山上。李陵發兵至遮虜障東浚稽山南龍勒水上﹐徘徊觀虜﹐所見卽此水。陽關﹐在縣西六里。以居玉門蘭之南﹐故曰陽關。本漢置也﹐謂之南道﹐西趣鄯善﹑莎車。後魏當於此置陽關縣﹐周廢。玉門故關﹐在縣西北一百一十七里。謂之北道﹐西趣車師前庭及疏勒。此西域之門戶也﹐班超在西域上疏曰「臣幸得護西域﹐如自以壽終屯部﹐誠無所恨﹐恐後代謂臣沒西域﹐臣能無依風首丘之思域﹗臣不敢望酒泉郡﹐但願生入玉門關。」卽此是也。豆盧軍﹐神龍元年置﹐在州城內。瓜州﹐晉昌。下府。開元戶。本漢酒泉郡﹐元鼎六年分酒泉置惇煌郡﹐今州卽酒泉﹑惇煌二郡之地。晉惠帝又分二郡置晉昌郡﹐周武帝攺爲永興郡。隋開皇三年罷郡﹐置瓜州。按隋瓜州﹐卽今沙州也。大業三年攺瓜州爲惇煌﹐武徳五年攺瓜州﹐別於晉昌置瓜州。地出美瓜﹐故取名焉。狐食其瓜﹐不見首尾。大歷十一年陷於西蕃。州境﹕東西三百九十三里。南北六百八十四里。八到﹕東南至上都三千四百里。東南至東都四千二百六十里。東南至肅州四百八十里。西至沙州三百里。南至大雪山二百四十里。貢﹑賦﹕開元貢﹕艸鼓子﹐吉莫皮。管縣二﹕晉昌﹐常樂。晉昌縣﹐中下。郭下。本漢冥安縣﹐屬惇煌郡﹐因縣界冥水爲名也。晉元康中攺屬晉昌郡﹐周武帝省入涼興郡。隋開皇四年攺爲常樂縣﹐屬瓜州﹐武徳七年爲晉昌縣。雪山﹐在縣南一百六十里。積雪復不消。東南九十里﹐南連吐谷渾界。冥水﹐自吐谷渾界流入大澤﹐東西二百六十里﹐南北六十里。丰水艸﹐宜畜牧。玉門關﹐在縣東二十步。合河戍﹐在縣東北八十里﹐在州西二百步。蓋神龍元年置也。常樂縣﹐中下。東至州一百一十五里。本漢廣至縣地﹐屬惇煌郡。魏分廣至置宜禾縣﹐後魏明帝攺置常樂郡。隋於此置常樂鎭﹐武徳五年置常樂縣也。伊州﹐伊吾。下。開元戶一千七百二十九。鄕七。禹貢九州之外﹐古戎地。古稱昆吾﹐周穆王伐西戎﹐昆吾獻赤刀﹐後轉爲伊吾﹐周衰﹐戎﹑狄雜居涇﹑渭之北伊吾之地。又爲匈奴所得﹐及秦始皇攘戎﹑狄﹐築長城以界中國。漢武帝時﹐驃騎將軍擊破匈奴右地﹐始築令居以西﹐初置酒泉郡﹐後分置武威﹑張掖﹑惇煌﹐列爲四郡﹐據兩關焉。兩關﹐卽陽關﹑玉門也。王莽時﹐地屬匈奴。後漢明帝永平十六年﹐北徵匈奴﹐取伊吾盧地﹐置宜禾都尉﹐以爲屯田兵鎭之所﹐未爲郡縣。後復爲匈奴所得﹐自建武至於孝和﹐三通三絕。至順帝時﹐以伊吾舊亮腴之地﹐傍近西域﹐匈奴資之以爲鈔暴﹐開設屯田﹐如故事﹐置伊吾司馬一人。至魏立伊吾縣﹐晉立伊吾都尉﹐並寄理惇煌北界﹐又爲羣胡居焉。貞觀四年﹐胡等慕化內附﹐於其地置伊州。州境﹕東西一千一十五里。南北四百九十里。八到﹕東南至上都四千四百三十里。東南至東都五千一百六十里。西南至西州七百三十里。東南取莫賀磧路至瓜州九百里。正南微東至沙州七百里。貢﹑賦﹕開元貢﹕刀﹐陰牙角。管縣三﹕伊吾﹐柔遠﹐納職。伊吾縣﹐下。郭下。本後漢伊吾屯﹐貞觀四年置縣。天山﹐一名白山﹐一名折羅漫山﹐在州北一百二十里。春夏有雪。出好木及金鐵。匈奴謂之天山﹐過之皆下馬拜。咸池海﹐在縣南三百里。周回百餘里。州東北四澗水並南流﹐至州南七八里合流爲一水。側近皆有良田。柔遠縣﹐下。西北至州二百四十里。貞觀四年置。縣東有柔遠故鎭﹐因以爲名﹐兼置守捉。天山﹐在縣北二十里。柳谷水﹐有東西二源﹐出縣東北天山﹐南流十五里合。納職縣﹐下。東北至州一百二十里。貞觀四年置。其城鄯人所立﹐胡謂鄯善爲納職﹐因中縣焉。後漢明帝曾於此置宜禾都尉。俱密山﹐在縣北一百四十里。山北二十里正抵蒲類海。其蒲類海﹐後漢桓帝時﹐匈奴呼衍王寇伊吾﹐司馬毛愷遣吏兵五百人與戰﹐悉爲所沒﹐卽此海也。繞海名良田﹐漢將趙充國所屯也﹐俗名婆悉厥海。伊吾車﹐在州西北三百里折羅漫山北甘露川﹐置刺史爲使﹐景龍四年置。陸鹽池﹐在州南六十里。周回十餘里﹐無魚。水自生如海鹽。月滿則鹽多而甘﹐月虧則鹽少而苦。西州﹐交河。安西都護。開元戶一萬一千六百四十七。鄕二十四。本漢車師國之髙昌壁也﹐後漢和帝永元三年﹐班超定西域﹐以超爲都護﹐復置戊己校尉﹐理車師前部髙昌壁﹐以其地勢髙敝﹐人物昌盛﹐因名髙昌。晉成帝咸和中﹐張駿置髙昌郡﹐後魏太武帝時有闞爽者﹐自爲髙昌太守﹐眞君中爽爲沮渠無諱所襲﹐奪據之。無諱死﹐弟安周代立﹐爲蠕蠕所並﹐蠕蠕以闞伯周爲髙昌王﹐髙昌之稱王﹐自此始也。太和初﹐伯周死﹐子義咸立﹐歲餘﹐爲從兄首歸所殺﹐自立爲髙昌王。五年﹐阿伏至羅殺首歸﹐以惇煌孟明爲髙昌王。太和二十年﹐孟明爲國人所殺﹐立馬儒爲王﹐以平﹤麥﹥嘉爲長史﹐遣使內附。髙昌人戀本土﹐不願東遷﹐相與殺王﹐而立﹤麥﹥嘉。﹤麥﹥嘉卒﹐子堅嗣立。堅卒﹐子伯雅來朝﹐隋煬帝以宇文氏女玉波爲華容公主妻之。伯雅卒﹐子文泰立﹐遣使貢獻﹐其後漸失臣禮。貞觀十四年﹐詔兵部尙書侯君集統薛萬鈞﹑牛進達等總兵討之。文泰病死﹐子智盛立。八月﹐君集進兵破之﹐下其二十二城﹐獲戶八千﹐列其地爲西州﹐並置西安都護以統之。顯慶三年攺置都督府﹐天寶元年復爲西州。貞元七年沒於西蕃。州境﹕東西八百九十五里。南北四百八十六里。八到﹕東南至上都五千三十里。東南至東都五千里。東北至伊州七百三十里。西南至焉耆七百二十里。東南至金沙州一千四百里。南至樓蘭國一千二百里﹐並沙磧﹐難行。北﹝至﹞﹝自﹞金婆嶺至北庭都護府五百里。貢﹑賦﹕開元貢﹕﹤疊毛﹥毛﹐刺蜜﹐乾蒲萄。管縣五﹕前庭﹐柳中﹐交河﹐天山﹐蒲昌。前庭縣﹐上。郭下。貞觀十四年置髙昌縣﹐取舊髙國爲名也﹐天寶元年攺爲前庭縣。天山﹐夷名折羅漫山﹐在縣北三十里。交河﹐在縣西。髙昌國﹐土良沃﹐麥一歲再熟。出赤鹽﹐其味甚美。澤間有艸﹐名爲羊刺﹐其上生蜜﹐食之與峯蜜不異﹐名曰刺蜜。有鹽﹐其狀如玉﹐取以爲枕﹐貢之中國。柳中縣﹐中下。西至州三十里。貞觀十四年置。當驛路﹐城極險固。天山﹐在縣東北。大沙海﹐在縣東南九十里。交河縣﹐中下。東南至州八十里。本漢車師前王庭也﹐按車師前王國理交河城﹐自漢迄於後魏﹐車師君長相承不絕﹐後魏之後湮沒無聞﹐蓋爲匈奴所並﹐髙昌據其地。貞觀十四年於此置交河縣﹐與州同置。交河﹐出縣北天山﹐水分流於城下﹐因以爲名。天山縣﹐上。東至州一百五十里。貞觀十四年置。蒲昌縣﹐中下。西南至州一百八十里。貞觀十四年置。本名金蒲城﹐車師後王庭也。天山軍﹐在州城內。開元二年置。本漢車師後王庭﹐烏孫之東境也﹐貞觀十四年置。庭州﹐北庭。下都護府。開元戶二千六百七十六。鄕五。庭州﹐因王庭以爲名也。後爲賊所攻掠﹐蕭條荒廢﹐顯慶中重修置﹐以來濟爲刺史﹐理完葺焉。請州所管諸蕃﹐奉敕皆爲置州府﹐以其大首領爲都督﹑刺史﹑司馬﹐又置參將一人知表疏等事。其俗帳居﹐隨逐水艸。帳門皆向東開門。向慕皇風也。其漢戶﹐皆龍朔已後流移入也。長安二年攺置北庭都護府﹐按三十六蕃﹐開元二十一年攺置北庭節度使﹐都管兵二萬人﹐馬五千匹。衣賜四十八萬匹段。以防制突騎施﹑堅昆﹐斬啜。西北去突騎施三千餘里﹐北去堅昆七十里﹐東去斬啜一千七百里。管瀚海軍﹐北庭都護府城中。長安二年初置燭龍軍﹐三年﹐郭元振攺爲瀚海軍﹐開元中蓋嘉運重加修築。管兵一萬二千人﹐馬四千二百匹焉。天山軍﹐西州城內﹐開元二年置。管兵五千人﹐馬五百匹。在理南五百里。伊吾軍。伊州西北三百里甘露川。景龍四年置。管兵三千人﹐馬三百匹。在理所東南五百里。州境﹕八到﹕東南至上都五千二百七十里。東南至東都六千一百三十里。東南至伊州九百七十里。東至西州五百里。西南至焉耆鎭一千一百里。西至碎葉二千二百二十里。北至堅昆衙帳約四千里。東北至回鶻衙帳三千里。貢﹑賦﹕開元貢﹕陰牙角﹐速霍角﹐內沙﹐阿魏﹐延胡索。管縣三﹕後庭﹐蒲類﹐輪臺。後庭縣﹐﹝下。﹞郭下。貞觀十四年於州南置蒲昌縣﹐長安二年攺爲金蒲縣﹐寶應元年攺爲後庭縣。蒲類縣﹐下。南至州一十八里。貞觀十四年置﹐因蒲類海爲名。先天二年爲默啜所陷﹐開元十四年復置。輪臺縣﹐下。東至州四十二里。長安二年置。淸海軍﹐在州西七百里。舊名鎭城鎭﹐天寶中攺名淸海軍。俱六鎭﹐在州西二百四十里。當碎葉路。憑落鎭﹐在府裏三百七十里。神仙鎭﹐在府南五十里。當西州路。沙缽鎭﹐在府西五十里。當碎葉路。蒲類鎭﹐在蒲類縣西。郝遮鎭﹐在蒲類東北四十里。當回鶻路。鹽泉鎭﹐在蒲類縣東北二百里。當回鶻路。特羅堡子﹐在蒲類縣北二百餘里。四面有磧﹐置堡子處周回約二十﹐有好水艸﹐卽往回鶻之東路。

●捲逸文卷一◎關內道▲商州商州﹐卽陰晉地也。通鑑地理通釋七。周夢棠原輯。△商洛縣武關﹐在縣東九十里﹐卽少習也。楚懷王三十年﹐秦昭王遺懷王書﹐原會武關﹐詐令一將軍伏兵武關﹐號爲秦王﹐至則閉執之以歸。八月﹐沛公攻武關入秦。又七國反﹐周亞夫擊之﹐趙涉說曰「從此右走藍田﹐出武關﹐抵雒陽﹐不過差三日﹐直走武庫擊鳴鼓﹐諸侯聞之﹐以爲將軍從天而下。」通釋七。周輯。

◎河北道▲幽州△蘇縣﹐薊城﹐南北九里﹐不西七里﹐開十門。燕慕容雋都此﹐鑄銅爲馬﹐城東南因有銅馬門之名。讀史方輿紀要十一。劉虞冢﹐在蘇縣西﹐𨿽屬縣境﹐而莫知所在。永樂大典四千六百五十五。劉琨冢﹐在縣東二十里。按晉書琨與幽州刺史段匹同謀討石勒﹐屯蘇城﹐後爲匹所害。同上。▲涿州△歸義縣易水﹐在縣南二十五里。通釋七。周輯。△安次縣﹐安次郡﹐本魏之常道鄕城﹐明帝封燕王宇子奐爲安次縣常道鄕公﹐卽此地也。大典四千六百五十七。△固安縣方城故城在縣南十七里﹐本燕舊邑。通釋七。周輯。△方城縣督亢亭﹐徐野曰「方城縣有督亢亭。」大典四千六百五十五。順州興郡。大典四千六百五十六。有納款關﹐亦謂之居庸關。其北有防禦軍﹐古夏陽川。淮南子云「天下九塞﹐居庸是其一也。」大殿四千六百五十七。▲莫州△任邶縣隋時屬蒲州。北道刊誤志。▲平州△盧龍縣碣石﹐在縣南二十三里。通釋五。嚴觀補志原輯。▲薊州△漁陽縣燕山﹐在縣東南六十里。召公所封燕在幽州城﹐取此山爲名。通釋十。

◎山南道▲江陵府楚稱王都郢﹐西盡巴蜀﹐東包吳會﹐南極百越﹐北際周韓﹐輿地紀勝荊州府。髙帝五年置南蠻校尉。同上。建安十三年﹐劉表爲荊州刺史﹐卒﹐子琮絳於曹操﹐操盡有其地。同上。吳克荊州﹐呂蒙及朱然﹑陸遜相繼守之。晉平吳﹐攺爲南平郡﹐治江安﹐尋復爲南郡。羊祜﹑杜預繼治荊州﹐或鎭襄陽﹐或鎭江陵。東晉王忱治於江陵﹐營城府﹐此後常以江陵爲州治。紀勝作「理所」。自東晉以後居建業﹐以揚州爲京師根本﹐荊州爲上流重鎭﹐比周之分陜焉。通釋十一。宋文帝嘗鎭荊州﹐齊因之。後魏孝文南侵﹐齊失宛﹑穰之地﹐魏於穰﹑宛置荊州﹐於是復有二荊州。紀勝荊州府。開皇九年平陳﹐廢南荊州爲公安鎭。同上。唐武徳四年平蕭銑﹐復爲荊州﹐同上。七年﹐置大都督府。同上。上元元年﹐攺爲江陵府。通釋。▲江陵縣秦分郢爲江陽縣﹐二縣俱立。景帝三年攺江陽爲江陵﹐以郢並之。紀勝江陵府。楚宮﹐梁元帝卽位於楚宮﹐蓋取渚宮以名宮。紀勝江陵府。通釋十二。渚宮﹐楚別宮。左傳曰「王在楚宮。」水經注云「今城﹐楚船宮地也﹐春秋之渚宮。」紀勝江陵府。東城﹐魏以蕭爲梁王﹐居東城。紀勝江陵府。西城﹐梁王稱藩於魏﹐置總管以輔﹐居西城。紀勝。嚴輯東﹑西互易﹐誤。燕尾洲﹐紀勝江陵府。故郢城﹐在縣�三里﹐卽楚舊都也﹐子囊臨終遺言「必城郢」﹐卽此也﹐紀勝江陵府。江陵府城﹐州城本有中隔﹐以北舊城也﹐以南關羽所築。羽北圍曹仁於樊﹐畱糜芳守城﹐及呂蒙襲破芳﹐羽還救城﹐聞芳已降﹐退住九里﹐曰「此城吾所築﹐不可攺也。」乃退保麥城。今江陵城廣十八里。紀勝江陵府。魯宗之壘﹐在縣東一十里。紀勝江陵府。司馬休之壘﹐在縣東十里。紀勝江陵府。枝江縣﹐本漢舊縣﹐在八里洲。其西首曰岑頭﹐縣居其上﹐後岑彭經憩於此﹐因名岑頭。紀勝江陵府。縣有九十九洲﹐補志輯原文。沮水﹐出房州房陵縣東山﹐東南過枝江縣入於江。通釋十一。獲湖﹐在縣東。沈攸之爲荊州刺史﹐堰湖開瀆田﹐多收獲﹐因以爲名。紀勝江陵府。岑頭洲﹐洲長百里。其西首曰岑頭﹐昔岑彭討公孫述﹐曾經憩於此﹐因名曰岑頭洲。紀勝江陵府。當陽縣﹐本漢舊縣﹐後周武成三年於此立平州﹐隋廢平州﹐至唐武徳四年又於此置平州﹐並析置臨沮縣﹐六年攺爲玉州。紀勝荊門軍。八年省﹐隸荊州。同上。麥城﹐在縣東五十里。關羽保麥城﹐在沮﹑漳二水之間﹐王粲於此登樓而賦曰「挾淸漳之通浦﹐倚曲沮之長洲」﹐是也。紀勝荊門軍。磨城﹐在縣東四十里。紀勝荊門軍。綠林山﹐在縣東南一百二十里。漢光武起兵於此。紀勝荊門軍。長林縣﹐本漢江陵縣地﹐晉安帝時分置長林縣。紀勝荊門軍。開皇十八年﹐攺長寧爲長林。同上。櫟林長阪﹐在縣西北九十里﹐益徳橫矛之處。紀勝荊門軍。石首縣﹐本漢南郡華容縣地﹐唐武徳四年復置﹐屬荊州﹐以石首山爲。紀勝江陵府。石首山﹐在縣北呀中﹐有石孤立﹐爲北山之首﹐因名。紀勝江陵府。松滋縣﹐本漢髙城縣地﹐屬南郡。紀勝江陵府。三明故城﹐亦謂桓城﹐在縣西一里。居上明之地﹐而補志作「爲」。桓沖所築﹐故兼二名。苻堅南侵﹐衝爲荊州刺史渡江上明﹐築城以禦之。上明在縣東﹐明猶渠也﹐通釋十一。因城在渠首﹐故曰上明。補志原輯。晉朱齡石開三明﹐引江水以灌稻田﹐大爲百姓興利﹐紀勝江陵府。後堤壞﹐遂廢。通釋。公安縣﹐本漢孱陵縣地﹐左將軍劉備自襄陽來油口﹐城此而居之﹐時號左公。經勝江陵府。馬頭城﹐在公安縣﹐陸抗所屯﹐以北對江津﹐與羊祜相距。紀勝江陵府。孫夫人城﹐在孱陵城東五里。漢昭烈夫人﹐權妹也﹐與昭烈相疑﹐別築此城居之。補志輯原文。紀勝引作「孱陵故城﹐又名孫夫人城﹐在縣﹐相傳此乃劉備妻孫夫人所築﹐夫人權之妹﹐疑備﹐故別作此城﹐不與備同住。孱陵城東有地名沓中﹐晉永嘉末﹐荊州刺史王澄自江陵徙居孱陵﹐又奔沓中是也。補志輯原文。▲峽州禹貢荊州之域。春秋及戰國屬楚。紀勝峽州。魏武置臨江郡﹐理夷陵﹐蜀先主攺爲宜都郡﹐後屬吳。同上。吳黃武元年﹐陸遜大破蜀於夷陵﹐遂攺夷陵爲西陵。陸抗疏曰「陵國之西門﹐𨿽易得﹐亦易失﹐如有不虞﹐當傾家爭之。」卽此處也。謹按孫氏自鼎足後﹐自黃武初破蜀先主得之﹐天紀四年﹐晉軍沿流來伐﹐守將吳彥請增兵﹐不從﹐卽今巴東郡也。建安二十四年﹐因蜀將關羽北討魏將於禁等於襄陽﹐陸遜爲宜都守﹐鎭此﹐黃武初蜀來伐﹐遜大破之﹐後步闡﹑陸抗並鎭焉﹐卽今夷陵郡也。吳建衡三年﹐陸抗所築樂鄕城﹐後朱然修之戍焉。晉王攻樂鄕﹐獲水軍督陸景﹐平西將軍施洪以城降﹐在江陵郡松滋縣東。自建安克關羽後﹐蜀糜芳來降﹐遂得之﹐鳳皇元年將張咸﹑天紀末伍延並守之﹐晉軍平吳﹐杜元凱赴於此﹐卽今江陵郡也。建安十九年魯肅﹑寶鼎元年萬並鎭守﹐卽今巴陵郡也。建安十三年孫權徵黃祖克之﹐後將軍胡奮赴於此﹐卽今江夏郡也。甘露元年城武昌﹐陸遜﹑諸葛恪﹑滕牧皆鎭守﹐晉平吳﹐將軍王戎赴此﹐卽此江夏郡也。建安十九年﹐權徵皖﹐克之﹐次年諸葛恪屯此﹐卽今同安郡也。天紀末何植鎭守﹐晉平吳﹐大將軍王渾赴於此﹐卽今宣城郡當塗縣采石也。建安十九年築塢﹐後曹公頻來攻﹐今在歷陽縣西南八十里。右十鎭﹐並爲重鎭。玉海十九。周輯。周武帝以州居三峽之口﹐因攺名硤州。紀勝峽州。大業三年攺夷陵郡。同上。夷陵縣﹐蜀先主攺臨江爲宜都都﹐攺夷陵爲西陵縣﹐晉太康元年﹐西陵復爲夷陵。紀勝峽州。郡城﹐陸抗所築之壘也。同上。方輿勝覽引元和志云「郡城陸抗所築﹐吳攺西陵﹐以爲重鎭」。陸遜爲宜都守﹐蜀來伐﹐大破之。通釋十二。西陵峽﹐在夷陵西北二十五里。吳志云「陸遜破劉備﹐還屯夷陵﹐守峽口以備蜀」﹐卽此也。通釋十二﹐紀勝峽州。下牢鎭﹐在縣西二十八里﹐隋於此置峽州。通釋十二。貞觀九年移於步闡壘﹐其舊城因置鎭。紀勝峽州。縣有七谷村﹐有石馬穴﹐一日馬穿口﹐常有白馬出穴﹐人逐之﹐入穴﹐潛行出漢中﹐漢中人失馬亦出此穴﹐相去數千里相通。寰宇紀。補志輯。宜都縣﹐漢武開西南夷由此﹐故曰夷道縣。蜀置宜都郡﹐紀勝峽州。陳攺夷道縣爲夷都縣。同上。荊門山﹐在縣西北五十里。通釋十二。安蜀城陳太建二年徵江陵﹐周軍於峽口岸築壘﹐名安蜀城﹐以備陳。又隋伐陳﹐陳將顧覺戍此。通釋十三。周輯。長陽縣﹐本漢之亻艮山縣﹐屬武陵郡﹐隋開皇八年攺爲長陽縣﹐貞觀八年來屬。紀勝峽州。遠安縣﹐本漢之臨沮﹐東晉義熙分臨沮置髙安縣﹐後周武成元年攺爲遠安。紀勝峽州。江有狼尾灘。通釋十七。縣有陸抗城﹐故城之南有孤山﹐俯見大江如縈帶﹐舟船如鳧雁。寰宇記。補志輯。巴山縣﹐廢亻艮山縣遂置巴山縣。開皇五年置巴山縣﹐天寶八載廢縣置巴山戍。紀勝峽州。丹山有石鵝﹐在仙室山西後連丹山。宜都記曰「丹山﹐時有赤气籠照如丹﹐故名。有五龍山﹐山有五峯﹐若龍狀﹐因名。」寰宇記。補志輯。▲歸州禹貢爲荊州之域。紀勝歸州。於周爲夔子之國。又樂緯曰「昔歸典樂﹐協聲律。」注曰「歸卽夔﹐與楚同祖﹐後王命爲夔子﹐楚以其不祀滅之。」同上。魏武平荊州﹐以秭歸屬臨江郡。同上。晉武平吳置建平郡﹐卽今夔州巫山縣是也﹐秭歸縣水焉。紀勝歸州。秭歸縣﹐漢置秭歸縣﹐周武帝攺秭歸爲長寧縣﹐隋開皇二年屬信州﹐大業中以信州巴東郡之攺長寧爲秭歸縣。唐置歸州﹐以縣爲治。紀勝歸州。其城東北二百並臨絕澗﹐西天溪﹐南大江﹐實爲天險﹐相傳謂之劉備城云。案先主徵吳連營七百里至秭歸﹐此城蓋當時先主所築也。紀勝歸州。丹陽城﹐在縣東七里﹐楚之舊都也﹐周武王封熊繹於荊丹陽之地﹐卽此也﹐與江南丹陽不同。紀勝歸州。夔子城﹐在縣東二十里。昔周成王封楚熊繹﹐初都丹陽﹐卽此﹐後移枝江﹐亦曰丹陽﹐又移都郢。吳置建平在此。寰宇記。補志輯。白狗峽﹐石形隱起如狗﹐因名之。此石大水則沒﹐行人無不投飯飼之。紀勝歸州。大淸鎭﹐在縣東七里。相傳云﹕此城居三峽要衝﹐塞山蠻之路﹐孫權於此置城以備蜀﹐號曰吳城。開皇七年﹐於此置大淸鎭。紀勝歸州。巴東縣﹐本漢巫縣地。紀勝峽州。興山縣﹐其城南枕江﹐西帶山﹐東臨香溪水。紀勝峽州。髙陽城﹐在縣西三里。城在山上﹐楚自以爲髙陽之裔﹐故有髙陽城。紀勝峽州。屈原宅﹐在縣北三十里。紀勝峽州。▲夔州奉節縣﹐本漢魚腹縣。通釋十一。周輯。永安宮﹐在縣東七里。先主攺魚復爲永安。通釋十一。白帝山﹐卽州城所據也﹐與赤甲山接。初﹐公孫述殿前井有白龍出﹐因號白帝城。城周回七里﹐西南二里﹐因江爲池﹐東臨溪﹐惟北一面小差﹐逶迆羊腸﹐數轉然後得上。通釋十一。赤甲山﹐在城北三里。漢時嘗取邑人爲赤甲軍﹐蓋犀甲之色也。補志輯原文。八陣圖﹐在縣西七里。通釋十一。補志輯。云安縣﹐周武帝攺爲云安縣﹐屬巴東郡。紀勝云安軍。郡有橘官﹑鹽官。同上。大昌縣﹐以爲巫縣。紀勝大寧監。晉武帝於此置建昌縣﹐同上。隋開皇元年攺曰大昌縣。同上。▲澧州禹貢荊州之城。紀勝澧州﹐春秋﹑戰國皆屬楚。秦兼天下﹐屬黔中郡。同上。今州理﹐卽漢武陵郡之武陵縣﹑零陽縣地。同上。吳景帝永安六年。分武陵郡西界立天門郡同上。隋開皇九年平陳廢南義陽郡置松州﹐尋攺爲澧州﹐以州在澧水之北﹐故以爲名。同上。隋末陷於羣盜﹐同上。唐武徳四年平蕭銑﹐復置澧州。同上。州境﹕東西九十里﹐南北一百里。寰宇紀補闕。澧陽縣﹐本漢零陵縣地﹐屬武陵郡。紀勝澧州。晉分零陽置澧陽縣﹐屬天門郡。同上。大浮山﹐在縣西南一百三十五里。紀勝澧州。澧水﹐在縣南六十步。紀勝澧州。安鄕縣﹐本漢孱陵縣地﹐屬武陵﹐後漢分置作唐縣。隋平陳﹐攺置安鄕縣﹐屬澧州。紀勝澧州。石門縣﹐案今縣卽吳之天門郡。紀勝澧州。黃石山﹐在縣西北二百一十里。有溪﹐出雄黃﹐頗神異。紀勝澧州。慈利縣﹐本漢零陽縣地﹐屬武陵郡﹐縣在寒水之北﹐故曰零陽。紀勝澧州。補志輯原文﹐作」以在零水之北故也。「隋攺慈利﹐唐因之。補志輯原文。故充城﹐在縣西二百四十里﹐武徳中所置崇義縣東北一里故充城是也。紀勝澧州。▲朗州禹貢荊州之域。紀勝常徳府。秦昭襄王使司馬錯攺黔中﹐拔之﹐使蜀守張若伐取巫郡及江南爲黔中郡﹐同上。漢髙帝五年更名武陵郡﹐今州漢武陵郡也。同上。隋開皇九年﹐文帝平陳置武陵郡攺武州辰州﹐同上。大業三年﹐煬帝更爲武陵郡。同上。州境﹕東西一進裏﹐南北一百七十五里。寰宇記補闕。武陵縣﹐本漢臨沅縣﹐屬武陵郡。後漢建武二十三年武陵蠻叛﹐遣伏波將軍馬援討之﹐破於臨沅﹐卽此地也。隋平陳﹐攺爲武陵縣﹐屬辰州﹐隋開皇十六年攺屬朗州。紀勝常徳府。沅水﹐經縣南二十步。紀勝常徳府。善徳山﹐在縣東九里。此山本名枉山﹐開皇中刺史樊子蓋以善捲嘗居此山﹐名善徳山。紀勝常徳府。枉水﹐出縣南蒼山﹐名曰枉渚﹐善捲所居﹐時人號曰枉渚。楚詞云「朝發枉渚﹐夕宿辰陽」﹐亦此謂也。紀勝常徳府。樊陂﹐在縣北八十九里。漢樊重居此﹐有肥田數千頃﹐歲收千萬斛。經勝常徳府。張若故城﹐在州東四十步。初秦昭王使白起伐楚﹐遣張若築此城﹐以拒楚﹐並統五溪。後漢梁松伐蠻﹐又修此城﹐自義陵移郡居之。紀勝常徳府。司馬錯故城﹐在縣西二里。錯與張若伐楚黔中﹐相對各築一壘﹐以扼五溪咽喉﹐後馬援又修之。紀勝常徳府。黃聞山﹐在縣西一百四十里。紀勝常徳府。廖立墓﹐在縣東北十里。紀勝常徳府。龍陽縣﹐在州西﹐南北一百四十里。本漢索縣地﹐吳分立龍陽縣﹐屬武陵郡。隋平陳屬辰州﹐開皇十六年攺屬朗州。紀勝常徳府。丹洲﹐沅水西北自武陵縣界流入龍陽縣界﹐歷凡洲﹐洲長二十里﹐卽漢李衡種柑子所。紀勝常徳府。▲忠州桂溪縣。紀勝梁山軍。容溪水。紀勝梁山軍。▲萬州春秋及戰國並屬巴國。紀勝萬州。秦屬巴郡﹐今州卽漢巴郡朐忍縣地。同上。後魏置安鄕郡﹐又攺萬川。同上。武徳二年立浦城郡。同上。南浦縣﹐本漢朐忍縣地。紀勝萬州。巖巖梁山﹐積石峨峨。紀勝萬州。武寧縣﹐周分沅陽﹐屬懷徳郡﹐後魏攺曰武寧。紀勝萬州。梁山縣﹐本漢朐忍縣地﹐周武帝於此分置梁山縣﹐屬萬川郡。紀勝梁山軍。景穴﹐有嘉魚﹐其美﹐同於蜀漢。紀勝梁山軍塗溪水﹐在縣南八十步。紀勝梁山軍。七城山﹐在縣西二十里。紀勝梁山軍。柏枝山﹐在縣南十里。紀勝梁山軍。▲金州東漢末魏武破張魯於城西﹐置西城郡。紀勝金州。晉武帝攺安陽縣曰安康縣﹐又立安康郡。同上。西城縣﹐本漢舊縣﹐屬漢中郡﹐魏武破張魯於西域﹐縣置西城郡。紀勝金州。魏山﹐在縣西南九里。其山東西南三百絕險不通者﹐晉吉挹爲梁州督護﹐苻堅使韋鐘伐之﹐挹於急口岐山爲壘固守﹐鐘三年不能下。紀勝金州。漢水﹐去州城百步。水出麩金﹐其色稍白﹐不任貢獻。れ冢導漾﹐東流爲漢水﹐歷洋州﹐縈紆千數百里而後至金之境。紀勝金州。西城山﹐在州北五里。紀勝金州。趙臺山﹐在縣南二里。梁代漢水泛溢﹐人皆走北山上。紀勝金州。石泉縣﹐貞元年刺史姜公輔奏置。紀勝金州。洵陽縣﹐本漢舊縣﹐屬漢中郡﹐因洵水以爲名。紀勝金州。洵水﹐出縣北洵山﹐去縣一百五十步。紀勝金州。方山關﹐在縣西三十二里。貞觀十二年置﹐北阻方山﹐南臨漢水﹐當東南驛路。紀勝金州。梁門山﹐在縣東八十里。梁將五神令開拓成境梁門爲界之也。紀勝金州。鳳凰山﹐在縣一百五十里。山上有十二層﹐懸竦萬仞。紀勝金州。月川水﹐出縣東梁門山。水出麩金。紀勝金州。

◎山南道▲集州本漢宕渠縣地。紀勝巴州。晉自李特竊據﹐至李壽時﹐夷獠散居其地﹐梁武帝大同中於此立東巴州﹐西魏恭二年攺東巴州爲集州。同上。難江縣﹐紀勝巴州。大牟縣。紀勝巴州。通平縣﹐本漢葭萌縣地﹐梁於此置通池縣﹐開皇省人伏彊縣﹐七年攺爲淸化縣﹐又攺爲通平縣。紀勝巴州。嘉川縣。紀勝巴州。石燕山﹐在縣西北六十里。山甚髙險﹐梯格乃得登之﹐獠人常恃此以爲阻。紀勝利州。▲壁州本漢宕渠縣地﹐紀勝巴州。李雄亂後﹐爲夷獠所據﹐梁末其地內屬﹐及後魏置諾水縣﹐後省。同上。通江縣。紀勝巴州。符陽縣﹐魏於此立符陽縣﹐唐屬集州。紀勝巴州。白石縣﹐本漢之宣漢縣﹐魏立白石縣﹐隋屬集州﹐大業屬巴州﹐唐屬夔州。紀勝巴州。東巴縣﹐開元置太平縣﹐天寶攺爲東巴。紀勝巴州。▲巴州禹貢梁州之域。紀勝巴州。後漢分宕渠縣北界漢昌縣﹐同上。李壽時有羣獠十餘萬從南越入蜀﹐散居山谷﹐此地遂爲獠所有﹐同上。宋置歸化﹑水北二縣。同上。淸化﹐本漢葭萌縣地﹐梁置伏彊縣﹐周攺伏彊爲淸化縣﹐貞觀屬巴州。紀勝巴州。大牟山﹐在縣東二里。紀勝巴州。曾口縣﹐本漢宕渠縣地﹐宋末於此置歸化郡以撫獠戶﹐無屬縣﹐梁普通六年於郡置曾口縣。紀勝巴州。歸仁縣﹐本漢宕渠縣地﹐後爲獠所據﹐宋置平州﹐隋攺歸二。紀勝巴州。始寧縣﹐梁置遂寧郡及始寧縣﹐隋罷郡﹐以縣屬巴州。紀勝巴州。奇章縣﹐梁於此置奇章縣﹐開皇以縣屬巴州。紀勝巴州。恩陽縣﹐本漢閬中縣地﹐梁普通六年﹐分閬中置義郡及義陽縣﹐屬巴州。縣城置在義陽山上﹐四面懸絕。隋開皇十八年攺曰義陽縣。紀勝巴州。七盤縣﹐久視元年﹐於山側近置七盤縣。紀勝巴州。▲蓬州禹貢梁州之域。紀勝蓬州。秦屬巴郡﹐漢卽巴郡之宕渠縣地﹐同上。晉屬巴西郡﹐同上。李特孫壽時﹐夷獠散居﹐不置郡縣﹐同上。大同元年梁立伏虞郡﹐同上。後周武帝立蓬州﹐因蓬山以爲名。同上。蓬池縣﹐本漢閬中縣地﹐梁天監元年分置大寅縣﹐因大寅縣池以爲名。紀勝蓬州。樂龍山﹐在縣南三里。紀勝蓬州。良山縣﹐本漢宕渠縣地﹐梁大同元年分置安固縣。紀勝蓬州。隋開皇三年罷郡﹐以縣屬蓬州﹐開元二十九年﹐州自此移理蓬池。同上。儀隴縣﹐本漢閬中縣地﹐梁天監元年於此置儀隴縣﹐以山名儀隴故也。初屬閬州﹐隋攺屬蓬州。紀勝蓬州。伏虞縣﹐本漢宕渠縣地﹐梁大同中置宣漢縣﹐隋開皇十八年攺宣漢爲伏虞﹐隋志置宣漢縣﹐十八年攺縣名伏虞焉。紀勝蓬州。伏虞山﹐在縣東南六十五里。甚險﹐夷獠被徵討﹐卽入此山中也。紀勝蓬州。補志輯。▲閬州禹貢梁州之域。紀勝閬州。周梁合於雍﹐又爲雍州地。同上。在秦爲巴郡閬中縣也。同上。魏廢帝時置隆州﹐同上。治古閬中城。同上。又攺巴西爲盤龍﹐同上。先天元年攺爲閬州﹐取閬水以爲名。同上。閬中縣﹐閬水行曲﹐經縣三面﹐縣居其中﹐以此爲名。漢範目﹑張魯皆封閬中侯。紀勝閬州。彭道魚池﹐在州西南。寰宇記。晉安縣﹐梁於此置金遷戍﹐後周置晉安縣﹐隋並入晉城縣﹐武徳中復爲晉安縣。紀勝閬州。南部縣﹐本漢南充縣地﹐梁置南部郡﹐周閔帝天和初攺爲南部縣﹐屬盤龍郡。紀勝閬州。隋大業三年攺屬巴西郡﹐先天二年攺屬閬州。同上。九子山﹐在縣東九十里。有九峯﹐因名﹐又名九隴山。紀勝閬州。蒼溪縣﹐宋元嘉八年分置漢昌縣﹐隋開皇三年屬隆州﹐十八年攺爲蒼溪縣﹐以蒼谷爲名。紀勝閬州。雲臺山﹐在縣東南三十五里。紀勝閬州。奉國縣﹐本秦閬中縣地﹐後魏恭帝二年於此置奉國縣。紀勝閬州。新井縣。充國故城﹐縣東北二十八里。紀勝閬州。新政縣﹐本漢充國縣地﹐皇朝武徳四年割相如﹑南部二縣立新城縣﹐以隱太子建成諱﹐攺名新政縣。紀勝閬州。岐平縣﹐宋於此立宋安縣﹐後魏攺岐平﹐隋開皇末割屬閬州。紀勝閬州。▲果州禹貢梁州之域。紀勝慶府。春秋﹑戰國時爲巴子國﹐秦滅巴立爲巴郡﹐卽漢巴郡之安漢縣也。安漢縣﹐在州北三里﹐今南充縣是也。同上。自李雄之亂﹐巴境荒殘﹐至宋於安漢故城置南宕渠郡。同上。開皇三年屬閬州﹐同上。大業初屬巴西郡。同上。南充縣﹐隋開皇十年攺縣曰南充﹐唐武徳四年於縣果州﹐以縣屬焉。紀勝順應府。陳壽故宅﹐在縣郭內。紀勝順慶府。馮緄爲車騎將軍﹐於此鐫崖刻石十有餘處﹐今果山有車騎崖。補志引寰宇記。相如縣﹐周閔帝省縣。紀勝順慶府。龍角山﹐在縣東二百步。紀勝順慶府。相如故宅﹐在縣南二十五里。居濱嘉陵水﹐有臺名相如琴臺﹐水北有相如坪。紀勝果州。流溪縣﹐本南充縣地﹐唐開耀元年析置流溪之側﹐因以爲名。紀勝順慶府。重石山﹐在縣南一里。紀勝順慶府。嶽池縣﹐本南充﹑相如二縣之地。紀勝渠州。安嶽山﹐紀勝順慶府。▲渠州禹貢梁州之域。紀勝渠州。秦滅巴國以爲郡。同上﹐後漢第五倫常爲宕渠令。同上。建安末﹐蜀先主割巴郡之宕渠等三縣置宕渠郡。同上。大通三年又置渠州﹐同上。大業三年罷州爲宕渠郡﹐同上。武徳元年復爲渠州。同上。流江縣宕渠山。紀勝渠州。宕渠水﹐在縣�二里﹐一名渝水。紀勝渠州。故ク城﹐在縣東北七十里。紀勝渠州。渠江縣﹐本漢宕渠縣地﹐梁普通三年於此置漢安縣﹐屬北宕渠郡﹐開皇三年屬渠州﹐十八年攺爲ク城縣﹐武徳元年復爲始安縣﹐至徳二年攺爲渠江縣。紀勝廣安軍。富靈山﹐在縣東南七十里﹐峻峭多藥物﹐實靈仙所居。紀勝廣安軍。鄰山縣﹐本漢宕渠縣地﹐自晉至齊並爲夷獠所據﹐梁大同三年於此置鄰山縣。紀勝渠州。縣城南北三百有池圍繞﹐東阻湟水﹐其險﹐俗號爲金城。同上。鄰山﹐在縣�一百三十九里。其山谷西入鄰水縣界。紀勝渠州。鄰水縣﹐本漢宕渠縣地﹐後陷夷獠。紀勝渠州。補志有鄰山無鄰水﹐紀勝引之。荃孫按﹕舊唐志云武徳三年屬渠州。寰宇紀云寶歷中山南東道節度使裴度秦廢入鄰山﹐故新志無之﹐卽補志所由本而廢﹐據以補入。鄰山﹐在縣西四十里。此山重疊﹐鄰比相次﹐迆邐南盡縣界。此山出鐵。紀勝渠州。鄰水﹐在縣���。其源出縣東鄰山縣二十六里﹐中有大磧﹐懸流十丈﹐奔急若驚湍電瀉。紀勝渠州。大竹縣﹐補志無此縣﹐通典屬蓬州。荃孫按﹕紀勝引皇朝縣誌云」唐久視元年分宕渠縣東界置﹐屬蓬州﹐至徳二年割入梁州﹐寶歷中廢﹐據以補入。龍蘭山﹐在縣北二十里。紀勝渠州。貴溪水﹐在縣北二十里。紀勝渠州。

●捲逸文卷二◎淮南道▲揚州禹貢「淮海惟揚州」﹐唐虞淮海之間﹐皆周域也。紀勝揚州。禦覽百六十九引作「禹貢九州揚州其一也」。春秋時屬吳﹐七國屬楚。秦滅楚爲廣陵﹐並天下屬九東郡。漢爲江都國﹐建武元年復曰揚州。禦覽百六十九。周輯﹑補志輯。江南之气燥勁﹐故曰揚州。紀勝揚州。吳﹑魏交爭之地。通釋二。與成都號爲天下繁侈﹐故稱揚﹑益。紀勝揚州。江都縣﹐本漢廣陵縣地。紀勝揚州。言遠統長江﹐爲一都會﹐後爲廣陵國﹐晉復爲江都縣。同上。廣陵城﹐吳王濞都﹐周十四里半﹐一名楊子城﹐在縣北四里﹐州城正眞其上。補志輯原文引寰宇記。歷王胥冢﹐歲旱鳴鼓攻之﹐輒致雲雨。抱朴子曰「吳主時掘大冢﹐有重閣徼道﹐髙可乘馬﹔有銅人﹐皆大冠執劍。棺中人鬢已班白﹐面體如生﹐以白壁二十枚籍屍﹐舉之有玉﹐形似冬瓜﹐從懷中墮地﹐兩耳及鼻中有黃金如棗﹐此骸骨因假物而不朽之效也。」寰宇記。合瀆渠﹐在縣東二里﹐本吳所掘邗溝﹐江﹑淮之水路也﹐通釋無「所」字。今謂之官河﹐亦謂之山陽濁。寰宇記。大江﹐西北自六合縣界流入。晉祖逖擊楫中流自誓之所﹐南對丹徒之亦口。舊闊四十餘里﹐今闊十八里。魏文帝登廣陵觀兵﹐戎卒數十萬﹐旌旗數百里﹐臨江見波濤洶湧﹐嘆曰「吾騎萬隊﹐何所用之。嗟乎﹐固天地所以限南北也﹗」紀勝揚州。大銅山﹐在縣西北七十二里。漢書吳王濞卽山鑄錢﹐此其處也。紀勝揚州。愛敬陂﹐在縣西五十里。魏陳登爲太守﹐開陂﹐民號愛敬陂﹐亦號陳登塘。紀勝揚州。瓜洲鎭﹐在縣南四十里濱。昔爲瓜洲村﹐蓋揚子江中之沙磧也﹐狀如瓜字﹐遙接揚了渡口﹐自開元以來漸爲南北襟喉之地。寰宇記。夫差自廣陵城東築邗城﹐下掘深溝﹐謂之邗江﹐亦曰邗溝﹐自江東北通射陽湖。通釋二。江都故城﹐在縣西南四十六里。城臨江水﹐今爲水所侵﹐無復余址。紀勝揚州。邵伯埭﹐在縣東北四十里。晉謝安鎭廣陵﹐於城東二十里築壘﹐名曰新城。城北二十里有埭﹐蓋安所築﹐後人思安﹐此於召伯﹐因以立名。紀勝揚州。雷陂在縣北十里。漢江都王傳有雷陂。紀勝揚州。吳公臺﹐在縣北四里。宋沈慶之攻竟陵王誕所築弩臺也。後陳將吳明徹圍北齊東廣州刺史敬子猷﹐曾築之以射城內﹐因號吳公臺。紀勝揚州。江陽縣茱萸灣﹐在縣東北九里。隋仁壽四年開﹐以通漕運。其側有茱萸村﹐因以爲名。紀勝揚州。六合縣﹐本楚棠邑﹐春秋伍尙爲棠邑大夫﹐漢封陳嬰爲棠邑侯。紀勝眞州。漢堂巴縣﹐屬臨淮﹐後漢屬廣陵。吳赤烏十三年﹐作堂邑塗塘以淹北道。後周置方州﹐攺六合郡。隋爲六合縣﹐唐屬揚州。通釋二。周輯。瓜步山﹐在縣東南二十里﹐臨大江。魏太武至六合﹐登瓜步山﹐隔江望秣陵﹐才數十里。通釋二。周輯。六合山﹐在縣東北八十里。通釋二。周輯。桃葉山﹐在縣西南七十五里。隋文帝開皇三年﹐於此山置六合鎭。通釋二。周輯。縣有銅城﹐卽吳王鑄劍處。寰宇記。補志輯。梁於石梁置涇州。石梁﹐禹爲理水之門﹐俗稱貢口。寰宇記。補志輯。海陵縣﹐故楚邑﹐漢以爲縣﹐屬臨淮郡。紀勝泰州。鹽監﹐煮鹽六十萬石﹐而楚州鹽城﹐浙西嘉興﹑鹽平兩監所出次焉﹐計每歲天下鹽利﹐當租賦三分之一。通釋二。海陵倉卽吳王濞之倉也。枚乘上書曰「水行滿河﹐不如海陵之倉。」謂海渚之陵﹐因以爲倉。紀勝泰州。髙郵縣﹐上。南至州一百里。補志輯原文。是秦之髙郵亭﹐紀勝髙郵軍。三國時荒廢﹐晉太康時復立。同上。楊子縣﹐本漢江都縣地﹐舊楊子鎭城﹐唐髙宗時廢鎭置縣﹐因鎭爲名。紀勝眞州。天長縣﹐本古之千秋縣﹐唐玄宗開元中以誕辰爲千秋節﹐遂攺爲天長。寰宇記。補志輯。▲楚州禹貢揚州之域。春秋屬吳﹐戰國屬楚﹐秦屬九江郡﹐漢爲射陽縣地。禦覽百八十九。宋孝武帝封弟休爲山陽王。紀勝楚州。山陽縣﹐本漢射陽縣地﹐紀勝楚州。晉立山陽縣。同上。射陽湖﹐在縣東南八十里。紀勝楚州。漢廣陵王胥有罪﹐其相勝之秦奪王射陂艸田賦與窮人。張晏曰「射水之陂﹐在射陽湖。」禦覽百六十九。今謂之射陽湖﹐與寶應鹽城分湖爲界﹐縈回三百里。紀勝楚州。邑有石鱉山﹐山產石鱉﹐因名。今山下有鄧艾築城。寰宇記。補志輯。淮水入宿遷縣﹐南與縣分中流爲界。通釋。瀆水﹐今謂之山陽瀆﹐卽邗溝也。舊水道屈曲﹐隋文帝重加修﹐水頗通利。紀勝楚州。故倉城﹐東南接州城。隋開皇初將伐陳﹐因舊城儲畜軍糧﹐有逾百萬﹐迄於大業末﹐常有積﹐隋亂荒廢。紀勝楚州。鹽城縣﹐本漢鹽瀆縣﹐屬監海郡。州長百六十里﹐在海中。州上有鹽亭百二十三所﹐每歲煮鹽四十五萬石。通釋二。紀勝引作「鹽課四十五萬石﹐今官中置鹽監以收其利﹐每歲煮鹽四十五萬石」。孫堅爲鹽瀆丞﹐紀勝楚州。寶應縣﹐本漢平安縣故地﹐後爲安宜縣。紀勝楚州。白水陂﹐在縣西八十里﹐鄧艾所立。紀勝楚州。淮陰縣﹐宋以淮陰爲此兗州﹐尋廢。紀勝楚州。盱眙縣。補志無此縣。荃孫按﹕紀勝引元和志及通典並隸楚州﹐今據補。軍山﹐在縣北六里。魏太武築長圍困臧質處。鄧艾所營堰澗爲塘以漑稻田。紀勝盱眙軍。都梁山﹐隋於此置都梁宮﹐出都梁香﹐因名。紀勝盱眙軍。洪澤浦﹐在縣北三十里。本名破釜澗﹐煬帝幸江都﹐經此浦宿﹐時亢旱﹐至是降雨﹐流﹐因攺破釜爲洪澤。紀勝盱眙軍。▲滁州春秋時楚地﹐在漢爲全椒縣也。禦覽百六十九。晉瑯琊王出滁中﹐卽此地。吳赤烏十三年作堂邑滁塘﹐以淹北道。通釋。堂邑﹐卽今之六合縣。紀勝滁州。大同二年﹐於此立南譙州。同上。淸流縣﹐本秦建陽邑﹐屬九江郡﹐宋攺新昌﹐開皇中攺爲淸流。紀勝滁州。全椒縣﹐晉攺南譙縣。紀勝滁州。武徳二年﹐始屬滁州。同上。九斗山﹐在縣南九十餘里。昔貢羽兵敗﹐欲東渡烏江﹐塗經此山﹐與漢兵一日九斗﹐因名。紀勝滁州。滁水﹐在縣南六十里。其源出廬州梁縣﹐東流經滁及六合縣﹐至瓜步入於大江。紀勝滁州。▲和州禹貢揚州之域。春秋及戰國時爲楚地。秦爲歷陽縣﹐屬九江郡﹐漢爲淮南國。禦覽百六十九。後漢揚州移理於此﹐紀勝和州。吳﹑魏交爭之所。同上。晉平吳﹐立淮南郡﹐後攺歷陽郡。同上。後齊立和州。同上。歷陽縣﹐本秦舊縣﹐項羽封範增爲歷陽侯。縣在水北﹐故曰歷陽。紀勝和州。北齊以兩國通和﹐攺曰和州。同上。梁山﹐在縣南七十里﹐俯臨歷水。侯臨歷水。侯景之亂﹐梁王僧辧軍次蕪湖﹐與景將侯子鑑戰於梁山﹐大破之。江東有博望山﹐屬姑熟﹐二山隔江相對如門﹐南朝謂之天門山﹐兩巖山頂各有城﹐並王元謨所築﹐自六代爲都﹐皆於此屯捍禦。紀勝和州。橫江﹐在縣東南二十六里﹐直江南采石渡處。東漢建安初﹐孫策自壽春經略江都﹐揚州刺史劉繇遣將屯橫江﹐孫策擊破之於此﹐隋將韓擒虎平陳﹐自橫江濟﹐亦此處也。紀勝和州。歷陽湖﹐在縣西三十里。昔有書生遇一姥﹐姥待之甚厚﹐生謂姥曰「此縣前石龜眼赤血出﹐地當陷爲湖。」姥每往視之﹐門吏問姥﹐姥具以對。吏因以朱點龜眼﹐姥見遂走上西山﹐顧城已陷。今湖中有明府魚﹐婢魚﹑奴魚之名。寰宇記。紀勝和州引作「歷湖﹑歷湖在縣西三十里」。又引淮南子云「歷陽之都﹐一夕爲湖」。古「麻」字作「歷」﹐今誤爲「麻」﹐今謂之麻湖者﹐謬也。烏江縣﹐魏黃初三年﹐曹仁據烏江以討吳﹑晉太康六年始於東城置烏江縣﹐隸歷陽郡。紀勝和州。安陽渡﹐在縣東北八十里﹐與上元縣對岸。紀勝和州。烏江浦﹐在縣東四里﹐卽亭長艤船之處。紀勝和州。含山縣﹐本歷陽縣地﹐晉於此置龍亢縣﹐城在縣四八十里﹐武徳六年攺置含山縣﹐八年廢﹐長安四年攺置武壽縣﹐神龍初廢式壽復爲含山縣﹐隸和州。紀勝和州。濡須塢﹐在縣西南一百十里。濡須水﹐源出巢縣西巢湖﹐亦謂之馬尾溝﹐東流經晉父山﹐又東南流洲於江。建安十八年﹐曹公至濡須﹐與孫權相拒月餘。權乘輕舟﹐從濡須口入偃月塢。塢在巢縣東南二百八里濡須水口。初﹐呂蒙守濡須﹐聞曹公將來﹐夾水築塢﹐形如偃月﹐故以爲名。通釋二。補志輯。濡須山﹐在縣西南七十五里。通釋二。東關﹐在縣西九十里。通釋二。運漕河﹐在縣南八十里。梁侯景之亂﹐王僧辧軍次蕪湖﹐景將侯子鑑屯兵梁山﹐以捍漕運﹐故名。補志引原文。▲舒州禹貢揚州之域。春秋時皖國也﹐亦爲舒國﹑桐國之地﹐皆爲楚所滅。紀勝安慶府。曹公遣朱光爲廬江太守﹐屯皖﹐大癖稻田。呂蒙上言曰「皖地肥美﹐若一收熟﹐彼眾必增﹐如是數月﹐操熊見矣﹐宜早除之。」於是權親徵皖﹐破之。同上。赤烏四年﹐以諸葛恪屯之。同上。武徳四年初爲東安州﹐同上。五年攺爲舒州。同上。懷寧縣﹐本漢皖縣﹐魏正始二年卽赤烏四年﹐孫權遣諸葛恪屯皖城以伺邊隙﹐四年司馬懿攻皖。永嘉亂後遂廢。紀勝安慶府。皖國﹐舒州本春秋時皖國﹐咎縣繇之後﹐在漢時爲皖縣﹐屬廬江郡﹐三國初屬魏﹐後孫策徵皖﹐克之﹐獲橋公二女﹐卽其地也。紀勝安慶府。皖山﹐在縣西十里。通釋二。皖水﹐西北自霍山縣流入﹐經懷寧縣北二里﹐又東南流二百四十里入大江﹐謂之皖口。通釋二。吳塘陂﹐在縣西二十里﹐皖水所注。昔曹公遣朱光屯皖﹐大開稻田。呂蒙上言曰「皖地肥美﹐若一收熟﹐彼眾必增﹐宜早除之。」乃徵皖﹐破之。此塘卽朱光所開也。通釋二。宿松縣﹐本漢皖縣﹐元始中爲松滋縣﹐屬廬江。晉武平吳﹐以荊州有松滋縣﹐故攺曰宿松縣。紀勝安慶府。桑落洲﹐在縣南一百九十里。江水自鄂陵水分派爲九。於此合流。九江江口﹐晉劉毅與盧循戰於桑落洲﹐爲循所敗﹐卽此。紀勝安慶府。望江縣﹐本漢皖縣地。紀勝安慶府。大雷池﹐水西自宿松縣流入縣界﹐東南積而爲池﹐經縣而入於江。又行百里爲雷池口﹐晉成帝咸和三年﹐蘇峻反﹐溫嶠欲入衛京師﹐庾亮素忌陶侃﹐報嶠書曰「吾憂西陲過於歷陽﹐足下無過雷池一步也。」紀勝安慶府。太湖縣﹐本漢皖縣地﹐宋元嘉末置太湖縣﹐縣東北三十五里有太湖水﹐因以爲名。紀勝安慶府。桐城縣﹐桐本春秋時楚附庸小國也。紀勝安慶村。梁攺爲樅陽郡﹐開皇初又攺爲縣﹐十八年攺爲同安縣﹐至徳二年載攺爲桐城﹐取桐鄕爲名也。同上。盛唐山﹐在縣東南一百二十里﹐名益塘山﹐卽古盛唐山也﹐漢武帝作盛塘之歌。紀勝安慶府。樅陽水﹐出縣東南硤石山﹐東南入於江。紀勝安慶府。朱邑祠﹐在縣西南。邑爲桐鄕嗇夫﹐廉平有恩﹐縣人思之﹐爲立生祠。紀勝安慶府。▲壽州禹貢揚州之域。秦並天下﹐爲九江郡﹐漢爲淮南國。禦覽。壽春縣八公山﹐南卽淮水﹐自東晉至今﹐常爲要害之地。通釋十二。安丰縣安丰南有霍父亭。寰宇記。萬唐縣馬頭城﹐在縣北百二十里。通釋十二。▲廬州本廬子國﹐春秋舒國之地。漢分淮南置廬江郡。後漢廬江在皖。建安中曹公謂劉馥可任以東南之事﹐以爲揚州刺史﹐單馬造合肥空城﹐建立州理﹐合肥縣西二里故城是也。建安二年﹐張遼守之﹐孫權帥十萬師攻圍﹐遼以八千破之。明帝靑龍元年﹐滿寵都督揚州諸軍﹐鎭於此﹐請於合肥縣西北三十里立新城。權自出﹐欲圍新城﹐以其遠小﹐積二十日不敢下船﹐乃上岸耀兵。明年又至新城﹐無功而還。諸葛恪圍城﹐亦不克。魏明帝云「先帝東置合肥﹐南守襄陽﹐西固祁山﹐賊來輒破於三城之下﹐地有所必爭也。」合肥﹐晉亦爲重鎭﹐梁攺合州﹐隋攺廬州。通釋十二。合肥縣﹐本漢舊縣﹐屬九江郡。淮水與淝水合﹐故曰合肥。紀勝廬州。巢湖﹐亦名焦湖﹐在縣東南六十四里。本居巢縣地﹐後陷爲湖。今與巢縣﹑廬江分湖爲界。通釋十二。愼縣西津橋﹐在縣西北五里。建安二十年﹐吳徵合肥﹐兵還﹐孫權與淩統等在津北﹐爲魏將張遼所襲﹐持鞍緩﹐超度於此。紀勝廬州。梁太淸二年﹐攺合肥爲合州。紀勝廬州。巢縣濡須水﹐源出縣西巢湖﹐亦謂之馬尾溝﹐東流經晉父山﹐又東南流注於江。建安十八年﹐曹公至濡須﹐與孫權相拒月餘﹐權乘輕舟從濡須口入。通釋十二。巢湖﹐在縣西五十里。周回五百里﹐南出於東關口。通釋十二。東關口﹐在縣東南四十里﹐接巢湖﹐在西北至合肥界﹐東南有石渠﹐鑿山通水﹐是名關口﹐相傳夏禹所鑿﹐一號東興。今其地髙峻險狹﹐實守扼之所﹐故天下有事﹐必爭之地。吳﹑魏相持於此﹐吳築城﹐魏亦對岸置柵。嘉平四年﹐諸葛恪於東關作大堤﹐遏巢湖﹐左右依山夾築兩城﹐使全端﹐畱略守之。魏遣諸葛誕﹑胡遵爲東關﹐將壞其是﹐恪大破之。通釋十二。周輯。巢湖亦名焦湖﹐東南至合肥縣六十四里。本居巢縣地﹐後陷爲湖。今與巢縣﹑廬江分湖爲界。諸葛武侯曰「曹操四越巢湖不成。」張魏公曰「巢河之水﹐上通焦湖﹐濡須正扼其衝﹐東西兩關﹐又從而輔翼之﹐饋般難通﹐故𨿽有十萬之帥﹐未能寇大江。」通釋十二。周輯﹑補志輯。邑有楊泉湖。寰宇記。案七賢傳曰「漢武出淮陽到監鄕﹐帝問曰﹕『此名河﹖』陳翼對曰﹕『鄕名爲監。』上曰『萬乘主問﹐何欺乎﹖』欲舉火燔之﹐翼曰﹕『不可燔﹐臣言不欺﹐佩刀當生白毛﹔若欺﹐則當無毛。』視之﹐刃果有毛長寸餘。」寰宇記。廬江縣水經注﹕「卽水出廬江郡之東陵鄕﹐禹貢所謂過九江至於東陵者也。西南流﹐水積爲湖﹐湖西有靑林山。」補志輯原文。舒城縣﹐本舒國﹐後漢立郡﹐徙理皖城。開元二十三年﹐刺史竹承扌秦於故舒城置舒城縣。紀勝廬州。梁縣﹐本漢浚遒縣﹐屬九江郡﹐東晉攺置謹縣﹐因縣西北古謹城爲名。紀勝廬州。

●捲逸文卷三◎嶺南道▲春州漢置合浦郡﹐今州卽漢合浦郡之髙涼縣下﹐梁於此置春郡﹐無屬縣﹐陳置陽春縣以隸之。隋平陳﹐廢陽春郡﹐以縣屬髙州。紀勝南思州。陽春縣邑有長圍石﹐以居人繞之﹐故名。寰宇記。元嘉中開郡塹﹐得石墨數斛﹐可以書。寰宇記。羅水縣邑有蘇羅山。紀勝南思州。▲新州古南越之地。紀勝新州。今州﹐卽漢合浦郡之臨允也。同上。晉穆帝永和七年﹐分蒼梧於此立新寧郡﹐同上。梁武帝攺置新州﹐同上。隋末陷賊。同上。新興縣﹐本漢臨允縣之地﹐屬合浦郡﹐晉分置新興縣﹐屬新寧郡。新江南去縣二百里。紀勝新州。古岱嶺﹐在縣西南三十里。出銀。紀勝新州。永須縣﹐武徳四年析新興縣置﹐天寶元年攺爲永順縣。紀勝新州。▲雷州古越地也﹐經勝雷州。秦平百越﹐置三郡﹐此屬象郡。同上。梁武帝分合浦立合州。同上。大業二年廢合州﹐以海康縣屬合浦郡。同上。隋亂陷賊﹐同上。武徳四年蕭銑平﹐置南合州。同上。海康縣﹐本漢徐聞縣地﹐屬合浦郡。梁妥置南合州。紀勝雷州。開皇十八年於此置齊康縣﹐十年攺爲海康縣。同上。米豆﹐枝葉似柳﹐花如烏﹐豆一種之後﹐數年收實﹐淮南子云「豆之美者有米豆」﹐此時也。紀勝雷州。暴牛﹐海康縣其地多牛﹐項上有骨﹐大如覆斗﹐日行三百里﹐爾雅所謂暴牛也。紀勝雷州。遂溪縣﹐本漢徐聞縣地﹐開皇十一年於此置鐵把縣﹐因縣西鐵把水以爲名﹐天寶元年攺爲遂溪。紀勝雷州。徐聞縣﹐本漢舊縣也﹐屬合浦郡。紀勝雷州。其縣與南崖州澄邁縣對岸﹐相去約一百里。同上。漢置左右候官﹐積貨物於此﹐備其所求﹐與交易有利﹐故諺曰「欲拔貧﹐詣徐聞。」紀勝雷州。▲羅州漢爲合浦郡髙涼縣之地。髙涼縣在今髙州界﹐紀勝化州。梁置羅州。同上。廉江縣縣有龍化水。補志引原文。吳川縣﹐本漢髙涼縣地﹐宋於此置吳川縣﹐以縣東吳川水爲名﹐後因不攺。紀勝化州。吳川水﹐在縣東三十里。紀勝化州。水縣黎山﹐在縣北三十里﹐水所出。補志引原文。▲髙州古越地也﹐紀勝髙州。漢武平南越﹐置合浦郡﹐今州卽漢合浦郡之髙涼縣地。同上。東漢威帝分立髙興郡﹑靈帝攺曰髙涼。同上。後爲夷獠所據﹐梁討平俚洞。置髙州﹐同上。仍爲刺史﹐後攺都督府。同上。貞觀二十三年﹐盎卒﹐子智又爲刺史。同上。永微元年﹐敕遣太常丞薛寶積析髙州所管縣爲恩﹑潘二州﹐分盎諸子爲刺史﹐以撫其人﹐仍移髙州理於良徳縣﹐同上。開元元年﹐又移置於保寧縣﹐同上。大歷十一年移州治於舊州南三十里電白縣界置。同上。電白縣﹐本漢髙涼縣地﹐梁於此置電白郡。紀勝髙州。定山﹐在縣東十八里。紀勝髙州。保寧縣﹐隋於此置連江縣﹐屬髙州。紀勝髙州。開陵山﹐在縣北一里。紀勝髙州。▲恩州漢平南越﹐置合浦郡﹐今州卽合浦郡之髙涼縣地也。紀勝恩州。永徽元年置恩州。同上。思平縣金雞山﹐在州西北﹐每有金色雞見﹐鳴於石上﹐因名。寰宇記。陽江縣﹐本漢髙涼縣地﹐紀勝南恩州。武徳五年於此置西平縣﹐屬髙州﹐永徽元年於縣立髙州﹐天寶元年攺爲陽江縣。同上。羅領山﹐出沈香木。紀勝南恩州。翠鳥山﹐在縣東二十里。紀勝南恩州。▲辧州隋開皇十一年﹐於此立石龍縣﹐屬羅州。紀勝化州。武徳六年﹐徙羅州於石城縣﹐於石龍縣置南石州。同上。石龍縣﹐本漢合浦郡之髙涼縣地﹐隋開皇十一年於此置石龍縣﹐初屬羅州﹐貞觀初攺屬辧州。紀勝化州。茂名水﹐在縣北二十里。紀勝化州。▲瀧州漢武平南越﹐置蒼梧郡﹐今瀧州卽蒼梧郡之端溪縣地也﹐紀勝徳慶府。治瀧水縣。同上。建水縣有鼎石之神﹐隨波出入﹐卽赤松子鏈水玉金丹處﹐側有赤松子祠存。寰宇記。▲崖州珠崖如廩大﹐與徐聞對渡﹐北風舉帆﹐一夕一日而至。紀勝瓊州。合城縣﹐本覃縣﹐寰宇記校勘。大業六年置。紀勝瓊州。文昌縣﹐本漢紫貝縣地。紀勝瓊州。▲瓊州赤烏二年於徐聞縣立珠崖郡﹐紀勝瓊州。於其地上立珠官一縣﹐招撫其人﹐竟不從化。同上。又於徐聞縣立珠崖郡﹐竟不有其地。同上。隋大業六年更開置珠崖郡﹐立十縣﹐同上。又置儋耳﹑臨振二郡。同上。隋亂陷賊。同上。唐平蕭銑﹐立都督府﹐管崖﹑儋﹑振三州。同上。瓊山縣﹐本漢玳瑁縣地﹐貞觀五年分置瓊山縣﹐因縣西六里瓊山爲名。紀勝瓊州。臨髙縣﹐式徳五年分平昌縣置臨機縣。紀勝瓊州。▲振州本漢珠崖郡地﹐紀勝吉陽車。梁於徐聞縣立珠崖郡。同上。煬帝大業六年開置珠崖郡﹐又置儋耳﹑臨振二郡。同上。隋末陷賊。同上。永徽元年置落屯縣。同上。寧遠縣﹐隋大業六年分置亭遠縣。紀勝吉陽軍。寧遠水﹐去縣一里。紀勝吉陽軍。延徳縣﹐本漢臨振縣地﹐大業六年分置。紀勝吉陽軍。延徳水﹐去縣一里。紀勝吉陽軍。吉陽縣﹐貞觀二年分寧遠置。紀勝吉陽軍。黎峨山﹐去縣東七十里。紀勝吉陽軍。臨川縣﹐本漢臨振縣地﹐大業六年分置。紀勝吉陽軍。落屯縣﹐永徽元年置﹐在落屯洞﹐因以爲名。紀勝吉陽軍。▲儋州自漢至陳﹐更不得其本地。紀勝昌化軍。大業六年﹐分珠崖置儋耳郡。同上。隋亂陷賊。同上。義倫縣﹐本漢儋耳郡地﹐紀勝昌化軍。武徳五年置儋州﹐領義倫縣。同上。昌化縣﹐本漢至來縣﹐大業六年置。紀勝昌化軍。感恩縣﹐本漢九龍縣﹐寰宇記校勘。隋大業六年攺名感恩縣﹐取感恩水以爲名。紀勝昌化軍。涔陽縣﹐天寶初於涔陽鎭置。紀勝昌化軍。富羅縣﹐本漢儋耳縣地﹐大業六年於此置毗善縣﹐屬珠崖郡﹐武徳五年攺爲富羅﹐來屬儋州。紀勝昌化軍。▲萬安州本崖州萬安縣地﹐龍朔二年攺割萬安及臨世﹑陵水二縣於此置萬安州﹐紀勝萬安軍。開元九年移理陵水。同上。萬安縣﹐本漢紫貝縣地﹐貞觀元年分文昌縣置。紀勝萬安軍。陵水縣﹐大業六年於此置陵水縣。紀勝萬安軍。▲藤州漢平南越﹐置蒼梧郡﹐屬蒼梧郡之猛陵縣地﹐紀勝滕州。開皇十年廢永平郡﹐於此置石州﹐十二年又攺石州爲藤州﹐大業三年罷州爲永平郡。隋末陷賊。同上。▲鐔津縣鐔江﹐在鐔津﹐俗名潯江。紀勝藤州。義昌縣﹐本名安昌縣﹐梁承聖元年置﹐天寶二年攺爲義昌縣﹐貞元元年移義昌縣額於林安鄕置今縣﹐其舊縣攺爲鄕﹐隸入鐔津縣。紀勝藤州。孤﹐獠名也﹐有兩牙﹐二長寸﹐食人﹐性重人掌﹐得人卽懸之室內﹐當面鋪坐﹐擊鐘鼓﹐歌舞飲酒﹐稍割而敢之。方於農時﹐獵人以祀田神。寰宇記。補志輯。▲客州古越地﹐紀勝容州。漢平南越﹐置合浦郡﹐屬交趾刺史。今州卽合浦郡之合浦縣地也﹐同上。泰始七年﹐分合浦縣立流南郡﹐同上。蕭齊分南流郡置南流縣﹐廢北流郡置北流縣﹐尋又省髙流﹐其北流縣屬合浦郡。同上。以合浦郡之北流縣﹑永平郡這普寧縣於今州理北置銅州。同上。貞觀八年攺銅州爲容州。以州西帶銅山﹐因以爲名。同上。普寧縣﹐本漢合浦縣地﹐晉分置宕昌縣﹐隋開皇十七年攺爲奉化縣﹐十九年又攺爲普寧縣﹐屬藤州永平郡﹐紀勝容州。開元中移郭下北流縣於西南六十里﹐又自州移普寧縣於郭下。同上。北流縣﹐本在州郭﹐開元中移於今理。紀勝容州。▲牢州定川縣﹐川東南四十里。紀勝郁林州。定川水。宕川縣﹐武徳四年置﹐乾封二年屬牢州。紀勝郁林州。瀘宕水﹐在縣北二里。紀勝郁林州。潭禮水﹐在縣東五里。紀勝郁林州。▲白州古越地﹐漢爲合浦縣地。武徳四年置南州﹐六年攺南州爲白州。紀勝郁林州。博白縣鐘山。紀勝郁林州。南流江。紀勝郁林州。周羅縣﹐武徳四年析合浦縣置﹐寰宇記校勘。周羅山。紀勝郁林州。周羅溪。▲郁林州陳天嘉二年置石南郡﹐開皇十年攺爲石南縣﹐武徳四年於縣置郁州﹐貞觀六年廢﹐以屬貴州﹐乾封元年又置郁林州。紀勝郁林州。蔡山。紀勝郁林州。▲黨州古符縣縣之封溪多猩猩﹐似黃狗﹐人面善言﹐聲如婦人。寰宇記。出蚺蛇﹐長十餘丈﹐以婦人衣投之則蟠。牙長六七寸﹐辟不祥。寰宇記。馬援造銅船濟海﹐旣歸﹐付程安令沈於渚﹐今天晴水澄﹐往往望見船樓﹐上恆似有四寸水﹐不知幾十丈也。一名越王船。寰宇記。▲禺州開元二十四年割屬容州。紀勝容州。峨石縣邑有石印﹐似印形﹐文如篆。寰宇記。董奉死﹐人見於鳴石之山。山海經曰「長石之山﹐洪水出焉﹐山多鳴石」﹐卽此也。寰宇記。▲廉州古越地也。紀勝廉州。今州卽合浦縣理也。同上。黃武七年更名珠官郡﹐少帝攺珠官郡爲合浦郡。同上。大業三年﹐又廢州爲合浦郡。同上。取大廉洞以爲名。同上。合浦縣越州城﹐卽宋陳伯紹刺史所理城也。紀勝廉州。陳伯紹平蠻﹐至合浦﹐見三靑牛﹐圍之不獲﹐卽於其處置城﹐號曰靑牛城。寰宇記。糧頭山﹐在縣西北。補志引原文。瘴江﹐州界有瘴名﹐爲合浦江﹐紀勝廉州。自瘴江至此﹐瘴癘尢甚﹐中之者多死﹐舉體如墨。春秋兩時彌盛﹐春謂靑艸瘴﹐秋謂黃茅瘴。馬援所謂「仰視烏蔦﹐ㄢ墮水中」﹐卽此也﹐土人諳則不爲病。同上。廉江﹐州南至廉江入海處二百里。紀勝廉州。封山縣﹐本漢合浦縣地﹐齊於此置封山郡﹐開皇罷郡爲封山縣。紀勝廉州。蔡龍縣武祿溪﹐在縣東南三里。紀勝廉州。大廉縣石荒溪。紀勝廉州。▲義州本蒼梧郡猛陵縣之地也﹐陳於此置永業郡。開皇十年罷郡爲永業縣﹐屬永熙郡。隋末陷賊。武徳五年分永業縣置龍城縣﹐仍於縣置南義州﹐貞觀元年州廢﹐二年復置義州。紀勝藤州。永業縣﹐在義州西南。本陳永業郡﹐隋攺爲縣﹐屬樂州﹐永徽後割屬義州。紀勝藤州。連城縣﹐本漢連溪縣地﹐武徳六年立。紀勝藤州。思剛州﹐補志不載。荃孫按﹕與地廣記云「唐爲羈縻州﹐立於大歷中年﹐隸邕州都督府﹐宋天禧始廢」﹐今據補。都泥江﹐在州北﹐出宜至本縣﹐東經象入藤。潯州又有都泥水。紀勝賓州。林波泉﹐在州南三十里。紀勝賓州。羅蒙水﹐在州西五十五里。紀勝賓州。龍章山﹐在州北四十里。昔有龍出山上﹐文彩炳然。紀勝賓州。東班江﹐在州西北五里。紀勝賓州。秋風江﹐在州東南二十五里。紀勝賓州。富答泉﹐在州西二十里。紀勝賓州。唐李吉甫元和郡縣圖志四十卷﹐宋時其圖已佚﹐今又缺第十九﹑第二十﹑第二十三﹑第二十四﹑第二十六﹑第二十六共六卷﹐其第十八卷

闕其半﹐第二十五卷

缺二葉﹐海內無完帙矣。今刊本流傳於世者﹐有武英殿本﹑岱南閣本。山左周蘿棠輯逸文一卷﹐上元嚴觀補六卷﹐均附孫本刊行﹐而嚴補自出己站綴﹐周輯頗多漏落。今刺各書所引﹐爲三卷﹐𨿽未能復吉甫之舊觀﹐而守殘抱缺﹐不無小補云爾。光緒辛巳九月﹐江陰繆荃孫識於宣武城南大川澱寓廬之涵秋閣。

