長樂六里志

李永選撰輯

●序

自序

吾少孤未學﹐及齡稍稍具智識﹐卽喜聞長者譚裏中掌故﹐愛誦忠孝節烈文章。迨更事﹐懷登涉之志﹐所至大江南北﹐流連光景﹐考文獻﹐莫不期於自達其性情而止。今忽忽年五十矣﹐念於時無補﹐愧廁身士林耳。

﹝歲﹞丙戍﹐匿迹羅峯﹐不與世相聞知﹐以養吾淸淑之气。明年秋﹐李忠錟縣長奉令組織縣文獻委員會﹐不爲吾學殖不深﹐以修志事見委。旣不獲辭﹐乃欣然應命。發凡起例﹐采集整理﹐編纂甫一年又半﹐一邑之志已脫稿者十之八九。惜因李縣長調任建垣﹐而軍事又飆起﹐逐告中輟。於是退居藏樓之日﹐集斷簡殘篇﹐賈吾有餘之勇﹐志其絕續之交﹐輯關於六里之山川﹑名勝﹑文物﹑典章﹐釐成一書。顏曰《六里志》﹐都十二卷。考六里原閩邑所屬之外七里也﹐湘鄕王伯秋專員督察行政於此﹐兼攝縣篆﹐上言外七里與長樂歷史地理有關﹐丐依前模範村所屬之範圍﹐仍去其歸義﹐以光俗﹑江左﹑髙詳﹑至徳﹑欽仁﹑紹惠六里劃入管轄。歸並以後﹐邑之幅圓較大。當王兼長時﹐卽有重修縣誌之舉﹐適以抗戰軍興﹐其議遂寢。至辛已﹑甲申﹐沿海兩度淪陷﹐文獻蕩然。克復時﹐劉縣長潤世復倡之於前﹐宋縣長慶烈又繼議於後﹐均不果行。未嘗不慨乎志事之難﹐而遭際之不善也。

夫志重其事﹐紀其實﹐猶史也﹐然其例亦有殊者。史之賢姦並載﹐以示褒貶之意﹐志則集其賢而去其姦﹐有褒無貶。蓋其所以去之者﹐是亦貶之之道也。然志乘之修﹐似無省無縣無之﹐獨閩首邑自漢置縣二千年來﹐未聞有志﹐至陳衍先生始編之《閩侯縣誌》﹐其取材悉出自省﹑府誌﹐於六里一隔彈丸之地﹐文獻又欠徵求﹐所闕滋多。玆編之成﹐搜集匪懈﹐歷寒暑﹐冒風雨﹐六里川澤陵谷之幽險無不至﹐廢址荒墟之陳迹無不問﹐氏族譜牒之記載無不采﹐𨿽僅此六里區區之志﹐亦頗竭搜集之力。志在表章文獻﹐非飾詞摛藻﹐徒供文雅之士所賞識而已。凡所掇拾﹐實者詳之﹐疑者闕之﹐備後之續修邑志者采焉。敢敷陳杜撰﹐以混人耳目乎﹖惟竭一己之思﹐備一方之典。吾知苟簡之病﹐不文之誚﹐容或有之。期一方之長﹐一方之士﹐讀斯志者﹐知此一方之掌故﹐山川形勢之要害﹐風土人情之厚薄﹐興忠愛之忱﹐爲治道之始﹐自邇及遠﹐推而至於邦國﹐則斯志之作靡虛﹐且有禆大矣。

●凡例

《長樂六里志》例言

一﹑本志以重修邑志之例爲例。此次重修邑志﹐以六里歸並爲主要﹐惜未成果。惟取材得依類相從者則緊縮編次﹐釐爲一十二卷。備後續修邑志者采之。

一﹑內容有綱有目﹐間多附以詩文並全縣性各種表者﹐供徵考也。

一﹑大事所紀以六里原爲閩縣所屬﹐故就其歷史方面約略言之。槪括祥禎﹑災異﹑兵燹。

一﹑山川統以水利﹐附島嶼﹑井泉﹑池沼。

一﹑區域﹐備載六里名稱﹑沿革﹑形勢﹑位置﹐及有可考之戶口﹑田賦。

一﹑名勝以城寨﹑壇廟亦屬古迹之類﹐合並敍其興廢﹐逐一標明之﹐爲遠方入境遊覽者考焉。

一﹑職官志﹐六里以內之駐防官吏以文職﹑武職別之

一﹑選舉﹐分類記載﹐文武並列﹐新舊合參﹐悉依邑志前例。

一﹑人物﹐取法章氏學誠以人物爲綱﹐參照舊志﹐以名臣﹑循績﹑儒林﹑文苑﹑武功﹐新增補忠義﹑節槪﹑孝悌﹐鄕行﹝舊稱義行﹞﹑藝術﹝舊稱方技﹞﹑隱逸﹑流寓﹑方外﹑節孝﹑貞烈﹑賢淑﹑舊稱賢媛﹞﹑才慧﹝舊稱閨秀﹞爲目﹐並采耆壽附之。

一﹑教育﹑交通二門撮要志之﹐以爲官方施政參考。

一﹑藝文﹐舊志藝文只存其目。仿《漢書》例﹐目以下加以提要﹐次第敍作者名字﹑爵裏與書之源流旨要。

一﹑金石﹐舊邑志並無專載﹐以搜求所得﹐編年爲序記載﹐逐一加以考證。

一﹑物產﹐以主要生產品表之﹐采模範村調查槪況及縣生產普查報告﹐稍變其例。

●目錄

卷一

大事

卷二

山川上

山經

山川下

水道

卷三

區域

卷四

名勝

卷五

職官上

文職

職宮下

武職

卷六

選舉上一進士

選舉上二武進士

選舉上三舉人

選舉上四武舉人

選舉上五貢生

選舉上六薦辟

選舉上七封贈

選舉上八敍蔭

選舉下一畢業

選舉下二議員

選舉下三國民代表

卷七

人物上一名臣

人物上二循績

人物上三儒林

人物上四文苑

人物上五武功

人物上六忠義

人物上七節槪

人物上八孝悌

人物上九義行

人物上十藝術

人物上十一隱逸

人物上十二流寓

人物上十三方外

人物下一節孝

人物下二貞烈

人物下三賢淑

人物下四才慧

人物下五耆壽

人物下六壽婦

卷八

教育

卷九

交通

卷十

藝文一經部

藝文二史部

藝文三子部

藝文四集部

卷十一

金石上金部

金石下石部

卷十二

物產上

物產下

●卷一

岱峯李永選撰輯南山張善貴校刊

○大事

隋開皇十二年﹐攺原丰縣曰閩。

唐開元十三年﹐因州西有福山﹐卽長樂董奉山﹐攺閩州爲福州。福州之名﹐昉此。

乾符六年﹐黃巢陷閩﹐圍福州。觀察使韋岫戰不勝﹐棄城遁。賊入﹐焚室廬﹐殺人如麻。

後唐長興四年﹐攺福州爲長樂府﹐攺閩縣爲長樂縣﹐又攺侯官曰閩。

宋靖康元年﹐福州軍殺知州柳庭俊。四境大亂。

建炎二年﹐建州軍士葉儂作亂﹐入福州﹐所至縱火毀民居。

景炎元年﹐益王稱號福州﹐升州爲福安府。未幾﹐又復爲福州。

元至元十七年﹐置中書省於福州。至正二十七年﹐陳友定環福州城外築壘備戰﹐民多受害。

明洪武元年﹐拜方谷眞福建行省平章事。﹝以上見《福建通紀》《閩侯縣誌》。﹞

永樂十年﹐鄭和奉使西洋﹐統領舟師駐泊江左﹑光俗﹑沿江。和登雲門山﹐重建雲門寺。﹝《琴江志》。﹞

嘉靖二十九年﹐海寇入營前。﹝《海濱大事記》。﹞

三十二年﹐營前陳謹狀元及第。是年早稻變秫。﹝營前《陳氏族譜》。﹞

三十四年十二月﹐倭寇焚掠江左裏﹐浮岐﹑猴嶼民皆播遷。

三十五年正月﹐倭寇由石尢嶺犯欽仁裏。﹝長樂舊志。﹞

三十六年三月﹐倭數千犯江左登陸﹐居民奔竄。八月擾馬江﹐艤舟營前。劫奪至徳﹑光俗各墩。

三十七年四月﹐倭千有餘人犯閩安﹐焚劫至營前及唐嶼﹑白田各處﹐入福淸。

三十八年﹐倭犯營前各地。居民受害慘酷。

三十九年三月﹐倭舟入營前﹐民逃避者彌月。四月﹐巡撫劉燾平之。

四十一年四月﹐倭由營前進擾福淸﹐沿江村落告警。總兵戚繼光率部追蹤之﹐嘗屯兵營前。﹝以上見《海濱大事記》《閩侯縣誌》﹞。

萬曆十一年﹐唐嶼牛山鳴﹐林材登第。

二十二年﹐歲饑﹐各鄕饑民奪食。撫院金學曾施賑﹐教民種薯救荒。

崇禎三年八月﹐海寇都海佬入口﹐沿江居民死傷甚眾。又艸寇大疤掌竊踞大象山﹑大田源﹑象鼻侖爲寨﹐騷擾附近﹐雞犬不寧。

六年﹐海寇劉香駕船入內港劫掠猴嶼﹐村民禦之﹐廬舍爲墟。﹝見各姓族譜﹞。是年大疤掌烏合之眾出沒大象山。

淸順治四年﹐義師起八郡﹐光俗裏林成科率義民與淸兵戰於嶺口﹐死者七八十人﹐伏屍暴露﹐累日始掩。﹝見林氏族譜。﹞

五年﹐明永曆二年正月﹐魯王微服至至徳裏廣明寺﹐一宿轉閩安﹐稱監國。是年大旱。

十年﹐大疤掌敗。按大疤掌姓王名景熊﹐用二鐵椎重數十斤。同王珽﹑陳韜﹝珽﹐五都東園人﹐諸生﹐毀家集眾應魯王。韜﹐字湯銘﹐鶴上人﹞集義兵拒淸復明﹐不成。傳珽死於虎﹐韜投於海﹐景熊到後不明。又艸寇陳杏杏﹑蕭成元﹑包齒山踞大象山爲鄕裏患。﹝黃李族譜﹞

十二年﹐滿洲兵披甲及漢軍三萬分駐福州附近人家﹐索酒食金帛﹐使主人餵馬﹐違卽捶楚交加。

十三年九月﹐鄭成功由閩安鎭至營前羅星塔﹐攻福州﹐三戰三捷。

十四年七月﹐鄭成功兵仍守閩安羅星塔營前。十月敗﹐退守瑯崎。

十五年﹐築江左裏南岸炮臺。

十六年十一月﹐滿洲兵居住民房﹐大屋畱一進﹐小屋畱一房﹐主人供給油柴酒肉。至次年始往漳州。﹝以上見《閩侯縣誌》﹞

十七年七月﹐靖南王耿繼茂兵由廣至﹐取艸﹐索供應柴炭雞鵝鴨等。閩侯二邑計配艸夫一千三百名﹐菜園王人批贌﹐商店王人收稅﹐關隘王人總管﹐渡船王人撐載。凡閩縣界屋皆王兵駐之。﹝《閩侯縣誌》﹞

十八年春﹐閩邑主周殷時委典史蔡法到地﹐住唐嶼﹐以采買爲名﹐索民供應﹐幾釀民變。﹝《黃氏族譜》﹞

康熙元年正月﹐匡福州城內外民房與妓女並打花鼓人居住。

十三年﹐耿繼茂子精忠據福州叛﹐遣差官到各地派民爲夫。至十六年始稍定。

十四年﹐兵取磚石爲壘﹐諸山墳墓俱毀。

五十八年﹐縣丞移駐營前。﹝以上見《閩侯縣誌》﹞

雍正六年十月﹐洋嶼設水師旗營防海。﹝見《福州府誌》並《琴江志》﹞

十二年﹐建營前縣丞廳。

十三年﹐拆光俗裏一﹑二﹑三圖﹐至徳裏一﹑二﹑三圖﹐江左裏二圖﹐隸營前縣丞管轄。﹝以上見《閩侯縣誌》﹞

乾隆二十六年八月二十一日子丑寅三時﹐洋嶼賈民一產三男。

嘉慶十四年五月﹐海嘯爲災﹐洋嶼城東門至南門圍墻坍塌。

二十四年五月二十六日﹐洋嶼水師營火藥失愼﹐斃十五人﹐傷者不計其數。﹝以上見《琴江志》﹞

道光十四年七月﹐大水﹐營前一帶平地水髙三四尺﹐田廬盡沒。

二十年二月﹐欽差大臣祁寯藻抵福州﹐查辦海口煙販﹐並嚴拿漢姦﹐籌劃水陸巡防事宜。

同治五年﹐左宗棠奏請就福州試造輪船﹐設船政局於馬尾﹐沈葆禎爲大臣。馬尾與營前對峙﹐僅隔一水。民多投效。

光緒十年七月初三﹐法艦馬江開炮﹐營前居民震恐四散﹐蜑船沈沒者夥。初七﹐攻南北岸﹐臺﹑寨﹑村落慘無人煙。﹝以上見《閩侯縣誌》﹞

二十三年﹐瘟疫流行。是年攺七月初一爲次年正月元旦。﹝《黃氏族譜》﹞

宣統三年九月﹐福州民軍起義﹐推第十鎭統制孫道仁爲都督。省城疏散﹐村莊人口激增。

民國元年﹐營前攺設縣佐。

六年七月二十六日﹐大風﹐沿江受災慘重。

八年閏七月初一﹐風雨爲災﹐農村歉收。

十一年八月﹐沿江居民以粵軍過境拉夫﹐皆紛紛逃避。

十二年﹐大旱﹐饑民奪食﹐土匪猖獗。

十四年秋﹐因林其昌﹑林雲龍﹑陳偉相繼盤踞大象山﹐海軍陸戰隊到地淸鄕。

十五年冬﹐瓜山大戰影響﹐營前人心惶恐﹐市多閉門。

十六年十二月﹐福建農工廳長黃展云向省政府提議﹐劃營前分縣區域爲模範農村。

十七年三月五日﹐模範村正式成立。同時開始編查戶口﹐淸丈田畝﹐辟新街﹐建碼頭﹐設農工銀行。五月﹐營前港龍舟競渡﹐以剎時天變﹐大風驟至﹐躲避不及﹐覆舟死者數十人。

二十二年三月﹐攺模範農村爲閩侯第十三區。就地置區公所。

二十三年九月﹐六里劃歸長樂管轄﹐爲長樂縣第七區。省政府派委員陳煌琳到縣勘界﹐立碑太歲坑﹝在髙詳裏黃石﹞。十月﹐林參議志棠到地淸鄕。

二十四年﹐攺第七區爲第四區﹐區署仍設營前。是年十月﹐營前街空前大火﹐延燒計百餘戶。

二十五年﹐省令移民崇安墾荒。

二十七年三月﹐營前又遭火災。時抗戰軍興﹐封鎖海口﹐徵石﹐挨戶獻石塡海閱幾个月。

二十八年三月二十八日﹐營前新街以抗戰被敵機轟炸。

二十九年八月﹐敵炸毀南岸炮臺。

三十年四月十九日﹐縣長張燦聞警不抵抗﹐攜印向赤嶼潛逃。敵由仙岐登陸﹐猛撲縣城。下午三時﹐相繼陷洋嶼﹑營前。八月四晚﹐遊擊隊於瑯尾灣斃敵酋長樂守備中島少佐等四十有二人。九月三日﹐地方克復。

三十一年元夕﹐營前火災﹐焚房屋數十家。四月﹐美孚煤油廠被炸﹐波及民居﹐民遭死傷。

三十三年十月五日﹐沿海再度失守。八日﹐縣戰地服務隊反攻﹐激戰金雞山﹑湖裏嶺﹐殲敵二十餘人。嗣敵戒備﹐彊迫民工徧掘戰壕。

三十四年五月十八日﹐重光。敵退時民多被拉爲夫。在淪陷期中﹐敵稗田部隊搶掠物資﹐地方損失甚大。

三十五年秋九月﹐海蕩﹐晚稻歉收。政府以劫後受災﹐辦理救濟﹐減賦﹐撫輯流亡。

●卷二

岱峯李永選撰輯南山張善貴校刊

○山川上

山經

浮峯山在光俗裏。俗傳潮盈則山上浮﹐故名。其西曰籌歧﹐有烏石巖。東爲玉壺山﹐上有三臺石。山之別支﹐曰文筆﹐大江繞其下。地曰瀛前。瀛今作營﹐前又作田。﹝見《閩侯縣誌》﹞明王恭《浮峯歌》曰「海門迢遞江水東﹐江心絕巘靑芙蓉﹐橫江積靄幾千尺﹐綠蘿裊裊花蒙蒙。深沈玉鏡浮仙島﹐岱色蒼蒼不堪掃﹐芳艸磯頭望欲迷﹐夕陽渡口看還好。翠碧紅泉髙際天﹐閒雲古木相連延﹐嵐煙瀑雨猿聲裏﹐僧舍人家鳥道邊。仙舟江上何瀟灑﹐此地那能駐君馬﹖思爾靑雲深意時﹐莫忘幽期綠蘿下。」﹝見《閩都記》﹞

籌岐山在浮峯西。籌岐俗呼鐵岐。烏石巖在其上。宋江東提刑王益祥由義烏卜居於此。﹝見《閩都記》﹞。前爲江﹐江中有鼠嶼﹑貓嶼。

葫蘆山在籌岐沿江西出之處。其地曰伯牙潭﹐與羅星塔對峙。江中水深﹐海輪多下碇於此。有龍窟﹑鯉魚石﹑木魚潭﹑觀音巖﹑蝙蝠洞諸勝。

玉壺山卽營前山。有三臺石﹐相傳自武夷飛來。﹝《閩都記》﹞八仙巖﹐在三臺石下。

文筆峯在營前。明狀元陳謹讀書處在焉。

龜山

在五里洋。其形如龜﹐故名。後爲丘山。鄭鳴崗有《丘山記》﹐別見。有岡曰牛岡﹐有峯曰鰲峯﹐鄒性居之﹐風景殊勝。鄭云章有《丘山十二景詩》﹐別見。元陳弦《鰲峯詩》云「爲愛溪山趣﹐朋簪訪舊遊。久拼黃菊酒﹐況復白雲畱。木落千山曙﹐潭空萬壑秋。坐來飛鳥盡﹐歸思共悠悠。」

髙峯

與浮峯並峙。出爲金雞山。山嶺險峻﹐通湖裏﹐俗呼湖裏嶺。閩海二度淪陷時﹐殲敵處也。敵於此地徧掘戰壕﹐其迹尙在。以上光俗裏。

雲門山在江左裏洋嶼。山多松竹泉石之勝﹐風景淸幽﹐有雲門十五奇。長江繞於前﹐琴嶼﹑雙魚嶼俱在江中。﹝《三山誌》﹞﹐南連芹巖﹑蒲峯﹑後灣﹑石龍諸山。有龍腳石﹐可七八丈﹐峙於江南。出爲猴嶼。﹝《閩書》﹞地產水晶。有石刻﹐詳《金石》。《琴江志》云「雲門山卽鶴山﹐又稱馬鞍山。西控馬江﹐北帶琴州﹐鯉岡在其南﹐離省水程七十里。明副使宗臣《登雲門山詩》云「山頭月白雲英英﹐千峯倒插千江明﹐手把芙蓉步石壁﹐蒼翠亂射猿鳥驚。誰其云外吹紫笙﹖欲來不來空復情﹐天風吹我佩蕭颯﹐恍疑身在昆侖行。」﹝見《明詩別裁》﹞

磐石山在髙安。深溪曲折下流﹐注於閩江。磬峯石髙數十丈﹐上鐫「磬石」二大字。﹝見《藏樓金石志》﹞螺井在其下﹐有浮石可指動。

石龍山連苦耐﹑黃殼﹑芭蕉﹑虎頭諸山。有寨及煙墩。山中景物幽閒﹐恍若世外桃源。

芹山

又名蟛蜞山。髙五百一十六公尺九分。有天池﹑天臺二峯。上日金獅巖﹐有石刻﹐明髙僧眞潮居之。下曰蘆■﹝艸際﹞潭﹐傳有龍潛﹐又名龍潭﹐禱雨輒應。有石刻﹐詳《金石》。沿海淪陷時﹐敵於此駐重兵。

秀安山在猴嶼。有洞天巖﹐里人鄭積馨有記﹐擅一方之勝。此地擬標「洞天聽水」﹐爲六里四景之一。宋尙書鄭丙建有屏山寺。見石刻。下爲雞籠嶼﹐濱江﹐以形如雞籠﹐故名。舊有寨。﹝見《閩侯縣誌》﹞

院裏山後爲籌巖﹐有瀑布會諸溪之水﹐入院裏洋。左曰蓮花﹐右曰蟹螯。蓮花潭上爲獅子山﹐傳在昔建造萬壽橋皆取石於此。

象山

又稱象嶼山。長福寨在焉﹐昔之屯兵處也。南岸炮臺在其下﹐抗戰時毀於寇。金剛腿石或曰龍腳石在其右﹐乃閩江有名古迹。淸鄭積馨有《象嶼圖記》﹐別見。

蒲峯

在浮岐。通院裏﹑西庵﹐有保福禪院﹐今則廢矣。前臨大江﹐江西衝積洲田甚廣。上接猴嶼﹐下連澤裏﹐昔之閩﹑長交界處也。浮岐村民計口授田﹐每五年調整一次﹐爲地方創舉。以上江左裏。

大象山在髙詳裏峽江之南。髙五百一十四公尺。髙峯插天﹐爲省城南面巨障。有峯曰銀峯﹐山嶺石色如銀﹐故名。﹝見《閩書》﹞下爲山田溪﹐通洞頭嶺。

西峽山山脈由大象而分。下瀕西峽江。﹝《八閩志》﹞近水之民多以燒硋爲業。

文殊山支分大象﹐髙百餘丈﹐有寺曰文殊﹐爲有名古剎。明謝方伯肇淛之墓在焉。

珠山

在黃石。脈發大象。周遭溪水環繞﹐九山朝顧﹐俗呼「九龍戲珠」。﹝見《八閩志》﹞

云頂山脈連珠山﹐有蟠環之勢。過爲枕峯﹐原爲外七里歸義所屬﹐今因其舊。乃長樂﹑林森接壤之區。以上髙詳裏。

馬頭山有白鷺坑。水簾髙掛﹐望之如白鷺﹐風動其狀若飛﹐以此得名。廣明古寺在其後。

靈洞山在洞頭﹐又稱洞山。有九松古迹。《名勝志》云「其下有潭﹐有獅子石﹐流通馬江。」陳中允謹墓在其處。出爲岐頭山。在昔有道通永南﹐嗣廢。

羅漢山在嶺頭﹐亦曰雁山。下爲羅溪﹐有瀑布。﹝見《閩侯山川志》﹞。有寺曰圓覺﹐乃明林之蕃棲隱之處。

九龍山在唐嶼。背爲大象﹐臨洞江。有狂牛嶺﹐俗呼牛山﹐髙入云表。南曰昆濟潭﹐有石刻。詳《金石》。

鯉魚山支分九龍﹐雷拍潭在其下。有明林給諫故居。見《唐峯紀略》。

丹山

在赤嶼。有鼓石﹐鳴則爲瑞。脈接九龍。前爲赤水浦。

象鼻侖脈接大象山。在澧瀆裏﹑大田源兩山之間﹐以地僻﹐常淪爲盜藪。明淸之交﹐大疤掌﹑包齒三曾踞此爲患。﹝見《福建通紀》﹞以上至徳裏。

雙奶山在欽仁裏。支分七巖。髙五百二十二公尺八分。西出爲大象﹑枕峯。﹝見《區域誌》﹞。擬標「雙奶浮靑」﹐爲六里四景之一。

白田山在欽仁裏﹐卽晉郡守嚴髙欲徙郡治處。地產蕉艸﹐可以爲布。坑曰蕉坑﹐溪曰蕉溪。﹝《閩都記》﹞鄭善述居此﹐因以蕉溪爲號。

鰲峯山在八社。山中有仙人厝﹐有古剎遺址。峯巒層疊﹐人迹罕到﹐淪陷期中﹐我方遊擊潛伏之所也。

觀音山左爲遠徵嶺﹐右爲石尢嶺﹐通福淸。乾巫寺在其處。《福州府誌》稱石尢義泉嶺﹐門鉤嶺﹐崎嶺﹐通福淸遵義裏。

古嵐山上爲分水嶺﹐乃長﹑福分界之地區。蕉嶺過爲石尢義嶺﹐簡稱爲石尢嶺﹐又呼石湖嶺﹐爲長樂福淸往來必經之路。舊有閩﹑長﹑福三縣保甲局在其處﹐今則廢矣。

螺嶺

在福淸縣北六十里。嶺勢峻岌如懸梯狀。北望方山如咫尺。其半屬閩縣欽仁裏。﹝見《福州府誌》﹞以上欽仁裏。

瑯崎山在紹惠裏。東有龍井﹐久旱不涸。《名勝志》云「下爲蓮花嶼﹐上爲蓮花峯﹐可以觀日出。」按嘉登裏亦有瑯崎山﹐與此同名﹐此山又稱南瑯崎山。

瑯峯

爲瑯崎山最髙峯。前臨大江。﹝見《福州府誌》﹞瑯尾居其下。瑯尾灣爲殲敵中島之處。

玉水山有嶺通林森靑鋪。地連玉枕﹐山名爲歸義裏區。以上紹惠裏。

﹝附錄﹞編者按﹕晉嚴髙欲徙郡治於白田﹝卽玉田﹞者﹐以瑯崎前臨大江﹐水道通也。在昔馬頭河陽﹝卽吳航頭﹞俱稱馬江﹐蓋兩地而江統﹐故光俗裏浮峯山﹝卽泮野山﹞有「潮漲則山上浮」之說﹐明鄭和下西洋所以得泊與修造巨艦於此。稽邑乘﹐馬江亭舊址卽今臨館所在。所謂瑯峯前臨大江﹐江卽今之老子洋也。在昔爲滄海﹐而今皆變爲桑田矣。明萬曆間﹐唐嶼人林材修郡誌﹐董應舉駁云﹐瑯崎山臨大江﹐在嘉登裏﹐豈紹惠裏亦有瑯崎山乎﹖實則山有東南之別﹐在紹惠裏者曰南瑯崎山也。

○山川下

水道

閩江

江上游受汀﹑建﹑延﹑邵四郡水﹐下游貫長樂﹑林森兩縣﹐至五虎門入海。下游沿江古稱合沙南北岸﹐今屬長樂者﹐曰江左﹐屬林森者曰江右﹐出爲閩江口。明葉向髙《過江》詩﹕「冶城東望海天遙﹐誰遣中流一柱標﹖地擬瞿唐看灩澦﹐江同揚子見金焦。空山積雨無人到﹐畫舫淸樽有客招﹐寶塔銷沈何處問﹖漫將遺迹說前朝。」邑人謝肇淛《過江》詩﹕「秋水淨於拭﹐扁舟鏡裏行。月當山罅出﹐云近海門生。龍睡空江冷﹐潮歸野渡橫。棹歌中夜遠﹐漁火不分明。」﹝見《福州府誌》﹞

西峽江俗謂烏龍江。《福州府誌》云「烏龍江西曰西峽江﹐東曰東峽江﹐在髙詳﹑歸仁二里間。」在峽南髙詳裏。與馬江﹑仁南相對。兩山夾峽﹐水由南洲灌入。江闊可以尺量﹐其深不可以數計。中流有石如砥柱﹐名曰浮礁。﹝見《福建河渠志》﹞峽門風濤險惡。元至元間﹐元帥唆都募民戶置渡船一十有三。兩岸各有亭﹐以爲行人憩息之所﹐歲久而圮。明成化間﹐太監陳道重修。「峽北觀瀾」擬標六里四景之一。宋林亦之《過江》詩云「白鹿山頭云欲頹﹐峽門灘下水如雷。錦囊破裂元無用﹐席帽嵚崎還更來。我自未能逃世俗﹐人誰便解脫塵埃﹖扁舟且趁牛羊渡﹑莫問如今第幾回。」明鄭善夫《渡峽江》詩云「凜秋行日夜﹐短別去故里﹐眷此有所思﹐陟山復臨水。重峽亙天塹﹐下足頓逸軌﹐回飆激伏瀾﹐絕流渡蒙汜。雨昏積瞑色﹐翳翳斂夕霏﹐所憂風波集﹐擊楫志未己。至人乘虛無﹐君子慮終始﹐蹈險乃眞見﹐履順有滅趾。矢言涉大川﹐勿負橫江恥。」張時徹《峽江道中》詩云「玉峽江深鵷鸛嘩﹐靑樓夾岸轉流霞。帆檣返照穿紅葉﹐山郭浮雲擁白沙。久客盤飧誰是伴﹖滿城砧杵正思家。自憐朱瑟那能禦﹖獨坐長庚望斗槎。」顧大典《渡峽江》詩云「岸回潮痕出﹐江面峽路長。雲帆不可辧﹐海气更微茫。」陳翰臣《渡峽江》詩云「云來峽气長﹐朝旭動海樹﹐地窮天塹見﹐下馬問古渡。輕舟淩寒潮﹐徵帆帶孤鶩﹐蒼茫南北面﹐煙岸渺何處﹖中流破急浪﹐恍若輕灩澦﹐風波銷客魂﹐慘淡起百慮。豈不戒垂堂﹖勉彊趁歸路﹐登岸慰脫險﹐回首尙如怖。」楊徳政《渡峽》詩云「豈忘垂堂戒﹐何因涉險行﹖靑山吹欲動﹐白浪湧如崩。鷗鷺驚飛盡﹐蛟螭結陣行。誰云舟楫好﹖未若羽毛輕。」陳價夫詩云「西峽風濤天地回﹐海門無日不喧豗。雪晴罟网春猶集﹐江冷魚龍秋自哀。芳艸遠連螺女廟﹐暮云深傍越王臺。長年三老愁看汝﹐舟揖於今莫浪開。」﹝以上見《閩都記》﹞林亦岐詩云「烏龍江上風濤壯﹐大象山頭日影西﹐各有歸心憐晚照﹑遠天畫出雁行齊。」李永選《過渡》詩云「西峽回旋水﹐東臯蕩漾云。浮生感懵懵﹐過客笑紛紛。風激潮彌壯﹐船行派欲分。浪花江上滿﹐十萬羽林軍。」

馬頭江亦稱馬江﹐瀕江左﹑光俗二里間。中有巨石﹐形如馬首﹐隨潮隱現爲行舟患。《閩侯縣誌》云「東下爲羅星塔﹐其南爲營前﹐又東爲洋嶼。舊有水師﹐旗營。出爲閩安鎭﹐中流爲瑯崎江﹐入於海。」宋朱熹《渡馬江》詩云「春日江中住﹐我行涉其波﹐揚帆出西澨﹐兩岸靑山多。」李永選《馬江懷古》詩云「羅星塔下水微茫﹐砥柱中流孰克當﹖峽北煙波連斷靄﹐山中紅樹對斜陽。寒潮落日聲如咽﹐鐵鎖沈江事可傷。惆悵風前依右岸﹐黯然天色入蒼涼。」

上洞江馬江之左次港也。長十八公里半。舟人候潮咸集於斯﹐亦稱爲營前港。潮通龍門﹑坑田﹑瑯尾﹑東渡﹑白田﹐接蕉溪﹑大溪二水﹐兩岸農田賴以灌漑。溯汐而出大江﹐至省大橋一百二十五里。出營前稱爲橫江﹐舟人過此﹐恆具戒心。明林鴻《秋日渡江》詩云「橫江渡頭雲水東﹐波回石馬撼秋風。連山噴雪何如此﹖好似錢塘八月中。」「晉安形勢控東南﹐碧水遙將碧海涵。馬江江上風濤壯﹐不數湘流漢水潭。」「一水橫流滄海東﹐千峯倒映玉芙蓉。猿聲兩岸秋風起﹐無數江花帶雨濃。」「日落風淸江水便﹐片帆遙下月明邊﹐君聽滿棹歌聲起﹐何似江心競采蓮」。「山色西來若畫屏﹐長江一帶抱沙汀。扁舟日暮東流下﹐疑是秋風過洞庭。」昔宋陳季慈先生有《第一江山》詩。擬此處標爲「瀛洲環碧」﹐爲六里四景之一。

下洞江馬江之左一港也。長十四公里。中有獅子石﹐與方山對峙﹐巨浸不沒﹐俗謂「水浸方山鼻﹐不到獅子耳」。﹝見《閩都記》﹞長樂舊志則稱下港﹐又呼太平港﹐河陽港﹐靑陽港。迎潮而出大江﹐至省大橋﹐水洋一百二十里。《閩中記》云「吳王夫差嘗略地至此﹐作戰船。故有吳航頭之稱。」《福州府誌》云「吳航頭在水次﹐吳王濞及東甌王從之﹐故有吳航之名。」《閩中記》云「吳王夫差乘船略地﹐至此作戰艦﹐故名。」明永樂間﹐太監鄭和通西洋﹐造巨舶於此﹐奏攺名爲太平港。

琴江

在江左裏洋嶼前。唐以梁《琴江夜月》詩云「一片淸輝月滿舟﹐水天相映夜光浮。耳邊似覺琴音奏﹐韻出空江聽水流。」黃曾成《琴江》詩云「無弦琴韻聽模糊﹐皓月淸流入畫圖。波靜蟾圓秋夜迥﹐水晶盤裏擁明珠。」﹝見《琴江志》﹞

環江

在光俗裏。左右接上下洞江﹐故俗稱「泮野水﹐兩頭漲」云。明陳中允謹居其處﹐以環江爲號。

老子洋又作老鼠洋。上接溪流﹐下通營前江。《福州府誌》云「在南瑯崎山下。」營前浦﹐在營前。赤水浦﹐在至徳裏赤嶼丹山前。戈隆浦﹐在光俗裏。新田浦﹐在光俗裏。橫流浦﹐在光俗裏。金山浦﹐在光俗裏。長約四里許。瑯尾浦在紹惠裏瑯尾。其地多產桔。

龍潭溪﹐在髙詳裏下洋山田溪﹐在髙詳裏下洋山田間。磐石溪﹐在江左裏髙安五竹溪﹐在江左裏天臺山下芹溪﹐在江左裏院裏溪﹐在江左裏。朱子過此勒「濯足」二字羅溪﹐在至徳裏九龍山下。有瀑布下流入洞江。大溪﹐在紹惠裏。源始分水嶺﹐經八社入老子洋。蕉溪﹐在欽仁裏蕉嶺下。瀍溪在欽仁裏。又稱瀍川。

廈珠閘﹐在光俗裏。下朱民國三十六年造﹐漑田可二百有餘畝。湖裏閘﹐在光俗裏湖裏洋。淸同治間造。溪裏閘﹐在江左裏後安。洋嶼閘﹐在江左裏洋嶼。有新﹑舊二閘。

前後洋堤﹐在江左裏猴嶼。民國二十五年九月﹐海蕩堤潰﹐三十七年﹐縣政府指撥救濟米各一萬斤﹐乃重加修築。

象嶼壩﹐在江左裏。

芹山壩﹐在江左裏天池山下。壩長二里許﹐上接蘆■﹝艸際﹞潭水引以灌漑﹐入五竹洋。大溪堰﹐在紹惠﹑欽仁二里間。長數里﹐漑田數百畝﹐流入老子洋。

象村﹐卽象嶼官塘﹐在江左裏舊稱合浦。南長七百餘丈﹐二等開﹐二分二丈一尺﹐一分二丈五尺﹐食溪水漑田五十二頃。﹝見《閩侯水利志》﹞猴嶼官塘﹐在江左裏。《水利志》云「上嶼﹐四十丈闊八尺﹔中嶼﹐三十丈闊七尺﹔下嶼同食溪水﹐漑田二頃余。」

蒜村石泉莊在江左裏。﹝見《水利志》﹞未詳其地﹐待考。

附島嶼﹑井泉﹑池沼

雞籠嶼﹐在江左裏。形如雞籠﹐故名。舊有寨。猴嶼﹐在江左裏南岸。象嶼﹐在江左裏南岸。淸鄭積馨有《象嶼圖記》﹐言甚悉。象嶼又稱象村。羊嶼﹐在江左裏。卽洋嶼。有烏嶼在其前。琴嶼﹐在江左裏洋嶼前。以嶼如琴﹐故名﹐其江卽爲琴江﹐有志。雙魚嶼﹐在江左裏洋嶼前。劍嶼﹐在江左裏洋嶼前。貓嶼﹐在光俗裏籌岐前。鼠嶼﹐在光俗裏籌岐前﹐與貓嶼對峙。獞嶼﹐在至徳裏。卽唐嶼。赤嶼﹐在至徳裏﹐有赤水浦。蓮花嶼﹐在紹惠裏﹐上有蓮花峯﹐可以觀日出。

林公井﹐在光俗裏泮野。傳爲唐時林浦所鑿﹐又稱義泉。﹝林傳《義行》﹞黃井﹐在欽仁裏白田。平田之上有石井﹐欄作六角形﹐上鐫有「黃來寶捨禾五斗」七字。井泉大旱不竭﹐人多取以爲釀。傳爲唐時黃氏古井﹐故以呼之。

中元並﹐在光俗裏霞洲﹐俗呼厚奕井。久旱不涸﹐味甘可以釀酒。有石刻﹐詳《金石》。按「中元」二字﹐其義未詳。嘉井﹐在江左裏猴嶼﹐又呼爲尙書井。傳爲尙書鄭丙所鑿。﹝見《鄭氏族譜》﹞乾道井在髙詳裏黃石。石勒「宋乾道己亥歲造」。

福壽井﹐在江左裏猴嶼。明萬曆間張良所造。通判井﹑在江左裏猴嶼。明通判張仲源造﹔因以名井。大井﹐在江左裏厚安。明萬曆乙酉造。魚尾井﹐在至徳裏唐嶼鯉魚山下﹐傳爲古井﹐淸初鄕人惑於風水之說。後以巨石掩蓋其上。龍井﹐在紹惠裏瑯峯。亢旱不竭。﹝見《閩侯縣誌》﹞太平井﹐在江左裏詳嶼。欄鐫「太平」二字。狀元井﹐在江左裏洋嶼圍墻內。一在營前街。下隈井在江左裏厚安。螺井﹐在江左裏髙安磬石窟。井爲天然﹐其井深叵測﹐傳久旱不涸。上有浮石﹐可指動。下井﹐在光俗裏祥洲。石井欄。有記﹐詳《金石》。東井﹐在光俗裏營前。有石刻﹐詳《金石》。居玉井﹐在至徳裏洞頭。陳居玉造。髙井﹐在至徳裏赤嶼。金鰲井﹐在欽仁裏上元。淸康熙甲辰造。

五色泉﹐在江左裏洋嶼。爲雲門山十五奇之一。效泉﹐在光俗裏營前分縣衙裏。有石刻。仙泉﹐在至徳裏馬頭。石鐫「仙泉」二字。傳閩縣令王紹蘭過飲其泉所書。

七星池﹐在光俗裏祥洲。其池有七。

●卷三

岱峯李永選撰輯

南山張善貴校刊

○區域

六里區域﹐漢屬東冶﹐郡爲會稽﹐又曰東部侯官。東漢置侯官是吳屬建安郡﹐置典船校尉。﹝故長樂別稱曰吳航﹞。晉攺爲晉安郡﹐移建安郡於建安縣治。太康三年﹐省典船校尉﹐立原丰縣以爲郡治。宋﹑齊因之。梁復攺爲東侯官﹐省侯官入焉。隋開皇九年﹐攺名原丰。十二年﹐更名閩縣﹐唐因之。後唐長興四年攺爲長樂。淸泰元年仍舊。後晉天福六年又爲長樂﹐宋屬福州治。元屬福州路。明淸爲福州府治。民國二年廢府攺道﹐並閩縣﹑侯官二縣﹐稱爲閩侯。晚近又攺爲林森。原爲七里﹐曰外者﹐別內七里也。去歸義﹐故以六里稱之。

宋分閩縣爲十二鄕﹐統裏三十有七﹐曰合浦南裏﹐屬晉安東鄕﹔曰光俗裏﹐曰至徳裏﹐屬開化東鄕﹔曰髙詳裏﹐屬開化西鄕﹔曰紹惠裏﹐曰欽仁裏﹐曰歸義裏﹐屬贊善鄕。外七里也。元因其制。明攺合浦南北閩江口岸之裏﹐稱江左﹑江右﹐同時又並其他一里﹐定閩縣爲三十六里﹐一百二十六圖。淸無變制﹐惟雍正十三年間以光俗﹑至徳﹑江左﹑三里奉文設置營前縣丞﹐隸屬管轄。嗣又並入髙詳﹑欽仁﹑紹惠﹑統六里。髙詳裏統圖一﹐墩十﹔江左裏統圖二﹐墩四﹔光俗統圖三﹐墩十﹐至徳裏統圖四﹐墩八﹔欽仁裏統圖二﹐墩六﹔紹惠裏統圖一﹐墩三。﹝以上俱見《閩侯縣誌》﹞

民國成立﹐閩侯新定區劃一十有一﹕東南一區曰外七里。區西至髙詳裏﹐枕峯過山與內七里區接。西北至峽南﹐與仁南區之峽北兩山對峙如門亦曰峽門者接。南至白田卽玉田及蕉嶺與羅田接。北至營前瀕江東至浮岐與澤裏接。由營前江幹至赤嶼十里﹐由赤嶼至白田十五里﹐南北相距縱約二十五里。又由峽南至營前十五里﹐由營前至洋嶼二十里﹐由洋嶼至南岸二十里﹐由南岸至浮岐十五里。東西相距橫約七十里。全區計三段﹐以黃石下洋爲西段﹐營前裏邑稱界裏爲中段﹐洋嶼以下至浮岐爲東段。﹝見《閩縣鄕土志》﹞

十六年十二月三日﹐福建省農工廳廳長黃展云向省政府委員會提議劃出營前分縣區域爲模範農村﹐歸農工廳直接管轄﹐以試驗推廣國民黨對於農工各政策。經省政府委員會於第五十一次會議通過﹐劃營前分縣區域爲模範農村。經費以營前縣佐公署經費撥充。境內一切糧稅如丁糧﹑煙酒﹑屠宰﹑印花等槪歸整理徵收﹐照原定之額繳交財政廳及各直接徵收機關。模範農村不抵觸法令﹐得制定各種實施條例試行之。其試辦期間﹐定爲三年﹐認爲有繼續必要得延長之。﹝見《模範村槪況》﹞

營前模範村位置在閩江下游﹐羅星塔南岸﹐距省城水程三十餘里﹐距長門海口亦約三四十里。北面沿閩江﹐西端起自峽兜﹐東端至浮岐﹐約四十里。東南以河陽港及營前港與長樂縣爲界﹐西南通福淸縣﹐西以髙二千餘尺之大象山與內七里爲界。﹝《模範村槪況》﹞

地形爲不等邊之三角形﹐恰似幹魚翅。北面沿江有山爲蔽﹐山後平原﹐東部地勢較狹﹐幅廣約四五里﹐西部幅廣十餘里。有田二萬餘頃。中通小港上下洞江兩道﹐一爲營前港通坑田﹐一爲太平港通縣城﹐潮水漲時可通航八九十噸之火輪。﹝《模範村槪況》﹞

村莊大小計七十有七。大者居民七八百戶﹐人口二三千﹔小者四五戶﹐人口十餘。全面統計戶九千四百五十﹐口三萬八千四百二十五﹐學齡兒童八千餘人。﹝《模範村槪況》﹞

經濟狀況。平原山谷地無不辟﹐現已開墾成田者計有四萬餘畝﹐每人平均有田地一畝。夏秋二熟﹐平均可收谷八百斤﹐田主﹑佃戶各半。佃農耕田一畝﹐收入約四百斤﹐中等以上佃農﹐每戶男女幼稚四五人合作耕地十畝﹐每年收入谷四十擔﹐除谷種﹑肥料﹑耕牛臨時幫工須耗二十擔﹐淨入不過二十擔。每擔按照民國十九年糧價以五元計算﹐終年正項收入不過一百元﹐副產番薯及冬季菜類﹐至多亦不過三四十元﹐衣食﹑疾病﹑人事往來均取給於是。其次﹐自耕農或半耕農稍足自給﹐然亦大都以番薯米混飯爲食﹐粗衣蔽體。﹝《模範村槪況》﹞

人民聚族而居。各族之組織有族長﹑房長﹑宗祠理事等﹐族長﹑房長依序數﹑年歲而承繼﹐爲當然產生人員。惟以年歲太髙﹐精神不及﹐或以本支衰微﹐力量單薄﹐乃於族﹑房長之外﹐添置理事﹐以鄕中之有力者充之。族﹑房長之外﹐又有股長﹐以每房中各派年長者充之。遇有重大事件﹐則由房長招集股長﹑理事公議辦法﹐其組織亦頗可觀。然以是之故﹐姓自爲界﹐股自爲派﹐不免大姓魚肉小姓﹐彊房欺淩弱房之獘。﹝《模範村槪況》﹞

營前縣丞時代地丁之額數﹐年3658。31兩﹐每兩徵價2030文。糧米額徵數42﹐474﹐800﹐限徵米數2﹐734﹐000﹐000。應解省倉米數2﹐954﹐000﹐000﹐折價完繳。折徵錢數﹐每石7300文﹐合銀四兩九錢九分。﹝《閩侯縣誌》﹞

模範村時代﹐田地經淸丈一次﹐田賦制度用一條鞭辦法﹐攺丁米爲銀元。正雜各款應徵27﹐048元。但未能足額。﹝見《縣土地陳報冊》﹞

二十三年﹐閩侯縣轄之第十三區﹐向稱營前區﹐全區面積450方裏﹐包括光俗﹑江左﹑髙詳﹑至徳﹑欽仁﹑紹惠﹑六里﹐卽營前模範村範圍﹐劃歸長樂管轄﹐增設一區曰第七區。二十四年秋﹐奉令攺區設署﹐又並爲第四區。﹝《縣土地陳報冊》﹞

光俗裏以浮峯山爲主。環山有村曰營前﹝又稱營田﹐又呼瀛洲﹞﹑伯牙潭﹑湖裏﹑山下﹑後塘﹑白石橋﹑唐縣﹝又呼長限﹞﹑長安﹝又呼唐官﹞﹑泮野﹑下朱﹑五里洋﹑祥洲﹝又稱上鄒﹞﹐霞洲﹝又稱下鄒﹞﹑龜山﹑東坑﹑籌岐馬踏頂﹝按《閩侯縣誌》有稱籌歧東坑﹐屬江左裏﹞。

江左裏靠山面岸。南岸與閩安北岸相對﹐爲省會門戶﹐形勢險要﹐設防久矣。上接光俗裏﹐以下洞江天然爲界。有村曰洋嶼﹑厚安﹑髙安﹑象嶼﹑猴嶼﹝又稱侯封﹞﹐浮歧﹑芹山﹑嶺利﹝又稱嶺地﹞﹑西庵﹑燕裏﹝又作院裏﹞﹑五竹﹐嶺頭﹝卽外嶺頭﹞﹑嶺裏﹝卽內嶺頭﹞﹑石龍﹑後洋﹑後山﹑燕洋﹑金獅巖﹑乾湖潭﹑瓦樓﹑龜宿﹝又作龜七或龜息﹐閩長交界處﹐亦屬長樂﹞鹿路尾﹑麻竹坑﹑赤灣﹑坑口﹑蟛蜞﹑灣裏﹝閩縣原以地屬閩縣﹐故以閩縣稱之﹞﹑金剛腿﹑鹽館﹑菜浦潭﹐宮侖﹑白馬王。邑舊志云「縣治西門由岐後﹑裏仁﹑厚徳﹑長洋至五竹橋八里﹐乃長﹑閩交界之地。沿山北至浮岐嶺五十里﹐有長﹑閩分界碑。出北門三里至大帝崎﹐五里至石門裏﹐三里至考溪﹐與閩縣燕洋中隔一坑爲界﹐四里至龜宿止焉。峯巒重疊﹐道路崎嶇﹐正北下山﹐右爲籌巖。入北鄕﹐歷過洋山﹑嶺利村﹐至猴嶼江八里﹐皆屬閩縣江左裏界。施平過龜宿山村有詩云「籌峯之陰有小村﹐或呼龜七或龜宿﹐看來稱謂非無因﹑七阜如龜起還伏。星羅棋布顯精神﹐造物鐘靈信不獨﹐一山走竄一山回﹐溪曲坡平堪聚族。沿途躞蹀雜牛羊﹐繞屋扶疏間松竹。十頃馬江迎面平﹐百仞籌峯負背肅。風急天髙四大空﹐掃盡紅塵十萬斛﹐夕陽西下鳥倦飛﹐仍戀溪山獨往復」。﹝見《劫餘詩艸》﹞

髙洋裏位縣之西偏﹐居烏龍江南岸。有村曰黃石﹑下洋﹝又作華陽﹞﹑東嶼﹑橫嶺﹑塔山﹑大洋裏﹑山田﹑後歧。案閩縣今攺稱林森﹐與長樂分界之處在髙詳裏﹐曰太歲坑﹐坑立界牌。牌之向背一書「閩侯縣界」﹐一書「長樂縣界」﹐兩面俱附署﹕「中華民國二十三年十月﹐民政廳委員陳煌琳﹑閩侯縣長陳世鴻﹑兼長樂縣長王伯秋勘定。」碑髙五尺。

至徳裏背負大象山﹐面臨上洞江。有村曰歧頭﹑洞頭﹝又稱洞江﹞﹑馬頭﹑新馬﹑靑嵐﹑嶺頭﹑塘嶼﹝又稱唐峯﹞﹑黃李﹑山腰﹑赤嶼﹑小安裏﹑大田源﹝又呼大前門﹞﹑澧瀆裏﹝又稱逐鹿裏﹞

紹惠裏西與林森界。有村曰瑯尾﹑宅園﹑前汀﹝又作前廳﹞﹑瑯岐﹝又稱南瑯岐﹞﹑阡中﹝又稱村中﹞﹑大溪﹑老子洋﹝又呼爲老鼠洋﹞。

欽仁裏以分水嶺與福淸林森分界。有村曰曹洋﹑南門﹑仙坡﹑陳店﹑蓮角福聖﹑東邊過橋﹝以上八社﹞﹑玉田﹝卽白田﹞﹑桃源﹝又稱桃坑頭﹞﹑上元。

按以上六里村莊﹐當民國二十六年時編查保甲﹐列爲第七區﹐全面劃分一十七鄕鎭﹐曰﹕營前﹝稱鎭﹞﹑四林﹑霞洲﹑籌岐﹑馬頭﹑塘嶼﹑五黃﹑瑯尾﹑大溪﹑玉田﹑八社﹑下洋﹑黃石﹑洋嶼﹑猴嶼﹑浮岐﹑江左﹐以上稱鄕一十六﹐保六十有九。保名從略。至三十六年整編保甲﹐設鄕鎭公所二﹐曰營前鎭公所﹐曰羅欽鄕公所。羅欽鄕並五都羅北﹑羅南﹑環山三保在內﹐於六里範圍編保二十有六﹕曰瀛裏﹑瀛江﹑安限﹑泮野﹑祥朱﹑霞洲﹑籌東﹑洋嶼﹑髙山﹑象山﹑猴嶼﹑浮歧﹑下洋﹑裏井﹑忠義﹑水上﹑湖裏﹑三峯﹑唐山﹑赤龍﹑瑯峯﹑瑯阡﹑大溪﹑八社﹑桃源﹑玉田。

戶口於民國二十四年普查﹐在六里﹐舊稱第七區方面﹐戶統計一萬六百一十四﹔口統計四萬六千三百八十二﹐內男丁二萬七千零一十二﹐女丁一萬九千三百七十。據《生產農業普查報告書》。附全縣戶口總數備考

民國二十四年舊曆正月初一普查情況

區別戶數口數男丁女丁有家屬者口數無家屬者口數全

縣49568227525128415991102265779481

區442719322106098913191112112

區44141940511320808519352533

區7592400472274317304398691784

區7430337801883014950336501205

區12038550733050224541547932506

區3053135467399614713500427

壓106144938227012193704630280

六里以內﹐自然家庭與經濟家庭統計者﹐自然家庭每戶平均人數4。39﹐經濟家庭每戶平均人數4。37。﹝《生產普查報告》﹞

附全縣自然家庭與經濟家庭每戶平均人數統計表

民國二十四年普查

按自然家庭計按經濟家庭計全

縣4。544。571

區4。324。362

區4。384。403

區5。255。274

區4。534。555

區4。554。576

區4。424。447

區4。364。37

六里每一方公里熟地之人口數一千九百零二點六﹐每人平均分得之熟地面積零點八市畝。﹝《生產普查報告書》﹞

六里境內熟地總面積三萬六千六百五十七畝九分﹕水田三萬零零五十五市畝﹐旱地五千二百零四市畝﹐山林地一千三百八十二市畝七分﹐池塘一十六市畝二分。﹝《生產普查報告書》﹞

附全縣統計表備考

民國二十四年普查

每人平均分得之熟地面積每一方公里熟地之人口數全

縣0。9市畝1750。81

區0。6市畝2569。42

區1。1市畝1378。53

區0。8市畝1773。24

區1。1市畝1354。55

區0。8市畝1770。96

區0。6市畝2515。57

區0。8市畝1902。6

附全縣熟地面積表備考

二十四年生產普查附注表內單位以市畝計

區

別熟地總面積水田旱地山林地池塘地全

縣195168。8152684。838540。03870。2163。81

區11294。28569。22033。2689。42。42

區21155。018415。81867t8862。98。53

區33892。727185。06449。2258。5﹖四

區37418。331249。25626。2514。628。35

區46647。530272。116118。6148。4108。46

區8103。26938。51151。013。7﹖七

區36657。930055。05204。0382。716。2

附全縣農戶百分比統計表備考

二十四年普查報告

區

別戶

數農戶數百分比全

縣495682915858。81

區4427157435。62

區4414269961。13

區7592540871。24

區7430490666。05

區12038798966。46

區3053134844。27

區10614523449。3

附全縣每農戶及每人平均分得之熟地面積統計表

二十四年普查報告﹑表內面積皆以市畝爲單位計

區別熟地總面積農戶數人口總數每一農戶平均分得之面積每人平均得之面積全縣195168。8291582278016。70。91區11294。41574193467。20。6

二區21155。02699194417。81。13區33892。75408400666。30。84區37418。34906337897。61。15區46647。57989550725。80。86區8103。21345135896。00。67區36657。95234464987。00。8

附縣各鄕鎭戶口表

據民國三十五年十二月統計年報資料十四鄕鎭編定

鄕鎭別戶數人數男丁女丁

全縣4712520748511048496999吳航鎭29671268067195961鶴云鎭29891275067506000沙壺鄕34151368274616221旒漳鄕34761325270536199古槐鎭450218757102938464松江鄕44371901194989513金峯鎭42591596683997567潭頭鎭38441552183017220梅花鎭30661204763335814東湖鄕28181085055755275營前鎭4010261191368412515康隆鄕26481211468945222羅欽鄕5416232121278210431東沙鄕3051442845597

附全縣鄕鎭區域表﹝一﹞

據民國三十六年九月整編保甲資料編定

鄕鎭名等級轄

保甲數戶數面積方裏鄕鎭公所保數保

名所在地距離里數吳航鎭甲11梅龍﹑司馬﹑汾華﹑中正﹑中山﹑西關﹑河陽﹑勝徳﹑井上﹑裏仁﹑石屏1453341160縣城﹖鶴云鄕乙10藍洞﹑云壇﹑歧陽﹑新覽﹑仙街﹑後石﹑岱嶺﹑靑橋﹑桃坑﹑北山1512989160鶴上10旒漳鄕乙12陳橋﹑大厝﹑白眉﹑峯頂﹑演邊﹑龍峯﹑屏洋﹑漳嶼﹑漳後﹑百戶﹑仙岐﹑路頂1743476180漳港30沙壺鄕乙11岐湖﹑上林﹑湖尾﹑路北﹑下嶼﹑岐山﹑東衕﹑萬沙﹑嶼南﹑嶼中﹑嶼北1522429220之林10古槐鎭乙11靑湖﹑龍田﹑中街﹑髙樓﹑洋下﹑塘昆﹑七星﹑竹田﹑感恩﹑溪北﹑溪山1874502220古槐20松江鄕甲15東山﹑仙西﹑漳流﹑石門﹑雙桂﹑雙興﹑林柄﹑周東﹑明江﹑朱江﹑長龍﹑前祉﹑首祉﹑連山﹑松下2274437260江田40金峯鎭甲15建國﹑復興﹑玉田﹑峯陳﹑六林﹑前林﹑華陽﹑三星﹑仙塘﹑鳳陽﹑鳳沙﹑首臺﹑岱靈﹑嶺南﹑嶺北2204259260金峯30

附全縣鄕鎭區域表﹝二﹞

據民國三十六年九月整編保甲資料編定

鄕鎭名等級轄

保甲數戶數面積方裏鄕鎭公所保數保

名所在地距離里數東湖鄕乙10鵬東﹑鵬陳﹑華曉﹑仙髙﹑厚團﹑新宅﹑陳芝﹑湖南﹑仙富﹑大鶴1562846210東卓35梅花鎭丙8梅城﹑梅市﹑梅東﹑東吳﹑文嶺﹑石董﹑阜山﹑阜峯1093052170梅花40潭頭鎭甲14菊潭﹑籌峯﹑文溪﹑澤文﹑二劉﹑宏湖﹑相林﹑鰲峯﹑汶上﹑厚亭﹑厚東﹑克明﹑鳳井﹑水上2043838220潭頭40東沙鄕丙3靑蕃﹑熾坪﹑■﹝石扈﹞嶼25123014048靑蕃150營前鎭甲17瀛江﹑瀛裏﹑安限﹑泮野﹑祥朱﹑霞洲﹑籌東﹑洋嶼﹑髙山﹑象山﹑猴嶼﹑浮岐﹑下洋﹑裏井﹑忠義﹑水上﹑湖裏2574278240營前10康隆鄕丙10東渡﹑鳳田﹑珠瓊﹑岱邊﹑龍門﹑龍池﹑首峯﹑首占﹑富陽﹑鵬上1292668120首占10羅欽鄕乙12王峯﹑唐山﹑赤龍﹑瑯峯﹑瑯阡﹑大溪﹑八社﹑桃源﹑玉田﹑羅北﹑羅南﹑環山20954162616玉田25合計159234247786282848

●卷四

岱峯李永選撰輯

南山張善貴校刊

○名勝

洞天巖在猴嶼屏山。石洞幽邃﹐擅一方之勝。淸嘉慶間舉人鄭積馨《洞天巖記》﹕「巖之有洞﹐皆天造也。若桃源﹑橊花﹐借非天造﹐豈人力可及哉﹖然造自天者亦不可不參以人。侯封有巖﹐名曰洞天﹐余少遊時輒覽其勝。今復假館名區﹐訓課之暇﹐扶杖逍遙﹐遊目騁懷﹐此樂何極。巖之路﹐自鄕而往﹐始至秀安山﹐蒼松偃蓋﹐周天一碧。緣階而升﹐有石門焉﹐雙峯對峙﹐劈若天開。門之旁隱有一洞﹐潭石秀麗﹐𨿽未參以人工﹐已足引人入勝。迨入斯門﹐則有竹﹐有梅﹑有松﹐有柏﹐間以奇花異卉﹐疏疏密密﹐芳芳拂拂。又有蝙蝠洞﹑合掌巖諸勝。節節奇觀﹐不一而足。已而行曲徑﹐步入深林。羣石對壘﹐環區四周﹐中藏古寺﹐顏曰『屏山』﹐蓋以寺前得石橫列如屏﹐壁立數仞﹐寺因以名。於是寺轉而西﹐其地稍下。谷口仰開﹐中含巨石﹐石畔有泉﹐聯珠錯落﹐鏜鎝有聲﹐名曰滴滴泉。緩步而窺﹐俯首可入。褰裳升階﹐石徑側行﹐徑盡景開﹐居然仙府﹐列石鋪筵﹐綽有餘地﹐所謂洞天其在是矣。今復因天之造而參以人﹐於洞之後辟而進之﹐愈空愈奇﹐愈幽愈邃﹐兼以片瓦髙懸﹐湧泉不竭﹐帽石居左﹐中潭峙西﹐坐臥其間﹐俗緣盡脫。快哉斯景﹐飄飄欲仙。至若遠望長江堤岸一帶﹐俯躬近眺村落煙連﹐雞洲﹑鳳嶺拱於前﹐石鼓﹑金雞繞其後﹐盤及絕頂﹐顧盼靡涯﹐禽鳥飛鳴﹐風雲百變﹐則又洞外之勝槪也。抑斯洞也﹐較之桃源﹑橊花有勝焉者。桃源﹑橊花﹐乍有乍無﹐漁郎仙客而外無蹤迹﹐孰若斯洞長在人間﹐興起而遊﹐興盡而返﹐無分雅俗﹐有心共賞﹐其爲樂更何如也。豈必幻情化景始足稱宇宙之奇哉﹗今諸阮輩囑記於余﹐第筆墨迂疏﹐未足盡斯巖之勝也。」劍峯林淩霄氏勒石詩云「瑞气鐘凝小洞天﹐屏山環繞碧巖前。龍門片石遵憑眺﹐更聽泉聲滴滴泉。」鄭振瑞勒石詩云「半世淪塵宇﹐炎涼變態多﹐何如超物外﹐習靜聽張羅。」李永選《洞天巖歌》云「際海侯封眞福地﹐丹崖翠壁開仙掌﹐泉聲滴滴臥聽來﹐恍若空階環玦響。石上畱痕傳鬼斧﹐洞中別有乾坤兩﹐鳥弄猿呼不閉門﹐與客空山待月上。神遊心賞在幽谷﹐何必蓬萊去來想﹖」林亦岐詩云「聞道洞天勝﹐扶筇采藥臨。波光環海峽﹐春色滿山林﹔萬象巖前幻﹐一詩石上吟。未應遊興罷﹐晚照柰西沈。」案猴嶼又稱侯封。石刻詳《金石》。滴滴巖擅一方之勝﹐標爲「洞天聽水」﹐以之爲六里四景之一。

金獅巖在江左裏天池山。又稱蟛蜞洋山。明萬曆間髙僧眞潮居此。有齋堂﹐有陳震勒「金獅巖」三字。淪陷時敵駐重兵。

彌陀巖在洋嶼。元護軍參謀陳弦詩云「城南野寺艸萋萋﹐老去登臨興不迷。黃菊有情畱客醉﹐靑猿何事向人啼﹖長江落水孤帆遠﹐古道寒蕪匹馬嘶。願得相從休物累﹐頻來此地共幽棲。」

獅子巖在洋嶼雲門山。宋丞相鄭昭先有獅子詩勒石云「生出羣毛長﹐英雄誇百尊。爪牙應大用﹐今且踞髙岡。」傳爲鄭八歲時所作詩。

泗洲巖在洋嶼。

烏石巖在籌岐。《閩都記》云「籌岐俗呼鐵岐﹐烏石巖在其上。宋江東提刑王益祥由義烏卜居於此。」

八仙巖在營前。石有八仙﹐形迹甚肖。

觀音巖在營前伯牙潭。有天然觀音像。

蝙蝠洞一在營前伯牙潭﹐一在屏山洞天巖。

閩山洞在籌岐。

龍窟

在光俗裏伯牙潭。

牛岡

在光俗裏霞洲。

仙人厝在欽仁裏鰲峯山。

仙人迹在大象山中。鬼人坑亦在其處。地險人迹罕到﹐明末淸初﹐艸寇嘗嘯聚於此。民初土匪猖獗﹐多巢其間。

松序

在至徳裏馬頭。元鄭周可居之。﹝見明宋景濂《茂承齋銘》﹞白鷺坑在其後﹐水簾髙掛﹐望之若白鷺﹐風動有欲飛狀。

三臺石在營前。《閩侯縣誌》云「相傳石自武夷飛來。明狀元陳謹讀書處在其下。有峯曰文筆。」

鼓石

在赤嶼。鳴則爲瑞。

狀元帽石在營前。前爲舊分縣衙門。

指動石在髙安螺井。有石浮於上﹐可以指動。

鯉魚石在伯牙潭﹐以形名。

獅子石在至徳裏靈洞山。

龍腳石在江左裏石龍後山。石可七八丈。宋熙寧二年﹐進士武陵翁華有詩云「香開巖桂露淒淸﹐翠鎖晴嵐潑眼明。風度南枝鳥鵲囀﹐月斜西塢玉蟬橫。來遊十里水雲窟﹐償我一生邱壑情。詩句乞君髙掛壁﹐且容鼻息撼雷鳴。」﹝見《福州府誌》﹞

金剛腿石在江左裏南岸。爲閩江口有名之古迹。有薩鎭冰﹑李厚基石刻﹐旁鐫「古物保存﹐禁止砍伐」等字。據說此處本來有一右腿﹐當造萬壽橋時鑿去﹐架爲橋梁﹐尺度不夠﹐將石沈於大橋底下。

伯牙潭在光俗裏﹐與羅星塔隔江相對。有髙山流水之音﹐故以伯牙名之。橫江渡在其處﹐通馬尾﹑福州﹐往來者不絕如縷。海關建築宏敞﹐風景殊佳。江心停泊海船﹐入夜電燈照耀若滿天星焉。有龍窟﹑觀音巖﹑鯉魚石﹑木魚潭諸勝。岱峯李永選《伯牙潭》詩云「如此江山似畫圖﹐潮來潮去與云俱。潭傾岸側濤聲壯﹐欲問中流砥柱無﹖」「流水髙山獨賞音﹐松間小憩豁胸襟﹐煙含龍窟如將雨﹐何日飛騰化作霖﹖」「浪花雪白滿江風﹐遙望靑洲一塔嵩﹐山近海門秋欲早﹐相逢途次客匆匆。」「搖搖潭影水泠泠﹐浦漵輕舟向晚停。小塢蘆漪塵不受﹐漁家倨傲欲忘形。」此地標爲「瀛洲環碧」﹐爲六里四景之一。

毗濟潭在至徳裏九龍山狂牛嶺南。俗曰水停湟。有瀑布﹐潭深莫測﹐傳神龍窟宅也。禱雨輒應。明成化間亢旱﹐里人車水﹐內現石刻「毗濟潭」三大字﹐爲朱子所書。﹝並見《閩都記》《閩侯縣誌》《唐峯形勝圖志》。﹞林涵春撰《林之蕃傳》云「之蕃甲申變後﹐隱居唐嶼﹐有潭曰毗濟﹐朱子遊迹處也。日汲潭洗耳﹐牢騷感憤﹐咸於詩之發之。嘗作悲秋詩以自況。之蕃示友有句云「若問故人生計在﹐石田茅屋隱山邱。」﹝並見《福建藝文志》﹞

蘆■﹝艸際﹞潭在江左裏芹山溪。有瀑布﹐歲旱禱雨有驗。諸石刻詳《金石》。邑志《雜錄》云「長﹑閩交界之區爲五竹浦﹐山行四五里﹐有蘆■﹝艸際﹞潭焉。巉巖削壁﹐水深無底。父老曰﹕『此前明夏允彜禱雨處也﹐』上香時﹐潭中忽現龍爪。歸半路﹐濃云四起﹐山雨欲來。允彜祝曰﹕『神果有靈﹐暫停雲此山﹐俟回縣時與吾民共賞之。』果然﹐因勒停雲於石。迄今二百餘年﹐鮮有能繼之者。同治八年七月間﹐合境大旱﹐民以爲憂。邑令彭光藻偕守戎芒鞋素服步禱﹐時秋陽亢烈﹐汗揮如雨﹐令獨往返無倦色﹐觀者咸嘆息泣下。數日之內﹐果沛甘霖﹐令大喜過望。大書『霖雨蒼生』四字於潭之石壁﹐並敍其緣起雲云。」案石刻曰蘆■﹝艸際﹞潭﹐邑志誤■﹝艸際﹞爲芒也。

九松古迹在洞頭。淸咸豐四年重修。有碑記。

上元古迹在浮岐。有廟祀周姓兄弟三人。

圓山寨城《福州府誌》云「在江左裏﹐與江右閩安崇新寨城相對。」

洋嶼城在洋嶼。淸初防海原僅一面築墻﹐嗣於乾隆間協領李學文承修時﹐又增三面圍墻﹐爲駐兵防守憑借。墻髙一丈零﹐內有八路十二街道﹐王伯秋專員攺名其地曰齊禮村。

南岸炮臺在象嶼﹐與閩安對峙。創於順治十三年﹐道光戍申﹐閩浙總督劉重築。抗戰時毀於寇。

裏岸炮臺在象嶼。與南岸同時所建。今則亦毀於日寇。

長福寨在江左裏石龍後山。昔之屯兵處也。

雞籠寨在猴嶼雞籠山。

後塘寨在光俗裏湖裏山之下。

鯉岡書院在洋嶼。

唐峯精舍在唐嶼鯉魚山。元至治間﹐黃勉齋先生七世孫黃少川講學之處。

靈洞精舍在洞頭。

朱子祠在洋嶼雲門山。有記。祀朱晦翁。

黃文肅公祠在黃李。祀宋理學勉齋先生。

盧玉溪先生祠在浮岐。祀宋玉溪先生。民國乙酉﹐鄕人重修。

鄭文靖公祠在洋嶼。祀宋丞相鄭昭先。眞文忠匾曰「畝忠堂」﹐並爲之記。重建於明。陳艮有記。淸大司寇陳望波先生題曰「克昌厥後」。今爲洋嶼國民校。

麻公祠在玉田。祀宋麻家兄弟三忠。

文昌祠一在洋嶼雲門山﹐一在猴嶼﹐一在下洋﹐一在霞洲﹐一在長安﹐明崇禎間林成章籌建。一在唐嶼﹐今廢。一在赤嶼﹐一在大溪﹐今圮。一在玉田﹐曾一度攺爲縣中學宿舍。

厲壇

在髙安。祀唐大將軍張巡。一在湖裏金雞山下。

值符壇在霞洲後山。

武聖廟一在洞頭﹐一在象嶼﹐一在髙安﹐一在洋嶼﹐淸雍正間水師立營時﹐阿爾賽將軍捐廉一千兩建築。

文武聖廟。在營前﹐嗣圮。

五聖廟在洋嶼。淸雍正間建。

城隍廟在光俗裏壇後山。案林通《圖經》云「漢禦史周奇守滎陽不屈﹐爲項羽所烹﹐後髙祖思其忠烈﹐令天下立廟祀之。」又按舊時城隍皆有封號﹐府曰公﹐州曰侯﹐縣曰伯﹐裏則未聞有封焉。

水部尙書廟在洞頭。祀宋陳忠肅文龍。

盤古廟在下洋。爲淸季時獵人所建。

威烈王廟在光俗裏祥洲。案《閩侯縣誌》云「威烈王祖廟在光俗裏。祀神姓陳﹐捍災禦患﹐無不應。宋時累封威烈昭濟侯。」

金吾廟一在江左裏後洋﹐一在唐嶼鯉魚山﹐祀唐邑人林通伭。傳宋初有寇至自梅江﹐神樹旗率兵禦之﹐遂退。是日降靈於人﹐述生平及父母妻甚悉。事聞﹐敕賜十字「金吾鎭國萬姓無敵尊王」。

伯康廟在馬頭。祀宋勤王千夫長鄭伯康。塑有遺像﹐狀甚威嚴。是鄕每逢上元日必張燈結彩﹐廟會一次。李永選瞻拜遺像﹐有詩云「南宋十朝百五年﹐果因數盡負生賢。力能扛鼎千夫長﹐身爲勤王百戰先。樂道山中燒汞火﹐象形裏下爇鑪香。春秋廟祀皆孫子﹐姓字合當著簡編。」案此次修志采事迹立傳《忠義》。

柏姬廟一在江左裏芹山﹐一在洞頭靈洞山﹐稱洞主廟。民國三十一年遊福海重修。按神爲元行省柏帖穆爾女。明兵下福州﹐柏帖穆爾引妻妾登樓﹐諭以大義﹐合家同時殉難者七人﹐女甫十歲﹐亦與焉。後人憐而祀之。俗稱白雞小姐﹐乃土音相沿之誤。

眞武廟一在唐嶼﹐一在馬頭﹐一在髙安﹐一在厚安。按眞武廟之祀﹐近水之地多奉之。

泰山廟一在湖裏﹐一在廈珠﹐一在籌岐﹐一在象嶼。

五顯廟在洋嶼。宋丞相鄭昭先建。屢經鄭氏裔孫重葺﹐廟貌尙新。

太乙天尊廟在東嶼。

通濟王廟在泮野﹐曰祖廟。宋嘉定元年建﹐祀唐林浦。浦生前居其處﹐里人立廟祀之。《義行》有傳。《福建壇廟志》云「在光俗裏。有司上其狀﹐賜封號焉。」一在籌岐﹐一在廈朱﹐一在東坑﹐一在馬頭﹐宋千夫長鄭伯康建。遺迹尙存。

伽藍廟在泮野。

白馬王廟一在伯牙潭﹐乾隆五年建﹐爲水警駐札處﹐嗣圮。一在籌岐﹐一在猴嶼﹐一在蟛蜞洋﹐俱祀閩越王第三子白馬三郎﹐以桑溪大鱔爲民畜害﹐射殺之﹐上封號曰衝濟廣應靈顯孚佑王。﹝見《福建壇廟志》《閩侯縣誌》﹞

英烈廟在唐嶼。祀唐天寶間樂部雷海靑。按雷遭安祿山亂﹐抗節不屈死。俗稱元帥。

顯聖廟在霞洲。

五公廟在嶺頭圓覺寺。祀神未詳其名。

王獅公廟在東嶼。

孫眞人廟在髙安。祀唐醫王孫思邈。

武聖行宮在籌岐。祀漢關壯繆。

文昌宮在泮野。進士林檉藩讀書處。

天后宮在洋嶼。崇禎間建。淸雍正七年﹐因設立水師旗營重修﹐內奉協領彜靈阿長生祿位。初名行臺﹐嗣攺爲學校。舊額一匾書「燕海生還」四大字。跋云「余歷丁家難﹐意忽忽不自得﹐己丑北上﹐禱於神﹐誓以功名不遂不復生還。今幸捷南宮﹐入詞垣﹐乞假南旋﹐言念疇昔﹐書此以志神貺。」末署「里人黃曾源」。按黃《節槪》有傳。一在洋嶼雲門山中﹐有樓﹐祀朱文公。一在猴嶼﹐又稱天妃廟。一在廈朱。一在浮歧。一在長洋﹐稱天后廟。一在髙安。按後姓林名默﹐莆田湄洲島人也。

聖王宮在瑯尾蓮花峯下。

洪恩靈濟宮在紹惠裏。《福建壇廟志》云「神南唐徐溫之子江王徐知證﹑饒王徐諤。」

觀音殿在洋嶼鯉岡。淸雍正間﹐里人移建北門今所。

三宮殿在洋嶼。里人持齋供佛處。

五佛殿在泮野。

宋王提刑益祥宅在籌岐。《閩都記》云「祥由義烏卜居於此。《閩侯縣誌》云「祥宅在衣錦坊﹐舊居閩縣籌岐﹐致仕後﹐遷今所﹐子孫世居之。籌岐王姓亦其後也。」

鄭丞相昭先宅在洋嶼。昭先居政府﹐卒之夕﹐有星墜故宅。﹝見《閩侯縣誌》﹞

明陳修撰謹宅在營前。按陳省居曰南園﹐在洗馬橋東。園迆逶里許﹐戶外有岡阜如筍。

黃中書應恩宅在赤嶼。

林布政春池宅在湖裏。

林運使國相宅在光俗裏。立傳《名臣》。

林給諫材宅在唐嶼。

林禦史之蕃宅在唐嶼。

淸林知縣崑瓊宅在黃石。

鄭知縣善述宅在玉田蕉溪。

周知縣元宅在厚安

陳知縣憲周宅在洋嶼。

林侍郎文輝宅在泮野。

林起崧父子科甲宅在泮野。

林進士檉藩宅在泮野。

民國林總長建章宅在泮野。

觀察第在洋嶼。淸黃觀察曾源宅。

孝廉第在下洋。淸孝廉李秉彜宅。

妙喜庵在洋嶼雲門山。今圮。《三山誌》云「宋孝宗書額。」

報本庵在江左裏院裏山。址存。

瑞云庵在玉田。

畝忠堂在江左裏洋嶼。宋丞相鄭昭先祠堂。眞文忠西山先生《畝忠堂記》云「上更化之八年﹐以右諫議大夫長樂鄭公爲端明殿學士﹐簽書樞密院事。公拜疏懇辭。詔曰﹕『朕方求當世之彥﹐相與建當世之功﹐有文臣之才﹐不如卿有大臣之度。蓋心平乃可揆物﹐非度博不能受人。』於是縉紳大夫翕然知上所以用公之意。公遂拜命不敢辭。越明年﹐升同知院事﹐又明年﹐擢參知政事。旣又晉長樞院﹐與東西府謀事﹐議論寬厚宏博﹐其心休休焉無偏無黨﹐夙宵自竭﹐不蘄人知﹐庶幾所謂輔贊彌縫而厝諸用。又五年﹐公以疾求釋位﹐流涕上前﹐曰﹕『臣犬馬病﹐力不能任陛下事。願賜骸骨以歸。』上畱數四﹐召拜資政殿大學士。是年六月﹐荊門寇發﹐公總督平賊大功﹐除觀文殿學士﹐知樞密院事。越六年正月﹐誥至授金紫光祿大夫﹐兼攝中書右丞相。公力辭﹐奏曰﹕『臣駑且憊﹐不能任相事﹐敢固力辭。』乃詔升一秩﹐領祠於洞霄宮。時徳秀臥西山﹐公過焉﹐因上謁﹐請問所以求去之果者﹐公曰﹕『吾老且疾﹐不宜久典政機﹐妨賢能路﹐是以有請。請而獲﹐吾之幸也。然忍忘吾君哉﹖吾以一書生驟致此位﹐𨿽卽死﹐無以報上恩。今𨿽退伏田裏﹐葵藿之心﹐終在帝所。吾將歸營一堂﹐朝夕其間﹐致子牟存闕之思﹐非子誰知吾意者。』明年﹐以書來﹐曰﹕『堂成矣﹐其爲名而志之。』徳秀旣不獲辭﹐請以『畝忠』匾之。又惟自昔大臣遭時得位﹐進退出處之道有難焉﹕方其進用也﹐以有補爲難﹔用以有補矣﹐以能退爲難﹔能退矣﹐以不忘君爲難﹔今公之居廟堂也﹐於國論有調胹之功﹔其退也﹐於權位無固吝之意﹐迨旣優遊林泉﹐宜若無與國事﹐而惓惓於君猶有不容釋者。《書》曰﹕『爾身在外﹐乃心罔不在王室。』君之謂矣。𨿽然﹐君之所謂不忘君者﹐豈徒有是心哉。先朝元臣﹐身處燕閒﹐國有大政令議論﹐未嘗不密效忠款﹐以禆聰明。今天子從善如流﹐公之被遇殊特﹐又非羣臣匹﹐繼自今安危理亂之機﹐有伏於眾人所未察﹐而先事而言者﹐必公也。是則古之大臣之事﹐徳秀方屬望於公。若夫堂之面勢﹐挹魚山而吞馬瀆﹐其於登覽最勝﹐然非屬筆本旨﹐故不書。」明兵部侍郎陳省《畝忠堂跋》云「余自謝仕歸田﹐凡名山勝槪﹐靡不周曆﹐至於瑯琦天竹﹑海上雲門﹐二禪風致﹐竊欣慕之。時九月﹐歲辛卯﹐偕二三朋戚﹐徜徉於雲門天竹之墟。偶謁世親鄭文靖公祠﹐見其詩﹐與眞西山之記﹐令人忠愛之忱油然不能自己者。因吟一律以志斗山之仰。」詩曰「丞相仙遊久不歸﹐芳祠深鎖幾斜暉。髙風白社名猶在﹐勁節靑編事己非。老我歸田忘世慮﹐憐公身隱念宸扆。於今進拜瞻儀範﹐千載令人仰徳輝。」明按察司副使陳復升《題畝忠堂》詩云「祠宇巍峨枕云屏﹐千年名宦妥神靈。畝忠趨拜思何極﹐孝友流傳教正經。相貌端嚴欽儼若﹐言行純謹凜觀聆。稽知顯迹皆千古﹐想必當年舊典型。」明刑部員外郎李廷美《題畝忠堂跋》云「宋鄭文靖公以天挺豪傑之資﹐師於朱紫陽﹐友於眞西山﹐仕寧宗茂著功績﹐蓋閩中望族也。廷美與公之後爲世親﹐叨登仕版﹐越二十年﹐始獲拜公遺像於祠堂。景仰之餘﹐謹賦小詩二首﹐以志歲月云。」詩云「宋室南來國勢偏﹐先生當國共稱賢。權歸首相功尢大﹐學紹眞儒道有傳。潛邸龍興多病日﹐靑宮鶴返賜閒年。如公明哲誰能似﹖合與張褒一傳編。」「丞相仙遊三百年﹐堂堂遺像至今傳。文章事業昭前代﹐禮樂衣冠啟後賢。江水似襟環第宅﹐雲山如畫隱林泉。畝忠堂構知何意﹖都在先儒記一篇。」明監察禦史鄭錫文《題畝忠堂跋》云「魏國鄭文靖公事宋﹐當南渡之餘﹐師晦庵朱子﹐又逢僞學之禁﹐以參知政事進右丞相﹐辭不拜﹐豈非深識乎時勢耶﹖日湖有詩﹐畝忠有堂﹐所以啟佑後人者不鮮。錫文生公後三百年﹐去公故里不半捨許﹐感懷名徳久矣。弘治乙丑﹐以病告歸﹐始得拜公於祠下。見公族孫衣冠文物不啻舊家風致﹐翹英振銳於詞場仕途者﹐尙未艾也。遺容嚴雅﹐喬木興懷﹐敬題近體一章﹐以致斗山之仰云。」詩云「丞相祠堂隱碧崖﹐森森喬木倚云栽。江流夜月長遺像﹐艸長春風自映階。勛業可誇南渡後﹐淵源誰識紫陽來﹖畝忠有訓千年在﹐載仰余風激壯懷。」明戶部員外郎李叔玉《題畝忠堂跋》云「大明天順辛己冬十月望日﹐叔玉過洋嶼訪舊﹐謁文靖公祠﹐誦公畝忠堂詩﹐以見仁人君子愛君之心。範希文所謂居廟堂之上﹐則憂其民﹔處江湖之遠﹐則憂其君﹐二者公皆有之。宜乎千祿百福﹐子孫千億。因賦詩系於公詩之末。其事實備載眞西山記﹐此不復贅。」詩云「六秩還家鬢未絲﹐愛君曾作《畝忠》詩。故家禮樂存文獻﹐盛代衣冠仰令儀。碧水丹山環食邑﹐蒼松翠柏繞行祠。云礽世紹詩書澤﹐蘋藻千秋表孝思。」明進士髙文達《題畝忠堂跋》云「愚嘗稽諸《宋史》賢相列傳﹐皆當代名儒也﹐故居位所行事業﹐誠足以安社稷﹐保國家﹐澤生民﹐而足以措斯世於治平。及乎南渡以後﹐紫陽朱子厄於僞學之禁﹐不得已講學於考亭﹐時鄭文靖公始筮仕於浦城﹐地之相去不百里許﹐公知紫陽之學乃吾道之眞傳﹐不以之旣貴而廢學﹐竟往從師而執弟子禮﹐迨秩滿而不輟。晚來歸都﹐大官出將入相﹐勛業昭然﹐無非從學道中來也。柰逢史彌遠柄用﹐專權自恣﹐乃乞歸休﹐惜哉不得盡其所施也。今日晉拜祠下﹐遺像儼然﹐令人起敬﹔況復誦眞西山《文靖公畝忠堂記》﹐則公惓惓愛君之誠﹐𨿽老死於牖下﹐而不忘也己。嗚呼﹐道學之士﹐始終一致﹐信夫。因占數句以致景仰之私云。」詩云「正气攸鐘此丈夫﹐故知朱子是眞儒。拳拳宦後猶從學﹐蹇蹇朝中肯合污﹖富貴無心宜易退﹐羹墻在念劇中孚。幸趨祠下瞻遺像﹐況讀西山一記乎﹖」李永選後七百年登畝忠堂﹐瞻拜鄭文靖公遺像﹐有詩云「馬瀆魚山位一堂﹐幾經風雨幾滄桑。儀觀斯世誰爲象﹐冠冕當年孰可方﹖止水先傳能節義﹐日湖後死有文章。忠猶畎畝千秋重﹐道在雲門引領望。」鄭文靖公自題畝忠堂詩云「我聞魏公子﹐戀闕心惓惓﹐又聞杜少陵﹐憂國形詩章﹐二賢用者小﹐一息不忘君。矧我起寒素﹐嘉我際風雲﹐臺省東西府﹐經歷十三春。多病丐閒退﹐得請歸邱園。歸來理三徑﹐依山營數椽。平生畎畝忠﹐知我者其天﹐堂成揭髙扁﹐觸目常心存。陽和二三月﹐艸木榮且欣﹐願君推至仁﹐廣布寬大恩﹐盛夏居爽塏﹐撲面來南薰。願君阜民財﹐庶物蕃以殷﹐正秋富萬室﹐禾稼盈倉囤。願君薄賦斂﹐實惠加黎元﹐窮冬天气肅﹐落葉歸寒根。願君省刑罰﹐當使民無冤﹐身在千里外﹐常如冕旒前。雨暘與丰歉﹐憂樂爲國分。每語子若侄﹐飲水當窮源﹐一衣與一食﹐無非國厚恩。爲臣倘不忠﹐禽犢而乘軒。安得玉堂手﹐爲我摛雄文﹐模勒寫此志﹐仍以詔後昆。」﹝見《江左裏畝忠堂鄭氏世譜》﹞

許閒堂在江左裏洋嶼。爲宋鄭昭先退居之處。許應龍大學士贈鄭有句云「邱壑方將窈窕尋﹐肯貪斗印耀黃金﹖幾頒中扆畱行詔﹐莫返元樞勇退心。紅旆分藩𨿽足樂﹐丹誠戀闕自難禁。浮雲出岫知無意﹐只恐蒼生望更深。」﹝詩見《南澗集》﹞

廣興堂在洋嶼鶴山。淸光緒已酉年建。

修身堂在洋嶼鶴山。

福善堂在江左裏浮歧。淸康熙已卯建。

修世堂在象嶼後山。雲路江涵欽創爲棲隱之處。

混元堂在光俗裏。《閩都記》云「元大徳間建。」今不知其處﹐惟祥洲有鳳凰堂﹐音同。

一善堂在唐縣。林繼好募建﹐爲里人持齋之所。

普照堂在赤嶼。

開化堂在欽仁裏古嵐山。淸同治紀元﹐螺江陳景亮匾「皆大歡喜」四字。

養母堂在髙祥裏。銀峯寺僧興性築。

致一堂在廈朱。前有古井。

三教堂在黃李。今廢。

金獅巖齋堂在江左裏天池山。明髙僧眞潮嘗居此。淸張通興重修。近人陳震又重修一次﹐勒「金獅巖」三字﹐下系「吳航陳震」。

藏山堂在至徳唐嶼。明林之蕃居之。著有遺編。見《藝文》。

養花艸堂在玉田﹐又作玉纏。淸鄭澍若與弟灝若讀書處。按澍若﹑灝若皆方坤孫。

紹香堂在祥洲。案鄭鳴岡《丘山記》云「紹香堂卽舊之鳳凰堂也」。

雲門寺在洋嶼雲門山。旁有朱子祠﹐文昌閣。宋紹興初﹐大慧宗杲禪師居山樂道處。嘉定間﹐始建寺。明永樂中﹐太監鄭和重建。有塑像觀音堂﹑彌陀巖﹑泗洲巖﹑獅子巖﹑坐禪石﹑石門箑﹑五色泉﹑望拜石﹑仙掌石﹑琴嶼﹑雙魚嶼﹑楞迦室﹑吸江亭﹑妙喜庵十五奇﹐宋孝宗賜額。宋雲門髙僧永安《石箑》詩云「路繞懸崖萬仞頭﹐擔泉帶月幾時休﹖个中撥轉通天竅﹐人自安閒水自流。」宋狀元黃裳詩云「不須扶﹐我自登山﹐腳力能勝十八盤。一字雁低頭上過﹐兩城人細掌中看。誰知此戶緣猶在﹐卻笑南柯夢未闌。忽見雲歸應是信﹐滿襟贏得洞天寒。」明林鴻詩云「龍宮臨水國﹐鳥道入煙蘿。海闊知天盡﹐山空見月多。鶴歸僧自老﹐松偃客重過。便欲依禪寂﹐塵纓可柰何﹗」淸乾隆時﹐將軍魁倫《登雲門寺》詩並序云「乾隆辛亥重九日﹐閱水師操畢﹐便道之雲門山寺。陟文昌閣眺覽﹐以應登髙故事。卽景成詩一首。適寺僧雪云請題閣匾﹐地之人士擬呈『雲程捷步』四字﹐卽以其請書之。並錄所作於後。」詩云「洋嶼水操逢九日﹐雲門古寺喜登臨。天空海闊開生面﹐波碧山靑愜賞心。大地晴秋明曉旭﹐滿川淸颯暢霜林。憑欄畱戀怡情處﹐口號拈來馬上吟。」錢唐陳鈞詩云「選勝叨陪共曳裙﹐恰宜風日小晴初。雲門自有紅霞護﹐何用紗籠壁上書﹖」涇川查廷華詩云「淩空髙閣映奎壁﹐此日追隨一眺初。萬里波濤新遠目﹐雲程捷步讀公書。」又魁倫將軍嘉慶元年四月五日﹐閱操事畢﹐偕衡叔陳鈞﹑九峯查廷華遊雲門寺﹐口占詩云「昔年登眺逢重九﹐今日重來適夏初﹔彈指韶華經六載﹐畱題因見舊時書。」近人李存信題石壁詩云「此地曾遊數十年﹐更番煮茗汲淸泉﹐題詩豈爲紗籠碧﹖願結山林石上緣。」藍開第詩云「昔年佛閣靜窮經﹐閒與僧談倚石屏。釋悟頭頭皆是道﹐於今頓覺夢初醒。」黃增成詩云「休讀非樹與非臺﹐鎭定心猿慧自開﹐我學南無畱偈語﹐髙鐫石壁費人猜。」藍聲初《秋日雲門晚眺》詩云「雲門緩步晚涼新﹐景物經秋最可人。無限光猶當佛照﹐多情俗不向僧陳。天開玉宇鴉飛迥﹐地隔紅塵梵語親。極目蕭條詩意好﹐詠歸月亦更精神。」「我生恨煞不逢辰﹐古剎登臨似出塵。羣峭霞蒸霜葉醉﹐長江風正水波勻。纖雲四卷天低樹﹐皓魄初升月近人。作我慈航秋色好﹐不須佛偈懺前因。」林亦岐《雲門寺》詩云「公餘乘興選佛場﹐結伴來遊好景光。幾縷樹煙林際繞﹐一支鞭影路歧揚。鶴山嵐气堆禪榻﹐琴嶼濤聲入法堂。自覺吟眸無限豁﹐但愁鴉背已斜陽。」鄭則剛詩云「金容寶殿佛低眉﹐苦海滔滔怎忍遺﹖火裏蓮花存愛護﹐無爲免得眾生悲。」施平詩云「寺外江山一道斜﹐城頭古樹晚翻鴉。漢軍營壘淪荒艸﹐此日頹垣昔故家。」李永選詩云「雲門山聳控三江﹐醒世洪鐘葉底撞﹐云斂煙銷蘿徑外﹐琴音水際播琤琮。」

按《琴江志》有《雲門寺宴集詩錄》。錄附如次﹕施夢周詩云「山繞禪房列翠屏﹐開樽促坐憶曾經。功名潦倒頭先白﹐棋酒盤桓眼盡靑。羣從謝家多玉樹﹐風流晉代有蘭亭。就中自笑過人處﹐齒序居前老漸形。」張國俊次韻云「小集雲門面翠屏﹐放懷詩酒勝窮徑。秋髙倍覺羣峯淨﹐霜冷誰教萬木靑﹖列坐盡分前後輩﹐尋幽閒憩短長亭。賓朋投契筵丰美﹐量廣何曾有醉形﹖」張朝熙次韻云「愧無佳句可題屏﹐彊效推敲意昔經。滿座衣冠皆月旦﹐一簾山水傲丹靑。浮雲作祟藏秋日﹐好鳥呼羣過野亭。濁酒三杯增壯气﹐共君休話老情形。」黃曾源次韻云「記得當年醉翠屏﹐座中曾共幾人經。卽今樽酒知誰健﹖依舊溪山照眼靑。往事那堪供劇論﹐秋風況復到荒亭。同來此會能多少﹖身世應嗟枉役形。」唐以梁次韻云「羣賢髙會賦詩屏﹐屈指也曾幾度經。琴劍浮沈秋水白﹐峯巒回合暮煙靑。山中歲月千杯酒﹐鏡裏乾坤一艸亭。薄宦空羈情已澹﹐芒鞋何日可忘形﹖」黃運亨倒次韻云「雅愛雲門抉勝形﹐羣酣詩酒坐空亭。煙浮岸艸晴還綠﹐雨洗秋山瘦更靑。樹繞鐘樓鴉接飯﹐茶烹禪院鶴聽經。一聲風笛江城晚﹐歸路模糊指翠屏。」張朝弼倒次韻云「慘淡秋山露瘦形﹐興懷不見吸江亭。江聲向晚流猶急﹐澗艸入秋色尙靑。三徑黃花畱客飲﹐滿林紅葉認霜經。悲哀一曲一杯酒﹐半醉半醒倚石屏」。黃曾源又倒次韻云「茫茫塵世總勞形﹐載酒何人到野亭﹖有客皆爲東道主﹐開樽還對遠山靑。交酬杯豈辭千徧﹐唱和篇多許再經。異日倘緣修禊事﹐就中早爲設詩屏。」

石泉寺在江左裏院裏山。《閩都記》云「明洪武二年建寺。」今寺廢﹐僅存其址。

屏山寺在猴嶼洞天巖。宋大學士鄭丙建。築有碧玉軒﹐有詩紀之。淸嘉慶間﹐丙裔孫振瑞重修。有摩崖石刻﹐詳《金石》。

文峯寺在下洋。今圮。

西禪寺在山田。民國十七年﹐華陽李姓重修茸。

黑雲寺在下洋。址存。

文殊寺在髙詳裏大象山前。有海會塔﹐伏虎禪師壇﹐淸福建布政使司李學蘭重建。民國戊辰重修﹐陳寶琛閣學書大雄寶殿。有碑記﹐詳《金石》。案《三山誌》云「興福文殊院﹐在閩縣髙詳裏。唐大中元年﹐僧洪集卜居此地﹐始創。閩王審知立額。」明謝肇淛《文殊寺》有詩云「千年靈塔委金沙﹐憔悴前朝古柏斜。石出尙畱靑蘚篆﹐基門空鎖白楊花。佛銷寶相埋秋艸﹐僧散齋堂餒暮鴉。白馬玉魚覆落盡﹐行人猶說梵王家。」李永選《文殊寺詩》云「久耳文殊古剎名﹐山靈如識笑相迎。寺多喬木無凡鳥﹐地絕微塵隔遠城。說法臺前花雨淨﹐譚經苑外竹風淸。政和遺物今猶在﹐想見西來佛有情。」林石頑詩云「攀藤援葛度松關﹐古剎文殊早鎭山。正仰傳燈蘭若地﹐一聲淸磬出云灣。」「領略深山好景幽﹐看來世事等俳優。憂患鋒鏑餘生我﹐且伴閒雲故故畱。」「參來玉版佐銜杯﹐浴佛精藍杖履陪。霽頃更衣亭上眺﹐數峯靑處足徘徊。」「遠上盤云杖撥先﹐蕭蕭暮雨下長天。右頭路滑何從去﹖寄慨僧寮一擘箋。」林亦岐《文殊寺》詩云「文殊唐剎見蒼顏﹐如晦深藏大象山。好是荒煙蔓艸護﹐禪堂下對水雲灣。」「山門綠繞景淸幽﹐林鳥山猿亦解修﹐自有鐘魚破寥寂﹐經聲佛號遠貔貅。」「林端斜日淡欲回﹐山徑無人一杖陪。領此風光詩思好﹐忘來歸去幾徘徊。」「煮茗山僧款客虔﹐譚經席上又譚禪﹔乃知方外皆圓滿﹐笑盡人間醉欲顚」。

云頂寺在黃石。有碑記﹐稱爲宋代遺物。民國十一年重建。

銀峯寺在下洋。傳爲五代遺址。淸康熙間重建。鼓山僧道霈匾曰「敷座而坐。」寺後有石刻《開山記》﹐詳《金石》。

吳道寺在大洋裏。民國十四年﹐里人李人壁倡修。

瀛洲寺在營前﹐臨江。今廢。

髙峯寺在廈珠。

淸涼寺在光俗裏鰲峯山。淸嘉慶癸亥重修。寺右於民國三十五年鄒以建等募蓋農具存放所一座。

太華禪寺在湖裏金雞山下。里人林思普倡建。

國徳寺在籌岐。宋江東提刑里人王益祥有詩云「丈室無餘地﹐生涯小有天。推窗成廣闊﹐俯檻繞淸漣。載酒日邊客﹐聞歌柳外船。隔墻人易與﹐剩得買山錢。」寺廢﹐今僅存其址。

太平興國寺在泮野。《閩侯縣誌》云「太平興國寺在光俗裏。宋太平興國二年賜額﹐紹聖元年重建。」寺今尙存。

靈泉寺在唐縣。

永瑞寺在白石橋。

方山寺在光俗裏。陳天嘉元年建。有賈島《章敬寺碑》。﹝見《閩都記》《福州府誌》﹞

靑雲寺在長安。寺前有古井﹐傳飲之可以愈疾。

廣明寺在至徳裏新馬山。唐之古剎﹐是繼龍泉而興。傳淸順治五年﹝明永曆二年﹞﹐魯王曾過此。嘉慶二十四年﹐里人重葺。光緒間﹐有僧名超月﹐刻苦參究道行於此。

碧泉寺在髙安。今圮。

圓覺寺在至徳裏羅漢山。俗呼嶺頭庵。民國二十四年間﹐國民政府主席林森書「大雄寶殿」四字綽楔佛座。有石刻﹐詳《金石》。明禦史林之蕃嘗隱此遊戲丹靑。毗濟潭亦在其處。

靈洞寺在洞頭。

龍首禪寺在至徳裏洞頭﹑岐頭間。

靑龍寺在赤嶼。

崇福寺在玉田。

龍首寺在上元。

福星寺在八社。地僻景幽﹐寺宇尙見堂皇。

乾巫寺在玉田。原爲觀音寺﹐在觀音山﹐乃唐之古剎﹐後移今所﹐攺名乾巫。明太常寺卿劉沂春寓此﹐匾曰「天表雲林」。民國丙戍﹐住持金福募緣重修﹐僧今了撰記﹐嵌之壁間。李永選《宿乾巫寺》有詩云「古澹平生慕﹐樂遊方外區。與僧淸夜話﹐禪榻坐跏跌。微風間涼雨﹐煙景夕模糊。翠合流雲散﹐寒生落日初。虛堂響人語﹐庭樹走饑鼯。萬壑千山瞑﹐乾坤正气無。心持半偈在﹐明與佛燈俱。欲待鯨音起﹐髙枕寄須臾。」林亦岐《乾巫寺》詩云「遠上干巫寺﹐涼飈落葉秋。扶筇穿古徑﹐攝履入荒邱。色相髙僧悟﹐林泉騷客遊。禪關原淨土﹐澗水自淸流。」張善貴《遊乾巫寺詩》云「城南卅里乾巫寺﹐門掩靑苔靜不嘩。山上云封方丈室﹐嶺頭塵隔梵王家。蕉溪人去猶遺迹﹐鄭圃詩傳不見花。一自春松成佛後﹐更教過客斗尖叉。」按寺原有披金禪蛻一具﹐失落於二次淪陷期中。

隆慶寺在欽仁裏。寺廢已久矣﹐今辟爲森林場。

寶林寺在大溪山。

景福寺在大溪。淸乾隆辛己重修建。

禪頂寺在至徳裏醴瀆裏。民國初被火﹐經赤嶼﹑醴瀆裏﹑唐嶼﹑黃李﹑嶼後﹑山腰各村合建。

茶山觀在赤嶼。

淸涼院在至徳裏。唐咸通五年置。﹝見《福建名勝志》《閩都記》《福州府誌》﹞今不知其處。

保福院在浮岐。元至正二十年重修建。今廢﹐僅存遺址。

坐禪處在雲門山。宋紹興間﹐大慧宗杲禪師坐禪之處。有石刻﹐詳《金石》。

陳謹讀書處在營前文筆峯下。團管區司令蕭桂榮過其處﹐有詩云「蕓窗苦讀悟前因﹐弱冠馳名數不屯。獻策籌謀才幾稔﹐邀恩知遇釋兼旬。縱橫豪邁如天馬﹐勁練溫純勝采蘋。一代文魁終抱恨﹐長才未竟惜斯人。」仙遊鄭詠舫詩云「才華未竟果何因﹖獨立鰲頭運蹇屯。死後已逾三百載﹐生前僅享四餘旬。不磨气節光靑史﹐無定官階泛綠蘋。莫怪庸人多厚福﹐天數奇劫顯奇人。」

戚繼光屯兵處在營前。

林逢經廬墓處在桃源。除夕有詩﹐詳墓志銘。

殲倭守備中島處在瑯尾灣。民國三十年四月十九日﹐地方淪陷﹐八月四晚﹐抗敵遊擊隊於此斃敵酋長樂守備中島少佐之處。

馬江亭在邑西。面臨下洞江﹐江是從前閩﹑長分界之水﹐幾百年前汪洋江水﹐今則一衣帶耳。宋陳傅有詩云「山靄峨峨江岸深﹐望賒亭影落江心。無風萬里磨平玉﹐有月千波漾碎金。思遠解邀無可句﹐流淸宜瀉不齊琴。仙槎一棹驚秋晚﹐此去銀河尙幾尋。」嗣廢。

吸江亭在洋嶼。見《三山誌》。

五里亭在光俗裏五里洋。今圮。

過江亭在營前。一淸乾隆三十五年林家建﹐一干隆五十六年陳家建﹐休憩所也。

渡亭

一在赤嶼﹐一在馬頭。

泗洲佛亭在湖裏。

翼然亭在霞洲。民國十八年建。

玄帝亭一在霞洲。民國十七年﹐鄒行根﹑鄒正華重修。一在馬頭﹐俗呼爲渡亭。

楞迦室在江左裏雲門山﹑嗣廢。見《三山誌》。

聽泉書室在唐縣。

晴峯書室在祥洲。淸宣統元年重建。

綠痕書屋玉田鄭方城先生別業。其女翰蒪﹐寧秋羹﹐有詩云「綠痕緣書屋﹐墨沈剩殘香。」並注云「綠痕書屋爲先君宴息處﹐手書扁額猶存。」而《南亭四話》載先生自撰楹聯云「大江東去﹐浪淘盡千古英雄﹐問樓外靑山﹐山外白雲﹐何處是秦宮漢闕﹔小院春來﹐鶯喚起一簾風月﹐看溪邊綠樹﹐樹邊紅雨﹐此中有舜日堯天。」見於張善貴《海濱聞見錄》。

二可軒在光俗裏。明運使林國相所居。

聞石軒在祥洲。鄒坦然讀書處。

碧玉軒在江左裏屏山。宋尙書鄭丙築。丙有詩云「長安回首遠如天﹐解榻祗園百病痊。身世本來如寄爾﹐佛僧同往更悠然。篔簹千个不受暑﹐巖桂一枝或自妍。長與髙人伴幽獨﹐粥魚齋鼓度流年。」

雙檜軒在玉田。鄭姓建。今爲鄕公所。

茂承齋在馬頭。明鄭子尙扁其故居。翰林學士宋濂銘云「閩人鄭子尙世惇詩書﹐爲良士﹐其父周可君尢能以道自娛﹐厥莊曰至徳裏﹐並捨南北環植以蒼松﹐鼓髯奮爪﹐若蒼龍然。嘗喟然嘆曰﹕『始者拱把爾﹐今則大將十圍。人之種徳亦有類如是乎﹖』禦史鄭公過而嘉焉﹐名之曰松莊云。周可君旣承風禦气﹐遊神於衝漢之墟﹐而松固無恙﹐寒光涼翠﹐益翹然發舒。子尙日徘徊其下﹐仰而慕﹐俯而凝﹐悵然其若思﹐己而曰﹕『先子不可見矣。倘能承繼之﹐庶箴其不死矣乎﹖』乃取諸《詩》《詩》所謂『如松之茂﹐無不或成』之語﹐匾其齋曰『茂承』﹐蓋萬揚榮於春﹐悴於秋﹐各繄其逢﹐惟松舊葉落時而新葉已生﹐所以四時而恆靑。子尙欲承父志﹐無須臾間斷﹐其將常茂而並榮者哉。子尙亦喜於取譬者已。子尙以明經試天官﹐歸教長樂鄕校﹐其將行也﹐介國子錄趙伯庸來徵余銘﹐曰﹕有松丸丸兮於彼郊垌﹐來者旣續兮往者始零﹐眾悴黃霣兮其色獨靑﹐嘉名斯建兮象類之精。父經能傳兮祇覃厥心。太史造銘兮勒斯軒楹。」﹝見《鄭氏譜》﹞

菊圃

在光俗裏。明隱士鄒寒谷辟。明刑部侍郎鄭世威詩云「三十年前晚節香﹐祥徵瑞菊間紅黃。而今載錫絲綸美﹐視昔頻看雨露芳。芝圃栽培新奕葉﹐竹林吟嘯舊笙簧。老甥矍鑠吟秋興﹐一榻香風一羽觴。」

涵齋

在至徳裏閩嶼。明林之蕃居之﹐著有《涵齋集》。

鄭圃

在玉田。爲淸蕉溪鄭善述先生之圃。永福黃任詩云「道徳榜在門﹐夾漈書在室。復此十畝居﹐微尙亦足畢。珪組三十年﹐爲圃憂廢失。敷榮非所欽﹐結念在秋實。繪此灌園圖﹐蔬果列一一。紅縐與黃團﹐爪壺雜柚桔。稚子勝雍端﹐何止識六七﹖已解摘瑟僴﹐不肯覓梨栗。階下阿對泉﹐軋軋湯而譎。修綆何瀾翻﹖一汲千畦溢。咄哉漢陰翁﹐息機殊不必。齊民有要術﹐資生之用徧。種樹如字人﹐不言美利見。烹葵及薁菽﹐退食亦充薦。是卽《豳風》圖﹐可使魯一變。散衙巡町畦﹐十畝繡芳甸。厥色何累累﹖雜花尙抽艷。棚下涼風吹﹐解帶冷然善。」

排雲樓在洋嶼。宋嘉熙間承務郎鄭鼎材築。有名人巨卿題詠﹐皆散佚。﹝見洋嶼《鄭氏譜》﹞。鄭丞相昭先爲書扁。

起雲樓在赤嶼。淸孝廉陳介吾先生講學處﹐《遊磁九夢》亦寫在其處。見《藏樓隨筆》。

亦愛廬在下洋。淸李仰髙讀書處。

怡閣

在象嶼。宋鄭次山先生讀書處。黃勉齋先生有記云「怡閣者﹐象山鄭君次山之家塾也。以怡名者﹐取夫子答子路問士之意也。紹熙二年冬﹐閣成﹐以書藏之﹐帥其子若弟之子羣居而肆業焉。明年夏﹐命其子譎成叔來告曰﹕『願有記。』榦於鄭君未嘗有一日之雅﹐而己竊聞其有長者之風矣。及觀成叔之爲人﹐襟度夷曠﹐智識闓爽﹐則又知君之施於家者﹐信可書也。遂不辭而言曰﹕『自竄竊摹擬之學可苟富貴﹐而孔氏詩書遂爲無用之具。其間博聞彊記者﹐亦不過騁譚辧﹐誇文章﹐而於古人之學修身齊家者﹐漫不復講。今君教其諸子而首欲其篤於兄弟之愛﹐可謂審所輕重而不惑於流俗者矣。蓋五典者﹐天敍之常理﹐人道之大端也。析而言之﹐則君臣﹑夫婦﹑朋友者﹐人之屬﹐而天屬之親﹐惟父子兄弟爲然﹐其四肢八體皆一气之所生﹐其入考出弟爲萬善之根本﹐則兄弟之義可不爲重乎﹖古之稱其從父者曰世父﹐叔父﹐從父稱之則曰兄弟之子﹐後之稱其從父者曰伯叔﹐而父之義始不明矣。謂吾姑者﹐吾謂之侄﹐而世率以侄稱其兄弟之子﹐則是不以子待之也。父之兄弟﹐與夫兄弟之子﹐猶有父子之稱者﹐以其同出於一气也。則從父兄弟豈不猶吾之兄弟乎﹖所貴乎士者﹐以能深明其同气之義﹐而不識其天性之至愛耳。若夫利欲膠固﹐橫目自營﹐一室之內﹐乖離斗狠﹐則𨿽通今博古﹑髙談天人﹐而亦何足爲士哉﹗此亦君子所以爲教﹐而獨有味乎夫子之言也。君之諸子﹐居是閣也﹐仰而觀焉﹐俯而思焉﹐知君之待兄弟之子如己子焉﹐則吾之處乎兄弟者﹐其則不遠矣。利欲之私﹐豈足易吾天性之樂哉﹗而又廣而充之﹐至於天典民彜﹐各盡其道﹐則於君子所以爲教者﹐可無負也。此邦之人﹐聞君之教其諸子者若此﹐則過君之居﹐履君之閣﹐孰不自嘆夫流俗之薄﹐而陰革其乖爭之習乎﹖榦嘗東浮大江﹐躡雲門﹐跨石龍﹐以望所謂象山者﹐其巖谷崪崷﹐風淸洶湧﹐甚可愛也。異日尙當從君怡閣上觀君之施於其家以及鄕人者焉﹐君亦坐予而薰沐之哉。乃爲之記。不惟以見君之志﹐亦以自警云。五月壬辰朔﹐北山黃榦記。」﹝見於《黃勉齋全集》﹞

榕樹樓在洋嶼。淸張朝法讀書處。朝法字應謨﹐同治九年﹐舉人。寧化知縣。

雙峯閣在馬頭。淸同治間名儒鄭錫珪講學處。

塔影山房在霞洲。明貢士鄒孟明講學處。

愛山居在下洋。

木石居在玉田。淸初鄭善述築。善述子方城﹑方坤後以海氛熾甚﹐避地建安﹐在方坤著述版本中﹐見有稱一栗齋﹑瓶花齋﹑杞菊軒﹑詩話軒者﹐此軒齋數者﹐或從心上造也。姑錄附志於此。

環靑居在泮野。林慶增別業。

宋先儒陳宋霖墓在至徳裏靈洞寺後。

陳先儒合墓在光俗裏唐官山後。按芹山《陳氏族譜》云「在太平興國寺後。」

贈太師秦國公鄭公履墓在江左裏石龍後山。曾孫昭先立碑。

贈太傅益國公鄭公煥墓在石龍報本庵。孫昭先立。

贈太師兗國公鄭云珪墓在雲門山雲門寺後。傳葬之日﹐風雲雷雨掩其棺。子昭先營造。

鄭丞相昭先墓在連江廣化寺。眞西山先生撰壙志﹐詳《金石》。黃直卿榦挽以詩云「結友雲門日﹐曾聞谷口翁。松肥三徑雨﹐鱸熟一絲風。行業鄕閭敬﹐詩書子姓同。論心獨餘恨﹐秋艸對碑丰。」﹝見《閩詩錄》﹞

王提刑益祥墓在縣北白鹿山。

明許黃門天錫墓在至徳裏洞江﹐又稱東山。陳庾煥撰《東山許黃門墓碣辧》云「閩縣界山獅子峯下﹐有土一壠﹐不盈數尺﹐前立片石﹐廣逾咫﹐題曰﹕『欽賜一品服洞江許公墓。』相傳爲宋許文定公將父墳﹐環而葬者數家﹐地皆售自裏中。鄧氏洞江墓碣且僕﹐無過問者。薛進士朝標營窀穸於其旁﹐村民許某自稱文定後﹐指以要挾﹐進士予數金﹐責令扶植其碣。壠左稍上有髙敞地﹐深廣各數丈﹐予婦兄何秀園購得之﹐邀余往觀。予審許公碣﹐疑宋制三品以上皆服紫﹐階未及三品而得服者﹐則曰賜紫﹐無所謂賜一品服者﹐況文定位宰執﹐父當贈封一品﹐不當云賜服﹐且欽賜之文﹐始自有明﹐宋﹑元而上未之前聞也。及歸檢郡誌﹐乃知固明諫臣許黃門天錫賜葬處。黃門使安南﹐假一品服以行﹐故墓碣云爾。後詢父老﹐始知黃門子孫家洞江﹐又得黃門《木假山》詩﹐亦自稱洞江先生﹐益信向所疑之不謬。然郡中《許氏譜》則固載文定父葬獅子峯下﹐近歲許甌香先生元孫畫山明府率族往祭﹐延鄕耆示以家譜﹐則眞以爲文定父墓矣。初秀園旣得地﹐慮內有古冢﹐鑿土驗之﹐得砌成石臺﹐類寺院須彌座﹐且念其地勢開豁軒爽﹐必前人故壠﹐遂不敢營造﹐置爲閒原。又嘗步黃門墓下﹐於林中見欽錫祭葬華表尙僕艸間﹐度其墓制必崇宏﹐乃今余土庳小。絕無邱壠形﹐而當所掘須彌座之下﹐舊皆方石平砌如廣庭。前十餘年﹐秀園弟惕若猶及見之﹐今則石皆烏有。竊疑其地或本文定父塋﹐黃門或其支裔﹐得附祖塋。墓石旣毀於攘竊﹐而僅存撮土歟﹐抑豈廣庭之上或卽黃門塋山﹐旣歸他姓﹐或徙碣於右﹐冀掩有其故穴爲利歟﹖臺省三天冊封安南﹐盡卻餽贐﹐僅橐一木假山以歸。歸卽奉命校左藏﹐疏發逆閹劉瑾侵盜姦欺狀﹐爲所害。事詳《明史》本傳。其風度節槪﹐殆與同郡鄭少谷後先輝映﹐其遺壠豈容終聽湮沒﹖竊見少谷羣鹿山塋﹐前植巨碑﹐大書『少谷山人墓』﹐旁署『康熙某年知府吳六一重修』﹐蓋吳公捐俸葺墓而立此。遂爲閩中佳話。黃門之墓﹐事同少谷﹐每欲諷秀園捐所買地於官﹐當事不乏吳公其人﹐亦當琢二石﹐一植舊碣前﹐題曰『明忠臣許黃門賜葬處』﹐一樹所謂須彌座處﹐題曰『許氏先塋』﹐旁署悉如吳公碑式。一以存信﹐一以存疑﹐則黃門之壠得不終於湮沒﹐許氏之族得以共保﹐而吳公之佳話不得專美於前。若夫忠賢之墓﹐例應官爲防護修葺﹐則有恩詔會典在﹐非艸野所敢輕議也。」﹝見於《陳庾煥惕園初稿》﹞

李知府宗達墓在髙詳裏亢虎山。林尙書瀚撰墓志銘。碑文詳《金石》編。

陳中允謹墓在至徳裏洞頭嶺下。徐階撰墓表﹐鐫於碣石﹐文已半剝落矣。施平《過陳中允墓詩》云「算是前生具夙因﹐今生致有耳亨屯。少年甲榜魁多士﹐中允皇恩拜幾旬。守制身隨罹禍患﹐妥靈祭孰薦繁蘋﹖一壞黃土千秋恨﹐憑弔心灰後起人。」林亦岐前韻詩云「憎達文章悟夙因﹐先聲臚唱意艱屯。玉樓赴召剛三月﹐金榜連登計廿旬。蓋代科名成艸芥﹐故鄕祀典存繁蘋。洞頭山畔瞻遺碣﹐憑弔當年第一人。」

謝太守延瑞墓在紹惠裏。

陳布政時範墓在欽仁裏桃源飛鳳山。

鄭吏部功甫墓在靑藍山。

石知縣梁墓在白田山。有明進士浙江龍遊長樂石公觀海墓道﹐在蕉嶺。

林布政碩墓《閩侯縣誌》云「在光俗里長灣山。」﹝並見《閩都記》﹞

林郎中世章墓在欽仁裏杜松灣。董應舉撰墓志銘。按《福建名勝志》作「明工部郎中鄭世威撰墓志銘」。路旁碑勒「孝感阡」三字。

謝尙書傑墓在光俗里長安山。有司營葬。《福州府誌》作「營前山」。墓道丰碑書云「賜進士出身﹑資政大夫﹑戶部尙書﹑贈太子太保﹑前刑部左右侍郎﹑都察院右副都禦史﹑提督軍務巡撫南贛﹑汀﹑詔﹑郴﹑桂﹑等處地方﹑行人司行人﹑奉使冊封琉球繹梅謝公墓道。」其碑髙大﹐字亦工整。墓前樹裴應章撰墓表碑尙巋然。碑之全文詳《金石》。

鄭給事敉墓在赤嶼山。敉官陜西僉事。

謝方伯肇淛墓在大象山。江田人﹐官廣西右布政。墓牌書云「大方伯謝公佳城。崇禎丁丑歲季秋吉旦立。」

林知縣堪墓在閩縣崎下山。堪﹐宣化知縣。﹝見《福州府誌》﹞

林禦史材墓在崎下山。堪子﹐唐嶼人。﹝見《福建名勝志》﹞

林禦史之蕃墓在崎下山。材孫。﹝見《西湖志》﹞

林忠烈逢經墓在欽仁裏蕉溪山。明監察禦史李世熊撰墓志銘。

淸陳禦史書墓在光俗裏朱厝壑。

林侍郎文輝墓在光俗裏浮峯山下。

陳方伯景亮墓在欽仁裏古嵐山。亮﹐閩縣螺洲人。子承裘祔葬。附錄謝章鋌撰墓志銘云「閩省會巨室以百數﹐而螺洲陳氏爲之最。陳氏之發名成業﹐亦以百數﹐而子良封君爲之最。公承裘﹐子良字也。春秋六十有九。光緒二十一年六月丙子日加丑﹐考終於螺洲裏第。上自薦紳﹐下逮氓庶﹐莫不同聲太息曰﹕『福人逝矣』。其家世則刑部尙書望波司寇之孫﹐雲南布政使弼夫方伯之子﹐行居長。配林夫人﹐知書﹑善相其夫。子七﹕寶琛﹐前內閣學士兼禮部侍郎銜﹔寶瑨﹐戶部郎中﹔寶璐﹐庶吉士攺刑部主事﹐皆以進士起家﹔寶琦﹑寶瑄﹑寶璜相繼爲舉人﹔寶瑀殤。餘六子無不登科者。女三﹐適同縣舉人劉濂﹐淡水候選知府林爾康﹐侯官舉人髙向瀛。孫十三﹐孫女十二﹕長孫懋鼎﹐中書﹐庚寅從其父寶瑨﹑叔父寶璐同捷春闈﹐同任京職﹔懋乾﹑懋豫﹐俱縣學附生﹔而孫女婿林炳章亦於前科入翰林﹐公皆及身親見之。嗚呼﹗盛哉﹗其任履﹐則出應童子試卽受知於長洲彭文敬相國﹐由廩生領辛亥鄕薦﹐壬子成進士﹐以主事分刑部浙江司行走。公慨然曰﹕『吾今可以行吾志矣。』遂不出。閩撫通州徐淸惠侍郎以畿輔饑徵輸﹐公倡議采洋米蠲其稅﹐事集而民弗病。以海運功加四品銜﹐又以前後捐餉移獎加員外郎銜﹐賞戴花翎﹐候選郎中。又以粵匪陷漳州﹐省城戒嚴﹐督南都團練功加二級﹐誥授中憲大夫﹐又以寶琛官二級誥封光祿大夫。公復慨然曰﹕『吾𨿽階顯秩﹐固溫溫無所試也。」其問學則岐嶷擩染﹐旣諳朝章國故﹐而又從宦四方﹐盡交賢豪長者﹐若何子貞﹑吳子苾﹑江龍門諸名宿﹐莫不上下議論﹐相與傾倒。天性愛才好善﹐𨿽氓隸一行可風﹐贊嘆不絕口。騷人﹑俠客﹑琴工﹑畫師﹑緇黃﹑方技﹐無不容接﹐獨不喜工於心計者。在關中好集古金石書畫﹐晚亦不畱意。所爲詩詞任其散失。守衝履約﹐翼翼乎恭銘抑戒之思乎﹖予嘗隨公醵飲﹐輒舉鄕先正遺事以資欣賞﹐公尢能道其曲折﹐聞者瞠目撟舌﹐公一笑置之﹐而亦不自明其所涉獵也。且夫公之以專心致志而求其必赴者﹐多在根本性情之地。公生時﹐尙書按獄楚北﹐風雪中成皇帝解所禦元狐馬褂以賜﹐家書亦至﹐遂以咳名小字曰楚恩。然則公之初生卽與家國相關。其祖命之矣。少長﹐母鄭夫人寢疾﹐公不解衣者再﹔期藥弗效﹐乃割臂肉雜藥中﹐亦弗效﹔亦割右股投之﹐仍弗效﹔哀毀柴立﹐遂並事母之誠一意以事父﹐朝夕在左右。及方伯自滇藩引疾歸﹐謂公曰﹕『吾年甫艾﹐無需於汝。汝通籍已十稔﹐當出供職。』公志在終養﹐又未忍明言﹐乃遷延行期﹐委蛇於膝下者前後垂四十年。於時諸母熙熙﹐諸弟怡怡﹐公與林夫人推和助順於其間﹐方伯顧而樂之﹐而公之視無形﹑聽無聲之心稍慰矣。尙書﹑方伯𨿽再世勝仕﹐而皆以淸白遺子孫。公爲家督﹐性又好施濟﹐食指千計﹐交際往來雜還﹐旣不能當﹐又不敢貧﹐支拄之苦﹐有甚於寒素﹐急則稱貸以應。而窶人子望公如歲﹐出載途﹐入候門﹐雁行疊進﹐不罄其囊不止﹐而公無所芥蒂於其中﹐其髙情曠識又如此。迨長君督學江西﹐視師南洋﹐祿入稍丰﹐債負始減﹐而公之約已澤人如故也。予中年後﹐知公漸深﹐公亦不以同流合污視我。竊綜公之生平﹐少無子弟之過﹐長無鄕曲之謗﹐老無得失之患﹐百爲歸於厚﹐生安歿寧﹐容容多福而赫赫不爲名也。明年二月﹐葬古嵐山。偕林夫人合祔舅姑之兆﹐禮也。銘曰﹕惟古陰隲﹐五福難覯。禕而陳公﹐承先啟後。忠孝堂構﹐禮義輻輳。詩書乎馳驟﹐科名乎授受。任卹勿卹若乳鷇﹐象賢之賢譬弓彀。修人達人得天厚﹐佳气鬱鬱彌崗阜。」文見《賭棋山莊文集》。錄之亦足以瞻其槪。

盧工部聿炳墓在浮岐。聿炳﹐浮岐人。光緒九年進士﹐官工部。邑劉承昆仲珊有浮岐謁先母舅工部盧公墓詩云「灌莽荒煙處﹐丰碑尙可尋。頭銜余進士﹐著述佚儒林。門第凋零感﹐松楸樵采侵。展陵漸酷似﹐挹淚下山岑。」﹝見《蟄廬詩集》﹞

林烈士述慶墓在光俗裏籌岐山。碣鐫「陸軍上將林都督頌亭之墓」。烈士﹐閩侯閩安鎭人﹐頌亭其號也。淸光緒間﹐畢業於福建武備學堂﹐投效江寧陸軍第九鎭﹐歷隊官﹑管帶各職。辛亥武昌起義﹐被推爲鎭江都督﹐率所部克復江寧。嗣復被推爲總司令﹑南京都督﹐規劃北伐事宜。旣而淸廷乞降﹐南北統一﹐解職歸裏。民國元年﹐袁總統聘爲顧問。二年﹐袁叛民國﹐因不贊同﹐反對之﹐遂被害於北京。年僅三十有三。著有《江左用兵記》十餘萬言。林森爲烈士撰傳﹐並印《江左用兵記》以行世。當時子範陳模哭之有詩云「哭罷桃源更哭公﹐海枯石爛痛無窮。在天倘念中原事﹐看領雄師唱大風。」林紓題墓云「十年曾飲京江水﹐北顧蕭條羞故壘﹐題詩鐵甕弔寒潮﹐恨欠英雄江上起。英雄千古一蘄王﹐試劍孫劉好戰場﹐一擲形勢控焦山﹐九月江城凱隊還。西望兵氛憐古冶﹐秣陵何處漢時關﹖樓船鐵騎翻千古﹐水陸雙方馳契箭。車騎盤龍今已矣﹐蠻煙愁殺小南彊。寄奴奇气軍中吐﹐半壁健兒誇北府﹐義聲從此震盤龍﹐變色誰知談臥虎﹖金山飛登龍膊岡﹐澹月疏星觀夜戰。君不見﹐天保巋然第一城﹐再興血戰猶縱橫﹐又不見建康城中北極閣﹐岔路炮痕猶焦灼﹐吁嗟乎﹐太平有兆太平門﹐浦口橫戈大敵奔﹐破魏由來能救趙﹐解圍遙壯武昌援。武昌回首上流固﹐石頭無恙臺城路。吁嗟乎﹗噫嘻﹗東南兩大功﹐樓中黃鶴洲中鷺。」

蓮姐冢在洋嶼雲門山。淸水師協領嬖妾﹑將軍持依遜生母冢。《琴江志》云「將軍少育於五竹村徐氏家。」

孝感阡在桃源。碑立道左。《名勝志》云「郎中林世章之墓在其處。」

太平興國塔在光俗裏興國寺。傳爲宋之遺物。

龍首塔在至徳裏龍首寺前。

明陳編修景著墓在螺峯。﹝見《閩侯縣誌》補﹞

徳化坊在洋嶼城內。

人瑞坊在下洋。淸李家傳壽一百零八歲。欽加五品﹐賜粟帛﹐奉旨建坊。

百歲坊在厚安。施世發壽一百零八歲。奉旨建坊。

孝友坊在下洋。淸道光三十年李家成奉旨建坊。一在洋嶼。同治元年﹐福州駐防漢軍正黃旗﹑通奉大夫賴通照奉旨建坊。

節孝坊一鎖開安妻馮氏立。一劉茂妻陳氏立。一劉文妻賴氏立。一藍飛駿妻李氏立。一陳宜木妻髙氏立。一盧能勤妻劉氏立。一盧淸波妻曹氏立。一盧壽天妻劉氏立。一盧能瓊妻翁氏立。一盧季春妻劉氏立。一盧於啟妻鄭氏立。一鄭元衡妻林氏立。一林豪直妻陳氏立。一薛澤民妻王氏立。一鄭心淇妻李氏立。一鄭傳騶妻楊氏立。一林國傑妻陳氏立。一林建瑤妻許氏立。一許正冠妻欒氏立。一許汝成繼室鄭氏立。一賴通勛妻張氏立。一賴騫之妻王氏立。﹝以上俱在江左裏﹞一劉子棟妻鄒氏立。一林繼長妻王氏立。一林繼湯妻鄭氏立。一林繼湧妻鄭氏立。一林則芳妻王氏立。﹝以上俱在光俗裏﹞一陳登心妻林氏立。一林克傑妻陳氏立。﹝以上俱在髙詳裏﹞一黃立珠妻鄭氏立。一鄭則聖妻陳氏立。﹝以上俱在欽仁裏﹞一林仁傑妻楊氏立。一林立統妻�氏立。一陳書繼室朱氏立。﹝以上俱在至徳裏﹞

附風景區﹕

六里四景縣有吳航十二景﹐擬增六里四景﹐爲十六景。一洞天聽水﹐在猴嶼﹔一峽北觀瀾﹐在髙詳裏烏龍江﹔一瀛洲環碧﹐在營前﹔一雙奶浮靑﹐在玉田。

瀛洲八景營前卽瀛洲﹐以宋直講陳烈詩有「綠繞瀛洲碧似苔」之句。故明狀元陳謹題爲靑洲塔影﹑白馬鐘聲﹑虎丘夜月﹑龍窟秋濤﹑五峯聳翠﹑三石垂靑﹑四山樵唱﹑環浦漁歌八景。

祥洲十二景在光俗裏。曰晴峯奎閣﹑石壁聖門﹑雁塔浮嵐﹑牛山返照﹑鳳窩竹籟﹑駱嶺榕盤﹑雙井湧泉﹑方池印月﹑安潭活水﹑古洞碧蘆﹑馬江泛艇﹑虎岫歸樵。

唐峯十景在至徳裏。元隱士李昭遠題詠﹐標祈山獻瑞﹑鼓石呈祥﹑江頭夜釣﹑山腰冬樵﹑煙村農事﹑池館書聲﹑二鯉騰空﹑九龍漾月﹑髙岡秀柏﹑古井淸泉爲十景。

雲門十五奇在洋嶼。﹝見上《名勝志》﹞

●卷五

岱峯李永選撰輯南山張善貴校刊

○職官上

文職

縣丞

王廷錦順天大興人。康熙五十八年任﹐始移駐營前。

趙軾臨浙江蕭山人。乾隆八年任。

張勤修正藍旗漢軍人。乾隆十年任。

左行遂江南桐城人。乾隆二十四年任。

沈廷正乾隆三十一年任。

茅楷

江南丹徒人。乾隆三十二年任。

儲一恆江南荊溪。監生。乾隆四十一年任。

周慶

浙江錢唐人。監生。乾隆四十五年任。

田嘉谷山西汾陽。監生。乾隆五十年任閩縣丞﹐駐營前。有法度﹐調去。

諸廷湖江南長洲。監生。乾隆五十四年任。

孫震

江南金匱。監生。乾隆五十六年任。

王夢杏江蘇甘泉。監生。嘉慶元年任。

陳儀

江蘇江寧。監生。嘉慶八年任。

蘇瀚

順天大興。吏員。嘉慶十三年任。

周朝經浙江山陰。監生。嘉慶二十四年任。

程譽慶江蘇銅山。廩生。道光二年任。

田嘉穀道光八年再蒞。翌年修造五竹橋﹐爲閩長交界﹐以溪流急衝易折﹐建造工程浩大﹐嘉谷躬督有成。兩縣來往稱便﹐民立碑頌之。

陳鳳昌廣東鎭廣人。監生。署任。

張云璈甘肅臯蘭人。道光十三年任。

來錫蕃浙江仁和人。道光十七年任。

丁嘉瑋順天大興。蔭生。道光二十四年任。

李仕超江西弋陽人附生。同治四年﹝1865年﹞任。

趙從豫江西開丰人。附貢生。同治十三年任﹐光緒四年十七年再任。民愛戴之﹐口碑尙在。

汪寶堂江西貴溪。監生。光緒一十八年任。

莊永綬江蘇武進人。監生。光緒二十三年任。

劉永祺廣東人。光緒三十一年任。設義學﹐置義場﹐著有勞績。

縣佐

彭壽蓉湖南人。民國元年任。

郝金哲河北人﹐民國三年任。

戴文樞廣東人﹐民國五年任。

馬紹眉安徽人﹐民國六年任。

梁金鰲廣東人﹐民國八年任。

黃輅

閩侯人﹐字懷商。福建師範學堂畢業。民國十五年任。

蕉嶺﹑閩﹑長福三縣保甲委員﹐請光緒二十三年設置。案卷不存﹐委員姓名無考。邑志《陳韻珂傳》云﹕韻珂﹐字玉溪﹐東渡人。光緒已醜舉人﹐廣東東倉鹽大使。爲人品方行潔﹐見義勇爲﹐以蕉嶺爲閩侯﹑長樂﹑福淸三邑交界地﹐無賴者恆於此肆劫﹐韻珂請於大府﹐於蕉嶺設保甲局﹐自是前獘盡絕。民國元年﹐攺爲蕉嶺一閩﹑長﹑福三縣警察分所。歷任局長﹐所長可考者﹐詳之於下。

李韶夔本縣人。法政畢業。民國元年任。

朱禧壽湖南人。民國二年任。

鄭伯榕閩侯人。民國二年任。

趙汝琛浙江人。民國三年任。

鄭受康本縣首占人。光緒已卯﹐鄕科中式。廣東吳州﹑三水﹑丰順﹐花縣知縣。爲官所至不病民﹐退歸日蕭然一室﹐爲當道所識﹐委辦蕉嶺保甲﹐受康受職﹐編伍巡邏輯獲﹐行劫者日就遠揚﹐終其職不敢爲患。遠近徳之。

譚連光浙江人。民國四年任。

趙鐸

浙江人。法政畢業。民國四年任。

江昌華福州人。民國五年任。

厲汝寧湖南人。

吳毓駿福州人。

劉燕翼福州人。﹝以上稱局長﹞

陳承熙閩侯人。

陳紹光本縣人。法政畢業。

鄭端傑莆田人。

黃心田崇安人。號培耕。

葛滋鈞福州人。

李徳銓本縣瑯尾人。福建省警察學堂第二期畢業。民國二十一年任。﹝以上稱所長﹞

是年地方事變﹐廢蕉嶺機構後﹐攺設縣警察分駐所於坑田。案《福州府誌》載﹕「宋時白田後山設有巡轄馬鋪廳。」不知是否亦在其處。

村長

黃展云永泰人﹐字魯貽。民國十七年任。展云致力於經世之學﹐每取《資治通鑑》九通及二顧之書﹐以研究郡國利病﹑州域形勢。嘗追隨孫總理從事革命﹐功在黨國﹐事迹昭然。民國十六年八月﹐福建省政府攺組﹐黃展云任農工廳長﹐議劃營前分縣爲模範村﹐自兼村長。次第創辦學校﹐倡設銀行﹐建築新街﹐測量田畝﹐嚴禁煙賭﹐肅淸停柩﹐興利除獘﹐民咸頌之。迨去職後﹐卒於漢口﹐村民緬懷功績﹐勒石紀念﹐以彰徳政。閩浙監察使題曰「遺愛在民」。

黃良標羅源人。代村長。在職一秉蕭規。去之日﹐有告別父老詩云「服政農村甫一年﹐喜隨父老話連篇。不才凡事辜懷抱﹐乏善終教愧俸錢﹔觴詠情深猶有戀﹐耕桑趣好柰無緣。他時鄰里如相問﹐多謝朋儕爲蓋愆。」又云「不酌貪泉過此生﹐萬千端要自家明。人前恩怨知無定﹐客裏須眉愧已更。分手未應生惡緒﹐寄書切莫負詩盟。神交是處皆肝膽﹐何用驪歌訴別情﹖」

黃端

區長

嚴以澧閩侯人。日本東京大學畢業﹐福建省縣政人員訓練所區政班畢業。民國二十二年任。稱閩侯第十三區區長。

張光蔭閩侯人。民國二十四年任。稱長樂第七區區長。

劉金登河北滄縣人。福建省縣政訓練所畢業。民國二十五年任。稱長樂第四區區長。

嚴以澧民國二十七年﹐再任區長。

林伯鑑閩侯人。民國二十九年至三十年一月區署撤廢時止。

林寶榮閩侯人。民國三十三年淪陷期中任。是時稱第四區區區長。

○職宮下

武職

協領

顧紅玉淸雍正六年十月﹐洋嶼設水師旗營協領﹐由老四旗協領調署水師旗營。

何君玉老四營參領補。

安致中乾隆八年任。

李學文本營左領升補。克興額以靈阿阿爾遜布色楞海興阿窩仁布花尙阿烏爾滚文哲得音布伊星阿成祥霍隆武裕康富爾遜噶渾布榮貴恆安成存思連徳爾精額恩均《福州府誌》云「協領署軍械庫﹑火藥庫﹐在三江口洋嶼小鯉魚山。」又云「教場在洋嶼鶴山。」

左佐領

頗景耀周良梓朱元燦賈遂任珖李華王興俊黃中極藍廷棟劉永溥李國富劉淳李芬黃震鱗李國通劉靑黎祁源麟賴以權宋蔭祿李九澤楊新銘祁徳周張大選《福州府誌》云「佐領署在洋嶼公衙門。」

右佐領

馬元章楊廷龍李學文崔聯英崔聯捷宋綱楊向中黃懷仁李宗瑯張廷松許正魁孫喬年陳朝瀾楊安黃恩深李九標李維樞右佐領署並防禦署同在洋嶼公衙門。

按《閩侯縣誌》載﹕「駐防漢軍水師旗營﹐雍正六年議設﹐駐紮閩縣洋嶼地方﹐負山面海﹐距省城七十里﹐每歲春﹑秋於三江口演習﹐地距洋嶼二十五里。將軍﹑都統親往閱操。」又按《琴江志》載﹕「淸雍正六年﹐阿大將軍入覲﹐上諭﹕『旗人宜知水務。』於是擇去海不遠密邇省城洋嶼地方﹐設水師旗營防海。七年﹐移咨藩司札委福建同知沈限期修創洋嶼圍墻﹐建築兵房一千三百二十一間。以省旗派充﹐或由京由浙綠營陸續調充。規定糧餉每兵每月大料八兩四錢﹐小料七兩三錢。」

官兵

營設協領一員﹐左右佐領二員﹐防禦二員﹐左右頭﹑二﹑三驍騎六員﹐都十一員。領催兵六百名﹐內領催三十名﹐漢軍兵四百七十名﹐教習兵一百名。

糧餉

官十一員﹐馬三十一匹﹐支谷價銀大建四十一兩八錢五分﹐小建四十兩四錢五分五釐﹐糙米三十五石八斗三升三合﹐驍騎校共支銀三十四兩。領催三十名﹐每名支餉銀三兩﹐大小建同﹐糙米大建五斗。小建四斗八升。

戰船

爲字趕繒四號﹐快字官座二號﹐大小八槳七號﹐捷字大小八槳五號。乾隆三十三年﹐閩浙總督崔奏裁大小戰船四號﹐教習兵十二名。同治間﹐左文襄宗棠又奏裁戰船二號。」

巡洋

春秋兩季﹐配駕趕繒船出洋巡邏定海等處洋面。年必兩次。

按《閩侯縣誌》﹕「洋嶼臨江要汛﹐設煙墩﹐界三江口。對江有員山水寨並金剛腿﹐舊屬督標水師﹐沿邊老岸屬長福營。雍正六年﹐移設旗營水師駐防﹐又定石龍臺寨﹐四面環山﹐與閩安對峙。山下大江﹐船舶出入﹐爲省會咽喉﹐設煙墩﹐水汛屬閩安﹐陸汛屬長福營。」

炮臺

南岸炮臺﹐與隔江北岸炮臺相對。光緒六年﹐閩督何璟奏修崖石﹝又稱文石﹞炮臺。光緒十年﹐閩督楊昌浚奏設防海。抗戰期中﹐俱爲敵人所破壞﹐今則鞠爲茂艸矣。按崖石『崖』字﹐卽舊之「廠」也﹐「廠」又音儼。

●卷六

岱峯李永選撰輯南山張善貴校刊

○選舉上一進士

唐中和五年乙己許祐孫榜進士倪曙

字孟曦﹐舊作下江人﹐卽今之光俗裏後塘。立傳《文苑》。

宋嘉祐四年己亥進士林動

唐嶼人。

元符三年庚辰進士鄭修

字季常。司門員外﹐兼定王﹑嘉王府記室。家象嶼。邑《選舉志》言長樂人﹐府誌誤入侯官。

紹興十五年乙丑進士鄭丙

字少融﹐猴嶼人。《名臣》有傳。

乾道八年壬辰進士鄭遹

字聲之﹐又字成叔﹐修孫﹐次山子。邑《選舉志》作「長樂人﹐家象嶼﹐後徙居侯官」。

淳熙十一年甲辰進士王益祥字謙叔﹑籌岐人。《名臣》有傳。

淳熙十四年丁未進士鄭昭先字景紹﹐洋嶼人。《名臣》有傳。

慶元二年丙辰進士王益祺字順叔﹐籌岐人﹐提刑益祥兄。

寶慶二年丙戌進士鄭夢先字景嵩﹐洋嶼人。官至宣徽使。

端平二年丁未進士鄭發先字景仁﹐洋嶼人﹐鼎材次子。永興尉﹐饒州﹑樂平知縣。

特奏名鄭開先字景初﹐洋嶼人。

明永樂十年壬辰進士林春池湖里人。官山西布政使。

永樂十三年乙未探花陳景著原名湜﹐紹惠裏七星墩人。是科鼎甲三名俱授修撰。《儒林》有傳。

天順八年申甲進士李宗達字時望﹐下洋人。《循績》有傳。

成化二年丙戌進士林■﹝土﹝玄上月下﹞

營前人。

弘治六年癸丑進士許天錫字啟衷﹐洞頭人。《名臣》有傳。

嘉靖五年丙戌進士倪輯

字維熙。歷吏部郎中﹐擢爲湖廣按察司副使﹐以憂歸。後塘人。

倪組

字維才﹐監察禦史巡按湖廣﹐擢燮州知府。後塘人。按後塘《倪氏譜》載﹕「輯﹑組兄弟同科進士。」現後塘倪姓僅存﹐其後遷省北門。

嘉靖三十二年癸丑狀元陳謹

字環江﹐營前人。《名臣》有傳。

萬曆十一年癸未進士林材

字謹任﹑唐嶼人。《名臣》有傳。

林國相字廷瓚﹐光俗里人。《循績》有傳。

崇禎十六年癸未進士林之蕃字孔碩﹐唐嶼人。《節槪》有傳。

淸順治十五年戊戍進士林文輝字則暗﹐泮野人。龍溪教諭﹑江寧府溧陽知縣。

康熙六年丁未進士陳憲周字時夏﹐洋嶼人。《文苑》有傳。

雍正元年癸卯進士鄭方坤字荔鄕﹐玉田人。《循績》有傳。後徒居建安。

雍正十一年癸丑進士鄭方城字則望﹐玉田人。《循績》有傳。

乾隆十七年壬申進士鄭天錦字有章﹐玉田人﹐方城子。《循績》有傳。

乾隆四十年乙未進士盧遂

字霽漁﹐浮岐人﹐《文苑》有傳。

光緒九年癸未進士盧聿炳浮岐人。官工部。立傳《文苑》。

光緒十六年庚寅進士黃曾源字石孫﹑洋嶼人。《節槪》有傳。

光緒二十年甲午進士林檉藩泮野人。河南孟縣知縣。

李九烈字又承﹐洋嶼人。大同知縣。

○選舉上二武進士

淸康熙六年丁未武進士周琦

字朝勛﹐厚安人。歷官保安衛﹑滿家硐灤州﹑雲南撫標﹐建寧協遊擊。有傳。

同治十三年甲戍武進士黃慶榮赤嶼人。案淸會試武舉定辰戍丑未年行之﹐《黃氏族譜》未詳年號﹐只載癸酉鄕試舉人﹐甲戍會試進士﹐推之當屬同治十三年。

光緒二年丙子武進士林遇春字淸臣﹐營前人。禦前侍衛。

○選舉上三舉人

元至正二十三年鄕試中式林彌髙長安人。

明洪武五年壬子舉人鄭隱

洋嶼人。

永樂十二年甲午舉人陳景著乙未探花。見前。

永樂十八年庚子舉人林禮

字隨緣﹐泮野人。

宣徳元年丙午舉人林則輔唐嶼人。永福縣主簿。

宣徳四年己酉舉人馮瑤

紹惠里人。翰林院檢討。

正統三年戊午舉人林爚

字汝大﹐黃石人。金吾﹐忠州同知。

陳秀字實夫洞頭人。立傳《孝悌》。

景泰四年癸酉舉人林岡

字叔玉﹑唐嶼人。靑田﹑磁陽﹑剡城訓導﹑教諭。

景泰七年丙子舉人李宗達甲申進士。見前。

嘉靖十三年甲午舉人鄒文光字師善﹐祥洲人。湘潭知縣﹐廣平通判。

嘉靖二十二年癸卯舉人林堪

字尙乾﹐唐嶼人。《孝悌》有傳。

嘉靖二十五年丙午舉人黃河濱赤嶼人。廣東淸遠知縣。

嘉靖三十一年壬子舉人陳謹

癸丑狀元。見前。

嘉靖三十四年乙卯舉人鄭日新字臺石﹐玉田人。《循績》有傳。

萬曆四年丙子舉人林材

癸未進士。見前。

萬曆七年己卯舉人林國相癸未進士。見前。

萬曆十三年乙酉舉人林廷圭光俗里人。

萬曆三十一年癸卯舉人陳一愚。字守明﹐營前人﹐謹子。應廷試中式﹐授漳州學訓導。

崇禎六年癸酉舉人林之蕃十六年成進士。見前。

淸順治十七年庚子舉人黃徳駿赤嶼人。

康熙十九年庚申舉人鄒徳建光俗里人。

康熙二十九年庚午舉人鄭善述字蕉溪﹐玉田人。《循績》有傳。子方城﹑方坤俱進士。

康熙三十五年丙子舉人林士楷黃石人。

康熙四十一年壬午舉人陳憲周丁未進士。見前。

康熙五十六年丁酉舉人鄭方坤癸卯進士。見前。

雍正元年癸卯舉人鄭方城癸丑進士。見前。

乾隆元年丙辰舉人林廷對字亦泰﹐黃石人。

乾隆六年辛酉舉人鄭天錦壬申進士。見前。

乾隆二十一年丙子舉人林紫鳳字商云﹐黃石人。

乾隆二十五年庚辰舉人林開瓊黃石人。《文苑》有傳。

乾隆三十年乙酉舉人林昆瓊字長實﹐黃石人。《循績》有傳。

乾隆三十六年辛卯舉人薛東瀛洋嶼人。

乾隆三十九年甲午舉人鄒居霆光俗里人。

乾隆四十年乙未舉人盧遂

浮岐人。乙未進士。有傳。

乾隆四十八年癸卯舉人林春瓊黃石人﹐字長冠﹐號慧癡﹐開瓊弟。工詩。邵武府學教授。有《鏞州小艸》《金華﹑玉華二洞記》。

乾隆五十七年壬子舉人鄭積馨字書聞﹐號九畹﹐洋嶼人。知縣。

乾隆六十年乙卯舉人鄭椅仁字希楚﹐玉田人。臺灣鳳山知縣。

嘉慶三年戍午舉人鄭依仁字伊人﹐號秋水﹐玉田人。龍巖﹑漳浦訓導。

嘉慶十二年丁卯舉人黃春芳赤嶼人。

嘉慶十五年庚午舉人鄭澂若字練江﹐玉田人。

嘉慶二十一年丙子舉人許汝成洋嶼人。

嘉慶二十三年戊寅舉人李蕓

洋嶼人。

黃汝霖赤嶼人。

鄒亮

光俗里人。

賴安

字闊江﹐洋嶼人。

道光元年辛已舉人潘江字有大﹐東嶼人。崇安縣教諭。

張浩

字文祥。洋嶼人。

遊騰芳字矩崇﹐洞頭人。壽寧教諭。

道光八年戊子舉人許汝培洋嶼人。

道光十四年甲午舉人林藩字說樵﹐昆瓊子。大挑一等﹐分發湖北。能詩。

李猶龍字紫光洋嶼人。懷遠知縣。

鄒應颺光俗里人。泉州教諭。

道光十七年丁酉舉人黃恩貴洋嶼人。遂溪知縣。

張長春洋嶼人。

道光二十年庚子舉人賈志

洋嶼人。

陳堯云字祝三﹐營前人。連城教諭。

黃劍光赤嶼人。

鄒仁鏞光俗里人。

黃恩浩字玉波﹐洋嶼人。撫州知府。

道光二十三年癸卯舉人黃恩榮字錫尊﹐洋嶼人。

楊錦芬洋嶼人。

林起嵩泮野人。

道光二十九年已酉舉人黃慶湖赤嶼人。

咸豐二年壬子舉人李應弼下洋人。

咸豐五年乙卯舉人祁培麟洋嶼人。翻譯舉人。

咸豐九年已未舉人黃承源字鎖塘﹐洋嶼。翻譯舉人。

藍瑚玉字子達﹐洋嶼人。翻譯舉人。

賈鉅字允傑﹐洋嶼人。徳安縣知縣。

張朝棟字丕云﹐洋嶼人。

鄭培原字少秋﹐玉田人。

同治元年壬戍舉人張登髙字維嵩﹐洋嶼人。

藍成玉字子修﹐洋嶼人。

鎖開陽字子和﹐洋嶼人。

王九銘字又新﹐洋嶼。翻譯中書。

郭建勛字策臣﹐洋嶼人。有傳。

同治四年乙丑舉人張鳴春洋嶼人。

李錫壽洋嶼人。

黃金波赤嶼人。

同治六年丁卯舉人王佳鴻字履達﹐洋嶼人。管陶縣知縣。

李爲鐸字覺之﹐洋嶼人。

賈延禧字鳳儀﹐洋嶼人。榮城知縣。

林寅

光俗裏泮野人。

同治九年庚午舉人張朝法字丕謨﹐洋嶼人。寧化知縣。

黃運恆字愫開﹐洋嶼人。

張朝錫字丕功﹐洋嶼人。永安知縣。

林星杉字惇藻﹐泮野人。翰木侍讀。

賈元禧字鳳靈﹐洋嶼人。

林壽熙泮野人。

林夢圖泮野人。

同治十二年癸酉舉人林檉藩甲午進士。見前。

李九烈甲午進士。見前。

李九盛洋嶼人。建寧知縣。

張登云字維靑﹐洋嶼人。

黃運昭字子融﹐洋嶼人。永春州知州。

陳蔭棠字循南﹐岐頭人。

光緒元年乙亥舉人張朝魁字丕績﹐洋嶼人。

祁徳樹字品芳﹐洋嶼人。

陳顯亮字哲臣﹐洋嶼人。

賴丰昭洋嶼人。

光緒二年丙子舉人賈隆禧字鳳岡﹐洋嶼人。

唐以梁洋嶼人。

黃運乾字子宜﹐洋嶼人。

劉之升字觀廷﹐洋嶼人。新竹知縣。

林定

泮野人。

光緒五年乙卯舉人黃運亨字子美﹐洋嶼人。

張朝傑字丕萃﹐洋嶼人。

宋天錫字玉成﹐洋嶼人。

盧聿炳癸未進士。見前。

光緒八年壬午舉人許贊勛字又銘﹐洋嶼人。

光緒十一年乙酉舉人遊琛

洞頭人。

黃曾冕字冠臣﹐洋嶼人。壽寧知縣。

黃曾益字佑蒼﹐洋嶼人。杭州理事分府。

林喬新字維篁﹐營前人。連城儒學教諭。

林嵩祁泮野人。

光緒十四年戊子舉人黃曾源庚寅進士。見前。

張朝弼字丕欽﹐洋嶼人。《藝術》有傳。

李鐘膺字禮臣﹐洋嶼人。

光緒十五年乙丑舉人馬正翰桃坑頭人。曾任邵武訓導。

王化璋字贊卿﹐洋嶼人。信丰知縣。

宋天策字玉沙﹐洋嶼人。

藍燦然字霽云﹐洋嶼人。寧陽知縣。

林葆芬唐嶼人省居。

光緒十七年辛卯舉人李九穎字仲達﹐洋嶼人。西平知縣。

賴丰傑字展臣﹐洋嶼人。汜水知縣。

光緒十九年癸已舉人李仰髙下洋人。

劉成安字惇甫﹐洋嶼人。

宋天達洋嶼人。

光緒二十年甲午舉人黃運韶字子美﹐洋嶼人。

李謨

字云臣﹐洋嶼人。

光緒二十三年丁酉舉人遊景星洞頭人。

曹士元字伯掄﹐洋嶼人。惠安縣知縣。

張勤益字塡之﹐洋嶼人。隨縣知縣。

光緒二十八年壬寅舉人賈凝禧洋嶼人。有傳。

李存谷字秀實﹐洋嶼人。福淸﹑雲霄﹑漳浦﹑龍巖知縣。

光緒二十九年癸卯舉人林星賡字秋颺﹐唐嶼人﹐省居。漳浦知縣﹐海軍部祕書。

○選舉上四武舉人

淸順治十四年丁酉武舉人鄭承乾字禹泗﹐馬頭人。

康熙五年丙午武舉人周琦

丁未進士。見前。

康熙三十八年己卯武舉人林從時黃石人。《武功》有傳。

乾隆二十一年丙子武舉人黃春年赤嶼人。

嘉慶十三年戊辰武舉人宋桂森洋嶼人。

嘉慶十五年庚午武舉人於開基洋嶼人。

嘉慶二十一年丙子武舉人李純森洋嶼人。

嘉慶二十三年戊寅武舉人張耀仁洋嶼人。

李祥福洋嶼人。寧徳千總。

道光元年辛已武舉人張有福洋嶼人。把總。

道光十一年辛卯武舉人楊安

洋嶼人。

道光十五年乙未武舉人王佳照洋嶼人。千總。

道光十七年丁酉武舉人董受冠洋嶼人。千總。

道光十九年己亥武舉人淡元勛洋嶼人。

道光二十年庚子武舉人張錄

洋嶼人。把總。

道光二十三年癸卯武舉人王佳琳洋嶼人。

道光二十四年甲辰武舉人張良恭洋嶼人。

道光二十六年丙午武舉人遊金聲字振玉﹐洞頭人。泉州陸路把總。咸豐間﹐粵匪據江西﹐隨提督陳上國攻剿﹐以孤軍堵截﹐相持數月﹐力竭死焉。有傳。

楊恩

洋嶼人。把總。

道光二十九年已酉武舉人遊金榜字守邦﹐洞頭人。亞魁。

黃恩隆洋嶼人。延平守備。

咸豐元年辛亥武舉人王兆鵬洋嶼人。

咸豐二年壬子武舉人賈銓

洋嶼人。

咸豐五年乙卯武舉人黃森琳赤嶼人。

張國壽洋嶼人。

咸豐九年已未武舉人林際春泮野人。

張介麟洋嶼人。

楊錦苞洋嶼人。把總。

同治元年壬戍武舉人李則龍洋嶼人。

孫聯森洋嶼人。

林傑波泮野人。

同治四年乙丑武舉人林則忠泮野人。三沙千總。

楊新銘洋嶼人。

林鯨波唐嶼人。

同治九年庚午武舉人林良傑唐縣人。

同治十二年癸酉武舉人黃慶榮甲戍進士。見前。

李春龍洋嶼人。

光緒元年乙亥武舉人林遇春解元。丙子進士。見前。

張維麟洋嶼人。閩安把總。

光緒三年丁丑武舉人李九鼎洋嶼人。兵部差官。

林慶禧湖里人。

光緒五年已卯武舉人劉占禮洋嶼人。把總。

光緒八年壬午武舉人張人驥洋嶼人。

光緒十一年乙酉武舉人李應祥下洋人。

楊望發洋嶼人。

光緒十四年戊子武舉人梁芯然洋嶼人。

光緒十五年己丑武舉人鎖壽春洋嶼人。

光緒十七年辛卯武舉人李九駿洋嶼人。把總。

光緒十九年癸已武舉人藍萱然洋嶼人。

光緒二十年甲午武舉人黃樹基赤嶼人。

李霈

洋嶼人。

林云安唐嶼人。

光緒二十三年丁酉武舉人張大澄洋嶼人。

林寅

唐嶼人。

劉鵬翔曹洋人。

○選舉上五貢生

明洪武間副貢林第

字熙展﹐原名汝鏗﹐唐嶼人。中書。

正統間貢生鄭榮

字汝春﹐洋嶼人。訓導。

鄭駒

字孟和洋嶼人。訓導。

嘉靖間副貢黃懋和赤嶼人。

黃懋忠赤嶼人。

天啟間拔貢黃應恩赤嶼人。《文苑》有傳。

副貢生鄭邦祥玉田人。《文苑》有傳。

副貢鄭梓

字立文玉田人﹐徳化縣儒學訓導。

歲貢鄒欞

字孟明﹐祥洲人。

淸順治間拔貢黃亮赤嶼人。廣西隆安知縣。

黃若庸字岸園﹐赤嶼人。江蘇盱眙知縣。

康熙間副貢鄭禎玉田人。

歲貢鄭焲

字世晰﹐玉田人。

鄭邦朋字永達﹐馬頭人。直隸州分州。

雍正間副貢黃繩龍赤嶼人

拔貢周元

字茂升﹐厚安人。松溪﹑鳳山教諭﹐沔縣知縣。

乾隆間拔貢鄭天籙方坤子﹐玉田人。直隸州判。

優貢鄭天鋂玉田人。

歲貢林朝邦泮野人。

恩貢薛金聲洋嶼人。

附貢林光春洋嶼人。

林正鉉洋嶼人。

林騰芳字世達﹐厚安人。

嘉慶間拔貢鄭灝若玉田人。

副貢黃春沂赤嶼人。

恩貢鄭金波洋嶼人。

歲貢鄭天鋒馬頭人。

例貢林琮

厚安人。

優貢林淩霄字徳燦﹐騰芳子。厚安人。

道光間副貢遊騰芳壬午舉人。洞頭人。

歲貢鄭謀

字孔典﹐馬頭人。

貢生鄭振梁字孟修﹐馬頭人。汀州歸化儒學教諭。

廩貢鄭穎愼字亦幽﹐原名少圖﹐馬頭人。有傳。

鄭鰲

字孟占﹐馬頭人。候選直隸州左堂。

咸豐間貢生林作棟泮野人。

林金葦泮野人。

歲貢林純渠泮野人。

林鵬舉泮野人。

同治間歲貢李滋春下洋人。南安訓導。

陳蔭棠癸酉舉人﹐營前人。有傳。

林厚堂泮野人。

光緒間副貢游泳

洞頭人。

附貢黃愼徽赤嶼人。

歲貢林慶增字賜侯﹐泮野人。有傳。

林仰成字仁瞻﹐泮野人。

恩貢林韻琯字霄霖﹐營前人。

附貢林鴻欽字仁仰﹐唐縣人。

歲貢林鵬霄泮野人。

優貢黃輯五洋嶼人。

宣統間優貢賴丰夔洋嶼人

拔貢宋天成洋嶼人。

○選舉上六薦辟

元至正間鄭至

字止庵﹐洋嶼人﹐昭先孫。官提管。

鄭宗傑字周可﹐馬頭人。以人才薦爲刑吏。

鄭衍

洋嶼人。

明洪武間鄭子尙馬頭人。居縣東。以明經薦爲長樂教諭。祀鄕賢。《儒林》有傳。邑志誤爲宋人。

宣徳間黃仲美黃李人。以儒士薦任本縣教諭。禦史張鐸奏承襲黃文肅賢裔孫。

成化間黃整

黃李人。提學周孟忠﹑知府唐文舉爲勉齋先生賢裔孫。

正徳間黃祚

字肇祖﹑號聿修。博學。黃李人。禦史沈灼﹑提學胡鐸﹑知縣曹鎡以賢裔孫薦拔。

嘉靖間黃誠

字世警﹐黃李人。提學潘璜﹑知府朱豹﹑知縣曾銑以賢良舉薦。

隆武間李繼基字日廣﹐黃李人。辟爲刑部雲南司主事。

淸順治間黃匡羽字儒輔﹐又字日贊。知縣呂鳴純舉爲勉齋先生賢裔孫。

咸豐間林棋

黃石人。舉爲孝廉方正。

宣統間李秉彜下洋人。舉爲孝廉方正。

○選舉上七封贈

宋淳熙間鄭履

洋嶼人。以曾孫昭先貴﹐贈太師秦國公。

鄭煥

以孫昭先貴﹐贈太傅益國公。

鄭圭

以子昭先貴﹐贈太師兗國公。

明成化間李伯大下洋人。以子宗達貴﹐封承徳郎。

淸乾隆間林玉友黃石人﹐以子昆瓊貴贈。

道光間遊其謀洞頭人。以子騰芳贈修職郎﹐壽寧縣教諭。

○選舉上八敍蔭

宋淳熙間鄭逢辰字伯昌﹐洋嶼人。以父昭先蔭。官至江西參政。有傳。

鄭頤孫以父丙蔭奉議郎﹐通判辰州。

鄭齡孫以父丙蔭承奉郎﹐監潭州嶽廟。

明天啟間林宏衍唐嶼人。以父材蔭戶部主事﹐浙江副使。子之蕃。

案王阮亭《分甘餘話》云「滿洲旗下人準鄕會試﹐自順治壬辰科始﹐康熙中停止﹐數科後復舊﹐遂行至今。然其例先後不同。順治中﹐滿人﹑漢人分爲二榜﹐壬辰﹐滿狀元麻勒吉﹐漢狀元鄒忠倚﹐乙未﹐滿狀元圖爾宸﹐漢狀元史大成。康熙庚戍科後﹐則滿﹑漢人同榜。」江左洋嶼多旗人﹐道﹑鹹以降﹐科名甚盛﹐惟多爲翻譯舉人﹐蓋旗人鄕試中選者有定額也。

○選舉下一畢業

一﹑國外大學畢業

賴丰煒字彤卿﹐洋嶼人。日本商科畢業。

林諾輔泮野人。馬尾海軍畢業﹐畱學法國。

許建廷洋嶼人。英國海軍畢業。曾任艦長司令﹐吳淞商船校長﹐閩海關監督。

髙光遠字伯謙﹐阡中人﹐煥新子。日本髙等師範畢業。中學校圖書館長。

李存恩洋嶼人。日本警察畢業。

髙光佑字孚民﹑阡中人﹐煥新子。英國海軍大學畢業。中權艦長。

林繼柏洋嶼人。英國格林威爾大學畢業。任行政院物資供應局專員等職。

林浚之字天源﹑泮野人。日本士官畢業。中央軍校戰術教官。

髙光世阡中人。徳國柏林大學畢業﹐博士學位。旅徳華僑學校校長。

髙元暄阡中人。英國海軍大學畢業。

賈凝禧洋嶼人。英國海軍畢業。任艦長等職。

遊精見洞頭人。印度加爾各答﹑美國空軍機械專門畢業。航空公司機械長。

林道紆光俗里人。美國航空無綫電科畢業。

二﹑國內大學畢業

林開天營前人。全閩髙等學堂畢業。

林學榘營前人。協和大學畢業。供職閩海關。

林學壘字建勛﹐營前人。協和大學畢業。各中學教員。

遊通儒洞頭人。協和大學畢業。各中學教員。

鄭學稼桃源人。中央大學畢業。

林涵之字天任﹐泮野人﹐增榮子。上海聖約翰大學畢業。

林民懿泮野人﹐省居。北平大學畢業。福州市參議員。

陳茂銓洋嶼人。廈門大學畢業。

髙錫九洋嶼人﹐北京大學畢業。

鄭壽祺玉田人。中山大學畢業。省農政處技士。

鄒哲鈺霞洲人。北京朝陽大學畢業。

陳葆貞洋嶼人。京師大學畢業。

許建隆洋嶼人。上海復旦大學畢業。

林道明泮野人。金陵大學畢業。

曹佩實洋嶼人。大學畢業。

黃忠璋黃李人。上海同濟大學畢業。畱學英國。

楊增波南陽人。廈門大學畢業。供職省銀行。

陳耀

岐頭人。協大畢業。

三﹑專科學校畢業

鄭其欽猴嶼人。林鴻瑞唐嶼人。

馬雲飛桃源人。

林鴻卿唐嶼人。

林秉樞唐嶼人。

黃景琦赤嶼人。

李洪先瑯尾人。

鄭應霖玉田人。

鄭明遠玉田人。

李廷迎字鶴山﹐又名點﹐號默齋﹐洋嶼人。

林慶壘字秀成﹐湖里人。縣議長﹐國民代表。

林正楡營前人。監獄所長。

以上俱法政畢業。

鄭萬鵬洋嶼人。

黃光垣阡中人。

黃慶祺赤嶼人。

以上俱師專畢業。

林繼光洋嶼人。

鄭祿祺玉田人。

髙光凱阡中人。

遊正豪洞頭人。

以上俱醫學院畢業。

林亦歧字濟塵﹐泮野人。中醫公會理事長。

林立勛字祖模﹐泮野人。

以上俱三山國醫專科畢業。

鄒宗康字步演﹐營前人。現職工程師。

髙光啟字迪民﹐阡中人。閩浙監察使署主任祕書﹐福淸縣長。

以上俱工業專科畢業。

陳公勉洋嶼人。新聞專校畢業。

林英

唐縣人。中正大學專科畢業。

李育中洋嶼人。上海美專畢業。

盧程隆浮歧人。農學院畢業。

四﹑海軍畢業

林建章泮野人。南京水師畢業。海軍總長。有傳。

林芳榮泮野人。海軍畢業。歷任保定京漢鐵路各要職。

遊於藝洞頭人。海軍前學畢業。炮臺長﹐造船所監造官。

鄒景虞霞洲人。馬尾海軍畢業。後學教官。

陳恆潮營前人。南京水雷學校畢業。海軍學校教官。

林韻珂字雁稚﹐營前人。船政水師畢業。有傳。

林韻環珂弟。廣東黃埔水師學堂第一屆畢業。早卒。

遊福海洞頭人。前學畢業。蘇浙閩海岸巡防處處長。

遊壽山洞頭人。馬尾藝術畢業。充馬尾海軍模廠廠長。

陳穆經字麟甫﹐營前人。海軍槍炮學校畢業。練營教官。

張天輝猴嶼人。海校畢業。普安艦長。

鄭永珂桃源人。馬尾海軍畢業。

李志祥下洋人。海軍學校畢業。吳淞商船學校教官。

遊超雄洞頭人。海軍飛潛畢業。臺灣澎湖造船所所長。

張曾存洋嶼人。馬尾海軍畢業。艦長。

賈勤

洋嶼人。海軍畢業。艦長。

髙承錫洋嶼人。海軍畢業。軍艦大副。

許建鑣洋嶼人。海軍畢業。大副。

許贊虞洋嶼人。海軍畢業。

許建藩洋嶼人。海軍畢業。

楊茂貞洋嶼人。海軍畢業。

賈珂

洋嶼人。海軍畢業。

賈勣

洋嶼人。海軍畢業。

陳冠雄字冑英﹐光俗里人。長門炮科畢業。電光山炮臺官。

髙光衢阡中人。海軍學校畢業。有傳。

林開文字郁侯。營前人。海軍藝術畢業。海軍書記官。

林元勛黃石人。海軍藝術畢業。海軍部測量技佐。

林元傑黃石人。海軍藝術畢業。供職北平制圖廠。

黃曾溶洋嶼人。海軍畢業。

王大熹洋嶼人。海軍畢業。

王大成洋嶼人。海軍畢業。

張曾益洋嶼人。海軍畢業。

鄒秀巖營前人。海軍藝術畢業。

許建忠洋嶼人。海軍畢業。

黃廷樞洋嶼人。福州海軍學校畢業﹐英國畱學生。

五﹑陸軍畢業

李庚垣洋嶼人。

黃建輝洋嶼人。

黃廷相洋嶼人。

李鐘膺洋嶼人。

賈琚

洋嶼人。

鄧鴻禧洋嶼人。

林學瑞營前人。海軍連長。

以上俱保定軍官畢業。

賴延

洋嶼人。

藍浩然洋嶼人。

李繩武洋嶼人。

王大坤洋嶼人。

張承棟洋嶼人。

楊長卿洋嶼人。

董孔達洋嶼人。

以上俱福建武備學堂畢業。

李存書洋嶼人。河南陸軍畢業。

鄭乃之玉田人。

鄭良

玉田人。

鄭明通玉田人。

林景芳東嶼人。

鄒鍚章祥洲人。

鄒欽文霞洲人。

劉志坦曹洋人。供職上海航空司令部。

以上俱中央軍校畢業。

六﹑警察畢業

林繼榮洋嶼人。警官畢業。

淤鯤

字超塵﹐洞頭人。警察學校畢業。

黃中美赤嶼人。警官畢業。

林學占營前人。警官畢業。福州第五分局長。

鄒家輝營前人。警官畢業。

七﹑師範畢業

髙煥新字復齋﹐阡中人。《文苑》有傳。

林有燦字鑑民﹐泮野人。海軍部祕書。

黃心砥赤嶼人。

鄭玉楡字懋祺﹐玉田人。

張葆貞洋嶼人。

張葆辰洋嶼人。

王絡珍洋嶼人。

以上俱全閩師範學堂畢業。

陳秉璋營前人。

楊文淸南陽人。

馬云隨桃坑頭人。

林元鈺唐嶼人。歷任區長﹑祕書﹑科長等職。

陳英弼營前人。省居。

鄒建

字魯予。霞洲小學校長。

以上俱福建師範本科畢業。

陳茂彬洋嶼人。協和師範畢業。

林達

唐嶼人。福州師範畢業。

黃文忱赤嶼人。女子師範畢業。縣參議員。

林際春字加柄﹐泮野人。鄕村師範畢業。

鄭茂繹字繹雪﹐玉田人。福州師範畢業。歷充邑各中心小學校長。

林志華泮野人。閩侯師範畢業。

鄒宗英霞洲人。師範畢業。長樂縣督學。

鄒瀟湘霞洲人。林森師範畢業。

林輝

字茂鑑﹐營前人。體育師範畢業。

鄭明琮玉田人。林森師範畢業。

鄭振康玉田人。林森師範畢業。

八﹑職業髙中畢業

林繼芳洋嶼人。

施廣棣厚安人。供職聯勤總部。

林慶華唐縣人。

黃欽榮赤嶼人。

林務華泮野人。

以上俱髙工畢業。

林威

字茂在﹐營前人。供職海軍造船所。

王廷奇籌岐人。

黃孟鈿赤嶼人。

劉志盛曹洋人。

李繼槐下洋人。

黃春莊赤嶼人。

以上俱勤工畢業。

林道然營前人。

吳友明洋嶼人。

鄭公敬馬頭人。

林學鏗唐嶼人。

黃敬村赤嶼人。

黃兆琛赤嶼人。

鄭朝陽玉田人。

鄭則鼎馬頭人。

以上俱髙級航空機械商船職校畢業。

髙旭

字旭生﹐阡中人。髙商畢業。供職海關。

林道通泮野人。福州職業髙中畢業。曾任林森縣督學。

林世美唐縣人。上海商船畢業。

黃義勇嶼後人。

黃肇拱赤嶼人。

林道材泮野人。縣會計員。

楊鴻祺南門人。

黃光濟赤嶼人。

林文遠泮野人。

鄭徵華馬頭人。

鄒長秋營前人。供職鹽務局。

鄒長奇營前人。海軍無綫電官。

以上俱靑年會髙級商職畢業。

遊通鑇洞頭人。省立髙農畢業。農攺處技士。

九﹑普通髙中畢業

鄭懋端字伯安﹐玉田人。福建省立第二中學畢業。小學校長。

鄭朝賢玉田人。

林道濂營前人。

林茂通營前人。

髙先昕阡中人。縣督學。

髙潔

字荷生。阡中人。

林光照黃石人。

黃瑞欽赤嶼人。

以上俱省福髙畢業。

鄭懋彬玉田人。

林云瑞營前人。

林茂勛營前人。

林增悅唐縣人。

林萬傳黃石人。

黃肇鉦赤嶼人。

鄒長忠營前人。

以上俱格致髙中畢業。

黃筍班赤嶼人。福淸海口區長﹐長樂參議會副議長。

黃鐘欽赤嶼人。

黃棠基赤嶼人。

李繼元下洋人。

鄭啟勛玉田人。縣參議員﹐中學教員。

李廷求字商霖﹐洋嶼人。供職南京最髙法院。

曹士文洋嶼人。

曹士欽洋嶼人。

鄒長元營前人。郵政局長。

以上俱英華髙中畢業。

林福藩營前人。

林永成泮野人。

劉云

洞頭人。

黃春云赤嶼人。

黃子光赤嶼人。

以上俱三民髙中畢業。

鄭金淸玉田人。

林學占營前人。

林繼述洋嶼人。中心小學校長。

陳茂焜洋嶼人。田管處股長。

鄒仲傑霞洲人。

以上俱三山髙中畢業。

鄭厚光馬頭人。髙中畢業。

鄒哲焰霞洲人。上海民光髙中畢業

林茂乾營前人。上海靈惠中學校畢業。

黃仲欽赤嶼人。北平髙中畢業。

林和君營前人。福女子中學畢業。

鄭善祺玉田人。學院附中畢業。

鄭原質馬頭人。學院附中畢業。

鄭石巖馬頭人。上海同濟附中畢業。

鄭濟錡洋嶼人。上海同濟附中畢業。

鄭畏生洋嶼人。安徽旅鄂中學畢業。

施廣植字子芳﹐厚安人。南京三民中學畢業﹐軍官訓練。陜西八七師副官處長。

鄭長吉玉田人。天津新華髙中畢業。

鄒念萱營前人。髙中畢業。

鄒允衡營前人。髙中畢業。

鄒長欽營前人。髙中畢業。

○選舉下二議員

一﹑縣臨時參議會參議員

黃筍班赤嶼人。副議長。

鄭啟勛玉田人。

林慶壘字秀成﹐湖里人。

李舫孫下嶼人。

黃公量洋嶼人。

黃文忱赤嶼人。

以上俱三十三年四月選任。

二﹑縣參議會參議員

林慶壘議長。營前區域參議員。

黃筍班副議長。羅欽區域參議員。

以上俱三十四年十二月選任。

按縣臨時參議會於民國三十三年七月十日成立﹐以鄕鎭單位較多﹐其區域與職業參議員共四十四人。

陳調農議長。吳航鎭人。

黃筍班副議長。羅欽鄕赤與人。

張善勛吳航鎭人。

林其光金峯鎭人。

李永選康隆鄕岱邊人。

陳祖■﹝土﹝玄上月下﹞鶴上人。

劉徳暖潭頭鎭人。

林泰模厚福人。

陳伯範金峯鎭嶺南人。

吳金光梅花鎭人。

韓幹蒼古槐鎭人。

陳舸

羅欽鄕下丁人。

王美存旒峯人。

王任翔旒峯人。

陳日廣松下人。

鄭啟勛羅欽鄕玉田人。

林慶壘營前鎭湖里人。

陳祥英江田人。

李舫孫下洋人。

陳思永石門人。

林華璇金峯鎭人。

董子良古槐人。

蔣貞福嶼頭人。

林治渭壺井人。

黃公量洋嶼人。

林品石沙京人。

李克良東湖人。

蔣鐵生嶼頭人。

李貴鐸沙京人。

劉義之潭頭人。

林泰燦厚福人。

鄭義煋吳航鎭人。

潘偉

三溪人。

吳佑民吳航鎭人。

鄭成章吳航鎭人。

林善蔭金峯鎭人。

黃文忱赤嶼人。

歐陽超桃坑人。

劉徳根文石人。

劉徳文潭頭人。

吳毅

梅花人。

陳忠

嶺南人。

鄭學烜吳航鎭人。

迨三十五年一月一日﹐參議會正式成立時﹐鄕鎭已縮爲十三單位﹐每一單位產生一參議員﹐合農會﹑工會﹑教育會﹑商會﹑漁會五參議員共十八人。

林慶壘議長。營前區域。

黃筍班副議長。羅欽區域。

陳調農吳航區域。

韓幹蒼古槐區域。

林英傑東湖區域。

李貴鐸沙壺區域。

李永選康隆區域。

邱登錢工會。

李銀華農會。

林其光商會。

王任翔旒峯區域。

陳光金鶴云區域。

劉徳暖潭頭區域。

董世源梅花區域。

陳祥英松江區域。

林華璇金華區域。

鄭成章教育會。

吳毅

漁會。

間因董世源﹑陳祥英﹑李貴鐸﹑鄭成章﹑陳調農﹑韓幹蒼﹑吳毅﹑李銀華﹑劉徳暖先後辭職﹐繼任者董世茂梅花區域﹑陳育光松江區域﹑劉義之潭頭區域﹑陳肇禮吳航區域﹑張善勛商會﹑林治渭沙壺區域﹑潘偉古槐區域﹑王心湖農會﹑劉徳根漁會。又林治渭﹑陳育光辭職﹐選出繼任者﹐李尊書沙壺區域﹐未選者一人﹐正副議長俱由議員中選之。

○選舉下三國民代表

縣國民代表﹐林慶壘﹐湖里人。按三十六年十一月二十一日至二十三日選舉結果﹐林慶壘得二萬零三百伍十二票﹐李世甲﹝中央提名﹞得一萬九千一百九十票﹐鄭在莪﹝社會賢達﹞得一萬二千四百十六票﹐陳萬堪﹝靑年黨提名﹞得一萬二千零三十三票﹐潘其武得一百九十票﹐林鼎華﹝民社黨提名﹐指定國民代表﹞得一百三十九票﹐陳玠得一百零四票。

長樂六里志卷六終。

●卷七

岱峯李永選撰輯西山張善貴校刊

○人物上一名臣

鄭丙字少融﹐江左里人。宋紹興十五年第進士﹐充建州教授﹐累轉國子監主簿。孝宗卽位﹐詔求直言﹐丙上從諫﹑遠佞﹑勤政﹑用人﹑裕民練兵六事。隆興元年﹐遷監察禦史。明年﹐出提點荊湖北路刑獄﹐攺提舉湖南常平茶鹽。乾道元年﹐宜章峒賊李金陷郴州﹐焚桂陽軍。郴州與衡州密邇﹐提刑及常平俱置司在衡州﹐而提刑托行部以避賊鋒﹐丙獨督州將治城訓兵﹐召世忠峒首領李昂霄率丁壯禦賊﹐請發鄂諸軍協討﹐逐平之。尋引疾丐祠﹐主管臺州崇道觀。三年﹐起爲成都府總運判官。宣撫使虞允文集四路僚屬議事﹐器丙特甚﹐旣還朝﹐力薦丙可用。六年五月﹐召除禮部員外郎﹐時陳俊卿與允文爲左右相﹐髙選諸王邸講讀官﹐丙直講慶王府﹐與芮煜﹑李彥穎﹑劉焞並命﹐士論榮之。未幾﹐復提點廣東刑獄﹐移廣西路。歸正官沙世堅﹐素武勇﹐坐贓決配靜江﹐部有劇賊未獲﹐丙諭世堅立功贖過﹐世堅馘渠魁以獻﹐丙奏復其官。其後﹐世堅遂平李接﹐破蒙光漸﹐世以丙爲知人善任也。徙福建轉運副使。諄熙中﹐擢祕書少監﹐駕幸祕書省﹐面賜紫金服。明日﹐進祕書監﹐未逾旬兼擢中書舍人。六年輪對﹐奏請置四川襄漢﹑江淮三大帥﹐擇曾任二府有文武威望者各當一面。復列上五獘﹕一曰取士之獘﹐代筆傳義公行﹐富人以賄得科第﹔二曰養兵之獘﹔冒名寄籍﹐闕額不補﹐懦弱不汰﹐一有艸竊﹐輒動禦前之軍﹔三曰理財之獘﹐以橫斂﹑豫借﹑重折﹐苛政爲能﹔四曰刑獄之獘﹐故縱大辟﹐淹畱奏案﹔五曰薦舉之獘﹐非權要請托﹐則謬舉親舊。孝宗覽奏嘉納﹐榜選徳殿禦屏之上﹐拜中書舍人。七年﹐除吏部侍郎﹐仍兼外制。八年﹐轉中大夫﹐兼給事中。丙感知遇﹐益亹亹論事。巨室裴良顯訴其兄弟珣死有冤狀﹐事下臨安府。良珣﹐東宮春坊林龜年婿也﹐語連龜年﹐臨安尹不敢治﹐詔送大理。朝士有爲龜年地者﹐令運使先審﹐責良顯不實﹐反坐﹐乃施行。丙駁奏﹐語曰「願少存國法﹐爲子孫萬世計。」竟送大理。前戶部韓彥古以曾覿援﹐有起廢意﹐丙極口詆之﹐曰「是人仰累聖徳。」大臣憾丙激切﹐摭二事指爲賣直﹐欲出之。孝宗不聽。他日丙入謝。孝宗諭曰「聯自喜給捨得人。」數月﹐進權吏部尙書﹐同修國史﹐尋兼侍讀。丙取陸贄奏議切時者﹐反復開陳。進司馬光《五規》﹑範祖禹《帝學》﹐以資乙覽。轉大中大夫﹐正除吏部尙書。丙謂所親曰「範鎭六十三致仕﹐吾己遲一年矣。」上章請去。十年二月﹐除龍圖閣學士﹐建寧府﹐移知紹興府兼浙東安撫使。以臧否郡守後時﹐降中大夫。孝宗銳意更治﹐手批訪丙﹐欲通差官民戶。丙奏﹕「通差害多﹐舊時著令里正專掌盜賊﹐煙火﹐比來邑官責以應辦﹐至於破產﹐若以免役錢募耆長供他役﹐則善矣。」從之。臣僚言兩浙東西四路和買不均之獘﹐送戶部給捨等官譯議。丙與轉運副使邱密議立畝頭均科法。詔下兩浙施行﹐民以爲便。未幾請祠﹐提舉江州太平興國宮。皇城邏卒誣丙載官米萬斛而去﹐轉運使遣其屬核實﹐無之。孝宗語宰執曰「使鄭丙有是﹐則今日無人可信矣。」秩滿﹐再提舉隆興府玉隆萬壽宮﹐轉通奉大夫﹐起知泉州。丙治泉如治越﹐或勸從寬﹐丙曰「惟有徳者能以寬服民﹐吾固非用猛者﹔然嫉惡有素﹐豈以晚節喪所守哉﹖」光宗登極﹐進端明殿學士。丙應詔上封事數千言﹐以謹始爲戒。紹熙四年致仕﹐明年卒﹐年七十有四。贈金紫光祿大夫﹐後贈特進﹐謚簡肅。丙和易近人﹐及立朝論事﹐气節凜然。在銓部﹐抑僥倖﹐懲姦欺﹐無敢幹以私者。生平畱意人才﹐所薦蕭燧﹑胡晉臣﹑羅點後俱至二府。餘如季燾之博洽﹐劉國瑞之淸正﹐唐仲友之學問﹐林栗﹑林雅﹑鄭湜之剛方﹐丙皆援引不少置。惟與朱熹不合﹐嘗奏近世士大夫有所謂道學者﹐欺世盜名﹐不宜信用﹐意實指熹而言。蓋丙雅厚仲友﹐而仲友知臺州﹐爲熹所劾故也。子頤孫﹐奉議郎通判辰州﹔齡孫﹐承奉郎監潭州南嶽廟。《宋史》丙本傳云「監察禦史陳賈﹐奏道學之徒假名以濟其僞﹐乞擯斥勿用。道學之目﹐丙倡賈和。其後爲慶元學禁﹐善類被厄﹐丙罪爲多。」案丙立朝事迹﹐偉然可傳。熹作《石塾墓志》云﹕『詔舉才堪刺舉者﹐吏部尙書鄭丙以君對。』又作《張右司墓志》云「刑獄使者鄭君丙﹐閱其決事故牘﹐嘆曰﹕『此判不可移﹐答如南山矣。』其爲名流所推服如此。」據此﹐熹固推丙爲名流﹐而《石塾墓志》作於淳祐九年十二月﹐在丙劾熹之後﹐尢爲不沒人善之公。《宋史》仍以門戶之見﹐盡沒其實﹐非公論也。邑志丙立傳《名臣》﹐作仙山人﹐今據猴嶼屏山寺石刻及猴嶼《鄭氏族譜》﹐作江左裏猴嶼人也。

鄭昭先字景紹﹐江左裏洋嶼人。宋淳熙十四年進士﹐授浦城縣主簿﹐嘆曰「僥悻一茅﹐問學未悉。」乃往受業於朱熹。及至官﹐因獲賊不受賞﹐爲丞相葛邲所知﹐擢知歸安縣﹐欲行太湖保伍法﹐爲豪彊撓而止。嘉定七年﹐除端明殿學士﹐簽書樞密院事﹐兼太子賓客。疏懇辭。寧宗諭曰「聯方求當世之彥﹐相與建當世之功。有大臣之才﹐不如有大臣之度﹐心平量博﹐無如卿者。」昭先遂拜命。明年﹐除參知政事。十二年﹐除樞密院事﹐兼參知政事。久之﹐以資求釋位﹐拜資政殿學士﹐江南西路安撫使。又辭﹐升秩一等﹐提舉杭州洞霄宮。卒謚文靖。昭先立朝切直﹐居政府﹐全護人才﹐振撥淹滯。常言「人臣能以文王事紂之心爲心﹐則未有不可事之君﹔人子能以七子事母之心爲心﹐則未有不可事之親。」景獻太子薨﹐建儲未定﹐昭先請以仁宗爲法﹐廟謨始決。所著有《日湖遣稿》五十卷。子逢辰。見《福建通誌》《閩候縣誌》﹑洋嶼《鄭氏族譜》。

鄭逢辰子伯昌。以父蔭補官。端平初﹐除將作監主簿﹐歷司農寺丞﹑大宗正司丞﹑金部郎中。一日﹑國子監祭酒蔣峴與同官會食﹐謂孔子誅少正卯非是。逢辰退而議笑之。旣而峴除殿侍禦史﹐會逢辰登對﹐言稍訐﹐遂劾逢辰去。諄祐初﹐起知衢州﹐修學校﹐寬徵斂。時史嵩之當國﹐其皂隸包輸楮皮爲五邑害﹐逢辰數其罪﹐面鯨之﹐一郡稱快。嵩之去位﹐範鐘﹑杜範並相﹐除逢辰提舉江西常平﹐首劾戚裏吉州守王克謙罪。盱眙寇發﹐郡守王侑告急﹐逢辰以便宜從事﹐調發撫軍剿捕﹐提刑宋慈又調將王舜截寇入南路﹐與逢辰前後夾擊。寇密約寧都隅總謝元爲內應﹐元不敢隱﹐逢辰令陽許之﹐約舜設伏以待﹐大破之。尋爲臺臣所論﹐攺任湖南﹐遂以逢辰代慈。其後郴州寇迫江西界﹐朝旨復委逢辰討剿﹐盡瘁區劃﹐聲威不減爲提舉時。入爲吏部郎官﹐攺浙東提刑﹐尋致仕歸。見《福建通誌》附其父《昭先傳》。

許天錫字啟衷﹐洞江人。明弘治癸丑進士﹐攺庶吉士。爲李東陽所推許。以思親成疾乞假﹐孝宗賜傳以行。還朝﹐授吏部給事中﹐謇諤有气節﹐時言官何天衢﹑倪天明並負時望﹐都人有「臺省三天」之目。十三年﹐建安書林火﹐天錫云「去歲闕裏孔宙災﹐今玆建安書林又火﹐闕裏道所從﹐書林文章所萃聚也。《春秋》書宣榭火﹐說者曰﹕『榭所以藏樂器也。天意若曰不能行政令﹐何以禮樂爲﹖禮樂不行﹐天故火其藏以戒也。』今書林之火﹐得毋類是﹖頃師儒失職﹐正教不修﹐上之所尙者浮華﹐下之所習者枝葉。今玆災變﹐似欲爲儒士一掃積垢﹐宜因此遣官臨視﹐刊定經史有益之書﹐其餘悉行禁刻﹐於培養人才﹐實非淺鮮。」所司議從其言﹐令提學官勘校大同失事﹐天錫往核﹐具得其狀。巡撫洪漢﹑中官劉云﹑總兵官王璽以下﹐咸獲罪。十七年五月﹐天變求言。天錫上言「天視聽在民﹐民殃禍在政﹐而政之盅獘在人。自古災變未有若今者﹐天鳴﹐地震﹐水火之患﹐昆虫艸木之妖﹐風霾星雹之異﹐甚至晝晦八日﹐赤地千里﹐而盜賊縱橫。陛下敕中外尋求獘政﹐考察官吏﹐至振刷矣。外官三年考察﹐又有撫﹑按監臨﹐科道糾劾﹐其法已無可知﹔惟兩京四品以上﹐例不考核﹐而五品以下﹐𨿽有十年考察之條﹐居官率限九載﹐或年勞轉遷﹐或除服攺補﹐不能及期。今請以六年爲期﹐通行考察。其大僚曾經彈劾者﹐悉令自陳而簡去之﹐用儆有位。古者災異﹐策免三公﹐陰霖輒避位﹐今大臣不任咎﹐陛下又不行策免﹐宜革公孤銜﹐俟天心旣回﹐徐還厥職。祖宗禦內官﹐恩不泛施﹐法不輕貸。內府二十四監局﹐及在外管事者﹐並有常員。近年諸監局掌印簽事多至三四人﹐他管事無算﹐畱都亦然﹐憑淩奢暴﹐蠹蝕民膏。乞飭司禮監會內閣嚴行考察﹐以定去畱。此後或三年﹑五年一行﹐永爲定制。」帝善之。於是會兩京四品以上官並自陳聽命﹐五品以下﹐六年考察﹐著爲令。惟大臣削公孤及內官考察事﹐格不行。尋與禦史何深核牛馬房條﹐上便利十四事﹐歲省芻豆費五十餘萬。天錫倜儻不羈﹐存心忠孝﹐以古賢哲自期﹐立朝前後三十餘年﹐疏多見采納。武宗卽位之七月﹐因災異上疏﹐請痛加修省﹐廣求直言。帝報聞﹐遷工科左給事中。正徳攺元﹐奉使封安南﹐在道進給事中。至安南﹐正朝禮﹐卻餽贐﹐交人爲建卻金亭。三年春﹐還朝﹐見朝事大變﹐敢言者皆貶斥﹐而劉瑾肆虐加甚﹐天錫大憤。六月朔﹐淸核內庫﹐得瑾侵匿數十事﹐乃夜具狀將以屍凍﹐令家人於身後上之。遂自經。時妻子無從者﹐一童侍側﹐匿其狀而遁。或曰﹐天錫朝罷﹐見禦史張彧荷伽長安門左﹐天錫伏枷哭﹐歸不勝憤﹐遂自縊。或曰﹐瑾懼天錫發其罪﹐夜令人縊殺之。莫能明也。瑾誅﹐復官賜祭﹐且卹其家。嘉靖中﹐天錫子春訟冤﹐復賜祭葬。史稱正徳三年六月丁卯﹐許天錫淸核內庫﹐得劉瑾侵匿數十事﹐知奏上必罹禍﹐乃夜具登聞鼓狀﹐將以屍諫﹐令家人於身後上之﹐遂自經。時妻子無從者﹐一童侍側﹐匿其狀而遁。或曰﹐瑾懼天錫發其罪﹐夜令人縊殺之。錦衣衛點閱六科給事中﹐劾天錫三日不至﹐訊之﹐死矣。又言﹐刑部員外郎宿進疏陳六事﹐言忤逆瑾死者﹐內臣如王嶽﹐範亨﹐言官如許天錫﹑周鑰﹐並且卹贈云云。執進至午門﹐杖五十﹐削籍歸。案天錫出使時﹐安南王以金爲贐﹑辭以詩曰「菁茅又喜重苞貢﹐薏苡何頃滿載歸﹖」天錫死﹐鄭善夫哭之以詩﹐曰「風流不見許黃門﹐文字丹靑閣上存。最憐佳句車盤驛﹐黃犢靑山何處村﹖」《惕園初稿》云「黃門家洞江﹐《木假山詩》亦自稱洞江先生﹐葬洞江獅子峯下﹐許其爲洞江人也。今洞江尙有許姓者。其《車盤驛詩》句云﹕『靑山當面似無路﹐黃犢出林還有村。』傳爲佳句﹐人爭誦之。傳見《名臣》。」

陳謹字徳言﹐號環江﹐光俗裏營田人。嘉靖壬子中式﹐癸丑殿試第一甲第一名﹐授修撰。爲文溫潤醇雅。指言時事﹐不激不阿。徐階爲考官﹐深器之。察其所爲﹐自朝謁外﹐閉戶讀書﹐不輕交接﹐妄取與﹐益重之。被命冊封藩府﹐以拜命後期﹐出爲惠州推官﹐攺南京太僕丞﹐尋攺尙寶丞﹐轉南京國子司業﹐遷中允。丁父艱歸﹐家人與營卒相毆﹐出解之﹐衰絰在身﹐無威儀﹐爲亂梃所傷﹐臥病月餘卒。給事中岑用賓劾閩撫汪道昆威令不行於士卒﹐白晝大都﹐賊害近臣﹐宜罷道昆﹐治驕卒﹐以正法紀。疏入﹐有旨罷道昆﹐令巡撫陳萬言捕首惡把總曹一麟等。一麟乘間亡去﹐事遂寢。子一愚﹐字守明﹐應萬曆三十一年貢﹐廷試中式﹐授漳州府學訓導。謹著有《內制集》《國子講章》及詩文稿。徐階爲墓志銘。《福州府誌》《閩侯縣誌》參《陳氏族譜》。

林材字謹任﹐號楚石﹐唐嶼人。萬曆十一年進士﹐授舒城知縣﹐擢工科給事中。時光宗甫九齡﹐材率六垣疏請皇太子出閣﹐不省。尋乞歸。起戶部給事中﹐爭三王並封之謬﹐轉吏科。吏部推鄭洛戎政尙書﹐起張九一貴州巡撫﹐材極言兩人不當用﹐九一遂罷。王錫爵赴召﹐材疏論﹐並及趙志臯﹑張位。再請建儲豫教﹐劾罷南京尙書郝傑﹑徐元泰。經略宋應昌惑沈惟敬﹐力請封貢﹐材乞斬應昌﹑惟敬﹐不報。志臯﹑位擬旨失當﹐材抗疏駁之。二十二年夏六月﹐西華門災﹐材偕同官上言﹐切指時政缺失。帝慍甚﹐以方省修﹐不罪。吏部推顧養謹總理河道﹐材論止之。兵部將大敍平壤功﹐材力詆石星罔上﹐星乃不敢濫敍。其冬復率同官上言﹐成憲不當爲祭酒﹐馮夢禎不當爲詹事﹐劉元震不當爲吏部侍郎。帝積前怒﹐言材屢借言事誣謗大臣﹐今復暗傷善類﹐乃貶三官﹐余停俸一歲。會禦史崔景榮等論救﹐再貶程鄕典史。材遂歸裏不出。光宗卽位﹐始起尙寶丞﹐再遷太僕少卿﹐還朝。未幾﹐卽乞歸。天啟中﹐起南京通政使﹐卒。崇禎初﹐贈右禦吏。子宏衍以蔭官浙江副使﹐備兵溫臺﹐政稱平恕。孫之蕃。見《福建通誌》《閩侯縣誌》《林氏族譜》。

○人物上二循績

王益祥字謙叔﹐籌岐人。宋淳熙十一年進士﹐歷桂陽﹑建康教授。興學校﹐增生徒﹐士風丕變。後以陳傅良﹑張杓薦﹐歷監﹑簿﹑編修﹑說書﹐出知寧國﹐攺處州。時嚴僞學之禁﹐丐祠去。遷江東提刑﹐以里人陳自彊爲相﹐棄官歸。案邑志有傳﹐言「王益祥後徙居閩縣。」《閩都記》云「王益祥卜居籌岐。」《福建名勝志》云「王益祥宅在閩縣光俗裏籌歧。」又云「在城西南衣錦坊。」《八閩志》云「舊居閩縣江左裏之籌岐﹐後致仕居此﹐攺坊名衣錦。明洪武二十一年﹐宅爲鎭守帥臣所奪﹐創中衛營﹐尋毀於火。天順元年﹐八世孫參政佐疏於朝復之。」

李宗達字時望﹐髙洋裏下洋人。景泰丙子舉於鄕﹐天順甲申登進士﹐拜戶部主事﹐督軍儲於通州﹐著績。復奉命賫內帑金帛赴三廣﹐還朝﹐值畿內歲凶民瘠﹐朝廷發廩﹐又命宗達理賑務。宗達殫心施濟﹐緩急適宜﹐全活者眾。未幾漕河漧旱﹐宗達設方略趲運﹐而舟無後期。朝廷嘉獎﹐進秩員外郎﹐旋被命溫州知府。奉檄﹐適丁母艱﹐竟以哀毀服闋而卒。尙書林瀚爲撰墓志銘。見《華陽李氏族譜》家傳。

鄭日新子臺石﹐欽仁裏玉田人。嘉靖乙卯舉人。金華教諭﹐授嚴州壽昌知縣﹐松江府通判﹐象州﹑賓州知府。歷官所至﹐皆以廉直勤愼稱。居鄕日﹐僅與兄弟同營一室﹐爲起居之所。宦澤所遺﹐可想見之矣。本傳有作柳州﹑賓州知府﹐按《玉田鄭氏族譜》云「《八閩通誌》有傳﹐《閩賢書》作署賓州知府﹐實署象﹑賓二州。」案象﹑賓二州俱隸廣西﹐從家傳。又案玉田鄭氏祠堂廳事有句云「偉績徧象﹑賓﹐三十載經綸﹐西粵仰淸勤大尹﹔雄才冠曹﹑謝﹐數百篇著作﹐南閩推風雅名宗。」此出句指鄭日新﹐對句指鄭邦祥而言也。

林國相字廷贊﹐號燮軒﹐光俗里人。萬曆癸未登進士第﹐逾年﹐授戶部主事。榷稅崇文門﹐一錢不入私囊。督儲江南﹐屬大沴﹐請攺折﹐民賴以蘇。故事﹐列邑斂金錢爲使者費﹐多者至百餘緡﹐國相悉裁罷之。在曹五年﹐甚有聲。出守惠州﹐屬典郡久闕﹐獄滯姦滋﹐國相下車﹐次第次遣﹐旬日間逋牘悉淸。惠俗婚姻無媒妁﹐以檳榔爲信﹐輕相背負﹐無日不訟。國相取六禮條布之﹐不率者刑。又嚴禁婦女之爲市者﹐俗乃大更。郡故多盜﹐國相捕其渠魁﹐論如法﹐廣設方略﹐控制之﹐境內遂安。道紀聶日升亡其印﹐訴於國相。國相笑曰「爾無恐也﹐其歸索之神座下。」己果得印如言﹐人驚以爲神。居恆好獎進諸生﹐貧不能婚喪者﹐皆有助。學宮獘壞﹐蠲資飾之。下及橋梁﹑道路﹑陂塘﹑渠堰皆加葺治。惠人戴之﹐呼以靑天。當入計藏﹐吏請以贖鍰百三十緡爲道裏費﹐卻不受﹐畱供郡誌﹑湖堤二大役。計畢﹐遷河東運使。河東鹽產池中﹐與煮海異﹐每苦旱潦捐課。國相在事﹐有天幸﹐課倍往時。中使垂誕侵利權﹐疏請得報﹐爲禦史所持﹐紛拿不解﹐乃爲之畫分課鹽﹑餘鹽﹐以餘者輔內帑﹐爭乃息。其年池鹽不生﹐上聞之﹐召中使歸。十月﹐鹽復生﹐往鹽生必於春麥﹐十月非其時也﹐民因號曰「瑞鹽」﹐而以爲國相所感致。謝不居。鹽政之暇﹐葺學宮﹐立育才館﹐興社學﹐孜孜教士。又創士倉﹐以贍其乏。修圮橋﹐建麗譙。凡所興作﹐多割已資﹐至日用供億﹐亦分毫不爲民擾。居河東六年﹐中丞臺使者交章薦卓異﹐仍請徙晉藩﹐從晉人望。章三上﹐乃報可。以左參政分守河東﹐晉人大喜。河南凶﹐國相檄所部寬催科﹐問疾苦﹐發倉煮粥﹐所全活甚多。嘗兼攝分巡事﹐裁決沛然﹐案無停牘。未幾﹐以入賀行﹐主吏請括贖鍰﹐郡縣循故事有所獻遺﹐皆謝罷之。旣竣事﹐則疾驅歸省。行至桐廬﹐病亟﹐乃作書慰父母﹐且云「必得一見。」抵家之日﹐口不能言﹐以目視父母而瞑。年五十四。國相居官常不以家從﹐與二弟聯牀共被﹐自相師友將二十年。旣宦遊各方﹐問訊無虛月。常慕司馬溫公之爲人﹐取其「可對天知﹐可對人言」二語﹐顏其軒曰「二可」。所著詩文﹐如《遊吳艸》《燕粵吟》《河汾艸》等若干捲﹐葉向髙爲之立傳。葉文忠公《蒼霞艸》。

鄭善述字孚世﹐欽仁裏玉田人。居蕉溪﹐因以爲號。後徙建安。淸康熙庚午舉於鄕。下第歸﹐授徒講學。時居溪上﹐對岸放生池有髙僧曉霖﹐聞講必來聽﹐數月﹐語善述曰「居士自談性理﹐老衲已透禪宗矣。」丁亥授直隸固安令﹐在京南百二十里﹐濱河﹐旗丁﹑河兵雜處﹐淩其居民﹐善述一切繩以法。歲修永定河﹐椿葦工科﹐取給宛平﹑良鄕﹑永淸﹑東安﹑霸州及固安六處﹐而五邑稍遠﹐河員平日旣不儲材﹐一遇急工﹐輒責之固。秫稽麻柳歲供至數十萬﹐固民不堪﹐多逃散﹐而責者如故。善述陳其狀於上官﹐未卽罷除﹐而追呼稍緩矣。旣以失出﹐鐫級歸。築木石居﹐廣不過一畝﹐藥艸盈欄﹐圖書滿架。初以家敝﹐與伯兄分散﹐糊口四方﹐官固安﹐迎養聚首﹐性命以之。姐適陳﹐早寡﹐妹適葉﹐貧不聊生﹐皆置之安全。子方城﹑方坤﹐俱登第。善述著有《木石居集》。妻黃曇生﹐著有《蕭然居集》。《福建通誌》《閩侯縣誌》參《玉田鄭氏族譜》。

鄭方城字則望﹐號石幢﹐善述長子。善述令固安﹐方城久隨侍左右﹐不得歸試﹐援例貢國學﹐授泰寧訓導。雍正癸卯﹐舉於鄕。時季弟方坤先登第﹐令邯鄲﹐遷景州知州﹐方城皆在署佐理﹐暇則拈韻賦詩﹐今所傳《卻掃齋唱和集》是也。癸丑始成進士﹐知四川新繁縣。縣近省會﹐秦﹑隴﹑楚﹑粵﹑滇﹑黔之民屯聚紛擾﹐方城以慈惠忠信治之﹐民多因以化。羅村李長榮無嗣﹐養子景鮮﹐無何俱死﹐遺二幼孫﹐長榮婦鄭氏﹐年八十餘﹐傭者李云利其田﹐輕氏老耄﹐冒族侄﹐以異姓亂宗控逐二孫。方城細鞫得情﹐重懲云﹐爲鄭氏別置後。云訴郡守﹐勾通守幕﹐約得田酬以半﹐流言四布。郡守王素廉明﹐不能無動﹐媲諭方城﹐勿執成見﹐方城持益堅。旣而事敗﹐幕逃﹐郡守謝曰「微君守正﹐幾墜術中。」邑故有牌頭﹐執薪水﹑糞除之役﹐展轉雇募以爲苦﹐方城毅然除之。時巡撫下墾田令﹐四川地衍沃﹐生聚繁﹐耕居無隙﹐姦民乘機夷古墓﹐塞堰溝﹐謬稱新墾。方城力陳其獘﹐阡陌得無恙。乾隆六年秋﹐大水﹐以災聞﹐藩司使某令助實﹐某令匿災﹐慮鄰邑相形﹐諷以非上官意。方城曰「吾不能隱災希旨。」卒除其賦。九年夏﹐再水﹐錦水河直突城西門﹐大雨挾流﹐勢孔急﹐方城立水中﹐親荷錘﹐民皆感動﹐爭負土堵門﹐城賴以不沒。鄕人避水來﹐渡以舟楫﹐縋而入﹐安置寺觀﹐蠲資設賑。顧水不減﹐乃歷四村﹐相地形疏鑿﹐隨時而涸。是秋大熟﹐文廟﹑二忠墓﹑城樓﹑申明亭﹑壇壝﹑倉獄﹑舟梁﹑道路之屬﹐靡不修舉。暇則行所部﹐讀法﹐勞農﹐請保甲﹐采風謠﹑利興獘革。久之﹐信浹於民﹐令行禁止。集諸生訂期課文﹐授以筆札﹐畱餐﹐點定甲乙﹐指陳經義﹐士蒸蒸蔚起。乾隆十一年計吏﹐舉治行尢異﹐部議以甲子蜀闈磨勘事鐫二秩。上官深爲不平﹐延主錦江書院﹐蜀士聞名景附﹐院內塡溢。逾年病卒。著有《燥吻集》《綠痕書屋詩稿》。子天錦。城茅荔鄕《淸朝詩抄小傳》云「伯兄石幢先生﹐諱方城﹐字則望﹐先大夫蕉溪公冢子。幼不好弄﹐端重如成人。稍長﹐從蕉溪公學﹐入則稟母訓﹐不從他師。蕉溪公教子嚴﹐以長子屬望尢切﹐日授經書尺許﹐背誦偶訛﹐則笞詈不少貸。年二十﹐爲諸生。先是﹐病瘧半載﹐嘗自言﹕『幼讀書困於程限﹐若有物橫梗胸中﹐格格不快﹐至是忽開豁﹐心地空明。』病起﹐復按前所習書﹐皆有新解﹐殆禪家所謂頓悟者機耶﹖顧久困場屋﹐年四十六始舉雍正癸卯科鄕試﹐又十年成進士﹐筮仕﹐得蜀之新繁。邑固彈丸﹐然密邇省會﹐號稱殷繁﹐而關﹐隴﹑楚﹑粵﹑滇﹑黔之民﹐蜂屯蟻聚﹐紛擾無己。先生以慈惠忠信臨之﹐調劑得宜﹐民胥悅服。乾隆十年計吏﹐舉治行尢異。旋以蜀闈磨勘事鐫一秩。先生怡然﹐而上官深扼腕﹐不令俶裝﹐延主錦江書院。蜀士聞名景附﹐負笈者踵相接﹑書捨至滇溢不可容。逾年競以疾卒。」﹝下略﹞見《全閩詩話》。

鄭方坤字則厚﹐一字荔鄕﹐善述季子。少講求河漕利獘﹑邊防要領。雍正癸卯﹐成進士﹐授邯鄲知縣。邯鄲爲入京孔道﹐前官衰病﹐吏因緣爲姦﹐侵帑金千餘。方坤按抵吏罪﹐宿逋以淸。望諸君➀祠在其境﹐捐俸修之。以卓異遷景州知州。景州豪右多憑官長以齮齕小民﹐方坤屏弗與通﹐決獄一斷以法。會河決﹐奉旨賑卹﹐方坤按戶查勘﹐馬不可行﹐乘栲栳以渡﹐不假手胥吏﹐民被實惠。復以卓異遷河間同知﹐擢登州知府。登州與遼東對峙﹐僅隔海﹐而土瘠﹐民無恆業﹐多航海種地爲生。時嚴禁出海﹐其己渡而未入籍者﹐俱令回籍。方坤言於大府曰「登州民貧土瘠﹐遼陽土廣人稀﹐山東之民倚遼陽覓食者﹐邑以千計。若一槪禁止﹐弱者束手待斃﹐彊者鋌而走險﹐轉滋事端。」大府然之﹐遂奏請弛禁。調沂州﹐復調武定。武定以歲饑發粟賑濟﹐倉廩皆空﹐饑民數百萬﹐無所仰食。方坤欲以登﹑萊之有餘﹐濟武定之不足﹐請移登萊谷八萬石﹐以四萬石進利津之牡蠣口﹐接濟迆南州縣﹐四萬石進海丰之沽河﹐接濟迆北州縣。又慮民饑難待﹐請截畱濟南﹑武定等縣漕米五萬石備賑。大吏據以入告﹐從之。又請緩徵未被災地畝以舒民﹐力修城工以補賑卹所不及﹐一郡賴焉。未幾﹐兗州又饑﹐檄方坤往賑。至兗﹐率屬設粥廠以分賑﹐釋貧民奪富室谷而誣爲盜者數十人。乾隆十六年﹐車駕南巡﹐畱拜塘阿﹐馬駝萬計﹐就牧兗州﹐芻豆所需﹐責辦旦夕。方坤計每日所支於附近郵驛及各營經年積儲﹐籌劃供應﹐先後以遠近爲差﹐大役不誤而民不擾。修少陵書院﹐以興文教。權兗沂曹濟道﹐河決徐州﹐協辦掃工石料。以病乞休。初﹐方坤師其兄方城﹐弱冠有文名﹐在都門與一時名流往來賡唱﹐每一篇出﹐遠近傳抄。服官三十年﹐著述不輟﹐成《全閩詩話》《淸朝詩鈔》《蔗尾集》《卻掃齋唱和集》等各若干捲。子天籙﹐工詩。見省﹑縣誌。

鄭天錦字有章﹐一字芥舟﹐方城子。學使周學健以博學鴻詞薦﹐辭不就﹐遂於乾隆壬甲成進士。知廣東連山縣﹐攝理瑤同知﹐民夷爰之﹐連山有銀穴﹐曰海筒﹝一作梅筒﹞﹐與廣西賀縣焦水廠接﹐廣西布政某惑廠人言﹐欲逾界采銀於穴。或勸天錦招商取利﹐天錦曰「聚眾起事﹐此異日大患也。」上言制府﹐極陳穴不可開狀。大府悟﹐遂檄兩省巡道會定地界﹐禁采穴者。巡道某嘆曰「眞廉吏也。」舉卓異﹐遷瓊州同知。未抵任卒。子沂若﹐字子詠﹐少肄業於建溪書院﹐寒夜輒爲父溫足﹐數日必假歸省母。工詩﹐見賞於永福黃任。見省﹑縣誌。

林昆瓊字長實﹐號醇叔﹐又號心醰﹐黃石人。幼岐嶷﹐讀書過目成誦。工文﹐詩亦雅健。精篆隸﹐善別書畫。逾冠﹐補博學。與葉毅庵﹑孟瓶庵﹑梁九山﹑龔海峯輩二十八人結爲讀書社。與從兄開瓊同遊京師﹐先後主大興朱文正﹑河間紀文達二公家﹐名噪都下﹐時稱爲大﹑小林。乾隆乙酉經魁。歷湖南宜昌知縣﹐茶陵州﹑道州知州﹐以軍功加直隸州銜。橐筆從戎﹐馳名幕府。居官遺愛在民﹐著有政聲。所著有《學圃詩存》二卷﹑《石林畫系》二十四卷﹑初編一卷﹑續編一卷。見《林氏族譜》《閩侯縣誌》。

郭建勛字策臣﹐洋嶼人。同治壬戍舉人。法夷之亂﹐司記室﹐以軍功授石埭縣知縣。服官十餘年﹐淸修自勵。丁丙艱後不再出。居鄕力行古道﹐爲閭裏所推崇。《琴江志》。

○人物上三儒林

盧孝孫字玉溪﹐宋江左里人。奉親孝養﹐篤志好學﹐研究伊洛之書﹐深契其旨﹐著書立說多所發明。有《性理大全發蒙》十卷。學者宗之﹐稱玉溪先生。浮歧有祠。卒葬藤山。《閩侯縣誌》。

鄭文遹邑《選舉志》有作「遹」。字成叔﹐江左裏象嶼人。宋嘉泰甲子貢士。聞勉齋得朱子之學﹐往師之﹐旣與俱登朱子之門﹐命編次《喪禮》。嘗觀周子《太極圖》﹐悟性善之旨﹐著有《易學啟蒙或問》《春秋集解》《喪禮長編》《庸齋集》等書。《鄭氏族譜》參舊邑志。

鄭子尙至徳裏馬頭人﹐遷邑東隅翰林坊。明洪武十六年﹐以明經薦授長樂教諭。入祀鄕賢祠。按邑志誤爲宋人﹐玆據《馬頭鄭氏族譜》更正之。

陳景著名湜﹐以字行。明永樂十三年進士第三人及第。預修《﹤四書﹥﹑﹤五經﹥性理大全》。以母老乞便祿養﹐攺福州教授。卒葬螺峯山。祀鄕賢祠。案陳景著﹐紹惠裏七星墩人﹐墩己墟矣。

○人物上四文苑

倪曙字孟曦﹐光俗裏後塘人﹐又作下江人。塘乾符四年﹐舉進士﹐試於京兆﹐以「火中寒暑退﹐殘月如新月」詩﹐曙名列第五。爲五年縣尉。至中和時﹐乃再舉及第﹐除太學博士﹐文學雅爲唐僖宗所知﹐當時制詞﹐有「螢雪服勤﹐屬詞淸妙」之語。黃巢之亂﹐避歸故鄕﹐會閩王從子延彬刺泉州﹐雅好賓客﹐曙與徐寅﹑陳郯等賦詩飲酒爲樂。未幾出遊嶺表﹐南平王劉隱招禮之﹐辟置幕中。隱弟卽位﹐擢爲工部侍郎﹐進尙書左丞。乾亨五年﹐詔同平章事﹐無何以疾卒。所著賦一卷行世。《南漢書》《十國春秋》《福建文苑傳》參光俗裏《後塘倪氏世譜》。又案﹐曙作下江人﹐卽今閩江下游。

陳弦字元甫﹐光俗里人。元至正中居方山﹐以學行薦補勉齋書院山長﹐攺潯溪場司丞﹐辟行中書省職官掾。西域那兀納等據泉州行省﹐辟爲護軍參謀軍事。那兀納就縛﹐檻送行省﹐調晉江縣尹﹐兼分督鹽課。升廣東鹽課提舉﹐兼參潮﹐惠﹑循﹑梅諸州軍事。旣而歸田﹐道泉州﹐父老固挽之﹐遂家焉。著有《方山堂詩文稿》行世。《閩詩傳》。

鄭邦祥字太巫﹐欽仁裏玉田人。博極羣書﹐旁通方外﹐參入玄粵。時作書畫篆刻﹐有逸致。謝在杭早達﹐才名洋溢海內﹐樹壇晉安風雅﹐與濟南﹑競陵旗鼓張幟﹐偕曹石倉執牛耳主盟﹐太巫以年少諸生﹐與謝爲雁行內兄弟﹐每出登壇﹐輒屈一座。惜萬曆﹑天啟間三中副車。足迹滿天下。著有《玉蟬庵詩集》﹐詩入《禦纂羣芳譜》《十二代詩選》。卒於明天啟四年甲子﹐年僅三十八。前一年癸亥﹐客粵韶溪﹐除夕有詩云「七千歸路才過半﹐四十行年尙待三。」當時以爲詩讖云。病革﹐忽於易簀刻呼取紙筆﹐畱偈三四語而逝。語云「來旣無蹤﹐去住何宅﹖性地圓明一徹。」娶江田謝氏﹐布政肇淛胞妹。子禎﹐孫善述。《閩侯縣誌》參《玉田鄭氏族譜》。案邦祥一名緩﹐字孟麟﹐荔鄕曾祖父也。荔鄕《全閩詩話》錄《劍虹﹝榜眼吳文煥﹐字劍虹﹞續稿》云「鄭邦祥﹐一名緩﹐字孟麟。著述甚富。今其家所藏《玉蟬庵散編》不過千百中之什一也。先生遇不酬才﹐年不符志﹐早歲卽以詩名見推。閩俗﹐最重及馬婿。娶婦後﹐擇吉日雙返外家﹐治具甚設﹐卜所以延賓其人者﹐余兄弟子姓﹐環而觀新婿所爲。先生娶於謝﹐謝本著姓﹐妻兄在杭先生﹐早貴顯矣﹐是日主其事﹐預使傳言曰﹕『吾輩文人﹐不可學世俗新親窠臼﹐請聯名句﹐以光嘉禮。』先生時年甫十八﹐槪應曰﹕『諾。』於是豆登旣行﹐觴酌旣設﹐一人呼韻﹐則一人操筆墨﹐就主賓前伸紙請書﹐書訖旣去。循環疊進﹐不逾晷刻。是日所成至八十韻﹐執事者奔走頗以爲煩﹐而主賓之意常若有餘。滿堂觀者﹐傳爲盛事。於是先生遂與在杭謝公﹑能始曹公﹑惟和興公二徐公主持斯文﹐爲騷壇弁冕﹐口誅筆擊﹐與世之號爲眉目者﹐不能無齟齬。謝﹑曹旣早達﹐二徐又早謝諸生﹐獨先生尙淹沈黌序。竟陵督學閩南﹐昌言於眾﹐曰﹕『吾往南中﹐他無可喜者﹐惟必將鄭孟麟抑置劣等﹐且痛扶之﹐亦足以豪矣。』語流聞至閩﹐先生念弟子員自不宜與學使者抗﹐在杭先生時方伯粵西﹐遂往依之。凡所遊歷﹐無不於詩焉發之。天啟癸亥除日﹐韶陽溪上忽得句云「七千歸路才逾半﹐四十行身尙待三。」語亦無大沈痛﹐而不知其爲讖也。先生早年著述﹐爲曹能始先生采入《十二代詩選》﹐兵燹後﹐此書罕覯。卽所嘩爲盛事若八十韻事﹐亦久已聲希響絕。傳其軼事如左。一聲一欬﹐正可於冠裳劍佩外求之耳。」

黃應恩字九龍﹐又字伯寵﹐赤嶼人。明天啟五年﹐選舉貢元﹐崇禎間﹐補中書舍人。因皇太后病篤﹐取象膽療病﹐廷臣不知﹐應恩博覽羣書﹐獨知象膽四季寄於四蹄﹐召見時﹐面試對答如流。賜翰林院東宮侍講﹐兼內閣誥敕撰文中書﹐授禮部儀制﹐淸吏司員外郎。見《明史》並參《黃氏族諳》。

陳憲周字時夏﹐號鶴溪﹐洋嶼人。淸康熙乙未進士。選滿城﹝有作海城﹞縣知縣﹐不枉一民﹐不名一錢。卒於官﹐邑人賻之﹐乃得歸葬。憲周喜爲詩﹐詞淸句麗﹐閩中詩派自曹能始﹑謝在杭後﹐憲周爲得其宗。《福州府誌》《閩侯縣誌》《陳氏族譜》。

周琦字朝勛﹐文石人﹐居江左厚安。康熙丙午武舉人﹐聯捷進士。歷官北直﹑山東﹑江西﹑福建。性好吟詠﹐著有《淸遠堂詩集》傳世。見《福建藝文志》﹐參《周氏族譜》。

周元字春臺﹐厚安人。雍正元年癸卯撥貢﹐甲辰入國子監肄業。初見重於吏部許雪村﹐延爲西賓。十三年﹐選授松溪縣教諭﹐旋調臺灣鳳山縣教諭﹐補陜西漢中府沔縣知縣。所至慕其才名﹐欽其懿行。著有詩文集。見《周氏族譜》。

盧遂字易良﹐號霽漁﹐浮岐人。乾隆乙未進士﹐官翰林院編修。幼聰穎異常童﹐年十三﹐卽能詩。甫冠﹐登館選﹐興登髙烈﹐年成一集。未三十﹐有詩三萬餘首。惜不永年。行世者有《四畱堂集》《全閩詩傳》。

林開瓊字達孫﹑又字長川﹔曉樓﹐西癡﹐亦其號也。髙洋裏黃石人。乾隆庚寅舉人﹐授大田訓導。明末﹐有嚴氏女殉親赴水死﹐鄕爲造橋立碑﹐久毀﹐重修之。值歲饑﹐勸富戶誠價平糶。遷永安﹐與知縣協力采買倉谷﹐士民樂輸。以長年榜謁選﹐當得縣尹﹐吏持文狀責納貲﹐遂拂衣歸。有《曉田詩鈔》十卷。案開瓊與從弟昆瓊同遊京師﹐主大興朱文正﹑河間紀文達家﹐名盛都下﹐時稱爲閩中大﹑小林云。見《福建通誌》《閩侯縣誌》。

鄭穎愼字亦幽﹐原名少圖﹐馬頭人﹐廩貢生。生平好學﹐爲文有卓識﹐奇气勃然不可遏抑。渾浩流轉﹐不以摹擬損才﹐不以議論傷格﹐士大夫重之﹐謂爲韓﹑蘇之流亞。卒於光緒戊午➁。見《鄭氏族譜》。

李禮臣洋嶼人。聰敏絕人﹐詞賦婉麗﹐爲前輩宿學所稱賞。年未弱冠﹐卽舉於鄕﹐惜不永年。有遺著俱散佚。《琴江志》。

盧聿炳字耀西﹐浮岐人。於書無所不讀﹐爲文波瀾壯闊﹐人皆稱之。光緒九年﹐登進士第﹐官工部。於時不偶﹐歸而閉門著述﹐不與世周旋﹐竟卒於家。見《蟄廬詩集》。

髙煥新字復齋﹐紹惠裏阡中人。賅宗經史。由附生入全閩師範學堂﹐品學爲監督陳寶琛所賞識。初級師範第一班畢業後﹐卽畱校充當學監兼教習﹐又以熟習日語﹐並爲東方教習翻譯。在校一貫任職﹐歷數十年﹐言行一軌於禮﹐聽夕惟以規正諸生爲務。自監督校長以降﹐無不尊敬之者。生平緘默﹐終身不妄言笑﹐爲文蘊蓄如其人。雅善詩賦﹐揮毫立就﹐著作甚富﹐𨿽居城市﹐不爲物役所混。晚年遠葷茹素﹐恬然以老﹑莊﹑釋氏之學爲學。煥新九男一女﹐皆教育成材﹐識者重其庭訓之美。閩海兩度淪陷﹐煥新告老退居故里﹐息心禪定﹐不一問戶外﹐惟以蔬食自甘。迫抗戰勝利﹐賦《回憶往事》詩云「春光去不畱﹐轉瞬又新辰。回憶往年春﹐倭兵方稅駕。我身無所長﹐遇險幸夷化。倭侵入門內﹐以善言遣去。仗此忠信存﹐蠻貊亦何怕﹖臣壯不如人﹐而今況衰謝。竭誠相告語﹐幸復得寬假。﹝倭以我粗通日語﹐勸出任事﹐以衰病力辭卻﹞。杜門何所事﹖舊書且枕藉﹐偶爾發微吟﹐消消長日暇。欃槍今已掃﹐曙光照殘夜﹐干戈化玉帛﹐和平徧歐亞。喜見九州同﹐此樂眞無價。」行世有《歷史講義》﹑詩文集。子光遠﹑光佑﹑光啟﹑光昕﹑光世﹑光暄﹑光垣﹑光衢﹑光凱。《藏樓詩文稿》。

○人物上五武功

鄒思魯光俗里人。宋嘉定間北京燕山前衛經歷司經歷。《鄒氏宗譜》。

李徳實髙祥裏下洋人。元至正間官提領﹐累有功績。《華陽李氏族譜》。

黃九虎字徳成﹐明至徳里人。以武功授南京大興衛丞﹐校尉。娶李長孫女﹐殿撰騏姐爲室。《黃李族譜》。

黃參字求我﹐至徳裏黃李人。明永樂七年﹐太監鄭和駐長樂﹐造艦下西洋﹐參從徵有功﹐授忠武尉﹐累遷遊擊定遠將軍及和總管府中軍。見《黃李族譜》。

林其琮字尙階﹐號從乾﹐營前人。明隆武稱國﹐授總兵之職﹐迨事不可爲﹐遂棄職遊江西﹐後不知其所終。見《營前林氏族譜》。

鄭建洋嶼人。左衛指揮使經歷。《鄭氏族譜》。

林從時髙洋裏黃石人。淸康熙己卯武舉人﹐授把總。於五縣寨響鼓山擒山冠薛彥文有功。又隨軍帥平臺灣南路﹐緝獲餘孽杜君英﹐招撫力力等社生番﹐議敍軍功﹐擢守備﹐累遷至襄陽鎭總兵。《閩侯縣誌》參《林氏族譜》。

黃思隆洋嶼人。授延平右翼守備﹐題升都司。《琴江志》。

星世昭﹑李祥福﹑陳大喜﹑鄭開璽﹑倪時泰洋嶼人﹐均爲千總。《琴江志》。

張維麟﹑楊錦苞﹑楊生﹑劉占禮﹑李九駿﹑張祿﹑董受誠﹑李光勛﹑馬國棟﹑邱克﹑黃啟泰﹑林惠洋嶼人﹐先後俱爲把總。《琴江志》。

李熙齡髙詳裏下洋人。督標中營﹐軍功五品。《李氏族譜》。

林鵬程字飛章﹐營前人。以平冠累有功績﹐升臺灣副將。《林氏族譜》。

鄭方旦玉田人。河南巡撫中軍守備。《鄭氏族譜》。

鄭履善玉田人。淸廣東標營千總。《鄭氏族譜》。

李春林下洋人。督標左營外委﹐駐防古田鎭。《李氏族譜》。

黃紫垣洋嶼人。乾隆五十一年﹐林爽文亂﹐紫垣防衛五虎要隘。冬﹐將軍鄂題保總帶滿漢旗兵赴臺灣作戰。初﹐紫垣以聲援隔絕﹐瀕死者數﹐卒以奮勇殲滅大憝。至五十六年始還。子和珍﹐以隨父出徵有功﹐升二佐領。嘉慶六年﹐亦統帶旗兵營與蔡牽戰黑水洋﹐奏捷。《琴江志》。

黃彜卿洋嶼人。有將略。甲申馬江戰役﹐彜卿爲統帶﹐駐營前後塘寨。時張佩綸﹑何璟奉旨不準先行開炮﹐彜卿不受命﹐且令部下有見敵艦盡力攻擊﹐設非張之掣肘﹐何之畏葸﹐孤撥早已葬骨馬江矣。《琴江志》。

張有福﹑董受冠﹑董銓﹑楊恩洋嶼人。俱以武舉投效綠營。洪楊之亂﹐各立戰功﹐爲主帥賞賜。《琴江志》。

林寅

字謂濱﹐唐嶼人﹐禦史之蕃後裔也。嘉道間﹐以武舉人歷官都閫。見《藏山堂遺篇》後序。

黃錫康江左裏洋嶼人。咸豐三年﹐由總督標下把總隨巡撫馳赴泉郡平粵匪。在楓亭與匪血戰三晝夜﹐以戰功授千總。又奉帶綠營赴上游雞公嶺等處迎戰。嗣守備延平﹐率所部赴敵﹐身落險灘﹐附木漂流數里﹐抵岸﹐復繼續應戰。旋升都司。《琴江志》。

林建章字增榮﹑又字述瑞﹐光俗裏泮野人。少懷大志﹐當淸季世﹐投考入海軍南京水師學堂﹐習駕駛。學成﹐充宿字魚雷艇管帶。鼎革後﹐歷長南琛﹑海容軍艦。民國七年﹐第一次歐戰﹐中國參戰﹐授代將銜﹐奉命率海容軍艦駐海參威﹐兼指揮陸軍部隊。功績卓越﹑蜚聲中外。九年﹐升海軍第一艦隊少將司令。十三年﹐任海軍總長﹐授海軍上將。建章在位﹐應變有方﹐所以馳望南北﹐爲海軍名宿。晚年退居海上﹐學道自娛。抗戰軍興﹐在滬屢受敵僞威脇﹐終以忠貞不屈﹐憂憤而卒。子浚之﹐涵之。﹝采訪冊﹞。

許贊虞﹑賈凝禧﹑張曾存﹑賈勤﹑髙承錫﹑許建鑣﹑許建廷﹑賈勷﹑許贊同﹑許建藩﹑楊茂貞﹑賈珂﹑賈績洋嶼人。先後供職海軍﹐或充大副﹐或任艦長﹑司令﹐著有勞績。﹝采訪冊﹞。

○人物上六忠義

鄭多福字伯康﹐號雙峯﹐至徳裏馬頭人。生於宋咸淳間﹐少好學﹐重气節﹐狀貌魁梧﹐膂力過人。一日颒面臨盆﹐偶因噴嚏﹐气沖盆水﹐噀出過半﹐江濱羣鷺聞咳嗽聲者﹐驚振而飛。嘗舟駛半江遇劫﹐覓一斧﹐俟盜登舟﹐斃之﹐其黨懾﹐遁去。以村近水﹐劫掠時聞﹐多福用三十斤鐵錘禦之﹐鄕裏得安其居﹐遐邇稱慶。景炎間﹐值世亂﹐募義民。勤王兵起﹐多福奮曰「此吾報國誓掃胡元之日也。」隸興化軍﹐爲千夫長。身經百戰﹐徧體瘡痍。及次年十月﹐陳瓚殉節﹐號哭不已。元兵嘗掩捕之﹐乃棄家入山修道。死之日﹐鄕裏立像祀之。《鄭氏族譜》。

林成科字興苐﹐光俗里人。當淸兵入關之三年﹐各地義師蜂起﹐尢其海角之民﹐集合爲多。興苐亦志圖興復明社﹐操矛挺身爲前導。初攻省城﹐不克。嗣襲吳航﹐不幸衝鋒陷陣而死﹐屍暴露於嶺口﹐數日始掩。《林氏族譜》。

鄒寶善營前人。淸成丰間漳州千總﹐調赴江西建昌剿匪陣亡。賜祭葬﹐入祀忠烈詞。《鄒氏宗譜》。

李全壽洋嶼人。淸捷字營哨官。中法之役﹐全壽身先燃炮﹐力攻法艦﹑不幸被敵回擊﹐彈中頭部以身殉。入祀昭忠祠。《琴江志》。

蔡宗純江左裏洋嶼人。在孫軍門靜山麾下。民軍舉義時﹐宗純不忍負淸﹐先期用槍宣告自裁。同儕嘉其節義﹐厚殮之。按蔡死之後﹐旗人相繼以身殉者﹐凡三十餘人﹐惜均未著其名。見於《琴江志》。

遊鯤

字超塵﹐洞江人。性慷慨﹐有卓識。警察學堂畢業。二次革命被執﹐殉難於福州。﹝采訪冊﹞。

林韻珂字雁稚﹐營前人。習船政水師。甲午中日之役﹐大東溝參戰有功。入民國﹐升永丰艦長。民國十一年﹐廣東戰事起﹐艦隊官兵多半棄艦遁逃﹐而韻珂獨奮勇抵抗﹐力不支﹐遂以身殉焉。時年六十有三。陳將軍鏗臣爲匾「成仁取義」。子開文﹐海軍藝術畢業。《林氏家傳》。

髙光暄紹惠裏阡中人。煥新子。英國海軍大學畢業。返國後﹐任貴陽防空學校中校教官。同懷弟光衢﹐馬尾海軍學校畢業﹐見習平海軍艦。民國二十九年﹐抗日戰爭﹐暄殉難於陪都重慶﹐衢殉難於江陰防次。事聞﹐俱受中央國民政府卹典褒揚。《采訪冊》《忠烈將士一覽》。

林福懋光俗裏營前人。役於海軍第二艦隊﹐在撫寧炮艇殉職閩江口。祀忠烈祠。見《抗戰殉難忠烈將士一覽》。

王祥兆五里洋人。陳永孝﹐象嶼人。俱海戰第一艦隊中山軍艦槍炮手。抗戰出力﹐同時於湖北金口上游殉難。祀邑忠烈祠。《忠烈將士一覽》。

林政惠洋嶼人。海軍馬當區炮隊隊兵。奮勇抗敵﹐不幸死於馬當。海軍部令祀忠烈祠。《忠烈傳士一覽》。

王品顯江左里人。在陸軍二十八軍六十二師充當一等兵。浙江孝丰抗日戰爭﹐歿於陣。祀忠烈祠。《忠烈將士一覽》。按六里以內﹐各鄕丁壯﹐應徵戎行﹐出力者不乏人﹐在抗戰期中﹐不幸而捐軀者﹐亦大有人﹐今只就後勤總部編列《陸海空軍抗戰殉難忠烈將士名冊》中錄其有可考﹐屬於六里者﹐立傳《忠義》。

黃開霖赤嶼人。與黃石﹑林金官等於三十年四月十九日地方淪陷時﹐激於愛國義憤﹐爲抗敵參加遊擊。八月四晚﹐瑯尾灣之役﹐斃敵酋守備司令中島少佐﹐與有力。斯役﹐殲敵三十餘人﹐造成江右﹝時閩海戰區﹐有江左﹑江右區分﹐長樂屬江右。﹞抗戰轟烈奇績﹐終使敵人受制於我﹐崩潰而遁。三十三年十月五日﹐沿海再度淪陷﹐開霖仍與金官等入縣戰地服務隊﹐謀克服縣城。八日﹐在湖裏嶺金雞山與敵鏖戰歷數小時﹐不幸開霖彈中頭部﹐壯烈犧牲。同時相繼陣亡者六人。有劉振芳者﹐縣城人﹐英勇與敵肉搏﹐身負重傷﹐幾瀕於險。﹝采訪冊﹞。

陳麻肚營前人。林振業﹐洋嶼人。林務世﹐湖里人。林唐妹﹐白石橋人。林鴻銓﹐湖里人。與赤嶼黃開寧﹑縣城鄭資營同時參加戰時服務隊。反攻時﹐與敵戰於湖裏嶺金雞山﹐各奮不顧身。初搏鬥﹐合力手刃敵兵數十猛﹐惜以援絕力竭﹐七人俱爲寇害。林務世﹑林鴻銓被俘腰斬。克服後﹐地方曾爲斯役死難者勒碑刻銘﹐立於河陽江畔。﹝采訪冊﹞。上述輝煌戰果死難者﹐但就六里方面而言﹐未詳全縣。

○人物上七節槪

林之蕃字孔碩﹐又字涵齋﹐別署曰積翠頭陀﹐材孫﹐弘衍子。材淸介﹐於物無所好﹐獨寶一箕子鼎﹐歿以貽之蕃。巨室期得鼎不可﹐探知衍有官逋挾之﹐之蕃償所遺屋與田﹐俱不可。之蕃曰「鼎﹐受之光人﹐當告廟乃予。」期日﹐召巨室予鼎。之蕃抱鼎告曰「孫之蕃﹐不能守傳器﹐願與索鼎者同殉。」向巨室一擊﹐巨室踉蹌竄去。崇禎癸未﹐第進士﹐同侯官林垐爲倪元璐所器重。及謁選﹐垐得海寧知縣﹐之蕃得嘉興﹐又同省密邇。邑有鹽商﹐恃巡按禦史李挺力﹐奪故宦墓﹐溽暑走百里﹐驗山界﹐具圖﹐竟坐商罪。挺怒﹐以計典罷之。唐王稱號﹐黃道周以之蕃與垐薦﹐同日拜禦史﹐繼授之蕃考功郎中﹐垐文選郎中。唐王敗﹐之蕃隱於故里唐嶼﹐以畫自給。後夢陳子龍以冠服招之﹐疽發背卒。著有《涵齋集》﹐前半詩﹐後半文。案唐王時﹐禦史郭貞一亦疏薦之蕃云「原任嘉興知縣林之蕃者﹐種種善政﹐難以枚舉﹐爲鹽臣李挺所傾。及去任﹐縉紳士民罷市閉關﹐叩閽請畱﹐而姦黨疾之﹐遂從降調。夫之蕃所能者﹐無得罪於百姓﹔所不能者﹐彌縫於上官﹐此賢令也。使天下之令皆若之蕃﹐實心淸節﹐則海寧有不升平﹐禍患有不消弭耶﹖所宜特加超擢﹐以風有位也。」明姜紹書爲撰傳云「林之蕃﹐字孔碩﹐號涵齋﹐閩縣人。崇禎癸未進士﹐授嘉興令。自幼喜畫山水﹐落筆蒼潤﹐韻致更自瀟灑。其爲吏﹐淸廉有聲﹐惟知奉公潔已﹐不喜逢迎上官﹐遂爲鹺使者所劾﹐競拂衣歸。一瓢一衲﹐寂隱山中。因寫山水一幅﹐寄餘同邑荊毅庵﹐蓋其同門友也。煙雲潑墨﹐點染精工﹐題絕句曰﹕『與君隔別幾經秋﹐雲水無緣接舊遊。若問故人生計在﹐石田茅屋隱山邱。』亦足想見其詩中有畫矣。其父弘衍﹐號得山﹐由恩蔭擢民部郎﹐亦深解畫理。孔碩殊有鳳毛﹐故足述云。」見《無聲詩史》《國朝畫識錄》。又案之蕃傳原附祖材傳後﹐見《福建通誌》。

黃曾源字石孫﹐洋嶼人。淸光緒庚寅進士﹐由禦史臺出守徽﹑靑﹑濟南等郡。服官十餘年﹐宦囊羞澀﹐衣服飲食﹐有寒士所不堪者﹐曾源處之晏如也。林畏廬紓送其出守徽州﹐有句云「石孫不因人之曲而曲之﹐因人之直而直之。且其事人也﹐不以生死盛衰易其操﹐阿諛黨順變其言。誠君子也。」辛亥後﹐居靑郡﹐杜門不出﹐望門投刺者﹐皆拒而不納。辭袁項城徵聘書云「西山薇蕨﹐古之人有行之者。」其始終亦自完一節焉。有《石孫詩稿》一卷。見《琴江志》參《畏廬文集》。

○人物上八孝悌

鄭鼎材字新甫﹐洋嶼人。弱冠失怙﹐事母黃氏盡孝。母歿﹐五日必哭於墓﹐𨿽閱歲猶一日也。鄰有惡少﹐好生事立威﹐鄕裏不平﹐爭欲擊之。鼎材知直在已﹐愈巽抑﹐嬉笑曰「吾欲唾面自漧耳﹐何必怒焉﹖」侮者慚服。生平於物無競﹐洵爲鄕之善士。及子發先登端平二年進士﹐恩封京秩。卒之日﹐子婿郎官王伯大爲撰墓志銘。洋嶼《鄭氏族譜》。

陳秀

子希實﹐洞江人。事親以孝聞。少穎悟﹐崇尙儒術。明宣徳戊申例貢﹐正統戊午南京鄕試中式﹐授桂林府學教諭。乞賜歸﹐依親終養。上嘉其志。歸逾年卒。同里許天賜爲撰行狀傳之。洞江《陳氏族譜》。案許天錫《贈別陳希實歸省詩》云「太學英髦多俊才﹐喜承恩命暫榮回。誰云驥足淹千里﹖終見鵬飛到九垓。壁水久聞歌棫朴﹐芹宮重許詠臺萊。還家努力須勤學﹐佇聽綸音天上來。」錄於《陳氏譜諜》。

林堪

子尙乾﹐唐嶼人。明嘉靖癸卯舉人。授澄邁教諭。輯邑志﹐訓諸生﹐以勤能著。分校南畿﹐過太平﹐有兩監生持數千金懷刺求通﹐堪署刺曰「借資而負所學﹐受貨而負吾君﹐皆天戮民也。」兩人愧而遁。遷宣化知縣。同安洪朝選爲廣西參議﹐與堪善﹐朝選與巡按禦史抗﹐禦史劾朝選並及堪﹐遂罷。後朝議以禦史言不當﹐調朝選而出禦史﹐然不及堪矣。堪性至孝﹐大母許﹐治家嚴﹐幼侍竟日﹐未嘗移寸趾。奉父母﹐承顏順志。有一弟﹐父母愛之。弟一子﹐而堪子三﹐以己產均弟焉。《閩侯縣誌鄕土志》。

林祥

字叔擎。父開瓊﹐官永安教諭﹐歸卒。家貧﹐有二寡嫂﹐窮困無措﹐祥誓不娶﹐謁力供奉﹐以卹其孤﹐兩嫠安之。其叔兄茂才祺病亟﹐祥齋素吁禱﹐割左肱和粥以進﹐兄病尋愈﹐祥遂不復葷食。生平銳意文章﹐不求聞達。嘗病瞽﹐後復明。力學有悟﹐自號懺凡居士。《閩侯縣誌》。

鄭玉成字孟聘﹐馬頭人。邑庠生。父卒﹐事後母以孝﹐友諸弟以愛﹐講學洞江靈洞精舍﹐贍其家。生平進退必以仁義爲則﹐人咸欽之。惜其學問文章﹐未爲世用﹐著述亦盡散佚不傳。《鄭氏族譜》。

賈勃

賈瑾兄弟也﹐洋嶼人。母黃氏﹐家貧守節﹐勃﹑瑾刈樵蘇以供母。宣統三年﹐閩省革命﹐勃﹑瑾由省回裏﹐途遇無賴數人搜劫行李﹐無所得﹐怒欲殺之。瑾呼曰「我弟也﹐請釋彼而殺我。」勃亦呼曰「我兄也﹐請殺我而釋彼。」並遇害。勃年二十﹐瑾年十八﹐母聞知絕吭而死。《福建孝義傳》。

許贊周字翊臣﹐洋嶼人。事兄如事父﹐坐臥必偕﹐顏色必和。兄所言無不奉行﹐所言非是﹐輒幾諫﹐不敢顯摘其非。間或外出謀食﹐所獲薪金皆供兄﹐親屬亦無不沾其惠。《福建孝義傳》。

林慶增字昭宴﹐號賜侯﹐泮野人。以歲貢生授廣文之職。幼力學不倦﹐長以名節自持。事親孝﹐篤於兄弟。晚年設絳授徒於鄕。出其門領鄕薦捷南宮者﹐實繁有徒。《林氏家傳》。

林善檉字通誠﹐泮野人。聰明有至性﹐事母以孝聞。日出而作﹐夜依母旁讀書習字。與鄕裏居無間言。以勤與儉立其家。且通六藝﹐於篆隸正字摹擬尢工﹐凡鄕之楹聯以及器具文字﹐皆出其手筆。《林氏家傳》。

李松

洋嶼人。人以純孝稱之。父維藩﹐視女福寧﹐卒於客中﹐松匍匐負父遺骸歸﹐抵家﹐朝夕痛哭﹐累月淚盡﹐繼之以血﹐遂喪明。《琴江志》。

賈凝禧字紫庭﹐洋嶼人。與兄友愛綦篤﹐兄食指浩繁﹐皆仗凝禧贍養。戚族貧乏者﹐無不周卹。故歷充海軍要差﹐歿後家無餘資。見《閩侯縣誌》《琴江志》。案賈凝禧﹐洋嶼人﹐英國海軍畢業。回國後﹐於光緒壬寅中式舉人﹐署山東榮城知縣。辛亥革命﹐任海軍部司長﹐卒於京。子勷﹐馬尾海軍畢業。案《琴江志》誤爲子勷﹐署滎陽知縣。

李守瓜字廷綿﹐髙洋裏華陽人。爲人誠愨﹐有至性﹐事父母綦孝﹐爲鄕閭所欽式。友愛伯兄﹐一如事父。兄亡﹐視侄如子﹐以教以養﹐循循善誘﹐不速而達。出則恂恂﹐於人無忤。在商界數十年﹐𨿽逐什一之利﹐然而宅心不詭﹐未嘗不以實告人也。故𨿽失敗屢空﹐必棄產以償之。因是一生馳譽﹐歿後十數年﹐闤闠中有識者﹐猶稱道不衰。采《李氏家傳》。

○人物上九義行

林浦

唐末避地海濱。凡山巓水際﹐可維舟處﹐皆鑿義井以給行人﹐呼爲林公井。及卒﹐里人祀之。見《閩侯縣誌》《閩縣鄕土志》。案林浦﹐光俗里人﹐祀泮野通濟王廟﹐遺址尙存。《福建省誌》《閩侯縣誌》俱有傳。

陳伯亮營前人﹐中允謹之父也。生平不食言。家積粟﹐有糴者誤遺金而去﹐伯亮急追之﹐呼曰「而更欲糴耶﹖何爲多與吾金﹖」其人感而謝之。明嘉靖間﹐倭掠郊野﹐伯亮自鄕移入城﹐市屋者多售數百金﹐其故屋主訟之﹐巡撫阮某欲罪其人﹐而令減值﹐以歸中允﹐伯亮不可﹐敕謹曰「汝愼無爲此。向者﹐吾避寇急於問捨﹐旣成價矣﹐𨿽多得吾千金﹐不悔也。」中允乃辭。見《福建通誌》《閩侯縣誌》《陳氏家傳》。案《福建名勝志》云「南園在洗馬橋東。狀元陳謹別業。園逶迆里許﹐戶外有岡阜﹐三石森立如筍。」

朱仲素光俗裏下朱人。嘉靖中﹐置田立義渡﹐行旅便之。見《長樂舊邑志》。

鄭禎

字立姬﹐其先福淸人﹐後遷閩侯玉田。父邦祥﹐《文苑》自有傳。順治四年﹐海盜謝朋勒民餉﹐鄭族被掠者十人﹐需萬金﹐力不能贖。盜語人曰「得鄭秀才一見﹐當爲若解。。」族人以告禎﹐禎欲行﹐所親止之。翌日﹐迎者至﹐禎遂與偕行。旣見朋﹐執禮甚恭﹐下拜曰「久聞鄕間長者﹐何幸一見﹗自愧鹵莽﹐請以此輩萬金爲贈。」款畱一宿﹐各令釋械而歸。兄梓。《全閩詩話》云「邦祥有子二﹐曰二銘﹐二室。訓導徳化。時山海交訕﹐徳化城陷﹐從子被掠﹐間道馳書告禎。禎假貸百金﹐急足馳去。中途復掠於他盜﹐禎又貸如數贖以歸。禎以副貢生終。子善述。」《福淸縣誌》《閩侯縣誌》。

陳存惰營前人。康熙間﹐置義田﹐立渡濟人。壽八十有八。《陳氏族譜》。

林須堂字慧明﹐營前人。以航商致富﹐疏材好施。乾隆間﹐倡捐田畝立義渡。子孝爽﹐字朗西﹐有父風﹐亦捐修渡亭諸喜舉。《林氏族譜》。

林世達厚安人。眾善力行﹐捐資修郡學聖廟。卒後﹐子徳苞﹐能承先志﹐修洋嶼路﹐躬自督工輦石﹐植其基﹐平其址﹐以利行人。見《修路碑記》。

賈巨

字元傑﹐洋嶼人。道光戊午➂正科舉人﹐授徳安知縣。一行作吏﹐每屆歲暮﹐必以養廉分給戚族及裏中貧乏者。在官十年﹐訟庭艸長。能折節下人﹐不遺故舊。有某﹐生涯奇窘﹐百結鶉衣﹐一登門求助。巨聞報起﹐整衣冠接見﹐禮貌無少衰。嗣卒於官。扶■﹝扌親﹞歸日﹐民泣者數千人。《琴江志》。

鄭善謀字孔典﹐馬頭人。貢生。生平慷慨﹐賙卹親戚鄰里﹐無少吝。見《鄭氏族譜》。

許維幹字天徳﹐洋嶼人。有善行﹐生平未嘗疾言■﹝辶﹝雨上豕下﹞色﹐待人和藹謙沖﹐三尺童子無欺。經商累積﹐布施不遺餘力。商業收歇時﹐被人積欠數千金﹐慨然將簿據焚卻﹐以淸轇轕。迫享遐齡﹐孝欽皇太后七旬大典﹐賞以絹錦米肉﹐賜「厚徳宜年」四字。子贊勛﹐舉孝廉。眼見子孫發達﹐人以其修徳獲報云。《琴江志》。

陳利達洋嶼人。生平忠厚愨恭﹐閭裏稱善。教子以義﹐各成其基業﹐有燕山之風。家傳。

楊長卿字文彜﹐洋嶼人。附生﹐光緒間福建武備學堂畢業﹐派充廣東將弁學堂教習。約束嚴密﹐爲諸生所信服。調廣西忠字後營哨官﹐以克復柳州軍功﹐賞戴藍翎。民國時﹐任廣東徵募新軍督隊官。北伐時﹐當第二師參謀長。生平慷慨任俠﹐退役裏居﹐遇有糾紛事者﹐必據理調解之。凡地方公益義舉﹐力任之無後人﹐以故爲鄕裏所共仰。《琴江志》。

王心誠字立敬。平生不讀書﹐而言行所守﹐不出聖賢範圍。家奇貧﹐所以博親歡者無缺。後充馬江船政差官﹐所得月薪﹐盡贍親黨﹐卒後家無餘資。案心誠﹐洋嶼人﹐曾爲守備。《閩侯縣誌》立傳《孝義》。

施桂發厚安人。慈善爲懷﹐捨資督造髙安厚安石路﹐鄕裏徳之。見《施氏家傳》。

王景荃紹惠裏大溪人﹐以經營商業省居。創瓷業於南臺﹐揭櫫曰萬成﹐擴鋪曰通成﹑協成﹑宜成﹑天成﹑同成。又嘗設肆於日本﹐榜曰福隆。景荃年逾耆艾﹐精爽就衰﹐呼諸子而詔之曰「吾半生辛苦﹐迄可小康﹐僅圖自活﹐汝曹已免饑寒﹐尙不決計休業者。誰無戚族﹖誰無知交﹖吾之多商店﹐用夥一人﹐則饑寒少一人﹐抑已浸有餘益﹐以濟人不足。汝曹從我閱歷有素﹐勉繼吾志。」宣統元年間﹐以籌措不及﹐負債莫償﹐調停者已議減其算有成矣﹐景荃乃暴卒。子春榜﹐於衣上夾袋檢得遺命﹐略云「吾生平於他人財物﹐絲毫不苟取。今以規畫太廣﹐鞭長莫及﹐累人虧損。若靦然視息﹐安見非出於心﹖吾惟捨生﹐聊明心迹。汝曹當戮力再造﹐獲利市﹐旣補償未足之數﹐吾目乃瞑。」諸子號慟﹐誓弗敢忘﹐裏黨婦孺﹐素蒙卹孤﹑敬節﹑度歲﹑產糧﹑施槥﹑施衣﹑施藥諸惠﹐皆登堂哭盡哀。諸債東聞之﹐皆相率來唁。春榜自幼隨父學商﹐兼理家政﹐遭父暴卒之變﹐痛不欲生﹐乃日夜苦心焦思﹐教督諸子增祥﹑增祺﹑增禧﹑增禎等﹐努力恢復先業。卒能前沈後揚﹐終於籌足前此減價之數﹐列單請福州總商會代按分分還﹐並丐當代名流爲作家傳﹐以表揚其父不忍負人之苦衷云。見《石遺室文集》《福建通誌孝義傳》。

遊於藝字建松﹐號徳村﹐洞頭人。馬尾海軍出身﹐學與薩鎭冰﹑劉冠雄觀摩而善。曾同薩出國考察日本﹑英國以及南洋羣島海軍。嘗任閩江口長門炮臺管帶。以其科學有專長﹐遂調爲江南造船所監造官。大東溝戰役﹐在鄧世昌部參加作戰﹐因受傷退休於家。每慨淸廷腐敗﹐不可振作﹐於是不作出山計。在鄕立義塾﹐延名師﹐教人子弟。每朔望日﹐必親命題考試﹐有殿最者﹐必獎之。不久﹐造士升學成名者﹐爲數不少。而且感化裏閭無訟﹐向之頹風﹐爲之一變。子姓繁興﹐一一皆聰明特達﹐出乎其類﹐拔乎其萃﹐稱爲義門者﹐良有以也。采家傳並見《譫軒詩文稿》。

○人物上十藝術

林瑩

字月湖﹐至徳裏唐嶼人。棄舉業﹐學習堪輿於江西贛州﹐歷一十八寒暑乃歸。於是天文之學﹐日家之理﹐靡不精通。月湖生於宋元符戊寅﹐卒於淳熙丁酉﹐壽八十。《林氏族譜》。

陳鼐

元至正間洋嶼人。天性純雅﹐工詩賦﹐尢長堪輿。居鄕裏﹐誘人以善﹐人咸化之。《陳氏家傳》。

林思普➃光俗里人。精陰陽學﹐與陳禮以堪輿齊名於時。生於至元已亥﹐卒於宣徳乙卯。《林氏族譜》。

林弘衍號得山。以父材蔭擢民部郎。深解畫理﹐自成一家。子之蕃﹐得家傳﹐脫盡作家習气﹐山水筆力奇恣﹐方之王大癡﹑梅花道人。醉後潑墨﹐幽致淋漓﹐爲石田﹑雲林所不及。《閩中書畫錄》。

鄭焲

字世晰﹐玉田人。聰慧彊記﹐讀書過目成誦。應童子試﹐列冠軍。康熙戊寅歲貢。精治《春秋》﹐下筆敏捷﹐日可成藝數篇。兼通相字﹐推測多奇中﹐迥非術數家可及。《鄭氏族譜》。

陳廷成髙詳裏東嶼人。雍正間﹐以好義稱。擅長鍼灸術﹐推爲濟世良醫﹐名重於裏閈。《東嶼陳氏族譜》。

林欽先字菊西﹐泮野人。道光間邑庠生。工畫蘭﹐書詩並妙。﹝采家傳﹞。

陳義鑾字哲甫﹐號容侯﹐營前人。精圍棋﹐算法無抗手。《陳氏族譜》。

陳階榮字桐列﹐洋嶼人。咸豐間庠生。學問淹博﹐以岐黃術重於時。《陳氏族譜》。

鄭鰲

字孟占﹐又號榕峯﹐馬頭人。候選直隸州左堂。精堪輿術﹐道光時人。《鄭氏族譜》。

王叔丰籌岐人。精治小兒麻疹﹑天花﹑急性傳染病﹐每當是疫流行﹐門庭若市。行醫數十年﹐活人無算。王於光緒十年甲申之役﹐正法蘭西海軍艦隊入馬江熸我軍艦時出生﹐因以爲號﹐人遂以法蘭西先生呼之。《醫林簡介》。

鄭葆仁字同亮﹐號仲純﹐馬頭人。篤學﹐有志未酬﹐乃攺習岐黃之術﹐以濟世活人爲務。學識經驗俱富﹐著有《靈素精采》等書。光緒庚子卒。《鄭氏族譜》。

林學粹字纏罡﹐營前人。耽吟詠﹐擅繪人物﹐筆法仿佛癭瓢子﹐兼工書﹐有三絕之稱。﹝采訪冊﹞。

黃良安字晦齋﹐黃李人。精醫術﹐嘗修《黃氏世譜》﹐致力閱三十年﹐抄錄盈篋。著《醫學實驗錄》四卷。﹝采訪冊﹞。

張朝弼字丕欽﹐洋嶼人。光緒戊子舉於鄕。性豪爽﹐擅圍旗﹐尢工拳書﹑指書﹐間寫蘭花﹐亦蕭疏有致﹐藝林重之。參《琴江志》。

李廷迎存穀子﹐初名鎣﹐又名嘿﹐有時署點字﹐默字﹐家於洋嶼鶴山﹐遂以鶴山爲號。福州法政畢業。工山水﹐筆墨歸宗神韻﹐不事摹擬﹐自成一家﹐書卷之气盎然。嘗云「六法法於六經。」詩亦佳。子遁﹐字育中﹐年弱冠作畫有乃父風。﹝采訪冊﹞。

○人物上十一隱逸

李彰

字昭遠﹐號三峯﹐原劍浦人。元至正間﹐避亂隱居唐嶼﹐以吟詩講學爲事﹐稱爲三峯先生。玉融陳賜詔出其門。葉文忠《贊三峯先生像》曰「前賢已往﹐後賢未來。公旣能繼﹐公復能開。斯文碩望﹐曠世三才。道徳指歸﹐學者賴哉。」《黃李族譜》。

鄒煦

字維和﹐號寒谷﹐鄭善夫書「寒谷」二字匾鄒氏祠。光俗里人。有古隱君子風。居邱山﹐不忘耕稼。嘗訓子弟曰「惟讀可以滋大爾後﹐惟耕可以保膺先徳。」明司寇鄭恭介爲之立傳。見《鄒氏族譜》鄭恭介撰傳。

鄒定

字世貞﹐光俗里人。初業儒﹐豁達有大節。後就販江蘇﹐建棧豎碑刻石爲記。恰遇福城主試官寓於館﹐吐談間﹐驚曰「有此宿學﹐足以酬世﹐惜屈於商。」勸定歸而應試。定實不知其考官也﹐然聆言心動﹐遂束裝回梓﹐重溫舊業。赴應府試﹐皆列前茅﹐補郡弟子員第一名。身材奇偉﹐在稠人中有鶴立雞羣之槪。時隆武在閩﹐招納賢士﹐被招在內﹐任以都督重職﹐累辭不得。未幾﹐淸兵驟至﹐隆武航海﹐定亦歸隱。自此杜門﹐足不出戶外﹐以終其身。見《鄒氏族譜》。

林潭

字二恥﹐髙詳裏黃石人。崇禎末諸生。明亡﹐棄舉子業﹐攜家隱大象山。艸寇大疤掌作亂﹐盡室被虜。妻陳氏﹐有殊色﹐不受辱﹐罵賊寸磔死。潭誓不再娶﹐寄居文殊寺僧房﹐以終其身。自號二恥者﹐恥不忠不孝也。著《二恥齋集》。見《福建藝文志》《唐峯紀略》。

施家庭字木易﹐江左裏厚安人。智勇過人﹐光緒間供差澄慶兵輪﹐爲管駕所器。甲午大東溝戰役後﹐慨時局無可挽回﹐乃束裝歸隱於市。卒年七十九。﹝采訪冊﹞。

林子建光俗里長安人。幼入學﹐聰穎異常童。授以五經﹐背誦不遺一字﹐師遂以子建名之﹐字曰步奇。科舉罷﹐負笈全閩師範學堂。嘗遊武漢﹐縱覽長江名勝。歸﹐旣喪其妻子﹐又慨乎舉世板蕩﹐乃散家資﹐耽溺詩酒。晚歲無以爲生﹐日惟課徒以修脯自給﹐矢口不談時事。不冠不履﹐眼中眇若無人。親故知其所逃﹐每以詩酒招之﹐飲輒醉﹐醉猶出口成章﹐詞不窮竭。或佯狂道路﹐似滑稽生之流。卒之日﹐邑之文士於城北夢樓設位悼之。﹝采訪冊﹞。

○人物上十二流寓

熊禾

初名鑠﹐字位辛﹐一字去非﹐號勿軒﹐又號退齋﹐建陽人。宋咸淳十年進士﹐授寧武州司戶參軍。有《勿軒先生全集》八卷。禾﹐宋亡不仕﹐築室江左裏雲門山﹐學者雲集。謝枋得來訪﹐抱而哭﹐曰「今天下皆賊也﹗不爲賊﹐足下與我耳。」《閩詞徵》小調。

鄭和

雲南人。原姓馬﹐從成祖起兵有功﹐累擢太監﹐賜姓鄭。史稱成祖疑惠帝亡海外﹐欲蹤迹之﹐事不盡然﹔蓋成祖承髙帝之後﹐天下初定﹐國力大充﹐成祖實追孝武﹑太宗漢唐之治﹐宣威異域﹐於是有命和造巨舶六十有二﹐同副使王景弘率士卒二萬七千八百餘人通使海外。凡七涉滄溟﹐歷四十國。每次舟師往還﹐畱居長樂﹐望風解纜放洋﹐閱時多至七个月之久。永樂十年﹐奏建南山塔寺﹐爲官兵祈報之所。又發心施財鼎建三淸殿﹐立《天妃靈應碑記》﹐記神之靈與功之偉。且數至江左裏雲門山﹐修建雲門寺﹐塑觀音像﹐賞玩雲門十五奇景。《名勝志》《藏樓金石志》。

宋琯

嘉靖間兵部郎中。僑居光俗裏。與長安廣文林子達交摯﹐文酒唱和無虛日。《林氏族譜》。

劉沂春字泗誓﹐號魯庵﹐潭頭人。崇禎甲戍進士﹐令烏程。福王時﹐官工部主事。唐王時﹐官太常寺卿。魯王時﹐官副禦史。及敗﹐棲隱乾巫寺﹐爲時最久﹐後匾其寺曰「天表雲林」。見乾巫寺記載。

林逢經字守一﹐號鐵崖﹐坑田人。祖世章﹐父俗陽﹐邑志俱有傳。隆武稱國福州﹐逢經以黃道周薦﹐拜翰林院檢討。事敗﹐被緇入桃源山﹝在欽仁裏﹞﹐廬於臨安公墓下。除夕賦詩﹐一字一淚。詳墓志。卒赴松下海死。淸乾隆四十一年﹐予謚節湣﹐葬焦溪。《名勝志》。

○人物上十三方外

大慧宗杲禪師宋紹興初﹐洋嶼雲門寺開山初祖。後人於坐禪處勒字紀之。《琴江志》。

永安

江左裏雲門寺髙僧。能詩。

大慈禪師宋政和間﹐住持大象山文殊寺﹐有語錄示法。僧徒甚眾。見《文殊寺碑記》。

眞潮

歙縣吳賢之子﹐名克恕。賢官夔州﹐旣失職﹐浪遊不歸﹐是時﹐眞潮方四歲。十五娶婦﹐十六聞父在蜀﹐遂迹之於蜀﹐不遇。因徧迹於楚﹑越﹐往回齊﹑魯﹑衛間。十九禮觀音大士於南海。嘗入五臺﹑太華﹑雞足﹑瓦霧﹑峨嵋﹑衡山﹑黃梅﹑靑原﹑黃檗﹑東林﹑百丈。又之吳﹐棲於孝丰﹐募於全建白雲寺。詣南海﹐遂遊閩﹐先棲連江縣普照庵﹐明年至長樂坪岐洋蟛蜞洋山。萬山之中﹐豺虎縱橫﹐日惟飲水一盂。居數月﹐邑人司馬陳省使人饋以粱糲﹐始得粒食。住六年﹐聞邑有龍泉寺頹圮﹐重新繕治﹐已而又棄去﹐遊方廣巖﹐始定居焉。眞潮持律謹嚴﹐履穿衲破﹐執作勤苦﹐累化千金﹐不以錙銖自奉。少嘗立禪﹐自入臺以來﹐但趺坐念佛﹐未嘗就寢云。《髙僧傳》《龍泉寺志》。案坪歧洋在江左裏芹山﹐俗呼蟛蜞洋山﹐其地有金獅巖古迹。

祖元

雲門寺僧。風骨淸臒﹐危坐終日﹐妙喜目爲元枯木。後居連江福嚴庵。《髙僧傳》云「元乃雲門寺發明十三人之一也﹐余略。」

懶殘

俗姓黃﹐名應﹐至徳裏黃李人。明正統間官刑部淸吏司主事。憤於忠肅之冤﹐落髮邑之福安寺﹝在董奉山下﹞。圓寂董奉巖﹐尊爲懶殘大師。見《黃氏世譜》。

昭純

文殊寺僧。以淸初劫後﹐剩廢址荒墟﹐繼往興復堂宇﹐寶像輝煌。嘗謂﹕「修梵行﹐信用果﹐明罪福﹐是拜道之資。」見《文殊寺碑記》。

興性

康熙初人﹐諱其姓名。奉母結茅隱於髙洋裏銀峯。鋤月耕云﹐有功梵剎。見銀峯寺石刻。

王獅公髙洋裏黃石人﹐佚其名。有道力﹐以符咒治人病輒愈﹐人立廟祀之。見鄕土志。

曉霖

玉田乾巫寺僧。康熙間﹐聞蕉溪鄭居士講學有悟﹐曰「老衲已參透禪機矣。」見於《鄭善述傳》。

阮齋公佚其名﹐江左裏洋嶼人。以素不茹葷﹐故人呼之曰齋公。嘗遇異人﹐授戟指禹步之法。年逾九十﹐尙童顏乳齒。一日登雲門山﹐不知所終。《琴江志》。

超月

至徳裏廣明寺僧。淸修苦行﹐因誦《法華經》有悟。﹝采訪冊﹞。

夏荷

玉田觀音山乾巫寺僧。以農工爲禪﹐每炊事後﹐不食﹐輒升座入定數日或十餘日﹐如山屹然跏跌晏坐。山野田夫﹐偶步云堂﹐屢見鼎中飯已生菌久矣。咸以爲異。﹝采訪冊﹞。

春松

號昌開﹐平潭張氏子。年十九爲玉田乾巫寺僧。能技擊﹐善內功﹐以此爲眾所敬畏。一日﹐忽閉關鎭坐於禪龕中﹐參禪入定。初則數日忘餐﹐繼而數月絕粒﹐終至十二年斷煙火不出。嗣弟子啟龕視之﹐面西跏趺﹐神光奕奕﹐儼然生也。熟視之﹐已尸解矣。不知其何時圓寂﹐證成金剛不壞之體。蛻原畱寺內﹐四方頂禮者不絕如縷。日寇陷境﹐山寺幾絕人煙﹐其蛻遂亡。或謂托化而去﹐示色身終歸壞滅空亡﹔或謂爲人盜去。春松乃夏荷徒孫也。僧今了有詩云「祖道髙深禪更妙﹐師誠菩薩再來人。」見《碑記》。

○人物下一節孝

明許氏唐嶼林仕聯妻﹐吏部給事中瑄女﹐天錫妹。仕聯卒﹐甘貧茹苦﹐克盡孝道﹐撫孤長成。嘉靖二十七年以貞節旌。壽九十。

陳氏

唐嶼林鏡甫妻﹐太僕卿文沛女﹐雲南布政時範女弟。孀居﹐屏珥修齋﹐誦《般若經》。三十年足不逾閫閾。萬曆二十七年以貞節旌。與林仕聯妻許氏稱唐峯雙節。見唐嶼家傳。

金氏

長安林興彬妻。媳陳氏﹐俱以節孝聞。貢士陳守亮爲二節婦詩云「雙標節操永流芳﹐姑媳冰霜矢念良。愁聽鵑聲頻隕淚﹐坐看月色幾回腸﹔倚閭空切歸來望﹐對鏡徒傷別後妝。卻羨貞榮齊往代﹐孫謀繼志奕龍光。」又詩云「一門貞節羨雙芳﹐天植綱常賦性良。簾外采飛新燕嘴﹐匣中茫泣舊魚腸﹔弟昆義魄猶驅母﹐姑媳貞心早罷妝。旌表聖門元不乏﹐九重瑞擬錫恩光。」見《林氏族譜》。

淸王氏洋嶼薛澤民妻。乾隆五年旌獎節孝。

髙氏

厚安陳宜木妻。嘉慶七年旌獎節孝。

李氏

同懷姐妹。一嫁洋嶼漢軍藍飛驃﹐一嫁驃胞弟飛駿。驃﹑駿相繼歿﹐姐妹茹苦守義﹐各撫遺孤舉於鄕。

馮氏

洋嶼駐防漢軍武騎略尉鎖開安妻。光緒元年節孝立坊。

陳氏

洋嶼建威將軍劉茂妻。旌節孝。

曹氏

浮岐盧淸波妻。道光七年旌獎節孝。

賴氏

洋嶼建威將軍劉文妻。道光二十六年旌獎節孝。

劉氏

浮岐盧能芹妻。光緒十七年旌獎節孝。

劉氏

浮岐盧繼春妻。道光四年旌獎節孝。

劉氏

浮岐盧壽天妻。子能瓊早逝﹐與媳翁氏光緒庚戍年同旌獎節孝建坊。

鄭氏

浮岐盧於啟妻。光緒間旌獎節孝。

林氏

猴嶼鄭文衡妻。光緒丙戍旌獎節孝。

陳氏

洋嶼林豪直妻。旌題曰「節媲坤貞」。

賈氏

洋嶼張有慶妻。同治二年節孝旌﹐勒字雲門山石壁。

李氏

洋嶼鄭心淇妻。年二十四孀居。撫孤事上﹐聞於裏閈。與子傳娶妻楊氏。道光十年﹐督憲孫爾準俱以節孝旌。見省誌。

陳氏

洋嶼鄭心藏妻。年二十一夫亡。操凜冰孀﹐孝翁姑﹐和妯娌。節孝旌。

邵氏

洋嶼鄭尙泰妻。二十三孀守﹐撫子積光成就。節孝稱於鄕黨。

陳氏

洋嶼林國傑妻。咸豐間﹐旌獎節孝。

王氏

洋嶼漢軍中議大夫賴騫之妻。於同治元年以節孝受旌獎。

鄒氏

籌岐劉子棟妻。嘉慶丁已節孝建坊。

程氏

營前林韻環妻。二十四孀守。年逾八十﹐旌爲貞壽。

王氏

泮野林繼長妻。旌獎節孝。

鄭氏

泮野林繼湯妻。光緒十七年旌獎節孝。

鄭氏

泮野林繼湧妻。光緒十五年旌獎節孝。

黃氏

長限林則方妻。乾隆已亥節孝﹐閩縣旌匾曰「柏操遐年」。

朱氏

洞頭陳書繼妻。乾隆三十七年旌獎節孝。

林氏

東嶼陳登心妻。旌獎節孝。

林氏

下洋李克傑妻。節孝。

林氏

馬頭鄭大章妻。乾隆戊甲壽八十七。旌獎節孝。

朱氏

洞頭陳立統妻。乾隆三十一年旌獎「皓首完貞」﹐立坊。

朱氏

洋嶼黃慶安妻。夫卒﹐家貧孀守﹐擇嗣刻苦撫之。

鄒氏

馬頭鄭孟銳妻。光緒十二年旌獎節孝。

賈氏

淸正白旗漢軍故武信左郎洋嶼張有慶妻。節孝。同治二年十二月旌獎建坊。

楊氏

馬頭林仁傑妻。同治三年旌獎節孝。

王氏

洋嶼董紹安妻。夫亡﹐家奇貧﹐撫孤守節。

張氏

洋嶼趙金榮妻。家貧守節撫孤。

藍氏

洋嶼曹士徳妻。夫亡﹐家貧苦﹐親黨有欲奪其志者﹐氏號痛自撾﹐以鍼黹度活﹐常並日而食。鄰里賢之。

董氏

洋嶼欒元權妻。夫客死新嘉坡﹐子方周歲。家貧﹐菇苦守節撫孤。

李氏

洋嶼陳慶髮妻。少失怙恃﹐作女工以撫弟。迨適慶發﹐孀居守節﹐撫女長成﹐卒保其志以歿。

林氏

洋嶼鄭憲時妻。家貧﹑守寡﹐竭力奉姑。內外無間言。

林氏

洋嶼鄭祿敬妻。敬充當海軍頭目﹐中法之戰陣亡。林孀守﹐事姑至孝﹐久而不衰。

謝氏

名品梅﹐馬頭鄭孟瑞繼室。原配吳氏歿﹐子克岐﹑克嶷方數歲﹐瑞念上奉白髮慈親﹐下顧岐嶷幼子﹐遂納吳隨嫁婢品梅爲繼室。瑞病瘵﹐初行婚禮﹐合巹未成卽歿。品梅忍淚事姑訓子﹐理家務﹐內外肅然﹐數十年如一日。遐邇俱以節母稱之。克岐讀書入泮﹐娶陳氏﹑李氏。克嶷娶王氏﹐未幾卒﹐王氏亦以節孝終。謝氏壽至八十三。光緒十九年旌獎「中幗程嬰」。族人鄭葆仁﹑鄭景修俱撰傳述表揚之。見《鄭氏族譜》。

鄭氏

玉田康熙間歲貢生焲女。焲《隱逸》有傳。氏唐嶼林國奎妻。《福建通誌﹟列女》有傳云「淸乾隆間﹐唐嶼諸生林國奎妻鄭氏﹐夫死欲投繯奔井以殉﹐俱以救免。姑泣曰﹕『爲我存兩孤。』乃不死。已而次孤殤﹐鄭氏意今一雛可以累姑﹐走投江。漁者舉网截浪﹐得不死﹐載還。會姑疾﹐刺心血雜湯藥療之。族有郎叔文芳﹐亡賴之徒﹐以言挑之。氏怒﹐割左耳告於宗老杖之。又爲謾言投其子書簏中﹐氏見之復大怒﹐氏父焲訴邑令未得白﹐氏曰﹕『誣不白﹐聽惡言何爲﹖』復割右耳。巡撫卞令譽廉知﹐檄縣取狀示期﹐設座親鞫於轅門﹐觀者數千人。巡撫令隸捧兩耳徧示觀者。隨閱謾書﹐每一行命批頰十數﹐杖文芳血臀﹐荷校示眾。氏大悅。時夏旱﹐是日大雨。越月氏兩耳復生﹐輪廓悉具如初。人謂天顯奇節﹐爲古今所未有也。」時武林章藻功﹝按藻功﹐字豈績﹐庶常也﹐工四六駢體文﹐著有《思綺堂集》。﹞《鄭氏傳》云「孝節婦鄭氏﹐福閩縣人﹐諸生林國奎妻也。年二十一於歸﹐孿生二子。國奎病且卒﹐婦決計殉縊﹐不得死﹐就庭除前井﹐姑覺傍徨﹐從井援﹐曰「爲我存兩孤。」婦乃彊活﹐支離一室﹐聲不出戶外。已而兩孤痘殤一﹐婦意今一雛可以累姑﹐匆促投江水。前渚漁者舉网截浪﹐得不死﹐載還。姑寢疾﹐婦磨刀剖胸剪肝雜糜煮進﹐姑疾遂瘳。姑婦相依者五年。族有亡賴子夜分鉆穴入室﹐婦驚蹴姑起﹐次日亟徙宅避之。亡賴子造謾書千言誣婦﹐婦大恚﹐舉刀割左耳不能斷﹐奮力拉耳﹐擲榻前。姑與宗老具牒訴邑令﹐令弗顧。婦益恚曰﹕『誣不白﹐存一耳聽齷齪之言何爲﹖』復割其右耳。嚙齒奮刀﹐刀躍背墜席觸脇入寸許。宗老復往訴令﹐令弗顧如初。大中丞卞公廉知﹐檄邑取鄭氏父兄狀﹐胥吏始驚怖罔知所爲。公示期設座轅門﹐縱往觀。先捧兩耳進﹐徧示觀者﹐隨閱謾書﹐怒甚﹐每一行﹐命批頰十數。已傳杖﹐杖三十﹐論充邊衛戍。徐手巵酒獎婦之父﹐而笞所生亡賴子者。事白後半年﹐左耳更生完好﹐右始長﹐輪廓悉具﹐公聞復申獎語。以婦年三十二﹐格於例未得題請。先是﹐郡始旱﹐四郊禾就槁﹐忽雷電大作﹐沛然雨競夕﹐適中丞下檄來時也。遠近傳者莫不頌公神明﹐而太息痛恨於貪鄙昏庸之邑令云。」玉田鄭醒愚《跋章藻功爲鄭節婦撰傳》云「節婦﹐吾祖姑也。少時家慈爲予言祖姑事甚悉。旣而思作一傳以傳吾祖姑﹐又慮吾文不足以傳祖姑者﹐爰中止。後讀《拾異記》﹐薄其不詳﹐及觀此﹐乃喟然而嘆。知凡事之有關於教忠孝節義者﹐大人君子固已發揚之惟恐後耳﹐又烏待吾之傳吾祖姑也。」﹤按醒愚名澍若﹐善述裔也。﹥莆田鄭開﹐字子明﹐有《鄭節婦割耳復生歌》云「遺安堂上訪我友﹐﹝髙云客﹞告我苦節事希有。去年節婦割兩耳﹐今年兩耳復其舊。去年舊耳囊尙存﹐今年新耳血縷痕﹐天彰苦節眞奇絕﹐述之嘆息那盡言﹖君不見﹐石頭城下忠貞骨﹐冢中爪發長蓬勃。千載凜凜气猶生﹐俗眼看耳驚咄咄。」見《天鏡樓詩艸》。錢唐馮景右詩云「五事配五行﹐禮聽尢所重。世人亶不聰﹐於卦爲耳痛。古之洗流人﹐恥受莠言貢。何況冰雪姿﹐無端集囂訟。謾書千餘言﹐鶚音豺聲哄。白刃飛夜霜﹐浩气塞天空。一割復再割﹐雙耳棄如葑。鬼神鑑精誠﹐江河助悲慟。刻肌俄復息﹐今古誰伯仲﹖桓嫠王凝妻﹐亦爲姦所中。賴此百煉剛﹐生气肅羣動。奄奄蜍志輩﹐百骸備無用。」見《謝鷹樓詩話》。

張氏

光俗裏林用蘭妻。節孝。

鄭氏

光俗裏林良禎妻。節孝。

陳氏

光俗裏林仁啟妻。節孝。

陳氏

光俗裏林仁廷妻。節孝。

陳氏

光俗裏林仁攀妻。節孝。

鄒氏

光俗裏林仁爵妻。節孝。

鄒氏

光俗裏林仁施妻。節孝。

王氏

光俗裏林昭慶妻。節孝。

鄒氏

光俗裏林仁順妻。節孝。

陳氏

光俗裏林昭院妻。節孝。

阮氏

光俗裏林昭淸妻。節孝。

郭氏

光俗裏林繼�妻。節孝。

鄭氏

光俗裏林繼瑞妻。節孝。

髙氏

光俗裏林繼鈿妻。節孝。

鄭氏

光俗裏林繼郁妻。節孝。

王氏

光俗裏林繼長妻。節孝。

鄒氏

光俗裏林述榕妻。節孝。

王氏

光俗裏林述學妻。節孝。

劉氏

光俗裏林繼淑妻。節孝。

鄭氏

光俗裏林述琪妻。節孝。

陳氏

光俗裏林繼機妻。節孝。

鄭氏

光俗裏林述全妻。節孝。

鄭氏

仙坡黃立珠妻。旌獎節孝。

陳氏

欽仁裏鄭則聖妻。節孝建坊。

關氏

洋嶼李世元妻。旌獎節孝。

王氏

洋嶼鐘文熥妻。節孝。

李氏

洋嶼黃祥驥妻。節孝。

嚴氏

洋嶼王國祥妻。節孝。

楊氏

洋嶼韓之華妻。節孝。

方氏

洋嶼王天保妻。節孝。

夏氏

洋嶼甘士選妻。節孝。

郭氏

洋嶼徐天樹妻。節孝。

張氏

洋嶼李州妻。節孝。

李氏

洋嶼張理妻。節孝。

賈氏

洋嶼李逐福妻。節孝。

賴氏

洋嶼劉啟文妻。節孝。

張氏

洋嶼黃增�妻。節孝。

王氏

洋嶼張景妻。節孝。

陳氏

洋嶼劉茂妻。節孝。

王氏

洋嶼賴騫妻。節孝。

欒氏

洋嶼許正冠妻。節孝。

夏氏

洋嶼陳炳慶妻。節孝。

民國楊

氏洋嶼祁振芬妻﹐茂才秋巖女。幼字芬未婚而芬死﹐氏偵知之﹐欲上門守節﹐父母以芬家貧難之﹐氏立志愈堅﹐父母亦無可如何。入門後﹐孝侍翁姑﹐無纖芥之過。夫弟振烈欽其行﹐以子小鈺承繼﹐未幾振烈亦故﹐氏同娣黃氏共矢靡他﹐同心撫小鈺成人完娶﹐兒女成行。現年八十猶存﹐人以爲氏苦節有以報也。

馬氏

唐嶼林克莊妻。克莊早亡﹐氏守節備嘗艱苦﹐教育子女長成。省長薩鎭冰匾曰「荻教垂型」四字。壽至七十有一。

鄒氏

籌岐五品軍功王詩球妻。節孝。省長薩鎭冰以「操凜冰霜」旌其門﹐並刻此四字立碑於裏中籌岐道。

鄭氏

洋嶼黃曾恭妻。守節。現年八十有一尙健。

附孝婦孝女

淸吳

氏洋嶼鄭書珍繼室。性至孝﹐姑病割股和藥以進﹐夫病又割股佐藥。

民國張

氏下洋李守谷妻。割股孝父﹐戚黨咸欽。壽八十五卒。

鄭素琴營前林道祥未婚妻﹐邑西海軍軍醫官徳銘女。字義珍。性孝友﹐佐母理家﹐知大體。睦親周急﹐息事寧人﹐惜物力若載福﹐探梵典有夙根。讀書嗜第一才子﹐忻慕英雄。謂巾幗有須眉﹐非歟﹖幼字道祥﹐以侍母病至廢眠餐﹐又以讀書操勞過甚病逝。嗣道祥迎柩歸葬﹐表兄李世甲弔云「牛肅女﹐左思妹﹑梁鴻妻。乃曇花一現鞶絲﹐而不及加笄。何來何去﹐魂兮魂兮。」

○人物下二貞烈

明鄭四小江左裏漁家女。許字猴嶼張子卿﹐未婚而子卿死﹐四小縊以殉。尙書董應舉爲之立傳云「新寧阜山烈女鄭者﹐四小其名。父周﹐漁者也。窮茅蛙捨﹐烈女幼卽礪操﹐不出戶﹐人罕見其面。年十六﹐父母以許閩縣猴嶼張子卿﹐子卿亦窶人子。旣聘矣﹐病甚危篤。烈女徬徨請於母﹐願往事之。其父曰﹕『我先往。』至則子卿不幸死矣。歸報女﹐女方織﹐隕涕匐於機上。其母呼之飯﹐曰﹕『吾何飯﹖』呼之入﹐曰﹕『吾何歸﹖』嫂氏彊慰之曰﹕『姑何自苦﹐豈無勝於張子者耶﹖』不應。下機脫裏衣一﹐以麻籠鞋﹐囑家人送至張家﹐卽入臥房若旋焉。遂縊而死。子卿父母聞之﹐痛哭迎其柩歸﹐與子卿合葬於猴嶼之崧髙裏云。董生曰﹕『萬曆間﹐予見阜山人談烈女事﹐云烈女有姐適梅花所﹐帷簿不修﹐烈女幼從母避寇梅花﹐卽不入姐家。烈女父之探婿也﹐烈女夜候潮灘上﹐徘徊潮落乃歸。旦日遂死。嗚呼﹐烈固天性哉﹗非書史此類所能陶染焉。以所出微﹐至今未有爲之請旌者。昔遼西陷﹐髙副使二奴﹐一從主於灰燼﹐一負骸以歸。此豈學問素講﹑遊衣冠以成名者哉﹗食祿以哆口詩書者﹐曾不愧死﹐何也﹖奴乎﹐奴乎﹐其聖賢之歟﹖乃世之所褒在彼不在此﹐吾於烈女有感云。』」見《崇相集》。

淸蕭

氏黃李李日進妻﹐名賢姐﹐邑二十四都春菜女。日進卒﹐竭備棺■﹝八上衣下﹞﹐喪制盡禮畢﹐擇吉肅妝﹐從容投環以身殉烈。時康熙三十八年。族人李潤贊曰「吳航之北﹐天造地結。東峯嵯峨﹐梅海澄澈。誕毓閨英﹐秉衷似鐵。笄年從夫﹐如賓禮接。十載奉姑﹐菽水無缺。孰意良人﹐一疾永訣。慟哭聲哀﹐山川崩裂。從容取義﹐旁觀哽咽。悠然此心﹐凍霜此浩。萬世綱常﹐觀斯決裂。日月並光﹐千古顏色。」

賈氏

洋嶼鄭傳道妻。鄭耕讀並勤﹐病瘵卒。氏謂所親曰「未亡人旣無翁姑﹐又無子息﹐不死何俟﹖」遂於門者髙駕彩臺﹐盡貞節之義﹐從容自縊死。

鄭氏

猴嶼張爾喜妻。乾隆三十四年旌「宮闈守義」。

蔡氏

猴嶼張朝柱妻。乾隆三十三年以貞獎贈「冰心朗照」。

賈氏

洋嶼黃運寅妻。未於歸而寅亡﹐賈矢志靡他﹐登堂拜翁姑﹐奉侍維謹。

魏官姐洋嶼鄭大任未婚妻。未婚殉烈﹐以「操凜冰霜」旌。

王氏

浮岐盧尙萬妻。乾隆戍子殉夫烈節。

張氏

浮岐盧夢奇妻。結婚未一月﹐殉夫自縊。

鄭順官洋嶼黃昌起未婚妻。光緒間殉烈﹐閩縣以「貞烈流芳」旌。

王氏

洋嶼董坤妻。夫亡﹐無一瓦之覆﹐一壠之植﹐噉惡艸具以度話﹐至數十年。

許氏

洋嶼陳懋慶妻。生子顯亮周歲﹐而懋慶卒。力作女工﹐以養以教﹐撫子成人。

沈氏

洋嶼王聯捷妻。於歸只七日夫亡。家貧甚﹐沈撫承繼子以延王氏血食。

賴氏

洋嶼甘格泉妻。父安﹐聽鼓中州﹐格泉由閩往汴完婚。時值洪楊之亂﹐中途冒險﹐以致染痞﹐合巹十七日亡。氏守貞終其身。

李氏

洋嶼黃運泰妻。運泰病瘵已久﹐李入門七日泰亡。矢志守貞節。

王蟬娘籌岐享齊女。道光間配唐嶼林姓﹐爲未婚夫殉烈。

�氏

籌岐王貞樂妻。同治壬申殉烈。

�氏

籌岐王立武妻。咸豐間殉烈。

王氏

籌岐王利郡女。道光間許配唐縣林氏﹐夫亡殉烈。

髙氏

籌岐蔡輝煌妻。未婚聞訃殉烈。

陳氏

泮野林繼銓妻。光緒八年殉烈。

李氏

赤嶼黃存長妻。夫亡殉烈。

林氏

赤嶼黃徳妻。殉烈。

張氏

赤嶼黃昌勛妻。殉烈。

柯氏

赤嶼黃徳彥妻。殉烈。

蔡氏

嶺頭林國謹妻。未婚貞烈。立坊。

王氏

祥洲鄒徳譖妻。殉烈。

許氏

詳嶼林建瑤妻。建瑤客死日本﹐又以子夭折﹐結臺殉烈。兄信慶請旌獎建坊。

王氏

林彩元妻。未婚貞烈。

張氏

霞洲鄒則洋妻。殉烈。

陳氏

祥洲鄒則雄未婚妻。殉烈。

陳氏

祥洲鄒則祿妻。貞烈。

陳氏

祥洲鄒居謀妻。殉烈。

陳氏

祥洲鄒居緒妻。殉烈。

陳氏

祥洲鄒以員妻。爲夫殉烈。

鄭氏

祥洲鄭義悅妻。殉烈。

徐氏

光俗裏林用絳妻。旌獎貞烈。

陳氏

光俗裏林良賢妻。貞烈。

鄭氏

光俗裏林繼梅妻。烈節。

王氏

光俗裏林尙妻。貞烈。

李氏

洋嶼孫丕貽妻。丕貽卒﹐氏自經以殉其夫。

民國黃

氏下洋李廷魁妻﹐名玉容。九年間﹐殉夫盡烈而亡。

黃氏

馬頭鄭孟動妻。年已七十。福州淪陷﹐倭兵入境﹐迫尋靑年婦女﹐氏以躲避不及﹐乃佯誘之江幹﹐自溺而死。卒保馬頭一鄕婦女不受其辱。

�氏

黃石林金官妻。敵陷境時﹐與姑避地大象山﹐遇敵﹐刺敵不死﹐乃自殺以完其節。

○人物下三賢淑

明�

氏光俗里長安林成章妻。崇禎時﹐以賢淑稱裏黨。卒之日﹐成章挽以詩云「爾貌不揚兮﹐爾心甚長。女工精巧兮﹐女性溫良。潔淨齋戒兮﹐見佛羹墻。服事舅姑兮﹐虔欲匪常。我出攻書兮﹐積谷輸糧。時際安樂兮﹐促膝笑言。家遭多難兮﹐憂鬱肺腸。勵志勒儉兮﹐甘苦備嘗。我生不辰兮﹐干戈擾攘。擬爾遐齡兮﹐助我吉祥。云胡短壽兮﹖一夢黃泉。中流失揖兮﹐涕泗汪洋。」見《林妻族譜》記載。

淸黃

氏欽仁裏玉田鄭善述妻﹐一名曇﹐又作曇生﹐字護華﹐明工部主事晉良女。隨善述令固安﹐期年政平﹐招戚友滯都下者至署﹐作竟歲歡。拈韻賦詩﹐觥政俱舉﹐曇生在閫內﹐亦與羣從子婿﹑通家子唱和。除日剪絹成梅花插瓶奉客。偶作小詩﹐諸子競次其韻爲壽。著作甚富﹐祕不示人﹐惟吳興丁瑜女士《皆綠軒詩集》﹑西陵林瑛佩《女士集》父命爲之序﹐流傳人口。子方城﹑方坤﹐皆有名於時。曇生有《蕭然居集》二卷﹐集尾有《序林大家集序》﹐大家﹐林云紹母也。曇晚年失明﹐猶口授孫曹書。嘗有句云「不辭嚴督課﹐家世是儒冠。」女徽柔﹐季女淑止﹔方城女翰蒪﹐方坤女九人﹐長鏡蓉﹐次云蔭﹐三靑蘋﹐四金鑾﹐五長庚﹐六詠謝﹐七玉賀﹐八風調﹐九冰紈﹐俱能詩﹐實曇生教之也。荔鄕《全閩詩話》云「黃夫人名曇生﹐字護花﹐焦溪鄭先生妻也。父處安公﹐閩縣諸生﹐沈酣六籍﹐有志當世。明末﹐李自成破郡屠縣﹐當事慵懦無能﹐感激上書﹐言平寇方略﹐授中書舍人﹐遷工部繕司主事。憤不得施行﹐棄去﹐遊吳越間﹐歸鬱鬱無所試﹐寄情書史。時夫人幼﹐日侍几案﹐聽說忠孝事﹐受經學﹐作詩文﹐溫純大雅﹐不爲閨閣香艷之句。處安公喜曰﹕『是伏生女﹑曹大家流﹐蘇若蘭豈足方哉﹗』嘗曰﹕『必擇快婿。』旣見固安公﹐遂受聘。年二十於歸」云云。

○人物下四才慧

鄭徽柔字靜軒﹐善述女。幼承母教﹐能詩。及長適侯官陳日贊﹐早寡。後以貞壽旌。著有《蕓窗蛩響集》。

鄭淑止字菊生﹐嶶柔妹。著有《韞玉軒集》。《別諸兄》有詩云「鷓鴣聲住杜鵑啼﹐疊疊關山曲曲溪。無限離情誰可訴﹖一彎新月落窗西。」又《閨情》云「幾次秋心淚暗淋﹐依稀夢訪舊芳林。醒來一樣幽窗畔﹐冷雨疏燈隔院砧。」膾灸人口。

鄭翰蒪字秋羹﹐四川新繁知縣方城女。歸山陰令林其茂﹐早寡。自課其二子喬蔭﹑樹蕃成名。著有《帶艸堂詩集》《畫荻編》。其茂不名一錢﹐去官後﹐家計蕭條﹐惟剩殘書兩篋而已﹐翰蒪處之恬然。如《暮春感懷》云「心有殘書堪課讀﹐家無長物不知貧。」又《送春》絕句云「殘春委地恨無涯。狼藉誰憐舊綺霞﹖不忍看他零落盡﹐爲伊細細護根芽。」

鄭鏡蓉字玉臺﹐荔鄕長女。歸鄭文思﹐早寡。以節終。著有《論影集》及《垂露齋集》。牧豕齋《長樂閨秀詩話》有其《和漁洋秋柳》詩﹐其一云「遣愁何處寫詩魂﹖節序驚心白板門。斜日寒塘畱故態﹐秋風涼露印啼痕﹔長條有意縈歸舫﹐暮色無端暗別村。爲惜當時眉樣好﹐臨風惆悵與誰論﹖」此詩音節諧婉﹐含毫渺然﹐在閨閣中可稱傑作。

鄭云蔭字綠菭﹐荔鄕次女﹐適嚴應矩。工詩﹐時多佳句﹐牧豕齋《閨秀詩話》有其《四時吟和殿仙妹》﹐其《詠冬》云「隴上尋梅雪乍晴﹐霜侵寒月半樓明。頻添獸炭迎冬暖﹐細聽鯨鐘入夜淸。刺繡自堪消短晷﹐裹頭雅欲寄詩情。颼颼風過窗紗緊﹐畏聽庭前促織聲。」

鄭靑蘋字花汀﹐荔鄕三女﹐歸翁振綱。有《夏日詩》云「學飛乳燕繞回廊﹐出水芙蓉冉冉香。曲院花凝晨露潤﹐小窗人耐晚風涼。蟬聲不隔千條柳﹐蛙吹時生半畝塘。隱幾橫斜書數卷﹐了將淸課日初長。」

鄭金鑾字殿仙﹐荔鄕四女﹐歸林守良。有《西爽齋存稿》﹑牧豕齋《長樂閨秀詩話》有殿仙《長江夜行》云「萬里秋逾遠﹐云濃鳥自驚。沙汀無限爽﹐短葦有餘淸。江色含山色﹐鐘聲答櫓聲﹐客情偏耿耿﹐漁火映窗明。」藻麗气淸﹐不愧家學。

鄭長庚荔鄕五女。工詩﹐詩艸多散失。

鄭泳謝字菱波﹐又字林風﹐荔鄕六女。有《簪花軒閨吟》《研耕詩存》﹐其從兄天錦爲之序﹐論者比於溫﹑李之流亞。泳謝嘗爲當道福夫人延入官廨﹐課其女公子。有《紀事述懷》五古一首﹐朴實言情。詩云「人生固有命﹐遇合亦靡常。憶余初生日﹐乃在鄒魯鄕。阿父時作守﹐嬉戲趨黃堂。稍長肄女訓﹐紉佩荃芷芳。繡余綴吟詠﹐優遊翰墨場。封胡➄與遏末﹐弟妹隨肩行。阿父博一粲﹐鹽絮分頡頏。殷勤爲擇配﹐言侍君子旁。廿載事中饋﹐鴻案相與莊。豈知丁薄祜﹖鸞鵠不兩翔。所天旣淪沒﹐慘毒摧心腸。下顧黃口兒﹐呱呱牽衣裳。撫孤聖之教﹐忍死稱未亡。邇來十數年﹐舊廬日蕪荒。拮據勞手口﹐十指營衣糧。差喜鞠育遂﹐有婦奉烝嘗。其如家益落﹐淒淒常弗遑。如彼鳥失巢﹐而復謀稻粱。意外值知己﹐相招啟東廂。夫人實無人﹐尺五近彼蒼。世家信鼎貴﹐復宇尢溫良。鹿車蒞海國﹐六珈耀煌煌。衝懷習靜懿﹐世俗遜莫量。掌上雙明珠﹐窈窕鳴珩璜。居然女博士﹐執經待論商。愧我非曹姑﹐古義聊與詳。感君拂拭意﹐期盡襪綫長。彤史述賢媛﹐庶幾慰所望。俯仰懷身世﹐中夜恆徬徨。長言寫情緒﹐永念忠不忘。」按詠謝歸儒士林天水﹐泰順縣令軒開之母也。見《烈女傳》。

鄭玉賀字春盎﹐荔鄕七女。工吟詠。歸監生陳華堂﹐堂爲邑令琦子也。有《和芥舟伯兄晚蘭詩》云「花信今朝已後期﹐香稱王者尙稱奇。紅芽漫憶千叢茂﹐粉蝶猶餘兩翅差。詞客鼓琴稱獨絕﹐騷人結佩正相宜。看君譜就金蘭契﹐桃李何嘗異昔時。」見牧豕齋《長樂閨秀詩話》。

鄭風調字碧笙﹐荔鄕八女。有詩名。歸陳廷俊。有《和伯兄晚蘭》云「剩有古瓶相澹對﹐最宜短鬢與參差。」

鄭冰紈荔鄕九女。許字林天桓﹐早殤。有《詠桃花》句云「施粉施朱紛作態﹐乍晴乍雨爲誰開﹖」其父見之甚爲不樂﹐果不克長成。

鄭佩玫玉田人﹐天錦女。幼習書知詩﹐歸浦城諸生孫景韓。教子承謨﹐經書皆口授。

○人物下五耆壽

淸林欲僑號昭澤﹐營前人。康熙間壽八十五。

鄒定

祥洲人。壽八十三。

鄭應基猴嶼人。康熙間壽八十八。

鄭禧

猴嶼人。康熙間壽八十一。

鄭梓

玉田人。康熙間壽八十八。

陳元賢營前人。康熙間敕授鄕飲耆賓﹐以「仁壽可風」旌。

林孝俊東坑人。道光間壽九十六。

鄭書祥洋嶼人。道光間壽八十三。

陳達先字卓軒﹐歧頭人。道光間壽八十六。

鄭尙仁洋嶼人。嘉慶間壽八十四。

鄭兆津猴嶼人。嘉慶間壽八十七。

張朝紀猴嶼人。乾隆間壽九十四。

鄭邦煥猴嶼人。乾隆間壽八十九。

盧從丙浮岐人。乾隆間壽八十五。

鄭榮

玉田人。乾隆間壽八十一。

盧從元浮歧人。雍正間壽八十七。

陳秉峯歧頭人。字仕聳。同治間壽八十三。

鄭振瑞猴嶼人﹐字源麟。重修屏山寺。咸豐間壽八十三。

王孟宜籌岐人。光緒間壽九十一。

王利麟籌岐人。光緒間壽九十。

王貞聚籌岐人。光緒間壽八十三。

林連標洋嶼人。光緒間壽八十三。

陳振弼歧頭人。光緒間壽八十三。

鄭學

玉田人。光緒間壽八十二。

鄭忠

玉田人。光緒間壽八十四。

鄭秀

玉田人。光緒間壽八十四。

林邦傑泮野人﹐字良英﹑監生。同元配朱氏於嘉慶已卯樹「鴻案鶴齡」綽楔﹐夫婦壽均八十三。

林須車營前人。壽九十七﹔妻盧氏﹐壽九十八。道光間以「頤壽雙崧」旌。

施世發字憲臣﹐厚安人。鄕飲耆賓。壽一百零八﹐請獎建坊。

民國林學嵩黃石人。壽八十七。

林正耿黃石人。壽八十。

林正石黃石人。壽八十五。

鄭用松馬頭人。壽九十四。

林徳照泮野人。壽八十四。

林惇修泮野人。壽八十六。

林繼世泮野人。壽八十一。

林道松泮野人。壽八十一。

林仁宜泮野人。壽八十三。

林仁積泮野人。壽八十五。

林仁從長安人。壽九十四。

林良耀長安人。壽九十五。

阮永貞東坑人。現年八十三。

王孟恩東坑人。現年八十。

陳果成營前人。現年八十三。

鄒允平營前人。現年八十三。

林仁連長限人。壽八十一。

林繼淸長限人。現年八十。

林永年長安人。壽八十一。

張賢諒猴嶼人。壽九十二。

張賢和猴嶼人。現年八十。

林正嚴黃石人。現年八十五。

李守淸下洋人。現年八十五。

鄭同熾馬頭人。現年八十六。

遊壽山洞頭人。現年八十一。

林孝奇唐嶼人。現年八十六。

黃思堂赤嶼人。現年八十四。

管球球籌歧人。現年八十。

林述云泮野人。現年八十。

林繼國泮野人。壽八十。

李存谷洋嶼人。字秀實。光緒壬寅舉人。福湖知縣﹐現年八十三。

鄒居傅祥洲人。壽九十一。

鄒仁推霞洲人。壽八十七。

鄒以蔚霞洲人。壽八十四。

鄒以占霞洲人。現年八十五。

鄒以精霞洲人。現年八十四。

鄒以銀霞洲人。現壽八十四。

謝周好仙坡人。現年八十一。

鄒行華營前人。現年八十二。

鄒行謀營前人。現年八十一。

○人物下六壽婦

淸曾

氏營前林欲僑妻。壽八十三。

林氏

猴嶼鄭舉沂妻。壽八十六。

林氏

猴嶼鄭營曁妻。康熙間壽八十二。

林氏

猴嶼鄭營學妻。康熙間壽九十一。

劉氏

猴嶼鄭治成妻。康熙間壽八十八。

髙氏

歧頭陳達先妻。道光間壽九十一。

劉氏

猴嶼陳邦煥妻。乾隆間壽九十七。

林氏

籌歧王貞材妻。光緒間壽八十二。

江氏

洋嶼陳家旺妻。光緒間壽八十六。

林氏

猴嶼鄭學院妻。光緒間壽八十二。

�氏

岐頭陳振弼妻。光緒間壽八十二。

陳氏

營前林子震妻。乾隆間壽八十三。

張氏

下洋李守谷妻。壽八十五。

楊氏

洋祁振芬妻。現年八十。詳孝節。

李氏

泮野林仁敷妻。壽一百零八歲。

民國鄒

氏營前林韻妻。壽至九十。

陳氏

營前林用貫妻。壽八十七。

許氏

芹山陳源連妻。壽九十二。

�氏

洋嶼鄭友樹妻。壽八十。

王氏

泮野林繼端妻。壽八十八。

程氏

營前林韻環妻。現年八十一。

石氏

下朱朱興章妻。壽八十一。

江氏

下朱朱金珠妻。現年八十。

連氏

猴嶼張依理妻。現年八十三。

�氏

猴嶼張希鎏妻。現年八十三。

王氏

髙安盧超樓妻。現年八十一。

�氏

浮歧盧善從妻。現年九十二。

郭氏

厚安李龍象妻。現年八十一。

�氏

黃石林正鎭妻。現年八十六。

陳氏

仙坡謝周妻。壽至九十二。

髙氏

馬頭鄭淸梅妻。現年八十六。

王氏

歧頭陳朝暠妻。現年八十一。

�氏

髙安王永蘭妻。現年八十一。

�氏

髙安盧能富母。現年八十三。

黃氏

霞洲鄒以團妻。現年九十五。

長樂六里志卷七終

校注﹕

➀望諸君﹕戰國時﹐樂毅自齊奔趙﹐趙封之於觀津﹐號曰望諸君。

➁光緒無戊午﹐當爲筆誤。

➂道光無戊午﹐當爲筆誤。

➃林思普傳﹕至元無已亥﹐疑誤﹐大徳已亥爲1299年。宣徳乙卯爲1435年。以此推之﹐普壽136歲。其生年﹑卒年當有一誤﹐待考。

➄封胡遏末﹕晉王凝妻謝道韞﹐輕視其夫﹐嘗曰「一門叔父﹐則有阿大﹝謝尙﹞。中郎﹝謝據﹞﹔羣從兄弟﹐則有封胡﹐遏末﹔不意天壤之中乃有王郎﹗」後世用爲稱美兄弟子侄之辭。

●卷八

岱峯李永選撰輯南山張善貴校刊

○教育

據民國二十八年調查

營前鎭中心國民學校在營前。兒童班七﹐成人班一﹐婦女班一﹐教職員十一。於民國十七年村長黃展云所創設。鄕人鳩資築洋式校捨一座﹐位於營前山上﹐規模宏敞﹐惜大毀於抗日戰爭期中。因限於經費﹐未能興復﹐今則暫時移設瀛洲寺爲校址。

洋嶼保第一國民學校在洋嶼城內。兒童班三﹐成人班一﹐教職員三。民國六年創辦﹐原名閩侯第九區私立第一髙小國民學校。校長李九泰。間又攺爲琴江小學。校捨系將軍行臺遺址﹐當設立時﹐由宋﹑李二家向官產處買出充用。抗日期中﹐地方論陷﹐兩度被破壞無遺。按是校始於淸宣統元年﹐日琴江兩等小學堂﹐堂長郭策臣﹐由將軍札委。彼時開辦與常年經費槪由藩庫撥款充之。

洋嶼保第二國民學校在洋嶼城外。兒童班二﹐教員二。民國十九年六月﹐林大庸﹐張基立﹑楊賡軒﹑林大莊等創辦。原名鶴山小學。校捨系鄭文靖公祠堂。

籌東保國民學校在籌岐。兒童班二﹐教員二。民國十九年﹐王禮輝﹑王昭建﹑王益美等創立﹐原名籌岐小王氏學﹐校址祠。

東嶼國民學校在東嶼。民國三十年一月﹐林天建﹑陳佑龍﹑林萬界等所創立。今因困於經費﹐已告停辦。

忠義保國民學校在黃石。兒童班一﹐教員一。民國二十二年﹐林天瀚﹑林仰通﹑林照楷等發起創辦﹐原名黃石小校。二十九年二月﹐林天福﹑林仰智﹑林化友等鳩資二萬元﹐建洋式校捨一所於後山﹐教室房屋計十一間。

猴嶼保國民學校在猴嶼。兒童班二﹐教員二。

象峯小學校在象嶼。民國二十六年﹐張長炮等所創立﹐嗣停。

浮岐保國民學校在浮岐盧氏宗祠。兒童班二﹐教員二。民國十九年二月﹐盧希孟﹑盧善揚等創辦﹐原名蒲峯小學。

安限保國民學校在長限。兒童班二﹐教員二。民國十七年﹐林鴻欽﹑林仁居等所創設﹐原爲長限小學﹐後攺稱安限第一國民校。

安限第二國民學校在長安。嗣停辦。

湖裏保國民學校在湖裏。兒童班二﹐教員二。創辦人林慶壘等。校址太華禪寺。

霞洲保國民學校在霞洲。兒童班二﹐教員二。民國十八年﹐鄕人鄒建等發起創立﹐設在鄒氏祠﹐原名閩侯第十三區祥霞小學。

營前鎭私立自愛小學校在下洋。兒童班五﹐教職員五。民國十七年﹐李建敏﹑李齊瓊﹑李國福等創立。二十八年一月﹐李訪孫﹑李國福﹑李守可﹑李修翼等鳩資一萬三千元﹐建築工字形白磚洋式新校捨兩座。

泮野保國民學校在泮野。兒童班二﹐教員二。民國二十三年創立﹐發起人林繼崇﹑林述杭等。校址林氏支祠。

羅欽第一中心國民學校在玉田。兒童班六﹐成人班一﹐婦女班一﹐教職員九。民國二年八月創設﹐校長鄭應霖。原名閩侯第八區私立第一國民學校。校址鄭氏宗祠。

羅欽第二中心國民學校在赤嶼。兒童班四﹐成人班一﹐婦女班一﹐教職員六。原名赤嶼小學﹐創於民國十六年﹐發起人黃大長﹑黃桂鑾﹑黃筍班。校址黃氏祖堂。

瑯峯保國民學校在瑯尾李氏宗祠。兒童班二﹐教員二。

三峯保第一國民學校在馬頭鄭氏宗祠。兒童班二﹐教員二。民國十三年﹐鄭鴻霖﹑鄭昭谷﹑鄭紀友等創辦。原名雙峯小學。

三峯保第二國民學校在洞頭。兒童班一﹐教員一。民國十九年﹐遊福海﹑遊樹侯﹑林孝榮﹑方鏡如等創立。原名洞岐小學。

唐山保第一國民學校在唐嶼。兒童班一﹑教員一。民國九年﹐林元鈺等所創辦。原名唐嶼私立兩等小學校。

唐山保第二國民學校在黃李。兒童班一﹐教員一。民國三十六年﹐黃仁孝等創設﹐假黃李祠堂爲學校。

桃源保國民學校在桃坑頭。兒童班二﹐教員二。

八社保國民學校在八社。兒童班一﹐教員一。校址福裏寺。

大溪保國民學校在大溪。兒童班二﹐教員二。

按二十四年人口普查報告﹐第七區卽六里男女總數四萬六千三百八十二﹐識字者九千二百四十六﹐學齡兒童總數七千四百零八﹐男四千六百八十八﹐女二千七百二十。以上系按住戶之男女計算。

附全縣男女教育程度統計表

據二十四年人口普查報告﹐系以有住戶之男女計算﹐無家屬者不例入。

區別全縣一區二區三區四區五區六區七區男女人數22752519322194054004733780550431354646382識字者4314546014470609357841059023619246曾入私塾者365033404380645585497887522052858曾入學校者4670124671124851116203261308有看書能力者149152308132215702119317215902834有寫信能力者70641443680100062612626061446

附全縣學齡兒童統計表

據二十四年人口普查報告﹐系以有住戶之男女計算﹐無家屬者不例入。

區別全縣一區二區三區四區五區六區七區學齡兒童總數476143318295765365697945722417408男

童223701914187439993360526412714688女

童15244140410832537233741939702720就學學齡人數496874744455365411182521200就學男童人數42355553814835819982101027就學女童人數73319263707312042173

●卷九

岱峯李永選撰輯南山張善貴校刊

○交通

公路

長營路已成公路。由縣城至營前﹐全綫長八公里八二﹐路基寬七公尺﹐路面寬三公尺。橋梁五﹐涵洞六﹐水管十四。築於二十三年十二月﹐成於二十四年十月。經費槪由省庫補助。同年十二月通車﹐經過泮野﹑長安﹑長限﹑白石橋。通車時﹐水陸聯運﹐交通稱便﹐惜因抗戰期中拆毀。三十年淪陷﹐敵迫恢復﹐民眾怠工抵抗﹐因而被槍殺死者七人﹐未幾又毀。

營峽路未成公路。由營前至峽兜﹐全綫長八公里八二﹐始築於二十五年二月﹐因省庫補助經費短絀停頓﹐路基已成﹐橋涵面未築。

水運

長樂縣綫由縣城至福州大橋﹐長五零公里。川走小汽船﹐日上下行各一次。經過霞洲﹑籌岐各道。

坑田綫由坑田至福州長六零公里。川走小汽船﹐航行次數如上。經過赤嶼﹑黃李﹑唐嶼﹑馬頭﹑營前各道。

老鼠洋綫由老鼠洋至福州﹐長六零公里﹐川走小汽船﹐航行次數﹑經過各道同坑田綫。

潭頭綫由潭頭至福州﹐長六零公里。川走小汽船﹐經過洋嶼﹑象嶼﹝卽南岸﹞﹐由亭頭盤渡。

按抗戰前﹐瑯尾﹑營前﹑下洋三道均有小汽船川走福州﹑馬尾間﹐嗣廢。

津渡

橫江道在伯牙潭﹐與馬尾﹑羅星塔隔江相對。有橫江渡。

營前道有馬尾渡﹑縣渡﹐福州渡。

河下道舊有過江渡船爲閩長交通義渡﹐由來已久﹐自架柴橋﹐公路通後渡廢。

岐頭道與營前街相對。有陳林義渡。

馬頭道一通三叉港﹐一通洋尾下。有過江小渡。

唐嶼道有福州渡﹐有過江小渡。

嶼後道通鵬上。有過江小渡。

黃李道通丰山。有過江小渡。

赤嶼道有福州渡﹔通丰山﹐有小渡。

瑯尾道有福州渡。

老鼠洋道有福州渡船。

籌岐道有福州渡﹐馬尾渡。

霞洲道有福州渡﹐過江小渡。

洋嶼道有福州渡﹐縣渡﹐營前渡﹐馬尾渡。

髙安道﹑厚安道有縣渡﹐馬尾渡。

象嶼道又稱南岸﹐與林森屬亭頭相對﹐有過江小渡。

浮岐道有亭頭渡﹐潭頭渡﹐瑯歧渡﹐福州渡。

下洋道有琯渡﹐尙幹渡﹐馬尾渡﹐白湖渡﹐福州渡。

黃石道有琯頭渡﹐營前渡﹐馬尾渡﹐福州渡。

按以上各道﹐原俱有渡船行駛福州﹐近或有停船者。

橋梁

登瀛橋在伯牙潭。淸康熙間縣丞王廷錦建。

石龍橋在石龍後山。前爲龍峯勝境。

磐石橋在髙安磐石坑下。

尙書橋在猴嶼。宋尙鄭丙造。

五竹橋在五竹。凡三門﹐髙一丈九尺三寸﹐闊一丈零。原爲長樂閩縣分界處。淸道光九年已丑冬重建。題名碑有九﹐有石亭蓋於石碑之上。

浮橋在泮野浮峯山前﹐故以名浮。通龍門。

新橋在洋嶼﹐舊橋亦在其處。

朝獅橋在下洋。

登龍橋在下洋龍潭溪上。民國二十年重造﹐題名勒石。有亭蓋之。

髙樓橋在東嶼。橋頭有碑﹐歲久風雨剝落不可辧。抗戰時拆石橋﹐攺爲活動板橋。

山田橋在髙詳裏山田溪。橋下傳有藏金窟古迹。

雙龍橋在黃石。

白石橋在光俗裏通營前。淸初倪三娘所修造。

福星橋在仙坡。宋紹興二十九年建﹐明弘治間里人重修﹐有石刻。

大王橋在玉田。明天啟元年建﹐淸雍正三年重修。

九龍橋在唐嶼。宋嘉祐間建﹐明萬曆時里人林材重修。又名唐峯橋。

龍首橋在上元。有碑刻。

萬安橋在玉田。元至順元年造﹐明弘治六年重修。

郵政

在營前者設有�等局﹐信櫃散布各村莊﹐通信甚便。

海關

在營前伯牙潭﹐又稱大塢。建築宏敞﹐前爲海船下碇處。

附全縣陸路交通綫网表

據民國二十六年專員公暑《行政月刊》

路綫名稱路別起訖地點全綫公里經過村落市鎭長營路已成公路縣城至營前8。82泮野﹑長限﹑白石橋長漳路已成公路縣城至漳港17。65北山﹑鶴上﹑雲路﹑洞湖﹑渡橋﹑山邊渡金路路面未成渡橋至金峯6。00洋里長松路未成公路縣城至松下31。15北山﹑岱嶺﹑靑橋﹑靑山下﹑古槐﹑感恩﹑三溪江田﹑大祉﹑小祉營峽路未成公路營前至峽兜8。82梅金路未成公路梅花至金峯5。60新源裏﹑石井港潭金路未成公路潭頭至金峯6。98塘下﹑港口﹑厚福文石東湖路未成公路金峯至東湖0。83上陳西湖路未成公路金峯至西湖3。001大洋﹑沙堤湖東路未成公路東湖至湖東2。75新池前後董路未成公路後董至尾塘0。85阜山路未成公路阜山至花林3。88鳳山

附全縣陸路交通綫网表

據民國二十六年專員公暑《行政月刊》

路綫名稱路別起訖地點全綫公里經過村落市鎭厚福路未成公路厚福至前埠頭1。95文石路未成公路文石至前埠頭1。64文莊路未成公路大士殿至文莊0。64翁巖路未成公路西湖至楓林1。64農場路已成公路鶴上至農場1。40營前路石阪舊路縣城至營前9。50泮野﹑長限﹑白石橋﹑湖裏漳港路石板泥土縣城至漳港16。80鶴上﹑雲路﹑旒峯山邊﹑西邱﹑路頂金峯路石板舊路縣城至金峯16。50鶴上﹑沈下﹑洞湖渡橋﹑藍田﹑六林長蕉路石板舊路縣城至蕉嶺17。14閘兜﹑後山﹑岱邊珠湖﹑佑林﹑坑田﹑秀鳳﹑東渡赤嶼路石板舊路坑田至赤嶼5。0洋嶼路石板舊路縣城至洋嶼8。9松下路石板泥路縣城至松下33。00岱嶺﹑靑橋﹑靑山下﹑古槐﹑感恩﹑三溪﹑江田﹑大祉﹑小祉潭頭路沙土舊路金峯至潭頭7。00塘下﹑厚福﹑大宏梅花路沙土舊路金峯至梅花6。00新源裏﹑石井港

附全縣現有各綫公路里程

據三十六年縣府檔案。路面寬度槪八公尺

路綫別起訖地點經過地點距離公里橋梁涵洞水管護土墻處長營干綫縣城至營前7。0056143長梅干綫縣城至梅花鶴云鄕金峯鎭22。20152632金潭支綫金峯至潭頭7。00458﹖渡漳支綫渡橋至漳港5。001145﹖北江支綫北山至江田沙壺鄕古槐鄕15。45153228合

計57。453883873

附福州至長樂各綫輪船航運槪況表

據三十六年閩江下游輪船公司資料調查編定

通航路綫距離公里航行所費時間川走船名輪船總噸輪船淨重輪船載客每月行次上行下行縣城綫503小時二十分鷺江45噸27噸1242828潭頭綫603小時三十分桂江42噸18噸813030阜山綫704小時三十分漢江50噸32噸1242828東渡綫654小時二十分黔江42噸35噸563030坑田綫603小時三十分芷江91噸67噸441515坑田綫603小時五十分鰲江48噸20噸1383030

附縣內河民船航運槪況表

據三十五年民航業同業公會資料編定

碼頭名稱起訖地點通航里程﹝公里﹞航行船隻每月通行次數備考上行下行河陽道縣城至福州5021515河陽道縣城至琯頭4012828長洋道長洋至福州4511515洋嶼道洋嶼至福州4513030老鼠洋道老鼠洋至福州6511515坑田道坑田至福州6021515鵬上道鵬上至福州5011515洋尾下道洋尾下至福州4511515龍門道龍門至福州4523030營前道營前至福州4022626潭頭道潭頭至福州6023030

●卷十

岱峯李永選撰輯南山張善貴校刊

○藝文一經部

宋

《易學啟蒙》三卷﹑《易學或問》二卷﹑《春秋集解》十三卷﹑《禮記集解》《喪禮長編》三卷以上宋鄭文遹﹐字成叔﹐江左里人。《儒林》有傳。

明

《儀禮舉要》三卷明陳景著著﹐原名湜﹐以字行﹐七星墩人。永樂乙未探花﹐授修撰﹐攺福州教授。《儒林》有傳。案《風洲雜編》云「是科一甲三人皆修撰。」

《中庸釋義》一卷明許天錫著﹐見《千頃堂書目》。案天錫﹐弘治癸丑進士﹐官都給事﹐爲逆擋瑾所害。洞頭人﹔稱洞江先生。《名臣》有傳。

淸

《十三經經稗》六卷淸鄭方坤著。《四庫總目提要》云「鄭方坤﹐字則厚﹐號荔鄕。雍正癸卯進士﹐官至兗州府知府。是編雜采前人說經之文﹐凡《易》《書》《詩》《春秋》各一卷﹐三禮共一卷﹐四書共一卷。以多摭諸說部之中﹐故名曰稗言﹐猶正史之外﹐別有稗官耳。漢代傳經﹐專門授受﹐自師承以外﹐罕肯旁徵﹐故治此經者﹐不通諸別經﹐卽一經之中﹐此師之訓﹐故亦不通諸別師之訓。故專而不雜﹐故得精通。自鄭元淹貫六藝﹐參互鉤稽﹐旁及緯書﹐亦多采摭﹐言考証之學者自是始。宋代諸儒﹐惟朱子窮究典籍﹐其餘研求經義者﹐大抵斷之以理﹐不甚觀書﹐故其時博學之徒﹐多從而探索舊文﹐网羅遺佚﹐舉古義以補其闕。於是漢儒考証之學﹐遂散見雜家筆記之中。宋洪邁﹑王應麟諸人﹐明楊愼﹑焦竑諸人﹐淸顧炎武﹑閻若璩諸人﹐其尢著者也。夫窮經之要﹑在於講明大義﹐得立教之精意﹐原不以搜求奇祕爲長﹔然有時名物訓詁之不明﹐事迹時地之不考﹐遂有憑意空談﹐乖聖人之本旨者。諸人於漢學散失之餘﹐捃摭而存一綫﹐亦未始非餼羊之遺也。顧諸家無談經之專書﹐篇帙紛繁﹐頗難尋檢﹐方坤能薈萃眾說﹐部居州分﹐於考核之功深爲有稗﹐特錄存之﹐亦朱子注《中庸》不廢沈括《夢溪筆譚》之意也。」案荔鄕﹐欽仁裏玉田人﹐蕉溪鄭善述子﹐宦後徙居建安。本志《循績》有傳。

《經傳異聞》淸鄭天鋂著。《賭棋山莊祠話》謂﹕「天鋂﹐方坤子﹐乾隆優貢生﹐玉田人。」

《四書體注句解》淸遊騰芳著。案騰芳﹐邑星橋人﹐寄居至徳裏洞頭﹐字矩崇﹐又字芝圃。道光壬午舉人﹐壽寧教諭。萃畢生力作句解﹐本存於家未梓。

○藝文二史部

明

《澄邁縣誌》明林堪著。堪﹐至徳裏唐嶼人。嘉靖癸卯舉人。志爲澄邁教諭時所纂。後官宣化知縣。《福建藝文志》存目﹐並見《閩侯縣誌》。《孝悌》有傳。子材。

萬曆《福州府誌》明林材著。淸道光《福建通誌》云「《世善堂書目》有仲山著《福州府誌》七十六卷。」《藝文志》云「材字謹任﹐號楚石﹐又號仲山﹐堪子﹐唐嶼人。萬曆十一年進士﹐官至南京通政司。嘗疏論張位﹐爭三王並封之謬。《名臣》有傳。」

《郡乘詹言》一卷﹑《天垣疏艸》林材著。通誌《藝文》存目。

《雪峯寺志》明唐嶼人林弘衍﹐字得山﹐與福州徐渤興公同著。案弘衍﹐材子。見《林涵齋傳》注中。

淸

《金華﹑玉華二洞記》淸林春瓊著。案瓊﹐黃石人。乾隆癸卯舉人。

《唐峯形勝圖志》淸李恆楚著﹐無卷數。案恆楚﹐雍正時至徳裏黃李人。見《黃李族譜》。

《邯鄲人士小傳》淸鄭方坤著。已著錄﹐見經部﹐無卷數。自序云「邯鄲本趙郡﹐古稱多慷慨悲歌士﹐有賢不彰﹐非官斯士者責歟﹖不佞因文得其人﹐或因人徵其事﹐爲邯鄲人士作傳贊。」其孫醒愚曰「任民社者畱意人才﹐此先大夫宰邯鄲時所作也。各傳贊頰上添毫﹐無爲邯邑生色。」

《邯鄲縣誌》淸鄭方坤著。官邯鄲時所纂也。

民國

《琴江志四卷》《琴江續志》三卷近人黃曾成著。曾成號鐵嶺逸民﹐洋嶼人﹐自序略云「前淸朱果➀﹐淹有中夏﹐三百年治亂興哀﹐不能作髙文典冊﹐備一朝之紀載﹐己負丁年求古之心。甚至吾鄕僻處海隅﹐其間徙居原委﹐及忠孝節義之輩出者﹐多湮設不聞。丁是於辛亥政體攺革後﹐搜羅陳迹﹐著成一志。」前編九目﹐續編十五目﹐末附黃之所著詩曰《孤憤集》。歲壬戍付梓。

《歷史講義》近人髙煥新著。字復齋。淸附生。龍門人﹐徙居阡中。福建初級師範畢業﹐爲監督陳寶琛所器﹐畱充本校學監﹐歷三十餘年。生平恬淡﹐以老﹑莊﹑釋氏之學爲學﹐講義乃在校時所編。

《唐峯紀略》一卷近人黃良安著。黃李人。以醫名於時。

《年譜一卷》黃良安著。其子仁孝藏抄本﹐末附《瑣記》﹐記時事者爲多。

《抗戰事迹與敵僞暴行紀錄》近人鄭禮祺著。油印本。禮祺﹐洋嶼人﹐是錄分爲二部﹕一紀淪陷時民眾抗敵與遊擊之活躍﹐一紀敵僞暴行及奴化之教育。

《陳修園先生年表》近人泮野林亦岐編。修園先生名念祖﹐有七十二種醫學全書行世﹐醫家宗之。先生生於乾隆十八年﹐卒於道光三年﹐壽七十一歲。五都溪湄人。以孝廉官直隸威縣知縣﹐邑志立傳《循績》。參訂者李永選。已有簡行本行世。

○藝文三子部

宋

《心理大全發蒙》十卷宋盧孝孫著。《福建藝文志》存目。案孝孫字玉溪﹐浮岐人。世稱爲玉溪先生。《儒林》有傳。

明

《厚生纂訓》《問字錄》二書無卷數。明林國相著。國相﹐光俗里人﹐字廷贊。進士﹐官河東運使﹐立傳《循績》。

淸

《石林畫系》二十六卷﹑《初編》一卷﹑《續編》一卷淸林昆瓊著。本志《循績》有傳。道光通誌云「是編搜集歷代畫家﹐以《百家姓》氏族編之。」林﹐乾隆乙酉舉人﹐官湖南知縣。

《靈素精采》四卷﹑《傷寒集證匯方》四卷﹑《十二經脈》二卷﹑《考定周身穴法全圖》一卷﹑《鍼灸六法祕訣》三卷﹑《十二經藥性論》一卷以上鄭葆仁著。葆仁﹐淸馬頭人。隱於醫﹐名聞遐邇。見《鄭氏族譜》。《藝術》有傳。

民國

《投混剩艸》十二卷﹑《鶴山題畫集》八卷﹑《畫學管見》五種﹑《默齋雜著》五種以上李廷迎著。廷迎﹐江左裏洋嶼人﹐存穀子。居鶴山﹐遂以鶴山爲號。《藝術》有傳。

《信號須知》一卷﹑《信號釋義》一卷﹑《新增號令稿本》一冊陳秉賢著。營前人﹐役於海軍時所著。

《醫學實驗錄》四卷黃良安著。已著錄﹐見《史部》。

《神農本艸經讀歌括》一卷﹑《長樂醫林簡介》林亦岐著。字濟塵﹐泮野人。三山醫學校畢業。餘事旁及韻學。

○藝文四集部

唐

《��賦》一卷唐倪曙著。光俗裏後塘人。《文苑》有傳。

宋

《日湖遺稿》五十卷宋鄭昭先生著。傳見《名臣》。是集《福建藝文志》存目﹐據《鄭氏族譜﹟眞西山先生序》云「《日湖集》者﹐故觀文殿學士鄭公所爲文也。昔河汾黃氏嘗謂文士之行可見﹐因枚數而評之曰﹕『謝靈運﹑沈休文﹐其文傲﹐小人哉﹐其文靖﹐君子哉。陳思王其文深以典。至於狷也狂也﹐誇也詭也﹐皆以一言蔽其爲人。夫文著﹐技之末爾。而以定君子小人之分何耶﹖蓋嘗思之﹕靈和之器﹐不生茨棘之林﹔儀鳳之音﹐不出烏鳶之口。自昔有意於文者﹐孰不欲媲典謨﹐儷風雅﹐以冀後人之傳哉﹗卒之未有得其仿佛者﹐蓋聖人之文﹐元气也﹐聚爲日星之光耀﹐發爲風霆之奇變﹐皆自然而然﹐非用力可至也。自是以降﹐視其資之厚薄﹐與所蓄之淺深﹐不得而近焉。故祥順之人﹐其言婉﹐峭直之人﹐其言勁﹐謾肆者﹐無莊語﹐輕躁者﹐無雄辭﹐此气之所發然也。家刑名者﹐不能析孟氏之仁義﹔祖權詐者﹐不能暢子思之中庸。沈涵六藝﹐咀其精華﹐則其形著亦不可掩﹐此學之所本者然也。是故致飾言語﹐不若養其气﹔求工筆札﹐不若勵其學。气充而學粹﹐則𨿽崇徳廣業﹐亦自此進﹐況其外之文乎﹖此人之所可用力而至者也。持偏駁之資﹐乏眞積之力﹐而區區以一臿擬江河﹐寧有是哉﹗公天資寬洪而養以靜厚﹐平居怡然自適﹐未嘗見忿厲之容。於書無所不觀﹐而尢喜聞義理之學﹐故其文章不事刻劃而乶腴丰衍﹐實似其爲人。自少好爲詩歌﹐晚釋政途﹐優遊里社。凡巖谷艸木之觀﹐題詠殆徧﹐眞率之集﹐唱酬遞發﹐忘衮服貴﹐而浹布韋之歡﹐又非樂易君子不能也。然則觀公之文者﹐其可不推其所本哉。開禧初﹐徳秀將試詞科﹐見遺以詩﹐所期甚遠。蓋其厚於知己舊矣。歲在已卯﹐公以文編見寄於溫陵﹐屬使序引。公方與聞大政﹐不敢遽爲也。歲月飈馳﹐距今十稔﹐而墓門之木拱矣。公之子逢辰﹐又徵前許﹐掛劍之誼﹐其敢有忘﹖輒論次其說如此。蓋非獨發公之蘊﹐且將使學文之士知所本云。」明邑人陳驑跋《日湖集》云「予讀鄭日湖文靖公集﹐拳拳然願望其君﹐而又以勸戒其後。嗣文靖六世孫惟顯諱隱請予表而出之﹐愛君憂國之誠﹐不能白之當時﹐卒白之天下後世。予敢推君之意﹐作詩以繼公後﹐使夫登是堂者﹐誦公之詩﹐爲臣思忠﹐爲子思孝﹐以引以翼﹐紹厥美於無窮也。其不休哉﹗」詩曰「余何修乎紫朱之紆﹐余何勞乎輿蓋之軀﹖君儲搖搖﹐內姦弗鋤﹐臣不如良﹐作劉翼扶。懷有隱憂﹐播之詠吁。上天孔威﹐鑑此寸愚。靳兮有驂﹐衣也有祛。孰爲人臣﹐引以自疏。湖山之隅﹐有才者盧﹐或瞻堂顏﹐以引以思」。

《庸齋集》宋鄭文通著﹐已著錄﹐見經部。

元

《方山堂詩文稿》元陳弦著。《文苑》有傳。

明

《碎金集》明陳景著著。已著錄﹐見《經部》。

《李溫州詩文集》明李宗達著。本志《循績》有傳。

《長嘯集》明林爚著。無卷數。見《閩侯縣誌》。按爚﹐正統丁卯年舉人。金吾忠州同知。髙洋裏黃石人。

《黃門集》七集明許天錫著。《名臣》有傳。已著錄﹐見《經部》。《靜志居詩話》云「黃門奉使安南﹐卻其贐﹐賦詩云﹕『靑茅又喜重苞貢﹐薏苡何須滿載歸﹖』比歸﹐劉瑾疑其金多﹐不知其不受也。矯詔逮問﹐潛遣人殺之。鄭少谷詩云﹕『風流不見許黃門﹐文字丹靑閣上存﹔卻畱詩句車盤驛﹐黃犢靑山何處村﹖』蓋黃門車盤驛曾題壁間﹐有『靑山對面疑無路﹐黃犢出林知有村』之句。」

《交南詩》一卷許天錫著。通誌存目﹐乃許使交南時撰也。

《內制集》無卷數。

《環江遺稿》一卷明陳謹著。通誌存目。謹﹐營前人。嘉靖癸丑﹐狀元﹐官中允。《名臣》有傳。

《林給諫詩文集》無卷數﹑《備藥籠中》一卷《天垣疏艸》一卷明林材著。已著錄﹐見《史部》。材﹐至徳裏唐嶼人。《名臣》有傳。

《涵齋集》《藏山堂遺篇》明林之蕃著。《福建藝文志》《石遺室書錄》云「林之蕃﹐登崇禎癸未進士。前半﹐名《林涵齋詩》﹔後半﹐名《林涵齋文》。詩淸穩﹐多與方外往來之作。」蒼崖﹐亦逋子。後序云「甲申鼎革﹐懷宗升遐﹐所以有『招魂雙淚卽三閭』之句。隆武稱號閩中﹐奄有閩浙﹐所謂『屬巖縱險非無地』殆指閩徼﹔『落日𨿽低不離天』﹐其稱隆武也。旣而鄭芝龍航海﹐蔡方山﹑齊遜輩舉義無成﹐所謂『蔓艸詎能成遠志﹖殘云無力起奇峯』。厥後吾鄕諸當事率多公之同年僚友﹐屢勸駕﹐公立志不移﹐所謂『冥鴻自欲歸髙漢﹐結网家家逐急流』。及吩咐李將軍勿復多言說﹐皆有所爲而言也。」林涵春撰傳云「之蕃﹐別號積翠山陀﹐又曰涵齋。甲申變後﹐隱居吳航唐嶼。有潭曰毘濟﹐朱子遊迹處也﹐日沒潭洗耳﹐牢騷感憤﹐咸於詩文發之。嘗作《悲秋》詩云﹕『吾道固應窮到底﹐靑山不意肯相容。』又曰「衰楊遠近孤臣骨﹐千載何人表墓門﹖』返三山故廬﹐制府諸公以地方人材勸駕﹐先生詠漁況見志﹐曰﹕『自是老翁生計拙﹐風波未至把帆收。』又曰﹕『別港漁肥招不去﹐綠簑惟戀舊溪山。』諸公亦遂其髙尙﹐不彊致焉。」張善貴牧豕齋藏有光緒重刊《藏山堂遺篇》﹐有長樂王道徵叔蘭序云「﹝上略﹞明季鄕先達林涵齋侍禦﹐當易代之際﹐其出處合宜﹐皭然不滓﹐以視夫一時苟祿之輩﹐其相隔不知幾由旬矣。旣明且哲﹐以保其身﹐先生有焉。先生工詩文﹐間亦作畫。其全集在當時已不可得。所著《藏山堂遺篇》﹐爲先生侄孫亦逋子所輯﹐僅得詩三十奇二首﹐後余又覓一本﹐末多《越山種竹》十絕句﹐合成四十又二首。餘業采樂府數解入《消寒錄》﹐以存梗槪。時復薇露盥手﹐展誦全稿﹐見其詞旨激昂﹐音節嘹亮﹐寄托深遠﹐尋味不窮﹐殊有絳樹雙聲﹐黃花二犢之妙。其古體則浸淫漢魏﹐其近體則胎息於李杜﹐無句不雋﹐有篇皆佳。合先行統付剞劂﹐傳之好事﹐使先生之遺文﹐與先生之大節﹐同昭於天壤也。間嘗爲郭蒹秋﹑郭柏蔚重刊有序﹐秀才偶譚及之。蒹秋爲同社新甫孝廉難弟﹐嗜古博學﹐固已慕先生之爲人。且云﹕『嘗於林垐《海外遺稿》及《鼓山誌》中誦先生所撰傳記﹐殘膏剩馥﹐沾丐無多。亮節淸風﹐欽仰愈甚。方以未讀遺集爲憾﹐今得睹此﹐何樂如之﹖』遽慨然與其友戴芷農﹑黃肖巖力任其責。仰先哲之遺詞﹐發潛徳之幽光﹐人之好善﹐誰不如我耶﹖余因之有感焉。今夫一介之士﹐愛惜名節﹐砥礪廉隅﹐數奇運蹇﹐不遇於時﹐窮愁著書﹐老死牖下﹐其文采不傳﹐姓名隨滅者﹐何可勝道﹗如先生者﹐其著述尙且散佚凋零﹐幾幾不可保如此﹐遑論其他哉。抑余更有說焉。嚴分宜《鈐山堂文集》無難盛行於時﹐而下流之居﹐似因其人而可廢。範忠貞《畫壁遺稿》未必盡合乎古﹐而浩然之气﹐終與其人而並傳﹐況乎卓卓有可傳﹐斷斷不可廢﹐鬼神所呵護﹐河嶽共英靈乎﹖士君子讀聖賢書﹐所學何事﹖亦可知所自命矣。嗟乎﹗先生之詩﹐其感人亦未免太甚者。『同心有老妻』﹐余鰥夫也﹐讀到此處﹐其何以堪﹖蓋不禁淚涔涔然下﹐而回憶牛衣侶夜話時也。」案林之蕃﹐至徳裏唐嶼人﹐祖材﹐都給事﹐父弘衍﹐副使﹐本志皆有傳。參《福建藝文志》。

《遊吳艸》《燕粵艸》《河汾艸》以上三種無卷數明林國相著。已著錄﹐見《子部》。

《玉蟬庵詩集》六卷明鄭邦祥著。《福建藝文志》云「卜景超序云﹕『其詩不沾沾於李﹑王﹑鐘﹑譚之派﹐獨由漢﹑唐而溯漢﹑魏﹐由漢﹑魏而溯三百篇﹐盎然流溢﹐不自知其所以然。曹石倉采入《晉安十二代詩選》中者﹐特吉光片羽耳。』」案邦祥﹐玉田人﹐與曹﹑謝﹑二徐主持騷壇風雅﹐望重一時。惜不永年﹐僅三十八而卒。《嶠遊艸》一卷﹐客粵詔溪時所著。本志立傳《文苑》。

《二恥齋詩集》明林潭著。潭字二恥。崇禎未諸生。無室家累﹐居髙洋裏文殊寺﹐以詩自娛。本志立傳《隱逸》。

《鶴溪集》四卷淸陳憲周著。憲周﹐康熙乙末進士。洋嶼人﹐《文苑》有傳。

《學圃詩存》二卷淸林昆瓊著。通誌存目﹐已著錄﹐見《子部》。《循績》有傳。

《曉田詩抄》十卷淸林開瓊著。通誌存目。案開瓊﹐黃石人﹐字長川﹐又號曉樓。乾隆庚寅舉人﹐官大田訓導﹐遷永安。見《福建通誌》並《閩侯縣誌》。

《長川詩文集》林開瓊著。見《閩侯縣誌》

《四畱堂詩集》淸盧遂著。返字霽漁﹐浮岐人。乾隆乙未進士﹐翰林編修。本志《文苑》有傳。

《淸遠堂詩集》淸周琦著。琦字朝勛﹐髙安人。康熙丁未武進士。歷官北直﹑山東﹑江西各省。

《岸園詩集》淸黃若庸著。若庸字仲舟﹐號岸園。順治辛卯拔貢。江南盱眙縣知縣﹐以詩名。至徳裏赤嶼人。

《敬修堂詩文集》《木石居集》《靑氈集》淸鄭善述著。善述號蕉溪﹐欽仁裏玉田人。康熙庚午舉人。《循績》有傳。子方城﹑方坤俱進士。

《蕭然集》二卷淸鄭善述妻黃曇生著。曇生一名曇﹐《牧豕齋存書目錄提要》云「集尾有《爲林大家集序》一篇﹐附刻於詩集﹐非林大家爲曇生序﹐系曇生爲云紹母序也。」

《綠痕書存稿》淸鄭方城著。方城字石幢。《詩抄小傳》云「伯兄石幢先生﹐先大夫蕉溪公冢子﹐筮仕蜀之新繁﹐嘗於叢臺官舍刻燭賦詩﹐拈題得《寒柝》﹐限『雙』字韻﹐方坤先得句云﹕『遲久更宜六﹐於喁唱或雙。』客皆嘆爲新穎﹔及先生詩成﹐則云﹕『偶作行歌五﹐應驚好夢雙。』徐靜谷先生在座﹐乃拍案叫絕。」見《閩藝文志》。

《行集》《福建藝文志》作十卷﹑《燥吻文集》存目﹑《飧荔亭古文》存目﹑《石幢先生遺文》鄭方城著。《云寥山人文抄》云「荔鄕先生古文穠麗溫雅﹐尙有六朝金粉气。石幢則恪守唐﹑宋八家遺軌。中若《太子丹﹐呂不韋﹐伍員論》《藥性論》《文論》﹑及《答劉九畹書》《哭亡侄文》﹐詢歐﹑蘇嫡派也。上諸大憲條陳事宜諸書﹐深明時務﹑足徵儒者經濟。駢體𨿽酬應之作﹐亦吐屬風流。」案石幢先生雍正癸丑進士﹐有傳。見《閩侯縣誌》

《五代詩話》淸鄭方坤著。方坤﹐城弟。已著錄﹐見《經部》。《福建藝文志》云「初王士禎欲作《五代詩話》﹐僅艸創而未成。其門人務尊師說﹐遂以未成之本傳抄。闕陋百出﹐體例尢疏。宋弼嘗充其闕遺而刊之﹐仍多未備。方坤得士禎殘稿於歷城朱氏﹐乃采摭諸書﹐重爲補正。原本六百四十二條之中﹐刪其二百一十六條﹐增入七百八十九條﹐共成一千二百二十五條。凡所增入﹐仿宋庠《國語補音》﹑吳師道《補正戰國策》之例﹐各以一「補」字冠之﹐使不相混。凡國主﹑宗室一卷﹐中朝一卷﹐南唐一卷﹐前蜀﹑後蜀一卷﹐吳﹑越﹑南唐一卷﹐閩一卷﹐楚﹑荊南一卷﹐官﹑閨﹑仙﹑鬼﹑緇流一卷﹐羽士﹑鬼怪一卷﹐雜綴一卷。其中有尢而效之者﹐如原本載羅隱謝表﹑殷文奎啟事﹐本爲四六駢詞﹐無關吟詠﹔他若李氏藏書﹑太原艸檄﹑和凝之治癡符﹑桑維翰之鑄鐵硯﹑徐寅之獻《過大梁賦》﹐直成雜事﹐無預於詩﹐一槪從刪﹐殊有廓淸之功。而後主跋懷素書﹐亦無關詩事﹐乃錄之不遺。原本方於鄭谷﹑唐球諸人﹐上連唐代﹐方坤旣已刊削﹔而司圖之不受梁官﹐韓偓之未食閩祿﹐例以陶潛稱晉﹐仍是唐人﹐列之五代﹐亦乖斷限。至潘愼修《獻宋太宗詩》﹐劉兼長《春節詩》﹐宋事宋人﹐一並闌入﹐尢泛濫矣。又如蘇軾演《陌上花》﹐晁補之撰《芳儀曲》﹐李俶題《周恭帝陵》﹐宋徽宗書白居易句﹐𨿽詠五代之事﹐實非五代之人﹐一槪增入﹐則詠明妃者當列之漢詩﹐賦銅雀臺者應入之魏集﹐自古以來﹐無斯體例。貪多務得﹐方坤亦自言之矣。至《江南江北舊家鄕》一首﹔《江表誌》以爲楊溥﹑馬令﹐《南唐書》以爲李煜﹔嘲《宋齊邱表子》一詩﹐《楚溪華譚》以爲老瞽樂工﹐《漁隱叢話》以爲李家明﹐如此之類﹐不一而足。前後並載﹐旣不互注﹐又不考定﹐亦屬疏舛。然采摭繁富﹐五代軼聞瑣事幾於搜括無餘﹐較之士禎原書﹐則賅備多矣。」案方坤初爲玉田人﹐後遷建安。

《全閩詩話》《四庫總目提要》云「鄭方坤有《經稗》﹐已著錄見前。是編皆薈萃閩人詩話及其他詩集與有關於閩者。閩士著名始於唐初薛令之﹐盛於歐陽詹﹐故六朝以上﹐惟載郭璞﹑謝眺﹑到漑﹑江淹四人。而郭璞《地讖》尙以其全作七言律體﹐辧其出於依托﹐頗爲謹嚴。唐以後則彬彬矣。凡六朝﹑唐﹑五代一卷﹐宋﹑元五卷﹐明三卷﹐淸一卷﹐附無名氏及宮閨一卷﹐神仙﹑鬼怪﹐雜綴一卷。所采諸書計四百三十八種﹐采摭繁富﹐未免細大不捐。而上下千餘年間﹐一方文獻﹐犁然有徵﹐舊事遺文﹐多資考證﹐固亦談藝文淵藪矣。」《福建藝文志》作十二卷。

《蔗尾詩文集》淸鄭方坤著。《福建藝文志》云「詩集十五卷﹐文集三卷。」《四庫全書總目》云「方坤天分旣髙﹐記誦尢廣﹐故其詩下筆不休﹐有淩厲一切之意。尢力攻嚴羽《滄浪詩話》詩不關學之非。然於澀字險韻﹐恆數十疊﹐𨿽間見層出﹐波瀾不窮﹐要亦不免於炫博。此又以學富失之﹐所謂矯枉者必過直。其詩凡分十五集﹐曰《刪余艸》﹐曰《公車艸》﹐曰《木石居艸》﹐曰﹐《公車後艸》﹐曰《木石居後艸》﹐曰《丁年小艸》﹐曰《叢臺稿》﹐曰《春明艸》﹐曰《廣川稿》﹐曰《酒市稿》﹐曰《一粟齋稿》﹐曰《瓶花齋稿》﹐曰《杞菊軒稿》﹐曰《詩話軒》稿﹐皆古今體詩﹔曰《靑衫詞》﹐小令﹑中﹑長調並詞餘七十首﹐統於十五卷。」《賭棋山莊詞話》云「荔鄕《靑衫詞》﹐見賞於蔣鉛山﹐其佳處有後村別調風味。」案張善貴牧豕齋藏《蔗尾集》抄本中﹐有其伯兄方城序云「周櫟園先生久於吾閩﹐每艷稱會城人﹐𨿽擁販甿隸﹐操筆動輒成文。予謂惟詩亦然。今試入村塾中﹐五尺童子﹐悉能諧四聲。又隨卽塗之人而詢﹐率臆探喉﹐度無不解吟五七言律者。嗟夫﹗此非詩之盛﹐乃詩之衰也。天下豈有不假於學之事哉﹗予弟荔鄕﹐少穎悟﹐讀書一二徧卽成誦。束髮爲諸生﹐旣以制舉藝屈其儕耦﹐乃忽而登壇坫﹐號詩人﹐朋輩奇之﹐謂不學而能若是。予曰否。世之工舉子業者﹐未嘗束古書不觀﹐此卽作詩之根祗耳。況三百篇爲詩之祖﹐又童而習之者乎﹖不特此也﹐《易》《書》《禮記》諸經曁諸子史百家俱在﹐一切有韻之言﹐皆詩也﹐則皆學也。人動以舉業爲學詩累﹐毋乃不思之甚歟﹖𨿽然﹐詩難言矣﹐取材不博則陋﹐構思不深則粗。矜新鬥奇﹐而或失之纖﹐或失之鑿。至於跌巖波瀾﹐沈鬱頓挫﹐自非興到筆隨﹐具大神力不足以語於此。嗚呼﹗難矣。竊嘗論之﹐漢﹑魏以後﹐體制大備﹐增華變本﹐疊爲盛衰。國朝風雅道興﹐虞山﹑梅村諸老﹐已揚其波﹐迨新城王氏登髙而呼﹐立漢赤幟﹐壁壘更新﹐得未曾有。他如施宣城﹑宗綿津﹑朱竹垞諸前輩﹐則又同聲相應﹐羽翼後先﹐號稱極盛。十數年來﹐音徽漸遠﹐而荔鄕乃崛起其間﹐詩學之復振也。夫荔鄕於前人著作﹐靡不沿源討流﹐追魂取影﹐下筆輒有奇香異色﹐繽紛噴吐於金石響中﹐非取材之博﹐構思之精﹐去其纖與鑿者﹐而能若是乎﹖至所謂跌宕波瀾﹑沈鬱頓挫﹐不可思議之奇﹐又寢食於■﹝車韋﹞﹑杜﹑歡﹑蘇﹐而兼撮其勝。然則荔鄕之傑然以詩鳴﹐夫豈一朝夕之故﹖自宣城﹑綿津諸大家外﹐度亦豈有能先之者哉﹖昔虞山之贈新城公也﹐傾倒推服﹐有過於前賢策後生之意﹐惜乎其未見荔鄕作也。今試以斯集較之漁洋蠶尾諸詩﹐升堂入室﹐未敢遽定﹐然亦知非小巫見大巫者矣。竹垞朱氏有言﹐『終明之世﹐詩凡屢變﹐獨閩詩未變。如曹﹑謝﹑二徐輩﹐猶然十才子調。』不謂荔鄕一變﹐遂開生面若此。予顧吾閩人士﹐咸如荔鄕大變從前積習﹐使一盛不復衰﹐毋徒規規晉安之派﹐而優孟其衣冠可矣。若嚴滄浪所云詩不關學﹐則英雄欺人﹐反爲打油﹑釘鉸開一方便法門﹐予又不敢護桑梓之誼﹐請與天下共攻之。時雍正癸丑初春望後二日﹐同懷兄石幢方城書於廣川官舍之塔影齋。」

《卻掃齋時文》《宦遊紀聞》通誌存目。

《本朝詩抄二百卷》《本朝詩抄小傳》四卷鄭方坤著。

《石遺室書錄》云「淸以來詩人﹐自施閏章以下有專傳者凡九十八人﹐而以兄方城﹑族子三才殿焉。采摭淹雅﹐筆情娟秀﹐是小傳體﹐不必律以史傳義法也。《復初齋文集書後》有微詞﹐未盡允當云。」

《望古集》鄭方坤著。道光《福建通誌》云「卷一賦﹐卷二﹑三詩及騷﹑詞曲﹑琴操﹑歌謠﹐卷四詔制﹑表﹑上書﹑狀﹑箋﹑令﹑啟﹐卷五書牘﹐卷六尺牘﹑諭﹑考﹑述﹑辯說﹐卷七序﹐卷八引記﹐卷九冊傳﹐卷十記檄﹐判﹑頌﹑贊﹐卷十一銘﹑箴﹑志﹑對談﹑論文﹑記遊﹑碑﹑墓表﹑誄﹑祭文﹑弗文﹐卷十二跋﹑雜著。」

《讀書札記》四卷鄭方坤著。《藝文志云》﹕「鄭方坤自序曰﹕『昔人讀書﹐每以三餘﹐予不敏﹐亦自有三餘。放衙者﹐日之餘﹔鎖印者﹐歲之餘﹔行役者﹐事之餘。乃輒就睹記所及﹐隨時筆記。正如王筠郎云聊備遺忘而已﹐不足傳諸好事者。』云云。」

《杜詩宣和譜》鄭方坤著。《福建藝文志》云「方坤自序曰﹕『少日讀杜詩皆能上口﹐憶曾侍先大夫花間雜集﹐酒以次行﹐客有舉《宣和譜》徵令者。隨遇牌色﹐拈唐人詩一句。余時所鬮得者爲五﹐巧合譜云「油瓶蓋」者﹐漫應聲曰「一片花飛減卻春。」繼得斷公﹐則曰「南海明珠久寂寥。」最後得四大對﹐則曰「天下朋友皆膠漆。」於座客皆稱善。客冬久滯歷亭﹑適編纂杜箋﹐竟遇案頭有此譜﹐因仿前例﹐每一名色各綴五七言詩一句﹐大抵吏散坐空﹐燈下酒邊之所爲作。昔李翺著《五水經》﹐房千里序《骰子選格》﹐色飛眉舞﹐有味乎其言。余今者更邀浣花詩老﹐於三十二扇二百二十七點中﹐參伍錯綜﹐斷章取義﹐一以寄閒情﹐一以理舊業。消玆膏晷﹐代彼萱蘇﹐準古較今﹑不猶愈乎﹖』」

《古今詞選》鄭方坤著。自序云「僕涉獵書林﹐喜談詞隱。時想象夫十香﹐間臨摹於三影。排爲淸課﹐遣此閒愁。敢云蕭統之選文﹐竊效張爲之摘句。」見《福建藝文志》。

《嶺海叢編》《嶺海文編》《詩話醍醐》《四六譜柄》《宦漱紀聞》《詞林譚屑》《邃廬詞話》《集唐聯句集》以上俱淸鄭方坤著。

《晉安三鄭集》淸鄭方城﹑鄭方坤等著。《道古堂文集》云「鄭石幢與弟荔鄕先後成進士。子有章﹐又中甲科﹐將刊其文以問世﹐求品目於余。余以《晉安三鄭集》顯其首。」梁章鉅《制義叢話》云「吾鄕之三鄭合稿﹐乾隆間盛行於時。」

《卻掃齋唱和集》二卷鄭方城﹑鄭方坤著。《石遺室書錄》云「多詠物限韻之作﹐亦有卽事寫景者。」

《墨欽編制藝》《藝苑叢談》淸鄭天錦著。天錦﹐方城子。乾隆辛酉會魁﹐連山知縣。本志《循績》有傳。

《鷓鴣軒詩抄》《十二鑪齋近稿》《鴒原艸》《撚髭近艸》《西爽齋稿》《帆影》以上俱鄭天鑣者。通誌存目﹐並見玉田《鄭氏族譜》。

《垂露齋詩稿》鄭天籙著。天籙字有桐。乾隆丁酉拔貢。授直隸州判。荔鄕先生子也。

《鏞州小艸》淸林春瓊著﹐乾隆間黃石人。

《楚遊剩艸》淸林徽瓊著。字長容﹐號庚生。乾隆間國學生。

《虞初續志》十二卷淸鄭澍若編。自序云「山來張先生輯《虞初新志》﹐幾於家有其書矣。誠以所編纂者﹐事非荒唐不經﹐文無鄙俚不類﹐較之湯臨川之續合虞初原本﹔光怪陸離﹐足以鑿方心﹐開靈牖﹐彌覺引人入勝。𨿽然﹐天地之大﹐何所不有﹖凡可喜可愕可泣可歌之事﹐千態萬狀﹐卽可喜可愕可泣可歌之文﹐亦層出不窮也。予間取國朝各家文集﹐曁說部等書﹐手披目覽﹐似於山來先生新志之外﹐尙多美不勝收。爰特錄其尢雅者﹐名曰《虞初續志》。非敢謂開拓萬古心胸﹐有聞樂觀止之嘆﹐然而其文其事﹐則皆可以吒風雲﹐鏘金石﹐助麈談﹐而備輶軒之咨訪者也。乃不揣固陋﹐授之梓人﹐請以質諸大雅﹐其獲免續貂之誚否。時嘉慶七年壬戍歲仲夏月谷旦﹑鄭澍若醒愚氏書。」案是刊本稱玉纏鄭澍若編﹐玉纏﹐卽玉田也﹐無疑其爲玉田鄭氏後也。集中有章藻功撰《唐嶼林國奎妻鄭氏傳跋》與《邯鄲人士傳後記》﹐而知爲天籙之子﹐方坤之孫也。

《蕓窗蛩響集》一卷淸鄭徽柔著。徽柔字靜軒﹐固安令善述女也。善吟詠﹐歸庠生陳日贊。陳早卒﹐托孤守節以終。《牧豕齋書目提要》云「《閩川閨秀詩話》作《蕓窗寒響集》。」

《垂露齋唱和集》二卷鄭鏡蓉﹑云蔭﹑靑蘋﹑金鑾同著。《石遺室書錄》云「四人﹐鄭方坤女長至四也。方坤序云「『余膝下多女﹐以向平婚嫁爲憂﹐然左思嬌女之情﹐正復不免。當放衙餘暇﹐輒呼使前﹐問字談詩﹐流連竟日。諸女亦時調四聲﹐辧六義﹐爭出所作媚余。間有合者﹐則把卷欣然﹐寢食爲之有味云云。』」《賭棋山莊詞話》云「荔鄕子天鋂博學而不慧﹐曉出晚歸﹐而不知其家﹐問鄰人曰﹕『君識鄭某所居乎﹖』過市﹐或屑銅敷泥爲燈﹐天鋂以爲眞也﹐典衣數百錢買歸﹐其癡厚率如此。然《十三經注疏》背誦不遺一字﹐並能舉某句在某卷某簡﹑某行。初婦翁見其善讀﹐謂當成大器﹐以女歸焉。天鋂亦謂宰相當用讀書人﹐以此愈益自負﹐而其婦卒鬱鬱死。天鋂挽之曰﹕『不作今生宰相﹐願爲來世夫妻。』天鋂以縣學生終。荔鄕一門風雅﹐婦輩皆嫻吟詠。荔鄕九女一男。男有作天籙﹑有作天鋂﹐待考。」

《韞玉軒集》淸玉田鄭淑上著。淑止﹐善述女﹐字菊生。見《牧豕齋書目提要》。

《帶艸居詩集》《畫獲編》淸鄭翰蒪著。翰專字秋羹﹐方城女也。

《泡影集》淸鄭鏡蓉著。鏡蓉字玉臺﹐荔鄕先生長女。見《牧豕齋書目提要》

《西爽齋存稿》淸鄭金鑾著。金鑾字殿仙﹐荔鄕四女。見《牧豕齋書目提要》。

《簪花軒閨吟》《研耕詩存》淸鄭詠謝著。詠謝字菱波﹐又字林風﹐荔鄕第六女。是集其兄芥舟邑侯天錦爲之序云「當予居東省時﹐吾妹方賦於歸﹐畱膝下﹐觸目無非樂境﹐凡所題詠﹐皆怡悅之音。比歸榕城﹐妹婿端卿好客﹐恆觴我於環碧軒中﹐酒中輒出妹詩相示﹐忽忽若昨日事。今重過其處﹐園林如故﹐風景頓殊﹐遂令和鳴雅奏之音﹐化爲別鵠離鸞之曲矣。」見《牧豕齋書目提要》。

《榕屋詩抄》淸鄭灝若著。灝若﹐玉田人﹐荔鄕孫。嘉慶癸酉拔貢。客廣東﹐詩嘗采入《嶺南羣雅》。見《閩藝文志》。

《巾箱遺艸》淸鄭沂若著。見《鄭氏族譜》。

《蛾術齋詩集》鄭沂若著。沂若﹐字子詠﹐天錦子﹐方城孫。乾隆間諸生。

《促膝軒詩艸》鄭澂若著。澂若﹐嘉慶間舉人。玉田人。

《瀟湘遊艸》淸林玉友著。玉友﹐乾隆間布衣﹐髙洋裏黃石人。以其子昆瓊贈爲宜章知縣。是集乃就養時所作﹐故名。

《懺凡筆》林祥著。祥字叔擎。請道光間布衣。黃石人。《孝悌》有傳。

《石孫詩稿》一卷黃曾源著。曾源﹐洋嶼人。《節槪》有傳。

《孤憤集》一卷黃曾成著。已著錄﹐見《史部》。曾成先有《南遊艸》﹐後散佚。復就記憶及掇拾燼余﹐顏之曰《孤憤集》﹐附於《琴江志》末帙。有自序一篇﹐又跋云「已酉➂葭月﹐往荷屬爪哇島﹐計三載有奇。所作五七言各體詩近五百首云云。」見《琴江志》。

《南遊艸》黃曾成著。無卷數。黃洋嶼人。淸宣統三年曾舉爲省諮議局議員。

《丹山隨筆》一卷黃筍班著。赤嶼人。摭拾遺聞及抗戰史事甚悉。

《聊寄軒詩艸》林亦岐著。字濟塵﹐泮野人。業醫﹐暇則吟詠自娛。有詩一卷﹐李永選爲之序云「林子少孤貧﹐習醫窮四聖心源旨要﹐以活人有術﹐自命其名曰亦岐﹐字曰濟塵﹐又以左足偏廢﹐號曰蹩仙﹐並負詩名於時。余始識之於鄭君功愷處﹐論詩頗相得。繼而獲交於聲社﹐因常相見﹐遂互相知愛也。一日﹐出其《聊寄軒詩》示余﹐曰﹕『子知我者也﹐請弁其首。』余謂惟君子之爲學﹐以立其身﹐而備當世之用﹔倘非其際﹐則獨抱其義以觀其變﹐養胸中浩然之气﹐不可隕越而徇其身﹐此君子之所爲也。自古而來﹐隱於藝者多矣﹐其迹固有不相同者﹐要皆各適其情﹐得之心而寓之於物者也。得其心﹐而適其情矣﹐𨿽遊戲人間﹐其視榮瘁窮通得失﹐猶如一夢之幻﹐夫孰能奪其志哉﹗詩之爲藝﹐貴乎自然之妙﹐流露其心情﹐以見其志﹐論其品之髙下﹐視其爲人而斷之。所以不屈其志者﹐其詩意自豁﹐其情緒自逸冥與造物者會焉。有其自然之妙﹐而莫知其自然者也。《聊寄軒詩》是本其自然之妙﹐充於物而淡於外﹐無所慕功名富貴﹐忘其榮瘁窮通得失﹐則是篤於學而近於道﹐故其聲調不亢不卑﹑和而中節者﹐豈偶然也哉﹗用弁其首﹐其有當乎﹖」唐嶼林星賡序云「余鄕遠祖月湖公﹐與泮野鄕遠祖某公﹐同往贛州學堪輿術﹑技術相若﹐性情亦相契﹐其交誼之篤﹐非尋常友朋可比。由是兩家後裔﹐繼遠祖遺志﹐亦互相往來﹐迄今已數百年之久矣。林君亦岐﹐泮野人也。精於醫﹐研究《靈樞》《素問》之暇﹐又嗜爲詩。近以《聊寄軒詩稿》問序於予。予與亦岐雅有同宗世誼﹐何能不有所言﹖亦岐之詩在現今學者中﹐已爲難能可貴。然推亦岐學醫之精﹐而致力於詩﹐將來必工無疑也。夫詩本言志﹐何必求工﹖但能達吾心中所欲言﹐由枯澀至於純熟﹐由朴質至於典麗﹐則不求工而自工矣。予意亦岐於詩﹐李﹑杜﹑韓﹑蘇可緩學也。先取唐之元微之﹑白樂天﹐宋之陸放翁﹑範石湖諸集讀之﹐定有所得。則不求工而自工矣。且古人之詩﹐求工轉不工﹐其工者皆左右逢源﹐天然流露﹐此中奇境﹐亦岐不久自能領悟。余於詩爲門外漢﹐不過舉生平所經驗﹐爲亦岐略言之﹐以備參考焉。是爲序。」

長樂六里志卷十終

校注﹕➀傳說淸之始先系由天女吞朱果而生。

➁甲申指崇禎十七年﹝1644年﹞﹐明朝亡。

➂已酉爲宣統元年﹝1909年﹞。

●卷十一

岱峯李永選撰輯﹐南山張善貴校刊

○金石上

金部

周箕子鼎唐嶼林材藏。見材孫之蕃傳。

大泉五十錢有大﹑小兩種﹐周景王時所鑄。洞江遊通儒藏。

漢一刀錢上書「一刀」﹐下字模糊莫辧﹐考爲漢幣﹐洞江遊通儒藏。

唐乾封泉寶錢背有「天」字﹐考爲髙宗時所鑄。洞江遊通儒藏。

開元通寶錢玄宗時所鑄﹐兩面同樣者僅見也。洞江遊通儒藏。

元至正之寶錢背上書「吉」字﹐下左書「權鈔」﹐右書「五錢」二字。洞江遊通儒藏。

明興朝通寶背有「一分」字﹐外圜凸起紋較普通爲大。考爲張獻忠時所鑄。洞江遊通儒藏。

淸太平鐘康熙已未鑄﹐重一千斤。髙洋裏文殊寺藏。

○金石下

石部

唐

權徳興章敬國師碑銘並序唐故章敬寺百巖禪師碑銘﹕「禪宗長老百巖大師之師曰大寂禪師。傳佛語心法﹐始自達摩﹐至於惠能﹐化行於南服﹐流於天下。大抵以五蘊九識十八界皆空﹐猶鏡之明也。𨿽萬象畢呈﹐而先性無累。心之虛也﹐𨿽三際不住而覺觀湛然﹐得於此者﹐卽凡成聖﹐不然﹐則一塵瞥起﹐六人膠固﹐循環四復於於生死之中﹐風濤大輪﹐迷忘不息﹐授受吻合﹐大師得之﹐一言�通﹐深入無礙。師諱懷暉﹐姓謝氏﹑東晉流寓﹐令爲泉州人。孩提秀發﹐博究書術﹐一旦慨然日﹔『我之祖先今安在耶﹖四肢八體﹐視聽動使﹐孰使之然耶﹖』然雨泣﹐誓服緇褐﹐志在楞伽﹐行在曹溪﹐得圓明淸淨之本﹐去妄想因緣之習。百八句義﹐照其身心﹐心離文字﹐化無方所。於是抵淸涼﹐下幽都﹐登祖來﹐入太行。所至之邦﹐蒙被法味。止於太行百巖寺﹐門人因以百巖號焉。元和三年﹐有詔徵至京師﹐宴坐方於章敬寺﹐每歲召入麟徳殿講論。後以疾固辭。十年十二月﹐恬然示滅。其年六十。其夏﹐三十五弟子智朗﹑志操等﹐以明年正月起塔於灞陵原。凡一燈所傳﹐一雨所潤﹐入法界者不可勝書。著《法師資傳》一編。自雞足山大迦葉而下至於能秀﹐論次詳實。或問心要者﹐答曰﹕『心本淸淨而無境者也。非遺境以會心﹐非去垢以取淨﹐神妙猶立﹐不與物俱。能悟斯者﹐不爲習气生死幻蘊之所累也。』故薦紳先生知道入理者多遊焉。嘗試言﹐元以中庸之自誠而明﹐以盡萬物之性﹐以大易之﹐寂然不動﹐感而遂通﹐則方袍褒衣﹐其極致一也。向使師與孔聖同時﹐其顏生﹑閔損之列歟﹖釋尊在代具大惠綱明之倫歟﹖至若從師受具之次第﹐宰官大臣之尊信﹐誕生入滅之感異﹐今皆不書。某三十年前﹐常聞道於大寂。聿來京下﹐時款師言。頃因哀傷﹐似獲悟人﹐則知煩惱不逮菩提﹐𨿽聚散於此生﹐期會歸於彼岸。銘曰﹕西方之教﹐南宗之妙﹐與日並照。百巖得之﹐爲代導師﹐潁若玻璃。結火燔性﹐愛流溺正﹐癡冥奔命。卽心是佛﹐卽色是空﹐師之通兮。無去無來﹐無縛無解﹐師之化兮。揭玆靈塔﹐丹素同示塵劫兮。」

在光俗裏。案《福州府誌》﹕「元和十一年﹐權徳興撰﹐賈島書。在閩縣光俗裏浮峯山。」並見《唐文粹》。

宋

岐頭石刻﹕「大石井陳曄與府城義�﹑張繼﹑徐緩命匠開鑿石路﹐並結道頭。中元甲子元丰二未歲九月記。嘆曰﹕『世人不見開路時﹐路見行人幾回老。』」共五十四字﹐在至徳裏岐頭濱江之處﹐勒於崖壁。按陳曄字日華﹐宋慶元間爲訂州郡守。長樂人也。

東井石井欄石刻﹕「弟子陳新﹐與室��﹐爲父母造井一口﹐元符二年已卯第九月日題。」在光俗裏營前。

通濟王廟石盂刻字﹕「恭爲通濟大王廟大王及夫人捨盂一口。通鄕乞保平安。僧��。熙寧➀庚辰年造。」在光俗裏泮野。

文殊寺石井欄刻字﹕「當院守進﹑守珍共重造。皇祐辛卯記。」在髙洋裏文殊寺墻外。

文殊寺石槽刻字﹕「住當山比丘大慈捨。政和四年甲午歲造。」在髙洋裏文殊寺。

興國寺石孟刻字﹕「比丘行逸爲師舅���捨﹐宣和壬寅歲造。」又「太平興國院僧在琛象�造。甲戍歲造。」在光俗裏泮野。

下井石井欄記﹕「紹興二十九年已卯歲冬月﹐造井一口﹐並石孟﹐追資考妣。井欄刻字爲記。」在光俗裏祥洲。案祥洲俗呼下井。《鄒氏族譜》云「十世祖彥和﹐字叔諧﹐子華贅邱山林俊女英姐﹐遂居邱山。造井記其時也。」

乾道井石井欄石刻﹕「宋乾道己亥造。」在髙詳裏黃石。

毗濟潭石刻「毗濟潭」三字。在至徳裏九龍山狂牛嶺南。《閩都記府縣誌》云「潭深莫測﹐傳神龍窟宅也。禱雨輒應。明成化間亢旱﹐鄕人車水﹐內現石刻『毗濟潭』三大字。」《唐峯形勢圖志》載﹕「九龍潭﹐俗名水渟湟。吞納瀑布﹐深不可測。朱子書『毗濟』二字於石。」又云「朱子嘗避地﹐飲谷於此。」林涵春爲之蕃撰傳亦云「之蕃於甲申變後隱居唐嶼﹐有潭曰毗濟﹐朱子遊迹處也﹐日汲潭洗耳。」

院裏溪石刻「濯足」二字。在江左裏。傳朱子過此濯足所書。

故贈太師鄭公圭墓志銘﹕「大中大夫﹑試禮部尙書﹑兼侍讀﹑兼修玉牒官﹑新諭縣開國子﹑食邑六百戶﹑賜金紫金魚袋章穎撰文﹐正議大夫﹑禮部尙書兼太子詹事﹑兼修國史﹑晉江縣開國男﹑食邑三百戶﹑賜紫金魚袋曾從龍篆額。」「世固有仁而榮﹐有徳而尊﹐無爵而貴者。及夫爲善之報﹐不在其身﹐而在子孫﹐則尊貴顯榮﹐亦安得而辭﹖穎於太師鄭公見之矣。公諱圭﹐字粹中﹐家三山﹐郡之望族也。自寧徳﹑連江﹐世有顯人。司業南﹐大著公鑑﹐蓋其近而可紀者。余未易殫舉。公之五世祖恭﹐自連江徒居閩之洋嶼﹐其後生履﹐履生煥﹐煥生公﹐世以儒學聞。公少肄業泮宮﹐蔚有俊聲﹐少程能﹐必居前列﹐大較藝﹐則屢屈於人﹐視一時先鳴者﹐槪出己下﹐於是委通塞於有命﹐融伸屈於無心﹐潛光養晦﹐是非不入於耳﹐喜怒不形於色﹐嘗語同志曰﹕『髙山仰止﹐吾得四人焉。資稟粹美者﹐吾愛黃叔度﹔气節淸勁者﹐吾敬陶淵明﹔和而不流者﹐吾師郭林宗﹔寬而有容者﹐吾慕婁師徳。』𨿽識趣深遠﹐莫窺其涯涘﹐而吾於此有以得公之大槪矣。公配長樂洞湖林氏﹐氏靜順柔嘉﹐婉婌閒雅﹐其父鐘愛﹐而難於擇對﹐不以適凡子。一見公﹐器重之﹐遂定姻好。林氏夫人尙志淸素﹐無絲毫華朊之習﹐禮法一門﹐耳濡目染﹐行之而安﹐不爲世俗所混。相夫以義﹐盡婦之道﹐樂於周人之急﹐衣凍者﹐食餒者﹐藥病者﹐皆隨其方。𨿽臧獲莫不得其歡心。男二人﹐達先業儒而早世﹐次昭先﹐今爲參政。女二人﹐適士劉燧﹐陳■﹝木爲﹞。淳熙四年五月初六日﹐夫人林氏以疾終﹐享年五十有一。是月十七日﹐公卒﹐春秋五十有三。十一月旣望﹐合葬於雲門山之原。是卜也夫豈偶然哉﹖公所居之旁有園﹐據登覽之勝會﹐一日﹐裏旅有請﹐欲得此地以營精舍﹐公之父而問曰﹕『汝之意若何﹖』對曰﹕『眾欲毋遏﹐宜施之。』旣成﹐扁以『雲門』﹐擇名衲以董之。旣而傳燈續焰者﹐皆大宗師。今擇勝以爲兆﹐眞所謂樂哉斯邱也。公載仁抱義﹐酣粹茹和﹐與人交﹐洞見肺腑﹐無城府气。古之有道有徳祀於學﹐祀於鄕﹐非公其誰可哉﹗公賢矣﹐而伉儷亦以賢稱﹐夙嫻內則﹐孝養尊章﹐歲時祭祀﹐凡滌濯掃除之事﹐必躬之﹐其有後也固宜。今觀公有賢子﹐由烏臺而升騎省﹐而擢樞庭﹐力行所學﹐致君澤民﹐疊華章而旌義方﹐築髙闕以表隧道﹐卽雲門之寺以爲崇隆報徳之寺﹐皆其平日種徳之應也。嘉定八年﹐公之子樞密再除恩命﹐贈太師充國公﹐妣亦贈充國夫人。公之葬也﹐紀載歲月及公之行。公之子昭先猶未有恩命﹐穎詎敢拙於文而掩天下之善哉﹗於是次序其實而銘之﹐其以信爲善之報﹐以勸來者。銘曰﹕『寧徳連江源流長﹐世有顯人蔚相望﹐至於公而熾且昌﹐公培其實潛其光。於義屈兮於徳彰﹐身𨿽隱而名則揚。內助之賢古姬姜﹐耕之獲兮在義方。雲山之原卜旣臧﹐雲山之揭星光芒﹐未來旌表未易量﹐過者下馬應徬徨。』男昭先立石。」在江左裏雲門山。

故運幹承務鄭公鼎材墓志銘﹕「天道福善﹐古有格言。使善未必福﹐則天道爲茫茫﹐而不善者無懼矣。伯大爲鄭氏婿﹐頗知外家事﹐而人物之品目尢詳焉﹐求其質實無華﹐靜重有守者﹐承務公其最也。公之徳修於家﹐其宗族稱焉﹔行孚於裏﹐而鄕黨贊焉﹔居於官﹐而僚友敬焉。治生能樂﹐教子能賢﹐天之福之似亦云侈﹐壽不百年或有之﹐憾猶有遺也。余歸而未及拜也﹐聞公訃﹐而未及弔也。二孤忽以葬日來諗曰﹕『願有銘。』嗚呼﹗洋江自雲山仙去﹐僅存此老﹐天復奪之﹐典型已矣。予方銘雲山之墓﹐又忍銘公哉﹖先遣弔使﹐其反﹐而與爲銘。公姓鄭氏﹐諱鼎材﹐字新甫﹐福州閩縣人﹐六飛南渡﹐蓋其世家者﹐必曰光州固始。考唐世系表﹐鄭氏出滎陽也。入閩自有源流﹐非從固始來也。派洋嶼者﹐六世祖願﹐以義代弟死。子恭﹐復避害﹐是爲洋嶼始祖。其行事卓絕﹐俱載鄭氏光世傳。世推厚徳之報者必先焉﹐又五世而生公。弱冠失怙﹐事母黃氏盡孝。母夫人歿﹐恩慕不己﹐每五日必哭於墓﹐𨿽閱歲猶一日也。教子嚴加程督﹐擇碩儒爲之師﹐夜歸猶就膏課其勤惰﹐率夜分乃寐。鄰有惡少好生事立威﹐族裏不平﹐爭欲擊之。公知直在已﹐愈巽抑﹐嬉笑曰﹕『吾欲人唾面自漧耳﹐何怒焉﹖』侮者慚服。知院大參素加敬﹐𨿽公齒居後﹐每事以叔父禮。嘗曰﹕『吾宗篤厚君子也。』旣參政柄﹐卽以恩奏補﹐公亦不以爲重﹐絲髮不以累知院。有以事轉囑者﹐正色卻之曰﹕『吾家世樂施﹐種徳惟恐不丰﹐豈敢以貨財殺子孫耶﹖』植梅種竹﹐自營一樓﹐曳杖扶策﹐賓送日月於林藪間﹐號排云主人。知院爲書其匾﹐世之名流題詠其門。郊社禮成﹐以子第進士﹐恩封京秩。公喜謂家人曰﹕『仕固有榮其先者﹐吾何徳而身親被之﹖顧老矣﹐不能爲役﹐將無以報國而死﹐柰何﹖』嘉熙元年丁酉三月初一日﹐以微恙而逝。曾大父充﹐大父晞說﹐父銳﹐皆隱徳弗耀﹐以侄知院太師恩補登仕郎﹐差知江西運司幹官﹐繼封承務郎﹐亨年七十二。娶林氏封孺人。子徳先﹐先公七年卒﹐娶陳氏﹐前永陽通守元衡之女。發先﹐登乙未進士第﹐調興國永興尉﹐娶陳氏﹐南昌通守有聲之女。象先﹐習進士業﹐娶承徳郎倪忠厚之女。女二人﹐長適將仕郎陳大昌﹐次適太尉黃公宜之子應龍﹐早世。孫男一人逢嘉﹐孫女三人。其年五月庚申﹑卜葬於淸涼之原。惟公寬和莊凝﹐自少不事嬉戲﹐與人交﹐洞見肺腑﹐尢篤然諾。敬妻如賓﹐役僮如倩﹐於己不失﹐於物無競﹐謂非鄕國之善士﹐可乎﹖天福我公﹐報以其子孫﹐將舞斑衣以養也﹐而不少須以死。悲夫﹗銘曰﹕『鄭氏之先﹐世積忠厚。五傳至公﹐厥聲彌邵。積善之慶﹐天必所佑。不能百年﹐曷足爲壽﹖躬之不贏﹐以昌其後。』在江左裏淸涼山﹐王伯大撰文。案王伯大﹐長溪人。嘉定七年進士﹐官至端明殿學士﹐樞密院參知政事﹐卒謚忠文。

孝友之家碑﹕「皇考觀文少師遺訓﹕『尊師敬長﹐尙徳閉邪。』長男逢辰恭奉父命書此以誡逢原。『敬兄睦族﹐徵岔去僞。』長男逢辰恭奉父命書此以誡逢年。「敬長友弟﹐篤志彊學。」長男逢辰恭奉父命書此以誡逢吉。時寶慶初元十月十一日。」在洋嶼鄭文靖詞堂。

鄭丞相昭先壙志﹕「公福州閩縣合南江左里人也﹐諱昭先﹐字景紹。曾祖考諱履﹐贈太師秦國公。妣黃氏﹐贈秦國夫人。祖考諱煥﹐贈太師益國公。妣徐氏﹐贈益國夫人。考諱珪﹐贈太師兗國公。妣林氏﹐贈兗國夫人。公先世自連江卜居海上雲門之麓﹐躬植徳以遺後人﹐七傳至公﹐始益光大。甫弱冠﹐失怙恃。刻志勵行﹐策勛上庠﹐登丁未➁進士第。主建寧府浦城簿﹐挺身代尉平峒寇﹐功成不受賞。再調文思院﹐用薦削秩﹐攺知湖州歸安縣﹐廉明振聲。更化初﹐入班院轄﹐分糾憲臺﹐指邪揚佞﹐人當其罪。五年間﹐徧儀柏府﹐進長諫垣﹐風霜凜如。奏疏多焚其稿。至於密謀上前﹐書極剴切﹐期致君無過﹐未嘗出以語人﹐人簡知。旣經濟兩地﹐凡八年﹐朝廷奠安﹐邊鄙不聳﹐小心祗畏﹐無自功之色。嘉定辛己﹐荊門寇發﹐公悉平之。壬午冬﹐勞憔感恙﹐乞身歸休。上蹙額而諭丞相曰﹕『鄭知院苦欲求去﹐卿爲朕畱之。』還其章六七。公又再抗疏﹐懇求愈切﹐上不得己可其奏﹐猶有南昌臥獲之命。固辭﹐提舉臨安府洞霄宮。卜築湖山之下﹐自號日湖居士﹐若將終身。公𨿽裏居﹐無一飯不切切憂時﹐未嘗不以勇退爲髙。新天子登極﹐圖任舊人﹐起名鎭長沙﹐以疾不復起。特轉一秩﹐仍前奉祠。未數日疾革﹐遺奏上聞﹐天子爲之欷歔輟朝﹐卹典有特﹐加封太師。以紹興二十七年十月二十六日生﹐以寶慶元年十月十六日辰時薨於正寢。享年六十有九。歷官自浦城簿遷至知樞密院兼右丞相事﹐積階自迪功郎循資至金紫光祿大夫﹐職自資政殿大學士升至觀文殿學士﹐爵自閩縣開國男升建安郡開國公﹐食虛邑自四百戶至四千九百戶﹐眞食一千三百戶。娶黃氏﹐累封蜀郡夫人﹐先公七月薨﹐封東平郡夫人。子男三人﹕逢辰﹐朝奉郎﹐前主管西外睦宗院﹔逢原﹐宣議郎﹔逢年﹐承奉郎﹐未銓。女一人﹐適今奉議郎新特添差通判南劍州軍州事王伯大。公自少穎悟﹐舉止異凡兒。賦性寬平﹐卽之也溫﹐而端重方質﹐凜不可犯。嘗遊李文公先生門墻﹐磨礱浸灌﹐得其歸趣。曁登仕版﹐鞅掌賢勞﹐和而不流﹐中立而不倚。資政柄﹐典樞機﹐以天下用天下﹐休休焉如有容。晚居里社﹐退然與農圃爲儔伍﹐其急義樂善出處蓋一轍也。薨之日﹐知與不知哭皆盡哀。寶慶二年﹐五月十一日﹐諸孫奉公與夫人之柩合葬於連江縣鳳凰山之原。痛惟公平生行事﹐在在可書﹐以葬日薄哀次﹐未就﹐始盡梗槪﹐納之壙中。其封碑表碣﹐則俟他日。」在連江廣化寺﹐眞西山先生撰文。

浮岐嶺石刻﹕「保福院僧法超爲師叔應監酬還心願﹐捨錢鋪路。嘉泰辛酉年記。」在江左裏。

明

李知府宗達墓志銘﹕「成化丙申冬十月癸酉﹐溫州太守李公﹐方奔母喪﹐未浹旬遽爾卒於家。始余風駭且疑曰﹕『徳器如公﹐豈止如此﹖理不然也。』旣而得捨弟書﹐報其月日甚悉﹐信矣。嗚呼﹗喪此良人﹐我心孔悲﹐方緘香弔馳詞奠之﹐其子婿王器之領鄕薦北來﹐遂奉王戶部世英所述事狀﹐屬予銘。按公諱宗達﹐字日望﹐初名桭﹐世爲閩之髙洋里人。先代有徳實者﹐仕元爲提領﹐至於公七世矣。大父彥英﹐父伯大﹐俱業儒隱處。母林氏。公自齠年卽敏穎不凡﹐經書通覽﹐過目輒成誦。旣長進遊郡庠﹐益肆力於詩之百篇大旨﹐皆洞徹胸中。援筆爲文﹐頃刻立就﹐同輩率斂手可風。景泰丙子﹐舉於鄕﹐又加七八載涵養之功﹐至天順甲申﹐遂登進士前列﹐觀政駕部。明年成化己酉﹐拜戶部主事﹐尋督軍儲於通州﹐旣而公益著聲。越三載﹐考績得最﹐朝廷敕命進階承徳郎﹐用旌能官。封父如其官﹐母封安人。己丑秋﹐奉命賫內帑金帛赴三廣軍務﹐竣事還朝﹐適畿內歲凶民瘠﹐朝廷大發倉廩賑之﹐具簡名臣分理其事﹐而公實在行中。公殫心濟救﹐緩急悉宜﹐所全活者甚眾﹐而宵旰之憂﹐賴以舒焉。未幾﹐漕河漧旱﹐復往雎陽﹐設方略趲運﹐而舟無後期﹐壬辰﹐往督紫荊關及都糧芻﹐吏畏其威﹐而又徳之。是年冬﹐予詣皇陵陪禮﹐遇公昌平﹐同假榻於僧寺。尹冢宰公時爲卿亦胥於此﹐顧謂余曰﹕『李戶部文章政事﹐皆其所長﹐不辟才也。』其爲明公所重如此。癸己春﹐進秩員外郎﹐奉訓大夫。大司徒楊公時采眾論﹐以諸司奏章命公參閱﹐重敏博也。其得遇亦異矣。甲午﹐尹公以公爲兩浙大郡﹐遂薦公往知府事。命下﹐論者以冢宰公爲知人﹐且謂公必不負所舉也。將捧檄之時﹐倏聞母訃﹐卽奔歸﹐喪事如禮。然竟以哀痛蓄疾故﹐闋服未幾﹐一臥遂至不起。可哀也﹗夫距其生宣徳辛亥年十月十五日﹐享壽四十有六。初娶福城柳氏﹐未旬日卒﹐繼娶福州府樂邑蕭氏﹐封安人。子男三﹐文榮﹑文熒﹑文瑩﹐庶出也。女三﹐長適教諭至徳裏鄭積中之子時雍﹐次適王器之桐﹐蘆訓導廷用子也﹐余尙幼。成化庚子十月二十四日﹐合葬於梅崗柳氏之塋。嗚呼﹗公生平事父母嚴敬篤誠﹐一拜官卽請於朝﹐分所食之祿歸以爲養。比因奉使得一二省親於家﹐左右奉歡﹐曲盡子道﹐人以爲孝子。處兄弟亦克篤友恭﹐𨿽堂從﹐待之亦無不厚。至於交友﹐始終如一﹐遇窮通貧富罔有或間。廷用方未達時﹐客於京師﹐館谷之分﹐不異兄弟﹐且許以女妻其子焉。不肖亦謬見愛於公﹐使事方殷﹐乘夜舟卽於倚廬。一見卽泣下﹐歷問移時方別去。感恩徳義﹐其哭敢忘﹖公經學最有名於時﹐而歌詩尢工﹐所積諸稿甚富。居戶部十餘載﹐隨所任使﹐罔愆於職。凡處事﹐一一皆以理法自持﹐終非豪右權力所可屈而撓也。旣歿﹐聞者靡不撫膺慨嘆﹐以爲天生斯人﹐何奪之速耶﹖顧予又何忍銘公之墓哉﹖𨿽然﹐非假此無以泄予悲也。銘曰「嗚呼溫州﹐拔士之流﹐徳業允修。出際聖時﹐威鳳鳴兮﹐勵聲四馳。胡不永年﹐爰竟其賢﹖猗歟﹗嗟哉﹗」在髙洋裏亢虎山。明尙書林瀚撰文。按林﹐連浦人。

殿撰陳謹墓表�文闕。在至徳裏洞頭山。明徐階撰文﹐碑箝於墓﹐以年久剝落不可辧。

明大學生洛川任君墓志銘﹕「賜進士第﹑湖廣提刑按察司簽事﹐致仕進階朝列大夫長樂謝廷柱撰文。賜進士第﹑文林郎陜西道巡按湖廣監察禦史陳豪篆額。賜進士第﹐南京國子監博士吳鏌書丹。」「君諱大夏﹐字本禹﹐姓任氏﹐別號洛川。先世唐天祐四年由光州固始入閩﹐居永北裏之君山。至諱序者﹐贅光俗裏塔頭以家﹐今皆閩縣地也。曾祖諱序﹐祖諱棖﹐考諱文熾。閩淸縣庠生﹐遷居郡城河西之仙橋。母陳氏﹐訓導陳君徳邵女。君早承庭訓﹐弱冠補郡庠弟子員。嘉靖十四年﹐應例納粟入太學。歷事中軍都督府﹐待選還家。爲人持重端謹﹐言笑有度﹐確然自守﹐恥爲詭隨。常蓄皮裏陽秋之意﹐而人莫能測﹐知已者或知之。君年甫壯失怙﹐孑立無手足之助襄事﹐卜葬造塋﹐鄕人眾﹐哄阻窘辱加厲﹐君不爲之動﹐以理法諭之﹐各慚服而退﹐私語曰﹕『吾初意其孤弱易制﹐乃有膽气若此乎﹖』侵淩之徒﹐陰蓄姦謀﹐利其田業﹐乘機而逞﹐謂如取攜﹐不復審度可否。君訟於官﹐遽伏辜無詞﹐故物悉歸。家素饒裕﹐而天性簡約﹐華美之服﹐不施於身﹐兢兢焉惟覆墜先業是懼。以之治家﹐以之教子﹐皆此道也。君體丰實﹐偶感疾竟不治。是爲嘉靖辛丑七月初九日﹐上距所生弘治甲寅年六月初八日﹐享年四十八。配陳氏﹐長樂布政使陳公崇徳子知縣用賢女。子男一人﹐恭﹐習舉子業﹐陳氏出。女一尙幼﹐側室鄭氏出。公孤恭卜以癸卯十二月廿六日奉柩祔葬於透頭山先塋之側。先期持庠生君鑄所爲狀來徵銘﹐予以兩世姻遊之分﹐不容辭也。君之修身承家﹐皆可稱述﹐使天假年﹐占一命﹐必有所施設﹐俾澤惠及民以自見﹐而遽止於此。悲哉﹗銘曰﹕『采芹之英﹐緝柳之彥。志希鵬搏﹐文亦豹變。度材惟良﹐論士其善。寡援不靡﹐眾咻弗眩。薄遺辛勤﹐長適諳練。睚眥消融﹐戶庭寧晏。賫志理乘﹐囊錐穎見。』嘉靖二十二年歲次癸卯冬十二月二十六日﹐不肖孤恭泣血立石。」在祥洲出土。

明漢甫謝先生墓表﹕「此漢甫謝先生偕陳淑人墓也。先生諱傑﹐號繹梅﹐閩長樂之江田人。少穎異﹐當懷桔之歲﹐卽能續諸父僉憲公廷柱﹑太守公廷端詠濤詩﹐結云﹕『中有眞龍人不識﹐風雲交變誨天淸。』諸父喜曰﹕『亢吾宗者﹐此子也。』做秀才時﹐以身代父冤刑﹐遠近以孝聞。登萬曆甲戍進士。慷慨負大節﹐官行人﹐持節使琉球﹐見蒼龍出沒於湖濤怒浪之中﹐神色不變。惟詠『平生仗忠信﹐今日任風波』之句。夷王七宴七酬金﹐先生賦《卻金吟》以謝之。王遣使進於朝﹐終不受。華夷均稱重焉。歷卿寺﹑部﹑院﹐多有建白。疏諫今上『十不終』﹐人𨿽服先生敢言﹐然亦無不爲先生危者。先生竟借是悟主。歲癸卯﹐以大司徒總督倉場。糧谷十月尙不至﹐先生虞河凍有誤軍食﹐晨夕拜天﹐三冬冰竟不合。孝廉髙士奇上春移父書語及此﹐嘆曰﹕『大哉﹐一誠之能格天也如是。』生平語律身曰不貳﹐語事君曰不欺﹐語爲政曰淸愼勤﹐人皆師之。官祿三十餘年﹐名不掛彈章。壽六十八﹐以手談無恙忽卒京邸。卒之日﹐身無完衣﹐太傅蕭公大亨見﹐立哭曰「汝何自苦至是﹗」訃聞﹐上痛悼﹐賜贈太子少保。綸音兩稱其忠貞誠直﹐遣禮部左侍郎今東閣大學士李廷機奠之於宅﹐太常博士姚公若冰祔之於途﹐尙寶司丞吳公默抵其鄕﹐偕藩伯諸有司以所賜賻爲之卜扃修籩豆以奠先生。嗚乎﹗此先生生平之槪也﹐是以不朽先生也。而淑人且合徳焉﹐益足以見先生矣。賜進士第﹑資政大夫﹑南京吏部尙書友弟裴應章書。」在營前光俗裏湖裏山。

院裏山石刻﹕「首碕境歐四姐﹐爲四恩三有﹐捨錢一百餘貫﹐鋪路四處﹐共計二百三十餘丈。���利﹐普願�����智者﹐隆慶癸未歲﹐三月������題。」在江左裏﹐院裏山。

西庵口石刻﹕「郭祥境陳斑馬室葉四十娘﹐命匠鉆路﹐各�爲考妣二媳超生。隆慶丙辰➂三月一日題。」在江左裏。

福壽井石井欄刻字﹕「福壽井﹐萬曆辛丑年十一月吉日。張良所創造。」在江左裏猴嶼。

蘆■﹝艸際﹞藤潭石刻﹕一﹑「蘆碕潭」﹐二﹑「靈泓」﹐三﹑「霖雨蒼生。」「予蒞長樂之明年秋大旱﹐同守戎蔣福勝﹑廣文蕭國香﹑邑紳黃見三﹑陳贊﹑陳良驥﹑鄭向奎﹑鄭鵬程等﹐步禱有應﹐敬勒四字﹐以志神靈。同治己已武陵彭光藻謹題。」在江左裏﹐芹山溪。案蘆■﹝艸際﹞潭旁勒「萬曆歲次辛亥季夏吉旦。武陵潘國政題。」潘錢塘人﹐萬曆三十九年任長樂縣典史。見邑《職官志》。

唐峯橋記﹕「是橋舊創於宋嘉祐己亥﹐歲久而圮﹐余移之前數十武﹐式弘壯焉。費不煩眾﹐閱兩月而輿梁成。�月���皇明萬曆辛丑季冬吉旦﹐都諫議里人林材重建。」在至徳裏唐嶼。

故臨安知府致仕林公墓志銘﹕「以臨安知府致仕歸歿﹐而郡邑��諸生請祀學宮﹐稱鄕賢者﹐吾友林公永光也。少聰敏﹐其父瓊田公﹐專務內行﹐家庭訓督﹐有蟋蟀憂勤﹑鳴鳩明發之思﹐故永光爲人溫溫抑抑﹐動必準繩﹐而大篤於天性。旣計偕﹐足迹不入公府。處鄕族能克已不較所犯﹔處朋友能義﹐有事必爲盡力﹐而不使之知。人皆服其行誼。筮仕浦州學正﹐持正作人。攝令連山﹐不厭其陋﹐晝心教化休養﹐動爲百年利。直指李公大重之。會遷守永寧﹐永寧亦陋州也﹐李公欲疏畱之﹐移粵東善地﹐永光力辭而止。及之永寧﹐又爲楊中丞所重﹐以卓異薦。是時少宰楊公瓊田﹐公同年也﹐永光竟不自通﹐僅遷柳州丞而己。在柳能舉其職﹐興士輯民﹐爲太守除逆賊﹐柳人徳之。入爲南戶曹﹐能避美差而之浦口職屯﹐便宜收放﹐以耗米益正支﹐軍民稱快。出守臨安﹐土捨盜賊爲梗﹐至殲孝廉﹐閹劓諸子衿﹐焚劫無虛日﹐永光計擒之。而李玉﹑李鳳父子糾流賊入近郊﹐殺營士﹐備兵使者不爲意。永光請召發﹐則哂日﹕『此其固然﹐毋庸多事。』屢請不允。永光大憤曰﹕『守土爲誰﹖坐視荼毒﹐且吾不能便宜行事耶﹖』則退而檄土捨沙源追賊於倘佃﹐玉鳳等俱就戮﹐餘黨駭竄。兵使者又檄兵盡剿之﹐永光曰﹕『不可。此困獸之鬥也﹐吾將以剿爲撫。』卽命騎親抵賊巢﹐作簡明歌﹐令老人譯諭﹐勞以牛酒﹐令悔禍歸耕。眾皆羅拜。是晚賊治中廬﹐設褥牛衣上臥永光。永光酣寢。比明進食﹐食己又之一巢﹐撫勞如前。賊有殘傷者﹐皆再拜泣下。凡三日﹐徧諸巢而歸。或謂永光﹕『使者不肯出兵﹐君乃用沙源獨克賊。賊旣傷敗﹐歸方恨﹐我君入其巢﹐人人爲君危﹐竟撫定之。何也﹖』曰﹕『此易知耳。賊得气久﹐不一創且益迫。我兵積弱﹐非土捨不能成功。且沙源往日徵南之功﹐格於佐使﹐吾能直之﹐故一檄而卽應﹐爲我盡力﹐故克也。賊驕久﹐首惡旣戮﹐且喪膽惴惴然恐。』永光於土酋能別善惡﹐一切饋遺無所受﹐而情法無所撓徇﹐故皆畏服。著名聲之奪韓楹一妻也﹐訟之兩臺﹐屢提不出﹐永檄光沙源挾出之﹐遂歸楹一妻。廣南酋長儂紹周新襲﹐惡目逐之﹐欲立其弟紹湯﹐行賄軍吏﹐兵使將許之矣﹐永光力爭於兩臺﹐竟復紹周﹐而殲叛目﹐四鄰貼然。予觀西南諸夷之禍﹐大率起於墨吏以夷爲市﹐招侮啟畔﹐旣蠢動﹐不可如何﹐則內縮養亂自脫﹐積癰一決﹐遂不可支。使有一焉﹐用心如永光﹐夷難且不發﹐發且能收﹐何至決裂不已如今日哉﹖永光是時且己入覲﹐乞身歸﹐歸三年而奢安難作。其所拔用沙源﹐累著戰功﹐人皆服永光知人之明﹐而永光謝世矣。永光生嘉靖壬子八月十二日﹐卒於天啟癸亥十一月十六日﹐享壽七十有二。元配陳﹐贈宜人﹐繼室黃﹑再繼室陳﹐封宜人﹐先永光卒。男三﹕逢年﹑逢經﹑逢平﹐皆邑諸生。經則陳宜人出也。年與平庶林出﹐年娶郴州同知龔懋墀女﹐經娶永平知府陳所立女﹐平娶葉太博子尙寶丞成學女﹐太傅﹐永光友也。女絢紋﹐適某某。孫男一﹐日葵﹐逢平出﹐以逢年歿無男子﹐而以日葵爲之嗣。孫女六。墓卜閩縣欽仁裏蕉溪之原﹐坐丁向癸。陳宜人已先葬矣﹐永光以某年某月某日葬。永光之乞身歸也﹐滇檄累至﹐而竟不往。人曰﹔『子何因﹖』曰﹕『吾父以曹郎乞身﹐吾徳不如先人﹐而位過之﹐其罪大矣﹐可更益乎﹖』歸整所有﹐建華萼堂﹐置公山﹐與兄弟共有。隙地數文﹐屋三楹﹐顏曰『學圃』﹐閉軌自守﹐時述瓊田公遺訓督諸子弟﹐日記所行事自警。歲入不足自給﹐至毀陳宜人奩田營墓。其病也﹐卽治臥具﹐題曰『木襖子。』臨卒﹐賦《歸息詩》怡然長逝。嗚呼﹐永光達於生死之際矣。永光名裕陽﹐號懷瓊﹐先世由下邳徙閩河口﹐元季祖槐徙長樂坑田。五傳至大父仲甫﹐生瓊田公世章﹐始成嘉靖乙丑進士﹐以南京工部郎乞身。近世無自罷歸者﹐永光父子獨以修潔恬退爲士論所推﹐仍父子祀學官﹐何其盛也﹗友人董應舉爲之銘。銘曰﹕『世逐逐﹐我斂其足﹐世外耀以爲名﹐我旋其目。臨者深﹐履者薄﹐溫溫恭人集於木。嗚呼﹗永光式其谷。』」在欽仁裏蕉溪﹐尙書董應舉撰。

翰林院檢討林君墓志銘﹕「嗚呼﹗吾友林守一﹐不幸際板蕩陸沈之秋﹐使蘭馨桂馥之文﹐汨混於芫穢﹐劍光星芒之气﹐掩歿於霾霧。歿三十七年﹐無表其大節﹐但以爲排章儷句之老書生者﹐可哀也己﹗世熊居九龍之上流﹐去三山千里﹐交守一二十年﹐或歲一晤﹐或間歲一晤﹐晤必累月日﹐各證所得失。同學十數人﹐稱最知心者﹐曾佛人異撰﹑張道羽綸﹑林守一逢經而已。守一慷爽好談當世之務﹐尢好以古事驗時變﹐往復相詰辯﹐至抵牾不可通﹐或抵幾拍案﹐驚撼僮僕﹐欲爲解鬥﹐不知爲爭論古今人是非也。或聞廷柄用得人﹐理兵戎有緒﹐輒舉觴浩浩﹐引同坐共傾﹔不爾﹐持耳沾灌不爲恕。人言某事機勢阻格﹐試設身理之﹐未卽疏通﹐則闔扉擁被仰思徹旦﹐日舉此爲談柄﹐如中痞瘕結﹐消釋乃己。己卯➃之秋﹐客有言孫髙陽合門殉城﹐盧象升橫尸賊陣者﹐守一目光陰陰射四壁﹐曳袖巡檐﹐如將赴難者。已而歌騷曰﹕『已矣哉﹗國無人。』句未終而兩淚汍瀾不任聲也。嗚呼﹗如斯人者﹐目睹君師辱戮﹐惟有覆面九淵﹐萬世不視而已﹐又肯於天日下偸生苟活哉﹖今日追憶其盤郁叫憤﹐歌哭雜出之狀﹐如理昔夢﹐憶三生事﹐不覺涕泗之橫集也﹐尙忍志吾守一哉﹖然熊死﹐無能志守一者﹐故遂志之。謹按林自下邳徙三山之河口﹐又遷長樂坑田﹐數傳至瓊田公﹐諱世章﹐登嘉靖乙丑科進士﹐官工部郎中。子懷瓊公﹐諱裕陽﹐萬曆丙子舉人﹐歷官雲南臨安府知府。守一﹐其次子也。母陳恭人﹐數產不育﹐及妊守一﹐臨安公夢金甲神持金印印恭人肩上者二﹐印腹上者一。印旣﹐誕守一。聰敏殊恆﹐七歲能詩﹐句多奇秀。臨安公奇愛之。十四補弟子員﹐後每試輒冠軍。所同志切劘者﹐惟董養河﹑黃文煥﹑周之燮﹑曾異撰數子而己。此數子海內所指爲雄駿絕倫萬人敵者也﹐然守一竟蹶於棘闈。及兩都淪失﹐唐藩正位閩中﹐攺元隆武﹐時黃石齋當國﹐薦辟所知五士﹐熊亦濫列其中﹐惟守一辭不獲﹐補誥敕撰文中書舍人﹐尋兼司經局正守﹐翰林院五經博士﹐旣又轉兵部武選司主事﹐復轉翰林院檢討﹐纂修國史。有專修《思宗實錄》之命。未幾﹐隆武移蹕幸處﹐至汀而陷。守一披緇入山﹐棲止臨安公之墓側。除夕賦詩曰﹕『已拼身與汨羅遊﹐不謂殘年托此邱。何處角聲吹世換﹖一龕燈影覺生浮。妻孥杜曲對如夢﹐日月斜川望更幽。四首玉堂人散後﹐鑪中商陸總添愁。』蓋己決意從彭咸之所居矣。至戊子➄某日﹐忽戎裝促駕松下﹐松下者﹐崇相先生所築以禦海冠﹐卽守一所共擘畫處也。罷遣從者﹐竟赴海死。族子日友奔救無及﹐且撈屍不得。越宿見夢曰﹕『吾已歸澳中矣。』伺之果然﹐乃收斂之。悲夫﹗一死以謝﹐夫濡染富貴﹐借口將以有爲者﹐陳屍則明白正命﹐以塞纖夫浮海行遁之疑﹐是固然矣。吾以徘徊墓側﹐再展廬墓之哀。歸魄松下﹐不忘立雪之志。蓋其誠結君親﹐義篤師友﹐至此而心始安﹐志始遂耳。此故非人所知也。方天興艸創﹐勛鎭跋扈﹐而官方雜亂﹐斂餉頻煩﹐守一條陳八事﹐力爲諍辯﹐先後補牘數十上﹐皆人所不敢言﹔𨿽屢蒙溫旨﹐而施行寂然。於是政府坐困﹐自請行邊﹐乘鉞鑿凶而出﹐熊尙以私書上師相諍之﹐以副本投守一。守一復書曰『指畫洞透﹐𨿽木石猶當震驚。但師相以爲箝持於老革﹐不若盡瘁於封疆﹐庶須眉肝膽天下共見之耳﹗夫知不可爲而必爲之﹐人固有志﹐非熊所及也。且又特疏欲罷己職以授熊﹐以爲百鷙一鶚﹐昔人所嘆。今印綬累若﹐而國士蕭條﹐譬騁絕城而棄驊驑﹐構大室而捐楩梓也。復私書相抗曰﹕『國之將隕﹐嫠不卹緯。家之將亡﹐緹縈跋涉。匹婦猶執此義﹐乃或晏晏居息﹐莫我肯顧﹐君子顧如此乎﹖其虛懷推舉﹐竭誠圖國﹐不忍言天不可支﹐爲此將伯之呼也。至於居憂泣血﹐幾至毀性﹐廬墓終喪﹐盡謝世法。陳恭人所遺書及戒性錢﹐歲一開視﹐輒長號不止﹐蓋天性然也。其事崇相先生﹐時有啟助﹐先生愛之甚﹐及疾革﹐委以狀志乃瞑。爲治喪累月﹐然後治任﹐率諸生言於當事﹐建祠學宮旁祀之。迨石齋先生盡節金陵﹐守一自請出使覓其齒髮。或難之﹐守一曰﹕『若得營厝三尺﹐使忠魂時望孝陵﹐吾卽殉師﹐無復遺憾﹗』而內閣蔣徳璟﹑黃景昉力尼之﹐且聞南都已有門下士收其遺體者﹐乃止。遂爲開喪於西湖二周祠﹐朝士赴弔﹐衰絰臨哭三日﹐攺服心喪﹐其始終於師友如此。若其詩文﹐絕出一時。督學郭正夫先生序其文曰﹕『乍披如川紆谷復﹐水立壁翻﹐已而鸞歌鳳舞﹐龍見鳥瀾。』評其詩曰﹕『髙潔則峽生日月﹐捲浮冰雪。奇激則瘦蛟舞波﹐秋雨裂石。』今揣此聲容﹐蓋非人間所得安置﹐惟湘靈鼓瑟﹐馮夷起舞﹐差足供奉之耳。石齋先生則尢激賞其詩﹐在漳酬唱數十篇﹐先生嘗曰﹕『守一蔥茜髙秀﹐每與共研﹐輒思焚筆。』又曰﹕『奇思警句﹐卓然韻家之表。凡詩至情理盡處﹐方有著手。情理之至﹐才調雙收﹐了無唐宋邊際﹐非守一不窺其涯略也。』乃作長歌五言贈之﹐歷敍閩中作著﹐乃曰﹕『於中最喜林守一﹐玉軫嶧桐細金漆。守一爲詩多新聲﹐芬芳華耀璆鏘鳴。婉孌每出珠翠上﹐劍气恰與琴書平。』至其末則曰﹕『陟彼髙邱眺遠海﹐手掬明沙洗塊磊。與君上下髙駝回﹐臥然若華照千載。』此則屈子之《遠遊》抽思也。又曰﹕『定心廣志澹中央﹐離立經嶽表四方。微言朗詠生淸商﹐蛟龍踞視鸞鳳翔。』此卽屈子之《懷沙》悲回風也。終之曰﹕『風雷欽欹神不傷﹐夷夔斂迹棲幽房﹐區區諸子安敢當﹖』蓋了知彭咸遺則﹐惟守一克當之。其所謂夷夔斂迹者﹐則皆平塘篙師擁鼻捫胸者也。先生豈無故而發此微言哉﹗今者銅山委蛻於畱都﹐揭陽遺發於粵嶠。上下髙駝﹐表在四方﹐亦宛在中央。鸞鳳不定翔於髙邱﹐蛟螭不定踞於遠海。吾呼守一應聲未至﹐將以先生之詩銘守一﹐以爲師弟相知﹐夙己自成。斯固非世俗所能知﹐又何怪以排章儷句之老生相目哉﹖守一配陳孺人﹐某之女﹐繼韓孺人﹐某之女﹔側室連氏﹐男子三。銘曰﹕『松下竦島兮澹澹粘空﹐素濤拍穴兮如摧洪鐘。穿魚龍兮千竅﹐浸日月兮兩瞳。終气埃兮驚霧﹐傳咳嘯兮雷風。定心志兮恬謨﹐吐正气兮從容。不戴天兮寥廓﹐不履地兮崢嶸。蕩器界兮眈雪﹐返蠕蠢兮元同。』」在欽仁裏蕉溪。寧化李世熊撰。見《閩侯縣誌》。案世熊字元仲﹐號寒支子﹐晚號愧庵。

淸

銀峯寺石刻重開山記﹕「銀峯古剎﹐誌書無傳﹐得斷碣殘碑考之﹐始知建自五代。廢興旣久﹐遺址僅存。康熙丁未﹐余過是地﹐愛其山水回環﹐土膏境寂﹐乃結茅養母於此。鋤月耕云﹐出作入息﹐不數年荒谷荊蓁﹐遂成蘭若。堂宇南向﹐軒窗明淨﹐頗堪幽隱。𨿽不能立宏規﹐安廣眾﹐而�者緣辧道學無求行﹐其庶幾乎﹖後人之居此者﹐須念夫廢興無常﹐假緣聚散﹐當修�以��心﹐以�明﹐以慧得常住體﹐庶不失爲佛之徒也夫。弟子一信請記﹐且書而爲之記。康熙己卯仲秋上浣﹐住山比丘興性書。」在髙洋裏銀峯寺後。

文殊寺碑記﹕「福城南徇四十里﹐渡烏龍江﹐陸行七里許﹐有山名大象。山之右﹐有寺顏曰『文殊』。蓋象表行也﹐文殊稱智者﹐行而有智﹐其行不虛﹐此命名意也。有宋皇祐間雪庵禪師與其徒守英﹑慧先二師實肇造焉。羣峯環繞﹐地僻境幽﹐雲林深邃﹐塵蹤不到﹐眞藏修之所也。元季兵燹﹐寺廢﹐遺址僅存。康熙元年﹐靜主不遠公徧歷名剎﹐獨愛其山幽靜﹐志圖興復。但四顧荒涼﹐初有難色﹐旣而嘆曰﹕『人患志弗堅耳﹐天下豈有不可爲之事乎﹖』與二三徒侶﹐力行古道﹐披煙沐雨﹐種月耕云。手足胼胝﹐身心勞瘁﹐且依叢林淸苑﹐經聲佛號﹐無間晨夕﹐感遠近善信﹐裒金領助﹐故能一旦化丘墟爲精藍﹐方信有志者事竟成耳。丁已冬﹐遠公旣歿﹐其上首裕木師繼之﹐更能殫竭精神﹐恢弘先業﹐種有年所﹐凡其師未及作者﹐皆具成之。今則堂宇完固﹐寶象輝煌。置寺畔田﹐以充齋缽之資。造請眾塔﹐而爲歸眞之所。可謂自足於中﹐無求於外也。裕師恐後裔昧其創始之來源﹐屬余爲文以志元雪庵禪師之開創﹐不遠公之重興﹐裕師之完成﹐而爲之記﹐勒石以垂永久﹐後之人應念先人興建之艱難﹐種植之勤苦﹐世守其業。修梵行﹐信因果﹐明罪福﹐足辧道之資糧﹐成安養之極果﹐則遞代相承﹐當與大象山共傳不替耳。是爲記。時康熙五十三年甲午歲﹐沙門昭純和南﹑徒孫光永勒石。」在髙洋裏大象山文殊寺。按《福建通誌》載《三山誌》云「文殊寺創於唐大中元年。」

仙泉題字「仙泉」。在至徳裏馬頭。傳閩縣知縣王紹蘭過飲其泉﹐題曰「仙泉」。案王紹蘭﹐浙江蕭山人﹐乾隆癸丑進士﹐嘉慶二年任閩縣知縣。

碧泉寺石刻「碧泉寺」。在江左裏髙安。寺傳乾隆間始建。

洞天巖石刻﹝一﹞「海闊天髙」。﹝二﹞「山濤海籟」。﹝三﹞「別有天」。﹝四﹞「此中有眞趣」。﹝五﹞「滴滴泉」。﹝六﹞詩刻云「湍气鐘凝小洞天﹐屏山環繞碧巖前。龍門片石遵憑眺﹐更聽泉聲滴滴來。」下書「嘉慶丁卯陽月﹐劍峯林淩霄氏題。」﹝七﹞「半世淪塵宇﹐炎涼變態多﹐何如超物外﹐習靜聽張羅。」落款「嘉慶丙寅江左散人鄭振瑞源麟氏勒。」﹝八﹞屏山寺碑刻云「宋大學士諱丙鄭公建﹐嘉慶乙丑年裔孫重辟。」巖有屏山寺﹐建於宋。案鄭振瑞系猴嶼人﹐淸嘉慶間重辟洞天巖﹐重修屏山寺。卒時八十三。見《鄭氏族譜》記載。在江左裏猴嶼洞天巖。

厚安修路記﹕「余家到洋嶼約路三里許﹐阡陌縱橫﹐仄而逼﹐每雨水泥濘﹐行者苦之﹐且屬吾鄕之人往來所必由之路也。曩者先居子世達公嘗欲修之。余於癸酉冬農事方暇﹐鳩工輦石﹐植其基﹐平其地﹐兩閱月而竣﹐庶乎其履道坦坦矣。謹志其緣起﹐匪敢以云繼志也。嘉慶十九年五月吉日﹐林徳蒼立石。」在江左裏。

五竹橋石刻橋欄橫書「五竹橋」三字﹐旁書「道光九年歲次己丑捐題重建﹐時季冬吉旦」。在五竹橋。案橋爲舊閩長分界之處。

五竹橋題名碑文略在縣治西。淸道光九年﹐閩縣正堂陳銑﹑長樂縣正堂王履謙﹑營前分縣田嘉谷建亭。立碑九个。

五竹橋長﹑閩分界碑上端橫「五竹橋」三字﹐中雙行書「長樂﹑閩縣交界處」﹐左書「暑長樂縣正堂蔣﹑署閩縣正堂程同立。橋東長樂縣界﹐橋西閩縣界」。右書「光緒元年正月吉旦重建」。在縣治西。

銀峯寺石刻「梅巖」。在髙洋裏﹐旁書「道光已亥﹐沙門志祥題」。

雲門山石刻﹝一﹞獅子石﹐詩云「生出羣毛長﹐英雄誇百尊。爪牙應大用﹐今且踞髙岡。宋太師里人鄭昭先題。」﹝二﹞「不須扶我自登山﹐腳力能勝十八盤。一字雁低頭上過﹐兩城人細掌中看。誰知北戶緣猶在﹐卻笑南柯夢未闌。忽見雲歸應是信﹐滿襟贏得洞天寒。黃裳勒。」﹝三﹞「龍宮臨水國﹐鳥道入煙蘿。海闊知天盡﹐山空見月多。鶴歸僧自老﹐松偃客重過。便欲依禪寂﹐塵纓可柰何。福淸林鴻。」﹝四﹞記刻字云「本山諸勝境﹐並前賢題詠載府誌者﹐鄭憲慶爲勒於石。咸豐辛亥。」在江左裏洋嶼雲門山。

節孝摩崖﹕「大淸正白旗漢軍﹑故武信左郎張有慶之妻賈氏節孝﹐蒙禮部於同治二年十二月請獎建坊。」在江左雲門山。

民國

金剛腿石刻﹝一﹞「金剛腿」三字﹐下系「李厚基」。﹝二﹞「金剛濯足」﹐下系「薩鎭冰書」。在江左裏。案李厚基﹐民初福建督軍兼省長﹐薩鎭冰﹐閩人﹐海軍上將。

黃村長魯貽紀念碑。文略。在營前新街。

金獅巖石刻「金獅巖」三字﹐下系「吳航陳震」。在江左裏蟛蜞洋。

附無年代姓字可考碑刻。

盤石峯石刻「盤石」。在江左裏髙安後山。字大徑三尺餘﹐六朝體﹐頗工整。

雲門山石刻﹕﹝一﹞「龍岡。」﹝二﹞「頭頭是道」。隸書。﹝三﹞「坐禪處」。﹝四﹞「靑雲梯」。隸書。﹝五﹞石門「箑」。篆書。﹝六﹞「獅子石」。以上俱在雲門山。

閩山洞石刻「陰府」。在光俗裏籌岐。

中元井石井欄石刻﹕「弟子林惠與室陳二十娘﹐中元辛酉歲七月重修井。」在光俗裏霞洲。

龍首碑「龍首」。在欽仁裏上元龍首橋旁。

孝感阡碑「孝感阡」。在欽仁裏桃源。《福建名勝志》云「林世章墓在其處。」

圓覺寺石刻﹕「釋子道謙﹐徒行傳﹐積資鼎建寶座。伏願入毗盧之性海﹐普賢之行門﹐四恩總報﹐三有均資。」在至徳裏羅漢山。

長樂六里志卷十一終

校注﹕

➀熙寧無庚辰﹐疑誤。

➁登丁未進士第——丁未爲淳熙十四年。原文只書干支紀年﹐漏淳熙二字。

➂隆慶無丙辰﹐疑誤。

➃己卯爲崇禎十二年。

➄戊子爲順治五年。

●卷十二

岱峯李永選撰輯南山張善貴校刊

○物產上

據民國十九年營前模範農村調查表。

農產

谷六里全面年產數量二十四萬餘擔。

大蒜產量以光俗裏爲最。每年約有一萬擔。

薯六里全面皆有種植。產量未計。

艸產營前沿岸﹐可以織席。年產約有二千擔以上。

咸艸產浮岐等地﹐用以紮物。年產三千擔。

燈艸產玉田﹐用以造燭。年有五百擔。因銷路日減﹐種者漸少。

紅萍產玉田

桔產地以瑯尾爲最﹐約計年有二千擔。

龍眼產瑯尾﹑下洋﹐年有三百擔。

水產

白蝦產營前江﹐年可獲利三千元。有尙幹人者﹐霸占其利﹐漁戶每得蝦必歸彼售賣﹐抑價收入﹐髙價賣出﹐此風相沿已久矣。

流蜞產營港。形醜味美。

流鰻產厚安。年可獲利一萬元﹐稱爲滋補之品。因冬季上游水冷﹐鰻沿江東徙﹐至厚安遇海水乃鉆入沙灘﹐爲漁者所獲。

赤仔卽赤鯷﹐又美其名曰鳳尾魚。產江左伯牙潭附近。

工業品

粗窯產黃石﹑下洋﹑東嶼﹐年可獲利五萬元﹐制皆盛器。

石產象嶼﹑髙安村﹐供建築。年可獲利五萬元。

艸履產下洋﹑浮岐﹑猴嶼各村。制者多屬婦女。

篛笠產光俗裏各村。爲婦女所手制。

○物產中

據民國二十六年縣生產普查報告。

夏作物栽培面積

早稻計二萬九千零一十五畝二分。

營前二千九百六十四畝四分﹐四林三千一百七十五畝六分﹐霞洲二千六七十三畝六分﹐籌岐一千二百七十七畝八分﹐馬頭一千七百五十七畝五分﹐唐嶼一千一百一十畝三分﹐五黃一千八百三十畝﹐瑯尾一千三百四十九畝﹐大溪二千四百一十三畝二分﹐玉田二千零七十八畝二分﹐八社一千七百八十七畝二分﹐下洋七百六十九畝五分﹐黃石一千三百三十九畝八分﹐洋嶼一千三百二十三畝四分﹐猴嶼七百八十四畝三分﹐浮岐一千零二十九畝四﹐江左一千三百六十九畝。

晚稻計二萬九千零八十五畝七分。

營前二千九百六十四畝四分﹐四林三千二百五十三畝六分分﹐霞洲二千六百六十三畝﹐籌岐一千二百七十八畝四分﹐馬頭一千七百五十七畝五分。唐嶼一千一百一十畝三分﹐五黃一千八百一十二畝九分﹐瑯尾一千三百四十八畝九分﹐大溪二千三百三十五畝一分﹐玉田二千一百四十一畝﹐八社二千零二十七畝九分﹐下洋七百七十八畝三分﹐黃石一千三百三十九畝八分﹐洋嶼一千三百四十八畝五分﹐猴嶼八百五十一畝六分﹐浮歧六百九十八畝四分﹐江左一千三百七十六畝一分。

甘薯計四千六百二十畝七分。

營前三百七十五畝三分﹐四林六百四十八畝八分﹐霞洲三百一十六畝二分﹐籌岐二百零三畝七分﹐馬頭一百七十三畝﹐唐嶼二百五十一畝二分﹐五黃二百二十一畝二分﹐瑯尾一百四十二畝三分﹐大溪一百五十九畝八分﹐玉田一百八十九畝八分﹐八社一十九畝四分﹐下洋二百七十一畝七分﹐黃石二百二十七畝一分﹐洋嶼二百二十七畝六分﹐猴嶼四百三十七畝八分﹐浮歧二百八十八畝八分﹐江左四百六十七畝。

落花生計二分。玉田二分。

馬鈴薯計八十四畝九分。

營前二十畝八分﹐霞洲一畝﹐籌岐六畝三分﹐馬頭八分﹐唐嶼二畝﹐五黃二十畝﹐瑯尾七畝七分﹐玉田四畝五分﹐八社一分。下洋六畝﹐黃石十四畝八分。

茉莉花計六十二畝二分。

營前十九畝﹐四林七畝四分﹐籌歧一畝六分﹐馬頭六畝八分﹐下洋二十六畝五分﹐黃石九分。

大豆計一十二畝。

霞洲一十二畝。

芋頭計三畝九分。

霞洲五分﹐唐嶼三分﹐五黃一畝二分﹐玉田一畝三分﹐洋嶼六分。

甘蔗計三分。

唐嶼三分。

其它四分。

四林四分。

冬作物栽培面積

小麥計五畝六分。

霞洲五畝六分。

大麥計一十八畝七分。

玉田九畝三分﹐黃石九畝四分。

豌豆計二十二畝七分。

四林六分﹐霞洲二畝五分﹐馬頭七分﹐唐嶼四畝九分﹐玉田一畝六分﹐下洋四畝五分﹐黃石七畝七分﹐洋嶼二分。

蠶豆計五畝七分。

瑯尾一畝二分﹐玉田一畝三分。黃石三畝六分。

其他計一百五十四畝三分。

營前五十五畝七分﹐四林四十六畝七分﹐霞洲三十二畝五分﹐籌歧四畝一分﹐唐嶼五分﹐馬頭一畝﹐玉田一十三畝八分。

力畜與肉畜

黃牛一千四百隻。

營前一百三十九﹐四林一百三十七﹐霞洲一百﹐籌岐四十一﹐馬頭四十七﹐唐嶼三十三﹐五黃一百零五﹐瑯尾七十三﹐大溪九十八﹐玉田八十八﹐八社七十二﹐下洋四十三﹐黃石五十五﹐洋嶼四十四﹐猴嶼四十三﹐浮岐三十二﹐江左三百五十七。

水牛三十六隻。

霞洲三﹐五黃七﹐瑯尾一﹐大溪三﹐玉田四﹐下洋二﹐黃石二﹐洋嶼二﹐猴嶼一十二。浮岐三。

豬一千四百四十四口

營前一百零五﹐四林二百三十六﹐霞洲九十二﹐籌岐五十二﹐馬頭四十六﹐唐嶼十九﹐五黃三十二﹐瑯尾五十二﹐大溪九十一﹐玉田一百三十八﹐八社七十二﹐下洋一百二十三﹐黃石九十九﹐洋嶼五十﹐猴嶼六十四﹐浮岐十六﹐江左一百六十五。

山羊計四百三十九尾。

營前二十五﹐四林一十一﹐霞洲一十四﹐籌岐五。馬頭一﹐唐嶼四﹐五黃十九﹐大溪五十五﹐玉田二十五﹐八社四十六﹐下洋三十三﹐黃石三十七﹐洋嶼五十一﹐江左一百。

家禽

雞統計六千四百二十三頭。

營前四百零一﹐四林九百八十五﹐霞洲三百四十二﹐籌岐三百一十八﹐馬頭一百四十四﹐唐嶼三百五十七﹐五黃一百三十七﹐瑯尾二百一十三﹐大溪八百二十七﹐玉田七百三十八﹐八社三百零九﹐下洋三百五十六﹐黃石四百六十三﹐猴嶼二百九十一﹐浮岐四百十一﹐江左一百三十九。

鴨統計四千二百五十二頭。

營前一百八十﹐四林九百八十七﹐霞洲九百二十二﹐籌岐七十三﹐馬頭六十五﹐唐嶼一百三十九﹐五黃六十一﹐瑯尾三十七﹐大溪三百一十四﹐玉田三百四十二﹐八社一百三十六﹐下洋三百一十三﹐黃石二百零七﹐猴嶼一百一十九﹐浮岐三百五十九。

鵝統計九十七頭。

四林二﹐霞洲八十三﹐馬頭一﹐瑯尾六﹐黃石五。

果實樹

桔計六千一百九十四株。

營林四百五十三﹐四林三十一﹐霞洲二十二﹐籌岐五十一﹐馬頭三百五十二﹐唐嶼二百六十九﹐五黃二千零三十五﹐瑯尾三千三百七十七﹐大溪六百﹐玉田一﹐洋嶼一﹐江左二。

楊梅計六十一株。

營前一十二﹐大溪一﹐下洋四十四﹐江左四。

番石橊計七百九十八株。

營前九十六﹐四林三百七十三﹐霞洲六十﹐籌岐四十六﹐馬頭一十一﹐唐嶼一﹐大溪三﹐玉田五﹐下洋三十七﹐洋嶼一十一﹐江左一百五十三。

龍眼計九百零三株。

營前二十五﹐四林四百二十一﹐霞洲二十八﹐籌岐一百零三﹐馬頭六十七﹐唐嶼一十﹐五黃一﹐大溪七﹐玉田一﹐八社四十六﹐下洋七十九﹐黃石二十四﹐洋嶼五十七﹐江左三十四。

桃計一百六十一株。

營前二十五﹐霞洲三十三﹐籌岐五﹐馬頭二十四﹐唐嶼二十二﹐五黃二﹐瑯尾七﹐玉田二﹐八社二﹐下洋二﹐黃石一﹐洋嶼二﹐江左三十四。

橄欖計二百四十九株。

營前五十﹐四林一﹐霞洲二﹐瑯尾十五﹐黃石九﹐猴嶼一。

梨計四十八株。

營前四﹐籌岐二十﹐瑯尾二﹐大溪五﹐玉田一﹐下洋十六。

石橊計三十五。

營前一﹐四林一﹐霞洲三十二﹐籌岐一。

棗計一百二十九株。

籌歧二十一﹐大溪一﹐王田一﹐下洋一百零二﹐江左一。

荔枝計八十一株。

營前七﹐四林六﹐霞洲一﹐籌岐一﹐馬頭五﹐唐嶼二﹐瑯尾一﹐大溪九﹐八社二十二﹐下洋四﹐黃石十一﹐洋嶼五﹐江左一。

黃皮果計五十九株。

營前三﹐四林十一﹐籌岐四十三﹐大溪一﹐江左一。

李計一十七株。

籌岐二﹐瑯尾三﹐江左一十二。

柑計六十八株。

營前一﹐五黃六十﹐瑯尾六﹐江左一。

枇杷計三十四。株

營前一十二﹐四林三﹐瑯尾一﹐大溪二﹐八社二﹐下洋二﹐江左十二。

柚計一十株。

營前二﹐霞洲二﹐大溪二﹐八社二﹐洋嶼一﹐江左一。

按六里於民國二十六年列爲第七區﹐區轄一十七鄕鎭﹐上之統計﹐皆以鄕鎭爲單位。玆錄夏冬農作物﹐每市畝平均產量附志於下。早稻二百六十八斤。晚稻三百零七斤。甘薯一千零一十三斤。馬鈴薯七百四十三斤。芋頭九百二十九斤。甘蔗三千條。小麥一百三十九斤。大麥一百五十八。豌豆一百二十五斤。茉莉六十三斤。

○物產下

據國民二十八年調查

陶業

昉於淸康熙二年﹐出品以缸﹑甕﹑瓶﹑缽﹑磚﹑瓦爲大宗。其窯曰﹕壘角硋窯﹐在黃石。水墓硋窯﹐在黃石。新厝硋窯﹐在黃石。坑壠硋窯﹐在黃石。上塢沙硋窯﹐在東嶼。下塢沙塢窯﹐在東嶼。通頭硋窯﹐在下洋。炎山硋窯﹐在下洋。以上現存。嶺下硋窯﹐在黃石。阪膠硋窯﹐在黃石。舊東嶼硋窯﹐在東嶼。以上均廢。道頭磚窯﹐在下洋。炎山磚窯﹐在下洋。以上現存。

長樂六里志卷十二終

