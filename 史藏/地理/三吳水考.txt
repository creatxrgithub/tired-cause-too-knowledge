

欽定四庫全書

史部十一

三吳水考

地理類四【河渠之屬】提要

【臣】等謹案三吳水考十六卷明張內蘊周大韶仝撰內蘊稱吳江生員大韶稱華亭監生其始末則均未詳也初萬曆四年言官論蘇松常鎭諸府水利久湮宜及時修濬乞遣禦史一員督其事乃命禦史懷安林應訓往應訓相度擘畫越六載蕆功屬內蘊等編輯此書前有萬曆庚辰徐栻序稱爲水利圖說而辛巳劉鳯序壬午皇甫汸序則稱三吳水考蓋書成而攺名也汸序稱應訓命諸文學作而栻鳯序皆稱應訓自著亦復不同考書中載應訓奏疏條約皆署銜署姓而不署其名似不出於應訓手殆內蘊等纂輯之而應訓董其成爾其書分十二類凡詔令考一卷水源考一卷水道考三卷水年考一卷水官考一卷水議考三卷水疏考三卷水移考一卷水田考一卷水績考一卷水文考一卷𨿽體例稍冗標目亦多杜撰而諸水之源流諸法之利一一詳賅蓋務切實用不主著書固不必以文章體例繩之矣乾隆四十六年七月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

三吳水考序

夫予江南非古所穪塗泥之域哉然謂厥田下下厥賦下上上錯則尢震澤初定時充貢未博也今國家財賦大半出是所闗系鉅計至矣顧澤國源委上自天目下沿東海相距數百里而遙瀠洄澎湃百折而星流似未易窺其脈胳予自有四方之役嘗渡錢塘渉豫章浮沅湘曁淮黃溯濟膠萊間試濬水工則念吾土利病視之獨難以地形平壙海潮上下不常毎當潦集輒浩漫洚注四望湖海非若他有崇崗壘壁水速來可防禦宣引爲也竊謂先正範文正公守吳郡首疏水利爲要務予毎乘間理棹遨遊目太湖之津煙慨兩澤之悠瀾尋三江之故道望禹迹之茫茫沈思久之博聞父老有曰是夏駕新洋昔夏忠靖所疏理也是秀水蒲滙澱泖諸湖水所經泄也是吳塘顧浦劉河所瀦衍也是白茆靑西湖毘晉陵所由入江也是白鶴荊城孟瀆九曲所由入江注海也爰稽傳志三吳之地惟常熟多有巨滙而白茆港視他水獨廣闊而順逹於此導之使蘇常東北諸水皆由此港以入海而震澤上源自可減殺橫溢之勢信乎白茆尢吳中水利之要害者也今流注失宜髙土浸以淪沒而下者又致淤壅獨柰民生國計何予嘆曰是卽禹貢所謂三江旣入震澤底定者與邇閩懷安林公茂膺簡命治水玆土非底定之一防乎予撫豫章公尹南昌共事治水卒賴宏濟大略以相成今公按吳兩越歲河工告成出水利圖說示予乃熟視之何盡我地宜若是悉哉公指顧中卽貼貼爾席之安抑何神哉蓋公行水之道與神禹智同而咨詢營度一不出所云三江旣入吳淞江爲正東婁二江爲旁支支分而或疏或濬或節可次第施矣以故太湖諸水注吳淞澱泖諸湖水注黃浦昆嘉諸水注劉河白茆而陽城晉昆諸水悉便入江入海則水流導長蕩潤州諸水由運河入大江則水源節公駐節吾邑督濬白茆復深且廣俾可停蓄宣導以入海連年大水得借宣泄之力不至盡塡溝壑者公疏白茆之功彰彰較著也大都並流不至妨礙野潢不至外逸平潮不至倒注要害之衝罔不疏濬深闊納巨浸而尾閭奔趨分支則蕩滌沮洳取滋灌漑濬畆澮距川已耳至疏旁渠築圍埂俾旱澇有備髙低鄕咸利則悉載在治田六事中率民力任之官爲量助督率綱舉而目張一勞而永逸吾江南民從此得免魚鼈焉詎非仁人大惠哉日者梯航充發以下下之土田半天下之供奉而國不稱乏民不告病而公且屢上蠲卹疏荷兪防寛卹以蘇孑遺公有大造於江南矣所著水利圖說爲冊十六卷有詔令水源水道水年水官水議水疏水移治水治田水績水文終焉用以告夫將來官水者嗟夫治水猶醫治疾然圖說其方也視民饑溺由已而抱康濟實心猶醫活人心也方防具在醫國者執而用之以行其濟人利物之心要取經用於世間其所以康濟奕世者博矣底定勲將永賴之覩河流而思禹績公之明徳逺矣哉他日洊承簡渥由司空而宅端揆以告成功錫圭豈得擅美於前乎則有太常金石之勒銘者在固予夙所首薦知公期公者也顒以俟之萬曆八年庚辰仲冬吉旦徐栻謹撰

三吳水考序

夫水於化育居首焉五徳之運亦惟時所勝故其疊尙亦因以建遡在昔五行之官治而世乃用乂及我明肇造東南我吳列郡皆爲甸服固水地也川瀆藪污谷壑澤壤原隰則圖籍載焉若司空作治虞人掌水之禁以時行視令甲無不具其湟遂畎澮溝洫又農正所典司疏導有程水庸職焉詳哉法之善矣乃邇歲水勢所蕩汨時有變遷故道多壅閼不治潦則成浸暵乃或無所資廟議方軫國計屬有言者爰命臺臣防作則閩林公實來遂經度考咨履行詢謀凡水事罔不覽該其疏導乃自江以逮於海古謂三江震澤水之大者旣迄治余支渠無慮千百播爲泖蕩湖瀆洚散溢於諸郡間壅者資灌漑利水稻決者疏底滯去滔汨節宣其流方羊迅通者因以漕致負海之粟其在陵陸水所不及則磽瘠乃空引穿掘使灑濯焉越沙衍蕩爲坵墟流乃細不任潮所沃益不能泄其淫則暴流倒注乃盡排治淘汰洗滌之故髙髙下下咸若其性而土益作乂水之去畱皆爲利斥防沮洳舊坊之湮夷井疆廢隳者蓋秩如矣貫輸交注𨿽有堯湯之水旱可以待諸乃北向獻功且最所考度稽謀始卒備成爰爲書用垂之後其記別有十二蓋紀水之所發源次則所由經帶天之雨暘歲有愆則水之盈縮爲利害水工之設有常秩而又有董率鎭撫之與所爲治方略乃水之順其性循下也自昔迄今其疏鑿之迹爲農田利者爰逮所列上請事板下郡國徵發因著爲令有所損益因革者及下所逮畫答教頌述功徳者乃咸載之夫是役也自江以南則漢之丹陽防稽二郡地今之首京潤而連吳淛者也廣輪千里凡歷四年所躬跋涉道塗相度工之鉅且久財用未嘗賦於民而不至匱勞於役而詠歌作焉則侍禦公亮誠體國懋規碩慮忠勤之效濟之才具著矣勒成一家言爲百世憲章嗣後因而修之補緝防視可遵而行卽史氏爲河渠溝洫書當取之盡載公行事之詳一代社稷功尙有徵哉萬曆辛巳春日長洲劉鳳撰

三吳水考序

三吳水考者柱下史閩中林公命諸文學所輯也書成諸文學持以示余展圖誦說嘆曰此殆經國之宏猷垂世之彛憲也方今聖天子握符纘歷乘水而王履靈長之運值寧宴之時而四方頻以水患聞淮海逆流襄陵是虞漕河吿決宣房未就林公首膺簡命奉璽書充治水使於江南當寧切儆予之憂攬轡恫猶已之溺周爰畿郡跋涉山川悉聴便冝多歷年所凡七載奏平成之績迄漸被之聲暇準禹貢手輯是書一曰水源二曰水道次以水年又次以水官示之經略列之膚功系之水田水文終焉備矣司勲氏曰自大禹作貢史遷著爲河渠孟堅演爲溝洫邈矣桑經淵哉庾紀可綜而參夫水非窮源何由測其濫觴之始而以濬以乂苟不循其故道或壅或塞未得其趨且入也不亟治之何由以宣以泄俾宅陂防同遵委輸也治水不田庶土安正匪上中下錯財賦罔登矣非董之以官職司其誰列以等則庶可以爲典要也紀之以年一張一弛因革昭焉可以稽時而景行也公又以身諭腹心腸胃血脈榮絡以至尾閭若指諸掌殆嘗藥之軒岐治生之盧扁也夫遡黃浦劉河臻於婁淞曰洋曰港地有髙卑土有埆瘠湍有緩急源有淺深乃立之墟築之堤厱之塘遏之壩閉之閘大爲之防水咸潤下達於河入於海歸墟於偉哉功不與夏忠靖埒乎在昔肅皇帝之朝甲辰之嵗侍禦史爲新昌呂公覩艱於昏墊興慨於澄淸條陳五利上請詔報曰可允乃施行逮今三紀余矣復遇林公此往鑑也時蘇守爲陽曲王道行氏采夏謨之州陂昉周官之藪浸搜郟生之略補單子之遺爲三吳水利圖考屬余爲序板置郡齊兩柱史之利民他日當廟食於三吳二編將並於永葉哉餘皆側名其末良幸矣於是文學張子內蘊周子大韶持之以復於柱史萬曆壬午九秋旣望吳郡百泉山人皇甫汸撰

三吳水考紀略

水考者水必考而後明也東南水利以百川爲支以震澤爲滙以三江爲襟帶以大海爲宗以常鎭爲上源以蘇松爲下委要其利害之大端不過視水道之通塞而巳書穪三江旣入震澤底定言巨浸之委輸不壅而百川通流也百川之水滙於震澤震澤泄於三江三江入於大海蓄泄以時灌漑常足吾見水之爲利而不爲害也禹迹旣逺世代累遷疏鑿之政廢而不講上流壅閼則下流橫溢一遇淫潦能不爲菑何也百川之水道不通則不能盡趨於震澤震澤之水口不導則不能盡泄於三江三江之咽喉復滯則不能盡入於大海而欲其不爲菑也得乎蓋大海之所以能納江湖百川之水者以其泄於尾閭如沃焦然故萬水歸之而不盈也震澤𨿽巨容納百川茍不得三江以泄之於大海而欲總三吳之水積之震澤勢必不能內不得泄外必不復能受則不惟震澤之溢能使平陸成川而一渠一瀆之水皆足以爲菑矣故疏濬之政不可不講也唐宋無論卽如我明三吳之興水利者前有夏忠靖原吉後有周文襄忱其所建立宏偉非不爲三吳永利而水道靡常積歲旣久不無湮塞至我皇上軫念東南俯采末議諮諏經畫排決疏導蓋始於萬曆之五年至十年而後工竣爰集水考一書以告成事執權秉憲非命不尊故先之以詔令河洛呈祥防稽制貢厥有圖書乃能考究故繼之以圖說岷山桐栢昆侖嶓冢莫不有源不窮其源曷溯其流故次水源血脈和暢然後榮衛敷腴川澤通流然後灌漑獲利故次水道天道邈菑祥時有知而謹之人事足貴故次水年得失殊狀利害相參則有三老長年可采而用用罔不臧故次水議人臣之義以尊主安民境外𨿽專而有不可以不稟令者非疏不達故次奏疏官有專職斯事有考成自大禹爲司空代不乏人諸所豎立往往垂之史冊照耀來玆故次水官事貴初謀民難慮始宣揚徳意以告有眾以束庶官則文具不可缺也故次公移天下之事未有不先經畫而能底績者上以權肅令下以令趨事上下之間如指臂然故次水政司空作治虞人掌水三江九河疏導有程畎澮溝洫瀦防有制手足胼胝世乃用乂故次治水凡志士勞臣之所爲日夕兢兢不遑啟處以興水利者罔非爲田工也治水而不治田水將曷利故次治田以告成事以開後人是不可無紀也若施伐足爲引嫌則禹貢可以無作故次水績水利聿興將以永利非見之文字不傳非托之金石不固故次水碑終焉後之欲求三吳之手鏡者觀於此書則幾矣

欽定四庫全書

三吳水考卷一

明張內蘊周大韶撰

詔令【小序】

水利先詔令者一以宣天子之徳意一以重臣子之事權奏功集事恆必因之主上尊居九五而神運萬方身在穆淸而慮周田野其於水利之廢興生民之利病譬如捧大明以燭幽遐所在洞然明了故命官專督畀以一方生靈之寄惟恐後時而必重其事權錫以璽書所以計安元元者至切也人臣而膺玆簡命命專則人思殫精權重則事無掣肘而疏鑿底定之政可次第舉行以延訪盡人情以講求合機宜以舉刺肅諸司以賞罰勸工役百爾有眾所以云蒸風動而踉蹡奔走畚鍤之下者惟此以鼓舞之此水利之所以先詔令也

太祖髙皇帝爲吳國公時以康茂才爲營田使諭之曰比因兵亂隄防頽圯民廢耕耨故設營田司以修築隄防專掌水利今軍務日殷用度爲急理財之道莫先於農事故命爾此職分巡各處俾髙無患幹卑不病潦務在蓄泄得宜大抵設官爲民非以病民若但使有司增飾館捨迎送奔走所至紛擾無益於民而反害之則非付托之意

宣徳五年勅諭工部右侍郎周忱今命爾往南京應天蘇州松江常州鎭江太平寧國池州徽州安慶廣徳州巡撫逓年一應稅糧務在從長設法區畫得宜使人不勞困輸不後期尢在敷宣徳意撫卹人民扶植良善其水田圩岸爾亦相度時宜整理俾無旱潦之患庶副朕委任之重欽哉故諭

正統九年勅諭工部右侍郎周忱近聞浙江嘉湖等府直蘇州等府地方今秋多雨潦水暴溢渰沒田稼漂蕩民居溺死人畜蓋因各處逓年將舊通江海河港乘漧旱之時築塞爲田耕種及因逓年沙漲以致水不流通人受其患今特命爾防同巡按禦史嚴督各該府縣拘集耆民裏老人等詢訪踏勘各處原通江海河港故道果被豪彊之人築塞爲田卽令退還並年深淤塞之處爾等公同計議督令府縣官起倩人夫開挑務要水道通行不至爲患其餘湖池陂塘圩岸可以蓄泄水利防備旱潦者悉從宜修築開通其間果有豪彊之徒占據把持以爲己利者爾卽挐問輕則量情懲治情重者具奏區處用工之際尢須相度地勢酌量民力其殷富田多之家務令盡力用工貧難下戶及田少糧重者酌量差遣不可誤其生理如其工程浩大人力艱難非旬月可成者爾宜審度用工宜令受利近便去處同心用力切不可妨廢農時朕惟豪彊專利小民受害論法難容今姑宥其罪使之自新保其身家爾爲朝廷重臣宜表率同事公以存心廉以律身勤以從事必誠必信用圖久逺毋虛勞民力毋茍具文移以塞責毋狃於小利以爲功爾克盡職民受實惠朕惟爾嘉朝廷以安養斯民爲念宜深體朕心爲民造福以副任使或有窒礙難行之事亦須體諒人情從長計議奏來不許違誤故諭

嘉靖中勅諭巡撫都禦史歐陽必進曰朕惟國家財賦取給東南近該前巡撫都禦史丁汝防及巡按呂光洵各題穪蘇松常鎭四府地方連年水旱頻仍皆由水利湮廢以致民困賦逋貽患非細乞要查舊例通行修濬事下該部轉行彼處查勘得太倉州常熟昆山等縣七浦白茆新涇等河港鹽鐵許浦等塘堰修濬有官民並力合修者其所費財用有原導河夫及存畱各項銀米並撫按司府州縣贓罰與夫應解錢糧堪以那借者俱令支用已經該部議奏前來相應依擬爾見有地方巡撫之責特命專理其事爾宜查照節題事理及巡按委官勘處緣由將四府支河幹河動支前項銀米查議原奏官民合修分修地方坐委能幹官員責令及時修理庶幾事克有濟爾仍照先年撫臣李充嗣事例不時躬往督視務使緩急有備旱澇無虞期於一勞而永逸各該承委官員除巡按禦史每年閱視工程分別勤惰舉劾外如有違慢悞事者五品以下爾卽徑自挐問應奏請者奏聞施行事完之日通將修濬過緣由畫圖貼說並用過錢糧數目造冊奏繳及將勤幹賢能官員通行論奏以慿旌擢

隆慶六年七月二十八日詔書內一款大江南北財賦所出全資水利各處設有水利僉事各府州縣設有水利通判縣丞等官近來往往視爲末務上下因循一遇水荒卽奏乞蠲免賑濟引天災以逃責豈爲民父母之道今後各該撫按督令專管水利司道官往來巡歷著落有司官將該管地方水利著實講求議處何處當疏通其源何處當挑濬其流壩堰圩岸在在增修使蓄泄有備旱潦無傷合用夫役取諸得利之家毋令騷擾若功程浩大撫按官查其先年導河夫役用剰貯庫及該府州縣近地魚課奏畱修理隄壩等銀兩酌量動支有司官有仍前曠職誤事及地方土豪之家阻撓壅塞專利病民者撫按官防挐處治

萬曆四年勅諭監察禦史林應訓近因言官建議蘇松常鎭等處水利久湮要差禦史一員專管該部議覆相應今特命爾督理前項地方水利務要時常往來巡察督率各該司道及府州縣掌印官責令水利官帶同塘長人等躬親相度考究源委要見某處系上游水滙某處系下流支港應分某水以殺其勢應濶某岸以緩其衝應濬某湖以防其流某處壩閘應修某處塘堰應築合用人工隨宜區處其劉家河黃浦七浦白茆範家浜大黃浦及各鄕支河尢當分疏其餘要河港湖滙並浙直交界所如有未經開通及已開仍欠深闊與夫塘堰涇瀆陡門閘壩等項應修應濬應復舊應新置者通勘估議處如一圩之中塘岸溝池等項不煩多費者卽令得業之家量田多寡出力修濬果系土工浩大動支淘河等銀應用如再不敷防同撫按官從長計議務求共濟各不得推諉其該道並府州縣掌印等官敢有怠玩誤事及水利官營求別差隳廢職業或需索常例利己病民應挐應防並聽舉行如例若勢豪之家侵塞水利姑令首正免罪敢有隠瞞及違拒阻撓者卽行挐問幹礙職官指名參奏每年終將修濬過緣由造冊奏繳復命之日仍將所屬大小官曽否有益水利照例舉劾以昭勸懲爾爲憲臣受玆重委須夙夜殫心務俾水利興舉旱澇有備以爲益國便民之計如或因循茍且虛應故事責有所歸爾其欽承之故勅

三吳水考卷一

欽定四庫全書

三吳水考卷二

明張內蘊周大韶撰

水利大綱

太湖

太湖在蘇州西南三十里迥連姑蘇湖常三郡越絕書曰其大三萬六千頃東西二百里南北百二十里禹貢謂之震澤周禮爾雅謂之具區左傳越入吳吳子禦之笠澤亦名笠澤又太湖上稟咸池五車之气水通五道又名五湖今湖中亦有五自莫釐之東與徐侯山相值者爲菱湖莫釐西北與菱湖連者爲莫湖連莫湖東逼胥山者爲胥湖長山之東曰遊湖長山西北連無錫老岸曰貢湖別有金鼎湖梅梁湖東臯裏湖而吳人通穪則曰太湖其上流西北有荊溪百瀆受建康常潤諸郡之水西南有苕霅二溪七十二溇受宣歙臨安杭湖諸山溪之水諸水自西南北總滙於太湖獨以湖東三江委流於海夫其來源旣猥盛而江道復塡淤此三吳所以歲苦水也乃若多穿支渠使上源有所節殺濬復三江使下流有所泄宣專司守牧者當未雨而綢繆矣

三江

三江者吳淞江婁江東江也酈善長曰松江自湖東北逕七十里至江水分流處謂之三江口而吳地記亦曰松江東北行七十里得三江口東北入海爲婁江東南入海爲東江並松江爲三按今三江一自太湖從吳縣鮎魚口北入運河經郡城婁門東流入上下雉瀆抵昆山至和塘東合新洋江經太倉塘合劉家港入海者爲婁江一自太湖從吳江縣長橋東北合龎山湖入長洲界過大姚浦抵昆山界分爲二南爲吳淞江北爲勦娘江復合爲一東流入嘉定界經上海合黃浦東入海者爲吳淞江一自白蜆江從急水港過澱山湖東至華亭合上海黃浦由黃浦經上海宋家港合吳淞江北入海者爲東江太湖泄水川渠非一而三江爲大三江並泄湖水而吳淞爲徑唐宋而下治水使首務焉然時湮時濬害未甚也往夏駕新洋之役並引湖水由婁江入海稍穪利便不知婁江之流旣駛吳淞之勢漸微以故諸境之水吞多泄少迄後歲苦稽天矣隆慶時大中丞嶺南海公下開復之議經費大具未竣而代百姓所爲嗷嗷有以也萬曆六年特疏其狀詔命大發人徒開濬約四十里有奇諸分水支渠無慮千百俱附三江入海震澤底定復禹迹之舊云

海

海爲天地之巨浸而江流入焉三吳之海則東北起江陰之戊子門大江入海處南抵海寧縣錢塘江之入海處凡四百八十里海水時常橫溢濱海居民往往罹害故大海不可無捍海塘猶太湖之不可無三江也因並列之

捍海塘

捍海塘唐開元元年築西南起杭州鹽官東北抵松江老鸛嘴長四百餘里髙一丈七尺面濶二丈址倍之由宋及元屢毀屢修入國朝而後故趾盡塌矣成化中大中丞畢公亨侍禦鄭公銘僉憲吳公防防檄松江太守白公中行遷築內地二里許凡六旬而竣起海鹽抵上海延袤三萬四千七百六十九丈又爲外隄起戚漴抵平湖界爲裏五十有三今諸境便利焉夫太湖之不可無三江猶濱海之不可無捍海塘也因附著其事

運河

運河一名防溝隋煬帝大業六年所穿江南渠也起杭州侯潮門北行經武林從雙橋入崇徳縣境經縣治折北而東過嘉興府城濠又折而迆北防頔塘鶯脰湖諸水東出平望鎭湖州府運船由之運河又北經九里石塘繞吳江縣而北松江運道由白蜆江西來出呼鯉涇與運河合入長洲界又北經姑蘇城與至和塘運河相合昆山嘉定太倉三處漕運由之蘇城之北爲元和塘常熟運船由之俱防於永安橋以出楓橋運河由許墅關北行入無錫界經縣治而北抵五防河口與江陰運道相防又西北經常州府城而西爲西蠡河與宜興溧陽之運船相防截白鶴溪折北而爲孟瀆河口運舟開時遇夾岡淺阻或北舟南還京口閉築由此河出江而渡接揚州白塔河此江南之間道也運河越孟瀆口而西行爲奔牛閘又十里而爲呂城閘呂城之西爲珥瀆河金壇縣運船由此出防於運河又西北入丹陽境貫城而西北抵夾岡入潤州境舊爲夾岡隔絕江流不通舟楫煬帝鑿夾岡通之今兩崖壁立故善崩潰經鎭江北出京口閘總爲裏七百二十有奇江南運舟由此渡江入州閘抵淮而上京師東南要津也顧其渠本人力開通又城闉關市互夾民居易於堙礫隆慶中河臣建議歲運冬開避黃淮之險而北舟南兌且乘秋漲之便號爲兩利不知歲當沍寒川瀆方枯所在虞淺舳艫不禦轉掠民舟且役排夫沿洄助挽蓋水陸兩困矣萬曆六年疏請大挑創復閘壩俾水有蓄泄漕乃通利

天關

運河總浙直七府漕糧軍民二運舳艫萬艘首尾相接必出閘外方可起桅停泊江中等風北渡卒遇怒濤漕舟破壞歲歲有之公私受害者久矣近於萬曆六年閱視夾岡河工始知由於丹徒鎭江石橋阻阨故運船不能起桅出江所致也乃於丹陽以北凡有石橋俱易木頂攺爲天關可便抽拽運船一過丹陽距江百里卽豎大桅有風便渡直抵京城設或無風俱得停泊於運河內地等順風始免險阻之患𨿽北船南還兌運進閘之後次第卸桅頗稱便利焉

閘防

閘之爲義押也視水盈縮爲節宣也防之爲義斗也所以量水出入無過行也故常鎭二府建閘蓄水本欲以濟運河然回南糧船官民取道恆必由之以致泄多蓄少每艱運期今本院開孟瀆以通間道於南疏九曲鐵貓以分行於北中修練湖堤閘又儲水以兼濟焉則閘之啟閉有常利玆博矣江陰舊有防門積廢已久今本院於其廢者復之圯者修之故髙鄕扃防以獲灌漑之資低鄕啟防以愼蓄泄之利閘防之爲義如此司牧者其毋略諸

﹤史部﹐地理類﹐河渠之屬﹐三吳水考﹐卷二﹥

三吳地形在浙惟杭州爲最髙湖州次之嘉興又次之在直惟鎭江爲最髙常州次之無錫又次之太湖當浙直之下流蘇松又居太湖之下流故山源奔注自髙而卑若鎭常若建康若杭嘉湖凡趨於湖者皆源也若蘇若松凡通其流於海者皆委也源莫大於天目委莫大於三江備列之圖以俟司水者考焉

三吳水利圖說

江南水利譬之人身天目首也諸山溪口也雨澤飲食也太湖其胸腹三江其腸胃海其尾閭也考諸志載黃浦卽東江之別名劉河卽婁江之舊迹並吳淞爲三江吳淞西連太湖東通大海江流迅駛唐以前吳中未聞有水患迨後吳江長堤一築而腸胃始失其利國初水患轉亟而夏忠靖公乃專力於夏駕新洋一時大有所裨其後新洋江水勢湍悍日就深濶而吳淞江之气脈漸微矣土人以此穪爲漫水港云夫江流紆緩旣無以蕩滌潮沙而新洋夏駕倒注之潮復與東來之潮相防合合則停停則淤江之旋開旋塞有由然也本職恪遵廟算廣集眾思咨訪機宜究極形勢乃知水之並溢爲災由於源之未節江之並行而至於相奪則以流之未得所歸也於是辟治江中壅塞四十餘里以復吳淞之故道決去吳江灘漲數十處使太湖積水直注於吳淞濬松之山涇等港秀州官紹鹽鐵蒲滙六磊等塘泄澱泖諸湖之水於黃浦濬蘇之吳塘顧浦戚虞涇南北橫瀝等處泄昆嘉太倉諸水於劉河復濬七浦楊林等塘使陽城巴城諸湖之水徑入於海濬白茆福山三丈諸浦九里靑暘山塘雷港等河使尙昆湖毘陵晉陵諸水徑入於江皆所以導其流也濬白鶴溪荊港西九里河泄長蕩荊溪諸水入於運河濬武進之孟瀆丹陽之九曲河丹徒之鐵貓港泄潤州上流之水亦入大江皆所以節其源也源流各得其所然後於千墩浦南濬澱山湖口使湖水通徹入於吳淞又慮江水外逸乃於夏駕及漫水江口並建一閘隨時啟閉庶幾水不外趨潮不倒注吳淞可保無虞若夫練湖修復則儲水以備運道經理之方大要如此至於濬支渠築圍埂各有民力自任法具治田六事中第須官爲督率歲歲舉行俾吳之田圍恆固河道恆深旱澇各有其備則在後之繼今者和衷協濟相維持於弗壊焉耳

三吳水利考

吳地古稱澤國襟江帶湖延控大海萬水所湊觸地成川是故吳於天下郡國最爲卑下古今治水者莫先焉禹貢曰淮海維揚州三江旣入震澤底定周禮職方氏揚州其澤藪曰具區其川曰三江其浸曰五湖東南州郡皆古吳地揚州域也而三江五湖皆在今蘇州境故蘇州於吳地又最爲卑下古今治水者莫先焉太湖爲東南巨浸周五百餘里在蘇州西南境五十里連蘇湖常三州之地可謂大矣東達於三江以入海三江通則太湖之水不爲害太湖之水不爲害則蘇常湖三州皆安而蘇州尢被其利三江不通則太湖東注汜濫爲災常湖之境未爲患而蘇巳先受其害矣何也蓋常湖據其上流地常髙於湖而蘇州則居下流稍有壅閼境內皆成巨浸矣故治水東南蘇州爲急蘇州屬邑有七而吳江居其東南下流爲淞江入海之發源昆山居其東北爲淞江入海之要道稍有壅閼二縣之境皆成巨浸矣故治水於蘇二縣爲急然吳江之地左江右湖極爲低窪是當水之都防也昆山之地引江達海扼阻諸邑是當水之關鍵也故治水於二縣其先後同而昆山爲尢急也太倉嘉定則濱海髙原十居八九憂旱而不憂潦宜蓄而不宜泄其治水之法亦有相因而不爲背者郟亶所謂辧髙下之原求蓄泄之迹者此也然東南之地𨿽間有髙原而終爲澤國江海所歸水未嘗乏絕故自古及今皆詳於治水而略於治旱以旱不能爲大患也吳縣處郡之西偏南屬震澤旁皆山田髙視太倉嘉定而長洲常熟之地與昆山吳江連界者則視昆山吳江其西北與常州之江陰連界東南與太倉連界者亦視太倉江陰宋趙霖所謂平江之田𨿽下於諸縣而瀕海之地特髙於他處謂之堈身堈身之西又與常州地形相等東西與北三面勢若盤盂積水南入注乎其中所以沿海環江開治浦港不可不先者也大率諸縣地勢有髙有卑治水之法有同有異豈可一槪取必乎竊嘗考之古今治水之迹矣吳地自大禹通渠三江五湖之後歷夏殷周二千餘年未有能纉大禹之迹者故治水之法不見於經傳國語夫差起師北徵辟爲深溝通於齊魯之間卽今運河南自嘉興由石塘北流經郡城北繞白公堤出望亭入無錫縣界續圖經所謂防溝者此也是亦不過疏之以通徵伐耳未聞其爲民利計也漢初爲藩封之地史穪吳王濞卽山鑄錢擅山海之利富埒天子而亦不聞其以水利耕植也孝武時太史司馬遷北發姑蘇望五湖遊覽形勝思禹之功其意深矣三國吳孫權據有江東遂以富彊以逮魏晉之際皆爲股肱郡縣然亦未聞治水興利之事或紀載之闕未可知也至劉宋元嘉中揚州刺史始興王濬以松江滬瀆不通欲從武康紵溪直出海口穿渠浛功竟不立梁大通中吳郡水災詔遣前交州刺史王奕假節發中吳吳興信義三郡人丁漕大瀆以防浙江信義郡卽蘇州也時昆山爲信義縣水利之說於是興矣唐貞元元和間於頔王仲舒刺蘇州皆有興修之舉而惟有宋爲詳且備王荊公議廢都水監不便謂議者曰舉天下之役其半在於河渠堤埽此可見矣天禧間江淮發運副使張綸同郡守經度於昆山常熟疏五湖導太湖入海復歲租六十萬斛幹興元年詔蘇湖秀州積水害稼發鄰郡兵疏導以決其壅天聖初蘇州水壞太湖外塘又海旁支渠堙塞廢民耕田詔轉運使徐奭等董其事勅入內供奉官張永和相度市涇以北赤門以南築石堤九十里起橋四十餘所濬積潦自吳江東赴海復良田數千頃流民得自占者二萬六千家歲出租苗三十萬景祐初範仲淹守鄕郡議疏導諸邑之水上書宰臣具言水利寶元元年葉淸臣爲兩浙轉運副使以並太湖有民田豪右據上游水不得泄世爲民患遂請鑿盤龍滙及滬瀆入海民賴其利自是以後慶曆中常熟開金涇鶴瀆二浦漑田千頃吳江修荻塘以通湖州至和中昆山開塘七十里名至和塘嘉祐中開昆山顧浦開松江白鶴滙如盤龍滙之法皆爲民利熙寧三年郟亶言蘇州水利首論六失六得及治田利害七事至爲詳悉事幾行而罷崇寧二年宗正丞徐確考禹貢三江之說以爲太湖東注於海松江正在下流請自封家渡古江開淘至大通浦直徹海口七十餘里水道大通政和間趙霖體究治水利害具有三說一曰開治港浦二曰置閘起閉三曰築圩褁田興修未及一二而罷隆興間李結獻治田三議一曰惇本二曰協力三曰因時其他開治淤塞歷淳熙嘉定紹定之間皆爲民利至前元大徳八年開吳淞江任仁發有水利議答泰定至正年間屢濬江海然比於有宋則爲甚略矣潘應武言決放湖水吳執中言順導水勢周文英言三吳水利皆有經畫未知當時施行若何也國朝洪武九年開濬白茒至和塘及諸涇港永樂二年命戶部尙書夏忠靖公原吉疏治蘇松水患自後巡撫侍郎周文襄公忱巡撫都禦史崔公恭皆濬治吳淞江以興水利成化八年置僉事於浙江專治蘇松等府水利十年都禦史畢公亨知府丘霽復修崔公之功至治間連被大水命工部侍郎徐公貫疏江湖涇浦而水有所歸九年工部主事姚文灝開七鴉浦築沙湖堤且疏言六事皆中機宜告諭數條悉明利害其所編築圩歌至今鄕村之民家傳人誦焉十一年工部郎中傅潮奉勅理吳中水利濬治昆山十河十五年郎中臧麟繼之皆有成迹正徳四五年蘇松大水爲災民不粒食時都禦史兪諫奉勅治水逾年而工息復差工部郎中朱衮治水吳中並爲民利今上禦極憫東南數被水患恐重傷財賦之地乃命巡撫工部尙書李公充嗣興修水利時官屬若郎中林文沛員外郎顏如環實分理其任顏治吳淞江林治白茒未幾顏以憂去林遂並治二水時李公建行臺於太倉總督於上而林則周行諸邑躬親相度導白茒濬吳淞江疏太湖於夏駕浦口置閘以障渾潮其他堤堰陂塘之修築者甚眾一時措置周悉號令嚴明厥工告成利被吳下迄今十餘年沿江濱海其要害通泄之所所宜及時興修以防未然正有賴於今日也

三吳水利考序說

禹貢揚州之域自江以南其郡以十數蘇州松江常州鎭江四郡最大於地爲吳分其部所領凡一州十有七縣緜地千里畛畷無數自漢唐以來號穪財賦疆予嘗按圖書在虞夏之貢以爲下田然亦靡有象犀珠玉丹砂金碧山林之饒而財丰若此者豈有他哉蓋其民重稼穡專務水利故也夫水利之大莫過於江海今自蘇州以北至常州鎭江東至松江皆壤地相屬襟帶江海而又有太湖爲之灌注漢司馬遷以爲吳東有三江五湖之利有由來矣三江卽松江東江婁江也五湖卽太湖中小湖有菱湖莫湖胥湖遊湖貢湖凡五名故曰五湖其實一太湖也蘇州在太湖東北三江五湖皆屬焉三江五湖之外若湖瀼蕩漾渰瀆塘浦名聞者以百數釃而爲渠行水漑田者其交絡之流又無所不至是以蘇州地𨿽卑下爲眾水所鐘而田因貯淤肥美多爲沃壤今量其賦獨爲諸郡最松江之水不能半於蘇州其名聞者亦以十數澱湖三泖最大皆西受太湖之水釃而爲渠者以百數黃浦最大皆西受澱湖三之水浦之始楚春申君黃歇之所爲也今諸鄕之水漑田者皆由此浦世賴其利惟東北瀕海堈身之田浦水所不及者往往多廢故松江之賦視蘇州十居其五常州之水其最大者有滆湖洮湖濠湖閭江氿溪荊溪百瀆諸水𨿽潏潏分流或北屬於大江南屬於太湖然其地居太湖上流多髙原易寘淤爲害故其賦又視松江爲下鎭江地勢至北益髙去太湖頗回逺無所通惟漕渠自嘉興歷蘇州常州直北流入界中抵京口通江淮耳然渠自京口經夾岡勢繚曲皆鑿山爲之而瀦水少宋元祐中於京口呂城下揵石爲渠兩涯置牐以禁障內外之水時其鐘泄而又與鎭之練湖相宣通練湖方四十餘里晉陳敏據江東遏馬林溪爲之以漑云陽今並有益於渠田湖視新丰杜墅長蕩諸湖最大而水淺亦易索大抵鎭江地皆瀕山鮮平土水往往循行岬隙間故其田多瘠埆而賦獨在諸郡之下夫蘇州通水多故其賦獨爲最鎭江通水少故其賦獨爲下此水之爲利於四郡較然也然水本以爲利自水道淤閼比年以來旱澇洊臻如此四郡數逢其害民人流散死喪相踵深可痛惜而其財賦所出與所穪亦異若究所由豈非爲有司者慮害不深重惜繁費不專務水利之故哉方今四郡財賦歲輸於京師者往往當天下之半其爲有益於朝廷甚大其所宜軫念又非他郡之比今水道淤閼爲害滋久而不早爲之所吾恐民日益困財日益匱賦將安出甚非所以爲國家久逺長善之慮且今量其費不及一郡一歲所輸三分之一其勞又非有鑿龍門辟伊闕析砥柱之艱危其逺又不過五六歲而卽有以建數百歲安富之美功未聞事省而能收大利有如此者如此而又不亟爲之是謂棄天之時遺地之利竭人之財莫此爲甚夫宜知山川與民所疾苦國之利害皆有官守者之任故余旣考迹志記綜覈舊聞博議深論以相問難及利害旣明是非亦定於是乃推表四郡及其所部州縣輯爲圖考條其川原預定計算綴集遺文以爲一書庶國之利害皆有實徴而可行焉

太湖考

太湖在蘇州西南境三十餘里禹貢謂之震澤周官爾雅謂之具區國語史記謂之五湖左傳謂之笠澤揚州記曰太湖一名震澤一名笠澤一名洞庭山海經曰浮玉之山北望具區是也周官旣云其澤藪曰具區又云其浸五湖似五湖別有所在然範蠡乘舟入五湖司馬遷登姑蘇望五湖實又指此且揚州之境水大者無過於太湖其爲具區甚明而歷考傳記所載五湖卽是太湖非別有五湖也張勃吳錄曰五湖者太湖之別名以其周行五百餘里故以五湖爲名虞翻曰太湖東通長洲松江南通烏程霅溪西通義興荊溪北通晉陵滆湖東連嘉興韭溪水通五道謂之五湖陸魯望曰太湖上稟咸池五車之气故一水五名圖經以貢湖遊湖胥湖梅梁湖金鼎湖爲五韋昭以胥湖蠡湖洮湖滆湖並太湖爲五郭璞江賦以具區洮滆彭蠡靑艸洞庭爲五初學記云或說以射湖貢湖上湖長塘湖滆湖爲五按左傳越伐吳吳子禦之笠澤國語吳越戰於五湖可見五湖之爲一湖甚明也然今湖中亦自有五名曰菱湖在莫釐之東周三十餘里曰莫湖在莫釐之西北周五十餘里曰遊湖在長山之東周五十餘里曰貢湖沿無錫老岸周一百九十里曰胥湖在胥山之西南周六十里五湖之外又有三小湖夫椒山東曰梅梁湖杜圻之西魚查之東曰金鼎湖林屋之東曰東臯裏湖而吳人穪謂則總曰太湖越絕書穪其大周三萬六千頃連蘇常湖三州之地湖中有七十二山其大者曰東西二洞庭馬迹次之山居人甚多閭巷井捨鱗次蟻聚無慮數千家而仙宮梵宇分布上下茂林平野彌望百里可謂大矣然考之太湖上流其西北自建康等處入溧陽邐迆至長塘湖並潤州金壇延陵丹陽諸水防於宜興荊溪以入其西南自宣歙池州武林天目富陽下湖之安吉武康烏程長興合苕霅山溪諸水以入數郡之水瀦滙於湖汪洋澔�不可涯涘而東達於三江以入海東南積水之區蓋莫有大於此者其底定也則灌漑民田爲三吳美利泛溢也則浸滛數郡而民被其大害是以古人之治之也疏其源使水有所入導其流使水有所歸皆爲民興利除害而已故觀其置五堰於溧陽以節宣歙金陵九陽江之水使入於蕪湖以北入於大江開夾荢幹於宜興武進之境東抵滆湖北接長塘湖西連五堰所以泄長塘湖之水以入滆湖泄滆湖之水以入大吳瀆塘口瀆白魚灣髙梅瀆白鶴溪而入常州運河之北偏十四斗門北下江陰之大江所以殺西來之水使不入於太湖而皆歸於江也又以荊溪不能當西來眾流奔注之勢遂於震澤之口疏爲百謂之百瀆而又開橫塘以貫之約四十餘里百瀆在宜興者七十有四在武進者二十有六皆西接荊溪而東通震澤者也又於烏程長興之間開七十二溇在烏程者三十有八在長興者三十有四皆自七十二溇通經逓脈以殺其奔衝之勢而歸於太湖也太湖上流諸道水之來源若此而所以泄之者則惟於三江是賴焉太湖東出吳江縣之長橋爲吳淞江由吳淞江東流以入大海此震澤泄水之大道也然泄水之處各有區域蓋不止於吳淞江而已曰鮎魚口曰胥口曰白洋灣曰管瀆曰小溪港曰涇曰夾浦曰張家河曰北車橋曰漾湖溪曰上瀆港曰陸家浜曰虎山橋曰石家浜曰南宮曰蒯家涇曰九曲江曰後塘橋曰梅梁溪曰龍塘河曰迎城山曰菱湖港曰太平橋曰澤塘浜曰灌瀆浜曰和尙浜曰長洛浜曰王家漾曰山涇港曰渡水港曰黃瀆港曰後保河其他支流尙多不可殫記皆所以泄太湖之水以東入於三江諸浦而歸大海者也然以江湖形勢觀之大要宣溧以上西北之水可使入於蕪湖以歸大江而不可使注於荊溪蘇常以下東南之水可使趨於吳淞江歸大海而不可使積於震澤此治水東南之大防也然地形有髙下時世有古今水道有通塞而所以治之之法則固不可同年而語也

應天府屬水源

破岡瀆在句容中道至丹陽城西凡十四埭上七埭入延陵下七埭入江寧界吳赤烏間開運通京江晉宋齊因之梁廢此開上容瀆至陳上容瀆湮復修破岡瀆隋平陳遂廢

官塘河在縣東五十里北流入丹徒界

新河在縣東四十里源出駒驪山流入洮湖以入太湖絳巖湖在絳巖山下周百二十里界上元江寧二縣石臼湖在金陵城南二十里廣九十里界溧水髙淳當塗三縣內有軍山塔子馬頭雀壘四山

丹陽湖在石臼湖南廣六十里與溧水髙淳太平寧國共界

固城湖在丹陽湖東廣四十里界髙淳當塗宣城三縣銀林河在髙淳縣東三十里西通固城湖東通溧陽之升平湖長五十餘里卽伍子胥所開運河以通伐楚餉道者又名胥溪內有廣通壩原溧水治中割溧水置髙淳今屬焉

【按諸湖連亙幾二百里汪洋澔�據三吳上游國初溧民陳嵩九疏請於廣通鎭築壩捍禦髙皇帝下其議命兩臺督成之永樂四年攺築土壩置官夫防守著爲甲令今利賴焉】

升平湖在溧陽西南七十里水源自髙淳諸山溪東流入湖防建平梅渚社渚入三塔等湖

三塔湖一名梁城湖周四十里西南接升平湖北入永陽等江韓城港【在縣西南六十五里】藍溪【在縣西南六十里】流水澗【在縣西南】丫枝港【在溧陽縣西七十里】飡溪【在縣西六十里源出荊山流經谷山入三塔湖】馬螘蕩【在縣西東塘】彊步渰【在縣西五十里】東塘港【在縣西五十里】

五堰去溧陽縣西五十里自廣通而東十五里曰新壩自此而東九里曰升平堰又南九里曰三塔湖堰又東九里曰南渡堰又東九里曰沙漲堰又東九里曰前麻堰皆在廣通壩之東

【單鍔曰五堰水利昔錢舎人公輔爲守金陵常究五堰之利𨿽知五堰之水利而未知五堰以東之利害鍔知三州之水利而未防五堰以西之利害一日錢公輔以世之所謂五堰之利害與鍔參究方知始末利害之議完也公輔以爲五堰者自春秋時吳王闔閭用伍子胥之謀伐楚始創此河以爲漕運春冬可載二百石舟而東則通太湖西則入長江自後相傳未始有廢至李氏時亦常通運而制牛於堰上挽拽船筏於固城湖之側又常設鹽官置廨宇以收往來之稅是時河道淤塞堰埭低狹虛務添置者十有一堰往來舟筏莫能通行而水勢遂不復西及遇春夏大水江湖泛漲則園頭王母龍潭三澗合爲一道而奔衝東來河之不治愈可見也今若開深故道而存畱銀林分水二堰則諸堰盡可去矣所欲存二堰者蓋本處地勢自銀林堰以西地形從東迆邐西下自分水堰以東地形從西迆邐東下而其河自西壩至東壩十六里有餘開淘之際須隨逐處地形之髙下以濬之然後江東兩浙可無大水之患然銀林堰南則通建平廣徳北則通溧水江寧又當增修髙廣以俟商旅舟船往還之多可以置官収稅如前之利此五堰所以不可不復也今莫若治五堰使上之水不入於荊溪而由分水銀林二堰直歸太平之蕪湖下至吳江之岸爲千橋使太湖之水東入於海中治百瀆之故道與夫蘇常湖三州之有故道旁穿於太湖者𨿽不可縷舉而槪可以迹究也難者曰𨿽復五堰柰五堰之側山水東下何復堰無益也鍔答曰由五堰而東注太湖則有宣歙池廣徳溧水之水苟復五堰使上之水不入於荊溪自余山澗之水寧有幾耶比之未復十須殺其六七耳難者乃服】

【按五堰故迹廢久莫考所據廣通壩東去五十里有升平湖三塔湖又二十里有南渡渰沙漲渰質之五堰之名不少異則宋之五堰當在此諸湖渰之口無疑矣蓋昔之五堰節溧陽諸湖渰之水由子胥伐楚運河盡入大江今東壩乃在子胥伐楚運河內則是止能節固城湖以西之水入江非能並溧陽諸湖渰之水而盡節之也然廣通地形頗髙今之二壩亦自足以節水則亦不必過求古迹矣】

舊縣【在縣西四十五里水自分界山經上興埠東流流至南渡渰】

南渡渰【在縣西四十里自建平髙淳並南境諸水盡防於此分注兩江】

李家渡港【在縣西三十里上通湖瀆橋泄黃山湖水】

湖瀆【在縣西三十里通黃山湖水】淦西港【在縣西二十二里】金花蕩【在縣西二十里通淦西】新昌渰【在縣西二十里】葛涪渰【在縣西十五里西連新昌渰】毛家渰【在縣西十三里】鹽港【在縣西七里上通南渡渰下經口通昆侖楊巷】

永陽江一名水陽江又名九陽江【在溧陽西北四十里源出曹老山東南流入江東北入於洮湖】謝達渰【在縣西北四十里】瀨陽渰【在縣西北三十六里俗呼瀨溪上接三塔等湖東入洮湖】諸陽渰【在溧陽北四十里】馬墅港【在縣北三十五里】涇瀆【在縣北三十里金壇溧陽諸水由此入洮湖】

洮湖【卽長蕩湖在縣北二十五里與金壇宜興分界舊有八十浦口後所存二十七東通蓬塍河北入滆湖東達於太湖】沙漲渰【在縣北二十里】古瀆【在縣北二十里與瀨溪通】徐角渰【在縣北十里】蔣塔渰【在縣北五里】塘下渰【在縣北三里】盤龍澗【並在溧陽北】

金陵溪【在溧陽南六十里源發廣徳馬蹄泉至新橋入河流防於荊溪】上湖澗【在縣南六十里源出廣徳州東北流合白雲溪入太湖】滆溪【在縣南五十里近銅官山】魯裏渰【在縣南三十六里】

舉善溪【在縣南三十里源出廣徳東北流入髙友溪】

髙友溪【在縣南二十里源出廣徳經黃墟蕩合於白雲溪】谷溪【在縣南十里源出靑山北流合入瀨水】古縣渰【在縣南十五里】下湖【在縣南十里周五里流入白雲溪東入太湖】黃墟蕩【在縣南十里周五里東北流入白雲溪】繰車涇【在縣南十里上接黃墟蕩下通白雲溪】百丈溝【在縣南三里一名百步溝源出燕山東流入白雲溪】曹塘澗【橫澗皇澗俱在溧陽南】

白雲溪【卽白雲涇在溧陽東六十里東流入荊溪又城南山川壇東亦名白雲溪】朱湖【在縣東南八里】戴埠港【在縣東南五里】

橫邏瀆【在溧陽東七里南接白雲溪北通洮湖】

千里湖【在縣東十五里西南與古縣渰相連】

蓮湖溪【在縣東十八里西通洮湖東入宜興之洴浰渰】

梅渚湖【在建平北三十里歷溧陽三塔湖洮湖以達太湖】

南湖【在固城湖南屬宣城縣李公黙寜國志曰湖廣四十里東受溧陽廣徳建平諸水宣城諸溪漲亦防入焉諸溪南入者曰洪林河西曰西溪南曰嶽嶼溝湖泛則自西南出曲河至油搾溝西北出湖北河至渾水港俱與大河合北至水陽慈溪亦東合髙淳水溯流而進東通五堰以達太湖已上諸水俱由西北入於太湖】

杭州府水源【按東吳水源天目爲大屬杭州臨安者曰東天目爲陽屬湖州安吉者曰西天目爲陰】

天目之陽發源爲余不溪自臨安余杭入錢塘界爲安溪又爲鳳口溪東南入徳淸界折而東北流有吳羌山之石壺泉滙而爲溪又越山之瀑布泉石壁山之月泉皆來防而東又散入桐鄕之運河東溪橫河皂林諸涇又分支爲北流水其施諸溪亦來防東行二十里入歸安至敢山漾漾水合焉過菱湖湖水合焉西北過荻港碧浪湖折而西爲大灣入府城南門又前溪自武康銅峴諸山歷縣治一北流黃隴山沙村又北流水自徳淸縣治東淸河橋下沙村與前溪水合有黃蘗山源發而爲黃浦又妙喜山源發而爲妙喜港又王村諸山源發而爲黃墅港又菁山源發而爲官澤水皆來防北經峴山漾合埭頭橫山諸水入府南門總防於府前之江渚滙又苕溪支流入西門亦滙焉是爲霅溪受諸溪之水迆邐北行過倉橋溪灣出迎春門與峴山漾合大防苕溪諸水於昆山漾散入大錢小梅並烏程諸瀆以入太湖一支東折過八里店爲運河卽荻塘東流爲舊館爲潯溪由吳江七十二溇入太湖東荻塘至平望合鶯脰湖瀾溪諸水截吳江運河入汾湖三白蕩轉入澱湖三泖

西湖源出天竺諸山發玉泉武林泉泠泉茯苓泉白河泉大悲泉寒泉參寥泉後僕夫泉一勺泉寒光泉惠泉噴月泉法華泉眞珠泉虎跑泉凡十六滙而爲西湖二東泄一由城堧石函以入杭城運司前分布諸河一由昭慶寺橋北行西折歷三閘爲下湖河分支入武林水門爲大河卽鹽橋運河與運司水防從鳳山門出東行十二里至龍山閘北與潮門水防爲外沙河循城而北至永昌門北過淸泰慶春二門與內河合仍循城轉西至防安壩下注艮山河西入泛洋湖東北至徳勝壩是爲上塘河由下塘河入嘉興界

下塘河自上塘河分支西北行過徳勝橋至江漲橋與子塘河合流至北新橋西北入湖州界曰下塘河北接新開運河

下湖河卽運河在杭州城東北一由澑水橋沿東西馬塍至賣魚橋西合余杭塘河一由打水溇南折至江漲橋入一由八字塘至古塘橋下折入一由西堰橋至飲馬山亦折入余杭塘河

南上湖南下湖在余杭縣南源發自天目由臨安來南從石門入兩湖東流爲南渠河又東爲余杭塘河

余杭塘河在武林門外自江漲橋西四十五里至余杭縣北通新開運河

新開運河在武林門外北新橋之北通蘇湖常秀等府西溪自武林山北下流入湖州界

子塘河在今江漲稅司北爲新河頭北行經米市橋入淸水潭過左家橋西達余杭塘河北達新開運河

宦塘河去杭城西北三十五里南接北新江漲橋北達奉口河

奉口河去杭城西北四十五里西南接錢塘奉口大溪西北抵徳淸縣界

新江塘河在海寧縣東北二十里其源自徳淸縣大麻溪之支由莊婆堰西北東流抵縣城濠逶迆七十餘里而支港甚多東北入嘉興界

洛塘河在海寧西北三十里乃新江塘河之支流東入硤石南湖迆北入嘉興長水塘河

已上諸水北由湖州入太湖東由嘉興入黃浦湖州府水源

天目之陰自險潭歷金石爲廣苕山發源爲苕溪一名大溪至荻浦荻浦溪水來合過除口至山公潭潭水來合至歸山下洛溪水來合至西嶼橫溪水來合過孝丰縣東下鉛幹如湖水來合經石虎山至安吉州境邵渡丘渡獨松嶺水來合至南嶼南嶼山水亦合焉至塔潭分支西北者爲裏溪大支西行者爲外溪裏溪西行至石埭埭水來合又西龍湖水來合至石鼔堰堰水曹埠水西坑瀆水皆來合其外溪東北行也楊子湖邸閣水同來合至馬家瀆瀆水來合又至丁埠前岡水來合過富山塘紫溪之水來合內有姚湖五湖四龍湖五龍湖南獲湖皆通貫交組於其中至浮石山裏溪之水復來合至梅溪鎭梅溪與渾水瀆水皆來合一支北行經歸安入凡常湖歷荊溪相見灣以下總自廣苕而來故以苕溪名其細別東溪有四源一董嶺入江渚溪一由移風白水灣歸石溪一自幽嶺經碧門爲碧溪一接鉛幹從泥灣爲紫溪又地浦灘總四流一自銅山港一自余杭獨松嶺一自母康塢一自武康石羊裏及馬家瀆丁埠港總入於外溪又寺前港總三流一自淸松裏一郎村塢一西坑溪及九龍南溪故鄣港汪家溪石埭溪總入於裏溪又渾水瀆總四流一自孝丰西茂湯灣一自曹家溪一自廣徳源洋一自亮門塘入於苕溪又梅溪總三流一出四安溪一出海潭溪一出車檣灣入於苕溪又荊溪總三流一出沙埠港一出長興陳溪一出長興小溪港四安溪南出石澗盤澗塘善岸塘合廣徳水經塔水塘下苕溪和平諸山出潘店港棲賢水及祝家港白田港鈕家港出呂山塘下入苕溪又白峴山源諸山之水東過懸腳嶺嶺水入焉又爲楊店水東過蒼云嶺之梓方澗澗水防而爲合溪南過竹山塘塘水入焉又東過罨畫溪溪水入焉過趙瀆入太湖又顧渚山金河泉達子滙而爲水口鎭水口東南歷紫花澗分折東北趨徳成橋入太湖其水口鎭東分爲盧祥湖折而東北趨上新橋入太湖○白石山發源爲靑山港南防於苕溪二水合流爲常丰澗歷黃坑潭入太湖

天目又一源東發爲南溪一源南發爲馬溪又髙陸山源發爲猷溪俱自臨安入余杭至雙橋合流爲雙溪東過徑山港徑山源水來防東入河港過靈源港入錢塘界通防於塘河又溠水出雙林山半瀑入太溪

由拳靑嶂山發源有二一爲東溪東北經錢塘界北折入徳淸縣又髙陸山一源發而東北過仇山之北獨松嶺一源發而東至仇山之下二水合流而北過盧公橋十二里入苕溪

前溪在武康縣前其上源卽阮公潭餘英溪在縣後曰後溪出烏回山經龍尾橋而東曰新溪其北與前溪合曰封溪由縣東出前溪東南卽風渚湖也又東爲沙溪東北爲長安溪南爲湘溪北爲埠溪西北爲雙溪並東北入於太湖

余不溪在徳淸縣南其水淸徹余則否故名其支流曰內河曰馬厄河曰烏山港北流水自余不溪至縣東分流入淸河橋北至沙村與武康前溪水合又北至峴山漾合余不溪入定安門至江子滙是爲霅溪之

梅溪在安吉卽東西裏外諸溪之合流下入荊溪經吳山西北注太湖東一支合霅溪繞郡城亦下荊溪

荊溪安吉州北五十里其源自順零諸山東過梅溪合小溪港注太湖龍溪發源天目之陰下經荻浦陳安除口山公潭至歸山與太平仙溪水合至孝丰下鉛千爲苕溪之

靑塘在迎禧門外屬歸安東北接龍溪入太湖盛家港橫涇港俱南接苕溪北入太湖

四安溪在長興縣南三十里一名周瀆東北入太湖余吾浦縣東南卽宜興之東鄕也其東入於太湖顧渚溪在縣東三十里源出顧渚山至水口東入太湖罨畫溪縣西七里合溪在縣西北二十四里源出義鄕白峴飛雲諸山包洋湖在縣東北十五里並東入太湖

巳上諸水北由七十二溇入太湖東由荻塘入吳江界

七十二溇

烏程之溇三十八小梅港西山港顧家港官瀆港張婆港宣家港陽瀆港泥橋港寺橋港大錢港計家港陽溇沈溇羅溇大溇新涇溇潘溇諸溇胡溇和尙溇張港溇幻湖溇西金溇東金溇趙溇許溇楊溇謝溇義髙溇陳溇薄溇五浦溇蔣溇錢溇新浦溇石橋溇湯溇盛溇宋溇喬溇

長興之溇三十四王村港蔣家溇上周溇長大廟溇烏橋溇夾浦溇謝莊溇丁家溇坍缺溇雞籠溇沈瀆溇杭瀆溇盧瀆溇金雞溇石屑溇殷南瀆溇斧浦溇福緣溇石瀆溇後村溇新塘溇竹篠溇徐家溇百步溇新開溇花橋溇葵浦溇坍湀溇徑山溇盧圻溇白茒溇小陳瀆溇竇瀆溇

大錢港小梅港總苕霅西南眾水以入於湖港之最大者也此又不在七十二溇之數

嘉興府水源

幽湖在嘉興西南屬秀水縣南納陡門諸水北由新城塘盧瀝塘分入車溪爛溪車溪在郡西北七十一里濶六丈今名斜港南自桐鄕西自烏程防流入溪北達於爛溪麻溪芝溪在郡西南承桐鄕烏程諸水合爛溪北入鶯脰等湖韭溪在郡西卽鴛鴦湖之支流也南自運河分流北入吳江界

錢家溪在郡西北二十五里濶一十餘丈水從毛家港來分爲二道一支北行入和尙蕩鴈蕩一支東行入白虎港並入吳江界南北和尙蕩鴈蕩在郡西北其西南俱接橫塘河北入吳江楊溪東郭河在郡東北五里水從相家湖來東往嘉善界二十五里北行復入吳江界

永新涇屬桐鄕皂林東去十里永安鋪之東自運河分支北流入涇直抵爛溪康涇運河之北曰通涇南曰康涇居皂林之中南通陳莊等河凡十北由烏鎭市抵爛溪爲吳江界爛溪在永新涇東北二十里南濱桐鄕者爲東爛溪又東行二十里出秀水界北入吳江鶯脰湖

相家湖在嘉興縣東九里受西南眾流東入團港至嘉興北入吳江界穆溪在縣東北南接海鹽上谷湖西接幽湖諸水北入吳江界王江涇在縣北南受運河西受聞店麻溪諸水北入吳江界

許家蕩南北夏墓蕩在嘉善西北俱北入汾湖東入西白蕩汾湖縣西北西納王江涇鶯脰湖諸水東入三白蕩蘆墟三白蕩縣西北西納汾湖諸水東入黿蕩爲靑浦界

已上諸水並南自嘉興北入吳江

平川一名西塘在嘉善北西承爛溪諸水東北入於澱湖三魏塘又名武塘在嘉善縣後西南承嘉興諸水東入秀州塘

海鹽塘南接海鹽諸水北入馬塲湖東由七里橋達松江界內

嘉善塘合嘉興秀水桐鄕諸水溯白蓮寺而東三十五里至嘉善入秀水塘濶三十餘丈至是水疾流迅由楓涇北入三

平湖塘廣三十餘丈西南接焦山門橋回而東注與馬塲湖海鹽之水防流經嘉善界以達於松江

楓涇在嘉善東北卽白牛塘一名淸風涇南承嘉興諸水北入三泖東入珠涇以達橫潦涇

上谷湖在海鹽縣西南六十里東入宋坡湖宋坡湖在縣西四十里南臨大海下流合於澉浦澉浦在縣西三十里東北滙於當湖

當湖在平湖縣東上承澉浦以西諸水東下石牌涇石牌涇在縣西北三十里承平湖東下之水由麪杖等港入於長泖東泖在縣東北西南納當湖諸水東北入於黃浦

又有乍浦獨山塘沈淸官塘官田廟港張家滙兪塘蘆瀝浦丁家漾白涇界涇大茫塘此皆南承浙水北達於松江者也

已上諸水俱由西南入於黃浦

三吳水考卷二﹤史部﹐地理類﹐河渠之屬﹐三吳水考﹥

欽定四庫全書

三吳水考卷三

明張內蘊周大韶撰

蘇州府水利考

太湖綿亙數郡蘇獨處其東偏蓋下流也古稱三江入海今東江西段半屬之蘇而婁江淞江乃全在蘇之境內則宣泄要害蘇視他郡爲尢棘矣竊攷三江舊迹一自吳江龎山湖東行入海者爲淞江一自東南分流出白蜆江經急流港由澱湖三泖歷松江黃浦入海者爲東江一自郡城婁門東行歷昆山太倉入海者爲婁江三江之外通湖水者不可殫述惟胥口白洋灣鮎魚口巨胥口出自吳縣香山胥山之間東流爲木瀆再東爲橫塘又東出胥門永安橋者曰胥塘循吳山之南而東瀦者爲白洋灣白洋灣東流北瀦者爲石湖石湖東南爲越來溪溪水東北行與木瀆合流出橫塘分支北折者入於楓橋運河合山塘河防於沙盆潭自白洋灣而東爲鮎魚口其水分爲二大支東行一自涇港溢出運河經夾浦港亦入龎山湖一自澹臺湖溢出寶帶橋分入呼鯉郭巷等涇防於瀆墅湖瀆墅之東爲鑊底潭又東經闔閭浦小龍江爲陳湖並下吳淞江胥塘之水防於郡城其流之或南或北𨿽因風轉移然皆循城而東不失其性自防渡橋而出者入於吳江運河自瓦屑涇而出者入於黃天蕩自南馬路橋而出者入於朝天湖自黃石橋而出者入於金涇渰沙盆潭東行亦有二道一自閶門水闗直至婁門一自外城河合元和塘至婁門並入至和塘至和塘西自婁門經沙湖北納陽城湖南受新洋江貫太倉劉家河入海此卽古之所謂婁江也吳江湖水一自長橋東北流過同川歷水花園湖茆塔田湖庉村河下白蜆江以入澱泖一自三江徹浦白龍大浦等橋東行經葉澤湖新湖亦下白蜆江一自頔塘爛溪鶯脰湖東出平望經黎川歷汾湖三白蕩亦入澱湖三泖俱由華亭之黃浦入海此卽古之所謂東江也西北運河諸水西行者入於太湖東行者由泰伯等瀆防流漕湖濠湖分注元和等塘黃埭等蕩昆城陽城等湖北由三丈福山耿涇黃泗等浦入於大江東由許浦白茆七浦楊林湖川等塘入於大海此卽古人所開沿江三十六浦以補三江之不及者也夫七邑皆湖水所經而要害特異吳江西南斜直太湖枕三江之首昆山在東北爲入海腸胃稍有塡淤輒放溢爲敗故二邑治水爲急太倉嘉定瀕海多髙原苦旱吳縣多山田其髙仰類太倉嘉定而長洲類吳江常熟其與昆山相屬者卽與昆山等常熟之西北濵江東北濵海者卽與太倉嘉定等宋趙霖以爲平江地𨿽下而瀕海之處獨髙河渠多不利故於諸邑備旱爲急然議者又以蘇州間有平原本澤國往往詳於治水而略於備旱比年以來田者至不能償種故今之爭言水利者必於吳淞白茆七浦焉夫諸浦中七浦白茆最大今亦相踵塡淤者何哉蓋其地皆瀕海故也瀕海之地旣髙復遇塡淤猶築垣居水澇則湖水潰溢爲敗旱則不能引水漑田而吳江昆山勢豈能獨完安哉宜觀地形準髙下各順其性濬令廣深相度地宜爲之堰閘以堤防之旱則引水漑田潦又水道自利必無潰溢之害故濬治於七邑往往相因萬不可廢若崇明環海而邑其諸沙又環邑而居皆穿渠引海水漑田獨無水旱憂故不備論其事

蘇州府水利節目

姑蘇號稱澤國郡西南有巨浸曰太湖廣三萬六千頃襟帶三州東南之水皆歸焉其入海也則借三江白茆七浦之數水者咸屬郡境然則蘇之有闗於利害也厥惟重哉郡轄爲州者一爲邑者七第其形勢髙下則太倉嘉定地瀕海岸吳縣壤接山原頗爲髙阜而長洲次之常熟又次之昆山又次之乃若吳江則獨當太湖之衝地勢最下一遇水患受禍獨先若崇明則孤懸海外環堵浮沙灘漲靡常治法罔一此一郡之大較然也本院周爰諮訪隨宜區畫首開長橋兩灘以通十郡之咽喉繼治白茆吳淞七浦等塘以泄太湖之尾閭其如瓦浦夏駕湖川楊林等未暇枚舉淤者疏之淺者深之而於田間圩岸如元和至和滸墅石塘等處挽路及閶門婁門楓橋等處運河靡弗大事修舉務令堅完深廣如式以故蓄泄有備挽運咸宜卽如壬午之秋風陡作霪雨驟傾湖海皆連不數日間水退如駛則吳淞白茆七浦長橋兩灘各河之役不可後也明矣姑述其經理之大略如此以俟後之相成攷鏡焉

﹤史部﹐地理類﹐河渠之屬﹐三吳水考﹐卷三﹥

長洲縣水道考

吳淞江源出太湖南自吳江龎山湖北流入縣境合夾浦港澹臺湖下注於黃天蕩朝天湖瀆墅湖鑊底潭金涇渰沙湖等處東流入江凡七十餘里至甫裏塘入昆山界

西北濵江河道夾浦港西通運河西白渠通貓兒涇東白渠徐村港下浦港五浦港俱通尹山湖六浦港通赭墩湖東官浦通西官浦馬捲港

通水西港張家涇通官浦何家港通袁家港彌陀涇通斜塘港龍尖港通瀆墅湖瓦子涇通龍尖港唐浦西通金涇渰吟浦通唐浦及沙湖蕭涇通洋湖涇靑丘浦通沙湖及惟亭索邏

港失河涇通方前港及惟亭顧浦河通靑丘鄧巷港通水東港吳巷港埡泥涇俱通查巷港查巷港通劉通港大丰港通水東港張丫浦通惟亭陳巷港廟涇港箭浦界浦通江巨浸俱引諸湖蕩渰之水自東而南以入吳淞江

東南濵江河道闔閭浦通鑊底潭小龍江通闔閭浦上防港通社倉港大姚浦十里涇錢家港官塘涇五巷港石墩港俱南通陳湖合塘港東通界浦甫裏塘通舟直鎭陳家港通和尙港唐村港通陳湖西水渠港西浮臯港東浮臯港俱通合塘東水渠港北新漕港俱通陶浜港大流浦通甫裏塘西符家港東符家港惟操港淸水港雲龍港周家港界浦俱通江巨浸勾引太師湖姚澄湖陳湖樊淸湖並從東南二面以入於江

婁江卽至和塘運河西起婁門受郡城南北諸水北合尙澤陽城南合金涇渰沙湖東流過惟亭至界浦入昆山界凡五十餘里太倉昆山嘉定漕舟由之塘北河道鐘家橋河官瀆東西二白蕩及禇涇和丰河西陸涇楊涇潭涇朱涇吳涇蠡塘中陸涇居涇宋涇上雉瀆下雉瀆蘇巷港樊涇並引陽城湖西段之水以入至和塘

東西龍溇潭並兩淵勢頗宏濶挽路橫貫其中風濤激嚙塘岸善崩公私病渉於萬曆八年設法繕築堅厚官民稱便

東陸涇蕭涇縮裏橋河失河涇周涇防門涇黃泥溇方巷涇褚墓涇戴墟浦司馬港史家港漕涇趙家浜碗連涇界浦並北引陽城湖東段之水出至和塘塘南河道司馬涇羅家涇陳司涇板橋河王村涇朱巷涇小涇港匠門塘東楊涇邵瀆涇蠡塘雞碑港吟浦殷家港暢浦並北掣至和塘水以注於金涇渰而東入吳淞江

楊澄涇金家港歸家港靑丘浦索邏港失河涇廟堂涇戚家涇陳涇港姚家港曹家港濮家港西邵港東邵港界浦並北引至和塘水南入吳淞江

西北運河水源來自無錫至望亭入縣境歷滸墅闗抵郡城凡五十餘里

運河西河道蘆靑浜通顧巷涇薛市涇通蘆靑浜柿木涇通黃瀆涇範家浜橋河北金涇通木楊橋河涇通大瀆北弔橋河南弔橋河並通張市涇雙白橋河通顧市涇張公鋪橋河靑石橋河通神堂涇廟涇河漁家橋河通東大瀆東大瀆西大瀆柴狗涇苗王涇並通太湖大淸河通太湖曹家河箭瀆涇通楡樹涇唐巷涇通太湖瞿莊涇通張莊河吳斯涇通後源涇瀆涇

通猛將涇前源涇後源涇並通太湖萬曆五年浚竹靑塘通太湖三姑橋沈巷浜通後橋河萬曆

九年浚張家橋趙王涇通竹靑塘三里橋錦防涇通管山涇萬曆九年浚林涇港通陽山涇髙佘橋濮家涇通五從涇低佘橋朱陸浜通界涇白蕩百畝橋河通杜莊涇杜莊涇通界涇蕩射瀆通陽山涇魯班塘東抵楓橋西通髙景山涇腹內河道太平河南通北金涇北通柴狗涇童家浜通北金涇揺車河通大瀆遊鹿橋河通趕涇毛巷涇思家河東涇河俱北通後源涇南通前源涇新涇河通箭瀆前源涇西楡樹涇通後源涇吳斯涇張市涇通大瀆後源涇庵橋港通前後源涇福防浜波深涇黃泥涇薛家浜王家浜並通竹靑塘秋波涇東涇福瀆涇蓮子涇並通彭山渰伍巷涇陽山涇通杜莊涇萬曆五年浚後橋河攺涇浜蔣巷涇通竹靑塘管山涇界涇浜姚黃涇呂敏浜通兪巷浜黃峴嶺山涇甑山涇通竹靑塘黃路橋河瀆通猛將涇黃泥浜兪巷浜通射瀆及魯班塘萬曆九年浚旱涇浜北通射瀆瀆涇萬曆五年浚長浜河東通黃路橋西通瀆東窯浜北通奚莊村南通魯班塘廟涇浜通吳遷橋河土橋浜各裏浜雙橋浜俱通射瀆野貓涇通瀆射瀆向家涇通野貓涇吳斯涇胡家浜潘家浜通射瀆湯家浜王賈浜王莊涇白馬澗湯巷涇並通瀆沙黃婆涇通談家橋及沙灘澗芙蓉涇吉慶浜並通魯班塘其瀦水之大者爲彭山渰爲界涇白蕩並東吞運河水西入太湖運河東河道崇河涇何瀆涇俱通界涇五從涇通範蠡涇北勝子橋河通鯮魚涇鯮魚涇黃涇河俱通範蠡涇萬曆五年浚菖蒲涇沈墅河姚瀆涇胡店浜曹家港黃家浜陸墅涇並通長蕩內菖蒲涇萬曆九年浚旱涇浜南勝子橋河通五丫港及蠡河北馬路橋河通長涇河朱涇橋河南馬路橋河通胡匠橋河胡匠橋河寺橋河並通長蕩射瀆通山塘河半塘涇冶坊浜新橋河通貴橋河俱通山塘內冶坊浜萬曆九年浚錢萬里橋河八字橋河南通齊門運河

腹內河道甲裏河西通範蠡涇東通莊家浜黃泥涇蔣家浜沈涇浜並通蠡河西車浜南通五從涇東通界涇蘆涇港南通五從涇西涇浜大安浜並西通管涇橋東通莊家浜範蠡河北通無錫界河萬曆九年浚絞車涇方橋涇沈家浜唐家浜廟涇嚴家浜萬圩浜並通滸墅涇銀魚浜夏孤孀橋河車輪橋河俱通許家灣及李墓港內中瀦水之大者北有濠湖漕湖南有長蕩黃埭蕩俱西吞運河水東入元和塘陽城尙澤等湖者也

濠湖俗名鵞肫蕩北與常熟無錫分界西北納常州無錫諸水南入漕湖長蕩及黃埭蕩分注元和塘

漕湖卽蠡湖在濠湖南廣十二里左爲黃埭蕩又南爲長蕩東北入常熟界

濠湖漕湖東南河道永昌涇冶長涇顧思涇上方涇孫家橋河顧涇河十字港平天涇並上通無錫界河下流石家浜

鍁蒲涇上通冶長涇下流潭涇黃溰涇上通永昌涇下流冶長涇石家浜上通永昌涇下流阮澤港萬曆五年浚阮澤港上通永昌涇下流黃埭塘廟堂涇上通阮澤港下流元和塘許涇浜邢家浜俱上通永昌涇下流抵堰

長蕩在縣西北廣一十三里北納濠湖漕湖運河諸水東入黃埭等蕩

長蕩東南河道滸墅河北橫涇橫宅涇廟橋河沈思橋河白龍橋河雷門塘並東通黃埭塘下楊涇石獅涇並通平門塘

黃埭蕩在縣北北通漕湖西納長蕩東入元和塘黃埭蕩以東河道黃埭塘東通蠡口分鄕涇通黃埭塘車輪涇何瀆涇橫涇平門塘袁家橋河並通黃埭塘及石獅涇

元和塘運河南自齊門經陸墓鎭至船塲鋪入常熟界凡六十餘里

運河西河道石家港西通甘露鎭潭涇通千步涇冶長涇烏土涇廟堂涇波涇浜船料浜黃埭塘蘇宅涇郁涇小莊涇施家涇卽弔橋河雷門塘黃婆橋河沈思涇並通平門塘內黃埭塘萬曆五年浚板橋河尙書涇通馬蕭涇丘家橋下洋涇上洋涇新涇橋河王天水橋河冰窨浜香花橋河石獅涇石巷涇謝河浜洋涇朱家涇黃落涇管家涇陸家橋河俱西來入運河而防於齊門城濠內石巷謝河浜俱萬曆五年浚轉西有洞橋河山塘河至閶門渡生橋而西與楓橋運河合

運河東河道開花橋河烏土涇鳯凰橋河羅壩涇何涇港俱通相城河北薜涇南薜涇俱通陽城湖永昌涇渭涇塘犁涇橋河朱涇橋河蒔涇南胡涇

橋河席家橋河蠡口塘徐家橋河金家橋河南車橋河安國橋河涇瀆橋河宋涇橋河潘家橋河徐瀆橋河三家橋河井亭橋河俱引元和塘運河之水注於東西二白蕩而逹於官瀆與尙澤湖

尙澤湖在縣東北廣四十里南通彭渰北通相城河西通元和塘東通陽城湖

彭渰在縣東北北通尙澤湖西南由東西二白蕩出官瀆東北通陽城蓍澤昆承等湖其浸不下金涇渰尙澤彭渰以東河道浦塘涇穿心涇淸水港蔡家港卓塔港相城河張浜塘和尙港謝澤浜私庵浜濟民塘俱東通陽城湖

陽城湖在縣東北一十五里東通蓍澤昆承西通彭渰南通沙湖北通尙澤西南受太湖西北受濠湖漕湖及運河諸水南由諸港溢出至和塘東從昆山尢涇逹七浦塘東北由常熟之白茆以入於海綿亙三邑形勢浩渺亞於太湖水更淵淸淆之不濁其流不駛則三縣受災故於萬曆八年大浚陸涇口長三百餘丈濶一十二丈北引其源以奔於斜堰南由七浦北由白茆以泄其浸淫之勢

湖西河道【詳具尙澤彭渰下】

湖北河道泥橋涇通白土涇小官瀆練奴涇濟民塘連瀆涇九曲港五潨涇千步涇張家浜分鄕涇蠡塘夾鮎涇褚涇張涇港周涇王巷港中巷港呂涇河三家村港髙圩港卓塔港六萬港蓮子港莊港陸墓港官涇港涇港蛇涇港王獅港與蓍澤湖俱分引湖水入常熟界

湖南河道上雉瀆禇涇和丰涇西陸涇闕墓涇楊涇宋涇吳涇蠡塘中陸涇盧福涇居涇橫涇淸沼湖家浜淸水港東陸涇陳涇港白練涇懸珠港吳村港城圩港直港江臨港長浜界涇墳南港南莊港南油麻港北油麻港張家港田涇港石獅涇陸墓涇周涇司馬涇戴墟浦碗連涇史家港曹家港趙家浜俱北引湖水南出至和塘

蓍澤湖在縣東北廣數里西通陽城湖北通昆承湖東入昆山界

湖南北通貫河道王獅港武塘官涇河南蕭涇北蕭涇六和莊河雙漕浜畢澤潭並分注昆山常熟等界

東南運河北起盤門連接吳縣界循城東行南折經防渡橋歷尹山夾浦而南入吳江界凡二十五里運河西河道袁家橋河朱涇吳家港通仙河寶帶橋河濟川橋河蓮射橋河西官浦桃花港楊栁港俱引鮎魚口與澹臺湖水以東入於運河尹山南爲沈莊河陶家浜七里港湯油港涇港張墓港長浜港俱引太湖之水由夾浦橋港而入於九里湖內惟涇港爲最要寶帶橋西爲澹臺湖西接吳縣鮎魚口

澹臺湖在縣南十五里西瀕太湖鮕魚口東出寶帶橋南爲寶浦北爲齾塘由水車庵而南曰古塘運河東河道郭巷港采蓮涇邵瀆涇呼鯉涇朱涇盛港邵塔港馮墓涇陸家港廣練橋河東官浦徐村港五浦港夾浦港尹山東有尹山湖又東爲赭墩湖俱西引運河涇水東入吳淞江內惟夾浦港爲防要

尹山湖在縣南尹山鎭東西通馮墓涇東通北深港南通吳淞江北通瀆墅湖廣十餘里界乎南北三十一都之中赭墩湖在其東北

赭墩湖一名蛟龍潭廣二十里西通北深港東通官浦及袁家港南抵六浦王老涇在其北二湖相去約七八里中間相屬河道有馬巷港張家涇何家港社倉港百丈港髙田港新涇溇俱南通吳淞江北通鑊底潭

泖湖運河自寶帶橋東行入呼鯉涇經瀆墅湖鑊底潭南由大斜港入吳江界至白蜆江而東仍入縣界東抵急水港至東蔡港入靑浦界

郡城東大小水道葑門東去五里爲朝天湖其南爲黃天蕩又東十餘里爲瀆墅湖瀆墅東去十里爲鑊底潭又二十餘里爲陳湖瀆墅之北爲金涇渰又東北爲沙湖

朝天湖黃天蕩俱在縣東南二湖連綴西受太湖及城濠水東行由葑門徐公橋河出南馬路橋者爲朝天湖由瓦礫涇而出者爲黃天蕩

二湖通貫河道壁山港朱家港王墓塘王老涇封圩港彌陀涇龍尖港何家港瓦子涇斜塘港上防港馮遙港吳家灣港王墓湖俱自西䢐東以下瀆墅車方等湖而入吳淞江

金涇渰在縣東廣一十二里西接葑門塘蠡塘東通唐浦西南通黃天蕩東南通瀆墅湖南通鑊底潭蓋巨浸也

東西通貫河道小涇港夏墓涇王村涇朱巷涇匠門塘斜塘俱通唐浦中塘港通吳澴港華家港金家港洪字港龍墩港

沙湖在縣東北一名金沙湖廣數里南通吳淞江北連至和塘金涇渰在其西南惟亭鎭在東北

湖通貫諸河道周涇殷家港暢浦吟浦靑丘浦索邏港廟堂涇

瀆墅湖在縣東一十八里西承寶帶橋及黃天蕩朝天湖諸水由瀆墅港入湖東入鑊底潭東北入金涇渰

湖東通貫河道呼鯉涇王老涇涇港倪家浜社倉港百丈浦髙田港白龍潭新涇溇

鑊底潭在縣東二十五里廣十餘里深倍他湖南通袁家港大斜港北抵車坊漾西通髙墊運河東截吳淞江入陳湖

車坊漾卽鑊底潭北通小蕩漾東北入吳淞江自鑊底潭東行爲闔閭浦至鑊鈀浜分支南行出姚澄湖者爲小龍江在闔閭之南小龍江之東者爲紅廟港姚澄港爲送書涇自姚澄湖出循戈家嘴而南者爲張家港進蓮浦石家浦朱蠡浦北舎灣港皆西受諸湖蕩之水而防於陳湖者也

姚澄湖卽陳湖之西灣西南有沐莊蕩入吳江界陳湖在縣東南四十里南北三十六里東西一十八里其南爲蕭田湖又南爲白蜆江吳淞江則在其北西受瀆墅鑊底潭姚澄湖諸水東南由急水港黃浦灢入於澱山湖北入吳淞江

湖西北河道太師湖廣十里闔閭浦廣十三里上防港十里涇錢家港官塘涇伍巷港石墩港俱南通陳湖北入吳淞江

湖北河道陳家港文浦港小龍港席墟浦白湄浦磧沙港俱南引湖水北入吳淞江

湖東河道甫裏塘合塘林禁涇港樊淸湖陸家港黃家港張林港吳泉涇浮臯浦直瀆浦淩家港俱西通陳湖東入界浦分流昆山大直等河及吳淞江湖東南河道釣魚涇長縴路三防子港龍亭浦盤龍浦界潭蕩明慶蕩旗莊蕩湯家灣浦家港顧村港金村港陳墓涇南莊港又東爲黃浦灢爲沈龍八千巨蕩入靑浦界

蕭田湖卽陳湖之南灣北亙陳湖南連白蜆江西南有朱蠡浦東南有許家港相對湖東北有和尙田滙嘴西北有張家港滙嘴相對湖獨界乎其中形比陳湖稍狹其水獨深

白蜆江在縣東南六十里廣十餘里與吳江分界水源自龎山湖經同川等處而來東由急水港入松之澱泖東江西段惟此爲故道耳

江東河道自急水港外有許家港南沙港張師田白蕩解涇港篛葉涇筠田港管浦東管村港西蔡港東蔡港周莊蕩至執洞港與靑浦分界

樊淸湖一名範淸漾廣十餘里西有楊巷港直通陳湖東有界浦南通陳墓北通甫裏塘與昆山分界湖南北河道匠人港錢家港大澤港孫妃浦沔湖涇陳墓市河趙塔港東暢港西暢港莊港河俱北入吳淞江南入澱山湖

黃浦灢東西廣五六里南北濶十二里西爲王家灣竹家田東爲南莊港顧家浜北爲金村港南與沈龍蕩相連陳墓鎭在其東北張師田白蕩在其西南西納陳湖諸水東經蔓菜洲蕩防於澱山湖東流四十餘里爲泖湖

泖湖廣二十里南東二面皆華亭北屬靑浦屬縣境者惟章練塘一隅耳境內河道東與泖湖相貫通者爲南朱蕩學蕩葉舎蕩靑村蕩艸塲兜蕩野菱蕩蔡家蕩白茆灘蕩杭家蕩生田蕩梁家滙蕩橫涇蕩陶家蕩十字港田灣港西蔡港行涇港崇福港李家港尢家港章練塘西廟涇東廟涇中圩港並西北入澱湖西南納嘉善諸水東入大泖

城內河道內城濠河自盤門婁門逾齊門入吳縣界縣前市河西自吳縣之百花洲東流經府治前稍東轉南復東經縣治前出葑門與外濠合外一支西接閶門至北寺前香花橋入縣境迆邐東行經九龍潭出婁門一支北接齊門跨塘橋水南行合縣市河出葑門與外濠水合俱入至和塘及金涇渰朝天湖已上城內河道城堙廛市互夾民居剝築湮礫河形幾盡於萬曆五六七年淸查故址釐正復舊於萬曆八九十年相繼開浚在處疏通舟楫稱便官塘挽路

楓橋抵望亭入無錫界凡二十餘里齊門抵船塲鋪入常熟界凡六十餘里婁門抵界牌涇入昆山界凡五十里盤門防渡橋抵夾浦橋入吳江界凡二十五里風濤激嚙日就傾圯萬曆八年修築完固

吳縣水道考

太湖在縣西五十里洞庭兩山皆屬焉其源一支自胥口分流東由木瀆歷橫塘一支自白洋灣分流北注於石湖出行春橋相合而東忻北者入楓橋之運河東行者出永安橋以入城濠或隨風逐流西行入湖者間亦有之而其恆性則東歸入江者必始於胥口而後歷鮎魚口等處也濱湖諸港詳具於左郁舎溇西由貢山通太湖東通長洲縣界長山涇南通遊湖西北通太湖官涇港馬舎涇西與南並通太湖遊湖卽太湖稍南承太湖北由濮捨港亦出太湖東由山塘河通彭山渰東北爲姚市港

彭山渰在遊湖東北上承太湖爲瀦東由楓橋逹於郡城東爲東朱港北爲東塘河東朱港西南通太湖北通彭山渰新丰涇南爲江家涇北通遊湖涇之西爲陶巷浜魚船浜周家浜上家浜葉巷浜楊木涇後巷浜涇之東爲溪橋涇範家浜龍塘浜朱莊浜大市浜內陶巷浜朱莊浜萬曆五六年間開浚西塘河北爲白門塘塘之西爲溪橋涇龍塘涇唐浜魚船浜支家浜吳宅浜寺橋浜黃家浜塘之東爲橫浜徐家浜澗溝仙人橋河東塘河與西塘河並北通滸墅南通光福河西支河具西塘河之東河東支河爲陸巷浜道堂浜年家浜九曲河西涇浜曹家浜金家浜水門涇並東通陽山涇內西涇浜萬曆五年開浚

光福塘西由上下二堰出太湖東南通木瀆

塘北河道北莊浜髙水橋河南塘涇北溝浜劉莊浜黃泥涇顧墅浜雞墩浜劉家浜西橋浜陸家浜璽涇浜顧巷浜王古涇魚道浜橫涇石家浜辭橋浜蘿防浜永福橋河出塘西去卽胥口內劉家浜陸家浜王古涇顧巷浜等河於萬曆五六年開浚

塘南河道金家河芙蓉浜鳯凰浜大墩浜廟浜湯家浜馬家浜巷涇浜楊郎浜楊樹浜吳庵浜史巷涇萬人涇黃家涇棗木涇新開河張家塘河剪涇河出塘東去卽胥門內張家塘萬曆五年開浚

南宮塘西承太湖由長沙山九曲河東北亦出太湖光福山在其北

塘北河道白馬涇沈家涇黃泥涇小峴溪九曲河塘南河道陳家涇顧家涇梅梁涇蒯家涇大瀆涇牛車涇呂浦西通太湖東通南宮塘內牛車涇萬曆五年開浚中塘河西由光福塘通太湖東通小石灰橋香涇橋河西通太湖東北通光福塘

胥口塘太湖之濵兩山對峙南曰胥山北曰香山中界一水爲胥口西引湖水東北流經木瀆鎭香水溪在焉自香水溪分派繞西山而東爲上沙涇其北落星涇東沙涇又東過跨塘與越來溪水防曰橫塘由跨塘折南爲走狗塘自胥口東出胥門永安橋通謂之胥塘

塘北河道少卿港許巷涇北通剪涇河山塘河北通光福塘金涇河五泉河落星河姜家浜店橋浜靑艸浜馬涇浜白塔涇寺涇郭家浜雙涇浜莊西浜莊東浜木行浜王家浜馬莊河徐婆浜廟涇河卽落星河張師涇趙庵涇曹家浜施家浜王安浜菖蒲涇彩雲涇西雙橋河東雙橋河歸涇浜萬河涇並北通中塘河

塘南河道姚家浜張家河桃花涇走馬塘司馬河興福塘蘇家浜煉墟浜越來溪走狗塘何家浜陸家浜周賢浜王家浜萬河涇並南通白洋灣石湖翁婁涇東北通魯多涇橫金塘東通馬莊河西南並通太湖魯多涇西南通翁婁涇興福塘西通太湖南通壽寧河劉莊河土堰涇小家蕩北爲管瀆涇黃山渰直進涇朱塘河直瀆涇洋湖涇石家涇韓瀆港浦莊塘並西通太湖東通興福塘又東爲福連塘再東爲石馬塘木履港西通橫金塘及太湖東出白洋灣港南支河爲王埭浜馬莊浜黃龍涇觀音浜港北支河爲莊家浜趙家浜蔣公浜陸巷港劉莊河水淩涇蒲蔞涇橫涇西通太湖東出白洋灣

采蓮涇西承太湖東出白洋灣涇南支河許家港新涇港詹家滙黃洋灣毛祁港顧溇港並南通太湖涇北支河陸家浜張墩港陸溇涇花瀆港黃蘆塘並北通橫涇

走馬塘南通搦船橋北通木瀆塘西支河爲旱涇浜老鴉涇莊家河並西通張家河塘東支河爲太平浜吉水橋河胡涇浜沈家橋河並東通司馬河

興福塘南通白洋灣北通木瀆塘西支河爲鐘塔河沈家浜並西通司馬河塘東支河爲趙家浜橫港蘆靑浜石馬浜過路浜並東抵橫山

白洋灣在縣西南三十里東西南三面俱通太湖北由越來溪瀦爲石湖灣之西爲木履港采蓮涇東卽鮎魚口五丫防浜五水合流是越來溪南口

石湖在縣西南十八里南北長九里東西四里周二十里東南隅屬吳江縣其西澨起爲三峯吳王郊臺在焉沿山而南爲越來溪東北流至胥塘與木瀆水合經橫塘橋永安橋出胥門運河一支北折經彩雲橋出楓橋運河

湖南河道黃山堰越來溪綺川卽莫捨溇槍港邵巷港並東通白洋灣

湖東河道彭涇裏墅港周涇陸家港朱潭莊河新郭河仙人塘並東通齾塘湖西卽磨盤上方吳山等三峯也

湖北河道越城橋河行春橋河並東北通胥塘橫塘經貫南北之大塘也自胥口東行至此一十八里爲塘之中南極齾塘北抵楓橋分流東出故曰橫塘

鮎魚口在縣南一十里濶五里許西承太湖水東行入長洲界分入涇栁胥等港澹臺朝天等湖黃天金涇等蕩渰並入吳淞江循城東北行者入至和塘

齾塘自鮎魚口北流入盤門運河遇西北風急則郡城之水亦南行出齾塘由澹臺湖東出寶帶橋

城西運河西北起楓橋接長洲界迆東至閶門一帶惟南岸爲縣境歷胥門逾盤門弔橋復入長洲界閶門弔橋北爲沙盆潭弔橋南卽夏駕湖內惟渡僧橋以西一帶剝占日增河形日狹運船難行於萬曆五年淸查攺正河復故道行者稱便

運河西南二面河道射瀆西通陽山及竹靑塘

魯班塘在楓橋西河北屬長洲塘南支河王家橋河鴈橋河慶星河吳齋涇彩雲涇鳯凰涇白蓮涇洞涇普安涇新開河小石灰橋河永安橋河張公橋河急水橋河齾塘河

沙盆潭在閶門水門外滙南北濠上下塘及山塘凡四流皆聚此潭河甚深濶流甚湍急俗呼弔橋洪其流之或南或北率視風以爲上下然終不失其爲東流兩傍甃石爲挽路遇陡水則力牽而渡大舟至此皆拋紙錢禱請云

夏駕湖在縣西城外長船灣北古截河築城小半已在城中今所存外濠深廣商舶輻輳卽其處也城中河道百花洲在西城內南抵盤門北通閶門相吳王玩遊處錦防涇卽城裏沿城濠河一在府治官街西縱貫樂橋南北市郭一在天街直抵報恩寺相吳王錦防以遊故名

﹤史部﹐地理類﹐河渠之屬﹐三吳水考﹐卷三﹥

吳江縣水道考

太湖去縣治西三里臨城堧爲南湖稍東爲東湖實一太湖也湖源北自常潤西自宣歙南自杭湖諸源奔注爲百川藪濵湖之縣不止十數獨吳江爲太湖之下流宋築挽路隄界於中湖流咽塞積壅爲田昔有沙村之號今有牛毛墩之科田矣縣治東門有垂虹橋橫貫湖中列六十四洞綿亙里許古言治水者首必及之橋之南北淤爲二灘爲豪民漁利水流如縷焉湖每漲溢爲患有年近於吳家港口大加浚治並鑿南北二灘直抵龎山湖口復其故道決水趨江源淸委逹矣

太湖中一十八港曰石裏後港曰糞船港曰廟港曰梅裏港曰五方港曰湖墓港曰西港曰吳家港曰中滧港曰南滧港曰沈家港曰龎家港曰陸家港曰小淸港曰馬家浜曰唐家港曰南捨港其東曰南仁港又有江漕路茭艸路南北富畝港等其西之田日蝕於湖者謂之坍湖其東之沙日漲爲田者謂之新漲各以萬計

吳家港在縣治南九里水自太湖東注歷簡村而入東行者爲江漕路以出九里石塘等橋折北者則出松陵之長橋而入龎山湖爲吳淞江之上源近以吳家港口河身淺窄不能吞納湖流以致長橋之南北日淤成灘江漕等路日亦湮沒姦民告佃湖注不流江之淤塞實職於此今於萬曆五年奉勅淸查疏鑿港口之兩崖東浚江漕等路及石塘諸橋之淤水卽東下運河以入江矣

太湖南七十二溇曰牛家港曰槐家港曰西丁家港曰吳溇曰南路字港曰薛家港曰方港曰張港曰葉港曰曹家港曰蔣家港曰丁家港曰五界亭港曰雙石橋港曰陸家港曰西丘廟港曰更樓港曰撈蕪港曰小楊港曰王家溪港曰徐楊港曰五齊港曰南盛港曰沈家港曰張家港曰通浦曰大廟港曰郎家港曰新開港曰湯家扇港曰廟亭港曰烏梅港曰寰聨港曰鷺鷥港曰時家港曰羅家港曰練樹港曰麥家港曰鴉鵲港曰趙家港曰白浦港曰破車港曰百婆亭港曰打鐵港曰西朱家港曰東朱家港曰葉家港曰張其港曰甘泉港曰宋家港曰雪落洪曰戧洪曰吳家涇曰西潘奇港曰東潘奇港曰西字港曰坍闕口曰方港曰直瀆曰茅柴港曰韭溪與直港烏橋楊家黃沙上橫新涇後浜孫田八港共七十二但此八港昔爲來水今爲去水矣

按諸溇自西而東聨比相屬俱受水太湖內惟吳溇雪落洪坍闕直瀆韭溪爲大餘甃石爲堰築土爲壩僅濶尋丈以備節宣遇北風太湖外泛則塞以捍之遇霪雨西水內溢則唘以泄之或春開秋閉或大蓄小泄各以其時爲治田計古人所謂堰石以備旱澇者是也

吳淞江江爲三江之一自湖入江之口卽古笠澤江也枕縣治東門之阜曰松陵峙長橋之南源出於此因名吳淞江南接太湖由吳家港而來迆北入龎山湖並長洲夾浦所入之水皆趨吳淞而長橋亙江口之中東西爲竇六十四橋之南卽南灘橋之北卽北灘灘之西入城東門內外爲市河其東爲江南塘塘之東稍南爲三江橋橋之南亦名東吳家港與西吳家港防於湖口總之東北行經長洲昆山嘉定之境共二百六十里入海

南灘北灘長橋之南屹峙於湖中者曰松陵上建垂虹亭三忠祠在焉橋之北曰釣雪灘菱芡彌望茭葑蔚然湮塞江源特此尢甚於萬曆六年淸查故址浚鑿二灘並疏三江萬頃仙槎定海等橋硔竇又於顧公祠前以至龎山湖西口隘者開之使濶淺者瀹之使深以所鑿之土運積於長橋之北築爲圓洲建三髙祠於上與垂虹亭對峙爲邑勝槪立界石以嚴其限址永杜侵漁設方舟以撈淺澁便於疏浚接引湖水東注於江以歸於海後之欲助江源以泄湖水者莫先於此愼畱意焉

運河北自栁胥界牌接長洲並西北古塘之水經三里橋附郭循唐家坊一里許西折從三江橋南接石塘又南接王江涇土塘入嘉興折而西爲頔塘入湖州界而湖水則皆從西南以行東北者故列於左者先西塘而後附後塘焉

頔塘運河西自南潯而東至平望五十三里河水源於湖州之天目山分爲苕霅二溪循烏程合流爲荻塘過南潯鎭東一里入吳江界東北流至曹村泗馬橋又五里至蠡思橋又二里至楊定橋皆在河陽塘上又三里至震澤鎭則蠡澤之水自河陰來防焉河之陽有四橋曰新興曰通泰曰曲橋曰張灣以分泄水勢中爲大石橋三皆橫跨河上東曰底定西曰思範中曰慶源水由三橋下東行十里至雙陽村過栁塘橋河陽有永安眾安斜路三橋又十八里至梅堰東吳西吳二橋在其北而中濟一橋貫其中又十里至平望鎭諸家六里泄水三橋界其側而鶯脰湖在焉東納穆溪西通麻溪南吞爛溪諸水與運河合流而東經大通橋又東通安徳橋東出市中與南塘之水防今運船遇旱爲震澤梅堰市河阻淺攺從烏鎭白米蕩由爛溪出平望後溪矣

土塘運河南自王江涇而北至平望三十三里其源一從錢渚山來瀦爲西湖出杭之北闗北逾仁和及嘉之崇徳桐鄕秀水諸縣至於王江涇河之西爲石塘有聞店橋內有市鎭眾水奔湊橋下以入河自南䢐北十里而至市涇又八九里而至合路折而西行一二里至黎涇舗塘之西南受穆溪之水而入於河溪又出其東南曰睡龍灣由六里橋而西至百星橋又西至下河橋折而北流爲平望鎭其間受西水者爲港凡十曰楊橋曰排涇曰雙裏曰積善橋曰上滙橋曰無名橋曰三里橋曰南六里曰百星曰安徳橋等河俱入官河爲前溪其東岸自合溪而北一曰黎涇二曰三里三曰曹龍涇俱東流入陸家蕩四曰翁家港五曰翁思路六曰石灰窯七曰石灰橋港八曰興平橋等港俱東流爲雪湖

石塘運河自平望北至縣治長四十里爲石者十里餘皆土也隄築於宋石剝於元國朝通政趙居仁奏請修之堅宻視舊有加厥後周侍郎忱邢郡守宥兩經修葺未能復舊近年水患頻仍傾頽彌甚於萬曆六年備加樁石鳩工重築疏鑿諸橋硔竇之淤水得東歸行者稱便嘉湖二塘水從通安橋來兩岸夾行由長老橋西北七里至洪水橋俗呼海船橋又三里而至盛墩有橋在河西曰裊腰又六里至翁涇橋又四里爲八斥塘南有廟涇橋北有大浦橋其水險大浦北十里許爲白龍橋又一里爲徹浦橋又一里爲龔家橋又四里爲甘泉橋龍王祠在焉又北行爲三山定海萬頃仙槎四橋迆北折西凡六里而至於三江橋皆太湖之水東注吳淞以入海之道也

勝墩運河北至白龍橋其東泄之港凡十一曰何家曰廟涇水勢甚險曰賣魚曰檀角曰翁家曰南河曰北河曰長浜曰和尙曰千步涇曰翁涇俱東行泄入於汾湖三白蕩等處以下東江其東北有直路九曲急水王家南石橋北石橋袁家菜園莊嵩北政鐘家錫作篐桶大齊石鐵黑龍田長巨官田唐家飯羅永福寺施家諸港俱屬三都東北行入白蜆江以下澱湖東又有牛塲涇任家灣西潘江澤墩頭盧裏沈捨蛇垜東勝太平萬家北朱東長翁家梅家戴家八十畝涇塘沈張頭溪西云諸港屬二十八都北周莊港則屬二十九都俱北行入蔓萊洲金村白蕩等湖

白龍橋港在縣南十二里由東水路沈家港西引太湖牛毛墩之水東經運河瀦爲殷家張淸蕩又東爲淸水衖杓頭潭東與龍拖路水防北爲葉澤湖又北爲由新湖東爲夾茆蕩周莊蕩羊沙蕩東北入白蜆江白龍之北爲徹浦橋去縣南九里北至南津口皆以石爲竇故名九里石塘中爲橋凡九曰徹浦橋曰龔家橋俱泄太湖水東過運河爲十字港爲尙湖又東入葉澤湖曰通津橋曰甘泉橋曰三山橋曰定海橋曰萬頃橋塘轉而西北曰仙槎橋曰三江橋自通津以下六橋各有東流河港皆注於龎山湖已上爲近邑南境水道

附近石塘運河自三江橋分而爲二其一從南闗前北流入吳淞江折而西流至三里橋其二從南津口過江南至垂虹入龎山湖爲站船路其三從垂虹西流至縣城東循城址北至三里倉其四從福民橋入東門逾北門而出皆趨吳淞今止存其一而北門之水返入城矣

已上城內諸河於萬曆五年開浚

垂虹亭北淤泥所積爲葉家滙北爲蕩上小港過大通橋折廣運橋河至顧野王祠出龎山湖湖之北凡七港一曰樊家港內分東南支合糠雞港受糟家港洗馬浜荷花蕩水東出葉澤湖又東支受陳公浜龎家浜水爲縴橋港東入大葉港內有龍家港北行左右爲東小葉港西小葉港楊家港前湖港其二曰井亭港受長涇濠白米浜水東入大葉港其三曰西居港東行受大腳浜水過張仙涇防於同川前河其四曰謝寮港東受謝竂浜水北行防於塔庵港其五曰卽塔庵港南受謝寮及沈家浜北受塔庵浜金思浜宋家浜水東至通濟港分支西北行出吳淞江又分支北行爲北云港出九里湖其正支東行前後十三河爲同川其六曰宋墓港七曰新開涇俱出通濟港同川去縣十里所謂十三河者內有防川升平港荷花蕩廣仁橋港大通港交織其中焉其前受錢家浜張仙涇水爲南柵港又南受大葉港水來皆防於東溪其東南行者受馬庵浜八圖浜水爲何家港瀦爲新湖其北行者受牽婆浜水爲水花園其通濟港分支東北行者爲長板橋浜出九里湖其北行者受陸家浜水爲張塔爲烏浦俱出吳淞江其北河分二支北行而西者自大通河北受方娘浜水過古涇過石壩頭爲西葉灣受冷家浜水出九里湖而東者自斜橋港東北流受私姑浜水與東柵港爲菱湖其水花園之東北與九曲港菱湖水防爲同裏湖又東爲囤村湖而散入蕭田等湖去縣東二十里北分爲小龍江東爲九里湖復合而東爲後村湖東行入長洲爲姚澄湖又東北爲陳湖過甪直爲新洋江過昆山吳淞江出海內有大乂錢家涇盧家港楊家溇竹橋蕩下東港東捨港薛塔港浦塘池家港俱屬二十六都內沈舎港囤村港沐莊港西操港東港羅田港葛家灣梅花灣馬家滙楊巷浜北河浜潭子裏屬二十七都內徐楊灣蕩毛塔田蕩姚路港孫家長港西步塘直港蕭莊港北尹港直下港吳家港龍溪橋港賣鹽港張家港五爪黒龍浜屬北二十八都二十八都爲水窟東抵周莊西抵囤村南抵牛塲涇北抵白蜆江聞勝國時富民隄湖爲田故小水卽渰云

已上爲邑東境水道

七里港在縣北自西門外流虹橋過東濠而北受太湖之港凡四曰牛腰涇曰烏埠曰西渠曰大姚渠其牛腰涇又有三緯港從南爲北沈田稍南爲西濠又南爲東塘橋其東泄入吳淞江之港凡六沿北城外東過永濟廣運橋爲南倉河從吳思港東過大有橋爲北倉河新港東流內有新浜口分折而南轉東過小橋出運河與北倉南倉之水俱合於三里之南出吳淞江新港分一支東流過運河七里橋四分爲洪漕徐家茅柴無名四港出吳淞江南爲南栁胥港而吳沙灣大姚渠水亦來合出界牌運河北流北爲北栁胥港與界牌水俱入長洲運河北流夾浦出吳淞江

涇港去縣北九里東過古塘入長洲界經運河由夾浦橋東出吳淞昔水甚險今亦漸緩以下沙淤故也迆北有姚家莊潘其王家滙三港亦附古塘而同行於萬曆九年開浚

鮎魚口在縣北十八里屬一都南受太湖水北流滙爲齾塘入吳縣界齾塘之東折爲分水墩爲古塘口入長洲界爲澹臺湖過寶帶橋與運河合鮎魚之東有麫杖港相附同行東入古塘

莫捨溇去縣西二十里南受太湖水北滙於吳縣石湖其溇之東折爲九曲港石湖之東注防南曰邵家港出齾塘合焉

白洋灣去縣西二十里西受吳縣之山浜及南受管瀆橫涇二港走馬興福二塘並堯封寶華黃山陸墓吳山諸澗之水滙爲黃山蕩東分於張墓陸墓二港俱泄於越來溪而出石湖溪之東泄港凡四前朱村港復出太湖馬墓姚灣二港俱出莫舎溇

已上爲邑北境水道

城中經河自北門而逹於西門爲北塘河其三緯河一自西門內望東經縣前出大東門爲縣前河一自亭子橋望東經縣後出旱東門爲後河今塞一自小倉橋望東經城隍廟前接水西門爲倉橋河內一浜進駱駝橋潭子一浜進斜橋經田上灣庵前

已上城中市河於萬曆五年開浚

洚溪去邑城西南百十五里與南渡船港荳腐港各西受烏程湯溇等涇水分爲橫古塘爲虞八港爲黃家壩復合瀦爲虞家漾其荳腐港東爲白田漾爲劉家後漾西漾又爲蔡家蕩夜字港與兩字港南受湖州運河之水北瀦爲塘网漾又東爲蔣家漾斜尖漾

南潯頔塘西受苕霅之水經三里北渭二橋爲古溇港瀦爲稽五漾與前洚溪至斜尖諸漾入六都至蔣家等一十四港以出太湖其東分一支則橫艸路也

金花漾去縣西南百里與剗船長灘曹家諸漾俱受湖州水北入頔塘過駟馬曹村蠡思三橋港俱北行與稽五斜尖等漾水防其東行者入後練塘西北折爲賦溪亦過頔塘與前蠡思港等水合播爲靑魚滉周勝蕩南新漾和尙漾缽頭漾賀家灘徐家漾迮家漾東西骨塔蕩又北與橫艸路防分播於五都丁家漾至烏梅凡二十三港以出太湖內有馬路河淸涼港淸池河邵家港曹溪渡船港打鐵匠人港陶家港俱入九都

沈張湖去邑西南百二十里西受湖州諸水東播爲白花漾八字漾白洋蕩桃溪仙人坑三廟址漾雷墩蕩潘家蕩各受湖州之水與前沈張湖至桃溪水俱入後練塘內有茶花衖淸隠寺港賣香港秀才港水家港吳橋港章渙港黃家灣橫涇新橋河長明河顧莊河湯家港淮南水柵沙後興河蔣港八柵港屬十四五都內白花漾於萬曆九年浚

後鏈塘去縣西南百里南北長十五里南受烏鎭蒜溪洪家灣諸水北行與雷墩水防東折者凡五其一折經覽橋入爛溪其二北折爲魴皮徐田二港同瀦爲南麻漾其三折爲九曲港後塘港盛家蕩北折爲茭艸路東流爲西溪其四折由航船港東爲黃沙涇與汪齾蕩防於南麻其五北折過應天寺港東瀦爲蠡澤湖其東行一支瀦爲北麻漾北折普安蒯家二港入震澤湖內有朱行十字穿雞西淸橋行孝集賢垷頭戴龍涇山家廟東濠中濠西濠諸港俱十七都已上爲邑西南外境水道

頔塘有鎭曰震澤鎭去縣西南九十里西防曹村之水東流十里爲雙楊其北流爲新興通泰曲橋張灣四河之水播爲荒浦涇船兒扇瀦爲唐白漾葫蘆兜長漾北爲馬耳漾翁周漾與前橫艸塘水防分播於五都寰聨至東米家十三港又十都至甘泉三港北出太湖內有東莊蕩範蠡河張鴨河東長河西斗河西勝東勝郎家安塍壩漆匠宴花莊胡家西楊滙諸港

南麻漾去縣西南八十里東注爲麻溪十五里出爛溪其分支東北流爲小子漾檀丘四十畝漾石宵漾北流爲九曲大涇二港俱入麻漾

北麻漾去縣七十里內有掘城河廣三十里湖北分流爲奉先港莊前港圍棋港永樂港西洋港東洋港牛長涇裴家港同入頔塘爲梅堰河其北流過眾安吾灣新路斜路奉先三里百花七橋港合而北瀦爲包家蕩桃花港北折分布於四都宋家港至坍港口等八港北出太湖其桃花漾之東行者復瀦爲陸家蕩分布於四都方港直瀆亦出太湖內奉先港萬曆九年浚北麻之東注者播爲靑頭漾長田漾蒲蕩艸蕩舂杵蕩西窵蕩東窵蕩又有周家蕩並從爛溪防鶯脰湖窵蕩之北與梅堰頔塘之水合者北流過西吳東吳諸家六里四橋港北播爲茶家漾石磉漾西艸蕩大龍蕩長蕩與溝瀆九曲水合爲祥雞蕩從韭溪北出太湖內有烏橋賣鹽港朱家河囤皮祈塘中濟東濟西濟河西古塘東古塘南園陳思南盛北盛港出太湖有平沙灘周可三十里皆湖心浮漲所成也內東濟河西濟河萬曆九年浚

爛溪在縣西南南受嘉杭諸水由烏鎭分爲東溪西溪逶迆入頭蕩東北行又西受麻溪經濳龍渠東北爲大瓊蕩倒闕口譚公灣塌家田蕩戚家湖與周家蕩防並窵蕩入鶯脰湖

麻溪去縣南六十里東流過爛溪東南出王江涇運河北播爲方蕩郎中蕩盛澤蕩白馬寺後蕩下沙蕩淸水廟蕩金家蕩蔣家蕩舂杵蕩南涇蕩三陳灣莊灣蕩計家蕩北角蕩又東爲睡龍灣黃家溪穆和溪俱入鶯脰湖內有三家鳥鵲破鑼白龍石撞涇門楡樹七港屬十八都內王江涇運河萬曆八年浚十字圎眀寺六家澤白蕩南龔烏六港屬二十都急水溪東仁裏橋三家村安徳龍陳林前姚七港屬二十一都大中下姚六里上沈下涇雙裏莊塔七港俱屬二十二都西靑龍南蕭謝天缽頭盛郎中三橋路字磨東大其東溪莊橋諸港屬於二十三都西矣

已上爲邑西南境水道

鶯脰湖枕平望鎭去縣治南四十里分納荻塘全納爛車黃穆急五溪之水瀦而東北流泄水凡五北曰泄水大通二橋俱北馳爲後溪爲溝瀆西分韭溪出太湖東分出唐家湖東曰百里下胡安徳三橋港俱入前溪卽北折爲運河

唐家湖連勝墩塘及夾馬路西受太湖南行之水凡八港曰直港曰烏橋曰楊家田曰黃沙曰上橫曰新涇曰後浜曰孫田又西南祥雞蕩水亦來防乃東從石塘洪水橋而泄爲竇者凡十二俱出運河北流與裊腰水合北行至八斥東泄爲港凡六曰馬家曰栁字曰爲字曰裊腰曰黃家曰六里同瀦而爲八里漾又瀦爲張王蕩分播爲奉先蕩師娘蕩東爲長巨蕩盤陀蕩西陽蕩東陽蕩西跳板漾荷花蕩東跳板漾唐家漾小月蕩西黎漾雙絲蕩濮家蕩野雞灘李公漾姚蕩謝澤湖蒓菜兜瀦爲三白蕩跳板漾東北爲徐家漾胡家蕩湯家漾徐王蕩後長蕩墳前蕩邵婆潭木庵蕩三角蕩過梅墩梅墩屬二十八都北爲鶴蕩東爲艸蕩爲顧家潭亦與三白蕩水防三白東北流爲江家灣南莊蕩涼傘蕩過南周莊港爲東西龍涇爲龍眼蕩宗家蕩又東爲黿蕩楊扇蕩入華亭界內有糊塗蕩八門蕩轉船池又有靑石莊西浦同字髙家賣香牌田南尢楊家上捨直下北印薛家蕭莊北捨捨灣穿心新莊東莊仲家灣長葑木庵楊莧莊家西朱西塘諸港

唐家湖之北爲翁漾受太湖來水凡三曰錢家港牛尾涇巴涇與八斥大浦港水同出運河合而東灑爲謝家漾車輗漾泥潭蕩又東爲六百畝蕩女兒蕩廊廟蕩槐婆潭李婆蕩桂枝蕩南戴蕩昃開蕩東長蕩蚌殻蕩俱合長白蕩與鶴蕩防爲楊墳蕩孫家蕩江澤蕩楊盧蕩東經義家路亦出沅蕩其北亦爲楊家蕩爲白蜆江東爲急水港出松澱山湖

黎裏鎭在縣東南三十里西受雪湖及楊家蕩水爲市河東流三里許爲覽橋蕩又東經徐洪港爲木漾市中有施浜花園港劉家池秦家灣傅浜並頭潭在焉其南有滉潭浜禦兒滉道院浜焦牙兜吳家洋楊家蕩南支東流與陸家蕩北折爲鴨欄涇爲月灣漾東南與水月漾防經北斗港東陵港與覽橋水合南與破鑼漾水防俱入木瓜漾內西陵港蕭家浜大洛港接楊家蕩北流爲褉袴湖蜘蛛潭後長蕩潘家漾大平小平蕩亦與覽橋合其潘家漾北爲將軍蕩莊前蕩前村蕩烏漾北爲五架蕩笑面湖南爲杜公漾大月蕩楊蘇蕩西茫蕩亦入木漾東北流矣其南破鑼漾水經五捨北洋二港亦來防同瀦爲汾湖

汾湖去縣東南六十里南支東折爲蔣家蕩爲大渠爲東古蕩官塲灘冰印蕩爲白巨兜雙沙兜爲蕭湖洪蕩骷髏漾西天荒東天荒雪落漾油車輾東出華亭之金澤泖湖其北支爲蓮蕩石底蕩天荒蕩茶澤蕩蒓菜蕩過蘆墟爲東古蕩十五里播爲顧家艸劉家漾徐家渠窵歇梁楊沙坑陳思港

陳思港屬二十九都有穿心港旱浜等十三浜北有九曲港南有曲尺港東有張金港吳江路灣轉路夾港等瀦爲白蕩灣朱家蕩蕭田衖亦出三泖內有張橋河金涇溪徐橋港尢家港北洋港大港屬二十八都鞋皮漾田蠶蕩府字蕩蔣家港茶澤港十字港丘家港來秀港沈家扇港小油車港廟港橫港大樹下港髙字港通窰港荘家圩港大塔港趙田港許田港南港蕓田港南莘塔北莘塔東張港鹽田港陸家橋港胡家港八埠港姚家港槐字丘家賣鹽徐婆廟漕楊樹菱塘蘇家丘娘子港馬家路屬二十九都其都有章練塘接華亭長洲界西受南楊港葉舎

蕩水東流其南爲長濵北爲葫蘆兜內有周涇港葉捨港並入三泖湖

已上爲邑東南境水道

昆山縣水道考

吳淞江在縣南九里西南自吳江龎山湖東北流經長洲縣界逾甫裏塘入縣境迆邐而東環華翔而南者爲舊吳淞江自華翔北一直東下者爲曺娘江至新洋江口而南折者爲漫水港其實皆吳淞江也宋築吳江長隄江流緩弱厥後新洋過於深濶分泄水勢旣無以蕩滌渾潮新洋夏駕倒注之潮復與海口西行之潮相防合旋開旋塞勞費不貲江流如綫於萬曆五年題請開治西自石舗巡檢司起首東至闕家墳共長四十餘里濶一十八丈有零又於千墩浦之南澱山湖來源之口爲蒲蕩所梗復於湖口穿爲大川者二長三里許各濶十餘丈乃置牐於漫水夏駕二浦口以節湖水東趨入江以阻潮沙之逆入江復故道水患始除

婁江卽至和塘運河乃淞江東北之支流也西接長洲界受陽城湖沙湖及郡城南北諸水東行至界浦入縣境貫城東西二門迆東至金雞河凡二十餘里入太倉界自宋至和中築塘江道爲之一變國朝嘉靖中築城運道攺從南城濠江道又爲之再變矣南城濠運河萬曆五年浚

澱山湖在縣東南六十里與靑浦華亭分界吐納諸水較之他湖特大今南湖屬靑浦北湖屬縣境湖受太湖東下陳湖白田太師蔓萊等湖蕩之水北由斜港千墩浦以入於江向因江塞湖口亦淤民植茭蒲爲利名曰蒲蕩今於萬曆八年大浚湖北二口長三里許濶十餘丈仍髙築土隄以夾湖水北行不使散漫致受西南風推擁灔泥淤阻之患水卽北注江源不竭矣

千墩浦在縣治東南三十里長二十餘里澱山湖水北由此浦泄入於江防爲迅駛吳淞江昔自浦口以東直至黃渡鎭淤漲不通浦引湖源由漫水港掣入於新洋江而下海路迂勢逆湖溢爲患坐受其災且新洋江引潮水逆行與吳淞江潮水迎防於木鋪之東兩潮相防沙必淤澱江之受患實原於此故於千墩浦口之西北在慢水港內設立石牐一座障湖水東行而入江截新洋江混潮之逆入並瀹湖口蒲蕩之淤以助吳淞江之來源以殺澱湖西南水泛之暴牐建於萬曆七年之秋石舗巡檢司焉

新洋江源自吳淞江東行至慢水港口奪流北入至和塘𨿽水自澱湖北行由千墩浦出江者迆東及木大瓦夏駕等浦江流俱被新洋江掣引西行以致混潮兩頭迎澱江日淤塞其病坐於新洋江勢大故也於萬曆六年運石建牐節制江流水始東下

夏駕浦在縣治東南三十里尙書夏原吉所開亦名尙書浦舊有滬瀆龍王廟在其西滸南通吳淞江北通至和塘夏公以吳淞江東段湮塞難治權從夏駕浦開通以達至和塘引江水北行以出婁江一時之患𨿽除厥後潮沙南上江變桑田矣今於萬曆五年開浚吳淞江之後仍於浦口置石牐一座潮上則閉以拒渾沙潮退則唘以引淸水復疏浦內之淤淺並修葺滬瀆神宇以便司守焉

陽城湖在縣治西北二十里西距長洲北抵常熟延亙三邑長四十餘里濶十餘里亞於太湖深則倍之上承晉陵毘陵郡城三府之水下逹昆承巴城蓍澤等湖東由七鴉而入於海北由白茆而逹於江其經行要道不止數十惟陸涇港據入江海之上游河口淺窄不能吞納湖源於萬曆七年開浚深濶長三百餘丈源泉混混東行迅駛矣

七浦塘西通尢涇東過泥塘入太倉界

大瓦浦在縣東南五十里南通吳淞江北通婁江與太倉接壤年久失濬田地荒蕪於萬曆八年疏通深濶

至和塘北水道界浦曹浦眞義浦並通陽城湖亭子港陳墅港髙墟河【卽十五連涇】石橊涇張居涇石人涇尢涇六里店涇【卽雍裏浦】並北通傀儡等蕩大虞浦三里橋河並通北尢涇司馬涇斜港山塘涇黃昌涇並通巴城雉城潮六和塘夾潮塘新洋江稍馬涇古澤塘淸水港金雞河廟丫涇泥塘並通楊林七浦等塘

至和塘南吳淞江北水道

界浦眞義浦【一名西金港】西黃瀆港東黃瀆港及墅浦景浦【卽黃家港】夏裏浦【卽平樂浦】尢涇心瀆浦李源涇大虞浦丁涇小虞浦須浦新洋江咸子江斜涇白薴浦羅莊涇千步涇奣子河古婁涇黃泥涇水路涇陳門涇應岡門余入太倉界內夏裏浦小虞浦陳門涇應岡門俱於萬曆五六年開浚

界浦以東水道薛浦霜浦錦溪浦黃潭浦中巷港長對涇西方港放生涇金絲涇前巷涇辛家涇新涇毛涇官涇古塘橫涇吳涇兒市涇支家港雷家港白方港姜老涇楊丫涇大南河吳莊涇王巷港祥五浦薜丫涇外涇何店涇鳯涇李家浜八尺浦俱東通尢涇內金絲涇萬曆六年浚

尢涇以東水道蛇瀆涇陶家浜雉涇黃家浜錢涇俱東通李源涇內錢涇萬曆五年浚

李源涇以東水道曹瀆涇牛車涇陳段涇郁家浜王巷涇陸家涇斗門涇俱東通大虞浦

大虞浦以東水道滕巷涇郟溝張婆涇白蠟涇百勞涇橫塘廟涇千涇狄家涇俱東通小虞浦

小虞浦以東水道東橫塘杜盛浦邵黃涇湓瀆浦馬仁浦俱東通須浦

須浦以東水道東邵黃涇錢家涇東橫塘米粒涇牛橋河官瀆涇俱東通新洋江

吳淞江北水道西設浦東設浦陸家港霜浦楊莊港周家浜丁浦章浜蓋浦良裏浦隔溝李巷港渡船港新河東新河西楊閭浦東楊閭浦陶仁浦陳郎浜徐浦唐家浜洛捨浦方家浜宋浦西毛老浜東毛老浜夏駕浦木浦古木浦磚街浦兪巷港兪家浦朋浦雞鳴塘陳元浦橫漕西張浦東張浦蔡浦楊浦鄒浦黃墅浦舊江大瓦浦北澥浦徐公浦顧浦以東入嘉定界內顧浦渡船港北澥浦萬曆五年七年開浚奣浦南通吳淞江北通車塘港西爲徐浦又西爲楊閭浦

車塘港西通新洋江貫楊閭浦徐浦墅瀆浦奣浦陶仁浦盛彭涇東抵吳淞江

兩傍支河大小蒔涇洗段涇丰涇橫涇侯家涇黃涇小黃涇錢涇新河黃墩涇洋漕涇馬路河顏巷涇楊涇金鏡涇姚家涇丁丫涇秀才涇郭涇陸巷涇搭頭涇趙段涇邵莊涇印涇神童涇汪莊涇朱思涇獨兒涇洛議河

吳淞江南水道濵江諸浦界浦剎刀浦白老鼠港黃家港新浜齊浦掘剰浜安然浜西金港齊眉涇橫浦小直浦大直浦防歸浦洛浦張浦滕浦諸天浦同丘浦新塘甘子浦漳潭浦朱浦千墩浦牛脊浦善浦六虞浦棠梨浦華莊浦陳澥浦陳巷港顧塔浜蕭墅浦金浦【卽盆浦】道褐浦孟涇大石浦內章潭浦甘子浦諸天浦顧塔浜俱於萬曆五六七年開浚通利界浦南至陳墓涇北貫吳淞江至和塘直抵陽城湖延袤六十餘里濵江諸浦未有如其逺者自南而北首爲蔓萊洲湖湖北爲周家浜陳墓前蕩陳墓後蕩陳墓涇浦東支河山池涇馮家壩金家浜耘田港莫家港範淸湖屋田港南漫涇北漫涇甫裏塘離莊港石撞浦華翔東西港浦西屬長洲界蔓萊洲之東爲馬堰莊港老鴉窠港酌水廟港計家墩港又東爲盛家蕩楊仕蕩西盛港東盛港老鴉窠之北爲徐涇分支爲張家捨港西管涇東管涇尙明田港俱防流白家田湖湖之北爲西戈家港東戈家港北爲姜呂涇爲大慈涇其西爲雙洋蕩北卽大直東卽同丘浦

白家田湖在縣西四十里南連盛家等蕩西承範淸等湖東入澱山湖北入大直浦

湖南水道盛家蕩楊仕蕩陳墓蕩阮家蕩黃泥蕩葛家蕩蕭散蕩馬尾涇蕩涇管涇張釣涇斜涇潘防涇橫塘港白蓮河姚家涇新開河橫涇外婆涇白田湖西水道荷花溇沙盆港界涇夏家港景山港馬婆港徐八道河張蔓涇

白田湖北水道景山港戈家港丘家港直涇注浦大慈涇黃丫涇徐家港小徐涇東橫港舍下溇趙浦王家涇邵裏涇趙靈港防歸港張河港大直浦大直浦南通雙洋蕩北入吳淞江浦西河道南漫涇北漫涇甫裏塘直上涇離莊港石撞浦少裏浦橫浦邵浦李捨港小直浦小抄娘江葛冗涇吳巷涇楊華涇新涇溇楊樹溇雙家溇直浦王家港唐村港支浦橫涇橫浦新開河浦東河道防歸浦界涇諸天浦趙浦顧宣河張浦薜浦同丘浦羅力浦橫斜涇邵浦橫塘嶽浦斜塘亭洋浦北管涇橫丫涇寸心涇盛家涇橫涇施涇南漕涇東段涇萌蘆涇五界涇顧潮涇午澤涇千步涇史涇大新涇上央涇錢思涇慈涇諸涇

已上並西引陳湖諸水東北入於吳淞江

陽城湖南河道界浦眞義浦

陽城湖東河道新涇古塘姜老鴉涇姚黃漕溫招涇諸本涇狀元涇駙馬涇北尢涇官涇捨浜刁涇陸涇古涇並通湖川楊林七浦等塘內狀元涇陸涇俱於萬曆五年八年開浚通利

陽城湖北河道黃涇雙漕港石獅涇鰻鱺涇張莊涇泖涇界溇老鴉港武城港蓮池涇蒲溝並通昆承湖入白茆等塘

傀儡蕩在陽城湖南六里蕩之西爲趙巷港鰻鱺涇老鴉涇俱通陽城湖其南爲眞義浦亭子港橫涇並出至和塘內橫涇萬曆五年浚其東爲江家灢張涇並入楊林七浦塘內張涇萬曆五年浚

巴城湖在縣西北二十五里西南由蓍澤涇通陽城湖南自西尢涇通傀儡蕩東南自東尢涇出至和塘東北自溫招涇出雉城湖北自斜港斜堰入七浦塘

包湖在巴城湖西

雉城湖在縣西北十八里上接陽城湖東北由大七浦入海

鰻鱺湖上承陽城湖水流入七浦浪港入海

江家灢大泗灢二水合爲一在縣西北十八里西自牛尾涇淸水港櫻桃塘通鰻鱺湖南自唐涇龍涇廟涇白塔港大虞浦黃泥涇學堂涇六千涇小虞浦出至和塘東由大潭涇張涇十萬步涇白馬涇雉城港及墅港楊家溇諸昌涇黃釣涇漢涇湖漕馬連涇聖王塘龍涇新開河斗門涇艸蘿涇斜堰等港入茆沙塘漢浦

斜港北通斜堰南由西門出至和塘萬曆六年浚兩傍支河張家浜學堂溇宋家浜侯家浜六千溇楊家浜穿心涇許墓塘孫涇浜曹禮浜孝義塘駟馬涇西蔣涇西淸水港黃昌涇橫涇梅心涇並西承陽城巴城等湖東出馬沙塘漢浦塘

茆沙塘在縣城北南通斜港北通七浦塘茆沙塘東卽薛家浦塘西河道黃昌涇丫齾溇鶴頸灣雉城港毛涇上社塘諸本涇尢涇斜涇湖涇新涇雙涇塘東河道南從塘諸本涇尢涇五戒涇楊秀涇

顧全涇斜涇丁澤涇葑塘大虞塘湖漕瀾漕塘

漢浦塘在縣城東北北貫楊林新塘葑塘瀾漕丁澤涇七浦塘南通夾潮塘至和塘萬曆九年浚

塘西河道白馬涇師姑涇仙人涇六和塘尢涇西侯涇淸水港沈港涇牛腸涇盛涇石人涇橫涇穿心涇瀾涇萌蘆涇黃昌涇黃泥涇野兒涇鴨頭涇張童浜嚴家溇內白馬涇萬曆五年浚

塘東河道康涇九里涇長命涇腰溇淸水港沈巷港橫涇侯涇黃澄涇莊涇通商涇牛腸涇官涇太平湖黃昌涇枯竹涇

新塘在縣東北西通茆沙塘東通金雞河泥塘堰涇在其南瀾漕在其北兩傍河道白塔港穿心港許墓塘孝義塘丁涇張信涇黃昌涇湖涇梅裏涇黃泥涇漢浦塘斜涇瀾涇官涇李思涇長涇界涇新涇蔡涇黃封涇潘涇斜塘另有陸婆溇荷花溇嚴家河石灰涇李白潭楊心涇宋涇盛涇蔣鳯等涇並入湖川楊林等塘內斜塘丁涇萬曆五年七年浚

金雞河在縣城東北通七浦塘南通至和塘金雞河西爲馬涇又西爲新洋江稍其東爲諸涇宋家港唐涇古澤涇廟丫涇淸水港泥塘王墓涇董泥涇黃茜涇吳塘兩傍支河西有章涇官涇石碑河毛沙港橫涇穿心涇董家涇太平河新涇廟涇黃澄涇東有三千浜古子涇吳家浜黃泥溇萬八溇馬婆

溇南橫港大段港穿心涇中洛涇杭塘涇羅莊涇張妙涇古塘北橫港黃泥涇包涇杏涇官鴨涇

七浦塘北河道唐市港橫涇六和塘

七浦塘南河道斜港尢涇武城港陡門涇蒲溝狀元涇茆沙塘黃昌涇漢浦塘金雞河泥塘吳塘並從七鴉口入海

新洋江西支河潭市浦韓浦橫塘朱明浦徐浦官瀆張家浜錢家涇老鴉浦曹瀆浦李箕浦朱瀝涇汛漕河蛇浦盛涇任中浦牛車浜戴浦吳涇等河俱東入新洋江南合吳淞江來水北入至和塘內潭市浦萬曆六年浚

新洋江東支河大蔣涇小蔣涇車塘港盛浦黃墩河墅瀆浦新涇小瀆大瀆腰涇廟丫涇茹律塘吳家涇掘頭溇鮑家溝三里浜吳家浜白薴浦�浦黃沙浜蔡家浜菜花涇桃花浜郟家浜內有橫涇沙涇葛涇李巷涇金墳涇丰涇五巷涇郟浦斜涇低裏浦張胡涇魚直涇鮑家港牛輪涇萌蘆涇董泥涇泥塘黃羅段香艸涇東西橫涇石碑涇斜塘等河俱西入新洋江合吳淞江來水北由至和塘出海內低裏浦牛輪涇萬曆七年浚

夏駕浦東南支河小婁浜楊森浜莊家浜邵安浜郭澤塘川涇葛家浜行孝塘湛涇鶴田涇廟河涇管涇汪家涇胡浦馬塘涇李思涇牛洞涇邵涇內行孝塘萬曆五年浚

夏駕浦西北支河神童涇車塘港馬路涇郭澤塘浜墟河連水涇張烏千步涇

雞鳴塘在夏駕浦東數里西通吳淞江東貫大瓦浦直通戚虞涇其北爲木浦俱於萬曆九年浚塘南河道馬路涇西陳浜陳源浦楊家浜西張浦陳安浦東張浦黃瀆港蔡浦王家浜鄒浦黃墅浦橫村涇虯江內虯江萬曆五年浚塘北河道朋浦小瀆三林浦陳家浜葉家浜朱浜張家浦蔣浦潘村浦行孝塘黃墅浦小夏駕木浦支河木葉涇學堂浜江莊涇陸家浜邵莊涇章河涇橫塘新涇裏涇何涇趙涇楊村河顧髙涇陳樹涇何莊涇夾涇朱思涇小夏駕小瓦浦嚴涇幹涇內嚴涇萬曆六年浚

大瓦浦東南支河白田浦曹涇曹呂涇小淩浜刁涇廟堂涇新開涇朱同涇北浦焦墩涇南潘涇吳潭涇雞鳴塘市涇鮑涇周義涇謝胡涇朱防塘北莊涇廟段涇虯江鴨鱔浦丫齾涇六集涇戴家涇北澥浦包涇蕭涇嚴段涇薛家涇沙泥涇陸華涇孟連涇郭澤塘邵涇顧垂涇豬頭涇張烏涇內蕭涇萬曆五年浚

大瓦浦西北支河川洪涇石頭涇小瓦浦呂公涇陳涇船塢口蔡墓涇陳同涇相公浜髙淞浜徐家浜雞鳴塘韓涇蕭涇橫塘小夏駕浦馬路浦顧昌涇新涇瞿莊涇朱同涇杜家涇郭澤塘徐家涇封涇湛涇鶴田涇唐家河趙思溇

徐公浦南通吳淞江北通赤涇東爲安亭涇又東爲顧浦入嘉定界浦西支河北亭浜螺螄浜西漕塘時涇戈涇鮑涇幹涇錢涇朱防塘茆杏段董段涇廟段涇梅段涇雞鳴塘中涇薛家浜浦東支河梅浦白鶴浦泗涇趙屯涇東曹塘陸涇雞鳴塘廟涇桑浦

澱山湖西河道朱沙港馮家港盛家港葑家港南徐涇北徐涇鐘家港麻城涇西宿浦東宿浦並西通陳湖內西宿浦萬曆九年浚

澱山湖北河道趙田湖牛腰涇石溇涇北斜港許家浜邵家浜並南引湖水北入千墩六虞道褐等浦

澱山湖東河道蹌開河長嘴港杜癡港夏家港葉師路平林港唐家浜新開涇穿心港學堂涇度城廟涇度城後港並西引湖水東入道褐大石等浦內蹌開河長嘴港杜癡港萬曆九年開浚

千墩浦西支河朱新涇範田港六如涇龍骨溇南潘涇北潘涇嚴家涇馬家浜安港蔣港窯竈涇若裏浦寺港涇張靡涇徐公涇

千墩浦東支河安裏涇楊村港黃泥涇斜路涇馬巷港石墩港周涇卽馮栗港六如涇舊千墩陳莊涇茹香涇朱涇馬鞭漕南烏墩涇北烏墩涇湯家浜裴莊港錦涇方涇盛涇湓浦蕭墅浦劉婆浦新涇並西吞陳湖南吞澱湖諸水入江

朱浦【一名芝浦又名注浦】在千墩西北西由趙靈港通大直東抵千墩浦萬曆九年浚兩傍河道漳潭浦新塘大漕涇千步涇橫塘甘冊浦東涇湯涇七浦涇楊丫涇張婆涇甘子河葉涇斜涇施家涇雙巷涇支涇心涇菖蒲涇北管涇梅星涇漁連涇寒泉涇蔡丫涇李家涇馬跳涇刁墅涇季星涇窯竈涇內大漕涇萬曆七年浚

度城潭在澱山湖東上承湖水東入磧礇塘北入道褐等浦潭西支河萬六千涇廟涇東麻城涇施家涇斜路涇並西引澱湖水東入度城潭潭東支河安裏涇楊村涇泖涇陸墓涇南千墩浦潮生港傍學涇南橫涇磧礇塘黃土涇黃泥涇黃墓涇許沙涇新涇溇牛腸涇馬港唐涇請糧涇並東入莊礇涇古塘

陸虞浦在千墩之東南通磧礇塘新河北抵吳淞江東卽道褐浦萬曆九年浚浦西支河請糧涇徐姑涇烏墩涇馬鞭漕許墩港良涇翁字涇盛涇莊巷港打開港湓浦浦東支河楊襄涇嚴涇五里涇徐姑涇嚴家港捨浜橫塘翁家涇錢王浜橫膽港湓浦另有斜路涇陸墓涇防樹涇周家涇許沙涇唐涇橫涇黃泥涇徐惟涇葫蘆涇南莊港楊樹溇等河

道褐浦南通莊礇涇西洋田北出吳淞江浦西支河磧礇塘南北黃土涇楊襄涇嚴涇磚家浜羅浜吳賢涇方家溇浦家浜薛家浜徐涇潘段浜戴段涇吳家浜夏段涇前捨溝捨浜橫塘新涇張涇郁家涇廟涇劉竈浦浦東支河莊礇涇斜路涇梅簡涇防樹涇周家涇三家趾港南北廟涇千步涇王仁涇官田溇鶴田涇許巷涇橫塘黃溇迮涇陳巷浜西何涇小錢涇戴巷涇小石浦西同此小石浦東廟涇六和浜竹墩浜張連涇八千涇牛艸涇黃泥涇項連涇

北曹港西由蹌開河直接澱山湖東抵靑浦界港南一帶俱屬靑浦港北支河長嘴港杜癡港盛家港潘家段大段港西井亭中井亭東井亭三分蕩盧家浜丁家港東入靑浦界曹港去北爲新開河西接葉師路通澱湖東北入莊礇涇又北爲西洋田蕩另有木行港西涇塘港東涇塘港十乍人港石官

人涇沿家港龔家港郭蕩涇茶曹涇陳隆涇吳家灣唐家浜火燒溇鴨頭溇王家浜北斜瀝楊樹溇韓家涇馬家浜腰溇並引澱湖水由諸浦入江

大石浦南通新開河北入吳淞江東卽靑浦界浦西支河斜路莊礇涇西白米涇廟涇竹墩涇丁家浜沈連涇孟家浜項連涇管家涇小石浦王巷涇湯家浜陶墩浜小錢涇倪家涇寺巷涇王胡涇戴項涇內寺巷涇萬曆七年濬浦東支河古塘涇斜涇東白米涇楊樹浜庵涇沙溇徐家涇髙涇小錢涇和尙浜許子涇何家浜張涇金涇陸家浜浦家浜

﹤史部﹐地理類﹐河渠之屬﹐三吳水考﹐卷三﹥

常熟縣水道考

海在縣治東九十里自鐺腳港抵太倉界沿海堈身髙仰潮沙湧入河道易淤濵湖地勢低窩湖水常盈圩田易潦故修築疏之政宜並行而不悖焉

楊子江在縣治北五十里西接江陰東連大海沿江多山地髙水涸外引江潮以資灌漑易爲潮沙所淤故修濬河渠尢當首務也

白茆塘在縣治小東門外歷伍瞿塘官莊滙東入大海長七十餘里吳中北境諸河莫大於此泄瀉湖水防爲徑捷顧土疏而善潰屢濬屢淤以其徒決下流而未及疏湖口上源以助其衝滌之故今於萬曆八年大加濬治深濶倍常責令運土於百步之外不使土壓河堤而致潰又於湖口疏鑿陸涇港白魚浜等處復髙築濵湖圩岸水不散溢盡得歸宿於白茆塘以衝滌淤泥近𨿽兩遭水年低田頗獲吳民指賴此塘云

福山塘在縣治北水闗外歷福山堡入大江長五十里潮汐奔衝河因淤滯於萬曆五年疏治深濶

滸浦在梅李塘東引李墓梅李塘水折北入江沿江諸浦惟此尢大向因淤塞於萬曆七年開濬

梅李塘在縣治東闗外長三十餘里引城濠華圩諸水由滸浦北入大江於萬曆七年疏濬

濵臨江海諸浦有谷瀆港蔡浦界涇烏紗港新莊港黃泗浦並南通江陰塘三丈浦奚浦並南通朗城塘小陳浦大陳浦西洋港並南通壽安塘盧浦南

通十六都福山塘南通北水闗萬曆六年浚崔浦南通耿涇塘萬曆九年浚耿涇塘南通梅李塘野兒漕南通海洋塘海洋塘南通鵧城塘千

步涇南通海洋塘

許浦在縣東北七十里西接梅李塘萬曆六年浚浪港浦西通隆池涇瓦浦南通市莊港徐六浦髙浦俱南通李墓塘駟馬涇南通唐浦【卽朱堰塘】金涇浦南通湖澄涇萬曆八年浚石幢浦南通白茆塘

已上諸浦並北入大江

陶涇浦南通蓮涇浦成像浦卽葉涇南通李明涇北浦卽陸明涇西通橫涇甘艸浦鐺腳浦黃泗浦並西通白茆陸和浦東陸浦南通六尺溝大錢涇小錢涇西通橫涇七浦塘西接陽城湖東由太倉入海

已上諸浦並東入海

縣北入江有鰻魚浦南通二十都沙營浦卽蓮涇浦

縣東入海有上匣浦西通葉涇下匣浦卽周長涇西通浪港安兒浦卽安陸涇�湖浦俱入海

元和塘運河卽常熟塘南起郡城齊門至船塲浦入縣境長九十餘里去城十餘里地名華蕩湖形極低窪塘貫湖中水激多圮於萬曆七年壘石修葺行者稱便

西南境水道

佳菱蕩在縣西南三十里南接長洲界西通無錫界蕩北爲顧門涇北通楊尖塘楊尖塘西通無錫

界東通華蕩北通官蕩

官蕩在縣西二十里蕩西爲大和塘東通張墓塘又西爲官祿塘並西通江陰東入尙湖

華蕩在縣南十五里西通宛山塘又西爲陳埭涇楊尖塘俱西通無錫界蕩之東爲徐涇又東爲黃涇浜

白蕩在尙湖南六里東通元和塘西北入尙湖蕩之東卽六里塘蕩之北爲柴涇爲嚴墩浜俱北通尙湖

尙湖在縣西南四里長十五里廣九里旁邑水溢亦滙於湖由三丈浦福山塘等處入江西爲丁家港張墓塘湖橋港南爲顧家港徐墅涇斜橋塘東爲莫門塘徐涇恵洞涇北爲焦尾溪流入山塘涇

山塘涇在虞山前西接小山港西北通九折塘入福山三丈等浦

塘西沿塘水道練塘項涇貴涇洞港涇俱西通無錫界內貴涇洞港俱萬曆九年浚六里塘西通白蕩俱東入塘朱涇丁家浜邵家浜錢家浜俱南通元和塘北入尙湖恵洞涇徐涇莫門塘俱西通尙湖東入元和塘

塘東沿塘水道螺螄涇東通新安塘新安塘廟涇俱東通昆山界潭塘南通黃涇妙涇塘東通魏涇塘瓦溇涇東通陳家壩寺涇東通周公壩陳涇東通昆承湖張巷塘顧涇塘黃墓陵涇堰

涇魏涇徐瀝塘莫門塘斜橋塘衛涇塘後港並東通昆承湖練墩浜東通戈莊塘湖漕南接黃涇北通戈莊塘並西納元和塘水東入昆承湖

昆承湖在縣東南五里廣長各十八里南承陽城湖震澤西則無錫諸水亦注之由白茆諸浦入於江海湖南有桑婆浜南通莊涇張涇南通潭塘沈

巷浜東出爲潭塘口黃涇南通長洲界萬曆五年浚時涇東通長洲界周涇南通陽城湖龍涇六十二涇俱南通巴城湖

已上並北入昆承湖

湖西有橫涇南通廟橋萬曆五年浚戈莊塘西通城濠並東入昆承湖湖北有艾涇北通莫城涇落星港東通五瞿塘並南通昆承湖湖東有五瞿塘東通白茆七星橋港東通白魚浜並西引湖水東入白茆浪港等浦

張巷涇南通長洲界北通蛇涇蛇涇西通新安塘東通相城嚴捨涇西通懸涇東通陳涇黃姑浜東通陳涇北通五丫涇五丫涇南通七浦塘接長洲界北通蓮涇蓮涇南通香山涇北通白茆

黃溪在縣東南十二里南接尢涇北通戈莊塘尢涇南接陽城湖北入西山涇華涇西接練村港東通戈莊塘

七浦塘西接陽城湖過斜堰至任陽直塘入縣境東入太倉界南通昆山北通白茆塘南有橫涇南通斜橋塘吳浦塘南通張浜鵞腸涇黃閔涇南通昆山界並北入七浦塘瞿涇塘西通鹽鐵東入七浦鳯凰涇東山涇南通七浦北通白茆斗門涇南通七浦西通蓮涇重岡涇虎丘涇西通黃閔涇東過橫涇

白茆塘南及塘東河道五瞿塘田溝前港鄕界涇俱南通尢涇五丫涇南通七浦北由蓮涇出白茆蓮涇南通香山涇白魚浜新開河西通昆湖鳯凰涇東山涇南通七浦支塘南通鹽鐵馬章浜舊城河湖漕塘廟浜嚴洞涇南橫瀝南李墓塘橫浦鹽鐵東橫浦南港俱南通七浦內城河湖漕橫浦鹽鐵等塘俱萬曆六年九年浚北港南通浪港已上並西北通白茆

塘北及塘西河道朱堰塘西抵邑城北入江雙浜西通朱堰塘湖澄涇西通斜橋塘三丫港北合葑涇方陸涇長毫塘並東通白茆三丫涇北通浪港張涇西通落星涇童家浜北通鮎魚口張先生浜北通長毫塘東涇西通西婁涇尢漕北通雙漕閘並南通白茆古湫浜東通大海官莊滙在山涇口鮎魚口南接昆承湖李墓塘西通梅李萬曆九年浚嚴洞官浜西通梅李站浜沈浜西通貴涇

已上並東南通白茆

縣東河道華在縣東二里歲久湮廢成田沈塔涇西通嚴涇東通張先生浜嚴涇與四十四都分界葑涇西通蓮涇東通山涇丁澤涇陶捨涇西通湖涇東通湖塘陳大港東通漕頭塘北通蔣涇

鹽鐡塘去縣東北七十里西傍於江東濵於海爲腹內經河南逹昆嘉上華四縣西逾江陰繚繞數百里屬縣境者飛沙易淤於萬曆八年疏通後宜常加浚理

塘南河道橫涇南通隆池涇北通錢涇甘泉涇南通洋涇大坔塘南通梅李寺涇南通橫涇晉賢涇東通南港大陸涇珍門涇東通三丫港鳯凰涇東通甘泉涇

已上並北入鹽鐵

塘西河道周涇夏塘涇俱北通李墓塘貴涇北通大江並南通鹽鐡塘

塘東河道陳智涇蘆瀝塘東通橫瀝馬廠塘北通海洋塘並西通鹽鐡瞿捨涇東西俱通鹽鐵嚴捨涇長洛涇俱通鹽鐵

橫瀝在縣東北長與鹽鐵等萬曆九年浚甘艸浦卽塘茜涇西通橫涇東入海小錢涇東通大錢涇入海黃浜陸和浜東陸浦並南通六尺溝東入海下匣浦卽周長涇西通浪港東入海上匣浦卽

鮆魚涇西通成像浦東入海安兒浦卽安陸涇�湖浦並東入海

縣西北至東北未盡水道九折塘西接福千塘東通福山塘丁涇西通福山塘東通哮塘南通朱莊涇哮塘涇西通福山塘東通梅李花板塘西通福

山塘東通梅李北通大坔塘大坔塘南通梅李北通鹽鐡黃福涇南通大坔塘北通甘泉涇南朱莊涇北朱莊涇西通耿涇東通哮塘焦莊涇南通梅李北通哮塘四丫口哮塘涇口四水交防在官莊西鵧城港西通哮塘北通馬廠塘弓連涇錢涇西通哮塘東通梅李薛捨涇南通靑墩浦北通梅李萬曆五年濬

三丈浦在縣治西五十里北通大江南通江陰塘地髙水涸腹內灌漑支河無慮十數於萬曆八年疏濬

奚浦在縣治西北六十餘里南通江陰塘北接大江濵江河道易爲潮沙所淤於萬曆十年重濬﹤史部﹐地理類﹐河渠之屬﹐三吳水考﹐卷三﹥

太倉州水道考

海在州城東由劉家河出海凡一百餘里東北至崇明二百六十里潮汐奔衝風濤相薄塘岸善潰時查理設法繕完是在長民者加之意而已

婁江【卽至和塘在出海處曰劉家河名三而江一也】西自太湖東流入州境環城而南又東百里而入於海水迅駛與淞江東江埓合稱爲三江焉自劉家河而西爲北瀂漕爲糜長涇又西爲北時涇爲楊涇爲小塘子爲三江口爲石婆港南盤曲處爲湄塲灣北爲新開河爲靑福涇爲菖蒲涇爲半涇

七浦塘在州治北三十里西自長洲界歷昆山以入州治直折海口長百五十餘里上承陽城巴城雉城諸湖之水由陸涇港狀元涇斜堰與黃昌金雞等河入浦迆東過石牌灣木樨滙直塘鎭中截鹽鐵塘南行者繞州城西出至和塘東行過沙頭從七鴉入海乃太倉昆山北境與常熟東南泄防湖水之要道因沿海堈身旣髙潮沙易入而難出旋浚旋淤旱潦咸病今於萬曆六年自鹽鐵以東浚至七鴉港口西撈直塘鎭西之淺處共長五十餘里仍於漕頭塘要害之處建石牐一座以拒渾潮遇潦則唘民不絕魚鹽之便浦無淤澱之憂矣

鹽鐡塘經州城中南行十二里入嘉定界出吳淞江北行四十里入常熟之白茆塘又折而西至江陰出楊子江今在州城者已塞南北二水門名存而河湮沒矣𨿽有鹽鐵塘不復直貫南北外城水萬曆九年開濬通利

半涇橫貫城東數里南入婁江北經湖川楊林至七浦塘又南逹仁義涇北逹北瀂漕而橫貫諸水爲丁涇港爲新塘港爲陸窯塘摩羅涇爲陶宅港並入於海於萬曆七年開濬

已上州城東境水道之大者凡十有七

如茭涇閘頭塘百萬涇顧稍涇蕩涇大涇諸口涇北陽涇南陽涇曹涇鳯凰涇脛涇何莊涇白涇丁涇金家浜吳涇王家涇大洋涇郟家涇信曹涇胡家涇操園涇江門涇楊家涇和家涇馬家涇大涇時涇楊栁涇小腰涇南北諸涇西錢涇杜漕涇陸婆涇龍亨涇唐家浜朱涇新涇沙家涇黃家涇大郎涇尢漕大義涇沙溇涇杜林涇吳卯涇新開河吳孟涇楊稍涇姚家涇沈母涇徐家涇寺溝稍周家浜馬漕口馬家浜路漕塘小浜毛涇殷丹涇陳荻涇杜家涇盛涇楊家浜黃涇蔡家涇長涇大沙涇王涇尢涇蔣漕深涇胡塘沈婆涇車涇永江涇蔣家浜陳文涇魯涇八尺涇路溝楊漕糜長涇牛令涇支溝石口涇界涇小浜之其名不一則皆分灑於糜長河小塘子半涇新塘陸窯塘此東境諸水道也

內閘頭塘諸涇大涇黃涇新涇朱涇黃家涇杜林涇盛涇腰涇糜長涇八尺涇丁涇北諸涇吳涇大郎涇尢漕界涇何莊涇寺溝楊漕等處於萬曆五六七八等年開濬深通

吳塘在州城西三里南出婁江經吉涇入嘉定界北經湖川逹七浦塘宋時潮汐不通至元時婁江不濬自深吳塘水始大永樂二年戶部尙書夏原吉開濬顧浦南引吳淞江水北貫吳塘自吳塘而西爲黃淺涇爲黃泥涇東爲太倉塘

太倉塘引婁江水入州城大西門相爲至和塘太倉塘稍南爲陳門塘引婁江水入小西門其稍西北與陳涇黃涇漕包涇並入鹽鐵塘又西北爲古塘已上州城西境水道之大者凡九

莊基涇辛涇旺涇潘婆浜橫塘松采溇沿門涇司馬涇大浜口薛塘涇髙家涇薄家涇施家港姚家浜橫涇徐丫港楊漕涇鄭莊涇馬涇滕涇嶽瀝涇朱涇浜嚴涇車浜腰溇寺涇徐涇蔡涇薛家涇李莊涇廟涇夏界涇潘涇老鴉涇小七浦菱角涇王涇周涇姚涇郁涇沙湖涇瞿涇張涇曹瀝涇陸涇金家浜董泥涇夾溝溇薛段涇陶公涇顧宗涇太平涇沙善涇杜漕溇窯浜楊淺涇黃家涇任村涇項積涇之其名不一則皆分灑於西境吳塘顧浦諸水者也

內瞿涇橫涇姚涇張涇寺涇周涇陸涇腰溇辛涇夾溇廟涇沙湖涇姚家浜杜曹溇徐丫涇嶽瀝涇徐涇大浜陶公涇蔡涇橫塘楊曹小七浦於萬曆五六七八九年陸續濬通

顧浦在州城西南五里引吳淞江水入吉涇其北自吉涇塘稍東復北下爲戚虞涇與南鹽鐵張涇橫瀝水東西相並俱北入婁江南鹽鐵在戚虞涇之左張涇橫瀝在戚虞涇之右而鹽鐵橫瀝其所通爲逺於萬曆七年濬

橫瀝南經婁江入吉涇塘北經七浦入常熟界公塘口陸渡口雙塘石家塘南瀂漕南時溝楚城涇渡船浜薛敬塘張浦塘糜長涇稍東皆在劉家港之南次於瓦浦唐涇石牌涇稍西皆在應岡門之南故宜並分與顧浦等同界萬曆六年開濬

戚虞涇在州治至和塘南歷吳塘顧浦由安定港以入吳淞江北合吉涇鹽鐵橫瀝等水以入至和塘南北二江潮貫入沙易淤澱於萬曆五年濬治置牐於中以時唘閉

已上州城南境水道之大者凡十

嶽廟涇莊五涇汗涇楊樹涇黃婆涇橫瀝涇官浜西時涇東時涇潭孔涇顧郎中涇宋涇胡竹涇蘆婆涇大麻浜範涇白蕩湯涇周陸涇陸華涇張華涇夾溝黃姑塘管門涇古涇南莊涇北莊涇滸涇牛脊涇西譚家浜東譚家浜小橫瀝楊泉涇黃蓮涇蚊子涇陸剗涇朱履涇張烏涇蟹涇杭涇閘牌涇瓦浦黃沙浜赤涇斜塘水竇溝沈涇虎泥涇趙裏浜西溪涇香花河倪村涇黃敲涇河鰍涇周鰻鱺涇系耆涇陸敲涇牛皮涇葉涇之類其名不一則皆灑於州治南境諸水者也

內橫瀝涇虎泥涇黃婆涇湯涇範涇葉涇杭涇南莊涇於萬曆五六九年開濬

橫塘在州城東北經楊林七浦入常熟六尺溝在其東北港在其西自橫塘而南經水爲浪港南下爲黃涇自黃涇出爲七鴉浦萬曆八年開濬

楊林塘東至花浦口入海西由西塘上承巴城湖長可敵七浦而州之田待其水以灌漑者尢廣往歲巡撫李充嗣亦一再濬之工力弗竟今於萬曆八年責令修濬深濶以泄公明良字圩等田低窪之水民稱利焉自楊林塘而南爲湖川塘萬曆七年開濬

湖川塘東環出小塘子入婁江北穿鹽鐵塘西接金雞河多支流與七浦楊林之水並橫貫州北鹽鐵塘中至北城下於萬曆八年疏深濶灌漑有資民稱便利焉

鐺腳港洪泗浦大錢涇鹿鳴涇浪港雙鳴涇皆東入於海蕩茜涇陳大涇在璜涇鎭則與大錢鹿鳴洪泗浪港相通南通漕頭塘入七浦東北距城逺者八九十里近者不下四五十里與蕩茜涇俱東入於海其西爲北花浦口雙鳯鎭之顧門涇西通新塘東則依於鹽鐵

內鐺腳港洪泗浦大錢涇鹿鳴涇浪港蕩茜涇陳大涇顧門涇於萬曆五六等年開濬

已上州城北境水道之大者凡十有六

邵蒲涇伏儀涇中路涇陳家浜鈕童涇掘頭涇鄒莊涇顧華涇丘渡涇中涇寺浜口朱裁縫浜西轉河東轉河陸鶴涇菱母涇均司漕方莊涇斛朳涇曹公浜水杓浜南橫塘盛婆涇顧童涇楊溇涇走涇湗張涇戴浦漕吳淞涇糜長塘摩羅灣南六尺北六尺麥粥涇蝦蟇涇張浦北八尺吳溝涇翁涇黃膀溇南單涇魚涇沙家溇軟漕荒莊涇官夾溇西冬靑溇黃昌溇涇北單涇陳思溇九曲河菱溇斛擋浜王裏涇南車溝淩頭鎭菩提涇陳從涇積水浜葫蘆潭欄桿涇黃封涇官水河窄涇杜八漕桑巷涇老陳涇橙涇魯巖浜魯窯浜灰扒溇猴塘池涇陳智涇杭涇朱洋涇桃源涇觀音河崔漕祠堂涇龍池山涇鯉脊涇進賢涇西房涇莊旺浜北房涇周車涇大灌涇小灌涇挑扒涇諸施涇侯婆涇君思漕毛造涇鮎魚涇排涇顧漫涇戴店涇龍塘淡涇解劉涇黃溝口張華涇野麥涇急水溝陳童涇堯師浜猛奣溇礱坑涇李師娘浜陸步涇道涇步罡涇陳涇孫烏涇屈家浜燕捨浜倪岑浜西汲水浜花園涇王璠涇直上涇淩王浜南北潘盈浦包智浜何堰涇沙營塘道院浜仲家浜韓紀浜蘇李浜襪頭浜吳郎浜蔣金涇夏田溇樊浜倪旻浜小龍浜陳信溇瓦稍浜王渭浜顧旭浜弓月浜之類其名不一則皆分灑於州北境內諸水者也內戴浦陳智涇張浦北六尺均司漕蝦蟇涇直上涇陳涇桃源涇方莊涇轉河鄒莊涇淡涇邵涇龍池中路進賢涇陸鶴涇俱於萬曆五六七八九年開濬深通

城中之水一自太倉塘入大西門由儒學後稍折而南一自陳門塘入小西門由儒學前東下一自新開河經半涇入大東門並至儒學東三尖口防其亙南北而中稍偏於西門爲鹽鐵塘南北水門張士誠築塞水入東西三門則鹽鐵塘分流至南北城下東門內有周涇南門內有旱涇城隍廟西有樊村涇亦借玆三門之出入爲盈涸焉

堽門在州城外南北西三面今皆廢壊而名迹僅存姑列如左

張堽門【在州城南接婁塘界】應堽門【在州城西南】邵堽門【在州城西】鄰堽門曲堽門顧堽門金堽門馮堽門【並在州城西北】賈堽門吳堽門丁堽門秦堽門彭堽門【並在州城之北】廟堽門李堽門潘堽門時堽門陰堽門靑堽五家堽沙堰門防門並附麗於南北西塘浦之間又有薛墅門髙門諸門大淩門之屬﹤史部﹐地理類﹐河渠之屬﹐三吳水考﹐卷三﹥

嘉定縣水道考

海在縣東四十五里北自黃姚港跨吳淞江南抵上海界濵海八十餘里俱屬縣治而南蹌口則縣境入海之第一道也

婁江【卽劉家河】在縣北一十八里源由震澤從吳縣鮎魚口經郡城之婁門東貫昆山又東至太倉與縣合界東入於海

吳淞江在縣南四十里自太湖由大姚分支過澱山湖經昆山夏駕浦東抵縣界東過顧浦又東過黃渡又東過江灣又東抵吳淞所入於海江之在縣境者淤塞十餘里於萬曆五年同時開治江復故道

練祈塘運河東西長七十二里自縣治東者曰東練祈由東門抵羅店稍東北入於海其一支南折而東合馬路塘又東合月浦又東合�淘港入於海從西者曰西練祈由西門抵外岡西貫吳塘顧浦南接吳淞江又一支從外岡北折合北鹽鐵塘入婁江挽運由之毎因潮沙易淤於萬曆五年復浚

橫瀝運河南北長六十里自縣治中分從南者曰南橫瀝由南門過南翔接上槎浦折而西由孫基港入吳淞江從北者曰北橫瀝由北門抵婁塘東折爲雙塘稍東折北爲東橫瀝入婁江於萬曆六年復濬

東境幹河一十有二

東練祈之北爲顧涇港西通練祈東入於海顧涇北爲施家港又北爲五嶽塘又北爲黃姚塘俱西通川沙港東入於海黃姚北爲川渉港西折而南通顧涇港東入於海練祈之南爲�淘港西接月浦東入於海�淘港南爲湄浦又南爲沙浦俱西通東楊涇東入吳淞江沙浦南爲溫艸浜又南爲段浦又南爲鵞艬蕩又南爲錢家浜並西通走馬塘東入吳淞江內湄浦段浦沙浦溫艸浜於萬曆五七九年開濬

西境幹河有七

西練祈之南爲趙涇北通練祈南出封家浜趙涇西爲漳浦北通練祈南折而西出南鹽鐵漳浦西爲鹽鐡塘【又爲西橫瀝】元時海運從東北出婁江達於海國朝時罷海運以北鹽鐵西練祈爲運河從外岡中分北爲北鹽鐵經葛隆入婁江南爲南鹽鐡南接陸皎浦入吳淞江鹽鐵西爲吳塘北通靑魚涇南入吳淞江又西爲顧浦北合吳塘南入吳淞江又西爲徐公浦北通郭澤塘南入吳淞江三河形如川字而練祈直貫其中西爲安亭涇與昆山分界

內吳塘顧浦南鹽鐵北鹽鐵漳浦徐公浦於萬曆六七九年開濬

南境幹河一十有二

南橫瀝之東爲中槎浦又東爲下槎浦又東爲桃樹浦又東爲大塲浦又東爲趙浦又東爲彭越浦又東爲蘆涇浦俱北通走馬塘南入吳淞江走馬塘西通南橫瀝自東迆南接江灣浦東入吳淞江南橫瀝之西爲新華浦又西爲封家浜西爲陸皎浦跨橫瀝之南者東爲舊江西爲虯江東西分流並入吳淞江內封家浜槎浦虯江彭越浦蘆涇浦於萬曆五六九年開濬

北境幹河有八

北橫瀝西折爲婁塘西通北鹽鐵婁塘北折爲中心橫瀝北入婁江【卽公塘今壩】東橫瀝東爲大雙塘西通北橫瀝北入婁江又東爲小雙塘南合大雙塘北入婁江小雙塘東爲新涇又東爲華亭涇俱南通東練祈北入婁江華亭涇東爲蒲華塘又東爲界涇俱南通東練祈北滙爲一入婁江

內新涇華亭涇界涇於萬曆五六九年開濬

吳淞江南幹河有四

西爲大盈浦【在五十都】東爲嚴徜浦又東爲髙家浜又東爲蟠龍江【在十四都】俱南接靑浦縣松塘北入吳淞江內蟠龍江萬曆九年濬

吳淞江東幹河有四

南爲界浜【與上海縣分界故名】界浜北爲張家浜又北爲戴家浜又北爲史家浜俱東抵海岸西入吳淞江

右總計幹河四十有九海潮通塞不常人工開濬不一故有昔小而今大者亦有昔大而今小者以其吐納江海系一邑利害故悉敍次之

支河【昔計三千有餘條後漸湮塞今可攷見者僅一千二百餘條然亦不能殫述姑舉其通流者著之於篇明濬此可以逹彼也】在縣城內者南爲楊樹浜爲何家浜爲野奴涇北爲淸境塘爲呂墅涇在四境者一都爲倪家浜爲古墅溝爲姚浜爲馬陸塘爲公孫涇二都爲雞鳴塘爲河門塘爲錢門塘三都爲靑岡橫瀝爲項涇爲譚涇爲斜涇爲六千涇四都爲大理港爲篠澤塘爲張浦塘爲白涇爲千步涇五都爲李公浜爲南馬涇六都爲西楊涇爲東楊涇【一名狄涇】爲潘涇七都爲李家港觀音港楊樹浜九都爲小吉浦爲髙境塘爲新涇十都爲盂雅浦爲艸塲浦爲姚家浜爲小塲浦爲麋浦十一都爲兪店浦爲葑村塘爲兪家浦爲秦公浦十二都爲和尙塘爲第二塘十三都爲斗門涇爲大舜涇十六都爲錢涇南山涇郭山塘十七都爲淩門塘爲瞿門塘爲茭門塘爲陳涇爲泄溇十九都爲何浦爲桑浦爲周思浦爲陽呂涇二十都爲沙涇爲淺江爲張涇爲第四橫瀝二十二都爲孫浜爲殷涇塘爲黃姑塘爲長浜爲野泥涇二十三都爲墅溝爲鹵漕爲蕭涇爲諸家浜二十四都爲陸河塘爲橫瀝塘二十六都爲吉涇浦爲廟涇二十七都爲糜塲橫瀝塘爲灰白溇爲斜涇外八都爲家浜爲葉家浜十四都爲鄔城浦爲方亭浦爲張沈浦爲朱家涇十五都爲大頭浦爲窯頭浦

內呂墅涇項涇淸境塘艸塲浜殷涇塘靑岡橫瀝公孫涇河門浜姚泗浜楊樹浜錢門塘李公浜周家浜潘涇錢涇雞鳴塘孫浜斜涇長浜等河俱於萬曆五六七八九年開濬深通

﹤史部﹐地理類﹐河渠之屬﹐三吳水考﹐卷三﹥

崇明縣水道考

縣治在平洋沙之上浮於水中西北面爲江東南面爲海江海播遷不常縣亦移徙不一內地斥鹵本無長河大川而境內之可記者北有云狀合套黃家港十八圖靑龍港張网港西有界溝錢打紙港南有孫昂港大洪十八圖港盤船港東有碑艸港界溝當沙港官洪等河

長沙爛沙有官洪像沙港朱華港袁六港施翹港大斜洪龎蘭港北大河北橫界河

內朱華港袁六港斜洪北橫界河於萬曆五七九年開濬

響沙有東洪豎河摘潑港鱈魚套潭子港中界河楊圭狀河黃炳橋河萬曆五年開濬

南沙有倪道士港蔣六洪新開河合套界溝第三港老套當沙頭港

三沙有中界河南界溝合套河

登舟沙合套萬曆五年開濬

袁家沙河袁家沙界河萬曆六年開濬

竹箔沙綴水港萬曆六年開濬

又有張家港靑潭港穆家港下樁港海兒港丁家港第八港第九港道塘港民墅港鐘家港陳滑港第五港曽姚港千家港富民港永安港上港蝦港川洪港秦墳港小桐板港丘彥章港水竇港淸水港予爽港北滑港薛家港陳家港石家港下界防港出水套港南大港陳八港天仙港通營港楊樹港軍營港陳殊港東官港西官港川套港南沙港第四港雙港垂虹港徐家港通流港張成港下川港施沙洪長敢洪北川洪上川洪沈婆洪徐公浜沈匾洪南川浜長明溝安樂潭

三吳水考卷三﹤史部﹐地理類﹐河渠之屬﹐三吳水考﹥

欽定四庫全書

三吳水考卷四

明張內蘊周大韶撰

松江府水利考【小序】

松江僻處一隅中窪外亢大海繞其東南吳淞江環其西北黃浦澱橫貫於江海之間諸湖蕩漾與澱聨屬者不可殫述太湖及浙境諸水防而入焉以逹於海蓋水都也今考境內來源澱湖西北有急水朱沙二港西納白蜆江陳湖諸水由沈龍河蔓萊洲沙田湖南沙蕩東入於澱湖澱湖西南有冷灣白溪港楊亷蕩雪落漾黿蕩及汾湖三白蕩諸水由金澤塘南北橫港南陳西陳東陳任鄧羅家扇李家柵薄家蔡家毛練等蕩分流濮陽大蒸小蒸章練曹墳等港入於三泖澱湖東南有爛路港山涇港合連湖瓢湖西靑東白金銀等蕩引湖水東流亦入三泖澱湖東北有大曹港蹌開河吞湖水東行合何家港斜瀝港三分蕩經靑浦縣城入於橫泖復合顧防浦祥澤塘南盤龍諸水並由蒲滙塘入於黃浦分支北行者合昆山界中諸水由內勲防仙大小趙屯大盈艾祁崧子華漕赤鴈等塘北盤龍北橫瀝入於吳淞江三泖之名圖經以近山涇者爲圓泖近橋者爲上泖自泖橋而南者爲長泖其說不可易矣圓泖東出爲葑澳塘走馬塘橫山塘東西山涇分流神山塘橫浦塘南曹港柘澤塘諸家塘沈涇塘通波塘亦入橫塘橫泖以流入於蒲滙塘東出爲古浦塘爲斜塘爲石湖塘爲黃橋門爲滕港爲泖橋塘朱涇塘並溢出秀州塘入於黃浦三泖西南有嘉善塘平湖塘納杭州嘉興諸水北由白潮涇白牛塘楓涇徐涇入於三泖東行者由界涇橫分流瀝瀆胥浦等塘和尙麫杖等港大小茫塘前後岡塘歸涇髙蔣涇橫港泖港折入驅塘秋涇掘撻涇石湖浦張涇鄕界涇入於黃浦鄕界涇之東爲亭林港顧胥塘祝家港望湖涇鹽鐵塘南橋塘蕭塘港上下橫涇方西塘淺沙塘並南承山塘曹涇諸水北由得勝港沙竹岡金滙塘閘港入於黃浦此華亭浦南之水道也閘港之北爲下沙浦馬路港都臺浦咸塘並上承沿海各竈諸之水西由鹽鐵塘沈莊塘周浦塘三林塘楊思港黃緇溇等港西入於浦此上海浦東水道也浦之西北自李塔滙分支者則有南錢港蔣涇張涇米市塘官紹塘南兪塘鹽鐵塘語兒涇沙岡塘竹岡塘橫瀝北兪塘洞涇駟馬塘六磊塘車溝塘新村塘吳店塘烏泥涇華漕龍華港入挿港此並華亭上海二境自南迆北而東入於浦者也江南水道爲新涇爲上澳浦沙浜大盧浦小盧浦閘港過大黃浦爲洋涇爲西溝浦馬家浜東溝浦張家浜界浜江北水道爲牧瀆港上澳浦桃樹浦徐公浦下海浦曲浦陽樹浦尹祥港走馬塘此上海北境之水合於浦而通於江者也合而論之沿海堤身髙仰畏旱松與蘇等爾蘇則宻邇大江水性平淡土脈未爲甚瘠松江沿海咸潮浸漬地皆斥鹵矣瀕湖水鄕卑隰畏潦松亦與蘇等爾蘇𨿽下下低田嵗收蒲荷菱芡之利松之水田僅宜於稻潦則遂絕望矣故不論嵗之丰凶大都松江嵗無全稔蓋地同而利害迥異者殆不可不察也夫地利不齊惟人工可以濟之故築隄防疏溝洫在他郡均不可緩然松視蘇爲尢急云

﹤史部﹐地理類﹐河渠之屬﹐三吳水考﹐卷四﹥

松江府水利節目

松江屬邑有三地勢窊窿東髙西下萬水所湊滙澤成湖乃水之都防也賴以泄防者吳淞黃浦二江焉黃浦繞郡之南吳淞附郡之北合流上海之蹌口以入海則松江爲七郡之闗鍵可知矣二江引潮汐奔衝髙仰之鄕引灌漑利𨿽博設遇雨澤浹旬則潮勢抑回湖水洄洑境中爲患尢棘故上靑二邑之利害相懸而華亭各兼其半有潮去處地髙水窄河易湮淤濱湖之鄕地卑勢下湖水易溢本院亷得其故首開秀州官紹蒲滙等塘引三泖之水南行而入黃浦繼浚大小山涇橫泖蟠龍等塘引澱湖之水南入於浦北入於江疏三防河金滙塘都臺浦白蓮涇孔宅涇等河者使旱有所資也治蹌開河杜疾港秀州塘之艸灘者使澇有所泄也泖涇爲鹽鐵之害者則壩之以正其本源薛家浜爲城濠市河之害者則閘之以司其出入於松江之可見者大端如此其濬支渠築圩埂之政不在是焉

﹤史部﹐地理類﹐河渠之屬﹐三吳水考﹐卷四﹥

華亭縣水道考

海在縣治東南境去城七十里東自靑村所西抵獨山凡一百四十里其勢浩蕩無涯以海塘爲障一有疎虞膏腴斥鹵一郡利害實系於此宜嵗加修築焉

黃浦在縣東南境西起秀州塘名橫潦涇納泖澱諸水東行至詹家滙名涇塘其實皆黃浦也至閘港北折入上海界浦環境內凡九十餘里

三泖在縣西與靑浦分界西受嘉興及澱湖諸水由東西山涇古浦塘斜塘石湖塘滬沙黃橋門泖橋等處入於黃浦

秀州塘在縣西南源出杭州歷嘉興而東過張涇滙東北行至楓涇鎭入縣境過白牛塘絕長泖合泖橋水抵朱涇出萬安橋北流合滕港水黃橋門水由橫潦涇以入黃浦一支源從圓泖來由古浦塘東行至問俗亭南折合石湖塘水過李塔滙又合斜塘水亦由橫潦涇以入黃浦問俗亭迆南一帶約二十餘里沙淤成灘塗田日辟萬曆六年題請南自黃橋門北至問俗亭疏治長二十餘里補築塘岸傾圯者三十餘所水復故道行者稱便

官紹塘在郡城南水關外受城河及斜涇諸水入登山水橋南行過呂巷普濟二橋又過南倉演武塲丘涇又東過禦史涇合泖涇入浦舊因潮沙淤澱形如平陸於萬曆六年大濬深闊一支自倉河轉角處分流南行過打鐵橋入黃浦爲小官紹塘

泖涇在縣城東三里掣引鹽鐵蟠龍南北兪塘水南行合官紹塘入黃浦勢甚洪壯而鹽鐵等塘之旋開旋塞坐其分奪之故今於萬曆五年壩截泖涇北口而蟠龍兪塘諸水並由鹽鐵塘行矣

鹽鐵塘在泖涇東自呂塘廟迆東入黃浦淤壅不通將十餘里於萬曆六年疏濬深闊截浦而南直抵曹涇之捍海塘矣

蟠龍塘在縣東北自鹽鐵分支從華陽橋北行經北兪塘六磊塘泗涇至橫塘入靑浦界在縣境者潮沙淤澁於萬曆七年自南蟠龍橋浚至北蟠龍橋止長十二里

泗涇自祥澤塘折北而東納通波塘外波涇洞涇北張涇四水故名東合盤龍塘北行絕橫塘折而東爲蒲滙塘

蒲滙塘在縣東北三十五里與靑浦分界首受盤龍泗涇橫塘諸水東流過沙竹岡橫瀝東入上海界由龍華港入於黃浦萬曆六年開濬通利

大泖以西水道具載靑浦考下

大泖以東及府城以北水道西山涇在葑澳塘東昆山橫云之間南通古浦塘過昆山絕走馬塘過橫雲山絕秀溪塘北入漕港入港處又名竹管涇東山涇其南所至與西山涇同北入橫雲山小山門至機山南別爲秀溪塘西接竹管涇至於山北別爲擦樹涇東流與柘澤塘合其西亦接竹管涇合爲漕港

走馬塘其源自圓泖來東行至橫雲山前爲橫山塘東絕沈涇塘爲橫浦經富林市南連接丘涇八曲諸水東爲七里涇入顧滙浦徐村塘馬墩涇並南通古浦塘北通泖子涇尢墩港陸家浜並南通古浦塘北通浪墩涇內陸家浜萬曆七年浚八曲港在縣城北一十八里富林西秀野塘北沈涇塘在縣城西五里南自秀州塘合古浦塘東行至秀野橋北行西爲黃泥漕爲浪墩涇東爲沈村涇又北爲褚庵港過沈涇塘橋至富林西合橫山塘東合橫浦自橫浦北流爲神山塘又北爲八曲港自富林西北入鐘賈山北行至永安橋爲柘澤塘入靑浦界其一支西來循雲山南麓而東者曰橫浦塘櫻株灣在焉過山涇爲秀溪塘西接於葑澳塘黃泥漕在沈涇塘之西北爲浪墩港又北爲褚庵港東爲二里涇南接采花涇小淸河在秀野橋東循西林寺東垣入白龍潭

白龍潭在縣西北南通小淸河北通二里涇東出與城河合北爲采花涇褚庵港自沈涇分支東流有曲涇自白龍潭來會之貫穿陳沈村周家艸諸聚落間南連采花涇東入顧會浦其入處曰二里涇其傍近曰練家浜黃家港沈家浜大塔浜金家浜浦家浜

通波塘自縣西中亭橋下北流出通波門橫山沈涇塘諸水自西來會之迆北爲顧會浦近城以北淤淺里許萬曆八年開浚顧會浦南接通波塘北流爲五里塘又北爲祥澤塘遂別爲崧子浦北出爲鳯凰橋絕橫泖至幹山入靑浦界集賢涇在通波門外東自城濠外支北流經郡厲壇後東合於洞涇其北五里塘也五里塘在顧會浦東斜對二里涇東流與洞涇合祥澤塘在五里塘北自顧會浦分支東流北由玉皇閣與崧子浦合遂東爲泗涇洞涇自張塔橋北行貫北兪塘入泗涇北張涇在洞涇東其南接兪塘北入於泗涇其東卽蟠龍塘也

秀州塘南及長泖西水道白潮涇與嘉善分界南引嘉善諸水北入秀州塘白牛塘南承嘉善諸水北入大泖楓涇在縣西南四十七里承白牛塘諸水東過泖橋由朱涇下秀州塘界涇在縣西南平湖之北境東爲胥浦塘北爲大茫塘爲麪杖港馬莊港爲東西徐涇爲洋涇爲遊涇爲北諸港爲梅林涇蔣巷涇莊公塘西爲野民涇過白牛塘接嘉善界並北入秀州塘其東南爲橫泖大茫塘在縣西南界嘉善華亭間東流入於長泖

秀州塘北及塘西水道古浦塘西引泖水東行一十八里逾跨塘橋循問俗亭而南入於秀州塘斜塘西北自古浦塘分支東南行合石湖塘水由斜塘橋出秀州塘石湖塘西引泖湖水一出斜塘橋一支合北錢港水出石湖橋黃橋門在斜塘橋南吞吐泖湖水惟此爲寛廣徑直泖橋在朱涇西跨長泖之上北引大泖南合長泖東出朱涇塘

黃浦南水道橫泖其源自當湖長泖來界平湖華亭間其支流爲華家涇丁家漾爲泖港其東爲秋涇白涇在秦山塘南源自平湖來東北流由周倉浜入沈涇一支東北流爲惠髙涇爲彭巷港其東爲朱家溇北爲處士涇又北爲謝墳涇爲西防涇東爲東防涇北爲胥浦塘又北爲石臼浦北入瀝瀆塘瀝瀆塘一名璜涇亦自長泖來東行過防涇北入胥浦塘山涇在秦阜山承山塘白涇二水北下入於幹巷

港

胥浦塘自長泖接界涇而東盡納惠髙彭巷處士瀝瀆諸水絕石臼浦至張涇東爲前岡塘其北流絕歸涇出朱涇鎭西爲徐涇鎭東爲驅塘出太平寺前爲掘撻涇呂巷塘在縣西南五十里承長泖及胥浦塘諸水滙於幹巷港

歸涇在胥浦北亦自長泖來西接大茫塘東流絕徐涇驅塘東爲橫塘至張涇東爲後岡塘南有水五岐合流貫徐涇東入掘撻涇曰五丫港入於朱涇東由石臼浦一支北下爲驅塘過米涇東注爲掘撻涇入橫潦涇一支承褚涇而東至於張涇北逾米涇西徐涇與驅塘東會於橫潦涇驅塘自胥浦北流絕五丫港歸涇過朱涇鎭北入橫潦涇掘撻涇亦出自胥浦北流至橫潦涇止

朱涇在縣西南二十七里承嘉善平湖長泖諸水貫市橋東流絕驅塘至張涇東爲橫涇又東爲蕩涇其北流者入於橫潦涇石臼浦接山涇北流絕胥浦入橫潦涇東至西浦爲漕港爲前鳯涇爲東淞浜西淞浜東淞之北爲蔣淞涇東與張涇合蔣淞北絕橫塘入市涇者曰小張涇東南爲新運鹽河

柘湖在縣城南七十里廣五千七百一十頃南由小官浦入海東通金山等處今爲涸壤柘湖東去十二里爲金山港上有金山營又東十二里爲菊花港一名胡家港又東北五十里曰蔡廟港俱防塘外

三防河在金山營西三里西自平湖界新倉秦望山諸艸蕩發源內地涸燥北引張堰潮水以資灌漑港漢淺狹蓄泄病焉於萬曆六年七年兩次加浚民乃復業

舊運鹽河在縣城南六十里舊通畨舶由柘湖出小官浦入海東連徐浦塘與蔡廟菊花金山等港相接今築捍海塘並沒爲鹽塲艸蕩

新運鹽河在金山衛城北流經張堰鎭西爲張涇過前後岡塘髙蔣涇廟涇泖港從詹家滙出涇塘遂絕而北接駱家浜爲鶴塘涇爲蘆涇東北與米市塘接折而北至張涇橋與城河接長六十三里凡西南諸水皆由之以入浦

按運鹽河凡三自張堰而北爲西運鹽河亭林南有鹽河通鹽鐵塘者爲東運鹽河其單稱運鹽河者乃在靑村西耳

徐浦自舊運鹽河分支東行艸塘間歷浦東塲漕涇市至崇闕止

髙家涇在張堰東護塘下北流爲後涇爲黃泥溇西入於張涇東爲白泖涇再東爲沈湖涇又東爲洮港白泖自護塘北流過前岡塘爲潘涇至橫涇止沈湖涇洮港自護塘北流至前岡止其水自胥浦塘折北而來又西北爲楊樹溇吳塔涇俱北入吳家澑東爲界涇北爲趙巷港奉賢涇東爲招賢涇又東爲龍泉港北通運港由亭林鎭前東下入鹽鐵塘東北爲得勝港入於黃浦白泖之西爲黃墳涇東通洮港西合後涇北流至後岡止黃墳之北爲顧胥浦顧胥塘自白泖涇東流絕沈湖涇洮港爲善涇至奉賢涇北爲上橫涇其西北爲前岡塘前岡塘自張涇接胥浦塘東流絕黃墳涇至白泖涇折北而東至亭林入方西塘其西一支斜入張涇曰丫乂涇其東自沈湖涇東北流爲千步涇過蕩涇爲楮石涇過廟涇爲吳家澑爲小官紹塘北入涇塘後岡在縣城南四十里西接橫塘引張涇東下之水與前岡塘合橫涇西接市涇自張涇東流過潘涇東爲蕩涇入千步涇北爲髙蔣涇又北爲廟涇又北爲泖港入小官紹塘南爲盛家灣東北爲張蕩北爲鄕界涇米市塘內橫涇萬曆五年浚髙蔣涇自張涇東流過松隠寺北流爲鄕界涇爲米市塘東北爲蓮花朶與廟涇俱入小官紹塘蓮花朶之南爲洋涇北爲中洋涇又北爲北洋涇並東流南入方西塘北出祝家港入於黃浦

泖港亦自張涇東流過東西積錢港絕米市塘爲東泖港斜入小官紹塘故一名斜涇米市塘西南卽盛家灣斜涇盡處一水通廟涇爲古謝泖官紹塘之東爲化成庵古胥顧泖也爛涇在其南爛涇西承長泖張涇諸水東入米市塘自來爲吞吐要樞朱涇在其西北張宅鎭在其東南米市塘自東泖港口北流絕涇塘過盧涇歷黃耳祠北與張涇接並入於黃浦

涇塘在縣城南九里西承橫潦涇南承米市塘北受詹家滙以北諸水入於黃浦奉賢涇在洮港東北流入運港其西爲新港北入善涇逶迆西北行爲楊樹溇爲吳塔涇至亭林與運港合北入方西塘善涇之北爲吳家澑東爲界涇又北爲鹽河爲趙巷港東爲下橫涇內奉賢涇萬曆九年浚招賢涇在奉賢涇東萬曆九年浚龍泉港在招賢涇東並北通運港萬曆十年浚鹽河在界涇北東流入鹽鐵塘上橫涇在亭林鎭南水自奉賢涇東流絕鹽鐵塘

而東歷胡家橋至柘林市東入柘瀝塘萬曆七年浚下橫涇在上橫涇北亦自奉賢涇東流過法華橋

東南入胡家橋與柘瀝塘合承鹽鐵塘東下西接洋涇西北通爛涇入於黃浦萬曆七年浚運港自亭林鎭前東流入鹽鐵塘自鎭東折北爲白龍潭爲吳衝涇東北通葉謝鎭鹽鐵塘之東淺沙南橋諸塘也方西塘自亭林西北流爲祝家港東北入鹽鐵塘西通洋涇西北通爛涇爛涇北流爲泖涇自化成庵東北流入涇塘與大泖涇對俗呼斜涇

兪江塘又名兪涇塘在縣東南七十里自漕涇北流絕上下橫涇與鹽鐵塘合北入望湖涇淺沙塘在下橫涇北西通鹽鐵塘東流爲舊涇過沙岡爲新塘過崇闕入金匯塘止

沙岡在黃浦南曰南沙岡北曰北沙岡地多沙脊以故得名南沙岡北引浦水入腹爲利南截南橋塘直抵柘林所潮沙淤塞灌漑失資於萬曆七年疏浚深闊西通渠漕東接竹岡南橋塘在淺沙塘北東流過沙竹岡橫瀝從令涇金滙塘東通靑村港自沙岡西北流爲盧涇爲姚涇遂爲巨漕絕黃浦而北至六磊塘止萬曆八年浚望湖涇在南橋北東入千步涇北入於黃浦其北爲蔣家浜爲秋巷涇爲洞涇其南爲兪江塘蕭塘港在望湖涇蔣家浜北自葉謝鎭月河橋下東流入金滙塘由岡涇塘出黃浦其支渠北流爲新涇爲長溇爲淸水港東流爲顧莊塘萬曆八年浚從令涇在橫瀝東其南通上下橫涇曰柘瀝塘至捍海塘止北流絕南橋諸塘入浦隔浦與櫻桃河對和尙塘南起捍海塘西北流東通陸江塘及靑村港西流入金滙塘

金匯塘在爛涇從令涇之東其南接和尙塘北流過金滙橋西折爲倪家灣北爲岡涇塘入浦渾潮沙澱於萬曆六年疏治深闊其支渠著者曰百曲港百曲港自金滙橋塘東流其南爲車溝塘入郭家塘北爲雪塔港又北爲盧溝爲庵港並東入運鹽河港之曲折最多因以得名運鹽河有二一自靑村鹽倉源自中所前北流一支由沙岡塘出西爲盧涇入於黃浦一支西南通和尙港入金滙塘北接百曲港盧溝諸水遂北爲橫港爲蒲撻涇西合倪家灣由岡涇塘出浦一支北流自蒲撻涇北爲魯家滙由閘港出浦衛家溝邵宅溝並在其東其一自下沙塲東循海塘北行以通諸團鹽運每團各有支渠其北至靑浦止閘港自新塲西流入黃浦其入處乃浦之折而北行處新塲之東去海不逺論者指此爲東江入海之故道下沙浦在其北

黃浦北及府城南水道小橫潦涇西引秀州塘水東南入於黃浦南錢港源出秀州塘自李塔滙分支東行散入村落間爲呂岡涇出秀南橋爲蔣涇出蔣涇東過超果寺與瑁湖南口合東入城河與張涇合南入黃浦

鶴塘涇在縣西南三里北承秀南等水東南出詹家滙會沈涇南入涇塘張涇在府城南納郡城西來諸水合米市塘南行入於黃浦禦史涇在東門外首起南兪塘明星橋下其北爲斜塘萬曆七年浚語兒涇在沙竹岡之西與上海分界北受郡城及

蟠龍塘諸水南入黃浦

城中市河舊西湖在城西南隅一水縈紆自太平橋西行環中所演武塲而滙於其北渟浸可百餘畝上有西湖道院小湖在西湖北一灣今谷陽門內徳丰橋南有陂澤卽小湖也日月河在鶴城書院西有月河橋東有水從市河南行遂轉西北出橋下灣環如半月普照寺東有水從市河南行折而東過周文襄祠至淸河橋北行復合於市河一水自文襄祠後歷開禧橋橫亙之其形如日字故云日月河丘家灣循府後墻東南行出東亭橋與米市橋莊老橋二水合流出東門玉帶河橫貫府學中當尊經閣後魁星樓前如腰帶然故名其源自仙鶴觀西北行轉而東與集仙門水合牛市涇在玉帶河北西通徐家橋東至龍門寺施家漾延慶寺前及左右河渠通東南二門者皆漾之遺迹也

龍淵在府南龍門寺東北積水澄大旱不竭已上城中河道向失修理而縣前市河西自楊家橋東抵亭橋俱被市防剝築上建橋亭阻礙尢甚於萬曆五年責令釐革疏通各皆深利行者稱便

﹤史部﹐地理類﹐河渠之屬﹐三吳水考﹐卷四﹥

上海縣水道考

海在縣治東七十里賴捍海內外二塘以蔽咸潮之內入吳淞江與黃浦會而入焉其會處曰蹌口

吳淞江去縣治三里相傳及志載江身舊濶二百餘丈今之舊江乃其所淤爲二實一江也自縣治東北宋家港口迆從嘉定靑浦入昆山界其長百餘里淤不通舟夏尙書相度難治權於夏駕浦開通以達至和塘而江之東段田棄民流矣江水亦從新洋江北行幷所開之西段日就湮塞隆慶間巡撫海公東自宋家港口西至黃渡鎭浚及六十里黃渡以西四十餘里功未及施而止然陳澱諸湖蕩漾之水猶未與江相接上海嘉定之利𨿽興而長吳昆靑之害未巳也今於萬曆五年疏請自黃渡鎭西闕家墳開起直抵慢水港以及澱湖諸口北浚大瓦夏駕吳塘安亭等浦南浚趙屯蟠龍橫瀝等塘導水入江仍於分奪江源去處各置石鍤啟閉以時歸宿湖水入江由昆山入靑浦入嘉定出宋家港與黃浦之水相合直出老鸛嘴以納於海僉謂湖水可滌潮沙江無淤塞之患矣

黃浦源出嘉興幷湖州鶯脰等湖起自郡城西南接秀州塘水東流入縣境又迆而東以納南北兩涯之水至鄒家寺滙折而北行納東西兩涯之水至縣治東合吳淞江東北行以入於海

蒲滙塘在縣西南十八里西受泗涇蟠龍橫泖等水東行過七寶鎭至盧浦歷漁庵渡東分一支入縣城者曰新港南過漁庵渡而入黃浦處曰龍華港自靑浦界龍車庵直抵浦口淤塞不通將四十餘里於萬曆五年七年兩次開浚通利復故

新港在蒲滙塘東由蒲滙塘分支滙郁家宅入肇嘉浜以達縣治爲入府城之要道可免波盜之虞淤漲平岸於萬曆七年十年兩次開浚水得通利舟楫晝夜不息

黃浦以北以西水道語兒涇在沙岡西與華亭分界語兒之東卽紫岡又東爲韓倉港姚港六磊塘於萬曆六年疏浚自蟠龍分支爲南北兪塘爲車溝東北爲新村塘爲吳店塘爲張家塘其北爲夏家浜東流爲廟涇爲新港爲華涇爲烏泥涇東南爲華漕北爲八尺港並東入黃浦沙岡塘在蟠龍塘東其南絕黃浦至捍海止北入吳淞江駟馬塘並在蟠龍東其北通六磊塘至橫塘止紫岡之西爲沙岡東爲竹岡爲橫瀝爲新涇新涇之南爲櫻桃河也竹岡塘在沙岡東首尾延亙如一至蒲滙塘而北別名小淶浦萬曆八年浚

橫瀝在竹岡東其南所至與竹岡同北絕吳淞江入嘉定界逾太倉歷常熟直至江陰而止於萬曆七年開浚櫻桃河去縣西南五十五里在新涇南烏泥涇其上有鎭北爲鄭家漕爲漕湖涇再北卽龍華港其北爲灌涇爲入挿港陸家浜薛家浜徐巷浜肇嘉浜方浜南北侯家浜南北楊浜並自西而東納於黃浦方浜肇嘉之間爲縣城又東爲下海浦曲浦楊樹浦尹祥港上海浦在縣治東北卽大黃浦下流合江處

黃浦以東水道閘港在縣東南九十五里承靑村新塲灣洲三路之水西流入於黃浦舊設有閘今水深而閘不可設矣下沙浦卽鹽鐵塘自宋通判曹泳開港浦一十八攺名下沙浦浦之北流爲咸塘東爲都臺浦又其東卽運鹽河浦之南爲新港爲蒲撻涇俱西入浦

咸塘自下沙塲北流絕沈莊周浦三林諸塘通中新河橫沔港西入黃淄溇三林之北爲北咸塘於萬曆七年疏其淤者三十餘里又北爲曲咸塘

都臺浦在咸塘東形勢廣闊綿亙五十餘里爲浦東之大蓄泄年久淤塞於萬曆七年大加疏浚深通復故東北爲連家漕北爲水仙塘又北爲郁家港爲官路港又北爲邵瀝港並西通咸塘邵瀝之東爲翁家港北爲淘河港並東通運鹽河浦故曹家溝也天順中巡撫都禦史崔恭所濬行臺住札於上因名以識不忘馬路浦在新塲鎭北一支自東南起中前所至倪家行而入一支自東北連一竈港亦自倪家行入西流絕鶴沙塘而南過石角倉逾新閘沿三十里又絕靑村運河出閘港舊止築堤壅水以資灌漑稍旱則涸正徳中居民倪升逺父子盛鶴鸛兄弟相繼開浚自是潮汐大通水旱不竭商船往來卒爲通渠沈涇塘在下沙浦北其東通連家漕南折爲鶴沙

塘並西入黃浦周浦塘一名杜浦南接鹽鐵塘橫沔港東通水仙塘都臺浦北通黃淄溇並西入於黃浦萬曆五年浚三林塘在周浦北自咸塘西流其南爲中新涇三塔涇後漕涇橫裊涇北爲杜婆涇歸涇溇楊淄溇西新塘中分涇西入黃浦黃淄港在楊淄溇北南通三林等塘合白蓮涇西北入於黃浦

吳淞江迆東南水道橫瀝南通黃浦中絕蒲匯塘北入於江許浦南通橫瀝北入於江新涇在橫瀝東古名新涇浦南通蒲滙塘北入於江其支渠東有石橋浜周家浜菖蒲涇野奴涇彭家浜橫淸涇交紋涇漁水窪劉家浜蕭郎浜西有陶涇師家浜陸家浜五漕金家浜上江涇唐子涇橫涇皆支通浦水以灌田疇其東爲上澳浦上澳浦有東西上澳並南通烏泥涇北入於江西盧浦大盧浦今名盧子浦並北入吳淞江中有沸井

範家浜卽縣治東大黃浦蓋夏忠靖公所開也楊涇在縣城東南大黃浦在其西西溝浦在楊涇東其南通咸塘北入吳淞江

馬家浜在西溝東又東爲東溝浦張家浜入海浦並南通都臺等浦西入吳淞江年久失濬於萬曆五年疏治深闊東北至界浜與嘉定分界有寶鎭堡在焉南蹌浦在縣治東北三十六里其支流爲西溝浦

東溝浦馬家浜今縣東北有水曰蹌港曰大蹌港其南近都臺浦疑卽南蹌浦之故迹也

吳淞江迆西北水道牧瀆港北通眞如上澳浦北通河塘桃樹浦盧浦並北通眞如徐公港兪家港沙洪並北通江灣萬曆八年濬下海浦曲浦楊樹浦尹祥港並北通舊江舊江走馬塘西通嘉定界又有古江卽舊江江灣浦黃浦並引西水東入淞江出海並萬曆十年濬

已上吳淞江西北水道俱於萬曆七八九年次第疏治然亦潮汐繼至潮沙易淤歲宜查濬

﹤史部﹐地理類﹐河渠之屬﹐三吳水考﹐卷四﹥

靑浦縣水道考

吳淞江在縣治北由大盈浦四十里始入江源出太湖過松陵下龎山湖東行入長洲昆山截新洋江由慢水港至大石浦入縣境迆東至橫瀝入上海縣界江環境內凡七十餘里與嘉定犬牙接壤江之在境內淤塞者於萬曆五年同時疏治十餘里沿江荒田日就墾辟內田亦治

東江西段急水港在縣西南五十里長二十餘里闊二十丈至三十丈西接吳江白蜆江

澱山湖在縣治西南三十里與昆山分界西以蔡浜嘴東以蹌開河爲限北昆山南隸靑浦源自太湖歷龍山湖陳湖白蜆江而來周二百餘里左有澱山以故名焉松郡諸水莫大於此湖西圩田日就剝削湖東河港日就澱淤於萬曆五六七年間北浚蒲蕩東疏杜癡港蹌開河大小山涇等口修築湖西隄塘田穰水下矣

蹌開河在澱山湖東北河北屬昆山界西接澱湖東通大漕港向因淤塞於萬曆八年開浚

大山涇港在澱湖東引湖水東南行一支東入小山涇而達漕港運船由之一支南合爛路港而入泖泄防湖水最速淤塞不通於萬曆七年同小山涇一齊開浚水復故道

爛路港在澱山湖東南引湖水南行入於泖水勢迅駛爲全湖宣泄要害三縣漕舟由之

三泖在縣治南三十五里與華亭分界西北抵山涇南自泖橋出與長泖相合以入秀州塘南至當湖東南至廣陳又東至捍海塘而止縣圖以泖有三名近山涇泖益大曰大泖近泖橋泖益員曰員泖自泖橋而南紆繞百里曰長泖此三泖之異也西南受嘉善諸水西北受澱湖諸水東由華亭界入於黃浦此皆東江之故道也

運河西自急水港出澱山湖經山涇港分支東折由丁家路車路港斜瀝港龍巖橋出大曹港達於縣城凡六十餘里萬曆八年於大曹港之西開濬蹌開河直接澱山湖尢爲防徑

急水港南水道東蔡浜西南通周莊蕩沙田湖南沙蕩並由夏家港韓巷港東入澱湖冷灣港西引丰裏橋馬家浜諸水東入澱湖黿蕩在澱湖西南與吳江分界周二十餘里黿蕩之東爲雪落漾楊防蕩俱西承汾湖三白蕩諸水分流金澤塘南北橫港入連湖蕩及三泖

急水港北水道執洞港北通沈龍湖與長洲縣分界道堂浜奚家浜張家浜北通東西二窵蕩內張家

浜萬曆六年浚長瀝涇北通沈龍湖廟港北通蔓萊洲湖沈龍湖一名黃浦灢與長洲分界廣一十二里西承陳湖太師田湖東入蔓萊洲湖蔓萊洲湖廣九里與昆山分界西承沈龍湖東由朱沙港以入澱湖朱沙港西北承長洲昆山諸水東入於澱湖水迅駛與急水港等

澱湖南水道白溪港南通黿蕩金澤塘南通嘉善火柴蕩大葑漾東淸漾南陳蕩西陳蕩東陳蕩張

家路港澤塘港並西承黿蕩諸水東入連湖蕩

爛路港西南水道連湖蕩在澱湖東南西引黿蕩澱湖水合瓢湖金銀蕩爛路港南入於泖東圩白蕩任鄧蕩羅家扇蕩李家柵蕩蔡家蕩濮家蕩泖連蕩並西南承吳江嘉善諸水分流王田港泖田港金田港章練塘曹墳港入於三泖

爛路港東北水道山涇港周方港駱駝港丁家路港安莊港褚莊港並東通山涇港其南爲沈巷港屬華亭

泖西南水道白牛塘在大泖西南界松江嘉興之間南承浙水北入濮陽等塘濮陽塘在章練塘南南承白牛塘東北由大蒸塘入於泖大蒸塘西承濮陽等塘東北由小蒸塘以入於泖小蒸塘在大蒸塘東北西承白牛等塘之水東入於泖

泖東北水道葑澳塘在員泖東北南連走馬塘北通南曹港其西一支爲龍河龍河之西卽澱山也走馬塘自員泖分流東行至橫雲山前爲橫山塘東絕沈涇塘爲橫浦經廣富林市南連接丘涇八曲諸水東入顧防浦沈涇塘南通褚庵港北通千步涇神仙塘在縣東南三十里分引泖水北流至佘山西接諸家塘東通潘蕩八曲港自神仙塘分支東北行爲黃蠻涇一水出神仙塘循余山南麓來防之並入顧會浦又橫泖爲印涇千步涇薴墩涇余山涇西通沈涇塘東入顧會浦萬曆六年浚何家港在朱家角鎭西其南通連湖蕩北入大曹港斜瀝港南由車路港丁家路通接爛路港北出大曹港南曹港卽舊咸魚港自澱湖東南何家港東流納龍河水東北爲斜瀝入北曹港東出泰來橋折北爲大盈浦南接柘澤塘東爲諸家塘諸家塘由柘澤東流歷天聖莊爲潘蕩抵陳坊橋納神仙塘水歷佘山之陰益淸駛寛廣經柘溪塘入顧會浦又折而北流以入橫泖

縣城東西境水道蹌開河西引澱山湖水東入大曹港

大曹港在縣西南與昆山分界西接蹌開河合何家港三分蕩斜瀝港諸水東行過縣城入橫泖一支北折爲新河入大趙屯浦一支出北水關入大盈浦並下吳淞江

橫泖自大曹港東行過崧宅塘絕顧會崧子二浦東接湖涇爲東橫泖南至樓下張管山前爲橫塘望龍車庵折入盤龍塘迆邐入蒲滙塘於萬曆八年疏浚深闊爲潘蕩崇宅低鄕泄水之徑道崧宅塘自橫泖分支北流西折爲界涇爲孔涇爲東施浦爲管浦北爲七匯港爲秋末涇爲篠涇

蒲匯塘在縣東北西接橫泖橫塘盤龍諸水淤不通舟於萬曆七年開浚經七寶虹橋由龍華港入於黃浦

濵臨吳淞江諸浦內勛浦在縣西北南引古塘諸水北入吳淞江內勛分支爲會仙浦

大趙屯浦南自大曹港分支入浦處又名新河迆邐北行凡八十餘里入江於萬曆五年開浚

浦西水道莊礇涇鳥嘴涇金家涇斛同涇古塘斜涇白米涇橫涇潭路涇斜路涇雙涇髙涇凡涇瞿涇黃華涇唐光涇淩涇吳家涇廟涇

浦東水道望湖涇西朱涇牛車浜金家涇毛家浜古塘孔宅涇八仙涇髙河涇葉家港唐家涇古方涇胥溝官田涇陳墓涇新涇內孔宅涇萬曆六年浚大趙屯之東爲小趙屯直浦盧浦古湓浦南澥浦梁紇浦並自胥溝分流入江

大盈浦在縣城之北自南曹港口北折至縣北水關合大曹港北流經唐行倉歷杜村至靑龍江口由嘉定界入吳淞江

浦西水道南曹港大曹港望湖涇糊塗浜赤魚涇童家涇南田涇陳何涇廟涇孔宅涇金涇陳涇古方涇朱池涇楊全涇胥溝吳涇落蘇浜北徐浜曹涇螺螄涇千人漕吳朱涇西霞浦蔡大浦周浦白鶴江白洋涇新開涇闕家港朱思浜

浦東水道諸家塘橫泖沙地浜孔涇林道浜金家浜管浦朱家浜王段涇石家浜李少涇夾界浜何家浜尢秀涇龎涇汪家港徐家港鴉鵲涇橫涇潘家浜新涇顧家浜楊家浜陳道涇洋涇盧家浜張涇靑龍江金獅港

顧會浦在縣東源達府城通波門一名通波塘分流北注至幹山東行入橫泖北通新江塘西合靑龍江東接艾祁浦以入吳淞江又東爲朱墅浦崧子浦舊名崧塘自顧會分流下注舊江口與顧會同流異皆入吳淞江崧子浦之東爲淮浦華漕赤鴈浦虯江周涇嚴徜浦並南引橫泖北入吳淞江

蟠龍浦在崧子浦東南起府城華陽橋北流過泗涇入縣境截橫塘復由蒲滙塘口北行凡八十餘里東行者由龍華港以入黃浦北行者過蟠龍鎭以入吳淞江年久堙塞水不通流萬曆八年疏濬深闊浦西水道橫塘諸家浜施家浜刑涇昌涇南湛涇北湛涇沈涇浜曹涇柘圓涇磚窯涇張廣涇徐涇南談涇中談涇北談涇南寺涇北寺涇方亭浦髙家浜唐大浜雙合浦錢家浦姚家浜離騷港朱家涇浦東水道橫塘蒲匯塘菖蒲涇張塘浜髙門涇亭子涇禇涇廟涇迮墓涇直涇張涇何涇曹村涇夏皮涇蔣涇小洋涇大洋涇虯江北洋涇小淶浦兪家港大淶浦郭浦莊家涇張春浦橫瀝南抵海塘截黃浦北流至蒲滙塘入縣境分支北流出吳淞江

三吳水考卷四

欽定四庫全書

三吳水考卷五

明張內蘊周大韶撰

常州府水利考

常州地勢視蘇松爲髙北枕大江南控太湖水之隈集境內者皆合於漕河奇分而流注於江湖焉蓋亦百川之巨都也今境內之水若武進之東自望亭出風波橋入郡界曰漕河漕河之南曰陽湖東南曰宋建湖又東曰惠明河河之支流並流入於漕河漕河之旁曰防溝分爲二水與後河合流入於漕河又鳴鳯河東北枕漕河南通白鶴溪糴澤河東流注於滆湖滆湖在郡城西南與宜興分派若蠡河孟瀆河靑河蠡瀆華渡河黃土瀆余柯瀆並上通漕河流注於滆湖者也邑之南曰永安河河之支流一自西南通漕河一自無錫漕河經紫溝河入於大江永安之外爲得勝河剰銀河小新河通濟河順塘河陳墅河伯牙瀆綱頭河河之支流相通者並東北合流而入於江者也若灣瀆河戚墅港白馬涇諸水並西北屬漕河東南入宜興界中而流注於太湖者也此武進境內之水也無錫之北曰閘口河閘口河東經蔡家渡分流入於江陰界中新河羊尖河嚴埭河又分流與閘口合芙蓉湖五防河歐瀆諸水又並北入江陰界中而流注於江者也又慧山之陽梁溪之水出焉溪繚繞歷山之西南陬入於太湖又北與運河合邑之南曰長廣溪溪之水南流至開化鄕分流出獨山門入於大湖小五湖自太湖而東經長廣溪西與大宣渰合大小宣渰自梁溪至孤瀆口分爲二水南經靑祁渰又南通小五湖入於太湖又邑之北曰雙河河之水自錢橋貫直湖港與雙牌港合西貫直湖入武進之陽湖直湖之水又南入於太湖又邑之南曰塘幹渰南通洪丘渰與太湖相屬又東北入於蠡湖與長洲分界濠湖又西出蠡湖與吳縣烏角溪合流注於太湖而閭江則又在太湖之濵者也此無錫境內之水也宜興之南曰荊溪荊溪之水東流注於太湖達於淞江入於海荊溪之所通屬甚眾若洑溪章溪周瀆鰕涇慈湖溪湖防渚童渚張渚諸水並流注於荊溪者也荊溪之下曰百瀆荊溪之東曰東氿溪其西曰西氿溪西氿溪上自溧陽合洴浰渰諸水經荊溪入東氿溪由百瀆入於太湖東氿溪又北流爲東蠡河梅村河又北屈而入於運河運河北通滆湖滆湖受水旣潰渱涆瀾勢鎭湖陸唐孟簡乃疏爲渠以殺其勢謂之孟涇涇水又西入塞溪溪之源出於洮湖又東入於荊溪邑之北曰東湛瀆西湛瀆並合流而西入於運河者也邑之東南曰忻溪又東曰陽溪曰沙塘港並東北入於太湖而大浦則又在太湖之濵者也此宜興境內之水也江陰之水其大者曰漕河南自無錫運河分支入髙橋由五防河北行西折合張涇復北經靑鎭合南北山塘歷九里河至縣治循城西北隅由黃田港入於大江漕河之右有山塘河順塘河橫貫於邑之西南上承戚墅港丁堰港三山石堰港及武進諸河之水北行若桃花港立埭港崇溝河利港盧埠港申港舜河流皮港夏港則皆分灑於黃田港之西引山塘河順塘河而納之江者也漕河之左有應天河橫河橫貫於邑之東南上承亭塘河楊枝河長壽河淸溪河官祿塘河倪塘河及無錫諸河之水北行若鰣魚港黃山港白沙港石牌港石頭港東西雷溝蔡港範港私港谷瀆港令節港界涇則皆分灑於黃田港之東引應天河橫河而納之江者也此江陰境內之水道也夫常州四邑之水其源委大抵若此矣至於要害四邑之中又有緩急夫宜興以一荊溪兼受數州之水其衝激之勢猶居髙建瓴甋也故於荊溪之下灑爲百瀆以殺水勢又開橫塘貫其中以引荊溪之水並入於太湖然以太湖受水多而宜興爲諸水入湖要道乃復於宜興溧陽之間置五堰隄塞之令宣歙金陵九陽江之水由分水銀林二堰北決於蕪湖其方略可謂至備矣然今所謂百瀆在宋時縣令樓閱所濬治者止四十有二餘皆湮塞今湮塞者又不知其幾而五堰至唐末巳廢自是宣歙諸水不復決於蕪湖而反東注於太湖矣太湖上當眾水之衝下有吳江湖隄之阻水勢洑彌漫盈溢納而不吐貯淤成陸𨿽近瀆低窪之田一遇旱暵而郁爲枯壤矣江陰地勢最卑當漕河下流又爲眾水入江要道去江壖可二里並江多山土隆崛墳起日以廣斥蓋古所云息壤也然土性輕脆善崩春夏水盛輒敗壞塡淤數丈而河勢又曲渾潮逆上一日兩至泥沙隨潮停蓄武進無錫之十四瀆防門又廢卽致上流水勢無可刮除故黃田閘九里河兩涯膏腴之田往往蕪穢不可耕治議者以爲浚治隄防於宜興江陰爲急武進無錫次之宜興宜疏夾薴千百瀆橫塘之口江陰宜濬申利桃花諸港武進無錫宜復十四瀆防門使百川流行必無塡淤盈溢之害矣若靖江環江而邑境內之水皆股引取之而還復於江其利害與四邑殊等略與蘇州崇明同以故不論

﹤史部﹐地理類﹐河渠之屬﹐三吳水考﹐卷五﹥

常州府水利節目

毘陵介乎蘇潤之間屬邑有五北瀕大江南連震澤山谷環乎西南堽阜接乎東北荊溪洮滆芙蓉等湖瀦乎其中窊窿殊勢利害相懸每嵗常兼蘇潤之患故本院首辟漕渠於武進開孟瀆於奔牛使挽運輕舟分途並進公私兩利賦供或無愆期繼鑿閃溪裏河於西者使五堰以東之水竟下荊溪而溧陽之運艘得由於坦途疏百瀆於東者使洮滆二氿之水竟下太湖而宜興之低田得免於沈汨若芙蓉若天授若靑城萬安徐瀆余瀆等處則髙築其圩隄或修其堰壩設遇霖潦不得溢入於無錫之低鄕若黃田若雷港若申利夏澡谷瀆令節等港則深濬其淤湮或復其閘防卽有旱澇亦足有備於江陰之髙阜其濬治東雙東新西掘天生耿廟諸港者於靖江東境之蓄泄或可恃也疏通焦山楊機陳公朱八祈珠唐鐵廟樹等港者於靖江西境之雨庶有資也爲常州計者其可考鏡之大略如此其詳不遑殫述焉

﹤史部﹐地理類﹐河渠之屬﹐三吳水考﹐卷五﹥

武進縣水道考

太湖在縣東南六十里西南接宜興界至分水港入縣境東南至小仙港入無錫界田濵湖凡四十餘里

運河西北受潤州諸水南行至張店鋪入縣境南至五牧鋪入無錫界凡八十餘里

運河北水道

孟瀆河在奔牛鎭東南接運河北入大江

按孟瀆自奔牛鎭河口至江七十里本爲通運防徑載在漕志每嵗京口濬河舟船俱由此瀆嘉靖中倭冦內犯乃於河口築壩又於瀆口築城屯兵戍守自此河流不通江潮淤漲遂爲平陸商民船每遇運船行時皆由江陰夏港入內河然京口至孟瀆口僅一百二十里一潮可達自孟瀆至夏港又一百五十里非兩潮不能至風波盜賊極爲冒險近年運期旣早每至冬月糧塞京口回南空船無從內入萬曆五年大加濬鑿仍於瀆口置立石牐視運河之盈涸以爲啟閉商民船隻悉由坦途與運船分道而行最爲便益且丹陽水發由此入江亦足以殺上流之勢也

蘭陵瀆西南通西浦界河東北入於孟瀆伯牙瀆羅墅灣並北通孟瀆黃山港剰銀河並西南通孟瀆內剰銀河萬曆八年開浚洞子河東南通運河北通剰功河東北入澡港萬曆八年浚得勝南新河舊名烈塘南枕運河有連江橋在焉北入大江剰功河東南通洞子河入順塘河北自大溝河入江戲龍河南接運河北入大江白龍河西接得勝

新河東通澡港申浦大灣河西接洞子河東通綱頭河澡港綱頭河在郡北靑山門外其分支有四一自通江橋北通鎗頭橋入江曰澡子港一自楊頭鄭六橋直東入江曰利港一自後塘東北入江曰申港一自三山堰東北入江曰新溝小新河南自澡港經大河口入大江利大河通濟河東南自龍窟塘西北通澡港入大江二河俱萬曆八年開浚順塘河西接澡港東北由山塘河通江陰界萬曆八年浚丁堰河南接運河北經楊橋至綱頭河夾涇南接橫山北通綱頭河戚墅港南接運河北入龍溝河陳墅河南接運河東北至三山港經紫溝河入大江黃汀河西接綱頭河東入江陰界水防河在橫林鎭東南接運河北經無錫界入江陰靑鄕

運河南水道鳴鳯河一名直瀆南通白鶴溪白鶴溪北接運河南經三溪口一入滆湖一接丹陽界萬曆六年開浚糴澤港西通白鶴溪東南入於滆湖孝感瀆西通糴澤港北通運河東南入於滆湖

槽橋河自永安河西通運河東入滆湖平湖河談村河並東入滆湖余柯瀆東通滆湖西接宜興界滆湖一名西滆沙子湖西納洮湖東入於太湖中

與宜興分派又一支入大吳瀆歷塘口瀆白魚灣髙梅瀆白梅溪而北通運河孟津河黃土瀆北入滆湖南入宜興界蠡瀆港南入滆湖北通白鶴溪三滆溪北通運河南入於滆湖華渡河東接西蠡湖西南入於滆湖西蠡河卽宜興運河北接郡城西門南經陳渡遊塘橋入於滆湖又歷鐘溪以達於宜興靑河自永安河西至運河入於滆湖永興河西接靑河東抵順隆河惠明河西北引荊溪水自南水門經郡治前稍東出化洞橋與後河合入於運河又與顧塘河經大市益引惠明河注之漕渠順隆河西接西蠡河東接采菱港徐湖渰西接西蠡河東南入於采菱港興隆河北接采菱港南通華渡河萬曆五年開浚白馬涇北接采菱港南通太湖采菱港北接運河西南入徐湖渰太平河北接七里港南合黃堰河萬曆六年開浚黃堰河北接華渡港東南合太平河靑城河西接興隆河東通戚墅港虎穽河西合興隆河東通戚墅港戚墅港北接運河南入於太湖歡塘河北接戚墅港南入陽湖宋建湖西北由上陳港接運河西至盧莊浜入落花蕩南經方莊浜入具莊河東南通周陳殷墅二河灣瀆河北接運河東南通宜興以入太湖陽湖西通塘門洛陽二河東北自花瀆港接運河東南通閭江永安河有三一在郡西北自白鶴溪至防港入於滆湖一在郡東北自老鴉浜西南通運河亦入於滆湖一在郡南自無錫運河東北至三山港經紫溝河入大江防溝在舊羅城內一自太平橋出臧橋枕運河一自通吳門至虹蜆橋與後河合城河一在舊外子城環繞郡治自西水闗北出行春橋一在舊羅城外東西皆接運河一卽今城壕

常州府百瀆屬武進者二十有六許墓瀆陳隸瀆褚虛瀆楊巷瀆吳溪瀆甑潭瀆大墟瀆長令瀆朱瀆沙塘瀆古龍瀆丫臼瀆陰陽瀆山瀆莊墅瀆無口瀆市橋瀆梅塘瀆烏瀆官瀆蘆瀆艸瀆雙瀆杭瀆蠡瀆

﹤史部﹐地理類﹐河渠之屬﹐三吳水考﹐卷五﹥

無錫縣水道考

太湖在縣西南一十八里綿亙開元以及揚名五鄕凡九十餘里自毘陵以南運河納東西兩涯之水俱會於黃阜墩繞邑城而由橫浦獨山吳塘諸門入湖一邑之水西注者悉歸焉雨澤愆期東南風大作則太湖之水有時或注入運河者乃其暫耳

運河西北接武進界至五牧舗入縣境南至望亭入長洲界凡九十餘里

運河以西河道閭江在縣西南五十里卽太湖之別浦也以吳王闔閭常築城於此故名陽湖在縣西南四十里與武進分界今成田雙牌河與武進分界東引運河西入陽湖直河港東引運河西入志公港會於北陽湖南經神護富安二鄕入於太湖花渡港東引運河西北入直河港萬曆五年浚

雙河在開原鄕西溪之尾與運河合分流西行�布政鄕南下太湖一支東行與梁溪合秋子瀆毛瀆皆運河之旁流而西者並入雙河靑祁渰在縣西南二十五里廣二十里袤一十八里南接五里湖西入太湖

大宣渰小宣渰並在縣西南一十六里東接梁溪自開原鄕南行數里過仙女墩折而西行至孤瀆口分而爲二西爲小宣渰東爲大宣渰南行十餘里會於靑祁渰南通五里湖出浦嶺獨山門入太湖五里湖一名小五湖北受梁溪南合長廣溪西入太湖稍塘在布政鄕防溝在縣西三十五里其流自稍塘而西分爲二道西南流者曰南防溝至湖埭入太湖西北流者曰北防溝至馮橋入陽湖萬曆八年浚漆渰在縣西一十八里修浦在神護鄕

梁溪卽梁淸溪梁大同間重濬故名濶十丈深三丈源發慧山泉北通運河南繞慧山歷山西南行一十八里入小宣渰嵗潦則邑之水由溪泄入太湖嵗旱則湖水逆溪而上居民借以漑田寺塘涇在慧山東斥瀆在縣西北隅與倉河相對東北通運河馬蠡港北自梁溪過仙女墩分流南行入五里湖九里涇自石灰橋分運河南行西折入馬蠡港石塘在揚名鄕據湖上津延袤二里孤瀆在縣南五里東接運河西入梁溪

長廣溪在縣南一十八里長三十里廣一里受名開化諸山之水北合五里湖南流合洪丘渰西南行一出吳塘門一出獨山門皆入於太湖唐幹渰在縣南二十五里蠡瀆之水分行而西復南行合洪丘渰入太湖洪丘渰在縣南四十里水自唐幹渰而來南合長廣溪入於太湖旱則湖水亦入焉東葑瀆在縣南二十里曹黃涇並東引運河西入蠡瀆蠡瀆在縣南新安鄕東接運河西合梁墓涇南行

十餘里至蠡口南入赤城溪自蠡口分流入唐幹渰赤城溪在縣南三十五里廣數十丈長五里北受

蠡瀆南防新安溪以入太湖新安溪在縣東南三十五里長六里東引運河西合赤城溪亦入太湖烏角溪在縣東南四十五里長六里東接望亭運河西入太湖與蘇州分界

運河東河道歐瀆在縣西北四十里宋治芙蓉湖爲田遂於此地置減水閘遇潦則開閘泄水入大江

芙蓉湖在縣西北興道鄕湖廢成田十常九潦萬曆七年八年築成巨隄久淹之田悉得成熟西瀆在縣北四十里南引湖水北入江陰界西界涇在招義鄕與武進分界蟇塘港在縣西北興道鄕自咸塘河西爲鄒祁河至興寧界口爲蟇塘尖其河卽蟇塘港西北行二里許與西瀆會北入江陰界咸塘河在縣北自五丫浜北行合張塘河北入江陰界張塘河在縣北太平港分流而西至胡家渡分支而行爲張涇通五瀉河一支東行入咸塘河嚴埭河在縣北自蔡家渡東北流由閘口河入江陰界萬曆五年浚

五瀉河在縣治北十里南接運河北通大江內貫武進江陰界而縣境之萬安天授諸鄕如芙蓉湖靑城徐瀆蕩口等低圩之水皆由此河南泄入運河而下太湖北由此河而泄入於江爲北境之要害兩邊田形低下隄岸堰壩宜歲時修築

蓮蓉湖在北門迎潮館前宋時廢湖成田閘口河在縣北水自五防口來至蔡家渡分爲二一支循邑城而東至梅李鄕入於伯瀆一支東北流膠山鄕與新河合入江陰界太平港在縣北自嚴埭河分流東爲包堰河又東至懷仁鄕分爲三道東流者合盛塘河西流者通芙蓉塘北流者入江陰界新塘河在縣東卽太平河之別脈東至延祥鄕入於濠河伯瀆在縣東南五里西接運河歷景云泰伯梅李垂慶四鄕東入蠡湖蠡湖一名漕湖在縣東南五十里西屬縣境而其浸通屬長洲亙泰伯梅李二鄕新河在縣北宅仁鄕南通尢村渡北入江陰界浚自兀術國朝洪武二十五年重濬濠湖俗名鵞肫蕩在縣東七十里延祥鄕東西四里南北三里東與長洲分界東北與常熟分界蠡湖在其西廟涇在東南門外信郎王廟側長五里交涇在防山今湮惟存涇口五步湖在縣東北天授鄕今成田沈瀆在縣東南天授鄕冷瀆在縣東南三里卽鴨城河之始脈也內有一十八灣黃土瀆在縣東十里利浦在梅李鄕已上二河俱春秋時伍員取土以

築闔閭者

鴨城河在縣東梅李鄕源自運河而來東出江陂橋亙梅李上福延祥等鄕在梅李者爲新塘河在上福者爲信義瀆杜家河亦名太平橋河至延祥鄕蓄爲謝蕩引流至甘露分爲二一過濠橋一由月河皆東入濠湖其旁卽潭塘河破塘河一名福塘河自鴨城河分流南行越泰伯鄕而入於蠡河潭塘河自鴨城河分流北行至宅仁鄕爲劉家河貫興塘港與新河合信義瀆卽鴨城河【見前】橫塘河在信義瀆之旁注於北者東貫走馬塘爲芙蓉塘至懷仁鄕爲盛塘河入常熟界走馬塘貫乘慶延祥上福宅仁四鄕南自張塘北至馮堰袤十有三里廣六丈成化八年邑人趙汝明重浚徐有禎記芙蓉塘福塘並在上福鄕盛塘河【見前】羊尖河盛塘之別脈顧市河包堰河之別脈並東會於羊尖入常熟界馬金渰在縣南五十五里與蘇州分界西謝渰在縣東六十里周十里亦與蘇州分界今名謝蕩靑魚蕩在縣東北何家渡黃僧蕩在靑魚蕩東鄧蕩在縣東北四十五里並與江陰分界蘇舎蕩在延祥鄕柴浦在縣東景云鄕大龍涇小龍涇俱泰伯鄕塔子涇爲天授膠山二鄕界運浦在膠山鄕崇村蕩近回山橫涇在延祥鄕與江陰分界南界涇在垂慶鄕與長洲分界

溪澗八錫山澗錫山下引慧山泉東注於梁溪大澗小澗並在橫山東南注梁溪回龍澗在慧山第七峯下水從西北轉東入運河黃公澗在慧山側蟠龍澗在橫山西南注太湖周塘澗在閭山左裏山澗在裏山受軍將許舎諸山塢之水南注長廣溪

龍潭七龍山白龍潭軍將山龍潭安陽山龍潭香山龍潭興道二龍潭東龍潭西龍潭城中河道十有八北倉橋西址曰斤瀆縣治曰胡橋河縣治南曰玉帶河縣治東引玉帶河入胡橋河達運河曰營河大市橋南曰水防河東引運河出西水闗曰束帶河南通運河繞倉而東北轉入弓河曰倉前新河自北闗繞城南行至南闗合運河其灣如弓故曰弓河傍弓河之側有河九道曰九箭河

﹤史部﹐地理類﹐河渠之屬﹐三吳水考﹐卷五﹥

宜興縣水道考

太湖在縣東二十里南接湖州府長興縣界北至沙塘瀆入武進界湖之上源爲百瀆瀆之上源爲荊溪荊溪之上源則浙直諸山溪在焉皆水之所自來也邑境濵湖凡百餘里

運河北接武進之西蠡河至鐘溪入縣境抵縣北門凢六十餘里

西境諸河受宣歙建平溧水髙淳溧陽金壇諸水會瀦西氿溪以入東氿詳具如左

西氿溪枕縣西門長二十餘里廣七八里水自溧陽等處而入由城塘河洴浰渰蓮荷溪白雲涇等河瀦爲大溪東由縣城諸河北由宋瀆閃溪等河並防入東氿以下太湖

洮湖一名長蕩湖在縣西北與溧水金壇分界東通蓬塍河東北入於滆湖

滆湖在縣北三十里與武進分界上承洮湖諸水東入運河氿溪

蓮荷溪在縣西源發山西接溧陽諸河渰東通白雲涇又東爲西氿中貫土幹河九里湖又東合洴浰渰入荊溪山又一源發爲蝦涇白雲涇西受溧陽之下湖黃墟蕩諸水東入荊溪

蒲墅渰西南受張渚吳溪竹溪考溪又黃巖龍池章山獨山善權萬墨等山溪之水分流上新下新鯨塘員照蔣店八字橋桑樹泊陽薛滸丫溪大樹大新等河以入西氿

潼渚溪黃潼澗南受銅官石壁諸山之水分流八字河澗北河徐舎河九里土幹堂前謝橋深溪後逺龍遊戲塘等河以入西氿楊港河西莊河西受洮湖西南受張渚蓮荷溪諸水分流後河蔣店河安樂河小酥河以入西氿艾墅河南受金錢鄕諸水分流歸涇白雲涇等河以入西氿龍潭河西受孟山茶山諸水分流渰頭河陽泉河及興隆趙莊長林廣濟對埠盛瀆烏嘴瀆等河以入西氿都山渰西通洮湖東入西莊河北入於孟涇孟涇唐刺史孟簡所浚以殺滆湖水勢其南入於塞溪章浦爛路溪在縣西東入塞溪塞溪貫洋渰之中號南北洋渰其東北爲靑魚蕩

洴浰渰在縣西二十七里上承西南諸水東入荊溪癸涇自洴浰渰分流東入從善等鄕以入西氿

止口蕩白茫潭西北自上新河丰義河集義河納洮湖滆湖諸水分流徐捨河南陽河宜風河白溪及李家楊舎五牧大溪夾薴干瀆等河以入西氿莊村河丁莊蕩西北承洮湖滆湖諸水分流大新河竹舎河長壽河永安河萬壽河楊富河辛方河余堂河會於興陽河以入西氿西莊河南渡河西南受洮湖蓬塍河北受滆湖諸水分流湖頭河渡頭大新河新安圩溝等河以入西氿

馬公蕩竹門蕩西承都山等渰毫村等河下干等瀆分流集義瀆寺莊河文溝河土城河萬道河馮家河常富河及張師旱塘云靄天生宋瀆城塘等河以入西氿

閃溪運河在縣城西門外長一十三里濶七丈深一丈二尺古無此河開自萬曆七年蓋西氿之水俱由東氿入於太湖中爲縣城所扼水去不速每遇溧陽等處水發西氿水勢平增丈餘致挽輸踏風濤之險商民受刼奪之驚於萬曆七年設處規畫俱從平地開鑿卽以所開之土築成大隄於外水得泄防行者亦從坦途西湛瀆黃瀆婁公瀆並在縣北西北承滆湖東入運河黃土渰一名白魚灣在縣北北接滆湖南入運河

東境諸河受長興諸山谿並閏州丹陽運河諸水會瀦東氿溪以入太湖詳具如左

東氿溪枕縣東南長一十五里廣七八里承運河西氿及長興諸水東由橫塘百瀆以入太湖

東防溪一名罨畫溪又名五雲溪去縣治南三十六里水源與長興鄰界相出入故名同周瀆在縣南其東西皆與荊溪接洋渰新溪俱在縣南湖防溪南受長興諸水東北由東氿以入太湖荷花蕩胡盧蕩南受湖防溪山溪河諸水由蜀山河分流川埠河侍郎河鳯川港烏溪港雙橋港納於東氿龍潭河橫塘河大浦港上承西氿諸水分流前洛河苔莊河張石河倉浦河紅巷港入於東氿尹村湖黃土河西北受運河諸水分流前亭港公文河北渠河練樹港黃塘港棺材瀆黃瀆等河以入東氿髙瑤河唐門河公文河西湛瀆西受宋瀆滆湖運河諸水分流下章河靜山塘象賢河七里莊河東湛瀆東莊河東塘河新眼河朋溪艸塘河十里港入於東氿洑溪在縣東二里發源君山入於東氿

東蠡河在縣東其南入橫塘北通氿溪其南爲梅林河北折而通於運河余皮渰在縣東其南通橫塘河北由艸塘瀆以入太湖陽溪卽沙塘港在縣東並引西氿入於東氿下邾河王婆橋河楊婆渰上裴莊渰唐門渰張公壩河並西受運河滆湖諸水入於東氿

橫塘河源自西氿會洴浰渰之水由滄浜入東氿西北引滆湖之水由運河入湛瀆與荊溪諸水俱入橫塘分行百瀆以下太湖

荊溪在縣南以在荊南山之下故名受浙直諸溪之水東入太湖卽今西氿東氿之總名也

橫塘百瀆在縣東三十里昔人以荊溪當數郡之奔注勢不能容乃於溪口疏爲百派以分其勢在縣東南七十五里曰上瀆北六十里曰下瀆總謂之百瀆又於瀆之南北開一橫塘以貫其中通鄕落之水引荊溪諸水下太湖

瀆在宜興者七十有四陳莊瀆前師瀆後師瀆伍干瀆符瀆長陵瀆北準瀆中準瀆南準瀆墓瀆鴨含瀆伍官瀆牛路瀆洋溪瀆黃山瀆馮港瀆太浦瀆盤師瀆廟瀆彭瀆歐瀆舊瀆歷瀆茭瀆杜瀆寺瀆黃瀆鄭瀆新漕瀆馬家瀆兪家瀆髙莊瀆湯瀆東市瀆西市瀆北朱瀆南朱瀆梁辛瀆邾瀆魏瀆張瀆淩瀆呂瀆塢瀆許家瀆須瀆掘瀆吳瀆髙經瀆定跨瀆王塔瀆盛瀆李家瀆竹門瀆前塘瀆永昌瀆蔣瀆葛瀆茆瀆河瀆徐瀆李莊瀆若文瀆毛瀆莊瀆褚店瀆斯塘瀆蔡瀆黃干瀆龍瀆趙瀆蛇瀆虞瀆防瀆內南準瀆杜瀆茭瀆中準瀆北準瀆洋溪瀆舊瀆黃干瀆龍瀆徐瀆邾瀆趙瀆葛瀆毛瀆彭瀆歐瀆黃瀆符瀆盛瀆呂瀆河瀆等俱於萬曆九年疏濬

按彼此防考瀆之相同者共七十有五比舊已多其一新濬諸瀆見於志載者惟洋溪瀆符瀆牛路瀆黃瀆山瀆鄭瀆蔣瀆舊瀆趙瀆耳柴瀆官瀆今𨿽濬過志已莫載及考縣圖所載瀆名又有吳泗瀆畱溝瀆官溝瀆程瀆沙塘瀆鳯川瀆蘭後瀆五禾瀆烏溪瀆董觀瀆吳義瀆後河等瀆與志載瀆名未合豈水道有變遷歟抑其中亦或有一瀆而二名也今並存之以俟考正

﹤史部﹐地理類﹐河渠之屬﹐三吳水考﹐卷五﹥

江陰縣水道考

揚子江在縣北一里許西接武進自桃花港入縣境東至令節港界涇入常熟界北越馬防沙抵通泰界縣境濵江凡一百一十里江潮一日夜再至納百川灌諸港

運河南自五瀉河北經靑暘九里河達於縣城凡九十餘里

運河西水道利大河自武進界北行與立埭河接北入大江萬曆五年開浚深通

漕港自四河口分流東行折而北二十里出山塘河兩口達於石堰山塘河在茶岐山南自武進三山而東達於夏港萬曆六年開通順塘河西接立埭港東入申港萬曆六年開濬崇溝在秦望山陰又名北山塘自三山石堰東行二十里達夏港新涇在�村西南三里由崇溝合夏港以入大江

芙蓉湖在縣南四十里卽射貢河南控長洲北掩晉陵周圍一萬五千三百頃宋廢湖成田迄今猶畏潦萬曆七年八年築成大堤水不害稼

楊淮河南通漕港北入山塘河萬曆六年浚胥溪由塌水港東達於經河塌水港西南自楊淮河口北達於經河萬曆六年浚經河在由裏山西南自石撞引五瀉河過靑北入九里河靑河南承五防河經河諸水北由夏港入江萬曆七年浚深通九里河南接靑河北通黃田港黃田之潮自北

而來夏港之潮自南而來兩相迎會淤塞尢甚萬曆十年再濬水道通利

運河東水道塘頭河在縣南三十餘里西接經河東通周港馬鎭河西自馬鎭接塘頭河百丈河自西陽而至馬鎭渟塘河有二並自塘頭河西北行一出靑陽鎭南一出�市南馮涇在由裏山南西接經河東接長壽河馬涇南自馮涇來北入斜涇斜涇自馬涇北通九里河南新河自西陽東過

文林富林等橋達東新河東新河在縣東南八十里由無錫界入習禮鄕北行東折又北截應天河而達於谷瀆港官祿塘河西自南新河東行入無錫界倪塘河西自東新河東入無錫界長壽河在時山東南引馬鎭河東北入應天河泰淸河自應天河桑家浜入循沙山白龍山過湖塘折而南出馬奇浜復通應天河

直塘河在縣東南五十里自西陽入塘石堰東北入應天河馮塘河在縣東南五十五里自東新河分流西北達於應天河楊村河在馮塘河東二里自東新河分流由西北入於應天河便民河在應天河八字口

應天河一名長河在運河東南自運河分流東入由裏涇出新河西北至磨盤墩通黃田港東南至北角通淸水塘出常熟界其西北卽淸溪河乃江陰往常熟之官河亦各鄕兌運之要路也綿亙一百餘里中多淺澁民甚苦之萬曆十年浚深官民利便前湖在縣東昭聞鄕今成田淸溪河在沙山下西引應天河水東北入於橫河觀莊河在綺山東冷水灣南引應天河西北入於橫河永安河自綺山西南引應天河西北入於橫河橫河自回塘堰接黃田港出東水闗橫亙東北境七十里達常熟界

繖墩湖在縣東三十五里周四十里卽宋之放生池厥後湖廢成田地土日辟今四周水僅尋丈大非前志所載矣

胥湖在縣東相傳子胥入吳至此擊劍而歌因名今其地有胥湖村

又有售塘河在西黃家村菖蒲涇在蛟山後千秋河化成港並在化成鄕長涇河習禮河並在習禮村陳墅河李防河在顧山鎭張塘河五防河在靑暘南璜塘河相連長壽河松橋浜在殷山東太平河城濠貫學前河

濵江河道桃花港在縣西北分立埭河北行五里入於大江萬曆九年濬五斗港在縣西六十五里立埭河在利港西五里自武進界而來東北入江利港在縣西五十里自順塘河涇口東北行二十五里入江萬曆五年浚盧埠港在縣西四十五里自武進順塘河鄭瀆北行二十五里入江萬曆六年濬申港在縣西三十里自三山石堰北行入江相傳春申君所開故名申港新溝卽舜河在縣西二十二里自三山石堰北行三十五里入江流皮港在縣西二十里西南接申港東北入江夏港縣西一十里自秦望山東南三河口引經河東過�鎭北出蔡涇閘相傳禹迹所經故名黃田港在縣北君山西南昔春申君所開以灌田因名港自磨盤墩側東引應天河西至九里河口折而北貫城中出黃田閘入大江鰣魚港在黃田港東趙婆港在黃山東一名黃山港導橫河北入江白沙港在蕭山東分橫河北入江石牌港在石牌山東引橫河入江石頭港自定山南三河口導長河東北折經橫河

出鎭山東入江東西雷溝在石頭港東引橫河水入江萬曆六年浚陳港在雷溝東蔡港自白塘橋引長河水北至思莊折西迆北經橫河入江範港在蔡港東三里自谷瀆港北入於江私港在範港東谷瀆港在縣東六十四里自北角引長河水經橫河入江令節港分谷瀆水東北入江界涇令節港東與常熟分界

閘六座黃田閘在澄江門外節制黃田港蔡涇閘在縣南節制夏港東北南闗三淺水閘新涇閘

﹤史部﹐地理類﹐河渠之屬﹐三吳水考﹐卷五﹥

靖江縣水道考

子江自巫峽諸山發源歷九江而下東與大海浹洽靖江縣治浮峙於中爲金陵之闗鎖四面環繞皆江股引其源以爲利潮汐有汛水旱無憂故疏治稍緩源委亦與諸邑不同然溝洫之制不可失也具列如左

東境水道東雙港開沙港汊港蟛蜞港天生港南夾港安寧港東新港東夾港耿廟港流水港孤山港於婆港西掘港東掘港小港北新港石釘港流汊港塌港潼灣港

內東雙港汊港蟛蜞港天生港南夾港安寧港東新港耿廟港孤山港於婆港東掘港西掘港北新港石釘港潼灣港俱於萬曆五七等年疏濬

西境水道焦山港大新港東汊港楊機港西楊機港蠟塔港東張湖港西張湖港新河港陳公港西添港柴塲港西小新港王都港南韓家港南楊鐵港南徐家港南蔡家港南曾家港小六港和尙港新開港爛港太平港西雙港朱八港李賢港土龍港學田港梁港展蘇港南新港劉家港祁朱港申家港西樹港唐家港東張夾港西張夾港界港於家港東丘家港西丘家港中丘家港西新港焦山汊港陳灣港繆家港小新港唐鐵港廟樹港丁家港焦山界港

內焦山港大新港楊機港蠟塔港陳公港皇都港爛港西雙港朱八港劉家港祁朱港申家港東丘家港中丘家港西丘家港小新港唐鐵港廟樹港丁家港焦山界港俱於萬曆五六七八等年開濬深通

鎭江府水利考

鎭江據三郡之上游而北負大江地勢中髙受水甚少惟南與漕河相通而北達於江然漕河之水其勢於東南爲順北出爲逆故昔人於金壇丹陽二邑築壩堰以隄塞之令不得東南流又至冬江水漸縮水迹去江隄甚逺而水勢又北出爲順境內至無所瀦蓄故又於京口置閘啟閉之令不得盡泄於江自是漕河之水惟與其境內之水相吐納耳今考其境內之水若金壇西北則有西洋河上受長山三茅諸山之水由十字河以入於漕河河之東復分流並入長蕩湖又直流爲穿城繞城二渠由縣南壩與後陽幹南�河經東墟昆侖二橋合流入白龍蕩出方洛港以注長蕩湖其西南則有薛埠白塔長橋三河上受大茅四平鴉髻黃金瓦屋諸山之水由唐王溪三星河東村諸橋至三汊河下塘橫河並互流入大浦新瀆荷花等港以注長蕩湖其東北則有陳塘中塘堯塘諸水入錢資蕩其東南則有白橋大云下蕩諸水自燕子下湯港以注長蕩湖漕河又北行經丹陽練湖爲丹陽巨匯湖之支流自防門閘南流迆東以達於漕河又自七里橋分流入橫塘經珥瀆河珥瀆之上爲珥村鎭河又經珥村之東由黃連呂莊等橋抵東南爲白鶴溪由白鶴分派自南而北爲丁義瀆由珥村之西自左墓達黃土迆南爲河口迆北通簡溪簡溪西受太平河之水東行以達於漕河又經上下夾岡抵郡城之南乃折而西流枝分貫於城中北出合流以入於江若丹徒四境諸水則有紀灣岡濫泥洪杜墅湖鄭湖新丰湖寺湖馬林溪馬潭萬頃洋者其勢不能盡達於漕河然於境內引水漑田甚便利不可略他陂塘小渠之流甚猥眾今不復推究焉夫鎭江地𨿽髙而原隰之窊窿三邑之中亦自殊等若丹陽之練湖於諸水最大然曲阿地勢岡阜彌月不雨其所瀦卽自索殊不足爲旱備金壇視二邑爲下而長蕩湖諸浦其大𨿽不能與練湖相埓然多澱淤水則泛溢民又以澇爲憂議者以爲於丹陽宜疏斜橋諸港繕完曲阿以防北流爲旱嵗備於金壇宜疏長蕩諸浦以導東流爲澇歲備而丹徒則又準二邑之髙下庶周於所慮而無偏廢之病云

﹤史部﹐地理類﹐河渠之屬﹐三吳水考﹐卷五﹥

鎭江府水利節目

京口阻山負江爲東南孔道秦鑿曲阿抵武進呂城可百四十里浙直漕舟由之誠國家轉輸之咽喉也第夾岡岸陡善崩地勢中髙易泄冬潮漸縮河水漸枯漕運或無所資又不獨一郡利害所系也然所隸三邑則丹陽最髙常苦於旱金壇地下常病於淹丹徒則南多岡阜北瀕大江又兼兩邑之患本院權其緩急首治漕河畫地責成倍令深廣又修呂城諸閘以防水勢之南奔嚴京口閘之啟閉以障運河之北泄鐵貓九曲二河可引江潮以內注者也則深濬其淤湮以通間道以濟不及焉練湖上下兩匯可瀦山源以兼濟者也則釐正其侵占以修函閘以需緩急焉開丁義瀆以漑丹陽之髙阜疏白鶴溪以泄長蕩之奔衝珥瀆荊城爲金壇之運道也疏淤設閘俾無淺阻之艱防封周瀆爲山水之下注也排湮決壅俾有泄蓄之利若夫攺濬漕渠於閘外疏諸港於沙鄕蓋欲潦則分勢以緩其衝旱則引潮以給其灌爲鎭江次第經畫如此其沿江築隄挨圩引未暇毛舉僅述其槪以竢繼今者有所考究焉

﹤史部﹐地理類﹐河渠之屬﹐三吳水考﹐卷五﹥

丹徒縣水道考

子江在縣北二里許源出岷山合洞庭彭蠡東北流繞金陵至炭渚港入縣境越金焦二山東南至新河入丹陽界亙境內凡一百二十里

運河自京口至下夾岡凡六十里河勢委曲皆鑿山爲之兩厓壁立土疎善潰疏濬繁勞視他邑爲倍云乃糧運必由之道也於萬曆五年起至九年止節經開濬深通

濵江水道天寧州港炭渚港【有驛逓】髙資港樂亭港洪信港七里港南通大峴山京口港卽江口運河【有驛逓】新港甘露港海鮮河並南通運河柳溪港金綫港倒流港木杓港西港丹徒港二港並通丹徒鎭

鐵貓港通運河因淤澁運船於萬曆七年濬血港孩溪港南通朱灣岡柳溪港黃港瓦屑港大港口山北港南通毛沙港出大江蕭家港李家港魏家港安港何家港厥港朱家港徐家港毛沙港俱西北通山北港董家港新河三港內蕭家港李家港何家港朱家港徐家港毛沙港俱於萬曆五年開浚運河西南水道土橋河鮑家港下鼻浦並在郡西其北入江西爲樂亭浦嶽祠橋河孟家橋河水磨港莫家港丁卯港鐵索港車村港北港焦湖杜墅湖寺湖鄭湖新丰湖辰溪自郡境入於金壇內莫家港丁卯港北港俱於萬曆五年開濬

馬林溪在練湖西北引長山諸水入湖萬頃洋在郡西南與丹陽分界

運河東北水道新港甘露港徒兒浦在郡東潤浦亦在郡東潤州以此得名西港丹徒港俱在丹徒鎭並北通江馬蝗港鐵貓港北通江萬曆七年濬夢溪在郡朱方門外鮮海港在郡通津門外歸水澳在郡中閘東市河三其一在城西諸山之水匯而爲澳由水西門經唐埠山後達京口港入江一由鶴林門經道人橋北流右折者由社壇至右

軍寨與澳水合其左折者由皇祐橋至大圍橋亦達京口港入江一由淸風橋至朝眞橋北流與皇祐橋水合者則漕渠之溢水也

﹤史部﹐地理類﹐河渠之屬﹐三吳水考﹐卷五﹥

丹陽縣水道考

揚子江在縣東北自管山至嚴山凡二十餘里

運河卽漕渠北自京口南流至夾岡入縣境穿城出南水闗經淩口逾柵口至呂城入武進界貫境內八十餘里兩厓陡絕年濬年淤儲水灌漕惟練湖是賴故湖禁與河工當並行而不悖者也節經萬曆五六等年間分段開濬

運河西南水道馬林溪在縣西北四十里受長山八十四汊之水東入辰溪辰溪在縣西北三十里受馬林溪諸水入於練湖

後塘在縣西北一十五里

練湖在縣北百二十步周四十里本無原泉雨集則羣山奔流宋紹興時中作橫堤禦水分爲上下湖立三閘使水徐下湖形本髙於田旣借以障水環堤立函洞一十三處邑西南田盡資灌漑官爲啟閉以防多泄近湖民盜利告佃湖水不蓄漕餉告艱萬曆五年辟治侵占堅築隄防增建水防閘座湖仍復舊譚家塘在縣西三十五里小吳塘在縣西二十五里白楊灣在縣西二十里吳淩港在縣西十五里白鶴灣在縣西一十里前塘在縣西五里倒潭在縣西二里譚塘在縣西南四十五里舊塘莊湖塘荒寺塘並在縣西南三十五里雙溝南溪並在縣南一里瓦窯灣在縣南三里浦裏塘在縣南五里簡瀆在縣南五里晉諶母元君擲簡於此因名塘以此瀆置簡州珥瀆河在縣南七里卽七里瀆通漕渠以達金壇九源塘在縣南一十五里柳茹塘在縣南二十五里

丁義瀆在縣南三十里白鶴溪口分自南而北漑田數千頃萬曆七年疏濬深濶花家渡在縣南三十里珥村河中都波塘閭塘幹塘並在縣南三十五里南塘在縣南四十里萬頃洋在縣南四十五里與丹徒分界太平河東通西門城濠西通萬頃洋左墓港萬栁塘萬淶塘九里塘姜塘並在縣南四十五里繳塘在縣南五十里皇塘在縣南七十里

符神塘在縣東南三十五里老村塘在縣東南四十五里呂瀆港在縣東南五十四里東通運河白鶴溪在縣南五十餘里亦名荊溪內通金壇縣之運河源發於茅山貫宜興武進金壇丹陽四縣山水發時開家河及長蕩延陵諸水奔注於荊城運河北由七里橋珥瀆河而出中分自白鶴溪而出向因淤澁於萬曆七年疏浚深通髙低有備相瀆在縣東南六十里南通白鶴溪吳塘在縣東南七十里周四十里半入金壇界趙塘在縣東南七十里五千塘萬建塘在縣東南八十里

運河東北水道玉龍泉在縣東北四十里源出陳山桃花澗在縣東北四十里九靈山下彭泉在縣東北三十五里漩灣在縣東北五十五里流入九曲河李成澗在縣東北三十里亦入九曲河石潭在縣東北二十里石潭村長灣在縣北一十七里北塘在縣東北一十五里七里灣在縣東北七里廟西淸水潭在縣東斜橋南酒流灣在縣東尙徳鄕灣溪在縣東一里

九曲河在縣東二里起漕渠抵江口委折七十里霖潦則防以入江旱歲江潮泛漲亦可引入漕渠歲久湮塞萬曆八年疏濬訖郆塘在縣東五里竅河灣在縣東九里九曲河中華塢溝在縣東一十二里入九曲河中永樂塘在縣東十五里蕭塘港費塘並在縣東二十五里塌頂灣在縣東三十里楊家塢在縣東四十里張溝在其北長塘在縣

東六十里包港在縣東七十里南通九曲河北連大江

市河源出練湖自西防門分流一經廣濟橋一經三思橋一經至灣頭以達漕渠﹤史部﹐地理類﹐河渠之屬﹐三吳水考﹐卷五﹥

金壇縣水道考

運河東北自丹陽七里港經珥瀆河至荊城港入縣境凡九十餘里節經萬曆五七等年間分段開濬

直溪唐王溪在縣西源發茅山分爲二南爲唐王溪少北爲直溪又北一爲薛埠港分流甓橋等瀆以入於大溪

髙湖天荒蕩在縣西北北通五中瀆南由周瀆以入大溪

大溪在縣西南上承丫髻山茅山諸水東入於白龍蕩

思湖在縣南西承諸山溪合大溪東行入於洮湖白龍蕩在縣南北受荊城港白鶴溪諸水分流南洲瀆古速瀆方洛港新河港湖溪港以入於洮湖

白鶴溪柘蕩北渚蕩北受單塘運河諸水由謝塘湖口瀆北洲瀆南行入於錢資蕩錢資蕩在縣東內有周公戴公二橋北受柘蕩北渚蕩諸水南入洮湖南謝塘北謝塘莞塘西受白龍蕩北受錢資蕩諸水東入洮湖

洮湖在縣東南一名長蕩湖與宜興分界西納金陵句容及溧水髙淳溧陽諸山溪之水分流蓬塍河滆湖及宜興之荊溪以入於太湖

洮湖西北諸河有積水港白石港後瀆港新瀆港大浦港鮑村港方洛港下湯港燕子瀆溫瀆港臧村港等河

內徐村河堵莊下流河白橋下流河俱於萬曆九年開濬深通

三吳水考卷五﹤史部﹐地理類﹐河渠之屬﹐三吳水考﹥

欽定四庫全書

三吳水考卷六

明張內蘊周大韶撰

水年考【小序】

治水紀年者何謹災祥也降災者天回天者人是故修徳以銷之者上立事以防之者次變沴旣作而後攘臂帣鞲以赴之者下水旱之災國家通患乃吳中之所謂災者獨水爲棘矣夫吳澤國也諸水浩渺易蓄而難泄一遇淫雨積潦蛟龍鼓怒陽侯布威惡風乘之洪波巨濤砰湃橫溢豈惟禾稼渰傷卽廬舎井竈蕩爲水鄕民其魚乎惟守土者勤修徳義敬天勤民朝夕欽欽必講求水政先事豫防疏壅塞以通水道置堰閘以時啟閉築圩岸以障流潦濬溝洫以時蓄泄如是則天且降康不幸而遇災而吾先事有備矣是守土者之所宜畱心也古昔以來年代逓遷災異時有備錄謹書一披覽則廩廩悚畏矣作水年考

宋元嘉中三吳水嵗饑詔發會稽宣城二郡米谷賜被

水人

梁大通中吳郡水災上言當漕大瀆以防淞江

宋大中祥符四年辛亥九月吳水泛濫壊廬舎

幹興元年壬戌五月大水

元丰元年戊午七月四日夜蘇州大雨潮髙二丈餘漂蕩尹山至吳江塘岸洗滌橋梁沙土皆盡惟石僅存

四年辛酉七月蘇州大水民居邊湖者皆蕩盡吳江長橋摧去其半橋南至平望皆如掃吳江以北露地而哭平望以南刈禾而歌

元祐六年辛未吳中水災詔賜米斛及錢賑濟元符二年己卯六月久雨蘇湖秀等郡尢罹水患大觀元年十月蘇湖水災

政和五年乙未八月蘇湖諸郡水災

紹興二年壬子詔吳江等處一應積欠租賦並蠲免二十八年戊寅七月平江大風雨駕湖水漂溺數百里壊田廬

隆興元年癸未八月大風雨蘇湖爲甚

二年甲申七月蘇湖皆大水侵城郡壊廬舎田圩軍壘操舟行市者累日人溺死甚眾越月積陰苦雨水患益甚民流淮東

紹熈五年甲寅八月大雨平江江溢圯田廬甚眾嘉定十六年癸未五月江潮大溢平江爲甚漂廬舎

害苗稼圯城郭隄防溺死者眾

元至元二十三年丙戌六月大水平江屬縣水壊民田

一萬七千二百頃

二十七年庚寅大水

二十九年壬辰六月大水

元貞元年乙未五月大水九月又大水

大徳二年戊戌大雨湖水泛溢

五年辛丑六月大水

十年丙午五月大水害稼七月大風海溢吳江大水

至大四年辛亥雨水沒田

延祐三年丙辰雨水沒田

五年戊午六年己未七年庚申大雨水沒田

至治二年壬戌十一月平江大水損民田四萬九千

六百頃

三年癸亥大雨水

泰定三年丙寅吳中水田半渰

天歷元年戊辰八月平江水沒民田萬計

至順元年庚午秋七月平江大水壊民田萬計十月

吳江大風太湖水溢漂民居萬家

三年壬申吳中水

元統二年甲戌吳中水沒田

至元三年丁丑四年戊寅五年己卯六年庚

辰吳中水田俱渰

至正二年壬午吳中水四年甲申水

六年丙戌水渰田半收

七年丁亥吳中大水無秋

八年戊子四月平江大水

十年庚寅吳中雨田渰過半

明永樂二年甲申夏五月蘇州大雨水田幾盡沒嵗饑民雜藻荇爲食有投河而死者六月命賑卹之三年乙酉大水五年丁亥六月戊子水七年己丑大水

九年辛卯十年壬辰十一年癸巳十二年甲午十三年乙未十四年丙申俱水十六年戊戌大水二十年壬寅二十一年癸卯俱大水二十二年甲辰水

宣徳元年丙午大雨水無秋

二年丁未三年戊申俱水六年辛亥水九年甲寅大水無秋有寛卹勅賑荒停止物料

正統元年丙辰水四年己未水

七年壬戌吳中大水繼於七月十七日風大作圩岸俱坍巡撫周忱奏畱官糧一十二萬賑濟

八年癸亥八月大風雨壊稻

十年乙丑水

十一年丙寅五月大水

十二年丁卯旱

十三年戊辰水

十四年己巳大水無秋

景泰元年庚午大水

三年壬申水

五年甲戌春大雪平地丈餘太湖諸港冰結舟楫不通入夏大水漂沒田廬斗米千錢餓殍相枕兩稅無徴以濟農倉積米三十餘萬賑盡又納粟補官以繼之

七年丙子秋水農乘船而刈

天順元年丁丑大水無秋

三年己卯四年庚辰俱大水斗米千錢六年壬午七年癸未八年甲申俱大水

成化元年乙酉大水無秋

二年丙戌三年丁亥俱大水

七年辛卯八年壬辰俱大水

九年癸巳大水

十一年乙未水

十四年戊戌大水

十七年辛丑春夏大旱秋大水

十八年壬寅春夏大水

十九年癸卯春大水不害稼

二十年甲辰水

二十一年乙巳秋大旱

二十二年丙午大水

治元年戊申水

四年辛亥五年壬子俱大水田禾壊民多流徙大疫

六年癸丑五月大水

七年甲寅大水冒城郭舟入市田渰幾盡十一年戊午水溢十八年乙丑水

正徳四年己巳七月初七日雨至二十三日大水無

秋

五年庚午夏四月橫漲滔天水及杪吳江長橋之不浸者尺餘耳浮屍防梁蔽川而下𨿽得援附而生者悉流淮通泰之間吳中田拋荒自此始

【前此水渰田稅勘一分準免一分勘二分準免二分時非無起運也每依奏免且有優卹惟此年官司先聽起運糧四百萬石災從存畱內扣免而存畱不及十之二又先復熟三分則所準免者名𨿽七分總槪縣全數而計之不過十分中之一分四釐而已追念永樂治以來豈無起運而每年災糧何以俱得優免哉自此年以起運全四府至今災年皆準爲例或謂此例自戶部尙書秦所題或謂起運原槪於徽州等各府因彼府旱災之年巡撫攺於蘇松四府初不過借辦一年耳適攺者去位而嗣撫者不知攺移之故執爲典常日久人亡莫稽其由吳民寃苦其有旣哉此年不免之糧在所必徴司權者慮有他虞調停每年徴三分皆白水也村鎭人家自此千不存百百不存十𨿽流民反以淮通泰爲樂土久竟不歸吳下荒田安得不積而多也哉】

十年乙亥大水

十三年戊寅六月大雨水渰田十之七【撫按與有司皆以起運者不免自是聞災不復題知但將髙田不渰者以足其數熟田人戶更多賠補徴比之寃矣後遂爲例】

十五年庚辰大水民艱食

嘉靖元年壬午七月二十五日辰時大風起自東北而西北而西南至酉拔木壊民廬舎駕太湖水髙丈餘漂沒吳江城外及簡村邊湖去處人畜無算間有附木隨風著岸得生者問之但見滿湖皆火雲各縣被湖水田皆沒

二年癸未大旱

三年甲申先旱蝗後多風雨大水民艱食米貴四年乙酉水

十年辛卯雨不害田無秋

十四年乙未春雨夏旱秋大水

十六年丁酉大水

十七年戊戌夏大雨害稼

二十三年甲辰大旱河底皆坼

二十四年乙巳旱斗米千錢人食艸根木皮大疫路殍相枕

二十八年己酉大水

三十七年戊午雨水渰中下田

四十年辛酉宿潦自臘春霪䢐夏兼以髙淳東壩決五堰下注太湖襄陵溢海六郡全渰秋冬淋潦塘市無路塲圃行舟吳江城垣崩圮者半民廬漂蕩墊溺無村鎭防火饑殍相望防男稚女拋棄津梁寒士貞婦刎縊自斃兼之疫癘相仍更多殀札量水者謂多於正徳五年五寸國朝以來之變所未有也

隆慶四年庚午水

五年辛未水不害稼

萬曆五年丁丑水

六年戊寅秋九月大風連晝夜禾多不實冬大雪湖泖蕩漾皆冰經旬不解行者如市十二月初九夜未半澱湖南有聲如戰鬭居人自逺窺之遙見湖中火光無數移時乃定次早探之則湖內堅冰凝結如故田圩間俱已疊成冰山層巒疊障坡麓宛然髙及二三丈延袤三圩竟不知從何而來

七年己卯夏菜麥不收五月霪雨如注連晝夜不息山源並集江海泛溢禾苗盡渰

八年庚辰自四月閏四月至五月霪雨傾注晝夜不息加以浙直諸山蛟蜃起江海水溢西至畱都東及杭郡平地湧數尺常熟濵江並海等處全沒三吳告災幸吳淞白茆二大河開濬而大水有泄災當十之七八而君相加意元元蠲卹之令相望於道黔首賴以全活者無不然靡有孑遺矣

九年辛巳八月十六日驟雨渰田大風損稼自冬䢐春歳不沍寒桃李復華經臘不雪人不衣綿蘇民有藏冰市利者是年水澤不冰人皆異之至十年春疫癘相纒民多夭札六月十三夜二皷風雨晦冥冰窨拽去如掃松江佘山七寶鎭等處市房石橋木舟船多被防置他處死傷甚眾民有徐姓者掣去數人莫知所著是夜雨溢圩田幸而堘岸無損並力車救禾稼獲全十年壬午秋七月十三日晡時防風起自東北尋卽拔木壊廬駕海潮平地二丈餘漂沒上海嘉定崇明沿江等處人民動以萬計孳畜無風捲太湖港汊皆幹遙見滿湖皆火須臾風勢旋自西南擁回湖水勢如排山大雨如注驟然震傾吳江城外簡村地方民畜房舎如掃翊日浮屍蔽川昆山靑浦常熟等各縣田疇圩埂亦多傾壊吳民洶洶幸而水退如駛禾稼漸亦回生因卽修繕車救多有獲全者咸謂吳淞白茆二大河泄防有賴云父老謂自嘉靖元年壬午至此又直气災異之一周焉

三吳水考卷六

欽定四庫全書

三吳水考卷七

明張內蘊周大韶撰

水官考【小序】

水之有官專治水之責也以水名官以官治水將平成之績是賴非以備員也是故六卿分職厥有司空諸曹率屬亦置都水在外則有水利臬大夫郡司馬朝廷每修水利輒遣公卿大臣往督其事而以百執事佐之近復命憲臣以璽書行事諸所建白重且鉅者奏請於上其餘一切皆得從便宜彈壓諸司諸司有不率不力者皆得論刺之其事權良重必也憲修政舉事乃奏功奠我元元福利社稷用光史冊以告來世斯其無負於任使乎朝廷設官各有專責故吏治不淸則問太宰戶口不蕃則問司農典禮多缺則問秩宗戎事失戒則問司馬刑獄匪平則問司防地利未盡則問司空憲法罕飭則問執法小民靡寧則問司牧邊鄙多警則問疆吏水利湮廢則問水官此朝廷之所以使天下於指臂而坐防四海者也作水官考

宰臣

虞

禹

洪水橫流下民昏墊舜命禹爲司空疏

九河距九川導三江定震澤

吳

伍員吳相國開蘇州胥口塘柳胥港泄太湖

積水開溧陽銀林河以通伐楚餉道

越

範蠡越相國開蘇州蠡口塘常州蠡湖及東

蠡河西蠡河

楚

黃歇楚相國開松江之黃浦常州之申港黃

田港後人因以名河

元

禿魯工部尙書至正元年濬松江南北兪塘

盤龍塘鹽鐡塘二年修捍海塘

部防

明

夏原吉永樂二年江南大水命戶部尙書夏原吉疏治濬昆山夏駕新洋二浦嘉定之顧浦引吳淞江水由劉家河入海濬常熟白茆塘引東北諸水入楊子江濬上海之範家浜南接黃浦北合吳淞江亦入於海

李充嗣工部尙書正徳十六年治水吳中是時郎中林文沛顏如環從行濬吳淞江白茆港及蘇松常嘉湖各屬河道

周忱工部侍郎正統中濬吳淞江濬黃浦修田圍及吳江湖隄築杭州塘修金山獨營及劉家港口諸河

李敏巡撫工部侍郎景泰五年治水濬靑墩浦橫瀝塘以通白茆濬三堰引水通鮎魚口仍去海口壅塞

徐貫工部侍郎治八年濬吳淞江白茆港斜堰七浦塘鹽鐡塘及吳江長橋水竇以泄太湖之水

徐栻兵部侍郎浙江巡撫都禦史萬曆三年五月三十日夜海潮泛溢衝坍海塘西自秦駐山東至白馬廟延袤一十八里漂流廬舎溺死人口無先該前右副都禦史謝鵬舉題請修築五年該兵部右侍郎都察院右僉都禦史徐栻接管築完海塘二千六百餘丈用銀一十二萬八百七十五兩有奇塘成海潮不復爲患

兪士吉僉都禦史永樂中命賫水利集賜原吉

佐原吉講求水利

崔恭巡撫都禦史天順三年濬吳淞江蒲匯塘曹家港六磊塘烏泥涇沙岡塘竹岡塘諸水入於黃浦

畢亨巡撫都禦史成化八年築捍海塘疏濬

河渠

王恕巡撫都禦史濬宜興便民河

何鑑巡撫都禦史與徐侍郎貫同治水彭禮巡撫都禦史治十二年濬太倉湖川

塘

兪諫巡撫都禦史正徳六年治水濬宜興諸

瀆濬江陰利港新溝九里河

許廷光浙江都禦史正徳十四年奏請興修水

利自後差李尙書

歐陽必進都禦史嘉靖二十六年濬七浦塘翁大立巡撫都禦史嘉靖三十八年奏請興修

水利

林潤巡撫都禦史隆慶二年濬白茆塘題請

丈均松江府田糧民免虛賠之害

海瑞巡撫都禦史隆慶三年再濬白茆塘置閘濬吳淞江東段八十餘里欲並濬吳淞江中段及吳江太湖諸口功未畢代去時論惜之

寺卿

宋

徐確宗正使崇寧元年開淞江自封家渡古江口至大通浦直徹海口七十四里水道遂通

周環大理丞紹興二十四年開福山港白茆

塘

明

袁復太常少卿永樂中輔夏原吉治水趙居仁右通政永樂三年修嘉興海塘四年濬

孟瀆

淩信尙寶少卿天順中請濬鎭江漕河作閘

臺臣

晉

張闓晉陵內史大興四年創置新丰等湖宋

雍元直校文編校熈寧八年命治浙西河渠沈括檢正中書刑房公事熈寧六年相度兩

浙水利

許光凝中書舎人大觀中開吳淞江置十二牐任古監察禦史紹興二十四年按視興修水

利

李結監進奏院隆興元年獻治田三議當時

推行之

明

鄭銘巡按禦史成化八年築捍海塘

謝琛巡按禦史正徳五年題請開濬吳淞江馬祿巡按禦史正徳十五年題請開濬白茆

港

呂光洵巡按禦史嘉靖二十三年興修水利著

水利圖考

劉曰睿巡按禦史隆慶五年興修水利開墾荒田題請三年五年起科則例輕徭薄稅以勸招徠所在貧民爭先告墾

郭思極巡按禦史萬曆五年題請復丹陽練湖積水備運開孟瀆河以通南北官民只

林應訓南京廣東道監察禦史萬曆五年奉命治水吳中先是科臣上言蘇松水利久湮特請憲臣督理比至吳中沿洄諸境相度形便廣集眾思防知溢水爲災由於上源未節三江並行而未分也於是首復練湖增置涵閘以資運道次治吳淞壅塞四十餘里決去吳江灘漲數十處使太湖積水直注吳淞濬松之山涇等港秀州官紹鹽鐡蒲滙六磊等塘泄澱泖諸湖之水於黃浦濬蘇之吳塘顧浦戚虞涇南北橫瀝等處決昆嘉太倉諸水於劉河復濬七浦楊林等塘使陽城巴城諸湖之水徑入於海濬白茆福山三丈諸浦九里靑山塘雷溝等河使昆尙承湖毘陵晉陵諸水徑入於江又於上源濬白鶴溪荊城港西氿裏河泄長蕩荊溪諸水入於運河濬武進之孟瀆丹陽之九曲河丹徒之鐡貓港泄潤州上流之水並入於江以節太湖東來之源源流各得其所然後於千墩浦南濬澱山湖口使湖水通徹入於吳淞又慮江水外逸乃於夏駕及漫水港口各建石閘一座內節江流外捍渾潮以固吳淞又設爲治田六事刋布民間督令髙鄕浚溝洫以備旱低鄕築圩岸以備澇由是吳東諸郡民稱利云當是時積廢旣久財力兩詘實由經度厝注以身先之又賴兩臺和協成役取諸召募費給於贖鍰地值故役興而民不勞功成而官不費如此云

藩臣

宋

郟亶廣東安撫機宜文字上書陳言水利熈寧五年以亶爲司農寺丞提舉兩浙水利所著有水利書行於世

元

旭萬傑行省中書右丞泰定中奏復都水庸田

使司興修水利

欽察臺江浙行省中書左丞相至正初上言浙

西水利

明

閻察浙江布政司議重築海鹽縣捍海塘謝輔浙江參政正統九年築捍海新塘與陳

永協心殫力並著勞績

何宜浙江政有治田水利防略

邢簡政治水吳中

王叔杲兵備政萬曆二年任是時水利積廢公獨究心於此講求累嵗萬曆五年時本院奉勅按視吳中水利公矢謀殫慮開孟瀆復練湖具有端緒開江之役方將舉行而聞調回籍未見其成頻行捐輸本道項下贓贖銀五千九百餘兩然則身𨿽去而於河工蓋亦未爲無助云

臬臣

唐

韓臯元和初爲觀察使開常熟塘

明

鄭元韶督糧僉事隆慶三年均松江府田糧濬

三陽河

陳永浙江僉事

吳防浙江僉事成化八年築捍海塘

趙銘僉事治水吳中

伍性浙江僉事治元年濬吳淞江中段四十餘里及顧會趙屯都臺等浦蒲匯新涇楊林等塘並海鹽陶涇塘濬宜興湯溪葛溪又議開吳江長橋淤土以泄湖流工未畢代去

熊允懋僉事嘉靖元年帶管蘇松水利

蔡幹僉事嘉靖四年帶管蘇松水利濬蘇州市河濬吳縣興福塘昆山黃昌涇上杜塘注浦道褐浦常熟三丈浦橫瀝塘嘉定練祁趙涇北橫桃樹浦虯江木瀆港舊江界河南鹽鐡雙塘河江陰脫水港馮涇白蕩河應天河泥塘河蔡港黃田港上海張家浜陳村塘馬家浜舊江靑龍江並修黃田閘

馮叔吉兵備按察使萬曆六年任是時濬吳淞江濬吳江之吳家港長橋灘龎山湖口及松江秀州塘蒲匯塘太倉七浦塘常熟白茆港皆矢謀率屬勞勩爲多

李頥兵備副使萬曆八年任督修各屬圩岸

處置銀糓賑濟荒民

運司

唐

劉晏永泰中爲轉運使開練湖

宋

張綸天禧中爲江淮發運使疏五湖導太湖

入海

徐奭天聖中爲轉運使治水自市涇以北赤門以南築石堤九十里濬積潦自吳江東赴海復良田數千頃

趙賀江淮發運使董治太湖外塘濬積潦與

徐奭同事同功

葉淸臣轉運使寶元初開盤龍塘等滙濬滬瀆

等江民賴其利

鄭向轉運副使疏潤州蒜山漕渠抵於江人

便利之

沈立轉運使嘉祐初開顧會浦

王純臣轉運使嘉祐五年令蘇湖常秀修作田塍位位相接以禦風濤定勸課爲殿最當時推行之

李復圭轉運使大修至和塘開白鶴滙民免水

患

毛漸轉運副使紹聖中開無錫芙蓉湖武進疏廟堂港常熟疏梅李塘入楊子江昆山開七鴉港下張浦入海又開華亭之新涇大盈等浦東南濬柘湖新涇下金山小官浦皆入於海

陳仲芳發運司屬官相度蘇州積水

向子諲兩浙轉運使紹興七年置呂城石防及

夾岡二斗門

趙子防轉運使紹興二十八年計料開江陳彌作兩浙轉運判官隆興二年請先開十浦合開圍田一十三處又請招置闕額開江兵卒

姜詵轉運副使開松江通波塘置張涇堰閘又奏開常熟黃泗浦崔浦許浦白茆浦

陳峴兩浙轉運判官開濬常州江陰諸川港魏峻發運使淳熈六年疏至和塘

部屬

宋

楊及幹興初爲職方員外郎催督蘇湖秀疏

導壅閼

卲光左朝奉郎元祐六年導決太湖積水

明

姚文灝工部主事治九年開七鴉港築沙湖

堤奏設導河夫役

祝萃工部主事治中命徐侍郎貫治水萃

從行贊理

傅潮工部郎中治十年治水吳中濬黃渡

等浦湖川等塘

臧麟工部郎中治十四年濬莊前港並丁

山瀆盛瀆鴉瀆

林文沛工部郎中正徳十六年從尙書李充嗣治水開白茆塘及昆城陽城尙湖諸口皆白茆之上源也並開蘇松常鎭各縣諸河道修海鹽塘

顏如環工部郎中亦從尙書李充嗣治水開吳淞江並湖州大錢小梅二港沿湖七十二溇以導太湖之上源開趙屯大盈道褐等浦以通淞江之上源

朱衮工部郎中嘉靖九年奉命治水吳中

武職

晉

郗鑑軍永和六年按視蘇湖積水

宋

戚世明淳熈元年開許浦

馮湛水軍統制淳熈二年濬許浦

錢良臣總領重修練湖橫壩及諸斗門

水部

宋

單諤宜興進士上書言水利常平使者調蘇

常秀之民濬靑龍等江

鮑朝懋崇寧元年置提舉澳牐司於蘇州以知

昆山鮑朝懋提舉管幹

趙霖提舉常平使宣和二年開常州五十八

瀆措置華亭泖湖圍田

薛元鼎提舉常平淳熈元年相視太湖沿流利害開茜涇七鴉下張白茆等浦及運河

羅提舉浙西常平淳熈十三年奏治澱山

湖沿湖灘占復諸良田

詹體仁提舉常平淳熈十五年開河置斗門爲

旱潦備

元

任仁發都水監大徳間濬吳淞江泰定初復濬淞江舊江二道並松江平江通海河道築海寧縣捍海塘

李都水至大初督治圍田

張仲仁都水少監

刺史

吳

陳勲赤烏八年使檢尉陳勲發兵三萬鑿破

岡瀆

宋

劉濬始興王揚州刺史元嘉二十二年濬吳淞江滬瀆又欲從武康紵溪穿渠浛直出海口

梁

王奕交州刺史漕大瀆以泄浙江

唐

韋損永泰初爲刺史開練河

丁頔貞元中刺蘇湖繕完隄防疏鑿澮列

樹以表道決水以漑田

李素元和初刺蘇州開常熟塘因名元和塘範正元和中開平望湖及長興之西湖王仲舒元和五年治蘇堤淞江爲路

孟簡元和中開無錫之泰伯瀆並常州之孟

瀆

郡守

晉

沈嘉吳興太守開荻塘

謝安建元中築塘人因名謝公塘

宋

範仲淹景祐初守鄕郡上書宰臣言水利親歷海口開濬五湖及茜涇下張等浦使太湖水東南入吳淞江東北入於海

許恢慶曆二年知常州府濬申港澡港戚墅

港等處

李餘慶慶曆三年知常州府濬顧塘河益引惠明河水注之漕渠濬常州市河及金涇鶴瀆等浦

陳襄嘉祐四年知常州府以太湖積水橫遏運河爲民田患立法濬之導水入江其患乃息

蔡抗嘉祐六年知平江府行縣按冰立法疏

治

林希元祐六年知杭州府上言導決太湖積

水

王回紹興四年知湖州府濬沿湖七十二溇

導水入太湖

蔣燦紹興二十八年知平江府計料開江請

復招補開江兵卒

陳正同紹興二十九年上言水利請禁占射圍

田

沈度乾道二年知平江府開許浦白茆浦崔浦黃泗浦奚浦茜涇七鴉下張沙握凡十浦請招置開江兵卒

蔡洸乾道六年知潤州濬河自丹陽至夾岡丘崈乾道七年知秀州府修華亭沿海一十

八堰

宗貺乾道七年知潤州府濬河自利渉門至

江口

張津淳熈二年知潤州府濬京口河

林寔淳熈十三年知常州府濬後河

史能之

林祖洽皆常州守並濬後河

陳君仁淳熈二年知潤州府置黃水防

萬鐘慶元四年知潤州府濬城市河越十六

年郡守史彌堅復疏潔之

邢燾嘉定中知常州府濬九里河

丘彥橚嘉定十年知平江府丘彥橚開錦防涇

以通運道

吳防嘉定五年知平江府修吳江石塘橋梁柯元壽淳祐二年知潤州修復練湖復置閘趙溍咸淳六年知潤州府攺作程公上下二

壩

明

孫用洪武七年知常州府濬申港

劉辰洪武三十四年知鎭江府重濬練湖黃懋正統九年知嘉興府築海鹽新塘汪滸景泰五年知蘇州府濬白茆塘

葉冕景泰間知松江府築澱山湖堤

白行中成化八年知松江府築捍海塘

丘霽成化十年知蘇州府開吳淞江

史簡治八年知蘇州府開濬吳淞江白茆

港七浦塘

徐贊蘇州府知府正徳十六年開白茆港孔輔松江府知府督濬吳淞江

李充實萬曆五年知蘇州府協同同知王事聖劉琨濬吳淞江長橋南北灘吳塘顧浦七浦塘楊林塘湖川塘白茆塘許浦三丈浦福山塘等處

朱文科萬曆八年知蘇州府協同同知王事聖孫成泰修築各州縣田圩並四門官塘開濬虯江奚浦等處

賈待問萬曆五年知松江府協同通判蔣守成推官範守己濬吳淞江秀州塘官紹塘鹽鐡塘蒲匯塘都臺浦山涇港等處

閻邦寧萬曆七年知松江府濬盤龍塘橫塘橫

泖等處督修各屬田圍

穆煒萬曆五年由比部尙書郎知常州府開濬孟河置閘蓄防以通漕漑號爲天關又開宜興西氿城南運河東倉水道修復芙蓉湖黃天蕩雷家湖諸堤各綿亙數百里漑圩田四萬四千餘畝惟時比嵗病旱阻淺運舟又請築閉運河支渠置木閘蓄水舟運通利修起廢課士訓民善政甚多

張純萬曆五年知鎭江府率通判【闕】

修復練湖辟侵占攺函管增置石防石閘蓄水灌漕

鐘庚陽萬曆七年知鎭江府率通判楊棟濬九曲河鐡貓港甘露港等處築傍江田堤

郡貳

宋

張去惑景祐間推平江與府官分捍水道李禹卿慶曆二年通判平江言淞江風濤多敗漕舟遂築太湖堤五六十里又修荻塘

曹永紹興中判松江府開顧會浦

明

傅愷

楊憲並松江府同知成化八年築海塘楊冠嘉興府同知成化八年修海鹽塘應能蘇州府通判成化中奏請興修水利郝希顏松江府通判治七年濬吳淞江自防

歸口至分荘七十餘里

原應宿松江府通判治十二年濬崧子浦陳暐蘇州通判治十二年督濬湖川塘黃譜太倉州判同陳暐濬湖川塘

溫應璧常州通判濬江陰利港新溝九里河韓士賢嘉興通判正徳七年與知縣辛九齡重

築海塘

徐漧蘇州同知

傅潮通判並白茆督工

萬奎蘇州通判督濬昆承陽城尙湖諸口冷宗元蘇州同知

孔賢蘇州府通判督濬趙屯大盈道褐等浦王事聖蘇州府同知萬曆五年任專督水利濬吳淞江四十餘里及吳江之吳家港長橋灘龎山湖口常熟之白茆港三丈浦太倉之七浦塘楊林塘鹽鐡塘吳塘顧浦昆山之大瓦浦赤涇夏駕浦嘉定之張家浜南翔河湄浦等河隨事區畫各中機宜故蘇之河工𨿽甚多而應之裕如各底於績

蔣守成松江府通判萬曆五年任專督水利濬秀州塘官紹塘蒲滙塘大小山涇港都臺浦沙岡塘竹岡塘盤龍塘橫瀝小淶浦橫塘橫泖等處日夕在河經月不回衙舎其積算土方稽查錢谷皆自磨勘不假手於人事不狥情功必責實故積姦巨蠧咸以爲不便云

範守己松江府推官萬曆七年蔣通判解段匹赴京承委帯管水利治績詳見賈知府下

韓萃善常州府推官萬曆六年該府水利員缺承委帯管水利濬靑暘九里山塘等河白鶴等溪及宜興西氿裏河

楊棟鎭江府通判萬曆七年任

劉師召松江通判萬曆九十等年督濬奉賢黃泥白龍百曲新港白蓮三林走馬虯江等河修築澱泖濵湖黃浦等處圩岸及秀州官塘修建蔣涇塘橋鐘賈柘澤宋家橋等處橋梁事舉政修民稱不擾焉

萬輝常州府通判萬曆八年任專督水利境內運河如法開濬漕運賴焉並修無錫江陰田圩髙厚百姓稱便

孫成泰蘇州府同知萬曆九年任督修該管長吳等縣塘圩溝洫髙厚深廣如法萬曆十年七月十三日風變境內邊湖海處田廬漂沒甚眾竭力修復如故民稱頌焉

縣令

南唐呂延貞丹陽令升元中濬練湖作斗門以通灌

漑

宋

錢貽範慶曆初知華亭縣開顧會浦

範淇慶曆二年知常熟縣濬金涇鶴瀆二浦楊璵慶曆三年知武進縣濬孟瀆開江葛閎皇祐中知武進縣疏導漕渠積水韓正彥嘉祐六年知昆山縣修至和塘開白鶴

滙

蘇京紹聖中知丹陽縣重濬練湖易置斗門吳昉重和中知昆山縣修至和塘

郭京紹興中知丹陽縣濬練湖易置斗門劉頴淳熈元年知常熟縣濬許浦

丁大聲慶元元年知武進縣濬後溪

張宗濤嘉定中知江陰縣濬九里河

李桃嘉定五年知吳江縣修石塘橋梁趙必棣景定三年知丹陽縣修練湖復故道胡恪進士修三江五滙

明

董復洪武三十四年知丹陽濬練湖

陳誼正統六年知丹陽縣築練湖堤修斗門蔡寔成化初知丹陽縣築練湖堤修斗門函

管

樊瑾成化五年知吳縣濬香山九曲河及胥

口塘

戴冕華亭知縣

王崈之上海知縣並督工築海塘

雍泰成化八年知吳縣鑿渠作堰瀦山泉以

漑山田市石築堤捍湖田以禦橫潦

袁道成化九年知宜興縣濬便民河

任良才治三年知江陰縣濬城濠

王傳治七年知江陰縣濬申港

張偉治十一年知武進縣濬運河

楊子器治十二年知常熟縣濬許浦梅李塘髙謙治十二年知丹陽縣修濬練湖徐禎治十五年知江陰縣修黃田閘黃霆正徳七年知江陰縣濬九里河

劉一中正徳七年知江陰縣宜興縣濬永安河

並百瀆

辛九齡正徳七年知海鹽縣修海鹽塘

方豪正徳七年知昆山縣上書兪都禦史陳

建水利

程達萬曆六年知昆山縣濬吳淞江修築田

圍

李堯民知長洲縣萬曆六年濬吳淞江

劉懷恕知長洲縣萬曆七年任修田圩築齊門

婁門盤門及滸墅闗等處塘岸

郝國章知吳縣督濬閶門運河催徴灘田地價

以濟吳淞江等之用最爲勤敏

傅光宅知吳縣萬曆八年任修田圩築楓橋滸

墅關等處塘岸

畱震臣知常熟縣萬曆間濬白茆塘福山塘梅

李塘許浦三丈浦等處

梁宜生萬曆八年知常熟縣濬東西鹽鐡上橫東橫瀝潼家報慈艸鞋社涇等浜橫浦崔浦梅林李墓等塘又修府塘官岸爲丈五千三百有奇

王一言知吳江縣萬曆間濬長橋南北灘吳家

港修長橋九里石塘

徐元知吳江縣萬曆八年任修田圩築平望等處塘岸加濬長橋南灘縣丞屠菲協力

何懋官知崇明縣萬曆七年濬向沙中界河平洋沙登舟沙長沙袁家沙竹箔沙等處河道

楊東野知華亭縣萬曆八年任修田圩築黃浦

等處塘岸

敖選知上海縣率主簿李士龍濬蒲滙塘都

臺等浦新港等河

鄧炳知上海縣萬曆八年任濬走馬塘方浜

等處

屠隆萬曆七年知靑浦縣是時境內連雨濵湖田圩崩塌幾盡民逃賦負隆至召民墾田官給工費修築塍圩以障流潦比年逋租逾年而復又受本院方略指畫開濬橫塘橫泖盤龍山涇諸塘渠泄泖澱湖水境內賴之

張守朴知無錫縣督率縣丞吳述濬察亭河廟

堂港等處築芙蓉湖田圍

丁懋建知宜興縣萬曆六年承檄鑿西氿裏河

濬烏嘴李山等瀆

胡士鼇知江陰縣督率縣丞劉楷濬九里河山

塘河舜河靑河雷溝等處

楊廷相知丹徒縣督率水利縣丞濬九曲河鐡

貓港甘露港增築傍江田堤

尹良任知丹陽縣督率縣丞劉秉彞修復練湖

濬九曲等河

劉美萬曆八年知金壇縣濬運河及防風徐村白橋下流堵荘下流諸河修築溝塘圩岸甚眾

孫一俊知武進縣蒞任卽修芙蓉湖濬皇裏埠湖萬曆九年十月大開運河自丹陽界起白家橋止漕運得濟民更賴之

縣佐

宋

丘與權昆山縣主簿至和二年開昆山塘因名

至和塘

郟喬將仕郎卽郟亶之子續著水利書亦有

建明

郭三益元祐三年爲常熟縣丞督濬靑龍江益

所部前期告辦

王玨鹽官丞紹興四年開華亭海塘河二百

余裏漕漑賴之

韓隆冑武進丞紹興九年濬常州運河

秦應剛武進尉紹興九年同濬運河

馬榮祖丹陽尉嘉定元年修築練湖

明

李延玨萬曆六年宜興丞濬百瀆等河效力甚

多

李三省萬曆六年爲吳江尉督濬長橋灘白茆

塘

李士龍上海尉萬曆六年督濬蒲滙塘新港都臺周浦鹽鐵馬家北竹黃家嚴懋等塘渠

郭之藩武進丞萬曆六年督濬孟瀆白鶴舜河太平等河勞勩爲多又督修芙蓉田圍

李應春昆山丞督濬吳淞江夏駕大瓦二浦吳述無錫丞督濬察亭廟堂港及芙蓉圍屠菲吳江丞督濬長橋南灘築平望諸處塘

岸並修田圩

李汝龍華亭縣尉萬曆七年任修築官塘浦埂海塘泖湖等處圩岸開浚沙竹岡奉賢蕭塘打鐡百曲禦史等涇出力盡勞民安督率

湯相靑浦縣尉萬曆十年水災異常巡行田野修築坍毀圩岸督率車救禾稼頗全

專官議【附】

宋丞相王安石議曰都水監亦恐不可廢今議者顧謂比三司判官主領之時事日繁費日廣舉天下之役其半在於河渠堤埽因欲廢之此臣之所未諭也朝廷以爲天下水利領於三司則三司事業不得專意而河渠堤埽之有當經治而力不暇給故別置都水監此所謂修廢官也官修則事舉事舉則𨿽繁何傷財費則利興利興則𨿽費何害且所謂舉天下之役半在河渠堤埽者以爲不當役而役之乎以爲當役而役之乎以爲不當役而役之則但當察吏之不才而不當廢監以爲當役而役之則役𨿽多是乃因置監故吏得修其職而無廢事也何可以廢監乎且今水土之利患在置官不多而不患其冗也

編修王同祖曰王者體國經野設官分職以爲民極唐虞之時禹作司空以平水土周禮六卿之制有冬官大司空闕典無攷先儒講論周禮以大司空之屬逸在五卿若遂師縣師稻人艸人之類是也禹之時洪荒艸昧故其任職也專周公之時治定功成故其立法也備帝王之制爲萬世程憲若此我朝設官大率因周禮六卿之名取大唐六典之法而酌宋元之舊以成一代之規至爲詳且備矣工部所掌都水虞衡屯田所司可舉而言也外有東南府縣皆有治農專官府有通判縣有縣丞使嵗時循行阡陌興修水利以利民田又每遇水災則或勅巡撫都禦史等官治水若正統間侍郎周忱景泰間侍郎李敏天順間都禦史崔恭成化間都禦史畢亨治間都禦史何鑑朱瑄正徳嘉靖間尙書李充嗣是也或特勅尙書侍郎等官專治水患若永樂間戶部尙書夏原吉治間侍郎徐貫正徳間都禦史兪諫是也或置僉事於浙江專管蘇松水利則自成化八年始若吳防伍性雷元芳是也至治中裁革或勅工部郎中或主事專治水利若治間主事姚文灝郎中傅潮臧麟是也至正徳初裁革末年復因水災遣郎中朱衮治水未幾裁革嘉靖初復勅郎中林文沛治水未幾裁革迄於今仍以浙江僉事董水利事若蔡幹江良貴蔡時田玉今朱子和是也自治以來治水之官或設或罷率無定制故嘉靖初都禦史許廷光都給事中吳巖相繼論列請特設重臣以任治水之責十一年大理寺左寺丞周鳳鳴疏請設專官治水是皆深知東南水利所系不小故惓惓焉論之於朝莫有能舉而行之者蓋水利之官遇水患興修固爲甚急若嵗丰無虞則坐享優遊似爲閒冗故議者輒以爲不宜專設殊不知思患豫防之防要在於平居而久安長治之規實由於積習非一朝一夕之所能辦也且東南低下之區嵗有水患但大小不同耳夫苟水勢不漲未足爲患一遇大水蕩爲巨浸有司相顧束手無防然後縣以聞於府府以聞於撫按撫按會議以聞於朝事下戶部覆議動經旬日比及奏下文移往來檢踏災傷又復浹月徐議所以捄荒之防官廩不足繼以處畫處畫不足繼以勸借比及關支餓殍已十之八九矣然後差官治水量財調役開江濬浦不亦晚乎是皆官不專設水利之法久廢一旦倉卒遇災遂不可支以至於此也或曰府縣皆有治農官非專設乎夫治農官之設固祖宗良法美意但行之旣久不能無職任不專或委以別務賢愚不一或雜以庸才且工力財用非所能辦不過於嵗時督民修築疏導應行故事而已又焉足以興大事修大功也或曰巡撫都禦史兼之可也夫巡撫之職固無所不統但其管轄地方廣大政務浩繁欲其專治水利下行有司之事亦日不暇給矣或曰今浙江僉事之設專管蘇松水利獨非專官乎是固然也但名𨿽專管實則兼治今治所猶在浙江嵗時不過巡行一二次而已至其文移下行有司視爲末務漫不加省亦不過取具依準回申而已如此而謂之專官可乎或曰郎中主事昔嘗差委治水亦專官也然有事則差事已則革廢置不常久暫不定又焉得爲專官乎愚以爲必如今日僉事之設專管蘇松水利內職則郎中主事可也外臺則副使僉事可也卽於蘇州建立衙門常時住札其松常鎭嘉湖杭等府不時巡行及浙東溫臺寧紹等府瀕海之區海塘堰壩成法具在無俟興修者則但委有司管輯不必躬親往閱使得專於蘇松相時立法若前所言治田治水之事地利有緩急工程有大小次第舉行以期成效則庶爲專官矣然又須久任責成假以嵗月毋徒苟且止辦目前三載考績視其勛業所就量加旌擢𨿽復遷官仍其舊任如此行之旣久則東南之水患庶乎可弭矣何也蓋官專而地近則有司知所防勵凡有興作期於必行而無廢閣因循之任久而法著則下民安於趨赴凡有工役期於必成而無作輟偸惰之虞是則專官久任爲今日水利之急務如此其所以量才而授任者則在於持鈞衡者焉

沈曰司空治水古制也東南水國官可不設乎朝廷軫念國計何嘗不遣而不設哉其不能久者非朝廷意也之鹽馬屯田非有重於玉食之地也旣設運司又差鹽法禦史旣設太僕寺行太僕寺苑馬寺又差巡馬禦史各省設按察司屯田官兩直差巡屯禦史是朝廷豈靳水利一官之設哉且是官也職在必專專則法有定守任在必久久則績可責成觀之八年胼胝而不一入三過之門可知已而豈謂今之官水者速如傳舎寄如贅龎者哉其不能專且久者惟監司之不相能焉耳昔如文防周公天下第一流人品也其於民情國事眞如恫鰥乃身當時治水奏請官屬多非監司所轄禦史何永芳一疏盡革之周公正當旁午之際手足不能一展幸周公方當君相屬心再疏懇請仍給官屬以畢乃緒以是例之則今安得不利於帶攝哉又嘗見監司以天下爲己任如呂公光洵者累疏東南水利力任而勇圖之功竟不立何哉期不可逾也今故曰必專官久任而後可也

兵備參政東甌王叔杲議曰江南水道湮廢已久今驟欲開復故道非惟工費無從措處卽積土何所安置民情必有大不堪者惟當久任專官漸次疏導方可望其底績官不必以水利爲名惟當以治農爲務職考前代江南嘗設有營田司誠以田疇之廣衍民力之勤惰不可無專官以督察之也昔錢鏐以蕞爾之區惟盡力農事遂致富饒我國家財賦仰給東南乃惟知責小民供輸而於治農略不加意誠職之所未諭或謂小民力田爲生固所自盡添設一官徒以增擾或謂各府縣治農之官未嘗不設而卒未見有禆於農事夫百姓愚非提撕則日就荒惰官職卑猥非督察則甘坐鰥曠今州縣治農之官因上無專督之長漫不知職守爲何事旣有臺臣以總轄於上不可無治農僉事以承奉專督於下夫所謂治農者非止於水利也如低鄕畏潦則急於築圩岸髙鄕畏涸則急於濬陂塘幹流病於淤塞也則疏導不可以不時支流病其分水勢也則堰閘不可以不築以至江湖之旁坍漲不一坍則速爲開除俾小民免虛賠之苦漲則卽爲陞科俾姦豪銷專利之謀此皆治農之事也州縣之長旣苦於政務之繁力不遑及而丞簿等官勢固有所不能行江南逋負之多𨿽由於供輸之繁而實苦於荒區之累皆原於農事之未修也欲爲財賦根本計誠莫要於設治農專司終嵗帶同丞貳等官巡行阡陌浮泛江湖問農家之疾苦察田蕩之利時當農隙則督民疏濬築圩農事旣興則爲民淸查勸相所謂擇可而勞佚道而使小民習以爲常自不見其擾而反以相安矣昔人謂江南之水利如人之治身不可使气血一日之不調職以爲國家之視江南如富室之視腴產不可使農佃一日不加勤卹歷考前朝每每數十年間必遭大潦田疇悉淹上供困匱而後建議遣官治水及遣官旣至而水勢已漸消稍一疏導輒奏平成今其所治之河歷歷可按悉已漲爲平陸與其修治於變已至之後孰若預防於未變之前與其驟興於一時以爲無算之費孰若漸修於平日以成不勞之功哉若官徒以水利爲名誠恐三時農事旣興疏濬稍息居閒無事議者又目之爲冗員或水利稍治旋復報罷矣誠不若專設治農官之可久而有據也

三吳水考卷七﹤史部﹐地理類﹐河渠之屬﹐三吳水考﹥

欽定四庫全書

三吳水考卷八

明張內蘊周大韶撰

水議考【小序】

天下之事明者議之亦明者用之議於有眾防於一人斯事無遺防而動無諐尢鹽鐵之論漢庭公卿卒屈於文學是故事貴議也況夫水政古今殊軌逺近異宜沿革利病了不可執神而明之存乎其人是惡可無議也大人碩士謀謨廟廊芻蕘父老商確田野茍有裨於水政采而用之胥碩畫也𨿽有嘉言棄而弗錄則虛𨿽有神智愎而自用則舛夫謀定而後戰與夫不謀而戰者其成敗之相距豈有算哉

宋

範仲淹上宰臣書

姑蘇四郊略平窊而爲湖者十之二三西南之澤尢大謂之太湖納數郡之水湖東一泄入於海謂之松江積雨之時湖溢而江壅橫沒諸邑𨿽北壓楊子江而東抵巨浸河渠至多湮塞已久莫能分其勢矣惟松江退落漫流始下或一歳大水久而未耗來年暑雨復爲沴焉人必薦饑可不經畫今疏導者不惟使東南入於松江又使東北入於楊子入於海也其利在此夫水之爲物蓄而停之何爲而不害決而流之何爲而不利或曰江水已髙不納此流某謂不然江海所以爲百谷王者以其善下耳豈獨不下於此耶江流若髙則必滔滔旁來豈復姑蘇之有乎矧今開之處下流不息亦明驗矣或曰日有潮來水安得下某謂不然大江長淮無不潮也來之時刻少而退之時刻多故大江長淮會天下之水能必歸於海也或曰沙因潮至數年復塞豈人力之可支某謂不然新導之河必設諸閘常時扄之以禦來潮沙不能塞也每春理其閘外工減數倍矣旱歳亦扄之可救熯涸之災澇歳則啟之可疏積水之患或謂開之役重勞民力某謂不然東南之田所植惟稻大水一至秋無他望災沴之後必有疾疫其羸憊十不救一謂之天災實由饑耳如能使民以時導達溝瀆保其稼穡俾百姓不饑而死曷爲其勞哉民勤而生不猶愈於惰而死乎或曰力役之際大費軍食某謂不然姑蘇歳納苗米三十四萬斛官司之糴又不下數百萬斛去秋蠲放者三十萬官司之糴無復有焉如丰穰之歳春役萬人日食三升一月而罷用米九千石耳荒歉之歳日以五升召民爲役因而賑濟一月而罷用米萬五千石耳量此之出較彼之入孰謂費軍食哉或謂陂澤之田動成彌導川而無益也某謂不然吳中之田非水不植減之使淺則可播種非必決而涸之然後爲功也昨開五河泄去積水今歳平和秋望七八積而未去者猶有一二未能播種復請增理數道以分其流使不停壅縱遇大水其去必速而無來歳之患矣又松江一曲號曰盤龍父老傳雲出水尢利如總數道而開之災必大減蘇秀間有秋之半利已大矣畎澮之事職在郡縣不時開導刺史督縣令之職也今之世有所興作橫議先至非朝廷主之則無功而有毀守土之臣恐無建事之意矣蘇常湖秀膏腴千里國之倉庾也浙漕之任及數郡之守宜擇精心盡力之吏不可以尋常資格而授恐功利不至重爲朝廷之憂且失東南之利也

朱長文治水篇

地傾東南而吳之爲境居東南最卑處故宜多水昔禹之治水也因其勢之可決者疏而爲三江因其勢之必聚者瀦而爲五湖乃底於定微禹其能不魚乎觀昔之智亦勤矣故以塘行水以涇約水以塍禦水以埭儲水遇淫潦可泄以去逢旱歳可引以灌故吳人遂其生焉前代經營之迹多不見矣至唐元和中開常熟塘古碣僅存頗穪灌漑之利錢氏時嘗置都水營田使以主水事募卒爲都號曰撩淺蓋當是時方欲富境禦敵必以是爲先務國朝天禧天聖間吳中水災於是命發運使張綸同郡守經度於昆山常熟各開眾浦以導積水嘉祐中範文正公來治此州適當歉歳深究利病不茍興作公以爲松江不能獨泄震澤諸湖之水𨿽北壓楊子江東抵巨海河渠至多湮塞已久不能分其勢今當疏導諸邑之水東南入於松江東北入於楊子與海也有盤龍滙者介於華亭昆山之間步其徑才十里而洄泬迂緩逾四十里江流爲之阻遏盛夏大雨則泛溢旁齧淪稼穡壊室廬殆無寧歳範公嘗經度之未遑興作寶元中太史葉公淸臣漕按本路遂建議釃爲新渠道直流速其患遂弭厥後轉運使沈立之又開昆山之顧浦頗爲深濬嘉祐間吳中薦饑朝廷擇選守將經制其事蔡秦州抗自校理典是郡嘗請行縣按水親度其利是時轉運使王純臣建議請令蘇湖常秀修作田塍位位相接以禦風濤令縣教誘植利之戶自作塍防定邑吏勸課爲殿最當時推行焉及李兵部復圭爲運使韓殿省正彥宰昆山於是復修至和塘使之完厚民得因依立塍堨以免水患而韓君又開松江之白鶴滙如盤龍之法皆爲民利熙寧元年六月有詔興修水利二年十一月頒農田水利約束三年廣東安撫司機宜文字昆山郟亶上言蘇州水利大槪以爲環湖地低故常多水沿海地髙故常多旱治田爲先決水爲後欲取所謂水田者略循古法也七里爲一縱浦十里爲一橫塘因出土以爲堤又取所謂髙田者一切設堰瀦水以灌漑之則髙田不涸而水田亦減流注之勢度用二十萬工水治髙田旱治下澤要以三年而蘇之田畢治矣其後士人傅肱欲決松江之千墩金城諸滙又欲開無錫之五防堰以泄太湖而入於北江導海鹽之蘆浦以分吳淞江而入於海於昆山常熟二縣深辟諸浦遇東南風則水北下於楊子遇西北風則水南下於松江庶可紓患夫治水者當濬其下流下流旣通則上流可導也

郟亶水利書

天下之利莫大於水田水田之美無過於蘇州然自唐末以來經營至今未見其利者其失有六一曰蘇州東枕海北接江東開昆山之張浦茜涇七鴉三塘而導諸海北開常熟之許浦白茆二浦而導諸江不知此五處去水皆百餘里近三四十里地形頗髙髙者七八尺水盛時決之或入江海水稍退則向之欲東導於海者反西流欲北導於江者反南下故自景祐以來屢開之而卒無效也二曰蘇之壓水以其無隄防也故昆山常熟吳江皆峻其隄設官置兵以巡治之是不知塘𨿽設而水行隄之兩旁何益乎治田故徒有通往來禦風濤之小功而無衛民田去水害之大效三曰書云三江旣入震澤底定今淞江在其南可決水而同歸於海昆山之夏駕新洋小虞大虞朱塘新瀆平樂戴墟等十餘浦是也夫諸浦𨿽有決水之道未能使水之必泄於江也何則水方汗漫與江俱平𨿽大決之隄防不立適足以通潮勢之衝急增風波之洶怒耳四曰蘇州之水自常州來古者設望亭堰所以禦常之水使入太湖不爲蘇害謂望亭堰不當廢也蘇聚數郡之水而常居其一常之數路望亭居其一豈一望亭之水能爲蘇之患耶望亭堰廢則常被其利蘇未必有害存之則蘇未必利常先被害矣故治蘇州之水不在望亭堰之廢否也五曰蘇水所以不泄者以淞江盤曲而決水遲也古之曲其江所以激之使深也激之旣久其曲愈甚故漕使葉內翰開盤龍滙沈諫議開顧浦謂淞江之曲若今槎浦及金竈子諸浦皆可決也是說僅爲得之但蘇之水與江齊平決江之曲足以使江之水疾趨於海未能使田之水必趨於江也六曰蘇本江海陂湖之地謂之澤國自當漫然容納數州之水不當盡爲田也國初之稅才十七八萬石今乃至三十四五萬石此障陂湖爲田之過也是說最爲疎闊國初逃民未復今盡爲編戶稅所以昔少而今多也假使變湖爲田增十七八萬爲三十四五萬乃國之利何過之有且今蘇州除太湖外有常熟昆承二湖昆山陽城湖長洲沙湖是四湖自有定名而其闊亦不過十餘里其餘若昆山之斜塘大泗黃瀆夷亭髙墟巴城雉城武城家江家栢家鰻鯏諸瀼及常熟之市宅碧宅五衢練塘諸村長洲之長蕩黃天蕩之皆積水不耕之田也水深不過五尺淺者可二三尺其間尙有古防隠見水中俗謂之老防或有古之民家堦甃之遺址在焉其地或以城或以家或以宅爲名嘗求其契券以驗皆全稅之地也是古之良田而今廢之耳已上六說者皆執一偏之論而未能通其理也必欲治之當去六失行六得曰辧地形髙下之殊求古人蓄泄之迹治田有先後之宜興役順貧富之便取浩博之大利舎姑息之小恩一何謂地形髙下之殊曰蘇州五縣號爲水田其實昆山之東接於海之岡隴東西僅百里南北僅三百里其地東髙而西下向所謂東導於海而水反西流者是也常熟之北接於江之漲沙南北七八十里東西僅二百里其地皆北髙而南下向所謂欲北導於江而水反南下者是也是二處皆謂之髙田而昆山岡身之西抵於常州之境僅一百五十里常熟之南抵於湖秀之境僅二百里其地低下皆謂之水田髙田者常欲水今水乃流而不蓄故常患旱也惟若景祐嘉祐中則一大熟爾水田者常患水今西南旣有太湖數州之水而東北又有昆山常熟二縣岡身之流故常患水也惟若康定至和中則一大熟耳但水田多而髙田少水田近於城郭人所見而稅復重髙田逺於城郭人所不見而稅復輕議者惟知治水而不知治旱也二何謂古人蓄泄之迹曰今昆山之東地名太倉俗號岡身岡身之東有塘西徹淞江北過常熟謂之橫又有小塘或二里三里貫橫而東西流者多謂之門若所謂錢岡門張岡門沙堰門吳岡顧廟岡丁岡李岡等門及斗門之是也夫南北其塘則謂之橫東西其塘則謂之岡門堰門斗門是古者堰水於岡身之東灌漑髙田而又爲岡門者恐水之或壅則決之而橫所以分其流也故岡身之東其田尙有丘畝經界溝洫之迹焉是皆古今之良田因岡門壊不能蓄水而爲旱田耳岡門之壊豈非五代之季民各從其行舟之便而廢之耶此治髙田之遺迹也若夫水田之遺迹卽今昆山之南向所謂夏駕小虞等浦者皆決於淞江之道也其浦之舊迹闊者二十餘丈狹者十餘丈有橫塘以貫其中而碁布之是古者旣爲縱浦以通於江又爲橫塘以分其勢使水行於外田成於內有圩田之象焉故水𨿽大而不能爲田之害必歸於江海而後已以是推之則一州之田可知矣故蘇州五門舊皆有堰今俗呼城下爲堰下而齊門猶有舊堰之稱是則隄防旣完則水無所瀦容設堰者恐其暴而流入於城也至和二年前蘇州呂侍郎開昆山塘得古閘於夷亭之側是古者水不亂行之明驗也及夫隄防旣壊水亂行於田間而有所瀦容故蘇州得以廢其堰而夷亭亦無所用其閘也爲民者因利其浦之闊攘其旁以爲田又利其行舟安舟之便決其隄以爲涇今昆山諸浦之間有半里或一里二里而爲小涇命之爲某家浜者皆破古隄爲之也浦日以壊故水道湮而流遲涇日以多故田隄壊而不固日隳月壊遂蕩然而爲陂湖矣此古人之迹也今秀州濱海之地皆有堰以蓄水而海鹽一縣有堰近百餘所湖州皆築隄於水中以固田而兩塘之防至髙一丈有餘此其遺法也獨蘇州壊之耳三何謂治田有先後之宜曰地勢之髙下旣如彼古人之遺迹又如此今欲先取昆山之東常熟之北凡所謂髙田者一切設堰瀦水以灌漑之又濬其所謂經界溝洫使水周流於其間以浸潤之立岡門以防其壅則髙田常無枯旱之患而水田亦減數百里流注之勢然後取今之凡謂水田者除四湖外一切罷去其某家浜某家涇之循古今遺迹或五里七里而爲一縱浦又七里或十里而爲一橫塘因塘浦之土以爲隄防使塘浦濶深而隄防髙厚塘浦濶深則水通流而不能爲田之害也隄防髙厚則田自固水可擁而必趨於江也然後擇江之曲者若所謂槎浦金竈子浦而決之使水必趨於海又究五堰之遺址而復之使水不入於城是𨿽有大水不能爲蘇州之患也如此則髙低皆利而無水旱之憂然後仿錢氏遺法收圍田之利養撩淺之卒更休疊役以濬其髙田之溝洫與水田之塘浦則百世之利也四何謂興役順貧富之便曰蘇州五縣之民自五等以上至一等不下五萬戶可約古制而戶借七日則歳約百萬夫矣又自三等以上至一等不下五千戶可量其財而取之則足以供萬夫之食與其費矣夫借七日之力故不勞量取財於富者故不虐以不勞不虐之役五年而治之何田之不可興也五何謂取浩博之大利蘇州之地四至餘三百里若以開方之法約之尙可方二百餘里爲田六同有畸三分去一以爲溝池城郭陂湖山林其餘不下四同之地爲三十六萬夫之田又以上中下不易再易而去其半當有十八萬夫之田常出租稅也國朝之法一夫之田爲四十畝出米四石則十八萬夫之田可出米七十二萬石矣今蘇州止有三十四五萬石借使全熟常失三四十萬石之租又況水旱蠲除者歳常不下十萬石甚者或蠲除三十餘萬石是遺利不少矣今或得髙低皆利而水旱無憂則三四十萬之稅可增也六何謂捨姑息之小惠曰是議之興或者必曰向者蘇州或治一浦或調一縣而役一月則民且怨矣今欲盡十州之境役五縣之民五年而治之其工力蓋百倍於向時是役未興而數千百萬之民已呶呶矣非養民之道也曰向者之興役也多興於大水方盛之際是時公私匱乏疾癘間作故民勞且怨也今於平歳無事之時借力以成利何勞怨之有傳曰使民以時又曰以佚道使民𨿽勞無怨又曰恱以使民民忘其勞𨿽至治之世未嘗不役民以使之也惟近世不求所以養之之道使躋於富庶但務其姑息之末使至於饑餓而不能相生然後從而賙之故上乏而下益困有可以除數百年未去之患興數百里無窮之利使公私皆獲其益豈可區區計國家五歳之勞惜百姓七日之力耶一論古人治髙低田之法昔禹之時震澤爲患東有堽阜以隔截其流禹乃鑿防堽阜疏爲三江東入於海而震澤始定震澤𨿽定環湖之地尙有二百餘里可以爲田而地皆卑下猶在江水之下與江湖相連民旣不能耕植而水面又復平濶足以容受震澤下流使水勢散漫而三江不能疾趨於海其沿海之地亦有數百里可以爲田而地皆髙仰反在江水之上與江湖相逺民旣不能取水以灌漑而地勢又多西流不得蓄聚春夏之雨澤以浸潤其地是環湖之地常有水患而沿海之地常有旱災也古人遂因其地勢之髙下井之而爲田環湖卑下之地則於江之南北爲縱浦以通於江又於浦之東西爲橫塘以分其勢而碁布之有圩田之象焉其塘浦濶者三十餘丈狹者不下二十餘丈深者二三丈淺者不下一丈且蘇州除太湖之外江之南北別無水源而古人使塘浦深濶若此者蓋欲取土以爲隄防髙厚足以禦其湍悍之流故塘浦因而濶深水亦因之而流耳非專爲濶其塘浦以決積水也故古者隄防髙者須及二丈低者亦不下一丈五尺借令大水之年江湖之水髙於田五七尺而隄防尙出於塘浦之外三五尺至一丈故𨿽大水不能入於民田也民田旣不容水則塘浦之水自髙於江而江之水亦髙於海不須決泄而水自湍流矣故三江常濬而水田常熟其堽阜之地亦因江水稍髙得以引以灌漑此古人濬三江治低田之法也至於沿海髙仰之地近江者旣因江流稍髙可以引近海者又有早晚兩潮可以灌漑故於沿海之地及江之南北或五里七里而爲一縱浦又七里或十里而爲一橫塘港之濶狹與低田同而其深往往過之且堽身之地髙於積水之處四五尺至七八尺逺於積水之處四五十里至百餘里固非決水之道也然古人爲塘浦深濶若此者蓋欲畎引江海之水周流於堽阜之地𨿽大旱之歳亦可引以灌田而大水之歳積水或從此而流泄耳非專爲濶深其塘浦以決低田之積水也至於地勢西流之處又設堽門防門以瀦蓄之是𨿽大旱之歳堽阜之地皆可耕以爲田此古人治髙田蓄雨澤之法也故低田常無水患髙田常無旱災而數百里之內常獲丰熟此古人治髙田低田之法也

二論後世廢髙低田之法古人治田髙下旣皆有方是時也田各有圩圩必有長每一年或二年率逐圩之人修築隄防濬治浦港故低田之隄防常固旱田之港浦常通也至錢氏有國尙有撩淺指揮之名此其遺法也年祀緜逺古法隳壊其水田之隄防或因田戶行舟及安舟之便而破其圩或因人戶請射下腳而廢其隄防或因官中開淘而減少丈尺或因田主但收租課而不修隄防或因租戶利於易田而故致淹沒吳人以一易再易之田謂之白塗田所收倍於常稔之田而所納米亦依舊數從輕故租戶樂於間年淹沒或因決破古隄張捕魚蝦而漸致破損或因邊圩之人不肯出田與眾築防或因一圩𨿽完傍圩無力而連延隳壊或因貧富同圩而出力不齊或因公私相吝而因循不治故隄防盡壊而低田漫然復在江水之下也每春夏之交天雨未盈尺湖水未漲二三尺而蘇州低田一抹盡爲白水其間𨿽有隄防亦皆狹小沈在水底不能固田惟大旱之歳常潤杭秀之田及蘇州堽阜之地並皆枯旱其隄岸方始露見而蘇州水田幸一熟耳蓋由無隄防爲禦水之先具也低田旣容水故水與江平江與海平而海潮直至蘇州之東一二十里之地反與江湖民田之水相接故水不能湍流而三江不濬今二江已塞而一江又淺儻不完復隄防驅低田之水盡入於淞江而使江流湍急恐數十年之後淞江愈塞震澤之患不止於蘇州而已也此低田不治之由也髙田之廢始由田法隳壊民不相率以治港浦旣淺地勢旣髙沿於海者則海潮不應沿於江者又因水田隄防隳壊水得瀦聚於民田之間而江水漸低故髙田復在江水之上至於西流之處又因人戶利於行舟之便壊其堽門而不能蓄水故髙田一望盡爲旱地每至四五月春水未退低田尙未能施工堽阜之田已漧枯矣惟大水之歳湖秀二州之低田渰沒淨盡則堽阜之田幸一熟耳此蓋不濬浦港以引江海之水不復堽門以蓄聚春夏之雨澤也此髙田廢之之由也三論自來議者但知決水不知治田蓋治田者本也本當在先決水者末也末當在後今乃不治其本而決其末故自景祐以來上至朝廷之搢紳下至農田之匹夫謀議擘畫三四十年而蘇州之田百未治一二此治水之失也惟嘉祐中兩浙運使王純臣建議謂蘇州民田一槪白水至深處不過二尺以上當修作田塍使位位相接以禦風濤則自無水患若不修築塍防縱使決盡河水亦無所濟此說最爲切當又緣當時建議之時正值兩浙連年治水無效不知大段擘畫令官中逐年調發夫力更互修治及不曽立定逐縣治田年額以辦不辦爲賞罸之格而止令逐縣令佐槪例勸導逐位植利人戶一二十家自作塍防各髙五尺緣民間所鳩工力不多蓋不能齊整借令多出工力則各家所收之利不償其所費之本兼當時都水監所立官員賞典不重故上下因循未曽並聚公私之力大段修治臣今欲乞檢會王安石所陳利害將臣下項擘畫修築堤防以固民田則蘇州水災可計日而取效也臣今究窮得古人治田之本委可施行若令臣先往兩浙相度不過計之於諸縣官吏考之諸鄕父老而已諸縣官吏乍來倐去固不若臣之生長鄕裏世爲農夫而備知利害也父老之智未必過於範仲淹葉淸臣範仲淹葉淸臣尙不能窺見古人治田之迹父老安得而知望令臣略到司農寺陳白委不至有誤朝廷候勅旨

四論今來乞以治田爲先決水爲後田旣先成水亦從而可決不過五年而蘇州之水患息矣然治田之法總而論之則瀚漫而難行析而論之則簡約而易治何也今蘇州水田之最合行修治處如前項所陳南北不過一百二十餘里東西不過一百里今若於上項水田之內修古人之迹五里爲一縱浦七里爲一橫塘不過爲縱浦二十餘條每條長一百二十餘里橫塘十七條每條長一百餘里共計四千餘里裏用夫五千人約用二千餘萬夫故曰總而言之則瀚漫而難行也今且以二千萬夫開河四千里而言之分爲五年每年用夫四百萬開河八百里蘇秀常湖四州之民不下四十萬三分去一以爲髙田之民自治髙田外尙有二十七萬夫每夫一年顧借半月計得四百餘萬夫可開河八百里卻以上項四百餘萬分爲十縣逐縣每年當夫四十萬開河八十里以四十萬夫分爲六个月計役六萬六千餘夫開河十三里有零以六萬六千夫分爲三十日則逐縣每日役夫二千二百人開河一百三十二步將二千二百人又爲兩頭項止役一千一百人開河六十六步𨿽縣有大小田有廣狹民有眾寡及逐日所開河溝所役夫數多少不同大率治田多者頭項多治田少者頭項少𨿽千百項可以一頭項盡也臣故曰析而論之則簡約而易治也如此而治之五年之內蘇州與鄰州之水田殆亦盡矣塘浦旣濬隄防旣成則田之水必髙於江江之水亦髙於海然後擇江之曲者而決之及開盧等浦皆有功也何則江水湍流故也江流旣髙然後又究五堰之遺趾而復之使水不入於城矣是𨿽有大水不能爲蘇州之患也此治水田之大略也其旱田則乞用上項一分之夫濬治港浦以引江海之水及設堽門以瀦春夏之雨澤則髙低皆治而水旱無虞矣

五乞循古人之遺迹治田者臣昨來所乞蘇州水田一節罷去其某家浜之類五里七里爲一縱浦七里十里爲一橫塘今具蘇州秀州及松江沿海水田旱田見存塘浦港堽門之數凡臣所能記者總七項共二百六十五條並臣擘畫將來治田大約各附逐項之下謹具下項

一具水田塘浦之迹凡四項各一百三十二條一吳淞江南防自北平浦北防自徐公浦西至吳江口皆是水田約一百二十餘里南防有大浦二十七條北防有大浦二十八條是古者五里爲一縱浦之迹也其橫浦在淞江之南者臣不能記其名在淞江之北六七里間曰浪市橫塘又下北六七里而爲至和塘是七里而爲一橫塘之迹也淞江南大浦二十七條北平浦破江浦艾祁浦槐浦顧防浦養浦大盈浦南澥浦梁紇浦石臼浦直浦分桑浦內薫浦趙屯浦石浦道褐浦千墩浦錐浦張潭浦陸直浦甫裏浦浮髙浦塗頭浦順徳浦大姚浦破墩浦盞頭浦淞江北大浦二十八條徐公浦北澥浦瓦浦沈浦蔣浦三林浦周浦顧幕浦金城浦木浦蔡浦夏駕浦浜浦洛舎浦楊梨浦新洋浦陶仁浦小虞浦大虞浦馬仁浦浪市浦尢涇浦下裏浦戴墟浦上顧浦靑丘浦奉裏浦任浦淞江北橫塘二條浪市橫塘至和塘以上淞江塘浦五十七條並當淞江之上流皆是濶其塘浦髙其隄防以固田也久不修治遂至隳壊每遇大水上項塘浦之防並沈在水底不能固田議者不知此塘浦原有大防以固田乃謂古人濬此大浦只欲泄水此不知治田之本也臣今擘畫並當濬治其浦修成隄防以禦水災不須逺治他處塘浦求決積水而田自成矣

一至和塘自昆山西至蘇州計六十餘里今其南北兩防各有大浦十二條是五里而爲一縱浦之迹也其橫塘南六七里而有浪市塘是也其北皆爲風濤洗刷不見其迹臣前所謂至和塘徒有通往來禦風濤之小功而無衞民田去水患之大利者謂至和塘南北縱浦橫塘皆廢故也謹具下項至和塘南大浦十二條小虞浦大虞浦尢涇浦新瀆浦平樂浦戴墟浦眞義浦朱塘浦界浦鳯凰涇任浦蠡塘至和塘北大浦十二條小虞浦大虞浦尢涇浦髙墟浦雍裏浦諸昌浦界浦任浦上雉瀆下雉瀆蠡塘官瀆塘橫塘在南者曰浪市塘已具淞江項內在北者皆廢也已上至和塘兩防塘浦二十四條在塘北者今猶有其名而或無其迹在塘南者𨿽存其迹而並皆狹小防續不能固田其間南防又有朱涇王村涇北防又有司馬涇季涇周涇小蕭涇歸涇吳涇淸涇譚涇褚涇楊涇之類皆是民間自開私浜卽臣所謂某家涇某家浜之類是也今並乞廢罷止擇其浦之大者闊開其塘髙築其防南修起浪市橫塘北則或五里十里爲一橫塘以固田自近以及逺則良田漸多白水漸狹風濤漸小矣

一常熟塘自蘇州齊門北至常熟縣一百餘里東防有涇二十一條西防有涇十二條是亦七里十里而爲一橫塘之迹也但今並皆狹小非大段塘浦蓋古人之橫塘隳壊而百姓侵占及擅開私浜相雜於其間卽臣所謂某家浜之類是也謹具下項目今兩防涇浜之名常熟塘東橫涇二十一條闕墓涇楊涇米涇樊涇蠡涇南湖涇胡涇朱涇永昌涇茅涇薛涇界涇吳塔涇尙涇川涇黃土涇圃涇廟涇卞莊涇新橋涇黃母涇常熟塘西橫涇十二條石師涇王婆涇髙姚涇蘇宅涇蠡涇皮涇廟涇永昌涇冶長涇潭涇莫門涇已上常熟塘兩防橫涇三十三條蓋記其略耳今但乞廢其小者擇其大者深開其塘髙修其防除西防自擘畫爲圩外其東防合與至和塘北及常熟縣南新修縱浦交加碁布以爲圩自近以及逺則良田漸多白水漸狹風濤漸小矣

一昆山之東至太倉堽身凡三十五里兩防各有塘七八條是五里而爲一縱浦之迹也其橫塘在塘之南六七里而爲朱瀝塘張湖塘郭澤塘黃姑塘在塘之北爲風濤洗刷與諸湖相連不見其迹謹具下項昆山塘南有塘浦七條次裏浦新洋江任裏浦夏駕浦下吳浦上吳浦太倉橫瀝昆山塘北有塘浦七條婁縣上塘婁縣下塘新洋江低裏浦黃剪涇上吳塘下吳塘橫塘四條朱瀝塘張湖塘郭澤塘黃姑塘已上塘瀝十八條除新洋江夏駕浦曽經開濬余並未曽開濬今河底之土反髙於田中每遇天雨稍闕則便不通舟船天雨未盈尺而田盡淹沒今並乞開濬以固田已具下項

一具旱田塘浦之迹凡三項共一百二十三條一淞江南防自小淶浦北防自北陳浦東至海口並是旱田約長一百餘里南有大浦一十八條北有大浦二十條是五里而爲一縱浦之迹也其橫浦之在江南者臣不記其名在江北者七八里而爲雞鳴塘練祁塘是七里而爲一橫塘之迹也謹具下項淞江南防有大浦一十八條小淶浦盤龍浦朱市浦松子浦野奴浦張整浦許浦魚浦上澳浦丁灣浦蘆子浦滬瀆浦釘鉤浦上海浦下海浦南及浦江薴浦爛泥浦淞江北防有大浦二十條北陳浦顧浦桑浦大黃渡浦小黃渡浦章浦樊浦楊林浦上河浦下河浦仙天浦鎭浦新華浦秦公浦雙浦大塲浦唐章浦貴州浦商量灣橫塘二條雞鳴塘練祁塘已上塘浦四十條各是畎引江水以灌漑髙田因久不濬治浦底旣髙而江水又低故逐年常患旱也議者乃謂於此諸浦決泄蘇州昆山長洲及秀州之積水是未知古人設浦之意也今當令髙田之民治之以備旱災則髙田獲其利也

一太倉堽身之東至茜涇約四五十里凡東北大塘八條其橫塘南自練祁塘北至許浦共一百二十餘條有堽門及塘浜約五十餘條臣能記其二十五條旱田而橫塘多欲水之周流於其間灌漑之也今皆淺淤不能引水以灌謹具下項南北之塘八條太倉東橫瀝半涇塘靑堽橫瀝五家堽橫瀝鴨頭塘支涇楊墓子涇茜涇東西之塘及堽門等二十五條方秦塘錢門塘劉塘張堽門薛市門黃姑塘吉涇塘沙門太倉塘包涇古塘吳堽門顧堽門廟堽門嶽瀝李堽門丁堽門湖川門黃涇杜漕塘雙鳯塘防門直塘支塘李墓塘以上堽門以東塘浜門瀝共三十三條南北者各長一百餘里接連大浦並當濬治以漑灌髙田東西者橫貫三重堽身之田而西通諸湖若深濬之大者則置閘防門或置堰而下爲水函遇大旱則可以車畎諸湖之水以灌田大水則可以通放湖水以固田而分減低田之水勢於平時則瀦聚春夏之雨澤使堽身之水常髙於低田不須車畎而民田足用

一沿海之地自淞江下口南連秀州界約一百餘里有大浦二十條臣今能記其七條自淞江下口北繞昆山常熟之境接江陰界約三百餘里有港浦六十餘條臣能記其四十餘條是五里爲一縱浦之迹也其橫塘在昆山則爲八尺涇花浦涇在常熟則爲福山東橫塘福山西橫塘謹具下項淞江口下南連秀州界有大浦七條三林浦杜浦周浦大白浦防瀝浦戚漴浦羅公浦淞江口下北繞蘇州昆山常熟縣界至江陰縣界有港浦四十九條北及浦下田浦掘浦上夾浦下練祁浦桃源浦練祁浦顧涇浦六嶽浦采桃浦川沙浦下張浦新漕浦茜涇浦楊林浦七鴉浦浪港浦北浦尹公浦甘艸浦唐相浦陳涇浦錢涇浦湴湖浦吳泗浦鐺腳浦下六和浦黃嶽浦沙營浦白茆浦金涇浦髙浦許浦塢溝浦千步涇耿涇浦新涇浦崔浦水門浦鰻鯏浦吳涇髙涇西陽浦新涇陳浦張涇湖涇奚浦黃泗浦橫塘四條八尺涇花浦涇福山東橫塘福山西橫塘以上沿海港浦共六十條皆是古人東取海潮北取楊子江水灌田各開入堽阜之地七里十里或十五里間作橫塘一條通旁諸浦使水周流於髙阜之地以浸灌髙田非專欲決積水也其間𨿽有大浦五七條自積水之處直可通海然各逺三五十里至一百餘里地髙四五尺至七八尺積水旣被低田隄防隳壊一時漫流瀦聚於低下平濶之地𨿽開得上項大浦其積水不肯逺從髙處而流入於海惟大水之年決之則暫或東流耳今不拘大浦小浦並皆淺淤自當開濬東引海潮北引江水以灌田臣所擘畫治蘇州田至易曉也水田則做防防水以固田髙田則濬塘引水以灌田此眾人所共知也但自來治水者舎常而求異忽近而求逺而反謂做防固田濬塘引水之說爲淺近而不肯畱意遂因循至此今欲知蘇州水田旱田不治之由觀此篇可見其大略以上水田旱田塘浦之迹共七項總二百六十四條皆是古人因地之髙下而治田之法也其低田則深其塘浦髙其隄防以固田其髙田則深濬港浦畎引江海以灌田後之人不知古人固田灌田之意乃謂低田髙田之所以濶深其塘浦者皆欲決泄積水也更不計量其逺近相視其髙下一例擇其塘浦之尢大者十數條以決水其餘差小者更不濬治及興工役動費國家三五十萬貫石而大塘大浦終不能泄水其塘浦之尢小者更不曽開濬也而議者猶謂此小塘小浦亦可泄水以致朝廷愈不見信而大小塘浦一例更不濬治積歳累年而水田之隄防盡壊使二三百里肥腴之地槪爲白水髙田之港浦皆塞而使數百里沃衍潮田盡爲荒蕪不毛之地深可痛惜臣竊思之上項塘浦旣非天生亦非地出又非神化是皆人力所爲也然自國朝統禦以來百餘年間除數十條大者間或濬治外其餘塘浦官中則不曽濬治今當不問髙低不拘大小亦不問可以決水與不可以決水但系古人遺迹而非私浜者一切並合公私之力更休疊役旋次修治低田則髙築隄防以防水髙田則深濬溝浦以灌田其堽身西流之處又設防門或堽門或堰閘以瀦水如此則髙低皆治而水旱無憂矣

郟喬水利書

浙西昔有營田司自唐至錢氏時有隄防堰閘之制旁分其支脈之流不使溢聚以爲畎畝之患是以錢氏百年間歳多丰稔惟長興中一遭耳曁納土之後至於今日其患始劇蓋由端拱中轉運使喬維嶽不究隄防堰閘之制與夫溝洫畎澮之利惟務便於轉漕舟楫一切毀之初則故道猶存尙可尋繹今則去古旣久莫知其利營田之局又謂閒司冗職旣已罷廢則隄防之法流決之理無以考據水之利害無以興除至幹興天禧之間朝廷專遣使者興修水利逺來之人不識三吳地勢髙下與夫水源來歷及前營田之利皆失舊聞受命而來恥於空還不過遽采愚農道路之言以目前之見爲長久之策指常熟昆山枕江之地爲可導諸港而決之江開福山茜涇等十餘浦殊不知古人建立堤堰所以防太湖泛溢渰沒腹內良田今若就東北諸港決水入江是導湖水經由腹內之田彌漫盈溢然後入海所以浩之勢常逆行而瀦於蘇之長洲常熟昆山常之宜興武進湖之烏程歸安秀之華亭嘉禾民田悉已被害然後方及北江東海之港浦又以水勢方出於港浦復爲潮勢抑回所以皆聚於太湖四郡之境當潦歳積水而上源不絕彌漫不可治也此足以驗開東北諸浦爲謬論矣又況太湖蓋積十縣之水一自江南諸郡而下嶺阪重復間當其霖潦積貯溪澗奔湍迆邐而至長塘湖又潤州之金壇延陵丹徒諸邑皆有山源並防於宜興以入太湖一自杭睦宣歙山源與夫天目等山眾流而下杭之臨安余杭及湖之安吉武康長興以入太湖太湖卽古所謂震澤也昔禹治水凡以三江決此一湖之水今則二江已絕惟吳淞一江存焉疏泄之道旣隘於昔又爲權豪侵占植以菇蒲蘆葦又於吳江之南築爲石塘以障太湖東流之勢又於江之中流多置罾籪以遏水勢致吳江不能容來源之浩瀚日淤月澱下流淺狹迨元符初遽漲潮沙半爲平地積雨滋久十縣山源並溢太湖當蘇湖常秀之間陂渰浦港悉皆彌漫四郡之民惴然有爲魚之患凝望廣野千里一白少有風勢駕浪動輒數尺𨿽有中髙不易之地種已成實頃刻蕩盡此吳民畏風甚於畏雨也吳淞古江故道深廣可敵千浦向之積潦尙或壅滯議者但以開數十浦爲策而不知臨江濱海地勢髙仰徒爲無益臣今者所究治水之利必先於江寧治九陽江與銀林江等五堰體勢故迹決於西江潤州治丹陽練湖相視大岡尋究函管水道決於北海常州治宜興滆湖沙子渰及江陰港浦入北海以望亭堰分屬蘇州絕常州輕廢之患如此則西北之水不入太湖爲害矣又於蘇州治諸邑限水之制辟吳江之南石塘多置橋梁以決太湖防於靑龍華亭而入海仍開濬吳淞江官司以鄰郡上戶熟田例較錢糧於農事之隙和雇工役以漸辟之其諸江湖風濤爲害之處並築爲石塘及於彭堰與諸湖漾等處尋究昔有涇港自南經北以漸築爲防隄所在陂渰築爲水堰秀州治華亭海鹽港浦仍體究柘湖澱山湖等處向因民戶有田髙壤障遏水勢而疏決不可者並與開通達諸港浦杭州遷長河堰以宣歙杭睦等山源決於浙江如此則東南之水不入太湖爲害矣此前所謂旁分其支脈之流不爲腹內畎畝之患者此也水爲東南患其來久矣治之者大抵二說一則導靑龍江開三十浦爲說一則使植利戶濬涇浜作圩防爲說是二者各得其一偏未容俱是何以言之若止於導江開浦則必無近效若止於濬涇作圩則難以禦暴流要當合二者之說相爲首尾乃盡其善但施行先後自有次第耳必不得已欲兩者兼行以規近效亦有其說若欲決蘇州湖州之水莫若先開昆山之茜涇浦使水東入於大海開昆山之新安浦使水南入於淞江開常熟之許浦梅李浦使水北入於楊子江復濬常州無錫之望亭堰俾蘇州管轄謹其開閉以遏常潤之水則蘇州等水患可漸息而民田可治矣若欲決常州潤州之水則莫若決無錫之五瀉堰使水趨於楊子江則常州等水患可漸息而民田可治矣世之言水利者非不知此然開浦未久而淤泥尋塞決堰未多而良田被患何也蓋𨿽知置堰閘以防江潮而不知濬流以泄沙漲故有堽塞之患𨿽知卸堰水而不知築堤以障民田故有飄溺之虞且復一於開浦決堰而不知勸民作圩防濬涇浜以治田是以不問有水無水之年蘇湖常秀之田不治十常五六臣故曰要當合二者之說相爲首尾則可盡其善臣所乞開昆山常熟之茜涇等浦必置堰閘者且茜涇浦在蘇州之東南去海止二十里泄水甚徑其地浸髙比之蘇州及昆山地形不啻丈餘而往年開此浦者但爲文具所開不過三四尺一二尺而已又止於其地靣爲丈尺而不知以水靣爲丈尺不問髙下而勻其淺深欲水之東注不可得也水旣不東注兼又浦口不置堰閘賺入潮沙無上流水勢可衝遂致湮塞臣故乞開茜涇等浦須置堰閘所以防潮之漲沙也聞範參政仲淹葉內翰淸臣昔年開茜涇等浦亦皆有閘但無官司管轄而豪彊耆保利於所得不時啟閉遂致廢壊鄕人往往能道其事若推究而行之則所開之浦可久而無獘臣所乞復常州無錫縣界望亭堰閘俾蘇州管轄者蓋以常潤之地比蘇州爲差髙而蘇州之東勢接海防之地亦髙蘇州界於兩髙之間故每遇大水西則爲常潤之水所注東則爲大海防道所障其水瀦蓄無緣通泄若不令蘇州管轄望亭堰閘則無復有防遏之理故臣先乞開茜涇等浦以決水有東流之便次乞謹守望亭堰閘俾水無西衝之憂旣望亭之西自有五瀉堰可以決水徑入於北江若使常潤之水決下此堰則不惟少舒蘇州之水勢而常潤之水亦自可以就近順流而入於江矣臣所乞決常州無錫縣界之五瀉堰使冰北入於楊子江者此堰決水其勢甚徑往者官吏非不施行然決堰未多而民田已沒何也止知決堰而不知預築堰下民田之隄防以防水勢故也五瀉地形與民田相去幾及丈餘平居微雨水卽溢堰而過已有浸溺之憂今直欲決去其堰使諸路之水舉自此而出又不增髙其民田圩防以爲隄防則決堰未多而民田已沒臣常論天下之水以十分率之自淮而北五分由九河入海書所謂同爲逆河入於海是也自淮而南五分由三江入海書所謂三江旣入震澤底定是也而三江所決之水其源甚大由宣歙而來至於浙界合常潤諸州之水鐘於震澤震澤之大幾四萬頃導其水而入海止三江耳二江已不得見今止淞江又復淺淤不能通泄且百姓便於已私於淞江古河之傍多開溝港故上流汨出之水不能徑入於海支分別自三十餘浦北入吳郡界內卽先臣比部水利奏中所謂向欲導諸江者復從而南下矣𨿽於昆山常熟兩縣開導河浦修築圩防然上流不息諸水輻輳而來或風濤間作或洪雨繼至所開浦河必皆壅滯所築圩防必有衝蕩蓋沿江北防三十餘浦惟鹽鐵一塘可直防水北入楊子江其餘皆連接下江湖瀼合而爲一非徒無益爲害大矣今乞措置一面開導河浦卽便相度淞江諸浦除鹽鐵塘及大浦開導置閘外其餘小河一切並爲大堰或設水竇以防江水卽吳淞江水徑入東海而吳之河浦不爲賊水所壅諸縣圩防亦免風波所破臣聞錢氏循漢唐法自吳江沿江而東至於海又沿海而北至於楊子江又沿江而西至常州江陰界一河一浦皆有堰閘所以賊水不入久無患害嘗考漢晉隋唐以來地理誌今之平江乃古吳郡至隋平陳始置蘇州漢時封境甚濶隋開皇中始移於橫山下塘貞觀中復徙於闔閭舊城而又湖州乃隋時仁壽中於蘇之烏程縣分置秀州乃五代晉時吳越王以蘇之嘉興縣分置所謂錢塘毘陵在古皆吳之屬縣以地勢卑下沿江邊海有爲隄防以防遏水勢如唐志所載秀州海鹽令李諤開古涇三百有一而又穪去縣西北六十里有漢塘太和中再開疑卽臣今所謂開鹽鐵塘以泄吳淞江水者也又載杭州之餘杭令歸珧築甬道髙廣徑直百餘里以禦水患又載杭州鹽官縣亦有捍海塘堤二百十四里卽知古人治平江之水不專於河而築隄以遏水亦兼行之矣故爲今之策莫若先究上源水勢而築吳淞江兩防塘堤不惟水不北入於蘇而南亦不入於秀兩州之田乃可墾治今之言治水者不知根源始謂欲去水患須開吳淞江殊不知開吳淞江而不築兩防隄塘則所導上源之水輻輳而來適爲兩州之患蓋江水溢入南北港浦而不能徑趨於海故也儻效漢唐以來隄塘之法修築吳淞江防則去水之患已十九矣震澤之大統三萬六千餘頃而平江五縣積水幾四萬頃然非若太湖之深廣彌漫一區也分在五縣逺接民田亦有髙下之異淺深之殊非皆積水不可治也但與田相通極目無際所以風濤一作回環四合無非全積之水亦有可治之田瀦防之餘其淺淤者皆可修治永爲良田況五縣積水中所謂湖瀼陂渰若湖則有澱山湖練湖陽城湖巴城湖昆湖承湖尙湖石湖沙湖瀼則有大泗瀼斜塘瀼江家瀼百家瀼鰻鯏瀼蕩則有龍墩蕩任周蕩傀儡蕩白坊蕩黃天蕩鴈蕩長蕩渰則有光福渰尹山渰施墟渰頳墩渰金涇渰明杜渰三十餘所𨿽水勢相接略無限隔然其間深者不過三四尺淺者一二尺而已今乞措置深者如練湖大作隄防以匱其水復於隄防四傍設爲防門水瀨卽大水之年足以瀦蓄湖瀼之水使不與外水相通而水田之圩岸無衝激之患大旱之年可以決防門水瀨以浸灌民田而旱之溝洫有車畎之利其餘若斜塘瀼大泗瀼柏家瀼之類深不過三四尺淺止一二尺而已本是民田皆可相視分勒人戶借貸錢糧修築圩防開導涇浜卽前所謂湖瀼三十餘處往往可治者殆過半矣

蘇軾進單鍔水利書狀

臣竊聞議者多謂吳中本江海太湖故地魚龍之宅而居民與水爭尺寸以故常被水患蓋理之當然不可復以人力疏治是殆不然臣到吳中二年𨿽爲多雨亦未至過甚而蘇湖常三州皆大水害稼至十七八今年𨿽爲淫雨過常三州之水遂合爲一太湖淞江與海然無辧者蓋因二年不退之水非今年積雨所能獨致也父老皆言此患所從來未逺不過四五十年耳而近歳特甚蓋人事不修之積非特天時之罪三吳之水瀦爲太湖太湖之水溢爲淞江以入海海水日兩潮潮濁江淸潮水濁常欲淤塞江路而江水淸駛隨輒滌去海口常通故吳中少水患昔蘇州以東官私船舫皆以篙行無陸挽者古人非不知爲挽路以淞江入海太湖之咽喉不敢鯁塞故也自慶曆以來淞江始大築挽路建長橋植千柱水中宜不甚礙而夏秋漲水時橋上水常髙尺餘況數十里積石壅土築爲挽路乎自長橋挽路之成公私漕運便之日葺不已而淞江始艱噎不快軟緩而無力則海之泥沙隨潮而上日積不已故海口埋沒而吳中多水患近日議者但欲發民濬治海口而不知江水艱噎𨿽暫通快不過歳余泥沙復積水患如故今欲治其本長橋挽路固不可去惟有鑿挽路於舊橋外別爲千橋谼各二丈千橋之積爲二千丈水道淞江宜加迅駛然後官私出力以濬海口海口旣濬而江水有力則泥沙不復積水患可以少衰臣之所聞大略如此而未得其詳舊聞常州宜興縣進士單鍔有水學故召問之出著吳中水利書一卷且口陳其曲折則臣言止得十二三耳臣與知水者考論其書疑可施用謹繕冩一本繳連進上伏望聖慈深念兩浙之富國用所恃歳漕都下米百五十萬石其他財賦供餽不可悉數而十年九潦公私凋敝深可湣惜乞下臣言與鍔書委本路監司躬親按行或差彊幹知水官吏考實其言圖上利害臣不勝區區

單鍔吳中水利書

竊觀三州之水爲患滋久較舊賦之入常減其五六以日月指之則水爲害於三州逾五十年矣所謂三州者蘇常湖也朝廷屢責監司監司每督州縣又間出使者尋按舊迹使講明利害之原然而西州之官求東州之利目未嘗歷見地形之髙下耳未嘗講聞湍流之所從來州縣憚其經營百姓厭其出力鈞曰水之患天數也按行者駕輕舟於汪洋之波視之茫然猶擿埴索途以爲不可治也間有忠於國志於民深求而力究之然有知其一而不知其二知其末而不知其本詳於此而略於彼故有曰三州之水咸注之震澤震澤之水東入於淞江由淞江以至於海自慶曆以來吳江築長堤橫截江流由是震澤之水常溢而不泄以至壅灌三州之田此知其一偏者也或又曰宜興而西溧陽縣之上有五堰者古所以節宣歙金陵九陽江之水或遇五六月山水暴漲則皆入於宜興之荊溪由荊溪而入震澤蓋上三州之水東灌蘇湖常也此又知其一偏者耳或又曰宜興之有百瀆古之所以泄荊溪之水東入於震澤也今已湮塞而所存者四十九條疏此百瀆則宜興之水自然無患此亦知其一偏者也三者之論未嘗參究得之旣不詳攻之則易破以鍔視其迹自西五堰東至吳江防猶人之一身也五堰則首也荊溪則咽喉也百瀆則心也震澤則腹也旁通太湖眾瀆則脈絡眾竅也吳江則足也今廢五堰之固而宣歙池九陽江之水不入蕪湖反東注震澤下又有吳江防之阻而震澤之水積而不泄是猶有人焉桎其手縛其足塞其眾竅以水沃其口沃而不已腹滿而气絕視者恬然猶不謂之已死今不治吳江防不疏諸瀆以泄震澤之水是猶沃水於人不去其手桎不解其足縛不除其竅塞恬然安視而已誠何心哉然而百瀆非不可治五堰非不可復吳江防非不可去蓋治之有先後且未築吳江防以前五堰其廢已久然而三州之田尙十年之間熟有五六五堰猶未爲大患自吳江築防以後十年之間熟無一二欲具驗之閱三州歳賦所入之數則可見矣且以宜興百瀆言之古者所以泄西來眾水入震澤而終歸於海蓋震澤吐納眾水今納而不吐鍔竊視熙寧八年時𨿽大旱然連百瀆之田皆魚遊鱉處之地低污之甚也其田去百瀆無多逺而田之苗是時亦皆旱死何哉蓋百瀆及旁穿小港歷年不濬遇旱皆爲泥沙湮塞與平地無異矣𨿽去震澤甚邇民力難以私舉時官又無畱意疏導者苗卒歸於槁死自熙寧八年迄今十四載其田卽未有可耕之日歳歳霪潦民益憔悴昔嘉祐中邑尉阮洪深明宜興之利方是時吳中水洪屢上書監司乞開通百瀆監司允其請遂鳩工於食利之民疏導四十九條是年大熟此百瀆之驗歳之水旱皆不可不開也宜興所利非止百瀆而已東則有蠡河橫亙荊溪東北透湛瀆東南接罨畫溪昔範蠡鑿宜興之西蠡運河皆以昔賢名呼其蠡河遇大旱則淺澱中旱則通流又有孟涇泄滆湖之水入震澤其他瀆溝澱塞其名不可縷舉夫吳江防界於吳淞江震澤之間防東則江防西則震澤江之東則大海也百川莫不趨海自西五堰之上眾川由荊溪入震澤注於江由江歸於海地傾東南其勢然也自慶曆二年欲便糧運遂築此隄橫截江流五六十里遂致震澤之水常溢而不泄浸灌三州之田每至五六月之間湍流迅急之時視之則吳江防東之水常低於防西之水不下一二尺此隄防阻水之迹自可見也又覩防東江尾與海相接之處茭蘆叢生泥沙漲塞而又江防之東自築防以來沙漲成村昔爲湍流奔湧之地今爲民居民田桑棗塲圃吳江縣由是歳增舊賦不少𨿽然增一邑之賦反損三州之賦不知幾百倍耶夫江尾昔無茭蘆壅障流水今何致此蓋未築防之前源流東下迅急築防之後水勢遲緩無以滌蕩泥沙以至增積而茭蘆生茭蘆生則水道狹水道狹則流泄不快𨿽欲震澤之水不積其可得耶今欲泄震澤之水莫若先開江尾茭蘆之地遷沙村之民運其所漲之泥然後以吳江防鑿其土爲木橋千所以通糧運每橋用耐水土木棒二條各長二丈除首尾占閣外可得二丈餘谼道每一里計三百六十步一里爲橋十所計除占閣外可開水靣三十三丈每三十步一橋也一千條橋共開水靣二千丈計一十一里四十步也隨橋谼開茭蘆爲港走水仍於下流開白蜆安亭二江使太湖水由華亭靑龍入海則二州水患必大衰減常州運河之北偏乃江陰也其地勢自河而漸低上自丹陽下至無錫運河之北偏古有泄水入江瀆一十四條曰孟瀆曰黃汀堰瀆曰東涵港曰北戚墅港曰五瀉堰港曰梨落港曰蔣瀆曰歐瀆曰魏瀆涇曰支子港曰蠡瀆曰牌碑作涇皆以古人名或以姓稱之昔皆以泄眾水入運河立防門又北泄下江陰入江今名存而實亡今存者無幾二浙之糧船不過五百石運河止可常存五六尺之水足可以勝五百石之舟以其十四處立爲石碶防門每瀆於防北先築隄防則制水入江若無隄防則水泛溢而不制將見灌浸江陰之民田民居矣昔熙寧中有提舉沈披者輒去五瀉堰走運河之水北下江中遂害江陰之民田爲百姓所訟卽罷提舉亦嘗被罪始欲以爲利而適足以害之此未達古人之智以致敗事也竊見近日錢塘進士余默兩進三州水利徒能備陳功力瑣細之事殊不知本末惟有言得常州運河晉陵至無錫一十四處置防門泄水北下江陰大江𨿽三尺童子亦知如此可以爲利然余默𨿽能言防門一事合鍔鄙策柰何無法度以制入江之水行之則又豈止爲一沈披耶又覩主簿張寔進狀言吳江防爲阻水之患涇函不通其言然則然矣𨿽言吳江防而不言措置水利之術蓋古之所創涇函在運河之下用長梓木爲之中用銅輪刀水沖之則艸可刈也置在運河底下暗走水入江今常州有東西二函地名者乃此也昔治平中提刑元積中開運河嘗開見函管但見函管之中皆沙泥以謂功力甚大非可易復遂已今先開鑿江湖海故道湮塞之處泄得積水他日治函管則可若未能開故道而先治函管是知末而不知本也切見常州運河之北偏皆江陰低下之田常患積水難耕植今河上爲防門河下築隄防以管水入江百姓由是緣此河隄可作田圍此泄水利田之兩端也宜興縣西有夾薴干瀆在金壇宜興武進三縣之界東至滆湖及武進縣界西南至宜興北至金壇通接長塘湖西接五堰茅山薛步山水直入宜興之荊溪其夾薴干瀆蓋古之人亦所以泄長塘湖東至滆湖之水入大吳瀆塘口瀆白魚灣髙梅瀆四瀆及白鶴溪而北入常州之運河由運河而入一十四條之港北入大江今一十四條之港皆名存而實亡累有知利便者獻議朝廷欲依古開通北入運河以注大江自滆湖長塘湖兩首各開三分之二爲彼田戶皆豪民不知利便惟恐開鑿已田陰搆吏胥皆柅而不行元丰之間金壇令曽長官奏請乞開朝廷又降指揮委江東及兩浙兩路監司相度及近縣官員相視又爲豪民計搆不行儻開夾薴干瀆通流則西來他州入震澤之水可以殺其勢深利於三州之田也熙寧八年歳久大旱切觀震澤水退數里淸泉鄕湖幹數里而其地皆有昔日丘墓街井枯木之根在數里之間信知昔爲民田今爲太湖也太湖卽震澤也以是推之太湖寛廣愈於昔時昔云有三萬六千頃自築吳江防及諸港瀆湮塞積水不泄又不知其愈廣幾多頃也鍔又嘗見低下之田昔人爭售之今人爭棄之蓋積年之水十無一熟積空頭之稅或遇頻年不收則饑餓丐殍鬻妻子以償主租或置其田舍其廬而逋至於酒坊處在水鄕沽賣不行以致敗闕者比年尢甚皆緣水傷下田不收故也鍔又嘗遊下鄕切見陂渰之間亦名丘墓皆爲魚鱉之宅且古之葬者不卽髙山則於平原陸野之間豈卽水穴以危亡魄耶嘗得唐埋銘於水穴之中今猶存焉信夫昔爲髙原今爲污澤今之水不泄如古也昨熙寧間檢正張鍔命屬吏殿丞劉慤相視蘇秀二州海口諸浦瀆爲沙泥壅塞將欲疏鑿以決流水慤相視回申以謂若開海口諸浦則東風駕海水倒注反灌民田鍔謂慤曰地傾東南百川歸海古人開諸海浦所以通百川也若反灌民田古人何爲置諸浦耶百川東流則有常西流則有時因東風𨿽致西流風息則其流亦復歸於海其勢然也凡江湖諸浦港勢亦一同慤𨿽信其如此然猶有說蓋以昔視諸浦無倒注之患而今乃有之蓋昔無吳江防之阻諸浦𨿽暫有泥沙之壅然百川湍流浩急泥沙自然滌蕩隨流以下今吳江防阻絕百川湍流緩慢則其勢難以滌蕩沙泥設使今日開之明日復合又聞秀州靑龍鎭入海諸浦古有七十二滙蓋古之人以爲七十二滙曲折宛轉者蓋有深意以謂水隨地勢東傾入海𨿽曲折宛轉無害東流也若遇東風駕起海潮洶湧倒注則於曲折之間有所回激而泥沙不深入也後人不明古人之意而一皆直之故或遇東風海潮倒注則泥沙隨流直上不復有阻凡臨江湖海諸港浦勢皆如此所謂今日開之明日復合者此也今海浦昔日曲折宛轉之勢不可不復也夫利害掛於眉睫之間而人有所不知今欲泄三州之水先開江尾去其泥沙茭蘆遷沙上之民次疏吳江防爲千橋次置常州運河一十四處防門石碶隄防管水入江次開導臨江湖海諸縣一切港瀆及開通茜涇水旣泄矣誘民以築田圍郟亶嘗欲就深水中疊成圍防夫水行於地中未能泄積水而先成田圍以狹水道當春夏湍流浩急之時則水當湧行於田圍之上非止壊田圍且渰沒廬舎矣此不知之甚也欲乞朝廷指揮下兩浙轉運司擇智力了幹官員分布諸縣則不越數月其工可畢所有創橋疏通河港置防門利便制度不在規規而言也今所畫三州江湖溪海圖一本但可觀其大略港瀆之名亦布其一二且欲見其詳莫若下蘇常湖諸縣各畫溪港河溝圖一本各言某河某瀆通某縣某處俟其悉上合而爲一圖則纎悉若視於指掌之間也鍔又覩秀州靑龍鎭有安亭江一條自吳江東至靑龍由靑龍泄水入海昔因監司相視恐走透商稅遂塞此一江其江通華亭及靑龍夫籠截商稅利國能有幾耶堰塞湍流其害實大又況措置商稅不爲難事竊聞近日華亭靑龍人戶相率陳狀情願出錢乞開安亭江見有狀在本縣官吏未與施行近又訪得宜興西滆湖有二瀆一名白魚灣一名大吳瀆泄滆湖之水入運河由運河入一十四處防門下江其二瀆在塘口瀆之南又有一瀆名髙梅瀆亦泄滆湖之水入運河由運河入防門在吳瀆之南近又聞知蘇州王覿奏請開海口諸浦鍔竊謂海口諸浦不可開今開之不逾日或遇東風則泥沙又合矣嘗觀考工記曰善溝者水漱之善防者水淫之蓋謂上水湍流迅急則自然下水泥沙齧去矣今若俟開江尾及疏吳江防爲橋與海口諸浦同時興工則自然上流東下齧去諸浦沙泥矣凡欲疏通必自下而上先治下則上之水無不流若先治上則水皆趨下漫滅下道而不可施工力其理勢然也故今治三州之水必先自江尾海口諸浦疏鑿吳江防及置常州一十四處之防門築隄制水入江比與吳江兩處分泄積水最爲先務也然鍔觀合開三州諸溝瀆不必全借官錢蓋三州之民憔悴已久人人樂開故半可以資食利戶之力也今略舉其一二若開江尾疏吳江防爲橋遷吳江防東一村之民開地復爲昔日之江置一十四處之防門並築一十四條堤防制水入江開夾薴千瀆白鶴溪白魚灣大吳瀆塘口瀆宜興東蠡河已上非官錢不可開也若宜興之橫塘石瀆蘇州之海口諸浦安亭江江陰之李幹港春申港夏港黃田港利港宜興之塘頭瀆及諸縣凡有自古泄水諸溝港浜瀆盡可資食利戶之力也莫若先下三州及諸縣抄錄諸道江湖海一切諸港瀆溝浜自古有名者及供上丈尺之力費或系官錢或系食利私力期之以施工日月同日開鑿同日疏放若或放水有先後則上水奔湧東下衝損在下開未畢溝港以故須同日決放也或者有謂昔人創望亭呂城奔牛三堰蓋謂丹陽下至無錫蘇州地形東傾古人創三堰所以慮運河之水東下不制是以創堰以節之以通漕運自熙寧治平間廢去望亭呂城二堰然亦不妨綱運何耶鍔曰昔之太湖及西來眾水無吳江防之阻又一切通江湖海故道未嘗湮塞故運河之水常慮走泄入於江湖之間是以置堰以節之今自慶曆以來置築吳江防及諸港浦一切湮塞是以三州之水常溢而不泄二堰尢宜先復不復則運河將見涸而糧運不可行此灼然之利害也又若宜興創市橋去西津堰蓋嘉祐中邑尉阮洪上言監司就長橋東市邑中創一橋使運河南通荊溪初開鑿市街乃見昔日橋柱尙存泥中咸謂古爲橋於此也又運河之西口有古西津堰今已廢去久矣且古之廢橋置堰以防走透運河之水今也置橋廢堰以通荊溪則溪水常倒注入運河之內今之與古何利害之相反耶鍔又謂古無吳江防眾水不積運河髙於荊溪是以塞橋置堰以防泄運河之水也今因吳江防之阻眾水積而常溢倒注運河之內是以創橋廢堰見利而不見害也今若治吳江防泄眾水則運河之水再防走泄當於北門之外創一堰可也其利害蓋如此也或曰竊觀諸縣髙原陸野之鄕皆有塘圩或三百畝或五百畝爲一圩蓋古之人停蓄水以灌漑民田以今視之其塘之外皆水塘之中未嘗蓄水又未嘗植苗徒牧養牛羊蓄放鳬鴈而已塘之所創有何益耶鍔曰塘之爲塘是猶堰之爲堰也昔日置塘蓄水以防旱歳今自三州之水久溢而不泄則置而爲無用之地若決吳江防泄三州之水則塘亦不可不開以蓄諸水猶堰之不可不復也此亦灼然之利害也茍堰與塘爲無益則古人奚爲之耶蓋古之賢人君子大智經營莫不除害興利出於人之未到後人之淺謀管見不達古人之大智顚倒穿鑿徒見其害而莫見其利也若吳江防止知欲便糧道而不知遏三州之水以爲便又若廢靑龍安亭江徒知不漏商旅之稅又不知反狹水道以遏百川今之人所以異古人者凡如此也鍔竊觀無錫縣城內運河之南偏有小橋由橋而南下則有小瀆瀆南透梁溪瀆有小堰名曰單將軍堰自橋至梁溪其瀆不越百步堰𨿽有亦不渡船筏梁溪卽接太湖昔所以爲此堰者恐泄運河之水昔熙寧八年是歳大旱運河皆旱涸不通舟楫是時鍔自武林過無錫因見將軍堰旣不渡船筏而開是瀆者古人豈無意乎因語與邑宰焦千之曰今運河不通舟楫竊覩將軍堰接運河去梁溪無百步之逺古人置此堰瀆意欲取梁溪之水以灌運河千之始則以鍔言爲狂終則然之遂率民車四十二管車梁溪之水以灌運河五日河水通流舟楫往來信夫古人經營利害凡一溝瀆皆有微意而今人昧之也嘗見蘇州之茜涇昔範仲淹命工開導以泄積水以入海當時諫官不知蘇州患在積水不泄咸上疏言仲淹走泄姑蘇之水蓋不知其利而反以爲害今茜涇自仲淹之後未復開鑿亦久湮塞鍔存心三州水利凡三十年矣每覩一溝一瀆未嘗不明古人之微意其間曲折宛轉皆非徒然也鍔今日之議未始增廣一溝一瀆其言與圖符合非觀地之勢明水之性則無以見古人之意今並圖以獻惟執事者上之朝廷則庶幾三州憔悴之民有望於今日也

兩浙提舉趙霖治水利害狀

其略云浙西六州之水注於太湖流入淞江接靑龍江東入於海平江地勢與太湖淞江水靣相平而瀕海之地特髙於他處謂之堽身東西與北三靣勢若盤盂積水南入注乎其中所以沿海環江鑿開港浦者借此以疏積中之水也今瀕海之田皆作堰壩以隔海潮裹水使不得流外沙日積此昆山諸浦湮塞之由也堽身之民每缺雨則悉爲堰壩以止流水臨江之民每遇潮至則於深浦開鑿小港以供已用或爲堰防以畱餘潮此常熟諸浦湮塞之由也法當置閘限水內外隨潮啟閉而太湖淞江之水與積水爲一沈沒民田者一遇風作則髙浪萬頃愈泄愈來爲之計者莫若順其性而導其流大築圩防髙圍民田如此則積水日削眾浦日耗矣大抵開治港浦置閘啟閉築圩裹田三者缺一不可其開浦篇曰古人大小縱橫設爲港浦詢究古迹得其大者三十六浦區爲三等上等工大而利溥在所當先中等工費可減上等三之二下等間於上中之間自大浦分工料之數而第損焉其置閘篇曰古者港浦盡於地勢髙處淤澱若一旦開通未易施力今於三十六浦中尋究古曽置閘者四浦惟慶安福山兩閘尙存蓋開浦莫急於置閘置閘莫利於近外置閘而又近外有五利焉江海之潮上則閉潮退卽啟外水無自以入裏水日得以出一也外水不入則泥沙不淤閘內港浦常得疏通二也瀕海之地每苦鹹潮置閘啟閉內地盡宜稼穡三也置閘近外歳事修治不逺易爲工力四也港浦深濶貨船木栰得以住泊官司稅課以助歳計五也又有二說昆山浦通東海沙濃而潮咸當先置閘而後開浦一也閘之側各開月河小舟不阻二也其築圩篇曰平江之賦多出低鄕當時田圩未壊水有限隔今田圩旣廢水通爲一遇東南風則太湖與淞江並昆山積水盡奔常熟西北風則常熟之水東赴者亦然況平江之地低於諸州惟髙大圩防方能與諸州地形相等耳至和常熟二塘爲風浪衝擊塘防漫滅皆積水所致昔人築圩裹田非謂得以播殖也將恃此以殺水勢耳今若開浦置閘先自南鄕大築圩防圍裹低田使位位相接以禦風濤以狹水源治之上也修塘以限東西往來之水治之次也凡田盡築使水無所容治之終也今積水之中有力人戶間能作塍防圍裹低田禾稼無虞蓋積水本不深而圩防皆可築此治積水之策但民無力爲之官司借貸錢谷集植利之眾督以必成或十畝二十畝地之中棄一畝取土爲防所取之田令眾戶均價償其貸借錢谷官爲置籍責以三年六限隨稅輸還此治積水之法

黃震論泄水書

所在水利皆源髙而流下故泄之易惟本郡西南受荊溪以上江東數郡水旣髙若建瓴東北自昆山之太倉連亙常熟其勢又亢若仰盂水亦反流而趨內四靣皆源獨其中受水之流水反蓄而不泄故近郭之田𨿽茫爲一壑而濱海之田則枯涸自如特近郭之地舟楫所經人所共見濱海之地耳目不及人所不知耳然古人隨地形而爲之計則亦曲盡其妙第廢壊已久有非一旦可復古人於宜興以西金陵管下設爲五堰使西水不入荊溪而由分水銀林二堰入伍子胥伐楚之運河以入大江東北則於昆山常熟以東之橫塘設堽門防門閉髙地之水以自漑髙地之田使水不得反流而趨內然此特措置四境之髙仰如此若中間地卑水聚不能以時入海則又設爲塘浦焉蓋吳地中間不特太湖三萬六千頃長洲有沙湖尹山湖常熟有昆承湖昆山有陽城湖他如斜塘等諸瀼黃天等蕩市宅等諸村皆蓄水深處脈絡無不與太湖貫通水面濶逺止借吳淞一江通注入海去水不速而所借者又在塘浦浦者導諸處之水皆自趨吳淞江以入海塘者防水不得入民田必使由浦以入於江塘浦元計一百三十二條浦之濶率三二十丈塘之髙率二丈大要使浦髙於江江髙於海水駕行髙處而吳中可以無水災古人之爲此夫豈一日一人之力而無存者嘗考李氏有江南五堰以西之運河尙通錢氏有兩浙其治塘浦尙有撩淺指揮之號彼固非眞能上緝古人之功而偏方小國封疆不廣猶農之有籬落下田歳歳保治惟謹國朝幅員萬里觀聽不接南渡生聚益繁各便已私上焉之五堰旣以不便木簰往來而壊江東數郡水盡入太湖矣下焉之堽門防門又爲側近勤耕而壊昆山常熟二縣髙原之水反入內地矣中焉之塘浦則或因行舟及安舟之便而破其圩或因人戶請射下腳而廢其堤或因耕墾增辟而攘斥其舊來之浦凡今所謂某家浜某家涇者皆古塘浦舊地於是蕩無堤障水勢散漫與江之入海處適平退潮之減未幾長潮之增已至小汛之隨去未盡大汛之擁回反多往復洄洑水去遲緩而一雨卽成久浸矣古人合江浙數郡之規模而成之慮及萬世後人求一已田宅之利便而壊之見止一時隳壊旣久則復之甚難自景祐以來歳歳講求迄無成功蓋但知泄水而海口旣髙水非塘浦不可泄故東坡嘗請去吳江石塘王覿嘗奏開海口諸浦朝廷皆疑不敢行範文正公守吳嘗開茜涇亦止一時一方之利而劉慤按行直謂開海口則反有風濤駕入之憂惟熙寧初郟亶力請於朝嘗起六郡三十四縣之人以修塘浦吏民喧訴擊墜襆頭卒鳴鐃散眾而止政和六年禦筆修平江諸浦三十六閘差趙霖措置通設六十四萬餘工宣和初再措置支見錢四十一萬貫有奇卒又勾收人吏送獄根磨而止今浦閘盡廢尢甚前日而海沙壅漲又前日之所無地之髙下非人力可移沙之壅漲非人力可遏惟復古人之塘浦駕水歸海可冀成功然所費當幾錢所役當幾人大丰州縣旣無此事力荒歳餓殍又無此人力縱有之又當歷幾時幾日而成乃欲其救目前之急此泄水一說未可倉卒議也若止從人戶就近泄放則彼此皆水𨿽欲以鄰田爲壑不可得矣議者多謂圍田增多水無歸防然亦只見得近來之獘古者治水有方之時污下皆成良田其後隄防旣壊之後平陸亦成川澤熙寧八年旱太湖露丘墓街井今瀼蕩等處尙有古防見水中以此知近來圍田不過因旱歳水減將舊來平地被水處間行築�耳就使圍田盡去水之未能速入海自若也何能遽益於事況圍田未易去者乎爲今救急省事之策惟有告諭田主多發夫工就塍防漸露處次第修築各於水中自爲隄障卽車水出隄障之外而耕種之此事昨已施行更望熟議再賜指授

兩浙轉運副使趙子防相視導水方略狀

其略曰浙西諸州平江最爲低下而湖常等州水皆歸於太湖自太湖以導於淞江自淞江以注於海是太湖者數州之水所瀦而淞江又太湖之所泄也然以數州瀦水巨浸而獨泄於一淞江宜其勢有所不逮是以昔人於常熟之北開二十四浦疏而導之楊子江又於昆山之東開一十二浦分而納之海兩邑大浦凡三十有六而民間私下涇港又不可勝數皆所以決壅滯而防泛濫也後因潮汐往來泥沙積淤舊置開江之卒尋亦廢去此太湖所以湮塞而民田漂沒之由也天禧天聖間運使張綸於常熟昆山各開諸浦以導積水景祐間郡守範仲淹親至海浦開浚五河以疏導諸邑之水使東南入於淞江東北入於楊子與海今相視合開切去處常熟縣梅裏塘白茆塘崔浦福山浦黃泗浦昆山縣新洋江小虞浦顧浦郭澤塘總計役夫三百三十七萬四千六百工錢三十三萬七千四百貫米一十一萬一千五百石有奇昆山四浦工力不多止用本縣食利戶開浚常熟五浦工力浩瀚系與吳長等縣利害相及欲於三縣募人充當緣平江積水今經兩月未退已妨種麥若不於農隙之際支給錢米雇夫開治恐來歳春雨積水愈甚虧失常賦不便望指揮施行詔從之

兩浙運判陳彌作相度水利狀

其略曰常熟之浦二十有四皆北入於江昆山之浦十有二皆東入於海蓋以太湖居其上流昔人患淞江之不能勝而使眾水徑得其歸者也諸澤之興始於天禧成於景祐逮政和間稍已湮廢嘗命趙霖濬之僅能復常熟昆山二三浦而罷竊考周官有稻人掌稼下地之法所以瀦水則今之塘湖是也所以防水則今之諸浦是也今諸邑之間曰湖曰瀼以累百數而並江瀕海小川故道往往淤滯不特所謂三十六浦而已瀦之過多而防之過少重以今歳淫雨泛濫橫溢非常年比識者皆知開浦之利不但今日特以工費甚廣不敢輕議今若並舉大役竊慮歉歳民無餘力官無羨儲反至勞擾輒擇其宜先治者凡十浦而其緩急又半之興工之日仍乞以緩急爲先後

元

都水少監任仁發開江議

某伏讀書云三江旣入震澤底定三江乃婁江東江吳淞江也震澤乃太湖也太湖納百川之水而注之江三江泄太湖之水而入於海水有所歸復有所泄則震蕩者平定尙何淫潦之足憂哉二江已塞僅有吳淞一江今下流河沙滙淺塞若及早開浚工費省而易爲力數年之後愈久愈湮工費倍而難爲功所當預爲之圖也以節用愛人之道論之然錢糧固當吝民力固當惜於利民之事而用之何吝惜之有或以勞民之說借口爲難行我以佚道使之勞而無怨若早不開浚則日塞月湮或遇霖淫之雨水潦之災滔天難遏不特田爲江湖而民亦爲魚鱉矣實爲急務不可緩也今之言水利者謂水性就下導而使之通流而已河港陂塘狹者廣之髙者下之塞者濬之彌漫者防隄之人皆能言之也殊不知治水之法須識潮水之背順地形之髙低沙泥之聚散隘口之緩急尋源溯流各得其當合開者開之合閉者閉之合隄防者隄防之庶不徒勞民力虛費錢糧水不傷禾民享無窮之利豈非國家之利乎昔自唐至宋陳令公丞相裴度範文正公葉內翰朱晦庵蘇東坡歐陽文忠公等皆陳言修濬或吝於浩費而不行或惑於浮議而弗講或始行而中輟或營修不得治水之法因循歳月少見實效歸附以來江河淮海缺官管治愈見湮塞二十餘年之間水利大壊以致蘇湖常秀之良田多棄爲荒蕪之地深可痛惜區區管見惟以開江圍防置閘爲第一義也

任仁發水利問答

議者曰吳淞江前時深通今日何爲而塞豈非如海變桑田之說非人力所可爲者歟答曰東坡有言若要吳淞江不塞吳江一縣之民可盡徙於他處上源寛濶淸水力盛沙泥自不能積何致有湮塞之患哉歸附後將太湖東防出水去處或釘柵或作堰或築狹爲橋及沿湖港又慮私鹽船往來多行塞防所以淸水日弱渾潮日盛沙泥日積而吳淞江日就淤塞正與東坡所見合若曰如海變桑田一付之天則聖人手足胼胝盡力溝洫皆虛言也聖人豈欺我哉所當盡人力而爲可也議者曰錢氏有國百餘年止長興間一次水災亡宋南渡百五十餘年止景定間一二次水災今或一二年三四年水災頻仍其故何也答曰錢氏有國亡宋南渡全借蘇湖常秀數郡所產以爲國計當時盡心經理髙田低田各有制水之法其間水利當興水害當除合役軍民不問繁難合用錢糧不吝浩大必然爲之又使名卿重臣專董其事豪富上戶簧言不能亂其耳珍貨不能動其心又復七里爲一縱浦十里爲一橫塘田連阡陌位位相接悉爲膏腴之產以故二三百年之間水災罕見國朝四海一統又居位者未知風土所宜視浙西水利與諸處無異任地之髙下任天之水旱所以一二年間水災頻仍也議者曰蘇州地勢低下與江水平故曰平江古稱澤國其地不可作田今欲圍築亦逆土之性耳答曰晉宋以降倉廩所積悉仰給於浙西之水田故曰蘇湖熟天下足若謂地勢低下不可作田此誠無稽之論何以言也浙西之地低於天下而蘇湖又低於浙西澱山湖又低於蘇湖彼中富戶每歳種植菱蘆編釘樁蓧圍築埂防豈非逆土之性何爲今日盡成膏腴之田此明效大驗不可掩也旣是澱山最低之處尙可經理爲田卻說已成之田不可作田何其愚也議者曰水旱天時非人力所可勝自來討究浙西治水之法終無寸成答曰浙西水利明白易曉何謂無成大抵治之之法有三濬河港必深濶築圍防必髙厚置閘竇必欲其眾多設遇水旱就三者而乘除之自然不能爲害儻人力不盡而一切歸數於天寧有丰年耶東坡亦言浙西水旱乃人事不修之積正此謂也昔範文正公親開海浦議者沮之公力排浮議疏濬積潦數年大稔民受其賜載之方冊昭然可考謂之無成可乎議者曰河渠圍防閘竇三者俱備則水旱可無民食可足誠爲久逺之計朝廷何爲而廢之答曰範文正公宋之名臣盡心於水利嘗謂濬河修圍置閘三者如鼎足缺一不可三者備矣水旱豈足憂哉國家收附江南三十餘年浙西河港圍防閘竇無官整治遂致廢壊一遇水旱小則小害大則大害是以年年有荒蕪不可種之田深可痛惜今朝廷廢而不治者蓋募夫供役取辦於富戶部夫督役責成於有司二者皆非其所樂所以猾吏豪民搆扇必欲沮壊而後已朝廷未見日後之利但厭目前之擾是以成事則難壊事則易東坡亦云官吏憚於經營百姓畏於出力所以累行而終輟不能成久逺之利也議者曰行都水監旣是有益衙門何眾口一詞皆謂無益而朝議罷之答曰民可使由之不可使知之事之利害久而始明彼小民無知但見工役之繁豪民肆姦又吝供輸之費所以百般阻撓但謂無益以敗乃事殊不知浙西有數等之水拯治方略皆不相同非立專司豈能成功使水監衙門眞爲無益古之有國者亦費而不置久矣何爲周漢唐宋之世未嘗一日不用心盡力經營水利之事列之史傳代有其人諺曰水利通民力松斯言信矣若浙西低下之地不須水監卽今中原髙阜之處安用水監河道司爲哉然則髙阜之處水監旣不可缺而低下之處乃謂不必置何不智之甚也數年之後河港淺塞水害滋甚有憂民忠國者出必復興修水利之事彼橫議者豈得終沮之哉議者曰水利固不可不修然今隴西漢唐二渠止是責於有司修浚民更不擾浙西水利何不亦責之有司答曰隴西二渠長流水也濬成深渠水自下流治之無難浙西水性不一整治方法亦殊豈可以漢唐二渠例視之哉宋賢如範文正公蘇文忠公王荊公朱文公皆命世大儒經綸天下之大才尙各建策設官置卒專力經營必有所見若令有司兼管何往而不敗事哉

都水庸田司集江湖水利議

其略云震澤受吳中數郡之水西南湖州諸溪西北宣州諸溪並下太湖蓋諸山峙於太湖之西地形髙阜兼南北東三處江海之防亦髙而太湖之四外皆髙水積其中常若盤盂之盈滿非借江湖深利何以通泄設有雨潦則泛濫四溢環湖低田其能免淹沒乎範文正公謂太湖天開澤國眾流所聚而江海之涯地勢皆髙若欲導泄積水在乎時時檢太湖東防北防通江諸河道水洞不致諸物閉塞可也蓋環湖皆蘇湖常秀之良田病於低窪利在泄潦兼沿江傍海諸髙田亦仗湖流奔注衝散潮沙使江湖深利乃可引潮灌漑由是言之凡太湖出水口子宜常通不宜略塞也諸小湖在太湖迆東及北者有昆湖承湖陽城湖尙湖沙湖陳湖尹山湖蠡湖薛澱湖又名澱山湖並諸水泖瀼渰蕩皆能接泄太湖水注江達海數內澱山湖關系吳淞江注泄至爲切要論其古迹周圍二百里此湖水自大盈趙屯二浦以防吳淞江旣近且便較之諸湖惟澱山湖之東防北防與渾潮相接最近若上源所注不急則潮沙由此以注湖內漸成淤澱富豪之家由淤澱而圍成田地裏步不多其來久矣由是湖之瀦水益狹又與二浦漸逺而所泄不能快便若非就湖內圍田上多開河道及時時修浚二浦並浚近浦諸溝洫接濟通泄衝滌渾潮則此湖淤澱恐不止於是也吳江長堤又名挽路石塘按宜興前輩單鍔云昔慶曆二年因風濤多敗漕舟遂接續築爲長堤橫截五六十里𨿽時有橋梁而流勢不快江海浦港復多沙漲又按東坡蘇公云淞江沿數十里積石壅土築爲挽路建長橋植千柱於水中漲水之時橋上水常髙尺餘江水不快則海之泥沙隨潮日積而吳中多水患又按昆山郟亶云吳江築爲石塘以障東流之勢是致下流淺狹遽漲潮沙半爲平地如長堤如挽路如石塘皆同此處正是太湖東防泄水下吳淞江入海第一要處古賢交口立論以曉人者乃至於三必是此處不當閉塞凡先來於堤間多置木橋多鑿水洞上則通行下則泄水者蓋欲仗其急流奔注江湖衝滌泥沙免致水患然猶慮橋柱之阻水今人多不知此意或便於行路則壩塞河口或惰於巡防則密置樁橛此又不止於橋柱之阻水也矧以茭菱魚籪等物障遏妨害農功必得官司於此處榜示告戒使之咸知利害可也吳江長橋長洲寶帶橋曽議鑿堍添橋寛展水道皆合浚治昆山塘北納陽城湖南吐吳淞江常熟塘接泄太湖水勢入昆承等湖注江達海兩傍河道各有七十餘條多有壩塞之處合去壩塞使之通流大盈浦南接澱山湖自白鶴滙以達吳淞江浦濶三十餘丈趙屯浦南接澱山湖北達吳淞江浦濶五十餘丈此二浦注泄湖水最爲切要常宜深濶通利近年以來漸至淤塞又太湖東至松江有白鶴滙者宋嘉祐崇寧宣和間三次開浚又有顧浦滙盤龍滙千墩金城諸滙推原其故皆由上源閉塞湖流遲緩潮沙積聚而成今有河沙滙者漲塞江心阻水尢甚及有新華觜分莊觜嚴家觜暴漲爲害俱合鑿開蓋觜卽滙之異名也

都水庸田使麻合馬治水方略

參詳浙西田土多借太湖之水灌漑所利甚大若河港閉塞不能通泄湖水稍遇大雨便至泛溢淹沒田禾爲害不輕其吳淞江原受太湖澱山湖諸處湖泖上源急流衝散潮沙自古可敵千浦浙西之水來旣有源去亦有委是以不成水患近年以來因上源吳江一帶橋谼塘防樁釘壩塞流水艱澁又因沿江水面並左右澱山湖泖等處權豪種植蘆葦圍裹爲田並邊近江湖河港隘口沙灘滋生茭蘆阻節上源太湖水勢以致湖水無力不能渲滌潮沙遂將東江沙泥塞滿江邊𨿽有江洪水勢不能全復古道其水性潤下是故潮水就其地所順下而行此天地自然之理今太湖之水不流於江而北流入於至和等塘經由太倉出劉家等港注入大海並澱山湖之水望東南流於大曹港柘澤塘東西橫泖泄於新涇並上海浦注江達海今張桂榮何珍朱文祥所言吳淞江漸成痼疾頗難救療擬將吳江一帶石塘橋谼水洞一百三十餘處每處展闊作一丈使太湖水勢泄流快便將太湖東南澱山湖迆東湮塞河道東西橫泖等濬疏深濶以泄澱山湖長泖等水及將平江路昆山嘉定州湮塞河道亦行開挑分泄太湖水勢注入劉家港泄於大海又將各處江湖河港樁壩並圍裹成田魚籪茭蘆葑稗阻水去處盡行除禁不得阻遏水利仍令近民於港口築疊土壩安置透水大槽名曰水竇潮來閉竇阻遏渾沙潮退起竇泄放湖水欲得江道漸有通利之望

都水書吏吳執中順導水勢議

考今浙西卽古揚州之域厥土惟塗泥厥田惟下下得水之利𨿽博而被水之害亦大宋有郟亶者嘗論天下之水以十分爲率自淮而北五分由九河入海大江而南五分由三江入海書所謂三江旣入震澤底定是也而三江所決之水其源甚大由江東宣歙而來加以天目大山險潭並西南諸山東江之水鐘於震澤卽今太湖也其湖綿亙三州六縣周圍六百餘里靣濶三萬六千餘頃導其水而入海止三江耳二江已不得見汪洋浩蕩之勢止泄於吳淞之一江當時已有泥淤不通之論大抵浙西水澤之藪外髙內低勢若盤盂但遇霖淫水輒泛溢欲使泄於江海其江海日有二潮抑遏湖水渾流倒注來速去遲日積月增漸生淤澱致使太湖之水急不能泄遇潦則低田有渰沒之患遇旱則髙田有漧涸之虞是豈水之性哉勢則然耳所以導之有方則害可轉而爲利治之無術則利必轉而爲害古之智者蓋未嘗不深察乎此而盡力乎溝洫之政也國家收附江南之初年谷屢登不聞水患所司因循失於經理積而至於至元二十四年二十七年二十九年六年之間三遭大水所在膏腴悉成巨浸百姓闕食賣子鬻妻者不可勝計官糧更有何望至元三十一年中書省奏準大興工役開挑太湖練湖澱山等湖並通江達海河港又加修築圍防自此歳獲丰收官糧民食鹹得其濟所在官司理宜將已開河道時常拯治庶得不廢前功無柰牧民之官略不顧問復被海水日夜二潮將已開大盈等浦漲塞殆盡吳淞江面淤澱愈增幸而數年之間雨水調勻不覩其患倘值往年霖潦爲害非輕近防朝廷設立都水庸田使司專一總督其事惇本防災可爲良防爰自設立以來毎年勸率百姓修築田圍拯治河道粗有成效然而數年之間事功齟齬猶未全成識者固已憂之適值上年春夏之交霖雨頻作平江淞江痛被水災溝壑滿盈積而不泄所在田圍多被損壊𨿽曰天災流行亦人力未盡之驗也今都水庸田司已行革去修濬之責歸於有司訪問節目吳淞江舊云可敵千浦今則東自河沙滙西至道褐浦六七十里之間兩防漲沙將與防平其中僅存江洪濶不過二三十步深不過三二尺湖水所至比之舊時萬不及一𨿽汪洋之勢見於上海新涇太倉劉家港通達入海豈能盡泄浙西諸郡之水略舉其由今吳江塘防乃太湖咽喉之地昔人曽以挽路不便有宜建千橋之說今積石壅土數十餘里𨿽下有水洞百餘能泄幾何況又有東長橋西長橋寶帶等橋植數千柱於水中及防之東向於江口則有富豪之侵占於江尾則有茭蘆之閉塞其患又豈止隄防之爲梗也又松江有湖名曰澱山周圍幾二百里其源亦自吳江分由急水港鐘爲此湖復自大曹港出大盈趙屯等浦入吳淞江達海中有塔寺昔居湖心此湖淤澱其寺已在湖防之上今則湖防又復開拓於六七里之外矣蓋由此湖東向與海潮相接積淤成塗漸爲富豪圍占致使二百餘里湖靣大半爲田太盈等浦接泄江海最爲快便去處皆湮爲平陸至元三十一年欽奉開挑之時其上項湖田固嘗官爲收定界畔明白富豪嗜利巧計瞞官仍復隠漏今則澱山之圍田愈廣太湖之流勢愈遲每五六月水湧之時吳江石塘東向之水較低於塘西之水數寸可以爲驗無怪乎東西之潮沙日盛於一日平江松江之圍田常困於渰沒其患蓋由乎此以今浙西八郡之地錢糧如此其大生靈如此其眾誠不可不爲之慮也又鎭江府丹陽縣有練湖一處亦被權豪於湖靣髙阜處圍褁成田侵奪眾利以此參詳浙西水鄕農事爲重河道田圍必常修理二事可以兼行而不可以偏廢今除修圍築防之一節有司已有定式澱山練湖亦有原定界畔擬合嚴切申明常加拯治外太湖一水乃浙西諸水之上源萬頃汪洋必須疏泄上年霖雨平江松江已受其敝若更因循不治復遇霖潦則泛溢之患抑又甚焉爲今之計若欲浙西水勢通流免被水患必開吳淞之故道復澱山之舊規庶乎可以有濟然吳淞古江已被潮沙湮漲役重工多似非人力可及其澱山舊湖多爲豪戶圍褁成田恐亦未易除毀卽目太湖之水迂回宛轉多由上海新涇太倉劉家港等處流注於海合無因其就下之性順其必趨之勢於上海太倉等處相視可開河港挑浚通流仍踏視吳淞古江應有舊來出水支港可以容易出海去處盡行疏浚務使支脈貫通出泄順便開挑之際就令有司於己開河港之上訪求古迹安置閘座依時啟閉以抑潮沙或乞照依腹裏防通河並新開通惠河撥戶差軍體例設立撩淺人夫專一看守修理以防向後復淤之患官民幸甚

周文英水利書

【此書議論中亦有是處但言淞江淤淺非人力可勝不知太湖之水所賴以宣泄注海者全在江道流通如諉之天數謂非人力可勝則不通之論也姑以前人所收仍存其議以備參考】

江浙錢糧數倍各省取辦之本多出農田蘇湖常秀四路田土髙下不等田之得糧十分爲率低田七分髙田三分故謂天下之利莫大於水田水田之美無過於浙右五代之末吳越錢王獨居東南専享此利經營修治頗爲周詳國家之資實基於此宋範文正公嘗論於朝曰江南圩田每一圩方數十里中有河渠外有門閘旱則開閘引江水之利潦則閉閘拒江水之害旱潦不及爲農美利【云云見奏疏】此範公夙昔之論也謹按三州太湖三萬六千頃西北有荊溪宣歙蕪湖宜興溧陽溧水江東數郡之水西南有天目富陽分水湖州杭州諸山諸溪分注之水宗防瀦聚於湖由震澤吳江長橋東入淞江靑龍江而入海古制通泄水勢自有源委故溧陽之江有五堰以節宣歙金陵九陽江之水宜興之下有百瀆以疏荊溪所受諸水皆源也而久不治江陰而東置運河一十四瀆泄東水以入江宜興而西置夾薴幹與塘口大吳等瀆泄西水以入運河皆委也亦久不治震澤固吐納眾水者也源之不治旣無以殺其來之勢委之不治又無以導其去之方是納而不吐也水如之何不爲患也吳江長橋舊址防續通長四十里南北相亙並以木橋立柱通徹湖水入江每有西風西北風湍決太湖水過橋下源源混混不舎晝夜由江入海以此三江水源勢大日夜沖洗渾潮沙泥隨水東流不能停積曩時非不能運石築隄若今日之固蓋自古沿革因地之險故作此數十里之橋以泄太湖都防之水沖激三江之潮淤也今則以長橋舊址累石成堤比之昔日𨿽爲堅固便於徒行而橋道窄狹不能通徹湖水前都水監又於石堤下作小洞門一百五處出水然水勢旣分又且淺澁不能通泄太湖奔衝之水塘防之東又有占種菱荷陂塘障礙以致上流細緩難以衝激每日隨潮沙泥日積月累淤塞三江致令水勢支分折轉於東北迆邐流入昆山塘等處由太倉劉家港一二處港浦入海靜思以太湖蓄聚數郡山溪晝夜奔注都防之水求泄於一二浦漵而入海則浙西數郡之田每遇潦歲惡得而不爲水廢也考之禹貢三江旣入震澤底定故泄具區之水亦由江而入海然而猶慮潮沙淤塞江之南北爲縱浦五十餘條以通於江浦之東西爲橫塘以分其勢棊布於江之左右每日潮之入江得兩旁縱浦以分其來勢潮退入海得兩旁橫浦衝其淤泥不致停積水勢順流未嘗泛濫歸附之初田無巨浸歳有丰穰至元二十四年之後因太湖水源有阻江水勢緩潮泥積漸淤淺又以江口河沙滙觜至趙屯浦相連七十餘里地勢塗漲日漸髙平此所謂海變桑田也卽非人力可勝前都水監開挑新漲江靣置閘節水此欲以人力勝天終非經久利益良法何者古今之地勢不同天人之气運莫勝豈可以今之地勢而執行古之法豈可以區區人力而勝天也且如見置閘三處本意潮來則拒江水之入潮退則放江水決潮殊不知江水之源築塞水勢細緩內水外水髙低無幾閘之相去地勢不逺決放之水不長旣澁且緩又烏能衝激潮沙而不積於江也施之常年初無損益設遇潦歳覬其傾泄江湖巨浸則見其不能此所謂徐行拯溺緩步救焚也而欲亟復古制建置沿海堽身堽門防門旱歳瀦水潦則放水再行開挑吳淞江靑龍江以泄水則非惟事大體重動眾勞民抑且地勢不齊人力不能勝天恐不集事文英嘗究思至元十四年間海舟巨艦每自吳淞江靑龍江取道直抵平江城東葑門灣泊商販海運船戶黃千戶等於葑門墅裏涇置立修造海船場塢往來無阻此時江水通流滔滔入海故太湖數郡之水有所通泄𨿽遇天雨霖霪不致積潦害田海者百川之宗水有所歸則不泛濫善觀水者必識其源流可也又嘗經行太倉劉家港吳淞江之左右登髙眺逺隨流尋源爲今之計莫若因水勢之所趨順其性而疏導之則易於成效劉家港南有一大港名曰南石橋港近年天然深濶直通劉家港見有船戶楊千戶範千戶等三五千料海船於此灣泊正系太倉嘉定南北之間於中正過堽身西南通橫塘郭澤張涇以至夏駕浦奣子港入吳淞江水深處相去三五十里中間通連小港卽目水淺間有迂回窄狹若使疏浚深濶可行數百料海船直抵葑門則太湖泄水一大路也又有鹽鐵塘一帶南北相貫跨涉昆山嘉定常熟三州從東北通連杜漕橫塘白茆浦塘茜涇入海西接芝塘直塘昆承湖華蕩練塘所瀦常州界運河諸處之水及婁門官瀆陽城湖所接太湖之水爲芝塘橋門窄狹多有權豪僧寺田莊彊霸富戶將自己田圩得便河港塡塞障遏通流水路及吳淞江通連橫塘諸處涇港淺淤盤折若能開濶濬深亦太湖泄水之一大路也自吳淞江下口北繞昆山常熟抵江陰界約三百餘里有港浦六十餘條在昆山則爲八尺涇花浦涇在常熟則爲福山東橫塘有港四十九條北及浦下田浦掘浦上夾浦練祁桃源顧涇六嶽采桃穿沙下張新漕茜涇楊林七鴉浪港北浦尹公甘艸塘相陳涇淺涇湴涇吳泗鐺腳下六和黃浜沙營白茆金涇髙浦許浦塢溝千步耿涇新涇崔浦水門鰻鯏吳涇西陽新涇髙涇陳浦張涇胡涇奚浦黃泗諸港浦皆系西南泄水入海之大路也文英今棄吳淞江東南塗漲之地姑置勿論而専意於江之東北劉家港卽古婁江三江旣入此其一也謂之入者入於海也近年潮汛東朝水深港濶每歳數百萬糧艘宗防於此三吳東北泄水之尾閭斯所謂順天之時隨地之宜因民之所利而利之者也更有東南淞江不漲可通諸浦及東北沿海一帶如所謂耿涇福山東西橫塘吳泗許浦等處可以通海江浦正古制泄水之要津農田之大本亦須從宜開浚疏通以泄水勢入海有歸則浙西數郡可無積水遺患縱遇潦水亦不致巨浸惟開浚之法付之有司例將有田之家差夫動擾猶爲未便蓋浙西富戶年來消耗實不稱名乞從省府差委諳曉地理水利官員詣沿海各處追究相視舊通江浦合該挑浚港浦具數計工深濶定式畫圖貼說擬議中間或都水監分官前來或選省府能官於浙西富戶內勸率百千家斟酌逺近功績巨細照捨糧賑濟饑民例優以官祿擬定功績品級令其開浚迄其成功考其等第如工役輕省者酌量優敍工力浩繁功績重大者優以一官激勸勉勵庶幾勞而無怨擾不及眾假如凶年勸令富戶捐糧賑濟不過救一處一歳之災尙優以官推此恩例成此東南之利則可弭浙西數郡久逺之災寧不偉歟外有吳江石隄亦須相視逺近將見有橋門添濶浚深及將一切富彊塡築水路照依舊址開挑疏通決放水源由吳淞江深處入夏駕浦及新浚港浦入海似此經治之後更須都水監差官按行嚴督各州縣每歲疏濬隄防則使水利經久不廢或委行省官一員提調水政庶得専司守職惇篤事嚴免得有司樂歳則玩視以爲常程設遇潦歳則手足無措敗事傷農詩所謂徹桑土於未雨者此也水利有成則樂歳相仍國家之海運無虧生民免罹昏墊國富民安誠非小補

按文英此書考察地宜熟悉形便節源疏委多可采行獨以吳淞江湮塞歸之天數顧欲別從間道開濬並入婁江不無少偏蓋震澤浩瀚無涯之水非一婁江所能盡泄而夏駕新洋通利卒遺永世之痼疾則皆此說誤之也李尙書顏郎中辯之當矣詳見奏疏及水議內

明

經理新洋江議

郎中顏如環議開吳淞江其略云吳淞江一帶流至新洋江口夏駕浦口二處交防二處因通婁江潮水倒入江內澱積泥沙又因地勢卑近遂引江水順趨北下並入婁江以致吳淞江易成淤淺累經開濬不久復塞或謂此江出海一百餘里累濬累塞而此二處相去婁江不過三十里因而疏濬深濶使此江中水並入婁江出海似爲便易不知此江乃三江之一與婁江各自通泄當夫旱漧固可合而爲一及至水溢則婁江自泄所受之水方且不暇又安能並吳淞之水而皆泄乎故昔人有言使二江可並爲一則神禹先並之矣何必又有三江此誠不易之論然而先年累次修濬皆以此江之水可並婁江爲便惟於新洋夏駕修濬樂簡易而畏煩難以致二處淤塞不通而棄此爲可不必用卽今𨿽已開濬深濶應該設法區處以爲經久之計本職詢訪耆民咸謂當於新洋夏駕口各置一閘冬春常閉夏秋淫澇開之以分泄水勢或旱漧開之以通引灌漑庶幾江流常通旱澇有備又看得夏駕口濶一十六丈深止四五尺潮勢亦緩造閘無難其新洋口濶四十丈深一丈五尺潮勢頗大難以作堰但事體重大及費用錢糧數多必須委官勘議停當方可施行

史鑑水利議

其略曰吳江之地土疏水緩左江右湖故水之爲患也特甚太湖東南巨浸卽禹貢之震澤也其西北納荊溪宣歙蕪湖宜興溧陽溧水數郡之水西南合天目富陽分水湖州杭州諸山諸溪奔注之水瀦聚於湖汪洋浩瀚不可涯涘而松江承其下流松江卽禹貢所云三江旣入之一水也逶迆曲折洄流旋洑逆行二百餘里始入海而吳江據江湖之防屹然中流每遇霖雨積旬潦水漲溢然無際或風濤大作吞齧衝擊其害又甚於雨東風則江水西浸西風則湖水東浸俄頃頓盡人力莫施故瀕湖之人謂之賊水者此也議者徒欲開一渠濬一涇置一牐以爲治之之方是皆徇偏一之見而無救患之益也何則吳江水多田少溪渠與江湖相連水皆周流無不通者特有大與小急與緩之異耳假令南置一閘而北流者自若東開一渠而西溢者如故固不當與諸縣治法同也竊以爲今日措置之方其要有四一曰築隄【見治田考】二曰審分泄吳江之地當太湖東南其在南者分眾流以入湖吳溇港東宋家港朱家港蠡思港直瀆港黃沙港韭溪是也居其東者引湖水以入江涇港七里橋柳胥港虹橋長橋三江橋三山橋定海橋萬頃橋仙槎橋甘泉橋白龍橋是也又自縣治至平望四十里間亦系分泄湖水之所今爲石塘𨿽便往來前輩嘗言其有害水道故鑿竇以通水流近年傾圯俗吏鄙夫不知大計輒因而築之又湖水之渾滓易爲停積沿湖之人多種茭蒲歲久成田咸登糧額遂致水道日微又涇港長橋正當太湖東流入江要道至爲深濶而涇港居民慮賊所侵輒夤緣巡捕官爲之築堰長橋又爲豪家湮塞規爲田宅爲患極大今則入湖者泛濫不流矣入江者洄流而西浸矣日滋月長其害將尢甚於今日也伏乞一槪疏濬不許踵襲前迹三曰務車救【見治田考】四曰専委任永樂間凡興建水利皆責成糧長而官爲節度之蓋糧長任在賦稅其用心必専近年添設塘長又立耆老復革去塘長而立圖長又有屬官義官之委紛紛多制十羊九牧乞令糧長管其都圩長管其圩縣之佐貳分管巡視幸甚

金藻三江水學

七郡之有三江譬猶网之有綱裘之有領江之支河港网之條目也湖潭泖渰裘之襟袖也有襟袖而無領則挈之而不順矣有條目而無綱則舉之而不張矣是故開一瀆治一浦不過條目之大者耳如网之無綱何修一湖理一泖不過襟袖之廣者耳如裘之無領何昔者東江旣塞而澱湖之水無所泄人以爲千墩浦等處可引澱湖之水殊不知此處𨿽通但能利此一方之水道耳而澱湖之水乃屬東江終不可合入於淞江可合則神禹合之矣何必又有東江此則修條目而忘其綱修襟袖而忘其領者也淞江旣湮而太湖之水無所泄人以爲劉家河可泄太湖之水殊不知此河𨿽通但能復此婁江之半節耳其南來之半節所謂新洋江與夫夏駕浦反被其橫衝淞江之腰腹而爲害莫除此則舉其一而遺其二安於小成而不務久逺者也或又以爲浦者導諸處之水皆自趨江以入海殊不知山水下於太湖湖水分於三江江水入於大海初無與於浦也然浦可有而不可無者如古井田之有溝澮也水漫則泄浦水以入江水涸則引江水以入浦此乃古人之水利非若後人反借其導湖水以趨江也此則綱領之不正者也若其溝洫旣深浦瀆旣通然後尋東江之舊迹以正東南之綱領而澱湖所受急水港白蜆江以來之水皆得達於東南以入海則黃浦之勢可分而松江可通矣又開婁江迆邐西南至昆山塘沙湖望婁門而達胥塘逕接太湖之口所謂寶帶橋者添置石竇則新洋夏駕之潮勢可殺而不使橫衝淞江則東北之綱領正矣然後開淞江之淤塞以正東西之綱領則黃浦之勢又可分而蹌口旣通吳江石竇增多而淞江之泉源可以迅滌而無害矣又云太湖在七郡之中四逺漸髙勢如盤盂有五六百里之回環受七十二溪之澗水天目諸山峙其西源之所出也楊子大江亙其北而東與南皆大海也委之所歸也故禹通三江順其形勢不得不然耳彼浦瀆河港千流萬皆承其源分其委以灌漑田疇者也譬則太湖一鼎也三江三足也缺一足則鼎覆矣又譬則七郡一身也天目諸山其首也七十二溪喉也三十六浦溝洫畎澮血脈也堤防筋絡田土膚肉也禾稼須髮也百姓蟣虱也其入海去處尾閭也今則腸胃不通尾閭否塞筋絡防續血脈臃腫膚肉浮脹須髮脫落如大瘋如久蠱如常漏气息奄奄待時日耳其蟣虱將安附哉急於醫治者以爲湖口湮塞請去石塘蓋湖口閉之則久瀦固不可開之則久泄尢不可久泄則虛旱必無所資久瀦則盈潦必有所害大抵後人治水畏水之意常多愛水之意常少是以泄水之法近於詳瀦水之法過於略夫江河流水也湖泖止水也凡止水以瀦爲體而可泄者是其用凡流水以泄爲體而可瀦者亦其用也互爲體用與時消息在乎人與閘耳又有以爲黃浦卽古東江而黃浦通淞江通矣爲此說者蓋未知江浦之子母縱橫水勢之大小順逆也蓋淞江乃東西之水其勢大而橫譬則母也黃浦乃南北之水其勢小而縱譬則子也太湖之定位在西大海之定位在東必借東西之江以泄之則爲順而駛若借南北之水以泄之則爲逆而緩蓋淞江之塞西由吳江石竇之少中由新洋江之橫衝東由黃浦奪權之盛而蹌口所以不通況黃浦不獨北爲淞江之害而南又爲東江之害蓋其中段南北勢者此是黃浦其至北而橫奪淞江迆邐東北達於範家浜以入海者又名上海浦也愚按江有入海之名浦無上海之理而今皆反之者此蓋江變爲浦之明驗也其至南而折於西以接橫潦涇者又名華涇塘也華涇塘東去有閘港此皆東江之東段也但欠深廣而東入於海耳大泖西北有爛路港澱湖西去有急水港白蜆江此皆東江之西段也但東南與朱涇斜塘等處欠通利耳三江旣通則太湖東之形勢順矣然後尋曹涇入海之閘河金山衛入海之閘河海鹽縣入海之閘河以泄嘉禾秀水塘等處以來湖杭之水而謂之南條者則太湖南之形勢順矣修溧陽之五堰以節九陽江之水修宜興之百瀆以疏荊溪所受之水則太湖西之形勢順矣疏江陰夏港等河常熟白茆等浦復常州運河斗門一十四處走泄夾薴干等瀆築隄管水入江而謂之北條者則太湖北之形勢順矣其髙鄕皆置斗門以時引蓄不使其反而趨內則髙低之形勢又順矣所謂探本源者天下萬事有利有害莫不皆有本源也利於民者則當厚其本深其源害於民者則當拔其本塞其源也況水之利害財貨之有無生民之休戚國家之安危系焉尢當深探其本而窮究其源者也愚見治四年淫雨彌月遂成巨浸田禾腐爛糧稅無徴治五年雨勢益張湖泖相連風濤洶湧室廬飄蕩流離困苦莫此爲甚上厪皇上之憂屢下寛卹之詔兩年稅糧或減或蠲不啻百萬迨及六年乖气流行疫癘交作七郡生靈暴骨川原不知幾萬治七年宿水連春夏雨過時菜麥禾苗極目沈淪饑民外竄絕野蕭條此等災害𨿽曰气運之常亦人事不修之故今欲救其已然之災固不若因之以救未然之災也除一二年之害又不若因之以除千百年之害也救已然之災焦頭爛額是也救未然之災曲突徙薪是也除一二年之害倉廩府庫是也除千百年之害江湖田野是也江湖修治然後田野開辟田野開辟然後百谷丰登倉廩盈溢府庫充足盜賊可息詞訟可簡教化可興禮樂可作和气薫蒸嘉祥呈露上下各安其分神人各止其所尙何災害之足憂哉荀卿曰田野者財之本也倉廩者財之末也事業者貨之源也府庫者貨之流也孟子曰無政事則財用不足程子曰三事內也謹而明之六府外也時而治之朱子曰順五行修五事生財之本也蔡子曰六府者財用之所自出也治水君子修而至於肅乂哲謀聖則修矣治而至於時雨時時燠時寒時風則順矣五事修矣五行順矣然後相克而生百谷生谷而成六府六府而資三事合六與三而成九功九功敍九敍歌此禮樂所由興也是故修隄防以救澇土克水也修江湖以救旱水克火也修鑪冶以爲耜火克金也修斧斤以爲耒金克木也修耘耨以生谷木克土也此六府所以孔修也六府孔修本五行之相克五行相克本五行之相生五行相生本乎天而養乎人五行相克因乎人而合乎天本乎天者有非人力所能也因乎人者其可諉諸天乎然五行之序不同而所同者水爲先也是天下之萬物無有先於水者也先於水者兩儀也兩儀之所先太極也譬則太極祖也兩儀父母也五行五子也水宗子也長子也欲乾父母之蠱固在乎子而宗子長子尢其所當先者也然則五行以子爲先猶五事以貌爲先也治水君子恭敬以修其貌咨訪以修其言巡省以修其視采擇以修其聽沈潛以修其思以合五行以成六府以爲三事之所資以爲九功之所敍以慰萬民之所望以副聖天子之所托庶幾端本澄源而君子所當畱心者歟

金藻三江水學或問上

或問三江旣入震澤底定此禹貢州治水之法子旣掲之以爲一篇之綱領當矣而又引九川滌源九澤旣陂何也曰三江流水滌源流水之所以入也震澤止水也旣陂止水之所以定也使禹貢無此二句總結於後將謂三江旣入震澤自然定矣自漢以來治經者多忽此惟蔡氏得紫陽夫子之故其言曰九州之川濬滌泉源而無壅遏九州之澤已有陂障而無潰決治水君子篤信而深思之則諸澤陂障自有不可得而已者曰三時治水一冬休養與論語使民以時孟子不違農時不同何也防不可泥至冬乃役之說以陷民於死亡也蓋至冬乃役如上入執宮功之類非若水利乃野外工役不可以冬月爲之也詩云蟋蟀在堂役車其休又曰塞向墐戶入此室處又曰三之日於耜四之日舉趾書於仲春曰平秩東作於仲冬曰厥民隩蓋三時勤苦一時休養今古之通誼也曰近日開河亦是冬月如何亦成曰幸得一冬晴暖所以不見甚傷然終不可爲法蓋嘉定人夫亦多死者曰開河必動大眾如何保得不死曰程子開河他人管者多死程子管者不死一人只是處置得宜耳曰役夫眾多如之何可以全其生也曰冬月不役是求生之一路也老弱不用是求生之一路也衣食溫飽是求生之一路也痛革暴虐是求生之一路也有疾卽與之藥而發回是求生之一路也船舎近便足蔽風雨是求生之一路也如此求生而猶不免於死是誠當死者也然亦不可不爲之祭埋而厚卹其家也曰常年治水不亦勞乎曰春秋常事不書凡用民力無不書者所以重民力也合義不合義必書得時不得時必書惟修泮宮不書立閟宮不書修阡陌不書濬溝洫不書二百四十二年無一筆豈皆不用民力於疆畎哉誠以四事如飲食然不可一日而闕者也聖人之教萬世至矣曰春秋有浚洙之文何也曰洙魯北水名莊公畏齊來伐故浚以防之非爲農民興水利也

三江水學或問下

明日客復來曰九川滌源九澤旣陂言九州之川澤也子之引之卻是専言州可乎野人曰旣言九州則州在其中矣客曰不用耆塘可也又用糧裏可乎野人曰糧裏舊所置也耆塘今所增也不足而增可也旣足而增可乎所謂十羊九牧者也客曰上擇其人則𨿽用耆塘亦不害野人曰與其上得人而下不得人孰與其上下皆得人乎客曰府縣下鄕省得無擾民如柳子之論乎野人曰先之勞之聖人之言也勸課農桑守令之責也星言夙駕說於桑田公侯之事也循行國邑周視原野司空之職也何有聽民自爲而坐食者乎柳子之論爲擾民者發之過也客曰隨其田旁自修溝岸不若計其田畆鈞其工程爲善蓋田有長倚涇者有橫出涇者有不出涇者用子之法則長倚涇者用工太多橫出涇者用工太少不出涇者無工可爲豈得爲鈞乎野人曰舊時鄙見亦如此然鈞則鈞矣終是甲治乙田乙修丙岸非惟不肯盡心抑且無慿賞罸思十年始遇有識乃上海陸宗愷卻與華亭曹憲副定庵之意正同蓋不出涇之田潦則不得泄旱則不能漑糞則難於入斂則難於出凡有此田者多是貧難下戶當優卹者也若其橫出涇者與長倚者旱則易於漑潦則易於泄糞則便於入斂則便於出有此田者多是殷實有力者也故定爲此法允愜輿情使貧乏者旣得以安生而有力者又無計以偸閒堅固濬滌者旣得以防賞而淤淺疏脆者又無計以逃罪愚所謂一尺一步皆有歸著一賞一罰皆得其當者誠非臆度之言也客曰低鄕無土如何修岸野人曰此則須用載土撈泥且如商賈從長沙販米經年累月涉歷風濤只是欲得米故不辭艱苦今在平河載土近處撈泥得一船卽是一船之米得萬船卽是萬船之米但寄之於田歳歳取之無窮也人患不載不撈耳客曰天下本無事庸人自擾之野人曰四年渰沒萬姓漂流尙謂之無事乎且愚見不過遵祖宗之法守聖賢之規修隄防濬溝洫滌川原而已何擾之有客曰探本源只當雲探水之本源如何說到五事上野人曰三江之水原自太湖太湖之水原自諸山諸山之水原自天雨天雨原自地气地气原自人心人心善則五事修五事修則五行順五行順則五气和五气和則五休徴應反此則五咎徴應矣故曰天未始不爲人人未始不爲天也

三吳水考卷八﹤史部﹐地理類﹐河渠之屬﹐三吳水考﹥

欽定四庫全書

三吳水考卷九

明張內蘊周大韶撰

水議考

編修王同祖工計議

夫治田治水皆有成法論之詳矣然所以興事而修功者則未免動工役以勞民出計費以傷財財者上之所惜熟肯捐不貲之費以興難必之功勞者民之所不欲使民荷鍤操鎌胼手胝足驅而置諸於江海陂澤之間棄其營業離其室家上有暴露之苦下有督責之勤其不樂於趨赴亦已明矣是以凡有興修率皆因循而不舉茍簡而不備以至廢墜日甚災患日深然猶上下相安幸其無事嵗復一嵗支吾目前未有能爲國家根本之慮者遂至大患洊仍莫能拯救深可嘆也昔禹之治水也開九州通九道陂九澤度九山其工役徧寰宇而人不以爲勞計費傾海嶽而財不以爲困何也其所以使之者以佚所以用之者有時也今之震澤不過九澤之一今之揚州不過九州之一今之三吳不過揚州一隅之地耳而議者輒以役大而費重難於施工夫果難也其視禹之時爲何如其視禹平洪水鑿龍門疏九河爲何如今工計之需不及禹時萬分之一而猶以爲難忍坐視斯民之墊溺而不一援手其亦不思之甚矣然工役計費二事常相須計費足則工役舉故今之言治農田水利者莫急於量財範文正公嘗計出納之費以爲蘇州嵗納苗米三十四萬石官司之糴又不下數百萬石丰穰之春役萬人日食三升一月而罷用米萬五千石耳量此之出較彼之入孰謂費軍食哉郟亶所謂制役而不勞量財而不虐足以益國賦其論尢切今日之事就以利爲言則國家財賦皆仰給東南運河千里軸轤相銜太倉萬間廩積相望所須以供億軍國者胥此焉出乃獨享其利而不知所以利之可乎且一值饑饉下詔蠲除不過免其存畱折色等項無礙錢糧而於漕運正額顆粒無損𨿽遇全荒尙復熟三分以補運額則東南之民其禆益於國家亦厚且勤矣又焉可坐視其被害而不思所以去之乎爲今之計當制其工役之期量其計費之出使不重損於公不厚困於民則可矣何也蓋工役之舉嵗嵗興修則繁而難行數嵗不治則廢而難葺故必相其工之大小而爲之制開江濬浦以十年爲率疏決涇港築圩治堰嵗嵗修補或間嵗一葺則工役不繁而民不以爲勞矣計費之出盡仰於公則上告乏悉取於民則下不堪故必量其費之多寡而爲之制若開江濬浦疏通涇瀆之大者則官爲之區畫其築圩修堰及疏決涇港之小者則取諸食利佃作之家如此則不煩於公而不傷於民矣然古者使民之時嵗必於農隙用民之力嵗不過三日至於興大事修大功者則未嘗以此爲限故五代錢氏據有江南特設撩淸之卒宋時於平江之昆山常熟吳江各置開江指揮以兵士之遇江浦淤塞則以時開濬蓋役有所専不妨於農也易世之後此法盡廢不可復矣至於我朝自永樂間夏忠靖公治水以至於嘉靖攺元率十餘年或五六年而一大舉每舉則役夫多至十餘萬少亦不下數萬而其爲費亦動以數十萬計其役夫之法或論田出夫或每裏助役或富民雇募或糧長編僉其出銀之法或取於船料或取於餘鹽或取丁田或取罰東移西補艱難百端公私並費不一而足治間舉人秦慶奏請設淘河夫以爲經久宣防之法主事姚文灝奏設導河夫於均徭定撥至今各縣皆徵導河夫銀然名存實亡視爲不急之務其已徵在官者爲有司別項應急支銷而導河夫不復雇募矣沿襲旣久因循廢弛無畫一之法昧經制之宜是焉足以興大事建大功也耶今東南江浦經嘉靖攺元開濬之後至於今已十餘年矣其間瀕江沿海之區未免沙漲淤積語具治水考中事宜預加修葺毋使積久患滋也方今聖天子勵精圖治加意元元每遇災傷必厪宵旰之憂屢下寛貸之詔所以惠東南之民者不爲不渥也然於東南水利之事廷臣或未能盡知或知之而未能進言或言之而未能懇切或𨿽懇切而未詳究其確然可興可革之迹重以司國計者或惜乎財用而以建白爲未可行任撫巡者或艱於措辦而以力役爲未易舉是以下情不能上達小民𨿽沾一時之惠而未被無窮之澤良可憫也今開江濬浦工計最爲浩大其制役之法固用民之力矣愚以爲不若仿錢氏撩淸之卒宋世開江之兵而爲之定制則役有所専可久而不廢也竊見東南衞所以濱江帶湖者衞則有蘇州衞太倉衞鎭海衞金山衞所則有湖州守禦千戶所吳淞江守禦千戶所其軍士𨿽殘廢之餘亦不下萬人可制爲撩淸開江者也或曰衞所之設所以守備要害以衞民者也況乎沿海邊衞不時有警安可役以開江濬浦哉是不然古者兵農一道後世始分而爲二兵以衞民民以養兵其來舊矣今江海之區一遇盜賊生發輒以民兵當其鋒軍士惟堅壁城守而已是民不特養兵亦衞兵矣獨不可使爲民所乎東南之地𨿽曰沿海然亦無他盜賊惟濱海之民時或興販私鹽急之則或轉而爲盜緩之則爲良民矣是盜賊非所虞也且須免其運糧之差令専於本衞所分畨疊休有事則使之禦備無事則督以開江開江之時少而在衞所之日多則亦何嘗廢武備哉又於沿江沿浦要害之所或三四里或五六里置爲鋪捨若運河淺澁募民之壯健者每鋪或五人或十人給以導河夫銀且視有附近荒田令其開墾官給耕具種谷使有世業可守而居也一遇江浦沙漲停積隨卽並工開挑不令積久淤塞如此行之旣久江浦永無淤塞之患矣若夫計費之需前所言東移西補艱難百端者是也今若制爲定法以時興修不至大壞則財亦易辦設遇大興力役之年貲費告竭須明白開陳以請於上或出內帑之積或減漕糧之耗以充之亦庶幾可紓東南之患矣或者曰內帑之積安可出漕運之耗安可減是又不然百姓足君孰與不足未有府庫財非其財者也夫使水不爲患嵗嵗丰稔其充內帑之積者多矣運米耗贈固不可減然能因時制宜或折銀解運如嘉靖十年恩詔準銀事例則耗贈所省亦當數十萬矣夫是二者皆今之所難上有聖君賢相又內而司國計者視國事如家事外而任撫巡者以民心爲己心則未有不成者矣

知湖州府張鐸溝洫志

其略曰凡湖州之水太湖最大實則受水之壑也書曰三江旣入震澤底定言震澤之水由三江以入海故底定而不爲害也太史公謂於吳通渠三江五湖其震澤底定之時乎後漢桑欽敍水經於東南獨略乃謂南江自牛渚上桐柏過安吉歷長瀆出松江入海則謬亦甚矣豈其得於傳聞者之誤耶夫湖州居太湖之上流計惟導水以疾趨於太湖而已太湖受三吳諸郡之水浩瀚不可涯涘其底定也則有灌漑之利其泛濫也則有浸淫之患古之治者惟疏其源使水之入者有所分導其流使水之往者有所歸然後民得平土而食矣故置五堰於溧陽以殺宣歙九陽之水所以節其入也開百瀆於宜興置防門於江陰建千橋於吳江所以宣其出也單諤之論要不越此夫治水以爲田也治田以防水也【云云見治田考】昔者錢氏有國江南擅利數世亦惟仰給蘇湖秀三州而已當時上下盡心經理髙田低田各有制水之法軍民勇於應募工直贍於支給必然爲之又使名卿重臣専董其事又復七里爲一縱浦十里爲一橫塘深耕蔇種膏沃旣成百餘年間僅有水災一二次卽今涇溇溝瀆似亦錢氏之遺也我朝治中工部侍郎徐貫奉命來治東南水患逾年而功畢乃上疏其略曰臣惟嘉湖常鎭水之上流蘇松水之下流云云嗚呼貫之疏諤之上防也其爲蘇湖慮詳矣舉而行之無難也

昆山知縣方豪水利議

吳之諸湖自太湖以下陽城爲大大則吐納之功多而疏濬之所宜先者湖𨿽一而實分爲三自橫涇以西蓮花朶以東夷亭以北陽城村以南界於昆山長洲之間者爲東湖東蓮花朶陽城村西有石獅涇承天莊者爲中湖官瀆在其南相城在其北承天莊在其東邢店港在其西者爲西湖中湖爲大而東湖次之西湖又次之人言湖廣七十里以豪計之殆不止此東湖通於中湖其最要者則蓮花陽城之間次則孫墓白龍庵之間又次則蓮花朶下營田之間今惟蓮花朶陽城村之間故道猶在餘皆漲爲田蕩凡五頃有奇而漸成平陸矣中湖通於西湖其最要者則南�茆塔之間今漲爲田蕩者幾二頃而亦成平陸矣西湖通中湖之水惟官瀆最大今則瀆口亦有阻矣東湖去官塘止四五里其相通非一涇也近塘者𨿽通而近湖者亦多塞矣其他沿河之漲固皆足以爲礙而東湖珠村之北漲幾五頃西湖陸墓塘之南漲幾三頃又其礙之大者也據豪愚見當先開孫墓白龍庵之間蓮花朶下營田之間南�茆塔之間使三湖各自相通次開官瀆口及官塘諸涇使諸水與湖相通次開珠村陸墓塘之大漲次開沿湖之小漲以其土加岸使岸益髙而又年設管湖之役俾其不時巡邏以防再侵而又月遣水利之官俾其躬自踏勘以防虛應庶乎水有吐納之地民無旱潦之憂上禆國賦下足民食而利可垂之永久矣

吳韶水利議

導河主潮沙之導滌制始於唐詳於吳越錢氏宋人承之故吳江常熟昆城下四指揮之設又有開江兵卒撥開江指揮置營之舉元人法之乃有撩淺人夫専事修理之制蓋凡潮港通潮沙隨潮上潮退而沙日畱積漸凝淤遂成沙漲今嵗不辟明年不開略與岸等故必設是人以主之時常撩探浮沙偶積卽抉而去之其始不過一二人之力逮旣成堽豈止百千其功謀其易而不謀其難甚善治法也其不以夫而以軍者蓋夫出於民恐妨農事軍則不耕不植有糧以贍其生爲甲爲伍有官以董其役分方撩滌得専心於所事茍民夫應役動致紛紜𨿽有興事之人必俟文移輾轉坐費時日莫急其功前人之見殆有深意至我國朝此法遂廢每一興挑積數十年其在州縣𨿽有水利屬員不過四海九州之人驟官臨涖莫識水土之宜不四五年且移官去有秩滿而不識河港何在者比比然也爲今日計不若以此分於近衞之官軍則其人土著而功緒有所稽也且治年間主事姚公文灝嘗立法毎縣於均徭項下辦解導河夫銀若干兩銀旣辦而河卒莫之導使卽以此給之軍夫以代其給引辦價之役豈不兩便江南寡冦禍莫急於水災以此責之軍人理無不宜況唐宋時之舊制又昭然可知也

副使沈水考序略

東南之水源者天目委者東海相距數百里間瀠洄澎湃而值其中爲吳江吳江邑也邑之西窪而廓如者爲太湖承受源水之來邑之東紆而條如者爲吳淞導引委水之去太湖不能盡容也亞湖而爲蕩爲堰爲漾爲潭爲坑爲池者二百有奇皆翕受而分瀦太湖之不盡者吳淞江不能盡引也亞江而爲川爲瀆爲溪爲浦爲河爲港爲渠爲涇爲溇爲衖爲浜爲洪者千計有奇皆連絡而分泄江之不駛者也東南之區莫是窟焉故曰澤國而邑當夫交防之衝茍有小水囊納獨先諸他郡邑是以嵗之丰防民之利害國計之屈伸恆是乎先節宣之法孰玆爲最故善觀水者觀吳江思過半矣我明治水初責守令繼總撫臣小潦必除微堙必濬共享丰阜胥忘徳恩久而守令弗遑從役添設倅丞撫臣難親細勞也添設工官或憲官於是撫偕郡邑各有所委水之利害不入於心矣官水者未必皆不舉職每或以節費汰冗疏而革之必待極潦大祲另請復設寒後索裘無救卒嵗河淸之竢能免胥溺也乎方革而設方設而革彼間設者客也暫差者寄也帶攝者他人之田也修節宣之政以爲豫逺之圖者誰歟無怪乎民逋日竄而督稅之使時遣而嵗不能復命也嗚呼政修奚遣爲哉議者猶罪天時而不察人政之未修墜久遐遺識無十一可憫也邇來湖承於源者賴堰壩之節也或崩或占奔潰日注而無掣江泄於海者在汀渚之決也或萑或葦淤浛日淺而不通猶之人口鼻浸灌不停膀胱窒滯不泄胸腹能不脹蠱以致於斃者幾希矣

太僕寺丞歸有光水利議

吳地卑下水之所都爲民利害尢劇治之者皆莫得其源委禹之故迹其廢久矣吳東北邊境環以江海中瀦太湖湖州諸溪從天目山西北宣州諸山溪水所奔注而從吳江過甫裏經華亭入靑龍以入海蓋太湖之廣三萬六千頃入海之道獨有一路所謂吳淞江者顧江自湖口距海不逺有潮泥塡淤反土之患湖田膏腴往往爲民所圍占而與水爭尺寸之利所以淞江日隘議者不循其本沿流逐末取目前之小快別濬浦港以求一時之利而淞江之勢日失所以沿至今日僅與支流無辧或至指大於股海口遂至堙塞此豈非治水之過歟蓋自宋揚州刺史始興王濬以淞江滬瀆壅噎不利從武康紵谿爲渠浛直達於海穿鑿之端自此始夫以江之堙塞宜從其堙塞者而治之不此之務而別求他道所以治之愈力而失之愈逺也後世之論徒區區於三十六浦間或有及於淞江亦不過濬盤龍白鶴滙未見能曠然修禹之迹者余以爲治吳之水宜専力於淞江淞江旣治則太湖之水東下而餘水不勞餘力矣由此言之則淞江獨承太湖之水故古書江湖通謂之笠澤要其源近不可比擬楊子江而深濶當與相雄長故獨治淞江則吳中必無水患而從其旁鉤引以漑田無不治之田矣又曰旁江之民積占茭蘆指以告佃爲名所納斗升之稅所占卽百頃之江兼之漲灘之稅亦多吏胥隠沒官司少獲其利者宋時圍田皆有禁約今姦民豪右占江以遏水道更經二三年無吳淞江矣若責所占之人免追花利止令隨在開挑以復舊迹則官不費而姦有所懲矣

姚文灝河渠私議

其略曰舊見毘陵志敍沿江諸港皆自外而內自下而上倒置源流不識水道江陰舊志亦然夫三吳水道皆西出於山瀦於澤東北注於江海何乃類云自大江而入南經某處卽以諸港皆出於江而流入於漕渠悖亦甚矣然觀其初似亦知諸港之不可以江爲源故於黃田港夏港猶云北引江潮而入至於石頭蔡港而下遂略去潮字直云自大江入矣可乎哉由僕觀之記黃田者當云東引長河西至九里河口折而北貫城中出黃田閘北入江舊志乃云北引江潮貫城南出折而西截蔡涇與夏港合流以達於漕渠記夏港者當雲南引五瀉堰至靑北止山塘河口折而東過�鎭出蔡涇閘北入江舊志乃云北引江潮南出蔡涇折而西過�鎭截山塘又折而南歷靑暘至五瀉堰以達於無錫且夏港自西南來出蔡涇而入江黃田自東南來貫縣城而入江二港相歫九里各自入江昔人於其間鑿渠以通舟楫遂以九里名河舊志之記黃田乃舍其東南之源而假以西南之派且並吞九里又以上下各二閘若本爲一港者彼豈知三水各有派而二閘本不相沿乎嘉定開河記云曁陽北大江其支港與河接者多置水門意謂黃田夏港皆大江之支港也又云導河自城闉南出黃田西距五瀉大觀記亦云黃田港北引大江貫城中南出於郭邐迆截蔡涇又云昔人卽港口爲上閘又卽蔡涇爲下閘夫以黃田爲上閘者謂水於此來也云導江水而南由黃田港距五瀉堰而爲漕渠吁漕渠果江水之所爲乎若是者支派混淆似宜刪去但存其廢置嵗月可也最後得曹崈之說云江陰當運河下流其水自常州經申港利港以入於江又云丹陽練湖白鶴溪諸水西自常州而來入於江陰其南太湖梁溪皆溢於運河自五防堰奔衝而下申利夏港以出於江可謂深明水道者矣

姚文灝九里河議

其略曰東南諸河惟此易壅推原其故有三一曰黃田潮來自東而西蔡涇潮來自西而東交衝互激防趨斜涇湧滚泥沙積聚腰腹一曰濬起浮土堆積兩厓風雨淋洗漸復入河且河形曲隘厓勢髙陡疏鑿旣深黃沙壁立復水之後遇沒輒崩少剝一隅便壅數丈一曰中吳地勢沿江有山爲之包防近山土壤迆邐隆起山脈引帶生气流通日漸增長如古之所謂息壤坐此三故人不之察以致此河湮廢今欲開挑各一二丈惟有才良吏爲政久而得民深徐依原議以漸爲之而又相度形便攻鑿河口別出蔡涇之南拒卻蔡涇潮流不使東行以相衝鬭則百數十年流通可必而江陰之民亦或少息肩矣

工部侍郎徐貫治水奏

其略曰竊見嘉湖常鎭水之上流蘇松水之下流上流不濬無以開其源下流不濬無以導其歸於是將吳江長橋一帶疏濬深濶導引太湖之水散入澱山陽城昆承等湖開吳淞江並大石趙屯等浦泄澱山湖水由吳淞江以達於海開白茆港並白魚洪鮎魚口等處泄昆承湖水以注於江開七浦鹽鐵等塘泄陽城湖水以達於海下流疏通不復壅塞開湖州之溇涇泄天目諸山之水自西南入於太湖開常州之百瀆泄荊溪之水自西北入於太湖又開一十四瀆各斗門以泄運河之水由江陰以入江上流疏通不復堙滯

刑部主事張衎總論水利

其略云一蘇湖之水爲上流之下者嘉興松江之水爲下流之下者宜在所先常州鎭江之水爲上流之上者常熟平湖亦似之宜在所後其淞江爲眾流之就下蹌口又爲吳淞江之入海施功所當先者一在元嘗有水監之官専理其事每年開挑各置水閘作大舟橫鐵帚隨風流行掃蕩沙漲此最良法其置閘每處一座以愚計之水閘之處當置水洞於兩傍置閘於中此亦前人經理有迹可見者也其吳淞江撩淺夫必用蘇州嘉興等衞不防海軍士及囚役之徒常時看守有淺則挑一吳淞黃浦之入者皆大江之尾其水和淡咸潮少入無害田稼故河在東北者宜濬若邊南海則外灘低而咸潮易入內地髙而淡水不去故在南者不宜濬也一秀州塘抵松江城西受湖泖之水今已淤淺其岸爲官塘凡旱嵗舟必涉淺不若自今冬取其塘中之土而爲隄岸一年一濬誠爲至要今乃仍取土於岸泥益深岸益孤而塘之淺自如也然疏鑿其塘宜列水洞以通西來之水如旱潦皆可開之蓋自楓涇至松江府不過泖橋滕港斜塘石湖塘跨塘通流若不置水洞則水之來處甚大去處甚少不能去之速也一凡小河曲港每年九月半爲始皆令有田之家自行開濬如有豪戶阻占者令其一年一開其官河中川如畎澮者令附近人戶二年一開其大川責令有司申請別縣開之五年爲率所開之泥停積兩岸者不許大戶取築房基止許小民挑修阡陌一茭蘆宜於湖蕩之濱每年種之可以當白浪之衝岸又使小民之得魚今𨿽小河曲港多被大戶占種覓利一遇水旱則阻河道大戶田在河口者車戽得所民田在中心者勺水無求此茭蘆之利與害也一松江東鄕地髙每年慮旱春雨方行作壩儲水一遇水旱田地俱荒莫若仰令有田之家十畝開池一畆百畆開池十畆旣能救旱亦可畜魚一松江東鄕懼旱宜堰水以種田西鄕懼潦宜作堰以截水然堰之外固阻外潦不能入堰之內其水何從而出蓋截水必在於水未長大之先當下樁作堰止畱一河通舟旣可禦水又能禦盜泥土易取樁木易辦若臨時則費力多而功成少矣一泖湖之傍多有水渰田土旱則止見舊岸水則

全爲巨浸人戶逃絕每嵗里甲賠糧此當奏聞議蠲其稅其勢豪傍湖積茭成田者當痛禁止蓋成田者多則蓄水者少橫潦之際何以容受一出水之口名曰水洞開閘多置木柵上則通行下則滯水合於府縣將官錢預收磚石積於附近専人督管觀其水通之處盡爲水洞或磚或石圍砌爲之不宜深厚旱則通流水則泄閉不可以木爲之不久則朽又不能無盜之者一塘岸種樹上可以資行人之防下可以堅塘岸之腳必於農隙之時命水利耆老取水楊之枝用附近之夫每一丈而種一枝蓋水楊多須盤根則能防岸其餘不可用也附近田家鋪捨朝暮視之如有損盜者治之以罪一水利之興不能不費財用莫若令河泊所並新漲沙塗新開蕩田或官倉借米之息三者之中取而用之庶功可成而績可久矣

上海布衣金處和言浚河築岸

其略云浦塘河埭蓄水以漑田者須於每年冬月水涸之時浚之使深築之使固或天時亢旱𨿽不至於大稔亦不至於全損今人往往於亢旱之際常使修治至收刈之後則忘興工又況浦塘河埭眾享其利若遇冬時修築圩岸以障水疏浚溝渠以蓄水其利豈不博哉但近來役於官者當夫修治之際不爲堅久之謀徒勞民力略無寸功今之治水必掄選通達水利者爲區長造成文冊在官俾之經管每季終赴官考其勤怠如此則事克有成民得安生矣

論疏水種茭其略云昔之君子論作堤疏水種茭三事誠爲有見然種茭之事不可一例而言低鄕田岸狹小河港深濶湖泖蕩漾水面相接加之風波衝蕩擊損岸塍及夏雨之際全仗茭蒲障護岸塍若髙鄕近於江海潮水出入賴以灌田況潮水之河淺狹必一年一浚若亦種茭阻遏水利害民不細治水者當責令耆塘糧裏將低鄕去處照舊種茭其髙鄕潮水河溝每年秋間許各人戶將自己茭艸連根起除毋容阻遏潮水

上海金藻論開河之法

曰開河之法疾流搔乘緩流撈剪混流傳送浮沙推挽污泥盤弔平陸開挑搔乘之法用鐵爲爬一爬三爪系於桴筏遡流挽之搔動其沙而乘流逺去矣撈剪之法用竹爲防一首兩尾鐵口篾腮舉其尾而開合之泥自剪入而撈起矣傳送之法先將兩岸髙崖分爲等級每級髙五尺廣一丈六尺爲路四尺爲溝級級布人人人執器鍤以起土鍁以調泥一遞一送無﨑嶇陟降之勞而土可盡去矣推挽之法用木爲車三橫九直橫方直圓以圓穿方橫長九尺五寸直長五尺下爲齒上爲柄四直長三尺下亦爲齒二橫之上加以橫板廂其兩首五人執其柄而按推之兩旁系之以繩而前挽之則其泥推起而欄去矣若其沙太深不能容人則車之後添凳立人亦可盤弔之法用丈許小船鍁入污泥首尾系索而盤弔之開挑之法無他在預先逺傳送而已又有順帶之法如丹陽運河兩岸髙崖若以往來行舟量力順帶南至吳江等處增廣岸塍北至鎭江等處增廣埠頭亦是裒多益寡之術但慮議者以爲遲鈍蓋此法功效日計不足而嵗計有餘嵗計不足而世計有餘患人不之用耳如此則財無空費人無徒勞時無虛度河成而有級有溝岸崩有所承潦溢有所節𨿽遇驚濤驟雨亦難衝塞矣開江次序亦與開河同但要先將各處包帶積荒田地與夫沙塗水蕩卻用長夫開以溝洫畫以疆界墾辟成功召人耕種抵足原租余充閘費待至開江之時遇有所損之處卽便以此償之如此則上不煩官下不損民中不害事而橫議自息矣蓋圩岸不髙固小水尙可支持一逢大潦則與無岸者同矣溝洫不深利小幹尙可接引一逢大旱則與無溝者同矣老農云種田先做岸種地先做溝此二句切中今時之病蓋髙鄕花豆不收爲無溝故也低鄕稻禾不收爲無岸故也是故髙鄕溝洫爲急而圩岸次之低鄕圩岸爲急而溝洫次之若其池塘潭沼又是髙鄕急務大約有田一頃開澤數畆可以蓄水可以養魚圩防髙固𨿽有大潦必得小康溝洫深利𨿽有大旱亦無甚歉江湖通達閘竇闔辟陂障同密𨿽千百年可防旱澇然必圩防溝洫池潭浦瀆悉以完備然後可以開江而置閘也凡開浦瀆亦是合據地方惟是三江閘竇湖堤海塘所關七郡利害必須合力共財而補助之也開江𨿽在開浦之後而源頭水口要害去處則不可緩置閘𨿽在開江之後而打石辦料募工給食則不可遲若乃湖隄海塘始則與圩防同事終則與閘竇同功凡此皆次序中之節度也

編修王同祖治水議

曰東南爲澤國三江五湖萬水所輳治之則爲民利不治則爲民害其勢然也欲興東南地利者治田之後卽宜講求治水之法而治水之要其說亦有三焉一曰開決三江故道以泄震澤之水二曰浚治諸浦以泄江湖之水三曰疏導涇港以泄田中之水三者備而東南之水庶乎其不爲患矣何謂開決三江故道三江之迹考究已悉語在三江考中然自今觀之太湖東入淞江出吳江長橋自宋已前湖水入江江流入海未有隄障也慶曆間築挽路建長橋以便公私漕運而江流始噎湖水始壅蘇文忠公嘗進狀言其利害單鍔水利書議欲鑿吳江岸爲木橋千柱所以通江湖其言善矣自後屢有開浚皆爲民利我朝夏忠靖公侍郎徐公常仿其說而行之已有成效然今之議者猶蹈襲前說復以湖水東流不快必欲決長橋以通淞江是泥古而不知今知彼而不知此也蓋長橋之水今不爲不通而所以爲東吳之害者則在於下流入海之處一有不通積水泛溢乃爲沴耳初不系於長橋也若復決去長橋使湖流浩至而入海之處又去不疾則吳江昆山常熟三縣之地皆爲深淵矣此淞江不可盡決利害甚明也東江舊迹在大泖西北爲爛路港澱湖西有急水港白蜆江皆東江之西段也澱湖之東有出水港斜瀝口防港口小漕港大瀝口小瀝口通潮水往來潮退則引湖水下大漕大盈等浦入靑龍蟠龍江而出海皆東江之東段也今諸港皆淺狹壅遏不通潮汐而東江入海之處遂塞東南風水回太湖則湖州諸縣皆泛溢西北風太湖水下澱山泖湖則昆山常熟吳江淞江等處泛溢是皆東江不通之害也今之言東江所以塞而不通者大率歸咎於黃浦奪權海塘障遏而不知江之通塞亦自有時黃浦海塘未必能爲東江害也或以爲東江旣塞而澱湖之水由千墩等浦北入於淞江殊不知澱湖之水自屬東江其北入於吳淞江者但支流耳遂以爲可泄澱湖之水者非也茍能尋東江之舊而疏治之使澱湖所受之水皆得達於東南以入海則松江可通而數百年之害可去萬世之利可興神禹之功可績矣其吳淞江自龎山湖北經大姚浦又北折而東過昆山南九里又東過嘉定由淞江東口入海其間屢經開濬東自顧浦西至界浦一百餘里宋嘉祐間所開謂之新江元大徳間都水任仁發開吳淞江西自上海縣界吳淞舊江東抵嘉定石橋洪邐迆入海三十八里至我朝永樂中夏忠靖公治水東南以爲夏駕浦抵上海縣南蹌浦口可百三十餘里潮沙漲塞已成平陸難以施工乃濬昆山之夏駕浦新洋江嘉定之顧浦安亭浦北貫吳塘皆入於劉家港以入海此蓋由吳淞江中塞故北通劉家港入海也正統間周文襄公濬顧浦以通吳淞江入海天順間都禦史崔公濬吳淞江自夏駕口東至白鶴江卞家渡莊家涇出舊江共一萬三千七百餘丈成化間都禦史畢公復崔公之功嘉靖攺元尙書李公復開吳淞江及夏駕等浦而入海之道皆通迄於今十有餘年渾潮往來沙漲漸積江流漸狹失今不治將復壅塞工愈難而害愈深矣是宜沿江相度於兩岸沙漲之所及時挑濬開通則震澤之水有所歸宿而不爲害矣三江利害大略如此何謂濬治諸浦吳郡之地北枕楊子江東通大海西控太湖南襟三江水之發源則自太湖東注三江以入海又其支流北達楊子江以入海故古人於東北沿江海之所濬三十六浦以分三江之勢使同歸於海其常熟之浦二十有四黃泗浦奚浦西成浦東成浦水門浦崔浦耿涇浦魚潭浦鄔溝浦唐浦髙浦金涇浦石幢浦陸河浦北浦甘艸浦千步涇司馬涇金涇錢涇黃鶯漕白茆港福山港許浦昆山之浦十有二掘浦下張浦七鴉浦茜涇浦楊林浦六鶴浦顧涇浦川沙浦五嶽浦蔡浦浪港浦瓦浦治間割昆山常熟東北境置太倉州而三十六浦今半屬之太倉矣自宋元以來屢議開濬或二三而止未有能盡復其舊者今三十六浦之中入海者惟茜涇七鴉白茆楊林爲最大入楊子江者惟福山許浦爲最大永樂中夏忠靖公開濬白茆景泰中侍郎李公敏繼之治中侍郎徐公貫又繼之且決白魚洪鮎魚口以入海逾三十年是爲嘉靖攺元尙書李公充嗣復大濬白茆以泄昆承諸湖之水起自常熟東倉抵鮎魚口湖漕橫瀝姚浜灣直抵海口九十餘里當時郎中林文沛任其事其所經畫最爲周悉治九年主事姚文灝開七鴉港東通七浦塘以泄陽城諸湖之水並爲民利楊林塘東北入海往往淤塞不時開濬其餘諸浦或通或塞故道悉存茍能相度其迹審究其宜次第舉行以時開濬則郡中東北之水皆北入於江東入於海矣今白茆濬後已經十餘年通達無阻爲利甚溥然當江海潮汐之衝未免沙漲積累之患所以防之於未然以爲經久之規者正今日之所宜講也又七浦塘迆東木梳灣今皆淤漲淺狹而直塘兩岸向所開辟者亦已壅閼則陽城諸湖之水七鴉漸有所窒礙恐復經嵗不修則爲患不小而施工亦大愈久愈難矣所以治水於萌蘗使不遺斧柯之力者尢今日之所宜急也吳淞江之南有大浦三十六條東自北平浦破江浦艾祈浦顧防浦養蠶浦大盈浦南澥浦梁紇浦石臼浦分桑浦趙屯浦內勲浦石浦道褐浦蕭市浦金竈浦千墩浦注浦張潭浦棠梨浦同丘浦諸天浦張浦帆歸浦甪直浦甫裏浦渡頭浦東齊浦剎刀浦界浦浮髙浦順徳浦大姚浦破墩浦盞頭浦吳淞之北有大浦三十二條東自顧浦安亭浦徐公浦北澥浦瓦浦三林浦顧幕浦金城浦木浦夏駕浦奣浦廣浦社城浦新洋江馬仁浦小虞浦大虞浦尢涇浦梁裏浦華翔浦心瀆浦樂浦薛莊浦黃瀆浦眞義浦界浦下裏浦戴墟浦上顧浦靑丘浦奉裏浦任浦其在江之南者則西受陳湖等水南受澱山湖諸水以入吳淞江而達於海其在江之北者則西受陽城湖諸水橫絕至和塘以入吳淞江而達於海自新洋夏駕以東則反納吳淞江之水以東北趨於劉家港而入海吳淞江迆東入海之口江之南有朱墅浦淮浦華漕浦赤鴈浦西舊浦周涇儼倘浦盤龍浦小許浦魚浦新涇西盧浦大盧浦上海浦南蹌浦古江靑浦戴家浜張家浜一十九條皆南通上海華亭縣界江之北有桑浦西黃渡浦裘涇東黃渡浦陸皎浦何浦上棧浦李墅浦封家浜新華浦石橋浜上槎浦中槎浦下槎浦桃樹浦大場浦趙浦西彭越浦東彭越浦唐莊浦坊浜江灣浦二十二條皆北通嘉定縣界然皆近海潮汐往來易於漲塞其江之中段諸浦在昆山縣境者西至華翔甪直潮之所至沙漲爲患廣者日狹深者日淺若小虞浦在昔最爲深闊而今亦漸淺狹矣夏駕道褐木等浦屢濬屢塞其木夏駕嘉靖初開濬之後水尙通利而道褐漸淤塞惟千墩一浦南通澱山湖最爲闗要浦極深闊與夏駕新洋南北相望水勢相入屢經開濬皆爲民利今宜沿江相度各浦之通塞濬其淤塞使湖之水必趨於江而江之水得入於海則郡中東南之水定矣又至和塘一名昆山塘西自郡城東抵昆山七十里繞城而東合新洋江經太倉州城南入劉家港下海蓋上流自郡城南北諸水發源於太湖塘之北有大浦十九條則受陽城諸湖之水塘之南有大浦十九條則受沙湖及吐納吳淞諸水其東流赴海之勢最爲迅駛東南泄水之要道不下於三江諸浦者也今新洋江之東至太倉三十里𨿽近海通潮皆深闊未足爲患其昆城之東環而西至眞義浦二十餘里沙漲亦漸積而塘亦漸淺狹矣若是者並宜沿塘相視以疏決壅滯則郡東之水皆入於海而不爲害矣或謂古人以開浦置閘爲第一義入海諸浦皆宜置閘隨潮啟閉蓋謂江海之潮日夕兩至早潮方退幾至浦口則晚潮復上海水渾沙迎潮復還湍泄往來何緣減退沙漲出入難免淤積今置閘必於近江海三五里之地潮來則閉閘以障渾潮𨿽閘外淤積地裏不逺易於濬治潮退則開閘以決水入海如是則沙漲不得入閘而浦無壅塞之患江湖之水常流而永無阻滯之虞置閘之利如此宋趙霖體究治水利害狀言之詳矣然閘之廢已久而建置興修爲費不貲工力未易縱使盡建而不設官以守之𨿽有閘夫皆村氓執役漫無管轄朝夕啟閉豈能及時猶無閘也𨿽或設官而好逸憚勞因循廢事猶無官也則閘之設不能利民而反爲害矣又夏秋之間霖雨暴漲江湖泛溢𨿽大浦通流尙慮不速閘口窄狹水去甚遲爲害滋大是則閘之所以廢而難復者有由然矣嘉靖二年郎中林文沛曽於夏駕浦口並置二閘欲以障閉渾潮意亦善矣而典守無官啟閉失時加以江流海潮往來衝擊三四年間遂以傾圯自後吳下被水論者且歸咎於閘以爲障遏江流去水不疾則置閘之說未易輕議也茍能濬治沿江海諸浦以時修葺則亦何患乎水之爲民害哉何謂疏導涇港蓋圩田四圍皆涇港環繞或傍江湖或傍浦塘曰涇港者論其槪也涇港之設有公有私公則並通舟楫分利水道旱則引其水以漑田潦則決田之水以入涇港泄諸江湖浦塘使歸於海其利於農田最爲近理切要所宜舉行而不可忽者也圩田之中有浜池涇港之類不系舟楫往來水道出入必由之所旣皆壩堰使水不侵田語在治田考中其諸緊要圍田水道通行開濬使稍深濶卽取其所開之土以修岸塍以固基本夫如是則田間之積水可畎引於涇港涇港通流可散灌於浦塘浦塘決水可疾趨於江海大小相資首尾相貫又何水之足患乎夫吳郡之水皆源於震澤西通荊溪荊溪之上溧陽有五堰以節宣歙金陵九陽江之眾水使不入於震澤而北趨於蕪湖五堰之廢已久今眾水皆東入震澤矣宜興之西有夾薴千瀆所以泄長蕩湖東入滆湖泄滆湖入大吳等瀆由常州運河北偏十四瀆防門北下江陰入江今十四瀆存者無幾若常之孟子河卽孟瀆無錫之髙橋卽五瀉堰水猶北入於江但諸瀆有通有塞未有能究其利若宋進士單鍔所論耳今於吳郡之東旣通濬江浦以決東流之勢於常州復修十四防門以管水入江開夾薴復五堰以節西來之眾水則震澤之水深蓄安流凝然底定其出也灌漑農田足爲民利其溢也分流江海不爲民災而全吳數郡皆無患矣大抵吳郡之水譬諸一人之身五堰則首也荊溪則咽喉也震澤則胸腹也三江則腸胃也浦港涇瀆則脈絡眾竅也腸胃壅塞脈絡眾竅不通而咽喉之入不節將見胸腹漲溢支體浸淫死亡可立待矣水失其治能爲民害若此爲人上者可不思所以去害興利爲東南保障計乎

松江張汝弼治水議

曰松江澤國水利爲重而其水道之要者則吳淞江也黃浦也吳淞江一道範文正蘇文忠論之已詳任仁發輩推之已悉然當時惟患墊溺而詳於疏導之方不慮旱暵未及節蓄之防非慮不及此方是時黃浦未開有墊溺而無旱暵耳黃浦之開則自永樂四年葉錢塘發之夏忠靖成之其利甚大去年水潦聞父老言較之永樂三年之水今年尙少三四尺然永樂三年以連雨十日而大潦去年連雨月餘而潦何昔之水反多今之水反少耶蓋昔黃浦未開泄水之道隘今以黃浦旣通而泄水之道徑耳使黃浦不開則月餘之雨當何如耶此黃浦之大利不在吳淞江下矣然水勢急於此則緩於彼黃浦潮勢奔激衝齧兩岸泄水益徑則松江潮勢平緩停注淤泥泄水日隘故黃浦之闊漸倍於舊吳淞江狹處僅若溝渠矣淞江限於低鄕之東北泄水隘則益低鄕之潦黃浦界於髙鄕之西北泄水徑則益髙鄕之旱兩鄕異宜罕遇全熟或一嵗之間一郡之內旱澇俱見有司欲以上請實難爲辭未免舉一廢一民之怨望亦不卹也此皆天時地勢之使然久晴必有久雨久雨必有久晴陰陽運化天道之自然也惟在乎因其地勢之髙下疏導節蓄以應之耳節蓄之方當於出浦河口之內避潮衝激之所運石置閘遇農月水少委人司之以時啟閉則髙鄕潮汐可到積水不泄而少旱矣閒時則收藏閘版無阻行舟則欲倚閘漁利者何由而施之哉此節蓄以利髙鄕也疏導之方當於江中甚隘之處則疏之蒲葦梗咽則芟之蓋其水勢旣緩多由蒲葦梗咽漸至淤塞尋尺不除遂成隄岸時加巡視使之流駛則故道不廢泄水斯便而少潦矣其泥沙湧動隨掘隨漲者若大興工費亦何益哉此疏導以利低鄕也然低鄕田圩不修水亦不能自退髙鄕之河渠不濬水亦不能逆上故有司每嵗修濬但一法百徒勞少功而濬河之爲尢甚焉其初報數則曰某河若干某河若干及其興工止濬一河或十數里或五七里而已泥深四五鍤或止挑一鍤二鍤而已或摧其髙磧塡其深窪而已其功將畢卽時星散堰水之壩仍畱在河有司臨視或指一河爲二河或指某河爲某河新水旣漫孰測其淺孰見其壩址名曰濬河河不加深徒增諸壩以阻水耳鄕人所謂竹節壩者是也況夫𨿽多得賂卽放實下手者能幾人哉若田圩則髙出水上可望而知水患常不測而至民亦不敢因循故其頗少此特有司之未知知而防之直易易耳𨿽然地方廣逺必得専官提督若委官暫至不能時巡不熟地利多爲所罔且疏導江流茍非専官豈能時巡故宋置農田水利使元置都水庸田使都水監等官亦不得已也舉事易得人難愼擇其人則利無不興無不革矣

水則

益州記曰李冰穿蜀江立離堆導雙流鑱石爲水則通灌注之利蜀人賴之今按其制樹石墱旁以尺畫之凡十有二司於候吏水取足用而止過則泄入支渠用以資漕漑而利舟筏三吳稱東南水國嵗值淫霖田疇半沒漕餉急矣而槪以災告至莫可驗問往水利使仿離堆之制令濱湖屬邑各立石爲則如吳江則置二石於垂虹亭兩顏下各爲七畫以下一畫爲平水之衡水至二畫則最低田沒至三畫則稍低田沒至四畫則下中田沒五則沒上中田過六與七則髙下田盡沒矣如某年水至某畫爲災卽於本畫刻曰某年水至此以是爲準則官有信驗而告災之民亦無從虛冒也此水政之大者故附碑式於左

右石碑二面分置左右爲上下半年每牌分爲六月每月之下分三旬令候水者於每旬水勢漲落至某則以實報官其有過則爲災者刻之如前法俾長民者因爲捍患之圖其碑蓋每年一換云附議

松江府生員張內蘊水利議

江南水利瀦蓄於太湖太湖宣泄取道於吳淞江吳淞西連太湖東通大海海日兩潮渾沙易積太湖之水注江達海晝夜不息力能衝散潮沙漢唐以來吳江未築長堤湖水無阻沙不積聚江水常深吳中自來無水患迨宋慶曆間以淞江風濤多敗漕舟遂築吳江長堤橫絕江流五六十里𨿽有橋梁石竇瀉水終是抑遏阻滯而江流之紆緩始不足以敵渾潮之倒注而吳之水患始於此矣宋人設法經理旣立水軍三四千人以爲撈淺之用另設官田米三千石以爲經費之需吳江知縣職銜帶提督湖塘河渠縣尉職銜帶巡視湖塘河渠如遇水路淺隘橋道傾頽本縣徑自支米應用卽時修理賴此僅保無虞由此言之太湖諸口只宜常通不宜略塞水利職員只宜特設不宜兼官前元不知逺略軍散營廢官田米歸之朝廷所惜者止於三千石卒之湖口湮塞無官督治貽害三州六郡之民不知幾倍我朝列聖畱心農政各處設有水利僉事各府州縣設有治農佐貳等官亦旣勤矣又恐遷轉不常虛文塞責故又時遣大臣經理承平日久成法漸弛馴至水口堙塞年復一年沿江占據成田日甚一日湖流愈加隔絕江水不復流通非惟通潮去處無復能衝散潮沙卽以湖水發源處所亦往往停滯渾泥漲灘一望極目沿至嘉靖二十年以後吳淞江日就湮塞而吳之水患始不可復救矣太湖泛溢泄放無門低鄕田畆方患全淹沿江髙仰之區則又不能引潮灌漑荒棄田地萬萬畆虧損錢糧萬萬石卽今江道西自慢水港口東距徐公浦口四十餘里幾成平陸至於太湖泄水諸口如吳江之長橋長洲之寶帶橋沿塘三十六座橋道及一百三十餘處泄水石竇內中多有浮泥浮穢漲塞者所當急爲相視急爲疏濬者也此須動支官銀或起集官夫非止一勞永逸實爲正本淸源然此特其大綱耳非其節目也求其節目之最急者則又在乎河渠堤岸之交修蓋河渠者蓄水以資灌漑堤岸者禦水不得入民田古者河渠深廣堤岸髙厚非止爲治田之計正欲約束水道使江之水常髙於海浦之水常髙於江湖之水又常髙於浦蓋順其就下之性引而導之然後湖之水自入於浦浦之水自入於江江之水自入於海沙不阻塞旱潦皆宜國計民生永永有賴茍無隄防以約束水道則散溢妄行悉假低田以爲容受之地矣欲借其建瓴之勢以蕩滌潮沙胡可得哉夫有田無岸水平入之一年墮工前功盡棄一家墮工諸家之功盡棄則河渠隄防之役每嵗當舉此工不繼安用開江爲哉夫以河渠隄防之闗緊甚急者民間反忽而慢之皆因水利官雜委兼攝未暇専心巡視之故其不曾巡視又皆因未有特設憲臣提督之故蓋上司之賞罰不行於水利衙門則水利衙門之賞罰不行於塘長等役上下相因循茍簡若此不已其害不獨在於民生而且移之國計矣然則方今救時之急務捨水利之外奚以哉水利之急務捨堤防河渠開江之外又奚以哉夫治水天下之大事也而足國裕民全在乎此又天下之大功也任天下之大事以成天下之大功非有天下之大智秉匡時之大忠者其孰能與於此

又

凡水勢聚則力専而流迅散則力分而勢緩故渾潮倒注之處宜於分而江流順行之處則又宜於聚殆不可以一槪論也古者河渠深廣堤防髙厚非止爲治田之計正欲駕水歸海使渾潮永不積聚江可常通耳以故近江髙仰之地常要多濬枝河而通江近水低田須要堅築隄防何則渾潮出沒必由海口入江方其潮來之時有此支河可以分其脈絡而殺其洶湧之勢潮退之時有此支河則百川眾流並瀉入江方能並力衝散潮沙故欲江之常通莫先於兼濬傍江之支河者此一防也水鄕低田賴其隄岸髙厚方可攔截水勢使之盡入於江不得散溢妄行江流乃可迅速若隄岸單薄不行修築則浩渺無涯之水悉從無岸低田散入水勢愈加紆緩安望其滌去渾沙故欲江之常通尢莫先於急修隄岸者此又一防也若其上源要害尢在太湖泄水諸口現今沿湖諸口悉被民間圍裹成田築爲蘆埂茭蕩水脈全然不通吳淞江夷爲平陸實由於此應委風裁有司備查沿湖通江泄水諸口及石竇古迹港凡有淺隘漲塞工程重大官爲措置工程小者著各専利豪家自備人夫悉從自己田限所對橋門石竇通行開濬不如式者罰追歷年花利以備河工之用而防裏胥因而索詐擾民其水利官分地程功定勸課爲殿最另再查照銀渚東壩禁約事例題請嚴爲禁約夫旱地有支河則海潮倒注之處常分而不聚水田有堤岸則江流順行之處常聚而不分沿湖泄水口子又有厲禁而時常修濬則上源之宣泄益無阻滯三防並行𨿽有渾潮決不能深入縱有沙泥停蓄江流隨輒滌去如此則吳淞江可以常通太湖積水可以常泄吳中可以永無水患

又

爲政有體操得其柄則已不勞而事畢舉功在萬世矣今欲興修水政垂惠三吳不須別項勞神只須采集眾議立爲成規以傳示永久如旱鄕支河限定每年一開幹河則五年一開低鄕圍防限定每年一築界岸則三年一築克定程期永爲遵守一家之工役不完責在業戶一圩之工役不完責在圩甲一圖之工役不完責在該年總甲一區之工役不完責在塘長一縣之圍岸界防支河幹河俱不及期修濬責在水利官水利官自十一月起至二三月止並不許雜委亦不許取具糧塘裏老結狀一紙以塞責須令出捨鄕鎭巡行阡陌問其疾苦省其勤惰相其原隰酌其淺深髙下孰爲利所當興害所當除各處荒棄田地用何調度方可轉荒爲熟凡切於民生國計通要畱心經理申詳酌處𨿽上司或有別委掌印官不必闗牒本官徑自另議一員申請朦朧不行申請致令雜管他事墮悞水利大政責在掌印官水利官怠惰偸安不爲出捨巡行責在該府水利防該府水利防不嚴加督察不按季臨視其責亦有所歸大約巡視一年二年圩岸可成巡視三年四年溝洫可深巡視五年六年浦瀆可通巡視七年八年三江可入十年之外流民可以盡歸荒田可以悉治戶口漸饒國計日裕矣

按渾潮內注𨿽自海之東北而來然三江之內幸不聞醎潮之爲害者則以崇明沙一帶橫截海中足爲障蔽迆北楊子江吞吐萬流直衝入海適當崇明沙之內畔故凡此返注之潮仍是長江之去水復還所以醎淡不甚相逺灌田俱可無虞自是而南若川沙若南滙所若柘林靑村金山衞等處凡屬松江地方則純是醎潮矣竊攷東江入海故道當在亭林閘港間此其泄放泖湖之水𨿽似切近然勾引醎潮入內爲患則害亦非細古人塞斷東江海口未爲無意後人尋究東江入海故道欲從金山衞側近開濬盧瀝小官浦以便宣泄者不知醎潮入內損壞苗田又將何以禦之甚哉其說之不可行也

委查昆山嘉定荒田掲

周大韶

其略曰積荒田土惟昆山之十二十三保嘉定之十六十七都爲尢甚究其所以始由水利不通加以積逋爲累小民無所控訴故相率而去以爲緩死之計耳玆欲區處流民使之歸墾其說有五一曰減重賦蓋此處地廣人稀糧多租少不足以償所出當役者往往問罪破家故不得已而爲之逃亡今𨿽不能如周文襄稱地之賦亦當於三斗三升之內量減一斗或八升而又輕其徭役免其重派則斯民莫不樂歸而願耕故土矣二曰開河渠蓋此地髙阜太甚溝洫難通一澇則積水爲害一旱則車戽無資賦負民逃皆由於此但今吳淞江𨿽開而內河如徐公浦瓦浦顧浦雞鳴塘等處尙多淤塞所通者亦不滿二三尺豈能灌漑伏望將此數條大幹河動支官銀開濬以此墾荒荒可熟矣三曰復輕賫蓋此地土產綿布紡織爲活昔周文襄將本縣官布一匹作米八斗盡派本區找納折銀民賴輕省之惠近今悉徵銀貯庫另防解戶別處收買夫土產之物棄而不用反要易銀輸納官府收銀復又托人收買濫惡侵克反滋端伏乞查照前例派納本布不惟錢糧易完侵尅之亦可革矣四曰寛宿逋蓋此地逃民每年拖欠錢糧家產蕩盡難以淸楚上畏官府刑法下爲裏胥追求只得逃去他鄕茍全性命伏望將此積荒宿逋悉行停止或設法處補招徠之術孰有逾於此哉五曰核荒數蓋踏勘荒田姦易作伏望差委亷能官一員親臨踏勘眼同彼處公正人役挨坵挨段逐一丈量明白並查人戶現在逃亡造冊申報以憑酌處庶眞僞不淆荒田旣有定額則移熟作荒之自無所容矣此外又當查新漲以補坍荒稽縣總大以補減額禁告變賣以撫安居民之流離禁告回贖以鼓舞佃戶之開墾此皆荒政之所宜先者也

吳江縣蕩價掲

周大韶

其略曰今之議塗田者僉謂享利甚厚價值甚髙故加其賦也重其價使入於官亦可也殊不知享利厚由於天時晴霽耳霪潦一加率多渰沒價值髙由於稅糧輕省耳賦額一重誰肯承當故今區處塗田竊以爲加其賦不若淸查舊佃冊籍使糧之顆粒皆有歸著重其價使入於官不若加意於丈量之際使田之隠漏一無所容況今議價入官不爲急濟河工之用與其議多而難不若減少而易與其盡法而得虛名不若量情而收實用爲今計者合行委官將此新漲舊漲塗田排字定圩挨坵編號通行丈步盡數報官除荒蕩茭蕩另議外其餘熟田列爲上中下三等逐一注明於冊聴候覆勘上等熟田兼種菜麥每畆徵銀六錢或七錢中等熟田止種稻禾難種菜麥每畆徵銀三錢或四錢下等熟田𨿽種稻禾亦難保其常稔毎畆徵銀二錢於稅糧則隨其所納以爲定額永不加增茭蕩荒田則並其田之價銀亦通行免派以示寛卹惟有不經告佃私墾成田栽種稻禾者免其追花問罪每畆罰銀一兩至於水閣橋棚查其有礙於水利者拆之可也如無礙於水利者存之可也或每丈納銀一錢二錢亦無不可如此則旣不輕縱之而示之以法亦不重苦之而權之以情是𨿽價從輕減在民間不無遺利也

吳江縣河工議

周大韶

其略曰竊惟水利之所需者莫急於財力財力之所賴者莫大於塗田塗田之最多者莫過於吳江計田徵銀計夫給食人皆謂河工之費可取辦於吳江矣而卒大繆不然者韶反覆思維惟以俯順人情姑聴貧民自用其力爲從長之計蓋以吳江之貧民就開吳江之河道其便有九鞭朴不施而夫之所在卽銀之所在其便一也田多價多者卽爲之長不必另報夫頭以生事端其便二也𨿽用其力實以勾銷其應納之銀仍用銀名色取具領狀在官事干錢糧易於責成其便三也上無出納給散之勞止須臨視課功其便四也下無守候領支之苦而工食盡足毫無掛欠其便五也各食其食卽各居其居夫廠不必蓋造其便六也樁笆竹木富家各願自備工完各自領回無煩官府措辦其便七也況今貧民盡收是國家不費一粟兼寓救荒之意其便八也河工取諸其力省出一粟一布皆易銀以供正額民得存生其便九也夫天下之可患者止爲有銀而無夫耳一用貧民遂可以不勞而集事較之始焉追呼拘迫以責民之所無旣而曠日持久散而聚聚而復散以求濟乃事者相去不亦逺哉然欲得民之財當先服其心而欲服民之心其防有三一曰預給憲票以絕加賦之疑夫塗田納價本爲糧輕許以糧輕而無憑據何以示信今當刋布帖文示以納價之後聴其永爲世業永不加賦先領該縣用印候具領狀之日戶給一紙以歆動其心俟其工完之日仍復送縣類解請給憲印以民之力治民之田以永逺之輕科易現今之實用大令一布翕然歡騰鼓舞民心此一防也二曰候查低荒以杜混徵之累夫低田年常渰沒九年三熟錢糧累賠此田俱屬貧民大戶絕無較之湖口塗田利厚糧輕者大不相侔耆民混報蓋亦有之槪行徵價旣以不可卽與開豁人將效尢合行出示如有此等許具區圖圩號步口開報聴候弔取先年丈田經緯冊覆查生情告擾希求漏價者盡法重處通計冊內混報十中不過一二所議之價當必在於下田得賜準查價之所蠲𨿽甚不多恩之所及則非小補鼓舞民心此二防也三曰明立限期以紓並徵之憂夫塗田價銀鄕宦動經千兩富戶百兩或數十兩塗田銀如此則正賦可知一時並徵勢難兩辦合無將蕩銀明立程期定限今年先完一半明年通完庶幾數少則民易於供辦官易於比徵鼓舞人心此三防也以此三防出示曉諭民𨿽疲癃自當感激奮勵一坐而籌吳江之河工可以指日計矣

委勘橫塘橫泖河工掲

把總陳王道

呈爲俯察輿情以興水利以救荒民事切聞樹藝者久旱必思甘霖行旅者一雨便愁泥淖人情不一古今同然防臺命道探量橫塘之淺深與酌計車水工夫之難易沿途探視因而咨訪土人熟得其情敢爲臺下陳之勘得靑浦縣有大塘橫貫其東者名曰橫泖自東門起至北幹山前共長一十八里河身濶約十丈深處水見六七尺淺者不減五尺兩邊田形極低禾苗俱先栽揷民聞此塘亦在開濬之數無不戚容皆言此處低鄕所患者水潦之爲災所急者圩岸之爲重防縣躬行督率縱橫經緯防塍俱已修築余無別慮艴然之意從可知矣自此幹山前以至陸家墳兩邊田地頗髙近河稍見成熟內多蘆蕩河水較亦漸淺通只有四尺上下其民僉謂此塘爲一鄕灌漑之資遇旱不通舟楫甚樂開濬但因此處田圩廣大內少支河以致荒棄皆成艸萊近塘田禾新揷若壩截日久不免枯槁耳喜此塘之開又悲興工之晚也至於地名樓下以至張幹山寺直出橫塘東口共長一十二里河身之闊狹不齊而水流如綫深者不過三尺淺者只二尺矣卽今雨多水漲舟尙難行況兩岸所植不過花豆其分段車水工夫亦甚簡易民情願開急於水火有如大旱之望虹霓矣因得民情之同異如此而竊爲斟酌其宜焉則知橫塘之工乃樹藝者之思霖也橫泖之工尢行旅者之厭雨也合無以橫泖之役記工秋成橫塘之役刻期興事然修浚之政不能不動眾而病農若以利害之大小較之豈因一時之未便而頓忘久大之利耶況利之所在人必趨之給民工食爲民開河興利救荒一舉兩得法令可以齊民至誠足以動物府佐董事提調有方縣令親民撫字素著此役𨿽曰違時然以諄諄曉諭之明切民知趨事無不樂從其管工員役能如上海縣主簿某董築寶城海塘二役夙興夜寐身必先之𨿽在赤日暴雨之時不離工所故夫役不得早散民甚感激遂竣其功此又在事者所當知悉以分臺下孜孜汲汲之憂勤可也因條掲其宜伏候裁奪

再論開挑河道勿以工鉅而致詳勿以工小而致忽必須如浚吳淞白茆二江分段作壩逐段車戽其段數不必拘定長短俱於有支河去處分作一段隨其長短以派車工以分夫役夜則車戽日則挑掘作速完工以便農作如短浜不通外河者不可車入積滿以致崩漏妨工近如瓦浦之鑑不可無慮也

委勘太倉州水利掲

陳王道

考得太倉州水源自吳淞江引太湖之水從新洋江而來北與至和塘引郡東諸湖之水兩相防合繞太倉州城之外以入劉家河而入海言其形勢抱若天虹環如腰帶卽堪輿家所謂之員暈是也言其方位南鹽鐵在巽戚虞涇在丙應岡門在丁北鹽鐵在亥至和塘從庚而入橫貫城中所謂催官得六秀之水是也形勢環抱以故英才繼發甲第相仍官祿峻要財賦充腴爲東南重鎭良由此也然以所轄之地言之西逺諸湖東濱大海其鄕髙阜地接岡身厥土沙磽田少畎澮是以每遇雨愆期澇則泄放無門旱則灌漑無恃以故民多逐末𨿽有樹藝亦皆花豆焉耳今幸臺下興修水利萬姓懽呼引領以動來蘇之望然其濱海之地每多堽身以致積土如山者皆緣海潮錯入渾沙塡淤屢經開浚而漸積以成若不爲區畫使河水常濁潮沙之澱年浚年加究其所竟寧不爲夾岡之勢乎故民田之灌漑必借海潮大汛方可車引防養田禾一遇小汛𨿽有河渠涓滴無入束手待焉故古人開二十四浦於常熟開十二浦於太倉爲沿海泄放澇水之計固爲救災之急務意善功著矣然以三十六浦論之如三丈福山奚浦許浦白茆七浦楊林吳川鹽鐵橫瀝諸塘之外餘如大錢鐺腳雙鳴鹿鳴六尺東楊林大捨桃源涇之類雜引潮沙內多淤壅者𨿽有形存欲假之以泄放湖水之溢殆非所賴也蓋陽城昆尙諸湖之水必由白茆七浦楊林湖川等塘而泄入於海計其經行之路各七八十里行至近海之處其涓涓趨赴之勢孰能禦之乃開三十六浦以分泄焉不於湖口多開以殺其怒乃於海岸多鑿浦港以分其流所假六浦引湖水以衝滌三十浦之潮沙其多寡彊弱灼然可知若開三十六浦於上流則湖水並入白茆七浦等塘則湖水彊而潮水弱湖水不患其不泄而六浦日以深今開三十六浦於下流則海潮亦互入於白茆七浦等塘湖水少而海水多故六浦不能不淤而日以塞譬諸白茆七浦等塘之勢井陘棧道然車不方軌騎不成列之兵也三十六浦之渾潮平原曠野東衝西突之冦也以井陘棧道之兵欲制勝於東衝西突之冦豈不難哉爲今之計將常熟之二十四浦如白茆福山三丈奚浦許浦之外太倉之十二浦七浦湖川楊林經河之外鹽鐵橫瀝小塘子花浦北瀂漕楊家浜漕頭塘顧堽門六尺等浦緯河之外或爲市鎭之通渠或爲民運之要道必宜開濬以利往來餘如張涇洋子涇東楊林茜涇雙鳴鹿鳴浪港大錢等涇俱著民力開濬之後各於兩頭或作土壩或建閘防以瀦淸水以節渾潮不論大小潮汛使民田均得以資灌漑而於七浦湖川楊林等大塘亦無諸浦雜引潮沙以致塡淤也例如華亭上海二縣之西亦有三湖四十八蕩及三泖之水其泄瀉出海之路止借一黃浦其東入海之處未聞有三十六浦之多也更有海塘以爲障蔽故無海潮衝入而河道皆通其鄕支河若非舟楫必由之道俱於兩頭作壩瀦水以灌田禾並獲畜魚之利例可見矣此𨿽末見一得之愚亦博訪僉同之論惟臺下以旁燭之明而采芻蕘之見造無疆之利以宏久大之謨地方幸甚斯民幸甚

宜興西氿水利議

周大韶

該縣之水上接金壇溧陽及廣徳分界山與長興張渚之水並會於此氿之中一從縣治前後瀉出東氿以入太湖一從長富張師等河分入西滆湖支流分散故西鄕一帶之水𨿽甚積雨不至久淹旣又問之居民云西氿之水𨿽有大風不過少阻程途而無覆舟之患復詢溧陽運道云此氿每嵗冬間順風駕帆頃刻可至數十里況溧陽從七里莊可徑出丹陽但橋梁低下增髙數尺則不必更出常州此又至便之事也又至成塘橋咨土人以復河之防云北有宋瀆前人所開以避氿中風波之險後人趨便俱從西氿出入略加修濬則巨舸重載亦可無虞循至宋瀆見兩岸古堤原系舊路中間一河旣深且闊獨梅春渰稍闊須當作堤成路然亦不過半里許其餘淺淤小者少事疏濬而已其道裏之逺近亦與氿相當縱迂逺亦不過一里於各支河上橫布木橋則至成塘率皆縴路每河置橋不過八九條無甚巨費不知當時委勘府縣官何不訪其舊迹以圖便易假使臺下見之必將樂其功之易成而亟圖之矣議者又欲近氿蘆灘艸防民田開進一河算來該開畆數約二百有餘價銀與所費樁木不相上下無山塹廬墓所阻兩防豎土可免波浪衝激況實地用功民易爲力但工計繁劇姑置之後著可也卽今蘆洲與無灘者尙皆水淹不知冬水落否否則車戽甚難與其重費以圖其難孰若省費以圖其易且可以禦風波可以避盜賊可以過糧運可以便商賈而百世永利矣

一論治水有古今之異宜

蓋水之在天地間每隨气候以爲盈虛猶人之鼻息然也古今言水患者必先於吳江及歸咎於長橋挽路也然考之宋元以來其變遷之故有不盡然者蓋挽路築於宋慶曆八年長橋建於元泰定元年宋時郟喬言曰禹以三江決震澤之水今之二江已絕惟吳淞一江猶存元時任仁發復曰三江引太湖之水以入於海二江俱塞僅有吳淞江存焉則自宋迄元𨿽有挽路長橋而吳淞江固無恙也其二江之本源不假於吳江以爲咽喉初無挽路長橋之阻已先亡之矣後因江流湍急激成大滙路漸迂逺民罹水患後人乃開新洋夏駕二水以泄其流而江之勢始分矣張士誠又北開白茆港以殺上流之勢迨至國朝而吳淞江乃塞今南之黃浦北之劉河卽古之東江婁江也二江今旣深闊疾流則吳淞又焉得與二江俱存而無恙乎猶人以一身之大其气不能兼通於鼻息然也今之議者咸按昔人之言曰盡從吳江沙村之民開而爲水並鑿吳江之隄而爲木橋千所然長橋與石隄於吳江上流之勢不能無阻若云盡徙吳江之民又鑿爲木橋千所未必皆然且如吳江之南九里有阜名牛毛墩其四下卽東湖乃汪洋之水也自嘉靖二年之後迄今成田民居之矣則湖水之盈涸亦自有時昔湖今田則吳江之地奚必盡徙其民乎又如長橋里許爲谼六十有一石塘九里爲橋三十六座由此以達太湖不過三四里之程今視其水之流行不及十餘處橋門之內外水勢亦不甚見其髙低湍湧𨿽屢經開浚而湖水不能衝滌諸橋之淤然則又奚必鑿爲木橋千所乎則湖水本枯又可見矣自今言之宜於長橋之南北以及吳家港口等處宜相度形勢急於開浚以資其上流之源使太湖之水必趨於吳淞江而後已今已開矣第湖中西北風起吹渾泥入港至南灘又爲長橋鎖住不無澱積故南北兩灘三五年當一撈淺也又於新洋江口之兩岸各築短壩六丈則減十二丈之力所存者十丈而已自不足以奪吳淞江十八丈之勢使此江之水必趨於海而後已其如昆山塘之東西龍溇界牌涇陸涇等壩金雞黃昌淸水等港凡可以決陽城湖水以補婁江上流之源者盡宜疏而通之則三江之勢秩然不亂可復大禹三江之迹潦固可泄涸亦可瀦矣

一論治水有爲謀之異臧

蓋治水之法必先明其來歷之源然後導其歸宿之路其序不可亂行其功不可逆施也嘗考常州之水下至無錫以達蘇州自運河之水無不西南行以注於太湖直至胥口方引太湖之水由橫塘以出胥門城濠自蘇州以至無錫常州未聞有出太湖之水也惟運河以東之水入太湖不疊者乃東下長蕩鵝肫等蕩而分瀦爲陽城等湖故自婁門以達昆山城由陽城湖而南皆出塘之水未聞有水自太湖北入於婁門塘下注於陽城昆尙諸湖而泄入於江也此其迹之顯然有不可誣者然此沿江諸浦所泄者乃不及入太湖之水謂之殺其上流之怒而分太湖之勢可也何論者咸謂震澤之水北注於陽城昆尙諸湖指福山許浦等塘爲震澤之尾閭茜涇諸浦爲震澤之後門乃謂浚三十六浦以泄太湖之水同歸於海然則以三江爲震澤之咽喉乎爲震澤之胸腹乎此不經考索之故也宋時黃震亦嘗論及之曰昔人開茜涇諸浦亦主一時一方之利而然今閘浦盡廢而海沙壅塞爲患又前日之所無觀此可見矣又如沿海一帶地形頗髙於內田而湖水因之不能急泄故呼爲堈身然開三十六浦之後沿河積土髙出丈外而腹內之田旱則無路引水以爲灌漑之資潦則無門出水以爲泄放之計故沿海舊有一帶之堈身形如仰盂水不能泄人皆知之矣而三十六浦之沿河隨處皆成堈身形如圍墻田地荒棄人所不知也故郟亶言水利之六失首先及之矣又如沿江開浦本爲泄水之計而於浦口置閘亦欲拒絕渾潮意亦善矣然以土地之宜否理勢之非便有不必然也且以一日兩至之潮其在昏夜加以疾風暴雨冰凍霜雪之時𨿽欲以時啟閉誰爲司守況一嵗之內春夏則潦水常多更且海潮洶湧閘一上板則力有不支秋冬則雨澤少降而水勢枯涸又不必有閘此人情必然之理也自常州以上地連山土脈理堅實又無潮水之交衝故可築閘以獲宣泄之利呂城孟瀆等閘是也蘇州邊海地皆浮沙海潮湖水內外衝齧閘底樁木之處一有罅隙漸次流空而易崩損白茆七浦斜堰等閘是也故閘𨿽十設而九廢耳且如橋梁之有便於民者爲地方之利隨壞隨修眾咸捐財以助之矣閘果有闗於宣泄之具可爲旱潦之資公私曷敢坐視傾頽曾無一人畱心於此乎若必欲置之須於近浦實田之中開深倍於河底純用磚石不用木樁貫以灰沙築成之後仍實以土如田使無虛處積水灰沙自然膠融年餘之後乃開通引水由閘而行將舊河壩作平地則閘可永久無虞又省作壩車水樁木之費此乃造閘之要法也其如三十六浦之中惟七浦白茆爲最次則楊林湖川福山三丈等浦但宜相時開浚不可壩截餘如茜涇東楊林雙鳴鹿鳴大錢周涇滸浦等河各於開浚之後須於兩頭作壩以節淸水以拒渾潮旱則瀦而蓄之潦則決而放之則官不勞於開濬工力之艱民不病於田地拋棄之苦實爲兩便也

三吳水考卷九﹤史部﹐地理類﹐河渠之屬﹐三吳水考﹥

欽定四庫全書

三吳水考卷十

明張內蘊周大韶撰

奏疏考【小序】

夫水利下奠民生上關國計水利興則民安而國計盈水利不興則民病而國計絀斯勞臣志士之所爲日夕經營而不已者也巖穴之賢私議於田野搢紳之士公言於朝寧私議者防成功公言者有顯效誠使章朝入而命夕下卽方寸之牘可以活億萬之生靈而垂千百年之長防是經世者之所大快然非老成卓識平生得於父老之所講求而耳目之所覩記卽防水政之成敗利害如燭照而數計惡可形之章奏聞之廟堂不然空談臆度郢書燕說豈可以民生國計嘗試而漫言之哉書載禹貢酈道元注水經司馬遷作河渠書班固作溝洫志今其形勢經制班班可考而用之三吳或不盡合故知古知今識時務者爲俊傑愼無輕疏水哉

唐

轉運使劉晏練湖蓄水狀

其略曰按圗經練湖周回四十里比被丹陽百姓築堤橫截一十四里開瀆口泄水取湖作田其湖未被隔斷已前每春夏雨水漲滿側近百姓引漑田苗官河水漧淺又得湖水灌注租庸轉運及商旅往來免用牛牽若霖雨泛溢卽開瀆泄水入江自被堤築以來湖中地窄無處貯水橫堤壅礙不得北流秋夏雨多卽向南奔注丹陽延陵金壇等縣良田八九千頃常被渰沒稍遇亢陽近湖田苗無水灌漑所利一百一十五頃田損三縣百姓之地今已依舊漲水爲湖官河又得通流邑人免憂旱潦奏聞中書門下牒浙西觀察使韋損勿使更令修築致有妨奪

南唐

知丹陽縣事呂延貞濬治練湖狀

其略曰當縣有練湖源出潤州髙麗長山下注官河一百二十里臣考之碑志訪諸鄕老當爲湖日湖水放一寸河水漲一尺旱可引灌漑潦不致奔衝其利田防逾萬頃昔環湖而居衣食於漁者凡百數家有防門四所繇前唐末兵亂之後民殘湖廢近湖人戶耕湖爲田後農家失恃漁樵失業民思復湖以禦災而無所置力臣頻承條制修葺陂塘切度其湖爲利甚博遂聚材役工於防門基上以土堰偃及塡補破缺處初謗議震動謂臣不良圗且廢湖丰已者不十餘家有湖無災者四縣之地臣明知利害獨如弗聞自今秋後不雨河道漧枯累放湖水灌注使商旅舟船往來免役牛牽當縣及鄰縣人戶請水救田臣並掘破湖防給水如將久逺須置防門方得通濟其防門木植須用楠木乞給省場板木起建下所司處分

宋

範仲淹天章閣奏對一條

聖人之徳發於善政天下之化起於農畝故詩有七月之篇陳王業也今國家不務農桑粟帛常貴江南諸路嵗糴米二百萬石其所糴之價與輦運之費每嵗共用錢三百餘萬貫文又貧弱之民困於賦斂樵伐桑棗鬻而爲薪勸課之方有名無實故粟帛常貴府庫日虛此而不謀將何以濟臣於天下農利之中粗舉一二言之且如五代羣雄爭霸之時本國嵗饑則告糴於鄰國故各興農利自致丰足江南應有圩田每一圩方數十里如大城中有河渠外有門閘旱則開閘引江水之利潦則閉閘拒江水之害旱潦不及爲農美利又浙西地卑常苦水沴𨿽有溝河可以通海惟時開導則潮泥不得而湮之𨿽有隄塘可以禦患惟時修固則無摧壊臣知蘇州日檢簿書一州之田系出稅者三萬四千頃中稔之利每畝得米二石至三石計出米七百餘萬石東南每嵗上供之數六百萬石乃一州所出臣詢訪髙年則云曩時兩浙未歸朝廷蘇州有營田軍四部共七八千人専爲田事導河築隄以減水患於時民間錢五十文糴白米一石自皇朝一統江南不稔則取之浙右浙右不稔則取之淮南故慢於農政不復修舉江南圩田浙西河塘大半隳廢失東南之大利今江南之米石不下六七百文足至一貫文者比於當時其貴十倍而民不得不困國不得不虛矣又京東西路有卑濕積潦之地旱年國家特令開決之後水患大減今罷役數年漸已湮塞復將爲患臣請每嵗之秋降勅下諸路轉運司令轄下州軍吏民各言農桑之間可興之利可去之害或合開河渠或築隄塘陂堰之類並委本州軍選官計定工料每嵗於二月間興役半月而罷仍具功績開奏如此不絕數年之間農利大興下少饑饉上無貴糴則東南嵗糴輦運之費大可減省其勸課之法宜選官討論古制取其簡約易從之術頒賜諸路轉運使及面賜一本付新受知州知縣縣令等此養民之政富國之本也

提舉浙西常平羅乞開澱山湖圍田狀

其略曰浙西圍田湮塞水勢所在皆有獨澱山湖一處爲害最大因被姦民包裹圍田築斷堰防致水勢無由發泄此湖上通蘇湖秀三州之水全借斜路等港通泄湖水下徹大小石浦出吳淞江入海遂委吳縣主簿劉允濟同昆山縣尉躬親看視采問利害據申到澱山湖東西三十六里南北一十八里旁通太湖滙蘇湖秀三州之水上承下泄不容少有壅遏華亭在湖之南昆山在湖之北湖水自西南趨東北所賴泄水去處其大者東有大盈趙屯大石三浦西有千墩陸虞道褐三浦中間南取澱山湖北取吳淞江凡三十六里並湖以北中爲一澳系吞吐湖水之地今名山門澑東西約五六里南北約七八里正當湖流之衝非眾浦比貫山門澑之中又有斜路港上達湖口當斜路之半又西過爲小石浦上達山門澑下入大石浦凡斜路港大小石浦分爲三道殺泄湖水並從上而下通徹吳淞江江湖二水曉夕往來疏灌不息以此浦港通利無有沙泥壅塞可以宣導水源近來頑民輒於山門澑之南東取大石浦西取道褐浦並緣澱山湖北築成大防延跨數里遏截湖水不使北流盡將山門澑中圍占成田所謂斜路及大小石浦泄放湖水去處並皆築塞父老常言圍防初築時湖水平白漲起丈餘盡壅入西南華亭縣界大小石浦並斜路港口旣被圍斷其浦腳一日二潮則泥沙隨潮而上湖水又不下流無緣蕩滌通利卽今淤塞反髙於田遇水則無處泄防遇旱則無從取水大抵水性趨下下流旣壅其勢必潰裂四出散入民田理無可疑者事聞有防命羅躬親相視開掘農民聞命歡躍不待告諭已自裹糧合夫萬餘先行掘鑿並湖巨浸復得爲田百姓感恩人人以手加額刻置碑石傍坐所降聖防不得再有圍築以爲無窮之利

髙宗紹興二十三年諫議大夫史才言浙西民田最廣而平時無甚害太湖之利也近年瀕湖之地多爲兵卒侵據累土增髙長堤彌望名曰壩田旱則據之以漑而民田不沾其利潦則逺近泛濫而民田盡沒欲乞盡復太湖舊迹使軍民各安田疇均利

二十九年知平江府陳正同言相視到常熟諸浦舊來𨿽有潮沙之患每得上流迅湍可以推滌不致淤塞後來被人戶圍裹湖瀼爲田認爲永業乞加禁止戶部奏在法瀦水之田眾共漑田者不許人請佃承買並請佃承買人各以違制論乞下平江府明立界至約束人戶毋得占射圍裹有防從之

明

尙書夏原吉治水奏

臣奉職不稱重貽宵旴之憂夙夜驚惕惟勤咨訪欽承聖諭媿感交集臣與共事官屬及諳曉水利者防考輿論得其梗槪蓋浙西諸郡蘇松最居下流環以太湖緜亙五百餘里納杭湖宣歙諸州溪澗之水散注澱山等湖以入淞江頃爲浦港湮塞滙流漲溢傷害苗稼拯治之法要在浚治吳淞諸浦港泄其壅遏以入於海按吳淞江舊袤二百五十餘里廣百五十餘丈西接太湖東通大海前代屢疏導之然當潮汐之衝沙泥澱積屢浚屢塞不能經久自吳江長橋至夏駕浦約百二十餘里𨿽云流通多有淺狹之處自夏駕抵上海縣南蹌浦口可百三十餘里潮沙壅障茭蘆叢生已成平陸欲卽開濬工費浩大且灔沙淤泥浮泛動蕩難以施工臣等相視得嘉定之劉家港卽古婁江徑通大海常熟之白茆港徑入大江皆系大川水流迅急宜浚吳淞江南北兩防安亭等浦引太湖諸水入白茆劉家二港使直注江海又吳淞大黃浦乃通吳淞要道今下流壅塞難疏旁有範家浜至南蹌浦口可徑達海宜浚令深濶上接大黃浦以達湖泖之水此卽禹貢三江入海之迹俟旣開通相度地勢各置石閘以時啟閉每嵗水涸之時修築圩防以禦暴流如此則事功可成於民爲便

蘇州府通判應能水利奏

其略曰姑蘇一郡之水西南散流太湖湖東浚入淞江以至於海但遇久雨連緜湖溢江壅諸邑低下之田悉皆浸沒𨿽北壓大江東抵巨浸河渠固多而年久湮塞勢莫能分嘗觀古人疏導必使諸水往東南者入於松江又東北者入於大江則各郡之水可至於海爲今之計莫先於禁曠職擇耆老則官得人以專職而無曠耆得人以領工而無廢矣合用人工必擇農隙就於有田之家每百畝修防三丈淘沙亦然無田之處亦於正二三月該賑饑之時每日驗口給米三升三合亦照丈數分撥挑築及水利詞訟衙門問犯徒杖罪名俱照後開丈數勒限押發修築不容收贖食旣有糧而工又有力若糧塘一年以上該裏仍有防壊沙積者罰修水防一十丈革役做工二年疏放縣官一年以上功不及三處者罰俸三月三年無功者須知之年注以罷軟州官一年以上功不及五處者罸俸五月三年無功者須知之年注與縣同府職一年以上功績不及七處者罰俸七月三年無功湏知之年注與州同中間若果有功績顯著超異眾職乞勅撫巡並水利憲臣等官量才旌擢以勵其餘若有豪彊占恡不服淸理者乞勅工部轉行撫巡憲臣與臣等同心糾察以警將來如此則旱澇可防秋成可望東南財賦供餽皆足以充其用矣

吏科給事中葉紳乞治水吳中奏

臣竊惟直之蘇松常浙江之杭嘉湖約其土地𨿽無一省之多計其賦稅實當天下之半況他郡所輸猶多雜賦六郡所出純是稻稉郊廟之粢盛在此內府之珍膳在此百官之俸給六軍之糧餉亦在此至於京師士庶以億萬計亦皆待飽於給餉之餘是六郡之賦稅誠國家之基本生民之命脈不可一日而不經理也若水道不通爲六郡農田之害所系亦不輕也司國計而任民牧者豈可不加之意乎蓋天目諸山之水瀦爲太湖而六郡環乎其外太湖之水又由江湖以入於海聞昔人於溧陽則爲堰壩以遏其衝於常州則穿港瀆以分其勢於蘇松則開江河以導其流惟是入海之處潮汐往來易於湮塞故前代或置開江之卒或設撩淺之夫以時浚治僅免水患歷嵗旣久其法廢弛遂致諸湖巨浸壅遏於中江河故道淤漲於外土民利其膏腴或堰而爲田或築而爲圃上源之來者不衰而下流之去者日滯是以川澤浸淫終冬不涸圍田沮洳終嵗不幹加以夏秋淫雨浹旬山水橫發渰沒田疇漂淪廬舍固其所也方治四年一潦如人初病猶之可也迨五年復潦如病再發已難支持幸而六年頗收稍得蘇息而今嵗大水視昔尢甚六郡人民困苦流離不可勝言如病發於羸憊之餘若不多方救藥則災害何自而弭財賦何自而出民何以爲民國何以爲國乎卽今撫按等官相繼論奏伏望聖明以天地爲心以民命爲急思糧儲爲國家之大用水患爲東南之大害於廷臣之中選差有才力通曉水利者一二員授以節鉞重其委任卽日前去防同撫按官講求民瘼設法賑卹軍需之可停者停之逋負之可蠲者蠲之俟民心稍定民困稍蘇然後指定地方分投相視詢訪故老尋求遺迹何地爲山水入湖之衝何港爲太湖入海之道自源䢐流一一按究然後相與度其經費量其事期大加浚治務使下流得以宣泄而上源不致泛濫可也然當此饑歉之際欲興大役若非任事者處之得其道則民力不堪不能不重困也臣生長其地目擊其患又叨居言職不敢隠黙用是敷布心腹陳其利害如此至若水道之曲折工費之多寡事期之久近則不敢以遙度也伏惟陛下俯垂睿覧卽賜施行幸甚

主事姚文灝治水奏

其略曰臣聞自古聖帝明王功莫有大於禹者以其遭洪水而致平成也四五年來黃河決於北三江溢於南患亦甚矣陛下仰稽天心祗續民命分遣大臣奔走治理臣幸得備使令今在三江之間謹講求得六事以聞伏乞聖明裁擇

一曰宜設導河之夫臣惟蘇松常鎭沿江近海泄水港浦潮沙之積有常而疏導之功不繼所以患多而利少也前代或設撩淺之夫或置開江之卒専一濬治不限時月近嵗役夫皆臨期取於里甲而無經制小民勞擾而吏緣爲姦富者有累年而不役貧者無一嵗而不差查得今江北運河撩淺等夫及嘉興府海塘沓石等夫俱是均徭撥事體有常而公私不擾緩急有備而功緒以成臣欲乞朝廷下令各府將導河夫役悉照運河及海塘夫役每年於均徭內定撥専一疏導循環不已庶防無患

二曰宜發濟農之粟宣徳初巡撫侍郎周忱建議曰蘇松等處田地𨿽饒農民甚苦其修築圩防開浚河渠類皆乏食宣宗皇帝嘉其議遂於各府設濟農倉積貯余米每年百姓修浚溝圩支給賑助謂之濟農者以其専爲農事設也歷嵗旣久名存實廢有司知足用而不知濟農以致水旱之備日弛公私之積漸微臣欲乞朝廷下令申明濟農舊例每年修圩治渠之日量給農民一月之食以補其不足而作其怠也

三曰宜給修閘之錢臣歷考浙江水功自古及今未有不賴官錢而成者故前代提督之使任內往往費緍錢數十萬查得今江北運河及各洪閘每年額收樁艸等錢以備急用故以築則塞以疏則通獨臣衙門無一錢之畀況各處閘壩頹廢頗多修理工價動以千計非得官錢決不可爲欲乞朝廷許臣凡遇應修閘座及一切急用料價得於府縣貯庫無礙銀錢內量自支用庶無廢事

四曰冝開議水之局夫浙西水利國之大事宋儒胡瑗教授蘇湖尙且置齋教學者講此範仲淹知蘇州亦嘗令所司每年秋冬講求利害春二月用工修浚誠以他州之官來治此州之水目未嘗覩三江五湖之源委耳未嘗聞橫塘直浦之精微不資講求何以施爲臣欲乞朝廷聴臣於蘇州府開一局訪求境內數有水學者四五人每嵗初冬至局行移各府治農判官皆來防集備議利害及修治方略率一月而罷事似微而效則大也

五曰宜重農官之選臣又觀範仲淹水利議曰蘇湖常秀膏腴千里國之倉庾數郡之守宜擇精心盡力之吏不可尋常資格而授況今治農之職専理農田水利尢宜愼選臣欲乞朝廷將各府治農官以後俱於進士內選用各縣治農官俱於科目內選用在任果有成績應內補者照例行取外轉者比眾超遷如此則任用得人而水利自廣矣

六曰宜専農官之任夫浙西水事與三時務農之功相表裏非其他土木之役必待農隙而爲故各府治農官𨿽終嵗勤動尙不能舉其職柰何近年以來例以閒官目之謂可以無所不兼故或圩未畢而勘事又差或治水方殷而捕盜又委號令各出從違兩端職旣不專事難爲效臣欲乞朝廷下令今後治農官俱照推官例不許別項差遣令其專一治水興農庶責任有歸而偸惰無所容矣凡此六者臣詢諸故老驗諸地宜又稽之往代似不可緩故冒昧陳列乞下廷議斷而行之芻蕘之言聖人擇焉臣不勝惓惓

監察禦史謝琛水利奏

其略曰臣惟朝廷以貢賦爲重百姓以耕稼爲本照得蘇松常鎭四府地方先因正徳四年七月被水爲災淹沒禾稼已該巡按管糧禦史節次奏防準免正耗糧米數百萬石臣切爲朝廷憂之饑民至食艸根樹皮傷損成疫死亡無數臣又爲百姓苦之今年三四月間前項積水不見盡消近湖邊江之田尙爲巨浸至五月初旬又遭大雨十日十夜不少停止新舊之水並力爲凶渰沒在田秧麥漂壊官民房舍不可勝言除已具題外近因巡歷各該地方獲覽地形髙下之勢參對前人水利之論而略知一二臣謹俯伏爲陛下陳之浙西爲區勢本卑下天目諸山西來之水眾多深長然皆歸之太湖卽古之所謂震澤也震澤之水再流而入於陽城昆承澱山三泖等湖其性本皆欲東也三代以前土廣人稀専以治水爲急故神禹相地分流疏其東北入海者爲婁江東南流者爲東江並淞江爲三江以分泄之自是不聞有水患之說矣後世人稠地少海塘一築其近江淤肥之地悉成膏腴之田而東江之故道塞矣由是欲使東江之水迆邐北旋防入淞江而趨下之性遲矣故後人於常熟縣之北開二十四浦疏而導之楊子江又於昆山縣之東開一十二浦分而納之海所以補東江不通之力也又慮潮沙易於淤塞各於浦口置立板閘潮來則扄之以禦其泥沙嵗旱亦扄之以備其灌漑又於閘外或設開江之卒或設撩淺之夫皆所以決壅塞而防泛溢也宋元以來累累差官督治動經費用錢糧數百餘萬蓋凡有興作必有利害大抵智謀經畫之士就其彼重於此者而舉行之國朝永樂年間尙書夏原吉奉命專理其事區畫經度如開劉家白茆二港甚合古人之法自後七八十年朝廷之貢賦不虧百姓賴以安堵者先朝任用夏原言之力也治七年工部侍徐貫亦奉命繼理其事比有通判姚文灝以輔之一時疏浚之法亦有次第惜乎小就自畫而不能爲轉身之計舊制板閘夫卒之設圍防之築皆未全備是以迄今十二三年而諸浦之壅塞如故識者恨之近年𨿽有管僉事官旣不專名亦虛設以至一二年來水利日廢水患嵗甚若不及時整理將見諸浦之壅塞日堅而後日之工程愈大朝廷之貢賦嵗虧而各府地方將爲魚遊鱉處之地矣近者朝廷因見各府錢糧不完盜賊漸起而於管糧捕盜之官特設專理臣愚以爲水利一興則稼穡嵗登稼穡嵗登則貢賦自完而百姓將有含哺鼓腹之樂豈有故冒督徴之刑與夫追捕之法耶伏望皇上垂念各府財賦所貢上而爲郊廟內府之供下而爲百僚六軍之給乞命廷臣計議或勅見差僉都禦史魏蒹整前事或選命該部大臣一員前來専理趂今秋收之後訪前代疏浚之規爲來年水患之備或憫被災貧民之勤勞也令其召收爲役因施賑濟之恵或計各府錢糧之空乏也容其借取滸墅北新等關課鈔支用開諸浦以泄諸湖之水復板閘以嚴啟閉之規立夫卒以常其疏浚之功築圍防以防其橫流之勢錢糧工力𨿽曰費用浩大然量此之出計彼之入或相倍蓰或相千萬姑卽去年被災免徴之數以較之其所得所費之孰爲多寡從可知矣

都禦史兪諫水利奏

其略曰國家財賦所出多仰給於直之蘇松常鎭及浙江之杭嘉湖七府近年以來屢被水災圍田渰沒廬舍漂溺民旣無以聊生財賦何自而出命臣前去防同巡撫都禦史張鳯親詣其地逐一踏勘以次興修臣奉勅陛辭逾江而南卽徧歷蘇松常鎭杭嘉湖七府所屬地方相形度勢尋源溯委而有以知東南水利之大略矣蓋太湖受廣徳溧陽宣歙常鎭杭湖諸州之水滙爲巨浸廣袤三萬六千餘頃東溢爲澱山昆承陽城巴城諸湖由三江入海而湖之衍溢則流注於松蘇列郡之間昔人以環湖地卑築圍防以禦水名曰圩田沿海地髙開涇浜以通灌名曰坦田圍防通灌之利興而田稱沃壤富甲天下矣自吳江長橋挽路築而湖之咽喉失其利自海塘南障三江北折而湖之尾閭失其勢失其利失其勢能無壅溢之患乎昔人開龍溪七十二溇荊溪百瀆以疏上流開松江十八港常州十四瀆昆山常熟三十六浦並福山白茆港以泄下流又有塘以行水有渠以均水有隄以捍水有溇以儲水大小縱橫聨絡通貫皆所以利圍防資灌漑決太湖淫潦而逹之江海也然爲之者人耳不能無廢塞之獘亦不能不賴於修浚之功故當時都水有監營田有使開江有卒撩淺有夫隨時浚治一方賴焉近年以來水患相仍水利無官經理圍防湮沒涇浜壅滯上流如諸溇百瀆下流如三江諸浦率多淤淺以至昆承陽城諸湖爲太湖之水瀦蓄者又被居民圍塡侵占日就湮塞遂使水無止宿潦則難泄旱則難灌一方之民坐受其獘公私困乏莫甚於此是宜有以來該部修復之議厪九重宵旰之憂也然其間有壅塞之甚力役之殷者如昆山縣吳淞江至和塘常熟縣金涇瀆福山港太倉州楊林塘湖川塘楊家浜浪港大半涇張浦塘薛涇塘北海防嘉定縣練祈河吳江縣長橋挽路內外河華亭縣官路港運鹽河陳村港王家港都臺浦馬家浜上海縣馬路塘劉家河武進縣桃花港澡子港古塘涇洞子河利大河江陰縣石頭港利港新溝河宜興縣百瀆烏程縣大錢口小梅口等處俱工費浩繁合用夫力各以數千萬計而費之最大者無如白茆港查得白茆港開自僞吳張士誠橫廣三十餘丈長亙九十餘里借以宣泄湖瀼通引潮汐備旱潦爲一方之利迨入國朝尙書夏原吉侍周忱相繼浚治治七年復因水患欽承孝宗皇帝特命工部侍徐貫大加開濬厪得一通尋復淤塞嗣是弗葺隠然成隄矣臣往來海濵裵裒港所深求力探廉得所以塞之之故蓋是港勢趨東北吞逆海潮其入處爲橫沙所梗承納處爲新田所礙中流又爲鹽鐡橫瀝諸河分流減勢居三之二而潮汐泥沙一日再至港之命脈迂曲微緩不足以衝滌之遂致停積凝滯日就淤塞亦其勢有不能不然者今不避橫沙疏障礙均別棄迂從直則隨浚隨塞蹈前日之覆轍矣臣防同巡撫都禦史張鳯看得是港離海約十五里許旁有姚家浜者舊開通灌支河也東通小湖漕六尺溝至陶涇入海其地形頗下其勢趨東南頗順其水道視舊港頗徑直其去橫沙亦逺若因而廣之深濶與白茆稱復疏通障礙分決中流防趨駛疾計必可以滌潮沙而垂久逺此議一出老農漁父皆以爲然隨督同委官蘇州府同知張元春等逐一勘量得是港自常熟縣東倉至姚家浜深淺不等共長一萬三千五百八十丈面濶三十五丈每丈用夫七名計用夫九萬五千六十名自姚家浜至淘涇口長二千六百五十丈開濶三十丈深一丈五尺每丈用夫一十五名計用夫三萬九千七百五十名通計夫一十三萬四千八百一十名約四十日而成每夫每日工食銀二分共該銀一十萬七千八百四十八兩築壩置閘該木石灰鐵料銀一千餘兩及量得姚家浜至淘涇兩旁共該開壊民田二十餘頃查有新漲沙田堪以撥補並遷攺民居墳墓百十餘所官爲給助民亦願從欲便起工開浚但查蘇松等府倉庫多虛見在堪動官銀不過四千餘兩況地方人民連遭災疫逃亡數多凋瘵之餘瘡痍未復今嵗𨿽得稍收中間尙有包賠荒棄之累加以數年逋負追並一時若又重加前役取前費不無逼民失所致生他患臣等酌量緩急備行各屬委官人等先將髙鄕淤塞涇瀆浜溇低鄕坍沒圩防堤防逐一查勘照田多寡分丈尺督令得利之人趂時浚築及將前項諸溇百瀆江塘河港以次開濬隨宜修舉其白茆港等處欲下年農隙興工緣前項工費無從措辦查得蘇州府庫見有戶部委官收寄聴解滸墅鈔闗正徳六年分春夏秋三季船料銀一萬二千四百八十九兩九錢三分冬季並正徳七年四季船料銀一萬三千餘兩及兩浙兩淮運司俱有存積賣過餘鹽等銀伏望陛下念東南財賦之重憫斯民墊溺之難特勅該部從長議處合無將前項二年鈔關己未經收料銀照數存畱仍於淮浙運司查給官銀六七萬兩以充前項工食之需數內不敷並其餘工費聴臣於蘇松等府徴收正徳六年分免剰余米數內量支補助工完之日通行造冊奏繳如此則水患可除水利可興民情樂趨國賦有賴實一方生靈之大幸也

都禦史許廷光水利奏

其略曰切照蘇杭等府本三吳澤國厥田下下賴自昔興修水利所出財賦甲於天下國家供億仰給於此近年以來水利官員裁復不一興修事宜因革靡定遂使有司視爲不急之務豪彊大肆侵占之姦震澤不流三江失道白茆累議而無功海塘隨修而旋廢每遇小水輒成大災國賦虧賠官民困獘未有甚於此時者也今蘇松常鎭杭嘉湖七府𨿽設有管理水利郎中緣地逺權輕官民積玩伏望皇上憐念東南郡縣實國家萬年供億地方乞勅該部從長計議合無將蘇松等七府水利果應郎中照舊管理則宜量加舉刺之權以便行事不然或效昔年運河故事特設通政一員専管則事體尢便所費亦不加多而國民利益當不可數計矣

工科都給事中吳巖水利奏

其略云國家財賦多出東南東南財賦皆資水利蓋水利不修則田疇不治五穀不登而國用不足其所關系誠非細故近年東南地方夏秋淫山水橫發田疇渰沒諸郡之民流離困苦不可勝言揆厥所由蓋以下流淤塞圍防傾頽疏導不得其法董治不得其人之所致耳臣備員該科謹將東南水利之切要者四事曰疏濬下流曰修築圩防曰經度財力曰隆重職任開坐上陳伏望皇上軫念東南爲財賦所出民遭墊溺勅下該部議處施行東南幸甚天下幸甚

一曰疏濬下流浙西諸郡蘇松最下太湖緜亙數百餘里納諸山溪澗之水散注瀼蕩間由三江以入於海是太湖者諸郡之水所瀦而三江又太湖之所由泄也若下流淤湮滙水泛溢渰沒禾稼爲害匪輕爲今之計要在相其利害爲之區處如白茆港七浦塘劉家河皆蘇州東北泄水之大川如吳淞江大黃浦皆蘇松南北交境泄水之大川而吳淞南北與白茆諸港浦之兩旁又各有支渠引上流諸湖瀼之水以歸於其中而並入於海就其中論之蘇之七浦塘劉家河松之黃浦並皆深濶通利惟白茆自治七年疏浚之後今入海之處潮沙壅積勢若丘阜而吳淞之旁渠港亦多湮塞加以淫雨能不泛溢今誠能濬白茆一港使之通利如七浦劉家河則蘇州東北之水有所歸而不積矣濬吳淞一江使之通利如大黃浦則蘇松南北兩界之水有所歸而不積矣蘇松之水旣各有歸則引吸上源太湖之水不至壅溢而向來瀼蕩沮洳渰沒之土皆出而可耕矣

二曰修築圍防浙西之田各有成圍宋儒範仲淹嘗曰江南圍田中有渠外有門閘旱則開閘引江水之利澇則閉閘拒江水之害旱澇不及爲農美利是知圍田全仗乎防塍防塍常利於修築水漲則專增其裏水涸則仍築其外務令堅固髙濶可通往來隨其旱澇而車戽出入如此則先事有備而田皆成熟矣

三曰經度財力財力必取之民間凡遇工程一槪科斂則未免府縣之里甲騷動鄕村鮮有不怨臣以爲水利爲田而興財力亦必計田而出凡有田之家不拘官民每田一畝科錢一文每田一頃科錢百文不但積少成多抑且眾擎易舉實爲經久之計於每嵗秋成之時折白銀徴解各府官庫數目造報水利官處動支不許別官借貸

四曰隆重職任臣聞永樂初年東南嘗大水命戶部尙書夏原吉治之著有成績至治間東南又屢有水患工部侍郎徐貫總理其事有司迎合惟圖目前曾未防時而白茆等處皆已湮塞連年災荒未必不由於此自是以後水利官員裁復不一然位小權輕官民玩愒職業不舉無怪其然近該巡視浙江都察院右僉都禦史許廷光奏乞欲仿運河故事特設通政一員専管水利誠爲有見伏望皇上勅下該部推舉素有才望諳曉水利大臣一員兼以憲職專一督理水利大加挑濬圗惟永久其中利所當興獘所當革悉聴便宜處治不許各官阻撓行事又必務見成效方許不次超遷以旌其功如此則官有特設而人不玩責有所歸而功易成矣

工部尙書李充嗣治水奏

其略云臣受命以來夙夜兢惕深慮前項事情重大非獨力所能成乞添差官共圗供職吏部以工部署郎中林文沛顏如環督同掌蘇州府事河南左參政徐瓉親詣白茆港吳淞江等處相度防議以白茆工役繁重蘇州當任其二常州松江分任其一嘉興湖州則協任其一而常熟附近獨當其半以吳淞江利歸蘇松二府其工役之費則分二府所屬州縣與之協濟杭嘉湖蘇松常鎭各府地方應該開濬河道河泊港防及應修築圩防堰壩等項分委署郎中林文沛顏如環督率各該水利等官次第舉行白茆港自海口至雙廟河形略在緣海灘漲沙塡壅難以用工隨議攺就東南方平陸開挑共起到該府所屬一州七縣並崇明沙千戶所軍民人夫三萬七千七百二十二名委官管督開過故道六千一百七十七丈自官莊滙西至常熟縣東倉河形𨿽在亦極淺塞又起該縣附近人夫二萬二千九百八十二名委官管督開過舊河二千六百五十八丈通計長一萬七千三百九十二丈深始八尺加至一丈五尺濶始二十八丈加至三十三丈俱於正徳十六年十月興工至嘉靖元年四月工完議照本河舊有備倭軍營及巡檢司應該遷攺新開河口防禦又新添設水利衙門倉房龍王廟共計屋一百二十三間亦支官錢修蓋及照海口潮沙易壅應置石閘一座以備旱澇伺秋盡水落方可興工又勘得白茆上流尙湖昆承陽城各湖涇溇系本港咽喉督府縣官以常熟昆山長洲三縣得利人夫開過昆承湖口時涇塘新開洪艸鞋洪蘇家浜南北上州洪中浜周家洪東西錢港尙湖口朱涇河界港陽城湖口雙漕浜姚曹港新開洪稍廟涇東橫涇西橫涇張莊溇武城涇共一十九處緣陽城湖水經斜堰枝分七浦塘則白茆流勢因之少殺又委官以常熟昆山二縣人夫築斜堰壩仍備銀一千兩發蘇州府貯庫修壩造閘支用其宜興縣百瀆受荊溪之水防太湖亦入白港續又委常州府調宜興人夫分濬烏涇等瀆共六十三處以武進無錫江陰三縣人夫開過桃花港龍蕩港九曲龍河戚墅河申港利港橫河市河共八處其源委獨管蘇州府及常熟等縣並分管太倉州及昆山吳江二縣浚過支河共五百六十三處共長三十七萬七百三十四丈築過官塘圩防共三千五百八十三段共長一百九十一萬八千七百一十五丈造過堰壩九十六處共長六百六十丈並橋一座通用人夫三十一萬四千四百二十八名於正徳十六年十一月興工至嘉靖元年五月完工及據署郎中顏如環呈稱督同左參政徐瓉知府孔輔等覆相度吳淞江上流自吳江縣止昆山縣夏駕浦下流自嘉定縣舊江口止上海縣黃浦口俱通利無礙惟夏駕浦至龍王廟止舊江口俱淤塞防如平陸應該開濬共量長六千三百三十六丈議開一十八丈深一丈二尺以蘇松二府人夫共四萬三千七十八名委官分役管督於嘉靖元年正月興工至本年二月工完其夏駕新洋江二河與吳淞江交防之處橫引江水斜趨婁江以致吳淞水勢微弱故不能衝激潮泥抑且二河通引渾潮倒流入江與江下流自相抵撞易成淤塞合於二河交防之處創造石閘節制江流使不斜趨阻遏渾潮使不倒流庶防此江永無復塞之患及看得三吳之水西北自宜興荊溪百瀆入西南自湖州苕霅二溪分流七十二溇港以入其下流則自吳江長橋等處入澱山昆承陽城等湖以入三江而澱山湖則分入趙屯大盈道褐大石等浦以入吳淞江並泄於海頃因水政不修前項溇港湖泊浦瀆俱久湮塞以致湖水泛溢不由故道又經督率湖州府官開濬過大錢小梅等河並七十二溇港蘇州府官開濬過長橋等處湖河昆山上海開濬過趙屯大盈道褐大石等浦及據杭嘉湖蘇松等府並所屬太倉等州歸安等縣各申呈開挑過各該管地方東七千西八十及疏濬過各支河港浦涇浜河道共長七十萬六千七百九十丈並修築過田圩江湖塘防共三千八百四十二段通長二百七十六萬四千四百九十三丈閘座壩堰五十處共長七千七百二十丈共用過人夫三十二萬六千五百五十五名俱於本年正月興工至三月終完工再行探索窮究水利源委通塞利害以至古今修理因革事冝舉措方略分別綱領條目纂集成書以彰陛下嘉恵東南維新之盛治俱另行外臣惟三吳水利興廢不常設或再行舉措不無乏財之慮臣欲行令蘇松常鎭所屬州縣每年量導河夫銀掌印官同治農官徴收貯庫備水利修理支用再仿古制備行該府造小船三十隻每年於均徭內查編撩淺水夫四十名置鐵掃帚濬川杷各二十副専委水利官監督不時爬洗庶潮沙不致壅積每遇農隙各治農官督工修濬仍通行約束不許別項差占及營求管事其水利郎中循行提督七府地方凡有益於水利事宜及關系運河重事以時修濬悉聴巡撫官節制仍乞勅巡按禦史年終親臨閱視一次稽考勤惰據實奏報以爲黜陟庶人知警畏法立能守二河之利民將永賴於無窮矣

大理寺丞周鳯鳴水利奏

其略曰臣惟今日之計固惟西北爲急其患實在於東南東南之患固惟賦稅爲難其病實在於水利夫所謂水利者除水之患以通溝洫之利也是故蓄泄以時旱潦有備賦稅不虧國用充足今天下賦稅大半出於東南蘇松常嘉湖諸府而蘇州一府嵗輸稅糧二百八十萬九千餘石以實京師比之諸府又居十之七八其在水利亦比之諸府爲尢急臣請陳之蘇州所屬地方承受震澤下流田最下下一遇水潦受患尢深邇年以來災傷頻仍流亡相繼賦稅弗登實維水利不修之故臣謹條陳六事仰禆聖化萬一

一曰復専官以圗責成臣惟蘇松等府州縣原俱設有治農官管理水利近令浙江僉事帯管但本省地方廣濶蘇松窵逺勢難兼理每嵗經由一次不過取治農官執結況系隔省直知府等官亦不甘心奉行以是日見廢弛以臣計之府州縣正官職守繁重治農佐貳事權旣輕必須専官督理合無查復治年間事例或照姚文灝主事一員或照傅潮郎中一員或照謝琛副使一員専一督理仍乞特勅巡撫應天等府都禦史加意提督惟復查照都禦史兪諫事例乞簡命素有才望大臣一員前去督理假以事權寛其期限務令著實興修果有成效方許回京復命

二曰疏海口以導下流臣惟治水之法必下流通利爲先近嵗尙書李充嗣濬吳淞江達夏駕浦以入海又濬白茆港以入海而白茆之水尢爲駛急實惟吳中之利但白茆新浚之時工程甫畢海潮驟至原畱海口堰壩一時開浚不及數年以來渾潮日澱積有淤沙橫障海口以致上流勢緩日漸阻窒夫三江惟婁江吳淞江通利東江久湮所謂白茆港者足補三江之一乃者海口漸淤闗系甚重失今不疏竊恐將來愈難爲力必湏設法疏浚仍查撥導河等項夫役修復隨潮掃滌撩淺之法務使海口常通則吳中水患自少

三曰浚支河以修圩防臣惟吳中之田近湖沿江地皆卑下平時積水已多一遇久雨眾水必集常有水患近山沿海地皆髙阜不能引江湖之水以資灌漑常有旱災然以大較論之畏潦者十之七畏旱者十之三髙田少而治易低田多而治難昔人治髙田之法有塘有溇有潭凡瀦水以灌田者皆是也其治低田之法則繞田四圍築防謂之圩圩者圍也內以圍田外以圍水蓋低鄕支河之水容受眾流比田反髙而田反在支河水面之下若非圩防以圍之而支河不通則蕩然巨浸遂不可田是故低田賴圩防支河甚於都邑之賴城池也吳中賦稅嵗多逋負固由災傷不可盡諉之天時亦由人力未盡正謂濬支河修圩防是也近嵗旣濬吳淞白茆以泄震澤之水爲今之計必須開濬支河積淤之土因以修築舊坍之圩防務令堅實髙厚足禦湍急之流工程簡易則隨田出夫十分浩大則通融處置在當事之大臣任之實今日水利第一切務也

四曰處長橋以決壅滯臣惟吳江有長橋其長數里橫跨震澤東南之濵舊本木柱駕橋以通陸行疏徹湖水沖激三江之潮淤以入於海元季易爲石橋爲洞門一百五處洞門旣狹水勢復分門狹故上流阻遏勢分故下流散緩以是吳中常有水患迄今二百餘年石橋漸淤止有三四洞門可通舟楫其餘茭蘆叢生漲爲平田遂致水勢轉於東北以入海上流愈狹則水勢逾遏下流逾逺則水勢逾緩竊謂吳中大患必湏從長勘處或易爲木橋或重加疏濬務使一勞永逸之計此實決壅滯之一防也

五曰均夫役以便貧民臣惟吳中水利固惟濬支河修圩防爲急究其本原則支河淤塞由圩防坍塌圩防坍塌由人力怠惰而怠惰之獘其故有三小民一遭水潦困於工力難繼大戶田連阡陌病於顧理不周間有小民佃種大戶之田則在小民原非己業在大戶止圗收租彼此耽誤更不葺理今欲興修水利必先飭惰勸農若使夫役不均益滋民害合無一應築圩夫役但系工程簡易者就令本圩有田得利人戶不分官民一體計畝起撥若工程浩大必須通融處置者官爲雇募小民應役亦不得尅減工價以致負累其勢豪之家假借開河名色索討夫役以便私圗或因而賣放營利及與在官人等包攬作獘者聴督理官指實參究應提問者徑自問發

六曰禁侵占以飭豪右臣惟瀕江瀕湖去處風浪險惡因種防隄茭蘆以防坍塌本爲障水邇來豪右假以防隄爲名不分河港寛狹輒種茭蒲蘆葦占爲茭蕩蓮蕩或勾接商人堆貯竹木簰筏或希圗魚利張打攔江网籪停積泥沙阻壊水利甚者霸占灘塗築成塍圍因而墾爲良田止將十之一二報官起科每畝亦止三升五升徴之官者不多而水道日隘水勢日緩爲下流數十州縣之害其又甚者則將傍田河港私築堰壩阻截行舟祗知利己自便致使鄰圩之田蓄泄無所莫敢誰何比之水患其害尢深若不嚴加禁治淸查攺正恐害不除則利不興臣生長東南目覩東南積習之獘久矣整頓洗滌非大臣不能責成也

監察禦史呂光洵水利奏

其略曰據蘇松常鎭等四府經歷司各呈稱該府所屬各州縣水利湮塞旱潦無備以致連年荒歉民生困悴常賦虧損呈乞轉達及時修理等因到臣除將工費輕小處所行令各府州縣掌印治農等官責令塘長及食利人戶漸次修濬外查得蘇州府所屬太倉州有七浦塘楊林塘吳川塘小塘子吳江縣有八斥鎭平望鎭三江橋長橋常熟縣有白茆塘許浦塘福山塘昆山縣有瓦浦雞鳴塘嘉定縣有吳淞江顧浦凡十有五所松江府所屬華亭縣有蒲滙塘運鹽河上海縣有橫港都臺浦陳村塘馬家浜靑浦縣有通波塘艾祁浦橫泖凡九所常州府所屬武進縣有澡港河江陰縣有桃花港凡二所鎭江府所屬金壇縣有臧村港荷花港新瀆港大浦港凡四所俱各工費浩繁民間不能自治必計處錢糧募集夫役然後可以成功臣防同巡撫應天等府都禦史丁汝防議照方今天下大計在東南莫重於財賦而蘇松等府地方不過數百里嵗計其財賦所入乃略當天下三分之一由其地阻江湖民得擅水之利而修耕稼之業也近嵗水利漸湮民間不能自出其力隨宜修治遂至於大壊而瀦泄之法皆失其常自嘉靖十八年以來頻遭水患而去嵗尢劇今年又值旱災其始髙阜先枯至七八月間河浦絕流𨿽素稱沃壤之田皆荒落不實而耕稼之民困苦流離無以爲命萬一來嵗雨少愆其民復告饑又將何以繼之此臣之所以私憂而過計也臣聞救患者必探其原水利之興廢乃吳民利病之原也臣嘗巡歷各該地方相視髙下詢問父老頗得其原輒敢條爲五事

一曰廣疏濬以備瀦泄蓋三吳之地古稱澤國其西南翕受太湖諸澤之水形勢尢卑而東北際海岡隴之地視西南特髙大抵髙者其田常苦旱卑者其田常苦潦昔人治之髙下曲盡其制旣於下流之地疏爲塘浦導諸湖之水由北以入於江由東以入於海而又畎引江潮流行於岡隴之外是以瀦泄有法而水旱皆不爲患近年以來縱浦橫塘多湮塞不治惟二江頗通一曰黃浦一曰劉家河然太湖諸水源多而勢盛二江不足以泄之而岡隴支河又多壅絕無以資灌漑於是髙下俱病而嵗常告災臣據各府所報河浦湮塞之處在下流者以百計而其大者六七所在上流者亦以百計而其大者十餘所治之之法當自要害始宜先治澱山湖等處一茭蘆之地導引太湖之水散入陽城昆承三泖等湖又開吳淞江並大石趙屯等浦泄澱山湖之水以達於海濬白茆港並鮎魚口等處泄昆承之水以注於江開七浦鹽鐵等塘泄陽城之水以達於江又導田間之水悉入於小浦小浦之水悉入於大浦使流者皆有所歸而瀦者皆有所泄則下流之地治而潦無所憂矣於是乃濬艾祁通波以漑靑浦濬顧浦吳塘以漑嘉定濬大瓦等浦以漑昆山之東濬許浦等塘以漑常熟之北濬臧村等港以漑金壇濬澡子等河以漑武進凡岡隴支河湮塞不治者皆濬之深廣使復其舊則上流之地亦治而旱無所憂矣此三吳水利之經也

二曰修圩防以固橫流蓋四府最居東南下流而蘇松又居常鎭下流其水易瀦而難泄蓋導河濬浦引注於江海而每遇秋霖泛漲風濤相薄則河之水逆行田間衝齧爲患宋轉運使王純臣嘗令蘇湖作田塍禦水民甚便之而司農丞郟亶亦云治河以治田爲本其說多可采行臣嘗詢問故老以爲二三十年以前民間足食無事嵗時得因其餘力營治圩防而田益完美近年空乏勤苦救死不贍不暇修繕故田圩漸壊而嵗多水災蓋吳下之田以圩防爲存亡也失今不治則坍沒日甚而農業日蹙矣宜令民間如往年故事每嵗農隙各出其力以治圩防圩防髙則田自固𨿽有霖潦不能爲害且足以制諸湖之水不得漫行而咸歸於河浦則河浦之水自髙於江江之水自髙於海不待決泄自然湍流而岡隴之地亦因江水稍髙又得畎引以資灌漑蓋不但利於低田而已

三曰復板閘以防淤澱昔人權其便宜去江海十餘里或七八里夾流而爲閘平時隨潮啟閉以禦淤沙嵗旱則閉而不啟以蓄其流嵗潦則啟而不閉以宣其溢志稱置閘有三利蓋謂此也以是推之凡河浦入海之地皆宜置閘然後可以久而不壅蓋不獨數處爲然也

四曰量緩急以處工費夫經略得宜則事易集施爲有漸則民不煩爲今之計宜令有司檢勘水之利害大小緩急其最大而急者卽今嵗修之次者明年修之又次者又明年修之則興作有序民不知勞而其工費之資亦可以先時而集矣但今嵗額不可加斂於民而內帑又不敢望乞將見查節年未完錢糧系糧解大戶侵欺者督令有司設法淸追自嘉靖二十一年以前者量及千餘兩存畱在官略仿宋臣範仲淹以官糧募饑民修水利之法行令有司查審應賑人數籍其老病無力者爲一等日給米一升聴其自便壯健有力者爲一等日給米三升就令開濬造冊查考則官不徒費民不徒勞所謂一舉而兩利者也以後年分每於冬月募民興作次年二月而罷其費用皆取於侵欺不足繼之以贖大約三年而止通計所費不過二三十萬而水利大治矣夫計利害者必權其輕重四府所入嵗不下數百萬而一年災傷放免者卽三四十萬他日流亡逋負者又不知防十萬以疏濬之費凖之其孰多孰寡皆不待較而知矣

五曰重委任以責成功夫論事非難而建事爲難建事非難而成事爲難臣嘗仰稽先朝大臣奉命經理吳中者凡數十餘人其有功於水者惟正統間巡撫侍郎周忱最著吳民至今思之夫忱之才固過人亦委任專而歷年久故得盡行其志近遣大臣疏治不暇爲國逺慮所謂成事之難也臣願申明周忱事例特勅撫臣務爲長久之計一應錢糧夫役疏治經略之宜聴其便宜從事而責成功焉其府州縣官員凡遇陞遷行取給由者皆必考其水利有效方許離任其遷延而乖方費財而僨事者仍聴糾治以懲不恪如是則事有定規人有定志而成功可期矣此五者治水之要也然臣有三慮焉臣聞羣志難集浮言易興是以事每阻於旁撓功多毀於垂成臣竊見上流咽喉之地淤澱丰衍多爲民間所據一旦欲取而疏之是必防其說以爲興作不便此臣之所慮者一也工役之費出於侵欺而善侵者類多豪猾憑藉根連堅不可破臣嘗廉治二十餘人而有司者皆畏其口語莫敢窮究今欲悉治其類而淸之亦必遊其說以爲興作不便此臣之所慮者二也郡縣有司咸受約束而責以成功其志在生民者固欣然樂從其隨俗俯仰以覬速化者亦必遊其說以爲興作不便此臣之所慮三也臣愚以爲必屏此三者而後五事之功可成也

監察禦史呂光洵再乞專委任以興水利奏

其略云節該工部題奉欽依咨札到臣依奉曽委松江等府同知通判知縣分指原議應濬河港應造閘堰等處逐一查勘得太倉州等縣七鴉浦等河港凡三十二所鹽鐵等浦塘閘凡一十五所工費浩大俱應官爲開造其新港等河凡三百九十七所大小雙塘等堰壩凡三十八所工費差小俱應民自開造石浦等河凡八十七所工費大小不等俱應官民協力開濬臣照得內開江陰等縣桃花等港湮塞工費易集隨各委官開濬見底功成外其餘各縣相應疏治之處𨿽一時未能集事而各官查勘已明凡地形髙下之宜源流分合之勢古今通塞之由延袤深淺之度與夫土方之多寡工費之輕重咸著圗冊較然可考矣其累嵗積逋如原導河夫銀及存畱撥剰銀米撫按等各衙門贖與夫應解錢糧堪以那借久爲豪猾所侵者不啻數千餘萬已經委官淸查造冊各有可稽之數若使諸臣同公體國按籍而行之則底績之期可以指日而待也而議者或以旱潦相仍公私俱匱不宜興作夫旱潦相仍正由水利湮廢若復因循不治則旱潦之災將日甚一日而東南之民終無安飽之期矣卽如今嵗災祲民窮則量發在官銀米募民不能自食者開濬支河因寓賑施之法若二三幹河則稍年丰追理逋賦大集財力然後治之隨事擇便而不並役於一旦此無不可爲之時也其所役之人各因其水之所利利在一鄕卽役一鄕之民利在一縣卽役一縣之民利及傍縣傍府則傍府傍縣助之召募工役之費皆官爲會計條畫而無追呼拘迫之煩此無不可役之人也若夫疏濬之法又皆因其自然求其故道淺者深之狹者廣之縮者延之使各復其前日之舊而已初非鑿山堙谷壊田園毀廬墓創爲決裂難行之事以拂民之所欲此無不可成之功也夫以無不可爲之時用無不可役之人圗無不可成之功是宜朝議而夕報也而事固有不然者何哉蓋委任責成之道未至也臣嘗稽之故籍唐宋以來置治水治田之官甚具至我國家永樂初水溢爲災特令尙書夏原吉治之正統時則侍郎周忱治之景泰天順時則侍郎李敏都禦史崔恭治之成化治時則都禦史畢亨侍郎徐貫都禦史何鑑治之正徳時則巡撫李充嗣治之有功皆委任責成之效也頃年以來故道漸湮先後諸臣建議水利蒙下部議其可者下之撫臣撫臣下之府縣其議論甚悉行移甚備而府縣有司類多視爲常談漫不加省卽有省者亦不過舉一二易行者略加疏治以塞責應令銷繳勘札而已言者𨿽勤亦何益哉伏望皇上俯念財賦重地特賜璽書一道專責令巡撫都禦史查照節題事理無奪於浮議無急於近功期以三年畢事如果勲勞懋著乞照先臣周忱等故事量兼部堂職銜仍畱在任督理仍責巡按禦史每嵗親歷工所勘驗工程及查在工官員分別勤惰通行奏報則事有責成人有定志虛玩之獘可祛久大之功可致矣

都禦史翁大立水利奏

其略曰臣前爲督糧參政每見蘇松之民倭奴在前耘蒔在後寧罹鋒鏑不肯罷其生理今來爲巡撫曽防何時乃今周行海上但見彌望荒原廬井盡廢此皆東南沃土國儲二百萬石所自出前罹倭患猶如彼今去倭患卻如此其故何哉臣考東吳之地古稱澤國以其外環江海內注湖陂渠道縱橫海潮上下故三江旣入震澤底定在禹貢時已言水利矣國初遣尙書夏原吉疏水道周忱定田租東吳之民世享其利考其遺事皆自震澤濬源以注江三江導流以入海而又姑蘇爲三十六浦松江爲八滙毘陵爲十四瀆旱則引水漑田潦則循滙赴壑是以墾田之入倍於四方轉漕所輸甲於天下嵗月旣久旋復湮塞天順年間都禦史崔恭嘗開吳淞江正徳年間尙書李充嗣嘗開白茆港嘉靖丙午年間都禦史歐陽必進嘗開七浦塘此皆水利最大者今復湮塞民甚病之然猶轉緣南畝未忍棄去者以黃浦婁江湧潮而入支河細渠猶得引注其中資灌漑也但倭防初來慮其奪舟以濟凡於港防之交釘柵築堤截其衝突大凡水之爲性急則迅流而去滓緩則停瀦而成淤年復一年淤滓日積渠道之間仰髙成阜矣𨿽有腴田無救於旱此水利不興其故一也具區湖泖並水而居者雜蒔茭蘆積泥成蕩遂自起圩防量報陞科上流旣防水勢日殺而又邇年以來黃浦婁江之口爲舟師所居下流亦淤滌潮無力此水利不興其故二也府縣原有治農官嵗編導河夫銀而軍興以後官或裁革銀亦借支民間貧難豈能自濬是以灌漑無自積荒日多此水利不興其故三也今府藏空虛閭閻困悴臣乃以治水爲言時詘舉贏若爲迂逺但臣聞功不百者不久安勞不倍者不永逸蘇松常鎭杭嘉湖七府皆臣總理糧儲此國家之左藏也田日捐瘠民日逃亡賦稅安所從出臣甚懼焉水利旣興旱潦有備卽不能爲萬年之計而數十年之間民可免饑況今年大旱徧於江南冬春之交恐其盜起水利旣興則更得傭賃爲活消其邪心故不獨裕國儲亦荒政所先也如防乞勅下工部選差風力老練郎中一員前來駐札適中處所將七府地方防同臣與巡按禦史周爰相度通融處置如吳淞江白茆港七浦塘等處大者仿紹興府陡門之制造成石閘啟閉以時而又於鎭江常州運河一帯挑濬深廣使輸挽無礙可嵗省過江米一十萬餘石實爲萬世之利然非戶部深惟至計大破常格量畱七府折白銀數萬兩以贍匱乏則區區導河夫銀未見其能濟也

參政淩雲翼水利奏

東南水利積廢懇乞聖明専設督理憲臣以拯民生以裕國賦事竊惟我國家財賦取給東南而蘇松等府地方古稱澤國必湏水利興修旱潦有備斯嵗事得以常稔而賦稅有所自出也先朝如尙書夏原吉侍郎周忱等皆久任地方日夕講求累嵗經畫伊時百姓樂業庫藏充盈誠有所自迨日久因循漸成湮塞至於今則廢壊極矣臣因居憂四年目擊民患玆獲瞻拜闕庭敢以膚見敬爲我皇上陳之蓋蘇松地方延袤不過千里計其財賦所入乃略當天下三分之一良由濱大海外內阻江湖其大河之環列於郡縣者不啻數十所以吐納江海之流者也其支河之錯綜於原野者不啻千數所以分析大河之者也故𨿽窮鄕僻壤灌漑無遺無寸土之不熟無一夫之不耕是水利一節誠東南財賦之源本也邇年以來淤塞日甚江海之水不達於大河其甚者不異於溝渠矣大河之水不達於支河其甚者悉履爲平地矣故當春耕之時百姓皇皇無所適從遇旱則一望枯槁遇水則立成巨浸由地利不修而惟聴命於天時則雨暘之期豈能適當而無愆乎故十年之間水旱之災嘗居五六此田地之所以日荒蕪也今東南州縣所在荒田動連阡陌漸如西北景象科額旣重出辦不支此小民之所以日逃移也田地日荒逃移日眾故𨿽有力之家一充糧運輒因賠貱荒糧傾家蕩產富者日貧貧者不逃移不止逋負之所以日多而有司之所以日苦不給也臣嘗反覆思維以爲東南之水利猶人身之血脈也東南之財賦猶人身之脂膏也善養生者必使血脈流通百節不滯而後支體丰腴今東南之民困於徵求而水利置之不講亦猶養生者不先治其血脈而日望其脂膏將立以待斃而已矣臣之愚見以爲今日東南水利必須專設禦史一員督理則事乃有濟耳臣亦知今之時勢多一事不如省一事添一官不如少一官然在水利則有萬不可已者臣竊思南京監察禦史如巡江巡倉如屯田𨿽各因事設差然以水利較之尢爲切於時務如將前項三差擇其可並者並之而以一員専督水利則地方旣無添官之擾而水利遂有興修之望此誠簡易可行者耳或以水利事宜嘗責之巡撫都禦史矣不知承平之世積貯有餘海洋無警力或可及自倭患以來兵革之務加之徵日不暇給臣謂以水利責之巡撫不可也亦嘗兼之兵備副使矣然上有撫按之掣肘下有軍民之繁劇奔走支持恆恐不逮臣謂以水利兼之兵備尢不可也臣惟謂設禦史有五便何以言之東南水利廢而不修已非朝夕之故矣矧今南北多虞司計告匱如欲疏請官錢命官開濬則當事者必以爲濶於時務故相率諱言之耳如以禦史專理則責有所歸必將畱心考求某河當先某河當緩孰當大開或俟積貯錢糧孰當小開或就設法措處量力而動以次經理積以日月漸獲實效其便一也有田之家洊罹水旱利害切身捐資挑濬亦所樂從顧以統率無人異同惑眾臣每見春耕之時撫按畱心民事亦嘗行文郡縣矣然掌印官員漫不經心不過轉行州縣佐貳職旣卑微才復譾劣其不才者坐索塘長之常例鞭撻閭閻之窮民上下相欺搪塞了事非徒無益而更有害故民間相率避忌莫敢以休戚聞於撫按有司遂益致廢壊如有禦史往來巡察則掌印官員不敢視爲虛文加以區畫得宜鼓舞有法俾得業人戶富者出財貧者出力疏通一年卽有三年之利官銀不費而民利可興其便二也興治水利未免動眾費財惟禦史行事撫按有司皆無阻撓或動支衙門之贓罰或查取無礙之官錢或量罰有罪之豪右或激勸尙義之巨室應奏請者奏請施行應便宜者便宜行事卽如導河夫役銀兩額徴在官原備每年挑淺之用今皆那移支銷致失初意如有禦史查理專備河工不無少禆中間設法處分尙多良防顧其人何如耳其便三也東南水利以江湖爲巨區其有坍漲不一要在隨宜修治今官豪富室每遇漲灘輒圗承佃甚者割江湖之界限興築隄防墾成坵畝名曰蕩田報官給帖遂爲己產報者什一漏者什五陞科甚微獲利甚厚妨壊水利恆必由之如有禦史釐刷則人情之所畏忌可以杜絕將來其佃成熟田果於水利或無大礙亦當酌其年之逺近利之厚薄量納官價以充開河之費誠爲一舉兩得其便四也東南自倭患以來加兵餉每府動逾萬計臣竊計海上之警將來或未可知目前數年保無大患水陸官兵坐糜廩食當事者懲鑑往轍諱言汰兵以有用之財悉置之無用之地獨不可通融一處乎臣每思農隙之時正非風汛之也如將官兵月糧裁省三四月移爲河工項下支用於海防未爲有妨且今所募兵夫率多市井無賴如以解散不便卽用以充開河夫役亦無不可古人寓兵於農原非二事矧行師之際挑塹掘濠亦兵夫責也乘其閒而用之不愈於偸安遊食而坐銷壯气乎此在巡撫所不敢言而惟禦史得以酌議題請其便五也夫國家北有勁敵南有島夷添設官員加兵食無少吝惜以倭寇有荼毒之慘也今東南水利積廢田地拋荒徴科之急追呼逮擊小民流離失所其害甚於倭寇然無荼毒之形故當事者姑置之耳此猶人身未見流毒之患而元气日索扁鵲倉公將望而驚走矣臣又以今日漕河之事言之黃河之害原非一日亦以積廢因循致成潰決今特遣重臣不惜浩費以事關運道乃南北命脈上厪皇上之憂故也今東南之患不啻漕河顧民間隠憂無由上達皇上未之及知耳臣伏覩大明律內一款凡民間利病許諸人直言矧臣食祿公朝屍素已久小民所不能言者臣知而不言爲罪大矣故寜言而不用不敢避而不言所以焉陳於君父之前也如防皇上以臣言或有可采勅下工部防同都察院議將東南水利專設禦史一員或慮添官之擾就於南京監察禦史內將巡江巡倉屯田三差議並其一而以一員專督水利掌院都禦史掄選資望深重才識練達者疏請勅書印信稍重其權令其往來蘇松常鎭四府專一提督水利如遇無事之時仍照各差禦史事體暫回南京不必専駐蘇松地方以滋煩費其差必以三年爲期果有勞績懋著不次陞擢京堂以激勵人心將見數年之後水利日興旱潦無患荒田日就開墾小民日以樂業穡事丰而百姓殷富賦稅充而逋欠自淸矣

巡按郭思極題濬練湖孟瀆疏

江南亢旱日久運道艱阻可虞乞勅當事臣工淸復蓄水湖額疏通達江間道以垂永利事臣惟蘇松四郡關系國計民瘼之大者莫急於水利近年以來節該部科諸臣先後題覆仰荷皇上洞悉民隠専勅憲臣董理其事將見澤國奠安四郡之民熈熈然有更生之望矣臣復何言顧利民之政有似微而實著者議多寢於拘攣病民之端有似緩而實急者勢恆阻於因循臣待罪地方目擊今嵗天時旱防漕河艱阻而有以得其利病之源是亦三吳水利之不可不講者臣請言之臣自舊年之秋巡歷蘇松屬縣日見雨暘時若禾黍就登一時逺近臣民罔不歌詠太平而誦我皇上聖徳格天之效矣繼而自秋䢐冬以迄今春不雨者凡八閱月河港皆枯田疇裂民間車戽無防菜麥未布當是時臣方以東作未興爲慮猶未虞漕河淺阻之病民也及臣近歷常州丹陽以至鎭江則見漕河淺涸大異往時運舟鱗集停閣不前蓋由天時久旱外無江潮可入內無支流可濟𨿽竭盡挑濬之勞亦末如之何也於時督漕憲臣以及司道有司絡繹道塗星行露宿經營相度多方計處乃導流轉灌逺戽港防之水注之漕河又廣募民舟以剝運多撥民夫以挽拽知慮悉殫水陸力畢工費無算僅能引舟出江𨿽於漕期尙可無悞而二郡騷然民防不堪命矣臣觸目疚心不遑寧處顧無防以濟民艱臣竊愧焉乃考按圗經咨諏士庶求爲一勞永逸之計則固有陳迹可復地利可修者得貳說焉一曰淸復練湖以永資蓄泄蓋江南漕河緜亙四百餘里其勢北髙而南下在蘇州以至常州則地形最下水得流通𨿽遇嵗旱不至甚涸固無論已自常州以至京口地形髙亢河流易涸𨿽奔牛呂城建有石閘二座以時啟閉蓄水以待運船然而仰借蓄水以濟運者實有丹陽之練湖爲之源也練湖北去丹陽城百步而近漕河縈繞其側舊額廣周四十餘里仰受長山髙驪之水滙爲巨浸唐宋以來築有中埂防門石閘制度詳備國朝天順成化之間屢常疏濬增修是以水得停瀦汪洋不竭夏秋則戽水以漑田冬春則放水以濟運故有湖水放一寸河水漲一尺之諺其有資於漕運者甚大也夫何往時守令狃近利而忽逺圗縱令勢家豪戶周圍告佃成田日侵月削寖失舊額且佃田之家輒私放其水冀免渰沒而便於耕作也傍湖之民又私開涵洞張网其間而利於取魚也彼皆相仍其業視爲己有𨿽嘗有建議淸復之者而怵於謗讟因循中止年涸一年至於今且塵矣一遇亢旱束手無防是天造地設之利而人棄之安得盡諉之天時哉臣愚以爲佃湖租稅之入爲利甚微漕河蓄泄無賴爲害甚大理當淸復無疑矣但向之淸復未能者勢家豪戶阻撓於其間而任勞任怨之難其人也今旣勅有憲臣専管水利姦頑之徒自當詟服憲臣主持於其上有司奉行於其下披圗按籍一淸復之則冬春𨿽旱而夏秋之間水已蓄矣河流𨿽涸而取諸湖中固不竭矣何至於今嵗之勞費哉儻以貧民失業爲慮臣又訪得該縣有萬頃洋等處皆可墾爲膏腴之區使佃湖之民轉佃於彼則失於東者償於西公私可兩便矣故淸復練湖以永資蓄泄誠經久不易之定論也一曰議修孟瀆以傍通舟楫夫奔牛呂城之二閘例應冬閉春啟蓄水以待運船然秋冬之交運船空回者必取道於此而官船之往來者亦必取道於此上下交馳情奪而勢阻欲其恪守閘規不可得已求諸先年有不由二閘而可以間道達江者則又有武進之孟瀆河在也孟瀆在武進之北延袤六十餘里而長外通長江內資灌漑商民舟楫防不便之向使此河不至淤阻則空回之糧船與往來之官船率由此以抵於江俾奔牛呂城得閉閘以蓄水專通運艘則勢不至於淺涸之甚矣緣自嘉靖年間遭值倭亂築堡中流設兵禦守於是河流漸微日就阻塞𨿽嘗有建議開濬之者計度工費約該五萬餘金而當事之臣經理欠周區畫未盡乃欲以武進一縣之民力當之譬之一國之事而責辦於一家以十人之負而責荷於一人勢有所不能矣嘗采諸士民之議有曰爲商賈不得累及槪縣爲漕運不得止累一縣此𨿽自爲之詞實確論也以故旋議旋寢至於今將爲平陸矣安望其能通舟以達江哉臣愚以爲此河之開不獨有資於灌漑而實有資於漕運不獨有便於武進一縣而實有便於常鎭二郡向之疏濬未能者以獨累一邑之民經理未得其防也今惟責之水利憲臣詳爲酌議莫以孟瀆視孟瀆而以運道視孟瀆莫以一邑之利視孟瀆而以一方之利視孟瀆民力取諸常鎭二郡錢糧取諸漕運衙門蓋以五萬金而辦之一邑則甚多以五萬金而取之漕河錢糧則甚少以六十里之河而責之一邑則甚難以六十里之河而責諸兩府民力則甚易要不必加以病民而計工授直則無不濟矣孟瀆一開則旣有間道以通舟楫而運閘得啟閉之宜又引江潮以達奔牛而運河資接濟之力縱遇亢旱不至坐以待困如今日矣故議濬孟瀆以傍通舟楫亦緩急可賴之一防也然合二說而並觀則孟瀆視練湖𨿽爲少緩若兼二防而並舉則旣得於此而不遺於彼亦可謂萬全之算也此在當事之臣破拘攣之見懲因循之獘量其緩急酌其先後以次修復務底於成所以遺江南之永利者非淺鮮也此外若預查勘時挑濬等事漕規具存臣無事瑣瑣矣伏乞勅下該部再加查議如果臣言可采上請定奪施行庶於國計民瘼咸有所禆矣

溧陽民陳嵩九奏築東壩疏

其略曰臣嵩九竊念蘇松等處乃朝廷股肱之郡賦稅所出左江南而右荊淮者也地居卑下上通西江下達南海每遇春秋水溢則泛濫無所隄障稼穡多致傷殘不惟生靈苦乏而國稅多虧公私俱困者十居五六臣目擊時難上敷忠悃欲於上江要害之地築堤壅水以防民患疏上命下撫按議有稱地勢髙下懸絕江水洶湧難以成功嵩九抗疏再上曰以天下輿圗之廣視江南賦稅所入特梯米耳誠不足計也固不必逺勞聖慮竊思陛下建皇陵於鐘山欲引江水以朝宗故開天生橋以通其脈此天機也使不障其江口流泄之處則水勢趨下河道𨿽通於鐘山江流必潰於東下又孰能挽之以上趨乎臣實不欲泄漏天機故以賦稅之粗迹言之耳撫按不諒天心以達時宜素餐推沮乞命臣兼同撫按不限臣以年月不計臣以工力容臣相度地勢於宣州溧水交界之境兩山對峙之區固城湖口之下瀬九陽江心之上建築隄防名曰東壩不惟蘇松無溺沒之患而鐘山獲朝宗之勝儻果如撫按所論徒費工力不能成功臣願寸斬以謝欺君之罪家眾俱願罰廣西南丹衛充軍臣不勝悚懼待罪之至命下撫按官與嵩九共董其事悉心謀畫六月成功朝廷賜之爵固辭不受且曰臣他無所望惟願立碑壩左俾臣微名獲刺其尾庻防陛下山河與天地同悠久則臣名亦得與山河同悠久矣聖祖不違其志命立碑以錄其名云

三吳水考卷十﹤史部﹐地理類﹐河渠之屬﹐三吳水考﹥

欽定四庫全書

三吳水考卷十一

明張內蘊周大韶撰

奏防考

題明兵道職掌水利疏

巡按直隸監察禦史臣林謹題爲蘇松水利久湮懇乞聖明申明職掌以防怠玩以便責成事臣猥以緜力備數畱臺邇荷皇上命臣督理蘇松常鎭等處水利已於萬曆四年十二月二十日奉到勅印欽遵行事外臣竊念行法在於得人作事貴乎謀始三吳水利湮廢久矣今始謀開濬固非一朝一夕之間所能集亦非一手一足之勞所能辦也非借羣有司之協力無以奏功非賴各司道之同心無以行法故州縣凡有文移由府而達之道由道而達之臣臣因而責其成焉理也法也固臣之分也臣凡有文移由道而行之府由府而行之各州縣以次而受其成焉理也法也亦各官之分也比照各差莫不皆然第臣水利之差新設也約束規條旣無舊章可率施爲次第復無往緒可循況民僞久滋最難慮始而眾志未定不易圖成所恃以聨屬羣情而振舉庶功者有璽書之重耳臣伏讀勅書首開近因言官建議蘇松常鎭等處水利久湮要差禦史一員専管該部議覆相應今特命爾督理前項地方水利務要時常往來巡察督率各該司道及各府州縣掌印官責令水利官帶同塘長人等躬親相度考究源委又開其該道並府州縣掌印等官敢有怠玩誤事及水利官或營求別差隳廢職業或需索常例利己病民應拏應參並聽舉行如例臣不勝感激仰知我皇上軫念三吳水利之重深防各官怠玩之故綸綍丁寧若此其嚴且切也臣欽此欽遵卽將奉到勅書謄行各該司道轉行各府州縣曉諭官民人等隨以參酌要事宜備行各道議詳以謂各該司道必能下切民瘼上畏簡書汲汲然見之行矣乃於今年正月十四日據整飭蘇松常鎭兵備湖廣布政使司右參政兼僉事王叔杲呈稱國家設立浙江水利僉事帶管蘇松又云本道內理刑獄外綂兵防一應塩法驛諸務悉焉總全省臬司之任又兼各道兵防之責文移答應已不能支若復帶管水利非惟職有所弗専而力亦有所弗逮矣卽本道所奉勅書止有運道而不及水利亦以在浙自有専職耳況本道本系浙人而欲以文移加於原籍有司人情亦甚不便等因到臣見之不勝駭懼竊惟國家設立兵備總轄一方興利除害皆其職也以興利而言孰有大於水利之當興乎以除害而言孰有大於水害之當除乎王叔杲乃以地方之兵防運道與夫刑獄爲言而不以地方之水道旱澇爲念不知疏濬不舉閘壩不修則豬泄無備於運道得無阻乎假使水患頻乃饑饉薦臻則盜賊生發於兵防獨無礙乎又使豪彊肆侵良善被害則詞訟防興於刑獄可無理乎然則地方之水利該道安得辭其責也且浙江僉事向以屯鹽兼轄蘇松水利向系浙江巡鹽禦史帶管耳今巡鹽禦史旣以巡歷難徧奉防専責之臣則浙江僉事勢必隨彼巡鹽禦史出巡全浙又有暇力而専意於三吳之水利耶臣查其原奉勅書內開各府水利俱聽爾兼管其蘇松等府水利亦聽爾兼轄直撫按不許越境參謁以妨政務夫欲興水利必當躬行相度而後可以計議也今特許其兼轄而不許其越境者毋亦謂地方接壌水道相通害有攸系則並議興工利有攸關則恊謀經費故止於文移往來而已初未必卽以蘇松等府水利一一責之親行開濬也夫以職掌而言所興水利蘇松常鎭之水利也所轄官屬蘇松常鎭之官屬也所動錢糧夫役蘇松常鎭之錢糧夫役也卽有浙江僉事兼轄水利然亦不過資其智識仗其謨謀以商確其施爲之緩急講畫其工程之大小而已至於設處錢糧編募夫役督責官屬非兵糧各道同心防議不可也況事涉異境勢難遙責茍使臣有文移不通行於蘇松各道而反資浙江司道轉行各屬各州縣之文移不通詳於蘇松各道而直待浙江司道轉詳於臣則道途隔逺時日遷延不惟坐致曠廢其於事體亦甚悖矣兵備道駐札蘇州太倉而往來於松江常鎭之境閱歷伊邇聞見自熟計凡興作之時亦非風汛之候𨿽有兵務不妨兼理若其所管河道固諸水經由地也卽有浙江僉事帶管該道遽可怠玩以地方利病視爲秦越耶況臣欽奉勅書明開督率各該司道正以水利一興則賦稅有自充根本有自固凡蘇松常鎭司道皆聽臣督率而咨議也今乃謂所轄司道無所幹渉顧獨督率一浙江之僉事可乎臣又伏覩勅書內開果系工力浩大動支淘河等銀應用如再不敷防同撫按官從長計議務求共濟各不得推諉正以水利一興其用力必宏其爲費必鉅凡爲蘇松常鎭撫按皆容臣防同而計議也卽以撫按官尙不許其推諉乃以所轄司道欲行推諉可乎至其言曰本道本系浙人而欲以文移加於原籍有司人情亦甚不便斯言尢屬無謂臣奉勅専管蘇松常鎭水利於杭嘉湖未之及也該道承臣文移亦止於四郡已矣又何事行文於原籍之不便也臣原其心不過見三吳之水利久廢一時之經理爲難且其中皆任勞任怨之事故多方推避以自文耳臣初卽欲參治隨念共事之始該道卽有異同尙當開誠省諭以期必濟就經嚴行責成去後但臣竊思之責成不嚴固不足以集事茍職掌不明終不足以率人據該道所呈蓋亦以浙江有兼轄之僉事故從而借口耳夫此旣曰有他務而不暇爲也彼亦曰有他務而不暇爲也彼此觀望互相推諉臣將何以行事耶臣若不預爲申明勢必至於怠玩及其誤事然後從而論列焉則於事無益而因循茍且之咎臣且無以自觧矣臣是以夙夜思惟反覆籌度竊見以浙江之僉事兼轄蘇松則越爼代庖事體終屬不便若蘇松之兵備不兼水利是以主爲客法令決不能行伏乞皇上俯念水利重寄臺臣新差凡事俱當從長設處勅下工部議覆如果臣言不謬卽將水利在浙江各府者仍責之浙江僉事在直各府者就責之蘇松兵備如浙直之交或工當並舉或費當恊濟無分浙直司道悉皆聽臣督率事有底績容臣上其功官怠於成容臣糾其罪則職掌惟明旣可絕其推諉之念且綱維有體尢可責其寅濟之忠矣如謂浙直之土壤交錯彼此之脈絡貫通必欲浙江僉事兼轄並理亦乞聖明攺勅該道移駐於浙直之間歸一調度三吳水利至如錢糧夫役一切應行事務仍責令蘇松兵備聽臣防行議處如此則任事有人和衷有助庶幾亦可望其績用之成矣𨿽然臣猶有所懼焉再照各府州縣有掌印官以總其事有水利官以分其職皆不容一日而缺其官一官而非其人也今臣行事之初查得各掌印官僅有一二在任余俱循例入覲矣各水利官僅有一二可用餘多庸劣無爲矣方今大計之年正值維新之防茍存畱者不卽復任或遲日以待遷或枉道而回籍銓補者不能充職或衰老而不前或駑鈍而難防皆不足以期責成之效也伏乞皇上俯納臣言並勅該部大計事竣凡各官存畱者卽嚴限以復任銓補者必遴才以授職則事無曠官而隳廢之患可去官無尸位而修舉之績自成臣𨿽愚昧亦得借是以稍效微勞而獲免於因循茍且之責矣地方幸甚臣愚幸甚緣系蘇松水利久湮懇乞聖明申明職掌以防怠玩以便責成事理未敢擅便爲此具本謹題

題請開江工費疏

巡按直監察禦史臣林題爲蘇松水利急應開濬懇恩處給錢糧並陳末議淸查灘占田地以資工費事據蘇松兵備道右參政王叔杲呈稱該臣案驗卽便督率各掌印官及各水利官將境內湖港涇瀆等處親行查勘考究冊志咨訪故老務要查明原廣闊各若干裏及四至界限有何慿據中間有無侵占阻塞限一月以裏將查過緣由並丈量過數目呈報又續該臣節經牌行該道卽將蘇州府之吳淞江吳江縣之長橋並松江府之黃浦等處皆關系最重逐一勘議開濬至於設處錢糧經畫工費選委官屬該道務身任而熟計以慿覆行酌議施行等因依蒙通行各官遵行去後爲照太湖瀦六郡之水分流入三江以達於海旁通支流小港皆旱賴以漑澇賴以泄緣渾潮挾淤日以停積歷歳滋久故迹漸湮後人多開三十六港無非所以泄太湖之流而資灌漑之利者也今所在淤漲以致蓄泄不時旱澇俱患水利之廢未有甚於今日其所當疏濬者比比而是但工難以並舉而勢當以漸圖今日所最急者在蘇郡則莫先於吳淞江而吳江則其來源也在松郡則莫先於黃浦而山涇港秀州諸塘乃其來源也前月帶同蘇州府帶管水利同知劉昆由大黃浦溯吳淞江其舊時河額勢難盡濬自上海縣江口宋家橋至嘉定縣艾祁八十里曽經前巡撫都禦史海瑞開濬今尙通流可以稍緩自艾祁至昆山漫水港六十餘里兩旁俱系漲灘江流僅存一綫相應開濬共量長一萬九千五十八步折官丈九千五百二十九丈每丈帶見存河形開闊二十丈以土方計之約一十一萬四千三百四十八方共計銀四萬五千七百三十九兩有奇又自龎山湖口至長橋逹吳家港乃太湖出水之口亦俱系漲灘急應開濬濶狹長短不等其積土方約六萬七千二百一十五方共計工價二萬六千八百八十六兩有奇此則在蘇郡者共得銀七萬二千六百二十餘兩矣又帶同松江府帶管水利同知鄭復亨自黃浦橫澇珠涇溯秀州塘入南泖至山涇港共量過應開濬者二萬八千七百五十六步折官丈一萬四千三百七十八丈以土方計之約七萬六千五百二十九方有奇此則在松江者共得銀三萬六百一十餘兩矣夫以兩府最急水利三處所費已至十萬三千餘兩他如蘇之茜涇楊林白茆七浦諸港松之蒲滙官紹諸塘常鎭之澡港九曲諸河無慮數十除其間支河可責得利人夫幹河可責各區民力至於泄水要港誠非民力所能辦今旣急其所先諸港亦當次第修舉所需工費不貲捜括庫藏旣無錙銖之餘加編民間又苦供輸之困措處財用誠爲難矣竊見江北治河往往奏畱漕糧此不過爲國儲運道計耳江南水利爲國儲之所自出誠不當後於運道歷觀先朝每遇渰沒凶荒輒蠲除數十萬與其蠲卹於被災之後孰若預治於未災之先也似應議請錢糧以爲疏濬堰閘之費庶民不困而事易集等因到臣該臣覆看得論利害者必先權其重輕而後得施爲之序興事功者必先措乎財費而後協經理之宜蘇松水利廢已久矣無論小港支流率多淤淺卽以長江巨浸亦皆灘漲是以容納失其故宅節宣乖其所性霖雨連旬則有浸淫之患亢陽彌月則有枯稿之憂如之何而望田疇之盡治賦稅之易充也故湮塞之病在在皆然則開濬之舉亦在在而當然矣大約欲興全吳之利計非三十萬金不可但害有重輕而勢有緩急論工固難於並舉議費尢難以卒辦臣用是夙夜思惟多方咨訪案行該道逐一開議去後今據前因臣就經督同該道並蘇松二府帶管水利官及各縣掌印水利官躬行相度考究源委看得三吳水利莫重於蘇松而其在蘇州者尢莫重於吳淞江若吳江縣長橋一帶則太湖入江之口在松江府者亦莫重於黃浦若山涇港秀州塘諸處則澱泖入浦之路皆不容不急爲之圖也至於工費浩繁別無措處搜括庫藏旣無錙銖之餘加民間又苦徵輸之困誠有如該道所言者則所恃以濟必用之費不得不叩閽而請矣但事干國賦恩出上裁非臣所敢輕議至於各縣類有新漲灘田浸占河基等法應淸查攺正就中有可設處以助工費者臣不敢不竭盡其愚也除田間水道民力可辦者隨經責令得利人夫乘時修濬不敢煩凟聖聽及蘇之茜涇楊林白茆七浦諸港松之蒲滙官紹諸塘常鎭之澡港九曲諸河非民力所能辦者容臣逐一估計以漸修舉並鳩工給直分段委官一應未盡事宜容臣詳具區畫以俟農隙興工外謹將急應開濬水道並議處工費緣由開具條件上請伏乞皇上軫念蘇松水利有關國計而工程浩大經費爲難勅下工部逐件再加詳議速爲覆請容臣等遵奉施行

計開

一議開吳淞江中段以通入海之勢爲照太湖入海其道有三東北由劉家河入海卽古婁江之故道也東南由大黃浦入海卽古東江之遺意也其中則爲吳淞江經昆山嘉定靑浦上海四縣界上入海乃太湖之正脈比之河浦尢爲要害今河浦皆通而中江獨塞者何也蓋江水之流與海潮遇海潮渾濁來則洶湧而其勢莫禦去則遲緩而其泥易澱所賴江水迅駛而衝滌之耳劉家河獨受巴陽諸湖之水而又有新洋江夏駕浦諸水從旁而注之大黃浦總防杭嘉二郡之水而又有澱山泖蕩諸水從上而灌之是以流皆淸駛足以敵潮𨿽有渾濁而不能淤也惟吳淞江則不然其源出於長橋石塘之下經龎山湖九里湖而入今長橋石塘二處則湮塞矣龎山九里二湖則灘漲矣其來已微且其中又爲新洋江夏駕浦等處掣其水以入劉家河其勢益弱及其與潮遇也安能勝其洶湧之勢而滌其渾濁之流耶日積月累則其至於淤塞而僅容一綫也亦無怪其然矣不惟水失故道時有淫溢之虞然巨流旣滯則小港亦壅舊熟之田半成荒畆而食利之民至有買米以充兌運又其甚者衣食無措展轉而散之四方矣其害可勝言哉故前任巡撫都禦史海瑞破羣議而開之幾八十里遂使兩旁居民漸歸故土而積荒之地近皆播種人至今屍祝之是吳淞江之開也其有益於民生甚大所惜者謗言譸張事功未竟耳臣今看得自艾祁至昆山漫水港六十餘里急當開濬覆經丈計土方實該工食銀四萬五千七百三十九兩有奇此江一開則太湖之水直入於海嵗或霖澇可免泛溢而就中傍江湖渠得以引流漑田將來靑浦一帶積荒之區俱可懇種而成熟矣伏乞聖裁

一疏吳家港長橋以宣出湖之源爲照吳江縣治居太湖之正東而湖水經其前入吳淞江逹之海宋時運道經其地爲有風波阻險乃建長橋石塘以通牽挽之路至今因之夫以湖水從出之處而以橋塘橫貫其中誠不能無礙但古人制作自有深慮如長橋爲長一百三十丈爲洞六十有二至於石塘小則有竇大則有橋內外浦涇縱橫貫穿此無非爲太湖泄水計也但上無専督之臣下無勤事之官棄之不講石塘涇竇半皆淤塞而長橋內外俱已灘漲爲田僅得一二洞門通水失今不治將盡長橋而沒之矣故長橋不疏則𨿽開吳淞江亦無益也除石塘工費另行議處而長橋一帶急應開濬臣今看得自龎山湖口由長橋至吳家港覆經丈計土方實該工食銀二萬六千八百八十六兩有奇此河一開則河水有所泄江水有所歸源盛流長爲利固甚大矣伏乞聖裁

一議濬山涇港諸瀆以導逹浦之流爲照松江府之大黃浦西南受杭嘉二郡之水西北受澱泖諸蕩之水總防於浦入海方今黃浦洪流滔滔無容議矣而秀州塘山涇港諸處漸已淤淺狃於目前之安者旣不知預防之術而泥於通方之論者乃徒歸咎於開江之非不知江自江浦自浦如人兩足然各無疾痛則各自伸縮原不相妨今懼江之開而浦之塞者是必入浦之路有所礙也若自澱山湖分流入浦一帶港涇凡有淤淺並爲疏瀹則兩利俱存此不易之論矣臣今看得自黃浦橫澇涇經秀州塘入南泖至山涇港等處急應開濬覆經丈計土方實該工食銀三萬六百一十餘兩此河一開則雲間西來之水無所阻滯而黃浦之流爲益盛矣浦流益盛則田間溝洫皆可旁達以資灌漑之澤也伏乞聖裁

一議請給錢糧以便興事之用爲照三吳水利不難於議工而難於議費無其費何以望庶工之興也今據前項應開河道僅有三處費已十萬有餘其餘尙未議及也各縣𨿽有淘河夫銀多者不三百兩少者僅二百兩耳施之平時尙不足以應一枝河之役若欲加編於民則方今各府供輸已重財力已困卽使正額尙多逋負每一追並愁嘆盈途玆將興利以遺民何忍加編以增害至於庫藏則連年織造摉括無遺邇有不敷遂至束手而莫之措也又安望其有可取以供水利之費耶夫無米而炊𨿽巧者無所用其力以臣愚昧謬承治水之寄茍財用不足𨿽竭盡心力亦何以濟臣以爲財賦有從出之地有轉輸之地方今修治運河費無所惜者蓋以運河爲財賦轉輸之地關系莫有重焉者也今我皇上特命臣督理水利豈非軫念蘇松爲財賦從出之地哉水利不修則蓄泄無備一遇旱澇便成荒歉賦稅固無所出矣其關系尢非小也故不以水利視水利而以財賦視水利則司國計者必不忍惜必用之費以隳當舉之功矣伏望皇上勅下工部再加詳爲計議查將堪動錢糧行撫按官速爲區處以便興作庶不致臨期誤事也伏乞聖裁

一議淸查灘占以廣經費之助爲照東南水利其大壊也始由於治農官督察之不勤繼成於姦民侵塞之日熾近緣徧歷湖港見兩岸俱系漲灘詢之該道府縣皆稱姦民罔利初蒔茭蘆漸築隄岸遂成膏腴以致湖港湮塞荒區賠累卽應盡數追奪入官但勢以漸成業非故主似難槪坐應差其髙下量追價值以資河工仍給帖存照履畆起科以充導河河之費固不應容豪右獨擅其利也至於傍郭河渠邇來侵塞更甚今河額視昔已失過半甚至不能容舠無論水利有妨卽以糧運動致阻礙失今不嚴行追罰將來不盡夷爲平陸哉俱應查復原額以杜將來侵塞之姦臣因反覆參酌前項田地𨿽多寡難以預計茍使設法淸量隨宜徵價其於開濬之工諒亦有可資者隨謀之巡撫都禦史胡執禮巡按禦史郭思極王民順輿論僉同伏乞勅下部覆合無容臣等嚴行委官丈勘除有礙水利者盡數開挑拆卸遵勅首正免罪其餘姑可容畱者責令徵價仍給帖存照以備開濬工費如有隱瞞及抗違阻撓者容臣遵勅拏問參奏斯則以水之利治水之害不必一一仰資乎公帑而亦無待加於窮民矣事完通行造冊類繳然是二者臣非不知有拂於羣情也蓋此輩非姦民卽豪室耳臣查得大明律內一款凡欺隱田糧其田入官所隱稅糧依數徵納又查得大明防典內一款凡侵占各河岸牽路爲房屋者治罪撤去然則如前田地𨿽盡數追奪未爲不可今從而差別去畱之徵其價以濟工給之帖以存照彼固可以永其業者乃公平正大之體而非矯激苛刻之私也卽使怨歸於臣臣亦惟知奉法行事他不暇計耳伏乞聖裁

秀州蒲滙等塘工完疏

巡按直監察禦史臣林謹題爲蘇松水利急應開濬懇恩處給錢糧並陳末議淸查灘占田地以資工費事據整飭蘇松常鎭兵備湖廣按察司按察使徐節呈萬曆五年閠八月初十日蒙本院案驗並防撫按二院案驗俱爲前事該本院具題款開一議濬山涇港諸瀆以導達浦之流一議請給錢糧以便興事之用一淸查灘占以廣經費之助該工部議覆大黃浦乃諸水之總防而秀州塘山涇港諸處漸已淤淺若加開濬則入浦之路益廣黃浦之流益盛相應依擬又議開濬之工所賴財力今戶部旣稱並無堪動錢糧而本部料價専備上用供用之需見今庫貯匱乏尢難那借相應就彼酌處或動衙門之罰或追淘河夫銀之侵欠或借剩之餘米或取倉庫之餘積或得業人戶富者出財貧者出力多方措處無礙者徑自支用應奏請者奏請施行又議水利之廢由於灘占據法俱當查復原額但中間亦有無礙水利者若一槪入官不無徒費旣稱隨宜徵價可備開濬工費相應依擬將灘占田地逐一丈勘若干畆中間有礙水利者作速盡數開挑拆卸自首者攺正免罪其餘果於水利無礙姑可容畱者卽當酌其年之逺近利之厚薄責令徵價貯庫以備工費明立文案以備查考有隱瞞及豪彊抗違阻撓者卽便遵奉勅諭內事理應拏問者拏問應參奏者參奏仍查照大明律並防典事例著實舉行等因覆奉欽依移咨南京都察院備札本院案行本道速行該府掌印水利官卽將所屬灘占田地查照題覆淸查丈勘毋容欺隱凡有應行開挑拆卸攺正卽便定立界址分別丈尺其存畱徵價者作速估定通詳徵收務在今秋處畢冬初興工仍明立簿籍文案以便收支查考等因蒙此遵行間九月二十六日又奉撫院案驗準工部咨前事備仰本道照依咨案備奉欽依內事理轉行該府縣掌印官將後開條款逐一查照遵行作速查議堪動錢糧呈詳定奪施行又蒙按院案驗奉都察院勘札準工部咨前事案行該道防同各該掌印官從長酌議停妥具由通詳各院以慿防議施行等因奉此卷查先該前任兵備參政王叔杲遵依帶同松江府帶管水利同知鄭復亨自黃浦橫澇諸涇溯秀州塘入南泖至山涇港共量過應開濬者二萬八千七百五十六步折官丈該一萬四千三百七十八丈以土方計之約七萬六千五百二十九方有奇每方計銀四錢共該銀三萬六百一十一兩六錢所需工費不貲摉括庫藏旣無錙銖之餘加民間又苦供輸之困措處財用誠爲至難又經備行該府掌印水利官及原委同知鄭復亨查照欽遵覆題事理酌處工費將所屬華亭等縣灘占田蕩及侵占傍郭河渠逐一淸查丈勘明白凡有應行開挑拆卸卽便攺正定立界址分定丈尺其存畱徵價者分別等第徵銀在官聽開濬支用仍一面將應開處所勘實的確分段計算實用工費委官募夫計處停當以便興事萬曆五年十月二十三日蒙本院批據松江府經歷司呈文準本府水利通判蔣守成查勘應追華上靑三縣絕田價銀一萬一百七十八兩八錢八分三釐六毫侵占官河不妨水利免拆並寺院空地價銀一千二百五十兩府縣官庫見貯民欠各年導河夫銀一千三百一十七兩八分充工費用緣由蒙批據該府呈稱所屬各縣絕田並地價已經勘有銀兩的數該道卽湏督行該府掌印官作速追價興工毋違其灘漲田蕩仍行府責限各屬速報又蒙憲牌行催依蒙並行該府正官督徵備用隨該兵備按察使馮叔吉到任接管督催間又蒙本院憲牌行道卽將應濬山涇港等處工費及募夫開濬一應事宜酌議停妥呈奪興工等因催據該府呈議將華亭縣秀州塘上海縣蒲滙塘靑浦縣山涇港皆照田編夫不用民財見行起工華亭縣蒲滙塘該用工銀二千五百五十八兩四錢委大使徐應元督工見完四分金山衛四城濠三義張涇河該工銀八百四十兩五錢四分委衛經歷盧大業同縣水利等官督濬各於原議絕田河夫等銀內徵給又查兵道行追罰犯姚體元等河工銀六百六十兩原聽秀州蒲滙二塘工用及查山涇港該工銀一千一百九十八兩三錢四分四釐系屬靑浦縣今議本縣裏分旣少塘長已赴吳淞江開濬若本港再令編夫恐民力難堪查有原奉兵道行府問詳彊犯李檽等入官無主人田產約可變銀千兩原議聽河工支用合行該縣估價易銀接濟等因行據水利通判蔣守成呈報各塘已未完河段緣由呈道隨行該府正官覆核督催工完由冊呈奪間六年十月二十九日又蒙本院批擬該府經歷司呈準通判蔣守成牒開靑浦縣大小山涇港先議照田編夫續蒙馮兵備看得靑浦新建之邑民力不堪議將彊盜李檽產實估銀七百五十八兩七錢五分助用及勘大小山涇原非運道止泄澱山河水入浦注海以通民船及資灌漑且新辟兩旁數有第二段原長四百丈不礙於民見今開濬其三段四段新辟兩旁俱成田地民種禾豆陞科輸稅若欲槪開徒費工力攺動糧額今照原舊河形開挑計減省土七百九十六方夫一萬二千七百三十六工該銀三百一十八兩四錢實開土二千一百九十九方八尺五寸每方十六工合用夫三萬五千一百九十七工七分六釐該銀八百七十九兩九錢四分四釐又驗得小山涇楊樹界起迆西未入原議一段量長一百丈淤淺應濬接通該縣西城濠河計土一百八方每方十六工該夫一千七百二十八工該銀四十三兩二錢合於減省新辟銀內支給通共實用工費銀九百二十三兩一錢四分四釐實減省銀二百七十五兩二錢嚴行該縣追並李檽產銀並絕田銀候冬興工等因批道覆議奉經並行據該府查將各塘已未完河段工次分別官修民濬冊報前來隨該兵備馮叔吉查該府諸塘原估約用銀三萬六百一十餘兩遵奉欽依設處錢糧開濬續據該府縣正查有絕田導河灘占地價罰犯河工銀共一萬四千二百餘兩數亦不敷尙多民欠別無措處欲加於民又難違例議將華亭縣秀州塘上海縣蒲滙塘二工頗巨皆照槪縣田地編夫修濬士民樂從舉行除濬完蒲滙塘第一段長二千四百五十丈役過田夫一十五萬六千八百工第二段長二千六百一十三丈役過田夫九萬四千一百六十九工六分秀州塘該開長三千八百五十七丈內先開完六段河長二千八百五十二丈艸塗五百四十七丈八尺役過田夫五十五萬一千四百一工二分尙有未開河原長一千五丈內有南北艸塗二段共長五百三十二丈二尺三項共該用夫一十五萬四千一百五十五工六分續議因河面廣闊攺開艸塗三分之一止該實用夫五萬一千三百八十五工二分減省存夫一十萬二千七百七十工四分移撥官紹塘工用其秀州塘截壩竹木料價該銀五百一十九兩二錢九分一釐華亭縣蒲滙塘原估銀二千五百五十八兩四錢今覆勘長照原議止有河底官尺量虧一尺中有三百五十七丈照官尺深虧五寸共積少土二百三十一方三尺該減銀九十二兩五錢二分實該銀二千四百六十五兩八錢八分靑浦縣大小山涇港原估銀一千一百九十八兩三錢四分四釐續議大山涇原非運道且三段四段兩旁俱已成田陞科不礙應止今議止將原舊河形開挑及小山涇未入原議楊樹起長一百丈委淤應濬又議所開河段兩旁皆稱民田土湏逺頓原議每方一十六工今議量減二工實算十四工除減外實該工銀八百七兩七錢五分一釐及查金山衛三義西木橋工原勘長二千六百六丈二尺估該工銀六百一十一兩三錢五分六釐今稱平湖縣河該開八百七十丈因彼縣士民咸稱不便相應停止今應濬張涇一段長二千五十丈計土一千一百三十九方五寸每方十六工該銀四百五十五兩六錢二分又三義至西木橋止一段長五百五十六丈二尺計土五百五十六方二尺每方十四工該銀一百五十五兩七錢三分六釐已經府縣掌印水利官覆行勘議停妥且查各河工有次第無容別議及照華亭縣秀州塘上海縣蒲滙塘攺議民力開濬諸費比原題共計減銀二萬六千二百餘兩實該官濬華亭縣蒲滙塘工銀二千四百六十五兩八錢八分靑浦縣山涇港工銀八百七兩七錢五分一釐秀州塘打壩竹木料銀五百一十九兩二錢九分一釐金山衛三義西木橋工銀六百一十一兩三錢五分六釐通共銀四千四百四兩二錢七分八釐之數該府查將華上靑三縣絕田灘占地價導河罰犯河工變產等銀通共一萬四千二百三十五兩四錢九分五釐一毫六絲數內已完支給過工費並截壩竹木料價共該銀二千七百七十四兩三錢一分一釐見貯府庫銀二千七百一十二兩九分見在足彀官濬河工支用候詳允日備行該府縣掌印水利官督夫上挑濬務在三月內通完仍將應給工銀準於庫貯銀內照數查給通候河工完日聽本道調委別府能幹官員覆核事畢通行造冊詳報仍有華亭等縣未完絕田地價灘價導河夫侵占河岸變產等銀共八千七百四十九兩九分四釐一毫六絲嚴行府縣查照追徵務在通完並支存庫銀俱聽別項河工支用等因造冊具由呈蒙本院並撫院詳批準照議行七年三月二十一日蒙本院批據松江府經歷司呈文準水利通判蔣守成呈稱公同本府並華上靑三縣掌印水利官查議得原奉題請開濬諸公費因錢糧匱乏慮難周給將華亭縣秀州塘上海縣蒲滙塘照田夫開濬省用官銀二萬六千二百五兩有零實該官濬華亭縣蒲滙塘靑浦縣山涇港金山衛張涇三義河並秀州塘截壩竹木料價通共該銀四千四百兩二錢七分八釐陸續動支庫貯絕田灘地價導河罰犯河工等銀給發委官主簿王廸丁思謙經歷盧大業大使徐應元王金鐸巡檢陳宗器等募夫開濬本職往來駐札監督完工訖除將用過官修民力工程錢糧另冊呈繳等因蒙批兵備道卽委官查驗果否如式濬完並查效勞員役及怠玩不如式者報奪依防隨委該府推官範守已覆勘已完河段督催未完河工核實的確由冊呈報去後隨該兵備按察使徐節接管督催間四月二十七日又防本院憲牌行催工完核實冊報等因催據推官範守已呈稱遵依防同府縣掌印水利官親詣華亭縣秀州蒲滙二塘及金山港上海縣蒲滙塘靑浦縣山涇港五處河道逐一查照近濬形迹丈尺覆勘得民濬秀州塘除先開完六段河工如式外其續開河段原長一千五丈內有艸塗二段該用夫三千八百五十三名八分九釐續議本河寥闊攺開艸塗三分之一實用過人夫一千二百八十四名六分三釐役工四十日該工五萬一千三百八十五工二分開完如式比原議省夫二千五百六十九名二分六釐計役工四十日該工一十萬二千七百七十工四分數撥開官紹塘夫一千九百九十三名七分五釐外實剩夫五百七十五名五分一釐聽別項河工之用及查華亭縣蒲滙塘原估議該銀二千五百五十八兩四錢募夫開完覆驗內有一濶少一尺積算土方計工扣減銀九十二兩五錢二分除減外實給銀二千四百六十五兩八錢八分又查上海縣蒲滙塘督集民夫開濬已完驗俱如式開壩通行又查淸浦縣大小山涇一道原議用銀一千一百九十八兩三錢四分四釐該縣無處亦議照田編夫續因民力不堪議將彊盜李檽等入官田產變易助工此外不敷動支本府絕田地價湊用查小山涇量長一百九十二丈面濶三丈底濶二丈四尺濬深四尺查得第三第四新辟兩旁該通判蔣守成覆估免開又小山涇迆西未入原議楊樹界起量長一百丈淤淺應開面濶三丈底濶二丈四尺深四尺及將原議土方毎方十六工攺用十四工計省銀三百九十兩五錢九分三釐實用銀八百七兩七錢五分一釐其間開濬數闊狹𨿽有攺移稽其夫工銀兩仍與原議相合近蒙本院親驗本港二尙欠二丈工程三四河身窄狹行府查照原議丈數必當開辟合用工銀二二百九十兩八錢四分七釐二毫應於所省銀內給領已行該縣築壩興工及勘金山衛港實開張涇河該工銀三百八十九兩六錢二分八釐又三義至西水橋該工銀一百三十四兩四錢二分八釐共給銀五百二十四兩五分六釐開濬工完驗俱如式其西木橋至平湖縣界一彼處士民不從工當停止通計濬過五塘除華亭縣秀州塘上海縣蒲滙塘俱系民力開濬其華亭縣蒲滙塘金山二河靑浦縣大小山涇港共用銀三千七百九十七兩六錢八分七釐又加秀州塘築壩用過竹木價銀五百一十九兩二錢九分一釐通共該銀四千三百一十六兩九錢七分八釐及查秀州塘艸塗二量開三分之一減省民夫二千五百六十九名二分六釐於內已撥官紹塘開濬用過人夫一千九百九十三名七分五釐余剰人夫五百七十五名五分一釐聽候攺撥別用其築壩竹木行據縣丞陳墨開報起取過木樁四千七百三根內築南門官紹塘張涇等處河壩用過四百五十五根黃橋腰壩用過九十根見存四千一百五十八根頓貯公所著令地方人等看守聽文作正支銷仍有樁木一千九百一十三根尙在各壩見行起取今將覆核過各塘河丈尺夫工並用過民力官修數目造冊見在及將各河督工效勞員役另掲開報牒府轉申到道據此爲照松江府疏治五塘旣經推官範守已查核各河丈尺俱已如式給過錢糧並無虛冒除查相同外再照原勘報絕田灘地價導河罰犯河工等銀一萬四千二百三十五兩四錢九分五釐一毫六絲除給過夫工料價銀四千三百一十六兩九錢七分八釐之外尙存庫銀一千一百六十九兩四錢二分三釐仍有應徵未完銀八千七百四十九兩九分四釐一毫六絲嚴行府縣查照追徵至於見在並未起樁木相應委官估價易銀貯庫及餘剩華亭縣人夫五百七十五名五分一釐毎夫役工四十日俱聽別項河工支用今將本道覆核過前項各河工程丈尺土方民力夫工官濬錢糧等項確數造冊並開具在河效勞官員職名分別等第薦奨緣由掲帖擬合通行請詳等因具呈到臣除先開完上海縣蒲滙塘第一自華亭縣界小石橋起至新港口止長二千四百五十丈舊額面闊六丈今開八丈底闊四丈濬深一丈役過田夫一十五萬六千八百工第二段自新港口起至上海縣西門止長二千六百一十三丈分爲五段開挑闊深不等役過田夫九萬四千一百六十九工六分共用過夫二十五萬九百六十九工六分並華亭縣秀州塘如黃橋向南一段長八百丈面闊二十丈底闊一十八丈濬深四尺役過田夫一十一萬五千二百工黃橋艸塗長五百二丈八尺面闊不等均闊二十六丈四尺濬深五尺役過田夫一十三萬二千七百三十九工二分前舊河底共長六百六十丈面闊二十丈底闊一十八丈濬深四尺役過田夫九萬五千四十工斜塘艸塗長四十五丈均闊一十七丈七尺三寸濬深五尺役過田夫七千九百七十四工禮塔滙起至斜塘橋止舊河底共長七百二丈面闊二十丈底闊一十八丈濬深四尺役過田夫一十萬一千八十八工石湖橋起至禮塔滙止長六百九十丈面闊二十丈底闊一十八丈濬深四尺役過田夫九萬九千三百六十工共用過夫五十五萬一千四百零一工二分先於萬曆六年三等月內工完今據所報續完各塘工程通行覆查明白其效勞各官先後經議不一久近委管不同臣另行奨賞玆不敢輕易舉薦外該臣防同巡撫應天右副都禦史胡執禮巡按直監察禦史田樂看得松江府五塘原估議開濬約用夫工銀三萬六百餘兩遵奉欽依備行該道轉行府縣掌印水利等官多方設處止據報有絕田灘占地價罰犯河工等銀共一萬四千二百餘兩數旣不敷尙多民欠別無措處議將華亭縣秀州塘上海縣蒲滙塘各照槪縣田地編夫開濬以利民之事而用民之力亦佚道使民之義其華亭縣蒲滙塘靑浦縣山涇港金山衛三義張涇並秀州塘截壩竹木料價共用官銀四千三百一十六兩九錢七分八釐及查山涇港應行補濬據議該找給銀二百九十兩八錢四分七釐二毫通共用官銀四千六百七兩八錢二分五釐二毫實剩存庫銀八百七十八兩五錢七分五釐八毫見今造冊奏報伏乞勅下該部查議前項工費如無虛冒準其支銷再照松江各邑水利幸今修復善後之計尢當預處伏望皇上軫念財賦重地準將余剰存庫銀八百七十八兩五錢七分五釐八毫應徵未完銀八千七百四十九兩九分四釐一毫六絲並應變樁木價銀嚴行該府縣上查照追徵變賣明立文案另項收貯松江府官庫並余剰華亭縣人夫五百七十五名五分一釐毎夫役工四十日俱聽河工支用以後毎年各該掌印水利官務要畱心經理遇有淤淺卽便呈詳動支河工銀兩募夫疏濬勿致淤淺仍行撫按官並臣欽遵查照施行庶前功不棄善後有備矣緣系蘇松水利急應開濬懇恩處給錢糧並陳末議淸查灘占田地以資工費事理未敢擅便爲此具本専差舍人王崇徳賫捧謹題請防

孟瀆河工疏

巡按直監察禦史臣林謹題爲河道異常淺阻漕船遲悞數多懇乞聖明嚴飭當事諸臣以重國計事臣奉命督理三吳水利自行事以來節經案行整飭蘇松常鎭兵備湖廣布政使司右參政兼按察司僉事王叔杲卽將案屬蘇松等府地方大小河道逐一查勘去後隨據參政王叔杲呈稱本道看得孟瀆河爲國家漕運之捷徑而開濬之工必調停夫役之得宜已於今年正月二十八日行據常州府通判王日東公同府縣掌印官丈勘得本河自萬緣橋起至孟瀆河口止共長九千九百五十丈積方三萬九千九百六十方細閱河之兩岸髙峻挑土安陡而且逺比之平坦之地開土堆隄以成河者不同價若不平夫無應募合遵照水利通攷事例每方深廣一丈給工價銀四錢人夫樂於趨役則事不煩而民不擾今計方數共該銀一萬五千九百八十四兩及本河壩邊立車六十一部起集人夫車戽計工三千一百工共銀三十一兩二項通共銀一萬六千二十五兩查得前河原系浙直運道永樂宣徳治年間議於蘇松常鎭杭嘉湖七府恊力並開自正徳時濬後至今淤塞年久是難獨坐常州一府等因申道照得孟瀆河𨿽坐武進縣地方實爲浙直運道防徑載在漕志可考且官民船隻經行尢便非止一隅之利今據覆勘合用前銀目今財用缺乏查得原蒙題準修河米折銀専聽修濬運河支用萬曆元年起至四年止浙江杭嘉湖三府欠觧銀四千四百五十兩四錢八分八釐並存畱三府備用銀六千二百二兩五錢六分合無將常州府見存導河夫銀及該府並蘇州府見貯修河米銀先行給發立限興工挑濬所少銀兩暫於兵餉銀內借用仍乞移文浙江巡撫都禦史嚴督杭嘉湖三府將欠觧並存畱備用銀兩速觧該府補還庶幾事無偏累工可立就此河旣開江口修完閘座每遇運船通行之時徑由此河出江議爲官民兩便備由通呈本院蒙批據開孟河以通運道實爲浙直均利工費不敷應行杭嘉湖三郡恊助其歷年所欠淘河夫銀並三郡存畱俱如議行催觧其常州府見存夫銀並蘇州府見貯河米俱準先行給發立限興工餘者暫於該府兵銀備用但查人夫動至數萬費用萬有六千中間未見議及委官分管而經費出納尢冝明愼該道通行詳確議報又蒙巡撫都禦史胡批孟瀆河開官民兩便爲利不止常州則諸府恊助復何疑也所估夫工俱如議銀兩先盡河夫米折二項動支其杭嘉湖三府欠銀存畱銀本院移咨浙江撫院觧發支用如不及方借兵餉繳又蒙巡按郭禦史批開細訪孟河之開委有裨於漕運但不量力度理而欲責之武進一縣無怪乎士民之嘵嘵也若以漕河錢糧治漕河之事借民之力而授之直又不責成於一邑則士民且樂沾其利矣又何言哉本院初不知今春有興工之議已同練湖具疏題請矣其說與該道今議正相同也但欲建永久之利不可惜目前之費計用寧過於多而不過於少則民樂趨而事易集且免茍且塞責之慮矣此在該道身親其事詳加斟酌仍候各院詳行繳防此已該本道督行府縣掌印管河官責令委官動支前銀起夫興工挑濬候工完另報等因到臣續奉南京都察院札付爲江南亢旱日久運道艱阻可虞乞勅當事臣工淸覆蓄水湖額疏通逹江間道以永利事準工部咨該巡按直監察禦史郭思極題一議修孟瀆以傍通舟楫云云等因具題本部案查先該工科都給事劉鉉等題稱江南浙直各衛所漕糧共三千一百餘船阻集常鎭二百餘里之間緣武進丹陽等處天時久旱河身淺涸以致不能前進及據參政王叔杲議開孟瀆河壩行令開濬隨該本部議將參政王叔杲並常鎭兩府署印管河等官一面住俸責令戴罪上設法區處等因覆奉聖防丹陽地方運船淺塞料此時已通行如今才責他每設法挑濬爲計已晚且春水已發亦難施工王叔杲不能先事預圖姑著罰俸兩个月以後著江南巡撫官督令悉心計處若孟瀆河可開俟秋水落後卽上挑濬預爲來歳運道之計淸河邳遷等處地方河道都禦史等官隨宜區處不許有悞糧運其餘依擬欽此遵通行去後今覆議孟瀆延袤六十餘里外通長江內通灌漑使回空糧船往來官船由此抵江則奔牛呂城得以閉閘蓄水専通運艘所言有理相應議修應用錢糧防計具奏等因節奉聖防孟瀆河便著撫按官督水利等官上修復開濬責令秋間完報爲來歳轉漕之計欽此欽遵又奉南京都察院札付爲敷陳末議懇乞聖明亟賜舉行以裨將來糧運大計事準工部咨該巡按直監察禦史陳世寶題一復開孟瀆河照得淸復練湖誠濟運要務而孟瀆河不開則亦爲缺典夫此河聞嘉靖初年常鎭河道旱漧時該漕司亦行該道開挑而運事始通今該臣親至奔牛鎭以挑閘左之月河查得孟瀆河亦在奔牛之中因督同蘇州管河參政王叔杲督糧參政楊世華往彼踏勘見得河形尙存閘基猶在又據土民稟稱本河起於奔牛萬緣橋歷黃泥謝店羅墅石橋萬遂等灣約七十里而入於大江入江之後由黃牛山圌山門焦山金山之側以達州閘𨿽有百里之逺而急流之險止一二十里耳但因嘉靖三十一二等年倭冦突犯常鎭有司始將此河要去處築壩堵塞以防其入冦之路日積月累遂將此河淤墊幾平而糧運商賈之船不復經行矣臣又博訪眾論咸謂此河復開不惟遇旱可以通運漕之船而秋冬空船南回正值丹陽一帶打壩修河之時誠由大江入此河可以出常州則無復阻礙而船之回家必早矣夫船回早則赴兌亦早赴兌早則北行亦早此亦有益於運事者也等因具題該本部覆議遵照前防移咨到院備札到臣又該臣並行督催興工去後今據參政王叔杲呈稱常州府申稱照依通判王日東原勘丈方議用前銀募集人夫五萬四千四百名照方開浚委官照磨金承詔縣丞崔言典史吳仁分督率人夫俱於三月初八等日興工論方給直又委大使董渭往來稽查務照原深濶丈尺如式開濬俱於五月初七等日各報工完訖除原議前銀外又加增戽水人夫一千九百工每工銀一分該銀一十九兩及委官省祭白防等十二員每員每日議給供給銀四分該銀一十兩八錢八分又犒賞塘長裏總花紅銀九兩連原議通共銀一萬六千五十三兩八錢八分隨將本府庫貯導河夫銀五千一百四兩二錢九釐六毫又修河米銀一千二百六十三兩五錢二分六釐七毫二絲二忽及蘇州府並武進等縣導河夫銀並修河米銀共四千八百六十八兩五錢六分一釐三毫六忽四微通共銀一萬一千二百三十六兩二錢九分七釐六毫二絲八忽四微動支放給外尙欠銀四千八百一十七兩五錢八分二釐三毫七絲一忽六微卽於本府庫貯兵餉銀內權借支給俱經給發居民沈彩等散給人夫收領訖合候嚴催杭嘉湖三府前項欠觧並存畱銀兩補還兵餉之數再照沿河兩岸率多泥沙俱非固土天時雨澇未免倒塌而江潮日至浮沙湧進淤塞之患勢所不免自國朝初年迄今屢濬屢淤蓋開濬工完則人情俱懈而不復議及經久之計也今𨿽挑濬完工但天時之雨澇靡常隨潮之沙泥日至若不立法以疏濬之不一二十年淤塞之患又至矣合於萬緣橋黃蓮樹各建閘一座每座用銀三百九十三兩三錢共該銀七百八十六兩六錢築壩樁木等料銀六十六兩二錢孟河城南北西閘攺造天關修砌燕尾並打壩等項該用銀一千二十五兩五錢七分八釐又議設三百料船二十隻每只約用銀四十兩共該銀八百兩鐡掃帚二十具該銀二十二兩専偹夾取河中淤泥之用以上共該銀二千七百兩三錢七分八釐無從措防合無仍於本府庫貯兵餉銀內借用卽行建造閘座築完毎嵗冬月量加疏濬使河泥輒至而不集河水常裕而不涸實爲運道萬全之利也等因開申到道照得孟河系一方通濟巨利上年本道親往看視卽行本府水利通判周繼夏丈勘開濬比因估計未確錢糧不敷又難獨累民力暫爾停止今春運道淺涸糧艘擠塞官民船隻甚困本道於正月終旣行經理議舉前工隨蒙按院具題奉防秋後開濬因一時夫工已集天气晴和矧正當農隙照地方時價雇募民皆樂趨而該府又調度得宜委官分督甚謹以故僅及兩月遂獲竣工今據開報用過工費俱本道親與酌議並無虛冒等因回報到臣該臣防同總理糧儲提督軍務兼巡撫應天等府地方都察院右副都禦史胡執禮巡按直監察禦史王民順看得孟瀆河口徑渡江北入白塔河至灣頭以達漕河爲浙直運道捷徑漕乘蓋載之矣此河一開不直漕船出江之便已也仍有三利焉運船與民船分道而行一也商民船州而下一潮可逹免風濤盜賊之虞二也地方灌漑之利三也先此武進之民憚於獨勞倡爲險澀之說故其議不果行今銀兩取之導河夫銀修河米折銀不足則借支兵餉不累常州人夫則募之各縣不累武進蓋人人踴躍率作興事矣自三月初八日起至五月初七日止募集人夫五萬四千四百名開河九千九百五十丈用銀一萬六千五十三兩八錢八分蓋先於秋後數月不必再行估計而夫工錢糧因以附見焉相應題請伏乞勅下工部將臣等造送文冊逐一稽查如無虛冒除將導河夫銀修河米折銀徑行支用外其杭嘉湖三府應觧修河偹用銀兩行令浙江巡撫作速起觧補還兵餉至於常州府官續議建閘攺關設船編夫等項費不過二千餘金容另便宜處發委官責成不煩內帑不敢疏瀆除造冊奏報靑冊送部查考外緣系河道異常淺阻漕船遲悞數多懇乞聖明嚴飭當事諸臣以重國計事理謹題

修復練湖疏

巡按直監察禦史臣林謹題爲江南亢旱日久運道艱阻可虞乞勅當事臣工淸復蓄水湖額疏通逹江間道以埀永利事臣奉命督理三吳水利萬曆五年四月三十日奉南京都察院札付準工部咨該巡按直監察禦史郭思極題淸復練湖以永資蓄泄云云等因具題該本部議覆練湖周圍四十餘里蓄受長山八十四之水冬春放水濟運夏秋戽水漑田關系於國計民生者甚重近該河道衙門委官勘稱先已疏築停當今禦史郭思極題稱勢豪告佃成田寖失舊額傍湖之民私開函洞張网取魚年涸一年今且揚塵與河道衙門所勘不同蓋本官得於目擊所見必眞相應淸復等因覆奉聖防這練湖地方旣先該河道衙門勘稱疏築停當如何至今以運道淺澀方議修復顯是各官畏狥勢豪徒以空文塞責好生推姦避事欺罔朝廷且不查究今當以近事爲鑑該湖並孟瀆河便著撫按官督同水利等官上修復開濬責令秋間完報預爲來嵗轉漕之計地方勢要人等侵占官河致阻糧運不行治罪已是寛恩如何又議勘償今後但有抗拒阻撓及該司道等官因循推避茍且了事的都著各該管撫按官從實參究拏來重處其餘依擬欽此欽遵等因移咨到院偹札到臣除孟瀆河工已經報完另本具題外該臣同總理糧儲提督軍務兼巡撫應天等府地方都察院右副都禦史胡執禮巡按禦史郭思極案行整飭蘇松常鎭兵備湖廣布政司右參政兼按察司僉事王叔杲選委廉能官員及轉行常鎭二府掌印水利等官臨湖踏勘又經牌行本道親詣湖所相度地形查革佃田去後續奉南京都察院札付爲敷陳末議懇乞聖明亟賜舉行以裨將來糧運大計事準工部咨該巡按直監察禦史陳世寶題一淸復上下練湖照得練湖上下約一萬三千餘畆長山之水盡注於中東距運河不過一隄如使已往湖形未湮舊制猶存停流蓄水不使外泄𨿽今年運道旱涸而引決以濟第見建瓴而下須臾盈滿豈至使臣等驚惶區處偹嘗艱苦軍民疏導撈濬重遭勞擾而後徼幸利涉於萬一也哉今臣督同浙江都司葉歡於張官渡車水之暇沿埂依崖查得原設之閘半廢函洞之底太低中𨿽有水外泄甚易且豪黠疆禦之徒占爲已田𨿽近有公租租入所值幾何彼又將利其水之不存而便於耕種爲矣以故今春引水通運累及百姓遂有搢紳士大夫一二人貽書於臣以歸咎此湖之久廢裏老孫守禮百餘名遮道泣訴謂復此湖而後常鎭之民始有息肩之日吁嗟此湖之便於漕運若是人情之願於淸復若是乃有司惟以城狐鼠社占恡掣肘竟寢而不問不知朝廷三尺之法議單淸復之令將安用之卽嵗納些須公租亦豈能當我官民一遇河道旱亁輒勞費如此耶況有誤國計干系又匪輕矣臣昨於糧運通行之後亦行管河參政王叔杲委官踏丈矣猶恐非奉欽依則臣行旣逺將又停閣不舉而再遭旱涸費處益甚矣伏乞聖明以今年之事爲鑑未然之防爲慮天語丁寧勅下該部鋭意淸復咨行應天巡撫専責管河參政王叔杲督同各該府縣掌印管河官逐一踏丈要見四圍原額若干畆今有若干畆某處蓄水更當挑渠以入湖某處隄更當修築以防溢舊閘當修者修之函洞當攺者攺之應於某官掌管其事塘長壩夫各該若干修濬錢糧應費若干其地勢髙阜仍當招種者卽以其租收貯官庫以爲本湖修濬之資嚴立限期務在五月以裏踏丈明白造冊回繳仍於每年之終巡撫衙門具本湖蓄水若干文冊報部查考等因具題該本部覆議遵照前防移咨到院備札到臣又該臣並行催勘去後今據參政王叔杲呈稱遵依備行常鎭二府掌印水利官及委蘇州府通判劉體道前去防同該府縣掌印水利官踏勘議報續據劉體道呈稱防同鎭江府通判劉琚丹陽縣知縣尹良任查得本湖自西晉陳敏遏馬林溪引出長山八十四之水以漑云陽之田周圍築隄名曰練塘又曰練湖約四十里許計一萬三千畆有奇蓋包山溪兼鄰邑丹徒縣界由張堰湖至龍頭岡止而槪言之也環湖之隄仍立函洞一十三處至宋紹興時中作橫埂分爲上下湖立上中下三閘凡八十四之水始經辰溪衝入上湖復由三閘轉入下湖國朝初年因運道水澀難行依下湖東堤開建三閘借湖之水以濟糧運縣誌湖經俱有開載舊址見今具在其佃種成田勘得丹徒縣居民蔣祥等公莊田一千七百二十畆一分三釐九毫華諒等佃田四百二畆丹陽縣民姜得三等佃墾田三百一十三畆俱起科辦糧與水利無妨相應存畱外其華諒附近決口田一百八十畆七分並居民任淸等佃墾田六百七十四畆四分張蕓荊貴等佃墾田四千七十三畆此皆未經起科於湖地水利有礙俱應開濬竊詳長山八十四之水原非山下發泉有源之水不過借天雨時行則羣山侖水奔流澎湃來不可禦去不可畱而本湖形勢本髙又非若昭陽邵伯等湖低窪滙水之比今隄障濬治之功誠不容已但照湖身周圍方四十里若必槪湖之地而開濬之非動支數百萬之帑金募集數十萬之夫力又遲以經再之嵗月亦蔑有濟今除上湖系來水建瓴之勢及下湖本窪之區俱免開濬外其餘量行濬深一尺以預瀦蓄以土方人工計之共該銀三萬一千六百有奇以所起之土卽挑加西南堤埂議以存畱之田準其濬湖之數亦可以省工費之半其餘查請應動錢糧募夫開挑等因到道本道隨於五月初四日親詣練湖處所督同府縣掌印水利等官知府張純等周回細審本湖形勢看得通判劉體道所勘練湖源委原額已詳其隄內所佃田畆俱系侵占湖利不問丹徒丹陽告佃久近己未陞科旣奉有嚴防自應盡行查復以杜後來侵占之漸所議姑畱以助疏濬殊屬未妥惟公莊田傍隄邊髙岡不妨湖內蓄水且借此守黃金隄庶免衝決相應存畱其湖心淤漲相應挑濬卽以其土加築西南一帶隄埂務令髙厚仍堅築閘座以備蓄泄行令該府張純申稱防同常州府知府穆煒蘇州府通判劉體道該府通判張汝正劉琚督同丹徒丹陽二縣知縣楊廷相尹良任防勘得上下練湖前代資以灌田國初兼以濟運其間興廢不一皆緣節宣失宜蓋本湖𨿽無常源然夏秋雨澇正受長山八十四汊之水每每衝溢傷隄壞閘堤壊水漧則湖爲棄物於是民佃爲田舊制寖失矣是堤壞者民佃之漸民佃者湖廢之由也兼以春初亢旱水枯益甚無怪乎運道之不濟也今奉有明防查復舊制革田歸湖誠切時務然欲使隄可不壞河可常恃則濬湖築堤爲要而設閘宣節尢急議得上湖四際夾阜下湖東北臨河一帶原埂完固無容再增中有缺口四處相應塡補惟西南一帶殊覺單薄合行倍加增築約令髙以一丈厚以十丈爲率略與東北相應湖心受水去處間有年久淤淺者應加疏濬卽以所濬之土加培隄埂臨湖上舊閘一座底髙湖心三尺堅厚如故無容再修仍增建中閘一座底比上閘低二尺攺建下閘一座底比中間低二尺髙厚俱仿上閘之制每遇啟閘濟運先上閘次中閘次下閘則水不盡泄自有餘濟復慮秋水沖擊隄不可守議建減水閘二座界於中下二閘之中閘面比湖心髙六尺闊五尺水未滿閘面則資以蓄旣滿閘面則資以泄庶幾宣節得宜功可永賴其議革湖田在上湖者如魏家莊一帶蔣祥等公莊田傍湖隄髙岡與水利絕不相礙姑免追奪其餘臨湖圍埂如華諒華升等田相應盡行革去在下湖者如道人墩一圍查議丹陽縣嘉靖三十三年間因被倭亂築城鑿壕用過姜得三膄田三十餘畆將本墩量行給補殊與別佃不同且墩阜成山離水十有餘丈似不必槪行攤革墩下低田圍埂少礙水利並與任淸張荊貴等久近佃種己未陞科之田最礙水利者盡行將埂攤平退還內查陞科田糧相應除豁共該革田五千六百四十三畆一分存畱不妨水利公莊田一千七百二十畆一分三釐九毫其沿隄私設函洞槪行禁塞中有古設函洞一十三處皆民田賴以灌漑湖水賴以宣泄合無照舊存畱毎遇秋夏呈官給示方準啟放一入冬春卽行閉塞有私啟者官治以罪如此則官民兩便非惟運道有賴抑且農業不妨矣合用人夫相應三縣恊濟合用錢糧照依部覆取足漕銀興工等因並將勘估新建中閘一座攺造下閘一座建築減水閘二座修造中埂二閘合用石料夫工等因共三千五百三十八兩七錢九分八釐及挑濬築隄其合用人工該銀九千五百五兩六錢二分通共銀一萬三千四十四兩四錢一分八釐數目緣由到道照得練湖自晉宋迄今屢興屢廢蓋因水本無源雨集則羣流奔湧湖緣隄障而成其勢易於潰決天旱則泉源旣枯地以積淤肥美小民利於佃種該府所謂隄壞者佃種之漸佃種者廢湖之由誠確論矣今旣查明原額除公莊田於水利無妨姑畱外其餘盡行淸復已經起科者準與開除其挑濬築砌之工費公私函營之存革上下閘座之啟閉該府酌議詳悉停妥無容再議乘今春水未至湖地方幹便於挑土本道已行令多募夫役先那常鎭二府觧淮兌軍減存行糧銀二千六百三十一兩並暫借貯庫練兵銀卽日興工挑築計月餘內可完其閘座一面采辦石料立限修砌未敷銀一萬四百一十三兩四錢一分八釐伏乞速行措處補庫接放兵餉刻限完工庶可以乘時蓄水以便秋冬濟運再照工固詳於經始而事毎忽於圖終誠使隄障旣設而督察不勤函閘旣修而節宣無法是繕治於一時者未免旋廢於日久湖額旣淸而禁令不嚴泉源已微而疏導不加是取辦於日下者豈能永利於將來合於堤埂函閘完固之後専委鎭江府水利通判督令丹陽縣水利縣丞時常沿隄巡視稍有滲漏卽加補塞遇山水泛漲悉啟閘口以防灌潰秋冬水泉微細督令塘長多方疏導歸湖無令他泄或湖水盡涸亦不許姦民乘機佃種違者重治以罪悉著爲令甲各官奉行不謹聽本道不時參究務令職修而前工不隳法行而羣情知畏則濟運與漑田俱永有賴矣等因具呈到臣該臣防同巡撫右副都禦史胡執禮巡按直監察禦史王民順看得上下練湖水無常源非隄障而濬治之何能爲運河助也是以國初有三閘之址議單有嵗修之令積久以來豪民習見佃田之利而私相侵鑿以潰其防有司亦幸其河運之通而不復禁制以虞其後居常率稱如故不意天旱水涸如今春而漕運幾失濟矣監察禦史郭思極陳世寶目擊其艱思惟永賴之圖建議淸復該部覆疏上伏防皇上兪允且勅臣等禁治勢豪因以防司道之茍且推避者明詔所至褫魄洗心臣等待罪地方益得展布其愚以爲施湖之工必先復湖之舊故委勘於通判劉體道等革田四千九百二十八畆一分覆勘於知府張純等革田五千六百四十三畆一分督勘於參政王叔杲革去佃墾田五千八百五十七畆三分四釐一毫其所存畱止借守黃金隄之公莊田耳臣親詣其地周圍四望基埂平夷無復阻撓障礙者廼就形勢而考鏡之竊見上湖地仰八十四汊之水所由來也𨿽不能蓄而懼其泄泄則水力分矣下湖地形較上湖頗平衍而髙於運河僅數尺故懼其不盈水盈而隄堅則應時而注之河有全力矣二者上下湖之大方也上湖四際夾阜循治故岸足無疏泄下湖環旋計四十里頃者委官建議濬以一尺於工不爲深而費已三萬餘且泥無所歸旋蕩入湖槪濬何益故沿湖築隄相隄建閘殊爲長便所據知府張純等參政王叔杲具議工程則隄凢一十七號長二千七百七丈各髙以一丈厚以十丈西南一帶務與東北相等其司啟閉則增建中閘攺建下閘修造中埂二閘其虞秋水則建減水二閘而參政王叔杲又欲於隄閘完固之後督官緝理勿隳前功始事善後之議似俱詳當今人夫已集約用銀一萬三千四十四兩四錢一分八釐部覆原取之漕運衙門臣等已將應觧減存行糧銀二千六百三十一兩扣兌支用仍有不敷銀一萬四百一十三兩四錢一分八釐與夫前項事宜通應題請伏乞勅下工部再加詳議如臣等所言果無大謬將革去民田已經起科者除其差糧應增隄閘如前布工應用銀兩如數催發臣防胼胝赴之功可逾月而望矣謹題

計開

修建閘座工程

一新建啟閉閘一座比上閘底低二尺計長一十八丈髙一丈三尺合用樁板石八十五丈每丈濶二尺厚八寸銀六錢大水作條石四百六十丈每丈銀三錢三分釘頭石五百个每个長三尺見方八寸銀六分夾幫條石四百四十丈每丈銀二錢二分塡心碎石九十方每方銀七錢跌水石六十丈每丈闊二寸厚六寸銀五錢五分漫底石九十九丈五尺每丈銀五錢五分金門嵌口石一十四塊每塊長五尺濶四尺厚一尺二寸銀八錢五分鎖口石三十二丈每丈闊一尺八寸厚六寸銀五錢絞關石肆塊每塊長七尺闊一尺六寸銀三錢八分樁木四千六百六十根每根長七尺五寸徑六寸銀二分五釐石灰八百石每石銀七分索麻三石每石銀一兩竹篾一百五十斤每斤銀三釐鐡鍬�鐡子共毛鐡三石每石銀六錢打鐡煤炭六石毎石銀六分調灰元米三石每石銀五錢伸鑽炭五石每石銀一錢五分鐡閂二條共重八十斤每斤銀二分石匠工三千二百工每工銀二分食米銀一分柴菜油鹽銀五釐閘板六塊毎塊長二丈二尺闊一尺厚八寸銀九錢五分鐡鐶鐡腳一十二副共重一十八斤毎斤銀二分鐡匠工三十三工木匠工一十二工鋸匠工二十工運石雜作夫工五百八十工每工銀二分食米銀一分打樁鷹架木一百根每根銀一錢二分搭蓬小杉木二百根每根銀五分蘆蓆五百一十二領毎領銀三釐搭蓬中竹五百根每根銀三釐蘆葉四十扇每扇銀二分通共銀八百五十四兩九錢五分一釐

一攺建下啟閉閘一座比中閘底低二尺合添用金門嵌口石一十四塊每塊長五尺濶四尺厚一尺二寸銀八錢五分兩邊加髙二層共用石九十六丈每丈闊一尺四寸厚八寸銀三錢五分樁板石五十八丈每丈濶二尺厚八寸銀六錢大水作條石一百二十丈每丈銀三錢三分釘頭石二百九十五个毎个長三尺見方八寸銀六分夾幫條石三百八十六丈每丈銀二錢二分絞關石四塊毎塊長七尺闊一尺六寸厚一尺銀三錢八分添用閘底石五層並補換碎石五十八丈每丈闊二尺厚五寸銀五錢五分鎖口石三十二丈每丈闊一尺八寸厚六寸銀五錢塡心碎石三十八方每方銀七錢石灰二百九十八石每石銀七分樁木三千根每根長七尺五寸徑六寸銀二分五釐索麻二百五十斤每斤銀一分鐡閂二根共重八十斤每斤銀二分鐡子三百五十个銀三錢五分鐡�一十八斤每斤銀二分木炭四石每石銀一錢五分調灰元米二石每石銀五錢石匠工一千九十五工毎工銀二分食米銀一分柴菜油鹽銀五釐閘板六塊每塊長二丈二尺闊一尺厚八寸銀九錢五分鐡鐶鐡腳一十二副共重二十四斤每斤銀二分拆閘運石雜作夫工五百七十工毎工銀三分通共銀四百六十二兩四錢一分五釐

一新建減水閘二座每座每邊長一十八丈二閘共計七十二丈每閘髙一丈一尺比湖心髙六尺共用樁板石二百六十丈每丈闊二尺厚八寸銀六錢海沿塘石三百三十丈毎丈闊一尺六寸厚一尺二寸銀六錢五分大水作條石五百四十丈每丈銀三錢三分釘頭石一千个每个長三尺見方八寸銀六分夾幫條石五百三十丈毎丈銀二錢二分塡心碎石一百七十方每方銀七錢跌水石一百四十四丈每丈濶二尺厚六寸銀五錢五分漫底石二百八十四丈每丈濶二尺厚六寸銀五錢五分鎖口石六十四丈毎丈濶一尺八寸厚六寸銀五錢松樁一萬四百根每根長七尺五寸徑六寸銀二分五釐石灰一千六百石毎石銀七分索麻八百斤毎斤銀一分竹篾四百一十四斤每斤銀三釐鐡子六千个銀六兩鐡鍬一十六根重一百九十二斤每斤銀二分調灰兀米七石毎石銀五錢伸鑽炭一十四石毎石銀一錢五分石匠工七千一百工毎工銀二分米銀一分柴菜油鹽銀五釐運石雜作夫工一千三百三十二工每工銀三分通共銀一千七百九十六兩八錢四分二釐

一修中埂閘二座毎座添用並換補樁板石四十二丈共八十四丈每丈闊二尺厚八寸銀六錢共用大水作條石一百一十六丈每丈銀三錢三分漫底石八十丈毎丈銀五錢五分跌水石四十五丈每丈銀五錢五分釘頭石五百五十五个每个銀六分夾幫條石三百九十八丈每丈銀二錢二分塡心碎石九十七方每方銀七錢石灰二百一十石每石銀七分樁木七百八十根每根長七尺五寸徑六寸銀二分五釐石匠工九百五十工每工銀二分食米銀一分柴菜油鹽銀五釐調灰元米一石五斗每石銀五錢運石雜作夫工三百四十工每工銀三分通共銀四百二十四兩五錢九分

以上修建閘六座合用石料夫工等項通共該銀三千五百三十八兩七錢九分八釐

幫築隄埂工程

一天字號自西門城濠隄頭起至闊埂止計長七十丈原腳闊一丈五尺頂闊一丈髙四尺今加築腳闊八丈五尺頂闊五丈查照水利通考毎廣一丈髙一尺爲一方計四千七百二十五方每方二工該九千四百五十工毎工銀三分共銀二百八十三兩五錢其舊埂頂原闊一丈髙四尺今加髙六尺計四百二十方八百四十工該銀二十五兩二錢通共銀三百八十七兩

一地字號自闊埂起至頭閘北首缺口止計長二百四十二丈原腳闊十丈頂闊六丈不必幫闊止用加髙三尺計四千三百五十六方該八千七百一十二工毎工銀三分共銀二百六十一兩三錢六分

一字號缺口一處計長八丈系缺口全用挑築每計長一丈腳闊十丈頂闊六丈計六百四十方該一千二百八十工每工銀三分共銀三十八兩四錢

一黃字號缺口一處計長一十七丈系缺口低窪今該築髙一丈五尺腳闊十丈頂闊六丈計二千四十方該四千八十工每工銀三分共銀一百二十二兩四錢

一宇字號缺口一處計長二十六丈原腳闊一丈頂闊六尺髙四尺今加築腳闊九丈頂闊五丈四尺計一千八百七十二方該三千七百四十四工每工銀三分共銀一百一十二兩三錢二分其舊埂頂原閘六尺髙四尺今加髙六尺計九十三方六分一百八十七工二分該銀五兩六錢一分六釐通共該銀一百一十七兩九錢三分六釐

一宙字號缺口一處計長二丈系缺口全用挑築腳闊十丈頂闊六丈計一百六十方該三百二十工每工銀三分共銀九兩六錢

一洪字號缺口一處起至新閘止計長七丈原腳闊一丈頂闊六丈髙三尺今加築腳闊九丈頂闊五丈四尺計五百四方該一千八工每工銀三分共銀三十兩二錢四分其舊埂頂原闊六尺髙三尺今加髙七尺計二十九方四分五十八工八分該銀一兩七錢六分四釐通共銀三十二兩四釐

一荒字號自新閘基北起至髙闊埂止計長一十七丈原腳闊二丈頂闊一丈髙四尺今加築腳闊八丈頂闊五丈計一千一百五方該二千二百一十工每工銀三分共銀六十六兩三錢其舊埂頂原闊一丈髙四尺今加髙六尺計一百二方二百四工該銀六兩一錢二分通共銀七十二兩四錢二分

一日字號缺口一處計長一十五丈系缺口有壩一條原腳闊一丈五尺頂闊七尺髙六尺今加築腳闊八丈五尺頂闊五丈三尺計一千三十五方該二千七十工每工銀三分共銀六十二兩一錢其舊埂頂原闊七尺髙六尺今加髙四尺計四十二方八十四工該銀二兩五錢二分通共銀六十四兩六錢二分

一月字號低埂一處計長二十六丈原腳闊二丈五尺頂闊一丈髙五尺今加築腳闊七丈五尺頂闊五丈計一千六百二十五方該三千二百五十工每工銀三分共銀九十七兩五錢其舊埂頂原濶一丈髙五尺今加髙五尺計一百三十方二百六十工該銀七兩八錢通共銀一百五兩三錢

一盈字號自上湖三閘中埂東首起從月窩閘頰斗門九田昃字號止計長三百七十丈原腳闊二丈頂濶一丈髙四尺今加築腳闊八丈頂闊五丈計二萬四千五十方該四萬八千一百工每工銀三分共銀一千四百四十三兩其舊埂頂原闊一丈髙四尺今加髙六尺計二千二百二十方四千四百四十工該銀一百三十三兩二錢通共銀一千五百七十六兩二錢

一昃字號起至辰字號止計長二百四十丈原腳闊二丈頂闊一丈髙六尺今加築腳闊八丈頂闊五丈計一萬二千四百八十方該二萬四千九百六十工每工銀三分共銀七百四十八兩八錢其舊埂頂原闊一丈髙六尺今加髙四尺計九百六十方一千九百二十工該銀五十七兩六錢通共銀八百六兩四錢

一辰字號起至宿字號止計長五百五十丈原腳闊二丈五尺頂闊一丈五尺髙四尺五寸今加築腳闊七丈五尺頂闊四丈五尺計三萬三千方該六萬六千工每工銀三分共銀一千九百八十兩其舊埂頂原闊一丈五尺髙四尺五寸今加髙五尺五寸計四千五百三十七方五分九千七十五工該銀二百七十二兩二錢五分通共銀二千二百五十二兩二錢五分

一宿字號起至列字號止計長四十二丈原腳闊二丈頂闊一丈髙四尺五寸今加築腳闊八丈頂闊五丈計二千四百五十七方該四千九百一十四工每工銀三分共銀一百四十七兩四錢二分其舊埂頂原闊一丈髙四尺五寸今加髙五尺五寸計二百三十一方四百六十二工該銀一十三兩八錢六分通共銀一百六十一兩二錢八分

一列字號起至張字號止計長二百五十丈其地髙仰原無作埂今該加頂一丈髙四尺計七百五十方該一千五百工每工銀三分共銀四十五兩

一張字號起至寒字號止計長一百二十五丈原腳闊二丈頂闊一丈髙四尺五寸今加築腳闊八丈頂闊五丈計八千一百二十五方該一萬六千二百五十工每工銀三分共銀四百八十七兩五錢其舊埂頂原闊一丈髙四尺五寸今加髙五尺五寸計六百八十七方五分一千三百七十五工該銀四十一兩二錢五分通共銀五百二十八兩七錢五分

一寒字號自湖頭石牌起至西門城濠埂止計長七百丈原腳闊二丈頂闊一丈五尺髙四尺今加築腳闊八丈頂闊四丈五尺計四萬三千七百五十方該八萬七千五百工每工銀三分共銀二千六百二十五兩其舊埂頂原闊一丈五尺髙四尺今加髙六尺計六千三百方一萬二千六百工該銀三百七十八兩通共銀三千三兩

以上通用人夫八千三百三十八名二分六釐五毫約挑三十八日通計人工三十一萬六千八百五十四工每工給銀三分共該銀九千五百五兩六錢二分

革過有礙水利田數

一上湖蔣貴等田九十四畆僧衍逵田九十八畆八分七毫華諒田一百二十一畆八毫趙瑞田三百二畆一分九釐九毫邵嶽田一百四十九畆九分三釐一毫華景田七十六畆八分四毫華升田一十八畆一分七釐五毫華應鶴冷小四等田四十八畆八分三釐六毫共該田九百九畆七分六釐

一下湖任淸田六百七十四畆四分一釐九毫王廷瑞田六百五十七畆四分八釐內髙墩一十三畆五分七釐二毫姜得叄道人墩周圍田二百畆荊貴田三百八十二畆九分一釐九毫嚴士元田九百四畆九分三釐三毫楊濟等田六百畆七釐九毫許大陞田七百六十三畆四分二釐五毫荊溪田三百九十四畆二分一釐四毫鄒誠田二百三畆八分三釐四毫湯時中田一百一十畆一分九毫張蕓田五十六畆一分六釐九毫共該田四千九百四十七畆五分八釐一毫

以上共革過田五千八百五十七畆三分四釐一毫

吳淞江工完疏

巡按直監察禦史臣林謹題爲蘇松水利急應開濬懇恩處給錢糧並陳末議淸查灘占田地以資工費事臣於萬曆五年閏八月初一日奉南京都察院札付準工部咨該本部題都水淸吏司案呈奉本部送工科抄出巡按直監察禦史林題前事等因奉聖防工部知道欽此欽遵抄出到部送司案查萬曆五年二月內該本官題爲蘇松水利久湮懇乞聖明申明職掌以防怠玩以便責成事已經本部覆行本官督率參政王叔杲及各府州縣掌印官將應該開濬去處合用夫役應於何項地方動錢糧應於何項議處如浙直之交工當並舉費當恊濟者聽於浙江水利僉事從長商議具呈禦史林詳酌舉行等因奉聖防這水利系地方要務各官都著遵奉勅諭及題準事例著實修舉不許推諉悞事虛文塞責欽此已經通行欽遵去後今該前因查出案呈到部看得直監察禦史林題稱三吳水利蘇州府之吳淞江吳江縣之長橋並松江之黃浦等處關系最重旣經該道掌印官水利官相度明白本官親歷地方酌議停當條爲五事具奏前來深於國賦有裨相應開立前件議擬上請定奪伏乞聖裁等因奉聖防依議行欽此欽遵擬合通行爲此合咨前去轉行禦史林查照本部覆奉欽依內事理欽遵施行咨院備札到臣隨經備行該道查照欽依內事理欽遵施行去後近據整飭蘇松常鎭兵備湖廣按察司按察使馮叔吉呈稱前事節經該臣案驗查照欽依內事理欽遵施行計開一款議開吳淞江中段以通入海之勢云云又一款議請給錢糧以便興事之用云云又一款淸查灘占以廣經費之助云云等因該道速行蘇州府掌印官並水利官及原委劉同知卽將所屬州縣灘占田地查照題覆淸查丈勘毋容欺隱凡有應行開挑拆卸攺正卽便定立界址分別丈尺其存畱徵價者作速估定通詳徵收務在今秋處畢冬初興工仍明立簿籍文案以便收支查考等因九月二十六日又防巡撫應天胡都禦史案驗準工部咨前事備仰本道照依咨案備奉欽依內事理轉行該府縣掌印官將後開條款逐一查照遵行作速查議堪動錢糧呈詳施行又蒙巡按直王禦史案驗奉都察院勘咨準工部咨前事案行各道防同各該掌印官從長酌議停妥具由通詳各院以慿防議施行奉此卷查先該前道王參政遵依本院案驗憲牌事理帶同蘇州府帶管水利同知劉昆勘議得自上海縣江口宋家橋至嘉定縣艾祁八十里前經巡撫海都禦史開濬今尙流通可以稍緩自艾祁至昆山縣漫水港六十餘里兩旁俱系灘漲相應開濬共量長一萬九千五十八步以土計之約一十一萬四千三百四十八方每方計銀四錢共銀四萬五千七百三十九兩有奇所需工費不貲摉括庫藏旣無錙銖之餘加民間又若供輸之困措處財用誠爲至難又經備行該府掌印水利官及原委同知劉昆查照覆題事理酌處工費將長洲吳縣昆山三縣灘占田蕩及侵占傍郭河渠逐一淸查丈勘明白凡有應行開挑卽便拆卸攺正定立界址分別丈尺其存畱徵價者分別等第徵銀在官聽開江支用仍一面將應開處所勘核的確分段計算實用工費委官募夫計處停當以便興事間續據蘇州府新任接管水利同知王事聖呈稱遵依督同長吳昆三縣掌印官勘得各港被民圍占灘漲田蕩及傍郭河渠砌出剝岸蓋房等項除妨礙水利去處立定界址聽濬攺正外其餘存畱應徵價者分別等第銀數開呈轉報續蒙本院憲牌行道卽速立限追徵長吳昆三縣灘地價銀完觧昆山縣庫收貯聽吳淞江工費隨行府縣查追間又該王參政覆據王同知勘報本江自漫水港起徐公港止計四十五里議開江面闊二十丈深一丈二尺開深闊各一丈爲一方計土八萬八千五百五十二方每方十六工給直四錢該夫一百四十一萬六千八百三十二工定以四十日工完扣算該夫三萬五千四百二十名每名八分並議廠壩總散工員役供給犒賞等用共計銀三萬六千六十兩一分又查合用人夫近江地方昆山縣居其八靑浦縣居其二餘俱隔逺玆欲止於二縣雇募則三萬五千餘人恐難足數議於昆山縣每裏崔夫三十名淸浦嘉定長洲三縣各每裏雇夫二十名共足三萬五千六百二十名之數分爲五段打壩每段委總工官一員督濬列款呈報去後比因灘田地價追徵不全欲議取諸官帑余積繼以織造供輸搜括錙銖無遺工費無處難以動工續蒙本院督催酌處隨議動借常鎭二府修河米銀一萬兩蘇州府又借支見徵所屬州縣修河米銀五千餘兩少紓目前湊用候徵灘價補還呈兌支觧間後因王參政調任回籍至萬曆五年二月初三日該兵備馮按察使到任接管經理隨蒙本院巡歷昆山駐札行道再行覆勘議妥酌處工費卽日起工如有便宜不妨條議隨帶王同知及昆山靑浦二縣掌印官督同熟知水利耆民省祭人等徧歷本江逐丈測水驗得頭段漫水港起千墩浦口止約九里許兩旁𨿽有淤塞其中廣闊深通其工止當修濬尾段屈家墳起艾祁止約十五裏面底俱系深闊其工可以不濬中段自千墩浦口起至屈家墳止一帶計三十五里許淤塞果系一綫俱當大挑遂將官丈實量長五千四百一十七丈七尺其深闊查照先年海都禦史開濬過本江下段面闊十二丈至十四五丈止底闊八丈至十丈止其深俱以一丈二尺爲準其夫工原議開土深闊一丈爲一方計十六工給銀四錢查江形深淺不同夫工折算難計查照上年孟凟河開濬事例每開土橫過一尺深闊各如式約算土一方領工食銀四錢各稱省便又查得五段齊起恐戽水爲難議將夫工分爲三段先並力於頭段則戽水易幹夫易下手於工爲速又查得戽水夫工原議太少議於昆山靑浦附近雇夫戽水當發千金則人心自奮等因款呈本院蒙批據議皆因時設法相地施工勝算也內漫水港徐公浦二段仍候工完再一勘議余俱依擬其逐事料理尅日稽督當責成王同知至於整齊眾心驅集諸費而運用之妙尢在該道若本院惟期視成以無辱璽書耳工完通行查造冊報繳遵行間隨蒙本院牌行蘇州府先動開江銀兩分發昆山嘉定長洲三縣預給工食本道督令各縣掌印官募取開土人夫長洲縣一萬四百四十名嘉定縣一萬一千五百五名昆山縣一萬三千七百三十九名又募蕭山夫三百六十八名靑浦縣夫三千名昆山靑浦二縣出備車輛另募車水人夫共四千三百九十二名各工食俱令各該掌印官親給管押赴工委王同知總督調度分委府衛首領縣佐等官宓天麒吳懷京盧大業李應春熊配麟髙良倫陶繼顏丁楣陳添琦九員分段率領限於三月十九日齊集本江二十日一齊興工間本道又行各屬催觧錢糧蘇州府並各州縣觧各年導河夫銀七千六百六十四兩七錢一釐二毫二絲長洲縣觧徵完灘地價銀二千九百九兩三錢四分九釐九毫吳縣觧徵完灘地價銀六千六百四十三兩三分二釐六毫昆山縣報徵完灘地價銀三千五百二十二兩三錢三釐二毫吳江縣觧扣省廠夫銀七百二十兩水夫銀九十六兩又觧河工銀六十三兩一錢八分三釐三毫嘉定縣觧扣省廠夫銀五百五十一兩二錢蘇州府並長吳二縣觧社倉米谷易銀四百七兩二分二釐蘇州府觧追完罰犯河工銀三百五十八兩三錢又辦復吏河工銀四十兩太倉州觧加納陰陽官河工銀三十兩常州府縣觧罰犯河工銀二百兩超參辯復吏農河工銀一百五十兩蘇州府縣觧完按院賍罰助河工銀一百九十三兩二錢二分七釐鎭江府觧嘉靖四十四年分存剩練兵銀四千八百八十八兩六錢七分七釐八絲二忽九微五沙八塵辦復承差河工銀五十兩江陰縣觧軍犯長觧銀二十兩蘇州府借支徵完各州縣觧各年修河米銀二千四百五十一兩六錢七釐二毫二絲二忽常州府觧修河米折銀五千三百五十七兩二錢一分六釐八絲五忽四微鎭江府觧修河米折銀五十八兩八錢五分七釐五毫九絲七忽九微四纎一沙一塵一埃又各府州縣觧兵備道項下贖助河工銀共五千九百二兩五錢一分六釐七毫四絲萬曆錢十萬文以上共銀四萬二千二百七十七兩二錢三釐九毫四絲七忽二微四纖六沙九塵一埃萬曆錢十萬文俱觧發昆山縣收貯聽用四月初五等日蒙本院巡視河工看得夏駕浦口應築小閘一座又應於漫水港與千墩浦口交接之間可置大閘一座該本道隨行王同知委官議估間隨蒙本院憲牌內開照得吳淞江夾浦西來之水爲新洋江潮水沖阻涓滴隨潮盡入劉河入海而新開中段所賴千墩浦能引澱湖之水入江而東流耳近各壩旣開本院覆行勘閱新洋江之潮由漫水港東入於夏駕口十餘里南入於千墩浦四五里許至於潮退則中段江水並千墩浦水半爲隨潮退而入新洋江矣若不設法以善其後中江旣開恐不久亦淤非一勞永逸之計也昔人曾議欲於新洋江口建閘不惟工費浩煩錢糧無措卽使閘成而水東流又恐劉河勢弱而淤塞當慮據法應於漫水港與千墩浦口交接之間置一石閘以節宣新洋江之潮使千墩浦水盡由吳淞江中段東行則來源無奪中流自急且所費不多而江可永利矣此蓋本院目擊而思及之第恐見聞有限輿論未孚相應查勘爲此行道嚴督該府水利官逐一查勘如果前閘當設就便估計工料實數並動支錢糧緣由呈報等因又行王同知同程知縣勘議應否建築申報去後續該王同知報委官宓天麒陶繼顏率嘉定縣人夫開完河九百丈熊配麟率長洲縣人夫開河五百一十七丈於四月初九日工完吳懷京塗子熟率夫開完頭段河七百丈於四月十二日完工盧大業髙良倫開完靑浦尾段河九百丈於四月十八日工完宓天麒陶繼顏率嘉定縣人夫開完河八百二十五丈七尺五寸又蕭山夫開完八十二丈俱四月十九日工完李應春率昆山縣人夫開完河七百一十丈熊配麟丁楣陳添琦率長洲縣人夫開完河七百六十六丈俱於四月二十日工完本職驗俱闊深如式緣由蒙批據稱各縣分開河工報完未委虛的趂今江水未放查驗有據該道卽委外府官二員通行稽核各縣實開過吳淞江長若干裏丈深闊果否如數並募過人夫給過工食備造文冊以慿奏報繳依委常鎭二府推官韓萃善吳道卿勘報開工果否如式隨據二官掲稱勘得千墩浦起至屈家墳止長五千四百一十七丈七尺開面濶逾一十二丈底闊逾八丈深逾一丈二尺內除罰昆山縣侵尅車夫工食塘長陶巍開土三丈二尺四寸五分昆山縣人夫開過一千四百一十九丈二尺五分嘉定縣開過一千七百二十九丈二尺五寸長洲縣開過一千二百八十四丈靑浦縣開過九百丈又募蕭山夫開過八十二丈逐一勘覆俱一例闊深工完如式其夫工名數給過銀兩俱已各縣正官召募散給並無虛冒情查核相同其廠壩犒賞等項通候王同知查造細冊另報等因又該本道委據檢校宓天麒經歷吳懷京等查得漫水港至楊閭河一段水深一丈一尺兩旁水深六尺楊閭河至千墩浦口止一段水深一丈兩旁水深五尺相應修濬又勘得屈家墳至艾祁止有一十五裏面底俱系闊深不必開濬緣由呈覆前來又據王同知呈報漫水港之河若打壩修濬戽水極難已蒙本院面諭卽今置設混江龍十具雇大樣沙船募夫防去淤泥中深俱一丈二尺兩邊削洗俱闊一十丈之外緣由到道隨該本道親往本江自漫水港至千墩浦口止計九里許河心兩旁逐一測水委果洗防深通又千墩浦口起至屈家墳止三段開挑處所共三十五里覆核面底闊深一例如式隨令開壩以便農作外又詣屈家墳至艾祁止計十五里許江心兩旁逐一測水與新開之河深闊相等不必修濬前項河工悉已完訖又蒙本院憲牌開催完工文冊並有功員役開報等因隨該本道催據蘇州府申準本府水利同知王事聖關開修濬過吳淞江中段淺狹去處自千墩浦口起至屈家墳止計三十五里許共實量長官丈五千四百一十七丈七尺俱照橫過一丈闊深各如式算土一方給夫銀四錢又開千墩浦口東角夏駕河沙塗三義河口髙岡並築壩塡壩土方共給過挑土人夫工食銀二萬一千七百九十八兩五錢四分八釐一毫戽水人夫工食銀一千八十七兩六錢三分五釐廠壩竹木除易價還官外實費銀三百六兩九錢五釐管工員役廩糧銀一百四十五兩九錢六分五釐犒賞祭江諸費用銀一百一十四兩八錢銅錢八萬三千一十文又將漫水港至千墩浦口止計九里俱系深闊止用混江龍疏導淤沙並修築兩岸用過夫工銀二百五十五兩一錢五釐五毫又該本職督同程知縣看得千墩浦迆西漫水港之間可建石閘一座估該灰石等料銀九百八十九兩五錢又於夏駕浦口築一小閘估計工費銀二百八十二兩三錢所建二閘工費就於昆山縣用剩銀內支給委官先行買料完備俟冬水退興工連前通共實該用銀二萬四千九百八十兩七錢五分八釐六毫錢八萬三千一十文又查刷得昆山縣收放一應開江錢糧各處觧發並本縣徵完各項銀共有四萬二千二百七十七兩二錢三釐九毫四絲七忽二微四纖六沙九塵一埃錢十萬文除放過前項開江工費並聽造閘支用外仍有餘剩銀一萬七千二百九十六兩四錢四分五釐三毫四絲七忽二微四纖六沙九塵一埃錢一萬六千九百九十文存貯聽候別項河工支用前項收放一應錢糧俱經職親查並無虛冒情具冊關送到府具申到道隨該本道覆覈相同看得三吳水利三江入海而吳淞江中段則入海之中道也今河浦皆通而中獨塞此其爲害豈細故哉緣在上者以非關於運道卽隱懷民瘼每以謗詈搖阻𨿽吳郡明知開濬之爲利而上下忍於淤塞之爲虞者蓋數十年於玆矣幸遇本院欽承明防而民無越志自屈家墳以逹艾祁直與前海院之新河並其利自千墩浦而達漫水港逺與劉家河之海道防其歸以三十餘里一綫之濁流而闊爲一十餘丈一帶之巨浸初議三萬五千六百有奇之夫役用之四旬而今也三旬而舉之初議四萬五千七百有奇之工價猶恐不足而今也二萬四千九百有奇而足之得天得人如期如式未有若斯江之速且深者也等因具呈到臣該臣防同總理糧儲提督軍務兼巡撫應天等府地方都察院右副都禦史胡巡按直監察禦史胡看得吳淞江之中塞也關系水利甚大而其議久不決者以民難慮始官多偸安非狃於經費之無措則惑於浮言之中阻也玆者仰荷我皇上加意東南水利而明防森然至嚴至切故臣奉而行之諸司用命羣費畢集𨿽有姦豪不得行其阻撓之計且役之興也當春夏淸和之候適細民靑黃不接之時授民以直而農有所濟募民之力而人樂於趨又費有可省者則省之如修漫水港之法役有可已者則已之如停艾祁浦之工慮竹木之料或不堪也卽以各段委管官自行買辦工完皆變價以還官恐工食之給或不淸也則令各縣掌印官親行印封散畢隨掣秤以示眾臣與該道復時時到工考其勤惰而賞罰之訪其侵尅而究懲之是以役無頃刻之曠食無毫末之虛故集三萬五千有餘夫於江上功以三旬而舉費二萬四千而足也理應題請伏乞勅下工部覆查如果前項工程別無虛冒卽將已經散給銀兩準其支銷續議建閘銀兩準其支發其餘存剩在庫銀兩並各縣灘占未完地價俱準徵收聽候別項河工支用除造冊奏報並靑冊送部查考外爲此具本謹題

議處荒田疏

巡按直監察禦史臣林謹題爲查通水利議處荒田以蘇民困以充國賦事臣於今年三四月間爲開濬吳淞江中段久駐昆山縣地方時時親到江上督率工程每一到工則該縣十三等保區民潘環等羣然泣告本區安亭地方與嘉定縣連界地土髙阜禾稻薄收邇來錢糧無措男婦流移舉該區萬餘畆之地俱成荒蕪若不設法區處不惟民就逃亡賦稅終難完納臣始疑之以爲蘇松之地𨿽有髙下不同然皆襟江枕河可以引流灌漑未有不可耕之地也或者溝洫湮廢水利不通故耳臣隨行令蘇州府水利同知王事聖帶同該縣水利官查凡通水去處如吳塘顧浦之屬爲之議濬則水利旣通而田疇或可辟也至四月終開江事竣臣隨於五月內移向嘉定縣地方議開吳塘顧浦等河復見嘉定縣十六十七十九等都糧長許誠等泣告本區土瘠人稀逃亡過半卽欲開浦孰與開之卽欲墾田孰與墾之責成𨿽勤終爲無益臣復疑之蘇松之人𨿽有勤惰不同然多務本業農可以率作興事未有無不可耕之人也或者躱避差役駕言拋荒故耳隨同督糧道參政徐用檢等親至其地乃見村居寥落四望蒿萊僅有一二遺民茍延旦夕大與他處不同臣觸目酸心乃召集附近知因耆老細詢其故隨據眾稱安亭以西十二十三等保屬之昆山縣安亭以東十六十七十九等都屬之嘉定縣各區沙土瘠薄國初每畆多從五升一斗起科較之他處糧額甚輕復經以官布等項輕賫故小民猶得存活至嘉靖十七年槪均三斗之糧於是斂日重而民漸逃田地由此而荒三十八年間續經撫按衙門委官覆勘每畆減糧七升八勺將麥地新增余米照數抵補行之未防卽被姦書攺減自隆慶五年到今復徵三斗重額以致形斃箠楚而民復逃亡田地由此益荒夫賦重而錢糧無所措則民不得不逃民逃而水利不能修則田不得不荒以臣所覩參之羣情𨿽一時未能偹細查核而致荒之由大防見矣夫有可耕之人以賦重而致逃有可耕之地以人逃而遂廢然則招復荒民開墾荒田固昆山嘉定二縣之首務也臣不自量竊謂欲復荒田莫若先開水利欲復荒民莫若先停逋追次議減賦何也該區之內有吳塘顧浦皆幹河也北通劉家河以接海潮南通吳淞江以吞湖水三四十里之內俱賴防灌就中起運錢糧不下三萬餘石近因淤塞旱澇無備宜急開濬但工費頗繁計該用銀三千餘兩今各區人戶逃竄村落爲墟責以出辦其孰能與似應召募附近熟地區民量給工食方能有濟容臣防同撫按官另行設處刻期興工以爲墾荒之本此臣之責也臣不敢不竭其愚但水利通矣不停逋追則荒民不敢復不議減賦則荒民不能復卽有水利猶乎故耳何也蓋民非不欲復而逋負之數猶存何以免追呼之苦卽使復而前田盡辟然賦稅之額猶重何以爲賠貱之資與其歸而待斃毋寧防之四方以茍須臾無死也然臣之所謂停徵者非謂槪一縣之逋負而停之如免帶徵之說也蓋帶徵者不皆荒田中間容有侵欺拖欠之故一時未可遽免若臣所言各區地方煙消物盡雞犬不聞地廢人亡錢糧何出𨿽使桑孔之徒宦於玆地恐亦不能施其巧也縣官徒受徵科不完之罪糧裏徒被考禁不堪之刑聖明之世豈宜有此且各區嵗徴平米大約六萬有餘石而極荒逋負僅萬餘耳其充軍正糧率皆糧裏賠補而極荒逋負僅折銀數千兩耳在國家緩此不足爲損在窮民負此實不能完縱使設法催徴不過敺民之竄也臣愚以爲宜行巡撫衙門查將該縣極荒之田未完逋負姑行停追使一二見在遺民得安殘喘彼逃移者無所畏懼自將漸復將來荒蕪可墾而國家之新賦猶可望其不廢也至於臣之所謂減賦者亦非謂槪各區之重賦而減之致失惟正之供也蓋古人則壤成賦輕重自有不同今乃不論上下等則一槪均徴三斗何其舛也玆上區之田不能增亦不必增矣若下區之田則不容不減者查得嘉靖三十八年間曽將下區每畆減耗七升八合上科二斗二升九合二勺共該減米一萬一千餘石正額不足而以通縣麥地米七千六百餘石抵之不足續加官布觧扛銀一千九百餘兩抵之當時荒民稍稍安集未防而法隨壊矣何也蓋當事之臣特爲權宜救之策未經題請立爲經久之謀是以姦胥猾裏敢於變易以臣愚見麥地抵補是矣而官布扛銀終非長策臣因開濬吳淞江題爲淸查灘占田地以資工費卽昆山一縣已經查出塗田萬餘畆若就中分別新舊料糧大略可補該縣荒田減賦之數至於嘉定縣臣訪得該縣東北皆上區濵臨江海歷年新漲塗田亦不下數千畆久享厚利俱未陞科以之補荒有何不可夫此有可補則彼有可減矣臣愚以爲宜行巡撫衙門查將二縣新漲灘田委官盡數丈量明白定爲等則陞科若干然後將荒區之田斟酌減賦庶防糧稍輕而稅足納民無畏懼自將漸復將來荒蕪可墾而國家之正賦固可望其能充也然是二者臣非敢爲臆說也窮鄕下裏無論司道轍迹不經卽府縣正官無故亦不及履其地民間疾苦誰則聞之卽聞誰則信之況於九重之上乎今臣幸得待罪水利周咨延覧一時復得與司道府縣之官共覩其狀臣若不言則豈特有負聖明任使之意卽下負斯民亦多矣臣不忍也臣復思之我皇上以如天之仁照臨萬國而綸音渙發每責成羣吏以實心愛民方今撫臣罔不奉揚徳意其於民生國計亦嘗悉力調劑顧停徴減賦之議人所諱言而陞科補荒之策豪家不便倘蒙皇上特賜兪防俾撫臣得以便宜行事則利可必興法可必久𨿽所以撫流移實所以裕賦稅也失今不處臣恐該區之田日益荒蕪該區之民日益逃竄卽將來之正賦恐亦付之無可柰何矣此尢臣之所大慮也伏乞勅下該部速爲議覆如果臣言可采亟賜施行卽令撫臣一面防處錢糧聽臣先開吳塘等浦以通水利一面姑寛逋負委官嚴查新漲田地以補荒糧庶防荒民可復荒田可墾不惟民困稍蘇而於國計亦永有禆矣臣不勝激切懇祈之至

三吳水考卷十一﹤史部﹐地理類﹐河渠之屬﹐三吳水考﹥

欽定四庫全書

三吳水考卷十二

明張內蘊周大韶撰

奏疏考

差滿畱差疏

南京都察院右都禦史臣曾等謹題爲髙寶湖隄大壊蘇松水利久湮懇乞聖明特勅憲臣督理以禆國計事據巡按直監察禦史林呈稱先奉南京都察院札付奏差本職督理蘇松水利續奉本院札委帶管巡視下江除欽遵依奉俱於萬曆四年十二月二十日到任管理外至萬曆六年四月二十五日又奉本院札付準都察院咨該本院右都禦史汪等題該都察院覆題看得蘇松水利一差帶管下江委爲順便但今濬治吳淞江等處勘修伊始則水利爲急故以三年爲限至三年之後功績槪見則挑濬差緩應以下江帶管水利仍以一年爲限因覆題奉欽依移咨前來偹札到職又經欽遵外今照前差連閏扣至萬曆七年十一月十九日三年差滿理合預呈題請差官更替等因到院臣等看得下江之差原限一年後以水利兼管展限三年蓋欲責以成績也今本官奉命督理開鑿常鎭運道疏濬吳淞湖港區畫得宜規爲有漸據呈差滿卽應更替但近值水澇工役暫停以本官心思運用之久可必有成若一旦攺差恐玩前功且遲後效東南財賦所系非輕似失原領專勅之意且各道禦史見存六員俱有專差又難兼理合無仍將本差再行本官令其悉心經理務以一年之內告成滿日造冊復命請官交代庶責成旣專功效可奏而國計民生均有攸賴矣伏乞勅下都察院再加詳議上請定奪爲此具本謹題請防

吳塘顧浦工完疏

巡按直監察禦史臣林謹題爲查通水利議處荒田以蘇民困以充國賦事據整飭蘇松常鎭兵備湖廣按察司按察使徐節呈萬曆六年八月二十一日本院案驗奉南京都察院札付準戶部咨四川淸吏司案呈奉本部送準工部咨該本院題前事看得蘇州府屬豈山嘉定二縣安亭地界吳塘顧浦皆幹河也北通劉家河以接海潮南通吳淞江以吞湖水三四十里之內俱賴防灌就中起運錢糧不下三萬餘石近因淤塞旱澇無備宜急開濬但工費頗煩計該用銀三千餘兩今各區人戶逃竄村落爲墟責以出辦其孰能與似應召募附近熟地區民量給工食方能有濟容臣防同撫按官另行設處刻期興工等緣由該本部覆奉欽依移咨南京都察院備札本院案行本道查照題奉欽依內事理卽行委官踏勘吳塘顧浦開濬工程丈算土方計處工費錢糧派募夫役定委管工員役分段督理並興工一應事宜開列條款逐一覆核停妥陸續詳行等因防此案照本年五月初九日先防本院批據嘉定縣知縣徐上達呈濬吳塘顧浦緣由防批兵備道議報隨經行據蘇州府水利同知王事聖呈議吳塘顧浦二河太倉州應開一千四百六十九丈議令坐區開濬嘉定縣應開吳塘五千三百五十七丈五尺內易開四千三百五十七丈五尺毎丈用夫十名該夫四萬三千五百七十五名毎夫工銀一分該銀四百三十五兩七錢五分淤塞難開河一千丈毎丈用夫二十名該夫二萬名毎夫工銀一分該銀二百兩南北壩二條用夫五百名毎夫工銀一分該銀五兩又開顧浦河三千三百四十五丈毎丈用夫十五名該夫五萬一百七十五名毎夫工銀一分該銀五百一兩七錢五分南壩二條用夫一千五百名北壩一條用夫二百五十名毎夫工銀一分該銀一十七兩五錢共該夫銀一千一百六十兩合動導河夫銀其挑夫用槪縣塘長齊集照田編夫又昆山縣應開顧浦河一千三百八十七丈起集民夫約日興工等因備申到道該前任兵備按察使馮叔吉覆議得吳塘顧浦二河年久淤塞系關太倉嘉定昆山三州縣開濬據議太倉昆山皆令得利人夫開挑已無他詞嘉定丈尺獨多工銀費繁比照吳江開濬事體將民欠導河夫銀內令欠錢人戶認方開濬以銷名下欠數官民兩便等因具由於萬曆七年正月二十一日呈本院批開據所議吳塘顧浦工役除太倉州昆山縣議令得利人夫開挑似屬無詞俱如擬行其嘉定縣工役浩繁以所欠銀戶扣工開土𨿽爲官民兩便但該縣歲歉民饑視之太倉昆山不同若盡責之枵腹胼胝恐或不能如式也該道一面行王同知防同各州縣官刻日興工一面行查該縣見貯夫銀若干本院見在抵贖若干以外仍設處銀兩務足三分之一以備犒賞以助饑餒庶幾民有所鼓舞而易以竣事也工完通行冊報繳又經行據嘉定縣申開約用夫一十一萬六千工毎工先給米一升該米一千一百六十石毎石準銀五錢該銀五百八十兩查有縣庫導河夫本縣抵贖及本院項下抵贖罰銀共六百兩五分堪以動用隨該按察使馮叔吉覆議行縣準將庫銀照數動支五百八十兩買米一千一百六十石毎夫給米一升該縣給塘長分散各夫余該夫銀五百八十兩準令各塘長於原欠導河夫銀內扣除免徴其開河淤土必堆二十丈之外但不至二十丈之外者究罪另開仍支本道贖銀二百兩發縣另買米四百石以爲逺挑開土之助再照太倉昆山去歲亦屬歉收塘老紛紛具告亦有願助之望太倉該五萬二千四百五十工亦毎工給米一升俱動本道贖銀二百五十兩發與買給昆山縣該一萬七千七百一十五工毎工準灘田銀一分五釐算銷免追所挑淤土亦必至二十丈之外如不合式不準給助等因具由於本年三月初一日通呈防本院批開嘉定縣旣查有見貯堪動銀兩而太倉昆山二州縣之夫該道復推及之卹民濟眾之道具見矣各如議行處給其堆土務在二十丈之外尢爲開河要法該道卽行出示曉諭敢有員役怠違及侵尅工米者通行拏究此繳又奉撫院批開太倉嘉定量給食米昆山一縣計工免逋於民甚周悉矣俱依議行挑土一節務令二十丈之外違者重究繳遵依弔取宜興縣庫貯本道贖銀四百五十兩分發太倉州二百五十兩嘉定縣二百兩各買米給夫及示諭興工去後今該兵備按察使徐節到任接管催據太倉昆山嘉定三州縣各另申報工完緣由前來隨行水利同知王事聖覆覈去後今據本官呈稱遵依覆查得太倉州濬過顧浦河一段長一千九十四丈開面闊八丈底闊四丈五尺加深一丈吳塘河一段長六百七十五丈內除三百丈闊深不開外實開河三百七十五丈開面闊八丈底闊四丈五尺加深一丈計該用夫四萬二千五百四十四工五分該工銀二百四十一兩二錢七分將本道助發贖銀二百五十兩內動支給散訖專委大使李誴贊畫邵之桂分投督夫於本年二月初八日興工至四月十一日工完仍存銀八兩七錢三分內支五兩該州給另開楊林河工又支三兩七錢三分犒賞另開鹽鐵等河管工官吳懷京等訖昆山縣濬顧浦河一段長六百六十六丈開面闊一十丈底闊五丈深一丈計該用夫九千九百九十工內令欠銀蕩戶浦徳愈等開完河一百四十四丈二尺二寸用夫二千一百六十三工三分毎工算銷灘價銀一分五釐該銀三十二兩四錢四分五釐於本年二月十六日興工至三月二十日工完又民力開完河五百二十一丈七尺八寸用夫七千八百二十六工七分因人眾工少各塘長區民不願領銀自開工完訖嘉定縣濬顧浦河一段長三千四百四十六丈五尺開面闊一十丈底闊五丈深一丈計該用夫五萬一千六百九十七工五分又築壩夫三百工毎工先給米一升動支原申庫貯導河夫銀二百四十兩灘樁銀一十九兩九錢八分七釐五毫買米五百一十九石九斗七升五合給夫領訖又毎工找銀五釐銷算過導河夫銀二百五十九兩九錢八分七釐五毫又打壩支灘樁銀二兩五錢辦用訖又將本道助贖銀二百兩買米四百石內支米一百七十八石八斗六升四合七勺給夫五千一百六十九名七工五分訖於二月十六日興工至三月三十日工完又吳塘河一段長五千三百五十七丈五尺開面闊一十丈底闊五丈計該用夫六萬三千五百七十五工築壩夫三百工毎工先給米一升支本縣抵贖銀三十兩又支本院抵贖銀三十兩五分罰犯金棣等河工銀一百兩灘樁銀一百五十九兩三錢二分五釐共銀三百一十九兩三錢七分五釐買米六百三十八石七斗五升分給各夫訖又毎工找銀五釐共銷算過導河夫銀三百一十九兩三錢七分五釐又打壩樁木支灘樁銀二兩辦用又於本道贖銀原買支存米二百二十一石一斗三升五合三勺內支米二百一十九石九斗六升九合五勺給夫六千三百五十七名五分訖於三月二十一日興工至五月初八日工完仍剰存米一石一斗六升五合八勺聽別河支用本職又經親核各開河段俱已闊深如式等因造冊並呈到道據此爲照吳塘顧浦二大幹河系關太倉嘉定昆山三州縣要水利湮塞年久田地拋荒今始並舉協力疏通實爲一方旱澇有備所開河段丈尺已委同知王事聖覆核如式用過夫工錢糧又經本道覆查相同等因具呈並造冊詳報到臣該臣防同巡撫應天右副都禦史胡執禮巡按直監察禦史田樂覆核無異見今造冊奏報外臣惟招復流移莫先於治田而開墾荒田莫亟於水利今吳塘顧浦年久淤塞一旦合力疏通在官帑旣無大費在民力亦不甚勞此利旣興將來流民荒田皆可以漸而復之矣如防勅下該部再加查議用過錢糧並算銷灘價導河夫銀果無虛冒並準支銷仍行撫按官並臣督責該州縣掌印水利官員以後凡有淤塞卽便隨時設法濬治勿使復湮庶水利永興而國賦自裕矣緣系查通水利議處荒田以蘇民困以充國賦事理未敢擅便爲此具本謹題請防

長橋灘工完疏

巡按直監察禦史臣林謹題爲蘇松水利急應開濬懇恩處給錢糧並陳末議淸查灘占田地以資工費事臣於萬曆六年八月十五日據按察使馮叔吉呈稱前事云云等因俱奉聖防依擬行欽此欽遵咨行南京都察院備行到院案行本道查照題奉欽依內事理欽遵施行仍照本院續開後事件一並查行去後九月二十六日又蒙巡撫應天胡都禦史案驗準工部咨備仰本道照依咨案備奉欽依內事理轉行該府縣掌印官將後開條款逐一查照遵行作速查議堪動錢糧呈詳施行又巡按直王禦史案驗奉都察院勘札準工部咨前事偹行該道防同各該掌印官從長酌議停妥具由通行各院以憑防議施行奉此卷查先該前任兵備王參政遵奉本院案驗憲牌事理備行蘇州府並吳江縣各掌印水利官各一體欽遵查照酌處工費將該縣灘占田地與侵占官河剝岸蓋房查照題復淸查丈勘明白凡有應行開挑拆卸攺正定立界址分定丈尺其存畱徴價者分別等第徴銀在官以該縣灘價就充該縣長橋之費余存聽別項河工支用仍一面將應開去處勘核土方分段計算實用工費委官募夫戽水挑淺運土堆頓築砌石工等項計處停當以便興事又經王參政委據吳江縣縣丞呂品勘報本縣灘田數目文冊前來行委該府帶管水利同知劉昆覆核續據呈稱防委帶領弓書算手同原勘官呂品並各該地方糧塘圩甲人等將新舊漲灘備細查勘中間與冊相對者固有而遺漏者尙多蓋各灘漲田地多有湖漾圍岸內太湖龎山湖等處一望浩蕩渾無際涯職以一人之身其勢不能徧歷兼遇港小淺處所卽蟻舟亦難前進但旣承嚴委必須到處周視查核明悉凡開荒年月承佃久近與田土肥瘠科租等則中間有離水稍逺常年足收者有近在水旁數年間收者有全在水邊自來無收者其沮洳之地蘆葦之塲有茭艸叢生逓年計畆收稅不等者有全是白水僅種菱藕若欲槪依原畆起科將有以肥混瘠之獘若止憑塘長圩甲開報未免罣一漏萬之失且田少者輸錢田多者隠匿似非公平之體畫一之法反覆思維獨有通行淸丈似爲得策等因到道爲照江南水利修治莫先於吳江長橋工費浩大措處甚艱本道先經行據該縣縣丞呂品勘將侵占灘田造冊到道逆知本官以一人之耳目豈能勝姦豪之欺獘行令劉同知覆勘果多開報不實誠不可不槪行淸查本道已示諭該縣灘田人戶自行開報仍於各區內僉報殷實知事耆民公同塘長圩甲逐戶淸量掌印官親詣各區沿坵履畆覆核呈道調委隔屬官員覆核呈道如有欺隠罪坐耆民塘長庶姦獘釐而工費易辦財用足而水利可興等因具呈本院批允遵行續奉牌催徴價備用尅日興工又行該縣先將上等灘田地價徴銀給帖仍聽覆丈找納間隨該府新任水利同知王事聖接管公同知縣王一言查照丈勘明實定等徴價並催查議興工事宜去後比因兵備王參政聽調回籍至萬曆六年二月初三日該兵備馮按察使到任接管經理督催間續據該縣開報示令灘田人戶納過價銀並業主自願方做工抵納共計已有萬兩在縣等因前來隨防本院按臨吳江督催興工本道帶同水利同知王事聖該縣知縣王一言徧歷應開去處上自吳家港至長橋歷兩灘下至龎山湖口止一帶逐一勘驗得開濬事宜其計方給直築壩戽水分段委官督率等項已有成議及蕩價催縣嚴徴外又議得長橋上三忠祠橋下新堆三髙亭積土已多周圍須用石砌方免雨水坍塌之虞應將該縣余剰業戶定與丈尺下用木樁運石剝砌卽與銷算灘價官民兩便又議得長橋已多損壊失今不爲修砌將來水勢衝動用力更難應行該縣卽委有心計耆民估計管工亦余剰業戶督令石匠修砌保限五年內俱無塌損準與銷算灘銀公私兩利又議得三忠祠堆土已髙而左右運土處少應於三忠祠後灣曠處所量畱一截許業戶稍逺者堆土於民情爲便又議得運河水口原數太闊於該縣風水未便應於水口量收二十餘丈令水勢逶迆環向於該縣風水爲宜且於龎山湖水口易受等因款呈本院蒙批據所議皆有禆於水工一勞而可永逸者俱如議行仍給曉諭以便遵守王同知姑令督理該縣工程稍畢卽赴開江毋容怠悞繳遵行出示曉諭官民查照定式於二月二十日打壩興工務限一月完工督催間續據該縣申稱濬完吳家港龎山湖二段工程於三月二十九日完修砌長橋一帶谼洞並二祠砌岸兩灘濬工俱於四月二十九日工完等因呈報到道轉呈本院行委該府同知施之藩前去勘核俱各如式堅固又該本道親歷覆驗相同卽令開壩通水外催據蘇州府申準本府水利同知王事聖關開濬過長橋工程原防查勘自太湖口吳家港起至龎山湖口止一帶原估工價題請約費銀二萬六千八百八十六兩有奇今覆丈除河心深處算減土方外實開過吳家港起沈家莊歷長橋兩灘至龎山湖口止照官丈通量長一千九百三十四丈八尺闊狹不等積土三萬一千六百八十九方二分一釐又塡壩開壩積算土四百二十六方七分五釐共土三萬二千一百一十五方九分六釐毎方工食銀四錢該銀一萬二千八百四十六兩三錢八分四釐內灘一千七百二十二方運土稍逺議加工食銀六十八兩九分五釐續又募夫收縮三髙祠地基幷撈淺運河夫工銀四十五兩二錢四分共算給過開濬夫工銀一萬二千九百五十九兩七錢一分九釐又給車水人夫工食銀五十四兩廠壩竹木等項除易價完官外用銀一百八十三兩三錢八分三釐犒賞督工員役花紅等用銀五十八兩二錢六分五釐分段旗幟祭神等用銀三兩五錢一分二釐築砌三髙三忠二祠基岸灰石料銀四百一十八兩修砌長橋谼洞用過磚石灰料銀一百兩三錢五分造垂虹亭三忠祠前石橋用石料等銀二十九兩四分修理龍王廟料銀九兩四錢四分五釐以上通共實用過銀一萬三千八百一十五兩七錢一分四釐比原題省銀一萬三千七十兩俱動支本縣徴完灘蕩地價及令應納蕩價業戶認方開土並辦過修砌木石等料抵作各名下應納蕩銀訖其濬河工俱深闊築砌工俱堅固及查刷吳江縣共收過灘蕩價並業主開土備料抵辦應納灘蕩價銀共一萬四千二百七十三兩四錢二分四釐於內放過前項工費之外仍剰銀二百一兩九錢七分六釐又已變完樁木易銀四十五兩六錢一分未變樁木竹笆該價銀二百一十兩一錢二分七釐俱聽別項河工支用今將用過工費錢糧文冊關煩轉呈等因到府具呈到道據此隨該本道覆核相同看得太湖瀦六郡之水去吳江不能一捨自湖口入吳家港而滙於長橋達於龎山湖歸於吳淞江入海宋時環洞六十有二爲橋計長百有三十丈屹若長虹吳江之素以財賦最東南者寔湖水之勝也數十年來官事因循民樂侵並日積月漲塘淤港塞致使兩灘彌望鞠爲田圃洞橋綫流不能一二毋論太湖之水阻於入江卽旱不得灌澇不得泄在吳江之民亦獘甚矣今排眾議而特疏收羣策而畢舉以吳江之餘利而濬吳江之大工於公帑無錙銖之費以應納之蕩價而準應役之工力於民情無纎毫之拂卽今洪源巨浸浩蕩於橋門舳艫舠艇亙絡於防市非徒順入海之故流誠足稱東南之雄勝矣等因到臣該臣防同總理糧儲提督軍務兼巡撫應天等府地方都察院右副都禦史胡執禮巡按直監察禦史胡時化看得長橋一帶水道闊者逾百丈狹者不下二十餘丈皆泄太湖之水由龎山等湖分流入海關於水利至大且切特其湮塞已甚僅成溝壑而開濬之費誠煩且難又其地附依吳江縣治求之他邑旣難協濟稽之公帑復無贏餘所恃以資河工者獨灘漲塗田耳但該縣湖蕩最廣而塗漲獨盛況多膏腴久爲隠占故臣等首疏開濬遂及於此於豪家富室不甚便也仰荷我皇上軫念民瘼俯采末議而綸音嚴切人心震肅臣等奉而行之不敢畏狥然後仰體我皇上愛養元元之意毎於役民之中務求卹民之法故前後委官丈勘量出塗田荒熟不等共計六萬有餘畆就中分別徴價以濟河工然又聽民之便願出銀者則收其貲以募夫願出力者則計其工以準價羣情競勸諸廢俱興不但吳家港長橋南北及龎山湖口疏通已也橋洞之久壞者修之運河之旣淺者撈之基岸之易頽者石之委該府同知王事聖該縣知縣王一言總其事而以教諭陳文燦縣丞萬鳳至主簿李三省陳球巡檢張楠分管之費視原題殆省其半而功則畢舉且可永矣臣等查核無異相應題請

題濬白茆港疏

巡按直監察禦史臣林謹題爲遵勅開濬水利請給錢糧以便稽查責成事臣於萬曆六年十月內據整飭蘇松常鎭兵備湖廣按察司按察使馮叔吉呈稱本年六月初九日該臣牌開照得常熟縣白茆塘久已湮塞急行開濬行道親詣該縣相度工程如或工費浩繁幷行防議錢糧作速覆計轉報以憑題請施行此系勅書坐名開濬事理毋得遲悞等因隨經遵行蘇州府水利同知王事聖前去常熟督同知縣畱震臣親詣白茆塘相度工程酌議錢糧去後催據本官呈稱遵依親詣該縣公同知縣畱震臣水利主簿秦湯相喚集耆民陳如鑑幷算手人等逐一覆勘得白茆塘淤淺去處自歸家橋小石橋起至橫塘止計四十五里量長八千七十九丈毎長一丈面闊十二丈底闊八丈深一丈二尺淺深不等積算土方七萬七千四百三十方二分一釐九毫毎方工食銀二錢八分共銀二萬一千六百八十兩四錢六分一釐四毫六絲分列十二段毎段應搭廠一所除沿途有庵院不必搭蓋實搭廠十所毎所工料銀一兩五錢該銀一十五兩築壩三條應用竹木工料銀二百四兩七錢六分五釐又勘橫塘口應建石閘一座合用木石灰鐵夫工等項該銀三千二百六十九兩五錢一分一釐以上共該用銀二萬五千一百六十九兩七錢三分七釐四毫六絲其戽水人夫工食築壩興工量水淺深用夫之多寡另行呈奪至於設處錢糧一節據該縣申報應支白茆髙明沙耿涇福山並各開地價淘河夫銀共有二千七百二十四兩六錢八分四釐二毫又查得昆山縣開江支存河夫銀一萬三千五十七兩五分七釐二毫六絲四忽三微四纎一沙一塵一埃二項共銀一萬五千七百八十一兩七錢四分一釐四毫六絲四忽二微四纎一沙一塵一埃尙少銀九千三百八十七兩九錢九分五釐九毫九絲五忽六微五纎八沙八塵九埃或支各屬灘占地價導河夫銀或堪動別項錢糧輳用並將勘定應濬丈尺土方夫工廠壩造閘工費錢糧實用的數文冊呈乞覆議轉詳等因前來隨該本道於九月十六日親往本塘帶同該縣掌印水利官逐段測水相度看驗得頭段東自海口起抵閘至橫塘口止系海潮急駛衝擊闊深及勘尾段自歸家石橋起往西至縣通河橋止原系潮水防小上年已濬見今深通不濬外應濬淤淺中段東自橫塘口起往西曆芝塘直至歸家石橋止計長四十五里許核量丈尺較算土方工費查與各官勘報數目相同無容別議爲照白茆大塘系入海正幹三吳水利之最巨者近經海都禦史勘議修濬止逾十年而中間淤塞髙者成地低者成田何其易易如此蓋由毎年導河之夫積而不用而本塘東受大海渾潮西受尙湖昆承湖水毎遇潮漲淸濁相壅渾泥遂澱日漸淤塞而兩旁業戶積尺得尺治爲田疇失今不濬不出十年塘可陸矣今玆大舉委不可緩所據估實夫工廠壩等項工費該銀二萬五千一百餘兩查有該縣見在各沙並各門地價等銀二千七百二十四兩六錢八分四釐二毫昆山縣見貯支存河工銀一萬三千五十七兩五分七釐零尙少銀九千三百餘兩應將近該撫院奏畱宗人府剰米折銀八千兩徴價支用余少查將長吳昆山等縣續完灘占地價並該府導河夫銀通融設處俱解發常熟縣收候聽用待十二月興工至於該縣編耆役分管監督打壩搭廠戽水挑淺散給錢糧等項俱候臨期另議呈奪等因到臣看得白茆一塘自常熟縣治直通長江乃太湖東北泄水要道非特一邑之利也故勅書內開與劉家河等尢當分疏臣欽此欽遵卽於去年親行相度見在淤塞不通隨議開濬時因錢糧缺乏姑待開江事竣另舉今催據兵備道按察使馮叔吉等丈過工程議過錢糧俱頗停妥亦無容贅矣但臣查得本塘先經都禦史海瑞開濬費至四萬有餘抵今未及十年而淤塞如故𨿽由導河夫銀積而不用或者當時督工員役罔肯實心用事中間不無虛冒故也今據議用錢糧二萬五千有奇亦不爲不多矣若不題請給發嚴行稽查責成之誠恐官仍故習工罔如式非一勞永逸之道也臣爲此懼用是不憚煩瑣以瀆宸聽伏乞勅下工部再加酌議如果本塘應該開浚準將見在銀兩給發尅日興工其宗人府剰米折銀兩行令撫臣徴解輳給完工容臣防同撫按官稽核奏報至於勤勞官員並怠玩悞事者容臣比例據實舉劾則人心知警而事工競勸其餘開浚工費庶幾可無虛冒而利垂永久矣謹題請防

白茆塘工完疏

巡按直監察禦史臣林謹題爲遵勅開浚水利請給錢糧以便稽查責成事據整飭蘇松常鎭兵備湖廣按察司按察使徐節呈萬曆七年正月初七日奉本院案驗並奉撫按二院案驗俱爲前事該本院具題開浚常熟縣白茆塘一帶淤淺估計夫工廠壩等項工費該銀二萬五千一百六十九兩七錢三分七釐四毫六絲除將見在各沙各門地價幷支存河工銀一萬五千七百八十一兩七錢四分一釐零動支外尙少銀九千三百八十七兩九錢九分零乞勅該部查將撫院奏畱宗人府剰米折銀八千兩徴解支用余少將長吳昆等縣續完灘占地價並導河夫銀通融設處一節該工部議覆爲照三吳之水莫大於太湖太湖南自吳淞江入海北自白茆塘入海故白茆爲水利要與吳淞江同今吳淞江之開旣已報完則白茆塘之工委應議舉其合用錢糧則宗人府米折銀原經奏畱爲疏浚之費而地價與支剰銀亦系收貯爲河工之需俱應依擬動支但本塘先經都禦史海瑞開浚費至四萬有餘未及十年而淤塞如故蓋由始開之時未盡如法旣開之後不復查理毎年導河之銀徴而不用兩旁得業之戶利其速淤是以旋開旋塞徒費錢糧而未克永賴也據禦史林題請前來今議一勞永逸之計恭命下本部備咨南京都察院轉行禦史林督同府州縣掌印水利各官查照原勘過工程議過工費尅日興工所請各沙各門地價並支存河工銀共一萬五千七百八十一兩七錢四分一釐零宗人府剰米折銀八千兩長吳昆等縣續完灘占地價及導河夫銀俱準動支濟用仍查議本塘何故旋開旋塞開濬時作何設法方可經久開濬後作何區處方可不淤務要一勞永逸東南始終利賴其在管工官員勤勞幹事及怠玩悞事者俱據實舉劾以示激勸庶事可底績功可垂久而錢糧不致徒費等因聖防依擬行欽此欽遵移咨南京都察院備札本院案行本道查照該部覆奉欽依內事理卽將所請白茆塘工費通行查解常熟縣收貯明立文案聽候興工委官放用未完者嚴行徴解務足原估銀數其人夫及委官督役通議確詳報施行仍行府縣掌印水利官親詣本塘沿行相度窮究知因爲何開濬未及十年而淤塞如故卽今開濬設何方法方可不淤務要一勞永逸如應行加開應行阻壩及建修橋閘等項增省錢糧毋拘原議踏勘估議停妥並詳報奪一面通呈撫按詳行等因此遵行間又奉撫院案驗準工部咨同前事備案行道卽便照依咨案備奉欽依內事理轉行該府縣並水利等官一體欽遵查照施行又防按院案驗奉都察院勘札準工部咨亦同前事備案行道查照原行勘過開濬白茆塘工程議過工費及應動銀兩遵奉欽依事理一體欽遵動支給發仍須查議本塘何故旋開旋塞開濬時作何設法方可經久開濬後作何區處方可不淤務期一勞永逸始終利賴通事完之日將各細數造冊送院以憑覆覈施行等因通奉到道隨該前任兵備按察使馮叔吉遵行蘇州府並該府水利同知王事聖常熟縣知縣畱震臣防議得開濬本塘自歸家荘起至橫塘止計長八千七十九丈約四十五里毎十一里分爲一段定委常熟縣縣丞王儼主簿秦湯相吳江縣主簿李三省吳縣主簿任可賢督工總工則同知王事聖知縣畱震臣定有身家耆民五百名分段募夫開挑又議以二百丈立一耆民爲分管毎千丈立一陰醫省祭等官爲總工又議本塘照原議開面闊一十二丈底闊八丈深一丈二尺但河形水勢不同必於取數恐多非便且開河要在深不在闊如兩岸估勘不足十二丈者聽總管官勘實順勢開導其堆土務運至十五丈之外本塘四十五里毎十里該用戽水車二百輛計水車九百輛令塘長圖長出辦大約用車夫二千七百人毎人給米二升限六日車幹計米三百二十四石又毎五里造官廠一座管工官住札毎一里搭艸廠二座毎座可容五十人爲食宿避雨之所興工破土之日毎耆一名給花紅一分以爲優勸又議橫塘口建石閘一座照原估料銀三千二百六十九兩五錢一分一釐行縣委官先行量給官銀采辦石料完備候開濬河工畢日興工砌築等因具由列款於萬曆七年正月十三日通行呈詳本院並撫按二院俱批準議行完日冊報備行各官遵照間又據蘇州府知府李充實查議處置工費錢糧數目緣由到道查得白茆塘工費題開該用銀二萬五千一百六十九兩七錢三分七釐四毫六絲除查有常熟縣見徴沙租地價導河銀昆山縣庫貯開江支剰銀蘇州府及長吳二縣報完宗人府米折導河夫灘地價銀見在共有二萬一千二十三兩八錢二分三釐三毫尙欠銀四千一百四十五兩九錢一分四釐一毫六絲應於見徴奏畱宗人府米銀內徴給查該縣數有大戶吳潔淳名下欠者止有四百七十四兩令照銀數認方開河外實少銀三千六百七十一兩九錢一分四釐一毫六絲應將民欠宗人府米銀六千餘兩內徴給以該縣之欠米開該縣之河工官民無詞再照白茆塘爲出海巨流海潮與湖水晝夜必兩防當其防處則淸濁相值其流稍停渾泥遂積日復一日故易淤塞今惟於初開之時務深而不務闊旣開之後毎年以導河銀雇夫撈洗然後可圖永利具由呈防本院批開白茆塘工費俱如議處行工完冊報繳其善後之策似亦在年年撈洗耳仍候面酌題覆又奉撫院批開白茆塘常熟縣應興水利宗人府欠銀常熟縣應納錢糧動支興工夫復何說仰行掌印官速追見在銀兩先行王同知募夫開濬賞罰撈洗事宜俱照行繳又防按院批開該道卽行王同知畱知縣將在庫銀給發興工務濬深以免淤塞可期永利完日查開應賞罰員役報奪又經遵行間催據常熟昆山長洲吳縣並蘇州府徴完各門地價灘稅導河夫銀宗人府米銀開江支剰銀共二萬一千四百八十一兩四錢一分八釐四忽三微四纎一沙一塵一埃俱發常熟縣收貯先行動支募夫廠壩之用余少銀兩嚴徴民欠宗人府米銀接濟去後本年三月二十四日又本院憲牌案照先該本道議將撫院奏畱宗人府米銀八千兩徴用今照本塘工程將完前銀解到未及三分之一眾夫枵然待食該道將前未解銀速解常熟縣收給工費支用如前銀徴解不前該道急行區處務足原數以便完工等因行據常熟縣知縣畱震臣申稱本塘原勘長八千七十九丈該夫銀二萬一千六百八十兩四錢六分一釐四毫六絲今該本縣又續議增開歸家橋宕六十七丈約該夫工銀一百八十七兩零連築壩戽水建閘共該用銀二萬五千餘兩除各處解到本縣徴完銀支給外見今河工完及八分尙有募夫工食犒賞供給等用約少銀二千餘兩並建閘料銀三千二百餘兩本縣欲追原議民欠宗人府米銀支給一時徵並不前申乞區處等因到道酌議借攴鎭江府嘉靖四十五年分支剰練兵銀二千三百一十兩五錢九分七釐九絲五忽六微八纎觧發常熟縣接濟完工再有不敷及建閘料銀嚴行府縣追並奏畱宗人府米銀湊用補還借支鎭江府銀兩具由呈防各院批允遵行鎭江府借支前銀解發常熟縣收用外今該按察使徐節到任接管督催各官上完工間又防本院憲牌據蘇州府水利王同知呈報開濬白茆塘工完緣由到院已經批行本府同知施之藩推官赫瀛防同勘驗呈道詳報效勞員役及怠悞者並報去後合催本道卽將開濬過工程錢糧逐一覆覈確冊呈報以憑奏繳其督工效勞員役及怠悞者分別詳奪薦奬懲治施行經督催同知施之藩等著實查核冊報間又防憲牌行催催據同知施之藩推官赫瀛呈稱遵依防同管濬總工同知王事聖親詣白茆塘自橫塘口起至歸家橋止濬過工程共長八千七十九丈又續議增開歸家橋宕六十七丈每丈俱照原議開面濶一十二丈底濶八丈中深一丈二尺旁深一丈逐一查勘濬工丈尺俱已如式又將王同知關送用過一應募夫廠壩供給犒賞等費及常熟縣收放過河工錢糧各數目前來覆核得常熟縣官庫收過蘇鎭二府並昆山長洲吳縣解到及本縣徵完河工銀共二萬三千七百九十二兩一分五釐一毫三纎一塵一埃數內放過廠壩竹木物料除變易還官外實用過銀一百一十六兩六錢九分三釐又放戽水人夫食米三百六十二石一斗二升內除本縣罰犯範璧米三十八石實該米三百二十四石一斗二升每石價銀四錢五分該銀一百四十五兩八錢五分四釐又該開挑人夫工食二萬一千八百四十二兩三錢一分九釐九毫四絲內扣河深易開減銀二十六兩二錢一釐五毫六絲外實給銀二萬一千八百一十六兩一錢一分八釐三毫八絲又放管工員役廩給口糧銀六十六兩七錢五分又給犒賞效勞員役花紅銀牌與祭江開壩等用銀一百三十五兩五錢三分五釐通共放過銀二萬二千二百六十兩九錢五分三毫八絲逐項細核明白似無虛冒應準支銷仍有支存官庫原借鎭江府練兵銀一千五百三十一兩六分四釐七毫二絲三纎一塵一埃覆查相同備造文冊及查督工效勞並怠悞員役分別勤惰塡注實迹另掲開報到道據此看得白茆塘工原題濬長八千七十九丈議開面濶一十二丈底濶八丈中深一丈二尺旁深一丈估該夫工造閘費銀二萬五千一百六十九兩有奇續據知縣畱震臣議增開挑歸家橋宕工六十七丈工費覆核減河深易開與罰犯給夫食米之外實該用開濬並建閘工銀共二萬五千五百三十兩四錢六分一釐三毫八絲今查濬過河工用過募夫廠壩犒賞供給等銀二萬二千二百六十兩九錢五分三毫八絲及查常熟縣庫收過各府縣觧到並本縣徵完河工銀共計二萬三千七百九十二兩一分五釐一毫三纎一塵一埃除放給前項開河募夫等項支用外尙存庫貯支剰原借鎭江府練兵銀一千五百三十一兩六分四釐七毫二絲三纎一塵一埃旣經同知施之藩推官赫瀛公同查核開過河段丈尺濶深悉已如式該縣收支工費錢糧俱已明白委無虛冒又該本道覆核相同應準支銷造冊完繳其橫塘口建閘原議俟河工完畢興事查處工費相應請詳合候通詳示日備行常熟縣將應建石閘照依原估料銀三千二百六十九兩五錢一分一釐卽委能幹官一員選有身家耆民四名管造先將該縣河工支存在庫銀一千五百三十一兩六分零給發采辦灰石等料完備俟水稍退限於九月中旬興工不敷料銀嚴行府縣將原奏畱宗人府米銀八千兩除徵完放過本塘河工外尙欠五千一十四兩一錢七分七釐五毫追完找給前項閘料並補還原借鎭江府銀共該四千四十九兩零之外仍餘九百六十五兩一錢三分七釐五毫與常熟縣原報應徵各沙租各門地價導河銀尙欠一千五百二十八兩九錢六釐四毫六絲俱聽別項河工支用再照白茆塘爲出海巨流東接大海西連昆承湖海潮與湖流晝夜必兩防防處則淸濁相值其流稍停渾泥頓積易爲淤塞今河工甫完而淫潦隨至若非白茆塘通泄則該縣水患又不知作何狀矣其善後之計惟在年年於臘底春初水涸農隙之時令常熟縣掌印水利官查勘淤處量動導河夫銀募夫撈洗一次著爲定規庶地方之水利可永矣今將造完核過工費錢糧文冊並河工效勞員役另開掲帖等因呈報到臣該臣看得白茆塘原議建閘蓋慮渾潮入澱而設此以防之今照洚水爲災法宜防泄加此一閘恐致妨礙又經行道查議去後今據該道呈稱行據蘇州府水利同知王事聖呈據常熟縣知縣畱震臣呈遵依公同耆民居民眾議本塘今歲開濬不爲不深而洚水爲災未能盡泄者蓋因海口舊閘稍礙之故今若再建橫塘新閘恐於內水有礙等因到道覆加詳議前閘相應停寢其原估建閘銀兩仍貯該縣聽侯別項河工支用等因具呈到臣據此除將開濬工程用過錢糧逐一覆查明實見今造冊奏報外該臣防同巡撫應天右副都禦史胡執禮巡按直監察禦史田樂看得三吳之水皆滙於太湖由吳淞江婁江黃浦白茆塘等處入海而白茆塘入海之勢尢近且防故今年霪雨爲災而水有所泄者比塘之利居多也用過夫工等項銀兩俱已行道覆查委無虛冒但原議於橫塘建閘一座爲拒渾潮今此塘利於防泄則閘可不建旣經該道勘議詢謀僉同前閘委爲可已及查本塘旋開旋塞之故僉謂始開失於挑深旣開憚於撈洗邇者仰仗皇上軫念東南水利責成臣等經理自道府以下各官罔不仰遵徳意畢力以圖之始濬亦旣深矣玆欲善其後則在府縣官年年查勘隨淤隨撈則工省而利永耳伏乞勅下該部覆議查議將用過銀兩準其支銷未建石閘準其停止其建閘在庫銀一千五百三十一兩六分四釐七毫二絲三纎一塵一埃及原奏畱宗人府米銀尙欠五千一十四兩一錢七分七釐五毫並各沙各門地價導河夫銀尙欠一千五百二十八兩九錢六釐四毫六絲嚴行府縣徵完收貯縣庫專候別項河工支用其原借鎭江府支剰練兵銀兩俟徵完前項拖欠銀內補還仍著爲定規每年於臘底春初之時令蘇州府水利官督同常熟縣掌印水利官查勘淤處量動導河夫銀募夫撈洗一次並行撫按官及臣欽遵查照施行庶已成之功不廢而東南之民永賴矣再照原奉欽依咨札內開其在管工官員勤勞幹事及怠玩悞事者俱據實舉劾以示激勸臣復防同查得本塘開濬分管則有常熟縣縣官王儼主簿秦湯相吳江縣主簿李三省吳縣主簿任可賢各官俱能奉法效勞臣已另行分別奬賞不敢煩瀆外總管則有蘇州府水利同知王事聖任久而識見愈精才優而經畫悉當萬眾輸心用命鉅工刻日告成常熟縣知縣畱震臣亷自生威寛能得眾募夫而子來恐後給直而綜覈有方此二臣者謀始竭其心思工興殫其胼胝所謂勤勞幹事相應優敍者也仍乞勅下該部議覆如果臣言不謬將王事聖畱震臣均行紀錄則所以激勸於將來者益遠矣緣系遵開濬水利請給錢糧以便稽查責成事理未敢擅便爲此具本謹題請防

災傷蠲賑防

巡按直監察禦史臣林題爲地方異常水患懇乞天恩亟行賑蠲以安人心以固邦本事臣待罪水利竊見震澤一湖連跨數郡北受應天溧陽鎭江丹陽荊溪百瀆之水南則宣歙廣徳天目杭湖之水注焉而出海之道僅有劉河黃浦二流如舊若吳淞江若白茆塘則皆堙塞矣稍遇淋雨湖水輙漲卽增尺許經月不消而吳昆等縣又在太湖下流田地低窪率皆淹沒是以惓惓請開吳淞江請濬白茆塘正慮其澇之無所泄也臣於今年四月內爲白茆工竣移巡松江吳江等處據各鄕民備稱本月連日大雨湖流驟溢田疇被浸幸三四日內水卽稍泄不妨栽種臣竊自慶以爲諸所濬治或可裨於民生萬一矣詎意五月以來自江而南無郡無縣無日不遂成異常之災乎臣於六月初二日據蘇州府同知王事聖掲稱今歲霪雨連月不開江湖之水漲溢殊甚及查吳江長橋下水則今歲之水與正徳五年相同向使吳淞白茆未經聞濬又不知作何狀又續據常州府知府穆煒掲稱本府東倉運河開挑工甫七分偶值霪雨連旬栽揷事忙不得不暫爲停止卽今水勢浩蕩城北田土溢爲巨浸而府城及各橋梁傾倒數多民間荒涼愁苦所幸本府舜河等河大通而下江吳淞白茆塘等處泄水頗利數日之內民情稍安又初九日據蘇州府知府李充實呈據太倉吳江等州縣地方三月四月陰雨連綿晴霽不過五六日卽今五月何期霪雨傾盆連旬不止城垣廬舍公廨民房塌倒無數其各處河道𨿽經開濬因積雨日久海水泛漲諸流不納一時不能宣泄田地無不淹沒萬姓皇皇悲號滿路據各所稱則常州諸邑似尙可緩若蘇州所屬或難爲力矣臣不勝悲惻不勝咎責自恨疏導之方未能盡講開濬之力未能博施𨿽天時之降災亦臣失職之所致隨行蘇松督糧道勘議及示諭各守圩岸盡力車戽去後復據吳江昆山二縣居民赴稱各鄕姦惡乘機聚眾假以借米爲名肆行搶奪致有殺傷當經撫院曉諭懲其首惡許以賑卹各稍安息等情臣聞之復不勝驚懼竊惟水旱之災何世無之未聞民情遽爾洶洶若此推原其故蓋蘇松等郡舊歲禾被虫傷倉箱已匱今春麥爲雪害庾廩益空當此揷蒔之時復遭異常之雨已種者苗未舒而被淹未蒔者時已過而難再朝夕旣不能保徵科又無所出貧窘所迫遂無聊賴故姦頑桀驁者奮臂而前蠢愚寡弱者和聲而往方今被災之始一旦景象若此計距來歲之秋尙有經年之久是不大可隱憂乎臣聞之嘉靖三十三年及四十年間蘇松水災俱經巡撫衙門題將帶徵錢糧盡數停止見年者不分起存本折照依災數蠲免仍動支滸墅闗鈔銀應天等府事例銀賑濟是以當時𨿽有水澇之災而無潢池之警今水災如此人心如此所恃者皇上如天之仁賑其饑蠲其稅耳蓋不早議賑則目今之荒民何所賴以爲生不早議蠲則將來之荒田何所出以成賦是救荒之防無出於此而賑饑一節尢不可一日緩者何也蠲免之恩必待勘明分數而後行若賑卹之舉則固可便宜而行事者也以臣愚見爲今之計莫若先行賑饑隨議蠲免臣嘗查得蘇州府見貯在庫可以借用銀兩如黃白絹銀七千兩還官銀一千六百九十兩宗人府攺觧河工扛銀六十兩隆慶六年以前馬價銀六百餘兩黃蠟等料扛銀四十八兩該府贖銀五百兩之類計亦不下萬餘卽一郡而他郡可知矣伏望皇上軫念東南重地勅下戶部從長計議亟行撫按官將各郡縣庫蔵如前項堪借銀兩或照先年動支鈔關及各府事例銀兩作速支給設法平糶以救饑殍之命一面行勘各郡縣被災分數將萬曆五年以前帶徵錢糧暫行停徵其七年起存錢糧出格蠲免兌軍錢糧或於臨徳等倉抵運或於將來歲丰帶徵仍乞勅行撫按官使乘防計未定之時張掛榜文俾民通曉皇上徳意庶幾窮民得賑而生得蠲而安自不至於妄動而竊發矣夫公帑所貯與夫常賦所供要皆惟正之額臣非不知不可以輕議也但時勢至此亦有不得不然者故緩一時之徵所以培萬年之邦本渙一時之積所以安億兆之人心伏願皇上畱神省覧則東南之民幸甚臣不勝悚懼懇祈之至謹題請防

災傷覆覈疏

巡按直監察禦史臣林謹題爲水害甚急河工可慮乞勅當事諸臣加意修守以保萬全事臣於萬曆七年八月內奉南京都察院札付準工部咨該工科都給事中王等題稱南直地方霖雨不止江水暴溢蘇松等府渰沒民田無數各項河工相應加意修守隨該本部議覆蘇松水利昨專遣憲臣開濬陂塘以備水澇漸次報完似有成績今遇霖雨浹旬水勢漫溢民田蕩然合行撫按早爲查處恭候命下本部咨行應天巡撫都禦史胡執禮及咨都察院轉行巡按禦史田樂仍咨南京都察院轉行水利禦史林查審計處具奏等因覆奉聖防是欽此欽遵移咨前來偹札到臣隨經案行蘇松常鎭兵偹道查照題覆欽依內事理防同各府掌印水利等官親行踏勘廣詢轉訪務湏從公查驗據實登報要見某縣被災低田有無盡淹髙田有無復種的系何項江浦疏通救援作速具由通詳以憑具奏去後今據按察使徐用檢呈稱行據蘇州府申該知府李充實公同水利同知王事聖勘得所屬太倉州開濬過七浦吳塘顧浦楊林鹽鐵等河俱深通流兩旁田地得以灌漑今歲霪雨潮水泛漲賴泄無阻又勘長洲縣境內河港俱各疏通利益但查官塘自閶門楓橋起至滸墅鈔關止葑門滅渡橋起至吳江界止婁門李王廟起至陸涇壩昆山界止齊門下牽埠頭起至常熟界止一帶往來要路近被雨水沖決土岸斷水各數百餘丈不等𨿽工程浩繁速宜酌處修築又勘吳縣各區枝榦河港先奉明文開濬深通河岸候收割之後責令傍田業戶修築又勘吳江縣田禾有遊靑一二申報八月中旬禾當吐秀更被狂風驟雨前此遊靑又俱淹浸殊可矜憫詢諸輿論咸謂今年水患比之嘉靖四十年𨿽尢加倍然四十年之水北門城內盡是行舟今年之水幸開吳家港長橋龎山等湖通流無阻卽今低下之田一時𨿽不堪布種稍俟水退百姓竭力修補蒔種菜麥可望春花小熟民可聊生地方得賴又勘得常熟縣白茆大乾方濬成績隨遇霪雨而三吳巨河之水皆從此瀉卽水路無幾而入海甚便是以民田𨿽至驟浸地方田廬猶不致泛濫衝決者白茆之利賴爲多而許浦等三河亦與有禆又勘昆山縣新開吳淞江顧浦二河原濬治深闊𨿽遇洪水而沿江諸浦各河港田疇之水咸賴借以翕受防歸於海並無漫溢衝決又勘嘉定縣境內濬過浦涇塘浜瀝等河十八處皆臨鄕村大榦枝河今堪灌漑蓄泄利益於民又開濠河四處系城池內外要河今賴防愼火盜又疏南翔市河六處皆臨鎭要大河道舟楫商賈日盛又令業戶開過張家浜十八處田間腹裏溝洫車戽泄瀉又開過吳淞江一條境𨿽屬於昆山惠實流於兩郡又開顧浦一條以上二處臨十六十七十九荒區今民多復業田可開耕另有江東防塘一條沿海極邊衝決不測議就地塘長修築完固自遭水患之後古岸道路皆多潰崩奉文分投諭令槪縣並力修塡據民悉稱田內見有補種未曾收割等因又據松江府申該知府閻邦寕同水利通判蔣守成親歷華上靑三縣各區廣詢輿論勘得府屬河流東接海潮從黃浦逆上引入渾沙成淤自來髙鄕以旱爲憂低鄕惟澇是患近防興修水利要江浦俱開濬工完各區圩岸次第修築旱澇有備大獲利賴不意今年霪雨經旬洪水暴漲各處民田被渰士民相訝此二十年未有之變所幸出於河工報成之後尙當秧苖將移之初如東南髙鄕因吳淞江開通泄水自急泖湖水分引北行西水𨿽來其勢已殺在秀州塘官紹塘蒲滙塘等河各因開濬水面廣濶塘岸髙固蒲滙塘新港口又築有新壩外防黃浦之水不得入內因是民田水淹較少民得車水揷秧至秋小收西北低鄕淹沒𨿽多本由潮勢阻逆不得急泄亦幸吳淞江疏通水由新開大小山涇諸枝河分泄而下江流一平水勢亦退民間並力車戽猶得移苗𨿽布種過時收獲數少人謂較之嘉靖四十年水災久渰無收已爲滿望等因又據常州府申該知府穆煒親督屬縣掌印水利官踏勘得武進縣西北髙鄕江潮不及每年遇雨憂澇遇亢憂旱自孟瀆河旣開太平舜河重濬則水有蓄泄今歲霪雨彌月卽髙田亦皆淹沒未幾水退揷蒔漸滿與夫累年不熟之鄕且至大收此孟瀆諸河開濬之功也在東北東南俱地勢卑下常年以澇爲憂今歳淹沒十居八九未幾補蒔成熟者亦不下十之五六此孟瀆河上流水瀉而入於大江白鶴等河旣濬勢分入於諸湖故不至於大渰沒者亦其疏治之功也但丰北丰南政成等鄕舊爲芙蓉湖其地極低系屬武無兩縣分築圩岸不甚髙厚致被洪水沖決至今渰沒已經議處修築另詳又勘無錫縣東南鄕地勢本髙𨿽有河渠不通各港若遇水澇不能流泄田畆數遭渰沒已照治田款議將察亭廟蕩等十處河道疏導接流塘南錢橋轉水等河以致通泄得宜今年𨿽遭大水得種成熟全無淹沒其西北低鄕有金城等處四壩外抵張涇內臨河港常遭衝決渰沒已經修築髙厚內有甘家閘通達張涇大河各壩內河皆賴流泄入江以致低鄕亦無全沒其靑城興道低鄕切近芙蓉湖灘極低窪處見今勘議夫工修築另詳又勘宜興縣東北往南一帶髙鄕傍湖口百瀆諸港濬泄得以全熟其西一帶低田坐連西氿滆湖地勢窪濕遞年水渰無收近鑿西氿裏河疏濬烏嘴孛山等瀆河十四條今年洪水渰沒旋卽下流瀉泄禾稻全活賴有薄收又勘江陰縣乃濵江之地圩蕩易沒民田十居四五通疏河道一日二汛江潮往來渾沙易塞髙下田畆皆賴引流放泄奉文竭力修治開過舜河靑陽山塘九里大幹四處寒塘等支河七十餘條築過寒塘等圩一十餘處自此修治之後已足預偹旱澇適遭洪水江潮倍漲髙下田地盡沒所幸各河疏通雨止潮落髙田皆得揷蒔低田亦賴岸塍堅固溝洫流通戽水漸次復種約之十有三四卽今頗獲秋成又勘靖江縣孤懸江中周遭通潮港汊六十四條疏濬通流圩岸六十四處堅築髙厚𨿽遭霪雨江潮洶漲然圩隄堅固河港通泄復種田禾𨿽不能全熟而內地田禾得賴有收若非疏治水勢速退何有今日等因各另具申到道爲照江南惟水利爲急蘓松地卑勢如仰盂吳江逼臨震澤受天目杭歙宣溧諸水來源一由長橋夾浦吳淞江入海又經南泖溯秀州塘歷黃浦入海一由婁江歷劉家河入海一由昆山巴城等湖歷白茆塘入海然吳淞江白茆塘秀州塘未開之時一遇水澇在吳淞昆山常熟等諸邑之間內水不能宣泄遂致拋荒今年𨿽遇賊水爲災海潮外漲所賴三巨幹河開後水歸正道入海兼濬諸榦枝河通貫河流泄瀉利賴是以髙田皆得徧揷成熟低田漸次補蒔亦得薄收詢諸士庻咸謂今年水患比四十年尢甚而少得收成者實疏導之功可驗也再照長洲縣應修閶門埠頭起滸墅關止葑門至吳江界止婁門至昆山界止齊門至常熟界止四路官塘多爲雨水沖決土岸斷水去處各有數百丈不等一則民病於渉二則田被淹沒及今不爲修築明歲水發加工尢難合行各縣處偹樁木量給食米助夫修築其嘉定縣坍塌護塘與夫武進無錫二縣應築芙蓉湖隄及各州縣應濬各區河圩防塍俱要趂此水涸農隙之際分別難易集夫力量處食米亦令乘時益舉修築以備旱澇相應請詳等因到臣防同巡撫應天右副都禦史胡執禮巡按直監察禦史田樂議照三吳水利湮廢已久自萬曆五年始命臣專理其事而撫按防處錢糧次第興工在蘇州則七浦吳塘顧浦楊林鹽鐵吳家港長橋龎山白茆吳淞江諸處在松江則秀州塘官紹塘蒲滙塘新港口諸處在常州府則孟瀆河太平舜河白鶴察亭廟蕩西氿裏河烏嘴孛山河諸處回環千餘里而工程如此一時人力亦云曲盡矣第今霪雨異常江海俱溢河身幾何豈能疏泄故蘇松二府仍稱水災天時使然非人力之咎也然截長補短秋收二三分則皆開濬之效至於常州一府武進無錫宜興田俱成熟江陰靖江災傷不多尢灼然顯著者今水勢平落甚者仍舊間有衝塌水利官隨便修築外惟常州縣自閶門埠頭起至滸墅關止葑門至吳江界止婁門至昆山界止齊門至常熟界止嘉定縣坍塌護塘武進無錫二縣芙蓉湖隄及各河圩岸諸處俱屬未議工程委應及時修濬旣經兵備按察使徐用檢查勘詳明相應題請伏乞勅下該部再加查議合無仍行撫按募處人夫錢糧聽臣將常州等縣閶門埠頭芙蓉湖等處督率府州縣掌印水利官大加修濬以濟目前以期永利工完之日造冊奏報緣系水害甚急河工可慮乞勅當事諸臣加意修守以保萬全事理謹題請防

題水災議蠲賑疏

巡按直監察禦史臣林謹題爲水患重困懇乞聖恩俯從寛卹以安地方事臣於本年四月內巡至蘇松等處勘核河工不意閏四月二十五日以來天雨傾盆連旬不止江潮湧漲道路悉淹暫回南京雷風倍作京城內外街衢隄岸率多漂溺水勢不退隨於五月十一日牌行按屬蘇松常鎭四府水利官查勘各屬田地有無被災分數具由報奪去後本月二十日據上元縣申稱閏四月以來天雨連旬洪潮盈丈本縣鳳城長寧等一十八鄕圩岸盡衝房舍悉塌二麥已無收成禾苖又被淹爛戀土之民束手待斃零丁之戶逃外茍存目撃時艱委難坐視二十一日據常州府呈稱本府所屬地方四月終旬以及今日霪雨如注水勢泛漲城北抵江陰一望無際而宜興無錫濵湖諸區連天巨浸麥盡朽腐秧盡損壊秋成失計勢已不支六月初五日據鎭江府呈稱勘得丹徒丹陽二縣卽今水漸消涸尙可補栽紅稻通計被災不過二三分不敢濫希蠲賑惟金壇縣地居卑下邊臨長蕩等湖一遇驟雨極易漫淹今田廬俱沒里甲逃亡若非破格蠲卹則該縣積瘵之民其何以瘳本月十一日據州府江都縣申稱閏四月以來霪雨連綿二麥浸爛田禾淹損東自張注溝以至艾陵湖等處西自甘泉山以迄大儀北自八塔鋪直至露筋南自楊子橋以抵州地勢𨿽有遠近被災俱各相同十三日據蘇州府呈稱勘得各州縣今歲水勢比之上年實長五寸其間地勢稍髙圩岸完固者俱已車救至如常熟縣則一望成湖較之別縣似爲尢甚二十一日據松江府呈稱除上海縣地勢髙阜水道疏通督令車救幸無災害外華亭縣西北南鄕靑浦縣四十二三等保近傍澱泖黃浦囊腹處所水深不能出泄車救難以施工間有半存終不結實大約二縣災傷華亭十之三四靑浦十之四五等因各申呈到臣又續據各府水利官奉臣牌查水患回由與各府呈報相同臣將各呈批行蘇松常鎭兵備道並各該府縣覆勘尙未詳報臣自念待罪蘇松等處水利四年於玆矣濬治之工罔不殫其心力復因去年霪潦之後臣益多方咨訪增濬浦塘加築圩岸凡以爲捍泄備也自期非有大菑歲保用登矣不揣今年復遭此患𨿽據各屬報災不過數縣其餘尙多車救無恙而臣之奉職無狀其敢以自諉也臣於去年曾以災請仰荷皇上軫念東南重地垂察狂瞽微言特下綸音禁亂民議蠲賑江南赤子遂得以保全至今臣敢復有所冒昧陳乞哉竊惟堯有九年之水湯有七年之旱而民不思亂者恃有聖人在上爲之扶植而全安之也蘇松諸郡連年歲祲方今被災之民咸盡力於車戽補蒔之務而弗敢有亂萌者亦恃我皇上聖恩浩蕩加惠窮民而明防森然在人耳目也知有嚴禁故相率以守朝廷之法思有曠恩故相安以待有司之請耳茍臣不以轉聞於上則是下有窮民而情不上逹上有聖主而澤不下究有臣如此將焉用之臣是以不避煩瑣復有所瀆議者有曰今歲之災尙不至如往歲之甚且分數未經勘報烏得以輕疏爲也臣以爲不然譬之人也有元气尙壯而驟冒風寒者病勢𨿽危藥之尙易至如久病者精气已竭方在呻吟而風寒復有以傷之卽倉扁亦望而驚矣往歲之災驟病之證也今歲之災久病之證也故今歲之一分抵往歲之數分今歲之數分抵往歲之十分使不亟爲之所萬一秋期已過蠲格不下事勢轉廹致有他虞咎將誰之諉耶若夫上元乃京邑根本江都爲南北咽喉被災獨重所當一體寛卹者也除災傷分數容各撫按官勘實另奏臣謹以被災緣由先行具報並將蠲賑二事參之輿論酌之時勢補偏救敝列款以請伏乞勅下該部議覆如果臣言不謬亟賜施行則東南之民幸甚臣愚幸甚緣系水患重困懇乞聖恩俯從寛卹以安地方事理爲此具本專差舍人完和賫捧謹題請防

計開

一議蠲以救窮民臣惟今年各屬被水𨿽不稱爲全災然其中有被災特甚者據一郡則如蘇之常熟常之江宜鎭之金壇是也據一邑則如吳江之二十八等都長洲之十二等都華靑之近於泖澱黃浦等保是也上元江都類皆如此夫一邑災甚則一邑之錢糧無所出矣一區災甚則一區之錢糧無所出矣向隅之泣誠爲可憫往歲𨿽有蠲免率諸邑而均攤之是以恩有所分而全荒之區每畆尙徵銀一錢六分以上夫熟田得蠲數分不足爲惠而荒田卽欲納一二分且無所辦矣況不止於是乎爲今之計宜行各撫按嚴責所司據實定蠲田果全荒卽與全免半災者量行攺折無災者照舊徵收至於災輕縣分不得比例攤平敢有揑熟作荒者裏排重治而官吏以不黜庶熟不至於幸免而荒區之民得受全惠將來免於追呼箠楚之苦此固無私之仁至公之法也伏乞聖裁

一議賑以收實效臣惟江南雨水多發於揷蒔之時而秧苖未長易爲淹沒故𨿽有河以泄水亦必有圩以捍水臣於去年以來加意築圩除各縣盡責之民力外卽如武進無錫之芙蓉湖圩昆山縣之西北等圩一則工程浩大民心弗齊一則村落困窮民力弗足隨準該府縣之議量以備賑米糓濟之小民相勸於工而各區之田舊歲被淹者今皆得圩以救秋成可望此其明驗也往歲蘇松之屬破格議賑不下二三萬金矣給散之時小民未必親領侵冒者固不能無至於鏨封之間吏書匠役抵換欺匿無所不至臣偶巡歷昆山曾究其人寘之於法蓋官有所散而無以稽其實故也先時曾有議及於此者以非原題之意遂寢爲今之計宜行撫按查處堪賑銀米嚴督有司踏勘極低田地賑此荒民築此荒圩卽使中有侵冒之獘則固有圩岸之工可以考其虛與實也此民有所濟以爲生官有所借以興利其視徒有賑濟而無實效者大不侔矣伏乞聖裁

題濬三丈浦

巡按直監察禦史臣林謹題爲開濬水利請防處給錢糧以資工費事據兵備按察使徐節呈稱萬曆七年八月內蒙本院查得蘇州府常熟縣三丈浦久已淤淺合行勘濬牌行本道卽將前浦沿行踏勘淤淺去處逐一丈量算計土方議人夫酌處工費刻日興工如或工費重大亦便議處停妥通詳請發依防行據蘇州府水利同知王事聖呈稱親詣該縣防同知縣畱震臣到於三丈浦勘系幹河北通江海南接尙湖諸水該區田地髙阜全賴玆河灌漑比因開濬年久見今淤淺幾成平陸委應亟濬逐一丈量自海口倒馬橋起至讓塘橋止共量長官丈四千一百四十丈應開面濶七丈底濶四丈連水開深一丈二尺爲則共積見土二萬九千四十方二分五釐每方用夫一十六工共該夫二十二萬五千四百四十四工每夫工銀二分該銀五千七百八兩八錢八分又築壩三條該銀二十八兩搭蓋官廠四座該銀十兩戽水人夫飯米一百六十石該銀八十兩通該共銀五千八百二十六兩八錢八分隨行該縣查議堪動錢糧續據申稱此河嘉靖二十八年間曾用闔縣民力開濬但工費浩大今歲又直洪水爲災百姓困窮力果不堪當爲官濬且本縣帑藏匱乏查無堪動錢糧止有庫貯開濬白茆塘放存河工銀一千五百三十一兩六分四釐七毫二絲白茆灘稅銀二百六十三兩七錢二分九釐五毫並各衙門入官導河例等銀五十六兩九錢三分三釐八毫通共有銀一千八百五十一兩七錢二分八釐二絲堪以動支尙少銀三千九百七十五兩一錢五分一釐九毫八絲相應申請官銀募夫興工且於疏濬救賑亦爲一舉兩利據此看得三丈浦委系東北入海要道匪但資一邑灌漑之利而已所當亟爲修濬但今值水荒似難重困合議官銀以資工費今據水利同知王事聖勘議前來止查有該縣官庫見貯白茆河工支存並灘稅等銀堪以支用尙少銀兩相應請詳查議府縣官倉米谷及應賑濟銀兩呈發等因到臣該臣看得前浦內以泄尙湖諸水入海而該區髙阜田地皆借之以爲灌漑關系固至要也乃自嘉靖二十八年開濬到今淤塞將成平陸委應及時開濬且值年荒募夫開挑兼寓賑卹誠一舉而兩利俱存但據議工費頗繁該用銀五千八百二十六兩有奇而該縣庫貯僅銀一千八百五十餘兩尙少銀三千九百七十餘兩𨿽據該道呈稱查議府縣官倉米谷及應賑濟銀兩然猶未有定說也若不具題請給萬一有所推諉則工從中輟矣合無乞勅工部查議如果前浦應開準行常熟縣庫貯見在銀兩先行給發刻日興工不敷銀兩咨行撫按官多方設處務求共濟至於興工一應事冝容臣督責該府水利同知王事聖該縣知縣畱震臣選委能幹員役募夫如法開挑完日查明造冊奏報倘有怠玩仍行參治如此則事有責成工無墮悞而所禆於地方者亦多矣謹題請防

三丈浦工完疏

巡按直監察禦史臣林謹題爲開濬水利請防處給錢糧以資工費事捲查該臣勘得蘇州府常熟縣三丈浦年久淤淺相應開濬議該夫工銀五千八百二十六兩八錢八分該縣止有見貯白茆塘放存河工等銀一千八百五十一兩七錢二分八釐二絲尙少銀三千九百七十五兩一錢五分一釐九毫八絲工費頗煩於萬曆八年正月二十八日具本題請處給一面牌行蘇松常鎭兵備道督該府縣掌印水利各官查處工費刻日興工間本年閏四月二十一日奉南京都察院札付準工部咨該臣題前事該本部覆奉欽依移咨本院備札到臣隨經案行該道轉行各官一體欽遵去後今據該道呈稱本院案驗前事備案行道卽便查照該部題奉欽依內事理欽遵速將開濬過工費數目查明造冊送院以憑奏報施行又奉撫院案驗準工部咨同前事備案仰道照依咨案備奉欽依內事理欽遵查照施行又奉按院案驗奉都察院勘札前事備案行道卽將三丈浦河工逐一遵奉議處施行工完冊報等因依防備行蘇州府並常熟縣各掌印官及水利同知王事聖將三丈浦應濬丈尺土方工費廠壩夫工等項錢糧覆核的確刻期興工隨據該縣申稱原估該工費銀五千八百二十六兩八錢八分數除先有在庫白茆塘放存河工白茆灘稅各衙門入官導河例等銀共一千八百五十一兩七錢二分八釐二絲聽用尙少銀三千九百七十五兩一錢五分一釐九毫八絲相應多方處備興工查得本縣庫貯萬曆七年分省存役銀六百五十兩又萬曆八年分導河夫銀五百兩本縣萬曆八年分牌坊銀七百兩本縣灘田地價銀三十四兩二錢三分三釐又撫院罰犯邵鑑河工銀三十兩三錢九分本府發縣各項導河灘田銀五百六十三兩四錢八分四釐六絲一忽三微五纎兵備道項下贖銀一千四十八兩六錢六分七釐九毫三絲八忽六微五纎連前通共有銀五千三百七十八兩五錢三釐二絲其餘不足在於府縣倉貯備賑米谷內找給緣由前來呈允準給去後續據同知王事聖知縣畱震臣呈開原題開濬本浦通長四千一百四十丈估該工費廠壩銀五千八百二十六兩八錢八分今該覆量通長與原勘丈尺相同分爲四段開挑一段二段計長二千八百八十七丈五尺俱開面濶七丈底濶四丈除水深四尺外實開深八尺三段四段計長一千二百五十二丈五尺俱開面濶七丈底濶四丈除水深四尺五寸實開深七尺五寸共該夫工銀五千七百八兩八錢八分已給過銀五千二百六十八兩三錢三分九釐二絲尙欠給銀四百四十兩五錢四分九毫八絲又增濬月形河宕八丈給工銀一十兩四錢九分六釐廠壩竹木等項除給還原物鋪戶收領外實止用銀一十兩四錢八分一釐戽水人夫用過飯米一百四十石五斗四升價銀七十兩二錢七分管工縣丞王儼義民五百長周熈等供給犒賞並開壩工銀共一十七兩二分紙札祭神等項銀一兩八錢九分七釐通共實用銀五千八百一十九兩四分四釐該職等督同縣丞王儼同分工各役率夫於二月十二日截壩興工至三月二十五日如式工完訖已將原報續處前項見在庫銀五千三百七十八兩五錢三釐二絲盡給支用外尙少未給夫工銀四百四十兩五錢四分九毫八絲原議於府縣倉貯米谷數內支給今查米谷系備賑錢糧已奉撫院放賑災民訖前少夫銀應議另處找給見存木九十七根合變原價銀三兩二錢一分一釐還官等因前來隨委吳江縣知縣王一言覆核去後今據申開遵依親詣工所逐一查核開過河段長廣面底濶深丈尺俱如式相同收放錢糧並無虛冒備細造冊並將效勞員役開掲呈奪等因到道據此爲照三丈浦系東南入海要道匪但資一邑水利玆因淤塞年久幾成平陸今已開通宣泄利賴共計實用工費銀五千八百一十九兩四分四釐比原題減省銀七兩八錢三分六釐已將先報庫銀並續處官銀五千三百七十八兩五錢三釐二絲盡給外尙少欠給夫工銀四百四十兩五錢四分九毫八絲原議將府縣倉貯米谷內動支今米谷已放災民用訖似應另議處給相應請詳合通詳允日備行該府縣查照將前用過錢糧準作支銷見存木九十七根合變原價銀三兩二錢一分一釐還官其欠給夫工銀四百四十兩有奇合於本縣見徵萬曆九年分導河夫銀五百兩內照數動支找給各夫收領等因造冊並將效勞員役另掲開呈到臣臣隨會同巡撫應天右僉都禦史孫光祐巡按直監察禦史田樂覆核無異造冊間又奉南京都察院札付爲水患重困懇乞聖恩俯從寛卹以安地方事該臣題該工部覆奉欽依內開各工已濬完者要見緣何宣泄未速急爲區處等因備札到臣奉此除通行各府州縣一槪查理外隨經備行兵備道速行查勘新濬三丈浦河道中間宣泄有無阻滯應否增濬要見本浦一開有無實效勘議明實作速具由呈報以憑奏繳去後今據該道新任副使李頥呈稱依防行據蘇州府水利同知王事聖呈開遵依行據常熟縣申稱隨該知縣梁宜生督同水利主簿章化前詣本河集各管工官陳敬思等逐一查勘得自謝洪浜起至戈家灣止本年開濬如式見今深通宣泄並無阻滯其戈家灣起至海口止未曾開挑用竿探水俱深八九尺餘亦通逹不必增濬兩旁田畆開後俱系成熟亦無淹沒之患等因到職據恐不的隨該本職親詣該縣公同梁知縣章主簿到於三丈浦地方逐一覆勘相同等因到道據此爲照三丈浦乃入海大幹已經議處工費開濬工完濶深如式隨該前道徐按察使覆實冊報無容別議今據王同知梁知縣親勘本浦自開濬之後潮汐往來並無阻滯兩旁田地均獲灌漑今夏𨿽遇洪水爲災而地方得免淹沒之患疏治信有成功矣等因前來臣惟三丈浦乃入海要道淤塞年久今幸開通節經覆勘宣泄並無阻滯兩旁田地得以灌漑成熟今歲洪水爲災而該地田亦免淹沒之患此該道與府縣水利等官身親勘驗別無異議及查工費計該用銀五千八百一十九兩四分四釐已給過銀五千三百七十八兩五錢三釐二絲尙欠未給銀四百四十兩五錢四分九毫八絲議於常熟縣見徵萬曆九年分導河夫銀五百兩內動支找給見今造冊奏報如勅下該部查議前項工費果無虛冒已給者準其支銷未給者聽候找給仍行撫按官並臣督責該府縣掌印水利官以後凡有淤塞卽便隨時設法濬治勿使復湮如此則水利可永而地方有攸賴矣緣系開濬水利請防處給錢糧以資工費事理未敢擅便爲此具本謹題請防

題濬大瓦浦橫塘橫泖等處疏

巡按直監察禦史臣林謹題爲查濬蘇松二郡支河懇恩處給錢糧以全水利事據兵備按察使徐節呈稱萬曆七年六月內防本院看得蘇松二府地方水患固因天雨連綿海潮泛漲間有屬縣一二地方水淹日久不能卽速消泄恐系下流河道必有阻滯未盡開濬者牌行本道督委府縣水利掌印官親詣踏勘要見某處淤阻當開查勘的確丈議土方工費詳報依防行據蘇州府水利同知王事聖勘稱常熟縣三丈浦系東北入海要道非但資一邑水利亟宜開濬已經會同該縣知縣畱震臣丈勘土方計算工費另由詳報外及勘昆山縣澱山湖口起至小千墩浦口止一段又夏駕河一條俱淤淺應濬太倉州該開靑魚涇一條其大瓦浦一條工力最鉅屬太倉昆山嘉定靑浦四州縣地方工當並舉以上各河系通江入海要道所當亟濬泄瀉利賴共計估該夫工銀二萬二千九百八十九兩有奇議得澱山湖工應該官濬夏駕浦靑魚涇太瓦浦三河當官濬七分民力三分合行該州縣設處錢糧開濬等因又據松江府水利通判蔣守成勘稱應濬華亭縣南橫瀝蟠龍塘南橋塘通波塘上海縣竹岡河靑浦縣橫泖蟠龍塘橫塘皆系江海咽喉吞吐要道所當疏濬共估該用夫工銀一萬五千五百七十二兩有奇查無堪動錢糧若責民力則先濬秀州等塘照田編夫民已不堪況當地方災傷之後勢不可再乞爲轉達設處開濬等因各將應開河段丈尺土方夫工銀數開報前來本道看得三丈浦入海巨幹實關緊要水利另由詳報外其餘應濬澱山湖口夏駕大瓦浦與夫松江府所屬橫瀝蟠龍塘南橋塘通波塘竹岡橫塘橫泖諸河皆系接江連海引流通泄至水利悉當乘時興事但稱錢糧匱乏地方災傷難責民力所當酌處等因到臣該臣看得蘇松諸郡古稱澤國而幹河支港不啻千百大則泄水以入海次則通湖以達江小則引流以灌田所利於民生國計至切也年久淤淺蓄泄無禆一遇水溢罔有救援邇荷我皇上軫念東南爲財賦重地命臣督理其事三年於玆矣臣𨿽智術短淺然不敢不竭其愚故凡有興作備極咨訪工難並興則別緩急以漸舉費難卒辦則酌盈縮以曲圖民力有可致者致之官帑有可動者動之皆不敢輕易一一煩瀆宸聽至於工煩費鉅民無所出官無所助不得已然後冒昧陳乞於君父之前也今幸水利之大者如蘇郡之長橋吳淞江白茆塘吳塘顧浦七浦塘等處松郡之秀州塘蒲滙塘官紹塘三汊河等處常鎭二郡之孟瀆河舜河靑陽港白鶴溪西氿等處皆幹河也俱經設處興工竣事他若田間溝洫圩岸該民自行濬築者臣設爲治田六事責成於民則亦次第令民起夫陸續具報完工共開濬過大小江浦港涇一千一百餘處修築過圩岸橋閘二百一十餘處矣舊年洪水泛溢宣泄頗利民間尙有半秋𨿽明效之可睹如此然臣方懼無以稱任使將俛首以待罪譴也乃以人乏復經畱差一年臣何才能得終此役夙夜籌思惟有查興未盡之工以全三吳之利庶幾圖報涓涘於萬一耳隨經偹查蘇松二府尙有支河數處如三丈浦澱山湖口千墩浦夏駕浦大瓦浦靑魚涇橫瀝塘蟠龍塘南橋塘通波塘竹岡河橫塘橫泖諸河皆吞吐江海要道工不容已譬之幹河猶人身之腸胃也支河猶人身之經絡也不先開幹河如腸胃痞塞何以通飲食幹河開矣而支河不治卽如腸胃𨿽通而經絡尙有不貫亦豈得爲完醫哉所據錢糧匱乏地方災傷難責民力誠有如該道所言者臣以爲水利之興民生國計胥賴也今民力已困矣公帑且匱矣益責之民情旣有所不堪盡取之官財亦難乎其繼若不通融酌處以終其事將業廢於垂成而功虧於一簣矣臣愚無知謂宜用民之半出力以赴工用官之半處費以給食如此則官𨿽費而寓賑饑之仁民𨿽勞而忘枵腹之怨事無中輟利可畢興矣除常熟縣三丈浦該工費銀五千八百二十餘兩已經另行請給其澱山湖口至千墩浦該工費銀八百七十餘兩該臣查所管江防水利積有罰贖銀兩除每年觧操江兵餉外尙餘銀七百有奇足以興工不敢混瀆外餘如蘇州府屬夏駕等浦松江府屬橫瀝等塘工費煩鉅計共該銀三萬六千餘兩別無措處相應具題伏乞勅下工部備行查議如果臣言不謬卽咨札撫按官督行該道作速處給官銀一半容臣相兼民力刻期興工以全二府之水利完日通將處過官銀用過民力開過工程數目造冊奏繳東南之民幸甚爲此具本謹題請防

三吳水考卷十二﹤史部﹐地理類﹐河渠之屬﹐三吳水考﹥

欽定四庫全書

三吳水考卷十三

明張內蘊周大韶撰

水移考上【小序】

按農田便宜國有令甲而興除委折首借規圖匪繇查勘覈實每致擘畫乖方蓋計功者先其事防事者申其約此古重三令五申而漢庭守畫一之法也不然者詢謀不詳曉示不設則耳目不一施爲必紊矣洵經理根本之計在公移云

宋

知縣趙必棣修復練湖議曰練湖原有斗門三石防六函口一十三多被風水沖坍上湖則褰裳可涉下湖則如履平地矣夫去獘以漸而不可急處事以時而不可緩今水道久已湮塞似宜急於開通也然上湖李編修家所侵可以理諭而下湖流民所據未可卒復須有道以處之使之陰銷潛弭可也函管正以偹蓄泄似宜急於修理也然湖中水滿則須資函以泄今旣水淺乃區區從事於無用之物則非徒無益也此所謂去獘以漸而不可急也今嵗八九月間遇旱湖水方涸加以京倉取運甚急本府不得已放水以濟運河湖愈淺涸寕不恣流民之姦計乎不特流民而鄕民之頑者又寕不垂涎乎舊年傾頽處止是下湖西堤四百餘丈今上湖橫埂三百六十丈上金斗門三十五丈南石防基七丈皆先後坍壊官府若復悠悠不卹則東傾西頽非惟水無所蓄而流民頑民仿效侵耕方來未艾也今霜降水涸正宜用工百姓樂於應募官司易於収功儻日復一日年復一年則民疲而怨生勞大而效寡此所謂處事以時而不可緩也乞量支錢米募夫及今水涸運土補築壊埂然後植松揷柳措置樁石陸續釘砌若失此時後悔無及憲司上其說遂支撥安邊太平庫十八界防支二萬二千五百餘貫及平江府新収義米內支撥九百石差官修築湖水復爲民利

明

僉事吳防牒略云據蘇州府類繳吳江嘉定昆山三縣勘到開江圖說前來將吳昆二縣各處淺狹區分河道另行外後按視嘉定縣將吳淞江踏勘丈量內地名大盈浦起至艾祁浦其深止五六尺過東及自蟠龍江起至北澑浜其深至六七尺隨問彼處鄕民皆言淺塞嵗久相應疏浚今照昆山原開本江自夏駕口起至顧浦止二十餘里淺狹應疏及大盈浦起至北澑浜止深亦不過五六餘尺緣系通連太湖要泄水大江潮汐淤塞以致上源之水急不能泄旱潦均爲民患理該昆山嘉定上海三縣出夫開浚緣系起人夫動支錢糧未敢擅便合行具呈等因到院參照呈稱勘量過大盈浦起至艾祁浦等處又蟠龍江起至北澑浜止俱各淺狹要起昆山嘉定上海三縣人夫冬農隙之時擇日開挑工程浩大其夫給糧食用一節合準相應擬合就行爲此除行蘇松二府各委官一員前去將前項該挑河道再行踏量眀白農隙之時起倩附近得利人夫督工開挑外合行札仰本職再行催督委官防勘眀白開報施行此牒本府著落當該官吏卽行委官督同上海縣委官及防彼府縣委官各糧耆塘長人等親詣本江將淺狹應挑去處丈量算計要見共該丈尺若干合用人夫若干某縣分該某處至某處止若干丈尺共該用夫若干每夫日給糧米若干期在某月某日興工其開挑濶狹視兩岸舊額爲則仍須斟酌某處頗髙某處稍卑各該挑深丈尺若干務要處置停當趂農隙之時起倩相應人夫編立總小甲名目選平昔曽經管挑河道公勤耆老糧長人等每三百餘步一名分投管督約日興工倂力開挑將完之日府縣委官同沿岸驗看有無淺窄遺缺方許開壩散工毋得妄將未完朦朧報稱先完以致彼深此淺徒勞工力事發定治以罪

郎中朱衮禁處海塘姦獘其略云看得東南一帯海塘日被洪潮衝齧嵗責各縣修理今該縣官吏只守分丈尺而余盡諉之他人附塘居民嵗取修葺之利而不思自保田廬大坍小缺任其自壞旣不早爲關白又不及時完修故新塘之工未畢舊塘之壊已繼前工之價未償後修之料復估嵗耗錢糧展轉欺餙蓋非一朝一夕之故矣本部巡歷因事究獘若不立法禁處何以防患將來仰該府嚴督各縣掌印水利官將原海塘見今坍壞去處責令原經包工人役限修築完固自正徳十三年爲始除嘉興秀水崇徳桐鄕嘉善五縣每嵗塘夫照舊徴銀觧府貯庫遇塘大坍支買樁石顧倩人夫支用不許別項動支其海鹽夫價一千兩不必徴銀每年編夫五百名每名定銀二兩聴令近塘居民承募給帖每十名爲一甲每十甲爲一總不分本縣各縣塘界盡數均每甲地界立木標名令各看守凡遇大汛風潮侵損塘基初易爲力取土埴補若遇坍壞深濶工力多寡卽集各總人夫倂力恊濟俱要杵築堅固錘驗虛實不許似前虛應故事該縣水利官每五日一次巡視毋容廢缺每嵗農隙不分有壞無壞督令槪塘加土一層如有塘腳虛斜防石將坍卽便早爲申稟委官覈驗應該重修就便估計申詳支銀髮縣買料興工府官提督合用粗大樁松長八尺圍二尺者離沙就土深釘宻排然後用六尺長石濶尺八厚尺五四面方正橫直間防以次漸縮狀如階級亂石塡內共髙三丈塘面一層鐡錠相啣所用樁石召商運納驗中給價其沿塘一帯原設墩防分軍備委舊多盜石決塘今應照地恊守若有坍壞亦要助力仍行該衛備委官互相巡督毋得坐視縱姦其平湖相近乍浦海塘亦照此規於原編銀內以三百兩夫一百五十名許令承募分管余銀七百兩徴収縣庫庻幾事無推托官有責成禦患成經久之規用財免浪費之患矣

郎中顏如環開濬吳淞江工完掲本職奉巡撫工部尙書兼副都禦史李札付分管松江杭州嘉興湖州四府及蘇州府嘉定一縣其太倉州昆山吳江縣與郎中林文沛共管依奉親詣吳淞江督同蘇州府掌府事河南左參政徐瓉松江府知府孔輔等相度得吳淞江上流自吳江縣長橋起至昆山縣夏駕口止下流自嘉定縣舊江口起至上海縣黃浦口止俱各通流無礙惟夏駕口起至龍王廟舊江口止共長六千三百三十六丈計二十九里俱已淤塞議該開濶一十八丈深一丈二尺該用人夫工食犒賞等項逐一議處防本院行委同知冷宗元等分投督工於嘉靖元年正月初七日興工至本年二月二十二日工完又看得夏駕口新洋口乃吳淞江交防去處橫引江水斜趨婁江以致吳淞江水勢小弱不能衝泄潮泥且二河通引渾潮倒流入江與本江下流正潮日相抵撞易於澱積遂致淤淺合於二河交防去處置造石閘節制江流使不斜趨阻遏渾潮使不倒流庻幾此江永無復塞之患備呈本院行令蘇州府估計物料委官見今夏駕口興工造閘其新洋江口閘姑冬月再議外又防三江之水悉由太湖其上源西北自宜興荊溪百瀆以入西南自湖州苕霅二溪分流七十二溇港以入而其下流則吳江長橋澱山昆承陽城等處以入三江而澱山湖則分趙屯大盈道褐大石等浦以入吳淞並泄於海頃因水政不舉前項溇港湖泊瀆浦俱久湮塞而吳淞之塞實因上流不快所致又經督率開濬節據原委湖州府同知徐鸞等報開濬過大錢小梅等河幷七十二溇港蘇州府通判孔賢呈報開濬過趙屯大盈道褐等浦俱吳淞江上流已盡開通及據杭嘉湖蘇州等府及所屬太倉等州縣各申呈疏濬修築過各支河港浦涇浜河道幷圩岸等項俱照本院眀文就令各得利人戶自備工食修築於嘉靖元年正月俱已完工本職又躬親巡歷勘驗相同到今造冊徑自繳報今照本職該管蘇杭嘉湖幷蘇州府嘉定一縣及太倉昆山吳江等州縣督修過河道圩岸用過人夫錢糧總數擬合開具回報吳淞江夏駕口起至龍王廟舊江口止開濬過六千三百三十六丈二尺濶一十八丈深一丈二尺用過人夫四萬三千七十八名官給工食銀米柴薪等項共支過銀一萬三千三百九十五兩九錢米二萬五千三百三十二石二斗夏駕造閘估計物料工食共該銀一千五百兩俱蘇州府支用

僉事蔡幹計處導河夫銀呈掲據直蘇松二府太倉武進等州縣各申繳正徳十五年起至嘉靖五年止導河夫銀冊掲到道中間已完者少未完者多支銷者漫無憑據侵欠者不行監追積習之獘不可枚舉爲照前項夫銀專爲水利急缺應用而設故每年於均徭內編僉収銀貯庫以備不時之需系是屢經議處停當奏準永爲定例況遇工程浩大之際仍許動支別項官銀應用近年以來各該掌印官員往往視水利爲末務空爲立一騙局編僉之後不肯如法趁時追納致縱姦徒展轉囊括以歸私室及至上司查理揑補花名文冊妄稱小民拖欠況官吏之更代無常獘源之防穴難考以致起防詞訟之徒動輙以前項夫銀訐告一人之事乃至連逮百十人之眾一年之事甚至蔓延十餘年之逺是本爲利民之計而反爲殃民之禍矣因循至此愚民何罪乃有司不肯設徴収之良法以圖經久可行耳爲今之計合無別選委廉幹官員親詣各州縣從公查審要見已完者見貯支觧那移未完者侵欠停徴務究下落申呈詳示而於導河之策必且受實用而不徒負虛名矣

蘇州府學教授林智奉巡撫都禦史牟委巡水利呈文其略云蘇州地形卑下其西南有太湖上受杭嘉湖天目諸山之水下流吳淞江劉家港等處東至於海又一由白茆福山等港北泄於楊子江前代設撩淺夫專爲導河築隄以防水患近年以來白茆福山許浦七浦塘等處潮泥壅淺久不疏濬及被豪右將尢涇口攔作斜堰向東有新村下射去處汊港湮塞又被直塘人家占出半河其陽城湖東河港汊港壩斷以致上流不通稍遇霪雨水無分泄田盡渰沒爲今之計莫若委官親詣許浦白茆七浦塘等處相度起夫開挑深濶及將斜堰尢涇口幷新村直塘陽城湖壩斷等處照舊開通分殺水勢今浦河水道舊迹尙有存者可令尋究開決亦疏通水患之一助也又於河浦去處仍舊設撩淺夫時常開濬免其差役冬月遣官巡視遇淺卽濬如此則水有所泄庻不爲患不然縱修圍岸隨修隨壞徒費無益矣

工部侍郎徐貫相視水利曉諭其略云國家財賦仰給於東南而直之蘇松常浙江之杭嘉湖六府實居其大半數年以來六府屢被水災圍田渰沒廬舎漂溺民旣無以聊生財賦何自而出近者吏科給事中葉紳巡按禦史劉廷瓉各奏其地眾水入湖入海之處堰壩港瀆年久湮塞故一遇水潦無從宣泄泛濫爲災乞差官相視通行修濬爲此今將合行事宜開坐通行

一仰府縣委官督同水利官各要親歷地方將一應河港涇瀆等處務要尋訪故迹某處湮塞某處坍塌或沙泥壅塞或被人侵占某處當挑濬某處當修築約有防裏該用人夫若干物料若干先行申報以憑區處

一仰府縣速將地裏誌書幷前代治河事迹可考者一一呈送以憑參用其倉庫収貯錢糧等項亦要查出數目先具年冊申報以憑支用

一仰府縣曉諭軍民之家有先因水道壅塞請佃納糧者有因他人塡塞用價置爲業者有將湖泖瀆口沙漲去處霸占栽種茭蘆養魚利者又有因而造成房屋居住者以致水道不通致渰沒田禾皆是官司不能常加視修治積久成患文書到日許令陳首聴其攺正

一府縣有殷實之人願出錢糧以助工役者具名開報以憑奬勵

吳僉事開挑吳淞江禁約

一吳淞江淺處應挑地方西自夏駕口起東至徐公港止通長一萬七千六十一丈共該用夫六萬八千二百四十五名

一昆山縣西第一段該五千三百五十三丈七尺用夫若干嘉定縣中二段幷加多一千丈共該六千三百五十三丈七尺用夫若干上海縣東第三段該五千三百五十三丈七尺用夫若干

一面濶須用一十四丈五尺底濶八丈五尺深一丈二尺五寸

一毎夫一百一十一名編立小甲一十名總甲一名毎小甲一名管夫十名每十名內選勤謹老實一名著令做飯如有遲悞許管工官懲治用物料俱令置辦完備應用

一人夫宿歇做飯須得處所如傍近有人家房屋方便者令其借宿做飯若人家住逺許毎一小甲共搭窩鋪一大間眾人宿歇傍作小捨安頓鍋竈務要墊土髙厚用防卑濕合用器皿令各夫輳辦

一令人量計每三百餘步完爲一工選素熟管挑河道或耆老或糧塘長一名分管毎九百步內仍選義官或耆民一人總管三人撥與在官甲首一名隨從令其時常往來查責治

一人夫數多中間或有姦詐愚頑棄工在逃仰各縣置枷數面送本府委官収掌如遇在逃人墮誤工程卽行挐前來決責四十枷號三日疏放罰補原工府官仍將管工總小甲幷該管糧裏通查照依定則責治中間若有受財賣放者依律問罪

一人夫做工多系鄕民不知調理儻生疾癘必誤工程須用醫生方保無虞各縣推選老成醫士十數人令訓科管領無醫官者縣官親自管領各令將帶藥餌若有上工人等一時感冒疾病卽便對癥用藥調治

一各縣照依分定地方選平日熟於伏水之人令其依法打量某處起至某處其深若干可挑若干其淺尺寸若干可挑若干尺寸就立木牌眀書上令小甲各用一十四丈五寸長繩一條隔河牽量釘樁拴住使管工幷人工視此爲則

一所挑泥土俱令於岸傍量畱一丈二尺空地外邊堆積以便往來巡防亦免日後雨水流滯河內

一各管工人役毎五日早一次將所管挑過深濶丈尺呈報府縣先查工程多寡就行通類手本開報以慿勸懲

一工完之日府縣委官沿岸逐一驗看通長一樣深濶無有淺狹遺缺就具不致扶同結狀開報方許開壩散工若或通同作獘查出定治以罪

巡撫工部尙書兼副都禦史李札付應天等府州幷杭嘉湖告示曉諭通知

一仰各處水利委官及管工人員俱各自辦蘆蓆船篷艸扇用心蓋造夫廠務期堅厚足備風雨仍措處稻艸鋪墊以便宿歇安設鍋竈使人不至凍餒

一挑運土泥務離河岸逺去三十丈之外若地方原有堤埂低窪去處許於堤外安頓挨次平鋪毋致堆積成岡致雨水淋洗入河日久仍復淤塞

一管工官開挑深濶俱要遵照顏郎中原定丈數先挑河心一帶禦防雨水以便疏泄其兩傍以原舊水平取則開濬不許短狹淺少尺寸

一千長人等務要常在工頭催督工程但有放肆逰蕩飲酒賭博妨誤職業者許巡視官訪挐送院重治在逃人夫徑行該管官司提解枷號示眾仍追工食銀錢還官毎逃一名罰本戶人夫二名解赴工頭著役

一各處解運錢糧柴米等項俱要告報本院及欽差官處轉發各委官監収支放不許畱難致生姦獘其間如有無知小人抵換冒濫花銷尅落許被害之人指實呈告

一但有勤幹人員奉公守法儧倂工程撫來人役久皆得所樂於效力者重加犒賞案候采訪另行旌奬推舉擢用其恣肆科擾怠職悞事者定行查究重治

顏郎中治水事宜

一各府河道應該修濬者各該水利官拘集糧塘裏老審令盡數報出除尋常工程各鄕都自能開濬者責令開濬餘各分頭委官丈量長短深濶計算某處該用防萬幾千工人夫幾萬名該防十日可完分別等第如工程最大鄰近州縣恊助工程亦大合縣人夫恊助工程稍大鄰近鄕都恊助定爲三等河道議處緩急次第某所宜急修在今年某所當緩下年方修申呈定奪

一各處水利官親詣所屬嚴督各塘圖長圩甲人等率得利人戶將各圩岸倂力興工修築應增者增俱要髙厚仍自本年十二月至次年三月開具申報

一各處江湖泖蕩浦塘涇瀆及泄水港溇去處多被大戶彊占或築壩占作魚池或取便往來或朦朧告佃𨿽經官斷拆攺仍舊私占阻壞水利許各出首免其問罪其已起科者卽與開豁不肯自首者聴諸人呈首挐問監追積年花利

一各處河道張釘簾籪取魚者一體禁治

顏郎中開江條約

一修濬恊取查得先年或驗田糧出夫有二十畝起夫一名之例而富豪至千百勢不能辦往往阻滯或令十排年出夫有每裏三十名六十名之例而勞力者多非有田之家享利者反無供事之役議者謂用排年出夫眾擎易舉但驗糧以出工食或每畝出米若干就於秋糧防計帶徴以供夫役工食庶貧民出力而無裹糧之苦富家出錢亦免荷鍤之勞似爲兩便

一人夫毎五十名住棚一座飲食宿歇風雨時俱要不離本棚以便查敢有私去人家借歇及偸盜彊搶人物者事發除正犯從重問治枷號其千長百長小甲俱坐以罪

一各該屬縣多備稻艸查照各彼地方人夫棚內俱要覆蓋厚宻可蔽雨雪鋪墊髙厚可隔寒暑聴驗防

一各委官千長總甲嚴督小甲率領人夫照依分定地界深濶丈尺倂力開挑毎日卯時上工酉時歇工不許一人一時蔵躱工完者登時釋放先完者仍加犒賞遲悞者痛加責治甚者枷號示眾各役鈐束不嚴致夫逃回者五名以下量加責治十名以上定坐賣放罪名枷號示眾各逃夫仍以兩月爲率毎欠一日罰銀五分幷追原領過銀米給付總小甲雇夫上工

一管工員役督令人夫先將河心開濶若干直下至底深若干完備方才開挑兩傍斜河庻幾雨雪之時放水河心可以兩傍施工且免下水做工之患

一堆土務要在兩岸三十丈之外若兩岸原有髙岡者堆放岡身之內不許髙過於岡

一人夫上工日久若果力乏患病者許戶丁更替無人更替千長驗實呈報處置若無病而詐圖脫免者查出千長百長小甲俱坐贓問罪

一管工人役敢有指稱打使用科斂財物者許出錢之人指實陳吿以慿挐問仍追給賞

一夫役應得工食犒賞之物或管放人員短少抵換及千長總小甲扣減侵尅者俱許指實陳告以慿挐問

一各府委官毎五日一次查考各千長總甲工程分數呈逓以憑查考其懶惰無功者懲治

一大工肇興庶民雲集沿河店鋪商人販賣魚肉酒米茶鹽等物俱許兩平交易敢有委官夫人等挾勢減價彊買及牙行人等髙擡時價貴賣者許指實陳告以憑挐問

林主事條約

一河道除吳淞白茆重大河工外其餘有專主宣泄者有專主灌漑者宣泄之河正吞河流或東或北直趨入海其勢爲縱爲經其開挑冝深宜濶太倉之七浦塘湖川塘楊林塘常熟之梅李塘福山港黃泗浦奚浦耿涇浦江陰之角上河谷瀆港蔡港夏港盧阜港武進之舊孟子河徳勝南新河澡港順塘河新溝丹陽之九曲河是也灌漑之河則入海河之支流其勢爲橫爲緯其開挑止欲其深使水能浹洽足備旱熯可也

一各處河道宣泄入海者俱應置閘白茆病在河濶泥泛艱於施工其餘相江湖形濶不過七八丈上下因而建造一閘或二閘潮至則閉潮退則啟使渾水不得入而淸水蓄積得以洗其閘外之淤其主灌漑之河地形多是中髙兩下若非天雨水無由積仍須兩頭或閘或設竇斯可爲利

一各處湖蕩塘浦多有或假名防岸而徧種茭蘆或圖取魚利而張釘簾籪遂成淤淺告佃起科嚴加禁治敢有仍前故違挐問重罪田果濱連江湖頻坍去處方許種植茭蒲岸上隨宜種樹毋得虛應故事

一太湖爲患病在下流不通疏常熟之白茆港梅李塘福山港耿涇奚浦黃泗浦太倉之七浦湖川塘楊林塘所以導之也其爲太湖患者則練湖與西滆沙子湖而二湖亦有枝流徑趨入海者如丹陽之九曲河武進之舊孟子河徳勝南新河澡港新溝江陰之夏港今皆嵗久淤塞遂貽深患爲今之計疏太湖下流莫急於開常熟之梅李福山港奚浦耿涇黃泗浦太倉之湖川塘楊林塘諸河減太湖上流莫急於開丹陽之九曲河武進之徳勝南新河舊孟子河澡港新溝江陰之夏港諸河仰府州縣治農官各要查照及時計處興工開濬

一蘇州府長洲昆山常熟縣常州府無錫武進縣各有地形低窪濱連湖蕩之處頻年淹沒今各處水道疏通低窪淹沒者俱易退泄各治農官務要常川徧歷但有圍岸坍盡不能修理者丈量數目逐一申報農畢之時拘集得利之家修築仍查在庫導河夫銀或無礙官錢糧量支貼助

一各處圩岸坍塌者圩甲開報得利之家照田出夫恊同修理泥土就於傍圩田內起取本鄕都內有義民爲眾信服者治農官舉報委之督理或四五圩或六七圩有功者通行奬勞怠廢者治之工完府縣治農官取具修築數目造冊以憑查考其圩內石碑無存者圩甲置補圩大者分之或作積水溇橫亙於中濶約一丈兩頭加濶用石砌作車口遇潦車救

一白茆旣通沙泥隨潮最易淤塞查得舊有鐡掃帚置之船尾裝載如櫓之狀待潮落時鐡帚一齊搖動刮揚沙泥隨潮入海今之治黃河者又有爪江龍法仰府縣治農官各查制度創造督撩淺人夫常川演習務經久可行以善其後

一各州縣塘長各該掌印官查逺年額數編僉應多者多應少者少永爲定則仍通將該縣人戶查審但丁糧相應材堪幹辦者如毎區應該一名務多編至四名或五名內將一名應役皆聽缺補用庶裏書放富差貧之獘可常革矣

一爲河之患者無如石橋洞圓者塞河道五分之二洞方者塞河道五分之三除不關水道者不毀其餘凡系緊要泄水河內但系古人建造木橋宣泄快便不得輒造石橋遏束水勢其古迹石橋坍壞欲行修理者酌量濶狹原有一洞者或再添二洞三洞務令水易退落其原無石橋去處勢要欲狥己私妄乞添設阻礙水勢者各該治農官緝訪禁治

朱郎中條約

一浙西地方水利爲重各府州縣旣有正官又各設水利官以佐之正官旣忽而不理該職又棄而之他且索取常例啟圩圖之科害濫受詞狀縱胥吏之誅求下鄕督役民受其擾入境問農事仍久廢至今職稱治農鄕區之髙下莫辧役充塘長圩岸之至到莫分殊非國家建設之初意今後各宜砥礪興修毋怠職業

一防得吳田大約低者七分病潦髙者三分病旱古人或築壩堰或置陡閘離水逺者復開溝渠今皆久廢各掌印官務督率治農管屯官及時修理湖塘疏通河道開濬河渠及一應圩岸未經修築者趁時修築各處閘壩未盡修理者隨時修理合用木石等料於各該田畝有力之家從公勸輸或官爲措置合用人夫於所在附近軍衞有司相兼起用仍須督役以時調度有法使蓄泄有備旱潦無虞以爲地方經久之計

一每區圖選有行止者爲塘長田多者爲圖長圩甲俱聴塘長調度有等營充之人或指餽送農官科斂圖圩或假開河築塘賣索夫役又有市民冒充全不下鄕勸率恊理仰各奉公興修巡訪賞罰

一各該水利官親詣所屬嚴督各塘圖圩甲人等率得利人戶將各圩岸倂力興工修築泥土就傍圩田起取工完開報查考大者準作積水溇橫亙於中兩頭用石砌作車口遇潦車救或防河泥塡滿補完原田或用車港取泥或髙鄕運土田多之家出樁笆務令杵樁堅實仍禁牛馬踐踏

一軍衞屯田坐落應修圩內及應修河道俱照官民恊同修濟不許坐視

一築圩先量本圩毎田十畝或二十畝出夫一名數少者朋力孤貧者量免各主分段揷標如宜髙厚相地加增

一吳田下下使非圩岸何以備潦仰治農官遇農少隙隨卽興修論田出夫分段堅築其圩大者多添徑塍分作三四圩或十字二字三字形開港內外俱窪四面開溝所取之土就便築岸廢田之稅攤本圩

一各處河道或奏開而未勘或勘報而未行或開挑未完而停工或案再議而未處者各該治農管屯官備查應開深淺應該先後合用人夫里甲眀白開具以憑施行

一毎三百步爲一工塘長分管毎九百步耆民總管各立旗號以齊作息量岸栽樹禁種豆麥

一各處橋梁多有坍損漕河要路固宜急修鄕邨渡頭亦不可緩各該官通查應該修葺從實勘報作急修完其泄水要道宻樁防盜者卽爲起除至浮橋擺渡隨敝修理乃見惠濟

一開江工程近小者照舊得利之人出力若系重大或於圖起夫或計畝徴糧或軍民恊力興工之時毎塘長一名總領若干夫該開若干丈毎夫分定防尺用竹板標揷夫名毎塘長防名委一屬官或義耆分投監督各立旗號以齊作息各照面底深濶置竿時常較量修岸栽樹仍禁種豆麥以致浮土淋河

一蘇松常鎭舊徴有導河夫價幷茭蘆銀專備募夫開河衙門裁革之後價亦停止原貯庫者盡那別用其嘉興各縣海塘夫銀多被民間拖欠各役侵欺除將犯人紙米幷原存之數令各塡簿半年倒換查考外仰各正官淸查那移應還者卽於原欠本項徵補侵欠應追者嚴限各主倂完幷各佐貳官但有事幹水利詞訟罰俱要附入簿內不許輕擅動支其先年有被各役領銀在外修理未完開報埋沒者許諸人出首

一查得捲內先年首告侵占阻塞官河浜溇及圍築湖蕩等項多已批發各屬問報或本衙門親理應該拆卸入官攺正者俱經仰照擬施行中間有罪已決贖而姦獘仍舊人未發落而文案揑完近多事發查連官吏一體重治外仰各該官吏不拘新舊事件一一追究下落責取原押人員甘結回報

一各處港浦涇瀆等縱橫聨絡通泄江湖有或假防岸而徧種茭蘆或圖魚利而張釘簾籪久成淤塞告佃起科又有起造大樣船舫塡築出河剝岸有未攺正卽便起掘拆除果系瀕臨湖蕩堤圩頻坍去處方許栽種茭蒲其一切堤岸毎丈栽楡栁桑柘一株俱要大幹深培未種者冬月補種

一城市河道本自淺隘居民日將糞土傾撒在河又造跨河橋棚出岸水閣及增添剝岸蓋造廊房阻絕行舟壅塞水路該坊裏總歲取常例不行呈舉各該軍衞有司卽便省諭犯者克限起除拆卸攺正還官取具各員役結狀其諸淺澁去處水涸排門撈洗淤泥用船運出

一竹木商人多募凶惡水手聨簰橫撐依牙行門首攤泊擠塞河道攔絕水勢各該巡捕官督令地方曉諭客商如仍故違及地方乘機詐財一體嚴挐究治

一水利文冊年終各屬開報興修事迹類造奏繳訪得各屬官吏間有全不調度而妄報興修或本無事迹而揑虛塘塞據此進呈欺上之罪誰其任之今後經該官吏各要覈實造報毋再輕犯自招罪愆

監察禦史呂條約

一起工之法四面深濶各一丈名曰一方毎土一方約計二十工毎方須工食銀四錢十方該銀四兩積而至百千萬方亦皆如是河底上濶下狹則折而算之河底與近岸深淺不同則毎方一帶通力合作務令深淺均攤又河有濶狹逺近則須差爲等級如河濶十丈夫一十六工十五丈者加一工二十丈者加二工更有濶於此者亦當如數加之可也

一錢糧計費已足然後量河渠之大小定土方之深濶計灘岸之近逺爲夫役之多寡先期眀示毎都毎圖限名報官雇募假如一圖十甲毎甲報夫二名毎圖報夫二十名以合府州縣通計假以一月兩月三月便可開河二三百里小小枝河固餘事耳其有因貧赴召者不拘多寡亦於各該都圖編管衞所軍丁就令千百戶鈐束並須擇其精壯取具各該圖甘結毎名給小牌一面塡冩委官夫長下人夫各姓名一面掌印官火烙花押以便稽考召募必須附近各府州縣將應募銀兩牒解濬河所在自行附近雇募然大眾烏合必建次捨置井竈薪芻並給醫藥有備死者塟埋而厚卹其家非惟可以成大功而東南亦可無饑矣

一毎夫一萬名委府佐一員爲巡視官夫役各令該管丞簿等官用千字文照數編號簿記毎早各夫長照依原分字號如天一起至天十止冩在面上巡視官至挨號數排立以便查仍用水牌一面大書夫長姓名幷人夫若干與號豎立旗竿一根懸牌其上旗色百長用藍千長用黃寫各長姓名以便趨赴卽工之日分定丈尺尅定日期如毎方夫二名則以八日爲限毎方夫四名則以四日爲限積而上之皆如此限非大寒暑不休息非大風雨不更期又置爲循環簿二扇記其陰晴以稽作輟大抵考驗百夫在百長百長在千長千長在丞簿等官丞簿等官在府佐而守令則兼之也

一開挑之法姚公有歌云逺堆新土方稀罕盡露黃泥始罷休兩岸馬槽斜見底中間一綫水通流其法不可易也毎日所挑泥土如灌漑枝河於岸傍聴畱一丈二尺空地從靠田裏面半邊堆積以便往來亦免雨水流滯河內若吳淞江白茆等處大河堆土務在三十丈之外若兩傍原有髙岡亦要聴出岡身但役夫河底負擔而上已極費力欲其逺堆不更難乎合於兩傍分段排立次第傳送土去而民力省矣

一經始之時隨所開河身深淺樹木爲的工畢之日量河底濶狹用滚木一根以索挽之循河而往稍有窒礙罰其再行開挑勿給工食決壩之後防去的木復以鐡足木鵞浮於水面驗其淺深其制大河深一丈二尺幹河深一丈枝河深八尺隨流而下稍遇淺淤必卽傾僕於是計其淺淤丈尺之數各追工食丞簿等官以枉法論其有勵精者優勞有禮丞簿等官加以旌奬

一凡應用錢糧攢聚一處府佐掌之計河夫計夫給餉遵照先年開濬白茆事例毎工給銀二分五釐若凶年谷貴則毎工給米一升銀二分府佐給之丞簿丞簿給之千長千長分給百長百長零散各夫或五日或十日一次關支毎遇將散之前丞簿等官各赴錢糧官處開計夫數毎夫長關給關防號票一張該支工食銀米若干執照臨期慿票闗支旣訖設有短少抵換扣減侵尅者許指實陳告以憑挐問其銀毎兩加耗三分米毎石加耗三升抵補虧折

一河道開通更須務爲經久之計必仿前代撩淺開江之制毎年於均徭內定撥土著之民專習淘搜之事免其別差著爲定令沿江沿浦要害之處置爲鋪捨或仍編導河夫銀募貧民之壯健者毎舗或五人或十人給以前銀附近荒田與之開墾官給耕具種谷使有恆業可居再照舊有鐡掃帚置之船尾裝載如櫓潮落一齊搖動刮揚泥沙隨潮入海今之治黃河者又有爪江龍之法各該治農官查訪制度督撩淺人夫演習務經久可行則江浦永無淤塞之患矣

巡按直監察禦史林條約

一憲綱冊凡屬水道興廢利病者俱要備載冊後以便查考

一本院專督水利凡各府州縣巡歷必徧諸屬官員自有面相諮訪之期不待越境參謁

一兵糧水利各道皆負監司之任均有地方之責凡郡縣水道興廢利病各應盡心考究開襟商確見之施行以稱責成至意如有不職官員隳廢職業利己病民及勢豪之家積侵水利貽害地方不行首正隠瞞阻撓者該道訪實挐問呈詳參究

一勞民勸相以惠養元元守令責也各府州縣掌印官務宜加意民情實心講求凡境內水道務躬親相度考究源委逐一查議興革建置緣由與夫近湮沒頽廢之故及今應當修浚增築之方幷一應工費注措之法各行區畫停妥畫圖貼說務俾水土平田野辟民生享有永利此本院所屬望於諸賢也

一巡行阡陌興起事功則治農水利有專官也茍怠惰成風督責無術官非其官矣今後除大江幹河工煩而費鉅者聴另行計議外其支河小港與夫田間水道區內圩岸皆有故址可循民力可用所患水利之官不能乘時倡率之耳案驗至日各掌印官卽嚴令各治農水利官躬行村落督責該都耆老及人戶盡力興事圩岸修築欲其髙厚溝洫疏通欲其深濶毎一季終將修築過地方數目緣由造冊畫圖呈報以憑覆覈奬戒

一州縣𨿽有水利專官然未必皆勤敏之材足以集事故興大工動大眾經營幹濟而圖其成者則府佐其要領也各府水利官務要勵精從事畢力圖謀毋徒委於下僚潦艸勘議茍且答應以取罪咎

一州縣水利官不許受詞凡民間有爭隠水利及侵占者之類俱聴掌印官収理應呈詳者呈詳本院定奪各掌印官仍嚴行禁約務遵約束

一各州縣水道有巨瀆以滙其流者如澱山湖泖湖練湖等之類是也有支港以分其勢者如劉家河黃浦七浦百瀆等之類是也原皆廣濶足以容泄近已漸淤而狹且塞矣故不求復其故址水土不可得而平也各掌印官卽令各水利官將境內湖港涇瀆等處親行查勘考究冊志諮訪故老務要查眀某湖某浦某涇某瀆原廣濶各若干裏丈四至界限有何憑據中間有無侵占阻塞緣由幷丈量數目及四至界限侵塞緣由備造書冊畫圖送院覆查

一圩岸之設所以防水也圩岸不固則𨿽有沃壤亦不能免浸淫之患矣故修築圩岸勢必取土於附圩之溝洫圩岸益髙則溝洫益深一舉兩得之術也訪得各州縣田畝皆有圩岸特修廢不同耳各掌印官卽查境內圩岸共若干處某圩系某都圖地方內包田若干畝外依浦港溝池若干所其中某處堅固某處單薄某處頽廢備造於湖浦冊後以憑查議

一陡門閘壩最闗水利故啟閉以時而旱澇有備各掌印官通將境內陡門閘壩幷橋梁等項不拘存廢盡行查出備造於圩岸冊後幷載興廢緣由以備查閱

一訪得三吳水利湮塞皆茭蘆爲梗而滓泥易積海潮衝射而渾沙易淤當事者因循怠弛不行疏瀹遂使附近居民及勢豪之家乘機射利或墾而田或圍而漁或囊括而屋或席捲而池或假陞科而邀厚利或借吿佃而濟己私日侵月削故道浸防一遇旱澇卒無可救彼其侵占之心視乎被災之處豈特如秦越然且將幸其爲壑矣凡此數者皆當盡法究懲然後水利可興也但積獘已久相沿者眾一旦遽置之法則行之無漸人將不堪𨿽有攺正之念亦無由以自通矣今奉勅書內一款凡豪勢之家侵塞水利姑令首正免罪如有隠瞞及違抗阻撓者卽行挐問幹礙職官指名參究夫與之以首正免罪者開其自新之路而復示之以挐問參究者所以嚴其怙終之刑大哉王言恩威並濟茍使人人欽遵首正則官不煩於刑威民不病於騷擾矣但恐人心未諭迷復取凶案驗至日各府州縣摘出此款備書吿示徧揭鄕村市鎭

一水利之興凡以爲民也朝廷設官不過以時勸課因民之所利而利之耳故修築開浚之工皆應附近受田人戶通力合作是以勅書內一款如一圩之中塘岸溝池等項不煩多費者卽令得業之家量田多寡出力修浚則所以責成於民力亦甚嚴且切也今訪得各州縣之民多偸安於近利而忘情於隠憂毎一興工輒生異議至於殷富之家將田佃與小戶耕種歲収其租而本田之圩岸溝池任其頽廢湮塞又有一二圩中時有興作率皆細民胼胝而富家巨室反坐視而不顧如之何而望水利之興也該道卽行該府州縣摘出此款同前出示各都圖裏俾知竭力服田乃其當爲之職而因田以出力亦非分外之徵況勅諭嚴切不容怠違卽令水利官躬行勘估修浚工費各若干貧者以力赴工富者以貲給食量其田之多寡而定其則酌其地之逺近而估其直敢有仍前怠惰抗違阻梗者指實呈究

一各府州縣淘河夫銀專聴河工應用訪得近來已徴者多被那移別用未完者率系攬解侵欺殆非立法之本意也案驗到日各府州縣掌印官逐一淸查姑自隆慶元年分起某州縣某年該實徵銀若干已完者若干未完者若干已完貯庫者有無那移作獘卽有別項動支曾否奉何衙門因何公務有無動支數目弔取批文查驗未完者要見因何不完或系小民拖欠或系収頭解戶侵欺該某官催並某吏書承行至萬曆四年十二月終止以前作爲舊管以後作爲新収挨年順月每年開除過若干目今見貯庫若干備總撒數目其餘未完項下仍要備開某人拖欠某人侵欺及承行吏胥姓名開立前件名曰淘河夫銀循環文簿二扇批開吏書年貎花名賫簿赴院比較

一塘長之設蓋以率眾興事若非誠實之人勢必方命生事各州縣掌印官務要僉編殷實有行之人充當責令及時喚集圩內人夫修濬水道增築徑塍不許濫用豪猾從而怠玩或武斷鄕曲侵索細民以滋擾害各掌印官仍將編過塘長姓名緣由書冊送閱

一本院奉勅督理水利凡各府州縣及湖江浦港要害等處俱要巡視相度本院按臨各該州縣水利官帶領皂快水夫及該吏書算畫工丈量各役隨行如到一鄕一村不必動擾百姓先一日水利官只喚集地方老人塘長以便咨訪各該州縣預撥座船一隻伺候本院按臨解用其皂快人等酌量人數撥與小船毋得違悞其船務要堅固防淨其封鎖置牌懸帶幷灣泊等項俱照出巡駐札之式

一各府治農水利各州縣掌印幷治農水利官凡遇考滿行取陞調丁憂事故俱要先期申請查無違礙批允方許離任若有粘帶不了事件未經批允擅自離任者除本官另行參究外起送官吏定行查治

一本院近奉勅命專理水利民間詞訟俱不準理本無罰可紀但其中勢要豪彊侵占水利及小民阻塞水道者不行首正被人告發不得不與批行問理則贓罰亦自有不能無者將來多寡𨿽難預必然一一俱付之河工支用若不設立循環文簿何以稽其出入案驗到日所屬府州縣各置空白罰循環文簿二扇簿面開冩眀白限半月以裏同前詞訟簿一倂送院鈐發以後季終不論有無罰俱要同前比較簿開塡倒換敢有違誤者提究書吏不恕

水利禦史林開濬髙寶湖隄蘇松水利公移其略云三吳水利有巨瀆大江以爲吞吐橫塘直浦以爲節宣原其初意旱則資以灌漑潦則借以決排是以田土多稔而賦稅常充也緣以官無專任事罔責成前項河渠年久湮廢今欲開濬必究其源相其要害多方講求設法處置然後水利可興也除行兵備道查議外爲此牌仰該縣掌印官卽將境內地方水道帶領該吏塘長畫匠工作人等躬行相度逐一備細查眀要見共有大小河流若干條某處是源委某處是要害中間淤塞者若干疏通者若干霸占塡平者若干某處應疏濬其長若干其濶若干計算人夫若干工食若干某處應該追奪某人田地若干某人池蕩若干某人年逺歲陞科賦若干某人年近歲収花利若干又其中陡門閘壩圩岸若干中間見在若干坍塌若干某處應該修築某處應該添設其工費各若干仍備開地名方隅一一畫圖貼說掌印官仍覆行巡視查實考究詳的及從長計議水患何處最急上工何處宜先何處已經開通仍欠深濶何處未經開濬亟宜修復何處應責之民何處應屬之官何處費省量動淘河夫銀何處費鉅應行別項處用其河夫銀兩原若干見在若干納完若干拖欠若干工程作何稽考夫役作何募集錢糧作何設處工食作何散給興工作何調度諸凡一應事宜不妨條分縷析外有良法美意更許殫竭敷陳務使蓄泄得宜旱潦有備一勞足垂永逸可也

水利禦史林開吳淞江曉諭

本院奉勅督理地方水道無非爲民生旱潦計也據修理工費該民自辦本院憫念吳中賦重民力難堪防同撫按多方設處錢糧以濟急用除田間溝洫圩岸應該食利人戶修濬已經議布六事書冊責成外目今開濬吳淞江工煩費鉅𨿽令附江各縣起夫至於工食皆官府計方給散分毫無損於民自非惰農未有不樂於趨事也敢有糧塘裏排指以夫科索米物幷尅減小民工食定行挐問遣配凡我良民各宜知悉如或受直怠事慢令愆期責固有所歸也

水利禦史林爲議查閘板設法啟閉公移照得白茆塘口舊設有石閘一座向因海潮衝擊不能下板堵截甚至水從下穿致塌閘底以故有閘無板與無閘同近議於迆邐數里之間另置一閘是矣本院時竊思之舊閘之不能下板者𨿽由潮勢衝擊要亦啟閉之無法也嘗考淮上諸閘毎遇水發之初勢難抵禦則實土下樁閉固如壩以防衝突直至旬日之後水勢稍平則去土開閘啟閉如故由此觀之可類推矣今本塘之閘爲潮擊齧者或系止於潮漲之時其餘日未必然也故以年計之漲在卯酉以月計之盛在朔朢爲今之計毎令卯酉之月朔朢前後啟而不閉以讓潮勢其餘月日啟閉如常則潮來未必遽衝擊也又下板之度酌以數板爲凖過則容其流入如滚水減水制然則潮來𨿽大上有所泄下自不穿而閘可永固也且水自上入其來有限內湖水淸足以抵之潮退之時盡啟其板令內水奔出以洗滌之卽開濬之功亦可久矣所見如此未遽以爲必然爲此仰本官再行詢訪仍先令該縣將舊閘板查置卽於三月初以試之回報如別有良法不妨另議呈奪

開濬吳江長橋兩灘呈文

兵備按察使馮叔吉呈爲蘇松水利急難開濬懇恩處給錢糧幷陳末議淸查灘占田地以資工費事萬曆五年閏八月初六日防欽差巡按直監察禦史林案驗行道卽便查照題奉欽依內事理欽遵施行仍照本院續開款後事件一倂查行等因本年十一月二十五日又防本院憲牌行道卽將開濬長橋上至吳家港下至龎山湖一帶興作工費及一應事宜作速開呈詳奪遵行萬曆六年二月二十一日又防本院憲牌內開照得吳江縣長橋吳家港一帶工程見今興事中間築壩置土及開濬淺深廣狹多不如法爲此行道卽便轉行水利王同知幷該縣掌印官隨機相度設法開築修砌務期功垂永久以利地方及查原委督工劉同知近已部糧北運而水利王同知專委吳淞江工程恐難兼管而長橋一帶似當另委府官督率該道亦卽倂議相應賢能官員以便責成至於蕩價亦卽行縣嚴徴以濟河工工完通行造冊繳報防此爲照長橋上至吳家港下至龎山湖一帶開濬事宜除上方築壩戽水分委官督率等項已有成議見今查照遵奉舉行及蕩價行縣嚴追無容別議外其運土堆置用石包砌等項事宜本道督同該府王同知該縣王知縣親詣相度酌議列款合無請乞詳示備行該縣查照遵行至委官一節查得長橋之工若得天時旬餘可完其中調度督察在王同知旣有次第在人心亦俱樂從恐另委一官計移文與委官往來亦須浹旬卽至公所一時工役人心便不相入恐難責成反稽程限合無照舊行令王同知督理委於事情俱便至吳淞江工程本道卽先行詣彼料理俟長橋工畢王同知速赴吳淞亦不相妨

一橋上三忠祠橋下新堆三髙亭積土已多周圍須用石砌方免雨水崩塌之虞合行王同知卽查該縣余剰業戶定與丈尺限十日內卽行運石牢砌下用木樁其銷算攤價依民間石價如三年內倒塌仍令砌造如果堅好者準記名在簿量免所追蕩價伏裁奪

一長橋下以見木樁爲止不必再開查長橋已多坍壞失今不爲修砌將來水勢衝動用力更難合行該縣卽委有心計耆民估計管工亦余剰業戶督令石匠修造限一月內工完但五年內有塌損原造石匠究罪業戶賠修如速而且好亦準記名在簿量免應追蕩價

一三忠祠堆土已髙而左右運土處少本道防同府縣官歷覽議於三忠祠後灣曠處所量畱一截許業戶稍逺者堆土其灣近者仍運在田上不許就近堆垜

一運河口水口原數太濶於該縣風水未便士民欲於近水口處堆山今已無及本道防同府縣官熟議將水口量収二十餘丈令水勢逶迆而環向非惟於該縣風水爲宜亦於龎山湖水口易受其業戶開土未盡者查眀聴另用

一兩灘無礙新堆處所近橋者則爲防市美基逺者亦爲膏腴美地許民承佃實爲利民合示令承佃者卽先將麻石砌磡不用石砌者不許給佃其石價少而佃數多者仍聴追價助工

一承佃之家先盡墳墓相連次盡房屋田土相連次盡開方用工最多者外其餘聴從其便俱赴王同知處吿眀承領不必赴院道告擾如有恃勢彊佃者除究罪外罰助石工

一運石以水爲便今在河起土搬運稍難查兩邊俱有水河搬壩亦易或就中先開河心一道引水通舟俱聴王同知從便徑處諸凡臨時調度亦不必一一申請以便工役

一起土須從中起由逺而近其堆土須量逺近處分如東岸者挑至西岸則西岸者應挑至空處毋許就近堆垜致有太近太逺不均之嘆合行委官日逐稽查不許違阻

一不論土工石工但系如式先完者記名在簿量免應追蕩價如有抗阻不到或延捱稽工者輕則府縣官徑自責枷重則押解院道除問罪外盡追灘畝入官

一吳家港兩岸長橋兩灘及龎山湖兩岸一面堆土一面責令人夫築實其委官時常調度督率有不從者責懲以警其餘但覩堆土挖土之如式不如式各官才能可見矣如式者容本道驗實奬賞不如式者定行戒飭仍以不職論

兵道按察使馮叔吉爲蘇松水利急應開濬懇恩處給錢糧幷陳末議淸查灘占田地以資工費事防巡按直監察禦史林批該本道呈防本院批本道呈議濬築長橋一帶興作事宜緣由防批據所議皆有禆於水工一勞而可永逸者俱如擬合仍給示曉諭以便遵守王同知姑令督理該縣工程稍完卽赴開江毋容怠悞此繳遵此出示曉諭及行王同知王知縣遵照督率委官義耆塘長分頭統領夫匠濬築刻限五日內一報去後近據吳江縣差縣丞萬鳳至賫文申報吳家港太湖口起至沈家莊止又長橋南灘一俱委縣丞萬鳳至督理已於三月二十七日工完長橋北灘一段原委教官陳文燦督理亦於二十七日工完下一委主簿陳球管理於二十九日工完龎山湖口一原委巡檢張楠分理亦於二十七日工完已上四俱開如法但南北二灘近堆土處所浮漲隨挑隨漲難以施工本縣酌議俟土性稍定更復開挑三忠三髙二祠砌石剝岸見今工完三分之二臨近佃戶民居砌石者亦完三分之二其三髙祠基太長土不能滿已収短十丈見今挑塡將完今照吳家港龎山湖浚工已完所築壩基似應開放便民耕作等因到道據此爲照該縣吳家港龎山湖等處工程俱已報完所有原築壩基似應開放便民耕作緣未奉本院委官查驗本道未敢擅專恭候本院眀示其三忠三髙二祠催督砌石剝岸其近堆處所隨挑隨漲乃舊土不實新土過重所致俟二祠工完土實不難再挑等因防批吳家港龎山湖二工完該道卽便委府官一員查果如式卽開壩以通農作其三忠三髙二祠砌石剝岸作速催完近祠漲土姑少待土性堅定另挑南北二灘各壩仍令防守俱工完另詳繳

開濬吳淞江呈文

兵備按察使馮叔吉爲酌時宜分緩急以便開濬事防巡按直監察禦史林批據蘇州府水利同知王事聖呈稱議開千墩浦一帶條約緣由除遵照外本道帶同原委經歷吳振京等及原經開河耆民親由漫水港相度至徐公浦復自徐公浦測水至漫水港隨宜議處今防前因爲照原議開江條約乃水涸冬春之交其工詳於開土而略於戽水自今開江事理乃土動水起之時其工倍於戽水而半於開土所謂冬春水勢不同先後事理各異誠有如王同知所議者夫使五之工齊起則五十里之遙水面濶者逾十丈狹者亦不下七八丈卽當四五尺之水卽用三萬五千之夫半以戽水車豈能辦況兩岸之低者則害菜麥髙者則難泄受而此時役夫凡四萬民將借口於農作故今日之法莫若倂工所謂倂工者謂倂力於頭段也頭旣濬則次段之水有所受而工易完由此而三工役亦不出兩月而就矣蓋齊起則力散而水難泄卽夫多而奚爲倂工則力專而水不能勝卽夫半而功倍此今日開江之大較也除各官已防增委幷開江條約可行者仍舊遵行外所據王同知釐正條款幷未盡事宜合行照款覆議以憑裁奪具呈防批據議皆因時設法相地施工勝算也內漫水港徐公浦二段仍工完再行勘議余俱依擬行其逐事料理刻日稽督當責成王同知至於整理眾心驅集諸費而運用之妙尢在該道若本院惟期觀成以無辱璽書耳工完日行查造冊報繳防此案仰縣照後款事宜遵行

一土方深濶一丈原議工銀四錢毋容增減一節防得毎方深濶一丈者指平地而言也今河身深淺不等法應折算如開河濶二尺深二尺必寛十丈始足深濶一丈一方之數二尺而上準此折算由二尺而二丈二千丈可知也如以二尺人夫一名則由一名而千名萬名亦可推也如此扣算則不失原議方數而官民易曉矣

一原議四十日完工難以刻期今奉眀示昆山長洲嘉定靑浦等縣查照縣分以定段數庻地有分而事有専責一節防得以縣分定段數者謂原議五齊起而言也今倂力先開一則宜就一之中又定以小大約夫一名先二尺則五十夫該十丈五千夫該千丈一萬夫該二千丈仍以縣分挨各董以職官以二尺開完又挨二尺工完先止先放是爲不失照縣定之法而工尢易考也

一戽水人夫前議令昆山縣塘長幷沿江業戶出車戽水毎夫毎日量給米一升未免偏累今除車輛仍令昆山塘長出辦外其車水人夫就於各縣分定段內責令開方人夫一倂車戽量加工食一節防得此役之興惟戽水爲難前議塘長幷得業之家戽水日給米一升於勢難行於事難濟相應另議本道已行昆山縣掌印官示令槪縣三百三十四里毎裏出車三輛卽起夫五名四名擡至千墩浦頭段工所兩行擺列車盡壩止其人夫戽水日起毎名照例日給工食銀二分五釐如頭之水旣幹前車卽聴擡回二輛豈惟河工有濟亦與農務不妨通限三日內車齊今查工所車輛甚少恐難急濟似應發銀千兩分給該縣塘長督夫包戽頭水盡卽止蓋旣發千金人自用力或可不煩督率耳

一漫水港口千墩浦夏駕瓦浦原議各築壩一座又十里築腰壩一座今照水勢頗長十里一壩恐難障捍議四五里增築小壩一座一節防得十里一壩之外又築一小壩亦謂五齊起而言也今旣倂力於千墩浦頭一則就頭一之中如可以腰築處所不拘一座二座就便增築以殺水勢委於戽水之功有禆若頭一已濬深則二段之水自可防受小壩又不必築矣其頭築壩之費徑將見在木料取用不必拘定前議以稽工役

一漫水港起至徐公浦止原議十里許分爲一段毎段委官一員似爲不足增委三員庻可底迹一節防得各縣已防憲委增委檢校等八員主簿丁楣幷委昆山縣縣丞李應春吳縣縣丞熊配麟嘉定縣主簿陶繼顏金山衛經歷盧大業鎭海衛經歷吳懷京靑浦縣縣丞髙良倫八員倂力於頭各官用之有餘俱聴王同知細款分隨事委用施行

一委官才幹不同勤惰亦異合各給稽查簿一扇凡遇支過銀糧分過河統過人夫完過河工逐日登記以慿不時稽查一節防得各官才幹則天所稟受固不能彊其勤勵在人皆可策也此役已過時矣須在各官上緊督理乂在王同知以一人一己之事責之勿令分有彼此大工齊完各官方還乃可耳今倂力一段則裏近而官有餘其中分任責成各給一簿俱行王同知依擬施行其勤惰顯著不時分別賞戒

一毎夫五十名原議搭廠一所前廠似不可少一節防得天气𨿽已和暖而風雨不可定期前項搭廠委不可已今照議先開頭段則柴米宿歇前後小港可以用船其無船者毎夫五十名給以竹木等項蓋廠一所卽分以河工一丈俟頭已完卽往二段仍將該廠自行移置如篷蓆損壞官再給之

一漫水港至千墩浦口委果深通若卽於漫水港處築壩起工則水深難戽合無將千墩浦一帶先築壩開挑則工程便易一節防得漫水港勢通潮汐潮時則深丈餘汐時亦深八九尺許彼謂後濬者蓋謂不必濬也卽宜以千墩浦近浦墩處築壩爲始而於浦口就流之處比河身再爲加深則水流自歸工爲省約再照徐公港見今築壩之所與徐公港出口之所約逺數里俱水深六七尺潮至又加二尺蓋前面之水旣至六七尺則徐公港𨿽深亦爲無益況此處河面最濶甚難用力今就屈家墳水中有艸處築壩興工則所省工力惠在靑浦矣合無將漫水港工移至千墩浦徐公港工移至屈家墳似爲便益

一開江條約款開原議江面濶二十丈深一丈二尺一節爲大要言非謂尺尺而絜之也河道淺濶亦有自然之形而官民拘攣遂爲執一之法此豈所宜夫水道在深不在濶如河底有四五尺連潮水深一丈二尺中流無淤淺處則萬無阻塞之虞是江面不二十丈亦無損於此江眀甚也今宜定以水底必濶五丈水深必帶潮一丈二尺兩岸修濬以十五丈爲主其或水勢往東而東看老岸水深或水勢往西而西著老岸水深卽以深處爲底不必再開止開一岸卽不必十五丈亦可其有水勢漫衍總出二十丈之外尢宜加濬深濶所謂因勢利導之說也至於堆土應就老岸墈上堆進亦不必赴二十丈之外但在老岸下者定行重責另堆

一開江條約款開昆山該夫一萬二千名靑浦該夫三千名嘉定該夫一萬二千一百六十名長洲該夫一萬四百四十名共三萬五千六百二十名一節蓋謂各開五段齊起夫役眾多難以計日今先倂力於頭段則水勢不幹夫多亦無下手除靑浦昆山鄰近地方同車用工多寡臨時盡用外其長洲嘉定二縣卽將發去工食銀兩盡募原數之半定限本月二十日差官押赴工所算定原發工食之數卽於工上給銀或計日或計方工完而止庻爲兩便

一開江條約款開靑浦一百五十里毎裏雇夫二十名該三千名一節防得原議河夫三萬五千六百二十名則靑浦尙不足十分之一但查該縣之界不下十餘里若用昆山之車則一往一返不下七八十里於勢非便今議於屈家墳起量五里築一壩行靑浦縣照昆山縣例起夫盡力車水毎日亦給工食二分五釐如恐人力不齊農作將興亦準發縣五百兩給散塘長專督人夫包戽五里之水水漧卽止其三千人夫仍聴開土毎方仍給銀四錢仍示通縣知悉亦所以惠新造之邑也

開白茆港文移

兵備參政王叔杲爲查處開濬事照得常熟應治水利惟白茆塘爲最急今不早加疏濬將來工費益巨餘各分別緩急難易漸次修舉庻民易辦工有責成爲此牌仰本縣掌印官卽將白茆塘詳細丈量算實土方工費夫役作何設處速行申奪趁時興工餘各應濬幹河酌量緩急分定年次分地挑濬毋得一時並舉重累民力其枝河小浜民願自備車戽開濬者聴其起兩畔得利人夫照槪縣田地編毋容塘圩亂編致滋騷擾

兵備按察使馮叔吉爲遵勅開濬水利請給錢糧以便稽考責成事防欽差巡按直監察禦史林批該本道呈防本院案驗行道查照該部題奉欽依內事理卽將所請白茆塘工費通行查觧常熟縣収貯明立文案聴興工委官収用未完者嚴行催解務足原估銀數其覓人夫及委官督役通議確詳款報施行定擬春初興事仍令府縣掌印水利官親詣本塘沿行相度窮究知因曾經巡撫都禦史海開濬未及十年何故淤塞卽今開濬設何方法作何區處方可不淤務要一勞永逸如應行加開應行阻壩及建修橋閘等項增減錢糧毋拘原議踏勘估計停妥倂詳定奪一面通呈撫按詳行此系題奉欽依事理示令各官上緊欽遵施行等因又奉巡撫都禦史胡案驗備奉欽依內事理轉行各該府縣幷水利管官一體欽遵查照施行等因防此卷查先爲水利事萬曆六年十二月初八日先防巡按直監察禦史林批該本道呈請勘過常熟縣開濬白茆塘共計土方七萬七千四百三十方二分一釐九毫毎方給工銀二錢八分該銀二萬一千六百八十兩四錢六分一釐四毫六絲廠壩竹木該銀二百一十九兩七錢六分五釐又議於橫塘口應建石閘一座估該工料銀三千二百六十九兩五錢一分一釐共該用銀二萬五千一百六十九兩七錢三分七釐四毫六絲查有該縣見在各沙各門地價導河銀二千七百二十四兩六錢八分四釐二毫昆山縣庫支存開江河工銀一萬三千五十七兩五分七釐零尙欠銀九千二百餘兩應將近奉撫院奏畱宗人府米折銀八千兩徴解支用余少查將長吳昆山等縣續完灘占地價幷該府導河夫銀通融設處俱解發常熟縣収候聴用待十二月興工至於該縣編耆役分管監督打壩搭廠戽水挑濬散給錢糧等項俱臨期另議呈奪其橫塘建閘俟大工畢日另委建造等因具由通呈防批本塘開濬動支工費銀兩如議動支但中間尙未見夫緣由及應否委官督役仍速行查議款報遵行間又防憲牌內開案據該道造報查核過吳淞江工費錢糧冊內昆山縣放存在庫工費銀一萬七千二百九十餘兩防爲別項支用已經造冊奏繳外又報該縣續収灘田地價抵贖等銀六百四十餘兩通皆議作開濬白茆塘工費支用今據議開本塘工費止存昆山縣見貯銀一萬三千五十七兩五分七釐詳報本院防得前項放存銀兩旣經該道覆覈在冊存畱河工支用又經本院具奏事理今據前後報數不同合行查報該道卽查昆山縣庫原報存剰河工銀兩有無別項支用作速詳報以憑題請白茆塘工費等因隨該查得白茆西氿二役皆議今冬興事錢糧俱當處備昆山縣原貯常州府修河米銀今該府申請取還而鎭江之銀又先已解回支放價存聴軍餉是昆山縣庫貯除常鎭二府之銀所存者又止銀八千四百八十三兩九錢矣加以常熟縣原申見在各沙租地價導河銀二千七百二十四兩六錢八分四釐蘇州府報徴完奏防宗人府米銀二千四百七十七兩二錢九分是白茆塘工費通共見在者止銀一萬三千六百八十五兩八錢零尙欠一萬一千四百八十三兩二錢由各府未呈本道轉詳徑爾請乞以致本道前後數目互異查得蘇州府未完宗人府祿米原系撫院奏畱卽使未完相應責令該府輳補完足難容稱欠鎭江府取回練兵銀兩除支找價外尙有三千六百一十二兩四錢二分未支合容本道再詳撫院仍借白茆河工支費其常州府修河米銀應否取回伏詳示定奪其餘未敷工費仍嚴催各縣灘田地價銀及見年導河夫銀數至日另詳今將查過昆山縣錢糧幷請還常州府銀兩等因防批白茆河工費本院已照該道原呈將該縣各沙地價幷近題宗人府米折銀及開江支存銀通行題請給發矣該道速行該府縣通候眀防將見在者聴給發未完者作速徴解毋得違悞以取參究常州府西氿之役該縣旣有三千八百兩余少銀兩卽查該府庫見貯導河銀輳支如再不足另行申請撫按兩院處發或請借支鎭江府原取回練兵見存銀兩輳給本院爲民興利皆不得已動支錢糧凡該道所已報於本院者各府縣卽有奉文動支亦應通詳本院乃徑行取與𨿽該道亦不與聞何耶該道須眀示之如再有玩違者卽便指名參治毋忽等因依防備行常州府查照西氿不敷工費另查府縣見貯導河等銀輳給幷行昆山縣將原報在庫支存常州府修河米折幷存剰與續完開江一應錢糧共銀一萬三千五十七兩零及催蘇州府報完奏畱宗人府米折導河灘地價銀解發常熟縣収白茆塘工支用不足銀兩速行徴發去後續據該府申稱照得本府白茆河工銀二萬五千一百六十九兩七錢三分七釐四毫六絲內除見在常熟縣銀二千七百二十四兩六錢八分四釐昆山銀一萬三千五十七兩五分七釐二毫宗人府米折銀二千四百七十七兩二錢九分尙少銀六千九百一十七兩一錢六釐一毫六絲今本府查得庫貯續完導河夫銀一千六百七十五兩宗人府銀一百六十五兩二錢四分三釐長州縣灘地價銀一百二十二兩六錢六分五釐共銀一千九百六十二兩九錢八釐實少四千九百四十七兩七錢九分八釐一毫六絲今查常熟縣拖欠萬曆四年分宗人府米銀七千八十一兩八錢四分三釐系奉奏畱開濬河工之用合無將該縣欠納前銀人戶許令自備夫工照方開濬委官丈量算銀作數以銷名下原欠之銀以近就近實爲兩便等因已批仰王同知再議速報隨據本官呈稱依防行據常熟縣申該知縣畱震臣查得萬曆四年分徴欠宗人府銀間有坍江板荒有戶無追糧銀先因難徴歷年議入宗人府銀兩項下作爲緩徴余有熟銀皆系任陽西北等貧區拖欠委難徴足今防得白茆河工坐該年銀四千九百四十七兩七錢一分八釐一毫六絲於內原大戶吳防淳仲淘沈懋丁卿各名下原管徴欠共計該銀四百七十四兩相應扣算開濬夫工之數余銀四千四百七十三兩七錢一分八釐一毫六絲容職漸次設處追徴找給大戶作正支銷等因據此切照白茆河工欠銀四千九百餘兩該縣原欠宗人府銀扣找今該縣止查有大戶吳防淳等該扣銀四百七十四兩余欠銀四千四百七十三兩七錢一分八釐七毫六絲漸次設處追徴找給似應俯從呈乞轉達等因到道爲照白茆塘工費原估該銀二萬五千一百六十九兩七錢三分七釐四毫六絲除查有常熟縣原報沙租地價導夫銀二千七百二十四兩六錢八分四釐又除題報昆山縣開江支存銀一萬三千五十七兩五分七釐三毫蘇州府報完奏畱宗人府銀二千四百七十六兩一錢九分又續完宗人府銀一百六十五兩二錢四分三釐又府庫導河夫銀三千六百七十五兩長洲縣灘地價銀一百二兩六錢六分五釐本道又查據吳縣差解戶鐘鉞完解灘田銀七百三十九兩六錢三分四釐地價銀六十二兩二錢五分赴道掛號銀解常熟縣交収已上共有見在銀兩二萬一千二十三兩八錢二分三釐三毫尙欠少銀四千一百四十五兩九錢一分四釐一毫六絲應於奏畱宗人府銀內徴給今據該府所議前少河工銀兩就將該縣原欠宗人府米銀扣抵似屬相應查據該縣大戶吳防淳等名下拖欠者止有四百七十四兩合令照依銀數扣抵方認開實止少河工銀三千六百七十一兩九錢三分四釐一毫六絲將該縣民欠宗人府銀六千六百七兩八錢零之內照數設法追徴找給是以題內該縣之欠米開該縣之河工官民無詞相應俯從合無詳示日備行水利王同知該縣畱知縣查照先將見在前項銀二萬一千二十餘兩親行查算土方各給耆民分丈數鑿封唱名給散卽督令雇募人夫開濬定限二月初十以裏破土興工務限四十日完工深濶俱必如式如事半功倍各官照例奬薦員役通行重賞如或茍且遲誤一體參究挐問再照白茆爲出海巨流海潮與湖水晝夜必兩防處則淸濁相值其流稍停渾泥遂積日復一日故淤塞易易也今惟於初開之時務深而不務濶旣開之後毎年以導河銀雇夫撩泥然後可以圖永利矣防批白茆塘工費俱如議處行工完冊報繳其善後之策似亦在年年撩洗耳仍候面酌題覆防批擬合就行爲此案仰本官卽將見在銀二萬一千二十餘兩親行查算土方各給耆民一半分丈數鑿封唱名給發卽督令雇募人夫開濬定限二月初十日以裏興工候工將半再給三分務限四十日完工依畱二分於工完驗給深濶俱必如式如事半功倍各官照例奬薦員役通行重賞茍且遲悞一體參究挐問今惟初開之時務深而不務濶旣開之後毎年以導河銀雇夫撩洗然後可圖永久耳事完造冊四本呈報轉繳俱毋違悞

兵備按察使馮爲水利事防巡按直監察禦史林批該本道呈防本院批發本道呈請開濬常熟縣白茆塘工費緣由防批本塘開濬工費銀兩如議動支但中間尙未見夫役緣由及應否委官督役仍速行查議款報十月二十九日又奉巡撫都禦史胡批白茆大塘誠水利之最鉅者該道勘議旣悉又貯畱錢糧足敷工費仰督同水利官該縣掌印官動支開濬分工稽餉細數再詳呈奪十月二十三日又防巡按直監察禦史胡批吳中水利以白茆塘爲最鉅該道查有各項錢糧開濬俱如議行依防備行該府查照議處不敷工費錢糧另行請詳外及行據水利同知王事聖公同該縣知縣畱震臣防議開濬興作事宜緣由到道覆議分委官編耆民募率挑淺戽水夫役廠壩頓土給值犒賞稽察工程等項逐款酌妥等因防批據所議白茆工役亦悉矣但領銀一節訪得舊時率多侵費之獘如待工完驗不如式者方行追還終屬未妥姑令各耆先領一半募夫工將半再給三分仍畱二分於工完驗給余俱如擬行至於責成在王同知畱知縣也該道卽行省諭各官務令用心調度王同知専水利之職焉得以他委爲辭畱知縣爲掌印之官𨿽遇行取必待工完起送況近奉眀防森嚴卽本院不敢狥也俱事竣冊報繳防此擬合就行爲此案仰本官卽將見在銀姑令各耆先領一半募夫工將半再給三分仍畱二分於工完驗給其餘分段委官編耆民募率挑淺戽水夫役廠壩頓土給直犒賞稽察工程等項俱照各款事理著實遵行

計開

一白茆塘自歸莊起至橫塘口止長八千七十九丈積土七萬七千三百方約四十五里許毎十一里餘分爲一毎段委官一員合委官四員分率督耆民監督夫役據王同知開報常熟縣縣丞王儼主簿秦湯相吳江縣主簿李三省吳縣主簿任可賢俱堪委用等因相應依委合無每官分管一段其催督稽察與各官供給俱照吳淞江事例遵行

一本塘計長八千七十九丈據畱知縣冊報已僉定有身家耆民五百名分爲上中下三等上戶一百名毎名開二十七丈計二千七百丈中戶二百名毎名開一十八丈計三千六百丈下戶二百名毎名開九丈計一千七百七十九丈其開挑夫役聴其領銀自行雇募等因爲照畱知縣賢而且久人戶周知所據上中下耆民分已定委可責成相應依擬合無行畱知縣督令耆民五百名分募夫興工毋許推諉其中人戶或稍有力量者俱聴畱知縣隨宜分貼如有偸安吿擾者定行重治

一委官止於總督耆民止於募夫中間來往巡視催儧工程則又非委立總耆不可今據王同知議以每二百丈立一耆民爲分管毎千丈立一陰醫省祭等官爲總管庻指臂相使等因相應依擬合行本官卽選有心計有調度耆民省祭等官徑自坐委施行

一本塘原議開面濶一十二丈底濶八丈深一丈二尺共積土方七萬七千四百三十方每方工食銀二錢八分共銀二萬一千六百八十兩四錢六分一釐四毫六絲今該縣人夫旣僉耆民雇募則工食銀兩俱該耆民查縣所分丈尺預先赴縣領三分之一以雇募人夫俟工完一半又領三分之一以給工食餘俟全完委官驗過所開工程丈尺濶深如式方行給足其銀俱各耆民赴縣親領等因爲照毎方工食二錢八分價近於廉而各耆民俱系該縣選有身家之人是亦可托似不當與吳淞之工例論若完而後給則耆民恐有疑畏而不前者合無將開河銀兩毎方二次各照耆民所定丈尺掌印官逐名鑿封於文到日先給一半其開河將半之時再給一半如開完之後驗有工不如式者必倍追還官則人心自用命矣再照面濶十二丈底濶八丈者謂其大略也特河形水勢自有不等必於取數恐多非便且開河緊要在深不在濶其中如有兩岸估勘不足十二丈者聴王同知與畱知縣親勘眀實順勢開導但不許將易開應開處所致不如式違者重究

一橫塘歸莊芝塘應築大壩三座原議工料銀二百四兩七錢六分五釐據縣已僉耆民分管合查照應用竹木先給銀収買等因查得築壩工料先據該縣申請已經批行先自給發外其築土啟土仍候委官查眀折方方行給足

一本塘四十五里毎十里用水車二百部共該九百部據縣議令塘長督同圖長出辦但車有四人一部者有二人三人一部者大約以三人通算共約車夫二千七百人毎人給米二升限六日車幹共該米三百二十四石預行該縣將官銀買辦聴候興工之日查給等因防得開河之工戽水爲先車夫日給米二升亦不可少但恐人心不齊以致玩愒曠日合責限六日戽完如出六日之外罸令塘啚自戽不復給米

一本塘四十五里毎五里合造官廠一座以便管工官往來駐札每一里合搭艸廠二座毎座可容五十人爲食宿避雨之所據縣令耆民自搭事畢聴其拆回似屬調停相應依擬

一削艸爲新增岸爲深此開江通獘今本塘所挑泥土俱要運置十五丈外仍釘樁爲界必須綿亙整齊如圩岸狀庻免淋雨崩頽之患等因查得挑土成圩在吳淞已有成式相應照行

一督工員役除職官另行外其陰醫耆民有竭力效勞者相應量給花紅至於夫役中間勤敏者亦應量行犒賞以示激勸等因照得興大事動大眾非借賞罰何以令眾況常熟之民素稱尙義而耆民俱各有身家相應於破土之日毎耆民一名各給花紅一分以示優勸其興工以後但勤敏有效者聴王同知與畱知縣徑行給賞其怠玩無功者亦聴重行枷責仍候工完之日分別等次卽給冠帶牌扇亦所不靳也其給賞銀兩徑於開河銀內支給銷算

一原議橫塘口應建石閘一座估該工料銀三千二百六十九兩五錢一分一釐合行該縣委能幹官一員選有身家耆民四名先行量給官銀采辦石料完備候開濬大工畢日興工砌築等因爲照築閘已有成議相應依擬已上款議白茆工役大略具矣然専則易就斷則乃成凡事皆然矧大役乎今照王同知有眾委之煩畱知縣亦行取之防倘二官稍有二心則白茆之役悞矣合無請乞本院嚴行申飭王同知自興工之日爲始至完工之日爲止必駐札工所不得再以他諉往來其畱知縣亦日逐前赴工所查稽調度卽行取報至亦必工完方準起送其一應稽績等簿與廩糧等項悉照吳淞事例遵行

議開金山衛河呈文

浙江水利參議陳詔申詳巡按直監察禦史林其略曰本年三月二十一日防本院案驗內開浙直之交工當倂舉費當恊濟者聴與浙江水利僉事從長商議具呈本院詳酌施行等因等此該本道查得原防本院於札行委查勘直之金山衞至浙之平湖應否開濬河道等因本道遵行三月二十八日親詣平湖地方督同知縣劉士瑗查勘間隨據糧塘裏老何鑾等呈稱本縣坐臨邊海毎罹潮患若開通河道咸水灌入必致田禾渰死且金山淞江一通水路設有倭警得以直達平湖深爲地方貽患乞憐軫念免開等情又據鄕官生員人等各陳前情據此該本道督同知縣劉士瑗帶同該都裏老人等踏勘得自廣城至新倉一十二里河𨿽淤淺可通小舟新倉至舊衙一十二里丈計一千九百六十丈舊衙至金山衛界河止約有七里丈計一千一百二十二丈六尺爲照平湖縣新倉地方至直金山衛界約二十餘里始因金山衛人利於商賈往來故欲將此地開河今據平湖士民皆稱貽患甚大且閱地理形勢髙阜開濬亦難縱欲開濬所費錢糧不下數千無從處辦及查金山衛原有張堰仁山塘極大河流通於淞江更爲利便平湖河道似應免開備由呈本院

蘇州府海防同知施之藩爲蘇松水利急難開濬懇恩處給錢糧幷陳末議淸查灘占田地以資工費事奉兵備道按察使馮憲牌仰職卽便前詣吳江縣督同王知縣查勘得龎山湖一段自運河口起至河口止共長三百八十丈面濶三十五丈底深者丈餘淺者開濬六七尺工程已完俱各如式吳家港一段內自太湖口至闗王廟後止共長一百二十丈河面濶一十八丈河心原系水深不開東西兩灘開深五尺自關王廟後起至犁尖嘴壩上共長二百一十六丈河面濶一十三丈河心深一丈傍深八尺自犁尖嘴起至沈家莊止共長六百四丈河面濶十丈兩傍深八尺工程已完俱各如式南灘一內近橋一河面濶七十八丈中濶八十丈五尺近沈家莊口一濶一十四丈各開深五尺有餘惟東南一方止量深四尺五寸應開挑五尺七寸北灘一段內近橋河面濶八十八丈中濶六十六丈運河邊収狹濶四十五丈底各深六尺但內有數處挑深復漲尙須再挑三忠祠基周圍一百一十一丈剝岸砌石將完三髙祠基周圍一百七十丈今縮短十丈剝岸砌石將完爲照吳家港龎山湖三河工俱完原築壩基相應開放以便農船往來但吳家港與南灘河身一統原無間隔若將河口壩基掘開誠恐湖水湧入直達南北兩灘而三忠三髙剝岸未砌者難以施工已砌者不免浸灌況南灘一方未深者尙欲加濬北灘數處新漲者猶未畢功若候南北兩灘工程盡完三髙三忠二祠石岸盡築然後開湖口之壩又恐有妨農業除龎山湖壩基已令管工巡檢張楠卽日掘開外其吳家港南灘二交界處所行令該縣另築一壩然後將太湖口大壩開掘如此庻爲兩全旣不妨工亦不妨農矣其運河口舊壩與南灘新壩行令該縣撥夫用心防守毋令附近居民暮夜潛自盜開俟兩灘開濬完全二祠築砌堅實申報本道請眀開放兩灘二祠工程著令委官定限十日內通完毋容遲緩

查訪範家坵呈文

松江府水利通判蔣守成爲遵勅查勘水利事萬曆六年五月十七日防巡按直監察禦史林憲牌前事照得本院欽奉勅書內開範家坵一應修濬等因欽遵除行該道外擬合就便委官查勘爲此仰府蔣通判卽便防同蘇州府王同知督同上海縣掌印官帶同水利官幷知因人等卽詣吳淞江口範家坵沿行幷宋家港等處查勘如應修濬處所逐一丈量酌議夫工停妥一面掲報本院一面呈道覆覈轉詳中有原自深濶通船不必開濬者亦要眀白聲說以便題覆施行等因防此遵依防同蘇州府同知王事聖上海縣知縣敖選督率水利主簿李士龍南蹌司巡檢甄奎幷知因人等查勘得該縣境內並無範家坵止有大黃浦口舊名範家浜見今深通潮水迅急隨訪土民言稱先年縣治東南龍華港口大黃浦中漲出沙坵一段約計百畝人疑此爲範家坵後因潮水洶湧沖洗無存及查吳淞江口水通黃浦南岸田地俱宋家所占故名宋家港然亦深通不必疏濬其劉河七浦白茆等處俱系太倉州常熟縣所轄地方尢恐不的取具糧塘人等結狀具申呈報

吳江縣知縣王一言遵照憲牌幷案驗內事理備循水道逐一考究查得吳江爲太湖肚腹長橋爲太湖咽喉則太湖之通塞視之吳江而吳江之緊切在於長橋不待言矣第吳江西通湖州南接嘉興北達長洲東距松江則泄太湖之水者在吳江而泄吳江之水者又在吳淞江也其吳江支河如吳家港三江橋龎山湖夾浦橋等處塞者鑿之使通淺者撩之使深無容議已獨長橋南北兩灘似當急議者自宋慶曆以前吳江未建城郭江流無阻後因創設長橋塡築隄岸茭蘆漸長沙泥漸髙亦勢所不容已也惟撩淺有專設督責之必勤斯淤塞之未甚水患之稍平耳頻年以來天時多旱浮蕩日增惟年之旱則民不知有浸灌之憂惟蕩之增則民又幸得纎微之利此昔日之長橋水天一色今日之長橋禾黍盈疇也非盡去南北兩灘之田則太湖之水終去不速矣又查得嘉湖居吳江上防若長橋不開則水泛濫於上爲嘉湖之害者急爲吳江之患者緩若長橋旣開則水順流於下爲嘉湖之利者二爲吳江之利者一玆役也乃欲專責之吳江是以害急而利多者享其逸害緩而利寡者任其勞此細民之見自便之圖也孰知其不開之害𨿽緩亦非無害也旣開之利𨿽寡亦非無利也安可靳數萬金之費不爲經久之謀惜數百畝之田不爲逺大之計哉隨經督同水利縣丞呂品幷塘長畫匠算手人等親詣查勘亟宜全濬東西吳家港長橋南北灘等處逐一丈量挑濬長濶開深用法積算通共一十三萬五千一百九十三方二尺毎方挑深照依畫圖內原議尺數算共夫工一百三十二萬八千五百四十六工一分毎工該工食銀四分通共該銀五萬三千一百四十一兩八錢四分四釐復據耆民人等吿稱欲爲小開之說者在今時則開深以利導之在後日則撩淺以蕩滌之據所畱之地可追銀以佐費省大工之半可計日以奏功此又一說也又經酌量於前項處所減省丈量積算止該四萬二千一十方三尺毎方挑深照依畫圖內原議尺數算共工四十萬六千六百三十七工二分毎工該銀四分通共該銀一萬六千二百六十五兩四錢八分八釐及查丈量得九里石塘谼竇共七十二竇長短濶狹不等共積四千八百六十五方四尺毎方深三尺共算夫工二萬一千八百九十四工理應兩傍業戶照田起夫自濬其地如三江等七橋上通江漕路下通龎山湖港各長短濶狹不等共積土三萬八千九百七十四方每方深三尺共算夫工一十七萬五千三百八十三工毎工該銀四分共該銀七千一十五兩三錢二分三山定海等二橋上通江漕路下接龎山湖出水港淤塞各長短濶狹不等共積六千三百三方七尺毎方深五尺共算夫工六萬九千三百四十工七分毎工該銀四分共該銀二千七百七十三兩六錢二分八釐已上共銀九千七百八十八兩九錢四分又幷勘三里倉四門外俱淺狹運船難行約開五十畝共積土方四千三百三十方深五尺合用夫工四萬七千五百二十工毎工該銀四分共銀一千九百兩八錢各細數眀白造冊畫圖見在又準本縣縣丞呂品關爲修理官塘事該防巡按直監察禦史林經臨本縣閱視分付卽將一帶長橋官塘作速估計眀白具數呈報等因遵依帶同老人胡喬匠作鄒奎等估計修理長橋幷九里石塘合用添修灰石樁木等料匠工共銀七百六十三兩二錢二分六釐四毫細數關煩轉達等因到縣準此查照合用錢糧另行查申請詳外今照開濬吳家港長橋等處相應申請

吳江縣爲淸查水利事本年防巡按直監察禦史林憲牌案照吳江縣治幷城內外河道侵占阻礙占爲田屋及峑出浮岸大妨水利去處已經牌行兵備道及府劉同知丈量攺正去後近防本院題奉欽依內一�淸查灘占以廣經費之助內云灘占田地逐一丈勘若干畝數中間有礙水利者作速盡數開挑拆卸自首攺正者免罪其餘果於水利無礙姑可容畱者卽當酌其年之逺近利之厚薄責令納價貯庫以備工費等因欽遵防同本府水利王同知及原委劉同知帶同該縣水利官將灘占田地及侵占河道去處遵照近題事例逐一丈勘中間某處某人有礙水利應該開挑拆卸首正免罪其餘果於水利無礙姑可容畱者卽酌其年之逺近利之厚薄兵備道覆議詳行一面先行具掲回報等因防此案照先爲前事防經備行本縣陞任水利縣丞呂品查勘丈量過本縣原額幷新漲蕩田分別上中下等則及菱角茭艸積荒無步無形白水等蕩共一十一萬二千六百五十畝九分一釐九毫總數掲報兵備道去後續該知縣王一言公同主簿李三省復行查出九百六十七畝五分六釐連前共該一十一萬三千六百一十八畝四分七釐七毫隨將各細數造冊報道訖又防本府同知王事聖到縣同知縣王一言沿畝覆勘相同其灘田蕩價公同議定除積荒無形白水等蕩無追價者不開外今議算上田蕩共九千八百四十七畝八分一釐九毫毎畝議價一兩該銀九千八百四十七兩八錢一分九釐中田蕩共一萬八千六百八十畝六分六釐三毫毎畝價銀七錢該銀一萬三千七十六兩四錢六分四釐一毫下田蕩共四萬二千七百二十九畝四分三釐七毫毎畝議價三錢五分該銀一萬四千九百五十五兩三錢三釐菱角蕩一千四百五十九畝二分八釐一毫茭艸蕩二萬一千二百三十九畝六分四釐九毫毎畝銀五分該銀一千六十一兩九錢八分二釐已上通共該銀三萬九千八十七兩四錢九分七釐又該知縣王一言與太倉州判官顏志邦公同查得城內支河原非通行客舟要道止是居民取便自駕小船裝運薪米兩岸房屋相挨排擠間有搭出尺寸驗與水道無干似應姑免追究外其外南關起至北關一帶運河並無阻礙但城外周圍系是通舟小路稍有水閣船舫越占者查果阻礙河道悉令拆卸攺正其與河道無礙者行令縣丞萬鳯至主簿李三省同判官顏志邦逐一查量丈尺仍分上中下等第立爲徴價銀例計算約共該銀一百五十一兩五錢一分七毫闗報到縣覆查相同擬合申報

三吳水考卷十三﹤史部﹐地理類﹐河渠之屬﹐三吳水考﹥

欽定四庫全書

三吳水考卷十四

明張內蘊周大韶撰

水田考【小序】

夫治田者所以治水也田之所患在水旱下田患水髙田患旱三吳號稱澤國卑濕乃其間亦自有髙下下田患水而所以障水者在圩防髙田患旱而所以蓄水者在溝洫圩防修則宣防有備而水不能爲災溝洫修則儲蓄有備而旱不能爲災此治田之大略乃水政中之最喫者也治水而不治田時而水潦河道𨿽通而一時泄防不及者無隄何以障之時而旱暵江河𨿽大而窵逺灌注不到者無溝何以蓄之水何禆焉故曰治田者所以治水也然其中經畫處分亦煩且勞矣自非髙爽篤誠卓然負大人之器而又實究心細民之業者莫得而辦觀於近事其效可覩見矣

宋

郟亶曰古之治田者因塘浦之土以爲隄防使塘浦深濶而隄防髙厚塘浦深濶則水通流隄防髙厚則田自固且蘇州除太湖之外江之南北別無水源而古人使塘浦深濶若此者蓋欲取土以爲隄防隄防髙厚足禦湍悍之流故塘浦因而深濶水亦因之而流耳非専爲濶其塘浦以決積水也故古者隄防髙者須及二丈低者亦不下一丈借令大水之年江湖之水髙於民田五七尺而隄防尙出於塘浦之外三五尺至一丈故𨿽大水不能入於民田也民田旣不容水則塘浦之水自髙於江而江之水亦髙於海不須決泄而水自湍流矣故三江常濬而水田常熟其堽阜之地亦因江水稍髙得以畎引以利灌漑此古人濬三江治髙低田之法也【其五論七項見水議】

李結治田三議其略曰浙西低田恃堤爲固堤防髙厚則水不能入蘇湖常秀自紹興十三年以來屢被水害議者皆歸積水不決之故第以工役浩大事皆中輟臣有管見治田便宜三議一曰惇本二曰協力三曰因時司農丞郟亶云古人治塘浦濶深者蓋欲取土以爲堤防若知決水而不知治田則所開濬不過積土於兩防之側霖雨蕩滌復入塘浦不五七年塡淤如舊乞詔監司守令相視諸州水田塘浦切去處發常平義倉錢米量行借貸與田主之家令就農隙作堰車水開濬塘浦取土修築田防且民間築防所患無土今旣開濬塘浦積土自多田防旣成水害自去此臣所謂惇本之議也結又以爲百姓非不知築堤固田之利然而不能者或因貧富地同而出力不齊或因公私相吝而因循不治非協力不可百姓所鳩工力有限必賴官中補助官中非因饑歉難以募民興役非因時不可乘此農隙增令髙濶方此饑饉俾食其力因其所利而利之秋冬水涸涇浜防流車畎修築尢爲省力

範成大曰今之防塍率去水二三尺人單行猶側足其上坎坷防裂累累如蹲羊伏兔佃戶貧下至東作時舉質以備糧種其勢無餘力以及畚臿之工婦子持木鍁探污泥補綴空缺累塊亭亭一蹴便隕謂之作防實可憐笑秋雨時至莫之障防與江湖同波農人轉徙而他明年或能歸業或召新租事力愈薄鹵莽增甚今宜於邊臨湖瀼土人所謂搭白之處增築長堤使髙五六尺基廣七八尺以上秋冬之交潢潦幹源手足所及土皆可取閱春夏半年至秋雨風潮土已堅定艸茅生之可恃爲安較之臨時補綴客土杌隉不可同年而語至於夫力則同頃共利者不殊如一頃之田南髙而北下水必先自北入北邊有田之人固當悉力三邊眾戶亦合並工同作夫有田無防水平入之輒復罪嵗愚甿受敝沒世不悟誠可太息

明

參政何宜水利策略一凡修築圍防苦於無土若圍外河水淺狹卽將外河車幹取土若外河深濶則將圍內溝洫車幹取土此一舉兩得之術也一凡圍內有徑塍者遇潦易於車戽以是常年有收其無徑塍者遇潦難於車戽是以常年無收宜諭令田戶凡大圍有田三四百畝者須築徑塍一條五六百畝者須築徑塍二條七八百畝者如數增築一圍防田畔或土脈虛浮外水滲入晝𨿽車幹夜復漲滿者宜於塍防中心開掘一槽深及外河之底隨防河泥塡及一半俟其稍幹用杵築令堅實又復防泥塡滿則水無自而入矣又有圍防因鰍鱔窟穴或樹根朽爛遂成漏洞者亦依前法築之若田中有泉水爲害者可用磚灰圍砌泉口如井欄之狀則泉不漫散或將泉口掘作深坎用大缸覆之卻以泥土圍築缸上而泉亦不能出矣一髙田去河遼逺無水可救者須於田內計畝

開塘如田一畝開塘一分有田二畝開塘二分其三畝四畝以上宜各依數開之庶可防旱或有愚民吝惜不肯將田開塘者可以善言諭之曰爾有田二畝若將二分開塘則彼一畝八分更不憂旱年年有收是所費者小而所利者大若惜此二分之田不以開塘則彼二畝旱卽無收是所惜者小而所害者大古人寧損膏腴之產而廣溝洫之制者爲此故也

知府張鐸溝洫志其略曰治水以爲田也治田以防水也治田之水有三曰築防塍曰修堰壩曰分大圩全吳之地古稱澤國田多低窪所借以防水者塍防也塍防不固則𨿽有沃壤亦棄之爲沮洳矣古人制田之法率因水道以正疆界曰涇曰溇曰浜曰溝縱橫曲直有井田之象焉其通也以泄水其塞也以瀦水使不爲田害而已後乃破古隄以通江湖專小利而風濤之入獨倚於防塍故民日益勞而增築日益繁矣範仲淹有曰江南圍田每方數十里內有河渠外有門閘旱則啟之潦則閉之旱潦不及爲農美利今門閘不可復矣而修築堰壩之策獨不可行耶圩田之制隨地形之廣狹水道之逺近而爲之大小圩之小者防塍易完民工易集時有浸潦則車戽之功可以朝夕計也圩之大者防塍旣廣工力不及積水經月而實栗者將化而爲浥腐矣度其勢而分之使一勞而永逸事半而功倍民其有不賴乎夫防塍譬則城郭也壩堰譬則關隘也小圩譬則三里五里也關隘固城郭堅則內有恃而冦不能入三里之城七里之郭則小而易守綽然應敵無虞矣

梁寅論田中鑿池其略云嘗觀之畎畝之間若十畝而費一畝以爲池則九畝可以無災患百畝而費十畝以爲池則九十畝可以資灌漑民非不知此也蓋以膏腴之壤人之所惜一家之田止十數畝或二三畝百畝之中孰能棄十畝之田以爲眾人之利乎民知與水爭地而不能與田蓄水一遇亢旱則坐視苗槁見小利而失大利愚亦甚矣

主事張衎曰水利之職督於糧老糧老督於圩甲其農隙每區每圩修之務必堅厚則自久逺其土取之田中不必取之他處其夫用之本圩不必取之他所自九月半起工至正月初畢工庶幾不廢農事其修圩之際凡官塘處所盡爲修築腹內地方全不經心不知官塘水易車戽腹內田仍淹沒此糧裏圩甲之罪也爲今之制必曰今日之不修他日之渰沒其稅糧差役何従而辦如是人孰不懼而爲之也其有不修者母問官勢土豪呈之於官治之以罪

上海金藻曰昔人以開江置閘圍防爲第一義又以河道田圍二事兼修不可偏廢此皆至當之論但惜其無先後之序失緩急之宜故後人祖之者率多以開江爲急先之務而圩防溝洫漫不之省愚以爲江固當開閘固當置然圩防溝洫終當在開江置閘之先而圩防又當先於溝洫也以時言之水漫則溝洫難爲下手故圩防爲急水涸則圩防不消載土故溝洫爲先以地言之髙鄕𨿽水漫亦可兼舉低鄕須水涸方可並行凶年則先其所易後其所難樂嵗則小以成小大以成大修圩次序水漫則専增其裏土不狼藉水涸則兼築其外防方堅固裏外盡栽莎艸水邊須種茭蒲防之兩額或栽水楊或栽籬篠白茅靑�皆能匝防田圩之中須畫界防髙大堅固與外防同圩有一頃者畫以一字三頃者畫以二字四頃畫以三字五頃者畫以十字六頃者畫以二十字七頃者畫以三十字八頃者畫以井字而溝通之蓋各各界防則戶少而力齊易集而易救但今低鄕圩防蕩無根腳須得樁笆方可修築隨田若干量出多少間有貧乏流移須用設法補助或以其田佃於有力之家或以其防責付勸罰之類惟有純是逃亡荒棄田地卻用長夫修理若乃震澤等湖須用石隄如髙郵三湖可也

史鑑曰吳中之田皆居江湖之濱支流旁出皆蕩不可以名計茍不致力於隄防以捍禦之則未見其可也成祖永樂中治水東南尙書憂忠靖公創於前通政使趙君繼任於後無不注意於隄防其法常於春初編集民夫每圩先築樣墩一座爲式髙廣各若干尺然後築隄如之其取土皆於附近之田又必督民以杵堅築務令牢固隄旣訖工令民防泥塡灌取土之田必使充滿復於隄之內外增廣其基名爲抵水蓋隄旣髙峻無基以培之日久必頽矣正統間尙書周文襄公講求二公之法而損益之由是水患漸平民安其業近來法廢每年府𨿽下縣縣𨿽下鄕率皆以僞應之其於隄防略不加省壞者十七八欲求水之無害難矣且戊午而至丁卯其間稔者才二而旱者一水者七固由天災流行然亦隄防圯壊水不能禦旱不能蓄有以致之也夫水之泛濫者旣築堤以障之矣而水之停積者若不竭力以車戽則何從而減之乎然民之貧乏者或無力而弗供豪橫者又恃頑而弗服以致互相推諉坐視陸沈在上之人激勸而編集之水患初作上自長貳下至簿吏無不躬親看視奔走道路未嘗寧居故諺有救水如救火之言此言當急而不當緩也自近年設立水利官後一切委之然地旣廣逺居東則西不知在南則北罔卹欲求其無誤難矣夫軍國之需所系至重合行著爲令典凡後水潦任牧民之任者悉令分投巡視督民而力救之

編修王同祖治田議曰蘇州古揚州之域禹貢言其厥土惟塗泥厥田惟下下厥賦下上上錯以則壤成賦之法定其等差則田第九等賦第七等雜出第六等是田爲極低下而賦之所入亦在下等也三代時逓爲吳越楚地僻在要荒賦貢不入中國漢都關中其嵗所轉漕數十萬皆山東之粟江淮不與焉唐天寶而後東南財賦始增至宋元彌盛然考之舊志宋才三十餘萬石元亦不過八十萬餘石迨於國朝洪武初始有各科加賦之等秋糧正耗尙二百一十四萬餘石然後屢下寛貸之詔以卹民隠永樂以來定鼎燕京漕運愈逺加耗洊增乃至三百餘萬石宣廟深憫斯民之困特下詔捐減官田重額知府況鐘又累疏奏減七十餘萬石吳民賴以稍蘇然當時止減抄沒科糧三十五萬餘石而古額科糧三十六萬餘石猶未盡免故今秋糧正耗共三百五萬六千有奇而絲麥錢鈔之類不與焉夫以蘇州土地不能當天下百十分之一而稅糧反當天下之半地力烏有不盡而民力烏有不困哉是則爲人上者所當加意以興民利者也然蘇州之地連江湖澤藪大率卑下之區十居七八每遇積雨霖潦經旬鞠爲巨浸小民極力車戽莫能拯救𨿽三江諸浦泄水之處而大水驟溢率難通泄重以圩防之不堅隄防之不固遂致淹沒一年遇水二年饑荒流徙逃亡困窮罷敝三年之後尙未復也故今之言足國者必以利民爲本欲利民者以治水爲急欲治水者以治田爲先而治田之要其說有三一曰築防塍二曰修壩堰三曰分大圩三者備而田無不治矣所謂築防塍者大率吳中之田髙者常十之二三低者常十之七八治髙田之法惟在於謹隄防蓄水泉以備亢旱而已而低田之害則有未易言者故治之之法獨加詳焉低田易沒必借防塍以禦之防塍不堅𨿽有肥田沃壤亦無所用之考之宋嘉祐間轉運使王純臣建議請令蘇常秀修作田塍位位相接以禦風濤令縣教誘殖利之戶自作防塍定邑吏勸課爲殿最又韓正彥宰昆山復修至和塘民得因依立塍堨以免水患熙寜間郟亶上言蘇州水利以治田爲先拳拳於修築堤防以固民田其經畫議論最爲周悉範文穆公水利圗所載尢確乎有據國朝永樂中東南大水命尙書夏忠靖公治之而通政使趙公繼於後皆注意於圩防隄防焉其法常以春初編集民夫修築圩防取土於附近之田以杵堅築務令牢固復於堤防之內再幫子防以廣其基謂之抵水防又令民人於防上種藍不許種豆種藍則土日增而防髙種豆則土隨根去而防日削也築防旣訖又令民防泥塡實取土之田俟土幹可復耕種不爲廢地其法可謂宻矣正統間巡撫侍郎周文襄公興廢修圯至今蘇之民思而血食焉治間主事姚文灝治水東南告諭諄諄專以修圩爲急務是則古今之言治田者皆有見於此也今法廢弛隄防日隳上恬下嬉因循茍且𨿽或上官督率時有興作不過於通途大道耳目較近之所稍加新土補其罅隙應行故事而已何益於治田乎爲今之計莫若使民於春和之時修前軰諸公已行之法或取土於田或開濬涇港因土築防以固基本又須嚴其令使民必趨於功緩其期使事必要於成蓋令不嚴則大戶田多者憚於費煩興浮言以阻之小民無力者困於工役輙簡略以應之而塘長圩甲人等又従而科斂誅求夤緣差放獘端百出巧計橫生圩防未築而民已重困矣故必嚴申禁令犯者加以重刑懲一戒百民自畏罪而赴工矣期不緩而欲速不達無益有損蓋客土𨿽增髙堅築性未相入驟雨一傾大水率至坍塌隨之矣故必以三年爲期而後可一年築基補闕水次徧栽茭蒲�茅使能護防自春䢐冬根株連蔓土本固矣增修加土稍令髙厚如法堅築經嵗艸生土實三年增土植楊向外使根可匝防待其稍長嵗髠其枝恐受風揺動防善崩也誠如是嵗嵗令民增土修築防日堅固功不煩而利可久矣凡此之類仍須委官責成或時親閱卒至一所以驗精麄勤惰以行賞罰則事無不舉矣所謂修壩堰者蓋古人制田之法率因水道以正經界曰涇曰溇曰浜曰塘曰浦縦橫曲直大小深淺或通或塞碁布井分有圩田之象焉其通也以泄水其塞也以禦水皆使不能爲田害而已歷嵗旣久水道寖廢民之習於舟楫之便專於网罟之利者皆決其隄防以通江湖此郟亶所謂某家浜某家涇皆破古隄而爲之者也涇港通連水勢漫衍隄防日隳田疇日損有自來矣故今於圩田之外止通水道之大其諸小小涇浜之類非舟楫往來之道出入必由之處盡行壩堰髙與防等則水不亂行以壊塍防矣若郟亶所謂秀州濱海之地皆有堰以蓄水而海塩一縣有堰近百餘所湖州皆築堤於水中以固田此其遺法獨蘇州壊之耳由是觀之則隄防之壊自宋爲然非特今日也範文正公嘗論於朝曰江南圍田每一圍方數十里內有河渠外有門閘旱則開閘引江水之利潦則閉閘拒江水之害旱潦不及爲農美利然則在當時不特有壩堰又設爲門閘啟閉興利矣今圩田甚多門閘之設誰任其費但能修舉壩堰以爲隄防其利亦博矣所謂分大圩者蓋東南水田皆以防塍圍裹外通水道以時蓄泄在宋謂之圍田皆有字號名色今時相仍如曰天字圩地字圩之類故今謂之圩田然圩田之置隨地形之廣狹因水道之逺近而爲之大小一圩之田多或至於二三千畝少或不及百畝小圩之田民力易集塍防易完或時遇水則車戽易徧水潦易去𨿽有巨浸莫能爲害而大圩之田塍防旣廣備禦難全雨潦衝激東補西坍皆蕩然淹沒矣縦使修舉令民車戽積水然民居有逺近之不同民力有富貧之不一地形有髙下之不均髙者固易去而低窪之所水無由泄經旬浹月稻皆腐爛矣況乎貧者力有不及逺者工或不全則大圩之田遇災而不救者十居八九爲今之計莫若較田圩之大者取而分之以二三百畝爲率髙者因其髙下者因其下督民取土裹以塍防則田圩之形成矣或謂分圩必須開河取土因以築防此固然矣然有田在圩者率皆自愛孰肯捐其所有以供開河築防之費今觀大圩之內多有溝洫池溇之屬縦橫布列古人制之所以備旱潦者也宜因而濬其兩旁增築塍防就以分圩裹田其所不通處則但取土於田以爲圩防不必更開河道仍須令圩田之民共防泥塡實取土之田庶幾無偏損也其圩內無溝洫之屬或𨿽有一二而不足以供分圩者則圩田中傍界防築爲徑塍或畫十字形或廾字形或卅字形井字形各隨田之多寡爲率如此則取土甚便爲力甚易不必開河費田而圩防修矣夫是三者皆治田之法相因而不可偏者皆今日之急務也

華亭吳韶曰禾生於水溺之則腐蘇松水田卑下暴水每髙於田不可無塍以障水也然一塍之間田連千畝業非一主不有官司督役孰先爲之自正徳來水利全廢塘長人役不復知水利爲何事舊塍髙六七尺者或與田平水無所限遇潦已不足言稍遇旱暵向來塍防塌土成灘水不可到畎戽無資禾亦就萎饑莩盈塗率由於是又況塍坍浪洗田畝日虧不免以虧田糧而加之見田糧愈重而民逃又不免以逃戶差而加之見戶賦役日繁民斯輾轉良可嘆息爲今日計必也淸其舊役仿其成規思濟旱如救焚念防潦如拯溺圗其久逸而無憚於一勞則厥事之濟爲無難而輔贊乾坤化育之功有在矣民固有勞之而不怨者斯之謂歟塍旣成保之又不可以無道湖田水濶而防易摧昔人常甃以石不久復壊後因言者植茭蘆於防腳以護浪梅天水發蘆已茂而浪不可衝也

附修圩等則

元

元至大初江浙行省督治田圍防體式以水爲平爲第一等髙七尺五寸底濶一丈面濶五尺田髙於水一尺爲二等髙六尺五寸底濶九尺面濶四尺五寸田髙二尺爲第三等髙五尺五寸底濶八尺面濶四尺田髙三尺爲第四等髙四尺五寸底濶七尺面濶三尺五寸田髙四尺爲第五等止添備水髙三尺底濶六尺面濶三尺若山水源落圍防迫近諸湖去處自願增者聽

明

主事姚五等圩防式田低於水者底濶一丈五尺田與水平者底濶一丈四尺田髙於水一尺者底濶一丈二尺田髙於水二尺者底濶一丈田髙於水三尺者底濶九尺面濶比底各減半髙亦以水爲準外面各離水八尺

吳江沈經勘荒呈

看得各都田今昔坍入湖中者有全圩俱坍有一圩半坍不等俱在水中年坍年告有前勘已完而糧未豁有勘已明而未報有前勘未明而尙勘混亂其中所據各役指某處水中原無疆界爲準難以爲據況各糧虛實多寡止據書手底冊亦多攺抹若照各詞勘報不無移虛作實本職蚤夜細思計有四條可以淸查以杜後累

一曰先查黃冊以究其根照得人戶田地俱載黃冊若據冊以查其戶據戶以查其田圩字號則何圩見存何圩已坍自無隠蔽然後將其已坍分別曽勘未勘合該多少庶彼不得將未坍之田揑作已坍已勘之湖揑作未勘矣

二曰量實田以覈其數照得今昔坍湖田在水底立標水面疆界難明本職思得各戶之田有數查其黃冊旣明卽將見在之田丈該多少則知坍田在水多少矣其先勘該多少則知今勘該多少矣庶數得其眞無影揑之獘

三曰通量新漲以攤其糧照得坍湖告勘年積嵗繁以田日坍而愈少糧日賠而愈多也虛糧非經奏請焉得除免竊思本縣西有坍湖東有新漲東漲之土卽西坍之田是坍湖者新漲之原額新漲者坍湖之後身非有二也今坍湖之民日苦賠糧貧困愈甚新漲之民日享其利國課不輸利害不均莫此爲甚使新漲之田若復陞科則坍湖之賠終無了日不若就將新漲通行丈量驗其髙低照依民田則例或一升或三升五升八升盡賦以補坍湖之虛稅不必上司奏請而後開豁誠一舉兩得其便矣

四曰修田圩以杜其壊照得太湖風浪勢如排山岸遇輒崩日就成浸非人所能禦也又查有等低灘形如鱉裙風趕浪衝反不損壊因求其故站岸堅立與浪相抗必傾斜坡不深隨浪相迎不鬭爲今之計不若令有田之家各於其站立之處或石塊或瓦屑或煤鐵等灰塡滿其處一如斜坡之式加之泥沙或植茭蘆楊柳等樹以殺其奔突之勢則其圍塍未必如往年崩塌之易矣

昆山知縣方豪勘荒書

豪初至昆承湖上徧詢故老咸云自鮎魚口以西皆湖故址湖去鮎魚口逺自不可信閱湖之東岸甚老而古意昆湖之故址在是也登岸瞻視見一父老問之曰岸之西卽田耶曰儂生來第見此岸岸西皆茭蕩非田也鄙見遂決蓋人之利於湖也始則植茭蘆以引沙土而享茭蘆之利久而沙土漸積乃以之爲田而享稼穡之利故湖之東爲田者舊漲也田之外爲蕩者新漲也先度其舊漲之蕩得五千畝有奇後度其新漲之蕩得九千畝有奇其度新漲也孰弗譊譊然曰吾於某年報賦者也吾得之於某人且收賦者也豪亷其曰報賦者以他賦影射之也其曰得之於某人且收賦者人以他賦隠射之欲其得之甘而且有以分其重賦也眾咸服曰某有罪實新漲未嘗賦也今不敢欺矣及又度舊漲也則據各區所呈之賦而行之得於賦外者則曰遺漏凡九百畝有奇其所謂已賦者未可信也關之於縣縣弗答也問之於人人弗知也稽之於冊冊無據也乃索其中有田者情由而觀之擇其賦少之戶執其賦度其田盡其他田若干而以其餘抵玆田則果已賦矣然亦未可信也何者蘇州之賦有舊額準各縣而一之也常熟之賦有舊額準各區而一之也各區之賦有舊額準各圗而一之也各圗之賦有舊額準各戶而一之也今旣報賦於官則圗之額當加矣圗之額加則區之額縣之額以至於郡之額皆當加矣如是而後謂之已賦也今人戶圗長以及區長皆曰已賦不知郡縣之額加乎否也郡縣之額舉無所加而曰已賦賦之誰也縦於額不加則以之補坍荒可也而一有坍與荒則又以槪縣之賦補之此非書吏之埋沒必糧長之侵尅𨿽賦與不賦等耳然此非昆承一湖然也明公由一湖以及他湖由一縣以及他縣一掃而空之凡有所賦必以補坍與荒是於水利外興莫大之利也昆湖新舊之漲凡萬餘畝爲仕宦所得者十之九小民所得者十之一若新漲者非湖之故址何以專於仕宦而弗徧於小民耶及今不速去之恐新漲之外復有漲焉而湖廢矣今玆富嵗傍湖之田尙多災者凶年可知也湖塞之害且爾湖廢可勝言耶然欲盡去之亦未易也去其太甚者耳故豪以舊漲者爲無礙而以新漲者爲有礙欲明公酌其緩急而爲之也

主事姚文灝治田條約

一不論低田髙田俱以十分爲率低田以一分爲隄防髙田以一分爲溝池則餘九分可以永無旱潦其五等圩防田低於水者底濶一丈五尺田與水平者底濶一丈四尺田髙於水一尺者底濶一丈二尺田髙於水二尺者底濶一丈田髙於水三尺者底濶九尺面濶比底各減半髙亦以水爲準外面各離水八尺

一應修圩防俱著排年分管若本圗原有十圩則毎甲一圩若不及十圩則將大圩分輳之若十圩以上則並小圩兼管之分管旣定然後立封牌爲志

一封牌以石爲之長五尺濶四方各一尺五寸竪於田橫處所上二尺五寸四面刻字前云某字圩後云某縣防都圗防甲排年某人左云官民田若干右云糧若干下二尺五寸培而築之

一應修圩防該管排年量田髙下照依五等防式督率圩戶各就田所修築假如田頭濶五丈者卽修防五丈濶十丈者卽修防十丈或有貧難並逃絕人戶田頭及溝頭防側眾共修築其圩心田戶若有徑塍者自修徑塍無徑塍者與眾同修逃戶及溝頭防側排年則管修一圖圩防塘長則管修一區圩防各縣治農官則提督一縣各府治農官則提督一府若一圗圩防不修罪坐排年一區圩防不修罪坐塘長等而上之一縣一府責各有歸食利業戶開濬河道照田出夫照人分步

一取土修圩眾共防泥塡補若不可補議將田那補其毀田之家有田在本圩多者亦不必補

一圩田外有等坦田往往被災而不敢作災今後俱要築爲圩防所毀田畝一體那補其低圩防內再幫子防一條如階級之狀

一低田有等大圩一遇雨水茫然無收該管人員務要督率圩戶於其中多作徑塍分爲小圩大約頻淹去處一圩不過三百畝間淹去處一圩不過五百畝如此則人力易齊水潦易去

一邊臨湖蕩圩防外須種茭蘆以禦風浪其狹河宣泄去處淤泥易生者卻不許一槪侵種以遏水勢

一糧塘耆老相勘本圩應開河渠防處某渠爲急某渠次之依次並工開濬工程小者今年開防渠明年開防渠工程大者今年開半段明年開半段一二年之後無不通之渠矣

一開河築圩其間有工役重大非塘長耆民所能獨管者選委才幹職官或本地有行止得業之人相兼管督

一髙鄕田畝去水頗逺無従車灌者令田戶於田開塘蓄水備旱或滲漏不蓄水者於他處挑取黏土和石灰築防自然蓄水

一近山髙田無水車灌者令得利人戶於山坳田尾共買地開塘堰水泉源雨澤亦可備旱

一髙鄕河港臨水二三丈間不許人耕種以致浮土下河止許栽種桑樹水楊

一軍衛屯田坐落應修圩內及應開河道俱照民家恊同修濬不許坐視管屯官一體及時提督

一所屬七府人材淵藪豈無懷抱嘉謀可以興修水利裨益農田者有司用心推訪

一凡要泄水河內但系古人建造木橋宣泄快便不得輒造石橋遏束水勢

郎中林文沛治田條約

一防得吳田大約低者七分病潦髙者三分病旱古人或築壩堰或置陡閘離水逺者復開溝渠今皆久廢各掌印官務督率治農管屯官及時修理湖塘疏通河道開濬河渠及一應圩防未經修築者趂時修築各處閘壩未盡修理者隨時修理合用木石等料於各該田畝有力之家従公勸輸或官爲措置合用人夫於所在附近軍衛有司相兼起用仍須督役以時調度有法使蓄泄有備旱潦無虞以爲地方經久之計

一毎區圗選有行止者爲塘長田多者爲圗長圩甲俱聽塘長調度有等營充之人或指餽送農官科斂圗圩或假開河築塘賣索夫役又有市民冒充全不下鄕勸率恊理仰各奉公興修巡訪賞罰

一各該水利官親詣所屬嚴督各塘圖圩甲人等率得利人戶將各圩防並力興工修築泥土就傍圩田起取工完開報查考大者準作積水溇橫亙於中兩頭用石砌作車口遇潦車救或防河泥塡滿補完原田或用車港取泥或髙鄕運土田多之家出樁笆務令杵舂堅實仍禁牛馬踐踏

一軍衛屯田坐落應修圩內及應修河道俱照官民恊同修濬不得坐視

一築防先量本圩毎田十畝或二十畝出夫一名數少者朋力孤貧者量免各主分段挿標如宜髙厚相地加增

一吳田下下使非圩防何以備潦仰治農官遇農少隙隨卽興修論田出夫分段堅築其圩大者多添徑塍分作三四圩或十字二字三字形開港內外俱窪四面開溝所取之土就便築防廢田之稅攤本圩

巡按直監察禦史林治田六事

一定式樣以便稽查吳中之田𨿽有荒熟貴賤之不同大都低鄕病潦髙鄕病旱不出二病而已病潦者則以修築圩防爲急圩防旣各髙厚𨿽有水溢自難潰入而淹沒之矣病旱者則以開濬溝洫爲急溝洫旣各深通𨿽旱漧自可引流而灌注之矣二者不易之論也況開渠者勢必置土於圩旁築圩者理當取土於溝內二者又自有相成之機乎今後不必差官泛然丈量該府縣止分別孰爲低鄕當急修圩孰爲髙鄕當急開淤每年府縣水利官先時議定開築之法如開溝洫不論舊時疏通與否其濶卽以兩旁老防爲主其深務以一丈二尺爲率若相地宜應加深濶者聽決不許減少前數挑起之土務要置在舊隄之內就便護隄庶使雨水不能淋漓復流於河如附近有低田堪以培髙者卽以其土培之亦可至於極髙地方不用隄防而土無堆放者亦卽就靠內一邊攤放蓋髙鄕多種豆棉一時不妨陸種挑得河深則灌漑自利內中田畝仍自不妨於水種也若惜此尺寸之地弗令攤土沿河堆積復入河中無水灌漑則內中田畝悉成枯槁矣至於築圍防不論舊時完固與否其底濶務要一丈其面濶務要六尺其髙如底之數若應加髙厚者聽決不許減少前數如田過五百畝以上者便要従中增築一界防一千畝以上者便要従中增築二界防每界防底濶四尺面濶二尺髙與外圩平防之兩傍仍可栽種豆麥如極低鄕或近湖蕩處難於取土者就便分別令民於防內傍圩之田起土增築防外再築子防一層髙止一半如階級之狀防上徧挿水揚圩外雜植茭蘆以防風浪衝擊取土之田計其所損量各田出銀津貼俟後陸續防取河泥塡平照舊耕種永無後患是所損者少而所益者大也若互相吝惜不分界防卽如今年霪雨連旬洪水一發車救不前全圩無望矣又有一等低窪田畝嵌坐心腹無従蓄泄有願開鑿通河運泥增髙者聽廢田之價眾戶均認廢田之稅牽攤本圩照此式樣給示徧諭委官分投區畫毎一圩爲一圗明白帖說前件每一圗作二本一送縣備照一付圩甲諭眾俟至冬十月刻日出示興工各府縣掌印官責令水利官不時親行驗視若不如此式者卽系違令輕則責治照式加工重則究問別議罰治如此則人知所遵家自爲力法自不煩而事功自舉矣

一定夫役以杜騷擾各鄕溝洫圩防𨿽有長短廣狹不齊然不過爲一圩之田而設也故田少則圩必小田多則圩必大而環圩之溝洫因之此水利此圩之田則當役此圩有田之戶矣各縣卽令塘長備開某圩周圍若干丈外環溝洫若十丈圩內之田若干畝某人得業若干畝共該圍防若干丈不論官民士庶隨田起役各自施工如田橫濶一丈者築防一丈橫濶十丈者築防十丈開河亦然對河兩家各開其半溝頭防側非一家所能辦者計畝出夫眾共恊力挨序編號置簿稽查仍備載前圗之後興工之日塘長亦不必沿門催夫徒取索求科之議先期五日挿標分段責令圩甲播告各戶某日興工聽其至期各行照段如式挑築有不依期及不如式者呈官枷治若塘長不行檢舉及攤不公重行究治革役警眾若一溝之中兩傍各有圩田則従中分認毋得推諉違者治罪鄕宦之田須是田主出食佃戶出力計工給發仍要従厚毋累窮民

一設圩甲以齊作止塘長之設舉一區而言之也一區之中各有數圩若不立甲何以統眾而集事也計當僉舉殷實之家充之但一時僉報諸獘俱生或圗展脫或營冒充無不至矣各縣不必僉報卽以本圩田多者爲之𨿽其殷實與否不可知其田旣甲於一圩之中則其人自足以當一圩之長矣興工之日塘長責令圩長躬行倡率日出而作日入而息某日起工某日完工庶防有所統領而無泛散不齊之獘中有業戶不聽倡率聽其開名呈治如圩甲不行正身充當或至別行代頂查出枷號示眾是圩之有甲也專爲本圩修濬而立工完卽罷非如里長有勾攝之苦亦非如塘長有奔走之煩𨿽一時倡率不無勞費然利歸其田又非若驅之赴公家之役者等也中間縦有田產極多者各圩皆甲同時並舉勢若不暇不知田多者非富室卽宦家也力厚丁多自可分投承應況利害切己倡率無難稍相體念有不待督促而樂従矣

一嚴省視以責成功訪得常年非不議行修濬而水利之官多不下鄕乃使各區塘長至縣報數或朔望遞結而已如此虛文何益實事今後興工之日各塘長圩甲務要在圩時時催督開濬功完未可復行開壩放水俱聽府縣掌印官並水利官分投親勘如一圩不完責在圩甲一區不完責在塘長輕則懲戒重則罰治本院與該道又不時間出以察之如一縣中有十處不完責在縣官一府有二十處不完則府官又有不得不任其咎矣如此行之三年溝洫可深圩防可固穡事旣成賦稅自裕以後斷定髙鄕河渠兩年一次開濬低鄕圍防每年一次修築則民間田畝保無水潦之虞卽有湮塌處所隨時修復爲力固易爲費固省當不似今日之難爲功也

一禁侵截以通便利訪得各鄕水利原自疏通近來豪家適己自便於上流要害廣種茭菱稍有淤墊卽謀佃爲田所司不察輕付執照亦有居民貪圗小利竭澤而漁沿流置斷及有挑出田內泥土增廣田圩堆放竹排木排橫截河港甚有上鄕全賴湖水灌漑姦猾人戶乃於浦口下流設堰橫截百般刁難然後放水入內又其甚者假以報稅起科遂侵爲民物瀦水專利以致內地灌漑無資若不通行嚴禁終爲水道之梗今後各府縣水利官責令各塘長圩甲凡有侵截之家卽便報出姑令攺正免罪至於灘田先年曽經丈量收入防計冊內無礙水道者姑聽如舊其未經徵糧者盡數報官開除若故違隠漏本院查出或被告發害於一圩者卽罰修一圩之工害於一區者卽罰修一區之工工完另行擬罪幹礙職官定行遵勅參治若塘長圩甲通同漏隠事發一體究罪決不輕貸庶乎害去則利可興而細民無失所之嘆矣

一議賞格以寓鼓舞賞以勸勤罰以懲惰二者不可偏廢也府縣巡行阡陌稽覈工程於其不率令者固従而責治之究戒之矣至於塘長圩甲人等率作興事如式如期若不議賞則亦無以示勸今後府縣仍要設法處置無礙銀兩分別等第如修濬如法完報獨先者爲第一等則圩甲應賞銀花二枝重六錢仍給匾以旌之如完報稍後而修濬如法者爲第二等圩長應賞銀花一枝重三錢不必給匾中有工程浩大修濬如法𨿽其報完在後仍照一等給賞若塘長有能督率如期而各圩俱完應賞銀花二枝亦給匾以旌之若各圩未完者量行給賞此事重在開濬如法須府縣水利官臨期親行分別方可定擬母致濫給可也凡有議賞府縣一面動支一面申報亦毋得逾時凡經給匾之家三年之內若有細過事犯在官仍許訴明姑行議豁如此庶乎人心有所懲亦有所勸而事功可望其畢集矣至於承委官員積有勤勞者聽行優奬如功績卓異自當薦舉若各縣自本院奉命以來先經動工修濬者各縣仍要查出除不如式者更議加工其修濬如法者俱照前例一體給賞巡按直監察禦史劉準行生員張內蘊墾荒議

一論拋荒之故有三照得荒棄田地所在有之松江爲最甚者稅額太重民不能供一也地利所限有髙極於亢低極於窪人力未易挽回二也水利失修旱無所資水無所禦三也三者不同而水利失修之故則十居其六七

一論民不樂墾有四頃者屢行招撫民不樂従者其故亦有四方欲施工猶恐所得不補所失一也開墾未防賦役隨至二也僅得成效姦民認爲故土三也拋荒田地多系極窪極亢三年難保一熟原非中上腴田已行復熟升科輸納後設遇旱潦仍復拋荒而稅糧不可復豁四也四者不同而慮其仍復拋棄之故則亦十居其六七

一論墾荒大綱有六墾荒之道一照得熟田荒棄原起於水利之不修玆欲轉荒爲熟亦惟先修其水利而已旱鄕無不濬之支河則髙極於亢者皆可熟也水鄕無不築之圩防則低極於窪者皆可熟也墾荒𨿽非一端然必當以水利爲首務墾荒之道二水利固急而其甚不可墾之處尢當以破格優卹爲先查得蘇州府一州七縣額田九萬頃嵗徵糧二百七十萬帶耗共三百五十萬淮安府兩州九縣額田十八萬頃嵗徵糧三十六萬較農田之廣狹淮安加蘇州一倍較糧稅之徵輸蘇州加淮安十倍是蘇州之糧額重於淮安二十倍也松江府惟兩縣嵗輸稅糧一百二十萬北直八府一十八州一百一十七縣嵗輸稅糧亦一百二十萬以一府兩縣稅額抵八府一十八州一百一十七縣稅額是田地則北直多於松江百倍而稅糧則松江又多於北直數百倍也況徭役之繁織造之費郵驛之供磚廠之價丁田裏夫靑夫兵餉之需嵗坐之徵皆視稅糧而取盈焉

民何以堪之而不拋荒也哉又查得洪武二十八年戶部官節次欽奉聖防百姓供給繁勞已有年矣山東河南人民除已入額田地照舊徵科新開荒的田地不問多少永逺不要起科有气力的盡他種宣徳六年本部官又奏北京八府供給尢多乞要比例一節欽宣宗皇帝聖防準令照例祖宗培養元气一則曰供給有年一則曰供給尢多經今二百年餘其成憲俱在況蘇松根本重地培養宜先加以賦額極重加不息其供給之多且久較之山東河南北直萬萬懸絕尢當軫念若非比例題請竊恐割股充腹股肉日盡軀命將無所附麗也又況槪府原額田糧已従熟田包足原無升合虧欠後來復熟升科之糧畢竟盡爲縣總諸人所冒國家初未嘗得其纎毫之用與其盡民之利以充此輩之私囊不若因民之力而使之自救其饑餒所謂割自己之股以飫盜賊之腹又不若保全四體以自養其壽命之源之爲愈也大抵蘇松民力已竭𨿽有遺利而王者之政寜失之寛大則化國之日舒且長矣墾荒之道三照得所募鄕兵坐食無聊非心易生合仿古人寓兵於農之意較其武藝列爲三等上等畱守汛地中下二等撥令水利武職官統領開墾俟其成熟卽爲屯田永業則餽餉之資漸有所賴嵗派兵銀漸可減省蓋無事則散而耕兵亦民也有事則聚而戰民亦兵也兵不撤而坐食之病可免矣墾荒之道四照得各衛所新軍無補行伍之實用月費八斗之糧查得隆慶元年金山衛奉例赦歸新軍六百八十九名嵗省口糧六千六百二十四石一年如此他年可知一衛如此他衛可知嗣後合無將有力軍罪罰令開墾防百畝須將本犯解發該府監水利官不時查比工完成效正官親勘著實方準釋豁其無力軍罪解發到衛者不必責以差操仍發管屯官統領按月給米量撥荒田數畝令其開墾屯種則刑罰之內亦財用所出也墾荒之道五照得挨參吏農內中多有願加納者詿誤問革吏農及監生省祭等內中亦有願納贖者合無出給明示聽其告墾準參準贖則於愛惜人才之內而兼寓區處荒田之方庶利興而法亦不廢者又一道也墾荒之道六已前諸法施之平時則然卽不幸而有水旱饑饉之憂發粟賑濟召民開墾官賴其力以興利民得其力以全生者又一道也

墾荒施工議

一造冊荒田之踏勘旣未可以無據而空查勘荒之數目又未可以臨期而卒辦須行各屬先著塘長督同該年圩甲人等丈量造冊備開四至步口有無業主或系新荒或荒之甚而爲積荒或又極甚而爲板荒明白開報呈遞然後委官按冊而稽其田則田之荒熟旣不能掩按冊而覆其步則步之虛實亦不可逃矣

一委任勘荒職員所關至重責成委任要須得人尢當減省騶従乘駕輕舟履畝親查摘號抽覆屢覆屢同余不必覆一有不實通要覆量無水髙田仍用弓尺水深低蕩用篾防總量驗實新荒積荒板荒親注於冊使不得更攺荒少人多去處執法當嚴人少荒多去處用情當恕更究其所以拋荒之故則因可以得其轉熟之方矣

一準首有田本熟而揑作荒者今將眞正荒田盡行勘出則彼之揑作荒者卽已攺正時已無及付之不攺則罪無所逃矣律之以法彼固無辭然以聖世寛大气象論之則以開荒之故而使在在有犯法之民所不忍也合無通行出示聽其先自出首承辦糧差已前姑不必究執迷者始嚴治之又有田本荒而自行墾種者𨿽無告佃之文已有工本之費若因其旣種而卽陞其科非所以爲力本者勸矣況君相以父母天下爲王道寜可與民寸寸較量若此耶必須一體給帖準作初年開墾以勸招來以勵惰農

一查額踏勘荒田先要公同里甲弔取眞正圗籍查其已經告豁者現納何等荒糧未經告勘者系是何等糧則一向従何處補一一查明開報以便類申酌處

一分等新荒者拋棄未防艸根猶淺工力頗易定以三年限期積荒則拋棄日久艸根已深難於施工定以五年六年寛限俱止鹻薄輕糧板荒則年代愈深艸根盤結如木板然農器卒難驟入必照洪武宣徳事例聽民墾熟止納原荒田糧雜泛差役則不分三等一例蠲免

一召墾流散人民所在有之先要大掲告示招其復業往事非犯死罪舊逋不系侵欺悉與湔除勿論聽其來歸開墾委官經歷地方參以時勢人情多方設法或區中大戶或附近田鄰隨其資力量撥畝數以至外方流寓客戶本處無業貧民量給農具種子亦須聽従其願惟荒田一望極目四顧絕無人煙者此則必量撥附近民兵有力軍徒開墾或聴吏農告墾準參或聽詿誤問革吏農監生省祭告墾準贖此𨿽可暫而不可常亦所以濟其法之所窮也

一處置髙鄕之荒荒於水之不足低鄕之荒荒於水之有餘故處置之方在於禦其所有餘而瀦其所不足且如無水之處十畝而廢一畝以爲池則九畝可以常無患矣百畝亦然以今欲墾髙鄕之荒須擇其地勢最髙仰之處酌量畝數割爲陂湖其形勢則或爲丁字或爲十字隨其所宜大展陂防使廣而多受𨿽亢旱之年不至耗涸従髙瀉下均資廣及沾潤一番可以經月大雨一注眾流復積前者旣瀉後者復蓄毎年冬月疏濬一番撩泥壅田水可常深魚鰕蘆葦之利又足以補其所費髙鄕水利無逾於此低鄕圩分先要堅築四圍隄防田橫之防長至數丈可以各自施工縦直之防長至數十丈或百丈此非並工不可圩田中間畫以界防有二頃者界以一字三頃者界以二字四頃者界以三字五頃者界以十字六頃者界以二十字七頃者界以三十字八頃者界以井字而溝通之蓋各各界斷則戶少而力齊易集而易救此治低田之法也隄防邊傍令栽水楊護以茭葑蓋茭之性紛披揺曵與水周旋而不與之忤比其及防已如彊弩之末勢狂怒盡解防不衝齧年年挑出田中泥土防益堅厚茭益丰肥可以常保無虞惟狹河及淤泥易積去處不許

一施工辟治艸萊乘其時則易逆其時則難冬月之艸根芽收斂鋤掘易施且冰結霜凋艸根易絕故冬間一日之工勝於來春十日不然春陽旣布根已穿泥𨿽盡力翻耕益固結而不可解幸而墾轉又將屈曲而復萌矣

一攤稅低鄕做防之處髙鄕開河之處田旣有所廢棄則廢棄之糧相應攤加於各戶卽以其現在之畝數而均認其應納之稅糧則不求攤而自攤矣蓋糧𨿽量起輕科其原額畝數之不可或缺則例當如此

一收籍開墾荒田工力繁難較其所費多於田之價值近者召民墾種民不樂従者止因賦役繁重所得不償所失且故主爭認則花利未必得而勞費亦徒然爾若是則誰肯出其力以自入於賦役之网羅哉又誰肯身任其勞而使他人坐收成利哉今寛其年限量起輕科似矣然槪行收冊未免混報差役徭開荒之累仍在也且業主現在而荒者謂之惰農逋逃而荒者卽爲姦民姦民惰農得免於罰幸矣豈可聽其現成爭利合無預爲區處著爲成令告墾之始不論逋逃現在徑與開除舊名成熟之後不分本區外人悉聽永爲世業收冊則別以召佃名色另附冊後不入編差之數糧裏混報差役者坐以枉法詐害罪名有肆害攘奪者𨿽系伊人原產亦以彊占治罪無貸徧出曉諭使眾通知常川張掛墾荒實效其在玆乎

一陞科照得各屬錢糧𨿽有飛灑欺隠等獘然而此增彼減東漲西沒則總內原無走移且荒田告豁之糧旣應於額外加攤則告復陞收之糧仍當於總內減額始爲允當有司不察但遇告勘荒田則有所謂攤荒之令縱有陞收告復永不聞有所謂減額之恩日積月累贏出及千及萬官府方欲畱之以奏羨余之名而不知此項錢糧旣不在官又不在民徒爲縣總之所幹沒爾今當籍其墾荒佃戶姓名另造一總冊不時稽查俟其陞科年限將此起熟之糧另作一項支銷或貯社倉以備賑濟其陞收之額則聽畱於籍以俾補他日之賠荒則荒糧旣不必於額外攤加而羨余又不徒置之幹沒之地矣

按治水治田相爲表裏前已敍之詳矣今本院首開吳淞江以通震澤次開蘇松下流諸河以達三江則下委旣治次開常鎭諸瀆以導下流則上源亦修復刋布治田六事通行四郡責令所司各就田之髙下開溝渠築圩防然後旱潦有備云

三吳水考卷十四

欽定四庫全書

三吳水考卷十五

明張內蘊周大韶撰

水績考【小序】

古人有言非常之原黎民懼焉及臻厥成天下晏如也夫展輿圖於指掌殫精神於河渠溯委尋源殺流分勢究其通塞之故相其髙下之形籌其利害之幾而務立爲將來永久之利一望茫莫得要領其初議亦大落落矣逮其事定功成民乃永賴是非獨才知有餘則其精神之所到也語云弗慮胡獲弗爲胡成是故事弗可無績也績用弗成所以勤事者安在紀水績者語成勞也非自多其功伐者也是禹貢之遺也

水績考

夏

三江旣入震澤底定【司馬遷云昔禹之治水於吳則通渠三江五湖】

秦

鑿曲阿【卽丹陽縣古云陽也秦時史官奏云陽有王气遣人鑿北江以敗其勢截直道使曲

因名曲阿縣】

吳

赤烏八年

開破岡瀆【建康實錄云吳赤烏八年使校尉陳勲發兵三萬鑿句容中道至云陽西城以通吳防船艦號破岡瀆上七埭入延陵界下七埭入江寧界於是東郡船艦不復行京江矣晉宋齊因之梁廢破岡瀆而開上容瀆在句容東南五里至陳湮上容瀆復修破岡隋平陳復廢之】

晉

重開湖州荻塘【吳興太守沈嘉重開荻塘後人攺名吳興塘】

大興四年

創新丰塘【屬鎭江晉陵內史張闓所部四縣並以旱失田闓乃立曲阿新丰塘灌田八百餘頃計用二十一萬一千四百二十工以擅興造免官後公卿並爲之言詔以闓爲大司農】

宋

元嘉中

欲穿渠浛【州刺史王濬以淞江滬瀆壅噎不利欲従武康穿渠浛直出海口】修陽湖【當時因湖之廢修之成良疇數百頃】

梁

天監九年

築謝塘【彭城令謝法崇築屬鎭江】

大通三年

漕大瀆【吳郡水災有上言當漕大瀆以防淞江者詔遣前交州刺史王奕假節發吳吳興信

義三郡人丁就役】

大同中

浚梁溪【屬無錫】

重浚靑塘【屬湖州梁吳興太守柳惲重浚靑塘後人思柳公徳政易名柳塘】

隋

大業六年

穿江南河【自京口至余杭郡八百餘里以備東巡】

唐

萬嵗登封元年

築富陽捍江隄【縣令李浚築隄東自海江西至筧浦以捍水患貞元七年縣令鄭早

復修增之】

開元元年

築捍海塘【起杭州鹽官縣抵淞江袤一百五十里】

開京口河【刺史徐某以郡北隔江舟行繞埠多風濤之險乃於京口埭下開河二十五

裏渡江立埭嵗利百倍舟不飄沒】

永泰二年

重開練湖【従轉運使劉晏刺使韋損之請也】

大歷中

鑿杭州六井【李泌刺杭州以城中水鹵惡引西湖分爲六井以便民汲】

貞元中

決水漑田【蘇州刺史於頔繕完隄防疏鑿畎澮列樹以表道決水以漑田】

元和二年

開塘湖決堰【觀察使韓臯刺史李素開常熟塘湖州刺史範傳正開平望官湖並疏去

長興西湖中田及決去諸堰以復古迹】

五年

隄松江【王仲舒治蘇隄松江爲路】

開泰伯瀆【屬無錫】

浚孟瀆【刺史孟簡旣開泰伯瀆復浚孟瀆袤四十一里漑田四十餘頃】

天祐元年

吳越王錢氏置都水營田使以主水事募卒爲都

名曰撩淺

南唐

升元中

浚練湖【丹陽令呂延眞旣浚練湖復作防門以通灌注】

保大初

修孟瀆水門

宋

天禧二年

導五湖【運使張綸經度昆山常熟疏五湖導太湖入海復嵗租六十萬】

幹徳元年

詔蘇湖秀疏導壅閼【三州積水害稼詔發鄰郡兵疏導壅閼仍令發運使董之

又遣軄方員外郎楊及催督】

天聖初

築隄浚潦【天聖元年蘇州水壊太湖外塘又海防支渠湮塞詔轉運使徐奭江淮發運使趙賀董其事自市涇以北赤門以南築石隄九十里浚積潦自吳江東赴海復良田數千頃流民得自占者三萬六千家嵗出租苗三十萬】

七年

開潤州新河【天聖七年五月兩浙轉運使言潤州新河工畢降詔奬之】

景祐元年

疏導諸水【時範仲淹守鄕郡上書宰臣具言水利親歷海濵開浚五湖東南入吳淞江東北入於海用錢糧一十八萬三千五百貫石自後置農田水利使者專管湖塘河渠趙運使任內用錢糧四十三萬八千有奇是時轉運使亦委平江節度推官張去惑分捍水道】

寶元元年

疏盤龍滙及滬瀆入海【時兩浙轉運使葉淸臣以太湖民田爲豪右據上防

水不得泄而民不敢訴遂請疏云云民賴其利】

慶曆元年

開顧防浦【知華亭縣錢貽範所開】

二年

築太湖隄浚港浦【通判李禹卿言松江風濤多敗漕舟遂築長隄界淞江太湖之間橫截五六十里又修荻塘通湖州凢九十里常州許恢浚申港凡三十八里澡子港自江口浚之凡四十里戚墅港自湖口浚之凡九十里時知常熟縣範淇浚金涇鶴瀆二浦】

三年

浚孟瀆【知武進令楊澳諭民疏孟瀆通江】

浚顧塘河【知常州李餘慶浚顧塘河益引恵明河水注之漕渠復開濬河曰三十年當有

魁天下者後果如其言】

浚蒜山河【屬鎭江兩浙轉運副使鄭向疏蒜山漕渠抵於江人便利之】

皇祐中

浚常州運河【知武進令葛閎以運河積水害田疏導四十里募裏豪得粟二萬斛以給

役】

至和二年

開昆山塘【主簿丘與權開又名至和塘】

嘉祐初

開顧防浦【轉運使沈立開昆山顧浦松江顧防浦】

四年

招置蘇州開江兵士立吳江常熟昆山城下四指

揮

修常州運河【知常州陳襄以太湖積水遏運河不得入江爲民田患立法浚之其患遂

息】

五年

作田塍【轉運使王純臣建議請令蘇湖常秀作田塍位位相接以禦風濤令縣官教誘殖利

之戶作塍岸定其勸課爲殿最當時推行之】

六年

修至和塘浚白鶴滙【知州蔡抗行縣按水時轉運使李復圭知昆山韓正彥大修至和塘益加完厚民徳之立塍堨以免水患又開松江之白鶴滙如盤龍之法皆爲民利】

八年

常州望亭堰兵士撥蘇州【時轉運司奏常州望亭廢堰兵士撥蘇

州開江指揮於昆山置營興修至和塘】

治平四年

修夾岡河【都水監言兩浙相度到潤州至常州界開淘運河廢置堰閘乞令今年住運開

修夾岡河道従之】

熙寧元年

詔興修水利【命雍元直自昭文編校治浙西河渠】

二年

頒農田水利約束

三年

遣官相度蘇州水利【昆山人郟亶自廣東安撫機宜文字上言蘇州水利具書與圖首言六得六失因上所著書數千言及治田利害七事有防令亶至兩浙運司與本路提舉司共同相度】

五年十二月

以郟亶爲司農寺丞提舉兩浙水利【亶興役調夫經理橫塘縦浦期以五年而蘇州之田畢治民以爲擾防呂恵卿應召見上言其措置乖方詔命停工亶罷官旣沒其子將仕郎僑嗣緝其說亦有建明書見水議考】

六年

浚修浦瀆【八月檢正中書刑房公事沈括言浙西江浦淺塞者當浚浙東隄防川瀆湮塞

者當修請下司農貸錢募役従之仍命括相度兩浙水利】

元丰三年

開運河【賜米三萬石開蘇杭州運河淺澱】

六年

定開江兵級【樞宻院裁定蘇州開江兵級八百人専治浦閘】

元祐三年

浚靑龍江【先是宜興人單鍔上書言水利常平使者調蘇湖秀之人浚靑龍江分地程役

常熟縣丞郭三益所部前期告辦】

常州開堰置閘【有司旣治芙蓉湖爲田因開五瀉堰置閘】

紹聖二年

開浚湖浦【浙部水溢詔賜緍錢二百萬以賑之轉運副使毛漸奏數州被害卽捐二百萬倘仍嵗如之將何以繼請官貸錢七十萬緍起長安堰至鹽官徹淸水浦入海無錫浚芙蓉湖武進疏廟堂港常熟疏梅李涇以入楊子江又開昆山七�港下張浦東北導松江開大盈顧防二浦東南浚柘湖新涇下金山小官浦皆入於海自是水不爲患】

重浚練湖【知丹陽縣蘇京募民重浚練湖易置防門】

元符三年

詔蘇湖秀州凡開治運河浦港溝瀆修築隄防開

置防門水堰等並役開江兵卒

崇寧元年

置提舉司【置提舉淮浙澳閘司於蘇州以知昆山縣鮑朝懋提舉管幹】

二年

開淘吳淞江【宗正丞徐確提舉常平考禹貢三江之說以爲太湖東注於海淞江正在其下流向來潮泥湮塞水溢爲患請自封家渡古江開淘至大通浦直徹海口七十四里以常平緍錢米十八萬三千餘充調夫之費因令饑民就食確躬操畚臿先之水道遂通或言饑民就役多死降三秩確曰此役不興饑民當駢首以死以此獲愆吾所願也】

大觀元年

疏導淞江

三年

開江置閘【元年九月中書舍人許光凝奏太湖入海然後水有所歸願委官詳究利害十一月詔委本路監司檢按淞江故道疏導及命陳仲芳爲發運司屬官相度蘇州積水三年兩浙監司奏請開淘吳淞江復置十二牐】

大觀中

重建黃田上下閘【屬江陰】

政和六年

興修水利

宣和元年

修港浦

二年

修圍【政和六年差戶部趙霖具逐浦經久利害赴尙書省指說霖上其說九月詔差霖充兩浙提舉常平興修水利開浦置閘仍差童師敏充承受奏報文字霖受任復條其事目以聞宣和元年興工前後修一江二港四浦五十八瀆二年霖又應詔修圍常湖】

宣和中

開新泊河【屬鎭江六年八月勅鎭江府旁臨大江舟楫往來每遇風濤在港河容泊聞西有泊河可以避急嵗久湮廢宜令發運司計度深淺浚治以免沈溺之患遂開是河】

政和中

修江陰縣河港堰閘復開余杭上下二湖【縣令江袤躬訪

利害紹復前績後紹熙中畿漕黃黼復加修浚】

重和元年

浚塘【知昆山吳昉浚至和塘】

紹興二年

浚沿湖七十二溇水入太湖【屬湖州知州王回浚】

四年

開華亭海河【鹽官丞王玨開華亭海河二百餘里通漕灌田民享其利】

浚練湖易置防門【知丹陽縣郭京以漕渠嵗久湮塞因募民浚湖度地易置防門

十數】

七年

置呂城石墶及夾岡二防門【兩浙運使向子諲所置】

十五年

開顧防浦【通判曹永開】

重築元丰等塘【邵文炳築】

二十四年

開白茆港【時大理丞周環言臨安平江湖秀四郡低田多爲太湖積水浸灌緣溪山諸水連接並歸太湖東南由淞江入海東北由諸浦入江其沿江泄水惟白茆浦最大望令有司相視開決二十八年詔以禦前激賞酒庫錢平江府如數給之二十九年正月興工従常熟東柵至雉浦入丁涇開福山塘自丁涇口至尙墅橋北注大江分殺水勢】

二十八年

詔兩浙漕臣及監察禦史任古按視興修水利

二十九年

禁圍裹湖田【知平江府陳正同上言相視到常熟諸浦舊來𨿽有潮沙之患每得上流迅湍可以推滌不致淤塞後被人戶圍裏湖瀼爲田認爲永業乞加禁止有防明立界至違者以違制論】

隆興元年

監進院獻治田三議【李結獻治田三議曰務本曰協力曰因時】

二年

開諸浦【時浙西郡國皆大水詔江浙勢家圍田湮塞流水諸州守臣按視以聞平江府委陳彌作相度彌作乃上其宜先治者十浦並合開圍田一十三處詔令守臣沈度依狀開決許浦自梅李塘至雉浦口東白茆浦自黃沙港至支塘崔浦自丁涇塘至浦口黃泗浦自十字港至奚浦口茜涇浦自界涇至鴨頭塘下張浦自東海防至千步涇七了浦自梅浦至李漕涇川沙浦自梅防至陸鶴浦楊林浦自楊林橋至陶家港掘浦自海口至五聖港並開治之】

乾道元年

招置額闕開江兵卒【陳彌作沈度又言新開諸浦並皆通海潮進則沙隨入潮

退則沙沈墜輒致壅塞今照舊招置額闕開江兵卒次第開浚従之】

二年

開通波塘置張涇堰閘【轉運副使姜詵開浦置閘】

浚申港利港【轉運使姜詵與知江陰軍徐藏浚申利二港共二十九里深九尺濶六丈

而下流之廣倍焉又蔡涇閘舊惟用木至是以石易之】

五年

增置撩湖軍兵【専一管轄不許人戶佃種茭菱及因而包占隄防】

七年

修華亭瀕海十八堰【知秀州丘崈修葺各堰遂移新涇堰於運港九年置監堰官於顧亭林以防鹽運私發諸堰後堰外隨潮沙漲牢不可壊二州之田得免咸潮浸灌之患】

八年

復浚潤州河【郡守宋貺自利涉門北浚至江口】

淳熙元年

浚常熟許浦【詔平江守臣與許浦駐札戚世明開浚】

二年

復浚蘇松諸浦【兩浙運副姜詵奏開常熟黃泗浦崔浦許浦白茆浦而許浦最急時兩浙運判陳峴言徧歷平江常州江陰諭民並力開浚川港尋命提舉薛元鼎相視太湖利害詔馮堪開浚許浦自雉浦至梅李道通橋三十八里自道通橋至許浦口一十六里元鼎又奏開運河五十四里】

立庸田司於平江【撩漉吳淞江沙泥浚各閘舊河與瀆渠及松江之張涇通波南

北兪塘鹽鐵官紹盤龍蒲滙六磊石浦等塘】

六年

浚至和塘【發運使魏峻疏至和塘東自夾潮塘西至戴墟浦亙四十餘里】

浚常州後河【初崇寜元年知常州朱彥浚後河未防復塞淳熙十三年林寔繼之重浚河復故道袤三百丈濶三十丈深五尺後繼寔者史能之林祖洽俱再加修浚】

浚列塘置閘【常州府所屬】

重浚運河【時董其事者武進丞韓隆冑尉秦膺剛也】

重修練湖橫壩及諸防門【初練湖橫壩及東西防門順瀆防門南北防門

俱創於唐刺史韋損後屢修至是總領錢糧臣復爲修之】

十三年

浚澱山湖【提舉浙西常平羅以澱山湖泄水諸道戚裏豪彊占以爲田水壅不泄民田病之命親視開掘農民聞命歡躍不待告諭各裹糧合夫先行掘鑿於是並湖巨浸復爲良田】

十五年

開河置閘【提舉詹體仁開河置防門爲旱潦之備】

重浚丁義瀆【屬鎭江後復淤塞土人袁某率眾開浚至今賴之】

創黃水防【閏州守陳君仁所爲】

紹熙四年

浚閠州市河【郡守萬鐘以夾防居民一遇大雨往往被浸至是隨宜浚導越十六年淤

土壅閼郡守史彌堅復疏潔之】

嘉泰三年

修奔牛閘【知武進縣邱濤雋見奔牛閘久壊修之易木以石】

嘉定元年

修築練湖【丹徒縣主簿馬榮祖以湖防低狹不能蓄水修築湖隄共長四千七百八十二

丈下廣三丈六尺上廣一丈二尺】

浚九里河【知常州邢燾與知江陰縣張宗濤浚九里河面之濶爲丈者八底則五之深如

其底十之一】

紹定二年

置魏江江灣福山水軍【三部凡四千人】

五年

修吳江長橋【知府吳淵言吳江石塘橋梁摧圮給錢三十萬米一千二百石命邑令李

桃修葺植蒲葦楊栁以爲捍】

十年

浚錦帆涇【知府邱彥橚開錦帆涇以通運河】

淳祐二年

修練湖【郡守柯元壽以練湖淤塞請於朝報可遂修湖復閘辟淤加深工完後自爲之記】

景定三年

修築練湖防埂【湖自淳祐以來狹小湮塞者多至是朝廷以此委之浙西憲憲委之倅宰時丹陽知縣趙必棣建議上聞遂支撥安邊太平庫防子二萬二千五百七十一貫文平江府支米九百石収買竹木雇募人工以爲修築之計】

前進士胡恪開修三江五滙【三江包於太湖五滙三十六浦四十二灣常曲爲之制則水有所歸永不爲患乃詔給簿尉俸隨司門員外郎李公傳相度開修三江積水後轉運提刑提舉司言開淘吳淞江湮塞去處自大盈諸浦泄水入海凡用二百二十二萬七千八百一十五工錢糧一十八萬三千九十八貫】

咸淳中

重浚東蠡河【屬常州捐金募工者郡人靈甫也】

六年

攺作潤州程公上下二壩【郡守趙溍作】

元

至元十三年

作金壇南壩

二十四年

導婁江【本年水潦爲災宣慰朱淸諭上戶開浚自婁門導水入於海】

三十一年

浚練湖【疏浚河水及修築隄防斗門石防函管咸一新之】

大徳二年

立浙西都水庸田司【中書省奏立都水司於平江路】

八年

立行都水監浚吳淞江【中書省淮浙江行省咨任仁發言吳淞江淤塞奏立都水監仍於平江中書以聞特命行省平章撤裏提舉修浚一切便宜經畫以淞江故道湮塞西自上海縣界東抵嘉定石橋洪迆邐入海袤三十有八里】

九年

重浚練湖【陳庸有記】

至大初

督治田圍【江浙行省以去嵗水旱災傷田禾不收卽今春首農作將興各處田圍髙下不等今修陂塘圍防溝渠曉諭農家須要依法修置遇旱車水澆救遇潦泄水通流防集行都水監官李都水請究得修浚之際田主出糧佃戶出力系官圍田若無總佃貧窮無力不能修浚量其所需官爲借貸收成日抵數還官事有成效勸農正官定擬陞賞聞奏失誤者治罪其拋荒積水田土多因租額太重無人承佃勸諭當鄕富上人戶自備工本修築成圍聴令佃種爲主拋荒官田止納原租初年免徵次惟半而三甫全積荒則三年後第依民田輸稅】

泰定元年

浚吳淞江修漕渠開挑練湖【浙江行省請命都水少監任仁發修治平江淞江通海河道壅塞開吳淞江鎭江漕渠自江口至呂城一百三十二里並練湖用建康常州平江江陰本路五郡人夫】

復立都水庸田使司置石閘【元年浙江行省以平江松江通海河道比年壅塞官民勢豪侵占水面挿蒔蘆葦復爲蕩田以致水不通流遞年水旱相仍官民虧失大利二年中書右丞旭萬傑奏吳淞江等河若不設立衙門管領毎次挑浚費錢糧損民力松江府正管兩縣別無親管事務將松江府革罷兩縣撥屬嘉興路依先設立都水庸田使司專管任先所管勾當以任仁發爲肅政亷訪副使従之仁發等因上言吳淞江等處河道今已開通擬合瀦閉附江達海分流支港於平江嘉定州之趙浦嘉興上海縣之潘家浜烏泥涇三處各置閘二座設官管領依時啟閉以遏渾潮使閘內淸水一歸於海衝渲江道深濶渾潮不致旁流入江停滯淤塞去害就利以圗經久之計従之】

天防二年

罷庸田司復松江府

至順中

浚江陰縣河【江浙行省謂江陰之水由蔡涇北出江口一百五步委同知州事萬某挑

浚下閘以西一千八百五十餘丈】

復開元堰直河置斗門於張涇盤車二堰

至正元年

浚江並渠堰【是年冬十月撈漉吳淞江南北防下泥沙浚各閘舊河松郡西門外漕渠至張涇堰凡一十二處長六十三里役夫一十九萬八百四十用米四千七百四十七石鈔二千一百六十四錠各有奇】

復立都水庸田使司【中書以浙江行省中書左丞相欽察臺開府言浙西水利近年有司失於舉行隄防廢弛溝港湮塞水失故道民受重困今後莫若都水監官嵗委一員分治浙右仍令各處農事正官帶知圍田署銜責任有歸官民兩便及監察禦史言擬復立都水庸田使司愼選諸曉水利恪守官箴之人披按圗志討論舊績使専其任責以成效】

二年

修捍海塘【都水庸田司修華亭捍海塘式原髙一丈面濶一丈底二丈】

明

洪武七年

浚澡子港【知常州府孫用以武進澡子港嵗久淤塞用四邑丁夫開浚臨江置閘】

九年

開至和塘等堰壩【長洲縣民兪守仁等訴蘇州污下上流迅發𨿽有劉家河難泄眾流之橫潰張氏曽開白茆塘劉家河分殺水勢自歸附來十餘年間並無水害今常熟昆山之民於白茆塘西昆承湖南諸涇及至和塘北諸港汊並爲堰壩不使通流致水泛濫遂差官相視開之】

浚江陰申港【一名申浦水入大江東入五瀉西入三江港】

二十四年

浚得勝南新河【舊名列塘西北入楊子江】

二十八年

浚江陰縣橫河置安吉縣劉家西鄕等壩安吉縣

五沸石山等溝

三十年

築蠡瀆河堰【時武進蠡瀆河湮塞復築堰瀦水以資灌漑】

三十四年

重浚練湖【知府劉辰知縣董復事實】

永樂二年

江南大水戶部尙書夏原吉治水【初朝廷以蘇松水患爲憂命戶部尙書夏原吉疏治太常少卿袁復輔之尋遣僉都禦史兪士吉賫水利集賜原吉使講究拯治之法而華亭人葉宗行亦上言治水方略送原吉聴用原吉旣得請遂自昆山東南夏駕浦掣吳淞江水由劉家河入海挑嘉定西顧浦引吳淞江貫吳塘亦由劉家河入海浚常熟白茆塘引太湖諸水入揚子江於上海東北浚範家浜接黃浦通流入海用宗行言也】

三年

增修嘉興海塘【塘爲風潮圮壊適右通政趙居仁按浙以鄰近嘉興九府之民增土

修築】

四年

修孟瀆河【初洪武二十七年嘗浚孟瀆止通輕舟後閘官陳讓具陳江南漕運之利至是

朝廷命通政趙居仁率蘇常等郡丁夫浚導視舊倍加深廣】

十一年

重浚江陰運河

五年

詔巡撫工部侍郎周忱治水【是時廷臣言蘇州之田卑下常有水患宜設法疏浚以利生民詔巡撫侍郎周忱兼總其事忱以吳淞江東連大海西接太湖而北平坦民間開墾成田江水壅塞乃督民開修昆山顧浦親往江上立表江心盡去壅塞自是水得疏泄】

六年

築練湖隄修防門【知縣陳誼事實】

七年

修田圩通河道【本年大水七月十七日風各處低圩防塍俱衝坍忱奏畱官糧府三十萬石縣六萬石賑濟時水利等官先被巡按禦史何永芳奏革忱復奏請各官來任未半修治事完】

八年

修浚邊海諸河【巡撫侍郎周忱修浚金山衛獨樹營至劉家港諸河】

九年

築海鹽新塘【塘屬爲風潮所壊是嵗尢甚知府黃懋欲於塘內重築新塘馳疏以聞命工部移檄布按二司勘計物料僉事陳永綜理其事而參政謝輔繼至相與協力因舊址廣狹鳩工役民起土運石撤其舊而新之外甃巨石中實瓦礫頗爲完固】

景泰間

築澱山湖隄【知松江府葉冕修湖隄湖北界昆山各較彼此工莫克就冕一視之督府

民修築萬餘丈二邑賴之】

修練湖

五年

浚白茆等塘【是年夏大水淹沒田禾巡撫侍郎李敏知府汪滸躬往相視挑浚靑墩浦

橫瀝塘以通白茆開三堰引水通鮎魚口仍去海口淤塞約千餘畝】

天順三年

浚吳淞江【巡撫都禦史崔恭命工浚吳淞江分江爲三昆山縣自夏駕口至白鶴江四千六十七丈上海縣自白鶴江至卞家渡四千六十七丈嘉定縣自卞家渡至莊家涇五千五百六十七丈】

浚鎭江漕河作閘【従尙寶少卿淩信言命都禦史崔恭浚自京口至奔牛一百六

十里各置閘信吳江人】

作奔牛呂城壩閘【壩有官守之】

四年

浚蒲滙等塘【巡撫都禦史崔恭浚蒲滙塘及新涇四千丈鑿曹家溝南抵新塲二萬丈

浚六磊塘鶯脰湖烏泥涇沙竹岡諸水入於黃浦】

浚江陰城壕

重建湖州長橋【知府嶽璿以長橋嵗久圮壊鳩工重建三洞環之以通水利】

五年

浚九曲港浚胥口塘【吳縣知縣樊瑾以香山西南舊有九曲港淤塞已久乃浚

之以通舟楫並開胥口】

成化初

築練湖隄及防門圅管【知縣蔡寔所築】

七年

浚吳淞江【東自徐公浦西抵夏駕浦】

八年

置僉事於浙江專治蘇松等府水利是年築捍海塘【知松江府白行中築捍海塘初沿海並有塘隄嵗久頽圮七年秋大風海溢漂人畜沒禾稼巡撫都禦史畢亨巡按禦史鄭銘水利僉事吳防僉議復隄行中承檄委同知傅愷楊憲知華亭縣戴冕知上海縣王崈之督工興築毎浹辰行中輙一臨視越兩月而塘成華亭自海鹽至上海界築三萬四千七百六十有九丈又爲外隄起戚漴至平湖界五十有三里用耆民居文吳克平議上海自華亭抵嘉定界築一萬七千七百四十有八丈面濶二丈址倍之髙一丈有七尺】

修海鹽塘【是年七月十七夜風潮大作平地水深丈餘塘石悉皆傾圮參政邢簡僉事趙

銘躬臨按視督府同知楊冠等仍用舊石修築】

甃吳縣山鄕堰牐築西華石隄【吳縣山田苦旱瀕湖田病潦知縣雍泰躬履審視遡流尋源得於穹窿山腰所謂法雨泉者上流爲堰下分二道近采香徑瀦之成潭仍甃三石堰各置牐隨水啟閉復市山石由馬迹山西南而東築西華石堤三千一百丈有奇址廣一丈上收八尺以捍禦風濤湖田亦免侵蝕民賴其利】

九年

添設蘇松嘉湖五府勸農水利通判屬縣縣丞各

一員【使專掌水事以爲民利】

浚宜興便民河並浚觀鶴樓河【知宜興縣袁導奉巡撫王恕命募工浚便民河五千四百丈延袤三百里又於觀鶴樓積淤成陸處浚之復辟其東小河達縣南城以避西氿溪之險】

十年

開吳淞江【巡撫都禦史畢亨與知蘇州府丘霽議開吳淞江自夏駕口至西莊家港嘉定

分浚六千三百五十三丈袤共一萬一千七百七丈】

十三年

修海鹽塘【是年春海鹽潮水泛溢漂溺居民盧捨甚眾至於八月修捍海塘成】浚吳淞江及諸塘浦【僉事伍性浚吳淞江中段四十餘里及顧防趙屯都防諸浦蒲滙楊林新涇等塘又議開吳江長橋淤土以泄湖流工未畢代去仍差主事姚文灝代之】

治三年

浚江陰縣城濠【初江陰縣知縣周斌重浚城濠嵗久爲市民所塞築屋以居至是知

縣任良才撤屋浚河還於舊規】

四年

浚宜興諸瀆及漕河【水利僉事伍性命宜興縣浚湯溪等瀆凡五百六十六丈

八年復命縣浚五賢等瀆凡二千六百六丈】

六年

浚宜興葛溪瀆【僉事伍性凡一千四百九十丈淤處盡浚深之】

七年

浚江陰縣申港【知縣王傅浚申港北入大江東入無錫五瀉河西通三山港】

八年

命工部侍郎徐貫治水浚塘浦湖港【時吳中大水工部侍郎徐貫與主事祝萃防同巡撫都禦史何鑑委知蘇州府史簡開浚吳江長橋水竇疏太湖之水以及吳淞江委松江府通判郝希賢浚吳淞江自帆歸口至分莊七十餘里蓋江口葦荻叢生蔓延數千畝至是悉墾除之以長洲吳江昆山常熟嘉定等縣人夫浚白茆港並斜堰七浦塘袤共二萬四千餘丈並東開鹽鐵塘十八里西浚尢涇七里】

置分司於蘇州專主水事【始差主事祝萃旣而仍命姚文灝領其職】

九年

築長洲縣沙湖堤【提督水利主事姚文灝見沙湖風浪險惡且多盜賊築堤橫截

其中廣三丈袤三百六十丈】

設導河夫於沿江【毎嵗於均徭內編銀貯庫以備興修雇募之用】

十一年

浚宜興河瀆【先是九年主事姚文灝命浚仕瀆等四瀆凡八百五十五丈十一年文灝復命浚白龍河是年工部郎中傳潮命浚黃犢等五瀆凡八百五十五丈知縣張偉亦以是年浚運河】

十二年

浚崧子浦【松江通判原應宿疏之嵩塘卽崧子浦也】

浚許浦塘【知常熟縣揚子器以塘壅塞浚之廣十二丈深八尺長四千三百二十丈得舊石閘於雙墩移置海口謂梅李居於上流復浚之長六千一百三十丈深廣減許浦十之二】

浚鎭江新港【水利郎中傅潮事】

修築練湖【知縣髙謙事】

浚湖川塘【太倉州民吳賢見塘淤塞田失灌漑陳於巡撫都禦史彭禮及水利郎中傅潮命蘇州府通判陳暐率州判官黃�浚自徐昌橋至金雞口凡八千五百十丈入昆山西段又六百丈其廣十丈深九尺】

十四年

浚宜興港瀆【工部郎中臧麟浚莊前港並丁山等瀆凡六百六十丈又浚盛瀆鴉瀆凡

六百八十丈】

十五年

重浚黃田閘【江陰知縣徐禎時浚】

十六年

修鎭江河溝壩堰【凡一百四十處】

十七年

修宜興後河三【郎中臧麟修】

正徳三年

築鎭江博望新閘【閘舊在九曲河口其圮已久正統間邑人孫某捐貲別建於嘉山下嵗久復圮至是又卽博望故基東數十步建新閘與嘉山閘相攝水利始通】

命都禦史兪諫治水

六年

浚江陰利港【都禦史兪諫命通判溫應璧縣丞黃霆浚】

七年

浚江陰新溝港九里河【通判溫應璧浚新溝港縣丞黃霆浚九里河】浚宜興河瀆浜港【先是宜興永安等河瀆港浜俱淤塞都禦史兪公命知縣劉一

中縣丞李延玨重浚凡七萬二千四百三十二丈】

本年攺設浙江兵備副使帶管蘇松水利浚常州

運河【知府李嵩以運河淤塞復加浚治民甚利之】

修海鹽塘【通判韓士賢與知縣辛九齡重築海塘自教塲迆邐而周二百四十丈翁家塘上塘共六百五十丈了義塘三千三百丈澉浦塘一千三百丈龍王塘談家塘又數十丈】

十五年

命工部尙書李充嗣治水添差郎中林文沛顏如環【先是十四年廷臣以東南水潦爲言巡撫禦史謝琛請開吳淞江故有是命李尙書奏請屬官巡按禦史亦以爲請遂差郎中林文沛顏如環顏郎中分管松江杭州嘉興湖州四府及蘇州之嘉定一縣林郎中分管蘇州常熟長洲吳縣及常州鎭江府並太倉鎭海鎭江崇明等衛所其太倉州昆山吳江則顏林二郎中共管】

十六年

開白茆塘【林郎中督同蘇州府知府徐贊同知徐幹通判傅潮指揮翁仁廣管理開自常熟東倉起至東海口長一萬七千三百九十二丈五尺深自八尺加至一丈五尺濶始二十八丈加至三十三丈又督同通判萬奎縣丞趙經等開過昆承湖口時涇新開洪艸鞋洪蘇家洪南北上州洪中洪周家洪東西錢港尙湖口朱涇界涇陽城湖口雙漕浜姚黃漕新開河廟涇東橫涇張莊溇武城涇共一十九條皆白茆之上流也】

嘉靖元年

開吳淞江【顏郎中督同蘇州知府徐贊松江知府孔輔蘇州府同知冷宗元等開自夏駕口起至龍王廟舊江口止共長六千三百三十六丈二尺濶一十八丈深一丈二尺又督湖州府同知徐鸞開濬大錢小梅等港並沿湖七十二溇以通太湖之上流蘇州府通判孔賢開濬趙屯大盈道褐等浦以通吳淞江之上流】

二年

開蘇州府各州縣塘港河浦【提督水利郎中林文沛命吳縣開光福塘胥口塘共長四千九百四十六丈以泄太湖之水入於婁江吳江縣開王家田港東莊港王家港方家港白浦港倒闗港夏姚河盛市港南盧港共長一千五百八十七丈以通富陽天目嘉興諸水歸太湖出白蜆江入澱山湖太倉州昆山縣開楊林河長八千四百十五丈以泄陽城湖之水於海昆山縣開南大虞浦長一千八百二十二丈以泄陽城湖水使入婁江常熟縣開市河梅李塘福山港共長一萬一千四百九十八丈以泄尙湖之水於楊子江開鹽鐡塘一段長二千六百六丈以泄白茆支流嘉定縣開鹽鐵塘接西練祁長四千三百九十八丈使北達太倉劉家河東通本縣東練祁各入於海本縣又與昆山上海同開吳淞江淤淺處二段共長四千三百七十七丈使澱山等湖之水由是入海】

開華亭上海塘港【郎中林文沛命華亭縣開南橋塘金滙塘官路港站船浜北蟠龍塘南嵩塘官莊涇靑村港黃泥漕尹山涇米市塘共長一萬九千四百九十五丈上海縣開舊江走馬塘周浦塘站船浜鹽鐵塘六磊塘共長一萬六千五百五十丈以泄當湖三泖澱山湖諸水使各通黃浦吳淞江以入於海】

開常州各縣河瀆【郎中林文沛命宜興縣開南朱瀆洋防瀆澑溝瀆茭瀆辛瀆幹澤瀆長淩瀆丫瀆盛瀆山瀆丁卯瀆辛瀆三千港洞宵圩北枝河鮎魚河莊河萬壽河鳥嘴瀆永安河興旺河長壽河瓦屑河雙橋瀆蘆長河窖莊河盛瀆張墅河共長九千五百八十六丈以泄東西二氿荊溪之水入於太湖武進縣開得勝南新河長七千七百五十丈江陰縣開靑陽河西山塘九里河共長九千四百六十一丈以泄運河之水於揚子江無錫縣開閭江港二百四十五丈又開西新河永安河包沿河蘇塘河共長一萬二千五百三十一丈亦以泄運河之水使歸常熟宛山蕩散出白茆諸港】

重修海鹽塘【先是塘爲風潮所壊郎中林文沛督率有司修築共長一千三百七十丈】

三年

取回郎中林文沛札僉事熊允懋帶管

四年冬

差水利僉事蔡幹

五年

開蘇州塘港河浦【蔡僉事干督太倉州濬閘頭塘長洲縣濬市河三段自葑門善教橋起至打急路橋止吳縣濬市河七段盤門新橋北起至石灰橋止又興福塘一段昆山縣濬黃昌涇上社塘注浦道褐浦常熟縣濬三丈浦橫瀝塘嘉定縣濬西練祁河趙涇北橫瀝河桃樹浦虯江木瀆港舊江界河南鹽鐵塘雙塘河修海防等處】

浚常州河港修閘【蔡僉事行江陰縣濬脫水港馮涇河白蕩河應天河泥塘河蔡

港黃山港修黃田閘動支官銀二百一十五兩六錢用之】

浚松江上海浜塘江【蔡僉事督上海縣濬張家浜東村塘馬家浜舊江靑龍江

等處】

九年

仍差工部郎中朱衮治水

二十二年

攺兵備副使山東按察司帶銜帶管水利

二十三年

巡按禦史呂光洵兩疏題請修治水利

二十八年

仍兵備副使添設糧儲參政一員河南布政司帶

銜帶管水利

三十五年

裁糧儲參政仍攺設兵備副使湖廣帶銜帶管水

利

三十八年

巡撫都禦史翁大立題請興修水利

四十年

兵備副使王道行兼管水利

四十五年

江西左參政太倉淩雲翼題請臺臣提督水利本年攺差巡鹽禦史仍勅浙江水利僉事帶管蘇松水利

隆慶四年

巡撫都禦史海瑞開吳淞江開白茆港

五年

巡按禦史劉曰睿題請水利事宜並墾荒則例本年勅巡撫都禦史專管水利浙江僉事仍舊

萬曆三年

修捍海塘【是年五月三十日夜海潮泛溢衝坍海塘西自秦駐山東至白馬廟延袤一十八里漂流廬舍溺死人口無算副都禦史謝鵬舉題請修築都禦史徐栻吳善言相繼爲巡撫築完】

四年

命監察禦史林専督三吳水利兼管巡江【時水政積廢乃首復練湖次開孟瀆河復濬吳淞江濬吳江長橋兩灘龎山湖口至吳家港泄太湖之水於吳淞濬松江秀州塘蒲滙塘山涇港官紹塘泄泖湖之水於黃浦濬太倉七浦楊林常熟白茆塘三丈浦許浦泄陽城昆承等湖之水於江海濬江陰之九里河山塘河舜河靑賜河雷溝武進之白鶴溪太平河順塘河丹陽之九曲河泄運河之水亦入大江築武進無錫江陰之芙蓉湖田圍濬走馬塘以漑嘉定濬大瓦浦赤涇以漑昆山濬橫塘橫泖南北盤龍塘沙岡竹岡南橋塘都防浦以漑華亭上海及靑浦鑿宜興西氿之裏河水賴宣泄風波盜賊之患亦各寜息】

附治水事實

吳江縣太湖諸口丈尺

牛毛墩卽東湖湖水東北流由廟涇甘泉三江等塘二十里直達龎山湖入吳淞江今東湖盡淤成田止存三大河泄水其由南仁河入者爲西水路由十家籪入者爲江漕路

南仁河濶一百二十丈治九年定後濶二十三丈正徳十三年定北折爲西水路濶七丈長十八里至長橋河又東北折爲東水路濶二十三丈正徳十三年定凡十八里至白龍甘泉三江等橋其附南仁泄水南倉等港凡十俱濶四五丈又附南滧港濶五丈東出徹浦又附中滧港濶九丈東出甘泉

江漕路濶一百二十丈治九年定北流至廟涇大浦廟涇港濶六丈東入葉澤湖嘉靖二十三年定大浦港濶七丈長三百丈嘉靖二十年定

八斥運河北段東西各長一百三十三丈南北濶九丈南段東西長七百五十二丈南北濶一十九丈三尺

白龍橋西二港各濶六七丈去縣治南十二里由東水路沈家港西泄太湖牛毛墩之水

徹浦橋港去縣治南九里西接東水路長五十丈東入尙湖濶十丈

甘泉橋西濶六十丈東入龎山湖濶六十六丈正徳十三年定後南北長八十丈東西濶十八丈嘉靖二十三年定運河濶十三丈

【按甘泉橋下有泉淸激甘冽烹茗極佳最深處有龍窟焉河東有甘泉祠典祠龍神旱禱輙應波流湍汛舟過禱之諸橋泄水此爲最要今上下淤塞日漲爲田湖水南泛險移於八斥浦之大浦矣】

三山橋港濶四丈定海橋港濶十八丈萬頃橋港濶一十一丈仙槎橋港濶六丈俱嘉靖二十三年定

三江橋港去縣東南二里範蠡乘舟入三江口卽此南段東西各濶三十四丈南北各長五百二十丈其北段東西各濶二十丈南北各長一百丈嘉靖二十三年定

【按自三江橋至徹浦皆石橋爲竇凡一百三十六爲橋凡九自西而東一曰三江二曰仙槎塘折而東南三曰萬頃四曰定海五曰三山六曰甘泉七曰通津八曰龔家九曰徹浦皆西承太湖水流入龎山湖】

觀瀾港濶一丈北入龎山湖

自牛毛墩至此爲東南泄水第一要處

吳家港濶四十三丈治九年定後濶二十四丈正徳十三年定西接太湖東流不半里北至長橋吳淞江入龎山湖今盡漲南湖皆爲蕩分爲三港一港東流十里至甘泉濶亦如之一港東北流至長橋三汊口濶亦如之一港流爲斜路八里至縣西門濶五丈俱正徳十三年定內湖墓梅裏石裏八港俱四五丈按此皆闗要害宜多開河渠以泄湖勢者也

長橋河濶一百三十丈其南卽湖今淤爲田止有牛毛墩東西漕江等路並吳家港等處數漲數濬治四年濬還爲湖嘉靖元年濬南至十字港卽三汊口長一百九十九丈濶如舊北至顧公祠濶五十六丈嘉靖二十三年濬南灘上段東長三百九十二丈西長二百四十九丈南濶一百三十四丈北濶一百丈下段虹亭基之東西各長八十四丈各濶七十八丈

長橋之北養濟院東西長三百七十丈南濶九十一丈二尺北濶九十五丈養濟院至顧公祠東西各長四百一十丈南北濶三百一十丈自顧公祠至龎山湖口東西各長三百一十八丈濶一百一十五丈其唐家坊迆邐西北運河南北各長一百七十丈東西各濶九十丈

自吳家港至此爲東南泄水第二要處

市河三道一自西門至縣治前濶二丈三尺縣治前至東門濶二丈二尺一自利民橋卽亭橋至小東門濶一丈二尺一自治安橋至小東水門濶一丈六尺俱泄水入吳淞江

平望運河長一百二十六丈濶狹不等

已上皆吳江縣治東南闗水道

牛腰涇三分港各濶七丈五尺

七里港枕吳江縣治西門外南自流虹橋【卽弔橋】過東濠沿太湖而北凡七里內西受太湖之港凡三曰烏埠港曰西渠曰大姚渠其東泄入吳淞江之港凡六曰北城河曰南倉河曰北倉河曰南柳胥港北柳胥港曰新港

涇港濶二十五丈去吳江縣北九里東過古塘入長洲縣界經縣河微折而南由夾浦橋東入吳淞江內附柳胥潘奇王家滙港俱濶五六丈

【按吳淞江上流南漸漲而爲田去水惟涇爲速故夾浦最險】

鮎魚口濶一百三十丈去吳江縣治北十八里受太湖水北流滙爲齾塘又北過五龍橋入吳縣盤門運河循城而東出黃天蕩經瀆墅湖者入吳淞江經陳湖者則入澱湖三泖分注沙湖至和塘者入於婁江並入大海內有麫杖港濶八丈

綺川卽莫捨溇濶一百三十丈去吳江縣治北二十里南受太湖水北滙於楞伽山下爲石湖

白羊灣去吳江縣治西二十里北注越來溪北行十里許出石湖其別支亦出莫捨溇

越來溪濶十丈

胥口去蘇城西南三十六里屬吳縣濶九丈出胥門大石灰橋

已上吳江縣治北闗水道

【按新漲阻塞水利講求修浚者自古以迄今則其爲害也無疑矣然利害所闗不在上流則在下流而古今又不相沿湖州一郡在吳江上游水源之所由來也下流一阻上流爲潦勢所必然此疏浚之說不容不講者夫百畝之田多分河港且猶爲利而況利在吳江旁及鄰郡者乎浚吳江利在湖州然則吳江之利何求亦曰浚華上昆嘉云爾此上流下流之別也】

元大徳八年

都水監開江丈尺【附】

吳淞江東南黃浦口起至大盈浦口止一萬五千一百丈

大盈浦口起至永懷寺東止一千六百丈

永懷寺東起至趙屯浦口止一千五百丈

趙屯浦口起至陸家浜止二千三百五十丈陸家浜起至千墩浦口新洋江止一千六百丈通計長二萬二千一百五十丈

廣二十五丈

深一丈五尺

明

崔都禦史開江丈尺

大盈浦東至吳淞江巡檢司二萬二千丈

新涇西南蒲滙塘入江四千丈

曹家溝平地開至新塲長三萬丈廣十四丈深二丈

萬防五年

開築河堤丈尺

蘇州府

太倉州

大河幹河

七浦塘長七千九百三十四丈

楊林河長九千六百九十六丈五尺鹽鐵河長六千六百一十八丈五尺吳塘二段共長一千二百七十五丈顧浦長一千九十四丈

至和塘長一千五百一十丈二尺

石婆河長二千九百六十三丈

潞漕塘長二千一十三丈

杜漕塘二段共長一千二百八十一丈洪泗浦長二千七百三十丈

靑魚涇長一百八十六丈

支河溝洫三百四十條段共長二十五萬五千三百三丈

官塘圩防八十五條段共長七萬六千五百七十丈

閘壩水闗共三座

七浦石閘一座

七浦塘壩一座

東門水闗一座

長洲縣

大河

閶門運河三段共長一千四百六十丈葑門運河三段共長一百六十丈

婁門運河三段共長一千八百丈

齊門運河三段共長六百一十丈

支河溝洫一百五十八條共長六萬六千六百二十九丈一尺

官塘圩堰二千八十五條共長二百七十二萬一千四百一十三丈有奇

橋梁四十二座

吳縣

大河幹河

盤門外運河長三百一十五丈

閶門外運河長二百三十三丈

興福塘長三千四百丈

采蓮涇長一千二百六十丈

裏墅河長三百二丈

魯都涇長四千八百丈

走馬塘長一千八百八十五丈

支河溝洫池塘二百二十八條共長七萬八百四十九丈四尺有奇

官塘圩岸三百二條共長三十七萬二千九百八十丈三尺有奇

橋梁二座

吳江縣

大河

三江橋運河四段共長一千二百四十丈吳家港河長一百三十丈

長橋南北灘河長九百九十四丈八尺龎山湖河長三百八十丈

平望賽安橋運河長三十丈

大浦橋北運河長一百丈

石莊頭運河長三百丈

周家莊運河長一百二十丈

平望長洲運河三段共長一千丈

支河四十五條共長一萬六百丈

官塘圩岸六百七條共長二十一萬七千三百二十一丈

常熟縣

大河幹河

耿涇塘長七千一百七十丈

白茆塘長八千一百四十六丈

三丈浦長四千一百四十丈

福山塘長五千三百七十九丈

許浦塘長二千三百三十丈

橫塘長一千七百八十二丈

支河三十一條共長四萬二千二十六丈五尺

官塘圩岸四百八十二條共長一百一十一萬一千三百四丈三尺

橋梁九座

昆山縣

大河幹河

至和塘運河長二千一百六十七丈吳淞江長五千四百一十七丈七尺大瓦浦長五千一百一十丈五尺

顧浦長六百六十六丈

夏駕浦長二千四百五十丈

澱山湖口千墩浦長四百二十五丈二尺小虞浦長二千六百五十丈

斜港河長二千一百五十六丈

至和塘長八百三十一丈

蹌開河長三百一十九丈

杜癡港長五十丈五尺

陸涇長一百丈

陸虞浦長三千六百五十五丈

注浦長三千二百八十丈

西宿河長二千六百三十丈

雞鳴塘長一千八百丈

坵墟河長五百四十九丈

錢涇河長五百四十丈

漢浦塘長三千一百四丈

支河五十七條共長三萬三千三百四十一丈七尺

官塘圩岸九百八十五條共長五十二萬五千八百六十八丈二尺

石閘二座

千墩浦口閘一座

夏駕河口閘一座

橋梁一十八座

嘉定縣

大河幹河

顧浦長五千四百二十一丈

吳塘長五千三百五十七丈五尺

西練祁運河長二千三百丈

湄浦河長二千九百六十五丈

華亭涇長三千六百九十四丈

南翔市河長一千丈

虯江二段共長一千五百五十二丈靑岡橫瀝二段共長三千三百丈

彭越浦長二千四百七十二丈

南鹽鐵長四千七百九十三丈

北橫瀝長四千七十九丈

西運幹河長三千六百二十五丈

錢涇長七百八十丈

蟠龍塘長二千一百八十四丈

雞鳴塘長三千七百五十丈

漳浦長三千九百七十一丈

新涇長二千丈

東西馬路塘長二千一百六十二丈五尺孫浜長三千九百八十四丈

東馬路河長四千九百五十丈

項涇長二千四百丈

走馬塘長五千八百五十丈

徐公浦長四千四百三十五丈

薀艸浜長一千八百丈

沙洪蘆涇二條共長四千一百二十六丈

支河溝洫一百二十七條共長八萬一千一百七十七丈七尺

圩岸一百二十八條共長二萬九千六百六十二丈四尺

崇明縣

大河

向沙楊圭狀中段大河長六千一百七十丈

支河溝洫二十條共長一萬四千四百七十八丈

海岸五十五條共長三萬七千七百三十丈

松江府

華亭縣

大河幹河

秀州塘長二千七百七十六丈

南北艸塗長一千八十丈

蒲滙塘長二千六百六十五丈

鹽鐵塘長一千八十丈

金山港張涇三乂河長一千四百八十六丈

官紹塘長一千三百九十丈八尺

金滙塘長三千七百三十八丈

東運鹽河長一千三百四十四丈

沙岡河長三千二百四十八丈

蕭塘河長七千三百丈

長浜長二百五十丈

大溝河長一百八十丈

上橫涇長七百三十丈

下橫涇長七百八丈

又上橫涇長九百二十六丈

北沽浜長九百七十八丈

陸磊塘長四千八百二十四丈

陶行橋西門河長三百四十一丈

楊巷鎭河長一百一十八丈

中段蒲滙菖蒲河長二百七十五丈北段菖蒲浜長一百三十丈

新涇河長一千五百一丈

譚界涇長三百八十丈

張宅河長三百八十丈

小鹽鐵塘長七百六十四丈

黃動浜長四百八丈

楊涇長八百丈

葉涇河長九百三丈

莊家行河長四百一十五丈

吳塘長六百丈

停林鎭市河長六百四十丈

南橫瀝長一千二百丈

南橋塘長四百一十五丈

蟠龍塘長九百八十丈

連界靑浦縣蟠龍塘長二百七十五丈通坡塘長二百六十五丈

竹岡河長二千三百六十丈

支河五十八條共長三萬二千五百七十四丈四尺

官塘圩岸堰壩三百五條共長一十四萬八千三百八十丈九尺

橋梁七座

上海縣

大河幹河

蒲滙塘三段共長二千四百五十丈竹岡河長二千五十四丈

周浦塘長三千一百七十九丈

望海塘長一千三百五十丈

陸磊塘長四千一百七十八丈

三竈港長三千四百六十丈

內外橫港二段長六千一百五十五丈四竈港長三千六百六十丈

鹽鐵塘二段長三千九百三十五丈都臺浦中段長二千九百八十七丈嚴茂塘長二千七百六十丈

馬家浜二條長二千二百三十七丈新羅瀝長二百四十丈

二竈港長三千四百八十丈

肇嘉浜城內河長五百三十一丈

城外肇嘉浜長一百一十丈

新港西門河長二千六百一十三丈沙洪河長一千五百七十七丈五尺莊家涇長二千三百四十丈

東郭浦長七百八十丈

西郭浦長一千二百九十二丈

都臺浦中流長三千八百三十五丈侯家浜長二百七十五丈

八竈港長四千九百五十丈

走馬塘長一千八百丈

沙塗港長三百五十丈

支河溝洫十五條共長三萬三千五丈橋梁四座

石閘一座

薛家浜石閘

靑浦縣

大河幹河

吳淞江長九百丈

大小山涇港長一千一百二丈

顧浦長一百九十四丈

浦江長七百三十丈

城濠長一百八十二丈四尺

尢秀涇長五千九百八十二丈

孔宅涇長一千二百丈

橫塘河長七百三十七丈五尺

蟠龍塘長三千九百四十八丈三尺橫泖長一千八百九十三丈

澱山湖口長九十六丈

支河三十三條共長一萬七千二百一十五丈七尺

圩岸五百六十九條共長三十七萬八百一十一丈五尺

常州府

武進縣

大河

孟瀆河長七千四百九十丈

白鶴溪河長二千八十九丈

太平河長二千二百一十丈

舜河二段共長二千七百三丈

東倉運河長一千八十丈

奔牛閘旁運河二段共長一百三十五丈五尺

靑絲港長三百二十丈

錢塘河長一千三十丈

興隆河長一千二百五十丈

橫溝河長七百一十六丈

吳涇長一千二百丈

徐洪港長一千五百七十丈

漕溝支河長三千二百丈

安寜河長三千七百八十八丈

延壽河長一千九百五十丈

剩銀河長二千四百八十一丈

養濟河長一千六百丈

通濟河長一千六百丈

利大河長三千七百丈

小深河長二千七十丈

塘口河長一千九百五十四丈

西河洞河長九百七十七丈

北洞子河長一百丈

北順塘河長一千九百二十丈

老鸛觜河長八百五十丈

支河溝洫池塘五百三十二條共長九萬三千四百四十四丈一尺

官塘圩岸二百八十八條共長一十六萬四千七百一十丈六尺

閘八座

奔牛萬緣橋石閘一座

甘家壩石閘一座

奔牛石閘一座

梅思壩石閘一座

雙廟壩石閘一座

大運河木閘一座

黃天蕩蘆埠港沈河口石閘二座

橋梁十一座

無錫縣

大河

南門弔橋運河長七百五十丈

大市橋河長一百七十丈

察亭河長二百五十丈

廟蕩河長三百丈

南塘河長一千五丈

城市河長一千五十丈

嚴埭河長一千三百丈

花渡河長七百丈

石灰橋河長二百五十丈

李富涇河長五百五十丈

支河三十九條共長二萬一千九百七十六丈

官塘圩岸三百六十六條共長七萬五千九百四十一丈九尺有奇

閘壩九座

五牧運河木閘一座

爛港壩長一十三丈

鴻塘尖壩長一十丈

金城港壩長一十丈

西葑壩長一十丈

楚家壩長八丈

徐瀆壩長二十三丈

東壩長二十四丈五尺

余瀆壩長九丈

橋梁二十四座

江陰縣

大河幹河

舜河長一千九百三十二丈五尺有奇利港長四千三百二十丈

靑暘運河長三千七百五十丈

順塘河長二千一十五丈

九里河長一千三百四十九丈

北橫河長六百丈

山塘河長一千九百五十六丈

東雷溝二段長九百六十丈

西雷溝二段長一千三百六十丈

桃花港長五千九百五十五丈

蘆埠港長二千七百八十二丈

支河八十九條共長三萬四千四百四十三丈

圩岸一百六十二條共長六萬二千五百五十七丈六尺

橋梁一十七座

閘六座

黃田閘一座

蔡涇閘一座

新涇閘一座

南北東三門外三淺閘

宜興縣

大河

西氿閃溪裏河長二千四百一十四丈五尺

支河溝洫一百五條共長九千八百九十二丈八尺

圩岸一千五百七十三條共長一十六萬一千一百四十六丈五尺

橋梁十座

壩閘一座

蔣敏公圩濠口壩閘

靖江縣

幹河

瀾港河長一千五百五十一丈

孤山港河長一千五百七十丈

支河一百七條共長四萬六千六百一十四丈

圩岸一百七條共長一萬二千七百丈七尺橋梁一座

鎭江府

丹徒縣

大河

運河凡四濬共長一萬七千二百六十五丈七尺

黃堰河凡三濬共長二千八百二十五丈鐵貓長一千二百二十丈

穿城大河長一千二百五十丈

支河溝洫一百二十條共長四萬九千三百三十七丈七尺

官塘圩岸五十一條共長二萬一千八百四十六丈

閘壩七座

南閘一座

京口閘一座

丹徒鎭木閘二座

新港閘一座

新丰鎭木閘一座

陳免壩一座

橋梁二座

丹陽縣

大河

運河凡四濬共長一萬二千六百八十七丈五尺

白鶴溪凡二濬共長一萬四千四百五十五丈

呂瀆河長二千六十丈五尺

支河溝塘三十一條共長二萬三千六百九十三丈

圩岸湖埂二十四條共長五千八百五十三丈

閘九座

永和門外橋閘一座

西閘一座

嘉山王家閘一座

練湖防閘一座

呂城北河閘一座

呂城舊閘一座

練湖三閘

橋梁十四座

金壇縣

大河

運河凡三濬計長五十七里六千二百八十丈

防風河長二十八里

支河三條共長一百八十里九百六十丈溝塘四十一條共長七千八十九丈

圩岸一百四十四條共長九萬六千九十七丈二尺

閘七座

低莊閘一座

小墟閘一座

橫塘閘一座

建昌圩石閘一座

七里橋閘一座

前闗岸閘一座

大蕩石閘一座

橋梁二座

三吳水考卷十五﹤史部﹐地理類﹐河渠之屬﹐三吳水考﹥

欽定四庫全書

三吳水考卷十六

明張內蘊周大韶撰

水文考【小序】

嘗觀河渠溝洫二書言治水者甚悉蓋國之利害所關故備論其事云禹貢紀績圭告成後世之追求明徳者可考而鏡焉則以聖人之不廢竹素也東南澤國儲餉所寄講求水政其事靡得殫紀其所經營擘畫必筆之竹簡勒之金石凢以存前事而告來世斯亦嘉惠元元之心非獨於文辭鉤奇彩沽後世名此與杜徵南之沈碑異矣百世而下尋斷碣於荒煙野艸之間讀遺文於騷人韻士之筆則經制了然在目慨慕興懷思所以踵乃故迹駕美前人民瘼其永有瘳乎太上立徳其次立功其次立言君子所稱三不朽者立言最下而聖賢之功徳鴻鉅非托之立言者則不能聲施後世爲後世楷程故言亦足貴也

唐

常熟塘紀功碑

劉允文

其略曰常熟塘南北之路自城而遙百有餘裏旁引湖水下通江潮左右彊家大族疇接壤制動渉千頃年登萬箱實由灌漑之利故名常熟貞元以來時屬大旱郡守隴西李素原始覩獘則曰在穿導之遂聞於本道廉訪使吏部尙書韓公秉文吳縣主簿李仲方稟其成規請事疏鑿於是參井邑之役經費財力而長洲當三之一焉縣宰李暵復善供命乃計工量日侯隟庀徒爲利渉之宜祛反壤之害詢蓄泄之勢增逺近之防人不告勞事爲永逸塘開地中工畢泉出山澤作气江湖發源積爲長流實自斯肇舟楫鱗集農商景從春秋有施水旱斯備嗟乎塘之堙欝久矣何壅之無慮而啟之有時非體仁多應用髙朗曷以越前所未暇逮今而行其志哉

宋

晉陵濬渠記

失名

其略云常領四邑治吳西境晉陵列爲大縣慶曆之元髙陽許君恢以大理丞治於斯環按四封周咨野老得申港戚墅竈子三港皆往時漑田之川廢不復治因作圖言狀列於外計司從其請始吁厥眾其集如雲乃畚乃鍤自二年冬十月濬申港凡三十八里引潮水抵城之西北隅潮再至於竈子港去申港三十里自江口濬之凡四十里斜趨縣之東北不與申港合戚墅港東南去縣二十里自湖口濬之凡九十里太湖之舟艑至焉三港之漑申港最慱繇大港之側聴民自射其便股引支水分注運瀆東幽等十九小港以釃其利長波之所貫眾渠之所殺凡漑田萬頃計工二十六萬前後凡三月而罷

昆山至和塘記

丘與權

其略曰吳城東闉距昆山縣七十里俗謂之昆山塘北納陽城湖南吐淞江由隄防之不立故風波馳突廢民田以瀦魚鱉民病之皇祐中發運使許公建言蘇之田膏腴而地下常苦水患乞置官司以畎泄之請令舒州通判殿中丞王安石相視焉朝廷從之王君繼至盡得其利害度長繩短順其故道施之圖繪疏請議如許公朝廷未之行也至和初太守呂公有意疏道明年與權爲昆山簿始陳五利一曰便舟楫二曰辟田野三曰復租賦四曰止盜賊五曰禁姦商因依仿古制役民興作旣而令錢君復言之太守於是列而上聞乃誡庸力經逺邇興屯捨宿餱薪旣成以授有司郡相元君實總之粵十月治役先設外防以遏上流立橫埭以限之乃自下流濬而決焉畚鍤所至皆於平陸蓋旬有九日而成深五尺廣六十尺用民力一十五萬六千工費民財若干貫米四千六百八十石爲橋五十二蒔楡柳五萬七千八百其二河植茭蒲芙渠稱是治小虞自嚴村至於鰻鯏瀼治新洋江自朱瀝至於淸港治山塘自山南至於東濬諸涇六十四浦四十四塘六於是陽城諸湖瀼皆通而及江田無窪瀦民不病渉是役也自城東起二十里曰任浦昆山縣治其東長洲治其西以俗名非便於是論請更之曰至和識年號也

重修昆山塘記

鄭霖

其略曰吳爲澤國三江所滙脈絡貫通自城婁門至昆山七十二里其塘曰至和南吐新洋江北納陽城湖又有沙湖鰻鯏湖介乎東西之間惟亭以東昆山西長洲支派連亙澱山湖吳淞江接顧涇黃泗浦以達於海自駟馬橋至金潼橋及新洋江陽城湖兩水交擊之會自黃墓頭至夾潮塘民並湖而居潮水往來淤泥易塞考之圖志厥初水勢茫無畔岸行旅病渉田夫病耕自至和迄今舊迹𨿽存修治之功不加非復由行之舊或從新洋江出吳淞以至葑門或自明水港泛陽城湖取蠡塘港以達婁門颶風急濤不惟有塟魚腹之憂陰霾蓄盜又有罹鴻网之患方泉魏公峻以發運節領郡復至和舊規自界牌東至昆山駟馬橋凡二十七里計三千四百二十一丈西至戴墟浦計九百五十四丈又自黃墓頭至夾潮塘七里計九百八十三丈始於季春不越四旬而竣事公又慮港防紛錯盜夫潛影鹽徒借徑於修葺之暇自涇橋至於陸涇港凡三十二處立柵三層防築堅固禁不逾越共濶一百六十丈用樁木長短一萬一千七百四十根橫柵木五百八十八丈是役也工費出於民者不計出於官者錢二萬二千二百緍米一百一十石有奇是皆增至和塘之未有興於農時人不爲病助以眾力人不爲擾可以想輿情之所共趨不以役我勞我也

重開支川記

程公許

其略曰姑蘇產甲浙枝邑常熟復甲姑蘇卽名可知已有湖昆承江浦發源也分爲支川橫貫於中挾以東騖周涇塘白茆浦李王涇咸滙焉南渡前居甿占冒脈絡弗宣幹弗克瀦溢弗克泄爲畎畝大棘百數十年間鄕耆豪右咸思開治竟惕異議淳祐癸卯陶侯過裏憫然嘆曰是川與諸涇交會爲湖海喉襟田裏命脈湮淤硋絕乃爾爰咨於眾耄倪貴賤聞言曲踴謂非侯不可於是揆延袤視窊隆準事物貴始於甲辰仲春七日一指顧頃荷鍤云如鼓袂風動侯表眾勞來咸勇於力甫一月竣事由是釃引泉流灌輸千頃堰岸雄固逺邇混融遂爲海邑永永利

華亭縣濬河置閘記

許克昌

其略曰惟蘇湖常秀四郡經渠數百畎澮數千脈絡交會旁注側出更相委輸自淞江太湖而注於海而所入之道嵗久塡閼雨少過涯則泛濫彌漫決齧隄防浸灌阡陌廼隆興甲申秋八月淫雨害稼明年大饑會有言蘇秀勢最下華亭尢近海十八港皆有堰捍潮可一切決之四湖所瀦水宜爲防門以便節減上命兩浙轉運副使姜詵與令丞行視其宜姜侯旣受防卽馳布徳意諏訪故老周覽川野盡得其便利以聞曰今宜濬通波大港以爲建瓴之勢又卽張涇堰傍增庳爲髙築月河置閘其上謹視水旱以時啟閉則西北積水順流以達於江東南咸潮自無從入卽丐以常平之帑贍其役且與守臣鄭聞會其事制許焉則相與庀徒揆日賦財計功旣具以授縣令侍其銓侍其銓亦健吏也始恊謀終盡力威以柅姦說以使人一木一石一夫一工必手自賦給不可�匿檢視作弗容茍簡乃濬河自簳山達靑龍江口二十有七里其深可以負千斛之舟因其土治岸防靑墩傍故水所敗田數萬畝還爲膏腴爲閘於邑東南四十有八里始於仲冬之朔凡五十有五日而畢蓋斂未嘗及民而民亦若不知有是役也於是耕夫野人相與來言曰昔也十日不雨吾荷鋤而待澤十日而雨吾捧土以增防今四州之人自是知耕斂而已雨暘惟天可也此吾君之澤而二三大夫之功吾儕鄙人下俚盍爲我文之其詞曰水橫流兮無津涯浩浩洋洋兮誰東之帝不寧兮謀臣來謀臣來兮夙夜水滔滔兮迆而下不塞茭兮但耕稼君王智兮如伯禹川後雨師莫余敢侮且決且漑兮介我稷黍我受一防兮終善且有汝行四方兮曽不足以糊其口盍歸來兮君王賜我以萬金之畝帝謂兮三臣錫之福兮慰汝勤報吾君兮嵗役天施我孫子兮彌丰年

元

吳淞江記

失名

其略曰嵗甲辰前海道千夫長任仁發以吳淞江故道湮塞使震澤之水失其就下之性爲浙西民害上疏條其利病疏導之法中書省以聞命平章徹裏八董役民歡呼四集樂於趨事始於大徳八年冬十一月西自上海縣界吳淞舊江東抵嘉定石橋洪迆邐入海長三十八里一百八十一步三尺深一丈五尺濶二十五丈役夫爲數一萬五千爲工一百六十五萬一千六百七十有奇至九年二月畢工復置閘竇啟閉以時焉

明

重修捍海塘記

魏驥

其略曰大海去海鹽城一里許而洪濤巨浸晝夜舂撞古有塘岸等以捍禦潮汐其保障軍民之功不止海鹽一邑而浙西諸郡皆賴之永樂初塘壊有司以聞上遣通政使趙公居仁董蘇嘉湖數郡軍民修築僅完宣徳中巡撫侍郎周公忱復俾民於塘之內增土五丈仍令嘉興府差夫七百人分方守遇坍卽修嵗以爲常正統九年風潮大作塘復衝決水溢四境傷民禾稼及郡倉糧知府黃懋復請於朝下布按二司相勘於塘內重築新塘用銀且四十萬因令所屬有罪人納贖以充費景泰五年夏四月僉憲陳公永實領其事乃因塘故址外砌大石內實瓦礫勞來工役曲盡恩意於是人爭效力費省而功倍之塘廣十有二丈髙一丈八尺眞足以障怒濤而捍居民矣後之爲藩臬爲郡縣者嗣其功而時葺之則海隅蒼生豈復墊溺之患乎

重修滬瀆龍王廟記

範純

其略云滬瀆龍王廟者祀吳淞江之神也吳淞江爲太湖咽喉吐納湖水且資之以漑田而民食賴之以足江界今昆山嘉定上海三縣而淤塞不通已百四十餘年故潦無所泄旱無所救水患滋甚民食屢艱天順二年都察院左副都禦史崔公巡撫南畿咨訪民隱首及乎江嘉定縣尹龍君晉力請治之公是其議卽率君親臨其地觀視咨嗟遂檄三縣各出夫三萬擇日興役且責成於君君至止爲二邑倡乃選夫長乃立槁捨乃賑錢米乃時作輟子來雲集歡喜趨事始於庚辰春二月至三月而畢工夫工計一百九十八萬米石計二萬七千錢文計二十萬五千江深一丈一尺濶十丈二尺長起自夏駕口至孫基浜出舊江一萬三千七百一丈江復通流迆邐入海而神之靈將日昭赫其祀事亦有所托而相爲無窮也

重修武進孟瀆閘記

失名

其略云工部侍郎周君忱巡撫蘇常諸郡常之武進故有孟瀆河閘以通東南漕運及商販之舟且漑傍近田數千頃嵗久閘壊公私病焉常守莫君愚圖攺作之以役費繁重謀於周君議以克合遂發往嵗節省稅賦浮費以市材僦工礱石於姑蘇洞庭之山而舟致之郡民皆歡忻趨事作於舊址之南丈餘其下先錯列巨杙貫以長松而後疊石焉東西石甃以丈計爲十有六崇以丈計爲二有五中廣視縱當八之一南北爲鴈趐狀以殺水勢水夾木石鑿以納懸板而上下之經始於宣徳八年九月畢工於是年之冬用徒匠以日計二萬三千七百六十木以株計八千九百石以丈計三千五百灰以斛計二十二萬磚以片計十有二萬始終董其事者知縣朱恕也

上海縣捍患隄記

修撰錢福

其略曰吳故多水患而近時尢數且甚皇上宵旰兢惕時則有若鄞進士董君啟之出尹上海承公之意進父老諏厥便得防獻之其言曰邑分東西鄕髙下迥絕東抵海障類髙亢患旱利於濬西跨五湖鐘震澤下流類卑窪患潦利於防故嘗有濬防之令矣役弗鈞而力偸規弗定而文玩患自若也玆濬則擇其人嚴其戒而已而防爲艱請以民之義孚力贍者督其役且令履畝計防程其工而分督之地濶而防逺者多爲之畛以析之以拒漫延使食其地者各效其力而無勞於官役於官者官食之而食之所出處之以權於廩藏無損也又曰農罔獲冬愈隙矣毋俟春溢弗及也且因而食之有助斂不給之義焉何公聞而賢之詳授以區畫之方埤闕之計勸懲之典而聴其行且令曰凡吏吳者式是規浙臬僉事雷公元芳以其職與聞乎是亦偉而許之君於是奉令惟謹躬率其僚馮丞以下相利庀材如其防築之應期而成袤延凡百餘里凡其崇視防嵗漫迹加尺者三蓋丈有二尺也凡其廣加崇尺者三而其閷三分去一蓋防制也其側植楊挿茭以防之凡其障而築之也析竹織蘆而匝之以干凡其材悉出於官凡奪田益隄而防於藝者官計其地而均其賦於其疆之人而東之濬者不與焉旣而有以水患聞者上乃命工部侍郎徐公原一率厥屬主事祝君惟貞大舉濬防而何公以下至於董者皆與之君子謂是役也先國之謀而上合焉預民之患而下樂焉創於一邑而四國則焉成於郡議而若出一人焉惟患之捍而饑則賑焉不可泯也乃碑於其地

濬松江蒲滙塘記

錢

其略曰三江旣入震澤底定然水至吾松則又分二道而入海蓋西北窪下則自太湖入澱山湖經吳淞江以入海東北髙仰則受杭湖之水達黃浦以入海然旱惟東南受病其患小水則西北列郡無所歸泄其患大吳淞江自勝國末湮塞迨今稍遇淫雨卽成一壑國賦虧民艱食矣天順二年都憲崔公巡撫東南首詢水患以松爲尢甚乃舉府判洪侯景徳曁二縣尹楊昕李紋治之侯等相視以爲江之故道𨿽濬必合莫若從新地鑿之力易爲而功不壊起自大盈浦東至吳淞江巡司計二萬二千丈又自新涇西南至蒲滙塘入江計四千丈濶皆一十四丈深皆二丈而低鄕之潦可泄東北則自曹家溝平地鑿至新場計三萬餘丈深濶皆與江同又自華涇塘六磊塘鶯脰湖烏泥涇入浦而髙鄕之旱亦免大小聯絡貫通噫亦勤矣哉用工總三萬五千民𨿽勞而不怨則圖本垂永之計孰愈於此哉

長洲沙湖隄記

大學士吳寛

其略曰距郡城東二十里曰沙湖其廣袤各數十里旁有盜藪以行劫爲業客舟爲風波所阻集於岸下多不能免人患之治丙辰工部主事姚君文灝來督水利始白於巡撫都禦史朱公謂堤可築公往視之亦曰可築且曰是宜用捲掃法蓋吾治河決時所已試者也謀旣恊姚君乃專任其事先是君從工部侍郎徐公濬常熟江口獲葦利之占於民者以爲公用及是遂賴其濟夫卒盡力財用畢具工垂成而君移疾去矣今郎中傅君潮來代周行田野水利大興他日行至沙湖嘆曰是堤之功其可已乎至是巡撫爲都禦史彭公復勸相之而堤竟以完告其濶爲丈三尺長爲丈三百六十隱然如城堅壯可久而水勢汪洋安流成渠耕者無浸霪之苦行者無覆溺之憂而賈者無掠奪之恐利何溥於此

重濬七鴉浦記

工部主事姚文灝

其略云東吳泄水之大道三江之外蘇有三十六浦松有八滙常有運河十四瀆然自海塘作於東南而東江以塞淞江以微水乃北折並於婁江而溢於七鴉白茆二浦故今之七鴉白茆在三十六浦爲最鉅而要然白茆海口漲沙爲梗惟七鴉獨無他妨且當陽城諸湖之衝而入海又徑但其間爲民居厄塞水性未遂治九年乃奏設導河夫於沿江旣又議收其直隨時募工十年冬始以常熟昆山二縣近浦之戶得二萬二千三百人疏自尢涇東至木樨灣凡五千五百九十丈旬有五日而成計工受直實用夫銀五千二百七十兩上濶如舊而深倍之下濶直塘兩岸市肆所侵其濶倍舊決放之日眾流奔注郡人歡傳或有道予之績者然不知諸有司之勞也

重濬吳川塘記

京兆祝允明

其略云太倉州北數里有塘曰吳川延袤九萬七千一百尺西分源於太湖歷婁江而下由巴城湖新塘以來滙焉東連小塘貫石婆港以達劉家河海潮西突巴城東注淸濁交齧又劉家港潮之緯川而西出者由益鎭塘至是而東北自七丫港花浦楊林塘潮之來亦及是而厄渾沙迎合澱壅澱洿可立而待旁田借沃泄者頻病之嵗庚申民吳賢等陳於今巡撫都禦史彭公提督水利郎中傅公屬之治農官蘇州府通判陳君暐率太倉州判官黃君譜往相度得其理乃鳩州萬有五千夫昆山千二百夫挑抉塗泥畚鍤云聚二公躬臨視之初塘身旣濶而兩岸旣立相去直與下等彭公曰是不然岸稍遇潦當卽潰塘立塞耳乃命削其廉隅俾夷而固啟役於冬十二月訖事於明年春三月中凡濬自徐昌橋至於金雞之口八萬五千一百尺入昆山西段又六千尺廣一百尺底廣四十四尺深九尺猶以民積勞日給導河夫官銀糜三千二百五十兩於是水道流利而田野辟舟楫便租賦復上下賴之

紀績碑

給事中楊循吉

其略曰上臨禦之七年爲治甲寅乃睠南顧以玆吳浙之間數被水患黎民阻饑思大拯救之爰采廷議特命工部侍郎徐公會同巡撫都禦史何公經略其事濬築惟謹而以其屬員外郎祝君惟貞從行贊畫公深惟大江之南自鎭䢐杭膏腴千里而震澤瀦聚其間壅遏不導肆爲災沴乃率司府僚吏周巡列郡盡得其利害公與巡撫公度地計工當用人二十萬乃足事因創差夫之法一甲三人而以其餘爲資給又別給米人一石先食後役凡在守令罔敢逸怠以是年十一月經始惟蘇之松陵爲震澤喉襟而吳淞七浦白茆則奔海之大道利溥而治最急者也乃以萬六千人之長橋疏其竇八十有五又於其外薙荻去澱凡千畝決爲通波隨流北折而東又以萬五千人開七浦四十里及鹽鐵尢涇各十餘里又以人八萬開白茆六十里其上曰鮎魚口者湖流之出是凡四渠爲新開河爲龍潭洪爲白魚洪爲落星港盡皆疏之悉徹海焉以吳淞三江要道水下最防乃以人萬五千開其下流凡七十里以復江之舊常州之境宜興百瀆及江陰入江諸港嵗久湮塞乃開瀆五十放之太湖又開港三導運河入江用人亦五萬公又以諸溇不通則苕霅之水不得入於太湖通而不爲之隄則水乘風返溢爲其旁災則發人二萬開溇七十有二作石隄七十里以利湖州又濬西湖利杭又作石隄三十里利嘉興蓋上源下流鈞修並治水以大通六郡人士胥慶曆觀前代致力於斯者非不甚眾亦未有若今日之大者則稔嵗之臻有不加於前乎哉

新鑿都臺浦記

潘暄

其略曰都禦史崔公巡撫畿甸咨詢利病謂農畝所資水利爲急惟松郡上海東南有田萬頃嵗入萬石舊有曹家溝蜿蜒橫亙浦之左右裏凡百十二區計一十有六人民數百萬家引潮灌田素爲生業淤塞日久民食用艱先是郡侯葉公邑令李君欲事疏鑿以瀕嵗荒歉未果玆遇都臺下采民言遂選郡判洪公景徳職司其事率夫萬有五千統制千夫長若干名百夫長若干名調度勞來翕然趨事時以兼疏吳淞江統夫人幾二萬仍分委鹽司副使贊襄其事經始於天順四年正月二十六日畢工於四月八日河之長計三萬餘丈濶一十餘丈深二丈於是萬姓交懽忘其勞勩目之曰都臺浦云

松江府水利圩圖序大學士少師徐階

松澤國也水行田疇間若奕道然民因謂其田曰圩圩也者圍也言圍於水也循水而堤焉者田圩岸所以禦潦水使不得入又穴之以泄田中之水使注諸川也嵗多雨或川流壅塞水溢於圩寸則田以漂溺而民以告饑故松之利惟水爲大其害亦惟水爲大乃其政則惟治水爲急焉國初郡邑水利皆有專官又數遣大臣爲之經畫夏忠靖周文襄其最著者也承平旣久吏習於懈民狃於安水淤不疏岸缺不補及倭患作而上下胥奔於兵莫或於農爲意由是田之圩岸毀且逾半嵗屢有水災民就貧而國之額稅亦多負矣萬曆六年皇上深惟本末哀矜下民簡命侍禦林君督有司治之君乘單舸東傅於海西至於江中歷湖泖浦涇溪滙冒寒暑淩風濤相原隰之形與水之勢濬大川六支流四十七港浜之小者九十有一求圩岸之故迹盡修築之逾年功以成告民知潦之有備歡然復趨於農流徙之歸者如市君曰此其利誠矣然非籍無以訓於久逺使勿廢也檄吾郡守閻侯圖而梓之侯以示予予曰昔在禹貢第九州之賦州厥田下下厥賦下上上錯則田之卑賦之重可知而禹萬世所稱神聖人也乃其荒度之方自濬畎澮距川盡力溝洫之外非有能益其卑去其重也今松固揚州之域圩岸者又畎澮溝洫之遺制也則松之治水其道無外於圩岸之修築抑又可知林君身督其成復計久逺而爲之籍誠可謂訏猷也已然文武之政𨿽賴方防以考見而疆界之壊於暴君污吏典章之去於害己亦自戰國而已然則玆籍可必恃以訓後乎自古天下事有人焉則興無人則廢此定理也故使前乎此有人如林君則所謂圩岸當無俟君之修築後乎此有人如林君則今之圩岸可以恆存而平成之績永賴於萬世然未易前知也仰惟皇上方以仁義爲治天下士忻忻向風焉夫爲吏而不能紓民之憂仁者弗爲也事君而不能任其事義者所不敢出也今而後懷仁抱義之士踵相接以立於朝則君之成績𨿽莫爲之紀述猶當有慕而繼焉矧其大書深刻炳然在乎予不敏敢遂稽首爲吾君吾民賀林君名應訓字子啟閩之懷安人隆慶辛未進士閻侯名邦寧字仲謐開封原武人戊辰進士其丞倅以下凡有勞者並列名左方

蘇州府水利圩圖序大學士太保嚴訥

今天下之墾田當司農鉅供者蘇松爲最蘇城介在湖海厥土塗泥利害以水圩岸者所以隄水而田卽周禮稻人匠人所掌塗防者也田甚下隰岸則陡立如城河循其外而中田焉禾在田𨿽芃芃起矣而河流猶出其上舟行者蓋俯而窺也岸或咫隙莫禦而田且沛澤矣其田之最髙阜去水逺而水不及漑者則又終古防鹵田在上下壤之間土厚而水深則號稱膏腴以其得水蓄泄可爲旱潦備也而所爲能蓄泄者以有圩岸耳嵗苦旱則河之水續桔橰而上以入於田河不拆田不乏漑嵗苦潦則戽水出於河而岸障之𨿽勞人力不盡待命於天自三江道湮疏釃失宜恆雨注積而無從尾閭也水襄於岸寸而膏腴汨爲巨浸不能與下隰者論良瘠矣廟堂深惟國計軫念民瘼枚擇憲臣專董水政而閩之林公實來公承簡書之重躬橇載之勤周爰咨諏尋源徹委決壅導積滌洳存滙塘之浦之涇之港之溪之閘之以爲宣節之大計者旣殫厥心矣條縷其目知圩岸爲切務而修築焉卑令髙缺令補廢令興薄令倍而厚浮令杵而堅規畫旣定先有司而躬督察之東馳西顧不遑寧處自庚辰嵗農隙始事凡閱嵗而次第告成方嵗之勞也故老相傳說以爲正徳之庚午嘉靖之辛酉以及於今顧辛酉之潦才匝昏旦而漂沒無算今雨浹旬彌月而民幸不悉魚者伊誰力耶先見之預圖而成勞之陰賜也公以由溺引責而不以禦災伐功嗣厥胼胝聿觀厥成蓋至玆謀及圩岸而公之大造民者悉巨細矣使公緒之就先三嵗民將不知災而且忘公力於何有然今而後其防福被慶何限也且圩防之有無其利害彰彰也農民櫛沐藨蓘罄室竭力於田而婦子懸命焉寧束手於一朝之患號呼奔走其旁痛莫之救而獨不爲先事之備余怪而求其說矣每圩田畝姑以千計田其中者姑以百計百家之中有十不恊力而九十家者修築之無益也農𨿽值有年僅給俯仰困於潦而轉徙者眾矣宜未暇爲圩岸計岸土取於田岸寛則田窄小民愚不察其損小而利大也惜不忍今令出於官何力不恊逺近風行咸徳上佚道之使永圖之懷誰不子來誰復惜小況公誠意感孚一時司牧者競心公心勸相多方視民之私計者功相萬矣故圩岸之利不難知難在公之悉民隱而爲之任之也公績不磨而有紹之者民其永賴哉夫述禹貢書河渠志溝洫者古今稽之圩圖冊慮逺也公曩嵗有事我常熟白茅所謂塘之者也余切記之玆冊太守朱公示予而屬予序以余郡人也余𨿽不文也敢辭諸

重濬白茆塘記

嚴訥

治江南之水之使之顓設也在萬曆初防而侍禦閩省云源林公其第一人云江南之雜滙具區其入於海也繇吳淞江諸川而吾邑常熟有塘曰白茆者亦其一云是塘也自余所睹記嘉靖間嘗一大濬之嵗久漸湮而田收不饒頃嵗稍稍疏之閘於海壖蓋余文甫勒瑉而閘以不堅圯矣中丞海公撫吳忽操艇臨視鋭意仍大濬中作而會公遷其志未畢今天子踐阼方與宰相恊籌所以利天下者會中丞淩公疏請興江南之水利謂必以憲臣領治水事而顓其任乃可以行便宜計久逺而責其成功公時在南臺敏練毅直輿望咸屬於是廷臣共推轂公遂簡在帝心爰有特命重之以璽書新之以符章而充是使者自公始矣公旣弭節境上則延見諸搢紳父老講求源委一一中窽則念以爲興事役眾必資於財夫所謂治水者本以利民也民未防利而顧先索財於民乎況民瘵已極卽索之必無有乎縱民不以爲厲已也而心乎民者忍乎則與撫院胡公按院前胡公今田公集諸長吏計之先是正供之賦有所謂宗人府祿糧者民見謂可緩而嵗逋以爲常繄法宜追徴可得金三百四十有奇民居並塘牟蝕水道而租匿不入繄法宜追奪可得金二萬一千有奇於是邑令畱侯言於郡守李侯而逹之而公移檄韙之夫其追奪者民甘之矣而其追徴者則以嵗比大祲民逋如故而金數不贏公則又與兵道按察使前馮公今徐公詳計之適有江上練兵羨金貯之閏州遂攜取八百有奇而輻輳焉財用旣庀則仿周禮救荒之意募厥無饘者卽以工直給而賑之菜色樂趨畚鍤云舉公躬率其屬蚤夜董督殫神劬形卽胼胝不辭卽皯黣不憚有舟車橇梮之遺風焉袤凡四十里有奇爲丈八千有奇廣凡十二丈深凡丈有二尺凡再閱月而塘則大通蓋今撫院孫公曁今守朱侯至而共慶厥成矣嚴子曰夫天下之事圖之貴豫爲之貴力守之貴恆全此三者則事蔑不濟夫江南厥田惟下下而厥賦則上上者利於水也誠利於水則惟是爲務可矣而司牧者率弁髦視之阡陌之間蹤且絕焉而遑理溝洫乎職水利者朝非不除而徒寄空名不覈事實卽陂澤細流且莫知殷引釃灌而況其鉅者乎間有奮而任者時迫於守之數易而念隳於怨謗之叢興僅塗飾而可觀多啙窳而不確亦其勢然也異時役旣就緒猶謂湖海之交水十泥五易於淤積嘗置導河之艘導河之夫使嵗導之其後有司迂之而夫也艘也誰何之者鮮矣今欲圖於豫力於爲恆於守自非設顓使也得乎廟堂有見哉而簡及於公可不謂得人哉塘之方濬也會連嵗淫雨亙數百里水猥湓溢賴是塘漸泄之如不然者坰野田廬汨漂無論卽闤闠官亭當亦在浸中自是以後水茍不甚濫其泄滋易嵗卽旱亦有海水由塘而入可桔橰挹也瀉鹵之原獲漑以腴沮洳之隰免於墊溺將嵗之所收畝可數鐘正賦足供而農粟尙餘公私借之水誠利哉夫觀於一塘而他川可知觀於吾一邑而他州郡可知公之功何其大也公又議復異時導河之制檄有司每嵗於冬春農隙之時役夫乘艘導之必勤毋得茍應故事卽泥水混衝激不塡而塘得永通公之功又何其久也蓋昔人有言防禹吾其魚乎吾今亦云而鄭白諸渠民歌之史誌之千載而下侈爲美談江南人徳公安知不遂號稱林塘而傳盛於竹帛間耶公之屬蘇司馬王侯而下如邑尉王儼軰奉公令惟謹各效有勞績其列碑陰而王侯畱侯其賢能較著公謂王侯識見精經畫當謂畱侯寛得眾廉生威特爲之剡薦於朝上名尙書而公之知人善任也喆哉常州府水利圖冊序

吏部尙書劉光濟

昔太史公作河渠書首敍大禹治水之績乃曰九川旣疏九澤旣灑諸夏乂安而於吳則通渠三江五湖夷考夏書所載三江旣入震澤底定古今言三吳水利者無以易此夫三吳諸郡東南奧區也往者數被水患當事者議興大役開劉家港以入海開白茆港以入江濬吳淞江南北兩崖以引太湖諸水拯治之法稱善矣然事竣則代後命臬臣兼攝人無專責而內地溝洫之政略而不講以故或湮或溢卒無永利而害乘之惟我聖天子臨禦以來凡海內利病民生休戚罔不咨於良弼嘉猷虛懷聴納惟玆三吳水利上厪九重宵旰之憂萬曆丁丑特采廷議擇臺臣之有材識者俾之董治必底績乃代於是侍禦林公應訓奉璽書祗受廟謨攬轡吳中逺稽往牒近訪輿論周爰咨諏巡行於沮洳萑葦之區相其原隰遡其委源因天之時順地之宜疏滌壅遏以引以注爰條治田六事檄郡邑長吏率其屬以勸相三農皇皇焉車不停軌歷五載而丕績用成慮夫嵗久而法弛也圖而志之是圖也刻之吾常者也常居蘇松上游其屬邑有五而地勢各殊昔人謂吳淞江被災宜多穿毘陵郡西洞河以分殺之正綂間周文襄請築金陵五堰以障上水穿百瀆於震澤以導下流繪魚鱗圖以稽畎澮玆圖則加詳矣總之一郡以提其綱列之五邑以挈其領疆界旣明悉引之說若江若湖若氿若河若瀆若港若浦若蕩若浜若陂池若圩塍堰防若隄防津梁埽牐之區罔不具列而五邑之地形燦然在目宜障也宜泄也宜疏也瀦也小者役以民力大者資以官帑精神心術之所運用殆爲千百年計乎後之視今者按圖而索之可也而侍禦公之績偉矣予恆竊嘆朝廷設官興修水利以惠養元元而實效未臻水患薦至民用阻饑至煩主上憂屢下蠲賑之令損賦額以卹之而後民困始蘇曷故哉夫任事之臣狃於故常者小智也休於豪黠者保祿也責效旦夕者邀功也監司不能責之長吏長吏不能責之僚屬是以虛文相應負國而厲民今林公之蒞吳也精白乃心夙夜勤事予從田野間望旌旄一嵗中按部者凡幾而不言勞吾郡守穆公煒矢猷宣力輸共濟之忠偕其僚佐萬公輝曁諸邑之長吏從事於阡陌間躬自勸相而不言勞是以利興害去臻乂安之績以對天子之休命玆圖也特其迹焉耳予承郡公之委敬爲之序以告夫繼事者

鎭江府水利圖說序

祭酒姜寶

云源林侍禦公奉專勅領特差治水江南旣五年且竣事蘇松常三府皆刋行水利圖記以紀成功而我鎭江則郡大夫龍谷王公取諸丹徒金壇及我丹陽三令長所撰述而總其條貫者也丹徒爲鄕八曰崇徳曰大慈曰長樂曰義裏曰平昌曰髙平曰洞仙曰丹徒圖與說各二十有四丹陽爲鄕十曰練塘曰壽安曰太平曰石城曰髙牧曰桂仙曰永和曰永濟曰仁信曰尙徳圖與說各十有二金壇分髙中低爲鄕三爲區十圖十二而說則十焉中間水利在丹徒有山鄕有沙鄕其沙鄕有水有旱宜瀦宜泄宜隄防圖與說備矣丹陽金壇因地形之髙下爲干支河港爲洲爲圩其宜瀦宜泄宜隄防圖與說亦備矣又中間爲橋爲閘爲防凡有闗水利者無不載開濬修築凡公所嘗規畫以底績亦無不編摹而纂著也屆期入梓龍谷公造予廬屬爲序予惟鎭江之水利以漕河爲先漕河以丹陽爲先丹陽居丹徒金壇地之中受練湖之水以濟運也故丹陽之漕河以治練湖爲先練湖上受諸山之水勢奔騰難於蓄而漕河居蘇松常上流地形髙而易於走泄也故湖以治湖閘爲先河以治河閘爲先湖閘治令蓄河閘治令不走泄矣然而運回船每梗河閘不得閉故欲使運回船不梗河閘令得閉也以開武進之孟瀆河令放行運回船爲先前時公嘗究心及此而僉同前撫按兩臺胡公郭公議孟瀆河開矣然而運回船不盡由以入也湖閘治矣河閘上修京口下修呂城奔牛中於麥舟尹公兩橋兩設閘函口以待下板閘水而今者則又創增陵口閘矣然而閘之不得閉以官舫往來恐猶然如昔也每冬月苦丹徒丹陽之民以挑漕河而我丹陽之民尢苦每冬月之挑漕河也是果誰之責歟予惟閘以蓄水閘可以蓄水而運茍有濟則漕河可以不挑故使閘設而得閉也可蓄水以濟運亦可蓄水以免民挑河然其事則惟撫臺與漕臺得專之蓋撫臺主起運漕臺主趲運運船空而回撫臺儻先期令曰由孟河入不由孟河入於本船之官旗罰無赦河閘當以時閉漕臺儻亦先期令曰閘設而不閉與無閘同閘應以時閉而或不閉也於本地方之所司罰無赦閘閉矣運回船由孟瀆河入矣如是又告總漕於淮亦無或有所異同而可否也湖之得以蓄者下於河閘閉而河之得以蓄者不走泄也於是漕舟無不通行漕事無不濟而丹徒丹陽之民可不苦毎冬月之挑河矣此乃撫臺漕臺事也然則公獨無責歟蘇松常之興水利利於挑濬我鎭江他水利亦利於挑濬而獨漕河應挑濬乃利於不挑濬而法亦可以不挑濬也又何歟予又惟蘇松常之興水利也利農田以足國課也爲民以爲國也我鎭江之興水利也他亦與三府同獨漕河求有濟於國運亦求無病於民生也爲國亦以爲民也公嘗勞心籌此矣顧漕河之水利公得與而不得專公所得專者公爲之公所不得專者公告之撫漕三臺一如予言相與處官舫之往來講求爲禁令務有以相濟而相成焉公𨿽不得專爲亦猶公爲之是則我鎭江水利之大者也諸如所當開濬而修築旣經公規畫以底績郡縣諸公者亦旣一一奉行而編摹纂著之爲圖說美矣備矣當無以予言爲也是爲序

吳江水利功成碑

左給事中徐思曽

三吳水利屢壊屢修蓋無一不厪宸慮云然考其議論之紛紜經畫之詳略財力之贏詘勲業之鉅細與夫志之行不行則存乎時與人焉耳嘉靖甲辰而後闕焉而弗修由是水沴頻仍嵗數不登公賦日逋民生日蹙識者憂之今天子衝聖思惟邦本軫念吳農兪言官之請簡命禦史林公顓董厥務時公方領臺檄巡視下江防奉璽書按行部縣惟我吳江據江湖之交會水道之咽喉視他處尢亟公周爰相度咨詢羣防而以獨智斷之知吳家港爲太湖東注之口也於是乎首濬其淤知長橋南北兩灘爲湖水駐滙之區也於是乎斥私占之田令復其舊而窪其中知龎山湖爲通江入海之道也於是乎辟隘撅泄引其中之蓄聚而防之斯爲兩流其一東北行由吳淞江入海其一東行由黃浦入海咸得所歸已又濬三江等九橋修石塘開百竇疏南北運河以利漕舟已又葺長橋築兩灘積土以防復隍之虞乃稽吉典遷太湖神祠重建三忠三髙兩祠及垂虹等亭凡諸造作次第興舉其敷土以方計之爲三萬二千一百有奇其夫庸以兩計之爲一萬二千九百有奇其塘竇橋亭祠屋木石瓴甓工匠之需爲金一千一百四十八兩有奇凡此經費盡出蕩戶財力兼輸悉從民便間推有才幹者若干人以爲之而齊民不濫及焉以萬曆五年十一月庚寅始作而以明年四月壬辰告成至是而吾邑之水利可謂完且美矣公猶以爲未也創治田六事鋟梓以頒農甿使自相養蓋公於是時焦勞劬勩晝不寧居夜不安寢故能綜理周詳人樂趨之不半載而奏績且有永圖以稱塞我皇上援拯吳民之至意於乎休哉今而後惟願良有司培公之成績揚公之六事卽天數未可知吾意非有天災嵗鮮不登自是貢賦可充生養可遂其爲久逺之利歟此特論吾邑耳其他郡縣別自有記是舉也先時協理則前巡撫都禦史永丰宋公儀望今巡撫都禦史永昌胡公執禮前巡按禦史魏縣郭思極金谿王民順前郡守成安吳公善言臨事贊襄則今巡按禦史余姚胡公時化前兵備參政永嘉王公叔杲攝兵備事督糧參政蘭谿徐公用檢今兵備按察使慈谿馮公叔吉郡守玉田李侯充實若貳守萬安劉君昆南康王君事聖商確裁度勞績多貳守錢塘施君之藩覈實報功不誣不隱貳守邢臺侯君師顏通判堂邑許君雲濤祥符段君文淸推官濬縣赫君瀛與聞斯議於法得書縣令南城王君一言斟酌運量纎悉無遺至於分區督率則署教諭事舉人臨川陳君文燦以才借委縣丞興山萬君鳯至興寧張君家諭主簿鄖縣李君三省永康陳君球典史宜城劉君遇明震澤司侯缺巡檢金谿張楠朝夕勤勞咸有成效而前縣丞今陜西苑馬寺主簿泗水呂君品初亦與議焉至於考圖指說禆益講畫則周生大韶也其他效勞耆役人多不載則並列於碑陰雲曽嘗聞父老云三吳治水惟正徳辛巳之役最鉅費最多而訖無實效噫此其故難言之矣視玆工大費小一勞永逸者相去何如哉搢紳士庶僉謂宜有刻石以紀美實而縣令王君來以命曽辭不獲乃書其顚末及功成之嵗月而系以銘詞曰我邑庳濕湖水所趨下流弗濬水返其居兩灘之交淤爲畦畛私其膏腴水道以梗吭搤乃閉孰泄孰容泛濫狂奔害我三農繇晉迄元非不疏濬時移勢攺莫救饑饉曁入我朝屢厪宸衷勅使修築凡十餘通疇功最鉅夏周徐呂間有弗終大都克舉玆逢聖主憫念東南聞言卽行璽書下頒憲臣袛承夙夜靡及爰咨藩臬以逮郡邑上議旣同下亦稱便出力出財時罔胥怨斥廢占田豪右帖柔除害興利要在咽喉咽喉旣通我邑斯乂遂導下流望海而逝乃條六事播告羣農勞來勸相人爭驩從繄公之功維帝之徳稽首勒銘昭示無極

吳淞江紀功碑銘

僉事陳允升

夏書稱三江旣入震澤底定蓋禹治東南之水其詳不可得聞而其大要不出乎此後世水學失傳非惟治法不講而三江之說紛紛迄無定論惟吳淞江爲震澤入海之道自古及今莫之能易其爲三江之一無疑今按江源出吳江長橋下經長洲昆山靑浦嘉定四邑之地抵上海縣入海前代修治之迹姑未暇論國朝二百年來有事於東南水利者非一惟永樂中夏忠靖公於吳淞江爲略正正綂以來並皆濬治至隆慶初禦史中丞海公來爲巡撫尢鋭意焉於是自嘉定之祁艾以至入海之口八十里間咸通流無滯然一時工費悉取諸豪家以故謗讟易興而全江之工弗竟逮今皇帝嗣位之五年時念東南財賦重地會有以蘇松水利爲言者上首兪之而侍禦林公實奉璽書專蒞其事惟是吳淞江於水利最鉅濬治旣成有司者俾升紀其始末升嘗謂水在天地間猶血脈之在人身也茍不能養人則鮮有不爲病者往者大江之北河水橫流災被數郡頻年不息至上厪宵旰沈璧馬祭之所以爲捍治之具亦多術矣而迄未底績因竊計以爲江南之事其可憂莫切於此及公旣至則兼采眾長斷以己見相地之勢因天之時均四縣之力協謀於督撫中丞胡公前參政王公今按察使馮公各相繼營度以贊成事自昆山之漫水港東至艾祁凡六十里隨其通塞廣狹施工各有差公復往來江上時加省視始於萬曆六年三月辛未迄於四月辛丑而江工告成而千墩夏駕大小二閘之工亦不日而就夫然後漫水以西則遡乎上游艾祁以東則沿乎海中丞之績而全江皆通流矣至其工費所出或取之灘占或取之贖鍰或取導河修河諸課上無損於國帑下無加於編氓爲力省而成功鉅數十年壅閼旁潰之水一旦咸受厥職如宣導血脈融液流暢不復爲病而適以養人豈非江南之民之厚幸歟是役也用夫四萬二千餘人用銀二萬四千九百餘兩錢八萬有奇爲日者三旬而畢董其役者郡貳王侯事聖昆山令程侯逹經其費者郡守李侯充實郡貳劉侯昆嘉定令徐侯上達長洲令李侯堯民吳縣令郝侯國章畫地而程工者領佐之屬凡十人不能悉書他若疏剔江源於長橋之下事在吳江當自有志故不書林公名應訓閩之懷安人王公名叔杲浙之永嘉人馮公名叔吉慈豀人銘曰禹定震澤實疏三江攏束百川以截湯湯時惟吳淞三江之一二江多湮疏水爲疾歷世濬之隨復湮塞橫流莫制害玆稼穡民困國匱帝用斯惻乃詢乃謀僉曰公能誕命惟公承命以行乃相厥勢乃度厥形取財借力經費揆程萬夫營營乃鍤乃畚款廣厥壅斥舊流新漑灌田疇浸潤溝塍惟玆墊下化爲膏凝三農歡呼百谷用登昔嘗理水罔或克成惟公之來百廢具興西門治鄴鄭國鑿涇王景修卞杜預疏荊方公之功並駕齊聲旣富我國旣饒我民竭心公朝以沃湛恩刻銘貞石永煥千春

重濬三丈浦記

禦史錢岱

吳人之命縣於水利在吳虞急在虞西北鄙急夫西北土瘠而髙其下者病潦蓋雨交稱困環西北灌泄者維三丈浦浦最濶爲丈三十有三父老取其奇以名浦起祿園洎土塘河袤亙四十餘里以浦爲命浦又東南入海道防獨西北鄙賴之治末浦淤中不能置刀焉西北之民亡所歸命言於有司有司難其費計無所出我王世父參知公奏記舒侍禦請濬之侍禦曰兪乃發四郡金錢濬浦浦如故自嘉靖乙未四十里之內無論士庶宰官到於今交口徳侍禦與參知覩玆浦而思功者幾埒河洛云顧浦納海潮汐水至則挾泥沙而入水平則積積久則淤至隆慶中而西北鄙之民憂復如故不佞兒時記憶家大人爲不佞言若曹幸而貴毋忘王世父之業則吾可以謝玆土矣不佞聞而識之蓋二十餘年防侍禦林公奉天子璽書按吳經略河渠不佞始得從臾林公曰浦幸及公修治事易功倍久則浦益淤費益不貲西北之民不知所終敢請命於使君使君幸過聴而許之檄治兵使者與郡邑吏議議定屬郡丞王公與令畱侯綱紀其事括帑金得五千八百有奇不以煩四郡畚鍤之役料濵河之民授直分濬不以勤一邑經始於今上八年二月二十日迄工於三月二十五日不以害三時浦長四千一百四十丈有奇廣十丈有奇深八尺有奇浦復如嘉靖乙未時西北鄙自今有秋亡污萊苦矣當林公下議時稱不便者十人而九及臻厥成則人人交口頌謂林公再造我西北鄙也且畏壘視焉嗟乎慮始誠難哉林公名應訓舒公名汀王世父名泮林與舒皆閩人舒與王世父林與岱皆同舉進士斯亦以奇矣是役也王公名事聖南康人畱公名震臣晉江人邑丞而下凡有勞於浦者書姓氏於碑陰

濬洮湖下流二港工成碑

禦史於業撰

天之愛民甚矣以我聖祖挺生克肖其徳授以革命之權全賦所覆之民而再造焉唐虞以來綂宇盡歸版圖自元之季百川潰靈神禹所經悉湮滅失故道蒼生曷賴焉是以登極初卽詔天下修水利三輔重地加意獨殷仿單鍔之防任重臣詔以便冝俾吳濆之土可耕無曠非開辟之一覩哉以傳聖子神孫憲章萬世仰惟皇上衝年禦極敬天法祖重親民之官核以久任封章闗民瘼者下防申飭一事無慮百言意何渥哉嵗丁丑星象示異占者主吳越大水尋果水災相仍積嵗不登事追徴則十室九懸無從措辦老幼塡於溝壑彊壯驅而爲盜此難在科朘也議蠲免則以一嵗之課供一嵗之需司農猶然告匱取不盈焉用何以充此難在經費也不得已而以攺兌寓蠲錙銖之防無禆殘喘價折之數浮於時直上則糧不充額下則折反傷農公私且交病矣此水之爲災也一疏能盡狀哉帝聞之惻然以諭輔臣謂臨禦未久而星變水災相仍疊警不能省愆修徳以回天譴其何以見於郊廟事干彌災者亟集議以行輔臣惕然引愆爕理竭猷入告謂民之命懸於農而農尢以水利爲命三吳財賦當天下半圖拯防而昧先事之防吳其爲壑矣軍儲奚取給焉匡濟時艱非壯猷藎臣以握治水之權不可參之廷論得禦史林公應訓一人焉以薦制曰可江防水政其並以勅於是禦史軫輔郡之重切己溺之憂考圖經之故踵神禹之謨究致災之因訪永賴之略疆域所轄僻塢必臨嘗陟髙麗天目諸山以探河源由長蕩浮東滆溯震澤諸湖放於三江以達於海水之分合源委髙宜蓄卑宜泄明若燭照然乃喜而擊節自誓曰譾予祗役叨率羣工先漕渠而後支河先三江而後百瀆先洮湖而後萬洋庶東南可奠而宵旰可紓敢不秉忠竭力有如此水乃復移檄觀察使李公頥曰四郡治河督於一道稽察吏治合以河工爲先時核其狀而奬戒其用命不用命以胥成功檄知府鐘君庚陽曰三邑水災金壇爲甚可與佐百姓者惟良二千石必理難危蘇窮困而後可以稱良其率吏亟圖之檄通判楊君棟曰職專水利合以水徳自修水失其職災及於谷水官失其職災及於民其洗心導利於民無貽以災檄知縣劉君美曰金沙居徒陽之下被災𨿽重卹無幾若濬下流以殺水勢則旱潦可備以此卹民不猶愈於賑乎其無辭胼胝觀察使乃行部貞憲率羣僚以禦史所誓者各矢諸心而復以禦史所檄者奉行惟謹先是令長究心溝洫悉以應濬之由具圖說以報上之八年秋會官核其故按邑之水發源長麗二山其流八十四汊注於髙湖江潮由荊城合焉中流入縣治西流繞十字河東流繞錢資蕩南並滙於思湖卽名白龍蕩西則方茅丫髻諸水合流下新河諸港南則溧陽五堰諸水分流下淸水諸瀆總注於洮湖一名長蕩袤廣以裏計百有二十而遙湖東之港四曰右山曰徐村曰燕子曰下湯右山港石骨難鑿徐村港倒流入湖惟濬堵莊河以泄燕子港之水濬白橋河以泄下湯港之水合於獅子口濬皇裏埠河以泄二港之水計二十里許前代曽通今塞因舊而防爲力甚易埠河一通則洮湖巨流盡泄於東滆湖下震澤分流三江而歸於海此輿圖之大較也但蒲村迆西屬金壇蒲村迆東屬武進必也移文督官各濬其地無相推諉功乃可奏冬十月令長具文請於禦史臺禦史曰是時方治漕越今春乃度工鳩夫邑之爲區十爲都三十有六甲僉夫二名甲積而裏裏積而都而總之以區得夫二百二十餘名通十區計之得夫二千二百名有奇如期趨令畚鍤咸集以逺近爲更畨以勞逸爲增減淺者鑿之使深狹者辟之使濶逶迆髙下相地經營積土成隄望之如崇墉工幾竣禦史按部閱之以詢以勞一方懽聲動地以手加額乃嘆曰難於慮始可與樂成玆非明徴哉是役也府判盡瘁任勞令長殫心綜理不三月而落成埠河屬之晉陵者通判萬輝知縣孫一俊一體爲民受成勤督次第完如白河從此江左眾流一瀉千里以海爲歸豈惟金壇低田永無水患而宜溧二邑亦均沾無疆焉在昔神禹導三江以定震澤三江者震澤之下流也順以導之而底定成是故萬世稱烈焉漢史遷固志河渠自禹而下如西門豹史起鄭國者謂能防渠灌農亦錄而不冺若夫禦史蹈神禹之智以鑿洮湖下流而數邦之墊溺以拯此其功垂萬世寧不與河洛同流軼古今哉邦人感平成之澤立石白橋令於業屬文以紀業𨿽譾陋安敢昧天良而不敍初末以昭示四方禦史慷慨有大節天下大事可屬而正直之聲安攘之績炳烺頌之宇內如一口此不書書其能嗣禹功也爰掇民謳調爲詩章俾邦人歌之勿忘以詔來者且以俟修國史者采焉其詞曰髙皇受命撫有萬方元鼎失守百川潰防臨馭伊始憂民失養禹迹旣堙三吳沈壤防仿單鍔任官經營以防以防澤國用平旣奠海壖根本以締丕顯鴻謨垂憲萬防列聖紹之守而彌昌以迄皇帝早禦明堂加惠元元首重司牧久任旌亷貽民以福乃嵗丁丑仁愛自天彗星西現光犯斗躔占主大水牛女之境陰霖成壑全吳災麥沈禾腐嵗比不登流亡載道舉目可矜惟正有供徴之必斃將欲蠲之軍儲曷濟顚連疾苦其誰與瘳肉食秦越其誰與籌疏陳天子咨嗟不悅詢及輔臣惴焉思缺上下交儆其如民何救災何防水利實多資才荒度乃勤綸防以參輿論僉曰禦史禦史爲誰林公其人忠藎天植經濟絕倫政府薦之廷稱意專勅寄之欽哉攬轡念玆四輔病切膏盲嗷嗷殘喘以待劻勷乃自茅山轉陟天目僻塢必臨以窮源瀆初乘長蕩載桴太湖周覧三江竭於海隅四輔旣經明如指掌載考圖經擊節自賞矢心拯溺遑卹其身以檄所司宣命諄諄相時揆防總之兵憲貞度飭僚咸靖以獻爰考潤州吳之上游江潮東注曲阿並收兼以長麗發源百折三茅會流五堰倒泄以滙洮湖下港並堙湖水漭溢遐邇沈淪六熟無秋萬分困苦下流弗疏荒災誰撫右山難鑿徐林塞堙下湯燕子浩浩其川堵莊旣淤白橋流梗越乎蒲村埠頭如嶺二港克濬百瀆遂通江左橫流歸於海東以陳憲臺慨然允曰鳩工興役無緩無忽令長悅使里甲量編府判督之慰勞加焉畚鍤咸集相地深淺以節民力酌量增減如法鑿之得泉如洪築土成隄其髙如墉工將告竣繡衣親按慮始𨿽艱樂成何怨白河之役金沙力勝皇裏之績實賴晉陵羣力𨿽集伊誰指畫神禹再生不鑿之防旣排旣決水勢自消四境杜患三邑防銷始時農民耕桑全窘暑雨祈寒凍餒難忍始時災民枵腹嗷嗷額徴無赦剝膚朘膏積嵗告防救死無計何時患除再生平世邦人今頌天子聖明擇賢持憲保我黎民邦人今感禦史恩沐旱潦無虞以蕃百谷代天巡狩五易星霜以奠東南上紓未央乃卜河陽圖建亭宇樹石勒勲逺嫓神禹春秋祝歌風雨無愆明良相慶億萬斯年修四區大蕩都圩閘記

禦史於業撰

金壇古曲阿也南襟洮湖而三茅環列西隅二溧邑連焉勝國前江漢從潯陽而下分流石臼諸湖合宣歙千里之水經溧之五堰注於東西二滆湖而西滆卽洮湖別名由百瀆下震澤流分三江而歸於海聨絡吳邦千有餘裏皆澤國之墟皆沃壤也我太祖髙皇帝撫有萬方命官疆理三吳築東壩以捍江漢上流而澤國沮洳之土至窪者皆出水而可圩永樂後周文襄公經略一十九年荒坰僻塢必勘必躬於是乎湖濵隙陂悉墾之而爲畎畝履畝科焉吾邑在潤州最下而四區大蕩都圩則又下之下者不堤則外水無障而易以潦不渠則內水無蓄而易以旱不閘則蓄泄無備而旱潦皆災圩民病之正徳中劉莊襄公宰金壇問民病苦興修境內水利慮荒圩之病民也嘗率眾築堤鑿渠而給貲以治閘民賴之矣顧水沖波齧嵗久易傾鑿者湮築者塌而司蓄泄者與無閘同迄於今一遇陰霖卽成巨浸廬舍蕩爲魚鱉之藪居民流亡者半所存遺黎嗷嗷殘喘蓋岌岌乎殆矣仰荷皇上禦極加惠元元軫念吳中重地水災疏聞則宵旰憂切乃兪輔臣之請選名禦史林公以總督治水之權久任以胥成績侍禦公果能仰體徳意攬轡澄淸嘗陟天目泛震澤探河之源而分別其支派矢心盡瘁申飭羣僚而復行李觀察公以稽其事觀察公憫時揆防相質以行鑿渠塘以備旱於髙阜築圩埂以防潦於低鄕而又於一郡一邑一鄕一村相度下流之大小以次殺之以泄水患因民之利擇民之勞以布之四郡行所無事智亦竭矣而猶兢兢焉慮其有遺上之八年春復檄所司會勘未修之故而所司以大蕩都圩報侍禦公爲之區畫指授焉役興於九年春不三月而告成侍禦公按而喜喜而慰勞有加邦人徳之圖建亭立石以垂不朽請書其事以示思功予固樂觀者而又安敢以不文辭謹先敍圩圖之源委而及侍禦公之經略焉按蕩以大名謂其納眾流也圩以都名謂其包諸垾也圩之廣袤周圍三十里而近西則丫髻山靑龍洞黃金山白玉澗四源全流而下北則茅山方山二水分流而下無以障之驟然而雨則茫然極目與洮湖同波有以泄之則水落而陂出隨形築埂爲田兩河界於腹中分爲三區中曰蕩東曰邵家曰東莊曰嶽家垾凡四而爲一圩北曰大蕩曰張家曰蕩景曰伏艸垾凡四而爲一圩南曰蕩垾曰上葑曰中葑曰下葑曰張祥曰戴圩垾凡五而爲一圩復有枝河二會諸流出閘閘倚戴圩之傍名曰都圩而注於洮湖圩民聞疏築則喜而計工費則憂蹙然而相告曰埂非廣而崇則災渠非深而濶則災閘非髙而固則災三年六熟渰沒無收傭養妻奴貸償官稅而逃亡者又並賠焉救死且無暇何役之能供邑令聞而悲之議申於司府請於禦史臺侍禦公慨然允曰治埂之工大兼用邑民而計甲以量編治渠之工小專用圩民而計田以分任治閘之費則取諸公帑而量值以全給欲興民之利袪民之災而以費計豈善卹民者耶檄下而所司申諭憲意渥如也於是圩民復欣然相告曰一方災疲沾此得更生矣而邑眾之趨役者皆欣然如期無後先邑令旣以蠲荒稅賑災貧而復給谷以食工之無食者而府判殫心調度郡守時一臨而勸焉於是眾益鼓舞胼手胝足取辦己力鮮慮始之難是以埂築如崇墉渠濬如深淵而閘之宜節者宛如丘陵而又疏圩之下流近而淸水諸瀆逺而燕子諸港泄而無壅窪亦無渰其利也寧非萬世賴哉嗟乎予處江湖目擊時艱有闗情焉夫民之利也待命於上民之災也待命於天古語有之矣今也水潦相仍頻秋無獲愁苦不可勝狀民曰天也而天不之卹追徴之令無分荒歉日交馳於道而控吁無門民曰上也而上焉者莫之聞不知其利也人固貽之其災也人或召之非天也方今有道之世皇上奉天而選憲臣以防災憲臣代天而布公誠以興利殷殷焉視爲己辜而溝洫是勤導利是急惟以不紓民隱是懼四月圩閘一完水不爲患五穀繁茂而有秋之獲視他丰嵗且倍焉是待於天者必待於人而後民可恃也不然有唐洪水下民咨矣使非待命禹而平成之澤天地能致之民哉予嘗考禹謨以評治水諸賢將以紹謨者啟後人也由昔而言文襄公居其易而襄毅公當其難由今而論襄毅公居其易而侍禦公當其難均之有大造於東南也千載而下謂諸賢後神禹而興不亦東南之神禹也哉斯役也總理於上而效勞於下者禦史林應訓號云源進士福建人兵憲李頥號及泉進士江西人知府鐘庚陽號西星進士浙江人通判楊棟號舜山嵗貢浙江人知縣劉美號蓉川進士四川人縣丞吳時亮嵗貢廣東人縣丞溫潤恩貢河南人主簿薄延嵗貢山西人巡檢鄧應婁大使羅煥均不容冺得並書以傳

開江祭龍神文

惟神職司利濟永底民生分方奠位以赫厥靈惟是震澤東南具區三江旣入昏墊攸除歷年旣久湮塞靡常疆畎泛溢稼用弗臧時濬時淤詢諸僉謀咸謂長橋實系咽喉長橋旣辟爰及吳淞二水安流三江遂通於膺簡命相厥地宜欲復故道實首於玆穆卜良辰大工伊始由湖及海經三百里總總林林億兆生氓我實董正授之規程念玆力役實惟佚道禆相勸勉神之大造我憂風雨重以祈寒惟恆燠神錫之安凡此疏濬曰天子命惟神效靈惟民從令凡我官屬恪勤敬承敢有怠事神其糾繩祈玆收功不疾而速國裕民殷並受其福謹用牲醴式申防告遹觀厥成永言食報

又祭龍神文

三江旣入神禹之功震澤底定於吳則通惟此東江久湮不治水源壅閼爲民之厲天子仁聖軫念東南疇咨元宰羣謀是參臣末巡行恭承簡命夙夜祗栗勉圖報稱鳩工集事役不逾時相其土宜疏以導之百川可安三農無害匪臣之勞神實大賴漢塞瓠子嵗久始平豈如今日俛仰而成君相同心荷玆靈貺臣亦遇合職幸無曠自今伊始必屢丰年天府所儲仰給於田水常潤下河不溢流降福穰穰以奠千秋神協人謀敢不報賜合樂陳牲告防明祀尙饗

水利總論

靑浦縣知縣屠隆

夫成天下之大事者其志欲鋭其心欲誠其量欲虛其識欲逺其智欲習其機欲斷六善不備事罕底績古有移王屋之山者其志鋭也蹈呂梁之水者其心誠也匹夫之言可以集事其量虛也九州之大可以燭照其識逺也長途之智則先老馬用其習也狐疑之來則示玉玦貴其斷也此六善者天下之事所以成也古之聖悊大人經營天下澤被當時流照後世率用此道況水政哉夫水政者聖王之所修以利民其利害之相懸則天壤矣此非可以智嘗而懸斷談三吳水政者𨿽多端大約不出治水治田兩者而治田之與治水實相表裏要之治田所以治水也水之利害系於田水政修則田獲其利水政不修則田受其害而治水治田兩者自不可缺治田而不治水則田功罔施治水而不治田則水政尙缺均非完計也昔人之推水學者曰郟亶曰單鍔郟亶詳於治田單鍔詳於治水兼而用之水政舉矣請先言治水三吳巨浸厥有太湖汪洋浩渺緜亙三萬六千頃三吳諸水咸入太湖而分注三江以入大海是吞吐元气翕蕩東南之一大闗鍵也南則杭湖天目諸山發源苕霅等溪由湖州七十二溇而入西則金陵溧水溧陽九陽江洮湖荊溪諸水由常州百瀆而入北有運河受京口大江及練湖諸水北由江陰一十四瀆入於大江東由常熟昆山之三十六浦入於大海而入江海不及者亦由武進無錫諸港以入太湖太湖三面受水獨湖東一面瀉之三江以入大海然三江水道僅有吳江一十八港入江是太湖三面受水一面分流吞多吐少易蓄難泄水口一有鯁塞則停緩無力天時一遇淫雨則泛溢爲災是水口之宜通而不宜塞彰彰明甚也太湖之水由江入海大江之水日接海潮江水淸而海潮濁海潮每來常有淤塞江水淸駛隨輙滌去以故向無水患自吳江將泄瀉太湖一帶故道建長橋築挽路以便漕舟水道始梗泥沙澱積而太湖之水往往漫衍矣況三吳地形東來漸低蘇州爲常鎭之下流松江爲蘇州之下流蘓松並海地防反髙於腹裏形如仰盂洪波流潦尢易內注太湖水口旣已鯁塞淫雨乘之大風適作海水湧入太湖旣漲不能復受則常鎭諸邑之水合於蘇州而蘇州已先被其患蘇州諸邑之水又合於松江而松江之患益深蓋自有宋以來三吳水災志不絕書渰沒田禾漂蕩廬舍澤國千里民化魚鱉𨿽朝廷下令遣官累有修濬時通時塞得失相參利害相半迄未聞有爲三吳遺千百年之永利者萬曆五年朝廷乃簡命臺使者懷安林公以璽書來督三吳水利公奉命驅馳矢謨宣力防犯霜露郊行野宿無間寒暑晝夜訪諸搢紳謀諸三老相地形之髙下尋水道之源委權其利害察其得失深知三吳之水滙於太湖瀉於三江而入於大海旣以得水利之要領而各郡各邑江湖河渠浦港浜塘之類條分縷析又無不合治水之機宜是以數年之內水利大興今總四郡之成事約而言之則了然矣開吳淞江壅塞四十餘里以復大江入海之故道濬吳江之吳家港長橋南北灘龎山湖口使太湖積水徑達於松江以澱山湖直接太湖之流其來甚徑易而爛路港不足以泄之故於靑浦濬小大山涇以泄澱湖之水而南入於泖又濬蹌開河以接大曹港濬橫塘橫泖以接蒲滙塘濬昆山澱湖諸口使湖水分注千墩道褐趙屯大盈崧子盤龍等浦而北入於江又以三泖北納澱湖南連浙水西入長洲吳江諸蕩故於華亭濬秀州官紹鹽鐡等塘金山三防等河上下橫涇沙竹岡塘金滙塘運鹽河以泄南北兩涯之水於黃浦於上海濬蒲滙六磊竹岡等塘周浦三林都臺等浦新港黃家浜嚴茂塘以泄東西兩涯之水於黃浦總之合流吳淞以入大海又以吳淞出海之路頗覺遼逺不能徑達則泖澱北注諸水淞江或不能盡容故於昆山濬夏駕浦大瓦赤涇諸水於嘉定濬顧浦吳塘南鹽鐡北橫瀝西練祁彭越浦華亭涇南翔河湄浦張家浜以泄淞江北行之水於婁江三江並行恐難盡泄復濬太倉之吳川塘楊林塘七浦塘潞漕塘杜漕塘洪泗浦以泄陽城巴城諸湖東行之水而入海濬常熟之白茆塘許浦梅李塘福山塘耿涇塘三丈浦以泄尙湖昆承湖及毘陵晉陵諸水徑入大江濬江陰之東西雷溝舜河利港北橫河九里河山塘河靑暘河以泄五瀉河芙蓉湖諸水以入大江其治水次第如此故太湖有所泄瀉三江有所分注眾水盡治下流俱通下流旣通上源宜導於是濬宜興之西氿裏河百瀆武進之白鶴溪金壇之荊城港及長蕩之裏河徐村防封等河泄長山洮湖荊溪之水而分入太湖運河濬武進之孟瀆丹陽之九曲河丹徒之鐡貓港以泄潤州上流諸水而入大江上源旣導則下流可接下流旣通則上源益順又恐新洋江過於深濶分引江水北流引入渾潮將來不無淤塞之憂故於夏駕口慢水江口並建二閘時乃啟閉愼乃宣防庶幾水不外趨潮不倒注吳淞之通可垂久逺而水利興矣水利旣興田乃可治治水而不治田豈惟田功之虧終爲水政之缺何也蓋三吳𨿽號稱澤國低窪而中間田畝亦自有髙下髙田十居二三下田十居六七髙田所患在旱下田所患在水而兩者利害又每相懸大旱之嵗水涸防出低窪下田幸而一熟而髙田則已盡枯大潦之嵗水浸上行岡阜髙田幸而一熟而下田則已盡沒是惡可不爲之所也下田所患在水則不可無障而所以障其水者圩防也髙田所患在旱則不可無蓄而所以蓄其水者溝渠也下田不修圩防則太湖𨿽通而適遇水潦一時泄瀉不及者何以障水而免患髙田不濬溝渠則江海𨿽大而適遇旱暵江海流注不到者何以蓄水而灌田於是公又條爲治田六事刋布書冊移檄有司而又力勸親督髙田令濬溝渠下田令修圩防令諸郡各邑犁然舉行溝渠濬則髙田有以蓄水而旱不能爲災圩防修則下田有以障水而水不能爲害是治田之事正治水中之最切要者也故曰治田治水相爲表里治田所以治水也三吳之言水利者代有其人興水利者累聞其事而防非萬全功成小補未有建碩畫垂永久如今日者也良由公之志鋭而心誠量虛而識逺智習而善斷志鋭則前無畏途心誠則精貫金石量虛則下情悉達識逺則利害畢照智習則事至不迷善斷則機來無失故其建立非凡而成就宏逺也隆忝公屬吏嘗相從畚鍤間日挹公丰采聞公議論觀公作爲知其事之始末頗詳是以不辭庸鄙而爲之著論以俊後之君子有所考鏡焉

侍禦林云源吳中治水後序

刑部郎中錢有威

聖上軫念江南水利命侍禦閩中林公董理其事公至之日釐侵決淤首辟漕渠旣而念曰漕務誠重隄防川澮一或不備旱潦薦臻民受其饑漕安所出乃相地形披載籍決三江之壅蔽導震澤之委積其中爲塘爲浦爲河爲溪爲涇爲港爲溝爲閘者百有餘所悉加濬鑿條引縷析綱挈目張蓄泄宣節各有成式俾民水不患汨旱不患槁公私並利漕計無虧詳具諸名公圖序說中先是嵗谷不登民𨿽知水然狃於故常驟聞公議猝有煩言公毅然曰民可與樂成難與慮始佚道使民久當自定遂防渉胼胝首當其衝決排濬導以次而舉厥有成績而又連值大水若將試公之功而信公之說者蓋聞諸故老東南水患正徳庚午爲最次則嘉靖辛酉以及於今顧辛酉淫潦才及昏旦遂爾淪沒乃今雨輙浹旬甚至彌月向使川澤不除有若往昔民之墊溺將何底止議者徒知洪水爲災漂溺竟免而不知廟堂之規畫我公之濬導有以殺其勢而消其毒也豈陰受其賜而不及察者與公乃不張功不避讓直以狀聞竟得賑卹尢人所難而又以其餘日躬歷郡縣督率屬吏省巡阡陌修築隄防務崇務廣災而不害余嘗課築農畝順流而東渉沙湖遡新洋泛吳淞閱靑浦往返二百餘里得以徧覽公所疏濬處一一與圖符契兩涯削峙如墉如櫛民將自此蘇矣昔周夏二公治水吳中民初不便詢諸父老父老對曰相公開河功多怨多千載之後功在怨磨二公斷而行之功施到今公踵其後甫及三載民已愉懌然則歌功徳者又豈待於千載哉由是知事在天下患在不爲安有爲而不成者也

三吳水考後序

吳江知縣徐元柱史林公祗奉朝命來治東土水政越有三載始克底寧乃還奏天子以報成功復著水考凡十六卷不佞讀之卒業乃喟然嘆曰苦心哉何其詳且確也夫三吳古稱沮洳北枕大江西承天目囊槖震澤延袤三郡而東注之海自吳淞爲潮水所蝕嵗久壅淤而下流始澁邇者一值霪潦腹土驟漲無由宣泄千里沃壤悉巨浸矣大司農課爲之不登天子憫元元之昏墊也乃錫璽書命公充治水使者往理焉公下車悉心勤訪詢謀庶尹不遺側微考厥源委審彼原隰相其埆瘠櫛風沐雨餐煙觸浪躬履險厄罔卹勞悴不逾時而三吳之疆理若鑑在握於是開長橋灘以通震澤之咽喉開吳淞江以通太湖之門戶濬靑浦山涇以聨澱泖之經絡導昆承太倉戚虞涇以復三江之故道濬白茆塘以寛諸浦之襟懷濬常鎭諸川以分上流之衝湧其他爲河爲蕩爲港爲瀆爲壩爲閘凡可節宣水勢者靡不一一規畫又慮田以水爲命設流滑不蓄則土遇旱而立枯流滯不爽則窪壤遇潦而隨汨乃命溪之淺者淵之隄之卑者崇之務令水不傷田田不渴水溝洫涯防封植堅完程不茍辦力不浮驅三易寒暑而功始就由是三吳之水若人血脈然瀜瀜暢矣徐司空所謂並流不至妨礙野潢不至外逸平潮不至倒注錢司防所謂水不患汨旱不患槁者誠知言哉誠知言哉竊嘗頌禹貢云三江旣入震澤底定厥功尙矣嗣是以治水垂聲者世不乏人逮我昭代有夏忠靖公周文襄公繼董水政並樹顯烈吳民至今祀之不替今揆公所處較之二公尢稱難焉二公綂撫畿服諸郡錢谷嵗有存積任其調遣朝廷復出水衡錢佐之故二公得肆力展布若今則公私俱困賦額外不加一錢公極力鳩聚斥羨裁約以充經費且市力於民不以勢役故民爭趨而不告勞是公之難難於二公一也國初濵湖下流積淤成土者野曠彌渺叢生蘆葦爲魚鴈墟已耳二公就以濬辟無煩索之民也若今則爲豪右所占恃爲永業公悉奪而歸之湖沈其膏腴而民不見怨是公之難難於二公二也二公𨿽於水患之後用奏成績而天未必重爲之困也若公則相度經理甫有端倪而滔霪踵嵗海潮內溢彌亙迂邈公乃殫精疲形晝率夕計宣導橫潰卒以殺其勢而薄其毒使當是時無聖天子之雄斷與廟堂之成算在幾何而不爲浮議所揺哉今之覩安流者寧知公之勤劬也是公之難難於二公三也愚以爲卽起二公而問之亦必避席矣吾不知三吳之民何以報公也說者曰公之績誠偉矣而是書無乃衒厥美以示侈乎余曰昔有東垣丹溪二氏以善醫鳴起人疾百不一爽復遺其書於後人曰某病當以某治某方當以某用何不自隱其術以稱絕技哉此無他懼後之醫以庸術悞人也今水利考之作也其二氏之用心乎其二氏之用心乎使後講水利者踵而行之無敗政矣吾是知仁人之愛博也元承乏最後不能執公之役以分公之勞𨿽長橋灘之役亦得效其尺寸而公之績告成矣太學周君大韶荷公以爲材而指使之因其粗述顚末而借知公之苦心於民也乃敢僣言於末簡俾後世知我公之心云

三吳水考後序

武進知縣孫一俊三吳湧川開瀆延控江海蓋自昔所稱水國矣考之圖志震澤介浙西吳郡之中而毘陵實據其上游其西南爲七十二溇受天目苕霅諸山泉之水西北爲荊溪百瀆受建康常潤諸郡之水諸水以三面總滙於澤而獨以澤東三江爲尾閭夫其來源旣猥盛其委流之江道復塡堙三吳之水所從來矣嵗丁丑川後揚波天吳薦發嵗饑民且轉徙大司農屢以詘告主上眷注元元下廷議推選臺臣負夙望鴻猷者往督其事惟時閩海林公首膺簡命公至勞問吳中父老發視圖經沿洄沮洳萑葦亷知治水狀於是濬白鶴荊城濬西氿裏河濬百瀆九曲節宣上源治吳淞沙壅治劉河下流治黃浦上流以復三江諸灑渠通川不在三江洪流之數者無慮千百經略旣具復條治田六事俾郡邑長吏丞尉專官督治塍圩溝洫用備蓄防凡四年所矣惟此吳民火耕水耨而登粒食惟此漕司伐皷揚舲而給轉輸功施於今境內乂安予不佞距澤西南數捨而遙自髫齓時從搢紳先生後於吳中水利稍習頃以下吏承乏晉陵受公指畫從事芙蓉溝渠諸役稅止農郊覩曩所經略之迹退而伏讀諸生周大韶等所次序水考而知公治水吳中比之往哲難數倍焉當熈宣之際溢水爲災三江逓塞夏忠宣以司農卿奉璽書經略方是時境安而民富力役贍給先皇帝且賜手書特遣寺臣慰問度支不足則出內帑金錢數十萬緍佐給之然夏駕新洋之役未幾而吳中又告水矣已復特遣督臣發徴徒賦皆繇力也約攔濬導工在湖江堇堇乎什二三耳公身當積弛之後前人故迹半在煙莽而所在凋殘勢又不得役此枵民以就役乃其經畫厝注帖然脫蒼赤於魚龍而還袵席此非秉心淵塞明信任人破拘攣之見廓神運之才而不膠固於利害何以致此夫有非常之人而後能勝非常之任顧非常之原黎民懼焉及臻厥成天下晏如也其公之謂乎其公之謂乎考目凡十一一詔令二水源三水道四水年五水官六水議七水疏八水移九水田十水績十一水文篇首系以帝誥總爲卷一十有六刻旣成諸文學謂予不佞辱公任使之末且治境伊邇產地當有言於簡末諸不具論敍治迹大都以告來者

三吳水利考後序

諸生王稺登吳故蛟龍之國三江五湖濵帶藪澤於古稱沮洳矣嵗乙卯庚辰之間蚩尢旗出牛女霪雨累月百川橫流阡陌壊者十五大司農奏課之不登天子惻焉憫元元之墊溺降徳音勞問江南諸父老咸謂水政之不飭民庶鮮食以貽陛下憂於是詔臺使者出行水釃渠決川如漢宣房勺陂故事今侍禦林公有聲南臺中借甚羣公卿士相與推轂於朝舉公爲督公旣奉璽書殫智術畢思慮上下原隰忘其胼胝繡斧所臨悉召文武吏士三老嗇夫使前咨諏相度審厥形勢察利病之原考通塞之宜爲之弭節回車者再四而後三吳水利之說一經一緯脈絡井如曲折縈紆燦若掌上然且推擇羣吏指授機宜集胥徒陳畚鍤土石陶冶竹木槁芻之費一一旣具堙者鑿瀦者泄淤者決半者濬且導由川入江由江入海而水之東下若建瓴矣大要合東南水利而論首天目而尾閭於海五湖心腹也三江腸胃也腸胃心腹病而首尾之脈離故復吳淞之故道俾走海分諸浦之亂流俾走江吳淞爲正脈東婁二江輔之諸浦又輔之在江南北者不同而治之之法亦異治江南之浦宜廣而深欲其引湖東注以壯此江也治江北之浦宜狹而淺懼其分水北趨以耗此江也凡易寒暑者幾而政平人和羣僚底績謳歌載塗民有生气公則恐然罔有徳色曰使者之盡瘁於菇蘆力且竭矣其濟則天子之靈也廟堂之算也僚佐之賢勞也民萌兆庶之子來也於使者何有𨿽然其猶有周爰之二三防在繼今者非是曷取徴焉乃勒成爲書十六卷使夫覽者若誦禹貢於軺中奏河渠於馬首公之功寧有涯哉夫水徳之在天壤𨿽習坎成性而泛濫靡極防防失序禍終懷襄非夫略不世出之英疇克纉神禹之無事鑑白圭之鄰壑乎後之行水者取公是編世世守之神明其意變化其說無徒枝梧苴塞以茍目前之安卽七九之阨何損於堯湯而吾儕小人抑庻幾哉其幸而爲不魚也已

三吳水考卷十六

