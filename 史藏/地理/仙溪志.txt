仙溪志

﹝宋﹞黃巖孫編﹝元﹞黃眞仲重訂

目錄

序

田九嘉

劉克莊

陳堯道

卷一

敍縣

星土面勢

道裏

鄕裏

官廨

倉庫﹝附稅務教場﹞

縣郭

坊表

市鎭

宸翰

學校

學田祀田

社稷

風俗

戶口

財賦

夏稅

產鹽

夏秋二料役錢

秋稅

物產

貨殖

果實

花

艸

木

竹

禽

獸

水族

藥品

卷二

令佐題名

知縣

縣丞

主簿

尉

進士題名

唐

宋

卷三

衣冠盛事

封王

宰相

侍從臺諫

父子侍從

四代侍從

一門監司郡守

兄弟同時監司

兄弟同時郡守

父子相繼監司

兄弟同拜刺史

廷試第二人

第四人

第五人

省試第一人

一門登進士第

蔡氏二十三人

傅氏二十五人

許氏十二人

葉氏十一人

余氏七人

陳氏五人

六代登進士第

四代登進士第

三代登進士第

父子登進士第

兄弟登進士第

兄弟同年登進士第

仙釋

何莫詳

羽士梅洞霄

九座禪師

瑞香禪師

僧淸忠

廣濟禪師

祖照禪師

南林庵主了明

僧名遇

僧省澄

卓道者

僧號僧伽

僧自殊

僧文義

僧文偁

祠廟

城隍廟

仙水靈惠廟

靈顯祠

靈惠袁侯廟

興福廟

顯佑廟

興教廟

慈感廟

三妃廟

東嶽行祠

南臺惠利嘉澤二侯廟

昭靈顯佑眞君行祠

明山靈濟廟

靜應廟

昌山靈應廟

靈輝廟

英濟侯

蕭宮衝應廟

威佑廟

順濟行祠

威惠靈著王廟

慈濟衝應眞人行宮

靈濟廟

祠堂

冢墓

卷四

唐及五代人物

鄭良士

元弼

陳郯

董思安

陳洪進

陳郁

楊在堯

李庭芝

畱居道

宋人物

蔡襄

季伸

季傳

季橚

季樞

季楙

陳次升

朱紱

朱宗

元飛

朱寘

王回

傅楫

傅諒友

傅誼夫

傅謙受

傅權

傅希龍

傅知柔

林豫

師舜

師益

師說

師臯

葉賓

葉確

葉立志

許懋

余象父

余授

陳覺民

開

張式

許﹝禾貞﹞

許章

林宋卿

林正

林一飛

林一鳴

林一枝

林一鶚

林澧

蘇欽

蘇洸

蘇權

陳可大

鄭升

鄭可復

郭琪

郭峣

郭子力

陳闡

陳髙

陳大卞

洪中

洪天賦

黃顯

黃沔

洪範

洪處厚

張鶒

鄭少連

朱泳

跋

仙溪志﹝宋﹞趙與泌修﹝宋﹞黃巖孫纂中華書局編輯部編北京﹕中華書局1990。6第一版

●目錄

序

卷一

卷二

卷三

卷四

跋

●序

田九嘉

劉克莊

陳堯道

○田九嘉

仙溪志序

郡邑有志其來尙矣凡境土之廣狹山川之近遠戶口之多寡租賦之重輕廨署之布置守令之代更與夫忠臣孝子義夫節婦文章足以經世道徳足以師表者以至物產之宜仙釋之異莫不備具焉予行四方所至郡邑常首訪是書故每得其風土之實厚者因以勉之薄者因以勵之其爲補助豈淺淺也哉至正辛卯仲春偕亞中大夫福建閩海道肅政廉訪副使朵兒只班按部至於莆之仙溪而其誌書之板則已厄於兵燹矣方用嘆惜而邑士傅玉成以家藏本來贄因求重鏤於學官或曰是志也不過一邑之事爾且多言曩代奚足以吾辱嗚呼不有垂憲孰窺乎前不有述事孰繼於後矧是邑之板籍入於我皇元也久矣輿圖𨿽大又豈以其細微而不卹哉制度﹖革當有續志於將來者然則是書也又可泯而不傳乎方與從事劉朴等謀復之而監邑倒剌沙乃願受其役故以餘俸爲之倡士子咸喜板成之有日復拜於庭而請序因書以遺之朝散大夫僉福建閩海道肅政廉訪司事河東田九嘉序

書吏李元劉朴

奏差王忠

朝散大夫僉福建閩海道肅政廉訪司事田九嘉

亞中大夫福建閩海道肅政廉訪司副使朵兒只班

○劉克莊

仙溪志序

古書有九丘有方言今圖經之類爾然左史倚相與典墳共讀楊雄勤勤纂輯豈其書果不可闕歟吾郡三邑仙遊最巨其山川之美戶口之眾前未有記載者少府黃君始奮爲縣誌上下數百年間人事之變風土之宜采之舊聞訪之故老皆有考據釐爲十五卷其言曰地以人重瞻言耆舊有列於慶曆諫官者有危言讜論相望於元佑黨籍者有與鄒道卿同貶者有爲乾道名宰相者其它魁彥勝流不可勝書故其志人物尢詳焉曩予甞同鄭子敬方孚若至邑西淸陳公時年八十餘矣餘三人設醴淸談竟夕多及幹湻間事健少年不及也豈其水深土厚所產皆秀傑歟黃君俾余序其書不獲辭君名巖孫字景傳溫陵人秩滿臺郡皆以才薦將去爲潮州郡文學矣寶佑五年孟夏旣望中大夫右文殿修撰提舉亳州明道宮劉克莊序

○陳堯道

莆甲七閩分邑惟三仙溪又甲諸邑前未有志是大漏典令趙君與泌事關風教每切畱心堯舜道統之傳盛於孔子而尊經有閣周程道統之傳恢於朱子而肖像有祠重惟玆邑山川逴躒秀气所宮鍾媺前哲宗經術嗜理學壽斯道之脈宏矣直節髙風立懦千載不筆諸志何以詔久會邑士有請諗尉黃君巖孫編次之於人物爲尢重揮金十萬以倡相之者翕若半稔而板傳一披圖經訪韶石勝必有好事若韓昌黎者僕來自京國蘇兄攀龍偕同志以復序爲屬竊惟有紙上志有胸中志奇峯峭拔宜產鋪棻生齒稀而之繁版賦丰而之縮紙上志也用則入䢐徠聖徳之頌不用則入文徳黨籍之碑仕則致身鼎鼐而一畝不增不仕則髙臥林泉而累召不就胸中志也是舉也禆風教居多編次云乎哉若夫緝莫絡於旣往紀流緒於方來當有增光此筆者陸澄地裏書而任昉補之王曾九域圖而王存廣之深有望於後之人寶佑丁巳中秋日平湖陳堯道敬之序

●仙溪志卷一

宋迪功郎興化軍仙遊縣尉黃巖孫編

元興化路仙遊縣務提領黃眞仲重訂

敍縣

星土面勢

道裏

鄕裏

官廨

倉庫【附稅務教場】

縣郭

坊表

市鎭

宸翰

學校

學田祀田

社稷

風俗

戶口

財賦

夏稅

產鹽

夏秋二料役錢

秋稅

物產

貨殖

菓實

花

艸

木

竹

禽

獸

水族

藥品

○敍縣

仙遊之與莆田其始一縣也莆之與泉其始一郡也莆泉之與福建其始一全閩也周職方載七閩皆無別國之名今不可考按郡誌言秦隸閩中漢隸閩粵東漢隸南部都尉吳隸建安晉隸晉安梁隸南安陳永定初合建安晉安南安升爲閩州光大二年攺丰州隋開皇九年攺泉州此皆合全閩之地言之至唐武徳五年析南安別置丰州領縣二曰南安莆田此莆田置縣之始也貞觀元年廢丰州以其地屬泉州【今福州】聖歷三年復以丰州地爲武榮州【今泉州】尋析莆田爲淸源縣【今仙遊】此淸源置縣之始也【耆舊相傳縣本淸源鎭後因其名爲縣然舊無所紀】天寶元年攺泉州爲淸源郡別駕趙頤正以縣名同郡非便奏請攺之因考故事謂縣有九仙人姓何以兄弟九人登仙得名遂攺爲仙遊縣隸淸源郡乾元元年以淸源郡爲泉州南唐保大二年升爲淸源軍宋幹徳二年建爲平海軍而縣亦隨隸焉太平興國四年詔析泉州遊洋百丈二鎭置水平軍尋攺名興化軍五年以莆田仙遊來屬縣始隸興化軍【會要云四年未詳】仍析仙遊縣來蘇裏入興化縣析泉州徳化縣九座山入仙遊縣定爲四鄕二十六里唐地裏志爲中縣九域志升爲望縣

○星土面勢

吳越天文分直星紀於辰在丑閩介吳越之中而仙遊一支邑爾釋周保章謂諸國中封域於星亦有分其書已亡今不復詳考縣治舊在大飛山南五里唐垂拱二年始遷於舊治之南三十步主山來自九座山蜿蜒百里矗爲大飛小飛二峯演迆度脈繇亥位折旋爲岡阜降南而縣宅焉西接飛山東列石鼓北枕瀑布南帶仙溪夾以二塘水繇艮出文筆峯銅鼎環列其旁水繞山蟠面勢環翕眞東南之壯邑也

○道裏

仙遊之境南際溫陵東抵莆田𨿽在重岡復嶺之中而官道坦夷行者便之莆泉之趨國都者皆阻於大義渡邑有山路三東出遊洋西出九座徳化士夫商賈咸道此爲快捷方式焉

縣境東西八十五里南北一百一十五里

東三十五里至縣界【兪潭】界首三十五里至本郡又水路至縣南橋至本郡木蘭陂頭七十里

西五十里至縣界【白隔嶺】界首五十里至泉州府永春縣

南五十五里至縣界【白水坑】界首四十五里至泉州府惠安縣

北界首至興化縣無徑路裏分不可考

東南五十里至縣界【長嶺】界首四十里至本郡城

西南三十五里至縣界【白塔嶺北】界首百三十里至泉州府

東北三十里至縣界【何嶺】

西北七十里至九座山又十里至縣界【磨頭寨】界首五百二十里至劍浦

○鄕裏

秦開阡陌比閭族黨之法不古矣今之鄕保期會徵令𨿽役於官而通有無知緩急鄰里輯睦猶可稱焉

宋太平興國四年定爲四鄕二十六里【此條及下四鄕原本未注】

嘉禾鄕在縣西南管裏六功建【縣郭】孝仁養志【舊名曾參】廉潔仁徳保徳

歸徳鄕在縣西北管裏七旋珠善化興賢【舊名樂輸】淸泉萬善聞賢【舊名聞弦】永福【舊名永安】

修徳鄕在縣東北管裏七咸平常徳【舊名常樂】折桂【舊名陽樂】安賢【舊名安樂】晝錦【舊名幽谷】永興【舊名永泰】香山

唐安鄕在縣東南管裏六香田暘谷仙溪慈孝依安【舊名依仁】連江

○官廨

聖歷置縣幾六百年中間撤舊更新不知其幾而碑刻多闕歲月無所乎考然規模面勢雄壯偉麗比他邑爲冠

縣治據大飛山之南正門南向上有皷樓【崇寍二年知縣錢聞重建】前設手詔亭內爲簿尉二廳相望簿廳之後爲省倉常平倉次爲中門翼以兩廡中爲廳事【始建歲月莫考湻佑十一年知縣趙時鑄重建】榕陰滿庭東則庫帑吏捨西則賓次獄犴廳事之後有堂曰平政又其後曰平易【舊名淸心軒又名捐末後攺名五柳嘉熙間知縣姚遇重建二堂攺今名】堂之東西寢處之室在焉繇廳之東曰東圃【舊名梅圃】圃之內有錦香徑徑之中愛香亭循愛香而北有亭二曰橫琴曰制美循制美而南有臺二曰淸越曰玉醮花木靑蔥亭臺爽塏皆公餘遊息之所廳事之西有樓曰望秀【今廢】有堂曰道愛【嘉定十二年知縣許伯詡建陳讜記寶佑四年知縣趙與泌重修】乃視事之便廳堂之後爲舊宅堂縣治之規模大略在是矣

丞廳在縣皷門外南街之東【舊爲仙溪館後攺遲軒館崇寍三年置丞始葺爲廳事紹定元年縣丞趙瑟夫重建】大門之北爲廳廳之相向曰南館內曰簡靖東爲宅堂前鑿池築水閣其上

簿廳在縣中門外東南隅【始建歲月莫考】前有看窗一間瞰於市之東街東西有亭二曰鸞棲曰樂香【舊名髙士矮屋主簿林僞所建後攺今名】

尉廳在縣中門外西南隅【始建歲月莫考元佑六年縣尉李環重建】前有南軒【嘉定十年縣尉莊夢說重建】東有甲仗庫庫之上有樓曰大隱【舊名見山縣尉周瑞常攺今名自記】西有軒植雙梅於前曰默林默林之北有堂曰思賢【縣尉黃巖孫記】堂之前有熙春臺之舊址繇臺而北有古松數十株夾以梅竹气象幽雅中爲亭曰環秀【陳復齋宓書】

○倉庫【附稅務教場】

縣之歲入無幾而倉庫乃積儲之地不可不載

省役庫常平庫在縣治之東廡

省倉常平倉在縣中門外之東偏

太平倉在連江裏風亭市

東倉在常徳裏仙溪觀界

西倉在仁徳裏龍華寺界

北倉在縣之大門西南【右四倉皆備荒而設】

鹽倉在縣中門外之西偏

太平鹽倉在連江裏風亭市

稅務在縣皷門外之東街

甲仗庫在尉廳之東廡

教場在縣北二百步【自省役庫以下原本失注】

○縣郭

縣負山帶溪𨿽無城築然剙縣以來中更山寇而按堵如故者得非溪山形勢之壯歟

縣郭袤二里舊無城築紹興十年山寇竊發知縣陳致一始築城浚濠以禦之寇退不克終役乾道中知縣趙公綢始作四門東曰朝京【舊名九仙慶元中知縣呂祖平重建攺今名寶佑四年知縣趙與泌重建吳叔告書】西曰元臺【舊名甘澤後名麓澤湻佑三年知縣黃淸叟重建以葉正簡攺今名鄭性之書】南曰登俊【舊名流慶後名望壺湻佑三年知縣蔡次傳重建攺今名潘昉書】北曰拱徳【舊名橫翔嘉定十二年知縣許伯詡重建攺今名陳讜書】

○坊表

表宅裏以彰善其來尙矣縣之坊表凡悉書之

東曰耆徳【以侍郎陳讜立】積善登龍西曰省元【以省試第一人葉大有立】尙賢南曰登俊登云【以在縣學前立】

○市鎭

縣地僻而物貨慳商旅迹罕到一閧之市間或有之而鎭廢久矣

風亭市在連江裏【人家並海土產砂糖商舟慱販者率於是解纜焉舊有太平鎭紹興二十六年廢】

沙溪市在暘谷裏

龍華市在養志裏龍華寺之前【舊有阜安鎭紹興二十六年廢】

潭邊市在萬善裏【舊有石碧鎭紹興二十六年廢】

中嶽市在萬善裏中嶽寺前

○宸翰

云漢之章示異寵也見者當聳然而作如望旄頭之塵而聽屬車之音僻遠臣子親被宸奎其際遇亦榮矣謹拜手恭書於左

戒石銘批詔【太宗皇帝摘孟蜀勸農箴語紹興二年髙宗皇帝得黃庭堅所書且批詔以賜長吏咸刻石置於廳事前及座右】

賜字君謨【皇佑五年九月蔡襄爲模寫眞宗奉神述聖制畢特降中使賜禦書一軸其文曰禦筆賜字君謨襄進詩以謝上賜詔獎諭後模刻作序以獻】

春風賦【乾道二年孝宗禦制書賜葉顒】

教忠東石【賜葉大有】

篆書明堂二字飛白明堂之門四字【仁宗賜宏法大師淸衷各題曰孝子嗣皇帝禦名書】

禦書古詩二首【神宗賜宏法大師淸衷其字徑尺艸書藏於普惠院禦書合】

○學校

古者教人自王宮國都以及閭巷莫不有學則郡邑之學其來遠矣實講學行禮作成人材之地故錄之特詳

廟學始建於縣西咸平五年遷於縣南前爲殿祠先聖後爲堂左右爲廊繪從祀以祠之又作遊聖亭移風廳日新中鵠二亭【叚全爲記】慶曆八年修之元佑九年復修之宣和末例廢養士學宮圮陋不治紹興九年寓公肇慶守陳可大出家貲率邑人更新之知縣謝天民助成之【謝天民爲記】乾道七年知縣趙公綢重修之【翁亢爲記】殿曰大成講堂曰尊道【米芾書扁】齋有六曰忠告明倫篤志懿文宣哲誠意【舊有七齋後廢其一】位有四曰學長直學學諭教諭六經有閣祭器有庫瑞筴有堂【皂筴長於詔歲常應舉人之數故名】土地有祠庖福有捨此學規創之始也紹定六年知縣黃登撤尊道堂重新之卽瑞筴堂之舊址建亭曰色笑嘉熙四年知縣黃淸叟始造三獻官祭服寶佑三年權縣趙汝傕撤縣治西樓建於學之東偏役未就知縣趙與泌移於色笑之西偏扁其閣曰尊經堂曰文會【卓得記】新立朱文公祠【陳曉道記】新東廡辟西溝【舊爲居民所侵故重辟之】造祭器規模備於前矣

○學田祀田

遊學田紹興九年肇慶守陳可大以建學之餘資買置以助修學【田一十二叚三十五畝一十四步歲入租谷四十石二枋見學糧碑今租錢四十六貫三百二十八文省】贍學田乾道七年知縣趙公綢因屏山之隙地白湖阪之荒田及諸裏湮廢之田墾辟以充學廩【田三百餘畝歲入租米二十一石七合今租錢七十九貫四百一十五文省】建興院田產錢一十一貫二百六十四文四分紹興三年郡守趙彥勵以其田助學廩嘉定六年知縣葉文炳委學職核實租谷置籍畫圖如經界砧基之式【田八十五叚園一十一叚詳見學職陳鼎新圖籍今租谷四百六十一石九枋大麥二石五枋二角小麥五石三枋三角子頭錢三十二貫六百一十三足園租五貫九百八十九足共管租錢八百九十六貫六十五文省】

建福院田產錢二貫七百九十九文一分嘉定二年主簿韓漪請於郡以助學湻佑元年知縣蔡次傳三對僧院舊租署籍【田二十五叚園二叚詳見官籍合租谷一百四十八石三枋二角小麥七枋子頭錢七貫七百五十六文足園租三貫二百八十八文足共管租錢二百八十五貫三十八省】二院田歲輸租如編戶而縣胥虛張之費幾倍焉寶佑二年知縣趙與泌委司計核輸租之實數余以養士【元額租錢四百貫文委司計林天驥驅磨實坐二百三十貫二百三十文】學長直學學諭教諭四員爲省額其始乃軍學分隸於縣以軍學鹽錢給其俸【每歲就塩錢撥一百七十八貫二百四文本縣自催自給近以塩錢兌折輸租自是縣免撥塩錢學免輸官租每歲僅支其餘五十二貫二十六文以足輸租之數四員俸給如元數悉於學糧取辦焉】前廊等職無定員大率隨時增減六齋長諭十二人春秋二補生員共八十人

鄭家絕戶田園寶佑五年知縣朱浚撥入學廩【田計七叚園計四叚歲入租錢咸湻二年趙知縣必燧拘納正色爲例】下建福院田產錢八貫六百一十三文景定三年平湖陳堯道官諫議日請於部使者以繼廩士時朝家新剙主學春秋二補復增堂試校定分數存畱十員每季行供教養職事生員共百餘人【田僅有佃戶名字緣此耕久廢租額難考時職計者肆爲欺隱續知縣鄧桂發委司計蘇三英等核實早租計谷九十一石七枋三升佃戶二十五名新來租同晚租一百單二石二枋三升佃戶二十一名有額無催一百六十餘石尙未復尙額搜扶釐正於來者有望焉】

春秋二丁釋奠先聖先師凡牲幣醴齊各有司存惟仲丁捨菜於朱文公曁西山勉齋二先生忠惠正簡及元佑四君子祠祀費每請於縣帑支給不時咸湻十禩郡糾曹趙必侅來攝玆邑甞蒞祀事懼其簡略非傳遠計遂撥西塘官田租谷一十石又置下阮田租五石園租一貫四百金專充次丁禮料繼自今儀物有須藏祀無缺於此見趙侯之爲政其知所崇尙歟【西塘田計六坵下阮田計三坵園一坵又號槐■﹝木﹝自上大下﹞兜四至載官契產錢刈入學系將鄭家義還戴氏奩田錢十八界一千貫會委直學蘇三英置買上件田管租自乙亥爲始】

○社稷

縣之社稷與郡等重民事也長吏上之三日率致謁按式以修治焉

壇在縣西南半里中立社稷西爲風師立石爲主旁設燎壇前爲齋廳外建門嚴鑰以守之【始置歲月莫考乾道六年知縣趙公綢重修】

雷風壇壇舊在教場東北隅蕆事間遭風雨權就閱武亭之西偏望東北以祭歲以爲常其壇遂廢【按政和頒式橫列三壝中立社稷東風師西雷師雨師總爲五壇社壇方二丈五尺髙三尺稷壇如社之制四出陛四門同一壝二十五步風雨雷師壇皆卑小於社四出陛四門同一壝二十五步燎壇於神壇之左壝之外視他壇稍髙瘞坎於壇之北壬地南出陛方深取足容物姑記之以俟攺作者】

○風俗

莆之風俗惟仙遊爲近古生其間者人性惇朴嗜好簡靜始也士未知有科舉之利民未知有紛華之悅承平日久始多儒雅多世家宦族而習俗漸趨於文然儒者力於修飭而不苟進取仕者樂於淸貧而不急富貴有髙臥山林而累徵不起者有致身公相而田不增一畝屋不插一椽者風聲气習之燻染蓋可想已業進士者明經多而詞賦少隸民伍者耕農多而商賈少昏姻不愆於禮喪葬不儉其親有無緩急相通融歲時往來相問勞猶有古之遺風焉縣三面皆山而瀕海之地僅東南一隅生齒日繁田疇有限中產藉曲蘗以營生細民蒔蔗秫以規利勤儉以署戶門者能安於澹泊而不尙侈靡以相誇爭競以泄私忿者能亟於懲艾而不事嚚訟以求勝知理循分而寡欲易足安土樂業而用志不偸此風俗之大略也惟其風俗之湻故流獘有所未能免俗敬鬼神則受巫覡蠱惑之欺性多慈弱則啟幸民侵牟之害人皆愛身畏法則滋鴈鶩舞文之姦使或者得以議俗焉武城化言偃而弦歌晉鄙燻陽城而善良返朴還醇蓋將有望

○戶口

置縣之始人煙稀疏五季干戈北方避地者多居於此故老相傳其時主客未滿千戶也宋興三百餘年生齒日繁校之疇曩不知其幾倍焉郡誌載本縣主客戶二萬七千九百八十七口六萬二千四百六十四時紹熙三年也寶佑四年主戶二萬七千四百三十七口四萬七千五百五十七客戶一萬三千三百六十三口二萬五千八十視紹興加多也

○財賦

隋唐以來財賦多仰於江南紹興中詔天下行經界法量畝步置砧基而縣之版賦始定以土色計產而縣之產錢比他邑爲最重比年以來民戶兼並而逃產無所歸寺觀不濟而虛產不可豁由是經賦淪失縣計焦熬

○夏稅

歲額七千六百九十一貫四百五十文【省】

麥八百二十九石一斗二升

布正共一千三百五十七貫六百五十七文【足】

艸一萬八百五十束【以上四色解發使府】

畸零錢八百一十一貫二百四十八文【省】

麥一百一十九石七斗八升

布正錢二十五貫七百五十文【足以上解發京司】

小麥義倉錢三百三十三貫七百七十文【省】

麥五十一石四斗【解發使府】

○產鹽

歲額二十七萬八百六十九斤計錢五千三百八十二貫七百三十四文【省內除小塩放免余分四色窠名】

淨利鹽錢一千四百七貫二百五十二文【省解發使府】

增鹽錢三千一百六十六貫三百一十七文【省解通判廳納轉運司】

贍學鹽錢四百九十九貫五百七十文【省內一百七十八貫二百四文省支省額學職俸余丞廳催撥頭合等外解軍學】

貼納鹽錢一百八十七貫五百一十文【省解發提舉司】

畸零鹽三萬一千六百九十五斤計錢六百二十九貫七百九十文【省解發經司】

○夏秋二料役錢

歲額共管一萬八千一百七十貫六百八十六文【省】

經緫制錢一萬三百六十五貫七百二十八文【省】

官戶役錢一千七百一十四貫三百八十四文【省】

綱腳錢一十六貫二百八十六文【省以上解通判廳】

減人吏顧錢二百七十四貫九百一十二文【省解發使府閏年解增二十二貫九百一十文省】

弓手額三千五百七十五貫四十文【省閏月在外丞廳催縣尉莊彌髙申縣撥僧院役錢支尙闕五百二十貫縣丞趙汝傕申軍縣增撥民戶役湊支】

支遣吏役手力等庸錢一千八百九十六貫文【省上項就官民院戶納到役錢支散近以產錢走失所催皆不及額視納數之多寡隨宜斟酌支給】

常平役頭子錢二百貫文【省解提舉司】

○秋稅

苖白米額管二千五百七十二石八斗九升

職白米額管九百二十二石四斗五升

苖糙米額管一萬七十二石三斗六升

莊糙米額管一萬一千三百二十三石五斗八升八合

縣省倉遞年科撥白米約二百石支官員俸【隨年增減】

太平倉遞年科撥糙米二千四百石支寨兵鋪兵月糧【蔡端明請於朝科撥近男人戶冬苖輸之以給系蓼寨兵風亭長嶺鋪兵軍民兩便】

軍都倉【除催納正色米額外余並折變價錢行下縣庫交納解發所有五斗以下米湻佑間知縣蔡次傳入臺申請依潮州例每石價錢二貫四百五十文民甚便之五斗以下及小米先折價錢一萬四千一百四十二貫四百一十二文省歲有逃亡落溪正色糙米三百五十石二升白米八十二石六斗僧院不濟米在外又五斗下小米逃落錢共有一千五百貫文省州郡遞年豁退今合豁之數又不止此】

畸零糙米一百八石一升白米一百一十六石四升計錢七百七十六貫三百七文【省補發經司】

常平義倉糙米九百三十八石六斗九升白米二百【下闕】

○物產

縣境依山瀕海故水陸之產足於他邦五穀之種隨所宜樹【稻之別有三秔秫金成也粟麥麻豆】六牲之物隨所宜畜酒則以秔爲曲【閩中記云俗尙以秔爲曲醞酒微紅色燔而熟之經夏尢淸】鹽則編竹爲盆貨殖之利則搗蔗爲糖漬監爲澱紅花可以朱茈艸可以紫布帛之幅則治麻與蕉織絲以紵【細織紵麻皮雜絲織爲布本軍士貢葛布一疋非土宜乃以本縣土產兼絲代之】紗出於土機者最精紬粥於蠶戶者爲良用物則窠蜂而取蜜且溶其房以蠟灰蠣而柔竹則蒸其屑以紙煉鈆而粉采桕而燭凝土而燔之窯則埏埴之器通於三邑煮鐵而出之模則鼎釜之利及於旁郡木有松梌杉山綿水綿竹有慈貴筋石雪釣貓頭花卉則有紫芝紫荊瑞香龍瓜蜜槱而芍藥之奇南州所無焉果■﹝瓜瓜﹞則有荔子員眼黃甜李栗而鳬茨之珍又他郡未有焉菇蕈以春薦瓜瓠以夏摘蹲鴟以秋熟荀蕷以冬供獸有麞貍竹■﹝鼠畱﹞禽有黃爵鷓鴣鳩子雉雞介鱗之類有石鱗魚子魚蠣■﹝虫房﹞螃蠏團魚抱石魚艸有黃連烏藥艸烏半夏木耳莎艸石蓮蒼耳木通木鱉鶴虱枯樓空靑黃精鶯粟地黃天南星吳茱萸艸決明麥門冬骨碎補龍膽艸金櫻子蜀葵子山梔子使君子艸牛膝薏苡仁石菖蒲金毛狗脊諸物余與鄰壤同者不記

○貨殖

鹽【海物異名記云編竹爲盆熬波出素卽以竹名盤也其法以竹篾織之縫以蠣灰使不漏不燒者以鹵水隔之也】

沙糖【搗蔗爲之太平港籍此取易】

蜂糖【土人爲之蜜有三種石蜜土蜜木蜜】

蠟【有黃蠟無白蠟】

鐵【蘇山蔡家世其業焉原注】

磁【白磁器出仁徳裏】

鈆粉【桃花雪花二粉縣市所造】

紙【竹紙出東西裏商人販賣於莆泉紙出香山裏朱山及慈孝裏洪倉】

靑澱【爾雅云馬藍今大葉冬藍爲澱者是也】

紅花【可以染絳爾雅名虎杖】

紫艸【可以染紫一名茈艸】

蕉布【海物異名記取蕉以灰理其皮績而成布可以爲暑服出西裏】

稻【種類非一有一歲兩收者春種夏熟曰早谷閩中記謂之獻臺旣獲再插至十月熟曰■﹝禾庶﹞有夏種秋熟曰晚稻無芒而粒曰占城稻其種甚多難以俱載】

豆【物理論菽豆之緫名有黑豆菉豆赤豆褐豆白豆藿豆紅光豆】

糯【字林云粘稻也俗謂之秫】

○菓實

國史補載李直方甞第菓實名如貢士者以綠李爲首楞李爲副櫻桃爲三柑子爲四蒲萄爲五或薦荔支曰寄舉之首蔡端明荔支譜云荔支閩中惟四郡有之福州最多而興化最爲奇特泉漳時亦知名列品𨿽髙而寂寥無紀夫以一本之實生於海濱嵓險之遠而能名徹上京外被夷狄重於當世是亦有足貴者其於菓品卓然第一又李贊皇謂此樹爲南方佳人不柰寒稍寒之處已不可植矣

荔枝【名品者特出天成𨿽核植與舊本終不相類宋香之後無宋香所存者孫枝爾陳紫之後無陳紫過墻卽爲小陳紫朝散林迪詩云爲種不同攢核李過墻便作小陳紫支今小陳紫亦枯老舊譜所存惟方紅遊家紫周紅員丁香後出者有王玉堂紅郎官紅遊丁香爲最勝其餘若狀紅紫瓊百步蘭壽香西紫紅香大小江綠琉黃紅瑞堂紅松紅麝囊紅百步香黃玉之類是亦名家邑中植荔惟風亭爲宜然皆不若產於赤湖者爲佳】

龍眼【過荔支後始熟名爲荔支奴碧溪者爲佳】

李【琥珀李紅穰李蜜李粉李黃甜李產於新勝者爲最】

菩提果【海物異名記花如冠蕤花碧葉似冬靑實略似枇杷味甘且香核堪入藥用】

黃彈【祥符圖經云黃檀子海物異名記木有黃彈子其實若彈丸其葉若山桂而香又云本出於越王祭太一檀之側曰王壇子】

栗【近海之地不可植見海終不實】

鳬茨【石碑新嶺者爲上品原注】

楊桃【閩中記生五瓣狀如磣磓酢可食】

甘蔗【赤者曰昆侖蔗白者曰荻蔗土人搗以爲糖風亭者爲最】

新蘿葛【閩中記云藤似家葛根甚大甘味似蘿卜解醒消煩渴一名土瓜】

个摩子【林諝記生山間煮而食之皮有殼褁肉如蓮子】

丹黏子【林諝記山生葉如白楊其子倒黏紫色大如棗味甘東坡雲海漆】

○花

牡丹芍藥【莆中地暖非所宜獨仙遊之汾陽山間有之原注】

海棠【別有一種黃者原注】

紫荊【枝似黃荊大葉無椏春月開花紫色至秋葉始盛子如小珠林諝記葉如白楊樹如來禽】

雞冠【閩中記秋開紫色如畫雞冠之狀佛書曰波羅奢花矮者曰玉樹後庭花】

瑞香【冬月開有簇頭者有纏枝者紫色者香濃】

素馨【嶺表錄異云耶悉茗花始自番船載至香聞百步廣中種之名曰素馨轉而入閩蔡端明詩云素馨出南海萬里來商船】

茉莉【佛書謂之末麗林世程云此花惟閩中有之又有一種紅色者蕙生有毒曰紅茉莉】

○艸

鼠曲【藍色生山園中土人多以米粉並糖和作餅其味香美艾軒集謂之署菊】

蹲鴟【芋也土所宜種勝於他邑有五種白芋眞芋連綿芋紫芋八卯芋少毒】

○木

松【有五鬛松有三鬛松蔡端明爲本路轉運使命自大義渡直抵漳城夾道植松郭祥正以道傍松歌之所謂行人六月不知暑千古萬古搖淸風者也】

水綿【好生水澤傍其狀似柏】

杉【出文賢永福裏】

加條【閩中記云其葉可用磨犀角象牙】

冬靑【韓子蒼云萬年枝也閩中記云肥理白文如象牙道家取以爲簡】

金荊【閩中記木堅有文彩色黃可作牀榻】

○竹

筀竹【沈括云筀筍三月生有四月生者又有五月生者謂之晚筀俗云立夏生筍多不成竹】

苦油竹【海物異名記越人以苦毒竹爲鎗中虎卽斃】

筋竹

石竹

江南竹【亦曰雪竹】

釣竹【一曰綿竹其筍有毒以其稍軟垂如釣故名】

慈竹【任昉述異記南中有子母竹生不離本今之慈竹是也】

貓頭竹【一名紫貓竹最大枝疏葉大】

○禽

信鳥【閩中記人家客至則飛鳴以爲信能爲百禽之聲亦名進鳥】

鵜鴣【林諝記似鵝長觜有皮囊可盛水數升張口取魚吐所含之水而食之亦曰淘河其能淘河水取魚】

孤雞【自呼其名曰姑惡春夏之交晝夜不絕聲林諝云題鴂非也】

■﹝屬鳥﹞玉【閩中記溪禽也似鶩黑色】

雉【周禮庖人供六禽■﹝矢枼﹞其一也古云兩足之美惟鷮鷮卽雉也】

鴞【閩中記似鵬而小一名鵂鶹方言曰孤猿】

鷓鴣【其毛黑白相間成文崔豹古今注云鷓鴣怕寒霜夜以艸覆其背飛必先南翥王詵云鷓鴣出南不可與筍同食】

鳩【一名鵓鳩】

黃雀【八九月有之可作酢謂之披綿】

○獸

香貍【林諝記似貓口尖耳員亦有文所過艸木皆有香如麝】

麞【爾雅麕麞也麕其緫名其性善驚飲水見影輒奔走味甚佳】

山犬【林諝記以人家犬赤色黑文好食菓實】

竹■﹝鼠畱﹞【一名盲虫閩中記謂之菅豚贊寍云人或竹剌肉不可出者■﹝口舀﹞此物立消以其食竹故消竹毒】

○水族

子魚【出太平港大者長滿尺蔡君謨以子魚爲天下珍味】

烏魚【出太平港海物異名記澤首喙圓其質類鯔】

章魚【出太平港八足圓首南海異物記正名曰蜛蝫足短而大者曰塗婆】

蠣房【附石而生相連如房因名蠣房晉安人曰蠔郡之濱海俱有蠣然皆不若風亭海中者尢佳其■﹝虫房﹞燔作灰亦曰蠣■﹝虫房﹞】

車螯【出太平港海物異名記其殼爲海沙蕩摩光瑩大者如小者如拳歐陽六一食車螯詩云璀璨殼如玉斑爛點生花】

蛤【閩中記班駁如雕鏤】

坐魚【生於澤中者曰水雞其色班駁生於巖谷中者曰蚵蚾亦名石鱗魚其皮黑海物異名記巖棲竇處飲風露者曰石撞奇味也】

螃蠏【赤湖者爲佳】

鱉【亦名團魚】

抱石魚【梁溪者爲佳】

○藥品

天南星【春生苗似荷梗莖髙尺餘花黃子穗味苦辛】﹖莎艸【一名香附子汁治小兒痢】﹖

黃連石蓮

烏藥蒼耳【一名羊負來】﹖

艸烏木通

半夏木鱉【長蕂引蔓似栝樓有剌靑黃色剖之子如木鱉】﹖

木耳鶴虱

栝樓【一名天瓜】﹖空靑

黃精【生深山懸崖之上千葉者佳】﹖骨碎補

鶯粟龍膽艸

地黃金罌子【單葉形如小石橊】﹖

茱萸【一曰吳茱萸一曰石茱萸】﹖蜀葵子

決明【葉如槐子如菉豆而銳味醎苦甘】﹖山梔子【其花六出其實七稜亦名越桃】﹖

麥門冬【林諝記根圓如小珠】﹖使君子【藤生花紅子有稜靑黑色味甘溫】﹖

牛膝石菖蒲

薏苡仁金毛狗脊

【原本貨殖以下僅注舊志數條今依序文所列及引用古書者並錄之】

●仙溪志卷二

令佐題名

進士題名

○令佐題名

題名自秦漢以來有之非徒列名氏載爵裏所以垂將來示勸懼也邑之令佐年代綿遠者不可復考僞閩時有賈郁歷縣令簿以治最稱【見十國紀年】它無傳焉宋初題名猶闕最後稍稍始備今裒諸壁記聯次於後其間惠慈之長賢明之佐不可殫記采之耆舊所傳宰是邑者儒雅則鄭肇之呂祖平葉文炳蔡次傳政理則謝天民鄭昭叔趙公綢施季貍邢興祖皆賢令之有聲者丞如林瓌李諶黃之信簿如邵應祥林惟尉如叚全淩景陽譙令憲趙汝腴莊夢說林云皆表表爲名宦至今遺愛在人不忘

知縣

縣丞

主簿

尉

△知縣

賈郁字正文候官人以文策幹王審知補仙遊縣主簿秩滿遷本縣令時郡縣吏多受賕賂公守正奉法邑人饋新果辭之客曰某家新果眾人未知郁曰君家有兄弟否曰昆仲三人豚犬數輩郁曰古人畏四知今君凡知弟知子知攜來者知是倍於古古人也客大慚而退公性峭直不容人吏文過吏頗畏之及受代有一吏醉鬱怒曰吾當再典此邑以懲汝輩吏揚言公欲再作縣令猶造鐵船渡海也郁聞之是歲選集會延鈞建號聞郁有治稱乃擢授贊善大夫復典舊邑時醉吏爲庫吏不數月盜官錢數萬下獄具伏批前牘尾曰竊銅鏹以潤家非因皷鑄造鐵舡而渡海不假鑪錘因決杖徒之胥懾伏未幾移治福淸考滿召爲禦史中丞【見十國紀事及九國域志】

翁處厚羊志寍【朝請大夫試大理評事咸平五年】﹖

孫敏【登仕郎天禧中】﹖孫諤【天聖中】﹖

孫起【承奉郎試大理評事天聖六年】﹖趙時【宣徳郎守殿中丞上騎都尉賜緋明道元年】﹖

皇甫當【朝奉郎守祕書丞景佑中】﹖劉徳正【通直郎守太子中捨騎都尉賜緋康定二年】﹖

林■﹝木巳﹞【朝奉郎守祕書丞騎都尉慶曆三年】﹖吳丕顯【朝請郎守大理丞慶曆三年】﹖

陳佩【大理寺丞慶曆六年】﹖許抗【大理評事至和二年】﹖

閻仲甫【殿中丞嘉佑二年】﹖範褒【奉議郎守國子博士騎都尉賜緋治平元年】﹖

李晉賢【宣徳郎守尙書都宮員外郎騎都尉治平四年】﹖林濟【儒林郎熙寍四年】﹖

李適【宣徳郎元丰五年】﹖陳幾【承議郎元丰八年】﹖

蔡彰【紹聖三年】﹖黃兌【宣徳郎元符二年】﹖

黃充【崇寍元年就差知建州建陽縣】﹖錢聞【將仕郎崇寍二年】﹖

傅共【奉直郎守國子博士騎都尉賜緋魚袋崇寍三年】﹖孫球【宣徳郎守殿中丞騎都尉賜緋宣和元年】﹖

翁待舉【承議郎字志懷漳浦人宣和二年到】﹖劉丕顯【通直郎宣和五年】﹖

葉摶【承直郎三山人】﹖詹叔迥【朝散郎】﹖

徐曅【承議郎】﹖黃沂【通直郎字符夫郡武人】﹖

梁宗範【承直郎字世則三山人寄理】﹖李敏求【右朝奉郎開封人】﹖

鮑琚【左奉議郎字徳璋鄱陽人】﹖曾履【左朝奉郎三山人】﹖

潘湛【左通直郎開封人】﹖林大受【右承務郎字符亮建寍人】﹖

謝天民【左承事郎字彥先建寍人】﹖陳致一【左奉議郎字實道長樂人】﹖

鄭昭叔右通徳郎字顯仲寍徳人甞與朱文公論經界言其知仙遊縣日適朝廷行經界初得戶部行下事日讀之茫然不曉所謂而僚佐吏史亟請施行因念已猶未曉何以使人乃閉閣謝事覃思旬日然後通曉心口反復更相詰難胸中洞然無復疑滯然後集諸同官而告語之使其有疑卽以相問如是數日而同官亦無不曉者然後定差保正長但取從上丁產髙人分爲二等大者以備都副保正小者以備大保長各以紙簽書其姓名分置兩帖又於二帖各分四類或物力髙彊或人丁眾盛或才智足任謀畫或筋力可備奔走各以其類置於一帖凡選一都一保則必兼取此四色人使之同事令其各出所長以相協濟於是人皆悅從相率就事差役旣定然後以戶部事目印本給之又爲說其大義意使而退而講論期以一日悉集縣廷凡有所疑恣其請問悉以已意詳爲解說力疲气乏則請同官更番應之如是五六日凡爲保正長者亦無不悉曉其法然後散遣打量不過兩月他邑差役未定而仙遊打量見次第矣【竊記其言以爲若使被差之官人人如鄭君之用心則𨿽年年經界亦無害於民者鄭福州寍徳人其後致仕家居老壽康寍九十六歲而終亦其誠心愛民之報事見朱文公文集】

鄭扄【左宣教郎字純中建寍人】﹖周椿年【右通直郎浦城人】﹖

蔡孟容【右通直郎建昌人】﹖黃浚【右承奉郎】﹖

黃烈【右承議郎長汀人】﹖梁國材【右奉議郎長溪人】﹖

陳攄【右通直郎建陽人】﹖趙不泯【右承務郎三山人】﹖

趙公綢【左奉議郎建寍人】﹖鄭公弼【朝散郎三山人】﹖

林栩【承奉郎】﹖黃嚴卿【通直郎同安人】﹖

陳昭嗣【承議郎三山人】﹖劉公度【通直郎懷安人】﹖

陳景肅【朝奉郎漳浦人】﹖陳接【奉議郎長溪人】﹖

趙公嘏【承議郎三山人】﹖鄭肇之【朝奉郎】﹖

呂祖平【朝奉郎東萊人】﹖髙之美【奉議郎延平人】﹖

髙禾【承議郎安溪人】﹖徐棟【通直郎三衢人】﹖

樊泰之【通直郎三山人嘉定元年任】﹖葉文炳【奉議郎浦城人嘉定四年任】﹖

施季貍【通直郎武康人嘉定七年任】﹖許伯詡【同安人嘉定九年任轉承事郎】﹖

趙渷夫【奉議郎嘉定十二年任】﹖邢興祖【宣教郎嘉定十四年任】﹖

劉端成【字平甫金華人嘉定十七年任】﹖周晉卿【通直郎寶慶三年任】﹖

黃登【字瀛甫紹定四年任】﹖林首善【承議郎溫陵人端平元年任】﹖

姚遇【通直郎三山人嘉熙元年任】﹖黃淸叟【通直郎字若水三山人嘉定三年任】﹖

蔡次傳【宣教郎字巖肖泉州人湻佑元年任】﹖胡元衮【通直郎泉州人湻佑四年任】﹖

翁永年趙時鑄【通直郎三山人湻佑八年任】﹖

王稼【宣教郎字無逸泉州人湻佑十年任】﹖趙與泌【奉議郎武陽人寶佑二年任】﹖

朱浚【通直郎文公曾孫寶佑五年任】﹖傅極

趙時億鄧桂發【宣教郎字彥芳泉州人景定二年任】﹖

趙必燧【宣教郎字資深泉州人咸湻二年任】﹖陳繼祖

△縣丞

翁珪【將仕郎崇寍三年權】﹖陳如塤【將仕郎崇寍四年權】﹖

上官埴【將仕郎大觀元年權】﹖陳亨衢【宣義郎政和三年正塡復置闕】﹖

曾孝基【從政郎政和七年正權】﹖陳向【迪功郎宣和元年正權】﹖

張逾【迪功郎宣和元年權】﹖林著【儒林郎宣和二年正權】﹖

梁之儀【迪功郎宣和五年正權】﹖蔡章【承奉郎宣和六年正權】﹖

王幹【迪功郎靖康元年權】﹖朱庭揚【奉議郎建炎元年正權】﹖

林忠厚【承直郎建炎三年權】﹖余漑【朝散郎建炎四年正權】﹖

任畋【右修職郎紹興元年任】﹖劉侯亞【左奉議郎紹興二年任】﹖

趙紹之【左朝散郎紹興六年任】﹖練俛【右奉議郎紹興八年任】﹖

陳亞卿【左朝奉郎紹興十年任】﹖辛斆【右承奉郎紹興十二年任】﹖

孫申【右從政郎紹興十五年任】﹖陳大元【右迪功郎紹興十七年任】﹖

張升【右迪功郎紹興二十一年任】﹖趙不敏【右宣教郎紹興二十六年任】﹖

張云翼【左從政郎紹興二十九年任】﹖馮棠【右從政郎紹興二十二年任】﹖

康■﹝木造﹞【右宣義郎乾道元年任】﹖李光邦【右承事郎乾道二年任】﹖

張竢【右通直郎】﹖李諶【右承事郎乾道六年任官至侍郎號臞庵】﹖

趙彥勛【右承事郎乾道九年任】﹖趙善秉【承事郎湻熙二年任】﹖

葉昌言【從政郎湻熙五年任】﹖朱益【從政郎湻熙八年任】﹖

陳詵【從事郎湻熙十一年任】﹖閻涓【儒林郎湻熙十三年任】﹖

葉益【文林郎湻熙十六年任】﹖司馬蓮【承直郎紹熙三年任】﹖

陳嶧【從事郎慶元元年任】﹖黃泰【文林郎慶元四年任】﹖

林瓌【從政郎嘉泰元年任】﹖章定【承務郎嘉泰五年任】﹖

趙汝固【承務郎開禧三年任】﹖賀貺【修職郎嘉定元年任】﹖

趙善芾【承事郎嘉定四年任】﹖吳子斌【承務郎嘉定六年任】﹖

畱載【宣義郎嘉定九年任】﹖趙師介【承務郎嘉定十六年任】﹖

黃之信【通直郎嘉定十三年任】﹖王庸之【儒林郎嘉定十四年任】﹖

姚默【儒林郎嘉定十六年任】﹖趙璱夫【從事郎寶慶二年任】﹖

鄭應龍【承直郎紹定二年任】﹖阮有開【文林郎紹定五年任】﹖

黃崈【從事郎端平三年任】﹖趙希叄【儒林郎端平三年任】﹖

趙孟辯【從事郎嘉熙四年任】﹖曾荷孫【湻佑四年任】﹖

徐澹趙汝倈【湻佑八年任】﹖

黃喬翼【湻佑十年任】﹖趙汝傕【承奉郎】﹖

陳僑【迪功郎三山人寶佑三年任】﹖趙時歆

王節曾桂孫

鄭伯東林椿

王光大周希奭【迪功郎三山人咸湻】﹖

△主簿

鄧賀【天聖六年】﹖黃勵【熙寍元年】﹖

曾怡【紹興三年】﹖黃邦式【紹興十五年】﹖

楊中立【湻熙十年任】﹖陳畦【湻熙十三年任】﹖

余有猷方沂

骨舜輔趙彥延

邵應祥張公望

韓漪【開禧二年任】﹖丁徳元【嘉定二年任】﹖

林惟【嘉定六年任】﹖鄭繼僑【嘉定九年任】﹖

趙希竦【嘉定十二年任】﹖朱淸孫【嘉定十四年任】﹖

林度【嘉定十六年任】﹖黃勤伯

林照【紹定元年任】﹖趙祥夫【紹定三年任】﹖

趙■﹝冬隹﹞夫【紹定六年任】﹖陳一新【嘉熙攺元任】﹖

趙與瑤【嘉熙三年任】﹖林戴冽【湻佑三年任】﹖

吳文子【湻佑六年任】﹖魏成甫

劉慶孫劉必應【寶佑元年任】﹖

陳光【寶佑四年任】﹖林大成

劉受祖【景定三年任】﹖林貢孫

趙若■﹝氵萃﹞【登科人修職郎寄居福州候官縣咸湻四年任】﹖

△尉

淩景陽爲仙遊縣尉一日檢覆於近郊有一道士挾二童子來觀眉目疏秀精神爽拔景陽問童子爲誰道士言農家子姓蔡氏問讀書乎曰未也卽蔡端明與弟髙爾及歸戒道士諭其家令至邑躬教以經二子日進不已如夙學者公秩滿挈去郡中囑之太守置於學督課之其後端明與弟俱擢第端明致仕通顯自公啟之【見蘇象先談訓】

叚全【將仕郎咸平五年】﹖邢淵【天聖六年】﹖

陳郊葉表

張賁李瓌【元佑六年】﹖

武尉戴安【紹興三年】﹖葉椿【迪功郎建寍人紹興三十年任】﹖

冀世長【紹興三年】﹖宋恭甫【迪功郎永嘉人隆興元年任】﹖

周汝翼【迪功郎福州人乾道二年任】﹖曾愨【迪功郎福州人乾道五年任】﹖

兪茂系【迪功郎四明人乾道八年任】﹖趙師傳【修職郎三山人湻熙二年任】﹖

陳伯昌【迪功郎福州人湻熙五年任】﹖趙師瑟【修職郎泉州人湻熙八年到】﹖

蔡天均【迪功郎泉州人湻熙十一年任】﹖譙令憲【修職郎臨安人湻熙十四年任】﹖

余用之【修職郎三山人紹興元年任】﹖黃棣【修職郎邵武人紹熙四年任】﹖

趙彥俑【修職郎三山人慶元元年任】﹖朱大同【迪功郎湖州人慶元四年任】﹖

林策【迪功郎三山人嘉泰二年任】﹖黃吁【迪功郎漳州人開禧元年任】﹖

陳萬言【迪功郎福州人嘉定元年任】﹖王榕【迪功郎福州人嘉定四年任】﹖

莊夢說【迪功郎泉州人嘉定七年任】﹖羅雲中【迪功郎三山人嘉定十年任】

趙汝腴【修職郎三山人嘉定十二年任】﹖髙濤【從事郎泉州人嘉定十六年任】﹖

趙時膏【承直郎安吉州人寶慶二年任】﹖林云【迪功郎三山人紹定元年任】﹖

徐潁【從事郎臨安人紹定四年任】﹖周端常【從事郎信州人端平元年任】﹖

楊伯震【迪功郎漳州人嘉熙元年任】﹖陳榮國【從事郎福州人嘉熙二年任】﹖

陳大均【漳州人】﹖趙淄夫【修職郎福州人】

陳騰【迪功郎福州人】﹖莊彌髙【泉州人夢說仲子湻佑十一年任】﹖

黃巖孫【迪功郎泉州人寶佑二年任】﹖林公衡【迪功郎三山人寶佑五年任】﹖

吳有定趙宗寀

王必登趙孟輻

【原本序文及賈郁等三人政績並注舊志余以意推仍錄至宋末】

○進士題名

唐重進士科莆始於林藻歐陽詹仙遊始於陳乘楊在堯陳光乂五季僭亂不復貢士宋興莆登第者益眾景徳二年仙遊葉賓始第自是魁人韻士彬彬輩出前進士廖鈞始權考名氏歲月刻於邑庠蔡忠惠公襄記之不但誇科第以爲榮而勉勵後學又有在科第之外者厥後續題名二許知縣伯詡立於嘉定之五年黃知縣登立於紹定之五年盛事陸續未艾也

唐

宋

△唐

幹寍元年蘇檢榜【甲寅】

陳乘

天佑二年歸系榜

楊在堯

天佑三年裴說榜

陳光乂

△宋

景徳三年李迪榜

葉賓【都官員外郎南劍州判詳見良牧本傳】

大中祥符元年姚曄榜【戊申】

蔡兪

陳拱

天聖二年宋郊榜【甲子】

廖鈞【著作郎】

天聖五年黃堯臣榜【丁卯】

張式【知和壽二州詳見良牧本傳】蔡衮

天聖八年王拱辰榜【庚午】

蔡襄【吏部侍郎謚忠惠詳見名臣本傳】

景佑元年張唐卿榜【甲戌】

劉拯

張平叔

楊暈

蔡準【贈太師】

陳浩

葉傳【賓子】

蔡髙【襄弟】

特奏名

葉芳

景佑五年呂臻榜【戊寅】

許■﹝禾貞﹞【監察禦史】

特奏名

畱萬

慶曆二年楊寘榜【壬子】

吳乘

吳秉【乘弟】

郭淇【朝奉郎尙書屯田郎中見名臣本傳】阮遵

鄭之尢

丘子云

許章

許程【■﹝禾貞﹞兄】

慶曆六年賈黯榜【丁未】

許懋【左司郎中朝議大夫直祕閣知福州】余象【屯田郎中南劍通判】

特奏名

陳輯

皇佑元年馮京榜【己丑】

丘子諒【子云弟】

吳演

鄭升【祕書省校書郎見儒林傳】陳公言

陳湻

蔡丘

陳方【攺名闡官至柱國賜服三品見良牧本傳】

皇佑五年鄭獬榜【癸巳】

蔡頊

李昂

特奏名

郭尹【琪父】

丘從【子云父】

嘉佑二年章衡榜【丁酉】

特奏名

鄭少連

嘉佑六年王俊民榜【辛丑】

許噩【懋弟】

嘉佑八年許將榜【癸卯】

章啟宗

治平二年彭汝礪榜【乙巳】

黃寧

治平四年許安世榜

朱紱【寶文閣待制贈少保】陳瑄【浩子】

陳大卞【公言子】

傅楫【龍圖閣待制贈少師】

葉牧【賓侄孫】

熙寍三年葉祖洽榜

蔡京【準子歷翰林學士承旨除尙書右丞拜右僕射遷左僕射攺太宰加司空拜太師進封魯國公】

蔡卞【準子京弟除尙書右丞遷左丞知樞密院加太子太師】

葉阜【賓侄孫】

鄭汝賢【少連侄】

熙寍六年餘中榜【癸丑】

陳次升【集賢殿修撰寶文閣待制】鄭習

許巽【■﹝禾貞﹞長子】

王回【監察禦史】

陳開【宗正寺丞朝奉大夫贈金紫光祿大夫詳見名臣傳】余授【象侄】

熙寍九年徐鐸榜【丙辰】

陳覺民【中奉大夫右文殿修撰知廣州】林豫【知保徳廣信邵武邵鄜冀七州】

許異【■﹝禾貞﹞少子】

特奏名

鄭君陳

陳詔

元丰二年時彥榜【己未】

朱寘【紱侄】

蔡觀

特奏名

蔡升

元丰五年黃裳榜【壬戌】

許堯夫【巽子知睦州鄂州】

特奏名

蔡雍

元丰八年焦蹈榜【乙亥】

許仁【工部侍郎】

葉確【賓侄孫】

特奏名

葉銳【芳子】

陳南

元佑三年李常寍榜【戊辰】

特奏名

洪延

元佑六年馮涓榜【辛未】

洪中【國子司業】

傅權

許賁【■﹝禾貞﹞次子】

陳與

傅希龍

傅求

特奏名

陳諮

元佑九年畢漸榜【甲戌】

傅諒友【楫子膳部郎中】黃顯

傅巖

特奏名

葉伯元【確父攺名毖】

紹聖三年

張弼【敕賜葆光處士】

紹聖四年何昌言榜【丁丑】

林顏

陳魯詹

元符三年李釜榜

陳曅【關子】

鄭與權【汝賢侄】

傅誼夫【楫子朝奉大夫兵部侍郎贈中奉大夫】郭安行

陳驥【國子博士知惠州南恩州】黃沔

陳髙【祕書郎國子司業】王履【攺名庠國子博士】

余敻

特奏名

葉寶臣【傳子】

丘向

崇寍元年霍端友榜

蔡佃【襄孫本第一人以魯公京當軸降第二人朝奉郎直龍圖閣】

特奏名

王震

崇寍三年

特賜進士出身

蔡攸【京子領樞密院事加太子太師】

崇寍五年蔡嶷榜

林煥

林宋卿

大觀元年

賜上捨及第

陳燐【覺民子吏部郎中】

太醫學上捨及第

葉觀【芳子】

大觀三年賈安宅榜

蔡橚

蔡翛【京子顯謨閣待制】

蔡伷【佃弟中大夫贈金紫光祿大夫】陳大和【輯孫朝散大夫知瓊州】

洪範【延侄】

特奏名

傅蕓

鄭範【汝賢景孫】

大觀四年

上捨釋褐

郭千之

林正【左司郎中兩浙轉運使】

政和二年莫儔榜

張■﹝車巳﹞

陳宋輔【覺民子】

陳可大【朝奉大夫知肇慶府贈中奉大夫】

特奏名

陳寵【元名次龍奉聖旨攺今名】陳次顏【寵兄】

陳次宗

政和五年何■﹝鹵上木下﹐仌代乂﹞榜

蔡樞【襄曾孫尙書職方員外郎致仕】蔡仍【卜子】

陳時彥

蔡衍【攸子】

蔡伸【佃弟伷兄朝散郎徽猷閣待制】

政和八年

陳駢【驥弟】

傅佇【朝散大夫通判南恩州】

特奏名

陳子臨【方子】

宣和三年何渙榜

傅知柔【希寵侄】

許振【巽子■﹝禾貞﹞孫】

宣和六年沈晦榜

蔡榕

蘇欽【利路轉運判官贈大中大夫】

特奏名

許堯臣【堯夫弟】

鄭紀

傅行己【巖子】

陳子碩【方子】

陳子翼【方子】

建炎二年李易榜

陳辛

吳自得

丘山【特奏名第三人特賜進士出身】

特奏名準赦文推恩

葉繼顏【寶臣孫】

陳南夫

陳昂

紹興二年張九成榜

葉顒【寶臣孫尙書左僕射兼樞密院使謚正簡】林宋臣【宋卿弟】

林宋■﹝弓弓攵﹞【宋臣弟】

特奏名

傅共【權子】

準赦文推恩

郭延年

紹興五年

特奏名

葉專

紹興八年

特奏名

余瓅

紹興十二年陳誠之榜

郭峣

陳騶【驥弟】

特奏名

傅若

廖鵬飛

陳君翼

陳大安

陳明卓

紹興十五年

特奏名

葉繼益【繼顏弟】

紹興十八年王佐榜

陳丰【驥子國子博士知惠州】蔡珵

特奏名

陳景

傅知新【知柔弟】

紹興二十一年趙逵榜

蔣難【知江陰軍通判】林一鶚【正直朝奉郎江州通判】

葉叔僑【繼顏侄】

特奏名

載廷珪

紹興二十四年張孝祥榜

傅牧【巖孫】

許知新【鎭四世孫堯夫孫】

特奏名

丘似我

鄭士讜

紹興二十七年王十朋榜

陳施明

蔡頔【樞孫】

紹興三十年梁克家榜

傅淇【佇子宗正少卿中奉大夫直龍圖閣】陳大亨【時孫禧子泉州通判】

畱洪

特奏名

陳莢

陳震

陳宗伯

傅從

林緯

傅靖

陳大知【大和弟】

韓任

吳自牧

吳髙

鄭齊奭

陳利賓

陳車

隆興元年木待問榜

陳讜【丰子兵部侍郎敷文閣待制】蔡玨【珵兄】

許亞璟【振子】

鄭文炳

畱澄

特奏名

劉嘉謀

黃扆

傅槱

陳柳

郭邦光

乾道二年蕭國梁榜

蔡戡【伸孫】

丘商尹【向孫】

丘微之【山侄】

特奏名

陳筠

準赦文推恩

余鄒【瓅子】

吳昭忠

林榕

嚴徽

乾道四年

特賜進士出身

林彖【顏子舉遺逸】

乾道五年鄭僑榜

許巽【太常博士】

乾道八年黃定榜

朱泳

林璘【緯侄】

特奏名

廖■﹝彳谷﹞【鈞三世孫】

湻熙三年詹騤榜

葉立功【確曾孫】

林橚

特奏名

洪居寔【範子】

丘綱【微兄】

湻熙五年姚頴榜

余崇龜【中書舍人兵部侍郎給事中】余元一【崇龜兄】

特奏名

蔡棠

湻熙八年黃由榜

傅誠【牧子】

傅丙【楫曾孫】

特奏名

傅藻

湻熙十一年衛涇榜

傅諴【誠弟】

傅公稜【楫曾孫】

蘇權【欽孫緫龜侄】葉立志【立功弟】

蔡諒【樞孫】

特奏名

蔡諶【諒兄】

陳元熾

陳奎

畱俊求

湻熙十三年

準慶壽文赦推恩

葉囂

湻熙十四年王容榜

傅益

鄭千之

傅大聲【知循州】

特奏名

陳度

紹熙元年徐■﹝氵復﹞榜

蔡點

陳夢烈

許興裔【■﹝禾貞﹞五世孫知新子】黃南一

王鑑【震曾孫】

特奏名

蔡頤【點兄】

葉樞【繼益子】

林文寶【璘堂兄緯侄】

準赦文推恩

鄭衍【文炳子】

陳廣【度弟】

紹興四年陳亮榜

傅禧

特奏名

葉季友【顒侄】

準紹興五年登極赦恩敕授上州文學

蔡碩【侄點弟】

慶元二年鄒應龍榜

蔡詵【忠惠公五世孫】陳千齡

蔡敷言【頔子】

特奏名

李夢庚【昂之侄孫】洪叔度【中侄孫】

黃民望

陳如晦【次升侄孫利賓侄】

陳公翔

慶元五年曾從龍榜

特奏名

郭淵

李戊

準赦文推恩

曾羚

周士貴

林如璧

嘉泰二年傅行簡榜

鄭勛【汝賢五世孫衍兄子文炳兄孫】餘日華【崇龜子】

開禧元年毛自知榜

陳拱之【次升侄孫寵之曾孫】郭子力【宏元孫琪元侄孫顏年曾孫連侄】

林復之【緯侄孫】

蔡雋【碩從弟】

郭連【宏曾孫】

陳薦【筠之侄】

林宜可【緯從侄孫璘侄復從侄】

特奏名

傅汝霖【希龍侄孫知新子】陳林【明卓孫】

陳暹

嘉定元年鄭自成榜

紀用

新彥爲

陳珙【明卓曾孫】

特奏名

林洙

林鴻

傅大任

嘉定四年趙建大榜

陳起【師立孫衮子】林嶸

特奏名

余孝伯

嘉定七年袁甫榜

葉盤【顒侄孫知新州】

李夢龍【戊子】

鄭可復【升侄孫循州通判】林日選【豫侄孫如璧侄】

特奏名

陳立中

吳必聞

王斯觀

射中推恩

鄭豈卿

嘉定十年吳潛榜

王邁【鑑次子第四人司農少卿】蔣有秋【難孫朝奉郎】

林有之【宋卿孫知循州】蔡廉【襄裔孫】

特奏名

鄭夢賢【少連孫汝賢文炳族侄衍弟】

射中推恩

黃一之

林大有【肅叔】

嘉定十三年劉渭榜

林磻

趙憗夫【成忠郎著夫愆夫弟】

傅燁【楫元孫公稜子】

特奏名

丘惟淸【綱微之侄】

蔡渙【寶臣孫樞子】

傅矩【希龍孫大聲弟】林周【豫曾孫如璧從弟日選從叔】

嘉定十六年蔣重珍榜

鄭鼎新【處州通判】陳獬

特奏名

鄭璟【夢賢愆弟勛叔】朱首諒【泳侄】

準寶璽赦文推恩

林日嚴【豫曾侄孫如璧日選從兄】林鼐

陳蒙徹

寶慶二年王會龍榜

丘■﹝虍外魚內﹞攵﹞【山五世孫第五人】

李夢能【戊侄夢龍從弟】

鄭列【少連汝賢族侄文炳弟】

洪天賦【中孫叔度侄】

蘇國蘭【欽曾孫緫龜侄孫權侄】林從周【磻從侄】

陳立伯【寵孫拱之侄孫】

特奏名

張必疆【平叔弼曾孫■﹝車巳﹞侄孫】吳良弼【自得自牧髙可侄孫】

紹定二年黃朴榜

洪葉【範曾孫居寔孫延侄孫】林志之【磻弟從周叔】

特奏名

蔡宗傳【佃曾孫】

陳衝飛【可大侄孫】

朱頴之【泳侄首諒弟】

鄭谷【少連孫列兄夢賢璟勛叔】

林立軫【■﹝石志﹞志之兄】傅萇【楫孫】

紹定五年徐元傑榜

葉大有【正簡曾侄孫試第一人刑部尙書】蔡儀甫【忠惠公五世孫】

林灝【從周弟】

特奏名

朱起發【泳侄首諒頴之弟】李夢疆【戊子夢龍弟】

諭峙

詹全

端平二年吳叔告榜

陳堯道【可大侄孫衝飛侄省試第八人】謝汝翊

陳湯【次升侄孫利賓孫】黃君任

謝升賢

特奏名

傅諒之【佇孫淇侄誠之從弟】尢彬

嘉熙二年周坦榜

鄭珪

林龜符

湻佑元年徐儼夫榜

林汝沆【豫元孫如璧侄孫】

特奏名

黃師錫【沔孫南一侄】

湻佑四年畱夢炎榜

余君節【授四世孫敻侄孫元一從侄日華從弟】

湻佑七年張淵微榜

章夢旗

蔡儀國【忠惠公來孫】

特奏名

陳之亮

湻佑十年方逢辰榜

陳塤伯【次升五世孫立伯弟湯侄】

特奏名

林士元【志之磻立軫侄】蔡徳言【忠惠公五世孫】

傅奕之【大聲大任猶子】

寶佑元年姚勉榜

特奏名

黃龍翔

寶佑四年文天祥榜

傅一新【求侄孫】

王裏【邁從侄上捨】

特奏名

陳泰之

畱夢森

射中推恩

林邁

陳鼎新

景定三年方山京榜

傅炎發【大升侄政和縣尉終提幹】

咸湻元年阮登炳榜

傅夢澄【知新孫徳化縣主簿】

咸湻七年

特奏名

傅桂發【炎發弟番隅主學】傅巖起【新會主學】

咸湻十年黃龍澤榜

傅登炳【南省第一人禮經魁建寍府教授】

傅虎臣【永福縣尉】傅雷同【閩淸縣尉】

景炎元年

太學推恩

傅翹叔【惠州戶法】傅騰輝【漳州司法】

【以上題名原本失注按原本稱元之科第因邑志不修以致莫考是知唐宋題名皆據宋志舊文又案寶佑以後亦似宋人所添故並錄之令佐題名仿此】

●仙溪志卷三

衣冠盛事

仙釋

祠廟

祠堂

冢墓

○衣冠盛事

仙溪地方百里科第蟬聯簮纓鼎盛甲於他邑自昔有一門兩公相五里三待制之謠今自宰執侍從臺諫至於家世科第大書特書以侈玆邑之盛事若橋全墩流之讖必有出而當之者繼此當不一書

封王

宰相

侍從臺諫

父子侍從

四代侍從

一門監司郡守

兄弟同時監司

兄弟同時郡守

父子相繼監司

兄弟同拜刺史

廷試第二人

第四人

第五人

省試第一人

一門登進士第

六代登進士第

四代登進士第

三代登進士第

父子登進士第

兄弟登進士第

兄弟同年登進士第

△封王

封王

陳洪進

△宰相

宰相

葉顒

△侍從臺諫

侍從臺諫

陳次升【寶文閣待制】王回【監察禦史】

朱紱【諫議大夫給事中寶文閣待制】許惇仁【工部侍郎禦史中丞】

傅淇【禦史直龍圖閣】林一飛【戶部侍郎】

許■﹝禾貞﹞【監察禦史】余崇龜【兵部侍郎給事中】

陳讜【兵部侍郎敷文閣待制】葉大有

△父子侍從

父子侍從

傅楫【中書舍人龍圖閣待制】子誼夫【兵部侍郎】

△四代侍從

四代侍從

蔡襄【禮部侍郎】孫伸【徽猷閣待制】

曾孫洸【戶部尙書徽猷閣待制】元孫戡【寶謨閣直學士】

△一門監司郡守

一門監司郡守

傅謙受【夔府漕使】汶【江西提舉】

淇【浙東西提刑】誠【淮西漕使兼提刑提舉】

楫【亳州】諒友【和州】

誼夫【東平府開徳府】詒度【邵武軍】

鞏【郴州】諴【光州】

大聲【循州】

葉確【河北提舉】元璘【廣東提舉】

元汴【廣東漕使提刑】棠【浙東提舉】

元澣【桂陽軍】圭【容州】

盤【新州】大有【溫州】

蔡襄【福建漕使】戡【江東廣東漕使廣東提舉湖南浙東提刑】

戩【福建提舉】樞【夔路漕使京西淮西提舉】

洸【寍國府】伸【徐州】

陳讜【浙西提刑】丰【南恩州】

諒【象州】

蘇欽【利路漕使】洸【知雷新丰辰四州】

△兄弟同時監司

兄弟同時監司

傅汶弟淇【汶江西提舉淇浙西提刑二路相鄰母夫人年九十更疊迎侍人以爲榮】

△兄弟同時郡守

兄弟同時郡守

陳讜弟諒【讜知貴州諒知潯州潯貴相望子侄更疊省問惟諾相聞二州之人榮之】

△父子相繼監司

父子相繼監司

林豫子師說【並爲江西轉運又並爲廣東漕運又並浙江提刑】

△兄弟同拜刺史

兄弟同拜刺史

陳文顯【通州】弟文灝【衡州】文顗【舒州】文頊【庾州】

△廷試第二人

廷試第二人

蔡佃

△第四人

第四人

王邁

△第五人

第五人

丘■﹝虍外魚內﹞攵﹞

△省試第一人

省試第一人

葉大有

△一門登進士第

一門登進士第

蔡氏二十三人

傅氏二十五人

許氏十二人

葉氏十一人

余氏七人

陳氏五人

﹖蔡氏二十三人

蔡氏二十三人

襄髙【襄弟】衮準

京卞翛佃【襄孫】

伷【佃弟】棣樞【襄曾孫】頔【樞孫】

敷言【頔子】仍【卞子】衍【京侄孫】伸【佃弟伷兄】

戡【伸孫】諒【樞孫】說【襄五世孫】雋【戡從弟】

廉【襄裔孫】儀甫【襄二世孫】儀國【襄來孫】

﹖傅氏二十五人

傅氏二十五人

楫諒【楫子】巖【楫孫】誼夫【楫子】

權【楫侄】求【楫侄】希龍【楫孫】佇【巖侄】

知柔【希龍侄】牧【巖孫】淇【佇子】誠【牧子】

諴【牧子】丙【楫孫】公稜【楫孫】益【淇孫】

大聲【諴侄】燁【公稜子】學古【丙子】熺【淇孫】

一聲【求侄】夢澄【知柔從侄】雷龍虎臣登

炳

﹖許氏十二人

許氏十二人

程■﹝禾貞﹞【程弟】巽【■﹝禾貞﹞子】賁【■﹝禾貞﹞子】

異【■﹝禾貞﹞子】章【■﹝禾貞﹞從子】堯夫【巽子】堯臣【巽子】

振【巽子】知新【堯夫孫】亞璟【巽孫】興裔【知新子】

﹖葉氏十一人

葉氏十一人

賓傳【賓子】確【賓侄孫】牧【賓侄孫】

阜【賓侄孫】顒【寶臣孫】立功【確曾孫】立志【立功弟】

叔僑【寶臣侄孫】盤【顒侄孫】大有【顒曾侄孫】

﹖余氏七人

余氏七人

象敻授【敻侄】元一【象從侄孫】

崇龜【元一弟】日華【崇龜子】君節【日華從弟】

﹖陳氏五人

陳氏五人

次升拱之【次升侄孫】湯【次升曾孫】立伯【次升曾侄孫】

塤伯【立伯弟】

△六代登進士第

六代登進士第

許■﹝禾貞﹞子【巽賁異】孫【堯夫振】曾孫【亞璟】元孫【知新】來孫【興裔】

△四代登進士第

四代登進士第

蔡準子【京卞】孫【翛仍】曾孫【衍】

△三代登進士第

三代登進士第

陳驥

子【丰】

孫【讜】

△父子登進士第

父子登進士第

葉賓子傳陳浩子瑄

陳公言子大卞傅楫子【誼夫諒夫】

傅佇子淇傅牧子【誠諴】

傅丙子學吉傅公稜子燁

蔡頔子敷言陳覺民子【崇輔鄰】

陳開子曅余崇龜子日華

許巽子彥爲王鑑子邁

△兄弟登進士第

兄弟登進士第

蔡襄弟髙蔡佃弟【伷伸】

丘子云弟子諒許程弟■﹝禾貞﹞

許堯夫弟振蔡珵弟玨

陳驥弟【駢騶】傅誠弟諴

林宋卿弟【宋臣宋■﹝弓弓攵﹞】葉立功弟立志

林從周弟灝

△兄弟同年登進士第

兄弟同年登進士第吳乘弟秉林宋臣弟宋■﹝弓弓攵﹞

蔡京弟卞余元一弟崇龜

○仙釋

盛唐之際邑加仙遊之名晚唐以來地有佛國之號宜其神奇之迹靈異之人並生錯出於此歟

何莫詳

羽士梅洞霄

九座禪師

瑞香禪師

僧淸忠

廣濟禪師

祖照禪師

南林庵主了明

僧名遇

僧省澄

卓道者

僧號僧伽

僧自殊

僧文義

僧文偁

△何莫詳

何氏臨川人字名莫詳漢元狩中兄弟九人自臨汝來經行雞子城奕於巖畔煉丹於湖上丹成乘九鯉魚上升今有丹竈藥槽水簾虯迹及巨人武尙存厥父府君迹而尋之見九子已仙去因隱此山今立水仙廟在焉畱仙乃其遊憩之山風亭乃其結風之所【舊傳九仙結風爲亭羣處其上故名】湖曰仙湖【卽九鯉湖】嶺曰仙嶺水曰仙水山曰九仙縣曰仙遊皆本諸此

△羽士梅洞霄

羽士梅洞霄括蒼人能出神入夢未南渡前甞言錢塘有天子气旣而言驗夔漕傅謙受攜與偕來自括蒼乘桴遇風濤洶湧眾舟俱覆梅師步斗顧瞻對岸有北方正神之幟若有物扶之以濟險福神道觀始鍾旣成叩之無聲梅揮劍擊之鍾始大震爲福神開山

△九座禪師

九座禪師名智廣姓陳縣西畱坡人唐元和二年生不茹葷於日月中行有十二影隨身常持鐵缽並一白犬隨行或聞面前有引道呵喝之聲空中或降乳香中宵或現燈燭鄕人異之開成中至鄂州參鹽官禪師鹽官發問師答曰不東不西是佛菩提不上不下眞佛不假鹽官曰佛法省要盡在汝矣初卜山富洋次入南山庵咸通六年始卜庵於九座山之東端坐石龕中有巨蟒側睨師端坐無怖色蟒乃去又有異人作禮獻雙木履師受之其後觀者競嚙其屑而歸以爲祥異遂於巖西立院院西有龍潭師每浴水必暖若有司其事者一日至則水冷俄聞山中有鞭箠號泣之聲自後不復浴矣由是四方傾慕禱祈雨澤叩禍福事必驗王氏入閩師曰騎馬來騎馬去自光啟丙午據閩終保大丙午【見閩中實錄】有畱從效者師遇之甚厚甞有讖曰功下田力交連井底坐二十年從效果據泉州如其言後滅其它靈驗多如此世謂龍樹王化身光啟二年八月十一日示寂年八十干寍中謚正覺禪師宋元佑六年加封慈應崇寍中敕賜無塵塔額隆興元年以本路軍縣遇旱禱雨屢有靈應加封普濟

△瑞香禪師

瑞香禪師名恩姓王泉州人唐元和元年建富洋院道場太和六年示寂得舍利無數建塔於院東會昌間官司欲毀之雷電大作蛇虎遶伏遂不敢毀宋天禧間忽從塔頂放紅毫光隱而復現凡六度每有瑞香自塔中出因號焉本縣祈雨屢有感應嘉定十一年敕賜靈惠禪師

△僧淸忠

僧淸忠甞取經西川得金水寫經以歸泛海爲海神取去再往得銀水寫經復爲盜劫又往川人疑其爲販經者欲殺之自斷右手以誓血成血乳川人異之得墨字經以歸皆臘紙楷書復授以雕番人二雕孩兒二雕鳳二雕雞二曰以此擁護必能達遠五代蜀天漢三年敕賜紫衣歸建道場於龍華寺之東偏閩貞明五年敕補充律大徳宋初敕賜院額曰普惠號曰宏法大師仁宗神宗兩朝有禦書詩賜之

△廣濟禪師

廣濟禪師名志忠姓陳本縣人與眞寂沈禪師雅相愛遊處必俱唐長慶中經行莆田龜山院北遇六眸神龜躡四小龜行俯仰其首如作禮者三遂結庵於此後皆趺坐而逝敕賜廣濟禪師

△祖照禪師

祖照禪師名道和姓潘縣西人棄儒就釋徽廟時曾對禦升座賜紫太中大夫左階儒祿食邑一千五百戶實封五百戶特賜今號住眞州長蘆寺開堂日呂洞賓作回秀才應供祖照覺之遣使者同其行止回秀才直至江頭橫劍渡水而去照師不待侍者回報先升座云四海雲遊呂洞賓長蘆江上見全身山僧擬欲畱仙斾卻展神通過別津侍者回眾僧云已道了有語錄行於世

△南林庵主了明

南林庵主了明姓陳生而有異光出家爲僧至京師相國寺與異僧懷素遇親承演說法要大悟辭歸隱於金剛山三十餘年戒行完淨處山絕巓建庵人疑其山髙泉涸師禮拜告天亭午雷鳴擊石泉湧而出至今不竭山居四十七年如律結夏至末年獨否從者問其故師曰余行不久矣一日登座告其徒曰若論此事無形無相無今無古天上天下誰人覺悟若問蹤由雪峯不打南泉皷會麼咄遠看山有色近聽水無聲端坐示寂後呂大資惠卿志其塔

△僧名遇

僧名遇住髙田院常讀大藏經忽一日有一人立於經案前曰請和尙歸去僧答曰汝是何人曰陰司使者僧書倡曰三年過了又三年要讀元文滿五千功徳圓時珍重去毋煩使者上髙田

△僧省澄

僧省澄姓阮本縣人禪行髙潔幹徳中賜號眞覺住泉州招慶從學者千計甞夜至云堂有僧方熟寐口吐華光澄潛爲作禮翌日僧謂澄曰夜來夢白衣觀音作禮此何祥也澄愕然

△卓道者

卓道者名彌眞縣南人舊爲鋸匠入山遇異人授以二桃食其一而畱其一異人問之何不盡食答云畱以遺母自是不茹葷性自靈悟施頌及水病者飲之卽愈後遂祝發結庵於鳴峯山晚年趺坐而化今眞身猶存里人禱雨皆獲徵應號鳴峯巖

△僧號僧伽

僧號僧伽紹興間來憇靈陂院前小橋之上伺飯鍾則入僧徒厭之食後鳴鍾僧伽入赴而食已罷回至橋僧伽趺坐而化僧徒以香花法器迎入本寺眾力舁擡不動靈峯寺僧聞之率眾來迎二夫舁去甚易塑像而崇奉焉兩暘祈禱無不應驗

△僧自殊

僧自殊住席麻般若庵曾參大慧禪師有大贊眞墨云眞實旣無妄毀贊了無功卻許殊禪者於中一綫通庵在文筆峯下

△僧文義

僧文義依安里人姓陳幹寍中參雪峯王化師作偈呈曰覿面相呈這个漢只守虛空勿涯岸不似世間采寶人拋卻眞珠守泥彈雪峯云如人到人家敲門主人公出來卻問這个莫便是主人公麼師乃義手近前雪峯拈起住杖開平初還山一日其徒問和尙誦什麼經師云沒字底經又以偈答之我所甞念經未甞有所念念念還無念聲聲不間斷作麼遣時光所圖非功徳示寂得舍利子一千二百餘粒以琉璃盛之迎歸丈室爲靈鑑院開山

△僧文偁

僧文偁本縣人修行堅苦日誦金剛經不輟口所居丈室不燭自明湯瓶水常滿若有神供

○祠廟

祭法云法施其民則祀之以死勤事則祀之能禦大災捍大患則祀之閩俗機鬼故邑多叢祠惟袁侯以死捍寇於法得祀余或以神仙顯或以巫術著皆民俗所崇敬者載在祀典所當紀錄其不在祀典者不書

城隍廟

仙水靈惠廟

靈顯祠

靈惠袁侯廟

興福廟

顯佑廟

興教廟

慈感廟

三妃廟

東嶽行祠

南臺惠利嘉澤二侯廟

昭靈顯佑眞君行祠

明山靈濟廟

靜應廟

昌山靈應廟

靈輝廟

英濟侯

蕭宮衝應廟

威佑廟

順濟行祠

威惠靈著王廟

慈濟衝應眞人行宮

靈濟廟

△城隍廟

城隍廟縣西二百步舊有廟湻佑癸卯知縣蔡次傳重建

△仙水靈惠廟

仙水靈惠廟縣東北二十里九仙山下焉【唐景雲間有淸源縣仙水廟記今亡】舊傳何氏兄弟來憇此山其後乘九鯉仙去厥父府君迹而尋之因遺香鑪銅柸鐵鞭於溪中盤石之上𨿽暴漲不沒里人神之卽其地立廟中塑府君像環列九仙皆跨鯉後以禱雨屢應紹興間賜廟額靈惠乾道三年封嘉應侯寶慶二年加封惠利【天聖間知縣孫諤始至凡境內祠宇悉火之適歲大旱聞有仙水廟因禱雨輒應廟得不毀且增餙之紹興十一年知縣謝天民重建】神主科名尢靈詔歲興福漳泉士大夫齋戒詣祠下丐夢不絕【陳讜夢記載王邁丙子春丐夢祠壇夜夢登閣上如彩畫設幕帟分爲四龕王據其首俄有僧偕一童子至謂王曰左右當坐第四位王問僧爲誰童子曰僑如尊者次年唱第果居第四蔣有秋少名遇丙子春偕昆季丐靈夢一小童捧牌示之題四字曰解是各有及揭榜以有秋名預薦顧幼彊自城�持來請禱將旦夢有童子授之蘭又道士從外入謂顧曰何郎回禮日方有信息覺而莫諭時其子孺履尙齠齓庚午春莆陽士子迎奉何侯入城寓顧君所居之旁是秋父子俱預薦所謂回禮者此也次年同赴蘭省獨其子登第此蘭之應李夢龍解試祈夢得荷業聯昆季之語太學補魁三夢谼前得夢有名東南第一人之句是皆已然之明驗未易悉數之】

△靈顯祠

靈顯祠在縣東北來蘇裏【舊名何仙祠】九鯉之上面揖鑪峯俯瞰平湖丹涯翠壁環列左右云影波光輝映上下彷佛蓬萊閬苑非人間之風韻也稽之載籍神姓何諱未詳始居廬江徙豫章娶張氏生子男九人女四人時漢淮南王安好文學與數術之士神在江淮間與王友善九子亦從之遊後九子師大羅學辟穀法遂自九江寓居於閩之子山【今福州九仙山】經髙蓋山【今永福縣】復過莆【今有太平社行祠】因覓山川之秀遂過雞子城山東北之湖上甞對奕於巖畔煉丹於湖側其父府君亦辭淮南渡江而右與其母小君自閩之莆迹尋其子九子丹成欲引父俱仙以母不從而止湖有九鯉竊甞其丹皆化爲龍九子乘以上升父遂隱其山四女歸於張楊範信氏以鐵鞭銅珓香鑪行程歷遺所隱山中未幾飛於山南溪之盤石上𨿽洪流推激不去後又棲於溪北林木上烏鵲翔鳴以萬計時人相顧駭異後記其經行之地目其山曰九仙山湖曰九鯉湖有何巖何嶺仙水之名宋乾道二年旱甚縣官禱之立應遂建祠並構樓閣中像其父府君旁列九子郡之士子有志於功名者先期齋沐謁祠丐靈顯晦皆決於夢其應如響湻熙丁未歲旱郡守朱端學禱之時有龍見上其事於朝敕賜靈顯有敕額記仍捐郡帑二十萬爲新其祠

△靈惠袁侯廟

靈惠袁侯廟在縣西之上余侯名章任武翼郎殿前司第四正將紹興甲子何白旗賊犯境有詔發禁旅三千以克復命密州觀察使張淵統之侯隸麾下與張都統會合期日剿滅至九座山聞賊兵在前遂提孤軍先往與賊遇於磨石山下力戰死焉邑人哀之爲立祠紹興中賜廟額

△興福廟

興福廟在縣西一里神姓林名義縣下頓人生爲巫醫歿而有靈紹興間汀寇猖獗侯發陰兵拒賊現身人皆見之凶徒遂潰乾道間賜廟額嘉泰辛酉封威佑侯尋累封彰應通靈孚順侯湻佑間封孚佑昭徳公【父封靈惠英濟侯母葉氏封靈貺淑靖夫人妻黃氏封靈惠協順夫人】

△顯佑廟

顯佑廟在縣東蘇山茶園之舊址號官莊廟紹興元年賜廟額乾道中封神惠侯寶佑三年加封廣濟

△興教廟

興教廟在縣南街古傳鹽場之地土乾道間賜廟額

△慈感廟

慈感廟在縣西一里神姓陳氏本汾陽人生爲女巫歿而人祠之婦人姙娠者必禱焉神功尢驗端平乙未賜廟額嘉熙戊戌封靈應夫人尋加封仁惠顯淑廣濟夫人寶佑間封靈惠懿徳妃

△三妃廟

三妃廟在縣東北二百步一一順濟廟本湄州林氏女爲巫能知人禍福歿而人祠之航海者有禱必應宣和間賜廟額累封靈惠顯衛助順英烈妃宋封嘉應慈濟恊正善慶妃沿海郡縣皆立祠焉一昭惠廟本興化縣有女巫自尢溪來善禁咒術歿爲立祠湻熙七年賜廟額紹興二年封順應夫人一慈感廟卽縣西廟神也三神靈迹各異惟此邑合而祠之有巫自言神降欲合三廟爲一邑人信之多捐金樂施殿宇之盛爲諸廟冠【俗名三宮】

△東嶽行祠

東嶽行祠在福神道院

△南臺惠利嘉澤二侯廟

南臺惠利嘉澤二侯廟在縣東一里舊傳神本福州南臺神其廟基乃舊巡檢衙昔有巡檢福州人奉其香火因立行祠於廨內後遷寨於系蓼而神祠如舊

△昭靈顯佑眞君行祠

昭靈顯佑眞君行祠在縣南五里正廟在莆田江上烽火墩【按郡誌昭靈廟始福州福淸張眞人祠熙寍十年以旱禱致雨護餉有功封保禧眞人紹興三年賜昭靈廟額尋加封妙應普佑靈濟又按比事云趙升初師事張道陵隱居鳴鶴仙甞乘鐵舸至莆田江口今舟痕尙存於石因立祠累封顯佑眞君趙本學於張流俗相傳謂之張趙一謂姓張一謂姓趙未知孰是俗稱正一天師妙觀大帝非也】里人傳眞君化現身鑿井得泉𨿽遇旱歲不涸灌田萬畝民利之號其泉曰聖泉井曰龍井因立祠焉歲旱禱井必雨【鄭必六記】

△明山靈濟廟

明山靈濟廟在縣東二十里宋建炎間有楊氏兄弟居於山側長名泰次名梓歿而有靈祈禱輟應里人畏而愛之紹定間賜廟額累封威惠昭應廣佑侯顯惠孚應普佑侯

△靜應廟

靜應廟在縣東三十里舊名詹林祠祈禱感應俗呼詹林翁湻佑初賜廟額

△昌山靈應廟

昌山靈應廟在縣東三十里里人敬信呼曰大仙湻佑初賜廟額尋封昭佑侯

△靈輝廟

靈輝廟在縣西之古瀨乃魁巖山神水旱盜賊祈禱必應葉正簡公請於朝賜廟額累封昭應順利忠嘉顯佑侯妻封忠佑靈惠夫人

△英濟侯

英濟侯姓陳名伯髙爲靈輝之佐曩歲山寇迫境力捍禦之葉大監棠請於朝封助忠將軍湻佑辛亥加封英濟侯

△蕭宮衝應廟

蕭宮衝應廟在縣東南五十里姓蕭氏兄弟敕賜廟額尋封孚顯孚應孚惠侯

△威佑廟

威佑廟在縣東南五十里風亭市端平三年賜廟額

△順濟行祠

順濟行祠一在風亭市西里人崇奉甚謹廟貌甚壯神父林願母王氏廟號佑徳寶佑元年王教授裏請於朝父封積慶侯母封顯慶夫人妃之正廟在湄州而父母封爵自風亭【詳見明著錄】

△威惠靈著王廟

威惠靈著王廟二在風亭市之南北按漳浦威惠廟集云陳政仕唐副諸衛上將武后朝戍閩遂家於溫陵之北曰風亭靈著王乃其子也今風亭二廟舊傳乃其故居

△慈濟衝應眞人行宮

慈濟衝應眞人行宮一在縣東慈應堂一在縣公元臺門外

△靈濟廟

靈濟廟在縣北三里寶佑四年賜廟額

○祠堂

古者鄕先生歿而祭於社以其功徳之可稱也先賢祠於僧寺者多惟縣家所立有關世教者特書之餘悉不著

蔡忠惠公祠在縣學尊道堂東偏知縣鄭肇之立

陳郡王祠堂在連江裏後覽鄕有徳星堂三字蔡君謨書

葉正簡公祠在縣學尊道堂西偏知縣葉文炳立

張招討副使公祠在邑東街【舊址邑治北】

王禦史祠在保福院法堂西偏知縣陳致一立鄒道鄕墨迹名公挽章刻於祠側知縣樊泰之爲記

張都統祠在水陸院西廡知縣陳致一立紹興中平山寇有功邑人徳之故爲立祠權尉方曅爲記

林萍齋先生祠在龍華寺東廡寺內法華庵乃萍齋讀書之地故立祠於此

○冢墓

董子之墳過者下馬生而敬其人死而護其兆此賢人君子所以爲世勸也不可不書

唐散騎常侍墓在縣南五里鄭墓頭

蔡忠惠公祖墓在縣南四十里赤湖蕉坑後奉敕葬公及夫人於風亭之蔡山唐妙應禪師讖云赤湖蕉坑口風亭艸市頭蓋指此也

葉正簡丞相墓在縣西二十里烏石大旗山

王禦史墓在縣東北二里保福院後

敕昭徳公墓在縣北三里大飛山下春月闔邑士民皆祭掃焉

敕靈著王父墓在縣南四十里赤湖陳墓頭

林萍齋墓在縣東五里靈陂亭西

張招討副使墓在縣北二里龍掘犬眠山【雲林乃墓庵碑立庵之左】

張宣義墓在邑西上賢巷三官堂前

傅贈朝奉大夫滋墓在縣西五里塗坑小翹足山

張葆光處士墓在縣東五里靈陂山院西

傅贈金紫大夫佇墓在縣南十里白石西峯山

傅龍圖閣學士淇墓在縣南三十里依安裏九峯山下竈夾

傅朝奉大夫大聲墓在縣南二十里慈孝裏東溪山

張八行墓在縣北二里保福院前【碑在墓西側】賜承事郎陳訥齋墓在縣西北十五里埔前山

王臞軒在縣南三十五里珠嶺

敕惠澤廟【在惠州博羅縣】死節鄭知縣墓在縣南十五里香山

義冢在縣西北一里彌陀庵之側知縣呂祖平創後知縣翁永年重修

●仙溪志卷四

唐及五代人物

宋人物

○唐及五代人物

考才於異代爲難非難於考而難於傳也蓋非有卓然可紀之事不得其傳焉按進士題名載陳乘陳光乂二人事業無可考者郡誌人物僅鄭良士元弼父子及陳郯三人信乎難於傳也淸源志載董士安陳洪進陳郁皆以仙遊人書之時縣尙隸淸源也因備載之以見邑之人物其所由來遠矣

鄭良士

元弼

陳郯

董思安

陳洪進

陳郁

楊在堯

李庭芝

畱居道

△鄭良士

鄭良士【舊名昌士避唐諱攺今名】字君夢愽學善屬文唐廣明龍紀中以五七字詩入於貢籍策試不中昭宗景福二年獻詩五百篇授國子四門愽士累遷康恩二州刺史兼禦史中丞天復元年棄官歸隱於白巖故墅【今拱橋西】與泉州刺史王延彬祕書陳乘正字徐寅輩更相唱和乾化五年始赴閩王審知辟命初署館驛巡官尋辟建州判官公性沈厚寡言審知以其長者遷威武軍節度掌書記尋轉左散騎常侍兼禦史大夫長興一年卒年七十五王禦史倫銘其墓有白巖文集十卷詩集十卷中壘集五卷藏於家子元弼

△元弼

元弼文華雋爽起家試校書郎遷禮部員外郎通文二年閩王昶遣公貢方物於晉致書執政辭旨不遜晉祖怒以公屬吏獄具引辧公俯伏曰昶夷貊之長不知事君之禮得其善言不足爲喜得其惡言不足爲怒陛下方惇示大信懷柔四方望回日月之照霽雷霆之威臣將命無狀願伏斧鑕以贖昶罪晉祖奇之賜帛遣歸延羲襲位授右諫議大夫加禮部尙書判三司公性彊好面折人甞謂大理卿虞戒盈曰吾家弟兒女也惟吾自奮爾會當伏蒲之職居言輔之地當掃不平事爲君開豁耳目也會朱文進篡奪公抗辭不屈黜歸田裏將奔建州附王延政爲文進所殺弟元恭祕書省校書郎元素至別駕元龜太平興國呂蒙正榜登進士第官至司馬元禮官至推官元振官至員外郎元瑜官至祕書郎元忠官至正字八子俱博讀墳典文采華艷仍工九成宮書時人號曰鄭家八虎又歌曰賈彪三虎兮往代荀爽八龍兮典載名不朽兮人不逢人不逢兮名空在滎陽八虎今成羣見之避之走紛紛【見藝文志九國誌獨實錄及郡誌】

△陳郯

陳郯家貧力學通五經王仁達功髙居宿衛言事未甞避忌閩王猜惡之竟誣以謀叛族誅郯掌仁達箋記收郯屬吏使者籍沒仁達家惟得郯歌詩文槁閩王嘉伏不誅擢爲宣徽使【見十國紀年及郡誌】

△董思安

董思安與畱從效王忠順合謀殺黃紹頗請王繼勛爲刺史累遷軍帥思安身長九尺勇冠一時號大虫南唐兵攻建州思安與王忠順領兵赴難戰數不利或說二人以去就計思安曰吾輩世爲王氏臣今危而叛去天下其有容我者乎眾感其言無有叛者城陷忠順力戰死之思安全其眾奔歸泉州南唐師徵福州李宏義又與從效統兵以爲應授嗣主聞而嘉之以爲漳州刺史思安辭以父名章乃攺爲南州時畱從願爲副使其後酖殺思安自領州事【見淸源志】

△陳洪進

陳洪進字濟川【今風亭市馬母嶺之西有故宅墓】頗讀詩書習兵法因隸兵籍以功補副兵馬使送黃紹頗首於建州王延政大悅以爲本兵馬步行軍都校未幾遣歸南唐以畱從效爲淸源軍節度使洪進爲統軍使與副使張漢思同領兵柄從效卒洪進執其子紹鎡送南唐推張漢思畱從自爲副使明年洪進爲淸源軍節度泉南等州觀察使宋太祖削平四方洪進大懼遣牙將魏仁濟間道奉表納欵太祖遣通事舍人王班賫詔撫諭幹徳二年制攺淸源軍爲平海軍授洪進節度泉漳等州觀察使檢校太傅賜號推誠順化功臣江南平吳越王入朝洪進不自安遣其子文顥入貢太祖召入覲未至太祖升遐復歸鎭太宗卽位加檢校太師明年入朝上言以漳泉二郡歸於有司乞授近地別鎭詔納以洪進爲武寍軍節度使同平章事賜鐵券並白金萬兩市宅封杞國公攺歧國卒年七十二贈中書令謚忠順累贈南康郡王洪進在泉十七年在闕十年子文顯字仲遠泉州馬步軍都軍使右軍押衙幹徳初朝命授平海軍節度副使累加檢校太保歸朝授通判團練使知泉州未幾代還闕次文灝爲漳州刺史凡七年入貢至京師自陳願畱俟父入覲洪進歸朝授功州刺史換康州歷知同耀徐濮四州終衡州刺史文顗終滁州刺史文頊終舒州刺史【見淸源志】

△陳郁

陳郁少篤學愽覽羣書手不廢捲仕王延義爲諫議大夫奉朝請未甞關預機務每歸沐在第卽焚香誦經故免於禍卒年八十一【見淸源志】

△楊在堯

楊在堯其先自華陰入閩居仙遊登唐天佑二年進士第終右補闕有文集子崇鼎爲陳洪進子婿歸朝授明州推官終大理寺丞知惠州【見淸源志】

△李庭芝

李庭芝上世唐神堯皇帝七世孫尙芬居於福建天寶之難敕於福建路召募宗室尙芬率子弟戰勝以功爲奉天定難功臣漢幹佑間遷居於仙遊之汾陽宋初收錄前代帝王子孫授庭芝泉州助教

△畱居道

畱居道鄂國恭公從效之猶子持麾下兵從效無嗣以居道爲後開寶間出判莆田鎭因愛赤湖山水之勝遂卜居焉後累贈尙書左僕射家藏建隆褒諭禦筆甚詳

○宋人物

莆故秀民未甞肯出仕仙遊人物自唐以來姓名可考堇一二宋世異人輩出甲於他邑慶曆之諫臣元佑之君子乾道之相業其人物之懿眞足爲國家麟鳳皆邑之奇產也余以事業自見者代不乏人先正流風未遠襄而次之如立直木於九達之逵後進有所望而趨邑之人物其有不興起者乎

蔡襄

季伸

季傳

季橚

季樞

季楙

陳次升

朱紱

朱宗

元飛

朱寘

王回

傅楫

傅諒友

傅誼夫

傅謙受

傅權

傅希龍

傅知柔

林豫

師舜

師益

師說

師皐

葉賓

葉確

葉立志

許懋

余象父

余授

陳覺民

開

張式

許■﹝禾貞﹞

許章

林宋卿

林正

林一飛

林一鳴

林一枝

林一鶚

林澧

蘇欽

蘇洸

蘇權

陳可大

鄭升

鄭可復

郭琪

郭峣

郭子力

陳闡

陳髙

陳大卞

洪中

洪天賦

黃顯

黃沔

洪範

洪處厚

張■﹝車巳﹞

鄭少連

朱泳

△蔡襄

蔡襄字君謨年十八試進士爲開封第一人天聖八年登進士甲科爲漳州軍事判官景佑三年授西京畱守推官適待制知開封範仲淹上百官圖指宰相呂夷簡差除不均罷知饒州余靖上疏論救尹洙請與同貶歐陽修移書責髙若訥不言仲淹之非辜公作四賢一不肖詩都人爭傳之契丹使至密市以還歸書於燕山驛壁康定元年攺著作佐郎充館閣校勘慶曆三年歐陽修余靖王素俱除諫官公以詩和之三人以詩薦於上尋亦除諫官時謂四諫乞用韓琦範仲淹罷呂夷簡是時天下無事上銳意求治言事之臣無日不進見而公補益爲尢多四年八月直史館同修起居注十月以親老出知福州遂爲福建都轉運使復古五塘以漑民田又奏減閩人丁口稅之半皇佑三年判三司度支勾院時禦史唐介以直言忤旨貶春州別駕廷臣無敢言公獨論其忠人皆危之而上意旋悟唐介得攺英州遂復召用四年遷起居舍人知制誥兼判流內銓皇慶五年九月模寫眞宗奉神述聖制畢禦筆賜字君模至和元年七月禦史呂景初吳中復馬遵坐論梁丞相罷臺職公封還詞頭不艸制其後屢有除授非當者皆封還之而上遇公益厚尋遷龍圖閣學士知開封府三年以樞密直學士知泉州徙知福州至則禮賢勸學薦進士周希孟爲本州島教授以經術傳授學者延見處士陳烈尊以師禮陳襄鄭穆以學行著皆折節下之又作五戒以諭民自大義渡至漳泉夾道植松七百里閩人刻碑頌徳三年三月再知泉州五年召拜翰林學士權三司使八年八月遷給事中拜三司使治平二年以端明殿學士知杭州徙南京畱守未行卒年五十六公爲文淸遒粹美有莆陽居士集三十卷尢工於書畫頗自惜不妄爲人書故其殘章斷簡人珍藏之仁宗尢愛稱之禦制元舅隴西王碑詔公書之其後命學士撰溫成皇后碑文又敕公書則辭不肯書曰此待詔職也髙宗甞評公書法爲本朝諸臣之冠歐陽修以爲當世獨步行書第一小楷第二艸書第三公累官至禮部侍郎翰林學士王珪與十餘人列言公賢特贈吏部侍郎湻熙三年謚忠惠公歐陽修銘其墓弟髙景佑元年登進士第子勻旬旻

△季伸

伸字伸道端明公季子旻之子也致和五年登進士第歷太學正太學愽士知濰州北海縣事京東學事主管文字徐楚饒眞四州通判知滁徐徳安和四州浙東安撫司參謀官公少年倜儻有大志建炎紹興間盜賊蠭起公𨿽以名門取科第獨喜從事於戎馬間甞曰國步多艱中原未復豈能以書生余技取爵祿耶時戚方已歸降而復叛朝廷方議遣帥公單騎直至麾下說以禍福方素聞公威望且伏其文士無所畏避如此卽爲感動乃出就招一州賴以全活累官至中大夫贈特進兄佃崇寍元年進士第二人官至朝奉郎直龍圖閣伷大觀三年登進士第官至中大夫徽猷閣待制子洸官至戶部尙書徽猷閣學士孫戡善屬文有定齋類槁四十卷易解四卷正觀諫錄二卷本朝名臣懿範十卷典故類說十五卷雞肋編十八卷忠惠年譜一卷白樂天年譜一卷官至寶謨閣學士

△季傳

傳字永翁端明公之孫旬之子也端明薨朝廷錄其子孫以公守將作監簿時公方二歲太令人劉氏提攜訓誘至於知書而乃心獨善自負自六經子史左氏春秋六朝五史之書傳記小說陰陽律呂之學皆務貫穿或謂公材气秀發盍與舉子俱前決勝公曰科舉事吾豈薄而少之顧修學好古實事是求者與等爾矧吾夙孤可復一日去親戚哉卒不遊場屋而學行逾力歷通判南京畱守司公事時年甫四十三官朝奉上章乞致仕卽日理裝奉親以歸有城南詩集二十卷吟窗雜錄二十卷雜文及時政議十卷官至朝請郎累贈金紫光祿大夫子橚樞

△季橚

橚【元名犯欽廟諱攺今名】字一彊端明之曾孫傳之長子大觀三年登進士第歷官朝奉郎直祕閣知泉州泉乃端明舊治公下車布政寬不弛嚴不殘民吏宜之謂有祖風自來泉祖母太令人劉氏白首康寍父金紫公以綠發休官泉距莆才二捨安車往來奉養珍厚人皆榮之金紫公及公之喪泉人來致奠酹相屬於路其治行感人悠久若是官至朝奉大夫贈朝議大夫

△季樞

樞字子應傳之仲子政和五年登進士第剛介廉淸有祖風烈歷官西京路提舉學事司主管文字禦史常安民在黨籍人多疏之公方爲學屬日造其門尊之以師禮提舉湖南路學事殿中侍禦史張所教授潭州學公未知何如人因所白事乃曰時事如此度今可任國事者爲誰所以劉公安世對公懼然曰自崇觀以來禁錮元佑之學文字言語稍涉疑似必寘之法子爲教官乃敢申公論首稍黨人無懼及之色眞可人也歲薦學官卽以所充選公年四十有五慨然笑曰先公掛冠之年吾已過之時方多事其可無功冒寵乎卽丐致仕榜所居堂曰世隱宣和末大興燕云之師本兵者

引公爲謀議官公毅然不從以書止之其略曰天下無事垂髫戴曰不識兵革一旦爲國生事驅民萬死一生之地傷害和气莫此爲甚且自河而北實朝廷根本根本一搖非久安之道他日國家多事自此始矣其剛明遠識不肯詭隨始終如一累官朝散郎守尙書職方員外郎致仕贈朝請大夫張九成銘其墓子頔孫師言敷言皆登第

△季楙

楙字子堅傳之季子以父任尉會昌贑賊犯境楙奮曰此吾職也領所部及士兵數千人與賊相持然皆倉卒烏合未戰輒潰暮夜力不勝遂遇害公少好學問時出秀句若竹靜深畱月花多不辧香曙分林影外春盡雨聲中人所膾炙又於字畫能世其家公歿王事贈承事郎官其子吁後以子贈朝請大夫

△陳次升

陳次升字當時熙寍六年登進士第調虔州司理參軍和州防禦推官尋攺宣徳郎知密州安丘縣時州從事攝政告以系囚頗眾當斥大獄屋公曰子不教我期於無刑乃教我廣獄耶未幾從事到縣而獄空於是嘆服秩滿注英州僉判未上召除監察禦史訪察江湖元佑更化公乃還朝供職時司馬公當軸如劉摯蘇轍範純仁王巖叟等並言路公挺直不減諸公而和平溫雅過之繼而諸賢相攻公力丐外補提點淮東刑獄尋除兵部員外郎再除刑部員外郎紹聖二年再除監察禦史諫造龍舟幸金明池事上嘉納焉閱月除殿中侍禦史勸上收威福之柄仍奏臺諫官當出聖選若出執政豈能免天下之議又令近臣舉薦並須召對視其人才去取出於聖斷時章惇蔡卞用事京爲內相姦險相濟首議編元佑章疏據摭臣僚公援敕榜有開自新之路一切不問之語乞行寢罷惇卞以公乃神廟親擢持節在外必生怨望特除言官欲其出力排元佑舊人以爲已助甞令太府卿林顏言於公曰昨日湖外來皆己之力苟相助何患不得美官公言某知守官而已不知其它公爲卿監乃爲宰執傳風旨耶顏愧而去惇卞益銜公屢於上前媒孽其短欲出公揔河北漕計上曰一轉運之才何難得陳某敢言不當去左右可除左司諫公受命登封方造膝上遽曰久不聞卿讜論公再乞避言路上曰朕親擢卿復何辭公益感厲自奮上方親政惇卞欲誣宣仁皇后有廢立之意公因奏事畢輒前曰臣聞宣仁保佑聖躬終始無間若以姦臣疵毀輒有議論不惟有虧聖孝且失人心上竦然曰卿何從得公曰臣職許風聞苟有所聞當以忠告陛下不當詰其所從來時呂升卿爲廣南按察公奏曰陛下初欲保全元佑臣僚今乃欲殺之何耶上曰無之公曰呂升卿爲廣南按察豈非殺之耶升卿乃惠卿之弟元佑中負罪家居其人資性慘刻喜求人過今將使指於元佑臣僚遷調之地理無全者於是罷升卿按察職待制劉安世聞之曰陳當時有功於元佑人居多會一日奏大理觀望多致濫獄上問大臣曰陳某觀望者何卞謂奏觀望陛下以激怒爾上默然又以甞劾章惇奏入不報一日陛對上謂公曰章惇文字勿令絕了公唯唯而退公再對上語及惇公又力言之於是惇等抵巇求罅無所不至而掖廷愈欲公去二年五月貶全州酒稅徽宗卽位除知廣徳軍不旬日除侍禦史公言章惇自登揆政任私害公奉使山陵措置乖繆於是惇乞罷政公又率同僚陳師錫陳瓘等言惇包藏陰謀助尊私吏擅興軍旅妄詆宗廟惇遂謫雷州先是蔡卞謫太平州京出守江寍公言卞備位政府肆行姦謀人目爲笑面夜又尋移卞池州又言京姦謀凶險陰害良善尋罷京職名公又言京親暱閹官漏泄宮禁原情定辟宜卽投荒京由是提舉洞霄宮建中靖國元年擢司大諫八月出使契丹崇寍元年還國公出使之十一月曾布進紹述之說於是上決意用京使還之日得旨給事中尋以寶文閣待制出知穎昌府姦言日至降充集賢殿修撰左司諫吳材正言王能甫尙肆醜詆以公元佑姦臣擅欲紛更先帝約束落集賢殿修撰知萊州續降官濠州居住又移臨江軍又除名建昌居住復編管循州乃蘇轍元貶所邦人合爲祠焉四年京等籍元佑黨人姓字立碑於文徳殿之東上因天變慨然悔悟特加英斷命毀刻名應元佑元符黨人以次序復復公朝奉大夫知漳州京言公與朱紱皆元佑姦朋詆誣宗廟今任牧守豈能奉行法令體朝廷紹述之意差提舉毫州明道宮大觀四年蔡京罷相復集賢殿修撰政和八年六月復寶文閣待制累官朝散大夫宣和元年上章告老續上遺表終於私第訃聞特贈太中大夫年七十六有讜論二十卷侄孫拱之廣州戶曹湯撫州通判塤伯昭州法曹立伯泉州察推並登進士第

△朱紱

朱紱字君貺治平四年登進士甲科元佑二年以李常孫覺陸佃曾肇列薦除王宮大小學教授尋外除紹聖初章惇當國首唱異議寘元佑諸公於死地一時趨附之徒爭言功利公被旨召對首陳正心誠意知人安民之說上意嘉納除諸王宮侍講再遷翊善元符元年除都官員外郎時正言鄒浩以論元符後不當立竄新州貧甚不能就道公率親舊出金贐行其事上聞悉以所饋遺者赴臺鞠治獄具第輕重以公贐金特厚追一官勒停徽宗登極以藩邸舊臣除直祕閣召赴闕累遷右諫議大夫給事中時範純禮劉安世呂希仁張舜民屏黜於外悉爲論列有旨後苑作使奏審山園陵支過錢帛更不供報戶部公謂戶部主財賦出入國家用度豈宜有不預聞山園陵支錢陳師錫自潁移廬自廬移蘇吳伯舉自蘇移滑公謂監司郡守於民最親宜謹擇久任以安百姓不宜數易馬涓送吏部與合入差遣公謂馬涓任臺官兼進士第一人無他過犯送部非朝廷崇重臺官之體蔡王府獄事興有司捕逮株連甚眾江公望論列頗切守外郡公封還制書言公望杜塞間隙以全陛下兄弟之義今若以言罪之𨿽篤信不惑之士亦不敢以直道自任況非其人耶論駁再三以是忤大臣意出知壽州久之上思其忠崇寍元年進寶文閣待制眞定府路安撫使二年中丞石豫力肆詆誣落職提舉杭州洞霄宮入元佑黨籍再降指揮朱紱系姦黨人姓名適同乞攺名諤從之五年星文變異上悟黨錮之非凡隸籍者悉蒙湔洗起知福州蔡京復相公遂罷大觀元年依舊落職提舉杭州洞霄宮二年以疾終於家官至左朝請大夫初公在後省凡四月論駁無虛日政府遣人諭意於公曰上春待如此不日當在此地公不爲動時紹述說興趙挺之唱於前蔡京和於後京旣不相天下事滋紛紛公以書責之曰彼爲紹述之議者豈毫髮爲朝廷計特借是固寵位復恩讎爾自公秉政中外屬望今乃持之益堅行之益峻是知有私恩不知有國恩知肆情得意取快於一時不知基禍異日之爲可畏也京得書大怒抵於地始力謀所以去公者臺官諭意始抉公細故並以合黨王回締交鄒浩罪之蓋是時聖眷未衰若不鉤致黨籍它日必復召用其措意深矣其後陸佃王珪葉祖洽韓維等於大觀二年凡四出籍通一百五十二人公獨不數中益信京之忌公也深建炎間始復舊職贈少保子宗

△朱宗

宗字成徳以父任補官歷司農丞駕部司門倉部吏部員外郎時銓漕法廢事皆畱滯公視職之始有士人在任被賞轉官俾任滿赴部自陳吏扼以須會問原任之處遂欣於公公索案一覽叱吏立開鈔一時該賞五六人並令具鈔人服其果決累除司農鴻臚太府卿徽宗尊寵潛藩之舊並錄其子如何志同溫萬石傳誼夫之儔皆超進大官待制亦舊學之臣公不自言亦無爲公言者大師蔡京同州裏持國柄逾二紀公未甞造其門靖康初政近臣薦公才堪治劇淵聖召見欲用公爲開封尹而公奏事觸宰相命遂止髙宗卽位除不附已者多被譴斥公亦罷免建炎三年提舉南京鴻慶宮紹興元年召爲大理少卿建安盜起上飭制置使發兵捕誅師屢無功除直祕閣福建路轉運使且趣入對公曰遇民窮困無聊矣陛下兵將吏養寇弗除誅斂益急將盡驅齊民以爲盜陛下第追還制置使付臣綏集之可無戰而平也陳便宜十字上嘉納之制置司方奏募兵撽取錢米數十萬公遺書責之曰擁兵彌年州縣轉餉費百萬而誅責不已民在壑矣吾不能復爲學石公自爲之會朝廷更遣它將而盜平卒如其策官至右朝散大夫累贈中散大夫子元飛

△元飛

元飛字彥實仕官三十年不營一金產所得奉給卽買書籍每部各三本分遺三子爲書藏之所居之地有穹石堂林萍齋諸公畱題其上有歸樂堂朱文公爲之記官至福州通守公丞同安時文公爲簿因通族系子滚廣東帳管涓漑俱遊其門其家藏文公往復墨迹尙存族孫泳分居紫陽

△朱寘

寘待制紱之從子正議大夫綖之子元丰二年登進士第元符三年爲祕書省祕書丞以待制公入元佑姦黨並遭罷免政和元年起公知南雄州辭不赴尋責於家其子遷居風亭市

△王回

王回字景深少事親孝登熙寍六年進士第累任爲江陵府松滋縣令邑苦淫祠以人祭鬼謂之采生行旅不敢道境公蹤迹痛繩以法民用寍生監開封府陳畱縣酒提點刑獄羅適以公不自表襮率尹顧臨諸公共薦之攺秩知濠州鹿邑縣歲餘邑人狀其治行於州及部使者乞畱萬餘人朝廷聞其名召爲宗正簿充睦親廣親宅講書時鄒浩爲諫官以言事竄南方平時故舊往往不敢顧公慨然爲之治裝慰其母心仍上書力卞上怒之遂罷其職及禦史請具獄甞出餞者公卒從吏訊有司執奏削籍遂徒步出都城其子持橐糧問以家事公曰苟獲宥及以寬政幸矣家事惟若等自力也哲宗卽位復官加武騎尉監泉州稅未幾召還舊職公往返莆泉見者以手加額無不稱賢旣至擢爲監察禦史未幾以疾終年五十二知與不知咸爲嗟惻侍從臺諫表其行聞於朝乞官其子渙老太廟齋郎紹興中令陳致一立祠於保福院

△傅楫

傅楫字符通少試廣文館第一不第而歸聞孫覺陳襄有學行摳衣從之襄門人許安世江衍之流皆以文藝冠多士襄不之取獨曰傳元通金石人也以其女妻之治平四年登進士第調楊州司戶再調福州福淸丞帥曾鞏負才倨視天下士獨與公鉤禮歷太原府大谷縣令謁帥曾布文驚曰是福淸傳丞爲吾兄所知者耶率部使者交薦攺秩知吉州龍泉縣時孫覺爲禦史中丞謂公曰朝廷欲用公幸少畱除書且下矣公曰仕所以樂居中者免外臺督責之辱今俯首權門與外臺奚擇徑出國門道除太學博士凡四年足未甞及宰相執政之門秩滿卽日詣曹曾布知樞密院與其副林希共薦之除太常博士神宗時有詔復議祠北郊議者多持兩可公獨援經據古損其半服儀衛賞賚之類頗得其中後卒如公議施行紹聖三年徽宗由遂寍邸就資善堂紹大臣擇徳行老成人爲傅宰相以公名聞除詣郡王位說書徽宗封端王就除諸王府記室參軍爲侍講翊善會諫臣鄒浩以言事遣公厚贐其行坐是免所居官才兩月徽宗卽位問公安在除直祕閣進尙書司封員外郎擢監察禦史權殿中侍禦史論內侍都知劉恃寵專恣不報移國子司業遷起居郎召試中書舍人徽宗面稱訓詞有西漢風是時曾布當國以兄弟與公有汲引恩冀其助己公巋然守正凡朝廷命令兩可欲進退人材有未當如救王古範純禮之類皆人所難言者必極論之不合者因是中傷公公不卹也建中靖國秋見時事更張竊嘆曰禍其始此乎不去楚人將鉗我於市聞者莫不甚其言公笑曰後當以吾言爲驗遂求補外以龍圖閣待制知毫州卒有文集三十五卷累以諸子恩贈少師汪龍溪藻狀其行米芾題其墓曰宋傅元通之墓子諒友誼夫謙受從子權希龍

△傅諒友

諒友字衝益元佑九年登進士第初注蘇州吳縣主簿政和六年除尙書祠部員外郎攺膳部明年知和州未赴而卒公天資恬淡自六經太史氏百家諸子浮屠黃老之書無所不讀歌詩賦頌表箋傳序箴銘記志之文甚工有冰廳文集藏於家孫內翰覿銘其墓曰觀公之文蔚若武庫魁琦瑋麗九鼎十皷聽公之詩隱若大呂震越洋鍠歌周頌魯胡不畀之天子之所帝制坦然常楊燕許詩誦穆如奚斯吉甫百不一試賚恨入土天造茫茫孰知其故荊溪之陽名原膴膴吾豈艸木而與俱腐遺書爛然照映千古

△傅誼夫

誼夫元符三年登進士第官至朝請郎尙書兵部侍郎贈中奉大夫

△傅謙受

謙受字衝亨以父蔭補承務郎自少刻苦六經子史下至陰陽道釋之書無不涉獵而尢長於詩天性友愛雅量寬厚重違迕樂假貸於人倅新安鎭靜不饒公事之餘觴詠而已除夔州路轉運判官卒

△傅權

權元佑間太學學錄時太皇太后髙家府求師有旨令太學選徳行文藝兼著者祭酒司業以公名應命至髙氏皆尊之曰傅夫子六年登進士第唱名日傳宣許特恩太皇太后賜禦廚食十合錢十萬金錢一千絹百匹及香茶等髙大龍圖贈行詩有上林供王宴聖母賜金錢之句子共三薦奏名文詞秀拔有東坡和陶詩解

△傅希龍

希龍字廷允與從兄權求同登第時人號爲傅氏三龍知漳浦縣日開河達縣學之前至今學中有傅公河碑時二蔡當國不肯附之崇寍間詔具元符上書姓名黨籍公與焉從子知柔

△傅知柔

知柔字徳潛宣和三年以上捨登進士第授循州判官有盜曾少龍迫境居民驚遁公教軍士造百枝弩及置炮石之屬寇至登城發弩被傷者百餘人寇潰一城賴以全活部使者聞於上攺秩知漳州龍巖縣虔寇爲擾聞公威名避去後解印歸寇復至縣爲灰燼調泉州僉判海寇林元仲猖獗葉師夢得素知公檄往焉出幟示寇招撫元仲請降帥聞於朝轉朝請郎調福州僉判卒有香風遺文一集

△林豫

林豫字順之熙寍九年登進士第元丰初淮南賊嘯聚公爲連水軍使多設耳目悉就擒捕遷京東排岸司二蘇兄弟皆推敬之元佑初蘇軾薦公曰自爲布衣已著奇節及其從事所至有聲其在漣水屏除羣盜尢著方略試之盤錯之地必顯利器遂除通利軍【見東坡大全集】蘇轍又薦公吏幹聰敏長於應變所至可紀更加試用宜有可觀【見欒城文】當時名公以其言爲當初軾以作詩譏切下禦史獄公適賜對神宗問所薦爲誰公曰蘇軾問何以識之曰臣經由杭州因會客識之又曰是日所談何事公稽首曰臣子所言無非忠孝詞气從容略不避孝公輩之側目識者韙之元佑八年五月禦史董惇逸攻蘇轍黃慶基攻蘇軾慶基疏曰近薦林豫自京東排岸司遂差知通利軍奔競之士趍走其門呂大防奏惇逸等所言三省皆以爲非惇逸慶基皆罷紹聖元年轍貶惠州軾貶雷州章惇恨公餞轍詞有怒髮衝冠壯心比石之句左遷公云騎尉換授內藏副使紹聖四年敵人撤霸橋深入除公河北沿邊安撫使公乃乘間興築敵人無能爲也後因陛對泰陵褒獎再三元符三年除鄜延路兵馬知鄜州黃河北決移守冀州盡收老弱幼穉廩以官粟募少壯者築堤厚與之傭民爭應役賴以全活除定州兵馬知廣信軍奏論河之利病崇寍二年以六宅使除眞定府兵馬知邢州力議鈔面錢陜西銅錢之獘及朝廷下本路折糴公格不行數忤時宰期年罷去上終思之大觀四年知邵武軍凡歷七郡悉有遺愛邢臺邵武之民各畫像立祠公平日不苟合所知者皆正人端士坐二蘇所薦入元佑黨籍平居未甞廢書自易老子莊子陰符道徳經佛氏心經皆有注釋又著雜說十卷雜文十卷目爲筆峯艸錄玉龍圖悅銘其墓子師舜師益師說師皐

△師舜

師舜靖康中以守職不肯避狄全家犯敵官至中大夫

△師益

師益靖康初以閣門宣贊舍人提舉京城四壁守禦司後軍統制金人犯京城楊龜山先生立講莚奏公曉達軍政器識可用使之專督訓練必有績效可觀授京畿第一正將悉力捍禦敵旣去公急爲防秋計敵再渡河諸將皆遁公孤軍奮勇勤王至封丘與敵前鋒迎戰敵大敗明日金軍大至公謂其副曰彼眾我寡吾當以死報國遂力戰歿焉後有題其墓曰虎踞龍盤經幾春靖康孤節映蒼旻至今凜凜有生气愧死當年膜拜人侄日選遊陳復齋之門登嘉定七年進士第官至福州通判

△師說

師說字箕仲少爲知名進士屢當補官遜於從兄師文弟師龍故入仕最晚試銓爲第一調嚴州司士寨卒驕甚郡請公攝理官以經畫之悍卒帖服樞密李公時爲守禦使就辟公攺秩知江州徳化縣繼倅新定敵犯二浙新定民大恐公躍騎出城遇敵騎嘩曰吾受命主帥以城降者賞公叱之曰吾聞國家命不聞賊命擒斬於市以是新安之民嬰城死守累遷朝奉郎通判滁州未行除兩浙福建淮東制置司參謀官拜尙書員外郎丞相趙公力薦子朝將漕廣東韓京以武將立功知循州頗驕慢公乃上其姦狀後數歲里人陳士宏以檄見京京曰監司直須還此老第於我少恩爾後除兩浙東路提點刑獄山陰圻內貴人率占田取竹木石辦墟壠爲民害公一繩之以法以忤權貴力請祠祿而歸陳西軒昭度撰公墓志才成而屬疾乃命其子約林艾軒更定其文艾軒以書報之曰林郎中大率如富鄭公徑截其它表裏只是一个人光朝每對人常如此說非率爾之辭

△師皐

師皐通直郎歿於王事朝廷特官其一子

△葉賓

葉賓景徳三年登進士第宋初仙遊登第自公始知南安縣民牛爲盜截舌以聞縣公陽叱去陰令屠之果有告私屠牛者公謂告者曰截牛舌汝也訊之伏罪官至都官員外郎南劍州通判從子確

△葉確

確元丰八年登進士第時鄕人蔡京當國公與朱大卿宗皆其裏姻每議論間知其必敗未甞一詣其門後欲以蘇州守與公令人約一見然後報行公翛然掛冠後京果敗終河北提舉曾孫立志

△葉立志

立志字仲願湻熙十二年登進士第調泉州南安縣尉縣有重辟牒公驗視一屍無首人皆難之公焚香告天夜設榻屍側夢一神人指示曰死者之首投於溪北殺之者已遁於潮之小江明發急詣溪北尋之果獲移文至小江捕之見其人磨刃江側捕者詰之曰汝非南安殺人者乎其人驚怖刃墮地於是就擒一鞠卽服人稱其神攺秩宰上饒有廉聲有見山集十卷官至惠州通判子衮奉議郎通判泉州

△許懋

許懋字敏修慶曆六年登進士第將漕兩浙衢民私釀系獄久不決公至出之因感泣競詣佛寺飯僧祝壽時甘露降於州人謂徳政所感作甘露頌

△余象父

余象父積守職方員外郎致仕公擢慶曆六年進士第歷官光祿寺丞首奏王安石議論詭辧名實眩耀𨿽爲一時之文人終爲異時之巨蠹上怒安石亦憾之因與左右傾公出通判宜州到任上疏又奏安石小人終累大事若果亟用必至有紛更之失一時出安石之門者皆惡之得蔡襄余靖力辧獲免上亦知公之直就加祕書丞尋除太常博士英宗卽位召見特授屯田員外郎謂近臣曰余某敢言不憚左右朕常畏之卿等宜自謹勿使之有言也名動朝廷憸黨側目出通判宣州至州與民無擾州民至登門檢皷院乞公領州事上以問司馬光呂公著對曰余象乃陛下之汲黯內則面折廷爭外則臥治社稷臣也卽授都官員外郎知宣州神宗卽位就授職方員外郎尋除屯田郎中通判南劍州十一月除禮部尙書郎中造朝入對薦胡安定門人錢藻孫覺錢公輔範純仁遂求致仕公耽書好爲詩有遣興一集論語集解一集中庸大義三十五章呂公著薦其書於朝上欲大用而公卒範純仁狀其行從子授

△余授

授熙寍六年登進士第初調福州候官縣尉捕盜攺秩李內翰淸臣作告詞曰勞其大小之異而材志之所存俱可嘉也爾奮勵格賊是亦忠勇爲不孤所職矣遷秩書省以示勸焉【見其水文集】遷校書郎愽學能文多所著述官至京西提舉

△陳覺民

陳覺民字達野熙寍九年登進士第元佑間詔舉賢良方正林希錢■﹝思劦﹞以公名聞時方紛更神考法度人莫敢言公力陳役法則乞復顧役邊事則乞勿棄地其言剴切時議者欲罪公並坐舉者賴言者獲免知建州建陽縣以救荒得民心家畫像生祠之歷太常寺奉禮郎除宗正丞將大用公以母老乞補外知漳州攺知建州政治有聲擢充福建路轉運判官移知福州故樞密安公惇昔與公爲同捨生情好甚篤元符間任諫議大夫中執法曾無片言扳引及謫守長沙乃欲以公代已令史持文書以爲信意規厚利公笑而遣之小史歸間言惇由是不樂及居政府言者承惇意謂公甞卻近臣舉自代坐是罷監東嶽廟尋起知泉州時有同建言欲搉六郡酤朝廷下其奏公陳五不可且移書約他郡使同之事遂寢尋遷本路提點刑獄兼三路都轉運使兼提舉河渠以太夫人年九十九奉母蒞政於家人皆榮之復知泉州以右文殿修撰知廣州所至有風力兩爲鄕部使者凡過郡邑未甞與僚屬妄交一談人甚憚之卒官至中奉大夫有文集若干捲制策十卷書評十卷研譜一卷陳諫議瓘狀其行子宋輔登進士第燐賜上捨及第官至吏部郎中

△開

開字發明以太學生登熙寧六年進士第調密州教授時太守蘇文中公深器重之諸生力畱更七年而後代密州儒風之盛自公始後入爲太學博士召對進兩札其一排新法其一去小人進君子言議激切時小人當國出爲雄州通判尋除宗正寺丞官至朝奉大夫累贈金紫光祿大夫蔡端明襄狀其行子畢元符三年登第

△張式

張式字景則天聖五年登進士第調南劍將欒簿有銀冶坐歲課不足系者數百人公籍其人使貧富財力相兼亡者釋之課更以羨知福州古田縣遷太常博士知開封府咸平縣呂許公罷相以許州觀察推官辟之禦史中丞舉公知洺州以選知虔州三司市舶絹十餘萬非經數拒而弗市復知濠壽二州

△許■﹝禾貞﹞

許■﹝禾貞﹞景佑二年登進士第歷尙書都官郎中通判徳州仁宗朝舉天下廉吏凡四十九人公預焉除監察禦史未造朝而卒該致仕恩國初凡該致仕者差官未到不敢斂子巽曰人子不能自致功名求致仕以累亡者可乎鄕人賢之後與弟賁異及子孫相繼登第從子章

△許章

章字潛道慶曆二年登進士第歷官知達州除尙書屯田郎中公爲政能治煩劇而不問苛細所至有聲由初仕至郎位有薦者五十二人官終朝奉郎

△林宋卿

林宋卿字朝彥崇寍五年以捨選登進士第三山鄭俠孫女議公婚所獲系臠資不以爲已有寒畯出京者例厚贐之搢紳咸髙其志量西歸道出通州與年交廖尙書剛拜陳忠肅先生求教忠肅先生徐曰頭項直公言下領悟所得爲多又甞從遊楊龜山先生故立朝行已多遵二先生之榘矱攺秩除睦親北宅宗學博士召試祕書省正字與張朴見素韓駒子蒼等二十六人爲詩社公爲之序引有道山詩社一集除暫權直翰林學士院出知恭州瀘南帥司奉禦筆開溪費州道南通辰沅西抵瀘戎置一州二縣夔梓二路聽其節制時邊臣多以開拓蒙賞故瀘帥希旨興役公屢移書於瀘以止不從乃上疏反復數千言詞气忠憤其略曰溪費州檢踏切恐生夷疑惑別致生事大率役其地不足耕得其民不足治引惹邊患貽害一方蓋蜀郡與羣蠻爲鄰若不杜窒其源則接武邊功者眾寍不斵喪六十州生民之命脈乎徽宗覽奏側然有旨罷役帥臣褫鐫命公兼提舉夔州潼州府路兵馬都監司公事仍知恭州二漕隨亦合奏開陳楊龜山聞之曰觀復和卿朝彥三子學方眞百煉剛也未幾思州納土夷官田佑恭與弟佑祥爲怨家告密憲臺欲寘極刑讞奏朝廷命公直其獄公至察詿誤者釋之以事干邊防乞從末減奏至上大喜時尙書省令夔路敷十萬縑充燕山軍須漕臺文移星火公稟漕以堡障繭絲當權輕重夔門至隘人心易搖末產下戶當爲蠲削故恭民徳公甚深官滿張運判深與部使者薦公治行乞畀再任上曰是甞奏罷溪州役者姑與再任以寬朕西顧憂公蠲恭民宿逋二十萬八千四百五十餘緡米十五萬四千三百石有奇自受俸非祿令所著者一介不取始終五■﹝礻冀﹞不易也家繪坐祠以奉之靖康中以煩言得旨衝■﹝兟上日下﹞諸公祖餞哦詩擁捲馮時詩云並遊英俊顏如甲頌徳蠻傜口卽碑假使當時頭項縮了翁泉下也相嗤僑寓涪陵之韓亭歌詠自適與吳公敏鄧公雍相唱和有涪陵集涪之士夫與以公才學出處與黃太史相先後號公爲小涪尹公和靖見之曰溪費一奏皆自養气中得之後薦於張魏公以元樞宣撫川陜辟公參謀軍事公力辭建炎三年降徳音四方人才流寓四川者眾監司擇其才能者以聞涪守王擇仁薦公學識純正气節剛方可備中興任使密院遂移檄於涪趣之赴闕湖北帥奏兵興機密帥幕參謀以儒知兵以節全城無出於林宋卿者得旨差充湖南帥司參議魏公復由相府出都督眾復推公赴督府稟議甞條湖北兵籌五利又有湖北事宜一集督府集議一集魏公視師江上欲以宣撫判官辟公辭以家累寓涪欲挈東歸魏公還朝首以公薦蒙召力求丐祠歸裏終朝請大夫汪農卿叔詹狀其行弟宋臣■﹝弓弓攵﹞皆公自訓導後同時登第

△林正

林正字明輔唐九牧藻之七世孫本莆田澄渚人父中奉公茂宗爲葉都官招致師席遂家於仙遊石碑公以大觀四年釋褐及第歷嚴州福州濟南府三任教官知定海邵武二縣尋除廣南西路提舉洞丁事攺除通州婺州入爲祕書丞尙書屯田員外郎司封員外郎除廣南西路提點刑獄先是陳感作過髙雷間搔擾沿海諸郡公冒大暑親至海上招諭陳感聞公至果來出迎盡散其脇從者數千人親押首領數十人歸於桂林及奏官自屬官使臣以下各遷官獨公不肯受賞遂除廣南東路轉運副使移兩浙運判除左司員外郎關升右司郎中遷左司郎中卒子一飛一鳴皆以父蔭補官

△林一飛

一飛字升卿官至朝請郎右司員外郎權給事中

△林一鳴

一鳴字聞卿累遷戶部左漕郎官樞密院檢詳諸司文字尋以煩言去國時卿相正簡葉公魏國陳公大參龔公皆其姻舊公奉母家居讀書自娛與林萍齋爲忘年交談論倡酬略無干進意後丞相梁儀公當國起公知南雄州公以母老丐祠未幾丁母憂服闋知惠州立陳文惠陳史君蘇東坡唐子西四君子祠歲饑請發常平倉廣行賑糶民賴以活罷賣口食塩淹造塩鈔紙官酤爲民病者十數事又爲文諭力學墾荒田修坡塘種麥去喪樂禁殺牛等事居民有殺牛者方揮刃間牛掣斷繩索奔至廳下若有所訴見者驚異公命飼其牛爲治屠者人以爲仁化所及官滿之日惟有書數擔白金二笏而已知常徳府卒官至朝議大夫子澧

△林一枝

一枝以伯父左司蔭補官左司公已奏二子有致仕恩陳氏曰叔氏三子皆白衣吾不忍見遂奏從子時人髙之官至朝奉郎潭州僉判弟一鶚

△林一鶚

一鶚字云卿紹興二十一年登進士第父歿衰絰廬墓讀大藏經三年人稱其孝知建昌南丰縣頌聲載道有民謠集朝廷聞其治行擢審計院出爲江州添倅官至朝奉郎子渙知南康軍都昌縣

△林澧

澧字同叔爲建寍職幕以廉勤自持朱文公喜其操行刮目待之書問往復相期甚厚知崇安縣淸靜不擾士民爲之立祠有林長官廟存焉

△蘇欽

蘇欽字伯承上世自泉之徳化遷居仙遊宣和六年登進士第歷惠州錄參時盜賊充斥郡將務立威有捕至者輒置之法公白曰人命至重盍少須之以審得實加戮未晚郡將怒曰公欲縱賊耶且將按劾公不懾會審者至果平民得免士民咸服未幾丁朝請公憂哀毀骨立凡六年廬墓不置墨衰調福州閩淸令帥張魏公浚嘉其廉退且有治劇才易治閩縣與漕使賀參政允中交薦之攺秩知洪州新建縣時諸邑多積欠郡責盡數催理公獨爭之曰民力告竭二稅分數及常歲足矣必欲取辦非重施箠楚不可爲民父母何忍爲吾有去爾守不能屈辟廣州機幕攝倅事會預押舶例償一資遜之同僚士夫稱其廉攺江西帥屬值贛卒叛帥憲兩司爭致之寇平論功以公居首擢守巴州陛辭髙宗宣諭之曰巴去朝廷遠甚卿到彼存撫百姓務令鎭靜公奏曰臣當宣布朝廷寬大期於不擾上首肯之巴無迓兵例出腳乘三千緡公悉封還以代輸賦邦人立碑紀其事攺知閬州自俸給外例錢互送錢皆不受尋除利路轉運使時郡王吳璘屯重兵於興元知公出魏公之門每加敬愛公適行縣至其州吳王厚禮迎犒畱館於第宴集之外饋送幾萬緡蜀錦數十匹鋪設供帳悉以充饋一無所受吳王愈敬之尋以疾終公廉儉出於天性政事基於文學割俸市田分給諸弟作富義堂記以示子孫甞寓福州嘉福院有鍾樓爲黔卒所穢鍾爲之不鳴寺僧日加禱祈不應公適至而鍾鳴如初人以爲精誠所感公爲紀其事有文集六卷兩漢提要十卷子洸

△蘇洸

洸字澄老以父蔭補官調饒之餘幹尉子決精敏時令丞簿皆不事事民謠曰知縣一桶粥縣丞一酒漉主簿一盾肉縣尉一竿竹邑人趙忠定汝愚方魁天下喜公廉介有守折節與交攺秩堂除臨川縣時經錢鈌解至捐俸代輸秩滿質錢治裝倅賓州日張南軒先生帥桂林知運判公曾爲魏公所知喜公廉介有父風檄攝倅帥府又攝髙州張公以廉吏舉公後連知雷新封辰四州所至以廉著歸扁所居之軒曰止足邑令髙之美贈以詩曰四郡甘棠淸到底一枝丹桂慶流芳至今以爲美談時子權已登第長子稟孫熹皆以父蔭終縣令

△蘇權

權字符中父知郡攝倅賓州時南軒先生爲帥甞執經從學從伯國博公緫龜鄕之巨儒又參扣馬故學問日進繇太學登湻熙甲辰第調浯州推官日帥蔡戡聞公世有廉名檄攝帥屬調三山教官加意訓導士論稱之攺秩就班時趙忠定侄崇伊同班言知郡公尉余幹有遺愛公盍惠故焉感其言遂注是邑甫至官卒人莫不痛惜之有春秋解三卷子國臺從潘瓜山柄受學從國蘭登進士第

△陳可大

陳可大字齊賢父奉直公汝器性友悌貲產盡遜其兄居家積善一夕飛錢滿其家奉直公與妻朱氏焚香祝曰願一子光顯門戶錢乞減其半後季子可大果以政和二年登進士第再調泉州工曹兼右推時龍巖解死罪彊盜七人公明其無罪賴以不死時稱神明知長樂縣大修坡塘邑人感徳紀其事曰陳公齊賢碑【見長樂志】後知肇慶府民不忍欺相與繪公像祠之歸日囊無餘資惟衣衾書籍而已始仙遊縣學自宣和以來頹圯殆盡公率族黨裒金鼎新之適知縣謝天民至相與贊成以其餘貲買田收租爲後日葺治之計又於縣南溪流所會之地造仙溪橋以家貲爲里人倡堅丐祠祿以畢其事至今利之積官朝散大夫累贈中大夫子伯玉承議郎官至邕州通判仲珪朝奉郎官至漳州通判以父任侄孫堯道登端平二年進士第奉議郎國子監丞

△鄭升

鄭升字符舉其先常州別駕淑自莆之南湖遷於仙遊以皇佑元年登進士第試祕書省校書郎苦學著文仕宦有能聲終循陽理掾有寓懷詩集易學釋疑春秋發微藏於家孫可復

△鄭可復

可復字彥修兩薦鄕書嘉定七年登進士第調婺州東陽縣尉縣乃平章喬公行簡之桑梓邦時喬處要路族黨倚勢撓法公屹然有守喬深器之授婺州教授訪古書刊戴禮修爾雅再調福州教授知潮陽縣通判循州官至朝奉郎公性儉朴嗜書老不釋卷捐金構書如恐失之晚年家藏幾數千卷手自編錄以韻類之目曰百八集書未及竟而卒

△郭琪

郭琪慶曆二年登進士第試祕書省校書郎歷官兵部郎中有國戚曾其姓者奪民田累政不敢決公判歸之民爲國戚所陷而死蔡端明以詩哭之有如山判筆心常壯爲國忠魂勢莫驚之句復銘其墓侄孫峣

△郭峣

峣紹興十二年登進士第初調廣州司戶馬上轉戰身歿於陣帥奏於朝官其子一侄孫子力

△郭子力

子力字景行以太學捨選登開禧元年進士第調肇慶府教授時郡守事掊斂公從容以言箴之守感悟且以剡上再調惠州教授校文程江監試欲私其所親以賄囑公正色卻之其人銜公置毒於酒公夜夢神人爲滌其腸遂不爲害官至漳州通判卒王臞軒邁銘其墓

△陳闡

陳闡字伯通皇佑元年登進士第歷汀州武平縣令洞獠販鹽挾刃久爲民患公明立斥堠訓諫丁壯訖公之去境內晏然知廣徳縣縣舊多滯訟公與民面議可否立決辟監建州丰國監時廖恩嘯聚閩嶺一路騷然安撫司檄公經畫其置水口倉立鎖港均定八州鹽佑以弭寇攘皆自公發之凡六年歲課增三十六萬緡未甞自言通判泉州知建州歲饑境內有競糴者令疑以爲盜以狀白於州者數十公曰一日之聚至數百人此何盜而遽如許耶殆不過以饑故爭食爾已而推驗信然遂檄縣杖而釋之促令出粟賑貸眾遂復業知萊州郡人信服相與畫像祠之力求掛冠終於私第官至朝請大夫勛官至柱國賜服至三品子子平朝奉大夫子輝朝請大夫累贈金紫光祿大夫有鹽法議三卷文集數十卷陳覺民狀其行蹇序辰銘其墓從子髙

△陳髙

髙字可中少遊湖學補太學生登元符三年進士第召試除太學錄祭酒龔原司業傅楫薦公潛心經術尢深於易遷博士致和中始建太醫學除太醫學事業時有紫芝對產於北堂之左應制撰雙芝記累上封事以切直忤卿相慨然力請休致卒官至朝奉郎

△陳大卞

陳大卞字仲循治平四年登進士第與章惇有舊及惇當國屢招以書竟不往以明堂恩封二親拜且泣曰吾不能與時俯仰黽勉仕宦者正爲吾親今恩封旣及可以休矣遂致事時年五十六友人遊酢贈詩其略曰卽今年才五十餘脫去簮紱獘屣如聖時搜選動空谷策足要路爭先趨廟堂故人握重柄僵者可植瘦可腴惓惓風義數寄語掉頭不顧甘如愚【見遊酢文集】官至奉議郎

△洪中

洪中元佑六年登進士第除國子司業出知建州中年勇退不嗜仕進家居幾二十年侄孫天賦

△洪天賦

天賦幼敏悟通六經應童子科免文解試禮部不中補入太學寶慶二年登進士第居官所至以循良稱歷陽江縣令有訟至庭者不施鞭朴諭以道理民皆胥化知古田連江二縣通判循州卒

△黃顯

黃顯字景儒其先唐禦史滔季子巨源自莆田遷於仙遊公以登元佑九年進士第不求榮進余太宰深榻前特薦攺秩歷提舉廣南西路學事知儋州四考官至朝請大夫從子沔

△黃沔

沔字朝宗元符三年登進士第徽宗奇其才甞以江南豪士稱之擢爲禦筆編修歷江淮福建等路都大提點坑冶使官至朝請大夫祕書修撰侄孫南一紹興元年登第

△洪範

洪範字天錫大觀三年登進士第祖忠慶曆初以家貲造風亭沙溪等橋凡七所陳校書髙立石紀事蔡端明襄持節本路以勞績奏敕賜本軍助教蠲其役及公登第人謂造橋之報歷泉州安溪縣朝散郎致仕子處厚

△洪處厚

處厚升補太學內捨以父蔭補官調欝林州推官時欽州守倅詆訾置獄禁勘連年不決幹證凡一百七十餘人公司其獄淑問明允咸得其情盡釋之憲使大喜再任漳浦縣尉孫葉以捨選登紹定二年進士第

△張■﹝車巳﹞

張■﹝車巳﹞字景載父叡熙寍間應八行科鄕人稱爲八行先生公以崇寍元年鄕貢補太學生致和元年上捨釋褐歷仕至福州通判官至承議郎賜服五品

△鄭少連

鄭少連字儀魯少力學能文累舉不第嘉佑二年特奏調南劍州劍浦主簿歷攝五縣民畏服之調許州判官以老求致仕除大理寺丞卒有詩學藏於家侄孫列寶慶二年登第終於平江府教授

△朱泳

朱泳字子遊待制紱之族孫登乾道八年第初調連江尉以捕盜攺秩知海陽縣代者以月解虧減爲州家拘畱公篤交承議誼出私橐代償公優撫字而拙催科人感公徳賦以時輸不勞自辧尋除福建運管董試漕闈當路囑公私其子公正色拒之去卒爲窘拾終於官所士黨悲慨猶子首諒穎之聯中特科首諒調龍巖簿汀寇衝突長官巡尉棄縣去大參陳公韡時爲本路招捕使喜公守節悉以令佐職任委公公感知已身率士卒督戰盡擒賊黨邑賴以全勞績上聞公無意榮進一力丐祠大參陳公甚義之穎之官至香山以通直郎賜緋致仕

●跋

圖諜之傳尙矣今僻陋之邦偏小之邑亦必有紀錄焉仙遊號莆望縣綿歷幾歲禩更疊幾令佐曾無隻字以詔非闕典歟官長趙侯與泌慨然兪邑士之淸屬筆於巖孫遂摭之前聞質之故老參之學職二蘇君國臺攀龍黃君堯兪訂郡誌之失紀載者訪碑刻之末流傳者博觀約取誕去實存而筆諸小序尢深致其意論財賦必以惜民力爲本論山川必以產人傑爲重人物取其前言往行否則爵𨿽穹弗載焉詩文取其義理法度否則辭𨿽工弗錄焉按是非於故實之中寓勸戒於微言之表匪亶爲紀事設也越半載而書成累政之因襲一旦而洗數百年之欠闕一旦而補千萬古之山川人物一旦而發越呈露不惟是也官乎此者覩前人之政績庶幾有所矜式生乎此者聞慶曆元佑諸先生之髙風庶幾知所興起乎後將有考於今亦猶今之有考於昔寶佑丁巳季春中澣溫陵黃巖孫謹識

附錄﹕縣令黃景傅先生巗孫黃巗孫字景傳惠安人寶佑四年進士授仙溪尉興學校修邑志治梁橋水利一以義理之學爲政作思賢堂以祀前尉段全淩景陽二公並作堂記咸淳間令尢溪重新南溪書院建四齋及講堂以棲學者復作夫子燕居堂錄朱子所作太極通書西銘三書解及與門人問答書疏散見文集語類中者及後儒之說有發明者申以己意薈萃成篇倫類通貫名曰輯解刋於書院未幾通守福州又校刋西山讀書記皆行於世﹝四庫全書﹟史部﹟傳記類﹟總錄之屬﹟閩中理學淵源考卷十八﹞黃巖孫【字景傅恵安人寶佑四年進士咸淳間令尢溪新南溪書院建四齋及講堂以棲學者復作夫子燕居堂疏朱熹所觧太極通書西銘三篇及所與門人問答之語及諸儒之說有發揮者間申以巳意會萃成編倫類通貫名曰輯觧刋於書院後守福州】﹝四庫全書﹟史部﹟地理類﹟都會郡縣之屬﹟福建通誌卷四十五﹞

歷代縣誌序跋選

《仙溪志》序

宋寶佑五年﹝1257年﹞

古書有《九丘》﹐有《方言》﹐今圖經之類爾。然左史倚相與典墳共讀﹐揚雄勤勤纂輯﹐豈其書果不可闕歟﹖

吾郡三邑﹐仙遊爲巨。其山川之美﹐戶口之眾﹐前未有記載者﹐少府黃君始奮爲縣誌。上下數百年間﹐人事之變﹐風土之宜﹐采之舊聞﹐訪之故老﹐皆有考據﹐釐爲十五卷。其言曰﹕地以人重﹐瞻言耆舊﹐有列於慶曆諫官者﹐有危言讜論﹐相望於元佑黨籍者﹐有與鄒道卿同貶者﹐有爲乾道名宰相者。其它魁彥勝流﹐不可勝書﹐故其志人物尢詳焉。

曩予嘗同鄭子敬﹑方孚若至邑﹐西淸陳公時年八十餘矣。餘三人設醴﹐淸談竟夕﹐多及幹﹑淳間事﹐健少年不及也。豈其水深土厚﹐所產皆秀傑歟﹖

黃君俾余序其書﹐不獲辭。君名巖孫﹐字景傳﹐溫陵人。秩滿﹐臺﹑郡皆以才薦﹐將去爲潮州郡文學矣。

寶佑五年孟夏旣望﹐中大夫右文殿修撰﹑提舉亳州明道宮劉克莊序。

《仙溪志》跋

宋寶佑五年﹝1257年﹞

圖牒之傳尙矣。今僻陋之邦﹐偏小之邑﹐亦必有紀錄焉。仙遊號莆望縣﹐綿歷幾歲祀﹐更疊幾令佐﹐曾無隻字以詔﹐非闕典歟﹖官長趙侯與泌﹐慨然兪邑士之請﹐屬筆於巖孫。遂摭之前聞﹐質之故老﹐參之學職二蘇君國臺﹑攀龍﹐黃君堯兪。訂郡誌之失紀載者﹐訪碑刻之未流傳者﹐博觀約取﹐誕去實存﹐而筆諸小序﹐尢深致其意。論財賦﹐必以惜民力爲本﹔論山川﹐必以產人傑爲重。人揚取其前言往行﹐否則爵𨿽穹弗載焉﹔詩文取其義理法度﹐否則辭𨿽工弗錄焉。按是非於故實之中﹐寓勸戒於微言之表。匪稟爲紀事設也。越半載而書成﹐累政之因襲﹐一旦而洗﹔數百年之欠闕﹐一旦而補﹔千萬古之山川人物﹐一旦而發越呈露。不惟是也﹐官乎此者﹐睹前人之政績﹐庶幾有所欽式﹔生乎此者﹐聞慶曆元佑諸先生之髙風﹐庶幾知所興起乎﹗後將有考於今﹐亦猶今之有考於昔也。

寶佑丁已季春中浣﹐溫陵黃巖孫謹識。

重刊《仙溪志》序

元至正十一年﹝1351年﹞

郡邑有志﹐其來尙矣﹐凡境土之廣狹﹐山川之近遠﹐戶口之多寡﹐租賦之重輕﹐廨署之布置﹐守令之代更﹐與夫忠臣﹑孝子﹑義夫﹑節婦﹐文章足以經世﹐道徳足以師表者﹐以至物產之宜﹑仙釋之異﹐莫不備具焉。予行四方﹐所至郡邑常首訪是書﹐故每得其風土之實。厚者因以勉之﹐薄者因以勵之﹐其爲補助﹐豈淺淺也哉﹗

至正辛卯仲春﹐偕亞中大夫福建閩海道肅政廉訪副使朵兒只班按部至於莆之仙溪﹐而其誌書之板則已厄於兵燹矣。方用嘆惜﹐而邑士傅玉成以家藏本來贄﹐因求重縷於學宮。

或曰﹕是志也﹐不過一邑之事爾﹐且多言曩代﹐奚足以吾辱﹖嗚乎﹗不有垂憲﹐孰窺乎前﹔不有述事﹐孰繼於後﹖矧是邑之板籍入於我皇元也久矣。輿圖𨿽大﹐又豈以其細微而不卹哉﹖制度沿革當有續志於將來者。然而是書也又可泯而不傳乎﹖

方與從事劉朴等謀復之﹐而監邑倒剌沙乃願受其役﹐故以餘俸爲之倡。士子咸喜板成之有﹐復拜於庭而請序﹐因書而遺之。

朝散大夫僉福建閩海道肅政廉訪司事河東田九嘉序。

書吏﹕李元﹑劉朴。奏差﹕王忠。

朝散大夫僉福建閩海道肅政廉訪司事田九嘉﹑亞中大夫福建閩海道肅政廉訪司副使朵兒只班。

《仙溪志》序

明弘治四年﹝1491年﹞

仙溪邑志﹐始創於宋寶佑丁巳﹐重刊於元至正十一年辛卯。今考自寶佑丁巳至至正辛卯﹐才九十有五載﹐已稱邑志無存。徧求墨本﹐獨得邑士傅玉成家藏一帙﹐可爲依據而重鏤之。自辛卯至於今﹐歷年𨿽未甚久﹐然其間屢經兵燹﹐典籍殘缺﹐家藏墨本﹐千不能有一。有者惟蘭溪茅氏﹑西湖傅氏一二家。然又以手錄數簡﹐補其脫漏﹐未必盡舊時之墨本也。於乎﹗文獻不足稟其然乎。宣徳﹑正統間﹐邑之故老如飛山張樂素﹑蘭溪茅梅澗﹑楓溪薛別駕﹑西湖傅提舉輩﹐每嘆此書之散逸﹐而慮後日之無傳﹐俱欲重修﹐鋟板以傳﹐惜乎未就而卒。成化初﹐屏山鄭檢討家居﹐以新志無穢不治﹐亦嘗芟柞繁亂﹐掇拾精英﹐編次幾成﹐而先生復北上。余以成化末﹐釋服從吉﹐休養衰朽於林泉﹐亦頗有諸公之念。顧以官無餘祿﹐家無餘積﹐欲重鋟梓而未能也。至弘治庚戍秋八月﹐別駕之子瑞昭﹐與其從子文徵﹐提舉之族子體純﹐梅澗之子常正﹐陳待制次升公之裔孫徳威﹐樂素之孫叔華﹐檢討之從弟延時﹐曁余仲弟漢明﹐邑士貂峯吳延興﹑錦溪鄭必謙十餘人﹐挾新舊二志偕詣予倦飛館﹐請予裒次成帙﹐且鳩邑之好事者﹐相與募工重刊﹐以傳諸後。余曰﹕盛哉此舉﹗是固成爾先君之志﹐亦適予平日之願也。遂忘固陋﹐刻意募修。其門類條目﹐一以舊志爲主﹐別爲卷十有六﹔其目五十有六﹐每目皆先錄舊志而綴新者於後。凡五閱月而書成。將鋟梓﹐間適邑長陳侯履任﹐復捐俸金贏二鎰以贊成其事而刊者就緒焉。於乎﹗是書之作﹐那以載往事﹐專記前言以資多識﹐蓋欲借此以垂示於將來者也。是故﹐錄名臣正士徳業聞望之重﹐使覽之者必有所感發而思齊焉﹔錄禮又惇朴之風﹐將使澆薄之俗有戾乎古者﹐亦將感此反正而淳龐焉﹔錄良吏政績之實﹐則後之可教養者﹐覩此寧不慨然而自勵乎﹗錄貞女節婦之揚名於世者﹐則世之怕寒餓死之婦﹐聞此寧不赧赧而無地自容者乎﹖書之有關於世如此﹐豈徒山川境土與鳥獸艸木之名義已哉﹗是爲序。

弘治辛亥七月朔日﹐朝列大夫﹑西江布政司右參議邑人槐林陳遷書於倦飛館。

《仙遊縣誌》序

淸康熙十七年﹝1678年﹞

俊自少而壯﹐俱從先君子學﹐朝夕訓誨。暇恆溯前代山川之秀﹐城郭之雄﹐人物之盛﹐風俗之淳﹐與夫賢有司之仁政﹑徳澤。曰﹕是皆載之於志﹐燦焉可述﹐而生是邑者﹐容視之茫然而不知所考哉﹗康熙甲辰京試歸﹐自分將林泉老﹐乃取先君子所示邑志而詳覽之。邑始置自唐聖歷二年﹐邑名仙遊﹐始自康天寶元年。邑屬興化﹐始自宋幹徳五年。邑志始自宋寶佑五年丁巳﹐縣尉泉州黃公巖孫實首事焉。宋更而元﹐越九十有五年﹐是爲至正十一年辛卯﹐起而修者﹐朝散大夫河東田公九嘉也﹔元更而明﹐越百四十年﹐是爲弘治三年庚戍﹐起而修者﹐朝列大夫邑倦飛陳公遷也﹔越二十有五年﹐是爲正徳九年甲戍﹐起而修者﹐奉政大夫郡忍庵彭公甫也﹔越十有三年﹐是爲嘉靖五年丙戍﹐起而修者﹐中順大夫郡忍庵公男大治也﹔更十有三年﹐是爲嘉靖十七年戊戍﹐起而修者﹐中憲大夫郡林公有年也。邑志之修自是止矣。

至於國朝順治十二年乙未﹐有兵燹之變﹐則百一十八年矣。續籍旣無所載﹐故老更無可詢﹐倘無起而修之者﹐地輿將安考乎﹐官制學校將安稽乎﹐人物祀典及雜記將安訪乎﹐並百十八年間嘉言微行將安著述乎﹖俊不揣末學﹐搜之宋志﹐參之府誌﹐博采其所見聞﹐依原本而確者存之﹐略者詳之﹐無者補之﹐斷者續之﹐提其綱以攝其總﹐條其目以別其緒﹐凡其質鄕先生曁諸友﹐閱數年所去取而成焉者也。竊私自藏以待後續。巳酉春﹐邑侯盧公學﹐再四徵覽﹐欲卽登梓﹐乃詳之郡守許公煥﹐公可之。俊聞而瞿然曰﹕淺識如俊﹐卑陋寒薄如俊﹐倘玆志行﹐不囟莽甚耶﹖侯隨命開鐫於已酉初秋﹐迄壬子夏。

郡奉部文到縣﹐有夙學老儒共修大淸一統志﹐縣舉俊同學師康公正燦應﹐志成歸﹐而盧侯方以艱謝事﹐此志幾鐫十之四﹐署縣事馮公桂徵捐倡﹐續梓於辛亥初夏﹐不數月去﹐仍未及半。嗣而癸丑陽月﹐梁公嵋初任﹐才欲捐續而輒阻。噫﹗志至是十易艸木矣。矧值省變﹐竊謂志修是止也。歲己已崔公岷來﹐緩定莆邦﹐幸來蘇時雨而卽爲孔邇父母也﹐蒞篆初﹐籌利病﹐舉興革﹐慨然取已刻之志﹐次第完竣﹐勤諭所及﹐襄成恐後﹐邑人士曰﹕有侯如此﹐百四十餘年杞宋之憂可立釋矣。由而培山川之秀﹐峙城郭之雄﹐育人物之盛﹐陶風俗之淳﹐與夫展布賢有司之仁政﹑徳澤﹑俾仙享億萬年長治之休﹐以默酬先君子所以示俊之意﹐侯之功詎不千秋鉻篆哉﹖

康熙戊午季冬望日﹐後學恩貢生郭彥俊謹書。

《仙遊縣誌》序

淸乾隆十四年﹝1749年﹞

邑建自唐聖歷﹐志作於宋寶佑﹐相去五百六十餘歲。時移代異﹐黃巖孫始編而成書﹐豈前此數百年山川﹑人物﹑文章﹑制度﹐悉付諸荒煙蔓艸﹐飄忽滅沒而無紀乎﹗何輕而廢之也。降自元﹑明﹐踵而輯者屢矣。

國家定鼎以來﹐迨康熙巳酉﹐距前之所修者﹐又有歷年。邑人郭彥俊恐前志湮沒﹐力起而任之﹐類多因仍固陋﹐考未詳﹐是非奪於鄕評﹐愛憎失所依據﹐非其才不及要﹐亦勢使然也﹐嗣是曠而不舉者八十年。邑紳士修明有志﹐而無爲之主持﹐其間則辭多忌諱﹔而爲長吏者﹐又困於簿書期會﹐日不暇給﹐遂無復有過而問者矣。廢而修之﹐若是難乎。鶴湖陳使君蒞仙五載﹐政通人和﹐好文篤士﹐閱舊志蕪濫﹐思所易之﹐詢謀紳士﹐延請名宿﹐開纂於戊辰仲秋﹐告竣於已巳菊月﹐刪繁冗﹐訂訛舛﹐當補書者引類增入﹐附以辯證﹐無諛詞﹐無蔽指﹐盡脫舊志面目﹐視他志亦別爲一體。然後千餘年之山川﹑人物﹑文章﹑制度﹐掌指縷分﹐釐然可數﹐且卽一邑之損益利獘﹑美惡盛衰﹐盱衡權度於天下﹐古今之成敗得失﹐俾曉然於治亂。所由生反復削揚﹐備深懲勤﹐何其偉歟﹗此固非一邑之書﹐直爲天下古今所通共之書也﹐志其不虛作矣。闕典修明﹐式昭民度﹐嘆政之舉廢﹐存乎人而益信﹔移風易俗類非俗吏所能爲也。後之人采而披之﹐當憬然干休養生息聚訓之難﹐去虛名而崇實惠﹐斯民之食福﹐不永永於無旣哉﹗

俅躬與盛事﹐樂觀厥成﹐不揣鄙陋而引其端如此。

古寧李俅恭若氏頓首拜書。

《仙遊縣誌》序

淸乾隆三十五年﹝1770年﹞

蓋聞治家者不編食指之數﹐則汗漫而財散﹔治國者不覽人物之紀﹐則朴陋而道湮。稽古職方之掌﹑麟經之作尙矣。漢制邦國上計簿頒副於太史﹐唐初作十道圖﹐繼有元和郡縣誌﹐宣宗命儒臣纂次諸州風土爲處分語﹐卒成大中之治。至宋寰宇志﹐明太祖因之﹔元一統志﹐成祖因之。豈徒馳騁載籍﹑搜索虫魚之謂哉。其謂因革損益﹐卽已往之得失﹐而爲後來考鏡之資也。

我國家玉帛車書﹐來之萬國﹐文教之所漸被﹐無間於南北東西。以故京畿有一統之書﹐四方有郡邑之志﹐所以潤色鴻業﹐鼓吹休明﹐甚盛事也。仙爲東南勝地﹐土沃財饒﹐民淳俗朴﹐加以泉山環繞﹐溪水縈洄﹐扶輿淸淑之气﹐不孕爲丹砂﹑石乳﹐必鐘而爲巨卿﹑學士﹑孝子﹑忠臣﹐以及乎幽人之返璞歸眞﹐節婦之飲冰茹蘗﹐而且寓賢循吏亦若借其山水之靈奇﹐以錯出乎其間。蓋自炎宋以來﹐後先輝映﹐仙邑甲於八閩﹐所從來遠矣。邑故有志﹐創修於宋寶佑五年﹐厥後而元﹑而明﹐亦間有纂輯。迨至朝陳侯芥舟﹐本郭生手定之書﹐綱羅舊聞﹐采遺事於故老﹐後𨿽裒而成集﹐而此中之湮沒已多﹐越於今又忽忽二十餘載矣。余友邑侯胡君﹐懼其久而無徵也﹐謀所以重輯之。開局於已丑年九月﹐四閱月而纂修過半﹐乃以養屙乞歸林下。邑侯王君履任伊始﹐亟亟焉相與搜遺補缺﹐以究觀厥成﹐余玆於二公觀其深矣。今夫士方讀書論世﹐胥有不自菲薄之恩﹐謂異日出膺民社﹐當如古之人﹐慨然以植綱常﹑扶教化爲已任。及夫一行作吏﹐此事遂廢﹐持籌握算﹐較贏縮於土田﹑財賦間﹐其或銳志功名﹐力圖進取﹐又沾沾發姦﹑摘伏﹐峻法嚴刑﹐以聽斷詡爲能事。至所部內何以闡幽芳﹐何以發潛懷﹐何以廉頑而立懦﹐易俗而移風﹐則固爲意計所不及周者﹐比比然也。今二公畱心風化﹐先後同符﹐與邑之賢士大夫諮焉﹑謀焉﹐本舊志而損益﹐就中變質加麗。其於人物一志﹐是非去取﹐尢加愼重﹐以昭激勸於邦人﹐視世之出處異致者﹐固何如耶﹖

昔考亭之守南康﹐甫下車﹐首諮郡乘。誠以志乘之書﹐乃有心家國者之一大關鍵也。是役也﹐其尙有考亭之遺意歟﹖余小子﹐技窮五短﹐才乏三長﹐正古人所謂作露布而不知體﹐制鐵捲而不知式者。侯不棄﹐使廁其間﹐因得從諸君子﹐後以躬逢其盛﹐可愧夫﹗小子其何力之有焉。

先是乾隆二十四年﹐太守品公議修郡誌時﹐邑侯朱君欲續邑乘以備采擇﹐延陳君對藜獨任其事﹐稿將就而中止焉。對藜邑之名孝廉也﹐檢其遺稿﹐如歷代卹典﹐實爲歷志所未備﹐因采而入之。今對藜往矣﹐玆志之修﹐𨿽謂其與焉可也。

西昌葉和侃諤亭氏題

詩文集萃

﹝一﹞詩

九鯉

湖

唐鄭良士

仄徑傾崖不可通﹐湖嵐林靄共溟蒙。

九溪瀑影飛花外﹐萬樹春聲細雨中。

覆石雲間丹竈冷﹐采芝人去洞門空。

我來不乞邯鄲夢﹐取醉聊乘鄭圃風。

九座

院

宋劉克莊

化盡開山物﹐惟存�堵坡。

俗傳潭出雨﹐僧說火因魔。

舊給唐綾暗﹐新鐫蔡字訛。

巖前觀蟒石﹐尢覺可疑多。

四賢一不肖詩

宋蔡襄

中朝鸞鶴何儀儀﹐慷慨大體能者誰。

之人起家用儒業﹐馳名古今無所遺。

當年得從諫官列﹐天庭一露胸中奇。

矢身受責甘如薺﹐沃然華實相葳蕤。

漢文不見賈生久﹐詔書曉落東南涯。

歸來俯首文石陛﹐尹以京兆天子毗。

名都翼翼郡國首﹐裏區百萬多占辭。

豪宗貴幸矜意气﹐半言主者承其頤。

昂昂孤立中不倚﹐傅經決訟無牽羈。

老姦黠吏束其手﹐眾口和附歌且怡。

日朝黃幄邇天問﹐帝前大畫當今宜。

文陳疏舉時密啟﹐此語多祕世莫如。

傳有籍籍十得一﹐一者已足爲良醫。

一麾出守鄱君國﹐惜此智慮無所施。

吾君睿明廣視聽﹐四招邦俊隆邦基。

廷臣諫列復鉗口﹐安得長喙號丹墀。

晝歌夕寢心如疚﹐咄哉汝憂非汝爲。

﹝上詠範希文﹞

南方之彊君子居﹐卓然安道襟韻孤。

詞科判等屢得雋﹐呀然鼓焰天地壚。

三年待詔處京邑﹐斗粟不足榮妻孥。

耳聞心慮朝家事﹐螭頭比奉帝曰都。

校書計課當序進﹐麗賦集仙來顯塗。

誥墨未漧尋已奪﹐不奪不爲君子儒。

前日希文坐言事﹐手提敕教東南趨。

希文鯁亮素少與﹐失勢誰復能相扶。

嶄然安道生頭角﹐气虹萬丈模天衢。

臣靖胸中有屈語﹐舉嗌不避蕭斧誅。

使臣仲淹在庭列﹐日獻陛下之嘉謨。

剌史榮官𨿽重寄﹐柰何一郡捲不舒。

言非由位固當罪﹐隨漕扁舟晝室俱。

炎陬此去數千里﹐囊中狼籍惟蠹書。

髙冠長佩叢闕下﹐千百其羣訶爾愚。

吾知萬世更萬世﹐凜凜英風激懦夫。

﹝上詠余安道﹞

君子道合久以成﹐小人利合久以傾。

世道下衰交以利﹐遂使周雅稱嚶鳴。

煌煌大都足軒冕﹐綽有風采爲名卿。

髙名重位蓋當世﹐退朝歸舍賓已盈。

脇肩謅笑不知病﹐指天報遇如要盟。

一朝勢奪徳未攺﹐萬鈞已與毫釐輕。

畏威諛上亦隨毀﹐矧復鼓舌加其評。

逶迆陰拱質气厚﹐兩豆塞耳心無營。

鳴呼古人不可見﹐今人可見誰與明。

章章節義尹師魯﹐飭飭佩道爲華榮。

希文被罪激人怒﹐君獨欣慕如平生。

抗書轂下自論劾﹐惟善與惡宜匯徵。

削官竄逐𨿽適楚﹐一語不掛離騷經。

當年亦有大臣逐﹐朋邪隱縮無主名。

希文果若事姦險﹐何此吉士同其聲。

髙譚本欲悟人主﹐豈獨區區交友情。

﹝上詠尹師魯﹞

先民至論推天常﹐補衮扶世爲儒方。

圜冠博帶不知本﹐樗櫟安可施靑黃。

帝國日盛人世出﹐今吾永叔誠有望。

處心學士貴適用﹐異端莫得窺其墻。

子年五月範京兆﹐服天子命臨鄱陽。

二賢拜疏贖其罪﹐拋若止湯反揚湯。

敕令百執無越位﹐諫垣何以敢封囊。

哀來激憤抑復奮﹐彊食不得下喉吭。

位卑無路自聞達﹐目視云闕髙蒼茫。

裁書數幅責司諫﹐落筆經驥騰康莊。

刃迎縷析解統要﹐其間大意可得詳。

書曰希文有本末﹐學通古今气果剛。

始自理官來祕閣﹐不五六歲爲天章。

上心倚若左右手﹐日備顧問鄰淸光。

苟爾希文實邪佞﹐曷不開口論否臧。

陰觀被譴始醜詆﹐摧枯拉腐奚爲疆。

儻曰希文實賢士﹐因言被責庸何傷。

漢殺王章與長倩﹐當時豈曰誅賢良。

惟時諫官亦結舌﹐不曰可諫曰罪當。

遂今百世覽前史﹐往往心憤涕泗滂。

欺言感切固已至﹐讀者不得令激昂。

豈圖反我爲怨府﹐袖書乞憐天子傍。

謫官一邑固分耳﹐恨不剖腹呈琳瑯。

我嗟時輩識君淺﹐但推藻翰髙文場。

斯人滿腹有儒術﹐使之得地能施張。

皇家太平幾百載﹐正當鑑古修紀綱。

賢才進用忠言錄﹐祖述聖徳垂無疆。

﹝上詠歐陽永叔﹞

人稟天地中和生﹐气之正者爲誠明。

誠明所鐘皆賢傑﹐從容中道無歌傾。

嘉謀讜論範京兆﹐激姦糾繆揚王庭。

積羽沈舟毀銷骨﹐正人無徒姦者朋。

主知膠固未遐棄﹐兩藩五馬猶專城。

歐陽祕閣官職卑﹐俗雪忠良無路岐。

累幅長書快幽憤﹐一責司諫心無疑。

人謂髙君如撻市﹐出見縉紳無面皮。

髙君攜書奏天子﹐遊言容色仍怡怡。

反謂範文謀疏閣﹐投彼南方誠爲宜。

永叔忤意竄西蜀﹐不免一中讒人機。

汲黯嘗糾公孫詐﹐弘於上前多謝之。

上待公孫禮益厚﹐當時史官猶剌譏。

司諫不能自引咎﹐復將已過揚當時。

四公稱賢揚不肖﹐讒言易入天難欺。

朝家若有觀風使﹐此語請與風人詩。

﹝上詠髙若納﹞

過梅

嶺

宋朱熹

去路霜威勁﹐歸程雪意深。

往還無幾日﹐景物變千林。

曉磴初移屐﹐寒云欲滿襟。

玉梅悚丰落﹐猶足慰幽尋。

過蔡忠惠故居

宋王十朋

懷章南過蔡公鄕﹐駐馬遙瞻數仞墻。

丹荔株株經品藻﹐喬松葉葉惠淸涼。

四賢詩出人增气﹐三諫章成國有光。

眞是濟川三昧手﹐淸源遊戲作虹梁。

讀渡江諸將傳

宋王邁

讀到諸賢傳﹐令人淚灑衣。

功髙成怨府﹐權盛是危機。

勇似韓彭有﹐心似廉藺希。

中原豈天上﹖尺土不能歸﹗

元宵觀燈

宋王邁

元宵燈火費科條﹐鬥巧爭妍照彩鰲。

官府只知行樂事﹐誰知點點是民膏。

泛舟木蘭溪

明鄭紀

白髮投簪愛勝遊﹐片帆搖漾出沙洲。

鳥飛魚躍隨雙棹﹐云景天光共一舟。

竹幾平鋪時勸飲﹐逢窗半啟浸賡酬。

醉歸不覺春山暮﹐猶載斜陽任水流。

楓

亭

明曹學佺

長亭山勢倚巖﹐半壁斜陽散采樵。

燒野輕煙遙渡水﹐海門喧市乍歸潮。

蘆花古戍生殘角﹐木葉西風過斷橋。

回首不堪天路遠﹐馬頭塵夢又今宵。

登摘斗巖

明戚繼光

幽徑層層艸樹遮﹐山亭髙望隔煙霞。

攀躋到處同回首﹐萬戶千樹總一家。

仙遊龍華寺

明柯潛

寶幢峯下煙霞古﹐老樹如龍欲飛舞。

花气燻成五色云﹐泉聲散作千林雨。

我愛溪山事事幽﹐錦袍醉踏東風遊。

題詩淨掃巖頭石﹐把酒還登竹外樓。

空門自與人間別﹐夜榻焚香臥淸絕。

明朝長嘯拂衣歸﹐閒卻溪風與山月。

菜溪

巖

明李梁

風吹溪澗水流沙﹐髙閣虛欄半紫霞。

未會聘君修煉法﹐空教童子采松花。

燕京羈中

明林蘭友

如風如火復如霆﹐觸目神愴恨未經。

熱血一腔能化碧﹐丹心千古孰垂靑。

殘魂夢被偏爲祟﹐厲鬼余呼亦不靈。

此際夢囚徒對語﹐那堪泣下獨泠泠。

登石所山觀石上古篆

淸王壽桁

鯉湖春水散煙雨﹐中藏瓊樓與玉宇。

我觀鯉湖最佳絕﹐難與石所爭奇石。

樵谷山前山盤行﹐山中怪石立門戶。

人行石上聲咚咚﹐步到麥斜日初午。

危峯疊嶂皆石積﹐不見尺地與寸土。

試登絕頂手摩天﹐八壺三山近指數。

占星石上蒼苔生﹐樵谷先生讀書苦。

丹崖古篆百餘字﹐奇奇怪怪同石鼓。

韓公蘇公生已遙﹐誰把新詩紀視縷。

仙溪仙水自淸幽﹐何必尋幽到岣嶁﹖

天馬

山

淸陳芳郊

嵐光樹影郁蒼蒼﹐天馬行空勢莫當。

雨霽西山簾暮捲﹐煙收南麓髻晨妝。

千林淡靄連精舍﹐百谷鳴泉入艸堂。

古剎談經曾仰缽﹐淸溪渴飲欲飛觴。

蜿蜓起伏如龍虯﹐合沓分支自鳳凰。

路連靑雲聯步上﹐鵬程萬里願堪償。

歸田小詠

淸鄭遠

本爲蒼生出﹐寧忘報主心﹖

君民方在念﹐老病忽相侵。

瘦菊經霜久﹐枯梅帶雪深。

孤芳余勁骨﹐弱質傲寒襟。

未遂巖廊志﹐惟耽泉石音。

安貧且守拙﹐知命合歸林。

舊圃栽新竹﹐疏籬拂素琴。

山妻時慈笑﹐稚子樂招尋。

種秫爲春酒﹐趨庭惜寸陰。

杜門無俗絆﹐日日尙髙吟。

﹝二﹞文

納地

表

宋陳洪進

臣聞峻極者山也﹐在污壤而不辭無私者日也﹐𨿽覆盆而必照顧。維遐僻尙隔聲名﹐願歸益地之圖﹐輒露由衷之請。臣所領兩郡僻在一隅﹐自浙右未歸﹐金陵偏霸。臣以崎嶇千里之地﹐疲散萬餘之兵﹐望云就日以維勤﹐畏首畏尾之不暇﹐遂從間道遠貢赤誠﹐願傾事大之心﹐庶齒附庸之末。太祖皇帝賜之軍額﹐授以節旄﹐俾專達於一方﹐復延嘗於三世。祖父荷漏泉之澤﹐子弟享列土之榮﹐綮�在門﹐龜�盈室。𨿽冠列藩之寵﹐未修肆覲之儀﹐曁江表底平﹐先皇厭世﹐會嬰犬馬之病﹐尙阻雲龍之庭。皇帝陛下欽嗣丕基﹐庭膺景命﹐臣遠辭海嶠﹐入覲天墀﹐獲親咫尺之顏﹐疊被便番之澤﹔六飛遊幸﹐每奉屬車之塵﹔三殿宴嬉﹐屢挹大罐之味﹐旬浹之內﹐雨露駢臻。至於童愚亦荷殊獎恩榮﹐若此報效何階﹐志益切於君軒﹐心遂忘於坎井。臣不勝大願﹐願以所管漳﹑泉兩郡獻於有司﹐使區區負海之邦遂爲內地��生齒之類得見太平。伏望聖慈授臣近地別鎭﹐臣男文顯等早膺朝獎﹐皆忝郡符﹐牙校賓僚﹐久經驅策﹐各希鈞造﹐稍霈鴻私。

奏蠲丁錢疏

宋蔡襄

臣伏見泉州﹑漳州﹑興化軍﹐人戶每年輸納身丁米七斗五升﹐年二十至六十免放。臣體問得僞命日﹐前諸州各有丁錢﹐帷漳﹑泉等州折變作米。至陳洪進納疆土之後﹐以官斗校量﹐得七一五升﹐每年送納價錢。伏緣南方地狹人貧﹐終身庸作﹐僅能了得身丁﹐其間不能輸納者﹐父子流移逃避他所﹐又有甚者﹐往往生子不舉﹐人情至此可爲嗟痛﹗伏惟祖宗恢復天下﹐大去無名之斂﹐而諸州身丁尙猶輸納。眞宗皇帝哀憐百姓困窮之獘﹐祥符中特降禦札﹐除兩浙﹑福建等六路身丁錢四十五萬貫。其時漳﹑泉﹑興化亦是丁錢折變作米﹐無人論奏﹐因仍科納。遂至先朝大惠﹐不及三郡。三郡之人引領北望﹐迄今又四十年矣。臣聞聖人以生爲徳以孝爲本。今陛下之民不肯養子﹐不亦累於生生之徳乎﹖先朝所行之事﹐有所未及﹐陛下推而行之﹐可謂至孝矣﹗伏望陛下進成先帝之仁﹐下卹遠民之苦﹐蠲放三州軍丁錢﹐只令依建州例﹐歲納口錢﹐於生民性命全活豈少也﹖

荔枝譜﹝七篇﹞

宋蔡襄

第

一

荔枝之於天下﹐惟閩粵南粵巴蜀有之。漢初﹐南粵王尉佗以之備萬物﹐於是始通中國。司馬相如賦上林云﹐答還離支﹝荔枝﹞蓋誇言之﹐無有是也。東京交趾七郡貢生荔枝﹐十里一置﹐五里一候﹐晝夜奔騰﹐有毒虫猛獸之害。臨武長唐上書言狀﹐和帝詔太官省之。魏文帝有西域薄蒲陶﹝葡萄﹞之比﹐世譏其謬論﹐豈當時南北斷隔﹐所擬出於傳聞耶。唐天寶中﹐妃子尢愛嗜﹐潔州歲命驛致﹐時之詞人多所稱詠。張九齡賦之以托意﹐白居易剌忠州﹐旣形於詩﹐又圖而序之﹐𨿽仿佛顏色﹐而甘滋之勝﹐莫能著也。洛陽取於嶺南﹐長安來於巴蜀﹐𨿽曰鮮獻﹐而傳置之速﹐腐爛之餘﹐色香味之存者亡幾矣。是生荔枝﹐中國未始見之也。九齡﹑居易𨿽見新實﹐驗今之廣南州郡與梓之間所出﹐大率早孰﹐肌肉薄而味甘酸﹐其精好者僅比東閩之下等﹐是二人者﹐亦未始遇夫眞荔枝者也。閩中惟四郡有之﹐福州最多﹐而興化軍最爲奇特﹐泉漳時亦知名﹐列品𨿽髙而家寥無紀﹐將尢異之物﹐昔所未有乎﹖蓋亦有之而未始遇乎人也。予家莆陽﹐再臨泉福二郡﹐十年往返﹐道由鄕國﹐每得其尢者﹐命工寫生﹐萃集旣多﹐因而題目以爲倡始。夫以一木之實﹐生於海頻巖險之遠﹐而能名徹上京﹐外被夷狄﹐重於當世﹐是亦有足貴者﹐其於果品﹐卓然第一。然性畏髙寒﹐不堪移殖﹐而又道裏遼絕﹐曾不得班於廬橘江橙之右﹐少發光采﹐此所以爲之嘆惜而不可不述也。

第

二

興化軍風俗﹐園池勝處﹐維種荔枝。當其孰時﹐𨿽有他果﹐不復見省﹐尢重陳紫。富室大家﹐歲或不嘗﹐𨿽別品千計﹐不爲滿意。陳氏欲來摘﹐必先閉戶隔墻入錢﹐度鐸錢與之﹐得者自以爲幸﹐不敢較其直之多少也。今列陳紫之所長﹐以例眾品﹐其樹晚熟﹐其實廣上而圓下﹐大可徑寸有五分﹐香气淸遠﹐色澤鮮紫﹐殼薄而平﹐瓤厚而瑩﹐膜如桃花紅﹐核如丁香母﹐剝之凝如水精﹐食之消如絳雪﹐其味之至不可得而狀也。荔枝以甘爲味﹐𨿽百千樹莫有同者﹐過甘與淡﹐失味之中﹐維陳紫之於色香味﹐自狀其類﹐此所以爲天下第一也。凡荔枝皮膜形色﹐一有類陳紫﹐則已爲中品﹔若夫厚皮尖剌﹐肌理黃色﹐附核而赤﹐食之有查﹐食已而澀﹐𨿽無酢味﹐自亦下等矣。

第

三

福州種殖最多﹐延貤原野﹐洪塘水西﹐尢其盛處。一家之有﹐至於萬株﹐城中越山﹐當州署北﹐郁爲林麓﹐暑雨初霽﹐晚日照曜﹐絳囊翠葉﹐鮮明蔽映﹐數里之間﹐焜如星火﹐非名畫之可得﹐而精思之可述﹐觀攬之勝﹐無與爲此。初著花時﹐商人計林斷之以立券﹐若後丰寡﹐商人知之﹐不計美惡﹐惡爲紅鹽者﹐水浮陸轉﹐以入京師﹐外至北戎﹑西夏﹐其東南舟行新羅﹑日本﹑流求﹑大食之屬﹐莫不愛好﹐重利以酬之。故商人販益廣﹐而鄕人種益多﹐一歲之出﹐不知幾千萬億﹐而鄕人得飫食者蓋鮮﹐以其斷林鬻之也。品目至眾﹐惟「江家綠」爲州之第一。

第

四

荔枝食之有益於人﹐《列仙傳》稱﹐有食其華實爲荔枝仙人﹐《本艸》亦列其功。葛洪云﹕蠲渴補髓。所以唐疏曰﹕未必延年益壽。蓋云𨿽有其傳﹐豈果能哉﹐亦諫止之詞也。或以其性熱﹐人有日瞰千顆﹐未嘗爲疾﹐卽少覺熱﹐以蜜漿解之。其木堅理難老﹐今有三百歲者﹐枝葉繁茂﹐生結不息。此亦其驗也。

第

五

初仲畏寒﹐方五七年﹐深冬覆之﹐以護霜霰。福州之西三捨曰水口﹐地少加寒﹐已不可殖。大略其花春生﹐蔌蔌然白色﹐其實多少﹐在風雨時與不時也。有間歲生者﹐謂之歇枝﹐有仍歲生者﹐半生半歇也。春花之際﹐傍生新葉﹐其色紅白﹐六七月時﹐色已變綠﹐此明年開花者也。今年實者﹐明年歇枝也﹐最忌麝香﹐或遇之﹐花實盡落。其熟未更采摘﹐虫鳥皆不敢近﹐或已取之﹐蝙蝠﹑蜂蟻爭來囊食。園家有名樹﹐旁植四柱小樓﹐夜棲其上﹐以警盜者﹐又破竹五七尺﹐搖之答答然﹐以逐蝙蝠之屬。

第

六

紅鹽之法﹐民間以鹽梅浸佛桑花爲紅漿﹐投荔枝漬之﹐曝漧色紅而甘酸﹐可三四年不虫﹐修貢與商人皆便之﹐然絕無正味。白曬者正爾烈日幹之﹐以核堅爲止﹐蓄之甕中。密封百日﹐謂之出汗﹐去汗耐久﹐不然逾歲壞矣。福州舊貢紅鹽蜜煎二種﹐慶曆初﹐大官問歲進之狀﹐知州事沈邈以道遠不可致﹐減紅鹽之數而增白曬者﹐兼令漳泉三郡亦均貢焉。蜜煎﹐剝生荔枝﹐笮去其漿﹐然後蜜煮之。予前知福州﹐用曬及半幹者爲煎﹐色黃白而味美可愛﹐其費荔枝減常歲十之六七﹐然修貢者皆取於民﹐後之主吏﹐利其多取以責賂﹐曬煎之法不行矣。

第七陳紫已下十二品有等次

陳紫﹐因治居第﹐平窳坎而樹之﹐或云厥土肥沃之致﹐今傳其種子者﹐皆擇善壤﹐終莫能及﹐是亦賦生之異也。

江綠﹐大較類陳紫而差大﹐獨香薄而味少淡﹐故以次之。其樹已賣葉氏﹐而民間猶以爲江家綠云。

方家紅﹐可徑二寸﹐色味俱美﹐言荔枝之大者﹐皆莫敢擬﹐歲生一二百顆﹐人罕得之﹐方氏子名蓁﹐今爲大理寺丞。

遊家紫﹐出名十年﹐種自陳紫﹐實大過之。

小陳紫﹐其樹去陳紫數十步﹐初一家並種之﹐及其成也差小﹐又時有核者﹐因而得名。其家別居﹐二紫亦分屬東西陳焉。

宋公荔枝﹐樹極髙大﹐實如陳紫而小﹐甘美無異﹐或云陳紫種出。宋氏世傳其樹已三百歲﹐舊屬王氏﹐黃巢兵過欲斧薪之﹐王氏媼抱樹號泣﹐求與樹偕死﹐賊憐之不伐。宋公名諴﹐公者﹐老人之稱﹐年餘八十﹐子孫皆仕宦。

藍家紅﹐泉州爲第一。藍氏兄弟﹐圭爲太常博士﹐丞爲尙書都官員外郎。

周家紅﹐獨立興化軍三十年﹐後生益奇﹐聲名乃損﹐然亦不失爲上等。

何家紅﹐出漳州﹐何氏世爲牙校﹐嘗有郡﹐將全樹買之。樹在捨後﹐將熟﹐其子日領卒數十人穿其堂房乃至樹所﹐其來無時﹐舉家伏藏﹐欲卽伐去而不忍﹐今猶存焉。

法石白﹐出泉州法石院﹐色靑白﹐其大次於藍家紅。

綠核﹐頗類江綠﹐色丹而小﹐荔枝皆紫核﹐此以綠見異﹐出福州。

圓丁香﹐丁香荔枝﹐皆旁蒂大而下銳﹐此種體圓與味皆勝。

虎皮以下二十品無等次。

虎皮者﹐紅色絕大﹐繞腹有靑紋﹐正類虎斑﹐嘗於福州東山大乘寺見之﹐不知其出處。

牛心者﹐以狀言之﹐長二寸餘﹐皮厚肉澀﹐福州惟有一株﹐每歲貢榦荔枝﹐皆調於民﹐主吏常以牛心爲準﹐民倍直購之以輸﹐予嘗黜而不用。

玳瑁紅荔枝﹐上有黑點﹐疏密如玳瑁斑﹐福州城東有之。

硫黃﹐顏色正黃而剌微紅﹐亦小荔枝﹐以色名之也。

朱柿﹐色如柿紅而扁大﹐亦云朴柿﹐出福州。

蒲桃荔枝﹐穗生一朵至一二百﹐將熟多破裂﹐凡荔枝每顆一梗﹐長三五寸﹐附於枝此等附枝而生﹐樂天所謂朵如蒲桃者﹐正謂是也﹐其品殊下。

蚶殼者﹐殼爲深渠﹐如瓦屋焉。

龍牙者﹐荔枝之變怪者﹐其殼紅﹐可長三四寸﹐彎曲如爪牙而無瓤核﹐全樹弗變﹐非常有也。興化軍轉運司聽事之西嘗見之。

水荔枝﹐漿多而淡﹐食之蠲渴﹐荔枝宜依山﹐或平陸有近水田者﹐淸泉流漑﹐其味遂爾﹐出興化軍。

蜜荔枝﹐純甘如蜜﹐是謂過甘﹐失味之中。

丁香荔枝﹐核如小丁香﹐樹病或有之﹐亦謂之核﹐皆小實也。

大丁香﹐出福州天慶觀﹐厚殼紫色﹐瓤多而味微澀。

雙鬢小荔枝﹐每朵數十﹐皆並蒂雙頭﹐因以目之。

眞珠﹐剖之純瓤﹐圓白如珠﹐荔枝之小者止於此。

十八娘荔枝﹐色深紅而細長﹐時人以少女比之。俚傳閩王王氏有女第十八﹐好瞰此品﹐因而得名。其家今在城東報國院﹐家旁猶有此樹云。

將軍荔枝﹐五代間有爲此官者種之﹐後人以其官號其樹﹐而失其姓名之傳﹐出福州。

釵頭﹐顆紅而小﹐可間婦人女子簪翹之側﹐故特貴之。

粉紅者荔枝﹐多深紅而色淺者爲異﹐謂如傅朱粉之飾﹐故曰。

中元紅荔枝﹐將絕才熟﹐以晚重於時﹐予嘗七月二十四日得之。

火山﹐本出廣南﹐四月熟﹐味甘酸而肉薄﹐穗生梗如枇杷﹐閩中近亦有之﹝山在梧州﹞。

右三十二品﹐言姓氏﹐尢其著者也﹐言州郡﹐記所出也﹐不言姓氏州郡﹐四郡或皆有也。

嘉佑四年歲次己亥秋八月二十四日

莆陽蔡襄述

明年三月十二日泉山安靜堂書

端明殿學士蔡公墓志銘

宋歐陽修

公諱襄﹐字君謨﹐興化軍仙遊人也。天聖八年﹐舉進士甲科﹐爲漳州軍事判官﹐西京畱守推官﹐攺著作佐郎館閣校勘。慶曆三年﹐以祕書丞集賢校理知諫院兼修起居注。是時天下無事﹐士大夫馳於久安。一日﹐元昊叛﹐師久無功﹐天子慨然饜兵﹐思正百度以修太平﹐旣已排羣議﹐進退【一作用】二三大臣﹐又詔增置諫官四員﹐使拾遺補闕﹐所以遇之甚寵﹐公以材名在選中﹐遇事感激﹐無所回避﹐【一有於是二字】權幸畏斂﹐不敢撓法干政﹐而上得益與大臣圖議。明年﹐屢下詔書﹐勸農桑﹐興學校﹐革獘修廢﹐而天下悚然﹐知上之求治矣﹐於此之時﹐言事之臣﹐無日不進見﹐而公之補益爲尢多。四年﹐以右正言直史館﹐出知福州以便親﹐遂爲福建路轉運使﹐復古五塘以漑田﹐民以爲利﹐爲公立生祠於塘側﹐又奏減閩人五代時丁口稅之半。丁父憂﹐服除﹐判三司鹽鐵勾院﹐復修起居注。今﹝應作會﹞參知政事唐公介時爲禦史﹐以直言忤旨﹐貶春州別駕﹐廷臣無敢言者﹐公獨論其忠﹐人皆危之﹐而上悟意解﹐唐公得攺英州﹐遂復召用。皇佑四年﹐遷起居舍人知制誥﹐兼判流內銓﹐禦史呂景初﹑吳中復﹑馬遵坐論梁丞相適罷臺職﹐除他官﹐公封還辭頭﹐不艸制﹐其後屢有除授﹐非當者﹐必皆封還之。而上遇公益厚﹐曰﹐有子如此﹐其母之賢可知﹐命特賜冠帔以寵之。至和元年﹐遷龍圖閣直學士﹐知開封府。三年﹐以樞密直學士知泉州﹐徙知福州。未幾﹐復知泉州。公爲政精明﹐而世【一作於】閩人【一有尢字】知其風俗﹐至則禮其士之賢者﹐以勸學興善而變民之故﹐除其甚害。往時閩人【一作士】多好學﹐而專用賦以應科舉﹐公得先生周希孟﹐以經術傳授﹐學者常至數百人﹐公爲親至學捨﹐執經講問﹐爲諸生率﹔延見處士陳烈﹐尊以師禮﹐而陳襄﹑鄭穆方以徳行著稱鄕裏﹐公皆折節下之。閩俗重凶事﹐其奉浮圖﹐會賓客﹐以盡力丰侈爲孝﹐否則深自愧恨﹐爲鄕裏羞﹐而姦民遊手無賴子﹐幸而貪飲食﹐利錢財﹐來者無限極﹐往往至數百千人﹐至有親亡祕不舉哭﹐必破產辦具而後敢發喪者﹐有力者乘其急時﹐賤買其田宅﹐而貧者立券舉債﹐終身困不能償﹐公曰「獘有大於此邪﹗」卽下令禁止。至於巫覡主病盅毒殺人之類﹐皆痛斷絕之﹐然後擇民之聰明者﹐教以醫藥﹐使治疾病。其子弟有不率教令者﹐條其事﹐作五戒以教諭之﹐久之﹐閩人大便。公旣去﹐閩人相率詣州﹐請爲公立徳政碑﹐吏以法不許﹐謝卽退﹐而以公善政私刻於石﹐曰俾我民不忘公之徳。嘉佑五年﹐召拜翰林學士﹐權三司使三司。開封世稱省府﹐爲難治﹐而易以毀譽﹐居者不由以遷﹐則由以敗﹐而敗者十常四五﹐公居之﹐皆有能名﹐其治京師﹐談笑無畱事﹐尢喜破姦【一有發作】隱﹐吏不能欺﹐至商財利﹐則較天下盈虛出入﹐量力以制用﹐必使下完而上給﹐下曁百司因習蠹獘﹐切磨劃剔﹐久之﹐薄書纖悉紀綱條目皆可法。七年季秋﹐大享明堂﹐後數月﹐仁宗崩﹐英宗卽位﹐數大賞賚﹐及作永昭陵﹐皆猝辦於縣官經費外﹐公應煩﹐愈閒暇若有餘﹐而人不知勞﹐遂拜三司使。居二歲﹐以母老﹐求知杭州﹐卽拜端明殿學士以往。三年﹐徙南京畱守﹐未行﹐丁母夫人憂。明年八月某日﹐以疾卒於家﹐享年五十有六。

蔡氏之譜﹐自晉從事中郎克以來﹐世有顯聞。其後中衰﹐隱徳不仕。公年十八﹐以農家子舉進士﹐爲開封第一﹐名動京師。後官於閩﹐典方州﹐領使一路﹐二【一作而】親尙皆無恙﹐閩人瞻望咨嗟﹐不榮公之貴而榮其父母。母夫人尢有壽﹐年九十餘﹐飲食起居﹐康彊如少者﹐歲時爲壽﹐母子鬢髮皆皤然﹐而命服金紫﹐煌煌如也。至今閩人之爲子者﹐必以夫人祝其親﹐爲父母者必以公教其子也。公於朋友重信義﹐聞其喪﹐則不禦酒肉﹐爲位以哭﹐盡哀乃止。嘗會飲會靈東園﹐坐客有射矢誤【一有中】傷人者﹐客遽指爲公矢﹐京師喧然﹐事旣聞﹐上【一又有上字】以問公﹐公卽再拜愧謝﹐終不自辯﹐退亦未嘗以語人。公爲文章﹐淸遒粹美﹐有文集若干捲﹐工於書畫﹐頗自惜﹐不妄爲人書。故其殘章斷稿﹐人悉珍藏﹐而仁宗尢愛稱之﹐禦制元舅隴西王碑文﹐詔公書之。其後﹐命學士撰溫成皇后碑文﹐又敕公書﹐則辭不肯書﹐曰﹐此待詔職也。公累官至禮部侍郎﹐旣卒﹐翰林學士王珪等十餘人列言公賢﹐其亡可惜﹐天子新卽位﹐未及識公而聞其名久也﹐爲之惻然。特贈吏部侍郎﹐官其子旻爲祕書省正字﹐孫傳【一作傅】及弟之子均﹐皆守將作監主薄﹐而優以賻卹﹐以旻尙幼﹐命守吏助給其喪事。曾祖諱顯皇﹐不仕﹔祖諱恭﹐贈工部員外郎﹔父諱琇﹐贈刑部侍郎。母夫人盧氏﹐長安郡太君﹔夫人葛氏﹐永嘉郡君。子男三人﹐曰勻﹐將作監主薄﹐曰旬﹐大理評事﹐皆先公卒﹐幼子旻也。女三人﹐一適著作佐郎謝仲規﹐二尙幼﹐以某年某月某日﹐葬公於莆田縣某鄕將軍山。銘曰﹕

誰謂閩遠﹐而多奇產﹐產非物寶﹐惟士之賢﹐嶷嶷蔡公﹐其人傑然﹐奮躬當朝﹐讜言正色﹐出入左右﹐彌縫補益【一作闕】﹐間歸於閩﹐在政在人﹐食不畏盅﹐喪不憂貧﹐疾者有醫﹐學者有師﹐問誰使然﹐孰不公思﹐有髙其墳﹐有拱其木﹐凡閩之人﹐過者必肅。

《歐陽文忠公文集》卷三十五

遊九鯉湖日記

明徐霞客

浙閩之遊舊矣﹗余志在蜀之峨眉﹐粵之桂林﹐及太華﹑恆嶽諸山﹔若羅浮﹑衡嶽次也﹔至越之五泄﹑閩之九漈又次也。然蜀廣閩中﹐母老道遠﹐未能卒遊。衡湘可以假道﹐不必專遊。計其近者﹐莫若由江郎二石抵九漈。遂以庚申午節後一日﹐期芳若叔父啟行。正楓亭荔枝新熟時也。

二十二日﹐始過江山之靑湖。山漸合﹐東支多危峯峭嶂﹐西伏不起﹐懸望東支盡處﹐其南一峯特聳﹐摩云插天﹐勢欲騫騰。問之﹐卽江郎山也。望之趨二十里﹐過石門街﹐漸趨漸近﹐忽裂而爲二﹐轉而爲三。已復半岐﹐其首根直剖下。迫之﹐則又上銳下斂﹐若斷而復連者。移步換形﹐與雲天同幻矣。夫雁蕩靈峯﹐黃山石笱﹐森立峭拔﹐已爲瑰觀。然俱在深谷中﹐諸峯互相掩映﹐反失其奇。卽縉雲鼎湖﹐穹然獨起﹐勢更偉峻。但步虛山卽峙於旁﹐各不相降﹐遠望若與爲一﹐不若此峯特出眾山之上﹐自爲變幻而各盡其奇也。

六月初七日抵興化府。

初八日﹐出莆郡西門﹐西北行五里﹐登嶺四十里至莒溪﹐降陟不啻數嶺矣。莒溪﹐卽九漈下游。過莒溪公館二里﹐由右上﹐步過溪。又二里﹐一側徑西向山坳。北復有一蹬可轉上山。時山深日酷﹐路絕人行﹐迷不知所往。余意鯉湖之水歷九漈而下﹐上躋必有奇景﹐遂趨石蹬道。芳叔與奴輩憚髙陟﹐皆以爲誤。頃之﹐境漸塞﹐彼益以爲誤。而余行益勵﹐旣而愈上愈髙﹐杳無所極。烈日燻鑠﹐余亦自苦倦矣﹗數里﹐躋嶺頭﹐以爲絕頂也。轉而西山之上髙峯復有倍此者。循山屈曲行三里﹐平疇蕩蕩﹐正似武陵誤入﹐不復知在萬峯頂上也。

中道有亭﹐西來爲仙遊道﹐東卽余所行。南過通仙橋﹐越小嶺而下爲公館﹐爲鐘鼓樓之蓬萊石﹐則雷轟漈在焉。澗出蓬萊石旁﹐其底石平如礪﹐水漫流石面﹐勻如鋪設。少下而平者多注﹐其間圓穴爲竈﹐爲臼﹐爲樽﹐爲井﹐皆以丹名﹐九仙遺也。平流至此﹐忽下墜湖中﹐如萬馬初發﹐誠有雷霆之勢﹐則第一漈之奇也。

九仙祠卽峙其西﹐前臨鯉湖。湖不甚浩蕩﹐而澄碧一泓於萬山之上。圍靑漾翠﹐造物之蘊靈亦異矣。祠右有石鼓﹑元珠﹑古梅洞諸勝。梅洞在祠側﹐駕大石而成者。有罅成門﹐透而上﹐舊有九仙閣。閣前舊有水晶官﹐今俱圮。當祠而隔湖下墜﹐則二漈至九漈之水也。

余循湖右行﹐已至第三漈﹐急與芳叔返﹐曰「今夕當淡神休力﹐靜晤九仙。勞心目以奇勝﹐且俟明日也。」返祠﹐往蓬萊石﹐洗足步澗中﹐石瀨平曠﹐淸流輕淺。十洲二島﹐竟褰衣而涉也。晚坐祠前﹐新月正懸峯頂。俯挹平湖﹐神情俱朗﹐靜中沨沨﹐時觸雷漈聲。是夜祈夢祠中。

初九日辭九仙﹐下窮九漈。九漈去鯉湖且數里﹐三漈而下﹐久已道絕。數月前﹐莆田祭酒堯兪﹐令陸善開復鳥道﹐直通九漈出莒溪﹐悔昨不由側徑溯漈而上﹐及紆從大道﹐坐失此奇﹐遂束裝攺途竟出九漈。瀑布爲二漈﹐在湖之南﹐正與九仙祠相對。湖窮而水由此飛墜深峽﹐峽石如劈﹐兩崖壁立萬仞。水初出湖﹐爲石所扼﹐勢不得同﹐怒從空墜﹐飛噴衝激﹐水石各極雄觀。再下爲第三漈之珠簾﹐泉景與瀑布同。右崖有亭曰「觀瀾」。一石曰「天然座」﹐亦有亭覆之。從此下嶺澗﹐盤折峽中﹐峽壁上覆下寬﹐珠簾之水從正面墜下﹐玉柱之水從旁靄沸溢﹐兩泉並懸峽壁上梢。鐵障四圍﹐上與天並﹐玉龍雙舞﹐下極潭漈。潭水深泓澄碧﹐𨿽小於鯉湖﹐而峻壁環鎖﹐瀑流交映﹐集奇撮勝﹐誰此爲最﹐所謂第四漈也。

初至澗底﹐芳叔急於出峽﹐坐視峽口不復入。余獨緣澗石而進﹐踞潭邊石上﹐仰視雙瀑從空夭矯。崖石上覆如甕口。旭日正在崖端﹐與頹波突浪掩暈流輝﹐俯仰應接不能捨去。循澗復下﹐忽兩峽削起﹐一水斜回。澗右之路已窮﹐左望有木板飛架危礬斷蹬間﹐亂流而渡﹐可以攀躋。遂涉澗從左﹐則五漈之石門矣。兩崖至是﹐壁湊僅容一綫﹐欲合不合﹐欲開不開﹐下湧奔泉﹐上礙云影﹐人緣陟其間﹐如猴猿然﹐陰風吹之﹐凜凜欲墜﹐蓋自四漈來﹐山深路絕﹐幽峭已極﹐惟聞泉聲鳥語耳。出五漈﹐山勢漸開﹐澗右危嶂屏列。左側飛鳳回翔對之﹐亂流繞其下﹐或爲澄潭﹐或爲倒峽。若六漈之五星﹐七漈之飛鳳﹐作八漈之盤石﹐九漈之將軍巖﹐皆次第得名矣。然一帶云蒸霞蔚﹐得趣故在山水中﹐豈必刻迹而求乎﹖蓋水乘峽展﹐旣得自恣。其旁崩崖頹石﹐斜插爲巖﹐橫架爲室﹐層疊成樓﹐屈曲成洞。懸則瀑﹐環則流﹐瀦則泉。皆可坐﹑可臥﹑可倚﹑可濯﹐蔭竹木而雲煙﹐數里之間﹐目不能移﹐足不能前者競目。每歷一處﹐見有別穴﹐必穿巖通隙而入﹐曲達旁疏﹐不可一境窮也。若水之或懸﹑或淳﹑或翼飛﹑或疊注。卽匡廬三疊﹐雁蕩龍湫﹐各以一長擅勝﹐未若此山微體皆具也。

出九漈﹐洞澗依山轉東向五里﹐始有耕耘樵石之家。然見人至﹐未有不驚訝者。又五里﹐至莒溪之右﹐步出間道。

初十日﹐過蒜嶺驛至漁溪﹐聞宏路西十里有石竹山﹐巖石最勝﹐亦爲九仙祈夢所。閩有「春遊石竹﹐秋遊九鯉」語。𨿽未合其時﹐然不可失之交臂也。乘興遂行﹐以宏路去此尙十五里﹐乃宿漁溪。

十一日至黎坡鋪﹐卽從小路爲石竹遊。西向山五里﹐越一小嶺﹐又去五里﹐渡溪卽石竹南麓。循麓西轉﹐仰見峯頂聳崖﹐如攢如劈。西北行久之﹐有樓傍山。西向乃登山道也。石蹬頗峻﹐遂短衣歷級而上。蹬道曲折﹐木石蔭翳﹐虯枝老藤﹐盤結危石欹崖之上﹐啼猿上下應答不絕。忽有亭突踞危石﹐拔回淩虛﹐無與爲雙﹐亭當山之半。再折﹐石級巍然直上。級窮﹐則飛巖覆垂半空。再上兩折﹐入石洞﹐側門出卽九仙閣。軒敞雅潔﹐左爲僧廬﹐俱倚山淩空﹐可徙倚憑眺。閣後五六峭峯髙立﹐髙皆數十丈﹐每峯各去二﹑三尺。峯罅石壁如削成﹐路屈曲罅中﹐可透漏各峯之頂。松偃藤延﹐縱目成勝。僧供茗芳逸﹐山所產也。側徑下至垂巖﹐路左更有一徑。余曰「此必有異。」從之﹐果一石洞嵌空立﹐穿洞而下﹐卽至半山亭。下山出宏路而返。

是遊也﹐爲日六十有三﹐歷省二﹐經縣十九﹐府十一﹐遊名山者三。

