臺灣旅行記邱文鸞

臺灣之沿革臺灣古稱東鯷﹐至隋稱琉球。元末置巡檢於澎湖﹐以隸同安﹔中國之建置自是始。明萬曆末年﹐荷蘭據臺灣﹐築城於一鯤之上﹐名臺灣城﹔臺灣之名於是始。天啟五年﹐海寇顏思齊入臺灣﹐鄭芝龍附之﹐而荷蘭猶盤踞臺灣﹔思齊引倭人剽掠海上﹐與荷蘭共有臺灣之地﹐以爲巢穴。其所屬部下多中土人﹔中土人之入臺灣﹐自思齊始。思齊死﹐賊眾立芝龍爲長﹐於是鄭氏遂有臺灣之地。﹝淸﹞順治三年﹐芝龍降﹔荷蘭遂盡據臺灣。順治十八年﹐芝龍子成功以江南敗師﹐入臺灣逐荷蘭人﹐攺臺灣城爲安平鎭﹝距臺南六﹑七里﹐今日人辟爲商埠﹞﹔建首都於臺南﹐稱承天府﹔置天興縣於嘉義﹑萬年縣於鳳山。康熙二年﹐成功死﹐子經嗣。二十年﹐經死﹐子克塽嗣。二十二年﹐水師提督施瑯統師專徵﹐大戰於澎湖﹐克之﹔克塽降。於是臺灣全島歸入淸之版圖﹐置臺灣﹑鳳山﹑諸羅三縣於南部﹐經營二百年。光緒十一年﹐攺臺灣爲一省﹐移首府於臺中﹔光緒二十年﹐更移於臺北。二十一年中東之戰﹐吾師喪敗﹐割臺灣全島以媾和。從此數千里膏腴之地﹐竟爲日本囊中物矣。惜哉﹗

臺灣之地勢及物產臺灣卵形﹐南北長六百里﹑東西廣二百四十里﹐周圍殆二千餘里。地跨溫﹑熱兩帶﹝踞嘉義里許有北回歸綫標﹐南爲熱帶﹑北爲溫帶﹞﹐自北緯二十五度三十分至二十一度四十五分﹑東經一百二十二度六分至一百二十度二分。今分三部﹐北曰臺灣北部﹑中曰臺灣中部﹑南曰臺灣南部﹔北多山而中﹑南平坦。其物產甚夥﹐略分三部﹕北之茶﹑中之米﹑南之糖﹔計全臺一年可進五千四百餘萬金﹐且日見增加。再後數十百年﹐必倍蓰此數﹐又可斷言者。臺灣一島地﹐其中大部分之山地皆爲生番所占有。其可生產之地﹐不過周圍一小部分而已﹐出產尙如此之富。吾國全國之大﹐其進款幾何﹖有心人觀之﹐當作如何感慨也﹗

臺灣之農業機關臺北爲首府之區﹐今日人置有總督焉。其總實業機關爲殖產局﹐分設有農事試驗場﹑林業試驗場﹑苗圃試驗場﹑園藝試驗場﹑養蠶所﹐農事試驗場內附農業講習所及畜產區。其各轄廳有殖產科﹐又有林業試驗支場及地方農會﹔農會皆附有農場。此外﹐安平鎭有茶業試驗場﹐臺南有甘蔗試驗場﹐各地方又有實地練習所。臺北有研究所﹐爲研究肥料土壤物質之良否以及工業﹑衛生等事。以上各農業機關﹐其成績皆有可觀﹔精益求精﹐使盡美盡善而後已。故臺灣農業﹐近有一日千里之勢。吾國農業尙在幼稚﹐𨿽有一二農業機關﹐不過懸一空名而已﹑不過多一糜費而已﹐至實際毫無裨益。此吾國農業之所以不能發展也。

臺灣之實業會社日本人民之投資極著信用﹐故其株式會社亦極發達。如制糖﹑制酒﹑制茶﹑制瓦斯﹑制木材﹑制水產等項﹐皆集會社﹑用機器爲之。計全臺百萬以上之會社﹐殆四﹑五十所﹔其出產之富﹐可想見矣。然其人民投資之信用﹐蓋由企業者之熱心會社能使事業擴張而收其實效也。惟吾國則否﹔嘗藉會社之名而爲个人斂財之地﹐至事業成敗﹐置之不理。甚至旋起旋滅﹐空投巨資於烏有。此吾國民之所以無投資信用﹐亦實業不能發達之一大原因也。悲夫﹗

臺民之教育臺灣昔爲蠻地﹐今徧地皆設學校。如臺北一區﹐有大稻埕公學﹝分男女二校﹐計共千餘人﹞﹑「國語」學校﹑中學校﹑工業講習所﹑醫學校﹔各校學生﹐均六﹑七百人。臺中﹑臺南﹐亦各有中學一所。其它各轄廳﹐尙有小學多所。其課程﹐多附有農業﹑金工﹑木工﹑手工各實用學科﹔使其畢業後﹐人人皆能自食其力。然日人對於臺民𨿽有教育﹐而在社會至髙不過一中等位置﹐至政界更無立足之餘地。此亦日人限制臺民之一例也。

臺民生活之狀況臺灣自歸日後﹐其調查最淸晰﹔如某家之貧富﹑職業之有無﹐皆一一查明。內地苛稅頻繁﹐土著生活極形困苦。凡有能力之男子﹐無論貧富皆令其有職業﹐或耕種﹑或賤役﹑或工場作業。監獄內亦附有工藝﹐使之各習一藝﹐日給與工資﹐爲其貯蓄﹔待罪滿出獄﹐將其所蓄工資爲其營業資本。惟日人能養之﹐故𨿽橫徵暴斂而臺民不怨。且全臺之大﹐未見有一乞丐者﹕未嘗不嘆日人經營臺灣之善也。總之﹐日人治臺如英治印度﹑法治安南﹐使其永淪於奴隸之籍而不自覺也。今之滅人國者如此﹐可不懼哉﹖

日本之官吏及國民余𨿽未親蒞日本﹐而見其駐臺官吏及人民﹐可想其大槪矣。日本國民最富服從﹐其階級甚嚴。惟其能服從﹐故行一政﹑出一令﹐如風響之相應﹔亦惟其能嚴﹐故無陵上虐下之舉。日人尙朴﹐其常服皆穿和衣﹑著木屐﹔至服西裝者﹐百無一﹑二。其在臺灣﹐凡爲總督管轄﹐無論官吏及學校教員皆服制服﹑佩短劍﹐衣冠皆有徽章。其出入一如常人﹐以視吾國官吏之前呼後擁﹑作福作威者﹐其相去又不可以道裏計。其婦女﹐多業商。日本𨿽數千萬人民﹐然人人皆能生產而無遊民﹐此日本之所以能自彊也。吾國四萬萬人民女子居其半﹐女子多無職業﹐余又老幼不能職業者居其半﹐余又遊蕩無業者居其半﹔至能生產者﹐不過十之一﹑二。一人生之﹐十人坐而食之﹐國安得不貧﹗

日本之政黨日本政黨競爭固激烈﹐然能互相監督﹐使不越政黨範圍之外。如某黨得勢﹐他黨爲監督﹔一有劣迹﹐卽羣超而攻之。故在位者﹐不敢妄爲徇私﹕此日本之所以能得政黨之助也。吾國政黨如何﹖只知分門別戶而已。豈政黨有善﹑有不善歟﹖抑亦在人爲之耳。孔子不云乎﹖「爲政在人」。苟不得其人﹐𨿽良法美意﹐亦行之而無益﹔豈特政黨已乎﹗

日本之土地﹑人民﹐吾四川一省猶且過之﹔然其能勝彊俄而稱雄於東亞者﹐豈無故而然歟﹗勸以上所論列之事﹐亦可知其一﹑二矣。

余詳日記。

十二月四日晴

是日霽明﹐惠風和暢。午前﹐豫集行裝。申刻﹐進晚飯﹔飯後偕諸友出城外﹐抵南臺之徳興洋行。酉刻﹐乘「神島丸」小輪船﹔戌刻﹐抵馬江﹐登「湖北丸」輪船。此輪屬大阪輪船公司﹐有二千六百二十噸﹝商船計容積﹐一噸四十立方尺﹔軍艦計重量﹐一噸一千六百八十斤﹞。每噸船價二﹑三百金﹐計全船可值七﹑八十萬金。自歐戰後﹐每噸值五﹑六百金。

五日晴

是日巳刻開駛﹐出五虎口﹔諸友登艙頂﹐察閩江要隘﹐誠天險也。回想甲申之役﹐法人以五艘軍艦入吾馬江﹐勢如破竹﹔喪師失地﹐恥辱甚矣﹗地利足恃乎哉﹖

風靜﹐船極平穩。丑初﹐抵臺灣之基隆﹔以夜故﹐泊港外。自馬江至基隆﹐計水程四百餘里。基隆自歸日後築港開商﹐亦一繁區。艙內气濁﹐不能耐﹔偕友人登艙頂﹐縱談世事。至黎明﹐歸寢。

六日晴

辰刻﹐進港﹔口甚狹﹐中築有防波堤。初由醫官及警察數人登船查檢各人之身體及護照﹐蓋恐有傳染病也。巳初﹐登岸。巳正﹐乘臺北行汽車﹔午初一刻﹐抵臺北。自基隆至臺北﹐計程十五英里﹝一英里合二里八分﹞﹐共費時一時十七分鐘﹐速力甚小。路旁山地多植茶﹐間植果藝。土著多業農﹐屋宇殊卑陋﹐尙多茅屋。林本源庶務長郭君迎於車站﹐蓋先期電約也。步行至林本源第一房事務室。林本源者﹐林薇閣之房號﹐咸福州所謂「臺灣林」也。雄於資﹐富冠臺灣﹔其田產之厚﹐足稱巨擘。同行師友﹐咸寓其家﹔膳費一切﹐則皆出於蔡君法平﹕亦可感矣。

未幾﹐進午飯。飯後﹐偕友遊大稻埕新市衢。臺北昔爲府治﹐前淸置有巡撫﹐今臺灣總督亦駐焉。城墻皆毀﹐僅存城門﹐內外皆築馬路﹑建洋樓﹔街衢甚寬﹐殆七﹑八丈。見城門巍立﹐不覺作「故宮禾黍」之嘆﹗

晚﹐又與一二知友遊大正街。至則牌坊輝煌﹐書「大正會聯合大賣出」八字﹐皆用電火嵌成。全街電光如織﹐光同白晝﹐爲全臺最繁盛之區也。大賣者﹐薄利多賣也。購貨三百錢以上﹐贈券一枚﹔將券至總會所換簽一枚﹐一等者贈金千圓。次第遞減﹐所以激勵購者之興趣而擴其銷路也。往來男女多日人﹐皆穿和服﹔屐聲格格﹑大袖長衣﹐然後知彼邦人士之朴質也。國家之可貴者在精神﹐而不在外觀。日本自維新以來﹐百廢俱舉﹐駸駸乎欲與歐美並駕齊驅﹔至其衣服﹑起居﹐尙守古朴而絕不變更。惟吾國人則否﹔稍染文明者﹐卽競炫於外觀。至內中之有無﹐置之不講﹐甚至外金玉﹑內敗絮而恬然不以爲恥者。故吾國奢靡之風日長而道徳亦日墮壞於冥冥中﹐可勝嘆哉﹗繼往公園見一銅像﹐像下有石刻牛頭四个﹐水從口中噴出。旁植花木﹐殊雅潔。側立一牌坊﹐亦用電光嵌成「生血液」三字﹐且具各色﹐忽紅﹑忽綠﹑忽黃﹐忽白而綠﹑忽綠而紅。頂用電光嵌成商標﹐其電光倏變紅色如二條蚯蚓﹐沿兩邊而下﹔倏變綠色如長蛇﹐復沿二邊而上﹕連間不輟。有趣哉﹗有趣哉﹗商業之最重要者商標﹐故妝飾商標爲商業第一要著。繼至市場﹐遊者接踵﹐秩序井然。

戌刻歸寓﹐宿林本源第一房事務室。

七日陰微雨

卯初興﹐進早飯。飯後﹐各束糗糧一包﹔經府城﹐櫛風沐雨﹐至苗圃試驗場。苗圃者﹐卽栽培苗木而播爲植樹之用也。由該場主事金平先生導往參觀。植物種類甚夥﹐多熱帶樹﹐如印度橡皮樹。扇芭蕉﹝產亞非利加之西邊﹔葉似芭蕉﹐其形如扇﹐故名﹞﹑黑檀﹝產臺灣﹞﹑椰子紫檀﹑香水茅﹝葉似茅﹐香气撲鼻﹐爲制香水之原料﹐故名﹔產新加坡﹞﹑阿巴喀﹝英名Ａｂａｃａ﹐纖維類﹔可制船索用﹐其堅韌異常。形似芭蕉﹐產斐律賓﹞﹑本島產木棉樹﹝皮如癩蝦蟆﹔大者一年可收棉四﹑五斤﹞。其它尙有樹杞﹑爪哇棕﹑Ｃａｗｃｌｉｓｔａｓｏｎ﹑檳榔﹑菩提樹﹑Ｃｏｃｉｍｔａｎ﹑肉桂﹑本島產咖啡茶﹑橡皮樹﹑玖瑪﹑檜等數十種﹔以迫於時﹐不能一一詳詢。次至林業試驗場﹐場內所植樹木多外國種﹔場面積五萬二千三百八十七坪又三十三平方尺﹝一坪三十六平方尺﹞。蓋試驗其土宜性質之良否也﹔良者播之﹐劣者棄之﹐並報告而使之攺良。內有動物園﹐均用鐵綫罩之﹔家禽爲一列﹐飛禽如鶯哥﹑山娘﹝吾鄕所謂長尾箭﹞等爲一列﹐猴類爲一列﹐熊﹑野豕﹑白猴等爲一列﹐孔雀﹑雉﹑鷩等爲一列﹐巨蛇爲一列。又有一圓池﹐上蓋鐵罩﹐內有白鶴﹑孔雀﹑白鵝等。右旁尙有動物室四所﹐因催迫甚急﹐不暇徧覽。

次至專賣局﹐卽專賣樟腦﹑鴉片﹑鹽﹑煙四種物之局也。側附樟腦精制工場﹐由監督派員導往參觀。精制者﹐卽由山地樟木片粗制樟腦及油混合物運到此場而加工精制者也。機器甚繁﹐略可分爲分餾釜﹑分析器﹑冷卻器。分餾有第一﹑第二﹑第三﹑第四﹑第五五種﹐順序分餾﹐使無棄物而後已。玆列其程序如左﹕

精制樟腦工場內﹐附制鴉片煙膏。鴉片有印度﹑波斯﹑土耳其﹑四川等種。計全臺吸煙者﹐尙有七萬七千人。每人計日平均一錢重﹐計一年可銷三萬貫﹝一貫六斤四兩﹞﹔二十貫爲一箱值四千圓﹐計全年可入六百萬圓。往時吸煙者有三﹑四十萬人﹐銷膏六﹑七倍於今日﹔顧其時價廉﹐進款尙無此數云云。煮煙膏用徑二﹑三尺銅釜數十个﹐底用蒸气炊之﹐臭味難聞。煙液經壓搾後﹐過上下池濾淸。列其制法程序於左﹕

午初﹐往觀「國語」學校。此校內分三部﹕一師範部﹑二「國語」部﹑三農業部﹔學生共七百餘人。參觀學生成績及農業標本手工成績﹔又有作法室﹐卽學習禮法之所也。少憩於應接室﹐進幹餅。

午正﹐至博物館。館在新公園﹔蓋臺民感前總督兒玉及民政長後藤甘棠之惠而捐二十五萬金﹐爲建此館以作紀念云云。至則兒玉及後藤銅像巍立。館內陳列甚富﹕農作物爲一室﹐古時衣冠﹑器用等爲一室﹐動物如魚虫﹑鳥獸爲一室﹐野蠻人之居住及生番之模型爲一室。臺灣番人﹐有生番﹑熟番二種。熟番已歸化﹐起居﹑服食一如本島人。生番多居深山中﹐性凶悍。喜爲人獵﹐以人頭祀神﹐殺人多者以爲榮。男女以竹枝穿耳﹐長寸許﹔女人畫面文身﹐以布圍腰。以粟子爲食品﹔收獲粟子時﹐必羣集慶賀﹐以表生命之需要。現番人中亦有入公學校及中學校者﹐其成績亦多可觀。農作物中﹐列世界產米標本。有表一張﹐列各國產米之數額﹔錄之如左﹕

未正﹐返林業試驗場。進糗糧﹐以飯混菜冷甚﹐不能下咽。因腹枵﹐彊進以充饑﹐然後知旅行之苦也。

申初﹐至農事試驗場。場距治七﹑八里﹐道路泥濘﹐行走甚苦。始由主事述農場之梗槪﹕場內分種藝部﹑農藝化學部﹑病理部﹑昆虫部﹑畜產部﹑農業講習部。講習部學生定額二百人﹐所以請求農業之學理及實驗也。管理場務一切有庶務部﹐凡文書﹑會計及雜務皆屬焉。凡園藝﹑蔬菜﹑谷類之栽培及管理﹐屬種藝部﹔凡土質﹑肥料之攺良及分析﹐屬農藝化學部﹔凡作物病害之治理﹐屬病理部﹔凡考察昆虫之利害及豫防驅除法﹐屬昆虫部﹔凡畜產之攺良及管理﹐屬畜產部。又云距府治里許有園藝試驗場﹐卽專試驗果藝之攺良也。此外﹐安平鎭有茶業試驗場﹝臺灣烏龍茶最著名﹐紅茶次之﹞﹔臺南有糖業試驗場﹐卽試驗蔗種之良否及對於土壤﹑肥料之關系也。各地方尙有實地練習所﹑各轄廳有殖產科及地方農會﹐皆爲發展農業之機關。故臺灣農業進步﹐誠有一日千里之勢云。言畢﹐導觀農作物標本室。內陳列農產甚夥﹐有名葛郁金﹝英名Ｍａｒａｎｔａａｒｕｎｄｉｎａｃｅａ﹞及樹薯二種﹐皆爲制粉最好之原料。又有一種害虫名吹棉介殼虫﹐形似介殼﹐色白如棉﹔臺灣發生最常﹐盛時滿山如霜雪。向無法驅除﹐坐視植物枯死而已。近來由美國傳來一種瓢虫﹐最喜食吹棉虫。吹棉虫發生時﹐取此種瓢虫於被害處﹐不數日卽可除盡﹔至吹棉虫食盡﹐亦餓斃。故欲畱種﹐須養吹棉虫以供食料。可知人爲萬物之靈﹐凡天地間所生之物﹐無一不爲吾人所利用﹔其有不能盡用之者﹐特學術未精耳。其標本室內﹐有內地參考品爲一列﹐九洲展覽會得獎最優等米種爲一列﹐本島土壤成分爲一列﹐昆虫﹝益虫﹑害虫二種﹞﹑肥料標本爲一列﹐農產加工品爲一列﹐竹制紙爲一列﹐豆類爲一列。觀畢﹐至畜產部。內有經攺良之耕牛數十頭﹐角甚長﹐體格甚魁偉﹐最適爲耕牛用。據該部職員云﹕臺灣向時牛種體甚小﹐力又弱﹔自經攺良後﹐成一種佳牛﹐亦全臺農民之幸也。其攺良法﹐用日本牡牛與臺灣牝牛交接而生之子。又考臺灣牛種﹐與印度牛種血統相同﹔因取印度牛與臺灣牛相交﹐用以攺良牛種。故臺灣牛有日本與印度之兩種也。內亦有印度牛數頭﹐角甚長﹐外觀與吾國水牛大同小異﹔每頭值一百五十圓。又有バケン種﹐亦印度牛﹔體亦魁偉。其它尙有ツフド及ア｜ツセ等十數種。豬亦有十餘種﹔肉用豬用暗室培養﹐間有體重二﹑三百斤。部長言山上尙有豬﹑雞頗多﹔擬欲往﹐迫於暮﹐終止。

次至養蠶所。臺北地近熱帶﹐全年皆可養蠶﹔惟多雨﹐空气帶濕﹐不宜於蠶。然自十二月至翌年三月𨿽爲雨期﹐而气候較之夏秋最爲宜蠶之候。惟蠶卵須經寒冷一次﹐始有良好結果﹔故所內附置有冷卻機。入冷室﹐驟覺肉顫﹔察其溫度表﹐已降至零度以下。今日之學術﹐誠有奪天工之巧也。

酉刻﹐至臺北水源地﹐卽自來水之發源地。臺北有十二﹑三萬人民﹐皆飲此水。近水源地有山﹐山後有淡水河﹔由淡水河用吸管抽到水源地﹐通過濾淸池五重﹐再用吸管抽到山頂﹐由山頂分流各處。據總督特派員云﹕『向時瘟疫極盛﹔自開水源後﹐疫癥頓絕』。

戌刻﹐歸林本源事務室。晚至湯房浴身﹐又往新市街購物﹔回已亥刻矣。

八日陰微雨

卯初興。梳洗畢﹐卽往觀大稻埕屠場﹔場距寓三﹑四里。臺北有屠場二所﹐此其一也。該場計日平均屠豬六﹑七十頭﹐牛﹑羊各數頭。凡屠殺之獸類﹐多於前夕牽入屠場﹐使獸醫得長時間查檢有病徵之有無﹔間亦有臨屠牽入者。惟隔宿一夜﹐須納料金二十錢﹔屠戶又須納入場金百錢。其稅金﹐豬每頭二圓五角﹑牛四圓五角﹑羊八角。此外﹐每頭需柴費四十錢﹔惟有二頭以上﹐每頭須增二十錢。場有常駐之獸醫官﹐以查檢獸類之病害。每月又由臺北廳另派獸醫官來場檢視﹐月或數次﹔蓋恐一人久專而生獘端也。又派有警察官臨場監督。未屠以前﹐各屠戶將獸類排置一列﹐以便獸醫檢查。經檢查確無病害後﹐始準屠殺。檢查牛﹑羊﹐察其口﹑鼻﹑耳與角基部之溫度如何及外部之有無病徵。檢查豬﹐先察左右側身體之異狀及其溫度之髙低﹐屠後再檢其內臟。檢畢﹐蓋印其上﹐然後準其販賣。飲食與衛生有莫大之關系﹐故宜愼之又愼﹔此設屠場之所宜注意者也。觀畢回寓﹐進早餐。

辰刻﹐由特派員導往﹐至芳釀株式會社﹔蓋臺灣惟一之制酒處也。制酒之良否﹐視米之精粗。內有精米機﹐卽由玄米制成精米之機也﹔日可出精米十石。有造冰機。此機最奇﹐連接二鐵管﹐僅距寸許﹔一熱不可灼﹐一外結冰塊。蓋造酒宜寒﹐臺灣熱不宜制酒﹐亦易腐敗﹐故用冰室以調之。有洗米器。米洗淨後﹐置浸米房。浸米之時﹐要視气溫之髙低﹔普通浸一日﹐然後置蒸甑﹐用蒸汽炊之。費一時久﹐取出﹔置蒸米放冷場﹐用冰殺其熱气。有曲室。藉蒸汽管增其溫度攝氏寒暖計二十七度﹐蓋促蒸米之醱酵也。曲有紅﹑白二種。紅曲﹐用蒸米置溫室中﹝卽曲室﹞以繁殖Ｍｏｎａｓｅｃｕｓｐｕｒｐｒｕｅｕｓ菌類而制成者也﹔爲附著飲食物之用。白曲﹐用玄米粉末與一種藥品混合﹐置溫室養成﹔爲造酒糖及澱粉之醱酵用。又有酒娘釀成室。室內甚冷﹐攝氏表降至四度。釀酒娘之法﹐用蒸米加曲及水攪拌之﹐置冷室十二﹑三日﹐卽成酒娘﹝日本名﹞。蒸米﹑曲﹑酒娘﹐皆爲制酒之原料。至其分配法﹐祕不言。制酒順序﹐分初添﹑重添﹑多添。初添用水﹑蒸米﹑酒娘﹑曲四種混合﹐置冷室﹔間二日重添﹐用水﹑曲﹑蒸米三種加入﹔多添亦如之﹕共費時十四日。每間一時攪動之﹐蓋調其溫度也。又恐其過冷不能醱酵﹐用木瓶貯熱湯置其中。待酒液成熟﹐取出﹔經壓搾器搾出酒液﹐以大木房盛之﹐置淸澄室。室內溫度降至零度以下﹔蓋濁液一遇冷度卽沈底﹐故淸澄室愈冷愈妙。房有上﹑下管﹐待淸澄後﹐通上管﹐流出淸液﹐餘液再淸澄﹔通下管﹐使淸液無混入余滓而後已。淸液取出後加熱﹐經消毒器消去酒中之毒物﹐然後貯藏倉庫﹐愈久愈好。裝瓶時﹐再用濾淸器濾過。裝瓶後﹐用髙溫度蒸之﹔蓋殺酒中之微生物並驅瓶內之空气﹐以期久藏者也。凡物之腐敗﹐皆由微生物之繁殖﹔微生物之繁殖﹐由空气爲之媒介。無空气﹐則微生物不能生﹔熱度達至百度﹐則微生物不能活。微生物不能生活﹐物無從而腐敗。制罐頭﹐亦原此理。此場工人﹐有四百餘人。其酒曰蝴蝶蘭﹐銷路甚廣﹐計年可出巨金。觀畢﹐各送酒一小瓶。玆將臺灣各種酒對酒精之百分率﹐列表於左﹕

午刻﹐至工業講習所。該所長言﹕『日本例﹐凡爲文部﹝教育部﹞設立者稱學校﹐外此皆稱講習所﹔此吾所名之所由來也』。此所成立於大正元年﹝按卽民國元年﹞九月﹐已有三年半矣。全所面積﹐有一千三百坪﹝一坪三十六平方尺﹞。本年常費有四萬三千圓﹐明年當增至四萬五千圓﹐均由國庫撥出。全所分五級﹐一年二級﹑二年二級﹑三年一級﹐計共學生一百八十人。內分金工科﹑木工科﹑電工科﹐三科中又再分科如左﹕

所長又言﹕『諸君旅行臺灣爲中國第一次﹐余極歡幸﹗中﹑日本屬友邦﹐而與閩省爲尢近﹔工商業能聯絡一气﹐極爲便利。諸君爲實業一分子﹐此余所希望於諸君也』云云。細察其言﹐所謂聯絡工商業者﹐無非欲吾人售用日貨而已。中﹑日旣屬友邦﹐安忍肆意陵虐﹗遠者不足責﹐卽今年五月之無理要求﹐豈友邦當然之事乎﹖今日之世界﹐一彊權之世界﹔國不自立而倚於人﹐猶寄金錢於盜賊﹐欲其不吾竊也﹐安可得乎﹖此等言論﹐吾輩聞之久矣﹔其然﹑豈其然乎﹖吾國民幸毋信爲可恃也﹗該所學生成績甚佳。未幾﹐進幹餅。繼觀其鍛工室﹑電工室﹑精制金工室﹑木工場﹑土工場﹔學生實習﹐儼然一工人。又有測電機﹐卽測人身抵抗電力之彊弱也。

申刻﹐至煙艸工場。煙種類有三﹕﹝甲﹞麟煙及赤厚煙﹝若吾國之棉煙及厚煙﹞。場內分葉組場﹐卽除去煙骨之所也。然後運入淨葉場﹔內有葉打機械﹐蓋振落煙葉中之塵埃﹑砂土也。又恐塵﹑砂仍附其上﹐再入落沙機以淨之。淨葉後﹐入原料加工場。有拌油器﹐以油及水從鐵管噴注葉上﹔器自旋轉﹐一方入葉拌油﹑一方出葉﹐殊爲簡便。拌油後﹐置壓搾器﹐每次以十斤爲限。壓一日﹐送入截刻場﹐以截器﹝卽刨煙器﹞分勻切斷之。每具機﹐每日八時間可切三百斤乃至六百斤之譜﹔共有二十四具。此爲麟煙及赤厚煙之制法也。顧截切後尙多水分﹐麟煙三等每十兩包含有一兩三錢水分﹑二等含有一兩二錢﹐故須置漧燥室十時間之久﹔室內溫度﹐以華氏表百度爲限。漧燥後﹐運至包裝詰場﹝包煙及裝箱場﹞。每十兩包﹐值五角左右。此外﹐尙有壓骨器﹐爲利用煙葉直骨之器也。直骨一經此器﹐其薄如紙﹐拌葉中不能辧。此器未發明以前﹐大骨僅爲肥料用﹔今則與葉並價﹐亦廢物利用之一法也。研磨器﹕磨石裝置車輪上﹐輪藉汽力自轉﹐煙刀向近一磨﹐其利如風。內有吾汀人三﹑四十專做條絲﹐工資每日五百錢以上至一圓五角以下。其橫骨及煙砂﹐皆爲肥料用。﹝乙﹞紙煙。先將煙葉之直骨除淨﹐送入拌油器﹐以香料﹝如蘭酒﹑糖﹑庫釐斯林水等﹞加入之﹔不需壓搾﹐卽用截器細切之﹔置漧燥室十分時﹐除去其水分。後入奔薩克氏之器械﹐其包紙印字﹑糊及墨水皆備置輪機上﹐機關一動﹐此方出煙末﹐彼方卷紙煙。據言一小時可出紙煙二萬條﹐誠奇巧之至也。聞現有粘口不用糊而用「米新」﹝譯音﹞﹔「米新者﹐用兩鍼相軋紙之接縫處﹐較奔薩克氏之器更爲進步。﹝丙﹞雪茄煙。以香料﹝如葡萄酒﹑糖等﹞加入煙葉中而捲之﹐卽成雪茄煙。此場工人﹐有五百二十五人﹔包紙煙每百包工資一百四十錢﹐皆婦女爲之。計日可出煙一萬金﹐規模可爲大矣。

酉刻﹐經市場回寓。

九日陰

卯初興。卯刻﹐至總督府醫學校﹐總督特派員栗田確君﹝每日參觀均由總督派員引導。下不贅﹞候於途。此校接建於赤十字醫院﹐以爲學生實驗之所。內有病人二﹑三百﹐女人爲一室﹑男子爲一室﹑傳染病爲一室。看護皆婦人﹐穿白衣。

次至研究所﹐所距醫校僅數十武﹔爲研究農﹑工﹑商﹑醫﹑衛生等之事也。內陳列種種標本﹐以爲研究之材料。此所成立已六年。因臺灣气候不同﹐各種事實多與日本異﹐此研究所之所宜設也。內有帝國大學畢業十餘人﹐各種髙等專門畢業者十二﹑三人。所長言﹕在日本國內有工業研究所﹑農業研究所﹑傳染病研究所﹑衛生研究所﹐各專一研究﹔此所合此數者而研究之﹐故範圍甚廣。略可分二部﹕一化學部﹑一顯微鏡部。凡分析試驗﹑衛生化學試驗﹑藥品試驗及關於應用化學﹑農藝化學﹑藥物學﹑蟻害預防等之調查研究﹐屬化學部﹔凡關於熱帶之衛生及狂犬病﹑黑死病﹑霍亂病﹑腳气預防﹑釀造學等之調查研究﹐屬顯微鏡部。每年將所研究之事報告一次﹐且翻譯各國文字以傳外國﹐故此所𨿽成立未久而聲名頗著。陳列室有所謂人造絹﹐用木纖維或棉花爲之﹐外觀與絹無異。又有徳國造之玻璃盤﹐以玻璃作爲絲絹狀﹐且堅韌不斷﹔亦奇矣。又有艸帽漂白﹐經研究最良之標本。凡物漂白之良否﹐視漂白劑之多少﹔過多則白而易折或經雨卽變黃色﹐少則不甚白。從來坊間無一定標準。今研究所殫心研究﹐得最良漂白之結果﹔首先效法者﹐臺北監獄也。又有印度人之住宅模型及生番食人肉所用之叉與飲血皿。又有古時消毒標本。昔文化未開﹐遇有鼠瘟死者﹐送葬之人每用布裹頭及手足﹔蓋不知消毒法﹐而又恐其傳染也。有蠟造疥癬虫﹐形似蜘蛛﹔毛囊虫﹐形似無翼蜻蜓。又有印度爬西族﹝Ｐａｒｓｉｅ﹞之塔葬模型。爬西族爲印度社會之中堅﹐頗稱彊盛﹔奉火神﹐恐火葬以污火﹑水葬恐污水﹑土葬恐污土﹐故采用塔葬。塔葬法﹕於繁盛處築一髙塔﹐內掘許多屍坑﹐中一洞穴。將死屍送置坑內﹐鷲類卽來爭食﹐不一刻僅剩骸骨﹔再曝數日﹐將骨傾入洞中﹕英人稱Ｖｕｌｔｍｅ。此外﹐尙有北美人船棺﹑濠洲葬架﹑波斯葬塔等模型﹔蓋在徳國衛生博覽會以出品交換而得也。有白蟻防劑標本。住宅最忌白蟻﹐其繁殖又甚速﹐幾無法以禦之。近年由南洋索得數種木材如Ｃｙｐｒｅｓ松及油木等﹐爲白蟻所不能害者。度其內含之成分必有可以防蟻害﹐於是將木材分析之﹐確有一種成分爲白蟻所不食。惟其量甚少﹐僅有材量百分之一﹔欲於木材中取之﹐所得無幾而事又甚難。於是從化學上研究﹐制成一種藥劑﹐其性與此相同。以此透入木材﹐實足以防蟻害﹐不必再向南洋索木﹔而爲用甚便﹐且又無色無臭。日政府已以此爲專賣之品。現臺北之錫口有木材防腐會社﹐卽將此等液用壓力透入木材內也。該所又有防蟻建築家屋模型。以蟻窠多營於暗處﹐槪在地下五﹑六尺﹐間亦有巢於木材中者﹔故住宅欲防蟻害﹐須厚鋪洋灰於地面﹐使白蟻不能上行﹐卽可無蟻害之虞。惟白蟻唾液能溶解洋灰﹐故仍須以防蟻之木材建築之﹐始克完全消滅。又有所謂北投石者。北投﹐地名﹔產溫泉。溫泉流過所沈澱之物相結而成石﹐故名曰北投石。其所含之成分有Ｒａｄｉｕｍ﹐可治耳聾以及種種之病。有防毒蛇藥劑與預防狂犬病藥劑標本。預防狂犬毒﹐法與種牛痘同。卽用狂犬血液注射白兔身上﹐兔得狂病﹐殺之﹔取其骨髓陰漧制劑﹐注入人身﹐可以預防狂病。次觀物品標本第二室﹐內列有中國藥材甚備﹔將此許多藥材一一分析其成分﹐將有莫大之利益云。又有所謂龍涎艸﹐卽鯨魚有病所吐之涎也﹔有異香﹐爲造香水﹑香皂之最妙品﹐故人皆貴之。其它有土壤標本室﹑肥料標本室﹑化學分析室﹑化學器械室﹑抵抗力之試驗室﹑延性試驗室﹑金礦分析室﹐其研究設備之器械甚繁。所長言﹕凡金礦有十萬分之二﹑三﹐則不虧本。抗性﹑延性試驗室者﹐卽試驗物之抗力及延性之彊弱也。是日﹐試驗建築用磚土﹔洋灰造成之磚土甚堅﹐須加七噸重力始能破裂﹝一噸一千六百八十斤﹞。外人學問﹐無微不至﹔卽一土一石﹐不憚殫心而研究之﹕此外人學術之所以日進不已也。

午刻﹐至臺北測候所。內有雨量器﹑蒸發器﹑水銀寒暖計﹑自記寒暖計﹑濕度計﹑自記濕度計﹑最髙寒暖計﹑最低寒暖計﹑地面寒暖計﹝用測地面受熱之彊弱也﹞﹑地中寒暖計﹝有一米突﹑三米突﹑十米突各種﹐卽測地中溫熱之關系也﹞。臺北至地下十二米突之深﹐溫度終年不變﹝一米突三尺三寸﹞。揭一米突之寒暖計察之﹐二十二度半﹔三米突寒暖計﹐二十六度﹔十米突寒暖計﹐三十二度半﹕此可證地心熱也﹝寒暖計均用攝氏﹞。觀測臺上有風力器及風力自記器。風力自記器最新式﹐上海有一具﹑東京一具﹑臺北一具﹕在東洋一方計共三具。又有報時之球﹔正午三分鐘前揭起﹐正午落下。余觀時適下球﹐對面山上置有巨炮﹐見球落下卽發炮﹐其響如雷﹔聞炮聲﹐則知時當正午也。又有气象預報球。有暴風﹐揭圓球﹔大暴風﹐揭三角球。次至地震儀器室﹐內有地震計多具。壁上附掛一鐘﹐地震時﹐鐘自躍出﹔𨿽在夜間﹐能知地震之時刻。又系以電綫﹐引鈴入寢室以醒人。又有日人大森氏之地震機﹐𨿽在遠方地震亦能測之﹐且能自記其地震數。蓋地球每日均有微震﹐特吾人不覺耳﹔惟此機能測之。壁上掛有張衡地動儀圖。據云﹕地動儀﹐中國首先發明﹐特不能進步攺良耳。吾國開化最早﹐學術亦最先發明﹔惟後人偏於文學尋章摘句而不暇考究格致﹐以讓外人之先我﹐是則可惜耳。

次至中學校少憩﹐進糗糧。此校學生有五﹑六百人﹐內有農園及武術室。

申刻﹐至臺灣神社。過基隆河﹐有明治橋﹔橋用全鐵爲之。臺灣神社﹐因明治皇族北白川宮殿下卒於臺﹐故爲立神社以尊敬之。有旅順戰利大炮及炮彈陳列門首﹐蓋不忘武備之意也。至則向神社行鞠躬禮﹔以日人重神社﹐外國人到神社皆須行禮。是日適值迎神﹐社僧各贈一白川餅及神社紀念片三張。未幾撮影﹐以爲旅行臺北之紀念。酉刻回﹐經圓山公園﹔中立一銅像﹔爲臺灣第一次民政長官水野之像也。內有動物園。

返寓﹐已戌刻矣﹔有大津博先生贈鉛筆十二枝﹑臺北風景片八張。本午後得總督府電﹐許南遊一切旅費槪行津貼。晚飯後﹐同人皆預集行裝﹐定翌早乘汽車赴臺中。亥刻寢。

十日陰

寅刻興﹐進早飯。飯後﹐至車站。卯初三刻﹐偕粟栗確君﹝總督特派員﹞隨校長及諸友乘汽車﹐過十一重山穴﹔午正二刻﹐抵臺中。自臺北至臺中﹐計程一百零三哩七分﹝一哩合二里八分﹞。

臺中廳派員迎於車站﹐導觀帝國制糖會社。此會社成立於明治四十五年﹝按卽民國元年﹞﹐資本有五百萬圓。分第一﹑第二兩工場﹕第一工場壓搾力有七百五十噸﹐第二工場三百噸﹔第一工場每日需蔗一百二十六萬斤﹐第二工場五十六萬斤。自十一月至翌年五月止﹐計六个月﹐須預定蔗二億四千萬斤。一年可出糖二十四萬俵﹔一俵一百斤﹐值十二元至十六元不等。普通蔗對糖之分量﹐殆十之一。此工場有小工一百六十人﹐苦工一百二十人﹔技師工場一人﹑農場一人﹑鐵路一人﹐計共三人。小工工資每日三百錢至一千五百錢﹐苦工四百錢。蔗多購自民間﹐由會社補助其肥料而使之攺良﹔然亦有自種者。其運蔗﹐皆用鐵道或輕便鐵道。制糖工場之大小﹐視一晝夜壓搾甘蔗之噸數以爲準。玆列其制糖順序如左﹕

壓搾機此機與運蔗機相連。運蔗機如骨節牀﹐以鐵條合木板爲之。廣殆五﹑六尺﹐長數十丈。藉汽力向上下循環﹐用汽鉤置蔗牀上﹐蔗隨牀自送至壓搾機﹝壓搾機藉汽力運轉三根之轆轤﹐均以鋼鐵造成﹞。蔗一經搾機﹐卽成片滓﹔再滲以熱湯﹐送至第二壓搾機﹑第三壓搾機﹝然亦有壓搾二組者﹞﹐余滓自排室外﹐連絡不絕。搾出蔗汁聚流下池﹐由池用吸管送至淸淨釜。

淸淨釜爲除糖汁中之蛋白質﹑護謨質﹑有機酸類﹐加百分之三或四之石灰﹐輸入大鐵槽加熱﹐汁中之夾雜物上浮而掬去之﹐卽成淸淨之糖汁﹐運入沈澱槽。

沈澱槽由淸淨釜移置糖汁於沈澱槽時﹐固形之不純物沈於器底﹔下層之液須經濾過機﹐與上層淸液混合﹐移置於蒸發釜。

三重效用罐於減壓之下﹐使蒸發糖汁最進步之裝置也。此器爲三个圓筒之大鐵槽﹐外圍以木或毛﹐以防蒸熱之放散。各罐內分三層﹐上﹑下二層盛糖汁﹐中層以蒸气加熱﹝卽加熱室﹞﹐

蓋增大其受熱之面積也。用多數銅管連絡上﹑下兩層﹐使上﹑下層糖汁往來相通。先導入蒸气釜之蒸气於第一罐之加熱室﹐使蒸發罐內上﹑下二層之糖汁﹔於是導第一罐之蒸气於第二罐之加熱室﹐又導第二罐之蒸气於第三罐之加熱室﹐使各罐均蒸發其糖汁。各加熱室並第三罐之糖汁室與凝气室連絡﹐各糖汁室气壓次第低下如次﹕第一罐中之气壓五九○秏﹑沸騰點九○度﹐第二罐中之气壓四○○秏﹑沸騰點七五度﹐第三罐中之气壓七○秏﹑沸騰點五五度。

結晶罐亦爲低壓蒸發罐。由三重效用罐第三罐而來之舍利別狀液﹐更使蒸發水分而成濃厚之液﹐使致結晶。

分蜜機爲利用遠心力﹐而使之旋轉去其附著砂糖中之結晶糖蜜之裝置也。此種砂糖爲第一次糖﹔糖蜜加水或蒸气而溶解之﹐更蒸發其水分而成第二次糖﹔又由其蜜汁而成第三次糖。至三次之糖蜜﹐稱爲廢糖﹐使用於酒精之原料。砂糖用無水亞硫酸漂白﹐再過骨炭濾淸而使之結晶﹐卽成白糖。

未正﹐至臺中農會﹐經農會附設農場。臺中出產﹐以米﹑糖爲大宗﹔人民生活之狀況﹐視此二者之丰歉。故此場試驗米﹑蔗爲主旨﹐日政府亦竭力獎勵之。導員指苗圃中廣東艸而告曰﹕『此艸專編糖之包裹用。往時由廣東運過日本者﹐年殆二百萬圓。今則傳其種﹐試驗頗有成績﹔將見日愈發達﹐甚可喜也』﹗彼之喜﹐我之悲也。彼少出二百萬﹐則我少進二百萬。苟吾國實業不亟亟振興﹐將見利權日削﹑民生日貧﹐前途誠不堪設想﹔豈但廣東艸已也。歐哲有言﹕『二十世紀之天下﹐一農戰之天下』。美以農業富國﹑徳以林業稱雄﹐其它各彊國亦莫不注意於農業之振興﹐提倡獎勵不遺餘力﹔若吾國不亟起直追﹐恐中國之亡﹐不在兵禍而在經濟也。有實業之責者﹐亦當猛省矣﹗廣東艸﹐形似■﹝艸馬﹞薺艸﹔產廣東﹐故名。少憩於農會作物標本室﹐內陳淡紅麻長丈餘﹐甚佳。臺灣有制麻會社﹐資本二百萬圓。次觀農捨﹑牛捨﹑豚捨﹐其種類多與臺北農事試驗場同﹐故不贅。

次至臺中公園及神社﹐經自來水蓄水池。池容四十萬立方尺之水﹔臺中人民一萬四千﹐一池水足供十小時之用。

酉初﹐至臺中中學校。此校學生有四百餘人﹐成績頗佳。少憩半晌。

酉正二刻﹐回宿丸山旅館﹔蓋臺中廳指定之迎賓館也。館內侍女見吾儕來﹐皆羅拜﹔其奉茶飯等物﹐皆以跪進。館中殊雅潔。臺中廳長饋柑子八枚。

十一日陰

卯初興﹐進早飯。卯正﹐偕諸友及虆西栗田確君﹝卽總督特派員﹞乘汽車。巳正二刻抵嘉義﹐嘉義廳長派員迎於車站。自臺中至嘉義﹐六十一哩二分。嘉義﹐屬南部臺灣。南部臺灣分三廳﹕曰臺南廳﹑嘉義廳﹑阿緱廳。計南部人民共一百三十九萬﹐業農者有九十五萬人﹐居總人口三分二﹔故南部以農業爲主腦。地勢﹐東部山嶽重疊﹐西南平坦。水田總面積有十三萬九千八百五十二甲﹝一甲二千八百坪﹐一坪三十六平方尺﹞﹐其每年收獲平均一百三十五萬一千一百三十石內外﹐一甲平均收十石。蔗田有五萬零四百五十七甲﹐每年能收蔗十七億九千四十一萬七千二百斤﹐制糖一億七千九百四十一萬斤﹝大正三年平均﹞。大正四年﹝按卽民國四年﹞﹐卽臺南一廳有十三億八千萬斤﹝大正三年僅五億五千九百五十四萬八千八十五斤﹞﹕其發達可想而知矣。其它出產﹐以落花生爲最﹐豆類﹑胡麻次之。嘉義樟腦甚富﹐已得特許制造者有五百竈﹐采腦二十萬斤﹑腦油五十二萬斤。又產竹﹐制紙每年可進八萬五千元。其制糖工場﹐嘉義制糖新式工場十一所﹑攺良糖廍八所﹐其壓搾力有一萬六百九十英噸﹔一年可出蜜糖一百二十六萬三千七百八十擔﹑含糖五萬三千九百七十五擔﹐計共一百三十一萬七千七百五十五擔。臺南新式工場十一所﹑攺良糖廍一所﹐其一晝夜之壓搾力七千二百九十噸﹐其運搬鐵道凡二百四十六哩﹐一年產額一億四千六百五十三萬四千斤。阿緱廳新式工場二所﹑攺良糖廍六所﹐其壓搾力四千七百十三噸﹐一年產額四十萬斤。其制糖會社﹐資本百萬元以上者七﹑六十萬元之會社一。玆列表如左﹕

其它尙有攺良糖廍十五所﹑舊糖廍十四所。其南部產糖之富﹐觀此可想見矣。此外﹐又有制水會社工場三所﹑菠蘿罐頭工場二所﹑精米工場三十所﹑鐵工場三所﹑酒造業二十七所﹐又油造業多所。其物產之富﹐又可想見矣。嘉義戶口計十一萬四千八百五十四戶﹑五十六萬四千七百五十五人﹐內本島五十五萬二千一百六十五人﹑大陸七百人﹑日本一萬一千八百八十七人。

午初刻﹐至嘉義廳﹐廳長各贈紀念片三張。

次至營林局阿里山制材廠。阿里山在新髙之西側﹑在嘉義廳之正東﹐相距七﹑八十里﹔位北緯二十三度半之回歸在綫﹐海拔﹝超出海面之髙度也﹞二千八百餘尺乃至八千七百尺之間。最富良材﹐純屬扁柏﹑紅檜林﹐世界罕有其比﹔或稱爲「三億寶藏」﹐或稱「無盡藏之森林」。昔屬關鑰﹐巨木陰翳。前六﹑七年﹐藤田組合資二百萬元欲辟此山﹐以運材不便﹐未見成功。至明治四十三年﹝按卽淸宣統二年﹞繼其業﹐歸總督府官營﹐更投資三百七十萬元。先築阿里山鐵道﹐大正元年﹝按卽民國元年﹞十二月全綫四十一英里告成﹔一條鐵路開千古之關鑰﹐今將見怪偉巨大之良材﹐朝夕集於嘉義之貯木場矣。廠內發動機最新式﹐一分鐘能旋回三千六百轉。其貯木場所有木材均五﹑六尺圍﹐一見便知其爲古木也。貯材場有起重機﹔內分制材室﹑動力室﹑漧燥室﹑鋸機室﹑修理室﹑仕分室﹝又分送入﹑送出臺﹞。鋸機有豎鋸﹑圓鋸﹑帶鋸﹑橫鋸四種。自貯材場送入木材﹐依制品之種類﹐漸次移送至各種鋸機間極爲快便。修理室內有自動磨鋸機﹐其裝置甚巧。據云此機購自美國﹐價值頗貴﹔在日本國內絕無僅有者。

阿里山中標髙二千二百尺之處有一紅檜巨木﹐亭亭摩天﹔周圍有六十五尺﹐直徑二十尺七寸﹐枝下四十五尺﹐全長百三十五尺。傳云已生長有二千餘年﹐今日人稱爲「神木」﹔圍以鐵柵﹐樹上飾以神繩。玆錄詠阿里山詩一首如下﹕『山外有山髙幾千﹐白雲深鎖萬斯年。吼風老檜濤翻海﹐駕霧輕車焰迫天。伐木丁丁謀允若﹐兔置肅肅用何愆﹗紅塵不到乾坤別﹐嵐翠撲衣人欲仙』﹝中瀨溫嶽﹞。

新髙山爲臺灣第一峻嶺﹐絕頂有三峯﹕一﹑嘉義新髙﹐卽所謂中峯﹔最髙﹐海拔一萬三千零七十五尺。二﹑臺東新髙﹔三﹑岸斗新髙﹕各髙一萬三千尺。卽日本最髙之富士山﹐尙無其比﹝富士山髙一萬二千四百尺﹞。往時﹐吾國稱爲玉山﹔自歸日後﹐始更名新髙﹝「臺灣府誌」記﹕『此山有言三峯並列﹐奇幻瑩澈﹔終歲雪封如紗籠香篆。有時晴明﹐乃得見﹔頃刻﹐則雲霧復合矣』。又曰﹕『玉山在山中﹐諸邑望之如太華積雪﹐瑩然可愛﹔非眞有玉可采也』﹞。現山頂日人設置一大气象觀測所。此山植物之配分﹐山麓爲熱帶林﹑中腹爲溫帶林﹑山頂爲寒帶林。有詩一首﹕『雍雍皇風偃八蠻﹐賜名天子麗龍顏﹔芙蓉以外新抽頂﹐儼立扶桑第一山』﹝朝比柰河南﹞。

未刻﹐至嘉義公園﹔園在嘉義之東。園內綠樹蓊郁﹐淸泉滚滚流下﹐誠足怡情爽目。

次至嘉義林業試驗場﹐場與公園相連。此場多植橡皮樹﹐成績頗佳﹔植五年後﹐卽有收成。其最佳種名ＰａｒａＨｅｖｉａｂｒａｇｉｌｉｎｓｉｓ﹐產南洋。取液法﹕從根部用刀割樹皮如Ｖ形﹐以杯盛其液。每日於黎明時割皮﹐至日出而止﹔蓋日出則液少也。隔一日割一次﹐每次收液殆一錢﹔樹之大者﹐每日可收一斤以上。將原液加百分一醋酸﹐水分離脫﹐卽成粗制護謨。又有綠珊瑚﹐屬大戟科﹔樹液中含有一四。八八六之彈力護謨。間植香水茅﹐一年可割取三次。割取後﹐用刀切斷長殆二﹑三寸﹐然後置釜內蒸餾﹔其法與制樟腦同。其蒸餾液﹐卽爲香水之原料。護謨價﹐每斤值一元六角。近公園﹐有乾隆帝禦筆福康安之碑文。乾隆五十一年﹐海盜林爽文作亂﹐彰化﹑淡水﹑鳳山諸城皆陷﹐諸羅縣危在旦夕﹔福康安率兵討之﹐克復諸城﹐大破賊軍。乾隆帝嘉之﹐爲建設生祠﹔且攺諸羅爲「嘉義」﹐以彰其功——嘉義之名自是始。此碑卽建生祠時以著其事也﹐用滿﹑漢文字記之。今生祠𨿽毀﹐而碑尙存。玆記其碑文於下﹕『三月成功速且奇﹐紀勛合與建生祠﹔垂斯琬琰忠明著﹐消彼萑苻志默移。臺地期恆樂民業﹐海灣不復動王師。曰爲曰毀似殊致﹐崇實斥虛政在玆。乾隆五十三年仲秋月禦筆』。

次至嘉義神社。神社與試驗場相鄰﹐建立於大正四年﹝按卽民國四年﹞五月﹐十月竣工﹔其建築費總共三萬六千餘圓。土地髙燥﹐檳榔樹圍繞神社﹐風致嫣然。

申初﹐至嘉義尋常髙等小學校。少憩於應接室﹐進果餌。校長言﹕『日前閱報﹐知諸君南來而不意辱臨敝校﹔今蒙光降﹐俾鄙人得與諸君相見﹔亦幸中之大幸也。顧有一言以進諸君﹐想諸君亦當原諒也。中﹑日同屬黃種﹐有唇齒之相關﹔見中國如此危狀﹐吾日人未嘗不深嘆惜﹗蓋吾日國民亦深皆中國能自彊﹐同攜手優遊於東亞之大陸﹔不特黃種之幸﹐亦亞洲之幸也。至今年五月之交涉﹐非出全國人民之公意﹔不過出政黨一﹑二人之野心﹐以傷中﹑日之和好耳。故吾日國民﹐至今猶多排斥之。惟冀諸君幸毋誤會』云云。申正﹐告別。

經嘉義米谷公司工場﹐內有磨榖機﹑舂米機﹐皆藉石油發動機自動。磨榖機一日可出米六十俵﹐一俵一百五十二斤。舂米機一臼容米八斗﹐舂一日卽成上等白米。一具機﹐計共價二千元。

申正三刻﹐乘快車﹔酉正一刻﹐抵臺南。自嘉義至臺南﹐計程三十七哩﹝一哩合二里八分﹞。宿臺南旭館﹐亦臺南廳指定之迎賓館也﹔其雅潔﹐勝丸山旅館。臺南爲南部大都﹐昔鄭氏據臺灣﹐以此爲首都﹐稱承天府。人口之繁﹐爲三廳冠。大正三年﹝按卽民國三年﹞調查﹕有十二萬零七戶﹐有五十八萬一百十七人﹔內本島五十五萬五千二百二十二人﹑大陸二千六百四十七人﹑日本二萬二千二百二十五人﹑朝鮮三人﹑外國二十人。臺南輸入文化最早﹝臺灣文化之起點﹐先澎湖﹑次安平﹑次臺南﹐由臺南漸移至北部﹞﹐故其教育亦冠絕南部﹔有臺南中學一所﹑公學四十三所。此外﹐有乙種商業二校﹑乙種農業一校﹑修學四年期之公學四校﹑分教場十六校。總學級數一百六十五級﹐就學男八千一百六十六人﹑女一千零七十三人﹕總計九千二百三十九人。其它尙有私塾八十五所﹐學童三千二百人。又有私團幼兒園﹑夜學校﹑盲人教育所﹑外國人設立長老教中學校﹑同女學校﹑福音書院等多所。臺南地處熱帶﹐單衣可以禦冬。惟瘧癥極盛﹐其傳染以蚊虫爲媒﹔故宜愼之。吾國人民移住臺南者﹐在明萬曆年間﹔至淸初中國南方大亂﹐遷臺避難者日益眾。辟市街自荷蘭始﹐且築有赤嵌城﹝今稱紅毛城﹞﹔今日人皆攺築馬路﹐交通甚便。

十二日陰

卯初興﹐進早飯。辰初﹐偕臺南廳特派員及栗田確君同至開山神社﹐經北白川宮禦遺迹及孔子廟。北白川宮爲日本之皇族﹐卒於此地﹔故畱此以爲紀念。臺北亦有北白川宮神社﹐卽所謂「臺灣神社」是也。孔子廟建設於明永曆二十年五月﹐爲鄭成功之參軍陳永華協同紳商而建立者也﹐所謂「鄭藩之國學」﹔爲全島第一之文廟。門首有匾額﹐書「全臺首學」四字。廟之東有明倫堂﹐堂之東有朱子祠﹔廟後有文昌閣。今大成殿及其它一小部﹐假爲臺南第一公學校捨。開山神社﹐卽延平郡王鄭成功祠之更名也。吾國謂「專祠」﹐日本稱「神社」﹔原延平王開臺鼻祖之意﹐故名開山神社。同治十二年十月﹐欽差大臣沈葆楨奏「議建延平郡王祠」﹐得禮部覆準﹔建立於光緒元年﹐門首題有「奉旨祀典」四字。至明治三十年﹝按卽光緒二十三年﹞二月﹐攺稱開山神社。正殿﹐有成功塑像及神位﹔至則向神殿而三拜之。後殿﹐祀鄭成功生母田川氏。左有監國祠﹐祀鄭克■﹝臧上土下﹞及其夫人陳氏﹔右寧靖郡王祠﹐祀寧靖郡王及五妃。東西兩廡﹐安置鄭氏部將五十七人。大正三年﹝按卽民國三年﹞﹐募集三萬六千圓大加修葺﹐殿宇煥然一新。據言日人亦崇拜延平王﹐於每年四月舉行祀典一次。內匾額甚多﹐有海軍大將樺山氏書「力挽狂瀾」﹑前署武平知縣盧紹昌書「前無古人」。殿後有延平王愛梅一株﹐植於園中。據云延平王最愛梅﹐此梅爲王平生所最愛者﹔故遺存﹐且嵌石以圍之。全臺此株外﹐亦罕見﹐蓋臺不宜梅也﹔亦奇矣﹗時至歲寒﹐百花凋殘而梅獨榮盛﹐成功愛之﹔蓋以其性與己相類﹐其韻事足與陶菊﹑周蓮並傳千古矣。又有經成功手植槐樹一株﹐狀甚古。又有成功眞筆字一幅。凡英雄遺下之物﹐日人皆一一保存﹐卽所以勉有功﹑勸有徳之意也。見其物而思其人﹐不覺肅然起敬。成功以弱冠妙齡﹐見時局阽危﹐投筆從戎﹐慨然以社稷爲己任。迨江南喪師﹐知一木難支﹐於是據臺灣﹑逐荷人﹐存明朔於已絕而傳之三世﹝成功卒年三十九歲﹞﹔非千載之大英雄歟﹖其血食千秋﹐不亦宜乎﹖未幾﹐臺南撮影部爲吾人拍照以畱紀念﹐社僧亦與焉。社僧服明服﹑冠明帽﹑著木屐﹐儼然一明之遺民﹔繼贈開山神社紀念片三張﹐受之而別。

經臺南苗圃﹐至臺南中學校。此校成立於大正三年﹝按卽民國三年﹞﹐學生有二百餘人﹐校所殊淸雅。校長贈紀念片各三張。

巳正二刻﹐乘汽車﹔午正二刻﹐抵打狗﹐打狗支廳特派員迎於車站。自臺南至打狗﹐計程二十八哩八分。全臺幹路自基隆始﹑至打狗終﹐計全長二百四十六哩八分。打狗與基隆﹑淡水﹑安平﹐俱開港於咸豐八年。安平﹑打狗﹐俱爲南部之良港。安平港開辟最早﹐爲全島文化之起點。大正三年﹝按卽民國三年﹞度之貿易﹐輸入貨物價格八十二萬三千三百四十七圓﹐輸出貨物價格三十四萬五千八百十四元﹔移出日本國內貨物價格一百三十七萬二千餘圓﹐移入計有六百三十七萬一千餘元。蓋安平爲日本神戶﹑橫濱與打狗之航行綫及臺灣沿海航行綫之寄港地也。打狗距安平二十五海里﹝一海里合六千零八十尺﹞﹐與北部基隆對峙﹔爲神戶﹑橫濱航行綫之終點﹐亦臺灣沿海綫之寄港地。往時港口甚淺﹐卽大眼船尙不能進港。自明治四十一年﹝卽光緒四十三年﹞大興築港工事﹐繼續六年間共費四百七十二萬元﹔自大正二年﹝按卽民國二年﹞起﹐預核十二年費共一千二百七十八萬四千元。加深三十尺﹐出入口﹝旗山與打狗山對峙如門戶﹞廣一百五十間﹑深一百尺﹐口外航路綫廣一百六間﹐港內面積有三十六萬坪﹝一坪三十六方尺﹞﹐岸綫長一千零三十間﹔一萬噸船可容二十艘﹐一年可運貨九萬噸。現今已成岸綫有四百八十間﹐三千噸船可容七艘。每年輸出糖四億七千萬斤﹐每百斤價值十六元左右徵稅五元﹐計總稅二千三百五十萬元﹕此打狗稅務之最大宗。打狗港往時不能泊船﹐今則汽船可以自由出入﹐將來可容一萬噸船二十艘﹔其繁盛日進﹐預可逆料﹕此人工變遷地勢之效也。

次觀貨倉之室內﹑室外起重機。此機藉電力自動﹐送出﹑攜入極快便。起三十俵﹝一俵百斤﹞之貨﹐用三十馬力機﹝有四種﹕一送出機﹑一迎入機﹑一運貨機﹑一自動機﹞。一具機﹐每日可起貨一千噸﹝普通七百五十噸﹞。機有二具﹐共築費三十五萬元﹔且敷設有鐵道。

次乘輪至旗後街。旗後街﹐昔爲打狗舊市﹔以街後有旗山﹐故名。旗山後有防波堤﹐過山洞而往觀焉。因海波甚巨﹐船舶出入多不自由﹐故築此堤以抑波浪。至則察其築堤方法﹐用洋灰磚重疊沈入海內﹝每塊重十噸﹞﹐出至水面二﹑三尺﹔然後用洋灰敷築其上﹐殊堅固。堤之兩旁﹐亦沈多塊洋灰磚至髙出水面爲度﹐用殺波力以防衝壞堤身也。堤上又有多數通气孔﹔蓋恐波浪驟入﹐空气膨脹暴裂之故也。據云﹕築堤後﹐船可任意出入而無他虞﹔功亦偉矣。山腹鑿有洞穴﹐深殆三﹑四丈﹐專爲築堤之用也。繼登旗山頂﹐頂有吾國舊炮臺存焉。栗田確君指門上破孔而告之曰﹕『此爲中﹑日交戰時被日艦穿破之彈痕也』。余聞之﹐殊以爲恥。打狗有炮臺二座﹐淸光緒元年副將王福祿聘英國技師而建築者也。至頂﹐觀海濤洶湧﹔想錢塘八月怒潮﹐當不是過。旗山對面有打狗山﹐昔稱打鼓山。因「鼓」與「狗」音相似﹐故轉名爲打狗山﹔打狗亦以此名。打狗有八景﹕一﹑「旗山夕照」。旗山自頂蜿蜓而下爲海中半島﹐角尖如旗﹔故名。當夕陽西照﹐可察小琉球之島影﹔俯察旗後街屋宇比櫛﹐水中燈影閃爍如星﹐一勝景也。二﹑「埕埔曉鷺」。埕埔一帶之鹽田﹐當曉霧東升﹐白鷺上下翺翔﹐眞一幅之活畫也。三﹑「猿峯夜雨」。打狗山多猿﹐一名猿峯﹔山影黑沈。當瀟瀟夜雨時﹐有猿聲斷腸之感。四﹑「戍樓秋月」。旗山頂﹐有吾國舊炮臺一座﹔當月白風淸時﹐不覺有金風玉露之感。五﹑「汀港歸帆」。際斜陽夕照﹐暮煙香霞之間有三五白帆忽見忽隱﹐亦奇觀也。六﹑「鼓灣濤聲」。當海濤洶湧﹐其怒號聲如兩軍旗鼓之相搏擊。七﹑「江村漁歌」。旗後街半島之長汀曲浦﹐漁船如織。八﹑「太平頂山」。山距鳳山驛里許﹐爲鳳山八景之一。山中有金面盆﹑淸水巖﹑石翁媼﹑石鴝鵒﹑石鐘﹑石棋盤﹑仙人迹﹑獅喉等十三勝景。有陳輝詩一首﹕『滿山春樹鳳毛張﹐石潤嵐寒接大荒。翠竹低橫三社遠﹝鳳山居分爲三莊﹞﹐黃紗倒接一溪長﹝山近淡水溪﹞。猿啼雨外空云岫﹐鷺宿煙中靜野塘。畫意誰知從此得﹐可堪登眺暫相將』﹖

申初二刻﹐至公會堂﹝堂名「萬古傳」﹞。以部長楠田君喜吾人來﹐邀入少憩﹐亦其一片好意也。公會堂在打狗山麓。有所謂桄榔樹者﹐爲棕櫚科之植物﹔外觀甚似鐵樹﹐其葉及根可爲救荒用。未幾﹐進果餌。申正﹐告別。

次至臺南打狗檢糖所﹔所以檢糖質之多寡及良否而評定其價格也。此外﹐如肥料﹑土質有關於蔗之栽培者﹐亦研究之。內有分析室﹔室內有計算器﹑白金鍋﹝以白金不易融解也﹞﹐用爲分析種種。又有冷气機室﹔蓋分析之結果不能差之絲毫﹐顧空气之冷熱無常而器械亦因之有脹縮之異﹐故須用冷气以調和之﹐使气溫惟一不變。此機與造水理同﹐亦用壓力使之气冷﹝壓力須用一百七十磅﹐用阿莫尼亞液﹞。計算器中有倍數機﹐甚奇巧。機有１２３４５６７８９數碼﹐如某數乘幾﹐先排列某數﹐然後轉輪機﹕輪一轉﹐卽得某數一倍﹔輪二轉﹐卽得某數二倍﹔三轉﹐得三倍。依次遞增﹐以達吾所欲求之數而後已。學術愈進步﹐其器機誠有不可思議者。次觀瓦斯制造室﹔蓋分析須用瓦斯燈﹐其消耗甚巨﹐故自制瓦斯以應不時之需。其法用煤炭置釜內幹餾﹐所出之气爲瓦斯气體﹔用鐵管導入第二室冷卻﹐分析木兒油﹔再通過酸化銅消毒﹝蓋瓦斯中之毒气與銅化合﹐成酸化銅﹞﹐再導入測气表﹝用測气體之量也﹞﹐再導入冷卻釜以水注之﹐卽得淸潔之瓦斯﹐貯存於瓦斯槽內。用時﹐開栓卽得。其幹餾後之餘滓﹝稱確若斯﹞﹐仍可爲燃料﹕故造瓦斯之利甚厚。

未幾﹐打夠山營林局之助手員來述打狗山造林梗槪﹕打狗山往時童山濯濯﹐𨿽有造林亦不能繁茂﹐終歸枯死而已。近年來林學家竭力研究﹐利用六﹑七﹑八三个月雨期爲造林期﹔蓋打狗山土瘠性燥故也。自明治四十一年﹝按卽淸光緒三十四年﹞起﹐每年造林三十甲﹔今已有八年﹐間多直徑七﹑八寸。年來成績頗佳﹐枯死率不過百分之十五而已。其造林目的有三﹕一﹑水源涵養﹔二﹑砂石扞止﹔三﹑漁附林。酉刻﹐告別。

至打狗車站﹐用晚餐於某旅館。戌刻﹐乘汽車回臺北﹔打狗廳特派員及楠田君來送行﹐相揖而別。宿車內﹐至次日辰刻至臺北。

十三日陰

辰正﹐回林本源第一房事務室﹐進早飯。擬定本日回省﹐以輪船延緩一日﹐故攺期十四。

午飯後﹐參觀制茶。其制法﹐多與土制同。其粗制法﹕生葉摘下後﹐置空气流通處﹐上下攪動﹔待葉軟熟﹐然後置釜炕幹﹐卽成粗制茶。運至茶行﹐再加精制。其法﹐先炕四小時﹐滲入茉莉花﹝茉莉花浸水中一夜﹐然後滲入﹞﹐再炕十二小時﹔取出﹐簸去花片﹐再炕六小時。其茉莉花之配分﹐殆十分之三。臺北中茶葉價﹐每箱值十二元左右﹝一箱一百包﹐每包四兩﹞。次觀其炕室﹔地下置炭盆﹐炕釜置盆上﹐溫度甚髙﹐不時攪動。次觀包茶葉﹔每人一日能包二﹑三千包﹐每百包工資七十錢。

次至博物館及分館。分館中有名爲食蛇獸者﹐專以食蛇爲生﹔形似鼠﹐較大。有南洋土人之石幣。其它物類甚夥﹐迫於時﹐不暇徧覽。

次至圖書館。藏書甚多﹐古今中外書籍皆備。是日閱書者﹐有十餘人。管理藏書室﹐有婦女數人。圖書館以資國民間暇之考究﹐俾學者常得課外之學問﹔貧而不能購書者﹐亦能增其知識。故教育之良否﹐恆視圖書館之大小。余曾閱梁任公「新大陸遊記」﹐美國圖書館最大﹐富者常捐數百萬金以充費用﹔蓋以圖書館爲功徳場也。又﹐各學校皆富有藏書﹐以備學生不時之考究。故美國國民無人不學﹐無學不精﹔此圖書館之效也。臺北圖書館門首﹐置有日﹑俄戰利品大炮數座﹐蓋以示國民不敢忘武備之意也。

申刻﹐至權度課﹐爲檢查度量衡及總發行之所也。據云﹕臺灣往時權衡至不一律﹐與中國同﹔爭端時起。歸日後攺用日本權衡﹐舊有權衡皆廢無存﹐爭端遏絕﹔此權衡一統之效也。蓋爭端起於不平﹐平則無爭﹔此自然之理。吾國權衡至爲複雜﹐甚至因地不同﹑因人不同﹔不但常啟釁爭﹐工商亦諸多不便。有政治之責者﹐當亟亟攺良而使之統一也。內有檢定度量器﹑檢查比重器﹑檢查寒暖器。度量標準器以力克拉﹝金屬﹞合白鋼鐵爲之﹐蓋此爲金屬中最小之脹縮力故也﹔極貴重﹐不能誤差毫末。嘗置於金匱中﹐匱下數丈之深處皆以洋灰築之﹔𨿽地震﹐亦不受動。此課年可出十七﹑八萬元。

酉刻﹐回寓。晚檢束行裝﹐定翌早乘船回國。

十四日陰

寅刻興﹔漱洗畢﹐進早飯。卯初﹐往臺北養蜂園﹔蓋專以養蜂爲業也。內有二﹑三十箱﹔據云一箱每年可出六﹑七十金﹐本微工省而利又厚﹐此實農家副業之最善者。蜂﹐皆屬意大利種﹔每箱蜂值二十金。其采養法﹐皆與吾國不同。其箱分爲十二隔板﹐一箱僅限一蜂王。蜂王身長翼短﹐與工峯異﹔日可產子二﹑三千。一箱日可采蜜二﹑三斤。臺北正月至五月爲采蜜期﹐蓋以此數月多花故也。箱置地面磚上﹐至春用隔王板分殖。其出蜜﹐用機旋轉﹐以遠心力使蜜流出﹔一瓶可值四百錢。惟出蜜時﹐板上當畱些蜜塊爲其食料。迫於時﹐匆匆告別至車站。

辰刻﹐乘汽車﹔巳刻﹐抵基隆﹐登「湖北丸」輪船。以尙有餘暇﹐復至基隆市﹐觀木村組第一貯炭場。

次至三井田寮運煤所。礦所在八堵﹐相距七﹑八里。用鐵索運煤﹐藉汽力自動﹔過山處設有活輪。索用雙環式﹐煤以筐盛之﹐筐附索上﹔煤由八堵運來﹐以空筐還之。送往迎來﹐連續不絕﹔亦便矣。

次至木村組炭礦第三場。用單式鐵索運煤﹐長有二千尺﹐機力有二十噸﹔礦坑勾配二十度﹐坑深一千六百尺。坑內外築有輕便鐵路﹐專爲運煤用。其運搬法﹕以鐵索之一端系盛煤車上﹐他端系機關上﹔機關一開﹐送往迎來惟吾所欲。每車盛煤一千斤﹐一次可運七車﹐計日可運煤十五萬斤。原有炭量六十六萬噸﹝一噸一千六百八十斤﹞﹐已掘出炭十六萬噸﹐尙有五十萬噸﹔煤亦富矣。坑內敷設﹐間二百尺有一水平道﹐其通气法用吸筒﹔又由隔山導入蒸汽管﹐以暖坑內之空气。又用吸管﹐抽出坑內之水﹔蓋坑內多水﹐一分時吸出水有十五立方尺。

次至基隆公園。憩坐半晌﹐回至車站﹐進幹點。

未刻﹐登輪。是日三等艙搭客甚多﹐幾無餘隙﹔船長以頭等艙接待吾人。申刻﹐開駛。風浪大﹐船極簸動﹐同人間多作嘔﹔蓋亦苦矣。

十五日晴

卯刻﹐抵長門。以擱淺待潮﹐延至未刻進馬江﹔得陳先生嶽超噩耗﹐極爲痛悼。先生沈靜若處子﹐學問淵博﹐誨人不倦﹔持躬接物﹐一秉於禮﹐未嘗以盛气加人。余嘗與友言﹕『新學中欲求一誠朴謙厚如先生者﹐實不可多得』。今竟不壽﹐「天福善人」之言﹐亦有時未可信也﹔悲夫﹗

申初﹐換乘小輪﹔申刻﹐至泛船浦登岸。戌刻﹐回校。

此次遊臺﹐𨿽所見不少﹐而風雨饑渴亦備嘗之矣﹔然後知學問事業﹐非可安坐而得也。語云﹕『憂勞足以興國﹐逸豫足以亡身』。況際此國家多事之秋﹐正吾人臥薪嘗膽之日﹔長歐美﹑雄東洋﹐安知不待吾人爲之﹗所以歷艱辛而志不稍餒也。又歷觀古今中外之英雄豪傑﹐皆出於艱難困苦中﹔未見有飽食暖衣而可成英傑者。有志者事竟成﹐幸毋自暴自棄以負天地﹑父母之生我也﹗爰書以自勗。臺灣旅行記二劉範徵

總論

臺灣崛起東海﹐吾國沿岸之第一大島也。自有明辟艸萊﹑化榛狉﹐風土良佳﹐山川大好。明末之後﹐鄭成功據之﹐猶存明朔於三世。鄭氏善撫﹐民心日歸。卒以成功之孫用人不善﹐康熙之世﹐遂入於淸﹔吾不爲鄭氏惜﹐爲臺灣數百萬同胞弔。倘長爲鄭氏守﹐何致今日爲他人奴隸哉﹗吾於是又嘆二千方裏之大島﹐淸季視之不甚惜﹐舉以與人如棄艸芥﹔不知臺灣土地之廣﹑沃野之多﹐非威海﹑旅順﹑大連可比也。且東海之中﹐臺灣﹑澎湖與福建成犄角之勢﹔臺﹑澎已割﹐福建孤立矣。今春交涉﹐吾閩驚慌獨甚者﹐非無故也。國勢不振﹐嗟嘆何及﹗

惟臺灣土地沃衍﹐利於農﹔物產丰富﹐利於工﹔航路四達﹑交通便利﹐亦利於商。故日人得之﹐投資經營不遺餘力。至農業一途﹐足資考察者尢多﹔此吾校此次所以有旅行臺灣之舉也。十二月四日﹐在校首途﹔六日抵臺灣。同行者﹔學生四十一人﹑校長一﹑教員二﹐都四十四人﹔是爲吾閩學生旅行海外之第一次。十四日由臺返旆﹐十五日抵校。中間十日﹐由基隆乘汽車而臺北﹑而臺中﹑而嘉義﹑而臺南﹑而打狗。參觀事項﹐可分交通﹑農業﹑工場﹑教育﹑公益﹑名勝各部而說明之。惜記者筆枯墨陋﹐不能描寫盡致耳﹗

交通

基隆港﹕古稱雞籠﹐爲由閩來臺輪船之泊地﹑爲縱貫全臺鐵路之起點。六日晨﹐船抵此登陸﹔見港岸兩山回抱﹐港之外復有一山砥柱中流﹐成要塞之勢。港口築有防波堤。曩時大汽船不能入此﹔今則築港功成﹐𨿽絕大之汽船亦得入矣﹐且稱爲臺灣第一良港。

鐵路﹕自基隆迄打狗縱貫全島﹐綿亙二百四十六英里有餘﹝一英里等中裏二里八﹞。六日﹐由基隆乘火車抵臺北合十五英里二分﹐歷一時﹔越山渡河﹐穿隧道者四﹑過鐵橋者五。自車上歷望山側﹐見靑靑而不見濯濯﹐皆植茶﹔間有掘起處﹐則產煤炭。臺北辟爲一大平原﹐爲今之臺灣首治﹐臺灣總督駐焉。在淸時﹐亦設有巡撫駐其間。十日﹐臺督以免車費優待余等南遊。自臺北乘車抵臺中﹐合英里一百零三哩四分﹐歷時七點五十分。車行山谷間﹐穿隧道者不知其凡幾﹐過鐵橋者亦不知其凡幾﹔惟時而見車旁邃然幽暗﹐時而聽車下錚然異響。可知築鐵道時﹐頗費艱辛。臺北﹑臺中之間﹐有廳曰桃園﹔未出車。歷觀道旁田中多植蔗及甘藷﹐亦有作茶之苗圃者﹔山上則多植茶。在新壢﹐有機械制茶廠。據同行臺督派員栗田確君云﹕『附近之茶猶不足以供此廠之維持﹐政府每年津貼二萬元』。其獎勵實業爲何如耶﹗山上亦有植樟者﹔以气候適宜﹐故八年徑可五﹑六寸。左望山深林密﹐當必有生番繁殖其間。十一日﹐自臺中乘車抵嘉義﹐合英里六十一哩二分﹔歷時四點二十五分﹔不穿隧道。因自臺中以南多平原﹐鐵路得免於行山﹐惟過鐵橋數。中有一濁水橋﹐橋下水濁如泥炭﹔適於作物之生育與否﹐則不可知。然觀其兩岸已無不耕之田﹐殆無害於作物之生育耳。歷觀隴上呈蓬蓬之象者﹐皆蔗田。臺中﹑嘉義之東有新髙山﹐古稱玉山﹐爲臺灣最髙之山﹐海拔一萬三千零七十五尺。嘉義之正東有阿里山﹐爲大森林﹐現已開拓﹔海拔二千七百尺。本日傍晚﹐由嘉義開快車抵臺南﹐合三十八英里二分﹐一時半已到。車行平原如前。距嘉義哩許﹐立有北回歸綫標﹔自標以北爲溫帶﹐自標以南則熱帶矣。時仲冬﹐至此僅可穿夾衣。臺南爲淸時郡治﹐鄭延平郡王廟在焉。西南有一港﹐爲安平港﹔古稱安平鎭﹐延平郡王卽都此。十二日﹐由臺南乘車抵打狗﹐合二十八英里﹐歷二時五分。中又曾過一濁水橋﹐水濁如前。打狗之北數里處﹐有舊城﹔相傳爲紅毛番所築﹐卽荷蘭人也。此外有所謂紅毛灣﹑有所謂番子田者﹐皆指荷蘭人而言也。臺灣鐵路之干綫﹐卽由基隆至打狗止﹔由打狗再東至阿緱﹐其支綫也。此外﹐自大莆林至新港﹑北港間有進香鐵路﹐自嘉義至阿里山則有森林鐵道﹔若輕便鐵路﹐則多處縱橫。自基隆至打狗之鐵路﹐車行日往來十餘次﹔旅客本無多﹐特運搬之貨多耳。

打狗港﹕古稱打鼓﹐爲縱貫全臺鐵道之終點﹔輸貨出南洋各地之輪船﹐卽由此駛行。現尙築港未完﹐中可容三千噸之艦七﹔築完後﹐當可容萬噸之艦二十。港之出入口﹐不過百尺。左爲旗山﹑右爲打狗山﹐屹然對峙﹔形勢較之基隆﹐尢爲險要。港外左側有防波堤﹐以防風險。十二日由臺南至此﹐在打狗街停車﹐至中洲看室內起重機。乘小輪渡海灣﹐至對岸旗後街﹔穿旗山下築港工程隧道﹐卽防波堤之所在。時正午潮﹐海水奔騰﹐勢甚洶湧﹔爲堤所遏﹐巨浪不致入港口。旗山形如旗﹐故名﹔山新造保安林。山上有中國舊炮臺﹔甲午之役﹐被擊之彈痕猶在。炮臺門額有「砥柱天南」四字﹐「砥柱」二字已被擊去﹐國恥也。登時觸景傷情﹐因嘆險之不可恃﹔不然﹐日人何不修復之﹐而祗日事浚港﹐求交通便利哉﹗

室內起重機﹕打狗有之﹐基隆亦有之。在打狗者﹐當中洲之岸。室內之機有三種運動﹕一上下運動﹐二旋轉運動﹐三往來運動。每次可起二噸重之物於室內﹐由室內運出而放置於輪船上﹔且往來甚速﹐每日作業十小時﹐可起貨千噸。噫﹗巧矣。其所以有如此之機能者﹐蓋以十英里外有水力發電機﹐由三電綫引電力於此以助之震動也。打狗輸出品以糖爲大宗﹐故本日起重機所見﹐皆運糖。全臺每年出糖達四億七千萬斤﹐每百斤可賣十六元﹐統計稅金亦可得二千三百五十萬元﹔卽此糖稅一項﹐已可槪臺灣之富矣。

農業

臺北林業試驗場﹕由主事金平亮三君導往參觀。所植者若印度產之橡皮﹑若本地產之黑檀﹑若中國產之蒲葵﹑芭蕉及其它種種之林產物﹐皆旁豎以牌﹐識以名稱﹑產地及摘要﹔種類千百﹐不及枚舉。有所謂香茅艸者﹐類蘇茅﹐爲制花露水及香皂之用。有名Ａｂａｃａ者﹐似芭蕉而非芭蕉﹐原產菲律賓﹐爲制船綍之用。此外﹐有苗圃。用插木法者有榕苗﹐用播種法者有樟樹﹑有松﹑有桕﹑有胡桐及柿等﹐共十餘種﹔而一種之中﹐又分爲數品種﹐各附以標識及插木﹑播種時之時日溫度等。苗圃之旁有檳榔數株﹐形似棕﹐髙數丈。看畢﹐乃入新公園。其中動物頗多﹕在獸類﹐有猴﹑鹿﹑野豬﹑狗﹑羆等﹔在禽類﹐有鷹﹑鷲﹑孔雀﹑竹雞﹑山娘鳥等﹔在爬虫類﹐則有蛇。看畢﹐乃出。

臺北農事試驗場﹐由臺督派員栗田確君導余等至場參觀。至場時﹐先由主事鈴木君引入應接室。室內有匾額﹐書「禹稷躬稼」四字﹔彼亦崇拜吾國之禹﹑稷哉。後由鈴木君演說﹐校長翻譯。略謂﹕此場成立於明治三十年﹑﹝按卽淸光緒二十三年﹞﹐場內分爲數部﹕一﹑種藝部﹐專研究農作物品種栽培之事﹔一﹑農藝化學部﹐研究土壤肥料﹑農產制造等事﹔一﹑病理部﹐研究農作物病虫害之事﹔一﹑昆虫部﹐研究養蠶之事﹔一﹑畜產部﹐研究畜產飼養及攺良之事。此外﹐有農業講習部﹐講授農業學理及實驗﹔有學生二百人。有事務部﹐管理一切場務﹐文書﹑會計及雜務皆屬之﹔每年須將成績報告一次。又言﹕臺灣農業機關不僅此﹐卽臺北猶有林業試驗場﹑園藝試驗場﹐嘉義及恆春有林業試驗支場﹐臺南有糖業試驗場﹐安平鎭有茶業試驗場﹐各轄廳有殖產科﹑有地方農會﹐皆爲發展農業而設﹔臺灣農業進步若是者﹐非無故也。演說畢﹐卽導余等參觀。先觀講習部﹕有講堂﹑自習室﹑寢室等﹐與學校無異。次觀畜產部﹕據雲臺灣牛體格甚小﹐並於耕用上乏耐久性﹔今已以外國種攺良﹐得有體格肥大﹑耕用耐久之結果﹐誠農民之幸也。夫吾國之牛﹐猶臺灣之牛也﹔欲爲農業便利起見﹐可不急求所以攺良之乎﹖其攺良之法﹐亦不外畜產學所謂異種類繁殖法﹐以外國優良之牡牛與本國不優良之牝牛配合而攺良其所生之子也。柵內養印度牡牛數頭﹐種類カツゾレヂ爲﹐名稱爲バケン﹐角頗長﹐體格肥大﹐四肢甚髙﹐毛亦柔細﹔爲攺良種類之用。又有印度牝牛數頭﹐行乳汁﹑乳量試驗﹐研究其可供乳用與否。又ア｜ツセ種之花牛數頭﹐毛有花紋﹐云是本場產﹔不知畜產學所謂特秀遺傳﹐抑所謂妊娠中之感動所致﹖據雲臺灣之豬﹐亦以繁殖甚速而肉量不富﹐現正用良種行攺良法﹔其柵內之豬﹐已見有二﹑三百斤者。據云﹕山上養豬尢多。因時不早﹐未往觀。至其養雞﹐則分小雞﹑大雞爲二處。次過種藝部﹑作物病理部﹑農藝化學部。入標本室﹐內分內地參考品爲一列﹑九洲展覽會得獎之最優等米種爲一列﹑本島土壤爲一列﹑肥料爲一列﹑普通作物爲一列﹑農產加工品爲一列﹑被害作物爲一列。據云各陳列品多運赴臺南開展覽會未回﹔然所見猶甚夥。中有甘藷種子者﹐非熱帶地不能有﹔色黑﹐大約2mm。有攺良之蔥﹐長二尺許。有攺良之玉蜀黍﹐長七﹑八寸。有昆虫名Ｂａｔａｌｉａ者﹐產美利堅﹐能食吹棉介殼虫。農作物受吹棉介殼虫害時﹐卽須置此虫二﹑三匹於其上﹐卽可驅除淨盡﹔益虫也。養蠶所﹐卽本場所稱昆虫部者。初看其溫室﹐內有廣東蠶種﹔據云在廣東年可養七次﹐入臺灣來因气候較宜﹐可養八次。惟臺灣自十一月至翌年三月爲雨期﹐雨期中濕度太髙﹐固不宜養蠶﹔然夏期中溫度又太髙﹐還以此時養蠶爲適。又蠶種須經四十五度以下之寒冷一次﹐始能養育良好﹔臺灣無此溫度﹐故特設冷藏庫焉。冷藏庫﹐以機器造冰﹐使溫度降至零度下﹔是誠所謂「人巧奪天工」也。

臺中農會﹕據雲臺中之米﹐在日本爲最著名﹔又糖與米爲臺灣出產大宗﹐俱以臺中爲中點。故政府特別注意之﹐而農業之組織亦最爲完備﹕有試驗地﹑有苗圃﹑有桑園﹑有蔬菜試作地﹑有標本室﹑有畜產室。其苗圃中有試栽一種廣東艸﹐如席艸然﹔每年自粵省運入爲包糖之用﹐年需款二百萬元。今試栽似頗適宜﹐吾粵二百萬元之款將見失矣。其桑園嘗給與農民任意栽桑﹐不受租﹔因臺灣气候甚適於養蠶﹐用以促蠶業之進步。其苗圃之一部﹐又嘗讓與公學校爲實習場﹐以養成農業學藝。其標本室﹐陳列成績甚佳。臺灣麻數種﹐內有淡紅麻種﹐長丈餘﹐每段地年可收麻一百三十貫﹐用途爲粗制纖維﹔未知吾內地能植此否也﹖畜產室所養牛﹑羊﹑豬等﹐亦系供轄內地方攺良畜產用者。農會門外植洋槐樹二列﹐法用條播﹔一連數丈地左右排列﹐如二路軍隊然。圍之徑﹐可三﹑四寸﹔詢之﹐植僅四﹑五年云。

嘉義林業試驗支場﹕場在一山上﹐與嘉義公園相連。內多植南洋產橡皮樹。據云植後五年半以至六年﹐卽可取橡皮。因臺灣气候與南洋相差不巨﹐故較南洋祗須遲半年。然臺灣土地﹑勞力較易﹐故其利益又當勝之矣。其它香茅艸﹐亦植甚多。入事務所﹐場之主任出林產制造品數種與閱。一卽橡皮制成﹐一塊塊如薄豆腐幹然。其取之之法﹐每日須極早預備割皮之刀與盛液之杯﹐至黎明卽行取之﹐約二小時而止﹔若遲之則液少。取出後﹐將原液加百分一之醋酸﹐則水分脫離便成護謨﹝卽橡皮原料﹞。今其試驗場如橡皮業已試驗成功﹐確能於臺灣有經營之價值。其它熱帶植物如椰子等﹐則尙在試驗中也。一爲香茅油。其制法﹕取香茅置蒸餾器中﹐燃燒其下﹐其油液卽由蒸餾管中通過冷水槽而流出﹔最簡單之蒸餾法也。一爲Ｃｏｃａｉｎｅ油。其制法﹕取Ｃｏｃａ樹葉浸以揮發油取之。

打狗山造林﹕由打狗苗圃技手述其梗槪。略謂﹕打狗山造林﹐可分三目的﹕一﹑水源涵養林﹔二﹑砂石扞止林﹔三﹑漁附林。初以打狗山土質漧燥﹐臺督以爲終無成功之希望﹔後經林學家悉心研究﹐利用雨期中爲造林期﹐每年劃地三十甲爲造林地。今屆八年﹐中途被火阻滯﹔不然﹐將次造完矣。而植八年者直徑已達一尺五寸﹐而枯死者又不過百分之八﹑九﹐成績甚佳。曩時所謂不能成功者﹐今竟成功矣。所植多相思樹﹐因其爲熱帶植物﹐故臺灣多植之。又受海風處﹐往往不宜於造林﹐因海風含有鹽分故也﹔獨此相思樹﹐抵抗力甚見彊耳。旗山新造保安林﹐亦屬此木。保安林之目的𨿽爲保安﹐然有時亦可伐用。臺灣之相思樹多用爲薪炭﹐然大者亦可作用材﹔其質蓋甚堅也。言畢﹐謂時不早﹔不然﹐導余等至打狗山一觀。余等固請之行﹐卒以天黑路隘而止。又打狗山麓有一種鐵樹科植物﹐名桿榔樹﹐酷似鐵樹﹔其葉及根﹐可爲饑荒時供食用。此爲純然之熱帶植物﹐在臺灣惟臺南有﹐臺北亦無。

養蜂園﹕在臺北。其蜂爲純粹之伊太利種。蜂箱置地面磚上﹐共數十。據云﹕一箱每年可獲六﹑七十金。箱內分十二隔板﹐使易於營巢。每箱祗限一蜂王﹝蜂王者﹐後蜂也﹞﹐日可產子二﹑三千。至春﹐用隔王板分殖之。自正月起﹑至五月止爲采蜜期。采蜜時﹐已營巢之隔板一一置於旋轉機中﹐用遠心力將蜜吸出而巢不損壞﹔較之吾國﹐蓋甚進步矣。夫養蜂者﹐資本不多﹑用力亦省而獲利頗厚﹐亦一農業之良副業也。

工場

臺北總督府專賣局之樟腦制造工場﹕機械良多。樟腦分粗制﹑精制二種。樟油中亦可再分析而出樟腦﹐樟片滓則供燃料。

專賣局鴉片工場﹕與樟腦工場同在一處。其鴉片﹐有土耳其﹑波斯﹑印度三種。制有煙膏甚富﹐貯藏於箱﹔每箱裝二十貫﹝每貫六斤四兩﹞﹐可值銀四千。其煮煙法﹕用直徑二﹑三尺之銅釜﹐底用蒸汽炊之﹔煙臭達數里外。據云﹕全臺吸煙者尙有七萬七千人﹐計每年可銷三萬貫。嗚呼﹗當此戒煙時代﹐日政府何爲特設專賣局﹐任臺灣人吸煙者若是之盛耶﹖其居心可知矣﹗

臺北制酒工場﹕稱芳釀株式會社。內有精米機﹐由糙米造成精米者﹔每日可出精米十石。有造冰機。因臺灣气候頗熱﹐不宜造酒﹐故用冰室以防酒之腐敗。有洗米機。有浸米楻。浸米久暫﹐視溫度之髙低﹔普通浸一日。浸後置蒸甑﹐用蒸汽炊之。蒸恰好後﹐用冷水以殺其溫熱﹔與吾國曲酒制法尙同。有曲室。置蒸米其中﹐用蒸汽增髙其溫度﹐以助蒸米之醱酵而成爲曲。曲分紅﹑白二種。有酒娘釀成室﹐冷室也。溫度在零度下﹐入室數分時﹐寒不可耐。蒸米加曲﹐用水攪拌﹔置此十二﹑三日﹐乃成酒娘﹝日本名酛﹞。有成酒室。室內溫度在攝氏六度﹐用蒸米﹑曲﹑酒娘及水四種﹐分初添﹑仲添﹑多添而攪拌之﹐乃成酒。有淸澄室﹐溫度又降至零度下。溫度愈低﹐則其濁液愈得沈下。有貯藏室。其貯藏之楻﹐皆用木制﹔向者吾國謂木器不可藏酒﹐彼乃久藏而無害。據云﹕封酒時先布棉花﹐後再用木蓋而密封之﹐微生物乃不能入。有裝酒室。除裝酒外﹐洗瓶﹑貼標皆用女工爲之。觀畢﹐各得贈酒一瓶﹔瓶有商標﹐酒曰「蝴蝶蘭」。

專賣局臺北煙艸工場﹕內有原料加工場﹐有葉組場﹑有淨葉場﹑有研磨場﹑有壓搾場﹑有截刻場﹑有秤量場。若葉組場﹐則用女工多人。其它則機械甚多﹐若淨葉﹑若壓搾﹑若加油﹑若截刻﹐不下十餘種。所制之姻﹐曰「麟煙」。有卷煙機。卽取已截刻之煙放入機內﹐輪機一轉﹐卽成完全之卷煙﹐一條條如流水而出﹐非常迅速﹐每小時可出二萬條。至包錫紙及入箱﹐又別有一處﹔皆用女工爲之。附有條絲煙工場﹐制法與吾國尙同﹔有永定﹑龍巖各處煙工多人作業其間。

制糖工場﹕全臺共有二十餘處﹐已參觀者爲臺中制糖工場。據云﹕場成立於明治三十年﹝按卽淸光緒二十三年﹞﹐開辦費達五百萬。內有運蔗機﹑有壓搾機。運蔗機如梯然﹐一向由場外運入甘蔗﹐一向於場內運出蔗滓。壓搾機爲轆轤三對﹐各一對由汽力運轉而生壓搾﹔凡蔗必經三對之壓搾機﹐使毫無糖汁之存在。又至第三次﹐先有熱湯以渥之﹐使易於壓搾淨盡也。由是而糖汁入淸淨釜﹑入沈澱槽﹐更入三重之效用罐﹑一重之結晶罐﹐再過攪拌器﹑分蜜器﹐乃成糖。同時所出之糖﹐可分五種﹕一﹑冰糖﹐二﹑沙糖﹐三﹑黃糖﹐四﹑黑糖﹐五﹑白糖﹔卽第一糖﹑第二糖以至第五糖也。白糖多而冰糖少。此一工場中﹐每年可出糖二十四萬俵﹝每俵百斤﹞﹔而作業又僅在十一月至翌年五月之間﹐因六﹑七﹑八各月俱無蔗故也。所用之蔗爲羅斯巴及臺灣糖蔗二種﹐蔗與糖之比爲十與一之比﹔然其技師言﹕猶不敢遽云佳種。現臺南設有甘蔗試驗場﹐日從事研究﹔將來更有何佳種出﹐尙未可預言也。

營林局制材工場﹕在嘉義所制者﹐阿里山之材也。阿里山在嘉義之東﹐距嘉義四十英里﹐爲數千百年前之天然林。有生番生長其間﹐從無有以斧斤入林者﹔今日人一旦開拓之﹐獲林木之大且多﹐可想而知矣。設有森林鐵路以運木於此﹐其火車乃不能如普通之長且大。由山運來之木﹐先集於木場﹔大者圍可七﹑八尺﹐小亦四﹑五尺﹐盡屬紅檜。工場內﹐有鋸機室﹑有漧燥室﹑有制材室﹑有動力室﹑有修理室﹑有仕分場。其鋸機共分數種﹐卽有鋸大者﹑鋸小者﹑鋸直者﹑鋸橫者是也﹔厚薄則可任人所欲。其發動機爲最新式﹐於一分時能旋轉三千六百轉﹔𨿽絕大之巨木﹐一轉瞬卽鋸成一塊之板矣。其運木﹑運板﹐皆有機械。在貯木場之木﹐能自入工場﹔入工場後﹐能自上鋸機﹔鋸成板後﹐又能自循彼一方出﹕皆汽機使木板附著之圓軌旋轉不息﹐木材能滑流而下也。噫﹗巧矣。此機云是美國購入﹐在日本國僅此處有此設備。

嘉義米榖公司﹕以機器造米﹐每日可出米自六十俵至一百俵。其機械爲脫殼器一﹝卽櫳器﹞﹑精米器四﹝卽舂器﹞及淨米器一﹝卽風車﹞﹐同一石油發動機﹔可謂簡單而便利矣。

打狗檢糖所﹕有分析室﹐分析糖之成分而所含糖分之多少及混合物之良否。有白金杯﹐爲貴金屬﹐不易融解﹔置燃燒中﹐爲分析時之用。附有造冰室及瓦斯制造室。瓦斯之制造﹐本擬於臺北瓦斯燈公司看之﹐以迫於來南不克﹔不料於此得見之。似頗簡單﹕爲一極大之鐵竈﹐置煤炭其中﹐不使流通空气﹐而以煤炭燃燒其下﹔於是鐵竈中之煤炭因不通空气已不能燃燒﹐復受極端之熱度﹐乃變爲气體——卽瓦斯﹐由蛇管而入貯藏桶﹐可隨時取之。而其所殘之煤炭﹐猶可供燃燒用。以此度之﹐盛產煤炭之處點瓦斯燈﹐當較點電燈爲便利矣。

臺北錦祥泰制茶公司﹕以人工制茶﹐如舊法。燻茶時﹐加以茉莉花﹔俟香透入攪拌後﹐檢出焙漧﹐載入箱。輸出南洋各地﹐每箱一百包﹝每包四兩﹞﹐可值一十二元﹔銷路甚廣。

基隆煤炭工場﹕有二﹐一木村組﹐一三井組﹔十四日歸程中觀之。先觀三井貯炭場。遙見煤炭載入鐵桶﹐由山頂能陸續循環自下﹔所以有如此之機能者﹐爲一粗大之鐵■﹝糸索﹞藉電力之助﹐一向運炭下﹑一向運物上﹐旋轉不已耳。次觀木村組。炭礦所有礦洞﹐深一千六百尺﹐內成二十度之傾斜體﹔取炭其中﹐築有輕便鐵路建之上。其運之之法﹐裝炭於車中﹐距洞口數十武有機器室﹐室置鐵■﹝糸索﹞﹐借機力以曳之上﹔每次可曳車七輛﹐每車可裝炭一千斤。每日所出炭量﹐達一萬五千斤以上。其洞內則置有蒸气管以增進气溫﹐並許多吸筒以通入空气﹑排出礦水﹔不然﹐人亦不能生存其間矣。

教育

臺灣學校林立﹐學生多者一校至五﹑六百人﹐教育蓋甚普及矣。然小學則多﹐中學又甚少﹔各廳有設立之者成立亦不過四﹑五年﹐有尙在建築中者。據某所長云﹕『臺灣學生年齡有足與中學相當者﹐特程度不及耳』。又據某校長云﹕『臺灣學生向無中學程度﹐故無中學校。今有中學程度矣﹐中學校亦日以設立。我政府待臺民﹐蓋無異心也』。吾聆其言﹐不爲臺灣同胞幸﹐而爲臺灣同胞惜﹗學校之中日講忠君﹑日講愛國﹐蓋以爲日本政府也﹐非爲臺灣同胞也。彼欲使臺人與日人受同化作用﹐非在學校而何﹖小學校﹐每廳轄必有數十以至百餘所﹐多稱「公學校」。臺北農業講習所﹑工業講習所亦屬乙種﹐然設備及成績勝似吾國專門﹔學生畢業後﹐必能出其所學以營生活。中學校﹐所至如臺北﹑臺中﹑如臺南﹐俱有一所。又﹐臺北「國語」學校及醫學校﹐亦屬中學程度。

臺北「國語」學校﹕內分三科﹐曰師範﹑曰農業﹑曰「國語」﹔學生有三﹑四百人。初觀其博物標本室﹐陳列亦不過爾爾。次觀學生成績室﹐成績頗佳﹔作文﹑習字﹑日記﹑手工農作物﹐俱有陳列其間。次過體育場﹐有一班學生上體操課﹐練習徒手﹐精神活潑。又次觀農業標本室及作法室。所謂作法室者﹐教習脫帽鞠躬等儀式之室也。作法有教﹐無怪其學生自校中出﹐莫不恂恂有規矩。余等連日所至﹐見其小學生無論男女﹐遇同學必有禮﹐見官長亦必有禮﹔則中學以上無論矣。吾國﹐古文明國也﹔及至今日﹐曲禮式微﹐瞠乎落後﹐悲夫﹗於是左轉觀浴室﹑修發所﹑廚房﹑膳堂等﹐莫不潔淨而有秩序。上行經寢室﹑自習室﹐見其寢室之中甚簡潔﹐被一﹑枕一﹑席一外無長物。又過手工教授室及手工展覽室﹐成績之佳﹐閩省惟第一師範學校殆可及之。最後﹐乃由彼校教員導余等入一應接室﹐備茶點以款待﹐彼校長復出而道歉。

臺北醫學校﹕鄰設於赤十字醫院。內有一講堂頗大﹐約可容千人﹔據云爲臺灣第一大講堂。凡集會人數多時﹐皆借於此。院中有男病室﹑女病室﹐室各列榻櫛比﹐臥病者多人。有穿白衣之女子出入其間者﹐看護婦也。此外﹐患傳染病及肺病者又各有一室﹐以防傳染。而供看護婦休息坐臥者﹐有看護婦室。看護婦之名聞之熟矣﹐實則此次始見。外人醫院於看護必用婦人者﹐殆以婦人對於病者較能溫存故也。又充看護婦者﹐多靑年人。有通常看病室﹔非重病而不住醫院者﹐則日就此處看之。

工業講習所﹕參觀之時﹐先由該所長導余等至一教室而演說之。略謂﹕『諸君不遠千里而來﹐爲中國學生作本島第一次之旅行﹐不勝仰慕﹗夫福建與臺灣祗距一海﹐往來不過十餘點鐘﹐實業上聯絡進行非常便利。諸君爲農業學生﹐亦實業之一分子﹔此次來遊﹐望悉心考察﹗蔣來臺﹑閩實業之聯絡﹐實希望諸君焉﹗或有謂農業與工商不相聯屬者﹐不知農工商實有密切關系﹗何者﹖商之物品出於工﹐工之原料出於農﹔農業不振﹐工商斷無獨能發達之理。玆將本所之槪況﹐略爲諸君述之。本所稱工業講習所而不稱工業學校者﹐因非教育部所設也。本所以養成將來之工業人才爲目的﹐所講習之工業皆爲臺灣日用上所必需﹔自成立迄今﹐三年半矣。所內分爲機械科﹑電工科﹑建築科﹑家具及雕刻科﹑金屬細工科等。自公學校六年卒業來者﹐經試驗合格﹐收爲本所學生﹐三年乃卒業。今年五月卒業一班﹐均有相當位置﹐且成績優美。因之﹐人人爭欲插身本所﹐致有收接不暇之勢。本所設備尙未完備﹐開辦費已達十五萬元﹔迨建設完備﹐尙須十萬元。開應用化學科一班﹐亦猶有待』。言畢﹐詢之『此所程度系專門或甲種』﹖則答以乙種耳。時已十二句鐘﹐乃入應接室﹐出所攜之幹餱以果腹﹔所中並爲之備茶點﹐至足感也。午後﹐由所長引觀學生實習。初至鐵工場﹐見其學生皆束衣短袖﹐有鉗鐵者﹑有執錘者﹑有牽風鑪者﹐莫不儼然工人﹔有教員督課其間。惟機械甚完備﹐較之鐵肆中學之﹐又當倍易矣。如制板鐵﹐則用汽力﹔其餘制造各物﹐亦有特別機械。所長則舉某件爲某級學生作﹑某件爲某級學生作﹔若刀斧﹑若農具及其它日用所需之鐵器﹐皆成績良好。又言所制之器俱有人預約﹐一制成﹐卽取去﹔故所存無幾。次過電工場﹐其學生於制電燈﹑電話﹑電扇﹑電車等﹐電气器械皆能之﹔所長命學生以電气運轉電車與閱。又次過仕上工場﹑鑄工場﹑木工場﹑家具工場及各科制圖室﹐俱有可觀。又至一處見築室﹐而棟宇已立﹑榱桷未完者﹐新起之自習室也﹔據云﹕『亦本所建築科學生自爲之』。噫﹗此非所謂乙種工業講習所乎﹖而學生之校捨﹐學生能自爲也﹔學生實習之出品﹐有人預約也。不知吾國專門學校﹐較此爲何如﹖

臺北中學校﹕規模宏敞﹐校捨軒昂﹔學生約有五﹑六百人。校內分教室爲一處﹑學寮爲一處﹐教室中又有所謂地理教室﹑歷史教室﹑手工教室﹑博物教室﹑理化教室等。標本室亦在其間﹐博物標本頗多﹐陳列共有三室﹔而校長室﹑教員室﹑辦公室及應接室﹐亦與教室同在一處。所謂學寮者﹐卽寢室﹑自習室及監學室所在也。此外﹐又有行李室﹑讀書室及遊戲室。教室﹑學寮之間爲一遼闊之操場﹐約數十畝。此外亦有農藝園﹐爲農業實習地。

臺中中學校﹕成立三年﹐今年攺建校捨﹐規模頗大﹐未竣功﹔參觀其舊校。時已薄暮﹐祗由彼校長導吾校長往觀﹔另由校員導余等憩於一教室﹐並款以茶點。彼校員以東語問余等﹐余用英語「Ｗｅｈａｖｅｎ』ｔｓｔｕｄｉｅｄＪａｐａｎｅｓｅ」答以未習東語﹐彼卽攜一習英語者來問余。余幸略習會話﹐不甚貽差﹔祗有一二語余不能聽﹐答以「Ｉｃａｎｎｏｔｇｕｉｔｅｕｎｄｅｒｓｔａｎｄ」耳。玆將問答之詞﹐略敍出之。

彼問﹕「ＣａｎｙｏｕｓｐｅａｋＥｎｇｌｉｓｈ」﹖

余答﹕「Ｙｅｓ﹐Ｉｃａｎｓｐｅａｋａｌｉｔｔｌｅ」。

彼問﹕「ＡｒｅｙｏｕＣｈｉｎｅｓｅｓｔｕｄｅｎｔｓ」﹖

余答﹕「Ｙｅｓ﹐ＷｅａｒｅＣｈｉｎｅｓｅｓｔｕｄｅｎｔｓ」。

彼問﹕「Ｗｈａｔｉｓｙｏｕｒｓｃｈｏｏｌ」﹖

余答﹕「ＯｕｒｓｃｈｏｏｌｉｓｔｈｅｓｃｈｏｏｌｏｆＡｇｒｉｃｕｌｔｕｒｅｏｆＦｕｋｉｅｎ」。

彼問﹕「Ｗｈｅｎｄｉｄｙｏｕｃｏｍｅｈｅｒｅ」﹖

余答﹕「Wecamehｅrｅonthｅ６ｔｈofthismonth」。

彼問﹕「Ｗｈｅｒｅｄｉｄｙｏｕｃｏｍｅｆｒｏｍｔｏ﹣ｄａｙ」﹖

余答﹕「ＷｅｃａｍｅｈｅｒｅｆｒｏｍＴａｉ﹣ｐａｉ」。

彼問﹕「Ｗｈｏｉｓｔｈｅｐｒｉｎｃｉｐａｌｏｆｙｏｕｒｓｃｈｏｏｌ」﹖

余答﹕「ＴｈｅｐｒｉｎｃｉｐａｌｏｆｏｕｒｓｃｈｏｏｌｉｓＨｏＪａｎ﹑ｈｅｃｏｍｅｓｈｅｒｅｆｏｒｔｒａｖｅｌｌｉｎｇｗｉｔｈｕｓ」。

彼問﹕「Ｗｈｅｒｅｄｉｄｈｅｇｒａｄｕａｔｅ」﹖

余答﹕「ＨｅｇｒａｄｕａｔｅｄｉｎｔｈｅＡｇｒｉｃｕｌｔｕｒａｌＣｏｌｌｅｇｅｏｆｙｏｕｒｃｏｕｎｔｒｙ」。

彼問﹕「ＡｒｅｔｈｅｒｅａｎｙＪａｐａｎｅｓｅｔｅａｃｈｅｒｓｉｎｙｏｕｒｓｃｈｏｏｌ」﹖

余答﹕「Ｙｅｓ﹐ｔｈｅｒｅｉｓａＪａｐａｎｅｓｅｔｅａｃｈｅｒａｎｄａＴａｉ﹣ｗａｎｅｓｅｔｅａｃｈｅｒｉｎｏｕｒｓｃｈｏｏｌ」。

彼問﹕「Ｗｈｏａｒｅｔｈｅｙ」﹖

余答﹕「ＴｈｅＪａｐａｎｅｓｅｔｅａｃｈｅｒｉｓＭｒＴａｉＳｈａｎ﹐ａｎｄｔｈｅＴａｉ﹣ｗａｎｅｓｅｔｅａｃｈｅｒｉｓＦｏｕｇＬｉＳｅｗ」。

余謂﹕「ＭｙＥｎｇｌｉｓｈｉｓｖｅｒｙｐｏｏｒ」﹗

彼答﹕「Ｎｏ﹐ｎｏ﹐ｙｏｕｒＥｎｇｌｉｓｈｉｓｇｏｏｄ」。此外﹐不能盡記。余亦問彼數語﹔卽余問彼校長何人﹖彼答而余聽未悉。余問校中學生幾何﹖彼答八十人。

嘉義尋常小學校﹕爲男女合校。將至校﹐見校旁國旗飛揚﹐又聽軍樂髙奏﹔云是冬季運動會。旣入校﹐由校員導余等入應接室﹐備茶點以餉﹔殷懃款待﹐至足感也。彼校長小野田氏﹐有演說詞﹔略述如左﹕

『臺灣與中國相距一海﹐諸君渡海來遊﹐鄙人昨在報紙中見之﹐不勝仰慕﹗但閱報惟知君等將來南遊﹐不知君等竟辱臨敝校也﹔致未具何物以俟君等﹐抱愧滋甚﹗鄙人早有一言﹐欲爲諸君告﹔今適逢其會﹐何幸如之﹗夫日本與中國同爲世界最完全之人種﹐且唇齒相依﹔正宜互相提攜﹐共奮飛於亞洲之上。貴國學術日以進步﹑事業日以發達﹐國勢日益振興﹔誠敝國人民日所馨香而禱祝之者。亞洲之國﹐若印度﹑若安南各淪於異種﹔臥榻之旁已爲他人鼾睡﹐豈堪再事摧殘﹐致貽顚覆哉﹗今春交涉﹐實出於政府之一﹑二野心家﹐非全國人民之公意﹔全國人民﹐乃絕對不贊成者。特政府惡劣﹐無如之何耳。諸君幸無誤會斯旨﹐謂敝國人民竟全體不諳大體﹗此後總當同心共濟﹐與歐美各國競長爭雄爲要』﹗彼校長演說詞﹐語意含痛憾政府﹐似亦慷慨悲歌之士也。演說畢﹐導余等至全校一觀。據云此校於數年前地震﹐致傾一次﹔故今重建﹐不求甚髙﹐惟從事牢固耳。校捨現尙足﹐惟有餘地可漸添建。未幾﹐至運動場。開會期在明日﹐今日特在場預備耳。會場之建築﹐皆校員﹑學生自爲之。觀其運動秩序﹐較長之女學生亦得與男學生同列入競賽中。

臺南中學校﹕建築未完﹐開學未久﹔贈有開學紀念明信片三張。

余等此行目的在實業﹐不在教育﹔然已參觀以上學校﹐不可不有一二以紀實。默察其教育方鍼﹐首重徳育﹐體育次之﹐智育又次之﹔學術亦采實用主義﹐學科外尙課農業及手工﹝金工﹑木工﹞。俾學生畢業後﹐道徳完美﹑身體健全﹐復有自營生活之能力。余觀其學生﹐於農場實習﹐則儼然農夫也﹔於工場實習﹐則儼然工人也。卽平時﹐亦多跣足﹐或穿木屐。校中灑掃﹑整理一切﹐並無所謂聽差﹔聽差之事﹐皆當番學生爲之。返觀吾國學生以斯文自居惟恐或失者﹐相去不可以道裏計也。外國之學生﹐皆求生活而言學生。吾國學生﹐獨捨生活而言學生﹔長此不攺﹐將多見一學生卽多一遊民﹐教育不貴乎普及矣﹗學生乎﹑學生乎﹐盍興乎來﹗急起直追﹐尢在當軸。全觀其校員﹐無論校長﹑職員﹑教員皆服軍服﹑佩軍刀﹐人人具有軍國民資格﹔其學校能設立甚有精神者﹐非無故也。吾國學校安得有此精神﹐其中復有具軍人資格如吾校李監學其人者以充校員哉﹗

以上所言﹐皆男子之教育也。日本學制﹕小學時期﹐男女不分校﹐亦不分班﹔男子自尋常髙等小學校畢業後入中學校﹐女子則入髙等女學校。臺北有髙等女學校一所。其女學生﹐無論小學﹑中學皆布衣﹑布裙﹐攜紙傘﹑穿木屐﹔與吾省女師範學生衣輕裘﹑架金鏡﹑書包亦倩人送者﹐固自有別。

公益

臺北水源地﹕設於山髙處。頂有圓池二﹐直徑各二﹑三丈。較低處有方池四﹐面積約各數十方丈。水由山後之淡水河用機械吸上﹐先注髙處之二圓池﹐池底布滿砂礫及他之淸澄劑﹔再流入較低處之四方池﹐裝置如前。流經以上各池﹐水已濾至甚潔﹐再以蒸气力由大鐵管吸至山上﹔山上復有一大蓄水池﹐於此分布各水管送水入全臺北。臺北居民約十二﹑三萬俱飲此水﹐從無缺乏之虞。當水源池未築以前﹐臺北之民年多瘟疫﹐今則少矣﹔可知飲水與衛生有密切關系。吾閩每年遭瘟疫死者﹐其數甚多﹔政府僅於春夏之交施防疫之法﹐猶治標耳。安得於東西髙地擇一處辟水源池﹑裝自來水爲治本計哉﹗

臺中蓄水池﹕在臺中之北。新築一六﹑七丈髙之臺﹐臺分三層﹐下層爲事務室﹔池卽在其中層﹐可蓄水四十萬立方尺。其上層徧植靑艸﹐以防水之蒸發及腐敗。飲水如此﹐可知其重於衛生矣。距池里許﹐辟一井深四十尺﹐水甚淸潔﹐且源源不絕﹔用吸水機吸至此池﹐以便分布臺中全地。傾池出之﹐可供臺中人民十小時之飲﹔惟臺中人民﹐僅一萬四千耳。

自來水之裝置﹐全臺皆有﹐非特臺北﹑臺中已也。

臺北屠獸場有二﹕一在大稻埕﹐一在艋舺地方。臺北所需之牛﹑豬﹑羊﹐俱聚殺於此。場有常駐之獸醫官﹐以檢驗各獸之有無病狀﹔無則殺之﹑有則禁之﹐重衛生也。又派警察官監視﹐以防流獘。其檢驗之法﹐先察全體有無異狀及口中之溫度﹔於豬之口則用鐵桿﹐不敢以手近之﹐恐致咬傷也。未驗之先﹐屠戶須各向司事納捐領牌﹐然後就驗﹔已驗﹐然後赴屠。聞牛每頭須納捐四元半﹐豬二元半﹑羊八角。時縛牛二頭﹐羊數頭﹐豬六﹑七十頭﹔似皆知死之將至﹐哀號動地﹐令人耳不忍聞。未幾驗畢﹐百牲齊宰﹐鮮血橫流﹔鮏气逼人﹐尢不可耐。余甚悔此觀﹐失君子遠庖廚之道矣。屠之法甚速﹐每牲不需五分時﹐卽得解剖。解剖後﹐獸醫官又將獸之內臟一一檢查﹔其染毒者或生病者則取出之﹐裝於玻璃瓶﹐陳列一室﹐以爲標本。所以必如是之愼且重者﹐無非爲病毒傳染﹐有礙衛生之故。吾閩警察廳有見於此﹐聞現亦設屠獸場﹐不可謂非善政﹔而無知屠戶尙時有阻撓﹐望執政者持毅力以對付之也﹗

研究所﹕在臺北﹔範圍頗廣﹐凡气候﹑土壤﹑化學﹑醫學﹑工藝﹑農業﹑動物﹑植物﹑礦物﹑虫害等皆在其研究範圍中。在日本內地有分門之研究所﹐而臺灣則經費不多﹐合各門於一所研究之﹔特所內分爲二部﹐一屬於化學者﹑一屬於顯微鏡者而已。所內職員﹐帝國大學畢業者十餘人﹑各種專門學校畢業者亦十餘人﹔各專一門﹐日事研究以求至精至微。每年研究所得成績﹐須報告一次﹔有時譯成各國文字以徧報各國﹐常有各國所未發明者亦就此訪聞云。其陳列室有所謂人造絹者﹐用木纖維造成﹐其色澤勝似絲絹。又有徳國制之玻璃盤紐﹐系以玻璃制成細絲﹐織而成盤﹐堅韌﹑色澤與絲無異。噫﹗奇矣。有研究後之攺良漂白艸帽﹐據云帽色之如何﹐視漂白劑之多寡﹔過少固不白﹐過多又不耐久。從來坊間用量毫無標準﹐故研究所試驗一適中用量﹐俾眾知所遵由云。有蠟制放大之疥癬虫及毛囊虫﹐俱寄生於人體而生皮膚病者。疥癬虫﹐形類蜘蛛﹔毛囊虫﹐形類蜻蜓﹐惟乏翼耳。此外標本﹐有印度人之住宅﹑生番食人肉之用器﹑上古防疫之模型。古時不知消毒之法﹐有因鼠疫致死者﹐家人恐其傳染﹐每於送殯時用布自裹其頭及其手足。又﹐野蠻人古時之營葬﹐有■﹝木架﹞葬﹑棺葬﹑邱葬﹑塔葬等之別﹔特表出之﹐無奇不有。塔葬﹐系印度貴族之奉拜火教者。印度人多用火葬﹐此則不然﹔蓋恐污火神也。特築一髙塔﹐內掘許多屍坑﹔將死人送入其內﹐使鷲鳥食之至肉盡骨存之際﹐再將骨投入中央之深阱中。此等標本﹐以余觀之﹐似與研究無關﹐直可名之「小博物館」耳。繼觀住宅預防白蟻之模型﹐系用防蟻藥劑注入木材﹐用爲建築﹔再以洋灰深鋪地面﹐使白蟻無隙可入。旋指二木塑之神像被白蟻蝕者﹐謂『白蟻繁殖之速﹐爲害實甚﹔數年前﹐殆無有可禦之之勢。幸近由南洋購來數種木材﹐云爲蟻所不食﹐度其中必含有防蟻之成分﹐因取而分析之﹐確有此種成分﹔惟爲量無多﹐取又不易。因從化學上研究﹐制成與此相同之藥劑﹔用以注於各種木材﹐甚爲有效。今錫口曾辦一木材防腐會社』云云。又有醫治毒蛇劑及預防狂犬病藥劑及制法之標本﹐俱已經研究而有效者。又云疫瘧諸癥﹐尙在研究中。有藥材標本室﹐各種藥材搜羅甚富。據謂將此藥品一一分析其成分﹐可獲莫大之利益。內有龍涎香﹐爲動物性香料﹐有耐久性﹐價值甚貴﹔卽鯨魚有病時所吐之涎也。有北投石﹐系北投﹝在臺北﹞地方溫泉流過之所沈澱相結而成石﹐內含有拉洲姆質。有土壤及肥料標本室﹐各裝置於玻璃瓶而陳列之。又﹐各種之母巖及母巖之分析﹑各地方之土壤及土壤之分析﹐俱陳列於室內。臺灣之地質含燐礦頗多﹐土地所由沃衍﹐凡燐礦中必含有百分之二十五燐酸是也。此外﹐有化學分析室﹑抗性試驗室﹑延性試驗室﹑金礦分析室﹐其所備大小器械甚多。據云﹕金礦有十萬分之二﹑三﹐乃不折本。其抗性試驗室﹐曾試驗建築所用洋灰宜用何種更爲堅固。研究之法﹐用各種洋灰以壓力試之﹐驗其抗度如何。言次﹐隨取一已造成之洋灰土磚﹐置之壓力機中﹔經七噸之重力﹐方見破裂。後此余等至打狗看防波堤之建築﹐卽屬此磚。

臺北測候所﹕有測候臺﹐髙約七﹑八丈。門外有報牌﹐卽記本日之气象﹔行人至此﹐一望而知。倘有暴風﹑地震等災﹐則預先報告﹐使人早知防備。所內一空地﹐中置有雨量計﹑蒸發計﹑寒暖自記計﹑濕度計﹑濕度自記計﹑最髙寒暖計﹑最低寒暖計﹑地面寒暖計﹑地中寒暖計等。地面寒暖計﹐卽測定地面受熱之彊弱者﹔地中寒暖計﹐卽測定地中熱度之髙低者。地中寒暖計有三﹕一深一米突者﹑一深三米突者﹑一深十米突者。其裝置﹐用鐵管深插地中。管頭有蓋﹐蓋卽附以長如上數各米突之鐵練﹔練之末端﹐各附以寒暖表。據云﹕臺北地中十二米突之處爲恆溫帶﹐終年不變。時取深一米突之寒暖表視之﹐計攝氏二十二度半﹔旋又取深三米突者視之﹐計攝氏三十二度半﹕足證地心熱也。一室中置有水銀晴雨計﹐當測時須立於稍遠處﹐用望遠鏡測之﹔若稍近﹐則其表必因人之體溫而變矣﹕其爲精密可知。又有一室置地震機﹐機共數種。又有一鐘懸於壁上﹐地震時﹐鐘卽突出以示地震時刻。又有電鈴﹐達於寢室﹔若在夜間地震﹐此則可以醒人。一爲日本大森時所發明之地震機﹐十分精密﹐𨿽行動亦與有關系。特置於二﹑三尺髙之洋灰臺上﹐而臺之基礎又深入地中﹐以免爲外動所影響﹔地震之多少及在何方向﹐皆得而知。據云﹕地球每日均有微震﹐特人多不覺耳。又繪有一地震機圖懸於壁上﹐爲吾國漢張衡所發明者﹐但無今日之精確耳﹔然其原理﹐固發明自我國也。惟後人不日事研究﹑精益求精﹐各種科學俱讓他人進步耳。至其測候臺﹐爲圓椎體﹔梯在中央﹐蜿蜒而上。臺上有測風機﹝風力﹑風向﹞﹐與吾校气象臺所用尙同。有風力自記機﹔據云﹕用此機者﹐東洋方面現僅三處﹐卽上海﹑東京﹑臺灣是也。有報時球﹐在正午前三分揭起﹐至正午卽落下。余觀時適正午﹐其球落下有聲﹐對面山中卽以炮應﹐而洋號聲亦同時作﹔蓋令人一聞﹐卽知正午也。有暴風預報球﹐大暴風揭三角球﹐亞暴風則揭圓球。

臺灣總督府權度課﹕爲行政機關。因舊時之度量衡大小不一﹐時有爭端﹐獘害實甚﹔今特用日本之度量衡檢定之﹑攺良之﹐以歸劃一。其陳列室﹐列舊有之度量衡爲一列﹑新造之度量衡爲一列。參觀時﹐彼職員謂臺灣舊有之度量衡﹐卽中國現用之度量衡﹔其意欲中國從事攺良﹐使通商貿易上有絕大之利益也。其檢定室﹐有容積檢定器﹑有比重檢定器﹑有寒暖計及其它物理化學上用器種種之檢定器。又別一室中有一副原器﹐爲貴金屬所成﹔用金櫃置於洋灰臺上。臺基深入地中﹐𨿽遇地震﹑火災俱不受害。此器系出於法國之原器﹐經過萬國度量衡會爲萬國度量衡之檢定用。據云﹕『此器本甚寶貴﹔特諸君遠來此地﹐不敢愛其寶而不與諸君一閱耳。現臺灣所用度量衡﹐必由本課檢定者方可通行』。聞每年賣出﹐可入款十七﹑八萬元。

博物院﹕上圓穹而下方址﹐甚宏麗。院外卽臺北新公園﹐臺沼掩映﹐甚是奇觀。院內有樓二層﹐俱鋪綠文瓷瓦。觀者脫履於門﹐方得入﹔門內多備艸屨﹐以供遊者之用。

下層之中間一室不陳列何物﹐有銅像二﹐頗巍峨﹔一爲前臺灣總督兒玉源太郎﹐一爲前臺灣民政長後藤新平是也。其旁室陳列各色人種之模型及各業人民之生活狀態並中國之偶像如天神﹑土地﹑文昌﹑城隍等﹔開山偉人鄭成功像﹐亦在焉。他如陸地動植物﹑海底動植物及各種礦物﹐搜羅甚富﹐俱陳列其間。所列本島礦產﹐水晶特多﹐金﹑銀﹑銅礦亦有。上層則陳列工藝物﹑農作物甚富﹐臺灣所產之烏龍茶爲極有名者。余此時正如入鄧林而羨名材﹑遊玄圃而見積玉﹐收不勝收﹑接不暇接矣﹔院𨿽不甚廣﹐而參觀之時間亦甚短故也。內有吾國亡淸之衣冠﹑「文魁」「貢元」之匾額﹔壁間掛有某之父母神像﹐戴緌帽﹑穿袍■﹝衤套﹞﹕在彼以爲新世界所無者﹐故羅列之。然吾人觀之﹐不覺恥憤交集矣。有臺灣生番之塑像﹑衣飾﹑玩物﹑用具﹐亦屬見所未見。生番爲臺灣之野蠻人﹐深居山中﹔性凶悍﹐嘗殺人而食。男則頭插羽毛﹑耳穿竹管﹐女則以茅莖與紅布共編成笠戴於頂﹐頸繞長珠如普提﹐以布圍腰﹐不著衣服而以雜色布屑文身﹕但此爲未開化者。今則有少數已開化者亦入學校爲學生﹐印有影片﹐其服飾全不類此﹐且其成績亦有可觀﹔足見教育之爲功大也。

臺北新公園﹕建築無甚奇異。惟中央有一圓池﹐內作一鯉魚形﹐向上噴水﹐頗有可觀。旁有一運動場﹐頗大。四圍植樹﹐綠蔭濃萃﹐爲公園生色﹔空气淸潔﹐於城市之衛生上裨益不少。外人於都會間多建公園者﹐大抵爲公眾衛生故也。

博物分館﹕則與臺北圖書館合爲一處。前爲博物分館﹐館內陳列戰捷之軍衣軍械及古代之甲冑﹑爪哇古代之石像石塔﹑生番之玩物及武器。南洋貿易所列之動植物及工藝物﹐俱以南洋爪哇所出爲多。南洋之動物有鱷魚﹑蟒蛇等﹐熱帶之動物也。又吾國所謂燕窩者﹝燕窩﹐系海燕所銜海藻置之懸巖之上以爲窩﹔俗謂爲燕所嘔出者﹐非也。惟此物稀少﹐取之甚難﹔而又富於滋養﹐故價值頗貴﹞﹐亦多於南洋取之﹔作有吾國人住於海岸者取燕窩之模型。本島之工藝物有椰子樹制造之盒﹐尙頗入時﹔爲近年來之出產物﹐亦工業進步之一明證也。後爲圖書館﹐中外新舊書籍無不盡具﹔彼珍藏吾國之書籍﹐亦未嘗遜於吾國人也。所具新聞紙﹐亦不下十餘種。內分爲男閱書報席﹑女閱書報席及特別席﹐男女入館閱讀書報者平均尋常每日一百五十人﹐日曜日則二百人至三百人不等﹔各伏案默誦﹐不得髙聲以致妨礙他人。貧人無力具書者﹐受惠多矣。吾閩圖書館﹐恐不如此之發達也。

臺中公園﹕在林木森森中﹔池亭橋石俱有可觀。

嘉義公園﹕上接林業試驗支場。公園內二亭﹑一池外﹐無甚建築。然古木嘉茂﹑野景蒼茫﹐亦足爲遊目騁懷之助也。

明治鐵橋﹕在臺北之北。橫過上淡水河﹐長約十丈。用新法建築﹕橋基不置橋下﹐而以多數鐵版互相牽引其上﹐用代橋基﹐以便舟楫交通﹐並免洪水沖激﹔頗費多貲。其它鐵道所過之鐵橋﹐建築一如其法。此橋之左爲大直山﹑右爲圓山﹐風景爲臺北最。

臺灣神社﹕在臺北大直山。林木蒼翠﹐風景宜人。廟宇莊嚴﹐云是臺灣第一之神社。內祀北白川宮殿下﹐日本之皇族也﹔卒於臺灣﹐臺人神之。將至神社﹐有日人所稱「鳥居」者﹐爲臺民感北白川宮者所獻。其建築如牌坊﹐兩旁爲圓柱。日人奉神甚謹﹐入神社者必脫帽行禮。余等至此﹐亦惟有從其俗尙﹐橫吾隊﹑脫吾帽﹐行三鞠躬禮焉。傍有僧捨﹐該僧出﹐向余等行拜禮﹔校長以鞠躬答之。於是下榻招待﹐並贈同人風景片數張﹑神供品一包。神供品爲一米制之糕﹐日人視爲甚重﹔其迷信﹐蓋不減吾國迷信家也。同人於此共撮一影﹐總督府特派員栗田確君﹑林本源之庶務長郭君與神社之住持山口君與焉。惟時已薄暮﹐影片不能得淸晰耳。撮畢﹐別老僧而出。大直山下臨淡水河﹐形勢險隘﹔俯視臺北﹐了如指掌。社前列炮數尊﹐內有一尊爲日﹑俄戰爭之戰利品﹐用以示其武功﹔亦振作民气之一種也。

圓山﹕與大直山對峙﹔蒼林掩映﹐亦屬勝地。山下巍然立一銅像﹐系臺灣第一次民政長水野氏。有圓山公園﹐爲臺北舊公園﹔因天色欲黑﹐未能入觀﹐殊爲憾事。

嘉義神社﹕在林業試驗支場之山頂。髙瞻遠矚﹐風景亦佳。

臺南孔子廟﹕今劃一部借設臺南公學校。余等距廟數丈外﹐過未入觀﹔「臺灣首學」數字蓋已望見﹐徒增聖澤淪夷之感。

開山神社﹕卽明延平郡王廟﹐建自淸光緒朝。淸景帝徇沈葆楨等之請﹐並奉旨祀典。觀題匾有曰﹕『該故藩仗節守義﹐忠烈昭然』﹔並有『水旱祈禱輒應﹐尢屬有功』云云。此建廟及奉旨祀典之所由來也。臺灣隸日本後﹐日人見臺民仰王若山斗﹐亦從而祀之以結民心。今則曰﹕『鄭成功之父𨿽屬中國人﹐然其母則爲日本人﹐故吾人亦甚崇拜也』。日人於去年曾將廟修葺一新﹐並年有祀典﹔崇拜之心﹐可謂至矣。廟之正中﹐祀延平郡王﹐有神像焉﹔東﹑西廡從祀明末各將士。東廡有聯云﹕

『逋播老蠻天﹐是洛邑義民﹑遼東處士﹔

文章傳幕府﹐聽西臺慟哭﹑蒿裏哀歌』。

西廡聯曰﹕

『返日共揮戈﹐滄海樓船拚戰死﹔

餘生皆裹骨﹐秋風甲馬倘歸來』。後殿有寧靖郡王祠﹑太妃祠﹑監國祠。監國祠外有聯﹐署名「巡臺使者沈葆楨」﹔其文曰﹕

『惟君克振祖風﹐乃使骨肉情中﹐生許多媒孽﹔有婦能完夫志﹐求之須眉隊裏﹐恐無此從容』﹗內又有短聯﹐其文曰﹕

『夫死婦必死﹐君亡明亦亡』﹗按監國爲成功之孫﹑鄭經之子﹐甚賢﹔祗以側室所出﹐中骨肉之變而死﹐其婦殉之﹔故有此文。寧靖郡王祠內﹐有署名「郭必捷」者之詩曰﹕

『萋萋芳艸憶王孫﹐碧水丹山日閉門﹔弔月蟪蛄悲故府﹐號風松柏泣忠魂。一枝聊借猶堪托﹐四海無家豈尙存﹗歷盡艱辛逃絕域﹐但畱正气塞乾坤』。按寧靖郡王名術桂﹐字天球﹔明太祖九世孫遼王后﹐長陽郡王之次支。明亡後﹐隨鄭氏入臺灣﹔及淸軍破臺灣﹐乃盡節﹔故有此文。內又有署名「範咸」者之詩﹐挽寧靖郡王之五妃者也﹔其詩曰﹕

『田妃金碗畱遣穴﹐何似眞魂聚更奇﹗三百年中數忠節﹐五人个个是男兒』。按寧靖郡王之五妃﹐袁氏﹑王氏﹑秀姑﹑梅姐﹑荷姐是也。當淸軍進臺灣時﹐王告其媵妾曰﹕『我死期將至﹐汝輩可自便』﹗其媵妾僉對曰﹕『王能全節﹐妾不失身﹔王生俱生﹐王死俱死﹗願賜尺帛』﹗遂各冠丸笄﹐同縊中堂﹔宜得身後之贈。階下有梅樹一株﹐爲延平郡王生前所珍愛者﹔迄今枝葉猶存﹐使吾人得見豪傑之遺澤﹐誠幸事也。又聞臺灣地候不宜梅﹐獨此一株屹然不滅﹐尢徵奇異。次轉僧捨﹐有寧靖郡王親筆所書之詩及絕命詞。其詩曰﹕

『行盡江南數十程﹐曉風殘月入華淸﹔朝元閣上西風急﹐都入長楊作雨聲』。

『如原春色舊來遲﹐二月垂楊未掛絲﹔卽今河畔水開日﹐正是長�花落時』﹝此首落一字﹞。其絕命詞曰﹕

『自壬午流賊陷荊州﹐攜家南下﹔甲申﹐避亂閩海。總爲幾莖頭髮﹐保全遺體﹐遠潛海外﹔今西十餘年﹐已六十六歲。時逢大難﹐全發冠裳而死﹐不負髙皇﹑不負父母﹔生事畢矣﹐無愧無怍』﹗又有鄭延平郡王親筆所書之條幅﹐其書曰﹕

『禮樂衣冠第﹐文章孔﹑孟家﹔南山開壽域﹐東海釀流霞』。閱畢﹐同人列隊殿外﹐與總督府特派員栗田確君﹑臺南廳所派之招待員增永石川兩君及明服明冠之本社主持共撮一影而散。

雜錄

臺灣有林本源者﹐富甲閩省﹐婦孺皆知﹔寓閩之林薇閣先生﹐卽其後也。閩人蔡君法平爲薇閣先生之戚屬﹐與校長亦有戚誼﹔故於此行﹐自任爲東道主﹐特假館於林本源之第一房事務所焉。六日抵臺北﹐林家卽有人來接﹐遂主其家。來時在此四宿﹑歸時一宿﹐荷蒙地主款待殷懃﹐至足感也。

六日下午﹐同人在林本源家休息。校長送日領使所給之介給狀於臺灣總督署﹐晉接之下﹐禮意甚隆。傍晚﹐校長回﹔攜書計八十餘冊﹐內有兩種﹕一曰「臺灣之林野」﹑一曰「苗圃及造林實行法」﹐卽督署用以分贈余等者也。另有書數種及地圖一幅﹐贈吾校長。

自七日起﹐在臺北參觀者三日﹔夙興夜寢﹐亭午出幹餱以果腹﹐奔走無稍暇。尢所苦者﹐第一日參觀農事試驗場﹑林業試驗場等處冒雨而行﹐遠聽鷓鴣啼﹐聲聲「行不得」。余以爲此行必不能愜意而回﹐幸而翌日放晴﹐至返校竟不一雨﹐遂並第一日之雨亦不引以爲憾。

十日﹐乘火車抵臺中﹔參觀畢﹐寓丸山旅館。旅館招待皆用婦人﹐入館之時﹐招待婦向余等下拜﹔入館後﹐奉茶拜﹐奉膳拜。其臥具設於樓上﹐不用榻﹐席地而臥﹔日人居室皆然。將登樓﹐先脫履﹐樓上異常整潔。用膳之箸﹐用經消毒者﹐爲杉材所制﹔一婦在旁跪而進膳。此旅館爲臺督電飭臺中廳所預定﹐不須我等納費。臺督已假我以汽車﹐又假我以旅館﹐何其優待若是歟﹗臺中廳廳長贈余等柑子各八枚送至旅館中﹐由招待婦分給。

晚膳後﹐臺中廳派員來請余等至通俗教育會看電影﹐校長乃率余等往。至則觀者已滿﹐不下千人。彼員乃導余等由左門入﹐至左廂觀﹐已先畱有隙地足容余等﹔前列乃一隊之女學生。所演影片﹐皆與通俗教育有關而裨益於社會者。每演一節畢﹐則風琴聲奏﹐有女小學生數十人唱歌而興﹔鶯喉細轉﹐音調甚髙﹐聽之令人忘倦。有一次爲男小學生十數人所唱﹐𨿽調不出拍﹐然以音較之﹐終不能爲「白雪陽春」之和矣。

十一日﹐至嘉義。先詣嘉義廳﹐其廳署之構造式﹐與學校略同。廳長贈余等臺灣南部物產共進會紀念明信片各三張。

同日抵臺南﹐寓旭館﹔臺南廳學務科科長候於此﹐迎接甚恭。館亦爲臺督電飭臺南廳所預定者﹐館中儀式與丸山館同﹐基址較廣。余等所寓之處曰旭日映山樓﹐有山﹑有石﹑有花木﹐比前則淸雅絕倫耳。翌日﹐參觀畢﹐臺南寫眞部贈余等開山神社紀念明信片各四張。

十二日﹐由臺南至打狗。參觀室內起重機﹑旗山舊炮臺及檢糖所外﹐又憩於公會堂。堂爲洋樓一座﹐頗宏麗﹐公共之集會機關也。主事楠田先生出糕果以餉余等。

晚六點鐘﹐入旅館用膳。八點鐘﹐乘火車返臺北﹔翌晨七點半鐘﹐始達。坐三等車中轆轆長途﹐一夜不能成寐﹐頗苦之﹔惟月色甚好﹐啟窗望之﹐遠山歷歷﹐萬籟無聲﹐亦可樂也。

臺灣之商業﹐以臺北爲中點﹔臺南次之﹐基隆﹑打狗又次之。往來貿易者﹐以中國及南洋各地爲多。

臺北有兩市場﹐場頗廣﹐而貨物亦多。街衢之中皆書「歲暮大賣出」﹐行抽簽獎勵法以鼓舞購者﹔抽得頭彩﹐可獲獎銀一千元﹕維時蓋在陽曆年關也。又有賣生血液藥品者﹐商標髙建﹐裝置電燈數百﹐累累如貫珠﹔其電光能忽上﹑忽下﹑忽聚﹑忽散﹐或紅﹑或紫﹑或淡﹑或明﹐煞是奇觀。

臺灣出產品﹐以樟腦﹑茶﹑米﹑糖爲大宗﹐煤炭等次之。北部多產茶﹐中部多產米及糖﹐南部尢多產糖﹔樟則徧產全島。

臺灣之宗教﹐猶奉佛氏﹔基督教則罕有奉者。故神社到處皆有﹐且多迷信之徒。

臺灣之■﹝畝犬﹞畝間居民﹐結廬甚矮﹔多以土磚建築﹐上覆以茅。

臺灣農業發達﹑工廠林業﹐以故臺民皆有生活﹐無行乞者﹔且有夜不閉戶之風。

臺灣十日之遊﹐管窺蠡測﹐略盡於是矣。十四日﹐由臺北乘火車返基隆﹐復由基隆乘輪船回閩。時起颶風﹐船甚顚簸﹔同人大半眩暈﹐甚有因而嘔吐者。誠哉﹗旅行之苦也。然不苦﹐又安用旅行爲﹗越一夕﹐船入五虎門﹔見五色國旗飄揚於諸炮臺上﹐殆歡迎我等歸國耶﹗然我等此行﹐尙非恢復故島奏凱而回﹐何事歡迎﹗及至校﹐聞國體已解決矣﹐故升旗以志慶。國體之事﹐非艸茅下士所得與﹔實業之責﹐其誰與歸﹖我同行諸君﹐其共勵乎哉﹗

結論

余自旅行臺灣回﹐友人每令余述其所見。余欲詳言之則不能﹑欲簡言之又不可﹐輒應曰﹕『交通便利﹑實業發達﹑教育普及以及公益畢舉而已』。究竟交通如何便利﹖實業如何發達﹖教育如何普及﹖公益如何畢舉﹖又不能執簡禦繁﹐用饜聞者之意。不得已﹐不揣譾陋﹑不憚費詞﹐姑編「遊記」一篇﹐以就正於大雅。記畢﹐欲綴以論﹐又苦才輇識寡﹐因而擱筆。久之﹐忽憶旅行初歸旬日﹐校中開慰勞會﹐校長演說有曰﹕『臺灣隸中國時﹐以地居邊海﹐賦稅不足以供政費﹐每年須政府津貼二十餘萬元。歸日本後﹐迄今不過二十年﹐經營盡善﹐入款年達五千餘萬元。不知者以爲日政府苛斂臺民﹐此非持平之語。若果出於苛斂﹐則臺民之納稅者卽變賣田屋﹐不過支援一﹑二年﹔何能延至二十年﹐且漸增而不減也。此實由其實業發達﹐民無失業﹑地無遺利所致耳。且實業尢注重農業﹐試觀其各學校生徒無不兼課農業者﹑各行政官署無不設殖產科者﹐誠以農業爲立國之本﹑又爲工商業之母也。試觀今日歐洲之戰得勝利者﹐非卽農業發達之國乎﹖徳國以一國偕數同盟之小國與聯合軍戰﹐能立於不敗之地者﹐農業國也。法國亦農業國﹐其所以不能勝者﹐實以巴黎風俗尙奢逸耳﹔以奢逸敗﹐非農業之不能取勝也。若英則非農業國﹐其常食之麥類槪仰資於海外﹐海口之交通倘絕二十四小時﹐卽足以致其死命﹔因之﹐前途非常危險』﹗此校長演說詞之大槪也。吾聆此言而重有感﹐因述出之﹐使閱吾遊記者皆知農業之有關於人國若是其甚﹐並奢逸之足以取敗也。夫日本亦四大蠶絲國之一也﹐觀其人民無有穿綢緞者﹐吾國民其知之否﹖

臺灣旅行記三謝鳴珂

中國民國四年十二月四日﹝己巳﹞﹐余以福建省立甲種農業學校森林科第二年級學生從何系甫校長﹑楊惕予先生﹑葛鼎丞先生曁校友四十一人旅行於臺灣島﹐實爲吾閩學生旅行外地之始。北登基隆﹑南觀打狗﹐徘徊於臺北﹑弔古於臺南﹐其間臺中﹑嘉義之地皆嘗涉足焉。閱旬有一日﹐始歸。作而曰﹕『爲國莫先乎富民﹐富民莫重乎實業。泰西所以日臻彊盛者﹐皆因以實業爲重。日本崛興東亞﹐亦極力經營之﹐蓋知夫爲國之道矣。其於臺灣也﹐殆無日不在殖產中﹔以二十年之經營﹐收入金額達五千四百餘萬。然此三百日裏周圍之臺灣﹐其已經經營者﹐特其濱海平曠之地耳。彼郁乎蒼蒼﹐層巒疊嶂﹐生番出沒之區﹐亙古未辟﹐猶有三分之二焉﹔誠哉﹗其爲無盡藏也。返視吾國﹐從事實業者﹐邈乎寡聞﹔有之﹐而未能著效。無他﹐始固未嘗用意及此也。夫以吾國之地大物博﹐豈僅若臺灣之無盡藏哉﹗此則余之穆然有感者也。爰記其遊歷所經﹐以質同學。

余之遊臺灣也﹐於四日午後三時三十分由校首途﹐捨監李蘭曾先生實督隊﹐遵西門外濠邊至南臺舍人廟前﹐送登「神島丸」小輪﹐始別而歸。六時﹐啟■﹝舟定﹞。初則容與中流﹐燈火萬家﹐與寒風相擊蕩。繼擱淺﹐潮至乃得行。朔風凜冽﹐著肌膚﹐皆股栗。破浪萬里﹐此其初韌﹐乃一寒若是。彼海天孤島﹐縱地近熱帶﹐當亦凝寒乎﹗舊志稱「雞籠積雪」﹐比至﹐或睹此美觀。九時﹐至羅星塔﹐下登大阪公司「湖北丸」商船﹔船新購﹐重量二千六百二十噸。翌日﹝庚午﹞晨九時﹐由馬江啟■﹝舟定﹞﹔向午﹐出五虎門。入海﹐水色漸深碧﹐島嶼出沒洶濤間。夕陽西下﹐半輪浴血而立﹔赤霞映帶﹐蔚爲奇觀。從此入海愈深﹐水靑黃不一﹐彌漫無際﹐敻不見山峯礁嶼矣。然海波不興﹐舟平如砥﹔同行多初次航海之人﹐亦眺覽如在平地。入夜一時五分﹐舟抵基隆港口。三時﹐余起偕二﹑三友人登艙內望﹐萬籟皆寂﹐祗見燈火明滅﹔而風潮擊蕩﹐猶如航行震動之際。曠懷念遠﹐又似與燈之明滅﹑潮之起伏相酬答。久之﹐始廢然返寢。

辛未﹝六日﹞午前七時五分﹐舟入基隆。八時﹐泊基隆。基隆港於數年前建築﹐費款甚巨。然築成後﹐𨿽絕大之船艦皆可入泊﹔視吾馬江小輪尙滯沙擱淺者﹐有別矣。九時﹐攜行李登岸﹐抵車站。站爲臺島鐵路之發韌﹐旁覽市場車轍縱橫﹐交通甚便﹔前臨海港﹐風景宜人。九時五十分﹐乘車南發﹐雄心爲之一鼓。車穿隧道而過﹐約二分鐘始出隧。卽渡橋﹐橋下有小川。橋南爲八堵車站﹐由基隆運煤至此。十時﹐啟八堵﹔逾八分時﹐至七堵。又逾二十五分﹐啟七堵﹔又十分時﹐至五堵。又五分﹐至水返腳﹐爲巨村﹔農民服裝﹑居室﹐一如吾國內地。七堵﹑五堵之間﹐有隧道二﹔水返腳之南﹐亦有隧道一﹐惟稍短耳。十時五十分﹐過南港﹔又五分﹐過錫口﹔十一時十分﹐遂抵臺北。臺北舊爲淡水廳﹐淸時巡撫駐此。距基隆十五哩﹐行經二小時﹔車甚舊﹐較吾國潮汕鐵道爲緩。鐵道亦爲單綫﹐今正攺築雙綫﹐尙未竣工。十一時三十分﹐抵林本源第一房事務所。地在臺北城北門大稻埕﹐蔡君法平親串家﹔蔡君允爲東道﹐遂主焉﹐優待備至。午餐後﹐偕友步通衢﹔見市道宏敞﹐車轍縱橫﹐商業亦頗繁盛。憶乙未之役﹐臺島始攺隸日本﹔不過二十年﹐慘淡經營﹐卒成都會。海外荒陬尙能如是﹐況內地乎﹗吾國𨿽屢乞靈外債﹐未嘗用諸實業之途﹔坐使地愛其寶﹐二十年如一日﹐良可慨也﹗然臺民居住﹑飲食﹐動有重稅﹔居屋二間﹐至月稅十餘金。𨿽工商業勃興﹐民莫不有業﹐必勞動終日始能圖溫飽之資﹔欲使庖有餘肉﹑廩有餘粟﹐蓋已難矣。

壬申﹝七日﹞昧爽四時﹐興﹔天色尙早﹐遂假寐以待旦。五時後﹐眾畢興﹔六時﹐早膳。七時﹐帶糗糧﹐整隊出﹐參觀林業試驗場之苗圃。林業試驗場成立於明治二十八年﹝按卽淸光緒二十一年﹞﹐在臺北小南門外。其苗圃﹐種植或插植內地產杉﹑扁柏﹑赤松﹑黑松及本島產相思樹﹑柳﹑棟﹑榕樹﹑樟樹等。明治三十六年﹝按卽淸光緒二十九年﹞﹐更擴充以南門外龍口莊爲移栽地。明治四十四年﹝按卽淸宣統三年﹞﹐與恆春熱帶植物殖育場及嘉義護謨苗圃合並﹔以在臺北者爲本場﹐在阿緱﹑嘉義者爲支場。其場長﹐由總督府林務課長兼理﹔時方旅行臺南﹐是日由場主事金平亮三導觀苗圃及移栽植樹。玆述其所觀者﹕護謨﹐卽橡皮﹔南洋產。傘芭蕉﹐抹打抹楷兒產。蒲葵﹐中國產。黑檀﹐本島產﹔爲用材﹐可造家具。椰子﹐可制蠟油﹔南洋產。紫檀﹐暹羅產。香茅﹐可作花露水原料﹐嗅之甚香﹔新嘉坡產。Ａｂａｃａ者﹐似芭蕉﹐制繩索用﹔斐利濱產。山油麻﹑棉花﹐皆印度產。紅樟﹐本島產。水蠟樹﹐可造蠟。檳榔﹐藥用﹐實可食﹔樹髙尋丈﹐似棕櫚。菩提樹﹐印度產。Ｃａｂｌｉｓｔａｎ者﹐花叢生如木棉﹐並行葉脈。肉桂﹐藥用。古柯﹐爲藥用原料﹔產祕魯。麻栗樹﹐屬於馬鞭艸科﹐髙丈餘﹐葉亦粗大﹔可用以建築﹐造船艦﹑汽車。咖啡﹐錫蘭產﹔可供飲料。動物園﹐則有孔雀﹑山鹿﹑野豬﹑熊﹑羆﹑猿﹑猴﹑蛇﹑兔之屬﹐甚蕃。有山娘者﹐屬鳴禽科﹐本島產﹔吾鄕似有之﹐所謂「長尾箭」者也。

次觀樟腦專賣局。臺灣由總督府專賣者有四﹕一樟腦﹑一鴉片﹑一煙艸﹑一鹽。樟腦專賣局精制工場﹐系精制樟腦﹝粗制樟腦﹐由山廠斫樹﹐順其紋理橫斫爲細塊﹐使細胞可通過水蒸气﹐然後入蒸餾機分析﹐油與腦皆於蒸气冷卻取之﹐復運至精制工場﹞﹐並取樟腦油更分析而取其腦者也。有分餾器﹑分析器﹑冷卻器﹔分餾須五次﹐作業繁複而所得成分甚充。蓋吾國內地制腦之法﹐於樟木片中分析樟木渣滓﹝燃料﹞﹑樟腦油及粗制樟腦而已。此則不獨已粗制者可精制之﹐卽油亦可分析爲母液﹑輕油﹑重油﹑樟腦四者。所謂母液﹑輕油﹑重油者又皆可更析爲四者﹐遞次分析﹐故能盡取其腦分而無遺棄也。吾閩產樟特多﹐然官不過問﹔民間偶有集業﹐亦祗一﹑二株而已。夫樟樹旣非人工造林﹐則散生於林野而難於運搬﹔前此日本三五公司曾經營腦業於吾閩﹐卒以此故失敗。故官不過問則舉擎甚難﹐業無專執則監制不精﹔欲貨之不棄於地﹐得乎﹖

次觀鴉片專賣局作業工場。制法﹕以波斯﹑土耳其﹑印度三種鴉片溶解後﹐經壓搾濾澄楔﹑濾液槽﹑煎熬鍋﹐然後成熟爲煙膏而貯藏之﹔更先試驗其良劣而後售賣。裝法﹕每箱二十貫﹝貫六斤四兩﹞﹔每箱價四千元。臺島吸鴉片者共七萬七千人﹐平均每日一人需一錢之度﹐全年收額金六百萬元。局設於明治三十年﹝按卽淸光緒二十三年﹞﹐出額以三十二﹑三年爲最髙﹐以後日漸減少﹔然收入金額則反增加﹐因價額較昂故也。局中機械畢舉﹐廠捨宏麗。據云﹕中鴉片之毒者如病夫之於藥焉﹐一旦盡絕﹐必至於死﹔故爲之緩緩減少﹐旣絕後患﹑又無彊迫之苦云。𨿽然﹐此在臺地或能無獘﹐若吾國行之﹐是縱之也﹔況迹似專利而漠視民害者﹐是未可以輕信也。

十一時﹐參觀「國語」學校。校分三部﹕一師範﹑二「國語」﹑三中學校﹔中學生八百餘人﹐臺北產六百餘人。先觀儀器室﹐經「國語」教室﹑雨蓋操場﹑作法室﹐復橫操場而過﹔經寢室﹐寢具甚簡便﹐無帳﹐僅布被﹑毛氈﹑枕三者而已。又經手工教室﹐至應接室茶點﹔代理校長中山文雄氏來道歉。相見禮畢﹐出。

行經公園﹐觀於博物院。兒玉氏總督臺灣八年﹐與後藤民政長鞠躬盡瘁﹐百廢具舉﹔後人追念其徳﹐乃斂貲二十五萬元建此以爲紀念者也。兒玉氏之治臺也﹐威嚴猛厲﹔後藤亦凶很好鬥﹐人呼爲「蠻爵」﹐而能火烈民畏。諸葛公治蜀尙嚴峻﹐其對法孝直之言曰﹕『威之以法﹐法行則知恩』﹔觀此益信。院門掩閉﹐從側門入。登樓﹐有本地市街及風俗模型並農家模型﹐正廳有前陸軍大將伯爵兒玉源太郎及男爵後藤銅像。內分植物室﹑動物室﹑礦物室﹑農產室﹑番族室﹑藏古室﹑植物標本室﹐閉鎖不能觀﹔其餘品物浩繁﹐觀之亦不能詳察。記其尢者﹕農產室有樟腦之塔﹔附林產品﹐有檜﹑扁柏﹑花樟等木板甚大﹐有蛇木﹐本島特產也。動物室之信天翁﹐產基隆南部。礦產室﹐則有金瓜石礦山搗礦所模型。最有趣者﹐則番族室之生番模型。生番裸居﹐慶賀則以布圍腰。男女皆穿耳﹐貫以竹節。嗜煙。出則持矛﹐喜殺人﹔貌亦猙獰可畏。有居室模型及所用槍標﹑弓矢之屬。接近﹐卽藏古室﹔羅列淸時州縣印志﹑郡縣誌錄﹑文書﹑契據﹑匾額﹑楹聯﹑神像等物﹐有孔子及蘇文忠﹑丘文莊﹑海忠介三公畫像﹑鄭成功遺傳銅器攝影﹑劉永福發行郵票﹑劉銘傳時丈量尺。中華文物夷於蠻族﹐與巴黎博物院之圓明園遺器同一感慨矣。有一室﹐具列歷任日本臺灣總督及民政長攝影。現總督爲男爵安東氏﹑民政長爲下村氏﹐現日本議會開會﹐故皆赴東京﹐由殖產局局長髙田氏代理。旁一玻璃匣﹐藏伯爵兒玉源太郎爲陸軍中將時制服一套。時日已加午﹐乃出至林業試驗場應接室食所攜糗糧﹔以飯伴和菜﹐外裹紫菜﹐以茶下之﹐極便。他日遊山﹐當仿此法。餐畢﹐已午後一時四十分矣。

下午﹐由總督府特派員栗田確君導往參觀農事試驗場。是場於明治三十三年﹝按卽淸光緒二十六年﹞成立。農場主事鈴木演說云﹕『諸君遠涉而來﹐辱觀敝島之農業﹐不勝歡迎﹐且俟鄙人說其大要。本場分爲種藝部﹑農藝化學部﹑農藝病理部﹑昆虫部﹝以蠶﹑蜜蜂爲要﹞﹑畜產部﹝山羊﹑豬﹑牛﹑羊﹞﹑農業講習部﹝以傳授生徒﹞﹑農場事務部﹝以辦理事務﹞﹐按部就班﹐各事其事﹐而皆以增進農業之發達。至若臺灣之農業機關﹐臺北本場外﹐尙有園藝試驗場﹑林業試驗場﹑研究所﹔安平鎭有茶業試驗場﹐臺南有糖業試驗場﹑研究所﹑實習所﹐餘各廳皆有殖產科﹑農會。因有各種機關﹐用能使臺地農業日臻進步』。演說畢﹐參觀畜產部﹔牛及羊﹑豕皆攺良種。初﹐臺地中性甚劣﹐不堪任重﹔繼用印度牛攺良。印度牛與臺灣牛血統相似﹐腳長﹑背有癅﹐行動敏捷如馬﹔故用以攺良。所產雜種﹐牛體龐大雄武﹐可供驅策矣。本島產之花牛﹐身被絨毛如綿羊。並有各國牛種﹔據云系教授用﹐不及臺南爲多也。又謂後山有養禽場﹐任其在山林內自由。路遠﹐不及往觀。次觀標本室。有臺灣各地土壤。有熱帶產甘藷之種子﹑有攺良之蔥及玉蜀黍﹐較劣種甚形起色。有昆虫名Ｂａｔａｌｉａ者﹐美利堅產也﹔食棉吹貝殼虫。此虫爲桔類及相思樹害虫﹐形如介殼﹐色白﹐羣生如棉花﹐故名﹔臺地罹害甚巨。後得Ｂａｔａｌｉａ﹐於每處放置一﹑二匹﹐卽能除害淨盡﹔且不食他物﹐棉吹貝殼虫盡卽自斃﹐有益而無害。現臺地已盡除此害﹐並派員視察各處﹐以期殲滅之。

養蠶所在農場附近﹐成立僅四年﹔正在試驗之中﹐成績尙未大著。臺北十一月至三月皆雨期﹐气候不甚炎熱﹐反較夏期養蠶爲宜﹔全年皆可養蠶。然蠶子﹐以經過華氏四十五度以下之溫度一次以後發生者爲佳﹔臺地無此气候﹐必以人工使冷﹐現設冷藏庫爲之。至冷藏庫﹐庫內气候在攝氏零下七度﹐蒸气皆凝爲冰。所以促溫度下降﹑置蠶子於此後再使發生﹐然後將蠶子分布各養蠶所﹐本年成績必更良好雲。

次觀臺北水源地﹐時已傍晚。山後爲淡水河上流之新店川﹐吸水於此﹐機械極巧﹔以水力得電气﹐復由電气動機械吸水﹐循環不絕﹐吸水至池。池底置沙﹐由頂二池至中一池﹑再至下四池屢次澄淸後﹐復吸至山頂一池﹔然後以水道分布臺北各地﹐水至淸潔。臺北十二﹑三萬人﹐俱仰給於此。政府經營水道費款二十萬﹐人民食水按銷耗量納稅。水道成後﹐疾疫不興﹑旱潦無慮﹐誠爲善政。吾閩省會人煙密於臺北﹐而水味甚鹹﹐惡濁難食﹐旱潦皆受其害﹔所以飲食不潔﹐疫癘盛行﹐民咸以爲苦。當道苟仿此建築水道﹐於閩江上流設水源地並造林以涵養水源﹐然後吸水以供食用﹐亦公眾衛生之一要務也。是日天雨﹐路途泥濘﹐步行維艱。途中校長赴民政長官宴﹐從栗田確先生返林寓﹐時已八時矣。

癸酉﹝八日﹞晨五時三十分﹐興。飯前﹐卽往觀大稻埕屠場。臺北屠場有二﹕其一在艋舺﹐其一在大稻埕。場宰豬數十頭﹐羊二﹑牛二。聞臺人相傳以牛爲特牲﹐惟祭天﹑祀孔時始得用之﹐不敢食其血及肉﹔故僅殺二牛﹐而血亦棄去之也。屠戶未得驗牌﹐不能售肉。屠時﹐由警察及獸醫監驗。牛一頭納稅四元五角﹑豬一頭納稅二元五角﹐羊一頭則納稅八角。獸醫驗時﹐驗牛﹑羊之耳口﹐豬則左右徧視之﹔有患病者不準屠賣﹐驗明無病者則聽令屠宰。屠法﹐一如舊法。凡每牲口入場﹐須繳入場費一角﹔有於前夕擡至者﹐又須收費二分﹐以供場用。觀畢﹐返寓早餐。

八時﹐復行參觀芳釀株式會社。觀磨米機。凡酒之良否﹐視米質之精粗﹔故必先精磨之。然後淨之以洗滌機﹑蒸之以蒸米機﹐晾之於晾室。室稍冷﹐制曲室爲稍溫﹐制酛室則在零下四度矣﹔香气撲鼻﹐徧體凝酥。凡釀酛須二周間﹐以冷度爲宜。但速釀則須熱度﹐但成分少而易壞。臺地素熱﹐酒非多入防腐劑﹐則不能久貯﹔故特須冷卻之。次至制酒室﹐溫度在六度。制法分三添﹕初添混酛﹑曲﹑蒸米﹑水﹐仲添僅加曲﹑蒸米﹑水﹐多添亦如之。釀置三日後入濾酒室﹐先壓搾去糟﹔濾淸後﹐再入第一﹑第二淸澄室﹐再以蒸气消殺其毒成分。此酒名「胡蝶蘭」。入儲藏室六个月﹐再澄淸而裝置酒瓶。瓶先以沙滌之﹔入瓶後﹐必驗其色明淨者﹐始封標發賣。旣畢觀﹐該社贈每人酒一小瓶。遂辭出。

至大加蚋堡大安莊工業講習所參觀。該所以非教育部設立﹐故祗名講習所﹔成立於明治四十五年﹝按卽淸光緒三十三年﹞七月。校址面積一萬三千坪﹐開辦費十五萬元﹔經常費四萬三千元﹐明年增至四萬五千元。校捨尙有二分一未成﹐由學生自行建築﹐約再須十萬元。校生共五級﹐約八百人。無學費﹔在校用費須十元﹐多者十二元。暑假七月十日起﹐至八月三十日﹔寒假自十二月二十九日起﹐至一月三日。天气𨿽熱﹐並不因之廢學。校中內容﹐分機械科﹑電工科﹑建築科﹑家具及雕刻科﹑金屬細工科﹔實習時間﹐則更分科專修。以上系校長矢口氏說明﹐故能詳盡。在校應接室茶點食麵包畢﹐歷觀鍛工場﹑家具雕刻所﹑電工室﹑鑄工室﹑制圖教室﹐俱認眞學習﹐精神圓滿﹐成績甚有可觀。所云建築校捨由學生擔任並卒業生五十餘人散在鄕裏爲社會所歡迎者﹐當不誣也。寢室亦甚整飭。聞該校每年成績品可賣千元左右﹐社會之欲物質精良者多向之預定﹔則校容之優美﹐槪可知矣。

次參觀煙艸專賣局工場﹐觀其淨葉場﹑原料加工場﹑漧燥室﹝溫度在華氏百度﹞﹑磨刀機裝詰場。出品有麟煙﹑赤厚煙﹑紙卷煙﹑艸卷煙。制紙煙機甚敏捷﹐每日可制萬本﹔多以婦女爲之﹐手腕馴疾﹐如出機杼。初來時﹐乘升降機而上﹐至最髙處﹔循序漸下﹐復返原處矣。聞該局猶有吾汀永定人三十餘人在內云。出時已黃昏﹐經市場返寓。晚往洗澡﹐湯室主人漳產﹐年四十餘﹐猶能操中國普通語言﹔可念也。

甲戌﹝九日﹞七時四十分﹐至醫學校﹐略觀一過而已。有講堂甚大﹐凡集會之人數多者率假之云。內附醫院﹐爲生徒實習地。

次參觀研究所。研究所之意義甚廣﹐舉凡農﹑工﹑商﹑醫及一切應研究之事皆討論詳悉﹐公布於眾﹐俾收精益求精之利益。於五﹑六年前成立。蓋本島實業情形與日本不同﹐故輒宜研究其所以然﹐俾得從事經營﹐措置適當也。所中成績極佳﹐有卒業大學者十人並卒業髙等工業者若干人。吾人參觀時﹐先至一室爲儲藏參考物品者﹐有南印度前印度住宅及墳墓並北美洲船棺﹑濠洲葬架﹑波斯葬塔等模型﹔蓋在徳國衛生博覽會時交換出品所得紀念品也。有博覽會名譽賞狀﹐有前代防黑死病傳染醫生裹體裝束之攝影。有疥癬患虫蠟制放大型﹐有野番食人肉之盤及叉﹐有通俗用治蛇毒艸藥多種﹐有蛇毒救急器及說明書。有防狂犬疾法﹐以是疾種諸家兔﹐殺而抽出其脊髓以爲預防之用﹔是爲注射苗。狂犬病盛行時﹐以苗種人身如洋痘焉。有土壤標本甚多﹐分析土壤之極細成分僅糎百分之一。有北投石﹐出於北投地方﹐爲溫泉沈澱所成﹔含有Ｒａｄｉｕｍ之分成﹐可取以治癌病等癥。有冰糖﹑酒曲﹑酵母﹑酒精﹑湯沸等標本並本島艸木制造之香料﹐皆陳列數種。又有人造絹絲﹑人造絹布並艸帽數種。據云系研究其漂白料之配合成分﹐蓋太多則色𨿽白而易折﹑太少則能耐久而色黃﹐必配合適度﹐始收美觀耐用之全效﹔故亦甚注意云。有徳國制之玻璃盤﹐制法以玻璃作纖維如絲連絡爲之﹐柔韌不易折斷﹔亦奇觀也。該所最優美之研究﹐白蟻爲害家屋之預防是也﹔羅列白蟻蝕殘之佛像及木材並總督府專賣局掘取之蟻巢﹑耐蟻性木材﹑耐蟻性成分試驗成績﹑白蟻害預防劑﹑白蟻王標本﹑蟻害預防家屋標本。據研究之所得﹐謂白蟻好造巢於地下五﹑六尺之處以避日光﹔𨿽間有在木材中者﹐然甚少。故用混泥土或鐵筋混泥土數設於建築之地面﹐則蟻無自發生。並考知熱帶木材如Ｃｙｐｒｅｓ松等爲白蟻所忌食﹐於是將此種木材分析考察其成分﹐知其中百分之一有抵抗蟻害之力﹔乃依化學成分制成藥劑以浸制建築木材﹐顏色依然而能抵抗蟻害﹕則此後木材建築之家屋﹐常能趨避蟻害矣。惟該所尙於此事極力研求﹐必能更求完備也。該所內容﹐分化學部﹑顯微鏡部。化學部﹐凡一般之分析試驗﹑衛生化學試驗﹑藥品試驗及關於應用化學﹑農藝化學﹑藥物學﹑蟻害預防等之調查研究屬之﹔顯微鏡部﹐凡關於熱帶之衛生及狂犬病﹑黑死病﹑霍亂病﹑腳气預防﹑釀造學等之調查研究屬之。所中尙有標本﹐記其所見之數種﹕有燕窩﹐南洋產。有龍涎香﹐爲患病之鯨魚身體排泄物﹔可作香料﹐能耐久﹐故貴重。有粘柴﹐卽吾閩之美人膠木也。有試驗室﹐試驗洋灰磚抵抗力及延性之比較﹔又試驗金礦﹐據云有十萬分之二﹑三﹐則礦業卽可不至虧蝕。夫研究之事務必如此其繁備﹑又必如此其精確﹐故社會事業之冒險者有所恃以無恐。聞之各國每一藝業皆必有研究所﹐則其精備當更勝於此﹔故物質之進步飛騰萬丈﹐莫之能遏也。吾國各地未及知﹐以吾閩論之﹐無論無研究所也﹐卽有之﹐亦皆有名無實﹔不惟無精神﹐且並其形式而無焉。又曷怪乎吾國實業界之知保守而不知進取也。

次至測候所。有自記寒暖計﹑自記溫度計﹔有地中寒暖計三个﹐深淺不一﹔有日溫計﹐有地面寒暖計﹐有蒸發計﹕以上皆在露天艸地。室內有地震計﹐地震時則有鐘躍出﹐故可知其時刻﹔若夜間﹐則以電綫引鈴達寢室以醒人。又大森式地動計﹐日人大森所造﹔能知微震﹐𨿽在遠地亦能測知﹐且能自記其百分。有中國古時最先發明之地動儀﹐爲張衡氏造。測臺有气壓計﹑風力計﹑報時球﹔有自記風力計﹐在東洋方面僅上海﹑東京及此地有之。

次至中學校。午膳畢﹐略觀一過。亦有金工﹑木工諸科。有一杞樹所造之盤﹐爲一十四齡之童子所制。有標本極多。有作法﹑武術諸教室。該校校長議事他適﹐故亦匆匆觀畢。

是時得總督府電話云﹕南遊一切旅行費﹐槪行津助。故下午至臺灣神社攝影﹐以爲旅行臺北之紀念。經明治橋﹐橋以鐵架造﹐力之方向各有不同﹐故互相牽制﹐能使鞏固﹔明治三十四年﹝按卽淸光緒二十七年﹞竣工﹐工學士十川嘉太郎所造也。下臨淡水河﹐居士林﹑北投間。橋前爲圓山公園﹐園有臺灣第一次民政長官水野銅像。渡橋有「鳥居」﹐爲客歲十月打狗古賀三千人氏獻。是爲大直山﹐一名劍潭山。入山﹐至。神社奉祀日本親王白川宮殿下﹐參謁畢﹐攝影﹔僧長以白川餅及影片﹐饋遺全體。返寓﹐又黃昏矣。有大津博先生贈全體鉛筆﹑影片﹐校長命余代表稱謝。

乙亥﹝十日﹞四時﹐興﹔五時﹐早餐。五時四十分﹐發臺北。車駛行後﹐越五分時﹐至艋舺。六時﹐渡淡水河﹐至枋橋。越十分時﹐至樹林。又十分時﹐至山仔腳﹔過隧道﹐有煙自窗罅入﹐窗光爲之掩。又十分時﹐至鶯歌石。又二十分時﹐至桃園。桃園﹐廳名﹔初時亦擬來是﹐以南遊中止。地居南北要衝﹐諒亦必有可觀者。車停至七時十五分﹐啟桃園﹔越十分時﹐至崁仔腳。又十分時﹐至中壢。又十分時﹐至安平鎭﹔此又一安平鎭﹐非鯤身島上之安平鎭也。有制茶工場﹐以機械制造﹐與人工所制無殊﹔但該處產茶甚少﹐不能供一工場之需﹐故總督府每年須助二萬餘金以資維持云。又十五分時﹐至楊梅壢。自安平至此﹐山皆造林﹐多植樟﹔八年生徑大五﹑六寸﹐以气候適宜故也。八時十分﹐至大湖口。越十五分時﹐至紅毛田﹐有總督府指定規模蔗園。時車駛甚速﹐憑窗眺見﹐平原如毯﹐茫無際涯﹔有沙地甚廣﹐宛如戈壁。左望碧嶂綿亙﹐髙標云外。又十分時﹐至新竹﹝亦廳名﹞﹔有石油倉庫﹐設輕便鐵道達樹杞林。九時﹐至香山。右望平沙濱海﹐波潮起落如瀑布千丈﹐海濱有牛車迆邐而行。舊志稱七鯤身淺﹐海底皆鐵板沙﹐以牛車載物而渡﹔淸郁永河竹枝詞云﹕『耳畔時聞軋軋聲﹐牛車載月夜中行』。惜此時非夜月﹐不獲睹之。越十五分時﹐至中港。又十分﹐至造橋山﹔上栽甘藷甚多﹐有木炭出產。久之﹐入隧道甚深﹐山亦髙聳。又十五分時﹐至後塘。又十分時﹐至苗栗﹔有輕便鐵道達南湖。苗栗之南有將軍山﹐立一木標曰「將軍山禦遺迹」。所入隧道洞行甚久﹐約三分時始出。窗上玻璃光……

﹝原書漏列四面﹐計約脫一千五百字﹞

……林。有進香鐵道起大莆林至新港﹑北港間﹐僅半小時云。有新髙制糖嘉義工場﹔新髙者﹐臺灣之第一髙山﹐海拔一萬三千餘尺。十時七分﹐至打貓。二十八分﹐至嘉義。

嘉義﹐舊諸羅縣治﹔由臺中至此﹐驛站相距皆甚遠﹐爲時甚長。玆記其支道之錯雜﹕彰化有支道達鹿港﹐亦有輕便鐵道﹔鹿港有輕便鐵道達員林。二八水有支道達南投﹐南投有輕便鐵道至臺中。田中央有支道達北斗﹐北斗有輕便鐵道至員林。斗六有支道至西螺﹐他裏霧亦有支道經北溪厝至西螺﹔北溪厝復有支道至北港﹐而北港又有達嘉義之支道。嘉義自阿里山來之鐵道﹐蜿蜒曲折﹐橫過嘉義﹐西出海濱﹐至於東石港。東石港﹐朴仔腳溪出海處也。阿里山接嘉義新髙山﹐海拔七千五百尺。有大森林﹐日人目之爲無盡藏。木皆檜﹐有一株大九十圍﹐謂之「神木」。

於嘉義先觀制材工場。由阿里山鐵道運搬檜材至﹐有起重機焉﹔貫鐵索在間﹐附鉤以安置木材。由機運入工場﹐擘之爲板材。機械有帶鋸﹐制板材或角材﹔豎鋸﹐制板材﹔圓鋸﹐制板材及角材﹔橫鋸等﹐或擘去皮材﹑或縱斷之﹑或橫斷之﹐或析爲方木﹑或篩鋸爲細木。有卷軸﹝Ｒｏｌｌｅｒ﹞以任其運送﹐不適於此﹑則推而之彼﹔任裁其大小厚薄﹐惟機之所賴﹐無所捍格。木頭﹑鋸屑﹐則以供燃料﹐從無棄材﹔洵良機也。其樓上﹐有鋸齒修理之所﹔理大環鋸﹑小環鋸﹑長方形鋸﹑圓輪形鋸﹐共爲機者四。有一室﹐其下燃火﹐置發電機。機周及長皆數尺﹐環動甚速﹐云一分時可轉三千六百次。立其側﹐耳爲之不聰。鄰接卽消防室﹐蓄水以防火虞者也。惟臺島位兩大間﹐吸精蓄華﹐以產以育﹔數百年前祗此木石與生番之足迹﹐從無外人知其若是之夥賾。和蘭﹑西班牙先後至其地﹐鄭氏驅而治之﹔後入中土﹐柰不能發其藏﹐以授之東鄰。今而後﹐始取其所有也﹔夫安得不源源而莫竭哉﹗悲夫﹗

遂遊嘉義公園﹐經苗圃﹐再入爲林業試驗支場。場試植護謨﹑香茅﹑有加利艸﹐皆有成績。護謨在南洋﹐五年生爲采液期﹐嘉義則須六年﹔現已達此期。取法﹕於昧爽卽起﹐取刀與瓶往樹間﹔約天初明時﹐以刀劃樹如Ｖ字形﹐以瓶承取其樹液。初劃必在下部﹐漸次而髙﹔每日每人可百株卽止。隔日﹐再取之。大者每株可得一斤﹐至六﹑七十年尙可取膠。膠取得後﹐加醋酸以去其水分﹔有制成之護謨原料如皮﹐正方形﹐黃色。制香茅油法﹕刈艸碎之﹐以甑蒸之﹔甑覆蓋﹐以管導取其水蒸气。香茅每年可刈三次。有加利油之制法﹐亦如香茅油。有咖啡﹐南洋產﹔成熟四年。有綠珊瑚﹐其杈枒互錯﹐綠色﹔有毒汁。

次至嘉義神社。

次至嘉義尋常小學校﹐該校正預備明日開運動會。該校長演說﹐謂『於新聞報中得諸君南遊消息﹐不意諸君竟辱至敝校﹐無任感激。惟倉卒主人﹐尙祈亮之﹗敝邦與貴國同文﹑同種﹑同洲﹐兄弟魯﹑衛之國﹔亞洲獨立國僅此二塊土﹐豈堪復爲蚌鷸﹗乃前者政府徇二三野心家之政見﹐輕啟兩國之釁﹐非全部國民之本心﹐當時卽甚不滿意。望貴邦人士勿誤會此意﹐謂敝邦之人皆野心勃勃而視爲嫌隙。倘其肯降心修好﹐攜手以維持亞東之現狀﹐豈獨敝邦之福利乎哉﹗鄙人於諸君之來﹐欣慕無似﹔謹爲敝邦全體國民致意』云云。日旣斜﹐乃別而行。

時三時三十分﹐至米谷公司工場參觀。工場甚小﹐開辦費三千元。有磨機及舂機﹐以洋油發動機動之。舂機六个﹐日可六臼﹐臼八斗﹔每日可出米百二十俵﹝俵百五十二斤﹞。

至車驛﹐乘車南下﹐四時四十分啟車。余在車中﹐聞嘉義東南二﹑三里中浦社口莊有通事吳鳳廟。鳳字符輝﹐淸乾隆時阿里山番通事﹔能撫番﹐番愛戴之。惟番俗﹐每年祭社必馘人首爲牲﹐例向通事索所殺之人。鳳不忍﹐與之約﹐給以招人入社﹐任其屠戮﹔番喜諾之。四十餘年不踐約﹐索愈急﹔知不能免﹐然終不忍害人﹐約期畀人於某處﹐身往踐之。妻子諫﹐不聽。及期往﹐爲番所馘。鳳歿後﹐番社大疫﹐死者三分之二﹔乃悔懼﹐祀鳳﹐誓不再殺人﹐陋俗遂革。其後廟圮﹐明治四十五﹝按卽民國元年﹞年日人新之﹐稱爲「殺身成仁」云云。又﹐嘉義有福康安碑。淸時林爽文之亂﹐福康安率師徵之﹐三月而平﹔乾隆詔立生祠﹐賜碑立於此地﹐攺諸羅縣爲「嘉義」。「嘉義」者﹐當時全臺皆陷﹐獨諸羅嬰城固守故也。惜餘二者皆未之見。嘉義之南有北回歸綫界塔﹐爲北溫帶與熱帶交界處﹔從此入熱帶矣。發嘉義後﹐五時至水堀頭。越二十分﹐至後壁寮。又四分﹐至新營莊﹔有鹽水港制糖工場。又十分﹐至林鳳營﹔車不停驛。渡橋四十分時﹐至番仔田。車行兩陵間﹐如是者四。又渡橋經時三分﹐五十三分時至灣裏莊。六時二十分﹐至新市街。六時十五分﹐至臺南。臺南﹐舊臺灣縣治﹐臺島之首先開化者也。夜投宿旭館﹐倦甚﹔不能乘夜遊﹐殊爲憾事。然延平遺烈﹐𨿽夢寐不能忘也。

丁丑﹝十二日﹞﹐臺南廳學務科銜命來導觀。早餐後七時﹐從系甫校長﹑栗田確先生﹑臺南廳學務科石川君往謁明延平王祠。經白川宮遺迹﹑臺南農會苗圃﹐登小阜﹐可望安平港。然明﹑淸時所謂臺灣者歷年久遠﹐夷爲平陸﹐鯤身失其形勢﹔今安平鎭距廳治一里而遙﹐有輕便鐵道通焉。史冊所載鼎鼎有名之鹿耳門﹐徒令人冥思其勝而不可得矣。安平海波不興﹐遠望如鏡港﹐對岸爲鹽埕。安平鎭赤崁城圮已久﹐現其地爲海關﹔城內紅毛樓﹐今亦爲陸軍衛戍病院。數百年古迹皆付邱墟﹐可慨也夫﹗苗圃有牛心梨﹐果如牛心﹐故名﹔和蘭之遺種也。七時三十分﹐至延平王祠﹔廟宇嶄新﹐大正二年﹝按卽民國二年﹞重修。今年四月大祭﹐自後以爲常例﹔列於縣社﹐曰「開山神社」。考「縣誌」載﹕『開山王廟﹐在東安坊﹔舊圮﹐乾隆年間邑人何燦鳩建』。或云澎湖將軍澳之神。謝退谷修「臺灣縣誌」謂﹕『隋開皇中﹐虎賁陳稜略地至此﹔所祀或卽其人。鄭氏在時﹐卽有此廟』。淸時追祀延平﹐封爲開臺王。日人混而稱之﹐何也﹖祠在小南門內﹐淸時建。延平之母田川氏﹐日產也﹔故日領臺後﹐更葺而新之。祠之正殿﹐祀明延平王﹑招討大將軍朱成功﹔東西二廡﹐祀延平將佐殉難者五十七人。後殿正間﹐祀王太妃田川氏。左寧靖王祠﹐祀朱術桂及其五妃﹔右監國祠﹐祀王孫監國鄭克墏及其妃陳氏。監國祠前有梅樹一株﹐爲延平所愛﹐自日本移植於此者。臺地少梅﹐故視之甚貴云。有王遺像及「禮樂衣冠第﹐文章孔﹑孟家﹔南山開壽域﹐東海釀流霞」二十字中堂一幅﹐系王遺筆。門首有「前無古人」額﹐爲前署武平縣知縣盧紹昌書﹑光緒元年立者。肅禮畢﹐全體攝影於王殿前﹐開山神社僧長亦與焉﹔明衣冠﹑紅袍執笏者﹐是也。王以海天一島﹐存明朔於旣絕。金陵之役﹐東南半壁大震﹐幾興故國﹔明末義師得勝者﹐當推此役。天不祚明﹐使王愎甘輝之諫﹐敗衄南走﹔復以猜忌之故﹐失施瑯之智勇﹐以爲敵用。至鹿門輿櫬﹐永曆遂亡﹐然猶曰歸我中土也。乙未之役﹐淸人不愛其地﹐輕棄於人﹔今𨿽廟貌聿新﹐而所愛之黎元淪於異族﹐吾知王之弗享也。英靈千古﹐瞻仰曷名﹐徒徘徊而不忍去耳。

旣出王祠﹐紆途至臺南中學校。該校爲「臺灣首學」攺建﹐卽鄭氏時孔聖廟也。現劃一部攺建中學﹐建築未完﹔遂散遊於艸場。中學校贈影片三枚﹐臺南廳贈影片五枚。

八時三十分﹐發臺南。城垣已毀﹐惟南陲尙存。志稱『臺灣城西方爲弦﹐余則如弧﹐有半月沈江之勢』﹔今無矣。城南有五妃廟﹐從車中可望見。舊志﹕『五妃墓﹐在仁和魁鬥山。有墓道碑﹐立於大南門外』。仁和裏﹐距城十五里。淸巡臺禦史六十七詩曰﹕『田橫從死士﹐五百皆戰亡。吁嗟乎﹗五妃巾幗眞堪旌』。範咸詩曰﹕『三百年中數忠節﹐五人个个是男兒』﹗五妃﹐明寧靖王妾﹔王於鄭氏降時殉節﹐五妃從之。二詩可謂贊揚盡致矣。八時四十五分﹐至車路墘﹔寧靖王廟﹐由此有道可達。十分時﹐至中洲莊。九時二分﹐至大湖街。二十分時﹐至半路竹。三十五分時﹐至阿公店。四十分時﹐至橋仔頭﹔午膳。五十四分時﹐至楠仔坑。有半屏山﹐山半面削立﹔內多崩裂﹐棲息猿猴之屬。南有巨村﹐有山曰龜山﹐甚形似﹔有如頭者﹐望半屏山﹐作欲行狀。山下有城﹐爲苗人舊居﹔是爲舊城驛。

時已正午﹐由舊城行﹔越十分時﹐卽打狗。卽往參觀內岸壁倉庫﹐有室內起重機。機在倉內者有三種﹕一機橫衡屋梁鐵軌間﹐能前後行動。此機下附一機﹐如小亭﹔一人立其上以運用之。一機如釣竿下垂以起重物﹐有十六馬力能起三十俵者一﹑五馬力有半者三。共三種運動﹕一往來室內﹐二旋轉附機﹐三起重。在倉外者略如在內者﹕一機橫亙檐際﹐達於濱岸﹔以鐵架承之﹐能前後行動。二機如小亭﹐各一人坐其上﹑司其機﹐緣之而走。倉與岸之間附有懸鉤﹐置方板﹐盛物其上﹐有四﹑五馬力﹔或置之輪船﹐或起而納之倉庫。如此機械之靈敏﹐蓋於三十英里之遠處有水道﹐以水動機發電﹐以三電綫送電力至打狗﹔凡打狗之市街工廠皆藉此作業﹐匪特此機爲然。建築開辦費﹐三十二萬元。每日作工十時﹐每日一機可起一千噸﹐尋常七百五十噸。打狗出口多糖﹝每包百斤﹐三十包二噸﹞﹐每年出糖五千萬斤。

次乘「旗山丸」﹐導者在舟上說明打狗築港計劃。打狗港﹐明治四十一年﹝按卽淸光緒三十四年﹞起築﹐五年竣工﹔費款七百三十三萬元﹐浚深增三十尺。現時岸壁長四百八十間﹐能容一千噸。再浚計劃預定大正二年﹝按卽民國二年﹞起﹐十二年竣工﹐預算費一千二百七十八萬元﹔港口廣百尺﹑口外廣三千尺﹑可通船舶處廣一百五十間﹐兩邊築防波堤以禦風波﹐內港面積三十六萬坪﹑岸壁長一千零三十間。功成後﹐每年可輸出九十萬噸﹐可停泊重量萬噸之船二十艦。內岸壁倉庫地爲中洲﹐停車場爲打狗街﹔從中洲渡對岸﹐卽旗後街。有山曰旗尾山﹐與打狗山兩岸對峙。穿過隧道﹐觀防波堤﹔堤以洋灰制十噸方塊磚爲之。時海潮騰湧﹐如簇叢弩﹑如奔馬﹔然遏於堤﹐風濤不至港口。餘落手絹於此﹐以爲最南之紀念。從隧道返登旗山頂﹐觀舊炮臺﹔淸時築﹐今已廢棄。南門有中﹑日戰役彈擊痕﹐「砥柱天南」四字「砥柱」二字爲所擊去﹔國恥也。下觀旗尾﹐地彎曲﹐連續於大陸內﹐成打狗灣。外一港曰紅毛港﹐淡水溪入海處也﹔爲和蘭人登陸地。滿山野生綠珊瑚﹐下擊漁舟無數﹐風景天然﹔舊志稱「旗尾秋搜」﹐當是此處。打狗山有炮臺﹐新築有燈塔﹔海港險要﹐允爲全臺南方鎖鑰。回首往時﹐不禁感慨系之矣。循徑下﹐至防波堤事務所少憩。山皆化石所成﹐玲瓏可愛﹔有下深坑中者﹐各取貝殼數枚。復乘「旗山丸」﹐至新旗街﹝卽打狗街﹞打狗公館茶點。館樓後有樹曰桿榔﹐棕櫚科也﹔爲臺極南特產。其根及果實﹐可以療饑。打狗山皆石灰巖﹐產生石灰﹐爲用甚大。此據館長楠田先生云。

四時五十分﹐至打狗檢糖所。觀其分析室﹐以分析所知糖質含量之多寡定其糖之價。然不但分析糖質﹐卽如肥料﹑石灰與糖有關系者皆分析之。有計數器械。又所用之天平十分精密﹐𨿽汗滴之重量亦能知之。又瓦斯機﹐燃燒力甚大。有白金鍋﹕皆供分析時用者也。至冷气機室﹐以造冰器爲之﹐但欲使溫度下降而已。其機有二﹐互相聯絡﹕一增加壓力﹐使瓦斯液化﹔一減輕壓力﹐再由液體使之气化。前者外圍之溫度在一百五十度﹐後者外圍之溫度在零度。其大略﹐卽機以電气動輪壓搾滿盛亞莫尼亞之器﹐使亞莫尼亞瓦斯入於鐵管內層﹐而外層則以水貯之﹔時壓力一百七十磅﹐瓦斯成液體而流出。再循管上升﹐因壓力減輕﹐遂復气化。此時其外圍空气之熱爲其所奪﹐溫度大降﹐成冷气體﹔而液狀亞莫尼亞气化後復引至原處﹐循環無已。亞莫尼亞﹐以海水爲之者甚佳。次觀瓦斯制造室。其制法﹕以煤炭入鍋﹐閉緊其下﹐燃火使熱﹔然鍋中並無空气﹐不能燃燒﹐遂遊離瓦斯﹐其剩質復可爲燃料。瓦斯遊離後引至淸潔室﹐經水管冷卻之﹐而瓦斯復與其中之木爹兒分離。有換水機﹐再經一水管﹐驗其有毒瓦斯含量之多少﹔然後使經過硫化鐵管吸去有毒瓦斯﹐始可導至各處使用。每日須出二十磅云。

打狗山有造林地﹐惜天已薄暮﹐且距市甚遠﹐不能往觀﹐僅得之於大島君口述。據云﹕打狗之造林﹐始於明治四十年﹝按卽淸光緒三十三年﹞。其目的有三﹕涵養水源也﹑土沙捍止也﹑魚附林也。土甚漧燥﹐初時全年皆播種﹐成績至劣﹔臺灣總督謂終不能成功。後乃攺以七月至九月雨期中播之﹐卒奏成效。惟本年甚旱﹐播種者被害甚烈。普通生活者十分之九。造林地共一千甲步﹐作業十二年始能完成﹔前經火災﹐今祗造林一百甲步。造林方法﹐爲正方形植樹﹐距離四尺﹔有巖石處﹐狹至三尺。播植亦然。下種十二粒﹐一半生長﹔生長後﹐揀畱健苗二﹑三株。經年後再去其劣者﹐祗畱一株。七﹑八年生﹐徑大一尺五寸乃至二尺。樹皆相思樹﹐薪炭材﹔然木質堅固﹐亦可爲用材。地濱海﹐空气多含鹽分﹔凝霜降下﹐能妨樹林之發育。惟相思樹﹐始有此抵抗力云。噫﹗人類之於林業﹐厚生利用之道系焉﹑防患保安之道系焉﹔匪特此也﹐威儀之莊重﹑意尙之髙超所以戛乎如巖上之松﹑飄乎如深山之梅﹑如幽蘭﹑如勁竹之偉人傑士﹐莫不胎息於此也。則國之治亂﹐謂系於林業之盛衰﹐誰曰不宜﹗吾觀我國天然林野之區﹐而林學不修﹑林業不興﹔不特海防無是﹐卽內地邱陵連疊﹐亦皆童山濯濯﹐莫之圖謀。用是水旱頻仍﹐饑饉薦臻﹐民安得不爲盜賊﹑國安得不貧弱哉﹗興言及此﹐殊堪浩嘆﹗吾又觀打狗之造林﹐學士通人悉心研究以補國家官吏之不足﹐必達其初志而後止。彼能之﹐我何爲不能﹗乃造林不若是之困難者﹐未聞經營其事之人﹐吾儕赧顏無地也﹗

至神戶館晚餐。八時二十二分﹐發打狗。九時三十分﹐至臺南。七時四十分﹐至臺北。坐車中達旦﹐倦則伏而假寐﹔地隔南北八百里之相距﹐一夢過之﹐孰謂關山路黑耶﹗

戊寅﹝十三日﹞辰刻﹐復歸林本源事務所寓所。初擬卽發﹐聞基隆輪船攺期航閩﹐乃止。上午休憩﹐餘酣睡﹐將午始起。

下午﹐復往觀錦祥制茶行。制茶之法﹐與內地同。收買粗制茶葉——粗制茶葉者﹐茶戶摘取茶葉﹐以日光晾漧之﹔乃以手簸揚之﹐使葉復舒﹔如是者三次或四次﹐則取而炕幹之﹐再以手搓散之﹕是爲粗茶。茶行買入後﹐揀去其尙靑者﹐再炕幹﹔約經四小時﹐以茉莉花混之。每茶百斤﹐混茉莉三十斤﹔略潤以水﹐放置約一夜。其香味浸透之後﹐揀去茉莉﹔再炕六小時﹐然後包裝﹐以炭火燻之。若是者﹐曰包種茶。凡未混茉莉者﹐曰烏龍茶。茶約有五等之分﹐包裝以竹纖維所制篢裹之二重﹐運銷南洋各處云。

次復至博物館。旋至博物分館﹐有明治三十七﹑八年﹝按卽淸光緒三十﹑三十一年﹞日俄交戰戰利品甚多。有比律賓丸木之舟﹐有死蛇長丈餘﹑腰粗盈把﹑蟠踞樹上與虫魚鳥獸﹐陳列於一室。有番人所用貝類﹐卽其通易有無之錢幣也。館後爲圖書館﹐藏書頗富﹐且有吾國古籍多種。欲借閱者﹐簽名於紙﹐書明某種書籍﹐管理人爲取於樓上付之。有男閱書所﹑女閱書所﹑特別閱書所。館前﹐列俄國銅炮數座。

次至權度課﹐爲度量統一機關。此種機關﹐萬國皆有之﹐惟我國闕如。內藏臺灣向時度量衡甚多﹐制度混雜﹐物質粗松﹔潮濕漧燥旣易於伸縮﹐而大小長短﹐出入初無一定。兼之器由民造﹐隨意增加。用是相形之下﹐或此倍於彼焉。夫器不一則爭﹐爭則事端因以繁興。莊子曰﹕『剖斗折衡﹐則民不爭』﹔此消極之意思﹐而非積極之治理也。積極若何﹖一之而已矣。一之﹐則統一機關之不可緩﹐間不容髮矣。課有檢查度量器﹑檢定比重機﹑檢定寒暖計器。凡尺﹑秤﹑升斗以及寒暖計﹐由課專制﹔無課之火印者不能用於市井﹐違者科罪﹕此萬國度量衡之所以統一也。其副原器﹐以力克乃混白鋼鐵之合金﹝Ｎｉｃｅｌｙｓｔｅｅｌ﹞鑄之﹔質甚貴重﹐且在金屬中伸縮之度最少。器珍藏金庫中﹐庫以金屬爲之﹔座以洋灰爲之﹐深入地中﹐卽地震亦不爲之動云。是日課中特取出觀之﹐光潔精致﹐允爲度量衡之定則。時已黃昏﹐遂返寓。

己卯﹝十四日﹞晨﹐從校長往觀養蜂園。蜂爲伊大利種﹔其養蜂采蜜﹐皆與我國略異。蜂巢置於樹下地上﹐巢以木質爲之﹐如矮屋式﹔出入口在下部。有蓋﹐揭視之﹐蜂作巢﹐頁頁依所放匡板而成。蜂王在第七板頁﹔全巢十三頁﹐此爲最中。春時則置隔王板﹐使更營巢在上以資繁殖。巢共蜂三千之則﹐價值二十金。其取蜜之法﹐有一圓機﹐內置旋轉機﹐附以二匡板﹐置蜂巢其上旋轉﹔則由遠心力﹐使陽面之蜜注射而出。此面之蜜盡﹐則換板之方向﹐取其彼面。取蜜後﹐蜂巢尙完好如初。每巢約二﹑三日取一次﹐每次約蜜三斤﹔全年約收入六﹑七十金。利用花之汁﹑蜂之力﹐費用旣少﹑需貲又微﹐且使天然之利益不棄於地﹐此養蜂之利也。我國亦多養蜂﹐然器械不精﹐少有講求﹔亦宜稍事攺良者也。是日因欲趁車北上﹐時間甚促﹔尙有母蜂養成器﹐未能究其作用﹐此又一憾事也。

九時五十分﹐啟臺北。數日勾畱﹐匆匆告別﹐悵然升車。車中栗田確先生告余等云﹕錫口之地有木材防腐工場﹐場有直徑六公尺﹑長四十二尺之鐵罐。由輕便鐵道運木材至內﹐緊閉之﹔以壓機使一種液質名Ｃｒｅｏｓｏｔ者混木爹兒等液注入木材內﹐可延長保存期。𨿽松材﹐亦可保存數十年。又有少年感化院及肺療院﹐皆歷歷可望見之。十一時十五分﹐至基隆。乘「勝島丸」小輪﹐登「湖北丸」輪船﹔風濤起落濺潑﹐皆可喜。

至「湖北丸」後﹐復至基隆三井田寮貯煤所﹐觀其鐵索運搬之法。所距煤礦廠十二哩﹐以雙式鐵索延亙兩間﹐於山陵髙處以鐵架承之﹔有盛煤器﹐緊附鐵索。機動而鐵索環轉﹐則煤卽由彼達此。煤取出後﹐以空器還之﹕循環不絕。據云八堵亦有貯煤所﹐蓋共一煤山所出云。

次至木村組煤礦廠。其搬運機﹐以單式鐵索一端纏繞於捲機﹝Ｔｕｎｇ﹞﹔捲機轉﹐則收卷二千尺之鐵索﹐引出煤洞之煤車七車。接洞口﹐卽以輕便鐵道運輸各處。煤洞深一千六百尺﹑傾斜二十度﹐相隔二百尺作一水乎礦路。引上時﹐以鐵索引之﹔放下時﹐以車之自重﹐惟鐵索則由機放松耳。洞內呼吸通气法﹐系用吸筒透出山頂﹐以換入新鮮空气﹔並用水蒸气﹐使之溫暖流通。礦洞之水﹐亦由鐵索運出﹔有吸水機﹐一分時能吸水十五立方尺。每日可運出煤十五萬斤。開工後﹐已運出十六萬噸﹔測算尙有五十萬噸云。附近﹐有圓動力機借機吸收炭中之水以制電气及種種器械。

順途至髙砂公園﹐稍憩。旋至停車場﹔午點後﹐乘「勝島丸」返「湖北丸」輪船。栗田確先生及林本源事務所辦事員郭君等送余等至輪船﹐別而歸。余等此次遊臺﹐甚感數君之待遇﹔乃以歸期在卽﹐行別數君﹐離別一曲﹐能不黯然﹗然數君遠在中流﹐尙髙舉其帽示相別意。至今思之﹐猶眷念不忘也。下午三時﹐由基隆啟■﹝舟定﹞。從此一別臺地﹐未知何年始得賡續前遊﹗舟頗翻騰﹐同行者多不能堪﹐余熟睡。

庚辰﹝十五日﹞七時﹐舟入五虎門待潮。下午二時﹐抵馬江﹔復乘「神島丸」小輪﹐至泛船浦登岸。寒甚﹐非復如在臺時之溫暖﹔比之打狗﹐更不可以道裏計。憶來時欲觀「雞籠積雪」之念﹐爲之失笑。遲暮﹐始返農校。從此燕返舊巢﹐雲歸故岫﹔曩時海月雲山﹑風驅電逐﹐旣人情物態之難忘﹐更耳聞目睹之猶在。浹旬辛苦﹐從海島以歸來﹔十日別離﹐驚國體之驟革﹗所願國運日蒸﹐齊大同而進化﹔學術斯茂﹐浚厚利於無窮。遂拉雜載筆﹐以爲紀實。𨿽東爪西鱗﹐貽譏大雅﹔或左塗右抹﹐見許方家。私心有得﹐豈敢藏拙耶﹗

乙卯﹝民國四年﹞仲冬月辛巳﹝十六日﹞﹐武溪謝鳴珂殿翔氏記。

