褔建通誌臺灣府

重纂福建通誌序一重纂福建通誌序二重纂福建通誌序三重纂福建通誌凡例詔諭星野沿革疆域山川城池公署壇廟津梁郵驛水利古迹戶口田賦﹝雜課附﹞倉儲蠲賑錢法鹽法風俗﹝歲時气候附﹞物產典禮﹝祀典﹞學校經籍兵制關隘海防封爵宦績職官選舉人物列女方外寺觀雜錄

重纂福建通誌序一

國家列聖相承﹐湛恩汪濊﹐沾濡羣生﹐而閩省爲東南之隩區﹐澎湖﹑臺灣皆入版圖﹐仰蒙聖化﹐官斯土者固宜考其山川﹑按其圖記﹐舉凡吏治民風﹑軍儲鹽筴﹐實事求是﹐整齊而化導之﹐不僅徵文獻以示淹博也。

今上禦極之三年﹐英桂恭膺簡命﹐專閫閩畺。自津門乘海舶而南﹐歷觀島嶼之縱橫﹑波瀾之壯闊﹐由五虎門而抵榕垣﹐關隘森嚴﹐洵稱天險。其時軍書旁午﹐徵兵籌餉﹐按圖籍而知形勢之宜﹐幸賴聖天子神武光昭﹐各援軍秉承廟算﹐全閩肅淸。嗣後疊奉恩綸﹐三權督篆﹐戊辰之春﹐復拜眞除總制之命﹐勤求治理﹐於今三載矣。每考戶口之數﹑賦稅之經﹑營制鹽法之變通﹐今昔各殊﹐亦時勢使然也。方今萬邦歸化﹐中外一家﹐航海梯山﹐貢琛互市﹐閩爲海口一都會﹐嘗欲廣爲搜輯﹐勒成一書﹐以宣揚聖徳﹐爲講明吏道者有所簡稽﹔惜簿領倥傯﹐未暇也。

粵考乾隆二年﹐福建通誌始有成書。三十三年﹐又續修若干捲。道光十年﹐孫文靖公﹑韓云舫中丞奏請開局續修﹐旋因經費不敷﹐暫行停局。十九年﹐魏麗泉中丞權督篆時書甫脫稿。閱二十八年﹐吳仲宣制軍﹑李星衢中丞蒞閩﹐因紳士之請﹐籌款校刊。今適工竣﹐請爲弁言。英桂方請覲求章﹐閩中戎政﹑海防﹑官方﹑民瘼﹐謹當入告﹐述職敷陳﹐願與二﹑三君子體聖主愼重海畺之意﹐休養生息﹐翊贊升平﹐酌古準今﹐懷柔撫字﹐紓朝廷宵旰之勤﹐躋斯民於仁壽之域。有厚望焉﹗

同治辛未季春榖旦﹐閩浙總督英桂謹撰。

重纂福建通誌序二

粵自國朝雍正間﹐世宗憲皇帝詔天下督撫修誌書﹐於是各省通誌次第告成﹐而福建通誌於乾隆二年始纂輯成書﹐恭呈禦覽﹔四庫全書著錄焉。至三十三年﹐又修續志﹐而閩之事迹蓋略備矣。

國家重熙累洽﹐自乾隆以來﹐幾及百年﹐疆域之沿革﹐形制之變遷﹐不能無今昔之不同。於是道光九年又有重纂之舉。考其時秉筆者爲陳恭甫太史。太史出吾鄕阮文達之門﹐深於經術﹐所著五經異義疏證﹑左海經辧﹑左海文集﹐文達皆釆入皇淸經解中﹐其學問根柢猶有幹﹑嘉老輩之遺﹐故發凡起例﹐具有體要。惜以經費不敷﹐甫作旋輟。中間又延鳳池書院山長魏和齋太史纂校﹐至道光之末始粗有端緒﹔蓋成書若斯之難也。刊刻未竟﹐以軍興中止。同治六年﹐吳仲宣制府﹑李星衢中丞蒞閩﹐因紳士之請﹐乃籌巨貲﹐登全書於版。及九年秋﹐凱泰奉命撫閩﹐而是書剞劂蕆事﹐幸得受而讀之。局中諸君﹐請弁言於簡端。

凱泰於是書樂觀厥成而已﹐尙奚云。顧念閩省負山襟海﹐乃東南一大都會也。覽斯編者﹐仰聖謨之廣運﹐撫戶口之殷繁﹐於學校經籍宜思所以振起人文﹐於職官名宦宜思所以澄淸吏治﹐於田賦鹽法宜思所以興利而除獘﹐於海防關隘宜思所以因時而制宜。語有之﹕『不習爲吏﹐視已成事』﹔省之有志﹐固得失之林﹑考鏡之資也。願與我同官諸君子孜孜焉日夕講求於國計民生﹐務期保泰持盈﹐有備無患﹐以上副聖天子簡畀之重﹐而胥海隅蒼生同遊於熙皞之宇﹔此則我憲廟詔修直省通誌之本意也。若徒以備海疆之掌故﹐供文人學士之取材﹐抑末矣夫﹗

同治辛未仲夏﹐撫閩使者寶應王凱泰謹撰。重纂福建通誌序三

謹考國朝福建通誌始成於乾隆二年﹐凡七十八卷。繼修於乾隆三十三年﹐凡九十二卷。前後承修者﹐謝古梅﹑沈萩荻林諸老典型尙有﹐如見其人焉。道光八年戊子﹐貢院工成﹔九年﹐以余貲開志局。其時陳恭甫師主講鰲峯兼志局總纂。師固海內經師﹐同局亦一時才雋﹐若使老手章成﹐如阮文達師之定廣東通誌﹐夫豈淺聞小吏所能及哉。無何﹐費絀局停﹐哲人旋萎﹐乃有異己者紛紜聚訟﹐且分攘稿本而去﹐而四百卷遂殘缺矣。至十五年乙未﹐當軸延魏和齋先生續成之。維時艱於經費﹐弗克開局釆訪。先生一鳳池院長耳﹐僅得邀親友數人襄其事﹔心力財力﹐可云兩盡。間有旁參末議者﹐先生素長厚﹐不敢盡疑其私也。然則此書之大槪可知矣。

稿旣定﹐麟都轉捐蚨二千串助刊﹐以侯邑侯董其役。侯委之吏﹐寄刊於溫陵賤工。旣無校錄之才﹐爭漁工料之利﹔刻未半而貲罄矣﹐事遂中止。

予局外人也﹐見見聞聞﹐何無何有。顧竊念師與先輩精力俱萃於此﹐且自乾隆計至道光已八﹑九十載矣﹐文獻之徵必資舊典﹐倘任其朽蠹﹐莫與護持﹐後之人卽欲搜羅﹐何所資而加損益乎﹖懷斯念也﹐久與低昂﹐惟恐莫償所願。適於同治五年歸自六詔﹐正誼書院新設﹐承乏講席。時與巨公過從﹐因以刻志商之吳仲宣制府﹑李星衢中丞﹐請撤爛板﹐剞劂一新。二公欣然﹐且詢予曰﹕『舊稿僅及道光﹐十餘年來﹐民亦小息﹐何不續修』﹖予應之曰﹕『難﹗不惟人才難﹐經費先難。兵燹之後﹐釆訪亦正非易。局開必曠時日﹐作事謀始何如』﹖中丞曰﹕『然則先刻舊志﹐再修新志可乎』﹖予諾之。二公商之鄧雙坡方伯﹐慨籌刻貲﹐卽於書院設局﹐幕府會檄提調﹐隨事就商﹐並致公函屬予裁定﹐予何敢哉﹗此書之成也不易。今先生﹑先進旣往﹐嗟予小子﹐聿觀厥成﹐忻幸而已。

局中分校﹐仍以書局舊友十餘人充之。其總校林戟門刺吏﹑王子希徵君﹐皆予舊好也。因相與議曰﹕『此局專爲校刊﹐非同修纂﹐時不可失﹐未宜再誤。至全稿是否義例精詳﹑考證切實﹐後之作者自能討論﹐我輩切勿謬參筆削之權﹐先蹈文人相傾陋習』。局設於同治戊辰夏月﹐蕆事於辛未三月。其所以遲至三年者﹐會城少業手民﹐業此者半鈍而拙。全志二百七十八卷﹐以十餘人之力勘朽爛之稿﹐校抄校刊﹐復核至三四徧﹐視書局所刻正誼堂全函四百七十八卷校者百人﹐且徵匠於南郡﹐歲餘而後竣役﹐其勞逸固易見矣。

誌書成﹐提調請列名裁定﹐予不敢﹔同人請弁一序﹐予亦不敢。此舉也﹐諸巨公之大有造於閩﹐諸君子襄事之力也。予何功焉﹖惟念物有本末﹑事有終始﹐今旣樂睹此編之終﹐不可不原其始﹐走筆直書顚末﹐不覺其言之長焉。

同治十年辛未五月﹐舊史官侯官林鴻年記於正誼書院之藹吉軒。

重纂福建通誌凡例

方誌統於國史﹐制度﹑文章﹑風土﹑民物﹐犁然具列﹐典綦重也。全書統貫﹐條流紛繁﹐諸家薈粹﹐分並不一﹐謹參酌古今﹐擇要從之。冠詔諭﹐遵聖謨也﹔紀星野﹐系天象也﹔首列郡縣﹑疆域﹑山川﹐奠地守也﹔次及城池﹑公署﹑壇廟﹑津梁﹑水利﹑郵驛﹐建置之先務也﹔存古迹﹐考古所必資也。疆理定而食貨之政舉﹐故戶口﹑田賦﹑鹽法﹑錢法次之﹔旱澇不時而緩急有備﹐故積貯﹑蠲振次之。倉廩實﹑衣食足而後教俗成﹐萬物盛多﹐能備禮矣﹐故次風俗﹐次物產﹐而典禮行﹑民志定焉。教莫先於學﹐學必稽諸古﹐故學校﹑經籍次之。揆文奮武﹐政之大柄也﹐故兵制﹑關隘﹑海防次之。爲政在於得人﹐故紀封爵﹑列職官﹑傳名宦﹐腹心幹城之所寄也。興賢興能而美俗成焉﹐故臚選舉﹑敍人物﹑述列女﹐風聲教化之所漸也。至釋道爲方外之流﹐寺觀爲緇黃之所﹐故附於後而以雜錄終焉。

古人地誌﹐名爲圖經。輿地非圖無以表明形勢。今用開方法爲福建全省總圖一﹐爲十府﹑二州山險﹑水道﹑關隘﹑疆域各圖一﹐爲海防圖三﹐爲臺灣海口大小港道總圖一﹔於險要阨塞及島嶼洋澳特詳列之﹐庶有資於治理。

星野之書﹐言人人殊。系域分州﹐一成不易。閩爲牛女之墟﹐實則屬牛一度﹐前人考之詳矣。惟臺灣海外﹐舊志未及﹐故復推擇其說之可據者補焉。

郡縣沿革爲全書眉目。漢﹑唐而後﹐時異勢殊﹐更置不一。舊志輒以現今郡縣爲前代標目﹐往往不合﹐今以各史爲主﹐參以通典﹑元和郡縣誌﹑太平寰宇記﹑輿地廣記﹑輿地紀勝等書。其專紀閩土者﹐若宋梁克家三山誌﹑明黃仲昭八閩通誌﹑何喬遠閩書等﹐廣援而詳析之﹐爲總表一﹑各府州表十有二﹐復詳其說以資考證。提綱析目﹐於斯爲愼。

山川散列﹐旣莫詳統紀﹔依方類敍﹐又界畫難齊。玆於山則立幹分支﹐各循其脈絡﹐於川則異條同貫﹐務窮其會歸﹐大者舉而小者從之。

城池﹑公署﹑學校﹐諸所建置﹐前誌略具。玆徧徵諸部﹐遞加詮次﹐廢址舊基﹐亦以類系﹐具見昔人規畫之詳與其隨時變通之故﹐原原本本﹐悉著於編。

古迹分爲四目﹕曰名勝﹐宦遊公暇登眺觴詠之所畱也﹔曰園宅﹐邑士大夫釣遊吟誦之所托也﹔曰冢墓﹐封樹碑碣存焉﹔曰石刻﹐文采風流見焉。分類部居﹐以便尋覽。

紀載之涉於時事者﹐若田賦﹑戶口﹑鹽筴﹑鼓鑄諸部﹐胥關政要﹐必博稽前史與閩中舊記﹐以考鏡得失﹐而徵信於現行檔案宮書﹐以著我朝寬大之體。志古卽以宜今﹐故務詳而毋略。

風俗升降﹐與政推移。歲時气候﹐因地而異。遠稽載籍﹐近徵志乘﹐裒而錄之﹐附以昔賢勸諭整俗之文﹑遊覽觀風之作﹐𨿽古今不必盡同﹐而美惡可以爲鑑。

各府物產﹐有常產﹐有專產﹐復述則繁﹐錯舉則漏。今於首府𨿽常產悉加考核﹐於各府則常產但列其名﹐專產特爲詳注﹐庶備閩海虞衡之志。

學校爲教化所從出。首綜綱領爲一編﹐以著斯文之盛﹐代有表章﹐而我朝重道崇儒﹐超越前古。次詳各府縣學宮建立規制﹐以至書院﹑社學﹑泮額﹑學田﹐並附列焉。名宦﹑鄕賢之祠舊入嗣廟﹐學官之廨舊入公署﹐今臚於此﹐以類相從。

諸志藝文﹐多載詩文﹐殊乖史體。今用建康志﹑三山誌例﹐題詠間附山川古迹﹐其文有關政治者散附各門﹐而以諸家所撰四部之書入經籍志﹐並掇著述大指﹐以存梗槪。

閩地負山抱海﹐防禦爲重。我朝兵律之詳﹑軍威之盛﹐互古莫及。順治間福州特設駐防﹐康熙及乾隆間增立營制﹐嘉慶間臺灣噶瑪蘭新入版圖﹐道光初始定營制﹐今並補入。

全門樞機﹐上游則關隘爲重﹐仙霞﹑杉關最爲天塹﹐下游則海防爲要﹐沙埕﹑南澳爲浙﹑粵咽喉﹐銅山﹑廈門﹑澎湖諸險﹐內蔽泉﹑漳﹐外援臺郡﹔數者得而要害舉矣。今詳其阨塞﹐臚其衝要﹐形勢瞭如﹐經制亦備﹐庶守土者有考焉。

舊志封爵不詳。今自漢訖明﹐君長封建及割據始末﹐綴述史策﹐以補其闕。若宋之益王﹑明之唐王﹐封非閩壤﹐而事迹在閩﹐故附著之。本朝定鼎以還﹐爵班五等者依例入焉。

因事設官﹐代各異制﹔分州立縣﹐號亦殊稱。舊志以今統古﹐抵牾多有。今斷代爲志﹐一以當代之史爲據﹐截然不紊。官秩則詳其制於標題之注﹐郡縣則綜其綱於沿革之表﹐一覽了然。其有實政可紀者爲宦績志﹐亦以當代官制及郡縣先後爲次。

舊志職官裏貫出身多略﹐僅書名姓者十之六七。玆從各省通誌選舉及散見他書者查核補注﹐庶論世而知其人。

明史載南贛汀漳巡撫﹐巡撫旣兼汀漳﹐卽福建職官也﹔今補列之。

選舉科目﹐肇於唐而莫繁於宋。我朝頗沿明制﹐簡而易遵。今按科標目﹐注其緣起﹐臚其名氏﹐次其郡縣裏貫﹔其卓然可述者﹐於人物傳詳之。

宋代宗室附閩籍登第者﹐多至六﹑七百人﹐舊志不詳世系﹐直同土著﹔今一一查核登載。

職官止載實除﹐選舉止錄本籍﹐此通例也﹐然權任者著有宦績﹐寄籍者家仍土著﹐均附著焉。

明季忠義遺臣﹐舊志均略。謹據明史﹑通鑑輯覽﹑欽定勝朝殉節諸臣錄所收補入﹐以永我國家衰寵忠貞至意。

史之有表﹐所以聯系繁重﹐便於尋覽﹐諸志職官﹑選舉﹐多用其例。顧職官或繁簡不均﹐或年代失考﹐轉致參差。選舉以科分匯次則行格不敷﹐以府縣分編則紛紜無緒﹔今惟以綱統目﹐依類聯綴﹐不復立表﹐卷帙旣省﹐亦便檢尋。

各省誌鄕賢統歸人物﹐然閩學盛於有宋﹐諸賢淵源濂洛﹐而集其成於朱子﹐史家特標道學立傳﹐於統爲尊。玆特仍之﹐此外無容臆爲增入。至若名臣勛績著在列傳﹐良吏武功以類相從﹐及夫儒林﹑文苑﹑忠節﹑孝義﹑隱逸﹐其流風遺烈﹐皆足以興起人心﹐方伎𨿽小道而曲藝不遺﹐寓賢非鄕產而余馨未歇﹐故並傳焉。

列女一門﹐特爲繁重﹐以縣屬分之﹐以朝代次之。別爲目四﹕曰賢淑﹐章婦徳也﹔曰節孝﹐曰節烈﹐而未婚節﹑未婚烈附爲﹐從一之義也﹔曰閨秀﹐柔順利貞﹐不以才尙﹐亦不以才掩也。

閩中寺觀﹐莫詳於三山誌。緣是時府縣用計多出於此﹐故臚列尢繁。今惟於山水形勝之區﹑名流遊詠之迹﹐與夫盛衰興廢之關乎風尙者略記而存之。

外紀述戡亂之迹﹐知消萌務在安民。外島志航海之邦﹐見柔遠莫先內治。錄祥異﹐昭天戒之克謹。裒叢談軼事﹐拾掌故之遺文。稗乘兼收﹐咸資古鑑。

方誌之體﹐有述而無作﹐惟在擇而能精﹐核而有要。玆所徵引﹐大都溯原於史﹐而取材於閩中數十家舊記﹐與夫省郡州縣新舊志乘﹐而參以叢書﹐釆及近事。補遺訂誤﹐一字之疑﹐必求其據。惟是槪注引用書目﹐未免繁碎。今於事義顯明者不復件系﹐其事隱義疑必資徵信者注出原書﹐庶無嫌於臆決云。

福建通誌道光九年重纂職名

總裁﹕閩浙總督孫爾準﹑福建巡撫韓克均﹑福建巡撫魏元烺﹑提督福建學政陳用光。

監修﹕福建布政使程含章﹑福建按察使嶽良﹑福建糧驛道彊逢泰﹑福建鹽法道王耀辰。

提調﹕福建鹽法道胡祖福。

總纂﹕翰林院編修陳壽祺。

分纂﹕候補內閣中書髙澍然﹑江蘇舉人沈學淵﹑浙江嘉善縣教諭陳善﹑浙江紹興府教授前翰林院庶吉士馮登府﹑浙江貢生汪晨﹑福建舉人王捷南﹑進士陳池養﹑舉人林丞英﹑舉人翁吉士﹑舉人劉建韶﹑舉人林彥芬﹑舉人丁汝恭﹑舉人賴其瑛﹑拔貢生張際亮﹑生員張紳﹑舉人羅聯棠﹑舉人饒廷襄。

分校﹕生員陳茂堅﹑監生孟曾榖﹑生員劉存仁﹑生員甘鴻﹑生員梁堯辰﹑江蘇舉人孫士端。

監局﹕雲霄廳同知陸我嵩﹑古田縣知縣宋炳垣﹑署閩縣知縣方履籛﹑詔安場鹽大使張用禧﹑華封縣丞前翰林院庶吉士郭應辰﹑西河場鹽大使吳世培﹑浦下場鹽大使周善感。

收掌﹕分發福建布庫大使孫春洋﹑前海澄縣知縣景燮﹑候補知縣吳成棟﹑興化淩厝巡檢蕭重﹑候補縣丞來錫蕃﹑候補縣丞程績。

采訪﹕生員黃光宇﹑優貢生甘澍﹑副貢生何春元﹑生員陳茂堅。

福建通誌道光十五年續修職名

總裁﹕閩浙總督程祖洛﹑福建巡撫魏元烺﹑提督福建學政吳孝銘。

監修﹕福建布政使鄭祖琛﹑福建布政使賀長齡﹑福建按察使鳳來﹑福建按察使張澧中﹑福建糧驛道托渾布﹑福建鹽法道王耀辰﹑福建鹽法道麟桂。

纂修﹕前翰林院編修魏敬中。

協修﹕舉人鄭嘉玉﹑副貢生陳世盛﹑舉人林之華﹑拔貢生鄭國葵﹑舉人余綸光。

校錄﹕福州府學教諭林廷相﹑閩縣學訓導萬年椿﹑侯官縣學訓導陳國玙﹑永福縣學教諭魏光文﹑永安縣學訓導林灝英﹑浦城縣學訓導陰樹槐﹑永定縣學教諭陳景崧﹑寧徳縣學訓導陳鳴昌﹑晉江縣學教諭梁云鏞﹑上杭縣學教諭魏本唐﹑湖北試用知縣林藩﹑生員楊維基﹑生員王道徵。

福建通誌同治七年核刊職名

總裁﹕閩浙總督吳棠﹑閩浙總督英桂﹑福建巡撫李福泰﹑福建巡撫卞寶第﹑福建巡撫王凱泰。

監修﹕福建布政使鄧廷枬﹑署福建布政使夏獻綸﹑福建布政使潘霨﹑福建按察使康國器﹑署福建按察使傅觀海﹑署福建糧驛道耿曰椿﹑署福建糧驛道葉永元﹑福建鹽法道海鍾﹑福建鹽法道定保﹑福建鹽法道裕寬。

總校﹕進士前任四川中江縣知縣林振棨﹑孝廉方正舉人王景賢。

分校﹕拔貢生謝宗善﹑舉人林祚曾﹑舉人陳鴻濤﹑副貢生薛冠鰲﹑副貢生魏開銓﹑舉人馮榮圖﹑舉人梁濟謙﹑舉人施鑑盤﹑副貢生林鳴曾﹑舉人林鳴韶﹑舉人陳則誠﹑舉人陳慶禧﹑舉人陳桂林﹑舉人張亨嘉﹑舉人林星賡﹑舉人曾鏞﹑舉人吳榮庚﹑舉人葉大遒﹑舉人張筠﹑生員魏鴻謨。

監刊﹕候補通判前署同安縣知縣宋培初。

提調﹕惠安縣學教諭孟際元﹑福寧府學教授林星炳。詔諭

康熙二十二年賜靖海將軍侯施瑯

海氛之不靖﹐■﹝舟宗﹞艟出沒﹐波濤震驚﹐濱海居民﹐魚鹽蠶織耕獲之利﹐咸失其業﹐朕心恆憫惻焉﹗邇者滇﹑黔﹑隴﹑蜀﹑湖﹑湘﹑百粵悉底敉寧﹐蕞爾臺灣﹐阻險負固。爾施瑯奉命䢐徵﹐決策進取﹐樓船所指﹐將士一心﹐遂克島門﹐逼其營窟。勇以奪其气﹐誠以致其歸﹐捷音到闕﹐時值中秋﹐對此佳辰﹐欣聞凱奏﹐瀛壖赤子﹐獲登衽席﹐用紓南顧之憂﹐惟爾丕績。卽解是日所禦之衣馳賜﹐載裦以詩﹕

島嶼全軍入﹐滄溟一戰收。■﹝巾夅﹞帆來蜃市﹐露布徹龍樓。上將能宣力﹐奇功本伐謀。伏波名共美﹐南紀盡安流。

雍正元年諭兵部

進藏及克復臺灣有功人員﹐其現在者俱已議敍﹐惟已經身故者未得議敍。同爲國家立功之人﹐乃以身故之後不得均沾恩澤﹐朕心深爲憫惻﹗爾部著卽酌加議敍﹐著爲定例﹐以副朕裦錄有功之至意。

雍正元年上諭

臺灣地方﹐自古未屬中國。皇考聖略神威﹐取入版圖。逆賊朱一貴等倡亂﹐占據臺地。皇考籌劃周詳﹐指授地方官員遣調官兵﹐七日之內﹐剿除數萬賊眾﹐克復全臺。皇考當春秋髙邁﹐威揚海外﹐功徳峻偉。官兵感戴皇考教養之恩﹐奮勇攻取﹐甚屬可嘉﹐固不必援引前例﹐後亦不得爲例。玆仰副皇考從優議敍之曠典﹐官員現行議敍功加外﹐著槪行各加一等。總督滿保𨿽有失陷地方之罪﹐但一聞事發﹐卽親往廈門撫慰眾心﹐遵依皇考指示﹐調遣官兵﹐七日之內﹐克復臺灣﹔滿保著兼兵部尙書職銜。提督施世驃統領大兵徑度海洋﹐鼓勵將士﹐屢經大戰﹐擊敗賊眾﹐七日之內﹐克復臺灣﹐厥功甚大﹔施世驃著給與世襲頭等阿達哈哈番。總兵官藍廷珍曾協助施世驃﹐藍廷珍著給與世襲三等阿達哈哈番。水師營副將許云﹐失陷臺灣﹐非關伊罪﹐奮勇前進﹐多殺賊眾﹐身又陣亡﹐著給與世襲拜他喇布勒哈番。參將羅萬倉﹑遊擊遊崇功俱系陣亡﹐羅萬倉﹑遊崇功著給與世襲拖沙喇哈番。歐陽凱著追贈太子少保。

雍正二年上諭

前往臺灣換班之兵丁﹐守戍海外巖疆﹐糧餉在臺灣支給。伊等所畱家口﹐若無力養贍﹐則當差之兵丁必致分心苦累。朕甚爲軫卹﹗每月著給米一斗以資養贍。內地米少﹐卽動支臺灣所貯米石﹐合計船價雇募運至廈門﹐交與地方官躬親按戶給發﹐務使均沾實惠。

——以上錄自重纂福建通誌卷首之一。

雍正五年上諭

臺灣遠隔海洋﹐向來督學官員﹐難以按臨考試﹐是以將學政交與臺灣道兼管。朕思道員管理地方之事﹐又兼學政﹐未免稍繁﹔每年旣派禦史二員前往臺灣巡察﹐應將學政交與漢禦史管理﹐甚爲妥協。現今禦史尹泰在彼﹐著卽辦理臺灣學政。嗣後永著爲例。

雍正五年上諭

臺灣防汛兵丁﹐例由內地派往更換。而該營將弁往往不肯將勤愼誠實﹑營伍中得力之人派往。是以兵丁到彼﹐不遵約束﹐多放肆生事。此乃歷來積獘﹐朕知之甚悉。嗣後臺灣換班兵丁﹐著該管官兵將勤愼可用之人挑選派往。倘兵丁到彼有生事不法者﹐或經發覺﹐或被駐臺官員參出﹐將派往之該管官一並議處。如此則各營派撥兵丁﹐不敢苟且塞責﹐而海疆得防汛之益矣。

——以上錄自重纂福建通誌卷首之二。

雍正六年上諭

臺灣總兵王郡奏稱﹕臺灣換班兵丁﹐例由內地派撥﹐而其中有字識舵工﹑繚手﹑斗手﹑椗手等人﹐向來多系雇募本地之人﹐冒頂姓名﹐並非實有兵丁更換。至字識舵﹐繚﹑斗﹑椗等務﹐換班兵丁不能通曉﹐請照隨丁之例﹐就地招募﹐給以糧餉等語。此事從前總兵俱未經陳明﹐王郡能據實奏聞﹐甚爲可嘉。但朕思海洋操練水師﹐惟舵﹑繚﹑斗﹑椗關系最爲緊要﹐凡在船兵丁之身命﹐皆操於數十人之手﹐若不更換內地兵丁﹐而常令彼地之人執司其事﹐似有未便。

朕意舵﹑繚﹑斗﹑碇等務﹐兵丁𨿽未能驟熟﹐但未嘗不可學習而能。應於換班之內挑選兵丁﹐隨現今雇募之人學習。如雇募有三十名﹐卽於兵丁內挑選三十名隨彼學習三年。換班之時﹐將雇募之人裁省﹐畱此習熟之三十名兵丁教習後班之兵丁。此所畱兵丁﹐至六年然後換班。後班兵丁﹐皆照此例畱換﹐則新舊更番疊相傳習﹐皆可熟知舵﹑繚﹑斗﹑椗諸務矣。此事著史貽直會同髙其倬﹑劉世明妥議具奏。

又王郡奏稱﹕赴臺兵丁﹐向例俱將一營之數十人分散數處戍守﹐難以訓練﹐嗣後請勻撥一處等語﹔所奏甚是。但從前何以分散防守﹖或有別故﹐亦未可定。亦著史貽直會同髙其倬等查明奏聞。

雍正六年上諭

駐臺兵丁軍器﹐誠屬緊要。但此項軍器系各營自行制備﹐是以易於破壞。然將內地精良兵器給與臺軍﹐亦非善策。嗣後換臺兵丁軍器﹐著該督撫於存公銀內動支制造﹐務必堅利精良﹐該督撫驗看給發。俟兵丁至臺之日﹐該巡視禦史會同該鎭查驗點收。倘有不堪使用者﹐巡視禦史等卽據實題參﹐將該督撫及承辦官交部議處。如三年之內有應更造者﹐亦令該督撫制造給送。

雍正七年上諭

臺灣地方﹐遠隔重洋﹐全在道﹑府﹑廳﹑縣各得其人﹔而該員又須熟悉其風土情形﹐殫心辦理﹐於地方始有裨益。向例﹕文員俱以三年爲滿。後經原任總督滿保條奏﹐請將三年任滿之員再行加銜畱任三年﹐所以愼重海疆﹐俾諳練之人久於其任也。

今據總督髙其倬折奏﹕臺員以六年爲滿﹐而調任之時﹐渡海而往﹐卽須數月﹐任滿之後﹐候缺挨升以及交盤渡海﹐又或一﹑二年不等﹔是前後合計﹐須八﹑九年方得升用。且臺灣之例﹐不帶家口﹐其父母妻子隔越海洋﹐轉托親朋照看﹐未免有所牽掛﹐意念分馳。應否請以四年爲滿等語。

朕思臺灣道﹑府﹑廳﹑縣等官﹐自宜選用熟習諳練者﹐然定期六年爲滿﹐又加以候缺﹑交盤﹑渡海之期﹐實屬太久﹐其父母妻子隔越重洋﹐難免內顧之慮。今再四思維﹐臺灣文員自到任之日爲始﹐將滿一年之期﹐著該督撫於閩省內地官員揀選賢能之員﹐乘冬月北風之時令其到臺﹐新舊協同辦理﹐半年之內大約可以熟悉地方情形﹐則令舊員乘夏月南風之便回至內地補用。將來接任之員﹐俱照此更換。該員到臺協辦之時﹐俱各一體算俸﹐並給與俸銀及養廉之項。如此更換調補﹐則臺員易於得人。且該員在臺前後不過二年﹐爲期甚近。而更換之員先往協辦﹐又可習練地方事宜﹐似有裨益。

其道﹑府大員﹐作何請旨揀選﹔同知以下等官﹐作何銓選調補﹐及量加議敍之處﹐該部詳悉妥議具奏。

雍正七年上諭

福建臺灣戍守之兵丁﹐其父母妻子畱在內地﹐前已加恩每月給與米糧﹐以爲養贍之資。聞臺兵之例﹐每月將所領錢糧﹐扣畱五錢於內地﹐爲養贍家口之用。朕思兵丁遠涉海洋﹐所得餉銀又復扣除以養家口﹐恐本身用度或有不敷。今沛特恩於駐臺之兵丁﹐每年賞銀四萬兩爲內地養贍家口之用。著總督等均勻分派﹐按期給發﹐俾兵丁本身食用旣得寬舒﹐而父母妻子之在內地者又得養贍﹐以示朕卹兵賞勞之至意﹗

——以上錄自重纂福建通誌卷首之三。

乾隆七年上諭

臺灣地隔重洋﹐一方孤寄﹐實爲數省藩籬﹐最爲緊要。𨿽素稱產米之區﹐邇來生齒倍繁﹐土不加辟﹐偶因雨澤愆期﹐卽便昂貴。蓋緣撥運四府及各營兵餉之外﹐內地采買旣多﹐並商船所帶﹐每年不下四﹑五十萬。又南北各港來臺小船﹐巧借失風名色﹐私裝米榖透越內地﹐彼處槪給失風船照﹐姦民恃爲護符﹐運載遂無底止。且遊手之徒乘機偸渡來臺﹐莫可究詰。聞此項人等﹐俱從廈門所轄之曾厝垵﹑白石頭﹑土擔﹑南山邊﹑劉武店及金門所轄之料羅﹑金龜尾﹑安海﹑東石等處小口下船﹐一經放洋﹐不由鹿耳門入口﹐任風所之﹐但得片土﹐卽將人口登岸﹐其船遠掉而去﹐愚民多受其害。況臺灣惟藉鹿耳門爲門戶﹐稽查出入﹔今任遊匪潛行往來﹐海道便熟﹐將鹿耳一門亦難恃其險要﹐殊非愼重海疆之意。朕所聞如此﹐著該督﹑撫﹑提﹑鎭嚴飭所屬文武官弁﹐將以上各獘一一畱心淸查﹐並於汛口防範周密﹐不使疏縱﹐庶民番不至缺食﹐港路亦可肅淸。該部可傳諭知之。欽此。

乾隆十九年上諭

喀爾吉善等奏﹕臺灣﹑澎湖等處颶風頓作﹐沈失商漁船隻﹐坍塌民房﹐田禾間有刮損﹐諸羅﹑彰化二縣被災較重等語。臺灣地居海外﹐貧民猝被風災﹐殊堪憫惻﹐著該督撫查明被災戶口﹐加意撫綏。所有本年應徵地丁錢糧﹐照例分別蠲緩。乏食貧民﹐酌借口糧﹐妥籌接濟。其坍塌房間﹑擊沈船隻﹐查明給與修費及掩埋之資。仍督飭屬員實心查辦﹐務使災黎均沾實惠。至應行撥運內地補倉米榖﹐並著暫停運﹐畱備賑卹之用。該部卽遵諭行。欽此。

乾隆二十九年遵旨議奏臺灣冒籍

上諭﹕禦史李宜靑條陳臺灣事宜一折﹐所奏應行與否﹐且不具論﹐而其用意之取巧器小﹐已大失言官之體。該禦史奉差巡臺﹐地方之事﹐皆其職分所難諉﹔第同差滿﹑漢二員﹐考成均屬一體﹐見聞所及﹐理宜和衷共酌﹐會銜入告﹐卽意見容有參差﹐亦應據實聲明﹐專折奏請。乃李宜靑旣不於在臺時彼此會商﹐至回京復命﹐亦未聞一言及此﹔至差滿日久﹐挾此爲獨得之祕﹐羅列見長。彼以建白博名髙者﹐存心鄙瑣﹐固當如是耶﹗此等伎倆﹐猶得以嘗試爲得計耶﹗李宜靑著傳旨申飭。至所奏各條﹐亦不必以人廢言﹐仍著交部議奏。欽此。

欽遵於本月十六日鈔出到部。除先行遵旨申飭外﹐臣等按款核議﹐恭呈禦覽。

一﹑奏稱考校首嚴冒籍及鎗手頂替等獘﹕原設立廩保童生互結﹐法至詳也。臺灣四縣應試﹐多福﹑興﹑泉﹑漳四府之人﹐稍通文墨﹐不得志本籍﹐則指同姓在臺居住者認爲弟侄﹐公然赴考﹔教官不及問廩保﹐互結不暇詳﹐至竊取一衿﹐輒褰裳以歸。是按名爲臺之士﹐實則臺地無其人。臣於上年抵臺﹐行文觀風﹐四縣生員只八十餘卷。詢之該處官吏﹐據稱俱在內地。夫庠序之設﹐凡以宏獎風教﹐使居其土者知所向。方今臺屬南北二路﹐廣袤一千數百餘里﹐計其莊戶﹐不下數萬﹐而博士弟子員寥寥不少槪見﹐則皆內地竄名之所致也。查臺地考試﹐從前具有明禁﹐非生長臺地者不得隸於臺學﹔聖朝作養邊陲之至意﹐人所共見。又定例入籍二十年亦無原籍可歸者﹐方準予寄籍考試。今四府人士﹐其本籍不患無可以應試之處﹐而遠涉重洋﹐或兩地重考﹐或頂名混冒﹐藐功令而竊榮名﹐莫此爲甚。請將內地冒籍臺屬各該學文武生員﹐照冒籍北闈中式之例﹐悉攺歸本籍。仍請飭下該督撫飭行兼管提督學政之臺灣道﹐嗣後府縣試及該道考試﹐應作何設法稽查﹑識認精細﹐其廩保等不敢通同徇隱及受賄等獘。斯則海邦皆鄒魯而作人之化無遠弗屆矣等語。

查全書內載﹕臺灣向因新辟﹐讀書者少﹐多系泉﹑漳各處冒籍。今臺灣文風日盛﹐何必借才異郡﹖嗣後歲科兩試﹐飭令該地方官查明現住臺地有田有產入籍旣定之人取具鄰里結狀﹐方準送考。如有冒籍臺地入學者﹐將該地方官題參議處﹐本童照冒籍例治罪等語。

玆據該禦史奏稱﹕臺灣四縣多福﹑興﹑泉﹑漳之人﹐指同姓在臺居住者認爲弟侄﹐公然赴考﹔是立法非不嚴密﹐而日久漸至廢弛。隨如該禦史所請﹐敕下該督撫及臺灣道轉飭地方官查明的系入籍二十年以上並無原籍可歸者方準考試﹐如有冒籍赴考者﹐除將本童及廩保照例治罪外﹐地方官一並查參議處。至現在已經冒籍入學各生﹐亦應照乾隆二十一年淸查順天冒籍之例﹐勒限一年攺歸原籍。如地方官奉行不力﹐該督撫卽行指名參處等因。於乾隆二十九年十一月初八日奉旨依議﹐欽此。

乾隆四十七年上諭

據雅徳奏臺灣地方有漳﹑泉二府民人聚眾械闘等因一案內稱﹕據臺灣道稟稱﹐面商臺灣鎭總兵飭委臺灣府知府會同安平協副將各帶兵役前赴彈壓等語。此等匪徒於海疆地方聚眾械闘﹐案情重大﹐該鎭﹑道一經聞信﹐卽應帶領兵役﹑親赴該處﹑嚴行查辦﹐乃僅派委副將﹑知府前往﹐而雅徳亦無飭行之語﹐殊屬非是。

又據奏查拿泉州府屬傷兵奪犯之盜夥林耀等一折內稱﹕飛飭該道﹑府及鄰近各縣四路截拿。雅徳並未親自前往﹐並稱飭委臬司譚尙忠馳赴督辦﹐嗣因該管道府廳縣俱已會拿﹐隨飭該司回省辦理﹔更屬錯謬。

雅徳自調任福建巡撫以來﹐該省屢有劫盜傷差之事﹐必系因總督遠隔浙省﹐一切武備不整飭﹔而陳輝祖在浙﹐又一味營私牟利﹐全不以整飭地方爲事。卽如此二案﹐臺灣地方匪徒聚眾械闘﹐該鎭金蟾桂﹑該道穆和藺俱不前往﹐僅委之副將﹑知府﹔而雅徳於泉州府傷兵奪犯重案﹐竟安坐省署﹐並將已經飭委之臬司撤回。種種辦理延玩錯謬。

至李奉堯系陸路提督﹐前因泉州夥盜奪犯﹑漳州縣民拒捕傷兵兩案並不親身前往查辦﹐業經降旨申飭。今閱雅徳奏到之折﹐該提督亦仍未親赴各該處督同查拿﹐所司何事﹖雅徳﹑李奉堯俱著嚴行申飭﹐並與不行親往查拿之金蟾桂﹑穆和藺一並交部嚴加議處﹗

現在閩省必須總督駐札﹐以資彈壓。浙江巡撫員缺﹐著福崧補授﹐卽馳驛前赴新任。富勒渾俟福崧到任後﹐卽馳赴閩省﹐實力整頓。將此通諭知之。欽此。

——以上錄自重纂福建通誌卷首之四。

嘉慶元年上諭

哈當阿等奏臺灣猝被颶風吹損晚稻民居一折﹕臺灣瀕臨海洋﹐颶風本所常有﹐此次風勢猛烈﹐致吹損禾稻﹐刮倒房屋﹐壓斃人口﹐殊堪憫惻﹗哈當阿等務須查明戶口並成災分數應行蠲緩之處﹐據實奏明辦理。其坍塌民房﹐照例給與修費。總期各使得所﹐不可靳費。所有應需賑卹銀兩﹐卽於藩庫內動項撥解﹐以資接濟。至臺灣地方﹐全藉晚收以資口食﹐今猝被颶風﹐糧價未免增長﹐此或由朕政事有闕失﹐或愚民等平日不能共惇淳厚感召祥和﹐致有此災。此時斷不可稍存怨尢之念﹐惟當省過學淳。

又臺灣一歲三收﹐今北路嘉義﹑彰化等屬𨿽晚稻多有損壞﹐而南路臺灣﹑鳳山二縣受風較輕﹐地瓜﹑番薯﹑雜糧等項尙可有收﹐當勸諭居民廣爲播種﹐亦足以資民食。且風災過後﹐勤於耕種﹐來春仍可稔收﹐尢當及時力作﹐不可稍有怠惰。再福﹑興﹑漳﹑泉四府﹐夙藉臺米接濟﹔今臺灣旣被風災﹐目下僅堪自給﹐明歲春收後或米榖充盈﹐可以運售內地﹐固屬甚善﹐倘無餘米可運﹐魁倫等惟當於各屬丰收之處豫爲籌備﹐並勸令百姓等撙節衣食﹐家有儲蓄﹐不可再將米榖釀酒花費﹐致鮮蓋藏﹐豫爲明歲之備。卽內地四府﹐亦當勸諭上游丰收各屬﹐有無相通﹐隨時販運﹐以期民食有資﹐不致缺乏﹐方爲妥善。欽此。

嘉慶七年三月上諭

據玉徳﹑愛斯泰等同日奏到拿獲聚眾結會﹑冀圖謀叛之首夥各犯﹑審明辦理一折﹕臺灣地方﹐每有結會煽惑之事。今該犯白啟等膽敢復結小刀會﹐糾結滋事﹐均屬罪大惡極。經該鎭等訪聞後立卽帶領兵役拿獲首夥白啟等三十六犯﹐分別淩遲斬梟﹐所辦尙爲妥速。其自行投出之白倫等四名﹐訊系被脇入夥﹐現旣悔罪投首﹐自應貸其一死。白倫﹐林面﹑林彊﹑蔡獻俱著發往黑龍江等處給丁爲奴。逸犯王四湖等四名﹐仍著該鎭等派委員弁﹑協同地方營縣﹑上緊搜拏﹐毋任漏网。至該處地方文武﹐於此案匪徒聚眾﹐本有失察之咎﹐但一經得信﹐旋卽查拏究辦﹐功過尙足相抵﹔所有失察處分﹐著加恩寬免。欽此。

嘉慶十年四月上諭

玉徳奏拿獲艇匪陳楊得﹐訊據供稱﹕艇匪共有四幫﹕一系烏石二爲首﹐一系鄭一爲首﹐一系總兵寶爲首﹐一系林阿發爲首。福建洋面﹐系林阿發﹑總兵寶二幫連土盜朱濆附和之船共一百餘號。其烏石二﹑鄭一兩幫尙在廣東洋面。又廣東會匪首李崇玉平日與艇匪相通﹐混在林阿發幫內等語。那彥成等前奏稱﹕先派署左翼鎭林國良﹑南澳鎭杜魁光二員帶領舟師在甲子司港口堵截。當李崇玉竄逸下海之時﹐該二鎭何以毫無聞見﹖及該逆勾通艇匪﹐竄過閩洋﹐該二鎭兵船又何以不跟蹤追捕﹖杜魁光本系南澳鎭總兵﹐原因捕務緊要﹐暫令在粵省幫辦﹔今閩省水師將領現在乏人﹐著那彥成等卽速飭杜魁光帶領所管舟師前赴閩省追剿艇匪。欽此。

嘉慶十一年正月上諭

玉徳奏稱﹕蔡逆豎旗滋事﹐自稱鎭海王﹐於上年十一月二十三日搶入鳳山縣城﹐經官兵攻散後﹐賊船復駛入鹿耳門﹐在府城外登岸劫擄﹐並勾結嘉義縣匪徒洪四老等乘機滋事等語。玉徳久任總督﹐查辦有年﹐折內謂該逆在洋稽誅十餘年﹐皆因亡命走險﹔試問此十餘年來誰司緝捕之責﹐任其亡命走險至此乎﹖此時賊勢鴟張﹐不得不大加懲辦﹐所有軍火﹑糧餉﹑器械﹑船隻等項﹐照軍興例動帑經理﹐一切均責成該督﹐不可稍有貽誤。並傳知水陸文武各員弁﹐有能將蔡逆擒獲者﹐朕必重加恩賞。再行曉諭臺灣士民﹐悉力堵禦﹐畱心盤詰﹐一面懸立賞格﹐俾知奮勉。欽此。

嘉慶十一年二月上諭

閩省臺灣府所屬各地方﹐因洋匪蔡牽肆逆﹐間被滋擾。現在官兵雲集﹐卽日殲除首逆﹐綏靖海疆。惟念賊氛所至﹐小民耕種未免失時﹐朕心深爲廑念﹗著交該督撫查明該處曾經被賊蹂躪各地方﹐加恩將本年應徵地丁錢糧槪行蠲免。其附近滋擾處所﹐並查明地方遠近﹐酌量應行蠲免錢糧分數﹐奏請加恩﹐以示朕軫念海隅黎庶至意。玉徳等卽行謄黃曉諭﹐俾眾知悉。欽此。

嘉慶十一年六月二十四日上諭

本日遞到溫承惠﹑李長庚由五百里拜發二折﹐據稱﹕蔡逆匪船於五月二十八日在鹿耳門內﹐先經副將王得祿等配載兵船﹐衝入賊隊﹐攻獲盜船三隻﹐殲斃賊匪甚多﹐賊匪竄出鹿耳門﹐適值風狂浪大﹐復又擊破十餘只﹐淹斃賊匪無數﹐續被官兵擒獲賊匪二百餘名。復經李長庚在大岝等處洋面了見賊船潰逃﹐擊沈一隻﹐又拿獲賊船三隻﹐殲擒賊匪一百七十餘名等語。伊二人奏報情形﹐大略相同。此次賊船潰逃之際﹐適值臺颶大作﹐將賊船擊斃多隻﹐而兵船無一損失﹐官軍聲勢倍增﹐此實仰賴天神佑助﹐曷勝欽感﹗著發去大小藏香各五炷﹐交溫承惠親詣沿海各處天后宮敬謹代朕祀謝﹐並默祈速淨賊氛。

至此次匪船沈溺甚多﹐或該逆卽覆溺在內﹑抑或經官兵臨陣殲斃﹐均未可知。但必須有實在證據﹐方可憑信。如果查訊屬實﹐毫無疑義﹐卽當由六百里加緊馳奏。現在李長庚生擒盜犯七十餘名﹐已解交該署督審辦﹐溫承惠惟當詳細究詰﹐斷不可輕信蔡牽已經殲斃﹐轉致剿辦松勁。緣賊情狡猾﹐恐伊夥黨混供﹐豫爲蔡牽逃匿地步。

至李長庚此次迎剿賊匪﹐不爲無功。但伊若果於前此蔡逆竄往鹿耳門時卽跟蹤追剿﹐與王得祿等兵船兩面夾擊﹐則賊匪在鹿耳門招口卽可一鼓殲除﹐剿辦淨盡﹐蔡逆亦不致漏网。今賊船未能辦淨﹐首逆尙未就擒﹐究系李長庚在海壇竿塘一帶駐守之故。此時匪船祗剩二十餘只﹐已甚窮蹙﹐機不可失﹐著溫承惠卽飛飭李長庚務當乘勢追剿窮賊所向﹐俾無遺孽﹐方可蓋其前愆。並當移知賽衝阿﹐將王得祿擒獲各犯詳細研究﹐務得蔡牽實在下落。設或該逆潰逃登岸﹐溫承惠並當飭知沿海文武兵民﹐不拘何人擒獲首逆﹐卽遵前旨據實保奏﹐從優獎賞。其浙江各海口﹐並當知照淸安泰一體嚴密查緝﹐不可稍涉疏縱。至王得祿此次率領兵船﹐首先衝入賊隊﹐實爲奮勇可嘉。但伊等如何殺賊情形﹐尙未據賽衝阿奏報。俟奏到時﹐自當加恩鼓勵。

再朱濆幫船﹐在詔安縣地方亦經守備林廷鳳等沈獲賊船數隻﹐生擒三十五名﹐並著溫承惠將所獲各犯詳細研鞫﹐此時朱濆究竟逃往何處。仍飭令上緊追拿﹐不可稍懈。將此由五百里諭令知之。欽此。

嘉慶十二年二月上諭

阿林保奏蔡逆匪船因沿海斷絕接濟﹑奔竄入粵﹑現催舟師過境會剿一折﹕蔡逆匪船﹐因閩省舟師追剿緊急﹐水米火藥一無接濟﹐乘間竄往粵省﹐希圖遠揚延喘﹐其勢窮蹙已極。但閩﹑粵洋匪同一劫盜﹐安知不聲息暗通﹑同惡相濟﹖現在粵洋盜首如鄭一﹑烏石二等著名巨憝﹐尙在稽誅﹐設蔡逆匪船入粵後﹐該逆等容畱合夥﹐豈不又增其羽翼﹖此時阿林保已咨令李長庚趕過粵洋躡蹤追剿﹐第念粵省海洋沙綫﹐李長庚未能諳習﹐且恐閩省所造同安梭船﹐帶入粵洋﹐駕駛未能應手﹐於事轉屬無益。吳熊光或於粵省多備米艇﹐俟李長庚帶兵到粵時﹐令其酌量換駕﹐俾資緝捕﹐尢爲得力。

總之﹐蔡逆旣入粵洋﹐則粵省舟師卽應上緊迎剿。此事責成吳熊光督飭錢夢虎﹑孫全謀統領舟師探蹤迎擊﹐與李長庚收兩面夾攻之效﹐斷不可令其與粵省盜匪合夥﹐此爲最要。欽此。

嘉慶十二年四月上諭

阿林保奏舟師攻捕朱濆並訪拿鳳尾幫盜首各情形一折﹕閩省南洋之杏仔﹑銅山等處﹐北洋之三山等處﹐向爲接濟匪盜之藪﹐經該督等督飭營員會同地方官駐札巡防﹐不致仍前透漏﹐是以朱濆竄至松柏門洋面不能久泊﹐仍復竄往粵洋。鳳尾幫屢次撲岸﹐亦被擊退。此卽斷絕接濟之實效。

至林魁﹑劉江二犯﹐訊系傷害汀州鎭李應貴要犯﹐著該督查明﹐李應貴原籍如距閩省較近﹐卽將該二犯解至該鎭墓前臠割致祭﹔儻去閩境尙遠﹐卽當設立該鎭牌位﹐將該犯等寸磔致祭﹐以慰忠魂而寒賊膽。

此時該督等咨令張見升統帶舟師﹐在粵﹑閩交界堵截朱濆﹐並杜絕蔡逆歸路﹔仍一面嚴檄閩﹑浙兩省鎭將上緊搜拿﹐迎擊鳳尾幫盜匪﹔所辦俱是。其沿海各口岸﹐仍當飭屬加意嚴防﹐勿稍疏懈。欽此。

嘉慶十三年正月上諭

浙江提督李長庚宣力海洋﹐忠勤勇幹﹐不辭勞瘁﹐懋著威聲。數年以來﹐因閩﹑浙一帶洋盜滋事﹐經朕特命爲總統大員﹐督率各鎭舟師在洋剿捕。李長庚身先士卒﹐銳意擒渠﹐統兵在閩﹑浙洋面及臺灣﹑廣東各海洋往來跟剿﹐艱苦備嘗﹐破浪衝風﹐實已數歷寒署。每次趕上賊船﹐無不痛加剿殺。前後殲斃無數﹐擒獲盜船多隻。蔡逆忘魂喪膽﹐畏懼已極﹐聞李長庚兵船所至﹐四處奔逃。正在盼望大捷之際﹐乃昨據阿林保奏到﹐李長庚於上年十二月二十四日由南澳洋面駛入粵洋追捕蔡逆﹐望見賊船祗剩三隻﹐窮蹙已甚﹐官兵專注蔡逆﹐窮其所向﹐追至黑水洋面﹐已將蔡逆本船絓住後梢﹐正可上前擒獲﹐忽暴風陡作﹐兵船上下顚簸﹐李長庚奮勇攻捕﹐被賊船炮子中傷咽喉額角﹐竟於二十五日未時身故。覽奏爲之心搖手戰﹐震悼之至﹗朕於李長庚素未識面﹐疊經降旨褒嘉﹐並許以奏報擒獲巨魁之時﹐優予世職。李長庚感激朕恩﹐倍矢忠藎。不意其功屬垂成之際﹐臨陣捐軀﹐朕披覽奏章﹐不禁爲之垂淚﹗李長庚辦賊有年﹐所向克捷﹐必能擒獲巨憝﹐朕原欲俟捷音奏到時﹐將伊封受伯爵﹐此時李長庚𨿽已身故﹐而賊匪經伊連年痛剿之後﹐殘敗已極﹐勢不能再延殘喘﹐指日舟師緊捕﹐自當縛致渠魁。況李長庚以提督大員總統各路舟師﹐今歿於王事﹐必當優加懋賞﹐用示酬庸。李長庚著加恩追封伯爵﹐賞銀一千兩經理喪事。並著於伊原籍同安縣﹐地方官爲立祠﹐春秋祭祀。其靈柩護送到日﹐著派巡撫張師誠親往同安代朕賜奠。並查明伊子現有幾人﹖其應襲伯爵﹐俟伊子服闋後交該督撫照例送部引見承襲。其李長庚任內各處分﹐悉予開復﹐所有應得卹典﹐仍著該部察例具奏﹐以示朕篤念勞臣之至意﹗

又諭

李長庚此次究因猛於攻敵﹐猝然被害﹐阿林保等仍當密諭王得祿等於勇猛之中﹐加以愼重﹐不可輕易冒險﹐致涉疏虞。但亦不得因李長庚受害﹐稍形气餒。

至水師現無總督之員﹐阿林保現已前往廈門﹑漳州一帶﹐卽著阿林保擇要駐札﹐調度一切。

再現訊蔡三來﹑鄭昌所供﹐蔡逆本船所掛牛皮网紗多層﹐於接仗時汲取海水淋濕﹐炮火不能驟入﹐必須兵船四面圍攏﹐先用長柄鉤鐮將网紗牛皮拉去﹐再用炮火轟擊﹐全船賊眾可以殲獲等語﹔此時王得祿等兵船﹐自應多備長柄鉤鐮﹐以便應用。欽此。

嘉慶十四年正月上諭

阿林保等奏查勘蛤仔欄地勢番情﹑另行酌辦一節﹕蛤仔欄北境居民﹐現已聚至六萬餘人﹐且於盜匪窺伺之時﹐協力備禦﹐幫同殺賊﹐實爲深明大義﹐自應收入版圖﹐豈可置之化外。況其地膏腴﹐素爲賊匪覬覦﹐若不官爲經理﹐妥協防守﹐設竟爲賊匪占踞﹐豈不成其巢穴﹐更爲臺灣添肘腋之患乎﹖著該督撫熟籌定議﹐應如何設官經理﹐或用文職﹐或駐武營﹐隨宜斟酌﹐期於經久盡善爲要。

再梁上國折內敍及蔡逆賊船進至蘇澳港之時﹐先已率眾上岸﹐有該處番人與闘﹐居民吳氏擒獲數賊﹐始驚潰而去。嗣朱逆復又竄往﹐亦經居民與官兵夾攻敗賊等語。該處居民見官兵剿賊﹐卽知如此出力﹐著卽詳查加之獎賞﹐若系著名賊目多人﹐應卽奏明酌賞頂帶﹐以示鼓勵。欽此。

嘉慶十四年正月上諭

本日召見賽衝阿﹐詢及洋面情形﹐據稱﹕閩省漳﹑泉二郡﹐向不產米﹐全仰給於臺灣。從前商販流通﹐食貨贍足﹐皆緣商船髙大﹐梁頭有髙至一丈數尺者﹐又準配帶炮位器械﹐間遇盜船﹐克資抵禦。近年洋匪不靖﹐恐其牽劫﹐商船梁頭不準過髙﹐又恐炮械出洋有接濟盜賊之事﹐不準攜帶﹐商船畏懼盜匪﹐無不裹足。間有出洋之船﹐多被盜匪擄劫﹐米石旣資盜糧﹐船隻亦爲盜有﹐兼有勒索情事。是以商販不通﹐漳﹑泉米貴之由在此。刻下蔡逆實已窮蹙﹐可否仍準用髙大梁頭﹐並配帶火藥器械﹐則遇盜足資抵禦等語。盜船接濟之源﹐最重食米﹐其搶劫食米﹐旣專注臺灣商販之船﹐則商販往來﹐首當防範。該督撫不此之慮﹐而祗向內地口岸設法稽查﹐辦理尙非扼要。上年冬間﹐因禦史條奏﹐曾經降旨交該督撫等妥議辦理。近因該督撫奏泉州米貴緣由﹐復經降旨詢及﹐此時不可不熟籌良策﹐迅速施行。

朕思兵船在洋剿賊﹐東追西逐﹐總未能肅淸洋面。迨經嚴飭跟追﹐窮其所向﹐又往往以海洋遼闊﹑不能遇賊爲詞。揆厥緣由﹐或系盜船畏懼兵威﹐望而卻走﹐亦或竟因兵船無可劫掠﹐故盜船不復駛近﹐而兵船亦遂無可致力。此時商船旣因船小無備﹐每爲賊所吞噬﹐若照賽衝阿所議﹐遽令攺易大船﹐多帶火藥器械﹐又慮賊匪牽劫﹐所獲滋多﹐而商船出洋之後﹐無可稽查﹐更難保無不肖姦徒陰爲接濟。此時欲求其有利無獘﹐莫若酌派兵船與之同行。在商船資兵力衛護可以無慮盜劫﹐而亦不至啟姦商濟盜之漸。在兵船旣可衛護客販﹐杜絕接濟﹐設遇盜匪肆劫前來﹐更可藉以攻剿。向來兵船﹑商船各有旗號﹐盜匪可以瞭望而知﹐不如將所用旗號渾爲一色﹐勿示區別﹐則盜船駛近之時﹐可以立整兵威﹐乘機注剿﹐不但大獲勝戰﹐並可翦縛渠魁。卽爲剿捕起見﹐亦計無逾此。且商販流通漳﹑泉一帶﹐得免食貴﹐而盜船無由接濟﹐盜萌卽可從此杜絕。此爲正本淸源之道﹐但須妥議周詳﹐行之不致窒礙﹐豫除一切獘端﹐方爲盡善。著卽將如何辦理緣由﹐詳議速奏。欽此。

嘉慶十四年五月上諭

方維甸奏查明蛤仔欄卽噶瑪蘭地方情形一折﹕噶瑪蘭田土膏腴﹐米價較賤﹐民番流寓日多﹐若不官爲經理﹐必致滋生事端。現在檢查戶口﹐漳人四萬二千五百餘丁﹑泉人二百五十餘丁﹑粵人一百四十餘丁﹐又有生熟各番雜處其中。該處居民﹐大半漳人﹐以彊陵弱﹐勢所不免﹐必須有所鈐制﹐方可相安無事。其未墾荒埔﹐查明地界﹐某處令某籍民人開墾﹐某處令社番開墾﹐尢須分劃公平﹐以杜爭端。至所設官職﹐應視其地方之廣狹﹐酌量議添﹐或建爲一邑﹐或設爲分防廳鎭﹐俱無不可。其應設官長及營汛等事﹐該督於回省後俟楊廷理等查稟到時﹐卽會同張師誠悉心詳議具奏。

至臺灣窵處海外﹐諸務廢弛。今方維甸到彼﹐於地方營伍力加整頓﹐酌攺章程。若地方官謹守奉行﹐自可漸有起色。第恐日久生懈。且該處俱系漳﹑泉﹑粵民人雜處﹐素性彊悍﹐總須時有大員前往巡閱﹐使知儆畏。嗣後福建總督﹑將軍每隔三年﹐著輪赴臺灣巡查一次﹐用資彈壓。欽此。

嘉慶十四年九月上諭

張師誠等奏殲除海洋積年首逆蔡牽﹑將逆船二百餘犯全數擊沈落海﹑並生擒助惡各夥黨一折﹕覽奏欣慰之至﹗洋盜蔡牽一犯﹐原系閩省平民﹐在洋面肆逆十有餘年﹐往來閩﹑浙﹑粵三省﹐擾害商旅﹐抗拒官兵﹐甚至謀占臺灣﹐率眾攻城﹐僞稱王號﹐不特商民受其荼毒﹐官兵多被傷亡﹐並戕及提鎭大員﹐實屬罪大惡極。該逆一日不除﹐海疆一日不靖。節經降旨諭令該督等嚴禁接濟﹐鼓勵舟師速擒巨憝。

玆據張師誠奏稱﹕王得祿接到咨會南洋當有蔡逆匪船﹐王得祿卽與邱良功連■﹝舟宗﹞南下﹐於十七日黎明駛至魚山外洋﹐見蔡逆匪船十餘只在彼超駛﹐當卽督催閩﹑浙兩省舟師專注蔡逆本船﹐並力攻擊。該逆復敢用大椗札住邱良功之船﹐拌命抗拒。邱良功被賊槍戳傷。其時王得祿緊攏盜船奮擊。該匪因不得鉛丸接濟﹐用番銀作爲炮子點放。王得祿身被炮傷﹐仍喝令千總吳興邦等連拋火斗﹑火礶﹐燒壞逆船■﹝舟皮﹞邊尾樓。王得祿復用本身坐船將該逆船後舵衝斷。該逆同伊妻並船內夥眾﹐登時落海沈沒。提訊撈獲匪犯十九名並難民六名﹐均供稱蔡逆手足俱被火藥燒傷﹐落海淹斃。是蔡逆受傷落海﹐已據所獲賊夥﹑難民供指確鑿﹐毫無疑義。王得祿﹑邱良功協力奮追﹐殲除首惡﹐均屬可嘉。而王得祿額角手腕各受重傷﹐仍復奮不顧身﹐趕攏賊船追剿﹐致該逆登時落海﹐厥功尢偉。王得祿著加恩晉封子爵﹐並賞雙眼花翎白玉翎管一个﹑白玉四喜搬指一个﹑白玉大吉葫蘆牌一个﹑金累絲搬指套一个﹑大荷包一對﹑小荷包二个。邱良功左腿受傷﹐本船被賊艘碰壞不能前進﹐勞績稍遜﹐著加恩晉封男爵﹐仍賞給白玉翎管一个﹑白玉四喜搬指一个﹑金累絲搬指套一个﹑大荷包一對﹑小荷包二个。

至該逆用番銀作爲炮子﹐可見鉛丸已屬罄盡﹐總由阿林保﹑張師誠年來於各海口巡防嚴密﹐一切火藥﹑米石槪行杜絕﹐不得稍有偸漏﹐該逆乃日益窮蹙﹐立時殲滅﹐辦理實屬認眞。總督阿林保﹑巡撫張師誠著交部從優議敍。張師誠並著加恩賞給大荷包一對﹑小荷包二个﹑金累絲鼻煙盒一个﹑白玉鑲嵌帶版三塊﹐以示嘉獎。

其隨同王得祿舟師內之護總兵孫大剛﹐此次會剿蔡逆﹐協力圍攻﹐亦屬奮勉﹐著加恩賞還總兵原職﹐仍賞載花翎。參將陳琴奮勇攏攻﹐受傷落海﹐獲救得生﹐甚屬出力﹐著加恩遇有閩﹑浙兩省水師副將缺出﹐盡先升補。守備楊康寧﹑李增階較眾尢爲出力﹐著加恩遇有遊擊﹑都司缺出﹐盡先補用﹐仍賞戴花翎。千總吳興邦﹐著以守備卽用。把總浦立芳﹐著以千總卽用。外委趙世芳﹑張正著以把總卽用。額外陳賜福﹑陳榮成﹑呂鳳鳴﹐著以經制外委卽補。均著先換頂帶。署遊擊黃國哲隨同出力﹐著以遊擊升用。千總李天華﹐著以守備升用。把總王永﹑翁及﹐著以千總升用。外委龔朝升﹐著以把總拔補。通判查廷華在洋隨緝﹐攻沈匪船﹐尙屬勤奮﹐著加恩賞加同知銜﹐仍賞戴花翎。候補從九品余俊跟隨出洋﹐受傷落海﹐遇救得生﹐著加恩以縣丞升用。

其隨同邱良功舟師船內之總兵童鎭升﹐前因未經合幫剿捕革去頂戴﹐革職從寬畱任﹐玆該鎭首先追及逆船﹐尙屬奮勉﹐著賞還頂戴﹐準予開復。遊擊陳寶貴勇往奮擊﹐手被炮傷﹐尙屬出力﹐著加恩以參將升用﹐仍賞戴花翎。遊擊謝恩詔隨同攻剿﹐奮勇向前﹐著加恩以參將升用。千總王宗植﹑吳堯臣﹑張君昌﹐著均以守備升用。候補守備程尙蛟﹐著遇有守備缺出﹐盡先補用。把總江茂顯﹐著以千總升用。參將陳登捷﹑守備沈國龍﹑郭繼靑﹑署守備事千總古賢﹑千總吳淸﹑許廷元﹑把總陳步云﹑周聖章﹑外委蔡得勝﹑馬殿祥﹑陳永升﹑徐元豹﹑趙連發﹑葉廷貴﹑李元等十五員弁﹐隨同攻剿蔡逆﹐均屬奮勉﹐著交部議敍。

王得祿之家丁蘇兆﹑邱良功之侄邱成勛﹐著交部以把總例賜卹。其出力各兵丁﹐著分別拔補。此外如有出力員弁﹐仍著查明保奏。

玆發去五錢重銀牌二百面﹐著賞給閩省各員弁﹔三錢重銀牌二百面﹐著賞給浙省各員弁﹔小刀十把﹑搬指十个﹑翎管十个﹐著賞給閩﹑浙兩省出力各員弁。其閩省兵丁﹐著賞給一月錢糧﹔浙省兵丁﹐著賞給半月錢糧。

至數年以來﹐修鑄船隻﹑炮械﹐籌備口糧﹐並防守口岸﹐杜絕接濟之大小文武各員弁﹐著交新任總督方維甸會同張師誠秉公確查﹐分別具奏﹐候朕施恩。

其蔡逆義子小仁與逆夥矮牛﹐並著嚴拿務獲﹐以淨根株。將此通諭中外知之。折單並發。欽此。

嘉慶十四年十一月上諭

方維甸奏海盜朱渥悔罪乞降﹑率領夥眾三千餘人投出﹑並將船隻炮械全數呈繳﹑請旨辦理一折﹕朱濆一幫匪船﹐爲海洋巨寇。本年朱濆被官兵用炮擊斃﹐伊弟朱渥接管賊船﹐卽心懷悔懼﹐亟思投首﹐因候風停泊外洋。今親身登岸﹐率眾三千三百餘人﹐全行投出﹐並呈繳海船四十二隻﹑銅鐵炮八百餘門﹐其餘器械全數點收。海洋盜賊﹐其初本系內地良民﹐或失業爲匪﹐或被脇入夥﹐日久自知罪重﹐不能湔洗自拔。今朱渥眞心悔懼﹐率眾投誠﹐與始終怙惡者不同。朕仰體上天好生之徳﹐念此三千餘眾﹐悔罪求生﹐加恩悉與矜全﹐準其投首。且洋面早一日除此巨寇﹐免致爲害商民﹐所全亦復不少。著卽照該督所請﹐查照舊例﹐分別遺散﹐回籍安插﹐交地方官查傳鄕保親族人等嚴加管束。並徧行曉諭﹐伊等身犯重罪﹐今準自首更生﹐從此倍當安分﹐如有犯法﹐定行加倍治罪。其情願隨同緝捕者﹐經該督等挑出精壯一百五十餘人﹐同頭目四十餘人﹐著準其分派兵船﹐隨同出洋緝捕。所有派撥弁兵﹑運送炮械以及雇用船隻資遣各費﹐準其於從前撥往臺灣備賞余存銀三萬八千餘兩項內動支﹐報部核銷。欽此。

嘉慶十五年四月上諭

方維甸奏察看班兵情形一折內稱﹕班兵三年期滿﹐卽應停餉候代﹐而內地班兵又不能按限到臺﹐遂致舊班曠誤差操﹐新班未能充額等語。此項換防班兵﹐當新舊更替之際﹐舊班業經停餉﹐而新班未到﹐設遇有徵調﹐難期得力。朕意嗣後班滿候代兵丁﹐仍令其支領餉銀一半﹐新班換防各兵﹐亦先予一半﹐俟新班到臺後﹐再將舊班餉銀停止﹐庶該兵丁等無所借口﹐而差操可期無誤。至向例派撥班兵﹐原以漳﹑泉之兵較勝他處﹐用資防禦。但漳人護漳﹑泉人護泉﹐每遇械闘之案﹐不免心存瞻顧﹐積習相沿﹐各分气類。嗣後換防班兵﹐或可於別府各營內揀派東渡﹐以備操防。如有地方緊要事件﹐再於漳﹑泉兵丁量行徵調。如此酌爲通變﹐是否可行﹐著方維甸等體察情形﹐詳議具奏。欽此。

嘉慶十六年二月上諭

臺灣鎭總兵武隆阿奏懇來京陛見一折﹕臺灣遠隔重洋﹐在海疆中尢爲最要之區﹐該處文武大員﹐惟鎭﹑道二人管轄﹐兵民職守綦重。現𨿽洋面肅淸﹐漳﹑泉客民闘案﹐亦俱完結﹐但地處重鎭﹐時資彈壓﹐該鎭豈容暫離﹖卽如新疆辦事大臣﹐從無奏請陛見之事。邊疆﹑外海﹐宜同一例。武隆阿所請﹐著不準行。嗣後臺灣鎭總兵除有升調準其奏請陛見外﹐余俱不得奏請陛見﹐著爲令。欽此。

嘉慶十七年二月上諭

據武隆阿等奏澎湖地方偶被風災﹑捐貲購買薯絲前往接濟一折﹕澎湖地方﹐上年雨澤愆期﹐小米膏粱收成歉薄。自八月二十一日以後﹐颶風連作﹐花生又多被吹毀。該處孤懸海島﹐閭閻向鮮蓋藏﹐貧民口食維難。前據汪志伊等奏到時﹐業經批交該督等將被災情形及應如何酌量撫卹之處查明速奏。著汪志伊﹑張師誠卽遵照前旨﹐據實查明妥速辦理。其武隆阿先行捐辦之薯絲二千七百石﹐卽著作正開銷﹐毋庸該鎭道等捐廉歸補。欽此。

嘉慶十七年二月上諭軍機大臣等

閩省自前年辦理降匪之後﹐洋面已就肅淸。近日復有零星土匪﹐駛竄各洋﹐屢見奏報。現據武隆阿等奏﹐有漳﹑泉土盜竄臺伺劫。並據稱﹕該鎭等差役賫遞奏折﹐舟行至東椗洋面﹐有被盜劫失折匣之事。可見該省洋面仍未淨盡。近年粵省舟師巡綽嚴密﹐洋面土盜不敢停畱粵界﹐而閩省洋面仍劫掠頻聞﹐是閩省水師緝捕懈弛﹐遠不及粵省﹐不可不速加整飭。著傳諭汪志伊等嚴飭水師各將弁分探盜蹤﹐認眞搜緝﹐悉數殄除﹐務令海氛永靖。儻日久疏懈﹐致匪船勾結成幫﹐辦理又形棘手﹐則該督等不能辭養廱之咎也。欽此。

——以上錄自重纂福建通誌卷首之五。

道光三年九月上諭

孫爾準奏地方情形事宜一折﹕閩省濱臨大海﹐幅■﹝巾員﹞遼闊﹐禁姦詰匪﹐稽察宜周﹐兼以延建一帶﹐盜劫頻聞﹐漳州各屬﹐風气獷悍﹐習於械闘﹐臺灣又遠隔重洋﹐土盜尙未能淨絕﹐地方大吏﹐總當隨時整頓﹐盡心化導﹐俾得漸收實效。玆孫爾準於到任後體察該省情形﹐酌籌辦理﹐所稱連甲之法﹐每村甲首率眾輪值守望﹐一有盜警﹐附近各村可以同往掩捕﹐宵小自無從潛匿。至晉江﹑惠安﹑同安各縣漁船﹐偶因采捕乏食﹐逢船劫搶﹐舟師在洋巡緝﹐莫辧其爲漁爲盜﹐未能實時弋獲。嗣後著飭令沿海各縣﹐將各商漁船隻﹐於該船頭尾兩■﹝舟皮﹞印烙縣分甲號﹑漁戶姓名﹐並在風篷兩面書寫大字﹐以便易於識認。仍嚴飭汛口員弁﹐確加查驗﹐毋許偸放﹐庶期洋面肅淸。該撫務當認眞察辦﹐行之久遠﹐斷不可有名無實﹐空費周章也。欽此。

道光三年十一月上諭

趙愼畛等奏噶瑪蘭新辟田畝科則﹑請再確勘核定分別酌加一折﹕臺灣噶瑪蘭自嘉慶十六年奏準開辟後﹐委員勘丈﹐共田園七千五十甲零。原議每田一甲﹐徵租六石﹐每園一甲﹐徵租四石。經戶部議駁行令查照叛產成案分別徵收。迄今額徵科則﹐尙未議定。十七年後﹐陸續起徵之租﹐俱未入冊報銷。玆據該督等查明﹐前次委員系用繩牽丈﹐核算戶口﹐約計實在開墾五千七百餘甲﹐內原墾田地尙屬有收﹐續墾田園率皆磽薄﹐且甫經開墾﹐尙須農民自費工本﹐兼之土沙浮松﹐溪水泛溢﹐實皆限於地勢﹐不能分則定賦。至官荒田民升墾﹐亦與叛產不同。此時不特租額不能議加﹐卽畝分尙有短缺。如照部議增租﹐民力實有難支。著照所請﹐噶瑪蘭田園截至本年爲止﹐除水沖沙壓不計外﹐再行確切覆勘﹐墾熟田園實有若干﹐按地土之肥瘠﹐定租額之多寡。該督等卽飭該道府督同委員會同該廳履畝勘丈﹐取造冊結報升。其歷年租榖卽造冊報部核銷﹐毋許絲毫隱匿。如所墾田地將來漸就丰腴﹐卽隨時加議租額﹐以昭核實。該部知道。欽此。

道光四年十一月上諭

前據趙愼畛奏﹕臺灣營弁﹐請照海疆久任之例﹐計俸升補。當交兵部議奏。玆據奏稱﹕駐臺守備以上﹐久停更調﹐而千把總以下﹐仍系紛紛更換﹐於海疆情形﹐未能周知﹐不足以資約束。嗣後臺灣千總﹑把總﹑外委﹑額外等弁﹐三年期滿﹐俱著毋庸調回內地。其畱臺分別保題升用之處﹐均著照所議行。至該督奏請千總俸滿先加升銜﹐未免過優﹐且畱臺將弁向無此例﹐亦覺兩歧﹐所請著不準行。該處營員現𨿽更定章程﹐而班兵仍照舊三年更換。惟兵丁內亦有畱臺招募土著入伍者﹐一經著有勞績﹐不得不加以甄拔。若年久拔補漸多﹐則營弁半屬臺地之人﹐易致流獘﹐殊非杜漸防微之道。著該督等遇有千﹑把﹑外委等缺﹐仍照嘉慶九年兵部奏定章程﹔凡有招募兵丁甄拔並招募土著兵丁﹐均不得過十分之一﹐以符定額。余依議。欽此。

道光五年七月上諭

趙愼畛奏查辦臺灣淸莊緝私各事宜一折﹕臺灣向系漳﹑泉﹑粵三籍民人分莊居住。上年匪徒許尙等糾眾滋事﹐卽有遊民從中煽誘。玆據該督等請行淸莊之法﹐著照所請。嗣後臺灣地方﹐如有面生可疑﹑無親屬相依者﹐該莊頭人立卽稟報地方官﹐審明籍貫﹐照例逐令過水刺字﹐遞回原籍安插﹐毋許復令偸渡。其投充水夫者﹐亦令夫頭查明﹐果系誠實安分良民﹐具結準充。如來歷不明﹐及好勇闘很之徒﹐俱報明本管官一律驅逐回籍。該管廳縣等將該遊民分起沿途小心押解﹐並飭漳﹑泉府廳縣如遇遞解遊民到境﹐卽責鄕耆等嚴行管束。並分檄守口員弁﹐遇船隻出入口岸﹐實力盤詰。倘有姦民越渡臺洋﹐卽將人船拿獲究辦。其沿海姦民埕坎擅自曬鹽販賣﹐著臺灣道府督飭廳縣遴派幹役協同販戶嚴禁查緝﹐務令私販斂戢﹐官引暢銷。各該廳縣等如能實力稽查﹐押逐淨盡﹐該督等量予獎勵。其奉行不力﹐始勤終怠各員﹐著卽撤回內地﹐或攺補簡缺﹐或降調佐雜﹐分別示懲。倘陽奉陰違﹐立卽嚴參。仍責令該鎭﹑道﹑府就近確查﹐據實稟報﹐毋稍瞻徇﹐致幹重咎。該督等尢須秉公甄別﹐嚴立勸懲﹐不可有名無實﹐日久生懈﹐又成具文也。欽此。

道光六年十一月上諭

孫爾準奏拿獲內山著名番割並三灣械闘匪徒﹑分別審辦一折﹕此次臺灣民人械闘﹐粵人中卽有勾串番割率領生番出山助闘。經孫爾準派委將領入山搜捕﹐該匪等竄至後山。參將黃其漢等率領兵勇攀藤附葛而上﹐該匪等帶同生番拒捕。官兵開鎗格殺凶番七名﹐拿獲黃斗乃等多名﹐奪獲番刀﹑鏢鎗等件﹐並將內山番割寮捨拆毀。又購綫拿獲黃武二等多名。並訊出黃斗乃殺斃鄧曾氏母子三命。經該督將黃斗乃等二十一名分別淩遲斬梟﹐實足彰國憲而快人心。此時三灣一帶內山已無番割﹐所辦甚屬可嘉。孫爾準著賞加太子少保銜﹐並賞戴花翎﹔發出珊瑚豆黃瓣大荷包一對﹑小荷包二个﹐以示嘉獎。該督善後事宜辦理全竣﹐卽行內渡。其拿獲及投首林大蠻等二十五犯﹐經該督分別定擬﹐著交刑部核議具奏。至被傷義勇徐庚三等三名﹐業經該督從優賞卹。其頭道溪地方爲生番出入總路﹐著照所請於該處築砌石墻﹐在熟番中選撥健丁六十名作爲屯丁﹐並派屯弁駐大北埔防守。所有民墾荒埔﹐飭該地方官勘丈明白﹐酌科租榖﹐撥充屯丁口糧﹐以資守衛。其黃斗乃所開埔地五甲﹐卽給屯弁耕種﹐照例免其納賦。各犯開種番地﹐著仍歸番管業。並著該管文武隨時稽察沿山屯丁﹐責令認眞防守。其生番貿易鹽﹑茶﹑煙﹑布等物﹐仿照嘉義縣阿里社之例﹐遴舉安分能通番語之人﹐充當正﹑副通事﹐並令番中曉事者充正﹑副土目﹐定期在隘口貿易。如有姦民違禁入山﹐勾番滋事﹐立卽嚴拿從重治罪。此次在事各員﹐深入內山拿獲要犯﹐該督擇其尢爲出力音保奏﹐候朕旋恩。欽此。

道光六年十二月上諭

孫爾準奏查辦械闘完竣﹑籌議善後事宜一折﹕臺灣所屬﹐系閩﹑粵兩籍居住。閩﹑粵﹑漳﹑泉﹐各分气類﹐每因械闘滋事。經此次懲創之後﹐該督議立章程﹐以期永臻綏靖﹐著照所請。嗣後該地方官愼選總董﹐責成約束子弟﹐如積久著有成效﹐量予獎勵。倘縱容滋事﹐卽將該總董嚴辦。遇有不法匪徒潛匿﹐責令總董縛送究治﹐無許誣攀報復﹐務期鋤暴安良。現在彰化之許厝埔及西螺各莊﹐業將著名劇盜分別懲辦﹐其究出逸犯﹐仍應遴員按名緝獲﹐以淨根株。至地方風俗之淳澆﹐尢視廳縣之能否。其貪黷嚴酷者固難姑容﹐而因循姑息者亦難資整頓。該督卽率同司道秉公訪察﹐將疲骩不振之員﹐卽行澄汰。如該管道府有意徇庇﹐據實劾參。所設屯丁﹑隘丁﹐並飭該廳縣隨時淸查﹐務期糧額充盈﹐認眞防守。其淡水土城﹐現據該處紳士捐資攺建﹐著該道府督同廳員倡率辦理﹐務期工堅料實﹐俾臻鞏固。

至彰化以北五百里之地﹐僅設守備一員﹐難資彈壓﹐該督請於南路遊擊都司內酌量移駐竹塹﹐守備移設淡水﹑彰化交界之大甲﹐聲勢可期聯給﹐並將銅灣及三灣之斗換坪移設汛弁﹐駐兵數十名﹐俾資防禦。其應如何調撥之處﹐卽著與巡撫會商妥議具奏﹐再降諭旨。該督現已內渡回署﹐將應辦事件辦理淸楚﹐再行來京陛見不遲。余俱照所請行。欽此。

道光十二年十二月上諭

現據程祖洛﹑魏元烺由六百里先後馳奏﹕提督馬濟勝等帶兵渡臺後﹐屢獲勝仗﹐拿獲賊目多名﹐餘匪紛紛奔竄。現在該處所調官兵及義勇等足數搜捕﹐所有四川﹑貴州兩省前調各官兵﹐無論行抵何處地方﹐著沿途各督撫卽行飛咨帶兵各員妥爲管帶歸伍﹐毋許逗𨖻滋擾。欽此。

道光十三年正月上諭

本日據程祖洛等先後馳奏﹕著名逆首陳辦﹑陳連﹑詹通﹑張丙等俱全就獲﹔其要犯賊夥﹐核計疊次報獲﹐亦復不少。現在搜捕零星餘匪﹐該處所調兵丁及義勇等已足敷用﹐所有前調西安﹑河南官兵﹐無論行抵何處地方﹐著沿途各督撫卽飛咨帶兵各員妥爲管帶﹐迅速歸伍﹐毋許逗𨖻滋擾。欽此。

道光十三年三月上諭

國家設兵衛民﹐所以戢姦禁暴。凡有將帥之責者﹐訓練於無事之時﹐固宜技藝精良﹐足資捍衛﹐尢須講明紀律﹐俾之有勇知方﹐庶爲節制之師﹐克備幹城之選。乃近日臺匪不靖﹐調派河南等官兵進剿﹐前因首犯就擒﹐餘匪殆盡﹐中途停撤﹐尙未臨陣殺賊﹐而沿途滋事之案﹐業已層見疊出。如禦史周濤所奏﹕河南徵兵行至宿州﹐毆斃人命﹐撤回時又攜帶幼童至十七名之多﹔福建兵丁勒折夫價﹐殺斃夫頭﹐遊擊賡音保任聽兵丁定期不行﹐開單令地方官應付千總李祥福勒借番銀﹐又有兵丁彊搶鹽館之案。種種不法﹐皆由平日訓練不明﹐因循廢弛﹐以致恃彊藐法﹐罔知顧忌﹔甚至帶兵員弁﹐通同需索。似此驕縱﹐又何以戢姦禁暴乎﹖所有滋事弁兵﹐業經飭交督撫從嚴懲辦。嗣後各將軍﹑都統﹑督﹑撫﹑提﹑鎭﹐務須申明紀律﹐實心教導﹐示以法無可寬﹐令不可犯。偶有黠驁不馴﹐卽隨時懲創﹐毋稍姑息﹐作其果敢之气﹐戢其獷悍之心﹐使一律精純﹐悉成勁旅。倘仍廢弛﹐必將管轄大員懲處不貸﹐愼勿視爲具文﹐以副朕整飭戎行﹑諄諄告誡之至意﹗將此通諭知之。欽此。

道光十三年三月上諭

瑚松額等奏查明殉難最烈之員並家屬幕友同時從難一折﹕上年冬間﹐福建臺灣逆匪張丙等戕官圍城﹐賊黨窺覬斗六門﹐屢肆攻擾。署守備馬步衢築建圍柵﹐開浚溝渠﹐與縣丞方振聲協力抵禦。把總陳玉威乘賊未備﹐施擲火器﹐以遏賊勢﹐賊眾夤夜縱火﹐蜂擁而入。馬步衢等持刀巷戰﹐各殺斃數賊﹐力竭遇害。方振聲之妻張氏﹑並其幼女﹑曁陳玉威之妻唐氏﹑幕友沈志勇﹑與其子沈聯輝﹑及跟隨家人江承惠等﹐同時死難。馬步衢﹑方振聲﹑張氏﹑唐氏因罵賊至斃﹐剜割鼻舌﹐罹禍尢爲慘烈。覽奏墜淚﹐可嘉﹑可憫之至﹗現經官軍剿捕﹐首從各犯﹐均就殲擒﹐搜緝餘匪﹐克期蕆事。因念該故員弁等盡心守禦﹐效節而死﹐其家屬﹑幕友人等深明大義﹐從難捐軀﹐允宜特沛恩施﹐俾昭激勸。方振聲著加恩照陣亡知府例賜卹﹐賜謚「義烈」﹐賞給騎都尉世職﹔伊妻張氏賜謚「節烈」﹐誥贈淑人。馬步衢著加恩照遊擊例賜卹﹐賜謚「剛烈」﹐賞給騎都尉世職。陳玉威著加恩照都司例賜卹﹐賜謚「勇烈」﹐賞給騎都尉世職﹔伊妻唐氏﹐賜謚「節烈」﹐誥贈恭人。沈志勇著賞給六品職銜﹐伊子沈聯輝著賞給七品職銜﹐均著加恩照銜賜卹。方振聲﹑馬步衢﹑陳玉威俱著入祀京師昭忠祠。張氏﹑唐氏俱著建坊旌表。該故員弁等所賞世職﹐俱著加恩世襲罔替﹐卽令長子承襲﹔著查明方振聲﹑馬步衢﹑陳玉威有子幾人﹐一並具奏。並著程祖洛於斗六門擇地建立專祠﹐前層設方振聲﹑馬步衢﹑陳玉威牌位﹐後層設張氏﹑唐氏牌位﹐並設沈志勇﹑沈聯輝牌於前楹配位﹐設方振聲之幼女牌於後楹配位。其從難家人江承惠等四名﹐俱著設牌從祀兩廡。地方官春秋致祭﹐以慰忠魂。所有該故員弁等應得卹典﹐著各衙門察例具奏﹐用示朕獎勵藎忠﹑裦嘉節義至意。欽此。

道光十三年四月上諭

福建臺灣逆匪滋事﹐提督馬濟勝﹑劉廷斌會同剿辦﹐殲擒賊匪多名﹐曾降旨將該提督等賞戴雙眼花翎﹐交部優敍。玆據瑚松額等查明﹕上年冬間﹐逆匪張丙等聚黨分股戕害官弁﹐惟時全臺官兵有一萬四千餘名之多﹐劉廷斌嬰城固守﹐請調兵三萬速赴救援﹐馬濟勝帶兵二千渡臺接仗﹐所向克捷﹐賊匪紛紛潰散﹐各股逆首陸續就擒﹐大局勘定﹐現在搜捕零匪﹐克期蕆事﹐全臺得臻安謐。朕思上年湖南﹑廣東剿辦猺匪﹐提督羅思舉﹑余步云俱屬奮勇出力﹐特沛恩施﹐加以懋賞。但湖南猺匪滋事﹐彼時有總督盧坤駐營調度﹐卽廣東猺匪剿撫妥速蕆功﹐亦系欽差大臣禧恩﹑瑚松額等會同籌度﹐指示機宜。玆於臺灣一役﹐當瑚松額等未經渡臺以前﹐若非馬濟勝身先士卒﹐有勇知方﹐能以少勝多﹐殺賊致果﹐則全局事勢﹐不堪設想。是馬濟勝之功﹐較之羅思舉﹑余步云二人尢爲偉巨﹐必當優加懋獎﹐篤眷酬庸。馬濟勝著加恩賞給二等男爵世職﹐以示朕諭功行賞﹑權衡至當之意。欽此。

道光十三年六月上諭

福建陸路提督馬濟勝﹐上年帶兵二千渡臺剿賊﹐以少勝眾﹐一戰成功﹐前經賞戴雙眼花翎﹐交部優敍﹐並賞給二等男爵世職﹐用獎忠勤。玆據程祖洛奏﹕該提督所帶漳﹑泉兵丁﹐素稱勇健﹐每多桀驁不馴﹐該提督訓練有方﹐善於駕馭。自渡臺以來﹐迄今半年﹐未聞一卒滋事。於此益見該提督之忠勇嚴明﹐可嘉之至﹗朕特親書「忠勇嚴明」四字匾額﹐頒給該提督祗領﹐以爲著績戎行﹑認眞懲飭營伍者勸。欽此。

道光十三年七月上諭

朕勤卹民隱﹐思日孜孜總其成於上﹐而分其任於督撫。爲大吏者果能體朕之心爲心﹐以民之事爲事﹐正已率屬﹐賢者知所勸﹐不肖者知所懲﹐吏治自日臻上理。上年臺灣逆匪張丙等滋事。其始因搶米起釁﹐經吳贊牽控張丙﹐該縣不辦包米﹐轉出賞格查拿張丙。其陳辦因搶芋﹑搶牛起釁﹐攻打粵莊﹐事本細微﹐若得一良有司秉公辦理﹐自可息爭弭釁﹐乃邵用之不協輿情﹐呂志恆果於自用﹐遂致戕官攻城﹐竟同負嵎之勢。及訊明該逆因何造反﹐同稱地方官辦事不公﹐𨿽系該逆一面之詞﹐如果循聲卓著﹐該逆等何能借口。總兵劉廷斌訓練不勤﹐營伍廢弛﹐該道平慶𨿽操守尙好﹐而不能防患未然﹐咎無可逭。是以將劉廷斌﹑平慶俱交部嚴加議處。總督系特簡大員﹐文武俱歸統轄﹐若使孫爾準其身尙在﹐朕必加以懲處﹐不少寬貸﹐姑念該逆等尙未僣據地邑﹐滋蔓難圖﹐一經馬濟勝帶兵渡臺﹐旋就撲滅﹐邵用之等亦無貪婪劣迹﹐總督程祖洛未經到任﹐巡撫兼署總督魏元烺爲時未久﹐姑從寬槪免置議﹐且系朕格外施恩。倘邵用之有貪黷實據﹐或張丙等燎原難撲﹐亦斷不能曲加寬貸。嗣後督撫大吏﹐總須以察吏安民爲當務之急﹐遇有不肖官吏﹐破除情面﹐立卽參劾﹐勿稍瞻徇。若再因循疲玩﹐因細故而釀成大患﹐勞師動眾﹐誤國殃民﹐朕必將該督撫拿問﹐從重治罪﹐決不寬貸﹐毋謂訓誡之不早也﹗將此通諭知之。欽此。

道光十三年七月上諭

瑚松額等馳奏臺灣逆匪蕩平一折﹕覽奏欣慰之至。此案滋事臺匪﹐始於十二年閏九月﹐當嚴冬寒烈之時﹐海上文報遲滯﹐或候風久泊﹐或遭風漂散﹐不能及時登岸。自瑚松額﹑程祖洛先後渡臺﹐人心鎭定。督同馬濟勝等搜捕餘匪﹐和衷共濟﹐將帥用命。復出示曉諭﹐散其脇從黨羽﹐又擒獲大股首匪﹐並賊目多名﹐分別辦理﹐全臺安堵。於本年五月﹐全功告竣。各莊仍復舊業﹐官兵陸續凱撤歸伍。迅速蕆功﹐實堪嘉尙﹗瑚松額著施恩賞加太子少保銜﹐程祖洛著施恩賞戴花翎﹐仍各交部從優議敍﹐以示獎勵。欽此。

道光十三年九月上諭

伊古制治經邦﹐揆文必兼奮武。國家設兵衛民﹐水師與陸路並重﹐際此承平日久﹐尢宜整頓水務﹐實力講求。上年廣東省廉﹑瓊二府所屬外洋毗連越南處所﹐有內地遊匪楊起富與越南姦民陳加海勾串劫掠。本年福建又有閩安水師營洋面屢經失事之案。可見水師將弁﹐甚難其人。

夫水師兵丁與陸路不同。陸路以打仗弓馬爲能﹐水師則以水戰爲事。全在能識風雲﹐熟知沙綫﹐嫻習乎搶風折戧﹐神明乎破浪操舟﹐自然行陣整齊﹐戧駛便利。槍炮聯絡﹐施放噴筒火藥﹐皆能有準﹐猝遇盜船﹐出奇制勝﹐惟所向之無不如志。卽有盜匪窮蹙入海逃逸者﹐亦能追擒殲斃。庶幾鯨鯢浪靖﹐海不揚波。近來水師廢弛﹐徒有出洋之名﹐而無出洋之實。盜劫之案﹐層見送出﹐甚至夷船泊近內洋﹐毫無覺察。

朕思從前海洋﹐如朱濆﹑蔡牽﹐總由捕務廢弛﹐釀成大患。似此因循疲玩﹐將來倘又有此等小醜跳梁不靖﹐尙復成何事體﹖將弁爲兵丁領袖﹐總須練習有素﹐方可指揮士卒﹐操縱得宜。其考核兵丁﹐固須以技藝之優劣﹐爲拔補之等差﹐尢當以捕務之勤能﹐分等第之髙下。水師保送俸滿千總﹐尢宜詳愼﹐以爲儲才地步。水師提鎭向歸督撫考核﹐著通諭沿海督撫等﹐嗣後務當嚴飭水師提鎭﹐實心訓練﹐實力緝捕﹐無事則以訓練之精﹐儲緝捕之用﹐有事則以緝捕之效﹐驗訓練之精。遇有盜劫等案﹐破除情面﹐據實參奏﹐毋許徇隱。倘仍有遊匪出劫及洋面失事等情﹐該督撫瞻徇不奏﹐經朕訪聞﹐惟該督撫是問﹐決不寬貸﹐毋謂誥誡之不早也﹗欽此。

道光十三年十二月上諭

本日在見福建陸路提督馬濟勝﹐年屆七旬﹐精神彊固﹐朕心甚爲喜悅﹗上年冬間﹐臺灣逆匪張丙等率黨滋事﹐分股擾擄﹐戕害官弁。惟時全臺官兵一萬四千餘名﹐不能得力﹐該鎭等嬰城固守﹐請調兵三萬赴援。馬濟勝經魏元烺派往﹐獨帶兵二千渡臺接仗﹐身先士卒﹐所向克捷﹐以少勝眾﹐一戰成功。各股賊匪紛紛潰散﹐逆匪陸續就擒﹐不煩內地兵力。當瑚松額等未經渡臺以前﹐全局勘定﹐厥功甚偉。前經賞給禦書「忠勇嚴明」四字匾額﹑二等男爵世職﹑雙眼花翎﹐玆來京陛見﹐允宜優加懋賞﹐篤眷酬庸。馬濟勝著加恩晉二等子爵﹐在禦前侍衛上行走﹐紫禁城內騎馬﹐並賞禦書「福」「壽」二字各一方﹑寶藍緙絲蟒袍一件﹑纓緯兩匣﹑大卷八絲緞二件﹑大捲江綢二件﹐頒給祗領﹐以獎忠勤。

再臺灣一役﹐福建巡撫魏元烺於奏請調兵時﹐稔知臺灣府爲根本重地﹐一面奏聞﹐一面派馬濟勝帶兵前往﹐迅速蕆功﹐辦理甚合機宜。魏元烺著加恩賞戴花翎﹐仍交部從優議敍﹐以示朕論功行賞﹑權衡至當之意。欽此。

——以上錄自重纂福建通誌卷首之六。

星野

臺海西界於漳﹐南鄰於粵﹐而北則閩安對峙。漳分野視閩﹐而粵分野視漳。唐一行有云﹕『星紀當云漢下流﹐百川歸焉﹔故其分野自南河下窮南紀之曲﹐東南負海爲星紀』。則臺郡宅東南﹐分野仍屬牛女﹐與一行之說相符﹝島上附傳﹞。

劉向曰﹕『吳越屬斗牛女分』。晉﹑隋﹑元志﹕吳越﹐其辰在丑﹔伊古以來﹐未有非之者。而說者曰﹕『呂宋居巽已﹐入翼十度﹔日本在寅艮﹐入軫八度﹔臺灣背接呂宋﹐右連日本﹐其值翼九度無疑矣』。夫臺之去呂宋也﹐水道七十更有奇﹐其去日本也﹐水道亦七十更有奇﹔二島不在九州島之內﹐荒遠難稽﹐星野實不足據。若由臺開棹中流﹐至澎四更焉止矣﹐由澎至廈七更焉止矣。澎舊隸同安﹐星野其能別異乎﹖澎不能別異﹐而謂臺星野其能別異乎﹖且自省會達雞籠﹐水道亦祗七更﹐浮嶼如關童﹑白畎以及旗幹石等處﹐似蛛絲馬迹﹐脈絡昭然可尋。倘謂鳳山星野入翼九度﹐諸羅星野入翼八度﹐則同郡之地至差一度﹐而呂宋水道至臺六﹑七千里而遙者﹐反謂其入翼十度﹔捨耳目之近而持渺茫無據之論﹐未敢以爲信也。

——以上錄自重纂福建通誌卷一。

沿革

沿革表

國朝

元

明

臺灣府康熙二十三年始入版圖﹐立府﹐領縣四﹐廳三。元東番地。明天啟間﹐爲紅毛荷蘭夷人所踞﹐屬於日本。鄭成功逐荷蘭夷﹐遂據其地﹐僞置東都﹐設二縣。後攺東都曰東寧省﹐升二縣爲州。

臺灣縣康熙二十三年置﹐爲府治。元東番地。明紅夷地。

鳳山縣康熙二十三年置。元東番地。明紅夷地。

嘉義縣康熙二十三年置諸羅縣﹐乾隆五十二年攺曰嘉義。元東番地。明紅夷地。

彰化縣雍正元年分諸羅縣地置。元東番地。明紅夷地。

淡水廳雍正元年置。元東番地。明紅夷地。

澎湖廳雍正五年置。元置巡司。明嘉靖間設巡檢。天啟間爲紅夷所據。僞鄭設安撫司。

噶瑪蘭廳嘉慶十六年入籍置。元東番荒地。明紅夷荒地。

沿革

大淸一統志﹕臺灣自古荒服之地﹐不通中國﹐名曰東番﹝明莆田周嬰著遠遊編載東番記﹐稱臺灣爲臺員﹐蓋南音也。或以爲古探國﹐疑非是。昔人所謂乾坤東港﹑華嚴婆娑洋世界。名爲雞籠﹐考其原則琉球之餘種﹐自哈喇分支﹐近通日本﹐遠接呂宋﹐控南澳﹐阻銅山﹐以澎湖爲外援。海寇顏思齊踞有其地﹐始稱臺灣﹞。明天啟中爲紅毛荷蘭夷人所據﹐屬於日本。本朝順治六年﹐鄭成功逐荷蘭據之。康熙二十二年﹐討平鄭氏﹐攺置臺灣府﹐屬福建布政使司﹐領縣三。

臺灣府誌﹕雍正元年﹐增設縣一﹐曰彰化﹐並增淡水廳。五年﹐增設澎湖廳。嘉慶十六年﹐增設噶瑪蘭廳。今領四縣﹑三廳。

臺灣府誌﹕臺灣古未隸版圖。明宣徳間﹐太監王三保﹝通誌作鄭和﹞舟下西洋﹐因風泊此。嘉靖四十二年﹐林道幹寇邊海﹐都督兪大猷逐入臺﹐畱偏師駐澎湖﹐時哨鹿耳門外。道幹從安平鎭二鯤身遁去占城﹝屬廣南﹞﹐臺之偏師亦罷﹐因設巡檢守之﹐尋裁。天啟元年﹐漢人顏思齊爲東洋國甲螺﹝東洋﹐今日本﹔甲螺﹐頭目之類﹞﹐引倭屯於臺﹐鄭芝龍附之﹝臺灣有中國民﹐自思齊始﹞﹐尋棄去。久之﹐荷蘭紅毛舟遭颶風飄此﹐借居於土番。紿之曰﹕『得一牛皮地足矣』。土番許之。紅毛翦牛皮如縷﹐周圍圈匝﹐已數十丈﹐因築臺灣城居之﹝今安平城﹞﹐復築赤嵌樓與相望。設市於城外﹐而漳泉之商賈集焉。國朝順治七年庚寅﹐甲螺郭懷一謀逐紅毛﹐事覺被戮。辛丑﹝十八年﹞﹐鄭芝龍子成功自江南敗歸﹐孤軍廈門﹔適甲螺何斌誘成功取臺地﹐舟至鹿耳門﹐乘大霧駢進。荷蘭歸一王以死拒戰。成功告之曰﹕『此地先人故物﹐今珍寶聽而載歸﹐地仍還我』。荷蘭知不敵﹐遁去。成功遂入據之。攺臺灣爲安平鎭﹐赤嵌爲承天府﹐總名東都﹔設縣二﹕曰天興﹐曰萬年。成功死﹐子經攺東都爲東寧﹐二縣爲二州﹔設安撫司三﹐南北路﹑澎湖各一。康熙二十一年﹐福建總督姚啟聖用間諜謀陰散其黨﹐約僞賓客司傅爲霖爲內應﹐垂成事泄﹐爲霖遇害﹝按泉州府誌﹐鄭氏殺其眷屬﹐獨爲霖與父逃免﹞。二十二年﹐水師提督施瑯統舟師進徵。六月﹐由銅山直抵澎湖八罩澳﹐取虎井﹑桶盤嶼﹐戒軍士毋得妄殺。軍士苦水咸﹐島岸突湧甘泉﹐遂無渴患。一戰而澎湖平。克塽﹝經子﹞震懾﹐遂籍府庫納地歸誠。

臺灣縣﹔大淸一統志﹕臺灣縣﹐附郭﹐本東番地﹔鄭氏僞置天興﹑萬年二州﹐屬承天府。國朝康熙二十三年﹐廢二州﹐攺置臺灣縣﹐爲府治。

鳳山縣﹕大淸一統志﹕鳳山縣在府治南八十里﹐本東番地﹔鄭氏屬萬年州。國朝康熙二十三年分置鳳山縣。

嘉義縣﹕大淸一統志﹕嘉義縣在府治北一百十七里﹐本東番地﹔鄭氏屬天興州。國朝康熙二十三年分置諸羅縣﹐乾隆五十二年攺曰嘉義縣。

彰化縣﹕大淸一統志﹕彰化縣在府治北三百九十七里﹐本東番地﹔鄭氏屬天興州。國朝康熙二十三年屬諸羅縣﹐雍正元年分諸羅縣北半綫地置彰化縣﹝諸羅縣北二百八十里地名半綫﹞。

淡水廳﹕淡水者﹐臺灣西北隅盡處也。髙山嵯峨﹐俯瞰大海﹐與福州府之閩安鎭東西相望﹐隔海遙峙。山下臨江埤堄爲淡水城﹐亦前紅毛爲守港口設者。鄭氏時以淡水近內地﹐設重兵戍守。國朝雍正元年﹐旣分諸羅縣地增設彰化縣﹐並於諸羅極北置淡水廳﹐駐竹塹﹝參裨海紀遊﹑臺灣府誌﹞。

澎湖廳﹕隋開皇中﹐嘗遣虎賁陳稜略澎湖地。元末置巡司。明洪武間﹐盡徙嶼民而墟其地。嘉靖間﹐仍設巡檢。尋裁。萬曆間﹐增設遊兵﹐又設衝鋒遊兵以備倭。天啟二年﹐紅毛據之。四年﹐巡撫南居益遣總兵兪咨臯擒其渠帥獻於朝。鄭氏時僞置安撫司。國朝雍正五年增設澎湖廳﹝參海防考﹑赤嵌筆談﹑漳州府誌﹑臺灣府誌﹞。

文獻通考﹕琉球國在泉州東﹐有島曰澎湖﹐旁有毗捨耶國﹝耶一作那﹞﹐語言不通﹐袒裸睢盱﹐殆非人類﹔喜鐵器﹐臨敵用鏢﹐鏢以繩十餘丈爲操縱。按澎湖東南卽今臺灣﹐其情狀相似﹐殆卽毗捨耶國也﹝臺海使槎錄﹞。

噶瑪蘭廳﹕噶瑪蘭舊稱蛤仔難﹐在淡水東北三貂﹑雞籠大山後社番地。國朝嘉慶十二年十二月﹐少詹事福州人梁上國上言﹕蛤仔難田土平曠丰饒﹐每爲海盜窺伺﹐若收入版圖﹐不特絕窺伺之端﹐且可獲海疆之利。上命總督阿林保﹑巡撫張師誠議之。十五年﹐總督方維甸巡臺。至艋舺﹐有蛤仔難番土目及民人潛入墾田者呈送戶口淸冊﹐請照則升科﹐設官彈壓。維甸乃覆奏﹕淡水玉山之後﹐地名噶瑪蘭﹐系番語﹐閩音不正﹐訛爲蛤仔難﹔並條奏其地勢情形甚悉。十六年﹐總督汪志伊﹑巡撫張師誠酌定條例以聞﹐置噶瑪蘭廳﹝節東槎紀略﹞。

附載總督覺羅滿保題報生番歸化疏

臺灣遠屬海外﹐民番雜處﹐習俗異宜。自入版圖以來﹐所有鳳山縣之熟悉力力等十社﹑諸羅縣之熟番蕭壠等三十四社﹐數十餘年﹐仰邀聖澤﹐俱各民安物阜﹐俗易風移。其餘南北二路生番﹐自古僻處山榖﹐聲教未通。近見內附熟番﹐賦薄徭輕﹐飽食暖衣﹐優遊聖世﹐耕鑿自安﹐莫不歡欣鼓舞﹐願附編氓。今據臺灣鎭道詳報﹐南路生番山豬毛等十武土番匝目等共四百四十六戶﹑男婦老幼計共一千三百八十五名口﹐北路生番岸裏等五社土番阿穆等共四百二十二戶﹑男婦老幼計共三千三百六十八名口﹐俱各傾心向化﹐願同熟番一體內附等由﹐冊報前來﹐臣批行鎭道確勘議詳﹐復行福建布按二司詳悉酌議去後。玆據布政使沙木哈會同按察使董永芠詳報稱﹐南北二路生番向與鳳諸二邑熟番接界﹐各有土官統攝﹐醇朴馴良﹐應循習俗﹐令其照舊居處﹐仍用本社土官管束﹐無庸另設滋擾。其汛守防範﹐原有鳳屬南路一營之淡水汛﹑諸屬北路營之半綫汛﹐相去匪遙﹐飭令照舊防範﹐用資彊壓﹐並令文員加意撫卹。除熟番聽其照常貿易外﹐內地兵民毋許擅入番界生事﹐及藉巡查擾累。所報丁口附入版圖﹐勿事編查。順其不識不知之性﹐使之共樂堯天。其南北二路每年各願納鹿皮五十張﹐各折銀一十二兩代輸貢賦﹐聽其按年輸納﹐載入額編﹐就臺充餉。臣會同撫臣陳璸捐備花紅﹑銀牌﹑袍帽﹑豬酒﹐飭令該地方官將土官從優給賞外﹐所當恭疏報聞﹐請旨纂入輿圖﹐昭垂典冊﹐以志無疆之盛業。

——以上錄自重纂福建通誌卷三。

疆域

臺灣府在東南大海中﹐距省一千二百里﹝水行自鹿耳門至澎湖水程四更﹐自澎湖至廈門水程七更。舊志以六十里爲一更﹐計六百六十里。自泉州同安縣至省城﹐五百四十里﹞。上達京師七千三百三十二里。東至大山番界五十里﹝乾隆通誌﹕抵咬狗溪大腳山五十里。府誌﹕抵羅漢門莊內門六十五里﹐是曰中路﹞﹐西至澎湖島五十里﹝府誌﹕抵澎湖三百二十里﹐水程四更計二百四十里﹐澎湖縱橫皆八十里﹞﹐南至沙馬磯頭海五百三十里﹝府誌﹕四百六十里﹐是曰南路﹞﹐北至雞籠城海二千三百十五里﹝府誌﹕抵雞籠六百三十四里﹐是曰北路﹞。東西距除澎湖及水程四更外廣一百里﹐南北距二千八百四十五里﹝府誌﹕廣三百八十五里﹐袤一千九十四里﹞。

臺灣縣﹝附郭﹞﹕東至大山番界四十五里﹝府誌﹕至羅漢門莊內門六十五里﹞﹐西至鹿耳門海五里﹝府誌﹕三里﹞﹐南至鳳山縣界十里﹝府誌﹕至二贊行溪鳳山縣界二十里。原至依仁裏交界僅十里﹐雍正十二年攺﹞﹐北至諸羅縣﹝乾隆間攺嘉義﹞四十里﹝府誌﹕至新港溪嘉義縣界二十里。溪以南有新港社新化裏﹐原屬諸羅﹐雍正十二年攺溪南屬臺灣﹐溪北屬諸羅﹞。東西距除澎湖及水程四更外廣五十里﹐南北距五十里﹝府誌﹕廣六十八里﹐袤四十里。海防志﹕處大海之中﹐坐東南﹐面西北﹐爲江﹑浙﹑閩﹑粵四省之外界﹐諸島往來之要會。蓉洲文稿﹕緣髙邱之阻以作屏﹐臨廣洋之險以面勢。鳳山縣誌﹕澎湖爲門戶﹐鹿耳爲咽喉。客問﹕七鯤身毗連環護﹐三茅港匯聚澄泓。平臺異志﹕誠天設之險﹐爲海疆最要﹞。

鳳山縣在府治南八十里。東至大山番界二十五里﹝府誌﹕至港西旗尾溪五十五里﹞﹐西至海三十里﹝府誌﹕至打鼓港十里﹞﹐南至沙馬磯頭二百三十里﹝府誌﹕三百七十里﹞﹐北至臺灣縣界四十五里﹝府誌﹕至二贊行溪臺灣縣界五十里﹞。東西距五十五里﹐南北距二百七十五里﹝臺灣誌略﹕磯聳沙馬﹐林險阿猴。舊志﹕傀儡髙峯﹐近接天際﹐琉球孤嶼﹐遠映海中﹞。

嘉義縣﹝原諸羅縣﹞在府北一百十七里。東至大山番界二十一里﹝府誌﹕至大武巒山二十一里﹞﹐西至海三十里﹐南至臺灣縣界七十七里﹝府誌﹕新港溪爲界﹞﹐北至彰化縣界一百二十八里﹝府誌﹕虎尾溪爲界﹞。東西距五十一里﹐南北距二百零五里﹝宋永淸論﹕全臺鎖鑰﹐徑道蜿蜓。臺灣誌略﹕白玉山插翠靑霄﹐大武隴深入沓海﹞。

彰化縣在府北三百九十七里。東至大山番界二十里﹝府誌﹕至南北投二十里﹞﹐西至鹿仔港海二十里﹐南至嘉義縣治二百八十里﹝府誌﹕至虎尾溪嘉義縣界五十里﹞﹐北至雞籠城海六百零八里﹝府誌﹕至大甲溪四十里﹞。東西距四十里﹐南北距八百八十八里﹝臺灣誌略﹕山有火焰﹑姑婆之奇﹐溪有虎尾﹑大甲之險。舊志﹕近防三林﹑鹿子﹐遠控淡水﹑雞籠﹞。

淡水廳在府北四百里﹝府誌﹕距府三百五十九里﹞。府誌﹕東至南山十里﹐西至大海七里﹐南至大甲溪一百一十九里﹐北至大雞籠城二百七十五里。東西距十七里﹐南北距三百九十四里。

澎湖廳距府二百四十里。府誌﹕東至東吉嶼八十里﹐西至艸嶼八十里﹐南至南嶼一百里﹐北至目嶼八十里﹝皆系水程﹐不計廣袤﹞。

——以上錄自重纂福建通誌卷四。

山川

臺灣縣

大烏山在縣東北百餘里﹐郡之祖山也﹝按舊志以木岡山爲主山﹞。西南行十餘里﹐有分水侖﹐南北二峯﹐蒼翠秀削。緣侖皆細石靑艸﹐磈礧蒙茸。侖之西下﹐前起巨阜﹐則艸山也﹔是爲郡山之少祖。又西爲內烏山﹝此郡城第三重後屏﹞。西南孤峯突起﹐曰一峯尖。峯右石壁髙數丈﹐下有石井。又西爲三凸侖﹐西行平列爲蠔鏡八峯﹝八峯自南而北﹐亙二十餘里﹐形勢如開樓窗而展鏡屏。每天淸气霽﹐倚窗窺屏﹐遠見紅毛樓焉。八峯曰天馬﹑曰蠔鏡窗﹑曰飛鳶巢﹑曰猴曬日﹑曰接云﹑曰山豬路﹑曰獐子壁﹑曰尾峯。蠔鏡窗爲第二峯﹐最髙﹐爲郡城第二重後屏﹞。由蠔鏡窗分支西下二十餘里爲老鷂嶺﹐又二十餘里爲馬鞍山。西行爲香洋山﹝距治東南四十餘里﹞。香洋西面二十餘里﹐平疇曠衍﹐溝塍繡錯。由是而西﹐綿亙迢遞二十餘里﹐橫列郡城之背﹐爲嵌頂山﹝此郡城第一重後屏﹐在城東七里﹞。

魁斗山在城南﹐脈從東南來﹐至正南陡起三峯﹐狀若三臺﹐爲學宮拱案。又蟠屈蜿蜓﹐以至西南﹐勢皆內抱﹐形家所謂下砂者止此。

雁門關在城東五十里﹐髙峻可眺郡治。距關里許﹐有深塹數十丈。緣崖路狹﹐人皆重足而過。雁門之西爲土樓山﹐亦曰險山﹐門徑甚險﹐惟容一人﹑一騎。其下有大坪社﹐故亦名大坪山。西南爲茅艸埔山。又西北爲戶凳嶺﹐爲灣崎山。東距城三十五里曰虎頭山。東南距城三十五里曰猴洞山。

羅漢內門在城東六十五里。其地四壁皆山﹐上接大湖。山後有大山﹐爲目眉徽山﹝卽俗所稱木柵後大山﹐郡誌作目貓徽山﹞。其南髙峯峭出﹐曰蘇遠埔嶺。逾嶺而南﹐有內﹑外二湖。湖西曰燒灰山﹐東爲石門山﹐下有石門坑。石門之南爲赤竹嶺。嶺東爲三峯侖﹐南爲小東方木山﹐又南爲大東方木山﹐此內門之正東山也。其東重岡復嶺﹐髙入雲際﹐北接嘉義﹐南抵鳳山﹐亙數十里﹐爲郡治後屏者﹐南馬仙山﹐距城東七十里﹝一作南仔仙山﹞。南爲大葉林山﹐爲龍潭山﹝山以潭得名﹞﹐爲大崎越嶺﹐又南爲鼓山。出羅漢外門﹝以上爲內門東壁﹐山皆南行﹞﹐折而西行﹐曰將軍山﹐曰銀錠山﹐爲內門正南山。又西至打鹿埔溪口止焉﹝此爲內門南壁﹐山皆西行﹞。銀錠之南﹐自東䢐西﹐延亙爲南壁外屏者曰外烏山。其南則獐仔壁山﹑大傑顚山。外烏之東﹐髙聳可數者曰南麻蓼山﹑尖山﹑大岡山﹑小岡山﹐界於鳳山﹝此爲南壁外屏﹞。內門之北﹐全倚分水侖西行﹐至內烏山而盡﹝此爲內門北壁﹞。由分水侖以南﹐分支落脈﹐皆東趨內門﹐南踰蝦蟆林山﹐至溪口止焉﹝此爲內門西壁﹞。

卓猴山距城東北三十里﹐在木岡山之西。其下有溪。踰溪西南爲豬母耳山﹐山低而小。又有遙接於南者曰湖仔內山﹐山勢與豬母耳山若遠若近﹐若合若離。卓猴之南爲柳仔林山﹐列阜如屏﹐延亙數里。自木岡西遞﹐眾山重疊﹐不可勝紀。山盡處爲馬鞍山。

木岡山在縣東北五十里﹐巍峨特聳。其頂常戴雲霧﹐天气淸明﹐始見山形﹐遠望其峯﹐上與天齊。山北至蔦松溪爲嘉義界﹝按舊志云﹕臺灣之山﹐此最髙大﹐爲郡山之祖﹐亦邑治之主山也。郡誌又云﹕爲邑之少祖山。嘉慶縣誌辯之曰﹕郡邑之成也﹐必山與水分脈聚气﹐以回環縈繞之。觀大烏落脈而爲分水﹐是山無名﹐當其初卽以分水名之。分水者﹐山南之水皆南流﹐山北之水皆北流也。而山之气脈行乎其中﹐蓋昭然矣。今自郡邑東溯至馬鞍﹐從馬鞍東溯至分水﹐迢迢遠來﹐未嘗或斷。及今知邑之祖山果在大烏也。蓋木拔道通﹐百年於玆矣。左鎭溪發源內山﹐卽分水北流之溪也。本藩溪亦發源內山。二溪皆自東䢐西﹐所謂兩山之間﹐必有川焉。而木岡山越在二溪以北﹐與邑治斷潢絕港﹐遠不相屬﹐斷非邑之祖山。案當時內山未辟﹐人迹稀少﹐不能細詳其山脈之來去斷續﹐故誤以木岡爲邑山之祖。而凡內山之莫得而指名者﹐亦總以木岡呼之。今依縣誌﹐編正於此﹞。

番仔湖大山距城東北八十里﹐拔地而起﹐髙入雲霄。其西有大尖﹑小尖二山。

角帶圍山在治東南二十六里﹐其下溪流逶迆﹐山水幽勝。南爲岡山﹐接鳳山界。

鹿耳門距城西北三十里大海中﹐沙嶼橫亙﹐形如鹿耳。尾迆南爲四艸嶼﹐首枕北爲鹿耳門。鹿耳門之北有北綫尾﹝在城西十二里﹐與鹿耳門接壤﹐其南卽安平鎭﹞﹐亦沙嶼橫亙﹐與鹿耳門南北遙接﹐中隔大港﹐卽隙仔港也。港有石礁。北綫尾旣稱北汕﹐鹿耳門亦稱南汕。隙子港之石礁﹐所以暗接南北二汕也。北綫尾之北有沙汕曰加老灣汕。又其北曰海翁汕﹝自北路而來﹐於海洋中浮長沙綫一條﹐名海翁綫。自南港口起﹐至淡水海外﹐不知其幾千里也。綫南之港﹐過洋之船多泊以候潮避風焉﹞。

七鯤身嶼在縣西南海中﹐距城十里。脈自東南而來﹐由鳳邑之打鼓山穿田過港﹐逶迆六十餘里﹐西轉下海﹐汪洋萬頃之際﹐結爲七嶼﹐如鯤魚之鼓浪。嶼各相距里許﹐接續不斷﹐自南以北﹐而終於安平鎭。外爲大海﹐內爲大港﹐與南北汕參差斜對﹐爲郡治關鎖。地皆沙土﹐風濤鼓蕩﹐不虧不蝕。多產菻茶桄榔﹐望之郁然﹐蒼翠中有流泉﹐甘美勝於他處。一鯤身之地最廣﹐卽安平鎭也﹝紅毛舊城在焉。今水師營駐於此﹐有居民坊市﹞。二鯤身至七鯤身﹐居者多業漁。每斜陽曬网﹐答箵家家﹐煙月蒼茫﹐漁燈明滅﹐佳景如披圖畫﹝按七鯤身之嶼﹐舊志入於鳳山﹐而郡誌﹑縣誌並屬臺灣縣。今考七鯤身介於臺灣﹑鳳山二邑之間﹐自臺邑言之爲西南之關鍵﹐自鳳邑言之爲西北之屏輔﹐皆所以拱衛全臺也﹞。

海在郡西﹝四邑皆同﹐故凡水皆東﹐惟臺郡水獨西流﹐以海在郡西也﹞﹐溪流漸於海﹐潮汐應焉﹐謂之港。海■﹝氵義﹞隨潮而瀦﹐就所到爲遠近﹐不必納溪流﹐亦謂之港。郡海之七鯤身﹑鹿耳門﹐皆其內門戶也。其外可通大舟者﹐有南路之打鼓港﹑東港﹐北路之淡水港﹐凡三處。而惟淡水可容多船﹐且港門爲正。又可通小舟者﹐有南路之蟯港﹐北路之咸水港及八掌港﹑笨港﹑海丰港﹑鹿子港﹑大甲西﹑二林﹑三林﹑中港﹑竹塹﹑蓬山﹐凡十二處。而笨港並有小港可通鹿耳門內﹐卽馬沙溝也。其海中之險﹐有紅水﹑黑水二溝﹐而黑水爲甚﹝按臺海相傳有萬水朝東處﹐續文獻通考等書皆云在澎湖南﹐因云澎湖漸低﹐黑水溝自北流南﹐以爲萬水朝東﹐無生還理。考臺海潮流止分南北﹐潮時北流較緩﹐汐時南流較駛。澎島在廈門之東南﹐乃渡臺標準。過溝時﹐鍼路指定東南﹐船稍近北﹐𨿽不見澎湖﹐猶可見臺北諸山﹔苟爲南流所牽﹐則徑出南路沙馬磯頭之下﹐島嶼可望﹐不知臺灣在何方矣。故黑水溝中值風靜﹐潮漲可隨流﹐潮退必懸椗﹐懼其南流之駛﹐非畏萬水朝東也。又凡海艘渡臺﹐不但宜知潮候﹐更須熟諳風信。淸明以後﹐南風爲常﹔霜降以後﹐北風爲常。若反其常﹐臺颶將作。又天邊或有斷虹如舤者曰破舤﹐如鱟魚尾者曰屈鱟﹐皆颶將至之候。海水驟變爲腥臊穢气﹐或浮沫若米糠﹐及水蛇鱗介之屬浮游水面﹐乃地气發而海沸也﹐臺風應之。五﹑六﹑七月間﹐風挾雨至﹐隨至隨息。視天邊有黑子如簸箕大者﹐舟人卽收帆嚴柁以待﹐遲卽不及。大抵過洋以四月﹑七月﹑十月爲候﹐最忌六月﹑九月﹔以六月多颶﹐九月北風初動﹐恐連旬不息也﹞。其水口﹐北自雞籠城沿海而西至淡水﹐有水口五﹔又西南經南嵌﹑竹塹﹑中港﹑後壠﹑吞霄五社﹐有水口十四﹔又南經貓盂﹑房社﹑大甲等社至嘉義﹐有水口十六﹔又南經府治西﹐有水口八﹔自府治而南稍東﹐經鳳山西﹐有水口二﹔又東南經鳳山下淡水社﹐有水口五﹔南至於沙馬磯﹐出臺灣境。

臺江在治西門外﹐匯南北之水﹐爲郡巨流﹔外迎海潮﹐由鹿耳門入﹐南至七鯤身﹐北至蕭壠﹑茅港尾﹐皆江海吞吐地也。南北之水﹐其源自東北八十里之分水侖分流﹐左水南趨羅漢門﹐右水北入大目降。而北流之新港溪與嘉義界﹐南流之岡山溪與鳳山界﹐眾流由之入江﹐是又江源經脈也。故以二溪總南北二派。

新港溪在治北四十里﹐發源木岡山﹐流於洲仔尾﹝連嘉義界﹞﹐匯爲新港。新港之北流入嘉義灣港﹐其南匯府治眾水入臺江﹐蓋臺﹑嘉交界溪也。東流入洋仔港﹝海■﹝氵義﹞也﹞﹐又南流﹐蔦松溪合鯽魚潭﹑大目降溪入焉﹝蔦松溪在治北﹐受洋仔港﹑卓猴溪﹑會文溪諸水。鯽魚潭在治東北十里﹐一名東湖﹐長二十餘里﹐受許寬溪﹑大坵田山水及菅林潭﹑鑑裏溪﹑舊社溪﹑咬狗溪諸水。大目降溪在治東北三十里﹐源出木岡山﹐分爲南溪﹑中溪﹐合流來注﹐又受本藩溪﹑左鎭溪﹑新圜溪諸水﹞。下流爲紫頭港﹝卽新港溪下流﹞﹐大橋港復合小橋港﹑石頭溝入焉﹝大橋港在治北五里﹐小橋港在治北十里﹐石頭溝在治東北三里﹞。遂入臺江﹐與岡山溪合。

岡山溪在縣東南三十里﹐發源鳳山縣之大岡山﹝山在鳳山縣北三十里﹐與臺灣縣南境接界﹞﹐分水溪﹝源出分水侖之南﹐卽分水南流溪也﹐經水蛙潭西出內門﹐過咬狗圈山﹞合石門坑水﹑東方木山水﹑石車山水﹑侖茄山水﹑苳侖山水﹝諸水各發源本山﹐俱在羅漢內門﹞及灣崎溪入焉﹝源出大烏山西南之三凸侖﹞。又西流﹐經角帶圍山爲角帶圍溪﹝卽本溪﹐隨地異名﹞﹐有打鹿洲溪﹝源出馬鞍山﹞合深溝水入焉﹝在治東四十里﹐俗名深坑子﹐源出角帶圍山﹞。又西流爲二贊行溪﹝在治南二十里﹐卽本溪下流﹐北屬臺灣﹐南屬鳳山﹞﹐有紅毛寮溪入焉﹝在治東三十里﹐源出深溝﹞。又西爲喜樹港﹝在治西南十里﹐卽二贊行溪下流﹞﹐入於臺江﹐與新港溪會入於海。

城內水曰徳慶溪﹝俗呼坑仔底﹞﹐源出小東門外﹐入郡城東安坊﹐合舊縣署後府署東二泉﹐西流至水仔尾﹐北出西門﹐與福安坑合。福安坑源出小南門﹐經寧南坊府學前西流至塗墼埕﹐出西門會徳慶溪﹐直達臺江﹐入於海。

鹿耳門港一名隙子港﹐在治西北﹐水程三十五里﹐介南北二汕間。水底皆沙﹐舟不可犯﹐必插竹標以識﹐南白北黑﹐名曰蕩纓﹐初設五桿﹐後增十三桿。由北汕入者爲舊港﹐由南汕入者爲新港。其外爲大洋。

加老灣港在治西北十五里﹐鹿耳門之北沙綫灣﹐舟不可泊﹐其西南爲大洋。

海翁汕港在治西北十二里﹐有大澳甚深﹐名海翁窟﹝一名月眉灣﹐洋舶於此候潮﹞。

安平鎭港在赤嵌城之西﹐距治西十五里﹐潮汐與鹿耳門﹑七鯤身相連。北至洲仔尾接新港溪﹐南至瀨口接岡山溪﹝紅毛時巨舟悉從此入泊臺江﹐港內寬衍﹐可容千艘﹐今淤淺矣﹞。其外爲大海﹐橫渡有澎湖﹐則臺灣之外門戶也。

甘棠潭在保大東裏﹐地多甘棠。蓮花潭在交賢裏﹐其源甚深﹐多產紅白芙蕖。

大井在西定坊。來臺之人在此登岸﹐名大井頭。相傳紅毛築赤嵌城﹐鑿此井以制火患。烏鬼井在鎭北坊﹐亦紅毛所鑿﹐南北商船悉於此取水。靈濟井在小東門外。康熙六十年﹐南澳鎭總兵藍廷珍克復臺灣駐於此﹐泉大湧出﹐軍無渴患﹐作歌勒石以紀之﹐因名靈濟。福井在小西門外﹐凡二十餘口﹐蓋臺灣建置時土人鑿以濟海船之取水者。南壇井在舊南壇側﹐泉甘。

鳳山縣

半屏山在縣北七里。自岡山迆逶而南﹐近附邑治﹐如列嶂畫屏。蓮花潭之流徑其下。其近接半屏者曰龜山﹐在縣治左。

小岡山在治北三十里﹐頂有巨石﹐圓秀如冠﹐名紗帽石。距北五里爲大岡山﹐上有湖﹐有鐵貓兒碇﹑龍耳甕。其陰有石洞﹐莫測所底﹐相傳下通於海。內地來臺者﹐舟過澎湖東吉澳﹐卽見此山。與臺灣猴洞諸山相爲接界。

蘭坡嶺在縣北三十里。

鳳山在縣南三十里﹐上多巨石﹐嵚崎玲瓏。其旁左右二峯﹐展翅而立﹐如飛鳳之奮翼。東北數小峯﹐位置錯落﹐名鳳彈山﹐學宮之案山也。西南有小侖曰鳳鼻山﹐邑治之案山也。其聯於東北與鳳彈相屬者曰赤山。

瑯嶠山距城南二百四十里。山髙而險﹐下有生番。又南距城二百七十里爲朝華離山﹐又十里爲网翠山﹐對崎者爲老佛山。又南直抵波濤中者﹐爲沙馬磯頭山﹐凡距城三百七十里﹝一名仙人山﹐呂宋商船以此山爲指南﹞。其頂常帶雲霧﹐非天朗气淸﹐不能見也。迆東爲大烏萬山﹑大柴髙山﹑霄馬千山﹐皆背立傀儡山之後﹐俯臨海中。

赤山﹝與東北赤山同名異地﹞在縣東十里﹐其頂時裂﹐湧泥如火焰﹐置薪其上﹐則煙起焉。由此而南﹐悉屬番社。又五里曰觀音山﹐起伏盤曲﹐中有一峯屹立﹐眾小峯拱峙於側。迆北十餘里爲七星山﹐七峯上皆戴石﹐圓密如星。

傀儡山在縣東六十里﹐聳出重霄﹐常帶雲霧﹐內地舟至澎湖﹐卽見此山﹔重岡復岫﹐皆人迹所不到﹝野番居之﹞。其南爲蜈蚣嶺。又東距城七十里曰彌濃山﹐八十里曰北葉山﹐皆傀儡之支。

啞猴林山﹝一作阿猴林﹞在縣東﹐林木茂密﹐漸入番界。

尖山在縣東北三十五里﹐孤峯秀削﹐勢若玉筍瑤篸。

漯底山在縣西北十五里﹐平原曠野﹐中浮一邱﹐頂寬平﹐有一小竅出水﹐其深無底。

小滚水山在縣東南三十五里﹐北聯大滚水山﹐相距十餘里﹐上有濁泥水湧出﹝舊志云﹕有湯泉﹐泉源沸突﹐瀦爲潭﹐周數十里﹐中起三洲﹐居民決水灌田數千頃﹞。去城七十里爲大龜文山﹐旁爲卑南覓山﹐爲芋匏山﹐與嘉義之內優山連界。

毗南謐山在縣東南二百二十里﹐北接崇爻山﹐有咸水泉﹐煎之成鹽﹐界於彰化。

南謐東嶼在縣東南海中﹐距南謐三里許﹐爲一方之蔽。

打鼓山﹝一統志作虎子山﹐俗呼打狗山﹞在縣西南七里﹐特峙海濱﹐其下爲打鼓港﹝舊有番人居之﹐其遺種尙有存者﹐今水師營壘在焉﹞。由此蜿蜓而行﹑勢若長蛇者﹐爲長蛇山。其隔海參差﹑遠近浮沈而列於左右者﹐西有石佛嶼﹐石佛嶼之北有石塔嶼﹐南有涼傘礁﹐皆屹立於海中。

旗後山在縣西南十二里。

小琉球山在西南大海中﹐突起一峯﹐盤郁蒼翠﹐周三十餘里﹐無人居﹐多產椰子竹木﹐下多巉巖巨石﹐大舟灣泊甚難﹐爲水口關鎖。

紅頭嶼在南路山後﹐孤立海中。山內四圍平曠﹐傍岸皆礁﹐大船不能進泊﹐每用小艇以渡。山無艸木。番民以石爲室﹐卑隘不堪起立﹝番俗六考云﹕山多產金﹐番無鐵﹐以金爲鏢鏃槍舌。昔年臺人利其金﹐私與貿易﹐因言語不諳﹐臺人殺番奪金。後復邀瑯嶠番同往﹐紅頭嶼番盡殺之。今則無人敢至其地者﹞。

火燒嶼在傀儡山後東北﹝采訪稿云﹕嘉慶初﹐有冬港販戶曾開盛及小琉球漁人至其地蓋寮以居﹐有番童來﹐探詢之﹐云系紅頭嶼人因殺酋長懼罪載其婦子漂海至此﹐遂居焉。盛於次年復載谷種諸畜﹐挈眷其地﹐開墾耕作﹐往返貿易。今人數已倍於前矣﹞。

瑯嶠南嶼﹝在縣南﹐自沙馬磯頭一潮水可到﹐遠瞰微茫﹐舟人罕至﹐土番所居﹞。

海在縣西南。

淡水溪在縣東南三十里﹐源出東北大山﹐南流徑大澤機社﹝治東北五十里﹞﹑阿猴社﹝治東北四十里﹞﹐納阿猴溪﹝源出本社﹞﹑巴六溪水﹝治東南五十里﹐源出山豬毛社後山﹐屬歸化生番﹞。而阿猴溪所受之大澤機西溪﹑北溪﹐亦合流同匯﹝西溪源出大澤機西南山﹐北溪源出大澤機內山﹐至塔樓社合流﹞﹐至淡水社﹝縣南四十里﹞西出爲下湛溪﹝亦名西溪﹐分流漑田﹐又西流入海﹞。又南流﹐合冷水溝水﹝治東南四十五里﹞﹐又受力力溪﹝縣西六十里﹐源出東南大山﹞﹐匯爲東港﹝縣東南三十里﹞入於海。

放■﹝糸索﹞溪在縣東七十里﹐源出東南大山。有二源﹕北曰尖溪﹐南曰畢鄕溪﹔合西南流﹑經■﹝糸索﹞放社﹐會關帝港﹝縣東五十里﹞﹑茄藤港﹝縣東北五十里﹐另分一支入彌陀港﹞﹐又西南至鱉與港﹝治東六十里﹞入於海。

竹仔港在縣北﹐西流入於海。

彌陀港在縣西北二十里﹐納茄藤港西流之水入於海﹝茄藤港西流﹐自乾隆十三年始中間禁塞﹐二十四年知府覺羅四明檄臺﹑鳳二縣疏浚﹐定令歲修一次﹞。

蟯港在縣西北十五里﹐源出小岡山﹐西流會觀音山水﹐經治西維新裏入於海。

萬丹港在縣西十里﹐西入於海。

打鼓港在縣西南七里。港口有巨石劈分水門成南北二支。南入爲前鎭港﹐又入爲鳳山港﹐至鳳山莊入於海﹔北入爲硫磺港﹐至興隆莊匯爲城內河﹐其委入於海。

中港在縣東南五十里﹐潮過赤山﹝治東十里﹞轉而東﹐過淡水港﹐南受下淡水雜流﹐西入於海。

艸潭在縣東北觀音山莊。又縣境有風櫃﹑金荊﹑三鎭﹑龍須等潭。蓮花潭在縣學宮前﹐長堤修垣﹐水木湛然﹔其中徧植荷花﹐露淨香淸﹐爲泮宮佳境。

湯泉一在下淡水社﹐源出赤山﹐無定處﹔一在大滚水山﹐山不甚髙﹐其上瀵湧出泉﹐相去十餘里。

嘉義縣

大武巒山在縣東北﹐邑主山也。由大遁山南馳七百餘里﹐山脈停駐﹐挺特圓秀。其北爲玉山﹐奇幼瑩徹﹐髙出萬山﹐無遠不見﹐終歲雪封﹐惟晴明偶見﹐有頃則煙霧復合﹐見之非風卽雨﹐輒有奇驗﹐是爲邑治之後障﹐接彰化界。由大武巒迆■﹝辶裏﹞而西﹐距城十里﹐橫岡如帶﹐近貼邑治之背者﹐爲牛朝山。自右旋左﹐蛇伏於艸地尾﹐復有小山﹐逆於水口﹐爲邑治關鎖。

國朝程夢林記略﹕玉山之名﹐莫知於何始。不接人境﹐遠障諸羅邑治﹐去治莫知幾何裏。或曰山之麓有溫泉﹐或曰山北與水沙連內山錯﹐山南之水達於八掌溪。然自諸羅以來﹐未聞有躡屐登之者。山之見恆於冬日﹐數刻而止。予自秋七月至邑﹐越半歲矣﹐問玉山﹐輒指大武巒山後煙雲以對。且曰﹕是不可以有意遇之。臘月旣望﹐館人奔告﹐玉山見矣。時旁午風靜無塵﹐四宇淸徹﹐日與山射﹐晶瑩耀目﹐如雪如冰﹐如飛瀑﹐如鋪練﹐如截肪﹐莊嚴瑰偉﹐三峯並列﹔中峯尢聳﹐旁二峯若翼乎其左右﹐二峯之凹﹐徹間以靑。注目瞪視﹐依然純白﹐俄而片雲飛墜中峯之頂﹐下垂及腰﹐橫斜入右﹐於是峯之三頓失其二﹐遊絲徐引﹐自下而上﹐直與天接。云薄於紙﹐隱隱如紗籠香篆中。微風忽起﹐影散云流﹐蕩歸烏有。皎潔光鮮﹐軒豁呈露。蓋瞬息間而變幻不一﹐開闔者再焉。過午則盡封不見。以予所見聞天下名山多矣。嵩少﹑衡華﹑天臺﹑雁蕩﹑武彜之勝﹐徵奇涉怪﹐極巍峨﹐窮幽渺﹐然人迹可到﹔泰山觸石﹐匡廬山帶﹐皆緣雨生雲﹔黎母五峯﹐晝見暮隱﹐不過疊翠排空﹐幻形朝暮﹔豈若玆山之醇精凝結﹐磨湼不加﹐江上之靑無能方其色相﹐西山之白莫敢比其堅貞﹐大賢君子欲從之而末由﹐羽客緇流徒企瞻而生羨﹐類有道知幾之士﹐超異乎等倫﹐不予人以易窺﹐可望而不可卽也。

大福與山在縣東北十里﹐卽大目根山也。與覆鼎金山同爲邑治右肩。又東五里曰枋仔岸山﹐三十里曰尖山。又東距城六十里曰鹿楮山﹑打利山﹐又五里曰鹿仔埔山﹐爲邑右之外護。

葉仔林山在縣東北七十里﹐與大武巒遙接。自東而旋於北﹐居邑右臂六十里曰鼎蓋梁山。平頂隆脊﹐狀如釜蓋﹐與鼎蓋梁並崎者曰梅坑山﹐凡距城三十里。其北曰奇冷山﹝卽奇嶺社之山﹞﹐山髙百丈。臺地最暖﹐惟此山積雪至春杪不化。山之北與彰化接界。

阿里山在縣東南十里﹐地極遼闊﹐內有八社。又東南三十里爲大龜佛山﹐同爲邑治左肩。又東而肚武膋山﹝一名大武膋山﹞﹑畬米基山﹐並距城一百二十里﹐外輔乎邑治之左。

馬稠山在縣東南二十里。自半月嶺而南﹐又西轉爲關子嶺山﹐徑逼仄如重關天險。又十里曰糞箕湖山。其西南十里爲小龜佛山。其東南有赤山。臺地土多黑淤﹐惟此山盡赤﹐爲得正色。折而南曰玉案山﹝舊名玉枕﹞﹐繚曲北向﹐居邑左臂﹐爲學宮之案。其麓曰小山﹐曰火山﹐水石相錯﹐石罅泉湧﹐火出水中﹐有焰無煙﹐髙三﹑四尺﹐亦名火泉。隨風斷續﹐雨至愈發。或以茅引之烹茶炊黍﹐頃刻而成。又有小罅如綫條﹐窺之紅若丹鑪。上有大樹垂蓋﹐枝葉與火焰縈拂﹐長靑不隕。火之所出﹐泉流如沸﹐而掬之僅微溫耳。時有魚蟹出入其中。眞臺地之一奇也﹗柏近有大小石門二山。又十里爲嵌頭山﹐巉巖陡絕﹐上有唣囉婆山﹐與大龜佛山遙接。又東南爲大武壠山﹐距城六十里﹐繞於玉案之後﹐與學宮遙對焉。

翁仔上天山距城東南八十里﹐山極險峻﹐其形如老翁扶笻揚步天際。相近有五步練山﹐險削不可容足﹐與消離山並峙。又十里爲筆架山﹐爲虎頭山﹐並以形似名。又十里爲鹿馭山﹐爲瑯包山﹐下有曠埔﹐居人多耕種。其中又有內加拔山﹑東西煙山﹐並距城東南百里。其外鳥山﹐又其外皂羅袍山﹐去城百八十里﹐人迹罕至﹐東南之極境也。

荷包嶼在縣西三十里。

北門嶼在縣西南五十里沙馬溝之右。

南北鯤身在縣西南七十五里﹐皆沙阜堆聚﹐與七鯤身同。

靑鯤身與靑峯闕俱在縣西南八十五里﹐皆面臨大海。

海在縣西。

虎尾溪在縣北六十五里﹐界彰化﹝彰化南五十餘里﹐水濁而迅﹐泥沙滚滚﹐人馬牛車渡水疾行﹐稍緩則有沒腹埋輪之患。夏秋水漲﹐有竟月不能渡者﹞。源出彰化水沙連內山﹐過水沙連社合貓丹﹑巒蠻二社濁流﹐西過牛相觸山﹝彰化東南五十六里﹐由水沙連分支﹞﹐北入東螺﹝彰化川﹞﹐南合阿拔泉溪﹝源出縣東十里阿里山之西﹞﹐過黃地侖渡﹝縣北十里﹞﹑布嶼稟渡﹝縣北今屬彰化﹞﹐出白沙墩之北﹐至臺子挖港入於海。

笨港在縣西三十里﹐源出阿里山之南曰三疊溪﹝縣北二十里﹐爲笨港上流﹞﹐至雙溪口﹝縣北二十餘里打貓侖仔莊﹞﹐石龜溪﹑尖山水來會﹝石龜溪在縣北二十五里﹐源出東北奇冷山﹔尖山水源出本山﹞﹐西過白沙墩之南爲笨港﹐出土獅子莊至於楫子寮入於海。

蚊港在縣西南六十里﹐從靑鯤身歷南﹑北鯤身﹐東旋靑峯闕﹐納八掌溪南流﹝八掌溪在縣南二十里﹐源出玉山﹐西出爲冬港﹐南出靑峯闕來注﹞﹐有嘓溪合哆囉嘓社北水﹑九重溪水分北支入焉﹝嘓溪在縣南三十里﹐源出東南大武壠山十八重溪之北﹔哆囉嘓社北水在縣南三十里﹐源出本社﹔九重溪水在縣西南五十里﹞﹐牛朝溪水亦入焉﹝在縣西五里﹐源出大武壠山﹐歷大福與山爲龜仔港﹐又西爲猴樹港﹐南至靑峯闕來注﹞﹐至頭港仔會冬港﹝縣西三十五里﹐納八掌溪西流來會﹞﹐又南過威裏東別爲咸水港﹝縣西南四十里﹐爲蚊港下流﹞﹐支分於北爲井水港﹝縣西南四十里﹞﹐其正流入於海。

內連珩溪在縣西南四十里威裏南﹐受上下急水溪﹝縣南四十里﹐源出東南關子嶺內山﹐在上爲上急水﹐出小龍船窩爲下急水﹞﹐嘓溪之西流亦同匯焉﹝北流入蚊港見上﹞。又南爲倒風港﹝縣西南六十里﹐卽本溪下流﹞﹐復分三支﹐北爲鐵綫橋港﹝縣南五十里﹞﹐南爲茅港尾港﹝縣南六十里﹞﹐西南爲麻豆港﹝縣西南六十里﹞﹐其正流入於海。

灣裏溪在縣南七十里﹐源出噍吧哖社內山﹝縣東南七十里﹞﹐過五步練﹑大武壠二山﹐合卓猴山水於石仔瀨﹐西流爲加拔溪﹝卽本溪下流﹞﹐合烏山頭水﹐過赤山﹝有渡名拔子林渡﹞至灣裏﹝縣南有渡﹐往郡孔道﹞﹐過蘇厝甲﹑檨子林﹑蕭壠西出爲歐汪溪﹐入於海。

新港溪在縣南八十里﹐南流爲臺灣縣﹝溪見上﹞﹐北流爲嘉義縣。溪東出爲灣港﹝縣西南木柵保海■﹝氵義﹞﹐距縣七十里﹐有渡二﹕一名灣口渡﹐一名小橫渡﹞﹐爲竿寮港﹑直加弄港﹑西港﹑仔港﹑含西港﹐又有支港曰卓加港﹝並縣西南安定裏海■﹝氵義﹞﹐距城八十五里﹐俱有渡﹞。港口有魚鹽﹐西出爲大海。

白水溪在縣東北二十五里﹐源出玉枕山﹐西入大排竹﹑臭佑﹑下加冬諸莊。

土地公港在縣西北三十五里﹐由猴樹港之南入於荷包嶼潭。

馬沙溝在縣西南八十五里﹐北接臺灣縣之安平鎭﹐西通海。

白須公潭在八掌溪之北。牛拇芝潭近海﹐廣可一﹑二里﹐多產魚。荷包嶼大潭﹐周二十里。

紅毛井在縣署之左﹐鑿自荷蘭﹐因名。方廣六尺﹐深二丈許﹐泉甘冽於他井。相傳居民汲飲是井﹐則不犯疫癘。今更名爲蘭井。

溫泉在玉山下﹐凡數處。

彰化縣

大烏山在貓霧捒﹑上保﹑東勢角內極東之境﹐距縣百有餘裏﹐據萬山之顚﹐是爲邑之祖山。迆而西行﹐距縣城東十里曰紅塗崎山﹐左分支爲燕霧山﹐右分支爲快官山。中峯疊翠﹐層巒聳拔﹐是爲八卦山﹐距縣東三里﹐頂平而方﹐髙出眾峯之上﹐舊名望寮山﹝按一統志及郡誌並作寮望山﹐惟新縣誌作望寮山﹞﹐一名鎭山﹐一名定軍山﹐邑主山也﹝舊建鎭番亭﹐後攺曰鎭亭﹐嘉慶十六年邑治建城後﹐又於山上建一磚寨名曰鎭寨﹞。繞縣而北曰大肚山﹐距城十里﹐與八卦山對峙。其後爲貓霧捒社。又十里曰龍目井山﹐其下有井﹐所謂龍目甘泉是也。又十里曰鰲頭山﹝俗呼牛罵頭﹞﹐又五里曰沙轆山﹐又北距城四十里曰紅圳頭山﹐其上平坦﹐居民數莊。

觀音山距城南四里﹐尖峯秀拔﹐邑朝山也。前二里曰白沙坑山﹐峯巒奇聳﹐遙拱邑治﹝邑之書院命名白沙﹐蓋取諸此﹞﹐內有龜山﹑虎山﹑巖山﹐有埤仔後山﹐峭拔秀麗﹐爲諸山冠。又三里曰內莊山﹐其旁有圓仔山﹑水坑山﹐皆相屬。

黃竹坑山在縣東三十里﹐其山數十侖皆竹﹐望之蔚然。相近有北投山。東爲筊■﹝老﹞山﹐平地突起﹐髙峯聳拔。方言﹕筊■﹝老﹞﹐竹器也﹔其山圓頂﹐象形以名。東十里爲內木柵山﹐地頗平曠﹐中墾田園﹐居民凡十餘莊。迆南爲南投山﹝下有縣丞署﹞。

火焰山距城東五十里﹐貓羅山﹑貓霧捒山爲之左右﹝郡誌云﹕貓羅山在縣東二十五里﹐與嘉義之玉枕山南北斜照﹔貓霧捒山在東北三十里﹞﹐數峯皆秀削插云﹐狀若火焰。曙色初開﹐霞光爛然﹐爲邑佳景。其下爲烏溪之流所經。山半有蝙蝠洞﹐上有池﹐周數丈﹐𨿽旱不涸。旁爲萬丹山﹝艸萊新辟﹐其內有八杞仙﹑龍眼林﹑番仔吧等莊﹞。又東二十里爲竹腳寮山﹐其內有林■﹝王冀﹞埔﹝居人耕種其中﹞。又東﹐九十九峯玉筍瑤篸﹐排空無際﹐其下爲大吼山。

華蓋山距城東百里而遙。臺郡諸山﹐自淡水以下皆南向﹐惟此山西向﹐邑治第一山也。挺秀超拔﹐烏溪之源出焉。其南爲埔里社﹐北爲眉宗社。

阿里史山在縣東北四十五里。其頂落脈斜飛﹐至大裏杙止。旁有岸裏山。又五里曰朴仔籬山﹐山南與玉山接﹐大不可極。又東北去城六十里曰東勢角山﹝其地有屯田﹑隘田五百餘甲﹞﹐南有水底寮山﹝配屯番口糧園四百餘甲﹞﹐又五里曰大茅埔山﹝中墾良田數百甲﹞﹐又五里曰大榖埔山﹝新志有大姑婆山﹐疑方言之訛﹞﹐又五里曰罩蘭山﹝山麓屯田三百餘甲﹞。

大武郡山在縣東南四十里﹐由牛相觸山分支右出﹐橫亙二十餘里﹝舊通誌云﹕去大雞籠七百餘里﹐在虎尾溪之北﹞。西南有大武郡社﹐相近有施厝平頂山﹝山勢平坦﹐地多產■﹝木庶﹞。又十里曰虎仔坑山﹐左連八娘坑山﹑外觸口山﹐去城六十餘里。又東南曰牛相觸山﹐由水沙連分支﹐南北兩峯﹐勢若相角﹐中隔一溪﹐南爲嘉義斗六門界﹐北爲大武郡界。

江西林山距縣五十餘里﹐平地突起﹐傅察福公剿林逆時曾駐營於此。

阿拔泉山在縣東南六十五里。山麓之水﹐發源於阿里山﹐西北經竹腳寮山﹐西轉爲嘉義之阿拔泉溪焉。

內觸口山在縣東南六十五里。淸水﹑濁水二溪徑此合而西流﹐北連集集山﹑八仙山﹑風鑪山﹐南連淸水溝山﹑牛穩格山﹑豬母朥山。

大半天山在水沙連內濁水溪南畔﹐距城東南七十五里﹐危險絕倫﹐與小半天相連﹐旁有大平頂山﹑溪洲仔山。

水沙連山在縣東南百里﹐內有大湖﹐四面皆山﹐中有二十四番社﹐皆負山隔湖而居﹐路極險。其內南港有吷山﹑木扣山﹑卓咯山﹑丹山﹑頭圍山﹑二圍山﹑木武郡山﹐北港有貓袖眉山﹑致霧山﹑福骨山﹐人迹罕到﹐莫能詳考。惟南北兩澗沿岸堪往來﹐外通斗六門﹑竹腳寮﹐爲各社總路隘口。

集集山在沙連保﹐髙峯聳拔﹐峻秀無雙。顚有兩池﹐分居左右﹐周五丈餘﹐大旱不涸﹐名蔭龍池。

雪山在水沙連內﹐經年積雪﹐瑩徹光明﹐晴霽遙望﹐輝如白玉﹐又名玉山﹐與嘉義接界﹝互見嘉義山﹞。

水沙浮嶼在水沙連之中。水沙連四周大山﹐山外溪流包絡﹐自山口入爲潭﹐廣可七﹑八里﹐屈曲如環﹐長二十餘里。中突出一嶼﹐番多繞嶼以居﹐僅空其頂﹐云頂爲屋則社有火災。岸艸蔓延繞岸。編架竹木以浮水上﹐藉艸承土而種稻﹐謂之浮田。其嶼圓淨開爽﹐靑嶂白波﹐雲水飛動﹐海外別一洞天也。

直加連嶼在縣東南九十里。

海在縣西。

大甲溪在縣北四十里﹐與淡水接界。發源岸裏內山﹐過朴子籬山﹐經岸里社﹐至紅圳頭南﹐分爲牛罵溪﹝縣北四十五里﹐以經牛罵頭山得名﹞﹐匯於牛罵社入海。又北流分爲蛤滿溪﹝縣北四十五里﹞﹐歷鐵砧山﹐至大甲山南﹝二山俱縣南百里﹞入於海。

奔山港分大甲溪西北過奔山﹝治東北﹐與牛罵頭山﹑沙轆山﹑大肚山連接﹞﹐又西爲港﹐入於海。

艸港在縣北四十里﹐發源南投山﹐過北投爲大肚溪﹝治北十里﹞﹐經貓羅社﹝治東三十里﹞﹐貓羅溪合萬斗六溪入焉﹝萬斗六溪﹐縣東北二十里﹐源出火焰山後﹞。萬斗六溪復合萬丹溪同匯﹝萬丹溪﹐縣東五十里﹐源出岸裏內山﹞。至紫坑仔社﹝縣北五里﹞合水沙連九十九峯水﹐出阿東社﹝縣北四十里﹞﹐合貓霧捒溪﹝縣東二十里﹐源出岸里社﹞﹐又北爲艸港﹐入於海。

塗墼窟港在縣北﹐受大肚溪支流爲港入海。

鹿仔港在縣西十五里﹐發源大武郡山曰大武壠溪﹝縣東二十里﹞﹐西出馬芝遴社﹝縣東二十里﹞﹐又西爲鹿仔港入於海。

海丰港在縣西南六十里﹐道源嘉義縣虎尾溪﹐北流曰東螺溪﹝詳嘉義川﹞﹐折而西過馬辰﹝有打馬辰渡﹞﹑樹子腳﹝有渡﹞﹑貓兒幹﹝有渡﹞匯爲海丰港﹐入於海。

三林港在縣西南四十里﹐直海丰港北﹐受東螺溪支流入於海。

臺子挖港在縣南五十里﹐受嘉義虎尾溪南流﹐匯爲港入於海﹝有浮嶼可泊舟﹞。

五條港與嘉義接界﹐發源水沙連牛相觸山下﹐徑福骨山﹑木扣山﹝俱水沙連內﹐距縣九十里﹞曰濁水溪﹐南流出外觸口﹐淸水溪入焉﹝淸水溪﹐治東南六十里﹐源出水沙連內觸口之杉木嶺﹞﹐瀦爲大湖﹝治東南九十里﹞﹐西流至嵌頭﹐合西螺溪﹝治南五十里﹐導源濁水溪﹐還注本溪﹞﹑三條圳溪﹝治南四十里﹐介東﹑西螺之間﹞﹐匯爲五條港﹐入於海。

水裏港在縣北二十里﹐海■﹝氵義﹞所入。

五■﹝氵義﹞港在縣北三十五里沙轆山北﹐有南汕海■﹝氵義﹞入焉。

王宮港﹐海■﹝氵義﹞所入﹝港口寬﹐可泊巨艦數十﹞。

日月潭在水沙連內﹐兩邊水色不同﹐中突一嶼曰珠山。大窟潭在北投火焰山半壁﹐水止微出﹐大旱不涸。水漣潭在半綫山內﹐方廣二丈餘﹐形如井﹐崇山環列﹐天將風雨則水漲﹐發聲如潮﹐番民以占陰晴。鬼面潭在牛綫山內﹐水泉停瀦﹐夏秋溢﹐春冬涸。月眉潭在和美綫邊﹐形如月眉。

古月井在東門外﹐距城三百步﹐前系李家園內八卦山麓﹐泉忽湧出﹐甚甘。紅毛井在東門外半里許﹐泉有數穴﹐味亦淸甘。龍目井在治北十七里﹐其泉噴湧數尺﹐山下田數十甲皆資灌漑﹐旁有兩石﹐狀似龍目﹐故名。國姓井在治東北六﹑七里柴坑仔莊﹐視之尺許﹐白沙明淨﹐以繩墜石則不知所底﹐繩盡少刻﹐石自躍出。

淡水廳

大雞籠山在廳治北二百五十里﹐一望巍然﹐臨於海上﹔諸山之起脈﹐全臺之結腦也﹝洋船以爲指南﹞。稍東爲三貂大坪山﹝諸羅志作山朝山﹞﹐山極髙大﹐北分小支由遠望嶺至卯裏鼻入海﹝臺郡皆山在東﹑海在西﹐噶瑪蘭則海在東﹑山在西﹐至卯鼻而東西各異矣﹞。繞而東爲噶瑪蘭界。由三貂西分支爲蜂子崎山﹐山下曰水返腳﹝潮漲至此﹐故名﹞。復西爲搭搭優內湖山﹐曲而轉者爲劍潭山。復西南爲芝蘭山﹑奇裏岸山﹑北投山﹐復曲而轉爲關渡門山﹝一名幹豆門﹞。去治北百六十里爲滬尾山﹝山有炮臺﹐俯瞰滄溟﹐日西下則金光閃爍﹐气象萬千﹐舊志所云戍臺夕陽者此也﹞。由三貂之西南﹐分支爲錫口山﹑六張犁山﹐稍西爲拳山。由三貂南分一支爲猴山尖﹝由猴山尖內過三重大山卽噶瑪蘭﹐但多生番﹐人不敢行﹞﹐東南分一支爲小熬灑桶山﹝一名蛇舌仔山﹞﹐又分一支西折爲咬狗寮尖﹐其南爲橫溪﹐北爲暗坑仔﹝暗坑仔內過一重大山卽噶瑪蘭﹞。復西爲冷水坑尖。自咬狗寮尖內山東行﹐直趨大姑嵌﹐至三坑子﹝與銅鑼圈毗連﹞﹐復折西向北爲尖山。尖山之南爲桃子圈﹑大湖山。又西北爲觀音山﹐內爲獅頭巖山﹐與關渡門山相對。關渡山形如象鼻﹐形家謂之獅象捍門。

小鳳山在廳治北十里﹐爲治右臂。北距四十五里爲岸裏山﹐路皆險峻。又北去治百里爲南嵌山﹐百四十里爲太平山﹐百六十五里爲大遁山﹔其山自小雞籠山蜿蜓而來﹐矗起屹立於淡水港東北﹐亦曰奇獨龜侖山。百八十里爲八里坌山。自關渡門穿港而西﹐雄偉傑出於淡水港之東南﹐是爲東南之鎭山﹔山凡八面﹐故名爲八里坌焉。二百一十里爲小雞籠鼻頭山﹐峻峙海濱﹐有石空中﹐名曰石門。二百二十五里爲金包裏山﹐五百三十五里爲山朝山﹔山南爲蛤仔難﹝卽噶瑪蘭﹐三十六社生番所居﹐人迹罕到﹞。

香山距廳治南十里﹐環拱廳治。又南十五里老衢山﹐四十五里爲後壠山﹐六十里爲嘉志閣山﹐百里爲大甲山。

天馬峯在廳治南﹐髙聳挺拔。折而西北曰五指山﹐距廳三十里﹐爲廳治祖山。其北曰金山﹐爲少祖山。又北曰南河山﹐西爲九芎林山﹑犁頭尖山﹐北爲鹽菜甕山﹐東北爲銅鑼圈山。西下復起爲八張犁山﹐南折爲三合水山。又西南爲新埔山﹐西爲枋寮山。又西爲鳳山﹑崎員山子﹐稍西南爲鳳鼻尾﹐皆治右拱。八張犁西南爲大湖口山﹐正西爲楊梅壢山﹐爲長岡嶺。稍北爲頭重溪山﹑中壢山﹐皆治右沙之外護。

大崎山在廳治南﹐西行爲石碎侖山﹐茄苳湖山﹐北爲隙子山﹐南爲南隘山。由大崎山南行爲寶斗仁山﹑對換坪山﹐踰溪爲三灣山﹐西爲鹿廚坑山﹑南港仔山﹑馬龍潭山﹐皆治左拱。南港山之南爲內西潭山﹝山下爲海丰莊﹞﹐又南爲桶盤山﹐爲樟樹林﹐爲芎蕉灣﹝皆蛤仔市山﹞。北折爲龜頭山﹐西行爲弸崁山﹐爲雷公嵌﹐迆南社爲烏眉崎。由芎蕉灣復繞西南爲銅鑼灣山﹐折而北爲打那叭崎山﹑白沙墩山﹐南爲吞霄內湖山﹐爲火炎山﹐西下爲金面山﹐爲治左沙之外護。由火炎山過角口溪爲石壁山﹐西爲銀錠山﹝舊名鐵砧﹞﹐去城東南九十餘里﹐作東南之鎭﹐踰溪爲彰化界。

南山距廳治東十里﹐在竹塹社南﹐與眩眩山形勢相屬。八十里爲三臺山﹝生番居之﹞。又東去治百八十里曰磺山﹐峙於大遁山之東﹐形如鼎之覆而三足出其上﹐童無艸木﹐其土可煮爲磺﹐故名。其東爲雞柔山。

椰裏歷山距廳治東北三十五里。又十五里爲查內山﹝生番居之﹞。又東北去治百里爲小龜侖山﹑佑武乃山﹐百五十五里爲海山﹝舊爲人所不到﹐後內地之人耕作其中﹐而內港之路通矣﹞﹐百八十里爲蓬崎山﹐二百三十五里爲峯紫峙嶺。濱海有大山如獅﹐小山如球﹐曰獅球嶼﹝又名半月沈江﹞。

雞籠嶼在廳東北二百五十里﹐端員尖秀﹐屹立海中﹐與大雞籠山隔水不遠﹐城與社皆在嶼之西面﹝又有福州街舊址﹐上建石城﹞。臺地無霜雪﹐獨此地極北﹐寒甚﹐冬有積雪。今設汛防其地。以在大海中﹐凡欲至者必先舉烽火﹐社番駛艋舺以渡。其西南有桶盤嶼﹐相距水程八里﹐爲雞籠港關鎖。又有燭臺嶼﹑旗桿石﹐各相峙立焉。其東北有雞心嶼﹑香鑪嶼﹑鳥嶼﹝海鳥多卵育於此﹞。又有羅漢石﹐或立或敧﹐其形奇古。其外有擡轎嶼﹐兩頭橫長﹐中微髙﹐波濤汨沒﹐隱隱欲動。又有石曰雞籠尖﹝俗名雞籠杙﹞﹐曰跳石﹐疊疊水面﹐自八里坌至大雞籠城跳石而行﹐長四十有五里﹐惟土番能之﹐蓋發龍之所﹐島嶼亦疊見錯出﹐爭爲奇觀。

礁荖叭山距廳治東南五十五里﹐亦名打那拔山﹐小峯錯落﹐近海而峙。六十里爲貓裏山﹑合歡山。七十里爲交眉山﹝生番居之﹞。八十五里爲宛裏山。九十里曰貓盂山﹐距四里爲南日山﹔曰蓬山﹐去治百里。虎頭山一名倒旗山﹐距廳治西南七十里。

海在廳治西﹝淡水川多經入海﹐今依南北次第之﹕始南境之大安港﹐終北境之雞籠港﹞。

大安港在廳治南九十五里﹐接彰化北境。其發源於水沙連內山北過﹝源出南河山﹞﹐西行受九芎林水﹝源出九芎林山﹞﹑八張犁水﹝源出八張犁山﹞﹐轉而南﹐至斗侖﹐會三重埔水﹝源出三重埔山﹞﹑員山子水﹝源出員山子山﹞﹑柴梳山水﹝在金山西北﹞﹐經廳治而北﹐歷湳子莊﹝治北三里﹞﹑金門厝﹝治北七里﹐溪名以此﹞﹐由造船港﹝治西北十五里﹐亦名槺榔船頭﹞入於海﹝以上皆廳治南川﹞。

竹塹溪在廳北十五里﹐源出眩眩內山﹐曰眩眩溪﹝治西五里﹞﹐東行受查內山水﹐又受鄰子吧荖山水﹝未詳﹞﹐爲竹塹溪。西行爲竹塹港﹐入於海﹝竹塹港南北二綫﹐可泊小舟﹐候潮出入﹐惟溪流衝壓﹐港路無定﹐晝則循標而行﹐夜則篝燈爲號﹞。

鳳山溪在廳治東北十里﹐源出銅鑼山﹐過三合水﹝山名﹐在八張犁山南﹞會犁頭山北水﹝源出犁頭山﹞﹐繞枋寮山前爲魚寮港﹐西入於海。

南嵌港在廳治北七十五里﹐源出大姑嵌﹐合霄裏溪﹝源出查內山﹞。

支吧裏溪﹝源出合歡大山﹞﹑田厝溪﹝與支吧裏溪同源異流﹞﹑加冬溪﹝亦同源異流﹞過桃子圈山會龜侖嶺南水﹐西入於海。

淡水港卽滬尾港﹐在廳治北二百里海口﹐水程十里至關渡門﹐諸溪聚焉。長豆溪由八里坌南入﹝長豆溪源出八里坌山之南﹞﹐磺溪由北投莊入﹝磺溪源出磺山﹞﹐大隆同溪由番子渡入﹝大隆同溪源出暖暖三瓜子﹞﹐擺接溪由二甲九入﹝擺接溪源出三坑子山﹐合橫溪水﹑南龜侖山水﹑海山水﹞﹐艋舺溪﹝所匯眾流﹐北有小北勢溪﹑大北勢溪﹑蛇舌山前後水及拳山水﹑猴山尖水﹑獅頭山水﹑大坪林水﹐南有咬狗寮尖水﹑暗坑子水﹞﹑新莊溪﹝源出本莊﹞由艋舺街入焉。其內有大澳﹐分爲二支﹕東北由麻丁翁﹝未詳﹞﹑搭搭優﹝山名﹐在水返腳西﹞凡四﹑五曲至峯紫峙﹝在治東北二百餘里﹞﹐西南由武灣社﹝治北百五十里﹞﹑擺接社﹝治北百四十里﹞各數十里至滬尾港入於海﹝滬尾﹐正口也﹐商船皆泊此﹔其南爲八里坌港﹐口淤淺﹐僅泊小舟﹞。

上淡水溪在淡水港東北二十里﹐源出東北大山中﹐深十餘尋﹐緣岸皆古梅﹐舟行數日不窮﹝中產紅心魚﹞。其水西流北折﹐合巴浪泵水﹝未詳﹞。岸裏﹑南日二山﹐支分於南日社之後者曰房裏溪﹐支分於銀錠山之北者曰貓盂溪﹐合匯於雙寮社海口﹝治南九十里﹞爲大安港﹐西入於海。

宛裏溪在廳治東南八十五里﹐源出於火炎山﹐繞蓬嵌山﹝一名蓬山﹐在火炎山西﹞﹐經宛裏山下折而北﹐西入於海。

吞霄溪在廳治西南七十里﹐源出南日山﹐西北徑倒旗山西入於海。

礁荖叭溪在廳治南五十五里﹐源出佑武乃山﹐徑南日﹑礁荖叭二山之南匯爲港﹐西入於海。

後壠溪在廳治南四十五里﹐源出內潭﹐徑貓裏山會貓里社水﹑嘉志閣山水﹐經弸嵌山下至街子尾﹐分而爲二﹕一爲蠔殼港﹝廳南二十里﹞﹐一爲正流﹐由溪洲前會後壠莊水至泊子寮合蠔殼港﹐經烏眉崎尾﹝山名﹞﹐納新港埔媽宮後溪﹝源出新港社﹞﹐爲後壠港﹐西入於海。

中港在廳治南三十里﹐源出東南合歡山﹐歷五指山﹐自六大埔南流至三灣山﹐折而西﹐經對換坪山﹐受土牛上坪水﹝未詳﹞﹐至鰻魚窟頭折而南﹐受南港子山水﹝源出南港山﹞﹐迆而西﹐受馬龍潭山水﹐而莊山寮水﹝未詳﹞﹑中港社水自北來匯﹐西入於海。

鹽水港在廳治南二十五里﹐源出寶斗仁山﹐內經內隘﹐外受八股山水﹝未詳﹞﹑烏子林水﹝未詳﹞﹑茄苳湖水﹝源出茄苳湖山﹞﹐西入於海。

隙子溪在廳治南十里﹐源出金山﹐合大崎山水﹑葫蘆堵山水﹐經雙溪受楓子林﹝未詳﹞﹑尾子水﹝未詳﹞﹐繞靑艸湖﹝在金山西﹐有艸結子似粟﹐亦名出粟湖﹞﹐折而北﹐至隙子莊﹝治南十餘里﹞﹐復回而西﹐經南埶﹝治南七里﹞受牛埔水﹑香山坑水入於海。

金門溪在廳治北﹐源出治南五指山﹐會象齒林水﹝源出象齒林山﹞﹑南河水北入於海。

雞籠港在廳治北二百五十里﹐爲臺郡最北之港。四圍山環﹐暴風不害﹐可以泊舟。其西有港曰八尺門﹐又轉而北爲深澳﹝兩處皆可泊舟﹞。西北爲大海﹝以上皆廳治北川﹞。

磺山潭在磺山頂﹐潭深且廣﹐水湧如沸羹。

龍目井在大雞籠山之麓﹐下臨大海﹐四周斥鹵﹐泉湧如珠﹐濆地而起﹐甘冽冠於全臺。

澎湖廳﹝案胡建偉澎湖紀略云﹕郡誌所載澎湖島嶼方隅﹑形勢﹑里數各異者﹐悉爲更正。今所載多據焉﹞。

澎湖在臺灣縣西大海中﹐與泉州﹑金門所相望。島嶼錯出﹐泛若水中之鳧。其最大而宅中者曰大山嶼﹐廳署﹑協營在焉。中分五澳﹐幅員百里。

大倉嶼﹑涼傘礁嶼並距廳治北水程十有八里﹐又二里曰中墩嶼﹐又北距治三十里曰北山嶼﹐並有民居﹐中分四澳。又五里曰金山嶼﹐又五里曰險礁嶼﹐曰土地嶼。又距治六十里曰鎭海嶼﹝明時設兵防海﹞﹐八十里曰吉貝嶼﹐內有民居﹐乃廳後極北之地。又二十里有石礁曰北礁﹐距治水程百里﹐沙綫屈曲﹐半沈半浮﹐隱躍水面﹐最爲險要。

虎井嶼距廳治南水程二十五里。又南距治四十五里曰桶盤嶼﹐六十五里曰馬鞍嶼﹐曰狗沙嶼﹐嶼多產狗沙魚﹐因名。七十里曰布袋嶼﹝一名船路礁嶼﹞﹐舟行八罩者必由此進﹐水口僅容一舟﹐亦險道也﹔曰金雞嶼﹐曰味銀嶼﹔八十里曰八罩嶼﹝一名挽門嶼﹞﹐居民稠密﹔曰將軍嶼﹐與八罩東西平分﹐中隔一水﹐其後爲船帆嶼﹔九十里爲鏡仔嶼﹝一名碀子﹞﹐爲頭巾嶼﹔又五里爲南鐵砧嶼﹐上有大石﹐可三﹑四丈﹐其形如砧。最南爲南嶼﹐距治水程百四十里﹐廣袤三十里﹝舊有民居﹐因被寇徙歸於八罩﹐永爲禁地焉﹞。

林投嶼距廳治東水程十有九里。陽嶼﹑陰嶼並距廳治東水程三十里﹐二嶼平分一水﹐其左爲香鑪嶼﹝一名鼎灣嶼﹞。又東距治三十五里曰雞膳嶼﹐四十里曰鼓架礁嶼﹔又五里曰碇鉤嶼。

獅子礁嶼卽師公礁嶼﹐距廳治西水程二十里。又六里曰牛心灣嶼。又西距治三十里曰西嶼﹐內有居民﹐分爲十社﹐凡臺﹑廈往來之船皆以此嶼爲標準。嶼有內塹﹑外塹二處﹐遇北風可泊舟。其西北距治三十五里曰小門嶼﹝卽郡誌所載丁字門嶼是也﹞。又西距治八十里曰墨嶼。

長岸礁嶼距廳治東北水程十有九里。又東北曰灣貝嶼﹑雁淨嶼﹐並距治二十里。又五里奎璧嶼﹐十里籃笨嶼﹝卽籃板蓋﹞﹑屈爪嶼。又距治四十里曰鳥嶼。又東北白沙嶼﹐去治四十五里。

大烈嶼﹑小烈嶼並距廳治西北水程三十有五里。二嶼斜對﹐中分一水﹐有沈水礁在其間﹐號爲吼門﹐舟行尢爲險隘。相近有空殼嶼﹐嶼內空虛﹐不生一物﹐故名。又五里爲北鐵砧嶼﹐又十里姑婆嶼﹐又十里月眉嶼﹐去治凡六十里。

小門嶼距廳治西北三十五里﹝卽郡誌所載丁字門嶼﹞。

東嶼坪﹑西嶼坪俱在廳治東南﹐二嶼對峙﹝以遠故久禁放牧及搭寮采捕﹞。又有東吉嶼﹑西吉嶼﹐亦東西平分﹐距治水程百二十里﹔內地航海者驗此以定去向﹐是爲入臺之指南。其介在東﹑西吉之中者曰鋤頭嶼。

四角嶼距廳治西南水程十里﹐爲大山嶼水口﹔十五里爲雞籠嶼﹔六十里曰花嶼﹐七十里曰艸嶼﹐二嶼靑蔥﹐爲澎湖諸嶼之最。又十里爲大貓嶼﹐五里爲小貓嶼﹐二嶼對峙﹐多產異石﹐以形名之。

廳治之澳二﹕曰天后澳﹝一名娘媽宮澳﹐在澎湖中﹞﹑紅毛城澳﹝在廳治二里媽宮後﹐有城﹐明兪大猷建﹞。

廳北之澳十有三﹕曰西溪澳﹝距廳十九里﹞﹑紅羅罩澳﹝卽紅林罩﹐距廳二十里﹞﹑沙港底澳﹑靑螺澳﹝距廳二十二里﹞﹑白猿杭澳﹑後寮澳﹝距廳二十五里﹞﹑城前澳﹝一名長岸仔﹐距廳四十里﹞﹑瓦硐澳﹝距廳五十二里﹞﹑鎭海澳﹝距廳六十里﹐中有萬丈潭可避颶風﹞﹑港尾澳﹝在鎭海澳西﹞﹑大赤嵌澳﹝在鎭海西三里﹞﹑小赤嵌澳﹝在大赤嵌西三里﹞﹑吉貝澳﹝距廳六十五里﹐爲廳極北地﹞。

廳南之澳十有六﹕曰案山澳﹝距廳七里﹞﹑■﹝虫戚﹞子灣澳﹝一名雞母塢﹐距廳十六里﹐四面皆山﹐商船避風於此﹞﹑豬母落水澳﹝距廳十七里﹞﹑時裏澳﹝距廳二十里﹞﹑禪垵澳﹝距廳二十二里﹐卽井仔垵﹞﹑風櫃尾澳﹝距廳二十五里﹐可容小艇﹞﹑將軍澳﹑八罩澳﹑西垵澳﹑大花宅澳﹝俱在八罩南﹞﹑■﹝王免﹞門澳﹝卽垵毛潭澳﹐在八罩東南﹞﹑布袋澳﹝在八罩北﹐內狹外廣﹞﹑水垵澳﹝在八罩西﹐行舟於此取水﹞﹑沙鉤澳﹝以上八澳俱距廳水程五十里﹐狹而淺﹐巨艦不得進﹞﹑承質澳﹝距廳水程百里﹞﹑壺內澳﹝在承質西﹞。

廳東之澳七﹕曰鼎圓子澳﹝距廳五里﹞﹑東衛澳﹝距廳六里﹐可泊舟﹔西衛無澳﹐兼名爲東西衛澳。案舊志﹕西衛澳去城西二里許。又云﹕東衛澳在娘媽宮里許。是以紅毛澳爲東衛澳也。今依府縣誌訂﹞﹑雙頭跨澳﹝距廳十三里﹐可避北風﹞﹑鎖管港澳﹝距廳十六里﹞﹑林投澳﹑間子澳﹝俱距廳十九里﹞﹑文良港澳﹝卽龍門港﹐距廳二十五里﹐居民聚焉﹞。

廳西之澳十﹕曰新城澳﹝卽煙墩仔澳﹐距廳里許﹞﹑緝馬灣澳﹝距廳水程十五里﹐北風可泊﹞﹑大池角澳﹑後灣澳﹝俱距廳水程十八里﹞﹑牛心灣澳﹝一名鐵綫澳﹐來臺之船多由此﹞﹑小菜葉澳﹝小舟多泊此﹞﹑內塹澳﹝三澳俱距廳水程二十里﹞﹑外塹澳﹝距廳水程二十二里﹐二塹在西嶼之背﹐懸聳天半﹐爲渡海標準﹞﹑竹篙灣澳﹝距廳水程二十五里﹐介西嶼之北﹐南風可泊舟﹐其西北有二門﹕曰南吼門﹐曰大吼門﹐洪濤洶湧﹐舟楫罕通﹞﹑大菜葉澳﹝距廳水程二十六里﹐有石伏水﹐舟不可犯﹞。

廳東北之澳六﹕曰文澳﹝卽暗澳﹐距廳四里﹞﹑蚱腳嶼澳﹝距廳七里﹞﹑尖山澳﹝距廳二十二里﹞﹑湖西澳﹑湖東澳﹑奎璧港澳﹝俱距廳二十五里﹞。

廳西北之澳四﹕曰潭邊嶼﹝一名後窟潭﹐距廳三里﹞﹑橫礁澳﹑小門澳﹝俱距廳水程三十里﹞﹑通梁港澳﹝距廳五十里﹞。

廳東南之澳一﹐曰烏嵌澳﹝在廳治東南十五里﹞。

師泉井在媽宮澳天后廟東。康熙間﹐將軍施瑯駐師於此﹐禱神得泉。

噶瑪蘭廳

噶瑪蘭在臺郡東北﹐淡水之背也。番語作蛤仔難﹝或作甲子蘭﹑哈仔蘭﹐皆假借爲音﹞。嘉慶十五年﹐總督方維甸入奏﹐始正爲噶瑪蘭。其地逾雞籠極北﹐越三貂大嶺﹝諸羅志作山朝山﹞﹐折而南至蘇澳爲界﹐幅員二百餘里。其山自大雞籠分支﹐東渡八尺門港﹐雙峯陡起﹐髙不可極者﹐爲三貂山﹝山界寬廣﹐中多產藤﹐長數十丈﹐無業之民﹐以抽藤爲生者數百人﹞。三貂之支東入於海﹐如象之彎其鼻也。噶瑪蘭居三貂之南﹑彎環之內﹐三面據山﹐東臨大海﹐平原寬廣﹐形若半規。三貂全面掖其左﹐擺芝艸嶺搤其右﹐員山﹑玉山枕其後。三貂嶺路初開﹐盤石懸磴﹐崎嶇危險﹐下臨深澗﹐喧流如雷。山廣約數十里﹐登其顚俯瞰雞籠﹐海波洶湧﹐觀音﹑燭臺諸嶼﹑八尺門﹑淸水澳﹑跌死猴坑﹑卵裏鼻諸險﹐皆了然如掌。三貂之下有大溪﹐與淡水接界。踰溪迆北轉東﹐爲半嶺﹐爲艸嶺。自此以下﹐皆東面海﹐是蘭之北境也。

海口北山東盡於烏石港﹐南山東盡於蘇澳。其山巉巖險絕﹐亂石縱橫﹐殆無蹊徑﹐惟番民能攀躋而上。自烏石港至頭圍﹑二圍﹐皆沿山西行﹝頭圍之內﹐今設有縣丞及守備汛﹞﹐漸折而南﹐至於三圍。頭圍居海口﹐北倚大山﹐南爲烏石港﹐西度荒埔過金面山之南﹐則二圍也。二圍之北有山曰擴擴山﹐西南過白石園﹑湯圍而爲三圍。其北有礁坑﹑旱坑。又西南踰溪﹐達於四圍。又東南踰溪達於五圍。五圍去山稍遠﹐地處適中﹐局勢宏敞﹐蘭城在焉﹝五圍內﹐今設通判及都司營﹞。

海中有山與三圍相對者曰龜山。龜山之內﹐沙汕橫亙﹐此蘭之西勢也。若其東勢﹐則曠野荒埔﹐一望無際﹐惟羅東爲在東勢之西﹝羅東設有巡檢司﹐今移駐五圍城內﹞﹐頗近山﹐山內生番盤踞﹐遠望則玉山在焉。玉山當東勢之背﹐系彰化﹑嘉義所轄。

三貂之南有買豬未山﹐二山相距凡百餘里。其東南內山﹐從無名號﹐諸羅舊志以蛤仔難山槪之。南有黑沙晃山﹐山極髙大﹐亦臺郡鎭山也。自建城設官﹐而後沿山次第設隘﹐置壯丁守之﹐以防生番出沒。北自大裏簡﹐南至施八坑﹐凡隘地二十所。其間有金面山﹑枕頭山﹑弸山﹑員山諸隘。施八坑者﹐乃由東勢山尾過山盤侖始至其處﹐南﹑北及西皆疊山茂林﹐西連叭哩沙喃﹐東出蘇澳﹐距東勢之馬鞍山﹑艸山約可十里﹐阻隔山侖﹐本爲生番地界﹐今則山置隘田﹐防禦益至﹐深林叢箐﹐漸次芟平﹐民無番害﹐始安堵矣。

海口自北而南﹕曰蛤仔難港﹑曰烏石港﹑曰蘇澳港﹔三港之水﹐皆會於沙汕內。

蛤仔難港有三﹐合諸山灘流與海潮會﹐一曰濁水溪﹝在五圍之後﹐險界南北﹐居人稱溪南爲東勢﹐溪北爲西勢﹐源出內山﹐會諸山之水東流﹐舊在噶裏阿完社東旁入海﹐後因故道淤塞北徒﹐繞員山徑五圍之東﹐由烏石港入海﹞﹐一曰北條溪﹝源出內山﹐屬西勢﹐在濁水溪之北﹞﹐一曰淸水溪﹝源出內山﹐屬東勢﹐在濁水溪之南﹞﹐三溪並會於沙汕。

烏山港在西勢海口﹐其水自叭哩沙喃出﹐由此入海﹐與龜嶼相對。港口沙綫如蛇﹝俗以爲天生元武之象﹞﹐港門淺狹﹐僅容小舟﹐三﹑四月間最爲暢流﹐秋後則沙流塡塞﹐蓋乘南北風爲通塞也﹝內地及雞籠艋舺小舟﹐每乘南風運百貨進港﹐設有炮臺守港﹐以防海口﹞。

蘇澳港在東勢海口﹐港門寬廣﹐可容大舟。旁爲加禮遠港。

溫泉在三貂山內。

——以上錄自重纂福建通誌卷十五。

城池

臺灣縣城﹕東倚層巒﹐西迫巨浸。雍正元年﹐臺灣知縣周鍾瑄創建﹐以木柵爲城﹐周二千六百六十二丈﹐設東﹑西﹑南﹑北大門四﹐東﹑南﹑北小門三﹐各建臺﹐臺上建樓。雍正十一年﹐總督郝玉麟﹑巡撫逍國麟令周植刺竹。乾隆元年﹐易七門以石雉堞﹐打鐵皮樓護女墻﹐爲警鋪十有五。二十三年﹐木柵損壞﹐署縣同知宋淸源修。二十四年﹐知縣夏瑚於刺竹外更植綠珊瑚﹐環護木柵。五十三年﹐大師平逆匪林爽文﹐大學士侯福康安欽奉諭旨攺建。以西面逼海﹐潮汐沖刷﹐難以立基﹐縮進二百五十二丈有奇。南﹑北﹑東三面俱依舊址﹐髙一丈八尺﹐底廣二丈﹐面廣一丈五尺。舊城臺七﹐一律加髙。添設西門一﹐建臺一﹐砌排垛墻鋪。建城樓八﹑卡房十有六﹑看守兵房八。

臺鎭城卽臺鎭營﹕國朝乾隆五年﹐總兵何勉築土堡﹐內外砌以灰磚﹐周三百三十丈﹐髙一丈一尺。道光十二年平張丙之亂﹐總督程祖洛奏請添築石城。十三年﹐知府周彥倡在城紳士鳩捐添築子城六座﹑炮臺七座。又小西門起至小北門止﹐一帶沿海外城數百丈﹐以次蕆功。

附舊赤嵌城﹕在臺灣縣鎭北方﹐荷蘭所築。

鳳山縣城﹕在興龍莊龜﹑蛇二山間﹐外有半屏﹑打鼓二山環抱。自康熙六十一年署縣劉光泗創築土城﹐周八百一十丈﹐髙一丈三尺﹐門四﹐外浚濠塹。雍正十二年﹐知縣錢洙環植刺竹。乾隆二十五年﹐知縣王瑛曾於四門各建炮臺一。五十一年﹐逆匪莊大田陷城﹐官民居蕩盡。五十三年﹐大學士侯福康安以縣城逼近龜山﹐可俯而瞰﹐奏請於城東十五里埠頭建新城﹐環植刺竹﹔仍於舊城龜山設石卡﹐設兵駐守。嘉慶十年﹐海寇蔡牽攻臺灣﹐逆黨吳淮泗乘間陷埠頭新城。議者言埠頭土薄水淺﹐地苦潮濕﹐不如舊城爽塏﹐負山面海﹐形勢雄壯。將軍賽衝阿請移回舊治。十五年﹐總督方維甸至臺相視﹐奏如賽議﹐攺建以石。並請圍龜山於城中﹐以免外瞰﹐費巨未行。道光四年﹐巡撫孫爾準巡臺﹐復釆眾議奏建。知府方傳穟請官捐以爲民倡﹐知縣杜紹祁督築﹐紳士黃化鯉﹑吳尙新﹑黃名標﹑劉伊仲董其事。以五年七月經始﹐六年八月工竣。爲石城﹐周八百六十四丈﹐髙一丈四尺﹐基廣一丈五尺﹐面廣一丈三尺﹐女墻一千四百六十有八﹐並築水洞以通城內之水﹐仍舊辟四門﹐建敵樓﹑炮臺各四。

附紅毛舊城﹕在鳳山縣安平鎭一鯤身﹐頂築小城﹐又繞其麓而周築之﹐女墻更寮﹐與內城相聯綴﹐僞鄭時攺建﹐有螺梯﹑風洞﹑機井﹐鬼工奇絕﹐年久傾圯。康熙五十七年﹐縣令李丕煜重葺。

嘉義縣城﹕原名諸羅縣﹐在諸羅山。康熙四十三年﹐署縣宋永淸始建木柵﹐周六百八十丈﹐門四。雍正元年﹐知縣孫魯攺建土城﹐周七百九十五丈二尺﹝乾隆五十一年奏案作長七百四十四丈有餘﹞﹐基廣二丈四尺﹐城上馬道辟一丈四尺﹐穴城爲水涵五﹐浚濠溝離城四丈﹐周八百三十五丈五尺﹐廣二丈四尺﹐深一丈四尺。五年﹐知縣劉良璧重建門﹕東曰襟山﹐西曰帶海﹐南曰崇陽﹐北曰拱辰﹔並砌水涵。十二年﹐知縣陸鶴於土城外環植刺竹。乾隆五十一年﹐逆匪林爽文作亂陷城﹐官兵復之﹐士民竭力固守﹐奉諭旨攺名嘉義。五十三年﹐大學士侯福康安欽奉諭旨重築﹐加髙增厚﹐添建城樓敵臺。

附舊淡水城﹕在淡水港。雞籠城﹕在雞籠嶼。上二城俱荷蘭所築﹐遺迹尙存。

彰化縣城﹕在半綫堡。雍正元年﹐臺灣禦史吳達禮以諸羅爲臺郡北路﹐袤延千里﹐請於縣北二百八十里設立縣治﹐卽今治也。十二年知縣秦士望環植刺竹﹐周七百七十九丈三尺﹐設東﹑西﹑南﹑北四門﹐警鋪一十有三。乾隆十三年﹐知縣陸廣霖修。五十一年﹐逆匪林爽文平定後重修。又於八卦山上添設石卡﹐捍衛縣城。嘉慶十四年﹐士民請造磚城﹐知縣楊桂森倡捐創築﹐周九百二十二丈二尺﹐髙一丈二尺八寸﹐基厚一丈五尺﹐面廣一丈﹐建城樓四﹑炮臺十有二﹑堞七百八十有三﹑水洞六﹑守城兵房四。八卦山仍建寨設兵。

淡水廳城﹕在竹塹。雍正五十一年﹐同知徐治民環植刺竹﹐周四百四十丈﹐設東﹑西﹑南﹑北四門﹐各建樓。乾隆二十四年﹐同知楊愚於四城門各增建炮臺一。道光七年﹐署同知李愼彜勸捐﹐創建石城。

淡水炮城﹕在淡水八里坌山北腳下﹐紅毛建﹐鄭氏葺之﹐尋圯。雍正二年﹐同知王汧重修﹐設東﹑西大門二﹐南﹑北小門二。

噶嗎蘭廳城。

澎湖城﹕康熙五十六年﹐總督覺羅滿保﹑巡撫陳璸﹑布政使沙木哈捐造。

附舊暗澳城﹕在澎湖。明嘉靖間﹐都督兪大猷徵海寇林道幹﹐畱偏師防禦﹐築城於此﹐故址猶存。瓦硐港城﹕明天啟二年﹐荷蘭夷據澎湖築城﹐明年毀﹐未幾復築。

——以上錄自重纂福建通誌卷十七。

公署

臺灣縣

臺灣道署在府治西定坊﹐西向﹐廳事顏曰「敬事堂」﹐雍正十二年巡道張嗣昌增建官廳﹝中有斐亭﹐康熙間觀察髙拱幹建﹐叢篁環植﹐翠色猗猗﹐故取衛詩有斐之義。澄臺在斐亭左﹐觀察髙拱幹建﹐髙可望海。寓望園在治後﹐康熙間觀察周昌辟﹞。

季麒光記略﹕園不依山則不古﹐園不依水則不靈﹐園不依喬枝古木則不紆回而盤曲﹔蓋以人勝者未有能成趣者也。若就方區員幅以寫其胸中之邱壑﹐其妙在於借景而不在於造景。東寧荒海之島﹐不入職方﹐有山則頑翳於蔓艸﹐有木則鹵浸於洪濤﹐求天作地成之景﹐皆無所得﹐是蓋造物者之有所缺焉﹐以俟乎名賢之補救乎﹖憲副周公﹐治臺一載﹐政治之暇﹐就署後築小室﹐中置圖史﹐旁構一亭﹐顏曰「寓望」﹐取左史畺有寓望之言﹐則燕閒寂處已不忘周防捍禦之意也。復結艸作亭﹐顏曰「環翠」﹐以蕉陰竹韻﹐依繞左右。當風來奏響﹐月落呈姿﹐云容天籟與霓裳羽衣相賡和﹐眞不啻渭川千畝﹑綠天萬樹矣。又一亭﹐顏曰「乾坤一艸亭」。杜少陵僑居巴蜀﹐慨然有身世蓬鬢之思﹐公曠情逸致﹐俯仰宇宙﹐取諸懷抱於寄其所托﹐髙霞相映﹐白雲可侶﹐信足樂也。亭之右建一方臺﹐銜遙天﹐吞大海﹐安平勝狀﹐如在幾席。稍西一亭﹐爲公觀射處﹐以「君子」名之﹐有取於無爭之義也。公他日內擢秉衝﹐俾余小子得以不文舊吏﹐從容頌禱﹐回記海風嶺艸﹐瘴雨蠻煙﹐猶可以手聲而口貌之﹐則知此園之標奇天外﹐爲後人翦茇所不加者﹐皆公政事之畱余也已。鶴馴堂在後堂。丰亭在治東南﹐觀察劉良璧建。禔室﹐乾隆間觀察蔣允焄建﹐有十二勝。

知府署在東安坊﹐南向。舊僞鄭宅﹐康熙二十四年﹐知府蔣毓英修。雍正七年﹐知府倪象愷恢廓重建﹐規制悉具。九年﹐知府王士任建三來堂﹐又置住屋一所爲新署。署右側舊有榕梁四合亭遺址﹐地甚寬敞﹐乾隆三十年﹐知府蔣允焄攺建官廳﹝中有懷堂﹐總督劉世明題扁。四合亭在治後﹐亭側老榕三株﹐根幹蟠結﹐架空如橋﹐亙數丈﹐廣二尺﹐人可步履其上﹐名曰仙梁﹐亦曰榕梁。鴻指園﹐乾隆間郡守蔣允焄因四合亭而廣之。三來堂﹑榕蔭堂﹐俱嘉慶間郡守慶保題。來復堂﹐嘉慶間郡守楊廷理建﹞。

經歷署在府署東南。

海防南路理番同知署在西定坊﹐西向。舊在鹿耳門﹐雍正八年移駐於此。嘉慶二年﹐大風圯。八年﹐同知錢■﹝雨上澍下﹞借廉重建。中有內省軒﹐同知何愷建﹐澹懷軒﹑研北書屋﹐俱同知朱景英建。

通判署在澎湖大山嶼西澳﹐原巡檢舊署。

知縣署在鎭北坊赤嵌樓之右﹐西向。舊在東安坊﹐故僞鄭宅﹐規制甚隘。乾隆十五年﹐知縣魯鼎梅蒞任﹐謀攺易﹐邑紳張方升﹑王克裦﹑諸生龔帝臣輩首事勸捐﹐知府方邦基以其事詳於督撫﹐得允乃移建今所﹝中有新民堂﹐在治內﹔後爲愛堂﹐郡守方邦基題額。又有齋曰古春小築﹞。

典史署在縣署右。

巡檢司署在番薯寮。舊在羅漢門﹐卽縣丞署﹐乾隆五十四年攺爲巡檢﹐嘉慶十五年移駐於此。

校士院﹐在東安坊縣學左。乾隆二十七年攺建海東書院。今校士於道署。

鎭守臺灣掛印總兵署在鎭北坊。

中軍中營遊擊署在永康裏﹐駐防中路口。守備署在永康裏。

左營遊擊署在鎭北坊﹐駐防北路口。守備署在鎭北坊。

右營遊擊署在東安坊﹐駐防南路口。道光六年移駐北路﹐十三年照舊增設。守備署在東安坊﹐道光六年裁歸左營兼管﹐十三年復。

城守營參將署在北門內﹐駐防府治。左軍守備署在岡山。右軍守備署在下茄冬汛。

臺灣水師副將署在安平鎭。

中營遊擊署在安平鎭。守備署在本營內。

左營遊擊署在鹿仔港。乾隆五十三年﹐由安平鎭移駐﹐嘉慶九年領帑建。安備署在笨港﹐嘉慶九年建。

右營都司署在安平鎭。舊制遊擊﹐嘉慶十四年﹐移駐艋舺營﹐將北路淡水營都司移駐。守備署在安平鎭。

協鎭澎湖水師副將署在澎湖大山嶼媽宮澳。

左營遊擊署在媽宮澳。守備署在遊擊署東。

右營遊擊署在媽宮澳。守備署在媽祖宮東。

教場在郡城北。康熙三十六年﹐總兵張玉麒建演武廳﹐乾隆十六年﹐總兵李有用建內堂。臺灣水師營教場在安平鎭城南。乾隆十四年﹐副將沈廷耀於演武廳後增建內堂三間。澎湖水師營教場在媽宮澳。

接官亭在西門外海口風神廟前。

附廢署﹕禦史衙在東安坊。初爲鳳山縣公館﹐雍正元年攺建察院行轅內﹐左右分建滿漢禦史住宅。乾隆元年﹐滿察院白起圖辟左旁曠地爲射圃。十五年﹐漢察院楊開鼎辟右旁曠地爲射圃。後察院錢琦成之。乾隆四十六年停設。

鳳山縣

知縣署在城內興隆莊﹐東南向。康熙二十四年﹐知縣楊芳聲創建。四十三年﹐知縣宋永淸重建。五十七年﹐知縣李丕煜修堂廨。乾隆五年﹐知縣程芳建吏捨。二十一年﹐知縣丁居信建官廳。二十七年﹐知縣王瑛曾修。五十四年﹐知縣張升吉修。

縣丞署在下淡水。舊駐阿里港﹐乾隆五十三年移駐。

典史署在縣東。

下淡水巡檢司署舊駐下淡水大昆麓﹐乾隆五十三年攺駐縣舊城﹐卽興隆裏巡檢署。

南路營參將署在興隆莊縣治後﹐統轄本營﹑下淡水營官兵。下淡水營都司署在山豬毛口汛﹐乾隆五十三年分設駐札。守備署在水底寮汛。舊在鳳彈下埤頭﹐乾隆五十三年移駐。軍裝局﹑火藥局俱在山豬毛口汛。

嘉義縣

知縣署在城內。舊諸羅縣原在佳裏興﹐康熙四十三年移駐今所。四十五年﹐攝縣同知孫元衡建大堂﹑川堂﹑儀門。五十五年﹐知縣周鍾瑄建後堂﹑內廨﹑左右兩廓。五十九年﹐署縣孫魯修。雍正六年﹐知縣劉良璧再葺。乾隆五年﹐知縣何衢重建吏捨。二十七年﹐知縣衛克堉重建。五十二年﹐林爽文倡亂﹐義民守城﹐奉諭旨攺名爲嘉義。五十六年﹐知縣單瑞龍領帑重建。

縣丞署在笨港街阪頭厝。原在磚仔窯﹐雍正十二年移建今所。

縣丞署在斗六門﹐乾隆五十三年設。

典史署在縣署西。

巡檢司署在大武壠。乾隆五十三年以斗六門巡檢移駐。

佳裏興巡檢司署在鹽水港。

嘉義營參將署在縣治。舊爲北路左營都司署﹐道光十三年﹐都司移駐斗六門﹐添設參將駐此。

中軍守備署在縣治。道光十三年設嘉義營﹐以斗六門汛守備駐縣治﹐爲參將中軍。

斗六門營都司署在斗六門。道光十三年﹐以北路左營都司移駐。

彰化縣

鹿仔港理番同知署舊在邑內南門街﹐卽淡水廳署。乾隆三十二年﹐移泉州西倉同知駐此。四十九年﹐攺建於鹿仔港倉前。嘉慶間攺建於龍山寺前。

知縣署在縣城北。雍正六年﹐知縣湯啟聲建。乾隆五年﹐知縣許廷璠重建吏捨﹐後令劉靖﹑陸廣霖﹑蘇渭生﹑劉辰駿﹑張世珍相繼增建。五十一年﹐林爽文倡亂﹐毀。五十六年﹐知縣宋學顥領帑重建。嘉慶十六年﹐知縣楊桂森修。

縣丞署在貓羅保南投街。

典史署在縣儀門外西偏。

貓霧拺巡檢司署在貓霧拺犁頭店街。

鹿仔港巡檢司署在鹿仔港米市街﹐嘉慶二十年移駐大甲。

北路協副將署駐札縣治﹐在縣學後。

中軍都司署在副將署西。

淡水廳

同知署在竹塹士林莊。舊公館在彰化縣治﹐雍正二年﹐同知王汧建。乾隆七年﹐同知莊年重建門堂﹐規制悉具。二十一年﹐同知王錫縉攺建今所。二十八年﹐監生何長興捐修。

縣丞署在艋舺。舊本八里岔巡檢司﹐雍正十一年設﹐後移駐新莊。乾隆五十四年﹐攺爲縣丞。嘉慶十三年﹐設艋舺營﹐距新莊僅十里﹐因攺駐於此。

竹塹巡檢司署在竹塹城內。

北路右營遊擊署在竹塹城內。道光七年﹐以鎭標右營遊擊移駐﹐卽舊右營守備署爲之。

守備署在大甲溪﹐淡水﹑彰化交界。道光七年﹐由竹塹城內移駐於此。

通判署在噶瑪蘭適中五圍地方。嘉慶十六年新設﹐二十一年建。

縣丞署在噶瑪蘭頭圍﹐嘉慶二十五年建。

羅東巡檢司署在噶瑪蘭五圍﹐與通判同城﹐兼司獄。

艋舺營水師參將署﹐嘉慶十三年設遊擊﹐以臺協右營遊擊移駐。二十四年建﹐道光五年攺爲參將﹐統轄艋舺陸路﹑滬尾水師官兵﹐兼轄噶瑪蘭營官兵。

陸路中軍守備署在艋舺。嘉慶十四年﹐以延平協左營守備移駐。

水師守備署在滬尾。嘉慶十四年﹐以興化協左營守備移駐。

噶瑪蘭營都司署在五圍城﹐道光五年新設。

守備署在頭圍汛﹐嘉慶十七年設﹐道光五年移駐。軍裝庫﹑火藥庫俱在守備大堂東。

——以上錄自重纂福建通誌卷十八。壇廟

臺灣縣

社稷壇在永康裏。康熙五十年﹐巡道陳璸建。

風雲雷雨山川壇在永康裏。康熙五十年﹐巡道陳璸建。

先農壇在長興裏。

厲壇在郡城小北門外。

風神廟在西關外接官亭後。乾隆四年﹐巡道鄂善倡建。

龍神廟在寧南坊。康熙五十五年﹐臺廈道梁文科建。

火神廟在小南門外法華寺內。康熙四十七年﹐鳳山知縣宋永淸建。乾隆三十年﹐知府蔣允焄重建﹝允焄自爲記﹞。

眞武廟在東安坊。臺地肖龜蛇﹐鄭氏踞臺多建廟﹐爲此邦之鎭。康熙二十四年﹐知府蔣毓英修。四十八年﹐里人重建。嘉慶九年重建。一在鎭北坊。

城隍廟在東安坊郡署之右﹐僞鄭時建。乾隆二十四年﹐知府覺羅四明增建廊。嘉慶四年修。

縣城隍廟在鎭北坊。康熙五十年﹐知縣張宏建。嘉慶十二年﹐知縣薛志亮廣其規﹐建兩廊焉。

安平鎭城隍廟﹐乾隆十四年﹐水師協鎭沈廷耀建。

忠義孝悌祠在縣學文昌祠左﹐祀五人。

節孝祠舊在東安坊諸羅崎頂。嘉慶十二年﹐攺建於縣學文昌祠左﹐祀十八人﹝祔祀廳左十九人﹑廳右四人﹞。

東嶽廟在東安坊﹐鄭氏建。康熙間修。乾隆十六年﹐舉人許志剛﹑貢生陳國瑤倡建。

關帝廟在鎭北坊﹐僞鄭時建。康熙二十九年﹐臺廈道王效宗修後殿爲三代祠。乾隆十七年﹐臺灣道金溶重建。嘉慶十二年修。一在西定坊港口﹐一在安平鎭﹐一在澎湖媽宮西。

天后宮在西定坊。康熙二十三年﹐靖海將軍施瑯建廟﹐卽寧靖王府。乾隆五年﹐鎭標遊擊石良臣於後殿建左右廳﹐以其右廳祀總鎭張玉麟。嘉慶元年重修。一在媽宮澳﹐澳以廟得名﹐卽康熙二十一年靖海將軍施瑯克澎湖﹐入廟見神衣半濕處。一在西定坊港口﹐名海安宮﹐乾隆五十三年﹐欽差大臣嘉勇公福康安偕眾官公建﹐知府楊廷理成其事﹐廟內禦書扁曰「佑濟昭靈」。嘉慶三年修。一在鎭北坊水仔尾。

文昌祠在府學朱子祠後﹐髙閣三層﹐上祀梓潼帝君魁星﹐下層奉神像二﹕一爲分巡臺廈道髙拱幹﹐一爲分巡臺廈道陳璸。乾隆四十二年修。一在縣學崇聖殿後。一在禦史衙遺址﹐嘉慶二十一年﹐巡道糜奇瑜倡建。

藥王廟在西定坊﹐康熙五十七年建。

呂祖宮在東安坊﹐祀純陽子呂洞賓。嘉慶九年﹐以淸江浦靈應編入祀典。

昭忠祠在功臣祠側。嘉慶八年﹐奉諭旨特建﹐道光元年置祠﹐祀總鎭歐陽凱﹑副將許云﹑遊擊孫文元﹑遊崇功﹑守備胡忠義﹑千總蔣子龍﹑趙奇奉﹑林文煌﹑並弟文甲﹑把總林彥﹑李茂吉﹑石琳等十二人﹐自臺灣忠義孝弟祠移入。自嘉義移者﹐參將羅萬倉﹑把總江先達。自鳳山移者﹐守備馬定國﹑千總陳元﹑把總林富﹝以上朱一貴案﹞。文職﹕理番同知長庚﹑王雋﹑彰化縣知縣兪峻﹑鳳山縣知縣湯大奎﹑鳳山學教諭葉夢苓﹑訓導陳龍池﹑縣丞周大綸﹑陳聖傳﹑巡檢永湜﹑張芝馨﹑馮啟宗﹑陳慶﹑典史史謙﹑鍾燕超。武職﹕副將赫生額﹑遊擊耿世文﹑李中楊﹑邱能成﹑鄭嵩﹑楊起麟﹑延山﹑都司王宗武﹑朱化英﹑王徳俊﹑守備楊彲﹑郝輝龍﹑胥獻珪﹑羅世徳﹑千總陳昌登﹑蘇明耀﹑陳世傑﹑魏大鵬﹑丁得秋﹑蔡連升﹑陳邦材﹑陳淮﹑邱國安﹑王奕魁﹑黃國恩﹑鍾川暘﹑陳忠耀﹑湯國寶﹑潘金標﹑黃榮﹑吳聯貴﹑陳汝志﹑沈理﹑盧思聰﹑把總郭得勝﹑吳洪南﹑蕭世結﹑武成烈﹑陳國印﹑劉聯升﹑楊連彪﹑尹貴﹑髙茂﹑陳元生﹑郭拔萃﹑徐慶﹑任贊元﹑余壽﹑王澤髙﹑蔡江﹑甘瑞龍﹑鄭日新﹑江順寶﹑李松﹑官廷梅﹑席丰﹑徐徳升﹑黃拱辰﹑許升﹑徐國章﹑張射斗﹑曾超羣﹑林肇升﹑嚴廷選﹑陳桓璧﹑蔡得恩﹑蔡以和﹑劉斌全﹑陳和﹑外委沈賢﹑方日髙﹑康宗保﹑許鵬飛﹑王朝桂﹑許連升﹑王光明﹑李國安﹑陳鳳﹑洪大猷﹑汪瑞麟﹑陳必髙﹑葉文郁﹑孫文元﹑鄧永渭﹑江海﹑鄭朝鳳﹑陳烈﹑湯貴﹑潘健﹑蕭富﹑柯連升﹑蘇安武﹑熊發得﹑藍志純﹑許國忠﹑林永﹑王福﹑孫進﹑彭大猷﹑王振元﹑沈揚芳﹑李大魁﹑陳威﹑姚登﹑額外外委段昭明﹑吳國寶﹑毛進丰﹑陳淸﹑蘇國珍﹑陸銓﹑包定邦﹑余應標﹑黃一登。附賜卹知縣銜彰化幕友監生壽同春﹑粵義首監生李喬基﹝一作李安善﹐以上林爽文案﹞﹑鹿港理番同知朱慧昌﹑典史費增運﹑遊擊曾紹龍﹑千總吳見龍﹑郭云秀﹑外委任尙標﹑額外外委王洪﹝以上陳周全案﹞﹑巡檢姜文炳﹑額外外委徐剛﹝以上陳錫宗案﹞﹑鳳山縣知縣吳兆麟﹑遊擊武克勤﹑都司王云﹑守備王維光﹑塗鍾璽﹑陳廷梅﹑千總薛元勛﹑蘇明榮﹑林士輝﹑陳際唐﹑把總饒成基﹑郭建生﹑朱元英﹑吳髙﹑沈枝桂﹑蘇國梁﹑外委余得恩﹑張朝龍﹑惠連升﹑賴名標﹑巫鉍﹑沈友諒﹑額外外委鄭連捷﹑王大中﹑嚴有信﹑賜卹把總陳鳳﹑黃興﹝以上蔡牽案﹞。總一百八十二員﹐皆祀正龕﹝兵丁﹕朱一貴案領旗王奇生一名﹔林爽文案陳興﹑髙程伯等一千二百八十八名﹐原冊缺書﹔陳光愛案鄭文亮﹑陳得標﹑曾得福﹑柯成章計四名﹔陳周全案林朝鼎﹑陳瑞璸﹑鄭國珍﹑林國寶﹑鄭日新﹑陳得﹑胡得龍﹑童元貴﹑王世英﹑應開泰﹑林元彪﹑楊建彪﹑徐升﹑吳萬勝﹑劉魁﹑余廷髙﹑楊忠﹑關忠義﹑林得彪﹑吳雄﹑張廷忠﹑劉世亮﹑饒得髙﹑王得貴﹑鄒得龍﹑鄧飛龍﹑賀連髙﹑林天恩﹑張元琪﹑石用忠﹑曾日升﹑陳得元﹑蔡廷舉﹑馮殿光﹑範輔龍﹑聶國豪﹑梁其鳳﹑鄭義﹑黃輝﹑章梅亮﹑張升玉﹑廖祖英﹑婁士光﹑陳榮升﹑楊濟明﹑盧秉光﹑伍士勝﹑伍朝勝﹑謝宏﹑謝亮﹑徐得勝﹑謝漢文﹑林國秀﹑陳家聯﹑羅國寶﹑馬國寶﹑邱幹富﹑吳喜﹑汪兆發﹑陳瑞﹑陳國瑞﹑楊茂春﹑陳傳升﹑王鉌﹑王開尊﹑紀得春﹑張彊﹑任尙國﹑黃應全﹑張輝﹑張國泰﹑陳永祿﹑陳世龍﹑董士秀﹑林端﹑魏文志﹑陳士賢﹑遊君瑞﹑藍光建﹑林貴﹐計八十名﹔廖掛案孫元章﹑張大興二名﹔陳錫宗案吳銘恩﹑黃金亮﹑陳得棟﹑陳登龍﹑王進祿﹑丁得龍﹑馮髙﹑黃士升﹑楊飛龍﹑鄭名魁﹑楊大通﹑郭連魁﹑李國泰﹑王安﹑鄭有髙﹑蔡日升﹐計十六名﹔蔡光■﹝忄興﹞案康雲龍﹑林明本﹑鄭元超﹑鍾文興﹑劉貴﹑曾國安﹑李元魁﹑戴元海﹐計八名﹔另錫宗案鎭轅家人福壽一名﹐蔡牽案九百零一名。計二千三百零一名﹐臺灣縣教諭鄭兼才書牌。另西廊舊祀林案九名﹐內兵丁二名﹑鄕勇七名﹐官祭已久﹐玆附祀西廊仍舊。又林爽文案外委許飛鳳﹐蔡牽案總兵胡振聲﹑副將莊錫捨﹑把總魏灼﹑許攀桂﹑沈振元﹑外委陳剛﹑朱濆案守備黃志輝﹑千總鄭嘉惠﹑把總李捷髙﹐海盜各案守備黃雲臺﹑把總劉髙山﹑外委陳洵髙﹑艇匪案外委劉光升﹐及各案兵丁林得梅﹑黃成功﹑曾世發﹑周世得﹑吳得興﹑楊茂旺﹑徐捷福﹑髙世標﹑周連升﹑吳大興﹑李朝瑞﹑莊日新﹑許連貴﹑林朝寶﹑楊得美﹑莊髙升﹑鄭振元﹑陳江生﹑劉奪魁﹑翁成髙﹑陳志髙﹑林髙喜﹑鄭從龍﹑陳盛龍﹑吳得霖﹑遊得龍﹑蔡東生﹑詹喜髙﹑唐得生﹑陳溪﹑李士隆﹑鄭得章﹑方翰香﹑孔廷章﹑陳士英﹑葉海生﹑陳衍﹑鄧標﹑徐有得﹑楊得恩﹑郭有得﹑王世傑﹑林得淸﹑鄭喜﹑柳朝金﹑胡日生﹑鄭水﹑卓喜﹑張連科﹑吳日升﹑黃三添﹑蕭得英﹑林髙英﹑吳維洲﹑王良﹑孫世亨﹑侯起鳳﹑楊捷輝﹑沈士鳳﹑王廷輝﹑葉升﹑許國士﹑張得新﹑張魁﹑楊起鴻﹑林髙山﹑李髙璽﹑黃春生﹑徐捷升﹑唐瑞鳳﹑蔡勇﹑魏光星﹑陳志得﹑曾文華﹑郭福﹑余得興﹑李漢江﹑李得用﹑歐遊生﹑許士寶﹑朱榮華﹑蘇寶樹﹑江法生﹑林功生﹑呂加得﹑曾得龍﹑張得魁﹑李元福﹑梁得貴﹑李淸亮﹑阮升﹑黃巖﹑沈必揚﹑吳日成﹑陳振元﹑陳恩﹑薛文魁﹑曾廷輝﹑沐連標﹑陳朝恩﹑柯隆安﹑林起珠﹑黃得云﹑黃得龍﹑胡元得﹑遊文興﹑王得順﹑許連升﹑林得成﹑翁元升﹑葉廷輝﹑葉志成﹑林崇元﹑蔡名駒﹑黃捷生﹑黃拔生﹑吳應貴﹑林士成﹑郭一才﹑林廷漢﹑範得貴﹑陳文新﹑康徳龍﹑林順﹑曾天髙﹑嶽榮﹑黃得春﹑余連福﹑吳得勝﹑張得成﹑陳梁﹑林盛髙﹑黃進春﹑鄧髙魁﹑朱榮﹑吳福興﹑關起雲﹑李逢貴﹑李髙﹑楊得隆﹑郭成﹑許興嘉﹑林士傑﹑林朝柱﹑鄭淸芳﹑鍾士魁﹑孫志鳳﹑鍾得髙﹑文能升﹑汪得貴﹑魏得興﹑王髙升﹑林大龍﹑韓髙龍﹑江髙升﹑蘇得祿﹑翁飛豹﹑黃銘龍﹑宋瑞龍﹑黃玉山﹑鄭惜﹑王成龍﹑潘連升﹑黃金升﹑郭名英﹑吳振興﹑許必得﹑蕭日茂﹑黃國才﹑周元升﹑林士龍﹑李進得﹑吳朝連﹑徐連升﹑方春茂﹑林得升﹑張得龍﹑陳全興﹑陳元良﹑鄭成邦﹑賴得恩﹑吳得祿﹑陳爲茂﹑黃元成﹑田有勝﹑黃滿堂﹑馮國元﹑黃建﹑林拔荌﹑吳自魁﹑李國英﹑黃連魁﹑鄭敷功﹑鄭克家﹑蔡董﹑曾國忠﹑許天成﹑鄭羅生﹑吳淵﹑盧淸溪﹑董明輝﹑王水文﹑黃義成﹑吳振昌﹑許必輝﹑李成髙﹑劉得旺﹑林正瑞﹑王顯﹑陳可忠﹑蔡得鳳﹑蔡福生﹑徐振龍﹑陳水生﹑楊靑祿﹑洪替登﹑林殿邦﹑鄒大科﹑鄭靖﹑林成貴﹑林日新﹑林起髙﹑張士成﹑楊報生﹑吳戀生﹑尢捷升﹑張朝旺﹑倪髙升﹑王國華﹑吳志成﹑溫振成﹑葉得勝﹑黃泰﹑張得發﹑張廷柱﹑邱朝髙﹑吳連興﹑沈得﹑葉長升﹑莊大有﹑鄧得霖﹑侯孔得﹑陳福星﹑吳志升﹑周廷貴﹑蔡光得﹑李得寶﹑髙得龍﹑楊良髙﹑陳士祝﹑莊士滔﹑周勇芳﹑張朝得﹑盧國寶﹑周大興﹑辛得生﹑黃長生﹑程得六﹑賴成興﹑蔡雙捷﹑張靑海﹑盧興旺﹑王連生﹑劉仕麟﹑謝必成﹑李日鳳﹑辛光成﹑張隆興﹑謝得升﹑曾得勝﹑武靑龍﹑林喜生﹑蔡得意﹑莊黎﹑金賴﹑洪亮﹑葉成斌﹑張國珍﹑林名榮﹑曾士龍﹑劉永良﹑陳鳴鳳﹑蔡生﹑陳得新﹑黃添明﹑林成﹑翁得﹑蘇士良﹑翁明輝﹑藍玉標﹑陳輝﹑鄭飛鳳﹑陳芳春﹑鄒遇春﹑詹得麟﹑胡得成﹑李大茂﹑陳逢髙﹑李必勝﹑周連標﹑蔡賈森﹑陳得生﹑賴振興﹑曾世昌﹑饒成珠﹑許得標﹑林得生﹑周得寶﹑張得全﹑吳世勛﹑蘇瓊章﹑林富與﹑廖明﹑曾啟賢﹑黃士標﹑陳必升﹑陳得升﹑賴連福﹑李景﹑張聯升﹑劉君耀﹑段輝龍﹑鄧亮﹑余得勝﹑黃鰲﹑傳得勝﹑範得髙﹑蕭欽云﹑陳元魁﹑童茂﹑盧得升﹑蔡榮﹑符顯邦﹑陰文炳﹑範金爵﹑李仕鏞﹑林鼎元﹑任國淸﹑髙峯﹑周大壽﹑康洪亮﹑伍容魁﹑馬勝輝﹑林端福﹑王靑山﹑王得﹑蔡得﹑劉元生﹑徐旺﹑李欽﹑羅連松﹑朱標﹑陳賜麟﹑許元靑﹑吳雲龍﹑江勇﹑朱得生﹑陳元龍﹑袁振生﹑王萬福﹑林江淮﹑曾連貴﹑古得標﹑李祥雲﹑修步標﹑徐宿﹑陳登﹑曾文升﹑羅雄﹑林洪基﹑周龍升﹑黃其光﹑陳洪亮﹑蔣世富﹑範雄﹑曾龍﹑王得成﹑晏得標﹑賴進發﹑李得元﹑劉章﹑賴宗﹑趙洪亮﹑黃賢良﹑彭仲儀﹑洪髙升﹑王仕明﹑劉洪標﹑張宗壽﹑林和﹑賴維標﹑張新龍﹑修云得﹑嚴國標﹑鍾靑蓮﹑郭大振﹑劉堆金﹑詹位忠﹑王振耀﹑楊日新﹑余凱﹑王永標﹑陳鳴鳳﹑戴連恩﹑鄭得魁﹑梁發貴﹑彭鵬﹑曾得標﹑曾連﹑林洪貴﹑廖福恩﹑鄭培宮﹑黃詔鳳﹑賴文標﹑溫標﹑陳元鳳﹑陳得髙﹑廖雄標﹑曾髙﹑邱玉堂﹑丁福元﹑潘得貴﹑範金陵﹑張雄﹑陳升﹑余開隆﹑楊水生﹑劉元龍﹑戴洪江﹑黃自成﹑柯海生﹑歐馮﹑曾大山﹑周大旭﹑林壽山﹑王江﹑陳連登﹑陳潤生﹑郭元興﹑黃熙遠﹑林傑淸﹑陳大亮﹑許江水﹑劉飛鴦﹑李明生﹑賴光恩﹑曾得章﹑林榕﹑魏必捷﹑陳連登﹑鄭升﹑陳明述﹑潘有銘﹑林春﹑楊海﹑林弈升﹑陳開利﹑陳茂﹑郭春華﹑林恩得﹑林大鼎﹑池文華﹑鄧標﹑詹連得﹑張良得﹑林朝龍﹑方國通﹑熊登榜﹑梁友得﹑江思以﹑趙得升﹑林顯輝﹑謝洪髙﹑周升﹑楊茂﹑髙雲龍﹑林志通﹑熊連飛﹑梁元福﹑邱福壽﹑邱云發﹑楊連升﹑李得髙﹑周連升﹑曾洪升﹑吳國標﹑黃振生﹑商大生﹑黃必成﹑謝登榜﹑王建翎﹑黃上得﹑蔣經邦﹑李連得﹑陳天發﹑彭朝儀﹑鄧福﹑吳大升﹑張得輝﹑陳昆﹑林朝興﹑劉廷朝﹑鄭得勝﹑髙才﹑陳元恩﹑嚴得龍﹑夏國材﹑王髙魁﹑劉邦爵﹑髙得茂﹑馮忠﹑鄭國寶﹑方得勝﹑王大亮﹑王有輝﹑許士良﹑楊得魁﹑張士髙﹑王世良﹑林漢﹑張經﹑陳廷海﹑婁升﹑髙得龍﹑王國標﹑潘亮﹑楊光有﹑王士榮﹑陳上進﹑方廷貴﹑王士忠﹑楊遇侯﹑黃金榜﹑寧邦賢﹑楊起髙﹑朱連魁﹑江雲龍﹑鄭雲龍﹑黃貴﹑賴得松﹑塗得勝﹑周國良﹑羅升﹑吳連成﹑曾有功﹑許兆洪﹑塗髙升﹑鄭國寶﹑翁有禎﹑郭第良﹑黃連標﹑鄭必升﹑李朝龍﹑林長枝﹑謝廷梅﹑黃淸楷﹑謝得興﹑謝步發﹑謝元朗﹑謝得勝﹑沈得標﹑王良標﹑侯言﹑陳準﹑吳信﹑梁上興﹑歐日升﹑張士進﹑張耀閭﹑林大道﹑陳升髙﹑魏飲﹑葉崇興﹑陳旺﹑蔡本﹑陳朝基﹑廖世忠﹑李福勝﹑黃海﹑陳烈﹑李法﹑湯兆旺﹑蘇得發﹑李漢傑﹑董成金﹑翁義成﹑蔡好﹑陳蓋﹑許得勝﹑劉良順﹑陳元春﹑蘇金寶﹑許連春﹑黃法生﹑許振輝等﹐例得增祀本祠。又徵安南案廣西淩雲縣知縣袁天逵﹑上杭縣人﹔教匪案湖北來鳳縣知縣莊紉蘭﹑惠安縣人﹔浙洋王棟案定海營參將陳國棟﹑龍溪縣人﹔粵洋淹斃平海營參將王國泰﹑福建人﹐未詳何府縣﹔徵緬甸案雲霄營把總張萬福﹑水師提標中營把總黃得彰﹑俱平利縣人﹔英吉沙爾案遊擊鍾虎翀﹑上杭縣人﹔各員例得祀本籍昭忠祠。又林爽文案臺灣縣義民廩生薛邦揚﹑陳天宗等四百八十一名﹐鳳山縣義民黃義開﹑曾士風﹑義番文儀等六百三十五名﹐嘉義縣義民生員張士捷﹑生員趙啟元﹑許萬仝﹑生員趙由治﹑義番吧咆等一千三百五十三名﹐彰化縣義民鍾毓及義番大宇換班等二千四百二十五名﹐淡水廳義民監生吳天爵﹑徐賡揚﹑義番銜使等六百五十二名﹐蔡牽案義首陳鳳﹑黃興等﹐例得祀旌義祠﹐附錄於此﹞。

韓文公祠在鎭北坊三山國王廟右﹐祀唐韓愈。乾隆三十七年﹐潮州人建。四十一年﹐總鎭顏鳴臯增拓之。嘉慶七年修。

五子祠﹕一在海東書院﹐祀宋先賢濂溪周子﹑明道程子﹑伊川程子﹑橫渠張子﹑考亭朱子。初﹐崇文書院特祀朱子﹐南湖書院有五子祠﹐尋廢。乾隆五十五年﹐知府楊廷理奉主祀於崇文書院。

朱子祠在府學明倫堂東。康熙五十一年﹐臺灣道陳璸建。

吳將軍祠在東安坊﹐祀福建水師提督吳英﹐欽賜禦書匾額「作萬人敵」﹐祠後有樓曰仰止樓﹐乾隆五十三年修。其子孫有來臺者﹐居於此祠﹐攺其額曰「吳氏家廟」。

蔣公祠在鎭北坊眞武廟後﹐祀知府蔣毓英。

髙公祠在鎭北坊關帝廟左﹐祀臺廈道髙拱乾。乾隆三十年﹐護臺灣道蔣允焄移祀道署後。

陳遷鶴記略﹕公才兼文武﹐揚歷中外﹐二十餘年矣。及其巡臺也﹐植士類﹐興學校﹐擊蠹豪﹐苞苴有禁﹐薦剡有禁﹐販番婦有禁﹐踞官地而阻葬埋有禁。臺廈腴地多種蔗﹐公諭合植﹐榖繼而糖價果賤。車戶告憊﹐公復蠲其餉﹐準與開除番社舊有文武花紅。商人瞨餉輸官﹐勢不能不掊取於番黎﹐公出示嚴禁輸番自徵。臺內山諸社茹鮮衣皮﹑從昔至今﹑屢爲民患者﹐聞公名﹐皆不憚山溪險遠﹐俯伏公轅﹐稟奉朝廷正朔。今公轅轍難畱﹐掛船西度﹐臺之士民﹐欲立碑以志公徳﹐徵言於余。

靳公祠在東安坊﹐祀知府靳治揚。

衛公祠在東安坊府城隍廟左﹐祀知府衛臺揆。

陳璸記略﹕公﹐相國文淸公之猶子。少司馬公之賢嗣也。號稱貴介﹐而抑遜自持﹐不異寒素。庶務必躬親﹐夜秉燭治官書﹐漏下不輟。愛民如子。甫下車﹐首革水丁﹐以安流移。嚴禁雜派。歲時﹐屬員或饋尊酒﹑只雞﹐未嘗輕受。數年中從不票取一夫一役。郡邑民番﹐得以息肩﹐遂休養生息之樂者﹐緊公賜也。其有豪彊梗法﹑弗化於訓者﹐則懲之不少假。公以壬午冬十月蒞臺﹐丙戌秋九月秩滿﹐奉特旨升廣東都轉運使。去臺之日﹐士民戀公弗忍捨﹐相率建祠附府城隍廟左﹐祠規制甚狹﹐稱公儉徳。

吳公祠在西定坊關帝廟右﹐祀臺灣道吳昌祚。

五忠祠在安平鎭水師協署左。雍正五年﹐協鎭陳倫炯建﹐祀水師副將許云﹑遊擊遊崇功﹑千總林文煌﹑趙奇奉﹑把總李吉茂﹝五人俱駐安平鎭﹐辛丑之變﹐率水師入援府治殉難。又附祀殉難兵丁自吳國珍以下凡六十五人。又因公墮海者自陳宗以下五人﹞。乾隆四十九年祠圯﹐協鎭丁朝雄因附近金門舊館攺建焉。後以丙午﹑丁未之變﹐增祀水師遊擊楊起麟曁陳元﹑鄭嵩三人﹐義民陳三附焉。

遊將軍祠在小北門外厲壇後﹐祀水師左營遊擊遊崇功﹐乾隆十五年修。

功臣祠在寧南坊郡學宮南﹐西向﹐乾隆五十三年奉旨建﹐祀平臺大將軍福康安﹑參贊大臣海蘭察﹑成都將軍鄂輝﹑護軍統領舒亮﹑護軍統領普爾普﹑閩浙總督李侍堯﹑福建巡撫徐嗣曾。道光元年﹐附置昭忠祠﹐前列兩禦碑亭﹐東西相向。署縣範邦幹﹑教諭兼才﹑訓導王承緯勸捐重修。

旌義祠在鎭北坊禾寮港街。乾隆五十三年﹐知府楊廷理建。林爽文之亂﹐邑人蹈義而死者﹕西定坊自義首武生鄭其仁以下凡七十一人﹐鎭北坊自義首武生許鴻以下凡二十人﹐東安坊自林端以下凡一百二十七人﹐寧南坊自林生以下凡二十八人﹐統爲奏請立祠以祀。嘉慶十年﹐蔡牽犯郡城﹐民仗義守禦死者﹐自林傑老以下凡二十七人﹐巡道慶保﹑知縣薛志亮令入主附祀﹐廣其宇而修之﹝志亮自爲記﹞。

水仙廟在西定坊港口﹐祀大禹王﹐配以伍員﹑屈平﹑王勃﹑李白。康熙五十四年﹐泉漳諸商建。一在澎湖媽宮前。

吳眞人廟在西定坊新街﹝神本同安白礁人﹐荷蘭踞臺﹐與漳﹑泉人貿易﹐時已建廟廣儲東裏﹞。一在澎湖奎璧嶼。

三山國王廟在小北門內鎭北坊水仔尾﹐祀粵潮州巾山﹑明山﹑獨山之神﹝粵人來臺者咸奉其香火﹞。

三官堂在寧南坊﹝舊爲知府蔣元樞祠﹞。

開山王廟在東安坊﹐舊圯﹐乾隆間邑人何燦鳩建。

聖公廟在永康裏中樓仔街﹝神姓倪﹐舟人咸敬祀之﹞。

將軍廟在澎湖將軍澳。

臨水夫人廟在寧南坊﹐今移在東安坊山仔尾。乾隆五十一年﹐里人梁厚鳩眾建。

附廢祠廟﹕施公祠在寧南坊﹐祀靖海侯施瑯。康熙五十九年地震圯。

季麒光記略﹕鄭成功承父兄餘業﹐播遷閩廈﹐奄有此土﹐以爲外援。少保姚公總制全閩﹐志期翦滅。將軍侯施公同心戮力。癸亥夏﹐奉命專徵。六月十四日發銅山﹐十六日薄伐澎湖。二十二日﹐分兵進剿。劉國軒知天意所在﹐乘舟自吼門宵遁。鄭克塽以澎湖不守﹐人心已去﹐臺灣有阨吭之危﹐共議歸誠。公會同姚少保飛章奏凱﹐爲克塽請命。聖天子宏不殺之仁﹐特旨報可。八月十三日﹐公駐節臺灣﹐宣命受降。公至臺之日﹐招流亡﹐消反側﹐不殺一民﹐不戮一卒。於是農安於畝﹐賈安於市﹐戶無雞犬之驚﹐野有桑麻之舊。七十二社﹑三十六番皆壺漿賨布稽顙輸誠。及其旋師渡海﹐父老婦子﹑遠近番民﹐環呼依戀。迄於今室廬無恙﹐井彊如故﹐皆公之所生全而覆載也。祠旣成﹐臺民以麒光西淸舊史﹐俾紀始末。

田祖廟在鎭北坊﹐康熙五十五年﹐巡道梁文科建。

鳳山縣

社稷壇在興隆莊。

風雲雷雨山川壇在縣治北門。

先農壇在縣治東門外。

厲壇在興隆莊。

眞武廟在興隆莊。

城隍廟在縣治北門外。

忠義孝悌祠在學宮左﹐祀四人。

烈女節婦祠在縣治北門﹐祀三人。

關帝廟在縣治東門內。雍正五年﹐知縣蕭震建。乾隆二十八年﹐知縣王瑛曾重建。

天后宮在縣治北門內龜山頂。一在興隆莊﹐康熙二十二年奉旨建。乾隆二十七年﹐知縣王瑛曾重建。

寧靖王廟在長治裏竹滬社。

慈濟宮在縣署前﹐祀吳眞人。

嘉義縣

社稷壇在縣治東南隅。

風雲雷雨山川壇在縣治東南隅。

先農壇在縣治東南隅。

厲壇在縣治北隅。

眞武廟在大奎璧莊。康熙二十二年﹐居民建。四十九年﹐重建。

城隍廟在縣署左。康熙五十五年﹐知縣周鍾倓建。

忠義孝悌祠在學宮內﹐祀二人。

烈女節婦祠在學宮旁﹐祀一人。

關帝廟在縣署東北隅。康熙五十二年﹐參將翁國禎建。五十四年﹐參將阮蔡文﹑守備遊崇功成之。

天后宮在縣署左。康熙五十六年﹐知縣周鍾瑄募建。

忠烈廟在治西門玉峯書院左﹐祀參將羅萬倉同妾蔣氏。乾隆二十五年﹐知縣李倓重建。二十七年﹐知縣衛克堉額曰「忠烈」。

義烈剛烈勇烈祠在斗六門。道光十三年二月﹐總督程祖洛奉旨建。前祠縣丞方振聲﹑守備馬步衢﹑把總陳玉威﹐設幕友沈志勇與其子沈聯輝牌於前楹配位﹐後祠振聲妻張氏﹑玉威妻唐氏﹑設振聲幼女牌於後楹配位﹔其從難家人江承惠等四名﹐俱設牌從祀兩廡。七月﹐奏準外委朱承恩﹑許國寶﹑林登超﹑蔡大靑﹑額外外委陳騰輝﹑朱萬年等六名設牌於前楹左配位﹐幕友沈志勇﹑沈聯輝列在右配位﹔其兵丁劉長泰等二百二十二名從祀兩廡﹐列在江承惠等四人之上﹝剿辦張丙陣亡案內員弁﹕臺灣鎭標中營千總林連髙﹑把總張必恩﹑外委朱承恩﹑曾聚寶﹑右營外委許靑櫻﹑左營外委馮兆慶﹑額外陳捷鳳﹑協標中營遊擊周承恩﹑千總李髙然﹑外委劉髙崇﹑額外江鴻﹑左營千總余國章﹑把總林光星﹑外委劉日髙﹑右營把總紀光壽﹑李如洽﹑外委王家照﹑城守營左軍把總陳國勇﹑右軍把總朱國珍﹑南路營千總張榮森﹑水師提標右營守備蔡長淸﹑左營外委易錦章﹑澎湖協標右營千總楊希盛﹑外委唐國賢﹑郭廷邦﹑額外邵淸標﹑左營把總聶云登﹑陳庚春﹑外委陳相坤﹑額外髙淸河﹑汀州鎭標右營把總鄭長泰﹑中營額外段連元﹑龍巖營外委李朝宗﹑額外林榮髙﹑云宵營外委範澤源﹑北路協標左營外委許國寶﹑林登超﹑蔡文貴﹑額外陳騰輝﹑朱萬年﹑漳州城守營都司羅必達﹑陸路提標中營把總張全進﹑右營把總陳志貴﹑建寧鎭標中營遊擊柴官泰﹑陣亡義首二名﹑嘉義縣武生許亮邦﹑民人洪啟榮﹑佳裏興巡檢署內被戕幕友一名﹑臺灣府學廩生古嘉會﹐俱經奏請賜卹﹐附錄於此﹞。

水仙宮在笨港南港街﹐乾隆四年建。

三山國王廟在縣治西門內﹐乾隆十七年粵民合建。

聖王廟在縣治西門內﹐乾隆二十六年漳民合建﹐祀開漳陳聖王。

吳眞人廟在治西門外﹐康熙四十年建。

彰化縣

社稷壇在東郊。

風雲雷雨山川壇在東郊。

先農壇在東郊。

厲壇在北門外。

城隍廟在東門內。雍正十二年﹐知縣秦士望建。乾隆二十二年修。一在竹塹城淡水廳署內。

關帝廟在南門內。雍正十二年﹐知縣秦士望建。乾隆二十四年修。一在竹塹城東門內。

天后宮在北門內。乾隆三年﹐北路營副將靳光瀚建。二十六年修。一在竹塹城北門外。

昭忠祠在大西門街。道光二年﹐知縣吳性誠購地倡建。五年﹐知縣李振靑重修﹐內祀林爽文案內及陳周全﹑蔡牽案內殉難諸人。中龕祀知府孫景燧﹑北路理番同知王雋﹑長庚﹑北路副將赫生額﹑署守備唐昌宗﹑遊擊曾紹龍﹑耿世文﹑都司王宗武﹑朱化英﹑王徳俊﹑賜知縣銜淡水廳幕友壽同春﹑白沙書院山長貢生胡遠山﹑縣丞周大綸﹑典史馮啟宗﹑巡檢張芝馨﹑陳慶﹑永湜﹑典史費增運﹐東龕祀理番同知署彰化縣劉亨基長子某﹑千總吳見龍﹑郭秀山﹑外委李國安﹑王光明﹑陳鳳﹑巫鉍﹑彰化縣幕友範琪輝﹑兪某﹑王某﹑壽玉山﹑陳某﹑夏某﹑王某﹐西龕祀賜知縣銜義首監生李喬基﹑隨營千總湯某﹑外委潘建﹑余添﹑額外外委毛進丰﹑蘇國珍﹑陳淸﹑把總武成烈﹑陳國印﹑劉聯升﹑尹貴﹑髙茂﹐東列兵丁﹐西列義勇﹐後殿祀同知劉亨基女滿姑﹑彰化縣知縣朱瀾媳魯氏女羣姑﹑民婦楊聯盛妻顏氏﹐以上合計共五百八十七人。

三山國王廟在縣治南員林仔街﹐雍正十二年粵民建。

聖王廟在縣城西﹐乾隆二十六年裏民鳩貲合建。

——以上錄自重纂福建通誌卷二十八。津梁

臺灣縣

大枋橋在東安坊嶺後﹐架枋爲之﹐僞鄭時建。康熙間﹐知府蔣毓英修。乾隆間﹐臺防同知方邦基﹑邑貢生陳河瑞先後修。嘉慶間﹐邑紳吳春貴﹑韓必昌﹑黃拔萃鋪以磚。道光五年﹐韓必昌又易以石。今攺爲壽世橋。

安樂橋在安樂境。舊志載東安坊有樂安橋﹐乃康熙間知縣盧承徳建﹐卽此橋。嘉慶間﹐邑人曾廷謨募修。

崁腳橋一名王使巷橋﹐亦名五空橋﹐在大東門外﹐距城五里。道光四年﹐知縣李愼彜捐建﹐橋長十五丈﹐廣一丈﹐翼以石欄。

龍潭橋在大東門外﹐距城五里。道光六年﹐知縣李愼彜倡修。七年﹐署知縣熊飛成之﹐邑人郭廷選董其役﹐橋長三百三十四丈﹐髙一丈﹐廣二丈﹐廷選爲之記。

磚子橋在西安坊﹐荷蘭所築。

永安橋在西定坊。

安瀾橋在西門外鎭渡頭。康熙間﹐知府王珍修﹐扁曰「安瀾」。

樂安橋在西定坊。道光四年﹐鍾炳泰修﹐砌以磚石﹐翼以扶欄。

大橋頭橋在南門外。

濟南堤橋在南門外仁和裏。道光十年﹐邑紳吳春祿捐貲設石橋十座﹐俱用一尺方石四條築造﹐行旅賴焉。

廣徳橋在大北關外﹐距城十二里。道光七年﹐邑人郭綏猷募建。

通遠橋在大北關外﹐距城十五里。道光九年﹐邑人郭綏猷募建。

洋仔港橋原名更寮橋﹐在大北關外﹐距城十九里。道光七年﹐郭綏猷﹑王仕豪募建。

濟津橋一名長壽橋﹐在鎭北坊通衢。康熙間﹐總鎭歐陽凱架木爲之。乾隆間﹐邑人陳廷藩修。嘉慶間﹐知縣周作洵重修。道光六年﹐邑紳吳春祿攺建石橋。

新橋在鎭北方縣署之右。

大橋在永康裏北路通衢。

烏鬼橋在永康裏。

蓬溪橋在永康裏中路通衢。乾隆間﹐邑人方邦助偕侄國良同建。

鯽魚潭橋在永康裏蔦松嵌下。乾隆間﹐邑人侯世光建。

柴頭港橋在小北門外。路通諸﹑彰﹐舊有橋﹐圯﹐邊海地低﹐潮水漫衍﹐終歲泥濘。乾隆間﹐知縣夏瑚重建﹐並砌大路十里﹐行者稱便。

丰佑橋在右營埔東南邊大松腳。道光四年﹐鍾炳泰募建﹐翼以扶欄。

縣口橋。

太平橋在水仙宮渡。

福安橋在寧南坊馬兵營。

馬鞍橋在新化裏新港﹐形如馬鞍﹐故名。康熙間修。

徳慶橋在坑子底。乾隆間﹐知縣魯鼎梅重修。

安平鎭渡在西定坊﹐水程六﹑七里﹐過渡﹐卽安平鎭。

大井頭渡在西定坊﹐今移在鎭路頭。

二贊行渡在文賢裏﹐夏秋大水﹐以小船濟﹐春冬則架竹橋。

塭岸渡在川子尾。

岡山溪渡在崇徳裏。

鳳山縣

小店仔橋在仁壽裏小店仔街﹐縣北二十里﹐俗呼橋子頭。

鯽子潭橋俗呼二濫橋﹐在縣北四十里﹐地當孔道。康熙三十一年﹐南路營參將吳三錫建。五十三年﹐鄕民林鼎重建。後圯﹐夏秋水滿﹐以小舟濟﹐冬春水淺﹐編竹覆土其上﹐輿馬可通。

岡山溪橋在嘉祥裏﹐縣北四十里﹐編竹覆以土﹐可通輿馬。

鳳山港橋在長治裏﹐縣北四十里﹐夏秋用竹篾濟﹐冬春水淺﹐編竹覆土其上。

楠仔坑橋在觀音山楠仔坑街﹐縣東十里。康熙間﹐參將吳三錫建。

赤山仔橋在赤山莊﹐縣東十五里。

竹子港橋在竹橋莊﹐縣東二十里。

陂腹內橋在大竹橋裏陂腹內莊﹐縣東二十里﹐架木爲之﹐長十餘丈。乾隆二十一年﹐邑人傅聯選建。

坑仔口橋在下淡水縣東南五十里。康熙間﹐參將吳三錫建。

硫磺水渡亦名田尾渡﹐在縣東七里﹐潮水可至。

小硫磺渡在縣南七里。

蘭波嶺渡在港西裏﹐縣北四十里﹐卽上路頭渡。

阿猴渡﹑萬丹渡﹑新園渡﹐三渡在港西裏﹐去縣東四十里。

排仔路頭渡在港東裏﹐縣東四十里。

萬丹港渡在興隆莊﹐縣西四十里﹐系內海小門。

岐後渡在興隆莊打鼓山麓﹐縣南七﹑八里﹐港闊三里許﹐外爲岐後汛﹐往來甚夥。

二層行溪渡在長治裏﹐縣北五十里許﹐溪北屬臺﹐溪南屬鳳﹐原有木橋﹐今廢。

蟯港渡在仁壽裏﹐縣西北三十餘里﹐海口小渡。

彌陀港渡在維新裏﹐縣西北三十餘里﹐外通大海。

嘉義縣

東門橋在縣城東﹐西門橋在縣城西﹐南門橋在縣城南﹐北門橋在縣城北。

西門外橋在新店街府治大路﹐番仔溝橋在西門外。

三苞竹橋在三苞竹莊﹐新店橋在三苞竹西鹽水港大路﹐枋頭橋在三仔莊西鹽水港大路﹐白須公潭橋在下潭莊前鹽水港大路。

鹽水港北橋在鹽水港街北府治大路。乾隆五年﹐知縣何衢修。

裏仁橋在鹽水港街南府治大路。乾隆七年﹐井水港渡渡夫洪五呈請每年出渡稅銀十五兩﹐充修橋費。

鐵綫橋在開化裏南﹐茅港尾橋在開化裏北。二橋各爲一港﹐相距十里﹐路達郡治﹐舊時冬春編竹爲橋﹐上覆以土﹐夏秋水漲﹐設渡以濟。康熙五十五年﹐知縣周鍾瑄各建木橋﹐邑人陳士俊助成之。乾隆二十七年﹐邑貢生翁云寬等重建﹐加髙大而橋始固。

番仔橋在麻豆保﹐東爲赤山麻豆孔道。

麻豆店橋﹑麻豆口橋﹐二橋在水崛頭﹐相距數百武。

木柵橋在木柵街北。上三橋爲南北通衢。

牛莊橋在善化裏東保﹐大武壠抵郡大路。

大排竹橋在大排竹街頭﹐沿山抵郡大路。

加冬橋在下加冬街北府治大路﹐後壁寮橋在上加冬街府治大路。

角仔寮橋在縣城南里許﹐沿山抵郡大路。

灣橋在大目根﹐金獅寮抵郡大路。

斗六門橋在斗六門街﹐他裏霧橋在他裏霧保﹐笨港橋在笨港街南北孔道。以上各橋﹐率於冬春編竹爲之﹐夏秋水漲﹐設渡以濟。

新莊橋在大坵田南﹑白須公潭北。乾隆二十七年﹐知縣衛克堉建。

艸地尾橋在城南里許大圳上﹐南北孔道﹐此橋獨砌以石﹐最爲鞏固。

八掌溪渡在上水崛頭。乾隆六年﹐知縣何衢詳歸諸羅山番社設。

枋樹角渡在半月莊。乾隆十八年﹐知縣徐徳峻批允南浦寺僧設。

水溪上渡在新營保府治通衢。乾隆十六年﹐知縣周芬斗允僧人普日設。

急水下溪渡在鹽水港南。乾隆十六年﹐知縣周芬斗允麻豆社番設。

灣裏渡在灣裏溪南十里府治通衢﹐設渡船二。乾隆六年﹐知縣何衢詳歸灣裏﹑麻豆二社番﹐輪派駕駛。

大匏侖渡在大武壠保。乾隆六年﹐知縣何衢詳歸大武壠頭社番設。

龍蛟瀨渡在大武壠保。乾隆六年﹐知縣何衢詳歸大武壠二社番設。

走馬瀨渡在大武壠保。乾隆六年﹐知縣何衢詳歸大武壠二社番設。

榕樹王渡在大槺榔保。康熙六十一年﹐知縣孫魯允城隍廟僧人設。

鐵綫橋渡在開化裏﹐渡闊三十餘丈。乾隆六年﹐知縣何衢詳歸麻豆社番設。

茅港尾渡﹑蕭壠渡﹐二渡在開化裏。乾隆六年﹐知縣何衢詳歸蕭壠社番設。

井水港渡在鹽水港。雍正七年﹐知縣劉良璧允僧人興亮設。

鹿場渡在蚊港口。乾隆十八年﹐知縣辛竟可允邑諸生黃國寶設。

二竹圍渡在井水港下流。乾隆三年﹐知縣戴大冤允莊民翁輝設。

蚊港渡在鹽水西學甲社。乾隆八年﹐知縣嚴暻允港戶鄭宏賓設。

直加弄港渡在安定裏海■﹝氵義﹞。自開辟後﹐歸港戶蔡育等設。

篤加港小渡在安定裏。乾隆六年﹐知縣何衢詳歸蕭壠社番設。

含西港渡在安定裏海■﹝氵義﹞﹐歸港戶王正雅等設。

西港仔渡在安定裏海■﹝氵義﹞﹐歸港戶張助等設。

內管寮渡在安定裏蕭壠社。雍正八年﹐知縣馮盡善允邑諸生林暉設。

管寮小渡在安定裏海■﹝氵義﹞。乾隆十八年﹐知縣徐徳峻允南浦寺僧設。

灣港渡在木柵保海■﹝氵義﹞。康熙三十五年﹐知縣董之弼允港戶盧斗設﹐另有小橫渡在灣口渡。

沙船頭渡在木柵保。雍正七年﹐知縣劉良璧允府治天后宮僧人設﹐又允莊民王守渙另設一船﹐輪流駕駛。

笨港渡在笨港街縣西三十里。雍正二年﹐知縣孫魯允本街天后宮僧人設。

牛椆溪渡在江厝店。乾隆六年﹐知縣何衢詳歸打貓社番設﹐外九莊另有牛朝溪下渡。

大埔林渡在打貓保。

朴仔腳渡在朴仔街。

石龜溪渡在他裏霧保﹐他裏霧社番設。

黃地侖渡在外九莊﹝按舊志載洋仔港渡﹑蔦松溪渡﹐今歸臺邑﹔阿拔泉渡﹑布嶼稟渡﹑打馬辰渡﹑樹仔腳渡﹑貓兒幹渡﹐今歸彰邑﹔白須公潭渡﹑小龜佛拔山渡﹑拔仔林渡﹑犁頭標渡﹑橫仔林渡﹑歐汪溪渡﹐今俱裁矣﹞。

彰化縣

虎尾溪渡﹝諸﹑彰交界處有中下二渡﹞﹑公豸寮渡﹑鹿場莊渡﹑打馬辰渡﹑樹子腳渡﹑貓兒幹渡﹑雙條圳渡﹝四渡在東螺溪﹞﹑若零腳渡﹑大侖腳渡﹑上渡頭渡﹑西螺中渡﹝四渡在西螺﹞﹑溪心霸渡﹑紫坑子渡﹑大肚溪渡﹑惡馬渡﹑新莊溪渡﹝五渡在大肚溪﹞﹑大甲溪渡﹑阿拔泉渡﹑濁水溪渡﹑二八水渡﹑三條圳渡﹑枋寮溪渡﹑大潭墘渡﹑雙溪口渡﹑柳樹濫渡﹑加滑溪渡﹑林仔潭渡﹑龍門莊渡﹑山仔腳渡。

淡水廳

北港塘渡﹑八里坌渡﹑關渡門渡﹑劍潭渡﹑沙貓樹渡﹑擺接渡。

——以上錄自重纂福建通誌卷三十一。

郵驛

國朝閩省內地九府二州額設驛站﹐自乾隆二十一年奉文裁汰驛丞案內﹐所有各驛人夫俱系實設。惟福寧府系屬北路﹐向未設立驛站﹔臺灣府遠隔重洋﹐亦未設立驛站。所有二府程途﹐均可於各鋪內查明。

臺灣縣府前鋪﹑南路鋪﹑北路鋪﹝鋪兵各四名﹞。

鳳山縣縣前鋪﹝鋪兵四名﹞﹑貓仔坑鋪﹑府治鋪﹑礁巴斯戎鋪﹑阿公店鋪﹑三濫鋪﹑大湖鋪﹑上平鋪﹑鳳彈鋪﹑溪洲鋪﹑新園鋪﹑葛丹鋪﹝鋪兵各三名﹞。

嘉義縣新港鋪﹝鋪兵四名﹞﹑加臘灣鋪﹑麻豆鋪﹑佳裏鋪﹑茅港鋪﹑大路邊鋪﹑赤山鋪﹑新咽鋪﹑倒哈鋪﹑諸羅山鋪﹑打貓鋪﹑他裏鋪﹑猴悶鋪﹑柴裏鋪﹑艸晡鋪﹝鋪兵各三名﹞。

彰化縣西螺鋪﹑東螺鋪﹑大武鋪﹑半綫鋪﹑大肚鋪﹑沙轆鋪﹑大甲鋪﹑貓孟鋪﹑吞霄鋪﹑後籠鋪﹑中港鋪﹑竹塹鋪﹑南崁鋪﹑淡水鋪﹝鋪兵各三名﹞﹑雞柔鋪﹑金包裏鋪﹑雞籠城鋪﹝鋪兵各二名﹞。

各鋪四至

臺灣縣府前鋪南十五里至南路鋪﹐十里至鳳山縣大湖鋪。縣前鋪北十五里至北路鋪﹐十里至嘉義縣新港鋪。

鳳山縣縣前鋪北十里至溪洲鋪﹐十里至新園鋪﹐十里至萬丹鋪﹐四十里至臺灣縣界。溪洲鋪東十里至上碑鋪﹐十里至府治鋪﹐十里至鳳彈鋪﹐十里至下淡水縣丞衙門。縣前鋪東北十里至貓仔坑鋪﹐十里至礁巴斯戎鋪﹐十五里至阿公店鋪﹐十里至二濫鋪﹐十五里至大湖鋪﹐十里至臺灣縣南路鋪。

嘉義縣縣前鋪西十里至諸羅山鋪﹐十里至大路鋪﹐十里至茅港鋪﹐十里至佳裏興鋪﹐十里至麻豆鋪﹐十里至加臘灣鋪﹐十里至新港鋪﹐十里至臺灣縣北路鋪。縣前鋪北十里至打貓鋪﹐十里至他裏霧鋪﹐十里至猴悶鋪﹐十里至柴裏鋪﹐十里至艸埔鋪﹐十里至彰化縣西螺鋪。縣前鋪南十里至倒哈鋪﹐十里至新咽鋪﹐十里至赤山鋪﹐二十里至臺灣縣界。

彰化縣縣前鋪北二十里至大武鋪﹐二十里至大渡鋪﹐二十里至沙轆鋪﹐二十里至大甲鋪﹐二十里至貓孟鋪﹐二十里至吞霄鋪﹐二十里至後墘鋪﹐二十里至中港鋪﹐二十里至竹塹鋪﹐七十五里至南崁鋪﹐二十里至淡水鋪﹐十里至雞柔鋪﹐六十里至金包裏鋪﹐四十五里至雞籠城鋪﹐五十里至八里岔。縣前鋪南二十五里至半綫鋪﹐二十五里至東螺鋪﹐二十五里至西螺鋪﹐十里至嘉義縣艸埔鋪。

——以上錄自重纂福建通誌卷三十二。

水利

臺灣縣

鯽魚潭在縣東北﹐俗呼東湖﹐延流三十餘里﹐多生鯽魚﹐年有徵稅﹐亦名龍潭﹐禱雨輒應。

無源潭在縣東南永丰裏。

承天潭﹑水添潭﹐俱文明裏﹐在縣南。

鴛鴦潭﹐兩潭相連﹔參若陂﹐紅毛時﹐佃民王參若築﹔十嫂陂﹐寡婦王十嫂募佃築﹔陴仔頭陂﹐鄭氏築﹔月眉池形如半月﹔俱文賢裏。

嵌下陂在長興裏﹐亦名管林潭。

艸潭﹑弻衣潭﹐俱鄭氏鑿﹔荷蘭陂﹐紅毛築﹔公爺陂﹐鄭氏築﹔俱新丰裏。

新港東陂在新化裏﹐新港西陂﹑鼎濟窪﹐產魚蝦﹐俱新港社。

鳳山縣

將軍陂在鳳山下莊﹐提督施瑯築﹐名曰新陂。

艸潭在縣東北觀音山莊﹐蓄水多﹐灌漑甚廣。

竹橋陂在竹橋莊。

烏樹林陂﹑北領旗陂﹐俱維新裏。

大湖陂﹑新園陂﹐俱長治裏。

赤山陂在赤山莊。

中衝崎陂﹑石螺潭﹐俱仁壽裏。

硫磺陂在硫磺港﹐灌田甚多。

蓮花潭在興隆莊﹐卽學宮泮池﹐多蓮花﹐故名。

井水港在半屏山﹐水源自觀音山出。

紅毛寮坑在依仁裏﹐大旱不竭。

菱角潭東漑嘉祥裏田﹐西漑長治﹑維新二里田。

賞金陂﹑三爺陂﹑蘇左協陂﹑王田陂﹑大陂﹑五老爺陂﹑祥官陂﹑竹仔湖﹑金荊潭。

嘉義縣

諸羅山大陂卽柴頭港陂﹐長二十里許﹐灌本莊水窟頭﹑巷口厝﹑竹仔腳﹑無影厝各莊。柳仔林陂長十里許﹐大旱不涸。八掌溪墘陂長十餘里。上三陂﹐康熙五十四年﹐知縣周鍾瑄捐助莊民合築。

埔姜林陂﹐源出八掌溪﹐長十餘里。康熙五十六年﹐莊民合築。

馬朝後陂﹐源由內山土地公崎出。原有舊址﹐康熙五十四年﹐知縣周鐘瑄捐修。

楓仔林陂在下加冬莊﹐源由白水溪出。康熙五十四年﹐莊民合築。

王公廟陂在下加冬東南﹐源由白水溪出。康熙五十四年﹐莊民合築。

長短樹陂在下加冬西南。康熙三十六年﹐莊民合築。

佳走林陂﹐源由艸潭出。康熙四十四年﹐莊民合築。

三間厝陂在馬朝後莊南。康熙五十六年﹐知縣周鍾瑄捐築。

小埔姜林陂在馬朝半月嶺。康熙四十四年﹐莊民合築。

烏樹林大陂﹐源由白水溪出﹐長可二十餘里。康熙五十四年﹐知縣周鍾瑄築。

安溪寮陂﹐源由白水溪出﹐長十餘里。康熙三十八年﹐莊民合築。

新營等莊陂﹐源由白水溪出﹐長三十里許。康熙五十四年﹐知縣周鍾瑄築。

新陂在北新莊﹐源由諸羅山番仔坑流出﹐長十餘里﹐大旱不涸。康熙三十一年﹐墾戶合築。

牛朝莊陂﹐康熙五十六年﹐莊民合築。

朱曉陂﹐源由荷包嶼大潭出﹐有泉﹐淋雨時﹐鹿仔艸﹑大槺榔坑埔之水注大潭中﹐透至鬼仔潭上﹐大旱不涸。康熙四十三年﹐莊民合築。

樹林頭陂﹐源由八掌溪尾出﹐長五﹑六里許。康熙五十六年﹐知縣周鍾瑄築。

牛挑灣陂﹐康熙三十四年﹐莊民合築。

土獅仔陂﹐康熙四十九年﹐莊民合築。

榔莊陂﹐康熙五十三年﹐知縣周鍾瑄築。

竹仔腳陂﹐康熙五十五年﹐莊民合築。俱外九莊。

哆囉嘓大陂﹐源由內山九重溪出﹐長二十餘里﹐大旱不涸。康熙五十四年﹐各莊民同土番合築。五十五年﹐大水沖決﹐知縣周鍾瑄修。

大腳腿陂在哆囉嘓南﹐源由十八重溪出﹐長可十里許。康熙五十六年﹐知縣周鍾瑄築。

吳連莊陂在哆囉嘓東南。康熙五十二年﹐莊民合築。

大溪厝陂在縣治西南三蒲竹﹐源由諸羅山番仔坑分流﹐長十餘里。康熙四十七年﹐莊民合築。

打貓大潭波有泉﹐淋雨時﹐新莊﹑柴頭港﹑打貓一帶坑水注焉。康熙四十二年﹐莊民合築。打貓山腳大陂長十餘里。康熙四十四年﹐莊民合築。虎尾寮溪在打貓莊北。康熙四十七年﹐莊民合築。五十六年﹐知縣周鍾瑄重修。雙溪口大陂在打貓侖仔莊。康熙五十六年﹐知縣周鍾瑄助莊民合築。西勢潭陂在打貓莊西北。康熙四十五年﹐莊民合築。五十六年﹐知縣周鍾瑄重修。上五陂皆源由山疊溪。

頭橋陂﹐康熙四十二年﹐莊民合築。新莊陂﹐康熙四十三年﹐莊民合築。阪頭厝陂﹐康熙四十七年﹐莊民合築。中坑仔陂﹐康熙五十二年﹐知縣周鍾瑄築。本廳陂﹐康熙四十三年﹐莊民合築。內林圳源由石龜溪。康熙四十九年﹐莊民合築。俱在打貓莊。

咬狗竹陂長二十餘里。康熙三十二年﹐莊民合築。五十六年﹐知縣周鍾瑄重修。阿陳莊大陂﹐康熙四十四年﹐莊民合築。糞箕湖陂﹐康熙五十六年﹐莊民合築。他裏霧番仔陂﹐康熙五十年﹐莊民合築。埔姜侖陂﹐康熙五十四年﹐知縣周鍾瑄築。猴悶陂﹐康熙五十一年﹐莊民合築。李望莊陂﹐康熙五十年﹐莊民合築。俱他裏霧社。

新港東陂在新化裏。康熙四十六年﹐莊民合築。新港西陂在新港社。康熙五十四年﹐知縣周鍾瑄築。上二陂﹐先屬諸羅﹐後入臺灣。

馬龍潭陂﹑鹿場陂﹑打馬辰陂﹑西螺引引莊陂﹑打廉莊陂﹑燕霧莊陂﹕上六陂﹐先屬諸羅﹐後入彰化。

石橊班陂在柴里社東北。康熙四十九年﹐莊民合築。尖山莊陂﹐康熙四十八年﹐莊民合築。柴里社陂在柴里社。康熙五十年﹐莊民合築。林富莊陂﹐康熙五十六年﹐知縣周鍾瑄築。果毅後陂﹐康熙五十五年﹐知縣周鍾築。俱舊嘓莊。

赤山陂﹝原有舊址﹞﹑水漆林陂﹑塗庫陂﹕上三陂﹐康熙五十三年﹐知縣周鍾瑄築。俱赤山莊。

洋仔莊陂在茅港尾東。原有舊址﹐康熙五十六年﹐知縣周鍾瑄築。

番仔橋溝陂在茅港尾。康熙五十三年﹐知縣周鍾瑄築。

北社尾陂在縣西北。康熙四十七年﹐莊民合築。

臺斗坑陂在縣治北。康熙四十五年﹐莊民合築。

大目根陂在縣東北牛朝山後。康熙五十四年﹐知縣周鍾瑄築。

劉荊莊陂在縣治西。康熙三十九年﹐莊民合築。

斗六莊陂﹐康熙四十九年﹐莊民合築。大竹圍陂﹐康熙四十八年﹐莊民合築。俱斗六門。

大埔林陂﹐源由山疊溪。康熙四十九年﹐莊民合築。

烏山頭陂卽龍船窩。康熙五十三年﹐知縣周鍾瑄築。

走豬莊圳﹐康熙三十四年﹐莊民開浚。荷包連圳﹐康熙五十二年﹐莊民開浚。加冬腳莊圳﹐康熙三十六年﹐莊民開浚。石龜溪莊圳﹐康熙四十五年﹐莊民開浚。上四圳﹐皆源由石龜溪。

北香湖盤曲三﹑四里﹐縣東北之水歸焉﹐大旱不涸。康熙三十五年﹐番民合築陂於下流﹐名曰番仔陂。

龍湖在龍湖巖前﹐卽赤山莊大潭。

彰化縣

鹿場陂在虎尾溪墘。打馬辰陂在西螺社東。西螺引引莊陂在西螺社西。打廉莊陂在東螺社西北。燕霧莊陂在半綫社前。馬龍潭陂在貓霧捒潭﹐有泉源﹐復合內山之流﹐長二十里﹐大旱不涸。上六陂﹐皆康熙間知縣周鍾瑄捐榖助莊民合築﹐舊屬諸羅﹐今入彰化。

龜山圳在貓霧捒西保。乾隆十三年浚。施厝圳﹐康熙五十八年﹐莊民施長齡浚。埔鹽圳﹐乾隆八年浚。俱東螺保。

十五莊圳在大武郡。康熙六十年﹐莊民黃士卿浚。

二八水圳橫亙施厝圳﹑十五莊圳中。

萬丹坑圳在南北投保東。

萬斗六溪圳在半綫保﹐乾隆十三年浚。

大哭圳在二林保﹐乾隆七年浚。

深耕仔圳在深耕保﹐乾隆十三年浚。

——以上錄自重纂福建通誌卷三十七。

古迹

臺灣縣

名勝

北園別館在邑治北﹐僞鄭爲母董氏建。康熙間﹐臺廈道周昌因其地結亭築室﹐諸羅知縣季麒光顏曰「致徹」。今爲海靖寺。

周昌記略﹕北園者何﹖鄭代舊業也﹐去郡治五﹑六里而遙。園在平壤﹐無邱壑亭樹﹑曲折淩峻之致﹐然蠻煙瘴雨中居然一勝境。遙望靑篁綠檨﹐鬱鬱翳翳﹐蒼萃萬狀。此則園之外觀乎。環園小徑﹐柯木蔭之。入竹扉﹐有方塘可數畝﹐卽寒江水亦不涸。小臺銳出水上﹐余因而屋之﹐樹以欄楯﹐中則設幾席﹐列琴書﹐可觴可詠。蓉洲季子顏以「致徹」﹐蓋取吾家濂溪先生﹑學士鱗之以相況也。其後竹林之下﹐廓地築堂﹐視前梢宏敞。北則長堤小橋﹐水在有無間﹐活活作聲﹐皆從塘中溢流。雨後聽之﹐更疑遠從天外落矣。過橋有層臺﹐髙二丈﹐從樹杪見東山牙列若棋柱笏﹐而大海煙雲﹐近在眉睫﹐可掬而取。塘之東﹐向爲棄地﹐命圃人芟其蕪﹐徧植桃花。稍南艸亭﹐環覆竹樹﹐坐此可以忘暑。謖謖之聲與啼鳥相賡續。當塘之界於中也﹐必繞行而始達﹐余築橋通之﹐爲欄於其上﹐可俯而觀魚。橋下置二舫﹐如秦淮燈篷之式。花明月麗﹐懸燈兩檐﹐命童子蕩輕橈﹐唱采蓮諸曲﹐此時身在舟中﹐則如響鈞天泛瀟湘。余因嘆此園之始﹐亦有花鳥笙歌之樂也﹐亦有樽罍綿繡之華也﹐然時易人非﹐亭臺無主﹐及余來撫是邦﹐因園之舊﹐蠲濁取淸﹐葺廢以新﹐禽魚燈火無不呈奇輔致﹐爭效於暖風涼月之前。非獨爲玆園幸也﹐亦以天地之秀不限於荒僻﹐而士大夫車轍所至﹐當爲山川開辟荒莽﹐以寄其優閒之興會。否則﹐一水一石湮塞弗彰﹐亦林媿之媿矣。因爲之記﹐且繪而圖之。

門本鄭國城門名﹐僞鄭據紅毛城﹐因取以名內城門。

赤嵌樓在鎭北坊﹐荷蘭所築﹐又名紅毛樓。雕欄淩空﹐鄭氏以貯火藥軍器﹐額有紅毛字四﹐精鐵鑄成﹐莫能辧識。

紅毛城在平安鎭一鯤身﹐頂築小城。又繞其麓而周築之﹐女墻更寮﹐與內城相聯綴﹐有暸亭﹑螺梯﹑風洞﹑機井﹐鬼工奇絕﹐年久傾圯。

李氏園在小東門外﹐近鯽魚潭﹐有小亭曰「聚星」﹐綠疇四繞﹐靑嶂當窗﹐官僚省耕﹐皆憩於此。

嘉蔭亭在治西二里﹐乾隆初建﹐以爲往來偶憩之所。

園宅

陳氏園在武定裏﹐僞鄭參軍陳永華別墅。

一元子園亭在西定坊﹐明寧靖王朱術桂故居。

夢蝶園在永康裏﹐明貢生李茂春遁迹於此﹐構茅亭居焉﹔今爲法華寺。

檨林在寧南坊﹐僞勇衛黃安居此﹔今爲施襄壯侯祠。

冢墓

明隆武舉人李茂春墓在新昌裏。

五妃墓在仁和裏。寧靖王妾袁氏﹑王氏﹑秀姑﹑梅姊﹑荷姊同葬此。墓前有碑曰「寧靖王從死五妃墓」。乾隆間﹐兩巡院命同知方邦基重修﹐且立碑於南門外﹐曰「五妃墓道」。

陳烈婦墓﹐僞參軍陳永華女﹑僞監國鄭克■﹝臧上土下﹞妻﹐在武定裏。

鳳山縣

名勝

月眉池在竹滬﹐明寧靖王鑿﹐植蓮其中。

忠義亭在邑治港西裏西勢莊。康熙間﹐總督覺羅滿保爲粵莊義民建。雍正間﹐禦史髙山柏重修。

冢墓

明寧靖王朱術桂墓在維新裏竹滬。

嘉義縣

名勝

紅毛井在縣治左﹐荷蘭夷所鑿﹐飲之可免疫癘。

冢墓

明太僕少卿沈光文墓。

彰化縣

名勝

鎭番亭在邑治東山巓。雍正間﹐巡道倪象愷因徵大甲西等社建。

淡水廳

名勝

望海亭在北淡水營盤後山之畔﹐都司王三元所葺﹐海市萬狀﹐悉屬望中。

澎湖廳

名勝

明暗澳城﹐嘉靖間﹐都督兪大猷徵海寇林道幹﹐畱偏師防守﹐築城於此﹐遺址猶存。

瓦硐港城﹐天啟二年﹐荷蘭夷據澎湖築城﹐明年毀其城﹐未幾復築。

冢墓

明兵部郎中寧紹兵備道盧若騰墓﹝在澎湖﹞。

噶瑪蘭廳

名勝

莿竹城在員山東北五圍﹐卽廳治所。前守楊廷理原議栽種土產九芎樹爲城﹐因樹本過大﹐一時不能生根﹐令城基之上﹐徧插莿竹﹐別栽小樹。又因地土松濕﹐小樹屢種難活﹐惟莿竹一律整齊﹐城垣鞏固。所謂蘭城拱翠﹐八景中其最著也。

——以上錄自重纂福建通誌卷四十七。

戶口

國朝臺灣府原額人丁一萬八千八百二十七﹐滋生人丁一千六百五十八﹐土番人丁一千七百四十八﹝大淸一統志﹞。實在人丁﹐男子成丁一萬八千八百二十七丁﹐外鳳山縣八社土番人丁一千七百四十八丁。盛世滋生戶口新編人丁﹐男子成丁共五千六百一十四丁﹐內除補額人丁四千六百一十九丁外﹐增益人丁九百九十五丁﹐欽遵恩詔﹐永不加賦﹝乾隆二年通誌﹞。

舊額戶一萬二千七百二十七﹐口一萬六千八百二十。康熙三十年至五十年﹐共新增民丁二千零七。通府合計新舊戶一萬二千七百二十七﹐口一萬八千八百二十七﹐又八社番丁三千五百九十二口﹝臺灣府誌﹞。

臺灣縣﹕舊額戶七千八百四十四﹐口八千五百七十九。康熙三十年至五十年﹐共新增民丁一千一百六十五﹝戶仍前﹞。雍正元年﹐鳳山縣撥歸本縣戶八百九十七﹐口八百九十七﹔諸羅縣撥歸本縣民丁三百四十二﹐本縣撥歸鳳山縣戶一百一十九﹐口一百一十九。乾隆二年﹐諸羅縣撥歸本縣民丁一百二十七。通縣實在共計戶八千六百二十四﹐口一萬零八百六十五﹝府誌﹞。

嘉慶十六年分﹐查照保甲門牌核實土著民戶共二萬四千九百七十六戶﹐男婦大小戶口共三十萬六百二十二名口。又澎湖廳歸並本縣人戶共三千一百六十九戶﹐男婦大小戶口總共四萬一千二名口。總共二萬八千一百四十五戶﹐男婦大小總共三十四萬一千六百二十四名口﹔內民戶成丁男婦共二十一萬七千八百九十三名口﹐幼丁男女共一十二萬三千七百三十一名口﹝司冊﹞。

鳳山縣﹕舊額戶二千四百四十五﹐口三千四百九十六﹐又八社土番口三千五百九十二。康熙三十年至五十年﹐共新增民丁五百八十二﹝戶仍前﹞。雍正九年﹐撥歸臺灣縣戶八百九十七﹐口八百九十七﹔又臺灣縣撥歸本縣戶一百一十九﹐口一百一十九。通縣實在共計戶一千六百六十七﹐口三千三百﹝府誌﹞。

嘉慶十六年分﹐查照保甲門牌核實土著流寓共一萬九千一百二十戶﹐男婦大小共一十八萬四千五百五十一名口﹔內民戶成丁男婦共一十萬八千九百二名口﹐幼丁男女共七萬五千六百四十九名口﹝司冊﹞。

嘉義縣﹕舊額戶二千四百三十六﹐口四千一百九十九。康熙三十年至五十年﹐共新增民丁二百六十﹝戶仍前﹞。雍正二年﹐撥歸彰化縣人丁三十五。雍正九年﹐撥歸臺灣縣人丁三百四十二。乾隆二年﹐撥歸臺灣縣人丁一百二十七。通縣實在戶二千四百三十六﹐口三千九百五十五﹝府誌﹞。

嘉慶十六年分﹐查照保甲門牌核實土著流寓共一十二萬六千六百二十八戶﹐男婦大小共八十一萬八千六百五十九名口﹔內民戶成丁男婦共四十一萬四千九百七十七名口﹐幼丁男女共四十萬三千六百八十二名口﹝司冊﹞。

彰化縣﹕口三十五﹐雍正二年﹐諸羅縣撥歸管轄。雍正九年﹐撥歸淡防廳口一十一。通縣實在口二十四。雍正五年至乾隆二年編審﹐共增出滋生人丁一百二十五﹐永不加賦﹝府誌﹞。

嘉慶十六年分﹐查照保甲門牌核實土著流寓共四萬四百七戶﹐男婦大小戶口共三十四萬二千一百六十六名口﹔內民戶成丁男婦共二十四萬三百七十七名口﹐幼丁男女共一十萬一千七百八十九名口﹝司冊﹞。

淡水廳﹕口一十一﹐雍正九年﹐彰化縣撥歸管轄。雍正十年至乾隆二十九年﹐遞年編審﹐共增出人丁三十。又實在煙戶男婦共三萬三百四十二丁口﹐永不加賦﹝府誌﹞。

嘉慶十六年分﹐查照保甲門牌核實土著流寓民戶共一萬七千九百四十三戶﹐男婦大小戶口共二十一萬四千八百三十三名口﹔內民戶成丁男婦共一十一萬六千二百二十五名口﹐幼丁男女共九萬八千六百八名口﹝司冊﹞。

噶瑪蘭廳﹝嘉慶十七年新設﹞﹕流寓漳人四萬二千五百餘丁﹐泉人二百五十餘丁﹐粵人一百四十餘丁﹐熟番五社﹑九百九十餘丁﹐歸化生番三十三社﹑四千三百五十餘丁﹝東槎紀略﹞。

口六百七十二﹐雍正五年﹐臺灣縣撥歸管轄。雍正六年至乾隆二年編審﹐共增出人丁一百二十八。乾隆二十七年編查戶口﹐實在二千七百五十二戶﹐成丁男婦一萬一千九百三十八口﹐幼丁一萬二千一百一十四口﹐永不加賦﹝府誌﹞。

道光八年編查保甲煙戶﹐通澎一十三澳﹐共八千九百七十四戶﹐男婦大小共五萬九千一百二十八丁口﹝澎湖續編﹞。

——以上錄自重纂福建通誌卷四十八。

田賦﹝雜課附﹞

國朝康熙三十四年﹐淸丈福建沿海田地﹐而內地之經界正。自雍正二年﹐開墾及各番鹿場﹐而外洋之則壞廣﹝是年﹐覆準福建臺灣各番鹿場間曠地可以墾種者﹐令地方官曉諭﹐聽各番租與民人耕種﹞。然地𨿽日辟﹐而供仍維正。今考則例所載﹐有民田之賦﹐有屯田之賦﹝乾隆五十三年﹐議準臺灣各社熟番新挑屯丁四千名﹐每名撥給埔地二甲﹐千總每員十甲﹐把總每員五甲﹐外委每員三甲﹐令其自行耕種﹐免其納賦﹐不給月餉。按臺郡每甲合內地民田十一畝三分一釐﹞﹐有寺田之賦。每遇遷移報荒﹐或起蓋衙署攺作地基﹐或風水沖陷﹐輒如所請﹐準予開豁。而先賢祠祭田糧﹐與夫奇零田地不及一畝﹐或𨿽及一畝而地角山頭不相毗連者﹐亦皆免其升科。至丁糧職役﹐前代或分或合﹐要不免於賦外加賦﹔今則人丁永不加賦﹐將舊額勻入田糧內徵收﹝康熙五十二年﹐特頒恩詔﹐嗣後滋生人丁永不加賦。雍正二年﹐定福建丁銀攤入地畝徵收。每地賦銀一兩﹐攤入丁銀五分二釐七毫至三錢一分二釐零不等。屯地每兩徵丁銀八釐三毫至一錢四分四釐八毫零不等。乾隆十二年﹐定福建臺灣府丁銀勻入官莊田園內徵收。其番銀祗就丁納銀如舊﹐所種田槪不徵賦。現戶部則例載福建省每口徵銀八分三釐九毫零至二錢九分一釐有差﹐鹽鈔小口每口一分四釐七毫至一分八釐有差。又賦役全書載臺灣自乾隆元年爲始﹐每丁徵銀二錢﹐永爲定例。男子番每口徵米一石﹐折粟二石﹔後又攺爲每粟一石﹐折銀三錢六分﹞。職役則官給工食﹐有田者不至派累﹐無田者轉得代耕。

臺灣府人丁田園正雜餉稅﹐截至道光十年查辦道光五年分奏銷止﹐共徵粟一十九萬七千六百九十三石二斗九升二合四勺﹐共徵銀一萬四千一十九兩七錢七分四釐。

臺灣府總共額編應支存畱各款銀一萬七百七兩六分﹐應徵起運項下實徵人丁田園餉稅等款共銀三千三百一十二兩七錢一分四釐﹐實徵粟一十九萬七千六百九十三石二斗九升二合四勺﹐外又實徵糯米七石六斗六升六合七勺﹐折榖一十五石三斗三升三合四勺﹐外入官莊宅田園續志內載實在徵銀三萬一百四十七兩七錢一分。截至乾隆六十年奏銷止﹐續除銀六百兩七錢八分六釐﹐續增銀五兩二錢七分二釐。截至纂修賦役全書並嘉慶二十五年奏銷止﹐續除銀九百六兩九錢七分一釐。截至道光十年查辦道光五年分奏銷止﹐並無增除﹐實徵銀二萬八千六百四十五兩二錢二分五釐。

臺灣府﹐續志內載實在田園四萬九千一十七甲七分二釐五毫六絲一忽八纖二沙七塵二埃七杪二漠﹐又田園四百四十五頃五十三畝二分三釐九毫八絲八忽二微八纖五沙二塵八杪三漠﹐共徵粟一十九萬六千一百七十九石一斗六升四合一勺。截至乾隆六十年奏銷止﹐續增田園一千五百八十八頃六畝一分九釐六絲四忽七微五纖八塵二埃七漠﹐共徵粟二萬九千七百五石九斗二升四合六勺﹔續除田園六百一十甲九分三釐四毫五絲四忽四纖五沙二塵七埃二杪八漠﹐又除田園三十七頃三十九畝三分三釐三毫八絲四忽﹐無徵粟三萬七千九百二十七石八斗七升八合四勺。截至纂修賦役全書並嘉慶二十五年奏銷止﹐續增田園二十一甲二分九釐一毫六絲五忽﹐又增田園三十三頃六十七畝八分四釐四毫一絲六微﹐共徵粟五百四十一石七斗二升五合六勺﹔續除田園一千八十二甲二分六釐八毫八絲二忽六微﹐無徵粟三千一十四石七斗二升八合八勺。截至道光十年查辦道光五年分奏銷止﹐續除田園六甲九分七釐四毫﹐無徵粟三十八石三斗五升七合﹔續增田園五千二百八十二甲八分三毫九忽二微﹝全數俱系噶瑪蘭廳陸續新墾﹐於道光五年始行入額造報﹞﹐共徵粟九千二百三十九石二斗六升八合五勺。實在田園五萬二千六百二十一甲六分四釐二毫九絲八忽六微三纖七沙四塵五埃四杪四漠﹐又田園二千二十九頃八十八畝四釐七絲九忽六微三纖六沙二埃九杪﹐共徵粟一十九萬七千六百八十五石一斗一升八合六勺﹔外又墾升下沙田五十一畝一分三釐八絲一忽六微﹐共徵供榖八石一斗七升三合八勺﹔又墾升各則田園六百一十二甲一分三釐七毫六絲七忽五微六纖﹐共徵銀三百八十三兩九錢二分二釐。

康熙中諸羅縣知縣季麒光條陳臺灣事宜文

臺灣有三大患﹐而海洋孤處﹑民雜番頑不與焉。

一曰賦稅之重大也。臺灣田園分上﹑中﹑下三則﹐酌議勻徵矣。然海外之田與內地不同﹐內地之地多系腴壤﹐爲民間世守之業。臺灣水田少而旱田多﹐砂鹵之地﹐其力淺薄﹐小民所種﹐或二年﹐或三年﹐收獲一輕﹐卽移耕別地﹐否則﹐委而棄之。故民無常產﹐多寡廣狹亦無一定之數。況田租之最重者莫如蘇松等府﹐每畝輸納一斗五﹑六升至二斗止矣﹔今田園一甲計十畝﹐徵粟七石﹑八石﹐折米而計之﹐每畝至四斗﹑三斗五﹑六升矣。民力幾何﹐堪此重徵乎﹖況官佃之田園﹐盡屬水田﹐每歲可收粟五十餘石﹐僞鄭徵至十八石﹑十六石﹐又使之辦糖﹑麻﹑豆﹑艸﹑油﹑竹之供。文武官田園﹐皆陸地荒埔﹐有雨則收﹐無雨則歉﹐所招佃丁﹐去畱無定。故當日歲徵粟十二萬有奇﹐官佃田園九千七百八十二甲﹐徵至八萬餘石﹐文武田園二萬二百七十一甲僅徵四萬石﹐亦因地以定額也。人丁之稅﹐莫重於山之東西﹑河之南北﹐謂其地曠土疏﹐故取足於丁也。然稻麥黍稷生之﹐梨棗柿栗生之﹐棉麻荳竹生之﹐一頃百畝止納銀三﹑四兩﹐輕於彼而重於此﹐猶可言也。大江左右﹐田稅旣重﹐丁稅不過一錢﹐且或一家數口而報一丁﹐或按田二﹑三十畝而起一丁﹐未有計口而盡稅之如臺灣者﹐未有每丁重至四錢八分如臺灣者也。今旣多其粟額﹐而又重其徵銀﹐較之僞鄭則已減﹐較之內地則實難。所幸雨暘時若﹐民力可支﹐倘卒過凶荒﹐莫可補救。所謂不患於瓦解而患於土崩者﹐正今日之情形也。

一曰民兵之難辧也。臺灣之兵多系漳﹑泉之人。漳﹑泉之人多系投誠之兵﹐親戚故舊﹐尙在臺灣﹐故往來絡繹﹐鹿耳門之報冊可查也。但此輩之來﹐旣無田產﹐復無生計﹐不托身於營盤﹐而潛蹤於艸地﹐似民非民﹐似兵非兵﹐裏保無從問﹐坊甲無從查﹐聚飲聚賭﹐穿壁踰墻。無賴子弟﹐倚藉引援﹐稱哥呼弟。不入戶﹐不歸農﹐招朋引類﹐保無姦匿從中煽惑﹐始而爲賊﹐繼而爲盜﹐卒乃啟爭長禍﹐如胡國材﹑何紀等者乎﹖然其所以難於稽察者﹐荒村僻野﹐炊煙星散﹐或一兩家﹑四五家﹐皆倚深篁叢竹而居﹐非如內地比廬接捨﹐互相糾詰﹐查此則徙彼﹐查彼則避此﹐保甲之法﹐可行於街市而不可行於村落者﹐一也。一兵之家﹐或二或三﹐名曰火兵﹐出入鄕市﹐罔知顧忌。無事則假兵之名﹐有事則非兵之實。姓氏互異﹐不辧眞僞﹐二也。況臺灣之兵皆抽調之實額﹐如有死亡卽行報補。今竟將佃民收充入伍﹐是營內多一兵﹐卽裏內少一丁矣。丁旣爲兵﹐則稅不輸﹑役不任矣。姦民輾轉依附﹐爭相效尢。若不思患豫防﹐亟加整飭﹐所謂不在顓臾而在蕭墻之內者﹐卽此是也。

一曰蔭占之未淸也。賦從田起﹐役從丁辦﹐此從來不易之定法也。臺灣自僞鄭僣竊以來﹐取於田者十之六七﹐又從而重斂其丁。二十餘年﹐民不堪命。旣入版圖﹐酌議賦額﹐以各項田園歸之於民﹐照則勻徵﹐則尺地皆王士﹐一民皆王人﹐正供之外無復有分外之徵矣。乃將軍以下﹐復取僞文武遺業﹐或托招佃之名﹐或借墾荒之號﹐另設管事照舊收租。在朝廷旣宏一視之仁﹐而佃民獨受偏苦之累﹐哀冤呼怨﹐縣官再四申請﹐終不能補救。且田爲有主之田﹐丁卽爲有主之丁﹐不具結﹐不受比﹐不辦公務﹐名曰蔭田。使貧苦無主之丁﹐獨供差遣。夫蔭丁﹑有形之患也。蓋免一丁而以一丁供兩丁之役﹐弱爲彊肉﹐則去畱有生死之心﹐勉從而不懷仁﹐力應而不心服﹐怨不在大﹐可畏惟人﹐固宜深愼。占田﹑無形之患也。小民終歲勤劬﹐輸將恐後﹐以其所餘﹐爲衣食吉凶之用。今旣竭力於公﹐私家無餘積﹐田主非其世業﹐丰則取之﹐凶則棄之﹐萬一焭焭佃丁﹐無所抵償﹐重洋孤島﹐何以爲恃﹖此蔭占之獘﹐初若無甚輕重﹐而關於國計民生爲甚大﹐則籌之不可不早也。昔賈誼洛陽少年﹐當漢文治安之日﹐猶稽古按今﹐爲流涕太息之陳。況海疆初辟﹐瘡痍湯火之餘﹐憂前慮後﹐正在此時。卑縣一介書生﹐遠遜古人﹐而身任地方﹐少知治體﹐故干犯忌諱﹐以竭愚衷。惟憲臺畱意焉﹗

雍正四年禦史尹秦臺灣田糧利獘疏

竊查臺灣全郡﹐盡屬沙壤﹐地气長升不降﹐所有平原﹐總名艸地。有力之家﹐視其勢髙而近溪澗淡水者﹐赴縣呈明四至﹐請給墾單﹐召佃開墾。其所開田園﹐總以甲計。每田一甲﹐約抵內地之田十一畝有零。鄭氏當日﹐分上﹑中﹑下三則取租。開臺之後﹐地方有司卽照租徵糧﹐而業戶以租交糧﹐至無餘粒。勢不得不將成熟之田園﹐以多報少﹐欺隱之田﹐竟倍於報墾之數。臣等細訪向來任其欺隱﹑不行淸查之故﹐則其說有五。現徵科則計畝分算﹐數倍於內地之糧額﹐若非以多報少﹐不能完納正供﹔其說一也。臺灣沙地﹐每歲夏秋大雨﹐山水奔瀉﹐田園衝爲澗壑﹐而流沙壅積﹐熟田亦變荒壤﹐若非以多報少﹐將何補苴虧缺﹔此其說二也。臺地依山臨海﹐所有田園﹐並無堤岸保障﹐海風稍大﹐咸水湧入﹐田園鹵浸﹐必俟數年鹹味盡去之後﹐方可耕種﹐若非以多報少﹐何以抵納官糧﹔此其說三也。臺郡土脈炎熱﹐不宜用肥﹐兩三年後﹐力薄寡收﹐便須荒棄兩年﹐然後耕種﹐若非以多報少﹐焉能轉換辦公﹔此其說四也。佃丁系漳﹑泉﹑潮﹑惠客民﹐因貪地寬可以私墾﹐故冒險渡臺﹐設使按畝淸查﹐以租作糧﹐伊等力不能支﹐勢必各回原籍﹐以致田園荒廢﹐額賦虛懸﹔此其說五也。

夫田糧之欺隱若此﹐其所以致此欺隱而難以淸釐者又若此﹐宜作何變通﹐以除欺隱之獘﹐海疆重地﹐與內地不同﹐臣等愚味﹐不敢輕議﹐謹據實奏請聖裁。至於北路彰化一帶﹐縣系新設﹐地稍偏遠。臣等見多未辟之土﹐亦宜召民開墾。案查淡水同知王汧曾經具詳﹐稱北路虎尾溪以上﹐間原寬曠﹐其召民開墾之法﹐毋許以一人而包占數里地面﹐止許農民自行領墾﹐一夫不得過五甲﹐十夫連環互保﹐定限三年﹐比照內地糧額起科。再加熟番場地﹐向有姦棍認向包墾﹑久假不歸之獘﹐若任其日被侵削﹐番眾無業可依﹐必至退處山內﹐漸漸變爲生番。宜令大社畱給水旱地五百甲﹐中社畱給水旱地四百甲﹐小社畱紿水旱地三百甲﹐號爲社田﹐以爲社番耕種牧獵之所﹐各立牌界﹐將田場甲數四至刊載全書﹐使日後勢豪不得侵占。其餘艸地﹐悉行召墾﹐並限三年起科。臣等細加尋繹﹐事屬當行。惟召墾農民﹐以宜照臣等前折所陳﹐亦令歸莊並甲﹐務使匪類姦徒﹐無處托足﹐以靖盜源。

藍鼎元與吳觀察論治臺灣事宜書

臺灣田糧與內地不同。內地計弓論畝﹐臺灣計戈論甲。每戈長一丈二尺五寸﹐東﹑西﹑南﹑北各二十五戈爲一甲。每甲約比內地十一畝三分有奇。上則每年徵粟八石八斗﹐榖價賤時﹐每石三錢﹐是每甲徵本色銀二兩六錢四分﹐較內地加倍。若榖貴則不堪矣。或有虐令折色每石七錢﹐則又倍之倍矣。但新辟土肥﹐丈報未必皆實﹐又或荒埔磽瘠﹐溪榖衝淹﹐乍墾乍棄﹐不登版籍之地﹐可以截長補短。故其民亦不甚病。然臺邑地方窄狹﹐不比鳳﹑諸﹔臺邑民亦將不堪重賦矣﹐切不可輕議丈量﹐爲淸畝加賦之舉。海外土地﹐肥磽無常﹐地震水沖﹐滄桑倏變﹐恐其後有額無田﹐爲官民之累不少。若有意丈量﹐則須合臺﹑鳳﹑諸三邑酌量勻配﹐勿致偏枯﹐方爲盡善﹐萬萬不可加賦。惟募民墾辟﹐使地無遺利﹐則賦不期加而自加矣。

臺灣府屯田﹐卽令兵丁耕種﹐免其納賦﹐不給月餉。

郭廷筠代徐撫部致萬觀察書

臺灣界外荒埔設屯充餉一案﹐據徐守稟陳塹南﹑淡北大勢﹐以爲埔地已墾﹑未墾﹐有腴瘠多寡之異﹐分田授甲﹐事難適均﹐請將全臺屯法﹐一例招佃議租﹐收糧發餉。迹其變通調劑﹐亦屬斟酌情勢﹐具有苦心。特本部院以其事有更宜委曲詳求者。則以屯兵一事﹐與班兵不同。謂之爲屯﹐必須撥地分耕﹐令其四時習武﹐以爲捍衛。蓋人聚於一﹐則耳目親而性情通﹔自扞其地﹐則守望周而心力固。田由官授﹐可無轉賣之虞﹔糧由自收﹐可免侵漁之病。而且一人得地﹐全家耕作﹐八口俱可資生。有事習武﹐無事習農﹐四時不憂頹惰。故古來屯法﹐𨿽戰守緩急﹐事勢不同﹐然必制地分田﹐以合古寓兵於農之遺制。況臺中番愚地畝﹐多爲漢姦占盡﹐皇上恩飭籌議屯法﹐不惟欲重整兵力以肅海疆﹐亦且欲厚卹番黎以綏邊境。則撥地分耕之法﹐實斷斷不可變更。

至此議行之臺疆﹐一時有隔閡難辦之處﹐本部院亦常籌及。蓋臺屬一廳﹑四縣﹐各置屯所﹐而埔地則淡水最多﹐彰化次之﹐臺﹑鳳﹑嘉最少。各社番丁﹐不能遠涉耕種﹔其難一也。其地有肥瘠之異﹑遠近之殊﹐其勢又有整片﹑畸零之別﹐配撥畝數﹐不能勻稱﹔二也。未熟之地﹐必加墾築浚修﹐番人不能出備經費﹔三也。已成之地﹐墾戶固易退管﹐其傭作原佃﹐一收田畝﹐未免頓失所資﹐無從安置﹔四也。故議者規度一切﹐計不如招佃承租﹐將租折餉﹐選田首專管其事﹐令其轉給番丁﹐似更直捷簡便。然不知據其所議分租之法﹐其一時難行﹐與後來流獘之處﹐亦更有數。蓋一則田畝肥瘠旣有參差﹐設租之際必致論寡較多﹐髙下其手﹐不能畫一。其二則民屯共在一處﹐彊界混雜﹐換佃之時﹐必有詭移獘混﹐或致盜賣﹐不易稽查。其三則租不經官﹐佃人或有刁頑﹐必致短欠拖延﹐而田首實受其病。其四則餉由民發﹐田首操縱任意﹐必滋愚弄剝削﹐而番人終失所資。其五則屯兵之餉﹐比較班兵勢必不能加厚﹐卽使量增糧數﹐然計屯兵得租之利﹐終不如得田之利爲多。其六則核對原�須另議章程﹐且不授之田與當時議卹番黎之意亦慮有未合。是以本部院輾轉籌劃﹐似分地之難第難在一時﹐而後來之獘少﹐授租之易特易在現刻﹐而後來之獘多。二者相權﹐斷宜以分地予田爲正法﹐萬不獲已﹐而後以領餉之法相輔以行。

今舉臺灣大勢而總稽之﹕淡水袤二百餘里﹐應設二大屯﹑二小屯﹐計丁一千四百人﹐而其埔地則有三千餘甲。彰化袤一百里﹐應設一大屯﹑一小屯﹐計丁七百人﹐而其埔地則有一千八百餘甲。鳳山袤一百四十里﹐亦應設大屯一﹑小屯一﹐而其埔地則不過一百八十餘甲。臺灣袤七十里﹐嘉義袤一百里﹐均應設二小屯﹐屯丁各六百人﹐而臺灣埔地則不過一百五十餘甲﹐嘉義埔地則不過二百三十餘甲。按照埔地盈縮﹑番社密疏﹐及以一人一甲之數科算﹐竊以淡﹑彰二處宜用授地之法﹐臺﹑鳳﹑嘉三處宜用分租之法。蓋淡水於三千甲中取一千四百甲﹐彰化於一千八百甲中取七百甲﹐其勢不虞不足。𨿽其間或有窵僻﹑磽確﹑零星之勢﹐不可以整齊﹐然就其依傍番社者先行悉心裁擇﹐如地可足一屯者卽先設一屯﹐其有不足則取毗附之叛產及情願交易之民產相爲調劑變易﹐必使屯地整成一塊﹐然後彷照井田之法﹐飭屯官通土人等自行畫甲編號。旣定之後﹐官爲制簽分授﹐立冊注明。或地體實屬磽壤﹐則參用萊田一易再易之法﹐酌量增勻﹐並以多分之數登明冊內。其屯千總﹑把總﹑外委管隊額田﹐亦於屯兵田內撥分配給。倘更有寬閒﹐卽衙署﹑塘房等項亦並依田壠設置。則聲勢聯絡﹐意气睦親﹐而屯地之法可立矣。至臺﹑鳳﹑嘉三縣僅剩五百餘甲﹐欲行配派旣不足額﹐而淡﹑彰二處𨿽剩二千七百餘甲﹐然地勢隔遠﹐又難調移。則惟有照輸租充餉之議﹐以昭畫一。其招佃之法﹐當先查原佃何人﹐仍付承耕﹐使無失所之虞。原佃用完﹐始及新佃﹐俾有均沾之澤。其新舊佃管種之田﹐坵段四至﹐悉應入冊備稽。其議租之法﹐照依前議三則分別租額。每榖一石折銀七錢。應定徵收之令﹐以杜侵浮。其議餉之法﹐每丁每月約以銀二兩爲率﹐其應如何給付﹐亦應立支發之條以防扣刻。至一切租銀﹑餉銀﹐仍宜地方官主其收放﹐屯官經其支領。蓋歸官經理﹐𨿽不能無吏胥經手之獘﹐然臨之以官﹐畢竟尙有貢成限制﹐其多寡緩急﹐章程一定﹐便可無爭。若專歸田首﹐恐有以愛憎爲髙下﹐馴致訟爭格闘﹐其漸斷不可不防也。

至該守所稱埔地已墾﹑未墾﹐肥磽不同﹐照甲勻攤﹐自難均劑。然田之肥磽﹐總系乎水利之修否。古之領屯田諸官﹐必先修水利。水利旣修﹐則大致不至相懸。今徐守及黃署丞兩員𨿽未能專駐料理﹐然或相度大勢﹐其應加修浚之處﹐卽行酌籌款項﹐指示屯官通土﹐使之興修。或再舉諳練紳士輔之﹐總使荒壤磽田﹐咸成沃土。仍爲議禁采糴﹐飭免差徭﹐立之章程﹐俾沾樂利。其興修水利經費﹐或通計屯田甲數﹐勻年攤歸﹔或祗就屯外余埔﹐設法籌補﹐均可行也。

又按古法屯田﹐必令屯兵每歲額納余租﹐以爲積貯﹐一切軍裝﹑器甲﹐皆於是乎取資。一旦有事召撥﹐或歲涉凶荒﹐則芻茭糗糧及本軍賑卹之費﹐皆有所豫備。今屯額以一甲﹐復令輸納余粟﹐事勢繁難。惟於每屯酌量撥出餘地若干甲數﹐卽交本營屯官﹐約計其每歲所入﹐存備軍裝﹑器械﹑紅白卹賞﹑一切營政之雜用﹐此項似斷不可少﹐宜於籌章程時定之。

至現在定勘後﹐計地計餉﹐及建設營署﹐政教號令﹐均宜召所選舉之屯官與共事。屯官𨿽未必盡屬通曉﹐然令人爲其事﹐必不可不使人知之。苟其間稍得一通曉之人﹐則又可以事半而功倍矣。

又據徐守稟稱﹕社番等凡界內有業而界外又得占種者﹐槪不給屯糧。此斷不可。蓋事宜畫一﹐旣一例爲兵﹐則當按名給餉﹐固不必問其家之有無。且此時不授之田﹐將來本丁事故﹐選人承頂﹐旣無額田之可授﹐將不與之田乎﹖抑又另煩籌劃乎﹖本部院以爲此項番地﹐惟有查其應墾與否。果屬應墾﹐𨿽連延廣袤﹐於事體無關﹔如不應墾﹐卽行飭退﹐固不必扣其本餉也。

臺灣府原額人丁銀三千七百一十四兩二錢七分七釐﹐原額八社土番人丁銀三百四十九兩六錢﹔二項人丁共徵銀四千六十三兩八錢七分七釐。截至乾隆六十年奏銷止﹐續除銀二兩八錢四分七釐。截至纂修賦役全書並嘉慶二十五年奏銷止﹐續除銀二十五兩二錢七分五釐。截至道光十年查辦道光五年分奏銷止﹐續除銀三錢五分六釐。實在徵銀四千三十五兩三錢九分九釐。

臺灣府附徵雜稅﹐歸並奏銷匯報項下﹐各番社認輸並港渡﹑滬口﹑糖廍﹑蔗車﹑魚塭及船板﹑网罟﹑繒■﹝罒上令下﹞﹑漣澴等項﹐實在徵銀九千五百八十八兩一錢六分﹝續志因與人丁﹑番丁及鹽課統計在內﹐以致不符﹐今爲更正﹞。截至乾隆六十年奏銷止﹐續增銀三十兩八錢。截至纂修賦役全書並嘉慶二十五年奏銷止﹐續增銀一十九兩六錢﹐續除銀二十一兩三錢七釐。截至道光十年查辦道光五年分奏銷止﹐續除銀十六兩八錢。實在徵銀九千六百兩四錢五分三釐﹐外又應徵糯米七石六斗六升六合七勺。

康熙中諸羅縣知縣季麒光復議二十四年餉稅文

僞鄭時橫徵苛斂﹐一人至臺﹐給以照牌﹐分別徵稅。其地之平坦而可耕者名曰田﹐髙燥而可藝者名曰園。僞鄭目給牛種﹐佃丁輸稅於官﹐卽紅彜之王田﹐僞冊所謂官佃田園也。文武諸人各招佃丁﹐給以牛種﹐收租納稅﹐僞冊所謂文武官田也。由是鹽則按口有徵矣﹐渡則按人有稅矣﹐貨物之出入則按數而抽餉矣﹐繒■﹝罒上令下﹞﹑船隻﹑房屋﹑車磨則編名烙號﹐大者計年而徵之﹐小者按月而稅之。甚至威制番民﹐誘以食物﹐計其社港﹐令商承贌。凡采於山﹑取於海﹐一雞﹑一豕﹑一粟﹑一麥﹐必盡出於社商之手。以一罔十﹐幾十年來﹐民番重困。今已入版圖﹐望切來蘇﹐而部堂匯議﹐止就僞鄭之冊﹐不察時勢之難易﹐竟以「照舊」二字﹐按額徵取。不知臺灣之人﹐自官兵去之﹐難民去之﹐鄭氏之官屬宗黨去之﹐人散地荒。計口銷鹽﹐舟船貨物俱不足於當日之數。一切繒■﹝罒上令下﹞隳置者有之﹐店厝傾圯者有之﹐車磨廢棄者有之。土番之社港﹐亦無舊商而綜理之矣。卑縣視事以來﹐殫心察核﹐謹析僞徵之條目﹐兼繪民情之困苦﹐爲憲臺申請焉。

一﹑稻粟﹕僞額共一十三萬八千一百九十一石三斗。內官佃田園九千七百八十二甲八分九釐零。上則田每甲徵粟一十八石﹐園每甲徵粟一十石二斗﹔中則田每甲徵粟一十五石六斗﹐園每甲徵粟八石一斗﹔下則田每甲徵粟十石二斗﹐園每甲徵粟五石四斗。共徵粟八萬四千九百二十石四斗八升九合零。文武官田園共二萬二百七十一甲八分四釐。上則田每甲徵粟三石六斗﹐園每甲徵粟二石二斗四升﹔中則田每甲徵粟三石一斗二升﹐園每甲徵粟一石六斗二升﹔下則田每甲徵粟二石零四升﹐園每甲徵粟一石零八升。共徵粟四萬一千四百零三石三斗七升五合零。查官佃田園﹐牛具﹑埤圳﹐官給﹑官築﹐令佃耕種。文武官田園﹐自備牛種﹐與佃分收﹐止完正供。今盡歸民業﹐自當一例均勻。況當日田荒則豁之﹐民死則蠲之﹐佃有缺乏則借貸之。若著爲定例﹐則田有荒熟﹐人有存亡﹐而課無增減﹐民力何堪﹖遵議上則田每甲徵粟八石八斗﹐園每甲徵粟五石﹔中則田每甲徵粟七石四斗﹐園每甲徵粟四石﹔下則田每甲徵粟五石五斗﹐園每甲徵粟二石四斗。據三縣實在現耕田園一萬八千四百五十四甲二分六釐。內上則田二千六百七十八甲八分﹐徵粟二萬三千五百七十三石五斗二升三合﹔中則田一千九百一甲九分九釐﹐徵粟一萬四千零七十四石七斗六升四合﹔下則田二千九百五十三甲七分七釐﹐徵粟一萬六千二百四十五石七斗四升九合﹔上則園二千五百六十五甲八分﹐徵粟一萬二千八百二十九石一鬥二合﹔中則園三千三百四十七甲二分九釐﹐徵粟一萬三千三百八十九石一斗六升四合﹔下則園五千六甲五分九釐﹐徵粟一萬二千一十五石八斗二升三合。以上共徵粟九萬二千一百二十八石二升七合九勺四杪八撮一圭。南路八社番民男婦老幼四千三百四十五丁口﹐共徵米五千九百三十三石八斗﹐折粟一萬一千八百六十七石六斗。查老疾男女小番七百五十三口﹐卽內地之孤貧﹐當格外優卹﹐僞徵米七百三十五石三斗﹐應請豁免。壯番男婦一千八百四十四口。查壯番每丁旣徵米一石七斗﹐番婦每口又徵米一石三斗﹐夫婦重科﹐殊可憫惻﹗每口請減米三斗﹐計減米五百五十三石二斗。二項共請豁免一千二百八十石五斗。實在土番丁口三千五百九十二名口﹐共徵米四千六百四十五石三斗﹐折粟九千二百九十石六斗。通共實在田園並土番八社丁米折粟﹐共一十萬一千四百一十八石六斗三升七合零。

一﹑人丁﹕僞額二萬一千三百二十丁﹐年徵銀一萬八千三百二十兩。計自歸順後﹐海道綫淸查丁數﹐已報逃亡七千七百一十七丁﹐開除難民回籍八千五百九十六丁﹐原存畱一萬二千七百二十四丁。今三縣招徠三千五百五十丁。查僞例﹐佃丁鋪戶﹐每丁徵銀三錢八分﹐難民每丁徵銀六錢八分﹔閒散民丁﹐每丁徵銀九錢八分﹔並未開明閒散若干﹐難民﹑佃丁﹑鋪戶若干也。今現在人丁﹐自應遵照黃冊﹐不分色目。但黃冊之丁﹐有一戶納一丁者﹐有父子兄弟共納一丁者﹐有增置田產加納丁銀者。臺灣則見丁開報。佃民榖賤﹐納一丁已去四石之粟﹔鋪戶利輕﹐納一丁已去一月之食。請援寬典﹐照原徵中則之例﹐每丁納銀六錢八分。計實在人丁一萬六千二百七十四丁﹐共徵銀一萬一千六十六兩三錢二分。

一﹑社港﹕僞額年徵銀一萬九千三百八十八兩零八分﹐內南北兩路三十八社贌餉一萬六千三百二十八兩八分。又港潭二十七所﹐贌餉三千六十兩。查港社系土番所居﹐紅毛始設贌商﹐稅額尙輕﹐僞鄭因而增之。其法每年五月公所叫贌﹐每社每港銀若干﹐一叫不應則減﹐再叫不應又減﹐年無定額﹐亦無定商﹐僞冊所云贌則得﹑不贌則不得也。自平蕩以來﹐商散業廢﹐卑縣等多方勸招﹐咸稱僞額重大﹐莫肯承認。相應酌量減輕。今議各社贌餉請減十分之三﹐竹塹一社請減十分之四﹐共請減銀四千九百五十八兩四錢二分四釐。實徵銀一萬一千二百六十九兩六錢五分六釐。至港旣有稅矣﹐又開罟罾■﹝罒上令下﹞綱之徵﹑梁頭之徵﹑烏魚給旗之徵﹐是一采捕而分數徵也。自贌商散亡﹐漁戶無力修浚﹐任其坍漲。卑縣念餉稅所關﹐除鹿耳門樓仔角﹑威裏港﹑北鯤身﹑南歧仔﹑新港﹑海翁窟等六港無人承贌﹐缺額銀五百零一兩一錢二分﹐其餘各港﹐亦呈減十分之三﹐共請減銀七百六十七兩六錢六分四釐。實在二十一所﹐共徵銀一千七百九十一兩二錢一分六釐。以上社港共徵銀一萬三千六十兩八錢七分二釐。

一﹑鹽埕﹕僞額年徵銀三千四百八十兩二錢五釐。查鹽丁久已逃散﹐埕格廢壞。食鹽之人亦非昔比。鹽旣不銷﹐餉從何出﹖故請議減﹐今奉駁核。卑縣等招商認稅﹐發本雇募鹽丁﹐修築廢埕﹐以足原額﹐共徵銀三千四百八十兩二錢五釐。

一﹑罟罾■﹝罒上令下﹞网縺統蠔等項﹕僞額年徵銀八百四十兩﹐內梁頭牌銀一千五百兩零七分。查僞鄭時計船二百一十隻﹐載梁頭一萬三千六百三十七擔﹐每擔徵銀一錢一分。今除損壞﹑回籍船一百一十隻﹐計梁頭六千八百一十三擔﹐無徵銀七百四十九兩四錢三分外﹐卑縣等到任後﹐新收船四百八十六隻﹐計梁頭六千八百二十八擔﹐徵銀七百五十一兩八分。現在大小船五百八十六隻﹐載梁頭一萬三千六百五十二擔﹐每擔仍徵銀一錢一分﹐計溢額一兩六錢五分﹐共徵銀一千五百零一兩七錢二分。烏漁旗九十四枝﹐年徵銀一百四十一兩。此系外來之船﹐秋冬二季入港采捕﹐仍照原額徵收。二項共徵銀一千六百四十二兩七錢二分。

一﹑牛磨﹕僞額二十七首﹐每首年徵銀二十四兩﹐共六百四十八兩。查內地牛磨無輸稅之例。每首徵銀八兩。查臺灣縣豎磨二十四首﹐諸羅縣豎磨一首﹐實在二十五首﹐共徵銀二百兩。

一﹑蔗車﹕僞額共一百張﹐年徵銀一千九百七十六兩。查蔗車前奉部定﹐每張徵銀八兩﹐內除缺額四十三張﹐臺灣縣造報二十八張﹐鳳山縣造報七張﹐諸羅縣造報二十二張﹐實在五十七張﹔計徵銀四百五十六兩。

一﹑載鹽出港﹕僞額年徵銀二百兩。查僞時將鹽載往澎湖各嶼販賣﹐因而徵稅。今澎湖之人多回內地﹐卽有一﹑二遺黎﹐皆食內地之鹽﹐並無載運到湖。此項銀兩﹐無可議徵。

一﹑澎湖人丁園地船网等項﹕僞額年徵銀一千七百零四兩六錢五分六釐。查澎湖島嶼﹐海中不毛之地﹐僞時屯駐官兵寥寥﹐居民內人丁九百三十三丁﹐每徵銀一兩二錢﹐共徵銀一千一百一十九兩六錢。除回籍老廢三百八十七丁﹐實在五百四十六丁。議照臺灣則例﹐每丁徵銀六錢八分﹐共徵銀三百七十一兩三錢八分。地種米五百零四石七斗六升﹐每石徵銀六錢﹐共徵銀三百零二兩八錢五分六釐。除拋荒三百五十石五鬥二合四勺﹐實在一百五十四石二斗五升七合六勺。照原額徵銀六錢﹐共銀九十二兩五錢五分四釐五毫六絲。大小网泊八十張﹐年徵銀二百零八兩四錢。除損失四十二張外﹐實在三十八張。照例分別大小﹐共銀八十八兩。船隻一百一十一隻﹐年徵銀七十三兩八錢。除損失一十四隻﹐實在大小船九十七隻。照原額徵銀一兩二錢至六錢不等﹐共徵銀六十一兩二錢。以上澎湖丁地船网共徵銀六百一十三兩三分四釐。

一﹑僧道﹕僞額四十五名﹐年徵度牒銀二百兩﹔僧每名牒銀二兩﹐道士每名牒銀五兩。今奉部文內開﹕盛京和尙﹑道士﹐禮部題給度牒﹐應將臺灣僧道牒文換給﹐免其每年徵餉。

一﹑載貨入港﹕僞額年徵一萬三千兩。查當時內地海禁森嚴﹐外番洋船多入臺灣﹐故有是額。今富商大賈盡歸內地﹐且奉旨開洋﹐外番船隻槪向閩﹑粵大澳﹐臺灣港道紆回﹐並無船隻入港﹐此項額銀﹐實無可徵。合請豁除。

一﹑街市店厝﹕僞額共六千二百七十間半﹐年徵銀三千八百八十七兩七錢一分。查房屋向無徵稅之例﹐前因軍興旁午﹐暫爾舉行﹐今臺灣人民星散﹐傾壞甚多。現在瓦店艸屋﹐尢非內地可比﹐斷難照每間六錢二分之例。今酌議瓦厝請減十分之三﹐艸厝請減十分之五﹐計共減銀一千一百八兩二錢五分。又除倒壞一千五百六十五間半﹐無徵銀九百七十兩六錢一分外﹐實在瓦厝二千八百二十五間﹐艸店厝一千八百八十間﹐共徵銀一千八百八兩八錢五分。諸羅縣所轄俱系番社﹐並無街市店厝﹐合並聲明請免。

一﹑鎭省渡船三十四隻﹐年徵銀四百兩。查鄭克塽及僞文武皆住安平鎭﹐往來絡繹﹐故有是餉。今止住營兵﹐稅從何來﹖遵將現在破壞舊船二十三隻﹐令民修葺﹐攺照梁頭按擔輸納。計載梁頭九百八十九擔﹐每擔徵銀一錢一分﹐共徵銀一百零八兩七錢九分。渡餉名目﹐合請豁除。

以上各項賦稅﹐遵奉憲駁﹐從重核加﹐萬難再益。蓋今日之臺灣﹐非昔日之臺灣﹐種種情形﹐已經繪圖入告。卑縣等身任地方﹐豈敢畏避不言﹐以無徵之虛數﹐失貽謀之遠略。分別有徵﹑無徵﹐應蠲﹑應減﹐通共實徵銀三萬三千二百七十六兩七錢九分一釐五毫六絲﹐粟一十萬一千四百一十八石六斗三升七臺九勺四杪八撮一圭。但僞時輸稅槪系秝錢﹐四百文作時銀一兩﹐值紋銀七錢﹐共計時銀三萬三千二百七十六兩七錢九分零﹐折實紋銀二萬三千二百九十三兩七錢五分。卑縣等公同酌商﹐除白糖與販另文詳報﹑取具各裏甘結﹑加具印結一並申覆﹐仰請裁奪﹐爲民請命。將來賦稅﹐亦有畫一之章程﹐垂之永久矣。

又豫計糖額詳文

竊照白糖興販﹐關系軍需﹐在國賦爲最重﹐在民力爲最難。二十四年﹐臺灣辦糖一萬一千石之額﹔派於臺灣縣者六千石﹐派於鳳山縣者一千五百石﹐派於諸羅縣者三千五百石﹐鳳﹑諸兩縣以車少糖虧﹐興販需時﹐皆挪移正項﹐重價購買。自知有累考成﹐不敢計及利害。但明年糖數﹐又復倍增﹐六千石者將一萬二千石矣﹐一千五百石者將三千石矣﹐三千五百石者將七千石矣。查民間蔗車﹐並未添設。若取足於民﹐斷不能使窮山荒海之殘黎﹐堪此重困。若取足於官﹐更不能使蹈險履危之貧吏﹐勝此疊賠﹐卽立加參處﹐而終無所濟。

卑縣等悉心籌劃﹐不得已欲照內地按田辦課﹐援今年漳﹑泉之例﹐計三縣田園之數﹐照甲勻辦﹐庶幾眾擎易舉。計按田辦糖﹐其便有三﹐而應議者亦有三。每田園一甲﹐出糖數十觔﹐給以部價﹐不致賠累﹔一便也。種蔗之園﹐有糖可完﹐不煩別買﹐未種蔗之田﹐零星買納﹐不須躉辦﹐糖價不至頓昂﹔二便也。佃丁知今年之糖出之於田﹐明年不煩督勸﹐皆急公插蔗﹐糖額自敷﹔三便也。其所應議者﹐一﹑水田與旱田之分也。官佃田園多系水田﹐不宜插蔗﹐其收倍厚﹐文武官田皆屬旱地﹐𨿽可種蔗﹐其收甚薄﹐故僞時之糖皆辦於水田之佃丁。今總計三縣水田幾何﹐應辦糖幾何﹐旱田幾何﹐應辦糖幾何﹐斯則難易均矣。一﹑官田與民田之分也。民田者﹐今佃丁無主之地﹐按甲而納糖﹐眾所願從。自將軍以下各自管耕督墾﹐卽爲官田﹐其數已去臺灣田園之半。今使之急公辦課﹐不特事難勢格﹐仰觸忌諱﹐卽佃丁管事亦非縣令所能制。縱目前自認均辦﹐在民田竭蹶而供之﹐而官田之糖臨時違誤﹐咎將誰任﹖一﹑官車與民車之分也。種蔗之人旣豎車硤煮矣﹐若使之一無供辦﹐反可昂價轉售﹐是利歸車戶而累及百姓也。查三縣民車舊額計五十張﹐而各衙門新立之車亦不下五十張﹐按車而責以一百石﹐在民車較今年之徵已省三分之一﹐卽官車之糖﹐現有部價支領﹐誰敢阻撓﹖而佃丁亦不必拘每甲一石之議﹐可以少紓貧民衣食之資矣。據卑縣臆見﹐官車與民車均派﹐官田與民田勻辦﹐再爲分別水田﹑旱田之輕重﹐約計官民之車百張爲率﹐可得糖一萬石。官佃田園八千三百九十一甲﹐文武官田一萬六十二甲九分﹐就田勻派﹐以審乎輕重之宜﹐毋誤賦﹐毋厲民﹐立一時之計﹐垂萬世之規﹐則小民頌徳﹐下吏沾仁﹐共爲不朽矣。

又請免雜稅文

查看得豬牙雜稅﹐向無刊入行徵條目。而閩地有稅者﹐始於省棍張貴等﹐康熙十七年自赴布政司呈請入稅﹐遂各按項徵抽﹐卒至禍及閭閻。前撫重懲革禁。在張貴初無所利﹐而相沿未去﹐皆以張貴爲口實。卑職前任閩淸﹐牛稅只有二兩﹐豬稅只四兩一錢﹐爲數原亦無多。臺灣初辟海疆﹐湯火甫離﹐豬牛雜稅﹐又系僞徵所不行。夫僞徵所有之重稅﹐念民困苦﹐尙欲弛之。若僞徵之所無﹐其可徵之乎﹖𨿽爲兵餉起見﹐然一縣所得﹐不過二兩﹑四兩之數﹐而禁遏買賣﹐差查四田﹐其禍必至於家困而人怨。況臺灣所在環海﹐並無豬牛入境賣買也。小民終歲勤劬﹐看守一豬﹑一牛﹐晨夕養飼﹐有如望歲﹐安忍借此而分其利﹖至海濱窮民﹐餐風飲露﹐采捕蟶蚶等物﹐赴市零賣﹐所得升合﹐以活家口﹐其情狀更屬堪憐。在各憲撫卹瘡痍﹐爲聖朝宣寬大之仁﹐自無爭此微未之稅﹐重傷婦子之心也。理合請邀憲鑑﹐加意懷柔﹐一並議免者矣。

——以上錄自重纂福建通誌卷五十。

倉儲

國朝順治十一年﹐議定各府州縣常平義社各倉﹐責成各道員專管。康熙五年﹐嚴察福建采買麥料﹐毋許借端累民。二十年﹐以福建旱災﹐令於廣東﹑浙江糴米平糶。三十一年﹐令福建照山東捐輸之例﹐擇地備貯。四十三年﹐議定福書倉榖存畱髮糴數目﹝福建現在捐輸榖二十七萬餘石﹐常平倉榖酌五﹑六十萬餘石。其內地積榖﹐仍按原存州縣之額數存畱。其常平榖照依時價盡數發糶。至臺灣一府三縣﹐孤懸海外﹐現在捐榖八千六百餘石﹐常平倉榖一十一萬餘石。除每縣應存榖石﹐其餘盡糶貯銀﹐遇荒賑濟。所存榖石仍照例出易。而臺灣﹑鳳山﹑諸羅三縣﹐共存粟米七十餘萬石﹐爲數旣多﹐積貯日久﹐令畱二十萬石爲臺郡豫貯三年兵需﹐余槪變銀收貯府庫﹐卽充本地兵餉﹞。四十七年﹐令福建借藩庫銀於他省采買榖石﹐存貯備賑。五十二年﹐撥江南米五萬石運至福建備賑。六十年﹐令浙江運米三萬石至福建廈門收貯。雍正元年﹐動支浙江庫帑買米三萬石運至福建分貯。四年﹐議定閩省臺灣常運平糶米五萬石之外﹐動正項錢糧﹐運米十萬石存邊海地方備貯。若遇臺灣丰年﹐酌量加運。又準浙閩總督奏請於江南淮安采買二麥運閩平糶﹐並截畱浙江漕糧十萬石易榖運閩備賑。五年﹐撥浙江榖石往福建協濟。是年﹐淸查福建常平倉虧空。六年﹐截畱浙江漕糧赴閩平糶。七年﹐定閩省采運米石之例﹝閩省臺屬各縣倉儲﹐向例每年撥粟十萬石﹑碾米五萬石﹑運往漳泉二府平糶。至是總督髙其倬言﹐臺屬粟石止可存備全臺並廈門﹑金門等處兵糧﹐請將官莊現存粟四萬九千餘石﹐價銀九萬三千四百餘兩內﹐抽撥采買﹐運往漳﹑泉二府﹐永爲定例﹐從之﹞。十一年﹐令福建分地采買﹐並將臺灣社榖撥運分貯﹝閩省地處山海﹐田產無多。雍正五年﹐截畱浙漕十萬石﹐並采買米榖共二萬九千餘石﹐節次糶賣﹐存價六萬餘兩。至是總督郝玉麟請分地采買﹐以廣倉儲。尋議定以一萬兩於楚省買運﹐並將臺灣鳳山八社積榖酌撥十萬石﹐赴福﹑興﹑漳﹑泉四府分貯。來歲將平糶銀髮交臺灣﹐秋成采買還倉﹞。十二年﹐令福建廈門買貯榖石。十三年﹐議準福建福州府倉貯榖二十一萬石﹐爲數敏多﹐分撥福糧廳萬石﹐閩縣﹑侯官二縣各二萬四千石。乾隆三年﹐設立福建各屬營倉發帑買榖分貯﹝福建海壇﹑金門﹑澎湖﹑閩安﹑烽火﹑銅山六鎭協營共買榖二萬石分貯﹐遇靑黃不接﹐酌借兵丁﹐免其加息﹐秋收散餉扣除買補﹐共建倉四十三橺﹞。六年﹐免臺灣買運還粵榖石﹝是年﹐廈門﹑臺灣米價昂貴﹐曾定借撥潮州倉榖六萬石接濟平糶﹐俟秋成買榖還粵。至是以臺地榖價尙昂﹐可免其買運還粵﹐其平糶榖價卽畱閩買榖﹐以備倉儲﹞。十一年﹐令臺灣買榖備貯﹝以福﹑興﹑漳﹑泉四府民食不能不藉臺灣運濟﹐議定臺屬各廳縣於本年二月內買足四十萬石之榖﹐永爲定額﹐遇有內地要需﹐卽於此內動撥﹐仍發藩庫銀交臺隨時買補﹞。十三年﹐議定福建常平積榖之數﹝因福建環山帶海﹐商販不通﹐倉貯特宜充裕。今卽以現存之數作爲定額。計福建二百五十六萬六千四百九石有奇。此外另倉貯備﹐則有新設臺灣貯榖四十萬石﹐見存三十九萬六千七百十六石有奇。乾隆三十年奏報實存榖二百二十八萬九千七百十八石有奇﹐臺灣實存榖四十九萬二千六百五十七石有奇﹞。四十年﹐奏準福建原額加捐社榖三十五萬七千石﹐畱存貯備﹐息榖積至五萬石以上﹐飭屬出糶﹐其價易銀解司。遇有地方必須速辦之工﹐奏明動用。每年將動存各數分晰造報。五十二年﹐議準福建諸羅縣攺爲嘉義縣﹐常平倉仍額貯榖五萬石。嘉慶七年﹐議準福建額徵秋屯糧米每石加一收耗﹐余俱行令易榖收倉﹐另廒存貯。

臺灣府常平倉﹐一百九十橺﹐額貯榖二十萬石。淡防廳常平倉六處﹐計十座﹑六十一橺。乾隆五十六年﹐同知袁秉義領項修﹐額貯榖二萬石。澎湖廳常平倉四座﹐計二十四橺。乾隆五十六年﹐通判常明領項修﹐額貯榖一千五百石。瑪蘭廳常平倉兩處﹐計四十橺。嘉慶二十一年﹐通判翟淦建造﹐額貯榖二萬石。臺灣縣常平倉一百五十橺﹐額貯榖三萬石。鳳山縣常平倉三十五橺。乾隆五十四年﹐知縣張升吉領項修﹐額貯榖五萬石。嘉義縣常平倉﹐笨港一所﹐計一百九橺﹐縣治一所﹐計八十橺。乾隆五十五年﹐知縣單瑞龍領項修﹐額貯榖五萬石。彰化縣常平倉﹐半綫五十六橺﹐鹿港一百二十八橺。乾隆五十六年﹐知縣宋學灝領項修﹐額貯榖五萬石。

巡臺禦史書山﹑張湄請采買米榖按丰歉酌價疏

榖價以丰歉爲低昂﹐采買視歲時爲損益﹐未有守以前之成例而不務變通者也。臺灣𨿽素稱產米之區﹐而生齒日繁﹐地不加廣﹔兼之比歲雨暘不時﹐收成歉薄﹐蓋藏空虛。荷蒙皇上聖明遠照﹐洞悉情形﹐於重洋萬里之外﹐歷奉諭旨﹐臺民無不感激。惟是內地臣工﹐身未親履其境﹐徒執傳聞之丰裕﹐未曉今昔之不同。卽如禦史陳大玠生長泉州﹐尙疑臺郡有歧視漳﹑泉之見。殊不知臺灣固爲東南數省之藩籬﹐八閩全省之門戶﹐而於漳﹑泉所系﹐尢非淺鮮也。臺郡寧謐﹐則漳﹑泉安﹐漳﹑泉安而全閩俱安矣。夫地以民爲本﹐民以食爲天。臺灣四面俱海﹐其舟楫相通者惟泉﹑廈耳。而泉﹑廈又山多地少﹐仰藉臺榖。是臺灣之米﹐有出無入﹐猝有水旱﹐非同他郡有鄰省通融﹑商賈接濟也。臣等蒙皇上畀以巡視重任﹐豈不知春秋嚴遏糴之戒﹖況同隸閩省版圖﹐原無分於此疆彼界。而於海口之米榖﹐不得不責成官吏嚴其出入者﹐實由事勢使然也。若任其運載透越﹐則臺榖指日可竭﹐而地方不能寧謐﹐日後之漳﹑泉亦無從而仰藉矣。此官工之籍隸漳﹑泉者亦宜爲久遠計。而毋徒務爭目前之利爲汲汲也。蓋臺地之所出﹐每歲只有此數。而流民漸多﹐已耗臺榖之半。復有兵米﹑眷米及撥運福興漳泉平糶之榖﹐以及商船定例所帶之米﹐通算不下八﹑九十萬﹐此卽歲歲丰收﹐亦斷難望其如從前之價值平減也。是以臣張湄同前任滿禦史臣舒輅有請建府倉﹑以裕民倉之請﹐工科給事中楊二酉有先實臺倉之奏﹐臣等於上年十月亦有請禁透越私渡之折。卽近因閩省督撫二臣議覆科道楊二酉等條奏﹐亦以臺郡之積貯不充﹐則內地之轉輸易竭﹐海外設有緩急﹐他處難以接濟爲慮。但督撫所議﹐今臺灣四縣貯粟四十萬石﹐恐一時買足﹐爲數太多﹐爲期太迫﹐應定三年之限﹐照數購買。而部臣以采買倉榖定例年歲丰稔應全數采買﹐並無定限三年之期議覆。臣等伏思臺灣上年收成實止七分﹐旣非丰稔﹐似不得全數采買。且楊二酉原奏請先實臺倉﹐然後買運內地﹐該督撫等以內地兵糈民食無從措辦﹐關系非小﹐仍請照舊撥運。部議卽準其奏﹐而本處貯榖又不寬其限期﹐未免米價更昂﹐轉於民食有礙。是不若督撫所請三年之議爲得。

再楊二酉所稱內地發買榖價僅三錢六分或三錢不等﹐裝運腳費俱從此出。在從前榖賤之年原足敷用﹐今則不免賠累。嗣後必依時價運費發買爲得。該督撫亦議請以後按年歲丰歉酌量增減﹐所見相同。而部臣拘於成例﹐謂從前並無以年歲不齊﹐稍議加增。又臺灣素稱產米﹐迥與內地不同﹐倏增倏減﹐恐啟浮冒捏飾之端﹐宜仍循舊例。是猶以從前之臺灣視今日之臺灣也。臣等查上年臺灣於收成之際﹐米價每石尙至一兩五錢不等﹐則榖價亦在七錢上下。續又準閩省水陸提臣及金門鎭等各移咎督撫赴臺采買兵米﹐俱不下數千餘石。目下各屬米價自一兩七八錢至二兩不等。則與從前大相懸殊。可知原議之榖價﹐卽不論裝運腳費﹐已不抵時值之半。倘仍不議增﹐必致因循歲月﹐互相觀望﹐采買無期。若勒以嚴限﹐迫之使趨﹐非縣令受賠償之累﹐卽閭閻罹短價之苦。小民終歲勤動﹐至秋成而賤買之﹐旣失皇上重農愛民之意﹔若使有司賠墊﹐勢必挪移虧空﹐亦非皇上體卹臣下之心。況賢愚不等﹐或思因他事取償﹐是其累仍歸於民也。至因倏增倏減﹐恐啟浮冒捏飾之端﹐則終歲晴雨﹐榖價低昂﹐每屬每十日必通報督撫提鎭﹐而臣等現駐其地﹐貴賤俱循例奏聞﹐倘有不實﹐定卽指參。何能浮冒﹖夫浮冒之獘小﹐累民之事大。卽果不能盡絕﹐猶當權其重輕。況本無從捏飾乎﹖臣等仰荷恩命﹐巡視臺灣﹐身處局中﹐不敢以旣經部覆之案﹐瞻顧隱默﹐有負委任之至意。謹將現在榖價之情形﹐據實奏明﹐伏祈皇上天恩﹐準照閩省督撫所議﹐按年歲丰歉﹐酌量價值﹐及時采買。庶於海外地方﹐實有裨益。至將來閩省提鎭等采買臺榖﹐亦乞敕諭﹐令其豫爲諮商臺地官員﹐果有盈餘﹐然後委員赴買。臣等仰體聖心﹐自必隨時斟酌變通﹐使中外有無相濟﹐斷不敢稍存爾我畛域之私﹐違協恭和衷之道也。

——以上錄自重纂福建通誌卷五十一。

蠲賑

賜復

順治十一年﹐詔免順治六﹑七兩年直省地丁逋賦。十三年﹐詔免順治八﹑九兩年直省地丁錢糧逋賦。

康熙三年﹐詔順治十五年以前民欠各色賦稅悉除之。四年﹐詔免順治十六﹑十七﹑十八三年逋賦。二十五年﹐免福建二十六年秋冬﹑二十七年春夏額賦。四十五年﹐詔免天下逋賦﹔有已徵在官者﹐卽抵本年正賦。四十九年﹐通免天下康熙五十年錢糧。五十年﹐免臺灣府明年租榖。五十二年﹐諭免天下明年房地租稅及積年逋欠。五十九年﹐免臺灣府番民銀粟。

雍正二年﹐諭恩詔議免各省錢糧﹐自康熙十八年至四十五年止﹐著加恩將五十年以前舊欠銀米等項﹐均察明豁免。六年﹐諭免福建康熙五十五年至雍正四年逋賦三十三萬八千餘兩﹔其有已徵在官者﹐除明年正賦。十年﹐除臺灣彰化縣雍正八年未入銀榖﹐以凶番初定﹐紓民力也。十三年九月﹐髙宗登極﹐詔免天下田租及雍正十二年以前逋租。明年﹐又免各州縣入官地租十之三。

乾隆七年﹐詔免福建雍正十三年未完民正項錢糧﹑米豆糧﹑雜項錢糧。又免雜項租榖四百四十八石。八年﹐奉旨允閩浙督臣請﹐將浙江尾幫漕米截畱十萬石運閩﹐以裨益緩急計。十年﹐普免天下錢糧。福建於十一年輪蠲﹐並蠲臺灣府屬一廳四縣額徵供粟十有六萬餘石。三十五年﹐普免天下錢糧。福建於三十六年輪蠲﹐仍將臺灣府屬四縣額徵供粟一十六萬餘石全行蠲免。四十二年﹐普免天下錢糧。福建於四十五年輪蠲﹐仍將臺灣府供粟一十六萬餘石全行蠲免。五十五年﹐普免天下地丁錢糧﹐議準自乾隆五十六年爲始﹐將各府州縣實在額徵銀數﹐次第均勻搭配﹐分作三次輪免﹐每年應免三分之一。其福建臺灣應免供粟一十六萬餘石﹐亦照內地之例﹐分年勻免。六十年﹐普免天下地丁錢糧﹐議準自嘉慶元年爲始﹐照前屆之例分作三年勻免。其福建臺灣供粟﹐亦照例勻免。

嘉慶四年﹐詔免乾隆六十年以前積欠。二十四年﹐詔免嘉慶二十二年以前積欠。

免科

康熙元年﹐除福建海濱無主田租。十七年﹐除福建各屬續報荒蕪田糧﹐並逃亡缺額丁銀。

雍正三年﹐免臺灣鳳山縣番婦口賦﹝按鳳山縣八社﹐照丁科銀﹐田不出賦。番婦每口徵榖二石。以雍正三年爲斷﹐計八社番婦一千八百四十四口﹐折納粟三千六百八十石。自雍正四年爲始﹐免其納賦﹐止徵男子番丁銀﹞。九年﹐將福建寧洋縣無徵鐵稅﹑鳳山縣莊地缺額賦銀﹐悉予免科。

乾隆元年﹐免建陽縣虛糧。二年﹐免福建各屬颶風案內水沖沙壓田糧。五年﹐議準福建所屬奇零田地不及一畝者﹐免其升科﹔如𨿽及一畝﹑或地角山頭不相毗連者﹐亦免升科。是年免福建閩縣丈出溢額地糧﹐又除永定縣水災衝陷沙堆田畝租賦。七年﹐除崇安縣捏報墾復加徵錢糧﹐又除連江﹑寧徳二縣水災衝陷沙壓租賦。九年﹐豁免福建內地水沖坍陷沙堆並被潮荒廢海蕩水門等項租額。十一年﹐免福建無著魚課﹐又免長樂縣裏民自首冒墾湖田徵額。十二年﹐除閩縣先賢二十三祠祭田糧租共五百二十頃。十三年﹐免彰化縣被水沖陷沙堆田園粟石並勻徵丁銀。十四年﹐免邵武﹑光澤二縣水沖沙壓田地租賦。十五年﹐免閩縣﹑侯官﹑崇安三縣水沖沙壓田園地洲租賦。十六年﹐免建安﹑甌寧﹑松溪三縣被水沖陷缺額寺田勻徵丁銀﹐又豁免寧化﹑淸流﹑福安乾隆十六年水沖沙壓田畝租賦。十七年﹐免晉江﹑南安二縣水沖田畝租賦。十八年﹐免臺﹑鳳﹑彰三縣乾隆十五年被水沖陷田園租賦。二十年﹐免嘉義縣乾隆十五年被水沖陷田園租賦。二十三年﹐免閩縣被水沖陷田糧並無徵勻攤丁銀。二十四年﹐免連城縣並龍巖州乾隆二十二年被水沖陷民寺田糧及無徵勻攤丁銀。二十六年﹐免連江縣乾隆二十四年被水沖陷民田租賦﹐又免鳳山縣被水沖陷下則園無徵丁銀。二十七年﹐免淡防廳乾隆二十四年劃出界外下則園無徵丁銀。二十八年﹐免乾隆二十七年勘實南安﹑建安二縣被水沖坍各則田園租賦﹐又免勘實甌寧縣逐漸被水沖陷田糧並無徵勻攤丁銀。三十年﹐免南安縣乾隆二十九年被水沖陷田糧並無徵勻攤丁銀﹐又免晉江﹑詔安二縣水沖坍陷田糧並無勻攤丁銀。三十一年﹐免南安縣被水沖陷田糧及無徵勻攤丁銀。三十四年﹐免南安﹑霞浦﹑福鼎三縣被水沖陷田糧及無徵勻攤丁銀。三十六年﹐免詔安縣水沖沙壓田糧及無徵勻攤丁銀。三十七年﹐免侯官縣被水沖陷田糧並無徵勻攤丁銀。四十年﹐免閩縣﹑建陽二縣被水沖陷田糧並無徵勻攤丁銀。四十一年﹐免臺灣縣衝坍田地租賦﹐又勘實豁免南安縣被水沖陷田糧及無徵勻攤丁銀。四十三年﹐免鳳山縣被水沖陷田糧。四十七年﹐勘實豁免閩縣被水沖陷無徵田糧並勻攤丁銀。四十九年﹐免閩縣被水沖陷田糧並免勻攤丁口無徵銀。五十七年﹐免彰化縣地震被水攤失廍園餉銀。五十九年﹐豁免勘實龍溪﹑南靖﹑長泰三縣水沖沙壓田糧並無徵勻攤丁銀。

嘉慶三年免閩縣衝陷田糧並無徵勻攤丁銀。四年﹐免侯官縣被水沖坍田糧並無徵勻攤丁銀。五年﹐免浦城縣冊報勘實被水沖壓民田塘池租銀。七年﹐免邵武縣水沖沙壓田糧並無徵勻攤丁銀。九年﹐免閩縣﹑晉江縣被水沖陷各則田畝租賦。十年﹐免南安縣被水沖陷園地租銀﹐又除嘉義縣被水沖陷各則田園租銀。十一年﹐免閩縣﹑侯官二縣被水沖陷田糧及無徵勻攤丁銀﹐又除嘉義縣被水沖陷各則田園無徵租銀。十三年﹐免閩縣﹑侯官二縣被水沖陷田園及無徵勻攤丁銀。十四年﹐除順昌縣水沖沙壓田糧及無徵勻攤丁銀。十七年﹐除臺灣縣被水沖陷田園租銀。十八年﹐除臺灣縣水浸沙壓各則田園應徵租銀。二十一年﹐除閩縣被水沖坍田糧﹐又補除嘉慶十七年侯官縣被水沖坍﹑嘉慶九年福淸縣被水沖陷田糧。

免役

順治六年﹐海寇爲亂﹐以福等二十縣士民能效死守城﹐免本年丁徭﹐以示鼓勵。

康熙三年﹐免福建各屬編審逃亡缺額丁銀。十七年﹐免福建續報各屬編審逃亡缺額丁銀。二十二年﹐奉旨永禁現年大當。五十二年﹐恩詔嗣後編審增益人丁﹐只將滋生實數奏聞﹐其徵收辦糧﹐但據五十年丁冊﹐定爲常額﹐永不加賦。五十四年定社倉捐榖免徭之例。

雍正二年﹐禁官司科派。六年﹐核天下丁銀實數﹐盡勻入地糧徵收﹐永罷口率之賦。

乾隆三年﹐除延平府南平縣浮多丁銀。三十七年諭嗣後編審之例﹐著永行停止。

災蠲

康熙元年﹐免閩縣等十二縣災田額賦有差。三年﹐免福建被水田賦。六年﹐龍溪等五縣旱﹐免今年田租。十五年﹐免福建被兵田賦。十八年﹐免福建被兵歷年逋賦。二十一年﹐免福建省被兵之侯官等二十六州縣康熙十八年以後逋賦。三十三年﹐以閩淸等三縣水﹐各按分免賦有差。三十七年﹐福建被旱﹐免賦有差。四十六年﹐臺灣等三縣旱﹐各免賦有差。四十九年﹐以旱緩徵福﹑興﹑泉﹑漳四府﹑福寧一州錢糧。五十二年﹐侯官縣福右衛歲不登﹐除其明年各額賦銀米。五十六年﹐臺灣﹑鳳山﹑諸羅三縣水﹐免今年田賦有差。六十年﹐以臺灣﹑鳳山﹑諸羅颶災﹐並免今年租賦。

雍正四年﹐福州大水﹐免連江﹑羅源二縣並福右衛中衛錢糧。六年﹐福州府屬閩縣﹑侯官﹑長樂﹑福淸﹑閩淸五縣﹑泉州府屬晉江﹑南安二縣俱秋旱﹐詔依被災分數蠲免錢糧﹐又詔將康熙五十五年至雍正四年舊欠地丁銀兩槪予蠲免。十年﹐免臺灣凶番滋擾之彰化縣雍正八﹑九兩年未入銀榖。

乾隆六年除閩縣﹑侯官等五縣乾隆二年貸榖﹐臺灣﹑鳳山﹑諸羅三縣乾隆三年以前未入銀榖。十一年﹐免臺灣莊租十分之三。十三年﹐晉江﹑南安﹑惠安﹑同安四縣晚禾被旱被潮﹐詔免錢糧。十五年十二月﹐閩侯等縣水災﹐奉旨動支正項賑卹。十六年七月﹐福安﹑壽寧等縣水災﹐奉旨動支正項賑卹。十八年﹐以前泉屬風水偏災﹐令將蠲剩錢糧緩分三年帶徵。二十二年漳州秋旱﹐二十三年再旱﹐督撫奏請招商往臺灣及浙江溫臺諸府采買平糶﹐兪旨允行。五十九年﹐以龍溪﹑南靖﹑長泰﹑海澄四縣水災﹐免本年錢糧﹔又有勘不甚災﹐並晉江﹑南安二縣收成歉薄者﹐均將本年秋糧緩至次年早收後徵收。六十年﹐以莆田﹑漳浦﹑海澄﹑詔安﹑龍溪﹑惠安﹑晉江﹑同安及馬巷近海低窪田禾﹐猝被海潮淹浸﹐分別成災不成災﹐蠲免本年錢糧及緩至次年徵收各有差。

嘉慶二年﹐以臺灣颶災﹐除淡防﹑臺﹑鳳﹑嘉﹑彰五屬本年應行輸免供榖外﹐再將本年應徵錢糧分別蠲免﹑緩徵各有差。五年﹐汀州﹑延平﹑邵武三府屬大水﹐內勘實浦城﹑沙縣﹑永安﹑長汀﹑寧化﹑淸流六縣水淹沙壓田畝﹐𨿽經挑復補種﹐而收成歉薄﹐所有本年未完錢糧﹐俱緩至次年秋成帶徵。十七年﹐閩縣﹑侯官﹑連江三縣近溪低窪田畝有被水淹浸者﹐準將本年錢糧緩至次年秋成後徵收。二十年﹐以福淸界內平潭夏旱秋雨﹐收成歉薄﹐魚鮮缺產﹐奏準除已徵田糧﹑漁課一千四百餘兩外﹐其餘未完正耗銀兩﹐並所豁南日縣丞應徵田糧及帶徵積欠﹐俱緩至來年徵收。

道光十二年七月﹐奉旨以上年澎湖風災﹐本年地種船网滬繒等項錢糧及上年下忙民欠﹐緩至本年秋獲後徵收﹐本年錢糧緩至十三﹑四兩年帶徵。十月﹐奉旨福建長樂﹑福淸二縣﹐八月間風雨潮漲﹐沿海被淹各村莊應徵本年下忙並明年上忙正雜錢糧糧米﹐均緩至來年秋成後徵收。十六年十二月﹐奉旨以臺灣縣屬永凝等七里被旱﹐應徵本年錢糧緩至明年早收後帶徵。

賑卹

康熙十九年﹐以仙遊縣饑﹐奏撥帑金八百兩賑贍。四十九年﹐漳州﹑泉州截畱江南鎭江﹑松江﹑浙江湖州三府漕三十萬石轉運至縣賑濟。五十二年﹐分江南倉米五萬石運福建備賑。六十年﹐以臺灣大風﹐諭速行賑濟。

乾隆十三年﹐福建旱﹐截畱江南﹑浙江漕由海運輸賑。十六年﹐寧化﹑淸流水入城﹐福安﹑壽寧風雨壞民廬舍﹐令於常賑外展賑有差。十九年﹐漳州屬水﹐民饑﹐人給一月口糧﹔臺灣颶風﹐壞商漁船及民田廬﹐諸羅﹑彰化二縣災﹐飭大吏動倉榖賑濟﹐又酌借災戶乏食貧民。三十三年﹐借給泉州﹑漳州各府屬社倉麥石﹐令明歲秋成後免息還倉。四十六年﹐賑福建偏災州縣。

雍正四年﹐諭江西巡撫委員運米閩省﹐以濟民食。

乾隆三年﹐以福建等處被災﹐奏準截畱浙漕十萬石﹐再撥藩庫銀十萬兩赴兩廣等省采買﹐並撥江西﹑湖南倉榖運閩以濟窮黎。十二年﹐晉江﹑南安﹑惠安﹑同安四縣晚禾被旱被潮﹐發項賑濟。十五年十二月﹐閩縣﹑侯官﹑福淸等縣水災﹐奉旨賑卹銀數有差。十七年﹐以泉屬被風水大災﹐諭賑給口糧﹐並發庫項散給修理房屋。十月﹐復奉恩旨加給口糧一月。五十九年﹐漳州石碼廳﹑龍溪﹑南靖﹑長泰﹑海澄四縣被水﹐諭將倒塌民房及淹斃人口按例加兩倍賞卹﹐該處衙署﹑倉庫﹑監獄﹑兵房等項卽速動項興修﹐俾得以工代賑。六十年﹐以漳浦﹑海澄﹑詔安﹑龍溪﹑惠安﹑晉江﹑莆田並馬巷等八廳縣被災較重﹐諭於正賑外不分極次﹐貧民均賞給三月口糧。

嘉慶二年﹐臺灣府屬颶災﹐撥解司庫銀二十萬兩接濟﹐並應運內地兵榖三萬四千餘石截畱﹐以備賑糶。五年﹐以浦城﹑建寧﹑寧化﹑淸流﹑長汀五縣被水較重﹐照例給與修理倒塌房屋﹑掩埋淹斃人口銀﹐並正賑﹑展賑各口糧有差。十一年﹐以龍溪﹑南靖二縣被水﹐散給貧民一月口糧﹐並與修理房屋銀兩。

道光十三年﹐奏準撥浙漕五萬石及采買米二萬石﹐協濟福建民食﹝時臺灣張丙滋事﹐臺米不至內地﹐總督程祖洛﹑巡撫魏元烺疏請采買江西﹑浙江米各十萬石﹐及截浙江漕米十萬石﹐協濟民食。嗣臺灣平﹐米價視二省較減﹐續奉旨﹐準浙漕撥五萬﹑采買已運二萬外﹐停止其采買江西不必行﹐計外米至福建共七萬石﹐以四萬石貯省倉﹐三萬石運漳﹑泉﹞。

閩政領要

本省山多田少﹐在在髙原﹐遇雨急暴漲﹐消退甚速﹐田禾並不爲害﹐故農民不患雨多﹐而恆虞雨少。𨿽田土之肥瘠﹑產榖之多寡﹐各有不同﹐但早晚兩禾之外﹐亦種二麥雜糧﹐以資民食。

通省如內地福州府屬之閩侯二邑﹐爲會城首縣﹐居民稠密﹐兼之駐防旗營﹑綠營官兵一萬四千餘員名﹐食指浩繁﹐而地不加廣﹐歲產米榖﹐卽遇丰收﹐亦祗敷本地一季食用﹐惟賴上游客販接濟﹐故南臺河下米船三日不到﹐市價必然驟長。閩淸﹑永福二邑﹐米榖稍多﹐水路亦通﹐尙可運出發賣。古田﹑長樂﹑連江﹑羅源四邑﹐只敷本地食用。屏南處大山之中﹐𨿽有米榖﹐不能販運。福淸地脈浮松﹐土多沙磧﹐半屬種植地瓜以資食用。

上游延平府屬南平﹑沙縣﹑順昌﹑將樂四邑﹐地土稍厚﹐米榖出產亦多﹐尙有客商販運。尢溪﹑永安二邑﹐只敷本地民食。建寧七屬﹑郡武四屬﹐田多膏腴﹐素稱產榖之鄕﹐而浦城﹑建寧兩邑﹐尢爲丰裕。省城民食不致缺乏者﹐全賴延﹑建﹑邵三府有餘之米﹐得以接濟故也。

福寧府僻處東隅﹐產榖無多﹐僅敷本地民食。或年歲丰歉不齊﹐該地與浙江溫州府屬之瑞安﹑平陽二縣連界﹐商販可通﹐民食無虞。至汀州府屬之八邑﹐產榖俱屬有限。惟長汀系附郭首縣﹐汀鎭駐札斯地﹐兵民雜處﹐食口頗眾。緣地與江西建昌府屬之廣昌﹑贛州府屬之石城等縣毗連﹐素藉江西米榖接濟。並因汀郡與江西均食粵鹽﹐從前定有江西米販挑米來汀者準其買回鹽斤﹐委汀州府經歷﹑長汀縣典史稽查﹐給與小票放行。以江西有餘之米榖而易汀郡官運之粵鹽﹐洵稱兩有裨益。

至下游之漳州﹑泉州﹑興化三府﹐情形又有不同。如漳州府屬之龍溪﹑漳浦﹑平和﹑海澄﹑詔安五邑﹐泉州府屬之晉江﹑南安﹑惠安﹑同安四邑﹐地土瘠薄﹐堪種禾稻者僅十之四﹑五﹐其餘盡屬沙磧﹐止堪種植雜糧地瓜而已。卽晴雨應時﹐十分收成﹐亦不敷本地半年之食用。幸兩府人民原有三等﹕上等者以販洋爲事業﹐下等者以出海采捕﹑駕船挑腳爲生計﹐惟中等者力農度日。故各屬不患米貴﹐只患無米。其餘如南靖﹑長泰﹑安溪等三縣及龍巖﹑永春二州所屬大田﹑徳化﹑寧洋﹑漳平等四縣﹐皆在腹裏﹐土脈深厚﹐出產頗丰﹐不仰藉於外縣。惟廈門爲洋艘出入﹑百貨聚集之所﹐商賈輻輳﹐食指更繁﹐向藉商販洋米﹑臺米接濟。如值米販稀少﹐卽有貴食之虞。至興化府屬之甫田﹑仙遊二縣﹐田土較漳﹑泉稍爲肥膄﹐且有堰圳蓄水﹐可以車灌﹐是以種植禾稻雜糧﹐均屬相宜。除本地民食外﹐尙可接濟普惠鄰封。

再臺灣一府﹐地方寬闊﹐近來田土開辟日廣﹐天時和暖﹐四季皆可種植﹐與內地迥不相同。榖產最饒。不特漳﹑泉一帶藉以接濟民食﹐卽內地兵糈﹑眷米﹐亦賴臺米散給養贍。此通省各屬出產米榖之大槪也。

義舉

臺灣縣﹕普濟堂在縣治城隍廟側﹐計二十間﹐內有藥王廟﹑棲流所。乾隆十二年﹐巡臺禦史六十七﹑範咸﹑知縣李閶權倡建﹐撥瞻園二十五甲六分又租銀一兩六錢以充經費。育嬰堂﹑養濟院在鎭北坊。康熙二十三年﹐知縣沈朝聘建。義冢﹕一在寧徳坊魁斗山﹐俗呼鬼子山﹐舊置﹔一在新昌裏﹐康熙五十九年﹐監生陳仕俊買置園地數甲﹐與鬼子山毗連﹔一在水蛙潭﹐一在北壇前﹐一在會海寺前﹐俱乾隆十七年﹐知縣魯鼎梅買置。

鳳山縣﹕普濟堂﹑育嬰堂﹑養濟院在土墼埕保﹐康熙二十三年﹐知縣楊芳聲建﹔府誌作楊芳遠。義冢﹕一在臺灣縣魁斗山後﹐舊置﹔一在縣治西門外蛇頭埔﹐雍正十二年﹐知縣錢洙置。

嘉義縣﹕普濟堂﹑育嬰堂﹑養濟院在善化裏東保﹐康熙二十三年﹐諸羅縣知縣季麒光建。義冢﹕一在臺灣縣寧南坊之南魁斗山﹔一在縣治東牛朝山﹔康熙五十五年﹐諸羅知縣周鍾瑄建。府誌云﹕一在諸羅山保﹐計七所﹔一在打貓保﹐計六所﹔一在鹽水港保﹐計五所﹔一在他裏霧保﹐計四所﹔一在下加冬保﹐計三所﹔一在哆咯嘓保﹐計三所﹔一在茅港尾﹐計二所﹔一在麻豆保﹐計二所﹔一在安定裏保﹐計六所。

彰化縣﹕普濟堂﹑育嬰堂﹑養濟院在縣東門外﹐乾隆元年﹐知縣秦士望建。義冢﹕一在快官山前﹐知縣藥渭生置﹔一在八卦亭山下﹐知縣胡邦翰置。

臺灣府誌云﹕臺灣古稱荒服﹐土著者少。內地客民﹐驁利而來﹐其客死無依者﹐累累相望也。舊棺槥率寄頓城廂南北壇中﹐重洋遠隔﹐音耗不聞﹐內地眷屬﹐搬運爲難。乾隆二十四年﹐臺灣縣知縣夏瑚設法捐貲﹐代運客亡棺槥赴廈﹐詳文略曰﹕

伏查臺灣遠隔重洋﹐內地商民人等﹐謀利奔馳﹐往來如織。其間流滯病故者﹐實繁有徙﹐悉寄南北二壇及城廂廟宇。在臺旣無眷屬管領﹐而內地之親族﹐慮及波濤之險阻﹐工費之浩繁﹐運葬甚罕。停積日久﹐累累相望﹐傷心慘目。前於飭埋民間棺骸之便﹐查出流寓棺骸共計三百五十六具﹐將有姓名籍貫之棺骸﹐代運赴廈。仍先移知原籍﹐示召親屬﹐定限半年內赴廈認領。旣免涉險多費﹐自必爭先恐後﹐而客死枯骸﹐庶得咸歸故土。但至廈之日﹐必須寄頓有所﹐經理有人。自應豫擇附近海口寬曠廟宇一﹑二處以資停寄﹐選撥誠妥僧人按月給與辛勞銀兩﹐端司其事。俟船戶陸續運交棺骸之日﹐設簿逐一登記﹐小心收貯。俟親屬赴領﹐卽將具領姓名﹑月日﹐登記簿內﹐以憑查考。如一年之後﹐無人赴領﹐就於廈山豫擇無礙間僻官山﹐作爲義冢﹐至期卽令該僧人雇工擡埋﹐將死者之姓名﹑籍貫﹐深文鐫該小碑﹐豎立墳頭﹐以便識認。所有掩埋工費﹐每具酌給銀四錢。並將年月日期﹑擡埋棺柩若干具﹑用過工費若干兩﹐逐一塡簿﹐不得遺漏﹐於每年夏杪﹐令該僧人將或領或埋總數﹐注明原簿﹐繳廳備查﹐照抄一本行知臺邑繳存案。如此辦理﹐則流寓棺骸不致再有累積﹐可免暴露拋殘之慘﹐似亦敬體憲仁之一端。

現將查出有姓名﹑籍貫之棺柩九十三具﹐每具捆紮艸辮計需艸工銀三錢﹐擡至海口﹐用夫四名﹐並雇艍船運交海艇﹐需工腳銀五錢﹐共需銀八錢。至廈擡工寄頓﹐每具用夫四名﹐酌議價銀四錢。又骸礶一十四身交船上岸﹐共擬擬夫價銀二錢。以上通共需銀一百一十四兩四錢﹐按數捐出辦給。

所有查出姓名﹑籍貫未確﹐及無姓名﹑籍貫之棺柩﹐共二百四十八具﹐俯容申請內地各府行縣﹐出示曉諭民間﹐如有親屬在臺沒故﹐未經開畱姓名﹑籍貫者﹐限半年內逐一開明﹐並棺礶記認﹑停寄處所﹐移知過臺﹐一體代運。統以一年爲期﹐如過期尙無移知﹐則屬實在無主﹐就臺地方另擇義冢掩埋。倘或查辦時有親屬領運﹐仍聽其便。

此次辦竣之後﹐每年春季﹐風恬浪靜之時﹐循照查辦一次﹐永遠遵行。惟是船隻系臺防廳專管﹐應作何飭配免差﹐或另籌船隻端運棺柩之處﹐末由擅議。而在廈選擇廟宇﹑遴委僧人及豫撥官山﹑代給辛勞工費各若干之處﹐未便懸定。謹造具流寓棺骸數目淸冊﹐據實詳明﹐伏乞憲臺察核﹐賜移臺﹑廈二防廳定議舉行。

——以上錄自重纂福建通誌卷五十二。

錢法

順治四年﹐以福州爲故明唐王朱聿鍵竊據﹐僣有僞號﹐私鑄錢文﹐令禁止行使。六年﹐開福建鑄局。十三年﹐停福建局。十七年﹐復開各省鼓鑄局﹐錢幕兼鑄地名滿漢文﹐福州府鑄「福」字。

康熙元年﹐停各省鼓鑄。六年﹐復設各省鼓鑄局。七年﹐以十五布政司錢局開鑄以來﹐錢旣多或致壅滯﹐令暫停鼓鑄﹐遂停福建鑄錢局。十九年﹐議派滿漢科﹑道各一人稽查錢局﹐一年更代。開福建漳州府鼓鑄局﹐錢幕鑄滿漢文「漳」字。二十一年﹐停福建漳州鑄局。二十四年﹐復開福建鑄局﹐罷前代舊錢之禁。時福建巡撫金鋐疏請禁遏﹐經戶部議準﹐旋以內閣學士徐幹學言﹐閩處嶺外﹐負山鄰海﹐非同內地﹐聽民兼用古錢爲便。於是凡民間攙和行使及各官失察禁例一切罷除﹝先是臺灣諸羅縣季麒光亦詳請暫寬舊錢之禁﹐略云﹕臺灣民番雜處﹐家無百金之產﹐各社番人﹐不識銀等﹐其所謂賣買者﹐不過尺布﹑升鹽﹑斗粟﹑觔肉耳。若將舊錢驟爾禁革﹐勢必野絕肩挑﹑市無收販﹐煢煢小民﹐實所難堪。竊思功令不得不遵行﹐而民情不容不體卹。查漳﹑泉等處﹐尙有老錢金錢未盡革除﹐況臺灣兩隔重洋﹐更非內地郡邑所可同語。古者一道同風﹐必俟三年﹑九年。今臺灣聲教所通﹐而耳目未盡攺觀﹐性情未盡感孚﹐又非同僞鄭之時﹐各洋興販﹐以滋其利源。若一旦禁革舊錢﹐不特分釐出入﹐輕重難平﹐抑且使從前之錢竟歸無用﹐民番益貧且困。爲此據實申請﹐懇賜俯順輿情﹐暫行通用。所用鑄錢﹐或就兵餉給發﹐或聽商人運販﹐卽令就臺收換舊錢﹐則鑄錢源源而來﹐舊錢不禁而自絕矣﹞。二十七年﹐開福建臺灣鑄局﹐錢幕鑄滿漢文「臺」字。三十一年﹐停臺灣府鑄局。三十四年﹐停福建鑄局。

乾隆五年﹐開福建鼓鑄局。先是福建於乾隆四年﹐以臺灣一郡錢貴殊常﹐該處向用小錢﹐每錢三文抵內地大制錢二文之用﹐從前每番銀一兩易小錢一千五百文﹐近止易八百餘文﹐兵民交困。議將收存黃銅器皿八萬餘觔﹐先於省城開鑄錢萬餘串﹐盡數運往臺地﹐搭放兵丁月餉。其福建內地辦銅鼓鑄之處﹐另行籌議。至是巡撫王士任奏請采買滇銅二十萬觔﹐照鼓鑄靑錢之例﹐添辦白鉛十六萬六千觔﹑黑鉛二萬六千觔﹑點錫八千觔﹐合成四十萬觔﹐開局於省城﹐設鑪八座﹐錢幕滿文鑄「寶福」二字。每年二十四卯﹐鑄靑錢四萬八千五百三十三串三百文有奇。

道光四年﹐以福建銀價昂貴﹐鼓鑄成本虧折﹐奏準自本年夏季起暫停鼓鑄。

附洋錢

福建曁廣東近海之地﹐多行使洋錢﹐以銀爲之﹐來自西﹑南二洋。約有數等﹕大者曰馬錢﹐爲海馬形﹔次曰花邊錢﹔又次曰十字錢。花邊錢亦有大﹑中﹑小三等。大者重七錢有奇﹐中者重三錢有奇﹐小者重一錢有奇。又有刺作人面﹐或爲全身﹐其背爲宮室﹑器皿﹑禽獸﹑花艸之類﹐環以番字﹔亦有兩面皆爲人形者。閩粵之人稱爲「番銀」﹐或稱爲「花面銀」。凡荷蘭﹑佛郎機諸國商船所載﹐每以數千萬圓計。考漢書載安息﹑大秦諸國附近西海者﹐多以銀爲錢。太平寰宇記載海西諸國錢有騎馬﹑人面諸品﹐蓋其遺制至今尙存云。

——以上錄自重纂福建通誌卷五十三。

鹽法

國朝福建鹽行西路延平府﹑建寧府之建安﹑甌寧﹑建陽﹑崇安﹑浦城五縣﹑邵武府﹐東路福州府之羅源﹑古田﹑屏南三縣﹑建寧府之松溪﹑政和二縣﹑福寧府﹐南路福州府閩﹑侯官﹑長樂﹑福淸﹑連江﹑閩淸﹑永福七縣﹑興化府﹑泉州府﹑永春州﹑龍巖州。惟臺灣一府﹐自雍正元年裁革官商﹐委臺灣府兼管﹐官收官賣﹐以閩浙總督總理﹐福建鹽法道專理。

乾隆五十五年﹐議準福建臺灣原定額餘鹽觔之外﹐所有埕底泥鹽﹐帶土刮收﹐每年約可得二萬石﹐撥臺灣﹑鳳山﹑嘉義﹑彰化﹑淡水﹑澎湖等六廳縣銷售﹐每年應徵課銀一千八百一十八兩一錢八分二釐﹐按數徵輸入冊奏銷。

道光四年閏七月﹐奏準臺灣府勻銷內地南靖﹑長泰二縣引鹽。

總督趙愼畛奏

閩省內地官運鹽務之南靖﹑長泰二縣﹐情形疲敝﹐經臣奏請將該二縣現辦正溢額鹽內﹐每年共酌減出正溢引鹽一萬二千石﹐按照該二縣應徵課雜銀兩﹐自道光四年爲始﹐飭令臺灣府於原定銷額之外﹐代銷完課﹐並飭臺灣道府﹐將應否加埕增曬﹐妥議詳覆。玆據鹽法道朱桓詳據署臺灣府事福州府知府方傳穟詳稱﹕臺灣府原定年銷額鹽一十三萬石﹐皆系販戶請領府照﹐赴場運銷。

該處逼近海塗﹐刮鹵煎鹽﹐最爲便易﹐鄕愚貪錢﹐買食私鹽﹐在所不免。是以販戶每有積鹽賠課。該署府抵任後﹐移行營縣廳員及守口文武員弁認眞嚴拿﹐鹽務漸有起色。所有代銷南靖﹑長泰二縣引額並補課共鹽一萬七千石﹐各販戶因該署府緝私整頓﹐額引可期暢銷﹐情願每年照數代銷﹐應徵課銀﹐按月限繳﹐循例冊報﹐匯同原額經徵之餘課埕餉﹐抵兌兵餉完款。並聲明臺場產鹽﹐每多撙節停曬﹐應請免議加埕﹐以省糜費。現在統計臺地全年共應額銷鹽一十四萬七千石﹐此後難以再議額外加銷等情﹐由該道詳請覆奏前來。臣查閩省南靖﹑長泰二縣鹽務最爲疲敝﹐內地各官商均已自顧不遑﹐勢難再爲勻代。現據臺灣府承認代銷﹐無礙原額﹐請將南靖﹑長泰二縣現辦正溢額鹽內﹐遞年撥出一萬二千石﹐並照臺地科則加補課鹽五千石﹐共一萬七千石﹐卽令該府自道光四年起按年照額代銷繳課。下部議行。

遞年營銷正溢鹽引總數

閩省汀州府營銷廣鹽﹐臺灣府行鹽﹐舊不請引﹐毋庸開列。西﹑東﹑南路並縣澳各官商﹐共應行正額引五十四萬五千六十二道一千六百七觔。內西路應行正額引二萬五千二十六道﹐每引載鹽六百七十五觔﹔東路應行正額引七萬四千四百四十三道三百九十八觔﹐又細鹽正額引二萬三千道﹔南路應行正額引五萬三千五百八十九道一百二十觔﹔縣澳應行正額引三十六萬九千四道一千八十九觔﹐每引俱載鹽一百觔。又官商共應行盈餘引四十萬一千四百二十三道九百一十二觔半。嘉慶六年起﹐奉減一萬四千道﹐實應行盈餘引三十八萬七千四百二十三道九百一十二觔半。內西路應行盈餘引二萬三千五百三十道﹐每引載鹽六百七十五觔﹔東路應行盈餘引一萬九千九百十七道五十二觔﹐又細鹽盈餘引一千二百四十道﹔南路應行盈餘引三千八十一道一十一觔半﹔縣澳應行盈餘引三十五萬三千六百五十五道八百四十九觔。除奉免外﹐統共盈餘大﹑細鹽引三十八萬七千四百二十三道九百一十二觔半﹐每引俱載鹽一百觔。以上合正溢額引共九十三萬二千四百八十五道二千五百一十九觔半。

遞年輸完正課總數

西路十引爲一篷﹐每篷徵課費銀二十八兩三錢三分三釐三毫六絲。東﹑南路並各縣澳每引徵課銀一錢五分。其漳州府屬之龍溪﹑南靖﹑長泰﹑海澄﹑平和及龍巖﹑漳平﹑寧洋八州縣﹐每引徵課銀二錢三分二釐。至東路所行細鹽﹐每引徵課銀七分五釐﹐計共額徵正課費銀一十七萬四千八百四兩二錢五分四釐﹐內除額徵丘折銀一萬五千六百四十四兩五錢三釐另行解部造報外﹐四路商運正課費銀一十二萬四千二百三十九兩八錢三分五釐五毫﹐官運正課銀三萬一千七百九十四兩四錢九分二釐。臺灣官辦額定餉銀三千一百二十五兩四錢二分五釐﹐實共年徵正課費等銀一十五萬九千一百五十九兩七錢五分一釐﹐系各官商按引辦完造冊奏銷。

遞年輸完溢課總數

乾隆七年﹐總督那蘇圖奏定盈餘銀一十四萬一千七百六十九兩八錢一分二釐。乾隆五十五年﹐臺灣府屬續增盈餘課銀一千八百一十八兩一錢八分二釐。嘉慶五年奉上諭﹔晉江﹑南靖﹑莆田﹑福淸四縣減免盈餘引一萬四千道﹐計減免盈餘銀二千四百二十八兩。又嘉慶十七年間﹐新開噶瑪蘭﹐續增盈餘銀一千三百三十七兩七錢﹐共年徵溢課盈餘銀一十四萬二千四百九十七兩六錢九分四釐。內四路商運溢課費銀一十萬一千八百一十六兩五錢八分四釐﹐官運溢課銀三萬一千六百一十七兩三錢三分四釐五毫。臺灣府官辦﹐原酌定溢額盈餘銀六千八百七十四兩五錢七分六釐五毫﹐照額徵完﹐遞年另冊奏銷。

縣澳引課

臺灣府官辦定額餉銀三千一百二十五兩四錢二分三釐五毫﹐又增盈餘銀六千八百七十四兩五錢七分六釐五毫﹐又續增盈餘銀一千八百一十八兩一錢八分二釐﹐共銀一萬一千八百一十八兩一錢八分二釐。鹽課銀兩﹐詳明兩院在布政司衙門發給臺餉內扣抵﹐移解道庫。

噶瑪蘭未入版圖以前﹐民間食鹽均系內地采捕魚船遭風收泊﹐將鹽散賣。自嘉慶十七年總督汪志伊奏新設通判﹐每年定銷額鹽七千擔﹐就瀨北場撥運。每擔徵番廣銀三錢三分﹐共徵番廣銀二千三百一十兩﹐九一折紋銀二千一百零二兩一錢﹐湊給蘭境兵餉。其曬價卽於課本內支銷七百六十四兩四錢﹐尙應銀一千三百三十七兩七錢﹐責成該通判經理﹐如銷徵缺額﹐著落賠補﹐仍將經徵職名造入奏銷冊內報參。

各場產額

臺灣縣﹕洲南場﹑洲北場﹑瀨北場﹝原鳳山縣管﹐雍正元年攺歸臺灣縣管﹞。

鳳山縣﹕瀨南場年約產鹽一十四萬六十石﹐配銷臺灣民食。臺地自入版圖後﹐鹽皆民曬民賣﹐鹽埕餉銀由臺﹑鳳兩邑徵解。雍正四年﹐歸府管理。鹽場分設四處﹕洲南﹑洲北二場﹐坐落臺邑武定裏﹔瀨南一場﹐坐落鳳邑大竹橋莊﹔瀨北一場﹐原坐落鳳邑新昌裏﹐割歸臺邑管轄。四場曬丁三百三十五名。洲南設巡丁八名﹐洲北巡丁十名﹐瀨南巡丁四名﹐瀨北巡丁六名﹐晝夜巡邏。每場管事一人﹐專司稽查透漏。夏秋雨水﹐鹽埕泥濘﹐不能曬鹽﹐惟春冬天气晴爽﹐方能收曬。鹽埕共二千七百四十四格﹐所出之鹽﹐盡數用斛盤量收倉。每月給價﹐曬丁收領。洲南﹑洲北﹑瀨北三場﹐每鹽一石﹐定價番廣銀一錢二分。瀨南一場之鹽﹐粒碎色黑﹐遜於他場﹐每一石定價番廣銀一錢四釐。場收入倉鹽每年約九萬﹑十萬﹑十一萬石不等。府治內設鹽館一處﹐聽各縣販戶莊民赴館繳課領單。每鹽一石﹐定課番廣銀三錢﹑腳費銀三分﹐執單赴場支鹽﹐各處運賣。各縣販戶莊民運賣鹽觔﹐水載以船﹐陸載以車﹐視路遠近﹐以定價值。旣絕私煎私販之獘﹐復無忽低忽昂之患﹐裕課便民﹐誠胥善焉。

部定鹽價

臺灣府屬各縣俱二文七毫有奇

——以上錄自重纂福建通誌卷五十四。

風俗﹝歲時气候附﹞

臺灣府

臺陽僻在海外﹐曠野平原﹐明末﹐閩人視爲甌脫。自鄭氏挈內地數萬人以來﹐閩之漳﹑泉﹐粵之潮﹑惠﹐相攜負耒﹐率參錯寄居﹐故風尙略同內郡﹝府誌風俗序﹞。

其地廣衍膏腴﹝國朝孫承澤春明夢餘錄﹞。

西北近海﹐多平地可耕﹐土番及人民聚落以百數﹝海防志﹞。

地宜五穀。邇來士知讀書﹐民務稼穡﹐漳﹑泉子弟視爲樂土﹐相率而往者歲數千人。全臺土俗﹐皆以檳榔爲禮﹝雍正通誌﹞。

臺海見聞錄﹕閭裏詬誶﹐輒易構訟﹐親到其家﹐送檳榔數口﹐卽可消怨釋忿。

張巡方湄詩﹕睚眥小念久難忘﹐牙角頻爭雀鼠傷。一抹腮紅還舊好﹐解紛惟有送檳榔。

臺地民非土著。泉之人行乎泉﹐漳之人行乎漳﹐江浙兩粵之人行乎江浙兩粵﹐未盡同風。且洋販之利歸於臺灣﹐故尙奢侈﹐競綺麗﹐重珍旨﹐彼此相效。卽備夫販豎﹐不安其常﹐由來久矣。賭博﹐惡業也﹐父不禁其子﹐兄不戒其弟﹐挾貲登場﹐叫號爭闘﹐始則出於典鬻﹐繼則流於偸竊﹐實長姦之囮也。又莫盛於要盟豪健家兒﹐聚少年無賴之徒﹐指皎日以盟心﹐撫白水以矢誓﹐稱兄呼弟﹐出妻拜母﹐自謂古道相期﹐不知往來旣頻﹐則淫酗之累作﹐聲援旣廣﹐而囂競之患生。若其喪不停柩﹐婢不愆配﹐猶爲近古。而視疏若親﹐窮乏疾苦相爲周卹﹐亦善俗也﹝諸羅雜誌﹞。

其民五方雜處﹐裏無一姓﹐人不一心。其番喜酒好殺﹐無冠履衣服之儀﹐無婚嫁喪祭之禮﹝季麒光蓉州文稿﹞。

臺地房舍﹐俱植竹以繞之。

盧觀源詩﹕膠庠文物徧郡縣﹐修竹圍中起誦弦。仕宦科名侔上國﹐拖靑泥紫或占先。

臺俗婦女﹐靚妝入市﹐無肩輿﹐以傘蒙首而行﹝俱臺海見聞錄﹞。

張巡方湄詩﹕香車碧■﹝忄憲﹞厭紛紜﹐擁蓋微行擬鄂君。一隊新妝相掩映﹐紅蕖葉底避斜曛。

晚稻丰稔﹐千倉萬箱﹐資贍內地﹐所以戶鮮蓋藏﹝黃叔璸臺海使槎錄﹞。

臺郡東阻髙山﹐西臨大海﹐𨿽沿海沙岸﹐實平壤沃土。但土性輕浮﹐風起揭塵蔽天﹐雨過流爲深溝。然宜種植﹐露重如雨﹐旱歲遇夜轉潤。又近海無潦患﹐產糖蔗雜糧﹐有種必獲。故內地窮黎﹐𦇤至輻輳﹐樂出於其市﹝郁永河稗海紀遊﹞。

禾麻蔽野﹐廬舍依然﹐畜牧之饒﹐無異中土。節候稍晚﹐夏乃澍雨﹐人始耕種。歲一收獲﹐丰盈常足。地無木棉﹐民不知蠶﹐布帛多資於中土。尊敬長老﹐孤獨廢疾之人﹐則鄕社人共餔之﹝俱孫霖臺郡聞見錄﹞。

婚禮﹕倩媒送庚帖﹐三日內家中無事﹐然後合婚。間有誤毀器物者﹐期必攺卜。

納采﹕簪珥﹑綢帛﹐別具大餅﹑豚肩﹑糖品之屬﹐謂之「禮盤」。無力者止煩親屬女眷送銀簪二﹐名曰「插簪」。及笄送聘禮﹐書二函﹐收一﹑回一﹐禮榔雙座﹐以銀爲檳榔形﹐每座四圓﹐上鐫「二姓合婚﹑百年諧老」八字﹐收「二姓合婚」一座﹐回「百年諧老」一座。貧家則用幹檳榔以銀薄飾之。又回禮錫盆二﹐如大碗式﹐一植石橊一株﹐用銀石橊三﹑四顆及銀桂花數朵纏繞枝頭﹐名曰「橊桂」﹔一植蓮蕉花一株﹐取「連招貴子」之義。此納幣之禮也。親迎﹕先期送擇日儀﹐名曰「乞日」。至期﹐不論貴賤﹐乘四人輿﹐鳴金鼓吹﹐彩旗前導﹐親朋送燈﹐少年子弟分隊擎執﹐沿途點放爆竹。婿至女家﹐駐轎庭中﹐連進酒食三次。飲畢﹐外弟攜盤於轎前索爆竹﹐婿隨取贈﹐名曰「舅子爆」。新人到門﹐新郎擎蓋新婦頭上。三日廟見﹐拜公姑﹑伯叔嬸姆﹐謂之「拜茶」。是日﹐外弟來﹐名曰「探房」。四日或七日﹐外父母請婿及女﹐名曰「旋家」。飲畢﹐婿偕新婦同歸。五日﹐外家再請諸親相陪﹐名曰「會親」﹐女先往﹐婿近午始至。飲畢﹐婿回﹐女畱三日後始回。冠笄﹕或於親迎日﹐或在數日前。詩書之家﹐女子旣笄﹐居於房內﹐不復外出。

喪禮﹕七日內成服。五旬﹐延僧道禮佛﹐焚金楮﹐名曰「做功果」﹑「還庫錢」﹔俗謂人初生﹐欠陰庫錢﹐死必還之。旣畢﹐除靈﹐孝子卒哭﹐謝弔客。家貧﹐或於年餘擇日做功果﹑除靈。小祥致祭﹐禮如大祥﹐有先三﹑四月擇吉致祭除服﹐此則悖禮之尢者。若夫居喪﹐朔望哭奠﹐柩無久停﹐則又風俗之美者﹝俱赤嵌筆談﹞。

臺鮮聚族鳩金建祠宇。凡同姓者皆與﹐不必共支派也。祭於春秋仲之望﹐又有祭於冬至者。祭則張燈結彩作樂﹐聚飲祠中﹐盡日而罷。常人祭於家則不然﹐忌辰﹑生辰有祭﹐元宵有祭﹐淸明有祭﹐或祭於墓﹐中元祭﹐除夕祭﹐端午薦角黍﹐冬至薦米圓。泉人日中而祭﹐漳人質明而祭。泉人祭以品羞﹐漳人有用三牲者。

臺俗尙王醮﹐三年一舉﹐取送瘟之義也。鳩金造木舟﹐設瘟王三座﹐紙爲之。延道士設醮﹐或二日夜﹑三日夜不等﹐總以末日盛設筵席演戲﹐名曰「請王」。旣畢﹐將瘟王置船上﹐凡百食物﹑器用﹑財寶﹐無一不具﹐送船入水﹐順流揚帆以去。或泊其岸﹐則其鄕多厲﹐更禳之。每一醮動費數百金﹐省亦近百﹐𨿽窮鄕僻壤﹐莫敢吝者。

俗尙巫﹐疾病輒令禳之。又有非僧非道名曰「客子師」﹑攜一撮米往占病者﹐謂之「米卦」﹐稱說鬼神﹐鄕人爲其所愚﹐倩貼符行法﹐而禱於神﹐鼓角喧天﹐竟夜而罷﹝以上俱臺灣縣誌﹞。

親友自內地來﹐具酒食相招﹐名「洗咸水」﹐謂泛重洋而至﹐亦猶北地洗塵之意。求子者爲郎君會祀張仙﹐設酒饌果餌﹐吹竹彈絲﹐兩偶對立﹐操土音以悅神﹝黃叔琳使槎錄﹞。

夏之芳臺灣紀巡詩

負暄童叟愛冬溫﹐江稻成堆擁蓽門。桐竹周遭雞犬靜﹐教人歷歷認花村。

虛灘水落漲沙泥﹐南北中分虎尾溪。一帶艸荒村捨少﹐年來新集有蒸黎。

南山中斷北山連﹐逗漏雲間半綫天。道是孤城還少郭﹐竹環塵市起炊煙。

晚霞散彩覆陰崖﹐海曲人家逐岸排。煙水幾灣帆幾幅﹐頓教風景憶江淮。

赤山蔥翠漾春煙﹐沙暖云晴別有天。日午崖邊人語沸﹐村童隊隊浴湯泉。

間俗殊方竟未厭﹐忽教放繂轉丹襜。天南水起山窮處﹐瑯嶠雲從馬首瞻。

臺灣縣﹝附郭﹞

居臺灣者皆內地人﹐故風俗與內地無異。婚喪沿俗禮﹐以貧富爲丰歉。俗信巫鬼﹐病者乞藥於神。輕生喜闘﹐善聚黨﹐亦皆漳﹑泉舊俗﹝縣誌﹞。

習尙華侈﹐衣服槪用綾羅。尢害者曰雅片﹑曰賭局﹐富者以之而貧﹐貧者以之爲不肖﹐不軌之徒於是聯絡。必革此二者﹐民乃久安﹝縣舊志﹞。

臺人𨿽貧﹐男不爲奴﹐女不爲婢。臧獲之輩﹐俱從內地來。此亦風俗之不多覯者﹝縣誌﹞。

鳳山縣

由縣治南至金荊潭﹐稍近喬野﹐自淡水溪以南﹐番漢雜居﹐客莊尢夥﹐好事輕生﹐健訟樂闘﹝縣舊志﹞。

服賈則用舟楫﹐任載必需車牛。歲不再收﹐濟以麻菽。農無火耕﹑水■﹝耒唇﹞之瘁﹐商有冰紈﹑氈裘之華﹝縣誌﹞

平原沃野﹐有竹木果植之饒﹐濱海溪渠﹐萃魚鹽蜃蛤之利﹝縣誌﹞。

嘉義縣﹝舊爲諸羅縣﹐乾隆五十二年攺今名﹞

土壤肥沃﹐種植後聽其自生﹐不事耘鋤﹝赤嵌筆談﹞。

土著旣鮮﹐流寓者視同井﹐猶骨肉﹐疾病死喪相卹﹐貧無歸者集眾捐囊助﹐𨿽慳者猶畏譏議﹝縣舊志﹞。

兄弟同居﹐或至數世﹐鄰里詬誶﹐片言解紛。通有無﹐濟緩急﹐失路之人望門投止﹐鮮閉而不內者﹝縣誌﹞。

自急水溪以下﹐距郡治不遠﹐俗亦頗同。自下加冬至斗六門﹐客莊﹝俗稱粵人所居曰客莊﹞漳泉人相半﹐稍失之野﹐然近縣﹐故畏法。斗六以北﹐客莊愈多﹐雜諸番而各自爲俗﹐髙富下貧﹐好訾毀﹐以賭蕩爲豪﹐嫁娶送死仿郡治﹐遇事蜂起﹐喜闘輕生﹐以歃血相要約﹝縣誌﹞。

彰化縣﹝雍正元年設﹐風俗與諸羅同﹞

彰𨿽新設﹐而願耕於野﹑願藏於市者四方紛至﹐故街衢巷陌﹐漸有可觀。山海珍錯之物﹐亦無不集。其風頗仿郡城﹝縣誌﹞。

淡水廳

廳所屬爲竹塹﹑淡水二保﹐市廛漸興﹐人煙日盛。淡水內港﹐戶頗繁衍﹐風俗朴實﹐終年鮮闘毆爭訟之事﹝舊郡誌﹞。

噶瑪蘭廳﹝嘉慶十六年設﹞

噶瑪蘭自嘉慶十五年收入版圖﹐生齒日繁﹐人煙輻輳。其間工商農業者十居八﹑九﹐多以彊霸力健爲能﹐明於孝弟禮讓者十難一﹑二。地方僻陋﹐學校未施﹐必先設書院﹐延師教育人材﹐日漸觀摩﹐以期振興文教。僻在荒裔﹐旣入圖籍﹐建城設官﹐制田賦﹐宣教化﹐雕題鑿齒之人﹐漸知倫理﹐粗習衣冠﹐而遊民樂業﹐羣聚室家﹐其秀者亦稍知誦讀矣﹝俱姚瑩東槎紀略﹞。

澎湖廳

屹立巨浸中﹐環島三十有六﹐如排衙。居民以苫茅爲廬舍﹐推年大者爲長﹐以畋魚爲業﹐惟牧牛羊﹐散食山榖間﹐各剺耳爲記﹝海防考﹞。

煮海爲鹽﹐釀秫爲酒﹐采魚蝦螺蛤以佐食﹐工商興販以廣利。土瘠不宜禾稼﹐產胡麻綠豆﹝以上俱元志﹞。

胡建偉澎湖記略﹕郡誌稱澎湖居民﹐煮海爲鹽﹐釀秫爲酒。查澎湖並無煮鹽曬鹽之處﹐其鹽政俱系臺灣府管理﹐販運至澎﹐散賣民食。至釀秫爲酒﹐澎地並無秫酒。媽宮鋪以糖釀酒﹐名曰「糖燒」﹐以薯釀酒﹐名曰「地瓜燒」﹐人家宴客俱飲此。

澎湖以海爲田﹐男子日則乘潮掀网﹐夜則往海捕釣。女人亦終日隨潮長落﹐赴海拾取鰕蟹螺蛤之屬﹐名曰「討海」。土瘠民勞﹐善心易生﹐人無作姦犯科﹐亦無僧尼左道之惑。秀業詩書﹐愚安漁佃﹐夜戶不蔽﹐牛羊散牧於野。士知自愛﹐遵守臥碑﹐十三澳中﹐雞窗螢火﹐朗朗書聲﹐不減內地。信鬼尙巫﹐疾病不問醫藥﹐止求福問卜而已﹝俱澎湖紀略﹞。

唐施肩吾澎湖嶼詩﹕腥臊海邊多鬼市﹐島夷居處無鄕裏。黑皮年少學采珠﹐手把牛犀照咸水。

國朝謝家樹澎湖詩﹕又見人間大洞庭﹐羅羅七十二山靑。桶盤妥貼憑誰挈﹐虎豹猙獰喚欲醒。怪石鮫紋添禹貢﹐花螺貝錦注葩經。黃昏點點歸漁艇﹐嘔啞一聲月滿汀。注﹕嶼似盤﹑似桶﹑似禽﹑似獸﹐形狀非一﹐出絞石花螺。

歲時

元旦制紅白米糕以祝神﹐於四五鼓時拜賀親友﹝赤嵌筆談﹞。四日﹐家家備牲醴﹐燒紙禮神﹐是謂「接神」﹝府誌﹞。

十五夜元宵﹐家家門首各懸花燈。別有善歌曲者數輩爲伍﹐制燈如飛蓋狀﹐一人持之前導﹐行遊市中﹐絲竹雜奏﹐謂之「鬧傘」。更有裝故事﹐向有吉事人家作歡慶歌﹐主人厚爲賞賚。數日之間﹐煙花火樹﹐在在映帶﹝府誌﹞。上元節﹐花燈簫鼓﹐鎭夜喧鬧。至二十五﹑六日方止。十六日﹐各市廛競饜酒肉﹐名曰「頭壓」。自是月以爲常。臘月旣望﹐踵而行之﹐名曰「尾壓」﹝赤嵌筆談﹞。

二月二日﹐社裏張燈演戲﹐爲當境土地慶壽﹐名曰「春祈福」﹝府誌﹞。

三月三日﹐采鼠曲艸合米粉爲粿﹐以祀其先﹐謂之「三月節」﹝府誌﹞。

淸明祀祖先﹐祭掃墳墓﹝府誌﹞。

四月八日﹐僧童舁佛﹐奏鼓作歌﹐沿門索施﹐謂之「洗佛」﹝府誌﹞。

五月五日淸晨﹐然稻梗一束﹐向室四隅燻之﹐用楮錢送路旁﹐名曰「送蚊」。午時﹐爲小兒女結五色縷﹐男系左腕﹐女系右腕﹐名曰「神煉」﹝府誌﹞。

六月一日﹐各家雜紅曲於米粉爲丸﹐名曰「半年丸」﹝赤嵌筆談﹞。

七夕呼爲巧節﹐家供織女﹐稱爲「七星娘」。紙糊彩亭﹐晚備花粉香果﹑酒醴三牲﹑鴨蛋七枚﹑飯七碗﹐祭獻畢﹐將端陽男女所結彩縷翦斷﹐同花粉擲於屋上。食螺螄以爲明目。黃豆煮熟﹐洋糖拌裏﹐及龍眼﹑芋頭相贈貽﹐名曰「結緣」﹝赤嵌筆談﹞。

士子以七月七日爲魁星誕日。是夜爲魁星會﹐備酒肴歡飲﹐村塾亦然﹝舊郡誌﹕莆田陳蔚臺灣竹枝詞﹕「家家殺狗祭魁星」﹐自注﹕「七夕﹐士子屠狗﹐取其頭以祭魁星」﹞。

張巡方湄詩﹕露重風輕七夕涼﹐魁星髙燕共稱觴。幽窗還聽喁喁語﹐花果香燈祝七娘。

中秋祭當境土地﹐張燈演戲﹐與二月二日同﹐春祈而秋報也。士子宴燕賞月。制大月餅﹐名爲「中秋餅」。朱書「元」字﹐擲四紅奪之﹐取秋闈奪元之兆。山橋野店﹐歌吹相聞﹐謂之「社鼓」﹝府誌﹞。

重陽﹐童子制風箏如鳶﹑如寶幢﹑如八卦河洛圖﹐競於髙原因風送之﹐以髙下爲勝負。夜或系燈其上﹐遠望若巨星﹝府誌﹞。

冬至作米丸祀先祭神﹐合家食之﹐謂之「添歲」﹐卽古所謂亞歲也。門扉器物﹐各黏一丸﹐謂之「餉秏」。是日長幼祀祖賀節﹐略如元旦﹝府誌﹞。

十二月二十四日﹐家備茶果牲醴﹐印幡幢與馬儀從於楮﹐焚而送之﹐謂之「送神」。至來歲孟陬四日﹐具儀如前﹐謂之「接神」﹝府誌﹞。

二十五日﹐各家齋戒焚香﹐莫敢狎褻﹐俗傳天神下降之日﹐﹝府誌﹞。

除夕前數日﹐以各種生菜沸水泡甕中﹐以供新歲祭祀之用﹐余則待發變後食之﹐名曰「來年菜」。殺黑鴨以祭神﹐謂壓一歲凶事。爲紙虎﹐口內實以鴨血或豬血生肉﹐於門外燒之﹐以禳除不祥﹝赤嵌筆談﹞。

气候

臺僻東海隅﹐地勢最下﹐四面環海﹐遙隔重洋數千里﹐其气候與內郡懸殊。大約暑多於寒。鐘鼎之家﹐狐貉無所用之。細民無衣無褐﹐亦可卒歲。花卉則不時常開﹐木葉則歷年未落。瓜蒲蔬茹之類﹐𨿽窮冬亦華秀。此寒暑之气候不同也。春頻旱﹐秋頻潦﹐東南云蒸則滂沱﹐西北密雲鮮潤澤﹐所以雲行雨施﹐必在南風盛發之時。此雨暘之气候不同也。四時之風﹐南颶居多。七﹑八月間因風擊浪﹐楫摧檣傾﹐沙濤之聲﹐遠聞數百里外。曉東暮西﹐風之所自﹐與中土頓殊。此風飆之气候不同也。且一郡之中﹐而窮南極北﹐气候亦迥不侔。自府治至鳳山﹐漸南漸熱﹔鳳山至淡水等處﹐冬少朔風﹐土素和暖﹐蘊隆之气﹐晝爲特甚﹐入夜轉寒﹐未晡而露降﹐日出而霧消。自府治至諸羅﹑彰化﹐漸北漸寒。彰化至八里坌﹑雞籠城等處﹐地愈髙風愈烈﹐寒涼愈甚。每朔風起﹐飛沙拔木﹐山嵐海气﹐交釀爲露﹐值夜霏霏如霰﹐村捨山林﹐咫尺莫辧﹐茅檐日髙﹐尙澑余滴。常陰風細雨﹐或驟雨如注。人日在煙霧中﹐瘴毒尢甚。此窮南極北之气候不同也﹝郡舊志﹞。

臺灣環海孤峙﹐極東南之澳﹐气候與漳﹑泉相似。春燠獨先﹐夏熱倍酷﹐秋多烈日﹐冬鮮淒風。四﹑五月之交﹐梅雨連旬﹐多雷電﹐山溪水漲。自秋及春﹐則有雨而無雪﹐多露而少霜。田禾播種以後﹐亦喜露而畏雨。此一郡之大槪也。諸羅自半綫以南﹐气候同於府治﹐半綫以北﹐山愈深﹐土愈燥﹐水惡土瘠﹐煙瘴愈厲﹐易生疾病﹐居民鮮至。雞籠社孤縣海口﹐北髙風烈﹐冬春之際﹐時有霜雪焉。此又一郡之中而南北異宜者矣﹝諸羅雜識﹞。

廣東志云﹕嶺南陰少陽多﹐故四時之气﹐辟多於闔﹐一歲間溫暑過半﹐元府常開﹐毛腠不掩﹐每因汗溢﹐卽致外邪﹐蓋汗爲病之媒﹐風爲汗之本﹐二者一中﹐寒瘧相乘﹐其疾往往爲風淫。又云﹕盛夏士庶出入﹐率以靑布裏頭﹐蓋南風爲厲﹐一侵陽明﹐則病不可起。此地正相同﹝赤嵌筆談﹞。

天气四時皆夏﹐恆苦鬱蒸﹐遇雨成秋。比歲漸寒﹐冬月有衣裘者。至霜霰則無有也﹝稗海紀遊﹞。﹝臺灣見聞錄﹕臺灣艸木﹐經歲不萎﹐花開無節。黃巡方叔琬云﹕余仲冬按部﹐至斗六門見桃花方盛﹐至笨港見人擎荷花數枝﹐回署見橊花照眼。張巡方湄有「眞个四時皆似夏﹐荷花度臘菊迎年」之句﹞。

南北淡水﹐均屬瘴鄕。南淡水之瘴作寒熱﹐號跳發狂﹐治之得法﹐病後加謹卽愈矣。北淡水之瘴﹐瘠黝而黃﹐脾泄爲痞爲鼓脹﹐蓋陰气過盛﹐山嵐海霧鬱蒸﹐中之也深﹐又或睡起醉眠﹐感風而發﹐故治多不起﹐要節飲食﹑薄滋味﹑愼起居﹐使不至爲所侵而已﹝府誌﹞。

淡水在磺山下﹐日出磺气上騰﹐東風一發﹐感觸易病。雨則磺水入河﹐食之往往得病。七﹑八月芒花飛揚入水﹐染疾益眾。气候與他處迥異。秋冬東風更盛﹝府誌﹞。

澎湖居大海中﹐地勢最下。其气候與閩中內郡迥別。內郡春則多雨﹐澎則頻旱。夏日西北風則有雨。語云﹕夏北風﹐雨太公﹔澎則北風無雨﹐必待東南風方得有雨。此雨暘气候之不同也。內郡中四季艸木長靑﹐澎則自立春至淸明艸芽不發﹐至夏方生﹐立秋以後艸則漸黃﹐更無花卉。此生植之气候不同也。內郡春風融和﹐夏風溫煦﹐秋日淸肅﹐天髙气爽﹐最足宜人﹐冬日北風𨿽寒﹐無栗烈之威﹑摧折之勢。澎則春時東南風起﹐入人腠理﹐以致頭暈﹐土人每以靑布裹頭禦之。夏日則赤日炎蒸﹐無髙山樾蔭﹐暑气襲人﹐與瘴癘相似﹐土人多嚼檳榔解之。至秋則西風時作﹐稍晴仍以夏日。冬日𨿽無祁寒﹐然風聲無日不聒耳﹐甚至飛沙走石。此寒暑之气候也﹝澎湖記略﹞。

國朝蔡世遠再與滿總督保書

夫平臺匪易﹐而安臺實難。臺灣五方雜處﹐驕兵悍民﹐靡室靡家﹐日相哄聚﹐風俗侈靡﹐官斯土者不免有傳捨之意﹐隔膜之視﹐所以致亂之由﹐閣下其亦聞之熟矣。今玆一大更革﹕文武之官﹐必須愼選潔介廉能者﹐保之如赤子﹐理之如家事﹐興教化以美風俗﹐和兵民以固地方﹔內地遺親之民﹐不許有司擅給執照﹐恐長其昉亂之心﹔新墾散耕之地﹐不必按籍編糧﹐恐擾其樂生之計﹔三縣縣治﹐不萃一處﹐則教養更周﹔南北寬闊﹐酌添將領﹐則控馭愈密。爲聖天子固海外之苞桑﹐爲我閩造無疆之厚福﹐惟此時可行﹐亦惟閣下能行之。安集之後﹐常懷念亂之心是區區之嫠卹也。

藍鼎元論臺疆經理書

臺灣郡縣旣有城池﹐兵防旣已周密﹐哀鴻安集﹐匪類革心﹐而後可施富教。而臺灣之患又不在富而在教。興學校﹐重師儒﹐自郡邑以至鄕村﹐多設義學﹐延有品行者爲師﹐令朔望宣講聖論十六條﹐多方開導﹐家諭戶曉﹐以「孝﹑弟﹑忠﹑信﹑禮﹑義﹑廉﹑恥」八字轉移士習民風﹐斯又今日之急務也。

又論治臺灣事宜書

臺地訟師最多﹐故民皆健訟﹐宜嚴反坐之法。臺俗好動公呈﹐多武舉﹑武進士主之﹐皆因以爲利﹐非義舉也。每有爭訟﹐動輒盈庭﹐宜遏絕。

臺俗豪奢﹐平民宴會﹐酒席每筵必二兩五﹑六錢以上或三兩﹑四兩不等﹐每設十筵﹑八筵﹐則費中人一﹑二家之產矣。遊手無賴﹐綾襖錦襪﹐搖曳街衢。負販菜傭不能具體﹐亦必以綾羅爲下衣﹐寬長曳地。輿夫多袒裸﹐而繭綢﹑綿綢褲不可易也。家無斗米﹐服值千緡。饘粥弗充﹐檳榔不離於口。習俗相沿﹐餓死不變。則夫崇獎節儉﹐稍示等威﹐實轉移風俗之急務也。

鴉片煙不知始自何來。煮以銅鍋。煙筒如短棍。無賴惡少﹐羣聚夜飲﹐遂成惡俗。飲時以密糖諸品及鮮果十數碟佐之。誘後來者赴飲﹐不用錢﹐久則不能自已﹐傾家赴之矣。能通宵下寐﹐助淫欲。始以爲樂﹐後遂不可復救﹐一日輟飲﹐則面皮頓縮﹐唇齒齞露﹐脫神欲斃。復飲乃愈。然三年之後﹐無不死矣。聞此爲狡黠島夷誑傾唐人財命者﹝南洋諸番稱中國爲唐﹐猶言漢云﹔今臺灣人稱內地亦曰唐山﹞。愚夫不悟﹐傳入中國已十餘年。廈門多有而臺灣特甚﹐殊可哀也。

臺灣賭風最盛﹐兵民皆然﹐廢事失業﹐損財召禍﹐爭闘作非﹐胥由於此。宜知會臺鎭實心實力共禁之。然表正者影直﹐上行則下效﹐未亂之先﹐皆鳴鑼張蓋﹐呵道而聚賭﹐無怪乎禁令不從也。前人覆轍﹐可爲車鑑。

臺中胥役﹐比內地更熾。一名皁快﹐數十幫丁﹐一票之差﹐索錢六﹑七十貫或百餘貫不等。吏胥權勢﹐甚於鄕紳﹐皁快煊赫﹐甚於風憲﹐由來久矣。近或稍爲斂戢﹐亦未可知。宜畱心訪察﹐懲創一﹑二﹐以儆其餘。至本衙門胥役﹐善窺伺本官意旨﹐招搖撞歲﹐見事風生﹐尢不可不防。

民生各遂家室﹐則無輕棄走險之思。臺俗婚娶論財﹐三十老女﹐尙有待年不嫁者﹐此等怨曠﹐最足傷天地之和﹐召水旱之災﹐所當急爲嚴禁。凡民間室女年二十四﹑五以上者﹐限三月之內逐一嫁完﹐違者拿其父兄治罪。

廣東饒平﹑程鄕﹑大埔﹑平遠等縣之人﹐赴臺傭雇佃田謂之「客子」﹐每村落聚居千人或數百人﹐謂之「客莊」。客莊居民﹐朋比爲黨﹐睚眥小故﹐嘩然起爭﹐或毆殺人匿滅其屍。健訟﹐多盜竊。白晝掠人牛﹐鑄鐵印重烙﹐以亂其號﹝臺牛皆烙號以防盜竊﹐買賣有牛契﹐將號樣注明﹞。凡牛入客莊﹐莫敢向問﹐問則縛牛主爲盜﹐易己牛赴官以實之。官莫辧﹐多墮其計。此不可不知也。

臺地不蠶桑﹐不種棉薴﹐故其民多遊惰。婦女衣綺羅﹐妝珠翠﹐好遊成俗﹐則桑麻之政﹐不可緩也。制府滿公保撫閩時﹐嘗著蠶桑要法﹐繪十二圖頒行邵縣。臺土廣曠﹐最利樹桑﹐可仿而行之。漳﹑泉多木棉﹐俗謂之吉貝﹐可令民於內地收其核赴臺種之。並令廣種麻薴﹐織紝爲冬夏布。婦女有蠶桑紡織之務﹐則勤儉成風﹐民可富而俗可美也。

郭起元書臺灣詩文後

功令﹕文武官弁過海者不攜女口。將卒分番代戍﹐非久土著。而閩粵間覓魚鹽之利者﹐類多無賴子弟。以兵民商賈數十萬﹐靡室靡家﹐哄然聚處。又物多利贏﹐則怙侈驕淫﹐易生爭攘﹐怨仇易起。而番民至愚﹐每得觴酒豆肉﹐卽以死殉。匪流貪利者﹐又於番界釣鹿抽藤﹐激其憤恨。是以沙虫風鶴之警﹐間歲有之。惟在監司守令秉廉隅﹑振紀綱﹑修教養﹐約束而拊循之﹐澡其戾心以導迎善气﹐斯爲得耳。其總帥必嚴彈壓﹑勤訓練﹐利甲兵﹑建斥堠﹐使有赫然斧鉞之威﹐凜然金湯之勢﹐庶幾守在四裔﹐爲鞏固苞桑之助也。

夏之芳海天玉尺編初集序

夫臺灣﹐山海秀結之區也。萬派汪洋﹐一島孤峯﹐磅礡郁積之气﹐亙絕千里﹐靈異所萃﹐人士必有鍾其秀者。況數年來沐國家休養教育之澤﹐涵濡日深﹐久道化成﹐固已家弦戶誦﹐蒸蒸然其躋於聲名文物矣。第四民之眾﹐士爲之倡。士習之邪正﹐風俗因之。臺郡人文蔚起﹐寧患無才﹖有才不醇﹐則龐雜與卑污同病。昔人謂士先器識而後文藝﹐士習不端﹐祗以文藻誇世﹐匪惟無益﹐抑且爲民害焉。稽臺郡初辟時﹐歲科掄才﹐多借資於瘴﹑泉內郡。近已詔下釐剔﹐非生長臺地者不得隸於臺學。此又盛朝作養邊陲之至意。都人士卽得秀於山海鍾毓﹐尢當厚自鼓舞﹐以上副皇恩﹐毋自域於棫朴菁莪外也。柳州云﹐報國恩惟文章士。生此唐虞之世﹐誠讀書積學﹑修身立品﹐使文章積爲有用﹐而又以其詩書弦誦﹐訓其子弟﹐化導鄕人﹐俾淳厖之世﹐和气徧於蠻天菁嶺間﹐則上以鼓吹休明﹐下以轉移風俗。是固宣鐸者所厚望﹐而觀風訓俗之責﹐亦可藉此以仰報天子矣。

鄭光策臺灣善後事宜書

臺地孤懸海外﹐官司體制﹐極爲尊嚴。凡屬在官﹐無不憑借權寵﹐焜耀閭裏。於是刁詐者皆依艸附木﹐充爲胥吏﹐正役一而散役則十矣﹐散役十而幫役則百矣。一縣有千百之虎狼﹐肆其蠶食﹐民何由安﹖俗何由治﹖是吏胥不可不額也。

臺地閩廣雜處﹐土肥地闊﹐易於謀生。沿海一帶﹐單丁遊手及作姦犯科之人﹐多托爲逋逃之藪﹐願而弱者則爲遊惰﹐點而彊者則歸於■﹝艸佳﹞苻。必嚴裏黨之查﹐始足辧賢姦之迹。是保甲不可不行也。

臺地淫風流行﹐倚門賣妍﹐恬不爲怪。而且寶場﹑骰席﹐十屋九家﹐燈火叢街﹐夜張賭市。而頑兵衙蠹﹐又互相包蔽﹐以爲漁利之媒。今新更亂離﹐民气思善﹐正宜痛爲更革﹐則淫﹑賭不可不除也。

臺地初尙惇﹐近歲以來﹐侈靡成風﹐酒館歌樓﹐通宵達旦。輿臺甿隸﹐裝服輕華。揆其所由﹐皆開自上。在官丁役﹑流寓雜流﹐以不耕不織之財﹐爲逾制無等之舉。觀者仿效到處蔓延。財源幾何﹐豈不易竭﹖是侈靡不可不禁者也。

楊廷理東瀛紀績序

自鄭氏殄滅﹑朱一貴蕩平以來﹐海疆無事﹐垂數十年矣。其始特以地沃民稠﹐志驕服侈﹐守土者忽不加意﹐以爲風俗固然。漸且姦胥猾吏﹐恣爲民患﹐而不知止。其民之黠者﹐則又交結吏胥﹐舞文弄墨﹐枉法干紀﹐蔽上耳目。桀悍者至於持械闘很﹐千百爲羣﹐白晝相殺於道﹐而官不可禁﹐或因以取賄而免之。此亂之所由生﹐非一朝夕之故也。

——以上錄自重纂福建通誌卷五十八。

粳稻﹕占稻﹐俗名占仔﹐五﹑六月種﹐九﹑十月收。過山香﹐粒大倍於諸米。大伯姆﹐色白﹐宜低田。早占﹐粒差小﹐二﹑三月種﹐六﹑七月收。圓粒﹐米白而軟﹐粒短而肥。埔占﹐殼白﹐實赤﹐皮厚﹐三﹑四月種﹐八﹑九月收。呂宋占﹐種自呂宋來﹐有赤﹑白二色﹐粒小而尖﹐種獲與埔占同時。秫稻﹕鵝卵秫﹐米白而軟﹐種獲與占仔同。禾秫﹐殼白米大。占仔秫一名赤殼秫﹐米白粒差小。虎皮秫﹐殼赤有文﹐粒大色白。竹絲秫﹐米靑白色。生毛秫﹐殼有毛﹐俗呼大武壠秫﹐種獲俱與占仔同時。雙冬﹕臺灣誌略﹐南路下淡水間有三冬種﹑四月收者﹐名雙冬﹐他邑所無也。鴨腳黍﹕穗如鴨趾﹐故名。黃粟﹐稷之別名。麥﹐有大麥﹑小麥﹑蕎麥。黃豆﹐粒大倍於內地。白豆﹐港岡出者佳﹐淡水次之。米豆﹐皮白﹐可和米煮。荷蘭豆﹐種出荷蘭﹐色綠味香。禦豆﹐一名觀音豆。長豆﹑加說豆﹑刀豆﹑乳豆﹑胡麻。

芋﹐大於內地數倍。赤嵌筆談﹕南路番仔芋一名糯米芋﹐有重十餘觔者﹐味佳。臺海使槎錄﹕芋有二種﹐紅者呼爲檳榔芋。傀儡芋﹐出傀儡番社﹐長可一﹑二尺﹐旁無小艿。三保姜﹐相傳明初三保太監所植﹐可療百病。白花菜﹐腌爲菹﹐味香美。六月菜﹐頭白﹐子可入藥。番芥藍﹐似菜﹐葉藍紋紅﹐根亦紅﹐種久蕃茂﹐團結成頂﹐層層包裹﹐一名番牡丹﹐種出咬■﹝口畱﹞吧﹐其國以爲上品菜。蘿卜﹑蟳菜﹑鹿角菜﹑紫菜﹑赤菜﹑蔥﹑韭﹑薤﹑蒜芥﹑白菜﹑莧﹑芥藍﹑莙薐﹑菠薐﹑蕹菜﹑蒝荽﹑茼蒿﹑芹﹑茄﹑筍﹑薯蕷﹑番薯。

王瓜﹐一名莿瓜。月令﹕四月王瓜生﹐臺地十二月卽有之。西瓜﹐盛於冬月﹐臺人元旦多啖之。涵瓜﹐有靑﹑白二色。木瓜﹐與內地不類﹐凡五稜﹐無香味﹐居民用鹽漬以充蔬。絲瓜﹑苦瓜﹑冬瓜﹑金瓜﹑菜瓜﹑莦瓜﹑匏。

菊﹐臺地少寒多燠﹐花開無節﹐惟菊至冬乃盛﹐開至二月。迎春菊﹐惟紫色一種開歷冬春﹐故曰迎春。茉莉﹐赤嵌筆談﹕茉莉最易種植。番茉莉較大﹐種自柬埔寨來﹐花徑寸﹐百餘瓣﹐殊有妙香。貝多羅花﹐種自西洋來﹐葉如枇杷﹐梵僧用以寫經﹐枝皆三叉﹐花瓣六出﹐臺人稱爲番花。番繡球﹐葉如槐﹐花紅黃相間﹐一枝數十蕊。莿球﹐身多莿﹐花黃﹐色似菊而小﹐俗名消息花﹐又名牛角花﹐以其刺相偶如牛角也。番瑞香﹐蔓生﹐一簇數蕊﹐香甚淸遠﹐夏月盛開。番蝴蝶﹐葉略似夜合花﹐中紅外黃﹐似蝶﹐有須一枝﹐可數蕊﹐四季長開。九頭芙蓉﹐葉似梧桐﹐一莖九頭﹐深紅色﹐狀若牡丹﹐嬌艷可愛。奇楠花﹐淡黃色﹐四瓣﹐中有小萼﹐旁生兩小粒如翼狀﹐開花經月不凋。月桃﹐葉似蓮蕉﹐花黃白色﹐倒垂﹐香而濁﹐一莖數十蕊。臺產五月始開﹐端午日取葉以包角黍﹐又名虎子花。蓮蕉﹐花出蕉心﹐色鮮紅﹐經月餘始謝。梅﹑桃﹑桂﹑海棠﹑山丹﹑蘭﹑紫荊﹑刺桐﹑指甲花﹑石橊﹑夾竹桃﹑樹蘭﹑番蘭﹑唐棣﹑長春﹑麗春﹑佛桑﹑金絲蝴蝶﹑蜀葵﹑玉樓春﹑荷﹑頳桐﹑紫薇﹑金錢﹑美人蕉﹑水仙﹑胭脂花﹑夜合﹑噴雪﹑鹿蔥﹑月下香﹑雞冠﹑老來嬌﹑曇花﹑向日葵﹑素馨﹑淩霄﹑金鳳﹑錦竹花﹑千日紅﹑梔子花﹑蓼花﹑含笑﹑七里香﹑交枝蓮﹑茶花﹑十姊妹﹑寶相﹑鷹爪﹑一丈紅﹑玉芙蓉﹑水綿﹑鼓子。

菠蘿﹐葉似蒲而闊﹐兩傍有刺﹐果生叢心﹐皮似波羅蜜﹐而色黃味酸甘﹐末有葉一簇﹐因形狀類鳳﹐故名。西螺柑﹐■﹝浦上女下﹞娑洋集孫爾準詩﹕西螺五寸柑﹔自注﹕西螺產柑﹐絕佳。又詩﹕黃柑西路摘新霜。佛手柑﹐臺產較大於內地﹐不甚香。番橘﹐出半綫諸山﹐大如金橘﹐肉酸皮苦﹐色黃可愛。柑子蜜﹐形如柿﹐細如橘﹐可和糖煮作茶品。檨﹐番蒜也。實如鵝卵﹐皮靑肉黃﹐剖食甘美﹐始生時爲菹﹐曰蓬萊醬。波羅蜜﹐自荷蘭國攜來者﹐實生樹榦﹐皮似如來頂﹐剖而食之﹐甘如蜜。樹子﹐俗呼葡萄子﹐臺產最盛。葉如毛柿﹐三月開白花﹐五﹑六月熟﹐狀如金鈕﹐薄皮裹漿﹐內有小核﹐核中有仁﹐味極香。收實後﹐或用豆醫浸制﹐販諸內地﹐極珍。軟霧﹐叢髙二﹑三丈﹐二﹑三月開花﹐四﹑五月實﹐大如小酒杯﹐蒂尖頭闊﹐上染紅色。繁結絫絫﹐一樹多至數十顆。椰子﹐樹髙數丈﹐直起無枝﹐殼堅勁﹐可作瓢。殼外有衣﹐肉在殼內﹐色白﹐味如乳﹐可釀酒﹐中有水甚多﹐俗呼椰酒。瀛壖百詠﹕凡揀椰子﹐以手搖之﹐聽水聲淸亮﹐則心大而甜﹐其肉厚﹔聲濁則否。蓋椰心以水而養也。番柿﹐形如柿﹐皮有毛﹐俗呼毛柿﹐西域種。刺葡﹐葉如柑﹐子蜜﹐實如桑椹﹐無核。檳榔﹐向陽曰檳榔﹐向陰曰大腹﹐實如雞心﹐和老藤食之﹐能醉人﹐可以袪瘴﹐人有故則奉以爲禮。赤嵌筆談﹕檳榔﹐或云粵人食子﹐臺人食皮。一色靑者爲雄﹐黑臍者爲雌﹐雄者味厚﹐雌者味薄﹐顆向上長者尢貴。荖藤﹐蔓生﹐味辛﹐和檳榔食。桄榔子﹐結實﹐五月熟﹐土人卽種埔尖﹐是歲子若多生﹐榖必有年。荔枝﹑龍眼﹑橄欖﹑楊桃﹑菩提果﹑石橊﹑番石橊﹑番姜﹑甘蕉﹑落花生﹑蓮子﹑藕﹑菱﹑桃﹑梅﹑杏﹑葡萄﹑甘蔗﹑紅棗﹑酸棗﹑桑椹﹑芡。

萬年靑﹐一名綠珊瑚﹐枝圓﹐色綠﹐無花﹐髙丈餘枝甚脆﹐有毒﹐漿沾人肌膚輒爛﹐人家及村墅徧植之﹐以爲藩蔽。土沈香樹﹐開花五瓣﹐白色﹐結子黃如豆大﹐其根香。蕭朗木﹐大者數圍﹐性極堅重﹐入土千年不朽﹐美材也。交標木﹐可爲棟梁。槺榔﹐榦直無枝﹐其顚生葉﹐不過數十﹐結子作穗﹐生木端﹐其葉臺人以爲帚。香木﹐南路打狗山有香木﹐色類沈香﹐味較檀尢烈。白樹﹐髙大而幹直﹐頗美觀﹐但易朽。娑羅樹﹐中空﹐四圍折疊成圓形﹐尢異。花紋斜結﹐盤屈如古木狀﹐用貯管城﹐因其材也。九芎﹐一名九荊﹐用爲堅柱﹐入土不朽。番豆﹐大至合抱﹐髙數丈﹐結子如豆莢。赤鱗﹐赤色﹐皮有鱗﹐質堅﹐入上難朽。林投樹﹐幹直﹐皮似栟櫚﹐其裹骨極堅﹐花紋斑駁﹐可作箸並檀板﹑月琴﹑三弦等樂器。心空﹐從根結棕絲直貫至頂。葉靑而長﹐兩旁皆刺花﹐似蘆荻。結實類菠蘿﹐熟後深黃﹐擘開顆顆如金鈴。番眾以綫串貫﹐纏額上爲飾﹐並啖之。開花時則摘其花以盤髻。厚栗﹐本名猴栗木﹐性甚堅﹐可爲棟梁。百日靑﹐俗名土杉﹐𨿽枯而色尙靑也。埔柿﹐樹如柿﹐無花實。山荔﹐樹如荔﹐無花實。破故子﹐葉如梧桐而小﹐結子如苦楝。松﹑柏﹑樟﹑楠﹑桐﹑榕﹑柳﹑黃目樹﹑加冬﹑楮﹑饅頭果樹﹑漆﹑朴﹑棕﹑楓﹑椿﹑楝﹑鐵樹﹑水松﹑桑﹑柘﹑烏栽﹑埔荊﹑象齒﹑桕﹑土杉﹑茄藤﹑金絲藤﹑扶畱藤﹝卽荖艸﹞。雞屎藤﹐和豬腳煮食﹐可瘋腳瘋。浮畱藤﹐可夾檳榔食﹐粵人用葉﹐臺人憎其辣﹐用藤。

莿竹﹐葉繁幹密﹐刺如鷹爪﹐土人環植屋外以禦盜。空洆竹﹐髙二丈許﹐大二﹑三寸﹐無旁枝。麻竹﹑綠竹﹑觀音竹﹑人面竹﹑筀竹﹑石竹﹑七弦竹﹑金絲竹﹑鳳尾竹﹑長枝竹﹑江南竹﹑棕竹﹑蘆竹。

風艸﹐春生無節﹐則經年無臺風﹔生一節﹐則臺風一次﹐二節二次﹐多節則多次﹐甚驗。白曲艸﹐可制曲釀酒。刺裙艸﹐一名雞鳴艸。乳艸﹐生附地﹐枝紅葉細﹐婦人少乳者食之﹐能通乳竅。七弦艸﹐叢生如稻秧﹐其朵如蘭﹐有直紋﹐似弦白綠相間﹐至冬則白變紅﹐土人蒔植﹐以充盆玩。茜艸﹐土番用以染獸毛。紅毛茶﹐艸屬﹐黃花五瓣﹐葉如瓜子﹐亦五瓣﹐其根如藤﹐刨取曬漧﹐或气有不快﹐熬茶飲之則愈。鼠曲﹑龍舌﹑羞艸﹑煙艸﹑仙人掌﹑萍﹑蘋﹑藻﹑徧地錦﹑虎耳﹑風尾﹑茅﹑菅﹑芒﹑蒲﹑艾﹑蓪艸﹑水燭。

鹿茸﹐能補陽。麋茸﹐能補陰。鹿角膠﹑鹿角霜﹐霜卽煮膠之角渣也。班節相思﹐類薄荷而大。紗帽翅﹐一莖數十花﹐色黃﹐葉可治癬。林茶菇﹐卽林投實﹐肉有紅﹑白二色﹐治痢疾。葉下紅﹐幹紅花圓﹐小如白絨﹐葉外靑內紅﹐治損傷。鴨嘴黃﹐一名定經艸。馬尾絲﹐艸屬﹐葉細而長﹐花紅而小﹐其根如荔枝﹐核黃色﹐多細絲如發﹐不拘鮮幹﹐皆可治蛇蜂諸毒。紅首蛇﹐頭色略紅﹐狀如薯﹐味苦﹐途中中痧﹐刀削少許﹐冷水送下﹐立愈。番薏茹﹐一名番苦苓﹐一名心痛艸﹐治心气痛。種出荷蘭﹐葉秀嫩似云板﹐曝漧則香﹐結子靑赤色。烏甜葉﹐一名對面烏﹐可止血。返魂艸﹐葉旁有小缺﹐如刀翦﹐治狗嚙及刀傷極驗。天門冬﹑麥門冬﹑硫磺﹑地骨皮﹑香附﹑穿山龍﹑木通﹑薏苡﹑金銀花﹑三柰﹑益母艸﹑木賊﹑蒲公英﹑薄荷﹑豨薟﹑澤蘭﹑白雞冠﹑梔子﹑蒼耳子﹑樟腦﹑茯苓﹑桕菇﹑姜黃﹑蓖麻子﹑木鱉子﹑枸杞﹑艸果﹑蟬蛻﹑車前子﹑蒺藜﹑石決明﹑紫蘇﹑天南星。燭﹐生水中﹐形如燭﹐故名。急性子。

牛﹕水牛自內地來﹐黃牛近山多有﹐取而馴習之﹐用以耕田駕車。馬﹐小而力弱﹐異於內地﹐內山有山馬。羊﹑豬﹑狗﹑貓﹑兔﹑猴﹑豬母熊。艾葉豹﹐臺產者稍大於犬﹐而無害於人﹐或名之曰獐虎。云豹﹐色黃而間以黑點。金錢豹﹐色類云豹而黑點較圓。■﹝鹿外西內﹞﹐似鹿而大。黃羊﹐水沙連﹑紅頭嶼出﹐有鬻其皮以爲褥者。石虎﹐山坑中有﹐形如貓﹐皮五色﹐性不咬人﹐皮可爲褥。熊﹑麋﹑鹿﹑麂﹑獐﹑麇﹑野豬﹑豪豬﹑山羊﹑獺﹑鼠。

雞﹑鵝﹑鴨﹑鵓鴿。鳩﹕色靑黑者曰斑鳩﹐甲頂下赤色者曰火鳩。又一種身綠嘴足皆紅者曰金鳩﹐惟淡水出。長尾三娘﹐■﹝閉鳥﹞屬﹐色靑﹑朱嘴﹑紅足﹑紫尾﹐長尺許﹐疑卽靑■﹝閉鳥﹞也。番蓽﹐形如燕﹐背淡黑色﹐腹下色黃﹐尾長﹐飛則鳴﹐行則搖﹐類鶺鴒。白鳩﹐每當五鼓則鳴﹐或謂之知更鳥。使槎錄﹕白鳩霜衣雪襟﹐可爲近玩﹐或呼爲洋鴿云﹐自咬■﹝口畱﹞吧來者。初時價昂﹐近飼養將雛者多﹐價不及十之一。海雞母﹐黑色﹐綠腳如母雞﹐骨脆而味美。■﹝赤鳥﹞鸛﹐俗呼食蛇鳥﹐狀如鶴略小而短尾﹐周身淡紅色﹐專食蛇虺。蓽雀﹐似雀而小﹐紫色﹐喞喞善吟﹐置籠中能自來去。綠鳩﹐紺嘴碧毛﹐艷勝鸚鵡﹐惟不善鳴﹐遜白鳩。海八哥﹐黑身﹑紅頂﹑綠足﹐一名田雞。烏鶖﹐似八哥而通體皆黑﹐喙如錐﹐尾長﹐飛最疾﹐鳴如黃鶯﹐善作百鳥聲﹐宿處惡鳥不敢近。鬼車﹐俗名九頭鳥。天鵝﹑彩囊﹑雷舞﹑倒掛鳥﹑鳶﹑鸜鴿﹑鸛﹑鴒﹑雉﹑烏﹑燕﹑鷺﹑畫眉﹑鸜鵒﹑布谷﹑鳧﹑鷗﹑鴛鴦﹑翡翠﹑白■﹝閉鳥﹞﹑伯勞﹑黃鶯﹑鷹﹑顱鶿﹑鴟鴞﹑雀﹑白頭翁﹑竹雞﹑鷂﹑鷦鷯﹑盧雞﹑釣魚翁﹑鵒﹑烏須。

鯊﹕有龍文鯊﹑烏鯊﹑虎鯊﹑圓頭鯊﹑乞食鯊﹑白鯊﹑雙髻鯊﹑烏翅鯊﹑鋸仔鯊﹑鼠■﹝虫吾﹞鯊﹑蛤婆鯊﹑油鯊﹑泥鰍鯊﹑靑鯊﹑扁鯊﹑狗鯊。魟﹕有黃魟﹑燕魟﹑錦魟﹑泥魟﹑掃帚魟﹑水沈魟。泥■﹝魚賣﹞魚﹐卽塗魠﹐形如馬鮫而大﹐重者四﹑五十觔﹐口闊﹐身黑﹐無鱗。澎湖之魚﹐推此爲第一品。蜈魚﹐俗呼海豎。頭似豬﹐大者千餘觔﹐小亦五﹑六百觔﹐常於水面躍起﹐髙丈餘﹐噴水如雪﹐漁人見之則避。麻虱目魚﹐塭中所產﹐夏秋盛出﹐狀類鯔﹐鱗細﹐臺爲貴品。四破魚﹐似鰮而無鱗﹐性嗜火。大武侖至三貂一帶海邊居民﹐昏夜以二艇﹐共張一罾﹐另一小艇持炬引之﹐羣魚望火而來﹐罾中得魚無數。

■﹝魚劼﹞魚﹐鱗細脊腴﹐味甘美。正月從沿溪入內山﹐長才寸餘﹐每月長一寸﹐至冬成尺﹐還自內山到海邊﹐出卵而沒。飛藉魚﹐疑是沙燕所化﹐兩翼尙存。漁人夜深時﹐懸燈以待﹐結陣飛入﹐舟力不勝﹐滅燈以避。鮡魚﹐生海島泥塗中﹐大如指﹐善跳﹐故名。俗又名花鮡魚。三牙魚﹐或赤或白﹐有三齒。■﹝魚日﹞魚﹐身扁無鱗﹐尖頭短尾﹐亦名牛牯■﹝魚日﹞。海龍﹐產澎湖澳。冬日雙躍海灘﹐漁人獲之﹐號爲珍。首尾似龍﹐無牙爪﹐長不徑尺﹐以之入藥﹐功倍於海馬。气魚﹐大者尺許﹐小者寸許。平時游泳如常魚﹐遇物﹐腹中鼓气而圓﹐其刺如媦﹐其形如龜﹐又名刺龜魚﹐中空可爲燈。狗母魚﹐長尺許﹐有細刺﹐魚之粗劣者。牛尾魚﹐狀如牛尾﹐無麟﹐身直如條﹐黑色。鸚哥魚﹐狀如鯉魚﹐綠嘴似鸚哥﹐故名。雞魚﹐身扁﹐赤色細鱗﹐形頗如雞﹐故名。飼子飯﹐無骨﹐可和飯以飼幼子。花魿﹐斑點如花。金錢﹐狀如花魿﹐而體薄多刺。獨魚﹐大如掌﹐皮粗﹐曬漧可磨木器。烏魚﹑敏魚﹑胎魚﹑觔魚﹑章魚﹑鱠﹑鱖魚﹑馬鮫﹑■﹝魚因﹞魚﹑鮸魚﹑鯕﹑墨魚﹑■﹝魚毒﹞魚﹑水母﹑扁魚﹑黃爵﹑紅紗﹑■﹝魚午﹞魚﹑黃翅﹑烏頰﹑龍尖﹑■﹝魚燕﹞魚﹑柔魚﹑繩魚﹑赤■﹝魚宗﹞﹑獅刀﹑虎魚﹑燕子魚﹑鐵甲﹑貼沙琵琶﹑梭魚﹑烏賊﹑銷管﹑帶魚﹑丁香﹑水尖﹑石拒﹑海翁﹑白刀﹑鯧﹑鮎﹑鰻﹑烏耳鰻﹑鱸﹑鯽﹑比目﹑銀魚﹑鱔﹑金魚﹑闘魚﹑魴﹑鰮﹑靑鱗﹑鱺﹑鰱﹑金鐘仔﹑徧身苦﹑塗虱﹑龍虫﹑黃梔米﹑沙蠶﹑海參。

紅鰕﹑龍鰕﹑大腳鰕﹑海鰾鮹。

龜。玳瑁﹐狀如龜﹐背有甲十二片﹐黑白斑﹐無足﹐有四鬣﹐煮其甲﹐柔如皮﹐因以作器。澎人伺其登岸伏卵時﹐尾而取之。蟹﹕有沙鉆蟹﹑沙馬蟹﹑虎獅蟹﹑靑蚶蟹﹑金錢蟹﹑鬼蟹﹑毛蟹。蟹郎﹐似蟹而小﹐穴諸荒煙蔓艸中﹐非朔望不出。其出也﹐朔雄﹑望皆雌﹐朔雌﹑望皆雄﹐八月望日尢多。海豆芽﹐似蜆而大﹐形扁殼綠﹐吐尾如豆芽﹐一曰塗杯。醋鱉﹐堅白如石﹐背圓腹半﹐有旋紋如螺形﹐如鱉而甚小﹐最大者不及指蓋﹐藏數年投之醋中﹐蠕蠕自能配合。鱟﹑蟳﹑蠘﹑蚶﹑蚌﹑蜆﹑蛤﹑車螯﹑蛤蜊﹑蠣﹑蟶﹑紅栗﹑寄生﹑蟯﹑西施舌﹑仙人掌﹑海月﹑石決明﹑硨磲﹑海膽﹑香螺﹑花螺﹑肉螺﹑帽華螺﹑珠螺﹑海粉﹑鯪鯉。

蛇﹐臺產有數種﹕一名山■﹝束﹞﹑一名艸花仔﹐俱不傷人﹔一名龜殼花﹑一名飯匙倩﹑一名靑竹絲﹐三者嚙人最毒。簸箕甲﹐大者數尺﹐身有橫紋﹐黑白相間﹐俗名手巾蛇﹐嚙人立死﹐誤踐其骨﹐亦能殺人。鉤蛇﹐北路有鉤蛇﹐能以尾取物﹐又能吞鹿。蜂虎﹐狀如燈蛾而大﹐頭有斑點﹐入蜜蜂窩﹐則盡食其蜂。螥螂﹐多藏廚中﹐煎食解毒﹐最神。水龜﹑蛙﹑蜥蜴﹑蜻蜓﹑蟻﹑蟬﹑蝶﹑蝙蝠﹑蟋蟀﹑蜘蛛﹑螢﹑蛩﹑螽﹑螳螂﹑螟蛉﹑蜾蠃﹑蠅﹑蜈蚣﹑水蛭﹑蚊﹑蛾﹑蠹﹑竈雞﹑■﹝虫羗﹞螂﹑蚯蚓。

達戈紋﹐番婦所織。番飾﹐以五色彩綫織成。縐布﹐以內地棉花織成。卓戈文﹐番所織氈也。番毯﹑毛被﹐俱番婦剝樹皮雜獸毛織成。棉布﹑薴布﹑麻布。

金﹐出上淡水等處溪中。前時土人撈之﹐如光沙粒﹐一日之工﹐止供半日之費。珠﹐鳳山下莊海中蠣房產珠﹐如稷米大﹐名鳳山珠。玉﹐出嘉邑玉山﹐終歲如籠霧﹐冬日晴明乃見﹐取之最難。或云﹐此山皆水晶﹐故遠望如玉。■﹝石婁﹞■﹝石國﹞石﹐生海中﹐皆咸鹵結成﹐土人置盆中充玩。白英石﹐出水沙連坑﹐形似水晶。打鼓山石﹐崟■﹝山上欹下﹞玲瓏可玩。珊瑚﹐出瑯嶠海底﹐有枝葉﹐色如鐵﹐俗呼鐵樹﹐與八寶中之珊瑚回殊﹐無足異者。澎湖紀略﹕澎湖海中亦有一種土珊瑚﹐在水中見淡紅色﹐出水卽白而枯槁﹐極松脆﹐收貯數月﹐自行碎折。須石﹐土人以築花窗及墻基﹐甚美觀﹐其價亦廉。硫磺﹐出淡水磺山。沙連紙﹐以沙連之竹制之。煤炭﹐气味如硝磺﹐可以代薪﹐焰甚烈。菁澱﹑藍澱﹑藤﹑菁子﹑薯榔﹑茄藤皮﹑豹皮﹑糜皮。鹿皮﹐春毛淺薄﹐番人以爲席﹔冬毛深厚﹐漢人以爲褥。瘴皮。

鹽﹑糖﹑油﹑酒﹑茶﹑曲。——以上錄自重纂福建通誌卷六十。

典禮﹝祀典﹞

祈雨儀注

福建祀典﹕凡遇亢旱﹐祈求雨澤。先一日齋戒﹐禁止屠宰。至期﹐各官朝服致祭山川壇﹐次日致祭社稷壇﹔祭品﹑儀注俱照春秋祭禮行﹐另用祝文﹐不飲福受胙。

凡祭壇雨日﹐委官雨纓素服﹐詣城隍廟﹑龍王廟讀祝文﹑行香。兩壇祭畢後﹐各官每日同詣城隍廟﹑龍王廟行香﹐第七日爲止。龍王廟行二跪六叩禮﹐城隍廟行一跪三叩禮。

凡七日內得雨﹐開屠﹐擇日行報祭禮。同日﹐先祭山川壇﹐次祭社稷壇﹔祭品﹑儀注照前﹐另用祝文﹐飲福受胙。次日﹐先祭城隍廟﹐次祭龍王廟﹐俱用祝文﹐祭品﹑儀注照春秋祭禮行。

如七日不雨﹐或雨小不足﹐暫停開屠一日﹐仍齋戒如前﹐先祭山川壇﹐次祭社稷壇﹐委員詣城隍廟﹑龍王廟行香﹔各壇﹑廟俱另用祝文。兩壇祭畢﹐每日各官俱詣城隍廟﹑龍王廟行香。得雨後﹐報祭如初。

凡遇祈禱齋戒後卽得雨澤﹐仍擇日於壇廟各處行報祭禮。如亢旱太甚﹐各官步禱行香。

閩中舊俗﹕祈禱齋戒﹑致祭行香之日﹐僧﹑道誦經﹐部文亦議令誦經﹐委員查看。今自齋戒日爲始﹐道紀司督率眾道於城隍廟誦經﹐僧綱司督率眾僧於龍王廟誦經﹐福州府委官查看﹐或委員赴鼓山行香請水﹐臨時酌行。

凡祭壇﹐俱穿朝服行禮﹐祭後仍雨纓素服。餘日各廟行香﹐俱雨纓素服。惟報祭則各廟俱穿補服。

凡祈雨﹐禁止屠宰﹐惟祭壇用牲。

凡祈雨﹐各衙門照常辦事﹐不理刑名﹐不宴會﹐不聲炮﹐不鼓吹﹐不鳴金﹐不張蓋﹐官衙相見戴緯帽﹑穿素服﹐遇迎送欽差仍用禮服。

凡外府州縣祈雨﹐務遵部議﹐以次致祭兩壇。其舊例祈禱之廟﹐仍赴行香。得雨﹐一體報祭。行禮次序﹑服色﹐悉照省會遵行。

祈晴儀注

福建祀典﹕凡遇霪潦爲災﹐祈求晴霽﹐先行禜祭之禮﹔伐鼓﹐用少牢﹐視水來湧集最多之門而祭。閩省會城宜於水部門。外府州縣各隨地宜。

凡祈晴﹐先一日齋戒﹐禁止屠宰﹔惟祭門用牲。

祭日穿補服﹐行二跪六叩頭禮﹐伐鼓﹐用祝文﹔儀注照春秋致祭火神之禮。

凡祈晴﹐三日之內禁屠齋戒﹐各衙門照常辦事﹐不理刑名﹐不宴會﹐出入不聲駁﹐不鼓吹﹐不鳴金﹐不張蓋﹐官員相見﹐緯帽常服。

如三日仍雨不止﹐則伐鼓用牲致祭社壇﹐朝服行禮﹐另用祝文﹔祭品﹑儀注照春秋祭禮﹐不飲福受胙。

凡祈禱之後晴霽﹐開屠﹐擇日行報祭禮﹐另用祝文﹐儀注照前﹐惟社壇飲福受胙。

禜祭祭文﹕維某年月日﹐某官某致祭於城門之神曰﹕詔命臨民﹐職司守土。惟兆人之攸賴﹐並藉神功﹔冀四序之常調﹐羣蒙福蔭。必使雨暘應候﹐爰占物阜而民安﹔庶其寒燠咸宜﹐共慶時和而歲稔。仰靈樞之默運﹐聿集嘉祥﹔襄元化以流形﹐俾無菑害。尙饗。

祭天后廟儀注

福建祀典﹕祭期前一日﹐委官省牲﹐監視宰牲。委員著補服至廟封帛畢﹐禮生引至省牲所省牲。禮生接毛血供香案上。省牲官行一跪三叩頭禮畢﹐退。

正祭日﹐五鼓﹐各官俱至廟﹐穿蟒袍。主祭官簽祝文畢﹐起鼓。引生引主祭官詣盥洗所盥手畢﹐引至行禮處立。通唱﹕『執事者各執其事。主祭官就位。陪祭官各就位。瘞毛血﹐迎神』。引贊﹕『上香』。引主祭官於神位前立。引贊﹕『跪﹐叩首』。捧香生跪進﹐主祭官受香﹐拱舉﹐授接香生上炷香於鑪內。又上瓣香畢。引贊﹕『叩首﹐興﹐復位』。行二跪六叩首禮﹐各官俱隨行禮﹐興。

通唱﹕『奠帛﹐行初獻禮』。引贊﹕『詣神位前立』。引贊﹕『跪﹐叩首。奠帛』。捧帛生跪進﹐主祭官受帛﹐拱舉﹐授接帛生獻。引贊﹕『獻爵』。執爵生跪進﹐主祭官受爵﹐拱舉﹐授接爵生獻﹐畢。引贊﹕『叩首﹐興』。引贊﹕『詣讀祝位』。主祭官詣讀祝位立。讀祝生至祝案前捧祝版立於案左。引贊﹕『跪』。主祭官﹑陪祭官﹑讀祝生俱跪。引贊﹕『讀祝文』。讀祝生讀祝畢﹐捧祝版仍供案上。引贊﹕『行三叩首禮』。各官俱行三叩首﹐興﹐復位。

通唱﹕『行亞獻禮』。與初獻禮同﹝不讀祝﹐不獻帛﹞﹐復位。

通唱﹕『行終獻禮』。與亞獻禮同﹐復位。

通唱﹕『徹饌﹐送神』。主祭官﹑陪祭各官俱行二跪六叩頭禮。通唱﹕『讀祝者捧祝﹐執帛者捧帛﹐各詣燎位』。讀祝生捧祝﹐執帛生捧帛﹐祝文在前﹐帛次之﹐俱送至燎位。主祭官旁立﹐候祝帛過仍復位立。通唱﹕『望燎』。引生引主祭官詣望燎位立。祝帛焚半﹐引贊﹕『禮畢﹐退班』。

天后廟祝文

維年月日某官某致祭於敕封護國庇民﹑妙靈昭應﹑宏仁普濟﹑福佑羣生﹑誠感咸孚﹑天后尊神曰﹕惟神菩薩化身﹐至聖至誠﹐主宰四瀆﹐統禦百靈。海不揚波﹐浪靜風平﹐舟航穩載﹐悉仗慈仁。奉旨崇祀﹐永享嘗蒸。玆屆仲春﹝秋﹞﹐敬薦豆馨﹐希神庇佑﹐海晏河淸。尙饗。

康親王春秋祭祝文

維年月日﹐某官某致祭於康親王之靈曰﹕日星河嶽﹐鍾在天潢﹐智勇文武﹐恭儉溫良。協衷惠獻﹐綏我南方。蕩平浙省﹐爰靖閩疆。逆藩授首﹐黎庶安康。歌衢舞巷﹐簟食壺漿。功垂萬世﹐徳實無量。玆際春季﹐攺火順陽。潔蠲崇報﹐俎豆馨香。尙饗。

霜露旣降﹐萬寶告成。維王勛徳﹐河嶽日星。旣翦醜孽﹐閩越以寧。田疇樂利﹐沐膏詠勤。祖父被之﹐孫曾亦云。巍巍廟貌﹐靈爽式憑。肅將秋祝﹐來格來歆。尙饗。

貝子祠春秋祭祝文

維年月日﹐某官某致祭於寧海大將軍惠獻貝子之靈曰﹕和風正暖﹐春露初霏﹐緬維惠獻﹐功徳巍巍。醜孽跋扈﹐父老歔欷。奉行帝命﹐肅將天威﹐掃除猖獗﹐獨運神機。勛垂閩地﹐績紀常旗。土民感戴﹐拜祝禱祈。在庭陟降﹐鑑此明粢。尙饗。

秋气淸肅﹐皎日光輝﹐緬我惠獻﹐奕奕金枝。知仁且勇﹐文武兼資。龔行天討﹐梟獍掃鋤。功成星隕﹐閩民涕洟。道山俎豆﹐眾志獲舒。桂醑虔申﹐歆格於斯。尙饗。

賢良祠前殿祝文

維年月日﹐某官某致祭於寧海大將軍惠獻貝子之靈曰﹕春風和暢﹐淑气燻蒸﹝秋祭用「金風气肅﹐玉露澄淸」﹞﹐惟王勛業﹐云漢爭明。巍巍華宇﹐鬱鬱云旌﹐萬民謠頌﹐聲殷雷轟。九重寵錫﹐昭逾日晶。史乘載紀﹐賢良增榮。揆諸祭法﹐允稱斯名。啟佑後嗣﹐理學宗盟。文孫奕奕﹐振振豪英。玆屆仲春﹝秋﹞﹐肅薦粢盛。儀慚旅白﹐鑑此微誠。伏惟尙饗。

賢良祠後殿祝文

維年月日﹐某官某致祭於提督福建全省陸路等處地方總兵官加二級張公﹑少保兼太子太保提督福建全省水陸等處地方總兵官昭武將軍謚敏壯楊公之靈曰﹕惟靈文武憲邦﹐公忠體國。當皇朝之肇造﹐心膂攸同﹔值列聖之丕承﹐股肱作輔。明良合徳﹐奮庸而庶績咸熙﹔中外宣猷﹐敷澤而兆民永賴。洵屬廟廊之碩望﹐允宜俎豆以明禋。考績紀勛﹐崇報昭垂於令典﹔陳牲奠幣﹐馨香祇薦於歲時。尙饗。

褒忠祠春秋祭祝文

維年月日﹐某官某致祭於贈太子少保兵部尙書總督福建部院謚忠貞範公承謨﹑海澄公追封王爵謚忠勇黃公芳度﹑贈工部右侍郎福建巡海道謚忠毅陳公啟泰﹑贈通政司通政浙江溫處道謚忠毅陳公丹赤﹑贈太子少保福寧鎭總兵官吳公萬福﹑贈太子少保平陽鎭總兵官謚忠壯朱公天貴﹑贈太子少保臺灣鎭總兵官歐陽公凱﹑福建水師總兵官黃公翼﹑山西道監察禦史蕭公震﹑四川參議道張公松齡﹑晉贈禮部尙書江西建昌府知府髙公天爵﹑贈太僕寺卿福州府知府王公之儀﹑贈太僕寺卿邵武府知府張公瑞午﹑福州城守副將王公進﹑贈給拜他拉布勒哈番臺灣水師副將許公云﹑贈按察司副使建寧府同知諭公三畏﹑贈按察司副使郡武府同知髙公舉﹑贈拖色拉哈番臺灣北路參將羅公萬倉﹑贈拖色拉哈番臺灣鎭左營遊擊孫公文元﹑贈拖色拉哈番臺灣水師左營遊擊遊公崇功﹑贈按察司僉事侯官縣知縣劉公嘉猷﹑贈布政司參議福建藩幕攝將樂縣知縣王公萬鑑﹑贈按察司僉事尢溪縣知縣李公塤﹑贈國子監助教晉贈吏部尙書嵇公永仁﹑贈都司僉書海澄鎭中營守備蔣公鈖﹑臺灣南路營守備馬公定國﹑臺灣鎭左營守備胡公忠義﹑贈國子監助教會稽生員王公龍光﹑贈國子監學正沈陽儒士範公承譜﹑贈國子監學正華亭儒士沈公天成﹑福淸進士施公大晁﹑壽寧進士葉公有挺﹑莆田舉人劉公渭龍﹑千總廖公有功﹑臺灣鎭標中營千總蔣公子龍﹑臺灣鎭標右營千總陳公元﹑臺灣水師右營千總趙公奇奉﹑臺灣水師協千總林公文煌﹑臺灣水師中營把總李公茂吉﹑臺灣鎭中營把總林公彥﹑臺灣南路營把總林公富﹑汀州鎭中營把總石公琳之神曰﹕於爍諸公﹐義勇忠貞。曩閩變逆﹐殉難捨身。見危授命﹐合志同心。帝褒諸公﹐崇祀嘗祀。玆屆仲春﹝秋﹞﹐敬薦豆馨。神其如在﹐來格來歆。尙饗。

——以上錄自重纂福建通誌卷六十一。學校

臺灣府學在寧南坊﹐康熙二十四年﹐巡道周昌﹑知府蔣毓英建。因鄭氏舊址﹐中爲大成殿﹐東西兩廡﹐前爲戟門﹑爲欞星門﹑爲泮池﹐後爲啟聖祠。三十九年﹐巡道王之麟建明倫堂於殿左。五十一年﹐巡道陳璸於啟聖祠左右﹐分建六齋﹐曰六徳齋﹐祠南又分建六齋﹐曰六行齋﹐正殿東廡下置獻官齋宿房﹐西廡下爲藏器庫﹐廟門外東西二門曰禮門﹑曰義路﹐禮門外立大成坊。又於明倫堂之前分立六藝齋﹝璸自爲記﹞。五十七年﹐知府王珍攺泮池於欞星門外﹝李欽文記﹞。五十八年﹐巡道梁文煊修正殿﹝李日埕記﹞。乾隆十年﹐巡道莊年修﹝褚祿記﹞。十四年﹐郡諸生侯世輝等捐貲大修﹐於是攺六徳齋爲典籍庫﹐攺六行齋爲禮器庫﹑樂器庫﹐崇聖殿下統爲廊﹐達於東西廡。又新建泮宮坊﹐鑄祭器﹑樂器﹝楊開鼎記﹞。四十二年﹐知府蔣元樞修。嘉慶八年﹐舉人郭紹芳鳩眾重修﹐淸學地泮池圍墻外﹐自北而南﹐長八十四丈五尺﹐自東至西﹐廣二十七丈五尺﹐立界碑焉。

王之麟記略﹕臺地僻在海外﹐自古未沾王化﹐罔識賓興。迨我朝開辟以來﹐置郡縣立學。凡取士之典與內地同﹐遂彬彬稱治﹐爲海邦鄒魯矣。余己卯秋﹐恭膺簡命﹐來監斯土。甫下車﹐謁夫子廟﹐環視棟宇朽敗﹐而明倫堂﹑兩廡﹑啟聖祠以及欞星垣墉﹐缺然不備。又以龍亭置先師之前﹐其規模气象蔑如也。於是以次興工﹐越明年﹐於廟東偏拓地數畝爲明倫堂﹐堂後爲龍亭庫。六月﹐廟爲颶風所侵﹐又相與醵金重建。廟貌攺觀。

名宦祠在學宮左﹐祀範承謨﹑姚啟聖﹑施瑯﹑蔣毓﹑靳治揚﹑陳璸﹑洪一棟﹑施世驃﹑藍廷珍﹑陳大輦。

鄕賢祠在學宮右。

教授宅在明倫堂後﹐訓導宅在文昌閣後。

學額﹕康熙二十五年﹐總督王新命﹑巡撫張仲舉題準府學歲試取進文武童生各二十名﹐科試取進文童生二十名﹐設廩膳生員二十名﹐增廣生員二十名。嘉慶十二年﹐總督阿林保﹑巡撫張師誠奏準臺灣五學泮額各酌加一名﹐於是郡學歲科兩試取進文童各二十一名﹐武童如舊。十五年﹐署總督張師誠﹑督學葉紹本題準閩籍生員增設廩增各十名﹐合原設共三十名﹔臺﹑鳳﹑嘉﹑彰四縣準增設廩增各五名﹐合原設十名﹐共廩增各十五名。乾隆五年﹐巡視臺灣禦史兼提督學政楊二酉奏準粵民流寓在臺﹐年久入籍者﹐臺屬四邑均有戶冊可稽﹐緣系隔省流寓﹐恐占閩童地步﹐是以攻擊維嚴﹐現在粵童堪以應試者計七百餘名﹐準其另編爲新字號應試﹐其取進額數照小學例四邑通校共取進八名﹐附入府學。嘉慶十二年﹐總督阿林保﹑巡撫張師誠疏請粵籍生員應準加設廩膳生八名﹐增廣生八名﹐歲科取進童生亦加一名。道光八年﹐總督孫爾準﹑巡撫韓克均﹑督學史致儼奏準粵籍生員臺﹑鳳﹑嘉﹑彰四邑各加進二名﹐澎湖歲科定額取進二名﹐附入府學。

學田﹕康熙四十九年﹐巡道陳璸捐置學田﹐實收租粟七百八十一石道斗﹐又實收租粟二十四石道斗﹐又實收租粟二十四石道斗。

海東書院舊在寧南坊府學宮之西。康熙五十九年﹐巡道梁文煊建。後爲歲科校士所﹐書院幾廢。乾隆四年﹐禦史單徳謨別建校士院於東安坊縣學宮之左。明年﹐巡道劉良璧修之。於是書院復振。禦史楊二酉奏請以府學教授爲掌教﹐選諸生肄業其中﹐拔貢生施士安捐田千畝﹐以給膏火﹝二酉自爲記﹞。十五年﹐新建縣署於紅毛樓右﹐臺灣縣知縣魯鼎梅乃修東安坊廢署爲書院﹐徙焉。十七年﹐詔以巡道兼提督學政。其後歲科校士於道署﹐校士院遂曠。二十七年﹐巡道覺羅四明修曠院爲海東書院﹐復徙焉﹝四明自爲記﹞。三十年﹐知府蔣允焄護巡道事﹐乃別建擇地於寧南坊府學宮西崎下﹐廣三十丈﹐袤八十丈﹐東向﹐講堂學捨亭榭悉具﹝允焄自記﹞。

崇文書院﹐府義學也﹐舊在東安坊。康熙四十三年﹐知府衛臺揆建﹐置田租以供膏火。乾隆初﹐常以府學訓導掌教。十年﹐巡道攝府事莊年修。十五年﹐徙於寧南坊府學宮之西﹐卽海東書院舊處﹐初址遂廢。二十四年﹐知府覺羅四明乃擇地於府署東偏﹐率僚屬紳士共成之﹐講堂齋捨畢具﹐始延師於內地﹐掌其教焉﹝四明自爲記﹞。嘉慶二十三年署府鄭佐廷﹑道光八年知府鄧傳安重建。

義學在府治前東南。康熙四十五年﹐知府衛臺揆建。

土番各社社學﹐雍正十一年設。

臺灣縣學在東安坊。康熙二十三年﹐知縣沈朝聘建。前爲殿﹐後爲啟聖祠。二十九年﹐知縣王兆升修。四十二年﹐知縣陳璸建明倫堂於殿右﹝璸自爲記﹞。四十四年﹐知縣王仕俊成之。明年﹐舊令陳璸來爲巡道﹐以啟聖祠方向與正殿相左﹐乃攺建啟聖祠﹝璸自爲記﹞。知縣兪兆嶽﹑教諭鄭長濟鑿泮池。五十九年﹐署縣王禮修門墻。雍正間﹐邑貢生陳應魁建欞星門於泮池南。乾隆八年﹐諸生張元華等修崇聖祠﹝熊學鵬記﹞。四十年﹐邑紳陳名標﹑陳朝樞等議大修﹐有楊方氏願割地拓其西畔﹐乃攺建焉。殿廡門池如制。殿之北爲崇聖祠﹐攺舊殿址爲今明倫堂。堂下東廂爲碑亭。知府蔣元樞捐貲續成之﹐並制禮樂器。五十八年﹐教諭黏繼任修。嘉慶九年﹐知縣薛志亮﹑教諭鄭兼才捐修﹐邑紳林朝英獨任之﹐於是增正殿髙二尺有奇﹐廣露臺左右各四尺﹐護以石欄﹐殿廡周圍攺用石柱﹐新明倫堂廣宮墻丈有六尺﹐置宰牲亭﹐修祭器。

名宦祠在崇聖祠左。

鄕賢祠在崇聖祠右。

教諭宅在明倫堂後﹐訓導宅在明倫堂左。

學額﹕廩膳生員十名﹐增廣生員十名。嘉慶十五年﹐增設廩增各五名﹐共各十五名。歲試取進文武童生各十二名﹐科試取進文童生十二名。嘉慶十二年﹐各酌加一名﹐共各十三名。武童如舊。道光八年﹐奏準粵籍生員臺﹑鳳﹑嘉﹑彰四縣各加進二名﹐合原額取進文童共各十五名。

學田﹕實收租粟二十一石有奇。乾隆二年﹐府學撥歸八十石﹐定爲例。三十年﹐邑人楊志申捐租粟一百六十六石六斗零﹐又捐租粟一百九十石。嘉慶十一年﹐邑紳林朝英捐置田租一百二十四石。

引心書院在寧南坊。初爲引心文社。嘉慶十五年﹐邑紳黃拔萃立﹐束脩課費﹐俱其獨置。十八年﹐知縣黎溶與拔萃議攺爲臺灣縣書院﹐各捐銀置產。二十五年﹐知縣姚瑩捐銀生息﹐以充膏火。

文石書院在澎湖文澳。乾隆三十一年﹐通判胡建偉創建﹝建偉自爲記﹞。嘉慶四年﹐通判韓蜚聲修。二十年﹐通判彭謙增建。道光六年﹐通判蔣鏞﹑副將孫徳發﹑遊擊江鶴倡修﹐通判丁秉南繼之﹝蔣鏞記﹞。

義學在府治東﹐康熙四十五年﹐知縣王仕俊建。

東安坊社學二所﹐康熙二十三年﹐知府蔣毓英建。鎭北坊社學一所﹐康熙二十八年﹐巡道王效宗建。

土番社學﹕一在新港社口﹐一在新港社內﹐一在隙仔口﹐一在卓猴社﹐一在大傑巓社﹐俱雍正十二年巡道張嗣昌建﹐各置社師一人﹐使教番童。

正音書院在縣治左﹐雍正七年奉文設立。

鳳山縣學在縣治北門外。康熙二十三年﹐知縣楊芳聲始建﹐如制﹐殿後爲崇聖祠。四十三年知縣宋永淸﹑五十八年知縣李丕煜修。乾隆二年﹐拔貢生施世榜重修。十年﹐知縣呂鍾秀修明倫堂。十七年﹐知縣吳士元修。

範咸記略﹕鳳邑在郡治之南﹐學宮獨據形勝之地。廟前頖池方廣里許﹐多植芠荷﹐志所稱蓮池潭也。余以乙丑冬巡行鳳山﹐謁先師廟﹐召諸生講學﹐明倫堂湫隘僅數椽﹐問所爲蓮池潭者﹐莠民侵井以爲利藪﹐日張网其中﹐芙蕖蕩然無復存者。知邑事呂令度地鳩工﹐於大成殿之右建堂三楹﹐爲講學所﹐又修其舊有之堂以祀子朱子﹐以補舊日之缺﹐淸釐頖池﹐以還舊觀。

名宦祠在學宮。

鄕賢祠。

教諭宅在明倫堂側﹐訓導宅在明倫堂後。

學額﹐見臺灣縣。

學田﹕康熙二十六年﹐教諭黃賜英置下則園二十甲﹐又置下則園二十甲。四十八年﹐知縣宋永淸置中則園九十甲六分零﹐又置下則園四甲三分。乾隆二十三年﹐知縣秦其煟置地二十甲。二十七年﹐知縣王瑛曾置洲田一片﹐未丈﹐納租粟二十四石。二十八年﹐又置田數甲。

義學在縣治東興隆莊﹐康熙間﹐知縣宋永淸建。

土墼埕社學﹐康熙二十八年﹐知府蔣毓英建。

土番社學﹕一在力力社﹐一在茄藤社﹐一在放■﹝糸索﹞社﹐一在阿猴社﹐一在上淡水社﹐一在下淡水社﹐一在塔數社﹐一在武洛社。

正音書院在縣治東門內﹐雍正七年﹐奉文設立。

嘉義縣學在縣治西門外。舊在西門內﹐康熙四十五年﹐署縣孫元衡建大成殿及欞星門。四十七年﹐署縣宋永淸建啟聖祠。五十四年﹐知縣周鍾瑄建東西兩廡﹑明倫堂及文昌祠。雍正八年﹐知縣劉良璧﹑馮盡善﹑教諭李倪昱等修﹐規制隘陋﹐後攺爲玉峯書院。乾隆十八年﹐知縣徐徳峻移建今所﹐廟後爲崇聖祠。

蔡世遠記略﹕諸羅縣學原在善化裏之西﹐茅茨數椽。康熙四十三年甲申﹐鳳山令宋君永淸署篆諸羅﹐因縣署移歸諸羅山﹐始就羅山議建。丙戌﹐郡丞孫君元衡攝縣事﹐建大成殿﹑欞星門。戊子﹐宋君復來署篆﹐建啟聖祠。乙未﹐今令尹貴陽周侯以十月興修﹐規制周備。丙申六月告成。世遠時應中丞雷陽陳君之招﹐主鰲峯書院﹐吾友陳君夢林客遊臺灣﹐周侯介陳君以書來求記。且曰﹕諸羅僻居海外﹐諸生觀化聿新﹐願有以教之也。世遠寡陋何知﹐爰卽鰲峯諸友相與砥礪者而告之曰﹕君子之學﹐主於誠而已矣。誠者﹐五常之本﹑百行之原﹑純粹至善者也。由明以來誠之方﹐惟讀書爲最要。朱子曰﹕讀書之法﹐當循序而有常﹐致一而不懈﹐從容於句讀文義之間﹐而體驗乎操存踐履之實。學者率此以讀天下之書﹐則義理浸灌﹐致用宏裕。𨿽然﹐非必有出位之謀也﹐盡倫而已矣。孔子曰﹕愛親者不敢惡於人﹐敬親者不敢慢於人。吾父子兄弟肫然藹然﹐盡吾愛敬之忱也﹐克伐怨欲之心何自而生哉﹖始於家邦﹐終於四海﹐皆是物也。庸近之士﹐不能返其本﹑思其終﹐但以爲讀書﹑得科名﹐而吾名成矣﹐榮閭裏﹑利身家﹐而吾事畢矣。其幸者得一第﹐其不幸者則老死於布褐而已矣。其天資厚而習染輕者﹐居是官也﹐猶可以寡過﹔其天資薄而習染重者﹐則貪沒焉而已矣。夫此身﹑父母之身也﹐天地之身也﹐民物所胞與之身也。以父母之身﹑天地之身﹑民物所胞與之身﹐顧可不返其本﹑思其終﹐以貽父母羞﹐以自外於天地﹐以爲民物所詬病哉﹖

諸羅僻處海外﹐聖天子治化之所覃敷﹐三十餘年於此矣。巨公名人相繼爲監司守令其間﹐風俗日上﹐今若萃一邑之秀於明倫堂﹐相與講經書之要旨﹐體宋儒之徵言﹐告之以立誠之方﹑讀書之要﹑倫理之修。經正理明﹐則善人多﹐爲國爲民﹐胥於是乎賴﹐非徒科名之盛也。陳君爲我言﹕周侯淸修幹固﹐百廢俱興﹐引人於善﹐惟恐不及。吾知所以長育人材﹑化民成俗者﹐必有道矣。

名宦祠。

鄕賢祠。

教諭宅在明倫堂左﹐訓導宅在明倫堂右。

學額﹐見臺灣縣。

學田﹕康熙四十五年﹐署縣孫元衡撥置洲園四十甲﹐爲義學膏火﹐後被水沖陷。乾隆五年﹐知縣何衢淸出止存園六甲六分零﹐充爲文廟用。

玉峯書院在縣治西門內舊縣學廟址。乾隆二十四年﹐知縣李倓攺建﹐中設講堂﹐翼以齋捨。

義學在縣治右﹐康熙間知縣周鍾瑄建。

紅毛井社學﹑新化里社學﹑善化里社學﹑開化里社學﹑安定里社學﹑打貓後莊社學。斗六門莊社學七所﹐康熙四十八年﹐知縣劉作楫建。土番社學﹕一在打貓後莊﹐一在斗六門莊﹐一在目加澑灣﹐一在蕭隴社﹐一在麻豆社﹐一在諸羅山社﹐一在打貓社﹐一在哆囉嘓社﹐一在大武隴頭社﹐一在大武隴二社﹐一在他裏霧社。

正音書院在縣治東南﹐雍正七年﹐奉文設立。

彰化縣學在縣治東北。雍正四年﹐知縣張縞建﹐中爲大成殿﹐後爲崇聖祠﹐右爲明倫堂﹐門廡泮池如制。乾隆十六年知縣程運靑﹑十八年署縣王鶚﹑二十四年知縣張世珍﹑二十七年知縣胡邦翰相繼修。嘉慶二年﹐歲貢鄭士模葺廟廡。十六年﹐知縣楊桂森攺建明倫堂於廟左﹐造橋於泮池上。道光十年﹐知縣托克通阿﹑李廷璧倡修﹐增髙正殿二尺二寸﹐易以石柱﹐護以石欄﹐並增髙崇聖祠。

名宦祠。

鄕賢祠。

教諭宅在學宮北。

學額﹕武童歲取進八名﹐余見臺灣縣。

學田﹕乾隆間﹐邑人張達京捐置下則田一十六甲七分。

白沙書院在學宮右﹐卽縣義學。雍正六年﹐知縣湯啟聲置田﹐以充束脩膏火。乾隆十年﹐署縣曾曰瑛攺爲書院。二十四年﹐知縣張世珍修。

文開書院在鹿仔港文昌宮左。道光四年﹐理番同知鄧傳安捐建﹐以臺地文教肇自寓賢鄞縣沈太僕光文﹐太僕字文開﹐故借其字爲書院名﹐撥歸官間田爲膏火。

半綫莊社學﹐康熙四十八年奉文建。

土番社學﹕一在半綫社﹐一在馬芝遴社﹐一在東螺社﹐舊眉里社社學附此﹐一在西螺社﹐一在貓兒幹地﹐一在大肚社﹐舊柴坑仔社社學附此﹐一在大突社﹐一在二林社﹐一在大武郡社﹐一在南社﹐一在阿束社﹐一在感恩社﹐一在遷善社﹐一在南投社﹐一在北投社﹐一在貓霧捒社﹐一在岸里社﹐一在貓羅社﹐一在阿里史社。

淡水廳土番社學﹕一在淡水社﹐一在南崁社﹐一在竹塹社﹐一在後隴社﹐一在蓬山社﹐一在大甲東社。

淡水廳學﹐嘉慶十九年﹐總督汪志伊﹑巡撫王紹蘭以彰化縣學取進淡水廳文武童生名數及噶瑪蘭地方戶口應試名數入奏﹐請援照江西蓮化廳之例設立學校﹐禮部會議具奏﹐奉旨依議。二十四年﹐廟學規制悉備。

學額﹕廩膳生員四名﹐增廣生員四名﹐附學生員歲科每次取六名﹐武生歲試二名。

訓導宅在竹塹城內﹐嘉慶二十二年﹐移彰化學設此。

明誌書院在竹塹城北興直莊夾龜侖﹑八里坌兩山之間﹐舊永定貢生胡焯猷宅。乾隆二十八年﹐捐置義學﹐署同知胡邦翰詳建書院﹝楊廷璋記﹞。

——以上錄自重纂福建通誌卷六十六。

經籍

國朝臺灣府誌稿﹐王喜撰。府誌選舉表注﹕喜善著作﹐自撰臺灣誌﹐後之修志者多釆焉。喜﹐康熙初貢生﹔楊志作「喜寧」。

陳淑齋詩文集﹐陳鵬南撰。朱仕琇傳略﹕鵬南字云垂﹐同安人﹐遷臺灣﹐試諸生﹐輒冠其曹。餼滿入太學﹐授連江訓導。

剛齋詩文﹐張從政撰。字達夫﹐事母盡孝﹐學問該洽。乾隆庚申﹐嘗分修郡誌。

通虛齋集﹐王克捷撰。字貽茂﹐乾隆丁丑進士。

——以上錄自重纂福建通誌卷八十二。

兵制

明

明史兵制﹕明定天下﹐革元舊制。自京師達於郡縣﹐皆立衛所﹐外統之都司﹐內統於五軍都督府徵伐則命將充總兵官﹐調衛所軍領之﹔旣旋則將上所佩印﹐官軍各回衛所。蓋得唐府兵遺意。度要害地系一郡者設所﹐連郡者設衛。

初置各都衛指揮使司﹐以都衛節制方面。洪武八年﹐並攺爲都指揮使司。凡攺設都司十有三。十三年﹐攺都督府爲五軍都督﹐分領在京各衛所及在外各都司衛所。

福建都司﹕福州中衛﹑福州左衛﹑福州右衛﹑興化衛﹑泉州衛﹑漳州衛﹑福寧衛﹑鎭東衛﹑平海衛﹑永寧衛﹑鎭海衛﹐後添設大金千戶所﹑定海千戶所﹑梅花千戶所﹑萬安千戶所﹑莆禧千戶所﹑福全千戶所﹑金門千戶所﹑中左千戶所﹑髙浦千戶所﹑埔城千戶所﹑六鰲千戶所﹑銅山千戶所﹑元鍾千戶所﹑崇武千戶所﹑南詔千戶所﹑龍巖千戶所。福建行都司﹕建寧左衛﹑建寧右衛﹑建陽衛﹝後革﹞﹑延平衛﹑邵武衛﹑汀州衛﹑將樂千戶所﹐後添設武平千戶所﹑永安千戶所﹑上杭千戶所﹑浦城千戶所。俱隸前軍都督府。

閩書﹕洪武元年﹐置六郡於閩中﹐從其郡名曰泉州衛﹑建寧衛﹑汀州衛﹑漳州衛﹑邵武衛﹑興化衛。四年﹐置福州都衛指揮使司﹑建寧都衛指揮使司﹐復置延平衛。八年﹐以福州都衛爲福建都指揮使司﹐置福州左﹑右二衛。十九年﹐置建陽衛指揮使司﹐隸福建行省都司。二十年﹐命江夏侯周徳興入福建抽兵防倭﹐移置衛所當要害處﹐築城十六﹐增設巡簡司四十五﹐分隸諸衛。二十一年﹐又命信國公湯和行視閩粵﹐築城增兵。置福建沿海五衛﹕曰福寧﹑曰鎭東﹑曰平海﹑曰永寧﹑曰鎭海﹔千戶所十二﹐曰大金﹑定海﹑梅花﹑萬安﹑莆禧﹑崇武﹑福全﹑金門﹑髙浦﹑六鰲﹑銅山﹑元鍾。置福州中衛。二十四年﹐置武平千戶所﹑將樂千戶所。景泰五年﹐調邵武衛后千戶所置永安守禦﹐隸延平。六年﹐上杭艸寇竊發﹐命選行都指揮守禦汀﹑漳二府。成化七年﹐抽調漳州衛中所﹑鎭海衛后戶置守禦千戶所於龍巖﹐曰中中千戶所。十三年﹐調撥建寧右衛前所置浦城。宏治十七年﹐調漳州後所置南詔。

嘉靖四十二年﹐以閩中連歲苦倭﹐議設總兵鎭守﹐春秋二季駐福州﹐夏冬二季駐鎭東。設五寨欽依把總﹐以烽火﹑南日﹑浯嶼三寨爲正兵﹐小埕﹑銅山二寨爲奇兵。復分福建地方爲三路﹕以福寧爲北路﹐轄福寧衛所軍並陸營兵﹐烽火﹑小埕二寨﹔興化爲中路﹐轄福州﹑興化﹑平海﹑泉州﹑永寧各衛所軍並南日寨﹑興泉二府陸營客兵﹔漳州爲南路﹐轄漳州﹑鎭海二衛所軍並浯嶼﹑銅山二寨及漳州陸兵。各設立參將駐札。尋攺中﹑北二路參將爲守備﹐以都指揮行事。隆慶間﹐設浯銅﹑海壇二遊兵把總。萬曆四年﹐以南澳屬閩廣之交﹐設副總兵專駐﹐協守漳潮。又設元鍾遊兵隸焉。北路守備﹐萬曆二十年仍攺爲參將。二十二年﹐仍攺建寧行都司爲守備。二十三年﹐復題攺中路守備爲遊擊將軍。

鎭守寨遊﹝俱據閩書﹞

督撫軍門標下游擊管領四營二遊﹕曰標前營﹑曰標左營﹑曰標右營﹑曰標後營﹑曰標前遊﹑曰標左遊﹐皆名色把總領之。

鎭守總兵標下坐營官統領一營二遊﹕曰新前營﹑曰標前遊﹑曰標右遊﹐皆名色把總領之。

分守北路參將標下﹐浙營一﹑土營二﹐俱住福寧州﹐名色把總領之。烽火寨﹝水寨﹐北界浙江蒲門﹐南界連江濂澳﹞﹑小埕寨﹝水寨﹐在連江定海所﹐爲省會門戶﹞﹐俱欽依把總一員。臺山遊﹝地屬福寧﹐孤島也﹐當閩之上游﹞﹑侖山遊﹝與臺山相峙外海﹐福寧門戶也﹞﹑五虎遊﹝在大海中﹞﹐俱名色把總一員。

分守中路遊擊標下興化前營﹝在興化南門外﹐浙兵﹞﹑興化左營﹝在府城北門外﹐浙兵﹞﹑平海右營﹝在平海城南門外﹐浙兵﹞﹑泉州舊營﹝在泉城東門外﹞﹑泉州新營﹝在泉城北門外﹞﹐俱名色把總一員。南日寨﹝水寨﹐故在興化靑山巡司之東﹐環嶼二十里﹐在海中﹐成化末移吉了﹞﹐欽依把總一員。海壇遊﹝在福淸海壇山﹐爲最衝﹞﹑湄州遊﹝湄州嶼在莆禧東海島間﹐爲最衝﹞﹐俱名色把總一員。

分守南路參將標下前部中營﹝在漳州西門外﹐浙兵﹞﹑前部左營﹝浙兵﹐防守銅山﹞﹑前部右營﹝土兵﹐在六鰲所﹞﹐俱名色把總一員。銅山寨﹝水寨﹐在詔安縣銅山所西門澳﹞﹐欽依把總一員。

泉南遊擊﹝天啟初﹐以紅夷設﹞轄浯嶼﹑浯銅二遊。浯嶼寨﹝水寨﹐在同安極南﹐孤懸大海中﹐爲漳州﹑海澄﹑同安門戶﹐後以其孤遠﹐移入廈門﹐而寨名仍舊﹞﹐欽依把總一員。浯銅遊﹝在同安縣東嘉禾嶼中左所﹞﹑鴻江遊﹐俱名色把總一員。澎湖遊﹝晉江海外絕島﹞﹐南路﹑泉南俱轄之﹐名色把總一員。

建寧守備﹝土兵營在建寧府城﹞﹐建安﹑甌寧﹑建陽﹑崇安四縣地方﹐其汛地也。

汀漳守備﹐舊設﹐聽南贛參將節制。宏治三年﹐議駐武平千戶所﹐往來上杭督捕。

協守漳潮南澳副總兵﹝澳在漳﹑潮二州海島中﹐四面阻水﹐可三百里﹞標下福營把總一員﹝營在鎭城﹐與廣營協守城池﹞。南澳遊﹐欽依把總一員﹝官署二﹕一在南澳鎭﹐一在元鍾所﹞。

郡國利病書福州兵制論寨與遊之初設﹕寨必用世冑及勛升者﹐欲尊其體統﹐令有以禦舟師﹑懾眾志也。遊第用材官及良家於﹐所以便吾鞭弭﹐可使飛伏應援耳。故寨爲正兵﹐而遊爲奇兵。寨可以分疆言﹐遊難以汛地執也。近槪題請欽依﹐一遊一寨﹐相間以居﹐俾分疆不淆﹐而汛地各守。夫臂指不聯﹐則秦越異視﹐輔車旣隔﹐將唇齒莫依﹐殆與先臣請立之意異矣。

各府巡簡司﹝衛所軍﹐凡隙地﹑支地控馭所不及者更置巡司以承其彌縫焉﹞

福州府巡簡司十二﹕閩縣五虎門官母嶼﹑閩安鎭﹑侯官縣竹崎﹑五縣寨﹑長樂縣松下﹑石梁焦山﹑小祉山﹑連江縣北茭﹑永福縣■﹝氵﹝癶上示下﹞門﹑福淸縣壁頭山﹑牛頭山﹑澤朗山。舊有古田縣榖口﹑杉洋各巡簡司﹐後革。

興化府巡簡司七﹕莆田縣迎仙寨﹑衝沁寨﹑嵌頭﹑靑山寨﹑吉了寨﹑大洋﹑仙遊縣白嶺寨。

建寧府巡簡司十﹕建安縣籌嶺﹑甌寧縣營頭﹑崇安縣分水關﹑浦城縣盆亭﹑髙泉﹑溪源﹑政和縣赤巖﹑松溪縣東關﹑二十四都﹑壽寧縣漁溪。

延平府巡簡司十﹕南平縣滄峽﹑大歷﹑將樂縣萬安﹑大田縣桃源店﹑花橋﹑沙縣北鄕寨﹑尢溪縣髙才阪﹑順昌縣仁壽﹑永安縣安砂﹑湖口。

汀州府巡簡司八﹕長汀縣古城寨﹑寧化縣安遠寨﹑武平縣象洞寨﹑永平寨﹑淸流縣鐵石磯頭﹑連城縣北團﹑永定縣三層嶺﹑興化鄕。

邵武府巡簡司三﹕邵武縣水口﹑光澤縣大寺寨﹑建寧縣西安。舊有軍口巡簡司﹐廢。

泉州府巡簡司十三﹕晉江縣祥芝﹑深滬﹑烏潯﹑圍頭﹑南安縣石井﹑惠安縣峯尾﹑小岝﹑黃崎﹑獺窟﹑同安縣官澳﹑峯上﹑烈嶼﹑白礁。舊有徳化縣髙鎭﹑安溪縣源口渡﹑同安縣塔頭﹑田浦﹑薴溪﹑陳坑各巡簡司﹐俱革。

漳州府巡簡司十八﹕龍溪縣柳營﹑漳浦縣靑山﹑井尾﹑古雷﹑後葛﹑盤陀﹑龍巖縣雁石﹑南靖縣永丰﹑長泰縣溪口﹑漳平縣歸化﹑平和縣漳汀﹑詔安縣洪淡﹑金石﹑漳潮分界﹑海澄縣濠門﹑島尾﹑海門社﹑靑浦社。舊有漳浦縣東沈﹑赤山﹑龍巖縣東西洋﹑南靖縣小溪﹑寒溪﹑九龍嶺﹑漳平縣桃源溪南各巡簡司﹐俱革。

福寧州巡簡司八﹕本州島大篔簹﹑靑灣﹑蘆門﹑髙羅﹑延亭﹑柘洋﹑福安縣白石﹑寧徳縣東洋麻嶺。舊有松山巡簡司﹐革。

明史兵志﹕衛所兵有從徵者﹐諸將所部兵﹐旣定其地﹐因以畱戍﹔有歸附者﹐則勝國及僭僞諸降卒﹔有謫發者﹐以罪隸爲兵。其軍皆世襲。

衛所之外﹐郡縣有民壯﹐遙郡有土兵。太祖定江東﹐循元制立管領民兵萬戶府。閩浙苦倭﹐指揮方謙請籍民丁多者爲軍﹐尋以爲患鄕裏﹐詔閩浙互徙。宏治二年﹐立僉民壯法﹐遇警調發﹐給以行糧﹐而禁役占放買之獘。富民不願則上直於官﹐官自爲募﹐或稱機兵。在巡檢司者稱弓兵。

浙兵﹐義烏爲最﹐處次之﹐臺﹑寧又次之﹐善狼筅﹐間以叉槊。戚繼光制鴛鴦陣以破倭﹐最有名。

漳泉習鏢牌﹐水戰爲最。泉州永春人善技擊。

國朝

閩省兵制﹐有八旗營﹑有綠旗營。八旗營統以駐防將軍﹐綠旗營統以總督。將軍兼轄標下綠旗營﹝康熙間奏準福州駐防﹐照京口例﹐添設綠旗左右兩營﹞﹑水師旗營﹐而陸路諸鎭協亦聽節制﹝嘉慶十一年﹐議準閩省除督標﹑撫標﹑提標各有專轄外﹐其餘陸路各營協均交該將軍一體統轄﹞。總督兼管福建撫標一﹝一爲浙江﹞﹑水陸提標二﹑鎭標八及提鎭專轄各營。撫標以巡撫統之。提標則陸路提督一員﹐除轄本標外﹐節制福寧﹑建寧﹑汀州﹑漳州四鎭﹝福寧鎭原屬陸提﹐嘉慶七年﹐攺左營爲水﹐並聽水提節制﹞。水師提督一員﹐除轄本標外﹐節制海壇﹑金門﹑南澳﹑臺灣﹑福寧五鎭。其副將﹑參遊以下﹐則又分隸於各鎭總兵官。𨿽增移裁攺﹐規制屢更﹐要皆因時制宜﹐使星羅棋布﹐聲勢聯絡﹐無鞭長不及之患云。

軍標

鎭守福建福州等處將軍﹐駐省城﹐專轄本標左右營﹐八旗營﹐綠旗營﹐水師營。

副都統一員﹐駐省城。原一員﹐雍正六年分設左右翼﹐乾隆間復故。筆帖式三員。

駐防滿洲八旗﹕康熙十九年始設駐防四旗﹐曰鑲黃﹑正白﹑鑲白﹑正藍﹐皆漢軍。凡城門啟閉﹐專司筦鑰。乾隆十九年﹐添設正黃﹑正白﹑鑲紅﹑鑲藍﹐凡八旗。協領兼管佐領八員﹝每旗一員﹑原十六員﹐乾隆間裁八員歸協領兼管﹞﹑防禦八員﹝每旗一員﹞﹑驍騎校十六員﹝每旗二員﹞﹑額外虛銜金頂二十四員﹝俱在領催前鋒內﹞﹑領催兵百六十名﹝旗各二十名﹐後仿此﹞﹑前鋒兵二百名﹑馬甲兵千二百名﹑匠兵四十名﹑步甲兵四百名﹑養育兵百六十名﹑兵戰馬四百匹。

綠旗左營﹐康熙三十年﹐將軍石文炳援廣東京口例請設綠旗兩營﹕參將一員﹑守備一員﹑千總二員﹑把總四員﹑外委千把總五員﹑額外外委五員﹐馬戰兵七十七名﹝外委額外在內﹞﹑步戰兵三百八十七名﹑守兵三百二十一名﹑兵戰馬八十七匹。

綠旗右營﹕遊擊一員﹑守備一員﹑千總二員﹑把總四員﹑外委千把總五員﹑額外外委五員﹑馬戰兵七十九名﹝外委額外在內﹞﹑步戰兵三百九十名﹑守兵三百二十一名﹑兵戰馬七十九匹。

駐防漢軍水師旗營﹐雍正六年﹐將軍蔡良﹑副都統阿爾賽會同總督髙其倬議設水師旗營﹐駐札閩縣洋嶼地方﹐負山面海﹐距省城七十里。內設旗官教習兵丁﹐每歲春秋﹐於三江口演習﹐地距洋嶼二十五里﹐將軍﹑副都統親往閱操﹕協領一員﹑佐領二員﹑防禦二員﹑驍騎校六員﹐漢軍領催兵三十名﹑漢軍旗兵四百八十五名﹝內教習兵十二名﹞﹑淸字外郎一名。

督標﹝轄本標中﹑左﹑右三營﹑南臺水師營﹐在閩省則節制撫標一﹑水陸提標二﹑鎭標八。原轄浙閩二省﹐雍正五年十二月﹐奉文專轄福建﹐十二年奉文兼轄浙閩﹞

總督閩浙提督軍務﹐駐札省城。

中營副將一員﹝駐札福州府治﹞﹑都司一員﹑千總二員﹑把總三員﹝原四員﹐康熙間撥一員入軍標﹞﹑外委千總三員﹑外委把總五員﹑額外外委五員﹐馬戰兵九十七名﹝外委額外在內﹞﹑步戰兵三百六十四名﹑守兵四百九十名﹐兵戰馬九十七匹。

左營參將一員﹑守備一員﹑千總一員﹑把總四員﹑外委千總三員﹑外委把總五員﹑額外外委六員﹐馬戰兵百三名﹝外委額外在內﹞﹑步戰兵三百七十一名﹑守兵四百九十名﹐兵戰馬百三匹。

右營參將一員﹑守備一員﹑千總一員﹑把總四員﹑外委千總三員﹑外委把總五員﹑額外外委六員﹐馬戰兵百三名﹝外委額外在內﹞﹑步戰兵三百七十一名﹑守兵四百九十名﹐兵戰馬百三匹。

水師營參將一員﹝雍正元年設﹞﹑守備一員﹑千總二員﹑把總四員﹑外委千總二員﹑外委把總四員﹑額外外委四員﹐步戰兵五百二十八﹝外委額外在內﹞﹑守兵三百七十名。戰船見船政福州廠。一分防員山水寨﹑登髙山寨﹑崇新寨﹑田螺■﹝虫彎﹞﹑紅山等塘汛﹐一分防羅星塔汛兼轄瀛前﹑峭門﹑姑庵等塘汛﹐一分防壁頭汛兼轄江邊﹑林埔﹑中洲﹑大橋等塘汛﹐一分防洋尾洲﹐一貼防福協烏龍江﹐一貼防福協犬頭岐﹐一貼防福協新岐﹐一貼防江邊﹐一貼防撫標胐頭塘。

撫標﹝轄左﹑右二營並聽總督節制﹞

福建巡撫提督軍務﹐駐札省城。

左營參將一員﹝駐札福州府治﹐原爲遊擊﹐雍正間攺設﹞﹑守備一員﹑千總二員﹑把總四員﹑外委千總二員﹑外委把總三員﹑額外外委五員﹐馬戰兵八十七名﹝外委額外在內﹞﹑步戰兵三百八十七名﹑守兵三百二十一名﹐兵戰馬八十七匹。分防磕坑﹑朏頭﹑君竹等塘汛。

右營遊擊一員﹝駐札福州府治﹞﹑守備一員﹑千總二員﹑把總四員﹑外委千總二員﹑外委把總三員﹑額外外委五員﹐馬戰兵八十九名﹝外委額外在內﹞﹑步戰兵三百九十名﹑守兵二百二十一名﹐兵戰馬八十九匹。分防魁岐﹑埔頭﹑鼓岐等塘汛。

陸路提標﹝轄本標中﹑左﹑右﹑前﹑後五營﹑福州城守營﹑興化城守營﹑泉州城守營﹑長福營﹐節制福寧﹑建寧﹑汀州﹑漳州四鎭﹐仍聽將軍﹑閩浙總督節制﹞

提督總兵官一員﹐駐札泉州府。

中營參將一員﹝駐札安溪縣﹞﹑守備一員﹑千總二員﹑把總四員﹑外委千總二員﹑外委把總三員﹑額外外委四員﹐馬戰兵九十六名﹝外委額外在內﹞﹑步戰兵二百五十一名﹑守兵三百七十二名﹐兵戰馬九﹑十六匹。一分防長坑汛兼轄徐州墟﹑桃州隘﹑碧石﹑霞地﹑科名﹑大港頭﹑朋亭﹑霞村﹑內洋等塘汛﹐一分防塘湄﹑上墟兼轄珍山﹑舉溪等塘汛﹐一分防安溪縣兼轄羅渡等塘汛。

左營遊擊一員﹝駐永春州﹞﹑守備一員﹝駐泉州府﹞﹑千總二員﹑把總四員﹑外委千總二員﹑外委把總三員﹑額外外委四員﹐馬戰兵九十六名﹝外委額外在內﹞﹑步戰兵二百三十名﹑守兵三百二十一名﹐兵戰馬九十六匹。一駐防永春州兼轄上場堡﹑東關塘﹑赤塗﹑劇湖洋﹑小姑﹑吉際﹑髙坪﹑溪洲等塘汛﹐一分防黃阪汛兼轄古格隘﹑錦斗﹑西斗等塘汛。

右營遊擊一員﹝駐永寧衛﹞﹑守備一員﹝駐泉州府﹞﹑千總二員﹑把總四員﹑外委千總二員﹑外委把總四員﹑額外外委三員﹐馬戰兵九十九名﹝外委額外在內﹞﹑步戰兵二百六十七名﹑守兵四百五名﹐兵戰馬九十九匹。一駐防永寧衛兼轄默林﹑沙堤﹑東店厝﹑上竿頭寨﹑鄧厝侖﹑後靈﹑水靑﹑石前埔等塘汛﹐一分防定公庵汛兼轄西倉﹑石亭﹑深滬﹑柳山﹑烏潯﹑石圳﹑福全後湖沿山等塘汛﹐一分防蚶江汛兼轄法石﹑石獅﹑亭塘市﹑靑陽市﹑上庵﹑浦邊﹑鷓鴣後渚﹑徑邊﹑水頭﹑日湖﹑洋芝﹑右浮﹑五堡等塘汛。

前營遊擊一員﹝駐泉州府﹞﹑守備一員﹝駐惠安縣﹞﹑千總二員﹝原一員﹐雍正十一年添設一員﹞﹑把總四員﹑外委千總二員﹑外委把總四員﹑額外外委四員﹐馬戰兵百一名﹝外委額外在內﹞﹑步戰兵二百六十六名﹑守兵四百五名﹐兵戰馬百一匹。一分防崇武汛兼轄獺窟下﹑按臭塗﹑白沙﹑大岝等塘汛﹐一分防惠安縣兼轄交界﹑塗嶺驛阪﹑居仁﹑新田﹑盤龍﹑上田﹑嶺北等塘汛﹐一分防黃崎汛兼轄小岝﹑輞川﹑峯尾港﹑西沙格等塘汛﹐一分防洛陽﹑北岸寨等塘汛。

後營遊擊一員﹝駐泉州府﹞﹑守備一員﹝駐泉州府﹞﹑千總一員﹝駐徳化縣﹞﹑把總四員﹑外委千總一員﹝原二員﹐乾隆五十三年裁﹞﹑外委千總四員﹑額外外委四員﹐馬戰兵九十六名﹝外委額外在內﹞﹑步戰兵二百三十三名﹑守兵三百二十八名﹐兵戰馬九十六匹。一分防徳化縣兼轄髙陽﹑赤水格﹑郭阪溪邊﹑南埕﹑水口﹑美洋﹑嶽尾等塘汛﹐一分防內洋汛兼轄隘門格﹑倚洋﹑際頭﹑王春﹑十八格﹑山坪等塘汛。

福州城守協﹝嘉慶十三年﹐攺爲兼理軍標綠旗營﹞

副將一員﹐駐札福州府治。

左軍﹝原稱營﹐遊擊一員﹐康熙三十一年裁﹞﹑都司一員﹝駐福州南臺﹐原爲守備﹐康熙間攺設﹞﹑千總二員﹑把總五員﹝內一員康熙間設﹐駐防屏南縣汛﹞﹑外委千總二員﹑外委把總七員﹑額外外委七員﹐馬戰兵七十七名﹝外委額外在內﹞﹑步戰兵六百三十九名﹑守兵五百二十三名﹐兵馬七十七匹。一駐防南臺﹐一分防古田縣兼轄羊角嶺﹑陽壽橋﹑■﹝木辱﹞橋﹑嚴頭閘﹑林曹洋﹑半坑亭﹑上洋﹑公館﹑赤淩溪﹑牛頭嶺﹑杉洋﹑石步坑﹑教場門﹑尋洋浿﹑窩達﹑嵩州等塘汛﹐一分防古田縣屬水口兼轄閩淸縣屬小雄﹑牛頭溪﹑搖動石﹑安仁溪﹑小篛﹑瓜園等塘汛﹐一分防黃田﹑新莊﹑榖口﹑峨洋﹑秀嶺﹑羅溪灣口等塘汛﹐一分防面嶺兼轄柴排橫山下﹑渡城門﹑三港口﹑銀湘鋪等塘汛﹐一分防烏龍江寨兼轄尢■﹝木臭﹞﹑靑龍寨﹑靑鋪﹑藍鋪﹑俊邊﹑靑嵐嶺﹑龍首嶺等塘汛﹐一分防屏南縣兼轄隴莊﹑棠口﹑上洋﹑梨坪﹑巴地﹑甘棠﹑梅花地﹑七房溪﹑前漧﹑分水頭﹑上潑﹑頭牌嶺﹑赤溪﹑上洋﹑楊厝﹑壑領頭等塘汛﹐一分防梅嶺兼轄降虎官溪﹑嶺下﹑山坪﹑板橋等塘汛。

右軍並軍標﹝原遊擊一員﹐康熙三十五年裁﹞﹑都司一員﹝原爲守備﹐康熙間攺設駐省城﹞﹑千總二員﹑把總四員﹝原三員﹐康熙間添設﹞﹑外委千總三員﹑外委把總五員﹑額外外委七員﹑軍標千總一員﹑把總一員﹑外委把總一員﹑額外外委一員﹐馬戰兵百二十五名﹝外委額外在內﹞﹑步戰兵六百七十八名﹑守兵五百八十九名﹐兵戰馬百二十五匹。一分防閩淸縣兼轄白汀堡汛﹑面溪口等塘汛﹐一分防永福縣兼轄埕頭﹑汰口﹑大樟﹑貫墟﹑東洋﹑板樓等塘汛﹐一分防遼沙汛﹑南嶼﹑髙岐﹑土牛﹑芝田﹑新岐等塘汛﹐一分防大穆汛兼轄竹岐所﹑葉洋﹑白沙馬坑﹑連田﹑觀音閣﹑倉灣等塘汛﹐一分防芋原汛兼轄斗米岐﹑白石頭﹐柑蔗洲﹑洪塘﹑洪山﹑橋西﹑河口﹑後山﹑十四門橋﹑西安等塘汛﹐一分防五縣寨汛兼轄日溪﹑豬蹄嶺﹑赤橋﹑新店﹑馬鞍等塘汛﹐一撥防常思嶺。

興化城守協﹝原額轄泉州城守﹑長福二營﹐雍正九年攺爲專營﹞

副將一員﹐駐興化府。

左營都司一員﹝駐興化府城﹐原爲遊擊﹐乾隆十八年攺今職﹞﹑千總二員﹑把總四員﹑外委千總三員﹑外委把總五員﹑額外外委四員﹐馬戰兵六十六員﹝外委額外在內﹞﹑步戰兵二百九十二名﹑守兵四百七十三名﹐兵戰馬六十六匹。一分防涵江汛兼轄大洋﹑三角埕﹑三角坵等塘汛﹐一分防美瀾汛兼轄寧海寨﹑東華﹑五隆﹑惠洋﹑海濱等塘汛﹐一分防百美汛兼轄岸勝寨﹑三江口﹑張井﹑南埕﹑白墓等墩寨﹐一分防江口汛兼轄橋中水寨﹑東蔡後郭﹑五里餘埔﹑鋪尾﹑魏塘﹑北門等塘汛﹐一分防黃石汛兼轄天馬寨﹑靑山﹑象城等汛。

右營都司一員﹝駐仙遊縣﹐原爲遊擊﹐乾隆十八年攺今職﹞﹑守備一員﹝駐興化府﹞﹑千總二員﹑把總四員﹑外委千總二員﹑外委把總五員﹑額外外委三員﹐馬戰兵六十七名﹝外委額外在內﹞﹑步戰兵二百九十三名﹑守兵四百七十三名﹐戰馬六十四匹。一駐防仙遊縣城兼轄石馬﹑兪潭等塘汛﹐一分防楓亭汛兼轄南寺尾﹑下橋﹑浮山﹑雙溪等墩寨﹑沙溪﹑打鐵店﹑五里牌﹑僊嶺等塘汛﹐一分防瀨溪寨兼轄長嶺﹑南門﹑雙牌﹑北墘等塘汛﹐一分駐忠門汛兼轄馬峯﹑吉蓼﹑莆禧等塘汛﹐一分防平海汛兼轄嵌頭汛。

泉州城守協﹝原系興化協管轄﹐雍正九年﹐攺歸陸提﹞

參將一員﹝駐札泉州府治﹐原爲遊擊﹐雍正九年攺今職﹞﹑都司二員﹝一駐安海汛﹐雍正九年設﹐一駐洪瀨鄕﹐嘉慶三年設﹞﹑守備一員﹝駐泉州府﹞﹑千總三員﹝原二員﹐一駐南安﹐一駐晉江﹐嘉慶三年添設一員﹐駐洪瀨鄕﹞﹑把總四員﹑外委千總三員﹑外委把總五員﹑額外外委三員﹐馬戰兵六十九名﹝外委額外在內﹞﹑步戰兵三百三十七名﹑守兵五百九十七名﹐兵戰馬六十九匹。一分防晉江縣禦殿東坡﹐一分防河市汛兼轄新轄新橋﹑浮橋﹑新鋪﹑橋尾﹑馬甲﹑洛陽南岸寨等塘汛﹐一分防南安縣兼轄澎嶺﹑溪尾﹑朱淵等塘汛﹐一分防大盈汛兼轄小盈汛﹑東嶺﹑龍井﹑石井﹑蓮河等塘汛﹐一分防東石汛兼轄圍頭﹑桑柄﹑■﹝氵丙﹞洲﹑石菌等塘汛﹐一分防安海汛兼轄古陵﹑浯棣﹑澑石﹑下輦﹑冷水井﹑石龜﹑駟行﹑潘徑等塘汛﹐一駐防洪瀨鄕。

長福營﹝原系遊擊興化協管轄﹐雍正九年﹐攺爲今職﹐歸於陸提管轄﹞

參將一員﹐駐札福淸縣。

左軍守備一員﹝駐防鎭東衛城﹞﹑千總一員﹑把總二員﹑外委千總二員﹑外委把總三員﹑額外外委二員﹐馬戰兵四十五名﹝外委額外在內﹞﹑步戰兵二百名﹑守兵三百三名﹐兵戰馬四十五匹。一分防宏路寨﹑髙東﹑太平磨﹑石上店﹑作坊﹑埔尾等汛﹐一駐防鎭東衛城兼轄海口寨﹑古壠﹑海口橋﹑錦城﹑半宅﹑城頭等汛﹐一分防萬安所兼轄門■﹝木扇﹞後﹑前薛﹑牛頭寨﹑後營﹑連盤寨﹑白鶴澤﹑朗寨﹑下兪﹑牛田等汛﹐一分防漁溪寨兼轄上徑峯﹑頭仙嶺﹑蒜嶺﹑孔雀亭﹑蘇溪百戶﹑樓下曹等汛。

右軍都司一員﹝駐長樂縣﹐原爲守備﹐雍正十年攺今職﹞﹑千總一員﹑把總二員﹝一駐福淸﹞﹑外委千總一員﹑外委把總二員﹑額外外委二員﹐馬戰兵四十四名﹝外委額外在內﹞﹑步戰兵二百六十五名﹑守兵二百五十四名﹐兵戰馬四十四匹。一分防松下寨兼轄壠下寨﹑江田﹑猴洞口﹑嶺利口﹑東山﹑三溪港尾﹑北山﹑大址﹑小址等汛﹐一分防港口汛﹑五竹埔﹑岱邊坑﹑田蕉嶺﹑石湖嶺等汛﹐一分防梅花所兼轄廣石﹑石井﹑金墩﹑鶴嶺庵﹑前厚福﹑仙岐寨﹑潭頭﹑籌港﹑澤裏﹑壺井山﹑邊洽嶼等汛。

福寧鎭﹝轄本標中﹑左﹑右三營﹑桐山營﹑連江營﹑羅源營左營﹐於嘉慶七年攺爲水師﹐又攺閩安水師標﹐烽火營屬焉﹐並聽水陸二提督節制﹞

總兵官駐札福寧府治。

中營遊擊一員﹝駐福寧府治﹞﹑守備一員﹝駐福寧府治﹞﹑千總二員﹑把總四員﹝嘉慶八年收左營一員﹐十八年復撥回﹞﹑外委千總二員﹑外委把總三員﹑額外外委三員﹐馬戰兵七十六名﹝外委額外在內﹞﹑步戰兵二百七十七名﹑守兵五百七十二名﹐兵戰馬七十六匹。一分防大金堡兼轄州前嶺﹑沙塘寨﹑漁洋裏﹑髙羅嶺﹑積石堡﹑閭峽﹑沙洽等汛﹐一分防松山港口兼轄赤岸橋﹑木寨﹑罡溪路口﹑杯溪﹑棲勝﹑松羅﹑柳溪﹑大梅﹑漁井﹑柘洋等塘汛﹐一分防東衝汛兼轄龍灣寨﹑硯石﹑小馬寨﹑石浿二鋪﹑暗橋等汛﹐一分防下滸堡兼轄羅浮﹑延亭﹑小柘洋﹑赤岐等塘汛﹐一分防鹽田汛兼轄鹽田塘﹑官嶺前﹑郎圯灣﹑下邳梅﹑洋馬頭等汛﹐一分防壽寧縣汛。

左營﹐見水師。

右營遊擊一員﹝駐寧徳縣治﹞﹑守備一員﹝駐福安縣治﹞﹑千總二員﹝康熙二十八年撥入軍標﹐雍正十一年設復一員﹐嘉慶十一年收左營一員﹐十八年撥回﹞﹑把總五員﹝原四員﹐嘉慶八年收左營一員﹞﹑外委千總二員﹑外委把總三員﹑額外外委四員﹐馬戰兵六十二名﹝外委額外在內﹞﹑步戰兵一百七十三名﹑守兵六百八十九名﹐兵戰馬六十二匹。一分防張灣寨兼轄黃土巖汛﹑藍田港尾﹑馬鞍山洋尾﹑蚶崎大■﹝土叚﹞等塘汛﹐一分防金河西寨兼轄河東寨﹑七都﹑新亭﹑鳳翅洋﹑叉路亭﹑東墻﹑六都﹑東山鋪﹑大橋﹑邸塘﹑白鶴﹑界首等塘汛﹐一分防周墩寨兼轄埔兜麻嶺﹑七蒲﹑牛頭﹑咸村﹑下薦﹑秋坪﹑湯洋﹑外渺﹑霍童﹑閩坑﹐銅鏡等塘汛﹐一分防嶺口汛社口﹑大倉﹑白蓮穆洋﹑靑艸渡﹑牛嶺尾﹑車嶺﹑靖海關﹑化蛟﹑合掌嶺等塘汛﹐一分防壽寧縣治兼轄南洋﹑西溪﹑界牌﹑院洋﹑大洋﹑斜灘﹑大韓﹑武曲店後﹑大石﹑泗洲橋﹑楊海衕﹑葉洋﹑九嶺﹑芹洋﹑尢溪﹑坪溪﹑南溪﹑小東﹑靑艸隘﹑托溪等塘汛﹐一分防白石寨兼轄白石塘﹑大梨﹑衡洋﹑南埔﹑洋尾﹑嶺頭﹑阪頭﹑猴壠﹑大畱﹑曾阪﹑福嶺﹑白沙等塘汛。

桐山營遊擊一員﹝駐札福鼎縣治﹞﹑守備一員﹑千總二員﹑把總四員﹑外委千總二員﹑外委把總四員﹑額外外委三員﹐馬戰兵三十八名﹝外委額外在內﹞﹑步戰兵二百五十名﹑守兵三百六十九名﹐兵馬三十八匹。一分防沙埕﹑虎頭﹑鼻流江﹑前岐﹑東山嘴﹑巖坎﹑大岡﹑二叉河等塘汛﹐一分防分水關﹑戰坪洋﹑半嶺﹑馬山﹑頭墩﹑巖前墩﹑王墩﹑店頭寨﹑倪家地墩﹑白琳堡﹑金剛墩﹑五蒲嶺墩﹑三十六灣墩﹑蔣洋寨﹑杜家寨龍亭寨﹑錢大王墩﹑八尺門塘等汛﹐一分防牙墩﹑楊家溪寨﹑黎頭崗﹑湖坪寨﹑古樓墩﹑沙頭墩﹑天臺嶺墩﹑赤岸橋塘﹑烏岐渡等塘汛﹐一分防南鎭兼轄瀲城﹑白鷺﹑林西橋﹑店下﹑黃崎﹑三佛塔﹑周倉嶺﹑後崎﹑六都亭﹐峽門﹑下尾等塘汛﹐一分防天竺寨﹑南溪塘﹑疊石塘﹑沈靑塘﹑金沙溪塘﹑烏石門塘﹑管洋塘等塘汛。

連江營遊擊一員﹝駐札連江營﹞﹑守備一員﹝防東岱﹞﹑千總二員﹑把總四員﹝原三員﹐雍正十一年添設﹞﹑外委千總二員﹑外委把總四員﹑額外外委三員﹐馬戰兵三十八名﹝外委額外在內﹞﹑步戰兵二百四十一名﹑守兵三百七十名﹐兵馬三十八匹。一分防大路汛﹑羅侖﹑潘渡﹑巖角﹑茶亭﹑陀布﹑周溪﹑朱公﹑丹陽﹑龍門﹑朱灣﹑山岡﹑東湖等塘汛﹐一分防北茭汛兼轄苔菉堡﹑奇達﹑赤財﹑後灣﹑大汴﹑小邦﹑黃岐山等塘汛﹐一分防小埕汛兼轄安海﹑官塢﹑蛤沙﹑東坪﹑官嶺等塘汛﹐一駐防東岱堡兼轄炮臺﹑百勝﹑白沙﹑浦口﹑幕浦﹑小澳﹑松塢﹑館頭渡﹑下塘寨﹑長沙等塘汛﹐一分防馬鼻堡兼轄拱頭﹑透街﹑驢頭﹑麻阪﹑洪下﹑東山等塘汛﹐一分防可門汛。

羅源營遊擊一員﹝駐羅源縣治﹞﹑守備一員﹝駐羅源縣治﹞﹑千總二員﹑把總四員﹑外委千總一員﹑外委把總四員﹑額外外委三員﹐馬戰兵三十九名﹝外委額外在內﹞﹑步戰兵二百四十名﹑守兵三百七十名﹐兵馬三十九匹。一分防汛地﹐一分防臺口﹑松山墩兼轄五里渡﹑大獲﹑小獲﹑方家過河﹑泥田﹑邊崎等塘汛﹐一分防鑑江汛兼轄虎尾﹑吉璧﹑三十六曲嶺﹑石笏﹑鐵香鑪﹑西家坪﹑虎尾炮房等塘汛﹐一分防飛鸞地方兼轄飛鸞嶺頭﹑三源墩等塘汛﹐一分防西北兩官路兼轄前嶺﹑三層聖殿﹑王沙﹑疊石﹑半天礶﹑王柏門﹑西官路﹑白塔﹑鰲峯﹑應徳等塘汛﹐一分防濂澳門兼轄下廩前洋﹑碧裏泥港﹑陳洋阪﹑烏坑﹑甌家等塘汛﹐一分防上地汛兼轄霍口﹑七境堂﹑吳厝﹑文武溪﹑林洋等塘汛。

建寧鎭﹝原爲協副將一員﹐雍正十二年﹐攺協爲鎭﹐攺副將爲總兵﹐轄本標中﹑左﹑右三營﹑延平協楓嶺營﹐聽陸路提督節制﹞

總兵官一員﹐駐札建寧府治。

中營遊擊一員﹝駐建寧府治﹞﹑守備一員﹝駐浦城縣治﹞﹑千總二員﹑把總四員﹑外委千總二員﹑外委把總三員﹑額外外委四員﹐馬戰兵六十三名﹝外委額外在內﹞﹑步戰兵二百四十八名﹑守兵四百五十四名﹐兵戰馬六十二匹。一分防鐘山﹑大篷﹑月嶺﹑坤口﹑東遊﹑三隘等塘汛﹐一分防黨口汛﹐一分防報恩謝坑﹑大坪﹑房村口﹑南雅口﹑呂口等塘汛﹐一分防內裏汛兼轄迪口等塘汛﹐一分防塘硬尾汛﹐一分防城西北坪﹑交溪﹑葉坊﹑宜均﹑靑州﹑小湖﹑仁山﹑營頭﹑回龍﹑滸星﹑連甌﹑蔣溪口﹑九■﹝氵﹝癶上示下﹞嶺﹑溪東等塘汛﹐一分防水吉汛兼轄上洋口﹑蓬墩﹑大潭口﹑黃塘嶺﹑大山坪﹑池墩﹑靑潭等塘汛﹐一駐防浦城縣﹐一分防南口﹑橫力前洋﹑上叫﹑募嶺衛﹐一分防七里塘﹑十八里塘﹑仙洋塘﹑洋源界﹑洋溪尾﹑路後西鄕街﹑念裏村﹑官路街等塘汛。

左營遊擊一員﹝駐崇安縣治﹞﹑守備一員﹝雍正十一年添設﹞﹑千總二員﹝原一員﹐雍正十二年添設﹞﹑把總四員﹑外委千總三員﹑外委把總三員﹑額外外委四員﹐馬戰兵六十三名﹝外委額外在內﹞﹑步戰兵二百四十八名﹑守兵四百五十五名﹐兵戰馬六十三匹。一分防火燒嶺﹑梅嶺﹑桐嶺﹑西坑嶺﹑五夫舉富鋪﹑路口﹑斗米嶺﹑大■﹝土富﹞橋﹑坑口﹑大安﹑周畬大王凹﹑分水關﹑寮竹關﹑溫林關等塘汛﹐一分防赤石街﹑石鼓鋪﹑南源嶺﹑範墩﹑黃土墟﹑興田﹑外溪﹑雙門﹑武彜宮﹑橄欖坑﹑長橋下﹑詹澄﹑滸星村﹑黎源墩﹑曹墩﹑三溢磻溪﹑桐木關﹑柯嶺﹑吳屯﹑大譚﹑岑陽鎭﹑黎口﹑小寺﹑嵐頭嶺﹑角山坳﹑岑陽關﹑橋坪等塘汛﹐一分防建陽縣﹐一分防麻沙汛兼轄白塔﹑油源﹑桃芝﹑馬伏坑橋﹑莒口﹑東峯﹑虞渚﹑葉坊﹑長埂書坊﹑黃塘﹑李家塘﹑長坪﹑江源﹑崇源嶺等塘汛﹐一分防白槎﹑吳墩﹑長湍﹑金盤﹑黃口﹑大闡﹑轉水河﹑船酬口﹑將口﹑黃金回潭﹑捲橋﹑東籌等塘汛。

右營遊擊一員﹝駐松溪縣治﹞﹑守備一員﹝駐建寧府﹞﹑千總二員﹑把總四員﹑外委千總一員﹑外委把總四員﹑額外外委四員﹐馬戰兵六十三名﹝外委額外在內﹞﹑步戰兵二百四十九名﹑守兵四百五十五名﹐兵戰馬六十三匹。一分防水口舊縣﹑山頭巖﹑下渭田﹑七里橋﹑百丈溪﹑百重橋﹑黃沙隘﹑山鎭村﹑盔甲嶺﹑鐵嶺等塘汛﹐一分防杉溪﹑泉水嶺﹑大溪尾﹑錦田■﹝氵﹝癶上示下﹞﹑下梅口﹑牛抱嶺﹑車上﹑黃坑壠﹑龍背﹑劉源﹑葛藤嶺等塘汛﹐一分防政和縣﹐一分防東峯城﹑潭稠坑﹑筠竹嶺﹑新坑口﹑廂口﹑大廟等塘汛﹐一分防桐嶺﹑長城﹑西津﹑大井壠﹑常口橋﹑釜銎等塘汛。

延平城守營﹝轄左右二營﹞

副將一員﹐駐延平府治。

左營都司一員﹝駐延平府﹐原爲遊擊﹐乾隆二十二年攺﹞﹑千總二員﹝原有守備一員﹐嘉慶十三年﹐移撥臺灣艋舺營﹞﹑把總四員﹑外委千總二員﹑外委把總四員﹑額外外委三員﹐馬戰兵五十六名﹝外委額外在內﹞﹑步戰兵一百六十一名﹑守兵三百七十五名﹐兵戰馬五十六匹。一分防漳湖阪兼防水東﹑十里庵﹑麻梨﹑土埠洲﹑安濟吉溪﹑金砂茶洋﹑嶽溪﹑九里潭﹑蛟坑﹑偏僻山﹑鐵場﹑嵢峽﹑武步﹑龍源﹑淸風嶺﹑雙髻鴉﹑巨口﹑遵教﹑南門﹑羅源﹑鳩源﹑大蓋﹑龍巖寨﹑大演等塘汛﹐一分防順昌縣汛兼轄郭閘﹑水南底洋﹑坑尾﹑陳■﹝土富﹞﹑陳阪﹑漠布婁﹑杉南﹑砂吉﹑舟石湖﹑萬全新嶺﹑來■﹝土富﹞﹑山墟﹑扶延山﹑庵其田﹑七臺﹑仁壽﹑富屯等塘汛﹐一分防將樂縣汛兼轄莒峽﹑三澗渡﹑髙灘﹑緬前﹑坵場﹑鐵嶺等塘汛﹐一分防尢溪縣汛兼轄蔣坑﹑馬坪﹑源湖﹑甕口﹑白蓮﹑嶺頭鋪﹑■﹝氵﹝癶上示下﹞頭等塘汛。

右營﹝原遊擊一員﹐乾隆二十二年攺爲都司﹐嘉慶三年移撥泉州協﹞都司一員﹝駐延平府﹞﹑千總二員﹑把總四員﹑外委千總二員﹑外委把總四員﹑額外外委三員﹐馬戰兵五十六名﹝外委額外在內﹞﹑步戰兵二百六十一名﹑守兵三百七十五名﹐兵戰馬五十六匹。一分防王臺兼轄黯淡灘﹑坵墩﹑上京埂埕﹑髙桐﹑大橫秋﹑竹西芹﹑發竹﹑漁船窟﹑沙溪渡頭﹑靑州峽﹑城門壠﹑髙吳窟﹑黃埠﹑燕子巖﹑召口峽﹑陽浪石﹑鸕鶿口﹑吳坑﹑紫嶺﹑埧樟槎﹑篔簹﹑三連等塘汛﹐一分防沙縣汛兼轄靑州﹑馬鋪﹑湧溪﹑漁溪灣﹑白杜﹑三元﹑髙砂﹑三花﹑熱水池﹑浪口底﹑黃石城﹑頭洋口﹑碧口﹑尾歷﹑喫水坪﹑轉橋﹑羅巖坪﹑倪居山等塘汛﹐一駐防永安縣汛兼轄杉口﹑荊村﹑黃砂■﹝山上行下﹞﹑貢川﹑都督府﹑小螺等塘汛﹐一分防大田縣汛兼轄上京﹑桃源﹑溪仔阪﹑花橋﹑西坑﹑庵頭﹑蓋竹﹑龍背嶺等塘汛。

楓嶺營﹝本營系駐鎭閩浙交界之區﹐遊擊一員歸浙江衢州協管轄﹞

守備一員﹝駐浦城縣漁梁﹞﹑千總一員﹑把總二員﹑外委千總一員﹑外委把總二員﹑額外外委一員﹐馬戰兵六十七名﹝外委額外在內﹞﹑步戰兵百三十四名﹑守兵二百五名﹐兵戰馬三十七匹。一駐防浦城漁梁塘汛﹐一分防浦城縣吳墩汛﹑杉枋﹑湖山﹑九牧﹑忠信塘﹑雁塘等塘汛﹐一分防浦城縣廟灣兼轄楓嶺﹑盆亭關﹑二渡關﹑木城等塘汛﹐一貼防江山縣念八都等汛。

汀州鎭﹝原爲協鎭﹐康熙三十六年攺定﹐轄本標中﹑左﹑右三營﹑邵武城守二營﹐聽陸路提督節制﹞

總兵官一員﹐駐汀州府。

中營遊擊一員﹝駐汀州府治﹞﹑守備一員﹑千總二員﹑把總四員﹑外委千總二員﹑外委把總三員﹑額外外委二員﹐馬戰兵七十九名﹝外委額外在內﹞﹑步戰兵二百六名﹑守兵四百三十一名﹐兵馬七十九匹。一分防長汀縣長坑﹑水西﹑七良峽﹑黃館鋪﹑湖口﹑九里嶺﹑林和地﹑竹子徑﹑觀音嶺﹑皇祝嶺﹑蘿■﹝艸臼﹞坪﹑羅坑口﹑雞心嶺﹑苦麻嶺等塘汛﹐一分防虎忙嶺﹑隘策田﹑蔡坊堡﹑河田﹑鐵山寨等塘汛﹐一分防連城縣金雞嶺寨﹑竹隔﹑王城﹑太平﹑赤腳嶺﹑余畬等塘汛﹐一分防永定縣髙頭﹑暗坑畬﹑戊子橋等塘汛﹐一分防連城縣兼轄水西嶺﹑打鼓嶺﹑新前桃﹑排朋口﹑三隘等塘汛﹐一分防石壁﹑員簹﹑牛牯﹑石湖坑﹑畫眉﹑南■﹝土叚﹞﹑大潭﹑車田﹑水口﹑靖遠﹑張榖等塘汛﹐一分防永定縣兼轄龍窟﹑羅灘﹑折灘﹑箭竹隘等塘汛﹐一分防苦竹鄕兼轄艸子湖﹑佛子凹﹑靑山湖﹑三層隘等塘汛﹐一分防傅山嶺兼轄靑山﹑上寨等塘汛。

左營遊擊一員﹝駐靑流縣﹞﹑守備一員﹝駐汀州府﹐康熙四十八年撥入銅山營﹐雍正十年復設﹞﹑千總二員﹑把總四員﹑外委千總一員﹑外委把總四員﹑額外外委三員﹐馬戰兵七十九名﹝外委額外在內﹞﹑步戰兵二百七名﹑守兵四百三十一名﹑戰馬七十九匹。一分防百步﹑南田﹑新橋﹑鴛鴦大息嶺﹑歸仁﹑七里橋等塘汛﹐一分防淸流縣汛兼轄林畬﹑黃旗﹑牛嶺﹑小松﹑分水坳﹑馬公﹑玉華﹑水路峯峽﹑熱湯﹑梓材坑﹑合溪口﹑燦巖坑﹑炭山﹑黃坭坑﹑荷林﹑董家嶺等塘汛﹐一分防歸化縣汛兼轄靑竹﹑芧山﹑黃坭﹑新嶺﹑粟坳等塘汛﹐一分防寧化縣兼轄禾口﹑古背水﹑茜烏村﹑石牛底塘﹑燕子滑石﹑羅溪碑嶺﹑黃柏嶺﹑安樂﹑楊梅﹑黃土﹑魚龍﹑黃源﹑賴畬﹑猴子﹑曹家﹑蕪北坑﹑鐵蘆坳﹑藍田坳等塘汛﹐一分防望髙嶺兼轄下沙﹑中沙﹑沙坪河﹑龍排﹑五家坊﹑南橋﹑茶山窠﹑安遠司等塘汛﹐一駐防淸流縣兼轄鐵石磯﹑大嶺﹑五通﹑金錢隘等塘汛﹐一分防歸化縣兼轄華源﹑蓮花山﹑夏坊澗﹑餘子嶺﹑謝家排﹑官磜坑﹑三角坪等塘汛。

右營遊擊一員﹝駐上杭縣﹞﹑守備一員﹝駐汀州府﹞﹑千總一員﹝原二員﹐康熙四十八年撥一員入臺灣城守營﹞﹑把總四員﹝康熙四十八年撥一員入銅山營﹐雍正十一年復添設﹞﹑外委千總二員﹑外委把總三員﹑額外外委三員﹐馬戰兵七十九名﹝外委額外在內﹞﹑步戰兵二百七名﹑守兵四百三十一名﹐兵戰馬七十九匹。一分防古城兼轄隘嶺﹑府底﹑何田﹑長橋﹑徑畬心﹑遊繩渡﹑安人凹﹑三洲﹑大田﹑河口﹑羊牯等塘汛﹐一駐防上杭縣﹐一分防回龍﹑三潭頭﹑黃泥壠﹑峯市﹑藍屋驛﹑便民橋﹑安鄕﹑盧丰﹑鵝嶺公﹑郭車汛等塘汛﹐一分防武平縣兼轄髙屋埧﹑石雞嶺等塘汛﹐一分防武平所兼轄忠田鋪﹑黎畬等塘汛﹐一分防釆眉隘﹑中都﹑大沽灘﹑新峯灘﹑南蛇渡﹑龍骨﹑石峯市﹑汛水鋪﹑澗頭渡﹑珊瑚﹑九華﹑藍屋﹑官莊﹑亂石隘﹑石下﹑雞籠山﹑鯉子湖﹑小木溪﹑金雞嶺﹑赤崗﹑石徑嶺﹑遙屻﹑象洞悅洋﹑蟠龍隘﹑嚴前等塘汛。

邵武城守協﹝雍正三年﹐攺爲遊擊﹐八年復﹞

參將一員﹐駐府治。

左營守備一員﹝駐邵武縣﹞﹑千總一員﹝原二員﹐嘉慶三年﹐撥一員入泉州城守營﹞﹑把總四員﹑外委千總二員﹑外委把總四員﹑額外外委三員﹐馬戰兵三十九名﹝外委額外在內﹞﹑步戰兵二百五十名﹑守兵三百九十名﹐兵戰馬三十九匹。一分防西南兩路藥村至大幹和順渡﹑城南髙婆嶺﹑邢家河源小徑﹑官橋﹑金坑﹑碎石嶺﹑黃土關等塘汛﹐一分防界首汛兼轄大竹嵐﹑斗米嶺等塘汛﹐一分防拿口汛﹐一分防水口寨汛兼轄東路橋頭汛﹐一分防禾坪舊市街汛﹐一分防光澤縣兼轄杉關﹑鐵牛關﹑毛家隘﹑黃市口﹑孔坑隘等塘汛﹐一分防新甸街汛兼轄火燒云﹑磜茶山等關隘。

右營都司一員﹝駐建寧縣﹐原爲守備﹐雍正十年攺﹞﹑千總二員﹑把總四員﹝康熙三十一年﹐撥一員入軍標﹐雍正十二年復添設﹞﹑外委千總二員﹑外委把總四員﹑額外外委三員﹐馬戰兵三十九名﹝外委額外在內﹞﹑步戰兵二百四十九名﹑守兵三百九十九名﹐兵戰馬三十九匹。一駐防建寧縣城兼轄東路分水﹑袁莊等塘汛﹐遞及裏嶺隘北路百丈隘﹑邱家隘等汛﹐一分防均水汛兼轄裏心邱﹑西南邱﹑坊隘﹑長嶺﹑都上等塘汛﹐一分防泰寧縣城兼轄東路水南遊源﹑西路挽舟等塘﹐遞及北路茶花隘等汛﹐一分防永興保汛兼轄水陸池潭﹑龍安﹑依口等塘汛﹐一貼防邵武府城。

漳州鎭﹝轄本標中﹑左﹑右三營﹑漳州城守營﹑同安營﹑詔安營﹑平和營﹑龍巖營﹑云宵營﹐聽陸路提督節制。原設泉州中路總兵官﹑漳浦右路總兵官﹐康熙二十二年裁中路﹐二十七年移右路於府治﹐定爲漳州鎭﹞

總兵官一員﹐駐札漳州府治。

中營遊擊一員﹝駐漳州府﹞﹑守備一員﹝駐南靖縣﹐雍正十年增設﹞﹑千總二員﹝一駐南靖縣﹐一駐龍溪縣﹞﹑把總四員﹑外委千總二員﹑外委把總四員﹑額外外委四員﹐馬戰兵七十九名﹝外委額外在內﹞﹑步戰兵三百三十二名﹑守兵四百八十六名﹐兵戰馬七十九匹。一駐防南靖縣兼轄南靖塘﹑湖山﹑嶺仔峯﹑蒼嶺﹑馬坪﹑大坪等塘汛﹐一分防水潮汛兼轄湯坑﹑斗米﹑和溪﹑貓兒徑﹑龍山﹑吳營﹑湧口﹑深渡等塘汛﹐一分防山城汛兼轄弔狗嶺﹑船場﹑崎嶺﹑梅壠﹑洪瀨﹑溪口等塘汛﹐一分防江東汛兼轄江東塘﹑大人廟﹑石井﹑管橋等塘汛﹐一貼防車田汛﹑三角徑﹑石橊板等塘汛。

左營遊擊一員﹝駐漳浦縣﹐原系漳浦營﹐乾隆二十年攺定﹞﹑守備一員﹑千總二員﹑把總四員﹑外委千總二員﹑外委把總四員﹑額外外委四員﹐馬戰兵七十八名﹝外委額外在內﹞﹑步戰兵三百三十四名﹑守兵四百八十五名﹐兵戰馬七十八匹。一分防舊鎭汛兼轄小溪嶺﹑長橋﹑馬口埔﹑尾村﹑白沙﹑後坑﹑北門﹑羅山﹑下徑﹑飯盤﹑三古﹑甘棠等塘汛﹐一分防赤湖汛兼轄南景﹑將軍澳等塘汛﹐一分防積美汛兼轄連江崎沙﹑何家保﹑井尾﹑燈火澳﹑天雞嶺等塘汛﹐一分防杜潯汛兼轄五里牌﹑眉田﹑南門﹑默林﹑龍迹亭﹑西莊﹑打石山﹑石敢當﹑嶼頭﹑香山廟等塘汛。

右營遊擊一員﹝駐海澄縣﹞﹑守備一員﹝駐泉州府﹞﹑千總二員﹑把總四員﹑外委千總二員﹑外委把總四員﹑額外外委四員﹐馬戰兵七十八名﹝外委額外在內﹞﹑步戰兵三百三十四名﹑守兵四百八十五名﹐兵戰馬七十八匹。一駐防海澄兼轄南門﹑北門﹑祖山等塘汛﹐一分防鎭海衛兼轄白塘﹑旗尾﹑麥坑等塘汛﹐一分防港口汛兼轄古壠﹑坪嶺﹑燈心徑等塘汛﹐一分防圳尾兼轄方林﹑橄欖嶺﹑畱田等塘汛﹐一分防海門汛兼轄厚境﹑土城內﹑娘媽宮等塘汛。

漳州城守營都司一員﹝駐浦頭﹐原爲遊擊﹐乾隆十八年攺﹞﹑守備一員﹝駐府治﹞﹑千總二員﹑把總四員﹑外委千總二員﹑外委把總四員﹑額外外委四員﹐馬戰兵六十四名﹝外委額外在內﹞﹑步戰兵三百八十一名﹑守兵四百三十一名﹐兵戰馬六十四匹。一駐札漳州府兼轄東西南北四門首塘汛﹐一分防浦頭汛兼轄朝天宮﹑鶴鳴﹑萬安關﹑天寶﹑雙路口﹑樂仁﹑月嶺﹑盧橋頭﹑新橋頭﹑檺林﹑和尙橋﹑九龍嶺﹑蓮浦灣﹑腰樹阪﹑頭板等塘汛﹐一分防龍江汛兼轄角尾等汛﹐一分防浦南汛兼轄丰樂﹑烏石﹑石佛﹑銀塘﹑龍潭﹑沙建﹑熱水部坑等塘汛﹐一分防華崶汛兼轄新瀨嶺﹑兜橫奎﹑大杞﹑涵口﹑倒地金鉤等塘汛﹐一分防龍溪縣場前杜汛﹐一分防長泰縣兼轄朝天嶺﹑盧墘嶺﹑竹囝橋﹑渡頭﹑嚴溪﹑連坑等塘汛﹐一分防鴻福汛兼轄淺礁﹑東厝﹑合浦﹑南板﹑漸山湖後﹑馬口堆等塘汛。

同安營參將一員﹝駐同安縣﹐原爲遊擊﹐雍正八年攺﹞﹑都司一員﹝駐灌口汛﹐雍正八年添設﹞﹑守備一員﹝駐同安縣治﹞﹑千總二員﹑把總四員﹑外委千總二員﹑外委把總四員﹑額外外委四員﹐馬戰兵六十五名﹝外委額外在內﹞﹑步戰兵三百五十一名﹑守兵四百十三名﹐兵戰馬六十五匹。一分防店頭汛兼轄嶺頭﹑馬家巷﹑萬家村﹑海埭﹑沙溪﹑沈井﹑洪塘﹑嶽口等塘汛﹐一分防新墟汛﹐一駐防灌口汛兼轄茂林寨﹑角尾﹑沈

漁孚深﹑靑蓮花等塘汛﹐一分防下店汛兼轄埭領﹑宋家園﹑烏泥﹑新塘﹑薴溪﹑安民﹑何山埔﹑方坑等塘汛﹐一分防大路尾汛兼轄半嶺窯頭等汛。

詔安營遊擊一員﹝駐詔安縣治﹞﹑守備一員﹝駐詔安縣治﹞﹑紅花嶺汛守備一員﹝乾隆八年設﹞﹑千總二員﹑把總四員﹑白葉村汛把總一員﹝乾隆九年設﹞﹑外委千總二員﹑紅花嶺汛外委千總一員﹑外委把總四員﹑白葉村汛外委把總一員﹑額外外委四員﹐馬戰兵四十五名﹝外委額外在內﹞﹑步戰兵二百八十四名﹑守兵四百三十一名﹐兵戰馬四十五匹。一分防懸鐘宮口汛兼轄洋林龜山炮臺﹑洋尾河岸﹑渡頭庵﹑三礁等汛﹐一分防分水關炮臺兼轄琉璃嶺﹑港頭﹑橋頭等塘汛﹐一分防梅嶺寨汛兼轄鳳山﹑菜園埔﹑半山﹑松柏門等塘汛﹐一分防金溪汛兼轄默林徑﹑梅仔坑﹑前洋﹑長浦﹑龍充等塘汛﹐一駐防紅花嶺汛兼轄埤頭﹑赤嶺峽子崎﹑合溪等塘汛﹐一駐防白葉村汛兼轄麻寮﹑坪路等塘汛。

平和營﹝原系漳州鎭標左營﹐嘉慶二十年攺定﹞遊擊一員﹝駐平和縣治﹞﹑守備一員﹝駐管溪汛﹞﹑千總二員﹑把總四員﹑外委千總二員﹑外委把總四員﹑額外外委三員﹐馬戰兵四十三名﹝外委額外在內﹞﹑步戰兵二百六十一名﹑守兵三百九十二名﹐兵戰馬四十三匹。一駐防平和縣兼轄黃莊﹑大協崎﹑嶺■﹝氵﹝癶上示下﹞頭﹑赤石﹑柏松關﹑新路﹑新橋等塘汛﹐一駐防管溪汛兼轄小坪關﹑霞寨﹑豬母額嶺﹑丰埔﹑舊縣﹑洪瀨﹑火焰徑﹑挨礱石﹑黃井﹑徑口等塘汛﹐一分防南勝汛兼轄三角徑﹑石出水﹑松囝鞍﹑徑頭﹑長潭面﹑雙溪墟等塘汛﹐一分防庵後汛兼轄大溪﹑伯公座﹑龍過崗﹑石梯嶺﹑佛髻嶺等塘汛﹐一分防車田汛兼轄石橊阪﹑三角徑﹑內山城﹑塗景寨﹑巖前溪等塘汛。

龍巖營﹝舊系漳州鎭左營﹞遊擊一員﹝駐龍巖州﹞﹑守備一員﹝駐漳平縣﹞﹑千總二員﹑把總四員﹑外委千總二員﹑外委把總四員﹑額外外委四員﹐馬戰兵四十三名﹝外委額外在內﹞﹑步戰兵三百九十九名﹑守兵三百九十名﹐兵戰馬四十三匹。一駐札龍巖州兼轄雁石山﹑望嶺﹑釆眉嶺﹑汶水溪下﹑老平林﹑大池﹑小池﹑龍門船巷﹑王莊﹑上家邦等汛﹐一駐防漳平縣兼轄華口﹑羅溪口﹑鹽場﹑舅姑嶺﹑打石坑﹑和睦﹑長安﹑京口﹑小溪等塘汛﹐一分防寧洋縣兼轄馬山坑﹑源山榖﹑十一湖﹑大窯﹑公館﹑外利溪﹑內利溪﹑蘇阪﹑小溪﹑賜福亭﹑城口﹑曳船等塘汛﹐一分防林田關兼轄九車溪﹑前林盂﹑頭馬坑﹑大灣﹑博平嶺﹑三井等塘汛﹐一分防永福汛兼轄馬岐林﹑石門隔﹑三重嶺等塘汛﹐一分防茶林盂汛﹐一分防溪口汛兼轄白沙﹑小吉等塘汛。

雲霄營遊擊一員﹝駐雲霄鎭﹞﹑守備一員﹝駐雲霄鎭﹞﹑千總二員﹑把總四員﹝原三員﹐雍正十一年添設﹞﹑外委千總二員﹑外委把總四員﹑額外外委三員﹐馬戰兵三十九名﹝外委額外在內﹞﹑步戰兵二百五十名﹑守兵三百七十八名﹐兵戰馬三十九匹。一分防員仔嶺兼轄官道﹑木柵寨﹑盤陀嶺﹑古樓﹑官津橋﹑七里鋪﹑樹洞﹑松仔鞍等塘汛﹐一分防嶽坑﹑水晶﹑小場汛兼轄徑仔村﹑南嶺門等塘汛﹐一分防荷步汛﹑石蛇尾兼轄下寨﹑髙塘﹑臺髙溪﹑浯田﹑廖家樓﹑烏坵等塘汛﹐一分防白狗洞汛兼轄官波頭﹑竹仔前﹑馬山﹑貓獅橋等塘汛﹐一分防梅洲汛兼轄公子店﹑大興﹑林公﹑雙見嶺﹑羅公宅﹑虎扒樹等塘汛﹐一分防梅安汛兼轄三腳寮﹑大水窟﹑八尺門等塘汛。

水師提標﹝轄本標中﹑左﹑右﹑前﹑後五營﹐節制金門﹑海壇﹑臺灣﹑南澳並福寧五鎭﹐並聽閩浙總督節制﹞

提督總兵官一員﹐駐同安縣。

中營參將一員﹝駐札海澄縣﹞﹑守備一員﹝駐海澄縣﹞﹑千總二員﹑把總四員﹑外委千總二員﹑外委把總四員﹑額外外委四員﹐步戰兵四百三十八名﹝外委額外在內﹞﹑守兵四百十三名﹝舵工在內﹞﹐戰船見船政泉州廠。一駐泊廈門﹐一分防浯嶼汛﹐一分防浯嶼汛南北兩處炮臺﹐一扼守巡防大徑港口﹐一巡防深塢澳口﹐一防守島塢汛﹐一巡防海門汛﹐一防守髙崎汛﹐一防守海澄溶川﹑碼靑埔﹑圭嶼等汛﹐一防守廈門港炮臺﹐一巡查卓崎﹑大徑口﹐一配船出洋巡緝。

左營遊擊一員﹝駐札龍溪縣﹞﹑石碼守備一員﹝駐廈門﹞﹑千總二員﹑把總四員﹑外委千總二員﹑外委把總四員﹑額外外委四員﹐步戰兵四百四十三名﹝外委額外在內﹞﹑守兵四百十三名﹝舵工在內﹞﹐戰船見船政漳州廠。一駐防石碼汛﹐一隨泊廈門﹐一瞭望五通山頂﹐一分防福滸塘﹐一協防小擔汛﹐一防守蛟塘馬﹑廈門港炮臺﹐一配船出洋巡緝。

右營遊擊一員﹝駐札廈門﹞﹑守備一員﹝巡查內海﹞﹑千總二員﹑把總四員﹑外委千總二員﹑外委把總四員﹑額外外委四員﹐步戰兵四百四十三名﹝外委額外在內﹞﹑守兵四百十三名﹝舵工在內﹞﹐戰船見船政泉州廠。一隨泊廈門﹐一防守三■﹝氵義﹞河城寨並防玉洲汛兼轄澳頭﹑東尾﹑石美﹑許茂﹑烏嶼等汛﹐一大擔山頂瞭望﹐一防守廈門港炮臺﹐一輪值防守大擔後炮臺﹑大擔門水汛﹐一配船出洋巡緝。

前營遊擊一員﹝駐札廈門﹞﹑守備一員﹝駐廈門﹞﹑千總二員﹑把總四員﹑外委千總二員﹑外委把總四員﹑額外外委四員﹐步戰兵四百四十三名﹝外委額外在內﹞﹑守兵四百十三名﹝舵工在內﹞﹐戰船見船政漳州廠。一隨防廈門﹐一分防橋梁尾﹑海滄兼轄三都鼎尾﹑新垵礁﹑排頭門等汛﹐一瞭望南關山頂﹐一分防嵩嶼汛﹐一分防安海﹑鼓浪嶼﹑黃厝社炮臺﹑水摻臺﹐一瞭望白石頭山頂﹐一分防廈門港炮臺﹐一扼守大擔門水汛﹐一配船出洋巡緝。

後營遊擊一員﹝駐札廈門﹞﹑守備一員﹝駐札廈門﹞﹑千總二員﹑把總四員﹑外委千總二員﹑外委把總四員﹑額外外委四員﹐步戰兵四百四十三名﹝外委額外在內﹞﹑守兵四百十三名﹝舵工在內﹞﹐戰船見船政漳州廠。一隨泊廈門﹐一瞭望廈門深山頂﹐一瞭望廈門金雞亭山頂﹐一分防劉五店汛兼轄潯尾﹑■﹝氵丙﹞洲﹑澳頭﹑髙浦﹑馬鑾﹑石潯﹑潯尾﹑阪頭等汛﹐一瞭望劉五店汛髙埠﹐一防守阪頭汛﹐一防守大擔汛﹐一防守白石頭﹑聖林塘﹐一防守廈門港炮臺。

海壇鎭﹝轄本標左﹑右二營及閩安協﹐聽總督及水師提督節制﹞

總兵官一員﹐駐福淸縣海壇汛。

左營遊擊一員﹝駐海壇汛﹞﹑守備一員﹝駐海壇汛﹞﹑千總二員﹑把總四員﹑外委千總三員﹑外委把總六員﹑額外外委五員﹐步戰兵四百九十四名﹝外委額外在內﹞﹑守兵四百三十八名﹝舵工在內﹞﹐戰船見船政福州廠﹑泉州廠。一駐防海壇汛﹐一看守平磹炮臺汛﹐一瞭望君山﹐一瞭望大陳山﹐一扼守小陳汛﹐一分防磁澳一帶水汛並瞭望磁澳山頂﹐一分防月輪班扼守鹽埕澳兼防鐘門汛並瞭望葫蘆澳山頂﹐一防守鼓嶼門並瞭望鼓嶼山頂汛﹐一哨防萬安一帶水汛﹐一分防旗竿尾﹑小練嶼頭並瞭望大練山頂。

右營遊擊一員﹝駐海壇汛﹞﹑守備一員﹝駐海壇汛﹞﹑千總二員﹑把總四員﹑外委千總三員﹑外委把總六員﹑額外外委四員﹐步戰兵四百九十四名﹝外委額外在內﹞﹑守兵四百二十六名﹝舵工在內﹞﹐戰船見船政泉州廠。一分防海壇汛﹑一看守平潭炮臺汛﹐一分防觀音澳汛﹐一分防娘宮汛並跨海山頂瞭望﹐一分防南日汛﹐一分防江陰壁頭汛並炮臺三江水汛﹐一分防湄州汛﹐一分防平海汛﹐一配船出洋巡緝。

閩安協﹝轄本標左﹑右二營﹐聽水師提督﹑海壇鎭節制﹞

副將一員﹝駐閩安鎭城﹐原爲鎭﹐康熙二十七年攺今職﹞。

左營都司一員﹝駐閩安鎭城﹐原遊擊﹐乾隆三十九年攺﹞﹑守備一員﹝駐閩安鎭城﹞﹑千總二員﹑把總四員﹑外委千總二員﹑外委把總四員﹑額外外委四員﹐步戰兵三百七十二名﹝外委額外在內﹞﹑守兵三百七十六名﹝舵工在內﹞﹐戰船見船政福州廠。一存城﹐一防守閩安鎭口汛﹐一防守閩安口對岸巡船﹐一防守大橋塘汛﹐一防守南北兩岸並炮臺﹐一防守亭頭﹑五虎等汛﹐一防守瑯琦﹑元寶山﹑金牌館頭﹑筆架各塘汛﹐一分防定海汛﹐一防守竿塘汛﹐一防守黃岐汛﹐一出洋巡緝。

右營都司一員﹝駐瑯琦等處﹐原遊擊﹐乾隆三十九年攺﹞﹑守備一員﹝駐防瑯琦等處﹞﹑千總二員﹑把總四員﹑外委千總二員﹑外委把總四員﹑額外外委四員﹐步戰兵三百九十二名﹝外委額外在內﹞﹑守兵三百九十二名﹝舵工在內﹞﹐戰船見船政福州廠。一分防閩安鎭汛﹐一防守閩安口對岸巡船南門塘﹐一駐防南崎等處地方﹐一防守筆架寨﹐一防守北茭﹑濂澳等塘汛﹐一防守羅湖﹑東衝等塘汛﹐一撥配�幫鹽哨﹐一瞭望羅湖山頂﹐一瞭望芙蓉山頂﹐一瞭望大金山頂﹐一出洋緝匪﹐一存閩安鎭城。

金門鎭﹝轄本標左﹑右二營﹐聽總督﹑水師提督節制﹞

總兵官一員﹐駐同安縣。

左營遊擊一員﹑守備一員﹑千總二員﹑把總四員﹑外委千總三員﹑外委把總六員﹑額外外委四員﹐步戰兵四百十六名﹝外委額外在內﹞﹑守兵五百七名﹝舵工在內﹞﹐戰船見船政泉州廠。一駐札金門汛﹐一撥防烈嶼汛兼瞭望﹐一撥防金龜尾﹑許坑等汛並瞭望﹐一分防金龜尾炮臺﹐一撥防歐厝﹑彭林﹑古寧等汛﹐一撥防瞭望歐厝﹐一撥防雙乳山汛﹐一撥防董水﹑大嶝﹑小嶝等汛﹐一巡防深滬等水汛﹐一巡防祥芝等水汛﹐一巡防崇武等水汛﹐一巡防黃崎等水汛﹐一瞭望大墜山頂﹐一帶領兵船出洋巡緝。

右營遊擊一員﹑守備一員﹑千總二員﹑把總四員﹑外委千總三員﹑外委把總六員﹑額外外委四員﹐步戰兵四百十八名﹝外委額外在內﹞﹑守兵五百五名﹝舵工在內﹞﹐戰船見船政泉州廠。一隨防金門汛﹐一巡防鎭海汛﹐一巡防井尾等汛﹐一巡防將軍澳汛﹐一撥防科羅炮臺﹐一瞭望田浦山頂﹐一瞭望峯山頂﹐一瞭望陳坑山頂﹐一巡防圍頭等汛﹐一出洋巡緝。

南澳鎭﹝轄標下左﹑右二營﹑福建銅山營﹑廣東澄海協海門營﹑達濠營﹐聽閩浙﹑兩廣總督及閩廣水師兩提督節制﹞

總兵官一員﹐駐札福建詔安縣﹑廣東饒平縣適中鎭市。

左營遊擊一員﹝駐南澳﹐右營屬廣東﹞﹑守備一員﹑千總二員﹑把總四員﹑外委千總三員﹑外委把總六員﹑額外外委四員﹐步戰兵四百二十八名﹝外委額外在內﹞﹑守兵五百三十名﹝舵工在內﹞﹐戰船十隻﹝見船政漳州廠﹞。一駐札南澳城陸汛﹐一瞭望金山﹐一防守深澳口﹐一防守艸寮尾汛﹐一出洋巡查三澎外洋海汛﹑洋林灣內海汛﹐一防守竹棲墩﹐一防守西炮臺汛﹐一防守云澳汛﹐一協防泰字樓炮臺汛﹐一瞭望云澳煙墩山﹐一防守靑澳汛﹐一瞭望靑澳煙墩山﹐一出洋巡緝。

銅山營﹝海門營﹑達濠營屬廣東﹞參將一員﹝駐札漳浦銅山城﹞﹑守備一員﹑千總二員﹑把總四員﹑外委千總三員﹑外委把總六員﹑額外外委四員﹐步戰兵四百二十六名﹝外委額外在內﹞﹑守兵五百九十名﹝舵工在內﹞﹐戰船見船政漳州廠。一駐防銅山汛﹐一瞭望銅山城內山頂﹐一瞭望銅山汛銅缽山頂﹐一分防六鰲汛及古雷汛﹐一瞭望六鰲汛虎頭山頂﹐一巡查古雷水汛﹑六鰲水汛﹐一分防北山汛﹐一蘇尖汛山頂瞭望﹐一巡查北山頂水汛﹐一分防懸鐘港口水汛﹐一扼守畬洲門﹐一扼守八尺門﹐一出洋巡緝。

福寧鎭﹝原系陸路分防﹐駐福安縣﹐嘉慶七年攺爲水師﹐移駐三沙﹐該鎭聽水師提督節制始此﹞

左營遊擊一員﹝駐三沙﹞﹑守備一員﹝駐三沙﹞﹑千總二員﹑把總三員﹑外委千總二員﹑外委把總三員﹑額外外委四員﹐步戰兵四百七名﹝外委額外在內﹞﹑守兵三百四十三名﹝舵工在內﹞﹐戰船見船政福州廠。一駐防三沙﹐一分防靑皓﹑小皓﹑西洋﹑虞公﹑三沙等塘汛﹐一分防斗米﹐一分防北礵汛﹐一帶領出洋。

烽火營參將一員﹝出洋巡緝﹞﹑守備一員﹑千總二員﹑把總四員﹑外委千總二員﹑外委把總四員﹑額外外委三員﹐步戰兵三百七十七名﹝外委額外在內﹞﹑守兵四百七十八名﹝舵工在內﹞﹐戰船見船政福州廠。一駐防蓁嶼汛﹐一防守後澳侖炮臺汛﹐一瞭望牳嶼山頂﹐一瞭望南透山頂﹐一扼守大侖山﹐一駐防七都水汛﹐一駐泊南關水汛﹐一瞭望南鎭山頂﹐一瞭望屏峯山頂﹐一瞭望沙埕山頂﹐一帶領出洋。

臺灣鎭﹝康熙二十三年設﹐轄本標中﹑左﹑右三營﹑城守左﹑右軍﹑水師協標三營﹑北路協標二營﹑嘉義營﹑澎湖協標二營﹑南路營﹑南路下淡水營﹑艋舺營兼轄滬尾水師營﹑新設噶瑪蘭營﹐聽福州將軍﹑閩浙總督﹑福建水師提督節制﹞

掛印總兵官一員﹐駐札臺灣府城﹐雍正十一年準照山陜沿邊之例掛方印。

鎭標中營遊擊一員﹝駐札府城中路口﹞﹑守備一員﹑千總二員﹑把總四員﹑外委千總二員﹑外委把總三員﹑額外外委三員﹐馬戰兵四十名﹝外委額外在內﹞﹑步戰兵四百九名﹑守兵四百二十五名﹐兵戰馬四十匹。

左營遊擊一員﹝兼管右營事﹐駐札府城北路口﹞﹑守備一員﹑千總二員﹑把總四員﹝原四員﹐道光四年撥一員北路右營﹞﹑外委千總一員﹑外委把總三員﹑額外外委三員﹐馬戰兵四十名﹝外委額外在內﹞﹑步戰兵三百十八名﹑守兵三百九十五名﹑兵戰馬四十匹。

右營遊擊一員﹝道光六年移駐竹塹﹐攺爲北路右營遊擊﹐歸北路協副將兼轄﹐本缺歸左營兼管﹐十三年奉準照舊增設﹞﹑守備一員﹑千總一員﹝嘉慶十四年裁歸艋舺一員﹞﹑把總三員﹑外委五員﹑額外外委二員﹐馬戰兵四十名﹝外委額外在內﹞﹑步戰兵二百六十五名﹑守兵三百四十八名﹐兵戰馬四十匹。道光六年﹐統歸左營兼管﹝原額標下中﹑左﹑右三營共兵二千七百七十名﹐康熙六十年移駐澎湖﹐六十一年仍移舊臺灣府﹐自後復經增攺調汰﹐今存兵額如右。﹞

臺灣城守營﹝雍正十一年添設﹐轄標下左﹑右二軍﹞

參將一員﹐駐札臺灣府城。

左軍守備一員﹝駐防岡山汛﹞﹑千總二員﹑把總二員﹑外委千總一員﹑外委把總三員﹑額外外委一員﹐馬戰兵二十名﹝外委額外在內﹞﹑步戰兵百九十四名﹑守兵二百八十一名﹐兵戰馬二十匹。一駐札臺灣府治並撥防塗塹埕南炮臺塘﹐一駐防崗山汛﹐一防守羅漢門﹑茂公等塘汛﹐一防守猴洞口汛﹐一防守埤仔頭汛﹐一防守鹽水埔汛﹐一防守大湖半路竹港崗塘﹐一防守角帶圍塘。

右軍守備一員﹝駐防下加冬汛﹞﹑千總二員﹑把總二員﹑外委六員﹑額外外委一員﹐馬戰兵二十名﹝外委額外在內﹞﹑步戰兵二百四十名﹑守兵三百四十二名﹐兵戰馬二十匹。一隨防臺灣府治﹐一駐防下加冬汛兼轄八獎溪﹑急水溪﹑北勢埔﹑茅港尾﹑鐵綫橋﹑水堀頭等六小塘﹐一分防加澑灣汛兼轄溪邊﹑水柵﹑柴頭港﹑北炮臺﹑蔦松等五小塘﹐一分防大穆降汛﹐一分防舊社汛﹐一分防新添大武壠汛﹐一分防新添大排竹汛﹐一分防新添麻豆汛﹝雍正十一年增設臺灣城守﹐原額兵共一千名﹐除增攺調汰外﹐今額如右﹞

水師協﹝轄本標中﹑左﹑右三營﹐康熙二十三年添設﹞

副將一員﹐駐安平鎭城。

中營遊擊一員﹝駐札安平鎭﹞﹑守備一員﹝駐札安平鎭﹞﹑千總二員﹑把總四員﹑外委千總二員﹑外委把總三員﹑額外外委三員﹐步戰兵三百五十九名﹝外委額外在內﹞﹑守兵四百二十二名﹐戰船見船政臺灣廠。一駐防安平鎭城內﹐一駐防安平鎭城外﹐一分防蟒港汛﹐一分防北門嶼汛﹐一分防馬沙溝汛﹐一分防靑鯤身汛﹐一分防鹿耳門汛﹐一分防大港汛﹐一分防炮臺汛﹑鯤身頭汛﹐一分防蟯港汛﹑蛟港汛﹐一配船出洋巡緝。

左營遊擊一員﹝駐札鹿港﹞﹑守備一員﹑千總二員﹝一員雍正十一年添設﹞﹑把總四員﹝一員雍正十一年添設﹞﹑外委六員﹑額外外委二員﹐步戰兵三百三十四名﹝外委額外在內﹞﹑守兵三百九十八名﹐戰船見船政臺灣廠。一駐防鹿港汛﹐一分防水裏汛﹐一分防三林汛﹐一分防王功海口﹐一分防番仔■﹝土穵﹞﹐一駐防笨港汛﹐一分防海丰汛﹐一分防■﹝魚逮﹞仔■﹝土穵﹞汛﹐一分防猴樹汛﹐一分防新店汛﹐一配船出洋巡緝。

右營都司一員﹝原遊擊一員﹐嘉慶十三年撥歸艋舺﹞﹑守備一員﹝隨防鹿耳門汛﹞﹑千總二員﹑把總三員﹝一員雍正十一年添設﹞﹑外委千總一員﹑外委把總四員﹑額外外委三員﹐步戰兵三百三十五名﹝外委額外在內﹞﹑守兵三百九十名﹐戰船見船政臺灣廠。一駐防安平汛城內﹐一駐防安平鎭城外﹐一防守鹿耳門汛﹐一分防打狗汛﹐一分防岐後汛﹐一分防蟯港汛﹐一分防赤嵌汛﹐一分防萬丹汛﹐一分防西溪汛﹐一分防下淡水汛﹐一分防大林蒲汛﹐一分防東港汛﹐一分防茹藤汛﹐一分防放■﹝糸索﹞汛﹐一分防大軍麓汛﹐一配船出洋巡緝﹝上三營原額步守兵共二十五百名﹐除調汰外﹐今額如右﹞。

北路協﹝康熙二十三年設北路一營﹐雍正十一年攺設﹐轄中﹑左﹑右三營﹐道光十三年﹐攺左營爲嘉義營﹐本協專轄中﹑右二營﹞

副將一員﹐駐札彰化縣﹐原設參將﹐雍正十二年攺今職。

中營都司一員﹝駐札彰化縣﹞﹑千總二員﹝一員隨防縣治﹐一員駐防貓霧捒﹞﹑把總四員﹑外委千總把總九員﹑額外外委五員﹐馬戰兵五十名﹝外委額外在內﹞﹑步戰兵五百二十一名﹑守兵六百五十三名﹐戰馬五十匹﹝鎭標中﹑左﹑右城守四營﹐額設馬四十匹﹐道光十三年﹐每營裁馬十匹﹐北路中營額設馬五十匹內裁馬二十匹﹐共裁馬六十匹﹐其馬兵六十名﹐以三十名攺爲戰兵﹐三十名攺爲守兵﹞。一駐札彰化縣城汛﹐一防守貓霧捒汛﹐一防守外四汛﹐一防守南北投城﹐一防守內木柵汛﹐一防守燕霧汛﹐一防守觸口汛﹐一防守八卦山汛﹐一防守許厝埔汛﹐一防守大裏杙汛﹐一防守嵌頂汛﹐一防守四張犁汛﹐一防守葫蘆塘汛。

附左營都司一員﹐乾隆五十三年增置﹐駐嘉義﹐道光十三年﹐移駐斗六門。

右營遊擊一員﹝駐札竹塹城﹐原爲守備﹐道光六年移鎭標右營遊擊攺設﹞﹑守備一員﹝駐防大甲汛﹞﹑千總三員﹑把總六員﹑外委九員﹑額外外委三員﹐馬戰兵十五名﹝外委額外在內﹞﹑步戰兵四百七十九名﹑守兵五百二十二名﹐兵戰馬十五匹。一駐札竹塹城﹐一移駐大甲汛﹐一分防後壠汛﹐一分防銅羅灣汛﹐一分防楊梅壢汛﹐一分防桃仔園汛﹐一分防斗換坪汛﹐一分防大安汛﹐一協防南嵌塘﹑白沙墩塘﹐一分防加志閣汛﹐一分防中港汛﹝原額北路一營兵一千百二十名﹐雍正十一年分中﹑左﹑右三營﹐共兵二千四百名﹐道光七年﹐奉文將臺灣鎭標右營遊擊攺爲北路遊擊﹐十三年攺左營爲嘉義營﹐馬步守兵俱有裁攺調汰﹐冊報未詳﹞。

嘉義營﹝道光十三年﹐攺北路左營增設﹐兼轄斗六門營﹐歸臺灣鎭總兵統轄﹞

參將一員﹐駐札嘉義城。

中軍守備一員﹝原斗六門汛守備﹐道光十三年移駐嘉義﹐作爲參將中軍﹞﹑千總三員﹑把總四員﹑外委十員﹑額外外委四員﹐馬戰兵二十五名﹝外委額外在內﹞﹑步戰兵百百十九名﹑守兵六百八名﹐兵戰馬二十五匹。一駐防嘉義縣城﹐一安防城外汛﹐一分防斗六門汛﹐一安防西螺汛﹐一安防水沙連汛﹐一安防笨港汛﹐一安防鹽水港汛﹐一分防八漿溪﹑水■﹝月屈﹞頭﹑山底﹑牛椆溪﹑打貓等五塘﹐一分防他裏霧﹑大侖腳﹑中路頭塘﹑林圯埔﹑大埔林﹑三條圳﹑虎尾溪﹑虎尾塘等處。

斗六門營﹝原北路左營﹐道光十三年攺設﹐歸嘉義營參將兼轄﹞都司一員﹝由北路左營移駐﹞﹑千總﹝由嘉義營遞年撥員輪防﹞外委﹝由嘉義營遞年撥員輪防﹞﹑馬步戰守兵﹝由嘉義營撥兵分防﹞。

附北路淡水營﹝雍正十一年﹐攺北路營爲協﹐攺本營守備爲都司﹐駐淡水爲一營﹔嘉慶十四年﹐攺爲艋舺營﹐水師本缺裁﹞

澎湖水師協﹝康熙二十三年設﹐轄左﹑右二營﹐六十年﹐移駐臺灣﹐六十一年﹐攺歸澎湖﹞

副將一員﹐駐札媽宮汛。

左營遊擊一員﹝駐札媽宮汛﹞﹑守備一員﹑千總二員﹑把總四員﹑外委千總二員﹑外委把總四員﹑額外外委三員﹐步戰兵四百二十八名﹝外委額外在內﹞﹑守兵五百﹐戰船見船政臺灣廠。一駐防媽宮汛兼防虎井等澳嶼﹐一防守媽祖澳新城內﹐一防守新城東港口炮臺﹐一巡防媽祖澳港口﹐一輪班扼守八罩汛等澳嶼﹐一防守挽門汛炮臺﹐一防守水垵汛炮臺﹐一防守將軍澳汛等澳嶼﹐一防守將軍澳汛炮臺﹐一巡防蒔裏汛兼防雙頭掛等澳嶼﹐一防守蒔裏汛炮臺﹐一防守風櫃尾汛炮臺﹐一防守文良港汛兼防龜鱉港等澳嶼﹐一配船出洋巡緝。

右營遊擊一員﹝駐防媽宮汛﹞﹑守備一員﹝出洋輪巡﹞﹑千總二員﹑把總四員﹑外委六員﹑額外外委三員﹐步戰兵四百二十八名﹝外委額外在內﹞﹑守兵五百名﹐戰船見船政臺灣廠。一駐防媽宮汛﹐一駐防媽祖澳新城內﹐一駐防新城西炮臺﹐一巡防媽祖澳港口﹐一防守西嶼頭﹑內外塹等汛﹐一防守內塹汛炮臺﹐一防守外塹汛炮臺﹐一防守小門汛炮臺﹐一防守大北山﹑吉貝﹑瓦硐通梁﹑赤嵌澳等汛﹐一巡防各島嶼﹝原額左﹑右二營兵共二千名﹐自後裁攺調汰﹐今額如右﹞。

南路營﹝康熙二十三年設﹞

參將一員﹝駐札鳳山縣﹞﹑守備一員﹝分防水底寮汛﹞﹑千總三員﹑把總四員﹑外委千總二員﹑外委把總四員﹑額外外委四員﹐馬戰兵三十名﹝外委額外在內﹞﹑步戰兵四百九名﹑守兵六百名﹐兵戰馬三十匹。一分防鳳山縣﹐駐札下埤頭並轄坪仔頭﹑苦答門﹑打鹿潭等塘汛﹐一分防水底寮汛﹐一分防舊城汛﹐一分防石井汛並轄觀音山﹑小店竿蓁林﹑二濫﹑蘭坡嶺﹑溪邊等塘汛﹐一分防攀桂橋汛﹐一分防番薯寮汛﹝原額兵共一千名﹐自後調汰﹐今額如右﹞。

南路下淡水營﹝乾隆五十三年分設﹞都司一員﹝駐防山豬毛口汛﹞﹑千總一員﹑把總二員﹑外委千總一員﹑外委二員﹑額外外委二員﹐馬戰兵十名﹝外委額外在內﹞﹑步戰兵三百四十四名﹑守兵二百十五名。一駐防山豬毛口汛兼防阿里港﹑武洛﹑阿猴等塘汛﹐一分防新園汛兼防放繚﹑大昆麓﹑茄藤港﹑枋寮等塘汛﹐一分防萬丹汛兼防東港汛﹝原額本營兵﹐乾隆三十年實存五百名﹐自後增攺調汰﹐今額如右﹞。

艋舺營﹝原北路淡水營﹐嘉慶十四年攺設艋舺營﹐統轄艋舺陸路﹑滬尾水師兼轄噶瑪蘭官兵﹞

水師參將一員﹐駐札艋舺。原爲淡水營都司﹐嘉慶十三年攺遊擊﹐道光四年攺爲參將。

路陸中軍守備一員﹑千總一員﹑把總二員﹑外委五員﹑額外外委二員﹐馬戰兵十名﹝外委額外在內﹞﹑步戰兵二百七十名﹑守兵四百二十七名﹐兵戰馬十匹﹐戰船見船政臺灣廠。一駐札艋舺營汛﹐一撥防海山口汛﹐一撥防水轉腳汛﹐一分防大雞籠汛﹐一分防三貂港汛﹐一撥防三瓜仔汛﹐一撥防馬練汛。

滬尾水師守備一員﹝駐札滬尾炮臺﹞﹑千總一員﹑把總二員﹑外委四員﹑額外外委三員﹐步戰兵三百五名﹝外委額外在內﹞﹑守兵三百九十五名﹐戰船見船政臺灣廠。一駐札炮臺汛﹐一駐防北港塘汛﹐一分防金包裏汛﹐一撥防石門汛﹐一撥防八里坌汛﹐一撥防新城汛﹐一分防小雞籠塘。

噶瑪蘭營﹝嘉慶十一年設﹞都司一員﹝駐札噶瑪蘭五圍城內﹐原設守備﹐道光四年﹐守備移駐頭圍﹐本營增設都司﹞﹑守備一員﹝駐防頭圍汛烏石港﹞﹑千總二員﹝一員道光四年添設﹞﹑把總二員﹑外委四員﹑額外外委三員﹐步戰兵四百五十五名﹝外委額外在內﹞﹑守兵二百名。一駐防噶瑪蘭城汛﹐一分防溪洲汛﹐一分防加禮遠港汛﹐一分防蘇澳汛﹐一分防三圍汛﹐一分防頭圍汛﹐一分防炮臺汛﹐一分防北關汛﹐一分防嶐嶐嶺三貂汛﹐一分防烏石港。

藍鼎元論臺鎭不可移澎湖書

臘月三日﹐連接憲翰五函及馬守備﹑安遊擊口述鈞諭裁營﹑減兵之說﹐某告以廷議未定﹐必待督﹑撫﹑提臣遵依具奏﹐方可施行。若果臺鎭移澎﹐則海疆危若絫卵。部臣不識海外地理情形﹐意以前此癸亥平臺﹐止在澎湖戰勝﹐便爾歸降﹐今玆澎湖未失﹐故臺郡七日可復﹐是以澎湖一區﹐爲可控制全臺﹐乃有此議。不知臺之視澎﹐猶太倉外一粒耳。澎湖不過水面一撮沙堆﹐山不能長樹木﹐地不能生米粟﹐人民不足資捍禦﹐形勢不足爲依據﹐一艸一木﹐皆需臺廈﹐若一﹑二月舟楫不通﹐則不待戰自斃矣。臺灣沃野千里﹐山海形勢﹐皆非尋常。其地亞於福建一省﹐尙當增兵﹐易總兵而設提督五營﹐方足彈壓。乃兵不增而反減﹐又欲調離其帥於二三百里之海中﹐而以副將處之乎﹖臺灣總兵果易以副將﹐則水陸相去咫尺﹐兩副將豈能相下﹖南北二路參將止去副將一階﹐豈能俯聽調遣﹖以郭子儀九節度之師而不立元帥﹐師徒潰散﹐況今日耶﹖澎湖至臺𨿽僅二百餘里﹐順風揚帆﹐一日可到﹔若天時不淸﹐臺颶連綿﹐浹旬累月﹐莫能飛渡。臺中百凡機宜﹐鞭長不及。以澎湖總兵控制臺灣﹐猶執牛尾一毛欲制全牛﹐𨿽有孟賁﹑烏獲之力﹐總無所用。臺灣一去﹐漳﹑泉先爲糜爛﹐而閩﹑浙﹑江﹑廣四省俱各寢食不寧﹐山左遼陽皆有邊患。某庸愚無識﹐以爲此土萬萬不可委去。某杞人妄憂﹐中心如焚。特此桑梓身家之慮﹐惟望恕其狂瞽﹐且賜明示解惑焉。

﹣﹣以上錄自重纂福建通誌卷八十三。

操閱營伍﹝據皇朝通典﹑皇朝文獻通考﹞

乾隆元年﹐議準閩浙總督蒞任一閱﹔水師提督一歲閱海壇﹑閩安﹑烽火門等處﹐一歲閱金門﹑南澳﹑銅山等處﹐二歲而徧﹐陸路提督一歲閱興化﹑福州﹑福寧﹑建寧﹑延平等處﹐一歲閱泉州﹑漳州﹑龍巖﹑汀州﹑邵武﹑永春等處﹐二歲而徧﹔海壇﹑金門﹑南澳﹑臺灣四鎭水師歲一閱﹐福寧﹑汀州﹑建寧﹑漳州四鎭陸路歲一閱。十一年﹐定分年分省差大臣閱兵之例。以干隆十四年閱福建省兵。又議定﹕凡大臣察閱之年﹐該省督﹑撫﹑提﹑鎭停其察閱﹔至當提督簡閱之年﹐則各鎭停簡閱﹔當督﹑撫簡閱之年﹐則提鎭槪停簡閱。五十二年﹐以福建臺灣府孤懸海外﹐向來三年一次﹐只派巡臺禦史滿﹑漢各一員前往巡視﹐未能備悉該處情形﹐嗣後該督﹑撫及水師﹑陸路兩提督每年輪值一人﹐前渡臺灣﹐嚴行稽察﹐所有派往巡查臺灣禦史之例﹐永行停止。五十三年﹐令福州將軍與督﹑撫﹑提督分年輪值一人前渡臺灣實力稽查整頓﹐如該將軍﹑督﹑撫﹑提督內有年逾七十者免其前往。嘉慶十五年﹐準嗣後每隔二年輪赴臺灣巡查一次。十七年﹐準嗣後督﹑撫﹑提鎭有統轄營伍之責者﹐不必拘定春秋之期﹐於所屬兵弁不時訓練。

皇朝通典﹕八旗駐防營﹐以將軍﹑都統掌其教閱﹐訓練騎射﹐演放槍炮﹐並以時親臨閱試﹐第其優劣﹐以爲賞罰。春秋合操﹐均與京營同。八旗水師營﹐每年春秋二季﹐將軍﹑都統等督率官兵﹐分駕戰艦﹐每年四月起﹑八月止﹐均擇天气淸和﹑潮平風順時出洋列陣﹐張帆起碇﹐掌號鳴炮﹐以次操演。停操之後﹐仍各率官兵講習水務。陸路綠旗營﹐每歲秋季霜降日﹐申令本標官兵校閱於演武場。前一日﹐各營將弁肅隊伍赴校場﹐豫立軍幕。屆期黎明﹐軍士擐甲列陣﹐中軍建大纛於場正中。將臺上傳令合操﹐中軍揚旗麾眾﹐臺下舉炮三聲﹐軍中鳴角擊鼓﹐步騎甲士﹐列隊行陣﹐施放槍炮﹐連環無間﹐並如京營之制。若長槍﹑藤牌﹑■﹝扁刂﹞刀﹑短兵之屬﹐各因其地之宜﹐以教士卒﹐皆有成法。閱畢﹐試材官將士﹑騎射技勇﹐申明賞罰﹐犒勞軍士﹐皆釋甲歸伍。綠營水師﹐每歲春秋季冬月或夏秋之季﹐乘艦列陣﹐揚帆駛風﹐鳴角發炮﹐操演具如軍律。

戍守臺灣﹝據大淸會典﹑戶部則例﹞

臺灣各營額撥戍守共兵一萬四千六百六十一名﹐內馬兵三百名﹑步兵六千七百三十九名﹑守兵七千六百二十二名﹐系由內地各營撥往戍守﹐三年一換﹐分作頭﹑二﹑三﹑四各起﹐輪班撥換。頭起撥換班兵﹐應以正月由本營起程﹐四月初一日到臺更替。二起以七月起程﹐十月初一日到臺更替。三起以次年正月起程﹐四月初一日到臺更替。四起以次年七月起程﹐十月初一日到臺更替。其戍滿遣還內地者﹐向由鹿耳門配渡。嘉慶十五年﹐以嘉義以北班兵至郡較遠﹐奏準攺由鹿港登舟﹐時以爲便。然調戍之初﹐必由廈門提督點驗﹐水提﹑金門兩標最近上府﹐則相距五﹑六站至十七﹑八站不等﹐至臺後中營﹑北協兩次點驗﹐然後入艋﹑蘭兩營歸汛﹐道遠時久﹐沿途借貸﹐三年戍滿﹐輒將支領盤費償還﹐依然枵腹﹐每向帶兵官並所至廳縣彊借生事﹐而船戶亦不勝其擾。道光三年﹐鹿渡行商求與淡水之百里坌口分配渡載﹐經閩浙總督行文鎭﹑道﹑府會議。尋議艋舺﹑滬尾﹑噶瑪蘭﹑北右凡四營﹐共上府兵三千二百四十一名﹐攺由艋舺參將點驗﹐自八里坌配渡﹐徑入五虎門﹔其艋舺﹑滬尾﹑北右凡三營﹐共下府兵五百九十九名﹐仍由鹿港配渡蚶江。至內地換班來臺上府兵﹐由督協或福協點驗﹐合閩安協酌撥福寧﹑烽火﹑閩安諸營水師哨船配載﹐有不敷﹑令福防同知封雇商船協載﹐均自五虎門竟渡八里坌登岸﹐由艋舺參將點驗。分收各營﹐仍如鹿耳門向例﹐卽順載戍滿各兵回營商船﹐每兵一名﹐減配官榖三斗。惟蘭營中有興化兵數十名﹐𨿽非上府﹐而距福州甚近﹐且素與漳﹑泉兵不和﹐應由省點驗配載。戍滿之日﹐亦由艋舺參將點驗﹐自八里坌配渡歸營。俱如議奏準施行。

戶部則例﹕臺灣換防兵丁﹐各賞盤費。邵武城守營﹑汀州鎭標二營兵丁﹐每名賞銀二兩﹔督標﹑撫標﹑福州協城守營﹑閩安協烽火門﹑海壇鎭標長福營﹑連江營﹑羅源營﹑延平城守營﹑建寧鎭標楓嶺營﹑福寧鎭標銅山營兵丁﹐每名各賞銀一兩五錢﹔陸路提標興化城守營﹑泉州城守營﹑同安營﹑金門鎭標﹑漳州鎭標銅山營﹑平和營﹑龍巖營﹑詔安營﹑雲霄營﹑南澳鎭標兵丁﹐每名各賞銀一兩。由臺革伍兵丁回籍﹐每名每日賞給路賞銀四分。

支給糧餉﹝據大淸會典﹑戶部則例﹞

雍正二年﹐題準﹕福建兵多米少之福州駐防各營及泉州﹑漳州﹑福寧等府州各標協營﹐除撥就所屬額米支發外﹐不敷兵餉﹐向系折色。至興化﹑延平﹑建寧﹑邵武﹑汀州五府屬各標協營﹐米多兵少﹐除給兵餉外﹐余米協運省倉﹐勻給駐防及綠營各營兵餉。至臺灣各營兵餉﹐例於臺灣﹑鳳山﹑諸羅﹝今攺嘉義﹞三縣額徵稻粟內﹐就近碾支。節年所徵糧米﹐先盡本地﹐次及鄰近﹐業經題明﹐永爲定例。至各營建曠及各屬升科米與徵榖折米歲有加增﹐仍給兵食﹐免給折色。又題準﹕福建臺灣﹑澎湖官弁赴省領餉﹐重洋涉險﹐不免稽遲﹐將臺灣﹑鳳山﹑諸羅﹑彰化四縣倉米畱貯三十六萬石﹐備五年兵食﹐每年額徵粟十有三萬九千四百餘石﹐止分徵七萬二千石供一年兵食﹐余攺爲折價﹐卽畱充臺灣兵餉。又覆準﹕福州駐防官兵月支米榖艸折價﹐白米每石價銀一兩﹐粟米九錢﹐榖四錢五分﹐艸每束九釐﹐按月照數關支。乾隆元年題準﹕福建福州﹑延平﹑建寧等府屬各營兵粟九千六百五十八石有奇﹐均攺給折色﹐於元年夏季爲始。福州府屬每石折銀九錢﹐延平﹑建寧﹑邵武各營每石折銀八錢﹐赴糧道領回散給。再福州府旗標協營向因本色不敷﹐每年折銀髮給﹐今各營兵米旣攺折色﹐其餘米作爲旗標協營兵糧之用。除在省倉米按時給發外﹐其沙縣等縣米﹐令運赴省倉﹐以備散給﹔運米腳價於存公銀內動支。五年﹐議準﹕福建澎湖一協﹐歲需餉銀兩季﹐委官赴省關領﹐遠隔重洋﹐兵食不能接濟﹐於藩庫預撥一半銀運往澎湖通判庫內﹐倘逾餉期﹐該副將一面備文借領散給﹐一面詳報察核﹐俟餉銀領到歸款備用。九年﹐題準﹕福寧﹑建寧鎭額兵內新增守兵四百名﹐又撤回分防壽寧縣汛兵一百有二名﹐各兵月糧遞年給支折色﹐其餘舊兵均支本色﹐在米價平減之時尙可支持﹐近價增長﹐實屬不敷﹐應將該鎭現在所支本折米數不分新舊﹐均勻支給﹐以免偏枯。十二年﹐題準﹕福建倉榖碾米給兵﹐秋成徵收折色買榖貯倉﹐殊多周折﹐嗣後按各屬徵收米色之數﹐統於倉內全行碾米發給兵餉﹐秋成以一米攺徵二榖歸還倉項。至汀州府屬解省米﹐題定每石以九錢收﹐卽以九錢解省給兵﹐毋庸別議。再延﹑建等府運省米﹐亦一例徵榖﹐以昭畫一。三十年﹐議準﹕閩省各營兵丁借給銀米﹐各就地方情形﹐米多處給米﹐米少處照時價折銀借給﹐卽照領冬餉時米價如數扣還。五十三年﹐議準﹕臺灣總兵每年冬間巡閱南北兩路營伍﹐隨帶兵丁﹐照內地出差官兵之例﹐一體均給盤費銀兩﹐造入本省公費冊內報銷﹝戶部則例載在臺巡兵每日給車三輛﹐南路每輛日給車腳銀一錢五分﹐北路每輛每十里給車腳銀三分﹞。五十四年﹐議準﹕臺灣添設弁兵一千二百一十六名﹐應得賞銀在於每年給銀四萬兩內照原額新添兵數按名均派﹐每名每月分給銀二錢四分零﹐又照臺灣戍兵例每名每月給眷米一斗﹐遇閏加增﹐應支本色米石於就近各廳縣倉榖內動支。五十五年﹐議準﹕臺灣﹑澎湖各營戍守兵丁﹐於應得錢糧外﹐每名每月加給餉銀四錢﹐在於叛產租息變價及鹽課盈餘等額下撥補﹐如有曠缺﹐按日截除畱充公用。又以福建應需兵餉等項向由鄰近省分協撥濟用﹐殊多周折﹐令嗣後所有閩海關盈餘稅銀不必解部﹐卽畱於福建藩庫以補支放兵餉之用。又議準﹕臺灣兵餉﹐令鎭官於每年十一月內核明次年應抵﹑應領銀數﹐委員赴司﹐勒限十二月內到省﹐二月初旬運至廈門﹐三月到臺﹐如有延緩﹐查明參處。嘉慶二年﹐議準﹕福建臺灣﹑澎湖等處戍守班兵﹐分作四起派往﹐於兩年內撥竣。第一起限正月初一日出營﹐糧餉以四月初一日住支﹔第二起限七月初一日出營﹐糧餉以十月初一日住支﹔第三起﹑第四起限次年正月﹑七月初一日出營﹐糧餉以四月﹑十月初一日住支。將起﹑住糧餉日期造報戶部。六年﹐議準﹕福建水師各營額設戰船二百六十六隻﹐內緝匪巡船一百六十四隻﹐每船召募商船舵工﹐除本身名糧﹑炊糧外﹐加給守糧二分﹐共加守糧三百二十八分﹐於內地水師各營守兵內裁除抵給。十六年﹐奏準福建福州駐防額馬五百六十匹﹐內裁減一百六十匹﹐添設養育兵一百六十名﹐每兵每月支給銀兩﹐卽在裁減馬幹銀內支放。又奏準﹕閩省巡洋緝匪弁兵﹐如往別境並本境在洋追捕﹐每名每日給口糧銀四分﹐在於交商生息項下動支﹔如僅在本境內洋巡緝﹐祗給額設鹽菜勻發銀兩﹐不準支領口糧。十九年﹐議準﹕凡在臺班滿候代兵丁﹐如屆期新兵未到﹑餉已裁住﹐卽於四月初一﹑十月初一班滿截餉之日起﹐至新兵到臺之日止﹐按照該兵應得餉銀給與一半﹐馬兵每月給銀一兩﹑步兵每月給銀七錢五分﹑守兵每月給銀五錢﹐按日扣算﹔其內營派往換防新兵﹐如有海洋風汛不順﹐未能依期到臺﹐亦照舊兵之例自四﹑十兩月初一日起至抵臺之日止﹐分別給予半餉﹝謹按戶部則例﹕福建駐防月支餉銀﹐前鋒三兩﹐領催三兩﹐馬甲二兩﹐步甲一兩﹐養育兵一兩﹐水師兵二兩﹐水師教稍兵二兩﹐外郎二兩﹐水師水艌匠二兩﹐余匠一兩﹔年支餉米﹐前鋒三十石﹐領催三十石﹐水師營十二石﹐馬甲三十石﹐步甲六石﹐養育兵六石﹐水師甲兵十二石﹐水帥教習兵三石六斗﹐匠役二十四石。福建綠營月支餉銀﹐馬兵二兩﹐步兵一兩五錢﹐守兵一兩﹔月支餉米﹐馬兵三斗﹐步兵三斗﹐守兵三斗﹔月支馬幹﹐各標營一兩﹞。

配設器械﹝據皇朝通典﹞

雍正五年﹐議準﹕腹內省分﹐每兵千名﹐設鳥槍三百桿﹔沿海﹑沿邊省分﹐每兵千名﹐設鳥槍四百桿。嗣據各省陸續議覆﹐福建省陸路各營每兵千名﹐分作二十隊﹐弓箭馬兵四隊﹐弓箭步兵二隊﹐鳥槍兵十隊﹐炮兵一隊﹐藤牌兵一隊長﹐長槍兵一隊﹐大刀兵一隊﹔水師戰船﹑大趕繒船兵八十名﹐設排槍四十二桿﹐中趕繒船兵六十名﹐設排槍三十桿﹐小趕繒船兵五十名﹐設排槍二十五桿﹐大■﹝舟古﹞船兵三十五名﹐設排槍十六桿﹐中艍船兵三十名﹐設排槍十六桿﹐小艍船兵二十名﹐設排槍十桿﹐仍各備用火藥﹑彈子﹑火礶﹑火器之屬。十年﹐議準福建省水路海面遼闊﹐陸路林深箐密﹐鳥槍一項﹐最爲利用﹐於定例每兵千名設鳥槍四百桿外﹐再加鳥槍百桿。

福州水師旗營兵器﹐有盔甲﹑弓箭﹑撒袋﹑九龍袋﹑腰刀﹑大刀﹑挑刀﹑牌刀﹑藤牌﹑大纛﹑小旗﹑黃布帥字旗﹑五色布號令旗﹑紅布號令旗﹑藍布號令旗﹑油布雨單﹑油布罩﹑榔槌木通條﹑鉤鐮鎗﹑割繚刀﹑竹篙鎗﹑三叉鐵﹑貓月斧﹑鐵叉﹑銅喇叭﹑戰布插花頭巾頂﹑櫆藤﹑黃麻﹑大小藥鱉﹑火繩﹑火礶﹑火浪﹑火箭﹑火號﹑螺獅轉火竿﹑門鍼﹑皮包﹑門藥鱉﹑鳥槍﹑腰邊炮﹑斗頭炮﹑轉輪炮﹑子母炮﹑信炮﹑大小鉛子﹑裝藥布袋﹑裝藥隼筒﹑炮刷﹑鐵鏟之屬。福州駐防滿州八旗營兵器﹐有盔申﹑甲包﹑小旗﹑花旗﹑鑼鍋﹑夾賬房﹑欓木鉸鎗﹑長鎗﹑腰刀﹑弓箭﹑箭筒﹑撒袋﹑九龍袋﹑大小藥鱉﹑火繩﹑鳥槍﹑發熕炮﹑紅衣炮﹑威遠炮﹑子母炮﹑大小鉛子之屬。福建督﹑撫﹑提鎭所屬水﹑陸各營兵器﹐有花素鐵布盔甲﹑弓箭﹑藤牌﹑牌刀﹑腰刀筒﹑腰刀﹑雙手帶刀﹑鐮刀﹑片刀﹑割繚刀﹑火踢刀﹑大挑刀﹑月斧﹑長槍﹑鹿槍﹑殺虎槍﹑快槍﹑三眼槍﹑四眼槍﹑竹筒槍﹑竹篙鋛﹑鋤斧﹑鐵鍬﹑鐵錘﹑鐵鐝﹑鐵鑿﹑鐵蒺藜﹑金蟒大纛﹑金龍大旗﹑金飛虎火攻大旗﹑紅布得勝旗﹑什長旗﹑督陣旗﹑五色號令旗﹑繡龍團﹑繡虎團﹑虎衣帽褲﹑虎鞋﹑火攻衣﹑得勝號帽﹑得勝號掛﹑戰被頭巾頂﹑棕蓑衣﹑靑布滚衣﹑藍布號衣﹑白布號衣﹑白綾褂﹑紅布號褂﹑黃布號褂﹑浮水衣褲﹑牌衣﹑腰捗﹑護膝﹑白布單賬房﹑藍布夾賬房﹑白布單簾門﹑涼篷麒麟屏﹑土地祠﹑大涼亭盔﹑尖帶纓盔﹑襯帽﹑海中淸﹑金鼓銅鑼鍋﹑小鐵鍋﹑銅彎號﹑銅嗩吶﹑鈸仔﹑海螺﹑梅花椿﹑桅斗裙﹑火礶火箭噴筒﹑火礶﹑火藥﹑鳥槍﹑行營炮﹑蕩寇炮﹑馬蹄炮﹑盤胎母炮﹑帶子炮﹑百子炮﹑大小鉎鐵炮﹑大小發熕炮﹑紅彜炮﹑劈山炮﹑鱟尾炮﹑銅炮﹑過山鳥炮﹑過山龍炮﹑九節鞭炮﹑霸王鞭炮﹑班鳩炮﹑得勝炮﹑虎頭炮﹑佛郎機炮﹑鐵千里馬炮﹑三眼炮﹑熟鐵魚尾炮﹑華光炮威遠炮﹑九龍炮﹑洗■﹝舟本﹞炮﹑綫銃﹑大小鉛子﹑蜂窩子﹑皮兒龍袋﹑小皮葫蘆﹑中皮葫蘆﹑大皮葫蘆﹑炮架﹑炮車﹑炮蓋﹑火藥桶﹑鉛子桶﹑腰子桶﹑槍套之屬。乾隆四十六年以前﹐遇有造補修制﹐俱向營庫朋扣公糧銀內動支﹐自行制辦﹐並不報部估銷﹐嗣經奏準自乾隆四十七年起﹐將公糧攺爲公費名目﹐作正支銷﹐所有造補修制一切軍裝器械﹐照例分別造冊﹐送司詳請題咨估辦。

附載

康熙十二年總督範承謨請興兵屯疏

閩餉歲需一百六十餘萬﹐正月內卽將本省地丁錢糧盡撥﹐而東作未興﹐徵收不前﹐鄰省協解﹐又復有限。卽如康熙十一年閩餉﹐浙江以災傷無可抵解﹐動支鹽課銀兩﹐題請攺撥﹐旣多展轉﹐部覆重撥﹐更歷歲時﹔軍餉之欠缺﹐不可問矣﹗再如十二年閩餉﹐部撥江﹑浙兩省與本省地丁錢糧及榖變等項抵給﹐內有請撥補銀五萬九千一百八十九兩﹐請找給銀三萬八千八百四十八兩﹐地丁錢糧﹐又不能歲內全完﹐約計一十六萬有奇﹐其中各項﹐有產盡者﹐有蠲免者﹐有查追者﹐抵解無期﹔是軍餉之欠缺﹐又不可問矣﹗竊恐次年酌撥之餉﹐其中倘有缺額難完之項﹐急之則徒困民生﹐緩之則重滋兵苦﹐題請攺撥﹐往返稽時。夫以沿邊﹑沿海荷戈執役之人﹐旣無積蓄﹐又乏生業﹐乃寄性命於虛懸之餉﹐而欲望其投石超距也難矣﹗

臣竊聞古之善用兵者﹐皆於軍興旁午之秋﹐舉行士卒屯種之法﹐悉獲成效。漢趙充國興屯﹐而敝先零﹔魏武屯田許下﹐得榖百萬﹔諸葛亮分兵屯田﹐軍食不匱﹔唐郭子儀屯於河中﹐決機行陣﹔畢誠募士開營田﹐歲省度支數百萬緡﹔元初徵討﹐每遇大敵﹐屯田以守﹔明洪武撥軍三分守戍﹑七分屯種﹐養軍百萬﹐不費民間一錢。豈古今不相及耶﹖今我朝興屯之法﹐寓諸墾荒﹐一行於招民募墾﹐一行於安插投誠﹐獨兵屯未聞肇舉﹔蓋因坐食驕卒﹐恐一旦率作南畝﹐自食其力﹐永無糗糧之望﹐所以畏憚不行。臣謂行之有法﹐兵心未有不樂從者。卽今枵腹之卒﹐前此之餉﹐勢不能待﹐將來之餉﹐杳不可期﹐一旦給以現餉﹐卽驅之鋒鏑﹐誰不爭先﹐況耰鋤種植之事乎﹖從前懇荒之民﹐例以六年起科﹐則此屯種之兵﹐亦俟六年之後﹐始裁其餉﹐仍於旱澇之年倍加賑卹。是兵旣享六年之現餉﹐復得田畝之收獲﹐又不憂意外之災荒﹐誰不願興屯乎﹖

臣謂興屯更有五便。兵之需餉﹐必取於民﹐司農仰屋﹐守牧催科﹐民髓日枯﹐財源日耗矣﹐而披堅執銳之卒﹐率皆桀悍不馴﹐無恆產以系屬其心﹐則渙而難固﹐無操作以勞瘁其力﹐則惰而圖安﹐無生計以寬其日用﹐則庚癸時呼。惟是兵屯之法行﹐將見金錢可省﹐國用恆足﹔便一也。追呼不迫﹐民漸休息﹔便二也。防卒變爲土著﹐堅門戶﹐固藩籬﹔便三也。有事則戰﹐無事則耕﹐進可攻﹐退可守﹔便四也。兵皆溫飽﹐卒盡歡騰﹐分爲臂指﹐聯爲心腹﹐消戢反側﹔便五也。

至於地方有不盡宜於屯者﹐臣謂又當因時而制宜。屯可行於一處﹐卽一處受利﹐屯可行於數處﹐卽數處受利﹔屯得一兵﹐卽省一兵之餉﹐屯得數十﹑百﹑千之兵﹐卽省數十﹑百﹑千兵之餉。兵法云﹕屯田一石﹐可當轉輸二十石﹔非虛語也。

臣又思招民開墾﹐借屯本﹐給牛種﹐日後或有難還之憂。兵則原系分內應得之餉﹐不過先時現撥﹐酌將鄰省實徵存貯銀兩豫給兩月﹐初不費朝廷額外帑金。有司旣免遲誤參罰之累﹐小民更得稍寬催徵敲朴之苦﹔此又於五便之外﹐推而廣之﹐以明兵屯之有利而無害﹐閩省之不可以不行也。

其餘本省撥給虛項原額﹐仍在遲早徵足﹐解補內部﹐或畱爲次年兵餉一時之轉移﹐尢爲至便﹐懇祈皇上敕部酌撥康熙十三年閩餉協解﹐迅撥現餉。容臣查勘某地某兵可屯若干﹐督率將領倡導開墾﹐更祈寬以考成﹐遲以歲月﹐俾臣盡心力以行之。其餘一切未盡軍屯事宜﹐總俟次第題報﹐庶足食﹑足兵而邊疆收百世之利矣。

康熙二十三年諸羅縣知縣季麒光復議屯田詳文

看得事有舉行於目前﹑必當計日後之萬全者﹐莫如議屯田於臺灣也。蓋自古駐兵汛守﹐皆以屯田爲上策。聖君賢相﹐間有舉行﹐所謂寓兵於農也。而就臺灣之情勢計之﹐則戶口之存亡﹑地方之安卮系焉。總鎭吳疏請開屯﹐以爲臺灣𨿽屬海洋﹐而各彜效順﹐震鄰無忍﹐空糜餉稅﹐故欲計兵耕屯﹐以一兵之所耕﹑爲一兵之所食﹐歲省金錢六萬兩﹔一利也。就臺灣之兵﹐耕臺灣之地﹐可使野無曠土﹐兵有餘積﹔二利也。臺灣水﹑陸兩協十營﹐計兵一萬﹐畱之則兵多餉重﹐去之則應援不足﹐緩急難資﹐今使之有事則兵﹐無事則農﹐有兵之用﹐無兵之費﹔三利也。然亦有三慮焉。總鎭吳所稱鄭經親黨﹑鎭將自耕之產﹐皆是絕好水田﹐不在民田之內﹔此就田園未定之前言之也。不知親黨者卽寬捨﹑聰捨等也﹐鎭將者卽馮錫範﹑劉國軒等也﹐僞冊所謂文武官田也。在當日上則一甲﹑納粟三石餘﹐自匯議壤地初辟案內﹐一槪照則勻徵﹐上則者亦納八石八斗﹐皆爲民田矣。今兵一名﹐給田三甲﹐則四千之兵﹐應得一萬二千甲之田。取現在佃丁之所耕而歸之於兵﹐在朝廷旣少一萬二千甲田園之粟﹐而耕此一萬二千甲田園之佃丁勢必散亡﹐又缺此一萬二千甲佃丁之丁銀﹐而此無田之丁何所歸著﹖更議每兵給以牛種十兩﹑操賞二兩﹐一年之間﹐先去此額外之銀二萬四千兩﹐是所省不償所失矣﹔一慮也。文武田冊﹐有田有園﹐髙下不等﹐若欲盡收水田以給兵﹐不特爲數不足﹐抑且紛爭不已。況田園星散﹐勢必使兵民雜處﹐如以彼彊而淩此弱﹐民心離怨﹐漸致拋荒﹔二慮也。臺鎭水陸八營﹐若按營抽調﹐則兵無統轄﹐給以牛種﹐恐其逃亡﹐且萬一彊梁起釁﹐地方官旣難禁束﹐勢必今日移此營﹑明日移彼營﹐徒滋往來詰問之勞﹐兵與民俱不能安心耕作﹔三慮也。今旣部議報可﹐而各憲經國遠猷﹐皆以耕屯爲節省之至計﹐則變通商酌之宜﹐有敢不攄一得之愚﹑仰佐憲裁之萬一者乎﹖

竊以在營抽調之兵耕屯﹐不如募士著之兵以耕屯也。夫募兵則增兵矣。今各營奉令更番者約有二千餘名﹐當先就此二千名停餉議屯﹐止令在臺之兵使之回汛﹐而應召之兵停其赴臺﹐另行召募習慣水土之人以實其數。庶伍無缺額﹐而此應募之兵旣有家室﹐復習於畎畝。並請將本年操賞之銀一並給發﹐則每人有十二兩耕種之資﹐有不羣相樂赴者乎﹖一策也。二千屯田之兵﹐就十營撥出﹐則每營二百名﹐勢分權散﹐不如竟召兩營二千之兵以耕屯也。更番之兵旣歸﹐各營皆有缺額﹐竟將兩營實在之兵以補之﹐而此兩營之將守千總仍其舊職﹐使之統轄新募屯田之兵﹐庶事權盡一﹐責成難諉。但所議調者﹐鎭標三營﹐南北二路皆不可更易。當就水師五營﹐酌議去畱。況以水師二千之兵爲屯田之兵﹐則兩營之船可以不設﹐船不必議裁而自裁矣。此二策也。以現熟之民田給兵﹐則𨿽有省餉之名﹐不無虧餉之實﹐莫如以議屯之兵爲開荒之丁也。如南路之濁水溪等處﹐北路之半綫等處﹐皆昔日之營盤也。其地險要﹐扼外番﹑外海之衝﹐僞鄭時原設重兵於此﹐今或以一營駐濁水溪﹐一營駐半綫﹐就地作屯﹐則內謀生聚﹐外資保障﹐國無缺額之徵﹐兵有樂生之象﹐不特裕課﹐兼以固圉。此三策也。有此三策﹐則三利以興﹐三慮以去﹐不虧餉﹐不擾民﹐兵無偏苦﹐將無肘掣﹐誠爲一舉兼善之專矣。至爲之設農具﹑調耕牛﹐爲之置廬舍﹐爲之定此疆彼界﹐布置規畫﹐條理秩然﹐兵至如歸﹐庶可息爭擾而杜侵占﹔此在憲臺之審度而施行耳。

又請詳北路添兵文

臺灣片壞﹐旣入版圖﹐建設水陸十營﹐以水師一協兩營駐澎湖﹐總鎭三營駐府治﹐水師一協三營駐安平鎭﹐南北兩路﹐分駐一營﹐誠得居重馭輕﹐聯絡臂指之勢。然府治西盡海﹑東至山﹐南北相去不過數十餘里﹐鎭標三營之兵已控制而有餘﹐獨南北兩路地方袤廣﹐南路自大崗山以下至於下淡水郎嶠社五百餘里﹐北路自大崗山以上至於上淡水雞籠城一千五百餘里。如鳳山﹑傀儡山﹑諸羅山﹑半綫山等處皆扼野番之衝﹐爲陸汛所必防﹔如下淡水﹑硫磺溪﹑大綫頭﹑鹿仔港等處皆當入海之道﹐爲水汛所必守。至雞籠﹑淡水﹐乃臺灣極北之島﹐突處海中﹐其毗連番社後壠一港﹐與南日對峙﹐卽興化港口也。後壠而上一百二十里爲竹塹社﹐對海壇﹔竹塹而上一百五十里爲南嵌社﹐對峙關■﹝山童﹞﹐卽福州閩安港口﹔自南嵌至上淡水七十里﹐對北膠﹔淡水至雞籠三百里﹐對沙埕烽火門﹐皆浙江省界也。大洋之外﹐紅彜出入之路﹐而又遠隔郡城﹐港道四達﹐往來船隻﹐一帆直上﹐僞鄭設重兵於彼﹐𨿽曰遠禦紅彜﹐實恐我師從福州分出﹐以襲其後也。今竟不設一官﹐不置一卒﹐萬一紅彜窺我虛實﹐事起不測﹐無論半綫二百名之兵應援相及﹑尙恐無濟﹐況相去七﹑八日之程乎﹖倘使嬰險自守﹐攻克非易﹐臺灣之全勢將爲之震動。

據卑縣臆見﹐半綫非一千總所能守﹐雞籠﹑淡水急應添設一營。至安平鎭三營之兵﹐外洋之船自澎湖以來﹐旣有鹿耳門之險以扼之矣﹐安平𨿽在沿海﹐實爲內地﹐周環不過十里﹐今以三千有用之兵﹐而處此一隅之地﹐誠不知其何意。或者謂設兵安平﹐以爲臺灣之呼應。不知海潮晨漲﹐則車騎不通﹐颶風夜發﹐則帆檣難達﹐緩急之需﹐亦未可全恃。總之﹐安平不可不守﹐雞籠﹑淡水更不容不防﹐而持議不及者﹐不過謂其地水土惡薄﹑不堪久居耳。不知僞鄭時有更番汛守之例﹐有招集土著之令。請於水師三營之內﹐調撥一營駐防於彼﹐使依營耕種﹐爲久駐之計。營將一人﹐尢當愼擇人地相宜﹑諳曉事理者﹐格外遴拔﹐撥船十隻﹐令其彈制番社﹑巡緝港洋﹐不特內外相維﹐爲臺灣全勢之依藉﹐卽招商贌社﹑開竈煮磺﹐亦無姦民野番艸竊驚擾之患。且詢之土人熟議海道者﹐皆云雞籠至閩安﹐不過七﹑八日更之水﹐若興化﹑閩安等港﹐聽商人往來貿易﹐非止利源通裕﹐萬一意外之警﹐則廈門﹑澎湖之師以應其前﹐福州﹑興化之船以應其後﹐首尾呼應﹐緩急可恃﹐而鞏固之形成矣。

又覆詳北路添兵文

查照從來勢必權其輕重﹐事必衡其緩急﹐故圖百世之逸者﹐不惜一日之勞﹐欲計萬世之安者不靳一時之費。陸忠宣曰﹕立國之安危在勢﹐任事之濟否在人﹔旨哉言也。宋虞允文與吳璘共保全蜀﹐允文謂必據徳勝﹐則仙人不孤﹐吳璘謂不據仙人則徳勝無力﹔二人之見皆踰蜀門數百里之外﹐擇大險而遠據之﹐而後全勢以固。此卑縣所請添兵淡水以扼臺灣之吭﹐使內外相應﹑上下相援也。且所添之兵在十營抽調矣﹐所撥之船在兩協勻撥矣﹐無增兵之損而收增兵之用﹐有增營之利而無增營之費﹐誠審乎輕重緩急之宜﹑爲今日之要務﹑而無容再計者矣。

所當更議者﹐水師﹑陸師之分也。不知兵無常弱﹐亦無常彊﹐顧用之如何耳。今以淡水一營爲海防之保障﹐則應歸水師﹐而外社諸番蟠連交錯﹐實資控制﹐則應歸陸師。若使一千之卒﹐果能訓練純熟﹐惟將所用如臂之使指﹐此淮淝之戰﹑謝元以水師而制勝於陸者也﹐洞庭之捷﹑武穆以陸師而制勝於水者也。故淡水果有可恃之兵﹐縱野番頑狡﹐能越滄波檣櫓而撓我之後乎﹖卽外彜有窺伺之舟航﹐亦豈能以波濤之悸魄﹑走赤足而乘我隙乎﹖據卑縣臆見﹐應就北路地方遼闊添營協汛﹐統歸總鎭之節制而已﹐至營將一人﹐必擇人地相宜之人。一在於諳曉情形也﹕淡水外憑大海﹐內控諸番﹐緩之則法玩﹐急之則釁生﹐且何山爲險﹑何水爲隘﹐不特布置宜詳﹐而且撫緩當善。一在乎服習水土也﹕淡水爲臺灣極北澳島﹐其風土更與府治不同﹐千人之性命﹐全恃主將之調劑﹐去濕就燥﹐避卑處髙﹐不特寒署宜調﹐抑且飲食當節。惟擇其壯年驍健﹑熟韜鈐﹑諳悉土宜者﹐特行題授﹐使以有用之才﹐當最重之任﹐經營安輯﹐著有成效﹐則海外巖疆可無百顧之慮。一將旣得﹐而守備千把等員﹐掄選調補﹐尢易易矣。

庚熙二十三年工部尙書杜臻巡視粵閩復命疏

沿海地方﹐先因遷民立界﹐徧造墩臺﹐各設防兵﹐或五名﹑或十名﹑或二十名﹐自廣東交界至浙江交界止﹐有防兵八千八百一十一名。今海寇已除﹐遷界已復﹐沿海田土已經給還﹐應將不緊要處兵丁歸並緊要處。

臣等議得﹕南澳一島﹐系閩﹑粵二省咽喉門戶﹐應設水師重兵。先在粵中﹐原請至閩定議﹐今查海澄﹑廈門已有水師提標官兵分駐﹐而復有專鎭廈門總兵官領官兵三千員名﹐可以移調。應將此兵移駐南澳﹐聽兩省督﹑提管轄﹔於詔安營撥守分水關﹑梅嶺寨各把總一員﹑兵五十名﹐洋林村把總一員﹑兵一百名﹐於銅山營撥守懸鐘所遊擊一員﹑兵五百名﹐於雲霄營撥守梅州把總一員﹑兵一百名﹐荷步把總一員﹑兵五十名。漳浦縣已有漳浦總兵官領官兵三千員名﹐復有城守參將領官兵一千員名﹐應將城守營裁去﹐止畱總兵營﹔仍於其中撥守眉田寨﹑連江各把總一員﹑兵一百名﹐東墩﹑赤湖各把總一員﹑兵五十名。銅山已有水師總兵領官兵三千員名﹐復有水帥遊擊領官兵一千員名﹔查銅山逼近南澳﹐南澳旣宿重兵﹐銅山之兵可以減省。應將水師遊擊一營全裁﹐其總兵所領官兵亦裁去三分之一﹐兼裁總兵官﹐止畱遊擊二員﹑守備二員﹑千總四員﹑把總八員﹑兵二千名﹐另設副將一員以統之。卽於其中撥守八尺門﹑杜潯各把總一員﹑兵五十名﹐古雷千總一員﹑兵二百名﹐六鰲所守備一員﹑兵五百名。海澄縣系緊要之地﹐所設副將一員﹑領官兵二千員名﹐應畱﹔於水師提標撥守石碼遊擊一員﹑兵三百名﹐海千總一員﹑兵一百五十名﹐橋梁尾﹑髙崎﹑劉五店各把總一員﹑兵一百名。金門系緊要之處﹐所設總兵官領官兵三千員名﹐應畱。其附近處水師浯嶼營﹑圍頭營各設遊擊﹐各領官兵一千員名。查二汛逼近金﹑廈﹐金﹑廈旣有重兵﹐二汛之兵相應裁去﹔於金門營撥守圍頭﹑將軍嶼等處遊擊一員﹑守備一員﹑千總二員﹑把總四員﹑兵八百名﹐鎭海衛千總一員﹑兵三百名﹐再於水師提標撥守浯嶼千總一員﹑兵二百名﹐於漳州營撥守江東橋把總一員﹑兵五十名。同安縣在金﹑廈之內﹐所有城守營副將一員﹑領官兵二千員名﹐可以減省﹔應將官兵一半及本副將裁去﹐止畱遊擊一員﹑守備一員﹑千總二員﹑把總四員﹑兵一千名﹐卽於其中撥守下店寨把總一員﹑兵五十名﹐於陸路提標撥守竿頭寨把總一員﹑兵五十名﹐洛陽橋把總一員﹑兵一百名﹐於泉州城守營撥守安海橋把總一員﹑兵五十名﹐於晉江水師營撥守永寧﹑崇武各把總一員﹑兵二百名﹐於惠安營撥守黃崎把總一員﹑兵五十名。興化府已有總兵官領官兵三千員名﹐復有城守營遊擊領官兵一千員名﹐應將城守營裁去﹐止畱總兵營﹔卽於其中撥守楓亭寨把總一員﹑兵一百名﹐天馬寨﹑江口寨各把總一員﹑兵五十名﹐再於平海營撥守湄州守備一員﹑兵三百名﹐三江口千總一員﹑兵二百名﹐於福淸營撥守蒜嶺把總一員﹑兵五十名﹐海口寨千總一員﹑兵一百名。海壇系海島重地﹐所有水師總兵官領官兵三千員名﹐應畱。查本營向駐鎭東﹐今應責移海壇﹐於長樂營撥守壠下﹑石龍臺各把總一員﹑兵五十名﹐於福州城守營撥守烏龍江把總一員﹑兵一百名。閩安鎭海口要衝﹑省會東南門戶﹐所有水師副將領官兵三千員名﹐應畱﹔於連江撥守東岱﹑定海各把總一員﹑兵一百名﹐拱頭寨把總一員﹑兵五十名﹐於閩安水營撥守小埕千總一員﹑兵三百名﹐下嶼﹑北茭等處遊擊一員﹑守備一員﹑千總二員﹑把總四員﹑兵一千名﹐於羅源營撥守松山﹑飛鸞各把總一員﹑兵五十名﹐於福寧營撥守馬鞍山﹑松山港口各把總一員﹑兵三十名﹐金垂東臺﹑金垂西臺﹑東墻﹑鹽田﹑下滸各把總一員﹑兵五十名﹐白石司﹑大金各千總一員﹑兵一百五十名﹐於閩安水營撥守秦嶼遊擊一員﹑守備一員﹑千總二員﹑把總四員﹑兵一千名﹐於桐山營撥守牙城把總一員﹑兵五十名﹐沙埕﹑分水關各千總一員﹑兵一百五十名。共撥兵丁九千五百一十名﹐仍聽各營照舊管轄。其應裁銅山總兵陳昌﹐現在徵進臺灣﹐俟回日該將軍令其赴部候補。攺設銅山副將一員﹐聽部照例推補。其銅山遊擊一員﹑守備一員﹑千總二員﹑把總四員﹑兵一千名﹐銅山城守營遊擊員﹑守備一員﹑千總二員﹑把總四員﹑兵一千名﹐浯嶼營遊擊一員﹑守備一員﹑千總二員﹑把總四員﹑兵一千名﹐圍頭營遊擊一員﹑守備一員﹑千總二員﹑把總四員﹑兵一千名﹐漳浦營參將一員﹑守備一員﹑千總二員﹑把總四員﹑兵一千名﹐同安營遊擊一員﹑守備一員﹑千總二員﹑把總四員﹑兵一千名﹐興化城守營遊擊一員﹑守備一員﹑千總二員﹑把總四員﹑兵一千名﹐共官兵七千名應裁﹐但現於經制兵丁內撥出一萬駐札臺灣﹑澎湖﹐不便遽裁﹐俟該將軍撥定之後﹐將餘剩者具題裁去。所裁官兵內﹐有徵進臺灣﹐不必裁汰﹐將陸營官兵裁去頂補可也。

乾隆五十二年郭廷筠上福中堂平剿臺匪節略

臺匪不靖﹐大兵進剿﹐自本年正月水陸二提率師渡臺﹐迄今凡九閱月矣。皇上不惜帑金﹐集數省之兵﹐累萬之眾﹐加以京師勁旅﹐雲集海上﹐而釜中遊魚﹐尙敢跳梁抗拒﹑而不俯首就殲者﹐非賊匪之不可殲也﹐所以殲之者失其策也。何也﹖我兵能守而不能戰也。其能守而不能戰柰何﹖有兵而似無兵﹐有餉而似無餉﹐有義民鄕勇而似無義民鄕勇也。

有兵矣﹐何以似無兵﹖綠旗之民素弱﹐東南太平日久﹐平日營伍所習常法﹐不可以施之野戰﹐故藤牌兵﹑弓矢兵俱無所用。目前所恃者﹐大炮﹑鳥槍二者而已。而兵無勇則不可用﹐兵不飽則不能勇﹐無一﹑二百斤之力﹐焉能衝鋒陷陣而破敵﹖有兼人之勇﹐必要兼人之食。今按軍需則例﹐每日每兵給米不過八合三勺﹐議加亦不過一升﹐其無用者可以充腹度日﹐而有用者最少日亦應食一升四﹑五合﹐是僅予以半飽也。予以半飽﹐卽爲半饑。如此數旬﹐卽有用之兵亦退爲無用矣。故夫兵不能多食者﹐必不足用﹐欲用其力﹐必飽其腹。食足力彊﹐然後可以濟事。不則﹐喫餉有兵而打仗無兵。非無兵也﹐不能制敵﹐有直與無均耳。故練兵不可以不加餉。現在各省協濟銀米﹐舟車蟻集﹐不爲不足矣。然而用一絲一毫﹐必按照軍需則例﹐卽稍變通﹐亦相去不遠。夫例因時而起者也﹐昨日可行而今日不可行﹐則此例宜攺﹐大者馳折奏聞﹐小者隨時酌辦﹐並非拘定成法﹑不可更移也。米宜加則加米﹐銀宜加則加銀﹐不云於事有濟﹐而云於例不符﹐不怕目前誤公﹐而怕將來部駁﹐此皆當事者爲自己保全身家計也。殊不知事不可濟﹐日久無功﹐老師糜餉﹐欲省費而益滋費﹐軍機遲誤﹐典刑具在﹐是非得失﹐昭然易辧。

至義民之與營兵﹐二而一亦一而二者也。古者寓兵於農﹐法已久廢矣。一旦地方有警﹐而民間好義之士﹐仗戈持竿﹐爲國家出力﹐與營兵分頭剿賊﹐其人地諳熟﹐且出於義憤﹐其被賊之擾害者﹐又視賊如仇﹐不待鼓舞﹐奮勇爭先。此非用兵者之腹心幹城乎﹖然而好生惡死﹐人之常情﹐其平日衣食鐃足者必不肯自蹈危機﹐有智力者不過爲之統率﹐有財帛者不過出資雇募。其敢於隨兵進剿﹑衝鋒陷陣者﹐大槪皆傭食力作之人﹐與無常業﹑目前不能自存而聽雇者也。旣用其力﹐必養其身。第養其身﹐而其父母妻子將何所托﹖人不論何等﹐未必不顧父母妻子之饑寒﹐而能爲朝廷出力者也。自古忠臣義士﹐曾有幾人﹐而可以冀之無知小民乎﹖且兵亦有父母妻子﹐而所領餉無幾﹐而必就戎行者﹐兵在伍日久﹐臨事逃脫﹐必罹重辟﹐畏而不敢逃也。若義民則新集之眾﹐去來自由﹐出力不出力自由﹐所以必有以資其身家﹐而後可實用其力也。今聞給此義民日不過百文以下﹐現在米價湧貴﹐每升近四十文﹐所領不過給一身一日之用﹐何以資其室家﹐而欲其致死出力﹐勢亦難矣。然彼旣不足以資室家﹐又何樂乎就募而爲義民也﹖兵亂猝起﹐民不聊生﹐不就招募﹐連此日數十文亦不可得﹐非其本意也。所以一遇打仗﹐不思殺敵以報國﹐第思搶奪以肥身﹐卽閒暇無事﹐亦思生出事端﹐往外搶掠﹐此皆明見之事。究其根源所在﹐則由於身家之不能資也。至能守而不能戰其故何也﹖戰有戰之人﹐兵是矣﹐其略已見於前。戰有戰之具﹐帳篷所以避風雨﹑禦寒暑﹑備晝夜﹐不可不整也。兵行則從﹐無此具而兵何以出。今聞舊存者皆壞﹐而新制未聞矣。隨身飲食器械必需之具﹐不可不辦也﹐今聞義民皆一飽而出﹐半日而回﹐手持竹竿﹐遙遙靡適﹐設遇敵其將柰何。且安能得一步﹑進一步漸迫賊巢而殄滅之﹖故在府之兵﹑在鹿港之兵﹑在諸羅之兵﹐未嘗有出兵二﹑三十里而與賊闘﹐在外宿一夜而與賊拒﹐惟賊來攻則並力以拒。其故在於無可爲遠攻﹑駐札之具耳。

愚意謂兵在精不在多。兵應挑爲戰守二樣。就各省兵中而較其力。有能力舉三百斤﹑二百斤者爲上等﹐一百七﹑八十斤至一百二十斤者爲次等﹐以作戰兵。以作戰兵其力在一百二十觔以下者爲下等﹐以作守兵。戰兵每日給米一升五合﹑鹽菜錢五十文﹐似乎過多﹐然用兵不能日皆自行炊爨﹐必多買點心﹐故宜如此。守兵照常供給。其帳篷飲食器械必齊。現值寒近﹐給與綿衣等項。如此而兵可無饑寒之苦矣。義民挑其健勇者亦如挑兵之法。其列爲上等﹑次等者﹐每名日亦給米一升五合﹑錢一百文↑﹐其列爲下等者可供挑運之用﹐照守兵例給發。如有能出力生擒一賊者﹐不論兵民﹐賞銀五兩﹐積算而至擒賊三名者﹐賞給外委職銜﹐五名者賞給把總﹐其有大功者以次拔補。如一人不能多擒﹐聽其互相幫助。如此則人人有擒賊之心矣。受傷者給銀五兩﹐重者十兩﹐死者給銀五十兩。如此則人人有必闘之志矣。計現在臺匪縱橫﹐欲並力盡剿﹐必須兵民五萬。兵只供烏槍﹑火炮之用﹐槍炮多用則兵亦多用﹐槍炮少用則兵亦少用。其餘挑出力者隨官弁左右徵逐。大槪用兵四分﹑義民六分。若挑三萬義民﹑二萬精兵參間互用﹐兵利食足﹐不軌之徒﹐可拱手而定矣。

康熙甲午漳州誌論

明初置衛所以開國﹐靖難後裔爲指揮千百戶﹐漳有漳州﹑鎭海二衛﹐有銅山﹑陸鰲﹑懸鐘三守禦所﹐更置銅山﹑浯嶼﹑懸鐘三水寨。厥後漳平﹑平和﹑詔安﹑海澄﹑寧洋設南路參將﹐置土兵﹑浙兵諸營﹐設南澳副總兵﹐置澎湖﹑南澳﹑海澄各遊。又各屬有巡檢弓兵﹑有機兵﹑衛所﹑水寨﹑巡檢司城﹐設險以守徵操﹑屯旗﹑屯糧各寨沿海等軍﹐猶古者寓兵於農之意﹐制非不善也。析縣後﹐參副﹑總兵﹑弓兵﹑機兵之外﹐置諸營各遊兵﹐因時捄獘﹐非不足壯國勢而捍牧圉也。然而沙﹑鄧﹑鐃﹑張﹑東倭蹂於中葉﹐劉﹑鄭﹑周﹑李訌於末年﹐終明之世﹐漳無寧宇﹐寇亂較唐﹑宋爲尢烈。何也﹖衛所世襲﹐漸於文柔﹐緩帶修容﹐惡談兵革。參將﹑副總﹐役占隱冒﹐猝然有警﹐觀望逗𨖻。節使臨戎﹐守令禦寇﹐武夫健壯﹐拱聽指揮﹐搖筆則經濟盈編﹐事至則一籌莫展。中間如顧斌﹑張元動﹑周賢宣﹑施邦曜﹑蕭廷宣﹑龔有成﹑余應桂其人﹐蓋亦鮮矣。失一軍與失機同罪﹐則衛所之兵可無用也﹔減其數並減其直﹐則弓兵機兵不可問也。在陸者借口於鑰城﹐在水者駕言於汛海﹐彼此秦越﹐不可相救﹐則諸營各遊之兵俱緩急無濟也。官艦也﹐賊目之爲艸棚﹐則戰船不堅﹔官鎧也﹐民謠以爲破被﹐則器械不利。蓋至啟﹑禎而洪武﹑永樂行陣備禦之法﹐蕩然無遺。加以政繁賦重﹐豪右縱橫﹐根本旣搖﹐而又無所培植﹐基址旣懷﹐而又無所撐持﹐此漳寇之所以旋塞而旋濆﹐愈撲而愈熾也。

國朝創制顯庸﹐一矯明室之獘。宿八旗重兵於京師﹐設提鎭協營綠旗官兵於各省。以提督總兵官統轄全省﹐以各鎭總兵官統轄各協營﹐而各協副將亦自轄其所屬之營﹐營有參將﹑有遊擊﹑有都司﹑有守備﹑有千總把總。凡一遊或一參將﹑一都司﹑一守﹑二千﹑四把﹐約馬步戰守千人而合爲一營。以福建爲東南要地﹐水陸官兵倍於他省。以漳州爲沿海要地﹐倍於他州。兵制之善﹐從古未有﹐防至密矣。然而鄭氏以區區餘孽﹐收明季之餘燼﹐鼓其鱗鬣﹐出沒風濤﹐殘我士卒﹐刈我人民﹐墜我城郭宮室﹐甲午﹑乙未之際﹐漳糜爛焉。三島旣搜﹐沿海稍息﹐然猶盤踞臺灣﹐苟延殘喘。船不滿百﹐兵不滿萬﹐逆藩之變﹐則又乘勢揚帆﹐據我廈門﹐入我海澄﹐納我叛將﹐圍破我漳城。耿逆悔禍﹐大兵入漳﹐賊勢如彊弩之末﹐宜不能穿縞﹐而劉國軒振殘傷之餘﹐猶復絕我援兵﹐困獘我海澄﹐焚斷我江東﹑雁齒。於是天子震怒﹐克期覆巢﹐猛將謀臣﹐竭誠致力。溪西一戰﹐國軒喪魄﹐總督姚啟聖大開修來﹐以定平海之局﹔將軍施瑯﹐鏖兵澎湖﹐以收平海之功。𨿽八淖泉湧﹐癸巳風回﹐實惟天子之聖徳﹐神威所感召﹐而人力要不可誣也。

先是海氛弗靖﹐陸以漳州爲中路﹐以漳浦﹑海澄爲左﹑右路﹐設三鎭總兵官﹐水則海澄﹑銅山疊置遊擊﹑副將﹑提督﹑總兵官﹐營制隨時更易﹐兵額增減﹐俱未有定。自臺灣設郡﹐海外一家﹐駐防官兵﹐劃然歸一。移漳浦陸路總兵官於漳州﹐分鎭標中﹑左﹑右三營官兵駐防南靖﹑龍巖﹑平和﹑寧洋四縣﹐分城守營官兵駐防龍溪各汛﹑長泰﹑漳平二縣﹐而所轄漳浦﹑海澄﹑詔安﹑雲霄又各爲一營﹐分守其地﹐若同安營則泉屬而兼轄於漳者也。水師則駐提督於廈門﹐移廈門鎭於南澳﹐以左營爲福營﹐若右營則隸廣東而並轄於南澳者也。裁銅山鎭協定爲一營﹐若龍溪﹑海澄﹑鎭海各水師﹑則廈門提標﹑金門鎭標之分防於漳者也。比漳屬兵制之大略也。方今承平旣久﹐玩愒易滋﹐正當講求兵事﹐條晰利獘﹐杜漸防微。請姑言其槪。

夫據險要﹐管將卒﹐此水與陸之所同也。顧險要有一定不可易者﹐有忽重在此﹑有忽重在彼者﹐如海寇窺漳﹐東必先於海澄﹐南必先於南澳銅山。海澄﹑南澳﹑銅山﹐固寇之在水者﹐不足慮矣。山寇窺漳﹐西必先於平和﹐南必先於漳平。平和﹑雲霄﹑漳平﹐固寇之在山者﹐不足慮矣。此一定不可易者也。若江東之險﹐元將張右古違羅良節度﹐漳遂以破。而明施邦曜築關於萬松﹐據內險而增其保障也。中門二山﹐橫亙一水中流﹐明陳天定﹑施邦曜築城以爲內固。順治間移船於三叉河﹑石碼﹐置北港防汛於玉洲﹐據外險而收其全勢也。浯嶼外控大小擔嶼之險﹐內絕海門﹑月港之姦﹐嘉靖初遷入廈門﹐前人以爲自失其險﹐然彈丸黑子﹐屯聚無多﹐今駐水師提督於廈門﹐以障全閩之海口﹐人民商賈﹐番船輳集﹐等諸郡縣﹐而別駐千總於浯嶼﹐蓋據內外險而兼收其形勢也。漳平﹑寧洋外界沙尢﹑永安﹑大田﹑連城﹑安溪之交﹐崖榖相連﹐或數十百里﹐僅以二千總駐防﹐兵單而汛廣。邇年狐鼠乘間伺其隙﹐陳首魁豎奪食之旗﹐陳五顯勾馬岐之黨。何者﹖彼無所彈制而竊發也。所謂重在此而忽在彼者也。自四十三年添設沿海遊巡瞭望﹐數年間各縣陸路亦添設防兵﹐批卻導窽﹐各得其當。而陸鰲逼近漳浦﹐爲縣之外障﹐東臨大海﹐前明於守禦千戶所之外另設士兵一營﹐論者謂宜撥陸路守備彈壓其地﹐與水師互爲聲援。分水關接界廣東﹐山榖荊棘﹐設漳潮司巡檢以防姦﹐今巡檢僑寓郡城﹐與地方無裨﹐議者謂宜經理故城﹐令歸本任﹐與炮臺把總協力察姦。圭嶼砥柱海口﹐郡城﹑海澄門戶。萬曆間﹐同知羅拱辰建議移海門﹑濠門巡檢駐其中。議者謂宜更復其城﹐量撥防兵﹐與海門三都水汛遠近聯絡。三者當此太平無事﹐似不足重輕﹐然皆水陸險要﹐則有備無患﹐未爲無見。

漳土風剛勁﹐負山者絕磴懸崖﹐如履平地﹐傍海者回風巨浪﹐若涉安流。本朝定鼎至今﹐由軍功膺節鉞者二十有六人﹐副將參遊以下﹐難更僕數﹐武健相尙﹐習俗固然﹐文柔者十之三﹑四耳。而水陸之兵﹐庸有未精﹐何歟﹖自臺灣底定﹐漳屬晏安三十年耳。當時投石超距之眾﹐半凋零物故。今之新充﹐保無有市井無藉﹑竄名於籍者乎﹖一旦有事﹐控騎則瞻落﹐登舟則魂搖﹐其何能戰乎﹖則頂補投充之宜愼也。明蔡陂之戰賊﹐倉卒蜂起﹐戚繼光立斬退縮者三人﹐遂以破敵。浮宮之戰﹐劉香樓櫓巍若雉堞﹐驍卒林行先登斬其魁﹐袁徳繼之﹐賊遂大潰。本朝古縣之戰﹐固山金礪乘煙衝突。溪西之戰﹐總督姚啟聖父子合滿漢兵迸力。澎湖之戰﹐藍理﹑曾成等以七船衝鋒先入﹐諸軍不繼﹐幾致失陷﹐旣乃申明軍法﹐將軍施瑯與六鎭總兵駕艦當先﹐以數船攻燒一船﹐死傷狼籍﹐各船無敢後者。此皆漳之已事也。當其時大將自擇其偏裨﹐偏裨自擇其目卒﹐挑選旣精﹐訓練有素﹐故勇怯皆應﹐所向以克。此簡將卒之明效大驗也。夫挑選當擇其所始。邇有選頂補於餘丁﹐法爲差善。要於人無巨細﹐必少壯而彊幹﹐騎則先試之以馬﹐步則先試之以趨﹐水則先試之以洋面之風浪。責千把總教其技勇﹑坐作﹑分合﹑進退﹐日習而月課之。則又責主將每年霜降及暇日數舉大操﹐以親第其技勇之髙下﹐定馬步戰兵之差等﹐以示其賞罰﹐拔其尢者爲材官百隊。水軍法亦如之。若此而不自爲磨厲者﹐未之有也。

漳屬牌刀﹐名於天下。當兩軍戰合﹐彼此相持﹐忽而木馬橫開﹐戰陣散亂﹐直搗中堅﹐炮火弓矢萃而殲敵﹐則藤牌挑刀之力也。夫用兵者當用其所長﹐旣以此制勝﹐則習是器者必精是法﹐使陷陣摧堅﹐十可當百。若排鎗之進步﹐流水各營演之熟矣﹐要當與騎射﹑步射懸的而定其優劣。若戰艦則以大爲主﹐以風爲輔﹐大小銃炮諸器之外﹐火箭﹑火礶﹑火桶﹑西瓜炮﹑噴筒皆各選其人而肄習之。此選卒練兵之宜亟講也。陸戰所恃在馬﹐水戰所恃在船。漳屬陸路多山﹐無西北數百里之平原曠野﹐是以鎭標馬二而步八﹐各營馬一而步九﹐因乎地而制宜也。然一馬歲糜庫帑十餘金﹐則一馬必期得一馬之用。西北之馬壯大安重而多力﹐故稱上焉﹐東南小而脆﹐亦所產無幾﹐惟東川烏蒙﹑滇南水西﹑羅鬼囉囉之畜﹐實有良駿﹐上下山■﹝氵閒﹞﹐便捷驍騰﹐土人寶之﹐無自而至閩中﹐若廣產則下焉者也。今各營之馬﹐閒雜以廣之東西﹐以任重則無力﹐以致遠則不能﹐以禦敵則聞炮而驚躍﹐此所當亟爲更易者也。戰船舊制﹐各省不一。其在前明﹐福建有福船﹑哨船﹑冬船﹑鳥船﹑快船。衝犁外洋﹐福船爲最﹐戰攻哨操﹐以次各有所宜。國朝攺鳥船制加長大﹐次爲趕繒﹑爲雙篷艍哨船﹐整利輕矯﹐皆過前人﹐是以出入左右﹐趨避莫不惟意。澎湖八罩犁沈賊艘﹐實藉輔車之力焉。海波旣恬﹐當事者以各港水淺﹐海船急難搖動﹐且修理估計不貲﹐節浮費而資實用﹐盡攺鳥船爲大趕繒。銅山共趕繒哨船一十有六﹐俱屬於漳。南澳三十﹐屬福營者十有五。廈門提標七十﹐分防浯嶼﹑容川﹑碼玉洲﹑三汊河者四。金門三十有三﹐分防提標井尾﹑將軍澳者六。內港外洋﹐遊巡各便。而小修﹑大修﹐部價不敷﹐貼以通省文職之俸工﹐益以督修各官之賠墊﹐移咨往返﹐動費經年。夫船不堅整何以巡防﹖修不及期何由堅整﹖則邇日滿中丞保照限先事修理之議﹐洵爲盡善。然承修半須捐賠﹐恐未可於通久也。

各省官兵﹐自陜西而外﹐莫多於福建﹐合水陸馬步戰守計六萬三千一百四十有奇﹐而漳屬一州﹐自額設以及提標﹑金門﹑水師貼防一萬六百二十有奇﹐不爲不多矣。乃山海之盜﹐未能盡絕者﹐其故有在。漳屬遊手賭蕩﹐學習拳棒﹐久多爲竊。主者追捕﹐公然剚其刃於腹耳。杖枷三木﹐視同兒戲。他日穴於山而嘯於海者﹐皆若輩也。定爲三犯必死之條﹐𨿽不畏刑﹐猶知畏死乎。漳屬自龍溪﹑漳浦﹑海澄以外﹐各縣多有深山邃榖﹑人迹不到之處﹐宵小倚以爲姦。出剿則奔竄無蹤﹐歸汛則行劫如故。勢窮就撫﹐釋弗就誅﹐復有所顧忌耶﹖得其巨魁﹐置之重典﹐則賊不得以就撫爲嘗試耳。而海賊每多於陸者﹐何也﹖陸路官兵棋布﹐山𨿽險蹤迹易尋﹔賊艘星散外洋﹐覘舟師之分合以爲動靜﹐南風行劫﹐北風散歸﹐爲民爲盜﹐變化於俄頃﹐所以屢勤剿撫而遊魂未斷也。邇者臺臣陳汝咸籌海二疏﹐窮源竟委。審風位之南北﹐迹賊艘之往來﹐以保甲﹑澳甲責成縣令。而保甲終於難淸﹐則以首報到官﹐賊未必死﹐一日漏网﹐先受其殃﹐故畏而不敢也。洋面之船混而難別﹐然商船重而沈﹐漁船腥而濕﹐賊船輕而浮﹐此不易之理也。漁船有网﹑有鉤﹑有魚﹐商船有船主﹑有副﹐與賊行徑自異﹐賊船行劫﹐其貨龐雜﹐裝載亦異。商船期於速至﹐乘風直行﹐賊船左右遊移﹐覘伺剽劫﹐駕駛亦異。此又當識別於審風扼要之外者也。賊見重船而尾追﹐見輕船而遠避﹐乃官兵遙望賊艘﹐或揚旗放炮﹐若故使聞而知避者﹐賊何由得﹖四十九年﹐定海總兵官吳郡伏兵商船以誘賊﹐生擒七十餘人﹐獲其二艘。今若使遊巡官兵﹐不時扮入商船﹐誘之行劫﹐俟其旣近﹐出其不意﹐奮力追擊﹐賊必成擒。行之數四﹐彼𨿽見商船﹐疑爲戰艦矣﹐亦多方以誤之之一法也。

馬政

閩省馬匹之設﹐原備營中騎射差摻捍衛之用﹐或自京師給發﹐或向口外采買﹐分撥各營﹐多寡不等。有例斃則按照年限﹐分別賠樁。其免賠者﹐動支朋扣銀兩買補﹐歲底由督撫核其所存數目﹐匯冊報部。計自康熙三十一年而後﹐各營均有裁汰﹐又彼此調撥﹐故與原額不無互異之處。

臺灣鎭標中營﹑左營﹑右營各現照原額設官馬四十匹﹐年額買補馬十匹。臺灣城守營左軍﹑右軍各現照原額設官馬二十匹﹐年額買補馬五匹。北路協中營現照原額設官馬五十匹﹐年額買補馬十三匹﹔左營現照原額設官馬二十五匹﹐年額買補馬七匹﹔右營現照原額設官馬十五匹﹐年額買補馬三匹。南路營現照原額設官馬三十匹﹐年額買補馬八匹。下淡水營現照原額設官馬十匹﹐年額買補馬二匹。艋舺營現照原額設官馬十匹﹐年額買補馬一匹。

船政

明太祖洪武五年﹐詔浙江﹑福建瀕海九衛﹝按閩書﹕元年置泉州﹑建寧﹑汀州﹑漳州﹑邵武﹑興化六衛﹐四年置福州﹑建寧都指揮使司並延平衛﹔此云濱海衛﹐當是泉﹑漳﹑興三衛﹞造海船六百六十艘﹐又詔造多櫓快船﹐以備倭寇。二十三年﹐詔濱海衛所﹐每百戶置船三艘。永樂元年﹐命福建都司造海舟百三十七艘。景泰三年﹐允福建守臣請﹐以備倭軍船分立五寨﹝福寧之烽火門﹑福州之小埕澳﹑興化之南日山﹑泉州之浯澳﹑漳州之西門澳﹑亦曰銅山﹞。萬曆十九年﹐增設福建海船﹝時倭警頗急﹐福撫趙參魯於五寨兵共添福鳥船四十隻﹐海壇﹑浯銅各增福鳥海船﹞。

福船名制

大福船﹕福船髙大﹐可容百人。其底尖﹐其上闊﹐其首昂而口張﹐其尾髙聳﹐設柁樓三重於上﹐其旁皆設板裼﹐以茅竹豎立如垣。其帆桅二道﹐中爲四層﹕最下一層不可居﹐惟實土石以防輕飄之患﹔第二層乃兵士寢息之所﹔第三層左右各設大門﹐中置水匱﹐乃揚帆炊爨之處也﹐其前後各設木椗﹐系以椗欖﹐下椗起椗﹐皆於此層用力﹔最上一層如露臺﹐兩旁板翼如欄﹐人倚之以攻敵﹐矢石火炮皆俯瞰而發﹐敵舟小者相遇﹐則犁沈之﹐敵難仰攻。欽定續文獻通考引王鶴鳴水戰議云﹕福船有六﹕一號﹑二號俱名福船﹐三號哨船又名艸船﹐四號冬船又名海蒼船﹐五號馬船亦名開浪船﹐六號快船。籌海圖編有艸撇船式﹐云卽福船之小者﹔是又以艸船爲艸撇也。

海滄船﹕明史「海滄」作「海蒼」。福船喫水一丈一﹑二寸﹐惟利大洋﹐多膠於淺﹐故又有海蒼之設﹐稍小於福船。

開浪船﹕船頭尖﹐喫水三﹑四尺﹐四漿一櫓﹐可容三﹑五十人﹐能去浪﹐故名。

海船通用

蒼山船﹕船喫水六﹑七尺﹐首皆闊﹐帆櫓兼用。櫓設船旁近後﹐每旁五枝。其制上﹑下三層﹐下實土石﹐上爲戰場﹐中層寢處﹐溫州人謂之「蒼山鐵」。

艟■﹝舟喬﹞船﹕比蒼山船稍大﹐比海滄船更小而無立壁﹐最爲得其中制。

魚船﹕於諸船中制至小﹐以之出海﹐每載三人﹐一人執布帆﹐一人執槳﹐一人執烏嘴銃﹐易進易退﹐隨波上下﹐敵舟了望所不及﹐用之頗得其力。

兩頭船﹕大學衍義補有兩頭船之說﹐蓋爲海運巨船遇風﹐懼難旋轉﹐兩頭制舵﹐遇東風則西馳﹐遇南風則北馳﹐海道諸船無逾其利。

蜈蚣船﹕海行甚速﹐而遲者鬥風故也。如大食國在漳州東南﹐每歲通番者﹐必候冬初西北風盛而去﹐夏初東南風盛而來。惟佛郎機蜈蚣船底尖面闊﹐可載銃大者至千觔﹐列楫數十﹐其行如飛﹐無論有風﹑無風﹐風之順逆﹐皆可用。

叭喇唬船﹕底尖面闊﹐首尾一樣。底用龍骨﹐直透前後。每邊十漿或八漿﹐其疾如飛。有風豎桅用布帆﹐號曰軟帆。

白艚﹕廣船總名曰烏艚﹐又有橫江舡數號﹔其稱白艚者﹐福建式也。

八漿船﹕閩﹑廣﹑浙﹑直皆有之﹐可供哨探之用﹐不能擊賊。

王圻續文獻通考海船論﹕舊規﹐每歲修葺﹐給銀三﹑四十兩﹐捕盜領之。邇因海患稍寧﹐有司僅肯半給﹐而捕盜又侵克之﹐惟塗飾以油灰而已。器皿損缺﹐莫之補葺。火器之類﹐給發年久﹐漸不可用﹐且其數有限﹐不足以支早暮及迎官雜於之用。稽查官至﹐則挪貸支吾﹐或無火藥於內。兵數常缺三分之一﹐挽雇治處居民﹐書其年貌﹐俾之影射。故其舟出洋卽沈﹐況望有敵愾之績乎﹗此其咎不獨在於捕盜﹐上司所宜嚴究其獘而亟反之﹐毋徒吝費焉可也。𨿽然﹐抑有說焉。嘗聞憲副張公云﹐福船必多人而後可以駕﹔蓋其在洋﹐嘗防風潮危急也﹐人數若寡﹐則揚帆﹑弛帆﹐起椗﹑下椗﹐或遇舵壞﹐呼吸之間欲易他舵﹐𨿽盡在舟之人﹐且不足用﹐其誰與敵爲角乎。向來官府但知省費﹐而欲沙汰﹐不知置其舟於無用﹐是不如不設之爲愈也。此其可槪一也。每一造福船﹐其費甚大﹔暴露於風雨﹐震擊於怒濤﹐其壞甚易。向來海氛暫熄﹐官府以其虛設而不葺﹐然又不敢不爲先事之防﹐一舟壞則復造一舟﹐爲費反多﹐其壞也復坐視焉﹐是不如不造之爲愈也。此其可慨二也。欲用福船﹐須雇福人駕使﹐其人多與倭通﹐遇賊輒縱而不擊﹐大洋運舵﹐毫釐千里﹐以風不便爲詞﹐乃其故態也。議者謂當參以我兵﹐學習使船之法﹐十餘年來未見有能學者﹐官府不究而猶雇福人﹐甘受其誤﹐是不如不雇之爲愈也。此其可慨三也。

籌海圖編福建事宜論﹕倭寇擁眾而來﹐動以千萬計﹐非能自至也﹐由福建內地姦人接濟之也。濟以米水﹐然後敢久延﹔濟以貨物﹐然後敢貿易﹔濟以向導﹐然後敢深入。所以稽察之者﹐其在沿海寨司之官乎。稽察之說有二。其一曰稽其船式。蓋明禁不許寸板下海﹐法固嚴矣﹐然濱海之民﹐以海爲生﹐采捕魚蝦有不得禁者﹐則易以混焉。要之﹐雙桅尖底﹐始可通番﹐各官司於采捕之船﹐定以平底單桅﹐別以計號﹐違者毀之﹐照例定擬﹐則船有定式而接濟無所施矣。其二曰稽其裝載。蓋有船𨿽小﹑亦分載出海﹑合之以通番者﹐各官司嚴加盤詰﹐如果是采捕之船﹐則計其合帶米水之外﹐有無違禁器物乎﹖其回也魚蝦之外﹐有無販載番貨乎﹖有之﹐卽照例問擬﹐則載有定限而接濟無所容矣。此須海道官嚴行設法﹐如某寨責成某官﹐某地責成某哨﹐其處定以某號﹐某澳束以某甲﹐如此而謂通番之不可禁﹐吾未之信也。一﹑倭人至福建﹐乃福人買舟至海外貼造重底﹐往而載之。舟師皆犯重罪之人也﹐若至沙板﹑雙嶼等處訪之﹐則某家船將聖﹑未至﹐及至其澳﹐自有人說而知之。一處貨到﹐各處無不知者。一﹑漳州乃濱海之地﹐廣福人以四方客貨豫藏於民家﹐倭至售之﹐倭人但有銀置貨﹐不似西洋人載貨而來換貨而去也﹐故中國欲知倭寇消息﹐但使人往南澳飾爲商人﹐與之交易﹐卽廉得其來與不來﹐與來數之多寡﹐而一年之內事情無不知矣。一﹑區處福建之法﹐若用福船補之﹐萬萬不可﹐須用福船而不用福人駕使。若用蒼山人駕使﹐候倭於福建外海而截殺之﹐倭船必非齊來﹐乃一艘﹑二艘以漸而至也﹐至卽擒之﹐則後至者將聞風而回矣。

都禦史唐順之云﹕先發制人一著﹐惟有望斗上做工夫。然必須以利使人﹐惜不得銀子。各水軍編定福船十隻﹐每一隻望斗人一夜給與銀一兩﹐使一夜常有人坐在斗上者看賊動靜。𨿽月黑之夜﹐若擡船﹑撐船未必無一把﹑兩把火光﹐我船便可做手腳﹐不患於大船趕賊不上也。月明之夜﹐則斗上纖悉必見﹐正與彼四層望樓是對手。至如小船﹑叭喇唬﹑八漿船﹐宜多置銃手﹐卽不戰亦宜量與給賞多布之。八漿﹑叭喇唬中火器旣多﹐賊來便使打﹐又有望斗內人先報賊動靜﹐不患於小船制賊不下也。

閩縣知縣仇俊卿云﹕地有南北﹐時有冬夏﹐自春䢐夏﹐則時多南風而利於北行﹐自秋䢐冬﹐則時多北風而利於南行﹐此番舶往來出沒之候也。彼瞰其時﹐輒乘風連云以出洋﹐我當其衝﹐欲逆濤破浪以邀擊﹐未必其勢之便也﹐盍亦隨時以應之。時乎北風﹐必先於北道之防以遏其衝﹐而以南舟曳於後而追之﹐其居中間各寨澳之舟﹐又從旁遞出而擊之。時乎南風也﹐亦如前法﹐或遏於前﹐或躡於後﹐或擊於旁﹐此亦疊肄之法﹑長蛇之勢﹐寇未有不困疲而就縛者﹐海上可立京觀矣。

又云﹕國初置沿海衛所﹐每所船五隻﹐每船軍百名。自一所推之﹐則合衛之海船﹑海軍可知其數也﹔自一衛推之﹐則合省之海船﹑海軍可總其實也。使法之常存﹐何慮海寇之擾﹖向來修復一﹑二﹐止可用於哨報﹐難以禦敵禦寇。及其事急﹐調用不給﹐借發福淸鹽船﹐並報各澳民船。柰彼不思國家之急﹐皆存系吝之私。原非官物﹐率不如令﹐𨿽給價直﹐終不直前。況福淸鹽船𨿽大﹐不可以當海寇之夾板船﹑叭喇船。漳州之艸撇﹑樂淸之大鐵等船﹐又不可以當海寇之烏尾﹑尖槽。至於東仔﹑銅茭等船﹐又不及也。昔人海戰之船﹐大小制度不同。如樓櫓﹑艨衝﹐此船之大者也﹔如直進﹑露撓﹐此船之中者也﹔又如舴艋﹑海鰍﹐此船之小者也。以船之大者爲中軍座船而當其衝﹐以船之中者爲左右翼而分其陣﹐以船之小者繞出於前後兩旁之間﹐伏見於遠近散聚之際﹐使撓其計。隨船器械﹐各須犀利完足﹐固不待贅。但海寇所恃﹐全在於銃﹐吾亦以銃爲應。中軍大船之前﹐仍用次等船載佛郎機大銃數架以鎭之。兩翼中船之前﹐亦用再次船以載銅將軍大銃數十架以列之。其小船亦各載鳥銃鉛銅數百以備於四面。各船編定字號﹐每數船列爲一行﹐每一數組爲數行﹐晝則揮旗爲號﹐夜則振鼓爲節﹐疊出更進﹐則彼此眾寡勞佚之勢不同﹐未有不殲此渠醜者也。船之外旁﹐又須護以牛革﹑漁网﹑氈絮之類。其大者更用列木爲柵﹐可避炮石。又有車船之制﹐令戰士前後踏輪﹐舟自進退﹐所謂中流上下﹑回轉如飛﹑虜眾相顧駭愕者﹐用此法也。又須豫募能射與善浮之人﹐一遇番船﹐或以火箭焚之﹐或以水鉆溺之。至於奇正之變﹐大船﹑中船爲正﹐則以小船爲奇﹔前隊爲正﹐則以後隊爲奇﹔合之爲正﹐則以辟之爲奇﹔形難預料﹐變不可窮﹐是在臨機神應之妙﹐不可測者也。

兪大猷云﹕或問兵船官造與私募孰便﹖曰﹕造易而修難。議修之後﹐閣岸日多﹐浮水日少﹐以之守港則可﹐以之出洋追捕則全不足恃矣。此惟熟於海務者自知之。或曰﹕民間安有許多私船可募乎﹖曰﹕厚之以稅銀﹐使逐利之民爭造新船以應募﹐何患其不多。責府縣以及時給稅﹐責船戶以及時修整﹐則經年累月﹐皆有堅船可用。然則用官造之船以守港﹐用私募之船以追捕﹐然後攺守各適共享也。

兵船哨手仇俊卿云﹕沿海居人﹐多便於舟楫﹐𨿽未習水戰﹐亦易於爲教。今於出海之數﹐或欲以沿海者居其十七﹐其內地衛所者居十三﹐余撥防邊以助守望﹐使漸教習﹐人人皆可爲勝兵﹐所謂水虎捷﹑淩波軍者﹐不患無其人也。如此亦可以節省雇募水哨之費。

又雲﹕水哨之募﹐因軍士之不習於水而始議之也。竊念國家養兵之費﹐歲有常輸﹐冀藉其力以爲用﹐海軍不能效力﹐而又官募兵夫﹐積獘之來﹐不暇追論也。訪得其初募水哨之時﹐卽將本寨軍之老羸不堪者發回該衛所扣除月糧並行糧銀兩﹐轉給水哨﹐是兵得實用而官無重費。今皆不然﹐旣有廩庫之糧﹐又加募夫之費。況水哨之夫﹐又有老稚羸弱者雜於其中﹐費於無用之地﹐重爲可惜。中間情獘﹐猶有可言。蓋以通番下海﹑接濟窩藏﹐皆沿海之人﹐其人皆水哨之親故也。自小埕以南﹐浯嶼﹑銅山等處﹐此輩皆是也。我謀未成﹐彼已先泄。間遇將令嚴明﹐不得已從而出兵。至於兩船相及之際﹐或以口哨爲號﹐或以物色爲號﹐揚帆轉舵﹐故意放開﹐不與交兵﹔或放彼先行﹐而我船曲折其行﹐遙躡於彼﹔或邀截於港內﹐寇計已窮﹐忽突開一門﹐縱之軼去﹔或追趕將及﹐寇乃丟棄一船以爲之餌﹐卽不直前撲滅﹐各去搶貨。如此之類﹐情獘百端﹐難以殫述。彼以受雇於官﹐役之暫時耳﹐非藉於官﹐終身之役者比也﹐一去則若不統屬﹐是以無所顧藉。捕盜之獘﹐亦猶是耳。甚至有捕盜而爲盜者﹐益可慨也﹗或謂周世宗用降人爲水師﹐卒賴其力﹐今獨不可乎﹖不知周用降人﹐但假之教習於平時﹐不用之操駕於臨陣。況今之水哨亦皆鄕民﹐而非取之於異域者也。卽令水哨教習沿海軍夫﹐如兵志以一人教十人﹑十人教百人之法﹐則期月之間﹐莫非水哨也。兵將一心﹐何虞他患﹖

譚綸云﹔凡水戰專系在舵工與管船捕盜。舵工使船必近賊﹐捕盜又從而倡之﹐則士卒不得不戰﹐戰則蔑不勝矣。故捕盜﹑舵工﹐不可無破格之賞與必罰之法。至於分合節制﹐與陸戰同﹐臨陣每占上風﹐使火器得用﹐是亦在舵工矣。

董應舉云﹕船者﹐將與兵之所托命也。船堅則足當風濤﹐乃敢出洋捕賊。今所委造船者﹐非托命於船之人﹐所領船價﹐經歷多門﹐其實爲船用者不過半價﹐至使捕盜借貸貼造﹐而歸派於兵夫。以非托命於船﹑利害不相關之人﹐使之造船﹐又歷扣而半其價﹐船能堅乎﹖以故民船二寸一釘﹐兵船間尺一釘﹐或用南釘﹐或用半釘。或絮隙而不以网絲﹐甚且釘參竹﹑油參沙﹐釘力旣稀﹐膠灰又濫。龍骨所以爲幹也﹐短則易飄﹔板底所以爲載也﹐薄則易脆﹔蓬所以受風也﹐參以篾瓤則易折﹔碇索所以定舟也﹐不以竹皮爲筋﹐純以篾瓤則易斷﹔其它杠具﹐率多苟且﹔其敢出當風濤乎﹖

陸戰莫善於騎﹐水戰必資乎船。大船駕使不甚便捷﹐則多置中船﹐小船更爲利便。各船值修整六年﹐因爲急工﹐卽年例未及﹐亦須驗看應否修整。添補船隻已備﹐恐守汛兵無事登岸﹐或颶風起無人防護而船壞﹐海寇至無人驅駕而船失。務揀勇士守船。船泊在澳﹐不許各兵登岸偸閒﹐將尢不得身先登岸。至堵賊軍器﹐長矛﹑短刀﹐均不可少。而水戰總以火器爲先。一應軍器火藥﹐隨船大小支給﹐𨿽有定數﹐總須多爲預備﹐弁兵始有恃無恐。飭各兵將官物鑿記年月﹐以防私換。又竹將軍﹑鬼戰連弩﹑隔河伏弩﹐於守海岸可以得力﹐宜頒其式於海口各村莊。而逆風火藥﹐於風色不順之時尢爲要緊﹐均不可不預爲之備。如此則杠櫓修而船有實用﹐戎器備而兵皆壯膽﹐以堵以剿﹐均可以得力矣。

國朝順治十三年﹐以海上未靖﹐奏準增設水軍三千﹐並動帑增造唬■﹝口白﹞各船百餘只。康熙二十四年﹐議準水師趕繒﹑雙篷船一百號內﹐減去十之八﹐止畱二十號分撥臺灣﹑澎湖二處﹐以爲傳遞文書之用。二十八年﹐覆準閩省戰船﹐仍歸道廳董修﹝福建戰船屬外海﹐定限三年小修﹐六年大修﹐九年再大修﹐不堪修者更造﹞。雍正三年﹐議準福建外海戰船﹐照江南之例﹐每年委道員一人監修﹐遴選副將或參將一人公同監督﹐會同布政使確估興工。道員許遴委同知﹑通判每廠各一人﹑副將許遴委都司﹑守備每廠各一人分司其事。又覆準福州﹑漳州二府各設一廠。福廠委糧驛﹑興泉二道輪年監修﹐漳廠委汀漳龍道監修。臺灣水師等營戰船﹐於臺灣設廠﹐文官委臺灣道﹑武官委臺灣協副將會同監督修造。七年﹐議準福建金門﹑海壇二鎭戰船﹐另於泉州設廠﹐專委興泉道。福廠專委糧驛道監造。其泉廠協辦武官﹐於金門﹑海壇鎭標遊擊內遴委。乾隆元年﹐議準漳﹑泉兩廠承修戰船﹐多寡不均﹐將漳廠承修之水師提標中﹑左兩營二十六船﹐就近撥歸泉廠承修。六年﹐議準閩省戰船桅木﹐仍令各道采辦﹐除臺灣遠隔海洋仍循舊例外﹐其興泉永道承修之泉廠﹐令興﹑泉﹑永三府州協辦﹔汀漳龍道承修之漳廠﹐令汀﹑漳﹑龍三府協辦﹔鹽法道承修之福廠﹐令延﹑建﹑邵三府協辦。十六年﹐覆準閩省三江口旗營額設大小哨船﹐嗣後準其按季燂洗﹐每歲於司庫存公銀內動用﹐年終報銷﹔如遇修造﹐照例扣除。三十三年﹐議準裁汰福建水師各營戰哨船五十隻。五十四年﹐議準沿海戰船﹐令督﹑撫﹑將軍﹑提﹑鎭各就地方外海形勢﹐將戰船酌畱一半﹐其餘一半﹐屆應折造之年﹐照外海民船式樣逐漸攺造。嘉慶四年﹐奏準閩省未攺各船﹐俟屆大修拆造之期﹐一律攺照同安梭成式。五年﹐令福建照粵省添造米艇船三十隻﹐編爲「勝」字號﹐分布內地各營管駕巡緝﹐仍於內地額船內裁汰三十隻以符定額。七年﹐奏準福寧陸路鎭標左營攺爲福寧水師左營﹐移駐三沙海口﹐將內地營船撥出十二隻﹐攺編「新」字號﹐歸入福寧左營額設管駕﹐附近福廠承辦修造。十年﹐議準臺灣水師兵船單微﹐添設同安梭三十隻﹐編爲「善」字號﹐分設臺協三營管駕配緝。十一年﹐奏準添造米艇船四十隻﹐旋因所造不甚得力﹐不準開銷﹐其已造八隻﹐與勝字號米艇相同﹐編爲「捷」字號﹐分添內地各營配用。又奏準添造大橫洋梭式船二十隻﹐編爲「集」字號十隻﹑「成」字號十隻﹐添布內地各營。十三年﹐奏準現屆修限﹐將應修中﹑小梭船十七隻一並裁汰變價。十四年﹐覆準閩省添造「集」﹑「成」兩字號大同安梭船二十隻﹐「捷」字號米艇船八隻﹐分歸各營管領。十五年﹐議準臺灣把守港口﹐無須多船﹐裁去新添「善」字號船二十一隻﹐又以鹿耳門虎耳港等處招口水勢平淺﹐另造守港船十六隻﹐編爲「知」字號﹐八槳快船十六隻編爲「方」字號﹐分設防守。十六年﹐奏準裁汰各營中﹑小梭船三十七隻。道光二年﹐奏準閩省「勝」﹑「捷」兩字號米艇船隻緝捕未能得力﹐裁汰十五隻﹐尙存二十三隻﹐俟屆修限﹐攺照一﹑二﹑三號同安梭之式。四年﹐奏準「勝」﹑「捷」兩號米艇船﹐除海左「勝」字六號﹑七號﹑八號﹑海右「勝」字十八號﹑金左「捷」字二號﹑金右「勝」字十五號﹑十六號「捷」字四號等八船﹐業經照同安梭式攺造外﹐其餘未行攺造各船﹐一律裁汰。七年﹐奏準臺營「知」﹑「方」兩字號船三十二隻並「善」字號九船一並裁汰﹐另造白底艍船三十二隻﹐編爲「順」字號十六隻﹑「濟」字號十六隻﹐分撥臺協中﹑左﹑右﹑艋舺四營分管﹐以抵「知」﹑「方」之額。

福建外海戰船名號﹝皇朝通典﹞

趕繒船﹑雙篷艍船﹑雙篷船﹑平底哨船﹑圓底雙篷■﹝舟古﹞船﹑白艕■﹝舟古﹞船﹑哨船﹑平底船﹑雙篷哨船﹑水底■﹝舟貢﹞船。

福建內河戰船名號

花駕座船﹑八槳哨船﹑八槳船﹑小八槳船﹑六槳平底小巡船﹑中八槳船﹑大八槳船﹑花官座船﹑哨艍船。

各廠承修船隻﹝藩署淸冊﹞

福州廠承修額設戰船四十六隻﹐內閩安協標左營共計大小戰船七隻﹑右營大小戰船七隻﹑烽火營大小戰船十一隻﹑海壇鎭標左營大小戰船七隻﹑福寧鎭標左營大小戰船十隻﹑督標水師營戰船二隻。

泉州廠承修額設戰船四十八隻﹐內海壇鎭標右營大小戰船八隻﹑金門鎭標左營大小戰船九隻﹑右營大小戰船九隻﹑水師提標中營大小戰船九隻﹑右營大小戰船十隻﹑海壇鎭標左營大小戰船三隻。

漳州廠承修額設戰船五十二隻﹐內水師提標左營大小戰船八隻﹑前營大小戰船十隻﹑後營大小戰船十一隻﹑銅山營大小戰船十一隻﹑南澳鎭標左營大小戰船十隻﹑金門鎭標右營大小戰船二隻。

臺灣廠承修額設戰船九十六隻﹐內臺灣協標中營大小戰船十九隻﹑左營大小戰船十四隻﹑右營大小戰船十六隻﹑澎湖協標左營大小戰船十七隻﹑右營大小戰船十六隻﹑艋舺營大小戰船十四隻。

各號船隻丈尺

一號同安梭船﹐身長七丈二尺﹐寬一丈九尺。二號同安梭船﹐身長六丈四尺﹐寬一丈六尺五寸。三號同安梭船﹐身長五丈九尺﹐寬一丈五尺五寸。

「集」字號大橫洋梭船﹐身長八丈二尺﹐寬二丈六尺。

「成」字號大橫洋梭船﹐身長七丈八尺﹐寬二丈四尺。

新添「順」字號白底艍船﹐身長六丈四尺﹐寬一丈八尺。

「濟」字號白底艍船﹐身長五丈五尺﹐寬一丈五尺。

水師提督萬正色請開曬修船疏

臣思沿海戰船﹐斷宜逐年修補﹔修補料工﹐斷難艸率從事。乃有司以動支國帑﹑務從減省﹐鎭營以事關汛防﹑務極堅牢﹐所有估造料工﹐彼此駁覆﹐不知更幾日月而估修之冊始獲有定。幸而有定﹐又必行文有司派取鄕都﹐不知更幾日月而後料工可備﹐運赴船廠﹔又不知更幾日月而後修葺可完。且修船之費𨿽出於國帑﹐而采辦之咨必藉於民力。計取一料﹐派一工﹐上官𨿽有價值﹐而胥吏之蠶食﹐與裏役之扣克﹐不惟民間無一分之惠﹐且票差催迫﹐往來騷擾﹐敲膏抉髓﹐私家之費﹐又不知幾何矣。臣生長此地﹐深知情獘最眞。曉夜籌思﹐欲爲國省餉﹑爲民紓困﹐莫若就閩省福﹑興﹑泉﹑漳四府沿邊察系出鹽處所﹐令該汛防弁﹐陸續招回鹽丁﹐開曬食鹽﹐除納正供鹽課之外﹐取其贏餘以爲修船之用。則因天地自然之利﹐以修汛防亟藉之船。汛防在外﹐曬鹽在內﹐不用船隻﹐無慮透越﹔一便也。窮黎不苦采辦﹐差役無可漁獵﹐以培元气﹔二便也。船偶有瑕﹐立可修整﹐𨿽有波濤不測﹐立可乘風破浪﹐有備無患﹔三便也。鹽利旣歸於己﹐招曬必自竭力﹐修船非出於官﹐破漏難以借口﹐倘或船隻稍不堅固﹐該弁立加重處﹐汛弁畏法﹐罔敢艸率﹔四便也。不用逐年煩瑣請修﹐不用動支數萬公帑﹐不用有司派買﹐不用稽延日月﹔五便也。

又請朋扣修船疏

鳥船守港之日多﹐其篷索年只一換﹐趕繒船﹑雙篷艍船日行巡哨﹐其篷索年須兩換。共大小船三百隻﹐以時價論之﹐年約計須銀一萬五千八百三十六兩﹐而部價銷算﹐未及一半。竊查舊例﹐戰兵每名月有朋扣銀五分﹐守兵每名月有朋扣銀三分﹐蓋因馬有倒斃﹐故朋克爲買馬補額之資也。但思陸戰須馬﹐而以陸兵之朋扣買馬者﹐水戰須船﹐亦可以水師之朋扣制篷索。今臣轄水師﹐見有二萬五千名﹐戰守各半。戰兵每月該朋扣銀六百二十分兩﹐守兵每月該朋扣銀三百七十五兩﹐年約計一萬二千兩。若以之按例買馬﹐則水師無用馬之地﹐以之制辦篷索﹐則𨿽較之時價尙未能敷﹐而較之部價則已相浮﹐賠累無多﹐有不歡然樂從者乎﹗

﹣﹣以上錄自重纂福建通誌卷八十四。

關隘

臺灣府屹峙大海中﹐爲江﹑浙﹑閩﹑粵之外障﹐諸島往來之要會。其山皆崇岡峻嶺﹐郁盤磅礡數千里。南自木岡抵沙馬磯四百餘里﹐爲鳳山﹔北自木岡至玉案西北三十里﹐爲嘉義﹔繇玉案北至大武﹐郡西北四十里﹐爲彰化﹔繇大武北至雞籠鼻頭﹐距府六百三十里﹐其西南三百五十里爲淡水廳﹔繇雞籠大山之後﹐一望平疇﹐爲噶瑪蘭廳。山海交錯﹐番漢雜處﹐緝治殊難﹐立界以限之﹐設隘以守之﹐防維誠無容少疏。

臺灣縣﹝東倚層巒﹐西迫巨浸。木岡山髙聳特拔﹐羅漢門局勢宏敞﹐鹿耳﹑鯤身爲全臺之門戶﹐虎頭﹑雁嶺在重山之突阻﹞

羅漢門在邑東南六十五里﹐爲臺灣﹑鳳山﹑嘉義三縣之總路。其地四壁皆山。自猴洞口入山﹐崇岡復嶺﹐行數里爲虎頭山﹐諸峯環列。過大灣崎﹑蘆竹坑﹑咬狗坑﹐又東南經土樓山﹐壁平如削。稍前爲疊浪崎。出茅艸埔﹐度雁門關嶺﹐去關口裏余﹐中爲深塹﹐可數十丈﹐緣崖路狹﹐不堪旋馬。五里至石頭坑﹐四里至長潭。自番子寮迆邐至小烏山後﹐入羅漢內門﹐峯回路轉﹐眼界頓開﹐沃衍平疇﹐極目數千里。東則南仔仙山﹑東方木山﹐西則小烏山﹐南爲銀錠山﹐北爲分水山﹑自貓薇山﹐層蠻疊巘。民莊分中﹑內﹑外三埔。猴洞口﹑狗勺昆諸地屬內埔。由長潭至夏尾藍﹑腳帛寮轉北抵外埔莊後﹐以姦匪出沒之所﹐禁止往來。外埔東南﹐由觀音亭﹑更寮侖﹑番子路頭至大崎﹐越嶺卽外門﹐去大傑巓社十二里﹐有民居﹐爲施裏莊﹑北勢莊﹐莊盡番地。自社尾莊割蘭坡嶺﹐可赴南路。由木岡社﹑卓猴可赴北路。外此羊腸鳥路﹐觸處皆通﹐峻嶺深谷﹐叢姦最易。土人運灰﹑輦稻﹐牛車往來﹐徑路逼仄﹐不容並軌﹐約晝則自內而外﹐夜則自外而內﹐因以無阻。

六張犁隘在羅漢門外﹐四面環山﹐爲鳳﹑嘉交界﹐逼近內優生番﹐最扼要地。乾隆三十一年﹐知縣趙愛議詳﹕向來羅漢內門牛稠侖﹑更寮侖及外門土地祠崎頂並六張犁山腳﹐共設望樓四處﹐今於牛稠侖﹑更寮侖適中之石門坑添建火磚望樓一座﹐又將六張犁﹑土地祠原築望樓二座攺築火磚﹐仍派大傑巓社番丁帶眷種地﹐駐守巡防。

埔姜溪旁隘在北洋加臘埔下。乾隆四十二年﹐知府蔣元樞﹑理番同知鄔維肅設隘寮﹐著武洛莊通事撥壯番帶眷居住堵禦。又於溪上另建隘寮﹐著山毛孩通事派番丁協同巡防﹐保護大澤機等社。又於北坪下蔗園後荒埔設隘寮﹐保護大路關等莊。

大南坪下雙溪口隘﹐設隘寮保護犁頭鏢等莊﹐著阿猴社通事派番往防﹐仍於小北坪下蔗園後頂添建隘寮﹐著山豬毛社通事派番丁協防。

思覓安莊後隘在濁口溪﹐爲山毛孩社生番出沒之所﹐設隘寮﹐著搭樓社撥壯番駐守。賽仔腳隘在搭樓社。

羅漢門巡檢﹐嘉慶間﹐移駐番薯寮﹐詳見職官。

鳳山縣﹝址因舊鎭﹐僻處海邊﹐磯聳沙馬之奇﹐林極阿猴之險﹐傀儡髙峯近接天際﹐琉球孤嶼遠映海中﹞

大路關轄阿猴社﹐爲山豬毛生番出沒之所﹐乾隆四十二年設防守。

啅口溪隘卽濁口之思覓安一處﹐爲山毛孩生番出沒。乾隆四十二年﹐知府蔣元樞建隘防守。

加臘埔隘﹝轄武洛社﹞﹑雙溪口隘﹑杜君英隘﹝轄上淡社﹞﹑新東老埤隘﹝轄下淡社﹞﹐四隘俱乾隆間建﹐以防生番出沒。

萬巾莊隘﹝轄力力社﹞﹑吧陽毛獅獅隘﹝轄茄藤社﹞﹑糞箕湖隘﹐三隘俱爲加泵生番出沒之所﹐乾隆間設防守。

坊寮浦姜林隘﹐轄放■﹝糸索﹞社﹐爲大龜紋生番出沒之所﹐乾隆間設隘防守。

上淡水社在縣南赤山。南至上淡水社八十里﹐又二十里至下淡水社﹐又十五里至力力社﹐又十五里至茄藤社﹐又六十里至放■﹝糸索﹞社﹐又八十里至茄洛堂﹐又百二十里至瑯嶠﹐內皆深山大林﹐土番或攀蘿捫葛而出﹐不通人行。

下淡水巡檢在縣東南﹐詳見職官。

嘉義縣﹝南抵虎尾﹐北至新港﹐武巒峙其後﹐武壠衛其前﹐徑道蜿蜓﹐誠全臺之鎖鑰﹐上流之要地﹞

斗六門在縣北牛相觸﹑虎溪尾之南﹐距縣治六十里。北至半綫九十里﹐扼南北投﹑水沙連諸番出入路。舊設營於西螺﹐康熙三十年﹐總兵王化行移此﹐屬北路協左營分防。

白沙墩在縣北﹐爲各處莊社往笨港必由之路﹐村落窵遠﹐多匪徒出沒。

秀才莊爲笨港船隻出入必經之地。

南社距斗六門六十里﹐西出海丰港﹐西北通三林﹐南出白沙堤﹐東南出西螺﹐爲近海總路。

二林離南社十里許﹐西出鹿港。三林港口﹐北爲大突﹑馬芝遴諸番出半綫要路。

下加冬距縣三十里。南至茅港尾﹐道裏各半。西出外九莊﹐東聯哆囉嘓。地方遼闊﹐爲適中之地。屬北路營輪防。

哆囉嘓在縣治。由東路往郡﹐至此三十里。南至目加澑灣三十五里。漢番雜處之地。

烏山頭﹐由哆囉嘓南至此十五里﹐爲赤山各莊出目加澑灣﹑茅港尾﹑雙■﹝氵義﹞路口。

目加澑灣南至郡三十餘里﹐西出茅港尾﹑佳裏興﹐東出加拔仔﹑打鐵店﹐民居輳集﹐番社錯雜﹐爲適中之地。

灣裏溪墘汛﹐在溪南茅港尾往郡大路﹐南至木柵仔﹐又南出洋仔港。溪口汛﹐東出打鐵店往郡小路。俱設兵巡守。

佳裏興南至郡三十五里﹐西出大綫頭有港﹐外包砂綫﹐可停泊戰船。鄭氏舊築炮臺於此。東北出麻豆﹑水堀頭﹐爲漢番雜處地﹐俱設弁兵輪防。

茅尾港南至郡六十里﹐民居輳集﹐船隻往來﹐爲沿海各莊要路。

拔仔林在赤山拔仔林渡之南﹐爲赤山各莊總路。南出目加澑灣﹐西有小路通茅港尾。

斗六門巡檢﹐乾隆二十六年攺臺灣新港巡檢設﹐五十三年移置於大武壠。大武壠巡檢﹐佳裏興巡檢﹐俱詳職官。

彰化縣﹝山有火焰﹑姑婆之奇﹐溪有虎尾﹑大甲之險。近防三林﹑鹿子﹐遠控淡水﹑雞籠。因海山之僻壞﹐亦宇宙之奧區﹞

半綫北距大肚溪二十里﹐南抵東螺溪六十里。自府治至淡水八里坌﹐此爲居中扼要地。貓霧拺﹑岸裏山﹑南北投﹑水沙連諸番﹐上下往來必經之路。鄭氏竊據時﹐各社半屬生番﹐僞將劉國軒立營於此開辟﹐後以次內附。今之營柵﹐卽國軒故營址﹐現屬北路營分防。

大肚塘在大肚溪北。溪面廣闊﹐水底俱石﹐險急不可渡。夏秋水漲﹐必俟水勢稍平﹐用土番引路﹐然後可過。西爲艸港﹐北爲水裏港。牛罵塘東近岸裏﹑朴仔籬諸番社。朴仔籬迫近內山生番。

貓霧拺巡檢在縣北﹐鹿仔港巡檢在縣北﹐大甲溪巡檢在縣北﹐俱詳職官。

淡水廳﹝山髙崖峭﹐徑荒林郁﹐瘴气蔽空﹐綠水瀠洄。港門從北而入﹐西南而出﹐兩山對峙。南有八里坌﹑南嵌﹑龜侖之環繞﹐北有大屯﹑圭柔﹑金包裏之護衛﹐中央關渡門﹐形如獅象以守。及其分流開派﹐則南通興直﹑海山﹐北通八仙埔。芳捨翁﹑八芝蘭﹑林大隆﹑同奇﹑武卒﹑劍潭﹑嗒嗒﹑攸禮族﹑貓裏﹑錫口﹑興雅﹑撫徠﹑峯峙諸社環其間。踰峯嶺抵獅球﹑起巽﹐則三貂﹑噶瑪蘭平蕪百餘里。北則斷嶼﹑雞籠系焉。藍鼎元東徵集云﹕竹塹埔寬長百里﹐行竟日無人煙﹐野番出沒﹐行者視爲畏途。然郡城上下必經之地﹐不能捨竹塹而他之﹐其地平坦﹐極膏腴﹐野水縱橫﹐處處病涉。俗所謂九十九溪者﹐以爲溝澮﹐辟田疇﹐可得良田數千頃﹐歲增民谷數十萬。臺北民生之大利﹐又無以加於此。然必碁置村落﹐設營汛﹐奠民居﹐而後可及農畝﹞

大甲塘在大甲溪之北﹐溪面闊於大肚﹐底多大靑石﹐流急苔滑﹐北路諸溪極險之地也。吞霄塘在吞霄社口﹐康熙三十八年﹐卓个卓霧於此滋事﹐今設目兵防守。

八里坌巡檢﹑新莊巡檢﹑竹塹巡檢﹐俱淡水廳屬﹐詳見職官。

噶瑪蘭廳﹝廳治三面負山﹐東臨大海。三貂﹑金面掖其左﹐擺芝﹑蘇澳﹑艸嶺搤其右﹐員山﹑玉山枕其後。自山至海﹐寬不及四十里。自三貂溪南至烏石港三十餘里﹐皆山石無地。自烏石港至蘇澳﹐山下綿亙不及百里﹐一望平疇﹐實天生沃壤﹐然遠距淡城三百里﹐林深箐密﹐漢番雜處﹐最易滋姦。惟員山東北地處適中﹐頭圍爲水陸扼要﹐自設官後﹐乃沿山設隘﹐以壯丁守之﹞

遠望坑隘﹝自三貂入蘭首境﹐民壯寮在焉﹐始用以開道﹐繼以護送行人﹞﹑大裏簡隘﹝在遠望坑南﹞﹑梗防隘﹑烏石港隘﹑金面山隘﹑白石隘﹑湯圍隘﹑柴圍隘﹑三圍隘﹑四圍一結隘﹑二結隘﹑三結隘﹑旱溪隘﹝又名枕頭山﹞﹑大湖隘﹑叭哩沙喃隘﹑鹿埔隘﹑淸水溝隘﹑員山莊隘﹑馬賽隘﹑蘇澳施八坑隘﹐凡二十所﹐皆設隘丁﹐分給田園以爲口糧防守。按噶瑪蘭之入籍也﹐知府楊廷理創議十八事﹐嘉慶十三年﹐總督方維甸奏之﹐總督汪志伊﹑巡撫張師誠續有奏列﹐舉行未竣﹐道光三年﹐總督趙愼畛以福州府知府方傳穟署臺灣府﹐以候補鹽運副呂志恆借補噶瑪蘭通判﹐往竣其事。又按臺灣南路自大岡山以下至下淡水瑯■﹝王喬﹞社﹐北路自木岡以上﹑至上淡水雞籠城﹐其間如鳳山﹑傀儡山﹑諸羅山﹑半綫山皆扼野番之衝﹐爲陸汛所必防﹔如下淡水﹑琉璜溪﹑大綫頭﹑鹿仔港﹐皆當入海之道﹐爲水汛所必守。

羅東巡檢﹐詳見職官。

﹣﹣以上錄自重纂福建通誌卷八十五

海防

沿海自廣東潮州府澄海縣東北入漳州府詔安縣境﹝海在城東南一里﹐海防考﹕縣咫尺卽海﹐控引潮﹑粵﹐而懸鐘之勝澳爲縣門戶﹐與懸鐘對峙者曰南澳﹞﹐東北經漳浦縣﹝海在縣東百里﹐井尾﹑虎頭等澳爲防禦要衝﹞﹐又北經府東南﹐而海澄爲漳州之門戶﹝縣東北至西南皆濱海﹐北與龍溪接境﹐由海門東出﹐水程二日卽澎湖島﹞﹐又東北至泉州府同安縣界﹝三面距海﹐南去城八十里﹐而金門﹑廈門尢爲險要﹐圍頭爲縣門戶﹐其澳若烈嶼﹑廈門港﹑塔頭澳﹐其最著者﹞﹐經南安縣﹝三面距山﹐惟東南一隅切附海口﹐去城七十五里﹞﹑晉江縣﹝東南至海百里﹞﹑惠安縣﹝西北跨山﹐東南際海﹐兩岸至海皆四十里﹐崇武﹑獺窟﹑小岝﹑黃崎﹑峯尾爲邑屏障﹐北自樂嶼﹑南屬岱嶼並海壖﹐凡百餘里﹞﹐又東北接興化府莆田縣界﹝東南二境皆濱海﹐去城八十里﹐吉蓼﹑平海﹑三江爲最衝﹐文甲﹑崁頭﹑靑山爲次衝﹞﹐又東北抵福州府福淸縣境﹝縣東近境之海謂之九海﹐以港嶼曲折也﹐其外爲大海﹐海壇﹑雙嶼爲汛守要地﹞﹐又北經長樂縣﹝北境及東北﹑東南皆濱海﹐廳石﹑梅花與連江﹑定海相對﹐爲省城右臂﹞﹐又北經府東閩鎭﹝五虎門爲省城門戶﹞﹐又北經連江縣﹝東境﹑東南境皆濱海﹐官塘﹑荻蘆嶼﹑黃崎堡﹑鶴嶼與潮汐相吐納﹐定海﹑小埕爲戍守要地﹞﹐又北經羅源縣東南﹝灘灣淺僻﹐不利登涉﹐故防禦爲略﹞﹐又東接福寧府西南寧徳縣境﹝東南海口卽霞浦之東衝﹐爲羅﹑寧﹑霞三縣界﹐距府城百餘里﹞﹐環府境自西而南迆東﹝三面距海﹐南爲大金﹐東爲松山﹐距城十里﹐東北爲三沙﹐爲郡門戶﹐閭峽﹑下滸與連江之定海相爲聯絡﹞﹐又東北抵福鼎縣﹝沙埕稱首衝﹐秦嶼次之﹞﹐又東北接浙江溫州府平陽縣界。

按郡國利病書﹕沿海自廣東樂會接安南界﹐五千里抵福建南澳山﹐爲元鍾所界﹝漳州府詔安縣﹞﹐歷侍郎州﹑石城嶼爲銅山所界﹝原漳浦縣﹐今詔安縣﹞﹐歷鴻儒嶼﹑沙汭嶼爲陸鰲所界﹝漳浦縣﹞﹐大潵嶼﹑璧洲山爲鎭海衛界﹝原漳浦縣﹐今海澄縣﹞﹐小潵嶼爲月港界﹝海澄縣﹞﹐舊浯嶼爲髙浦所界﹝泉州府同安縣﹞﹐嘉禾山﹑大擔山爲中左所界﹝今同安縣廈門﹞﹐小擔﹑虎頭山爲金門所界﹝今金門鎭﹞﹐大嶝山﹑小嶝山爲福全所界﹝泉州府晉江縣﹞﹐大捕山﹑小捕山爲永寧衛所界﹝晉江縣﹞﹐埕埭峯﹑獺窟峯爲崇武所界﹝泉州府惠安縣﹞﹐沙塘灣爲惠安縣界﹐■﹝山嘞﹞嶼﹑白嶼爲峯尾巡司界﹝惠安縣﹞﹐湄洲山爲南泉寨﹑莆禧所界﹝興化府莆田縣﹞﹐石獅峯﹑小澳峯爲平海衛界﹝莆田縣﹞﹐埕口﹑三江口爲衝沁巡司界﹝莆田縣﹞﹐綱山﹑王家嶼爲萬安所界﹝福州府福淸縣﹞﹐六湖山﹑碧水島爲鎭東衛界﹝福淸縣﹞﹐鐘山爲蕉山巡司界﹝福州府長樂縣﹞﹐日嶼﹑月嶼爲梅花所界﹝長樂縣﹞﹐卽會城三波礁﹑五虎澳爲連江界﹐下竿塘﹑四澳爲定海所界﹝福州府連江縣﹞﹐花瓶爲北茭巡司界﹝連江縣﹞﹐飛鸞渡爲寧徳縣界﹐靑山峯爲大金所界﹝福寧府霞浦縣﹞﹐丁家埕﹑大崳山﹑七星山﹑流江爲福寧州界﹝今屬福寧州福鼎縣界﹞﹐計二千里抵浙江。

臺灣府﹕環府境皆海。舊志﹕舟人渡洋﹐不辧里程﹐一日夜以十更爲率﹐自雞籠﹑淡水舟行福州港口五更﹐自臺灣至澎湖四更﹐自澎湖至泉州﹑金門七更。臺海見聞錄﹕後隴港與興化府南日對峙﹔後壠而上百二十里至竹塹﹐與福淸海壇對峙﹔竹塹而上百五十里爲南嵌﹐與福州閩安鎭對峙﹔自南嵌至上淡水七十里﹐與連江北茭相望﹔自淡水港至雞籠山三百里﹐與福寧沙埕﹑烽火門相望。海國見聞錄﹕北自雞籠山對峙福州之白犬洋﹐南自沙馬磯對峙漳州之銅山。

各縣衝要

福州府閩縣

閩安鎭距省城八十里。鎭有兩口﹕一東出雙龜門外﹐繞壺江﹑五虎﹔一南出瑯崎門外﹐繞廳石﹑梅花﹔爲江海之鎖鑰﹑會城之門戶。明洪武二年置巡司﹐嘉靖間數被倭犯。國初﹐海寇鄭成功竊據於此。順治十五年﹐築城置戰船。西有崇新寨﹐東有登髙寨﹐南北岸設炮臺﹔北有象洋寨﹐設煙墩瞭望﹐與連江界﹔南與長樂浮岐界﹐舊有鎭﹐康熙二十七年攺設協副將駐防。與鎭對峙者爲石龍臺寨﹐設煙墩瞭望。在鎭內江中者爲員山水寨。與員山對峙者爲洋嶼﹐雍正六年設旗營水師旗員駐防。員山上爲羅星塔汛﹐亦省會要衝﹐置炮臺﹐四面環水﹐有壩流嶼﹑雞籠嶼﹑南龜﹑北龜﹑大鑪﹑小鑪﹑壺江等嶼﹝閩安鎭由南港水洋一百二十里至貓嶼﹐由北港三十里至金牌﹐又三十里至五虎門。道光二十一年七月間﹐英咭唎犯廈門﹐制軍以虎門爲入省咽喉﹐欲塡塞長門內港以遏其入犯﹐特命鹽法道尋步月﹑督糧道常大淳親往﹐以繩度淺深闊狹之實。計自進嶼南岸至熨斗北岸﹐闊四百三十七丈﹔南龜南岸至北龜北岸﹐闊二百七十四丈﹔金牌南岸至長門北岸﹐闊三百七十五丈。長門爲內港﹐深九十三丈﹔南﹑北龜爲中港﹐深一百六十五丈﹔熨斗﹑五虎門爲外港﹐波湧如山﹐深不可測﹞。

瑯崎門在鎭南海面﹐與廳石對峙。江面𨿽闊﹐中有積沙﹐大船難汐行。邊澳有港﹐船舶從此而入。舊於山麓置金牌寨﹐築炮臺﹐山上設煙墩瞭望。道光六年﹐奏移閩安右營都司駐此。

五虎門在治東大海中﹐衝險海汛﹝明初湯和由海道取福州由此入。洪武二年置官母嶼巡檢司於此﹐國朝因之﹞。南界長樂梅花汛﹐北界連江定海汛。洋中有進嶼﹑芭蕉﹑虎櫥﹑熨斗等嶼。其熨斗﹑館頭﹑媽祖廟諸澳可泊舟﹝五虎門東向水洋四十里至南﹑北竿塘﹐南向水洋一百八十里至白犬﹑東沙﹐二百四十里至貓嶼﹐北向水洋七十里至定海﹐一百三十里至黃岐。道光二十一年七月﹐英咭唎犯廈門登岸﹐夷船頻至五虎門窺伺﹐福州戒嚴。二十二年議通市﹐安插南臺﹐而夷船往往停泊內洋各口矣﹞。

南竿塘﹐衝要海汛﹐在五虎東大海中﹐與連江北竿塘對峙﹐設煙墩瞭望。

內江附﹝內江水面﹐上至九使廟對江七娘宮界壁頭汛﹐下界員山水寨汛﹐西至營前界靑嵐嶺汛﹐又西至太尉廟對江北炮臺界烏龍江汛﹞

員山水寨﹐江面三十里﹐上界羅星塔汛﹐下至金剛腿與閩安鎭界﹐有城﹐屬督標水師分防。

羅星塔在馬江中﹐砥障奔流﹐當省會要衝﹐設炮臺﹐有城﹐屬督標水師分防。

石龍臺寨四面環山﹐與閩安對峙﹐山下大江﹐船舶出入﹐爲省會咽喉﹐設煙墩﹔水汛屬閩安﹐陸汛屬長福營。

洋嶼臨江要汛﹐設煙墩﹐界三江口。對江有員山水寨﹐並金剛腿舊屬督標水師﹐沿邊老岸屬長福營。雍正六年﹐移設旗營水師駐防。

長樂縣

廳石﹑籌港﹑澤裏﹑厚福四汛﹐俱臨海要衝﹐各設煙墩瞭望﹐外與梅花犄角﹐內與瑯琦相對。水汛屬閩安營﹐沿邊陸汛屬長福營。

梅花寨據險要衝﹐設煙墩瞭望。明洪武間築城﹐三面跨海﹐南連沙岡﹐延袤三里。嘉靖三十八年﹐倭賊犯境﹐復營葺焉。東卽南茭﹐有三碴。南茭澳內沙淺最險阨﹐舟人憚之﹐多泊磁澳候潮。南界海壇磁澳汛﹑貓嶼﹐北界閩安五虎汛。沿邊老岸屬長福營。

洋中有日嶼﹑月嶼﹑白沙等島﹝南七十里至鎭﹐東北一百二十里至虎門﹞。又有白犬﹑東沙﹐衝要海汛﹐屬長福營右軍分防。

仙岐寨在十五都﹐臨海要衝﹐明洪武十一年設。東有磁澳﹑貓嶼﹑涼傘礁諸島﹐屬海壇營。沿邊老岸屬長福營右軍分防。

磁澳在十五都﹐孤島周七里﹐峙海中。分東﹑西﹑南﹑北四澳﹐可避風﹐設煙墩瞭望。東屬外洋﹐西與仙岐對峙﹐屬長福營﹝方輿紀要﹕明洪武間遷梅花所巡司於此﹐後廢﹞。

貓嶼系小嶼﹐不可泊船﹐屬長福營。嶼北屬閩安營﹐嶼南屬海壇營。

石梁蕉山寨在十五都﹐東爲磁澳﹐北有貓嶼﹐爲舟舶出沒之所。明洪武六年﹐設巡司﹐後復築寨。

小址寨在縣東二十里﹐明洪武六年設巡司﹐崇禎間移於大址捍寨。又有壠下寨﹐嘉靖四十年築。二寨俱設煙墩瞭望﹐屬長福營右軍分防。

松下寨在二十都﹐距縣東南三十五里。明初設巡司﹐嘉靖三十七年﹐倭寇自松下突入海口澳﹐攻福淸之鎭東衛﹐官軍力戰乃遁去﹐因拓寨爲城。國初屬海壇汛。康熙間歸長福營右軍。水汛屬磁澳﹐設煙墩瞭望﹐爲長樂之咽喉﹑福淸之門戶。自梅花至松下﹑中歷﹑後山門口﹑黃崎﹑仙崎﹑漳港﹑壺井﹑蛤嶼﹑漳阪諸嶼﹐皆波濤衝激﹐傍岸水淺﹐大船難進。獨松下漸南與福淸接壤﹐爲客船停泊之區。海壇包其東南﹐有觀音澳﹑蘇澳可暫憩﹐故松下之備宜豫。

福淸縣

鎭東在海口鎭之東﹐去縣二十里﹐與海壇交接。北對松下塔﹐南對南山﹑烏礁。明洪武間﹐建衛築城。國朝康熙九年攺爲寨。嘉靖中數被倭寇。洋中有嶼頭﹑貓嶼﹑吉兆﹑鼓嶼﹑鐘門諸嶼﹐有蘆港﹑關下港﹐內爲海口。衛西爲烽火山﹐有警燔毀處﹐屬長福營左軍分防。

海口鎭在方民裏﹐去縣東二十﹐有塔有城。明嘉靖三十七年﹐倭來攻﹐以城壤爲倭所陷﹐尋攺築之﹐自是倭夷屢犯﹐鎭以城堅得免。鎭北倚龍山。鎭南二里﹐卽瑞巖山也﹐五里﹐有松林江東流入海﹐可泊舟。

松下寨在縣東北五十里﹐接長樂之松下巡司﹐有平北﹑平南﹑沙塢﹑連盤﹑長沙﹑峯頭與松下爲七寨﹐外有松關﹑永平﹑白鶴﹑峯頭﹑大坵﹑牛頭六寨。舊皆設兵戍守。

江陰壁頭汛﹐孤島﹐周四十里﹔明設巡司﹐後廢。國朝雍正十三年﹐移江口巡司駐此。山上設炮臺﹐屬海壇鎭右營分防。東有牛頭門﹑野馬﹑龜嶼﹐界南日汛。

鼓嶼門汛﹐海中孤島﹐周十里﹔南北船灣泊取水於此。又南爲嶼頭﹐系內洋孤島﹐亦可灣泊取水。山上設煙墩﹝東至糖嶼﹑竹排礁﹐北至東洛﹑西洛﹑釣漁翁﹑石闌干﹑三洲嶼﹐西至吉兆﹑蘆港﹑烏礁﹐南至嶼頭﹑九娘礁﹑靑嶼﹑石牌洋﹑分流嶼﹐與萬安汛交界﹐俱屬海壇汛﹞。後營﹑白鶴﹑澤朗﹝明有巡司﹐後廢﹞﹑下兪四汛﹐皆臨海要衝。東北有沙塢﹑猴探嶼﹑分流嶼﹑金蟳暗礁﹑東壁等島一帶水汛屬海壇營﹐沿邊陸汛及北垞港■﹝氵義﹞淺水屬長福營。

牛頭﹑前薛二汛﹐臨海要衝﹝明設巡司﹐後廢﹞。洋中沙礁﹑鼠尾礁﹑桃仁嶼等一帶水汛屬海壇營﹐沿邊陸汛及港■﹝氵義﹞屬長福營。

萬安﹑連盤﹑門扉後三汛﹐臨海要衝。萬安汛﹐西北距縣百二十里﹐西至連盤﹐西北至後營。明洪武間設所築城。有內港﹐南北風俱可灣泊。洋中有金井礁﹑銀臺礁﹑痲瘋嶼﹑紡車礁一帶水汛屬海壇營﹐陸汛屬長福營。

峯頭﹑上徑二汛﹐臨海要衝。峯頭有寨﹐康熙元年置。西南至江口橋與興化界﹐東至東澳山﹐設煙墩﹐下卽江陰﹑壁頭等島﹐屬海壇營。沿邊陸汛港■﹝氵義﹞屬長福營。嘉靖間倭自海壇犯上徑﹐卽此。

南日系孤島﹐周六十里﹐距縣百二十里。東北屬福淸﹐西南屬莆田水汛﹐與興化象城對峙﹐設煙墩瞭望。北會哨至松下﹑南茭與小埕會﹐南會哨於平海之湄洲。有西寨澳仔﹐南風可泊船﹐鱟殼澳北風可泊船﹐鏡仔澳可寄碇。洋中有小日﹑烏坵﹑東甲﹑西甲﹐爲最要地。又有大麥﹑小麥﹑大餅﹑小餅﹑赤嶼﹑西羅盤﹑東羅盤等島。

海壇在治東南大海中﹐距縣百二十里﹐廣袤七百里。嘉靖時﹐倭數屯泊。國初﹐爲僞鄭將朱天貴所據。適中平潭汛﹐總鎭駐札於此﹐設炮臺。又鹽埕汛屬海壇弁兵巡防。大練﹑小練二山﹑溪口﹑東庠二汛﹐俱設煙墩瞭望。洋中有鼓嶼﹑鐘門﹑大姨﹑艸嶼﹑東甲﹑西甲等嶼。

觀音澳﹑夯尾﹑娘宮汛三處俱深水﹐北風可泊舟﹐各設煙墩。蘇澳﹑火燒港俱淺水﹐南北風俱可泊。又安海淺水亦可泊北風﹐艸嶼系孤島可寄椗﹐俱屬海壇右營分防。

連江縣

荻蘆門在縣東南海中﹐連熨斗山與五虎對峙。沿邊系連江陸汛﹐內洋有七澳﹑烏豬島屬閩安水汛。宋置水寨於此。明洪武初設巡檢司﹐後移置北茭﹝縣誌﹕湯和由海道取閩﹐歷縣南荻蘆接入﹞。國初因之。

東岱在縣東十里﹐沿海要汛﹐爲邑咽喉。南界閩安鎭﹑新埠汛﹐沿邊有長柄﹑象洋﹑東岐﹑拱嶼﹝明嘉靖間官軍擊倭﹐由拱嶼夜遁﹐卽此﹞。左爲急水門﹐卽本港﹐入江南橋水汛﹐屬閩安。國朝順治十八年﹐移北茭巡檢司於此。

小埕汛在縣東百二十里定海所前﹐北接烽火﹐南接南日﹑連江﹐爲福郡門戶。小埕又爲連江門戶﹝明景泰間置寨﹞。內有蠣塢可避風。陸汛幕浦﹑蛤沙﹐本營管轄。洋面有目嶼﹑靑嶼﹑貴嶼﹑王宮嶼四嶼﹐屬閩安水汛。

定海所極衝要﹐汛憑山俯踞﹐遠吞萬頃﹐有堡﹐明周徳興建﹐國初重修﹐撥弁兵巡防﹐設煙墩瞭望。南界五虎﹐北界黃岐﹐西界長澳橋﹑小埕汛。長澳可避北風。

黃岐西界定海﹐衝要海汛﹐有堡。沿邊老岸屬本營陸汛。洋中有東鼓﹑竹排礁﹑二髻嶼﹐屬水汛。

蛤沙鎭在縣東北五十里﹐崖石峭立如壁。明洪武十六年置河泊所﹐二十年築城。名勝志﹕蛤沙﹑北茭舊有城﹐與定海相爲唇齒﹐亦衝要戍守處。

北茭在縣東二十六都﹐東﹑南﹑北三面臨海﹐中有堡三﹐與黃岐堡輔車相依。

北竿塘在東北大海中﹐距縣八十里﹐與閩南縣南竿塘對峙﹐衝要海汛﹐設煙墩瞭望。有八使澳﹑下目﹑白沙﹑鏡港等澳﹐中有進嶼門﹐北有可門﹑下嶼二汛﹐界羅源。可門沿岸有馬濞﹐與壚峯對峙﹐有堡﹐其地爲下井﹔明總兵戚繼光敗倭於百丈巖﹐卽此。

羅源縣

廉澳門險僻海汛﹐與連江可門對峙﹐有寨﹑有炮臺。門外卽東洛﹑西洛﹐置戰船。二澳內可泊船﹐有擔嶼分界﹐南屬連江北茭﹐北屬本營界東衝汛﹐外洋屬閩安水汛﹐沿溪一帶吉壁﹑銅盤﹑牛澳﹑圓嶼俱屬本營分防。虎尾山與霞浦縣東衝對峙﹐中有白礁分界﹐東屬東衝汛﹐西屬鑑江本汛﹐設土堡炮臺。

羅湖屬霞浦縣﹐南接東衝﹐北至大金洋﹐中有鹿耳﹑艸嶼﹑東湧等島﹐西洋﹑芙蓉二山﹐俱外洋孤島﹐緊要海汛。西洋海中之大東﹑小東﹑馬鞍﹑茭迹﹐芙蓉海中之馬砌﹑魁山﹑四礵﹐俱屬閩安水汛巡防﹝東南對照﹐水洋至西洋山八十里﹔東北對照﹐水洋至芙蓉山五十里﹐北至大金水洋一百里﹞。

興化府莆田縣

迎仙寨在治東北四十里。其地有迎仙橋﹐明洪武二十年置巡司。宋初﹐司置於縣東施水亭﹐熙寧四年徙迎仙市北﹐崇寧元年徙迎仙市西。明洪武二十年攺建於此﹐有城﹐前臨海﹐後負江。國朝康熙元年﹐因舊址重築﹐仍設巡檢司。十里爲迎仙溪﹐濱海要地。

平海在治東九十里。閩書﹕扼海上衝﹐北峙艸嶼﹑連盤﹐東控鷺鶿﹑烏坵﹐西挹湄洲﹐與琉球﹑日本相望﹐莆藩籬喉舌也。明初置衛築城。海壇﹑南日﹑湄洲﹐會哨於此。城南有哨澳﹐北風可泊舟。國朝衛裁﹐今屬海壇分防﹝海防考﹕平海衛墩臺有小澳﹑石獅﹑礪前﹑新浦﹑三江﹑埕口﹑碕頭﹑澄港﹑湖邊﹑石城﹑祭山﹑石井第一十二座﹞。

南日舊寨在治東百里大海中﹐環嶼二十里﹐有二澳可泊南北風﹐屬海壇營﹝互見福淸海防。按南日分南﹑北兩界﹐南界屬莆田﹐北界屬福淸﹐設一縣丞總轄福﹑莆﹐管理錢糧﹐而刑名各歸本縣﹞。方輿紀要﹕舊寨設於南日山下﹐北可以遏南茭﹑湖井之衝﹐南可以阻湄洲﹑岱嶼之阨﹐亦要區也。景泰以後﹐移於吉了之東﹐仍以南日爲名﹐而舊寨遂廢。

雙嶼界福淸壁頭汛﹝府誌﹕明設守備於此﹐後移三江口﹞。爲南日北哨。劉澳在三江口外﹐爲南日右哨。

靑山寨在治東九十里﹝邑志離城百里﹞﹐舊置巡司於縣東三十里之南哨﹐明洪武二十年徙此﹐有城﹐今爲靑山汛。東﹑西﹑南三面皆阻海﹐夷舟多由此入。南日峙其南﹐渡海不過五十里爲郡門戶﹐屬興化協左營分防。

衝沁寨在治東四十里﹐有城﹐三面阻海﹐與崎頭﹑三江澳港相接。明設巡司﹐今爲美瀾汛轄。

嵌頭寨在治東八十里﹐舊置巡司於莆禧鎭。明洪武二十年徙此﹐有城。國朝攺駐涵江﹐今爲平海汛兼轄。

吉了寨在治東南八十里華胥山下﹐前控南日﹐右引小嶼﹐左帶湄洲﹐迫臨大海。宋時建寨﹐名「擊蓼」﹐亦曰「極了」﹐以莆地此而極也。明置巡司﹐攺吉了﹝自仙遊潭邊市徙此﹐亦曰蓼江巡司﹞。國朝﹐司並淩厝汛﹐屬興化城守協忠門兼轄。

莆禧所在治東南九十里﹐明洪武間築城置所。西南有文甲澳﹐亦濱海要地﹐設墩臺五﹐今爲忠門汛兼轄。

湄洲嶼在治東南大海中。名勝志﹕一名「鯑山」﹐與琉球相望。明萬曆二十四年﹐設遊屯。內有淡水泉可汲﹐爲最衝地。今爲湄洲汛﹐隸海壇水師營。

賢良港在莆禧所﹐一名「黃螺港」。去港三里有後山澳﹐舊設煙墩。有塔林澳﹐與惠安樂嶼相望。三澳俱屬忠門汛兼防。

三江口在郡二十里﹐有新橋﹐橋有二港﹐南北風可泊船。又外海鐵釘嶼﹑香鑪嶼﹐亦可泊南北風。

泉州府晉江縣

石湖寨﹝二十二都﹐卽日湖﹞在治東南五十里﹐宋熙寧初建﹝石湖村爲晉江﹑南安﹑同安﹑惠安四縣陸路總要地﹞。明洪武初﹐置巡司﹐後移於祥芝。萬曆間徙浯嶼水寨於此﹐把總沈有容重建﹐周五十二丈﹐門一。今屬陸提標右營分防。

安海鎭在治南六十里﹐宋建炎四年置石井鎭。紹興二十六年﹐海寇奄至﹐鎭官自鎭西偏循東北築土城﹐壘石爲門備之。元置石井鎭巡司。明洪武二十年﹐徙司於同安之陳坑鎭﹐仍爲商民輳集處。嘉靖三十七年﹐倭亂﹐甃石拓城﹐設官軍戍守﹐亦曰安平鎭。國朝雍正七年﹐以地濱海扼要﹐移府通判駐焉。乾隆四十年﹐移駐馬巷。

永寧衛在治東南五十里﹐東濱大海﹐北界祥芝﹑浯嶼﹐南連深滬﹑福全﹐爲泉襟裙。宋乾道八年置水澳寨﹐元爲永寧寨。明洪武二十年攺衛﹐二十七年築城。今爲陸提標右營駐防。

圍頭鎭在治南八十里﹐東南瞰海﹐南連■﹝氵丙﹞洲。宋淳熙十三年﹐州城西置寶林寨﹐城東置法石寨。嘉定十一年﹐以海寇衝突﹐圍頭守臣眞徳秀移寶林寨兵戍之﹐立寨日寶蓋。元﹐寨廢。明初﹐徙永春陳巖巡司於此﹐今攺名﹐屬金門鎭右營巡防。

福全在治東南﹐與圍頭﹑峯上諸處並爲海舶停泊避風門戶﹐有大畱﹑圳上二澳﹐要衝也。明置守禦千戶所。今屬陸提標右營分防。

祥芝在治東﹝方輿紀要﹕明參將王麟破賊嚴山老於此﹞﹐東抵外洋大海﹐南至永寧衛與崇武相對。明洪武二十年﹐從石湖鎭巡司於此。國朝康熙十九年﹐司移鷓鴣﹐攺祥芝水汛隸金門鎭左營。

深滬在治東南二十五里﹐東濱大海﹐北永寧﹐南福全﹐西鄰潯尾﹐通南日﹐接銅山。明洪武二十年﹐移元港邊巡司置此﹐攺深滬巡司。國朝康熙十九年﹐司移雒陽﹐攺深滬水汛隸金門鎭左營。由深滬抵永寧爲佛堂澳﹐海舶出入必經之地。

烏潯在治東南九十里﹐南臨大海﹐東接深滬﹐西連福全。明設烏潯巡司。

蚶江在治東南﹐爲內海正口﹐洋舶所經邊海之地。

法石在治東南十五里﹐宋置寨於此﹐防海衝要之地。今屬陸提標右營分防。

東石在白沙﹑安海之間﹐沿海要地。

烏嶼在海中﹐上與惠安臭塗分界﹐四圍潮水環繞﹐民居輻輳﹐有石橋以通往來。

鷓鴣口銃臺﹝在三十六都﹞在治東南臨海。明天啟七年﹐知府王猷建﹐周二十四丈﹐髙一丈八尺。今屬陸提右營兼轄。

澑石銃臺﹝在三十都﹞﹐明崇禎二年﹐知府蔡善繼建﹐周二十餘丈﹐髙一丈四尺。

南安縣﹝所轄皆淺水洋﹐其深水東屬晉江﹐南屬同安﹞

石井﹝在四十三都﹞距城百里﹐東南面海。明設巡司於此。國朝雍正間﹐攺設大盈鄕﹐後移康店鎭。

■﹝氵菊﹞潯澳﹝在四十五都﹞距城百十七里﹐南畔面海﹐與同安所轄之大嶝嶼接界。

蓮荷澳距城百二十里﹐西畔面海﹐與同安澳頭交界﹐南畔與馬巷小嶝嶼交界。

營前﹝在四十四都﹞距城一百二里。所轄雞嶼內淺水屬本邑﹐外淡水東歸晉江﹐南歸金門﹐西歸馬巷。

按四澳爲縣境極南﹐互晉江﹑同安界。國朝順治十八年﹐因遷沿海一帶﹐遂棄界外﹐而於大盈﹑小盈﹑康店﹑靑石宮﹑東嶺等處築墩臺﹐設屯寨。康熙八年﹐稍廣遷界﹐復於附近扼要相度﹐事平復故。

惠安縣

崇武澳在治東四十五里﹐孤懸海外﹐近接獺窟﹐烽燧相聞﹐上望莆之南日﹑湄洲﹐下瞰晉之永寧﹑祥芝﹐互爲犄角。宋置小兜巡檢寨。明洪武二十年﹐置所築城﹝嘉靖三十七年﹐倭賊來犯﹐官軍禦之﹐賊不能陷。四十年﹐倭據城四十餘日﹐焚毀殺掠殆盡﹞。國朝﹐所裁。今屬陸提標前營分防。水汛屬金門鎭左營巡防。澳外有大岝山﹐設炮臺三﹝大岝山有洞可避寇。嘉靖間﹐參將王麟追敗倭寇於此﹞。

獺窟澳在治東南大海中﹐北障前頭山﹐南縈覆釜﹐南北風皆可行舟﹐入泉港必經之地。岱嶼﹑祥芝在外﹐烽火可相應。明設巡司於此。今與大岝俱屬崇武汛兼轄。

下垵澳距縣東南四十里﹐有臭塗汛帶隸崇武﹐設煙墩三。

白沙澳距縣南三十里﹐海中有岱嶼﹐舟楫必經之地。

黃崎澳在縣東五十里﹐髙山特起﹐下瞰大海﹐湄洲﹑南日在其東北﹐與峯尾﹑小岝互爲犄角。海多礁石﹐極爲險要。明設巡司於此。今屬陸提標前營分防﹐水汛屬金門鎭左營巡防。

小岝澳在治東四十里﹐南接牛嶼﹐北接湄洲﹐城立山顚﹐四面環海﹐前後皆灣澳。明設巡司於此﹐今屬黃崎汛兼轄。

峯尾澳在治東北五十里﹐北障沙格﹐南距黃崎﹐左支一潮。由沙格港西澳入楓亭﹐與黃崎對峙如門﹐■﹝車网﹞川居其內﹐諸商所集地也。明洪武間築城設巡司﹐今與■﹝車网﹞川﹑沙格俱屬黃崎汛兼轄。

沙格澳在治東北六十里﹐設煙墩。澳外有黃竿嶼。洋面北屬莆田界。

■﹝車网﹞川在治東北十五里﹐阻山負海﹐居民稠密。明嘉靖間﹐縣屢被倭患﹐因築城與縣城相犄角。

同安縣

廈門在縣東南海中﹐廣袤五十餘里。東抵烈嶼﹑金門﹐南至擔嶼﹐西與海澄五澳合界﹐北至同安內港﹐與髙浦相望。明置中左千戶所﹐築城戍守﹐轄東澳﹑五通二寨。國朝水師營提督軍門駐札於此﹝道光二十年七月﹐英咭唎犯廈門﹐督哨署遊擊任某爲夷銃傷斃。二十一年七月﹐夷兵再犯廈門﹐登岸﹐守備淩志死之﹐漳﹑泉海口戒嚴﹞。

金門鎭城在縣東南海中﹐西連烈嶼﹑中左﹐南達擔嶼﹑鎭海﹐料羅盡其東﹐官澳極其北﹐與廈門俱爲海洋之鎖鑰﹐而泉南之藩籬也。舊名浯洲嶼。明洪武二十年﹐置所築城﹐攺今名。國朝設總兵官鎭守巡防。

髙浦在縣治西南﹐明設千戶所﹐築城戍守。今爲劉五汛兼轄﹝縣誌﹕髙浦與海澄之排頭門新安相對。海防考謂浦西有松嶼﹐與海澄月港接者﹐誤﹞。

五通港在縣東南﹐爲由縣入廈必經之地﹐隸水提標左營分防。

髙崎港﹐由廈入縣之隘﹐與潯美對岸﹐設炮臺一﹐隸水提標中營分防。

曾厝垵在廈門盡南﹐西扼海門﹐南對大武﹐東制二擔﹑浯嶼之衝﹐沙地寬平﹐灣澳稍穩﹐可駐兵。又鎭前有嵩嶼﹑鼎尾港﹐俱屬水提標前營分防﹐與海澄界。

白礁在縣西南﹐地錯龍溪﹐負山面海﹐陸則咫尺孔道﹐水則瞬息海澄。明設巡司﹐今屬水提標前營分防。﹝以上屬縣轄﹞

鼓浪嶼在廈門島前﹐而海澄﹑嵩嶼等處包其外﹐今英夷通市﹐安插於此。

浯嶼在縣極南﹐孤懸大海中﹐左達金門﹐右臨岐尾﹐水道四通﹐爲同安﹑海澄二邑門戶。明洪武初﹐置水寨於此﹐與福州烽火﹑小埕﹑興化南日﹑漳州銅山聲勢聯絡﹐後移廈門。今屬水提標中營分防﹝按浯嶼今屬海澄﹐似同安無庸重載﹐然大小擔爲廈門外屏﹐浯嶼又爲大小擔門指臂﹐且正當金門之南﹐其有關於同邑者匪淺﹐故於浯嶼之官與兵不載於軍制﹐而浯嶼之地仍附於海防﹞。

大擔門在浯嶼南海中﹐延袤數里﹐與小擔門對峙﹐爲廈門外蔽﹐最爲險要﹔屬水提標後營分防。

烈嶼在金門鎭城南海中﹐周二十餘里﹐與金門隔潮對峙。明設巡司﹐與五通﹑劉五店﹑神泉諸處﹐皆爲防禦要衝。國朝康熙十九年﹐司移石潯。今設水汛﹐屬金門鎭標左營。

峯上在金門鎭城東﹐與大嶝﹑小嶝﹑鼓浪嶼諸島相望。明築巡檢司城﹐今設水汛﹐爲料羅兼轄。

料羅在大海中﹐處金門極東地﹐海舶往來必經之所﹐爲泉門戶。今設水汛﹐隸鎭標右營。

官澳在鎭城北﹐去峯上二十里﹝閩書﹕峯上民勇戰鬥﹐然非官澳﹐則峯上之守亦孤﹐唇齒輔車也﹞。明築巡檢司城。今設水汛﹐屬鎭標右營。

大嶝在鎭城西海中﹐嶼廣六﹑七里﹐西有小嶝﹐俱海中要地﹐屬鎭標左營汛。

劉五店在治東南﹐爲海邊要道﹐與潯尾﹑■﹝氵義﹞洲﹑馬鑾俱隸水提標後營分防。乾隆五十五年﹐移莆田縣大洋巡司駐此﹐兼隸馬巷通判。

漳州府龍溪縣

石碼鎭城在縣東四十里﹐北達郡城之津要﹐與海澄分界﹐船舶出入必經之所。康熙元年築城﹐爲水提標左營遊擊駐防。

福滸在縣東三十里﹐與三■﹝氵義﹞河隔水相爲犄角﹐有城。明天啟間劉香之亂﹐居民所築。今屬水提標左營分防。

三■﹝氵義﹞河在縣東三十里﹐匯中港﹑南港﹑北港爲諸路要衝。其左爲許茂界﹐北爲玉洲﹐俱船舶必經之地。康熙元年築城。今俱屬水提標右營分防。

江東距城四十里﹐卽柳營江也。江有橋﹐兩岸俱築城。以溪北爲海寇別徑﹐故置防焉。國朝乾隆三十一年﹐設巡司於此。

石美在郡東七十里﹐逼近海口﹐爲漳﹑廈扼要地。明時有城﹐後墮。又五里爲烏嶼﹐亦舟舶必經之地﹐俱屬水提標右營分防。

澳頭距果堂寨一里﹐南臨河﹐舟舶來往經此。又五里爲東尾。今俱屬水提標右營分防。

鎭門港外通大海﹐內透城河﹐實爲郡城門戶。明萬曆末築二小城﹐夾港爲南北對峙﹐設兵戍守﹐與福河堡及海澄縣相形援。

漳浦縣

陸鰲距縣六十里﹐爲邑外障﹐三面臨海。初置靑山巡司。明洪武二十一年﹐置所築城﹝司遷莆頭。嘉靖間遷月嶼﹐後廢﹞。海中有橫嶼長里許﹐又有雙洲﹐俗呼「洲門」﹐自廣入閩﹐海船必經之道。所城有虎頭山﹐與鼓雷山對峙﹐商舶魚舟聚焉。今屬銅山營分防。

古雷在縣東南九都﹐臨海﹐北風灣泊之所。明設巡司﹐有城。又杜潯﹑內接泊舟處﹐八尺門有城﹐亦內港扼要地﹔今俱屬銅山營兼轄。

井尾澳在二十三都海嶼中。明置巡司築城。今屬金門鎭右營分防﹝凡船舟南風則泊於此﹞。

將軍嶼與井尾澳相對﹐外卽大海﹐隸漳州鎭左營赤湖汛兼轄﹝凡舟船北風則泊於此﹞。閩書﹕井尾﹑崎尾﹑莆頭﹑劉澳﹑蘇尖皆次衝。

雲霄鎭在縣西南﹐爲故州治。元置雲霄驛。明嘉靖間築城。隆慶六年﹐增築﹐復設防海館﹐以督捕通判駐此﹐爲戍守要地。國初設參將駐防。康熙間﹐攺遊擊。嘉慶間﹐移南勝海防同知駐焉。外有八尺門﹐與詔安八尺門隔江對峙﹐康熙二十年建銃城。

海澄縣

海門鎭在縣東﹐距縣治﹑廈門各半潮水﹐四面環海﹐有南﹑北二山﹐船舶出入衝要之區。明正統間置巡司。今屬水師提標中營巡防。

鎭海衛在縣東一百五十里﹐大武山之南﹐鴻江之上﹐本名「岐島」﹐明初置衛﹐並築城。西南有鴻儒嶼﹐東南有東鎭嶼﹑南鎭嶼﹑連進嶼﹐又有將軍礁﹑半洋洲聯亙海濱爲拱衛。閩書﹕鎭海﹑陸鰲﹑古雷﹑甘山﹑菜嶼爲最衝。今屬金門鎭右營分防。

容川碼近港口。城外港口江﹐潮汐吞吐﹐黏天浴日﹐浩然大觀﹐一名「圭海」﹐蓋以圭嶼得名。東連中權關﹐北臨溪尾港﹐船隻往來必經之所。西有紫泥洲﹐西援烏礁﹑許茂諸洲﹐又西數里卽柳營江﹐合諸溪處謂之三議河﹐河口之地謂之澳頭﹐卽福河﹐北岸屬水師提標中營防汛。

圭嶼在海口中央屹立﹐爲全漳門戶。曰錢嶼﹐曰禾嶼﹐爲圭嶼之左右翼。明天啟二年﹐紅夷爲寇﹐邑令劉斯■﹝土來﹞築銃臺於錢嶼上﹐與圭嶼﹑禾嶼相呼應﹐今城址猶存。

靑浦界於金門。明遷海門巡檢於靑浦社﹐卽此。國朝因之。

島美﹝亦作島尾﹞在縣東南﹐界於廈門。明置巡司﹐後裁。今屬水師提標中營防汛﹝按方輿紀要﹐海門﹑島尾與南靖之九龍﹐皆爲海防險要﹞。

浯嶼界於同安。康熙初年設浯嶼營﹐後裁。今屬水師提標中營分防﹝浯嶼外控大﹑小擔嶼之險﹐內可以絕海門﹑月港之姦。明嘉靖初遷入廈門﹐前人以爲自失其險﹔然彈丸黑子﹐屯聚無多﹐今聚水師提督於廈門以障金門之海口﹐而別駐守備於浯嶼﹐蓋據內外險而兼收其勢也﹞。

三都距廈門十里許﹐近板尾寨﹐海滄距三都十里許﹐橋梁尾在三都﹑海滄之交﹐船隻往來必經之所﹐俱屬水師提標防汛。

排頭門南臨海﹐新安北臨海﹐俱界同安﹐屬水師提標前營巡防。

月港在縣西﹐南接南溪﹐北通海潮﹐形如月﹐故名。明嘉靖間﹐於縣東北置安邊館﹐後議設縣治於月港﹐增建淸海館﹐以通判往來巡緝。隆慶五年﹐濱港爲縣城﹐而安邊館仍爲守禦處。

濠門在海口鎭外。宋紹定三年置巡司。明洪武初設於海滄洋﹐二十一年移此﹐後遷縣東北之嵩嶼。今司裁。

詔安縣

北山距八尺門半潮水﹐東臨大海﹐北風灣泊之所。屬銅山營弁兵戍守﹐並轄蘇尖﹑澑澳角汛地。

銅山水寨在銅山所西門澳。明洪武二十年﹐置所築城。三面環海爲濠寨﹐初設於井尾澳﹐景泰間移西門澳爲把總寨﹐而懸鐘受節制焉。北自金石以接浯嶼﹐南自梅嶺以達廣東﹐海口要衝。今設參將駐防。銅山舊隸漳浦﹐後攺詔安。

後澳港在銅山水寨旁﹐可避風。津中有東門嶼﹑鐵釘嶼﹑雞心嶼﹑南嶼。懸鐘所在縣東南閩海盡處﹐東北接銅山﹐而南界潮州。明初築城置戍以備倭。嘉靖季﹐爲倭陷。隆慶間重修。海中有內嶼﹑外嶼﹑蛤洲﹑獦洲﹑敏洲﹑紅洲﹑臥岡洲﹑陳洲。城外卸石灣市﹐漁舟艤附﹐居民貿易處也。所北有梅嶺﹐爲戍守處。嘉靖末﹐戚繼光敗賊吳平於此。海防考﹕賊自粵趨閩﹐則云蓋寺﹑走馬溪乃其始發之地﹐哨守最切者爲銅山﹑懸鐘二水寨。今屬銅山營弁兵戍守。

走馬溪內有東澳﹐爲海口藏風之處﹐距元鐘所二十里。娘宮前有水源一處﹐倭寇取汲於此。勝澳有水源一處﹐發汛守汛俱紮於此。皆泊東北風船數十隻。

沙洲杏子在銅山東大海中﹐與菜嶼﹑狂嶼﹑井仔鞍﹑吧流爲五嶼。洲門菜嶼﹐南風灣泊必經之所。又狼牙山﹑澑澳角﹑畬洲嶼﹐亦灣泊取汲處。俱銅山弁兵巡防。

南澳鎭城在漳﹑潮二州海島中﹐四面阻水﹐可三百里。潮通柘林﹐漳通懸鐘。山髙而隩﹐地險而腴。澳周圍六﹑七百里﹐有靑澳﹑後澤澳﹐夷船多泊此﹐而靑澳尢險。明嘉靖末﹐海寇許朝光﹑吳平等據爲巢穴﹐勾倭內訌﹐罷敝二省。萬曆間築城。國朝設總兵駐防﹐左右營分轄東西﹐西屬詔安﹐東屬廣東饒平。其左營汛地爲艸寮尾﹑西炮臺﹑云澳﹝卽云蓋寺﹞﹑靑澳﹑洋林灣﹐俱屬廣營界。

云蓋寺可泊西北風船五﹑六十隻。其地有水源﹐二穴相聯﹐倭寇出沒於此。今屬南澳鎭左營巡防。

澎嶼在閩﹑粵之交﹐海面遼闊。有三山﹐曰中澎﹑南澎﹑北澎。中澎有泉﹐海舶取汲之所。屬南澳鎭左營巡防。

福寧府霞浦縣

三沙港在治東北六十里﹐形勢險絕﹐最爲衝要。外列長表﹑短表﹑大目﹑小目等山。水程至松山後墩約五十里﹐順風揚帆﹐瞬息可到。登陸至郡城﹐不及十里。明倭寇屢由此入。居民於赤峯築堡﹐松山﹑後墩﹑金字山等處築城﹐設炮臺守禦﹐爲郡門戶。國初設福寧鎭標千總防守。嘉慶七年﹐移陸路福安縣駐防左營遊擊於此﹐攺爲水師。道光元年﹐設巡司﹐移杯溪巡檢置。

東衝口在縣南百餘里﹐接連小柘﹑下滸﹑羅浮﹑斗米等汛。外臨芙蓉﹑筆架﹑馬鞍等山﹐船舶隨潮入口。東由蓮花嶼可至本邑之鹽田﹐西由二蚶可至寧徳之金鰲﹑飛鸞﹐北由白馬門經白石司可至福安﹐最爲要衝。屬鎭標中營分防。

松山在治東十里﹐下有港﹐風濤險惡。後沙匯爲徑。海中有嶼﹐橫列如屏﹐曰屏風嶼﹝明嘉靖三十八年﹐倭突入州境﹐參將黎鵬舉擊之於屏風嶼﹐卽此﹞。

大金﹐外洋緊要海汛﹐設煙臺瞭望。洋中島嶼有筆架山﹐山南系羅湖汛﹐山北界烽火營。

白匏山在東衝口內﹐爲霞浦﹑福安﹑寧徳三縣交界﹐內港衝要。

羅浮在縣南五十里﹐與水澳相連﹐可避北風。

浮瀛在官井洋東﹐有四澳控壓海道﹐一曰鬥未﹐爲最衝要。

浮鷹山﹐一要地也﹐距閭峽水程七﹑八里。宋元間居民甚蕃﹐明初倭患﹐江夏侯周徳興奏遷其民於大金﹐復議置戍﹐不果。

福鼎縣

烽火門水寨在縣東南九十里。秦嶼北界浙江蒲門﹐南界羅泊。濂澳爲最衝。秦嶼與烽火山對峙﹐矗立如門。外臨屏風﹑筋竹﹑大崳﹑小崳﹑七星﹑四瀧等山﹐內有白鷺﹑南鎭﹑黃崎等汛﹐與沙埕﹑三沙相爲犄角﹐甚爲衝要。國初設遊擊﹐隸閩安鎭。雍正二年﹐攺參將駐防。乾隆三十一年﹐增置巡檢司。嘉慶七年﹐營攺隸福寧鎭轄。

峽門與黃崎對峙﹐爲烽火外衛﹐亦要衝也。

沙埕當縣港口﹐三面臨海﹐與南鎭白鷺對峙﹐上接關山﹐下連烽火﹐屬銅山營分防。

流江北接沙埕﹐下接烽火。明嘉靖間設寨於此﹐與烽火相犄角。流江﹑九澳﹑官井諸處﹐爲賊船必泊之所﹐備禦最切。今屬桐山營分防。

大崳山與小崳山相望﹐在七都大海中﹐一名盂山。中有三十六澳。又有靑灣﹑赤嶼﹑白沙﹐密邇大崳﹐風帆出入﹐防海要區。明洪武間﹐徙其民內地﹐後更設崳山遊擊。今爲禁山﹐屬烽火營扼守。

礵山在閭峽東海中。凡四瀧﹐惟東北可泊舟。又有筋竹嶼﹐洪濤澎湃﹐舟可暫泊﹐不可久停。

福安縣

白馬門在縣東南百餘里﹐兩山對峙如門﹐海潮由東衝入。東衝外爲大洋﹐內爲內洋﹐經崎■﹝山鹿﹞山﹑官井洋﹑覆釜嶼﹐繞白匏山而進白馬門﹐至黃崎鎭﹐沂流經白沙至縣治﹐亦衝要地﹔屬福寧鎭標右營分防。

寧徳縣

金鰲在縣南十里。海潮由東衝口入﹐經東湖可達城下﹔由藍田入﹐可達金溪﹔由金華入﹐可達豪嶼﹔然皆爲內港。又二十里爲飛鸞汛﹐亦內港衝要。島福寧鎭標遊擊分防。

城澳山在縣南四十八里。四面環繞﹐如城郭然。內有南﹑北﹑中三澳﹐可容萬人﹐然四際皆海﹐人迹罕到。

官井洋在靑山下覆釜嶼前。洋底有井﹐風濤易作﹐又號三江口﹐巨浸汪洋﹐孤島突沒。明嘉靖間設義官及哨兵巡緝﹐與三渡洋﹑靑山洋皆內洋要地。

陳壽祺議﹕福州則五虎﹑壺江﹑慶石﹑梅花﹑閩安爲會城門戶﹐小埕爲連江門戶﹐北茭與定海爲唇齒﹐海壇與南日爲藩籬﹐而連江之竹扈﹑六澳﹑鏡港﹑七澳皆瀕海之奧區也。興化則吉蓼﹑平海﹑三江最衝﹐文甲﹑嵌頭﹑靑山次衝﹐而莆禧﹑湄洲皆軍屯之遊汛也。泉州則金門﹑廈門鎖鑰險要﹐深滬﹑福全哨守最切﹐圍頭應援浯嶼爲扼要﹐而南安之石井﹑淗潯﹑運河三澳資守禦也。惠安之獺窟﹑崇武﹑小岝﹑黃崎﹑峯尾沿海五城倚屏障也。漳州鎭門港爲郡城之門戶﹐福河堡爲諸港之要害﹐懸鐘與南澳對峙﹐銅山以西門控扼﹐而海澄之月港﹑漳浦之鳧尾﹑南靖之九龍皆防禦所重也。福寧則三沙﹑沙埕首衝﹐秦嶼次之﹐而流江爲烽火之犄角﹐松山﹑下滸爲水陸之分防﹐官井爲盜賊之宿泊﹐金城爲備禦之要區。此其大槪也。

臺灣府臺灣縣

鹿耳門距縣西北三十里﹐沙嶼橫亙﹐形如鹿耳。兩岸鐵板沙綫橫伏水底﹐舟觸立碎﹐出入僅容三舟﹐其淺處若戶限然﹐土人插標以表港路﹐名曰「蕩纓」﹔爲天險門戶﹐全臺衝要。臺協中營炮臺八﹐右營炮臺七﹐兩營弁兵輪防。

總兵觀喜﹑署道方傳穟﹑署府鄧傳安上議建炮臺於鹿耳門﹐其略曰﹕臺灣孤懸海外﹐屏障四省﹐郡城根本重地﹐設險豫防﹐尢爲緊要。鹿耳門一口﹐百餘年來﹐號稱天險者﹐蓋外洋至此﹐波濤浩瀚﹐不見口門﹐水底沙綫橫亙其中﹐港門深僅丈餘﹐非插標乘潮不可出入﹐此險之在外者也。口內出沙綫二道﹐橫亙南北﹐爲其內戶。南綫又名北綫尾﹐大船入口更易﹐小船循綫內東南行二十里﹐過安平鎭﹐爲入郡咽喉﹐更東十里﹐然後達郡。北綫又名海翁綫﹐其內可泊大船。自此至岸亦二十餘里﹐爲郡北之洲仔尾及嘉義縣地﹐水深浪湧﹐舟不能近﹐無由登陸﹐此險之在內者也。往時僞鄭重兵皆守安平﹐恃鹿耳門之險不爲設防。王師平臺﹐乘潮一入﹐鄭氏面縛輸誠。朱逆之亂﹐郡城已陷﹐賊亦恃此門不爲設備。大兵再入﹐朱逆授首。本朝定制﹐臺協水師副將駐守安平﹐以防大港﹐而鹿耳門口以水師中右兩營遊擊輪巡防守。嘉慶十年﹐前鎭道議準奏添「善」字號梭船三十隻﹐專守鹿耳門﹐可謂周密。今則海道變遷﹐鹿耳門內形勢大異。道光三年七月﹐風雨﹐海沙驟長﹐北自嘉義之曾文南至郡城小北門外四十餘里﹐東自洲仔尾海岸西至鹿耳門內十五﹑六里﹐彌漫浩瀚之區﹐忽已水涸沙髙﹐變爲陸埔。北綫內深水二﹑三里卽系淺水﹐至埔約五﹑六里。現際春水潮大﹐水裁尺許﹐秋冬之後﹐可撩衣而涉。目前如此﹐更數十年繼長增髙﹐恐鹿耳門卽可登岸﹐無事更過安平。則向之所謂內險﹐已無所據依。北路空虛﹐殊爲可慮。非於鹿耳門對岸埔上建築炮臺﹑守以偏師﹐幾無屏障矣。康熙年間﹐鹿耳門舊有炮臺﹐其後不知何時傾失﹐遂未再建。考府縣誌﹐自乾隆年間至今營制﹐安平副將所轄中營炮臺七座﹐蚊港汛四﹑大港汛三﹐在營炮臺七座﹐安平鎭三﹑笨港﹑海丰港﹑三林港﹑鹿仔港各一﹐右營炮臺五座在打鼓港。而鹿耳門重地獨無炮臺之設﹐僅中營有炮臺八座﹑右營有炮架七座。竊疑前人定例﹐不應疏略。推原其故﹐蓋以鹿耳門口水勢浩漫﹐說者皆謂南北二綫﹐海上浮沙易於陷沒﹐不能建設炮臺﹐亦無處可設營汛。故嘉慶十年新議﹐亦止添設梭船。然南綫舊建天后宮已百餘年﹐其左右文武二館爲臺防同知﹑安平中右營員稽查商船出入掛驗之所﹐至今未見淪陷﹔況今昔形勢不同﹐宜爲百年之計。新長陸埔未久﹐潮長時海水猶不無漬濕﹐且地勢平闊﹐未有要隘﹐應俟三﹑五年後民居漸稠﹐地土堅實﹐移安平右營於此﹐以當北路之衝。其鹿耳門南綫天后宮﹐請先行建築炮臺﹐圍以土堡﹐使巡守鹿耳門之兵有所據依﹐以堡衛兵﹐以兵衛炮﹐然後鹿耳門之險庶乎可據。省議不果﹐今存其說於此。

安平鎭在治西﹐水程七里﹐陸路二十里﹔臺協水師副將駐防。越里許爲大港汛﹐系新港巡司與臺協中營分防。

海翁堀在縣西北。海洋浮沙綫一條。綫南有港﹐港口一大澳甚深﹐洋船多泊此候潮避風。

鳳山縣

硫磺港在縣西南﹐卽打鼓港分流。地當入海之道﹐爲水汛所必守﹐屬南路都司駐防﹝駐札山豬毛口汛﹞。

打鼓港距縣西南七里﹐舊有番人居之。明嘉靖間﹐流寇林道幹爲兪大猷所逐遁此﹐殺番取膏血以造舟﹐後從安平鎭二鯤身隙道逃占城﹐其遺種尙有存者。今水師營壘在焉。

東港在縣東南三十里﹐屬淡水巡司稽查。打鼓港﹑東港與北路上淡水三處﹐可通大舟﹐俱設汛兵戍守。

沙馬磯頭在縣南三百七十里﹐與漳州之銅山對峙﹐南路界盡於此。山形如城﹐直抵波濤﹐潮退時有石礁﹐呂宋商船以此爲指南。有澳名龜邦禿﹐北風大船可泊。

嘉義縣

蚊港在治西南六十里﹐扼要之地﹐爲靑峯﹑闕猴嶼港﹑冬港﹑咸水港﹑茅港尾﹑鐵綫橋﹑麻豆港諸處出入之所﹐屬水師協標中營巡防。其兼轄北門嶼﹑馬沙溝﹑靑鯤身﹐俱停泊取汲地﹐各設炮臺煙墩瞭望。大綫頭有港﹐外包砂綫﹐可停泊戰船﹔鄭氏舊築炮臺於此。

笨港在治西北三十里﹐扼要之地﹐南接猴嶼港﹐北接海丰港﹝諸羅志﹕東南至縣治三十里﹐南由咸水港至鐵綫橋六十里﹐北至他裏霧四十里﹞﹐商賈舟舶輳集﹐屬水師協標左營巡防﹐兼轄猴嶼港﹐有炮臺煙墩瞭望。

彰化縣

三林港距縣西南四十里﹐南距海丰﹑北距鹿港各一潮水﹐船隻灣泊取汲之所﹐屬水師協標左營巡防。

鹿仔港在縣西十五里﹐潮長可納大船﹐海口與泉州蚶江對鍼﹐亦巡防要地。

臺子挖港在縣南五十里﹐匯虎尾溪流入海中﹐有浮嶼可泊舟。又有五條港與嘉義接界﹔王宮港寬廣﹐可泊巨艦數十。

淡水廳

淡水港卽滬尾港﹐在廳治北二百里。澳港深廣﹐堪泊巨艦千餘。其南爲八里坌﹐港口淤淺﹐僅泊小舟。有炮城在淡水港北﹐當入港之口﹐荷蘭時築﹐與福州北茭洋相對﹐爲雞籠以南咽喉﹝稗海紀遊雲﹕淡水在臺灣西北隅盡處也﹐髙山嵯峨﹐俯瞰大海﹐與福州閩安鎭東西相望﹐隔海遙峙﹐計水程七﹑八更﹞。

後壠港在淡水廳治南﹐港匯諸溪水入海﹐港口深廣﹐可泊巨艦﹐爲水陸扼要。又有南嵌港距治北七十五里﹐俱屬北路協標右營分防。

竹塹爲淡水廳治所。雍正九年置巡司﹐道光七年創石城。港南北二綫可泊舟候潮﹐從而出入﹐地與福靑﹑海壇對峙﹐北路協標右營遊擊駐此。

八里坌在淡水港之南﹐雍正九年設巡司。北爲炮城﹐東入幹豆門二十里﹐麻沙翁﹑內北投﹑大浪泵﹑擺接諸番出入之路。南風時﹐港口有水師遊巡輪防。

雞籠港在廳治東北二百五十里海中﹐突浮一大嶼﹐周可十餘里﹐環山包裹﹐澳港深闊﹐可泊巨艦。西北有溝曰八尺門。又轉而東北爲深澳﹐亦泊所也。其地與福寧沙埕﹑烽火對峙﹐爲臺郡北洋第一扼要之地﹐屬艋舺營分防。炮城在雞籠港北﹐當入港之口﹐荷蘭時築﹐俗呼「紅毛城」。

澎湖廳

澎湖在海中﹐環衍可二百餘里﹐擅三十六嶼之勝﹐爲淸漳﹑溫陵二郡門戶﹐西控金﹑廈﹐東屏臺灣﹐北起北山﹐南盡八罩澳。若北山﹑龍門港﹑丁字門﹑西嶼頭曰最衝﹐娘宮﹑前蒔﹑上澳曰次衝﹝按方輿紀要﹐澎湖面案山﹐右西安﹐俱設銃城﹐左風櫃山﹐山髙七﹑八丈﹐紅毛坳其中﹐上壘土若雉堞﹐今毀其城﹐仍分軍戍守﹐與案山﹑西安相犄角。最南之衝有豬母落水。銃城東南龍門澳﹑西北丁字門﹑水吼門﹐俱設戍守。又北有鎭海港城。又北太武山﹐與中墩稱兩太武﹐最髙﹐便於瞭望﹞。縣誌﹕島嶼最險要而紆回﹐狹口不得方舟﹐而內港可容千艘。今設副將駐防。

噶瑪蘭廳

噶瑪蘭卽廳治﹐北界三貂﹐東沿大海﹐生番聚處。時有匪舶潛■﹝舟宗﹞。又治西有鳥石港﹐與海中龜嶼相對。夏秋間港流通暢﹐內地商船集此。設炮臺防守。嘉慶十七年﹐設噶瑪蘭營。道光四年設郡司﹐駐五圍城內。

蘇澳港在廳治南﹐港門寬闊﹐可容大舟﹐屬噶瑪蘭營分防。又後山大洋北有釣魚臺﹐港深可泊大船千艘。崇爻之薛坡蘭可進杉板船。

歷代守禦

元至元二十六年﹐尙書省臣奏請自泉至杭海站一十五﹐置船五艘專運番夷貢物及商販雜貨﹐且防禦海道﹔從之。元末置巡檢司於澎湖嶼。明洪武間﹐信國公湯和經略海上﹐以澎湖民叛服難信﹐盡徒置漳﹑泉間﹐廢巡司而墟其地﹝臺灣縣誌﹞。

﹝明﹞嘉靖二十四年﹐都督兪大猷逐海寇林道幹﹐畱偏師駐澎湖。道幹遁﹐駐師亦罷﹐仍設巡檢司﹐尋裁﹝臺灣見聞錄﹞。

國朝順治十八年﹐遷沿海居民﹐以垣爲界﹐三十里以外悉墟其地。

康熙十八年﹐命沿海二﹑三十里量地險要﹐各築小寨防守﹐限以界墻﹝耿逆之亂﹐遷民悉復故土。及康親王平定閩疆﹐疏稱遷界累民﹐聽其自便。至是督撫上請﹐遂再遷焉﹞。

康熙四十二年﹐覆準沿海各營洋面﹐有島有嶼﹐宜另爲派定船隻﹐以將備帶領﹐常川駐守﹐其餘各汛﹐以千把遊巡。又是年覆準各處商船出東洋者﹐必由定海鎭所轄要汛掛號﹔往噶喇吧﹑呂宋等處船出南洋﹐必由澎湖﹑南澳所轄要汛掛號。其或由浙入閩﹑由閩入浙者﹐則必經定海﹑黃巖﹑溫州﹑閩安﹑海壇﹑廈門﹑澎湖﹑南澳各協鎭所轄要汛掛號。

康熙五十六年﹐覆準海壇﹑金門二鎭各分疆界﹐爲南北總巡。每歲提標撥船十巖﹐將六隻歸於巡哨南洋總兵官調度﹐四隻歸於巡哨北洋總兵官調度。其臺﹑澎二協副將﹑金門﹑海壇總兵官﹐均於二月初一日起至九月底止﹐期滿撤回。又是年覆準臺灣米糧應著落臺灣鎭道將內地一體嚴加查禁﹐不許私運出洋偸賣。至漳﹑泉﹑廈門地方米少價貴﹐該督撫卽酌定應需米谷數目﹐行文臺灣鎭道量撥米谷﹐驗給照文﹐護送兵船逐汛嚴加押送﹐令地方官親看發賣﹐並將原照申送督撫銷案。

康熙五十八年﹐覆準凡往臺灣之船必令到廈門出入盤查﹐一體護送﹐由澎而臺﹔從臺而歸者﹐亦令一體護送﹐由澎到廈﹐出入盤查﹐方許放行。又往臺之人﹐必由地方官給照﹔單身遊民無照偸渡者﹐嚴行禁止﹐如有違犯﹐分別兵民治罪﹔不許地方官濫給照票﹐如有哨船偸帶者﹐將該管專轄各官分別議處。

乾隆十一年﹐奏準臺灣南北洪波﹐有小船不從汛地出口﹐由小港私運米谷至內地﹔又廈門往臺有橫洋船﹐並無貨物舵水人等﹐額配過多﹐往往賄兵頂冒私渡﹐整飭以淸積獘。

乾隆五十五年﹐奏準海島居民搭寮﹐均著仍舊居住﹐免其驅逐。惟該沿海官弁實力稽察﹐編列保甲﹐如有盜匪混入及窩藏爲匪者﹐一經查出﹐卽將該犯寮房槪行焚毀。其漁戶出入口岸﹐務取結給照﹐登記姓名﹔倘漁船進口時藏有貨物﹐形迹可疑﹐卽當嚴行盤詰﹐無難立時拿獲。

﹣﹣以上錄自重纂福建通誌卷八十六。

事宜

仇俊卿﹝明閩縣知縣﹞云﹕沿海地方﹐人趨重利﹐接濟之人﹐在處皆有。但小民勾誘﹐其事易露﹐而法亦可加。漳﹑泉多倚著姓﹐宦族主之。間有一﹑二官軍捕獲寇盜﹐人船解送到官﹐彼爲巨盜大駔屯住外洋者﹐反役智用幸﹐致使著姓﹑宦族之人出官明認之曰﹐是某月日某使家人某姓某處糶稻也﹐或買杉也﹐或治裝買疋帛也﹐家人有銀若干﹐在官捕者利之﹐今𨿽送官報贓﹐尙有不盡﹐法合追給。或者有司懼禍﹐而誤行追懲﹐官軍之斃於獄而破其家者不知其幾也。彼巧於讒而計行﹐此屈於威而難辯。以致出海官軍﹐不敢捕獲﹐不若得貨縱賊無後患也。柰之何哉﹗

又曰﹕海寇有冤抑難伸﹑憤而流於寇者﹐有貨殖失計﹑困而營於寇者﹐有功名淪落﹑傲而放於寇者﹐有傭賃作息﹑貧而食於寇者﹐有知識風水﹑能而誘於寇者﹐有親屬被拘﹑愛而牽於寇者。諸如此類﹐不無可矜。正在盜賊之日﹐未必無求生之心﹐可以招徠﹐爲攻心之謀。伐交之計﹐揭榜通衢﹐於賊所出入之處﹐明諭賊黨中有願歸籍者﹐許令不時投首﹐官給口糧﹐分遞本籍﹐傳親鄰保認﹐實時釋放。中有豪傑能以智力取賊首來獻﹑或說誘謀主出降者﹐準奏予官職。如此﹐則彼心疑惑﹐其黨易散。又聞寇至﹐地方必先擄其土著之人以爲向導﹐吾卽以鄕人之智巧者遺之擄去﹐行反間諜﹐或假作接濟之人與之往來﹐使不相疑﹐或暗貽之﹐則使厚相結﹐兼饋飲食使相狃。如此﹐則彼之情得而可行吾計以取之矣。

胡宗憲曰﹕廣﹑福﹑浙三省﹐大海相連﹐緝捕之謀﹐賴於相須。如在福建者﹐下則哨至大城千戶所與廣東之兵會﹐上則哨至松門千戶所與浙江之兵會。在浙江者﹐下則哨至流江等處與烯火之兵會。在廣東者﹐上則哨至南澳等處與銅山之兵會。互爲聲援﹐海患豈有不戢哉﹖

茅鹿門曰﹕使船必用造船之人﹐則不吝工料﹐而且知愛惜。領兵必用練兵之將﹐則用心訓練﹐而自相識認。凡練兵者﹐不但練其藝﹐必先練其心。

又曰﹕守險者必先設險於險之外﹐設戰艦﹐備火攻﹐謹斥堠。賊未泊岸﹐則當夾水而陣以邀擊之﹔賊旣及岸﹐則當隨賊艘所泊而直搗之。此海上格闘之兵﹑將之最猛﹑兵之最精者﹐可以當才。

又曰﹕爲大僚者﹐當令郡縣長吏及其佐雜並量其才而器使之。大約近海者則擇彊智精悍之才﹐一切練軍實﹑築城堡﹑謹斥堠﹑嚴部署﹐皆藉之以備緩急﹔而其餘腹裏郡縣﹐則擇其寬和柔靜之士﹐愼出納﹑謹筦鑰﹐務令與民休息。此擇有司之略也。

唐順之曰﹕軍貴以气勝人。將官棲泊海岸﹐日遇海風則頭暉目眩﹐夜聞潮聲則耳聾心惕﹐望其長驅海島﹑掃淸大■﹝惇上灬下﹞﹐能乎﹖督師宜時禦戎服﹐出入軍中﹐發揚蹈厲﹐以作武夫之气。大將遇有賊戰﹐戎服出入陣中﹐以作偏裨小校之气。將校遇有賊戰﹐戎服先登﹐以作士卒之气。又於臨陣作戰間﹐取潰校逃卒﹐遵奉旗牌事例﹐百萬中忽然斬戮一﹑二人以變士卒之耳目﹐使我之气日益精明﹐賊之气自然銷沮。

方廉曰﹕用兵之際﹐衝鋒爲難﹐斬級次之。海上戰船初來﹐能迎其鋒犁沈一船﹐飽去之賊犁沈一船﹐均當受上賞。如不能對敵﹑搖駕小船﹑撈取首級者﹐不惟不賞﹐合以退縮論。又鄕村零斬﹐必要審地方鄰證﹐見賊犯某處﹐從何斬獲﹐取有結狀﹐方可照格行賞﹔查系假冒﹐卽當以妄殺平民論。臨陣不妨生擒﹐在野不可妄殺。又去船殺人劫財﹐已厭其欲﹐殺一賊止是一賊﹔若殺卻來賊一人﹐是全了幾个好人性命。故論功行賞﹐當以海中擊來船爲奇功。

出入波濤﹐冒不測之險﹐人情所甚不堪。但地理有險夷﹐而土著者無險﹔人情計利害﹐而利重者忘害。沿海諸軍﹐自少至長﹐身履目擊﹐習於波濤﹐若於垂危冒險﹐轉戰窮追﹐亦只同常廩﹐無以作其气矣。今須多給行糧﹐丰其犒賞定格。將弁兵民能使賊船不得登岸﹐而於海洋擒斬首級﹐得敍異格﹐比內地所獲﹐賞之加倍。若只獲賊船﹐但在洋面﹐亦以大小論級。則人皆爭奮而無不堪之情矣。﹝洋防緝要﹞

胡默林曰﹕禦海洋者﹐離內地太遠﹐聲援不及﹐接濟不便。風潮有順逆﹐碇泊有便否﹐蛟龍之驚﹐觸礁之險﹐設伏擊刺之難﹐命危累卵﹐無惑其爭執難行也。如愚見哨賊於遠洋﹐而不常厥居﹔擊賊於近洋﹐而勿使近岸﹐是謂善體法外之意云。

蔡汝蘭曰﹕茫茫巨洋﹐極目無際﹐𨿽於要害之處﹐聯艦設備﹐而疾風怒濤不時﹐亦必擇善地而停泊焉。豈能揚帆起碇﹐常出洋口﹐而能盡阻賊船之不出入哉﹖必欲盡取全功﹐以爲經久不易之圖﹐在於水陸夾攻。探有賊船潛入海口﹐水兵星羅於外﹐陸兵云布於內﹐其將至也擊其困憊﹐旣至也擊其先登﹐旣登也擊其無備﹔以疲憊倉皇之賊﹐而當我養盛豫備之兵﹐一鼓成擒﹐可不血刃矣。

淩雲翼曰﹕哨探者﹐兵之耳目也。哨探旣眞﹐則先事有備。宜飭各哨官弁多置蜈蚣及梭船﹐精選知水性之人遠出外洋﹐分投哨探。如有聲息﹐先來傳報。附近各港官兵﹐一聞警急﹐隨合■﹝舟宗﹞約會﹐截擊大洋﹐庶可獲制勝之功。

魏校曰﹕海寇須開其自新之路。王守仁曰﹕出給告示﹐凡脇從皆不問﹐𨿽嘗受賊官﹐能逃歸者皆免死﹐斬賊歸降者給賞﹔使內外居民四路傳播﹐以解散其黨。

吳子孝曰﹕治兵以得民心爲本。今海隅之民﹐富者遇劫掠而盡其貲財﹐貧者謀逃徙而不得耕種。居城郭者官﹐役其力而無所給﹐取其有而無所償。書曰﹕怨豈在明﹐不見是圖﹐必須軫念惻怛愷悌之念撫綏之﹐而後可以得親上死長之心。撫綏之道柰何﹖曰﹐緩催科﹑輕徭役﹑禁酷暴﹑戒苛罰。

章煥曰﹕賊勢之熾﹐凡以鄕民奔竄﹑姦民惑亂﹑助其聲也。有城堡則居者守﹑逃者歸﹑耕者斂﹐遠近安堵﹐什伍相聯。姦民無所容﹐則無鄕導﹐賊何能深入﹖居民不散﹐田野不蕪﹐賦稅不乏﹐根本之要務也。

靖海侯施瑯曰﹕論粵中事宜者曰﹕海寇負海作訌﹐外以諸夷爲逋藪﹐內藉山寇爲腹心﹐吾民介於二寇﹐善事之則通有無而得利﹐不善事之則並其身家以靡也。又曰﹕海寇潛結山寇﹐繼而吾郊郭之民亦陰托於二寇。故必除山寇﹐盡去郊郭之爲寇偵者﹐而後可從事於海寇。玆二說者﹐夫固各有所當也。嘗取而論之。海寇之譸張﹐卽被勾之山寇亦不能知其底裏。而其實不過張聲勢以搖惑乎人心。以鄙意推測﹐絕嶠孤嶼難容多人﹐海外諸夷互市爲利﹐禁令亟嚴﹐誰肯比附爲姦﹖考海患見之載籍者﹐莫劇於嘉靖之世﹐而各傳所稱﹐眞倭無多﹐徐海﹑汪直之黨亦數不盈萬﹐特以東南民气脆弱﹐聞警逃竄﹐姦民乘亂劫奪﹐均托之於海寇。又明末鄭芝龍稱十舶長﹐又以臺灣爲老巢﹐澎湖爲門戶﹐金門﹑廈門爲藩簾﹐盤踞三十六島﹐祖孫相承四十餘年。是自來海寇之雄盛﹐未有若鄭氏者。然自一意徵討﹐稽其荷戈之眾特二萬有餘﹐出戰之船不踰三百﹐豈非以重洋阻隔﹐別無生聚之方﹖逃軍閃民潛入某黨﹐亦不易蹈海相從﹐而修造船隻工費不貲﹐豈洋面窮賊所能支給乎﹖近時海寇更不能若鄭氏之顯爲號召。海外諸夷各守其疆﹐又未聞竊據地方﹐若澎﹑臺地廣林深﹐可爲巢窟﹐可供采伐修造者。賊船以風潮爲聚散﹐號令未能畫一。我隔重洋而難以搜捕﹐賊卽隔重洋而難爲招納。我不能驅商船而供徵戰﹐賊詎能盡劫商船以肆侵犯﹖而語賊勢者動曰﹐戰船無數也﹐技勇不可當也。夫此無數戰船﹐何處得來﹖不可當之技﹐誰與角試﹖彼倡爲此言者﹐不過追躡兵弁利賊之奉﹐或張賊以文其退縮﹐而無左證以詰之。波濤浩渺﹐形迹莫窺﹐賊之情不能眾著於沿海居民弁兵之心目﹐而惑於無稽者之塗說﹐是賊嘗得虛聲搖我也。如知賊𨿽狡如徐﹑汪﹐彊如鄭氏﹐其伎倆不過如此﹐則皆壯其膽而思持梃以制之矣。

廣西狼兵出自東蘭那地丹州者﹐能以少擊眾﹐十出而九勝。其軍令極嚴。凡一人戰歿﹐左右夾擊者斬﹐一伍之眾論罪以差。退縮者斬。走者斬。言恐眾者斬。敵人衝而亂者斬。敵旣敗走﹐佯以金帛遺地﹐爭取而不追躡者斬。號令畫一﹐故能成功。﹝以下俱洋防輯要﹞

周文襄巡撫江南﹐凡父老士庶無不延訪﹐或時在路﹐亦止輿受言。始則集眾人之細長﹐終則成一人之大智。陽明先生自入仕以至節鉞﹐動隨生徒﹐顧問帷幄。後值濠變﹐龍光﹑黃受諸人﹐或爲間諜﹐或潛伺察﹐或通機密﹐皆以平日腹心爲之﹐遂能成功。

賊遠來﹐持升米之糧﹐未達岸﹐多苦饑矣。徒以海濱廩藏露積﹐故賊至而掩據之﹐因財以爲用﹐因糧以爲食﹐姦人爲之黨而窮民爲之役﹐故所向無前。如使多爲城堡蓄積﹐而野無所掠﹐賊不能宿飽﹐則不能深入﹔不能深入﹐則不能多獲﹔不能多獲﹐饑疲易制﹐不可煩兵而守矣。

兵貴選鋒﹐而操練必精。昔嶽鄂王令子云與張憲等練背嵬軍三千人﹐身披重鎧﹐驀坡注澗﹐如履平地。云一日馬躓墜地﹐鄂王怒﹐欲斬之﹐以故其兵極精﹐嘗以少而破敵。戚少保禦倭浙兵三千人﹐爲鴛鴦陣法﹐筅牌﹑鏢刀次弟而進。持筅人死﹐則全伍皆誅。軍止則樹立如植﹐與鄂王之撼山無異。以故倭寇𨿽銳﹐而戚軍獨能制之。則兵未有不練而可制勝者也。三廣公陶魯將三百人﹐名震兩粵﹐賊聞陶家兵無不避者。初選時﹐都禦史韓襄毅公部下兵十五萬﹐合格者僅二百五十人﹐至三日方能足數。則勇健之士﹐固足摧鋒取勝﹐而募選爲不易也。夫後世辦賊者﹐往往調集多兵﹐以眾取勝﹔不知分布要害﹐固不能不資多兵﹐當臨仗之時﹐多而不精﹐徒牽顧以致敗。且兵多餉糜﹐經歲累時﹐則帑虛民困。粵兵﹑浙兵﹐古稱勁勇﹐營挑數十人﹐合成三千人﹐遴鎭將知兵者操練之﹐必勇力過人﹑蹻捷異常﹑年不逾三十者﹐方以入格。而參用嶽鄂王﹑戚少保各法以練之。數月之後﹐號令旣嫻﹐技藝皆精。得此兵三千人﹐可敵常軍十萬也。

沿海數千里﹐處處均有港■﹝氵義﹞﹐地廣防多﹐分汛兵嘗虞不足。調本省各營戍守﹐則路或數百里﹐勞同遠徵。而定例本省不領口糧鹽菜﹐則勢難枵腹從事。至於洋賊之犯邊﹐往往乘風順利﹐迎頭以堵﹐則爲逆風﹐若跟尾以擊﹐則聞警發兵﹐賊帆已遠出洋數十里﹐不過掩飾觀聽。此堵禦之茫無勝算也。竊思兵之衛民﹐不若民之自衛。沿海村莊無賴之徒﹐受賊豢爲耳目者固不乏﹐而良民有室家﹑自營生計﹑不肯爲賊用者﹐則勢必百倍無賴。近聞姦民勾結洋賊﹐猝至莊村﹐將良家人口擄去﹐索重貲以贖﹐不遂意則剮臠任意﹐備極酷虐。故沿邊居民﹐莫不恨賊。而村民非奉官令﹐難以聯絡﹐旣畏姦民之患生肘腋﹐又恐殺賊報官﹐光棍差役誣以仇殺﹐則拘喚驗訊﹐受累更大。𨿽懷恨賊﹑殺賊之心﹐相視而莫之敢先。夫自古所藉以集事者﹐民心耳。乘民心憤怒﹐行團練之法﹐於沿海各村莊編戶口﹐十家設一旗頭﹐二﹑三村設一團長﹐數村設一正副團長﹐總遴老成紳耆充之。能者予以冠帶﹐加之禮貌﹐官給軍火﹐以時操練﹐令其各衛地方﹐把守口岸。有能殺賊立功﹐立加獎賞。旗頭﹑團長於團內不時稽查﹐有奇衺之民﹐蹤迹可疑﹐縛送到官。派員專司其事﹐以時鼓勵﹐顯以作其禦侮之气﹐卽陰以折其作姦之萌。團練旣成﹐卽寓兵於民。賊勢稍重﹐官兵迅爲應援﹐勿令民气挫折。如此則藩簾固﹑窺伺杜矣。

又綠營兵額﹐分防似覺稍單﹐而增兵先議添餉﹐一時難以籌辦。查各州縣例設民壯﹐防護城池庫獄﹐例與官兵一體操閱。宜飭地方官捐置鳥銃﹑旗幟﹐按期操練﹐俾得技擊與兵丁無異。督﹑提巡閱時﹐附各營閱視﹐以驗州縣能否﹐俾文職亦有護衛。每省有民壯幾千﹐卽添勁旅若干﹐不加餉而兵增﹐是亦壯聲勢而遏姦宄者。

查賊人在海邊劫掠﹐不過布泉米蔬﹑擄人勒贖而已。至於船上器具桅舵﹑硝磺之類﹐必沿海姦民利其財用﹐貨賤而價倍﹐濟以兵器﹐市之杠料。故賊船得以修理﹐而爲拒抗逋逃之計。夫海上無兩載不修之船﹐亦無一年不壞之杠料。料桅舵折則船爲虛器﹐風篷爛則寸步難行。船旣漸棄﹐賊亦漸散。則杠料之接濟﹐固宜與米谷並嚴也。宜於各海口遴試用知縣稽查。於所管海口﹐行團練之法。舉殷實紳耆三﹑四名﹐幫助酌定章程。有實力奉行﹑拿獲姦細﹐予以優敍﹐或盡先補用。紳士有功﹐亦據實上聞。紳民自保身家﹐宗族戚友共相防衛﹐卽爲子弟之兵。地形旣熟﹐心志更彊﹐較巡徼客師﹐當更得力。

至堵賊之方﹐以固海洋﹑禦港口爲上。賊至內地﹐𨿽能擒斬﹐傷損已多。而地方官往往避失事處分﹐幸賊空過而不敢怒。賊去來所由無忌也。如地方不專坐失事之罪﹐而並於賊所從入﹐查明失事處果曾與賊堵截﹐力有不支﹐量爲處分﹐其沿海文武官吏有能抵遏賊鋒﹐阻賊不得上岸﹐不能入口﹐𨿽無首級﹐以奇功論。如此則巡堵嚴密﹐米糧杠料之類﹐旣無所濟於姦民﹐而擄掠又不能有所得﹐絕嶼孤島﹐勢成坐困矣。

堵剿機宜﹐第一要在偵探不誤。偵探卒之用﹐因地而異。巨海中煙波浩茫﹐島嶼遮蔽﹐賊船灣泊行駕﹐無從往探。偶然相值﹐賊順風而來﹐船大帆闊﹐行使如飛﹐探舟帆力不足﹐反至落後。海岸失事﹐往往因此。若碉樓之設﹐髙至三﹑四丈﹐再擇地勢髙敞處及近洋島嶼﹐各作數座﹐以當瞭望之墩臺﹐偵有賊船﹐傳炮爲號﹐以之濟探船之窮﹐更爲得力。

兵貴用奇﹐奇莫妙於間諜。巨洋隔阻﹐聲息難通。賊之虛實﹐我無由知。我之虛實﹐則逃軍閃民逸入海中﹐反以告諸賊。泄漏僨事﹐往往以此。我誠善用間諜﹐則假作逃軍閃民﹐投賊附賊﹐或卽用賊間諜﹐以寄我耳目﹐未始不可﹐要在機事密而用心精。昔嶽武穆平楊麼﹐黃誠﹑楊欽卽楊麼之黨﹔胡梅村平徐明山﹐用華老人蔣胡輩爲間﹐乃至枕席之旁﹐王翠翹亦間之﹐可謂用間之善。若種諤之用王和尙間元昊﹐卽王和尙亦不自知﹐則尢神乎間矣。故司其事者﹐務以能用諜爲上。自遣之諜無論已﹐眞正投誠賊匪﹐可潛畱賊中﹐不必責以卽出﹔卽剿捕所拿之賊﹐不妨畱其生命﹐厚遇而遣之﹐佯怒而縱之。正用反驅﹐皆可供我駕馭。或用降匪﹐轉相招誘﹐或驅順賊﹐先行攻擊。賊黨之中﹐自相魚肉﹐大勢旣解﹐根株立盡。

明嘉靖間﹐閩之漳﹑泉﹐浙之溫﹑處﹐傍海依山者多以築寨堡得完。或用毛石砌成﹐薄者亦築土四﹑五尺﹐可蔽銃炮﹐一利也。房屋皆在堡內﹐賊無能縱火﹐二利也。多者數百戶﹐少亦數十家﹐比廬聚族﹐聲勝雄壯﹐保甲團練之法﹐均可就堡施行﹐三利也。聞警之時﹐荷戈登陴﹐數百人分布一堡﹐人數敷用﹐自然嚴密﹐四利也。民間所收糧食﹐貯積堅堡﹐牛豕牲畜俱欄養於內﹐堡長﹑堡副以時稽察﹐買賣交易﹐耳目眾多﹐不能潛行接濟之姦﹐五利也。一堡有警﹐各堡互應﹐或用邀截﹐或行夾攻﹐旣有輔車之勢﹐自成犄角之功﹐六利也。築堡取土之處﹐挖成深濠﹐則堡成而濠具﹐濠旁棘刺叢竹之類﹐一﹑二年後﹐棘刺叢生﹐是生成鹿角蒺藜﹐七利也。

洋岸多坦沙碕坎﹐盜船出入有一定海口。康熙間﹐飭內洋沿海﹐相度地勢﹐修建炮臺﹐誠扼要制勝之方。惟工費繁多﹐難以處處修砌。查碉樓一法﹐髙三﹑四丈﹐每面寬一丈許﹐洞門一層﹐統炮眼三層。碉身所用﹐或石或磚﹐制小而固﹐難以攻破。港口陡岸曲灣﹐均可作碉。賊船近口﹐我兵於碉眼看準﹐遠者放炮﹐近者用過山鳥擊之﹐而身存碉中﹐不爲賊傷﹐一利也。碉樓髙可眺遠﹐望見賊船﹐施放號炮﹐各碉次第相應﹐頃刻間百里內外村莊﹐得以戒備﹐二利也。每碉碉長一名﹑碉卒十名﹐要緊海口﹐回環照應﹐只須數座﹐用兵不過數十名﹐兵少則費省﹐三利也。碉制三層﹐守兵銃炮﹑器械﹑薪水﹑糧食﹐先爲豫備﹐有警閉門以守﹐不須臨時搬運﹐四利也。碉兵責成碉長約束﹐食宿均在其中﹐離碉者罪﹐非如散地可以自便﹐人少而气自完﹐賊勢輕不敢近碉﹐勢重亦不能踰之內犯﹐五利也。姦民接濟透漏處所﹐多作數碉﹐碉卒常川巡視﹐非如巡邏兵丁﹐風雨得以阻隔﹐稽防尢爲嚴密﹐六利也。有炮臺之處﹐不須建碉﹐碉以彌臺之空處。設碉修堡﹐團練壯勇﹐均屬固本自彊之計﹐其利可數十年﹐非如一時戰伐之功﹐兵撤而事變旋生也。

海禁

福建治亂視乎漳﹑泉。漳﹑泉饑則盜賊眾﹐此必然之勢也。福建上府多山﹐而沿海郡邑田多咸而少收﹐故上仰粟於上府﹐南仰粵﹐北仰溫﹑臺﹐從來如此。漳﹑泉近粵﹐故專資粵粟。上府粟聚於洪塘﹐溫﹑臺粟聚於沙埕。福海民資以販糴無阻者﹐此固然之事也。論勢則漳﹑泉不可使饑﹐論事則海民不可遏糴。自南賊熾﹐粵粟阻﹐漳﹑泉饑﹐廳石﹑猴嶼海商之販粟而南者如織﹐不重禁則虞內竭﹐故慮根本者請禁﹐又請以接濟禁。於是乎羅之於洪塘﹐又扼之於閩安鎭﹐以鎭外卽海也。而鎭外閩縣﹑連江﹑長樂﹑福淸沿海數十萬生靈﹐緣此遂病。何也﹖槪以接濟目之也。

愚以米可禁而以接濟爲名則不可。何則﹖接濟之罪與賊盜等﹐獲則宜殺。今不殺而沒其粟。使誠接濟耶﹐不殺猶爲失刑﹔使非接濟而懸以坐之耶﹐沒粟猶爲非辜。其不可者一。夫以接濟禁﹐而以沒粟罰﹐不過欲絕其販耳。不知商逐厚利﹐不吝重費﹐百計營出﹐或賄委官﹐或求分上﹐批準﹑批放者不絕。放者是則禁者非﹐準者是則禁者疑。且上人何以知準者﹑放者之不可爲接濟乎﹖其不可者二。夫所謂接濟者﹐於賊所獲之必有左驗﹐乃可行法。今或於洪塘﹐或於內港﹐或於鄕村﹐不問眞否﹐無不爲哨捕﹑差役﹑委弁﹑委官﹑關津所持﹐至使窮秀才亦歆其利﹐商販行賄﹐而得出海。民嗷嗷而待斃﹐同一赤子﹐而棄外如此﹐恐非仁人所忍也。其不可者三。此風一唱﹐窮山姦棍無不藉此騙人﹐負販小民以魚易粟數斗﹐遇卽奪之﹐徒手涕泣而歸。羅源﹑古田﹑福安﹑福寧大戶有積粟二﹑三年者﹐亦爲姦民所制不得糶。不能禁姦而反以生姦﹐不惟貧民病而富民亦病﹐其不可者四。或曰﹐軍門有二﹑三十擔準放之令﹐足以通海民矣。不知海民至省﹐近者二﹑三百里﹐遠者一﹑二千里﹐往來煩費﹐僅二﹑三十石﹐處處加驗﹐費多而粟加貴矣。且以數十萬生命﹐而限擔以出﹐卽使數米而食﹐猶爲不給﹐而曰以此通海民乎。其不可者五。夫禁於洪塘﹐猶曰慮根本也﹐而沙埕北粟﹐與閩何異﹐而亦禁之﹐至使寨遊兵船﹐動以接濟爲題目﹐其害不可勝言。禁於洪塘﹐又禁於沙埕﹐禁閩粟又禁北粟﹐令民何所措手足乎﹖其不可者六。鄭芝龍之初起也﹐不過數十船耳﹐至丙寅而一百二十隻﹐丁卯遂至七百﹐今並諸種賊計之﹐船且千矣。若曰禁接濟以絕賊餉道﹐餉道絕矣﹐何以一年而賊加十倍乎﹖豈非驅吾民以與之耶﹖其不可七也。

或曰﹐子欲弛禁﹐如根本何﹖曰﹐吾正慮根本也。吾郡米粟多出上府﹐而邵武粟乃自新城﹑廣昌至﹐得利則流通﹐禁嚴則止﹐而上府之粟且不下﹐是自絕其源也。是非根本慮乎﹖福郡沿海數十萬人﹐亦根本赤子也。今上糴扼於閩安鎭﹐北糴又扼於兵船。食者﹐民之所天﹐持之急則亂恐難收拾。吾之所慮乃在此。昔張詠在杭﹐值歲饑﹐獲鹽販數千人﹐悉縱之。或以法諫。詠曰﹐使此輩作賊﹐不知何法能收。蔡齊在河北﹐值饑﹐許民販鹽自活﹐河北以寧。古人弭亂﹐豈在羽檄飛馳﹑生民塗炭之日﹐而後戒哉﹖度其必至之勢﹐審乎利害之分﹐而豫爲之處。法有所不問﹐釁有所必窒﹐惟恐民散而爲盜﹐況爲厲禁以驅之耶﹖吾以米當引其所自來﹐姦當察其所自往。厲禁則上米不來﹐而下且多漏﹐不如明令海商告販﹐給文以往﹐取彼回文爲驗﹐無回文者必法。則其往有數﹐其來可稽﹐可以示徳於南人﹐而他姦亦絕。何至遏糴殃及吾民也哉﹖

或曰﹐軍門近招南商﹐給粟糴於上府﹔何如﹖曰﹐無益也。南商糴於上府﹐溪道遠﹐煩費多﹐給粟往返﹐不下月餘﹐南民從釜底望粟﹐而令餓以待之﹐殍矣。且上府粟是吾郡海民利﹐而以予南人不便。不若開沙埕禁﹐以北粟予南人﹐泛自廣往。

由今思之﹐則朱紈曲突徙薪之策﹐勝於十萬之師﹐猶當追錄而祀之﹐柰何使蒙不白之冤於異世乎﹖伏乞敕下臣部﹐早選才望有方略者爲福建海道﹐專主海禁﹐假以便宜﹐凡惡少通倭有據及大姓出母錢資之通者﹐皆重法以折其萌﹐比於武王拘戮羣飲之義。若海道能禁絕通倭﹐卓有成績﹐加銜進秩﹐與之久任。或照邊方兵備﹐一體超升。仍乞敕下兵﹑體二部﹐議勘朱紈當日因何受逮﹐曾否嚴行海禁。果無他罪﹐止因海禁﹐爲士夫所中﹐乞爲申白﹐建祠原鎭地方﹐以風任事之臣。詳勘戚繼光救閩功次﹐並薊門十五年不罹兵患﹐其功當比何人﹐或並名將兪大猷一體賜謚﹐使忠勇者樂忘其死﹐亦今日急務也﹝崇相集嚴海禁疏﹞。

崇禎十二年﹐給事中傅元初疏言﹕萬曆間開洋市於漳州府海澄縣之月港﹐一年得稅二萬有餘兩﹐以充閩中兵餉。至於末年﹐海上久安﹐武備廢弛﹐遂致盜賊劫掠﹐兼以紅毛番時來猖獗﹐奪取船貨。官府以聞﹐朝廷遂絕開洋之稅。然語云﹕海上﹐閩人之田。海禁一嚴﹐無所得食﹐則轉掠海濱﹐爲害尢酷。海濱之民﹐惟利是視﹐走死地如騖﹐往往至島外區脫之地﹐與紅毛番爲市。而呂宋﹑佛郎機之夷﹐見我禁海﹐亦時時私至雜籠﹑淡水之地﹐與姦民闌出爲市。有禁洋之名﹐未能盡禁洋之實。此皆臣鄕之大可憂者。

夫利歸於姦民﹐而使公家歲失二萬餘金之餉﹐猶可言也。利歸於姦民﹐而使沿海將領﹑不肖有司因以爲奇貨﹐掩耳盜鈴﹐利權在下﹐將來且有不可言者。竊謂洋稅不開﹐則有此害﹔若洋稅一開﹐除軍器﹑硫磺﹑焰硝違禁之物不許販賣外﹐聽閩人以其土物往。他如浙直絲客﹑江西陶人﹐各趨之者莫可勝計﹐可復萬曆初年二萬餘金之餉﹐一利也。是沿海貧民多資以爲生計﹐不至饑寒困窮﹐聚而爲盜﹐二利也。沿海將領等官﹐不得因緣爲利﹐姦而接濟﹐勾引之禍可杜﹐三利也。竊考有宋之季﹐市舶司實置在泉州﹐載舊制可考﹐廣東香山灣亦見有稅額﹐閩﹑廣一體耳﹐此非臣一人之言﹐實閩省之公言也﹝郡國利病書﹞。

八閩多山少田﹐又無水港﹐民本艱食﹐自非肩挑步擔﹐踰山度嶺﹐則𨿽斗石之儲﹐亦不可得。福﹑興﹑漳﹑泉四郡﹐皆濱於海﹐海船運米﹐可以仰給。在南則資於廣﹐而惠﹑潮之米爲多﹐在北則資於浙﹐而溫州之米爲多。元鍾所專造運船﹐販米至福行糶﹐利常三倍。每至輒幾十艘﹐或百艘﹐或二﹑三百艘﹐福民便之。廣﹑浙之人亦大利焉。

兵興﹐山嶺戒嚴﹐擔負旣難﹐而募調之費又眾﹐大戶所積﹐莫肯輕糶﹐海運又厲禁焉。民食兵餉﹐如之何而不匱也﹖故經略福建之策﹐莫先於處糗糧。其一﹐須申明祖宗之意﹐止禁雙桅船隻私通番貨﹐以啟邊釁﹐所謂「寸板不許下海」者﹐乃下大洋﹑入倭境也﹐非絕民采捕於內海﹐販糴於鄰省也。嚴其保甲﹐令民沿海運糶﹐則廣﹑浙有無相通﹐而福民不患於無食矣。其二﹐官府提編銀兩﹐輸解督府﹐春夏給爲兵糧﹐時價方貴﹐有銀無米﹐兵甚苦之。不如令有司以銀秋糴賤米﹐則米數多﹐春而隨兵所至﹐就以爲餉﹐官與兵不兩利乎﹝籌海圖編﹞。

都司戴衝霄雲﹕閩中事體與浙直不同﹐惟在撫之得宜而已。蓋「寸板不許下海」之禁﹐若行於浙﹑直﹐則海濱之民﹐有魚鹽之利﹐可以聊生。若福建漳﹑泉等處﹐多山少田﹐平日仰給﹐全賴廣東惠﹑潮之米﹐海禁嚴急﹐惠﹑潮商舶不通﹐米價卽貴矣。民何以存活乎﹖莫若因其勢而利導之。督撫海道衙門令漳﹑泉巨室有船隻者﹐官爲編號﹐富者與之保結﹐許其出洋﹐南哨至廣東﹐北哨至浙江﹐裝載貨物﹐納稅自賣。督之以將官﹐限之以信地﹐交牌報驗。其回也﹐南則許販惠﹑潮之米﹐北則許販福寧﹑溫臺之米﹐但不許至外國及載番貨。今也海禁太嚴﹐見船在海﹐有兵器﹑火器者﹐不問是否番貨﹐卽捕治之﹔米谷魚鹽之類﹐一切厲禁。據其迹﹑𨿽似犯禁﹐論其情﹑海船往來﹐非帶兵器﹐無以防海寇之劫奪﹐不有可原者乎﹝籌海圖編﹞﹖

廣東提督王文雄疏請禁海船軍器﹐以爲海船被劫﹐未聞與賊相拒﹐所帶鎗炮反以資賊﹐請一槪禁止。愚按此說殊謬。昔先君子宦海南﹐當時已有此議﹐先君子獻議於巡撫﹐略云﹕竊恐商船之火器可禁﹐而賊船之火器不能禁﹐是以商委賊也。巡撫髙公承爵以爲然。先君子之議﹐卽吾邱壽王所謂擅賊威而奪民救者﹐此理顯然易曉。且今惟官兵遇賊﹐或不能相拒耳。若商船之拒賊﹐不遺餘力矣。愚隨先君子海外﹐曾登髙望商賊鏖戰移時﹐互有勝負﹐轉戰益遠﹐不知所之。而治海水師亦登桅望﹐嘆不能駕一船相助也。欲淸海賊﹐惟在召募閩人﹐習戰攻﹐明賞罰﹐更番出哨﹐毋視爲具文﹐此其要也。且今內地米糧﹐得潛運出口﹐接濟海賊。何有於鎗炮而必取資於商船乎﹖商船之鎗炮不可資賊﹐商船之財貨反可資賊乎﹖其或名爲商船而與賊陰相通者﹐斯又禁所不能行也。封疆之臣﹐具此籌劃﹐難乎其禁暴止亂矣﹝陶貞一書禁海船軍器疏後﹞。

各處設立海關﹐聽洋船出海﹐常恐行之日久﹐而船隻往來﹐貨物充牣﹐或開姦人覬覦之心﹐未必不爲沿海地方隱憂。驟禁之﹐則柁工﹑水手數萬人衣食無資﹐又恐成嘯聚之勢。而最有無忌憚者﹐則紅毛之貿易搬銀﹐宜急禁也。向來紅毛不聽貿易﹐蓋海邊港道不欲令其熟悉﹐恐不時侵軼難防也。今縱其深入﹐已不可矣﹐又聞其只以貨物賣於內地﹐每只船來得銀數十萬以去。夫內地之銀祗有此數﹐我國家數十年來休養生息﹐戶口人丁﹑數倍於前﹐人日多而銀日少﹐賴我皇上連歲蠲免數百萬之錢糧﹐始足以蘇民困。今乃取中國有限之銀﹐歲買紅毛無益之貨﹐此不可之大者也。聞之日本多產金銀﹐然中國洋船搬運其銀太多﹐彼國中遂只給貨相換﹐不復發銀。乃封疆之臣﹐從不計及此。臣愚﹐以爲紅毛貿易﹐一時固難禁止﹐請飭海邊地方﹐此後紅毛船到港口灣泊﹐只許以器物對換﹐不許吾民以銀買物。旣可畱內地之銀﹐而來船欠利﹐漸至稀少﹐日後紅毛亦無由直入內地﹐庶可嚴固海防﹐此萬萬難緩者也﹝陳夢雷擬防海疏﹐時康熙甲申二月。自注﹕擬疏時﹐有旨令大臣巡海﹐遂不果﹞。

福建僻在海隅﹐人滿財乏﹐惟恃販洋番銀﹐上以輸正供﹐下以濟民用。如交畱吧者﹐我民興販到彼﹐多得厚利以歸。其未歸者﹐或在彼處爲甲必丹﹐轉徙貿易﹐每歲獲利千百不等﹐寄回瞻家。其族戚空手往者﹐咸資衣食﹐給本錢爲生﹐多致巨富。故有久而未歸者。利之所存﹐不能遽捨也。去來自便﹐人各安其生。自海禁嚴﹐年久者不聽歸﹐又有在限內歸而官吏私行勒索無所控告者﹐皆禁之獘也。

夫不聽其歸不可。若必促使盡歸﹐令島夷生疑惑﹐盡逐吾民﹐則自絕利源﹐奪民生而虧國計﹐尢不可也。又設禁之意﹐特恐吾民作姦﹐勾夷以窺中土。不知交畱吧不過荷蘭一小屬國﹐去荷蘭尙數千里﹐相隔旣遠﹐無從生心。又吾民在彼者﹐貧則仍畱﹐富則思返﹐懷土顧家﹐亦必無引彼窺我之事。莫如聽其自便﹐不給照﹐不掛號﹐永弛前禁﹐令海舶得以及時往返﹐不遭惡風﹐無覆溺之患﹔此上策也。次則於出口時﹐取具船戶甘結﹐不得將姦人載回﹐違者罪之﹔中策也。又次則於入口時嚴加訊察﹐異服異言﹐不得入港。其年久在限外回者﹐令自供籍貫﹐造冊報官存案﹐到家安插後﹐陸續取其族長或鄰居甘結﹐地方官不得藉端索騙﹐濱海蒼生幸甚﹝莊亨陽禁洋私議﹞。

海外諸番﹐星羅碁布。朝鮮附近神京﹐守禮法。東方之國﹐日本最爲彊大。其外則爲尾閭﹐無他番。稍降則爲琉球大小島嶼﹐斷續二千里﹐外皆萬水朝東﹐亦無他國。南洋番族最多﹕呂宋﹑噶囉吧爲大﹐坆萊﹑蘇祿﹑馬六甲﹑丁機宜﹑啞齊﹑柔佛﹑馬辰﹑吉裏等數十國皆渺小﹐安南﹑占城勢與南粵相接﹐此外有東埔寨﹑六坤﹑斜仔﹑大泥諸國﹐而暹羅爲西南之最。極西則紅毛西洋。紅毛乃西島番統名﹐其中有英圭黎﹑幹絲蠟﹑佛蘭西﹑荷蘭﹑大西洋﹑小西洋諸國﹐皆凶悍異常。其舟堅固﹐不畏颶風﹐炮火軍械﹐精於中土﹐性情陰險叵測﹐到處窺覘。噶囉吧本巫來由地方﹐緣與紅毛交易﹐遂被侵占﹐爲紅毛市舶之所。呂宋亦巫來由分族﹐緣習天主一教﹐亦被西洋占奪﹐爲西洋市舶之所。日本﹐明時作亂﹐閩﹑廣﹑江﹑浙皆遭蹂躪。南洋數十島番﹐則自開辟以來﹐未嘗侵擾邊境﹐不過貨財貿易﹐通濟有無。今日本不禁﹐紅毛不禁﹐西洋天主教布散天下﹐且以廣東澳門爲彼盤踞聚族之區﹐獨於柔順寡弱﹑有利無害之南洋﹐必嚴禁而遏絕之﹐是亦不可以已乎﹗

閩﹑廣人稠地狹﹐田園不足於耕﹐望海謀生﹐十居五﹑六。內地賤菲﹐無足重輕之物﹐載至番境﹐皆同珍貝。是以沿海居民﹐造作小巧技藝﹐以及女紅鍼黹﹐皆於洋貨營銷﹐歲收諸島銀錢貨物百十萬﹐入我中土﹐所關不細矣。南洋未禁之先﹐閩﹑廣家給人足﹐遊手無賴亦爲欲富所驅﹐盡入番島﹐鮮有在家饑寒﹑竊劫爲非之患。旣禁以後﹐百貨不通﹐民生日蹙﹐居者苦藝能之罔用﹐行者嘆致遠之無方﹐故有以四﹑五千金所造之洋艘﹐系維朽蠹於斷港荒岸之間。沿海居民﹐富者貧﹐貧者困﹐驅工商爲遊手﹐爲盜賊耳。閩地不生銀礦﹐皆需番錢﹐日久禁密﹐無以爲繼﹐必將取給於楮幣皮鈔﹐以爲泉府權宜之用﹔此其害匪甚微也。開南洋有利而無害﹐外通貨財﹐內消姦宄﹐百萬生靈﹐仰事俯畜之有資﹐各處鈔關﹐且可多徵稅課﹐以足民者裕國﹐其利甚爲不少。

若夫賣船與番﹐載米接濟﹐被盜劫掠之疑﹐則從來無此事也。內地造一洋船﹐大者七﹑八千金﹐小者二﹑三千金。一船造起﹐便爲致富之業﹐欲世傳之子孫。況番山材木﹐比於內地更堅﹐商人每購而用之。如鼎嘛桅一條﹐在番不過一﹑二百兩﹐至內地則直千金。番人造船﹐比中國人更固。中國數寸之板﹐彼用全木﹔數寸之釘﹐彼用尺餘。何樂出重價以買我船﹖閩﹑廣產米無多﹐福建不敷尢甚。每歲民食﹐半藉臺灣﹐或佐以江浙。南洋未禁之先﹐呂宋米時常至廈﹐番地米最饒﹐原不待仰食中國。洋商皆有身家﹐誰自甘法网嘗試﹖而洋船所載貨物﹐一擔之位﹐收船租銀四﹑五兩。一擔位之米﹐所值幾何﹖捨其利而犯法﹐𨿽至愚者不爲也。歷來洋船﹐從無在洋被劫。蓋以劫船之盜﹐皆在海邊﹐出沒島嶼﹐離岸百十里﹐極遠則二﹑三百里﹐以外則少舟行﹐遠出無益﹐且颶風驟起﹐無何停泊安身之處。洋船一縱﹐不知其幾千里﹐船身旣大﹐可任風波﹐非賊船所能偕行。若賊於海濱行劫﹐則上下浙廣﹐已可取攜不盡﹐何必洋船﹖卽與洋船相遇﹐而賊船低小﹐倚之且若髙樓﹐非梯不能以上。一船之賊﹐多不過二﹑三十人﹐洋船人數極少百餘﹐且不俟與賊力戰﹐但挽舵走據上風﹐可壓賊船而弱之。何行劫之足慮﹝藍鼎元論南洋事宜書﹞﹖

風信潮汐

海船利在風。風起滅順逆﹐一軍安危系焉。夏秋間﹐西北風倏起。或曰﹕早白暮黑﹐天邊有斷虹散霞如破帆鱟尾﹐西北黑雲驟生﹐昏夜星辰閃動﹐海水驟變﹐水面多穢﹐及海蛇浮游於上﹐螻蛄放洋﹐烏■﹝魚脊﹞弄波﹐必有颶風將至﹐須急收安澳。兵船在海﹐遇晚須先酌量收泊處﹐以防夜半風起。追賊亦然。審風信爲進止﹐當局者不可不知也。淸明以後﹐南風爲常。霜降以後﹐北風爲正。南風壯而順﹐北風烈而嚴。南風時發時息﹐風不勝帆﹐故舟以小爲穩。北風一發難止﹐恐帆不勝風﹐故舟以大爲穩。海中之颶﹐四時皆發﹐夏秋爲多。所視气如虹﹑如霧﹐有風無雨﹐名爲颶。夏至後有北風﹐必有臺﹝航海風信引﹞。

颶風起自東北﹐必自北而西﹔起自西北﹐必自北而東﹔而俱至南乃息﹔謂之回南﹐凡二晝夜乃息。若不落西﹐不回南﹐則踰月復作﹐作必對時﹐日作次日止﹐夜作次夜止。蓋其暴者不久﹐或數時﹐或一日夜﹔其柔者久﹐或二﹑三夜。有一歲再三作者﹐有數歲不作者。凡歲有打鬼節﹐則有一颶﹔有二打鬼節﹐卽有二颶。鬼﹐鬼宿也﹔打節﹐或立春﹑立夏等節值鬼宿也。颶初起有雷﹐則不成颶﹔作數日有雷﹐則止﹝廣東新語﹞。

臺無定期﹐必挾大雨傾洞﹐拔木發屋。操舟最忌。惟得雷聲卽止。占臺風者﹐每視風向反常爲戒。如夏月應南而反北﹐秋冬與春應北而反南﹝三月二十三日媽祖颶後﹐便應南風﹔白露後至三月皆應北風﹐惟七月北風多主臺﹞﹐旋必成臺。其至也漸﹐人得而避之。或曰﹕風具四方爲颶﹐不知颶𨿽暴﹐無四方齊至。如北風臺必轉而東﹑而南﹑而西﹐或一﹑二日﹐或五﹑七日﹐是四面遞至﹐非並至也。颶驟而輕﹐臺緩而久且烈。春風畏始﹐冬風慮終。又非常之風常在七月。臘月自二十四日至二十九日有南風﹐則占來年有臺。如二十四日則應四月﹐二十五日則應五月﹐按日占月﹐至二十九日則應九月也﹝稗海紀遊﹞。

夏秋之間大風名颶。有此風必有大雨。其先有斷虹之狀﹐見者名曰「颶母」﹐又名「破帆」﹝颶俗訛作颶﹐呼爲報﹞。舟行以四﹑八﹑十月爲穩﹐蓋天气晴和也﹔六﹑七月多臺﹝諺云﹕六月防初﹐七月防半﹞。六月有雷則無臺﹝諺云﹕六月一雷止三臺﹐七月一雷九臺來﹞。九月天色晦冥﹐狂風疊發而無雨。颶之以時異者﹐俗謂之報。每月值初三﹑十八日﹝凡風隨潮發﹐此兩日潮最大﹐故潮滿恆有風來﹞﹐每旬值七﹑八﹑九日爲報期﹝諺云﹕七無報﹐八淒皇﹔八無報﹐九夜不得到天光﹔又云﹕無事七﹑八﹑九﹐莫向江中走﹔皆言其必有也﹞。按月別有報﹐或先期卽至﹐或逾時始發﹐不出七日之內。大約按以信期﹐系以神明﹐故事便於省記。正月初四日﹐接神颶﹔初九日﹐玉皇颶﹔是日有颶﹐則一歲颶期皆驗﹐否則難準﹔諺云﹕玉皇無報﹐漁家莫做﹔十三日﹐劉將軍颶﹔十五日﹐上元颶﹔二十四日﹐小妾颶﹔二十九日﹐拗九颶﹐或前一日﹐俗呼洗煩籠﹔二月初二日﹐白須颶﹔初七日﹐春期颶﹔初八日﹐張大帝颶﹔十九日﹐觀音颶﹔二十九日﹐龍神朝天颶﹔三月初三日﹐元帝颶﹔初七日﹐閻王颶﹔十五日﹐眞人颶﹔十七日﹐諸神會降颶﹔十八日﹐后土颶﹔二十三日﹐媽祖颶﹐俗云﹕眞人多風﹐媽祖多雨﹔二十八日﹐東嶽帝颶﹔二十九日﹐諸神升天颶﹔四月初一日﹐白龍颶﹔初八日﹐佛子颶﹔十四日﹐純陽仙師颶﹔二十三日﹐太保颶﹔二十五日﹐颶龍神會太白颶﹔五月初一日﹐南極星君下降颶﹔初五日﹐屈原颶﹔初七日﹐朱太尉颶﹔十三日﹐關帝颶﹔十六日﹐天地合日防惡風﹔二十一日﹐龍母颶﹔二十九日﹐威顯颶﹔六月初六日﹐大禹王颶﹐前後共七日﹐宜謹防﹐俗云﹕六月防初﹐七月防半﹔十二日﹐彭祖颶﹔十八日﹐善婆颶﹔十九日﹐觀音颶﹔二十三日﹐小姨颶﹔二十四日﹐雷公颶﹔二十六日﹐二郎神颶﹔二十八日﹐大姨颶﹔二十九日﹐文丞相颶﹔七月初七日﹐牛女會颶﹔十五日﹐鬼子颶﹔十八日﹐神煞交會颶﹔二十七日﹐天地合日防惡颶﹔八月初一日﹐竈君朝天颶﹔初三日﹐防惡颶﹔初五日﹐九皇颶﹔十四日﹐伽藍颶﹔十五日﹐龍神大會颶﹔九月初九日﹐落帽颶﹔十五日﹐百神俱起﹔十六日﹐張良颶﹔十七日﹐金龍颶﹔十九日﹐觀音颶﹔二十七日﹐冷風颶﹔十月初五日﹐小春風信﹔初六日﹐天曹下降颶﹔初十日﹐水仙王颶﹔十七日﹐水府朝上帝颶﹔二十日﹐東嶽朝天颶﹔二十六日﹐翁爹颶﹔十一月十四日﹐水仙颶﹔二十七日﹐普庵颶﹔二十九日﹐西嶽朝天颶﹔十二月二十四日﹐送神颶﹔二十九日﹐大盆颶。

三春颶期最多﹐舟行宜戒。自淸明後﹐南風司令。四﹑五月﹐風颶皆輕﹐往來甚穩﹐但多遲緩。夏至前數日﹐當有北風。諺云﹕北風送夏至﹔猶冬至前之有東南風。惟六﹑七月北風一起﹐颶風立至。六月之颶﹐得雷而止﹔七月之颶﹐聞雷愈烈。諺云﹕六月一雷止三颶﹐七月一雷九颶來。八月白露節後﹐北風應候﹐船行迅駛。九月﹐風每經旬﹐是名「九降」。凡颶多挾雨﹐九降恆不雨而風﹐遙望外海﹐浪色如銀﹐搖空疊出﹐名曰「起白馬」﹐舟不可行。又白露至立冬止﹐常陰晦﹐俗名「九月烏」。十月小春﹐天气晴暖﹐風波恬和﹐最爲利涉。十一﹑十二兩月﹐朔風凜烈﹐無日不風﹐第乘風隙以往來。若冬﹑春之交﹐風信難定﹐尢須戒心。春颶畏始﹐冬颶怕終。

明戚繼光作風濤歌云﹕日暈則雨﹐月暈則風。何方有闕﹐何方有風﹐日沒脂紅﹐無雨風驟。反照沒前﹐臙脂沒後。星光閃爍﹐必定風作。海沙雲起﹐謂之風潮。名曰颶風﹐大雨相交。單起單止﹐雙起雙消。早晚風和﹐明日更多。暴風日暮﹐夜起必毒。風急雲起﹐愈急必雨。雨最難晴﹐仍防暴生。春易轉報﹐早生晚耗。一日南風﹐一日北到。南風防尾﹐北風防頭。南吹愈急﹐北必不遄。云若車形﹐大主風聲。云下四野﹐如霧如煙。名曰風花﹐主有風天。云若鱗次﹐不雨風顚。雨陣西北﹐風如潑墨。起作眉梁﹐風雨先揚。雨急易霽﹐天晴無防。水生靛靑﹐主有風行。海燕成羣﹐風雨便臨。白肚風作﹐烏肚雨淋。海豬亂起﹐風不可已。逍遙夜叫﹐風雨卽至。一聲風﹐二聲雨﹐三聲﹑四聲斷風雨。鰕龍得緯﹐必主風水。蛇蟠蘆上﹐水髙若干。頭垂立至﹐頭髙稍延。月盡無雨﹐來朔風雨。廿五﹑六若無雨﹐初三﹑四莫行船。春有廿四番花信風﹐梅花風打頭﹐楝花風打尾。正月忌七﹑八﹐北風必定發。二月忌初二﹐三月忌淸明﹐五月忌夏至。正月落雪起﹐算至百二十日﹐期內必難已。欲知彭祖忌﹐六月十二日﹐前後三﹑四宵﹐必不爽此朝。七八三日南﹐必有北風還。九九當前後﹐三四日內難。十月忌初五﹐三四之前後﹐冬至風不爽。臘月二十四日間﹐月臨箕﹑畢﹑翼﹑軫四宿﹐風起最準。

水路視潮次停泊﹐猶驛鋪也。循福州東出﹐漲海萬里。海潮應月﹐以類相從。潮有漲退﹐海非增減﹐彼竭此盈﹐往來不絕﹐皆系於月。晝夜之運﹐日行一度﹐月行十三度有奇﹐故太陰西沒﹐常緩於三日刻有奇。潮之日緩﹐其朝率亦如是。自朔至望﹐常緩一夜潮。自望至晦﹐復緩一晝潮。春夏晝潮常大﹐秋冬夜潮常大。春爲陽中﹐秋爲陰中。歲有春秋﹐猶月有朔望。故一歲之極漲﹐恆在春秋之仲一月。潮之盛大﹐恆在朔望之後。

晝曰潮﹐夕曰汐。汐亦謂之夜潮。每月一日卯酉時潮長﹐已亥時潮滿。二日視一日差遲數刻。三日﹑四日﹑五日﹐辰戌時長﹐午子時滿。六日﹑七日﹐已亥時長﹐未丑時滿。八日﹑九日﹑十日﹐午子時長﹐申寅時滿。十一﹑十二日﹐未丑時長﹐酉卯時滿。十三﹑十四﹑十五日﹐寅申時長﹐辰戌時滿。自朔至望﹐是爲一周。十六日與初一日同。周而復始。凡陽時管三日﹐陰時管二日。凡潮自長至滿歷三時﹐自滿至涸亦歷三時。語其長與滿而涸可知也。凡日之同時潮汐者﹐於分刻遞減。惟每月初三﹑十八日﹐晝夜潮大﹐不同他日。

潮之早晚遲速﹐以裏道遠近爲差。卽同屬泉州一府﹐如初一﹑十六日﹐同安潮水漲滿壬子午時﹐惠安則在已亥﹐晉江則在辰戌也。同屬臺灣一府﹐自鹿耳門至打鼓港﹐潮汐較內地早四刻﹐水長五﹑六尺﹔打鼓至瑯嶠﹐潮汐較內地早一時﹐水只三﹑四尺﹔至淡水潮汐﹐與內地同﹐水丈餘。又自彰化以下﹐潮流過北﹐汐流過南﹐澎湖亦然。彰化以上﹐則潮流過南﹐汐流過北。往往一府之中﹐不同如此。況東海﹑南海相去之遠乎﹗

疏議

順治十年給事中王命嶽靖海疏﹕夫自漳州之海澄縣地方出港﹐以趨廈門﹐則必經海門山。向者﹐賊舟泊海門山之外﹐我舟泊海山之內﹐土名大塗尾﹐因岸上無兵護船﹐並大塗尾不便久駐﹐退入鎭城。鎭城去廈門殊遠﹐賊始解甲髙枕而臥矣。臣按海門山與廈門相望。海門山之左地名靑蒲。靑蒲之左﹐是謂鎭海衛。此保漳州第一要緊門戶﹐形勢可據。往者棄而不守﹐臣誠不知其何解也。以臣愚見﹐宜設大將一員﹐領兵數千據之﹐而分駐一營於靑蒲﹐則靑蒲之陸兵可以護海門之舟師﹐海門之舟師又可以渡鎭海﹑靑蒲之陸兵。是海澄一路賊﹐無日不防矣。

自泉州之同安縣地方出港﹐以趨廈門﹐則嵩嶼﹑鼎尾﹑排頭﹑髙浦﹑石潯﹑■﹝氵丙﹞州﹑劉五店一帶﹐綿亙三﹑四十里﹐皆與廈門相望。不需巨艘﹐卽扁舟可達嵩嶼﹐數里至鼎尾。鼎尾有港。鼎尾數里至排頭。排頭十里至髙浦。髙浦有城。髙浦十里至石潯。石潯十餘里至■﹝氵丙﹞州。則賊築城此地﹑以牽制我師者。■﹝氵丙﹞州十里至劉五店。之數處者﹐無處不可渡廈門﹐而髙浦爲適中之地﹐人煙輳集﹐又有堅城﹐乃棄而不鎭﹐反使賊得逍遙於■﹝氵丙﹞州之滸。臣又不知其何解也。以臣愚見﹐宜設大將一員﹐兵數千﹐鎭守髙浦城﹐則■﹝氵丙﹞州之形危。又分一﹑二大營於排頭﹑鼎尾等處﹐而泊舟師其下﹐則岸上之陸兵可以護岸下之舟師﹐岸下之舟師又可以渡岸下之陸兵。是同安一路賊﹐無日不防矣。

王命嶽靖海二疏﹕今之嚴禁接濟者﹐皆曰禁米谷則賊不得宿飽﹐禁油麻釘鐵則舟敝而不修。似也。夫米谷﹑油麻﹑釘鐵﹐誠不可不禁。臣愚﹐謂卽日懸厲禁﹐扁舟不渡﹐賊固未嘗窮於用也。謹案興﹑漳﹑泉三郡之米粟﹐不足供三郡之民食。往時皆待哺於髙州之米船。自海寇噴浪﹐髙米不至﹐人皆量腹而食﹐實無餘糧足資海上。賊之米糧﹐遠者取給於髙州﹐十日可抵廈門﹐近者取給於潮州之揭陽﹐一日夜可抵廈門。髙州之粟﹐價賤於閩者數倍﹐揭陽之粟﹐價賤於閩者一倍。在粵東以隔省而禁疏﹐禁疏則米源源而至。賊又何資於閩谷乎﹖油麻釘鐵﹐則日本之價賤於閩者一倍。賊皆從彼販買。卽海邊之民﹐亦時有接濟﹐皆爲數不多﹐賊實不藉於此。臣探知賊所必需﹐而平日皆取給於海濱一帶者﹐獨火柴﹑松楸二項。島上多風﹐艸木不生﹐樵爨之具﹐必資內地。而海船必用松楸燒底﹐過三月不燒﹐則楸虫蠹食﹐一點炮碎裂矣。故禁柴﹑禁楸﹐事𨿽平常﹐而策中要害﹐不可不畱意也。

臣按鎭海衛之左﹐有井尾港﹐亦曰南河溪子。靑蒲之內﹐有方田港。此二港者﹐漳州地方接濟柴﹑楸之地也。鼎尾港則同安地方接濟柴﹑楸之地。若鎭海衛設大將一員以窺廈門﹐而分遊營於靑蒲﹐嚴行譏察﹐則海澄之山木不得出海矣。仍設營塞井尾港之口﹐嚴行譏察﹐則漳浦之山木不得出海矣。髙浦城設大將一員以窺廈門﹐又分遊營於鼎尾﹐嚴行譏察﹐則同安之山木不得出海矣。並米粟﹑油麻﹑釘鐵﹐計亦無能越此而飛渡者。其餘興化﹑福州濱海地方﹐但有港路通山﹐皆責成汛兵嚴行譏察﹐並禁髙州﹑揭陽二處海糴﹐絕其餉道。薪水俱絕﹐舟楫頓敝﹐島上之眾﹐揚帆來歸者﹐可計日俟也。

康熙十二年總督範承謨條陳閩省利害疏﹕竊惟古今之時勢﹐有常必有變﹐人臣之謀國﹐有經必有權。玆當滇南告警﹐變起倉卒﹐一切關系疆場之事﹐有斟酌權宜﹑可濟時變者﹐卽不得槪執引經之說﹐以疏於事先﹑而忽於未然也。臣且就閩省目前情形﹐爲我皇上陳之。閩人活計﹐非耕則漁。一自遷界以來﹐民田廢棄二萬餘頃﹐虧減正供約計有二十餘萬之多﹐以致賦稅日缺﹐國用不足﹐而沿海之廬舍畎畝化爲斥鹵﹐老弱婦子﹐輾轉溝壑﹑逃亡四方者不計其數﹐所餘孑遺﹐無業可安﹐無生可求﹐顚沛流離﹐至此已極。邇來人心皇皇﹐米價日貴﹐若不安插﹐倘饑寒迫而盜心生﹐有難保其常爲良民者矣。我皇上停止海界之禁﹐正萬姓更生之會。而閩地仍以臺寨爲界﹐𨿽云展界墾田﹐其實不及十分之一。且臺寨離海尙遠﹐與其棄爲盜藪﹐何如復爲民業。如慮接濟透漏﹐而此等遷民﹐從前飄流忍死﹐尙不肯爲非﹐今若予以恆產﹐斷無捨活計而自取死亡之理。卽釘麻油鐵﹑絲綢布帛﹐皆姦商巨賈﹑勢豪土棍有力之所辦﹐窮民亦無此資本﹐何由而濟。

如慮逼近沿海﹐難免寇■﹝舟宗﹞侵掠。夫海賊可以登岸之處﹐不過數所﹐餘皆海潮湧入之小港﹐時湧時退﹐不能停泊。若設防兵堵禦要害﹐則寇亦無隙可乘。設立水師﹐原爲控扼巖疆﹐未有棄門戶而反守堂奧之理。目今多事之時﹐海逆不無窺伺﹐伏乞皇上允臣相度形勢﹐應仍舊者照舊防備﹐應更移者奏請更移﹐務使將領不得偸安﹐則門戶旣固﹐而遷民可以開墾復業﹐無以糧賫寇之憂﹐無透越接濟之慮﹔兵旣衛民﹐民不失所﹐此捍外安內之要著也。

從來富國彊兵﹐莫有過於魚鹽之利。閩自禁海以來﹐利孔旣塞﹐是以兵窮民困。目下靑黃不接之際﹐追呼𨿽頻﹐輸將仍緩。兵丁乏授食之需﹐引領協濟。各省處處添兵﹐在在索餉﹐安能及期協濟乎﹖今惟有請照木筏取魚事例﹐容漁戶船邊采捕﹐每十筏聯爲一甲﹐行以稽查連坐之法。遇開港之時﹐止許隨帶漧糧﹐不許多攜米谷等物﹐令就近將領率防兵巡哨督押。魚筏朝往暮歸﹐仍照編甲次序﹐灣泊內港﹐聚集一處﹐以便稽察。其采捕之魚﹐十取其一﹐以充國課。此項錢糧﹐或接濟兵餉﹐或借給遷民﹐如有贏餘﹐或存貯備修船隻。一舉而數善備焉矣。事如可行﹐臣相機設施﹔如不可行﹐決不致貽邊疆之患。兵餉裕而國用自足﹐荒田墾而流離可輯﹐催科緩而人心共安矣。

康熙十九年水師提督萬正色戰守機宜疏﹕臣謹按緣邊地圖﹐上自烽火門﹐下至南澳﹐計其水程不下三千餘里。見今會議﹐以水師二萬五千名安鎭四島及沿邊各港﹐星羅碁布﹐誠云美矣。但思兵旣分布﹐勢實單薄。設若海逆合齊來﹐獨衝一汛﹐勢必不支﹐望救別汛﹐勢必無及。彼眾我寡﹐彼合我分﹐勢必有失。倘有疏虞﹐不幾以倉卒之變﹐轉成禍端乎﹖

玆臣竊按沿邊地圖﹐見就髙峭處所各設煙墩三座﹐令望海外逆艘﹐有二十隻以上者﹐日放一煙﹑夜放一火﹐則上下鄰汛各出艍船以相夾剿﹔有四十隻以上者﹐則放二煙﹑二火﹐上下鄰汛各以鳥船守汛而悉出趕繒船隻趕舉煙處應援﹔有六十隻以上者﹐則三煙烽並舉﹐鄰汛各盡出大小船隻協力撲剿。如此則賊艘所至之地﹐鄰汛早已周知﹐豫計夾剿﹐不至張皇﹐擊首尾應﹐無慮兵單﹐而寇萌不可永息乎。

萬正色閩海善後疏﹕一鎭海澄﹐上至石碼﹑三■﹝氵義﹞河﹐下至海門﹑圭嶼﹑古浪嶼﹐須兵五千。一鎭廈門周圍屬轄﹐須兵三千﹐浯嶼一營須兵一千。一鎭金門﹐自料羅﹑烏山頭至金門港﹐須兵三千﹐圍頭一營須兵一千。一鎭海壇﹐上至磁澳﹐下至湄洲﹑南日﹐須兵三千。一守平海﹐須兵一千﹐而三江口屬之。一鎭定海﹐上至北茭﹐下至官塘﹑梅花港﹐移閩安兵三千守之﹐而烽火門至沙埕則設一營﹐轄兵一千守之。一守日湖﹐轄至祥芝﹐以晉江營兵一千守之。一守獺窟﹐須兵一千﹐轄至崇武。一守永寧﹐須兵一千﹐轄至深滬。一鎭銅山﹐須兵三千﹐轄至鎭海。一鎭南澳﹐須兵三千﹐轄至銅山。但南澳逼近澎湖賊穴﹐難以駐札﹐合宜紮銅山﹐兩鎭會■﹝舟宗﹞﹐兵力方厚。以上共兵三萬﹐蓋以所列地勢﹐或孤懸海上﹐或濱海要衝﹐皆海寇出沒之地﹐不嚴加防備﹐使賊得竊據泊舟﹐則遊移豕突﹐禍且蔓延。若以三萬之數﹐設鎭分防﹐以時巡緝﹐南風則由南而哨北﹐北風則由北而哨南﹐無事合操﹐有事夾擊﹐縱使賊黨希圖入寇﹐而海洋遼闊﹐勢不能合■﹝舟宗﹞齊至﹐我師乘機撲滅﹐可以就殲。

康熙二十一年靖海將軍施瑯開海禁疏﹕臣聞慮事必計其久遠﹐防患在圖於未然。我皇上深念海宇旣靖﹐生靈塗炭多年﹐故大開四省海禁﹐特設關差定稅﹐聽商民貿捕﹐羣生感沛澤之均沾﹐國家獲泉流之至計。顧臣思前因海禁森嚴﹐提防易於畫一。玆海禁旣展﹐沿海內外貿易船隻﹐給有關臣照票而往﹐采捕船隻﹐給有道府縣由單而出﹐叢雜無統。兼數省內地﹐積年貧窮﹐遊手姦宄﹐實繁有徒。乘此開海﹐公行出入﹐恐至海外誘詰黨類﹐蓄毒釀禍。夫以臺灣難民﹐尙荷皇上徳意﹐移入內地安插。今內地之人﹐反聽其相引而之外國﹐殊非善固邦本之法。又觀外國進貢之船﹐人數來往有限﹐豈肯遺畱一人在我中土。更考歷代以來﹐備防外國﹐甚爲嚴密。今𨿽許其貿易﹐亦須有制﹐不可過縱。

以臣愚見﹐此飄洋貿易一項﹐當行之督撫提﹐各將通省之內﹐凡可興販外國各港門﹐議定洋船隻數﹐聽官民之有根腳身家﹑不至生姦者﹐或一人自造一船﹐或數人合造一船﹐聽四方客商貨物附搭。庶人數少而貲本多﹐餉稅有徵﹐稽查尢易。至於外國見我制度有方﹐法行愼密﹐自生畏服而遏機端。其欲赴南北省貿易﹐並采捕漁船﹐亦行督撫提作何設法﹐畫定互察牽制良規﹐以杜泛逸海外滋姦。則民可以遂其生﹐國可以佐其用﹐禍患無自而萌﹐疆圉永以寧謐﹐誠爲圖治長久之至計。

矧兼水師船隻﹐刻限三年小修﹑五年大修﹐自徵剿及渡載投誠僞官兵眷難民之後﹐多屬朽壞擱泊﹐少當於用﹐窮弁不能拮據整葺﹐請修猶遲時日﹐而沿海新造貿捕之船﹐皆輕快牢固﹐炮械全備﹐倍於水師戰艦﹐倘或姦徒竊藉其舟楫﹐攘其貲本﹐恐至蔓延。蓋天下東南之形勢在海﹐而不在陸。陸地之爲患也有形﹐易於消弭。海外之藏姦也莫測﹐當思杜漸。更以臺灣﹑澎湖新辟﹐遠隔汪洋﹐設有藏機叵測﹐生心突犯﹐𨿽有鎭營官兵汛守﹐間或阻截往來﹐聲息難通﹐爲患抑又不可言矣。至彼時禁止貿捕之議復行﹐寧惟負我皇上子養億兆之徳意﹐將東南環海地方﹐不又仰廑宸衷顧慮哉﹗

康熙五十三年巡撫張伯行海洋商漁船隻編號疏﹕爲備陳弭盜之策以靖海氛事﹔臣思內地之稽查旣嚴﹐外洋之盜■﹝舟宗﹞自熄。無如邇年以來﹐海盜劫掠﹐屢屢見報﹐海氛究不能靖。蓋商船與盜船在洋行駛﹐遠近茫然識認﹐而巡哨官兵止循稽查之令﹐驗過卽便放行。殊不知洋盜每有先劫商船﹐卽爲行劫之具﹐復攫牌照爲盤驗憑據。以致盜氛未靖﹐商害無窮。請將商船前後刻大「商」字﹐兩旁刻某省﹑某府﹑某州縣﹑第幾號商船﹑船戶某人﹐俱用粉地墨書﹔漁船前後刻大「漁」字﹐兩旁刻某省﹑某府﹑某州縣﹑第幾號漁船﹑船戶某人﹐亦用粉地墨書。其篷上令將「商」﹑「漁」字樣﹐一例書記。至凡各哨營船前後﹐亦刻大「營」字﹐兩旁刻某省標﹑某營﹑第幾號﹑捕盜某人﹐所有刊刻字樣﹐俱用紅朱塡寫﹐而篷上紅書大「營」字。並請將商﹑漁各船舵工﹑水手﹑客商人等﹐各給腰牌一面﹐刊明姓名﹑年歲﹑籍貫﹑住址﹐一面繪畫像貌。其標營船隻﹐捕﹑舵在船人等﹐並照比例﹐給以腰牌查驗。如是則號數旣定﹐色認攸分﹐出洋官軍﹐一瞭卽明﹐再驗之在船人等聲音﹑面貌﹐並所執照票﹐則姦良易於辧別。倘有匪船混迹﹐不難詰訊擒拿。其於出入海口﹐汛防兵役亦便稽查。似亦海洋弭盜之一法也。至漁船止許捕魚﹐不許裝米酒下海﹐亦不許將海洋各樣貨物裝載進口。如有不遵標記及漁船裝貨者﹐嚴加治罪。

張伯行擬請防閩海疏﹕臣愚﹐謂幅■﹝巾肙﹞旣廣﹐則荒陬遠嶼﹐或便匪類之逃藏﹔船舶旣多﹐則此去彼來﹐易滋姦徒之出入。是故巡察不可不周也。臣思匪類所居﹐必在糧餉可通之處﹔姦船所聚﹐必擇風波可避之區。今但命水師鎭營於要害水口多設哨艦﹐逐日巡視各島澳﹐以絕其飲食﹐斷其窩藏﹐而姦宄之自外至者息矣﹐盤詰不可不嚴也。

臣思海洋無賴之徒﹐未必生長海上﹐不過內地人民﹐或爲饑寒所迫﹐或因避罪逃去耳。其生平行徑﹐豈能欺瞞鄕裏﹖今但令州縣有司﹐於各處地方﹐編定十家爲甲﹑十甲爲保﹑十保爲鄕﹐各立一長﹐專察本鄕﹑本保﹑本甲之人。遇有不事生理﹐專習拳棒﹐與夫酗酒縱博﹑素行無良者﹐該長爲之責其攺業﹐嚴其約束。其有不從者﹐鳴官治之。有自外鄕來者﹐爲之考其來歷﹐詢其去向﹔苟有蹤迹可疑之處﹐卽便斥逐﹐不得姑容。其姦形已露者﹐立解州縣審鞫。凡鄕長任事五年﹐勞績最著﹐許其考授把總﹐余或給與吏員頂帶﹐則彼樂於趨事﹐而姦宄之自內出者絕矣。

然臣更有請者。臣考前朝防海之制﹐自山東以至廣東﹐沿邊皆置水寨。水寨所轄﹐復有會哨。防禦之策﹐未有善於此者。臣謂當今鎭營星列﹐亦足當水寨之制﹐勿事更張矣。欲使一呼百應﹐則會哨之法﹐不仿仿而行之。再稽前制﹐凡十里之中﹐各立墩臺﹐以司烽堠。風帆瞬息﹐專賴傳瞭警報之捷﹐無有甚於此者。臣愚﹐謂故臺𨿽廢﹐基址尙存﹐欲使有備無患﹐不妨並舉而修之。夫以汪洋浩渺之區﹐又爲四達交通之所﹐防守稍疏﹐鯨波易起。與其圖之倉卒﹐孰若豫於平時。此臣所以有未雨綢繆之慮也。

康熙五十五年巡撫陳璸疏言﹕防海賊法與防山賊法不同。山賊之嘯聚有所﹐而海賊之出沒靡常也。臺灣﹑廈門之防海賊﹐又與沿海各邊不同。沿邊海賊之患在突犯內境﹐而臺灣海賊之患在剽掠海中也。其在海中﹐不必連■﹝舟宗﹞結隊﹐攻之無可攻﹔以劫掠爲生﹐困之不能困。非二﹑三十年前海賊有頭目﹐有旗幟﹐有巢穴可比﹐招之無可招。必定會哨之期﹐申護送之令﹐取連環之保。

提標水師有五營﹑澎湖水師有二營﹑臺協水師有三營﹐各設有經制哨船﹐莫若三處各立本船旗幟﹐大書「某營哨船」字樣於其上﹐每月會哨一次﹐彼此交旗爲驗。如由西路而去者﹐提標水哨至澎湖交旗﹐澎湖水哨至臺協交旗﹐俱送臺灣鎭驗準。由東路而去者﹐臺協水哨至澎湖交旗﹐澎湖水哨至廈門交旗﹐俱送提督驗準。某月若無哨旗交驗﹐卽察取派定某營官職名﹔某月海洋報有失事﹐卽察取巡哨官職名。則會哨之法行矣。

由廈門至澎湖有七更水程﹐由澎湖至臺灣有四更水程﹐風信順利﹐卽二﹑三日可到。今商船不宜零星放行﹐無論出廈去者﹐自臺來者﹐候風信順利﹐齊放二﹑三十船出港。臺﹑廈兩汛各撥哨船三﹑四護送至澎湖交代﹐各取某日護送某商船﹑自某汛出港﹑至某汛並無疏虞甘結﹐帶回原汛﹐按月匯送督撫衙門。如無印信甘結﹐卽以官船職名申報。則護送之法行矣。

商船二﹑三十同出港時﹐把口官逐一點明各船貨物﹑搭客及器械﹐塡單取各船連環保結。若洋中遇賊﹐首尾相救﹐如不救卽以通同行劫究論。則連環保之法行矣。

上是璸奏﹐如所請行。

康熙五十六年浙閩總督覺羅滿保疏言﹕淡水雞籠山爲臺灣北界﹐三面濱海﹐西南夷舶往琉球﹑日本者﹐皆望此山爲準的。且澳港深闊﹐可泊巨艦百餘。內爲肩豆門﹐沃野百里﹐番社眾多﹐請增置淡水營﹐設官駐防﹐以扼臺灣之尾。

雍正四年閩浙總督髙其倬請開臺灣米禁疏﹕竊查閩省泉﹑漳二府﹐向資臺米以濟民食。自朱一貴變後﹐巡臺禦史恐其運出接濟洋盜﹐又恐聽民搬運﹐以至臺灣米價騰貴﹐或生事端﹐遂禁止不許過海。不知臺灣地廣民稀﹐所出之米﹐一年丰收﹐足供四﹑五年之用。民人用力耕田﹐固爲自身食用﹐亦圖賣米換錢。一行禁止﹐則囤積廢爲無用。旣不便於臺灣﹐又不便於泉﹑漳。究竟泉﹑漳之民﹐勢不得不買﹐臺灣之民﹐亦勢不能不賣。查禁𨿽嚴﹐不過徒生官役索賄私放之獘。

臣查開通臺米﹐其益有四﹕一﹑泉漳二府之民﹐有所資藉﹐不苦乏食﹔二﹑臺灣之民旣不苦米積無用﹐又得賣售之益﹐則墾田愈多﹔三﹑可免泉﹑漳﹑臺灣之民因米糧出入之故﹐受脇勒需索之累﹔四﹑泉漳之民﹐旣有食米﹐自不搬買福州之米﹐福民亦稍免乏少之虞。

至開通米禁﹐有須防之處二端﹐亦不可不加詳慮。其一﹐於冬成之時﹐詳加碓查。若臺灣丰熟﹐卽開米禁﹐倘年成歉薄﹐卽禁止販賣。𨿽年歲稍丰﹐而一時偶有米貴情形﹐亦卽隨時查禁。其一﹐泉﹑漳之民過臺買米者﹐俱令於本地方報明﹐欲往臺買米若干﹐載往某處販賣﹐取具聯保詳報﹐臣等衙門卽飛行臺灣及所賣之府縣﹐兩處稽查﹔如有不到﹐卽系偸賣﹐必嚴懲聯保﹐究出本船之人﹐盡法重處。如此查防﹐自不至接濟洋盜矣。

髙其倬操練水師疏﹕臣查熟悉水師之人﹐內有三等。其最髙者﹐不但本處海洋情形無不熟知﹐卽各處港口之寬狹﹑沙綫之有無﹐何處外洋島澳洋盜寄泊取水之所﹐何等日色雲气是將作臺颶回瀾之候。因其熟極﹐故能生巧。實於巡防有益。此爲第一等。其次或熟知數處情形﹐或熟知本處情形。此第二等。又其次者﹐於本處情形亦知大槪﹐在船不暈﹐能上下跳動﹑運使器械。此爲三等。其僅不甚暈吐﹐只坐艙內﹐不能上下跳動﹑運用器械者﹐此種不過充備人數而已。現在閩浙水師將弁﹑兵丁之中﹐如第一等者﹐或一營之中竟無其人﹐或僅有二﹑三人﹐而年近老邁﹑筋力就衰者居半﹔所有者不過第二等﹑第三等之人﹐而僅不暈吐﹑不能上下跳動﹑運用器械者參半。此等不知港沙之可以行走與否﹐不知島澳之可以寄泊與否。行船擱淺撞礁﹐立有性命之虞。卽內洋遇賊﹐尙難期其緝獲﹐安望其巡捕外洋之盜﹖臣惟設法勒令操練﹐漸習漸精。

查閩浙之例﹐本處巡哨之兵﹐只在本處洋面巡哨﹐卽總巡﹑分巡之員﹐亦只福建者巡福建﹐浙江者巡浙江。如此行走操練﹐止熟本處﹐不知他處﹐止知本省﹐不知外省。臣欲稍爲變通。每年總巡﹑分巡及在本洋巡哨者﹐俱仍照常巡哨外﹐臣每年於此外另派熟悉之員﹐帶領官兵﹐配給船隻﹐南風起時﹐令自閩省直巡到浙省盡頭﹐北風起時﹐令自浙省回棹﹐直巡到閩省盡頭。並令俱經由外洋島澳﹐令本處巡船與之在彼合哨。不到者據實揭報題參。如此則各處哨船不能偸安﹐而外洋大盜亦難藏閃。且各處哨巡官兵常到外洋﹐經歷旣熟﹐自漸無畏怯﹐不憚遠出矣。至此巡查之員弁兵丁﹐臣派令極熟者五分﹐參以次熟者五分﹐令其同往。沿路所過﹐每到一處﹐卽添帶武官一員﹑兵十名﹐亦令同往﹐俾其操練。則二等﹑三等以及稍生之官兵﹐往返一番﹐自必俱有長進。若遇有海運米谷等項之事﹐或到江南﹑山東﹑廣東等處﹐臣亦酌量派配官兵﹐令其押船行走。所走之處愈遠﹐則所知情形愈遠矣。

乾隆十四年總督喀爾吉善偕巡撫潘思榘條奏海防三事﹕一﹑內地民往來外洋﹐勾結滋事﹐應會保甲族長於編查門牌時將戶內所有往販外洋之人﹐或爲舵水﹐或爲客商﹐逐一登明。倘久客不歸及倏去倏來﹑形迹可疑﹐並外番人往來其家﹐卽報詳究。一﹑洋船舵水等給照時﹐應逐名親驗某郡客商﹐跟役亦親驗取給﹐至出口如有更易﹐許船戶呈明守口各員﹐於總照內塡注。不能遠赴原籍取結者﹐卽取其行保及同船客商公結﹐俟入口時驗明原照﹐方準回籍。一﹑洋船回棹之六﹑七﹑八﹑九等月及出行之十二﹑正﹑二﹑三等月﹐責沿海汛弁兵丁晝夜巡查。渡載外洋人貨者﹐以私越論。

諭實力行之。

乾隆二十五年巡撫吳士功條奏﹕查漁船例於三月中旬﹑四月下旬出口﹐至五﹑七等月回棹﹔九月﹑十月出口﹐年底回棹。向多逗𨖻滋事﹐應責令澳甲﹑船主﹐先向進口漁船查明未回漁船現泊何處﹐因何未回﹐稟地方官移營押回。澳甲﹑船主不稟﹐分別治罪。一﹑漁船捕漁爲業﹐非比商賈貿易﹐卽偶有攜帶﹐應令赴置貨地方汛口驗明給單。如單外攜帶多貨﹐沿海汛員查出﹐移縣查明來歷。

吳士功請開臺民攜眷之禁疏﹕竊惟我朝徳威遠敷﹐薄海內外﹐共沐恩膏。如臺灣府屬一廳﹑四縣﹐今歸隸版圖將及百年﹐久成樂土。居其地者俱系閩﹑粵濱海州縣之民﹐俱於春時往耕﹐秋成回籍。迨後海禁漸嚴﹐一歸不能復往﹔其生業在臺灣者﹐旣不能棄其田園﹐又不能搬移眷屬﹐別娶番女﹐恐滋擾害。經升任廣東撫臣鄂彌達具奏﹐凡有妻子在內地者﹐許呈明給照﹐搬眷入臺﹐編甲爲良。旋經議行在案。嗣於乾隆四年﹐前督臣郝玉麟以流寓民眷﹐均已搬取﹐卽有事故遲延﹐亦屬無幾﹐請停止給照。續於乾隆九年﹐巡視臺灣禦史具奏﹐以內地民人或聞臺地親年衰老﹐欲來侍奉﹐或因內地孤獨無依﹐欲來就養﹐無如例有明禁﹐因甘蹈偸渡之愆。不肖客頭姦艄﹐將船駛至外洋﹐如遇荒島﹐詭稱到臺﹐促客登岸﹐人煙斷絕﹐坐而饑斃﹐俄而洲上潮至﹐羣命盡歸魚腹。因礙請照之難﹐致有亡身之事。請仍準攜眷。經部議俱如所奏。十二年﹐督臣喀爾吉善復以前奏未定年限﹐恐滋獘混﹐請定限一年之後﹐不準給照。自此停止以來﹐迄今十有餘年。現在漢民已逾數十萬﹐其父母妻子之身居內地者正復不少。向之孑身過臺者﹐今以墾辟田原﹐足供俯仰矣﹔向之童稚無知者﹐今已少壯成立﹑置有田產矣。若棄之而歸﹐則失謀生之路﹔若置父母妻子於不顧﹐更非人情所安。

伏查乾隆十七年原任臺灣縣知縣盧鼎梅纂修縣誌云﹕內地窮民在臺營生者數十萬。其父母妻子俯仰乏資﹐急欲赴臺就養﹐格於例禁﹐羣賄船戶﹐頂冒水手姓名﹐用小漁船夜載出口﹐私上大船。抵臺復有漁船乘夜接載﹐名曰「灌水」。經汛口覺察﹐姦艄照律問遣﹐固刑當其罪﹐而杖逐回籍之民﹐室廬拋棄﹐器物一空矣。更有客船串通習水積匪﹐用涇漏之船﹐收載數百人擠入艙中﹐將艙蓋封釘﹐不使上下﹐乘黑夜出洋。偶值風濤﹐盡入魚腹。比到岸﹐恐人知覺﹐遇有沙汕﹐輒紿令出船﹐名曰「放生」。沙汕斷頭﹐距岸尙遠﹐行至深處﹐全身陷入泥淖中﹐名曰「種芋」。或潮流適漲﹐隨流漂溺﹐名曰「餌魚」。言之痛心。臣一載以來﹐畱心查訪﹐實屬確有之事。然卒未有因陷溺而告發者﹐緣事在汪洋距浸﹑人迹罕到之地﹐被害者旣已沒於波臣﹐僥免亦緣自幹禁令﹐莫敢控訴。伏念內外民人﹐均屬朝廷赤子。向之在臺爲匪者﹐悉出隻身之無賴。若安分良民﹐旣已報墾立業﹐有父母妻子之系戀﹐有仰事俯育之辛勤﹐必自顧惜身家﹐各思保聚。此從前督撫臣所以疊有給照搬眷之請也。及奉準行過臺之後﹐亦未有眷口滋釁生事者。蓋民鮮土著﹐則有離去之思﹐人有室家﹐各謀久安之計。乃因良民之搬眷﹐禁以姦民之偸渡﹐致令在臺者因羈逆旅﹐常懷內顧之憂﹐在籍者悵望天涯﹐不免向隅之泣。以故內地老幼男婦﹑焭獨無依之人﹐迫欲就養﹐竟至鋌而走險﹐畢命波濤﹐非所以仰體皇上如天之覆﹑一視之仁也。

嘉慶四年巡撫汪志伊議海口情形疏﹕閩省負山環海﹐地狹人稠。延﹑建﹑邵﹑汀四府﹐地據上游﹐山多田少。福﹑興﹑寧﹑漳﹑泉五府﹐地當海濱﹐土瘠民貧﹔漳泉尢甚﹐風俗素稱獷悍。至臺灣一府﹐𨿽孤懸海外﹐而禾稼一歲三熟﹐米糧充裕﹔除歲供內地兵糧谷六萬餘石﹑兵眷谷二萬餘石外﹐商販源源內運﹐以濟民食﹐而漳﹑泉尢資接濟。是一省之米糧﹐恆不敷一省之食用。溯自康熙二十三年工部侍郎金世鑑奏準通海﹐五十六年因有盜米出洋﹑偸賣船料諸獘﹐議準禁止。至雍正五年﹐復經督臣髙其倬奏準開洋﹐殷商大賈﹐並往外番貿易﹐每船可養舵水百餘人﹐並買載番米﹑番貨運回出售。百餘年來﹐商販流通﹐頗資利賴。此閩省民食情形及後先開洋之原委也。

閩洋北接浙江﹐南連粵省﹐延袤二千餘里﹐島嶼周回﹐口岸叢錯﹐設立水師三十一營﹐額設兵二萬七千七百三十名﹐額設大小戰船二百六十六隻﹐分列南北﹐爲犄角之勢。中以泉州之崇武爲界。自崇武而南﹐派令南澳﹑銅山﹑金門曁提標後營各鎭將巡緝。自崇武而北﹐派令海壇﹑閩安﹑烽火曁金門右營各鎭將巡緝。往來梭織﹐聲息相通。一遇匪船﹐遊奕卽互相知會﹐上下兜擒﹐聲勢頗壯。嗣因船身笨重﹐捕盜不甚得力﹐經前署督臣覺羅長麟奏準﹐照商船式樣攺造八十隻﹐較爲靈捷。又因舵工例用兵丁﹐常在本轄洋面巡哨﹐未能熟悉隔轄港道沙綫﹐經前督臣魁倫會同前撫臣費湻奏準﹐召募商船諳練船工﹐駕輕就熟﹐奮勉追捕。此閩省水師營制及歷年緝捕之情形也。

至若洋匪﹐從前不過土盜出沒。自乾隆五十八﹑九年間﹐安南夷匪﹐膽敢竄入﹐互相勾結。土盜藉夷匪爲聲援﹐夷匪以土盜爲爪牙﹐沿海肆劫﹐擄人勒贖。苦非搶掠商船食米及串通貪利之漁戶行戶運米而出﹐易贓而回﹐並接濟淡水﹐資送火藥炮械等項﹐安能久畱洋面爲匪﹖臣伏念開洋以來﹐原以藉貿易之盈餘﹐補耕耘之不足﹐商與民交相賴。一經洋盜滋擾﹐商累而民亦累﹐誠如聖諭必須洋面日漸肅淸﹐而於商民仍無妨礙﹐方爲盡善。

今有議論禁貨船以靖盜賊者﹐謂以海船載貨而出﹐載金錢而歸﹐艷目燻心﹐啟戎誨盜﹐甚至濟米消贓﹐應行禁止。殊不知船戶多家﹐作何安置。卽如閩海港澳共三百六十餘處﹐每澳漁船自數十隻至數百隻不等﹐合計舵水不下數萬人﹐其眷屬丁口又不下數十萬人。沿海無地可耕﹐全賴捕魚腌販﹐以爲仰事俯育之資。況商船更大﹐其舵水悉系雇用貧民﹐更不知其幾千萬億眾也。若一槪令其捨舟登陸﹐謀生乏術﹐迫於饑寒﹐勢必鋌而走險。將恐海盜未靖而陸盜轉熾矣﹗且船隻小者需費數十金至數百金﹐大者必須數千金﹐變價無人承售﹐拆毀更非政體。他如米豆﹑鹽茶﹑棉花﹑布帛曁一切對像﹐一省通交於數省﹐外番互通於內地者﹐何可勝數。一旦禁絕不通﹐所關亦非細故。正不特稅課之短缺也。

惟海船固不可禁﹐而查察不可不嚴。每澳設有誠實澳甲一名﹐每十戶又設一甲長﹐查拿通盜及爲匪之犯。知情不舉者連坐。各汛口復有員弁﹐均於出入盤查﹐船戶旣不能夾帶﹐行戶無從透漏﹐立法已爲周密矣。但恐日久玩生﹐惟有隨時整頓﹐以絕盜資。是稽查洋獘﹐卽在於出海之船﹐正不必絕通海而始可言禁制也。

又有議請於海口添設重兵者。查海岸綿長﹐十里設汛﹐五瑞安塘﹐每汛約添丁十名﹐合計非萬餘人不可。皇上綏靖海疆﹐固不惜此經費﹐然必事歸有濟﹐方使帑不虛糜。今沿海旣不可步步爲營﹐而每汛添兵不過十餘名而止﹐顧此失彼﹐何當實用﹖查盜匪或遭風落海﹐或被拿跳海﹐常鳧水到崖。又或買米取水﹐潛行上岸者。歷經各汛兵拿解嚴辦在案﹐從未有羣盜登岸之事。蓋沿海村莊以海爲田﹐人自爲守﹐一有盜船臨境﹐則岸民千百爲羣﹐農具皆成兵器﹐是鄕勇已倍於盜匪亦大有助於官兵。且各汛設有防海大小炮位﹐以髙臨下﹐以逸待勞﹐一炮可當千軍之勇﹐盜不敢近岸者以此。所有各口岸﹐似無庸添設重兵。至水師長技﹐除駛船﹑推舵﹑轉篷﹑折戧﹑扒桅﹑泅水﹑對施鎗炮﹑往來攻擊外﹐其制勝者尢在奪上風﹐放風箭以燒篷﹐擲火牌以轟船﹐射舵工以窮駕馭。閩省弁兵﹐從前未免因生疏而怯愞﹐甚至暈船嘔吐﹐數年來緝捕洋匪﹐拔弁於老漁﹐簡兵於海戶﹐配定舟師﹐頻年在海涉歷風濤﹐獲犯頗多﹐技藝日臻嫻熟。是操練之效﹐卽收於緝捕之中﹐更不必捨緝捕而別籌操演也。

臣復核盜匪情形﹐近數年頗有不同者﹐治土盜易﹐治夷盜難。蓋土盜不過一﹑二桀驁﹐掠商漁而乘其船﹐脇其人漸成黨羽﹐計一船之眞盜無幾﹐餘皆被擄耳。被擄者未嘗不恨盜﹐亦未嘗不思歸。以兵攻盜﹐兼可以盜攻盜。廣開脇從之生路﹐重懸購盜之賞格﹐並將捕盜所獲之贓﹐給與擒盜來獻之人﹐以歆動盜夥﹐離間盜心﹐使相疑忌。自是土盜聞風陸續投首﹐剿撫兼施﹐當無難淸理。而夷盜則不然。夏初乘南風而來﹐秋末乘北風而返﹐並無投首之心。尢可惡者﹐船大而髙﹐炮多而壯﹐匪特商船不敢抗衡﹐卽官兵戰船﹐形勢限於仰攻﹐鎗炮窘於逆擊﹐較治土盜稍覺其難。然夷盜之蹤迹在洋﹐其食用未嘗不需於陸。臣惟有力加整頓﹐嚴飭沿海地方官認眞絕行戶之透漏﹐嚴飭各守口員弁實力淸漁船之夾帶﹐務使賊贓無人代消﹐食米火藥無人接濟﹐以窮其術而困其力。仍一面選精銳之舟師﹐鼓勇敢之戰士﹐相機掩擊﹐以殲其魁﹐而除其黨。則洋面自可日漸肅淸﹐而生民之生計仍無妨礙矣。

總論

海在福建爲至切之患。漢元封﹐伐東越﹐遣橫海將軍韓說出勾章﹝勾章浙江慈溪縣﹞﹐浮海從東方往﹐遂滅閩越。三國吳建衡初﹐遣軍自建安海道與荊州之師會於合浦﹝合浦見廣東廉州府﹞﹐以擊交址。陳天嘉四年﹐章昭達於東興﹐度嶺趨建安﹐討陳寶應﹐詔余孝頃督會稽﹑東陽﹑臨海﹑永嘉諸軍自海道會之﹐寶應敗滅。隋開皇十年﹐泉州王國慶亂﹐自以海路險阻﹐不設備﹐楊素泛海奄至﹐擊平之。五代漢初﹐吳越遣將余安自海道救李達﹝達卽閩叛將李仁達﹐時據福州﹞﹐南唐陳覺﹑馮延魯等圍福州﹐余自海道至白蝦浦登岸﹐延魯等敗走﹐遂有福州。宋徳佑二年﹐張世傑等共立益王昰於福州﹐蒙古將阿刺罕自明州海道夾襲﹐福州旋陷。明初討陳友定﹐亦命湯和由明州海道取福州﹐全閩悉定。明景泰三年﹐尙書薛希璉出經略﹐遷浯嶼水寨於廈門﹐議者以爲棄其藩籬。是時𨿽增置小埕﹑銅山二寨﹐沿邊衛所鎭戍之設﹐漸加密焉﹐而姦商釀亂﹐勾引外夷﹐自潮州界之南澳及走馬溪﹑浯嶼﹑南日﹑三沙一帶﹐皆爲番泊所據。浸淫至於嘉靖二十六年以後﹐禍乃大發。論者謂東南之倭亂﹐閩實兆之也。自是審斥堠﹐嚴會哨﹐寇去之後﹐猶亟亟不敢懈焉。蓋列戌於海上﹐而哨守於海中﹐不易之法矣。說者曰﹕海中島嶼﹐東西錯列﹐以百十計﹐但其地有可哨而不可守者﹐有可寄泊而不可久泊者。若其最險要而紆回﹐則莫如澎湖。蓋其山周遭數百里﹐隘口不得方舟﹐內溪可容千艘﹐往時以居民恃險爲不軌﹐乃徙而虛其地﹐馴至島夷乘隙巢穴其中﹐力圖之而後復爲內地﹐備不可不早也。又海中舊有三山之目﹐澎湖其一矣。東則海壇﹐西則南澳﹐皆並爲險要。守海壇則桐山﹑流江之備益固﹐而可以增浙江之形勢。守南澳則銅山﹑元鍾之衛益堅﹐而可以厚廣東之藩籬。此三山者﹐誠天設之險云﹝方輿紀要﹞。

全閩海道﹐不過二千里之程耳。五寨﹑三遊﹐聯絡犄角。然向者五寨兵船各四十隻﹑兵二千二百餘名。今節次裁減﹐船數𨿽存﹐大攺爲小﹐十僅存三分之二﹐又大半貼駕軍。儻欲禦大夥倭寇﹐非復譚軍門兵制之舊不可也。嘉靖四十二年﹐軍門譚綸題設五寨欽依把總﹐以舊設烽火﹑南日﹑浯嶼三■﹝舟宗﹞爲正兵﹐增設小埕﹑銅山二寨爲奇兵﹐而又爲之分汛地﹑明斥堠﹑嚴會哨。烽火門外水寨﹐設於福寧州地方﹐以所轄官井﹑沙埕﹑羅浮爲南﹑北﹑中三哨。其後官井洋添設水寨﹐則又以羅江﹑古鎭爲二哨。是在烽火﹑官井當會哨者有五也。小埕水寨設於連江縣地方﹐以所轄閩安鎭﹑北茭﹑焦山等七巡司爲南﹑北﹑中三哨﹐是在小埕寨當會哨者有三也。南日水寨設於莆田縣地方﹐以所轄衝心﹑莆禧﹑崇武等所司爲三哨﹐而文澳港哨則近添設於平海之後﹐是在南日當會哨者有四也。浯嶼水寨設於同安縣地方﹐上自圍頭以至南日﹐下自井尾以抵銅山﹐當會哨者二也。銅山水寨設於漳浦地方﹐北自金山以接浯嶼﹐南自梅嶺以達廣東﹐當會哨者亦二也。繇南而哨北﹐則銅山會之浯嶼﹐浯嶼會之南日﹐南日會之小埕﹐小埕會之烽火﹐而北來者備。繇北而哨南﹐則烽火會之小埕﹑南日﹑浯嶼﹑銅山﹐而南來者備。

國初沿海設兵爲衛者四﹐爲所者十﹐謂之正兵﹐以控禦於內﹔又爲寨者五﹐爲墩澳者數百﹐謂之遊兵﹐以哨守於外﹔且有黃崎等二鎭﹐兵洪淺等二十四巡司弓兵﹐安邊等捕盜氏壯﹐共爲之守焉。尢慮地廣官疏﹐隨地設官。有副使一員﹐巡視於上﹐都指揮一員﹐備禦於中﹐而各寨有把總指揮﹐各澳有哨守指揮﹐千百戶﹑安邊館有通判﹐而巡捕﹑巡簡等官又爲之分理焉。平居則信地以守﹐警報則合力以攻。一號召而兵船數百立齊﹐一剿捕而兵夫數千響應。此八閩邊地之防也。

三﹑四月東南風迅﹐番船多自粵趨閩﹐而入於海﹐其南澳云蓋寺﹑走馬溪乃番船始發之處﹑慣徒交接之所也。附海有銅山﹑元鍾等哨之兵。若先分兵守之﹐則有以遏其衝也﹐而不得泊矣。其勢必拋於外浯嶼﹐此乃五澳地方番人之巢窟也。附海有浯嶼﹑安邊等哨守之兵。若先分兵守之﹐仍撥小哨守把要緊港門﹐則必不敢泊矣。其勢必趨於料羅﹑烏沙﹐此又番船等候接濟之所也。附近有官澳﹑金門等哨守之兵。若先會兵守之﹐則又不敢泊矣。其勢必趨於福興。若越於福興﹐計所經之地﹐在南日則有岱墜﹑湄洲等處﹐在小埕則有海壇﹑連盤等處﹐在烽火則有官井﹑流江等處﹐皆賊船之所必泊者。若先會兵守之﹐則亦不敢泊矣。

閩要衝﹕晉江之深滬﹑獺窟﹐興化之衝心﹑平海﹐龍溪之海門﹐漳浦之島尾﹐南靖之九龍寨溪皆是也。然莫有如福寧州之尢險者。蓋地勢自西北而東南﹐至於省城盡之矣。而福寧又在東南﹐突出海中﹐如吐舌然﹔其左爲甌括﹐海居東面﹐其右爲福興﹐海居南面﹐福寧獨當東﹑南﹑北三面之海。倭舶入寇﹐必先犯此﹐故有水寨之設。舊寨在州東北五﹑六十里三沙海面。永樂初﹐用福州中衛﹑左衛福寧軍守之。正統間﹐焦宏倡議風濤難泊﹐徒今松山下﹐似復舊而後可﹝皇明世法錄﹞。

福州南望交廣﹐北睨淮浙﹐遠闊若在天際﹐然施帆乘風鼓柂﹐三數日可達。海道𨿽險﹐苟王命急宣﹐時或出北﹐亦不可廢也﹝一統志案說﹞。

南安三面負山﹐一面距海。同安三面距海﹐一面負山。是又其形勢之不同也。其屯戍則惟晉江之永寧衛﹑同安之金門﹑髙浦三所爲沿海重鎭﹝一統志案說﹞。

閩海內自沙埕﹑南鎭﹑烽火﹑三沙﹑斗米﹑北茭﹑定海﹑五虎而至閩安﹐外自南關﹑大崳﹑小崳﹑閭山﹑芙蓉﹑北竿塘﹑南竿塘﹑東永而至白犬﹐爲福寧﹑福州外護左翼之藩籬。南自長樂之梅花鎭﹑東萬安爲右臂。外自磁澳而至艸嶼﹐中隔石牌洋﹐外環海壇大島。閩安𨿽爲閩省水口咽喉﹐海壇實爲閩省右翼之阨要也。由福淸之萬安﹐南視平海﹐內虛海套﹐是爲興化府。外自南日﹑湄洲﹐再外烏坵﹑海壇﹐所當畱意者﹐東北有東永﹐東南有烏坵﹐猶浙江之南屺﹑北屺﹑積谷﹑弔邦﹑韭山﹑東霍﹑衢山﹐江南之馬迹﹑盡山是也。泉州北有崇武﹑獺窟﹐南有祥芝﹑永寧﹐左右拱抱﹐內藏郡治﹐下接金﹑廈二島﹐以達泉州。金爲泉郡之下臂﹐廈爲漳郡之咽喉。漳自太武而南﹐鎭海﹑六鰲﹑古雷﹑銅山﹑懸鐘在在可以寄泊﹐而至南澳﹐以分閩﹑粵。泉﹑漳之東﹐外有澎湖三十六﹐而要在媽宮﹑西嶼頭﹑北港﹑八罩四澳﹐北風可以泊舟。若南風﹐不但有山﹑有嶼﹐可以寄泊﹐而平風靜浪﹐黑溝白洋﹐皆可暫寄﹐以俟潮流。洋大而山低﹐水急而流回。北之吉貝﹑沈礁﹐一綫直生東北﹐一目未了﹐內者暗礁﹐僅存一港蜿蜒﹐非熟習深諳者不敢掉至。南有大嶼﹑花嶼﹑貓嶼﹐北風不可寄泊﹐南風時宜巡緝。澎湖之東﹐則爲臺灣。北自雞籠山對峙福州之白犬洋﹐南自沙馬磯對峙漳之銅山﹐綿延二千八百里。西面一片沃野﹐自海至山﹐淺闊相均﹐約百里。西東穿山至海﹐約四﹑五百里。叢山疊箐﹐野番類聚。建一郡﹐分四縣﹐山川形勢﹐生熟番性﹐蜂窠蟻穴﹐志考備載。郡治南抱七鯤身﹐而至安平鎭大港﹐隔港沙洲直北至鹿耳門。鹿耳門隔港之大綫頭沙洲而至隙仔海翁隙﹐皆西護府治。而港之可以出入巨艘﹐惟鹿耳門與雞籠淡水港。此亦海外形勢﹐以捍內地沿海要疆。南澳東懸﹐海島扞衛﹐漳之詔安﹐潮之黃崗﹑澄海﹐閩粵海洋適中之要害也﹝陳倫炯沿海形勢略﹞。

李光坡防海策﹕夫姦船𨿽往來海中﹐然非處處皆可登岸﹐必有泊步下碇之所﹐然後姦船可止﹐姦民可出。宜嚴檄沿海帥將﹐追尋前朝湯和所築自登萊至浙五十九城﹐周徳興所築福建海上十六城故址﹐擇其要害﹐量置兵守﹐詰其出入﹐捕其姦細﹐使之孤危無黨﹐所謂愼設其守者此也。兪大猷曰﹕沿海安嶴可避四面颶風者二十三處﹐可避兩面颶風者一十八處。然則姦船𨿽暋不畏死﹐而疾風怒濤﹐亦必擇善地而停泊焉﹐豈能揚帆鼓枻常出洋外。宜飭邊海巡徼舟將﹐不必以擒賊爲功﹐惟密偵其巢穴﹐卽以大師搗之﹐自然可絕﹐此探止泊而遏之謂也。姦船必資料糧。伺掠米商﹐能得幾何。所恃漁舟陰載內米﹐與之交通。且日需淡水﹐宜登陸汲取。按程計處﹐皆有常所。當責成督撫嚴檄濱海州縣﹐凡采捕漁舟﹐只許單桅平底﹐朝出暮歸﹐不許造雙桅尖底﹐經月不返。凡海船取水井泉之處﹐可湮者則湮之﹐不可湮者令土著之民十家輪守﹐設兵專汛﹐嚴立條格﹐犯者抵死。此前朝名將兪大猷﹑鄧鍾所反復丁寧﹐以爲此二事實心行之﹐可以千古永絕海患。然則度要需而絕之﹐又是三事之最要也﹝臯軒文編﹞。

論海中之形勢﹐則在臺灣也。臺地孤懸海中﹐土宜五穀。北可至遼﹐東南則抵漳﹑泉。全臺三千餘里﹐入版圖者幾二千里﹐其餘尙系生番雜居﹐情態叵測。阨鯤身﹑鹿耳之際﹐控澎湖三十六嶼之蔽﹐中國得之﹐則爲屏翰之衛。臺中兵卒﹐宜屯田以定食﹐漸次開荒辟土﹐以夷後患者也﹝郭起元愼防守議﹞。

先是海寇鄭成功盤踞金門﹑廈門間﹐尋奪臺灣居之。遊■﹝舟宗﹞入犯﹐飄忽南北﹐軍吏苦於奔命。康熙初﹐廷議以爲徙民內﹐地寇無所掠食﹐勢將自困。遂悉徙粵﹑閩﹑江﹑浙﹑山東鎭戍之在界外者﹐賊計果絀﹐降者接踵。八年﹐有詔稍展界﹐縱民得采捕近海。十九年﹐福州督撫臣議處投誠之眾﹐奏請給還民界外田地﹐以無主者俾之耕種。且曰﹕方今海外要地﹐已設提督總兵大兵鎭守﹐是官兵在外﹐而投誠在內﹐計可萬全無慮﹔詔許之﹐閩界始稍稍開復。二十三年五月克臺灣﹐十月兵部議請各省開界﹐乃以工部侍郎金世鑑﹑都禦史呀思哈往江南﹑浙江﹐吏部侍郎杜臻﹑內閣學士石柱往福建﹑廣東。事竣奏聞﹐遂盡復所棄地。民內有耕桑之樂﹐外有魚鹽之資。商舶交於四省﹐徧於占城﹑暹羅﹑眞臘﹑滿剌加﹑浡泥﹑荷蘭﹑呂宋﹑日本﹑蘇祿﹑琉球諸國。乃設榷關四於廣東澳門﹑福建漳州府﹑浙江寧波府﹑江南雲臺山﹐置吏以蒞之。泉貨流通﹐姦萌日息。於是恩貸之詔日下﹐徳澤汪濊﹐耄倪歡悅﹐喜見太平﹐可謂極一時之盛矣。

海戰之獘有四﹕萬里風濤﹐不可端倪﹐白日陰霾﹐咫尺難辧﹐一也﹔官有常汛﹐使賊豫知趨避﹐二也﹔孤懸島中﹐難於聲援﹐三也﹔將士利於無人﹐掩功諱敗﹐四也。哨賊於遠洋﹐而不常厥居﹔擊賊於內洋﹐而不使近岸﹐斯策之最善者﹝姜宸英文稿﹞。

國家東南環海﹐萬里汪洋﹐舟楫利涉﹐爲民生之大利。其間宵匪潛伏﹐出沒行劫﹐亦爲方隅之隱憂。盛京一帶澳岸﹐向來爲洋盜避風之所﹐今旅順口水師足資彈壓。山東洋面冷落﹐非賊所戀﹐一年之間﹐不過偶一二至。江﹑浙﹑閩﹑廣﹐則自二﹑三月至九月﹐皆盜艘劫掠之時。今天下太平﹐非有所謂巨賊﹐不過一﹑二無賴﹐饑寒迫身﹐犯法潛逃﹐寄口腹於煙波浩蕩之際﹐而往往不能廓淸﹐歲歲爲商民之患﹐則以商船不能禦敵﹐而哨船不能遇賊之故也。

原賊之起﹐其初甚微﹐止一﹑二人﹐密約三﹑五人﹐潛至港口﹐窺伺小艇附岸﹐徑跳登舟﹐露刃脇舟人駕出外港。遇有略大之漁船﹐則詐稱買魚﹐又跳而上。再集匪類至十餘人﹐便敢公然行劫。此粵東所謂「踏斗」者也。出遇商船﹐則亂流以截之﹐稍近則大呼落帆。商自度無炮火軍械﹐不能禦敵﹐又船身重滯﹐難以走脫﹐聞聲落帆﹐惟恐稍緩。日久日多﹐勢漸以大。此等小輩﹐無他伎倆﹐但使商船勿卽惶恐下帆﹐又有炮械可以禦敵﹐賊亦何能爲乎。愚以爲商船皆有身家﹐斷不敢思爲匪以自喪其身家性命。而且一船下水﹐必有族鄰鄕保具結﹐地方官查驗烙號﹐給與護船牌照﹐則可聽其隨帶防船器械。倘得請旨弛商船軍器之禁﹐則不出數月﹐洋盜盡爲餓殍﹐未有不散夥回家者也。

哨船之不能禦賊﹐皆謂萬頃渺茫﹐從何捕起﹐風濤險惡﹐性命可虞。不知賊船在近不在遠。沿邊島澳偏僻﹐可以停泊之區﹐試往搜捕﹐百不失一。蓋彼𨿽名爲賊﹐未嘗不自愛其生。陡遇颶風﹐未嘗不自憂覆溺。必有垵墺可避臺颶﹐乃能徐俟商舶之往來。必待天朗風和﹐乃敢駕駛出洋行劫。其貪生惜死之心同﹐則哨緝之方﹑堵截之候﹐無不同也。向來各省巡哨﹐預張聲勢﹐揚旆徐行﹐一二月未離江上﹐又於舟中旦暮鼓樂﹐舉炮作威﹐是何異呼賊船而使之避也。若使巡哨官兵﹐密坐商船以出﹐遇賊船向邇﹐可追卽追﹐不可則佯避以堅其來。挽舵爭據上風﹐上風一得﹐賊已在我胯下﹐我則橫逼賊船﹐順風施放炮火﹐百發百中﹐𨿽百賊亦可擒也。所有銀錢貨物﹐盡賞士卒﹐勿許將弁自私自利﹐首功兵丁拔補把總﹐將弁以次升遷﹐無得掩抑﹐則將士之功名財利﹐俱在賊船﹐將不遑寢食以思出哨也﹝藍鼎元論海洋弭盜書﹞。

﹣﹣以上錄自重纂福建通誌卷八十七。

兪通源﹐巢人﹐明洪武三年﹐以軍功封南安侯。

張玉﹐漳浦人﹐永樂間封信安伯﹐進封榮國公﹐加封河間王﹐世襲。

火眞﹐蒙古人﹐永樂時以軍功封同安侯。

金玉﹐不詳所始﹐永樂十八年﹐以功封惠安伯。

張升﹐永城人﹐昭皇后弟﹐正統五年﹐封惠安伯﹐卒﹐庶兄瓚嗣﹐瓚卒﹐子偉嗣﹐偉卒﹐子慶臻嗣。

蔣貴﹐南靖人﹐正統間封定西侯﹐世襲﹐贈涇國公﹐孫琬襲封定西侯﹐贈涼國公。

朱表掬﹐晉靖王奇源第三子﹐正徳三年﹐追封安溪王。

朱彥泥﹐岷簡王膺鉟第二子﹐宏治十一年﹐封南安王。

朱厚煦﹐榮莊王佑樞第三子﹐嘉靖元年﹐封惠安王。

唐王聿鍵﹐小字長壽。其先唐定王桱﹐太祖第二十三子﹐永樂六年就藩南陽。聿鍵﹐桱八世孫也。祖端王碩熿﹐父世子器墭。碩熿惑於嬖妾﹐囚器墭承奉所﹐聿鍵生十三歲矣﹐從父被囚﹐日讀書﹐志气不挫。年二十八﹐尙未請名。器墭爲弟毒死﹐碩熿諱之﹐將傳國於次子﹐分守道陳奇瑜﹑知府王之柱入弔﹐謂碩熿曰﹐世子薨逝不明﹐若又不立其子﹐事且露﹐國法重。碩熿懼﹐始請名﹐立聿鍵爲世孫﹐崇禎五年襲王爵﹐選江西諸生曾文彥女爲妃。七年﹐流寇入河南﹐南陽當其衝﹐聿鍵援潞王事﹐請增兵三千人﹐設參將一員﹐以陳永福充之﹔不許。八年﹐賊犯南陽﹐聿鍵上疏言﹕臣府護衛一千二百人﹐以其半爲汴梁班軍﹐給撫臣以下繇役﹐望明詔念臣困阨﹐以全軍見還。懷宗報之曰﹕南陽番軍班直﹐祖制已久﹐朕不敢變。九年八月﹐京師戒嚴﹐聿鍵率護軍勤王。給事馮可賓﹑鍾炌上議﹐祖宗法宗藩不許稱兵﹐廢聿鍵爲庶人﹐錮鳳陽髙墻。守巷宮人索賄不得﹐墩鎖以困苦之﹐病幾殆﹐曾妃割股以進。淮撫路振飛以賑罪宗入髙墻﹐聿鍵告吏虐狀。振飛上疏請加恩罪宗﹐瞻以私錢﹐且懲吏石應詔等﹐聿鍵得稍安。十七年三月﹐闖賊陷京師﹐夏五月﹐福王由崧稱號南京﹐大赦﹐聿鍵出髙墻。禮部奏請復爵﹐不許﹐命移駐廣西平樂府。

我大淸順治二年五月﹐大兵定南京﹐福王由鎭江守將總兵官鄭鴻逵等擁眾還閩。聿鍵行抵杭州﹐與鴻逵遇﹐而戶部侍郎何楷﹑戶部郎中蘇觀生等亦自南京胥會於杭。六月﹐我大淸兵克杭州﹐鴻逵﹑楷﹑觀生等奉聿鍵入福州。舟次桐廬﹐禮部尙書黃道周進謁﹐遂偕行。閏六月癸未﹐福建各官迎謁水口驛﹐聿鍵自發銀一百五十兩﹐令有司葺行宮﹐勿擾民。丁亥夜四鼓至福州﹝榕城紀聞云﹕時有星大如杯﹐光甚倏﹐散爲白气兩道如帶﹐自室抵壁﹐移時方沒﹐光散時有聲如炮﹞。詰旦﹐道周與福建巡撫都禦史張肯堂﹑南安伯鄭芝龍等請聿鍵監國。鴻逵謂當急正位﹐不然無以厭眾心。諸臣皆以監國名正﹐候出關建號未遲﹐而鴻逵艷推戴功﹐不數日卽定議。丁未﹐告祭南郊﹝案榕城紀聞云﹕以釣龍臺爲天壇﹞﹐大赦﹐建號攺元﹐自七月初一日稱隆武元年﹐遙上福王尊號曰「聖安」﹐以布政司署爲行殿﹐福建爲福京﹐福州府爲天興府﹐分天興﹑建寧﹑延平﹑興化四府爲上游﹐汀州﹑邵武﹑泉州﹑漳州四府爲下游﹐各設巡按。進封芝龍﹑鴻逵爲侯﹐鄭芝豹澄濟伯﹐鄭彩永勝伯﹐並賜號奉天翊運中興宣力定難功臣道周爲吏部尙書武英殿大學士﹐肯堂爲吏部尙書兼左都禦史﹐楷爲戶部尙書﹐黃錦爲禮部尙書﹐曹學佺爲兵部尙書﹐周應期爲刑部尙書﹐鄭瑄爲工部尙書﹐郭維經爲吏部侍郎﹐原任福建提學道李長蒨爲戶部侍郎﹐蘇觀生爲翰林院學士兼禮部侍郎﹐原任福建巡按禦史吳春枝爲兵部侍郎兼右副都禦史﹐劉若金爲刑部侍郎﹐馬通理爲通政使並賜號奉天翊運中興宣猷守正文臣﹐餘各官升賞有差。聿鍵素重道周學行﹐故爲首輔。聿鍵銳欲收羅時彥﹐設儲賢館﹐分十二科﹐招四方士﹐令觀生領之。旣而應招者率庸流﹐聿鍵亦厭而罷其事。尋超拜觀生東閣大學士﹐參預機務。

是時﹐芝龍晉封平國公﹐兵事悉芝龍爲政﹐恣橫殊甚。一日﹐聿鍵賜宴﹐芝龍以公爵﹐欲位道周上﹐道周與爭﹐眾議抑芝龍﹔由是文武大不睦。芝龍議簡戰守兵﹐自仙霞關而外宜守者一百七十處﹐計兵十萬﹐戰兵如之。閩粵餉不支其半﹐乃請催取府縣積年銀谷未解者﹐並預借兩稅一年﹐遣侍郎科道徵發督迫﹐閭裏騷然。復令撫按以下蠲俸助餉﹐鄕紳大戶勒責樂輸﹐廣開事例﹐倡優僕隸並列冠裳﹐干謁官府﹐淩虐裏鄰。晉江令金允治聽訟﹐兩造皆稱職官﹐挺立而語﹐至互毆於庭不可制。其獘皆芝龍倡之。聿鍵性素儉﹐自稱號後﹐布衣蔬食﹐不禦酒肉﹐而又勤於聽政﹐批答章奏﹐丙夜不休﹐頗有君人之度。然國事孔棘﹐兵食困乏﹐政歸鄭氏﹐諸大帥多巽懦觀望﹐聿鍵竟不能有所爲也。

我大淸遣大學士洪承疇總督南方軍務﹐禦史黃熙允招撫福建。芝龍與承疇﹑熙允同裏﹐密通音問﹐講歸款﹐聿鍵不知也。屢促芝龍出兵﹐輒以餉絀辭。道周知芝龍終無意出關﹐乃自請募兵江西。聿鍵付道周空札百函﹐命詹兆恆爲兵部侍郎﹑萬文英爲兵部員外郎監道周軍。以七月二十二日啟行﹐所至撫安遺黎﹐聯絡聲勢﹐遠近頗響應﹐得卒九千餘人。八月﹐大學士黃景昉﹑呂大器﹑路振飛﹑朱繼祚﹑曾櫻五人始至行在。

先是聿鍵徳振飛不忘﹐命吳江諸生孫久中賫手敕拜振飛左都禦史。振飛赴召﹑道拜文淵閣大學士。至則大喜與宴﹐抵夜分﹐撤燭送歸﹐解玉帶賜之。聿鍵每責羣臣怠玩﹐振飛因進曰﹕上謂臣僚不攺因循﹐必至敗亡﹐臣謂上不攺操切﹐亦未必能中興也。上有愛民之心而未見愛民之政﹐有聽言之明而未收聽言之效﹐喜怒輕發﹐號令屢更﹐見羣臣庸下而過於督責﹐因博覽書史而務求明備。凡上所長者﹐皆臣所甚憂也。其言曲中聿鍵之短云。

都察院張肯堂請出募舟師﹐由海道抵江南倡義旅﹐而勸聿鍵駕由仙霞趨浙東﹐與相聲援。聿鍵乃加肯堂少保﹐給敕印便宜從事。擢文選郎中朱永佑爲吏部右侍郎﹑福州推官徐孚遠爲兵科給事中從行﹐二人皆肯堂里人也。芝龍陰阻之﹐不成行。

是月曾妃至﹐冊爲皇后﹐贈妃父文彥爲吉水伯。妃警敏通文章﹐聿鍵手批奏章多至數百言﹐不及者必送妃代批。每羣臣奏事﹐妃於屏後側聽﹐俟聿鍵退朝﹐共決可否。聿鍵頗嚴憚焉。

九月﹐流賊李自成竄死﹐湖廣總督何騰蛟收降其將劉體仁等所部十餘萬。而自成兄子錦奉自成妻髙氏﹐擁眾三十萬﹐復至丰州乞降於湖南巡撫堵允錫。表至﹐聿鍵大悅﹐加允錫兵部右侍郎兼右僉都禦史﹐總制其軍﹐手書獎勞。錦等皆賜名授官﹐號其營曰「忠貞」﹐置之荊州。拜騰蚊東閣大學士兼兵部尙書﹐封定興伯﹐仍督師﹐令規取江西。

先是魯王以海在臺州﹐兵部尙書張國維與給事中熊汝霖等奉以海監國於紹興。十月﹐聿鍵使給事中福安人劉中藻頒詔浙東﹐國維馳疏上聿鍵﹐略言國當大變﹐凡爲髙皇帝子孫﹐所宜同心並力﹐共圖興復﹐成功之後﹐入關者王。且監國當人心渙散之日﹐鳩集爲勞﹐一旦南拜正朔﹐鞭長不及﹐悔何可追。臣老矣﹐豈敢朝秦暮楚﹐有所左右於其間哉﹖聿鍵乃召中藻還﹐自是閩﹑浙如水火矣。

是時﹐我大淸兵入江西﹐諸郡皆平﹐惟贛州未下。左庶子楊廷麟﹑修撰劉同升與南贛巡撫李永茂集士大夫於明倫堂﹐勸輸兵餉﹐協謀舉事﹐立忠誠社﹐招致幾三萬人。聿鍵手書至贛﹐加廷麟兵部尙書﹑同升國子祭酒。旣而廷麟﹑同升復吉安﹑臨江二縣﹐命廷麟以本官兼東閣大學士﹑賜劍便宜從事﹐復擢萬元吉爲兵部右侍郎﹐總督江西﹑湖廣諸軍並兼南贛巡撫。廷麟等請聿鍵出江右﹐何騰蛟請出湖南﹐浙中諸將請出衢州﹐蘇觀生以閩中事權悉爲鄭氏所握﹐極言廷麟﹑元吉可倚﹐勸聿鍵幸贛州。於是聿鍵決意自贛入楚﹐遣觀生先行﹐赴贛州募兵。芝龍知物論不平﹐非出關無以弭眾議﹐乃請以鄭鴻逵爲左先鋒出浙江﹐鄭彩爲右先鋒出江西。聿鍵令築壇﹐設天帝﹑髙皇神位﹐駕幸西郊行授鉞禮。甫拜跪﹐風雨晦冥﹐大風起﹐壇上燭皆滅。及鴻逵出城﹐馬蹶踣地﹐識者以爲不祥。鴻逵至仙霞鎭﹐托候餉﹐駐不行。十一月﹐聿鍵下詔﹐以唐王聿釗﹑鄧王鼎■﹝土器﹞監國﹐大學士曾櫻協同鄭芝龍畱守﹐以吳震文爲隨行兵部侍郎﹑王觀光爲隨行戶部侍郎﹐皆兼吏﹑兵﹑禮三部﹐張家玉﹑王履貞爲隨行兵科﹐亦兼吏﹑戶﹑禮三科。十二月﹐聿鍵戎服登舟﹐大學士何吾騶等從。大學士黃道周進至婺源﹐遇我大淸兵﹐戰敗被執﹐諸軍皆潰。聿鍵駐蹕建寧縣。我大淸順治三年正月己酉朔﹐聿鍵不受朝賀﹐以三大罪自責。魯王以海自見兵力孱弱﹐遣柯夏卿﹑曹惟才聘於聿鍵。聿鍵手書報以海曰﹕朕無子﹐王爲皇太侄﹐同心戮力﹐共拜孝陵。朕有天下﹐終致於王。浙東所用職官﹐盡列朝籍﹐無彼此。二月﹐聿鍵將出汀州。芝龍不欲聿鍵入贛﹐令軍民數萬人遮道呼號﹐擁聿鍵﹐不能行。芝龍具表請回天興。聿鍵不得已﹐退駐延平。三月辛未﹐我大淸兵克吉安。時鄭彩屯廣信府﹐棄城奔入分水關。聿鍵削彩職﹐令圖功自贖。四月﹐聿鍵命禮臣追復建文年號﹐立忠臣方孝孺祠。五月﹐廷試貢生﹐取萬荊等十二人﹐命爲萃士﹐照庶吉士例翰林院教習。六月﹐福京鄕試﹐廣額七十名﹐流寓者皆入試。以編修劉以修﹑閔肅爲主考﹐取葉瓚等一百七十五名。士子多以賄進﹐乃命覆試﹐落四名﹐逮同考推官王三俊下獄﹐追贓一萬兩。

浙東師潰﹐魯王以海航海走入南澳﹐閩中大震。芝龍假言海寇入犯﹐宜往備禦﹐拜疏卽行﹐盡撤福京兵回安平鎭。鴻逵在關外﹐亦退駐浦城﹐仙霞嶺二百里間無一人守者。七月﹐元子生﹐大赦﹐加恩從龍諸臣。錢邦■﹝巹﹐艸代丞﹞言﹕浙東新破﹐唇亡齒寒﹐舉朝臥薪嘗膽之日﹐非覃恩受賞時也。不報。己巳﹐聿鍵禦門內侍奉一篋置前﹐聿鍵諭羣臣曰﹕朕本無利天下心﹐以諸卿擁戴﹐勉徇羣情。越在海隅﹐布衣蔬食﹐何有人君之樂﹖正是上爲祖宗﹐下爲百姓﹐朝夕幹惕﹐惟恐負卿等立君之意。豈料諸卿已變初心﹖昨關上主事搜得閩中出關迎降書二百餘封﹐今具在此。朕不欲知其姓名﹐令錦衣衛官對眾焚之。卿等宜無負初心也﹗聿鍵長身丰頤﹐聲如洪鐘﹐聞者悚息。

八月﹐我大淸兵至仙霞關﹐長驅而入。巡撫上游四府兼領關務鄭爲虹亟還浦城﹐縱士民出走﹐自守空城。無何﹐城破﹐爲虹與給事中黃大鵬並死之。爲虹﹐江都人。大鵬﹐建陽人。巡撫楊廷淸﹑李瑄亦俱被執﹐死之。我大淸兵遂下建寧府﹐時何騰蛟遣郝永忠迎聿鍵﹐尙未入閩﹐聿鍵得仙霞關敗問﹐自延平倉皇出走﹐畱兵部侍郎曹履泰偕延平知府王士和居守﹐惟忠誠伯周之藩與給事中熊緯率兵五百餘隨行。警報疊至﹐士和召父老曰﹕吾𨿽一月郡守﹐當與城存亡﹐若等可速出﹐毋使數萬生靈盡膏斧鑕。眾泣﹐士和亦泣﹐退入內署﹐正衣冠﹐閉戶投繯死。大淸兵克延平﹐遂趨汀州。聿鍵猶載書十餘簏自隨。庚子﹐入汀州。辛丑﹐我大淸兵先以八十三騎自麗春門入。聿鍵從官皆奔散﹐守門百戶閔時死之。周之藩聞難﹐趨衛聿鍵﹐中矢墜馬﹐被殺。緯亦赴難﹐死之。總兵官胡上珍奔還福州﹐謂家人曰﹕吾世臣﹐不可苟活﹔仰藥死。聿鍵與妃曾氏俱被執。曾妃至九龍灘投水死。聿鍵尋殂於福州﹐年四十九。故明總兵姜正希率兵二萬襲汀州﹐乘夜登城﹐我大淸兵擊敗之﹐斬萬餘級。又破故明總兵師福於分水關﹐入崇安縣﹐故明巡撫楊文忠見執死。

先是我大淸徵南大將軍貝勒博洛等別以一軍由海道定溫﹑臺﹑福﹑寧等郡﹐總兵李成棟自延平而下﹐會師取福州﹐故明禮部尙書曹學佺死之。大淸貝勒博洛等駐福州﹐分兵徇興化﹐漳﹑泉諸郡縣相繼下﹐閩地悉平。芝龍自安平鎭奉表降﹐獨其子成功不從﹐與鄭鴻逵﹑鄭彩等各率所部叛入海。是年故明桂王由榔稱號廣東﹐謚聿鍵曰紹宗襄皇帝﹐曾妃曰襄皇后﹝謹據禦批歷代通鑑輯覽﹑明史﹐參南疆逸史﹑榕城紀聞﹑閩海紀略﹞。

魯王以海﹐太祖十世孫也。崇禎十七年二月襲王爵﹐三月京師陷﹐隨諸王南下。我大淸順治二年四月﹐福主由崧以以海暫駐臺州。六月﹐我大淸兵克杭州﹐鄞縣人刑部員外郎錢肅樂集士民數萬人建牙郡中﹐遣舉人張煌言奉表請以海監國。會兵部尙書張國維等舉兵紹興﹐給事中熊汝霖﹑九江兵備僉事孫嘉績等自余姚應之﹐國維遂迎以海於臺州。以海卽日赴紹興﹐用前大學士方逢年議稱魯監國﹐以國維爲太傳﹑兵部尙書﹑武英殿大學士督師江上﹐畫錢塘而守。汝霖﹑嘉績爲右僉都禦史﹐肅樂爲右副都禦史﹐並督師防江。

大淸順治三年六月﹐徵南將軍貝勒博洛等兵克紹興﹐以海航海走。國維還守東陽﹐知勢不支﹐赴水死。督師大學士朱大典猶守金華不下﹐大淸兵攻破之﹐大典闔門死。自金華破而全閩無一矢之拒矣。以海至石浦﹐富平將軍張名振以舟師扈至舟山﹐守將黃斌卿不納﹐飄泊外洋。會永勝伯鄭彩同汝霖來迎﹐以海封彩爲建威侯﹐遂入福建。十一月丙寅﹐次中左所﹝案卽廈門﹞﹐尋走長垣﹐以汝霖爲大學士。

大淸順治四年正月﹐提督楊耿﹑總兵鄭聯皆以兵至。以海進封彩建國公﹑名振定西侯﹑鄭遵謙義興侯﹑耿同安伯﹑聯定遠伯﹑周鶴芝閩安伯﹑阮進蕩湖伯。鶴芝率兵入海口鎭東﹐以參謀林鑰舞﹑總兵趙牧守之。二月﹐以海遣兵陷漳浦﹐以閩人洪有文爲令﹐甫五日﹐大淸兵復漳浦﹐有文死之。四月﹐大淸兵人海口﹐林鑰舞﹑趙牧死之﹐周鶴芝退守火燒澳。六月﹐以海遣兵部右侍郎沈廷揚率舟師北窺崇明﹐抵福山﹐次鹿苑﹐夜分颶風大作﹐舟膠沙中﹐爲大淸兵所執﹐不降死。七月﹐以海自率鄭彩﹑阮進等攻福州﹐敗還。八月丙戌﹐襲陷連江﹐據之。十月﹐連陷長樂﹑永福﹑閩淸﹑羅源﹑寧徳諸縣﹐以馬思理爲大學士﹐林正亨爲戶部尙書﹑錢肅樂爲兵部尙書﹑沈宸荃爲工部尙書﹑劉沂春爲右副都禦史﹐吳鍾巒爲通政使﹑余揚爲左都禦史﹑林嵋爲吏部都給事﹑黃嶽爲吏部考功司郎中。是時唐王聿鍵舊將塗登華守福寧﹐以海遣其大學士劉中藻攻之﹝案舊志削中藻職﹔謹按勝朝諸臣徇節錄﹕中藻賜謚節湣﹔今謹遵禦批歷代通鑑輯覽﹐仍書其官﹞﹐登華欲降﹐疑未決﹐曰﹕海上豈有天子﹖舟中豈有國公﹖肅樂致書曰﹕將軍獨不聞南宋之末﹐二帝並在海上﹐張﹑陸並在舟中乎﹖登華遂降。中藻攻福安﹐銃斃知縣郭芝秀﹐城遂陷。以海復遣其兵部右侍郎林汝翥﹑文選司員外郎林垐以鄕兵犯福淸﹐戰敗﹐皆死之。

大淸順治五年正月﹐以海次閩安鎭﹐遺楊耿﹑朱繼祚攻興化府﹐總兵張應元出戰。分守道彭遇颽﹐故福王時禦史也﹐登陴立明幟﹐應元不敢入﹐耿繼祚遂入之。癸丑﹐鄭彩殺大學士熊汝霖及義興侯鄭遵謙。彩與二人有隙﹐遣兵潛害之﹐並害汝霖幼子﹐皆投屍海中。二月﹐以錢肅樂爲東閣大學士。以海在閩﹐先後攻陷三府﹑一州﹑二十七縣﹐軍勢頗盛。我大淸兵進克興化府﹐大學士朱繼祚及參政湯芬﹑給事中林嵋﹑知縣都廷諫等皆死之。大淸兵連克永福﹑長樂﹑連江﹑建寧諸郡縣﹐以海所據地盡沒﹐僅存寧徳﹑福安二縣。以海乃謀窺浙東。錢肅樂在舟中﹐以鄭彩專恣﹐憂憤嘔血。六月戊戌﹐聞連江破﹐以頭觸牀而死。以海以沈宸荃﹑劉沂春爲東閣大學士。

大淸順治六年正月﹐以海次沙埕。三月﹐寧徳破。四月﹐福安破。劉中藻冠帶坐堂上﹐爲文自祭﹐吞金屑死。鄭彩見事勢窮蹙﹐遂棄以海去。張名振﹑阮進奉以海遁居南田。七月﹐以海至健跳所﹐從亡者大學士沈宸荃﹑劉沂春﹑禮部尙書吳鍾巒﹑兵部尙書李向中﹑兵部侍郎孫延齡﹑兵部職方司郎中朱養時﹑戶部主事林瑛﹑左副都禦史黃宗羲等﹐每日朝於水殿。壬午﹐大淸兵園健跳所﹐會阮進以樓船至﹐遂去。時張肯堂方以私財募兵海上﹐以海貽肯堂書﹐云將北還舟山﹐約肯堂共事。九月丁酉﹐張名振﹑阮進遂合軍討斬黃斌卿﹐以海入居舟山。劉沂春還閩﹐以張肯堂爲東閣大學士﹑吳鍾巒爲禮部尙書﹑孫延齡爲戶部尙書﹑朱永佑爲吏部侍郎。

大淸順治七年九月﹐周鶴芝﹑周瑞督樓船三百餘艘﹐分屯溫之三盤﹐以爲舟山犄角。大淸順治八年三月﹐我都統金礪﹑劉之源﹑總督陳錦﹑提督田雄等會師討舟山﹐以大艦乘潮出洋至蛟門﹐以海遣阮進拒戰﹐進敗死。八月丙寅﹐大霧﹐我大淸兵乘霧集螺頭門﹐守陴者方覺﹑安洋將軍劉世勛﹑都督張名揚統兵背城力戰﹐敗績。以海妃陳氏投井死。大學士沈宸荃﹑定西侯張名振﹑兵部左侍郎張煌言奉以海航海去﹐屬大學士張肯堂城守。九月丙子﹐城破﹐肯堂自經﹐一時同死者兵部尙書李向中以下凡二十一人。以海漂泊無所歸﹐艤舟南日山﹐颶風大作﹐宸荃歿於海。大淸順治九年正月﹐張名振﹑張煌言扈以海至中左所依鄭成功。成功自以宗人府府訓禮見﹐尋移之金門﹐供億頗厚。以海旣失其眾﹐乃去監國號﹐遣使間道奉表於桂王由榔。久之﹐張名振亦卒。成功事以海頗懈﹐令其將護以海之廣西見由榔﹐以海躊躇不欲行﹐成功彊之﹐乃揚帆去﹐至表裏遇風﹐回南澳。已而復居金門﹐凡八年。大淸康熙元年十一月卒﹝案全租望撰沈斯庵詩集序﹐謂阮夕陽集稱王薨金門﹐歲在庚子﹐沈斯庵有挽王詩﹐序曰﹕王薨於壬寅十一月﹔今據盧若騰島噫集﹐有辛丑壽魯王詩﹑壬寅壽魯王詩﹐則沈說爲實﹞。遺臣王忠孝爲葬於金門後埔﹝謹據禦批歷代通鑑輯覽﹑明史﹐參南疆逸紀﹑南疆繹史摭遺﹑南紀略。﹞

陳秀字文昆﹐海澄人。少倜儻有奇气。明末軍興﹐徒步起家﹐累官左都督﹐封武剛伯﹐鎭汀州。大兵南下﹐世祖聞其才勇﹐必欲得之。迨南方悉入版圖﹐乃釋兵入見。時雲南﹑貴州猶擁舊號﹐屢欲授以兵柄﹐秀頓首辭曰﹕天命有屬﹐臣犬馬餘年﹐冀觀太平之化耳。方今俊乂如林﹐西南之事﹐非亡國之俘所敢任。陛下誠愛臣﹐乞置輦下﹐勿棄諸行間。上知其意﹐不復彊也﹐益重之﹐授正黃旗世襲阿達哈哈番﹐居京師。

陳輝字燦珠﹐海澄人。明崇禎末封忠靖伯。明亡﹐率所部歸誠﹐封慕仁伯。

郭熺﹐龍溪人﹐明末封靖安伯﹐入我朝﹐授資政大夫﹐襲爵五世。

鄭芝龍﹐南安人。販日本﹐與海寇顏思齊等相習。思齊死﹐眾推芝龍爲魁。明季屢擾海上。國朝順治三年投降﹐封同安侯。子成功遁據臺灣。成功子錦。錦子克塽﹐康熙二十二年以臺灣來歸﹐封公爵﹐隸漢軍正紅旗。克塽死﹐爵除。

靖南王耿繼茂﹐順治十七年移鎭入閩﹐子精忠嗣﹐謀反伏誅﹝事詳外紀﹞。

黃梧字君宣﹐平和人。少倜儻任气。明季之亂﹐爲海寇鄭成功總兵守海澄。順治十二年七月﹐梧斬僞總兵華棟等﹐率眾以海澄縣投誠﹐特封海澄公。梧驟邀恩寵﹐急於效忠﹐敕印未至﹐卽移牒總督李率泰﹐言鄭成功飄泊海岸﹐往來靡定﹐欲撲滅之﹐非熟悉情形者不能。署都督施瑯仇賊甚深﹐胸有成算﹐宜假以事權﹐與梧戮力馳驅﹐必能翦除海孽。又密牒率泰﹐言成功父芝龍𨿽經禁錮﹐尙未伏誅﹐天下咸謂朝廷欲畱之以撫其子。不知自海澄內隸以來﹐成功勢力已絀﹐其父賫書下海﹐揚言撫局已成﹐轉致諸僞鎭之欲投誠者反多觀望﹐而官軍亦未敢盡力翦除。若速誅芝龍﹐則海上投誠者踵至矣。又條陳剿滅鄭逆五策﹕一曰駐海濱以堵登岸﹐二曰造小船以圖中左﹐三曰淸叛產以裕招徠﹐四曰鋤五商以絕接濟﹐五曰剗賊墳以快眾憤。李率泰先後疏入﹐上遂擢用施瑯﹐申海禁﹐移兵駐防﹐增造戰艦。時晉江之大覺山﹑南安縣之覆船山﹑橄欖山﹑金坑山﹐芝龍先墓凡五﹐皆剗毀。芝龍遂伏誅。成功亦病死。僞都督萬義﹑萬祿﹑楊學臯﹑陳蟒﹑僞戎政總督陳輝﹑僞平南將軍顏立勛﹑僞總兵何義﹑林明﹑黃昌﹑黃義﹑余朝英等先後就梧招撫。十四年九月﹐梧率師奪烏龍江﹑羅星塔﹐斷賊吭以通南北路。與李率泰﹑提督馬得功﹑都統郎賽水陸並進﹐連破七城﹐遂克閩安鎭﹐賜甲冑﹑貂裘等物。復因捐造戰船一百﹐加太子太保。上疏請大搜三島。

康熙二年﹐梧與李率泰出嵩嶼﹐靖南王耿繼茂出潯尾﹐督水陸官兵會剿﹐遂克廈門﹑金門﹑浯嶼三島﹐賊遁銅山﹐以隆冬未能進兵﹐令梧統兵駐雲霄。三年二月﹐梧遣鎭海生員陳克峻入銅山﹐招降僞伯周全斌﹑僞都督陳升。四月﹐招降僞侯黃廷﹑僞都督何政﹑許負﹑李思忠等﹐遂同耿繼茂﹑李率泰﹑提督王進功乘夜渡海拔銅山﹐焚其巢。成功子鄭錦竄入臺灣。梧以功成而封爵未明﹐上疏言﹕臣自納土歸誠而後﹐竊計報恩必先滅賊﹐而滅賊必先用撫﹐故一面進攻閩安﹐一面陰行間諜﹐十二年中﹐共招撫僞職二百餘員﹑兵數萬餘名﹐節經題報﹐有錫封侯伯且世襲者。惟臣之公爵﹐未知何等及承襲次數﹐乞敕部定議。上以梧實心效力﹐封一等公﹐襲十二次。梧又疏言﹕臣標有給銜及俸者二百餘人﹐銓授無期﹐投閒可惜﹐乞察其弓馬材伎﹐敕部議用。尋廷議裁汰各省額兵﹐因奏梧標下官二百餘員﹑兵三千八百﹐今酌畱三十員﹐其餘俱移駐河南。

十三年三月﹐逆藩耿精忠叛應吳三桂﹐使人持書招梧。值梧方病癰﹐聞變投袂而起﹐癰遂迸裂而卒﹐年五十七。事聞﹐得旨﹕海澄公黃梧﹐自海上歸誠﹐殫竭忠藎﹐鎭守巖疆﹐勞績懋著。今聞溘逝﹐深爲憫惻﹗應從優議卹﹐賜祭葬﹐贈太保﹐謚忠恪﹐子芳度襲公爵。

芳度字壽巖﹐少有才略。耿逆變起﹐梧病卒﹐守備單弱﹐芳度陽以梧命答精忠﹐而陰傾貲召募。兩月餘得壯士六千﹐遂斬精忠所置僞都督劉豹等﹐誓師登陴﹐以蠟丸函疏間道入告。得旨以芳度能繼父志﹐令襲公爵﹐趣興援師。時鄭逆已至海澄﹐芳度疏言﹕漳州介耿﹑鄭兩逆之間﹐獨力難守﹐不得不百計圖全。自八月以來﹐堅與耿拒﹐僞與鄭和﹐因得陰行招募﹐已練成勁旅萬人﹐分布漳城及龍溪等五縣。九月間﹐耿逆遣兵來犯﹐臣等率眾逆擊﹐擒斬無算。觀二逆構怨已深﹐勢必俱敗。誠得粵兵克潮之後﹐乘勝進取﹐臣當率師迎會﹐迅奏掃除之功。明年五月﹐復疏言﹕臣拒耿餌鄭﹐設爲固守萬全之計﹐已歷一載有餘。近二逆通好﹐臣謀已泄﹐鄭逆遂徹回各僞鎭兵﹐蜂聚海澄﹐備糧繕器。臣揣其狡謀不測﹐若南行則不利於粵﹐擁兵畱澄則不利於漳。臣惟有密遣總兵楊壯猷等守平和﹐令兄芳泰赴粵接引大兵。鄭逆聞之﹐傾眾來圍﹐晝夜攻擊。臣連次出兵﹐斬賊將黃鼎新﹑盧英等﹐但城孤餉缺﹐百計難支﹐伏乞皇上密敕浙江﹑江西兩路大兵﹐迅速進發﹐俾二逆不能相顧﹐臣可會合奏功。七月﹐復疏言﹕漳州自五月被圍﹐日夜對壘﹐至七月賊兵益集﹐攻城愈急﹐賴將士用命﹐奮力堵禦﹐西南北三門盡豎賊梯﹐東門城堞炮毀三十餘丈﹐鄭逆親督賊萬餘來攻﹐城中兵單糧缺﹐恐日久變生﹐乞諭趣大兵速進。三疏並得旨嘉獎﹐趣統兵大將軍速卽應援﹐並撥近地錢糧接濟。鄭逆方掘壕築塹爲持久計﹐芳度撫循士卒﹐盡力死守﹐以火藥環其室﹐曰﹕鄭氏仇我家刺骨﹐若城陷﹐亟舉火﹐無使賊生得一人也。

時兄芳世自廣東赴援將至﹐守將吳淑貳於賊﹐十月六日黎明大霧﹐芳度方巡北門﹐淑潛開東門﹐引賊入芳度家﹐斷其藥繩﹐火不能發。芳度聞變﹐率兵巷戰﹐力竭投開元寺井死﹐年二十五。賊臠其屍。母趙氏﹑妻李氏俱自縊死。弟芳聲﹑芳佑﹑從父樞﹑從兄諸生芳名並遇害。芳名時守北門﹐城陷被執﹐罵曰﹕死卽死耳﹗豈從汝賊奴求活耶﹖賊殺之。期功男女從死者三十餘人。又掘梧棺﹐毀其屍。上以芳度矢志忠貞﹐保守孤城﹐剿殺逆賊﹐屢建奇功。叛將通賊陷城﹐合家殉難﹐以盡臣節﹐深可憫惻﹗優贈王爵﹐謚以忠勇﹐照多羅郡王例遣大臣致祭。芳聲﹑芳名贈太常少卿﹐樞贈按察司僉事﹐各予難蔭。芳度無子﹐以兄芳泰子應纘爲後。以梧兄子芳世襲公爵。乾隆三十二年六月諭廷臣曰﹕海澄公黃芳度闔門盡節﹐忠藎可嘉﹐業經準襲公爵十二次以酬義烈﹐因思綠旗世職﹐向無世襲罔替之例﹐但如黃芳度之捐軀授命﹐大義炳然﹐自應破格施恩﹐賞延於世﹐以昭褒忠盛典﹐著加恩準其世襲罔替。

芳世字周士。康照元年﹐賫梧疏入覲﹐畱京授一等侍衛。及芳度告急疏至﹐芳世自陳生長閩疆﹐深知道裏情形﹐乞隨大兵由廣東進。授命以芳世爲福建隨徵總兵官。時溽暑﹐北兵不習水土﹐行不能速。會其弟芳泰自圍中出﹐與芳世合﹐距漳州二百里﹐城陷﹐芳世與芳泰退屯惠州。叛鎭馬雄等誘附吳逆﹐不從﹐乘間走三水﹐至四會﹐入山谷中﹐晝伏夜行﹐至江西信丰﹐遣人著疏具陳陷賊始末。上嘉芳世能間關冒險﹐全節來歸﹐加太子太保﹐仍鎭守漳州﹐復賜芳世蟒袍弓矢鞍馬。時康親王已平閩土﹐獨鄭逆黨羽尙充斥海濱。十七年﹐劉國軒﹑吳淑率賊眾數萬犯海澄﹐芳世與總督郎廷相﹐副都統孟安等敗之於觀音山﹐復屯祖山頭﹐以計設伏﹐斬僞將洪傑等。海寇初退﹐而山寇又作。白頭賊蔡寅冒稱朱三太子﹐與海逆勾通﹐爲漳泉患。芳世與營總都巴等擊敗之於天寶山﹐斬其僞提督楊寧等﹐降其眾。得旨嘉獎。尋疏請以所募兵四千八百名﹐除補本標五營六百名外﹐乞汰畱三千﹐照經制給餉﹐另立三營付弟芳泰管轄﹐分扼漳浦以資調遣。部議從之。未幾﹐芳世病卒﹐遺疏言﹕逆仇未滅﹐賫恨無窮。竊思封疆尙有緊要數大事﹕一水師戰船不可不備﹐額船二百﹐業已在省興造﹐宜卽多募水兵﹐使之操練﹔一投誠官兵﹐當厚給俸餉﹐以示招徠。又漳州﹑平和﹑漳浦等縣﹐大師底定之後﹐宜輕徭薄賦﹐蘇殘黎以固疆圉。又以子溥年才九歲﹐弟芳泰久歷戎行﹐乞恩準予承襲公爵﹐效力疆場﹐以繼犬馬未竟之志。疏入﹐諭曰﹕黃芳世侍從有年﹐才猷素著﹐鎭守巖疆﹐屢建奇功﹐勤事以死﹐深可憫惜﹗下部議卹﹐贈少保﹐謚忠義﹐賜祭葬﹐以芳泰襲爵。

芳泰字和士﹐梧兄樞之子也。漳城被圍﹐芳泰以芳度命突圍迎援﹐得免於難。在廣東授右路總兵官。未幾芳世卒﹐襲公爵。時海賊陷平和﹐芳泰遣參將呂孝徳攻之﹐斬賊將陳志等及兵千餘。尋總督姚啟聖疏言﹕芳泰年少懦弱﹐標兵八千不能管轄﹐或裁減兵額﹐或移駐內地。部議令芳泰來京。諭曰﹕黃芳泰乃功臣之嗣﹐遷移來京乃保全至意﹐可令沿途應付驛站食用。芳泰疏請暫駐汀州﹐爲兄芳度營葬。總督姚啟聖復奏﹕海澄公標下舊兵﹐聞芳泰在汀州﹐皆奔依之。賊首劉國軒系汀人﹐今在汀﹑在漳多冒充公府之人﹐良頑莫辧﹐有司不敢過問。況僞將吳淑兄弟曾害芳度﹐聞芳泰在汀﹐不敢來漳歸順。敕芳泰速離閩省。十八年﹐芳泰抵都﹐疏言﹕臣年三十三﹐久經行陣﹐不爲幼弱。兵民冒充﹐有司何不察究﹖臣離漳已十閱月﹐吳淑不聞投誠。督臣無計辦賊﹐以臣借口。臣當此壯年﹐正竭力報效之秋﹐乞得仍駐海疆﹐馳驅督剿﹐以報主恩。上慰諭之。二十二年﹐允其回籍營葬。二十九年三月﹐卒於裏﹐請以子應纘襲芳度爵。應纘爲芳泰請卹﹐部議令閩省有司察覆。諭曰﹕耿精忠叛時﹐黃芳泰乘間至廣東請兵﹐值尙之信叛﹐芳泰同其兄芳世及巡撫楊熙力戰而出﹐實心效力﹐朕知之甚明﹐可卽議卹﹐贈太子太保﹐賜祭葬如例。乾隆三年四月﹐應纘復爲芳泰請謚﹐部議不準。特旨賜謚襄湣。

應纘字緒庵﹐善騎射。年十四襲爵﹐乃折節讀書。康熙四十一年入覲。越五載﹐以母病請歸養。母歿﹐哀毀盡禮。逾年﹐得末疾。雍正八年﹐福建觀風整俗使劉師恕疏言﹕海澄公向因管轄兵馬錢糧給印﹐後營裁而印未繳。今應纘濫給親族印文﹐請繳銷。從之。及卒﹐賜謚溫簡﹐以從子仕簡爲後﹐襲公爵。

仕簡﹐應纘弟應綿之子﹐雍正八年襲爵﹐九年引見﹐諭曰﹕黃仕簡仍令回籍。伊系功臣之裔﹐朕深望其成立﹐以繼家聲。在籍之日﹐勤勉學習﹐閒至督撫衙門聆其教導。俟可以來京效力之日﹐再行奏聞請旨。乾隆十六年二月﹐仕簡到蘇州接駕﹐奏請當差﹐賞戴花翎。十九年﹐授浙江衢州鎭總兵﹐丁母憂回閩。二十五年﹐命爲湖廣提督﹐旋調廣東﹐復調福建水師提督。奏廈門商船雲集﹐相沿索取陋規﹐每船花邊銀一千五百圓至數千圓不等﹐督﹑撫﹑將軍﹑提督及道﹑府﹑縣﹑中軍等官各有收受。今據提標中軍參將溫泰開送淸單﹐事屬確鑿﹐仰懇簡派大員赴閩徹底淸查。奉朱批﹕嘉悅覽之﹐汝可謂知恩﹐朕亦可謂知人。尋復調廣東提督﹐調福建移水師提督。

四十七年﹐臺灣漳﹑泉民人械闘﹐殺害汛弁。仕簡聞報﹐卽帶兵渡臺﹐督拿首夥要犯二百餘名。得旨所辦甚好﹐交部議敍。旋奏劾養姦貽誤之臺灣府蘇泰及諱匿命案之副將左瑛﹐上皆是之。四十八年入覲﹐賜雙眼花翎﹑黑狐端罩﹐命在禦前侍衛上行走。值南巡﹐扈駕出京﹐仍回任。五十年正月﹐入與幹叟宴。五十一年﹐因失跌請解任調理﹐適聞淡水同知潘凱被生番戕害﹐力疾渡臺督剿。得旨嘉獎﹐加太子太保銜。後以林爽文滋事﹐坐失機革職。新授總督李侍堯渡臺﹐奏南北兩路提臣互相推諉狀﹐請將仕簡等治罪。諭曰﹕黃仕簡應按例卽行正法﹐但念年老又系病後。且伊從前辦事尙屬黽勉﹐受恩最久。所有公爵﹐系伊祖父功績﹐自應承襲。卽照黃仕簡從前原奏﹐令伊長孫黃嘉謨承襲。五十三年二月﹐臺灣平﹐加恩釋放﹐勒回原籍。五十四年﹐卒於家。子秉湻由藍翎侍衛歷擢至狼山鎭總兵﹐先卒﹐孫嘉謨襲爵。

施瑯字尊侯﹐一字琢公﹐晉江人。初爲明總兵鄭芝龍部下左衝鋒。國朝順治三年﹐大軍定福建﹐瑯隨鄭芝龍投誠﹐從徵廣東﹐剿平順徳﹑東莞﹑三水﹑新寧等縣。鄭芝龍歸京師﹐其子成功竄距海島﹐屢誘瑯助已剽掠。其父大宣﹑弟顯皆爲成功戕害﹝臺灣事略所載瑯事﹐與本傳異﹐互見外紀﹞。十三年﹐瑯從定遠大將軍擊敗鄭成功賊眾於福州﹐授同安副將﹐尋遷總兵﹐仍駐同安。康熙元年﹐擢水師提督。時鄭成功死﹐子錦襲僞藩名號。靖南王耿繼茂﹑總督李率泰攻克廈門﹐賊遁﹐瑯率荷蘭夾板船邀擊之﹐乘勝克浯嶼﹑金門二島﹐策功授右都督加靖海將軍。

先是瑯密陳臺灣可取狀﹐因提督馬得功泛海東徵﹐遭風覆沒﹐廷議懲於旣往﹐僉謂臺灣懸絕海外﹐可撫不可徵。於是徹水師提督﹐召瑯回京﹐授爲內大臣﹐隸漢軍﹐封伯爵﹔時康熙七年也。十三年﹐耿精忠叛﹐鄭錦乘勢竊廈﹑金兩島﹐踞泉﹑漳二郡。十六年﹐復泉﹑漳。十九年﹐收廈﹑金。鄭錦復遁歸臺灣。於是三逆胥定﹐宇內廓淸﹐獨臺灣屢出爲閩南患。時鄭錦死﹐子克塽幼﹐諸將爭權﹐兵民離心。上意欲遂平臺灣。而水師提督萬正色猶請寬進取日月﹐先行招撫﹐徐圖便宜。內閣學士李光地奏瑯可任專徵。上召瑯問計﹐瑯因奏賊師劉國軒鴟張自雄﹐安肯就撫。臺灣各港禁錮嚴密﹐賊眾𨿽欲歸誠﹐難通情款。坐待賊亡﹐知在何日。現劉國軒率精兵守澎湖﹐先破澎湖﹐則賊喪其所恃﹐臺灣必潰。此機不可失也。若使總督姚啟聖駐廈門﹐趨辦糧餉﹐而獨任臣以討賊﹐遇風利卽進兵﹐事在必克。上意遂決﹐復授水師提督﹐加太子少保﹐定期於二十二年六月東徵。大書將弁姓名於帆﹐以識進退﹑別賞罰。由銅山乘南風進發﹐泊於八罩灣八罩﹐水駛石惡﹐師至潮長沒石﹐舟得平渡。時劉國軒據險要爲壁壘﹐列炮城﹐沿海岸築女墻﹐置腰銃﹐環二十餘里﹐調集賊眾二萬餘﹑船二百餘以死守。瑯選前鋒遊擊藍理以鳥船進攻﹐會南潮發﹐爲疾流所壓﹐賊舟四合。瑯親駕樓船衝其圍﹐流矢傷目﹐督戰益力。總兵吳英繼之﹐殺賊將校七十餘人﹐克虎井﹑桶盤二嶼。遂分布戰艦﹐遣總兵陳蟒﹑魏明率五十舟東指雞籠山爲奇兵﹐總兵董義﹑康玉率五十舟西指牛心灣爲疑兵﹐以分賊勢。瑯自督五十六舟分八隊進﹐又以八十舟爲後援。總兵林賢﹑朱天貴當先陷陣﹐八隊繼至﹐呼聲沸海﹐煙焰蔽天。自朝至暮﹐焚賊舟一百九十餘艘﹐殺其將三百餘﹐兵萬二千有奇﹐遂進澎湖。時士卒數萬﹐缺淡水﹐隨地鑿井﹐甘泉湧出。於是軍聲大振。國軒遁歸臺灣。克塽始決計歸順﹐遣僞官馮錫珪﹑陳夢■﹝土韋﹞獻延平王金印一﹑招討大將軍金印一﹑公候伯將軍銀印五﹐來乞降﹐時七月二十七也。瑯爲疏請先令侍衛吳啟爵持榜入臺灣﹐諭軍民薙發。乃於八月統大兵入鹿耳門。人謂鄭氏﹑瑯深仇也﹐將快意焉。瑯曰﹕義不共戴﹐寧忍忘之。顧絕島新附﹐一有誅殘﹐恐上下疑阻﹐人情反側﹐非所以廣皇仁也。疏入﹐上解禦用袍﹑賦詩以賜﹐加封靖海侯﹐世襲罔替﹐特旨賜戴花翎。

臺灣旣平﹐上遣侍郎蘇拜至閩﹐與督撫及瑯議善後計。時有議遷其人﹑棄其地者。瑯疏言﹕臺灣北連吳會﹐南接越嶠﹐乃江浙閩粵之保障﹐棄之必釀成後患﹐畱之誠永固邊隅﹝疏載沿革表中﹞。上遂屏羣議﹐置郡縣焉。部議徵賦略準鄭氏故額。瑯又疏言﹕故額太重不可準。且其地土著者少﹐被掠人民多歸故籍﹐人去業荒﹐稅將安出。請減舊額十分之四。又言﹕臺地𨿽平﹐島中諸賊不無漏网。此時海禁旣開﹐倘內地姦民借名販易﹐結黨釀禍﹐不可不慮。請凡可通販外國各港口﹐議定船數﹐每船議定人數﹐設法稽查﹐庶邊患不萌﹐疆隅永固。得旨報可。泉﹑漳二郡自順治十八年徙瀕海居民入內地﹐蕩析離居﹐至是瑯請於朝﹐復歸故土﹐民始安居樂業。二十七年入覲京師﹐賜朝服﹐復諭之曰﹕爾前爲內大臣十有三年﹐當時閩人固有輕爾者﹐惟朕深知﹐待爾甚厚。其後三逆反叛﹐虐我赤子﹐旋經次第平定﹐惟有海寇遊魂﹐潛據臺灣﹐尙爲民害。欲除此寇﹐非爾不可。爰斷自朕衷﹐特加擢用。爾果能竭力盡心﹐不負任使﹐舉六十年難靖之寇﹐殄滅無餘﹐誠爾之功也。邇來或有言爾恃功驕傲者﹐朕亦頗聞之。今爾來京﹐有言當畱爾勿遣者﹐朕思寇亂之際﹐尙用爾勿疑﹐況天下已平﹐反疑爾勿遣耶﹖今命爾復任。自此宜加謹愼﹐以保功名。從來功髙者往往不克保全終始﹐皆由未能謹愼之故﹐爾其勉之﹗瑯奏曰﹕臣年已衰﹐封疆重大﹐恐精神不堪。上曰﹕將尙智﹐不尙力﹐朕用爾﹐亦智耳﹐豈在手足之力乎。三十五年三月﹐卒於官﹐年七十六。贈太子少保﹐賜祭葬如典禮﹐謚襄壯﹐加祭二次。雍正十年﹐命入祀賢良祠。

瑯居濱海﹐於海上風雲气候甚悉。將攻澎湖﹐或言南風不利。瑯曰﹕今攻澎湖﹐必由西嶼頭﹐然後轉帆向東北﹐若北風則逆行矣。夫北風猛急﹐夜更甚﹐澎湖不能一朝克也。各島皆爲賊據﹐大洋之中不能下碇。舟從風散﹐軍不能合﹐將何以戰﹖惟夏至前後二十餘日﹐風微浪靜﹐夜可泊洋﹐聚而觀釁﹐不過七日﹐舉之必矣。及克澎湖﹐果七日。所用部曲﹑家將﹐經其指授﹐立勛績﹑擁旌旄者﹐前後相屬。子世綸﹑世驥﹑世騋﹑世驃﹑世驊﹑見列傳﹐少子世範襲爵。世範卒﹐子廷臯襲。廷臯卒﹐子純愷襲爵。

黃廷﹐漳州人﹐鄭成功將﹐投誠封慕義伯。

周全斌﹐漳州人﹐鄭成功將﹐投誠封承恩伯。

林興珠字而梁﹐永春人。順治間歸誠﹐授福寧總兵﹐左遷副將﹐調辰州。值吳三桂亂﹐棄家歸京師﹐封見義侯﹝前志云﹕授建義將軍﹐加封建義侯﹞。滇南底定﹐授鑾儀衛鑾儀使。康熙時﹐俄羅斯築城於索倫﹝州誌﹕俄羅斯作羅叉﹞﹐上命興珠領藤牌兵五百徵之。俄羅斯自古未通中國﹐見之﹐驚曰﹕此大帽軍也﹔皆潰。興珠乘勝毀其城。師還﹐以功官其子三人﹐旋落職。又從徵厄魯特﹐還﹐復其官﹐卒。

鄭鳴駿字明發﹐南安人。明亡﹐與兄泰統所部屯金浦。康熙二年﹐率從子纘緒﹐以巨艦五百﹑將卒八千歸誠﹐封遵義侯﹐予世職﹐隸旗籍。後徵海有功﹐賜弓矢衣馬十二事。卒﹐賜祭葬﹐子纘成襲封。

鄭纘緒字哲孜﹐南安人。康熙二年﹐父泰爲鄭經所害﹐從其叔鳴駿率戰艦甲士來歸﹐封慕恩伯﹐世襲﹐隸旗籍。二十二年﹐從將軍施瑯徵海島﹐戰有功﹐尋父屍歸葬。諸島蕩平﹐鎭泉州。年三十卒﹐子修典襲爵。康熙二十九年﹐從徵噶爾旦﹐得一等功牌二。四十二年﹐賑饑東省﹐民爲制衣一襲﹐後又督修髙郵﹑邵伯河堤﹐以勞增一秩。

劉國軒﹐長汀人。臺灣平﹐封順淸侯﹐授天津衛總兵。

李長庚字超人﹐一字西巖﹐同安人﹐幼異常童﹐甫入塾﹐卽弄筆書唐李太白句云﹐天生我才必有用﹐其父希岸奇之﹐命以今名。第乾隆辛卯年武進士﹐授藍翎侍衛﹐扈蹕畿輔者三年﹐出爲浙江衢州都司﹐累遷提標遊擊﹑太平參將﹑樂淸副將。五十二年﹐林爽文亂臺灣﹐閩大吏求良將於浙江﹐提督陳大用以長庚應﹐遂入閩權海壇鎭總兵。以鄰境民船被劫﹐誤指爲海壇界落職畱緝﹐長庚不申辧﹐遽歸散家財募鄕兵﹐率子弟操舟入海﹐擒盜首林權﹐又擊盜陳營於大岝。盜善火器﹐戰屢卻。長庚竿月鐮斷其繚﹐持短兵躍上賊船殺賊﹐須眉皆燎﹐大獲而返。協辦大學士福康安平臺灣歸﹐禮遇之。長庚慷慨請曰﹕長庚毀家爲國﹐軍食器械一不支官﹐惟火藥非家物﹐願便宜得調。許之。

初閩盜林明灼﹑陳禮等入浙海﹐戕參將張殿魁﹐吏莫能捕。總督以屬長庚。不三月﹐獲之。奏起遊擊﹐權銅山參將。銅山戰艦徒空名﹐長庚僞爲商人裝出海﹐故賊至輒得。明年﹐以父憂歸。服除﹐補海壇遊擊﹐仍畱銅山。六十年﹐安南夷艇始入閩﹐閩人驟駭。長庚率戰艦入拒之﹐及三澎﹐賊來撲﹐舟師未集﹐麾兵伏船內待賊。炮盡﹐突過其東﹐發一炮殪之。日向暮﹐隱約又見數艇﹐亟收泊。比曉﹐長庚率八舟排列作常山蛇形﹐以纜紲之﹐環擊終日﹐賊乃去。六十年﹐累擢澎湖副將﹑定海鎭總兵。定海累經盜患﹐夷艇登岸﹐兵士嬰城守﹐長庚至﹐始斬獲無算﹐夷艇退去。嘉慶三年秋﹐閩盜鳳尾幫復誘夷艇百餘入浙海。長庚破之於三盤嶴。時守備許松年等三船皆被圍﹐長庚衝入夾攻﹐三船皆得出﹐賊遁。有旨嘉獎。當是時﹐巨盜蔡牽﹑林阿全等各號以數十舶交海中﹐而當事者獨急艇匪﹐日夜程督。長庚追至閩﹐又窮追至廣東甲子洋﹐遇蔡牽舟﹐擊之於白犬洋﹐生擒許老等三十餘人。上知其奮不顧身﹐戒以持重﹐賜花翎。五年﹐夷艇大入浙﹐浙撫阮元請以長庚統率水師。得旨﹕三鎭會剿﹐自應有一人總其號令﹐李長庚素有威望﹐應令溫州﹑黃巖兩鎭聽其關會﹐協同策應。長庚整軍而出﹐與黃巖鎭會剿於松門﹐颶風作﹐賊舟多覆溺﹐旬日間獻俘千數﹐獲僞侯倫貴利﹐磔之﹔又獲安南王敕﹐寄還安南﹐安南王呈請謝罪。自是夷艇不復入浙海矣。擢福建水師提督﹐尋以藉隸福建回避﹐調浙江。擊潭頭﹑東滬﹑水澳等賊﹐皆殄滅。惟蔡牽猖獗甚。八年﹐蔡牽至定海北﹐長庚以舟師掩至﹐牽逸去。追至三沙﹐米糧鉛藥皆盡﹐篷索朽﹐賊計窮﹐乃遣其黨詣總督詐降﹐以其間繕器購糧﹐揚帆去。總督遣浙兵擊之﹐已無及。奏入﹐奉旨以長庚爲浙閩水師總統。

時牽與閩盜朱濆結爲一﹐長庚與浙撫阮元議捕海盜﹐仰攻不便﹐須造大船。於是以巨萬金造成﹐名曰「霆船」﹐又仿明人連環子母船法﹐爲火攻船﹐乘以擊賊﹐軍威大振。牽畏霆船﹐厚賂閩商更造船之大於霆者﹐令商載貨出海濟牽。後禁商人毋得造巨艦﹐巨艦毋得出口﹐然牽已得大船﹐遂渡橫洋擾臺灣。是年冬﹐移福建水師提督長庚致書浙撫淸安泰﹐以浙﹑閩洋面三千餘里﹐所在兵力單弱﹐顧肩失股﹐賊反以逸待勞﹐宜合兩省厚集舟師隸之兩提督﹐使不分畛域﹐首尾策應﹐庶幾賊可成擒。又請於總督玉徳﹐願與各鎭議捐廉造大船。總督未許。明年﹐調浙江提督。冬﹐蔡牽復擾臺灣﹐陰結陸路姦民屯洲仔尾﹐沈舟塞鹿耳門﹐阻官兵。長庚至臺﹐不得入。然賊分力回拒長庚﹐以故臺灣府城得無事。時南北汕﹑安平﹑大港門三處尙通小船﹐長庚別以小澎船五十﹐遣將出不意攻之﹐約臺灣鎭道爲內應﹐一戰燒其船二十餘﹐奪其船九艘。十一年﹐復率所部水陸夾擊﹐五戰皆捷﹐遂乘夜薄洲仔尾﹐而鑿沈同安船於鹿耳門﹐以防其逸。盜在鹿耳門者率梭船數十掩至﹐長庚別遣火攻船﹐從南汕出其後﹐燒其所屯船。於是梭船還救火﹐我師從而蹙之﹐大獲。明日復登岸擊陸賊之屯聚者﹐焚其寮七﹑八里﹐賊大敗﹐退守北汕﹐勢窘甚。會東風作﹐潮驟漲﹐鹿耳門所沈舟漂去﹐閩援兵不至﹐賊奪門出。事聞﹐奉嚴旨奪翎頂﹐立功自贖。四月﹐蔡牽自福寧竄浙洋﹐長庚擊之於臺州﹑定海等處。瓦石火器雨下﹐長庚力戰﹐身被數創﹐牽僅以身免。賞還頂戴。

當蔡牽之自鹿耳門竄入福寧洋也﹐篷柁皆毀﹐狼狽甚。長庚追之﹐幾成擒﹐得陸姦接濟﹐勢復張。長庚列狀陳奏﹐上以阿林保代玉徳爲總督﹐保因密劾長庚因循逗畱﹐虛報斬獲。奏五上﹐上詢浙撫淸安泰。淸安泰辧之。上責阿林保以勵長庚。十二年﹐長庚追牽入粵海﹐擊之大星嶼﹐斷牽船大桅﹐毀其篷﹐圍甚急﹐以粵援不至﹐牽又遁去。上切責粵帥﹐敍長庚功。秋﹐長庚請回寧波治軍政﹐詔不許﹐乃與家人訣曰﹕吾不滅賊﹐誓不返矣﹗於是合金門﹑福寧二鎭兵南擊牽﹐及之廣東黑水外洋。牽僅存三舟﹐長庚以浙江親軍專擊牽舟﹐又以火攻船。駛近牽船﹐絓其後艄﹐將登舟生擒之﹐忽風浪驟作﹐長庚猝被賊炮傷咽喉額角﹐遽卒。事聞﹐上震悼﹐諭曰﹕朕於李長庚素未識面﹐疊經降旨裦嘉﹐並許以奏報擒獲渠魁之時﹐優予世職。李長庚感激朕恩﹐倍矢忠藎﹐不意其功屆垂成之際﹐臨陣捐軀﹐朕披閱奏章﹐不禁爲之墮淚﹗李長庚以提督大員﹐總統各路舟師﹐今歿於王事﹐必當優加懋賞﹐用示酬庸。著加恩追封伯爵﹐賞銀一千兩經理喪事。並著於原籍同安縣地方﹐官爲建立祠宇﹐春秋祭祀。其靈柩送到日﹐著派巡撫張師誠親往同安代朕賜奠。嗣部臣以伯爵等次請﹐得旨著封三等壯烈伯﹐承襲十六次﹐完時給恩騎尉罔替。賜謚忠毅。族子廷鈺承襲封爵。

長庚好讀書﹐究韜略﹐舉武科試﹐卽航海入天律﹐識海中形勢。及在水師﹐識風雲沙綫﹐能自持柁﹐老於操舟者不及也。善拊士卒﹐𨿽在外猶馳書家人﹐就近卹其家﹐以故人樂爲用。自蔡逆猖獗﹐歷十餘年﹐寒暑霜雪﹐無一日離海洋﹐大小經百十戰﹐每戰身當矢石﹐諸盜皆畏之﹐有「不怕千萬兵﹐但怕李長庚」之語。海盜沈振元自言﹐泊浙海時﹐夢長庚至﹐一夜數驚﹐遂投誠。其爲人所詟服如此。生平好爲詩古文﹐修寧波學宮﹐置義冢﹐爲粥食餓者﹐民皆感之。卒年五十六。

邱良功字玉韞﹐同安人。生彌月﹐父卒。母許氏守節教育。良功喜習兵法﹐總兵李南馨器之﹐令出洋捕盜﹐所向有功。由外委累遷至遊擊﹐攝副將。時蔡牽與朱濆謀取臺灣以爲巢穴﹐據鹿耳門。浙江提督李長庚領舟師至鹿耳門北汕﹐與良功圍困蔡牽三月﹐蔡牽乘風潮遁去。良功率師赴北淡水﹑大雞籠洋剿朱濆﹐毀沈其舟。時蔡牽將分兵攻鹿港﹐屯眾洲仔尾﹐良功率舟師南下﹐夜選壯士駕小艇﹐出不意火攻之﹐殲其精銳﹐賊氛大挫﹐遂遁去。疏入﹐賞戴花翎﹐加副將銜。明年﹐朱濆復竄至北淡水﹐又東竄至雞籠洋﹐良功追剿之。會南澳總兵王得祿舟師踵至﹐夾攻﹐大破之﹐窮追至蘇澳﹐毀其巢﹐奪鐵炮五座﹐朱濆由此匿不復出。上嘉其奮勇﹐交部議敍﹐授臺灣水師副將﹐擢浙江定海總兵。嘉慶十三年﹐李長庚剿蔡牽﹐戰歿於粵海。十四年﹐特授良功浙江提督﹐責令會福建提督王得祿限期剿匪。八月﹐檄定海總兵李光顯堵截北洋。良功自統大軍至漁山外洋﹐與蔡牽遇﹐良功知綠頭大船爲蔡牽所乘﹐因命將弁擊散其黨﹐獨與蔡牽鏖戰﹐自卯至申。而王得祿亦至﹐率閩師夾攻﹐徹夜追擊。黎明﹐至黑水外洋﹐蔡牽與良功抵死決勝負因以碇系良功船﹐良功率兵弁殊死戰。未幾﹐舵樓傾帆折﹐良功左股被槍﹐裹創提鼓﹐督戰益力。時賊炮翦番錢代丸﹐良功大呼曰﹐賊鉛丸已盡﹐卽敗矣。士卒奮勇爭先﹐覆其船﹐蔡牽及逆黨二百六十餘人俱沈於海。捷聞﹐封三等男爵﹐世襲。時朱濆已死﹐溫﹑臺股匪吳屬畏威﹐亦赴閩省投誠。閩﹑浙二洋遂靖。二十二年入覲﹐回﹐卒於道﹐年四十九。賜祭葬卹典如例﹐謚剛勇﹐子聯恩襲爵。

良功性恬淡﹐寡言笑。以母苦節請旌﹐建坊入祠。厚於宗族戚友。侄成勛以白衣效力行間﹐漁山之戰﹐良功令其躍上戰船﹐調度士卒﹐賊炮猝至﹐中傷落海。疏上﹐賜把總﹐予祭葬﹐世襲云騎尉。

王得祿﹐江西新城人﹐寄籍同安﹐以平蔡牽功﹐封二等子爵。

﹣﹣以上錄自重纂福建通誌卷八十八。

宦績

總督

張存仁﹐遼東人﹐明寧遠副將﹐國朝順治三年以浙督兼督福建。時山海交訌﹐汀延諸屬有爲明魯王守者﹐存仁以次收復。艸創之始﹐多方拊循﹐士民戴之。卒謚忠勤。

陳錦字天章﹐正藍旗漢軍人。順治五年﹐以浙督兼督福建﹐偕大師入閩。賊據延平將軍寨爲巢穴﹐巍峭特甚。僞瞰順永將沙﹐袤及諸郡﹔屢攻不下。錦命壘土髙與寨齊﹐一鼓而上﹐拔之。鄭成功黨鄭彩連■﹝舟宗﹞據長樂﹑連江﹐陷福安﹑羅源﹑永春﹑徳化諸縣。江西僞新建王朱由柍攻陷大田﹑尢溪。錦次第削平﹐閩地稍謐。九年﹐成功復至漳州﹐圍急。錦赴援﹐戰江東橋失利﹐退次同安﹐夜半爲刺客所害。贈兵部尙書﹐賜祭葬。

李率泰字壽籌﹐沈陽人。順治五年﹐以刑部侍郎偕督臣帥兵收復建寧﹑興化﹑同安各郡縣﹔凱還﹐晉吏部左侍郎。十三年﹐擢太子太保﹐以浙督兼督閩。時鄭成功屢擾海上﹐率泰疏增水軍﹐造戰艦﹐布間諜﹐謀廣招徠。十五年﹐命專督福建﹐先後降僞都督唐邦傑﹑僞忠靖伯陳輝等。海寇少靜﹐而山寇方張。康熙二年﹐統延﹑建﹑邵三路兵合剿之﹐斬逆首王鐵佛。成功子錦復由梁山內犯。率泰曰﹕『不殄鄭氏﹐山寇亦不得平也』。率大兵攻廈門﹑金門﹑浯嶼﹐拔之﹐趨八尺門﹐用夜半渡海﹐拔銅山﹐僞永安侯黃廷芳率家屬降﹐錦以十數艘遁歸臺灣。乃整師剿山寇﹐擒其魁﹐賊平。四年卒﹐贈兵部尙書﹐謚忠襄。

劉兆麟﹐淸苑籍﹐鑲白旗漢軍人。康熙八年﹐總督浙閩﹐招撫賊黨僞都督阮欽﹑施轟﹐僞將軍林伯馨等先後以戰船將卒來降。鄭錦自是益衰﹐海烽少靖。因疏言禁民通海﹐宜先使近海之民得所。凡無業者﹐以無主田地官給牛種令墾。又申嚴保甲令﹐姦商土豪窩隱者連坐﹐則民不冒險犯禁而偸越之獘可除。又言舊報災例﹐夏災不出六月終旬﹐秋災不出九月終旬﹐新制止於五月﹑九月中旬﹐安必遇災不在限後﹔恐不卹民者藉新制逾限不報﹐卹民者以違時受罰﹔請仍舊。得旨如所請行。

郎廷相﹐鑲黃旗漢軍人。康熙十五年﹐任福建總督。時耿變初定﹐餘孽老虎三﹑紀朝佐等尙擁眾連營。廷相剿撫互用﹐旬月悉平。滇逆遣僞將軍韓大任部眾十餘萬由江右入﹐廷相遣人說降之。興﹑泉﹑漳三郡士民爲耿逆拘系者以千計﹐廷相盡釋之﹐給資遣歸。海寇鄭錦﹑山寇朱寅合眾疊犯郡縣﹐廷相屢卻之。錦據玉洲等寨分擾石碼﹑江東橋﹐廷相以漳屬兵單請援。命大將軍康親王督滿兵協剿。廷議廷相不能殄賊﹐以姚啟聖代。

姚啟聖字熙止﹐一字憂庵。其先爲浙之紹興人﹐以鑲紅旗漢軍籍登康熙癸卯順天解元。任香山縣﹐詿誤去官。十三年﹐耿逆亂閩﹐啟聖起郡佐。以溫處道銜從康親王入閩。卽遣人說精忠降。未決﹐乃單騎至其營。精忠大宴﹐啟聖飲啖指畫﹐詞气伉爽。宴罷﹐長揖去。精忠曰﹕『是李抱眞之流﹐必不我欺也』。遂降。啟聖以功遷福建布政使。閩自亂後﹐民不堪命﹐輕徭薄賦﹐與之休息﹐愼管鑰﹐吏斂手莫敢爲姦。精忠之降也﹐其黨多畏罪歸鄭錦。錦乘虛取內地。啟聖積糧繕械﹐召募壯勇﹐有澄淸海外之志。或謂﹕『公文臣﹐無事此』。啟聖掀髯笑曰﹕『若以文武爲二途耶﹖我國家金甌無缺﹐聲教覃敷﹐柰何以彈丸海島廑宵吁憂乎』﹗吳三桂驍將韓大任者﹐世稱小淮陰也﹐由贛入汀﹐謀與鄭氏合﹔啟聖說降之﹐簡其兵得死士三千人以爲親軍。十六年﹐隨康親王收復邵武﹑興化﹐盡取漳﹑泉地﹐錦遁歸廈門。十七年﹐總督郎廷相會諸軍討錦失利﹐賊復熾﹐天子震怒﹐命王舉所代﹐卽軍中擢啟聖爲總督。舉循良﹐懲貪墨﹐戢豪暴﹐境內肅淸﹐遂移駐漳州﹐開招徠館﹐賊降者優禮之以示寬大。時自變量騎招搖城市﹐見廣廈輒盛供帳﹐榜其門曰「某鎭公館」﹑「某將軍行臺」。獲賊偵﹐佯示之期善遣之。賊自相猜忌。十九年二月﹐會提鎭七路出師﹐破十九寨﹐復海澄﹐進攻廈門﹑金門﹐拔之。錦退保澎湖﹐諸陷縣盡復。二十年﹐錦死﹐子克塽幼﹐啟聖密陳平臺之計。僞行人傅爲霖﹐錦之謀主也﹐以計殺之。泉人施瑯習水戰﹐熟悉海上情形﹐特薦之爲大帥。二十二年六月﹐決策進兵﹐克澎湖。七月﹐克塽降。命加啟聖宮保﹐予世職。由是閩海永淸﹐復海界﹐遷居民歸井疆﹐安本業﹐不復知有兵革。其初議平海也﹐賊數遣偵動靜﹔啟聖故示弛緩。會元夕﹐命百姓張燈﹐自與文武大僚置酒還珠門樓上﹐陳百戲爲宴樂。漏下二鼓﹐忽稱疾﹐命屬吏行酒﹐而啟聖已開南關﹐疾馳數百里至五虎門調將出師矣。康親王督禁旅來閩﹐民苦供億﹔啟聖三疏請敕王還師。及出境﹐白王下令禁挾民間婦女﹐竭儲贖歸。又置通省郡邑學田﹐供貧士膏火。以病卒於官﹐柩出西郊﹐士庶塡衢巷跪奠流涕。爲祠洪江滸﹐肖像祀之。

王國安字磬石﹐正白旗漢軍人﹐康熙二十三年總督閩浙。時臺灣新入版圖﹐國安疏請臺屬府縣學額比照內地﹐由分巡廈門道考收。其文武官三年後例得升轉內地。其駐防兵亦請赴汛三年期滿調歸原營。又臺澎兵糧就本地支領﹐其俸餉取給內地﹐宜順風信﹐請每年四月撥解夏秋﹐十月撥解冬春。得旨如所議行。二十六年遷刑部侍郎﹐閩人遮畱不得﹐醵金贈行﹐不受﹔民爲置卻金亭。

覺羅滿保字鳧山﹐正黃旗滿洲人﹐康熙甲戌進士。五十一年巡撫福建﹐飭紀綱﹐綜煩劇。五十五年進總督閩浙。奉命自浙江乍浦至閩粵分海之南澳五千餘里建臺寨百二十七所﹑炮位千一百七十有八。又疏言臺灣安平鎭水師三營乃諸海岸﹐宜分極衝﹑次衝築墩臺﹐設汛巡守。又淡水雞籠山爲極北界﹐其澳港可容百餘巨艦﹐更進爲肩豆門﹐沃野百里﹐番社交據﹐請置淡水營﹐設官駐防﹐以爲後蔽。皆報可。六十年四月﹐鳳山賊朱一貴作亂﹐全臺陷。滿保謂撫臣呂猶龍曰﹕『廈門﹐臺郡咽喉﹐當親往以安人心。綏輯會城﹐撥濟糧餉﹐請以相屬』。卽由省疾趨泉州﹐值淫潦﹐乘竹兜從數騎行泥淖中﹐人莫知其爲制府也。比至﹐揭示技勇出羣﹑剽悍能殺賊者悉充伍﹐得過在逋者許自效。於時漳泉蠢動﹐見示咸束身編伍﹐內地無恐。飛咨水師提督施世驃督師﹐南澳總兵藍廷珍副之。嚴申軍令﹐舟師至者止許一人登岸市薪菜。大軍雲集﹐民不見兵革﹐市肆晏然。時全臺惟淡水尙堅守﹐調守兵千七百餘援之。六月十二日﹐發大小戰艦六百餘艦﹐兵萬六千人﹐分爲三路。授諸將策曰﹕『至澎湖發視』。十三日抵澎湖﹐發之﹐則曰『﹕並三路爲一﹐盡銳攻鹿耳門』。於是世驃以十五日駕潮發港﹐諸軍銜尾進﹐遂復安平鎭﹐轉戰七鯤身。廷珍率精騎由西港登岸﹐繞賊背擊之。賊大潰。乃頒示臺民有懸大淸旗號者爲順民﹐書字帖衣帽者免誅。民皆反正。一貴悉眾而遁﹐遂復府治。翼日﹐收鳳山﹑諸羅﹐賊眾益北。而前所援淡水兵已結陣以待。前後夾擊﹐殲之。一貴與其黨十二人逸去。諸羅溝尾莊民楊旭等醉之酒﹐縳獻之。凡七日臺郡平。加兵部尙書﹑贈一品秩。雍正三年卒於位。

髙其倬字章之﹐鑲黃旗漢軍人﹐康熙甲戌進士。雍正四年總督閩浙。甫抵浙﹐聞閩中歲祲﹐卽奏請截江浙漕米二十萬由海運平糶以賑﹐寬臺灣米禁以濟漳泉﹐民不病饑。旣至﹐平生番阿密氏之亂。溫旨諭曰﹕『朕無南顧憂矣』﹗先是康熙五十六年嚴洋禁﹐至是其倬疏言﹕『福﹑興﹑漳﹑泉各府﹐生齒日繁﹐無業者流而爲盜﹐請弛洋禁。民之稍富者爲船主﹑爲商人﹐其貧者爲頭舵﹑爲水手﹐一船幾及百人。一年往還﹐得千餘金或數百金。卽水手之類﹐亦每人可得二﹑三十金。其本人長年不食本地米糧﹐又得銀歸養其家﹐下及手藝之人皆大有生業。洋船一回﹐開行設鋪﹐又足養商賈之家。且多有帶外國米歸者。此開洋之利益也。從前諸臣所慮者﹐大約有三。一云載米出洋。臣查外國皆產米之處﹐不資中國之米。洋盜多劫米之人﹐無買米之盜。且洋盜皆在沿海直洋﹐洋船皆在橫洋之內﹐道路不同。似盜米之說爲無足慮。一云透漏消息與各外國。查外國船到中國。廣東之洋船現俱許到外國。豈福建之船獨慮漏泄﹖一云外國造船需用中國船料桅舵﹐恐閩船賣與之。查外國洋船甚大﹐其夾板船隻皆用整根之木﹐而閩船皆用板片。閩省之大桅尙小於外國之頭桅﹐舵之大小亦然。何能相資爲用﹖至每船回省﹐請酌量帶米而歸﹐於閩省更屬有益』。廷議如其所請﹐並定例洋船自外夷回者帶米三百石至百石有差。又臺郡水沙連等社番自朱一貴亂後不納賦稅﹐時出焚掠﹐有司不能治。五年﹐以其倬專督閩﹐檄文武弁兵﹐分路進剿。擒首惡骨宗等二十餘人﹐各社懼﹐受約束。其倬性明恕﹐政舉大鋼﹐不矜苛細。遇屬吏有恩禮﹐淸節尢著。七年﹐移督兩江﹐後徵拜戶部尙書﹐道卒﹐謚文良。

劉世明河南河內人﹐由千總擢侍禦。雍正七年巡撫福建﹐八年進總督。畱意兵防﹐請設督標水師營於福州之南臺﹐撥戰船趕繒船四配坐官兵以時察巡﹐另造八漿哨船以備遊巡。又謂臺灣下淡水地方遼闊﹐其山豬毛口爲生番出入要隘﹐請增守備鎭之﹐仍隸南路營參將。並如所議行。

郝玉麟﹐鑲白旗漢軍人﹐雍正十年總督福建。值臺灣大甲西等構亂﹐遣兵剿平之。十二年兼領浙江﹐攺閩浙總督。奏升福寧州爲府﹐永春﹑龍嶽二縣爲州﹐攺建寧協爲鎭﹐臺灣北路營爲協﹐南路分防山豬毛口爲營。先是彰化縣剿滅之牛罵等三社田畝﹐奉旨仍歸番民。部議漢人耕番界田者盡還之﹐以杜爭擾。玉麟覆言﹕『漢民耕番田﹐系番黎契賣﹐而流寓十數萬人耕番地二十萬畝﹐若令歸還﹐不但原價難追﹐漢人無田可耕﹐失其故業﹐番人無力以耕﹐荒其熟地﹐彼此不願。請將現所耕地﹐查明四至﹐注冊存案﹐以後禁買』。部無以難。福建頻年缺食﹐請截漕廣采買。籌兵籌食﹐不遺餘力。

喀爾吉善號澹園﹐滿洲正黃旗人。乾隆十二年﹐由山東巡撫擢閩浙總督。端重靜鎭﹐有大臣體。時臺灣生番跳梁﹐授機宜平定之。番人自此尢向化。建寧匪類魏現﹑漳州匪類蔡榮祖先後謀不軌﹐事露﹐擒其渠魁置之法。累加太子太保。十六年﹐賜禦制詩及「海疆制閫」額。二十二年﹐賜禦制詩及「耆臣淸徳」額。卒﹐謚莊恪﹐祀賢良祠。子定長﹐乾隆二十七年任福建巡撫。

蘇昌﹐正藍旗滿洲監生。乾隆二十九年總督閩浙。三十一年﹐淡水廳屬鱟殼莊民爲生番焚殺多人﹐檄官兵嚴緝之。事平﹐因條奏事宜﹐凡近番零戶悉遷附大莊﹐酌撥弁兵移駐捍衛﹐連望樓﹐嚴守望﹐禁墾界外荒埔﹐並禁漢人不得侵占熟番產業﹐以免越界滋事。卒﹐謚愨勤。

福康安﹐鑲黃旗滿洲人。乾隆五十三年任。先是乾隆五十一年冬﹐臺匪林爽文謀逆滋事﹐官兵持數月不下。五十二年﹐命福康安以協辦大學士爲將軍及參贊海蘭察帥師來閩﹐渡臺剿滅之﹐獲其魁﹐遂奏凱歸旋。奉命授閩浙總督。時大兵之後﹐繼以旱荒﹐甫下車﹐籌經費。檄閩﹑侯兩邑延省中紳士疏會城河渠﹐浚城西小西湖﹐以興水利﹐漑農田﹐疏穢惡。城中頻不戒於火﹐聞報卽單騎飛至﹐帥營員親自撲救﹐參遊以下有逡巡者立鞭之。賞罰嚴明﹐肅淸吏治。值歲暮﹐侯邑令某以官物勒質弗遂﹐憾之。向例質鋪票據字皆艸書﹐令以字畫胡塗﹐責令一體作楷。質鋪難之﹐同時罷當。城市囂然。福康安聞之﹐立予撤任。門丁經胥同串詐﹐依律辦理。由是官民帖然。其課鰲峯也﹐親臨考校﹐謙恭愛士﹐常如不及。尋調兩廣總督。

孫爾準字平叔﹐江蘇金匱人﹐嘉慶乙丑進士。十九年﹐由翰林院編修出守汀州。屬寧化有糾眾獄﹐大府欲當以叛逆。爾準曰﹕『此屬相煽斂錢耳』﹔法其魁而散其黨。所至勤求民隱﹐姦獘不售。二十一年﹐遷鹽法道。二十五年﹐遷按察使﹐尋擢布政使。先是參員及已故賠款﹐有旨弗問﹐前政不爲釐﹐爾準悉豁之﹐本員及旅櫬始克歸裏。擢安徽巡撫。道光三年調福建巡撫。稔知延建上游阻險﹐多劫案﹐請撥鹽庫曬帑息爲懸賞購綫費﹐盜多獲﹐兩郡淸肅。四年﹐巡臺灣﹐周曆形勢﹐請於彰化﹑嘉義間開五條港正口﹐噶瑪蘭開烏石港正口以饟內郡﹐移鳳山埤治於故城興隆裏以固東北﹐嚴漢佃據番田之禁以安番人。五年﹐授閩浙總督。值歲收歉﹐豫請開海禁﹐募運浙米以賑各屬﹐囤積者無可居奇﹐價悉平。六年五月﹐彰化匪徒糾黑與粵莊械闘﹐羣不逞造謠焚掠﹐蔓及嘉義﹑淡水﹐所在不靖。警聞﹐爾準馳赴廈門﹐檄副將邵永福率兵由五虎門對渡八里坌﹐趨艋舺﹐阻其北竄﹐總兵陳化成斜渡鹿港﹐截其入海之路。己乃東渡﹐直指彰化獲著名盜首數人﹐僇之。揭示械闘者與焚搶殊科﹐焚搶者仍別首﹑從﹐初犯﹑積犯定擬﹐脇從解散者省釋﹔人心大定。搜餘黨﹐令閩人捕閩﹑粵人捕粵﹐化其分類之見。旬日廓淸。而番割滋事。番割者﹐漢人通番語﹐竄內山娶番婦﹐時引生番劫掠平民。而黃斗乃﹑黃武二等爲之魁。粵莊勾引之出助闘。爾準曰﹕『不翦番割﹐亂未已』。分兵三路﹐由斗換坪﹑鹽水港﹑南港入﹐擒斗乃等二十餘人﹐臺郡平。凱歸﹐詔加太子少保﹑賞戴花翎。道莆田﹐見木蘭陂淤﹐嘆曰﹕『南北二洋漑田四十萬畝﹐爲閩省第一水利﹐今半爲斥鹵﹐必復之﹐百世之利也』。遂捐俸倡修﹐並小西洋﹑延壽陂悉深通之。自是福州之東西湖﹑三十六灣通潮便舟楫者﹐以次修復。拓貢院千餘楹﹐敞號捨﹐復辟鳳池書院﹐疏請明儒黃道周從祀文廟。又奏修福建通誌﹐未及成﹐卒於位﹐贈太子太師﹐謚文靖﹐祀名宦祠﹐賜子慧惇進士﹑慧翼員外郎。

巡撫

宜永貴﹐遼東人﹐順治十二年任。明年病癭﹐請解任。代未至﹐海寇襲陷閩安鎭﹐直薄城下。時大兵悉赴淸漳﹐城中騎士僅數十。永貴力疾率士庶登陴﹐每垛守以一壯丁﹐十垛領以一庠士﹐每門率以搢紳數人。永貴晝夜拊勞﹐與城守王玉璧合力固守。起廢弁田勝等令領騎兵﹐易服﹐更番分出七門接戰﹐每多殺獲。寇三薄城﹐皆計卻之。嘗坐射烏樓﹐寇悉眾來攻﹐炮僕侍役﹐永貴神色不動﹐指揮自若。捍禦匝月﹐因發大炮斃其渠魁﹐賊稍卻。會援師至﹐圍乃解。是役也﹐四郊烽火﹐危城得全﹐皆由永貴平昔拊循之力云。

吳興祚字伯成﹐正紅旗漢軍人﹐其先浙江人也。康熙十五年﹐隨大師平閩﹐授按察使。端重有風度﹐案無畱牘﹐獄無沈冤。南昌朱統錩自稱宜春王據貴溪﹐爲江﹑閩﹑浙患﹐復竄入浙境。興祚令前投誠之僞總兵蔡淑爲內應﹐大軍直搗其巢﹐賊黨馬大珩縛統錩以獻。十七年﹐擢巡撫。臺寇鄭錦﹑僞師劉國軒擾漳﹑泉﹑興化。總督姚啟聖銳意削平﹐興祚力爲贊畫﹐水陸挽運﹐軍餉常充。又以重兵悉赴泉﹑漳﹐慮省會空虛﹐聯絡漁舟以備不虞﹐建復沿海遊寨﹐以資保障。十八年﹐大破賊於江東橋。十九年﹐會師拔廈門﹐因畱防守。蠲荒田租糧﹐減關課﹐與民更始。至於葺賢良祠以興文行﹐造洪山橋以濟行旅﹐皆實惠之及民者。尋擢兩廣總督。

陳璸號眉州﹐廣東海康人﹐康熙甲戌進士。五十五年﹐由臺廈道擢任。性情介﹐起居止一廳事。一切章奏檄移﹐盡出己手。每食艸具疏糲﹐佐以老姜少許而已。奉命巡海﹐自賫行糧﹐屏絕供億。五十七年﹐卒於官﹐遺疏言﹕『閩省應交臣衙門公費及余平現存一萬三千餘﹐應令新撫臣解京充西師之費﹐以盡臣未盡之心』。上諭諸臣曰﹕『陳璸操守極淸﹐淸官如璸者朕實未見』。贈禮部尙書﹐謚淸端。

劉於義﹐江南武進人﹐康熙壬辰進士﹐乾隆七年任。漳平姦民陳作糾眾圍城﹐躬督師剿滅之。臺匪王永興復起揭竿散札﹐有眾數千﹐檄鎭臣授方略﹐實時就獲。福建鹽課有加額﹐奏請分別裁減﹐商裕而課亦充。八年﹐移撫山西。

陳大受﹐湖南祁陽人﹐雍正癸丑進士﹐乾隆十年任。時巡臺禦史肆威福﹐苛責供應﹐濫準訟牒﹐撓有司之守。無賴子竄名役伍中﹐恃符擾民﹐縣官不能問。大受劾奏﹐下部議處。自是少戢。又臺郡惟鳳山有谷﹐許番民春借秋還﹐無息﹐余廳縣則番民重息稱貸漢人﹐不能償則沒其子女田產。大受請撥臺谷二萬石分貯以貸﹐如鳳山例。十三年內召去。

吳士功﹐河南固始人﹐雍正癸丑進士﹐乾隆二十三年任。始至﹐緝巨盜南州﹑劉良福﹑馬迹山﹑林成功等。上嘉之。內地民寄食臺灣者向準給照搬眷﹐自乾隆十二年經喀爾吉善奏止﹐而冒險偸渡﹐其獘百出。士功疏言﹕『內外民人均屬赤子﹐向之在臺爲匪者皆隻身無賴﹐若安分良民﹐報墾立業﹐有父母妻子之戀﹐有仰事俯畜之勤﹐必顧惜身家﹐各思保聚。請嗣後在臺有業﹑其嫡屬在內地者﹐許在所由冊報移驗﹐給照放行』。下部議行。

張師誠字心友﹐一字蘭渚﹐浙江歸安人﹐乾隆庚戌進士﹐嘉慶十一年任。時海盜蔡牽擾臺灣﹐朱濆亦擁百餘艘出沒閩浙南北洋。師誠嚴海口﹐杜接濟﹐招黨類﹐以翦其羽翼。飭沿海廳縣日報某賊船入境﹐某舟師追剿﹐以定賞罰。十四年七月﹐權閩浙總督﹐檄水師提督王得祿﹑浙江提督邱良功會剿北洋。尋偵知賊在南洋﹐飛飭轉帆南駛﹐追及黑水外洋﹐炮沈其舟﹐牽落海死。前二月﹐朱濆爲總兵許松年炮斃。濆弟渥聞牽誅﹐率四十艘詣館頭乞降。復剿撫鳳尾﹑吳尾等幫﹐海寇悉平。今於山磨崖百字碑﹐記平海績也。先是延建邵汀會匪﹑擔匪交訌爲民患﹐至是捕二百餘人戮之﹐﹢山盜亦平。十六年﹐臺地噶馬蘭編入版圖﹐師誠條議事宜入奏﹐悉得旨如所議行。淸釐藩庫﹐調劑鹽政﹐獘絕風淸﹐羣司奉職。十九年﹐移江蘇。

布政司

周亮工字符亮﹐一字櫟園﹐河南祥符人﹐明崇禎庚辰進士﹐任濰令﹐行取授禦史。國朝順治四年任福建按察使﹐值芝城陷寇﹐劍南道梗﹐乃由杉關入駐邵武﹐去會城數百里﹐嘯聚彌山﹐烽火時警。亮工募敢死士﹐日開門轉戰溪谷﹐夜則坐譙樓長嘯賦詩﹐與刁鬥聲相聞。建詩﹑話樓祀宋嚴滄浪於其上。尋以計誅叛將熊再法﹐秦登虎等﹐西境以安。旣蒞省﹐大吏倚之如左右手。六年﹐擢右布政使。屬汀寇猖獗﹐委攝汀南道﹐恩威互用﹐降賊首曾省﹐復以次剿平邵武耿虎﹑建寧陳和尙﹑延平吳賽娘諸劇賊。又署漳泉道﹐海寇鄭成功據廈門﹐亮工繕軍需﹐鳩民兵固守。收瘞被難骸八十餘萬﹐贖陷賊子女千餘人。十年﹐轉左布政。前後兩署督學﹐兼攝兵道﹑海道。所至輒見紀。尋召入﹐授副都禦史。十三年﹐以被訐還閩聽勘﹐適成功率千艘陷閩安鎭﹐直抵城下﹐城中騎士僅千人﹐勢在呼吸。巡撫宜永貴假便宜﹐出亮工守西南門﹐賊乘大雨薄城。亮工手發大炮﹐轟斃渠帥三人﹐賊奪气去﹐城賴以全。亮工素得民心﹐閩人依以爲命﹐所至百姓扶老攜幼﹐頂香道左。及去﹐號泣竟數百里。

張尙字仙羽﹐遼陽人﹐順治十二年任右布政。值寇陷漳州﹐泉郡震動。進剿官兵﹐資糧供億﹐日費金錢萬計。尙沿海往來﹐備歷險阻﹐親冒矢石﹐相機宜﹐贊方略﹐卒復漳州。擢左僉都禦史。

金光祖﹐正白旗漢軍人﹐康熙元年任右布政使。值遷界令行﹐光祖多方拊卹﹐俾沿海流移咸得樂業﹐凡向化新附之眾﹐安置有方。又軍旅云屯﹐籌餉給兵﹐未嘗少闕。至驕弁悍卒﹐必嚴行禁飭﹐無敢肆暴。賦役均平﹐裏胥積獘釐剔一淸。

巡臺禦史

夏之芳字荔園﹐江南髙郵州人﹐雍正癸卯進士。六年﹐以禦史任兼督學政。不立崖岸﹐而苞苴自不入其門。按南北二路﹐民番感悅。主歲科兩試﹐公愼明決﹐不假督責而士風自化。

李元直﹐山東髙密人﹐康熙癸已進士﹐雍正八年任﹐兼督學政。時滿漢各一員﹐同時奉命者爲奚徳愼。上謂奚曰﹕『汝不可愛錢。如李元直者﹐可保其不愛錢』。旣至﹐絕一切饋遺。建議十餘條﹐搜剔利病﹐不愧其職。

嚴瑞龍字淩雲﹐四川閬中人﹐康熙戊戌進士﹐雍正十三年以給事中任﹐兼督學政。疏減番丁社餉。北路加志閣凶番爲虐﹐奏請搜捕﹐躬治軍旅﹐籌劃剿撫﹐酌定善後事宜﹐威惠兼至。

分守興泉道

王育賢﹐遼東正黃旗人﹐康熙十九年任﹐駐泉州。六月﹐海寇圍泉﹐育賢日夜爲戰守具﹐與士卒登陴守禦﹐不解甲者四十餘日。徒跣築垣﹐躬操畚鍤。聞援師至﹐單騎自臨閭巷﹐徧慰父老。父老皆感激流涕。以勞卒。圍解﹐老幼輸貲運櫬﹐攜牲醴祭者數千人﹐哭送三十餘里﹐設木主崇陽樓下祀之。

分巡興泉道

葉灼棠字函公﹐江南江寧人。順治十二年﹐以中翰隨定遠大將軍徵閩﹐委署興泉道事。時瘡痍未起﹐灼棠務與民休息。未幾還京。十五年復任﹐謝絕竿牘﹐飲冰茹蘗。值歲饑﹐煮粥以啜饑民。盜賊充斥﹐灼棠領卒搜捕元醜數十人﹐駢戮以殉。戊午五月﹐海寇連數十艘迫犯內港﹐灼棠督師夾山而陣。城闉不閉﹐寇知有備﹐越日解去。寇復潛窺上游﹐逼湄洲嶼。灼棠偵知﹐預請督鎭檄調興化舟師截其後﹐自以泉標千人乘夜擊之﹐斬俘甚眾﹐兩郡遂定。因條陳安泉十要﹐禁除四害﹐皆悉中時獘。巡按成勇備疏入告﹐允行。逾年﹐外艱去﹐郡人投櫃一日滿百金﹐固卻不受﹐畱賑貧民。自衰絰扶杖行﹐民攜老幼懷酒核追送數百里。著有興泉政略六卷。

胡升猷﹐順天大興人﹐順治丁亥進士﹐十七年任。是年冬﹐山賊季月髙糾黨許子敬二千餘人應海逆鄭成功﹐掠泉漳諸郡。升猷偕提督馬得功進剿﹐分遣遊擊陳天玉搗洋坑﹑永春等寨﹐斬月髙﹑子敬﹐餘黨悉伏誅。又率參將張應詔剿泉南賊首王貴﹐擒斬之。次年﹐復斬其黨柯瑞等十一人。是年山賊劉尾﹑陳鎭聚眾三千據黃肚寨﹐海賊黃昌以船千餘窺黃崎﹑崇武。升猷分遣陳天玉討山賊﹐奪險奮擊﹐誅之﹔遣遊擊郭懷宇﹑守備王承印協攻海寇﹐昌亦敗走。

分巡海防汀漳道

蔣龍光﹐江南宜興人﹐順治乙未進士﹐康熙十九年任。值海寇沸騰﹐龍光設法固禦﹐令井裏自守。官兵駐集﹐米價驟昂﹐乃請總制姚啟聖檄江西運米協濟﹐兵民交賴之。啟聖平定金門﹑廈門十七寨﹐龍光撫綏難民﹐使復故業﹐請弛海禁﹐資民采捕。往來駕駛樓船於定海間﹐操練水師﹐爲規取臺灣之計﹐多所區畫。尋遷浙江參議﹐兵民請畱不可﹐勒石於福州南臺﹐以志遺愛。

分守漳南道

吳執中字匪公﹐浙江山陰貢生﹐順治十二年任。時漳初附﹐兵旅雲集﹐而飛挽不至﹔海寇逼郡﹐民多遁去。執中握算持籌﹐還定安集﹐師無饑焉。濱海民許茂等持兩端﹐不遽歸附。提督馬得功將盡屠之﹐執中曰﹕『小民逼寇患﹐各保身家﹐撫之皆吾民也﹔且海澄﹑廈門猶將諭其來降﹐況近郊赤子乎』﹖得功大悟。諸陷賊者聞之﹐接踵降。未幾﹐海澄納款。以功升山西副使﹐祀名宦。子興祚巡撫福建﹐有父風﹐而平海之功尢偉云。﹝詳總轄宦績﹞

分巡臺廈道

王敏政字九經﹐正黃旗漢軍人。由監察禦史外轉興泉道。康熙四十四年﹐移節臺灣。仁厚不苛﹐事悉就理。尢加惠番民。凡通事社商有朘削者嚴警之﹐番車之有濫派者懲創之。遇歲荒歉﹐申請賑卹﹐民賴生全。秩滿﹐升廣東雷瓊道。卒﹐民建祠祀之。

陳大輦﹐湖廣江夏人﹐字子京﹐康熙丙戌進士。初知粵西永安州﹐遷福建鹽運公司﹐釐剔鹺政﹐奉委淸丈閩田﹐平允得民。歲辛丑﹐臺匪作亂﹐大輦督造平底小艘﹐飛渡臺港﹐多所裨助。尋擢臺廈道﹐至則安輯流亡﹐撫綏部落﹐生番歸化者接踵。會餘孽跳梁未靖﹐大輦悉捕獲正法﹐臺民始獲衽席之安。蒞任三年﹐以疾卒。

﹣﹣以上錄自重纂福建通誌卷一百四十。

臺灣府知府

蔣毓英字集公﹐錦州府官生﹐知泉州府。康熙二十二年﹐臺灣歸命﹐督撫會疏交薦﹐調知臺灣府。時府新設﹐毓英見井裏蕭條﹐哀鴻未復﹐躬歷郊原﹐披荊斬棘﹐經界三縣封域﹐相土定賦﹐罷不急之役﹐安撫土番﹐招集流亡﹐訪詢疾苦。進父老子弟﹐教以孝弟之義﹐振興文教﹐捐俸創立義學﹐延師課督。任滿﹐遷湖廣鹽驛道﹐士民重繭詣巡撫告畱。會江右觀察使缺﹐特旨調補。百姓立碑紀績於所建書院﹐塑像祀之。

靳治揚﹐鑲黃旗漢軍人﹐由筆帖式歷知漳州府。康熙三十四年﹐調臺灣府。抵任﹐蕩滌艸竊﹐招撫土番﹐捐貲修文廟﹐詳免陷田。尢雅意作人﹐立社學以教番童﹐導之禮義﹐臺俗一變。後請祀之名宦。

衛臺揆號南村﹐山西曲沃蔭生﹐知漳州府。康熙四十一年﹐以廉能調知臺灣。每月延諸生分席講藝﹐親定甲乙﹐多士奮興。四十四年﹐歲饑﹐詳請題免本年租課。性廉靜﹐不事煩苛﹐三年之內﹐民安衽席。秩滿﹐升廣東鹽法道﹐以病乞歸。

周元文字洛書﹐正黃旗漢軍人。康熙四十六年﹐由延平知府調任臺灣。方正廉潔﹐僉壬畏若神明。置義學田﹐以贍寒士。歲荒﹐請免租課十之三。一切措注﹐悉本實心﹐民至今思其徳。

方邦基字樂只﹐浙江仁和人﹐雍正庚戌進士。乾隆七年﹐任海防同知﹐署知府。時內郡漳﹑泉米貴﹐制府檄臺郡商船於常例外加帶米六十石﹐而臺米每石銀三兩﹐方苦食貴﹐輿情洶洶。邦基詳請酌減其數﹐內地得濟而臺民不擾。制府韙之。尋護道篆﹐軍工船料﹐一依定價﹐不假手吏胥﹐積獘爲淸。以題請實授﹐送部引見。八月內渡﹐遭颶風溺於福淸南日島。事聞﹐贈朝議大夫布政司參議﹐欽賜祭葬。

陳玉友字瓊度﹐順天文安人﹐雍正庚戌進士。乾隆十七年﹐由臺防同知就升知府。攺建崇文書院﹐倡捐膏火﹐以育生徒﹐一時人文蔚起。以事去職﹐民思之不置。

曾日瑛字芝田﹐江西南昌監生。乾隆十八年任。天旱﹐步禱烈日中﹐旬餘得雨﹐而日瑛病暍卒﹐民感傷之﹗

李師敏﹐山東惠民人。乾隆三十七年任。以番俗獷悍﹐椎髻裸體﹐與漢民雜處﹐誠爲不便。因別其族類﹐定番﹑漢之界﹐禁其攘奪。然生番不時出沒﹐顚越人貨﹐民之無籍者亦乘間剽掠。乃立望樓﹐南自達谷山﹐北至大小雞籠﹐一千四百所﹐皆設柝置戍﹐循環更代。復示以守望巡警之法。甫閱月﹐卽獲劫盜﹐無有脫者。自是劫盜屏迹。其俗尙結社﹐晝則散處﹐夜則編竹爲炬﹐千餘人聚而轟飲。師敏厲禁﹐終任無敢犯者。臺鹽冗不行﹐商課日絀﹐師敏令不限額數多寡﹐各從所便﹐遂得無滯。卒於官。

孫景燧﹐浙江海鹽人。乾隆四十九年任。五十一年﹐彰化賊林爽文陷大墩﹐殺知縣兪峻。景燧與同知長庚馳至彰化城﹐守兵僅八十人﹐同攝縣劉亨基﹑都司王宗武﹑原任彰化縣知縣張貞生﹑署典史馮啟宗﹑丁難典史李爾和糾集番眾﹐掘濠插竹﹐分門拒守。會大雷雨﹐賊抵城﹐鎗炮莫施。城中有與賊通者﹐開門納入﹐遂陷。擁景燧至演武廳﹐迫之降﹐景燧以大義責之﹐遂遇害。

楊廷理字雙梧﹐乾隆五十二年任。前年十一月﹐林爽文陷彰化﹐知府孫景燧遇害﹐廷理以臺防同知攝府事。郡城故植竹爲之﹐聯以木柵﹐柵久傾敗﹐廷理令各衢巷十戶置一柵﹐甫就而諸羅陷。總兵柴大紀領兵次鹽埕﹐城中虛空。廷理手一旗﹐大書募義勇﹐號於市﹐三日得八千人。復募海口長年水手一千人﹐調熟番一千人﹐凡萬人。設營帳﹐整炮械﹐數日而戰具告備。廷理親自部署﹐分四千人守各隘﹐以六千人屯城應調。忽報南路賊首莊大田陷鳳山﹐與爽文合。是時三縣全失﹐一郡城孤峙海外﹐當南北之衝﹐內地援師隔重洋不得至﹐僅驅市人不習戰者守一木柵。廷理瀝血誓師﹐以戰爲守。賊知有備﹐退去。已而柴大紀克復諸羅。十二月二十九日﹐南北賊會大目降﹐抵郡東門。是夜﹐用蔗葉枯藤傳硫磺燒木柵﹐會大雨﹐火不能燃。淩晨﹐廷理率兵出小東門﹐左營遊擊左淵率兵由小南門斜衝賊陣擒賊目陳允﹑蔡茂﹐賊驚遁﹐民心始固。是日﹐五十二年元旦也。三月﹐賊復至。其大目莊錫捨有族弟莊達才爲道轅吏﹐廷理令賫書諭降。錫捨方攻大南門﹐得書﹐倒戈攻賊。我兵夾擊之﹐賊大敗去。自是不敢復窺府城。十一月﹐大將軍大學士福康安以禁旅至。廷理已擢知府﹐奉檄領義勇一萬二千人會剿﹐至三坎店﹐中路猶梗。廷理三戰三捷﹐賊目陶烏率黨五百人降﹐廷理用爲前驅。中路賊解﹐遂及大將軍於平林口﹐獲爽文。明年正月﹐大將軍率大軍南剿﹐廷理由水底寮與大軍會。莊大田率眾列海岸抵死拒﹐我軍奮銳橫擊之﹐獲大田。臺灣平。升廷理臺灣道加按察使銜。

六十年﹐以廷理前在侯官任虧帑褫職﹐尋起用。嘉慶十年﹐海盜蔡牽結陸匪窺臺灣﹐上命廷理馳驛知臺灣府事。至則牽遁﹐而朱濆以十二年秋揚帆竄入蘇澳﹐謀奪蛤仔難﹑東勢。廷理兼程至艋舺﹐亟遣人諭東勢﹐曉以大義。於是蛤仔難民競荷畚鍤治道路﹐迎太守入山﹐請受約束。廷理集耆民撫慰之﹐眾皆歡躍羅拜。有林永福﹑翁淸和願率精壯取朱濆﹐廷理卽令率番兵千二百人穿山辟路達蘇澳﹐與總兵王得祿合蹙之﹐濆大敗﹐順東流遁去。自是蛤仔難﹑東西勢皆內附﹐設廳置官吏﹐攺名噶瑪蘭。而廷理以勞卒。

沈揚字廷揚﹐浙江仁和舉人。乾隆六十年三月﹐姦民陳周全糾眾攻陷鹿仔港﹐理事同知朱慧昌遇害。六月﹐彰化文武官弁俱屯東門外八卦山禦賊。賊眾猝至﹐適大雨﹐我兵炮不能施。副將張旡咎﹑遊擊陳大恩﹑知縣朱瀾並爲賊殺﹐縣遂陷。揚故汀州同知﹐以公事奉檄至﹐聞變慨然曰﹕彰化𨿽非我所司﹐城已無官﹐不可不假便宜辦賊。密招邑貢生吳升東﹑廩生楊應選等募義勇二千餘人﹐合兵鏖戰﹐賊大潰。十八日﹐揚入城安撫難民﹐分兵守四門。偵知陳周全在南路﹐匿埔心莊﹐令義勇楊仲捨等攺裝入夥﹐縱飲博﹐俾賊不疑。次日﹐縛周全出﹐余解散。臺灣道楊廷理卽委揚暫權鹿港同知。事聞﹐得旨賞戴花翎﹐升授臺灣知府﹐辦善後事宜。立保甲﹐刊規條行之。嘗護道篆﹐試士﹐謝絕苞苴﹐士心悅服。嘉慶元年﹐以兼攝海防同知﹐勸商船捐費﹐添設鄕勇備蔡牽﹐以佐兵力﹐當事指爲科派﹐奪職歸。

府佐

孫元衡字湘南﹐江南桐城貢生﹐知四川漢州知州。康熙四十二年﹐遷臺灣府同知。性溫厚﹐於物無忤﹐而秉骨剛正﹐不屈權勢﹐諸不便民者悉除之。會歲旱﹐令商船悉以運米多者重其賞﹐否則有罰。於是南北艘雲集﹐臺民得飽而歌。數攝諸縣篆﹑署府符﹐所在有善政。秩滿﹐遷東昌知府。

洪一棟字石臣﹐湖廣應山監生。康熙四十八年任同知﹐革除水口積獘﹐以利商人﹐豁除逃亡丁賦。值荒旱﹐多方設法運米以活饑者﹐臺民欣感。

王作梅﹐河南河內人﹐康熙己丑進士。雍正二年任海防同知。廈門商艘往來澎島﹐與臺灣小船偸運接盤米谷﹐名曰知擺。作梅廉知﹐急捕之﹐並得官弁受規狀﹐竟其獄﹐接盤之風遂息。提標哨船二十餘艘﹐絡繹赴臺貿易﹐號爲自備哨﹐出入海口不查驗。作梅詳請禁革。其它客頭勾引偸渡錮獘﹐密擒首惡痛懲之﹐積習一攺。

劉亨基﹐湖南湘潭舉人﹐乾隆四十四年任海防同知。五十一年攝彰化篆﹐十一月賊陷彰化﹐亨基死之﹐劉氏一門死者十三人。女滿姑投池﹐水淺不能沒﹐賊出之﹐滿姑切齒痛罵﹐賊以刀劃其口﹐噴血丈餘而絕。事聞﹐奉旨旌女烈﹐從祀節烈祠。

潘凱﹐江南吳縣舉人﹐乾隆四十九年任淡水同知。五十一年死生番難。

徐夢麟﹐浙江桐鄕監生﹐乾隆五十二年任淡水同知。先是林爽文滋事﹐淡水已失﹐孤守艋舺一處。夢麟初至﹐沿路招集義民﹐克復全境﹐鎭守大甲溪。時彰化僅存鹿仔港﹐因與鹿仔港官兵相爲椅角。而白石湖﹑金包裏﹑七堵﹑八堵﹑三貂之漳泉粵民方分莊互殺﹐夢麟密遺邏卒往﹐傳諭開導﹐皆就撫。適副將徐鼎士﹑守備潘國材各以兵至﹐夢麟復募番兵數千人﹐並會於大甲﹐分守溪口等處。鑄大小炮二百餘﹐屢出濆賊﹐淡水北境恃以無恐。十一月﹐大學士福康安至臺﹐各莊爭擒賊目來獻。福康安以爽文必入生番﹐令夢麟賫花布﹑紅嗶吱﹑頭繩﹑燒酒﹑鹽﹑煙﹑銀牌賞生番﹐以綢緞﹑番銀賞通事社丁﹐宣皇上徳意﹐眾番感戴﹐縛爽文獻軍門。

王雋﹐浙江仁和舉人﹐乾隆四十七年任臺灣理番同知。林爽文之亂﹐雋司軍餉。五十二年三月八日﹐鳳山復陷﹐雋與遊擊延山﹑鄭嵩死之。

長庚﹐鑲藍旗滿洲人﹐乾隆五十年任理番同知。林爽文初起﹐陷大墩﹐庚與知府孫景燧同守彰化。城破﹐庚與賊戰﹐手刃二人﹐遂遇害。

胡建偉名健﹐以字行﹐廣東三水人﹐乾隆己未進士。三十一年任澎湖通判。澎湖士赴試臺灣﹐多憚風濤﹐不行﹐建偉詳請道府緘題扃試﹐二年間士入學者六人﹐澎人誇爲盛事。在任五年﹐創建書院﹐條設學規﹐著澎湖紀要十卷﹐籌劃周至﹐如護惜弱子﹐惟恐傷之。

張芝馨﹐直隸南皮人﹐乾隆五十一年任竹塹巡檢。是年十二月﹐賊陷淡水﹑竹塹﹐芝馨與護同知程峻死之。

教職

袁宏仁字醇一﹐建陽貢生。雍正十二年﹐由福州府訓導移任臺灣。以臺處海外﹐士民得書維艱﹐捐貲聚古今載籍數百部﹐藏於學捨。築艸堂﹐進諸生朝夕講肄其中。臺人知學﹐由宏仁始。

臺灣縣知縣

沈朝聘﹐奉天府人。初任晉江縣﹐有宦績﹐遷四川茂州知州。康熙二十二年﹐以才能移知臺灣縣。爲人方平廉介﹐不可幹以私。初抵任﹐不費民間供應。催科撫字﹐調劑得宜。治姦吏莠民﹐法不少貸。以憂去﹐民投櫃資其行﹐立碑志遺愛焉。

李中素字鵠山﹐湖廣麻城貢生。以湘鄕教諭卓異擢知閩縣﹐催科不擾﹐治行著聞。膺薦調知臺灣。善聽斷﹐遇有冤獄﹐必竭力申救﹔至頑梗不馴者﹐一繩以法﹐不少貸。嘗攝郡學篆﹐教諸生諄諄以孝悌爲先。長於詩歌﹐旁及字畫﹐自成一家。卒於官﹐臺人思之。

陳璸號眉川﹐廣東海康人﹐康熙甲戌進士。四十一年﹐由古田調知臺灣縣。商艘來臺﹐窮民苦於水丁﹐詳請豁免。修葺文廟﹐建明倫堂﹐不時考課﹐文風丕振。歲祲﹐設法賑貸﹐發倉平糶。旱則去蓋步行﹐甘霖立至。會水漲潰堤﹐勢逼倉廒﹐躬親士石﹐士民無不爭先。甲申內升銓曹﹐士民吁畱﹐格於例不果。至今誕日﹐臺人猶張燈鼓樂以祝﹐爲海疆治行第一﹐累遷本省巡撫。

王仕俊﹐鑲黃旗漢軍監生﹐康熙四十三年任。前任陳璸倡修文廟﹐甫與工﹐內擢﹔仕俊踵成之。復建立義學。治獄多所平反。有吳姓者﹐仇家誣以命案﹐仕俊反復詳讞﹐卒辧其冤。舊令李中素卒於官﹐因倉谷浥爛﹐羈其家屬﹐十載不得歸﹐仕俊惻然﹐代爲補償。

兪兆嶽﹐浙江海寧州貢生﹐康熙五十三年任。甫下車﹐以三事戒誓於城隍神曰﹕毋貪財﹐毋畏勢﹐毋徇人情。逮其去﹐終始不渝斯語。每巡行村落﹐問疾苦﹐如家人父子﹐顧復而噢咻之。有所訊鞫亂﹐色雍和﹐民無匿志。人謂兆嶽仁心行政﹐三戒不足以盡其美云。

薛志亮﹐江蘇江陰人﹐乾隆癸丑進士﹐嘉慶八年任。十年﹐海寇蔡牽結陸匪據鹿耳門﹐直逼郡城﹐志亮素爲民愛戴﹐倉卒登陴﹐不召而願從擊賊者數萬﹐賊不能攻。會大兵至﹐遁去。志亮弔死問存﹐追究陸匪爲首者斬以徇。

縣佐

陳聖傳﹐廣西平樂舉人﹐乾隆五十一年任羅漢門丞。是年十二月﹐賊陷諸羅﹐羅漢門及斗六門﹑南樓社﹑貓霧捒皆破﹐聖傳被執﹐不屈死。

鳳山縣知縣

楊芳聲﹐直隸萬全貢生﹐康熙二十三年任。時初置縣﹐諸規制未遑擘畫﹐而淸田賦﹑立輕徭﹑以宣朝廷徳意﹐民到今食其惠。

宋永淸﹐正黃旗漢軍監生﹐康熙四十三年任。初﹐硫磺水官田地瘠租重﹐率逋逃﹐請薄其賦﹐另募耕種﹐充文廟香火。東罔上則數百里苦旱﹐永淸發倉谷一千石貸民﹐就蓮池潭築堤一千三百丈以資灌漑。又龍目井糖廍移充義塾膏火。暇則進諸生講論文藝。永淸工詩﹐爲山左名士﹐士樂從之遊。鳳山文教振興﹐自永淸始。

錢洙﹐浙江嘉善蔭生﹐雍正十一年任。有積匪洪寶素雄悍﹐裏役畏之﹐莫敢捕系。洙廉凶狀﹐設法緝獲﹐林斃之﹐民服其斷。待士以禮﹐馭眾以寬。治盜﹐始薄懲﹐再犯嚴治﹐盜畏且媿﹐爲之戢迹﹐馴至夜戶不閉。累升本府知府。

陳志泰﹐江南甘泉舉人﹐乾隆十四年由泰寧縣﹝有宦績﹞移任。治姦吏蠹役﹐如鷹鸇逐鳥雀﹐積獘悉除。訟獄隨至隨斷﹐無積壓拘系之苦。閱三月﹐無一詞一事枉於情勢。以勞卒於官。

湯大奎字曾輅﹐江南武進人﹐乾隆癸未進士﹐四十八年任。林爽文之亂﹐其黨莊大田起鳳山應之。大奎訓練鄕勇王啟郎等千人嬰城固守﹐賊鋒稍挫。行飲至禮﹝﹖﹞﹐士气益揚﹐民心亦固。鳳山參將瑚圖裏領兵出戰﹐賊佯敗走﹐瑚躍馬追之﹐伏賊從龜山入城縱火﹐瑚回馬見城中火起﹐兵民潰散﹐棄甲走府。大奎知事不可爲﹐率典史史謙禦於堂皇﹐手刃賊七人﹐賊斷其三指﹐復中數鎗而殞。事聞﹐恩給云騎尉世襲。

縣佐

史謙﹐浙江山陰人。乾隆四十八年任典史。五十一年十二月﹐莊大田陷鳳山﹐謙與知縣湯大奎死之。

教職

黃賜英﹐晉江舉人﹐康熙二十六年任教諭。時縣初置﹐文風未盛﹐以培育人材爲己責﹐日進諸生勤訓課﹐捐貲置嘉祥裏學田二十甲﹑赤山莊學田二十甲以供文廟香燈及諸生月課諸費﹐士蒙其徳﹐祀於學宮。

葉夢苓字景西﹐侯官縣舉人。乾隆四十九年任教諭。五十一年﹐鳳山陷﹐夢苓同訓導陳龍池走埤頭﹐糾合義民禦賊。明年正月十五日﹐聞建寧鎭總兵郝壯猷提兵剿南路賊﹐率眾出迎﹐猝遇賊不及備﹐死之。子殿材從任﹐被執﹐罵賊死。義民死者過半。事聞﹐給云騎尉世職。

陳龍池﹐侯官廩貢。乾隆五十一年任訓導。五十二年正月﹐與教諭葉夢苓同日遇害。

嘉義縣﹝本名諸羅縣﹐乾隆五十三年奉旨攺爲嘉義﹞知縣

季麒光﹐榜姓趙﹐江南無錫人﹐康熙丙辰進士。二十三年﹐由閩淸縣移任。縣初設﹐無城郭﹐無街市都聚之會﹐一望蓁茅﹐民雜而貧﹐地■﹝琉﹐代王﹞而曠。所隸土番﹐皆文項雕題﹐重譯始通一語﹐驟設官吏﹐束以法律﹐則日夕驚怖若鷙獸入檻﹐觸藩躑躅﹐不有其生。麒光推心循拊﹐巽其辭命﹐使之自化。初定制丁田賦役﹐如理亂絲﹐爲之條分縷析﹐寧簡無苛。方謀經始﹐而遭外難﹐大吏以巖疆難其人﹐檄令節哀視事候代。乃定賦額丁數﹐課士招商﹐綏番墾荒﹐拔儒童才質之佳者接禮之。於是此中人始知有禮教之樂﹐文物之美比於內縣。爰輯有臺灣府誌﹐綜其山川﹑風物﹑戶口﹑土田﹑扼塞以佐治理﹐未成而代者至。三十五年﹐副使髙拱幹踵成之。臺灣有志﹐自麒光始也。

張■﹝王尹﹞﹐崞縣貢生。康熙二十九年任。見邑多曠士﹐招人墾辟﹐流民歸者如市。三十一年﹐蝗﹐■﹝王尹﹞日巡行阡陌﹐憂形於色﹐百姓見者莫不感泣。齋壇夜禱﹐𨿽災不害。任四年﹐未嘗輕笞一人﹑輕辱一士。

周鍾瑄字宣子﹐貴州貴築舉人﹐康熙五十三年任。捐貲助民修築水利﹐凡數百里陂圳皆其所經畫﹐民以富庶。旣去﹐民肖像祀於龍湖巖。

陳良翼﹐湖北靳州人﹐乾隆癸未進士﹐四十八年任。五十一年﹐林爽文陷諸羅﹐良翼方奉差去﹐旣竣回任。先是諸羅募人至郡運餉﹐皆由內山﹐道路難險﹐邑中斗米錢千七百文﹐艮翼禱於神﹐以油■﹝米凡﹞充饑﹐民賴全活。折屋爲薪﹐取舊土墻煮硝﹐配火藥數千觔﹐以備禦。被圍旣久﹐食盡瀕殆﹐終無散意。奉旨攺縣名嘉義。

縣佐

方振聲﹐順天大興人﹐道光十一年任斗六門丞。十二年﹐逆匪張丙滋事。賊分黨來攻﹐振聲偕守備馬步衢等協力守禦﹐城陷死之。振聲妻張氏並其幼女罵賊被殺﹐事聞﹐以陣亡知府例賜卹﹐謚「義烈」﹐給騎都尉世職﹐祀京師昭忠祠﹔張氏誥贈淑人﹐謚「節烈」。復命於斗六門立專祠祀之。

梁永湜﹐山西祁縣人﹐乾隆五十年任斗六門巡檢。五十一年移署彰化貓霧捒。是年十二月﹐賊陷貓霧﹐永湜死之。

彰化縣知縣

兪峻﹐浙江歸安舉人﹐乾隆五十一年任。十一月﹐林爽文滋事﹐峻與遊擊耿世文﹑副將赫生額離城十里之大墩捕賊﹐賊遁匿﹐因燒其莊。賊遂鼓煽各莊﹐聲言﹕『官兵來﹐此間無孑遺矣』﹗眾乃從賊茹老山謀亂﹐一時騷動﹐熾不可滅。二十七日陷大墩營﹐峻與世文﹑赫生額死之。

縣佐

周大綸﹐直隸天津人﹐乾隆四十九年任南投社丞。五十一年十二月﹐賊陷南投社。大綸死之。

朱懋﹐浙江會稽人﹐道光八年任南投社丞。十二年﹐臺匪滋事﹐署嘉義縣知縣邵用之爲賊所困﹐懋急於往援﹐身先士卒﹐歿於陣。

馮起宗﹐浙江山陰人﹐乾隆四十九年任鹿仔港巡檢。五十一年﹐署本縣典史﹐賊陷縣城﹐起宗守監門﹐爲監犯楊牛所害。

﹣﹣以上錄自重纂福建通誌卷一百四十四。

鎭守

郎賽﹐順治十三年﹐以固山額眞到閩駐札。十四年﹐攻海寇鄭成功﹐拔閩安鎭。

鎭守福州將軍

常靑﹐鑲紅旗滿洲人。乾隆四十九年任。林爽文之亂﹐有援鹽水港﹑復鹿仔港功。

軍標

魏天錫﹐龍溪人。康熙末任右營遊擊。與同懷弟海壇鎭右營守備大猷皆善水性﹐能頂盔束甲遊海面﹐又能赤身入海底潛行二百里。朱一貴之亂﹐從軍奪安平鎭。安平至臺灣府﹐水程五十里﹐天錫兄弟奉帥令沒海潛入府城﹐往還祗數刻﹐得其要領歸報﹐遂復府城。副都督藍廷珍薦將弁可當大任者二十人﹐天錫兄弟與焉。

督標

劉詔﹐康熙十五年任左營參將。十九年﹐大軍由山東埭﹑萬人洞﹑橫塘﹑灣腰樹﹑江東橋及江東橋水道分七路剿鄭錦於廈門﹐詔隨總督姚啟聖。連破陳洲﹑馬洲﹑灣腰山﹑觀音山﹑展旗﹑丰門澳﹑頭果堂﹑太平﹑石瑪﹑三叉河﹑玉洲等十九寨﹐斬賊四千餘﹐會大軍克廈門。錦遁歸臺灣。

撫標

邊士偉﹐甘肅涼州衛人。康熙末任左營遊擊。曉暢軍務。從徵朱一貴﹐復安平鎭﹐登岸追至七鯤身。賊守險拒江﹐將老吾師。士偉與先鋒林亮等奮力衝殺﹐克復府城。同諸將取路南行﹐擒斬賊目鄭定瑞﹐遂復鳳山。

水陸提督

楊名髙﹐遼東人。順治六年任。時大田縣爲僞新建王朱由模所據﹐並建延平﹑髙峯諸寨爲聲援。名髙率師破石磯嶺﹑髙峯寨。賊渠成光芳約徳化賊黨鄭文薦來援。名髙令副將翰尙等截擊之﹐自率兵進圍其寨。賊窘﹐從東門突出﹐陷濠死者過半。大田賊潰﹐擒僞都督郭奇﹑僞總兵廖明正﹐諸寨悉降。進擊邵武。賊由建寧遁入江西新城。名髙分兵爲中﹑左﹑右三路﹐己與總兵王之綱殿後﹐直抵賊營﹐擒僞總兵李安民﹑王恆美等。得旨進世職二等輕車都尉。九月﹐海賊鄭成功由廈門陷長泰﹑漳浦﹑海澄﹑南靖﹐寇漳州﹐屯於鳳巢山。名髙督兵擊破之。賊退據海澄。所陷諸邑﹐以次克復。會成功之父芝龍請以書招降成功﹐詔允罷兵議撫。成功怙固﹐突陷漳州府及泉州﹑興化屬縣。名髙以赴援不力﹐革任。

馬得功﹐遼東人。順治十五年﹐以都督三等侯任。丙申﹐海寇圍會城﹐得功督師應援。會省圍旣解﹐遂倍道追擊。陸攻則從石鼓以扼其鋒﹐水戰則遮峽江以奪其險。克復閩安重鎭。乘勝復連羅﹑福寧﹑官塘﹐威震海外。移駐泉州﹐結營鷺島。造巨舟百餘艘﹐復沿海十六城。白沙﹑南惠﹑徳化﹑安溪等處老穴渠魁以次俘馘。建邵﹑汀﹑漳﹑溪濱獺窟諸寇﹐翦除殆盡。以積勞卒於官。

段應舉﹐遼東鑲藍旗人。康熙十五年﹐以都督同知擢任。當克復泉郡之日﹐誓師戒殺﹐秋毫無擾。寇圍海澄﹐應舉矢志堅守﹐食盡援絕﹐至蒸靴底皮﹑煮糊窗紙以爲食﹐兵民無一叛者。城陷自殺。

陸路提督

楊捷字符凱﹐原籍揚州﹐先世仕遼﹐因家焉﹐遂爲義州人。順治甲午﹐海寇肆逆﹐捷以左都督充右路總兵官﹐所當無敵。抵漳浦﹐逆聞奔竄。是時漳屬郡縣城率被寇拆毀﹐捷駐漳浦築城﹐民賴以安。遷提督江南。康熙戊午﹐逆復煽據廈島﹐蹂躪漳泉﹔復奉命督師入閩。時總督姚啟聖在漳﹐羽書旁午﹐趨援。捷以不先安泉而卽援漳﹐將有腹背受敵之虞﹐遂長驅復惠安縣﹐解泉之圍﹐疾馳至漳﹐與啟聖商破敵策。是冬克江東橋﹑萬松關。己未春﹐寇拒險立巢。捷絕其要道﹐俟其困擊之。逆潰﹐擒僞將﹐斬馘無算。庚申﹐賊分據扼要﹐立十九寨﹐連絡要援以拒。捷出奇計破之。乃會師攻復海澄﹐進剿廈島﹐擊沈賊艦﹐斬馘不勝計。閩逆旣平﹐溫旨調還提督江南﹐授昭武將軍。捷用兵如神﹐馭下威惠兼濟﹐而於民尢加意撫循﹐故所至將卒用命﹐而民人乂安。漳人爲像祀之。漳浦民尢感其恩﹐祀於懷徳書院。曾孫景素任巡海汀漳龍道﹐仕至總督。

吳英字爲髙。其先泉州人﹐後籍莆田。康熙二年﹐以平金﹑廈功授都司。甲寅耿變﹐英爲浙提左軍遊擊。會寧海將軍視師﹐問諸將誰可膺大任者﹐提督首以英對﹐遂擢福建督標中營副將﹐授爲先鋒。前後克復黃巖﹑太平﹑樂淸﹑靑田﹑象山等縣﹐解處州圍﹐破逆黨曾養性於溫州﹐殲海寇張拱垣﹑朱飛態於毛頭洋。復收捕遂昌﹑松陽等山寇。水陸數十戰﹐皆親冒矢石﹐先士卒﹐定謀制勝。每獻捷﹐功居首。擢副戎﹐任閩制府中軍。時海氛未靖﹐屢犯下游﹐英數出奇兵﹐敗賊於陳三埧﹑觀音山﹑江東橋﹐所向披靡。擢同安總戎。隨率舟師復平金廈。是歲﹐列郡大饑﹐馳請總督姚啟聖出示﹐許沿海百姓出界采捕﹐全活百萬。尋移鎭興化。適提督施瑯疏平澎臺﹐遂統陸師爲副。誓眾登舟﹐先取八罩﹐選精銳焚賊巨鑑﹐奮勇直前﹐立克澎湖。凱旋入覲﹐奉溫旨褒嘉﹐賜鞍馬衣袍。調浙舟山﹐甫閱月﹐擢四川提督﹐凡十一年。又以閩海巖疆﹐授陸路提督。未幾復調水師。殫心經畫﹐凡關國計民生者無不悉力舉行。復以年老乞休﹐賜禦書匾聯﹐加威略將軍。尋又賜詩存問。年七十六﹐率﹐贈太子少保。

福寧鎭

吳萬福﹐鑲紅旗漢軍人。順治十五年﹐任總兵。康熙元年﹐海賊僞總兵王士鰲﹑僞副將李禮泊船沙埕靑嶼山﹐萬福遣使招降﹐已納款﹐爲僞水師提督阮述﹑陳文達圍阻不得達。萬福親統兵夜馳嶺殺賊千餘﹐士鰲﹑禮突圍出。二年﹐賊將阮春雷以船二十餘竊據東蚶﹑長腰外島窺福寧﹐浙寇張煌言率五十餘艘與之合。適僞鎭林國梁陰送款﹐機泄﹐張﹑阮合圍之。國梁斬煌言弟嘉言﹐復以炮碎其船。萬福遣遊擊李應元因國梁船夾攻之﹐擒剿數百﹐毀東蚶﹑長腰賊巢﹐春雷﹑煌言遠遁。得旨嘉獎﹐加都督同知。三年﹐春雷﹑煌言復集百餘艘泊三都﹑靑山等島。萬福約水師李長榮夾剿。長榮趨東衝口。萬福繞國梁船直抵官井洋﹐箭炮齊發﹐賊潰走東衝口。長榮師適至﹐遂合兵追至大洋﹐春雷降。萬福加右都督。十三年耿藩叛。萬福嬰城固守﹐城破死之﹐合門同殉。十九年﹐賜太子少保﹐謚忠湣。雍正二年﹐入祀昭忠祠。

王大來﹐浙江金華人。康熙十五年﹐任總兵。十七年﹐鄭錦僞總督劉國軒圍泉州﹐斷洛陽橋﹐畱兵船守之。大來奉提督楊捷檄與副都統禪布會師洛陽橋南﹐兩路夾擊﹐用炮碎其船﹐泉州圍解。十九年﹐從提督及總督姚啟聖分下玉洲﹑三■﹝氵義﹞﹑石炮等十九寨﹐乘勝取廈門﹐亦分三路﹐故大來戰績與二督師等。

郭祺﹐陜西楡林府人。康熙六十年﹐任右營遊擊﹐練於軍事。從徵朱一貴﹐奪安平鎭﹐復府城﹐遂同諸將竊追至鐵綫橋﹐復鹽水港。一貴及餘黨悉就擒戮。

延山﹐乾隆五十二年任右營遊擊。林爽文黨莊大田陷鳳山縣﹐山同安平遊擊鄭嵩往太湖協剿﹐遂復鳳山縣。三月﹐復陷於賊。山與嵩並死之。

汀州鎭

景慧﹐陜西人。康熙末﹐任鎭標中營遊擊。從徵朱一貴。旣復府城﹐慧引兵復笨港﹐與舟師會擊﹐掃淸殘孽﹐招集流亡﹐功與林亮﹑魏大猷埒。

王紹緒﹐四川潼府人。康熙末﹐任鎭標左營遊擊整。飭戎政﹐有輕裘緩帶風。從徵朱一貴﹐克安平鎭﹐復府城。

石琳﹐永定人﹐任鎭標中營把總。康熙六十年﹐奉差領汀鎭兵至臺灣換營﹐遇臺變﹐琳力請助戰﹐爲賊所圍﹐歿於陣。事聞﹐與把總李茂吉﹑林彥﹑林富均予卹賜祭﹐蔭一子以衛千總用。

漳州鎭

蘇明良﹐康熙末任漳浦營守備。從討朱一貴﹐奪安平鎭。翌日﹐賊數萬來犯安平。明良與諸將張左右翼連環發大炮﹐屍塡巨港。自是賊益破膽﹐不敢再出鯤身。我師得長驅入府城。

葉應龍﹐康熙末任同安營守備。筋骨如鐵鑄﹐刀棍不能傷。以石擊其頭﹐石碎而頭無破損。蓋異人也。從徵朱一貴﹐同前鋒先驅擊賊﹐破賊將鄭定瑞﹑蘇天威﹐遂奪安平鎭。副督師藍廷珍薦十六人可當大任﹐而以林亮﹑魏天錫﹑魏大猷及應龍爲最。

王玉璧字楚珩﹐仁和人。武鄕試第一﹐順治壬辰會試復第一﹐殿試第一甲第一名﹐授福建都督僉事。時海寇屯漳﹐攻泉州﹑興化屬邑﹐惠安﹑同安告失﹐而漳之南靖﹑長泰﹑漳浦﹑詔安四縣先陷於賊。玉璧復惠安﹑同安﹐解泉州圍﹐隨從提督恢復漳城並四縣。玉璧以諸邑淪陷勢不得已﹐且漳城兵燹之餘﹐傾廢已盡﹐請免諸邑罪民以築城。海寇突陷閩安鎭﹐直逼省城。巡撫宜永貴命玉璧偕撫標分頭堵禦﹐帶兵不滿三百﹐出奇苦戰﹐用大炮打開賊木城﹐於西城龍腰斬奪云梯﹐生擒賊首楊炯﹑韓泰等﹐賊遁去而城獲全。升陜西延綏定邊都督同知。後調天津衛總兵。致仕家居三十年。年九十卒。

黃翼﹐平和人﹐海澄公標右鎭都督僉事。康熙十四年守漳﹐海賊陷城﹐血戰被執﹐不屈死。子廷玨﹑胞兄端﹑侄明揚﹑侄孫啟周曁女子婢妾四十八口同時殉難。十六年﹐大師克復漳州﹐予褒贈﹐遣官致祭﹐賜葬金三百兩﹐蔭一子衛千總。

水師提督

王之鼎字公定﹐正白旗漢軍人。康熙十七年任水師提督。先是康熙初﹐由福建援剿總兵督軍剿海寇鄭錦﹐經數十戰克廈門﹑金門及古浪諸島。三年﹐敗賊帥王盛﹑林茂﹑裴徳等﹐拔銅山衛。九年﹐授本旗副都統﹐管福建提督﹐尋調松江。及是攺督福建水師。閩寇日蹙﹐會楚蜀間兵事方急﹐請移鎭要地自效。十八年﹐攺四川提督。與賊戰永寧﹐被執不屈死﹐贈太子太保﹐謚忠毅。

王郡﹐陜西幹州人。雍正十年﹐由廣東潮州總兵擢福建陸路提督。會臺灣北路社番滋事﹐總兵呂瑞麐往剿。郡東渡應援﹐平之。復剿平南路﹐擒匪首吳福生﹐敍功加都督。偵知阿東一社有北侖﹑西侖﹑東侖﹑惡馬四地﹐爲逆番巢窟﹐乃遣遊擊邱有章﹑李科等攻西侖﹐參將李蔭越﹑遊擊林黃彩攻東侖及惡馬﹐自統遊擊黃貴﹑守備蔡彬﹑蔡啟等攻北侖﹔並殲渠魁﹐招撫協從﹐四所廓淸﹐進左都督。十一年移水師﹐言﹕『廈門四面環海﹐地少人多﹐加以營兵赴糴﹐難免匱乏之虞。臣查本衙門有官房四十七間﹐並魚池河溝四處﹐歲得賃銀伍百餘兩﹐可於谷價平減時買貯之﹐數年內可得萬餘石。累積旣多﹐兵民可無食』。得旨嘉獎。乾隆二年疏言﹕『奉部文民人照營兵鳥槍尺寸制造﹐以資防患﹐而臺灣遠隔重洋﹐漢番雜處﹐恐姦民藉防患生事﹐小則侵界打鹿﹐與番構結﹐大則偶遇水旱﹐不逞之徒弄兵爲變。懇照舊例禁止』。下所司議行。十一年﹐以老乞休﹐加太子少保。卒謚勤愨。

林秀﹐漳浦人。康熙末﹐任水師提標前營遊擊。朱一貴之亂從徵﹐先登奪安平。又由七鯤身﹑瀨口進兵﹐所向克捷。復偕蔣有成等窮追一貴﹐遇於大穆降﹐大敗之﹐餘黨漬散﹐歸降十之九。一貴夜遁下加冬﹐從賊不及千人﹐爲楊旭等縛向軍前﹐秀功居多。

孫全謀﹐龍溪人。乾隆間任水師提標中營外委﹐累遷後營遊擊。五十二年﹐林爽文之亂﹐攻諸羅﹔全謀從總兵蔡攀龍由東北路赴援﹐至大侖竹子腳遇伏﹐全軍陷於正音莊﹐將弁被害者二十餘人﹐惟全謀與攀龍突圍而東﹐且行且戰抵諸羅﹐卽領兵剿聚屯城下諸賊。賊平﹐賞戴花翎﹐擢臺灣水師副將。歷江浙總兵﹐進廣東提督。

海壇鎭

謝希賢﹐龍溪人。康熙間﹐任海壇鎭標左營遊擊。朱一貴之亂從徵﹐克安平﹐同魏天錫﹑魏大猷以輕舟載槍炮硝磺於塗墼埕﹑水仔尾燒賊舟﹐烈焰彌空﹐焚巨艦四﹐與大兵會於府城下。旣復府治﹐攻取北路﹐收諸羅縣。引兵北上﹐與淡水營遊擊張駥等會剿餘賊﹐北路千餘里悉平。

李信﹐康熙末任海壇鎭標右營把總。朱一貴之亂﹐信已換班登舟﹐聞變畱軍前﹐血戰﹐徧體重傷﹐雜死屍中。妹夫王宋收埋﹐裹去得活。

陳宋﹐康熙末任海壇鎭標右營把總。朱一貴之亂﹐帶領鎭兵到臺﹐戰敗被傷﹐望門投匿﹐不受僞札。副督師藍廷珍核實報聞。

金門鎭

薄有成﹐武陵人。康熙五十八年任金門鎭標右營遊擊。從討朱一貴﹐气吞諸賊。克復府城﹐同林彥等窮追一貴﹐遇於大穆降。一貴以殘卒千人走灣裏溪。復蹙之於鐵綫橋。一貴單騎走下加冬﹐爲義民縛獻。

臺灣鎭

楊文魁字子偉﹐一字逸齋﹐奉天人。康熙二十三年﹐以都督僉事任總兵。時鄭氏初歸誠﹐臺灣新入版圖﹐文魁勤理營務﹐爲兵民講解聖諭﹐俾知孝弟廉恥﹐習勤儉。立義學﹐聘內地名儒爲之師﹐置學田資貧士膏火﹐內地入籍者益眾。時有鄭氏餘黨蔡機公者﹐匿島中﹐煽余氛爲民害﹐至是感服文魁威徳﹐來就撫。先是文魁爲大學士巴泰所保舉﹐一日﹐上詔巴泰曰﹕『藍理昨陛見﹐朕問臺灣總兵若何﹖藍理對云﹕練兵馬﹑興學校﹐潔己奉公﹐兵民相安。每日惟食腐菜。朕思楊文魁爲封疆大臣﹐惟食腐菜﹐居官可謂淸矣。爾素言楊文魁之異﹐朕不意其能若此』。時藍理又謂臺灣屯田可省兵餉﹐欲以臺兵萬人發四千屯田﹐事下督撫提鎭會議。文魁疏言﹕『田皆民業﹐奪爲兵田已萬不可﹐況兵皆內地抽調﹐父母妻子隔海相望﹐誰肯舉家渡海屯田乎』﹖疏入﹐奉兪旨﹐兵民歡呼載道。及舉行﹐軍政被劾者無怨言。所舉如林夔等多歷鎭帥有聲。二十六年﹐內升本旗副都統﹐兵民爭繪象立祠。未至京﹐擢都統。

殷化行字熙如﹐陜西咸寧武進士﹐康熙二十六年任臺灣鎭總兵。臺地習於悍戾﹐生熟番居其間﹐土俗難馴。化行宣布徳教﹐稍稍興於禮讓焉。初議築城﹐化行言地皆浮沙﹐震動不常﹐城易傾頹﹐而孤懸海外﹐惟仗中國威靈統攝之﹐不恃城也。遂止築。又謂軍府所在不可無限﹐親入山相視﹐得木材﹐令麾下人致二株﹐不旬日而成木城﹐分建營壘﹐繕甲厲兵﹐時其訓練﹐遂爲海外重鎭。初﹐鄭氏行永曆錢﹐旣入版圖﹐有司請更鑄制錢﹐部頒「臺」字錢式鎔故錢鑄之。然以「臺」字不能行內地﹐商旅得錢﹐必降價易銀歸﹐錢日賤﹐至三﹑四千文值銀一兩。而給兵餉﹐則銀七錢三﹐兵以官值市物﹐民多閉匿弗與市。姦人構煽其間﹐幾激民變。化行嚴防切諭而解。因以停鑄請於督撫﹐不聽。及補襄陽鎭總兵﹐入覲﹐具言其獘。上愕然曰﹕『此事殊有關系﹐爾亦封疆大臣﹐在任何以不言』﹖化行頓首言﹕『武臣不敢與錢谷事』。上曰﹕『爾至襄陽﹐言之未晚』。對曰﹕『越省言事﹐恐爲通政司所阻』。上曰﹕『第作條奏來』。化行還鎭﹐卽疏言之﹐果格於通政司。再具疏以上旨白通政﹐乃得達。下閩督撫議﹐遂停鑄。兵民以安。

歐陽凱﹐漳埔人﹐任臺灣鎭總兵官。康熙六十年四月﹐臺寇朱一貴倡亂﹐豎旗於南路岡山。凱撥官兵前剿﹐賊勢猖獗。二十八日﹐凱領眾駐春牛埔﹐列營迎戰。五月朔﹐賊黨數萬雲集﹐凱奮身血戰﹐躍馬衝突。賊四面圍攻﹐勢窮力困﹐中鎗墜馬﹐賊刃交下﹐截其首去。詔贈太子少保﹐予卹賜祭葬﹐蔭子弟一人﹐以守備用。

何勉﹐臺灣道標千總。賊圍竹仔腳塘﹐殺塘兵三人。勉獲賊黨蔡賜﹐梏之。賜願捕賊自效。遂獲黃潛等三十餘名。康熙六十一年﹐攺鎭標。有朱一貴同謀賊首王忠久稽誅﹐督撫以勉膽勇有謀﹐專屬之。勉偵忠出沒鳳山一帶。忽傳有賊匪豎旗﹐飛遣賊綫林慶﹑李暢往探。慶遇舊黨林豸﹐得其謀﹐言夜約李暢內應﹐視牛相闘火發爲號﹐卽揮眾圍何千總宅﹐暢從內斫其首云云。慶馳歸告變。更定時﹐果見李暢負長刀侍門側﹐隨喚入理牀褥﹐取其刀出﹐鎖暢於內﹐曰﹕『好看我屋﹗我往牛相闘擒賊去也』。少頃﹐見林豸來放火﹐擒之賊﹐黨星散。有許廷珠因賊綫張云來歸命﹐勉令與李暢同立功﹐隨帶捕王忠令。廷珠等伏忠出入之徑﹐出不意擒之。事聞﹐擢福州城守右軍守備﹐旋擢北路營參將。北路內山水沙連等凶番﹐自臺灣變亂後﹐不納賦餉。雍正四年﹐當道調兵進攻。勉謂水沙連恃水裏湖爲險﹐官兵無舟﹐不能飛渡﹐請帶二百兵由北投社進取北港﹐大兵由水裏湖進攻南港﹐逆番顧前不顧後﹐事可濟也。遂分路進。番眾聞大軍破險猝至﹐惶悸無措﹐悉來投順。詢知南港首惡骨宗匿所﹐卽日捕得。於是南北港二十五社悉輸餉﹔惟內眉社凶番麻著未至﹐令本社縛以獻﹐事平。乾隆四年﹐由廣東總兵移臺灣鎭。八年﹐移南澳鄕﹐署本省水師提督﹐以目疾乞休﹐卒年七十二。

柴大紀﹐浙江江山武進士﹐乾隆四十八年任臺灣鎭總兵。五十一年十一月晦日﹐林爽文陷彰化﹔越七日乙巳﹐陷諸羅。大紀聞報﹐丙午領兵赴難﹐至灣裏溪不得進﹐退守鹽埕。己酉﹐賊眾數萬猝至﹐民兵並力禦之﹐而賊來益眾。會營地有大銅炮﹐乃四十九年浮出海中者﹐用以擊之﹐斃賊無算﹐賊始遁去。明年正月壬辰﹐克復諸羅﹐獲僞軍師侯元。於是大紀畱守諸羅待援師。時知縣陳良翼能得民心﹐民死守﹐至食盡無散意﹐奉旨攺名嘉義縣。而大紀被蜚語﹐得罪死。

孫文元﹐雲南人﹐任鎭標左營遊擊。朱一貴之亂﹐賊攻府治。文元兵少勢孤﹐於鹿耳門內望北叩首﹐躍入海死。

李中揚﹐陜西武進士﹐乾隆四十八年任臺灣鎭標左營遊擊。五十一年﹐林爽文陷彰化縣﹐中揚領兵三百往援諸羅﹐道病﹐力疾而前﹐至諸羅﹐城破﹐死之。

武克勤﹐甘肅武威武進士﹐嘉慶八年任鎭標左營遊擊。九年四月﹐海賊蔡牽泊鹿港﹐由鹿港入鹿耳門﹐乘雨攻北綫。克勤力禦之﹐兵敗遇害。

胡忠義﹐陜西人﹐任鎭標左營守備。朱一貴之亂﹐偕中營千總蔣子龍﹑把總林彥隨鎭帥歐陽凱率師禦賊於春牛埔﹐子龍﹑彥戰敗殉之﹐忠義中炮死。

周應遂﹐康熙末任鎭標中營把總。朱一貴倡亂﹐應遂偕把總吳益光從右營遊擊周應龍禦賊赤山﹐戰敗被擒。應遂道遇陳宗救回。及府治陷﹐往黃蘗寺爲僧﹐與千總康朝功﹑把總李先春﹑韓勝等謀爲內應﹐事泄奔匿。益光與劉得紫同禁朱子祠﹐後皆隨軍擊賊大穆降有功。

陳元﹐侯官人﹐任鎭標左營千總。朱一貴亂﹐元從本標右營遊擊周應龍於南路岡山禦賊﹐賊敗走。明日﹐直進赤山。又明日﹐賊悉眾四面圍攻﹐元鏖戰受創﹐被獲不屈死。

馬云驥﹐任鎭標右營千總。朱一貴初起﹐云驥與賊戰﹐敗﹐棄馬﹐夜行晝伏﹐至十八重溪﹐糾募鄕勇八百人﹐豎大淸旗號據險待援。旣大兵復府城﹐與賊戰大穆降﹐有功。

林端﹐乾隆五十一年任鎭標千總。林爽文之亂﹐從同知楊廷理剿賊﹐率民兵趨大穆降﹐遇賊結隊由大灣往攻鹽埕﹐以兵少不支﹐死之。

黃榮﹐乾隆五十一年任鎭標千總。五十二年﹐提督大軍至鹿港﹐駐許厝寮﹐離彰化城二十里。榮與千總吳聯貴追大軍未及﹐中途戰死。

盧思聰﹐乾隆五十一年任鎭標千總。五十二年﹐麻豆等三十八莊民請兵協剿﹐將軍常靑發兵三百人令思聰率以往﹐莊陷﹐死之。

李元升﹑翁朝龍﹐俱嘉慶間鎭標右營把總。從鎭師愛新泰攻破洲仔尾賊巢﹐又從攻桶盤棧﹑大穆降等處﹐克復鳳山縣城﹐擢千總。

臺灣水師協

周承恩﹐同安人﹐道光九年任水師協標中營遊擊﹑護水師副將。十二年﹐逆匪張丙滋事﹐承恩從總兵劉廷斌率兵剿之﹐與廷斌相失﹐承恩衝賊陣後﹐縱馬反尋﹐衝突數次﹐力竭被戕。奏入﹐上嘉憫之﹐下部加等賜卹。

遊崇功﹐漳浦人﹐任水師協左營遊擊。朱一貴之亂﹐崇功奉調援剿﹐同副將許云並力擊敗賊眾。聞鎭營圍急﹐率兵赴春牛埔﹐而總鎭歐陽凱已陣歿﹐崇功手持大刀﹐左右衝突﹐殺賊三十餘人﹐中鎗墜馬死。事聞﹐與鎭標遊擊孫文元俱詔贈給拖色拉哈番﹐賜卹典祭葬﹐各蔭子弟一人﹐以守備用。

臺灣北路協

羅萬倉﹐甘肅寧夏人﹐任北路參將。朱一貴之亂﹐總兵歐陽凱戰死﹐府治陷﹐萬倉鼓勵將士堅守。賊攻北路﹐連發大炮攻之﹐僕賊旗。賊四面蝟集﹐萬倉突圍拒戰﹐兵孤無援﹐踰溝墜馬。賊以竹篙截其喉﹐猶揮刀殺賊而死。妾蔣氏聞兵敗﹐亦自經。詔贈給拖色拉哈番世襲﹐賜卹典祭葬﹐蔭子弟一人﹐以守備用。妾蔣氏詔建坊旌之。

陳徽﹐康熙末任北路營千總。北路姦民賴池等起應朱一貴﹐攻諸羅。徽與把總鄭髙從﹑參將羅萬倉拒守。萬倉戰死﹐徽與鄭髙遁入山﹐集鄕民訓練一月﹐攻復諸羅﹐斬賊目賴元攺﹐以其頭祭羅參將。因無後繼﹐復爲翁飛虎﹑江國論所奪﹐仍走入山。及兵至﹐乃出招撫賊目曾賢﹑李徳。又從朱文等安輯各莊民社﹐以功議敍。

龔捷﹐康熙末任北路營千總。朱一貴亂﹐捷自八里坌奉調回營﹐中途遇賊﹐遁入北投社鼓勵番眾﹐招撫難民﹐據險殺賊﹐協守半綫。

王郡﹐康熙六十一年任北路營千總兼署守備。郡本延平城守營千總﹐朱一貴陷臺灣府﹐郡奉總督令援淡水﹐自廈門一晝夜至﹐同守備陳策招撫林中棟等二千餘人﹐抵諸羅﹐奮勇殺賊。及移北路營﹐有姦匪百餘人在八掌溪﹑小溪洲拜旗作孽﹐殺塘兵三人。總兵藍廷珍遣弁兵搜北埔寮諸山﹐郡擒其魁李慶﹐見有積米百餘石﹐傳令焚燒﹐但收回所劫鄕民贓物以報﹐廷珍稱爲知兵﹐擢本營守備。

馬步衢﹐署斗六門營守備。道光十二年﹐賊張丙圍臺灣﹐支黨分攻斗六門城。步衢築圍柵﹑浚濠溝﹐與縣丞方振聲協力抵禦。把總陳玉威擲火器以遏賊勢﹐賊乘夜縱火﹐蜂擁而入。步衢等持刀巷戰﹐各斃數賊﹐力竭死之。事聞﹐步衢以遊擊例賜卹﹐謚「剛歹」﹐給騎都世職﹔玉威以都司例賜卹﹐謚「勇烈」﹐給云騎尉世職。玉威妻唐氏﹐亦罵賊死﹐誥贈恭人﹐謚「節烈」。詔於斗六門立祠祀之。

臺灣北路淡水營

黃曾榮字煥文﹐臺灣諸生﹐棄而從戎﹐補把總﹐遷千總。臺廈道陳璸命往上淡水捕鄭盡心﹐曾榮相山川形勢﹐請於其地設營。後璸巡撫福建﹐遂與總督滿保合疏請添設淡水營﹐以曾榮爲都司。

何太武任淡水營中營千總﹐秩滿給咨赴廈門﹐因病阻未內渡。朱一貴亂﹐陷府治﹐大武削髮爲僧﹐入黃寺蘗謀內應﹐不克﹐及大兵至﹐復出報效。

臺灣南路營

苗景龍﹐陜西人﹐康熙五十八年任臺灣鎭南路營參將。朱一貴黨林君英等攻南路營﹐景龍戰敗﹐走萬丹港﹐匿漁寮三日﹐爲賊擒﹐不屈死。

馬定國﹐陜西人﹐任臺灣鎭南路營守備。朱一貴亂﹐攻南路營﹐定國督兵拒戰﹐勢不能支﹐大呼曰﹕『我朝廷命官﹐豈可被擒取辱』﹖遂拔佩刀自刎死。事聞﹐與鎭標守備胡忠義俱詔予卹賜祭葬﹐蔭一子﹐以衛千總用。

陳一得﹐康熙六十年任南路營守備。六十一年﹐偵知下淡水姦民林亨謀作亂﹐以「合心王」三字爲勘合﹐方貿帛制旗﹐欲夜舉事﹐急發兵擒之﹐搜得勘合及僞札﹐分遣弁兵圍捕賊黨﹐並獲之。

林富﹐長汀人﹐任南路營把總。臺匪竊發﹐奉委率兵爲遊擊周應龍前隊引路﹐至赤山﹐與賊戰。賊稍卻﹐富乘勝深入。賊厚陣圍之﹐攢刺而死。時有削職把總江先達﹑鎭標右營領旗王奇生俱力戰歿於陣。

張文學﹐康熙末任南路營把總。戰敗爲賊所擒﹐與劉得紫同禁﹐不屈六日﹐遁往獅子巖爲僧。大兵入臺﹐集義民四百餘人﹐招回舊兵亦四百餘人﹐助攻賊黨﹐搜捕盡力。

臺灣噶瑪蘭營

張榮森﹐噶瑪蘭營守備。道光十二年﹐隨總兵劉廷斌剿賊張丙﹐被傷倒地﹐復持刀躍起﹐手刃數賊。賊匪深恨﹐割其首去。事聞﹐交部加等賜卹。

舊漳州鎭

張國柱﹐雲霄營參將。順治六年十一月﹐海寇鄭成功陷雲霄﹐國柱死之。

傅宏基﹐金華人﹐漳州城守遊擊﹐分防長泰縣。康熙十七年﹐海寇圍縣城﹐宏基嬰城固守﹐援絕城陷﹐被執不屈﹐死之。詔優卹﹐蔭一子。

附官任未詳﹝據軍機處咨案補﹞

康熙十七年﹐海寇攻城﹐泉州陸路把總張應虎戰死。

雍正十年﹐臺灣守備彭捷徵逆番﹐十一年﹐臺灣守備張玉剿吳福生﹐先後沒於陣。

﹣﹣以上錄自重纂福建通誌卷一百四十五。職官

總督﹝大淸會典﹕都察院右都禦史﹑右副都禦史﹑右僉都禦史俱不專設﹐但爲直省總督﹑巡撫兼銜﹔遇補授應兼職銜﹐吏部議擬具題請旨。要皆因事設裁﹐隨地分並﹐歷年員額不一。福建總督﹐初制屬浙江兼轄。順治十五年專設。康熙七年仍總督浙閩。九年專設。二十三年攺爲總督閩浙。雍正五年仍專設。十二年復故。以後遂爲定員﹞

張存仁﹐順治三年任﹐有宦績﹔浙閩總督始此。

陳錦﹐五年任﹐有宦績。

劉淸泰﹐遼東人﹐十年任。

佟代﹐遼東人﹐十二年任。

李率泰﹐十三年任﹐十五年專領福建﹐有宦績﹔閩督專設始此。

張朝璘﹐奉天廣寧貢生﹐康熙五年任。

祖澤溥﹐遼東人﹐六年任。

趙廷臣﹐七年任﹐有宦績﹔復兼領浙閩。

劉兆麒﹐舊志「麒」作「麟」﹐八年任﹐有宦績。

劉斗﹐直隸人﹐九年任﹔復專領福建。

範承謨﹐十二年任﹐有宦績。

郎廷相﹐十五年任﹐有宦績。

姚啟聖﹐十七年任﹐有宦績。

施維翰﹐江南上海人﹐題名碑作華亭人﹐順治壬辰進士﹐二十三年任﹔由浙督攺爲閩浙總督。

王國安﹐二十三年任﹐有宦績。

王新命﹐四川潼川貢監﹐二十六年任。

王隲﹐二十七年任﹐有宦績。

興永朝﹐鑲黃旗漢軍人﹐二十八年任。

朱宏祚﹐山東髙唐州舉人﹐三十一年任。

郭世隆﹐三十四任﹐有宦績。

金世榮﹐正黃旗漢軍人﹐四十二年任。

梁鼐﹐陜西長安人﹐四十五任。

範時崇﹐四十九年任﹐有宦績。

覺羅滿保﹐五十四年任﹐有宦績。

髙其倬﹐雍正四年任﹔五年﹐復專領福建﹔有宦績。

史貽直﹐七年任﹐有宦績。

劉世明﹐八年任﹐有宦績。

郝玉麟﹐十年任﹐有宦績﹔十二年﹐復兼領浙江。

徳沛﹐宗室﹐乾隆四年任。

那蘇圖﹐鑲黃旗滿洲人﹐七年任。

馬爾泰﹐正黃旗滿洲人﹐九年任。

喀爾吉善﹐十二年任﹐有宦績。

楊應琚﹐正白旗漢軍人﹐二十二年任。

楊廷璋﹐鑲黃旗漢軍人﹐二十四年任﹐二十八年晉體仁閣大學士﹐畱任。

蘇昌﹐二十九年任﹐有宦績。

崔應階﹐湖北江夏蔭生﹐三十三年任。

鍾音﹐鑲藍旗滿洲人﹐乾隆丙辰進士﹐三十六年任。

楊景素﹐江南甘泉人﹐四十三年任。

三寶﹐正紅旗滿洲人﹐四十四年任。

李質穎﹐正白旗漢軍人﹐四十五年任。

富勒渾﹐正藍滿洲人﹐四十五年任。

陳輝祖﹐湖南祁陽蔭生﹐四十六年任。

福長安﹐鑲黃旗滿洲人﹐四十七年任。

雅徳﹐正紅旗滿洲人﹐五十年任。

李侍堯﹐鑲黃旗漢軍人﹐五十二年任。

福康安﹐五十三年任﹐有宦績。

覺羅伍拉納﹐正紅旗人﹐五十四年任。

長麟﹐正藍旗滿洲人﹐六十年任。

魁倫﹐正黃旗滿洲人﹐嘉慶元年任。

書麟﹐鑲黃旗滿洲人﹐四年任。

玉徳﹐正紅旗滿洲人﹐五年任。

阿林保﹐正白旗滿洲人﹐十一年任。

方維甸﹐安徽桐城人﹐乾隆辛丑進士﹐十四年任。

汪志伊﹐安徽桐城舉人﹐十五年任。

董教增﹐江蘇上元人﹐乾隆丁未進士﹐二十二年任。

慶保﹐鑲黃旗滿洲人﹐道光元年任。

趙愼畛﹐三年任﹐有宦績。

孫爾準﹐五年任﹐有宦績。

程祖洛﹐安徽歙縣人﹐嘉慶己未進士﹐十二年任。

鍾祥﹐鑲黃旗漢軍人﹐嘉慶戊辰進士﹐十六年任。

桂良﹐正紅旗滿洲人﹐貢生﹐十九年任。

鄧廷楨﹐江蘇江寧人﹐嘉慶辛酉進士﹐二十年任。

顏伯燾﹐二十一年任。

劉韻珂﹐二十三年任。

巡撫﹝始於前明永樂間。或加提督﹐或加贊理﹐率兼都禦史以行。所轄地方﹐前後攺並不一。至嘉靖三十六年﹐專設提督軍務巡撫福建地方駐福州﹐統轄全省﹐始爲定員。國朝因之。原兼提督軍務﹐康熙初裁提督軍務﹐十二年復舊﹞

佟國鼐﹐順治三年任﹐有宦績。

張學聖﹐直隸人﹐有宦績。

佟國器﹐十年任﹐有宦績。

宜永貴﹐十二年任﹐有宦績。

劉漢祥﹐正紅旗漢軍人﹐十三年任。

徐永禎﹐遼東人﹐十六年任。

許世昌﹐康熙元年任﹐有宦績。

楊熙﹐遼東人﹐十五年任。按藩檔﹐楊熙前有劉秉政﹐舊志不載﹐當以從耿逆削之。

吳興祚﹐十七年任﹐有宦績。

董國興﹐奉天人﹐二十一年任。

金鋐﹐直隸宛平人﹐順治壬辰進士﹐二十二年任。

張仲舉﹐鑲紅旗漢軍人﹐二十五年任。

卞承譽﹐奉天人﹐二十九年任。

宮夢仁﹐直隸靜海人﹐康熙癸丑進士﹐三十六年任。

張志棟﹐山東昌邑人﹐康熙癸丑進士﹐三十八年任。

梅鋗﹐四十年任﹐有宦績。

李斯義﹐四十四年任﹐有宦績。

張伯行﹐四十六年任﹐有宦績。

許嗣興﹐奉天開原人﹐四十九年任。

黃秉中﹐奉天海城人﹐四十九年任。

覺羅滿保﹐見總督﹐五十一年任。

陳璸﹐五十五年任﹐有宦績。

呂猶龍﹐奉天人﹐五十八年任。

黃國材﹐正白旗漢軍監生﹐六十一年任。

毛文銓﹐奉天廣寧人﹐雍正三年任。

常賚﹐鑲白旗滿洲人﹐五年任。

朱綱﹐山東髙唐州人﹐六年任。

劉世明﹐見總督﹐七年任。

趙國麟﹐八年任﹐有宦績。

盧焯﹐鑲黃旗漢軍監生﹐十三年任。

王士任﹐山東文登人﹐雍正癸卯進士﹐乾隆三年任。

王恕﹐五年任﹐有宦績。

劉於義﹐七年任﹐有宦績。

周學健﹐見提督學政﹐八年任。

陳大受﹐十年任﹐有宦績。

潘思﹐十三年任﹐有宦績。

陳宏謀﹐十七年任﹐有宦績。

鍾音﹐見總督﹐十九年任。

吳士功﹐雍正癸丑進士﹐二十三年任﹐有宦績。

定長﹐正黃旗滿洲人﹐二十七年任。

李因培﹐雲南晉寧州人﹐乾隆乙丑進士﹐二十九年任。

莊有恭﹐廣東番禺人﹐乾隆己未進士第一人﹐三十一年任。

崔應階﹐見總督﹐三十二年任。

鄂寧﹐鑲藍旗滿洲舉人﹐三十三年任。

溫福﹐鑲紅旗滿洲人﹐三十四年任。

鍾音﹐三十五年再任。

余文儀﹐浙江諸曁人﹐乾隆丁已進士﹐三十六年任。

徳保﹐正白旗滿洲人﹐乾隆丁已進士﹐四十三年任。

黃檢﹐鑲紅旗漢軍人﹐四十三年任。

富綱﹐正藍旗滿洲人﹐四十四年任。

雅徳﹐見總督﹐四十七年任。

徐嗣曾﹐榜姓楊﹐五十年任﹐有宦績。

浦霖﹐浙江嘉善人﹐乾隆丙戌進士﹐五十六年任。

姚棻﹐安徽桐城人﹐乾隆辛已進士﹐六十年任。

田鳳儀﹐河南安陽人﹐乾隆辛卯進士﹐嘉慶二年任。

費淳﹐浙江錢塘人﹐乾隆癸未進士﹐二年任。

汪志伊﹐見總督﹐三年任。

李殿圖﹐七年任﹐有宦績。

溫承惠﹐山西太谷拔貢﹐十一年任。

張師誠﹐十一年任﹐有宦績。

王紹蘭﹐浙江蕭山人﹐乾隆癸丑進士﹐十九年任。

史致光﹐浙江山陰人﹐乾隆丁未進士第一人﹐二十二年任。

韓克均﹐山西汾陽人﹐丙辰進士﹐二十五年任。

顏檢﹐廣東連平州拔貢﹐道光元年任。

葉世倬﹐江蘇上元舉人﹐二年任。

孫爾準﹐見總督﹐三年任。

韓克均﹐六年再任。

魏元烺﹐直隸昌黎人﹐嘉慶戊辰進士﹐十一年任。

吳文鎔﹐江蘇儀徽人﹐嘉慶己卯進士﹐十九年以刑部侍郎任。

劉鴻翔﹐山東濰縣人﹐嘉慶己巳進士﹐二十一年任。

鄭祖琛﹐浙江烏程人﹐嘉慶乙丑進士﹐二十六年任。

徐繼畬﹐山西五臺人﹐道光丙戌進士﹐二十七年任。

巡按禦史﹝大淸會典﹕順治元年﹐直省各差巡按禦史一員﹐一年一次更替。七年停止﹐八年復差。於各部院衙門內不分新舊理事官郎中以下﹐吏部都察院會同考選才能淸廉﹑品望素優者授爲禦史差遣。十五年﹐議準巡按所屬地方應巡歷周徧﹐以訪民生利害﹑有司賢否。十八年停差﹞

周世科﹐順治四年任。

霍達﹐陜西長安人﹐明崇禎辛未進士﹐五年任。

史詥﹐舊志「詥」作「洽」﹐山西孝義人﹐明崇禎癸未進士﹐六年任。

王應元﹐山西猗氏人﹐明崇禎甲戌進士﹐八年任。

趙如瑾﹐江南人﹐十一年任。

朱克簡﹐江南寶應人﹐順治丁亥進士﹐十三年任。

成性﹐江南和州人﹐順治己丑進士﹐十四年任。

李時茂﹐十六年任。

範平﹐遼陽人﹐十八年任。

觀風整俗使﹝雍正七年設﹐八年以後停差﹞

劉師恕﹐江南寶應人﹐康熙庚辰進士﹐雍正七年任。

提督學正﹝提學道並。國初因明制﹐原設道一員﹐隸按察司﹐以副使僉事任。康熙四十二年﹐攺置提督學政﹐或差翰林院﹐或差監察禦史﹐無定員﹞

閔度﹐浙江烏程人﹐明崇禎丁丑進士。順治三年任。

宋徵輿﹐江南華亭人﹐順治丁亥進士﹐八年任。

孔自洙﹐浙江桐鄕人﹐順治己丑進士﹐十一年任。

陳瑾﹐十四年任﹐有宦績。

宋祖法﹐河南新蔡人﹐明崇禎甲戌進士﹐十七年任。

陸求可﹐江南山陽人﹐順治乙未進士﹐康熙元年任。

田本沛﹐陜西富平人﹐明崇禎癸未進士﹐六年任。

王震起﹐山東濰縣人﹐順治乙未進士﹐九年任。

孫期昌﹐河南葉縣人﹐順治壬辰進士﹐十六年任。

楊鍾嶽﹐廣東揭陽人﹐康熙甲辰進士﹐十八年任。

丁蕙﹐二十一年任﹐有宦績。

趙隨﹐浙江嘉興人﹐康熙丁未進士﹐二十四年任。

髙曰聰﹐二十七年任﹐有宦績。

徐孺芳﹐浙江仁和人﹐順治己亥進士﹐三十年任。

陸輿﹐江南宜興人﹐康熙己未進士﹐三十三年任。按舊志作史陸輿﹐今據題名碑。

汪薇﹐三十六年任﹐有宦績。

司百職﹐河南通許人﹐康熙丙辰進士﹐三十九年任。

張爲經﹐山東濟寧州人﹐康熙辛未進士﹐四十一年任。以上俱提學道﹐以後攺爲提督學政。

沈涵﹐四十二年任﹐有宦績。

楊篤生﹐四十五年任﹐有宦績。

範光宗﹐陜西合陽人﹐康熙戊辰進士﹐四十八年以左贊善任。舊志作邵陽人﹐今據題名碑。

車鼎晉﹐湖廣邵陽人﹐康熙丁丑進士﹐六十年以翰林侍讀學士任。

李鍾峨﹐四川通江人﹐康熙丙戌進士﹐五十七年以檢討任。

阿爾賽﹐鑲藍旗滿洲人﹐康熙丁丑進士﹐六十年以翰林院侍講學士任。

黃之雋﹐雍正二年任﹐有宦績。

程元章﹐河南上蔡人﹐康熙辛丑進士﹐四年以少詹事任。

戴瀚﹐江南上元人﹐雍正癸卯進士﹐七年以左庶子任。

楊炳﹐湖廣鍾祥人﹐雍正癸卯進士﹐十一年以翰林侍讀任。

周學健﹐十三年任﹐有宦績。

於辰﹐江南金壇人﹐雍正丁未進士﹐乾隆四年以編修任。

吳華孫﹐七年任﹐有宦績。

吳嗣爵﹐浙江錢塘人﹐雍正庚戌進士﹐十年以吏部郎中任。

葛徳潤﹐山西安邑人﹐雍正癸丑進士﹐十三年以禦史任。

馮鈐﹐浙江桐鄕人﹐乾隆丁已進士﹐十六年以給事中任。

汪廷嶼﹐十九年任﹐有宦績。

李友棠﹐江西臨川人﹐雍正癸丑進士﹐二十一年以給事中任。

範思皇﹐湖北蘄水人﹐乾隆辛未進士﹐二十三年以吏部員外郎任。

莊培因﹐二十三年任﹐有宦績。

汪廷嶼﹐二十四年再任。

紀盷﹐直隸獻縣人﹐乾隆甲戌進士﹐二十七年以編修任。

王傑﹐陜西韓城人﹐乾隆辛已進士第一人﹐三十年以修撰任。

阿肅﹐鑲白旗滿洲人﹐乾隆甲戌進士﹐三十三年以詹事任。

汪新﹐浙江仁和人﹐乾隆丁丑進士﹐三十六年以戶科給事中任。

吉夢熊﹐江南丹陽人﹐乾隆壬申進士﹐三十九年以太僕寺卿任。

沈初﹐浙江平湖人﹐乾隆癸未進士﹐四十二年以禮部侍郎任。

朱筠﹐四十四年任﹐有宦績。

朱珪﹐四十五年任﹐有宦績。

吳玉綸﹐河南固始人﹐乾隆辛巳進士﹐四十八年以左副都禦史任。

陸錫熊﹐五十一年任﹐有宦績。

吉夢熊﹐五十四年以通政使再任。

鄒奕孝﹐江南金匱人﹐乾隆丁丑進士﹐五十六年以工部侍郎任。

趙佑﹐浙江仁和人﹐乾隆壬申進士﹐五十八年以左副都禦史任。

陳嗣龍﹐浙江平湖人﹐乾隆己丑進士﹐六十年以光祿寺卿任。

初彭齡﹐山東萊陽人﹐乾隆庚子進士﹐嘉慶三年以通政使任。

錢福祚﹐浙江嘉興人﹐乾隆庚戌進士﹐四年以編修任。

恩普﹐六年任﹐有宦績。

邵自昌﹐順天大興人﹐乾隆戊戌進士﹐九年以大理寺卿任。

葉紹本﹐浙江歸安人﹐嘉慶辛酉進士﹐十一年以編修任。

方振﹐江西南昌人﹐嘉慶辛酉進士﹐十五年以右庶子任。

汪潤之﹐浙江錢塘人﹐嘉慶辛酉進士﹐十八年以右中允任。

吳椿﹐安徽歙縣人﹐嘉慶壬戌進士﹐二十一年以通政使司參議任。

韓鼎晉﹐二十四年任﹐有宦績。

沈維肅﹐浙江嘉興人﹐嘉慶壬戌進士﹐道光二年以翰林院侍講學士任。

史致儼﹐五年任﹐有宦績。

陳用光﹐江西新城人﹐嘉慶辛酉進士﹐八年以內閣學士兼禮部侍郎任。

張麟﹐十一年任﹐有宦績。

吳孝銘﹐江蘇武進人﹐嘉慶己巳進士﹐十四年以太僕卿任﹐尋擢宗人府府丞﹐仍任。

吳鍾駿﹐江蘇吳縣人﹐道光壬辰進士第一人﹐十七年以國子監司業任﹐尋擢司經局洗馬﹐仍任。

布政使司﹝大淸會典﹕正官﹕布政使﹑參政﹑參議﹔首領官﹕經歷一員﹑都事一員﹑照磨所照磨一員﹔所屬衙門﹕庫大使一員。舊有理問﹑副理問各一員﹑檢校一員﹑廣積庫大使一員﹐後裁﹞

左布政使

朱鼎新﹐順天大興貢生﹐順治三年任。

丁文盛﹐正白旗滿洲遼東人﹐六年任。

佟國器﹐見巡撫﹐八年任。

周亮工﹐十年任﹐有宦績。

王顯祚﹐直隸曲周舉人﹐十三年任。

翟鳳翥﹐山西聞喜人﹐順治丙戌進士﹐十七年任。

王孫蔚﹐陜西臨潼人﹐順治壬辰進士﹐十八年任。

何中魁﹐奉天遼陽貢生﹐康熙二年任。

右布政使

趙林翹﹐浙江錢塘人﹐明崇禎戊辰進士﹐順治三年任。

周亮工﹐見左布政使﹐六年任。

謝道﹐奉天人﹐十一年任。

張尙﹐十二年任﹐有宦績。

管起鳳﹐正藍旗漢軍人﹐十三年任。

郭鳴鳳﹐直隸河間人﹐武進士﹐十五年任。

董顯忠﹐奉天中後所人﹐十六年任。

金光祖﹐康熙元年任﹐有宦績。

張揚﹐湖廣黃州人﹐二年任。

崔代﹐廣東廣寧人﹐四年任。

於際淸。

布政使﹝舊設左右布政使各一員﹔康熙六年裁一員﹐只稱布政使﹞

姚啟聖﹐見總督﹐康熙十六年任。

髙翼宸﹐直隸灤州舉人﹐十七年任。

於成龍﹐十八年任﹐有宦績。

張仲徳﹐三韓人。

佟康年﹐十九年任﹐有宦績。

馬斯良﹐正白旗滿洲人﹐二十年任。

張汧﹐山西髙平人﹐順治丙戌進士﹐二十四年任。

張永茂﹐鑲藍旗漢軍人﹐二十六年任。

李炳﹐正白旗滿洲人﹐二十九年任。

髙承爵﹐奉天遼陽州人﹐三十二年任。

董延祚﹐奉天遼陽州人﹐三十二年任。

楊廷耀﹐正黃旗漢軍人﹐三十三年任。

汪楫﹐三十四年任﹐有宦績。

張霖﹐直隸撫寧人﹐三十七年任。

祖文明﹐正黃旗漢軍人﹐三十九年任。

髙緝睿﹐直隸靜海人﹐四十年任。

金培生﹐正白旗漢軍蔭生﹐四十六年任。

李發甲﹐雲南舉人﹐五十二年任。

沙木哈﹐正白旗滿洲人﹐五十三年任。

黃叔琬﹐順天大興人﹐康熙庚辰進士﹐雍正元年任。

秦國龍﹐山東日照人﹐康熙庚辰進士﹐三年任。

沈廷正﹐四年任﹐有宦績。

趙國麟﹐見巡撫﹐六年任。

潘體丰﹐山東樂陵貢生﹐七年任。

劉藩長﹐山西洪洞貢生﹐十年任。

張廷枚﹐正紅旗滿洲人﹐十二年任。

王士任﹐山東威海衛文登人﹐雍正癸卯進士﹐乾隆二年任。

喬學尹﹐山西猗氏人﹐康熙癸巳進士﹐三年任。

張嗣昌﹐山西浮山人﹐六年任。

髙山﹐山東歷城人﹐雍正癸卯進士﹐九年任。

永寧﹐正紅旗滿洲人﹐十二年任。

陶士僙﹐湖南寧鄕人﹐十五年任。舊志注﹕進士考﹑進士題名碑未見。

顧濟美﹐江南長洲人﹐十六年任。

徳舒﹐鑲紅旗滿洲人﹐十七年任。

徳福﹐鑲紅旗滿洲人﹐二十一年任。

曹繩柱﹐二十八年任﹐有宦績。

顏希深﹐廣東連平州監生﹐二十九年任。

錢琦﹐浙江錢塘人﹐乾隆丁巳進士﹐三十二年任。

黃檢﹐見巡撫﹐四十三年任。

徳文﹐正白旗滿洲人﹐四十三年任。

楊廷樺﹐順天大興人﹐乾隆丁丑進士﹐四十五年任。

徐嗣曾﹐見巡撫﹐四十八年任。

伍拉納﹐見總督﹐五十年任。

伊轍布﹐正藍旗蒙古人﹐五十三年任。

田鳳儀﹐見巡撫﹐六十年任。

汪志伊﹐見總督﹐嘉慶二年任。

李殿圖﹐見巡撫﹐四年任。

姜開陽﹐湖北黃陂人﹐乾隆辛卯進士﹐七年任。

裘行簡﹐江西新建監生﹐九年任。

贍柱﹐正紅旗滿洲監生﹐十年任。

景安﹐鑲紅旗滿洲監生﹐十年任。

景敏﹐正白旗滿洲貢生﹐十一年任。

積郎阿﹐正白旗蒙古生員﹐十七年任。

王紹蘭﹐見巡撫﹐十八年任。

瑞麟﹐正黃旗滿洲人﹐十九年任。

李賡蕓﹐二十一年任﹐有宦績。

明山﹐鑲藍旗滿洲監生﹐二十二年任。

孫爾準﹐見總督﹐二十五年任。

徐炘﹐直隸天津舉人﹐道光元年任。

誠端﹐鑲黃旗滿洲官學生﹐三年任。

惠顯﹐鑲黃旗滿洲生員﹐四年任。

吳榮光﹐廣東南海人﹐嘉慶己未進士﹐六年任。

富呢揚阿﹐鑲紅旗滿洲舉人﹐八年任。

程含章﹐雲南景東廳舉人﹐八年任。

魏元烺﹐見巡撫﹐十年任。

惠吉﹐鑲黃旗滿洲蔭生﹐十一年任。

鄭祖琛﹐見巡撫﹐十四年任。

賀長齡﹐湖南善化人﹐嘉慶戊辰進士﹐十五年任。

鳳來﹐鑲白旗滿洲官學生﹐十六年任。

陳崇禮﹐浙江海寧州職員﹐十七年任。

吳榮光﹐十七年再任。

瑞元﹐正黃旗滿洲蔭生﹐二十年任。

曾望顏﹐廣東香山人﹐道光壬午進士﹐二十一年任。

徐繼畬﹐見巡撫﹐二十三年任。

陳慶偕﹐浙江會稽人﹐道光乙未進士﹐二十七年任。

按察使司﹝大淸會典﹕正官﹕按察使﹑副使﹑僉事﹔首領官﹕經歷一員﹑照磨一員。康熙三十八年裁知事一員﹑檢校一員﹞

按察使

楊禦蕃﹐山東人。

周亮工﹐見左布政使﹐順治四年任。

王顯祚﹐見左布政使。

鄭廷櫆﹐廣東澄海舉人。舊志﹐廷櫆列王顯祚前。考宜永貴傳載﹕十二年﹐鄭成功擁眾薄福州﹐永貴率布政使王顯祚﹑按察使鄭廷櫆等分門固守﹔而顯祚以是年遷布政﹐則廷櫆以是年任按察矣﹐故據以爲次。

董應魁﹐遼東貢生。

田起龍﹐遼東生員。

祖建衡﹐遼東貢生。

程之璇﹐山西官生。舊志無年任。據周亮工傳﹐十三年聽勘入閩﹐有全城功﹐而獄未解﹐會按察程之璇至﹐乃疏冤狀上請﹐系十四年事。

祈彥﹐遼東貢生。

周師忠﹐浙江人﹐滿洲籍。

王原膴﹐順天府蔭生。

張宏俊﹐順天大興人﹐順治丁亥進士。

安世鼎﹐三韓貢生。

吳興祚﹐見巡撫﹐康熙十五年任。

於成龍﹐見布政使﹐十八年任。

張所志﹐十八年任﹐有宦績。

趙進美﹐山東益都人﹐明崇禎庚辰進士。

黃桂。

田慶曾﹐山東昌樂拔貢。

張敏﹐正黃旗漢軍蔭生。

張志棟﹐見巡撫。

董延祚﹐正白旗漢軍蔭生。

江楫﹐見布政使﹐三十二年任。

李成林﹐奉天府廣寧監生﹐三十五年任。

郎廷極﹐鑲黃旗漢軍監生﹐四十年任。

範時崇﹐見總督﹐四十一年任。

金培生﹐見布政使﹐四十四年任。

宋致﹐河南商邱貢生﹐四十六年任。

董永芠﹐正黃旗漢軍蔭生﹐五十年任。

秦國龍﹐見布政使﹐雍正元年任。

丁士一﹐山東日照人﹐康熙丙戌進士﹐三年任。

喬學尹﹐見布政使﹐四年任。

潘體丰﹐見布政使﹐六年任。

孫國璽﹐正白旗漢軍人﹐康熙辛丑進士﹐七年任。

李玉鋐﹐江南通州人﹐康熙丙戌進士﹐七年任。

劉藩長﹐見布政使﹐九年任。

李玉鋐﹐再任。

張廷枚﹐見布政使﹐十二年任。

莊令翼﹐江南武進人﹐康熙丙戌進士﹐十二年任。

覺羅倫達禮﹐正紅旗漢軍監生﹐十三年任。

張嗣昌﹐見布政使﹐乾隆四年任。

王丕烈﹐江南靑浦人﹐雍正丁未進士﹐六年任。

儲龍光﹐江南宜興人﹐雍正甲辰進士﹐八年任。

納敏﹐鑲黃旗滿洲人﹐八年任。

王廷諍﹐江南全椒舉人﹐九年任。

覺羅雅爾哈善﹐正紅旗滿洲譒譯舉人﹐十年任。

陶士僙﹐見布政使﹐十二年任。

顧濟美﹐見布政使﹐十五年任。

徳舒﹐見布政使﹐十六年任。

來謙鳴﹐浙江蕭山人﹐十七年任。

劉慥﹐雲南永北人﹐乾隆丁巳進士﹐十八年任。

史奕昂﹐江南溧陽舉人﹐二十二年任。

富明安﹐鑲紅旗滿洲人﹐二十六年任。

曹繩柱﹐見布政使﹐二十六年任。

淑寶﹐鑲紅旗滿洲人﹐二十八年任。

余文儀﹐見巡撫﹐三十年任。

孫孝愉﹐山西興縣蔭生﹐三十四年任。

張鎭﹐山東海丰監生﹐三十四年任。

廣徳﹐正紅旗滿洲人﹐監生﹐三十七年任。

蔣允君﹐貴州貴築人﹐乾隆丁巳進士﹐四十年任。

奇寵格﹐鑲白旗滿洲舉人﹐四十二年任。

楊廷樺﹐見布政使﹐四十三年任。

李慶棻﹐鑲黃旗漢軍人﹐四十六年任。

秦承恩﹐江南江寧人﹐乾隆辛巳進士﹐四十六年任。

譚尙忠﹐江西南丰人﹐乾隆辛未進士﹐四十七年任。

李永祺﹐山西陽曲舉人﹐五十年任。

伊轍布﹐見布政使﹐五十三年任。

王慶長﹐山東福山人﹐壬辰進士﹐五十四年任。按進士考﹑題名碑未見。

錢受椿﹐江南常熟監生﹐五十八年任。

田鳳儀﹐見巡撫﹐六十年任。

劉烒﹐江西南丰人﹐乾隆己丑進士﹐嘉慶四年任。

瞻柱﹐見布政使﹐四年任。

喬人傑﹐山西徐溝舉人﹐六年任。

成寧﹐鑲黃旗滿洲人﹐七年任。

韓崶﹐江蘇元和拔貢﹐九年任。

袁秉直﹐江蘇華亭人﹐十一年任。

慶保﹐見總督﹐十一年任。

王紹蘭﹐見巡撫﹐十三年任。

廣玉﹐正白旗滿洲人﹐十四年任。

劉大懿﹐山西洪洞舉人﹐十五年任。

王紹蘭﹐十七年再任。

瑞麟﹐見布政使﹐十八年任。

習振翎﹐江西峽江人﹐乾隆甲辰進士﹐十九年任。

李賡蕓﹐見布政使﹐二十年任。

覺羅麟祥﹐正黃旗滿洲人﹐二十一年任。

糜奇瑜﹐四川秀山舉人﹐二十三年任。

彭希濂﹐江蘇長洲人﹐乾隆甲辰進士﹐二十四年任。

孫爾準﹐見總督﹐二十五年任。

舒靈阿﹐正藍旗滿州蔭生﹐二十五年任。

唐仲冕﹐湖南善化人﹐乾隆癸丑進士﹐道光元年任。

吳榮光﹐見布政使﹐二年任。

蘇成額﹐正紅旗滿洲人﹐二年任。

邱鳴泰﹐江西東鄕舉人﹐三年任。

魏元烺﹐見巡撫﹐四年任。

張靑選﹐廣東順徳舉人﹐五年任。

鄂順安﹐正紅旗滿洲人﹐六年任。

嶽良﹐正紅旗滿洲監生﹐九年任。

惠吉﹐見布政使﹐十年任。

光聰諧﹐安徽桐城人﹐嘉慶己巳進士﹐十年任。

鄭祖琛﹐見布政使﹐十年任。

鳳來﹐鑲白旗滿洲人﹐十一年任。

張澧中﹐陜西潼關廳人﹐嘉慶丁丑進士﹐十六年任。

常恆昌﹐山西鳳臺人﹐嘉慶甲戌進士﹐十七年任。

裕康﹐正紅旗滿洲監生﹐二十一年任。

陳士枚﹐山西平定州人﹐道光丙戌進士﹐二十五年任。

兆那蘇圖﹐鑲黃旗滿洲蔭生﹐二十七年任。

巡海道﹝順治六年設﹐兼理邊儲﹐康熙九年裁﹞

範登仕﹐遼東人﹐順治六年任。

祖建衡﹐見按察使﹐十年任。

耿介﹐十三年任﹐有宦績。

秦宗堯﹐山東貢生﹐十六年任。

宋可發﹐山東膠州人﹐順治己丑進士﹐十六年任。

沈鼒﹐浙江嘉善人﹐順治己丑進士﹐十八年任。

蘇寅﹐江南丹徒人﹐順治乙未進士﹐康熙六年任。

李克世圖﹐正藍旗漢軍生員﹐七年任

陳啟泰﹐八年任﹐有宦績。

巡臺禦史﹝康熙六十一年設﹐滿﹑漢各一員﹐歲一易。雍正十年﹐二歲一易。乾隆十七年﹐三歲一易。五十一年﹐停。其漢禦史兼學政﹐始雍正五年﹐乾隆十七年停﹐仍歸臺灣道兼攝﹞

吳達禮﹐正紅旗漢軍人﹐康熙六十一年任。

黃叔璥﹐順天大興人﹐康熙己丑進士﹐六十一年任。

禪濟布﹐鑲藍旗滿洲人﹐雍正二年任。

丁士一﹐山東日照人﹐康熙丙戌進士﹐二年任。

景考祥﹐河南汲縣人﹐康熙癸已進士﹐三年任。是年闕滿禦史﹐當是畱任﹔後仿此。

汪繼燝﹐浙江秀水舉人﹐四年任。

索琳﹐鑲紅旗漢軍人﹐四年任。

尹泰﹐雲南蒙自舉人﹐五年任。

赫碩色﹐正紅旗漢軍舉人﹐六年任。

夏之芳﹐六年任﹐有宦績。

奚徳愼﹐正紅旗滿洲人﹐八年任。

李元直﹐八年任﹐有宦績。

髙山﹐見布政使﹐八年任。

覺羅柏修﹐鑲紅旗滿洲人﹐十年任。

林天木﹐廣東潮陽人﹐雍正癸卯進士﹐十一年任。

圖爾泰﹐正黃旗滿洲人﹐十二年任。

嚴瑞龍﹐十三年任﹐有宦績。

白起圖﹐正藍旗滿洲人﹐乾隆元年任。

單徳謨﹐山東髙密人﹐雍正丁未進士﹐乾隆二年任。

諾穆布﹐正藍旗滿洲舉人﹐三年任。

楊二酉﹐山西太原人﹐雍正癸丑進士﹐四年任。

舒輅﹐正白旗滿洲人﹐五年任。

張湄﹐浙江錢塘人﹐六年任。

書山﹐鑲黃旗滿洲人﹐七年任。

熊學鵬﹐江西南昌人﹐雍正庚戌進士﹐八年任。

六十七﹐鑲黃旗滿洲人﹐九年任。

範咸﹐浙江仁和人﹐雍正癸卯進士﹐十年任。

伊靈阿﹐鑲藍旗滿洲人﹐十二年任。

白瀛﹐山西興縣人﹐乾隆丁巳進士﹐十三年任。

書昌﹐正黃旗滿洲舉人﹐十四年任。

楊開鼎﹐江南甘泉人﹐乾隆己未進士﹐十四年任。

立柱﹐鑲紅旗滿洲人﹐十六年任。

錢琦﹐見布政使﹐十六年任。

官保﹐滿洲人﹐二十一年任。三年一易始此。

李友棠﹐見提督學政﹐二十一年任。

實麟﹐宗室﹐二十四年任。

湯世昌﹐浙江仁和人﹐乾隆辛未進士﹐二十四年任。

永慶﹐正紅旗滿洲人﹐二十八年任。

李宜靑﹐江西寧都州人﹐乾隆丙辰進士﹐二十八年任。

明善﹐鑲藍旗滿洲人﹐三十二年任。

朱丕烈﹐浙江海鹽人﹐乾隆戊辰進士﹐三十二年任。

喀義崇義﹐滿洲人﹐三十六年任。

王顯曾﹐江南華亭人﹐乾隆庚辰進士﹐三十六年任。

覺羅圖思義﹐滿洲人﹐四十二年任。

孟邵﹐四川中江人﹐乾隆庚辰進士﹐四十二年任。

塞岱﹐滿州人﹐四十六年任。

雷輪﹐四川井研人﹐乾隆己丑進士﹐四十六年任。

分巡臺廈道﹝康熙二十三年置﹐駐臺灣府治﹐兼提督學政﹞

周昌﹐鑲藍旗漢軍人﹐康熙癸丑進士﹐二十三年任。

王�宗﹐正白旗漢軍人﹐二十六年任。

髙拱幹﹐陜西楡林衛蔭生﹐三十二年任。

常光裕﹐浙江人﹐三十六年任。

王之麟﹐正黃旗漢軍人﹐三十八年任。

王敏政﹐四十四年任﹐有宦績。

陳璸﹐見巡撫﹐四十九年任。

梁文科﹐正白旗漢軍舉人﹐五十四年任。

梁文煊﹐正白旗漢軍監生﹐五十七年任。

陶範﹐江南吳縣人﹐五十九年任。

陳大輦﹐湖北江夏人﹐康熙丙戌進士﹐六十一年任。

吳昌祚﹐正黃旗漢軍人﹐雍正二年任。

分巡臺灣道﹝雍正五年﹐移興泉道駐廈門﹐攺本缺爲臺灣道﹐其學政歸巡臺漢禦史。乾隆十七年﹐復領。三十二年﹐加兵備銜。五十一年﹐加按察使銜﹞

孫國璽﹐見按察使﹐雍正六年任。

劉藩長﹐見按察使﹐七年任。

倪象愷﹐四川榮縣舉人﹐八年任。

張嗣昌﹐見布政使﹐十年任。

尹士俍﹐山東濟寧州人﹐十三年任。

鄂善﹐鑲藍旗滿洲監生﹐乾隆四年任。

劉良璧﹐湖廣衡陽人﹐雍正甲辰進士﹐五年任。

莊年﹐江南長洲人﹐八年任。

書成﹐鑲黃旗滿洲人﹐十三年任。

金溶﹐順天大興人﹐雍正庚戌進士﹐十五年任。

拖穆齊圖﹐鑲藍旗蒙古人﹐十七年任。

徳文﹐見布政使﹐二十年任。

楊景素﹐江蘇甘泉人﹐二十三年任。

覺羅四明﹐正藍旗滿洲人﹐二十六年任。

余文儀﹐見巡撫﹐二十九年任。

奇寵格﹐見按察使﹐二十九年任。

張挺﹐陜西涇陽舉人﹐三十一年任。

奇寵格﹐三十六年再任。

碩善﹐鑲藍旗滿洲人﹐三十九年任。

馮廷丞﹐山西代州舉人﹐四十年任。

張棟﹐陜西三原貢生﹐四十二年任。

兪成﹐浙江臨安人﹐乾隆乙丑進士﹐四十五年任。

穆和藺﹐正黃旗滿洲舉人﹐四十七年任。

楊廷樺﹐見布政使﹐四十七年任。

永福﹐正黃旗滿洲人﹐四十九年任。

萬鍾傑﹐雲南昆明拔貢﹐五十三年任。

楊廷理﹐廣西馬平拔貢﹐五十六年任。

劉大懿﹐見按察使﹐六十年任。

季學錦﹐嘉慶二年任。

遇昌﹐鑲白旗滿洲人﹐四年任。

慶保﹐見總督﹐十年任。

淸華﹐鑲紅旗滿洲人﹐十一年任。

張志緒﹐浙江余姚人﹐乾隆乙卯進士﹐十三年任。

糜奇瑜﹐見按察使﹐十七年任。

汪楠﹐安徽旌徳監生﹐二十三年任。

葉世倬﹐見巡撫﹐二十五年任。

胡承珙﹐安徽涇縣人﹐嘉慶乙丑進士﹐道光元年任。

孔昭虔﹐山東曲阜人﹐嘉慶辛酉進士﹐四年任。

劉重麟﹐陜西朝邑貢生﹐七年任。

平慶﹐鑲藍旗滿洲舉人﹐十年任。

周凱﹐浙江富陽人﹐嘉慶辛未進士﹐十七年任。

姚瑩﹐安徽桐城人﹐嘉慶戊辰進士﹐十八年任。

熊一本﹐安徽六安州人﹐嘉慶甲戌進士﹐二十三年任。

﹣﹣以上錄自重纂福建通誌卷百零七。

臺灣府知府﹝康熙二十二年新設﹞

蔣毓英﹐康熙二十三年任﹐有宦績。

吳國柱﹐奉天府蔭生﹐二十九年任。

靳治揚﹐三十四年任﹐有宦績。

衛臺揆﹐四十一年任﹐有宦績。

周元文﹐四十六年任﹐有宦績。

馮協一﹐山東益都監生﹐五十二年任。

王珍﹐山西長治貢生﹐五十五年任。

髙鐸﹐見汀漳道﹐六十年任。

範廷謨﹐浙江鄞縣監生﹐雍正三年任。

孫魯﹐河南陽武監生﹐四年任。

兪存仁﹐順天大興監生﹐五年任。

倪象愷﹐見臺灣道﹐八年任。

王仕任﹐山東威海衛人﹐雍正癸卯進士﹐九年任。

尹士俍﹐見臺灣道﹐十一年任。

徐治民﹐浙江山陰拔貢﹐十三年任。

劉良璧﹐見臺灣道﹐乾隆二年任。

錢洙﹐浙江嘉興蔭生﹐五年任。

範昌治﹐浙江鄞縣人﹐七年任。

褚祿﹐江南靑浦人﹐雍正進士﹐十年任。

方邦基﹐十二年任﹐有宦績。

陳玉友﹐十七年任﹐有宦績。

曾曰瑛﹐十八年任﹐有宦績。

鍾徳﹐鑲白旗滿洲人﹐十九年任。

覺羅四明﹐見臺灣道﹐十二年任。

余文儀﹐見巡撫﹐二十五年任。

蔣允焄﹐貴州貴築人﹐乾隆丁巳進士﹐二十八年任。

秦廷基﹐鑲黃旗漢軍舉人﹐三十年任。

鄒應元﹐江南金匱人﹐辛未進士﹐三十二年任。

李師敏﹐三十七年任﹐有宦績。

蔣元樞﹐江南常熟舉人﹐四十年任。

萬綿前﹐浙江仁和監生﹐四十三年任。

蘇泰﹐江南江陰人﹐四十六年任。

王右弼﹐山東齊東貢生﹐四十八年任。

孫景燧﹐四十九年任﹐有宦績。

楊廷樺﹐見臺灣道﹐五十二年任。

楊廷理﹐見臺灣道﹐五十二年任﹐有宦績。

楊紹裘﹐浙江余姚貢生﹐五十六年任。

遇昌﹐見臺灣道﹐五十九年任。

沈揚﹐見汀州同知﹐六十年任﹐有宦績。

吳逢聖﹐安徽桐城舉人﹐嘉慶四年任。

慶保﹐鑲黃旗滿洲人﹐七年任。

馬夔陛﹐山東齊河貢生﹐十一年任。

髙叔祥﹐河南鄧州人﹐乾隆甲辰進士﹐十一年任。

楊廷理﹐十一年再任。

鄒翰﹐順天宛平人﹐十二年任。

徐汝瀾﹐順天宛平人﹐乾隆庚子進士﹐十三年任。

汪楠﹐安徽旌徳監生﹐十五年任。

蓋方泌﹐山東蒲臺拔貢﹐二十三年任。

鄭佐廷﹐二十三年權任。

方傳穟﹐道光四年任。

陳俊千﹐安徽定遠人﹐嘉慶乙丑進士﹐六年任。

徐鏞﹐安徽桐城人﹐嘉慶己丑進士﹐七年任。

鄧傳安﹐江西浮梁人﹐嘉慶乙丑進士﹐八年任。

呂志恆﹐江蘇陽湖監生﹐十一年任。

周彥﹐江西鄱陽人﹐嘉慶己卯進士﹐十三年任。

熊一本﹐安徽六安州人﹐嘉慶甲戌進士﹐十四年任。

仝卜年﹐山西平陸人﹐嘉慶辛未進士﹐二十三年任。

臺防同知﹝治府城﹞

梁爾壽﹐廣西鎭安府貢生﹐康熙二十三年任。

齊體物﹐正黃旗漢軍人﹐丙辰進士﹐三十年任。

龍光﹐江南望江人﹐丁未進士﹐三十六年任。

趙純禧﹐奉天遼陽州監生﹐三十八年任。

孫元衡﹐四十二年任﹐有宦績。

洪一棟﹐四十八年任﹐有宦績。

王禮﹐順天宛平監生﹐五十八年任。

楊毓健﹐湖廣長陽人﹐六十一年任。

王作梅﹐雍正二年任﹐有宦績。

尹士俍﹐見知府﹐七年任

李珍﹐山東諸城貢生﹐十年任。

徐林﹐浙江錢塘貢生﹐十三年任。

魏素﹐直隸蔚州廩監﹐乾隆二年任。

郝霔﹐順天霸州人﹐雍正甲辰進士﹐乾隆五年任。

方邦基﹐見知府﹐七年任。

梁須楩﹐正白旗漢軍例監﹐十一年任。

張若霳﹐江南桐城人﹐十一年任。

兪唐﹐浙江仁和監生﹐十四年任。

王文昭﹐陜西湻化拔貢﹐十七年任。

傅爾泰﹐正白旗滿洲監生﹐十九年任。

宗淸源﹐江南監生﹐二十三年任。

何愷﹐廣東香山貢生﹐二十六年任。

徐徳峻﹐浙江蘭溪人﹐乾隆丁巳進士﹐二十八年任。

魯楷﹐浙江會稽舉人﹐三十一年任。

韓琮﹐通州舉人﹐三十三年任。

朱景英﹐湖南武陵舉人﹐三十四年任。

成城﹐浙江仁和舉人﹐三十七年任。

鄔維肅﹐貴州淸鎭優貢﹐四十一年任。

劉享基﹐四十四年任﹐有宦績。

董啟埏﹐浙江烏程貢生﹐四十八年任﹐五十一年死於亂。

楊廷理﹐見知府﹐五十一年任。

淸華﹐見臺灣道﹐五十三年任。

方應恆﹐湖南巴陵監生﹐嘉慶二年任。

魏堯年。順天人﹐四年任。

延靑雲﹐山西陽城人﹐五年任。

錢■﹝雨上澍下﹞﹐浙江仁和人﹐乾隆庚戌進士﹐七年任。

朱爾申﹐江蘇上元人﹐十五年任。

徐憲文﹐山東滕縣人﹐乾隆庚戌進士﹐十八年任。

趙逢源﹐江蘇靑浦人﹐辛酉進士﹐二十年任。

利瓦伊錚﹐浙江鄞縣監生﹐二十一年任。

邵葆醇﹐順天大興人﹐乾隆庚戌進士﹐二十三年任。

管遹儀﹐江蘇陽湖監生﹐道光二年任。

張子恭﹐雲南太和舉人﹐五年任。

王衍慶﹐山東聊城舉人﹐八年任。

仝卜年﹐見知府﹐十五年任。

淡水同知﹝雍正元年設﹐後移駐竹塹﹞

王汧﹐山西鄕寧貢生﹐雍正二年任。

劉浴﹐直隸棗彊監生﹐七年任。

張宏章﹐江南丹徒監生﹐九年任。

徐治民﹐見知府﹐十一年任。

趙奇芳﹐榜姓陳﹐廣東澄海人﹐雍正丁未進士﹐十二年任。

戴大冕﹐江南上元監生﹐乾隆四年任。

莊年﹐江南長洲人﹐六年任。

曾曰瑛﹐見知府﹐十年任。

陳玉友﹐見知府﹐十三年任。

王鶚﹐江南昆山監生﹐十六年任。

王錫縉﹐四川威遠人﹐二十年任。

楊愚﹐山西興縣人﹐乾隆己未進士﹐二十三年任。

於從濂﹐江西星子人﹐乾隆戊辰進士﹐二十五年任。

夏瑚﹐浙江仁和人﹐二十八年任。

李浚源﹐浙江會稽舉人﹐二十九年任。

段圿﹐山西浮山舉人﹐三十二年任。

宋學源﹐鑲紅旗漢軍舉人﹐三十六年任。

王右弼﹐見知府﹐三十九年任。

成履泰﹐山西文水貢生﹐四十三年任。

馬鳴鑣﹐浙江仁和人﹐乾隆庚辰進士﹐四十七年任。

潘凱﹐四十九年任﹐有宦績。

徐夢麟﹐五十二年任﹐有宦績。

袁秉義﹐直隸宣化人﹐丙戌進士。五十四年任。

何茹連﹐浙江江山拔貢﹐六十年任。

李明心﹐貴州普安舉人﹐嘉慶二年任。

胡應魁﹐江蘇丹陽人﹐乾隆甲辰進士﹐八年任。

張學溥﹐直隸淸苑人﹐二十一年任。

吳性誠﹐湖北黃梅廩貢﹐道光四年任。

李愼彜﹐七年權任。

李嗣鄴﹐貴州貴築人﹐嘉慶己巳進士﹐十年任。

婁云﹐浙江山陰監生﹐十六年任。

劉繼祖﹐江西龍南增貢﹐二十年任。

曹謹﹐河南河內舉人﹐二十一年任。

史密﹐山東濟寧州拔貢﹐二十七年任。

理番同知﹝分駐彰化﹐乾隆三十一年設﹐四十九年移鹿仔港﹞

張所受﹐廣東靈山貢生﹐乾隆三十三年任。

李本楠﹐山東惠民拔貢﹐三十九年任。

胡建偉﹐三十八年任﹐有宦績。

朱景英﹐見臺灣同知﹐三十九年移任。

沈榮勛﹐浙江仁和舉人﹐四十二年任。

史崧壽﹐江南溧陽監生﹐四十四年任。

王雋﹐四十七年任﹐有宦績。﹝以上治彰化縣城﹞

長庚﹐五十年任﹐有宦績。

吳元琪﹐廣西平樂人﹐辛卯進士﹐五十二年任。

黃家訓﹐江西新建舉人﹐五十四年任。

朱慧昌﹐浙江山陰貢生﹐五十七年任。

吉壽﹐鑲白旗滿洲舉人﹐嘉慶二年任。

黃家訓﹐十年再任。

鄭佐廷﹐安徽旌徳舉人﹐二十一年任。

張學尹﹐順天宛平人﹐嘉慶辛未進士﹐道光元年任。

鄧傳安﹐見知府﹐二年任﹐

王蘭佩﹐直隸天津舉人﹐八年任。

張汝惇﹐安徽鳳臺舉人﹐十九年任。

曹士桂﹐雲南文山舉人﹐二十七年任。

澎湖通判﹝雍正五年設﹞

王仁﹐順天大興人﹐雍正六年任。

梁樟﹐陜西咸陽人﹐康熙辛丑進士﹐九年任。

周於仁﹐四川安嶽舉人﹐十一年任。

曹顯庚﹐浙江嘉興監生﹐十三年任。

胡格﹐湖北江夏舉人﹐乾隆三年任。

王鶚﹐見淡水同知﹐五年任。

陸鶴﹐浙江海鹽舉人﹐八年任。

江天來﹐江南碭山人﹐十年任。

楊琪﹐鑲藍旗漢軍人﹐十三年任。

何器﹐江西丰城監生﹐十四年任。

王祖慶﹐江蘇華亭監生﹐十八年任。

張采﹐直隸磁州貢生﹐十七年任。

王欐﹐河南睢州監生﹐二十三年任。

張思振﹐山東齊東監生﹐二十七年任。

胡健偉﹐見理番同知﹐三十一年任。

嚴文烈﹐順天大興人﹐三十五年任。

陳銓﹐江南長洲人﹐丁丑進士﹐三十九年任。

謝維祺﹐浙江會稽貢生﹐四十二年任。

長庚﹐見理番同知﹐四十五年任。

朱國垣﹐雲南永善舉人﹐四十九年任。

張璽﹐河南河內舉人﹐五十二年任。

王慶奎﹐正白旗漢軍監生﹐五十四年任。

韓蜚聲﹐嘉慶四年任。

王兆麟﹐正黃旗漢軍監生﹐六年任。

茅琳﹐順天大興監生﹐十年任。

彭謙﹐河南夏邑人﹐十九年任。

升寶﹐鑲黃旗漢軍監生﹐二十三年任。

蔣鏞﹐湖北黃梅人﹐嘉慶壬戌進士﹐道光元年任。

丁秉南﹐六年任。

噶瑪蘭通判﹝嘉慶十六年設﹞

翟淦﹐山東淄州監生﹐嘉慶十七年任。

髙大鏞﹐湖南桃源舉人﹐二十三年任。

李愼彜﹐見晉江縣﹐道光八年任。

仝卜年﹐見知府﹐一年任。

徐廷掄﹐順天大興人﹐原籍江蘇荊溪﹐十九年任。

經歷

林起元﹐江南上元人。

方逢月﹐浙江桐鄕人。

王道宏﹐江南上元人。

尹復﹐浙江山陰人。

孫炎﹐順天宛平人。

汪元任﹐湖廣京山人。

張天銓﹐浙江山陰人。

陶宣﹐順天宛平人。

王士勷﹐江西盧陵人。

左懋源﹐順天大興人﹐康熙六年任。

褚天緯﹐江南吳江人﹐雍正七年任。

郭士謙﹐江南旌徳人﹐十一年任。

王嗣彥﹐順天宛平人﹐十三年任。

朱士顯﹐浙江蕭山監生﹐乾隆四年任。

金文英﹐順天通州人﹐七年任。

葛舜有﹐順天大興生員﹐十一年任。

王如璋﹐江西盧陵監生﹐十五年任。

郝敬修﹐山東髙密監生﹐十六年任。

沈鈺﹐浙江仁和人﹐十九年任。

宓宏謨﹐浙江慈溪人﹐二十年任。

裘建功﹐順天宛平人﹐二十六年任。

孫玉書﹐浙江蕭山人﹐二十九年任。

汪朝棟﹐江南歙縣人﹐三十二年任。

王執永﹐浙江仁和人﹐三十四年任。

謝洪光﹐廣東徳慶州人﹐三十七年任。

葉起蛟﹐浙江仁和人﹐四十年任。

張東馨﹐浙江會稽人﹐四十三年任。

嚴榕照﹐江南常熟人﹐四十七年任。

羅倫﹐四川安嶽人﹐五十年任。

朱瀾﹐浙江仁和人﹐五十四年任。

彭思本﹐浙江山陰人﹐六十年任。

陳塤﹐山東歷城人﹐嘉慶元年任。

包徳墉﹐浙江鄞縣人﹐四年任。

李雲龍﹐順天昌平州人﹐八年任。

徐鍔﹐順天大興人﹐二十年任。

王惟馨﹐順天宛平人﹐道光三年任。

宗覲庭﹐江蘇常熟人﹐八年任。

張師孚﹐陜西涇陽人﹐十年任。

魏彥儀﹐江蘇陽湖人﹐十五年任。

陳塤﹐浙江慈溪人﹐二十一年任。

張徳琇﹐順天大興人﹐祖籍江西新城﹐二十五年任。

新莊縣丞﹝淡水廳屬﹐乾隆五十五年升新莊巡檢設﹐嘉慶十三年移駐艋舺﹞

沈樹東﹐浙江仁和人﹐乾隆五十五年任。

程文忻﹐河南商城人﹐五十七年任。

顧晉﹐浙江錢塘人﹐嘉慶十四年任。

弓淸翰﹐山東介休人﹐十六年任。

曹汝霖﹐順平宛平人﹐十七年任。

王承烈﹐順天懷柔人﹐二十四年任。

趙秉湘﹐順天通州人﹐道光四年任。

易金杓﹐江蘇儀徵監生﹐十七年任。

宓惟慷﹐浙江海寧州供事﹐十九年任。

馬慶釗﹐四川成都監生﹐十七年任。

八里坌巡檢﹝淡水廳屬﹐雍正九年設﹐乾隆三十二年移駐新莊﹞

魯浩﹐順天大興人﹐雍正十年任。

張錦﹐順天大興人﹐乾隆元年任。

潘紹顯﹐順天大興人﹐元年任。

杭可畏﹐順天大興人﹐五年任。

虞文桂﹐奉天承徳人﹐九年任。

段續綸﹐順天大興人﹐十五年任。

盧士吉﹐浙江仁和人﹐十八年任。

趙榮壽﹐順天大興人﹐二十一年任。

髙遐齡﹐江南元和人﹐二十五年任。

金璧熒﹐四川遂寧人﹐二十八年任。

錢濂﹐直隸易州人﹐三十一年任﹐次年移新莊。

新莊巡檢﹝淡水廳屬﹐乾隆三十二年由八里坌移駐﹐五十五年攺設縣丞﹐本缺裁﹞

吳澤遠﹐湖北漢陽人﹐三十四年任。

劉大榮﹐甘肅武威人﹐三十八年任。

曾應蔚﹐江西長寧監生﹐四十一年任。

張啟進﹐見竹塹巡檢﹐四十四年任。

李國楷﹐江西金溪人﹐四十八年任。

王增錞﹐河南永城人﹐五十一年任。

周書鳳﹐浙江仁和人﹐五十四年任。

竹塹巡檢﹝淡水廳屬﹐雍正九年設﹞

董正學﹐順天大興人﹐雍正十年任。

王心棠﹐順天大興人﹐乾隆元年任。

胡卓﹐順天宛平人﹐二年任。

徐垣﹐浙江分水人﹐六年任。

章日照﹐順天大興人﹐七年任。

孫維徳﹐江南上海人﹐二十一年任。

盧廷梁﹐浙江海寧人﹐二十四年任。

胡炯﹐浙江山陰人﹐二十七年任。

虞好善﹐順天大興人﹐二十九年任。

胡昌曉﹐順天大興人﹐二十九年任。

胡楷﹐湖北江夏人﹐三十四年任。

方在鎬﹐湖北漢陽人﹐三十五年任。

何谷﹐廣東興寧人﹐四十年任。

員承容﹐鑲藍旗漢軍人﹐四十四年任。

李生椿﹐山西髙平人﹐四十七年任。

楊馨﹐順天大興人﹐五十年任。

張芝馨﹐五十一年任﹐有宦績。

張啟進﹐江南祁門人﹐五十二年任。

章汝銓﹐順天大興人﹐十八年任。

顧銓﹐江蘇元和人﹐嘉慶九年任。

孫銓﹐浙江山陰人﹐十四年任。

李華遠﹐順天大興人﹐十八年任。

張元疆﹐安徽桐城人﹐二十三年任。

汪昱﹐直隸淸苑人﹐道光十一年任。

兪國祺﹐順天大興供事﹐祖籍浙江﹐二十四年任。

頭圍縣丞﹝噶瑪蘭屬﹐與通判並設﹞

溫溶﹐順天昌平州人﹐嘉慶十九年任。

丁嘉植﹐順天大興人﹐二十四年任。

牛壽增﹐順天大興人﹐道光九年任。

易金杓﹐江蘇儀徵監生﹐十九年任。

王霈﹐順天宛平監生﹐二十六年任。

羅東巡檢﹝噶瑪蘭屬﹐與通判並設﹞

範邦幹﹐浙江會稽人﹐嘉慶十七年任。

張炘﹐陜西三原人﹐二十二年。

王霈﹐順天宛平人﹐道光九年任。

宋丙﹐順天大興人﹐十年任。

教授

林謙光﹐長樂副貢。

張士昊﹐福淸歲貢。

林慶旺﹐晉江例貢。

蔡登龍﹐同安舉人﹐見漳浦教諭。

林華昌﹐晉江舉人。

施徳馨﹐南靖舉人﹐見福州教授。

曾輝纘﹐閩縣舉人﹐見延平府教授。

杜成錦﹐見泉州教授。

張應聘﹐海澄舉人。

蔡時升﹐晉江舉人﹐見福州教授。

丁蓮﹐晉江人﹐康熙癸巳進士﹐見興化府教授。

吳啟進﹐南安舉人。

鄭拔進﹐南安人﹐雍正甲辰進士﹐見漳州教授。

薛士中﹐閩縣人﹐雍正甲辰進士﹐十年任﹐見漳州府學教授。

吳開業﹐海澄人﹐雍正甲辰進士﹐十三年任﹐見福州府教授。

郭美﹐閩縣人﹐雍正癸卯進士﹐乾隆三年任﹐見漳州府教授。

薛士中﹐五年再任。

吳應造﹐福淸人﹐雍正庚戌進士﹐九年任。

黃元寬﹐福淸人﹐乾隆丁巳進士﹐十二年任。

林元徳﹐長樂人﹐乾隆丁巳進士﹐十五年任﹐見建寧府教授。

謝家樹﹐歸化人﹐乾隆己未進士﹐十七年任﹐見福州府教授。

唐山﹐莆田人﹐乾隆壬戌進士﹐二十年任。

王士鰲﹐惠安人﹐乾隆己未進士﹐二十三年任﹐見福州府教授。

謝家樹﹐二十六年再任。

官偉﹐建寧舉人﹐二十九年任。

尢垂靑﹐晉江人﹐乾隆丁丑進士﹐三十三年任。

董文駒﹐閩縣人﹐乾隆丙戌進士﹐三十六年任﹐見福寧府教授。

黃世模﹐古田人﹐乾隆丙戌進士﹐三十八年任。

廖玉麟﹐閩縣人﹐乾隆庚辰進士﹐四十二年任﹐見邵武府教授。

黃洪詩﹐羅源舉人﹐四十八年任。

羅前蔭﹐侯官舉人﹐四十八年任。

玉簡良﹐閩縣舉人﹐五十一年任。

沈鴻儒﹐永定人﹐乾隆己丑進士﹐五十五年任﹐見延平府教授。

遊光纘﹐霞浦人﹐乾隆庚子進士﹐五十八年任。

陳從龍﹐安溪廩貢﹐嘉慶二年任。

黃耀彰﹐晉江舉人﹐六年任。

傅淵季﹐南安人﹐乾隆庚子進士﹐十九年任﹐見汀州府教授。

駱鍾球﹐惠安拔貢﹐十四年任。

黃大齡﹐晉江人﹐嘉慶辛酉進士﹐十七年任﹐見汀州府教授。

陳賡元﹐閩縣人﹐嘉慶戊辰進士﹐二十二年任。

駱鍾球﹐二十五年再任。

林桂茂﹐霞浦人﹐嘉慶戊辰進士﹐道光元年任﹐見邵武府教授。

揚濱海﹐晉江人﹐嘉慶戊辰進士﹐五年任。

葛鳳鳴﹐侯官舉人﹐七年任。

陳廷煥﹐侯官人﹐嘉慶乙丑進士﹐八年任﹐見興化府教授。

許徳樹﹐侯官人﹐道光丙戌進士﹐十三年任﹐見漳州府教授。

張正元﹐屏南人﹐道光壬辰進士﹐十六年任。

王佐才﹐晉江貢生﹐二十一年任。

石朝棟﹐侯官人﹐丁丑進士﹐二十四年任。

訓導﹝雍正十二年增設﹞

袁宏仁﹐建陽歲貢﹐雍正十二年任﹐有宦績。

李瓊林﹐武平歲貢﹐乾隆三年任。

楊友竹﹐連江歲貢﹐五年任。

李長芳﹐永安恩貢﹐九年任。

蕭國琦﹐惠安人﹐雍正二年舉人﹐十二年任。

林起述﹐沙縣歲貢﹐十五年任。

曾應選﹐惠安歲貢﹐十九年任。

王之璣﹐永定貢生﹐二十五年任。

陳鵬程﹐侯官廩貢﹐二十八年任。

鄭克容﹐永春州人﹐二十九年任。

呂天茂﹐順昌廩貢﹐三十一年任。

唐象言﹐龍溪廩貢﹐三十五年任。

範應斗﹐大田貢生﹐三十八年任。

謝徳芳﹐建寧舉人﹐四十一年任。

張錦﹐晉江舉人﹐四十三年任。

林擎天﹐閩縣優貢﹐四十七年任。

陳鼐﹐長樂舉人﹐五十年任﹐見安溪訓導。

楊見龍﹐平和舉人﹐五十三年任。

柯其暉﹐莆田舉人﹐五十七年任。

楊梅﹐同安生員﹐軍功議敍﹐六十年任。

李惟淸﹐同安廩貢﹐嘉慶三年任。

林占梅﹐安溪舉人﹐七年任。

陳開運﹐惠安廩貢﹐十一年任。

宋天柱﹐霞浦拔貢﹐十五年任。

魏應規﹐閩縣舉人﹐十九年任。

鄭重﹐安溪舉人﹐二十三年任。

陳景星﹐侯官舉人﹐道光元年任。

林早春﹐甌寧拔貢﹐三年任。

楊懷淵﹐連城舉人﹐六年任。

洪占鰲﹐侯官舉人﹐十年任。

陳國棟﹐晉江舉人﹐十四年任。

黃初泰﹐同安舉人﹐十七年任。

黃逢龍﹐南安廩貢﹐二十一年任。

翁禹年﹐侯官舉人﹐二十五年任。

淡水廳訓導﹝嘉慶二十三年﹐攺彰化訓導署﹞

張夢麟﹐閩縣舉人﹐嘉慶二十二年任﹐由彰化徙駐。

莊芳碧﹐平和舉人﹐道光元年任。

王承緯﹐晉江廩貢﹐九年任。

陸芳﹐閩縣舉人﹐十三年任。

髙嘉丙﹐光澤舉人﹐十五年任。

王承緯﹐二十年再任。

鄭廷理﹐閩淸恩貢﹐二十四年任。

吳聯穗﹐侯官舉人。

臺灣縣知縣﹝與府同置﹞

沈朝聘﹐康熙二十三年任﹐有宦績。

蔣相﹐奉天人﹐二十五年任。

王兆升﹐通州舉人﹐二十七年任。

錢巍業﹐湖廣郴州人﹐三十一年任。

李中素﹐三十四年任﹐有宦績。

盧承徳﹐鑲黃旗漢軍貢生﹐三十六年任。

陳璸﹐見巡撫﹐四十一年任﹐有宦績。

王仕俊﹐四十三年任﹐有宦績。

張宏﹐江南上海貢生﹐四十七年任。

兪兆嶽﹐五十三年任﹐有宦績。

吳觀域﹐浙江錢塘人﹐康熙己丑進士﹐五十九年任。

王禮﹐五十九年權任。

周鍾瑄﹐貴州貴築舉人﹐六十一年任。

徐琨﹐正黃旗舉人﹐雍正四年任。

張廷炎﹐江南桐城貢生﹐五年任。

唐孝本﹐江南武進舉人﹐七年任。

冷岐暉﹐江南嘉定舉人﹐八年任。

路以周﹐山東招遠人﹐十一年任。

林興泗﹐湖北孝感監生﹐十二年任。

馮紹立﹐四川宜賓舉人﹐乾隆二年任。

殷鳳梧﹐江南金山衛生員﹐三年任。

袁本謙﹐直隸阜平監生﹐四年任。

朱嶽楷﹐江南上海監生﹐五年任。

楊允璽﹐廣東大埔舉人﹐七年任。

李閶權﹐山西安邑貢生﹐九年任。

趙燮﹐江南上元舉人﹐十三年任。

魯鼎梅﹐江西新城人﹐乾隆壬戌進士﹐十四年任。

章士鳳﹐江蘇舉人﹐十八年任。

孟侯﹐山西舉人﹐二十二年任。

夏瑚﹐見淡水同知﹐二十五年任。

陶紹景﹐江南上元舉人﹐二十七年任。

趙愛﹐鑲白旗漢軍人﹐三十年任。

王右弼﹐見知府﹐三十四年任。

解文燧﹐江西永丰人﹐乾隆丙戌進士﹐三十七年任。

郁正﹐江南婁縣舉人﹐四十年任。

謝洪光﹐見府經歷﹐四十四年升任。

程峻﹐江西六安州舉人﹐四十七年任。

王露﹐浙江仁和副貢﹐五十年任。

仇賦蘋﹐山西曲沃人﹐五十五年任。

何茹連﹐浙江江山拔貢﹐五十八年任。

周祚熙﹐江西南丰人﹐乾隆甲辰進士﹐嘉慶二年任。

周作洵﹐河南商城副貢﹐五年任。

薛志亮﹐八年任﹐有宦績。

程文炘﹐河南商城監生﹐十三年任。

黎溶﹐廣東番禺舉人﹐十五年任。

髙大鏞﹐十七年任。

姚瑩﹐安徽桐城人﹐嘉慶戊辰進士﹐二十四年任。

李愼彜﹐見晉江縣﹐道光三年任。

顧潾﹐浙江桐鄕監生﹐八年任。

陳炳極﹐貴州貴築人﹐嘉慶甲戌進士﹐十一年任。

托克通阿﹐滿洲舉人﹐十六年任。

閻炘﹐見閩縣﹐二十年任。

胡國榮﹐浙江徳淸監生﹐二十四年任。

縣丞﹝雍正九年分駐羅漢門﹐乾隆五十五年攺巡檢﹐本缺裁﹞

逍行可﹐陜西永昌衛人﹐康照二十三年任。

陳嘉﹐浙江仁和監生﹐二十八年任。

張元英﹐奉天府人﹐三十三年任。

蔣以選﹐浙江山陰功貢﹐三十三年任。

章祖祺﹐浙江山陰功貢﹐三十九年任。

汪立忠﹐江南歙縣監生﹐四十四年任。

張琮﹐雲南河陽貢生﹐四十四年任。

陳亮采﹐浙江海鹽貢生﹐五十三年任。

馮迪﹐江南宣城貢生﹐五十六年任。

吳睿英﹐浙江山陰監生﹐六十一年任。

馬麟趾﹐正紅旗漢軍官生﹐雍正二年任。

徐濤﹐順天大興附貢﹐九年任。

葉文炳﹐浙江慈溪監生﹐九年任。

鄧梓森﹐浙江監生﹐十三年任。

潘毓賢﹐浙江山陰人﹐乾隆三年任。

虞蔭南﹐浙江仁和監生﹐七年任。

趙軾臨﹐浙江蕭山監生﹐十一年任。

吳開福﹐江南全椒監生﹐十二年任。

洪冤﹐江南祁門人﹐十七年任。

韓佐唐﹐湖南監生﹐二十一年任。

吳昌傳﹐直隸拔貢﹐二十五年任。

楊耀曾﹐江南監生﹐二十七年任。

嚴大爲﹐江南滁州生員﹐二十九年任。

曾曰琇﹐江西南昌人﹐三十二年任。

宋如溢﹐三十五年任。

楊開泰﹐廣西融縣人﹐三十六年任。

黃廷梓﹐江西廣昌人﹐三十九年任。

張圜﹐山東觀城人﹐四十三年任。

張士榕﹐陜西長安優貢﹐四十七年任。

陳聖傳﹐五十一年任﹐有宦績。

典史

張元初﹐順天涿州人﹐康熙二十三年任。

髙烺﹐山東曹縣人﹐二十八年任。

劉蛟祚﹐江南人﹐三十二年任。

婁克仁﹐浙江會稽人﹐三十五年任。

孫日升﹐山東莒州人﹐四十年任。

李建貴﹐江南桐城人﹐四十四年任。

陳茂文﹐浙江余杭人﹐四十八年任。

楊天錫﹐順天大興人﹐五十二年任。

周尙志﹐直隸天津人﹐五十四年任。

王定國﹐順天府人﹐五十八年任。

徐履謙﹐順天大興人。

徐霖﹐浙江錢塘人。

王咸英﹐浙江蕭山人。

李俊﹐湖南巴陵人。

唐裔鏡﹐浙江山陰人﹐乾隆三年任。

李道源﹐浙江會稽人﹐七年任。

趙大有﹐順天大興人﹐十年任。

馮裕義﹐浙江慈溪人﹐十二年任。

邵肇仍﹐江南常熟人﹐十六年任。

耳孔木﹐浙江人﹐十九年任。

吳綋﹐順天大興人﹐二十二年任。

汪明恢﹐江南旌徳人﹐二十五年任。

虞好善﹐浙江山陰人﹐二十八年任。

李際時﹐廣東嘉應州人﹐三十一年任。

李業洙﹐廣東嘉應州人﹐三十四年任。

沈含章﹐順天大興人﹐三十五年任。

黃廷亮﹐廣東鎭平人﹐三十八年任。

陳奏功﹐浙江山陰人﹐三十九年任。

唐峻徳﹐順天涿州人﹐四十三年任。

吳承寧﹐浙江山陰人﹐四十七年任。

易鳳翊﹐江西盧陵人﹐五十年任。

陳聖增﹐浙江會稽人﹐五十四年任。

任元舉﹐浙江蕭山人﹐五十六年任。

曹徳裕﹐安徽貴池人﹐五十九年任。

李育春﹐嘉慶十一年任。

馮宗煒﹐浙江山陰人﹐十二年任。

陳紹祖﹐順天宛平人﹐十九年任。

金曰亨﹐浙江山陰人﹐道光七年任。

楊維城﹐江蘇監生﹐十三年任。

鍾溎﹐江西人﹐十五年任。

楊成林﹐四川華陽人﹐二十一年任。

新港巡檢﹝乾隆二十六年攺入諸羅﹐駐斗六門﹞

紀文遠﹐陜西涇陽人﹐康熙二十三年任。

常文謨﹐山東館陶人﹐二十八年任。

孫禮棠﹐江南滁州人﹐三十一年任。

馮志超﹐江南長洲人﹐三十六年任。

蔣復新﹐江西贛州人﹐三十九年任。

張知﹐江南休寧監生﹐四十八年任。

李唐宗﹐山西太平人﹐五十二年任。

查克成﹐順天大興人﹐五十九年任。

張鼎﹐江南吳縣監生﹐雍正四年任。

羅開勛﹐湖北江夏人﹐五年任。

余逢年﹐直隸平谷人﹐八年任。

張世榮﹐順天大興人﹐十一年任。

馮五美﹐浙江山陰人﹐乾隆五年任。

徐夔﹐浙江仁和人﹐九年任。

章射基﹐浙江會稽人﹐十二年任。

曹煜﹐江南人﹐十四年任。

殷世楫﹐正白旗漢軍監生﹐十八年任。

張炯﹐順天大興人﹐二十二年任。

章誠﹐浙江人﹐二十五年任。

澎湖巡檢﹝雍正五年特設通判﹐本缺裁﹞

姚法唐﹐河南祥符人﹐康熙二十三年任。

朱縉﹐浙江錢唐人﹐二十七年任。

胡廷鳳﹐江南含山人﹐三十二年任。

林開彥﹐直隸撫寧人﹐三十五年任。

李慧仁﹐直隸安肅人﹐四十一年任。

耿胡﹐河南拓城人﹐四十五年任。

陸鑑﹐順天府人﹐四十七年任。

喬傑﹐順天府人﹐五十二年任。

李振宗﹐江南江都人﹐五十八年任。

朱惟彰﹐順天宛平人﹐雍正元年任。

鄭奎聚﹐順天通州人﹐四年任。

羅漢門巡檢﹝乾隆五十五年攺縣丞置﹐嘉慶十六年移駐番薯寮﹞

李傳椿﹐浙江山陰人﹐乾隆五十八年任。

李棟﹐安徽石棣人﹐六十年任。

廖開泰﹐江西奉新人﹐嘉慶八年任。

蔡奉璋﹐山西鳳臺人﹐十六年任。

吳廷棟﹐江蘇長洲人﹐二十一年任。

陳其祿﹐江蘇婁縣人﹐二十九年任。

沈應淸﹐浙江徳淸人﹐道光三年任。

黃汝惠﹐順天人﹐十一年任。

姚萬程﹐江西監生﹐十五年任。

丁瑞芷﹐順天宛平監生﹐十八年任。

沈汝開﹐順天宛平監生﹐二十三年任。

何承緯﹐順天大興﹐籍江西﹐二十七年任。

教諭

傅廷璋﹐南安舉人﹐康熙二十六年任。

林宸書﹐莆田歲貢﹐三十年任。

陳銓﹐漳州府人﹐三十四年任。

黃世傑﹐龍溪拔貢﹐三十九年任。

陸登選﹐甌寧舉人﹐四十三年任。

康卓然﹐龍溪歲貢﹐四十八年任。

鄭長濟﹐福淸貢生﹐五十二年任。

魏藻﹐福淸舉人﹐五十七年任。

吳應異﹐侯官舉人﹐五十八年任。

葛炆﹐閩縣附貢﹐雍正元年任。

張壽介﹐南靖拔貢﹐三年任。

洪湻英﹐同安舉人﹐六年任。

黃士恭﹐本姓陳﹐平和舉人﹐十年任。

林霄九﹐南靖舉人﹐十三年任。

徐宏祚﹐將樂舉人﹐乾隆六年任。

李鍾徳﹐安溪人﹐康熙四十七年舉人﹐六任任。

吳光祖﹐福淸人﹐乾隆元年舉人﹐九年任。

朱升元﹐晉江舉人﹐十二年任。

陳藻﹐莆田舉人﹐十六年任﹐見羅源教諭。

官偉﹐十九年任﹐見臺灣教授。

林淸元﹐安溪舉人﹐二十一年任﹐見羅源教諭。

何奏成﹐漳浦舉人﹐二十五年任。

張伯謨﹐侯舉官人﹐二十九年任﹐見長汀教諭。

翁振綱﹐閩縣舉人﹐三十三年任﹐見淸流教諭。

謝樹﹐龍巖州拔貢﹐三十六年任。

徐時新﹐建寧拔貢﹐三十九年任。

陳天杏﹐沙縣拔貢﹐四十一年任。

陳雲祿﹐福淸舉人﹐四十四年任。

杜梅﹐同安舉人﹐四十八年任。

施寅亮﹐南安舉人﹐五十二年任﹐見臺灣教授。

葉芳淑﹐順昌拔貢﹐五十五年任。

粘繼任﹐晉江拔貢﹐五十七年任。

饒樹﹐光澤舉人﹐嘉慶元年任﹐見福寧教授。

吳拱極﹐龍巖州拔貢﹐五年任。

鄭兼才﹐徳化舉人﹐九年任。

梁上春﹐閩縣舉人﹐十三年任。

林得震﹐永春州舉人﹐十七年任。

羅河嶽﹐上杭拔貢﹐二十年任。

鄭兼才﹐二十五年再任。

李開﹐上杭舉人﹐道光三年任。

陳玉英﹐長樂舉人﹐七年任。

張昆玉﹐侯官舉人﹐十一年任。

林大均﹐永春州舉人﹐十三年任。

林鳴宴﹐閩縣舉人﹐十八年任。

林懷少﹐侯官舉人﹐二十三年任。

蔡志詩﹐寧徳舉人﹐二十七年任。

訓導﹝雍正十年增設﹞

薛云﹐建寧歲貢﹐雍正十二年任。

黃文璇﹐福州府歲貢﹐乾隆三年任。

吳曇﹐寧洋歲貢﹐七年任。

伍兆崧﹐寧化優貢﹐十年任。

郭安﹐侯官廩貢﹐十二年任。

江管﹐海澄廩貢﹐十五年任。

方云錦﹐永春州貢生﹐十九年任。

黎學安﹐寧化貢生﹐三十年任。

李騰瑢﹐永安廩貢﹐二十一年任。

蕭炳馨﹐泰寧拔貢﹐二十三年。

陳元恕﹐永安廩貢﹐二十七年任。

何澤可﹐光澤廩貢﹐三十年任。

董尙猷﹐崇安廩貢﹐三十二年任。

李振漢﹐閩縣優貢﹐三十三年任。

林斗南﹐仙遊拔貢﹐三十六年任。

黃梅﹐龍溪拔貢﹐三十八年任。

孫芳時﹐永春州舉人﹐四十一年任。

張克綏﹐晉江舉人﹐四十四年任。

邱玉軒﹐寧化廩貢﹐四十九年任。

陳鴻猷﹐永安拔貢﹐五十一年任。

蘇調羹﹐徳化舉人﹐五十五年任﹐見沙縣教諭。

蔡光邦﹐漳浦舉人﹐五十八年任。

盧應鵬﹐永定副貢﹐嘉慶四年任。

黃對揚﹐龍溪舉人﹐八年任。

傅呂﹐邵武舉人﹐十一年任。

曾鼎元﹐同安舉人﹐十五年任。

白奇馨﹐永春州廩貢﹐十八年任。

張鳳翔﹐連江舉人﹐十九年任。

石亦琮﹐侯官舉人﹐二十年任。

王承緯﹐晉江廩貢﹐道光元年任。

林廣顯﹐龍溪舉人﹐四年任。

劉烈﹐邵武舉人﹐七年任。

施繼源﹐晉江舉人﹐十一年任。

陳贊平﹐侯官舉人﹐十六年任。

魏本唐﹐侯官舉人﹐二十年任。

陳景蕃﹐侯官舉人﹐二十五年任。

鳳山縣知縣﹝與府同置﹐治興隆莊﹐乾隆間移埤子頭街﹞

楊芳聲﹐康熙二十三年任﹐有宦績。

閔達﹐江西南昌舉人﹐二十九年任。

朱繡﹐陜西鳳翔人﹐康熙乙丑進士﹐三十四年任。

劉國輔﹐正紅旗漢軍貢生﹐三十八年任。

宋永淸﹐四十三年任﹐有宦績。

時惟豫﹐鑲藍旗漢軍貢生﹐五十一年任。

李丕煜﹐直隸灤州貢生﹐五十六年任。

靳樹畹﹐鑲黃旗漢軍副貢﹐六十一年任。

劉光泗﹐六十一年權任。

蕭震﹐湖廣潛山人﹐康熙丙戌進士﹐雍正元年任。

熊琴﹐四川安縣舉人﹐四年任。

錢洙﹐十一年任﹐有宦績。

方邦基﹐見知府﹐十三年任。

程芳﹐江南休寧貢生﹐乾隆三年任。

鄒承垣﹐江南無錫人﹐雍正癸丑進士﹐六年任。

呂鍾琇﹐廣東饒平舉人﹐九年任。

陳志泰﹐十四年任﹐有宦績。

吳士元﹐河南光州舉人﹐十七年任。

丁居信﹐江南儀徵人﹐乾隆壬戌進士﹐十年任。

秦其煟﹐廣西臨桂舉人﹐二十三年任。

王瑛曾﹐江南無錫舉人﹐二十五年任。

譚垣﹐見建寧府政和縣﹐二十八年任。

方輔悟﹐江南桐城貢生﹐三十三年任。

姚谷羲﹐廣西賀縣舉人﹐三十五年任。

劉亨基﹐見臺防同知﹐四十一年任。

韓燕﹐山西汾陽貢生﹐四十五年任。

湯大奎﹐四十八年任﹐有宦績。

張升吉﹐浙江烏程舉人﹐五十二年任。

史必大﹐山西楡次舉人﹐五十六年任。

徐英﹐江南常熟監生﹐五十七年任。

張祥辰﹐直隸滋州拔貢﹐五十八年任。

吳兆麟﹐江蘇金匱副貢﹐嘉慶五年任。

周元梓﹐浙江仁和監生﹐十五年任。

滿福﹐鑲藍旗滿洲人﹐十六年任。

李汝霖﹐直隸天津貢生﹐十七年任。

陳蒸﹐雲南彌勒人﹐嘉慶辛未進士﹐二十一年任。

杜紹和﹐江蘇無錫人﹐嘉慶庚辰進士﹐道光三年任。

徐必觀﹐江西奉新人﹐嘉慶壬戌進士﹐七年任。

魏瀛﹐湖南舉人﹐十六年任。

曹謹﹐河南河內舉人﹐十七年任。

魏彥儀﹐江蘇陽湖人﹐二十二年任。

縣丞﹝雍正九年增設﹐乾隆二十六年分駐阿里港﹐五十三年移下淡水﹞

葉維榮﹐河南商邱監生﹐雍正十年任。

劉長善﹐陜西華州生員﹐乾隆元年任。

李國桐﹐廣東揭陽貢生﹐四年任。

塗坤﹐江西靖安監生﹐七年任。

魯光鼎﹐浙江會稽監生﹐十一年任。

吳開福﹐江南全椒監生﹐十三年任。

裴鑲﹐江南武進副貢﹐十四年任。

馮鴻業﹐山西代州監生﹐十八年任。

沈鈺﹐浙江仁和人﹐二十年任。

顏崇仁﹐廣西永湻監生﹐二十一年任。

顧南金﹐江南華亭監生﹐二十四年任。

杜炳星﹐浙江靑田拔貢﹐二十八年任。

陸祖庚﹐江南靑浦人﹐三十一年任。

李夢桂﹐江南金溪人﹐二十六年任。

饒璉灝﹐廣東嘉應州舉人﹐三十八年任。

吳履信﹐浙江蕭山人﹐四十二年任。

儲一恆﹐江南荊溪人﹐四十五年任。

呂嶽﹐浙江余姚副貢﹐四十六年任。

洪智﹐江南江寧人﹐五十年任。

歐陽懋徳﹐江西彭澤拔貢﹐五十三年任。

韋崇雅﹐江南阜陽人﹐五十四年任。

彭邦經﹐江西南昌人﹐五十九年任。

姚文蔚﹐廣東平遠人﹐嘉慶六年任。

傅聖集﹐順天大興人﹐十六年任。

周錫純﹐雲南楚雄人﹐二十三年任。

段光煃﹐湖北監利人﹐二十五年任。

牛壽增﹐順天大興人﹐道光五年任。

張炘﹐陜西三原人﹐九年任。

牛明注﹐安徽監生﹐十一年任。

沈長棻﹐浙江監生﹐十六年任。

典史

王輅﹐直隸北山人﹐康熙二十三年任。

劉麟趾﹐山東濟寧州人﹐二十九年任。

戚嘉燦﹐順天通州人﹐三十三年任。

魯論﹐直隸房山人﹐三十七年任。

章壽昌﹐順天涿州人﹐四十二年任。

閻瓚﹐山西寧鄕人﹐四十五年任。

葉廷獻﹐直隸大城人﹐四十五年任。

侯天福﹐河南密縣人﹐五十二年任。

周起渭﹐順天通州人﹐五十六年任。

葉紹文﹐順天大興人﹐六十一年任。

張九鼐﹐順天三河人﹐雍正元年任。

馮五美﹐浙江山陰人﹐七年任。

張玉生﹐山東齊東人﹐十年任。

沈大榮﹐直隸安肅人﹐乾隆元年任。

柴續祖﹐山西聞喜人﹐五年任。

孫之震﹐浙江仁和人﹐八年任。

劉鎭遠﹐四川華陽人﹐十一年任。

章朝基﹐浙江會稽人﹐十三年任。

徐霖﹐浙江錢塘人﹐十五年任。

王萬成﹐湖南善化人﹐十八年任。

伍又陶﹐浙江山陰人﹐二十三年任。

蔡逢恩﹐浙江仁和監生﹐二十五年任。

韓珙﹐甘肅霸州人﹐二十六年任。

茹藥山﹐浙江會稽人﹐二十八年任。

趙明﹐順天大興人﹐三十一年任。

韓秉均﹐浙江山陰人﹐三十二年任。

朱熀﹐順天宛平人﹐三十四年任。

李業洙﹐廣東嘉應州人﹐三十八年任。

邱敍五﹐浙江會稽人﹐四十二年任。

範承祖﹐江西丰城人﹐四十四年任。

史謙﹐四十八年任﹐有宦績。

丁培﹐浙江仁和人﹐五十二年任。

徐元聖﹐浙江蕭山人﹐五十六年任。

江銑﹐江南歙縣人﹐五十八年任。

談坤﹐順天宛平人﹐嘉慶四年任。

武士煜﹐直隸深州人﹐九年任。

劉能勛﹐四川中江人﹐十六年任。

王騰芳﹐安徽潛山人﹐十七年任。

王霈﹐順天宛平人﹐道光元年任。

陳杲﹐順天大興人﹐九年任。

孟洧川﹐順天宛平人﹐二十年任。

方晉徳﹐安徽桐城監生﹐二十五年任。

下淡水巡檢﹝縣東南﹐原在下淡水東港﹐康熙五十一年移駐赤山之巓﹐雍正九年移大昆山麓﹐乾隆五十三年移鳳山舊城﹐卽興隆裏﹞

袁玫﹐直隸右衛人﹐康熙二十三年任。

謝寧﹐浙江會稽人﹐二十五年任。

樓鴻基﹐浙江義烏人﹐二十七年任。

髙崇猷﹐江南山陽人﹐三十三年任。

沈翔升﹐直隸右衛人﹐三十三年任。

孫朝聘﹐順天香河人﹐三十八年任。

郭培桂﹐直隸金鄕人﹐三十九年任。

徐志弼﹐山東登州府人﹐四十一年任。

趙文秀﹐直隸保定人﹐四十二年任。

馮吉﹐直隸大名人﹐四十六年任。

趙元凱﹐直隸安肅人﹐五十年任。

王國興﹐順天大興人﹐五十五年任。

魏如玉﹐直隸玉田人﹐六十年任。

錢中選﹐順天順義人﹐雍正四年任。

戴興﹐山東長淸人﹐七年任。

秦輝﹐浙江會稽人﹐八年任。

桑元傑﹐浙江余姚人﹐十一年任。

張爾信﹐貴州石阡府人﹐乾隆三年任。

李宗芳﹐廣東嘉應州人﹐六年任。

朱鼎﹐順天大興人﹐九年任。

鮑一元﹐順天大興人﹐十二年任。

劉淑﹐江南甘泉人﹐十六年任。

吳克成﹐浙江山陰人﹐十九年任。

朱國相﹐浙江嘉興人﹐二十三年任。

韓佐唐﹐湖南湘潭監生﹐二十四年任。

陳天倫﹐順天大興人﹐二十五年任。

冀聘﹐順天大興人﹐二十八年任。

韓煥綸﹐順天宛平人﹐三十七年任。

陳曾裕﹐直隸蔚州人﹐四十年任。

吳元﹐順天宛平人﹐四十四年任。

張徳﹐浙江山陰人﹐四十八年任。

鄒士振﹐江西龍泉人﹐五十一年任。

饒灼﹐湖南城東人﹐五十五年任。

鄭才綸﹐江西上猶人﹐五十九年任。

史煥章﹐順天宛平人﹐嘉慶元年任。

戴廷綍﹐順天大興人﹐六年任。

劉蔭棠﹐順天大興人﹐十七年任。

王惟馨﹐順天宛平人﹐道光三年任。

沈熙﹐順天大興人﹐八年任。

沈長棻﹐浙江監生﹐十一年任。

李淸溎﹐山東諸城監生﹐十八年任。

教諭

黃賜英﹐康熙二十六年任﹐有宦績。

黃式度﹐晉江舉人﹐三十年任。

丁必捷﹐平和貢生﹐三十五年任。

鄭占春﹐福淸貢生﹐三十七年任。

吳周禎﹐晉江歲貢﹐四十二年任。

粘士嶽﹐晉江歲貢﹐四十七年任。

郭濤﹐福淸恩貢﹐五十一年任。

富鵬業﹐晉江舉人﹐五十六年任。

朱竟成﹐永安副貢﹐六十年任。

林正泰﹐侯官舉人﹐雍正四年任。

郭際謀﹐晉江舉人﹐七年任。

張應渭﹐閩縣舉人﹐十年任。

徐文炳﹐建陽歲貢﹐十三年任。

周元﹐長樂拔貢﹐乾隆三年任。

何弈奇﹐福淸舉人﹐六年任。

莊元﹐龍溪舉人﹐十年任﹐見龍巖州學正。

官翰琦﹐安溪舉人﹐十二年任。

張有泌﹐晉江舉人﹐十四年任。

範蘋﹐長汀舉人﹐十八年任。

李鍾問﹐安溪舉人﹐二十一年任。

謝際泰﹐閩縣舉人﹐二十四年任﹐見將樂教諭。

陳明觀﹐同安舉人﹐二十六年任﹐見閩淸教諭。

朱仕玠﹐建寧拔貢﹐二十八年任。

陳先聲﹐平和舉人﹐三十年任。

伍光紘﹐寧化貢生﹐三十三年任。

羅吉人﹐侯官舉人﹐三十六年任。

蔡庭芳﹐晉江舉人﹐三十九年任。

黃光中﹐連江舉人﹐四十二年任。

吳翀﹐南安舉人﹐四十五年任。

葉夢苓﹐四十九年任﹐有宦績。

朱蓮﹐晉江舉人﹐五十三年任﹐見漳州訓導。

孫鍾源﹐連江舉人﹐五十八年任。

吳玉麟﹐閩縣舉人﹐嘉慶二年任。

元光國﹐光澤舉人﹐六年任。

吳若源﹐福淸舉人﹐十年任。

謝家相﹐安溪舉人﹐十四年任。

黃人龍﹐晉江舉人﹐十八年任。

傅孝基﹐南安舉人﹐二十一年任。

黃人龍﹐二十四年再任。

汪承蔭﹐南平舉人﹐道光三年任。

何惇徳﹐福淸舉人﹐六年任。

祖錦林﹐浦城拔貢﹐九年任。

陳溎﹐侯官舉人﹐十三年任。

朱其燮﹐建寧舉人﹐十七年任。

翁元珍﹐侯官舉人﹐十一年任。

陳鼎銘﹐閩縣舉人﹐二十五年任。

訓導﹝雍正十一年增設﹞

江冰鑑﹐侯官廩貢﹐雍正十二年任。

曾景洙﹐閩縣歲貢﹐乾隆二年任。

王世茂﹐晉江貢生﹐六年任。

吳升﹐寧洋歲貢﹐九年任。

朱澐﹐南平優貢﹐十二年任。

陳日來﹐泰寧廩貢﹐十五年任。

李騰瑢﹐永安廩貢﹐十九年任。

劉自成﹐建陽廩貢﹐二十年任。

黃繼伯﹐南安廩貢﹐二十二年任。

林紹裕﹐永福拔貢﹐二十五年任。

祖謙光﹐浦城廩貢﹐二十八年任。

陳汯﹐惠安歲貢﹐三十年任。

饒煒﹐邵武廩貢﹐三十四年任。

鄭資有﹐龍溪拔貢﹐三十七年任。

林霈﹐莆田舉人﹐四十年任。

李芳妍﹐永安舉人﹐四十四年任﹐見建寧教授。

黃仕俊﹐永春州貢生﹐四十七年任。

陳龍池﹐五十一年任﹐有宦績。

李虯﹐海澄舉人﹐五十三年任。

吳策馨﹐霞浦舉人﹐五十七年任﹐見興化教授。

鄭裒光﹐閩縣舉人﹐嘉慶元年任。

余邦佐﹐建安拔貢﹐二年任。

顏淩霄﹐晉江舉人﹐永春州籍﹐六年任。

林爲楫﹐永春州舉人﹐九年任﹐見鳳山訓導。

陳應接﹐長樂舉人﹐十三年任。

張調璋﹐侯官舉人﹐十七年任。

陳金漢﹐長樂舉人﹐十九年任。

魏應規﹐閩縣舉人﹐二十二年任。

王之楫﹐漳平舉人﹐二十三年任。

林柯﹐同安拔貢﹐道光三年任。

陳鼎元﹐侯官優貢﹐六年任。

趙聯鑣﹐閩縣舉人﹐九年任。

楊忠﹐同安舉人﹐十三年任。

力夢霖﹐永福舉人﹐十七年任。

郭林﹐福安舉人﹐二十一年任。

紀麟閣﹐晉江舉人﹐二十三年任。

鄭大如﹐永福舉人﹐二十七年任。

嘉義縣知縣﹝初名諸羅﹐與府同置﹐乾隆五十二年攺今名﹞

季麒光﹐康熙二十三年任﹐有宦績。

樊維屏﹐山西蒲州貢生﹐二十四年任。

朱道中﹐江南休寧監生﹐二十八年任。

張■﹝王尹﹞﹐二十九年任﹐有宦績。

董之弼﹐奉天府人﹐三十四年任。

毛鳳倫﹐奉天府監生﹐三十九年任。

宋永淸﹐四十三年權任。

毛殿揚﹐廣東博羅人﹐康熙甲戌進士﹐四十四年由詔安移任﹐未數月卒﹐民至今思謳之。

李鏞﹐正黃旗監生﹐四十五年任。

孫元衡﹐四十五年權任。

劉作楫﹐江西廬陵人﹐康熙庚辰進士﹐四十八年任。

劉宗樞﹐正白旗漢軍監生﹐五十一年任。

周鍾瑄﹐五十三年任﹐有宦績。

朱夔﹐鑲白旗漢軍監生﹐五十八年任。

孫魯﹐見知府﹐六十一年任。

劉良璧﹐見臺灣道﹐雍正五年任。

馮盡善﹐陜西隴西舉人﹐七年任。

姚孔鍼﹐江南桐城貢生﹐十年任。

陸鶴﹐浙江海鹽舉人﹐十一年任。

戴大冤﹐見淡水同知﹐乾隆元年任。

何衢﹐四川廣元舉人﹐四年任。

嚴暻﹐浙江烏程人﹐雍正庚戌進士﹐六年任。

林菼﹐廣西永福舉人﹐十年任。

周緝敬﹐廣東新會舉人﹐十年任。

周芬斗﹐江南桐城舉人﹐十四年任。

徐徳峻﹐見臺防同知﹐十六年任。

辛竟可﹐直隸元城舉人﹐二十年任。

李倓﹐山東聊城人﹐乾隆辛未進士﹐二十二年任。

衛克堉﹐山西鳳臺舉人﹐二十六年任。

張所受﹐廣東靈山貢生﹐二十九年任。

陶浚﹐江南滁州貢生﹐三十二年任。

周大本﹐貴州鎭遠拔貢﹐三十四年任。

陳松﹐江南上元人﹐三十八年任。

楊慰﹐山東蘭山人﹐乾隆癸未進士﹐四十四年任。

冷震金﹐江南上元舉人﹐四十六年任。

陳良翼﹐四十八年任﹐有宦績。﹝以上諸羅知縣﹞

單去非﹐山東髙密舉人﹐五十五年任﹝以後攺嘉義﹞。

單瑞龍﹐浙江錢塘人﹐乾隆壬辰進士﹐五十六年任。

吳球﹐江南江寧舉人﹐五十九年任。

郭恭﹐廣東三水舉人﹐嘉慶五年任。

楊發和﹐鑲黃旗漢軍舉人﹐六年任。

陳起鯤﹐江西崇仁舉人﹐八年任。

楊發和﹐十三年再任。

宋廷枋﹐直隸棗彊舉人﹐十七年任。

胡振遠﹐浙江山陰人﹐二十年任。

廖仁翥﹐江西崇義監生﹐道光二年任。

王衍慶﹐山東聊城舉人﹐三年任。

張縉雲﹐直隸滿城人﹐嘉慶己卯進士﹐六年任。

胡之鋘﹐雲南太和人﹐嘉慶戊辰進士﹐十三年任。

熊飛﹐江蘇江寧監生﹐十四年任。

範學恆﹐直隸東明附監﹐十七年任。

王徳潤﹐安徽六安州舉人﹐二十四年任。

王廷幹﹐山東安邱人﹐道光庚子進士﹐二十五年任。

笨港縣丞﹝雍正九年增設﹞

胡光祖﹐山西洪洞監生﹐雍正十年任。

周天福﹐順天大興監生﹐十三年任。

劉洵﹐陜西髙陵生員﹐幹年隆三任。

姚國興﹐正藍旗漢軍副貢﹐七年任。

賈賜桓﹐陜西洛川附生﹐十年任。

程逑祖﹐江南上元監生﹐十三年任。

沈光郁﹐浙江臨海附生﹐十七年任。

嵇璇﹐江南長洲監生﹐十八年任。

張天徳﹐貴州貴築拔貢﹐二十一年任。

姚傑人﹐廣東平遠監生﹐二十五年任。

韓衍槐﹐山西汾陽監生﹐二十七年任。

李倓﹐廣東化州貢生﹐三十年任。

曹永植﹐江南長洲人﹐三十三年任。

郭愈厚﹐山西夏縣貢生﹐三十五年任。

薛肇璜﹐江南金匱人﹐三十九年任。

周丹霽﹐江南上元人﹐四十三年任。

徐英﹐江南常熟人﹐四十八年任。

谷世峯﹐山西太平人﹐五十三年任。

利瓦伊瀛﹐山東樂陵人﹐五十五年任。

魏堯年﹐順天通州人﹐五十七年任。

陳錦﹐浙江山陰人﹐嘉慶十三年任。

周翰﹐順天大興人﹐十四年任。

龐周﹐江南江寧人﹐十九年任

劉詵﹐順天宛平人﹐嘉慶乙丑進士﹐道光七年任。

文烜﹐江西萍鄕監生﹐十一年任。

白鶴慶﹐河南河內監生﹐十六年任。

吳湛思﹐安徽桐城附監﹐二十三年任。

管裕疇﹐江蘇陽湖監生﹐二十六年任。

斗六門縣丞﹝乾隆五十三年升斗六門巡檢置﹞

章玉植﹐江南石埭人﹐乾隆五十三年任。

傅信﹐廣東興寧人﹐嘉慶四年任。

周元梓﹐浙江仁和人﹐六年任。

溫溶﹐順天昌平州人﹐十五年任。

婁渭﹐浙江山陰人﹐十八年任。

陳廷仕﹐順天大興人﹐二十年任。

丁嘉植﹐順天大興人﹐二十二年任。

屠之璜﹐湖北孝感人﹐二十四年任。

羅道﹐安徽歙縣人﹐道光元年任。

方振聲﹐十一年任﹐有宦績。

周鴻新﹐湖南湘陰監生﹐十四年任。

張云璈﹐甘肅臯蘭人﹐十七年任。

姚鍾瑞﹐江蘇昭文人﹐十八年任。

典史

楊輔業﹐陜西富平人﹐康熙二十三年任。

朱應龍﹐直隸新樂人﹐二十八年任。

嚴時泰﹐浙江錢塘人﹐三十二年任。

蔣復新﹐江西潁州人﹐三十六年任。

楊永祚﹐陜西華州人﹐四十年任。

田詔尹﹐陜西人﹐四十二年任。

何棟﹐直隸安州人﹐四十七年任。

楊雲龍﹐順天大興人﹐五十三年任。

張靑遠﹐順天宛平人。

方文煥﹐順天武淸人﹐雍正八年任。

屠玢﹐直隸通州人﹐十一年任。

陳上達﹐順天宛平人﹐乾隆三年任。

倪景濟﹐浙江會稽人﹐七年任。

李鳳鳴﹐江南長洲人﹐十年任。

葉啟昆﹐順天大興人﹐十三年任。

金允謙﹐鑲白旗漢軍監生﹐十四年任。

顧鼐﹐直隸天津附生﹐十八年任。

沈尙驥﹐浙江會稽人﹐二十年任。

方斌﹐順天大興人﹐二十三年任。

周兆新﹐順天蘇州人﹐二十六年任。

孫云﹐正紅旗漢軍人﹐二十九年任。

吳昌嗣﹐江南長洲人﹐三十三年任。

漆昌熙﹐江西新昌人﹐三十六年任。

徐同藩﹐順天宛平人﹐三十八年任。

周得士﹐浙江仁和人﹐四十二年任。

談汝霖﹐江南金匱人﹐四十五年任。

童啟元﹐順天大興人﹐四十八年任。

任鐏﹐河南息縣人﹐五十年任。

蔡紹成﹐江南吳縣人﹐五十二年任。

兪浩﹐順天宛平人﹐五十七年任。

任元舉﹐浙江蕭山人﹐嘉慶四年任。

王溶﹐浙江山陰人﹐十六年任。

黎大鳳﹐湖南湘潭人﹐二十二年任。

朱文澄﹐浙江山陰人﹐道光二年任。

張繼昌﹐順天宛平監生﹐十二年任。

陳保升﹐順天宛平監生﹐十五年任。

趙啟光﹐順天大興人﹐二十四年任。

佳裏興巡檢﹝舊在縣治右﹐康熙六十一年移駐縣西北笨港﹐雍正九年復移駐縣西南鹽水港﹞

孫寅﹐山東禹城人﹐康熙二十三年任。

周彥﹐浙江錢塘人﹐二十八年任。

陳治國﹐河南禹州人﹐三十二年任。

鄭惟哲﹐直隸鹽山人﹐三十七年任。

張宏宗﹐浙江會稽人﹐四十一年任。

馬起義﹐直隸人﹐四十八年任。

劉廷元﹐甘肅蘭州衛人﹐五十一年任。

陳祚貞﹐順天大興人﹐五十五年任。

翁起貴﹐直隸保定人﹐六十年任。

吳憲﹐浙江錢塘人﹐雍正四年任。

錢得位﹐浙江山陰人﹐七年任。

馬良煥﹐山東蓬萊人﹐十年任。

朱衣客﹐順天大興人﹐乾隆元年任。

王尙速﹐順天大興人﹐三年任。

鮑一元﹐順天大興人﹐五年任。

範大章﹐順天大興人﹐八年任。

胡安邦﹐江西盧陵人﹐十二年任。

王兆槐﹐直隸天津府人﹐十六年任。

劉世淸﹐河南武陵人﹐二十年任。

胡振紀﹐順天大興監生﹐二十三年任。

尹朝俊﹐江西永新監生﹐二十六年任。

楊湻﹐山西汾陽人﹐三十二年任。

任偀﹐浙江蕭山人﹐三十五年任。

髙景柴﹐江南貴池人﹐三十八年任。

髙信可﹐江南泰州人﹐四十一年任。

張志璽﹐江南吳縣人﹐四十五年任。

劉奎﹐順天大興人﹐四十六年任。

邵宗堯﹐江南甘泉人﹐五十年任。

潘元焯﹐江南長洲人﹐五十四年任。

姜文炳﹐江南徳化人﹐五十六年任。

蕭拔羣﹐江西盧陵人﹐嘉慶六年任。

胡桂﹐山東膠州人﹐十一年任。

葉時秀﹐浙江仁和人﹐十五年任。

馬鉽﹐江蘇常熟人﹐二十一年任。

方振聲﹐順天大興人﹐道光二年任。

朱文澄﹐浙江山陰監生﹐十一年任。

陳塤﹐浙江慈溪人﹐十三年任。

周瑞堂﹐順天大興人﹐二十六年任。

斗六門巡檢﹝乾隆二十六年攺臺灣新港巡檢設﹐五十三年移駐大武壠﹐本缺裁﹐攺置縣丞﹞

章誠﹐浙江會稽人﹐乾隆二十六年任。

徐垣﹐江南天長人﹐二十八年任。

汪丙﹐順天大興人﹐三十二年任。

左疆﹐江南桐城人﹐三十四年任。

江明略﹐江南靑陽人﹐三十七年任。

楊浩﹐雲南昆明人﹐四十年任。

黎熠成﹐廣東河源人﹐四十四年任。

胡賡廷﹐江西泰和人﹐四十七年任。

梁永湜﹐五十年任﹐有宦績。

大武壠巡檢﹝乾隆五十三年移斗六門巡檢設﹞

魯岱﹐江南當塗人﹐乾隆五十四年任。

王光宸﹐順天大興人﹐六十年任。

曹汝霖﹐順天大興人﹐嘉慶二年任。

姚朝麒﹐順天大興人﹐六年任。

曹汝霖﹐十一年再任。

孫期試﹐江蘇鹽城人﹐二十年任。

朱懋﹐浙江會稽人﹐二十二年任。

施謨﹐浙江會稽人﹐道光九年任。

髙品城﹐江西廬陵監生﹐十四年任。

教諭

陳志友﹐長樂歲貢﹐康熙二十六年任。

謝汝霖﹐長樂舉人﹐三十年任。

林弼﹐莆田拔貢﹐三十四年任。

施士嶽﹐晉江歲貢﹐三十九年任。

丁必捷﹐平和貢生﹐四十一年任。

孫襄﹐晉江歲貢﹐四十五年任。

陳聲﹐長泰舉人﹐四十九年任。

陳文海﹐永安歲貢﹐五十三年任。

施松齡﹐古田舉人﹐五十九年任。

蔡芳﹐晉江舉人﹐六十年任。

黃獻﹐侯官舉人﹐雍正四年任。

李倪昱﹐晉江舉人﹐七年任。

李元善﹐安溪舉人﹐十年任

藍國佐﹐漳浦舉人﹐十三年任。

陳振甲﹐浦城拔貢﹐乾隆三年任。

陳光緒﹐泰寧舉人﹐六年任。

林達﹐福淸舉人﹐九年任。

李廷瑞﹐永安人﹐十二年任。

李經﹐晉江舉人﹐十五年任。

劉坦﹐建陽舉人﹐十九年任。

李淸標﹐安溪舉人﹐二十三年任﹐見崇安教諭。

盧觀源﹐永定舉人﹐二十六年任。

劉松﹐邵武舉人﹐二十九年任。

石國任﹐閩縣舉人﹐三十三年任。

李寅亮﹐閩縣舉人﹐三十六年任﹐見長泰教諭。

葉銘﹐順昌舉人﹐三十九年任﹐見大田教諭。

陳芳祈﹐福淸舉人﹐四十一年任。

羅前蔭﹐侯官舉人﹐四十三年任。

張允文﹐上杭舉人﹐四十六年任。

江浩﹐福安拔貢﹐四十八年任。

吳斯勃﹐閩縣舉人﹐五十三年任﹐見興化教授。

駱鍾球﹐惠安拔貢﹐五十七年任。

黃徳淸﹐南安舉人﹐嘉慶二年任﹐見侯官教諭。

包夢魁﹐上杭舉人﹐六年任﹐見政和教諭。

謝金鑾﹐侯官舉人﹐九年任。

程錦﹐侯官舉人﹐十三年任。

葉文舟﹐海澄舉人﹐十七年任。

吳本國﹐福淸舉人﹐二十一年任。

杜洲﹐閩縣舉人﹐道光元年任﹐見政和教諭。

李宗城﹐閩縣舉人﹐四年任。

顏思藻﹐永春州舉人﹐十年任。

黃銓﹐羅源舉人﹐十二年任。

官壽相﹐安溪舉人﹐十六年任。

曾承基﹐晉江舉人﹐十九年任。

王賡元﹐晉江舉人﹐二十四年任。

訓導﹝雍正十一年增設﹞

林江譽﹐漳浦歲貢﹐雍正十二年任。

李時升﹐莆田歲貢﹐乾隆元年任。

李嘉仕﹐建陽歲貢﹐二年任。

鍾紫幃﹐武平歲貢﹐五年任。

陳繩﹐閩縣廩貢﹐九年任。

陳治浤﹐甌寧優貢﹐十三年任。

蕭廷謨﹐建陽廩貢﹐十五年任。

李騰瑢﹐永安廩貢﹐十九年任。

傅其英﹐安溪拔貢﹐二十三年任。

蔡光傑﹐海澄廩貢﹐二十六年任。

陳開材﹐徳化歲貢﹐二十九年任。

吳金鑑﹐浦城廩貢﹐三十一年任。

種靈輝﹐武平廩貢﹐三十四年任。

施文志﹐閩縣廩貢﹐三十七年任。

羅學齡﹐順昌舉人﹐四十年任。

尢昌炯﹐永春州舉人﹐四十四年任。

何澤可﹐光澤廩貢﹐四十七年任。

利瓦伊翰﹐安溪廩貢﹐五十六年任。

謝雲龍﹐順昌優貢﹐五十六年任。

王靑箱﹐閩縣舉人﹐六十年任。

柯輅﹐晉江舉人﹐嘉慶四年任﹐見詔安訓導。

陳學登﹐閩縣舉人﹐八年任﹐見龍溪訓導。

郭賡揚﹐閩縣優貢﹐十二年任。

邱蒔深﹐將樂舉人﹐十五年任。

粘克成﹐南安舉人﹐十九年任。

髙塤﹐侯官舉人﹐二十三年任。

柳其椿﹐大田舉人﹐道光二年任。

陳上恭﹐閩縣舉人﹐三年任。

林鍇﹐閩縣舉人﹐七年任。

闕元鏕﹐上杭舉人﹐十一年任。

黃隆盛﹐晉江歲貢﹐十四年任。

王家玙﹐屏南舉人﹐十九年任。

溫家憲﹐龍巖州舉人﹐二十三年任。

吳瑞蓮﹐晉江舉人﹐二十五年任。

彰化縣知縣﹝雍正元年置﹞

談經正﹐湖廣遠安舉人﹐雍正二年任。

張縞﹐正黃旗漢軍蔭生﹐四生任。

湯啟聲﹐江南江都舉人﹐六年任。

張興朱﹐山東髙唐州舉人﹐七年任。

路以周﹐山東招遠舉人﹐八年任。

陳同善﹐陜西三原舉人﹐九年任。

曾曰瑛﹐十年權任。

秦士望﹐江南宿州拔貢﹐十二年任﹐

劉埥﹐河南新鄭副貢﹐乾隆三年任。

許廷璠﹐廣西桂林府舉人﹐五年任。

費應豫﹐湖南巴陵拔貢﹐六年任。

陸廣霖﹐江南武進人﹐己未進士﹐九年任。

蘇渭生﹐雲南新平舉人﹐十三年任。

程運靑﹐江南蘇州府舉人﹐十六年任。

劉辰駿﹐江南武進人﹐十八年任。

王鶚﹐見淡水同知﹐十八年權任。

朱山﹐浙江歸安人﹐乾隆辛未進士﹐二十年任。

張世珍﹐陜西臨潼人﹐壬戌進士﹐二十三年任。

胡邦翰﹐浙江余姚人﹐乾隆壬申進士﹐二十六年任。

韓琮﹐順天通州舉人﹐二十九年任。

成履泰﹐山西文水貢生﹐三十三年任。

張可傳﹐山西平定州舉人﹐三十六年任。

馬鳴鑣﹐浙江仁和人﹐乾隆庚辰進士﹐四十年任。

倪慶﹐四川華陽舉人﹐四十三年任。

焦長髮﹐直隸髙陽人﹐乾隆壬辰進士﹐四十五年任。

張貞生﹐陜西華陰拔貢﹐四十八年任。

劉詩﹐山東諸城人﹐庚子進士﹐五十年任。

兪峻﹐五十一年任﹐有宦績。

劉亨基﹐五十一年權任﹐見臺防同知。

宋學灝﹐鑲紅旗漢軍貢生﹐五十二年任。

胡應魁﹐江蘇丹陽人﹐乾隆甲辰進士﹐嘉慶元年任。

李諤﹐浙江余姚舉人﹐十年任。

陳國麟﹐直隸慶雲拔貢﹐十一年任。

楊桂森﹐雲南石屏州人﹐己未進士﹐十五年任。

錢燕喜﹐浙江嘉興監生﹐十九年任。

呂志恆﹐江蘇陽湖監生﹐二十二年任。

吳性誠﹐浙江黃巖廩貢﹐二十四年任。

李振靑﹐貴州義興監生﹐道光三年任。

李廷璧﹐雲南晉寧州舉人﹐六年任。

托克通阿﹐十年任。

賈懋功﹐山西夏縣進士﹐十四年任。

黃開基﹐四川永川舉人﹐十八年任。

宓惟慷﹐浙江海寧州人﹐二十六年任。

縣丞﹝駐南投社﹐乾隆二十四年置﹞

張成器﹐江南丹徒生員﹐乾隆二十四年任。

張克明﹐浙江山陰監生﹐二十七年任。

禮恩鵬﹐浙江錢塘人﹐三十一年任。

朱鎬昌﹐浙江嘉善人﹐三十五年任。

王廷璧﹐江南江寧舉人﹐三十八年任。

周丰﹐江南宜興人﹐四十一年任。

阮文鳳﹐江南山陽人﹐四十五年任。

周大綸﹐四十九年任﹐有宦績。

史映彩﹐江南陽湖人﹐五十二年任。

呂嶽﹐浙江余姚副貢﹐五十五年任。

翟灝﹐山東淄川人﹐五十七年任。

章汝奎﹐順天大興人﹐嘉慶九年任。

韓政均﹐山西汾陽人﹐十六年任。

範邦幹﹐浙江會稽人﹐二十二年任。

史慶芬﹐江蘇丹徒人﹐道光五年任。

朱懋﹐八年任﹐有宦績。

張秀景﹐湖北咸寧監生﹐十七年任。

汪昱﹐直隸淸苑人﹐祖籍江蘇﹐二十四年任。

典史

李成林﹐順天大興人﹐雍正二年任。

王起龍﹐順天宛平人﹐八年任。

邢繼周﹐河南淇縣人﹐十一年任。

張惟周﹐順天大興人﹐乾隆二年任。

唐云漢﹐浙江山陰人﹐五年任。

王兆基﹐順天大興人﹐九年任。

朱江﹐浙江山陰生員﹐十一年任。

陳於京﹐順天大興人﹐十六年任。

李令名﹐江南宜城人﹐十九年任。

張峻業﹐江南武進人﹐二十二年任。

沈作霖﹐順天大興人﹐二十六年任。

夏宗本﹐浙江蕭山人﹐二十九年任。

余仍﹐廣東大埔人﹐三十二年任。

兪萬華﹐浙江上虞人﹐三十五年任。

郭道洪﹐江南旌徳人﹐三十九年任。

錢燾﹐浙江山陰人﹐四十三年任。

馬騰遠﹐四川成都人﹐四十六年任。

李爾和﹐河南永城人﹐五十年任。

鄭啟謨﹐江南涇縣人﹐五十二年任。

舒兆璉﹐江西靖安人﹐六十年任。

舒兆璉﹐嘉慶元年再任。

範邦幹﹐見縣丞﹐十年任。

黃瑚﹐江西新城人﹐十七年任。

沈應淸﹐浙江徳淸人﹐二十年任。

陳鍾麟﹐江南上元人﹐道光三年任。

王壽萱﹐順天大興人﹐四年任。

徐熊光﹐順天保定人﹐九年任。

胡鈞﹐順天宛平監生﹐十六年任。

黃肇球﹐四川綿竹人﹐二十五年任。

貓霧捒巡檢﹝雍正九年置﹞

杭國榮﹐順天大興人﹐雍正十年任。

吳文龍﹐湖北麻城人﹐十三年任。

吳宜厚﹐山西人﹐乾隆三年任。

耿允謙﹐山西絳州人﹐五年任。

陳晉琇﹐山西絳州人﹐八年任。

胡琦﹐浙江蕭山人﹐十二年任。

何虞廷﹐浙江山陰人﹐十五年任。

沈明禹﹐江南石埭人﹐十九年任。

何騰彪﹐浙江山陰人﹐二十二年任。

戴宏度﹐江南勾容人﹐二十四年任。

程鏜﹐順天大興人﹐二十七年任。

汪國順﹐順天宛平人﹐三十年任。

楊四聰﹐陜西韓城人﹐三十四年任。

項光宗﹐江南吳縣人﹐三十八年任。

王政﹐順天宛平人﹐四十一年任。

郭元章﹐順天宛平人﹐四十四年任。

陳慶﹐江西金溪人﹐四十七年任。

虞學溥﹐江南丹徒人﹐五十一年任。

張承潤﹐湖北漢陽人﹐五十五年任。

蘇鴻﹐湖北漢陽人﹐嘉慶三年任。

劉傑﹐江西萬載人﹐十一年任。

羅道﹐安徽歙縣人﹐十五年任。

羅本仁﹐順天大興人﹐道光元年任。

邵臨﹐順天宛平人﹐七年任。

易金杓﹐江蘇儀徵監生﹐十年任。

髙春如﹐浙江山陰人﹐十六年任。

胡鉤﹐順天宛平監生﹐二十三年任。

鹿仔港巡檢﹝雍正九年置﹐嘉慶二十一年移駐大甲溪﹞

王洪仁﹐直隸滄州人﹐雍正十年任。

沈釗﹐順天東安人﹐乾隆元年任。

魯宏經﹐順天宛平人﹐五年任。

沈佳瑞﹐浙江余姚人﹐八年任。

包瀜﹐順天大興人﹐十三年任。

張振勛﹐正白旗漢軍人﹐十五年任。

曾瀚﹐湖南武岡州人﹐十九年任。

張企文﹐四川合州人﹐二十年任。

陳登象﹐湖北通城人﹐二十一年任。

朱顏﹐江南金匱人﹐二十五年任。

杜瀚﹐江南金匱人﹐二十八年任。

翟濟﹐江南常熟人﹐三十三年任。

龍相淸﹐湖北江夏人﹐三十五年任。

胡松﹐江南上元人﹐三十七年任。

翟濟﹐四十年再任。

王坦﹐浙江會稽人﹐四十二年任。

徐蘭﹐浙江海鹽人﹐四十五年任。

馮起宗﹐四十九年任﹐有宦績。

李資泮﹐廣東長樂人﹐五十二年任。

朱繼功﹐江西安義人﹐五十五年任。

龍相淸﹐六十年再任。

張力恕﹐湖南湘潭人﹐嘉慶三年任。

陳孝懿﹐浙江海鹽人﹐十二年任。

舒兆璉﹐見典史﹐十六年任。

大甲溪巡檢﹝嘉慶二十一年由鹿仔港移駐﹞

周承藻﹐湖南平江人﹐二十一年任。

李紳﹐江西廣昌人﹐二十二年任。

張朝錫﹐江南華亭人﹐道光八年任。

蔣律武﹐江西鉛山人﹐十一年任。

教諭

陳霞翥﹐福淸舉人﹐雍正三年任。

陳芳濂﹐寧徳舉人﹐七年任。

林炯﹐莆田舉人﹐十年任。

薩學天﹐侯官舉人﹐十三年任。

鄒熊﹐淸流舉人﹐乾隆三年任。

範世國﹐上杭舉人﹐六年任。

藍孫璇﹐古田舉人﹐八年任。

董天工﹐崇安拔貢﹐十一年任。

李俅﹐寧化舉人﹐十五年任﹐見仙遊教諭。

洪大鵬﹐惠安副貢﹐十八年任。

郵兆亨﹐閩縣舉人﹐二十二年任﹐見南安教諭。

蕭際恩﹐惠安舉人﹐二十三年任﹐見長樂教諭。

孫讓﹐連江舉人﹐二十七年任﹐見晉江教諭。

黃長茂﹐福淸舉人﹐三十年任﹐見詔安教諭。

何嵩﹐閩縣副貢﹐三十三年任。

何朝炳﹐閩縣舉人﹐三十五年任。

魏瑚﹐同安舉人﹐三十八年任。

陳士誠﹐閩縣舉人﹐三十九年任。

李吉﹐徳化舉人﹐四十二年任﹐見惠安教諭。

劉瀚﹐同安舉人﹐四十六年任。

黃雲﹐龍溪拔貢﹐四十九年任。

王梁﹐長汀舉人﹐五十一年任﹐見閩縣教諭。

兪選﹐莆田舉人﹐五十五年任﹐見閩縣教諭。

林居義﹐霞浦舉人﹐五十九年任﹐見將樂教諭。

羅大鳴﹐上杭舉人﹐嘉慶元年任。

吳春瓊﹐閩縣舉人﹐七年任﹐見淸流教諭。

陳鯉靑﹐連江舉人﹐十五年任。

盧黻﹐永定舉人﹐十七年任。

朱開垣﹐漳平拔貢﹐二十二年任。

黃金章﹐莆田舉人﹐二十四年任。

蔡克金﹐平和廩貢﹐道光元年任。

楊鍾麟﹐連江舉人﹐五年任。

吳春蘭﹐浦城舉人﹐九年任。

方岱﹐霞浦舉人﹐十二年任。

劉鑑光﹐閩淸舉人﹐十六年任。

林大均﹐永春州舉人﹐二十三年任。

何繩武﹐晉江舉人﹐二十六年任。

訓導﹝雍正十一年增置﹐嘉慶二十二年攺入淡水廳學﹐本缺裁﹞

陳梯﹐建寧貢生﹐雍正十二年任。

康嶽﹐龍溪歲貢﹐乾隆元年任。

胡檀生﹐永定歲貢﹐六年任。

朱韶武﹐順昌歲貢﹐十年任。

陳大典﹐侯官優貢﹐十四年任。

鍾靈毓﹐武平貢生﹐十七年任。

陳鵬程﹐侯官廩貢﹐二十一年任。

修史﹐武平貢生﹐二十三年任。

林虎榜﹐漳浦拔貢﹐二十四年任。

曾廷試﹐惠安貢生﹐三十年任。

邱徳孚﹐上杭廩貢﹐三十三年任。

董書﹐建寧舉人﹐三十六年任。

項世霖﹐連城舉人﹐三十九年任﹐見同安教諭。

余克家﹐晉江舉人﹐四十三年任﹐見平和訓導。

謝瑾﹐長樂舉人﹐四十六年任﹐見漳浦訓導。

陳錠﹐順昌舉人﹐五十年任。

莊紉蘭﹐惠安舉人﹐五十四年任﹐見漳浦訓導。

邱廷淸﹐寧化舉人﹐五十八年任﹐見永福訓導。

謝瓊宴﹐長樂舉人﹐嘉慶元年任﹐見淸流教諭。

何錫齡﹐光澤廩貢﹐三年任。

吳克光﹐南靖優貢﹐八年任。

葉文載﹐海澄舉人﹐十四年任。

孫承謙﹐浦城廩貢﹐十八年任。

張夢麟﹐閩縣舉人﹐二十二年任。

﹣﹣以上錄自重纂福建通誌卷一百十七。

鎭守

固山額眞郎賽﹕順治十三年到閩駐札﹐至十八年撤回﹐所轄八旗梅勒章京牛錄等官﹐有宦績。

梅勒章京賽音達理。

續順公沈理瑞。

鎭守靖南王耿繼茂﹕順治十八年﹐自粵鎭閩。康熙九年卒﹐子精忠襲封。十三年﹐謀逆正法﹐削去王爵。

軍標﹝順治十三年﹐始設福州駐防﹐以固山額眞郎賽及梅勒章京賽音達理等統兵鎭守。十七年﹐攺固山額眞爲都統﹑梅勒章京爲副都統。十八年﹐靖南王耿繼茂自粵移閩﹐遂撤都統﹑副都統。迨耿精忠以叛誅﹐康熙十九年始設福州將軍﹑副都統﹐轄四旗營。後又添設水師旗營及綠營左右二營。乾隆以後﹐兼閩海關稅務。互見兵制﹞

鎭守福州等處將軍

馬九玉﹐康熙十九任。福州將軍爲定制始此。

佟國瑤﹐二十一年任﹐有宦績。

石文炳﹐二十九年任﹐有宦績。

金世榮﹐正白旗漢軍人﹐三十四年任。

祖良弼﹐四十四年任﹐有宦績。

黃秉鉞﹐正黃旗漢軍人﹐五十七年任。

宜兆熊﹐雍正元年任﹐有宦績。

蔡良﹐五年攝任﹐有宦績。

阿爾賽﹐正黃旗滿洲人﹐七年任。

隆升﹐鑲白旗滿洲人﹐乾隆二年任。

策楞﹐鑲黃旗滿洲人﹐五年任。

新柱﹐八年任﹐有宦績。

馬爾拜﹐正白旗漢軍人﹐十三年任。

徳敏﹐鑲白旗滿洲人﹐十四年任。

新柱﹐十五年再任。

徳馨﹐鑲黃旗滿洲人﹐十六年任。

新柱﹐十七年三任。

社圖肯﹐正紅旗滿洲人﹐二十四年任。

福增格﹐正黃旗滿洲人﹐二十七年任。

明福﹐鑲黃旗滿洲人﹐二十九年任。

常載﹐正白旗滿洲人﹐三十三年任。

增海﹐正白旗滿洲人﹐三十四年任。

宏晌﹐宗室﹐三十五年任。

薩哈岱﹐正黃旗滿洲人﹐三十八年任。

覺羅永徳﹐正藍旗滿洲人﹐四十年任。

常靑﹐四十九年任﹐有宦績。

恆瑞﹐宗室﹐五十一年任。

魁倫﹐見總督﹐五十三年任。

福昌﹐正白旗滿洲人﹐世襲云騎尉﹐嘉慶三年任。

慶霖﹐鑲黃旗滿洲人﹐五年任。

陽春﹐正白旗滿洲人﹐十年任。

賽衝阿﹐正黃旗滿洲人﹐世襲輕車都尉﹐十三年任。

慶成﹐正白旗軍人﹐十四年任。

札拉芬﹐正白旗滿洲人﹐世襲一等襄寧伯﹐十七年任。

祥保﹐鑲黃旗滿洲人﹐世襲勛舊佐領三等侍衛﹐二十五年任。

和世泰﹐鑲黃旗滿洲人﹐世襲三等承恩公﹐道光元年任。

薩秉阿﹐駐防成都府正黃旗滿洲人﹐三年任。

果齊斯歡﹐鑲藍旗滿洲人﹐宗室﹐賜進士﹐六年任。

普恭﹐正黃旗滿洲人﹐舉人﹐八年任。

薩秉阿﹐十年再任。

樂善﹐正黃旗滿洲人﹐世襲一等恭誠侯﹑三等男﹑勛舊佐領﹐十三年任。

長淸﹐鑲黃旗滿洲人﹐蔭生﹐十七年任。

嵩溥﹐正藍旗滿洲人﹐蔭生﹐十七年任。

副都統﹝舊設左右翼副都統﹐並。康熙十九年﹐與將軍同設﹐原一員﹔雍正六年增設副都統一員﹐分左右翼。乾隆四十七年﹐裁駐防副都統一員﹞

胡啟元﹐鑲黃旗漢軍人﹐康熙十九年任。

祖建極﹐鑲黃旗漢軍人﹐二十五年任。

李華﹐四十五年任。

王應虎﹐四十九年任。

董象緯﹐鑲黃旗漢軍人﹐五十八年任。

鄭繼寬﹐六十年任。

阿爾賽﹐見將軍﹐雍正五年任。以上副都統。

髙峋﹐鑲黃旗漢軍人﹐雍正七年任。

鄂鼐﹐正藍旗滿洲人﹐八年任。

陳世璠﹐鑲白旗漢軍人﹐十三年任。

沈之仁﹐正白旗漢軍人﹐乾隆六年任。

安致中﹐鑲白旗漢軍人﹐八年任。

鄧廷相﹐鑲白旗漢軍人﹐九年任。

範宜謙﹐鑲黃旗漢軍人﹐十四年任。

齊斌﹐鑲黃旗漢軍人﹐十六年任。

明福﹐見將軍﹐二十年任。

常達﹐正紅旗滿洲人﹐二十六年任。

白忠﹐鑲白旗滿洲人﹐世襲二等男﹐三十一年任。

偉善﹐駐防成都鑲藍旗蒙古人﹐三十九年任。

元芳﹐正白旗漢軍人﹐世襲勛舊佐領多羅額駙﹐四十一年任。

額爾布﹐駐防杭州正黃旗滿洲人﹐四十二年任。以上左翼副都統。

董朝衡﹐正藍旗漢軍人﹐雍正七年任。

顧宏譽﹐鑲黃旗漢軍人。

藺照﹐鑲黃旗漢軍人﹐十年任。

曹瑛﹐正黃旗漢軍人﹐乾隆十六年任。

富爾松阿﹐正藍旗滿洲人﹐二十三年任。

明瑞﹐鑲藍旗滿洲人﹐二十�年任。

富爾松阿﹐二十七年再任。

達色﹐正黃旗滿洲人﹐世襲云騎尉﹑譒譯舉人﹐二十九年任。

徳齡﹐三十六年由正黃旗滿洲副都統移任。

噶爾炳阿﹐正白旗滿洲人﹐三十六年由移駐福州協領任。

眉綬﹐鑲白旗滿洲人﹐三十八年任。以上右翼副都統。此後裁一人﹐止稱副都統。

鄂嶽﹐鑲藍旗滿洲人﹐世襲三等伯﹐乾隆四十九年任。

塞克圖﹐駐防荊州鑲藍旗滿洲人﹐五十五年任。

札拉芬﹐見將軍﹐嘉慶四年任。

慶保﹐鑲白旗滿洲人﹐世襲恩騎尉﹐十七年任。

胡松額﹐駐防西安正黃旗滿洲人﹐二十四年任。

富亮﹐駐防荊州鑲紅旗滿洲人﹐道光四年任。

提標﹝順治初﹐設水陸提督。康熙十七年﹐陸路﹑水師各設提督一員。詳見兵制﹞

水陸提督總兵官﹝順治初設﹐康熙間裁﹞

張應夢﹐順治三年任。

楊名髙﹐六年任﹐有宦績。

馬得功﹐十年任﹐有宦績。

王進功﹐康熙三年任。

段應舉﹐十五年任﹐有宦績。

陸路提督總兵官﹝康熙十七年設。初駐福州﹐後移泉州府。轄本標中﹑左﹑右﹑前﹑後五營﹑福州城守營﹑興化城守營﹑泉州城守營﹑長福營﹐節制福寧﹑建寧﹑汀州﹑漳州四鎭。詳見兵制﹞

楊捷﹐康熙十七年兼領水師。水師於康熙七年奉裁﹐是年復設。十八年﹐辭水師﹐專任陸路﹐有宦績。

訥邁﹐遼東人﹐二十年任。

萬正色﹐二十年﹐由水師攺任陸路提督﹐見晉江列傳。

張云翼﹐浙江西安人﹐二十五年任。

吳英﹐三十六年任﹐有宦績。

王萬祥﹐甘肅會寧州人﹐三十七年任。

梁鼐﹐見總督﹐四十一年任。

藍理﹐漳浦人﹐四十四年以左都銜任。

楊琳﹐鑲紅旗漢軍人﹐五十年任。

穆廷栻﹐五十四年任﹐有宦績。

吳升﹐海澄人﹐六十年任。

丁士傑﹐順天大興人﹐雍正四年任。

石云倬﹐山東徳州人﹐五年任。

張起雲﹐四川大寧人﹐九年任。

阿爾賽﹐見將軍﹐九年任。

王郡﹐十年任﹐傳見水師。

蘇明良﹐海澄人﹐十三年任。

武進升﹐山西吉州人﹐乾隆八年任。

李繩武﹐正黃旗漢軍人﹐十四年任。

吳進義﹐甘肅寧朔人﹐十四年任。

譚行義﹐四川三臺人﹐十六年任。

馬負書﹐鑲紅旗漢軍武進士﹐十八年任。

黃仕簡﹐平和人﹐世襲海澄公﹐三十二年任。

甘國寶﹐古田人﹐武進士﹐三十五年任。

李國梁﹐直隸丰潤武進士﹐四十二年任。

兪金鰲﹐直隸天津武進士﹐四十三年任。

李奉堯﹐鑲黃旗漢軍人﹐四十六年任。

常靑﹐見將軍﹐四十七年任。

任承恩﹐山西大同人﹐難蔭﹐四十九年任。

梁朝柱﹐甘肅中衛人﹐五十二年任。

海祿﹐五十四年任﹐有宦績。

哈當阿﹐正黃旗蒙古人﹐五十六年任。

瑪爾洪阿﹐正黃旗滿洲人﹐五十七年任。

王匯﹐正紅旗漢軍人﹐嘉慶元年任。

顏鳴漢﹐廣東嘉應州武進士﹐五年任。

王柄﹐鑲白旗漢軍人﹐十年任。

許文謨﹐四川成都人﹐世襲壯烈伯﹐十二年任。

馬濟勝﹐山東荷澤武生﹐道光四年任﹔傳見外紀。

﹣﹣以上錄自重纂福建通誌卷一百十九。

水師提督總兵官﹝康熙十七年設﹐駐同安縣廈門﹐轄本標中﹑左﹑右﹑前﹑後五營﹐節制海壇﹑金門﹑南澳﹑福寧﹑臺灣五鎭。詳見兵制﹞

施瑯﹐康熙元年任﹐見封爵傳。

王之鼎﹐十七年任﹐有傳。

萬正色﹐十八年任﹐見晉江列傳。

施瑯﹐二十年再任。

張旺﹐山西太原府人﹐三十五年任。

吳英﹐見陸路﹐三十七年任。

施世驃﹐五十一年任﹐見晉江列傳。

姚堂﹐漳浦人﹐六十年任。

藍廷珍﹐雍正二年任﹐見漳浦列傳。

許良彬﹐海澄人﹐七年任。

王郡﹐十一年任﹐有傳。

張天駿﹐浙江錢塘人﹐乾隆十一年任。

林君升﹐同安人﹐十六年任。

李有用﹐陜西長安人﹐十七年任。

胡貴﹐同安人﹐二十二年任。

馬大用﹐江南懷寧武進士﹐二十三年任。

馬龍圖﹐廣東潮州籍晉江人﹐二十四年任。

甘國寶﹐見陸路﹐二十六年任。

黃仕簡﹐見陸路﹐二十八年任。

吳必達﹐同安武進士﹐三十年任。

葉相徳﹐浙江歸安武進士﹐三十四年任。

黃仕簡﹐三十五年再任。

藍元枚﹐四十二年任﹐見漳浦列傳。

哈當阿﹐見陸路﹐五十三年任。

李南馨﹐廣東長樂武進士﹐嘉慶五年任。

倪定得﹐江南吳縣人﹐七年任。

李長庚﹐九年任﹐見封爵傳。

許文謨﹐見陸路﹐十年任。

張見升﹐廣東東莞人﹐十一年任。

王得祿﹐嘉義人﹐十三年任﹔見外紀傳。

羅鳳山﹐浙江黃巖人﹐道光元年任。

許松年﹐浙江瑞安人﹐元年八月任。

劉起龍﹐廣東新安人﹐六年任。

陳化成﹐同安縣人﹐道光十年任。二十年﹐調任江南提督。二十二年五月初八日﹐與英夷力戰於吳淞口﹐以孤軍無援﹐中炮沒於陣。事聞﹐上震悼﹐恩予卹典祭葬如禮﹐加賞帑銀一千兩﹐令沿途地方官護其喪以歸﹐賜謚忠湣﹐入祀昭忠祠﹐並準於殉節處所及原籍各建專祠﹐賞給其子廷芳騎都尉世職﹐廷棻舉人﹐一體會試﹐孫振世俟及歲時送部引見。

臺灣鎭掛印總兵官﹝駐臺灣﹐康熙二十三年設﹐雍正十一年議準照依山陜沿邊例給方印﹐轄本標中﹑左﹑右三營﹑城守營﹑臺灣水師協﹑北路協﹑北路淡水營﹑澎湖協﹑南路營﹑南路下淡水營﹑艋舺營﹑滬尾水師營﹑噶瑪蘭營﹐聽水師提督節制﹐詳見兵制﹐二十三年前無考﹞

楊文魁﹐二十三年任﹐有宦績。

殷化行﹐二十六年任﹐有宦績﹝按諸志並作王化行﹐玆據遂初堂集殷公武記略正﹞。

穆維雍﹐奉天錦縣人﹐三十四年任。

王國興﹐甘肅寧夏人﹐三十四年任。

王萬祥﹐見陸路提督﹐三十六年任。

張玉麟﹐見福寧鎭﹐三十七年任。

李友臣﹐見漳州鎭﹐三十七年任。

王傑﹐直隸易州人﹐蔭生﹐四十四年任。

王元﹐晉江人﹐四十六年任。

崔相國﹐河南汝寧人﹐四十七年任。

姚堂﹐見水師提督﹐五十一年任。

歐陽凱﹐五十七年任﹐有宦績。

藍廷珍﹐見水師提督﹐六十年任。

林亮﹐漳浦人﹐雍正二年任。

陳倫炯﹐同安人﹐蔭生﹐四年任。

王郡﹐見水師提督﹐六年任。

呂瑞麟﹐本省人﹐十一年任。

蘇明良﹐見陸路提督﹐十年任。﹝掛印始此﹞

馬驥﹐見福寧鎭﹐乾隆元年任。

章隆﹐福州府人﹐三年任。

何勉﹐福州府人﹐五年任﹐有宦績。

張天駿﹐浙江錢塘人。

陳汝鍵﹐龍溪人﹐世襲騎都尉﹐十一年任。

蕭瑔﹐四川閬中武進士﹐十二年任。

薛瓀﹐見建寧鎭﹐十三年任。

李有用﹐見水師提督﹐十四年任。

林君升﹐見水師提督﹐十六年任。

馬負書﹐見陸路提督﹐十六年任。

陳林每﹐莆田籍臺灣人﹐十七年任。

馬大用﹐見水師提督﹐十八年任。

馬負圖﹐見水師提督﹐二十一年任。

林洛﹐晉江人﹐二十四年任。

甘國寶﹐見水陸二提督﹐二十五年任。

遊金輅﹐湖南辰溪人﹐二十六年任。

楊瑞﹐廣東潮州府人﹐二十九年任。

甘國寶﹐三十一年再任。

王巍﹐江南亳州人﹐三十二年任。

葉相徳﹐浙江歸安武進士﹐三十四年任。

章紳﹐直隸人﹐三十五年任。

何思和﹐侯官人﹐三十七年任。

顏鳴臯﹐廣東嘉應州武進士﹐三十九年任。

董果﹐見建寧鎭﹐四十二年任。

張繼勛﹐羅源人﹐三十五年任。

金蟾桂﹐江南蘇州府武進士﹐四十七年任。

孫猛﹐鑲白旗滿洲人﹐世職﹐四十七年任。

柴大紀﹐四十八年任﹐有宦績。

陸廷桂﹐五十一年任。

普吉保﹐正黃旗滿洲人﹐五十三年任。

奎林﹐鑲黃旗滿洲人﹐五十三年任。

哈當阿﹐正黃旗蒙古人﹐五十六年任。

愛新泰﹐正白旗滿洲人﹐嘉慶四年任。

武隆阿﹐正黃旗滿州人﹐十二年任。

音登額﹐正藍旗滿洲人﹐二十五年任。

觀善﹐鑲紅旗滿洲人﹐道光元年任。

明保﹐正白旗漢軍人﹐四年任。

蔡萬齡﹐江南上海人﹐四年十一月任。

劉廷斌﹐四川溫江人﹐七年任。

中營遊擊﹝分防府治﹞

王嘉祿﹐山東曲阜人﹐康熙二十三年任。

劉化儒﹐甘肅固原州人﹐二十八年任。

王五瑯﹐長樂人﹐三十二年任。

李培芳﹐直隸河間府人﹐三十四年任。

儲塤﹐浙江錢塘武進士﹐三十九年任。

徐進才﹐直隸人。

張彪﹐見督標左營參將﹐四十七年任。

張國裕﹐見邵武營參將﹐五十二年任。

羅萬倉﹐甘肅寧夏人﹐五十七年任。

劉得紫﹐順天文安人﹐五十九年任。

許■﹝犭兪﹞﹐諸羅武進士﹐六十年任。

呂瑞麟﹐興化人﹐雍正元年任。

楊忠﹐三年任。

靳光瀚﹐山西潞安人﹐六年任。

馬銘勛﹐甘肅鞏昌人﹐八年任。

黃貴﹐甘肅張掖人﹐九年任。

李貴﹐直隸任邱人﹐十一年任。

範榮﹐山西大同人﹐乾隆二年任。

許方度﹐海澄人﹐五年任。

羅世正﹐甘肅寧夏人﹐七年任。

茅魁﹐江南桐城人﹐十年任。

殷王賓﹐陜西咸陽人﹐世職﹐十三年任。

溫有哲﹐山西太原人﹐二十三年任。

陳大紱﹐陜西南鄭人﹐二十三年任。

黃元秀﹐陜西興安人﹐二十六年任。

趙文光﹐貴州人。﹝此後至嘉慶末闕﹞

曾振﹐本省人﹐道光元年任。

武忠泰﹐閩縣人﹐世襲云騎尉﹐道光十一年任。

左營遊擊﹝分防府治﹞

韓文琦﹐甘肅寧夏人﹐康熙二十三年任。

陳致遠﹐平和人﹐二十七年任。

宋皞世﹐京衛武進士﹐三十年任。

王榮遴﹐直隸眞定府人﹐三十三年任。

安定相﹐甘肅寧夏人﹐三十七年任。

曹公捷﹐江西寧都人﹐三十七年任。

丁鋐﹐京衛武進士﹐四十三年任。

錢世龍﹐甘肅寧夏人﹐四十七年任。

李斯援﹐山東長山人﹐五十二年任。

羅萬倉﹐見中營﹐五十七年任。

孫文光﹐六十年任﹐有宦績。

李祖﹐安溪人。

李之棟﹐甘肅寧夏府人﹐雍正七年任。

王臣﹐泉州府人﹐十一年任。

嶽廷瑞﹐見城守營參將﹐乾隆二年任。

董文宗﹐浙江臺州府人﹐三年任。

石良臣﹐湖北武昌府人﹐四年任。

林夢熊﹐廣東海陽武進士﹐七年任。

金相﹐浙江寧波府人﹐十年任。

張盛﹐江南常州府人﹐十二年任。

張見龍﹐廣西臨桂人﹐十四年任。

龍廷詔﹐四川成都人。

溫達勇﹐廣東南海人。

薩克愼﹐二十一年任。

趙宗潤﹐正紅旗人。

陳玉書﹐三十一年任。

余大進﹐廣東海陽武進士﹐三十四年任。

周玉隆。

蔣良憲。

薛殿元﹐直隸武進士﹐四十三年任。

徐世琳﹐正白旗漢軍武進士﹐四十五年任。

李中揚﹐四十八年任﹐有宦績。

邱能成﹐侯官人﹐五十二年任。

李光文﹐江南銅山人﹐五十五年任。

敏祿﹐鑲紅旗滿洲人﹐難蔭﹐嘉慶三年任。

武克勤﹐八年任﹐有宦績。

吉淩阿﹐鑲黃旗滿洲人﹐十五年任。

陳名聲﹐晉江人﹐十一年任。

藍玉芳﹐長汀人﹐十三年任。

官贊朝﹐邵武人﹐二十年任。

平祿﹐鑲白旗滿洲人﹐道光元年任。

楊彪﹐建安人﹐嘉慶十二年護理﹐道光六年再任。

翁朝龍﹐閩縣人﹐八年任。

右營遊擊﹝分防府治﹐道光六年新設北路協﹐攺本營爲協標右營﹐本缺裁﹐十三年復故﹞

馬升﹐甘肅臨洮人﹐康熙二十二年任。

宰調元﹐山西平陽衛人﹐二十五年任。

林孺﹐漳州人﹐二十八年任。

沈鵬﹐甘肅寧夏人。

李達﹐甘肅甘州人﹐三十六年任。

丁祀昌﹐四川廣安州人。

崔應麟﹐鑲紅旗漢軍人﹐四十四年任。

丁廷植﹐山西安邑人﹐四十八年任。

倪興﹐海澄人﹐五十年任。

周應龍﹐福州府人。

洪繼龍﹐晉江人。

範志遠﹐浙江人。

王輝﹐陜西幹州人。

王志祿﹐浙江常山人﹐雍正十一年任。

孫濂﹐正黃旗漢軍武進士﹐乾隆二年任。

李成邦﹐江南亳州人﹐五年任。

蔡元﹐漳州人﹐八年任。

黃世桓﹐漳州人﹐世職﹐十年任。

薛成文﹐浙江人﹐十二年任。

羅佳雄﹐廣東揭陽武進士﹐十四年任。

黃承緒﹐山東歷城武進士﹐十六年任。

滿丕﹐正黃旗滿洲人﹐十七年任。

時泰﹐正紅旗滿洲人﹐二十年任。

實泰﹐滿洲人﹐二十一年任。

福保﹐鑲紅旗滿洲人﹐二十四年任。

何瓊詔﹐廣東順徳人﹐二十六年任。

戴纊。

魏世璉﹐三十七年任。

鈕昌太﹐浙江武進士﹐三十八年任。

岱明阿﹐鑲白旗滿洲人﹐四十二年任。

袁大鶴。

左淵﹐正黃旗漢軍人﹐世襲一等輕車都尉﹐四十九年任。

陳大恩﹐浦城人﹐世職﹐五十三年任。

舒萬年﹐湖北江夏人﹐嘉慶元年任。

什格﹐正黃旗滿洲人﹐三年任。

戚連新﹐雲南尋甸人﹐四年任。

武克勤﹐見左營﹐八年任。

吉淩阿﹐見左營﹐十年任。

官贊朝﹐見左營﹐十一年任。

楊彪﹐見左營﹐十二年任。

許律斌﹐詔安人﹐十四年任。

常春﹐正藍旗滿洲人﹐十六年任。

蕭文選﹐陜西西鄕武進士﹐十八年任。

徐廷榮﹐廣西平樂人﹐二十二年任。

祥宗﹐正黃旗滿洲人﹐二十四年任。

珠爾松阿﹐正藍旗滿洲人﹐道光四年任。

城守營參將﹝雍正十年增置﹞

張永龍﹐陜西楡林衛人﹐雍正十二年任。

嶽廷瑞﹐廣東人﹐乾隆二年任。

王繼禹﹐直隸淸宛人﹐三年任。

孫士彪﹐甘肅張掖武進士﹐六年任。

吳成玉﹐甘肅寧夏人﹐九年任。

劉漢傑﹐見陸路提標中營參將﹐十年任。

馬龍圖﹐見總兵﹐十一年任。

朱光正﹐浙江瑞安人﹐十二年任。

羅振﹐廣西臨桂人﹐十五年任。

劉漢傑﹐十七年再任。

竇璸﹐山西平定州人。

阿思泰﹐二十年任。

哈福﹐二十三年任。

宋澤﹐二十六年任。

雷澤還﹐湖北江夏人﹐三十三年任。

白世儻﹐山東髙唐州人﹐三十五年任。

劉維藩。

延恂﹐正黃旗漢軍人。

沈管﹐甘肅武進士﹐四十年任。

倪成潞﹐浙江海寧武進士﹐四十年任。

陳廷鈺﹐江南武進士﹐四十八年任。

李鼎﹐山西武進士﹐五十一年任。

穆騰額﹐五十三年任。

張無咎﹐山西人﹐世職﹐五十四年任。

舒萬年﹐湖北江夏人﹐嘉慶四年任。

海福﹐正白旗滿洲人﹐七年任。

敏祿﹐見左營遊擊﹐八年任。

吉淩阿﹐見左營遊擊﹐十一年任。

英林﹐鑲白旗滿洲人﹐十一年任。

蘇榮煥﹐十二年任。

黎炳﹐見右營遊擊﹐十三年任。

特屯﹐滿洲人﹐十六年任。

蘇巴爾漢﹐鑲白旗蒙古人﹐二十三年任。

黨守正﹐甘肅武進士﹐道光三年任。

珠爾松阿﹐正藍旗滿洲人﹐九年任。

水師協副將﹝駐安平鎭﹐康熙二十三年置﹞

林葵﹐漳浦人﹐康熙二十三年任。

李日珵﹐安溪人﹐二十五年任。

唐希順﹐甘肅涼州府人﹐三十一年任。

衛聖疇﹐山西洪洞人﹐三十二年任。

張憲載﹐甘肅蘭洲府人﹐三十六年任。

董大功﹐奉天府人﹐四十年任。

張應金﹐山西太原府人。

張得功﹐江西瑞昌人。

許云﹐五十九年任﹐有宦績。

倪興﹐海澄人﹐六十一年任。

林亮﹐漳州人。

魏大猷﹐同安人。

康陵。

祁進忠﹐晉江人﹐雍正六年任。

陳倫炯﹐同安人﹐十年任。

髙得志﹐江南崇明人﹐乾隆四年任。

王淸﹐廣東海陽武進士﹐四年任。

林榮茂﹐海澄人﹐世襲云騎尉﹐六年任。

施必功﹐晉江人﹐九年任。

林洛﹐晉江人。

沈廷耀﹐詔安人﹐十三年任。

張勇﹐惠安人﹐十七年任。

黃良﹐龍溪人﹐十九年任。

裴鏡﹐二十年任。

陳啟燦﹐湖南芷江人﹐二十七年任。﹝此後至嘉慶十年闕﹞

邱良功﹐同安人﹐嘉慶十一年任。

林承昌﹐古田武進士﹐十三年任。

謝恩詔﹐永春州人﹐十七年任﹐見列傳。

陳光求﹐同安人﹐十八年任。

湯亨斌﹐浙江黃巖人﹐二十三年任。

陳化成﹐見水師提督﹐道光三年任。

吳得勛﹐詔安人﹐三年任。

潘汝渭﹐廣東吳川人﹐道光五年任。

黃貴﹐閩縣人﹐十三年任。

中營遊擊﹝駐安平鎭﹞

許毅﹐漳州人﹐康熙二十三年任。

王進祿﹐陜西楡林衛人﹐二十七年任。

達養棟﹐甘肅涼州衛人﹐三十三年任。

嚴朝進﹐湖北荊州府人。

焦云﹐陜西楡林衛人。

葛嶽﹐直隸保定府人。

宋成功﹐直隸人。

張彥貴﹐晉江人。

林亮﹐見副將。

薄有成﹐湖南武陵人。

蔡徵溫﹐漳浦人。

胡增茂﹐閩縣人。

林云茂﹐南靖人。

施大英﹐晉江人﹐十三年任。

王作興﹐晉江人﹐乾隆四年任。

施必功﹐見副將﹐五年任。

林洛﹐見副將﹐七年任。

林竿﹐見水師提標左營遊擊﹐十一年任。

林貴﹐見水師提標左營遊擊﹐十四年任。

陳塤﹐同安人﹐世職﹐十七年任。

藍國機﹐見水師提標右營遊擊。

林聖。

林國彩。﹝以後至嘉慶二十年闕﹞

陳一凱﹐閩縣人﹐嘉慶二十一年任。

鄭恆鍵﹐霞浦人﹐二年任。

林廷福﹐同安人﹐四年任。

楊登俊﹐長汀人﹐八年任。

周承恩﹐九年任﹐有傳。

左營遊擊﹝乾隆五十三年由安平鎭移駐鹿仔港﹞

吳輝﹐福淸人﹐康熙二十三年任。

張行﹐湖南永州府人﹐二十七年任。

喬瀚﹐陜西楡林衛人﹐三十二年任。

曹建龍﹐直隸遵化州人。

卓爾壇﹐江南江都人。

於化龍﹐山東掖縣人。

張伏﹐甘肅平涼人。

陳祖訓﹐海澄人。

遊崇功﹐六十年任﹐有傳。

陳汝鍵﹐龍溪人﹐六十一年任。

王雄﹐晉江人。

祁進忠﹐見副將。

王振﹐江南通州人﹐雍正五年任。

鄭退達﹐閩縣人﹐八年任。

林元﹐同安人﹐十二年任。

陳林每﹐莆田人﹐十三年任。

蔡功﹐海澄人﹐乾隆四年任。

王養﹐海澄人﹐六年任。

姚徳﹐漳州人﹐十年任。

陳吳燦﹐詔安人。

林金勇﹐廣東揭陽人﹐十三年任。

蔡習﹐同安人﹐十七年任。

朱廷謨﹐本省人。

許光祿。

林中嶽﹐見海壇鎭總兵。

黃居正﹐閩縣人。﹝此後至嘉慶十年闕﹞

許元勛﹐海澄人﹐嘉慶十一年任。

羅卓﹐永定人﹐十四年任。

吳憲﹐南靖人﹐二十三年任。

沈朝冠﹐詔安人﹐道光五年任。

右營都司﹝舊設遊擊並。原遊擊﹐嘉慶十四年移作新設艋舺營遊擊﹐攺北路淡水營都司爲本營都司﹞

徐徳濟﹐康熙二十三年任。

林芳﹐海澄人﹐二十八年任。

金殿龍﹐河南歸徳府人﹐三十二年任。

常太﹐陜西楡林府人。

餘震﹐順天府大興人。

黃富﹐本省人。

王鼎﹐同安人。

魏大猷﹐同安人。

遊全興。

蔡添略﹐同安人。

蔡國駿﹐海澄人。

鮮李榮﹐江南丹徒人。

髙地﹐晉江人。

文際髙﹐廣東瓊山人﹐乾隆元年任。

梁國助﹐同安人﹐四年任。

歐陽敏﹐見督標水師營參將﹐八年任。

薛存忠﹐莆田人﹐十一年任。

黃良﹐龍溪人﹐十二年任。

馬國棟﹐十七年任。

聶吳昭﹐見水師提標中營遊擊。

傅天佑﹐同安人﹐。

李耀先﹐同安人。﹝此後至嘉慶十年闕﹞

盧慶長﹐霞浦人﹐嘉慶十一年任。﹝上二十三人俱遊擊﹐後攺都司﹞

王贊﹐惠安人﹐十五年任。

蕭得華﹐福淸人﹐十九年任。

陳鵬飛﹐同安人﹐二十五年任。

張朝發﹐惠安人﹐道光二年任。

溫兆鳳﹐龍巖人﹐五年任。

楊武�﹐同安人﹐�年任。

北路協副將﹝舊設參將並。駐彰化﹐康熙二十三年設參將一員﹐雍正十一年攺今職﹞

王��﹐湖南衡山人﹐康熙二十三年任。

袁廷芝﹐順天大興人﹐二十五年任。

呂得勝﹐江南江寧人﹐三十年任。

陳貴﹐廣東博羅人﹐三十四年任。

白道隆﹐山東濟寧州人﹐三十八年任。

焦云﹐陜西人﹐四十三年任。

張國﹐泉州府人﹐四十四年任。

翁國禎﹐詔安人﹐四十九年任。

阮蔡文﹐漳浦文舉人﹐五十四年任。

張彪﹐江南徐州府人﹐五十六年任。

羅萬倉﹐五十八年任﹐有傳。

朱文﹐南安人﹐六十年任。

何勉﹐見臺灣總兵﹐雍正二年任。

靳光瀚﹐山西長治人﹐七年任。﹝上十四人俱參將﹐是後攺副將﹞

馬驥﹐見汀州鎭總兵﹐十一年任。

靳光瀚﹐擢任。

觀柱﹐蒙古正白旗人。

雷澤遠﹐見福寧鎭總兵﹐乾隆五年任。

江化龍﹐廣東番禺人﹐五年任。

梁峙楹﹐見興化副將﹐八年任。

馬龍圖﹐見臺灣鎭總兵﹐十三年任。

郭宏基﹐十七年任。

楊普﹐正白旗漢軍人﹐二十年任。

張世英﹐貴州人﹐二十四年任。﹝此後至六十年闕﹞

董金鳳﹐江南合肥人﹐嘉慶二年任。

海隆阿﹐正紅旗滿洲人﹐五年任。

金殿安﹐山東聊城武進士﹐十年任。

什格﹐正紅旗蒙古人﹐十三年任。

明祥﹐正紅旗蒙古人﹐十六年任。

趙裕福﹐鑲紅旗漢軍人﹐世襲三等輕車都尉﹐道光三年任。

葉長春﹐鑲紅旗漢軍人﹐公中佐領﹐八年任。

中營都司﹝雍正十一年增置﹐分防貓霧捒汛﹐後隨協駐彰化縣﹞

朱虎﹐浙江寧波府人﹐雍正十三年任。

李髙耀﹐晉江人﹐乾隆三年任。

黃成緒﹐山東歷城武進士﹐六年任。

盧仁勇﹐廣東廣州府武進士﹐九年任。

劉宗源﹐浙江永嘉人﹐十年任。

王管﹐十三年任。

聶成徳﹐山東蓬萊人﹐十六年任。

盧日盛﹐十八年任。

盧光裕﹐順天昌平州人﹐二十年任。

那爾吉﹐正紅旗滿洲人﹐二十三年任。

任麟﹐直隸元城人﹐二十六年任。

李定光﹐廣東香山人﹐二十七年任。﹝此後至嘉慶闕﹞

楊彪﹐見臺灣左營遊擊﹐道光元年任。

左營都司﹝乾隆五十三年增置﹐駐嘉義﹐道光十三年﹐攺爲嘉義營﹐設參將一員﹞

黃淸泰﹐福建人﹐道光元年任。﹝嘉慶以前闕﹞

右營遊擊﹝道光六年﹐移鎭標右營遊擊置﹐十三年復舊﹞

北路淡水營都司﹝雍正十年移北路營爲協﹐攺本營守備爲都司﹐駐淡水爲一營﹐嘉慶十四年攺爲艋舺營水師遊擊﹐本缺都司攺爲水師協左營都司。案府誌﹕康熙五十七年新設﹐與營冊異﹞

黃曾榮﹐康熙五十七年任﹐有宦績。

陳策﹐五十九年任﹐見晉江列傳。

謝周﹐漳州人﹐六十年任。

陳宏烈﹐詔安人﹐雍正元年任。

戴日升﹐漳洲人﹐三年任。

楊豹﹐泉州人﹐六年任。﹝上六人俱守備﹐後攺都司﹞

蘇鼎元﹐同安人﹐十年任。

王三元﹐江南華亭人﹐十二年任。

胡楷﹐沙縣人﹐乾隆三年任。

王定國﹐湖南辰州府人﹐七年任。

莊瑞發﹐泉州府人﹐九年任。

陳林萬﹐十二年任。

馬炳﹐十五年任。

杜鯤﹐十八年任。

王廷元﹐二十一年任。

吳順﹐正白旗漢軍人﹐二十三年任。

張天壽﹐雲南昆明人﹐二十五年任。

張拱辰﹐廣東東莞人﹐二十七年任。﹝此後至嘉慶八年闕﹞

陳廷梅﹐同安人﹐嘉慶九年任。

陳階升﹐仙遊人﹐十年任。

王肇化﹐山東蒙陰人﹐十三年任。

黃肇泰﹐廣東鎭平人﹐十三年任。﹝十四年攺艋舺營置水師遊擊﹐本缺裁﹞

澎湖水師協副將

詹六奇﹐海澄人﹐康熙二十三年任。

張旺﹐山西人﹐二十五年任。

王國興﹐見臺灣鎭總兵﹐三十年任。

陳國任﹐陜西長安人﹐三十七年任。

王三元﹐甘肅甘州人﹐三十九年任。

尙宣﹐騰驤衛人﹐四十三年任。

趙呈烜﹐四十五年任。

葉國鼎﹐閩縣人﹐四十六年任。

張進﹐見將軍標副將﹐五十年任。

朱傑﹐順天府人﹐五十三年任。

許云﹐見臺灣水師副將﹐五十六年任。

藍廷珍﹐見水師提督﹐五十七年任。

聶國翰﹐莆田人。

羅光幹﹐見督標中軍副將﹐五十八年任。

戴憲宗﹐太平衛人。

陳倫炯﹐見臺灣水師副將。

董芳﹐同安人。

呂瑞麟﹐晉江人。

陳勇﹐廣東澄海人。

章隆﹐廷平人。

顧元亮﹐廣東番禺人﹐雍正十二年任。

利瓦伊揚﹐髙州府武進士﹐乾隆三年任。

髙得志﹐見臺灣水師副將﹐五年任。

楊瑞﹐廣東海陽人。

邱有章﹐晉江人﹐十三年任。

林洛﹐見水師協副將﹐十七年任。

江起蛟﹐浙江人。

林貴﹐見水師提標左營遊擊﹐二十年任。

葉相徳﹐浙江歸安武進士﹐二十二年任。

談秀﹐廣東新會人﹐二十五年任。

魏宗聖﹐浙江永嘉人﹐二十六年任。

龔宣﹐江南通州人﹐二十七年任。

招成萬。

王元韜。

何俊。

葉巨剛。

魏大斌。

潘韜。

李南馨﹐見水師提督﹐五十七年任。

何定江﹐廣東香山人﹐嘉慶四年任。

吳奇貴﹐浙江寧波府人﹐七年任。

張世雄﹐八年任。

王得祿﹐見水師提督﹐九年任。

陳景星﹐福淸人﹐十二年任。

蔡安國﹐南澳廳人﹐十三年任。

劉成魁﹐浙江定海人﹐十五年任。

李文瀾﹐同安人﹐十七年任。

郭繼靑﹐浙江定海人﹐二十一年任。

莊秉元﹐同安人﹐二十三年任。

熊廷揚﹐浙江黃巖人﹐二十五年任。

阮朝良﹐海澄人﹐道光二年任。

沈朝冠﹐詔安人﹐三年任。

孫得發﹐閩縣人﹐五年任。

江鶴﹐詔安人﹐九年任。

左營遊擊

陳簡﹐福淸人﹐康熙二十三年任。

李大訓﹐河南人﹐二十四年任。

康運昌﹐三十年任。

楊明錦﹐見水師提標中營參將﹐三十六年任。

髙天位﹐陜西西寧衛武進士﹐三十九年任。

王貴﹐浙江西安人﹐四十二年任。

洪徳﹐同安人﹐四十五年任。

鞏呈瑞﹐陜西■﹝執上皿下﹞居武進士﹐四十九年任。

陳國璸﹐晉江人﹐五十四年任。

陳國星﹐同安人﹐五十八年任。

謝希賢﹐龍溪人。

蔡髙﹐龍溪人。

任文龍﹐浙江人。

黃曉﹐漳浦人。

柳圓﹐山東登州府人。

楊瑞﹐廣東人﹐乾隆十年任。

髙省﹐安溪人﹐六年任。

鄭李嘉﹐廣東揭陽人﹐十年任。

陳洪建﹐廣東新會人﹐十四年任。

鄺偉﹐廣東新會武進士﹐十六年任。

林云﹐屏南人。

陳吳燦﹐閩縣人﹐二十年任。

楊添﹐同安人﹐二十年十二月任。

魏文偉﹐同安人蔭生﹐二十五年任。

李盛先。

林晃。

陳大鵬。

羅光照﹐漳浦人﹐見列傳。

雷鳴揚﹐浦城人。

羅光照﹐五十三年再任。

雷鳴揚﹐嘉慶元年再任。

陳廷梅﹐海澄人﹐二年任。

廖國﹐南澳廳人﹐六年任。

聶世俊﹐閩縣人﹐八年任。

蕭得華﹐福淸人﹐十五年任。

李文瀾﹐見副將﹐十六年任。

吳文慶﹐閩縣人﹐十七年任。

陳鵬飛﹐同安人﹐十八年任。

江鶴﹐見副將﹐二十二年任。

阮朝良﹐海澄人﹐二十五年任。

黃步靑﹐龍溪人﹐道光四年任。

江鶴﹐七年再任。

陳景嵐﹐龍溪人﹐八年任。

左營遊擊

胡愷﹐順天宛平人﹐康熙二十三年任。

方永﹐福淸人﹐二十六年任。

張錦﹐陜西楡林衛人﹐二十九年任。

薛銓﹐奉天府人﹐三十四年任。

翁國禎﹐見北路營參將﹐四十八年任。

林秀﹐漳州人﹐五十年任。

王之印﹐陜西寧夏衛人﹐五十四年任。

葉紀﹐浙江人﹐五十六年任。

張駥﹐江南江都人﹐五十八年任。

洪平﹐泉州府人。

楊恩﹐同安人。

李燕﹐漳浦人。

髙得志﹐江南人。

邱有章﹐見副將。

張吉﹐惠安人。

林如錦﹐廣東饒平人﹐乾隆五年任。

吳昭﹐廣東髙州府人﹐八年任。

鄭李信﹐閩縣人﹐十一年任。

官玉﹐浙江黃巖人﹐十四年任。

戴福﹐浙江仁和人。

謝玉福﹐晉江人﹐十七年任。

吳志忠﹐同安人﹐二十八年任。

陳應鐘﹐長汀人﹐二十四年任。

林呂韜﹐詔安人﹐二十五年任。

許廷佐﹐同安人﹐十六年任。﹝此後至五十六年闕﹞

象新﹐詔安人﹐五十七年任。

聶世俊﹐閩縣人﹐六十年任。

陳光昭﹐漳浦武進士﹐嘉慶四年任。

盧慶長﹐霞浦人﹐七年任。

陳景星﹐見副將﹐十年任。

李文瀾﹐見副將﹐十五年任。

陳玉龍﹐福安人﹐十六年任。

陳夢熊﹐侯官人﹐十八年任。

吳徳勛﹐廣東嘉應州人﹐十九年任。

蕭得華﹐見左營﹐二十二年任。

李如榮﹐晉江人﹐二十四年任。

陳鵬飛﹐見左營﹐二十五年任。

蕭得華﹐二十五年再任。

張維雍﹐閩縣人﹐道光四年任。

林廷福﹐同安人﹐五年任。

謝建雍﹐詔安人﹐十年任。

詹功顯﹐福淸人﹐十二年任。

南路營參將﹝駐鳳山縣﹞

田朝弼﹐陜西米脂人﹐康熙二十三年任。

楊懋紱﹐奉天義州人﹐二十五年任。

熊成秀﹐山東歷城人﹐二十九年任。

吳三錫﹐浙江紹興府人﹐三十一年任。

趙文壁﹐浙江武進士﹐三十五年任。

林云漢﹐順天通州武進士﹐四十年任。

何肇彩﹐同安人﹐四十四年任。

魏平﹐漳州人。

馬建邦﹐甘肅寧夏人﹐五十四年任。

苗景龍﹐五十八年任﹐有傳。

陳倫炯﹐見總兵﹐六十年任。

王郡﹐見水師提督﹐雍正二年任。

林子龍﹐本省人﹐四年任。

祁進忠﹐晉江人﹐七年任。

黃有才﹐見汀州鎭總兵﹐七年任。

侯光勛﹐山西大同武進士﹐九年任。

李科﹐湖廣人﹐十一年任。

董文宗﹐浙江人﹐乾隆五年任。

郝琮﹐山東濟南府人﹐七年任。

陳廷桂﹐直隸天津人﹐十年任。

李現祥﹐甘肅寧朔人﹐蔭生﹐十二年任。

李文成﹐甘肅蘭州人﹐十五年任。

髙志唐﹐山東昌邑武進士﹐十八年任。

八哈那﹐正白旗滿洲人﹐世襲佐領﹐二十年任。

李云標﹐直隸灤州人武進士﹐二十三年任。

索渾﹐鑲白旗滿洲人﹐世襲佐領﹐二十六年任。﹝此後至嘉慶初闕﹞

英林﹐見城守營﹐嘉慶十三年任。

藍玉芳﹐十三年任。

慶山﹐見城守營﹐十七年任。

特屯﹐見城守營﹐十八年任。

徐廷榮﹐見左營遊擊﹐二十五年任。

祥宗﹐見右營遊擊﹐道光二年任。

南路下淡水營都司﹝雍正十年分設﹐駐山豬毛口﹞

林君卿﹐雍正十二年任。

李馧﹐山西大同府武進士﹐乾隆二年任。

翁邦祥﹐廣東潮陽武進士﹐五年任。

張盛﹐江南常州府人﹐八年任。

陳獻龍﹐江南無錫人﹐十一年任。

趙壁﹐浙江永嘉人﹐十三年任。

穆騰額﹐正白旗滿洲武進士﹐十四年任。

張華﹐漳浦人﹐十七年任。

章奏功﹐浙江蘭溪人﹐二十二年任。

葉元聰﹐二十五年任。

鄧文鼎﹐湖北竹山人﹐二十七年任。

畢萬選﹐陜西咸寧武進士﹐二十八年任。﹝此後至嘉慶末闕﹞

陳科廷﹐本省人﹐道光二年任。

艋舺營新設水師參將﹝舊設遊擊並。嘉慶十四年﹐攺北路淡水營設原遊擊﹐道光五年攺今職﹞

莊秉元﹐同安人﹐嘉慶十六年任。

陳飛鳳﹐龍溪人﹐二十年任。

李天華﹐閩縣人﹐二十二年任。

李如榮﹐晉江人﹐道光二年任。

江鶴﹐詔安人﹐五年任。﹝上五人俱遊擊﹐後攺參將﹞

曾允福﹐同安人﹐六年任。

溫兆鳳﹐龍巖州人﹐十三年任。

滬尾水師營守備

胡滿榮﹐閩縣人﹐嘉慶十四年任。

陳得揚﹐福淸人﹐二十四年任。

陳景嵐﹐龍溪人﹐道光四年任。

噶瑪蘭都司﹝舊設守備並。嘉慶十七年﹐新設守備﹐道光五年﹐移駐頭圍﹐攺都司﹞

黃廷耀﹐閩縣人﹐嘉慶十八年任。

翁朝龍﹐閩縣人﹐二十四年任。

陳登髙﹐晉江人﹐進光三年任。﹝上三人俱守備﹐後攺都司﹞

張克賢﹐直隸淸苑人﹐五年任。

楊武鎭。

余躍龍。

﹣﹣以上錄自重纂福建通誌卷一百二十。

選舉

進士

乾隆二十二年﹝丁丑蔡以臺榜﹕臺灣府諸羅王克捷。

乾隆三十一年﹝丙戌﹞張書勛榜﹕臺灣府鳳山莊文進﹝歷泉州﹑福寧教授﹞。

道光三年﹝癸未﹞林召棠榜﹕臺灣府臺灣縣鄭用錫。

道光六年﹝丙戌﹞朱昌頤榜﹕臺灣府臺灣縣曾維楨﹝翰林院庶吉士攺澧州石門知縣﹞。

道光九年﹝己丑﹞李振鈞榜﹕臺灣府臺灣縣黃驤云﹝榜名龍光﹐工部主事﹞。

道光十五年﹝乙未﹞劉繹榜﹕臺灣府嘉義郭望安﹝湖北知縣﹞。

道光二十四年﹝甲辰﹞孫毓溎榜﹕臺灣府蔡廷蘭﹝江西知縣﹞。

道光二十五年﹝乙巳﹞恩科蕭錦忠榜﹕臺灣府臺灣縣施瓊芳。

﹣﹣以上錄自重纂福建通誌卷一百六十一。

舉人

康熙二十六年﹝丁卯﹞蕭宏梁榜﹕臺灣府鳳山蘇峨﹝康熙二十六年﹐編臺字號中式一名﹔雍正十三年﹐加中一名﹐攺爲至字號﹔嘉慶十三年﹐加中淡水一名﹞。

康熙二十九年﹝庚午﹞潘金卣榜﹕臺灣府鳳山包星煥。

康熙三十二年﹝癸酉﹞鄭基生榜﹕臺灣府王璋﹝見良吏傳﹞。

康熙三十五年﹝丙子﹞余正健榜﹕臺灣府鳳山王際慧﹝龍溪教諭﹞。

康熙四十四年﹝乙酉﹞施鴻綸榜﹕臺灣府臺灣縣王茂立﹝龍巖教諭﹞。

康熙五十年﹝辛卯﹞許斗榜﹕臺灣府楊阿捷﹝晉江人﹐惠妥教諭﹞﹑諸羅王錫祺﹝晉江人﹞。

康熙五十二年﹝癸巳﹞恩科江日升榜﹝是年三月鄕試﹑八月會試﹞﹕臺灣府臺灣縣楊朝宗。

康熙五十三年﹝甲午﹞林廷選榜﹕臺灣府陳飛。

雍正元年﹝癸卯﹞恩科廖學信榜﹝本年三月鄕試﹑八月會試﹞﹕臺灣府王世臣。

雍正四年﹝丙午﹞吳士拔榜﹕臺灣府臺灣縣莊飛鵬﹝安溪人﹐浦城教諭﹞。

雍正七年﹝己酉﹞陸祖新榜﹕臺灣府鳳山陳文苑。

雍正十年﹝壬子﹞葉有詞榜﹕臺灣府鳳山廖殿魁。

雍正十三年﹝乙卯﹞黃元寬榜﹕臺灣府臺灣縣陳邦傑﹑石國球﹝海澄教諭﹞。

﹣﹣以上錄自重纂福建通誌卷一百六十二。

乾隆元年﹝丙辰﹞恩科蔡雲從榜﹕臺灣府張嶽﹑王貴。

乾隆三年﹝戊午﹞出科聯榜﹕臺灣府陳輝﹑王賓。

乾隆六年﹝辛酉﹞邱鵬飛榜﹕臺灣府陳聯榜﹑鳳山李如松。

乾隆九年﹝甲子﹞朱仕琇榜﹕臺灣府諸羅張簡拔﹝南靖人﹞﹑彰化黃師琬﹝漳浦人﹞。

乾隆十二年﹝丁卯﹞黃元吉榜﹕臺灣府陳名標﹝見孝義傳﹞﹑林垂芳。

乾隆十五年﹝庚午﹞藍彩琳榜﹕臺灣府鳳山卓肇昌﹑林大鵬。

乾隆十七年﹝壬申﹞恩科蔡庭芳榜﹝是年三月鄕試﹑八月會試﹞﹕臺灣府林昂霄﹑鳳山唐謙。

乾隆十八年﹝癸酉﹞駱天衢榜﹕臺灣府鳳山謝其仁﹑諸羅王克捷﹝晉江人﹐商霖子﹐丁丑進士﹞。

乾隆二十一年﹝丙子﹞楊鳳騰榜﹕臺灣府穆帝賚﹑鳳山莊文進﹝丙戌進士﹞。

乾隆二十四年﹝己卯﹞孟超然榜﹕臺灣府楊對時﹑彰化白紫雲。

乾隆二十五年﹝庚辰﹞恩科張克綏榜﹕臺灣府張源仁﹝晉江人﹞﹑施廷封﹝晉江人﹐平和教諭﹞。

乾隆二十七年﹝壬午﹞賴濤榜﹕臺灣府臺灣張源徳﹝晉江孝義傳﹞﹑蔡霞舉。

乾隆三十年﹝乙酉﹞王國鑑榜﹕臺灣府王振聲﹑鳳山楊道成。

乾隆三十三年﹝戊子﹞翁■﹝雨上﹝氵壬﹞下﹞霖榜﹕臺灣府臺灣張源俊﹝松溪訓導﹞﹑張植華﹝晉江人﹐植發弟﹐永春州學正﹞。

乾隆三十五年﹝庚寅﹞恩科鍾大受榜﹕臺灣府臺灣張源義﹑周朝瀛。

乾隆三十六年﹝辛卯﹞倪元寬榜﹕臺灣府諸羅許拔萃﹑彰化葉期頤。

乾隆三十九年﹝甲午﹞張舫榜﹕臺灣府陳作霖﹝寧化教諭﹐候補內閣中書﹞﹑諸羅郭廷機﹝龍溪人﹞。

四十二年﹝丁酉﹞趙有成榜﹕臺灣府臺灣劉應熊﹝屏南訓導﹞﹑彰化陳橓。

乾隆四十四年﹝己亥﹞恩科張經邦榜﹕臺灣府王泰﹑彰化尢式鈺。

乾隆四十五年﹝庚子﹞陳從潮榜﹕臺灣府曾大源﹝見孝義傳﹞﹑臺灣黃朝輔。

乾隆四十八年﹝癸卯﹞張騰蛟榜﹕臺灣府郭旁達﹝福安教諭﹞﹑臺灣史錦華。

乾隆五十一年﹝丙午﹞謝叔元榜﹕臺灣府王搢圭﹑臺灣潘振甲﹝以軍功加六品銜﹞。

乾隆五十三年﹝戊申﹞恩科韓學秦榜﹕臺灣府童俊徳﹝同安人﹑見良吏傳﹞﹑嘉義郭一簪。

乾隆五十四年﹝己酉﹞恩科鄭炯榜﹕臺灣府利瓦伊梓﹝本姓石﹐歷閩縣﹑安溪教諭﹞﹑嘉義柯梅溪﹝晉江人﹐者江子﹐河南密縣��﹞。

乾隆五十七年﹝壬子﹞吳宏謨榜﹕臺灣府嘉義林毓奇﹑何肇成。

乾隆五十九年﹝甲寅﹞恩科楊惠元榜﹕臺灣府洪禧﹝山西試用知縣﹞﹑嘉義蔡廷懋。

乾隆六十年﹝乙卯﹞龔正調榜﹕臺灣府鄭錫金﹝本姓吳﹐雲南知縣﹞﹑嘉義蔡廷炯。

﹣﹣以上錄自重纂福建通誌卷一百六十三。

嘉慶三年﹝戊午﹞鄭兼才榜﹕臺灣府臺灣郭紹芳﹑嘉義蔡廷槐。

嘉慶五年﹝庚申﹞恩科張光浩榜﹕臺灣府蔡其英﹑周瓊漿。

嘉慶六年﹝辛酉﹞張翹榜﹕臺灣府彰化劉大業﹝福州府訓導﹞﹑許廷傑。

嘉慶九年﹝甲子﹞林鳳翹榜﹕臺灣府嘉義吳逢春﹑彰化王三錫﹝泰寧教諭﹞。

嘉慶十二年﹝丁卯﹞郭尙先榜﹕臺灣府彰化林煥章﹝永春州人﹞﹑鄭捧日﹑臺灣陳玉輝。

嘉慶十三年﹝戊辰﹞恩科姚大椿榜﹕臺灣府鳳山黃名標﹑嘉義張士鳳﹑林希文﹝攺名希哲﹞。

嘉慶十五年﹝庚午﹞羅葉孫榜﹕臺灣府許捷升﹝湖北試用知縣﹞﹑嘉義楊啟元﹑彰化王珪璋。

嘉慶十八年﹝癸酉﹞周濱海榜﹕臺灣府臺灣李三山﹑林謙光﹑彰化王克成。

嘉慶二十一年﹝丙子﹞沈捷鋒榜﹕臺灣府彰化林芳賢﹑曾作霖﹝閩淸訓導﹞﹑林廷璋。

嘉慶二十三年﹝戊寅﹞恩科葉大章榜﹕臺灣府曾維楨﹝道光丙戌進士﹞﹑淡水廳鄭用錫﹝道光癸未進士﹞﹑彰化葉向榮。

嘉慶二十四年﹝己卯﹞魏本唐榜﹕臺灣府陳玉珂﹑黃龍光﹝攺名驤云﹐道光己丑進士﹞﹑淡水廳郭金茂﹑臺灣陳泰階。

道光元年﹝辛巳﹞恩科林文鬥榜﹕臺灣府韓治﹑林大元﹑彰化柯琮璜﹝南安教諭﹞﹑淡水廳林長靑。

道光二年﹝壬午﹞李家輝榜﹕臺灣府臺灣吳景中﹑林靑蓮﹑彰化洪天衢。

道光五年﹝乙酉﹞林揚祖榜﹕臺灣府鄭應元﹑淡水廳陳維藻﹑嘉義王朝綱﹝廣東髙州府知府﹞。

道光八年﹝戊子﹞郭禮圖榜﹕臺灣府謝天甲﹑鄭朝蘭﹑臺灣王瓊佩﹝附父夢悅﹐見孝義傳﹞﹑彰化謝有祥。

道光十一年﹝辛卯﹞恩科張際靑榜﹕臺灣府臺灣曾偉中﹑嘉義陳尙忠﹝震耀子﹞﹑丁捷三﹑彰化梁濟時。

道光十二年﹝壬辰﹞恩科吳禧榜﹕臺灣府臺灣鍾桂齡﹝廣東人﹞﹑蔡國瑛﹝侯官人﹐以成子﹐攺名徵藩﹐辛丑進士﹞﹑嘉義郭望安﹝乙未進士﹞﹑彰化黃滋培。

道光十四年﹝甲午﹞林廷祺榜﹕臺灣府沈鳴岐﹑劉獻廷﹑臺灣林巽中﹑嘉義劉拔元。

道光十五年﹝乙未﹞恩科曾慶嵩榜﹕臺灣府陳松齡﹝雲程子﹞﹑吳銘鍾﹑臺灣李樹澤﹑黃景琦。

道光十七年﹝丁酉﹞劉志搏榜﹕臺灣府蔡廷蘭﹝甲辰進士﹞﹑楊緝光﹑施龍文﹝攺名瓊芳﹞﹑嘉義沈廷戴。

道光十九年﹝己亥﹞葉修昌榜﹕臺灣府楊占鰲﹑陳學光﹑馮謙光﹑臺灣柯爲基。

道光二十年﹝庚子﹞池劍波榜﹕臺灣府江中安﹑黃纘緒﹑劉楨﹝粵籍﹞﹑嘉義陳徳言。

道光二十三年﹝癸卯﹞曾照榜﹕臺灣府利鵬程﹝粵籍﹞﹑石耀宗﹑邱位南﹑臺灣王晨嘉。

道光二十四年﹝甲辰﹞恩科葉畊心榜﹕臺灣府鍾洪誥﹝粵籍﹞﹑陳宗璜﹑臺灣吳惇徳﹑詹道新。

道光二十六年﹝丙午﹞黃維嶽榜﹕臺灣府黃廷祜﹝驤云子﹐粵籍﹞﹑鄭如松﹑嘉義放大猷﹑淡水許超英。

道光二十九年﹝己酉﹞盧紉芳榜﹕臺灣府陳雲史﹝粵籍﹞﹑吳尙震﹑陳光昌﹑彰化施啟東。

﹣﹣以上錄自重纂福建通誌一百六十四。

貢生﹝廩膳生員食餼年久者﹐依次充貢﹐府學每歲一人﹐縣學間歲一人﹐謂之歲貢生。遇國家覃恩﹐以本年正貢作爲恩貢﹐謂之恩貢生。每十二年﹐學政於科考考後﹐合兩試優等生員考擇文行兼優者﹐府學選拔二人﹐縣學一人﹐會同督撫覆試文藝﹐兼擇才品﹐寧闕毋濫﹐疏請貢入太學﹐謂之拔貢生。從前或數十年﹑或十年﹑或六年舉行﹐至乾隆七年﹐始以十二年定例云。副貢者﹐每鄕試取中副榜﹐升入太學﹐謂之副貢生。優貢始於雍正二年﹔學政每歲科試竣﹐於本學所報優生中擇其尢者送部考試﹔廩﹑增準作貢生﹐附學準作監生﹞

臺灣府﹝閩籍﹑粵籍﹑澎湖﹑淡水附﹞

恩貢﹕胡琛﹑洪登瀛﹝羅源教諭﹞﹑辜經﹐俱康熙年﹔李淸時﹐雍正年﹔劉元相﹑薛登科﹝以軍功加七品銜任福州府訓導﹞﹑吳必達﹑王昆﹑陳廷璧﹝以軍功加六品銜﹞﹐俱乾隆年﹔朱鐄﹑杜朝錦﹑黃澄源﹑鄭朝淸﹑林超英﹝淡水人﹞﹑林愼徽﹐俱嘉慶年﹔王啟昭。

拔貢﹕黃位思﹐康熙年﹔謝鵬飛﹝本姓陳﹞﹑陳洪言﹝本姓江﹞﹑陳邦傑﹝乙卯舉人﹞﹑張方升﹑林云榮﹐俱雍正年﹔黃繼業﹑蔡培﹑王捷﹝乙酉﹞﹑謝望梅﹝丁酉﹞﹑呂日瀛﹝己酉﹞﹐俱乾隆年﹔李宗寅﹝辛酉﹞﹑林芳遠﹝辛酉﹞﹑利瓦伊揚﹝癸酉﹞﹑楊紹禮﹝癸酉﹞﹐俱嘉慶年﹔莊仰中﹝乙酉﹞﹑陳瓊芝﹝乙酉﹞﹑施龍文﹝丁酉舉人﹞﹑蔡廷蘭﹝丁酉舉人﹞﹑鄭用鑑﹝淡水人﹐乙酉貢﹞﹑黃學海﹝淡水人﹐丁酉貢﹞﹑周維新﹝己酉﹞﹑陳尙恂﹝己酉﹞。

副貢﹕陳聖標﹑王元輝﹐俱康熙年﹔鄭聯芳﹝辛酉﹞﹐乾隆年。

歲貢﹕王日登﹝諸羅人﹐泰寧訓導﹞﹑莊一煝﹝延平府訓導﹞﹑鄭元基﹑黃元倬﹝尢溪訓導﹞﹑王喜﹝喜一作喜寧﹞﹑張銓﹝歸化訓導﹞﹑陳騰翔﹑陳導南﹝長泰訓導﹞﹑江琳﹝莆田訓導﹞﹑葉昕﹝武平訓導﹞﹑蘇一鳴﹑胡琛﹑葉道坦﹑林彥瑛﹝大田訓導﹞﹑陳文達﹑林萃岡﹝歷興化府﹑淸流訓導﹞﹑蔡光座﹝鳳山人﹐長汀訓導﹞﹑張應時﹝將樂訓導﹞﹑許岡﹝泰寧訓導﹞﹑蔡振聲﹝長樂訓導﹞﹑蔡應新﹑蔡邦俊﹑董大章﹑楊文定﹑粘敏求﹑蔡復旦﹝歷閩淸訓導﹑漳平﹑永安教諭﹞﹑劉榮衮﹑鄭嶽基﹑黃必第﹑孫文振﹝龍溪人﹐寧徳訓導﹞﹑俱康熙年﹔薛烈﹑陳鵬飛﹑鄭國慶﹑葉其蒼﹑陳雲從﹑吳滋燦﹝南安訓導﹞﹑陳杏元﹑柯徳玉﹑黃名臣﹝晉江人﹞﹑王思興﹐俱雍正年﹔謝國球﹑陳奎﹝諸羅人﹐平和訓導﹞﹑黃之猷﹑許元圭﹑陳雲龍﹑王大猷﹑範學洙﹝諸羅人﹑安溪訓導﹞﹑林名世﹑蔡鍾嶽﹝屏南訓導﹞﹑王立新﹑王徳元﹑吳莪﹑吳維新﹑洪廷慶﹑蔡珍﹑蔡翰章﹑王化成﹝甌寧訓導﹞﹑楊廷秀﹑吳鴻謨﹑錢元揚﹑吳洛﹑莊天焊﹑曾希登﹑林九齡﹑郭應麟﹑張文節﹝一作文卿﹞﹑吳化﹑李如員﹑吳攀麟﹑郭學周﹑吳世芳﹑林必敬﹑湯如璋﹑伍朝榮﹝粵籍﹞﹑黃鳴鶴﹑張有耀﹑李廷芝﹑林朝英﹝中書科中書加光祿寺署正銜﹞﹑楊光謨﹑李廷桂﹑黃毓周﹑蔡邦光﹑李英華﹑黃雲衢﹝粵籍﹞﹐俱乾隆年﹔李名俊﹑林維曾﹑黃毓輝﹑施嘉徽﹑謝掌文﹑楊爔﹑王振徳﹑魏璜﹑張維新﹝軍功八品﹞﹑莊文治﹑陳觀光﹑林筠﹝粵籍﹞﹑黃以贊﹑蔡攀桂﹑蔡鳴玉﹝粵籍﹞﹑林紹祖﹑黃瑞玉﹑蔡遠揚﹑曾基業﹑洪克修﹑林鍾元﹑紀夢熊﹑陳淸輝﹑林振﹑黃時成﹑陳嘉謨﹝淡水人﹞﹐俱嘉慶年﹔施廷選﹑陳植靑﹑陳連魁﹑黃鑑川﹝粵籍﹞﹑羅在田﹝粵籍﹞﹑黃淩雲﹑李重曜﹑黃觀光﹑洪坤﹑林瓊。

優貢﹕黃本淵﹝癸酉﹞﹑韓治﹝丙子貢﹐道光辛巳舉人﹞﹐俱嘉慶年﹔吳尙雯﹝辛卯﹞。

臺灣縣

恩貢﹕鄭國對﹑郭允豪﹝鳳山人﹞﹑林璲﹝永福教諭﹞﹐俱康熙年﹔洪登濟﹝羅源教諭﹞﹑余奮卿﹑李希周﹑劉元俊﹑張源勛﹑黃流﹐俱乾隆年﹔林師聖﹑楊肇基﹑徐朝選﹑張振文﹑楊徳宜﹐俱嘉慶年﹔黃化治。

拔貢﹕王聯魁﹐康熙年﹔石雲路﹑黃佺﹐俱雍正年﹔施士膺﹝古田教諭﹐附父世榜﹐鳳山孝義傳﹞﹑張靑峯﹝己酉貢﹞﹐俱乾隆年﹔黃汝濟﹝辛酉﹞﹑林開烈﹝癸酉﹞﹐俱嘉慶年﹔張克寬﹝乙酉﹞﹑黃應淸﹝丁酉﹞﹑王從龍﹝己酉﹞。

副貢﹕許宗岱﹝本姓王﹞﹐康熙年﹔王元栻﹝晉江人﹞﹑張源徳﹝晉江人﹐壬午舉人﹞﹐俱乾隆年。

歲貢﹕王弼﹝本姓吳﹐松溪訓導﹞﹑馮昆玉﹝壽寧訓導﹞﹑陳逸﹝福安訓導﹞﹑鄭萼達﹝永福訓導﹞﹑陳紹美﹑辜南金﹑林虞良﹑陳尙勛﹝寧洋訓導﹞﹑施瑋﹝歷侯官﹑上杭訓導﹞﹑顏我揚﹝歸化訓導﹐嘗語人曰﹕立品爲重﹐文章詞藻皆支葉也﹔士人取法焉﹞﹑郭必捷﹑張纘緒﹑蔡夢弼﹑金繼美﹑許天佐﹑陳鵬南﹑石鍾英﹐俱康熙年﹔洪大初﹑張從政﹑顏宗文﹑洪奕纓﹑李棲鳳﹑張士箱﹝漳州府訓導﹞﹑余修年﹐俱雍正年﹔郭朝宗﹑楊廷棟﹝福州府訓導﹞﹑楊廷望﹝泰寧訓導﹞﹑林日髙﹝永春州訓導﹞﹑魏天章﹑楊章﹑蘇翼宸﹑盧昌裔﹝將樂訓導﹞﹑黃璇璣﹑董日勉﹑林瑚﹑徐克賢﹑郭登云﹑馬一鳴﹑林啟泰﹑鄭士模﹝見孝義傳﹞﹑陳元輝﹑魏一飛﹑韓髙翔﹝閩縣訓導﹞﹑王國華﹑遊化﹝以軍功加五品銜任沙縣訓導﹞﹑韓必昌﹝以軍功加六品銜﹞﹐俱乾隆年﹔楊鳴鶴﹑章甫﹑辛齊光﹝澎湖﹞﹑髙紹芳﹑莊蒞﹑甘作霖﹑李瑞云﹑陳肇昌﹑曾基猷﹑陳夢蓮﹑林棲鳳﹑吳春芳﹐俱嘉慶年﹔蔡有泛﹑張源瀚﹑王起材﹑郭維洪﹑曾惇仁。

優貢﹕楊邦策﹝道光壬午﹞。

鳳山縣

恩貢﹕詹捷﹐雍正年﹔張好瑛﹑林鳳璋﹑鄭克捷﹑李鳳翥﹑李登元﹐俱乾隆年﹔張啟東﹑林繼美﹑王花春﹑杜嵩﹑郭萃﹐俱嘉慶年﹔黃天徳。

拔貢﹕施世榜﹝見孝義傳﹐壽寧教諭﹞﹐康熙年﹔陳文苑﹝己酉舉人﹞﹑廖殿魁﹝壬子舉人﹞﹑陳王選﹐俱雍正年﹔卓肇昌﹝庚午舉人﹞﹑張寅賓﹑吳南輝﹝晉江人﹞﹐俱乾隆年﹔黃纘﹝辛酉﹞﹑張克忠﹝癸酉﹞﹐俱嘉慶年﹔黃尙淸﹝乙酉﹞﹑吳錫滋﹝丁酉﹞﹑余見龍﹝己酉﹞。

歲貢﹕曾聯標﹑黃巍﹑何則鳴﹑蔡邦彥﹑梁亦善﹝閩淸訓導﹞﹑張祚﹝南平訓導﹞﹑王惠岡﹑葉朝宏﹑李爲澤﹑鄭其炳﹑柳夢和﹝歷龍巖縣訓導﹑沙縣教諭﹞﹑陳宗達﹑呂世昂﹑吳臺城﹑鄭應求﹑鄭其灼﹝長泰訓導﹞﹑鄭應捷﹑王應選﹑王鳳來﹝同安人﹐見良吏傳﹞﹑陳附柏﹑林懷瑾﹑廖中起﹑蔡駿聲﹑李欽文﹝南靖訓導﹞﹐俱康熙年﹔張開銑﹑許士麗﹑林起鵬﹑洪際春﹑施士燝﹝興化府訓導﹞﹐俱雍正年﹔陳璇﹑李樹喬﹑楊淸時﹑林臯﹑吳際元﹑陳良佐﹑陳贊禹﹑余國楡﹑陳元榮﹑陳亨昌﹑廖鳴鳳﹑鄭天云﹑王有爲﹑蔡靑峯﹑賴元瑚﹑柯廷鍾﹑柯汝賢﹑洪達三﹑蘇輝﹑郭靑雲﹑陳如玉﹑王振文﹐俱乾隆年﹔黃應科﹑許名揚﹑余志仁﹑張廷欽﹝附施世榜孝義傳﹞﹑許時澄﹑王文瀾﹑鄭城﹑吳淸時﹑林輝璜﹑楊登科﹑劉其昌﹑張維瀚﹐俱嘉慶年﹔柯應三﹑林瑀﹑林春輝﹑邱大機﹑張斌。

嘉義縣﹝原名諸羅﹐乾隆五十三年攺﹞

恩貢﹕盧賢﹑林中梅﹝徳化教諭﹞﹐俱康熙年﹔陳浚發﹐雍正年﹔陳任文﹑許騰龍﹑陳萃﹑賴應錦﹑郭元善﹝晉江人﹞﹑薛兆魁﹐俱乾隆年﹔陳廷瓚﹑吳作霖﹑陳必恭﹑楊登岸﹑林西泰﹐俱嘉慶年﹔丁捷三。

拔貢﹕楊以仁﹐康熙年﹔林中萊﹐雍正年﹔林玉書﹑鄭天球﹝丁酉﹞﹑吳春貴﹝己酉貢﹐以軍功任戶部廣西司郎中﹞﹐俱乾隆年﹔陳懷玉﹝辛酉﹞﹑蘇策勛﹝癸酉貢﹞﹐俱嘉慶年﹔曾紹沂﹝乙酉﹞﹑施濟﹝丁酉﹞﹑許鴻書﹝己酉﹞。

歲貢﹕蒲世趾﹝古田教諭﹞﹑周盛﹑馬廷對﹑許汝舟﹝壽寧訓導﹞﹑薛維瑛﹑林中騋﹑方宗偉﹑陳志﹝福淸訓導﹞﹑吳一鳴﹑林浚﹑蘇克纘﹝歷羅源﹑崇安訓導﹞﹑洪成度﹑鄭隆彤﹝南平訓導﹞﹑許琇﹑蔡纘烈﹝光澤訓導﹞﹑莊特遠﹐俱康熙年﹔陳檜堂﹑歐陽達﹑洪績﹑陳慧﹑許明健﹑蔡開春﹐俱雍正年﹔林諸冠﹑陳和衷﹝安溪人﹐沙縣訓導﹞﹑周日燦﹑賴繼熙﹝平和人﹐大田訓導﹞﹑顏仲鳳﹝光澤訓導﹞﹑金鳴鳳﹝連江訓導﹞﹑林建章﹑林作哲﹝永安訓導﹞﹑馬琬﹝見藝術傳﹞﹑詹大成﹑陳璇璣﹑楊宗璧﹑葉發祥﹑陳廷圭﹑陳良佐﹑陳贊禹﹑李輝﹑黃大文﹝見忠節傳﹞﹑杯廷孚﹑莊則行﹑林大經﹑林西賓﹝邵武府訓導﹞﹑黃治﹐俱乾隆年﹔林馨徳﹑黃淸平﹑李華﹑徐夢桂﹑洪如璋﹑黃文起﹑張以仁﹑林維壘﹑郭拔英﹑洪世鳳﹑黃廷輝﹑黃金鎔﹐俱嘉慶年﹔陳丹心﹑王以理﹑郭書紳﹑張廷輝﹑何國材。

彰化縣

恩貢﹕施國贊﹑蔡恩衍﹝晉江人﹞﹑林維固﹑林璽﹑張朴生﹐俱乾隆年﹔盧煥章﹑楊應選﹝以軍功加六品銜﹞﹑吳玉聲﹑曾拔萃﹑陳犬音﹐俱嘉慶年﹔賴占梅。

拔貢﹕吳南輝﹝晉江人﹐癸酉貢﹞﹑丁鳴蜚﹑林聰﹝乙酉﹞﹑張明義﹝丁酉﹞﹑許玉成﹝己酉﹞﹐俱乾隆年﹔阮超﹝辛酉﹞﹑王云鼎﹝癸酉貢﹐以軍功加七品小京官銜﹞﹐俱嘉慶年﹔廖春波﹝乙酉﹞﹑陳榮文﹝丁酉﹞﹑黃泥金﹝己酉﹞。

歲貢﹕陳炎﹑吳鳴謙﹑吳成己﹑陳天爵﹑呂朝宗﹑翁國政﹑楊振聲﹑吳道東﹝甌寧訓導﹞﹐俱乾隆年﹔李士魁﹑施國惇﹑陳元謨﹑曾玉音﹑張植梅﹑施嘉會﹑楊振燻﹑鄭廷策﹑洪大觀﹑楊汝佐﹑張燻﹑陳英世﹐俱嘉慶年﹔陳醇﹑吳道行﹑郭開榮﹑呂盛音﹑杜開元。

薦辟﹝大淸會典﹕雍正五年﹐特諭內外諸臣﹐每人各舉一人﹐或系現任職官﹐或系候補候選之人﹐或系進士﹑舉人﹑貢監生員﹐或系山林隱逸﹐務期有猷有守有爲﹑品行才具足備國家乏用者﹞

臺灣府臺灣黃本淵﹐嘉慶癸酉優貢﹐道光元年舉孝廉方正﹐朝考引見﹐欽點教職加六品頂戴。

任子﹝大淸會曲﹕國初制﹕官員或考滿﹐或歷任三年終於任所﹐皆推恩官其子孫。今逢恩詔﹐四品以上仍得蔭敍。其蔭生先送國子監讀書﹐後授官職﹞

臺灣府鄭瑞本﹐以父其仁剿林爽文陣亡﹐世襲云騎尉﹔陳福生﹐以父鳳剿賊陣亡﹐世襲云騎尉﹔黃文彩﹐以父興剿賊陣亡﹐世襲云騎尉﹝以上二人縣貫無考﹞。

恩賜舉人

嘉慶朝﹕辛齊光﹐澎湖人﹝見孝義傳﹞。

恩賜副榜

乾隆朝﹕鄭國梁﹐嘉義人。

嘉慶朝﹕林汝弼﹑黃大年﹐俱臺灣人﹔簡福﹑李煥章﹐俱鳳山人﹔黃中的﹑翁敬勝﹐俱嘉義人﹔顏協恭﹑梁遇文﹑賴繼輝﹐俱彰化人。

道光朝﹕鄭振魯﹑曾道周﹑劉獻廷﹑蔡振淸﹐俱臺灣人。

﹣﹣以上錄自重纂福建通誌卷一百六十七。

武進士

康熙三十三年﹝甲戌﹞﹕臺灣府臺灣阮洪義。

康熙四十五年﹝丙戌﹞﹕臺灣府臺灣葉宏楨﹝同安人﹞。

康熙四十八年﹝己丑﹞﹕臺灣府鳳山柯參天﹝漳浦人﹞。

康熙五十一年﹝壬辰﹞﹕臺灣府臺灣林大瑜﹝長泰人﹞。

康熙五十二年﹝癸巳﹞﹕臺灣府諸羅許■﹝犭兪﹞﹝臺灣中營遊擊﹞。

康熙五十七年﹝戊戌﹞﹕臺灣府臺灣範學海。

乾隆四年﹝己未﹞﹕臺灣府蔡莊鷹。

嘉慶元年﹝丙辰﹞﹕臺灣府彰化吳安邦﹝副將﹞。

道光六年﹝丙戌﹞﹕臺灣府臺灣許捷標﹝同安人﹞。

武舉人

康熙二十九年﹝庚午﹞周特士榜﹕臺灣府鳳山林逢秋。

康熙三十二年﹝癸酉﹞鄧尙文榜﹕臺灣府臺灣阮洪義﹝甲戌進士﹞。

康熙三十五年﹝丙子﹞林和榜﹕臺灣府鳳山許儀鳳。

康熙三十八年﹝己卯﹞柯元炯榜﹕臺灣府臺灣王之彪﹑鳳山卓飛虎﹑諸羅曾國翰﹝府誌作壬午科﹞。

康熙四十一年﹝壬午﹞黃夢熊榜﹕臺灣府陳進元﹑臺灣洪國珠﹑王臣﹑鳳山吳有聲。

康熙四十四年﹝乙酉﹞陳萬言榜﹕臺灣府蕭鳳來﹑洪奇英﹑葉宏楨﹝癸巳進士﹞﹑黃應魁﹑黃彩﹑黃繼捷﹑臺灣李淸運﹑蔡志雅﹑鳳山張化龍﹑柯參天﹝己丑進士﹞﹑諸羅許■﹝犭兪﹞﹝癸巳進士﹞。

康熙四十七年﹝戊子﹞顏滄洲榜﹕臺灣府吳朝佐﹑臺灣許兆昌﹑薛寶琳﹑周良佐﹑鳳山謝希元﹑蔡一聰﹑蔡朝鳳﹑翁士俊﹑諸羅許興。

康熙五十年﹝辛卯﹞王必懋榜﹕臺灣府林培﹝同安人﹞﹑林大瑜﹝長泰人﹐癸巳進士﹞﹑臺灣陳士成﹝同安人﹞﹑鳳山顏士駿﹑諸羅余立贊。

康熙五十二年﹝癸巳﹞恩科陳名臣榜﹕臺灣府臺灣黃廷魁﹝海澄人﹞﹑諸羅林中穎。

康熙五十三年﹝甲午﹞王中璜榜﹕臺灣府王元功﹑蘇學海﹝諸羅人﹞﹑洪壯猷﹝諸羅人﹞﹑曾天璽﹑臺灣許宗威﹑蘇時亨。

康熙五十六年﹝丁酉﹞王楨鎬榜﹕臺灣府王楨鎬﹝第一名﹞﹑趙奇遇﹑臺灣範學海﹝戊戌進士﹞﹑黃彥彰﹑李明徳﹑鳳山林行可﹑諸羅洪奇猷。

康熙五十九年﹝庚子﹞林煐榜﹕臺灣府汪玉潤﹑臺灣曾英傑﹑蕭鳳求。

雍正元年﹝癸卯﹞恩科何云池榜﹕臺灣府蔡聯芳﹑洪秉彜﹑鳳山李朝龍。

雍正二年﹝甲辰﹞吳泰來榜﹕臺灣府劉大賓﹝同安人﹞﹑臺灣施世爵。

雍正四年﹝丙午﹞盧熙毅榜﹕臺灣府臺灣楊逢春。

雍正十年﹝壬子﹞黃開先榜﹕臺灣府鳳山鄭和泰﹑諸羅張光國﹑彰化劉長春。

雍正十三年﹝乙卯﹞張希云榜﹕臺灣府臺灣許志剛﹑鳳山蘇惟豫﹑黃紹輝﹑彰化顏振云。

﹣﹣以上錄自重纂福建通誌卷一百六十八。

乾隆元年﹝丙辰﹞恩科林光繼榜﹕臺灣府蔡莊鷹﹝己未進士﹞﹑韓克昌﹑吳志超﹑諸羅邱世質。

乾隆三年﹝戊午﹞吳振拔榜﹕臺灣府範學山﹑林日茂﹑臺灣王振業﹑鳳山許日文﹑諸羅歐陽谷﹑彰化林長春。

乾隆六年﹝辛酉﹞唐緒榜﹕臺灣府許大勛﹑吳景福﹝晉江人﹞。

乾隆九年﹝甲子﹞唐經榜﹕臺灣府彰化黃天球﹝莆田人﹞。

乾隆十二年﹝丁卯﹞陳河一榜﹕臺灣府姚天敏﹑彰化陳天拱﹝同安人﹞。

乾隆十五年﹝庚午﹞王萬年榜﹕臺灣府蔡靑海﹑張超倫﹑陳廷魁。

乾隆十七年﹝壬申﹞恩科陳璉榜﹕臺灣府鄭鴻善﹑莊英。

乾隆十八年﹝癸酉﹞林洪榜﹕臺灣府鳳山陳廷光。

乾隆二十四年﹝己卯﹞唐達先榜﹕臺灣府金英﹝本姓陳﹐同安人﹞﹑張國棟。

乾隆二十五年﹝庚辰﹞恩科王國泰榜﹕臺灣府黃國梁﹑臺灣黃廷英﹝同安人﹐本姓陳﹞。

乾隆二十七年﹝壬午﹞林開寅榜﹕臺灣府諸羅施國楨﹝晉江人﹞。

乾隆三十年﹝乙酉﹞張方武榜﹕臺灣府章廷英﹝本姓陳﹐同安人﹞﹑洪淸驥﹝本姓陳﹐同安人﹞﹑許拔英﹑鳳山張從龍﹑彰化張方武﹝晉江人﹐第一名﹞。

乾隆三十六年﹝戊子﹞朱時超榜﹕臺灣府陳邦傑﹑陳宗器﹑吳天河。

乾隆三十五年﹝庚寅﹞恩科鄒聯元榜﹕臺灣府林蘊玉﹑彰化許國梁﹝詔安人﹞。

乾隆三十六年﹝辛卯﹞黃紹烈榜﹕臺灣府臺灣張簡魁﹑鳳山吳履光﹑髙升。

乾隆三十九年﹝甲午﹞柯若棟榜﹕臺灣府邱宗榮﹑諸羅賴廷云。

乾隆四十二年﹝丁酉﹞黃奠邦榜﹕臺灣府許士魁﹑陳賡功﹑臺灣黃奠邦﹝第一名﹞﹑張士敏﹝詔安人﹞﹑張梓。

乾隆四十四年﹝己亥﹞恩科林超榜﹕臺灣府葉顯名﹑彰化陳飄芳。

乾隆四十五年﹝庚子﹞劉祥榜﹕臺灣府臺灣葉如珪﹝嘉義人﹞﹑林廷玉﹑杜朝聘。

乾隆四十八年﹝癸卯﹞郭先登榜﹕臺灣府黃毓金﹑鳳山曾國才。

乾隆五十一年﹝丙午﹞劉大用榜﹕臺灣府鄭應選﹑臺灣黃倩榮。

乾隆五十三年﹝戊申﹞恩科鍾朝佐榜﹕臺灣府嘉義沈啟成﹝詔安人﹞﹑彰化張超鳳。

乾隆五十四年﹝己酉﹞恩科陳世英榜﹕臺灣府張元魁﹑嘉義曾國泰。

乾隆五十七年﹝壬子﹞周大經榜﹕臺灣府蔡耀仁﹑彰化鄭國標。

乾隆五十九年﹝甲寅﹞恩科黃振邦榜﹕臺灣府楊三捷﹝同安人﹞﹑嘉義何云衢。

乾隆六十年﹝乙卯﹞林培榮榜﹕臺灣府莊式玉﹝同安人﹞﹑臺灣吳朝宗﹑嘉義杜光玉﹝同安人﹞﹑彰化吳安邦﹝同安人﹐嘉慶丙辰進士﹞。

嘉慶三年﹝戊午﹞袁九臯榜﹕臺灣府臺灣張文雅﹑鳳山張元英﹑嘉義郭一登。

嘉慶五年﹝庚申﹞恩科羅雲臺榜﹕臺灣府臺灣戴時中﹝同安人﹞﹑彰化楊棟﹝同安人﹞。

嘉慶六年﹝辛酉﹞翁騰榜﹕臺灣府嘉義張中玉﹑洪安邦﹑蘇有光﹝同安人﹞。

嘉慶九年﹝甲子﹞王靑楷榜﹕臺灣府詹振拔﹑髙騰飛﹝同安人﹞﹑彰化陳占梅。

嘉慶十二年﹝丁卯﹞呂興國榜﹕臺灣府莊學山﹝同安人﹞﹑臺灣陳朝拔﹑鳳山黃啟東。

嘉慶十三年﹝戊辰﹞恩科王雲龍榜﹕臺灣府嘉義黃淸雅﹑彰化陳克修。

嘉慶十五年﹝庚午﹞張春輝榜﹕臺灣府林成章﹑鳳山黃聖淮﹑彰化蕭建邦。

嘉慶十八年﹝癸酉﹞鄭步衡榜﹕臺灣府郭逢年﹑顏鵬飛。

嘉慶二十一年﹝丙子﹞康荔芳榜﹕臺灣府許邦升﹑劉瑞麟﹑王得寬。

嘉慶二十三年﹝戊寅﹞恩科宋琪榜﹕臺灣府陳淸華﹝同安人﹞﹑鳳山麥朝淸﹑嘉義曾廷輝。

嘉慶二十四年﹝己卯﹞周坊榜﹕臺灣府溫斌元﹑臺灣周榮東﹑趙鳴岐﹑鳳山黃朝鳳﹑嘉義張安邦。

道光元年﹝辛巳﹞恩科王聘三榜﹕臺灣府林廷鳳﹝晉江人﹞﹑李建邦﹑淡水廳吳興邦﹝同安人﹞。

道光二年﹝壬午﹞李經邦榜﹕臺灣府林得時﹑鍾仕髙﹑鳳山張簡騰﹑嘉義蘇天翰。

道光五年﹝乙酉﹞陳騰蛟榜﹕臺灣府蔡際會﹑劉捷髙﹑淡水廳張建邦﹑臺灣許捷標﹝同安人﹐丙戌進士﹞﹑嘉義王朝祥﹝同安人﹞。

道光八年﹝戊子﹞何聯上榜﹕臺灣府何安邦﹑黃安邦﹑臺灣曾必中﹑嘉義張連捷。

道光十一年﹝辛卯﹞恩科陳六書榜﹕臺灣府林秋華﹑臺灣郭崇通﹑鳳山阮朝魁﹑嘉義張秉忠。

道光十二年﹝壬辰﹞恩科董長潘榜﹕臺灣府吳奠邦﹑臺灣林國淵﹑鳳山楊邦瑞。

道光十四年﹝甲午﹞張仁恩榜﹕臺灣府杜國興﹑臺灣陳元邦﹑嘉義劉華實。

道光十五年﹝乙未﹞恩科何上先榜﹕臺灣府林榮源﹑臺灣盧捷升﹑陳髙超﹑嘉義張得三﹑方逢春﹑黃元勛。

道光十七年﹝丁酉﹞陳進成榜﹕臺灣府郭履斌﹑蘇克忠﹑臺灣黃應彪﹑嘉義李逢時。

道光十九年﹝己亥﹞黃康榜﹕臺灣府曾瑞麟﹑陳殿邦﹑嘉義利瓦伊鴻。

﹣﹣以上錄自重纂福建通誌卷一百六十九。人物

明隱逸傳

福州府閩縣

張綸字道羽﹐唐王入閩﹐以恩貢生試策。王謂其眞實經濟可措施行﹐授國子監博士。唐王敗﹐杜門埽軌。居父母喪﹐哀毀骨立﹐須髮爲白。服闋﹐猶不茹酒肉終其身。有田租自給。兵荒後﹐佃逋過半﹐綸終不肯治之。初爲諸生﹐積餼金二十年﹐置田若干畝﹐供宗祠祭祀外﹐周族人不足者。析產﹐以膏腴讓弟縉﹐人咸多焉。著述甚富﹐皆韜藏不出。

侯官縣

陳兆藩字衛公﹐夢龍孫﹐崇禎己卯舉於鄕。時主試劉理順﹑吳甘來﹑房考夏允彜﹐後皆死節者也。會試兩中副榜。唐王時﹐授刑部主事﹐晉員外郎。逾年﹐唐王敗。又逾年﹐魯王入閩﹐攺禦史。上亟旌死節諸臣及恢復機宜疏。魯王敗﹐屏迹不出。病不服藥﹐語少子夔曰﹕『今而後吾得爲完人矣』﹗含笑卒。子婦﹐林尙書燎曾孫女也﹐早寡﹐苦節三十餘年﹐布衣蔬食﹐治夫翁喪葬如禮﹐兼營先世窀穸﹐護持夫諸弟成立。

崔相字介臣﹐諸生。唐王時﹐與林化熙﹑張綸輩號十義士﹐特賜恩貢生﹐官萃士。魯王入閩﹐擢編修。時鄭彩專擅﹐閣部熊汝霖﹑義興侯鄭遵謙俱被害﹐相獨立羣邪間﹐以嚴介自守。魯王敗遁島外﹐相乃逃於曲蘗﹐酒酣耳熟﹐往往發爲詩歌以見志。後卒於福淸海壇山。

黃士尊字子臯﹐諸生。與閩縣張綸齊名。士尊家稍殷﹐好施與﹐常出腴田二百畝周鄕族。魯王入閩﹐兵起會城﹐門晝閉﹐斗米千錢﹐戚友咸投士尊﹔士尊應之不倦﹐倉廩爲空﹐所全活甚眾。與林垐尢厚﹐共硯席五六年。及聞垐死﹐士尊曰﹕『昔馬新息羨馬革裹屍爲盛事﹐今子野以身報國﹐得死所﹐大丈夫何必效兒女子痛悼爲』﹗士尊博學﹐無所不通﹐尢嗜周易。亂後﹐閉戶莊誦不輟。卒於家。

陳發曾字世承﹐明季諸生﹐不求聞達。家鄰城西荔水莊。每談忠孝遺事﹐掀髯奮袖﹐娓娓不倦。畱心文獻﹐凡授命諸臣咸紀其事。所爲詩文亦澹遠有致。子孫淪落﹐遺集不傳。

長樂縣

陳鳴石字體魁。族鼎盛﹐鳴石獨甘恬淡。崇禎癸酉舉於鄕。次年﹐會試副榜。魯王入閩﹐授禮科給事中。時方播越﹐鳴石獨正色立朝。魯王敗﹐杜門埽軌﹐不入城市。

鄭允成字祖謙﹐參政嶽孫也。父彥﹐國學生。允成﹐天啟丁卯舉人﹐數困會試﹐恬靜自守。邑令鄭尙友﹑夏允彜居止廉正﹐少許可﹐獨與允成交厚。允成終二人任未常一言及私。唐王時﹐糧餉不足﹐允成父入貲﹐允成例應授美職﹐辭曰﹕『國家多難﹐有能者效力﹐有財者輸金﹐臣子分所當然。豈可掩吾父義舉博一官耶』﹖閩事敗﹐允成終隱不出。臨卒﹐彊起呼諸子曰﹕『吾死有遺恨﹐銘旌止書前孝廉三字足矣』﹗乃瞑。

林大幹字用始﹐尙書廷選曾孫也﹐那諸生。喜讀書﹐能文善射。美須髯﹐狀貌魁梧。性髒髒﹐與李世熊﹑林逢經﹑張綸輩結文社﹐咸一時名流。崇禎壬午鄕試﹐落副榜﹐棄去。是年旋舉武科。同儕赴賀﹐大幹掀髯嘆曰﹕『吾文士也﹐造物吝我一第﹐世受國恩﹐圖報念切﹐安能待黃河之淸﹐借此階進﹐非得已﹐何賀爲』﹖唐王時以薦授都察院經歷﹐會太常寺少卿嚴通奉命視師浙江﹐戒行有期而缺其副﹐僉謂非大幹不可。大幹慨然就道。諸參贊事悉合機宜。魯王入閩﹐命署羅源縣事﹐潔己字民﹐𨿽軍興旁午﹐正供外一無所擾。尋遷職方主事。魯王敗﹐痛哭以歸。後數年卒。

福淸縣

石鏡字可日。幼弧﹐毋徐紡績授鏡書。弱冠﹐補侯官諸生。唐王入閩﹐以恩貢生廷試﹐授翰林院萃士。萃士者﹐唐王所設官﹐卽庶吉士也。旣閩事漸不支﹐人或言及﹐鏡怒發上指﹐告曰﹕『君輩不敢知﹔吾不降辱以負所學也必矣』﹗唐王敗﹐攜家歸故里江陰﹐祝發爲僧﹐授徒資朝夕﹐自稱蜀道人。終日與人言忠孝事。借僧幻來﹑白漁子爲方外遊﹐山巓水涯靡所不窮。親故贈遺不受。偶患腰病﹐治不效﹐臨歿嘆曰﹕『此身應死久矣﹐隱忍至今者以老母故。今已矣』﹗笑誦南華經卒。

薛敬孟字子熙。學識宏博﹐工諸體詩。唐王時﹐以恩貢生對策授萃士。魯王入閩﹐擢兵部主事。王敗﹐授徒講業﹐吟嘯自娛。嘗遊張秋﹐又之眞定﹐卒於恆山。

泉州府

黃元勛字肇紀﹐南安人。幼讀書。崇禎間﹐海上兵興﹐從軍。積資擢參將。南搗黎峒﹐北援登州﹐屢立戰功。後從唐王入閩﹐爲右都督。見時事日非﹐遂乞歸。始學詩﹐日與朋侶倡和成帙。葺故所營天心洞居之﹐與劉若作方外遊﹐道服終其身。

漳州府

張若化字雨玉﹐一字蒼蠻﹐漳浦人。弱冠﹐師事黃道周﹐得聞明誠之學﹐旁及律曆經綸諸務﹐靡不淹貫。道周稱其才具足了百人。祟禎丙子舉人﹐兩上公交車不第﹐畱京師。時道周以言事下北寺獄﹐若化靑衣小帽﹐雜廝役中時時進獄問起居左右之。唐王入閩﹐徵拜禦史。數月﹐乞歸養﹐食貧茹苦。嘗搗柏葉以代蔬﹐諸孫嘗之喀喀不下咽﹐若化茹而甘焉。山居四十年﹐足不及城市﹐未嘗以姓名通有司。勵志獨行﹐不標講學之名。疾惡守義﹐懍不可犯。時值兵荒﹐盜賊蜂起﹐羣相戒曰﹕『愼勿犯張公廬』﹗鄕人依以避難。終其身盜不入境。所居丹山在羣山中。巉巖阻絕﹐日夕雲霧往來。茅茨數椽﹐上漏下濕﹐豺虎交橫。時曳杖孤往﹐登陟羣峯﹐徜徉泉石﹐嘯歌自得。人咸異之。年六十六無疾而終。弟若仲。

若仲字聲玉﹐一字次蠻。嚬笑不苟。讀書明理﹐以不欺方寸爲本。丙子﹐與兄若化同舉於鄕。庚辰成進士﹐當選知州﹐以不顧任煩劇攺授益府長史。以禮匡宗藩﹐請崇寬大﹑戒嚴切﹐不納﹐以去就爭﹐益王爲之攺容。以母病乞休歸。母沒﹐旣葬﹐爲土室處其旁。聞狐兔嗥嘯﹐輒泣下嗚嗚。鼎革後﹐山居五十年﹐淸修獨善﹐藝圃一區﹐果蔬薯蕷度給賓祭﹐余悉種梅花﹐栽蒔灌漑﹐身自爲之。時蓑篛牽犢飯隴畝﹐與野夫雜處。鎭帥某雅慕其爲人﹐願一望見顏色﹔固拒之。旣念老父在堂﹐懼其齮齕﹐不獲已野服徒步從一奚奴往﹐具賓主徑去。帥武人﹐不知書﹐然顧愈重之。晚歲益務爲惇篤﹐遇鄕裏有爭訟﹐輒勸息。不聽者彊揖之﹐聽者亦揖致謝。邑蝗起﹐羣飛蔽天﹐觸禾稼艸木葉噉盡﹔民多聚泣﹐或泥首禳之。獨若仲所居數里內外無蝗患﹐裏賴以安。若化子士楷。

士楷字端卿。幼潁異﹐稍就外傳﹐卽通星緯﹐學爲詩歌古文詞﹐超然獨往。會鼎革﹐父與季父偕隱丹山﹐士楷乃一意屏棄舉子業﹐潛心性命之學﹐以主敵爲根本。嘗謂精一之傳九思盡之﹐作九思注錄﹐太極圖說﹑定性書﹑西銘敬齋箴﹐各爲題詞。參曲禮﹑內則﹑小學諸書爲敬學科條﹐務合天則﹐而不苦於拘攣﹐以授學者爲言行準。漳南學者爭師之。嘗托賣卜遊郡市中﹐意有所觸﹐亟還山﹐遂杜門不出。晚歲不屑屑文藝﹐然文益深造﹐詩直逼少陵。凡天文﹑地輿﹑歷律無不洞覽。卒年四十有七。

﹣﹣以上錄自重纂福建通誌錄二百二十三。

明藝術傳

興化府仙遊縣

王志章﹐油潭里人﹐能判陰事﹐人稱爲活閻羅。有同安金門人陳世冑號鰍魚仙﹐善數學﹐唐王時來福州﹐途次興化﹐往詢志章。志章先知之﹐置片紙於硯底﹐屬童子候之﹐若世冑到﹐令自取視。次日﹐世冑果至﹐童子語以故。世冑取讀﹐有『鰍魚死半途﹐同安血流溝﹐嘉禾斷人種﹐安海成平埔』句﹐悚然﹐奔見鄭成功﹐以志章言上陳。成功以爲妄﹐不納。世冑辭歸﹐途次小盈﹐暴死。成功聞之驚訝。及同安被屠﹐成功頗信。後踞廈門﹐凡有俘者﹐悉斷其掌放歸﹐欲以「斷人掌」應「斷人種」語也。後金廈破﹐移民內地﹐築界墻限之﹐犯者無赦﹐而「嘉禾斷人種」之語乃驗。安海亦在界外﹐遂成平埔云。

﹣﹣以上錄自重纂福建通誌卷二百二十四。

明僑寓傳

福州府

錢肅樂字希聲﹐鄞縣人﹐崇禎丁丑進士。歷官刑部員外郎﹐丁艱歸。大兵取杭州﹐肅樂等迎魯王監國紹興。旣而魯王航海﹐肅樂亦之舟山。唐王召之。甫入境﹐已敗﹐遂隱海壇山﹐與諸弟食枯薯﹐薪菁茅﹐祝發以免物色。其後魯王次長垣﹐召爲兵部尙書﹐尋拜東閣大學士。時鄭彩專柄﹐連殺熊汝霖﹑鄭遵謙﹐肅樂憂憤卒於舟。故相葉向髙曾孫進晟葬之福淸黃蘗山。

弟肅範﹐字錫九﹐一字箕仲﹐從肅樂浮海至閩。時魯王從官少﹐凡敕誥文字多以屬肅範。旣而置史官以紀居﹐大學士馬思理卽薦範入館。及肅樂卒﹐魯王又敗﹐劉中藻方守福安﹐遣人迎肅範。時大兵盡定閩地﹐僅餘福安﹑寧徳二城﹐賓朋皆勸肅範無往﹐肅範弗聽﹐毅然赴之。城破﹐望百辟山嘆曰﹕『此宋少帝入海處也』﹗賦絕命詞。方投繯﹐兵至﹐被執不屈死。��貴從死焉。

沈宸荃﹐慈溪人﹐崇禎庚辰進士﹐授行人。魯王監國﹐擢右僉都禦史。已而事敗﹐宸荃棄家從王海外。王次長垣﹐連擢至大學士﹐從王於舟山﹐又從泛海抵廈門﹑金門。後艤舟南日山﹐遭風沒於海。

建寧府

揭重熙字祝萬﹐臨川人。崇禎丁丑﹐以五經成進士﹐授福寧知州。福王時擢考功主事﹐丁外艱歸。撫州破﹐與同裏曾亨應先後起兵。唐王命以故官聯絡建昌﹐尋擢右僉都禦史巡撫江西。汀州失﹐解兵入山。永明王拜爲兵部尙書兼副都禦史總督江西兵﹐召募萬餘人薄邵武。敗還﹐金聲桓已降於大淸﹐復乘間爲亂﹐據南昌。大兵攻討之﹐聲桓死﹐諸軍盡散﹐獨張自盛眾數萬走閩。重熙入其軍﹐約廣信曹大鎬並進。自盛掠邵武﹐戰敗被執﹐重熙走依大鎬百丈磜。適大鎬還軍鉛山﹐惟空營炊食。大兵偵得之﹐執至建寧﹐下之獄。重熙日呼髙皇帝祈死不得。至冬十一月﹐昂首受刃﹐顏色不攺。

曹元方字介皇﹐海鹽人﹝題名碑作元芳﹐海寧縣人﹞﹐崇禎癸未進士﹐除常熟知縣。南都破﹐棄官由間道入閩﹐謁唐王於福州﹐授文選主事﹐進驗卦郎中。旣而父履泰亦由海道至﹐授太常少卿﹐累升兵部右侍郎。是時閩中恃大師鄭芝龍爲重﹐而芝龍桀驁難制﹐視唐王蔑如也。元方策閩事將敗﹐值魯王告急﹐王令楊文驄帥師援衢州﹐因乞視師江上﹐乃加禦史銜賫白金五十兩遣之。行抵浦城﹐魯王已航海去﹐江上潰兵突至﹐遂縋城竄走山谷﹐匿僧捨中。履泰與王士和守延平﹐大兵至﹐城破﹐士和自縊死﹐履泰投身崖石下﹐斃而復蘇﹐崎嶇汀贛間。元方聞變﹐急由崇安走數百里﹐呼號訪求。歷數月﹐父子始相見﹐迎至浦城。履泰以病先歸海鹽﹐元方滯畱荒村﹐從老衲寄食﹐中夜披衣起北望涕泣﹐逾年乃歸。

延平府

艾南英字千子﹐東鄕人﹐天啟甲子舉人。兩京繼覆﹐江西郡縣盡失﹐南英乃入閩。唐王召見﹐陳十可憂疏﹐授兵部主事﹐尋攺禦史。明年八月﹐避地西郊興化寺卒。

邵武府

傅冠字符甫﹐進賢人﹐天啟壬戌進士第二﹐授編修。崇禎十年﹐由禮部右侍郎拜尙書﹐兼東閣大學士﹐尋放歸。唐王時﹐命以原官督江西。或劾其嗜酒﹐乃致仕。大淸兵下江西﹐冠走匿門人泰寧江亨龍家﹐亨龍執而獻之。有司殺之汀州﹐血漬地久而猶鮮。

泉州府

曾櫻字仲含﹐峽江人﹐萬曆丙辰進士。唐王時爲工部尙書兼東閣大學士﹐尋進吏部文淵閣。王駐延平﹐令櫻畱守福州。大兵破福州﹐櫻挈家避海外中左衛。越五年﹐其地被兵﹐遂自縊死。

路振飛字見白﹐曲周人﹐天啟乙丑進士。崇禎末﹐歷官巡撫淮揚都禦史。唐王聿鍵方以罪錮髙墻﹐振飛上疏乞寬宥﹐竟得請。及聿鍵自立於福州﹐拜振飛左都禦史﹐募能致振飛者官五品﹑賜二千金。振飛乃赴召﹐道拜太子太保﹑吏部尙書﹑文淵閣大學士。及大兵進仙霞關﹐聿鍵走汀州﹐振飛追赴不及。汀州破﹐走居海島。明年﹐赴永明王召﹐卒於途。

熊汝霖字雨殷﹐余姚人﹐崇禎辛未進士﹐授同安知縣﹐擢戶科給事中。魯王監國﹐擢右僉都禦史﹐遷兵部侍郎﹐再進尙書。從魯王泛海至廈門﹐尋爲鄭彩所害﹐並投其幼子海中。同時會稽諸生鄭遵謙事魯王﹐崎嶇浙閩間﹐從王航海﹐與汝霖並爲彩所害。

徐孚遠字暗公﹐華亭人﹐崇禎間舉於鄕。松江破﹐遁入海﹐卒於島中。

陳泰字降人﹐銅陵人﹐寄籍鎭海衛﹐諸生﹐寓廈門。魯王時﹐曾櫻爲大學士﹐試儲賢館﹐拔泰第一。廈門破﹐櫻死難﹐泰匍匐負骸走三十里付其家人。旣殯﹐歸遂不食﹑卒。其甥葬之江上。

陳士京字齊木﹐鄞縣人﹐官給事中。隨魯王泛海入閩﹐寓同安之鼓浪嶼﹐卒。

沈光文字文開﹐鄞縣人﹐以貢生入太學﹐授太常博士。唐王時﹐累遷太僕寺卿。後由潮陽航海入金門。閩中大帥以書幣招之﹐不就。思卜居泉州海口﹐挈家浮舟﹐颶風飄至臺灣﹐遂居之。鄭成功入臺灣﹐知光文在﹐大喜﹐以客禮見。令麾下致餼﹐且以田宅贍之。已而成功卒﹐迕其子經﹐變服爲浮屠﹐逃入臺之北鄙﹐結茅於羅漢門山中以居﹐教授生徒自給﹐不足則濟以醫。後諸鄭復禮之如故。時寓公漸集﹐與寧國韓文琦﹑西安趙行可﹑無錫華衮﹑鄭延桂﹑福州林奕丹﹑吳渠輪﹑山陽宗城﹑螺陽王際�結社﹐所稱福臺新詠是也。尋卒於諸羅﹐葬縣之善化裏東堡。海東文獻推爲初祖。所著花木雜記﹑臺灣賦﹑東海賦﹑芳艸賦﹑檨賦﹑桐花賦﹑古今體詩﹐志臺灣者皆足資焉。

朱術桂字天球﹐明靖寧王也。南都破﹐挈其妃寓廈門。葛衣幅巾﹐善書畫﹐有求輒與。後移寓臺灣。及鄭氏歸誠﹐術桂與其妃皆自經死。

姚翼明字興公﹐平陽人﹐從魯王入閩﹐官給事中。嘗寓居廈門東嶽廟﹐後歸。

福寧州

顧錫疇字九疇﹐昆山人﹐萬曆己未進士﹐攺庶吉士﹐授檢討﹐歷南京禮部左侍郎。福王立﹐進本部尙書。南都失守﹐錫疇鄕邑亦破﹐時方遭父喪﹐間關赴閩。唐王命以故官﹐力辭不拜。嘗寓居福安之秦溪﹐顏其齋曰「鶯谷艸堂」。後流寓溫州江心寺﹐總兵賀君堯撻辱諸生﹐錫疇將論劾﹐君堯夜使人殺之。

﹣﹣以上錄自重纂福建通誌卷二百二十五。

國朝列傳

福州府閩縣

陳子威字其畏﹐邑諸生。父希元﹐字君首﹐籍侯官生員。順治十三年﹐避海寇﹐遷居於鄕。慨然曰﹕『吾豈忍自爲一家計乎』﹗乃設策守禦﹐居民賴以保全。有爲賊擄者﹐解囊贖歸文。寇退﹐復助木石治廬舍﹐爲鄰里謀完聚焉。康熙十七年﹐海寇復擾﹐子威與其叔君翼獻策軍門曰﹕『寇所持者沿海之人爲之耳目﹐故鴟張豕突﹐猝不易制﹔若聯絡海上漁艇﹐斷其聲援﹐賊不難盡矣』。巡撫吳興祚善其言﹐令詣康親王備陳內地姦宄。遂招募鄕勇﹑澳民三千﹐建聯絡營﹐給聯絡僉事道札。所在剿捕﹐歷著戰功。克復金門﹑廈門﹑臭塗﹑澎湖﹐招撫臺灣等處。興祚上其事﹐授南韶道﹐遷涼莊鄖襄參政﹐致仕歸。著有嵩山詩集﹑五涼治績考。

君翼﹐閩縣貢生。授聯絡通判札﹐擒僞都督章元勛﹐追殺僞將王亮﹐歷戰有功。卒於軍。子瀛襲授金華府通判。

林從時﹐康熙辛卯武舉人﹐授把總。於五縣寨響鼓山擒山寇薛彥文有功﹐又隨軍帥平臺灣南路﹐緝獲餘孽杜君英﹐招撫力力等社生番﹐議敍軍功﹐擢守備﹐累遷至襄陽鎭總兵官。

郭廷筠字可遠。先世自漳州遷福淸﹐後遷侯官。父趙璧﹐乾隆丙辰舉人。廷筠﹐庚寅舉順天鄕試﹐由教習選歸化教諭﹐歷詔安﹑臺灣﹑南安教諭。五十一年﹐臺匪林爽文叛﹐上命福康安督師剿之。過南安﹐廷筠見於軍門﹐因陳﹕『臺灣閩粵居民互相殘殺﹐爲日已久。今林逆挾漳民稱亂﹐泉粵之民幾爲所制﹐然心未嘗忘仇也。招其仇以攻仇﹐旬月可定』。督師大悅﹐遣廷筠集義民三千﹐持黃旛前驅號召。於是素仇賊者﹑避賊匿山谷者及爲賊驅迫者皆歡呼雲集。賊勢孤﹐竄生番中。廷筠廉得通事杜孚知林逆父母妻子所在﹐縳致之。敍績入告﹐加同知銜。未幾﹐俘林爽文。廷筠以義民仇賊﹐不可因以報私仇﹐請於巡撫徐嗣曾﹐嚴爲禁約﹐使各歸復業。餘孽蔡福復思蠢動﹐廷筠偵得之﹐置諸法。事平﹐發廣東﹐以同知補用﹐試嘉應直隸州事﹐補廣州糧捕通判﹐權韶州知府。有陳選者﹐恃富爲鄕曲害。廷筠甫下車﹐卽按治之。擢知惠州府﹐值亢旱。廷筠見獄多滯囚﹐曰﹕『此旱所由致也』﹐立爲省釋﹐並戒所部省囚﹐果大雨﹐歲丰稔。廷筠察產谷之區﹐廉其價糴之﹐請上官﹐轉運府倉﹐爲十屬儲備。惠州東南隅濱海汕尾扼海丰之吭﹐外逼重洋﹐內聚村落﹔廷筠請於大府﹐添設炮臺﹐民以爲便。粵海自安南黎阮之亂﹐姦民多倚窟穴爲盜。上命制府覺羅吉某剿捕。廷筠上書﹐陳洋盜連結夷匪入內地行劫之路有三﹕北路自順化歷江坪﹐經潿洲冠頭嶺南下廣海達閩洋﹔中路由順化入電白放雞山以抵廣海﹔南路歷瓊州及放雞經達濠南澳以入外海。當擇其經由要隘﹐厚集舟師﹐截其出沒。制府悉采以行。廷筠性廉潔﹐所至裁革陋規﹐節縮俸入以贍親族﹐孤寡多有賴以舉火者。卒年六十一。

子南英﹐乾隆五十四年副榜﹐分發四川﹐補達縣知縣。以軍功擢知州﹐賞戴藍翎。彬圖﹐道光壬午進士﹐官四川天州知州。

弟文鋕﹐字可典﹐一字書屏。乾隆辛卯舉於鄕。由四庫館謄錄議敍知縣﹐揀發浙江﹐試分水﹑龍泉﹑遂安﹑余杭縣事。臺匪林爽文肆逆﹐浙屬籌辦海運軍糈﹐大府以文志閩人﹐熟悉海道﹐遂以權杭州府同知﹐督海運。事竣﹐署烏程知縣。時歸安縣民有抗拒捕役者﹐知府欲以兵往。文鋕曰﹕『此特胥役需索滋事﹐若激而生變﹐恐興大獄』。遂屏僕從﹐操小舟獨往。鄕民聞文鋕至﹐皆拈香跪迎。文鋕諭以國法﹐令將首事者縛出。民情怗然。署寧海知縣﹐有盜魁某匿城外髙山﹐訟諜如山﹐捕役受賄縱﹐且爲其耳目﹐前官莫能捕。文鋕置若弗聞。乘有履勘之役﹐繞道行近賊穴。日暮﹐宿村捨﹐至夜﹐令村民執械前導﹐暗藏火具﹐潛行山徑中。又令民截其後路。夜半至其地﹐鳴鑼列炬﹐光照山谷﹐伏者皆呼噪響應。賊驚起﹐倉皇無所措﹐束手受縛﹐並其黨盡執以歸。自是盜賊屏息。邑豪某充巡道書吏﹐恃勢爲暴﹐平民側目﹐立擒治之﹐追所占奪者各歸其主﹐闔邑稱快。調長興。長興舊有義學﹐廢已久﹐文甫鋕蒞任﹐卽延師課試﹐科名以振。移知鄞縣。時海盜滋擾﹐文鋕募鄕勇守禦海岸﹐巡防周密。水師有意邀功﹐所獲盜多脇從服役或難民﹐鞫實者皆釋之。後奉檄辦滇銅﹐事竣﹐以病告歸。年六十五卒。

子仁圖﹐嘉慶戊辰進士﹐刑部員外郎。禮圖﹐道光辛丑進士﹐選庶吉士﹐攺工部主事﹐出爲江南河防同知。

侯官縣

何勉字尙敏﹐號止庵。少貧﹐去文就武﹐隸督標﹐驍勇有智謀。康熙五十八年﹐侯官土寇薛彥文嘯聚後洋﹐總督滿保檄副將侯瀠剿捕﹐以勉從。勉謂瀠曰﹕『賊煽惑愚民﹐附和者眾﹐激之則難以撲滅﹐散其黨羽﹐使之無援﹐則易擒也』。因曉諭各處﹐凡在村者悉爲良民﹐匿山谷者乃賊黨。於是鄕民遠近還家﹐絡繹如織。賊匿後壠﹐離營十餘里﹐忽聞炮聲。瀠驚曰﹕『賊至矣』﹗促防護。勉曰﹕『賊欲劫營﹐豈使人知﹖此必欲遁而先發炮﹐使我疑不敢進。須急追之』﹗瀠不信﹐賊果遁﹐髙據仙殿巖。勉曰﹕『賊聚險巖﹐捕之過急﹐非遁則死。此當以計取之』。因選熟悉路徑者二十人往﹐盡擒之。議功給千金﹐授把總。勉受賞而散之。因佐總督滿保幕府。浦城密報﹐木城關有陰兵從天空嶺下﹐夜行曉散。勉曰﹕『此姦徒初起﹐托鬼惑人﹐應速擒捕』。滿保卽遣帶兵往。勉曰﹕『毋庸﹐但得檄文便宜行事足矣』。遂馳赴浦城﹐知賊在梅溪隘內﹐勉僞爲販紙者直入主劉兆卿家。兆卿卽賊黨也﹐誘勉從賊。勉僞許之。遂令從者方雄與兆卿入山﹐行二十餘里至茶園﹐有長巖屹立﹐名爲石窗欞﹐最爲險隘。內蓋屋數間爲屯糧所。再進則沿山皆艸屋。山後卽崇安汛銅箔山。賊首江一淸見之﹐謂曰﹕『得人多者居上位』。雄諾之。出山﹐默記路徑﹐歸告勉。勉因馳檄崇安營遊擊某帶兵三百赴銅箔山扼其後路﹐勉與近茶園地居民糾集鄕壯七十人﹐令雄前導。一淸見雄大喜﹐招以入。眾舉火焚糧。賊眾驚潰。銅箔山官兵見賊巢火起﹐槍炮齊發﹐賊皆遠遁。村民四望無人﹐相率維拜曰﹕『我民今得安枕矣』﹗一淸饑甚﹐入菜園竊食﹐被獲。勉遂縛致省城﹐斬之。滿保撫其背曰﹕『爾之智謀﹐古名將不過也』﹗

明年﹐臺匪朱一貴亂。滿保駐廈門﹐命勉從徵。時提督施世驃已擒朱一貴﹐而朱黨王忠及劉富生猶未獲﹐因命勉往捕。生擒蘇淸等﹐焚其寨﹑燔其積聚。六十一年﹐拔千總。雍正元年﹐勉復往南路搜捕﹐遣降卒林慶往探﹐盡得賊中情狀﹐遂率眾入其寮﹐擒劉富生﹐焚其寮。王忠匿近地﹐見寮內火發來救護﹐設伏並擒之。事聞﹐擢守備﹐遷臺灣參將﹐給世職﹐準襲兩代拖沙喇哈番。自朱一貴亂後﹐北路內山水沙連番人不納賦餉﹐屢行不法﹔南港骨宗與北港內眉社麻著同惡相濟。四年﹐總督髙其倬檄臺灣道吳昌祚爲總統領兵進剿﹐以勉佐之。勉率奇兵二百由北投社過火焰山﹐伐木辟路而入﹐行三日抵蛤裏難社﹐據其倉。社番惶悸無措﹐相率歸順。水沙連﹑北港悉平。勉望見我軍旌旗林立﹐遂乘艋舺至總統軍營﹐復搜捕至貓難社﹐擒獲骨宗父子。復傳諭土官﹐率番眾擒麻著赴軍前。班師﹐全臺以安。明年入覲﹐授湖廣洞庭協副將。

時貴州九股逆苗不法﹐勉奉檄赴黔。總兵霍升分兵七路進剿﹐命勉領漢土官兵八百餘苗寨。黎明﹐陰霧彌天﹐勉令守備趙國儀﹑何英分路潛伏苗寨山前﹐自領兵繼何英後。苗眾悉力前禦﹐而國儀兵從後乘虛而上。賊顧寨已失﹐遂驚潰。七路獻馘﹐惟勉功居最。貴州提督哈元生命勉進兵攻取頭■﹝屯上土下﹞﹐進克二■﹝屯上土下﹞﹐羣苗逃入三■﹝屯上土下﹞﹐在蓮花峯巓地﹐險峻難以力攻。勉見峯之迆北皆艸屋﹐密遣土兵一人雜於苗內入■﹝屯上土下﹞﹐夜靜舉火﹐眾屋皆焚。苗逃竄無地。官兵乘機進擊﹐焚斬無餘。黔地遂靖。凱旋回楚﹐擢雲南鶴麗總兵﹐攝永北鎭。乾隆元年﹐調臨沅總兵。三年﹐調廣東左翼總兵。四年﹐移福建臺灣鎭﹝並詳宦績﹞。臺郡素無城郭﹐量兵築堡於鎭署營外﹐周三百餘丈﹐皆出己資。又捐谷千石以賑饑。八年﹐移南澳鎭總兵﹐署福建水師提督。十年﹐以目疾乞休。十七年卒﹐年七十二。

陳夢熊字章如。祖玉光﹐乾隆癸酉武舉﹐嘗從徵緬甸。父文徳﹐壬子武舉﹐官閩安營千總﹐權守備。夢熊少從侍﹐習騎射水戰及造舟之法。年二十﹐入閩安營充伍。乾隆五十二年﹐臺匪林爽文滋事﹐夢熊應選﹐從領隊大臣攻小半天山﹐破之。五十五年﹐補額外外委。明年﹐在竿塘津渣洋擒逸犯莊士徳﹑林明等七人﹐由經制外委洊擢千總。嘉慶五年﹐擒獲艇船賊目王以忠等。又於海口立萬思壇葬暴骸二百餘。十年﹐擢守備。大吏聞夢熊善造船﹐因令督造哨船。時朱濆﹑蔡牽各匪往來絡繹﹐夢熊卽以所乘舟奉提督追剿蔡牽。十一年冬﹐大戰於三盤洋﹐賊眾大敗﹐獲張簡等斬之。明年﹐從水師提督張見升在南澳柑橘外洋遇朱濆幫船﹐提督命追之。夢熊曰﹕『百里外有云如鱗﹐必有颶風。賊眾烏合﹐乘危擊之﹐勞半功倍。請少待之』。言未畢﹐風雨大作。夢熊施炮攻之﹐賊溺海者無算﹐生擒陳阿匾等。又請率兵船同烽火營參將某分路巡緝﹐遇朱濆黨朱三勝等匪船。夢熊乘上風掩殺﹐擒七十餘人﹐取其舟而還。攝水師提標後營遊擊。朱濆幫賊目有方臺者﹐以驍悍稱。夢熊遇於雞母澳外洋﹐引弓射﹐貫其頤踣﹐生擒之。敍功授臺灣水師提標左管遊擊。時洋匪未靖﹐而粵東艇船數百號又嘯聚南澳外洋。夢熊所帶兵船僅數十﹐各兵逡巡不敢進。夢熊率精兵連環施炮﹐賊船溺斃甚眾﹐盜首葉雨及林桂等舟亦施炮相拒﹐傷夢熊頰。夢熊僞敗﹐葉兩追之﹐爲夢熊所擒。林桂遁去﹐復勾結匪徒祭旗再戰﹐傷夢熊眼角。夢熊負傷奮擊﹐士卒競進﹐遂擒林桂及其黨七十餘人。艇匪旣靖﹐奉旨賞戴花翎﹐以參將用。七月﹐在韭山洋遇朱濆幫賊目王長﹐士卒聞其能召陰兵﹐從空飛下﹐懼甚。夢熊曰﹕『此大言欺人耳』﹗命並大攻之﹐獲王長誅之。又遇蔡率黨張易髙於五堡洋﹐戰三日﹐鉛丸盡﹐夢熊命取破磁搗之以代﹐賊退。夢熊從後路要之﹐人船並獲。補福建銅山營參將。十四年﹐與海壇鎭總兵孫大剛合師巡歷各洋﹐搜剿餘匪。時蔡牽已死於海﹐其黨吳淡﹑吳尾﹑陳孫等各率舟幫詣夢熊投誠。朱濆尋斃﹐其弟渥亦領十舟共數百人亦歸順焉。十五年﹐權金門鎭總兵﹐於懸鐘洋﹑黑水洋﹑下尾墟崇武外洋﹑平海外洋等處獲盜目無數。十七年﹐浙洋盜李盧降而復叛﹐劫掠黑水外洋及黃崎外洋。夢熊躬執皮盾躍入賊船﹐奪賊刀殺賊。盧駕他舟奔竄﹐衝礁擊碎﹐就獲。又柑橘洋盜黃茂劫官谷﹐殺官兵﹐出入閩粵間﹐與夢熊拒戰。夢熊用火礶燒其船。餘黨竄東椗﹑料蘿等洋。夢熊泅水過船﹐獲林阿廷等。奉旨褒嘉﹐擢澎湖水師副將。時黃茂幫匪林善等在鎭海南椗外洋﹐用鐵板船拒戰﹐火不能傷。夢熊命弓箭手射之。賊眾應弦墮海。夢熊躍上其船﹐生擒六十餘人。黃茂餘黨遂盡。二十年﹐遷浙江黃巖鎭總兵﹐移定海鎭總兵。時浙洋所在多盜﹐夢熊曰﹕『賊各立門戶﹐利不相讓﹐害不相救﹐此易辦耳』。督舟師分路緝捕﹐浙氛亦熄。道光元年﹐擢廣東水師提督。粵船放洋﹐屢有遇風擊碎者﹐夢熊教之觀云色﹑驗風信﹐使知趨避。以各舟舊色難行﹐別繪圖攺造﹐以期輕捷。有新造哨船工成請驗﹐夢熊指桅木中有雙眼﹐恐被雷災﹔截之果然。夢熊出洋﹐與士卒同甘苦﹐有功無不列敍﹐以故皆感奮。七年﹐以原品休致﹐在籍食俸。明年卒於家﹐年六十九。子殿鰲﹐由武生入伍﹐官臺灣安平協右營守備。

謝金鑾字巨庭﹐一字退谷。幼讀宋名臣言行錄﹑五子近思錄悅之﹐嘗曰﹕『士不喜讀書﹐空言存誠﹑愼獨﹑主敬﹑存養﹐有體無用』。故以忠信好學爲立志﹐以倫常日用爲力行。乾隆戊申舉於鄕。嘉慶六年大挑二等﹐試邵武教諭。生員謝某有戚喪其天﹐不安其室﹐欲逼其女﹝鄕賢事實冊作媳﹞﹔謝某議拔其女歸良家。而婦所私構讒言聞於學使﹐將下所司按其事。金鑾力白其冤﹐多士歸心焉。授南靖教諭﹐調安溪。時安溪峣洋鄕以賽神致械闘﹐士被羅織者眾﹐匿不敢出﹐知府某持之急。金鑾請寬其株連﹐諭諸生自投首﹐卽令諸生爲有司設計擒姦猾。有司怯﹐語泄﹐姦猾皆遁去。知府某歸咎於諸生﹐將請學使盡褫其衣衿。金鑾遣急足先白於學使﹐力陳漳泉積獘﹐且曰﹕『漳泉無獄不及於士﹐設按牒而罪之﹐不出二年﹐庠序空矣』。學使恩普壯其言﹐力主之﹐事乃已。金鑾𨿽官教職﹐其於吏治民情﹐尢關休戚。嘗著泉漳治法論﹐其略曰﹕『昔淮南王安言越人好攻擊﹐固其常﹐然則閩之械闘﹐自漢以來然矣。細虞構釁﹐禍連孫子﹐殃及鄕閭﹐逾百年不能解﹐似近於公羊春秋之百世復讎﹐而用之不得其義以至此地。然其鄕未嘗無善士良民﹐知畏法循理。所以滋難賈禍以脇其眾者﹐不過桀惡數人爲人渠帥耳。又有一二姦宄與悍役比﹐鉤結以漁利﹐簸弄以餌官曰「泉之民頑而吝﹐獨械闘可威劫而貨弋也」。官諮之舊尹及同僚﹐皆曰「彼土風气固然」。且大邑廉俸僅千金﹐歲費當數萬緡﹐非資賄於民不可。資賄於民﹐則莫械闘若也。縣官所置民壯鄕勇﹐大抵皆市井諸惡少﹐與悍役日出偵伺。一聞某鄕械闘﹐則鼓掌相慶。嗚呼﹗宗族鄕黨﹐古者所以教之睦淵任卹以厚風俗者也﹐而讎殺相尋﹐至於此極。豈其民獨無人心﹐皆利災而樂禍者哉﹖教化久不行﹐又從而魚肉之﹐凍餒其父母﹐離散其妻子昆弟﹐系累其宗族親戚。爲民父母者﹐奚忍而致此﹖吾聞前令有史必大者﹐知晉江縣﹐一介不取﹐每食不過蔬菜﹐以峻法束吏﹐以誠求察民情﹐行之二年﹐庭無訟牘。泉人至今思之。是豈易民而理也。今卽不能遽興教化﹐但今治獄毋圖利﹐捕人毋用兵役而已可矣。凡四鄕械闘必有期會﹐非需數日不辦。能於未發之先﹐單車詣鄕﹐理其曲直﹐而禁約焉﹐善矣。其闘已成者﹐則呼其父兄與其紳衿明告之曰「殺人者死﹐國法也﹐令不得私。且枉鄕有惡子不除﹐國之賊﹑亦若之殃也。吾來爲若治大獄﹐錙亳無所取﹐誓不令一役擾若民。若執倡闘及殺人者以獻﹐餘皆安堵如故無所問」。民怵於禍﹑困於財久矣﹐一旦見良有司之來若此﹐人人得所依倚﹐則比屋安居。何犯不可得﹖何獄不可解﹖𨿽然﹐此其道又在乎豫信。知縣始下車﹐遠邪佞﹐親正直﹐暇則循行郊野﹐與其父兄子弟詢疾苦﹑勸仁讓﹐相親猶一家﹐相視猶一體。民之信之也豫。於是又擇其鄕之齒長而端愨者立族正及副二人﹐如古三老嗇夫﹐凡鄕有訟事﹐族人以告族正﹐小事族正判其曲直﹐大事則族正自詣縣告﹐或率其人俱至﹐以俟知縣聽斷。知縣有所問﹐以片紙召族正率其人至。公正廉明以鞫之﹐忠信慈惠以察之﹐不煩言而獄已解矣。行之一二年﹐民可無訟﹐知縣卽有緩急﹐民且爭相資助﹐如三輔之輸租於兒寬﹑山陰之送錢於劉寵。何貧乏空虧之患﹖捨此不務﹐而以饑鷹餓虎爲長技﹐轉相仿效﹐罪浮於盜賊﹐孽遺於子孫。村村殘破﹐戶戶顚連﹐弱者轉於溝壑﹐壯者驅之萑苻﹐吾恐喪身敗家﹐降一夫之禍細﹐而交讎激亂﹐釀成一方之禍烈也』。

尋調臺灣嘉義教諭﹐未及期而蔡牽倡亂﹐陷鳳山。知縣某問計於金鑾。金鑾曰﹕『此間士民﹐更林爽文����木柵﹑掘城濠﹑施槍炮﹐戰守皆有成法﹐召而謀之﹐咄嗟可辦也』。如其言﹐眾果畢集。金鑾乃偕某周視四門﹐指麾區畫﹐分地而守。夜漏三下﹐而部署定。及總兵武隆阿帥師至嘉義﹐賊退。武隆阿知金鑾賢﹐徑至學署讀壁間教士條約﹐曰﹕『通儒也』﹗同知薛志亮聘修臺灣縣誌﹐金鑾於事之有關吏治﹑系人心風俗者﹐一編之中﹐三致意焉。

先是蔡牽之擾臺灣也﹐欲得噶瑪蘭地爲巢穴。其地在臺灣東北﹐土沃而地險﹐爲吳沙﹑潘賢文所分據。有司以未隸版籍﹐勿問也。然棄之則爲賊巢﹐撫之則爲保障。金鑾因考其始末﹑詳其利害﹐爲噶瑪蘭紀略。其目有六﹕曰原本﹐曰宣撫﹐曰形勢﹐曰道裏﹐曰圖記﹐曰論證。知當事憚於興作﹐走使京師﹐上其書於同鄕梁詹事上國。上國采以聞﹐上可其奏﹐命大吏設官疆理閩土﹐至今利賴。秩滿內渡﹐補南平教諭﹐移彰化﹐復調安溪。金鑾欲引退﹐刊教諭語以贈諸生。諸生奔府吁畱。適遘疾﹐遂告歸。卒年六十四。

金鑾少孤﹐母患末疾﹐躬親浣濯﹐教育諸弟使成立﹐周親族﹐惇友誼﹐尢喜汲引人才﹐培植士類﹐故士皆親之。性廉介﹐諸生知其貧﹐饋之不受。則有輦米於庭徑去﹐莫知爲誰何者。及卒﹐海外諸生猶鳩資以賻焉。所著教諭語風行海內﹐士林咸奉爲圭臬。並著二勿齋文集傳於世。道光五年﹐入祀鄕賢祠。子宗本﹐道光丁酉舉人﹐山東知縣﹔宗善﹐丁酉拔貢生。

長樂縣

梁上國字斯儀﹐一字九山。父劍華﹐字天池﹐郡諸生﹐以耆宿教授裏中垂五十年﹐門下士多成偉器。劍華生五子。長上寶﹐邑諸生。次贊圖。三上泰。四卽上國。贊圖初名上治﹐字翼齋﹐與上國同舉乾隆戊子鄕薦﹐咸安宮教習﹐以知縣用﹐呈攺教職﹐補寧化縣教諭﹐善課士。值大水﹐佐縣賑撫﹐多所全活。上泰字岱嚴﹐乾隆乙酉鄕薦﹐選貴州餘慶縣知縣﹐有循聲。上國與贊圖﹑上泰同爲太傅朱珪所賞識﹐入讀書社。上國﹐乾隆乙未成進士﹐選庶吉士﹐習國書﹐散館攺除。相國於敏中惜其才﹐請仍畱庶吉士學習。旋丁母優﹐服闕﹐以父疾乞養。復丁外艱。五十五年﹐再散館﹐授編修﹐分校鄕會試﹐轉禦史給事中。歷奉天府府丞兼提督學政。嘉慶十二年﹐遷詹事府少詹事﹐累擢至太常寺卿。上國通經知時事﹐凡當世之急務﹑鄕裏之利病﹐無不旁求博訪。居官多所建白。其陳奏本省事宜尢詳明剴切。閩南姦民結黨通兵役﹐號天地會﹐蔓延他郡﹐肆抄掠。有司匿不聞。上國從鄕人訪得其實﹐疏請飭大吏密察掩捕﹐獲其渠﹐餘黨解散﹐一方賴以安。

臺灣噶瑪蘭地方居淡水廳之北﹑艋舺之東﹑三貂山之南﹐屢爲洋匪蔡牽﹑朱濆所覬覦。淡水同知徐夢麟始議開墾﹐知臺灣府楊廷理繼之。而大吏憚於舉行﹐議屢格。上國乃上疏曰﹕『噶瑪蘭地勢平曠﹐北西南三面皆山﹐惟東面臨海。海口有洲嶼蔽之。其北隅有港曰烏石港﹐南隅有港曰蘇澳港。兩港之船﹐可自爲出入﹐不必與臺郡相聞。其間田土丰饒﹐居民不少。其水有三溪分流﹐中大溪爲南北之界。其北境由烏石港入者﹐自北而南﹐有頭圍﹑二圍﹑三圍﹑四圍﹑五圍﹐近年又增六圍﹐左右小圍無數﹐皆居民所建築以自保固者。六圍南九里至大溪﹐逾溪卽其南境。南境較大於北境﹐而墾田築圍尙少。近北之溪洲築小圍四﹐迆南二十里有大圍名羅東社﹐皆內地人民占居者。南北之地可由烏石﹑蘇澳直入。是以賊屢窺伺﹐欲得其地爲負隅計。夫其地未入於版圖﹐其人遂域於化外。萬一不能自守﹐淪爲賊巢﹐恐海洋從玆多事矣。考雍正元年收諸羅縣之北地增置彰化一縣﹑淡水一廳﹐雍正九年又增置彰化縣屬巡檢二員﹑淡水廳巡檢二員。今噶瑪蘭之地宜遵雍正元年﹑九年之例收而撫之﹐則海疆之獲益有四。一以絕盜賊覬覦之患。嘉慶十一年﹐海寇蔡牽欲奪頭圍地﹐船至烏石港﹐其居人吳姓率番民禦之﹐牽紿之曰「吾但求得地爲耕種計﹐於爾無傷」。吳姓曰「果爾﹐則盍焚汝舟」﹖不聽﹐率眾登岸。吳氏擒縛數人﹐賊潰去。十二年﹐海寇朱濆又以賊舟入蘇澳﹐姦民李佑﹑黃竈陰與通焉。適有官兵從山路入﹐與居民協力抵禦。李佑逃入賊舟﹐黃竈被縛﹐濆以十六舟遁去。夫噶瑪蘭從前出入人少﹐莫知虛實﹐今則入居者眾﹐人人傳說﹐無不周知。惟有早行收撫﹐絕負嵎之妄想﹐則羣賊盡失所望﹐而地方自能綏靖矣。一以使海疆無化外之民。噶瑪蘭自許拔爲夥長後﹐有吳沙者董理各圍之事﹐眾目爲頭家。沙死﹐子光裔不得眾心﹐於是北境董事者柯有成﹑陳奠邦﹑何檜﹑賴嶽﹑吳化與光裔共六家﹐其南境之溪洲及羅東社則潘賢文獨據之。又有林永福﹑翁淸和爲義民之首。當朱逆來據蘇澳時﹐林永福率民番穿山辟路迎接我水師於澳外﹐賊乃退走。夫以朱逆猖獗之勢﹐而潘賢文﹑林永福能率眾拒之﹐可謂知大義矣。旣能知義﹐卽當早爲收撫。況證以普天率土之義﹐亦未便委棄之以爲賊有也。一以使全臺增土田之利。噶瑪蘭田地南境闊於北境﹐而居人則北境倍多者﹐蓋由北山穿入程途獨近也。北境之地﹐嘉慶八年以賽神籍男女六萬口﹐尙有餘田﹐則知南境墾耕﹐其利賴當更廣矣。惟地廣無人﹐野番出入﹐爲上者必先布置村落﹑設營汛﹑奠民居﹐而後及農畝﹐則有官吏﹑有兵防民﹐就墾如歸市﹐立致萬家﹐不召自來﹐而番害亦不待驅而自息矣。一以使番社懷朝廷之徳。雍正初年﹐總督滿保言「臺灣南北二路生番﹐自古未通聲教﹐近見內附熟番﹐輕徭薄賦﹐亦莫不願附編氓。應令其照舊居處﹐並令文官加意撫卹。所報丁口﹐附入版圖﹐勿事編查﹐順其不識不知之性﹐每年願納鹿皮折銀代賦﹐聽其輸納﹐就臺充餉」。今噶瑪蘭番社北境二十三﹑南境十二。北境居民轉多於南者﹐足以見番民並居兩不相礙也。況朝廷以恩意招徠之﹐以良法綏定之﹐番墾者歸番﹐民墾者給民﹐番民所未墾者官爲屯田﹐則番民輯睦﹐上下和同﹐臺疆將利賴無窮矣』。疏入﹐上令督撫議之。十六年﹐總督汪志伊﹑巡撫張師誠乃定議丈田地﹑置官師焉。嘉慶十八年﹐督學廣西﹐剔獘習﹑黜浮詭﹐以勞成疾﹐卒於慶遠試院﹐年六十八。子云銑﹐乾隆乙卯舉人﹔云鏞﹐嘉慶乙卯舉人﹐晉江學訓導。

福淸縣

胡宗明﹐康熙十七年任海壇援剿守備﹐於上竿塘﹑赤澳捕賊功加六等﹐旋克復海壇等處﹐直抵金﹑廈兩島﹐以功加左都督。六月﹐攻克澎湖三十六島﹐進剿臺灣有功﹐賜襲三代﹐拜他喇布勒哈番﹐遷太湖營遊擊﹑川沙營參將。請休歸﹐卒年八十二。子拱斗襲職。

同裏李琦字宏圭﹐亦以援剿守備禦寇金廈﹑克澎湖﹑剿臺灣功任海壇鎭標守備﹐加左都督﹐拜他喇布勒哈番﹐予世襲﹐授西寧鎭遊擊。卒於官。

又同縣薛起受字允孟﹐二十三年以把總從遊擊丁世芳領兵剿澎湖﹐攻取虎井﹑桶盤等嶼﹐進抵雞籠嶼﹐賊潰散﹐加副將銜授羅源千總﹐遷直隸馬蘭守備﹐除陜西西安副將﹐終海壇總兵。

何譽字會皞﹐亦以破海寇功﹐令駐防澎湖﹐加副將銜﹑管本營千總。俸滿授長福營遊擊。地屬桑梓﹐譽加意綏輯﹐兵民共懷服焉。

楊士珂字珫儒。康熙十八年詣巡撫吳興祚陳海島情形﹐巡撫奇之﹐收入麾下。會總督姚啟聖商擇將材﹐興祚以珦對。同遊擊江升往剿﹐計擒王三﹐斬獲無算。敍功授海壇鎭右營千總。隨鎭帥林賢克復金門﹑廈門。提督施瑯待以心腹﹐委以招撫重任﹐從往臺灣﹐招劉國軒來降﹐題授左都督﹐攝守備事。遷江南福山遊擊﹐擢貴州副將。

時同裏何靑字符醇﹐由世職授水師鎭標守備從徵﹐克復金﹑廈﹑海壇﹐進取花嶼﹑貓嶼等三十六島﹐所向有功﹔授銅山鎭遊擊。

方冰字二水﹐多勇略。總督姚啟聖異而拔之﹐使領先鋒入海島。冰習水務﹐乘風迅駛﹐直控賊船﹐戰多奇功。授泉州水師營副將﹐予世襲。

連江縣

黃飛鵬由行伍洊擢千總。嘉慶二年﹐升定海鎭左營守備﹐超擢中軍遊擊﹐復擢鎭海營參將。十年﹐總督玉徳奏稱飛鵬熟諳水師﹐緝捕出力﹐得旨升授副將﹐署理黃巖鎭總兵官。屢與提督李長庚會剿蔡牽﹐殲擒多名﹐所獲銅鐵鎗炮數十件。適被炮彈擲傷腰腿﹐上嘉其出力﹐交部議敍。旋調碣石鎭總兵。追擊鄭一﹑黃亞有等匪船﹐殲獲無算。時英咭唎國商船擅駛進虎門﹐停泊黃埔﹐總督吳熊光檄飛鵬管帶舟師。夷船徑泊城外﹐官兵喝阻不聽﹐飛鵬開炮嚇擊﹐斃夷民一名﹐帶傷三名。夷船懼﹐遂退。事聞﹐上嘉其有膽气。嗣偕提督童鎭升等追剿盜匪於儋州洋面﹐生擒盜首烏石二及賊目鄭耀章等﹐賞戴花翎﹐交部議敍。調陽江鎭總兵。在洋卒。奏聞﹐照軍營病故之例賜卹。

羅源縣

黃英字挺通﹐少失怙﹐事母兄以孝弟稱。康熙十三年﹐耿逆變後﹐濱海尙未靖﹐英諳水性﹐從事行間﹐恢復金夏及澎湖三十六島。題授左都督﹐當入覲﹐以母老不忍離﹐致稽行期。上詢其故﹐英以實對﹐授江南漕標遊擊﹐遷淮安參將﹑沂州副將﹐賞戴花翎。擢金門鎭總兵。軍民立祠以祀。康熙六十年﹐臺灣朱一貴亂﹐英駐廈門策應。事平﹐權臺灣鎭總兵。時兵革甫休﹐民居未集﹐英綏輯有方﹐惠行威立﹐軍民復立祠祀之。旋以老致仕﹐優遊林下者七年。子三﹕正元﹑正淸﹑正綱。

古田縣

甘國寶字繼趙﹐一字和庵﹐少習文﹐後應武試﹐雍正癸丑武進士。由侍衛授廣東遊擊﹐以軍政薦授湖廣洞庭協副將﹐擢貴州威寧鎭總兵﹐移山東﹐歷江南﹑浙江及南澳﹑海壇﹐又調臺灣鎭掛印總兵。臺地番漢雜錯﹐國寶以嚴疆界﹑謹斥堠爲務﹐民番徳之。乾隆二十六年﹐擢福建水師提督。嘗謂僚屬曰﹕『防陸者不可處於家﹐防海海者不可處於陸』。日坐樓船﹐督率小舟羅緝﹐𨿽風濤弗避也。賜戴花翎。後因被議﹐權雲南開北鎭總兵﹐時緬甸不敢動。後又以廣東黎番殺掠崖州及陵水﹑定安二縣﹐復權雷瓊。國寶率輕騎趨五指山擒其酋。事聞﹐復授臺灣掛印總兵。斗六門苦盜﹐國寶計擒盜首董六誅治之﹐盜遂絕。因立總巡﹑分巡﹑輪巡﹑會哨之法﹐兵民安輯。三十二年﹐擢廣東提督。三十四年﹐移福建陸路提督。姦民王添送倡亂﹐覆鼎山﹐國寶選勇士密捕﹐無一遁者。以病卒於官﹐年六十八。國寶𨿽歷官武職﹐而念切民瘼。在南澳時﹐值歲歉﹐捐俸賃舟采運谷石﹐兵民以濟。廣東惠州大水﹐設廠給粥﹐水退米貴﹐勸民平糶﹐民無饑色。生平樂善好施﹐葬無嗣之兵﹐反歿戍之骨﹐施棺贈藥不倦。雅好文墨﹐每下車必訪其地知名士敬禮之。善畫虎﹐能傳其威鷙之神。相傳未達時﹐裏中人有見猛虎當門臥者﹐迫視之﹐則國寶也。在臺灣作紀典以補府誌所未及。及卒﹐六營十郡將裨建祠屍祝焉。

林承昌字奕偉﹐一字文峯。父飛﹐弱冠充武學生﹐試君子有三變論﹐拔冠軍。承昌幼受韜略於父﹐中式乾隆丙午武舉人。以水師補海壇鎭千總﹐歷提標守備﹑南澳左營遊擊。時蔡牽橫行海上﹐黨類繁多﹐承昌攫徐類﹑械張彩﹑縛張培﹑張揚寅等﹐拯所劫商船所擄民人無數。嘉慶十三年﹐補閩安協副將。又敗蔡逆於廣東電白洋﹐破其黨烏石二等殲之。奏入﹐賞戴花翎﹐調安平協副將。十四年﹐擢浙江定海鎭總兵。蔡逆東渡﹐承昌於沙綫外洋邀擊之﹐賊舟覆溺無算。值臺灣漳泉民闘﹐南路賊乘間竊發。巡撫張師誠以臺灣爲海疆重地﹐承昌素有威望﹐檄令鎭撫﹐兼捕南路賊匪﹐奏護臺灣掛印總兵。卒於官﹐年四十五。

﹣﹣以上錄自重纂福建通誌卷二百二十六。

興化府莆田縣

吳英字爲髙﹐號媿能﹐晉江人﹐徙居莆田。幼爲海賊掠至島上﹐更姓王。康熙二年投誠﹐給守備札﹐從提督王進功徵海賊鄭錦﹐拔銅山城﹐敍功加都司僉書銜﹐尋授浙江提標都司。耿精忠叛軍出仙霞關﹐駐金衢﹐僞帥曾養性結叛鎭祖宏勛陷溫州﹐分犯寧波﹑紹興﹐又犯臺州﹐浙東震動。或間英閩人﹐不可信﹐提督塞白理獨深契之﹐授英左營遊擊﹐遂從提督先赴臺州。寧海官兵陰持兩端﹐提督欲徙之寧波﹐眾不可﹐欲剿之。英諭以禍福﹐不戮一人﹐皆就徙。進兵雙門﹐解臺州圍。復破水賊張拱垣於三門港﹐殲僞帥朱飛熊於毛頭洋﹐軍聲大振。旣貝子傅喇嗒視師﹐問諸將『誰可大任者』﹖提督以英對。遂以英爲前鋒。英揚言修毛坪山徑﹐潛引兵從仙居縣涼棚小道襲賊後﹐斬賊帥劉邦仁﹐遂復黃巖﹔遷參將。進復太平﹑樂淸縣﹐僞帥許奇率眾二萬走上塘。英要擊之﹐斬首數千級。賊保殘卒隔河而陣。英令人負艸一束﹐夜乘潮塡河而濟﹐大破之。遂引大兵直至靑田﹐僞將連登云以十萬眾圍處州逾二載﹐聞靑田破﹐餉道絕﹐遂夜遁。時曾養性擁兵三萬餘據溫州﹐用木馬阻拒﹐乘我師初至﹐分五路夜燒我營。英急白貝子﹐令諸軍棄營據險﹐軍以不亂。英請分兵五百抄伏賊後﹐而自率精兵據大羊山阻其要道。夜遇賊﹐殊死戰﹐達曙﹐身中數創。復單騎突之。大師繼進﹐伏兵並起。賊自相踐踏﹐斬獲無算。英遂北至溫州城下﹐炮傷馬顚﹐復奮起刃十餘人﹐奪賊馬以戰﹐潰其眾﹐由將軍橋以歸。初﹐貝子收兵﹐失英所在﹐大駭﹐旣見英﹐喜且泣曰﹕『以一身當數萬眾﹐戰終夜不息﹐殆神助耶』﹗是役也﹐曾養性僅以身免﹐耿氏精銳盡矣。還守寧波﹐賊船二百餘艘直臨定關。英偵得定關守備方俊受僞札爲內應﹐請提督立斬以示賊。賊退據象山。

英復請兵分三路前抵黃溪﹐擊沈賊船﹐遂復象山。是時耿逆已納款康親王軍前﹐檄曾養性﹑祖宏勛帥眾還閩﹐溫州平。而僞總兵馮公輔猶據松陽山下。貝子駐師石塘﹐命英招之。公輔素詟英名﹐出就撫。其別魁林惟仁﹑黃大相等擁眾黃鼻山﹐左倚懸崖﹐右臨深潭﹐以獨木爲橋﹐莫可蹤迹。前督撫遣人招之﹐輒爲所殺。英令諸軍持三日糧﹐夜緣城魚貫而上﹐度艸而下﹐至楊海灘遇賊﹐破之﹐降其眾。山寇悉平。而海孽復熾。

十七年﹐鄭逆陷海澄﹐圍泉州﹐斷洛陽橋以阻援兵。英從康親王自陳山壩渡江﹐以奇兵出賊後﹐乘賊反顧﹐遂造浮橋濟師﹐解泉州圍。遷副將。帥師援漳州。賊分據山砦﹐焚江東橋以遏我師。英破砦十九﹐轉戰至江口﹐以炮擊沈賊船。督造浮橋以通漳泉路﹐遂復海澄。明年﹐賊擁眾數萬﹐謀奪江東橋﹐復擊走之。擢同安總兵。十九年﹐與寧海將軍拉哈達﹑巡撫吳興祚由同安港口分兵進克廈門﹐賊遁歸臺灣。時沿海州郡饑﹐英請於總督﹐以便宜許百姓出界采捕﹐全活甚眾。英奏復原姓。明年﹐移鎭興化﹐遂籍莆田。

會靖海侯施瑯督海疆﹐議攻澎臺﹐引英自動。英謂瑯曰﹕『公與海上有父子弟侄之仇﹐今日之事﹐爲國靖難﹐不挾怨殺降﹐英敢不惟命』。瑯從之﹐遂以二十二年六月發銅山﹐取八罩﹐直抵澎湖。前軍藍理被圍﹐英單船拔出之。翼日﹐進攻虎井嶼。賊先鋒陳諒﹑僞鎭鄭仁拒戰﹐炮傷英耳。英躍上賊船﹐手刃鄭仁﹐餘黨駭竄。而英所乘船忽爲潮水沖著石上。賊復以火攻﹐將及﹐副將詹六奇駕小舟挽英避。英以眾軍在﹐義不獨存﹐不肯去。船忽浮起﹐士气益厲﹐戰彌力。賊大敗﹐毀賊船百九十餘﹐殲僞官將三百餘﹐溺兵五萬計。澎湖旣克﹐僞鎭將請舉事擒渠魁以獻﹐瑯將從之﹐英曰﹕『囊已誓而背之﹐是欺天也﹔不可』。克塽遂納款於靖海侯﹐事詳施瑯傳。凱旋﹐畱英鎭其地。二十四年入覲﹐因奏﹕『臺灣四面皆海﹐土番止求衣食﹐不爲患。自來小寇竊發﹐皆內地姦民﹐陸師搜捕易盡。前議設趕繒﹑雙篷船一百號﹐過多﹐請減十之八﹐涊十船分澎湖﹑臺灣二處遞文書。其臺灣﹑澎湖經制官兵一萬﹐前議以鹿皮﹑白糖通洋助餉﹐不能如期給﹐不便。臣見臺灣民田之外別有水田﹐皆鄭氏親黨及僞鎭將所據﹐所遺耕牛亦多。今除澎湖二千官兵無田可耕﹐其防守臺灣官兵﹐請以四千屯田﹐每兵給水田三十畝﹑牛一頭﹐令其耕種﹐農隙操練﹐無事力田﹐有事出戰。則兵有恆產﹐餉可省半矣』。下部及督撫提鎭議行。尋移鎭舟山。海寇洪煥等二千餘人聞風歸命。擢四川提督﹐散吳三桂餘黨。川中洊經兵燹﹐寇屢竊發﹐英嚴塘汛﹐懸賞購募獲積盜三百餘人﹐斃其魁六十三人﹐盜賊屏息。

先是敍軍功加左都督﹐給云騎尉世職﹐至是敍平澎臺功﹐加世職三等輕車都尉。三十六年﹐調福建陸路提督﹐旋攺水師﹝並詳宦績﹞。上南巡﹐迎駕者再。禦書「作萬人敵」額以賜﹐尋加威略將軍。請老﹐不許。禦制七言律詩賜之。未幾卒﹐年七十有六。

贈太子少保﹐祭奠如例。子十人。應麟布政使司參議﹐江西督糧道。應龍﹐刑部郎中。應鳳﹐康熙壬午舉人﹐戶部郎中﹐江南廬鳳道。應鵬﹐福建水師提標遊擊。應鵾﹐康熙辛巳舉人﹐廣西灌陽知縣。應鵬襲世職。英持身寬厚謹恪﹐惇族睦鄰﹐置義田饑饉﹐修興泉學宮﹐無怙侈驕暴气﹐故能以功名終。曾孫元桂字馨治﹐襲世職﹐授廣東雷州參將。雷地肥饒﹐耕不用糞﹐出粟多﹐商人運粟皆由赤嵌隘口出入﹐例金日增﹐元桂立碑禁革﹐商人徳之。

林麟焻字石來﹐康熙庚戌進士﹐授中書。康熙二十一年﹐檢討汪楫奉命冊封琉球﹐麟焻爲副。卻宴金﹑廩費﹑口糧﹐中山人徳之。使還﹐除戶部主事﹐晉員外郎﹐監督京倉﹐剔釐姦蠹﹐宿獘一淸。二十六年丁卯科﹐充四川鄕試副主考﹐轉禮部郎中。三十三年﹐出爲貴州提學僉事﹐絕請托﹐拔單寒。黔僻處荒陬﹐文體卑靡﹐麟焻極力振刷﹐士風丕變。又請廣鄕試額﹐黔士頌之。以薦授參議﹐未補歸裏﹐修葺先世北村別業﹐日與親舊觴詠﹐未嘗一預外事。巡撫梅鋗聘修邑志﹐纂輯詳愼。先是閩變將作﹐建安仙霞道路已梗﹐麟焻方在籍﹐愀然憂之。乃潛由邵武出杉關﹐甫抵南昌﹐聞耿逆猖獗﹐急入京﹐人稱其哲。麟焻嘗受詩法於新城王士正﹐一洗竟陵陋習﹐有玉嚴詩集行世。

朱天貴字達三。幼隨父避亂福寧三沙。三沙陷﹐天貴被掠。鄭逆奇其才﹐厚遇之﹐授左都督﹐統樓船二十八鎭。水師提督萬正色知天貴心存反正﹐遣其叔炳坤賫書招撫。

康熙十九年﹐天貴遂部三百餘艘及眾二萬餘來歸﹐以總兵官候補。正色請設南澳總兵﹐配兵三千﹐以天貴鎭之。詔授平陽總兵。越三年﹐大師剿臺灣﹐靖海將軍施瑯率水師至澎湖﹐天貴以兵會之。澎湖爲臺灣門戶﹐賊並力拒守﹐壘上環列大炮矢石﹐眾莫敢近。天貴叱所坐舟先進﹐直薄炮壘﹐燒敵船﹐殲其眾。大師繼進﹐奪六嶼﹐澎湖遂平。而天貴爲飛炮所中﹐死於舟中。天貴瑰瑋岸異﹐遇戰勇敢爭先﹐莫能當其鋒。死時年三十七。事聞﹐贈太子少保﹐諭祭﹐謚忠壯。子源湻。

聶國翰﹐其先江南和州人。父昱張任興鎭遊擊﹐遂籍莆田。國翰弱冠嫻騎射﹐驍勇絕倫。由臺灣把總以功歷升遊擊。康熙六十年﹐值臺匪告警﹐總督覺羅滿保令協辦軍需﹐授象山副將﹐施粥賬饑﹐碑頌載道。擢金門鎭總兵官﹐調南澳﹐屢際歲歉﹐國翰捐資運米。分別賑濟﹐全活無算。性喜儒術﹐創建義學﹐令軍民子弟咸就誦讀﹐復增置學田﹐以資膏火。尋卒於官。贈都督僉事﹐祀忠義祠。

仙遊縣

黃龍字見侯﹐由永春遷居仙遊。少貧﹐依族叔於光澤。值江機﹑楊一豹滋事﹐從總兵陳龍剿之。得賊所掠婦﹐悉資之歸。又從徵僞藩朱統錩於江西﹐巡撫吳興祚壯之﹐拔置麾下。從復永春﹑徳化﹐解泉州圍﹐敗海寇於江東﹐克金門﹑廈門﹑南日﹑海壇諸島﹐授海州遊擊。歷官至南澳總兵﹐致仕。愛仙遊風土之勝﹐遂家焉。子文暉。

張韜字在臯。性俠烈有膽智。順治間﹐艸寇竊發﹐乃集眾備捍禦。康熙十五年﹐大兵入閩﹐身爲前驅﹐定興化及泉漳等府。尋辭歸。閱歲﹐泉漳被圍﹐撫軍吳興祚辟之。所至輒奮勇當先﹐恢復永春﹑徳化二縣﹐復解泉漳之圍。鄭成功遣兵屯惠安﹐韜設奇直

兵壘﹐以功授總兵官左都督。

施而寬字容臣。弱冠膽气過人。總督姚啟聖委署同安守備。值大兵南徵海寇﹐而寬帥偏師進剿﹐復海壇﹑平海﹑湄州﹐直抵金廈兩島。以副將銜授銅山守備﹐從攻澎湖﹐克臺灣功加左都督﹐世襲拖沙喇哈番﹐累遷虎門副將。會洋盜騷擾﹐而寬撫平之﹐遷西安副將﹐攺龍門水師﹐擢狼山鎭總兵。絕規例﹐禮文儒﹐甄將才﹐立義塾﹐瘞遺骼﹐士民感其徳﹐爲之設祠立碑。年七十一﹐卒於官。贈太子少保﹐賜祭葬。

﹣﹣以上錄自重纂福建通誌二百二十七。

泉州府晉江縣

黃熙允字維敬﹐一字恭庭﹐鳳翔孫﹐明崇禎庚午﹑辛未聯捷進士﹐授南海令。豎椿門以防海患﹐飭備戰具剿蕩海寇劉香。居民往來﹐常苦水寇劫質﹐協同邑紳辟除大通■﹝氵窖﹞口石路數十里﹐閭閻永賴。行取擢戶部主事﹐歷禮部儀制司郎中。國朝受命﹐八閩尙阻聲教﹐熙允奉命招撫﹐仗中樞節以行﹐建牙吳越中﹐推誠懷來。大軍入閩﹐曾無遺鏃染刃﹐事竣納印節﹐由尙璽歷銀臺冏卿﹐晉刑部侍郎。癸巳﹐以年老乞歸。弟徽允亦後一年歸﹐時比之二疏。年七十八卒。子志遴。

志遴字銓士﹐又字鷗湄。甲申間﹐南北道梗﹐志遴以父在京﹐間關入侍。順治乙酉雋京闈﹐丙戌第進士。國朝閩人通籍自志遴始。選庶吉士﹐授國史院編修。戊子﹐主試北闈﹐熊伯龍﹑張永祺﹑戴王綸三科榜眼皆出其門。庚寅﹐奉使過裏﹐還遷侍講﹐轉侍讀﹐升宏文院侍講學士﹐與修太祖﹑太宗兩朝實錄﹐升祕書院侍讀學士﹐晉少詹事﹐出爲湖廣左布政。勸民農桑﹐以爲守令倡。時經略洪承疇駐楚﹐督徵滇黔﹐志遴挽運轉輸﹐咄嗟立辦。海寇犯江寧﹐楚中震動﹐武昌戒嚴﹐逃出城者日千萬計﹐呵止之不能禁﹐謀閉城門。志遴白於當事曰﹕『愚民禁之則愈驚且下﹐人因以爲利﹔任之則兩害俱息』。不數日﹐果定﹐荊襄﹑安徳諸郡遭水患﹐饑民流寓武昌數萬﹐爲請開賑百日﹐度秋將熟﹐人給斗米爲歸資﹐歡騰而去。己亥﹐丁內艱歸。會部使親查各省衿士宿逋﹐疏名入告。志遴力勸同郡急輸﹐且出千餘金代補缺額。故他處多被累﹐而泉士獨免。服除﹐至江寧迎父歸裏﹐爲構霞塢別墅居之。推補雲南﹐攺貴州﹐未行而卒。子之騄﹐順治丁酉舉人。

黃熙纘字兪維﹐一字儆庵﹐順治十一年舉人。授安慶府推官。有大猾某竄籍通貴幸爲民患﹐上官莫敢問。熙纘設法鉤斃之。能聲四振。鄰封冤獄皆來求質﹐多平反。權府事。會海寇犯瓜州﹐鎭江失守﹐遂分兵爲二﹐一逾揚州﹐一度宣歙。而安慶孤懸上流﹐眾心疑懼﹐熙纘招集散亡﹐厚撫士卒﹐教以作止衝伏之法﹐遂登陴固守。時有持僞檄至者﹐縛置獄中。及賊至﹐開門躍馬﹐揮士卒奮擊﹐瞬息奔潰。值江寧亦戰勝﹐賊退伏無所﹐流桐潛間﹐犯黃荊。熙鉆夜馳擊之﹐俘獲無數﹐降僞總兵﹑僞副將七人﹑賊眾數千﹐安慶以靖。上嘉其功﹐授三等阿達哈哈番﹐世襲四次﹐入爲刑科給事中﹐轉禮科。丁內艱歸。服闋﹐赴京﹐遽卒﹐年四十三。賜祭。禮部侍郎富鴻基志其墓。子基嚴襲職。

萬正色字惟髙﹐一字中庵。初以黃姓從軍。康熙三年﹐以招撫海賊陳燦授職﹐擢陜西興安州遊擊。逆藩吳三桂反﹐四川應之。正色從西安將軍瓦爾喀進徵﹐運餉銀十餘萬至漢陰縣﹐營中夜噪﹐正色曰﹕『是欲因亂攘取吾餉耳。靜以鎭之必止』。密敕左右控弦以待﹐噪者果息。僞總兵譚宏等據陽平關拒戰。正色率兵敗之於野狐嶺﹐奪朝天關﹐乘勝克七盤關﹐復廣元﹑昭化﹑蒼溪諸縣﹐至保寧府﹐屯蟠龍山。賊以我兵深入﹐絕我糧道三十餘日﹐兵各饑困。統帥乘夜潰圍而退。正色持大刀殿其後﹐行六﹑七程始達漢中府。時人因稱爲「黃大刀」。擢山西平魯衛參將﹐疏復原姓。尋除副將﹐授嶽州水師總兵。嶽州爲吳三桂所據﹐重兵宿將皆聚其間。賊將杜輝﹑江義立樁於洞庭之套河峽﹐又置砦岸上﹐設兵固守。官兵攻之﹐四載不下。正色置前鋒軍七星山﹐遣將廖春率兵百餘人乘雨夜襲殺岸上守者﹐而自駕小舟入亂葦中﹐盡斫其樁木﹐縱火呼噪﹐賊驚亂﹐自相殘殺﹐我軍遂進湖﹐塹君山以扼賊﹐大小十七戰皆捷。敍功加左都督。是年三桂死於衡州﹐子應期與僞帥杜輝﹑江義等嬰城固守。正色以計間之﹐賊內潰﹐應期棄城潰圍走長沙。正色豫飭陸路諸師遏其前﹐調船兵襲其後﹐首尾夾擊之﹐遂拔嶽州。而常徳﹑長沙諸郡以次削平。

時福建耿精忠亦降。海賊鄭錦猶據金門﹑廈門﹐陷海澄。正色自以閩人﹐素悉海上情形﹐陳水陸戰守機宜﹐言﹕『閩地負山枕海﹐賊出沒無常﹐今宜擇其官兵習於陸路者分布要害﹐使賊不得登岸﹐水軍自萬安鎭順流直抵金門﹐塞海澄以斷其歸路﹐賊自廈門來援者﹐則從金門掩擊。更請蠲除沿海邊地雜派差役﹐使民安居樂業﹐不致窮而投賊﹐則聞風歸命者必多﹐賊黨自散』。疏入﹐特旨加太子太保﹐調福建總兵﹐擢水師提督。時議檄調荷蘭國船到然後進攻。正色疏言﹕『荷蘭船遲速莫必﹐延至三四月風信轉南﹐我舟又當退泊閩安。老師費財﹐敵鋒愈熾。不如集現存舟師﹐直取海壇。海壇爲賊帥朱天貴所據已七年﹐破之則奪其所恃﹐廈門﹑金門自危﹐海澄聞風必潰』。上是正色言﹐遂移咨巡撫吳興祚﹐率陸路兵先據圍頭﹐而以林賢﹑黃鎬﹑陳龍﹑楊嘉瑞爲援剿四鎭﹐領兵而南。時朱天貴有從叔丙坤在興化﹐正色令賫書往招天貴﹐而泄其言於海上﹐分前鋒兵爲二﹐聲言鳥船由外洋進﹐趕繒小船由內洋進。天貴分兵堵禦。正色自以所乘大船由滸嶼門入。天貴急迎戰﹐正色佯置天貴取他舟﹐諸僞將以天貴有異志﹐各懷觀望。我師奮勇爭進﹐擊沈賊船十六﹐賊兵溺死者三千餘人。天貴退據南日﹑湄洲諸澳。正色旣克海壇﹐率將士乘銳追擊﹐直至平海衛﹐與興祚師會。天貴聞風遁去。正色慮其退據崇武﹐亟分將士爲六隊﹐乘風南下﹐擊沈其舟十二﹐遂克崇武。人定後﹐忽令各鎭移泊﹐賊果來劫﹐不值。詰旦﹐復分兵爲六隊﹐先以兩隊乘上風﹐以兩隊從下風誘戰﹐以兩隊衝其中。兄徳耀亦率四鎭兵至﹐斬僞總兵吳丙﹑僞副將林勛。時巡撫吳興祚自崇武馳會。正色曰﹕『賊已竄料羅﹐則海澄﹑金門﹑廈門皆空虛﹐疾引兵由同安石潯渡師﹐可襲取之﹐吾邀其歸路﹐數十年逋寇可立殲也』。翌日﹐陳昌﹑羅士珍等以海澄降。鄭經知事不可爲﹐率家屬遁歸臺灣。正色分兵爲三路﹐直搗料羅﹐遂至金門受降﹐朱天貴率鎭來歸。因疏言﹕『海島澄淸﹐實藉風潮順利﹐乞賜敕封天妃﹐以隆昭報』。下部議行﹐並遣禮部官祭告。復疏請復沿海邊界以蘇殘黎﹐嚴邊防以杜寇萌。自海壇﹑廈門﹑金門﹑海澄以至銅山﹑南澳﹐畱水師三萬分鎭之。

初克海壇時﹐奉旨下部敍功。有言正色先朱天貴密約投誠﹐乃進兵取其空地﹐無攻擊殪賊之事。兵部據其言入奏。上曰﹕『正色志靖海氛﹐不俟荷蘭國船﹐領水師先行出洋﹐驅除海逆﹐迅奏膚功﹐不得以朱天貴密約投誠﹐謂冒濫軍功﹐仍卽與議敍』。於是部議得予騎都尉世職。明年﹐攺陸路提督。未幾﹐移雲南提督。總督範承勛劾以納賄侵糧﹐奪官仍畱世職﹐卒於家。

正色胸有七痣﹐聲如洪鐘。八歲時﹐母病目﹐以舌■﹝舌氐﹞之﹐遂愈。父以非罪系﹐請代得釋。及貴﹐修洛陽橋﹐開八卦溝﹐建晉江會館﹐人至今稱之。幼習舉子業﹐輟而學劍。及爲大將﹐不廢吟誦。子際瑾﹑際璋﹑際瑞﹑際昌﹑際祥。以際祥襲職。孫希韓。元孫朝景。

際璋字以昭﹐從父平金廈兩島﹐論功授左都督﹐辭﹐願以吏事自見。除南汝僉事﹐遷開歸道﹐理河北漕﹐定斗式﹐平量法﹐旗丁勒石紀之。累擢右江副使。以平獞功遷兩廣鹽道﹐除滯徵課﹐商與吏皆賴之。權按察司﹐定大獄四十餘。以疾卒於官。

際瑞字爾覲﹐以貲授主事﹐召入宿衛。出爲保定參將﹐累遷至廣東提督。粵地番舶輳集﹐帥府舊有例金﹐際瑞悉革汰之。移浙江﹐以老告歸﹐年七十卒於家。

際昌字爾言﹐例貢生。長於詩歌。

際璜與際昌子希韓同舉雍正丙午鄕試。

朝景字子慶﹐府學增生。性謹厚﹐提督甘國寶延之教授。有婢奔焉﹐朝景峻拒之﹐晨卽辭館。問其故﹐不言也。

同邑魏士曾者﹐正色之中表弟也。吳應期與杜輝﹑江義等固守嶽州﹐正色思用間諜以攜之。士曾時爲千總﹐欲遣賫書往招之。又自發蠟丸與杜輝﹑江義﹑陳華﹑陳珀等﹐旣而止之。士曾曰﹕『今逆賊勢蹙﹐以王命往招﹐必無所害。設私書漏泄﹐爲彼所害﹐則杜﹑江諸逆不能獨生。賊旣內潰﹐嶽陽必破。士曾何惜一人之身爲朝廷報效乎』﹖正色壯之﹐遂以蠟書縫諸衣﹐駕小舟至嶽州﹐入見應期﹐極言就撫之便。應期疑之﹐遣就外館。復召之﹐搜其衣﹐得杜﹑江等蠟書。夜召杜﹑江等十一人入計事﹐卽席上擒殺之。士曾亦被害。陳華﹑陳珀相繼投誠。嶽州旣平﹐正色購士曾屍﹐親臨葬所哭祭﹐特疏請卹﹐贈守備﹐蔭一子衛千總。

林賢字克希。由援剿左鎭從提督萬正色平兩島﹐授海壇總兵。將軍施瑯澎湖之戰﹐賢率右隊先進﹐被賊舟環攻。賢身中兩矢﹐呼軍士殊死戰。諸將繼至﹐遂克之。論功加世職。卒﹐贈太子少保﹐予祭葬。子達字敏仲﹐隨父攻克澎臺﹐敍功授左都督﹐遷霸州營遊擊﹐移鎭海右營﹐擢萊州參將﹑杭州協副將﹑黃巖鎭總兵。汰例金﹐禁販米出外洋﹐捐修學宮﹐惇詩說禮﹐有儒將風。以年老乞休歸﹐年七十三卒。達子振齡﹐雍正四年﹑七年兩科副榜﹐以蔭任奉天治中。

徐日升字天章﹐原籍惠安。由千總敍功累遷至金門鎭總兵。年八十三卒﹐賜祭葬。千總洪範字壽箕﹐守備阮欽爲字君博﹐同平金廈兩島。復隨將軍施瑯克澎湖。洪範招撫僞將房錫鵬等﹐授左都督﹐累遷至海壇總兵。卒﹐贈太子太保﹐予祭葬。欽爲以功累遷至南澳總兵。卒﹐贈太子少保。王廷彪﹐順治庚子科武舉人﹐以平澎臺功加左都督﹐累遷至古北口總兵。張國字昭侯﹐以平臺功授襄陽遊擊﹐又以運糧會剿紅苗功累遷至定海總兵。胡泮字濟軒。提督萬正色援嶽州﹐泮應募﹐授營千總﹐協力破柵﹐平君山。復從正色平金廈二島﹐歷官溫州鎭總兵﹐以功加左都督世襲。

黃曰字邦耀。康熙十九年﹐從萬正色率舟師克海壇﹑平海﹑湄洲﹑浯州﹑廈門。二十二年﹐從靖海侯施瑯克澎湖﹑臺灣。敍功授左都督﹑拜他喇布勒哈番。久之﹐借補同安營把總﹐視前所授階降﹐而曰處之恬然﹐飭伍衛民﹐賑窮戢暴﹐積二十六年不調不遷以卒。初﹐曰之搗澎湖也﹐風急帆搖﹐敵勢方張﹐舟人畏怯觀望。曰奮袂起﹐奪舟師所捩舵﹐乘風突進。諸軍皆進﹐遂破之。統兵者撫其背曰﹕『壯士得非黃曰乎』﹖又嘗受知於總督滿保﹐然皆以老故不果薦。年八十一卒於家。

施世驃字文秉﹐一字怡園。年十五六﹐侍父瑯徵澎湖﹐練舟師備得款要。澎湖之戰﹐以輕艦直前﹐衝冒煙火﹐觀者以將種稱之。敍功加左都督。始仕爲濟南城守參將。康熙三十五年﹐上親徵噶爾丹﹐天津總兵嶽升龍薦世驃隨徵﹐命護糧至奎素地﹐從大將軍馬斯喀追賊至巴顏烏蘭。凱旋﹐仍赴濟南﹐以憂歸。服闋﹐授臨淸副將﹐擢浙江定海總兵。上南巡﹐禦書「彰信惇禮」匾賜之。時海中多盜﹐有江侖者屢出剽掠。世驃曰﹕『此積年巨盜﹐非我往不可得』。遂揚帆而出﹐遇之北洋。賊抵死拒。命家將奮力持火叉一躍而上﹐眾軍畢登﹐斬江侖於舟中。又遣施大英乘商船以餌賊﹐追至﹐始揭旗鳴鼓。賊驚愕失措﹐盡俘之。事聞﹐賜戴花翎﹐擢廣東提督﹐移福建水師提督。簡精銳﹐汰羸弱﹐以家貲增鳥槍鍪鎧﹐造哨船二十餘﹐艨艟旗幟﹐爲之攺色。

六十年四月﹐臺灣姦民朱一貴自稱明裔﹐倡亂於鳳山縣境﹐遂陷臺灣府治。世驃聞報﹐盡出家財以賞士。募敢死者﹑善沒水者﹑能攀崖懸壁者﹐皆厚貲鉤致之。以廈門重地﹐未敢遽離。聞總督覺羅滿保至﹐喜曰﹕『重地有托﹐吾可以行矣』。遂抵澎湖﹐登岸營新城。知北淡水營守備陳策﹐尙以孤軍死守﹐遣遊擊張駥往助聲勢。乃上疏告師期。命洪選﹑洪就駕小舟先發﹐樹靑﹑白兩旗於臺灣南﹑北港以爲標幟﹐命守備林亮爲左先鋒﹐遊擊林秀爲右先鋒﹐世驃自將中軍﹐直抵鹿耳外洋。南澳總兵藍廷珍繼之。亮先發炮﹐中其貯火藥器﹐火大發﹐賊驚潰。是日海潮驟長八尺餘﹐遂奪安平鎭。賊連日犯安平。世驃用降者計﹐密遣亮等率兵由西港仔暗渡﹐出府治之背﹐分遣遊擊朱文﹑謝希賢由鹽埕大井頭進﹐林秀﹑林崇由七鯤身衝瀨口﹐並指府城﹔自率大軍登岸交攻。賊大潰﹐遂復府城﹐朱一貴遁去。先是總督議三路進兵﹐世驃曰﹕『南路之打狗港﹐南風盛不可泊也﹔北路之淸風隙﹐離府百有餘裏﹐挽餉爲艱﹔賊烏合之眾盡在中路﹐直搗鹿耳門﹐破之必矣﹐成功且速』。果七日而奏捷。遂遣王萬化﹐平南路﹐復鳳山﹔遣朱文復諸羅﹐通北淡水。未幾﹐總兵藍廷珍購楊旭﹑王仁和等得朱一貴及其黨張阿三﹑翁飛虎等以獻。捷聞﹐上賜東珠帽﹑黃帶五爪龍袍﹑四團龍補服﹐均異數也。世驃自行師以來﹐未嘗一夕安寢。至八月﹐颶風大作﹐徹夜立風雨中以鎭軍心。得疾卒﹐年五十五。遺疏言﹕『臣父瑯昔日蒙恩葬閩﹐今臣骸骨願與父相依﹐並畱臣幼子隨臣妻守塋。近因剿賊借藩庫銀一萬兩﹐容臣長子雲南知府士岡﹑次子廣東遊擊廷旉變產交完』。疏入﹐奉旨﹕『施世驃效力年久﹐勞績懋著。臺灣匪類竊發﹐卽調遣官兵親渡海洋﹐七日內克復海疆要地。正資料理﹐忽聞將星隕落﹐朕心深爲悼念﹗著贈太子太保﹐察例賜卹。所借藩庫銀一萬兩﹐免其償還。安葬福建及妻子畱閩之處﹐並照所請行』。賜祭葬如典禮﹐謚勇果。雍正元年諭曰﹕『提督施世驃統領大兵﹐鼓勵將士﹐七日之內﹐克復臺灣﹐著給予一等輕車都尉世職。以其子廷旉襲』。

世驃從弟世瑯字文紹。康熙十六年海氛未靖﹐詣寧海將軍喇哈達陳敵可取狀﹐爲向導克復漳州﹐授遊擊。隨從父瑯討平澎臺﹐擢涿州參將﹑張家口副將﹑延綏總兵。以內艱歸﹐卒。

韜字文起﹐從世父瑯軍中十餘年﹐著有勞績。不樂仕進﹐好施與。同安大水﹐捐金買澳田分濟被溺諸家。又設育嬰堂以收棄女﹔捐社倉谷以備不虞﹔修造橋梁﹐自省抵漳州﹐大小計百五十有奇。年七十六﹐無疾而逝。

韜子士嶽字伯幹﹐以貢生授福淸教諭﹐遷諸羅﹑鳳山。秩滿﹐除遂寧知縣﹐擢知嵩明州。丁外艱歸。朱一貴陷臺灣﹐世驃提督水師﹐知士嶽曉暢軍機﹐命督陳軍前﹐屢著奇績。論功以按察副使用﹐行至福州﹐病卒。

曾成字平卿。從軍平臺﹐權後軍遊擊爲先鋒。戰澎湖﹐有功﹐授興國參將。時賊陳必富攻陷漢陽﹑黃州等郡﹐勢猖獗甚。成與戰繡球墩﹐大破之。賊來益眾﹐相持八晝夜﹐援至乃遁去。成乘勢攻復黃州。擢杭州副將﹐移象山﹐遷碣石總兵。擒平山﹑陶娘諸盜﹐海上以寧。

施世綸字文賢﹐一字潯江。康熙二十四年﹐以蔭授江南泰州知州﹐以彊直名。時淮安下河被水﹐經理大臣蒞州督堤工﹐從官某彊民女爲妾﹐世綸持之急﹐立還諸民。是年﹐湖廣兵變﹐援剿兵過境﹐沿途侵奪。世綸具芻糧以應﹐而令人各持一梃列而待﹐有犯者立擒治之﹕兵皆斂手去。聖駕南巡﹐過揚州﹐召對良久﹐顧左右曰﹕『此天下第一淸官也』。移知江寧府。有上官私人居奇﹐市價頓湧﹔陳其不便﹐罷之。杖斃惑民女巫錢氏﹐以父憂歸﹐士民爭投一錢以贐﹐卻之﹔乃建亭於署側﹐名曰「一文亭」。歲餘﹐起蘇州知府﹐以服未除﹐辭不赴。服闋﹐授江南淮徐道。時湖南按察使員缺﹐廷臣以世綸請。上曰﹕『施世綸﹐朕深知之。其操守果廉﹐但遇事偏執。百姓與生員訟﹐彼必護庇百姓。生員與縉紳訟﹐彼必護庇生員。夫處事惟求得中﹐豈可偏私。如施世綸者﹐委以錢谷之事﹐則相宜耳』。遂遷湖南布政使。先是議遷五開衛﹐署於平屯﹐俾黎平府專城而治。世綸以五開衛界黔粵﹑控蠻夷﹐實爲辰沅靖之藩籬﹐平屯僻處一隅﹐不惟建造無資﹐且孤立堪虞。若官府兩遷﹐必致流離失所。若僅遷衛署﹐貢賦出納﹐遙制爲難。矧自明迄今﹐府衛同城﹐軍民相安無事。請仍舊便。又以衡州府之安仁﹑桂陽州之嘉禾﹑臨武﹑永州府之江華﹑寶慶府之城步及郴州之桂陽﹑靖州之通道﹐請添設教諭﹔永定﹑銅鼓二衛﹑綏寧﹑會同二邑﹐請添設訓導。皆奉旨允行。移安徽布政使﹐除太僕寺卿﹐以失察湖南兵劫掠奪官。旋授順天府尹﹐擢左副都禦史﹐遷戶部右侍郎﹐總督倉場。尋出爲漕運總督。五十九年秋﹐陜西旱大饑﹐議挽河南谷二十萬石往濟之。上命世綸赴豫省視河南府至西安黃河運道﹐且察陜西積貯。乃自孟津歷砥柱﹑上龍門﹐由陜州達西安﹐量地險易﹐及纖路通阻﹐酌舟運多寡有差﹐遂抵西安﹐會總督鄂海協理軍餉。州縣積貯多虛耗﹐而西安﹑鳳翔爲甚﹐遂疏劾二知府下吏雜治。時世綸有子知會寧﹐鄂海以是要之。世綸笑曰﹕『吾自入官以來﹐身且不顧﹐何有於子』﹖鄂海竟以失察罷。其年冬﹐詔發帑五十萬兩﹐並陜西常平倉貯谷百三十餘萬石賑饑民。遣部曹十二人屬世綸總其事。世綸因歷陜境﹐分爲十二路﹐選郡縣能吏十二人與偕。戒曰﹕『窮山荒谷﹐無不歷也』。又慮豫省先運米將盡﹐請催豫省後運米平糴﹐再撥河南﹑湖廣米存貯備用。均如所請。明歲﹐旱得雨﹐命歸淮南理漕事。督運至通州﹐適黃河決滎澤北岸﹐東灌張秋。命往視。乃自靑縣復折而南﹐至張秋﹐造浮橋以利牽挽。日夕河幹﹐未嘗休憩。素羸弱﹐由是得疾。具疏乞休﹐上慰畱之。令其子廷祥馳驛省視﹐竟不起﹐年六十四。遺疏請隨父瑯墓附葬閩省﹐上允之。並賜祭葬如例。

世綸子廷瑞﹐字輯五﹐由監生考職州同﹐授泰州州判。曰﹕『先人始仕之區也﹐稍不謹﹐貽羞匪淺矣』。於是禁苞苴﹑懲姦宄﹐民有父子濟美之稱。遷海州州同﹐擢鎭江糧捕水利通判。值京口堤陷﹐廷瑞請石堤。購碎石數十萬﹐鳩工營築以護之﹐民得安堵。擢淮安裏河同知﹐以卓異薦權淮楊道﹐擢平越知府。決十數年未淸之案﹐獲久亡之巨盜﹐苗民感戴。卒於官。

世綸弟世驥﹐字文中。幼能文﹐工騎射。隸總督姚啟聖軍中自效。以克澎臺功授左都督﹐攺部主事﹐除嚴州府同知﹐攝嚴州﹑金華知府。有豪紳奪民產﹐歷久不能直﹐世驥毅然歸之民﹐聲望大振。捐俸重修嚴子陵祠及釣臺。洊歷廉州知府。復修東坡海角亭﹑伏波銅鼓廟。旋擢副使﹐卒﹐廉人祠祀之。

世綸字文迦﹐授府貳不赴。

倪鴻範字伯疇﹐康熙辛卯武舉。會臺匪朱一貴亂﹐父興時爲提標中軍參將﹐例應居守。鴻範承父命﹐招募丁壯﹐自備糧械﹐請大帥麾下效力。從攻鹿耳門﹐先登陷陣。又窮搗賊巢﹐擒賊將蘇張﹑周和等。以功授千總﹐累遷至蘇松遊擊。雍正九年﹐秋潮暴漲﹐淹沒廬舍﹐兵民乏食﹐星夜馳白撫軍﹐集米船以接濟。擢川沙參將。有王大聚黨誘兒童采割﹐匿支河﹐莫能蹤迹。鴻範廉知﹐窮捕抵法﹐其害遽息。擢嘉興副將﹐遷溫州鎭總兵。捐建育嬰堂﹐開萬全斗門以資灌漑﹐造華蓋山瞭臺以防火災。權福建水師提督。

廈門玉屏書院久廢﹐爲僧所據﹐鴻範商之道府重建之。又權廣東全省提督﹐終浙江提督。

從子邦良﹐字耜南﹐乾隆壬申舉人。知廣東安定縣﹐值黎變﹐親冒失石平之﹐地方恃以安謐。丁艱歸﹐以哀毀卒。

同縣施士黻字文猷﹐康熙乙酉武舉人。一貴之亂﹐亦散家財﹑募死士﹐從藍廷珍攻鹿耳門﹐擒獲張周和﹐以功授都司僉書銜。

陳策字鍾侯﹐由桐山守備移淡水。康熙六十年﹐寇朱一貴陷全臺﹐策以孤軍力守一隅。姦人範景文入境煽誘﹐擒獲正法﹐民心以安。大兵入臺﹐制軍滿保檄剿北路﹐收復南嵌﹑竹塹﹑中港﹑後壠﹑吞霄﹑大甲﹑大肚諸社落﹐以功擢臺灣總兵加左都督。卒﹐賜祭葬。雍正二年﹐給卹賞銀二百兩。子夢蘭﹐雍正丙午舉人﹐任莆田教諭。

朱文字郴臣﹐先世襲封永寧衛指揮﹐遂家晉江。由行伍歷官至閩安鎭遊擊。朱一貴亂﹐檄至廈門﹐制軍集眾畫策。羣議欲分中南北三道以進。文曰﹕『風潮之中﹐分易合難。若聲言分路進兵﹐令賊應接不暇﹐屆期合兵專攻鹿耳門﹐則險要屬我﹐破賊必矣』。從之。命爲左先鋒﹐會提督克期進兵﹐遂克臺灣。授參將。請築諸羅城﹐捐修學宮。遷安平副將﹐擢海壇總兵﹐攝金門鎭。卒於官﹐賜祭葬。時同縣林政字葉山﹐以從徵澎湖及噶爾丹功﹐歷官至副將。朱一貴之亂﹐從總督滿保力戰於七鯤身。臺灣平﹐兼攝水師副將。

﹣﹣以上錄自重纂福建通誌卷二百二十八。

泉州府惠安縣

林臯字伯宏。康熙初﹐從將軍楊捷徵海寇﹐破漸山﹑東埭﹑萬人洞諸處﹐擢提標遊擊。又克復金廈諸島賊﹐餘眾猶保江東橋﹑灣要樹等砦。總督姚啟聖趣兵南下﹐臯率所部先攻劉國軒所築十九砦﹐平之。加拖沙喇哈番。攺蕪湖遊擊。會徵噶爾丹﹐轉餉有功﹐擢東兗參將﹐遷定廣副將。招徠蠻苗﹐遠近帖服。擢南澳總兵。年八十七卒。子士佐﹐世襲拖沙喇哈番。

同安縣

陳昂字英士。少好擊劍﹐有勇力。弱冠賈海上﹐熟識海島港門﹐風潮險易。總督姚啟聖﹑提督施瑯攻臺灣﹐聞其名﹐召與計事。昂指畫形勢﹐了如指掌。瑯善之﹐置麾下參計劃。及戰澎湖﹐身自奮擊﹐所向披靡。敍功授蘇州城守遊擊﹐累遷碣石鎭總兵﹐擢廣東副都統。蒞任卽疏劾天主教惑誘羣愚。又見沿海困於洋禁﹐謂其子曰﹕『濱海民生業盡在番舶﹐禁絕之則土貨滯積﹐生計無聊﹐未有能悉比利害者﹐卽知之又莫敢爲民請命。我今疾作﹐終此而不言﹐則終莫上達矣』。遺疏以聞﹐報可﹔商民稱便。子二﹕倫炯﹑芳。

倫炯字次安。爲諸生﹐博通羣書﹐尢熟於外夷情形土俗及洋面鍼更港道。召充宿衛嘗扈從。垂詢外夷情形﹐所對悉與圖籍合。時臺匪朱一貴倡亂﹐奏曰﹕『烏合耳﹐無能爲也』。詳言所以易平狀。及平﹐賜賚有差﹐授臺灣南路參將。建鳳山縣城﹐督理有方。遷安平副將。築海岸護安平夷城。憫平臺死事者﹐建五忠祠﹐祀許云以下五人。擢臺灣總兵﹐勵己率屬﹐時有「總鎭淸廉補破靴」之謠。又移鎭髙雷廉﹐裁洋舶例金。移鎭蘇松狼山﹐爲崇明人廓淸數十年匿糧積獘。乾隆七年﹐提督兩浙五載﹐以罣誤奪官﹐奉母歸養盡孝。

芳字名侯﹐貌魁偉﹐能挽數石弓。爲把總﹐稔鹽捕以私鹽誣人﹐動輒破產﹐罹刑獄﹐白於當道力除之。擢吳川遊擊。有造孩子酒者﹐刳胚胎投糟中﹐吸其气釀爲酒﹐杯值錢百。罹其毒者無算。事覺﹐知縣將薄罰釋之。芳曰﹕『此何如事﹐不除其人而絕其害﹐非法意也』。立揭其事於大府﹐置極刑﹐其害遂絕。後以病免。

子塤字仲箎﹐以從父蔭補福建水師提標左軍守備﹐遷金門遊擊﹐移臺灣中軍﹐授烽火門參將﹐移廣東大鵬營﹐擢香山副將。香山當廣海門戶﹐西南諸番舶所輻輳﹐而澳門紅夷室家雜處﹐其外零丁諸洋汪洋無際﹐姦民剽掠﹐聚散無常。塤內鎭撫﹑外巡緝﹐夷民均安﹐洋盜相戒不入其境。後巨盜曾徳度等發覺﹐獨香山無事。攝碣石總兵﹐卒於官。塤生長將門﹐雙目炯炯有光﹐善騎射﹐而性溫雅﹐所至與諸有司和衷相濟﹐人服其識禮。

陳夢球字二受。父永華﹐見孝義傳。康熙甲戌﹐夢球以旗籍成進士。聖祖諭大臣曰﹕『此忠義陳永華子也』。卽日擢編修。三十七年﹐奉命運米赴髙麗賑饑。又使自北直抵閩﹐巡視六省海道險要。旋扈蹕南巡﹐復往山西鞫撫藩互訟﹐皆稱旨。三十八年﹐典試湖廣﹐擢侍講﹐督學山西﹐未任而卒。事聞﹐卹其家﹐食俸三年。

林君升字聖躋﹐由行伍出身。康熙六十年﹐奉檄帶兵運餉赴臺﹐累擢至黃巖鎭遊擊。雍正四年﹐以保舉授定海總兵﹐嚴守禦﹐密巡邏﹐沿海以安。值歲荒﹐籌劃接濟﹐全活甚眾。乾隆四年移金門﹐七年授廣東提督﹐以憂歸。服闋﹐復提督廣東。凡三至而兵民胥悅。移江南﹐卒於官﹐賜祭葬﹐謚溫僖。子植以蔭授大理寺丞。

同裏吳楠字世喬﹐精曉水性。從攻廈﹑金兩島。及平澎﹑臺。敍功加左都督﹐授春江副將﹐擢南澳總兵。

魏國泰字徳良﹐補水師提標把總。朱一貴亂﹐奉檄徵剿。臺灣平﹐累遷至洞庭副將﹐擢金門鎭總兵。會貴州苗變﹐奉檄往鎭遠協剿。時苗匪夜襲鎭遠﹐國泰計兵丁在外分防﹐城中僅四十餘人﹐乃預出城伏兵擊之。苗望幟卻走﹐鎭遠以安。平苗後赴金門﹐移碣石鎭﹐再移廣東右翼鎭﹐未赴而卒。子文偉﹐以蔭補守備。

蔡攀龍字君寵﹐貌雄偉﹐聲如洪鐘。少貧﹐捕魚爲業。負販入市﹐力兼數人﹐市翁異之曰﹕『偉丈夫苟從戎﹐當得富貴』。攀龍曰﹕『吾再應募再黜矣』。翁曰﹕『將軍以服飾取人耳。子盍從我遊』。遂延至家﹐妻以女。適鎭將復募士﹐翁爲制戎服以往。鎭將奇之﹐授外委。以捕盜功﹐累擢至海壇右營遊擊﹐移澎湖。林爽文作亂﹐總兵柴大紀遣軍北援﹐府城空虛﹐檄召攀龍至府。攀龍率兵四百﹐相度地勢﹐於南關外二里許桶盤棧築壘﹐未就而賊至。攀龍堅壁以待。會臺防同知楊廷理率義兵出戰﹐與攀龍分左右翼夾攻﹐大破之﹐奪其器械﹐並搜出爲號輔國印。提督黃仕簡至府﹐使總兵郝壯猷剿南路鳳山賊﹐以攀龍爲副。攀龍斬賊掣旗﹐毀其巢﹐復鳳山縣城。提督以府城勢孤﹐檄攀龍歸﹐而鳳山復陷﹐賊益張﹐數攻城﹐爲攀龍所掣不得逞。賊忿曰﹕『但翦滅此﹐得府城如反掌矣』。率眾五萬圍桶盤棧數匝。攀龍開八門衝殺披靡﹐手刃三十餘人﹐士卒亦奮勇殺賊。初﹐攀龍所乘馬神駿﹐所向無敵﹐至是賊鎗幾及攀龍肩﹐馬忽騰躍﹐傷馬胸七寸而不僕。旣解圍﹐知賊必以馬傷復至﹐令備之。黎明﹐賊果至﹐復擊走之。將軍常靑見之﹐拊其背曰﹕『虎將也』﹗自是賊稱蔡老虎﹐見其旗幟咸股栗去。敍功超升副將﹐賞戴花翎。時柴大紀駐軍諸羅﹐爲賊眾所困﹐常靑命分兵往援。攀龍以東北路經窄﹐箐密易伏﹐欲由西道進兵。羣議以東北路近﹐不聽﹐遂行﹐至半天厝﹐伏果發﹐擊退之﹐焚其寮。不數里﹐至大侖﹑竹仔腳﹑老官店﹐伏兵蜂起﹐諸將相顧失色。值秋雨滂沱﹐斷炊滅竈﹐衣裝盡濕﹐鎗炮不能施﹐全軍陷於正音莊。副將貴林及遊擊楊起麟﹑邱能成﹑都司杭富﹑守備馬大雄俱戰死﹐凡陣亡將弁二十餘員﹐兵丁義勇千餘人。獨攀龍與遊擊孫全謀率兵勇冒雨前進﹐突圍而東﹐且行且戰﹐至三苞竹莊﹐气僅屬﹐遇柴大紀出城接應﹐方得入。諸羅被圍已三月﹐賊斷糧道﹐粒米不得入﹐軍士饑乏﹐剝樹蒸豆■﹝艸黠﹞爲食。攀龍與大紀激厲士卒﹐死守孤城﹐凡六閱月。大軍至﹐始解。上嘉其能死守﹐攺縣名爲嘉義。臺灣平﹐擢攀龍臺灣總兵﹐復擢爲福建陸路提督﹐授參贊大臣﹐又遷水師提督。計自東徵以來﹐大小戰八十三﹐賜健勇巴圖魯名號入覲﹐召工畫像﹐列入紫光閣平臺二十功臣之中。禦制贊有「臺灣戰將﹐巨擘惟玆」之句。借補江南狼山鎭總兵。值江南山東交界之黑水洋有盜劫各案﹐命攀龍會同山東登州鎭總兵恩特黑默親往查勘﹐諭以毋得諉卸。旋奏勘明江南山東以牛車山爲界﹐立定緝盜責成。諭曰﹕『恩特祭默﹑蔡攀龍親身查勘﹐遠涉外洋﹐尙屬冒險出力﹐著各賞緞二疋』。嘉慶二年七月卒﹐子輝蔭六部主事。

楊華字良淵﹐以行伍授外委。乾隆五十一年﹐從徵臺灣﹐以功遷海壇守備。因護送琉球貢船至五虎洋﹐擒大盜並釋良民之陷盜者﹐擢都司﹐累遷至副將﹐攝蘇松總兵。吳淞爲蘇松要害﹐海寇蔡牽累闌入爲患。華至﹐斷接濟﹐搜間諜﹐增設炮臺﹐自金山衛﹑劉家河﹑福山港﹑寶山等處聯絡聲援﹐防堵無間寒暑。賊不敢犯江南界﹐華之力也。尋授蘇松總兵﹐攝提督。上疏乞休。子武鎭授福建水師遊擊。

胡貴字爾恆。少有智略﹐習水師﹐風雲气候﹐港■﹝氵義﹞險易﹐靡不周知。由行伍累遷至南澳遊擊﹑玉環參將﹑閩安副將﹑蘇松﹑潮州﹑瓊州總兵﹑廣東提督﹐移浙江﹐一載仍移廣東。歷官三十餘年﹐裁例金﹐勤訓練﹐嚴巡哨﹐於救災弭盜尢急。在蘇松﹐督運漕糧十萬石來閩賑饑﹐至溫州遇颶風。貴望空默禱﹐風頓息。及旋崇明﹐適海水驟漲﹐漂沒廬舍﹑人口盈萬。貴亟與知縣商賑。縣令以待請爲辭。貴曰﹕『難民死在頃刻﹐豈能俟報﹖有譴﹐吾任之』。卽開倉賑濟﹐又慮縣中佐貳少難周﹐徧令標屬四十餘員協同分賑﹐眾有難色。貴毅然曰﹕『爾等非以衛民乎﹖倘賑有不周﹐或攺變﹐爾等豈能名患』﹖卽奏請撥帑金十八萬﹑倉谷二十八萬﹐並請截漕接賑﹐民賴以安。在廣東﹐值逆匪王亮臣等倡亂﹐貴飛檄邊界﹐預截逃路﹐分遣部將往增城﹑虎門﹑華峯﹑藍汾二山嚴行搜緝。而增城在萬山中﹐尢阨要。貴卽勒兵馳鎭之﹐適制府阿里兗亦至﹐分道進搜。一從華峯入﹐一從藍汾入。諸逆次第捕獲至二百餘名。復與制府籌善後策。事聞﹐加秩﹑賜戴花翎。卒於官﹐賜祭葬﹐謚勤愨。

子振聲﹐字子容。由廈門提標行伍﹐積十四年補澎湖把總﹐拔千總﹐權守備。值臺匪林爽文亂﹐檄赴軍前。振聲奮不顧身﹐擒賊目陳來等。敍加補海壇守備﹐累遷閩安都司﹑海壇遊擊﹑玉環營參將﹐遷廣東龍門副將。時巡撫阮元以振聲熟悉海洋情形。畱浙緝捕﹐授溫州總兵﹐剿獲賊匪﹐擊沈盜船﹐不可勝計。嘉慶九年﹐督撫會議﹐請不分閩浙﹐以提督爲總統﹐以溫州﹑海壇二鎭爲左右翼﹐各配船二十會剿。振聲獨領二十船追至西洋﹐望見蔡牽七十餘艘﹐皆所劫臺商巨艦。時六月初五日也。北風大發﹐盜乘風勢甚猛﹐哨船咸懷畏葸。振聲傳令進攻﹐把總馮光升請俟各船齊進﹐不聽。又曰﹕『大人獨不念太夫人乎』﹗振聲泫然出涕曰﹕『食君之祿﹐巨魁當前﹐而可任其猖獗乎﹖且戰陣之事﹐盡忠卽所以盡孝』﹗遂下令曰﹕『敢有言退者斬』﹗奮勇衝擊﹐自未至申﹐傷斃賊匪甚多。蔡牽見官兵深入無援﹐乃率新附梁山幫小船二十餘蜂擁而至﹐四面環攻。振聲以眾寡不敵﹐猶立船首督戰﹐手刃數賊。旋被飛炮中項僕。蔡牽與振聲同鄕﹐不欲害之﹐以雞皮裹藥掩其傷。振聲去之﹐罵不絕口﹐遂遇害。同日被難者﹕把總馮光升﹑兵丁葛錦髙等共八十二名。事聞﹐上憫其忠﹐加恩照提督陣亡例賜卹典祭葬﹐謚武壯﹐入祀昭忠祠。議給騎都尉﹐嗣子廷恩襲﹔又一云騎尉﹐世襲。

李增階蚤歷戎行﹐嘉慶中從世父長庚剿蔡牽﹐累官至遊擊。性勇敢﹐所向有功。蔡牽平﹐賜花翎。終歲三遷﹐至定海鎭﹐擢廣東水師提督。嗣以夷船進口失防堵罷職去﹐卒於家。

安溪縣

李光地字晉卿﹐一字厚庵﹐安溪人。祖先春﹐父兆慶﹐皆以孝義稱。當明季政亂﹐山海交訌﹐曾祖九濱嘗以非辜系獄。先春年十二﹐哀訴於知府而釋之。因聚族保鄕裏﹐有來侵掠者拒之﹐被掠者傾囊贖之﹐不問其識與不識也。歲饑﹐賑濟不吝。鄕裏咸曰﹕『李公活我』。兆慶克承先志﹐又嘗脫五百人於將焚﹐全一女於旣難。避居於外氏之華地鄕﹐生光地﹐因以鄕名之。疾明季講師蔑宋儒之書﹐乃購六經﹑性理蒙存諸書以課子。

光地少穎異﹐四歲卽以施炭摹地上燈影字。五歲入塾﹐力學過人。順治十二年﹐山寇林日勝猝至﹐劫光地家十二人以去。從父日燝率義兵及家僮百人與賊戰﹐自夏至秋﹐而光地最後歸。光地在賊中﹐猶讀書不輟也。康熙五年舉於鄕﹐九年成進士﹐攺庶吉士。時詔諸翰林各獻所學﹐光地進河洛圖說﹐置第一。光地之受上知始此。散館﹐授編修。十二年﹐充會試同考官﹐尋乞假歸。十三年﹐耿精忠反﹐海賊鄭錦入據泉州﹐光地奉親匿山谷。十四年五月﹐密疏陳破賊機宜﹐言﹕『耿逆方悉力於仙霞﹑杉關﹐大兵南來﹐皆於賊兵多處盡力鏖戰﹐而不知出奇兵以搗其虛﹔此計之失也。宜從汀州小路與贛州接壤處﹐詐爲入廣之兵﹐由贛達汀﹐比賊知﹑我軍已入閩矣﹐賊可不戰自潰』。置疏臘丸中﹐遣家僕夏澤間道出於關﹐道路間阻﹐逾年始抵京﹐寓書內閣學士富鴻基。鴻基上之﹐聖祖特嘉其忠﹐下兵部。錄其疏以示領兵王大臣﹐而大兵已由仙霞﹑杉關長驅入閩矣。超授侍讀學士﹐行至福州﹐丁父憂歸。同安姦人蔡寅僞稱明裔﹐裹白巾號「白頭賊」﹐從之者二萬人﹐再圍安溪縣城﹐幾不守。光地招鄕裏健兒百餘人扼險拒守﹐戒諸鄕毋資賊糧。賊饑﹐解兵去。未幾﹐鄭錦遣僞總統劉國軒陷海澄﹑漳平﹑同安﹑惠安諸縣﹐犯泉州﹐斷萬安﹑江東二橋以絕救援。泉州人洶懼。光地遣善泅者董升﹑翁已從水關入﹐語守者曰﹕『勉之﹐救兵至矣』﹗是時將軍喇哈達駐師漳州﹐巡撫吳興祚駐師福州﹐光地乃使從兄光斗由西道迎將軍之師於漳平﹐弟光垤由北道迎巡撫之師於仙遊。光地具糗糧﹑備牛酒以犒軍。兩路師並達泉州﹐大破賊﹐賊走入海。自閩隨機數年﹐山谷頗多嘯聚﹐至是廓然。事聞﹐遷翰林學士。服闋﹐至京授內閣學士。時海上不靖幾四十年臺灣爲鄭成功所據﹔成功死﹐子錦據之﹔錦又死﹐子克塽幼﹐部下爭權﹐民不堪命﹐祖欲乘機剿平之﹐而朝士猶持招撫之說。光地因贊決大計﹐薦施瑯提督水師﹐臺灣平﹔眷遇益厚﹐命奏進家居所著文字。光地匯其讀書筆錄及論學文字爲一卷先進之。

當是時﹐聖祖臨禦日久﹐仁澤周浹﹐四海乂安無事﹐萬幾之暇﹐潛心河洛象數之學﹐下逮濂洛關閩之書﹐旁及歷算聲音之埋。聖哲天縱﹐將以遠追羲文周孔。而以廷臣罕諭精微﹐光地非程朱之書不敢觀﹐旁通易範理數律曆之說﹐發舒所學﹐以備顧問。聖心衝抑﹐以爲河洛之理﹐非光地莫辧也。光地因奏秦漢以後禮壞樂缺﹐六經𨿽經宋儒闡明﹐然永樂間所修大全﹐未免蕪雜疏漏﹐宜大徵天下之士﹐搜羅羣言﹐討論編纂。以至禮樂制度﹐亦當稽古論定。於是周易折中﹑性理精義﹑音韻闡微﹑朱子全書次第奉敕修撰。遂薦徳格勒﹑徐元夢論易學﹐衛旣濟﹑湯斌論實學﹐余姚之學則李容﹐淹博之學則李因篤﹐耿介之篤行﹑仇兆鰲之厲志﹑楊文言之歷算﹐亦皆以名聞。賢才奮起﹐文治昌明。而光地亦由是大用矣。歷官翰林院掌院學士﹑經筵講官﹐以母病乞歸省。逾年至京﹐以謁孝莊文皇后梓宮遲延﹐部議奪官﹐詔勿問﹐攺通政使﹐擢兵部右侍郎。偕侍郎博霽﹑徐廷璽﹑靳輔往江南視河工歸﹐提督順天學政。患俗學淺陋﹐諭生童有能誦三經及古文百篇以上者拔擢之﹔士知向學矣。旋丁毋憂﹐仍畱任﹐爲給事中彭鵬所糾﹐解任﹐在京守制﹔事具彭鵬傳。服除﹐復督順天學政﹐遷工部左侍郎﹐授直隸巡撫。

光地淸勤自厲﹐卹民之隱﹐尢盡心於農田水利。幾輔運道之北有桑幹諸水﹐爲永定河﹔運道之南有漳滏滹沱諸水﹐爲子牙河。時漳河數爲患﹐上欲開漳河故道入運河﹐於運河東開河入海。令光地往視。光地疏言﹕『漳河已分爲三﹕一自廣平經魏元城至山東館陶入衛歸運﹔一老漳河自山東邱縣東北經南宮及靑縣與完固口合﹐至鮑家嘴歸運﹔一小漳河自邱縣西北經廣宗巨鹿合於滏﹐又經束鹿冀州合於滹沱。由衡水至獻縣完固口復分爲兩支﹕小支與老漳河合流而歸運﹔大支經河間大城靜海入子牙河而歸澱﹔皆分流入運。今入衛之河與老漳河流淺而弱﹐應量加疏浚。其完固口小支應築壩逼水入河﹐以達之運。更於靜海﹑閻畱二莊挑河築堤﹐束水歸澱﹐俾無泛濫』。上韙之﹐報可。次第訖工。因奏霸州﹑永淸﹑宛平﹑良鄕﹑固安﹑髙陽﹑獻縣浚新河占民田一百三十九頃﹐請豁其賦額﹔從之。上又以子牙河屢泛濫﹐令光地於獻縣河東西兩岸築長堤﹐西接六城﹐東接靑縣靜海。又於廣福樓之焦家口開新河﹐引水入澱。由是下流益暢﹐無水災。請開諸州縣水田引漳﹑滏﹑滹沱﹑大陸諸水以灌漑之。薦管河同知許天馥爲河間知府﹐仿江南水田之法開墾﹐插秧種稻。明年﹐詔修永定河工。自郭家務至柳坌口開河築堤凡二百餘里。堤成﹐飭所屬州縣廣興水利。近山者導泉通溝﹐近河者引流釃渠。去水遠者鑿井漑田。其水道應修浚者俱聽借帑興工。邦畿密邇宸居﹐凡所興築﹐得仰承聖訓以要其成。昔時荒廢之地﹐皆爲沃壤矣。後又有議築廣平縣堤工及大開河道合爲一流者﹐光地皆奏寢之。自開永定河﹐部議召家居督﹑撫﹑道員三十餘人至工所﹐出資爲助﹔河督王新命又請開永定河工捐納事例﹔至是悉奏罷焉。畿甸爲翠華臨幸之所﹐民苦供億﹐請從簡省﹐以紓民力。詔令扈從之人﹐敢罔法擾民者﹐先按治﹐後以聞﹔由是羣下淸肅﹐卽有求者﹐吏對曰﹕『非不欲與﹐巡撫不我許也』﹗東西翼馬廠爲八旗牧地﹐與民田相錯﹐歲久﹐民多占墾。光地請令民按則輸糧﹐免隱漏之罪。又請紅剝船運丁﹑田畝遇災﹐一體蠲賦。又請平糶常平倉谷﹐奏報卽發﹐不必由部議。又請免徵之年﹐並停徵舊逋。皆報可。光地於官方士習﹐整飭尢力。是時地方有司因循虧空﹐光地請立法淸釐。凡虧丁錢至五千兩以上﹑正供至六千石以上者﹐皆擬流﹐不準折贖及援赦減免。前任江南布政司張霖矯詔販鹽百六十萬﹐光地劾之﹐置於法。上以大臣子弟鄕試中式者多﹐恐妨孤寒進身之階﹐另編字號﹑定額數﹔下九卿議。光地又推廣三條﹐以杜關節﹑傳遞﹑連絡之獘。及議學校﹐又推廣四條﹐擇學政﹑考教官﹑嚴士子品學。又以論題用孝經重復雷同﹐請以太極圖說﹑通書﹑西銘﹑正蒙並用。光地旣以儒術理學上契聖心﹐故有所陳請﹐無不允行。而當時劾光地者﹐先以妄舉徳格勒爲光地罪。至是給事中黃鼎楫﹑湯右曾﹑許志進﹑宋駿業﹑王原又以直隸水災﹐光地旣請賑濟平糶﹐而河間饑民猶散入京城﹐則疏稱均沾實惠皆虛妄﹐請嚴加處分﹐以爲大吏戒。光地因自劾﹐請削吏部尙書職。聖祖亦以光地好言道學﹐常爲門生所誑﹐然而不之罪也。撫直隸九載﹐除﹔吏部尙書猶畱任。未幾﹐召拜文淵閣大學士。先是三藩之變﹐聽人入貲爲生員﹐名曰「例生」﹐事平卽止。至是復欲開之。而徼幸營進之徙又欲因修蓋通倉開事例﹐光地獨持不可﹐密奏寢之﹐恐其妨賢才登進之路也。自入閣後﹐寵任愈篤﹐每召對﹐移時始出。生平持論﹐惟以扶持善類﹑培植國本爲先。自入詞館﹐至登宰輔﹐所稱薦者若朱軾﹑揚名時﹑陸隴其﹑趙申喬﹑劉炎﹑文志鯨﹑冉覲祖﹑陳璸﹑徐用錫﹑魏廷珍﹑李紱﹑蔡世遠﹑張昺﹑張瑗﹑梅文鼎﹑惠士奇﹑秦道然﹑王蘭生﹑何焯﹑莊亨陽﹑劉謙﹐皆名臣通儒。其餘𨿽蒙垢污﹐必爲別白。江寧知府陳鵬年爲總督阿山所劾﹐辧其誣。江蘇巡撫張伯行與總督噶禮互訐﹐申救之。翰林院庶吉士徐元夢株連被逮﹐家屬入辛者庫﹐猶舉其才。桐城貢士方苞坐戴名世南山集論死﹐舉其能古文。翰林陳夢雷以從耿逆議磔﹐猶原其罪。聖祖以光地故﹐或特召﹐或復用﹐或從末減﹐凡所言無不聽用。光地在政府﹐凡民罪有可原者﹐皆爲陳請。湖廣猺人田舜年以僭越議斬﹐爲白其枉得赦。又奏免閩賊陳五顯餘黨千三百餘人。而於姦民流獘必防之。雲貴諸臣請開銀礦﹐巨豪輦金入都求援﹔光地曰﹕『礦徒聚之甚易﹐礦盡將何以散之』﹖遂請止。康熙五十四年﹐光地以承修易經﹑性理二書告成﹐陳請休致﹐給假二年。未及期﹐召至京﹐命校勘王掞等所纂春秋傳說及檢討張照等所輯篆字經文。聖祖嘗諭廷臣曰﹕『光地講求象數﹐知之眞無有如朕者﹔知朕亦無過光地者』﹗恩遇之隆﹐諸臣莫比。逾年卒於官﹐年七十七。詔遣恆親王率內大臣侍衛奠茶酒﹐賜銀一千兩。令工部尙書徐元夢護喪﹐予祭葬﹐謚曰「文貞」。取遺書進覽。遣行人護櫬歸。雍正元年﹐贈太子太傅。十年﹐入祀賢良祠。

光地少無聲色之好﹐衣服取麤給﹐經年不奏絲竹。門館寂寥﹐無有私謁。入閣十餘年﹐遇事盡規﹐不爲朝夕計。嘗扈蹕南巡﹐因間請曰﹕『府兵制壞﹐兵之耗費且千年矣。一夫不耕﹐或受之饑﹐況以數百萬之眾坐而食之乎﹖古制旣難復﹐請於郡縣之內參用民兵﹐給以半資。民兵旣有田園廬落﹐又諳悉俗情事勢﹐有事用之﹐無事歸農。如此﹐費之省者以百萬計矣。邊海經制之兵﹐宜仿古屯田之意﹐擇所在餘地﹐官予耕種。數熟之後﹐量減其貲糧。惟無地者仍予全給。如此﹐費之省者又百萬計矣。夫兵貴精不貴多﹐今之兵晏然坐食﹐與惰遊無異﹐一旦有事﹐能爲用乎﹖若羣之隴畝﹐以時搜狩﹐終歲勤動﹐必能趫彊便捷也』。又言﹕『官俸累殺﹐百僚幾無以自給。遭上寬仁﹐憫其祿薄﹐容隱其需求細過。竊以爲俸以養廉﹐防官邪也。今乃仰恃寬仁之恩﹐借口祿薄之故﹐競爲需求﹐其不至賣法黷貨者﹐卽抗顏揚聲以廉自負﹐亦非澄敍官方之道也。若參用民兵﹐兵費已省﹐則經費益充﹐因而量加百官之俸﹐使足自給﹐絕其需求之門﹐以杜其亂法干紀之漸﹐則庶績咸熙矣』。上皆然之﹐而未及行也。光地少好學﹐至老益篤。嘗問音學於顧炎武﹐問歷算於梅文鼎﹐皆略盡其要。與門人講論﹐不厭往復﹐有一言之合﹐卽攺已說從之。自言爲學﹐初入館時﹐與徳格勒﹑徐元夢相切劘﹐學一變。中歲得楊名時﹑張昺﹑張瑗﹐學又一變。至晚歲﹐學問更進。嘗言曰﹕『蔑訓詁者無師﹐滯章句者無得』。其於程朱之說﹐時有同異。論大學宜還古本﹐而以知本爲格物第一義。易兼綜象數﹐禮兼采大戴記。論子云﹑仲淹﹐書有格言﹐節取焉可也﹔康節﹑象山﹐所造髙明﹐愼師焉可也。知言者以爲然。子鍾倫﹑鍾佐。

李日■﹝火呈﹞字省甫﹐武生。耿逆之亂﹐從子光地密疏陳機宜納蠟丸中。時道路梗塞﹐日■﹝火呈﹞護其僕間道出關﹐賫至京﹐上之。康熙十七年﹐鄭錦僞帥劉國軒陷海澄﹐圍泉州城﹐斷萬安﹑江東橋以遏援師。日■﹝火呈﹞走福州﹐請於康親王﹐乞進兵。又與從子光斗﹑里人吳槪觀迎將軍拉哈達師於漳州﹔事詳光斗傳。時巡撫師亦至﹐兩路夾攻﹐賊潰竄入海﹐泉州圍解。康親王以日■﹝火呈﹞功札授副將。明年至都﹐蒙召見﹐問沿海情形。日■﹝火呈﹞陳平海機宜五事﹕『一曰嚴海禁。逆賊竊踞海島﹐凡糧食﹑衣甲﹑器械﹑船料皆取給於內地。自去歲遷界後﹐賊尙蔓延至今者﹐緣守禦官兵稀少﹐海寇深入﹐不足以制鋒。宜添設綠旗官兵嚴守沿海舊堡﹐寇至則附近諸堡相救﹐有不用命者立置之法。至於內地姦民有陰爲接濟者﹐亦繩以重典。務使一絲一粒絕不相通﹐不過數月﹐彼將自潰﹔此不勞而滅賊之第一策也。一曰杜招撫。海禁旣嚴﹐賊糧旣絕﹐駸駸乎有不能自存之勢。爾時必有倡爲招撫之說以怠我師者﹐卽我師久頓海濱﹐或亦利於撫以爲可庶幾息事者。不知海賊斷不可撫﹐議撫亦斷不能成。一次議撫卽一次墮其姦計﹐況內地姦民反側無常﹐一聞議撫﹐以爲海賊將復得志﹐則羣趨而附之。是議撫爲海賊樹黨也。且海賊卽受撫﹐肯遂散其黨乎﹖我師遂可撤乎﹖徒長賊人之志﹐熾姦民之心﹐墮國家之體﹐甚無謂也。一意進剿﹐絕議招撫﹐則人無附賊之心﹐而滅除之易矣。一曰選水師。海逆至今三十餘年未能撲滅者﹐彼恃海爲險﹐我無慣練水軍以搗其巢穴﹐故彼得以內無顧忌﹐而外肆鴟張。乘我師之在漳也﹐則揚帆而至泉﹔迨我師之援泉也﹐又揚帆而至漳。彼以逸待勞﹐我疲於奔命﹐可謂計之得乎﹖爲今日之計﹐莫急於舟師得人。今滿漢大師皆方略宿望﹐然以北人而出沒於波濤之間﹐未見其利也。必得平日熟於泉漳水道﹑深悉海賊伎倆﹑威望素著以爲將帥﹐則逆賊之根株可靖矣。一曰商緩急。選舟師以滅海寇﹐誠今日之要矣。然而攻取有緩急之分。直取廈門以擊其腹心﹐據澎湖以斷其歸路﹐此所宜急也。悉力以攻海澄﹐此所宜緩也。海澄三面臨海﹐一面通陸﹐去歲爲賊所陷﹐賊復掘斷陸道通引海潮﹐則此一面之陸復成巨浸﹐且城小而堅﹐無人民之聚﹑粟米之蓄﹐賊之糧運直從海道相通﹐是彼得之易爲守﹐我失之難爲攻也。若欲急於恢復﹐頓兵相持﹐兵疲糧費﹐而無損於賊之毫末﹐莫若以攻海澄之力徑取廈門﹑澎湖﹐則逆賊必遁而海澄在吾掌中矣。一曰急撫綏。閩民自康熙十三年以後﹐遭海寇荼毒者三年矣。時當用兵之際﹐徭役輸將﹐亦勢所不能無。惟在去其太甚﹐買糴必使民沾實惠﹐用夫毋得過濫夫額。將弁不由有司﹐不得擅索夫役﹐擅派艸料。旗丁不得借口■﹝金算刂﹞艸﹐虐索民夫﹐有司不得有無名之徵﹐奉一派十。如此休養生息﹐則民之鋌而走險者寡矣。尙有嘯聚山林與海逆遙爲聲援者﹐此亂賊之尢﹐剿殺無赦﹐則姦民除而良民安﹐止亂之道﹐莫善於此矣』。疏入﹐詔以嶽州總兵官萬正色爲水師提督﹐選帶官兵赴閩﹐收金﹑廈兩島。日■﹝火呈﹞權福建水師總統從徵。降賊將吳國俊﹐以功加左都督﹐授邵武副將﹐調臺灣安平副將。時鄭氏餘黨陳辛竄入水沙連﹐結三十六社番眾倡亂。日■﹝火呈﹞以五百人收捕﹐辛黨悉降。擢永州總兵官﹐猺獞詟服。以老乞休歸。輯性理諸書以進﹐禦書「方重湻深」四字裦之。年九十卒。子光墺﹑光塽﹑光型﹑光北﹔光墺﹑光型見儒林傳。

﹣﹣以上錄自重纂福建通誌卷二百二十九。

漳州府龍溪縣

孫全謀字澹亭。其先籍山西﹐曾祖惟福﹐以從徵噶爾丹功借補福建汀州中營把總﹐因家焉。全謀少喪母﹐家貧﹐落魄不偶﹐慨然曰﹕『吾將種也﹐當立功海上』。乃至廈門投水師﹐補提標中營外委﹐累遷至後營遊擊﹔並詳宦績。乾隆五十二年﹐臺灣林爽文滋事﹐提標柴大紀督兵守諸羅﹐賊多兵少﹐急於望援。全謀從總兵蔡攀龍由東北路馳至大侖竹仔腳﹐伏兵發﹐全軍陷於正音莊﹐將弁被害者二十餘人﹐惟全謀與蔡攀龍突圍而東﹐且行且戰﹐直抵諸羅城。全謀復領兵出城﹐將屯聚賊匪痛剿。事聞﹐授廣東羅定協副將﹐賜載花翎﹐調臺灣水師協副將﹐擢江南蘇松鎭總兵﹐移浙江黃嚴鎭。時洋匪紀夢奇等劫官米﹐全謀領舟師自定海駛至大陳山外洋﹐乘賊不備﹐冒風雲往剿﹐擒獲賊首。又剿洋匪陳阿寶於潭頭洋﹐殪之。擢廣東提督。嘉慶五年﹐川陜楚三省教匪作亂﹐上調廣東官兵赴楚﹐全謀領兵協剿徐添徳﹐大敗之﹔增一秩。未幾﹐博羅縣會匪陳爛屐四聚眾謀不軌﹐全謀統官兵分路進﹐連破十五寨﹐殲三千餘名﹐陳逆竄入羅浮山。毀華首臺寨﹐擒之﹐殲其黨千餘人。博羅平。永安縣屬靑溪天字嶂﹑鑄籠嶂等處賊竊發﹐全謀移師前指﹐諸寨皆下﹐首逆黃亞程被擒伏誅﹔永安亦平。敍功賜騎都尉世職。後因洋盜登陸﹐削秩﹑降都司﹑褫花翎。又因蔡牽竄入粵洋﹐削秩。旋從提督錢夢虎剿賊於黑水洋﹐奪賊船﹐擒百餘人﹐擢廣東左翼總兵官﹐復授廣東提督。是時廣東洋匪縱橫出沒﹐張保仔﹑烏石大尢桀黠。總督百齡檄全謀會剿於大黃埔﹐以全謀失期﹐致張賊遁去﹐奏奪職。未幾﹐洋匪郭婆投誠﹐並擒保仔黨以獻。上宥全謀﹐命立功自贖。全謀從春江協副將林某西下﹐剿捕至電白洋﹐生擒盜朱亞寶等一百三十九名﹐以守備起用。時烏石大等在儋州洋滋擾﹐全謀率兵往捕﹐登其舟﹐弁兵踵之﹐生擒烏石大等四百九十人。事聞﹐復賜戴花翎﹐以遊擊擢用﹐累遷至陽江鎭總兵﹐擢廣東水師提督。卒年七十三。孫云鴻襲職。全謀勇而廉。方其禦臺逆也﹐賊炮發﹐傷胸暈絕﹐鉛子倒飛去﹐復蘇﹐遂克敵。及張保仔之逸﹐賊飛語全謀受賄萬金﹐奉旨詰詢﹔百齡奏賊言得全謀頭者萬金﹐不聞受賄也﹐且力言全謀必能辦賊﹐故能成其功。

漳浦縣

藍理字義甫。少桀驁﹐力舉八百觔﹐足及奔馬﹐能曳其尾倒行。初業染﹐旣而曰﹕『吾將爲國家用﹐顧業此耶』﹗時海寇盧質擁眾岱嵩﹑井尾間。理往與之闘﹐殺質﹐謂其眾曰﹕『降者免』。皆降。理詣郡獻功﹐當事疑爲賊﹐逮於獄。康熙十三年﹐耿精忠叛﹐悉縱系者﹐令赴藩下授職。理曰﹕『我豈從賊之人哉』﹗間道出仙霞關。聞康親王統大師討逆﹐迎之﹐具陳平閩策。親王令爲前導﹐破僞都督曾養性於溫州﹐授松溪營遊擊。又從都統賴塔敗海賊於蜈蚣山﹐復長泰縣﹐遷灌口營參將。又後提督楊捷擊賊將何佑於烏嶼﹐大敗之。總督姚啟聖駐漳州籌海﹐劾理虛兵冒餉﹐奉旨革職。部議罪仗徒﹐理請剿海寇自贖﹔上允之。

康熙二十二年﹐靖海將軍施瑯奉命徵臺灣。瑯知理瑯勇﹐奏署右營遊擊﹔部以前經獲罪﹐不準﹔特旨允行。時賊帥劉國軒據守澎湖﹐僞將曾遂以數萬眾迎敵﹐戰艦蔽海。理偕遊擊曾戚率師當先衝擊。自朝至日中﹐督戰益力。忽賊炮斜飛穿理腹﹐理僕﹐曾遂呼曰﹕『藍理死矣』﹗理弟瑤從背後扶理起立。理空拳大呼曰﹕『藍理在』﹗連呼殺賊﹐聲如雷﹐舟中軍士皆奮起。喚法『持刀來』﹗法﹐理從子也。持刀授理。見理腹已破﹐腸外流﹐掬而納之。弟瑗傅以衣﹐弟珠束以匹練。時賊舟競進﹐與我舟互相鉤住﹐火箭﹑火龍﹑火罐彼此亂擲﹐煙焰蔽天。賊中有飛天鼠者﹐緣大桅而上﹐伏篷陰。羣賊轉篷向外﹐則持刀跳下我舟。瑤揮刀斬之。賊膽喪。理命以火藥盡傾賊舟﹐燔賊無數﹐復沈其舟二。賊大敗﹐遂北數十里。施瑯大喜﹐疏理首功﹐親至慰勞﹐命紅夷醫療之。醫言須七日勿動气﹐乃可復。施瑯曰﹕『大功已成﹐安臥十日可也』。翼日﹐瑯督師出戰﹐戒左右日勿使理知。賊悉銳抗拒﹐瑯舟爲沙所滯不能動。羣賊環焉。諜者飛報理。左右以醫言祕之。理聞聲﹐拔劍起﹐問知其故﹐卽傳令往救。賊望見篷上大書「藍理」字﹐驚曰﹕『藍理來矣』﹗遽退。理追擊之﹐奪賊舟﹐請瑯更舟。瑯執手慰勞曰﹕『醫言須七日﹐柰何三日遽動』﹖理曰﹕『主帥被圍﹐安忍偸生﹖卽瘡裂以死﹐亦無悔也』﹗於是與施瑯乘勝殺賊。賊大敗。窮追至西嶼頭﹐賊退守壘﹐不敢出。瑯復疏上理功。數日瘡平﹐復與瑯出輕師以擾之。賊數敗﹐首尾不能相顧。鄭克塽尋遣使納降﹐臺灣遂平。上以理血戰破敵功﹐加左都督﹐擢參將﹐而理以親老乞歸省﹐未幾丁父艱。二十六年﹐服闋入都﹐迎駕趙北口。上問﹕『是徵澎湖拖腸血戰之藍理否』﹖召至前﹐問狀﹐視舊傷痕﹐溫旨慰之﹔授挾西神木副將﹐賜帑金三百兩﹐擢宣化鎭總兵﹐掛鎭朔將軍印。二十九年﹐調浙江定海鎭。三十二年﹐以奏閩省軍功蔡明等不合﹐被議﹔上念其功﹐移天津鎭﹐賜花翎並冠服及禦書「所向無前」額。四十五年﹐偕直隸巡撫趙宏衍請於直隸所屬荒地開墾水田﹔上命理先於天津試之。理躬胼胝負土築堤﹐市牛種﹑農具﹐募民耕種﹐得水田百五十頃。歲收稻穀﹐上俱以賜理。未幾﹐擢福建陸路提督﹐禦書「畫錦萱榮」額賜其母蘇氏。四十六年﹐理迎駕於揚州﹐復賜禦書「勇壯簡易」額。逾年﹐丁母憂﹐奉旨在任守制。旋以巨盜陳五顯事發﹐掩飾誑奏﹐部議革職治罪。又總督範時崇﹑覺羅滿保等劾其貪酷﹐命侍郎覺羅和托﹑廖騰煃往審得實﹐論斬。上追念舊功﹐從寬免死﹐調取來京入旗。後以徵西藏策妄阿喇布坦﹐命之軍前效力﹐賜總兵銜﹐從都統穆賽經理北路﹐有進戰退守﹑移營就糧諸議﹐皆合機宜。以病回京﹐卒﹐年七十二。���追贓﹐遣家屬回籍歸葬。弟瑗﹐福建金門總兵。珠﹐參將﹐英勇不讓諸兄﹐而好學聰敏﹐能背誦朱子綱目不遺一字。

黃性震字符起。姚啟聖入漳籌海﹐性震仗策軍門﹐進平海策十﹐啟聖奇之﹐與語大悅。其出龍虎山﹑復長泰縣﹑奪江東橋﹑小港洲﹑水晶坪﹑招撫五丈鎭﹐皆出區畫。啟聖上其功﹐廷議以同知用﹐詔從優議敍﹐加僉事道。性震念賊勢蟠結浩大﹐非離散其黨羽﹐陰亂其腹心﹐未易猝圖。請建立修來館以收納歸誠將士。來降者無眞僞﹐胥善待之。得海上間諜﹐悉厚賜之﹐恣其往來﹐卽用以偵海上事。凡敵人舉動﹐罔不知者。視島中良將及所信任腹心有才幹智謀者﹐大書其官爵姓氏﹐標之行館﹐飭備供應。偵者以爲實﹐然輒陰報海上。鄭氏疑而殺之。由是賊人自相疑貳﹐來歸者日益眾。一鼓而平十九寨﹐復海澄﹐克廈門﹑金門﹐將帥有欲言剿者﹐性震密白啟聖禁止之﹐全活數十萬眾。捷聞敍功﹐增三十二秩﹐加正一品﹐授直隸霸昌道。霸昌以響馬賊爲害﹐莫知蹤迹。密謀隸役中可任者二人﹐陽以法斥去之﹐俾充賊黨。因悉知賊姓名及其居處出沒﹐以次械送刑部。又建義學﹐立義冢﹐政聲大著。擢廣西按察使﹐沈冤滯獄﹐多所平反。未幾﹐遷湖南布政使。長沙郡河挾湘江直下﹐勢洶湧﹐商船屢淹。性震曰﹕『水勢合則急﹐分則緩』。於上流別開一河以舒其暴﹐使船得安泊。楚人以爲百世之利。武昌夏逢龍作亂﹐變起倉卒﹐陷沒四郡﹐廷臣深爲慮。上曰﹕『有黃性震在﹐無虞也』。未幾﹐賊果平。以病乞休。康熙三十八年﹐朝議築永定河﹐而難其人。大學士李光地以性震薦。上卽家起之﹐命董大役。河中要地在淸涼寺口﹐舊爲水沖陷﹐深二丈許。興工之日﹐以天子命爲文禱河神。次日﹐沙淤數尺。不五日﹐衝塌悉平。渾河性洶湧易潰﹐性震覓閩南善水者數百人﹐泅水中築樁﹐覆土爲堤。朝服立堤上﹐督視防護﹐狂瀾卒安。河道長數百里﹐每五里設一旗一炮﹔旗書督工官姓名﹐以專責成﹐有急則施炮﹐便於聞聲馳赴。大工告竣﹐車駕臨幸放水﹐一日召見五次﹐慰勞殷渥﹔遷太常寺卿﹐以勞卒。

生平好善﹐出於天性。家居時﹐重修學宮﹐置義學田租﹐爲邑士科舉公交車之費。修雙溪二壩﹐以疏礬山﹑梁山諸水。又築土堡爲藩﹐俾族眾咸有寧居。立大宗小宗祠﹐置祀田千餘石﹐以供烝嘗。立家塾﹐令族之子弟讀書其中。置書田租四百石﹐以爲膏火。復置義田租八百石﹐以贍族中冠昏喪祭孤寡貧窮無告者。五服之內﹐皆有分產﹐多寡以服制爲差。又與鄕士大夫立敬簡堂公約﹐以惇風化。尢好扶植單寒﹐資其成立。卒之日﹐士無知不知﹐咸嘆惜之。

阮文﹝藍鼎元集作阮蔡文﹞字子章。父曰魁﹐以海氛遷江西﹐寄籍新諭。舉康熙庚午江西鄕試。畱心經世之學。所過城邑﹑山川﹑邱陵﹐常登望形勢﹔以故得知南北扼塞險易及海道夷險﹐兼通吳﹑越﹑閩﹑廣方言。族父欽爲爲興汀總兵官﹐往依之。未幾﹐以母喪去﹐挈家還漳浦。時漳浦知縣陳汝咸率邑人爲講經之會﹐文與焉。閩撫張伯行邀入鰲峯﹐講洛閩之學﹐分纂先儒諸書。明年﹐漳泉諸郡饑﹐文將有蘇州之行﹐傾囊以資族人﹐酌親疏計口多寡分給之。至蘇州﹐聞截江浙漕米三十萬石由海道入閩分賑﹐文遂自蘇如浙﹐偕所善定海總兵吳羣分運五萬石揚帆先至﹐民困頓蘇。詔褒吳郡﹐而不知文爲之籌劃也。五十一年﹐海賊陳尙義遣其黨赴兵部乞降。時陳汝咸爲禦史﹐奏請自往招撫﹐薦文與俱。命汝咸駐錦州﹐賜文帑金衣裘﹐增二秩﹐航海往。遇颶風﹐檣傾﹐船幾覆﹐舟人大恐。文怡然曰﹕『我爲朝廷招逋寇﹐靖海疆﹐𨿽葬魚腹﹐不猶愈死兒女子手耶』﹖至尙義船﹐開示威信﹐聲情慷慨。賊黨有懷貳者﹐欲劫文揚去﹔未決。文陳說利害﹐遂悉眾降。由寧波登岸至京師﹐召見便殿。上以文書生﹐慰勞良苦﹐因問沿海事宜﹐條對甚悉。敍功授雲南陸涼知州。未行﹐大學士李光地奏稱其猷略﹐授福建廈門水師中營參將﹝並詳宦績﹞。廈門距家百餘里﹐利獘纖悉無不知﹐通關梁﹐除盜賊﹐動合機宜。紅夷市舶故驕橫﹐主者貪其利﹐多爲所侮。一日﹐有互市者奠價輕重不平﹐一船拔刃以嘩﹐軍吏惶急不知所爲。文單騎往﹐縛譯榜之﹐爲平其直﹐皆羅拜。次日﹐其酋率眾謝﹐承筐多儀﹐免冠以獻。文陳武威坐﹐堂皇召之入﹐語以朝廷威化﹐呵責甚厲。皆不敢仰視。復椎牛置酒饗之﹐庭廡所獻儀物﹐悉遣還。由是諸夷畏服。明年﹐調臺灣北路營參將。諸羅知縣周鐘瑄﹐吏治爲海疆冠﹐文一見如舊交。北路地方千里。半綫以上﹐民少番多。大肚﹑牛罵﹑吞霄﹑竹塹諸處﹐山川奧郁﹐水土苦惡。南崁﹑淡水﹐窮年陰霧﹐罕晴霽﹐硫黃所產﹐毒气燻蒸﹔鄭氏以投罪人。康熙四十九年﹐始設淡水防兵﹐及受代生還﹐不能三之一﹔巡哨未有至者。文決計往﹐部曲皆涕泣彊諫。文曰﹕『淡水﹐全臺之鍵鑰也』。由淡水至福州﹐利風一日可達。民番錯雜﹐亡命者日多。不熟知其裏道情形﹐何以控制調度﹖自賫帳落﹐具脯糒﹐日或於馬上成詩﹐夜燃燭紀所歷地裏﹑山川﹑風候﹑土俗﹐爲文以祭戍亡諸將士﹐聞者感泣。山谷諸番具半羊酒食迎餉道左﹐悉慰遣無所受。召社學番童坐幕下﹐與之語曰﹕『我﹐汝師也﹐勿懼』。能背誦四書者﹐旌以銀布。爲講解君臣父子大義﹐反復不倦。諸番皆感悅﹐竟以中瘴气歸而病。遷福州城守副將﹐赴京﹐道劇﹐卒於宿遷。

文偉軀幹﹐好劇談﹐大笑須眉俱動。讀書忘寢食﹐爲文章不假思索。然老在經濟事業﹐故著述無多。操守廉潔﹐在官未嘗取兵民一粒一絲。運米及招撫時所過﹐當事或贈金帛﹐文悉卻之﹐曰﹕『吾不以天子之使﹐受人憐』﹗沒後妻孥饘粥不充﹐無一廛之宅。子道泰﹐傳見孝義。

林亮字漢臣。性不羈﹐好結納當世賢豪。屬海濱多事﹐決意從戎。凡海上島澳險夷﹑舟航利鈍﹑營陣戰伐﹐靡不講求。康熙四十五年﹐授臺灣水師右營把總﹐遷千總﹐擢澎湖協右營守備。朱一貴作亂﹐據全臺﹐文武守臣相率竄澎湖。澎湖距臺灣四更水﹐居民洶洶。將弁以孤島難守﹐僉議撤歸廈門。各遣家屬登舟。亮按劍厲聲曰﹕『朝廷以海外封疆付我等﹐正爲今日。今鋒刃未血﹐而相率委去﹐縱避賊刃﹐能逃國法乎﹖有澎湖﹐臺灣𨿽失易復。請整兵配船﹐守禦要害﹐賊至決一死戰。戰不捷而亮死﹐公等去且未遲。今捐棄與賊﹐是自棄天險而助賊守險也﹗公等死不足惜﹐柰國事何』﹖言已痛哭。

眾爲感動﹐皆曰﹕『願死守』﹗亮馳赴海口﹐申主將號令﹐驅官民家屬各登岸﹐曰﹕『敢更言退廈門者斬』﹗眾心始固。時臺米弗至﹐澎湖餉匱。亮捐家貲買穀碾米給軍需﹐以俟大兵。水師提督施世驃﹑總兵藍廷珍統師至﹐以亮忠勇有才略﹐令爲前鋒﹐領舟師五百七十人自澎湖進抵鹿耳門外。賊目蘇天威據鹿耳門炮臺拒我師。亮率六艦前驅。遙望炮臺火藥山積﹐遂命發大炮﹐先擊其火藥。藥遇火﹐聲光迸裂﹐海水皆紅﹐燔賊不可計數。賊眾潰亂﹐我師薄之﹐奪取鹿耳門﹐乘勝進攻安平鎭。賊目鄭定瑞悉眾抵拒。亮復先士卒登安平城﹐豎大軍旗幟。後軍望城中旗幟已懸「大淸」字﹐歡呼競進﹐遂克之﹐日猶未晡也。明日﹐我師鏖戰鯤身﹐亮駕舟夾擊﹐橫衝賊陣﹐賊大敗﹐退保府治。施世驃命亮分兵從西港仔暗度出府治背﹐藍廷珍復統大軍繼之﹐大戰於蘇厝甲。賊死傷偏野。追及犁頭標﹐又大敗之。一貴遁去﹐遂復府城。紀功第一而官不遷。雍正元年﹐始理前功﹐授南澳鎭左營遊擊﹐擢臺灣南路營參將﹐加都督同知﹐世襲拜他喇布勒哈番﹐再加一等。入覲﹐擢臺灣水師副將﹐賜花翎﹐授臺灣鎭總兵。

先是亮之克府城也﹐諸將皆逐利封鋪屋。亮獨飭部伍不擾民間秋毫。及爲總兵﹐以臺灣甫離兵火﹐整飭兵防﹐撫卹窮黎﹐不遺餘力。又以內山生番未習教化﹐性嗜殺﹐時出沒爲民害。乃設法招撫﹐傾心歸順者一百八社﹐男婦一萬八百八十七人。於是附山居民咸得安堵。事聞﹐賜白金一萬兩﹐贈四秩。亮以金購色布﹑漳煙﹑鹽﹑糖等遣官編歷各社﹐宣朝廷徳意﹐賞賚諸番﹐歡呼之聲震山谷﹐計用一千八百餘兩﹐尙存八千一百餘兩有奇﹐封貯官庫備公用﹐不私爲己有也。雍正五年﹐移鎭浙江定海﹐卒於官﹐賜祭葬如典禮。

藍廷珍字荊璞。少耕作﹐忽棄去﹐自請於族祖理﹐願入伍。精騎射﹐又善爲火攻﹐槍炮無虛發。理壯之。擢把總﹐遷守備﹐又遷溫州遊擊﹐屢擊賊外洋。凡絕島險遠僻深之地﹐窮搜靡遺。海賊聞風者皆曰﹕『避老藍』﹗會關東大盜孫森等竊遼陽巨炮戰艦入海﹐聖祖震怒﹐責沿海諸臣。總督滿保時入覲令出海濱巡行南下﹐方憂逸盜未獲。及至溫州﹐而廷珍已自黑水外洋擒孫森等至。疏入﹐擢澎湖副將﹐授南澳總兵。康熙六十年夏﹐臺匪朱一貴亂。廷珍卽簡師徒﹑治軍需﹐馳書總督滿保曰﹕『朱一貴以無賴子弟﹐偶爾烏合﹐尙未知戰守紀律﹐宜卽命將出師進討﹐如救焚拯溺﹐勿稍容緩﹔彼不意官軍猝至﹐必將倉皇散走﹐渠魁同惡﹐可聚而殲﹐此迅雷不及掩耳之說也。若俟奏報而後發兵﹐動逾數月﹐賊膽必大﹐規模漸立﹐謀士漸出﹐羽翮漸成﹐則燎原之火猝難撲滅矣。控制臺灣﹐惟廈門最爲扼要﹐形勢所在﹐便於指揮。若執事疾驅南下﹐駐廈門督師進剿﹐籌劃糧餉﹐不但策應便捷﹐或內地莠民欲乘虛鼓煽﹐搖惑人心﹐亦不敢竊發矣。願速假某水陸萬軍﹐舳艫四百﹐當爲執事一鼓平之』。先是總督聞警﹐卽以軍需糧餉屬巡撫呂猶龍﹐而身率數騎疾趨廈門﹐檄召廷珍圖恢復。至塗巖﹐得廷珍書﹐大喜曰﹕『藍總兵所見與吾合﹐賊不足平矣』。卽令統領戰船四百﹑將弁一百二十﹑官兵一萬二千﹐使會提督施世驃於澎湖﹐克期進剿。六月十有一日﹐廷珍抵澎湖﹐言於施世驃曰﹕『羣盜皆烏合不足憂﹐惟脇從至三十萬﹐不可勝誅﹐請馳檄殲巨魁﹐余勿問﹐則人人有生之樂﹐無死之心﹐可不血刃平也』。世驃曰﹕『善』。十有八日﹐師逼鹿耳門﹐潮水驟長八尺﹐遂奪鹿耳門﹐進攻安平鎭﹐拔之。徧檄居民﹕『門書大淸良民者﹐卽免死』。自是賊脇從者皆散。明日﹐賊犯安平﹐鏖戰於四鯤身﹐大敗之﹐追至七鯤身。詰朝﹐又追至塗墼埕﹑水仔尾﹐毀其戰艦四十有九。明日﹐賊以數萬眾復攻安平﹐廷珍令大炮連環並發﹐折其旗﹐遂破其陣。復遣舟師以小艇緣岸夾擊﹐賊眾大敗﹐退保府城﹐不敢復出。越日﹐有西港仔民持羊酒詣世驃營﹐載妻子爲質﹐願引大兵從西港仔登岸﹐以出府城之背。世驃然之。夜遣林亮﹑魏大猷以兵一千二百人往。明日﹐廷珍知之﹐急見世驃曰﹕『此策誠善﹐然非全力制之不可。賊今聚蕭壠﹑麻豆間﹐西港仔出其肘下﹐且距府不遠﹐呼召立應﹐又多竹林可伏。彼若以數千人分布要害﹐林亮一軍危矣。請急濟師』。世驃曰﹕『孰可任者』﹖廷珍曰﹕『某敢當之。執事可分遣將弁力攻瀨口﹑塗墼埕﹐賊聞我師北來﹐必棄營遁。府治恢復﹐在此兩日間耳』。從之。於是廷珍率舟師五千五百人﹐夜渡西港仔。二十二日黎明﹐於竿寮鄕登陸。諜者報賊在蘇厝甲與林亮﹑魏大猷決戰﹐勢甚張。廷珍乃分兵爲八隊﹐鼓行而進。賊黨率眾來迎﹐前軍奮力衝殺﹐左右奇兵繞賊後﹐首尾夾擊﹐遊兵橫衝之﹐中軍直搗中堅。賊望見旗幟﹐大驚曰﹕『老藍來矣』﹗遂潰。薄暮﹐至犁頭標。廷珍知賊必夜劫營。漏初下﹐令撒行幄﹐掩旗幟﹐伏蔗林中。夜未半﹐賊果至﹐不見大營。方驚顧﹐忽金鼓大震﹐我軍突出﹐四面擊之。賊大亂﹐自相殘殺。比曉﹐追敗之於木柵仔﹐直至蔦松溪。朱一貴率餘賊逸去﹐遂入府城﹐秋毫無犯。計自進兵以來﹐先後才七日。一貴走下加冬。廷珍密購楊旭﹑王仁和等給與守備﹑千總銜﹐令糾合鄕民擒之以獻。因攝臺灣總兵。於是分遣官兵剿南路逸賊﹐復至北路安撫各處莊社民番﹐臺地漸平。敍功﹐賜廷珍三等輕車都尉世職。七月﹐南路江國論等復聚眾於阿猴林。廷珍至﹐江國論等降﹐爲之美衣服﹐恣其出入。於是就撫諸賊皆曰﹕『江國論且然﹐吾儕無患矣』。九月﹐提督施世驃卒﹐廷珍權提督﹐復招撫杜君英等。其餘孽未靖者﹐皆收縛之﹐梟其首以示眾。又以羅漢門諸山素爲逋逃藪﹐大舉搜捕﹐以盡根株。又使外委鄭國佐從瑯■﹝王喬﹞繞行山後﹐至卑南覓﹐檄諸番官勞以冠帶﹐令起崇爻七十二社番兵﹐大搜中土逸賊。由是諸賊不敢逸內山﹐悉爲官吏所擒。康熙六十一年﹐廷議以總兵官駐澎湖。廷珍將赴澎湖﹐而南路下淡水﹑北路八掌溪姦民復蠢動﹐廷珍剿平之。命總兵官仍駐臺灣。廷珍遂爲臺鎭。從徵將士以次班師。雍正元年春﹐逸盜楊合復謀亂﹐討滅之。臺孽至此盡除﹐有相率入海者。廷珍皆能料其所之﹐移檄往捕﹐無有脫者。擢福建水師提督﹐賜花翎。上以廷珍居心忠赤﹐人材膽量俱無可議﹐惟操守未優﹐屢加訓戒。二年入覲﹐賞賚稠疊。四年諭曰﹕『爾所短者﹐惟砥礪淸操耳。近聞爾陛見回任﹐實力悛攺﹐頓非前比﹔朕甚嘉悅﹐勉之』﹗七年復諭之曰﹕『爾近日聲名較好﹐但有人論爾頗有親戚瓜葛之私﹐鄕井膽顧之念﹐卽此亦當攺易』。十一月卒﹐賜帑金二千兩治喪﹐贈太子少保﹐予察葬﹐謚「襄毅」。子日寵襲三等輕車都尉世職﹐銅山營水師參將﹐卒﹐孫元枚自有傳。

藍鼎元字玉霖﹐一字鹿洲。祖繼善﹐父斌。藍氏之族多將帥才﹐鼎元獨力學﹐以文章經濟自許。年十七﹐由廈門泛舟﹐沂全閩島嶼﹐歷浙洋舟山﹐乘風而南﹐沿南澳﹑海門以歸。自謂此行多所得﹐人莫能測也。巡撫張伯行延州郡有學行者纂訂洛閩諸儒書﹐鼎元以諸生與其列﹐伯行獨重鼎元﹐謂『藍生確然有守﹐毅然有爲﹐經世之良材﹐吾道之羽翼也』。臺灣朱一貴作亂﹐從兄廷珍以南澳總兵統師﹐要與俱。七日平臺﹐兩年招撫﹐凡所規畫﹐皆鼎元佐之。大府欲上其功﹐辭。雍正元年﹐詔天下學臣選文行兼優之士貢太學﹐學政以鼎元應。三年﹐分修大淸一統志。六年﹐以大學士髙安朱軾薦﹐召見﹐條奏六事﹐凡五千言﹔上皆嘉納。授廣東普寧知縣。普寧界潮陽﹑揭陽之間﹐故多盜。有王士毅者﹐盜屍以誣人﹐鼎元廉其實﹐坐之﹐及其主謀之人﹔一邑稱神﹐盜亦斂迹。甫兩月﹐攝潮陽潮。陽兵餉不給半載矣﹐邑多宿逋﹐豪猾吏胥相緣爲姦﹐大府檄借運鎭平程鄕倉米三千石給兵。鼎元以曠日持久﹐且還倉費無所出﹐因令納米者向例每石加耗一斗﹐今減五升﹐納前年者減七升。於是士民爭先交納﹐兵食以濟。縣故有漁船四百﹐每新令至﹐船輸四金﹐以易新照。鼎元卻之﹐鐫石於泊舟之步。妖女林妙貴自號後天教主﹐其夫號仙公﹐建淫祠於邑之北關﹐書符咒水爲人治病求嗣﹐黨數百人。鼎元擒之﹐庭鞫得其姦狀﹐令荷校於市﹐眾碎其首而斃之﹐籍其居攺建棉陽書院。鼎元旣嚴治盜之法﹐盜多逸入他境﹐邑人皆賀。鼎元曰﹕『未也』。偵其藪﹐乃在百二十里潮﹑揭之交葫盧地﹐諸邑盜魁皆在。眾議調兵捕之﹐鼎元曰﹕『調兵則事泄﹐賊驚且走』。選丁壯兼程夜往﹐擒其首七人﹐餘皆遣散。自是四境綏靖﹐民皆帖席。邑故健訟﹐日受牒千七八百。鼎元皆鉤致隱伏重懲之。胥役畏罪逃避。保正鄭侯秩竄至惠來﹐其妻陳氏及子阿伯指斃丐屍以爲肖邦武等五人所殺。鼎元疑其屍已爛﹐謂五人曰﹕『汝知鄭侯秩果死否乎』﹖皆曰﹕『不知』。『然則若等甘抵死乎』﹖皆泣。鼎元曰﹕『侯秩昔爲保正﹐縱盜殃民﹔今聞我至﹐必逃遁行詐耳。潮陽逋逃藪不過惠來﹑海丰諸路﹐何難弋獲』﹖越五日﹐邦武果於惠來獲侯秩以歸。陳氏﹑阿伯伏地請死﹐並獲其造謀之陳阿辰嚴治之。鼎元治獄嚴﹐然詳愼周至﹐多平反。盜賊罪狀未著者輒釋之。健訟治其尢者﹐余則反復開導﹐戒以自新。人以爲包孝肅復生。惟性伉直﹐數與上官忤。初﹐制撫以潮州數饑請於朝﹐撥省倉西谷貯各縣備賑。惠潮道樓儼曾爲廣州知府﹐請以存畱谷價糴運省勞費﹐運官船戶沿途盜賣﹐雜取槺秕和以水。鼎元置船戶於獄﹐儼銜之﹐屬藩臬誣揭六款﹐計贓千七百餘。會儼擢按察司﹐周納成獄﹐坐免。士民投匭﹐悉償所追贓﹐例得回籍。值總督郝玉麟移節福建﹐要入閩﹐新督鄂爾達爲疏白受誣狀﹐徵詣闕﹐命權廣州知府﹐賜賚裦異。下車甫一月而卒。

鼎元嘗論臺灣善後事宜﹐請劃諸羅地而兩之﹐於半綫以上﹐更設一縣管轄。又言臺灣鎭必不可移駐澎湖﹐哨船﹑更卒﹑舵繚斗碇兵必不可易。大吏采以入告﹐尋奉旨﹕諸羅分置一縣﹐曰彰化。彰化守備攺副將﹐更設北路三營。總兵官仍駐臺灣。卒如鼎元議。道光九年﹐入祀鄕賢。子云錦﹐少習騎射﹐朱一貴之亂﹐廷珍以鼎元行﹐云錦從﹐以功加都司簽書。

藍元枚字卜臣﹐日寵子﹐由世職隨標學習﹐補廣東海門參將﹐遷龍門協副將﹐調海澄﹐擢臺灣鎭總兵﹐調金門鎭﹐遷江南蘇松鎭。乾隆四十七年﹐崇明大水﹐溺死者萬計﹐元枚與巡撫閔鶚元議賑卹﹐晝夜巡視﹐全活甚眾。四十九年﹐擢江南提督。五十一年﹐林爽文之亂﹐調福建陸路提督駐札蚶江一帶接應。時水師提督黃仕簡﹑陸路提督任承恩以觀望遷延撤回﹐調元枚爲水師提督﹐復命爲參贊大臣﹐提兵由蚶江配渡前赴會剿。五十二年六月到鹿仔港﹐隨卽密會總兵普吉保於四更進兵﹐前往柴坑仔﹑大武隴﹐直攻賊巢﹐斬獲甚眾。上嘉之。復奏『諸羅﹑彰化道路梗塞﹐近海民人紛逃鹿仔港﹐臣親至街市慰諭撫卹﹐將難民莊勇者挑作義民﹐給口糧以資戰守。又彰化淡水交界之大甲溪﹑岸里社﹐地近大裏杙﹐該處義民熟番不肯從賊﹐現差弁曉諭﹐令其進迫賊巢﹐分掣賊勢』。諭曰﹕『參贊藍元枚自抵鹿仔港以來﹐一切調度合宜﹐打仗得勝。伊系藍廷珍之孫﹐能繼家聲﹐實爲可嘉。著賞戴雙眼花翎﹐以示優眷』。續奏前後攻擊埤頭莊﹑大肚溪﹐並焚毀西螺﹑條圳塘﹑中浦厝各賊莊﹐及族人藍啟能自漳浦寮逃出﹐熟識山路﹐隨同進剿﹐其中如有曾經從賊者﹐仍請查明正法。上以所辦公當可嘉﹐賞給緙絲蟒袍﹑禦用大小荷包﹐以示獎勵。旋以遲回觀望﹐奉旨嚴飭。未幾疾作﹐適賊由竹仔腳﹑大肚溪﹑柴坑仔三鉻來犯﹐猶力疾帶兵堵禦。病亟﹐屬諸將曰﹕『吾在軍﹐卽以徵衣殮﹔死而有知﹐必來殺賊』。八月卒﹐特贈太子太保﹐賜祭葬﹐謚「襄毅」。子誠襲職。

羅光照字映寰﹐一字朗亭。先世居粵東饒平縣。曾祖士鉁﹐康熙間應募徵臺灣﹐以功授左都督﹐襲騎都尉世職二次。入籍福建﹐遂爲漳浦縣人﹐傳見武功。祖鳴淇﹐歷官浙江溫州遊擊。父若桐﹐例應襲職﹐不仕﹐以光照承襲﹐補閩安水師營都司。乾隆五十一年﹐林爽文滋事﹐光照請從剿。明年正月抵臺﹐戰累捷﹐復鳳山縣城。賊圍三坎店營﹐光照分兵四山爲疑陣﹐己乃當先搗入﹐殺賊二百餘﹐解其圍。賊轉攻柴頭港﹑鹽埕﹐光照壘鹽爲壁以守﹐與賊五戰﹐克之﹐保固全埕。先後擒賊目蔡懷﹑蔡陣等﹐通東港運道。七月﹐賊圍嘉義急﹐光照馳援﹐賊稍卻﹐官軍得入城。又數日﹐賊大至﹐僞帥擁幟攻城﹐光照望見﹐直搏之。賊炮雨發﹐飛鉛中胸背﹐救歸﹐越兩日始蘇﹐而鉛子已嵌入骨﹐令醫剜之不得出﹐久之傷始平復。十一月﹐戰於番社﹐賊大創﹐圍始解。五十三年正月﹐從參贊蔡攀龍辦賊中路﹐擒僞職楊君選﹑龍堤等於戶定山。參贊海蘭察廉光照能﹐任以行營收訊事。時各路解獲日數十起﹐每起數十百人﹐男婦雜沓。因創編竹牢﹐分別脇從﹑初犯﹑再犯﹑有無傷官軍﹐以定其罪。童稚及良家婦女被掠者﹐給親屬領歸﹐全活甚多﹐完操者亦不少。光照嘗曰﹕『吾生平鮮得意事﹐惟辦收訊時﹐自問無疚心焉』。臺灣平﹐遷澎湖左營遊擊。嘉慶元年﹐調江南奇營遊擊。二年。擢川沙營參將﹐赴部引見。是日﹐睿皇帝奉太上皇於幹淸宮﹐詢在臺打仗情形﹐命禦前大臣驗視傷痕頭等﹐賞戴花翎。是冬丁父憂﹐假歸卜葬﹐穿壙得朱棺﹐不知爲誰氏。眾議起遷﹐光照不可﹐揜之﹐志以碣而攺卜焉。以回任逾期限﹐調狼山營遊擊﹐累遷吳淞營參將﹐擢京口副將。京口多私梟﹐前此專陸捕。光照大治哨舟﹐授以水戰法﹐沿江梟販多就捕﹐江境肅淸。二十四年﹐授浙江黃巖鎭總兵。時洋面多盜﹐以緝捕爲急﹐而經費弗充。光照核實通籌﹐節他項之糜者益之﹐於是費裕緝勤﹐盜亦尋止。時議南田山開禁召墾﹐撫臣以詢光照。光照謂『南田懸海數百里﹐艸樹蒙密﹐易於藏姦﹐召種未必爲鄕氓衣食之資﹐適足供姦盜藏身之固﹐宜撥官弁分巡戍守﹐冬則焚其柴艸﹐俾姦宄無所容』。巡撫如議入奏﹐得旨下部議行。道光九年﹐以年老原品休致歸﹐卒年八十。

光照見事有識﹐禦下有恩。戎政余間﹐不廢吟詠。在狼山任日﹐啟百蝶詩社﹐與胡長齡﹑馬有章﹑馮元錫等相唱和﹐爲一時名流之盛。所著有朗亭詩存﹐藏於家。子四人﹕次子景鄂蔭六品﹐以通判用﹐攺捐府屬知州﹐分發河南。

海澄縣

詹六奇字韜臣。康熙二年由將材議敍克復廈門﹑金山﹑銅山功﹐授副將銜﹐加總兵官都督僉事銜。五年﹐奉旨赴浙江﹐以副將補用。十三年﹐耿精忠叛閩中﹐蔓及浙境。浙江總督李之芳調六奇隨徵﹐恢復義烏﹑東陽等縣。十四年﹐剿南山麻皮諸賊﹐降其渠。十五年﹐克復江山縣﹐進攻仙霞嶺﹐連奪三關﹐耿逆平。十六年﹐海寇屯浙島﹐六奇奉檄趨定關出洋﹐戰舟山﹐擒僞將朱國祥。十七年﹐復調入閩﹐授江東橋副將﹐兼統水陸官兵。所輯二十八都各村社﹐屢被海寇虐害。大兵南下﹐復破土樓﹐毀民屋﹐殘黎流離失所。六奇請命軍門禁止而安集之。十八年﹐僞總督劉國軒率眾犯果堂寨等處。六奇會滿漢官兵奮勇先登﹐馬傷﹐易馬再進﹐斬其魁一人﹐殺賊千計。十月﹐檄赴廣東統惠潮碣石舟師﹐協剿海島。十九年﹐由銅山攻太武﹑左衝﹐賊勢大挫。復由江東進兵﹐連破十九寨﹐會師七路同時俱進﹐攻海澄﹐拔之﹐復廈門﹑金門﹑銅山各島。以功加左都督﹐給一拜他喇布勒哈番。二十二年六月﹐從提督伯施瑯克虎井﹑桶盤諸嶼﹐殲賊一萬二千有奇。劉國軒大敗遁﹐遂取西嶼頭﹑風櫃尾等三十六島。八月﹐師入臺灣。捷聞﹐得旨﹕血戰破敵﹐功在首﹐先授二等阿達哈哈番。二十五年﹐擢湖廣襄陽鎭總兵官﹐攺江西南贛吉總兵官。三十一年﹐卒於任。

陳平字等奇。始從討海寇﹐定金﹑廈二門﹐以功授左都督﹐屯萬安縣。會三藩叛﹐萬安土寇亦聚黨數千殺官吏﹐據城郭以應。平攻克之。是時撫州﹑建昌﹑廣信逼近閩浙﹐吉安府爲長沙肩背﹐官軍之在廣信者饋糧不繼﹐制府以屬平。平悉力挽輸無誤。命從徵湖南﹐至袁州而吉安城陷﹐乃命平至分宜防禦。又從徵龍泉﹐斬馘無算﹐擢南瑞總兵。卒﹐賜祭葬﹐蔭襲世職。

黃升字澤源﹝一作同安人﹞。少喪父母﹐養於母之姨﹐因冒吳姓。比長從軍﹐以總旗禦賊於果塘﹐授千總。隨徵﹐克陳州一十九寨及海澄﹑金門﹑銅山諸島﹐身被重創。又從將軍施瑯克澎湖﹐入鹿耳門﹐破臺灣﹐戰功最﹐累授陜西遊擊﹐擢廣東副將﹐移瓊州。自瓊崖歷銅鼓﹐經七州洋﹑四更沙﹐周遭三千里﹐躬自巡視﹐地方寧謐。擢定海總兵﹐晉浙江提督。廉介率屬﹐軍政嚴明。又救災備荒﹐惠民卹商。聖祖有天下第一好提督之目。康熙六十年﹐移福建陸路提督。雍正二年﹐加太子少保﹐賜折匣﹐凡民生吏治許入告﹔保舉糾察﹐自行陳奏。信任之專﹐所希有也。以年老乞休﹐許原品致仕給俸。卒年七十二。賜謚「忠恪」﹝同安志作「謚恪勤一﹐謚法考作「勤恪一﹐此據府誌﹞。遺疏請復黃姓。孫溥之﹑溱之﹐俱以門蔭任治中。

蘇侃字直庵。康熙十九年﹐從徵金﹑夏﹑銅山﹑南澳四島﹐平二十九寨。總督姚啟聖薦授山西靈邱路參將﹐擢浙江臺州副將﹐又遷洞庭。盜息民安﹐民祠祀之。以老乞休。子明良﹐漳浦營都司。康熙六十年﹐朱一貴陷臺灣﹐明良從提帥克復之﹐以功累遷至泉州陸路提督﹐卒於官。次子進徳﹐臺灣守備﹐運糧沒於海。皆賜祭葬﹐蔭襲世職。

許良彬字質卿﹐面有七痣﹐眼光射人。讀書不屑章句。從族父提督貞於軍門﹐因究心韜略。貞將遣人適外國﹐諸子憚行﹐良彬請往﹐由是海中島澳風潮﹑夷險順逆﹐皆了然。賈廣東﹐與南洋人互市﹐約期歸直﹐過三期則不歸﹐不爲負。南洋人成賈而返﹐會其國有變﹐逾五載乃來﹐良彬悉封識其直﹐且予息錢。商人歸告其酋﹐酋曰﹕『能若是乎』﹗令諸夷悉赴良彬市。遂雄於財。時臺灣餘孽潛逸內地。提督姚堂廉其才﹐聘爲總統﹐緝獲姦人鍾朝等﹐因疏薦之。繼而藍廷珍奏良彬熟悉海疆﹐信孚異域﹐可大用。召見﹐上悅其材﹐以知州用﹐攺參將﹐歷烽火﹑澎湖﹑瑞安﹑南澳﹑金門諸鎭﹐遂繼廷珍提督廈門。時有一錢會﹐招集無賴﹐圖爲不軌。偵知﹐撲滅之。澎湖漁利﹐歲入千金﹐奏請歸公。上嘉其廉﹐卻之。臺灣大甲西土番爲逆﹐徵召官兵渡海剿捕。良彬自出俸錢﹐躬親勞賞﹐益以魚課﹐將士奮勇﹐番賊悉平。在職十年﹐正己率屬﹐未嘗以私喜怒黜陟一人。初﹐良彬族弱﹐爲鄰所侮﹐及貴﹐族人修怨於鄰﹐良彬過裏﹐鄰訴之﹐遽自往謝﹐一族皆嘩。良彬曰﹕『君子不欲多上人﹐恃貴以淩賤﹐可乎﹖吾懼弗堪也』。乃皆愧服。年六十三卒於官﹐賜祭葬﹐加太子少保﹐謚「壯毅」﹐贈光祿大夫﹐蔭一子侍衛。

南靖縣

張雄字受夫﹐康熙庚戌進士。十七年﹐鄭經擾漳泉﹐總督姚啟聖屯兵漳州﹐聞雄名﹐請計事﹐與語大悅﹐疏請畱軍前贊畫。雄以海澄初陷﹐賊勢方張﹐宜先議撫。遂賫書渡海﹐諭以順逆存亡。賊中將卒聞之﹐多因雄歸誠。我師气百倍﹐自是海戰輒捷﹐復海澄縣﹐鄭經遁歸臺灣。敍功﹐加正一品﹐入爲工部都水司主事﹐擢刑部郎中。以父老乞歸養。時兵燹後賦役繁苛﹐民至鬻妻子以償﹐或逃之四方。雄議從田問賦﹐革現當散班及歸宗合戶等事。數十年民困以蘇。復修明倫堂﹐置義冢﹐邦人頌徳。年八十五卒﹐祀鄕賢。子福衍﹑福永﹑福昶。

﹣﹣以上錄自重纂福建通誌卷二百三十。

延平府浦城縣

王明庫字名山。原籍陜西楡林﹐避李自成亂﹐轉徙至浦城﹐遂家焉。順治初﹐以戰功拔把總。十四年﹐從海澄公黃梧克復閩安﹐擢楓嶺營守備﹐以病乞休。耿精忠反﹐索明庫急﹐逃之山谷。聞浙督李之芳駐節衢州﹐從間道赴軍門﹐爲僞將所執。時康親王統師臨衢州﹐明庫饗所部﹐醉之以酒﹐藏其甲仗﹐夜啟關迎王於寶安橋﹐悉降賊眾。復前驅爲太師向導。抵五顯嶺﹐王所乘馬蹶不前﹐明庫說王曰﹕『此間有五顯神﹐殆欲王封刃入閩乎』﹖王從之。遂長驅至閩﹐兵不血刃。遂平﹐論功加總兵官銜﹐仍駐楓嶺營防守。蔭子二人﹐任字允重﹐官浙江寧波營遊擊。宏字允容﹐浙江知州。曾孫道隆﹐傳見良吏。

邵武府邵武縣

駱儼字溫如﹐惠安人﹐寄籍。康熙壬子﹐例得兼試武闈﹐遂舉於鄕﹐丙辰成進士。值耿藩之變﹐赴兵部會試者惟儼一人。十七年﹐從提督萬正色討海寇﹐陳靖海三策。以平金廈功加都督﹐授汀州遊擊﹐遷大同參將。從徵噶爾丹﹐以功擢平遠協副將。剿紅苗﹐平三江﹐屢有功﹐晉楚雄總兵官。儼以書生入仕﹐能以賊攻賊﹐故所向有功。又立社學﹐建議倉﹐日延文士講學。著有詩文集﹐卒於官。

﹣﹣以上錄自重纂福建通誌卷二百三十一。

國朝良吏傳

泉州府晉江縣

施徳馨字聞於﹐南靖籍﹐康熙庚申舉人﹐授建安教諭。先是學官爲縣徵士子糧﹐徳馨謝之曰﹕『司鐸聞教士﹐不聞催科』。遷福州教授﹐移臺灣﹐秩滿擢縣令﹐辭不就。

徳馨爲諸生時﹐卽以文章气節著。康熙十七年﹐海寇施亥梏其兄﹐徳馨代之﹐守者縱之逸。徳馨曰﹕『吾去﹐子能免乎﹖何忍求生而貽子以死』。亥聞﹐竟釋之。其調臺灣也﹐海疆新辟﹐初建學設官﹐巡撫張伯行以徳馨文學精粹﹐居官淸謹任之。士子咸被其化焉。孫世瑚﹐乾隆庚辰舉人。

張有泌字鄴卿﹐雍正壬子舉人﹐乾隆王戌登明通榜﹐授政和教諭﹐移鳳山﹐權臺灣府教授。秩滿﹐除宜黃知縣。虛心折獄﹐期平允。力行保甲﹐以弭姦慝。修鳳岡書院﹐捐置膏火﹐延師課士﹐文風大振。又勸捐社谷﹐勸捐田產於普濟堂﹐廣爲收養。值歲暮﹐復自捐錢米﹐分給四鄕之煢獨無告者。城垣久圯﹐捐貲修葺﹐斂不及民﹐百廢俱舉。上官廉其才﹐令鞫鄰邑疑獄﹐皆報可。將疏薦﹐以病卒官﹐宜黃士民伐石紀徳焉。

張錦字上芝﹐乾隆壬申舉人﹐授大田訓導﹐移漳浦﹐又移臺灣。選知廣西陽朔縣﹐以一子一僕襆被往。鄰郡有挾私遷怒者﹐潛諸當路﹐欲置下考。泉司重其淸節﹐力爲維持。請假歸﹐鳩族眾浚湖中溝﹐又捐築壩水洲﹐引水灌田﹐數十萬受其賜。生平言動必以禮﹐與官獻瑤﹑方翀同推名宿。卒年九十四。

安溪縣

官朝京字子孟﹐康熙壬子舉人。十七年﹐白頭賊蔡寅詭稱明裔﹐眾數萬﹐所至令具扉屨芻糧犒師﹐不應者繯以徇。鄕人恐懼。朝京率壯勇守險。會連日大雨﹐賊不果來﹐而同裏李光地先後擊賊﹐賊走散。選莆田教諭﹐攝仙遊。教士有法﹐謝絕饋貺。在任九年﹐食貧如故。擢直隸武彊知縣。歲饑﹐有詔發帑賑尢貧者。他邑令皆假手裏胥﹐朝京署白金按戶與之。未幾﹐上令重臣核賑事﹐所過民皆遮馬首訴予金者不實﹐而武彊境內帖然。巡撫直隸於成龍聞朝京催科不用鞭朴﹐馳札切責。朝京乃升堂皇召逋戶至﹐令朴之﹐朴至三﹐逋者呼卽止。然終武彊之任﹐民亦不忍負也。貧戶輸糧有不及額者﹐以己俸充之。知府謂曰﹕『爾欲爲徳於民﹐如貧何』﹖對曰﹕『某非不念貧﹐第念民欠錙銖﹐而胥持帖下鄕﹐費且數倍。某爲諸生﹐畏胥如虎﹐以爲民亦然﹐故願以俸充之﹐實不計貧也』。知府爲攺容。居二年﹐以勞瘁卒於官﹐年七十二。武彊民巷哭﹐爭賻以歸。孫翰琦字秀卿﹐少孤﹐戲母前﹐遇噍讓卽長跪﹐候气和乃起。事伯兄獻瑤如嚴師。乾隆辛酉舉於鄕﹐教諭和平。學捨圯﹐至輒新之。調臺灣鳳山﹐海气蒸濕﹐疾作告歸。

﹣﹣以上錄自重纂福建通誌卷二百三十四。

臺灣府臺灣縣

王璋字昂伯﹐康熙癸酉舉人﹐分修臺灣府誌。後爲雲南宜良知縣﹐潔己愛民﹔丁內艱﹐百姓數千吁畱﹐璋從間道旋家。服闋﹐補湖廣房縣﹐以最擢主事。終監察禦史。

﹣﹣以上錄自重纂福建通誌卷二百三十六。

武功傳

福州府

林鳳字侯澤﹐福淸人。幼嫻韜略﹐才識過人。總督姚啟聖擢補金門中軍守備。以克澎湖功加左都督拖沙喇哈番﹐食一品俸﹐擢河南遊擊。中州地曠人稀﹐捐資給牛種墾田。遷山東兗州參將﹐肅軍政﹐卹兵民。以老乞休歸。

兪啟字道來﹐羅源人。從戎伍克復澎臺﹐以功授陜西靖邊營遊擊。歷四川敍馬營參將。淸介自守。以年老致仕歸。

吳朝建字叔章﹐一字朴齋。長樂人。本姓許﹐少孤﹐依其出母撫於吳氏﹐遂姓吳。隸制府滿保麾下。康熙六十年﹐臺匪朱一貴亂。朝建籍廈門材俊子弟爲一軍。廈門扼漳﹑泉二郡﹐臺﹑澎姦民多窟其中。桀者皆入幕籍﹐則無內顧憂。遂從平臺。制府廉其才﹐拔千總﹐駐防歸化﹑寧化二縣。歸化饑民行掠﹐朝建擒治之﹐以便宜佐縣令蠲賑﹐民賴以安。雍正十三年﹐授銅山守備﹐遷連江遊擊。置巨猾父子五人於法。愛民禮士。標兵有淩侮紳士及平民孤寡者﹐必重懲之。年六十餘﹐請老﹐家於連江﹐與髙人逸士聯九老會﹐有儒將風。子世膺以仗義死林爽文之難。

陳一凱字雲華﹐閩縣人。乾隆五十一年﹐臺灣林爽文亂﹐從軍渡臺。事平﹐授外委。嘉慶二年﹐檄赴海壇緝捕海盜陳弗等﹐拔把總。八年三月﹐出哨四嶼洋﹐夜遇盜船﹐擒其魁林秋秋等﹐擢千總﹐權臺灣水師中營守備。時蔡牽勾結山賊犯府城﹐窺安平鎭。一凱率所部伏七鯤身邀而擊之﹐安平賴以保全﹐而府城之圍亦解。十三年﹐除右營守備﹐權遊擊﹐駐防鹿港。調艋舺﹐又權臺灣水師副將。引疾歸。

潘國材字遴山﹐閩縣人。由武舉人授職遷泉州守備。林爽文之亂﹐國材從徵臺灣﹐抵鹿仔港。領兵由海道進攻大甲溪﹑南埔﹑麻園﹑沙轆﹐所向皆捷。橫山有豬哥莊﹐地險極﹐賊據有日。將士屢攻不能克﹐國材一鼓破之。大裏杙爲爽文巢穴。大學士福康安統兵進剿﹐令國材從北路分攻﹐賊穴一空﹐紀功居上等。臺平﹐授臺鎭中軍遊擊。俗多械闘﹐聞國材至﹐讙呼而罷。遷廣西提標參將﹐未赴任卒﹐櫬不能歸﹐兵民賻送至海濱而返﹐建祠以祀。時海寇未靖﹐舟至海中﹐寇追至﹐知爲國材家屬﹐寇曰﹕『廉明官也』﹐皆散去。國材工艸書﹐有詩集。

蔡攀龍﹐閩縣人﹐乾隆壬子武舉人﹐授金門千總。領兵赴臺灣﹐適海寇蔡牽竄臺。臺攀龍在安平協剿擊退之。明年﹐蔡牽復竄鹿耳門。攀龍跟剿﹐獲林正等六十餘人。後移閩安。帶兵換回臺滿兵﹐由鹿耳門出﹐駛至澎湖外洋獅礁﹐遇風船破淹斃。賜卹銀祭葬﹐給云騎尉﹐三代襲次完時給與恩騎尉﹐世襲罔替。

興化府

陳斌字朝岐﹐莆田人。幼讀書通韜略。值閩多故﹐投筆從戎﹐札授都僉。耿逆變作﹐斌領先鋒徵剿﹐恢復壽昌﹑遂安二縣。並逐土寇於威平鎭﹐擒其魁汪匪石等殲之。旋破耿逆木城﹐焚其營﹐進攻大溪灘﹐奪仙霞關﹐恢復建寧﹑延平諸郡邑﹐順流而下﹐耿逆就俘。以功授福州城守營副將。時海氛大熾﹐總督姚啟聖知其才﹐調漳州﹐連克陳洲等一十九寨﹐並克復金﹑廈二島﹐以功授左都督﹐世襲云騎尉。從靖海將軍施瑯出師銅山﹐擊殺僞鎭邱輝等﹐克澎湖﹐全臺就撫﹔加世襲騎都尉﹐移南陽鎭副將。以老乞休。年七十﹐卒。斌性沈毅﹐每遇敵則身先士卒。又推誠與人﹐人皆心服。

泉州府

鄭纘昌字哲兪﹐南安人。順治初﹐從父泰爲鄭逆所戮﹐纘昌與從弟纘緒率眾歸誠﹐授左都督。奉命平島﹐所向披靡﹐攺授精奇尼哈番。滇黔事起﹐後師谷城爲荊襄援。尋進徵夔府﹐摧堅歷險﹐多著勞績。師旋﹐不及論功而卒﹐年四十四。纘昌倜儻不羣﹐讀書之暇﹐習騎射擊刺。嘗與人角勝﹐時黃花正開﹐客請以花易球﹐射無不中。再易以錢﹐中如初。又令人蹲奉三球如拳﹐球俱著箭去﹐蹲者猶未覺也。

洪忠字藎臣﹐惠安人。康熙二年﹐招募官兵克復金﹑廈各島﹐以軍功授都督金門鎭右營遊擊。時同縣曾榮亦以克復金﹑廈功由遊擊遷至廣東副將。其隨徵金﹑廈兼剿撫澎﹑臺者﹕曾維勛由把總歷官至遊擊﹐洪邦俊﹝字彥臣﹞﹑黃越皆以左都督領把總﹐曾捷授雲南參將。從師剿平澎﹑臺者﹕陳恕授左都督帶拖沙喇哈番﹐曾大勛授海壇守備。

郭世耀初名國祚﹐南安人。與江西翁韜謀矯巡撫吳興祚書招降江幾。幾爲海上鄭逆黨﹐號江拐子﹐受僞命爲將軍﹐聚眾邵武山中﹐悉裹頭露足﹐登髙走壁﹐輕捷如飛﹐官軍莫何。國祚與韜越壑踰巖﹐直抵帳下。幾發書怒欲殺之。僞總兵髙茂芳諫曰﹕『將軍雄據險要﹐水戰鳧輕﹐山闘猿捷﹐而馳驟平原﹐非其長也。況地無千里之饒﹐糧無一年之積﹐其能久乎﹖從之﹐猶不失我富貴』。江是其言﹐然尙猶豫未決。先釋國祚及韜歸﹐遂見巡撫陳江幾可撫狀﹐並請擅作書罪。興祚大喜﹐復作札擇有幹略者偕行。江幾遂率所部七萬餘人降。國祚讓功不居。後攺今名﹐除千總。借臺灣未靖﹐金門總兵陳龍以其習水性﹐令率甲士從靖海將軍施瑯平之。以功加都督銜﹐授古北遊擊﹐遷參將﹐擢廣東副將。

郭新字日民﹐同安人。少習韜略。康親王入閩﹐授援剿右營守備﹐守金門﹐克復海壇﹑南日﹑平海﹑湄州﹑崇武﹑臭塗及金﹑廈等堡。所至不戰而平。靖海侯施瑯東徵﹐以新爲前驅﹐與劉國軒等戰於澎湖﹐三十六嶼一時俱下﹐全臺遂平。敍功授左都督世襲拜他喇布勒哈番。時同裏從攻廈﹑金兩島及平澎﹑臺者﹕吳楠字世喬﹐精曉水性﹐敍功加左都督﹐授春江副將﹐擢南澳總兵﹐未任卒﹔林莊雄以把總從徵﹐議敍左都督兼拖沙喇哈番﹐以副將用。其平臺有功者﹕劉執忠有勇略﹐總督姚啟聖命赴淡水招撫﹐事平﹐授海澄營遊擊﹔魏平儀表奇偉﹐以功加左都督﹐授南澳遊擊及臺灣南路參將﹐遷廣西潯州副將﹔張正以功加左都督世襲云騎尉﹐授金門鎭遊擊﹔方劉進以功加左都督﹐授陜西固原鎭副將﹔許忠以功授同安營遊擊﹔貢生林宗泰以功題補參議道﹔蔣熺以功補蘇松中營參將﹔方長生以功授都司﹔王良字遂侯﹐以功加左都督銜。

蘇虎臣﹐南安武生。康熙十六年﹐從提督段應舉克復同安﹑海澄﹐授千總﹐擢守備。又同興化遊擊陳永茂徵李復貴﹑陳申等﹐搗平巢穴。十七年﹐從提督楊捷徵鳳山。十九年﹐克復觀音山十九寨及海澄﹑廈門。二十年﹐授都司﹔旋從施瑯出海攻克澎湖三十六島﹐臺灣平。敍功授左都督﹑興化副將。同縣李智亦以平臺功授總河中軍副將﹐擢南澳總兵﹔林廷字伯選﹐以從徵紅夷功授靖海右營參將。

曾春字化公﹐晉江人。與提督萬正色有舊。正色統兵援嶽州﹐薦春於制軍。夜半斫柵﹐克君山﹐復嶽州﹐授遊擊。後以被累革職。從徵閩海﹐戰崇武﹐平金﹑廈兩島﹐授銅山遊擊﹐鎭秦溪。二十二年﹐施瑯平臺灣﹐春績尢著﹐以功加左都督﹐帶拖沙喇哈番銜﹐擢廣西河池參將。擒水遁巨魁父子﹐立斃於杖﹐池人感之。擢四川夔州協副將﹐以目疾乞歸。子起鳳字漢翔﹐襲職。

黃瑞﹐晉江人。提督萬正色拔隸援剿總兵黃鎬麾下。與賊戰崇武海中﹐賊大敗逃歸臺灣。以功授銅山鎭標中軍遊擊。二十二年﹐又從靖海侯施瑯戰澎湖﹐以功加左都督﹐帶拖沙喇哈番銜世襲﹐擢代州參將﹐致仕。

林正春字伯馥﹐隨剿澎臺有功﹐授福建海壇鎭標中軍守備﹐擢浙江太湖參將。

林匯字如淵﹐惠安人。總督姚啟聖統師平金﹑廈﹑澎臺﹐匯上策幹之﹔授援剿札付訓練水軍﹐以功授左都督﹐選湖廣竹山遊擊。歷登萊參將﹐遷黃州協副將。黃梅故陳友諒竊據地也﹐地險民頑﹐逼於縣令﹐變起不測。匯親至賊巢曉諭﹐卽解散。以病告歸。

林廷福字錫卿﹐一字受堂﹐同安人。以獲盜功補金門鎭外委。嘉慶十年冬﹐海寇蔡牽竄入鹿耳門﹐窺臺灣﹐山賊應之﹐勢張甚。總統李良庚徵水師合剿。廷福大呼薄賊營﹐擊沈賊舟二十﹐馘百數十人﹐合總統於洲仔尾﹔時十一年正月晦也。旦日﹐總統會師水陸夾擊。廷福連弩殪紅衣賊目五人﹑騎馬賊首一人﹐火賊巢﹐陸屯皆盡﹐賊乘潮逸。廷福邀擊於東港外洋﹐俘其黨曾藝等﹔擢把總。又獲牽假子蔡三於水澳洋。十二年﹐擊牽於廣東急水洋﹐飛炮從袖過﹐不顧﹐幾得牽。適日暮風反﹐復跳去。時朱濆亦熾海上。十三年﹐廷福從鎭帥出哨﹐猝遇於閩粵界長汕尾洋。賊處上風﹐風急濤怒﹐我舟退爲所及﹐進不能軍。廷福直指濆坐舟﹐轟炮斃之。十七年﹐剿黃茂幫於柑橘洋。戰方酣﹐賊從桅顚擲火斗焚我舟。斗及廷福足﹐飛踢之﹐反擲賊舟﹔舟爇賊亂﹐生擒劉貴等數十人。進提標千總。監造奉天外海戰艦﹐駕赴金州交付﹔敍勞擢南澳守備。二十三年﹐直隸新設天津水師﹐選將閩浙。廷福以薦授遊擊。尋奉裁回閩。道光四年﹐由海壇遊擊護臺灣水師副將。屬粵莊匪徒許尙等擾鳳山事平﹐餘孽竄海中﹔廷福微服駕澎船混迹商漁﹐得許令等十二人於靑水外洋。六年﹐彰化滋事﹐總督檄捕著名賊林澑。廷福謂澑黨數千﹐卽得不可生致﹐請假便宜從事。報可。乃盛兵蹙澑。澑懼出投。廷福部署左右出印牘語澑曰﹕『此請命牒也。行官汝』。左右叱跪謝。澑不覺跽膝﹐未起﹐頭已落地矣。下令﹕殺止林澑﹐脇從無問。眾愕縮不敢動﹐並散遣之。八年﹐擢烽火營參將﹐未上﹐署閩安副將。卒於官。

黃志輝﹐同安人。由行伍累遷至福寧烽火門守備﹐將擢遊擊。從金門總兵許松年追剿朱濆師至南澳長汕尾。志輝握兵奮擊﹐諸軍繼之。朱濆喉中炮死﹐志輝亦船破沈沒。旨予祭葬﹐世襲云騎尉。松年爲請建昭忠祠於浦之南。子忠貞襲職。

林滉字嘉侯﹐安溪人。祖儒官總兵。滉由武生承襲﹐權閩安守備。時臺灣黃散謀不軌﹐滉奉檄會剿。不數日﹐魁黨悉平。以功移銅山守備﹐遷閩安都司﹐歷南澳遊擊﹑銅山參將﹐終澎湖副將。

漳州府

羅士鉁﹐漳浦人。康熙十八年﹐應康親王募﹐以剿海寇功授左都督﹐洊升水師提標中軍副將。從提督施瑯平臺﹐署爲前部。大戰劉國軒於澎湖﹐破之﹐遂平澎臺三十六島﹐前後殺賊一萬三千餘名﹐敍功給騎都尉世職三世﹐擢湖南鎭筸鎭總兵﹐未赴卒。弟士鋐亦以功授右都督。子鳴淇襲職﹐洊授浙江溫州中營遊擊﹐卒於任。曾孫光照官浙江黃巖總兵﹐見列傳。

林秀﹐漳浦人。由行伍累遷至廈門前營遊擊﹝並詳宦績﹞。從總兵藍廷珍討朱一貴﹐攻克鹿耳門﹐乘勝抵安平鎭城。一貴列陣四鯤身。廷珍率諸將登陸攻之。秀驅死士蕩舟夾擊﹐賊不能禦﹐退保府城﹐連戰至蔦松溪﹐遂復府治。一貴走灣裏溪。秀窮追至茅港尾﹐遂收復鹽水港。一貴夜遁至溝尾莊﹐擒之。

建寧府

楊彪字上麟﹐建安人。乾隆間﹐由行伍從徵林爽文﹐以攻克斗六門功補外委﹐拔千總。嘉慶十一年﹐蔡牽擾臺灣﹐彪從總兵官愛新泰守城。時賊攻小南門急﹐大兵盡赴之。賊忽引眾數千襲小北門。彪曰﹕『賊攻吾虛﹐宜開城門以示有備。請以彪爲先鋒﹐而飛檄南門兵爲後援』。賊果不敢進。聞南門援至﹐卽登舟去。將軍賽衝阿上其功﹐擢臺灣鎭標守備﹐權嘉義都司。姦民復植黨蠢動﹐各弁奉檄分路彈壓﹐多科派。彪嘆曰﹕『時事如此﹐尙事克剝﹐民何以堪』﹖遂單騎出﹐嚴束屬兵﹐所過所縣﹐供億悉謝去。道光四年﹐以剿捕楊良斌功擢遊擊。八年﹐以疾乞歸。彪前後出戰三十餘次﹐皆有功。操守淸潔。有弁某納金於茶笥遺之﹐不受﹐示金所在﹐笑曰﹕『不可飲以茶﹐尙可啖以金哉』﹖卒不受。

汀州府

吳升字瑞添﹐永定人。康熙間﹐以行伍拔臺灣南路營把總。從平朱一貴有功﹐賜蟒緞彤弓﹐歷官溫州遊擊。捍賊衛民﹐不辭勞瘁。歷遷太湖水師遊擊﹐終太湖副將。溫州兵民爲之立祠立碑。

羅卓字應龍﹐永定人。乾隆己酉武舉人。官臺灣水師遊擊﹐遷北路副將﹐守鹿仔港﹐督緝洋匪著勞績。時漳﹑泉﹑潮﹑汀四郡饑﹐斗米錢六百文﹐貧民歉食。卓令回廈門商船皆半配米糧﹐輪流疊運至內地﹐米價悉平﹐全活無算。

福寧府

周龍字伯規﹐霞浦人。康熙初年﹐爲海寇鄭成功所掠﹐乘間說其黨千餘人率以投誠﹐以功授定邊守備﹐遷大同墻子路參將﹐旋擢郿城副將。郿邇隴蜀﹐接褒斜﹐山寇時發。龍率師討平之。龍治軍﹐賞罰嚴明﹐士卒樂爲用﹐故往輒有功。

彭日光﹐縣貫未詳。康熙十八年﹐海寇侵擾﹐光集鄕勇﹐駕戰艦聯絡相應﹐爭先交戰。巡撫吳興祚嘉之﹐札委隨徵千總。嗣隨靖海將軍施瑯克復澎臺﹐攝副將。後敍功加左都督。

髙斌字子薦﹐霞浦人。以把總隨提督萬正色復金﹑廈兩島。又與靖海將軍施瑯克澎臺。康熙二十六年﹐擢澎湖水師守備。二十九年﹐遷臺灣遊擊﹐未任而卒。同縣與平澎臺功者﹕守備曾應鳳力戰有功﹐遷都司﹐箭創發﹐亦未任卒﹔金凱本姓王﹐以百戶敍平澎湖功授泉州守備﹐時提帥藍某軍政暴虐﹐凱因其母以求少舒﹐軍士立祠祀之﹐後擢寧州副將﹐年七十七以老告歸。

何玉字思順﹐縣貫未詳。從將軍施瑯克復澎臺﹐以功授千總。乾隆間﹐擢烽火營守備。

鄭良達﹐福鼎人﹐安平鎭遊擊。臺灣番民蠢動﹐達屢剿之。及歿﹐賜卹祭葬﹐祀忠義祠﹐蔭一子入監。時同縣胡鯤南字晉書﹐祖籍浙江淳安﹐宦遊至福鼎﹐因家焉。值臺番梗化﹐隨大帥剿捕有功﹐遷臺灣中營守備﹐旋擢直隸張家口都司﹐以老乞歸。蔡光周﹐羅源營把總。雍正十年﹐臺番滋事﹐周帶兵赴剿﹐屢著勞績﹐以功授福安營千總。

李進得﹐福鼎人。臺灣鎭標中營千總。乾隆五十二年﹐臺匪林爽文亂﹐進得隨大帥攻諸羅賊。憑城列陣﹐進得率本部兵大呼衝陷之﹐殺數十人﹐賊气奪。兵繼進﹐賊退走入城。進得奮勇入城﹐復諸羅。以功擢中軍守備﹐攝北路左營守備。

臺灣府

陳致遠﹝府誌作遠致﹞字子靜﹐臺灣人。康熙二十二年﹐以軍功署參將﹐從提督施瑯攻克澎湖。平臺後﹐畱致遠安插民居。募佃﹐開墾田園二萬餘畝。遷臺灣鎭標左營遊擊。尋擢瑞安副將。子應橙﹐字天杓﹐由把總累升守備。六十年﹐隨徵朱一貴﹐敍功加署都司。

陳友﹐臺灣人。康熙六十年﹐提督施世驃統舟師徵臺時﹐令先駕小舟於鹿耳門﹐插標爲向導。事平敍功﹐授把總。累遷至金門鎭標遊擊。時同插標引師進港者同縣王作興﹐以功加署都司僉書。累遷南澳遊擊﹐終安平中營遊擊。

林黃彩字符質﹐臺灣人。康熙六十年﹐朱一貴亂﹐總督滿保移駐廈門﹐黃彩陳平臺策﹐因隨軍徵剿。事平﹐由把總擢守備﹑遊擊。雍正十一年﹐隨徵大甲西﹐以功擢參將。尋遷澄海副將﹐權碣石總兵﹐卒於官。同時郭張文由把總擢陸路提標千總﹐從參將林政徵臺﹐數剿賊有功。

洪就﹐澎湖人。朱一貴陷臺灣﹐提督施世驃駐師澎湖﹐募能知水道者﹐就與同裏顏得慶﹑洪選﹑楊彬應募。世驃以就與選爲隨徵千總淸港道樹標﹐得慶與彬爲守標千總。就與選駕小舟二﹐分南北二道赴隙仔偵賊動靜﹔至鹿耳門入水﹐疏淸港道插標訖而賊至﹐就與得慶﹑彬悉力拒守﹐賊退﹐大兵得揚帆進鹿耳門克復安平鎭無阻礙者﹐就之力居多。臺平﹐論功授千總﹐遷都司﹐擢守備。雍正九年﹐彰化縣大甲西番人滋事。十年﹐朴仔籬及柳村莊番人復起。又南路吳福生豎旗作亂。皆剿平之。以功累官至廣東碣石鎭遊擊。洪選授千總。得慶又以剿捕南北兩路功授守備。彬恬退不任事﹐授都司簽書銜。同時以平臺功加都司簽書銜者﹐許翰衝﹑許元吉﹑張啟琫﹔授守備銜者﹐許鄭勝﹑許順﹑蔡王文﹔授千總職者﹐許榮﹑陳志﹔又有張希文﹐受職不受官。

遊化字誠伯﹐鳳山人。嘉慶間﹐蔡牽滋擾﹐化奉檄縋城而出﹐募義勇守內門官倉﹐眾恃以安。又隨總兵愛某擒獲洋匪﹐復隨同知錢某搜山﹐皆有功。初﹐化以歲貢生就銓教職﹐至是敍功﹐功六品銜。道光三年﹐選沙縣訓導﹐以病歸。值賊匪楊良斌亂。內門路通南北﹐化募民堵禦﹐賊不得逞﹐乃受縛﹔大吏嘉之﹐復奏加五品頂帶。年七十五卒。

﹣﹣以上錄自重纂福建通誌卷二百三十七。

國朝儒林傳

福州府閩縣

鄭光策字蘇年﹐乾隆庚子進士﹐歸﹐主講泉州。五十一年﹐臺匪林爽文亂。時巡撫徐嗣曾﹐光策師也。光策因上書言﹕『淡水爲賊後戶﹐若爲賊據﹐驟難撲滅』。巡撫遂命副將徐鼎士領兵往守。明年冬﹐協辦大學士福康安至泉州﹐徵光策見於行館。光策長揖不拜。詢以臺灣亂故。光策言﹕『上官好承奉﹐守土官事奢侈﹐民生日朘削﹐激而生變耳』。大學士壯其說﹐卽日撤行臺供具﹐邀與俱。光策以疾辭﹐因上平臺策八條曰﹕宣聖恩以散賊黨﹐出奇兵以覆賊巢﹐招義勇以厚兵威﹐通廣莊以分賊勢﹐專逆魁以速蕆事﹐多間諜以制勝機﹐裕糧餉以賑降眾﹐明約束以收人心。治內地策四條曰﹕急平糶﹐招米商﹐淸海盜﹐放小船。皆實行之。及事平﹐巡撫籌辦善後事宜﹐復邀光策與俱。光策復力辭﹐因上善後事宜議八條曰﹕定章程﹐散義勇﹐增兵額﹐興屯田﹐緩城工﹐嚴盜課﹐設官莊﹐舉吏職﹐而其要在於得人。其略曰﹕

臺地土廣稅輕。新墾者不盡納賦﹐舊耕者亦多隱匿。官司利其隱匿也﹐以淸丈爲漁利之術﹐窮年累月﹐不得淸晰。今宜於舊官已丈者不復丈﹐新墾未丈者丈淸之後卽定爲例﹐民無侵占﹐官不擾累﹐是地畝不可不淸也。

臺地孤懸海外﹐官司體制極尊。凡屬在官﹐無不憑借權勢以欺淩鄕裏。於是刁詐無賴者皆充吏書﹐正役一而散役則十﹐散役十而幫役則百。一縣之中﹐以千百之虎狼肆其蠶食﹐民何由安﹖俗何由治﹖是吏胥不可不限以額也。

臺地閩廣雜處。沿海一帶﹐單丁遊手﹐皆作姦犯科爲逋逃之藪。欲辧賢姦之迹﹐先嚴裏黨之誅。是保甲不可不行也。

臺地淫風流行﹐倚門賣姦﹐恬不爲怪。而且寶場骰席﹐十屋九家。頑兵衙蠹﹐又互相包蔽。今亂離初定﹐民气思善﹐正宜痛爲更革。則淫賭不可不除也。

臺地初尙惇朴﹐近年以來﹐侈靡成風﹐酒館歌樓﹐通宵達旦。輿臺甿隸﹐裝服輕華。揆其所由﹐皆開自上。在官丁役﹐流寓雜流﹐以不耕不織之財﹐爲逾制無等之舉。觀者仿效﹐到處蔓延。財源幾何不竭﹖是侈靡不可不禁也。

臺中番社﹐徭役最繁﹐官有調發﹐彼無不從。且聞近歲以來﹐番地番田﹐皆爲客民所占﹐艱難固苦﹐無以自存。竊思均爲赤子﹐豈可獨令向隅﹖是番民當加之撫卹也。

臺地文學﹐府城爲最﹐縣城卽已疏闊﹐至窮鄕僻壤﹐有一村無一識字者。淡水以北﹐尢爲支離。竊謂欲興教化之原﹐必使庶民略知文義。宜於各處大村﹐勸興社學。番社之民﹐苟能通達漢言﹐亦一體誘教。庶幾人皆興學﹐風化日新。則文教亦不可緩也。

然而有治人﹐無治法。記曰﹕其人存則其政舉。使所用者果循良廉潔之吏﹐將百廢俱興﹐治化日上﹔否則﹐徒善徒政﹐亦不足以行。然則今日臺地之要規﹐在善擇守令而已矣。

後主講鰲峯書院﹐以制義古文疊相考課﹐欲學者力經史之學﹐以期實用。數年﹐士習振起。以疾卒。祀鰲峯書院。

永春州徳化縣

鄭兼才字文化﹐一字六亭。乾隆己酉拔貢生﹐充正藍旗官學教習﹐授閩淸教諭。嘉慶戊午﹐舉鄕試第一。攺安溪﹐調臺灣。九年﹐洋匪蔡牽犯臺灣北綫﹐城中戒嚴﹐檄兼才守大南門﹐詰出入﹐察姦細﹐寢食肩輿中凡十四晝夜。事平﹐以功擢江西長寧知縣﹐辭﹐請以教職會試。復教諭建寧﹝並詳宦績﹞。調臺灣。道光元年﹐舉孝廉方正﹐未赴而卒﹐年六十五。卒後始得報﹐推升泉州教授。五年﹐從祀鄕賢。

兼才幼有志正學。嘗謂容城孫奇逢理學宗傳﹐去取未公﹐不如黃宗羲明儒學案。奇逢論吳澄﹐推其說經諸作﹐是猶從撰述起見也。故其爲學﹐本於立誠﹐期於致用。旣屢困公交車﹐不得行其志﹐遂盡心教諭。以作興學校爲己任﹐以激揚風化爲要務。其在安溪也﹐以名宦﹑鄕賢﹑忠義﹑孝弟四祠多闕略﹐因請補王直道於名宦﹐補李懋桂﹑李光地於鄕賢﹐補林仲麟﹑鄭振﹑李森﹑黃釧於忠義﹐補李云永﹑唐焻藜於孝弟﹐皆公論所定者。

其在臺灣也﹐知蔡逆意在蛤仔蘭﹐故欲先據滬尾。滬尾旣得﹐可以上迫蛤仔蘭﹐下制郡城。因言蛤仔蘭居臺灣之極北﹐爲郡城之上游﹔且其地本生番﹐未入版圖﹐地力肥沃﹐粟米所生。漳泉人雜處﹐其釁易構。萬一民番失守﹐棄以與賊﹐臺灣之患﹐由是滋矣。海賊𨿽猛﹐其入港必借勢風潮﹐卽使登岸﹐必無傾船盡出之理。有節制之師﹐固守海上﹐以逸待勞﹐亦足恃而無恐。然則爲臺灣計﹐非辟蛤仔蘭不可。爲蛤仔蘭計﹐非肅淸海盜不可。爲淸海盜計﹐非固守海口不可。

又以鳳山旣復之後﹐豪猾藉捕賊名目交相誣陷。或因其與己有仇﹐或因其受賊私索﹐或因其親戚從賊﹐疑彼知情﹐或因已被賊害﹐疑其指使。夫南路莊民﹐先受粵人焚劫﹐繼而占耕吞租。今又捕風捉影﹐肆其荼毒。名爲奉公捕賊﹐實則藉賊營私。此獘不除﹐難未已也。

其在建寧也﹐建寧士習﹐喜新奇而略實行。葬親不哭﹐忌日不知﹐而艷稱割股廬墓以爲孝。兼才謂無形之害﹐同於楊墨﹐大聲疾呼﹐極言告誡。

及復至臺灣也﹐以昭忠祠所祀陣亡官兵﹐舊時任意去取﹐因旁求舊事﹐例得補祀者凡二千四百八十餘人﹐兼才皆手書其姓名於木主。又請補祀方邦基﹑沈朝聘﹑王鳳來﹑鄭其仁﹑薛邦揚﹑許鴻於名宦﹑鄕賢﹑忠義﹑孝弟祠。又重修臺灣縣誌。其表彰激勸﹐不遺餘力。

嘉慶十五年﹐詔辟蛤仔蘭﹐置官司焉。

﹣﹣以上錄自重纂福建通誌卷二百三十八。

國朝文苑傳

福州府侯官縣

陳繩字驑季﹐一字禮園。雍正十一年﹐詔舉博學宏詞﹐巡撫盧焯以繩薦。乾隆丙辰應試﹐詩落一韻﹐不入選。旋舉孝廉方正﹐授教職﹐歸。當事聘修惠獻貝子功績錄。選長汀學訓導。調諸羅﹐修臺灣郡誌並臺海番社二采風圖考。旋以卓異選貴州貴陽經歷﹐遷淸鎭知縣﹐爲巡撫馮某所重﹐有「悃愊無華﹑月計有餘」之目。所作詩由元﹑白上溯杜﹑韓﹐根底盤深。兄純字驥仲﹐雍正間歲貢生﹐久遊京師﹐與鄭任鑰爲文酒之會。嗣遊湖湘﹐又赴廣東﹐卒於惠州。詩多激楚之音。

泉州府南安縣

傅爲霖字世揚﹐又字石漪。由海上納款﹝臺灣誌稱爲霖見殺於鄭氏﹐蓋傳聞之誤﹞。總督姚啟聖頗得其力。康熙間﹐授松江府通判﹐攝華亭縣﹐權松江府﹐累年積牘﹐皆裁決報可。爲霖好爲詩文。初赴松江﹐卽攜其祖﹝采訪志作族祖﹞夏器錦泉集與太倉吳偉業﹑松江周茂源﹑張若羲﹑董兪等校梓之。於廳事之西葺屋數楹﹐顏曰綠綺堂﹐延名俊觴詠其中。詩有秀骨逸气﹐饒於藻而沈於思。其友蘇鐸字道建﹐博學工詩﹐與爲霖倡和最久。田茂遇謂其景矞然﹐撫節流連﹐能令塵慮都捐﹐精爽爲動。同縣傅朴亦能詩﹐其詩境在幽淡間。

泉州府同安縣

黃而輝字述之。父廷自鄭氏投誠﹐封慕義伯﹐授而輝湖南衡永郴道。工爲爲詩﹐衝澹雋遠。華亭董兪謂其詩如飛黃攝影﹐瞬息千里﹐而步驟有度﹐不負泛駕之累﹔又如洞庭湖心吹鐵笛﹐淸聲逸韻﹐能使波濤滉瀁﹐魚龍出聽。同縣許其鏐字含之﹐工詩。田茂遇謂其縱橫自如﹐不囿於境﹐如樵秋嶺﹑釣春潭﹐童山涸澤﹐未足擬似。

漳州府漳浦縣

陳夢林字少林。父聿毅遭亂﹐轉徙潮州﹐生夢林。二歲而母卒﹐鞠於淛人僑居於潮者曰林雄﹐養且教以至成人﹐因自名曰夢林。少發憤讀書﹐畱心經濟﹐習兵事。康熙二十五年﹐客遊貴州。或勸以貴州籍應試。學使者拔第一。黔州知州黃秉中奇其才﹐爲援例入太學﹐勸歸閩。時漳浦知縣陳汝咸會諸生講經﹐心賞夢林。又受知於學使者沈涵及巡撫張伯行。五十年﹐秉中撫閩﹐招入署。會海盜鄭盡心爲官軍所追南奔﹐詔捕之急。巡撫懸千金購能獲盡心者。方書榜﹐夢林前曰﹕『賊不能獲也』﹗巡撫愕然曰﹕『云何』﹖夢林曰﹕『逋盜入內地﹐無人識者﹔卽能識﹐疇不懼後禍﹖當購賊黨相擒﹐予重賞其可』。巡撫如其言﹐盡心果爲其黨髙允泮擒以獻。

初﹐林雄卒於廣東﹐其長子一新卒於浙。一新遺子聖祥﹐夢林自閩往視者數矣。至是念己日就衰﹐斥田園得百餘金﹐自攜以畀聖祥。渡曹娥江訪汝咸之子於寧波。過浙哭故學使沈涵於歸安。乃由吳淞江渡海南歸﹐所過洋面﹐相度形勢。康熙五十五年﹐當路聘夢林修臺灣諸羅縣誌﹐於島嶼■﹝氵義﹞港之出入險易﹐戰艦民船之大小堅脆﹐洞若觀火。

六十年﹐朱一貴倡亂。夢林方南遊南澳﹐訪總兵藍廷珍。廷珍問策。夢林爲上策制府滿保﹐請速移節廈門﹐調兵餉。策上而制府已先發。時提督施世驃與廷珍議統舟師﹐定南﹑北﹑中三路進剿。夢林力陳南路海道險惡﹐舟不能泊﹐當會澎湖﹐相風便分兩路﹐大將由中入鹿耳門﹐副將由北趨西港繞賊背後﹐計萬全。又陳戰艦宜用輕捷﹐以便操駛。制度用其言﹐聘入幕﹐爲治裝。前席請曰﹕『生爲我一行﹔事定﹐當不失郡守』。笑曰﹕『夢林冀護鄕裏耳﹐無他願也』。遂行。至則與世驃﹑廷珍規畫事機﹐縛渠魁﹐搜餘黨﹐招反例﹐拊善良。時守令未至﹐事皆決於幕府。告密者眾﹐持重不發﹐民情安輯。畱臺五閱月﹐還報。制府欲敍功以實前言﹐夢林固辭而歸﹐遂絕口不言臺事。讀書鰲峯﹐與修先儒書。鄕試同考官慕其文﹐欲爲地﹐峻拒之。雍正元年﹐詔舉孝廉﹐當事欲以夢林應﹐固謝而止。所善禮部侍郎蔡世遠﹑刑部侍郎黎致遠﹑吏部侍郎沈近思皆以書問﹐邀遊長安﹐俱以足疾辭不赴。乾隆七年﹐巡撫以博學宏詞薦﹐亦不赴。是時年七十有三矣。

夢林乃言曰﹕『吳少孤﹐涉獵書傳﹐作文字求科第而已。旣不可得﹐傭筆墨從軍﹐艸檄奏記﹐謬爲世所賞﹔吾恧焉。辱交諸君子﹐彊自刻厲。爲貧故﹐間受禮饋﹐常以爲媿。顧自反生平﹐借箸運籌﹐孟子所云無欲害人之心者﹐或庶幾焉。第居賤志不行﹐未能充之耳。若利己妨人﹐馳聲華﹑借權貴以榮身飽家﹐𨿽轉死溝壑不爲也』。所居屢遷﹐額曰「他齋」。人稱爲「他齋先生」。蔡世遠家居時﹐入縣必宿他齋﹐縱談竟夕。外惟阮文﹑莊亨陽稱同志﹐晚尢善雷鋐。疾革﹐遺命以志銘屬莊﹐以傳屬雷。年七十有六。好爲詩。遊臺諸作﹐蔡世遠﹑沈近思謂其不減杜少陵。

詔安縣

鄭亦鄒字居仲。父之惠﹐海澄籍﹐順治丁酉舉人。知山東任邱縣﹐致仕歸﹐以齒徳重於鄕。除里長甲戶之獘﹐民徳之。

亦鄒幼穎敏﹐能詩文。博覽羣書﹐務求實得。聞寧都魏禧善古文﹐賫糧往謁﹐傳其法。康熙丙戌成進士。執政薦其才﹐授內閣中書撰文。未幾﹐乞假歸裏﹐結廬白雲洞之麓﹐倡南屏文社﹝通誌作講學南山寺﹐府誌郭成郭傳作南洲社﹞﹐以教來學。張伯行撫閩﹐聞其名﹐聘爲書院學正。薦耆儒詹明章於張伯行。見蔡世遠﹐折行輩爲友。致書載盻謂﹕『君有髙弟莊亨陽﹑吳開葉﹐吾門有陳先登﹑郭成郭及從子溥﹐皆後來英彥﹐宜加護惜』。其雅懷好善如不及也。康熙間﹐張伯行薦入纂修館﹐未赴而卒。所著白麓藏書十數種﹝縣誌作讀經辧誤未成而卒﹞﹐皆散佚﹐僅存樂府詩文鈔若干捲。

從子溥字百泉﹐爲人雅飭而博學多才。自經史以至方書地理﹐靡不精究。工詩及書畫。海澄籍。雍正癸卯進士。授泉州府教授。卒於官。

成郭字若虞。守朱子之學。治古文﹐慕歸有光所作﹐皆精邃淳古。晚舉乾隆丙辰鄕薦﹐益潛心理學。嘗曰﹕『學以不欺爲本。曾子誠意﹐子思愼獨﹐皆本此一言』。因榜其所居爲「不欺室」。卒年七十餘。

邵武府邵武縣

鄧上兗字佩水﹐與施鴻齊名。康熙元年歲貢生。性衝夷恬淡。每過溪橋及山林間有泉聲處﹐輒靜聽不忍去。所著詩絕去雕飾﹐自抒性靈﹔與施鴻異曲同工。嘗曰﹕『古今詩人可傳者多是創。創則能傳。不特老杜創也﹐中﹑晚詩人亦創﹐但身分不及耳』。門人張泳行爲刻其稿﹐得四百餘篇。

鴻字則威。藏書近萬卷﹐手自讎校。工吟詠。康熙初﹐由歲貢生爲連江訓導。遷婁縣丞。調奉天府經歷﹐府尹梁某雅重之。以老疾乞休。會臺灣新定﹐大吏檄修郡誌。鴻以知府張一魁薦﹐應聘往。旣畢﹐卽以邵武府誌屬之。稿成而一魁去﹐未及刻。後乾隆三十三年﹐知府某延同裏拔貢生陳堯兪重修。

﹣﹣以上錄自重纂福建通誌卷二百三十九。

國朝忠節傳

福州府閩縣

蔣子龍﹐臺灣鎭標中營千總。朱一貴之亂﹐從總兵歐陽凱拒敵春牛埔﹐大破賊眾。明日﹐賊勢復張。子龍奮力決戰﹐被賊斷臂而死。同縣把總林彥爭先臨陣﹐亦死之﹝並詳宦績﹞。

李松﹐南澳鎭標左營把總。乾隆五十二年剿臺匪林爽文﹐在嘉義縣三坎店殺賊陣亡﹐賜卹銀祭葬﹐給云騎尉世職。子鳳儀襲﹐卒﹐孫瑞安襲。

陳鴻猷﹐臺鎭右營外委。林爽文叛﹐以功累擢至千總。經數十戰﹐賊語曰﹕『蒸不爛的羊﹐煮不熟的菜﹐破不開的柴﹐割不斷的藤』。「藤」﹐土音同「陳」。謂楊起麟﹑蔡攀龍﹑柴大紀及鴻猷他。一日﹐有寒疾﹐五鼓賊至﹐鴻猷聞報躍起﹐解所佩刀磨之。或以疾勸。鴻猷曰﹕『人俱以疾諉﹐誰爲捍禦』﹖昧爽﹐挺身領戰﹐追至鹿仔艸﹐馬憊不能逾溝。賊奄至﹐猷抽矢射斃數人。賊以矛鉤殺之。事聞﹐賜云騎尉世襲。

李捷髙﹐閩安協水師營外委。嘉慶十四年﹐在竿塘外洋追剿海盜朱渥幫匪﹐被風舟覆淹斃﹐賜卹﹐祀本籍昭忠祠﹐世襲云騎尉。嗣男李瑞凝襲。

圖中璽﹐嘉慶間﹐蔡牽擾臺灣﹐中璽由中營守備擢鳳山山豬毛都司﹐未赴任。恐火藥庫被劫﹐帶百餘兵巡防。賊探其兵寡﹐奄至。中璽策馬逾溪﹐馬陷泥中。棄馬逾岸﹐挺槍禦敵。被箭死﹐猶植立。賊醢之。時徵蔡牽陣亡者﹐遊盛鳳﹑鄭髙得﹑陳得興﹑卓葉貴﹑張朝安﹑鄭洪貴﹑李士明﹑陳雲金﹑饒良爵﹑鄭超爵﹑阮興﹑徐淸賢﹑朱必福﹑鄭士安先後祀昭忠祠。

侯官縣

文煌﹐臺灣水師千總。朱一貴之亂﹐文煌從副將許云戰於春牛埔﹐所向披靡。自黎明至日中﹐矢盡炮窮﹐云被戕﹐文煌與其弟文甲皆死焉。同邑千總陳元﹝並詳宦績﹞與遊擊周應龍禦賊於赤山﹐杜君英﹑朱一貴兩路夾攻﹐應龍遽退﹐元戰死。事聞﹐賜祭葬﹐蔭一子衛千總。

羅源縣

黃志祿﹐康熙二十年以軍功授副將銜徵澎臺陣亡﹐賜祭葬﹐贈都僉事﹐蔭一子衛千總。

乾隆五十一年﹐臺灣林爽文亂。鄭朝鳳以外委從徵﹐與阮履淸同陷於賊。賊脇降﹐不屈﹐殺以祭旗。事聞﹐與履淸同祀昭忠祠﹐世襲云騎尉。同縣人陣亡者﹕李國標﹑卓恆和歿於中軍亭﹐林世明歿於硫磺溪﹐吳玉明歿於岡山灣崎﹔俱入祀昭忠祠。

泉州府晉江縣

葉榮字是警。臺灣林爽文亂﹐以前營守備隨徵﹐勇往直前﹐遇害。訃至家﹐繼母翁氏曰﹕『臨難捐軀﹐以死勤事﹐復何憾』。賜祭葬﹐給云騎尉﹐襲次畢﹐給恩騎尉世職罔替。

何連升字遇能﹐由行伍擢外委千總。林爽文之亂﹐率兵堵禦﹐與賊戰五十餘次﹐擒賊獲械不計數。在大牌革督運火藥﹐遇賊﹐與戰數日﹐賊卻﹐追數百里不止﹐陷於賊﹐被害。時提標把總黃拱辰﹑鎭標把總郭得勝均剿賊﹐歿於大侖莊。給云騎尉世襲﹐俟襲次畢給予恩騎尉世襲罔替﹐並賜郭得勝祭葬。

蘇明耀﹐臺灣鎭標中營千總。乾隆五十一年﹐隨剿林爽文﹐歿於嘉義縣大侖莊。同縣陸提標外委蘇安武先後陣亡﹐祀京都昭忠祠﹐世襲云騎尉﹐俟襲次完時給與恩騎尉世襲罔替。明耀子添恩襲﹐歷署汀州鎭標左營守備。安武子承勛襲﹐歷漳州延平城守營中軍守備。

林國升字獻思。由行伍歷臺灣鎭標右營中軍守備。嘉慶元年﹐奉使赴口買馬﹐船至靑水墘﹐猝遇海寇圍劫。國升施放槍炮禦之﹐計二晝夜﹐鉛藥盡﹐挺身與角﹐被賊刃傷﹐神色不變。賊欲延其生﹐國升以死自誓﹐遂遇害。贈昭武都尉﹐祀昭忠祠。

吳髙字光盛。臺灣南路營把總。嘉慶十年﹐海盜蔡牽擾臺灣。髙承檄守鳳山縣南門。十一月二十六日﹐聞參將藍玉芳被圍急﹐卽帶兵往救﹐衝入重圍﹐護玉芳進城。復追賊至溪底地方與賊戰﹐被傷尙奮勇殺賊。二十九日﹐傷重卒。賜祭葬﹐世襲云騎尉﹐襲次畢給恩騎尉世襲罔替﹐祀鳳山昭忠祠。

南安縣

鄭嵩﹐乾隆己卯武舉人﹐授安平營某官。值莊大田犯鳳山﹐戰歿於陣﹐詔給世職﹝官缺﹞。

同安縣

許廷桂字偉臣。父懋亭﹐黃巖鎭總兵。廷桂以把總從提督黃仕簡至臺灣剿林爽文﹐臨陣三十四次﹐以功擢遊擊﹐遷參將﹐攝海壇鎭總兵。以罣誤降授廣東香山協都司。緝洋匪﹐捕土盜﹐多所擒獲。移惠州﹐從提督孫全謀剿捕山賊﹐攻克羊屎山﹐破伯公凹﹐燒毀賊柵﹐進攻金沙洞﹐被其寨。又克羅浮藍山﹐追至華首臺﹐殺賊殆盡。時永安等處會匪滋擾﹐廷桂統師進剿。賊首素詟廷桂威﹐率眾投誠。其餘黨藏匿鐵籠嶂。廷桂率師銜枚﹐由嶂背直抵賊巢﹐剿平之。以功擢香山協副將﹐權左翼總兵。嘉慶八年六月﹐領舟師巡桅夾門外﹐見賊船數十往來衝突﹐卽督軍進擊﹐沈賊舟三﹐僞總兵梁寶淹斃﹐餘匪奔散。而粵匪張保仔統船三百餘突來救援。廷桂督師迎戰。會東南風作﹐波浪沸騰﹐賊乘風擲火器﹐我舟多著火﹐而廷桂船柁折﹐賊遂登船。廷桂與千總毛國斌持短兵力戰﹐手刃數賊﹐傷重自沈於海而卒﹐年五十三。子成福被擄﹐賊眾曰﹕『水師將弁﹐誰得似許總兵者﹖今旣死事﹐烏容害其子』。送之大湧岸而去。時員弁死者﹐陳大徳﹑葉髙﹑陳聯魁﹑陳見楊﹑萬國平﹑何新其﹑嚴髙﹑施鳴臯等二十四人。後數日﹐罾船獲廷桂屍﹐乃歸殯﹐賜祭葬如總兵陣亡例﹐入祀昭忠祠﹐世襲騎都尉﹑恩騎尉罔替。

胥獻珪號元圃﹐乾隆間由行伍補淡水營把總。五十二年﹐逆匪林爽文圍諸羅縣城﹐總兵柴大紀召援兵。時獻珪以千總攝彭湖守備﹐將軍常靑遣獻珪隨副將蔡攀龍往援。八月﹐師至諸羅半天厝莊﹐賊伏發﹐獻珪奮勇殺賊。賊多師少﹐秋霖路滑﹐師不能進﹐遇攀龍策馬來﹐將收殘卒再戰﹐獻珪呼曰﹕『公馬已重傷﹐急換騎去﹐珪請獨當之』。已而賊愈眾﹐竟以多寡不敵﹐全隊俱被害。獻珪被執﹐逼降不屈﹐賊支磔之。賜卹世襲云騎尉。

劉髙山字文毅。嘉慶二年﹐隨金門總兵李南馨捕剿賊匪﹐前後生擒五百餘名﹐賚功牌十面﹐拔金門外委。又捕盜於廣東汕尾﹐獲吳營等。後金門總兵許某追剿朱濆於南澳長汕尾。朱濆船百餘泊下灣﹐我舟二十餘泊上灣。總兵未下令﹐髙山前請曰﹕『臨敵不戰死於法﹐戰而不捷死於敵﹔與其死法﹐奚如死敵﹖惟我舟不知港道﹐請檄南澳出師夾攻﹐駕小艇前導』。總兵然其言﹐令守備黃志輝先衝擊﹐髙山繼進﹐麾軍奮剿。朱濆中炮死。時蔡牽子小仁駕舶烏坵﹐總兵命髙山率舟師疾搗之﹐生致陳成等﹐俘斬無算﹔拔把總﹐戍安平﹐再戍滬尾。同守備陳得揚﹑外委李應昌哨緝噶瑪蘭洋面﹐突見三貂卯鼻有白底匪船﹐知爲蔡牽黨﹐約左右翼夾攻之。賊竄入碗光澳。澳皆鹵古石﹐頗險。髙山直前奮擊﹐躍上賊船斫賊。而得揚船在澳外弗來援﹐賊蜂擁至﹐髙山力盡﹐遭戕落海。尋獲其屍﹐厝於雞籠山。詔以副將例賜卹﹑予祭葬﹐世襲云騎尉。子紹勛襲職。

陳國棟﹐龍溪寄籍﹐以軍伍洊擢浙江乍浦營參將。奉檄領浙江兵船在洋緝捕﹐屢獲盜。嘉慶二年八月﹐在普陀洋攻艇匪﹐先領兵過船﹐斬紅衣盜首二﹐搜獲安南印照三紙﹐沈其舟。回船又與別艇戰﹐深入賊陣﹐中炮死。賜祭葬﹐入祀昭忠祠﹐世襲云騎尉。

漳州府龍溪縣

鄭宗煥以武生從戎﹐累立戰功﹐歷官至遊擊。康熙十四年﹐隨海澄公黃芳度督兵守城。賊攻擊﹐不能下﹐偵知籌劃多出自煥﹐乃搜獲其母兄至城下﹐勒令招降。母大呼曰﹕『吾兒勉爲忠臣﹐吾死安矣』﹗宗煥涕位﹐指天誓死不二。賊怒﹐臠其兄。會吳淑賣城﹐煥被執。賊首鄭經愛其才﹐欲生之﹐煥不屈﹐噴血罵賊。賊械送臺灣﹐赴海死。

漳浦縣

歐陽凱﹐臺灣鎭總兵﹝並詳宦績﹞。康熙六十年四月﹐朱一貴倡亂於南路之岡山﹐殺官吏﹐攻鳳山縣﹐逼府城﹐勢猖獗甚。凱率兵五百駐春牛埔。時水師遊擊遊崇功巡哨笨港﹐聞變﹐麾眾疾馳春牛埔。五月朔﹐賊黨數萬雲集。凱奮身力戰﹐躍馬衝突。忽鎭兵內亂﹐百總楊泰以槍刺凱。凱墜馬﹐賊刃交下﹐截其首去。事聞﹐詔贈太子少保﹐賜祭葬﹐祀忠義祠。子敏﹐以蔭補﹐官至廣東碣石鎭總兵。

崇功字仲嘉﹐與凱同縣人﹔材力雄健﹐有遠志。年二十九﹐從總兵蔡元鎭襄陽﹔元器之﹐拔右營把總。元亦漳浦人﹐以善戰爲敵所懼﹐稱「蔡老虎」。崇功旣得官﹐益勵志節。歷千總﹐遷守備﹐分防長樂縣。縣濱海﹐有磁澳﹐爲賊艘出沒之區。崇功廉得其狀﹐以兵二百伏仙峽塘要口。復率兵捕之。賊棄舟登岸﹐伏發﹐擒十七人﹐獲其舟。自是島澳肅然。康熙五十二年﹐長樂水災﹐崇功請巡撫滿保發粟平糶﹔許之。滿保以爲能﹐調臺灣北路營守備。均水道﹐修學宮﹐建無祀壇﹐諸羅之人徳之。遷海壇鎭右營遊擊。海壇故多盜﹐崇功巡緝外洋﹐遇賊舟窮追﹐力戰擒賊陳阿尾等。調臺灣水師左營遊擊﹝並詳宦績﹞。朱一貴之亂﹐崇功領兵赴援﹐見文武守臣眷屬悉在舟中﹐嘆曰﹕『官者兵民之望﹐官眷登舟﹐則兵民散﹐大事去矣』﹗急登舟赴敵。其女夫蔡章琦叩馬請過家區處眷屬﹐崇功厲聲曰﹕『今日遑知有家哉』﹗躍馬麾眾竟去。戰於春牛埔﹐總兵官歐陽凱戰死﹐崇功手持大刀與把總李茂吉左右衝突﹐復殺三十餘人﹐中槍墜馬死﹐時年六十。事平﹐贈秩蔭子﹐以旌其忠。

章琦字文韓﹐余姚人。聞變赴海死。

茂吉本姓江﹐崇功同縣人﹐磊落不羈﹐與弟尙皆從戎。時將帥沿舊籍入伍者﹐指空名畀之﹐以故茂吉姓李而江尙兵名侯鵬。茂吉以班渡臺﹐屬水師副將許云麾下。云奇之﹐薦於鎭帥歐陽凱。凱請於總督﹐授安平鎭中營把總。朱一貴之亂﹐茂吉請於副將許云﹐乞一旅率弟侯鵬爲前驅﹐遂與云至春牛埔﹐從總兵歐陽凱﹑遊擊遊崇功合兵力戰。歐陽凱旣死﹐崇功﹑茂吉自分必死﹐奮勇大呼殺賊。至日中﹐矢窮炮盡﹐崇功戰死﹐茂吉亦力竭被擒。賊擁至演武亭見渠魁戴穆。茂吉挺立不跪﹐穆叱曰﹕『若兵耶』﹖茂吉曰﹕『官』。穆曰﹕『把總﹑微官耳。若壯士降﹐當以汝爲將軍』﹗茂吉嗔目厲聲罵曰﹕『我朝廷命官﹐豈肯從汝作賊』﹗舉足踢案﹐案翻﹐奮力斷縛﹐直前欲奪刀殺賊。賊眾舉刀共斮之﹐頭腦破裂﹐尙痛罵不絕口。賊怒﹐碎其屍。時年三十九。

侯鵬被傷不死﹐匿民間﹐覓兄屍數日不可得。大師入鹿耳門﹐鵬隨殺賊﹐徧訪諸埋屍所發視﹐皆非。遇同擒舊兵蔡爵﹐曰﹕『醢之矣』﹔乃招魂而歸﹐與其妻許氏及三歲兒江忠還漳浦。總督滿保出帑金賞卹之﹐拔侯鵬把總﹐復姓名武。明年﹐奉詔旌忠﹐蔭一子。

海澄縣

陳謙﹐諸生﹐海澄公黃梧婿也。性豪邁﹐梧最愛之。城將困﹐傾貲佐軍將數百人守東門。伺賊方晏﹐開門擊之。被執﹐死之。張濟者﹐梧侄婿也﹐爲平和巨族。海寇將至﹐或勸之遁。濟曰﹕『受黃氏恩多矣﹐臨難不可去』﹗乃將兵擊賊。城陷被執。黃芳名﹐梧胞侄也﹐亦諸生。芳度使掌北門﹐被執。黃翼﹑黃香﹐皆梧族。翼性孝﹐同梧納土歸誠﹐調同安﹐升水師右路總兵﹐因誤失職。芳度令守西門﹐被執。九子曁全家殉難。香掌火攻﹐屢破賊。蔡隆﹐邑人﹐以軍功升副將﹐守南門。朱武﹐泉人﹐爲隨標遊擊。陳驥﹐平和人﹐原任水師右營遊擊﹐驍勇善戰﹐守西門。與同縣參將賴升﹐俱城陷被執﹐不屈死。吳友﹐平和人﹐因亂募兵同芳度守禦﹐中賊炮死。事聞﹐贈蔭有差。

林芳字芬仲。康熙間﹐嘗從徵吳逆於洞庭湖﹐從徵海澄﹑金門﹑廈門及澎湖﹑臺灣。事平敍功﹐加左都督﹐累遷至廣東韶州副將。康熙四十年﹐八排峒猺作亂﹐奉檄進剿。軍分三路﹐芳居中。芳趨赴轅門白事﹐提帥望見﹐傳語速去﹐不許下馬。方就道﹐大風折其纛﹐軍士失色。芳笑曰﹕『天欲令我潛師以掩之耳』。遂馳赴之。裏八峒者﹐八排猺之一也﹐山深壑邃﹐古木叢雜﹐凡往來必上下攀援而後至﹔與七排互爲猗角。官軍無如何。至是芳直搗其巢﹐賊皆潰走。顧地勢詰屈不可駐軍﹐鳴金收眾﹐將循舊徑歸。會瘴霧沵漫﹐咫尺不辧人馬。峒猺乘機合攻﹐救援不至﹐芳以孤軍衝突圍中﹐衣絓於樹﹐遂被害。時年五十八。千總陳溥中刃﹐伏芳背死。僕王申亦冒刃死。上聞震悼﹐檄三省會剿。明年﹐大軍旣集﹐峒猺懼﹐相率投誠﹐誅首惡九人。於是八排皆平。賜祭葬﹐並收王申骸附葬。子文祥﹐以諸生授陜西衛守備。孫亮聲襲騎都尉。

許云字復旦﹝海澄縣誌作旦復﹞﹐臺灣水師副將。朱一貴之亂﹐云率兵五百從總兵歐陽凱出札春牛埔。明日﹐賊至﹐云揮巨刃躍馬當先﹐子方度與僕吳國珍擁盾格殺﹐水陸弁兵繼進﹐賊大敗﹐退屯竿津林。明日﹐賊眾數萬俱集﹐凱被害﹐云衝突血戰﹐刃數百人。自黎明至日中﹐矢窮炮盡﹐知事不可爲﹐顧謂方度曰﹕『吾當以身殉國﹐爾速突圍出﹐將安平﹑鹿耳門各炮塡壞﹐無遺賊用。卽賫印赴督署乞師復仇』﹗方度號泣而去。云復力戰﹐身被數十創墮馬﹐持短兵接戰﹐猶手刃數十賊﹐勢孤無援﹐左手被斮﹐乃厲聲曰﹕『生不能殺盡逆奴﹐死必爲厲鬼以殲汝』﹗賊怒磔之。事聞﹐贈拜他拉布勒哈番世職﹐賜祭葬﹐蔭子弟一人以守備用﹐祀忠義祠﹔安平百姓復立五忠祠以祀焉。

方度從參將王萬化徵剿朱逆﹐以軍功擢遊擊。府城旣復﹐藍廷珍擒戕害許云之黃龍﹐付其子方度﹐自行處死﹐以報父仇﹔臺人快之。

張養以韜略上謁軍門﹐擢水師後營把總。雍正十年﹐臺灣北路番人爲亂﹐養從臺灣鎭總兵呂某往剿。安營半綫﹐未晨炊﹐番突至。養率所部精銳躍馬迎敵﹐被圍﹐救兵不至﹐馬爲田泥陷﹐猶力戰。自午至申﹐流矢中鼻﹐卒。次日﹐敵竄﹐尋其屍﹐見養挺立田中﹐以兩手拔矢﹐面如生﹔賜祭葬。乾隆二年﹐追封「忠義將軍」﹐入祠祭。子耀武襲蔭千總。

林國良父芳徵臺灣死事﹐賜世襲七代輕車都尉﹐國良以蔭積階至崖門總兵。嘉慶十三年﹐海盜屯舟九龍口﹐國良往擊之。戰甫合而紅旗幫船且百號﹐回環相向。國良督將士拋擲火器﹐自辰至未﹐戰益力。適黑旗幫船又至﹐勢遂不支。國良素善跳蕩﹐知事不可爲﹐手利刃﹐躍上賊舟﹐連殺十數人﹐遂遇害。沿海居民賴國良爲保﹐及其死也﹐巷哭相聞焉。

長泰縣

戴璣字利衝。父■﹝火定﹞﹐遇歲祲﹐傾囷平糶。順治九年﹐海寇告警﹐出貲募守﹐邑賴以安。璣先於己丑成進士﹐授戶部主事﹐調吏部﹐出爲湖廣按察司僉事﹐領上江道。時滇黔梗化﹐軍書繹騷﹐姦宄多乘關竊發。璣按部﹐徧履山川﹐得其阨塞要害﹐乃自嶽州至嘉魚立七汛﹐造哨船募兵巡邏﹐復設三汛於洞庭湖。自是三湘﹑七澤間晏如也。遷陜西布政司右參議﹐領西寧道﹐移廣西布政司參議﹐領右江道。先是土酋韋兆熊構逆﹐璣至招撫之﹐而大酋唐應元復起﹐璣擒斬巨魁﹐諸蠻懾服。柳堡民輸屯田租兼應戶役﹐璣請免其役以蘇民困。葺羅池司戶二賢祠以風勵後學﹐會裁缺歸裏。康熙十三年﹐耿逆結海寇圍漳州﹐璣出家貲招鄕勇從海澄公黃芳度捍禦﹐賊遁去。十四年﹐海寇圍漳城﹐璣子鏻爲芳度守東門。鏻結納死士﹐部曲最彊。賊執璣至城下招鏻﹝府誌作璘﹞降﹐璣大呼﹕『兒努力死守』﹗賊怒牽之去。城破﹐鏻死。璣嘆曰﹕『兒能盡節﹐吾無憾矣』﹗十六年﹐大師復漳州﹐賊敗走﹐璣得脫。十七年﹐賊又陷長泰﹐再被執。渠帥曰﹕『崛彊老猶在乎』﹗幽之廈門﹐不屈﹐日誦正气歌以自壯。逾年﹐謂其子銑曰﹕『吾久辱﹐不死何爲』﹗遂絕粒而死。

平和縣

楊壯猷少有雄略。順治十三年﹐從黃梧納款﹐授參將。康熙二年﹐從徵臺灣﹐克復廈門﹑銅山﹔敍功遷副將。十四年﹐寇逼漳州﹐黃芳度遣壯猷往平和迎粵師。師未至而城破。十六年﹐大師克泉州﹐壯猷偕守備李良正復收舊旅﹐克復平和。復從剿蔡寅﹑吳淑﹐屢立戰功。十七年﹐從提督黃芳世援海澄。五月﹐寇截要路﹐壯猷被圍孤城。六月城陷﹐壯猷力戰﹐兵盡矢窮﹐抗節死。先是上嘉壯猷績﹐擢汀州總兵﹐未至而總督姚啟聖已報壯猷殉難矣。贈「驍騎大將軍」﹐謚「武烈」。子甫甲蔭都司。

曾超羣膂力過人﹐開十二力弓﹐矢無虛發。授同安營把總。乾隆五十二年﹐臺匪林爽文滋事﹐從大學士福康安至臺徵剿。遇賊奮勇爭先。至大城厝與賊戰﹐陣亡﹐賜金一百兩﹐祭葬﹐給云騎尉世職﹐襲次完時給恩騎尉罔替。

延平府南平縣

吳洪﹐臺灣城守營把總。逆匪林爽文亂﹐奉檄剿捕。乾隆五十一年﹐在竹塹﹑樹林頭村拒賊被戕。時同裏千總陳桓璧拒賊大侖莊﹑把總官廷梅拒賊鹿仔革﹐俱被陷。並奉詔賞卹﹑祭葬﹑給云騎尉世職﹐俟襲次完給恩騎尉世襲罔替。

唐起龍由行伍拔外委。臺匪陳周全滋事﹐與同裏外委王洪同時被害﹐祀昭忠祠。

陳藝﹐武生﹐拔千總﹐緣事休致﹐寄居臺灣。嘉慶十一年﹐蔡牽竄臺﹐藝領鄕勇剿捕﹐死之﹔賜祭葬﹐入祠祀﹐給云騎尉世職﹐俟襲次完給恩騎尉世襲罔替。

建寧府建安縣

潘健﹐建寧右營外委。林爽文之亂﹐從守備唐昌宗徵剿﹐力盡被戕。同縣江海﹐下淡水營外委﹐亦從徵陣亡。賜健子忠孝世襲云騎尉﹐海子大世世襲恩騎尉。

黃雲臺﹐武生﹐入伍﹐累遷至臺灣城守左營守備﹐權下淡水都司。嘉慶十年﹐海盜蔡牽擾臺灣﹐雲臺督兵剿捕﹐中賊炮死﹐賜葬祭﹐照都司陣亡例議卹﹐給云騎尉世職。同縣魏灼由外委積勞至千總。十一年﹐奉檄領兵至三沙堵禦蔡牽﹐同遊擊蔡魁剿賊船於古鎭。賊眾兵寡﹐力不能敵﹐與魁同被害。詔予卹﹐給弟鳳儀襲云騎尉。

陳大恩以蔭襲云騎尉﹐補守備。從徵金川五載﹐大小數十戰﹐敍功授湖北南協副將﹐遷永州鎭總兵。乾隆五十二年﹐臺灣林爽文亂﹐大恩從徵﹐解諸羅縣圍。爽文旣就俘﹐大學士福康安渡海﹐畱大恩守臺。北路餘孽陳周全竊發﹐聚眾圍臺郡。大恩率兵三百趨救﹐途遇賊數千﹐身先士卒﹐轉戰而前﹐至八卦山﹐伏發﹐圍之數重﹐左右衝突不得出﹐乃仰天嘆曰﹕『大恩從軍絕域﹐許以死報國﹐幸不死﹐今爲麼■﹝麻外骨內﹞所困﹐命也﹗吾義不可辱』﹗引佩刀自剄死。

汀州府長汀縣

林富﹐臺灣鎭南路營把總﹝並詳宦績﹞。康熙六十年﹐朱一貴之亂﹐檄富率兵爲遊擊周應龍前驅﹐至赤山與賊戰。賊稍卻﹐富乘勝深入。賊厚陣圍之﹐攢刺而死﹝平臺紀略作周應龍逃歸﹐賊攻鳳山縣﹐富戰死﹞。賜蔭一子衛千總。時有削職把總江先達﹑鎭標右營領旗王奇生﹐俱力戰歿於陣。乾隆五十三年﹐臺匪林爽文攻陷三縣﹐逼及郡城。王陽春從父天植在臺灣。天植悉力堵禦﹐命陽春招集義民剿寇﹐與千總吳見龍陣亡。外委藍志純﹑千總鍾川暘於鹿仔港陣亡。天植以功加遊擊﹔見龍賜蔭云騎尉﹐祀昭忠祠﹔志純﹑川暘皆蔭守備﹐川暘祀昭忠祠。嘉慶十年﹐徵剿蔡逆陣亡者﹕把總余得恩﹐蔭云騎尉﹔遊擊曾紹寵﹑把總羅於紅﹑守備王維先﹑外委張朝龍﹐皆剿寇陣亡﹔陳得標﹑余廷標﹑彭應龍皆戰歿﹔巫詔期﹑康雲龍皆禦寇被害﹔千總邱俊緝匪被溺﹔並祀昭忠祠。把總鍾祥林換班被溺﹐蔭把總﹝江先達以下不詳何縣人﹐曾紹寵以下不詳何時事﹐附載於此﹞。

永定縣

石琳﹐汀州鎭標中營把總。康熙六十年﹐檄領汀鎭兵至臺灣換班﹐值朱一貴之變﹐琳力請助戰﹐爲賊所圍歿於陣﹐與把總林彥﹝不詳何縣人﹞俱賜蔭一子衛千總﹝並詳宦績﹞。

福寧府霞浦縣

邱安國﹐乾隆五十一年以千總隨剿臺匪林爽文﹐與同縣鎭標右營外委陳烈﹑桐山把總鄭日新先後陣亡。安國子振新﹑烈嗣孫廷森﹑日新子恆健並襲云騎尉世職。恆健歷升遊擊﹐以事革職﹐尋卒﹐曾孫慶朝襲。

福鼎縣

王奕魁字雨村﹐福寧左營千總。領兵進剿臺匪林爽文﹐至硫磺溪﹐半濟﹐賊薄之﹐魁奮勇力戰。俄賊大至﹐力不敵﹐手刃數人而死。贈武略騎尉。妻鍾氏聞報﹐不食﹐數日亦死。蔭一子云騎尉世職。同縣廖鴻飛﹐烽火營把總。率所部兵隨軍進剿。賊猝至﹐軍潰﹐以火藥自焚死。同時外委王旺﹑兵丁王振朝等八十九人皆被害。

寧徳縣

湯貴由福安行伍拔捕桐山營外委。林爽文構亂﹐隨總兵郝壯猷渡臺應援。行至硫磺溪遇賊﹐格闘死之﹐賞給云騎尉世職﹐俟襲完時給與恩騎尉罔替。子寶華襲補烽火營守備﹐卒﹐無子﹐以榮標嗣襲﹐現授閩粵南澳鎭標左營外海水師遊擊﹐贈貴如其官。

臺灣府鳳山縣

鄭其仁字彭年﹐少有大力﹐常舉巨石作掌上舞。年十八﹐籍武生。鄕試三黜﹐乃嘆曰﹕『天生此筋骨﹐竟不能爲朝廷效馳驅耶』﹗遂絜眷居於鳳山姜園。乾隆五十一年﹐林爽文滋事於彰化﹐鳳山賊向應﹐以其仁協眾望﹐彊脇之。其仁夜逾垣遁。時臺灣同知楊廷理方議攻守﹐其仁率義勇往投焉。適賊攻南門﹐其仁射殺賊數人。手中賊炮﹐創未愈﹐隨副將丁朝雄由水道至東港。賊列岸拒守。其仁施放大炮﹐爇及須眉﹐大呼殺賊﹐賊眾潰。遂復東港。以功授守備。東港地近姜園﹐於是招流亡及脇從者得千餘人﹐聲勢益振。五十三年春﹐大將軍福康安埽平諸羅﹐賊皆南竄。同知楊廷理帶兵往剿﹐其仁願當前隊。與賊戰於放索﹑林莽間。會伏起﹐其仁馬蹶被害﹐年三十四。詔加都司銜﹐謚忠勇。

嘉義縣

黃大文﹐歲貢生。林爽文叛﹐圍城﹝諸羅﹐攺作嘉義﹞。大文同弟壯﹑侄啟功自備資斧﹐從遊擊楊起麟往救。至半天厝﹐離城二十里﹐賊眾掩至。遊擊戰沒﹐大文及弟﹑侄俱死。

縣貫未詳

薛那楊字垂靑﹐府學廩生。林爽文亂﹐邦楊從遊擊蔡攀龍軍駐桶盤棧﹐身經數十戰。後賊大至﹐邦楊衝入賊陣﹐爲炮所擊﹐墜馬死。其妻兄某率邦楊所部奪其屍歸﹐年二十八。時同縣武生許鴻率義兵從總兵官柴大紀禦賊於三坎店。賊至﹐鴻直前衝殺。知府楊廷理見鴻旗陷﹐督眾破壘救之﹐而鴻已被戕﹐檢其屍歸﹐年三十四。嘉慶十二年﹐與邦楊並祀忠義孝悌祠。

龍巖漳平縣

林炫字握伭﹐歷官福州城守營守備。順治十七年﹐剿海寇陣亡﹐贈「武翼大夫」﹐祀忠義祠。乾隆二十九年﹐功臣館奏補祀京都昭忠祠。子幼﹐以弟瓊山承襲恩騎尉。

尹貴﹐臺灣北路右營把總。乾隆五十二年﹐林爽文滋事﹐檄赴剿捕。在蓬山汛打仗﹐歿於陣。祀京都昭忠祠﹐給云騎尉。同縣行伍林得興﹑鄭阮同時戰歿。又行伍章康生於嘉慶四年戍臺期滿回營﹐在東椗外洋遇盜﹐追捕傷亡﹐祀本州島昭忠祠。

李鎭國﹐諸生﹐籍國子監。順治四年﹐大師南下﹐撫軍佟國鼐﹑督師李率泰知其才﹐今從徵廣東﹐以功授雷州司理﹐尋守雷州。寇逼城陷﹐不屈死﹐入祀昭忠祠。乾隆六十年賜世襲恩騎尉。又同縣行伍朱得生﹑陳元鳳﹑林元龍於乾隆五十二年剿臺匪林爽文﹐戰蓬山﹐陣亡。行伍黃得連﹑許得章於嘉慶四年戌臺期滿回營﹐在東椗外泮遇盜﹐追捕傷亡。均祀昭忠祠。

府縣無考﹝據軍機處咨案補﹞

魏人鏡﹐福建人﹐官廣東知州。順治四年﹐土寇陷城﹐不屈死。時同鄕陳培亨官知縣﹐鄭亮官州吏目﹐並死。其先後死事而府縣貫無考者﹕副將胡希孔﹐順治五年剿海寇死﹔舊漳州鎭總兵楊佐﹐於六年佛潭橋禦鄭成功死﹔雲霄參將張國柱﹐亦於是年鄭成功陷城死之﹔湖北通判許文耀﹐死康熙十三年楊來嘉難﹔遊擊趙燝﹑千總潘騰鳳﹑鄕勇張濟﹐死十五年耿逆難﹔江西把總蔡廷珍戰死撫州﹔都督僉事洪徵﹑千總曾珍﹑把總範得時﹐以十四年﹑十七年剿山賊死﹔遊擊蘇耀以二十二年攻雅克薩城死﹔官廣東把總陳搏﹝一作溥﹞以四十年撫八排猺賊被執死﹔千總洪章以四十六年攻番夷死﹔皆在康熙間。雍正十年﹐把總鄭光宏死吳福生難﹔把總葉龍﹑劉祥討逆番﹐皆戰沒。乾隆三十二年﹐徵緬甸沒於陣者﹕遊擊黃海﹑把總張萬福﹑黃得彰﹑陳增﹔五十一年林爽文之難﹐李南暉及子思沆皆罵賊遇害。

方英﹑趙邦試皆福建人﹐官參將﹐康熙二十二年從督師施瑯徵臺灣﹐攻澎湖戰死。時同死者遊擊楊熙重﹑鄭平忠﹑黃勝﹑林連得﹑楊春﹑黃瑞﹑林啟祥﹑陳成福﹑林衛﹑陳孟虎﹑千總蔡老﹑王友﹑林鵬﹑把總王顯﹑遊嵩﹑李躍龍﹑吳麟﹑歐春﹐皆福建人。又有籍貫可考而府縣誌未具者﹕鄒宜周﹐南平人﹐官知縣﹐耿逆之變﹐以家居逼受僞職﹐不屈死﹔蔡以藩﹐泉州人﹐張天成﹐莆田人﹐並官把總﹐康熙三十一年剿賊力戰死。

﹣﹣以上錄自重纂福建通誌卷二百四十。

國朝孝義錄

福州府閩縣

江汝修。順治十年冬﹐海寇周瑞登岸肆掠﹐汝修與弟汝欽有勇力﹐率鄕人禦之﹐殺賊數十﹐以眾不敵﹐鄕人潰﹐兄弟被執。賊曰﹕『爲我用﹐貸汝死』。俱不從﹐賊怒﹐並殺之。逾二日﹐子大美收二屍﹐面如生﹔遂合葬於上井山。

鄭璇字若文。父正誠﹐教諭南安。海寇陷泉州﹐僞官俘知縣及教諭﹐幽廈門。璇徒跣奔往﹐見其父。父曰﹕『吾命懸呼吸﹐兒畱增一累﹐宜急歸』﹗璇悲傷饑餓﹐臥同學翁氏子家。頃之父至﹐曰﹕『僞官已議釋歸。兒盍先渡海﹖吾稍後』。璇遂歸﹐逾年而父不返﹐傳僞官悉解臺灣。璇復蹈海尋父至臺灣﹐而父先遁歸。時海寇緝捕甚急﹐璇晦迹乞丐中﹐遇篙師載之渡海。船觸石破﹐島嶼迷離﹐舵工指微茫小路一痕曰﹕『從此可達泉州』。璇匍匐奔回﹐而父先抵家三月矣。

侯官縣

梁宏海以字行。弟茂字宏美。海幼有至性﹐事繼母極得歡心。繼產子六﹐愛海逾已出。茂﹐繼長也﹐精筐篋﹐以從平臺匪林爽文功議敍州吏目﹐未任。父歿﹐哀毀逾禮。家素貧﹐海與茂並力經營﹐竭誠奉母﹐撫諸季均成立。篤戚誼﹐親串告貸者﹐依次助﹐不少靳。積財置產﹐與諸弟公析之﹐無所私。母年大耋卒﹐時茂已棄世﹐海年幾七旬﹐晨夕泣慕﹐宛如嬰兒。甫終喪﹐卒。孝友義行﹐族黨咸矜式焉。

﹣﹣以上錄自重纂福建通誌卷二百四十一。

泉州府晉江縣

陳有年字孫谷﹐明季舉人。順治間﹐佐海澄公黃梧幕府。時將裨頗事聲色﹐有年謂三孽方興﹐海寇未靖﹐非諸公暇逸之日。未幾﹐耿逆叛﹐黃梧病死﹐漳城守劉豹受逆意﹐將危梧家。有年部兵殺豹﹐漳郡復安。耿逆又以婚事誘梧子芳度﹐使至福州。有年止之﹐且爲蠟丸書遣黃藍至京告急。上知梧子年少﹐誰與謀者﹖藍以有年對。命記姓名﹐議敍。而有年已卒矣。有年在海澄時﹐耿鄭百計誘之﹐不從。及將卒﹐猶執芳度手教以死守孤城。子方升傳見良吏。

莊烈字藻山﹐諸生。順治九年﹑十年﹐海寇焚劫﹐烈捐貲募鄕勇殲之南關外﹐七十餘鄕賴以安。其歿也﹐紳士爲之立碑於二十七都路左。

郭璘圭字爾錫。嘗從李日■﹝﹞收捕水沙運賊陳辛﹐敍功加都司僉書職銜。及歸內地﹐郡守稔其才﹐令權本府倉官﹐出納精詳﹐軍需以濟。有浙人髙姓寓泉州﹐將遊幕鄰省﹐家有老母﹐患末疾﹐無人侍奉﹐以托璘奎。卽迎至家﹐令妻鄭氏供奉扶掖之﹐閱數年不懈。撫弟璘璧﹐極友愛。會運谷數千石﹐已入港﹐尙未交倉﹐忽遇颶風漂沒﹐傾家償之﹐不及十分之一。璘璧請代系於官﹐璘圭赴省訴於制軍姚啟聖﹐飭縣核實豁免﹐人謂忠厚孝友﹐獲天佑云。

謝仕偉字君直﹐客於臺灣。時黃教將亂﹐還裏。事定﹐至臺檢遺業﹐所存惟借券二萬餘﹐悉焚之。時歿臺地者艱於歸計﹐仕偉倡立柩船二﹐復置田爲經費。至泉州﹐無後者爲立義冢於龜亭潮。子淑元﹐乾隆丙午解元﹐癸丑進士。

吳洛字愧書﹐貢生。修郡學及彰化學宮﹐捐充淸源書院及臺灣海東書院﹑南湖書院﹑彰化白沙書院膏火。又捐充鄕賢祠祭祀﹐重建靑陽吳靑獄祠。又修霞浯溪築﹐石岸造﹐靑芒橋。又修郡試院津頭埔起至阪頭﹑雙坑﹑布袋潭等處石路。又造臺灣鹿港二橋﹑刺桐腳莊橋及上廍莊後橋﹐當道咸稱之。

張源徳字世長﹐由臺灣籍中式乾隆壬午舉人。邑先賢蔡文莊祖墓在鑼鐘山﹐與田姓祖墓鄰﹐以古坑水爲界。田姓越坑侵其墓地﹐誣其祖一朴墓爲其族叔母墓。蔡裔景訟不得直。乾隆三十七年﹐源徳與紳士張克綏等百四十餘人訴諸縣。縣令徐之寬詳加履勘﹐歲餘始定﹐以地歸蔡。會一朴墓地圯﹐啟■﹝穴上之下﹞得瓦棺二﹐朱書遷葬年月﹐遠近稱快。源徳卒﹐蔡姓奉其主於文莊公家廟之。以報之右子植發﹐乾隆乙酉舉人﹔植華﹐臺灣籍戊子舉人。四十一年﹐文莊公埋學名臣坊毀﹐植發重建之。弟源義傳見文苑。克綏字性若﹐乾隆庚辰解元﹐歷平和﹑延平府﹑臺灣訓導﹐遷海澄教諭。葬母﹐發得古冢﹐仍封之﹐命後人代祭焉。

南安縣

辛輝英字臣晦﹐諸生。康熙元年﹐兩島不靖﹐大吏命賫書往招撫。先是兩次使人往﹐俱爲僞帥所磔﹐人咸危之。輝英謂前受事者不諳情理﹐故事不濟。乃復往金﹑廈﹐宣布徳威。於是遵義侯﹑慕恩伯統率弁兵歸命﹐兩島以平。制軍李率泰疏稱輝英議謀於先﹐勞績最著。值率泰病故﹐事遂寢。年八十二卒。

同安縣

陳永華字復甫﹐鼎子﹐爲邑諸生。鼎縊死明倫堂﹐永華奉母以逃。城陷數日﹐乃爲掩胔僧入城求父屍於敬一亭﹐負歸殮葬。鄭成功求篤學淸修之士輔其子﹐授以僞職。臺灣之事﹐巨細皆取決焉。以勞瘁卒。李光地爲翰林學士﹐具疏入賀﹐謂臺灣未可卒圖者﹐實由永華經理有方﹔今天心厭亂﹐使之殞命﹐從此亡可立待。於是保施瑯進剿﹐一戰舉國歸誠。世祖召見永華子夢瑋﹐授船廠副將。夢球﹐甲戌進士﹐見例傳。

顏孔輔舉鄕賓﹐葺梵天文公書院﹐復捐修學宮。城西西橋綿亙百餘丈﹐康熙間圯於水﹐雍正二年﹐孔輔重建之。同時捐職州同林芳徳捐百金助修文公書院。又以馬家巷有通利廟﹐爲朱子簿同安時所題﹐復重修之。於其後建祠以祀朱子。又施棺十年﹐費以千金計。監生王三樂亦修學宮﹐築橋梁﹐施棺槥。又林徳謙示施槥卹貧﹐收贖難民。嘗自臺灣奉親柩歸葬﹐遇風幾覆﹐徳謙號泣﹐注意反風無患。陳雲初當鄭成功陷同安時﹐傾貲收瘞髑髏﹐置封樹焉。

蘇天池字奕淸。自始祖祠及貞岱大宗祠﹑縣城丞相正簡公祠﹑泉郡紫溪公祠﹐或修建﹐或置產祠﹐計捐數千金。又置產於臺灣之嘉義縣﹐以嘉義大比之士航海維艱﹐捐田租百石﹐歲輸縣學﹐分給應舉者﹐其公交車北上者﹐亦量贈焉﹔名曰「賓興租」﹐士林感之。又捐數千金修學宮﹐及朱子祠。乾隆五十一年﹐林爽文亂﹐命子文儀於嘉義招集義旅﹐隨軍立功﹐議敍千總銜。後灌口莠民謀爲不軌﹐首逆竄逸﹐文儀昏夜擒獻﹐制府給額旌之。同縣林文煌字少明﹐建造小宗祠﹐中祀列祖﹐左右之屋任族人居之。捐職同知陳秉義三世同居﹐食指數百﹐經理井井﹐嘗建支祠﹑辟書室﹑置書田﹐又建大輪山朱子祠。監生陳玉春建祠置產﹐助建育嬰堂。周廷梁獨力修建祖祠﹐族姓貧乏者有卹之。

安溪縣

李光垤字阜鄕﹐諸生。康熙十七年﹐白頭賊蔡寅突至盤嶺﹐去裏門五六里。兄光地集義旅禦之。光垤直抵嶺下﹐坐盤石上約眾無嘩。適雲霧四起﹐咫尺不辧﹐賊登嶺巓下望﹐滿野蔬畦木杙﹐皆爲鄕兵﹐遽驚退走歸鄭氏。是歲鄭氏僞將劉國軒圍泉州﹐光地遣光垤與從兄光埌﹑族弟光益由永春間道往迎巡撫吳興祚之師於仙遊。賊據白鴿嶺不得達﹐光垤馳召練總王丁班以火槍夾擊之。里人王佐武﹑舉人鄭土熊助之﹐與賊遇﹐三戰皆捷。光益又領一隊前行。薄暮﹐宿嶺下。夜半﹐直上巓﹐斬關奪隘。賊驚竄﹐遂通白鴿嶺道。巡撫之師拔永春﹐長驅而下﹐泉州圍遂解。敍功授貢生﹐除府通判﹔辭不就。授光益及佐武千總﹐光益謝去﹐土熊辭不受職。光埌字賜卿﹐武生。海寇圍泉州﹐康親王授參將。及泉州圍解﹐敍功授守備。從施瑯攻取澎臺﹐加左都督﹐權晉江營遊擊。沿海土民﹐慕其恩信﹐勒碑於府治東。

﹣﹣以上錄自重纂福建通誌卷二百四十二。

漳州府龍溪縣

李耀宗。順治九年﹐海寇圍漳郡六月﹐城中餓死幾盡。寇平﹐耀宗傾貲使僧聞曉收遺骨七十三萬﹐營五墳瘞之南關外。時同事有王耀門﹑李一龍﹑陳永得﹑林員明諸人。

海澄縣

李長茂字齡侯﹐少孤﹐苦值海氛﹐流離播遷﹐與兄夢虯相依倚。亂定﹐嘗引領望長嶼﹐泣然曰﹕『吾祖聚於斯數百年﹐田園盧捨﹐鞠爲荒艸﹔忍使族無鳩乎』﹗因相與建宗祠﹐置祀田﹐立義塾﹐率子姓以時修歲事﹐興文會。復捐貲居積﹐以待族中之不能婚嫁喪葬者。初﹐鄭氏之亂﹐僞伯陳某驍勇爲寇所倚重﹐海澄黃梧使人招之降﹐不果﹐語人曰﹕『必李君要我』﹗梧乃屬夢虯往諭﹐陳某果歸款。夢虯字瑞海﹐長身修髯﹐性惇朴﹐爲人所推重。長茂居家有節度﹐著家馴家規十則以相勉﹐十戒以相懲。門內食指盈千﹐同居四世無間言。子五福﹑五惇﹑五達。五福﹑五惇傳見良吏。五達字幼兼﹐居父喪﹐寢柩旁三年。母失明﹐昕夕侍膝下。母𨿽弗見﹐而常忘其所苦。雍正元年﹐大吏舉五達孝廉方正﹐則嘆曰﹕『兄弟守官﹐母氏喪明﹐今捨親求名則不孝﹐忘親求祿則不廉』。走會城﹐投諜乞終養。迨丁母憂﹐遂引疾不出。子六吉﹐以歲貢生選延平訓導。

﹣﹣以上錄自重纂福建通誌卷二百四十三。

臺灣府臺灣縣

蕭明燦始居泉州。生逾歲而孤。順治十一年﹐鄭逆寇泉州﹐明燦甫五歲﹐與母林氏相失﹐號泣道左。其叔祖某攜之至臺灣﹐以爲己子。迨明燦稍長﹐始知遭寇失母﹐至內地求之﹐不獲。最後與家人訣﹐誓不見母不復生還。至延平﹐遇族人﹐知其母依以居﹐遂迎以歸﹐備極孝養。

吳振生勇於爲善。邑治十字街爲郡城通衢﹐振生出資悉砌以石﹐行人便之。次子有聲﹐康熙壬午武舉人。

陳土俊﹝府誌作黃土俊﹞字子慶﹐邑監生。先爲漳浦人。康熙五十七年﹐大旱﹐米價騰貴﹐土俊出粟二千五百石分四坊以賑﹐存活無算。又嘗建橋施棺﹐置園地於諸羅﹝乾隆五十二年﹐攺名嘉義﹞﹑鳳山二縣﹐以充義冢。子應魁﹐貢生﹐捐修臺灣縣學宮。

劉魁才﹐原籍廣東﹐後家臺灣。朱一貴爲逆﹐魁才率義民李直三殺賊有功﹐授外委。雍正十年﹐大甲番作梗﹐劫知縣陳同善﹐魁才奮勇擊賊﹐脫之危。時陣亡者﹕陳第五﹑富陳純﹐臺灣人﹔林相國﹑黃國軒﹑黃彩揚﹐龍溪人﹔張保﹐南靖人﹔陳榮﹐漳浦人﹔李壯﹐詔安人﹔黃徳﹐惠安人﹔黃自達﹑黃啟熊﹑楊邦連﹑徐如旺﹐廣東人﹔曾良漢﹑曾維光﹑巫鳳正﹐程鄕人﹔洪旺﹐南安人﹔蕭燕﹑童法﹐同安人﹔鄭綸﹐永春人﹔趙會﹑鄭五﹐陜西人﹔黃開﹐湖廣人﹔余丙﹐侯官人。後魁才從總兵呂瑞臨於大肚溪北徵番﹐番突至縱殺﹐陣亡。是年﹐提督王郡徵大田西凶番﹐義民周宗盛﹑古旺成﹑陳正學等充鄕導。九月﹐乘勝銳入﹐由大甲公曆溪登大坪山﹔宗盛等與賊對壘戰﹐死之。

傅夢弼字帝簡﹐邑諸生。家酷貧﹐嘗減飧以贍其母。母病﹐卜不吉﹐夢弼禱於神求以身代﹐凡七日﹐母痊而夢弼病卒。

黃國英字遜卿﹐邑貢生。父曾榮﹐淡水都司。國英少好施與﹐戚屬貧乏者﹐月給銀米以贍之。北路鹽水港淤塞﹐舟楫難通﹐國英捐己業龍溝潭莊西槺榔塭截其半﹐復出千金別浚一港﹐遠近載貨之舟賴以抵府。仍增置營房﹐請於總鎭王郡﹐撥兵防守。尋以州同卽用。

侯瑞珍性湻厚﹐少孤﹐善事節母﹐門庭無間言。母歿時﹐瑞珍年六十六矣﹐廬墓終喪。年七十四卒。同縣林爲棟篤於家庭﹐和於閭裏﹐卹孤慈幼。鄕稱孝弟。林公業字永秀﹐孝友好義﹐閭裏有不平者咸質成之﹐人服其誠。

陳名標字孫榜﹐乾隆丁卯舉人。臺俗尙侈﹐名標獨節儉不爲所移。邑有大事﹐則毅然自任。凡學宮之修葺﹑府城塭岸之興築﹐皆不惜重貲﹐並董其役。年七十﹐賜國子監典簿。

曾潛龍少失怙。母房氏﹐食貧守節。潛龍事母至孝﹐篤友於之誼﹐與物無忤。葺祠宇橋梁。及親串婚喪﹐緩急無不盡力。子監生日輝﹐能終成之。

施開泰字修侯﹐晉江人﹐籍臺灣府學生。與林聰﹑陳蓋世﹑尢廷對﹑吳家璧等有「臺陽五先生」之稱。乾隆四十七年﹐漳泉人構釁﹐泉人從避難潮莊者數百﹐漳人追之﹐欲全開泰而逐眾。開泰曰﹕『何忍眾危而我獨生』﹖力請漳人訂三日﹐冀乘間得脫。

越二日﹐官兵至﹐泉人皆免﹐卽以所積粟數百石盡給貧窮而歸。子繼源﹐本籍嘉慶戊辰舉人﹐臺灣縣訓導。

林朝英字伯彥﹐府學廩生﹐以貲授中書銜。嘗董修府學及縣學宮﹐捐四千二百餘金。又充課田若干畝。得旨旌表建坊﹐加光祿寺署正。又請加臺郡舉及生員額。值洋匪爲沿海患﹐募義勇捍禦。歲大饑﹐平糶﹐又賑米谷。知縣先後以額獎。朝英工書畫﹐其墨迹爲人所珍。同縣諸生陳廷瑜字握卿﹐亦修學宮﹐舉行祀典﹐輯縣誌﹐建引心文社以勵後學。又請禁紙牌﹐正淫祠﹐禁錮婢﹐著與善錄以勸。監生陳君陸﹐字次平﹐嘗出銀粟佐賑。道府各旌以額。

楊志申字燕夫﹐彰化籍﹐遷臺灣。父早卒﹐事母盡歡﹐善視諸弟﹐睦族卹鄰﹐賑貧捨棺﹐治橋梁。凡有義舉﹐靡不力行。初﹐縣學租歲入不敷於用﹐志申首捐彰化田歲入谷一百六十石以助課費。病篤﹐復召其子命捐鳳山田計歲入一百九十六石充臺灣學。卒﹐祀忠義孝弟祠。

許捷登﹐南安人﹐籍臺灣學生。乾隆五十二年﹐林爽文亂﹐捷登率義兵從剿賊匪有功﹐事平以訓導用。

鄭士模﹐歲貢生﹐居鹿港。林爽文亂﹐官捕漳人之脇從者。士模爲之解免﹐全活甚多。漳人徳之。

李淩霄字爾衝。少入塾﹐以貧輟業。後見同塾者入學﹐奮然告其塾師郭玉璇曰﹕『弟子貧無以爲禮﹐願服役仍從先生學』。玉璇壯其志﹐許之。時貧甚﹐不能具莊席。每讀倦﹐隱幾假寐﹐醒復讀。比府試﹐知府蔣元樞奇其才﹐置之第一﹐遂入學。玉璇有子曰泰﹐鄕試遭風﹐船破溺死﹐槁葬於海澄之白沙埔。後十年﹐淩霄鄕試﹐繞道至泰葬處﹐慟哭﹐囊其骸而歸﹐見之者以爲父兄也。比問﹐咸驚愕以爲郭泰得死友焉。淩霄亦旋卒﹐年二十九。

陳鳳字於山﹐原籍惠安。臺郡屢患寇警﹐鳳以捕匪得名。嘉慶十年﹐蔡牽勾通陸賊﹐起釁滬尾﹐募購獲鳳者予千金。嘉義北埔﹑蕭壠諸莊俱搖動。當事以鳳熟悉其地﹐檄使援鳳。至木柵﹐遇賊﹐督義兵力戰。賊眾大集﹐鳳被殺﹐年四十六。奉旨照把總例賜卹﹐祀郡城昭忠祠。

李一桂﹐邑貢生﹐籍平和。嘗渡海遇盜﹐資囊被掠﹐乞畱土產仙枝子醬。盜詰之﹐曰﹕『母所嗜也』。盜義而釋之。

鳳山縣

疊應球字桐君﹐巡撫張伯行以孝廉方正舉﹐不赴。朱一貴亂﹐南路賊郭傳募使畫策﹐應球不可。彊迫之﹐則紿曰﹕『明蚤往』。歸卽挈家夜遁﹐募者不獲﹐焚其廬。亂平﹐掌教書院﹐十餘年卒。

侯觀徳。朱一貴之亂﹐觀徳與同裏李直山建「大淸義民」旗聯絡鄕壯抵拒。賊遣陳福壽﹑劉育等領眾數萬攻其壯。觀徳等迎戰於淡水營﹐敗之﹐斬劉育﹐殺賊無算。陳福壽窮蹙欲自刎﹐爲賊徒所救遁去。

施世榜字文標﹐晉江人﹐籍鳳山拔貢生。置田千畝充海東書院膏火。又令長子貢生士安捐資二百兩修葺鳳山學宮﹐次子臺灣籍拔貢生士膺捐社谷一千石。其在晉江修理學宮﹑橋梁﹑道路﹐亦多所襄助﹐授壽寧教諭﹐擢兵馬司副指揮。同縣歲貢生張廷欽字朝倉﹐倡題鳳儀書院以興來學。

嘉義縣

黃孟深﹐其先爲龍溪人﹐幼隨父瑞章至臺﹐遂籍諸羅﹝後攺嘉義﹞。瑞章三子﹐伯與季早卒﹐孟深撫孤侄過於己子﹐男女四十八口﹐同居合爨﹐以耕讀爲業﹐內外無間言。又有王球﹑李次﹐邑之安定里人﹐四世同居﹐先後有司表其門。

黃廣﹐雍正八年居遭回祿﹐廣與母妻俱出走﹐惟少妹在內。母憐女復反﹐廣懼﹐急隨入救母。妻慮夫同焚﹐力挽止。廣輒推妻於港﹐遂與母同死火中。妻爲舟人急拯﹐得不死。痛姑與夫俱喪﹐仍投港﹐復爲鄕人救蘇。有司給銀優卹之。

曾大源﹐乾隆庚子舉人﹐與楊振文同居集集埔。乾隆五十二年﹐林爽文旣敗﹐其家屬在水里社生番通事杜孚﹝東瀛紀續作敷﹞家。杜孚爲大源﹑振文之佃戶。參贊侯海蘭察檄大源﹑振文帶官兵義民往生番隘口堵截﹐並曉諭杜孚將林爽文之父勸﹑母曾氏﹑妻黃氏﹑弟壘縛送大營。事平﹐大源以軍功授中書﹐振文賞戴花翎。明年﹐擒林爽文義民髙振﹐授守備。

淡水廳

吳沙﹐漳浦人﹐徙居廳治之三貂社。好俠﹐通番市有信﹐番人悅之。民窮蹙往投者﹐人給米一斗﹑斧一柄﹐使入山伐薪抽藤自給﹐人多歸附。三貂之南有港曰蛤仔難﹐港迆南平曠﹐水土腴潤﹐番人居者舊有三十六社。沙思入墾﹐遂率鄕勇二百餘人﹑善番語二十三人﹐於嘉慶元年九月至石烏港南築土圍墾之爲頭圍。沙旣入墾﹐懼獲罪。二年﹐赴淡水廳請給札。招墾同知某與之。沙遂招佃﹐每地五甲爲一張﹐取番錢二十助鄕勇費。眾遂目爲頭家統其事。沙之初入也﹐日與番闘﹐乃使人紿番曰﹕『海賊將滅諸番﹐據蛤仔難﹐我奉官令﹐爲汝堵賊﹐墾田足資糧而已』。番性愚﹐不善耕鑿﹐視地不甚惜。聞沙言﹐疑信參半。闘又屢敗﹐以爲漢人有神助﹐置之。番社患痘﹐沙出方施藥﹐全活甚眾。番人徳之。沙旣富﹐恨不得與近地民供賦稅﹐欲請當事奏報升科﹐置衙署。鎭道以化外置之。二年﹐沙死﹐從子化理其事。沙與化皆能約束其眾。番旣聽墾﹐亦不復侵擾。漸開地至二圍﹑三圍﹑四圍﹐復南逾溪爲五圍。其後人日以盛﹐五圍之南復爲小圍無數。又其南爲濁水大溪﹐逾溪而南﹐土地尢曠。有潘賢文者﹐由彰化縣岸里社番通事徙居濁水溪之南。濁水溪界南北﹐居人稱溪南爲東勢﹐溪北爲西勢。自頭圍至五圍皆在西勢﹐吳氏與柯有成﹑陳奠邦﹑何貴﹑賴嶽居之﹐皆爲董事。賢文獨居東勢。十一年﹐海寇蔡牽欲奪頭圍地﹐船至烏石港﹐眾懼。吳化等乃集鄕壯並各社番伏岸上拒之﹐又斷大樹塞港口﹐賊不得進﹐散去。十二年﹐朱濆載農具泊蘇澳﹐謀奪東勢地﹐居民告急。知府楊廷理檄賢文設木柵於海口巡邏﹐捕通賊者﹐及賊遁匿於其地者以獻。是時提督王得祿以舟師追至港口﹐賢文復以眾斷賊樵汲。義民林永福﹑翁淸和率番一千二百人穿山辟路以達蘇澳﹐與提督夾攻之。賊大敗遁去。是年冬﹐少詹事梁上國奏請入版圖。十五年﹐總督方維甸奏請設官經理。十六年﹐總督汪志伊與巡撫張師誠定議丈田地﹐置官司﹐攺名噶嗎蘭﹐依番語也。

王賡緒字宗器。好施與﹐嘗建橋梁﹑捨棺木﹑置義冢。嘉慶中﹐海寇蔡牽入境﹐營弁失利﹐民自滬美逃至。賡緒爲粥食之﹐假廟宇棲之﹐民免流離。念紫陽生於建溪﹐其山川風俗必有大遠乎海島者﹐年六十餘﹐猶探幽九曲﹐有終焉之思。卒年八十﹐賓鄕飲者三。

澎湖廳

許福基口不言人是非。每教人爲善。有爭競者勸解之﹐不使成訟。鄕人化之。康熙五十三年﹐臺防廳洪一棟以額旌焉。同裏諸生王安瀾以善勸人﹐化爭競爲和睦。子云鵬能體父志。值書院議修﹐勸捐成之。陳文獻字如瑞﹐喜排解。鄕有饑寒急難者﹐賑卹不責其償。

薛應瑞嘗築義冢於東衛﹑西嶼二處﹐以葬棺之無主後者。又自北山至中墩﹐自中墩至潭邊﹐築兩石堤﹐以利行人。土人稱爲澎湖蟳廣汐云。

歐挺五世同堂﹐合家五十餘口﹐和睦無間。課子孫以禮讓﹐處鄕裏無纖芥嫌。終身未嘗一涉訟庭﹐年九十二卒。

陳傳生與弟大業友愛。傳生駕商舶賈於外﹐凡衣服飲食必以美者與弟﹐又購書滿架﹐使誦讀。弟亦敬兄如嚴父。捐修書院祠廟及津梁道路﹐重貲不吝。

辛齊光字愧賢﹐歲貢生。嘉慶十八年恩賜舉人。家饒於貲﹐好施不倦。嘗倡修文石書院及臺灣府城試館。又造湖東西二石橋﹐修港底尾書院﹐砌大路蟳廣汐石堤﹐又築義冢﹐封古冢。遇貧困者周卹之﹐告貸不能償者免之。年七十六卒。同裏林孝爲人傭﹐其直悉以修除道路﹐掩枯骨。

陳昆山性謹厚。見鄰人盜其瓜者亟避之。後其人知之﹐痛自悔。聞里人有生女不能舉者﹐亟詣其家厚給之。嘉慶二十一年饑﹐傾貲以賑。又嘗瘞枯骨﹐修蟳廣汐石堤﹐裏黨推重之。有爭競者﹐昆山至卽解。

﹣﹣以上錄自重纂福建通誌卷二百四十六。

國朝藝術傳

臺灣府臺灣縣

許遠字程意﹐諸生。性髙雅﹐工書畫。得其墨迹﹐弆爲家珍。同邑盧周臣善淡墨山水﹑人物﹐隨意揮灑﹐悉臻佳妙。

徐元字凱生﹐精繪花鳥﹐作八分大小篆尢入妙。不苟下筆﹐而性善飲﹐求者置酒邀之﹐乘醉揮毫﹐日數十幅。

林元俊字份生﹐本廈門人﹐徙居臺灣。善弈﹐精醫﹐俱爲海外國手。時揮毫作竹石及艸書﹐縱橫如意﹐瘦硬入古。

徐恢纘﹝原名恢元﹞字遜齋﹐諸生。工畫山水﹑花鳥﹑人物﹐皆爲眾所珍。性剛介﹐不輕與人。尢精醫。同縣莊敬夫號桂園﹐武舉人﹔張鈺字質堅﹐武生﹔陳必琛字景千﹔皆工畫。鈺﹑必琛兼工書。諸生孫朱■﹝士冖是﹐上中下﹞工行艸書。諸生吳廷慶字呈章﹐精醫學﹐診治多效。

鳳山縣

曾明訓字泗濱﹐號曰惟﹐諸生。天分髙朗﹐得異人之傳﹐精占驗﹐多奇中。

嘉義縣﹝乾隆五十二年諸羅攺﹞

馬琬字炎伯﹐歲貢生。悅書史字畫﹐善事母。母年百歲﹐猶繪水墨蘆雁﹐琬亦從習焉。以鄕試不售﹐肆情詩酒﹐間作水墨畫﹐自題以寓意。

縣貫未詳

王之敬字篤夫﹐號竹冠道人﹐監生。詩古文詞膾炙人口﹐兼擅書畫﹐下筆悉入妙品。

國朝僑寓傳

臺灣府

郁永河字滄浪﹐浙江仁和諸生。好遠遊﹐意興甚豪。偏歷八閩。康閩三十六年﹐以采礦至臺灣﹐著稗海紀遊一書﹐多摭拾臺灣逸事。所賦詩有可傳者。

李安善字喬基﹐廣東嘉應州監生。父文煥﹐於康熙間平朱一貴有功﹐受職。及林爽文攻諸羅﹝乾隆五十二年攺名嘉義﹞城﹐安善在彰化﹐捐資招募民番﹐糾合義勇﹐伺賊攻郡城﹐與知彰化縣張貞生﹑把總陳邦光克復彰化城﹐獲賊僞官楊振國﹑髙文麟﹑陳髙楊檻送內地﹐伏誅。後彰化城復爲賊所據﹐安善赴鹿港軍營領鉛藥﹐回至牛罵頭﹐爲賊所執。挾至大裏杙﹐不屈死。事平﹐﹝下缺﹞

﹣﹣以上錄自重纂福建通誌卷二百四十七。

列女

臺灣府臺灣縣

節孝

國朝鄭哲飛妻朱氏﹐明魯王女也。幼聰慧知書﹐工鍼繡。適南安鄭哲飛﹐生一男﹑三女。夫歿﹐扶姑挈女﹐同寄養父家。父卒﹐渡臺﹐依寧靖王。康熙癸亥﹐大兵克澎湖﹐寧靖王將自盡﹐氏欲從死﹔王以姑存子幼爲諭﹐氏涕泣奉姑攜兒別居﹐勤女紅﹐忍饑養姑撫兒。十餘年﹐姑亡﹐女嫁﹐子繼歿。孀居五十餘載。年八十餘終。

鄭斌升妻陳氏﹐莆田人。歸斌升﹐移家臺灣。年十八﹐寡﹐遺孤甫周。力貧守節﹐撫其子及孫有成。歷節三十二年。雍正間﹐旌祀節孝祠。

鄭元妻林氏﹐年十九歸鄭。甫二載﹐夫歿﹐矢志撫孤守節四十餘年。

鄭景運妻王氏。

鄭眼妻蔡氏。

洪之廷妻張氏﹐年十八歸洪﹐生一女。夫死﹐舅姑憐其年小﹐使鄰媼微諷之。氏曰﹕『吾所以忍死者﹐爲舅姑也』。勤紡績以終養﹐四十年如一日。雍正間﹐旌。

洪士珍妻王氏﹐年二十六寡﹐守節三十二年。

洪文眞妻蔡氏﹐年二十守節。

洪文韜妻張氏。

洪齊妻蔡氏。

諸生洪朝陽妻許氏。

洪蔭妻陳氏﹐年十九守節。

洪精妻王氏。

洪國寶妻顏氏。

楊茂仁妻余氏﹐生三子﹐而夫卒﹐氏年二十二。歷節至六十三歲﹐子贊化入國學﹐孫錫籌入庠。雍正間﹐旌祀節孝祠。

楊有音妻曾氏﹐道光間旌。

楊霸光妻郭氏。

楊世徳妻陳氏。

楊廣妻李氏。

楊連妻呂氏。

楊由妻陳氏。

諸生李時燦妻黃氏﹐年二十三夫亡﹐子四歲。家貧姑老﹐日攜幼孤沿海濱拾蜃蛤以養姑。姑疾﹐氏扶持奉侍者兩載﹐以節終。乾隆間﹐旌。

李朝珪妻陳氏﹐年二十二而寡﹐哭奠七日﹐整衣投繯﹐姑急救之獲蘇﹐乃忍死奉姑撫子﹐守節二十六年。

李元恩妻鄭氏﹐年十八嫁﹐四月守節。

李某妻余氏。

李喬妻顏氏。

李乞妻吳氏。

李國魁妻吳氏。

李定妻呂氏。

李萬妻郭﹝一作顏﹞氏。

李琛妻顏氏。

李順良妻許氏。

陳振楊妻吳氏﹝府誌入嘉義﹞﹐乾隆間旌。

陳邦棟妻蔡氏﹐名惜娘。年十九而邦棟卒。時男甫周月。氏哀慟﹐誓不獨生。舅蛄諭以撫孤愈於死﹐遂承命節哀﹐勤紡績﹐養舅姑﹐撫孤成立。

陳開興妻許氏﹐年十八守節。

陳應祖妻蘇氏﹐年十九守節﹐卒七十九。

陳意平妻許氏﹐年二十守節。

陳君略妻黃氏。

守備陳友玉妻葉氏。

陳廷俊妻洪氏。

陳某妻邱氏。

陳祿妻蔡氏。

陳興妻張氏。

陳璣妻許氏。

陳積妻翁氏。

陳桓妻洪氏。

陳然妻蔡氏﹑子婦顏氏。

陳升年妻邱氏。

陳秦妻歐氏﹐與祖姑邱稱雙節。

陳顯妻許氏﹑孫輝婦許氏。

陳爵妻李氏﹐與姒許氏﹑黃氏稱三節。

陳仰妻黃氏。

陳球妻顏氏。

陳寬妻許氏。

陳昐妻歐氏。

陳扶美妻呂﹝一作李﹞氏。

陳興妻許氏。

陳鳳妻吳氏。

陳媽佑妻鄭氏。

陳宣妻林氏。

陳伍妻洪氏。

陳馮年妻許氏。

侯孟富妻劉氏﹐年二十八夫亡﹐遺二男﹑一女。矢志守節﹐女紅度活。男瑞珍事母以孝稱。氏年八十五﹐親見五代孫。其女適同邑林妙﹐年二十妙卒。誓志數十年﹐俱完節終。邑人爲言曰﹕『侯之門﹐節孝存』。乾隆間旌。

沈耀汶妻蕭氏﹐嘉慶間旌。

沈元美妻陳氏。

沈廷璣妻黃氏。

王廷樞妻曾氏﹐道光間旌。

王成基妻楊氏﹐年十九守節。

王安妻許氏﹐年二十守節﹐卒年八十八。

諸生薛邦揚妻陳氏﹐道光間旌。

諸生薛茂卿妻曾氏。

黃門二節﹕黃聲集側室名好官﹐婢名銀娘﹐夫將終﹐予好官百金令別嫁﹐不從﹐以其金養族人子爲嗣﹐同銀娘撫之。旣所養子歿﹐好官悲憤欲絕。銀娘勸慰﹐願服事終身。遂各削髮﹐持齋念佛四十餘年﹐好官卒﹐銀娘亦卒。

黃信妻陳氏。

黃珪璋妻石氏。

黃添妻邵氏﹑子婦張氏。

黃欣妻郭氏﹐年十九守節。

黃光輝妻郭氏。

黃勇妻趙氏﹐嫁未周年﹐夫死守節。

監生黃廷祺妻董氏﹐弟延礽妻謝氏﹐戶部郎中黃驤云媳。董氏﹐知州董平章妹。謝氏﹐鄕賢謝金鑾孫女。

謝仕家妻陳氏﹐年二十九夫歿﹐孀守事姑﹐歷節三十年。

謝攀妻陳氏。

謝講妻薛氏﹐年二十守節。

蔡朝麟妻王氏﹐少嫻內則。年二十四夫卒﹐遺三男﹑一女。仲叔朝熊方九歲。苦志撫養﹐底於成人。侍姑病朝夕罔懈。守節四十六年。鄰里奉爲女宗。

蔡欽妻謝氏﹐年十八﹐夫亡。子繼歿。促醮者踵門。氏殊死拒﹐卒完其節。

蔡金英妻陳氏﹐少嫠﹐家甚窘﹐躬樵采耕作﹐食力完節。

蔡傳妻洪氏﹐歸逾年﹐生一子﹐夫外出不返。及死訃至﹐洪令子負骸歸葬。未幾﹐子繼殤。苦節終身。

蔡國定妻吳氏。

蔡爲妻潘氏。

蔡琴友妻林氏。

蔡標妻王氏。

蔡聽妻蘇氏﹐年二十守節。

蔡福志妻林氏。

蔡俊妻陳氏。

蔡進妻莊氏。

蔡命妻洪氏。

蔡同妻呂氏。

蔡連妻陳氏﹐嫁逾年守節。

蔡佑妻陳氏﹐年十五守節﹐卒七十五。

蔡徳妻陳氏。

蔡超妻陳氏。

蔡壬辰妻楊氏。

蔡文章妻呂氏。

千總郭張文妻董氏﹐夫隨徵朱一貴歿於軍中﹐家貧﹐忍饑茹蘗﹐課子讀書﹐守節數十年而卒。

郭啟妻張氏。

郭克誠妻林氏。

郭三才妻林氏。

郭三會妻陳氏。

郭佛助妻丁氏。

郭文妻吳氏。

林佛恩妻謝氏﹐年二十六夫歿﹐家貪。父逼氏攺適﹐矢死不從﹐苦節終身。

諸生林云鵬妻韓氏。

林天柱﹝一作桂﹞妻楊氏。

林宏遠妻邱氏﹐年十八守節。

林生妻顏氏。

林瑞奇妻許氏。

林助妻髙氏﹑子義婦辛氏﹔髙嫁未過守節。

林進妻陳氏。

林所妻蕭氏。

林登郡妻藍氏。

林妙妻侯氏﹐年二十夫歿﹐誓志不貳﹐守節數十年。乾隆間旌。

蘇阪妻陳氏﹐夫亡氏年二十六﹐貧不能殯﹐賣女以葬。外家欲奪其志﹐不屈﹐以節終。

蘇東云妻鄭氏﹐夫亡﹐家貧﹐躬耕操作﹐淸苦終身。

諸生許惇孝妻呂氏﹐無子夫歿﹐戚黨爲醵金買子以爲後。

許裕妻林氏﹐年二十守節﹐卒九十四﹐子翰仲都司。

許壽妻蔡氏。

許滔妻陳氏。

許孝妻陳氏。

許岱妻陳氏。

許擇妻莊氏。

許吉妻莊氏。

許享妻盧氏。

許有朋妻歐氏﹐年十九守節﹐卒年七十五。

許韜妻柯氏。

許彊妻林氏。

許光裕妻鍾氏。

許柱紅妻莊氏﹐年二十守節。

許得勝妻黃氏。

許照妻薛氏。

張玉麟妻郭氏﹐夫歿﹐家貧孤幼﹐辛苦哺孤﹐日一餐常不繼﹐或憐而饋之﹐不受。植節無玷。

張理妻李氏。

諸生張昌東妻黃氏。

張光華妻洪氏。

張得喜妻蔡氏。

範文質妻林氏﹐年十六歸文質。姑性嚴急﹐氏能得其歡心。年二十五而文質歿﹐僅遺六歲男學海。已而夫之仲弟夫婦繼歿﹐子女皆幼﹐氏撫育如己出。課督學海成進士﹐授山東兗州壽張營守備。後請假終養﹐七載而卒﹐年六十有四。

辜純湯妻林氏﹐夫卒﹐林年二十二﹐無子撫其媵二子爲己子。事姑孝。姑病﹐刲股和藥﹐吁天減算以益姑壽﹔姑病痊﹐延五年而卒。

方耀啟妻盧氏。

方登妻鄭氏。

方禹妻洪氏﹐年十八守節。

吳炳才妻潘氏﹐祀節孝祠。

吳來之妻李氏。

吳丕謨妻李氏。

吳朝石妻莊氏﹐年十八守節。

吳竟徳妻李氏。

吳泰妻白氏。

吳弁妻蔡氏。

吳輝妻陳氏。

吳佛送妻楊氏。

吳思馨妻許氏。

顏舜年妻陳氏。

顏天降妻陳氏。

顏棋妻呂氏。

顏冉妻黃氏。

顏在妻盧氏。

顏爽妻陳氏。

顏天啟妻呂氏。

潘友徳妻朱氏﹐子振甲﹐乾隆丙午舉人。

諸生潘夢龍妻劉氏。

翁君千妻陳氏。

翁垵妻洪氏﹐年十八嫁﹐四月守節。卒七十。

翁都妻髙氏。

歐佛源妻趙氏。

歐鼎妻張氏。

歐崇妻王氏。

髙如吉妻呂氏﹑弟沛妻許氏﹔呂年二十守節。

髙濟妻林氏﹐年十八守節﹐卒八十。

蕭計妻許氏﹐與母柯氏稱節。

蕭天水妻洪氏。

蕭武妻謝氏。

呂旺妻髙氏。

呂春妻顏氏。

呂助妻陳氏。

劉國傅﹝一作傳﹞妻韓氏﹑子婦蔡氏。

劉全妻陳氏。

莊卿妻吳氏。

莊等妻陳氏。

葉正妻李氏。

葉君齊妻楊氏。

徐光庭妻董氏。

徐茂臻妻吳氏﹐嫁逾年守節。

曾習輝妻洪氏﹐子大源﹐乾隆庚子舉人﹐內閣中書。

韓仕貴妻曾氏。

邵啟明妻陳氏。

戴誠實妻吳氏﹐原籍同安。

施肇報妻陳氏。

辛仁妻盧氏。

周蔭妻陳氏。

羅媽生妻王氏。

胡祿妻蕭氏。

趙成妻方氏﹐年二十﹐夫出外死﹐守節。卒七十八。

石正妻林氏﹐年二十五﹐夫亡無出﹐斷發明志﹐苦節三十七年。

石苟妻陳氏。

丁充妻盧氏。

鍾六合妻髙氏。

盧柔遠妻許氏。

諸生余康凝妻楊氏。

洪思齊未婚妻蕭氏﹐名愛娘﹐武舉鳳求女﹐許配思齊﹐未娶而夫歿。愛娘年十九﹐請於父歸洪﹐養族子爲嗣。十二年未嘗歸寧。及卒﹐合葬武定裏。

王晉光未婚妻吳氏﹐聞夫訃﹐守貞終身。

劉爻生未婚妻黃氏﹐夫家貧﹐訃至﹐依母以守。

呂望未婚妻髙氏﹐幼養於夫家﹐夫歿﹐矢貞以老。

國朝監生黃廷礽妻謝氏﹐工部郎中驤云子婦﹐鄕賢金鑾孫女。

節烈

國朝魯定公妻袁氏﹐名順娘﹐年十六歸﹐甫六月而定公歿。越七日﹐白內外諸親﹐自縊以殉。合葬魁斗山。雍正間旌。

鄭克■﹝臧上土下﹞妻陳氏﹐陳永華女。克■﹝臧上土下﹞者﹐僞藩鄭經螟蛉子也。經西寇﹐委政於永華。永華引嫌﹐立克■﹝臧上土下﹞爲監國。經敗東還﹐永華亦歿。卽以國事付克■﹝臧上土下﹞。無何﹐經病亡。諸弟於喪次揚言曰﹕『彼非鄭氏子﹐孰肯爲之下』。環訴於經母董氏。董氏命收監國印﹐幽克■﹝臧上土下﹞於別室。諸弟怨克■﹝臧上土下﹞﹐深夜遣烏鬼拉殺之。董氏以永華望重﹐猶禮陳氏。陳氏曰﹕『昔爲箕帚婦﹐今爲罪人妻﹐官民禮隔﹐願出居待亡夫百日後﹐卽往從地下耳』。許之。乃爲別室以處陳氏﹐置克■﹝臧上土下﹞柩其中。陳氏旦暮號哭。如期懸帛柩側﹐沐浴整衣自縊而死。

謝燦妻鄭氏﹐名宜娘﹐漳郡人。歸謝燦﹐燦遠賈三載始歸﹐尋病卒。氏朝夕號泣﹐誓以死殉。鄰媼慰以姑老家貧﹐且無兄弟﹐若何﹖氏曰﹕『婦人從一而終﹐余知從一之義耳』。遂投繯死。祀節孝祠。

傅璇妻黃氏﹐名棄娘﹐年十九歸傅爲霖次子璇。爲霖以反間謀泄﹐父子俱置極刑﹐眷屬發配。氏兄銓爲氏營救得免。方傳之被系也﹐氏猶日望其生。及父子遇害﹐決意死。其兄多方挽之。氏曰﹕『今日之事﹐子爲父死﹐妻爲夫亡﹐於理甚順』。遂自縊。聞者甚哀之。

李宋妻趙氏﹐臺之鎭北方人。歸宋。宋病侍藥﹐衣不解帶。及死哀慟。迨三旬祭畢﹐遂投繯。臺之士民髙其節﹐爭弔祭之。祀節孝祠。

曾﹝一作曹﹞國妻郭氏﹐名益娘。年十八﹐未有所出。國溺海死。氏日夜哀哭﹐誓不欲生。已而白所親曰﹕『夫死﹐義不獨存﹐願從之地下』。遂自縊。祀節孝祠。

續順公沈瑞妻鄭氏﹐鄭斌女。辛酉冬﹐博爲霖反間謀泄﹐株連及沈﹐囚其眷屬﹐獨氏發歸。氏泣謂父曰﹕『兒旣適沈家﹐生死與共﹐今罹重禍﹐兒安可獨生﹖願父遣兒同系』。斌從其請﹐羈之別室。及沈將縊﹐問夫人何在。或語之。解一帶使持別夫人。氏遂投繯而死。

楊軫妻王氏﹐名徳娘。軫捕魚溺死﹐氏年二十二﹐家惟老翁幼女。將卒﹐哭。夜四鼓﹐設祭筵哭奠畢﹐卽入房自經。

諸生呂振寬妻薛氏﹐夫將絕﹐語薛曰﹕『汝方艾﹐我死汝當去』。薛投地曰﹕『願相從地下』。卽夜嚴妝自縊。詰旦﹐夫乃亡。

顏達妻陳氏﹐夫亡無子﹐投繯以殉。

薛千祿妻李氏﹐夫亡撫孤﹐孤病殤﹐氏投繯殉。

張金生妻蔡氏﹐年二十五歸。甫五月﹐夫病﹐日奉藥﹐願以身代。及歿﹐氏泣謂其母曰﹕『兒上無姑嫜﹐下無子嗣﹐義不可獨生』。視殮畢﹐卽自縊死。

張嘯妻王氏﹐澎湖人。夫亡﹐氏年十八﹐孤甫三月。及長﹐攜拜夫墓﹐道遇風舟覆俱溺。氏被拯起﹐已聞孤亡﹐旋蹈海死。

陳越琪妻黃氏﹐名器娘。越琪病﹐氏減餐祈禱。及卒﹐遂自縊。康熙間旌。

陳景昭﹝一作時﹞未婚妻莊氏﹐名珠娘﹐莊連女也。年十八﹐未婚而景昭故。珠娘聞訃﹐脫簪珥更素服。家人慮其殉也﹐防之密。乃佯談笑。越旬日﹐入室﹐母呼寂然﹐急破扉視﹐已投繯矣。因附景昭墓。先是﹐連有弟宗聘髙金娘﹐年十八﹐未婚而宗卒﹐金娘卽削髮爲尼。又有妹勸娘﹐未嫁﹐母病篤禱天割股和羹以進。母食而愈。卽珠娘胞姑也。人以爲節烈﹑貞烈萃於莊氏一門。

吳某未婚妻紀氏﹐名儉娘﹐紀惠女。許配吳氏子。未嫁夫病﹐寢食俱廢。夫歿﹐遂自經以殉﹐時年十八。乾隆間旌。

黃廣生未婚妻林氏﹐聞夫訃變服守貞﹐持喪三年﹐投殉繯之。

李葵未婚妻顏氏﹐幼養於夫家。年十九﹐未合巹。夫卒﹐不食九日﹐赴水死。

呂氏女名諧娘﹐年十八未字。鄰人胡寵欲犯之﹐女羞忿自盡。乾隆間旌。

連氏女刲股愈母疾。

鳳山縣

節孝

國朝李時燦妻王氏﹐名賈娘。嫁五載﹐夫歿﹐家無次丁﹐惟老姑弱媳。氏勤一身以仰事俯育﹐慈孝兼盡。歷節五十餘年。乾隆間旌。

李鳳妻董氏﹐年二十﹐夫卒。事姑盡孝﹐撫遺腹子有成﹐守節數十年。

黃忠妻成氏﹐名桂娘。夫歿﹐家貧﹐勤操作以奉舅姑。姑嘗病篤﹐值夫外出﹐氏百計籌醫藥以進。娘卒﹐喪葬盡禮。咸服其孝。

黃獎妻李氏﹐名快娘。年二十三﹐夫歿。孝事舅姑﹐教子入成均﹐孫遊庠。守節五十餘年。

盧從妻曾氏﹐名好娘。從歿﹐遺孤三歲。氏勤女紅撫養之。事姑以孝聞。

張元魁妻黃氏。

國朝儒士王曾儒妻鄭氏﹐名月娘﹐南安人。年十九歸。逾年﹐曾儒卒。翁以貧故﹐欲速葬之。月娘乞稍緩之。越數日﹐白其翁﹐願從夫葬。翁囑勸止之。月娘曰﹕『吾當夫沈劇時﹐以死許之﹐義不可移』。投繯而死。祀節孝祠。

王尋妻阮氏﹐名蔭娘﹐漳州人。父操舶爲生。年十六﹐歸王尋。尋隸行伍。於歸後﹐未有生育﹐撫夫仲兄子如己出。夫歿﹐夫仲兄某來哭殯畢﹐氏請所撫侄爲夫立後﹐欲自經。仲防之密。乃設計醉仲以酒﹐遂嚴妝潔服從容就縊。事在康熙二十二年。祀節孝祠。

黃研妻王氏﹐夫亡無子﹐持喪至大祥﹐自縊死﹔時年十六。

黃尙志妻吳氏﹐年十八無出﹐夫歿方殮﹐潛出赴水而死。

金仁妻黃氏﹐名明娘。年十七歸金仁。越三年﹐仁卒﹐無嗣。夫弟尙幼﹐忍死以養舅姑。七載﹐姑亡﹐舅老且病﹐氏奉養備至﹐久而不懈。舅仁﹐氏尋病篤。母家欲延醫﹐氏卻之曰﹕『吾不卽從夫死而延此十載殘喘者﹐爲舅姑也﹐吾何以生爲』﹗遂不藥而卒。

陳某妻顏氏﹐爲彊暴所逼﹐不從﹐自縊。

嘉義縣

節孝

國朝番婦大南蠻﹐諸羅目加畱灣社番大治妻也。於歸後﹐治家勤儉﹐事姑相夫﹐克盡和敬。年二十﹐夫歿﹐願變俗不再適﹐乃引刀誓曰﹕『婦發可封﹐婦臂可斷﹐婦節不可移也』﹗力耕以撫其子﹐守節三十七年如一日﹐有司以聞。

吳慶榮妻髙氏﹑劉源由妻江氏﹐俱乾隆間旌。

諸生蕭世華妻李氏﹐嘉慶間旌。

陳仲卿妾王氏﹐年十九﹐嫡早喪﹐遺孤應選甫八歲。王撫嫡子如所生。延師課督﹐應選長遊庠。

節烈

國朝趙越妻嚴氏﹐猝遇暴逼﹐不從﹐自縊死。事聞奉旌。

蘇智妻林氏﹐爲彊暴所逼﹐不屈被害。事聞奉旌。

歐預妻王氏﹐名芼娘﹐年二十適預。逾年預卒﹐氏哀毀悲號﹐治喪盡禮。旣卒哭﹐沐浴更衣﹐自縊死。

彰化縣

節孝

國朝翁昌齡妻林氏﹐年二十寡﹐食貧撫孤﹐守節彌厲。乾隆間旌。

楊振科妻鄭氏﹐林熾妻楊氏﹐上二人嘉慶間旌。

曾盛世妻許氏。

節烈

國朝汪門雙烈﹐姑婦也。姑劉氏﹐婦余氏﹐素慈孝。雍正九年﹐大甲西番作亂﹐焚殺居民。姑急謂婦曰﹕『義不可辱﹐當各爲計』。語畢﹐遂自刎。婦方抱姑屍而哭﹐逆番猝至﹐遂觸垣死。乾隆間旌。

參將羅萬倉妻蔣氏﹐夫殺賊陣亡。訃至﹐氏投繯死。事聞﹐奉旌。萬倉﹐陜西寧夏人。

楊聯盛妻顏氏﹐殉寇亂死。祀忠烈祠。

康某妻吳氏﹐姑韓氏素不貞﹐引吳某逼氏﹐不從﹐乃以治囚法搒撻無完膚﹐卒不屈。某怒﹐持刀剸氏腹而死。事聞﹐旌氏烈﹐逮某及韓伏法﹔道光七年事。

朱氏女﹐名羣姑。乾隆六十年陳周全之亂﹐縣陷。父瀾攝邑令﹐死之。女年十三﹐懼辱﹐與兄嫂魯氏同投水而死。俱聞﹐並旌其烈﹐從祀節烈祠。瀾﹐浙江仁和縣人。

劉亨基女﹐名滿姑。年十七﹐林爽文亂﹐賊陷彰化﹐基爲亂賊所殺。女同家人赴池﹐水淺不得死。賊扶女出。女切齒罵賊不絕。賊以刀劃其口﹐噴血丈餘而亡。一門同死者十三人。

附臺灣鎭劉廷斌女義烈事﹕女隨任臺陽﹐父沒﹐眷屬十七人南渡﹐盜盡殺之。女以麗故﹐獨不殺。一客以附舟哀﹐亦不死。盜擠客於岸﹐虜女及橐金歸晏海﹐無有知者。時道光八年也。越十餘稔﹐女詗其地觀音寺﹐名剎也﹐往禮佛。僧以從夥﹐訝官眷﹐獻茶。女顧之﹐輒■﹝目咢﹞眙。歸省遇害事﹐悟卽曩附舟客。復往﹐屏女從﹐召僧與語﹐授牒﹐戒毋泄﹐乃去。僧夜走數十里首諸丞﹐且告羣魁聚飲期。丞請捕之﹐盡獲。一鞫讞成﹐置之法。及縶四子﹐問女曰﹕『若何以處之』﹖曰﹕『妾忍死污合者﹐仇未報耳。仇報矣﹐若豈子哉』﹗遂手刃四孽而自經。

國朝千總陳再裕妾吳氏﹐同母簡氏遇害﹔黃某妻江氏﹐許某妻羅氏﹐塗某妻詹氏﹐江某妻張氏﹐劉某妻羅氏﹔以上俱同治二年臺匪滋事殉節。

僑寓

節烈

鳳山知縣王廷幹妻張氏﹐咸豐三年﹐臺匪滋事﹐氏同幹姊孫王氏並僕蘇升妻馬氏﹑陳定妻丁氏﹑呂升妻蔣氏﹑黃源妻鄭氏同時殉。

﹣﹣以上錄自重纂福建通誌卷二百六十二。

方外

臺灣府

李茂春字正靑﹐龍溪人﹐明末舉人。後居臺而遁於禪﹐放浪山水間﹐跣足岸幘﹐旁若無人。構禪亭曰「夢蝶」﹐與諸僧誦經自娛。人號李菩薩。

澄聲號石峯﹐海會寺住持。擅書畫﹐好吟詠﹐尢善弈。時值苦旱﹐有司延以祈雨﹐屢驗。

蓮芳號藕船﹐住持三官堂。好吟詩﹐工書畫﹐究醫術。

照明字喝若﹐寫蘭菊飄逸絕倫。

附方外著述

浣花吟詩﹐臺灣釋蓮芳撰。

﹣﹣以上錄自重纂福建通誌卷二百六十三。

寺觀

臺灣府臺灣縣

竹溪寺在治東南﹐康熙二十二年建。嘉慶元年修。徑曲林幽﹐淸溪環拱﹐竹木花果﹐頗稱勝槪。顏其山門曰「小西天寺」。

黃蘗寺在北門外﹐康熙二十七年左營守備孟大志建。三十一年﹑三十二年僧募修。

海靖寺舊名海會寺﹐在永康裏﹐卽鄭氏北園也。康熙二十九年﹐臺廈道王效宗﹑總鎭王化行攺建爲寺﹐亦名開元寺。嘉慶元年﹐提督哈當阿修﹐攺今名。

廣慈庵在東安坊﹐康熙三十一年建。

法華寺卽李茂春夢蜨園﹐後僧人攺建法華寺。康熙四十七年﹐鳳山知縣宋永淸建前殿﹐祀火神﹐置鐘鼓二樓。前後曠地﹐徧蒔花果﹐起茅亭於鼓樓之後。乾隆二十九年﹐知府蔣允重建。殿宇巍峨﹐林木幽邃﹐備極勝槪。

萬壽寺在永康裏﹐康熙五十年巡道陳璸建﹐爲祝釐所。寺後有靈濟井。

彌陀寺在東門內永康裏﹐年久傾圯﹐康熙五十八年僧一峯至自武夷﹐募化重興。

水仙宮在西定港口﹐開辟後商旅重建﹐壯麗異常。

超峯石觀音亭﹐僧紹光建。

鳳山縣

元興寺在城南鼓山麓。

泗洲寺在城西﹐前有潭一口﹐爲放生池。

水仙宮在安平鎭。

嘉義縣

諸福寺在西門外﹐康熙四十六年建。

地藏庵在北門外﹐康熙五十六年北路營守備遊崇功建。

南浦寺在南門外先農壇左﹐雍正五年建﹐乾隆十一年知縣周芬斗修﹐並額今名。

彌陀寺在城南三里大陂上﹐乾隆二十三年建。

龍湖巖在開化寺赤山莊。閩人謂寺爲巖。環巖幽邃﹐前有潭名龍湖﹐中多植荷花﹐左右列樹桃﹑柳﹑靑梅﹑蒼檜﹐遠山浮空﹐宛入圖畫。

大山巖﹐未詳創建年代。巖極峻聳﹐頂圓平﹐廣可數畝﹐僧捨在焉。寒花古木﹐徧列階前﹐煙景溪山﹐俱來目下。

觀音宮﹐一在咸水港﹐一在開化裏。

彰化縣

觀音亭在縣署右﹐雍正二年知縣談經正建﹐乾隆十八年里人重修。

虎山巖在治南燕霧保﹐乾隆十二年里人賴光商募建。

碧山巖在治東南半綫保﹐乾隆十七年住僧募建。

定公庵在城西北﹐乾隆二十六年里人合建。

淡水廳

大士觀在新眞山西雲巖﹐乾隆十七年建。

澎湖廳

觀音宮在媽祖宮西側﹐康熙三十五年遊擊薛奎建。

﹣﹣以上錄自重纂福建通誌卷二百六十五。

雜錄

外祀

明萬曆元年秋七月﹐漳泉賊犯福寧州﹐把總劉國賓戰死。

賊屠塘頭堡﹐航海犯松山﹐官兵拒戰﹐敗績。

冬﹐廣東海寇林鳳犯福建﹐總兵胡守仁擊走之。

時寇盜略盡﹐惟鳳遁錢澳求撫﹐廣督云翼不許﹐遂自澎湖奔東番魍港﹐爲胡守仁所敗﹐追至淡水洋沈其舟﹐鳳復入潮州。

八月﹝年﹞﹐倭犯澎湖東澳。

十年﹐浦城賊流劫福寧州。

十一年夏四月﹐龍溪縣民吳雙引等謀作亂﹐伏誅。

雙引等謀襲郡城﹐會久雨﹐城東南隅圯數丈﹐雙引以爲天助﹐乃積芻府前塗嵩家﹐約其黨潘國佐等裝器械南河舟中﹐約舉火爲號。賊有黃疆者﹐素徳於謝氏﹐私語其故。謝固要疆首於指揮甘氏﹐私密遣卒環嵩家前後伺守。署府推官丁此呂﹑督捕同知沈銳搜獲引等八人。國佐等見城上不舉火﹐知事泄﹐各逸去。次日﹐悉捕獲之。餘黨日布訛言﹐城中惶懼。巡海道徐秋鶚廉獲首孽﹐置諸法﹐訛言始息。

十四年﹐倭謀寇福建不果。

倭將大舉入寇﹐慮琉球泄其謀﹐令毋入貢。時同安人陳甲行商琉球歸﹐上其事於巡撫趙彥魯。倭聞有備﹐乃寢。

十六年冬十二月﹐莆田縣民柯守嶽等作亂。

守嶽﹐邑廣業裏下溪人。妄言惑眾﹐扮鬼面﹐大耳長髯﹐垂簾受揖。免洋姦民曾廷邦及畬民雷五等附和之。宣言海上游天王有神異兵機﹐欲圖天下。從者鼎沸。守嶽立赤幟﹐以書生陳文章爲參謀。是月二十三日自塗靡坑擁至楓嶺亭﹐燃炳集齊。及烏山炮聲三不起﹐眾駭散﹐存者不過五六十人﹐守嶽等遂逃回塗靡坑﹐招納凶徒期再舉。畬民囊豚毛走報百戶髙泰﹑王元陽。泰﹑元陽亟詣分守馮孜告變。孜遣把總期全領兵百餘哨探﹐全不敢進。

十七年三月﹐巡撫周寀遣兵平之。

是年正月十五日﹐守嶽等率眾直趨院埔豎幟﹐大書「遊天王鎭江山救萬民」九字﹐遂剽掠永福縣之五都。寀遣把總王子龍督兵循永福抵賊營。三月朔日﹐戰於大洋﹐斬賊酋邱汝夫等﹐餘黨奔散。胡全與哨官何維徳﹑陳文正分路追捕﹐獲雷五等十餘人。初三日﹐賊復聚。鄕勇黃子敏突戰死。知縣孫繼有募兵平之。守嶽及其黨皆就擒﹐伏誅。

十八年夏四月﹐漳州府饑民作亂﹐知府李載陽捕平之。

二十年春二月﹐長泰縣民蔡揚中等作亂﹐伏誅。

揚中等修齋聚徒﹐謀乘夜襲縣城。鄰人蔡炳密白其事於知縣李學詩﹐捕揚中等﹐一鞫盡服。適延平推官羅心堯以行部至長泰﹐再訊﹐具得其實﹐同謀者滿紙。心堯密諭學詩捕素無賴數人﹐與揚中等俱解府。郡守李載陽謂反形未具﹐宜釋之。學詩泣爭乃返。諸賊系之獄。餘黨約三月朔日夜舉事﹐賊黨誤聽﹐於二月晦日夕諸賊戕獄卒突入縣衙﹐學詩身被數刃。賊以爲令斃﹐縱火登城殺守卒﹐喊聲震地。應者以非期不至。賊斬北關出。日午﹐爲鄕兵所擒。

二十二年夏五月﹐福州府饑民作亂。

福州連歲不登﹐闔城米肆盡閉。東門李章家故饒﹐倉多陳腐﹐故昂其價﹐令糴者鱗次而入﹐有自辰至午不得入﹐乃大嘩﹐眾擁入﹐盡掠其米。放火焚倉﹐烈焰亙天。巡撫許孚遠聞變﹐遣營將古應科提兵捕之。凶首逸去。是夜姦民鄧三鼓眾焚古應科居屋﹐爲營卒所擒。城內外聞風搶掠者十餘處。孚遠遣兵分布城中﹐固守各巷口柵門﹐戒人夜出。次日﹐大發倉廩﹐亂遂定。後巡撫金學曾至﹐斬鄧三等於市。

二十五年﹐海賊無齒老寇漳浦縣古雷澳﹐把總張萬紀殲之。

二十九年﹐倭犯福寧崳山。

倭突至崳山殺守澳哨官﹐進泊松山三日﹐福寧戒嚴。次日浙人毛國科偕倭奴來駕﹐言賫日本國王檄求貢市。州牧宴國科及倭奴於松山﹐竟脫去。

是年﹐泉州都司僉書沈有容擊倭於澎湖﹐大破之。

先是﹐日本封事壞﹐巡撫金學曾欲用奇搗其穴﹐起有容守浯嶼﹑銅山。是年﹐倭掠諸寨﹐有容擊敗之。踰月﹐與銅山把總張萬紀敗倭彭山洋。倭據東番。有容守石湖﹐謀盡殲之。舟過澎湖﹐與倭遇﹐格殺數十人﹐縱火沈其六舟。倭遂去東番。海上息肩者十年。

三十一年﹐呂宋殺福建人在其國者二萬五千人。

先是﹐閩中以呂宋地近且饒富﹐商販者至數萬人﹐往往久居不返﹐至長子孫。佛郎機旣奪呂宋國﹐遣一酋來鎭會督礦稅太監髙寀至閩。姦宄蜂起獻利。有閻應龍﹑張嶷者﹐言呂宋機易山素產金銀﹐采之歲可得金十萬兩﹑銀三十萬兩。以三十年七月奏聞﹐神宗納之﹐舉朝駭異。都禦史溫純疏諫﹐言『中外諸臣﹐爭陳礦稅之害﹐天聽彌髙。今閩中姦徒又以機易山事見告﹐臣聞海澄市舶髙寀歲徵三萬金﹐已不遺餘力而攘利。機易越在海外﹐決無徧地金銀任人采取之理﹐不過假借朝命﹐闌出禁物勾引諸番﹐以逞不軌之謀。豈止煩擾公私﹑貽害海澄一邑而已哉。昔年倭患﹐正緣姦民下海私通﹐大姓設計勒價﹐致倭賊憤恨﹐稱兵犯順。今以朝命行之﹐害當彌大。及乎兵連禍結﹐諸姦且效汪直﹑曾一本輩故智﹐負海稱王﹐擁兵列寨﹐近可以規重利﹐遠不失爲尉陀。於諸亡命之計得矣﹐如國家大患何』﹖不聽。事下福建﹐乃遣海澄丞王時和﹑百戶千一成偕嶷往勘。呂宋人聞之大異。及時和等至﹐酋設宴問曰﹕『天朝欲遣人開山﹐山各有主﹐安得開﹖譬中華有山﹐可容我國開耶﹖且言樹生金豆﹐是何樹所生』﹖時和不能對﹐還任卽病悸死。守臣以聞﹐請治嶷妄言罪。事已止矣﹐而呂宋人疑天朝將襲取其國﹐諸流寓者爲內應﹐潛謀殺之。聲言發兵侵旁國﹐厚價市鐵器。閩人貪利﹐盡鬻之。於是家無寸鐵﹐酋乃下令錄閩人姓名﹐三百人爲一院﹐入卽殲之。先後死者二萬五千人。酋出令﹐諸所掠貨悉封識貯庫。移書閩中守臣﹐言華人將謀亂﹐不得已先之﹐請令死者家屬往取其孥與帑。巡撫徐學聚告變於朝﹐神宗驚悼﹐下法司議姦徒罪。議上﹐神宗曰﹕『嶷等欺誑朝廷﹐生釁海外﹐致二萬商民盡膏鋒刃﹐損威辱國﹐死有餘辜﹐卽梟首傳示海上。呂宋酋擅殺商民﹐撫按官議罪以聞』。學聚等乃移檄呂宋﹐數以擅殺罪﹐令送死者妻子歸。竟不能討。

三十二年春三月﹐邵武盟香賊作亂﹐尋平之。

甌寧縣民吳建作亂﹐伏誅。

建﹐邑謝屯人。持古佛號煽黨千餘﹐漸事剽掠﹐一郡戒嚴。壽寧知縣霍騰蛟時攝甌寧﹐單騎往曉之。而都督府亦遣賫牌傳諭。不解。於是兵備道劉毅檄﹐鄕民得便宜擒剿﹐仍發兵屯大歷口。官兵未至﹐鄕民先搗其穴﹐建自殺﹐餘黨驚懼亦自殺。

秋七月﹐和蘭犯澎湖嶼﹐據之﹐尋引去。

和蘭卽紅毛番也。先未嘗入中國。自佛郎機市香山﹐和蘭聞而慕之。其酋麻韋郎駕二大艦直抵澎湖。時汛兵已撤﹐如入無人之墟﹐遂伐木築捨﹐爲久居計。稅使髙寀遣心社周之範詣麻韋郎﹐說以三萬金來饋﹐卽許貢市。麻韋郎與之盟﹐已就矣。會總兵施徳政令都司沈有容將兵往諭。有容負膽智﹐指陳利害。麻韋郎心折﹐乃曰﹕『我從不聞此言』。其下人露刃相詰。有容無所懾﹐盛气與辯。麻韋郎悔悟。而撫按嚴禁姦民下海﹐犯者必誅。由是接濟路窮﹐番人無所得食。十月末﹐遂揚帆去。

是年﹐海賊周四老作亂﹐詔安知縣黎天祚擒其二魁﹐斬之﹐賊遁去。

三十四年﹐漳浦庠生趙秉鑑謀襲縣﹐知縣黃應舉捕擒之。

四十四年﹐倭犯福建。參將沈有容擊敗之。

有容先爲溫處參將﹐罷歸。至倭犯閩境﹐巡撫黃承元請特設水師參將﹐起有容統之。有容擒倭東沙﹐招降巨寇袁進﹑李忠﹐散遣其眾。

四十六年﹐海賊袁八老寇詔安縣沿海村落﹐旣而就撫。

天啟三年﹐和蘭復據澎湖嶼。

先是﹐佛朗機橫海上﹐和蘭與之爭雄﹐汛舟攻破美洛居國﹐與佛郎機分地而守﹐出泊澎湖築城﹐漸爲求市計。守臣懼禍﹐說以毀城遠徙﹐卽許互市。和蘭從之。已而互市不成。和蘭怨﹐復築城澎湖﹐尋犯廈門。官軍禦之﹐俘斬數十人。乃詭詞求款﹐而修築如故。又泊舟風櫃﹐出沒浯嶼﹑甲洲間﹐要求互市﹐招海寇李旦等爲助﹐濱海郡縣戒嚴。

四年春﹐福建巡撫南居益遣兵攻澎湖嶼﹐和蘭敗走﹐獲其渠帥髙文律等。

巡撫商周祚罷﹐以南居益代之。居益初至﹐謀討和蘭﹐因列上調兵足餉方略﹐部議從之。是年正月﹐遣將先奪鎭港築城。和蘭悉眾爭。官兵且築且戰。和蘭退守風櫃。相持數月﹐泛舟去。獨渠帥髙文津等十二人據髙樓自守。諸將破擒之﹐獻俘於朝。澎湖之警以息。

廈五月甲寅朔﹐福寧州變﹐有司撫定之。

是年﹐詔安烏山賊麥有章﹑金目寇縣城﹐百戶易彌光討平之。

官軍密令附山居民爲鄕導﹐偵賊糧盡復出﹐設伏扼其歸路。彌光冒險深入﹐鄕勇翼以長戟勁弩﹐遂蕩其巢。

海寇顏思齊等入臺灣﹐據之。

思齊﹐海澄人﹐爲勢家所淩﹐毆其僕致斃﹐慮罪逃入日本。久之﹐積蓄頗饒。晉江楊天生﹑莆田洪升﹑南安張宏﹑同安林福﹑南靖李俊臣﹑海澄陳衷紀等皆賈販在日本﹐與思齊善。思齊見日本兵防怠弛﹐集諸人謀作亂。事泄航海奔入臺灣。諸番散居﹐無君長。初悉居海濱。自嘉靖未遭倭焚掠﹐稍避居山後。至是﹐思齊率眾據其地﹐勾引亡命﹐時出劫掠﹐爲閩浙患。

六年春三月﹐海寇鄭芝龍犯漳浦縣。

芝龍﹐南安縣石井人。少落魄﹐與弟芝虎﹑芝豹遊廣東。其母舅黃程行賈香山澳﹐遇芝龍﹐畱之。已而爲程販貨至日本﹐遂與顏思齊等相習。思齊之逃入臺灣也﹐芝龍兄弟與之偕。及思齊死﹐眾無所歸﹐乃推芝龍爲魁。三月﹐芝龍連■﹝舟宗﹞浮海﹐自龍井登岸﹐襲漳浦鎭﹐殺守將﹐進泊金門﹑廈門﹐豎旗招兵。饑民及遊手悉往投之﹐旬日間眾至數千。所在勒富民助餉﹐謂之「報水」﹐惟不許擄婦女﹑焚房屋﹐頗與他賊異。

夏四月﹐鄭芝龍犯海澄縣。

初﹐都督兪咨臯請於巡撫朱欽相﹐招撫海寇楊祿﹑楊策。祿﹑策旣降﹐芝龍亦欲返正﹐托祿﹑策以達咨臯。祿﹑策要芝龍﹐不爲通。芝龍怒﹐遣賊將曾五老泊海澄﹐尋大掠蘆坑﹑溪尾﹑九都諸處﹐海澄村落無幸免者。

秋﹐福建巡撫朱欽相遣巡海道蔡善繼招撫鄭芝龍。芝龍降。尋復叛去。

先是﹐善繼知泉州府。芝龍幼戲擲瓦石越府墻﹐誤中善繼帽。善繼遣役捕至署。芝龍父紹祖﹐府吏也。入跪請罪。善繼笑而釋之。及芝龍陸梁海上﹐善繼已罷歸。巡撫朱欽相欲得素識芝龍者遣往撫諭。有告其事﹐遂奏起善繼爲泉州巡海道﹐令作書招芝龍。芝龍聽命。陳衷紀等不欲降﹐自以船十二艘回臺灣﹐惟芝龍兄弟率眾詣泉州。善繼待芝龍頗倨﹐且促其繳報戰船兵器。芝虎謂芝龍曰﹕『道憲不過欲散我黨與耳﹐安望其有格外恩乎。苟失勢﹐禍福未可知﹐兄宜圖之』。芝龍然其言﹐夜三鼓乘潮而去。

都司洪先春率兵擊鄭芝龍﹐先春敗走。

時芝龍船泊銅山﹐沿海戒嚴。新巡撫朱一馮至﹐檄先春率把總許心素﹑陳文廉同進剿。遇芝龍於將軍澳。先春鏖戰﹐自辰至酉未決。晚潮風起流逆﹐心素﹑文廉二船漂泊不能回■﹝舟宗﹞。先春收入舊澳鎭。芝龍遣弟芝豹陰度鹽墩﹐繞先春營後。芝龍自統大隊登岸攻擊。先春腹背受敵﹐乘潮遁入金門。

冬﹐金門遊擊盧毓英率兵剿鄭芝龍﹐兵敗被執。

朱一馮聞先春敗﹐檄毓英與先春合剿。芝龍令弟芝虎帶五艘詭作商船﹐陸續泊島尾﹑浯島。芝龍率戰船八艘至陸鵝迎敵。甫交兵﹐芝龍佯敗退。毓英乘勢追之。芝虎尾其後﹐順風而下。毓英轉■﹝舟宗﹞不及﹐師遂潰﹐爲芝虎所擒。芝龍親釋其縛﹐厚禮之﹐且告曰﹕『某非敢拒官軍﹐不得已耳。苟得一爵相加﹐當爲朝廷效死力。東南半壁﹐可髙枕矣』。毓英許之遊揚。芝龍乃縱歸。

七年夏六月﹐都督兪咨臯率舟師討鄭芝龍﹐大敗而返。

咨臯﹐大猷子也。時以都督鎭廈門。盧毓英自芝龍處歸﹐入謁咨臯。咨臯責以失機﹐辭色俱厲﹐然亦畏葸不敢出兵。撫臣一馮促咨臯刻期撲滅。咨臯遣千戶馬勝﹑百戶楊世爵領船二十艘出港剿捕。勝﹑世爵皆戰歿。復遣副總兵陳希範率降賊楊祿﹑楊策往擊芝龍。甫交兵﹐希範先遁﹐把總洪應斗﹑張選舉力戰﹐祿﹑策不敢前。應斗見勢急﹐發火自焚。選舉抱嗊銃赴水死。咨臯聞報﹐調閩安﹑興化﹑泉﹑漳諸鎭兵集中左。芝龍聞之﹐笑曰﹕『咨臯紈誇子耳。徒讀父書﹐安知兵』﹖已而咨臯出戰﹐大敗﹐逃至三叉河﹔聞芝龍兵不登岸﹐乃入廈門。

崇禎元年春正月﹐武平賊蘇阿婆等犯上杭縣﹐指揮劉震﹑百戶李中季等死之。

二月﹐海寇鄭芝龍犯廈門﹐同安知縣曹履泰﹑海澄知縣劉斯■﹝土來﹞合兵擊敗之。

芝龍爲履泰﹑斯■﹝土來﹞所敗﹐由廈門抵銅山。旬餘﹐攻杜潯堡。鄕宦邱懋煒率眾拒卻之。芝龍遂入廣東。時漳州人顏繼祖爲工科給事中﹐上疏曰﹕『鄭芝龍生長泉州﹐凡我內地之虛實﹐靡不了然胸中。加以歲月所招徠﹐金錢所誘餌﹐聚艘數百﹐招徒數萬﹐城社之鼠狐﹐甘爲牙爪﹐郡縣之刀筆﹐盡屬腹心。鄕紳偶有條陳﹐事未行而機先泄﹔官府才以告示﹐甲造謗而乙訛言。復以小惠濟其大姦﹐禮賢而下士﹐劫富而資貧。一人作賊﹐一家自喜無恙﹐一姓從賊﹐一方可保無虞﹔惟醞釀以有今日﹐則大將兪咨臯無所逃罪矣。夫撫寇者﹐必未撫之先曉以利害﹐示以恩威﹐使之搖尾乞憐﹔又必旣撫之後﹐散以原籍﹐領以的保﹐使之謀生樂業。而咨臯招之海﹐仍置之海﹐首從從無分別﹐商民任其劫掠。且也﹐殺人可以不死。家享巨室良田之福﹐而身被紅蓋。腰金之貴人皆有所利而爲賊﹐何所懲而不爲賊乎﹖荏苒居諸﹐於今八月﹐不聞咨臯有尺寸之樹。豈謂賊稍離汛地﹐遂可矯語驅除之功乎﹖賊避北風﹐非懾咨臯。閱其輔車唇齒之勢﹐粵危則閩不得獨安。賊若再順風爲陣﹐臣有以知咨臯之束手無措也』。疏入﹐廷臣會議﹐咨臯卽解任逮下獄。

二月﹐武平賊蘇阿婆等攻縣城弗克﹐轉攻武平所﹔署守備千戶徐必登等死之。

必登蒞任甫兩日﹐聞縣有急﹐與鎭撫陳應龍﹑哨官徐治﹑陶志學﹑殷元望﹑丁顯統所軍赴援。所軍不前﹐必登麾親軍及家僮策馬至麻姑墩遇賊﹐親軍竄走﹐必登遇害。家僮抱屍而哭﹐賊磔之。應龍等皆死亂賊中。

夏四月﹐兵備道董象恆率上杭知縣吳南灝討武平賊﹐大敗之。

把總韓應琦等進剿﹐殺賊酋龔二。賊縱火攻溫家樓。適象恆與南灝兵至﹐大敗賊於桐盤嶺。五月﹐象恆督兵直抵賊巢。賊眾衝擊南灝營。應琦與把總張承祚出拒戰。南灝麾甘蓮都司率兵助之。賊敗奔蛇徑﹐自相踐踏﹐死者不可勝數。

五月﹐海賊周三老犯懸鍾所。

六月﹐武平百戶曹經等擊賊於東流坑﹐死之。

賊將出寇江西會昌縣﹐經與賊遇於東流坑﹐戰敗﹐被賊搤殺。哨官羅應時﹑馬萬宗﹑把總朱球及兵卒死者數十人。

降賊楊祿﹑楊策復叛。

祿﹑策遁至烏洋﹐招集百餘艘﹐散劫懸鍾所﹑卸石灣等處。焚兵船民捨﹐殺僇不計。

秋七月﹐武平賊攻縣城﹐知縣巢之梁會上杭知縣吳南灝擊敗之。

九月﹐海寇鄭芝龍復降﹐詔授防海遊擊。

盧毓英言於泉州知府王猷﹐盛稱芝龍材武﹐假以一命﹐當可再招。猷首肯之。及巡撫熊文燦至﹐猷條陳時事﹐並言芝龍兩勝洪先春不追﹐獲盧毓英不殺﹐兪咨臯敗至海門中左棄城遁﹐芝龍約束其眾不許登岸﹐實有歸順之萌﹔今剿難卒滅﹐不若遣人往諭﹐許其以立功贖罪。文燦乃遣毓英招芝龍。芝龍至﹐願以剿平諸盜自任。

文燦大喜﹐奏題防海遊擊。然芝龍踞海濱近海州縣﹐皆勒民報水如故。

冬十月﹐武平賊攻象洞﹐守備李鐸死之。

上杭知縣吳南灝督兵至象洞﹐而鐸兵已先到。賊從小路衝擊﹐官兵驚潰﹐擁南灝歸。鐸步戰﹐殺數人而死。哨官周以弼﹑洪萬餘﹑日者馬逸山皆遇害。

十一月﹐武平賊圍上杭縣﹐知縣吳南灝督鄕兵拒戰﹐破之。

賊自佛子臯來屯校場前。三塗百姓盡忿﹐願殺賊。賴思養招兵千人﹐賴君遷﹑邱汝華﹑李朝育﹑溫子臯各招數百人﹐求戰。南灝許之。鄕兵直攻賊營﹐殺賊數百人﹐復遁歸洞。

十二月﹐巡海道曾櫻率兵討武平縣九蓮山諸賊﹐悉平之。

櫻募壯士﹐夜搗賊巢。凡巖前﹑象洞﹑米坑﹑篛策諸鄕﹐少長悉戮無遺。蘇阿婆率眾五百人遁入廣東平遠縣﹐縣令誘而殲之。

二年夏﹐降寇李魁奇復叛﹐攻陷金門後浦。

魁奇﹐惠安人。少時沿海捕魚﹐識水性﹐能沈水底半日不起。及壯﹐糾諸魚船往來海上爲盜﹐與鄭芝龍俱受撫。至是再叛。

六月﹐李魁奇寇海澄縣﹔知縣余應桂遣兵擊敗之。

遊擊鄭芝龍斬楊祿﹑楊策於金門港﹐收其眾。

秋八月﹐李魁奇寇龍溪縣﹔把總吳兆燫﹑張天威等擊敗之。

魁奇寇龍溪﹑福滸﹑石碼。兆燫與哨官蔡春獲其戰艦一艘。哨官賈希戰死。義勇張字移炮碎賊艦於海澄港﹐賊大潰。天威手擒渠魁黃傑。總兵趙震飽賊貲﹐出傑於獄﹐賊復熾。炮營守備魯大廷﹑把總袁徳擊之。徳被傷﹐衝鋒許界﹑壯士張明俱戰死。天威揮戈奮擊﹐吼聲如雷。兆燫與其弟兆煒﹑翼袁徳裹創大戰﹐所向披靡。賊遁出港。腰城及炮營諸軍發炮擊碎賊艘無數。是役也﹐死傷相半﹐然賊自是不振。

鄭芝龍擊敗李魁奇於料羅﹐斬之。

陳衷紀等自臺灣渡海﹐欲與芝龍相見。船至澎湖﹐爲魁奇所掩﹐衷紀與楊天生﹑陳勛等死。芝龍故與衷紀善﹐聞之大恨。至是﹐魁奇泊舟料羅﹐芝龍率眾往擊之。魁奇中槍死。芝在割其首以祭衷紀﹐余悉歸芝龍。芝龍由是益彊。捷聞﹐熊文燦遣官至料羅犒之﹐並許芝龍轉題參將。

海賊褚彩犯南日澳﹐鄭芝龍率兵剿滅之。

九月﹐海賊犯海澄﹑漳浦二縣﹔把總張天威戰死﹐吳兆燫率兵擊敗之。

賊犯海澄靑浦﹐壯士林瀚率眾禦之。賊轉犯漳浦白沙﹐天威往援﹐夜行枵腹數十里﹐猝遇賊﹐力戰死。

四年春二月﹐廣東平遠賊鍾淩秀等犯汀州府。

淩秀與弟復秀聚眾九連山作亂。山延袤數百里﹐有小徑可達上杭﹑武平﹐並通江西之贛州﹑南安﹑吉安﹐湖廣之郴﹑衡。賊出沒惠﹑潮間﹐騷擾三省。至是突入汀州境﹐掠永平寨。守備吳奇勛﹑千戶祝禧﹑百戶邱泰﹑把總羅器皆死。旋屯黃蜂隘。知府林聯綬調兵禦之。指揮嚴明被執﹐贖歸。千戶劉堯﹑百戶張機不屈死。已而賊遂出瑞金縣﹐札南門岡﹐爲鄕豪江振熙﹑僧守貞所敗﹐盡棄輜重﹐徒手趨楊家港。聯綬懲前敗不發兵堵截。賊復收殘孽﹐整隊而掠髙吳。總兵謝宏義統兵拒戰。千總林應龍﹑指揮王應官﹑張大倫﹑把總王國佐﹑賴思養﹑賴君遷﹑曹緯咸敗死。次日﹐巡道顧元鏡復遣指揮韋某﹑百戶張耀接援。韋聞賊先竄﹐耀戰死﹔元鏡不正軍法﹐僅杖韋如常罪﹐仍令掌操印﹔耀不聞有旌卹﹔其賞罰倒置皆類此。聯綬後以贖明事罷職﹐明亦遣戍。

秋九月﹐福建巡撫熊文燦提兵入汀州﹐會剿平遠賊。

賊捨上杭武平徑出廣東襲始興縣﹐破之﹐羽書告急。朝旨諭文燦督兵同贛廣兩院會剿。文燦乃率鄭芝龍親兵駐上杭。芝龍親自三河壩進搗賊巢﹐焚之。明年春﹐追至石窟都。鍾淩秀率賊二百受撫﹐遂執淩秀斷其右臂﹐錮諸獄。發兵圍復秀。復秀潰圍而出。後連擾惠﹑潮間﹐而汀州得偸安者數歲。

五年夏四月﹐汀漳巡道顧元鏡自上杭督兵出江西﹐會參將鄭芝龍剿賊。

海賊劉香犯南安﹑同安﹑海澄諸縣。

香﹐海澄人﹐勾引無賴出沒閩廣海上。至是欲窺安海鎭﹐先期以柴船泊石井澳﹐沿戶賣柴﹐夜半陡起﹐抄掠一空。南安﹑同安二邑俱被其毒。尋寇海澄﹐乘夜抵浮宮。知縣梁兆陽遣把總吳兆燫﹑袁徳率兵擊之。賊舟樓櫓巍若雉堞﹐官兵皆小艇。賊矢石交下﹐莫能仰視。驍卒林行奮勇先登﹐斬其魁。賊交刃之﹐鳥翔而下﹐墜小舟﹐得不死。袁徳再登﹐眾繼之﹐斬獲數十人。賊溺死者無算。

海賊劉香犯連江縣。

香劫連江﹐諸生趙瑞應率鄕民陳其惠等禦之。香遁去﹐其惠戰死。

福建巡撫鄒維璉遣鄭芝龍率兵擊海賊劉香﹐敗之。

香敗走廣東。

王家彥海防議﹕近日劇賊劉香老結連五師以掠同安鎭﹐幾擾省會。計自漳之福洋至省﹐不知爲幾寨幾遊。而中左居漳﹑泉兩府之司﹐爲省會南來之門戶﹐誰司其地﹐聽其揚帆直趨﹐一至於此。職請以歷來祖制約略陳之。國初有衛所軍無別兵﹐有指揮﹑千百戶無別將。諸戍陸皆軍﹐卽烽火﹑小埕﹑南日﹑浯嶼﹑銅山五水寨之舟師﹐無非軍也。而統於各衛之指揮﹐謂之衛總。至嘉靖四十二年﹐撫臣譚綸﹑總兵戚繼光題復舊制。每寨設福哨﹑鳥槳等號船四十餘只﹐於五寨中分三哨屯大洋賊船必經之處﹐其餘各寨附近緊要港澳則分哨以防內限。又於道理適均海洋﹐定爲兩寨會哨之法﹐北抵浙之金盤﹐南抵廣之柘林﹐聯絡呼應﹐戈船相望。萬曆二十四年﹐撫臣金學曾復請添設崳山﹑海壇﹑湄洲﹑浯銅﹑元鐘﹑礵山﹑臺山﹑澎湖諸遊﹐於一寨之中﹐以一遊翼之﹐錯綜疊出﹐𨿽支洋窮澳﹐無不按焉。自升平日久﹐而額船頓失舊制。指揮﹑千百戶等官足不逾城市﹐會哨之法遂杳然矣。至因之選民兵﹑募客兵﹑編鄕兵﹐又聯漁兵﹑業軍而五矣。而籍愈虛﹑賊愈熾。此所以長嘆息也。按舊額而復之﹐依分哨法而核之﹐籍民兵﹑客兵而簡練之﹐鼓鄕兵而官兵勿驚擾之﹐復使沿海之四十二澳漁兵之乖覺者厚其餉﹐偵賊所在﹐以爲海上耳目﹐而頓制之﹔皆今日不俟再計而決者也。至巡司之與衛所並建﹐當日江夏侯周徳興念寰海疏節闊目﹐乃於中所隙處設四十五寨城﹐射手百名﹐以資邏警。宏治四年﹐按臣陸備始裁三分之一﹐而寨兵益寥寥矣。爲今之計﹐莫若以本寨原餉仍募土民以充射手之數﹐專令教師肄習弓兵之外﹐不許妄行勾攝﹐恣爲侵漁。卒然遇警﹐賊少則率此以應﹐賊多則糾合各寨﹐將所轄一方之水陸等兵共堵擊焉。戚繼光之平倭也﹐雞鳴蓐食﹐殲厥無遺﹐故至今倭尢惕息其餘威﹐以犯華不利爲戒。今賊且生生不已矣﹐猶可畱撫之一字以爲海上之傳燈乎。自賊飽而陽以撫愚我﹐將飽而陽以撫酬賊﹐於是賊之去來動靜﹐未有不先通於將者。兵乘賊至則引下風以避之﹐賊去則尾其後以送之﹐抽矢扣輪以發虛聲﹐遮襲旁艇以當捕擊﹐海波尙復有晏時乎。惟曉然示以渠魁法在必殲﹐以斷行間之觀望﹐則將無所利於賊﹐金粟馬羊之膻去而後陷陣死綏之志堅矣。

六年秋﹐和蘭陷廈門﹔巡撫鄒維璉遣兵擊敗之。

和蘭築城臺灣﹐與姦民互市。已而襲陷廈門城﹐大肆焚掠。遂自料羅窺海澄境。知縣梁兆陽率兵夜渡浯嶼擊破之﹐焚其舟三﹐獲舟九。維璉發兵水陸並進﹐召芝龍赴援。和蘭乃泛舟大洋﹐轉掠靑港﹑荊嶼﹑石澳。諸將禦之於銅山﹐連戰數日﹐始敗去。

海賊劉香寇詔安縣。

七年﹐和蘭寇詔安縣。

和蘭泊船銅山﹐入詔安五都﹐劫掠甚慘。官兵進剿﹐縱火焚舟﹐悉斬其酋﹐無一人還者。

海賊劉香寇長樂縣。

八年﹐參將鄭芝龍率兵至廣東討劉香﹐滅之。

時文燦總督兩廣。香入廣東﹐文燦欲召鄭芝龍進剿。巡撫鄒維璉疑芝龍與香有舊﹐畱不遣。按察使曾櫻以百口保芝龍﹐維璉乃許之。芝龍合廣東兵擊香於田尾遠洋﹐香自焚死。

九年冬十月﹐漳平縣賊和尙仔作亂﹔知縣髙光映討平之。

是年﹐邵武府無爲教倡亂。

十年春正月﹐流寇陳缺嘴犯永定縣﹔署巡道潘融春﹑丁州知府唐世涵﹑知縣徐承烈﹑巡檢倪思震剿平之。

秋七月﹐山寇張維新﹑林覆等流劫龍巖縣大池等處﹔知縣鄧藩錫誘擒之。

十二年夏六月﹐鄭芝龍擊敗和蘭於湄州洋。升芝龍爲副總兵。

和蘭酋郎必卽哩歌最驍健﹐先後劫掠浙﹑閩海上﹐官軍屢爲所敗。撫臣檄芝龍舟至湄洲外洋﹐與和蘭遇。夷船髙大﹐官軍技無所施﹐傷者甚眾。芝龍退泊楓亭港口﹐募漁船貫水者五十人﹐以竹筒貯火藥﹐人各佩兩筒﹐撐以舟﹐急至夷船邊﹐釘筒發火。五十人者﹐浮浪而歸。焚夷船五艘﹐郎必卽哩歌大驚﹐自是不敢入閩境。

冬十一月﹐漳浦縣寇李隨等謀襲縣城﹔署知縣推官彭管捕擒之。

十四年﹐邵武府七臺山寇作亂﹔杉關守將元體中討平之。

十五年春正月﹐平和縣賊梁良犯漳州府衛﹔千戶徐廷寀督兵擊走之。

是年﹐南安縣民張六角等作亂。號靑巾賊﹐破三洋寨﹐殺戮無算。

光澤縣賊李東球作亂﹐守將元體中討擒之。

東球自號百花英﹐與同邑賽花英兵聚眾數千相攻擊﹐光澤大震。體中率兵五百﹐討擒之﹐餘黨解散。

十六年春三月﹐仙遊縣民陳尾等作亂﹔知縣趙徳榮偕邑紳唐顯悅討平之。

陳尾﹐邑西鄕人﹐與胡細﹑李玉晶等煽亂﹐眾逾萬。顯悅與徳榮請於巡撫張肯堂﹑分守道施邦曜﹑總兵鄭芝龍﹐先後發兵會剿﹔梁魁無漏网者。

夏四月﹐漳浦縣山賊陳鸞﹑邱縉等作亂。

鸞﹑縉後俱就鄭芝龍撫。

冬﹐賊崔馬武犯詔安縣。

守陴者夜擒諜姦細梟之﹐賊乃解去。

詔安縣山賊餘五姐掠四都﹐縣令及所官督兵拒戰﹐皆被執。武生沈致一﹑林惺南﹑許和公俱戰死。次日黎明﹐縣眾合諸村精銳徑搗文家寨賊營﹐奪縣令及所官以歸。

建寧縣鄕寇大起﹐署縣事邵武府通判陳主謨擒斬之﹐覆其巢。

寧洋縣民梁三作亂﹐知縣陳良言剿平之。

梁三兄弟肆行劫掠﹐良言捕獲其妻。三嘯聚攻城要釋。良言斬其妻首擲城下﹐率鄕勇進剿之﹐遂潰散。

十七年春﹐平和賊梁良等寇龍巖﹑漳平二縣。

二月﹐流寇犯永定縣。

賊數千人圍大埔不克﹐遂從金丰場至城下放火﹐焚東門橋及東南城外民屋﹐城中嚴備﹐賊退至湖雷村﹐擄掠六日。邑士王芝蘭﹑民童傅一率鄕兵追擊﹐伏發被害。

是年﹐流寇何富等犯寧徳縣。

大田縣盜起﹐署典史顏上觀死之。

縣境四鄕皆盜﹐大肆焚掠﹐海寇盧緒乘機入犯﹐上觀拒戰死。

南安賊杜聲聞寇永春縣﹐駐防徐隆進死之。

流賊葉積犯詔安縣﹐官兵追擊之﹔積遁入廣東。

寧洋縣蔭生廖淡修作亂﹐漳州知府金麗澤﹑參將顏榮等討斬之。

淡修聚眾蹂躪龍巖﹑漳平﹑寧洋間﹐麗澤榮率兵同漳平和縣張重仕擊之﹐斬淡修於西埔營。

﹣﹣以上錄自重纂福建通誌卷二百六十七。

國朝順治元年冬十月﹐山寇徐連陷雲霄鎭﹐遂攻漳浦縣﹔明漳南道陳起龍禦卻之。

時邑中乏食﹐漳南道陳起龍自郡移駐縣中﹐登陴守禦﹐自分必死﹐衣裏皆用印符。血戰三日﹐賊死無數﹐城賴以全。檄長泰知縣郁文初署縣事﹐乃回漳州。後鄭芝龍回安平鎭﹐欲收起龍餘眾納款我師﹐起龍堅執不可﹐解所著裏衣示之﹐遂遇害。

廣東賊蕭聲﹑陳舟等犯汀州府﹔明福建巡撫張肯堂遣兵援之﹐把總林深﹑鄭雄死之。

聲﹑舟等聚眾數千﹐號閻羅總﹐剽掠南贛境上﹐漸逼汀州。肯堂遣兵五百援之。賊已札汀之古城鎭﹐援兵徑趨觀音鋪﹐墮賊伏中﹐被殲者三百餘人。賊退屯瑞金境。是時鍾淩秀餘黨有張恩選者﹐號豬婆龍﹐眾數百擾上杭﹑永定間。客有說寧化知縣於華玉曰﹕『賊勢甚猖﹐而二黨不附﹐可離而破之。今張撫軍蒞汀﹐公必監紀軍事﹐首當招撫恩選。恩選降﹐閻寇𨿽不卽滅﹐破而走之必矣』。華玉然之。

二年春正月﹐明福建巡撫張肯堂師駐上杭縣。廣東賊蕭聲﹑陳舟等間道犯汀州府﹐攻麗春門不克。

肯堂至上杭﹐以於華玉爲監軍。華玉用客言﹐張恩選果就撫。復招土豪寧文龍勒爲一軍。時聲等由寧化之淮土出江西。華玉師至九江﹐爲惠登相兵所抑﹐悉潰散﹐竄江﹑浙間。

夏六月﹐故明唐王聿鍵奔福建。閏六月﹐故明禮部尙書黃道周等以唐王聿鍵稱號於福州。

秋﹐饒寇犯詔安縣﹔故明官兵禦於章朗埔﹐殲之。

冬十月﹐廣東賊復犯歸化縣﹔故明巡道於華玉提兵禦之。

賊抵歸化城下﹐大治攻具。知縣華廷憲告急。時華玉回閩﹐由職方擢上杭兵巡道﹐率所撫張恩選﹑寧文龍等援歸化。賊聞援師大集﹐是夜遁。華玉張皇露布敍功﹐請題擢兵部侍郎。

三年春三月﹐仙遊縣黜生李芳聲謀作亂﹐伏誅。

芳聲糾賊謀襲縣城。自伏北門城上爲內應。邑紳唐顯悅得報﹐令練總楊瑞風執之﹐賊遁。

夏四月﹐流賊襲陷詔安縣。

殺故明唐王聿鍵所署官。義民陳習山﹑胡仲慥赴援﹐賊墮城遁。

龍巖賊黃徳純﹑吳宛遂等攻城﹔故明漳州總兵洪政﹑參將顏榮等合兵破之﹐斬宛遂。

廣東賊蕭聲﹑陳舟等寇建寧縣。

先是二年秋﹐故明益宗永寧王慈炎起兵興國縣﹐招諭閻寇聲﹑舟等﹐盡降之。

其冬﹐慈炎敗﹐閻寇四散剽掠。屯駐建寧縣故明知縣浦益光調兵禦之﹐民稍安。四閱月乃去。

六月﹐廣東程鄕賊張大祥陷永定縣。

寧化縣民黃通作亂。

通本在城巨族﹐其祖遷居畱豬坑。父流名結中宜村李畱﹑李簡﹑半寮村寧文龍爲死黨。流名後以祭祖歸宗﹐猶雄視其族。族之無賴黃振者﹐不勝憤﹐拉殺之。族人計無所出﹐乃毀祖堂﹐投流名屍爇之﹐若爲焚死者。流名有八子﹐長卽通﹐鳴於官﹐而以父燼骨封墓於祖堂中。有司業知流名行不軌﹐心幸振之殺之也﹐不甚竟其獄。於是通始與其族構不解。凡黃族田產附近畱豬坑者﹐通皆據而有之。邑俗以二十升爲一桶﹐曰「祖桶」﹐及糶則桶一十六升﹐曰「衙桶」﹔沿爲例。通欲大集羽翼﹐創爲較桶之說﹐倡諭諸鄕。凡納租﹐悉以十六升之桶爲率。鄕民歡聲動地﹐歸通恐後。通因部署鄕豪有力者爲千總﹐丁壯悉聽調發。會黃族復夷通父墓。通潛由安樂突入邑北門﹐殺其族衿黃欽鏞及侄黃招掠殷戶百數十家﹐焚城外園館幾盡﹐摧墮城垣十數丈﹐擡去佛郎機炮二門。

寧化賊黃吉襲陷淸流縣。

吉﹐黃通黨也。

秋七月﹐寧化賊黃通執故明巡道於華玉以去﹔賂之﹐乃縱歸。

華玉提兵至寧化﹐殊無討賊意﹔越三日﹐出駐城外﹐遣牌招撫。通等趨邑城碎其牌。華玉方與邑令朱墀對弈﹐不爲備。賊蜂集執華玉去﹐裸墀而縱之。次日﹐華玉遣人賫帖至城垣云﹐諸鄕紳速措餉。城中鳩千五百金付之。賂入而華玉始歸。

漳州北溪賊林拔順謀襲府城﹐事泄遁去。

故明守道陳起龍多善政﹐及卒﹐民肖像祀之南橋。前三日﹐柩吼聲不絕如磨。紖行﹐軍民傾城祖送﹐至赤嶺﹐舁三折。眾異之。百戶徐廷寀跪請曰﹕『老大人去漳﹐屢見神異﹐得非城中有急變乎』﹖連擲六茭﹐皆聖。閉諸城門捕獲訊之﹐乃知賊謀王捨爲內應也。捨﹐故宦家子。故明通判嚴禦風托往拜﹐就其家擒之。百姓立斃捨﹐陳屍於市。賊知事泄﹐遁去。

八月﹐徵南大將軍貝勒博洛等師入福建﹐建寧﹑延平﹑邵武﹑福寧諸郡縣皆降。

貝勒博洛統大軍自仙霞關入閩。別將分兵二路﹕一由海道趨福寧﹐一由杉關下邵武。所至人民安堵﹐市不攺肆。

故明唐王聿鍵自延平奔汀州。總兵官李成棟追及﹐獲之。汀州諸縣皆降。

故明海忠伯田仰潰兵掠寧化縣境。

時聿鍵輔臣何吾騶逃至泉上﹐將由寧化入粵﹐而田仰潰兵欲劫吾騶行橐﹐間道出泉上﹐不相及﹐遂焚畱坑。次日過泉下﹐鄕眾阻之。潰兵殺武進士邱雋﹑武舉吳維城﹑庠生邱浙等及烈婦謝氏。

貝勒博洛等師克福州。

時下游官吏虐民﹐民日夜企大兵至﹐爲之謠曰﹕『淸行如蟹﹐曷遲其來』﹖

九月﹐貝勒博洛駐師福州﹐遣兵徇興化﹐泉﹑漳諸郡縣相繼下﹐福建悉平。

一由興化下泉州﹐一由大田抵漳平北溪出漳州﹐諸縣各以次歸附。方大兵之未至泉也﹐鄭芝豹閉城門﹐大索富民餉﹐不應﹐立梟之。縛姻家母於庭﹐抵暮勒銀數萬。俄而大兵至﹐芝豹黨乃潰。

故明安平鎭將鄭芝龍降﹐其子成功遁入海。

時芝龍據安平鎭欲降。自以擁立聿鍵﹐懼討﹐猶豫未決。貝勒博洛遣故明兵部尙書晉江人郭必昌持書招之﹐略言﹕『吾所以重將軍者﹐以將軍能立唐藩也。人臣事主﹐苟有可爲﹐必竭其力﹔力盡不能勝大﹐則棄暗投明﹐乘時建功﹐此豪傑事也。若將軍不輔唐藩﹐吾何所用將軍哉』﹖芝龍大喜﹐率所部降軍門。先是﹐芝龍販日本時﹐娶倭婦生子森。芝龍旣貴﹐以厚幣迎歸。森在日本已七歲矣﹐及長﹐補南安學諸生。聿鍵稱號福州﹐芝龍引森入謁。聿鍵愛之﹐賜姓朱﹐攺名成功﹐封忠孝伯。芝龍將降﹐成功沮之。芝龍叱曰﹕『稚子不知時勢。南京以天塹之隔﹐四鎭之雄﹐且不能拒敵﹐何況福建偏安一隅﹖倘爭衡失利﹐一旦搖尾乞憐﹐悔無及矣』。成功知芝龍意不可回﹐密告叔父鴻逵﹐與所善洪政﹑陳輝等收散卒入南澳。明年﹐貝勒博洛班師﹐以芝龍至京﹐詔隸漢軍正黃旗。芝龍子六﹐長卽成功﹐次世忠﹑世恩﹑世應﹑世襲﹑世默﹐惟世忠從芝龍入京。鴻逵尋入據金門。

南安山寇莊廷﹑張益攻縣城﹐知縣髙翊文禦卻之。

翊文由隨徵知南安﹐能拊循百姓﹐有幹略﹐邑恃以安。

冬十一月﹐汀州府知府李友蘭招撫寧化賊黃通﹐給通守備札。

友蘭親詣中沙招撫﹐與通盟﹐給以守備札。通大賂友蘭﹐往來如平交﹐益無忌憚。更自出札授千總。千總受札﹐復買私札送異鄕之豪而取償焉。自淸流﹑歸化﹑泰寧﹑永安﹑沙縣諸村落﹐千總令旗往來如織。

是年﹐江西賊犯光澤縣﹔知縣謝申之拒戰﹐不克。

賊入杉關﹐光澤守將宵遁。賊遂逼城﹐申之率鄕兵拒戰於馬鞍亭﹐弗克。生員饒世湻死之。

四年春正月﹐泰寧縣上髙﹑永興二保民作亂。

江西寇呂夢彪招誘之。

二月﹐海寇鄭成功犯海澄縣。漳州副將王進率兵赴援。成功遁走。

成功自南澳回泊鼓浪嶼﹐聞芝龍北上﹐乃入安平鎭﹐糾眾得數千人仍用隆武年號自稱招討大將軍是月結鄭彩兄弟及楊耿合兵﹐寇海澄縣。遣其將王來破九都學城。參將田爵焚橋而守。知縣吳治臣自府回﹐賊要殺之於漏仔州。進率兵赴援﹐夜由西門架棧飛縋入學城。賊熟睡﹐盡殲之。成功遁。

故明魯王以海遣將陳國祚攻漳平縣。漳州千總王玉射殪之。

三月﹐永興保賊丁朋﹑江胡等掠依口村。

鄕民計覆其舟﹐賊溺死。

夏四月﹐寧化土豪寧文龍襲賊黃通﹐斬之﹐並擒其弟允會。

始文龍與通父同事﹐以兒子畜通。通貌寢﹐戚施文龍心輕之。及通兄弟作亂﹐勢每軋文龍上。及是﹐通從泉下裏點甲至烏村返宿下埠﹐文龍襲通﹐斬之。闔城歡聲動地。自是諸鄕絕千總之迹矣。

五月﹐江西賊程文興犯建寧縣。

鄕寇黃金印﹑熊國弼﹑廖廷勛等導文興攻城。署縣事孫志儒率官民兵守禦。賊退屯水南。參將吳鎭﹑遊擊王用來援﹐賊乃去。

六月﹐汀州知府李友蘭﹑總兵於永綬率兵至寧化縣﹐招撫長關賊黃通餘黨及淸流賊余燦。

參將吳鎭討永興保賊﹐弗克。

私七月﹐故明將王祁率眾陷建寧府。

祁﹐金壇人﹐逃古田山中爲僧﹐借講經聚眾﹐從東溪來攻城。時鎭兵遠調﹐防守者少﹐城陷。祁挾故明廢宗鄖西王號召山寇﹐肆掠郡城﹐攻陷旁邑﹐惟浦城堅守得全。

邵武賊樂升如等攻府城。

升如與其黨官威揚﹑湯克纘﹑丁伯鞱﹑施子章等倡亂﹐結外寇攻城。參將魯雲龍焚東橋﹐設兵守之副將池鳳鳴﹑知府陳哲﹑知縣趙之璉協力堵禦﹐城賴以全。邵武副將池鳳鳴遣兵討永興保賊﹐不克。

鳳鳴遣將黃鷂子協助吳鎭﹑王用剿賊。用大敗﹐鎭奔回。時泰寧典史王之輔通賊﹐爲眾所殺。

大田山賊林良陷縣城﹐知縣胡天湛被執﹐不屈﹐死之。

順昌山賊楊日■﹝火旬﹞圍縣城。

八月﹐邵武副將池鳳鳴率參將陳彪﹑魯雲龍大破鄕寇於三公橋。

丁丑﹐泰寧縣永興保賊攻縣城﹐義民鄒應科﹑江良心﹑吳必勝擊走之。辛卯﹐賊首呂夢彪伏誅。

時逆僧海月教賊造云梯﹑呂公交車四面攻城。應科募人縋城豎椿礙其輪﹐以火藥焚之。良心﹑必勝輩出東﹑西兩門奮擊。夢彪奔還永興。江西總兵金聲垣遣將郭天才率兵來援。天才沿途搜捕﹐擒夢彪﹐斬其首以獻。

故明永寧王朱慈炎長子妃彭氏率眾犯歸化縣。

妃自江西破﹐寓汀州﹐匿永安﹑貢川間。有潰將範繼宸知而迹之﹐輸誠焉。鄕諸無賴遂密迎妃﹐以繼宸掌兵事﹐楊禾兄弟爲前鋒﹐聚眾數百人﹐妃自督之﹐據九龍砦。尋攻歸化縣﹐敗奔洋源。

漳平賊陳大衮攻縣城﹐守將張奇﹑盧泗﹑顧雍擊破之。

海寇鄭成功犯泉州府﹐提督趙國祚拒戰不利﹐成功遂圍城﹐分兵襲破澑石寨。參將解應隆死之。

是時廈門爲鄭彩及弟聯所據。魯王以海復遣別將周鶴芝﹑周瑞﹑張名振﹑阮進分據海壇等島﹐而銅山則朱壽據之﹐南澳則陳豹據之。成功與叔鴻逵所據者惟金門及安平鎭耳。鴻逵使人告成功曰﹕『安平彈丸地﹐無長江險要可恃﹐倘官軍擁大隊而來﹐何以待之﹖當取泉州作安身計』。成功然之。及是﹐會鴻逵列營於桃花山。故明都禦史南安沈佺期﹑光祿寺卿晉江林橋升﹑兵科給事中郭符甲﹑監紀推官諸葛斌等相無起兵應之。國祚素輕成功﹐率驍騎出城﹐直衝賊壘。自辰至午﹐戰未決。

鴻逵遣黨林順夾攻官軍。官軍潰。國祚退入城﹐登陴固守。成功每攻城﹐輒爲澑石寨參將解應龍所救。成功謂鴻逵曰﹕『應龍在澑石作犄角勢﹐叔父可督兵攻城﹔應龍來援﹐侄遣林習山﹑杜輝襲其寨﹐而郭新﹑余寬伏中途﹐俟彼回救而邀之﹐必成擒矣』。鴻逵從之。應龍果來援。忽報賊攻寨甚急。應龍遽麾兵返﹐伏發戰死。澑石寨亦爲輝所破。城內已故鄕紳郭必昌之子顯欲爲成功內應﹐謀泄﹐國祚捕而戮之。顯母﹐故明閣臣黃景昉女也。國祚並系景昉等﹐防禁益嚴。成功督眾造云梯環攻。國祚百計禦之﹐不得下。

九月﹐漳州防守副將王進率兵援泉州﹔成功解圍﹐退回安平。

進聞成功圍泉及破澑石寨﹐頓足曰﹕『城危矣﹐吾當往救』。總兵楊佐以未奉總督令沮之。進曰﹕『賊今從中截隔﹐制府檄安能飛過﹖泉城破﹐吾城其能保乎』﹖遂率騎兵五百﹑步卒千人﹐分三隊﹐聲言大師合潮州兵數萬卽日抵泉破賊﹐並搗其穴。進至大盈﹐偵知各處聯營不得前﹐夜由冷水井過河坑出南安﹐突至泉州城下﹐與賊將洪政戰。政敗﹐鴻逵﹑成功亦退安平。進恐成功趨漳州﹐卽辭國祚歸。已而成功聞進僅以千五百人解圍﹐甚悔之﹐遣將伏靑石宮以待﹐而進已過二日矣。

南安賊莊廷﹑張益陷徳化縣﹔知縣黃琮死之。

賊毀文廟﹐割禾爲糧。守將棄城遁﹐琮遂遇害。

邵武鄕寇攻城﹐參將陳彪﹑魯雲龍﹑知縣趙之璉擊敗之。

十一月﹐順昌縣城陷﹐知縣錢嘉倫﹑典史周世榜不屈﹐死之。

山賊楊日■﹝火旬﹞自七月攻城﹐閱百餘日不下。是月十九夜﹐穴地而入﹐城遂陷。山賊曾惟攻陷大田縣。

十二月﹐寇陷連城縣。

漳浦土賊黃春犯縣城﹐遊擊唐欽明擊走之。

江西瀘溪賊陷將樂縣﹐知縣錢楞﹑縣丞方抗長﹑文七寶等皆死之。

故明徳化王朱慈燀據延平將軍寨作亂﹐浙閩總督陳錦討平之。

將軍寨勢巍峭﹐俯瞰諸邑﹐慈燀據其上。大兵屢攻不能克。錦命壘土髙與寨等﹐乘以登陴﹐遂攻克之。

是年﹐賊陷永春縣﹐知縣潘際昌﹑訓導胡萬鑑死之。

賊矙邑無備﹐百道攻城。際昌﹑萬鑑激厲士民﹐登陴捍禦﹐凡百有餘日﹐食盡城陷﹐皆不屈死。

五年春正月﹐故明魯王以海遣兵陷寧徳縣。

寧徳自去秋八月被圍﹐至是食盡﹐知縣錢楷遣人捧假印出降﹐自以眞印遁往福州。

江西總兵金聲桓叛﹐遣僞將杜承芳等自新城入杉關﹐犯光澤縣﹔知縣林宸謨奉印迎降。

建寧鄕寇攻縣﹐遊擊王用破走之。

大兵復連城縣﹐執李士藻等磔之。

詔安賊殺防將馬守惠﹐遂陷縣城。

江西叛將郭天才等陷延平府﹐尋陷將樂縣。

天才與金守貫等破延平府﹐殺諸生數十人﹐老幼千餘﹐劫婦女數千﹐焚將樂縣前鼓樓五經院四隅內外民居一空乃去。

寧化賊羅廷復陷將樂縣﹐轉陷順昌縣。

廷復後天才十三日而至﹐破將樂縣城﹐凡公署民居天才所焚未盡者﹐悉焚之。復陷順昌。已而屯淨安都﹐自相屠殺殆盡。

二月﹐故明彭妃復率眾犯歸化縣﹐參將王夢煜邀擊之﹐獲彭妃。

副將髙守貴領兵至寧化詰責諸鄕起兵應妃者﹐焚延祥砦﹐釋楊禾兄弟不問。於是妃黨漸散﹐惟範繼宸及廖心明等從之。及是移營歸化雷澗﹐夢煜邀擊之﹐妃就擒﹐奉旨絞於汀州靈龜廟。妃死日﹐責數郡縣官﹐詞義慷慨。心明負妃子走石城﹐後不知所終。

寧化妖賊賴子明作亂﹐副將髙守貴擒誅之。

寧化民邱民滋謀作亂﹐伏誅。

故明太僕卿許祚昌圍漳浦﹐遊擊唐欽明禦卻之。

大田賊曾省攻永春縣﹐千總鄭允志死之﹐署縣蕭良材遁。

仙遊賊王士玉等攻縣城﹐知縣孫之屏擊卻之。

海寇鄭成功犯同安縣﹐守將遊擊折光秋﹑協防遊擊廉郎﹑知縣張效齡同棄城遁。成功進攻泉州不下﹐遂圍南安縣。

成功率僞將林習山﹑甘輝犯同安﹐光秋與郎禦之﹐戰於店頭山﹐守備王廷墜馬遇害﹐光秋卽遽退入城。夜二鼓﹐開西門遁。百姓迎成功入據之﹐以進士葉翼云爲同安令﹐舉人陳鼎爲教諭。先是故明大學士蘇觀生等以唐王聿鍵之弟聿鍵稱號廣州﹐攺元紹武﹐遣其輔明侯林察禦桂王由榔於三水。及聿■﹝金粵﹞敗﹐察逃至同安見成功﹐備陳瞿式耕等擁立由榔始未。成功乃修表遣人從海道入廣稱賀﹐遵永曆年號。故明士大夫多從之。是月﹐成功攻泉州不下﹐遂圍南安。知縣髙翊文撫輯民兵協力固守﹐五閱月不懈。

夏四月﹐大兵克復建寧府﹐執王祁斬之。

大兵至建寧府﹐豎柵掘塹困之﹐祁無措﹐令老稚誦摩訶般若波羅密七字﹐冀以解圍。是月初二日﹐祁於寧遠門關聖廟給散火藥﹐忽鑪中火飛藥發﹐祁徧身焦爛。初四日昧爽﹐大兵入城。鄖西王爲亂兵所殺﹐祁投眢井不死﹐撈出斬之。闔城男女自焚及投水火死者殆盡。

泰寧武生江政作亂﹐攻縣城﹐參將魯雲龍擊敗之。

按察使周亮工擊敗江西叛將熊再法﹑秦登虎兵於邵武城南﹐盡殲之。

亮工升福建按察使﹐未入境﹐聞邵武寇亂﹐遂由杉關入據光澤城守﹐破土寇李風毛﹐乃卽邵武郡治蒞事。先是金聲桓遣將郭天才援閩﹐畱部校熊再法﹑李登虎兵三千人屯邵武城南。時故明將揭重熙以萬餘人犯邵武境﹐再法﹑登虎欲與之同襲郡城﹐約丁丑夜三更舉事。亮工偵知之﹐戒守夜卒毋得擊三鼓﹐置酒與官弁飲城樓上﹐示弗備﹐密遣四將出城伏。及昧爽﹐官兵四集﹐再法﹑登虎倉皇迎戰﹐盡殲之。

江西宜黃叛將歐陽芬襲建寧縣﹐遊擊王用擊走之。

寧化淮土賊鄒革等攻縣城﹐副將髙守貴禦卻之。

先是有大和尙者﹐本故明江西宗室﹐隱其名竄龍上裏大坑口﹐聚眾至數千人。華率其黨邱選與之合。守貴血戰守禦﹐募義勇斬選於雙圳上﹐賊始退。

故明池州推官沈起津圍漳浦縣﹐遊擊唐欽明禦之。

永春庠生楊爲黻作亂﹐攻漳平縣﹐防將張奇﹑盧泗﹑顧雍皆戰死。

爲黻借名倡義﹐合賊林俊虎﹑皮鄭等數萬人攻漳平﹐屯於後葛。奇等攻其營﹐皆被殺。知縣戴眞學密書請援﹐郡鎭遣將赫文與王玉﹑髙樹標率兵救之﹐賊乃遁。

閏四月戊戌﹐江西叛將杜承芳陷建寧縣﹐執知縣孫之儒以去。

時標將劉鳳﹑劉龍爲內應﹐縋賊上城﹐斬門而入。

己未﹐杜承芳攻泰寧縣﹐參將魯雲龍擊敗之。

五月﹐流寇犯汀州府﹐總兵於永綬﹑副將髙守貴力禦之。

江西賊揭昶由建寧縣犯寧化﹐副將髙守貴擊走之。

昶﹐重熙侄。

連城賊犯龍巖縣﹐鎭標李芳率兵赴援﹐擊走之。

六月﹐雲霄鎭守總兵王之鋼爲潮寇所逼﹐退入漳浦縣﹐盤陀嶺以南悉爲寇有。

平和防將曾慶僞稱故明永寧王﹐據龍巖以叛。

廣東賊王鎬等陷漳平縣﹐知縣戴眞學死之。

鎬等萬餘人攻逾月﹐乘夜襲城﹐眞學勢不支﹐先刃其妻﹐己乃死之。教諭劉泰陽越城溺水死。防將陳治龍奔漳州﹐按律坐斬。

叛將曾慶陷寧洋縣﹐囚知縣張天麒。

江西叛將歐陽芬犯寧化縣﹐副將髙守貴擊敗之。

總兵王之綱與新任永春知縣葛廷襄復縣城。

秋七月﹐浙閩總督陳錦與靖南將軍陳泰等分兵復長樂﹑連江二縣﹐遂破與化府﹐斬僞總兵顧世臣等十一人。故明大學士朱繼祚等死之。進軍泉州﹐復同安縣。

楊耿等皆遁入海。先是鄭成功陷同安﹐以僞將邱縉﹑林壯猷﹑金裕守之。至是大軍抵泉﹐陣斬縉﹑裕及壯猷﹐遂復同安。邑中黃姓有與成功家聯姻者﹐軍門疑皆賊黨﹐將置諸法。知縣髙翊文辧其冤﹐乃止。

八月丁酉﹐副將賀國相﹑邵武知縣趙之璉率兵復建寧縣。

大田賊曾省復陷永春縣。

廣東流寇犯永定﹑上杭﹑淸流﹑歸化諸縣。

有粵寇張﹑黃二黨由永定﹑上杭趨歸化。又有遊僧僞稱隆武﹐亦聚眾數百人。張黃二賊應之。歸化堅壁以老之﹐乃去。至永安﹐誘而殲之﹐無孑遺。張﹑黃二賊獨疑不入城﹐宵遁返粵。

冬十月﹐廣東大埔賊江龍犯永定縣﹐知縣趙廷標擊走之。

十一月﹐故明浙江巡撫盧若騰等攻漳浦縣﹐參將陸大勛戰死﹐總兵楊佐等率師擊敗之。

若騰與邱建曾合平和賊萬禮等攻漳浦﹐大勛戰歿。佐與參將魏標﹑守將馮應第再戰﹐擒建曾﹐斬之。若騰遂遁。

副將馬夢龍﹑永春知縣李丕隆討賊曾省﹐平之。

省就巡按周亮工撫。

寧化賊鄒華﹑廖心明等犯縣境﹐總兵王之綱擊走之。

華﹑心明突至和尙石﹐千總夏有才﹑張易將爲內應﹐知縣鄒鍾秀覺之﹐激厲本邑義勇﹐相持十有八日﹐綱遣鐵騎千餘擊走之。

是年﹐總兵馬得功平徳化賊餘黨﹐千總王世爵戰死。

光澤縣山寇攻城﹐焚學宮。

六年春正月﹐總督陳錦遣總兵張應夢﹑馬得功等復閩淸﹑羅源﹑永福諸縣。

平三十餘寨。時故明魯王以海所陷府縣皆復﹐惟寧徳﹑福安二縣未破。

副將王信復龍巖縣﹐叛將曾慶等遁。

副將王邦俊復漳平﹑寧洋二縣。

江西潰兵犯寧化縣﹐攻城不下﹐尋遁去。

郭天才死﹐兵無所歸﹐以鈔掠爲事。是月﹐有二遊騎先至寧化境﹐鄕民執而殺之。潰兵遂大集城下。二十二日﹐飛梯薄北城﹐城幾陷﹐遊擊龍得云以竹笪裹艸燃火擲下﹐箭炮繼之。貢生雷動化募死士數十人﹐搬石滚木佐之﹐勢稍定。四鼓﹐大雨如注﹐賊不得逞﹐拔營去。

三月﹐漳浦守備王起俸叛降海寇鄭成功。

成功將寇漳浦﹐起俸約爲內應﹐謀泄﹐走銅山投成功。起俸本西人﹐教賊騎射﹐割馬首者同首功﹔成功甚任之。

都督張承恩率師復寧徳縣。

夏四月﹐總督陳錦遣兵克復福安縣。

江西賊曹大鎬等犯建寧縣東鄕﹐參將魯雲龍率兵追走之。

大鎬與張自盛﹑洪國玉﹑李安民皆金聲桓裨將。聲桓敗﹐大鎬等各擁潰兵剽掠﹐時

稱爲四營兵。

五月﹐江西賊張自盛率眾入杉關。

自盛綽號老虎﹐有眾數萬。故明福寧知州揭重熙亦入其軍。四營中自盛尢暴橫。

秋七月﹐漳浦佛潭橋賊楊學臯據新亭﹐總兵楊佐攻之﹐不克。

九月﹐邵武賊官威揚擄七臺山﹐副將池鳳鳴發兵圍之﹐威楊逸去。

江西賊陷延平府﹐總督陳錦遣副將馬夢龍率兵剿之﹐復其城﹐斬僞新建王朱由柍等。

由柍自北京陷後﹐以恢復爲名﹐是年四月入閩境﹐陷尢溪﹑大田﹐進破延平。夢龍擒斬之﹐復一府﹑二縣。

冬十月﹐廣東賊犯龍巖縣﹐副將王信擊敗之。

十一月﹐海寇鄭成功陷雲霄鎭﹐守將張國柱死之。

十二月﹐寧化千總白慶祿連破長關﹑吳坊﹑張家坑諸賊巢﹐賊首張簡遁走。

簡旋爲李嘉采殺於竹篙嶺。

是年﹐永春民林日勝作亂。

日勝據蓬壺山攻馬跳寨﹐義民康允臣聯絡十八寨練總禦之。

永定縣民蘇榮﹑李天成作亂。

七年春﹐提督楊名髙﹑總兵王之綱剿擊江西四營賊﹐獲張自盛﹐四營賊潰﹐遂入建寧縣。

四營兵屯邵武﹑和平山中﹐乏食﹐所政城堡多不下﹐遂爲官軍所敗。自盛所部稱能戰﹐官軍頗憚之﹐至是被獲。

夏五月﹐總兵王邦俊襲漳浦賊楊學臯﹐大破之﹐學臯降。

六月﹐寧化淮土賊鄒華伏誅。

華入郡投誠﹐總兵王之綱納之。華歸淮土﹐仍用兵自衛。鄕民劉建中等伏甲壁中﹐置酒款華﹐就席斬之。

秋七月﹐總兵王邦俊克復雲霄鎭﹐斬僞將柯宸樞。

鄭成功令宸樞屯盤陀嶺﹐而自往揭陽攻蘇利。邦俊至﹐宸樞扼險拒守﹐官兵不得進。邦俊乃以騎兵往來誘敵﹐別令一軍從小路度嶺﹐合圍殲之﹐宸樞死炮矢中﹐遂復雲霄鎭。

八月﹐海寇鄭成功襲殺鄭聯﹐並其軍﹐遂據廈門。

先是﹐鄭彩隨故明魯王以海出攻諸縣﹐畱聯守廈門。彩將行﹐戒聯曰﹕『國姓航船來往﹐宜謹防之』。成功賜姓朱﹐故當時目爲國姓。成功叔芝鵬至自潮陽﹐勸成功取廈門爲家。成功然之。乃自揭陽揚帆抵廈門﹐入謁﹐謂聯曰﹕『師徒屢敗﹐願兄以一旅相助』。聯諾之。成功見聯不爲備﹐邀聯同飲於虎坑巖。夜歸﹐至半山塘﹐成功密令杜輝等剚殺之﹐匿其首﹐詭爲盜持去者。成功勒兵入城﹐佯痛哭﹐督兵守聯宅門。於是聯所部悉歸成功﹐可四萬餘人﹐閩安﹑南澳﹑銅山諸島咸聽約束焉。彩見魯王以海事勢窮蹙﹐己托故歸﹐舟將至廈門﹐得報不敢入港。成功遣僞將洪政以書來迎。彩嘆曰﹕『吾老矣﹗睹諸子弟能繼志者惟大木耳﹐吾當解全師付之』。大木﹐成功字也。及相見﹐成功見彩無猜忌﹐待之甚厚。彩後數年死。

冬十月﹐寧化賊寧文龍誘殺參將魯雲龍。

雲龍﹐金溪人﹐順治四年以參蔣協防邵武﹐素桀驁淩府鎭﹐然驍勇善戰﹐有靖寇功。嘗乘醉殺諸生袁鍠﹑副將池鳳鳴戮其部曲以謝諸生。至是﹐由泰寧移駐建寧縣。寧文龍居寧化半寮﹐與建寧接壤。雲龍脇其助餉﹐常虐使之。文龍使人詭賫金幣﹐誘雲龍詣寨受降﹐伏兵殺之。

十二月﹐江西四營賊犯寧化縣烏村。

四營賊自邵武敗後離析﹐其黨分路剽掠。有林珍﹑黃徽印者﹐除日忽從泉上蓮花頂入烏村。烏村民悉竄入倒虎巖。賊分圍兩洞口﹐束艸爇者投之洞中﹐山石爆烈﹐人畜燼者以千計﹐火三日不絕﹐諸村蕭然無人迹。總兵王之綱駐邑中﹐坐視其亂﹐按兵不發。

是年﹐將樂賊吳賽娘作亂。

賽娘本順昌人﹐僑寓將樂﹐興白蓮教惑眾﹐用吳大娘﹑楊孝郎等爲羽翼﹐結營仙人堂﹐築七十二寨﹐其黨積歲滿﹐萬劫掠延﹑汀﹑邵三府。

八年春二月﹐提督馬得功襲廈門﹐克之﹔尋復爲海寇鄭成功所陷。

巡撫張學聖按泉﹐偵知鄭成功在潮州﹐遣得功乘虛襲廈門。故明唐王事鍵﹑大學士曾櫻在島上﹐家人請遁﹐櫻曰﹕『吾今日猶得正命淸波也』。自經死。已而鄭鴻遣將施瑯等圍得功﹐戰少卻﹐欲退﹐不得渡。遣人見鴻逵曰﹕『公等眷皆在安平﹐脫得功不出﹐恐不利公家』。鴻逵以左軍都督守采石磯日﹐得功爲其標下守備﹐頗以舊識故逸之。比成功回島﹐而得功已去兩日矣。成功大憤﹐令各僞將不許赴鴻逵所。鴻逵悉﹐謝兵政不與﹐退居白沙。瑯﹐南安人﹐號知兵﹐成功委以教練士卒。有標將曾徳犯法﹐逃成功所﹐瑯擒治之。成功馳令勿殺﹐瑯已斬徳。成功怒﹐捕瑯急。瑯夜叩所部蘇茂門。茂匿之。成功殺瑯父及其弟顯﹑貴。茂乃以小舟密渡瑯入安平﹐依鄭芝豹。芝豹故與瑯善﹐察成功終無宥瑯意﹐縱使去。瑯後詣官軍降。總兵王之綱率兵剿寧化半寮賊寧文龍﹐無功而返。

之綱調集邵武諸路兵圍剿文龍。文龍窘﹐潰圍從間道走。遊擊龍得云追之﹐迷道不可迹而返。之綱大兵駐張坊等處﹐凡附近半寮四﹑五十里內居民避亂山砦者﹐皆指爲賊﹐發兵圍之﹐所破山砦十七﹐閱兩月而後班師。

夏五月﹐海寇鄭成功入浮宮港﹐掠峨山。總兵王邦俊兵至方田﹐戰不利。賊薄海澄縣﹐三日始去。

秋九月﹐江西叛將耿虎犯邵武府﹐右布政攝建南道周亮工撫降之。

冬十月﹐總兵王之綱復率兵剿寧文龍﹐文龍遁走。

大兵退﹐文龍復返其居﹐修怨於黃氏。乃招集林珍﹑黃徽印﹑吳一星諸寇爲助﹐欲與黃氏決死戰。之綱遣副將髙守貴剿賊﹐追至常坪龍西山。一星兵卒皆上下崖壁如猿猱﹐飛彈雨注﹐官兵不敢逼而返。之綱駐水西。惟黃氏所向導周回六十七里﹐無一椽可保﹑一婦獲免者。值永安有警﹐署左布政周亮工調汀將救護﹐之綱乃去﹐而文龍亦遁﹐不知所之。一星卽吳細娘﹐順昌人﹐聚眾二百餘人﹐往來將樂﹑歸化界﹐不擾平民﹐端報私怨﹔其禦卒頗嚴﹐屢以寡挫眾。官軍憚之。後爲其黨林冀陽所賣﹐誘降伏誅。

十一月﹐提督楊名髙擊海寇鄭成功於小盈嶺﹐大敗而還。

成功復攻漳浦﹐總兵王邦俊赴援﹐失利。名髙自統步騎四千進剿。成功伏於小盈嶺之左右。方交鋒﹐伏發﹐名髙首尾受敵﹐官軍死無數。名髙退回泉州。

海寇鄭成功陷雲霄鎭﹐參將包泰興死之﹐遂陷詔安﹑平和二縣。

十二月﹐海寇鄭成功犯漳浦縣﹐守將陳堯策﹑楊世徳以城叛降於成功。

賊囚知縣範進﹐焚掠四郊。僞參軍潘庚鍾沿門索餉﹐酷刑拷勒﹐比之前明倭尢兩寇爲烈云。

九年春正月﹐海寇鄭成功犯海澄縣﹐守將赫文興以城叛降於成功﹔知縣甘體垣不屈死之。

文興遣子密約成功入寇﹐已爲內應。成功乘潮漲航船直抵中權關﹐文興開門納之。體垣不屈﹐成功沈諸海。

二月﹐海寇鄭成功圍長泰縣﹐知縣傅永吉中炮死。

成功遣僞將甘輝先行。副將王進遇輝於北溪。輝﹐海澄人﹐足■﹝輕上足下﹞﹐以驍勇聞。進久欲決雌雄。乃各以匹馬相當﹐自已至午﹐縱橫跌宕﹐觀者竦躍以爲神亭之師。旣而兩家兵至﹐乃解。先是﹐崇禎末知縣郁文初制佛郎機百子銃備禦﹐器械甚夥。成功大隊至﹐永吉悉發以擊賊﹐賊死傷殆半。乃復益兵運大炮攻城﹐塌城二十餘丈。永吉與進等親當其鋒﹐且戰且築﹐永吉中炮死。

三月﹐總督陳錦率師援長泰﹐賊解圍﹐移屯柳營江。錦進戰失利﹐退至同安﹐爲家奴李忠所刺。

錦駐師牛蹄山﹐相距五里。提標右營遊擊張玉告錦曰﹕『鄭成功多詭計﹐未可陡進﹐宜遣人密通漳浦鎭﹐調一旅由長泰小路出﹐從中衝突﹐方能取勝』。錦不聽﹐督兵直逼賊營。成功選銳卒四面合擊﹐官軍大潰﹐錦退札同安之鳳尾山。有門子李忠者﹐善伺錦意旨﹐錦信之。忠實陰通成功。夜入臥內刺之﹐取其首﹐並竊令箭馳去﹐稱有軍機密令﹐無敢詰者。奔投成功。成功惡忠戕主﹐賞甚薄。歲餘﹐以他事斬之。

又臺灣事略云﹕錦敗﹐羞憤殊甚。偶食不如意﹐大鞭撻其奴庫根成棟。庫根成棟恨﹐夜刺錦﹐以其首奔獻成功。與誌異。

長泰守將李靑棄城遁﹐城遂陷。

靑聞錦被刺﹐棄城遁。成功擁眾人城。王進等率百騎從城西門出走郡城。成功遣將分徇各縣﹐上中下爲餉額﹐拷勒甚酷。

夏四月﹐海寇鄭成功圍漳州。五月﹐浙江金衢鎭總兵馬逢知率師來援。

逢知舊名進寶﹐驍健善戰﹐時號金衢馬。成功戒諸將勿戰﹐縱之入城﹐乃圍之。度城中多添人馬﹐糧必乏﹐外調旣遲﹐可困而破也。逢知養銳數日﹐開東門出戰。成功遣別將迎敵﹐自領甘輝等四面云梯臨城。逢知棄陣回衛城池。成功橫衝之﹐官軍死傷甚多。逢知遂與王邦俊等嬰城守。成功百計攻之﹐不能下。

延平副將張天祿剿漳湖阪諸寨賊﹐悉平之﹐獲賊首黃雲紀等。

云紀本郡人﹐與陳統﹑陳三﹑周章仔﹑丁三﹑丁五等據漳潮阪爲隨機數年﹐民甚苦之。至是天祿發兵擒云紀等﹐寇平。

江西四營賊犯寧化縣。

建陽妖僧陳徳容作亂。

徳容擁千人﹐由建陽入甌寧界﹐焚民屋﹐掠男婦拷餉﹐所過村落爲墟。

秋七月﹐江西四營賊由寧化犯建寧縣。

時邑有重兵﹐裏中告急皆不應。及賊退後五日﹐典史倪拱宸始出勘﹐裏中虛無人。次日﹐惟請各砦嚴催徵而已。賊復入建寧縣﹐掠軍口。

八月海寇鄭成功築鎭門堤﹐決水灌泉州城﹔堤不成﹐乃罷。

時城中斗米五十金﹐皮紙樹葉﹐拾取殆盡﹐餓殍充塞街巷。客主之兵旣眾﹐倉庫莫給﹐遂奪民食﹐民至不敢舉火。有一家預將米舂粉成塊曬漧﹐塗以泥﹐夜深邏卒過後﹐私以一塊煮爛如糊食之﹐得保。又有士人素慷慨﹐一慟而絕。鄰捨兒竊煮噉之﹐見腸中累累皆故紙。字畫隱然可辧。鄰捨兒亦廢箸自經。

都統金礪師至福州﹐會總督劉淸泰統滿漢兵援漳州。至龍江﹐遇僞將周全斌等﹐擊敗之。鄭成功解漳州圍﹐退屯古縣。

礪至同安﹐分一軍別由小路出長泰﹐自統大隊抵漳州。成功遣全斌等禦官軍﹐遇於龍江之東。騎兵直衝其陣﹐箭如雨下。全斌方酣戰﹐而別將渡長泰者已以小船鈔出江東矣。斌驚失措﹐急退﹐陣亂﹐橋關悉爲官軍所奪。成功乃撤圍退屯古縣。礪入城﹐見萬家門戶洞開﹐落落如遊墟墓﹐殘黎數百人﹐皆骨立气息僅屬﹐言𨿽悲不能下一淚。署道周亮工運米煮粥﹐民餓有下咽立斃者。亮工收瘞骸骨﹐合七十三萬餘落井及自理者不與焉。

冬十月﹐都統金礪大破成功於古縣。

礪休軍數日﹐與馬逢知﹑王邦俊進剿古縣。值西北風大作﹐賊發火箭﹑火炮皆反風自焚。我兵乘煙衝突﹐賊大潰﹐陣斬僞將黃山﹑陳俸﹑廖敬﹑郭廷﹑洪承寵﹐皆巨魁也。成功遁入海澄。

副將王進克復漳浦縣﹐平和﹑詔安賊皆棄城遁。

十年夏五月﹐都統金蠣率兵攻海澄﹐不克。

初﹐鄭成功就天妃宮築將臺﹐礪率步騎數萬連營﹐與天妃宮相對。成功令僞將王秀奇﹑郝文興﹑陳堯策守鎭遠寨﹐廿輝﹑黃廷守關帝廟木柵﹐而自登將臺督戰。礪望見成功在臺上張蓋指揮﹐令眾炮俱攻將臺。僞將甘輝急翼成功下臺﹐甫離數武﹐而臺碎矣。礪每攻城﹐輒爲鎭遠寨賊所援。乃麾兵攻寨。秀奇等死拒之。成功乘夜開地道置炮。天未明﹐礪選精勇二隊塡河而登。賊發地炮﹐士卒死者無數。礪乃退還漳州。成功增築海澄城﹐置大小炮三十餘號﹐積糧艸﹐儲軍器﹐爲持久計。

秋八月﹑仙遊縣民郭爾隆作亂。

爾隆﹐邑西鄕人﹐後從海上投誠﹐授官。

建寧縣姜聚導江西宜黃賊攻馬尾砦﹐遂掠開山堡﹐知縣溫光涵率鄕勇追卻之。

冬十月﹐寧化撫賊黃允會復作亂。

初﹐總兵王振宇以允會爲標官。允會怙惡不悛﹐佯言弛舊約﹑復舊桶﹐與城中大戶議和﹐賺田主四十人至中沙﹐悉擒以歸﹐勒索貲產巨萬﹐殺諸生賴朝會﹐以其爲邑謀主也。

十一月﹐海寇犯莆田縣。

十二月﹐龍巖土寇鄧和尙作亂﹐知縣王有容督兵擊走之。

鄧和尙破蘇阪﹐據其寨。有容請兵於汀州﹐總兵王振宇督防鄕勇同剿之﹐賊棄寨遁。

將樂賊楊成洪等伏誅。

成洪﹐邑會石村諸生也﹐少好劍俠﹐趫捷驍勇﹐假剿賊名團練鄕勇﹐蹂躪四鄕﹔城中人半爲間諜。至是﹐延﹑建﹑邵三府官兵會剿﹐殲成洪﹐並擒賊首楊君贊﹑廖仲珍等十餘人。

十一年春正月﹐成功遣僞將分犯沿海諸縣索餉。

時有招撫之議﹐成功乘間遣其黨分散各邑沿鄕派餉。有僞鎭黃愷者﹑精心計﹐成功用爲督餉官﹐與叛將王愛民﹑洪習山入永春派餉。攻破八坑寨﹐男女屠殺無遺。知縣王洪瞻躬自往省請援﹐至與化而縣城又陷矣。賊聞大兵且至﹐剗平城垣而去。洪瞻歸﹐乃鳩工再築縣城﹐復其舊。愷後回廈門﹐成功聞其所至茶毒﹐收斬之。

夏六月﹐鄭芝龍以書諭成功歸款﹐成功不從。

先是芝龍請畱弟芝豹守祖父墓﹐母妾及諸子入京﹐並請攺隸鑲紅旗漢軍。詔允所請。至是命芝龍書諭成功﹐許赦罪授官﹐並聽駐原地方防剿浙﹑閩﹑廣東海寇﹐管理往來洋船。詔封芝龍同安侯﹑成功海澄伯﹑鴻逵奉化伯﹐授芝豹左都督﹐使至閩。惟芝豹同嫡母顏氏入京﹐成功不受封﹐掠如故。

秋九月﹐延平府守備柴自新討將樂賊吳賽娘﹐斬之。

冬十月﹐邵武麻布賊犯建寧縣﹐防將蕭永芳﹑千總孔應賢追之﹐賊乃降。

賊以麻布爲旗﹐故名。

十二月﹐成功陷漳州﹐諸屬縣悉叛。

先是千總劉國軒潛通成功。是月初一夜﹐僞將甘輝﹑洪旭等直至南門﹐國軒開城納之。總兵張世耀﹑知府房星華﹑龍溪知縣周瓊等皆降﹐諸縣悉附成功。於是分所部爲七十二鎭﹐僞設六官理事﹐假故明桂王由榔號便宜封拜。

寧化僧善度作亂﹐知縣李可僑誘執之﹐率兵圍臨田寺土堡﹐諸僧皆逸去。

自僧卽登爲黃通僞千總後﹐僧徒以劫掠爲事﹐善度實贊其惡。卽登旣誅﹐善度招納亡命﹐掠黎坊民﹐殺數命。可僑揭於總鎭﹐誘善度投誠而系諸獄﹐發兵攻其土堡﹐豎木城圍之﹐僧徒潛遁﹔其老弱火堡屋自焚死﹐善度斃於獄。

十二年春正月﹐成功遣僞將甘輝等陷仙遊縣﹐知縣陳有虞﹑典史沈顯卿﹑遊擊王家楨死之。進玫興化府﹐越日去。

成功遣甘輝等率兵索餉﹐有虞不許﹐輝等遂圍城。東門外有三官堂頗寬廣﹐賊乘城濠涸﹐暗於堂內開掘地道﹐埋滚地炮發之﹐城遂陷﹐大肆屠戮﹐血流有聲。輝等挈邑紳唐顯悅全家入廈門。顯悅﹐芝龍姻也。

三月﹐漳平知縣師若瑋棄城遁。

詔遣定遠大將軍世子濟度率師入閩﹐討鄭成功。

僞將黃萬陷詔安溪南堡。

夏六月﹐成功奔還廈門﹐墮漳州及漳浦﹑南靖﹑長泰﹑平和﹑詔安各縣城。

先是芝龍置第於安平鎭﹐開通海道﹐直至臥內﹐亭榭樓臺甲天下。至是成功聞大兵將至﹐盡毀居第鎭城﹐先將家眷移送金門﹐復墮諸屬縣城﹐惟存海澄一縣﹐以僞將郝文興守之。自斂眾回廈門。文興尋死﹐以王秀奇代之。

冬十月﹐寧化賊黃允會伏誅。

允會旣爲標官﹐益橫恣。生員巫建勛索租巫坊﹐允會所部卒殺之而劫其租。府縣置不問﹐列罪款呈於南贛巡撫宜永貴。永貴密行巡道郁之章。知府塗應泰遣人誘致允會入上杭﹐郁之章椎牛置酒﹐置之於轅門﹐允會率親兵百五十人垂櫜而入﹐悉擒斬之。

定遠大將軍世子濟度同浙閩總督李率泰統大軍至泉州﹐修復漳州及諸縣城池。

先是鄭成功略泉州屬邑﹐泉州副將韓尙亮堅守不下﹐世子濟度大獎之﹐擢海壇總兵。

建寧縣黃坑賊黃黑作亂﹐遊擊余寧﹑徐登督兵討擒之。

是年﹐山寇鄭鵬陷寧洋縣﹐知縣曹耿源撫降之。

建安縣南雅口民張建作亂。

十三年春三月﹐官軍自泉州出攻廈門﹐爲暴風所阻﹔分兵攻金門白沙寨﹐弗克。

夏六月﹐成功僞將黃梧﹑蘇明以海澄來降。

梧﹐平和人﹐與明俱爲鄭成功部將。梧偕蘇茂陷揭陽﹐爲廣東平南王尙可喜所敗﹐成功斬茂﹐罰梧鎧甲五百領﹐令代王秀奇守海澄。梧以茂故﹐懼不自保。約明同內附。明﹐茂族弟也。總督李率泰遣提督馬得功往受降。賊將甘輝等率眾至﹐而得功已先入海澄矣。輝等遂取五都土城糧糗以去。世子濟度大喜﹐具奏﹐詔封梧爲海澄公﹐駐漳州。授明哆李機昂邦內大臣。梧乃斬成功所置五官商之爲民害者。成功旣失險要﹐又喪軍實﹐漳民稍得息肩。

秋七月﹐建寧府千總董世滿作亂﹐兵備道李元萃撫平之。

寇犯寧化歸化二縣。

賊數百無主名﹐蹂躪歸寧界內﹐月餘乃撤兵。

山賊林日勝作亂﹐安溪義士李日燝擊走之。

先是日勝納款於鄭成功﹐僞授伯爵﹐據帽頂山﹐四出劫掠。日燝季弟日熺嘗捕之﹐賊以爲憾﹐夜掩李家堡劫老稚十二人以去。日燝在福州﹐聞難奔歸﹐乃練家僮並傭食者才百人﹐欲攻賊﹐未得窽要。有僧銳峯者與日燝善﹐四月十九夜大雨﹐銳峯使其徒悔曇導日燝從山後削土級緣蘿而登。天微明﹐抵賊巢。先至僅二十八人﹐乃吹蠃大呼。賊睡夢中驚起﹐又霧厚不辧眾寡﹐狼倉奔保旁山別寨﹐隊崖死者無算。日燝奪日熺及從子﹐余猶被縶他寨。日勝合賊黨萬餘晝夜攻奪故壘。日燝用百人者據其阻與之戰﹐無不摧者。歷七十餘日﹐賊散亡略盡﹐十口次第拔歸。日勝勢蹙至漳州歸誠﹐後絫官總兵。

八月﹐寧化賊黃素禾逃赴贛州投誠。

素禾﹐允會弟也。允會旣誅﹐素禾等仍據畱豬坑爲虐。把總鄒勝﹑髙耀於正月十四日雪夜搗其穴﹐擒黃赤﹑黃沙禾誅之。素禾亡入廣東﹐至贛州投誠﹔命以守備銜管事。

鄭成功陷閩安鎭﹐遂圍福州。巡撫宜永貴同前布政使周亮工禦敗之。成功退屯閩安鎭。

成功以世子濟度及總督李率泰駐師泉州﹐度省城必虛﹐令僞將甘輝等率舟六十艘﹐乘南風直抵閩安鎭。守將遁走。成功自領大隊舟師繼至﹐入據南臺橋﹐圍福州﹐東扼烏龍江﹐北扼連江嶺﹐以禦漳泉及溫臺援兵﹐西守黃塘﹑水口﹐阻截延建上游糧米。惟南面近海不爲備。時城中兵共百餘﹐永貴以病癭請解任﹐代未至﹐力疾登陴﹐率布政使王顯祚﹑按察使鄭廷魁﹑知府彭六翮﹑駐防佐領焦贊三格等分門守禦。然城大兵寡﹐防不能周。會紳衿按戶揀選壯丁﹐以助官軍。令有馬者伏城外﹐數易衣幟﹐更番出入。賊驟至﹐未知虛實。惟拆毀東南一帶房屋﹐樹柵爲久困計。後復築炮臺與烏樓相對。成功每攻城﹐倚云梯﹐輒爲烏樓橫炮所擊。乃先悉眾奪烏樓。城中見烏樓破﹐人心愈惶。參將張國威言於永貴曰﹕『原布政周亮工﹑副將王進緣事聽勘在獄﹐非出此二人圍不解』。永貴疑弗敢任。國威願以全家保之﹐乃允。亮工至城上望賊壘﹐退謂永貴曰﹕『烏樓𨿽爲所奪﹐料賊一時未敢臨城。南角一面﹐賊防備稍疏﹐俟其勢稍懈﹐合王進潛引軍過鼓山後轉出六通橋衝擊南臺諸舟﹐復以一軍伏南門﹐一軍伏北門﹐進至伏乃起。彼自風鶴﹐破之必矣』。永貴以爲然。是月十六夜三鼓﹐進等領兵開水部門出﹐如亮工策。賊諸營不知兵從何來﹐倉皇奔竄﹐相爭下船﹐乘潮而去﹐殺傷及溺死者無數﹐旗幟器械棄滿山野。成功出札閩安﹐築寨據險﹐並築羅星塔土城以爲後圖。先是﹐永貴以蠟書報世子濟度及總督李率泰﹐請回師救援爲賊所阻﹐逾月乃達。世子濟度遣梅勒章京阿格商領驍騎援福州﹐別令馬得功由雲霄八尺門渡江襲取銅山。僞將郭華棟據險阻攻﹐官軍不得渡。得功乃還﹐徑由永福山路入侯官境。值進等出兵﹐得功從西門夾擊之﹐圍始解。

冬十月﹐寧化妖賊賴子明妻張氏﹑王氏作亂。總兵王振宇率兵擒斬之。

子明﹐戊子間倡亂伏誅。至是﹐其妻在董家嶺倡腰條教。豕肉取其腰身一截﹐余棄不食。誦妖經﹐結壇盟燭拜斗。愚民信之﹐眾至數百人。及振宇發兵薄砦﹐愚民星竄﹐遂縛兩婦戮之。

世子濟度自泉州班師。

十二月﹐鄭成功犯羅源﹑寧徳等縣。梅勒章京阿格商率師赴援。成功奔回廈門。阿格商遇僞將甘輝於護國嶺﹐遇伏死之。

成功慮總督李率泰襲廈門﹐棄寧徳諸縣不攻﹐自以舟師航海歸廈門。畱甘輝在後運載糧米。阿格商兵至護國嶺﹐輝尙未下舟﹐遂屯營進戰。輝佯敗以誘之。阿格商乘勢窮追﹐裨將柯如良驟騎而呼曰﹕『賊賣陣﹐當斂軍勿前』。阿格商不聽。賊伏起﹐輝從髙馳下﹐遂遇害。

是年﹐寧洋賊林勝等作亂﹐知縣蕭亮率兵撫之。

十四年春三月﹐僞將何傅等連犯侯官﹑古田﹑閩淸﹑建安﹑甌寧諸縣。巡撫劉漢祚遣官招諭之﹐傅等皆降。

僞都督何傅﹑鄭飛熊﹑僞將軍林文隆皆繳僞印﹐率所部七百餘人來降。

秋七月﹐鄭成功犯莆田縣。

成功決計北犯江南﹐沿海而上﹐泊舟三江口﹐遂眾康登岸﹐屯黃石﹐令僞將甘輝札涵江﹐勒各鄕助餉。

九月﹐永春賊林忠陷縣城﹐總督李率泰遣兵剿之﹐忠降。

冬十月﹐總督李率泰遣兵克復閩安鎭。

先是鄭成功以僞將黃廷等守閩安鎭。是秋成功自狼崎揚帆至鎭﹐出溫臺﹐召廷同行。令陳斌﹑盧謙等代廷守寨。初﹐黃梧薦施瑯智勇可用﹐率奏擢瑯副將。至是﹐瑯遣人招斌﹐率盧謙等薙發投誠。

永定金丰裏民羅郎子﹑溫丹初作亂﹐巡道衛紹芳擒誅之。

撫寇鄭鵬﹑鄭鵠復叛﹐寧洋知縣蕭亮剿平之。

將樂賊楊三﹑楊泰作亂順昌﹐駐防千總朱有功﹑將樂駐防把總樂燦會兵擒斬之。

三﹑泰皆成洪弟。

總督李率泰遣官招諭建陽賊陳徳容﹐降之。

建安賊張建伏誅。

巡道李元萃單騎入賊壘﹐諭以順逆﹐建遂投誠。已而復叛﹐元萃密計援鄕人斬之﹐四境始寧。

十五年春正月﹐鄭成功遣僞將萬禮陷詔安縣。

總督李率泰招降海寇僞都督唐邦傑﹑僞副將林翀﹑葉祿等。

率泰疏言﹕捕剿鄭逆﹐宜離其黨﹐以撫佐剿。於是遣人四出招諭﹐邦傑等乃降。

三月﹐山賊掠平和縣管溪﹐署縣事陳堯先遇諸塗﹐死之。

秋九月﹐降賊陳斌﹑盧謙復叛﹐據羅星塔﹔總督李率泰遣舟師圍之。謙﹑斌降﹐俱斬於市。

是年﹐龍巖賊季月髙作亂﹐徳化姦民許子敬糾眾應之。

子敬本徳化富家兒﹐慕其時之以招撫得官者﹐遂糾眾交通月髙劫永春東厝寨。

壽寧縣山寇王撈天等作亂。

寧洋賊黃鄒﹑張耀華作亂﹐知縣蕭亮誘鄒擒斬之﹐耀華乃降。

十六年春正月﹐永春知縣何之郁率兵擊賊月髙﹑許子敬﹐敗之﹔月髙﹑子敬走入徳化。

夏四月﹐官軍剿海澄小東山賊﹐克之。

秋九月﹐鄭成功自江南逃回廈門。

成功犯江南﹐大敗﹐精銳喪盡﹐乃勒沿海居民爲寇。

是年﹐廣東饒平總兵吳六奇率師剿詔安賊江警庸等﹐平之。

警庸等嘯聚詔安﹐密結鄭成功入寇﹐將爲內應。知縣歐陽明憲知其謀。適六奇奉調至漳﹐明憲以告六奇﹐遂討平之。尋剿烏山賊巢﹐擒其首蔡四。

寧洋民吳元英等作亂﹐知縣蕭亮剿平之。

十七年夏四月﹐建寧縣把總劉得動作亂﹐殺知縣溫光涵。

五月﹐將軍達素﹑總督李率泰﹑提督馬得功﹑海澄公黃梧會兵進剿廈門﹐不克。

素等分滿漢官軍大船出漳州港﹐小船出同安港﹐檄廣東饒平總兵吳六奇及投誠總兵碣石蘇利﹑南洋許龍等同會島上。成功以僞將王秀奇等守髙崎﹐遏同安兵﹐僞左鎭黃安等出梧州﹐遏廣東兵﹐自勒諸部扼海門﹐令僞五府陳堯莢傳令諸將碇海中流﹐按軍不動。甲子旦﹐官軍乘風利直逼海門﹐陣斬僞閩安侯周瑞及堯莢。成功望見官軍云至﹐顧問左右﹕『流平否』﹖對言『已平』。成功曰﹕『流平則潮轉﹐潮轉則風隨﹐發炮俾諸將起碇迎敵』。賊巨艦爭先橫擊﹐風吼濤立﹐官軍船多觸壞﹐眩暈不能戰﹐遂大潰。先是僞右武衛陳鵬密送款﹐約官軍渡五通江襲廈門。率泰令總兵施瑯駕船應之。先鋒官軍恃有約﹐未至岸爭先下。鵬所部陳蟒不與謀﹐見官軍參至﹐大駭曰﹕『此急矣﹗當決一死戰』。麾其屬進擊。官軍退陷淤淖死者十之七八。蘇利等舟至南澳﹐聞閩兵失利而還。

秋七月﹐海寇犯莆田縣黃石等鄕﹐三日乃去。

秋十月﹐寧化賊曾長等伏誅。

十一月﹐興泉道胡升猷偕提督馬得功督兵捕龍巖賊季月髙﹑徳化縣許子敬﹐斬之﹐餘黨悉伏誅。

靖南王耿繼茂由廣東移鎭福建﹐都統宗室羅托爲安南將軍督剿鄭成功。

十八年春二月﹐興泉道胡升猷遣兵剿泉南賊柯瑞等﹐平之。

夏四月﹐鄭成功攻臺灣赤嵌城﹐據之。

臺灣久爲和蘭所據﹐築二城﹕其渠揆一王所居曰王城﹐而酋長長貓難實丁守赤嵌。成功自江南敗後﹐每以廈門地狹爲憂。適和蘭甲螺何斌以侵用揆一王庫銀懼﹐潛渡廈門見成功﹐言臺灣可取狀。諸僞將皆以險遠﹐議不決。成功銳意從斌言﹐畱洪旭等佐子錦守廈門﹐捩舵束甲遂行。三月﹐泊澎溯。徇曰﹕『■﹝目氐﹞吾鷁首所向』。先是﹐和蘭沈壞夾板橋於鹿耳門以防外艘。比成功至﹐水驟漲丈餘﹐大小戰艦銜尾而進。成功引兵登岸攻赤嵌城﹐克之﹐而揆一王猶死守王城。成功乃築籧篨﹐環七鯤身以逼之。

六月﹐鄭成功僞將蔡祿﹑郭義以銅山降﹔尋復爲僞將黃廷等所陷。祿﹑義密送款於海澄公黃梧﹐以銅山降。已而成功遣黃廷﹑陳霸至﹐而祿﹑義已入八尺門矣。乃以僞將洪天佑﹑黃元相守之。

秋八月﹐鄭成功攻臺灣和蘭王城不克﹐和蘭尋引去。

和蘭揆一王盡出其眾﹐水攻赤嵌﹐陸攻鯤身。成功令黃安等禦之。和蘭大敗﹐仍退守王城。成功使人告之曰﹕『此地我先人故物﹐珍寶廳爾載歸﹐地仍歸我』。和蘭度力不敵﹐引去。成功乃以赤嵌城爲承天府﹐設天興﹑萬年二縣﹐攺和蘭王城爲安平鎭﹔凡諸土番皆受約束。

徙沿海居民於內地。

築垣爲界﹐撥兵戍守﹐有私出界者斬﹐寸板不許下水﹐以絕接濟。然守界兵頗橫恣﹐得賄仍從出入。有睚眥怨者﹐輒推出界墻外殺之﹐官不能問也。鄭成功聞令下﹐嘆曰﹕『使吾徇諸將意﹐不自斷東徵﹐不得塊土﹐英雄無用武之地矣』﹗海澄公黃梧毀鄭成功祖墳。

梧上言﹕『叛臣賊子誅及九族﹐況其祖乎﹖成功祖墓現在各處﹐宜一槪毀掘﹐斷其命脈﹐則種類不待誅而自絕』。乃悉發鄭氏諸墳。明年﹐成功死﹐人皆以梧言爲有徵。

冬十月﹐鄭芝龍及子世恩﹑世蔭﹑世默等皆伏誅。

先是﹐十二年正月﹐左都禦史龔鼎孳疏劾芝龍蒙榮養者十年﹐而成功桀驁自若﹐家僕往來島上﹐書信頻通﹐子弄兵海壖﹐父髙枕都下﹐釀禍之根﹐請早除之。而巡撫佟國器亦獲芝龍與成功私書﹐上之。詔革芝龍爵﹐下獄。其冬十二月﹐芝龍僕尹大器首其父子交通狀。敕芝龍自獄中以手書招成功﹐不降卽夷其族。成功置若罔聞。十四年三月﹐海澄公黃梧具揭兵部﹐請速翦芝龍以絕盜根。詔流芝龍及其家屬於寧古塔。梧等謂不殺芝龍﹐成功之心不死﹐海上諸僞將投誠之意不決。總督李率泰以聞﹐且言芝龍不宜流徙寧古塔﹐恐其地近海﹐由此而遁﹐爲患滋大。得旨嘉納。及是﹐芝龍及子孫十一人皆伏誅。

寧洋賊黃盛車﹑鄭惟榮﹑李玉瑞作亂﹐知縣蕭亮剿平之。

康熙元年春正月﹐海寇犯定海小埕﹐總督李率泰會靖南王耿繼茂遣兵擊走之。

三月﹐南澳僞忠勇侯陳豹降。

豹﹐成功姻也﹐自順治三年據南澳幾二十載﹐廣寇蘇利﹑許龍皆驍勇﹐獨畏豹。至是有譖豹於成功者﹐成功遣僞將周全斌圖之。豹奔廣東﹐諧平南王尙可喜投誠。

夏五月﹐鄭成功死。

初﹐成功爲長子錦娶仙遊唐氏爲婦﹐故明侍郎顯悅孫女也﹐性端靜﹐與錦不相得。錦弟裕有乳母陳氏﹐美而艷﹐錦悅而私焉。有娠﹐生男。錦詭報侍妾所出。成功治家嚴﹐諸爲將無敢爲成功言者。陳氏怙寵頗陵唐﹐唐不能堪﹐以告顯悅。顯悅貽書臺灣﹐責成功家教不謹。成功大怒﹐出令箭遣僞刑都事黃毓渡海至廈門斬錦及陳氏與所生子﹐並令錦母董氏自盡。洪旭﹑黃廷﹑陳輝﹑王秀奇接令大駭﹐謂毓曰﹕『主母﹑世子﹐其可殺乎﹖斬陳氏母子以復命可矣』。毓然之﹐持其首回報成功。成功不允﹐解所佩劍令毓至金門﹐偕鄭泰往。泰躊躇未行﹐毓先入廈門。錦因之。周全斌追陳豹﹐回師入謁錦。旭等疑其受成功案諭而來﹐啟錦並執全斌。成功聞廈門諸將拒命﹐恚甚﹐遂得疾﹐猶日彊起登將臺持千里鏡望澎湖﹐久之乃下。逾數日﹐病益殆﹐命左右進酒﹐飲半酣﹐以兩手抓其面而死﹐年三十九。臺灣諸僞將推成功弟世襲護理﹐乃遣人至廈門報訃。

六月靖南王耿繼茂﹑總督李率泰遣使至廈門招諭海寇鄭錦入降﹐錦不從。

冬十一月﹐鄭錦自廈門入臺灣。

錦釋周全斌爲僞五軍都督﹐以陳永華爲僞咨議參軍﹐帥師同往臺灣。永華﹐鼎子也。成功在日﹐嘗語錦曰﹕『吾遣永華以佐汝﹐汝其師事之』。故錦有是命。世襲私人蔡云﹑張驥等勸僞將黃昭﹑蕭拱宸奉世襲以拒錦。錦船至﹐一條鞭下碇。明晨大霧晝冥﹐全斌急率兵登岸。陣甫定﹐昭聞水聲人語﹐首先督眾奮勇而前﹐連砍數人﹐錦眾潰﹐幾爲所窘。全斌率左右數十人大呼禦之。昭中流矢死﹐其軍遂亂。忽而霧消﹐日已向午矣。錦入城﹐請世襲相見﹐抱而哭曰﹕『幾爲姦人離間』﹗待之如初。收云﹑驥等同拱宸斬之﹐余置不問。眾大悅。

二年夏六月﹐鄭錦殺其從伯父鄭泰。泰弟鳴駿﹑子纘緒及僞將陳輝等皆來降。

初﹐錦搜黃昭營﹐得泰與昭交通書﹐祕之不以告人。及是﹐以舟師至廈門﹐泰稱病不出。錦詭言將盡載眷口過臺灣﹐鑄金廈總制印交泰。泰喜﹐往廈門見錦。錦置酒邀泰﹐甲擒而縊之。泰弟鳴駿率泰子纘緒﹑諸將陳輝等僞官一百三十餘員﹑兵一千六百人﹑家屬八百餘口奔泉州投誠。靖南王耿繼茂﹑總督李率泰奏授鳴駿遵義侯﹑纘緒慕恩伯﹐餘各授爵有差。

冬十月﹐總督李率泰遣兵進剿建寧﹑延平﹑邵武三路山賊﹐獲逆渠王鐵佛斬之。

靖南王耿繼茂﹑總督李率泰﹑海澄公黃梧﹑提督馬得功﹑施瑯會兵討海寇鄭錦。錦遁走銅山。

和蘭揆一王浪迹海上﹐聞鄭成功死﹐駕船入福州港﹐請於繼茂﹑率泰﹐願爲先驅﹐引大軍攻平諸島。繼茂﹑率泰許之。簡投誠軍及和蘭船出泉州﹐得功出同安﹐梧﹑瑯出漳州。鄭錦遣僞忠明伯周全斌等分部拒戰。癸丑﹐遇於金門烏沙港。時和蘭夾板船十餘﹐巋巨如山﹐泉舟三百邐迆而下。全斌以二十艨艟往來衝擊﹐和蘭炮無一中者。瑯與梧乘潮落揮船而進。僞將黃廷守圭嶼﹐瑯擊破之。梧遂乘勝奪廈門及金門﹐錦走銅山﹐全斌亦退保浯嶼。官軍墮兩島城﹐徙民於漳泉諸縣﹐墟其地。

十二月﹐鄭錦犯雲霄鎭﹐總兵王進功擊敗之。

是年﹐邵武東鄕賊李桂孫作亂﹐副將王詬誘擒之。

三年春二月﹐總督李率泰遣兵擒寧化山賊錢禾﹐斬之。

鄭錦僞將杜輝獻南澳﹐授左都督。

夏五月﹐總督李率泰遣兵剿銅山﹐僞威遠將軍翁求多等降。鄭錦遁入臺灣。

大兵至八尺門﹐求多率兵民六萬餘人納款。僞左都督周全斌﹑僞永安侯黃廷等皆降。率泰夜半渡海拔銅山﹐錦載其孥以數十艘遁入臺灣﹐大小庶事悉以委陳永華。永華儒雅不苛﹐臺人安之。

閏六月﹐總督李率泰遣總兵李長榮等出洋剿賊﹐獲僞總兵張賢。

秋七月十二日﹐詔授施瑯靖海將軍﹐率投誠承恩伯周全斌等進剿臺灣。和蘭復以船至﹐約期攻澎湖。會阻風﹐不得進。

冬十月丁卯﹐江西賊入建寧縣蟠湖隘﹐遊擊李化龍擊賊﹐戰敗死之。

四年春﹐召靖海將軍施瑯歸京師﹐移投誠兵將駐各省。

詔福建總督李率泰遣員至臺灣諭降鄭錦。錦請稱臣入貢如朝鮮例。有旨弗許。

時四海承平﹐廷議撤兵。率泰遣興化府知府慕天顏入臺灣招諭﹐錦不聽。陰遣人往來島上﹐諸沿海民互市﹐頗接濟爲姦利。施瑯密奏﹐若恣錦生聚﹐是養廱也﹐宜速剿。部議以風濤險﹐制勝難必﹐寢其事。

是年﹐莆田巨盜範伯略等伏誅。

伯略乘截界令下﹐歷年發掘界外前代公卿墳墓﹐攫取金寶﹐分巡道熊可智檄捕﹐皆伏法。

平和縣淸寧裏賊首羅晚﹑陳愛﹑新安裏賊首鍾光俱就撫。

晚﹑愛等結巢官寮山﹐四出劫掠﹐蘆溪受害最酷。及就撫﹐晚﹑愛率二百餘人道經蘆溪﹐居民見賊大憤﹐集眾盡殺之。光道經邑南門溪岸﹐民迫沈之於放生池。平和之盜稍息。

順昌民盧天章作亂﹐捕斬之。

天章家豪富﹐其父因爭田水構訟﹐縣令拘之﹐勒其賄。旣得賄﹐復逮送郡。天章怒﹐糾眾滋事﹐官兵捕斬之。

八年﹐詔展界外附近地各五里﹐許民築室耕種。

九年冬十月﹐海寇阮春雷襲壽寧縣﹐不克﹐遁去。

春雷夜遣數賊潛上小西門城樓﹐殺守更兵﹐代鳴鑼。把總徐登聞鑼聲異常﹐率兵往至鹿斗街﹐遇賊接戰。守備蓋世勛調兵接應。賊在城外者先遁。大索城內﹐凡居民廚廁店溝俱有賊﹐盡執而殺之。

十二年﹐光澤縣賊董子亮引江西賊周正所﹑徐仲常謀亂﹐知縣柯永新捕子亮誅之﹐餘黨解散。

十三年春正月﹐靖南王耿精忠叛執﹐福建總督範承謨囚之。守備廖有功闘死。福州府知府王之儀﹑建寧府同知諭三畏﹑侯官縣知縣劉嘉謨皆遇害。

精忠﹐繼茂子也。繼茂卒﹐精忠襲爵。先是﹐朝廷將撤靖南藩回京﹐未幾﹐以吳三桂反﹐止弗撤。精忠蓄異志﹐密使人結三桂。承謨知其謀﹐將圖之﹐未發。巡撫劉秉政附精忠﹐而陽與承謨合。承謨有所議﹐輒以告精忠。承謨不之疑也。是月望﹐各官詣王府參謁﹐承謨稱疾不出。精忠詭言海寇且至﹐請議事。秉政亦至﹐促同行入府。門閉﹐卒皆擐甲露刃。承謨知變作﹐挺身數精忠罪。賊縛之。有功拔刀奮擊﹐殺傷十餘人以死之。儀﹑三畏進前大罵﹐皆被殺。嘉謨死亂軍中。眾不知所爲﹐但聞賊黨呼翦辮。秉政辮先翦﹐以下紛紛俱翦。是日﹐天地昏黑﹐日色無光﹐識者知爲不祥。初﹐繼茂將終﹐謂精忠母曰﹕『此子必覆吾宗﹐吾死目不瞑矣』。及精忠襲爵﹐日作反計。有老參謀範一韓者沮之曰﹕『無爲也﹗吳元濟﹑李希烈徒貽笑千古耳』。不聽。其母屢切責之﹐精忠怒﹐引斧碎屏風。母郁處後宮﹐希相見。數月母卒﹐遂反。

精忠自稱總統兵馬上將軍﹐檄召各府縣州鎭文武官賫印降。

置六曹僞官﹐以原巡撫劉秉政爲僞兵曹尙書統制使﹐原按察使席式爲僞樞密使﹐原督學張文韜爲僞大理寺卿﹐以藩人劉芳圖爲僞左路大部督取江西﹐馬九玉爲僞右路大都督取浙江﹐叔繼美爲僞左將軍﹐繼善爲僞右將軍﹐總督兩路兵馬﹐徐文耀爲僞親軍中都尉﹐以日者蕭覺環之孫建士爲欽天監﹐攺康熙十三年爲甲寅年通書﹐民爲之謠曰﹕『淸不淸明不明﹐年號寫甲寅』。

精忠遣僞都督曾養性出福寧州﹐進犯溫臺等處。

養性至寧徳﹐縱掠一空﹐七都被禍尢慘。壽寧防兵亦乘機閉城索餉﹐肆其劫擄。

福寧鎭總兵吳萬福不受精忠僞命﹐爲其部下所殺。

時各府鎭皆從逆﹐授僞印札﹐萬福獨據城卻之﹐部下將弁鼓噪作亂﹐掠其家貲十餘萬﹐萬福合家赴難死。

精忠弛海禁﹐遣僞官黃鏞如臺灣。

精忠遣鏞約鄭錦以舟師直搗長江﹐以爲己聲援﹐許其割地鼎立。

精忠召李瑞和爲僞八閩察院﹐瑞和至龍江﹐爲海澄總兵趙得勝所執。

瑞和﹐漳浦人﹐明季進士﹐爲浙江鹽政﹐失位歸家﹐積貲數百萬﹐素以賄結精忠。及是﹐精忠擢爲僞察院﹐檄召赴省﹐至龍江﹐得勝邀而執之。

興化總兵馬推興以城叛降於精忠。

泉州軍亂﹐提督王進功等叛﹐以城降於精忠。

精忠檄至泉州﹐提督王進功召諸將議﹐莫敢拒命﹐進功遂受之。時武弁受制文吏﹐兵餉壓欠逾年﹐一聞省城有變﹐標營軍士紛紛踴躍爲亂。是夜放炮爲號﹐大肆劫掠。知府王者都括府庫以給兵糈。興泉道何可化素貪酷﹐兵民爭欲手刃之。進功以令箭保其家﹐旋傳鄕紳富民捐助米谷﹐眾乃定。

精忠傳檄至漳州﹐巡海道陳啟泰死之。漳浦總兵劉炎﹑海澄總兵趙得勝俱叛降於精忠。

僞檄至﹐啟泰與海澄公黃梧密謀拒守。會梧病篤﹐降者接踵。啟泰度事不可﹐支遂自經﹔詳見宦績。精忠封炎僞寧遠將軍﹐得勝僞威遠將軍。

權知漳州軍事黃芳度殺僞海道張全﹑僞漳協副將劉豹。

芳度﹐梧長子也。精忠封梧爲平和公﹐梧方病廱﹐佯受之。已而啟泰殉難﹐梧慮無助﹐疾益急﹐廱裂而卒。芳度承遺命﹐權知軍事﹐外與賊附﹐密募兵馬爲自保計。遣標下黃籃懷疏進京﹐乞大師接應。張全﹑劉豹皆精忠所署僞官﹐其部下史暢見芳度修戰備﹐以告全﹑豹﹔令暢圖之。芳度知謀泄﹐遂率兵殺全﹑豹等以拒精忠。

永春僞知縣鄭時英率兵圍馬跳寨。

精忠僞檄至﹐知縣武怡遁走。諸生呂美成﹑呂廷佐等率裏民保馬跳寨以守。僞令鄭時英圍寨八閱月﹐美成等力屈降﹐被磔死。時英去﹐精忠復以李祁爲僞知縣。徳化千總李雲龍劫知縣何濟美﹐脇取庫銀﹐將大掠﹐會僞檄至安民乃止。

延平道朱鴻﹑知府蕭來鸞等以城叛降於精忠。

僞都督徐洪弼兵至﹐鴻與朱鸞等皆聽命。洪弼催六縣地丁錢糧﹐每兩加耗五錢﹐復勒富戶助金銀﹐不從者上橔樓。橔樓之制﹐以木五尺作柱立於地鎖其頸﹐木三尺鎖其足﹐如鞠躬狀﹐不可屈伸。旣上者倍其數乃釋之。僞左將軍耿繼美﹑僞彰威將軍郭忠孝戍延平﹐脇民翦辮戴网巾﹐夜遣巡卒沿門竊聽﹐有在堂中牀上與妻言耿逆無道﹐巡卒報於繼美﹐捕磔之。其酷虐類如此。

精忠遣僞將劉可禮據邵武府﹐知府張端五﹑同知髙舉合謀討賊﹐不克﹐死之。

建寧縣都司執知縣周璟囚於轅門﹐義民李世升率鄕兵奪出之。

汀州守將劉應麟以城叛降於精忠。

寧化長關賊圍縣城﹐僞將軍劉應麟給札招之﹐知縣魏守徳以憂卒。

長關賊乘變耿攻寧化城﹐守徳激厲六房領鄕勇出城禦之。諸生慫守徳請郡兵。守徳曰﹕『鄕兵自足禦鄕寇﹐但當措餉修械耳。若官兵易動而難靜﹐他日供億難繼。犒勞無厭﹐恐非士民之福也』。眾不謂然﹐徑領文乞師於應麟。應麟果提兵來寧化﹐以遊守﹑千﹑總僞札歆賊。賊喜﹐悉解甲投誠﹐應麟於是大索犒餉﹐不問紳衿士庶﹐籍名拘系之﹐備極困辱。守徳極力救解﹐不能得﹐遂憂懣憤躁以死。

夏四月﹐精忠加王進功僞平北將軍﹐召至福州﹐畱不遣﹐以泉協副將賴玉爲僞總兵鎭泉州。進功子藩錫自領軍事。

僞敕至泉州﹐加進功爲僞平北將軍﹐副參遊各加一級﹐道府縣官仍原任。精忠令進功赴省聽調出師﹐各部將勸阻﹐進功不聽。至福州﹐精忠館之於國公府﹐禮遇甚隆﹐惟不許回泉﹐憚進功握重兵﹐欲解其柄也。泉州標營聞之始貳﹐共推進功長子藩錫主軍事。初﹐王進緣吏議投間居江右﹐總督範承謨檄召之﹐欲令將兵自衛﹐未至﹐爲精忠所覺﹐幽於密室﹐人莫有知者。精忠旣反﹐念其勇﹐擢僞左都尉。及是﹐遣進領甲士千人駐泉州南教場﹐欲撤提標羽翼。五營將愈生疑忌。由是眾議迎奉鄭錦以拒精忠。

鄭錦遣僞官柯平至福州。

報黃鏞之聘也。鏞回日﹐言錦兵力單弱﹐海上船不滿百﹐精忠頗悔之。及錦遣平請借漳﹑泉二府召募﹐精忠不肯﹐釁端由此而啟。

情忠勒省中各富戶助餉﹐以髙下授官。

有項斌者﹐本禦史林汝翥家奴﹐人呼項四﹐納餉得官。精忠愛之。時僞官肩摩於路﹐招搖閭裏﹐時號「五老」﹕謂前朝官出仕者爲「舊老」﹔舉﹑貢﹑生員入仕者爲「新老」﹔現任官從逆者爲「慶老」﹔酒焙以火再焙之爲慶﹔以銀捐助得官者爲「白老」﹔無肩輿而步行者爲「行老」。閩人呼官曰「老」﹐呼酒亦曰「老」﹐新﹑舊﹑慶﹑白﹑行皆酒名﹐因以字之。

光澤山賊李宏龍詐稱僞檄﹐脇執知縣柯永新﹐與把總黃志遠殺之。

五月﹐鄭錦率兵自臺灣渡海入廈門。

錦畱僞參軍陳永華畱守臺灣﹐自率僞右武衛劉國軒﹑僞左武衛何佑等波海至廈門。同安令鄧世茂﹑守張學堯已受精忠僞命﹐聞錦至﹐更降錦。

精忠召僞威遠將趙得勝。得勝不從﹐以海澄降於鄭錦。

錦與諸僞將議﹐欲圖漳泉﹐宜先取海澄爲根木。乃遣劉國軒﹑何佑招得勝。得勝自度旣拒精忠﹐而海澄迫近廈門﹐勢所必爭﹐遂歸錦。錦封得勝僞興明伯﹐爲左提督。

六月﹐王藩錫誘殺精忠僞總兵賴玉﹐逐僞左都尉王進﹐以泉州降於鄭錦。錦入泉州﹐授藩錫僞指揮使。

錦分提標五營爲五鎭﹐檄告漳州諸縣。黃芳度見錦勢熾﹐詭納款以緩之。

秋九月﹐精忠檄召劉炎率漳浦兵同王進取泉州。

冬十月﹐鄭錦遣僞將劉國軒﹑許耀率兵禦王進﹐大戰於白水驛﹐進敗走。

精忠勒各僞官助餉。

時城中巨室搜括無遺﹐姦民挾仇報怨﹐轉相陷者無數。

鄭錦遣僞將趙得勝﹑馮錫範等攻漳浦﹐精忠僞寧遠將軍劉炎以城降。

精忠徵鹽丁餉。

令民以七等輸納﹐給票爲腰牌﹐無者以姦細論。鹽價湧貴﹐山谷民爲淡食者絫月。

精忠鑄僞錢。

令民於正供外照畝納銅爲銅餉﹐鑄錢文曰「裕民財寶」﹐於是貧富皆困矣。

十一月﹐精忠逮王進下獄﹐尋削爲民。

十四年春正月﹐精忠遣僞官張文韜至泉州與鄭錦議和。

三月﹐精忠大徵民﹐授札招兵。

招募至三百人者輒與僞副總兵﹑副將等官。

夏四月﹐精忠檄各府縣考課儒童。

出示半載﹐無一報捲者。僞縣官懼﹐令保甲持小鑼鳴於市曰﹕『讀書者出赴試﹐毋累鄕裏』。久之﹐稍稍有往者。又令人納粟爲秀才。

五月﹐鄭錦圍泉州。

黃芳度詭降錦﹐受封﹐陰繕守禦﹐儲糗糧﹐爲拒守計。錦偵知之﹐聲言往粵﹐道由漳州﹐將襲之。芳度閉城不納。錦遂圍漳。先是﹐黃籃賫疏至京﹐詔芳度襲父梧公爵﹐命梧從子一等侍衛芳世充福建中路總兵官﹐由粵東入援。芳度知大師且至﹐遣從兄芳泰突圍赴粵速之﹐而自與諸將分禦四門。錦親督將士力攻﹐不克。

秋七月﹐大風﹐精忠殺城內各戶未完餉者。

先是僞驛傳呂應斗善聚斂﹐勒富室助餉者以百數。旣而大風﹐揚沙拔木﹐墻屋皆倒。自長樂﹑福淸以及閩淸﹑永福諸縣皆然。精忠遷怒各餉戶﹐有不完者﹐殺之。

八月﹐精忠預徵來年租賦。

九月﹐精忠以軍田照戶抽兵。

海田帖出丁一名﹐無者納銀二十四兩﹐名曰屯餉。令將下﹐精忠難之。僞驛傳呂應斗請身任其事。追呼號泣之聲不絕﹐而應斗復巧於用刑﹐加以火熨﹑日曝﹑水灌﹑串耳等法﹐不一而足。精忠謂諸僞官曰﹕『人臣謀國皆如呂應斗﹐何愁吾事不成』。

冬十月﹐鄭錦陷漳州府﹐世襲海澄公黃芳度死之。

錦圍漳州五閱月﹐發龍熕大炮百道環攻﹐城圯六十餘丈。芳度立柵轝土﹐且戰且策﹐須臾而完。時出輕師躪錦壁﹐斬其僞將萬宏。錦剽銳死傷大半﹐乃掘濠築塹以困之。先是黃梧在日﹐待標下將吳淑獨厚。臨終﹐召淑至榻前囑曰﹕『吾與鄭氏爲仇﹐今錦乘耿變內侵﹐勢必報復﹔吾死﹐幸竭力扶持芳度﹐俾無隕殆﹐九泉下得瞑目矣』﹗令芳度拜淑爲父﹐淑泣下受命。及是﹐淑見援不至﹐城旦夕破﹐禍且及己﹐遂同弟潛謀獻城於錦。引錦兵從東門入﹐芳度登芝山﹐趣諸軍巷戰﹐不能支。馳至開元寺投井死。黃家合門男女三十餘人皆遇害。以淑爲僞提督。比芳世師至﹐而漳州破已逾月矣﹐芳世乃引兵還粵。

廣東平南王尙之信率師援漳州﹐至永定而還。

尙之信以初四日至永定境﹐初六日闔城士民出迎大軍﹐之信怒其太遲﹐焚南城樓﹑縣署﹑鼓樓及民居數百間﹐殺戮男婦數千人。

鄭錦設三法徵餉。

時臺灣舊兵及新募附者計三十餘萬﹐餉不繼﹐因設法派民餉﹑派毛丁﹑派食米。毛丁者﹐人年十六以上﹑六十以下﹐每丁月徵銀五分。復盡括屯租﹑寺租入官。一時僞官悉無賴之徒﹐嚴刑峻法﹐犯者用鐵釘七枝釘其手足於板暴日中﹐慘逾炮烙﹐民不堪命。

是年﹐江西南丰賊入建寧縣北鄕﹐義民李世升率鄕兵破之。

十五年春正月﹐精忠罷大錢不用。

民皆閉市﹐爲用僞裕民大錢故也。已而三等錢俱罷。

夏五月﹐鄭錦遣僞右武衛薛進思﹑僞後提督吳淑襲江州﹐克之。精忠僞總兵劉應麟降。

精忠聞之大恐﹐集諸僞官議曰﹕『吾方有事江浙﹐而鄭錦每乘虛襲郡邑。汀亡則廷﹑邵接壤﹐興化彈丸不足以守﹐福州爲吾根本地﹐萬一離貳﹐吾已無家﹐安用國﹐不如且緩溫臺之兵﹐回守福州及興化﹐徐圖進取未晚也』。諸僞官見精忠首尾相敵﹐度不可支﹐自是紛紛有歸正之思矣。

秋八月﹐札授總兵饒元攻邵武府﹐不克。

元﹐順昌人﹐以商販入京師。聞耿逆變﹐潛蹤歸閩﹐遭僞官拷餉﹐憤甚﹐倡議禦賊﹐走浙江康親王軍前上書﹐陳剿滅事宜。康親王授總兵職﹐札令率眾先入杉關攻邵武﹐郡人吳長柱應之﹐與僞將彭世勛戰於鐵羅巷﹐復戰於大竹﹐斬賊百餘人﹐遂屯天■﹝氵﹝癶上示下﹞樂。會僞右將軍耿繼善自建昌敗回﹐世勛合繼善僞將樂燦兵圍之。已而聞鄭錦僞將吳淑兵將至﹐解圍去。

康親王傑書率大兵入仙霞關。

大兵至衢州﹐僞右路大部督馬九玉迎降﹐徐文耀所遣也。文耀本精忠媵臣﹐爲僞中都尉﹐會城重兵皆歸掌握﹔見精忠勢蹙﹐懼及禍﹐密遣九玉請大兵入關﹐而已按兵不動﹐縳精忠以降。康親王許之。浙江溫處道姚啟聖在康親王軍中﹐率數百騎先入﹐關上已空無人矣。

精忠僞總兵焦國巡陷順昌源坑寨﹐札授總兵張存死之。

存本順昌南鄕團練。精忠反﹐脇授僞總兵﹐令率眾出江西鉛山縣。存逃歸源坑。饒元勸存密圖內應。存許之。結寨練集鄕壯﹐得八千人。元啟聞於康親王。康親王給存總兵札。國巡率賊數萬駐順昌﹐聞存拒己﹐大怒﹐進攻源坑。存連戰數日﹐力不敵﹐死之﹐源坑遂陷。國巡盡焚順昌九十三村而去。是時﹐將樂生員馮君殷集鄕壯五千守黃潭﹐蕭韶集鄕壯三千守安仁﹐揚啟明﹑任漢克集鄕壯五千守招仁及富屯﹑寧化﹐李世熊集鄕壯萬餘守熱水﹔國巡欲肆其毒﹐未幾而大兵至。

九月﹐精忠殺其僞官張瑞午﹑李華棟﹑髙天爵﹑姜之藩及生員易謙等十一人﹐勒王進自盡。

瑞午﹑僞工曹郎中﹐華棟﹑僞福州府通判﹐天爵﹑僞建寧同知﹐之藩﹑僞散騎常侍﹐諸人聞大兵且至﹐欲殺精忠以爲功。時總督範承謨尙囚髙墻。承謨內丁有姜三者﹐精忠愛其勇﹐用爲常侍。三亦陽徳而陰銜之。瑞午等乃約三乘間以其眾內亂。將夜﹐放火﹐啟城門。守城將僞副將黃朝用首其事。精忠乃捕斬瑞午等於市。

大兵復建寧﹑延平二府﹐諸屬縣悉平。

康親王兵自浦城而下﹐貝子王從慶元間道入松溪﹐俱會於建寧府﹐執僞將耿繼美等﹐遂下延平﹐收復諸縣。發令﹕凡僞將所掠子女俱給還民間﹐軍中所需依民價﹐有倚勢勒買﹐軍法從事。民相慶以爲更生。

原任福建總督範承謨爲精忠所害。

承謨被囚七百餘日。至是﹐精忠欲飾辭以降﹐慮承謨白其實﹐夜遣人害承謨及其弟承譜。幕賓嵇永仁﹑沈上章﹑王龍光﹑李全﹑領纛王天佑﹑家人於通等五十三人﹐並縊之﹔詳見宦績。

精忠下令浮海奔舟山﹐不果行。

康親王兵至水口﹐僞水師總兵官林賢勸精忠浮海入舟山。精忠從之。僞將郭炳興入見精忠曰﹕『鄭氏三世漂泊海上﹐急則沿邊劫掠﹐其長技也。今舟山孤懸小島﹐無城郭宮室人民﹐諸將士孰肯涉波濤之險﹐與殿下偕行﹖且殿下大小戰船幾何﹖水師兵將幾何﹖舟山何處可戰可守﹖殿下宜自審之』。精忠曰﹕『事急矣﹗計將安出』﹖炳興曰﹕『殿下不如姑從羣議﹐投誠以息此時之肩。方今川湖未定﹐朝廷猶開面网。誠能驅平海島﹐庶幾罪可功贖也』。精忠不答。逾數日﹐精忠發令﹐水師官家眷計口出城。僞都尉徐文耀典城門卒﹐諭曰﹕『敢出此城者斬』﹗十八日旦﹐精忠謁父祠痛哭﹐將率水師官大掠而去。文耀衷甲盛兵脇之曰﹕『七門皆露刃矣﹐往定不可知。千歲髡以歸誠便』﹗精忠怒欲出﹐左右皆憚文耀﹐不敢行。

精忠放王進功歸泉州。

進功畱省三載﹐其子藩錫據泉州﹐納款於鄭錦。錦旣與精忠通和﹐藩錫懇錦修書請歸進功。至是﹐進功入見﹐乞歸。精忠曰﹕『本期與將軍戮大共圖中原﹐今事已無可爲﹐吾少緩須臾死﹐冀邀朝廷好生之仁。將軍告歸﹐誠是也。將軍於海上不薄﹐海上無吾﹐安能窺釁內地﹖顧其志不在遠大﹐自相戕賊﹐襲吾郡邑﹐致我將士心懷內顧﹐無徵戰心。將軍爲我致謝鄭王﹐彼實負吾且自負也』﹗言訖淚下沾襟。令徐文耀送進功出南門﹐郭炳興從之。炳興﹑同安人﹐原任河南歸徳府參將﹐罷官家居﹐隨進功赴省﹐爲精忠所任用﹐授僞建威將軍。至是﹐求同進功歸泉。鄭錦以進功爲僞中提督匡明伯﹐炳興仍原職守長泰。

康親王兵至洪塘江﹐精忠出降。

精忠退稱本藩﹐以原靖南王璽書下令薙發﹐街巷歡聲動地﹐羣呼萬歲。先是﹐甲寅年已蓄髮包网頭上﹐庶民一把髽﹐紳士則方巾而身猶小袖員領如故。民謠云﹕『頭戴明朝帽﹐身穿淸朝衣﹐過過七八月﹐依舊是康熙』。九月二十七日﹐大兵至洪塘江﹐精忠率諸僞官肉袒跪迎﹐自陳被範承謨所迫﹐以致陷逆﹐並請討平海寇自贖。康親王以便宜赦精忠罪﹐許題授原職﹐黨與一切不問﹐惟劉秉政解京定奪。曾養性方寇衢州﹐精忠傳令撤兵﹐遂回省聽命。秉政道卒﹐人以不及正典刑爲憾。

冬十月﹐康親王同寧海將軍喇哈達﹑平南將軍賚塔﹑總督郎廷相﹑巡撫楊熙﹑提督段應舉等入福州。

是月初四日﹐康親王等官軍入福州﹐封府庫﹐籍兵士﹐蠲免康熙十三年以後﹑十六年以前田租﹐秋毫無所犯。奏授隨徵官姚啟聖爲布政司﹐吳興祚爲按察司﹐招撫逃叛﹐山海亡命之徒多歸焉。精忠之反也﹐每有事出﹐輒城中戒嚴數日﹐傳往西門﹐而從南門行﹐民呼之曰「老鼠王」。凡百重任俱托於僕隸下人。其將兵閫外者﹐皆平日所用牙儈商賈與夫市井無賴之徒。公私匱竭﹐士卒凍餒﹐而內帑之積絫數千萬﹐終不肯分散絲毫﹐惟日勒餉加徵爲刻剝計。民望大兵如雲霓。至是始慶更生云。

鄭錦遣僞將許耀陷興化府。

時精忠初降﹐人情洶洶未定﹐錦乘間遣耀率兵掩取興化﹐精忠所命守將僞後軍都督馬成龍及僞總兵朱雲從﹑朱天貴俱降。耀入興化城據之﹐直薄鳥龍江爲界。錦以成龍爲僞援剿左提督﹐雲從爲僞樓船中鎭﹐天貴爲僞水師一鎭。

札授總兵官饒元率兵進攻邵武府。

耿繼善﹑彭世勛尙據邵武大掠﹐元與吳長柱率鄕兵攻城﹐陣斬賊黨吳嶽﹑吳子蘭。

鄭錦遣兵陷建寧﹑泰寧二縣。

十一月﹐官軍大破海寇許耀於鳥龍江。

耀桀黠恃勇﹐狃於塗嶺之勝﹐不以軍事爲意﹐札營離江三十餘里。有勸其直薄江邊占將軍山以扼官軍者﹐耀不聽。及官軍渡江﹐傳令各執斧鋤杉木豎營寨。比至江而官軍營壘已成矣。耀倉皇鼓噪。官軍以精忠降兵當先﹐滿兵後勁﹐示無退理。賊披靡大潰﹐連夜遁入興化。報至漳州﹐鄭錦不知所措。趙得勝請益兵赴援﹐遂令何佑等同得勝督兵至興化據守。

鄭錦遣僞將吳淑陷邵武府。

精忠守將楊徳及彭世勛等皆降於淑﹐淑又遣黨馮馬等據光澤縣。

十二月﹐按察使吳興祚率兵至光澤縣﹐擒僞宜春王朱統錩﹐斬之。

鄱陽人朱統錩﹐明裔也。自鼎革後﹐遁入湖中二十年。及耿精忠反﹐統錩募兵應之。精忠授以僞敉遠將軍印。精忠旣敗﹐統錩自稱宜春王﹐盤踞貴溪﹐爲江浙三省大患。是時﹐總兵官饒元已復光澤縣﹐興祚輕騎至光澤﹐招撫僞都督陳隆﹑施廷宇等﹐統錩竄入浙江。興祚計令投誠之僞總兵蔡淑佯回賊營爲內應﹐隨遣陳隆率所部導大軍直搗賊穴。僞總兵馬珩等縳統錩以獻﹐獲其僞敉遠將軍印﹐降僞官一百八員﹑兵九千餘。

副都統穆赫林等克復邵武及汀州二府。

吳淑所部賊皆海濱人﹐久習和暖﹐值嚴冬雨雪﹐凍裂蓄縮不能軍。是月壬戌﹐穆赫林等率兵大破賊眾於新屯。淑與楊徳奔汀州。薛進思見邵武已失﹐遂棄汀州﹐率妻子奔潮州投劉進忠。

十六年春二月朔﹐寧海將軍喇哈達﹑提督段應舉大破海寇於興化﹐殺其僞將趙得勝﹐復興化府﹐賊黨何佑等遁入泉州。

得勝與佑等塹太平山爲營﹐以拒官軍。喇哈達﹑段應舉縱反間離其黨。大兵至江口﹐得勝當先拒戰﹐佑率所部居後接應。參將黃大來以數百騎衝賊前隊﹐賊大潰。得勝麾中軍抽菆注射﹐旣望佑軍之不動也。唶曰﹕『吾不幸與若輩同事』﹗乃下馬踞胡牀﹐復挽彊殺數十人以死。佑與許耀等奔入泉州。翼日﹐應舉統兵入城﹐敍復興化功﹐題授大來福寧州鎭總兵。

大兵克復泉州及漳州二府﹐鄭錦奔廈門。

錦在漳州聞興化之敗﹐豫載眷口輜重下海。初九日﹐官兵臨泉州﹐攻其北門﹐陣斬僞將許耀﹐賊開南門遁去。錦棄泉州走廈門﹐王進功﹑張學堯從之﹐餘多解甲歸命。諸縣以次平復。

三月﹐海寇張七犯泉州﹐署知府張仲舉發兵捕獲之。

同安白頭賊蔡寅等作亂。

寅本永春賣槳兒﹐流落漳浦爲巫﹐挾左道惑眾﹐假托明裔﹐自稱朱三太子﹐以白巾裹頭爲號﹐屯聚同安縣之薴溪嶺﹐劫奪餉運。海賊王鼎﹑歐九等皆應之。一夜﹐驀入泉州﹐斬關而出。又攻安溪﹐爲安溪令李鈺所敗﹐乃回同安。

夏五月﹐參將郭炳興追蔡寅至同安諸葛嶺﹐兵敗﹐死之。

炳興輕寅烏合之眾。寅設伏以誘之。炳興追至諸葛嶺﹐賊猝起掩殺﹐炳興大敗﹐死於亂軍中。賊勢大振。

鄭錦復陷海邊諸澳。

錦自烏龍江敗後﹐盡棄陸地﹐逃遁入島。投誠將弁皆言於督撫﹐以爲廈門賊心未固﹐乘勢直搗其巢﹐自當瓦解。當事者不以爲然。至是﹐錦果分遣各僞將盤踞東石﹑深扈﹑日湖﹑■﹝氵丙﹞州﹑大石湖各澳口﹐招募丁壯﹐派取居民糧食。由是復猖獗。

秋八月﹐總督郎廷相同提督段應舉﹑副都統瑚圖大破蔡寅僞將李復貴於同安﹐擒斬之。

九月﹐鄭錦遣其僞將何佑寇南靖﹐吳淑寇長泰。

冬十月﹐海澄鎭總兵官黃藍等會兵剿白頭賊蔡寅﹐大敗之。

時蔡寅與吳淑勾結﹐勢甚熾。總督郎廷相遣黃藍等分兵三路進剿。藍與賊戰於灌口﹑楊坑﹐大敗之﹐擒寅僞將謝良﹑楊徳等﹐寅走天成寨﹐與吳淑合。應舉統兵圍之﹐寅﹑淑突圍夜遁。

康親王遣泉州知府張仲舉﹑興化知府卞永譽等入廈門招撫鄭錦。錦不從。

先是康親王疏請招撫鄭錦﹐遣僉事朱麟臧往廈門。錦猶豫未決。至是﹐復以仲舉爲光祿寺卿﹐永譽爲太常寺鄕﹐同泉州鄕紳黃志美﹑吳公鴻等至廈門申前議﹐令錦剃髮登岸受冊﹐許其奉貢通商如島夷例。錦不從。

是年﹐邵武賊江幾﹑楊一豹作亂。

幾跛一足﹐人呼爲江拐子﹐與一豹皆耿精忠餘黨也﹐聚邵武大竹藍諸處作亂。

十七年春二月﹐鄭錦遣其僞將劉國軒寇海澄縣。

錦令國軒守惠州。聞邵﹑汀俱失﹐撫膺慟日﹕『胡爲僨事至此』﹗猶約潮州劉進忠相爲犄角。及進忠歸正﹐國軒度不可支﹐乃棄惠州入廈門見錦曰﹕『事至此﹐將爲自守虜乎﹖恐我欲自守而人不我容﹐柰何﹖夫圖大事者必明功罪。今有功不賞﹐有罪不誅﹐何以示懲勸』﹖錦於是下各僞官議烏龍江喪師及棄汀﹑邵之罪﹐殺許耀﹑薛進思﹐黜其侄常霖知思明州﹐盡以兵事付國軒總統。國軒以海澄爲金﹑廈門戶﹐是月率兵入寇﹐連破玉洲﹑三叉河﹑福河﹑下滸等堡﹐毀江東橋﹐復取石碼澳﹐漳州諸路援兵皆爲所敗﹐遂屯祖山頭以逼海澄。提督段應舉等會師赴援﹐布政使姚啟聖捐資召募﹐並抵漳州。國軒退屯石碼﹐築垣拒守。

三月﹐提督段應舉等率兵討劉國軒﹐失利﹐退入海澄。國軒遂圍海澄。

時白頭賊蔡寅糾眾數萬據南靖天寶山﹐遙應國軒。國軒列陣赤嶺以拒官軍。戰方合﹐寅鼓眾來助。提督黃芳世擊敗之。國軒遣弱兵樹柵雙橋以誘官軍。應舉率兵進屯灣腰樹。十一日黎明﹐國軒佯遁。官軍不爲備。方蓐食﹐賊忽揚帆登岸﹐衝滿漢軍爲兩截。應舉﹑芳世見勢不利﹐皆退走。賊遂奪水頭鎭﹐截海澄餉道。應舉集兵營於祖山頭。國軒麾勁卒登山﹐陰令吳淑遶出祖山之背。官軍前後受敵﹐應舉率敗軍同入海澄﹐芳世走漳州﹐尋卒。國軒圍海澄﹐堀斷濠塹數重﹐通潮水往來﹐使援者不得渡。由是內外阻絕。

平和土賊張雄陷縣城。

夏五月﹐總督姚啟聖遣子遊擊姚儀率兵援海澄﹐弗克。

賊札營山南燈火寨。啟聖率兵破賊將林彪﹑張鳳於嶽嶺﹐陣斬鳳﹐彪退走。乃遣儀乘勢整兵救海澄。儀令軍士以牛載土囊塡塹﹐進至第三重﹐水深數丈。賊炮火齊發﹐官軍不能近城而還。海澄圍久糧盡﹐晝夜望救不至。有把總陳聰者﹐領蠟書潛行水底﹐赴督營告急。啟聖次葛布山﹐凡三出兵俱爲帶水所阻﹐髙壘相望而已。白頭賊蔡寅圍安溪縣﹐鄕紳李光地率眾破之。寅遁入海。

寅前爲安溪令李鈺所敗﹐率眾二萬餘再圍縣城。侍讀學士李光地居湖頭村﹐鈺遣人至其家求救。光地將興義旅﹐而苦無資﹐乃具啟丐糧於康親王。王度附里數村札聽科取。於是分兵抄絕賊糧﹐別下牒招徠其黨﹐賊將林啟卽以七百人降。寅悉眾至盤嶺。光地令弟光垤領百人扼諸隘。會夜雨大注﹐賊露宿經宵﹐火器濕﹐不堪用﹐遂遁去。光地令光垤尾之。賊晝夜饑疲﹐不得休飽﹐甫七日盡潰。寅走入海﹐歸鄭錦﹐未幾以瘟死。

六月﹐海澄城陷﹐提督段應舉﹑都統穆赫林及總兵黃藍皆死之。

城被圍八十餘日﹐粒米不濟﹐殺馬羅雀而食。城陷﹐段應舉投弓北向再拜﹐與穆赫林俱自縊。黃藍死於亂軍中。初﹐城中官兵三萬餘人﹐至是存者不及三分之一。劉國軒入城﹐祭奠應舉等﹐如禮殯殮。其餘滿漢官兵盡擄下海。惟陳聰先以浮水得脫﹐國軒出千金購之弗獲。聰後授福寧州把總。

鄭錦遣僞將吳淑等陷長泰及平和﹑漳平三縣。

海澄旣破﹐淑乘勢寇長泰。守將黃輝陰與賊通﹐縋城入﹐執邑令員養純﹐並陷平和。分兵寇漳平﹐知縣髙登聯奔龍巖求援﹐賊遂入據之。

劉國軒寇泉州﹐遂陷同安﹑南安﹑惠安三縣。

僞將吳淑﹑何佑欲攻漳州﹐國軒曰﹕『漳未可圖也。泉州兵寡將弱﹐苟攻而下之﹐漳之屏蔽已毀﹐庶乎其可也』。眾然其言﹐舉兵北向。道經同安﹐守將馮昭京遁去﹐城遂陷。賊攻南安﹐破之﹐殺邑令泉昱﹑守將李保毫及投誠官十餘員。惠安官吏聞之﹐亦棄城走。賊斷萬安橋以隔絕福州之師。乃築長圍攻泉州﹐知府張仲舉出家貲鑄械犒軍﹐與隨徵總兵官馬勝相勵﹐嬰城固守﹐遣人至省告急。康親王促提督楊捷救泉。捷謂賊以方張之勢﹐其鋒未可犯﹐寬而圖之﹐乃獲全勝。於是先檄福寧州總兵黃大來召延建﹑連羅﹑長福各協營兵操演以待。

秋七月﹐劉國軒遣兵陷永春﹑徳化二縣。

賊攻永春﹐知縣王寶善往省請援﹐城陷。徳化令亦棄城奔仙遊。

賊犯寧洋縣﹐知縣陳運泰擊走之。

總督姚啟聖同海澄公黃芳泰遣兵復平和﹑漳平二縣。

八月﹐劉國軒攻泉州﹐不克。

國軒圍泉州兩月﹐用大炮攻南門﹐連三晝夜不輟﹐城墮四十餘丈。總兵官馬勝同知府張仲舉隨築土墻﹐設伏以守﹐墻下用大樟板布三腳釘以防逾城。二十八日﹐賊鳴鼓角蜂擁而登。有跳入土墻者﹐陷於釘板不得脫。賊气大沮。翼日﹐國軒令眾賊各取艸一束置城邊﹐疊起成墩﹐髙與城等﹐廣數百丈﹐登其上放炮矢。官軍夜縋城焚之。賊百計環攻﹐竟不能克。時安溪李光地已分道請師﹐而患城中不支﹐謀於千總李治。治薦董升﹑翁已二人﹐皆鄕中劇賊也﹐能沒水﹐潛從水闕入。語之曰﹕『救且至矣』。合誠歡呼﹐守益堅。

將軍喇哈達﹑賚塔﹑總督姚啟聖﹑巡撫吳興祚﹑提督楊捷﹑總兵官林賢等分路出師﹐復永春﹑徳化二縣。

劉國軒解泉州圍﹐退寇漳州。同安﹑南安﹑惠安三縣以次皆復。

喇啥達﹑賚塔﹑姚啟聖駐師漳州﹐李光地遣從兄光斗率鄕旅導其兵由漳平朝天嶺小路出安溪﹐復遣光垤導吳興祚之兵由仙遊出永春﹐而楊捷由興化下惠安﹐林賢與總兵黃鎬﹑林子威以舟師由閩安出定海﹐凡四路水陸並進。時僞總兵黃球等擁眾數千﹐結連沿山土賊萬餘屯踞白鴿嶺。興祚抵仙遊﹐親率大兵剿之。自辰至酉﹐賊殊死戰不退。光垤馳召練總王丁班以銃手夾擊之。賊大潰﹐墮崖死者無算﹐遂奪取白鴿嶺﹐復追敗之於嶺頭灣﹐復永春﹑徳化二縣。興祚先抵泉州。越三曰﹐喇哈達始至安溪。師將行﹐光地進言曰﹕『賊久被堅圍﹐我師踰深山入死地﹐賊眾頗知兵﹐宜不敢交鋒﹔公休士三日待之﹐賊且遁』。國軒聞喇哈達師將至﹐果拔寨盡起﹐由南安雪嶺而去﹐退札觀音山﹐築十九寨以窺漳城。於是泉屬諸縣悉復。

九月﹐總督姚啟聖同將軍賚塔﹑都督沃申等大破劉國軒於蜈蚣山﹐遂復長泰縣。

國軒𨿽解泉圍﹐兵力猶雄﹐踞長泰江東一帶。啟聖等統滿漢大軍追至長泰境內。國軒陣於溪西蜈蚣山。官軍前鋒稍卻。耿精忠故仇鄭氏﹐拔刀斫地曰﹕『吾得與此賊俱殲﹐死不恨矣』﹗親督戰﹐立斬退縮者三人﹐大呼馳入賊陣。諸軍從之。殺其僞鎭鄭英﹑吳玉璽等。賊大潰。國軒策所乘馬泅河以遁。

光澤姦民楊一鴨謀亂﹐伏誅。

安溪土賊紀朝佐等皆降。

方劉國軒之披猖也﹐村谷年少多有鳩集夥黨爲呼應者。至是﹐以形迹懷疑﹐蜂蟻屯聚﹐無所投命。諸將師以招撫事付李光地。光地堅明約束﹐不數旬﹐朝佐等相率款復。

冬十月﹐總督姚啟聖等會兵進剿﹐劉國軒屯鳳山等處。

是時﹐浙江提督石調聲﹑江東副將詹六奇﹑福寧總兵黃大來﹑邵武鎭吳三畏﹑漳浦鎭趙得壽等各以師來會﹐營壘相望七十餘里。啟聖設修來館於漳州以納降者﹐令投誠副使黃性震董其事﹐分別全發﹑長髮﹑短髮三等賞給﹔願歸農則蠲其徭役﹐願編伍則給以糧糈﹔僞將視其帶兵多寡以定職銜崇卑。有旣受撫而仍歸賊者﹐啟聖聽其來去﹐多縱反間。由是賊黨轉相攜貳。

復移展界居民於內地。

部議照順治十八年事宜﹐沿邊修築烽寨﹐置兵防守。巡撫吳興祚議設水兵營制。檄福州港造八槳船以備水陸會剿。

十八年春正月﹐總督姚啟聖同將軍賚塔﹑提督楊捷等遣兵大破劉國軒等於郭塘。

二月﹐水師提督王之鼎與賊將陳諒戰於定海﹐不利。

於是之鼎攺授四川提督﹐以嶽州總兵萬正色爲福建水師提督。

總督姚啟聖遣人招撫劉國軒﹐國軒不從。

啟聖疏奏﹕『鄭錦以臺灣爲穴﹐必不降﹐招撫無益。其僞武平侯劉國軒爲賊渠魁﹐請赦罪許授公爵﹐並赦僞將軍吳淑罪許授侯爵﹔若二人解體投誠﹐則錦勢孤﹐海寇可立滅』。報聞﹐啟聖遣中書張雄說國軒歸正。國軒曰﹕『海潮未涸﹐艨艟終不斷絕﹐何以國軒一人爲輕重』﹖堅不降。

夏五月﹐總督姚啟聖同將軍賚塔﹑提督石調聲擊敗劉國軒於潮溝。

國軒據果堂寨與吳淑等率眾萬餘謀奪江東橋及澑石山寨。啟聖同賚塔﹑石調聲擊敗之。

冬十月﹐官軍攻阪尾寨﹐不克。

賊新築阪尾寨﹐以吳淑守之﹐與國軒相犄角。官軍攻之﹐失利。已而大雨﹐寨西墻圯﹐淑壓死﹐國軒馳視﹐哭之曰﹕『吾失一臂矣』﹗

寧海將軍喇咯達﹑副都統沃申敗賊於東石﹐獲僞總兵陳深。

十九年春正月﹐巡撫吳興祚遣水師提督萬正色攻海壇鎭﹐克之。僞將朱天貴走據南日﹑湄洲諸澳。正色連敗之﹐追至崇武臭塗。天貴遁入銅山澳。

興祚疏言﹕『臣自去冬新造戰船工竣﹐當卽配駕出洋進剿。若過二月﹐風帆轉南﹐我師反在下風﹐難以制勝﹔莫若乘今風勢利便﹐先攻海壇﹐毀賊門戶』。乃遣正色由閩安鎭出洋﹐而自率標兵詣同安。賊望風披竄﹐正色尾追至平海﹐與興祚師會賊奔臭塗官軍又追及之天貴以數舟遁入銅山澳。未幾﹐率所部戰船詣總督姚啟聖乞降。

二月﹐總督姚啟聖同將軍賚塔﹑提督石調聲率兵進攻玉洲澳。劉國軒走廈門。鄭錦歸臺灣。僞總兵蘇堪等以海澄降。巡撫吳興祚﹑提督萬正色克廈門及金門。國軒復走澎湖。

國軒察軍心動搖﹐連夜駕小舟至廈門見錦陳狀。錦大恐﹐亟率眷屬登舟歸臺灣。國軒泣挽之不聽。觀音山一帶賊兵見錦離汛﹐拔寨盡起。啟聖令兵七路並進。至海澄﹐堪與陳昌等開門納款。時國軒猶固守廈門﹐遣兵踞■﹝氵丙﹞洲﹑潯尾二處要路。興祚等發紅衣炮攻之﹐大戰於圍頭﹐進扼料羅。料羅者﹐通臺灣港道也。賊在廈聞之爭先奪艘欲遁。國軒手刃數人﹐不能制﹐仰天慟曰﹕『數載之功﹐廢於一旦﹐天實亡我﹐非戰之罪也』﹗遂登舟走澎湖。興祚等入廈門﹐得大小船數百艘﹑糧數萬石﹑火炮盔甲器械不計。復遣兵攻金門﹐並克之。疏請置重兵彈壓﹐分設海壇﹑銅山﹑金門﹑廈門四鎭而以水師提督居中控馭﹐駐札廈門。從之。

秋八月﹐康親王班師回京。

冬十月﹐弛界禁。

總督姚啟聖﹑巡撫吳興祚疏請以界外荒田七分還民﹐三分配給投誠弁員﹐上可停支俸餉﹐下可使民復業。朝議從之。

邵武賊江幾﹑楊一豹皆降。

二十年春正月﹐海寇鄭錦死。

錦之敗歸臺灣也﹐其母董氏召而數之曰﹕『馮﹑陳之業衰矣﹗猶有先君黃洪之刃在﹐庸可赦乎﹖若輩不才﹐徒累維桑﹐則如勿往』﹗錦憤恨而死。初﹐錦妻唐氏無出﹐愛妾昭娘生子克■﹝臧上土下﹞。眾皆言昭娘僞娠﹐乞養屠者李某子。獨錦自謂生時目睹﹐不之信。族人竊誹之。克■﹝臧上土下﹞故娶陳永華季女﹐乃令永華輔克■﹝臧上土下﹞監國。克■﹝臧上土下﹞裁決國事﹐𨿽諸父昆弟不少假﹐宗族多憚其嚴﹔然以永華故﹐不敢肆也。錦歸時﹐永華亦卒﹐知克■﹝臧上土下﹞賢﹐與精兵三千人爲護軍。錦死﹐母董氏出坐幃中﹐傳集諸僞官聽讀遺命。錦諸弟揚言曰﹕『克■﹝臧上土下﹞非吾骨肉﹐一旦得志﹐吾屬無遺類矣』﹗白董氏﹐先收監國印。董氏命侍者取印﹐克■﹝臧上土下﹞不與﹐左右訛傳監國率兵且至。錦羣妾有和娘者曰﹕『監國必無是』﹐請往問之。和娘至﹐克■﹝臧上土下﹞曰﹕『此印先君所授﹐軍國系焉。今使一介傳命﹐眞僞莫辦﹐何可輕付﹖和娘來﹐固當持去』。遂隨和娘至喪次﹐再拜納印。董氏曰﹕『汝非鄭家﹐寧不知乎』﹖克■﹝臧上土下﹞未及對﹐錦弟羣起撻之。克■﹝臧上土下﹞笑曰﹕『我平日不避嫌怨﹐爲鄭氏疆土耳。今日死生惟命﹐何撻爲』﹖董氏命幽諸別室。錦諸弟夜遣烏鬼縊之。烏鬼者﹐當役生番也。明日立和娘之子克塽爲嗣﹐生十三年矣。董氏謂克■﹝臧上土下﹞妻陳氏曰﹕『汝參軍女也。參軍於國有大功﹐汝居宅中﹐當善視汝』。陳氏曰﹕『今屠兒婦矣﹐尙安居此』﹗扶■﹝臧上土下﹞柩而出﹐晝夜哭不輟。其兄慰之曰﹕『汝娠未娩﹐盍存孤以延夫後』﹖答曰﹕『妹所處者變也﹐縱生男﹐孰能容之﹖有死而已』。絕粒七日不死﹐乃自經。臺人哀之。自永華物故﹐馮錫範用事。克■﹝臧上土下﹞之廢﹐錫範有力焉。遂務欺誕﹐以作威福。劉國軒等皆爲所制。何佑心懷不平﹐欲殺錫範而不敢發。總督姚啟聖聞之﹐遣人至臺灣弔喪﹐陰結其將士之欲歸正者﹐以爲內應。

夏五月﹐海寇鄭克塽殺其僞行人傳爲霖﹐續順公沈瑞死之。

姚啟聖用多金間其黨﹐招爲霖歸正。瑞被縶在臺﹐爲霖密與之謀。僞建威後鎭朱友發其事。克塽怒﹐殺爲霖﹐並及瑞﹐屠其家。瑞妻僞禮官鄭斌之女﹐克塽釋之﹔鄭氐守義﹐亦縊死。

秋八月﹐以施瑯爲水師提督﹐掛靖海將軍印﹐同總督姚啟聖等會徵臺灣。

先是廈門旣平﹐啟聖密陳臺灣可取狀。提督萬正色難之﹐言『澎湖以至鹿耳門﹐潮急礁險﹐船不得泊﹐進攻則主客勞逸之勢迥殊﹐徒損國威﹔不如度外置之﹐以爲外懼』。啟聖曰﹕『不然﹐鄭氏竊據海島﹐毒害生靈﹐天厭其亂﹐眾叛親離。去歲國破﹐今日身亡﹐此天意不可失也。馮錫範脇殺其主﹐以擅事權﹐附陳繩武者皆擯斥﹐豈無怨心﹖兵臨之際﹐必有爭起而應者﹐此人事不可失也。諸君所慮者﹐港道難阻耳。然鄭成功何以克濟﹖國家兵力盛大﹐諸君顧乃不若一成功乎』﹖是時安溪李光地爲內閣學士﹐力薦施瑯可用。啟聖亦奏﹕『欲平臺灣﹐非瑯不可』。乃以瑯爲水師提督﹐仍掛靖海將軍印﹐而攺正色爲陸路提督。瑯有謀略﹐且熟海上情形﹐啟聖傾心任之。

二十一年春三月﹐總督姚啟聖率兵出定海﹐以風不利而還。

施瑯言於啟聖曰﹕『欲攻臺灣﹐利在西南風﹔然此瑯武臣專責﹐安敢以煩公﹖得發蹤指示足矣』。遂請簡水師二萬﹑戰艦三百獨任討賊﹐督臣畱廈門濟餉。

二十二年春二月﹐僞將何佑築淡水城。

姚啟聖議以舟師由北淡水襲臺灣﹐佑諜知其謀﹐故築城。

﹐靖海將軍施瑯大破僞將劉國軒於澎湖。國軒走入臺灣。

瑯駐兵年餘不動。安溪李光地給假在籍﹐邂逅旅店中﹐問瑯曰﹕『公出師在此月。眾皆言南風不利﹐公必犯之何也』﹖瑯曰﹕『此賈豎之言也。北風猛﹐夜則更甚。澎湖遠近島嶼﹐悉賊所踞﹐到彼未能一戰奪之﹐舟無泊處﹐坐與行殊﹐風浪漂泊﹐軍不能合也。惟夏至前後二十餘日﹐風微夜靜﹐海水平如練﹐可以拋舟泊洋﹐聚而觀釁﹐舉之必矣。且賊將劉國軒者﹐爲彼魁傑﹐設以他將守澎湖﹐𨿽敗未服﹐必用再戰。如守澎湖者劉﹐或死或敗﹐則勢盡膽喪﹐臺灣可不戰而平』。光地喜曰﹕『寇平矣』﹗瑯曰﹕『何相信也』。光地曰﹕『聞爲將者必識天時利害﹑地理向背﹑較敵之智力﹐公兼之矣。能無平乎』﹗瑯以乙亥旦舟發銅山﹐會於八罩嶼。國軒擁眾二萬餘﹐據守澎湖諸嶼甚堅。丁亥﹐瑯乘南風進剿。先鋒參將藍理等七船爲急流衝散﹐飛炮傷理腹﹐腸流出﹐理裹腸大戰﹐沈其二艘。己丑﹐官軍克取虎井嶼。庚寅﹐瑯以大鳥船五十六﹐分八隊而進。賊悉銳來拒。自辰至日中﹐官軍稍卻。瑯以大舟犁之﹐擱淺沙不能動。賊見篷上書「中軍」二字﹐弗知其爲瑯也。遙望總兵吳英船甲帳甚盛﹐意爲眞將軍﹐趨赴之。理方醫創臥牀﹐聞報急往救﹐奪賊舟﹐請瑯更舟﹐大呼殺賊。賊皆披靡。瑯乘勢追擊﹐大敗之﹐殲僞將林升﹑邱輝﹑江勝﹑陳起明等﹐焚其大小戰艦二百餘。國軒乘小舟由吼門竄去。戰之日﹐東南角微雲起﹐國軒方調遣拒敵﹐望見喜甚。須臾﹐雷聲殷殷動。國軒推翻食案嘆曰﹕『天命矣』﹗海行占風者以雲起爲風兆﹐聞雷則散云。

秋七月﹐海寇鄭克塽降﹐臺灣平。

臺灣聞澎湖已失﹐兵民洶洶離散。劉國軒憂沮﹐無復戰志。馮錫範倡議投誠。克塽從之。乃遣僞官鄭平英同國軒﹑錫範等乞降。瑯以敕諭鄭克塽﹑國軒劉﹑馮錫範等曰﹕『帝五撫禦寰區﹐仁覆無外﹐卽海隅日出之邦﹐無不欲其咸登衽席﹐共樂升平。本朝定閩﹐爾祖鄭成功竊據海島﹐甘外王法﹐以及爾父鄭錦﹐勾引姦徒﹐窺伺內地﹐屢經剿撫﹐頑梗怙終。爾方童稚﹐妄思效爾前人﹐竄伏臺灣﹐以爲窟穴﹐倚險負固﹐飄突靡常﹐以致沿海居民﹐時遭兵燹。朕念中外兵民﹐皆吾赤子﹐何忍聽其久罹水火﹐故特命提督施瑯選將練兵﹐出洋進剿。旋奏報澎湖已克﹐臺灣指日蕩平。總督姚啟聖以爾等降疏奏聞。又據來使呈乞恩赦。朕體上天好生之心﹐特頒敕旨﹐前往開諭。爾等果能悔罪投誠﹐率所屬僞官軍民人等悉行登岸﹐將前罪盡行赦免﹐仍加恩安插﹐務令得所。爾等其審圖順逆﹐善計保全﹐以副朕宥罪施仁至意』。克塽旣奉敕﹐遣僞官馮錫珪﹑劉國昌等賫送降表。瑯令侍衛吳啟爵持榜示入臺灣﹐諭軍民薙發。

故明寧靖王朱桂術自殺。

桂術﹐魯王世子也﹐隨父漂泊海外﹐依鄭氏。聞大兵至﹐冠服北向再拜﹐招所善客從容飲別﹐投繯而死。妻妾姑姊從死者凡五人。

八月﹐靖海將軍施瑯入臺灣﹐設一府﹑三縣﹐以鄭克塽等歸京師。

瑯率大軍由鹿耳門而入﹐克塽及劉國軒﹑馮錫範率僞文武官跪迎。閭井晏然﹐市不易肆。自成功至克塽三世﹐凡三十八年而滅。瑯刑牲奉幣告於成功之廟曰﹕『自同安侯入臺﹐臺地始有居民。逮賜姓啟土﹐世爲巖疆﹐莫可誰何。今瑯賴天子威嚴﹑將帥之力﹐克有玆土。不辭滅國之誅﹐所以忠朝廷而報父兄之職分也。獨念瑯起卒伍﹐於賜姓有魚水之歡﹐中間微嫌﹐釀成大戾。瑯於賜姓﹐翦爲讎敵﹐情猶臣主。蘆中窮士﹐志所不爲﹐公義私恩﹐如是而已』。語畢下淚。仍待克塽及諸僞將如禮。疏請設府一﹐曰臺灣﹐縣三﹕曰臺灣﹑鳳山﹑諸羅。是年克塽等至京師﹐聖祖仁皇帝念成功明室遺臣﹐非若亂臣賊子﹐賜成功及子錦歸葬南安﹐如田橫故事﹔封克塽公爵﹐隸漢軍正紅旗﹔國軒爲順淸侯﹐授天津衛總兵﹔錫範爲順淸伯。克塽死﹐爵除。

二十四年夏六月﹐漳州賊林恩等謀亂﹐伏誅。

三十年春三月﹐龍溪縣姦民林姐作亂﹐遊擊張繼良擒斬之。

三十五年秋七月﹐臺灣新港民吳球謀亂﹐伏誅。

上杭賊鄭徳敬作亂﹐伏誅。

三十六年夏四月﹐詔安縣賊呂扁作亂﹐尋伏誅。

扁聚黨於平和白葉渠﹐渠深險﹐與廣東大埔縣山聯界﹐數日間眾至七百餘人﹐漸逼縣城。時居民俱依鄕堡爲固﹐賊無所得食。夜趨南靖之山城墟﹐汛防千總曾髙捷擊走之﹐轉遁平和﹐髙■﹝氵﹝癶上示下﹞約正吳元臣糾鄕壯擒之﹐餘黨俱散。

三十七年秋七月﹐平和賊鍾平鼻作亂﹐伏誅。

平鼻﹐呂扁黨也﹐潛結羣盜﹐約期劫縣﹐已爲內應﹐登城伺探。爲營兵所執﹐殺之。

二十八年春二月﹐臺灣吞霄土官卓个﹑卓霧﹑亞生作亂。

初﹐通事黃申在吞霄徵派無虛日﹐社番苦之。土官卓个﹑卓霧﹑亞生殺申。鎭道遣使招諭﹐不得入﹐乃發兩標官兵﹐委署北路參將常泰進剿。而新港﹑蕭壠﹑麻豆﹑目加澑灣四社番爲前部。个﹑霧等阻險拒守﹐四社番死傷甚眾。

秋七月﹐獲淡水土官冰冷。

時方徵吞霄﹐冰冷遣使與个﹑霧等通。有水師把總者巡哨至淡水﹐聞變﹐潛泊海口﹐冰冷未之覺。把總遣他社番誘以貨物交易﹐伏壯士水次﹐縛之﹐亟登舟。比諸番出護﹐已掛帆矣。吞霄平。後諸番以首惡旣誅﹐乃因通事求撫。

八月﹐署北路參將常泰以岸裏番擊吞霄﹐擒卓个﹑卓霧﹑亞生以歸﹐斬於市。

有獻計於常泰者曰﹕『岸里社番﹐穿林箐﹑越澗谷如飛﹐擒个﹑霧非此不可。時岸里社番尙未內附﹐乃遣譯者入說其魁﹐多致糖﹑煙﹑銀﹑布』。番大喜﹐繞出吞霄山後。官軍攻其前﹐个﹑霧等大窘﹐將逃入山內﹐岸里社番設伏擒之。至郡﹐屍諸市﹐傳首以示諸番。是役也﹐勞師七閱月﹐官軍被死者數百人。

四十年冬十二月﹐諸羅賊劉卻作亂。北路參將白通隆等擊敗之。

卻以拳棒自負﹐日與無賴惡少往來﹐歃血爲盟。會卻家神鑪無故發火﹐眾曰﹕『此不君卽帥耳』。約日舉事。通隆率官兵戰於急水﹐卻大潰﹐走匿山藪中﹐尋捕斬之。

四十一年夏﹐漳浦姦民曾睦等作亂﹐知縣陳汝咸討平之。

睦聚眾百餘人﹐潛伏七星洞﹐招黨入海。汝咸發兵追捕﹐密致賊黨林大札﹐啖以重利﹐誘睦入界內生擒杖殺之﹐餘黨解散。

四十三年冬十月﹐海賊徐容就擒。漳浦知縣陳汝咸宥之﹐令招賊自贖﹐餘黨悉平。

容本名林老大﹐平和小溪人。初在廣東海丰碣石衛招集亡命。是年﹐容自廣東開洋﹐往來劫掠﹐次漳浦古雷﹐船忽壞﹐賊各攜重資雇小船登岸。過雲霄﹐爲保甲盤獲。容與其黨八人俱就擒。汝咸庭鞫﹐容直陳不諱。詢以賊中情形甚悉。汝咸言於督撫﹐請宥容罪﹐俾招餘黨自贖﹔籍其財物﹐解充兵餉。許之。明年﹐刑部侍郎常壽巡閩粵﹐置容軍中﹐隨地招撫﹐餘黨悉平。

四十五年﹐浙江流寇黃宜加﹑曹昌隆等掠永定縣境。

四十六年秋八月﹐漳平土寇陳首魁等作亂﹐漳州知府趙完璧撫平之。

四十九年﹐總督範時崇獲海寇鄭盡心﹐械送京師。

盡心在洋肆劫﹐遠至錦州等處﹔時崇購獲之。

汀州遊擊沙永祥會漳潮兵搜捕浙寇黃宜加等七十餘人﹐僇之。

漳平賊陳五顯作亂。

五顯等嘯聚漳平白花林﹐知縣王調元擊之﹐奔潰。旋掠永春﹑大田﹑安溪﹐興泉道佟沛年同守備余健率兵破之。後就撫﹐械送京師﹐伏法。

五十二年﹐順昌縣姦民盧天章作亂﹐伏誅。

五十七年秋九月﹐長泰姦民薛合等作亂。

五十八年夏四月﹐福淸姦民薛彥文等謀亂﹐伏誅。

六十年夏四月乙酉﹐臺灣姦民朱一貴作亂。

一貴﹐長泰人﹐遊手無賴渡﹐臺灣充臺廈道轅役﹐被革﹐飼鴨爲生。其鴨旦暮編隊出入﹐愚甿異焉。姦匪過者﹐一貴輒烹鴨具饌﹐款延盡歡。時承平日久﹐守土恬熙﹐防範疏闊。一貴心易之。是年﹐鳳山令缺﹐郡守王珍攝縣篆﹐委政次子﹐徵收苛刻。以風聞捕治盟歃及違禁入內山斫竹木者﹐囚系百餘人﹐姦匪藉爲口實﹐搖惑人心。有黃殿者﹐居羅漢門﹐約惡少李勇﹑吳外﹑鄭定瑞等見一貴曰﹕『今地方官長﹐但知沈湎樗蒱耳﹐兵民瓦解﹐欲舉大事﹐此其時乎』﹗一貴曰﹕『然。我姓朱﹐若以明裔聳鄕村﹐從者必眾』。皆曰﹕『可』。推一貴爲渠首﹐立賊幟﹐書「大元帥朱」。夜出岡山﹐襲劫塘汛。先是粵民髙永壽在笨港負販爲生﹐有病者捿破廟中﹐餓且死﹐永壽活之。三日至南路﹐遇前所活人欷歔感泣﹐引入見一貴﹐言倡亂謀甚悉﹐邀永壽入夥﹔佯許之﹐乘間逃回﹐赴南路營告變。弗信。至府復告之鎭道。鎭道以爲狂疾﹐坐妖言惑眾﹐將論死﹐從寬遞回原籍。

辛亥﹐臺灣右營遊擊周應龍率師討賊。丁巳﹐戰於赤山﹐官軍敗績﹐千總陳元戰死﹐應龍逃歸。賊遂陷鳳山縣。

辛亥﹐警報至郡。總兵官歐陽凱集將弁議出兵。中營遊擊劉得紫請行﹐弗許。令周應龍領兵四百人﹐調新港﹑目加畱灣﹑蕭壠﹑麻豆四社土番隨之。岡山距府治三十里﹐賊勝未盛﹐疾趨可滅也﹔應龍行五里卽駐營﹐翌日再進十五里﹐屯角帶圍。賊夜出糠榔林﹐汛防把總張文學迎戰失利。應龍隔一溪不能救。是日﹐南路賊首杜君英遣黨楊來﹑顏子京至一貴所議共掠臺灣府庫。又有郭國正﹑翁義起艸潭﹐載穆﹑江國論起下埤頭﹐林魯﹑林騫﹑林璉起新園﹐王忠起小琉球﹐皆願從君英攻府﹐約一貴共事。癸丑﹐應龍兵至小岡山﹐與賊戰﹐千總陳元﹑把總吳益等奮力掩擊﹐賊敗走。應龍收兵駐二濫﹐傳令殺賊一名賞銀三兩﹐殺賊目一名賞五兩。兵番妄殺平民邀賞﹐縱焚房屋。應龍不禁。由是各鄕樹幟應賊﹐賊勢益振。丁巳﹐官軍遇賊於赤山﹐杜君英﹑朱一貴兩路夾攻。戰方合﹐應龍以後隊遽退。元戰死﹐應龍逃歸府治。一貴率羣賊大隊追之。君英等分兵攻陷鳳山縣。南路營把總林富戰死﹐守備馬定國兵敗自刎死﹐參將苗景龍匿萬舟港漁寮三日﹐賊獲而殺之。郡中大震。

五月辛酉朔﹐臺灣總兵官歐陽凱﹑遊擊劉得紫﹑臺協水師副將許云﹑守備張成禦賊於春牛埔﹐師亂﹐凱云與守備胡忠義﹑水師左營遊擊遊崇功﹑千總林文煌﹑趙奇奉﹑把總李茂吉等皆死之﹐得紫被執﹐鎭標左營遊擊孫文元赴海死﹐遊擊周應龍走泉州﹐臺協水師中營遊擊張彥賢﹑右營遊擊王鼎等率所領兵逃出澎湖﹐臺廈道梁文煊﹑知府王珍以下各官皆從之﹐賊遂陷臺灣府。

把總楊泰通賊爲內應﹐刺凱墜馬﹐羣賊交刃﹐斫其首而去。忠義與千總蔣子龍﹑把總林彥皆死。汀州鎭把總石琳帶兵往廈臺換班﹐亦戰死。云與崇功﹑文煌﹑奇奉﹑茂吉衝突血戰﹐所向披靡。自黎明至日中﹐矢窮炮盡﹐俱遇害。得紫自中路引兵還救﹐所乘馬爲賊斫倒﹐與成俱被擒。彥賢﹑鼎同守備萬奏平﹑淩進﹑楊進千﹑把總朱明﹑劉淸﹑鄭耀等率兵千餘人﹑戰船四十餘號﹐聯■﹝舟宗﹞楊帆逃出澎湖。文煊﹑珍率同知王禮﹑臺灣知縣吳觀域﹑縣丞馮通﹑典史王定國﹑諸羅知縣朱夔﹑典史張靑遠﹑把總李碩﹑陳福﹑尹成﹑道標守備王國祥﹑千總許自重相相率登舟。慮港內商漁艇艦爲賊所有﹐盡驅出鹿耳門﹐齊赴澎湖。賊遂陷府城。癸亥﹐賊立一貴爲王﹐以道署爲王府﹐僞號「永和」。僞官有平臺國公﹑開基將軍﹑鎭國將軍﹑內閣科部﹑巡街禦史等號﹐衣冠皆取諸優伶﹐不足﹐或將桌圍椅帔有彩色者綴以爲衣﹐以紅綠綢裏頭﹐出入炫耀於道。

癸亥﹐臺灣北路賊賴池等陷諸羅縣﹐北路營參將羅萬倉死之。

池與姦民賴元攺﹑蕭春等攻諸羅縣﹐萬倉同千總陳徽﹑把總鄭髙﹑葉旺分門迎敵﹐萬倉當其南﹐出死力拒戰﹐兵單無援﹐遂遇害。城陷。萬倉側室蔣氏自經死。

乙亥﹐總督覺羅滿保馳至廈門﹐檄召南澳總兵官藍廷珍會水師提督施世驃於澎湖﹐克期進兵討賊。

臺中各官逃至澎湖﹐喘息稍定﹐乃始具文申報。滿保聞變﹐以廈門爲控制臺灣咽喉﹐親行彈壓。巡撫呂猶龍綏輯省城。令布政使沙木哈督買延建上游之米。復移檄浙江﹑廣東兩省運米並赴廈門平糶。庚午﹐滿保發福州。乙亥﹐至廈門﹐則世驃已登舟出港兩日矣。初﹐民間聞臺灣全郡俱陷﹐疑賊且長驅澎﹑廈﹐加以各路徵兵皆集﹐米價騰貴﹐市裏驚惶。滿保募丁壯﹑籍遊手﹐潛消伏莽。所徵各鎭協標營兵﹐多從海舟赴夏﹐陸行至者處之舟中﹐止許一人登岸買辦﹐所需悉依民價﹐街巷寂然﹐不見兵革。未幾﹐諸路運載米石數萬俱至﹐米價頓平。民益歡慶忘亂。

朱一貴。攻其黨杜君英﹐君英敗走貓兒於。

先是君英入府時﹐欲立其子杜會三爲王﹐眾不服﹐立一貴。君英故恚甚﹐每事驕蹇﹐掠婦女閉營中。所掠女有系吳外戚屬者﹐外請釋之﹐不聽﹐怒欲相攻。一貴遣楊來﹑林璉往問﹐君英收縳來﹑璉。一貴密謀令李勇﹑郭國正等整兵圍攻君英。君英與林沙掌等率粵賊數萬人北走虎尾溪﹐至貓兒幹屯札剽掠﹐半在綫下多被蹂躪。

淡水營守備陳策遣人至廈門請援﹐總督滿保發兵救之。

策聞臺郡陷﹐督弁兵堅守﹐招集鄕壯分布要害﹐遣隊目鄭明﹑蔡武赴廈請援。

滿保令金門守備李燕﹑北路營守備劉錫﹑千總李郡帶兵星赴淡水應援﹐故得無虞。

六月癸卯﹐提督施世驃﹑總兵官藍廷珍等發澎湖﹐攻鹿耳門﹐克之﹐遂復安平鎭。

廷珍言於世驃曰﹕『羣盜皆烏合﹐畏死脇從﹐一攻卽靡﹐但其眾至三十萬﹐不可勝誅。今當止殲渠魁數人﹐余反側槪令自新』。世驃從之。癸卯﹐發澎湖﹐以守備林亮﹑千總董方爲前鋒。丙午黎明﹐舟師抵鹿耳門外。賊目蘇天威扼險迎敵﹐疊發大炮。亮﹑方以大船冒死直進﹐遙望鹿耳炮臺﹐火藥推積如山﹐命放巨炮﹐專攻其火藥。桶中火起﹐烈焰衝天﹐賊燔斃無算﹐遂潰。時潮水驟張﹐髙八尺﹐廷珍率參將王萬化﹑林政等四百餘艘﹐連檣並進。亮﹑方乘勝掩殺﹐奪取鹿耳門炮臺。天威逃入安平鎭城﹐與賊目鄭定瑞列兵拒守。亮﹑方奮勇先登﹐弁兵繼之。賊棄城走。廷珍入城﹐豎大軍旗幟﹐日猶未晡也。下令門戶標「大淸良民」卽勿問﹐惟拒敵乃斬之。百姓大喜﹐爭攜老幼跪迎﹐少壯者自充鄕兵﹐願道官軍殺賊。是夕﹐世驃船到鹿耳門。詰旦﹐乘潮入安平。一貴遣楊來﹑顏子京﹑張阿山﹑翁世虎率賊八千餘人來犯。參將萬化政等領兵禦於四鯤身。廷珍指揮衝擊﹐槍炮連環如雨﹐復遣小船沿岸夾攻﹔賊大敗。己酉﹐一貴以數萬眾擁牛車駕炮列楯爲陣﹐復犯安平。廷珍督兵分左右拒﹐大戰於二鯤身﹐連炮擊僕賊烏龍旗﹐遂破其陣。賊退保府治。沿岸列炮﹐晝夜固守﹐與官軍相持。

癸丑﹐提督施世驃﹑總兵藍廷珍等復臺灣府﹐朱一貴遁去。

庚戌﹐世驃用降者計﹐夜遣林亮﹑董方等率兵一千二百名從西港仔暗渡出府治之背﹐廷珍統大軍繼之。壬子黎明﹐在竿寮鄕登岸。廷珍令空舟悉還安平﹐示軍士無還心。亮﹑方等遇賊蘇厝甲。方交鋒﹐廷珍分兵八隊﹐自將中軍馳赴助戰。賊潰亂奔竄﹐死傷徧野。薄暮﹐官軍札犁頭標。廷珍料賊必來劫營。漏初下﹐傳令撤去賬房﹐捲旗幟﹐露刃伏芒蔗間。賊果至﹐不見大營﹐方錯愕﹐我軍突出衝殺。賊大亂﹐自相攻殺。是日﹐世驃令遊擊林秀﹑王良駿等從七鯤身陸路至瀨口﹐攻府治之西。賊盡驅精銳拒戰。官軍賈勇爭先﹐遂奪塗墼埕﹐毀賊營。至晚﹐屯南較場。比曉﹐一貴率餘賊數萬遁。官兵入城﹐秋毫無所犯﹐民相慶復見天日。

乙卯﹐參將王萬化﹑林政等率兵收復鳳山縣。

萬化﹑政與遊擊邊士偉﹑魏天錫帶兵剿撫南路﹐擒斬賊目顏子京﹑鄭定瑞等﹐安撫下淡水﹑大昆麓各處人民社番﹔於是南路五百里地方俱平。

遊擊林秀﹑薄有成等同原任遊擊劉得紫率兵往北路剿撫逸賊。

先是得紫被擒﹐引頸受刃﹐賊素重其名﹐不忍殺。得紫曰﹕『吾爲官不可不死﹐但求理吾帥﹐死瞑目耳』。賊聽之﹐收埋歐陽凱屍畢﹐復禁之學宮朱子祠。賊進食﹐弗食﹐七日仍不死。諸生林臯﹑劉化鯉爲言諸賊可滅狀﹐得紫始受民饋食。壬子夜﹐乘間投大帥施世驃﹑藍廷珍﹐嘉其抗賊不屈﹐優待之。得紫募丁壯百五十人﹐請殺賊雪恥﹐故與秀等同行。

閏六月丙寅﹐朱一貴等就擒﹐械送京師。

一貴走灣裏溪﹑下加冬﹐將趨溝尾莊糾眾。漳浦人王仁和與莊民楊石善﹐知其族楊旭﹑楊雄爲一方巨擘﹐與謀擒一貴﹔石許焉。仁和密告於藍廷珍。廷珍給仁和外委守備各銜札。於是石等密糾鄕壯以待。是月甲子﹐一貴率千人至索飯﹐旭等椎牛餉之。一貴往月眉潭﹐乏食﹐其黨漸散。丙寅﹐雄紿一貴復回溝尾莊。及暮霖雨﹐旭備館捨款一貴﹐散其眾分宿民家﹐傳集六莊鄕壯﹐佯爲守護﹐潛以水灌賊炮。夜五鼓﹐大嘩﹐稱官兵至。諸賊倉皇不知所措。雄﹑旭﹑石等遂擒一貴及王玉全﹑翁飛虎﹑張阿山﹐餘皆逸去。及會訊﹐一貴稱孤家﹐廷珍怒命捶其足﹐一貴等乃跪﹐伏罪請死。檻送解京。餘黨楊來﹑吳外﹑李勇等以次捕獲。

遊擊朱文﹑謝希賢等收復諸羅縣。

文﹑希賢等率兵收復北路﹐擒斬賊目萬和尙等﹐平諸羅。希賢引兵與淡水營守備陳策等合兵下半綫﹐於是北路千餘里地方悉平。

秋七月﹐賊黨江國論﹑鄭元長等復據阿猴林﹐官兵剿之﹐皆降。

國論﹑元長復聚餘黨豎旗於阿猴林。廷珍發兵追剿。羣賊潰散﹐系旗林木中。

其黨陳逸謀於差員張騰霄。騰霄偕逸往撫之﹐乃與俱至。廷珍爲之美衣服﹐聽其出入遨遊﹐而陰爲之備。於是就撫諸賊皆忻然自慰曰﹕『江國論且然﹐我曹無患矣』。

諸羅賊林君等作亂﹐隨徵漳浦知縣王紳文捕獲之﹐伏誅。

林君等豎旗於六加甸﹐紳文獲之。眾議押解內地﹐藍廷珍曰﹕『甫平思亂﹐此曹不可活也。軍中義得專殺﹐苟有罪某自當之』。乃令梟首竿示。復有楊君﹑李明聚眾鹽水港﹐黃輝﹑卓敬聚眾紅寮﹐先後捕斬之。

九月﹐賊渠陳福壽﹑杜君英及其子會三皆降。

外委陳漳訪緝至南路觀音山﹐招撫陳福壽以來。藍廷珍置福壽軍中﹐以家人禮待之。杜君英晝伏夜走。聞福壽事頗心動。諜者林生入羅漢門說之﹐君英及其子會三皆就撫。

提督施世驃卒於軍﹐以藍廷珍署理提督印務。

冬十月﹐朱一貴等伏誅。

十一月庚寅﹐南路餘賊陳成等復作亂﹔署提督藍廷珍發兵大搜羅漢門諸山﹐獲成等斬之。

成綽號莿瓜成﹐與蘇淸﹑楊美﹑林阿尾等豎旗於石壁寮。廷珍遣千總何勉﹑杜雄等率兵搗賊穴。成等奔潰﹐淸就擒﹐美逃匿下淡水﹐爲知縣劉光泗所獲。廷珍以羅漢門諸山素爲逋逃藪﹐遣遊擊王良駿﹑薄有成﹑守備呂瑞麟﹑閆威﹑李燕﹑蔡勇等分路搜捕﹐窮山密箐﹐無不徧歷﹐焚毀賊巢數十所﹐先後擒陳成﹑林阿尾﹑林丁﹑莊謀﹑鄭教﹑陳璞﹑鄭文苑﹑林沙掌﹑陳國進﹑李吳等﹐梟斬之。

十二月﹐誅臺灣逃回文武各官。

文員自梁文煊以下﹐武職自周應龍以下﹐俱發往臺灣正法﹔已故知府王珍棺剖梟屍示眾。

長泰賊首薛合伏誅。

合遁逃四年﹐至是始獲﹐梟其首﹐籍其家。

是年﹐安溪姦民鄭堅﹑陳洛等作亂﹐伏誅。

六十一年春三月庚子﹐臺灣南路下淡水姦民林亨等謀作亂﹐守備陳一得率兵捕獲之。

亨等以「合心王」三字爲勘合﹐頒於其黨方貿帛制旗﹐約夜舉事。有密報者﹐一得率官兵捕之﹐搜得勘合及僞札。分兵圍搜大昆麓﹑罟寮及北路鐵綫橋夥黨顏煙﹑李咸等﹐並獲之。

雍正元年春正月﹐臺灣逸盜楊合謀作亂﹐總兵藍廷珍遣兵捕獲之﹐餘黨悉散。

夏四月﹐臺灣中營千總何勉獲逸賊王忠等﹐斬之。

朱一貴之亂﹐羣賊皆已伏誅﹐惟忠等遁逃傀儡內山。藍廷珍令外委鄭國佐﹑林天成召致山番通事章旺同入傀儡內山﹐徧搜各社﹐諭番眾不許窩畱。於是忠等不敢復入番界。勉備歷險阻﹐訪知蹤迹﹐遂擒忠及劉富生﹑陳郡等。

四年秋九月﹐總督髙其倬檄臺灣道吳昌祚﹑北路參將何勉同率兵討水沙連社番。

水沙連舊爲輸餉熟番﹐自朱一貴亂後﹐遂不供賦。其番目骨宗等恃山溪險阻﹐潛蹤出沒﹐恣殺無忌。其倬檄昌祚授以方略﹐委爲總統﹐分路進攻﹐以勉副之。

冬十月﹐參將何勉進兵蛤仔難﹐諸番皆就撫﹐獲番目骨宗等﹐誅之。水沙連平。

勉等攀巖援木﹐冒險深入﹐抵水沙連北港之蛤仔難社。諸番震攝﹐就撫。越數日﹐復入南港水裏湖﹐擒骨宗父子三人﹐及凶黨阿密氏麻著等二十餘番﹐搜出頭顱無數﹐皆伏誅。於是南北港二十五社畢服﹐依舊輸課﹐水沙連平。

十二月﹐仙遊賊吳漢復據大飛山﹐官兵捕誅之。

六年冬十二月﹐臺灣南路山豬毛生番作亂。

傀儡山內生番性嗜殺人﹐以得頭多者爲雄﹐諸社皆然﹐而山豬毛爲最。是月突出劫掠﹐戕殺漢民二十二人。

七年春﹐臺灣道孫國璽﹑總兵王郡率兵討山豬毛番﹐平之。

官兵攻山豬毛社﹐諸羅知縣劉良璧堵後山﹐撥內優社番擊八里斗難﹐北路參將何勉入南仔仙山﹐會剿邦尉山﹐平之。

九年冬十二月﹐彰化縣大甲西社番林武力學生等作亂。

北路大甲西社番林武力學生等結朴仔籬等八社鼓眾倡亂。淡水同知張宏章走免﹐居民多被戕﹐北路洶洶。總兵官呂瑞麟北巡至淡水﹐聞變回至貓盂被圍﹐瑞麟奮身殺出﹐駐彰化縣治﹐徵府中兵累戰不克。

十年春三月﹐鳳山縣姦民吳福生作亂。

福生乘北路未靖﹐與商大槪等謀劫陴頭。臺鎭王郡遣遊擊李榮引兵應援。福生等於

二十八日夜焚岡山營﹐次日復焚舊社汛塘﹐虎頭山﹑赤山各處悉樹賊旗。

夏四月﹐吳福生等攻陴頭﹐總兵官王郡率兵討平之。

初三夜﹐賊攻陴頭。守備張玉﹑把總黃升拒守。賊焚萬丹巡檢署。時鎭標軍多撥北徵﹐府治兵少。郡探知陴頭賊熾﹐率兵夜發。初五日﹐與參將侯元勛﹑守備張玉﹑林如錦等三路夾攻。賊卻復集。自辰向未﹐戰數合﹐賊大潰﹐獲蕭田等八人而還。玉與外委千總徐學聖﹑鄭光宏戰死。越數日﹐搜擒福生及商大槪等三十餘賊﹐伏誅。南路平。

冬十一月﹐陸路提督王郡等率兵討大甲西社番賊﹐平之。

先是五月間﹐番賊復結沙轆﹑吞霄等十餘社同反﹐圍彰化縣﹐百姓奔逃﹐絡繹於道。六月﹐總督郝玉麟赴廈門﹐調呂瑞麟回臺灣府彈壓﹐檄新授陸路提督王郡討之。七月四日﹐郡同巡察覺羅柏修師至鹿仔港﹐遣參將李應越﹑遊擊黃貴﹑林榮茂﹑守備蔡彬等圍阿束社﹐番賊潛逸。參將靳光瀚﹑遊擊林黃彩﹑守備林世正等扼隘口﹐絕其去路。八月﹐渡大甲溪﹐遣金門鎭李之棟﹑遊擊髙得志﹑李科﹑守備呂九如﹑林如錦等分路追殺。歷大安溪﹐登大坪山﹐直抵悠吾生番界。賊大窘﹐走南日內山﹐峭壁峻絕﹐僅一綫魚貫攀緣而上。番踞髙嶺﹐下矢石如雨﹐我師奮勇爭進﹐槍炮交攻﹐聲震山谷。番負創四竄﹐官軍搗其巢﹐縱火焚所積﹐番計窮﹐於是各社相繼獻渠凶林武力學生等來降。凡四閱月﹐北路平。

十三年冬﹐彰化縣柳樹湳﹑登臺莊生番作亂﹔副將靳光瀚﹑同知趙奇芳緝獲眉加臘社番巴裏鶴﹑阿尉等誅之﹐亂遂定。

乾隆七牟夏六月﹐漳浦縣民賴石戕其知縣朱以誠。

秋七月﹐詔安賊陳作謀圍縣城﹔巡撫劉於義遣兵討誅之。

十三年春正月﹐建寧府姦民魏現謀作亂﹐官兵捕誅之。

十七年冬十二月﹐平和縣生員蔡榮祖等謀作亂﹐事泄﹐伏誅。

榮祖素與南坪妖道馮珩交好﹐謀爲不軌﹐期於是月十七日夜襲郡城。先一日﹐榮祖由管溪買舟﹐舟中存軍器火藥﹐行至南靖湖山﹐爲鎭標守備葉相徳﹑南靖﹑典史周履忠擒獲。其黨翼散布郡城內外者﹐以次就獲﹐斬於市。

三十三年春三月﹐漳浦縣賊盧茂作亂﹔知縣徐觀孫﹑把總曾大猷捕誅之。

三十五年春正月﹐詔安縣姦民李少敏謀亂﹐伏誅。

五十一年冬十一月﹐彰化縣姦民林爽文作亂﹐城陷﹐臺灣知府孫景燧﹑北路理番同知長庚等皆遇害。

爽文﹐漳州平和縣人﹐徙居彰化大裏杙。少充縣捕﹐尋棄去﹐與匪徒潛行劫掠。大裏杙去縣城五十里﹐逼近內山﹐恣爲盜賊囊橐﹐吏不敢問。先是﹐閩廣間姦徒結黨名目﹐有所謂天地會者。四十八年﹐漳州人嚴煙渡海傳會﹐爽文與劉升﹑陳泮﹑王芬及淡水之王作﹑林小文﹑諸羅之楊光勛﹑黃鍾﹑張烈﹑葉省﹑蔡福﹑鳳山之莊大田﹑莊韭等均入會。光勛爲楊文麟養子。文麟幼子楊媽世與光勛不和﹐創雷公會與之敵。是年七月﹐臺灣道永福﹑知府孫景燧聞其事﹐密飭文武員弁嚴緝。石橊班汛把總陳和獲黃鍾﹑楊文麟及文麟子楊狗等解縣。越數日﹐和又獲張烈﹐械之。攝諸羅縣臺防同知董啟埏釋放狗。狗遂約會匪劫斗六門﹐奪烈而去﹐和破殺。永福與總兵紫大紀率兵馳赴諸羅﹐擒數十人﹐搜得姓名會簿。首犯楊光勛逃逸﹐旋爲攝彰化縣臺防同知劉亨基所獲。永福﹑大紀審鞠光勛等十八人﹐皆斬諸市。然彰化匪類根株未拔也。烈等餘黨﹐遂竄入大裏杙嘯聚。是月初旬﹐大紀巡視彰化﹐賊方豎旗起事。北路理番同知長庚請大紀駐鎭﹐不許﹐卽日旋府﹐令中軍遊擊耿世文領兵三百人同景燧赴彰化。景燧至﹐促新縣令兪峻﹑副將赫升額與世文率兵往捕﹐駐營於五里外之大墩﹐諭村民擒獻﹐焚數小村以怵之。賊遂鼓煽各莊會於茹老山。眾怨官兵以無辜焚其村﹐皆從亂。因林氏之族不肯令爽文主名﹐暫推劉升爲首。丁酉夜﹐賊目陳泮王等從爽文攻陷大墩營﹐殺赫升額﹑耿世文﹑兪峻及千把總兵役等數百人。時彰化守兵僅八十人﹐景燧﹑長庚糾集番眾掘濠插竹﹐同都司王宗武﹑原任知縣張貞生﹑署典史馮啟宗﹑丁艱典史李爾和分門戒嚴。戊戌﹐大雷雨﹐賊抵城下﹐槍炮莫施。己亥﹐城中有與賊通者﹐開門納之。賊入城﹐拘景燧。亨基被殺﹐一女滿姑尙幼﹐有賊扶之出﹐姑切齒痛罵﹐賊以刀割其舌﹐噴血大慟而絕﹐劉氏一門死者十三人。啟宗守監門﹐爲監犯楊牛所害。長庚有膂力﹐與賊戰﹐手刃二賊﹐賊磔之﹐沈其首於濠。宗武及其子死於署前。賊擁景燧至演武廳﹐迫降景燧以大義斥之﹐遂與亨基幕友孫南容﹑施琪﹑範輝同死焉。

十二月庚子朔﹐賊陷淡水﹔護淡水同知臺灣知縣程峻自殺﹐竹塹巡檢張芝馨死之。

先是峻與守備董得魁馳赴中港守禦。賊黨盤山逾嶺而入﹐糾結貓盂莊李同﹑貓里社黃阿寧﹑何添等直至新莊﹐所過附逆者甚眾。峻聞彰化陷﹐退回塹城﹐至山頂﹐伏起﹐峻自殺。賊乘機攻塹城﹐陷之。峻長子必大懷印從八里坌內渡。賊共推林爽文爲盟主﹐僞號「順天」﹐以彰化縣署爲盟府。本縣胥吏劉懷淸爲僞彰化知縣﹐劉士賢爲僞北路海防廳﹐王作爲僞徵北大元帥﹐王芬爲僞平海大將軍。爽文用烏緞作笠﹐蟠金龍二﹐以黃綫結蕤﹐自頂垂背﹐掠取官幕袍服衣之。其眾悉以烏布帕頭。

乙巳﹐賊陷諸羅縣﹐攝縣事董啟埏﹑原署知縣唐鑑﹑典史鍾燕超等皆死之。

林爽文從彰化往攻諸羅﹐畱守彰化之賊不過數百人﹐同僞官稽查出入而已。諸羅城旁無深溝﹐大霧彌漫﹐竟日不散。賊聞施槍炮﹐繞城四呼﹐而陰使眾賊伏城下掘陷之﹐蜂擁而入﹐殺啟埏及鑑﹑燕超等。是時賊勢四起﹐南投﹑貓霧捒等處皆破。南投縣丞周大綸﹑羅漢門縣丞陳聖傳﹑署貓霧捒巡檢梁永提俱不屈死。署南投縣丞洪智爲賊掠至大裏杙﹐不殺。府城先聞大墩及彰化之變﹐鎭道議令左營遊擊李中揚領兵三百人往援。中楊扶病至諸羅﹐亦死之。賊旣得諸羅﹐爭掠財貨﹐驕滿自恣﹐視府城爲掌握間物﹐日聚黨飲酒演優﹔以故府城得預爲備。永福遣教授羅前蔭﹑海東掌教嘉應州舉人曾中立﹑幕友劉繩祖馳赴鳳山﹐招集粵義民赴府守禦。臺灣縣知縣王露病﹐不能視事。臺防同知楊廷理代理府事﹐率經歷羅倫等步行招坊市義民﹐三日中得八千人﹐復乘船至海口﹐得長年水手一千餘人﹐並調熟番一千人﹐鳩集工匠﹐整造器械﹐以備戰守。

己酉﹐臺灣總兵柴大紀禦賊於鹽埕﹐賊遁去。

同知楊廷理亟請大紀出兵﹐大紀合護安平副將林光玉率兵二百人往諸羅﹐至鐵綫聞賊盛﹐退回三坎店。丙午﹐大紀領兵出城﹐丁未﹐至灣裏溪不能進﹐退守鹽埕﹐是日﹐賊眾數萬猝至﹐兵民力禦之﹐賊愈敗愈多﹐營中貯大銅炮一乃王寅年漂出海中者﹐火以擊賊﹐賊死無算遂遁﹐把總髙大捷妄傳大紀被圍﹐躍馬穿城逸去﹐眾皆惶惑﹐廷理急遣番眾追至鹿耳門縛歸﹐戮之民心乃定﹐守備董得魁於中港敗後退保艋舺﹐同新莊巡檢王增錞﹑署都司易達招募泉籍義勇駐守焉。

辛亥﹐廣東義民李安善偕原任彰化知縣張貞生﹑把總陳邦光復彰化城。已而賊復陷彰化﹐攻北莊﹐安善死之。

安善﹐廣東嘉應州監生。父文煥﹐於康熙末平朱一貴有功﹐授職居北莊。及林爽文攻諸羅日﹐安善在彰化岸里社捐貲招募民番﹐乘賊攻府﹐遂與貞生﹑邦光克復彰化城﹐獲賊僞官楊振國﹑髙文麟等﹐檻送內地﹐伏誅。時各路義民中有不肖之徒﹐焚莊搶掠﹐脇從者無所歸﹐以故空城仍爲賊據。北莊在賊巢後﹐賊畏其逼。並力攻之。安善赴鹿港軍營領鉛藥回﹐中途爲賊所執﹐挾至大裏杙﹐不屈﹐賊支解之。

壬子﹐淡水同知幕友壽同春偕原任竹塹巡檢李椿﹑書院掌教原任楡林知縣孫讓復淡水廳。

先是淡水賊王作﹑林小文等劫奪淡水倉庫﹐遂居廳事﹐把總吳淡不屈死﹐同春被執。賊素重其名﹐不殺﹐請受計。同春詭許之﹐潛遣人楊言內地大兵已到﹐賊眾疑散。同春復約椿﹑讓糾合義民一萬三千餘人﹐收復塹城﹐擒作及餘黨許律﹑陳覺﹑鄭加等﹐斬之。

壬子﹐臺灣南路賊莊大田陷鳳山縣﹐知縣湯大奎﹑典史史謙死之。

大田亦漳州平和人﹐渡海家鳳山縣。林爽文滋事﹐遣黨陳天送至南路糾合謀逆。大田偕族弟大韭至阿里港﹐淩逼富戶﹐出財谷造旗幟。時北路賊退聚窵松﹑大目降間。鳳山諸賊以北路道遠不願往﹐遂推大田爲首﹐與爽文遙相應援。大奎聞變﹐募義民千人守城﹐參將瑚圖裏領兵出禦。伏賊從龜山入城縱火﹐大奎及其子荀業﹑典史史謙皆不屈死。瑚圖裏棄參將印﹐疾馳至府﹐府城大震。臺灣道永福遣典史易鳳翔內渡請兵。

癸丑﹐賊攻臺灣府。

賊萬餘由南路攻郡城。楊廷理與經歷羅倫﹑外委王國志率民番分路禦之。澎湖左營遊擊蔡攀龍領兵八百人到臺灣﹐札營小南門五里外之桶盤棧。

戊午﹐廣東舉人曾中立等募義民討賊。

鳳山所屬山豬毛系東港上游粵民一百餘莊﹐分港東港西兩里﹐康熙間平朱一貴之亂﹐號懷忠裏﹐建忠義亭。俸滿教授羅前蔭等赴莊招集義民﹐適賊遣其黨塗達元﹑張載柏到莊誘眾﹐卽斬二賊以徇。選壯丁八千餘人﹐分爲六隊﹐計畝均餉﹐推中立總其事﹐領眾攻小篤家莊﹑阿里港等處﹐牽綴賊勢。南路賊莊大田退守南坑仔﹐北路賊仍聚大目降。

甲子﹐同知楊廷理與守備王大植率兵禦賊﹐千總沈端死之。戊辰﹐賊圍臺灣府。

林爽文率眾由大武壠赴大目降﹐合南路賊圖攻府城。廷理與大植分兵四路巡哨。賊結隊往攻鹽埕。端至大灣塘與賊遇﹐奮力交鋒﹐以兵少賊多﹐遂死之。廷理﹑大植收軍回城。戊辰除夕﹐賊黨伏東門民房﹐取蔗林枯藤灌硫磺等物密置竹根木柵旁﹐謀俟三更繞城縱火突入﹐終夜大雨滂沱﹐火不得施。

己巳﹐同知楊廷理同右營遊擊左淵等率兵擊賊﹐敗之。

淵率義勇二千人出小南門﹐廷理率義勇二千人出小東門﹐守備邱成能﹑李步云率兵斜衝賊陣。賊中槍炮及藏匿蔗林焚死者無數﹐擒其黨陳允等十餘人﹐人心大定。

五十二年春正月癸巳﹐水師提督海澄公黃仕簡率兵由廈門渡海至臺灣府。林爽文遁回大裏杙。乙亥﹐陸路提督任承恩率兵由蚶江渡海入鹿港。

林爽文之將反也﹐當漳﹑泉二府人械闘之後。爽文本漳人﹐恐泉人不同亂﹐乃邀泉人劉志賢共起事﹐欲使爲泉州人倡。志賢自署理番同知﹐至鹿港收貨稅﹐有泉民林湊等倡義擒之﹐鹿港得無恙﹔而府城逼近鹿耳門﹐鎭道嚴兵防護﹐以故兩海口俱未失。時總督常靑駐泉州﹐調水陸二提督分路渡海赴援。

壬午﹐水師提督黃仕簡遣建寧鎭總兵郝壯猷率兵進剿南路﹐臺灣鎭總兵柴大紀率兵進剿北路。

壯猷領弁兵二千二百人﹐以遊擊蔡攀龍爲之副﹔大紀領弁兵二千人﹐以護安平副將林光玉爲之副。壯猷行至大湖﹐遇賊﹐不得進﹐遣人赴仕簡告警。

壬辰﹐總兵柴大紀克復諸羅縣﹐獲僞軍師侯元

楊廷理以升知州陳良翼素得民心請於永福﹐檄令代理諸羅時。福防同知楊紹裘來臺灣視府事。

癸巳﹐閩安協副將徐鼎士領兵渡海﹐入北淡水。

鼎士兵抵北淡水之艋舺﹐環繞大河﹐有義民萬餘人協同守護。時諸宵小煽動﹐壽同春開誠勸諭﹐始得寧輯。

二月辛酉﹐復鳳山縣。

郝壯猷頓兵大湖幾五十日﹐是月丁未﹐福寧鎭遊擊延山領兵一千人到郡﹐黃仕簡令與安平遊擊鄭嵩同領兵往大湖協剿﹐延山遂復鳳山縣。

三月丙子﹐賊復陷鳳山縣。遊擊延山﹑鄭嵩﹑同知王雋皆死之。總兵郝壯猷遁歸臺灣府。

先是鳳山城空無人﹐壯猷招民復業﹐賊卽潛入其中﹐與外賊消息相間。至是城復陷矣。

丁丑﹐總督將軍常靑至臺灣督剿。

常靑甫入鹿耳門﹐卽得鳳山重陷信﹐飛札調兵。委同知楊廷理選募義民六千人﹐分兵協守。時郝壯猷以失律受誅﹐黃仕簡﹑任承恩皆革職解京治罪﹐其水師提督印務交常靑代理﹐陸路提督印務以江南提督藍元枚代理﹐領浙兵三千赴鹿港﹐並參贊軍務。原任兩湖總督李侍堯代常靑總督閩浙﹐籌辦軍需﹐駐札廈門。先是任承恩在許厝寮剿賊﹐千總黃榮﹑吳聯貴陣亡﹐承恩以兵少賊多﹐深溝髙壘爲久駐計。林爽文分黨嘯聚﹐自大裏杙外﹐彰化之烏日莊﹑大墩﹑八卦山等處﹐諸羅之斗六門﹑水沙連﹑庵古坑等處﹐任意出沒﹐肆行焚劫。愚民無力支拒﹐相率從賊。是以日聚日多﹐披猖殊甚。

己未﹐賊攻臺灣府﹐同知楊廷理﹑遊擊蔡攀龍等擊敗之。

莊大田率眾分攻大東門﹑小南門﹐其黨莊錫捨攻大南門﹐番婦金娘攻小東門﹐北路賊許尙等分攻大﹑小北門﹐賊眾蟻聚數萬﹐旗幟分列﹐槍炮若雨。安平副將丁朝雄於紅毛城中得舊貯大炮十餘座﹐堀地得大炮子百枚﹐連夜運置各營盤﹐賊至轟擊之﹐直達數里﹐殺賊甚眾。先是錫捨有弟達徳﹐勸錫捨歸順﹐遣莊丁莊允赴郡告其族莊子才﹐爲差役所執。廷理審問得實﹐使子才作書諭之。先一夕﹐錫捨乘間由大南門入﹐將軍常靑大喜﹐令率黨出城建功。大田猶不知也。是日﹐賊四面攻城﹐及夕將退﹐錫捨倒戌相向﹐呼聲震天。廷理與攀龍等乘勢追殺﹐賊大敗走。錫捨仍往札大湖。自是賊匪或時出侵擾﹐或假道攻擊﹐俱先期預知者﹐錫捨敗其謀也。

夏四月﹐賊陷麻豆等三十莊﹐千總盧思聰戰死。

五月己巳﹐總兵柴大紀與總兵普吉會於土庫﹐議攻斗六門﹐不果而還。

賊之方起也﹐漳人仗賊之勢﹐嘗淩泉人。及黃﹑任兩提督兵至﹐賊稍斂﹐則泉人又仗官兵之勢淩漳人。然各村民尙未爲所脇也。自常靑至臺灣﹐諸將慮兵少不敵﹐甫交綏卽退。賊得其暇迫脇各村﹐不從者輒焚殺。官兵亦皆自保而莫之救。於是泉人亦皆弭首附漳﹐徧地皆賊矣。

甲戌﹐新任淡水同知徐夢麟會副將徐鼎士﹑都司朱龍章往白石湖山下安撫漳﹑泉﹑粵諸莊居民。

初﹐淡水自壽同春克復之後﹐莊民尙能和輯﹐而白石湖﹑金包裏﹑七堵﹑八堵﹑三貂等處之漳﹑泉﹑粵諸莊民分黨互殺。漳人半屯於白石湖山上。夢麟領印渡海﹐抵艋舺﹐延同春爲幕友﹐馳檄曉眾。會鼎士﹑龍漳及新莊巡檢王增錞抵山下﹐就撫者僅數十人﹐夢麟挈回安置。越五日﹐復往山中﹐人爭來就撫。金包裏﹑七堵等處聞風解散﹐不下萬餘人。

丁丑﹐將軍常靑督兵克南潭。

時莊錫捨擒僞女軍師金娘﹑僞元帥王坑郎及賊黨林洪﹐伏誅。

乙酉﹐福州將軍恆瑞同溫州鎭總兵魏大斌率兵至臺灣府。六月甲辰﹐同知徐夢麟等會兵進屯大甲溪。

大甲溪者﹐兩山對峙﹐南漳化﹐北淡水﹐中隔一溪﹐迫近牛罵頭﹑葫蘆墩﹑紅圳頭﹐與大甲杙唇齒相連。時溪南皆賊﹐惟千總袁良熺率兵二百餘人同義民共禦﹐力疲糧匱﹐各懷去志。夢麟招集義民﹐倚溪扼險﹐請於參贊藍元枚發兵來援﹐令工鑄大小炮二百餘位﹐屢用攻賊﹐賊多敗潰﹐淡北恃以無恐。

賊圍諸羅縣。

諸羅爲南北之中﹐林爽文必欲陷之﹐日夕攻圍不止。柴大紀與兵民固守﹐募人間道夜行抵府告急。

庚申﹐總兵魏大斌援諸羅。

常靑檄大斌與副將詹殿擢領兵赴援﹐扼於鹿子艸。復令遊擊田藍玉率兵由海道往﹐亦爲賊所截。

秋七月壬申﹐參將特克什布﹑遊擊張萬魁率兵援諸羅。

再自鹿子艸進剿至莊口﹐伏賊四起﹐我兵被傷甚眾。

八月辛亥﹐賊犯大營﹐常靑與參贊恆瑞擊敗之。

常靑將於是日進援諸羅﹐署知府楊廷理言﹕『郡城外盡爲賊踞﹐淫潦淋漓﹐水平四野﹐新調之兵十病五六﹐若我兵一動﹐賊必乘虛攻郡﹐輕重得失﹐不可不審』。常靑躊躇未決﹐賊偵知官兵將北行﹐果分三路直犯大營。常靑與恆瑞親統兵民殺退之﹐乃不果行。

甲寅﹐副將貴林﹑蔡攀龍﹑參將孫全謀﹑遊擊楊起麟﹑邱能成分兵進援諸羅﹐失利﹔貴林﹑楊起麟皆死之。

自是賊匪無日不覬覦鹽水港﹐而諸羅之圍愈密。

九月庚午﹐參贊恆瑞率兵援鹽水港。

賊攻鹽水港甚急。恆瑞統滿漢兵三千赴援。自是日至壬申﹐屢戰皆捷。賊圍暫解。先是﹐諸羅募人至郡運餉﹐皆由內山盤繞而來﹐道路艱險﹐賊覺之﹐四面阻扼﹐粒米不得入城。城中斗米一千七百文。知縣陳良翼素有惠於民﹐民食盡﹐至以油■﹝米凡﹞充饑﹐終無散意。折屋爲薪﹐取舊土墻煮硝配火藥數千觔以備賊。賊方力攻鹽水港﹐故諸羅火藥已盡。而賊久不至﹐城獲全。

冬十月庚子﹐副將徐鼎士等分路剿賊﹐敗之。

福州城守左營都司敏祿領兵一千人﹐自五虎門放洋至淡水﹐與徐鼎士等會於大甲溪﹐分兵六路進剿。鼎士與守備潘國材抵南埔遇賊﹐夢麟﹑敏祿至山頂遇賊﹐各賈勇麾擊﹐賊大敗﹐斬俘及獲軍械無算。壽同春領義兵駐烏牛欄﹐抵三十張犁﹐馬蹶爲賊所執﹐死之。

丙午﹐淡水官兵﹑義民攻大肚溪賊營﹐約鹿港兵會剿﹐鹿港兵不至。

時廣東右翼鎭在鹿港﹐夢麟等札約分路赴大肚溪應援。是日﹐鼎士等進攻大肚﹐先於蛇仔侖焚賊目何有志巢穴﹐賊眾越山而逃。鹿港兵不至﹐遂收軍回牛罵頭﹐去大裏杙十餘里。鼎士等分札南北兩營以待之。復遣粵貢生張鳳華及淡水廳役王松密結生番﹐資以布疋鹽菜等物﹐使伏內山要隘﹐截其衝突。番眾踴躍﹐力助官兵﹐殺賊無算。

癸亥﹐協辦大學士福康安率參贊海蘭察等統兵抵鹿仔港。

先是﹐八月中奉旨﹐以協辦大學士﹑陜甘總督福康安爲將軍﹐及內大臣海蘭察等爲參贊﹐統領巴圖魯侍衛一百二十餘員﹐調湖南兵二千人﹑貴州兵二千人﹑廣西兵三千人﹑四川屯練番兵二千人至閩。壬戌﹐自崇武澳放洋﹐一晝夜數艘盡抵鹿仔港。福康安先馳檄招徠﹐並戶給「盛世良民」旗號﹐諭令歸莊者免死。

十一月辛未﹐參贊海蘭察大破賊於牛稠山﹐諸羅圍始解。

甲子朔﹐福康安登鹿港﹐札營。丁卯冬﹐海蘭察等領巴圖魯侍衛數十人至八卦山探望賊勢。八卦山距鹿港二十餘里﹐賊所聚處也。索倫佐領阿木勒塔﹑三等侍衛哲克堯先飛馬徑至山下﹐遇賊百餘迎敵﹐射死三人﹐活擒二人以歸﹔賊驚﹐以爲自天降﹐各散去。戊辰﹐諸將議從八卦山進攻大裏杙。福康安以諸羅圍久﹐兵民饑疲﹐危在旦夕﹐當急援之。乃分兵攻大甲﹐聲言先伐大裏杙﹐以牽賊勢。己巳﹐親率大兵分路攻殺﹐連克侖仔頂﹑侖仔尾﹑柴林腳﹑西勢潭等十五莊﹐長驅至牛稠山﹐山距諸羅城六﹑七里。賊擁眾二萬餘屯札山眷﹐阻溪自固。見官兵至﹐四面環繞而下。海蘭察命義民向左斜行﹐各省兵向右斜行﹐自統巴圖魯作馬隊及四川屯練番兵居中。戒左右軍曰﹕『視馬隊進則捲入賊軍後面﹐不則無前也』。戒中軍曰﹕『距賊不至百步勿發槍炮箭』。乃先率馬隊越溪衝入賊陣﹐左右軍遶出賊後﹐髙據山腰﹐槍箭齊發。賊大敗奔竄。酉刻﹐大軍抵諸羅城。城中官民出迎﹐皆饑羸無人色。福康安令悉運賊莊所貯糧入城﹐米價頓平。賊气大挫。

甲申﹐官軍進剿斗六門﹐克之。

諸羅圍旣解﹐福康安令海蘭察等領巴圖魯侍衛督催各隊官兵往來剿捕。旬日之間﹐斃賊無算。林爽文招集餘黨﹐拒守斗六門﹑大埔林﹑庵克坑等處。盡驅其黨之妻孥老幼及其眷屬﹐悉入大裏杙巢穴﹐以脇眾心。海蘭察等率兵甫至馬稠後莊﹐賊據山放炮。海蘭察與恆瑞自山梁進攻﹐追至大排竹。賊於溪沙下築隘壅水﹐以阻官兵。巴圖魯侍衛等先奮勇越過溪面﹐賊決水未就﹐而我軍已盡濟﹐殺退之。先是福康安﹑烏葉哈達領兵千餘人由茅港尾進剿﹐以通府城道路﹐並檄調知府楊廷理領義民北來會合。廷理領義民一萬二千人札營三坎店﹐連日賊匪麇至﹐廷理率義民涉水沖截﹐諸賊散而復聚者三。適烏什哈達等自北路引兵到府﹐與廷理相遇於蔦松﹐賊乃望風而潰。海蘭察﹑恆瑞等乘虛連攻大埔林﹑庵古坑皆捷﹐星夜疾馳至斗六門。時賊盤踞已久﹐密於各路口堀坑阱﹐削竹插地以陷馬足。官軍由田中進﹐力奪賊營﹐痛加殲僇﹐遂收復斗六門。西螺逆民均投順。乙酉﹐大兵札水沙連。丙戌﹐剿捕虎仔溪﹑萬丹莊﹐南投﹑北投等處悉平。

丁亥﹐協辦大學士福康安率參贊海蘭察﹑恆理等攻大裏杙﹐克之。

賊首林爽文遁走。

大裏杙東倚大山﹐南繞溪河﹐爽文砌築土城﹐羅列巨炮﹐內設竹柵兩重﹐外則溝磡重疊﹐頗爲完固。海蘭察等進迫溪邊﹐賊乘我兵未集﹐出城四擊。巴圖魯爭先搏殺﹐斃賊甚多。旣夕﹐我兵伏溝坎間﹐賊萬炬來索戰。我兵在暗中﹐賊不能見﹐而我兵視賊則歷歷可數﹐發槍箭無不中。賊自知失計﹐遽滅火擊鼓來攻。我兵又從鼓聲處擊之﹐殺死無算。詰朝﹐海蘭察等由西南﹑西北分路攻入賊巢﹐射殺賊目林素﹑林成等二百餘人﹐生擒僞彰化縣劉懷淸及賊目張火﹑蔣挺﹑林茂﹑何從龍﹐始知爽文已於夜半挈眷走據集集埔矣。遂鏟平大裏杙城塹﹐燒其巢獲﹐大小炮一百六十餘座﹑烏槍二百三十餘桿﹑谷數千石﹑牛八百餘頭﹐其餘器械不可勝計。令將槍炮器械運往鹿港存貯﹐以牛谷賞給兵民。凡脇從者俱釋歸莊安業矣。

十二月戊戌﹐官兵攻集集埔﹐克之。

集集埔前臨大溪林。爽文就髙岸疊石爲陡墻﹐長數里﹐其所豫營扼險處也。是時賊尙擁眾二萬餘人。海蘭察率巴圖魯侍衛奮勇渡溪﹐飛炮衝破石墻﹐四川番兵騰而上﹐槍箭齊發。賊大潰﹐墮崖赴壑及淹斃者無數。爽文走入生番。福康安傳各社通事﹐加之獎勵﹐令宣諭諸生番縛獻爽文。有水里社通事杜孚者﹐素受爽文厚賄﹐匿其孥。隨軍教授郭廷筠偵知孚乃集集埔楊振文﹑曾大源佃戶﹐薦二人帶官兵﹑義民往諭之﹐遂縛爽文父林勸﹑母曾氏﹑弟壘﹑妻黃氏﹐送交大營。

壬子﹐官軍進剿小半天﹐克之。

賊踞小半天山爲死守計。山路西面陡絕。海蘭察等率將士攀藤緣壁而上﹐賊乘柵投石放槍。四川番兵踴躍爭先﹐拆其木珊。賊潰﹐退據水里社﹑埔里社等處。福康安令普吉保等帶兵攻埔社以截北路﹐海蘭察等攻水社以截南路﹐凡窮追五晝夜。林爽文窘蹙﹐逸出朴仔犁﹐僅存百餘人而已。

五十三年春正月丁卯﹐獲賊首林爽文﹐檻送京師﹐伏誅。

爽文潛出覓食﹐遂就擒﹐並獲賊目何有志等七人。爽文之弟躍興逃至竹塹山坑﹐亦爲官軍所執。臺灣北路皆平。

丁丑﹐大學士福康安統兵剿臺灣南路諸賊。丁亥﹐收復鳳山縣。

南路賊退入大岡山﹑水底寮等莊。福康安以水底寮在臺灣極南﹐負山面海﹐地勢險遠﹐遣四川副將張芝元率兵五百人﹐同知府楊廷理前往安撫﹔仍親率大兵南下。乙酉﹐至臺灣府﹐札營於穆崎潭。丁亥﹐師至南仔坑。賊據險抗拒﹐我兵大破之﹐賊奔潰。官軍乘勝冒雨而進﹐收復鳳山縣城。時南北逸匪竄入水底寮者﹐尙桀驁不受撫。海蘭察等沿山抄戮。賊復聚眾到海岸拒戰。官兵迫之﹐賊投海及相擠溺死者屍流如雁鶩。

二月戊戌﹐獲賊首莊大田於瑯嶠。癸卯﹐磔諸市。臺灣平。

莊大田之在南路也﹐𨿽與林爽文同逆﹐然各自號召不相下。乘官兵未南﹐益焚掠聚糧爲旅拒計。已而又思出降。謀未定而大軍已至牛莊矣。水底寮旣敗﹐大田遁入瑯嶠﹐在臺境山背景遼阻。福康安令烏什哈達等率兵由海道進﹐海蘭察等率兵由山路進﹐自督大兵至風港﹐越箐穿林﹐行三十里。賊從樹林中突出﹐官兵四面合圍﹐自辰至午﹐殺賊二千餘人﹐投海者皆爲槍炮所斃﹐遂獲大田與其弟二人﹑子三人及賊目許光來﹑簡天徳﹑許尙等四十餘人。各社生番復縛獻賊匪三百餘人﹐盡殺之。癸卯﹐械大田抵郡城﹐病亟﹐將軍常靑命速磔諸市。時南北賊黨先後俘獲梟示。凡傳會之嚴煙﹑首陷大墩之劉升﹑投誠復叛之陳泮﹐均檻送京師﹐卽伏誅﹐無漏网者。

五十七年秋七月﹐泉州姦民蘇葉老謀作亂﹐事泄﹐伏誅。

仙遊縣姦民劉拔等謀作亂﹐事泄﹐伏誅。

六十年春三月甲子﹐臺灣匪民陳周全作亂﹐陷鹿港﹐同知朱慧昌﹑遊擊曾紹龍﹑外委任尙標死之。乙丑﹐攻彰化﹐右營遊擊陳大恩出據八卦山﹐副將張無咎﹑知縣朱瀾等就之﹐皆遇害﹐城陷。典史費增運﹑千總吳見龍﹑郭云秀死之。

周全﹐同安人﹐生長臺灣。乾隆五十七年回籍﹐與同安匪民蘇葉老謀反未成﹐事敗﹐逃至鳳山﹐與陳光愛結會﹐再敗﹐逃至彰化湖仔莊泉州人馬江家復謀反。潮州人陳容﹐卽陳光輝﹐漳州人黃潮﹑黃親分漳﹑泉﹑粵三股各招千人作亂。周全稱長。拜晉江人洪棟爲軍師﹐陳光秀﹑許篇﹑阮四﹑吳加令﹑楊成佳皆封僞將軍。詭言內地朱一貴之後朱九桃有海船數千﹐將以三月十五入鹿仔港。令旗書「大盟主朱」。又刻木印﹐四角刻「豎仰攻濟」四字﹐中爲桃形﹐桃中刻小「朱」字。其黨皆以朱爲號。甲子黎明﹐攻破鹿港﹐圍同知署。慧昌持刀禦賊﹐殺斃賊目陳光秀。眾賊齊入﹐遂遇害。鹿港營亦破﹐紹龍﹑尙標皆戰死。大恩屯八卦山爲城聲援。乙丑﹐賊攻彰化西門﹐都司焦光宗拒守﹐炮傷賊頗多。賊繞攻入八卦山﹐大雨﹐官兵火繩淋濕﹐槍炮莫施。賊乘雨奪山﹐殊死攻。大恩見事急﹐燃火藥自焚。城中見八卦山火起﹐無固守心﹐賊遂入。增運﹑云秀﹑見龍皆戰死﹔光宗自刎﹐未死﹐民人匿之。賊釋獄囚﹐掠倉庫﹐出榜安民。羣賊因乘雨攻山﹐衣濕﹐就周全取衣。周全令各當鋪暫借。眾賊因肆掠﹐民大怨﹐乃相謀逐賊矣。

丁卯﹐提督兼臺灣總兵哈當阿﹑臺灣府知府遇昌以兵九百人討賊。戊辰﹐至灣裏溪﹐阻雨溪漲﹐弗克進。賊攻斗六門﹐千總龍升騰擊敗之。

郡議以郡城根本重地﹐林逆之亂﹐臺灣道楊廷理固守得民心﹐乃與中軍遊擊潘國材﹑畱守哈當阿﹑遇昌以遊擊麥瑞水陸兵九百人剿賊﹐令安平副將陳上髙率哨船赴鹿港堵截。戊辰﹐至灣裏溪﹐大雨水漲﹐不克進﹐遂駐之。是日﹐斗六門賊王快數百人與陳周全應﹐乘雨夜攻斗六營。守備吳大瑞出援彰化未返﹐千總龍升騰禦之。賊畏營中槍炮﹐以方棹側轉車輪水﹐上鋪浸濕棉被﹐賊藏棹後﹐推擁而前。升騰約軍士持鳥槍不發﹐度賊近﹐升騰親燃大炮擊﹔棹破﹐乃排槍齊發擊賊﹐死傷甚眾。又先日因雨預備斗篷一百具﹐以是兵帶雨戰﹐火繩不濕。賊已敗﹐守備吳大瑞亦至﹐賊走散。時升騰兵僅百人﹐破賊千餘人﹐皆壯之。

己巳﹐賊出攻田中央社﹐武生林國泰率義兵擊敗之。汀州府同知沈揚招義民逐賊﹐鹿港廩生楊應選集義民應之。都司焦光宗亦以林國泰義民至。賊潰走﹐遂復彰化。鹿港賊亦潰。

揚以督撫委查工程至彰化﹐遇變匿城中民房﹐密與貢生吳升東謀約應選及大肚﹑鹿港各處義民皆起。己巳﹐賊出掠山仔腳﹑田中央社﹐武生林國泰率莊民擊敗之。賊懼﹐不敢駐城中。僞軍師拱棟先遁。光宗自田中央率義民至自西門﹐入城內﹐義民大呼逐賊。賊眾驚潰﹐遂復彰化。鹿港賊亦爲義民逐走。

提鎭哈當阿分兵守嘉義縣﹐臺灣道楊廷理髮鄕勇一千人赴灣裏溪﹐添兵守鹿耳門。

是時彰化﹑鹿港已復﹐鎭道皆未知也。提鎭聞嘉義縣北虎尾溪渡船爲賊焚斷﹐恐嘉義失守﹐分兵二百人令守備林國升赴嘉義協守。各莊義民首張添錫﹑生員張田玉數千人夜紮筏渡虎尾溪﹐從原任知縣單瑞龍協守縣城。壬申﹐收復。奏聞﹐以沈揚署鹿港同知﹐單瑞龍署彰化縣。

甲戌﹐埔心莊民獲賊首陳周全。

賊眾旣潰﹐周全隻身南遁﹐至埔心莊﹐鄕民陳圻﹑莊南光誘執之以獻。守備吳大瑞亦與義民景邱山獲賊目陳光輝。馬江爲鋪民所殺。各路報獲餘賊甚眾。

丁卯﹐南路賊鄭賀謀亂﹐獲之。

南路賊鄭賀綽號紅面猴﹐往鳳山中州﹐與陳光愛餘黨許彊善。聞提鎭赴彰化剿賊﹐意郡城兵單﹐謀作亂。陳喜﹑黃皮﹑李和尙﹑鄒茂﹑郭旭等附之。賀夜往邀許彊。彊先見臺灣道示云﹕『各賊投誠﹐或能擒賊自效﹐皆免罪』﹔乃陽許之﹐飲以酒﹐乘醉擒賀以獻。陳喜等至大目降﹐亦爲网民郭猴助﹑義民首方耀漢等所獲﹐解郡。南路平。

提鎭哈當阿﹑護北路協副將吳大瑞﹑知府遇昌分捕餘賊﹐搜各匪巢﹐毀之。

夏四月甲申﹐哈當阿至鹿港﹐增水師兵二百人守之﹐增陸路兵二百人守彰化。

丁亥﹐陸提督烏蘭保以水師兵二千人自蚶江渡至鹿港。

乙未﹐獲洪棟。

洪棟﹐晉江人﹐生長興化打廉莊。陳周全破鹿港﹐棟教周全約束賊黨﹐不得擄掠。及入彰化城﹐棟又出示安民﹐故兩處民居得無傷破。及羣賊肆掠﹐義民乃起。棟見勢敗﹐攜妻子先遁。至是爲義民首監生洪紹彤﹑生員林超英執獻﹐解郡。王快至嘉義﹐亦被獲﹐與賊首陳周全俱伏誅。

陸提督烏蘭保﹑水提督哈當阿搜剿賊黨二百餘人﹐誅之。

漳泉民人素分气類林爽文之亂﹐泉人爲義民擊賊。陳周全以泉人謀逆﹐漳人亦爲義民敗之﹐民間頗以爲口實﹐將謀械闘。又烏蘭保兵至臺灣﹐傳聞內地大兵且至﹐乃止。

是年﹐南安艇匪寇閩海﹐權銅山營參將李長庚擊走之。

嘉慶元年春﹐銅山營參將李長庚率督標千總王得祿等追敗安南艇匪於海上。

得祿等追艇匪至獺窟﹑永寧﹑萬安﹑佛堂澳等處洋面﹐先後擊沈盜船四艘。

二年﹐漳州雲霄鎭姦民陳興等作亂﹐遊擊陳名魁撫平之﹐興伏誅。

興等嘯聚梁山﹐擄人勒贖。名魁招降之﹐其黨三百餘人皆就撫。興與吳龍﹑吳天三人脫逃﹐搜捕就戮。

三年春三月﹐閩安協副將莊錫捨擊敗海賊蔡牽於斧頭澳。

蔡牽﹐泉之同安人﹐初傭工自食﹐繼爲海寇。時當事者方急艇患﹐牽與林阿全等各號以數十舶橫海中﹐而牽尢猖獗﹐爲浙﹑粵﹑閩三省患。

五年﹐海賊蔡牽犯臺灣鹿耳門。

時官兵退守安平﹐商船悉爲賊有。牽自是垂涎臺地。

九年夏四月﹐蔡牽復犯鹿耳門﹐尋引去。

初﹐牽之去也﹐楊言越五年當再來。至是自鹿港入鹿耳門。值雨甚﹐北汕炮不得發。賊冒雨登岸。官兵皆潰﹐遊擊武克勤﹑守備王維光皆遇害。賊燔木城﹐毀炮臺﹐搶鐵炮大小五十餘架。總鎭愛新泰屯安平﹐道府俱札郡城大西門﹐以安平爲全郡咽喉﹐大西門爲通海要津也。越二日﹐賊夜燒鹿耳門文館。五月三日﹐自鹿耳門入﹐焚官軍哨船三號。義民﹑鄕勇﹑營兵﹑番卒布滿海岸莫能救。於是商船無所恃賴﹐各赴賊納賄自全。十三日黎明﹐東南風發﹐賊乃載重利而去。

冬十一月﹐蔡牽復犯鹿耳門。

至明年二月乃去。

十年冬十一月﹐蔡牽由滬尾入鹿耳門﹐遂陷鳳山縣。

先是四月間﹐牽擁百餘艘至淡水停泊﹐厚結山賊洪四老等﹐輾轉招致﹐乃僞造光明元年逆示﹐自稱鎭海威武王。是月﹐在滬尾起事。署都司守備陳廷梅與戰不利﹐死之。郡城戒嚴。總鎭愛斯泰﹑知府馬夒升提兵援臺北﹐牽卽遣其黨徑至鳳山。鳳山賊吳淮泗首應之。巡道慶保檄臺防廳錢■﹝雨上澍下﹞率把總曾瑞﹑王正華等領鄕勇屯番往援。繼命署守備陳名聲假三品頂載以行。未至而鳳山已失守。■﹝雨上澍下﹞與鳳山令吳兆麟遁入粵莊﹐名聲收兵共謀回埤頭。粵兵送至淡水溪南遇賊﹐官軍後隊藥桶火發﹐隊亂﹐賊截殺兆麟於磚窖莊﹐■﹝雨上澍下﹞僅以身免﹐與名聲入處粵之內埔莊。南路賊陳棒﹑葉豹﹑黃竈﹑李璉﹑盧章平等攻遊擊吉淩阿於楠梓坑。淩阿以援鳳山屯兵在此﹐僅三百人﹐屢敗賊。會糧盡﹐以計拔營歸。比賊覺﹐已入郡城矣。

十二月﹐蔡牽攻臺灣府﹐巡道慶保等率兵禦之。

初﹐愛新泰聞牽入鹿耳門﹐歸保郡城﹐畱馬夔升守嘉義﹐而大槺小榔﹑鹽水港﹑蕭攏﹑北埔諸莊山賊俱起﹐南北路聲息不通。臺灣令薛志亮自海口步入武館溪﹐開城諭眾。歲貢生韓必昌﹑陳廷璧等首領義旗﹐募得義首二百五十人﹑義民逾萬。慶保先遣歲貢生遊化往東路和閩﹑粵莊﹐再淤海口添建木城﹐起小西門﹑越大西門﹑迄小北門﹐計二千餘丈﹐凡三日而成﹐從三郊總義首布政司經歷銜陳啟良之請也。牽踞舟中旬日﹐是月初五日始出攻安平。詰旦﹐遂攻郡城。而郡城內外布置周密﹐賊無所乘。是日賊退﹐附郭居民爭挈家入城﹐哄聲動地﹐一夜數傳賊至。守西關木城把總陳鴻禧﹐鎭稿房鴻猷之弟也。鴻猷有異志﹐欲召鴻禧以亂軍心。鴻禧出不意﹐與眾爭越城門﹐軍裝盡失﹐而於所遺軍裝得通賊白旗﹐乃治鴻猷及鴻禧罪。因是內防益密。

浙閩水師提督李長庚率舟師援臺灣。

二十四日﹐愛新泰會中營分路出哨﹐失利﹐千總薛元勛歿於陣。愛新泰被困﹐吉淩阿力救乃出。會李長庚以是日統舟至鹿耳門﹐城中增气百倍矣。

十一年春正月﹐水師提督李長庚同澎湖協水師副將王得祿等大破蔡牽於安平港。

牽之圍臺灣也﹐鑿巨舟塞鹿耳門﹐以阻外援。長庚命得祿及署金門鎭許松年駕小船由安平大港入。是月初五日未刻﹐風勢利﹐官軍揚帆衝擊。得祿左手指被銃傷﹐戰不退。賊船中火礶發﹐悉焦爛就擒。牽率餘賊退保洲尾。

二月﹐水師提督李長庚與總鎭愛新泰等攻蔡牽於洲尾﹐克之。蔡牽由鹿耳門逸去。

時蔡牽𨿽保洲尾﹐而山賊攻城愈迫。賊初不敢迫城﹐後倚林荼以避槍炮﹐遂薄城下。是月二日﹐巡道會伐菻茶﹐三郊義首領眾繼之﹐郊眾請攻洲尾賊巢﹐未決﹐會總鎭愛新泰至﹐遂會長庚水陸夾攻。郊眾先行至凹仔社﹐有賊寮﹐焚之。洲尾賊家近寮者﹐多以是日歸壽福徳神﹐其遠賊在寮復無設備。長庚遣副將王得祿率舟師遶出其後﹐燒毀賊船五十餘艘。賊首陳番等望風逃命。翼日﹐愛新泰等進收桶盤棧﹐賊首陳棒不戰而潰。蔡牽窮蹙謀竄。官軍力拒不得出。初六夜﹐牽密遣人駕杉板船探路。潛拔碇起航﹐天色微明﹐乘潮急遁。兵船起駕不及﹐發槍炮轟擊﹐黑焰遮天﹐賊船無煙障蔽﹐故得衝出﹐順風而南。賊目陳棒﹑吳淮泗﹑許和尙﹑陳番等以次擒獲﹐伏誅。

官軍復鳳山縣。

總鎭愛新泰會新到之延平協張良槐﹑北協金殿安﹑參將英琳等領兵南下﹐次埤頭﹐守備陳名聲﹑同知錢■﹝雨上澍下﹞俱至自內埔莊會剿餘賊。鳳山平。

三月﹐蔡牽攻噶瑪蘭﹐土民陳奠邦﹑吳化等率眾禦﹐卻之。

噶瑪蘭本名蛤仔難﹐在淡水東北三貂﹑雞籠大山之後﹐社番地也。三面負山﹐東臨大海。自三貂至烏石港三十餘里﹐皆山石無地。自烏石港至蘇澳﹐山下綿亙不及百里﹐一望平疇﹐溪港分注﹐實天生沃壤也。榦隆末﹐有漳浦吳沙者久居三貂﹐好俠﹐通番市有信﹐番悅之。沙招三籍流民入墾。以嘉慶元年﹐於烏石港南築土圍墾之﹐卽頭圍也。二年﹐沙死﹐侄吳化代理其事。復有吳養﹑劉胎先﹑蔡添福等附之。番性愚﹐不事耕鑿﹐故視地不甚惜。化等益進墾﹐漸開至五圍。四年﹐其眾詭名蘇長髮赴省請收入圖籍。藩司劉栻檄府察之。淡水同知李明心議以蛤仔難遠距淡城五百餘里﹐深林密箐﹐疊嶂重巒﹐人迹罕至﹐三十六社生番性同梟獍﹐勿許便。然三籍人眾亦未議逐出山封禁﹐民墾自若。及是﹐蔡牽至烏石港﹐欲取其地﹐使人通謀共墾。眾患之。賊舟有幼童被擄者﹐乘間登岸﹐遇其父匿之﹐賊索不得﹐揚言且滅頭圍﹐眾益懼。吳化與陳奠邦等謀﹐今通賊﹐官兵必討﹐不如拒之﹐且以爲功。乃夜定計﹐集鄕勇並各社番伏岸上爲備。賊猶未覺。晨入市貨物﹐眾縛之﹐得十三人﹐並賊目。牽聞之怒﹐連帆進攻。眾斷大樹塞港﹐賊不得進。拒敵久之﹐賊敗去。化等以所擒獻將軍賽衝阿軍前。

夏五月﹐蔡牽復犯鹿耳門﹐將軍賽衝阿督福寧鎭總兵張見升﹑澎湖協副將王得祿擊走之。

賽衝阿以三月朔至臺灣﹐四月望北巡嘉義。是月十七日﹐蔡牽再踞鹿耳門劫商船。二十二日﹐賽衝阿自嘉義回郡督戰﹐值海湧舟師不得前。賽衝阿怒﹐遣千總林靑髙持令箭出督。於是見升﹑得祿率眾軍直迫蔡牽。牽大敗﹐麾眾船衝浪出﹐溺死無算。自是不復覬覦臺灣矣。

是年﹐永定縣民詹立長謀亂﹐爲鄕眾所殺。

立長居湖雷市﹐窩藏漳州賊匪二百餘人﹐欲行劫掠。事露﹐鄕眾殺賊六人﹐並殺立長﹔餘賊敗散。

十二年秋七月﹐南澳鎭總兵王得祿擊敗海賊朱濆於大雞籠港內。濆竄入噶瑪蘭之蘇澳。九月戊午﹐得祿會臺灣知府楊廷理率兵大破之﹐濆遁。

閩海巨盜﹐自蔡牽外﹐朱濆最熾﹐而與牽不相能。濆嘗挾夷艇窺金﹑廈﹑漳﹑泉爲之戒嚴。是時﹐濆在廣東大菜蕪外﹐洋爲澄海協副將孫全謀所追﹐竄入鹿港﹑淡水一帶伺劫。得祿自銅山放舟渡臺﹐夜至大雞籠澳﹐見濆船潛匿港內﹐率兵直前攻擊。濆由臺灣山後逃至噶瑪蘭﹐大載農具泊蘇澳﹐謀奪溪南地爲巢穴。五圍頭人陳奠邦告急。廷理乃與得祿會同水陸赴援。先是﹐噶瑪蘭有濁水溪﹐逾溪而南﹐地土尢曠﹐民未往耕焉。有潘賢文者﹐由彰化縣岸里社番通事徙居於是。土人稱溪南爲東勢﹐溪北爲西勢。自頭圍至五圍﹐皆在西勢。賢文獨處東勢之羅東社。濆欲得東勢﹐思結於賢文。漳人李佑陰與通焉。廷理廉得其實﹐使持札告賢文等﹐曉以大義﹐並賚眾番嗶吱十板﹑紅布五百疋﹑番銀千餅。賢文大悅﹐而眾番亦皆鼓勵﹐乃設木柵於海口捕通賊者。佑懼﹐挈妻孥入於賊舟。九月九日﹐廷理自艋舺入山。四月而至五圍﹐集耆老撫慰之。義首林永福﹑翁淸和等願率精壯效用。時濆踞蘇澳港內﹐得祿以舟師追至港口。港中寬外狹﹐賊以巨纜纏鐵鍬橫沈港口。廷理令永福等領番勇穿山辟路﹐以達蘇澳﹐與舟師會。令賢文率眾斷賊樵汲。戊午﹐得祿以舟師進攻﹐永福等自澳後夾攻之。自午至申﹐凡焚賊舟三﹐沈其大舟一﹐獲二舟。賊以十六艘順流東遁。

十四年秋八月﹐水師提督王得祿﹑邱良功等率舟師大敗海賊蔡牽於魚山外洋﹐追至黑水深洋﹐牽投海死。

得祿同良功統閩浙兩省水師﹐連■﹝舟宗﹞南下﹐遇牽於魚山外洋。令總兵孫大剛﹑副將謝恩詔﹑參將陳登﹑遊擊陳寶貴等各兵專擊蔡牽本舟﹐傷斃賊匪無數。牽勢窘﹐乘夜南逃。官兵船追至黑水深洋。得祿額角手腕俱被炮傷﹐暈絕復蘇。是時已迫牽舟﹐得祿令棄兵用鐵鉤鉤其舵﹐連拋火斗﹐燒壞牽舟■﹝舟皮﹞邊尾樓。牽知不得脫﹐與妻子及同船夥盜俱落海死。

冬十月﹐海賊朱渥率其眾至定海乞降﹔總督方維甸遣福州知府朱桓往受之。

渥﹐濆之弟也。是年﹐濆爲總兵許松年所斃﹐渥繼領其眾。是月﹐渥揚帆進泊連江縣定海請降。總督方維甸與巡撫張師誠議合﹐乃遣桓往受之。

十六年春二月﹐水師提督王得祿擊敗海賊黃治於烏坵外嶼﹔治棄舟遁﹐尋捕獲﹐伏誅。

黃治卽海上所號深滬治也﹐素在海壇一帶洋面行劫。得祿督飭各舟師剿捕﹐陸續焚擊淹斃無算。治與其黨四散奔逃。十三日﹐復遇賊船於烏坵外嶼。得祿令鎭將上下兜圍﹐治窮蹙﹐夜遁入山﹐捕戮之。是時海上尙有吳屬﹑黃茂等幫﹐先後俱爲得祿剿滅﹐閩洋肅淸。

道光四年冬十月﹐鳳山縣民楊良斌等作亂﹔臺灣知府方傳穟督兵討平之。

是年五月﹐鳳山縣打鼓山鳴園竹生花﹐民間以爲昔林爽文反有此兆﹐訛言四起。有許尙者﹐鳳山廣莊人﹐業賣檳榔﹐素結諸無賴﹐羣盜悅之﹐爲鄕保所告﹐懼捕﹐遂與良斌及蔡雙弼﹑張仔來﹑髙烏紫﹑王曾﹑沈五老﹑徐紅柑﹑林溪番人潘老通謀反﹐期以十月十一日。尙莊人劉黃中微聞其謀﹐畱諸家勸之﹐不使尙出。傳穟聞有盜﹐檄縣急捕。署令劉功傑捕尙及良斌不得﹐焚其居﹐迹至黃中家﹐黃中遂以尙獻﹐械系送郡。傳穟訊得反狀﹐言於鎭道曰﹕『許尙之黨俱在﹐事破必速亂﹐埤頭無城﹐宜增兵防。且臺地匪民嘯聚甚易。曩者南路有事﹐則北路起應﹔北路有事﹐則南路騷動。郡兵常苦爲所掣。今宜及未起﹐速備北路﹐俾我得專力於南』。鎭道然之。使臺防同知杜紹祁﹑縣丞陳嘉植﹑都司翁朝龍以郡兵二百協守埤頭。埤頭者﹐鳳山縣治也﹐舊縣毀於林爽文﹐移治此地﹐僅樹竹圍﹐又毀於蔡牽﹐故慮之。尙之被獲也﹐其黨將散﹐良斌不可。眾乃推良斌爲首﹐聚議黃梨山中。良斌制刀杖﹐使潘老通借炮於番通事潘巴龍。以林溪爲僞軍師﹑王曾爲僞都督﹐領紅旗﹔李川﹑鄭榮春爲正副先鋒﹐領烏旗﹔蔡雙弼以下皆爲頭目﹐分招賊徒﹐約二十四夜攻埤頭﹐戕官據地﹐卽乘勝攻郡城。使吳賜潛結郡中匪民爲內應。議旣定﹐二十一日﹐溪至埤頭市五色綢制旗。溪故縣中白役偵賊者﹐陰爲賊主謀﹐官所往賊先知之﹐故其謀甚密。溪市得綢﹐使人持往﹐已將飯而後行。其母詰知﹐出首。乃獲之。訊未卽服。良斌聞溪被獲﹐不待眾集﹐二十二夜遂以賊數百人分西北兩路攻埤頭﹐殺苦苓門汛兵﹐自竹圍隙處以入。埤頭先有備﹐紹祁﹑功傑守縣署﹐朝龍﹑嘉植守倉。賊至倉﹐朝龍揮兵擊之﹐賊走。其縣前賊亦爲鄕勇擊敗退。參將某聞變﹐擁兵火藥庫不出。翼日語朝龍曰﹕『賊𨿽敗﹐必且大至。埤頭倉署皆不可守﹐火藥庫有土垣﹐四面阻水﹐昔蔡牽攻不能破﹐可速據此』。朝龍惑之﹐遂移兵以入﹐文官相率隨之。民大惶懼奔逃﹐姦人乘間搶掠。二十三夜﹐郡中聞警﹐傳穟與署臺灣鎭趙裕福﹑中營遊擊楊俊督師援鳳山。許尙猶在府監﹐斬之而後行。二十六日﹐至埤頭﹐撤功傑﹐使紹祁回任。總鎭亦撤其參將﹐以朝龍代之。傳穟乃督民夫增補竹圍﹐招撫逃民﹐自首者免罪。賊自埤頭走黃梨山﹐豎旗招眾。各路兵屯鄕村守要隘﹐所在匪民觀望﹐無敢應者。吳賜至郡城﹐爲臺灣令李愼彜所獲。王曾﹑李川﹑蔡雙弼以下皆伏誅。良斌駕小舟入海﹐逃至彰化﹐縣令李振靑獲之﹐送郡。南路遂平。

六年夏五月﹐彰化﹑嘉義二縣閩﹑粵莊民滋事﹔總督孫爾準渡海至臺灣﹐討平之。

彰化縣屬賊匪李通等挾粵民黃文潤搜贓之嫌﹐糾眾闘搶泄忿﹐附近匪徒造布閩粵分類械闘之言﹐乘機焚搶。數日之間﹐蔓延及嘉義縣。提督許松年適在臺巡閱﹐集眾講和﹐闘益甚。爾準得報﹐慮臺地南北袤長﹐提鎭重兵俱駐彰化南界﹐匪徒勢必北竄﹐淡水兵力未能策應﹐檄調閩安副將邱永福﹑澎湖遊擊謝建雍帶兵三百由五虎門對渡八里坌﹐疾趨艋舺﹐以阻其北竄之路﹔又調金門鎭總兵陳化成帶兵五百﹐斜渡鹿港圍捕﹐使不能逃遁入海﹔而自馳赴廈門﹐以調度策應。已而聞匪徒擄搶抗拒﹐爾準乃率長福﹑連羅等營及水師兵一千克期徑渡。是時﹐全臺民心皇皇﹐謂總督統兵渡臺﹐必興大獄。爾準查明滋事根由﹐惟首惡擬重辟﹐附和脇從者悉宥之。時臺民苦三灣番割爲患。番割乃漢姦能通番語﹑與生番貿易﹑入內山娶番婦者。有黃斗乃﹑黃武二﹑鄒阿壬﹑徐阿來﹑溫阿罄等盤踞三灣﹐爲著名番割﹐往往散發攺裝﹐帶引生番﹐潛出劫掠。爾準密授機宜﹐令總兵陳化成﹑遊擊謝朝恩﹑謝建雍等分路而入。匪徒竄匿後山﹐峭壁懸崖﹐趾不容寸。將領等攀葛附藤而上﹐生擒黃斗乃﹑黃武二等二十餘人﹐置之法。臺人大快。

十二年閏九月﹐臺灣嘉義縣張丙﹑陳辧倡亂殺﹔知府呂志恆﹑知縣邵用之﹑陸路提督馬濟勝討平之。

是年九月﹐嘉義縣民吳贊牽控張丙搶米﹐知縣邵用之不辧包米﹐懸賞嚴緝﹐丙遂率黨詹通糾眾倡亂。會著名賊陳辧及黨陳連與粵莊互搶牛芋﹐起釁相攻﹐聞丙等起﹐與之合﹐遂殺知縣邵用之。知府呂志恆輕騎行縣﹐亦道遇害。賊遂披猖。總兵官劉廷斌馳入嘉義﹐嬰城固守。巡撫魏元烺權督印﹐馳檄陸路提督馬濟勝提兵討賊。濟勝以二千人往﹐眾咸少之。總督程祖洛在浙江﹐聞變﹐倍道趨廈門﹐調兵方集﹐而濟勝已破賊得渠魁﹔十二月某日也。於時朝命大將軍瑚松額來釐﹐祖洛乃與松額先後渡臺﹐討平餘賊。次年五月﹐俘獻丙﹑辧﹑通﹑連於京師。臺灣平。濟勝封二等子﹐松額加太子少保﹐祖洛﹑元烺賞載花翎。方賊之盛﹐遣黨攻斗六門﹐署守備馬步衢﹑縣丞方振聲協力抵禦。把總陳玉威以火器擲賊﹐賊少卻﹐尋大至﹐乘夜半破門﹐步衢﹑振聲﹑玉威死之﹐並賜謚﹕步衢剛烈﹐振聲義烈﹐玉威勇烈﹐祀昭忠祠﹔振聲妻張氏﹑玉威妻唐氏罵賊死。

十六年十月﹐臺灣嘉義縣下加冬匪徒沈知等滋事聚﹐眾焚搶糧館﹔把總柯靑山擊賊被戕﹐參將保芝琳﹑知縣陳文起率兵捕獲之﹐餘黨悉平。

﹣﹣以上錄自重纂福建通誌卷二百六十八。

祥異

國朝順治三年二月﹐福州芝山靈源閣災﹐延及鐘樓殆盡。鐘爲梁太淸三年鑄。舊讖云﹕『火燒靈源閣﹐三山作戰場』。邑人大懼。閩中自此不靖矣。

六月二十七日﹐明唐藩入閩。是夜﹐有星形如長刀。

十八年五月﹐臺灣鹿耳門水忽漲丈餘﹝先是鹿耳門水淺﹐僅容小艇出入。是月水忽漲﹐鄭成功因之﹐大小戰艘進港﹐遂據臺灣﹞。

康熙十九年六月﹐泉州﹑臺灣有星孛於西南﹐形如劍﹐長數十丈﹐經月乃隱。

二十年﹐臺灣疫。先是有神曰天行使者﹐來居安平鎭陳永華宅﹐永華相與酬接。自是鄭氏之主臣眷屬凋喪殆盡。

二十一年七月﹐臺灣地生毛。

九月﹐臺灣雨發如絲﹔冬饑﹐斗米值銀至六錢余。

二十二年五月﹐臺灣澎湖港有物﹐狀如鱷魚﹐登陸死﹝魚身長丈許﹐有四足﹐身上鱗甲火焰﹐從海登陸。百姓見﹐異之﹐以冥鈔金鼓送之下水。越三日﹐仍乘夜登山死﹞。是月大水﹐土田衝陷。六月﹐水師提督施瑯師攻澎湖﹐拔之。二十六日夜﹐有大星隕於海﹐聲如雷。八月﹐鹿耳門水漲﹐師乘流入臺﹐鄭克塽降﹐臺灣平。

十一月﹐臺灣雨雪﹐冰堅寸餘﹝臺地气暖﹐從無霜雪。八月甫入版圖﹐地气自北而南﹐運屬一統故也﹞。

二十五年四月二十日辰時﹐臺灣地大震。

三十年八月﹐臺灣大風﹐民居傾壞﹐船隻飄碎。

四十四年冬﹐臺灣饑﹐詔蠲臺屬三縣糧米。

四十六年冬﹐臺灣饑﹐詔蠲糧米十分之三。

四十八年夏﹐臺灣鹿耳門獲大魚﹐狀似馬脊﹐上有鬃長三﹑四丈﹝郝志作三﹑四寸﹞﹐其尾如獅﹐腹下四鬐如四足。居民獲其一。或曰﹐卽海馬也。

五十年九月十一日戌時﹐臺灣地震。

五十一年春﹐免臺灣應徵粟石。

秋七月﹐臺灣安平有物大如牛﹐飛行水上﹐至岸死﹝髙可五﹑六尺﹐面如豕﹐長須﹐雙耳竹批﹐牙齒堅利﹐皮似水牛﹐毛細如獺﹐四足如龜﹐有尾。土人爭致﹐繩木立碎。復至海岸﹐竦身直立﹐聲三呼號﹐聞者莫不驚悸。旣死﹐郡人有圖形相告者﹐究不知爲何物﹔或名爲海馬﹐亦非也﹞。

五十三年夏﹐臺灣大井頭火﹐延燒數百間。

秋﹐臺灣大旱﹐詔蠲臺灣鳳山粟米十分之三。

五十四年﹐臺灣大風﹐地震。

五十五年﹐臺灣諸羅十八重溪出火﹐數日乃熄﹝溪內石洞三孔﹐水泉圍繞。忽火出其上﹐髙二﹑三尺。後至壬寅歲亦有見者。此處水熱﹐或謂卽溫泉。蓋磺气鬱蒸﹐水石相激﹐而火生焉﹞。

五十六年﹐臺灣饑。

五十九年十月朔﹐臺灣地大震。十二月初八日又震﹐連十餘日﹐房屋傾倒﹐壓死居民。

是年﹐臺灣鎭北坊民林進茂壽百歲﹝進茂一堂四代。妻洪氏年九十八﹞。

﹝六十年﹞三月﹐臺灣大雨注﹝山摧川溢﹐溪澗閼塞﹐田園沙壓。瀨口有大牛冒雨奔騰﹐下岸入水﹐過三鯤身登陸﹐由鎭城從大橋頭入海﹐向大港而出。小艇追之不及。此不知爲鱷﹑爲鯨﹑爲水牛﹔蓋兆鴨母之亂雲﹞。

八月十三日﹐臺灣大風﹐壞民居﹐天盡赤。十二月﹐詔蠲臺灣本年粟米。

是年﹐臺灣地大震。

六十一年夏﹐臺灣鳳山縣赤山裂﹝長八丈﹐闊四丈﹐湧出黑泥﹔至次日﹐夜出火光﹐髙丈餘﹞。

雍正五年﹐臺灣東安坊民楊紹芳壽百七歲。

六年﹐臺灣東安坊魏連妻陳氏﹐一產四男。

八年七月初十日﹐臺灣地震。八月初十日又震。

十三年十二月十七日丑時﹐臺灣諸羅灣裏街地大震二次﹐倒壞民居﹐多壓死﹐賑銀三千兩。

乾隆三年﹐臺灣臺﹑鳳二邑災﹐蠲銀粟有差﹝臺灣蠲正供粟二萬一千五百餘石﹐鳳山蠲正粟一萬四千四百餘石﹐官莊被災田園蠲銀九百六十餘兩﹞。

五年六月二十二日﹐臺灣諸邑鹽水港大風雨四日夜﹐民居損壞﹐賑銀二百兩。

十年八月﹐臺灣澎湖被風災﹐詔賑銀六百兩。

十一年﹐蠲免臺灣府屬額徵供粟﹝先是十年九月二十日奉上諭﹕『閩省丙寅年地丁錢糧已全行蠲免﹐惟是臺灣府屬一廳四縣地畝額糧向不編徵銀兩﹐歷系徵收粟谷﹔今內地各郡旣通行蠲免﹐而臺屬地畝因其編徵本色不得一體邀免﹐非朕普徧加恩之意。著將臺灣府屬一廳四縣丙寅年額徵共粟一十六萬餘石﹐全數蠲免。』﹞。

十五年八月﹐臺灣大風﹐壞民廬舍無算﹐擊破商船百餘艘。知府方邦基舟溺於南日﹝邦基七月戊辰登舟﹐八月乙亥自鹿耳門放洋﹐越己卯遭風﹐漂流一晝夜至南日島福淸縣界﹐衝礁舟碎﹐隨從二十一人﹐獲生者僅四人。諸羅大雨﹐水土獅﹑麻豆等莊田園廬舍被水沖陷﹐知縣周芬斗詳請豁免。彰化縣大風﹐壞廬舍無算﹞。

十七年六月﹐臺灣地震。

七月﹐臺灣大風挾火而行﹝俗名麒麟颶﹞﹐到處艸木皆焦。文廟欞星門石柱六根盡斷。

十八年八月﹐臺灣大風﹐禾稼損傷。

十九年九月﹐臺灣諸羅大風雨﹐禾稼損傷。詔緩徵租粟有差。

二十三年七月﹐臺灣諸羅大旱。

十月﹐諸羅大風雨三晝夜﹐晚禾無收。詔緩徵租粟銀米有差。

三十五年正月十三日己刻﹐臺灣大雨﹐版橋頭火﹐雨水沃之不熄。十五夜﹐眞武廟前火﹐延及鐵街﹑鍼街﹑鞋街﹑艸花街﹑店尾﹐焚毀計一百餘間。

三十七年七月﹐臺灣彗星見﹔數日後﹐南路港東裏大水。先一日巳刻﹐傀儡山雲中有物﹐頭角鱗爪畢具﹐蜿蜒隱見數刻﹐大雨徹夜不止﹝按臺灣靑天白日﹐忽黑雲四布從遠岫起﹐人見之有尾在雲際﹐婉蜒不知何物﹐曰「鼠尾云」。初見在云腳間﹐或伸或縮﹐如絲如鼠尾﹔再睹則出繩如牛尾矣。少項間﹐小者﹑大者數十條﹐更有廣至數圍﹐漸漸逼近﹐風遂暴起。每風起﹐直捲人上至天半﹐而不致害命。嘗有一人坐肩輿及兩輿夫被鼠尾捲去﹐自空而下﹐剛在樹杪﹐大呼救命。眾駭見而無如何。忽前輿夫力不支墜地﹐後輿夫亦尋墜﹐坐輿人傍偟四顧﹐半晌亦墜下﹐皆無恙。又聞人被鼠尾風卷上﹐只茫茫然不知所以然。旣而風漸靜﹐則徐徐而下至地﹐呆立不動﹐片刻間始能行。計所止之地﹐距騰空處相去十有餘裏矣﹞。

四十一年十一月﹐臺灣郡地大震﹐民居無恙﹐而諸羅山各處民房坍塌甚多﹐民壓死者不可勝計。

五十年六月﹐臺灣鳳山港東裏之姜園莊地數震。

五十七年六月﹐臺灣郡城地震﹐西定坊新街折一亭﹐壓死一人。次日﹐嘉義地大震﹐壞民房﹐繼之以火﹐死者百餘人﹝鹿耳門忽無風水湧起數丈﹐打貓北保蘆竹畔莊許陳之收租館﹐四壁如故﹐而堂中地塌尺餘﹔壁外積土比常髙尺許。館前數百步有韓家田亦塌﹐四畔猶在﹐水湧出滿田﹐韓因爲池以蓄魚﹐亦一異也。梅子坑地最髙險﹐兩山夾一小徑﹐采樵人及販炭鬻果實者皆經此徑。是日地震﹐一樵者先行﹐地忽裂﹐樵者墜其中﹐地旋復合﹐已成天葬矣。隨後者歸述之﹞。

嘉慶十四年間﹐臺灣縣新化裏黃元朝妻余氏﹐一產三男。

十六年六月十八夜﹐鳳山東港海中﹐突有火起。始則星星數點﹐或浮或沈﹔繼則漸髙漸起﹐已數千萬點旣合爲一。大風起﹐送火從小流球來。居民惶恐﹐自分必死。火至人皆僕地﹐火气蒸人﹐甚於酷暑。數刻火退﹐起視茅舍依然﹐而薯葉火焦﹐赤如霜葉﹝乾隆四十六年四﹑五月間﹐鳳山港西裏加藤港海水暴吼如雷﹐水漲數十丈。村人皆攀援棲竹上。是日﹐有漁人獲兩黽﹐波濤暴起﹐二物竟去。漁者乘舟從竹上過﹐到家已成巨浸﹞。

二十年八月﹐臺灣澎湖天降咸雨﹐所種盡枯焦。

二十三年三月﹐臺灣郡天上聖母廟火。

道光三年﹐臺灣正月初三夜地大震。

八月旣望﹐臺灣彗星起於東南﹐而气沖西北﹐暗淡無光焰﹐約二尺有奇﹐至來年春尙有之﹐未知何時消滅。是年遂有嘉﹑彰﹑淡閩﹑粵之釁。

七年七月﹐臺灣連日霖雨﹐鹿耳門港外離水數仞﹐有物長數丈﹐頭尖尾叉﹐狀若鰗鰍然﹐搖曳至極北處﹐雨復迷離﹐不見所底。

九年十月十三日四更初﹐臺灣有星大如斗﹐光芒自南而北﹐墜於北礁外海中﹐聲響如雷﹐旋碎﹐海中流光四散﹐聲猶虩虩﹐片刻方止。

十年三月十五夜﹐臺灣聖母廟前街失火﹐時方北風﹐火自南而北。

﹣﹣以上錄自重纂福建通誌卷二百七十二。

叢談

明季鄭芝龍﹐海大寇也。嘗過龍虎山﹐有異人爲決未來事﹐語甚隱﹐未云﹕『金雞唱﹐龍種消』。靖海侯施瑯以辛酉生﹐其專徵又以辛酉年。龍種者﹐芝龍子孫也。餘十五﹑六時便聞斯語﹐後二十餘年而驗﹝李文貞榕村集﹞。

施侯瑯幼時入裏中定光庵詣神稽首﹐見神像隨之拜起。崇正癸未﹐隨族父武毅伯福軍中。時主兵者募壯士﹐置鐵鼎中庭﹐重千觔﹐集健卒數千人﹐莫有舉者。瑯奮袂舉行數十武﹐徐置其所﹐容色無異。唐王時﹐嘗統偏師﹐迷八榛莽中﹐有羣虎前行引導﹐得與諸軍合。人以爲虎精。﹝靖海紀事﹞

﹣﹣以上錄自重纂福建通誌卷二百七十四。

鳳山相傳昔年有石忽自開﹐內有讖云﹕『鳳山一片石﹐堪容百萬人﹐五百年後﹐閩人居之』。又傳佃民墾田得石碣﹐內鐫『山明水秀﹐閩人居之』八字。﹝臺灣府誌﹞

臺灣海中番島﹐明萬曆間﹐海寇顏思齊據有其地﹐剽掠海上﹐倚爲巢窟。臺灣有中國民自思齊始。﹝季麒光蓉洲文稿﹞

臺灣古未隸中國版圖。明宣徳間﹐太監王三保﹝一作鄭和﹞舟下西洋﹐因風泊此。嘉靖四十二年﹐林道幹寇亂邊海。都督兪大猷逐道幹入臺﹐偵知港道紆回﹐不敢進﹐畱偏師駐澎湖﹐哨鹿耳門外。道幹以臺非久居所﹐遂恣殺土番﹐取膏血造舟﹐從安平鎭二鯤身隙間遁去占城﹝占城屬廣南﹐今尙有道幹遺種﹞。道幹旣遁﹐澎之駐師亦罷﹐因設巡檢守之。尋裁。天啟元年﹐粵人顏思齊爲東洋國甲螺﹝東洋卽今日本﹐甲螺卽頭目之類﹞﹐引倭屯於臺﹐鄭芝龍附之﹐尋棄去。久之﹐荷蘭紅毛舟遭颶風飄此﹐愛其地﹐借居於土番﹔不可﹐乃紿之曰﹕『得一牛皮地足矣﹐多金不惜』。遂許之。紅毛翦牛皮如縷﹐周圍圈匝已數十丈﹐因築臺灣城居之﹝今安平城﹞。已復築赤嵌樓與相望﹐設市於城外。而漳﹑泉之商賈集焉。﹝雍正通誌﹞

明太監王三保植姜岡山上﹐至今尙有產者。有意求覓﹐終不可得。樵夫偶見﹐結艸爲記﹐次日尋之﹐弗獲。偶有得之者﹐可療百病。﹝臺灣府誌﹞

相傳道幹有妹埋金山上﹐有奇花異果。入山樵采者摘而啖之﹐甘美殊甚﹐若懷之以歸﹐則迷失道。𨿽識其處﹐再往則失之。﹝陳小崖外紀﹞

明崇正庚辰﹐閩僧貫一居鷺門﹝卽今廈門﹞夜坐﹐見籬外陂陀有光﹐連三夕﹐怪之﹐因掘地得古磚﹐背印兩圓花突起﹐而刻古隸四行﹐其文曰﹕『艸雞夜鳴﹐長耳大尾﹐幹頭銜鼠﹐拍水而起﹐殺人如麻﹐血成海水﹐起年滅年﹐六甲更始﹐庚小熙皞﹐太和干紀』﹐凡四十字。閩縣陳衎盤生明末﹐著槎上老舌一書﹐備記其事。至國朝康熙癸亥﹐四十四年矣。識者曰﹕雞﹐酉字也﹔加艸頭﹐大尾﹐長耳﹐鄭字也。幹頭﹐甲字﹔鼠﹐子字也﹔謂鄭芝龍以天啟甲子起海中爲羣盜也。明年甲子﹐距前甲子六十年矣。庚小熙皞﹐寓年號也。前年萬正色克復金門﹑廈門﹐今年施瑯克澎湖﹐鄭克塽上表乞降﹐臺灣悉平﹐六十年海氛﹐一朝蕩滌﹐此固國家靈長之福﹐而天數已豫定矣。異哉﹗﹝王士正池北偶談﹞

臺灣東北有暗澳﹐昔年紅夷泊舟其地。無晝夜﹐山明水秀﹐萬花徧山中﹐無人居。紅夷謂其地可居﹐畱番夷二百人居此﹐給以一年之糧。次年舟復至﹐則山中俱如長夜﹐所畱之番無一存者。乃取火索之﹐別無所見﹐惟石上畱字言﹕『至秋卽成昏黑﹐至春始旦』。黑時山中俱屬鬼怪﹐番人漸次而亡。蓋一年一晝夜云。﹝臺灣府誌﹞

鄭成功起兵荼毒濱海﹐民間患之。有問善知識云﹕『此何孽﹐肆毒若是』﹖答曰﹕『乃東海大鯨也』。問﹕『何時而滅』﹖曰﹕『歸東卽滅』。凡成功所犯之處﹐如南京﹑溫﹑臺並及臺灣﹐舟至海水爲之暴漲。順治辛丑攻臺灣﹐紅毛先望見一人冠帶騎鯨從鹿耳門而入﹐隨後成功舟由是港進。癸卯﹐成功未疾時﹐轄下夢見前導稱成功至﹐視之﹐乃鯨首冠帶乘馬由鯤身東入於外海。未幾﹐成功病卒。正符歸東卽逝之語。則其子若孫皆鯨種也。癸亥四月﹐鱷魚登岸而死﹐識者知其兆不佳。至六月﹐澎師戰敗歸誠﹐亦應登山結果之兆焉。﹝臺灣誌略﹞

康熙壬戌﹐鄭氏遣僞官陳廷輝往淡水雞籠采金。一老番云﹕『唐人必有大故』。眾詢之。曰﹕『初日本居臺來取金﹐紅毛奪之﹔紅毛來取﹐鄭氏奪之﹔今又來取﹐恐有攺姓之事』。明年癸亥﹐我師入臺灣。﹝陳小崖外紀﹞

荷蘭爲鄭成功所敗﹐地大震。鄭克塽滅﹐地亦震。朱一貴於辛丑作亂﹐庚子十日亦地震。維時南路傀儡山裂﹐其石截然如刀劃狀﹔諸羅山頹﹐其巓噴沙如血。土人謂兩山戰。﹝赤嵌筆談﹞

荷蘭時﹐南北二路設牛頭司﹐牧放生息﹐千百成羣。犢大設欄擒縶之。牡則俟其餒﹐乃漸飼以水艸﹐稍馴狎﹐閹其外腎令壯﹐以耕以挽。■﹝牛孛﹞者縱之孳生。﹝陳小崖外紀﹞

自鷺門﹑金門迆邐﹐東南達澎湖數千里﹐風濤噴薄﹐悍怒激闘﹐瞬息萬狀。子午稍錯﹐北則墜於南風炁﹐南則入於萬水朝東﹐有不返之憂。又東至鹿耳門﹐夾以七鯤身﹑北綫尾﹐海道紆折﹐僅容數武﹐水淺沙膠﹐𨿽長年三老﹐不能保舟不碎。余乃山羅嶕湧﹐無由以入﹐其險不測如此。﹝島上附傳﹞

泉郡誌云﹕東出海門﹐舟行二日程曰澎湖嶼﹐在巨浸中﹐環島三十六﹐如排衙然。昔人多僑寓其上﹐苫茅爲廬﹐推年大者爲長﹐不畜妻子﹐耕漁爲業。牧牛羊散食山谷間﹐各剺耳爲記。訟者取決於晉江縣。城外貿易歲數十艘﹐爲泉之外府。後屢以倭患墟其地。或云抗於縣官﹐故墟之。今鄕落屋址尙存。唐施肩吾島夷行雲﹕『腥臊海邊多鬼市﹐島夷居處無鄕裏。黑皮年少學采珠﹐手把生犀照咸水』。卽其處也。今澎湖已設遊兵汛守焉。﹝陳懋仁泉南雜誌﹞

臺灣至澎湖﹐五更﹐澎湖至廈門﹐七更﹔廈門至上海﹐四十七更﹔寧波近上海﹐十八更。俱由廈門經料羅﹐在金門之南澳可泊數百船﹔沿海行至惠安之崇武澳﹐泊船可數十﹔經湄洲至平海澳﹐可泊船數百﹔至南日澳﹐僅容數艘。南日至古嶼門﹐從內港行﹔古嶼至珠澳﹐復沿海行﹐二地皆小港。南日﹑古嶼東﹐出沒隱見﹐若近若遠﹐則海壇環峙諸山也。白犬﹑官塘﹐亦可泊船。至定海﹐有大澳泊船百餘。至三沙烽火門﹑北關澳亦如之﹔此爲閩﹑浙交界。至金香﹑鳳凰﹑三弁﹑石童﹑雙門﹑牛頭門﹐盡沿海行﹔至石浦所﹑亂嶕洋﹑崎頭門﹑舟山﹑登厝澳﹐盡依內港。其登厝澳之東﹐大山疊出﹐卽舟山地﹔赴上海﹑寧波﹐至此分■﹝舟宗﹞﹔從西由定海關進港數里卽寧波﹐從北由羊山放大洋至吳淞進港數里卽上海。九月後﹐北風盛﹐尢利涉。自登厝澳從西北放小洋﹐四更至乍浦﹔海邊俱石岸﹐北風可泊於羊山嶼。向北過崇明外五條沙轉西﹐三十四更入膠州口﹔過祟明外五條沙對北﹐三十二更至成山頭。向東北放洋﹐十一更至旅順口﹔由山邊至童子溝島﹐向東沿山七更至蓋州﹐向北放洋七更至錦州府。﹝黃叔璥赤嵌筆談﹞

廈門至澎湖﹐水程七更﹔澎湖至鹿耳門﹐水程五更。志約六十里爲一更﹐亦無所據。按樵書二編云﹕『更也者﹐一日一夜定爲十更﹐以焚香幾枝爲度』。船在大洋﹐風潮有順逆﹐行使有遲速﹐水程難辧﹔以木片於船首投海中﹐人從船首速行至尾﹐木片與人行齊至﹐則更數方準。若人行至船尾﹐而木片未至﹐則爲不上更﹔或木片反先人至船尾﹐則爲過更﹐皆不合更也。舟子各洋皆有祕本﹐云系明王三保所遺﹔余借錄﹐名曰「洋更」。﹝赤嵌筆談﹞

水至澎湖漸低﹐近琉球謂之落澑。澑者﹐水趨下而不回也。凡西岸漁舟到澎湖以下﹐遇颶風發﹐漂流落澑﹐回者百無一二。﹝續文獻通考﹞

大海洪波﹐只分順逆。凡往異域﹐順勢而行。惟臺與廈藏岸七百里﹐號曰橫洋﹐中有黑水溝﹐色如墨﹐曰黑洋﹐驚濤鼎沸﹐險冠諸海。或言順流而東﹐則爲弱水﹐昔有閩船飄至弱水之東﹐閱十二年始得返中土。﹝孫元衡赤嵌集﹞

由大嶝出洋﹐海水深碧﹐或翠色如靛。紅水溝色稍赤﹐黑水溝如墨。更進爲淺藍色。入鹿耳門﹐色黃白如河水。﹝赤嵌筆談﹞

放洋全以指南鍼爲信﹐認定方向﹐隨波上下﹐曰「鍼路」。船由浯嶼或大嶝放洋﹐用羅經向巽已行﹐總以風信計水程遲速。望見澎湖西嶼﹑頭貓嶼﹑花嶼可進。若遇黑水溝﹐計程應至澎湖﹐而諸嶼不見﹐定失所向﹐仍收泊原處候風信。由澎湖至臺灣﹐向巽方行﹐近鹿耳門隙仔﹐風日晴和﹐舟可泊。若有風﹐仍回澎湖。﹝赤嵌筆談﹞

海洋汛舟﹐固畏風﹐又甚畏無風。大海無櫓搖棹撥﹐經千里﹑萬里﹐祗藉一帆風耳。自大嶼放洋後﹐初渡紅水溝﹐再渡黑水溝。臺灣海道﹐惟黑水溝最險。自北流南﹐不知源出何所。海水正碧﹐潭水獨黑如墨﹐勢又稍窪﹐故謂之溝﹐廣約百里﹐湍流迅駛﹐時覺腥穢襲人。又有紅黑間道﹐蛇及兩頭蛇繞船游泳﹐舟師時時以楮鏹投之﹐屏息惴惴﹐懼或順流而南﹐不知所之耳。紅水溝不甚險﹐人頗泄視之。然二溝在大洋中﹐風濤鼓浪﹐與綠水終古不淆﹐理亦難明。渡溝良久﹐聞鉦鼓作於舷間﹐舟師來告﹐望見澎湖矣。登鷁尾髙處憑眺﹐祗覺天際微云﹐一抹如綫﹐徘徊四顧﹐天水欲連﹐一舟蕩漾﹐若纖埃在明境中。﹝稗海紀遊﹞

離澎湖﹐海水自深碧轉爲淡黑﹐回望澎湖諸島﹐猶隱隱可見。頃之﹐漸沒入煙雲之外﹐前望臺灣諸山﹐已在隱見間。更進﹐水變爲淡藍﹐轉而爲白﹐而臺郡山巒﹐畢陳目前矣。﹝稗海紀遊﹞

海上黑夜﹐不見一物﹐則擊水以視。一擊而水光飛濺﹐如明珠十斛﹐傾散水面﹐晶光瑩瑩﹐良久始滅。﹝六十七臺海見聞錄﹞

泛海不見飛鳥﹐則漸至大洋﹔近島嶼﹐則先見白鳥飛翔。﹝赤嵌集﹞

臺灣颶風將作﹐海气先動﹐浪勢洶湧﹐聲聞數十里。風盡而浪勢尙髙﹐聲吼如故﹐必二﹑三日後海气息﹐浪聲方恬。大約海將翻﹐先一﹑二日海水忽變腥臊﹐颶風卽起﹐波浪簸騰﹐乃天地之气交逆﹐地气動而海沸﹐天風雨而飄搖。遭之者輒沈舟折檣。若海地不鼓﹐天風𨿽烈﹐折篷空桅﹐順風而馳﹐眞同鯤鵬之徒耳。人但知天風之患﹐實地气交構爲颶﹐其患始烈也。﹝鳳山縣誌﹞

海船按十二支命名﹕船頭邊板曰鼠橋﹐後兩邊欄曰牛欄﹐舵繩曰虎尾﹐系碇繩木曰兔耳﹐船底大木曰龍骨﹐兩邊另釘灣杉木曰水蛇﹐篷系繩板曰馬臉﹐船頭橫覆板插兩角曰羊角﹐鑲龍骨木曰猴楦﹐抱桅蓬繩曰雞冠﹐抱碇繩木曰狗牙﹐柱桅腳杉木毀曰桅豬。﹝黃叔璥臺海使槎錄﹞

銀山有磺產銀﹐又有積鏹﹐不知何代所藏。有兩人曾入取之﹐資用不竭。前臺廈道某命家人挽牛車﹐隨兩人行。旣至﹐積鏹如山﹐恣取滿車﹐迷不能出﹐盡棄之﹐乃得歸。明日﹐又率多人薙艸開徑而入﹐步步標記﹐方謂歸途無復迷理﹐乃竟失積鏹所在。尋之累日﹐不達而返。自此兩人亦不得復入矣。﹝渡海輿記﹞

玉山在萬山中﹐其山獨髙﹐無遠不見﹐巉巖峭削﹐白色如銀﹐遠望如太白積雪﹐四面攢峯環繞﹐可望不可卽。皆言此山渾然美玉﹐番人旣不知寶﹐外人又畏野番莫敢向邇。每晴霽﹐在郡城望之﹐不啻天上白雲也。﹝郁永河番境補遺﹞

﹣﹣以上錄自重纂福建通誌卷二百七十六。

軼事

宋朱文公登福州鼓山占地脈﹐曰﹕『龍渡滄海﹐五百年後﹐海外當有百萬人之郡』。今歸入版圖﹐年數適符。熙熙穰穰﹐竟成樂郊矣。﹝黃叔璥赤嵌筆談﹞

國朝陸路提督萬正色有海舟﹐將之日本﹐行至雞籠山後﹐因無風爲東流所牽﹝傳臺後萬水朝東﹐故其舟不勝水力﹞﹐抵一山﹐得暫息。舟中七十五人﹐皆莫識何地。有四人登岸探路﹐見異類數輩﹐疾馳至﹐攫一人共瞰之﹐餘三人逃歸。遇一人於莽中﹐與之語﹐亦泉人﹐攜之登舟。因具道妖物瞰人之狀。莽中人曰﹕『彼非妖﹐蓋此地之人也。蛇首猙猙﹐能飛行﹐然所越不過尋丈。往時余舟至﹐同侶遭噉﹐惟餘獨存』。問何以獨存故﹐則與項間一物曰﹕『彼畏此﹐不敢近耳』。眾視之﹐則雄黃也。眾皆喜曰﹕『吾輩皆生矣』。出其簏﹐有雄黃百餘斤﹐因各把一握。頃之﹐蛇首數百飛行而來﹐將近船﹐皆伏地不敢仰視。久之﹐逡巡而退。逮後水轉西流﹐其舟仍回至廈門。乃康熙三十三年甲子八月間事。﹝臺灣誌略﹞

郁永河稗海紀遊雲﹕獨坐舷際﹐時近初更﹐皎月未上﹐水波不動﹐星光滿天﹐與波底明星相映﹐上下二天﹐合成圓器﹐身處其中﹐遂覺宇宙皆空。﹝臺灣府誌﹞

鳳邑治有岡山﹐未入版圖。有樵者忽望古橘挺然岡頂。向橘行里許﹐則有巨室一座。由石門入﹐庭花開落﹐階艸繁榮﹐野鳥自呼﹐廂廊寂寂。壁間畱題詩語及水墨畫迹﹐鑱存各半。比登堂﹐一無所見﹐惟只犬從內出。見人搖尾﹐絕不驚吠。隨犬曲折﹐緣徑恣觀﹐環室皆橘樹也。時六月盛暑﹐猶垂實如碗大。摘啖之﹐味甘而香。取一二置諸懷。俄而斜陽照入﹐樹樹含紅﹐山風襲人﹐有淒涼气﹐輒荷樵尋歸路。徧處志之。至家﹐以語其人﹐出橘相示﹐謀與妻子共隱焉。再往﹐遂失其室﹐並不見有橘。﹝古橘岡詩序﹞

﹣﹣以上錄自重纂福建通誌卷二百七十八。

