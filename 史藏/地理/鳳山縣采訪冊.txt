鳳山縣采訪冊

自序釆訪案由舊志紀略甲部乙部丙部丁部戊部己部庚部辛部壬部癸部

自序

鳳山釆訪共事者﹐如盧孝廉徳祥﹑陸孝廉日翔二君﹐其總辦者也﹔周明經熙淸﹐王廣文春華二君﹐其幫辦者也﹔曁嘉﹐凡五人。其餘外裏諸紳﹐𨿽承李明府諭帖﹐多半置之不理。局設於壬辰﹝光緒十八年﹞季冬之朔﹐諸同人坐候數月﹐寂無一事。至遲之又久﹐而始有港西裏舉人李向榮及港東裏生員洪占春各就該裏約舉數條﹐亦屬寥寥無幾。不得已﹐商請李明府飭傳各裏總保﹑莊耆按月查報﹐始得陸續造送疆域﹑田園兩項。

嗣因槐黃期迫﹐逐隊觀光﹐而盧孝廉亦適有榕省之行﹐暫爲擱下。迨秋闈報罷﹐買棹南歸﹐已屆九月杪。是冬﹐李明府始命在局執艸創之役﹐而以討論﹑修飾分責諸君。嘉﹐時屢辭不獲命﹐而諸君復堅爲慫恿﹐且許以匡所不逮﹐因靦顏視事。每一稿脫﹐必先就正諸君﹐刊謬訂訛﹐至僉以爲「可」﹐然後發鈔。鈔訖﹐又必校讀一過﹐然後裝訂成書﹐由縣繳送。自愧鴉塗獺祭﹐率爾操觚﹔貽笑大方﹐在所不免。然藉此日受諸君教益﹐已覺樂此不疲。他年通誌告成﹐購一編而快讀之﹐其受益更當奚似﹗稿旣成﹐用述其緣起如此。

光緒二十年歲次甲午臘月旣望﹐廩生盧爾徳嘉謹識。

釆訪案由

光緒十八年六月﹐臺北府陳文騄﹑淡水縣葉意深會稟云﹕『竊維考獻徵文﹐程存二代﹔書方紀策﹐政奉中天。自歌謠罷釆於輶軒﹐檮杌遂登諸鐘鼎。其可以昭鑑戒﹑著美惡者﹐志乘誠爲要矣。況臺灣一島﹐渟峙東南﹐筦鑰乎中原﹐屏藩乎六合。在三代存而不論﹐地僅見於「隋書」﹔而兩間郁而必彰﹐名早傳於「明史」。亥步不詳分野﹐坤輿未載圖經。自大淸定鼎於北都﹐僞鄭削藩於南服﹐延頸系吏﹐稽首稱臣。舉紅夷赤嵌之城﹐效趙佗而入貢﹔偕鹿耳鯤身之族﹐先徵側以來朝。計其納■﹝禾悤﹞秷於天庾﹐輸篚筐於大府﹐自康熙二十二年以後﹐已二百一十餘年矣。其間嘯社揭竿﹐𨿽頻動王師撻伐﹔而衣冠禮樂﹐亦漸爭上國光輝。迨夫異族環窺﹐海艟西至。或艷蠙珠之產﹐設廛市於奧區﹔或因輪軸之需﹐資扉糧於孔道。而南人不復存漢﹐西戎未忘朝唐。以故前列憲宣布威靈﹐撫綏番庶﹐區南﹑北﹑中爲郡縣﹐正葉天上三臺﹔聚漳﹑泉﹑粵之民人﹐式廓寰中一省。乃復營屯棋布﹐海日湧而旌旗紅﹔碉堡星羅﹐山風鳴而鼓角應。電光爍爍﹐綫傳簡牘之音﹔雷聲轔轔﹐火激車輪之響。闤闠駢坒﹐關市譏也﹔鉏耙森橫﹐壤則定也。舳艫飛渡﹐聲气通也﹔學校如林﹐選登廣也。蓋自規模漸備﹐以迄經畫咸周﹐及今又十餘年。我憲臺經緯三才﹐表章百辟。今日維屏作翰﹐已風人而雨人﹔異時開府建牙﹐咸福我而壽我。乃能陰陽無忒﹐瘴癘全消﹔金錫蘊而山輝﹐斥鹵充而川媚。紅鐙夜燼﹐焚香選捲之宵﹔白羽晨飛﹐掃穴犁庭之業。固已文開混沌﹐地變狉榛﹔物產精華﹐人遵道路。乃復念山川之扼塞﹑賦稅之盈虛﹑關津郵傳之更移﹑城郭堡戍之建置以及官方兵制﹐記其沿革﹔方物土宜﹐徵其充牣。他若循吏﹑儒林﹑孝子﹑節婦﹐「班史」載藝文之目﹐「範書」志食貨之經﹔卉木名證於吳都﹑倉儲制詳於宋代。綜百年之消長﹐紀十世之創垂﹔驗一代之弛張﹐永千秋之徵信。爰修通誌﹐進之史峸﹔上備聖天子體國經野之資﹐下裨百執事宣化承流之助。洵今日之急務﹐誠曠代所罕逢。卑府等承望下風﹐圖維先事﹔謹擬章程六事﹐曰設局﹑籌款﹑分職﹑購書﹑求才﹑制器﹐開具淸折﹐恭呈鑑核。如蒙俯允﹐再將將來未盡事宜﹐隨時斟酌﹐請示遵辦。所擬纂修通誌繕具折略緣由﹐理合聯銜具稟﹐伏乞憲臺察核﹐批示立案。敬請鈞安﹐伏乞垂鑑。除稟撫憲外﹐卑府文騄﹑卑職意深謹稟』。

計呈淸折一折﹕

遵議纂修通誌設局事宜﹐繕折呈請鈞鑑。

一﹑設局﹕纂修通誌﹐事極繁重﹐非多設一局﹐則無所會歸。查試院軒敞幽靜﹐擬卽設爲修志總局﹐庶寫作各家可以薈萃於此。將來槧板排印﹐不患狹隘難容。並請頒發木質關防一顆﹐其文曰「修纂臺灣徧志總局關防」﹐開局啟用﹐以昭信守。每屆歲﹑科試﹐局中員役暫爲挪讓。

一﹑籌款﹕各省本無閒款分給﹐經費一項﹐已於去年詳定﹐專歸司庫以濟。津貼項下﹐如不足﹐惟磺腦﹑金沙二局。釐金尙旺﹐爲善後局額外之入款﹐擬請移知善後局﹐每月撥洋銀一千兩﹐作爲修志經費﹔或有餘﹑或不足﹐俟二﹑三月方有準則。至將來脫稿後﹐同紙張所需正巨﹐當再稟請另籌別款。

一﹑分職﹕總纂一人﹐業經聘定。此外﹐擬請派提調一員﹐主張局務﹔幫提調一員﹐以便輪換﹐庶不致拋荒本任公事。如派候補人員充當﹐卽一員亦足敷用。以下擬請派正途二員爲纂修。又協修四人﹑校錄四人﹑謄錄六人﹔協修主分門編纂之役﹐校錄專司核對﹐謄錄專司繕寫﹐統歸於纂修覆訂後以達於提調﹑總纂。此外﹐須用收掌一人﹐專管收發書籍﹑登記號簿﹔淸書四﹑五人﹐以備赴各衙門鈔錄案卷及執掌外府州縣公文來往。又支應司事一人﹐經管內外供億﹑出入銀錢﹑油燭紙張。自纂修以下﹐均聽提調差委。又﹐火夫一名﹐隨時雇用﹔聽差二名﹐由府﹑縣撥派。又﹐門役卽用試院原夫﹐與聽差各役均由局酌給津貼。至纂修以下各員名薪水工食﹐開局時另請定奪。惟是經費不充﹐不能不實事求是﹔如有以掛名支修請者﹐應卽槪行謝絕。卽成書以前﹐非實在煩冗﹐亦不另添別項名色。

一﹑購書﹕臺地入版圖僅二百年﹐前代惟「隋書」一見﹐「明史」始有臺灣之稱﹐無須遠稽冊籍。擬請札飭各屬將前所有舊志及臺人著述或他著作家有關系臺灣掌故﹑風土﹑山川者﹐各悉入搜訪。願售者買之﹐不願售者立定章程﹐鈔後發還。均宜認眞訪求﹐共勷盛舉﹐不得空言搪塞。其總纂須著各種書籍﹐開單後交提調至內地購買。

一﹑求才﹕設局後﹐惟測量﹑繪畫兩事﹐難得其人。擬與搜訪遺書一節﹐請一並通飭並出示曉諭﹐有能自獻其長﹑共勷盛舉者﹐準其來局報明﹐聽候察驗。卽藏書之家﹐願售﹑願借者﹐亦準來局隨時登記。

一﹑制器﹕開局之初﹐先請發款三﹑五百元﹐將屋宇修理潔淨﹑裱糊灑掃﹐購買書架﹑牀帳﹑棹椅﹐以備總纂以下各人來往住宿。

以上各條﹐皆先務之急﹔開局以前﹐卽宜布置。此外﹐未盡事宜﹐俟設局後﹐隨時開請憲示遵行。

旋奉臺撫部院邵批﹕『臺灣於古無考﹐自鄭氏辟除荒陋﹐旋歸版籍。康熙三十三年﹐分巡臺廈髙道拱幹創纂臺灣府誌。乾隆六年﹑十一年﹑二十五年﹐按察劉副使良璧﹑巡臺範禦史咸﹑臺灣府知府升任福建巡撫餘部院文儀﹐先後續修。維時所載府治四縣二廳﹐蓋距今一百三十餘年矣。山川道裏﹐日開月辟﹔分職經野﹐屢見更張。光緒十有四年﹐臺灣升建行省﹐增攺郡縣﹔規模制度﹐秩然可觀。若使載記闕如﹐無以信今而傳後。據稟請纂「福建臺灣省誌」﹐所議籌款﹑設局﹑求才﹑分職﹑購書﹑制器六條﹐尙爲妥協。仰布政司查照核辦﹐移飭遵照﹔仍將開局日期曁執事員名具報。繳。折存』。

撫憲又於六月二十七日﹐將原批札示各屬。且云﹕『昨經飭據署臺北府陳守議請纂修「福建臺灣省誌」﹐並陳籌款﹑設局﹑求才﹑分職﹑購書﹑制器六條﹐當已批司查照核辦在案。查臺灣唐藩司景崧﹑臺灣顧臬道肇熙﹐堪以派充福建臺灣通誌總局監修﹔署臺北陳守文騄﹐堪以派充該局提調﹔代理淡水縣葉令意深﹐堪以派充幫提調。其餘執事各員曁司書﹑夫役人等﹐卽由監修﹑提調分別委派﹐各專責成。仍將一切應辦事宜﹐主持調度﹐隨時詳候裁奪。除分札飭遵外﹐合行札委。札到該府﹐卽使遵照辦理﹐毋違。此札』。

﹝以上俱由代理臺南府包﹐於閏六月二十日行知﹐二十三日到縣﹞

光緒十八年十月初二日﹐奉到欽命臺灣布政使司霍伽春巴圖魯唐爲通行事﹕『查臺灣郡縣舊有志書﹐迄今已逾百年﹐事實急宜續纂。且大都殘失﹐完本難求﹔至攺設添建之郡州廳縣﹐更未聞議及修志。將來省誌𨿽成﹐而各屬無志﹐終畱缺憾﹐貽誚後人。查臺﹝歸版圖﹞以來﹐規模大備﹐及是時鯨波不作﹐徵文考獻﹐於海防﹑吏治正相成而不相妨﹔所望賢有司文采風流﹐潤色窮島。現在通行釆訪﹐卽可爲各廳縣修志張本﹔努力爲之﹐事半功倍。廳縣有志﹐則「府誌一易於輯辦﹐不難接踵成書。幸勿視爲不急之務﹐厭怠徘徊﹐本司將於此覘各牧令之志量焉﹔合行通飭。爲此﹐札仰該縣官吏卽便遵照﹐將修志事宜籌度開辦﹐具報查考。毋違。此札。光緒十八年九月二十二日札』。

附修志事宜十四條

一﹑府縣建置﹐宜考其沿革也。臺灣海邦﹐於康熙二十三年始隸版圖。𨿽於古無徵﹐然如康熙間始設臺灣一府﹑臺灣﹑鳳山﹑諸羅三縣﹔雍正元年又增設淡水廳﹑彰化縣﹔五年又增設澎湖廳。厥後又攺諸羅爲嘉義﹐攺淡水廳同知﹑噶瑪蘭通判所轄地爲臺北一府三縣及基隆一廳﹔又增設埔里社﹑恆春廳縣各一。凡此沿革不同﹐皆宜詳其更置。又如近設臺灣﹑雲林﹑苗栗三縣﹑臺東一州﹐其地或爲舊址﹑或爲新辟﹐東剖西割﹐移步換形﹔並宜分其井疆﹑著其因革﹐俾知名目𨿽異﹐封域不殊。是在條理分明﹐稽考核實﹐庶使今昔興廢﹐一覽了然。

一﹑輿圖測繪﹐宜得其要領也。「漢書」「地理誌」云﹕推表山川﹐是地理以山川爲綱領﹐而城郭﹑村墟﹑津梁﹑塘汛﹑隘口附麗於其間者﹐或在山之南﹑或在水之北﹐萬萬不能倒置﹔山宜分其支幹﹐水宜窮其源流。惟臺灣髙山水源多在生番界內﹐足迹旣不能到﹐測繪遂不能眞。祗有但就可到之區﹐繪其水自某處始見﹐缺其上流﹐不作爲源﹔其下流經某處與某水匯合﹐又至某處入海﹐此則當窮其委者也。凡繪圖﹐無論山名﹑水名﹑地名﹑村名﹐必須於四至交接之處﹐兩圖並書﹐庶使此圖可與彼圖逗合﹔此爲最要。舊志於山則繪樹木﹐於水則繪波瀾﹐於美景則繪漁艇﹑浮屠﹐於營汛則繪煙墩﹑旗幟﹔此最可厭﹐今宜一切刪除。

一﹑疆域廣狹﹐宜著其道裏也。一府領若干縣﹖一縣領若干堡﹖總數遠近﹐掣領提綱﹐分壤縱橫﹐條分縷晰。其有犬牙交錯之地﹐尢宜詳細著明﹔務令四至分明﹐方輿可考。若插入生番地界﹑未隸版圖者﹐例從闕如﹐不須式廓。

一﹑人物立傳﹐宜稽其實迹也。凡徳行﹑文學﹑宦績﹑武功﹐例所必錄﹔而孝義﹑貞烈有關風化者﹐尢應表彰﹐以風薄俗。但必須事徵其實﹑行考其詳﹐不得附和隨聲﹐瞻徇濫列。如名宦則必開列政績﹐鄕賢則必呈送行狀﹐文儒則必搜求著作﹐庶使信而有徵﹐不至貽譏濫廁。其寄寓羈客﹑隱居名流﹐例得兼收﹐並宜博訪。惟生存之人及升擢出省上官﹐槪不收錄﹐以符史例。其守節婦女﹐已奉旌表及未奉旌表而年例已符者﹐𨿽生存亦得並錄﹐不在此例。

一﹑田賦科則﹐宜析其等差也。臺灣新舊縣分不同﹐錢糧各異﹐從前舊額與淸賦後新額懸殊﹐是宜紀載賅詳﹐以備參考。田畝名爲戈甲﹐卽內地所謂邱段。其一戈一甲﹐當內地之若干畝﹐亦宜著明。其它園圍﹑水圳與及隆恩租﹑抄封﹑雜稅等項﹐並宜錄載詳明﹐毋紊﹑毋漏。

一﹑物產土宜﹐宜辧其種類也。臺灣果木雜卉與內地多有不同﹐稱名亦異。如臺灣之檨﹐卽粵東所謂檬果﹔臺灣之黃梨﹐卽粵東所謂波羅。名異實同﹐足資互證。又如守宮色白能鳴﹐蜘蛛狀類人面。此皆臺灣物產之異者。他如蜃﹑蛤﹑魚﹑虫﹐族類尢夥﹔倘考證綦詳﹐可續稽含「南方艸木狀」﹑陸璣「艸木鳥獸虫魚疏」﹐則亦海外奇觀也。

一﹑土客風俗﹐宜究其異同也。臺灣本無土著﹐生番卽其土著。然自閩之漳泉﹑粵之惠潮嘉﹐自內地徙居﹐歷年已久﹐悉成土著。而臺地所稱客莊者﹐乃指粵人所居而言﹐是閩又以粵爲客矣。其土風不同﹐俗尙互異﹔所有冠婚﹑喪祭﹑歲時﹑伏臘﹑剛柔﹑馴悍﹐均宜分別釆風﹐著之於冊。

一﹑文藝雜著﹐宜廣其搜羅也。大而輔經翼史﹐闡道明徳尙矣。次若諸子百家導衍津派及詞章訓詁﹑圖畫譜牒之類﹐苟有可稱﹐均當博釆。已刻者則購其書﹐未刻者則錄其稿﹐或殘缺散佚者亦宜分晰著明。

一﹑地方修造﹐宜紀其興廢也。凡城池﹑衙署﹑學宮﹐孰爲創建﹑孰爲重修﹖均宜詳其姓名﹑年月。其倉庫﹑書院﹑義學﹑水圳及廟宇﹑寺觀﹑橋梁﹑古墳﹑驛站並遊觀名勝之區﹐均須備錄﹔倘已頹廢者﹐亦著於冊。

一﹑職官縉紳﹐宜錄其姓氏也。自府縣﹑儒學﹑縣丞﹑巡檢﹑典史並武職各官﹐於某年某月履任﹐或實缺﹑或署理﹑代理﹑兼理﹐均宜詳著。其縉紳則自文武進士﹑舉人及五貢並宜著其科分﹑選貢之年﹐以備列表。

一﹑寇賊兵事﹐宜詳其始末也。明季﹑國初如林道幹﹑顏思齊﹑朱一貴等已見舊志者﹐無庸備錄。自榦隆中葉以後迄於近年﹐如蔡牽﹑戴萬生之流﹐寇亂延及郡縣﹐其始事因由﹑弭平功績﹐宜詳訪之﹔卽近年東洋﹑法國﹑凶番兵事﹐如於轄地有關涉者﹐亦宜博釆﹐登之冊籍。

一﹑產礦山場﹐宜察其地脈也。淡水附近地方﹐近出煤炭﹑金沙﹐乃大地精華﹐蓄久泄露﹔其它府﹑縣如有五金礦﹑煤炭礦並樟腦出產之處﹐亦宜標其山名﹐紀錄於冊。

一﹑番社方言﹐宜通其稱謂也。舊志﹐於番語釆自諸羅一志。然番族平埔與髙山不同﹑此社與彼社亦異﹐南﹑北﹑中路尢爲大相徑庭﹐未可僅據一隅﹐以槪各社﹔允宜就番社之附近各廳﹑縣者而博考之。

一﹑災祥變異﹐宜載其事實也。天災流行﹐自古不免﹔史書所載﹐例不諱言。凡水旱﹑颶風﹑山崩﹑川竭﹑地震之類﹐俱宜紀其年月﹑著其地名。此外﹐一切祲氛﹑異聞﹑罕見者﹐亦不妨博釆兼收﹐以備登之志乘。

﹝以上於光緒十八年九月二十八日﹐由臺灣纂修通誌總局司道憲札發黏鈔﹐十月十四日到縣﹐並於十月二十五日由鹽運使銜補用道臺南府正堂唐札發黏鈔﹐二十八日到縣﹞

光緒十八年十一月二十日﹐奉到特授臺北府淡水縣調署鳳山縣正堂李爲諭飭釆訪事﹕『本年十月十四日﹐奉通誌總局司道憲札開﹕「爲照臺灣修纂通誌﹐各府廳州縣疆域﹑鄕堡﹑村鎭﹑山川﹑道裏﹑險隘﹑田園﹑溝洫﹑城池﹑廨署﹑營汛﹑倉廒﹑橋梁﹑津渡﹑壇廟﹑祠宇﹑書院﹑義莊﹑善舉﹑人丁﹑戶口﹑錢糧﹑稅課﹑文武職官﹑兵制﹑選舉﹑學校﹑人物﹑古迹﹑名宦﹑流寓﹑列女﹑番社﹑風俗﹑物產﹑典禮﹑政事﹑藝文﹑災祥﹑兵事﹑中外交涉﹐並一切地方建置興廢沿革﹐均關記載﹐相應敍具修志事宜及釆訪冊式﹐飭發各屬﹐先行按條釆訪﹐各自纂輯成書﹐一面將釆訪各項隨時稟送本總局匯核纂辦。該縣卽就地遴選品端學粹紳士﹐酌延數人﹐俾膺釆訪之任﹐務宜查照現發冊式事宜﹐逐條切實搜羅﹐詳愼考核﹐毋任罣漏稽延﹐是爲至要。至釆訪不無費用﹐應由本總局各給銀一百兩﹐以資津貼。如有不敷﹐由該縣自行籌辦。其分省前後所有地方事宜奏咨案據有關徵考之件﹐隨時查訪﹔所在衙門﹐由局分別申詳移行鈔取核辦。除呈報兩院憲曁分別移行外﹐合行鈔發。爲此﹐札仰該縣卽便遵照辦理。毋違。此札」等因。計札發釆訪冊式五十本下縣。奉此﹐除出示曉諭外﹐合行諭飭。爲此﹐諭仰該紳董盧爾徳嘉卽便遵照﹐迅將發去釆訪冊式﹐認眞辦理﹐並搜求誌書﹐全部借鈔﹐以便詳送﹐該紳毋得視爲具文﹐互存觀望。此項修纂通誌釆訪各事﹐卽可爲修縣誌張本。務各實心實力﹐分別釆訪舉辦。切切﹐特諭。計發釆訪冊式一本。光緒十八年十一月十九日諭』。

十二月初一日設局舉辦。

光緒十九年五月二十一日﹐造報疆域冊一本﹔二十五日﹐李邑侯具文申送。奉臺灣纂修通誌總局司道憲批﹕『據詳送疆域冊一本﹐該縣首先造送﹐辦事認眞﹐殊堪嘉尙。惟查冊內分紀各莊界限﹐𨿽已分明﹐而於該縣轄內全境四至里數﹐尙未賅備。應令補造全縣所轄東西南北四至﹐以何處爲界﹖延袤若干裏﹖至臺南府城若干裏﹖均須載明。仰卽飭該紳董等再行詳細確查﹐另造簡明淸冊申送﹐以備編纂。毋延﹗切切。此繳﹐冊存』。

﹝右批於六月二十三日到縣﹐旋奉李邑侯於二十五日錄批照會到局遵辦﹞

七月二十日﹐造報田園淸冊一本﹐由李邑侯具文申送。

二十五日﹐復補造疆域冊一本﹐亦由李邑侯具文申送。

八月十八日﹐奉到臺灣纂修通誌總局司道爲飭催趕辦事﹕『照得本總局纂修通誌﹐疊經通飭所屬各廳縣釆訪事實﹐送局備纂。嗣因延未送到﹐復經行催各在案。玆查本總局開辦以來﹐已屆一年﹐而各屬繳到釆訪冊﹐尙屬寥寥。本總局無所取材﹐憑何編纂﹖現在濡筆以待﹐不容再事因循﹐亟應嚴催趕辦繳送﹐以備纂輯。除分行札飭外﹐合行札催。爲此﹐札仰該縣立卽遵照﹐迅將釆訪事實陸續造送﹐仍不得艸率塞責﹐總期黽勉趨公﹐早日蕆事﹐勿再挨延﹐切速。此札。光緒十九年八月初七日札』﹝又於三十日﹐蒙臺南府唐照札飭催﹐九月初一日到縣﹞。

光緒十九年九月初八日﹐奉到臺藩司唐爲飭催事﹕『照得臺灣設省﹐舉辦省誌﹐設局已及一年﹐爲費甚屬不貲。而各縣釆訪﹐到者寥寥﹐編纂無從著手。似此耽延時日﹐固屬不成事體﹐卽經費亦難乎爲繼。疊經通誌總局公牘頻催﹐無如各廳縣置若罔聞。須知此事萬難住手﹐各屬釆訪不到﹐則總局經費虛靡﹔應勒限三个月內﹐一律釆訪竣事﹐詳送通誌總局備纂。此系特飭之件﹐勿再視爲具文﹐任意逾延﹐致幹咎戾。除移臺灣道一體飭催並分飭遵辦外﹐合行札飭。爲此﹐仰﹝該﹞縣官吏卽便遵照辦理。毋違﹐速速。此札。光緒十九年八月二十八日札』。

﹝右札旋奉李邑侯於九月十五日照會到局遵辦﹔十七日奉臺南府唐照前札飭催﹐十九日到縣﹔二十六日﹐再奉臺南府唐札奉臬道憲顧照前札飭催﹐二十九日到縣﹞

十月初二日﹐奉特授臺北府淡水縣調署鳳山縣正堂奉旨嘉獎加十級紀錄十次李爲諭飭遵辦事﹕『照得前奉通誌總局司道憲札開﹕「爲照臺灣修纂通誌﹐各府廳州縣疆域﹑鄕堡﹑村鎭﹑山川﹑道裏﹑險隘﹑田園﹑溝洫﹑城池﹑廨署﹑營汛﹑倉廒﹑橋梁﹑津渡﹑壇廟﹑祠宇﹑書院﹑義莊﹑善舉﹑人丁﹑戶口﹑錢糧﹑稅課﹑文武﹑職官﹑兵制﹑選舉﹑學校﹑人物﹑古迹﹑名宦﹑流寓﹑列女﹑番社﹑風俗﹑物產﹑典禮﹑政事﹑藝文﹑災祥﹑兵事﹑中外交涉並一切地方建置興廢沿革﹐均關記載﹐相應敍具修志事宜及釆訪冊式﹐飭發各屬先行按條釆訪﹐各自纂輯成書﹐一面將釆訪各項隨時稟送本總局匯核纂辦。該縣卽就地遴選品端學粹紳士﹐酌延數人﹐俾膺釆訪之任。務宜查照現發冊式事宜﹐逐條切實搜羅﹐詳愼考核﹐毋任罣漏稽延﹐是爲至要。至釆訪不無費用﹐應由本總局各給銀一百兩﹐以資津貼。如有不敷﹐由該縣自行籌辦。其分省前後﹐所有地方事宜奏咨案據有關徵考之件﹐隨時查訪﹔所在衙門﹐由局分別申詳移行鈔取核辦。除呈報兩院憲曁分別移行外﹐合行鈔發。爲此﹐札仰該縣卽便遵照辦理。毋違。此札」等因。計札發釆訪冊式下縣。業經分發各鄕紳董據實釆訪﹐並照會盧紳徳祥﹑陸紳日翔爲釆訪總紳﹐以專責成。嗣蒙本府憲唐來函﹐以奉委邱仙根工部爲全臺釆訪總紳﹐飭卽趕速釆訪匯報等因﹐疊經轉催趕辦在案。玆查﹕由局查造各冊﹐轉報者固屬不少﹔而釆訪事宜﹐勢難再事因循﹐是非設立主稿之人﹐不足以資專責而冀速成。現查該廩生品學兼優﹐堪以委任在局主稿﹐合行諭飭。爲此﹐諭仰該廩生卽便遵照﹐務將釆訪事宜妥爲主稿辦理。每月由局給發薪水六八洋銀十六元﹐以資津貼。此系奉飭要件﹐該廩生務須實力舉辦﹐毋負委任。切切﹗特諭。右諭仰廩生盧爾徳嘉。光緒十九年十月初一日諭』。

先是﹐九月二十九日﹐奉到臺灣纂修通誌總局司道爲札飭事﹕『爲照本總局纂修通誌﹐前經刊發釆訪冊式﹐飭令各屬將地方應纂事宜﹐按冊釆訪﹐送局備纂﹐並準各支經費銀一百兩在案。現計開局一年之久﹐僅據澎湖廳采輯送局﹐其餘各屬疊經飭催﹐未據采送。推原其故﹐無非因經費太薄﹐不敷開銷﹔各該地又無可籌﹐以致日久觀望。除埔里社廳﹑恆春縣﹑臺東州三屬﹐均系新辟地方﹐釆訪較易﹐仍令遵照前檄趕緊采送﹑無庸議加經費外﹐臺灣﹑彰化﹑安平﹑鳳山﹑嘉義﹑淡水六縣﹐缺分較優﹐應予酌加經費銀各三百兩﹐先由各該廳﹑縣自行墊支。自此次文到三日起﹐勒限半年﹐一律釆訪完竣﹔仍隨時送局備纂﹐不準再有遲逾。一面先將奉文日期報查﹐並俟依限辦竣﹐赴局將應領經費請領歸墊﹔如有遲延逾限之處﹐卽將所加經費銀兩扣發﹐以示勸懲。除詳請總裁撫憲曁分移通飭外﹐合行札飭。爲此﹐札仰該縣立卽遵照辦理。勿違。速速。此札。光緒十九年九月二十二日札』﹝又於十月初八日﹐由臺南府唐照札行知﹐初十日到縣﹞。

又於本日奉到臺南府唐爲行知事﹕『本年九月二十八日﹐蒙通誌總局司道憲札開﹕「爲照本總局總纂蔣明經師轍﹐前據請假回籍﹐經委纂修王令國瑞代辦在案。現在蔣明經日久不來﹐王令又兼辦提調﹐查有纂修薛孝廉紹元﹐堪以攺訂總纂﹐以便主持一切纂輯事宜。自十月初一日起﹐每月致送修銀一百元﹐王令仍以纂修兼辦提調﹐照舊月支薪水共銀七十元。除詳明總裁撫憲曁分移關訂札知外﹐合就行知。爲此﹐仰該府卽便知照。此札」等因。蒙此﹐除移行外﹐合就行知。爲此﹐仰﹝該﹞縣官吏立卽查照。此札。光緒十九年十月初八日札』。

十二月二十五日﹐造報山川淸冊一本﹔二十六日﹐由李邑侯具文申送。

光緒二十年元月初七日﹐奉到特授臺北府淡水縣調署鳳山縣正堂奉旨嘉獎加十級紀錄十次李爲遵札照會事﹕『去年十二月二十七日﹐奉通誌總局司道憲札開﹕「照得本總局纂修通誌﹐前經札發釆訪冊式﹐並疊催造冊送繳備纂在案。昨據宜蘭縣首先繳到各冊﹐一律完竣﹐洵屬急公。惟冊內稱引舊志居多﹐於近事轉多缺略。查臺省舊志﹐現存者如臺灣府誌﹑諸羅﹑鳳山﹑彰化縣誌﹐噶瑪蘭﹑淡水﹑澎湖廳志﹐早經檄取存局備纂﹐無庸釆訪諸紳再事援引。惟於舊志以後事迹﹐釆訪宜詳﹐方足以資纂輯。除分飭外﹐合行札飭。爲此﹐札仰該縣卽便遵照諭飭釆訪各紳﹐查照前發釆訪冊式﹐逐條詳細參訂﹐從速造冊﹐陸續送繳本局﹐以憑集纂。其與舊志同者﹐無庸援引臚列。惟舊志舛誤﹑今經考訂攺正者﹐不妨並引﹐聲明舊志新輯﹐以訂舛訛﹔庶免繳冊到局﹐致煩駁詰﹐展轉需時﹐是爲至要。切切﹐此札」等因。奉此﹐合就備文照會。爲此﹐照請貴總局請煩查照﹐趕速辦理﹐望切望切﹐須至照會者。右照會釆訪總局。光緒二十年元月初六日照會』。

二月二十七日﹐奉到臺灣纂修通誌總局司道爲特札催繳事﹕『照得本總局纂修通誌﹐須待各屬釆訪冊籍繳齊﹐方可纂輯成書。屢經札催造送﹐並於去年九月間﹐酌加釆訪經費﹐勒限半年繳齊﹐乃僅據澎湖廳﹑苗栗縣釆訪齊全﹐考訂成書送局﹔又據埔里社廳﹑宜蘭縣備造釆訪冊送繳。此外如臺東州﹑鳳山﹑安平﹑臺灣﹑恆春等縣﹐亦經陸續造送。惟嘉義﹑彰化﹑雲林﹑新竹﹑淡水五縣曁基隆一廳﹐未據繳送。現將屆限滿﹐本總局立待造繳齊全﹐以資編輯。合行札催。札到﹐該縣卽便遵照督飭釆訪各紳﹐迅速趕辦﹐一律造齊送局﹐不得再行宕延。切切﹐此札。光緒二十年二月十八日札』﹝又於三月十一日奉臺南府唐照札轉飭﹐十三日到縣﹞。

五月初一日﹐造報水利淸冊上下二本。十二日﹐由兪邑侯具文申送。

九月十七日﹐奉臺灣纂修通誌總局司道爲特催趕送事﹕『爲照本總局纂修通誌﹐早經通飭各屬舉辦釆訪﹐以便纂輯﹐嗣因延未采送到局﹐復經疊次分催﹐酌加經費﹐勒限造送去後﹔續據各屬先後釆訪完竣﹐造冊送局各在案。所有該縣應造前項冊籍﹐迄今閱時已久﹐僅據送到疆域﹑田園﹑山川﹑水利等項釆訪冊﹐其餘所缺尙多﹐迄未采送完竣﹐殊屬延緩。本總局亟待集纂﹐未便再事因循﹐合亟特札嚴催。爲此﹐札仰該縣立卽遵照迅將釆訪冊籍趕緊造送齊全﹐以備核纂。該縣現值辦理海防﹐不無兼顧﹐然釆訪事仍須一面督催各紳並行不悖﹐毋得藉詞挨延。切切﹐此札。光緒二十年九月初九日札』。

附錄釆訪貞孝節烈婦女旌表事例

一﹑孝子。凡實行昭彰﹐鄕鄰共諭﹐無間人言者﹐可采其平日事親若何﹖奉養若何﹖終喪若何﹖詳爲紀載。間有割股療疾﹑出於至性者﹐亦須敍明。

一﹑孝子割股傷生及烈婦夫死並無逼嫁情形而遽殉節者﹐奉旨不準給旌。此自聖朝廣大好生之徳﹔然有出自至性﹑割臂割股療病至愈﹑兩無傷損者﹐伉儷情重﹑不因逼迫而慷慨以殉夫者﹐由六部九卿科道疆臣奏請旌表﹐候旨遵行。此足見我朝典例﹐仁之至﹑義之盡。凡我士民﹐當仰體朝廷徳意﹐遇有此等﹐一體開報。

一﹑列女分貞﹑孝﹑節﹑烈四種名目。女曰貞﹐婦曰節。孝者﹐婦女善事其父母﹑翁姑也。烈者﹐婦女慘遭不幸﹑奮不顧身也。此須分晰明白。

一﹑女未字在母家守貞者﹐曰貞女。已字未嫁而夫死﹐遂赴夫家守貞者﹐曰貞婦。女家無男子﹐女自誓在家守貞﹑奉養父母終老者﹐曰孝女。出嫁孝養舅姑代替危難者﹑婦代夫危難者﹐均曰孝婦。夫死守節﹑孝養舅姑﹑撫孤成立者﹐或無子而守節終養者﹐均曰節孝。凡節未有不孝者也。不論妻妾﹐但年三十以前夫死而守節至五十歲者﹐或年未五十身故﹑其守節已及六年者﹐均曰節婦。

一﹑夫死以身殉夫者﹐曰烈婦。遭遇盜賊彊暴捐軀殉難者﹐婦曰烈婦﹐女曰烈女。力不能拒﹑羞憤實時自盡者﹐亦合旌表例建坊。凡婦女貞而兼孝者﹐曰貞孝﹔兼節者﹐曰貞節﹔兼烈者﹐曰貞烈﹔節而兼孝者﹐日節孝﹔兼烈者﹐日節烈。各隨其事實變通辦理可也。

一﹑女許字未嫁而夫死﹑女往夫家守貞身故及未符年例而身故者﹐一體旌表。

一﹑婦女遭寇守節致死﹐𨿽事歷年久﹐準補行請旌建坊。

一﹑節婦夫死毀容自誓﹑如令﹝﹖﹞女割鼻之類﹐近年新例不俟年限卽行給旌﹔如遇此等﹐亦應開報。

一﹑本省府廳州縣開報貞孝節烈婦女﹐請注明某里﹑某鄕及裏鄕戶首姓名﹑舉貢生監保認姓名﹐以備查核。

一﹑貞女﹑孝女﹐請載父母名氏﹐云某人之女某貞姬﹑貞娥﹑貞姑﹐稱謂各隨鄕俗可也。已許字者曰字某姓﹐未字則云未字。

一﹑貞節烈婦﹐請載夫名﹐云某人之妻某氏﹔孝婦兼載舅姑名氏。

一﹑貞節婦某年於歸﹑某年夫卒﹐計守貞﹑守節若干年﹐現存年若干歲﹔其未五十而身故者﹐載某年身故﹐計生前守貞﹑守節若干年。

一﹑節婦有子幾人﹐或撫子﹑或無子﹐均請分析載明。凡婦人守貞砥節﹐其志至苦而其神至淸﹐故子孫多致貴顯﹐非獨天之報施不爽﹐亦其平日之懿行淑徳所以感之者有漸也。如貞節之子孫﹐有得科名仕官者﹐均應詳載。

一﹑烈婦﹑烈女﹐請載某年月日遭寇賊彊暴自盡。其貞﹑孝﹑節三等婦女卒之年月日及葬地﹐有可考者﹐亦應載明。

一﹑貞﹑孝﹑節﹑烈婦女已請旌表者﹐應書明某年月日﹑某官某題請旌表。其未旌表者﹐亦應書明尙未奉旌表。

一﹑貞﹑孝﹑節﹑烈業經題奏﹐奉旨予旌﹐而通誌遺漏未載者﹐亦請開明補刊不誤。

十二月初二日﹐奉到臺灣纂修通誌總局司道爲嚴催速送事﹕『照得本總局纂修通誌﹐早經通飭各屬舉辦釆訪﹐以便纂輯。嗣因延未采送到局﹐復經疊次分催﹐酌加經費﹐勒限造送去後﹔續據各屬先後釆訪完竣﹐造冊送局各在案。惟有該縣應造前項冊籍﹐所闕尙多﹐閱時已久﹔早經逾限﹐未據造送完竣﹐復於本年二月﹑九月疊經檄催﹐迄今又閱數月﹐仍然任催罔應﹐實屬挨延﹐不成事體。本總局需費甚巨﹐因該縣釆訪未完﹐擱筆以待﹐以致虛縻經費﹐勢難再任宕延。合再嚴催。爲此﹐札仰該縣著於札到之日﹐立將何時釆訪完竣﹐先行稟復﹐一面迅將未完釆訪各條﹐查造齊全﹐星飛遞送﹐不得再行挨延﹐致幹未便。懍之﹐愼之。切速﹐特札。光緒二十年十一月二十三日札』。

舊志紀略

鳳山舊志十二卷﹐創於康熙五十八年李邑侯丕煜﹔又重修於乾隆二十九年王邑侯瑛曾﹐距今已一百三十年。舊有刻本﹐兵燹之後﹐散失無存﹐惟興隆謝姓家藏一部。光緒三年﹐鳳儀書院前董事蔡垂芳曾向其借鈔﹐全部訂作十本﹐編十干爲次第﹔計縻鈔寫﹑裝訂工資銀十四元。其中字多舛訛﹐殊非善本。近聞謝姓一部業經遺失﹐不知流落誰何之手﹖現在釆訪必需﹐固猶賴有此鈔本﹐以資考證。物罕見珍﹐亦足貴矣。今錄其目如左﹕

卷首

序﹝三篇﹞

舊序﹝五篇﹞

重修職名﹝十人﹞

舊志職名﹝十一人﹞

凡例﹝計十二例﹞

圖﹝六幅﹞

卷一

輿地誌﹝星野﹑建置沿革﹑疆界附形勝八景﹑山川附海道﹞

卷二

規制志﹝城池附街市﹑公署附行署養濟院義冢﹑水利附潭港橋梁津渡﹑倉廒﹞

卷三

風土志﹝气候附歲時﹑坊裏﹑風俗﹑番俗﹑番社風俗附撫番餘論番語番曲﹞

卷四

田賦志﹝田園﹑租賦﹑戶口卽人丁﹑番餉附鹿皮價﹑雜餉附官莊鹽課當稅﹑經費﹑耗羨附養廉﹞

卷五

典禮志﹝公式﹑壇廟﹞

卷六

學校志﹝學宮附入學額數﹑書院卽義學附土番社學學田﹞

卷七

兵防志﹝營制附賞卹﹑營署附軍廠軍器庫火藥庫較場﹑汛塘附鋪捨﹑海防附潮信風信占驗﹑船政﹑武職﹑武功列傳﹞

卷八

職官志﹝官制﹑官秩﹑宦迹﹞

卷九

選舉志﹝科目﹑貢生附例貢﹑武科﹑封蔭附鄕飲賓﹞

卷十

人物志﹝列傳﹑義民﹑列女﹑寓賢﹞

卷十一

雜誌﹝名迹附寺觀墳墓﹑災祥附兵燹﹑物產﹑叢談﹞

卷十二

藝文志﹝奏疏﹑文移附稟札﹑序記﹑詩賦﹞

舊志職名

總裁﹕分巡臺灣道兼提督學政梁文煜﹝漢軍正白旗人﹑監生﹞。

鑑定﹕臺灣府知府王珍﹝山西長治人﹑辛酉副榜﹞﹑臺灣府海防同知王禮﹝順天宛平人﹑監生﹞。

主修﹕鳳山縣知縣李丕煜﹝直隸濼州人﹑歲貢﹞。

編修﹕臺灣府學歲貢生陳文達﹑本縣學廩生陳欽文﹑諸羅縣學廩生陳慧。

編次﹕臺灣縣歲貢生陳逸。

校刊﹕鳳山縣儒學教諭富鵬業﹝晉江縣人﹞。

督梓﹕鳳山縣典史周起渭﹑鳳山縣淡水司巡檢王國興。

重修職名

總裁﹕分巡臺灣道兼提督學政覺羅四明﹝字松山﹑滿洲正藍旗人﹑內閣中書﹞。

主修﹕俸滿臺灣府知府今升臺灣道余文儀﹝字寶岡﹑浙江諸曁人﹑丁巳進士﹞﹑臺灣府知府蔣允焄﹝字爲光﹑貴州貴築人﹑丁已翰林﹞﹑臺灣府海防同知徐徳峻

﹝字發巖﹑浙江蘭溪人﹑丁巳進士﹞。

編纂﹕鳳山縣知縣王瑛曾﹝字玉裁﹑江南無錫人﹑甲子舉人﹞。

參閱﹕癸酉科舉人黃俏﹝字樂序﹑福州侯官人﹞﹑揀選知縣庚午科舉人卓肇昌﹝字思克﹑本縣人﹞。

校對﹕貢生柯廷第﹝字聲侯﹑本縣人﹞﹑生員林夢麟﹝本縣人﹞﹑生員張源義﹝字世文﹑臺灣縣人﹞。

建置沿革

縣治距府東南七十里﹐古荒服地﹔倭與琉球別種。自前明嘉靖末﹐流寇林道幹掠海上﹐都督兪大猷逐之﹐道幹遁附倭﹐艤舟打鼓山下﹐始通中國。尋道幹懼爲倭所並﹐遁占城﹐地復歸倭。萬曆末﹐荷蘭入北港﹐據之﹐築城以居。天啟元年﹐海寇顏思齊﹑鄭芝龍再引倭踞其地﹐尋各棄去﹐復爲荷蘭所有。

國朝順治十八年﹐芝龍子成功逐荷蘭取之﹐攺臺灣爲承天府﹐設僞縣二﹐南曰萬年﹐卽縣地也﹔再傳至克塽。康熙二十二年﹐聖祖命靖海將軍施瑯討平之﹐置郡一﹐領縣三﹐南爲鳳山縣﹝按僞鄭時縣曰萬年﹑營曰統領。國朝定制﹕攺縣曰鳳山﹐分營曰南路﹞。然初底定﹐土地寥曠﹐文武職官多僑居府治。康熙六十年﹐臺匪竊發後﹐始令歸治。

附錄

「蓉洲文稿」﹕臺灣﹐海中番島﹐「名山藏」所謂『乾坤東港﹐華嚴婆娑洋世界』﹐名爲雞籠。考其源﹐則琉球之餘種﹐自哈喇分支。近通日本﹐遠接呂宋﹐控南澳﹐阻銅山﹐以澎湖爲外援。明萬曆間﹐海寇顏思齊踞有其地﹐始稱臺灣。思齊剽掠海上﹐倚爲巢窟。臺灣有中國民﹐自思齊始。

「府舊志」﹕臺灣古未隸中國版圖﹐明宣徳間﹐太監王三保﹝「通誌」作鄭和﹞舟下西洋﹐因風泊此。嘉靖四十二年﹐林道幹寇亂邊海﹐都督兪大猷逐道幹入臺﹐偵知港道紆回﹐不敢進﹐畱偏師駐澎﹐時哨鹿耳門外。道幹以臺非久居所﹐遂恣殺土番﹐取膏血造舟﹐從安平鎭二鯤身隙間遁去占城﹝占城屬廣南﹐今尙有道幹遺種﹞。道幹旣遁﹐澎之駐師亦罷﹔因設巡檢守之﹐尋裁。天啟元年﹐漢人顏思齊爲東洋國甲螺﹝東洋卽今日本﹐甲螺卽頭目之類﹞﹐引倭屯於臺。鄭芝龍附之。尋棄去。久之﹐荷蘭紅毛舟遭颶風飄此。愛其地﹐借居於土番﹐不可﹐乃紿之曰﹕『得一牛皮地足矣﹐多金不惜』。遂許之。紅毛翦牛皮如縷﹐周圍圈匝﹐已數十丈。因築臺灣城居之﹝今安平城﹞。已復築赤嵌樓﹐與相望﹐設市於城外﹐而漳﹐泉之商賈集焉。國朝順治七年庚寅﹐甲螺郭懷一謀逐紅毛﹐事覺被戮。辛丑﹐鄭芝龍子成功自江南敗回﹐其勢日蹙﹐孤軍廈門﹐適甲螺何斌負債逃廈﹐誘成功取臺地。舟至鹿耳門﹐乘大霧駢進。荷蘭歸一王以死拒戰﹐成功告之曰﹕『此地先人故物﹐今珍寶聽而載歸﹐地仍還我』。荷蘭知不敵﹐乃遁去。成功遂入據之。攺臺灣爲安平鎭﹐赤嵌爲承天府﹐總名東都。設縣二﹐曰天興﹐曰萬年。成功死﹐子經嗣﹐攺東都爲東寧﹑二縣爲二州﹐設安撫司三﹐南﹑北路澎湖各一。康熙二十一年﹐福建總督姚啟聖用間牒﹐陰散其黨﹐約僞賓客司傅爲霖爲內應﹐垂成事泄﹐爲霖遇害。二十二年﹐水師提督施瑯統舟師進徵。六月﹐由銅山直抵澎湖八罩澳﹐取虎井﹑桶盤嶼﹐戒軍士毋得妄殺。軍士苦水咸﹐島岸突湧甘泉﹐遂無渴患。一戰而澎湖平﹐克塽震懾﹐遂籍府庫﹐納地歸誠﹝附海道﹕邑治北至安平四艸湖﹐水程二更﹔南至恆春沙馬磯頭﹐水程四更﹔西北至澎湖﹐水程一百七十五里。至廈門四百九十五里。至福建省會十五更。南至呂宋六十四更。北至日本七十餘更。至天津七十更。按「樵書」云﹕六十里爲一更。又日夜一周定爲十更。定更之法﹐以焚香幾枝爲度。船在大洋﹐風水有順逆﹑駕駛有遲速﹐水程難辧﹐以木片從船首置海中﹐人自船首速行至尾﹐木片與人行齊至﹐則更數準。若人行至船尾﹐木片未至﹐爲不及更。或木片反先人至﹐則爲過更。均非更度也。舟子﹐各洋胥有祕本﹐所以歷番夷絕島﹑數旬不見山嶼﹐舟師知在何處﹐皆此法也。聞前明太監王三保傳授云﹞。

甲部

地輿﹝一﹞

疆域﹝包括田園﹑戶口﹞

路程

疆域﹝包括田園﹑戶口﹞

邑治舊在興隆裏﹐乾隆五十一年丙午﹐逆匪林爽文倡亂﹐賊黨莊大田攻陷縣城。戊申﹐賊平﹐乃移新城﹐卽今大竹裏陂頭街是也。原轄七里﹝仁壽﹑維新﹑長治﹑嘉祥﹑依仁﹑新昌﹑永寗﹞﹑二保﹝喜樹仔﹑土墼埕﹞﹑六莊﹝興隆﹑半屏﹑赤山﹑大竹﹑小竹﹑鳳山﹞﹑一鎭﹝安平﹞。康熙五十八年﹝舊志﹞﹐增港東﹑西二里﹑觀音山一莊﹐凡九里﹑七莊﹐保鎭仍舊。雍正九年﹐更定疆界﹐縣北永寗﹑新昌﹑依仁三里並土墼埕﹑喜樹仔二保﹑安平一鎭﹐統撥歸臺灣縣﹝卽今安平縣﹞管轄﹐新增文賢一里﹐今槪稱爲十四里﹝大竹﹑興隆﹑赤山﹑小竹﹑鳳山﹑觀音﹑半屏﹑仁壽﹑維新﹑嘉祥﹑文賢﹑長治﹑港東﹑港西﹞﹐保鎭無。

大竹裏﹐在縣治首區﹐轄莊三十二。陂頭街﹑過溝仔﹑徳乃嘉﹑下菜園﹑中侖莊﹑牛寮仔﹑陂岸腳﹑七老爺﹑一甲莊﹑五甲莊﹑前鎭莊﹑道爺廍﹑新甲莊﹑岡山仔﹑籬仔內﹑竹巷莊﹑新莊仔﹑五塊厝﹑林竹竿﹑戲獅甲﹑大林尾﹑過田仔﹑能雅寮﹑■﹝魚逮﹞港埔﹑■﹝魚逮﹞港莊﹑三塊厝﹑前金莊﹑鹽埕莊﹑龍水莊﹑旗後街﹑大綫頭﹑哨船頭。東以規仔壽陂與鳳山裏分界﹐西以龍水港與興隆裏分界﹐南以丹鳳澳與鳳山裏分界﹐北以武洛塘山與赤山裏分界。裏內東西相距十七里﹐南北相距十四里﹐積方二百三十八里。其中田一千五百五十一甲七分九釐九毫三絲四忽二微﹐園一千零五甲六分八釐八毫零三忽四微﹐平等沙田一百二十三甲五分零四毫四絲﹐平等沙園一百零四甲一分七釐二毫。埔一處﹐在新甲莊北﹐縱二里﹐橫三百七十五步﹐積方四分裏之三。人民七千二百三十六戶﹐男二萬九千三百九十四丁﹐女二萬六千一百四十八口。

興隆裏﹐在縣治西北方﹐距城十五里﹐轄莊二十。船仔頭﹑菜公莊﹑覆鼎金﹑新莊仔﹑田尾莊﹑漯仔底﹑鹽埕埔﹑崎腳莊﹑橋仔頭﹑內圍莊﹑龍目井﹑洲仔莊﹑山腳莊﹑舊城內﹑陂仔頭﹑廍後莊﹑左營莊﹑竹仔腳﹑桃仔園﹑打鼓山﹑哨船頭。東以大灣山與赤山裏分界﹐西以桃仔園與海分界﹐南以龍水港與大竹裏分界﹐北以火燒廍巷與半屏裏分界。裏內東西相距十里﹐南北相距六里﹐積方六十里。其中田一千零八十五甲八分八釐七毫七絲一忽﹐園二百三十八甲九分零四毫零六忽﹐平等沙田七十六甲三分三釐五毫二絲﹐平等沙園二十甲零七分八釐。埔無。人民二千九百十一戶﹐男一萬一千五百八十三丁﹐女七千四百八十五口。

赤山裏﹐在縣治北方﹐距城二里﹐轄莊二十三。赤山莊﹑寓潮埔﹑後莊仔﹑陂墘莊﹑外甲莊﹑崎仔腳﹑鳥松腳﹑大腳骽﹑夢鯉莊﹑竹圍仔﹑米香店﹑仙艸埔﹑濫埔莊﹑蒲尖園﹑十九灣﹑大陂莊﹑山仔腳﹑本館莊﹑林內莊﹑灣仔內﹑國公厝﹑新陂內﹑大邱園。東以加會阮溝與小竹裏分界﹐西以田尾港與興隆裏分界﹐南以武洛塘山與大竹裏分界﹐北以煙墩山與觀音裏分界。裏內東西相距十五里﹐南北相距八里﹐積方一百二十里。其中田一千一百六十八甲零二釐八毫三絲二忽八微﹐園一百甲零三分八釐五毫﹝應加五十九甲六分五釐三毫五絲。舊系錯算﹐今特補之﹞。平等沙園無。埔無。人民一千六百二十八戶﹐男四千五百九十五丁﹐女三千八百三十八口。

小竹裏﹐在縣治東方﹐距城五里﹐轄莊九十五。前莊﹑中莊﹑後莊﹑山仔頂﹑岡山仔﹑翁公園﹑洪厝埕﹑洲仔寮﹑內埔仔﹑九曲塘﹑新山腳﹑磚仔窯﹑井仔腳﹑井仔湖﹑竹仔寮﹑大坪頂﹑小坪頂﹑龍目井﹑大邱園﹑中坑莊﹑新公館﹑烏瓦窯﹑大樹腳﹑磨新厝﹑番仔樓﹑新厝莊﹑大洲莊﹑頭前溪﹑下考潭﹑大崎腳﹑考潭寮﹑芎蕉腳﹑中洲仔﹑大寮莊﹑林內莊﹑潮洲寮﹑瑯岡莊﹑新莊仔﹑旗竿腳﹑潭頭莊﹑中厝莊﹑後厝莊﹑溪洲莊﹑灣仔內﹑中港莊﹑西溪莊﹑半廍莊﹑山腳莊﹑大湖莊﹑濫尾莊﹑瓦窯溝﹑三張廍﹑王公廟﹑檨仔林﹑頂厝莊﹑內厝莊﹑二坑莊﹑頂嵌仔﹑港仔埔﹑港仔嘴﹑林內莊﹑林內仔﹑廍邊莊﹑頂林仔邊街﹑頂林仔邊﹑牛埔內﹑頂溝墘﹑下溝墘﹑韭菜園﹑牛埔莊﹑中芝莊﹑中綫莊﹑五塊厝﹑湖底莊﹑坪仔頭﹑打鐵店﹑大竹圍﹑琉球仔﹑溪埔仔﹑灣仔店﹑獅公厝﹑赤嵌莊﹑苦楝腳﹑柚仔腳﹑椰樹莊﹑田中央﹑後大厝﹑罟仔寮﹑溪洲仔﹑南勢坑﹑竹崎莊﹑竹圍仔﹑溪埔寮﹑磚仔窯寮﹑中溪埔。東以淡水溪與港西裏分界﹐西以鳳山與鳳山裏分界﹐南以中港﹝卽中芝綫尾港﹞與海分界﹐北以大樹腳溝與觀音裏分界。裏內東西相距十里﹐南北相距三十五里﹐積方三百五十里。其中田一千零四十甲零二分五釐八毫一絲零八微﹝應扣九十五甲四分七釐二毫八絲零八微﹞﹐園二千九百五十八甲四分五釐五毫四絲零二微﹝應扣七百十三甲零八釐三毫九絲一忽六微﹞﹐平等沙田五十一甲四分六釐三毫﹐次等沙田三分二釐六毫﹐平等沙園二百三十甲零七分一釐四毫一絲﹐次等沙園七百七十一甲零八釐七毫六絲六忽﹝應扣二百十六甲五分五釐五毫四絲﹞﹐下等沙園三百九十七甲一分七釐零九絲八忽七微﹝按下等沙園應攺作一百五十六甲八分六釐一毫六絲五忽六合﹞埔無。人民五千九百五十六戶﹐男一萬八千九百四十六丁﹐女一萬六千六百七十二口。

鳳山裏﹐在縣治東南方﹐距城五里﹐轄莊六十三。尙書林﹑過路窟﹑龜仔潭﹑山仔腳﹑陂腹內﹑灣仔頭﹑園尾莊﹑田中央﹑陂仔後﹑塗庫仔﹑過陂仔﹑頂下中莊﹑籬仔內﹑內外曠地﹑中大厝﹑後大厝﹑大加冬﹑四塊厝﹑大橋頭﹑店仔後﹑莿蔥腳﹑大坪頂﹑上塘莊﹑沙濫莊﹑中廍莊﹑二橋莊﹑仙艸嶺﹑湖內莊﹑大艸厝﹑圳寮仔﹑艸陂腳﹑山豬堰﹑沙座莊﹑頂田寮﹑後壁林﹑艸衙莊﹑苓仔寮﹑集鳳嶼﹑佛公莊﹑港仔墘﹑大令莊﹑二令莊﹑大人宮﹑竹仔港﹑堰仔莊﹑尖尾莊﹑鹿窟莊﹑下田寮﹑咸水港﹑大林蒲﹑中林莊﹑赤竹仔﹑鳳鼻頭﹑中坑門﹑綫尾莊﹑海汕莊﹑過堰仔﹑燒灰園﹑幫坑仔﹑土地公﹑中洲仔﹑過港仔﹑將軍宮。東以鳳山與小竹裏分界﹐西以規仔壽陂與大竹裏分界﹐南以海汕與海分界﹐北以崎港溝與大竹裏分界。裏內東西相距十里﹐南北相距十五里﹐積方一百二十里﹝﹖﹞。其中田二千一百二十四甲五分八釐七毫零四忽六微﹐園三百九十九甲九分一釐三毫零八忽八微﹐平等沙田一百五十九甲四分二釐六毫﹐次等沙田二甲六分零五毫三絲﹐下等沙田七甲零二釐四毫﹐平等沙園二十六甲一分二釐七毫八絲﹐下等沙園二分三釐八毫八絲。埔無。人民五千一百五十四戶﹐男一萬零八百六十九丁﹐女九千五百九十八口。

觀音裏﹐在縣治北方﹐距城十里﹐轄莊一百零八。赤山仔﹑竹仔門﹑豆醬間﹑瓦窯仔﹑後莊仔﹑仁武莊﹑田寮莊﹑艸潭莊﹑中莊仔﹑灣仔內﹑蛇仔形﹑烏材林﹑漳浦厝﹑三公寮﹑灰望仔﹑南勢埔﹑頂考潭﹑林仔邊﹑中埔莊﹑山仔腳﹑楠梓坑﹑三奶壇﹑大社莊﹑塗庫莊﹑芎蕉腳﹑中路林﹑萬根松﹑檨仔腳﹑保捨甲﹑鳳山厝﹑下烏鬼﹑頂烏鬼﹑面前埔﹑中衝崎﹑江春仔﹑外埔莊﹑海丰莊﹑籬仔內﹑蜈蜞潭﹑北勢林﹑瓊仔林﹑大竹圍﹑柑仔宅﹑箍桶寮﹑加獵崎﹑水哮仔﹑大崎頭﹑滚水坪﹑弔雞林﹑湖仔內﹑角宿莊﹑滚水莊﹑援剿中﹑援剿右﹑新厝仔﹑五老爺﹑竹仔腳﹑麒麟尾﹑金山仔﹑崎漏莊﹑鞍仔平﹑番仔田﹑千秋寮﹑深水仔﹑眠牛湖﹑塔仔腳﹑橫山仔﹑和尙莊﹑四角林﹑過鞍仔﹑破車籠﹑陂仔尾﹑無水寮﹑姑婆寮﹑聖媽坑﹑山豬窟﹑興化寮﹑檨仔腳﹑土墼厝﹑大莊﹑山頂莊﹑郎君寮﹑洲仔莊﹑樓仔莊﹑竹腳厝﹑山頂社﹑甲尾莊﹑三腳寮﹑圍內莊﹑興化廍﹑興化廍山頂﹑竹圍莊﹑都雅厝﹑溪埔莊﹑菜寮莊﹑升仙坑﹑升仙坑山頂﹑嘉興莊﹑田寮莊﹑知母令阮﹑渡船頭﹑二幫嵌﹑嶺口莊﹑統領坑﹑公館莊﹑五腳松﹑嶺頂莊﹑瓦厝仔。東以淡水溪與港西裏分界﹐西以下艸潭岸與半屏裏分界﹐南以煙墩山與赤山裏分界﹐北以濁水溪與嘉祥裏分界。裏內東西相距二十五里﹐南北相距三十三里﹐積方八百二十五里。其中田二千八百八十二甲零五釐七毫八絲零八微﹐園二千一百八十六甲四分零六毫七絲四忽﹝應扣六絲六忽六微﹞﹐平等沙田二百九十七甲四分八釐六毫三絲﹝應扣六釐三毫方合﹞﹐次等沙田三十甲零三分三釐九毫﹐平等沙園一百四十五甲二分九釐三毫六絲﹐次等沙園一百六十九甲二分九釐一毫二絲﹐下等沙園八十七甲五分三釐五毫。埔無。人民四千五百七十七戶﹐男一萬三千五百九十五丁﹐女一萬一千五百十一口。

半屏裏﹐在縣治西北方﹐距城十五里﹐轄莊十三。八卦寮﹑後港莊﹑大灣莊﹑檨仔林﹑陂底莊﹑頂五塊﹑下五塊﹑後勁莊﹑右衝莊﹑苦瓜寮﹑王來厝﹑下咸田﹑灣中港。

東以下艸潭岸與觀音裏分界﹐西以灣中港與海分界﹐南以火燒廍巷與興隆裏分界﹐北以後勁溪與仁壽裏分界。裏內東西相距十里﹐南北相距六里﹐積方六十里。其中田六百零七甲九分三釐五毫五絲﹐園五百二十三甲零五釐五毫二絲﹐平等沙田五十六甲七分零八毫一絲﹐次等沙田六甲九分九釐二毫五絲﹐下等沙田七甲七分六釐八毫九絲﹐平等沙園一百十甲零一釐七毫﹐次等沙園六甲七分二釐零三絲。埔無。人民一千五百四十五戶﹐男二千九百四十八丁﹐女二千七百三十一口。

仁壽裏﹐在縣治西北方﹐距城三十里﹐轄莊五十七。橋仔頭﹑白樹仔﹑倒松仔﹑畢宿莊﹑大寮莊﹑下後紅﹑頂後紅﹑下竹圍﹑臺上莊﹑程鄕莊﹑圍隨莊﹑厝仔莊﹑下莊仔﹑五里林﹑芋寮莊﹑檨仔腳﹑六班長﹑九甲圍﹑新莊社﹑仕隆莊﹑下咸田﹐頂咸田﹑下灣中港﹑頂灣中港﹑靑埔莊﹑阿公店﹑街尾侖﹑劉稿工﹑石螺潭﹑典寶莊﹑嘉棠坑﹑赤嵌莊﹑娟官莊﹑梓官莊﹑大捨甲﹑前鋒莊﹑仔寮﹑同安厝﹑後協莊﹑白米莊﹑三點山﹑舊港莊﹑知髙寮﹑頂下鹽埕﹑彌陀港﹑頂漯底﹑下漯底﹑新厝仔﹑管甫山﹑港口侖﹑新港莊﹑大山仔﹑王爺廟﹑咸埔莊﹑牛埔仔﹑中侖莊﹑火光厝。東以瓊仔林溪與觀音裏分界﹐西以新厝仔莊與海分界﹐南以後勁溪與半屏裏分界﹐北以還轅港與維新裏分界。裏內東西相距十二里﹐南北相距十五里﹐積方一百八十里。其中田一千五百六十一甲一分八釐三毫六絲一忽二微﹐園二千五百甲零五分九釐四毫四絲八忽五微﹐平等沙田八十二甲九分八釐三毫﹐平等沙園八十八甲五分三釐二忽。埔無。人民五百七十六戶﹐男一萬六千六百十三丁﹐女一萬三千三百八十六口。

維新裏﹐在縣治西北方﹐距城五十里﹐轄莊二十一。大社莊﹑圍仔內﹑半路竹﹑蔡文莊﹑鴨母寮﹑三爺陂﹑烏樹林﹑嵌下莊﹑竹仔港﹑本洲莊﹑灣仔內﹑北領旗﹑三塊厝﹑三鎭莊﹑下社莊﹑二濫莊﹑新厝仔﹑下甲莊﹑舊港口﹑新港口﹑覆鼎金。東以二濫溝與嘉祥裏分界﹐西以新厝港與海分界﹐南以還轅港與仁壽裏分界﹐北以漏窯巷與長治裏分界。裏內東西相距十里﹐南北相距九里﹐積方九十里。其中田一千七百七十六甲一分零五毫七絲﹐園二百五十八甲三分七釐六毫五絲﹐平等沙田九十三甲九分五釐五毫六絲﹐次等沙田五十六甲零二釐五毫零六忽四微﹐下等沙田十甲零九分六釐二毫七絲九忽八微﹐平等沙園三十三甲九分七釐六毫﹐次等沙園六甲二釐﹐下等沙園六十甲零三分九釐五毫六絲七忽四微。埔無。人民一千五百三十六戶﹐男三千四百五十三丁﹐女三千二百二十一口。

嘉祥裏﹐在縣治北方﹐距城五十里﹐轄莊七十。大邱園﹑水蛙潭﹑過鞍莊﹑尖山社﹑和尙莊﹑牛椆埔﹑新莊寮﹑大埔仔﹑頂寮莊﹑祖師田﹑中侖莊﹑八館莊﹑牛椆莊﹑柑宅莊﹑仙艸侖﹑山豬堰﹑下莊仔﹑仙艸埔﹑南勢湖﹑侖尾莊﹑尾寮莊﹑番仔厝﹑田寮莊﹑中寮莊﹑營盤仔﹑山窩壽﹑菜堂莊﹑大崎頭﹑內東臯獵﹑外東臯獵﹑援剿右寮﹑南安老﹑仙艸寮﹑豎支亭﹑嘉棠湖﹑打鹿埔﹑石燕潭﹑阿嗹莊﹐中路莊﹑靑旗甲﹑後寮莊﹑侖仔頂﹑窯仔甲﹑六甲尾﹑中甲莊﹑嘉棠腳﹑陂仔尾﹑新廍莊﹑岡山營﹑九鬮莊﹑瓦窯仔﹑那拔林﹑港仔後﹑倉官莊﹑瓦廍莊﹑田厝莊﹑大莊社﹑挖仔莊﹑五甲尾﹑潭底莊﹑候缺莊﹑三塊厝﹑前鋒莊﹑塗庫莊﹑新莊﹑烏山莊﹑廍亭山﹑四塊厝﹑虎甲林﹑山隙莊。東以大烏山與安平縣分界﹐西以石燕潭溝與長治裏分界﹐南以濁水溪與觀音裏分界﹐北以岡山溪與安平縣分界。裏內東西相距十三里﹐南北相距十八里﹐積方二百七十八里﹝﹖﹞。其中田二千二百六十六甲五分九釐三毫六絲七忽三微﹐園八百零四甲六分七釐八毫三絲一忽﹝應扣六分一釐五絲七忽九微﹞﹐平等沙田一百甲零二分零四毫三絲二忽八微﹐下等沙田六十三甲四分七釐九毫六絲八忽四微﹐平等沙園七十甲零三分九釐九毫四絲四忽﹐次等沙園二十三甲三分三釐七毫四絲﹐下等沙園四十六甲九分四釐五毫一絲三忽六微。埔一處﹐在塗庫莊外﹐縱橫各半里﹐積方四分裏之一。人民二千六百八十九戶﹐男六千二百十二丁﹐女五千四百四十一口。

文賢裏﹐在縣治西北方﹐距城六十五里﹐轄莊十四。大海埔﹑小海埔﹑中厝仔﹑下厝仔﹑拔仔林﹑下黃仔﹑太爺莊﹑葉厝甲﹑公館莊﹑西勢莊﹑廍邊莊﹑圍仔內﹑艸仔窯﹑崎漏莊。東以中厝巷與長治裏分界﹐西以考水港與安平縣分界﹐南以■﹝石函﹞口圳與長治裏分界﹐北以岡山溪與安平縣分界。裏內東西相距十里﹐南北相距六里﹐積方六十里﹐其中田七十二甲七分六釐零九絲五忽六微﹐園五百七十甲零三分三釐九毫四絲七忽﹐平等沙園二十一甲一分零三毫﹐次等沙園二十五甲五分七釐七毫六絲﹐下等沙園一百二十甲零四分四釐三毫零九忽二微。埔無。人民一千七百五十九戶﹐男四千八百四十七丁﹐女三千八百八十八口。

長治裏﹐在縣治西北方﹐距城六十里﹐轄莊十八。新園莊﹑下坑仔﹑營前莊﹑營後莊﹑一甲莊﹑三甲莊﹑前窩莊﹑大湖街﹑參軍莊﹑湖內莊﹑田尾莊﹑竹滬莊﹑下甲莊﹑後鄕莊﹑頂寮莊﹑中寮莊﹑下寮莊﹑三塊寮。東以石燕潭溝與嘉祥裏分界﹐西以三寮港與海分界﹐南以漏窯巷與維新裏分界﹐北以■﹝石函﹞口圳與文賢裏分界。裏內東西相距十三里﹐南北相距八里﹐積方一百零四里。其中田一千四百三十九甲五分六釐七毫八絲一忽七微﹐園六百十一甲八分八釐九毫一絲一忽四微﹐平等沙田五十一甲一分三釐四毫﹐平等沙園五十二甲一分二釐四毫二絲。埔無。人民一千三百五十六戶﹐男三千五百九十五丁﹐女一千九百三十一口。

港東裏﹐在縣治東南方﹐距城三十里﹐轄莊一百七十。嵌頂街﹑頭前厝﹑衙門口﹑力力社﹑瓦窯溝﹑後壁厝﹐土墼窟﹐陂仔頭﹐陂仔口﹐新莊﹑九塊厝﹑檨仔腳﹑大腳仙林﹑打鐵店﹑廍邊莊﹐侖仔莊﹑陂內莊﹐旗竿厝﹑社皮仔﹑社尾莊﹑頂武丁﹑下武丁﹑田寮莊﹑檳榔腳﹑溝仔底﹑北勢仔﹑過溪仔﹑油車莊﹑南路安﹑新港東﹑舊港東﹑烏龍莊﹑中洲仔﹑後廍仔﹑洲仔莊﹑後廍莊﹑萬隴莊﹑糞箕湖﹑大潭新莊﹑鹿場角﹑獅頭莊﹑潮州莊﹑打鐵莊﹑北勢尾﹑三家村﹑嵌腳莊﹑北勢廍﹑劉厝莊﹑侖仔頂﹑溝仔墘﹑內莊﹑林後莊﹑四塊厝﹑嘉早莊﹑見月新莊﹑田頭新莊﹑加匏朗﹑新厝莊﹑赤山莊﹑萬全莊﹑荖藤林﹑新置莊﹑五魁樓﹑新莊仔﹑打鐵店﹑水哮莊﹑虎捨莊﹑八老爺﹑下林仔邊街﹑莊頭莊﹑新厝莊﹑南埔莊﹑大窟頭﹑營埔厝﹑湖內莊﹑漯仔底﹑竹仔腳﹑檨仔腳﹑五塊厝﹑大武丁﹑新埔莊﹑番仔寮﹑四塊厝﹑田寮莊﹑篩斗店﹑姜園莊﹑海埔莊﹑葫蘆尾﹑蘆竹堰﹑放索莊﹑崎仔頭﹑土墼厝﹑堰尾莊﹑中莊﹑田墘厝﹑堰岸頭﹑檳榔宅﹑下莊﹑洲仔莊﹑頂寮莊﹑堰仔莊﹑竹圍內﹑排仔路頭﹑潭尾墘﹑南岸莊﹑東岸莊﹑沙水田﹑頓物潭﹑頭溝水﹑二溝水﹑三溝水﹑四溝水﹑五溝水﹑羅廣牽﹑萬蠻莊﹑鹿寮莊﹑烏龍莊﹑大莊﹑新開莊﹑下寮莊﹑匏仔園﹑頂營莊﹑蜈蜞溝﹑大餉營﹑竹仔營﹑水底寮﹑大北旗尾﹑小北旗尾﹑番仔侖﹑大武烈﹑枋寮街﹑口莊﹑內莊﹑北勢寮﹑新中莊﹑內寮莊﹑新東莊﹑六根莊﹑東港街﹑太監府﹑南平莊﹑■﹝石函﹞仔口﹑社邊莊﹑社口莊﹑新陂頭﹑本司衙﹑濫頭莊﹑牛埔莊﹑車路墘﹑三仙莊﹑巷仔內﹑沙侖莊﹑什華莊﹑溪洲莊﹑半梗莊﹑後堰莊﹑綫尾莊﹑濫港莊﹑番仔厝﹑七塊厝﹑下廍莊﹑三叉河﹑龜夷莊﹑海坪莊﹑船仔頭﹑石松徑﹑關帝港﹑溪底莊﹑鼓山莊﹑琉球嶼。東以三條侖嶺與傀儡山分界﹐西以東溪與港西裏分界﹐南以率芒溪與恆春縣分界﹐北以東溪與港西裏分界。裏內東西相距二十三里﹐南北相距二十五里﹐積方五百七十五里。其中田五千三百七十甲零五分四釐八毫九絲﹐園七千一百七十四甲一分八釐二毫九絲﹐平等沙田一千五百六十七甲一分九釐三毫八絲﹐次等沙田二百四十一甲三分一釐四毫﹐平等沙園一千九百甲零四分八釐一毫八絲﹐次等沙園七百四十六甲四分七里一毫﹐下等沙園三十甲零八分零七絲。埔兩處﹝一在六根莊﹐縱橫各六里﹔一在放索屯﹐縱橫各十里﹞﹐共積方一百四十九里。人民一萬零六百七十三戶﹐男二萬六千九百十四丁﹐女二萬五千二百十四口。

港西裏﹐在縣治東北方﹐距城二十里﹐轄莊二百四十四。阿里港﹑林仔莊﹑鴨母寮﹑番社莊﹑山寮仔﹑耆老莊﹑隆恩後莊﹑中冷莊﹑林仔頭﹑九塊厝﹑頂冷水﹑下冷水﹑嵌仔頂﹑大邱園﹑王厝廍﹑東勢莊﹑過田莊﹑水尾莊﹑三塊厝﹑搭樓莊﹑潮州厝﹑崎仔頭﹑北路廍﹑檳榔腳﹑旗尾莊﹑手巾寮﹑彌勒肚﹑廍仔莊﹑埔仔厝﹑三張廍﹑塗庫莊﹑頂林仔頭﹑下林仔頭﹑西勢仔﹑番仔寮﹑過港仔﹑舊寮莊﹑菜寮莊﹑大埔莊﹑咸樹莊﹑船斗莊﹑蒲姜侖﹑新蒲姜侖﹑馬六甲﹑中侖莊﹑頭侖莊﹑福興莊﹑阿拔泉﹑靑龍莊﹑嘉獵埔﹑舊南勢﹑打鐵店﹑頂武洛﹑下武洛﹑舊莊﹑靑埔尾﹑嘉棠莊﹑磚仔地﹑新南勢﹑溪洲仔﹑關帝廳﹑溝仔墘﹑犁頭店﹑頂厝後莊﹑篤嘉仔﹑落教莊﹑揭陽莊﹑金瓜寮﹑中芝莊﹑竹仔門﹑牛埔莊﹑彌濃莊﹑龍渡莊﹑九芎林﹑竹頭角﹑柚仔林﹑十八分﹑溪埔寮﹑田厝莊﹑刺仔腳﹑叛產厝﹑南雅仙﹑刺仔寮﹑刺桐坑﹑月眉莊﹑嵌頂莊﹑水流莊﹑新水流莊﹑髙士阿﹑私陂仔﹑新圍莊﹑新圍莊﹑新莊仔﹑再興莊﹑田仔莊﹑檨仔腳﹑仕隆莊﹑檳榔林﹑興南莊﹑漏陂新莊﹑新東勢﹑老東勢﹑早仔角﹑內埔莊﹑中心侖﹑二侖莊﹑和順林﹑新北勢﹑老北勢﹑頭侖莊﹑尾侖莊﹑西勢莊﹑南勢莊﹑竹圍莊﹑八壽陂﹑杜君莊﹑漏陂莊﹑浮圳鹿﹑火燒莊﹑侖仔莊﹑分仔莊﹑芎蕉腳﹑竹葉莊﹑山豬毛﹑舊潭頭﹑新潭頭﹑潭底莊﹑竹崎下﹑玲珞莊﹑香椽腳﹑西瓜園﹑大道關﹑髙朗朗﹑咸埔莊﹑舊隘寮﹐新隘寮﹑番仔厝﹑大新莊﹑犁頭標﹑半分莊﹑加冬仔﹑淸水港﹑新彭厝﹑舊彭厝﹑新莊仔﹑番仔厝﹑公館莊﹑玉成莊﹑龜屯莊﹑濫仔莊﹑侖尾莊﹑塗庫厝﹑頂社皮﹑麻芝丹﹑連連莊﹑大湖莊﹑廣安莊﹑柳仔林﹑劉厝莊﹑牛埔仔﹑北勢頭﹑頭分埔﹑歸來莊﹑番仔埔﹑海丰莊﹑新厝仔﹑溪洲仔﹑溝仔尾﹑崇蘭廍﹑崇蘭莊﹑檳榔腳﹑潭仔墘﹑大埔莊﹑林仔內﹑六塊厝﹑阿侯街﹑萬丹街﹑廣官莊﹑頂本縣廍﹑下本縣廍﹑上蚶莊﹑下蚶莊﹑客厝莊﹑田厝莊﹑侖仔頂﹑後莊仔﹑道爺莊﹑井仔頭﹑公館埔﹑頂宅莊﹑竹仔腳﹑外新莊﹑四十分﹑後大厝﹑番社莊﹑灣仔內﹑下社皮﹑下廍莊﹑水泉莊﹑新莊仔﹑水哮莊﹑興化廍﹑甘棠門﹑後廍仔﹑六分莊﹑鳳山厝﹑雙溪口﹑三塊厝﹑溝仔墘﹑貓网莊﹑大湖仔﹑北勢仔﹑大邱園﹑頂林莊﹑下林仔﹑竹圍仔﹑濫莊﹑六巷莊﹑保長厝﹑中林莊﹑新園街﹑鳥鼠洲﹑新興廍﹑新厝莊﹑山仔腳﹑西勢仔﹑田洋仔﹑仙公廟﹑店仔口﹑港仔墘﹑客厝莊﹑加冬門﹑番仔厝﹑頂瓦窯﹑下瓦窯﹑下巷仔﹑內莊仔﹑口莊仔﹑咸埔仔﹑五房洲﹑港西莊﹑港岡莊﹑加貝莊﹑橋頭莊。東以南太武山與番社分界﹐西以淡水溪與小竹裏分界﹑南以東溪與港東裏分界﹑北以南雅仙山與安平縣分界。裏內東西相距三十里﹐南北相距五十七里﹐積方一千七百一十里。其中田七千零十七甲五分一釐七毫五絲五忽八微﹝應加九十五甲四分七釐二毫八絲八微方合﹞﹐園七千七百零五甲三分五釐七毫六絲四忽七微﹝應加七百十三甲零三釐二毫九絲一忽六微﹞﹐平等沙田一千四百二十二甲三分零一毫二絲﹐平等沙園二千五百三十甲零一分二釐七毫二絲二忽四微﹝應加六釐一毫二絲方合﹞﹐次等沙園五百八十七甲七分九釐五毫二絲﹝應加上二百十六甲五分五釐五毫四絲﹞﹐下等沙園三百零八甲九分三釐二毫九絲﹝應加上二百四十甲零三分零九毫三絲三忽七微﹞。埔兩處﹝一在打鐵店﹐縱橫各里許﹔一在南太武山麓﹐縱三十里﹐橫七里﹞﹐積方二百十一里。人民二萬一千一百二十三戶﹐男五萬七千五百四十七丁﹐女五萬一千三百八十一口。

右全邑凡十四里﹐計轄莊九百四十八處。東以南太武山與山後分界﹐西以萬丹仔港與海分界﹐南以中港與海分界﹐北以南雅仙山與安平縣分界﹐東南以率芒溪與恆春縣分界﹐東北以龍交灣山與生番分界﹐西南以西港﹝卽旗後港﹞與海分界﹐西北以岡山溪﹝俗呼二層行溪﹞與安平縣分界。全邑東西相距六十里﹐南北相距八十里﹐積方四千八百里。其中田二萬九千九百六十四甲八分三釐二毫零五忽八微﹐平等沙田四千一百二十四甲二分五釐四毫九絲二忽八微﹝應加六釐三毫方合﹞﹐次等沙田三百三十七甲六分零一毫八絲六忽四微﹐下等沙田八十九甲二分三釐五毫三絲八忽二微﹐園二萬七千零三十八甲二分二釐五毫九絲五忽﹝應加五十九甲四釐二毫二絲五忽五微﹞﹐平等沙園五千三百三十三甲八分四釐六毫三絲六忽四微﹝應加六釐一毫三絲八忽方合﹞﹐次等沙園二千三百六十六甲四分零四毫三絲六忽﹝應加六甲二釐﹞﹐下等沙園一千零五十九甲一分八釐二毫五絲八忽九微。共田三萬四千五百十五甲九分二釐四毫二絲三忽二微﹝當攺作三萬四千五百十五甲八分六釐一毫二絲三忽八微﹞﹐共園三萬五千七百九十七甲六分五釐九毫二絲六忽三微﹝當攺作三萬五千八百六十二甲六分六釐零一絲三忽八微﹞。埔六處﹐共積方三百六十一里。全邑人民凡七萬三千七百十九戶﹐男凡二十一萬一千一百一十一丁﹐女凡一十八萬二千三百四十五口。

路程

縣治北距府治八十里﹝按縣治往郡出北門九里大將廟﹐又七里太平橋﹐又四里楠梓坑﹐又十里橋仔頭﹐又二里倒松仔溪﹐又八里阿公店﹐又十里二濫陂﹐又五里半路竹﹐又五里大湖街﹐又七里二層行溪﹐綜計六十七里﹐入安平縣界。又五里營盤口﹐又五里大林莊﹐又二里大橋頭﹐又一里小南門﹐綜計八十里﹐入臺南府治﹞﹐南距恆春一百四十二里﹝按縣治往恆春﹐出東門東南行五里山仔頂﹐又三里芎蕉腳﹐又七里頂鳥鼠洲﹐又三里下鳥鼠洲﹐又六里王爺宮﹐又四里五房洲﹐又三里東港街﹐又四里侖仔頂﹐又五里堰尾﹐又五里蘆竹堰﹐又七里下寮﹐又五里枋寮﹐又五里率芒溪﹐綜計六十二里﹐入恆春縣界。又四里嘉鹿塘﹐又六里南勢湖﹐又七里枋山﹐又三里刺桐腳﹐又十二里楓港﹐又十五里柴寮﹐又十八里車城﹐又十五里恆春﹐綜計一百四十二里﹐入恆春縣城內﹞。東距南太武山六十五里﹐西距萬丹仔港十八里。此僅據路程而言﹐若論全邑疆域﹐當以淡水爲中﹐而就四正﹑四維各測實地﹐不計路程﹐才能得總積方之數。自淡水溪之中﹐東至南太武山麓﹐得實地三十里﹔西至萬丹仔港口﹐得實地三十里﹔南至中港口﹐得實地四十里﹔北至南雅仙山麓﹐得實地四十里﹔東南至率芒溪邊﹑東北至龍交灣山麓﹑西南至西港口﹑西北至岡山溪﹐各得實地五十里﹔統計全邑東西廣六十里﹝舊志作六十五里﹑府誌作六十里﹐當從府誌爲是﹞﹐南北延袤八十里﹝舊志作四百四十五里﹐府誌作四百四十里﹐此就路程而言也。若實地焉有如此之多﹖舊志云﹕縣治北至二層行溪五十里﹐南至枋寮口﹐南勢埔八十五里﹐極南至外山沙馬磯頭三百七十里﹔所稱四百四十五里﹐卽指二層行溪至沙馬磯頭而言。然亦見其辭之張大矣。今自率芒溪以南﹐盡歸恆轄﹐所存實地﹐僅八十里而已﹞﹐積方四千八百里﹝原報十四堡﹐共積方四千四百九十六里﹐全邑總積方九千五百二十五里。二者互相矛盾﹐今特詳考而更正之﹞。此其實數也。

按縣治疆域似「曰」字﹐上畫爲東﹝卽南太武﹑南昆侖一帶傀儡山﹞﹐下畫爲西﹝西面沿海一帶﹐如艸仔寮港﹑彌陀港﹑萬丹仔港及蛇山﹑打鼓山皆是﹞﹐左畫爲北﹝上半段卽石仔侖﹑匏仔湖﹑寨仔腳﹑南雅仙等山﹐下半段乃岡山溪之上游也﹞﹐右畫爲南﹝南面亦沿海﹐如新打港﹑南平港﹑東港﹑中港及鳳鼻山﹑海汕﹑旗後山皆是﹞﹐而中間一畫﹐其淡水溪也﹝按淡水溪發源於南雅仙山﹐而出口於東港﹐橫界全域之中。其東岸爲港東西兩堡﹐其西岸爲大竹等裏之十二堡﹐蓋全邑之經溪也。詳見本溪條下﹞﹐平上去入四偶﹐其四維也﹕平隅屬西北﹝爲岡山溪下游﹐其出口卽艸仔寮港也﹞﹐上隅屬東北﹝爲龍交灣山﹐卽港西裏尖山之後背也﹞﹐去隅屬東南﹝爲率芒溪﹐卽鳳﹑恆之分界也﹞﹐入隅屬西南﹝乃大竹裏之西港﹐卽旗後港也﹞。縣治在全域之西南﹐故全邑積方當以淡水溪爲中﹐而不當以縣治爲中也。嘉初時未諳此情﹐所以總積方失之過多﹐卽各堡之小積方及轄莊之多寡﹑分界之地名﹐亦未能一一吻合。乘玆補造平埔﹑戶口﹑人丁﹐理合攺訂舛訛﹐遵照釆訪冊式﹐挨次繕就一本﹐再行附報﹐以昭劃一。將來續修縣誌﹐卽用此本﹔而去年原報兩本﹐卽當覆瓿。廩生盧爾徳嘉謹白。

乙部

地輿﹝二﹞

諸山

諸山﹝光緒二十年臘月二十四日﹐鳳山釆訪局龍巖章占秋繕本﹞

縣治諸山自東北綿亙而來﹐勢皆西南向。大烏山髙聳特起﹐爲縣治少祖。脈分三大支﹕以沿溪一帶爲左支﹐沿海一帶爲右支﹔屈伸起伏﹐聯絡四十餘里奔赴縣治者爲中支。

由金山南行﹐歷火光﹑五湖﹑開光﹑七里﹑橫山﹑番仔湖﹑鰕山﹑虎形﹐蜿蜒二十餘里﹐陡起十九峯者﹐爲觀音山。自金山以下﹐兩旁輔夾而行﹐左則大滚水﹑眠牛﹑石塔﹑鯉魚﹑箍桶寮﹐若迎若送﹔右則尖山﹑虎頭﹑小滚水﹑烏鬼埔﹑蜈蜞嶺﹐若斷若連。再由觀音發脈﹐奔放南下﹐內爲總督陂﹑烏材林﹑蛇仔形﹐外爲獅形山﹑飛鳳穴﹑灣仔﹐內至頂考潭﹐穿田而過小赤者﹐曰「煙墩」。峯回路轉﹐鶴膝蜂腰﹐紆徐而入縣治者﹐曰「大灣」﹑曰「獅頭」﹑曰「球山」﹑曰「金鐘湖」﹑曰「烏石山」﹑曰「大湖山」﹑「龍喉山」﹑曰「大赤山」﹑「弔燈陂」﹑「武洛塘」諸山。此中支之大槪也。具列如左﹕

大鳥山﹐在嘉祥﹑觀音二里﹐縣北四十八里﹐脈由安平羅漢內門金交椅﹑銀錠山﹑涼傘山﹐綿亙十里許﹐髙昂騰聳﹐爲縣治少祖。界內諸山﹐皆由此發脈。上一峯曰「朝天嶺」﹐自麓至巓﹐不知幾百尋丈﹐約人行十餘里﹐峻絕冠羣峯﹐非彊有力者不能造其巓。登髙四望﹐北盡木岡﹐南極沙馬﹐中通羅漢門﹐皆在指顧間。山麓有泉﹐下注大邱園溝。

金山﹐在觀音裏﹐縣北四十一里﹐脈分自烏山﹐與大滚水山﹑尖山相輝映。石筍秀削﹐旁一峯曰「石瓶」﹐上有異花一本﹐色白﹐香若木樨﹐人不能識。山髙二里許﹐長五里許。其麓寬平﹐多產老藤。山腰有泉﹐分注濁水﹑援剿中二溪。

火光山﹐在觀音裏﹐縣北三十六里﹐脈由金山出﹐髙半里許﹐長三里許。

五湖陂山﹐在觀音裏﹐縣北三十三里﹐脈由火光山出﹐髙半里許﹐長里許。

開光山﹐在觀音裏﹐縣北三十二里﹐脈由五湖陂出﹐髙半里許﹐長里許。

七星山﹝卽角宿山﹞﹐在觀音裏﹐縣北三十里﹐脈由開光山出﹐七峯聯絡﹐圓秀如星﹐故名﹝其麓爲龍角寺﹞。山腰有泉﹐下注角宿陂。

橫山﹐在觀音裏﹐縣北二十九里﹐脈由七星山出﹐髙里許﹐長三里許﹐山麓有泉﹐下注烏鬼埔陂。

番仔湖山﹐在觀音裏﹐縣北二十八里﹐脈由橫山出﹐髙五丈餘﹐長里許。

鰕山﹐在觀音裏﹐縣北二十五里﹐脈由番仔湖山出﹐髙十丈餘﹐長半里許。

虎形山﹐在觀音裏﹐縣北二十四里﹐脈由鰕山出﹐髙半里許﹐長二里許。

觀音山﹐在觀音裏﹐縣北二十三里﹐脈由虎形山出﹐髙三里﹐長十五里﹐陡起十九峯。中一峯屹立如菩薩端坐﹐眾小峯拱峙於側﹐分支環抱﹐不可名狀。其麓一巖﹐名曰「翠屏」﹐爲縣治八景之一﹝八景中有翠屏夕照卽此﹞。中蓋觀音寺﹐左右二山﹐天然鐘鼓﹐形家稱勝地焉。

大滚水山﹐在觀音裏﹐縣北三十八里﹐脈由大烏山出﹐山不甚髙﹐上有六湯泉﹐瀵湧而出﹐水帶濁泥﹐味鹹。或湧出椗索﹐相傳其下通海。近山之地﹐艸木不生﹐煙气逼人。

眠牛山﹐在觀音裏﹐縣北三十五里﹐脈由大滚水山出﹐邐迆起伏﹐邱阜拗凹﹐若眠牛狀。

石塔山﹝亦名塔仔腳山﹞﹐在觀音裏﹐縣北三十二里﹐脈由眠牛山出﹐上有石塔遺址﹐尙存其半。

鯉魚山﹐在觀音裏﹐縣北三十里﹐脈由石塔山出﹐髙十餘丈﹐長半里許﹐狀若鯉魚﹐故名。

箍桶寮山﹐在觀音裏﹐縣北二十六里﹐脈由鯉魚山出﹐髙半里許﹐長二里許。

尖山﹐在嘉祥裏﹐縣北四十里﹐脈由大烏山出﹐髙里許﹐長三里許﹐形極端正。縣治尖峯﹐當以此爲最。

虎頭山﹐在觀音裏﹐縣北三十三里﹐脈由尖山出﹐髙半里許﹐長里許﹐圓厚髙卓﹐昂似虎頭﹐故名。

小滚水山﹐在觀音裏﹐縣北三十一里﹐脈由虎頭山出﹐上有小竅﹐徑二尺許﹐深不見底。湧出濁泥﹐晝夜不息﹔投以火﹐則然﹐亦奇景也。旁有澗泉﹐下注滚水坑溪。

烏鬼埔山﹐在觀音裏﹐縣北三十八里﹐脈由小滚水山出﹐東與橫山綿續。相傳紅毛時﹐爲烏鬼聚居於此﹐今遺址尙存。樵采者常掘地得瑪瑙珠﹑奇石諸寶。蓋荷蘭時所埋也。

蜈蜞嶺﹝亦名蜈蜞潭山﹞﹐在觀音裏﹐縣北二十五里﹐脈由烏鬼埔山出﹐髙二十餘丈﹐長三里許﹐其下爲蜈蜞潭。

總督陂山﹝俗呼爲大山母﹞﹐在觀音裏﹐縣北十八里﹐脈由觀音山出﹐髙二里許﹐長七里許。

烏樹林山﹐在觀音裏﹐縣北十五里﹐脈由觀音山出﹐髙里許﹐長三里許﹐上有暗光鳥成林﹐土人名爲鳥穴。其巓亦多猿猱。

蛇仔形山﹐在觀音裏﹐縣北十三里﹐脈由烏材林出﹐髙五丈餘﹐長里許。

獅形山﹐在觀音裏﹐縣北十七里﹐脈由觀音山出﹐髙二里許﹐長四里許。山麓有泉﹐下注獅形溝。

飛鳳穴山﹐在觀音裏﹐縣北十六里﹐脈由獅形山出﹐髙十丈餘﹐長里許。

灣仔內山﹐在觀音裏﹐縣北十二里﹐脈由飛鳳穴出﹐髙十丈餘﹐長里許。

頂考潭山﹐在觀音裏﹐縣北十里﹐脈由蛇仔形山出﹐髙里許﹐長八里許。

小赤山﹐在觀音裏﹐縣北九里﹐脈由頂考潭穿田而過﹐髙半里許﹐長里許。

煙墩山﹝亦名大將廟山﹞﹐在赤山裏﹐縣北八里﹐脈由小赤山出﹐髙六﹑七丈﹐長三里許。舊有煙墩三座﹐今廢。其麓爲大將廟。

大灣山﹐在半屏﹑赤山﹑興隆三里交界﹝北半屏﹑南赤山﹑西興隆﹞﹐縣北七里﹐脈由煙墩山出﹐髙十丈餘﹐長四里許。山麓有蓮花陂。

獅頭山﹐在興隆裏﹐縣西北九里﹐脈由大灣山出﹐屹立覆鼎金陂中﹐西﹑南﹑北三面環水﹐堪輿家以爲獅子弄球云。

球山﹐在興隆裏覆鼎金莊內﹐縣西北七里﹐脈由大灣山之西四里許平地起突﹐肖形而名。

金鐘湖山﹐在赤山裏﹐縣北六里﹐脈由煙墩山出﹐髙十餘丈﹐長二里許﹐東臨公爺陂。

烏石山﹐在赤山裏﹐縣北五里﹐脈由金鑑湖山出﹐髙十丈餘﹐長里許﹐東臨公爺陂。

大湖山﹐在赤山裏﹐縣北四里﹐脈由烏石山出﹐髙八﹑九丈﹐長里許﹐南與龍喉山俱環公爺陂。

龍喉山﹐在赤山裏﹐縣北四里﹐脈由金鐘湖山出﹐髙二十餘丈﹐長里許﹐北臨公爺陂。

大赤山﹐在赤山裏﹐縣北二里許﹐脈由龍喉山出﹐髙十餘丈﹐長二里許﹐北臨公爺陂。

弔燈陂山﹐在赤山裏﹐縣北二里許﹐脈由大赤山出﹐髙十餘丈﹐長里許﹐西臨公爺陂。

武洛塘山﹐在大竹裏﹐縣北半里許﹐脈由弔燈陂山穿田過峽﹐髙二﹑三丈﹐長里許﹐山南爲昭忠祠。

其東北沿溪南下一帶爲左支﹐由蘭陂嶺東南行﹐歷深水山﹑大坪頂﹑統領尖﹑統領坑﹑弔狗嶺﹑升仙坑﹑牛迹坑﹑厚栗崎﹑小圍榜﹑大圍榜﹑石壁寮﹑三腳寮﹑山豬窟﹑興化寮﹐昂然特出者﹐爲土地公崎山。自土地公崎以下﹐則皆產菠蘿之區。其有名目可紀者﹐若中坑湖﹑南勢坑﹑竹崎山﹑井仔湖口山﹐其分支鼎峙者也。若十九灣﹑新陂內﹑龍目井﹑大坵園﹑濫埔山﹑蒲尖園山﹐其團結凝聚者也。若小坪頂﹑大坪頂﹑竹仔寮﹑井仔腳﹑無水寮﹑仙艸埔﹑內埔仔﹑九曲塘山﹐其聯絡奔放者也。九曲塘之東﹐有瑯岡山焉﹐屹立溪邊﹐爲沿溪一帶之外護。瑯岡之西﹐爲山仔頂﹑龜仔潭﹑拔仔林山﹐其下爲總捨陂﹑尙書林﹑蛟龍坑山。自蛟龍坑發脈﹐趨南小山歷落﹐爲下考潭山﹐爲鳳彈山﹐又爲大坪頂山。其髙起橫列者﹐爲鳳山。極南濱海爲鳳鼻山。孤懸海中爲琉球嶼。沿海而西爲海汕。海汕盡處爲旗後山。此左支之大槪也。具列如左﹕

蘭陂嶺﹝一名嶺頂山﹐又名觀音亭山﹞﹐在觀音裏﹐縣東北四十里。脈由烏山出﹐髙二里許﹐長五里許﹐嶺尖分水﹐安﹑鳳分界。上有觀音亭﹐爲同治癸酉年職員藍登輝建。山泉下注嶺口溝。

深水山﹐在觀音裏﹐縣東北三十五里﹐脈由蘭陂嶺出﹐髙里許﹐長三里許。阿里港往郡經此﹐山麓有泉下注深水溪。

大坪頂山﹐在觀音裏﹐縣東北三十三里﹐脈由深水山出﹐髙里許﹐長三里許。

統領尖山﹐在觀音裏﹐縣東北三十二里﹐脈由大坪頂山出﹐髙三里許﹐長四里許﹐山峯秀拔﹐故名。

統領坑山﹐在觀音裏﹐縣東北三十一里﹐脈由統領尖山出﹐髙里許﹐長二里許﹐山麓有泉下注統領坑溝。

弔狗嶺﹐在觀音裏﹐縣東北三十里﹐脈由統領坑山出﹐髙三里許﹐長四里許﹐羊腸小路﹐巨石壁立﹐俯視幽崖﹐深削萬丈﹐經者咸股栗。山麓有泉分注一溪﹝水哮﹞﹑兩溝﹝統領坑﹑知母令坑﹞。

升仙坑山﹐在觀音裏﹐縣東北二十九里﹐脈由弔狗嶺出﹐髙里許﹐長二里許﹐山麓有泉下注升仙坑溝。

牛迹坑山﹝亦名牛食坑山﹞﹐在觀音裏﹐縣東北二十八里﹐脈由弔狗嶺出﹐髙半里許﹐長六里許﹐山麓有泉下注水哮溪。

厚栗崎山﹝卽加獵崎﹞﹐在觀音裏﹐縣東北二十七里﹐脈由牛迹坑山出﹐髙半里許﹐長里許。

小圍榜山﹐在觀音裏﹐縣東北二十八里﹐脈由升仙坑山出﹐髙半里許﹐長二里許﹐山麓有泉下注小圍榜溝。

大圍榜山﹐在觀音裏﹐縣東北二十六里﹐脈由小圍榜山出﹐髙半里許﹐長四里許。

石壁寮山﹐在觀音裏﹐縣東北二十四里﹐脈由大圍榜山出﹐髙里許﹐長二里許﹐如壁削立。阿猴街往郡﹐小路經此。

三腳寮山﹐在觀音裏﹐縣東北二十五里﹐脈由石壁寮山出﹐髙里許﹐長三里許。

山豬窟山﹐在觀音裏﹐縣東北二十二里﹐脈由石壁寮山出﹐髙半里許﹐長二里許。

興化寮山﹐在觀音裏﹐縣東北二十一里﹐脈由三腳寮山出﹐髙半里許﹐長二里許﹐山麓有泉下注大樹腳港。

土地公崎山﹐在觀音裏﹐縣東北二十里﹐脈由興化寮山出﹐髙二里許﹐長六里許﹐紆回盤曲﹐岡阜錯綜﹐聯絡一帶菠蘿山﹝﹖﹞。山麓有泉﹐下注大樹腳溝。

中坑湖山﹐在小竹裏﹐縣東北十七里﹐由土地公崎山出﹐髙二里許﹐長四里許。

南勢坑山﹐在小竹裏﹐縣東北十八里﹐脈由中坑湖山出﹐髙里許﹐長三里許﹐山麓有泉下注烏瓦窯溝。

竹崎山﹐在小竹裏﹐縣東北十五里﹐脈由中坑湖山出﹐髙二里許﹐長四里許﹐山麓有泉下注仙艸埔溝。

井仔湖口山﹝亦名大山母﹞﹐在赤山裏﹐縣東北十里﹐脈由中坑湖山出﹐髙里許﹐長二里許。

十九灣山﹐在赤山裏﹐縣東北十里﹐脈由竹崎山出﹐髙里許﹐長二里許﹐山麓有泉下注新陂內溝。

新陂內山﹐在赤山裏﹐縣東北九里﹐脈由十九灣山出﹐髙半里許﹐長二里許。

龍目井山﹐在小竹裏﹐縣東北十六里﹐脈由南勢坑山出﹐髙半里許﹐長二里許﹐下有兩井相連﹐狀若龍目﹐故名。其泉淸冽﹐相傳飲之可以愈痾。

大邱園山﹐在赤山裏﹐縣東北十四里﹐脈由竹崎山出﹐髙二里許﹐長四里許。

濫埔山﹐在赤山裏﹐縣東北七里﹐脈由大邱園山出﹐髙半里許﹐長三里許。

蒲尖園山﹐在赤山裏﹐縣東北八里﹐脈由十九灣山出﹐髙里許﹐長三里許﹐山麓有泉下注蒲尖園陂。

小坪頂山﹐在小竹裏﹐縣東北十八里﹐脈由南勢坑山出﹐髙半里許﹐長三里許﹐山麓有泉下注竹仔寮溝。

大坪頂山﹐在小竹裏﹐縣東北二十里﹐脈由小坪頂山出﹐髙半里許﹐長四里許。

竹仔寮山﹐在小竹裏﹐縣東北十七里﹐脈由大坪頂山出﹐髙里許﹐長三里許。

井仔腳山﹐在小竹裏﹐縣東北十三里﹐脈由竹仔寮山出﹐髙半里許﹐長五里許。

無水寮山﹐在觀音裏﹐縣東北十三里﹐脈由井仔腳山出﹐髙半里許﹐長三里許。

仙艸埔山﹐在赤山裏﹐縣東北八里﹐脈由無水寮山出﹐髙半里許﹐長二里許。

內埔仔山﹐在小竹裏﹐縣東北九里﹐脈由無水寮山出﹐髙半里許﹐長二里許。

九曲塘山﹐在小竹裏﹐縣東北十二里﹐爲無水寮山余脈﹐山至此止矣。

瑯岡山﹐在小竹裏﹐縣東十五里﹐平地起突﹐髙半里﹐長里許。

山仔頂山﹐在小竹裏﹐縣東七里﹐平地起突﹐髙里許﹐長二里。

龜仔潭山﹐在鳳山裏﹐縣東七里﹐脈由山仔頂山出﹐髙半里許﹐長里許。其下爲龜仔潭。

拔仔林山﹐在鳳山裏﹐縣東四里﹐脈由山仔頂山出﹐髙半里許﹐長三里許。

總捨陂山﹐在鳳山裏﹐縣東二里﹐脈由拔仔林山出﹐髙半里許﹐長三里許﹐回環繞陂。

尙書林山﹐在鳳山裏﹐縣東三里﹐脈由總捨陂山出﹐髙里許﹐長三里許。

蛟龍坑山﹝亦名加令坑山﹞﹐在鳳山裏﹐縣東五里﹐脈由尙書林山出﹐髙二里許﹐長三里許。

下考潭山﹐在小竹裏﹐縣東南七里﹐脈由蛟龍坑山出﹐髙里許﹐長三里許。

鳳彈山﹝亦名曠地仔山﹞﹐在鳳山裏﹐縣東南八里﹐脈由下考潭山出﹐髙半里許﹐長里許﹐數小峯歷落錯綜﹐圓潤秀媚﹐因名。俗呼爲鳳卵。

大坪頂山﹐在鳳山裏﹐縣東南十二里﹐脈由鳳彈山出﹐髙二里許﹐長四里許。

鳳山﹐在小竹﹑鳳山二里交界﹝東小竹﹑西鳳山﹞﹐縣東南十八里﹐脈由大坪頂山出﹐髙四里許﹐長十里許﹐爲縣治八景之一﹝八景中有鳳岫春雨卽此﹞。首昂如冠﹝俗名爲鳳髻山﹞﹐最爲圓秀﹐旁列二小峯﹐形若飛鳳展翅﹐縣治命名取此﹝按此山南爲馬鞍山﹐卽鳳頸也。北爲朝天嶺﹐卽鳳臀也。又北爲大坪頂﹑鳳彈山﹑下考潭﹑蛟龍坑﹐龜仔潭﹑尙書林﹑山仔頂﹑拔仔林﹑總捨陂諸山﹐皆鳳尾也。統計鳳山自首至尾﹐約長二十里﹞。內有鳳山洞﹝其洞適當山腰﹐中有泉下注鳳山池﹞﹑向天池﹝池在山頂﹐周里許﹐夏秋蓄水﹐能產魚蝦﹐冬則涸﹞﹑金面盆﹝系山上小邱﹐四圍隆起﹐中微凹﹐形家以爲勝地﹞﹑淸水巖﹝巖在山麓﹐有泉從石罅出﹐淸冽宜茶﹐注爲污池﹐大旱不涸﹐灌田百餘畝。相傳此水爲堪輿林鎭仙仗劍喝出﹐未知信否﹖石上有大榕一株﹐俯臨如蓋。其水澄澈無塵﹐遊魚可數﹐故名。巖南數武﹐有觀音堂﹐卽名淸水巖寺﹞﹑石翁媼﹝在淸水巖寺南數武﹐平原中浮一小邱﹐上有兩石人﹐狀如相攜﹐天然圖畫﹐亦奇景也﹞﹑石鴝鵒﹝亦平地一石結成﹐色灰黑﹐大倍於鵝﹐細審之﹐眞如生者﹞﹑石牛椆﹝在馬鞍山後﹐石壁削立﹐下有窩如半月形﹐盜牛者恆於此宰之﹐故名。其旁一侖突起﹐頂寬平﹐四圍石人環立﹐中豁一邱。邱中一坑﹐深不見底。火桁木兩株﹐從下挺出﹐髙數丈﹐眾鳥爭集﹐而樹上絕無鳥糞。周圍四望﹐則滿山皆紅珊瑚樹﹐森列其間﹐亦異境也﹞﹑石鐘﹝塊然一石﹐髙丈許﹐或擊之﹐聲如洪鐘﹞﹑石鼓﹝與石鐘對峙﹐相距數武﹐肖形而名﹞﹑石船﹝髙丈餘﹐長三﹑四丈﹐亦取其形似而已﹞﹑石棋盤﹝形如棋盤﹐面平可供偃息﹞﹑仙人迹﹝石上有足趾痕﹐深二分許﹐五指宛然﹐類人工琢就者﹞﹑獅子喉﹝山上辟一竅﹐徑六尺許﹐作獅子張口勢。土人云﹕其喉若吐煙﹐則東港必遭回祿。此理殊不可解﹞諸勝﹐凡十三景﹐皆以其近似者名之也。

鳳鼻山﹐在小竹﹑鳳山二里交界﹝東小竹﹑西鳳山﹞﹐縣南二十里﹐脈由鳳山出﹐髙半里許﹐長里許﹐屹立海邊﹐小侖直下﹐肖形而名。旁有巨石峙海際﹐土人名爲石龜﹝按石龜之下﹐多產黑球﹐團圓﹔然大若紅橙﹐根附於石﹐刺集如蝟。以手摩之﹐則眾刺皆動﹐聲磔磔以鳴﹐破之﹐中有蟹黃﹐形狀詭異﹐人不敢食﹞。

小琉球嶼﹝俗呼爲剖腹山﹞﹐在港東裏﹐縣東南六十里﹐與鳳鼻山對峙﹝按昔人有以小琉球爲靈芝艸者﹐云鳳鼻山下有石綫一條﹐從海底過脈﹞﹐孤懸海中﹐周圍二十餘里﹝東西相距四里許﹐南北相距六里許﹐積方二十四里有奇﹞﹐澳﹑莊各六﹝按六澳東曰大寮澳﹐西日杉板路澳﹐南曰天臺澳﹐北曰白沙尾澳﹐西北曰花瓶仔澳﹐東南曰厚石澳﹔六莊卽打牛崎莊﹑尖山莊﹑相思埔莊﹑魚埕尾莊﹑濫潭莊﹑龜仔路腳莊是也﹞﹐居民四百餘戶﹐男女二﹑三千口。地不差五穀﹐以捕魚兼蒔雜糧爲生。光緒三年﹐恐宵小之易於藏匿也﹐亦屯兵戍守之﹝營地在白沙尾澳﹐現駐水師汛官一員﹐目兵二十四名﹞﹐上有石洞﹝在天臺澳尾﹐相傳舊時有烏鬼番聚族而居﹐頷下生腮﹐如魚腮然﹐能伏海中數日﹐後有泉州人往彼開墾﹐番不能容﹐遂被泉州人乘夜縱火盡燔斃之。今其洞尙存。好事者輒往遊焉﹞﹑花瓶石﹝在花瓶仔澳西北數武﹐有巨石峙海中﹐髙二丈許﹐其上小松數株﹐類花之插瓶然﹐故名﹞﹑觀音亭諸勝﹐士分紅﹑黃二色﹐且多沙礫﹐僅產竹木﹑花生豆﹑番薯﹐下有巉石﹐不堪泊舟。海日初升﹐霞光煥發﹐爲縣治八景之一﹝八景內有球嶼曉霞﹐卽此﹞。

海汕﹐在鳳山裏﹐縣南二十里﹐東連鳳鼻山﹐西抵旗後山﹐延袤二﹑三十里﹐爲縣治眠弓拱案﹐居民數百家﹐皆以捕魚爲業。

旗後山﹐在大竹裏﹐縣西十五里﹐適當港門之左﹐與打鼓山對峙﹐髙里許﹐長二里許﹐舊爲漁人采捕之所﹐近置炮臺﹐可容駐兵五百。旁設燈樓一座﹐所以瞭望船隻往來。腰有臨水夫人廟及呂仙祠諸勝。

其西北沿海南下一帶爲右支。由大廍亭西南行﹐歷小廍亭﹑虎頭山﹑牛磨灣﹐回旋二十餘里﹐崚崢秀媚者﹐爲大岡山﹐聯絡對峙者﹐爲小岡山。其西北濱海爲國祥山﹐西南爲漯底山﹐側而東﹐突起嵯峨爲半屏山﹐穿蓮池潭里許爲龜山﹐舊治在焉。更轉而西﹐髙山盤郁爲蛇山。蛇山之頭﹐有石塔嶼﹐孤立海中。蛇山之腰﹐轉折而南﹐崔巍騰躍﹐爲打鼓山。上有文峯插漢﹑秀削淩霄﹐爲打鼓峯﹝舊城聖廟以此峯爲文筆﹐形家稱勝地焉﹞。其背爲石佛嶼﹐山麓擘劃成門﹐潮汐往來﹐有涼傘嶼在港門中。此右支之大槪也。具列如左﹕

大廍亭山﹐在嘉祥裏﹐縣東北六十里﹐脈由大烏山出﹐髙里許﹐長四里許。

小廍亭山﹐在嘉祥裏﹐縣東北五十七里﹐脈由大廍亭山出﹐髙二里許﹐長三里許﹐山麓有泉下注山窩壽陂。

虎頭山﹐在嘉祥裏﹐縣北五十二里﹐脈由大廍亭山出﹐髙半里許﹐長二里許。

牛磨灣山﹐在嘉祥裏﹐縣東北四十一里﹐脈由小廍亭山出﹐髙二十餘丈﹐長八﹑九里﹐山麓有泉下注竹腳崎溪。

大岡山﹐在嘉祥裏﹐縣北五十里﹐脈由牛磨灣山出﹐髙七里許﹐長二十里。樹木蔚然﹐爲縣治八景之一﹝八景中有岡山樹色﹐卽此﹞。山腰有超峯寺﹐祀觀音佛﹐爲前太守蔣允焄建。寺前活泉兩股﹐大旱不涸。俗名「龍目泉」。其巓蠣房殼甚多﹐滄海桑田﹐不知何時物也。山上有雨﹐則湖水滿。山陰有古石洞﹐莫測所底。或以瓦擲之﹐窅然無聲。相傳其下通海云﹝按舊志臺灣記略云﹕大岡山狀如覆舟﹐天陰埋影﹐晴霽則見﹐上有仙人迹﹐鐵貓兒碇﹑龍耳甕在焉。相傳國有大事﹐此山必先鳴。又叢談云﹕岡山未入版圖時﹐邑中人六月樵於山﹐忽望古橘挺然岡頂﹐向橘行里許﹐則有巨室一座﹐由石門入﹐庭花開落﹐階艸繁榮﹐野鳥自呼﹐廂廊寂寂﹐壁間畱題詩詞及水墨畫迹﹐才存各半﹐登堂一無所見﹐惟只犬從內出﹐見人搖尾﹐絕不驚吠。隨犬曲折緣徑恣觀﹐環室皆徑圍桔樹也。𨿽盛暑﹐猶垂實如碗大。摘啖之﹐瓣甘而香。取一﹑二置諸懷﹐俄而斜陽照入﹐樹樹含紅﹐山嵐襲人﹐有淒涼气。輒荷樵尋歸路﹐徧處志之。至家﹐以語。其人出桔相示﹐謀與妻子共隱焉。再往﹐遂失其室﹐並不見有桔。又云﹕明太監王三保植姜岡山上﹐至今尙有產者。有意求覓﹐終不可得。樵夫偶見﹐結艸爲記﹐次日尋之﹐弗獲故道。有得者﹐可療百病﹞。

小岡山﹐在嘉祥裏﹐縣北四十五里﹐脈由大岡山出﹐髙二里許﹐長五里許﹐巓有巨石﹐圓秀如冠﹐俗呼爲紗帽石。

國祥山﹝亦名崎漏山﹞﹐在文賢裏﹐縣西北六十六里﹐系沙侖結成﹐髙丈許﹐長四里許﹐西臨大海。

漯底山﹐在仁壽裏﹐縣西北四十里﹐平原曠野﹐中浮一邱﹐頂寬平﹐有小竅出水﹐若泥淖﹐其深無底。山多沙礫﹐少艸木。

半屏山﹐在半屏裏﹐縣西北十七里﹐平地起突﹐髙二里許﹐長六里許﹐形如列幛﹑如畫屏﹐故名。爲聖廟左翼﹐蓮花潭直逼山下﹐又如展旗﹐故亦名旗山。山腰有竅﹐洞闊丈許﹐深不見底﹐相傳其下通海云。

龜山﹐在興隆裏舊城內﹐縣西北十五里﹐髙里許﹐長三里許﹐近接半屏山﹐形如龜﹐蟠踞城內。繁陰密蔭中多喬木﹐居民環聚﹐其下有天后宮﹑觀音亭諸勝﹐可供遠眺。

蛇山﹐在興隆裏﹐縣西十六里﹐髙里許﹐長四里許﹐與打鼓山分脊聯岡﹐首趨外海﹐艸木蓊薈﹐樵采資焉。

石塔嶼﹐在興隆裏﹐縣西二十二里﹐卽蛇山余脈﹐特立海中﹐距蛇山數十武﹐髙二十餘丈﹐可造其巓。

打鼓山﹝一名埋金山﹑一名麒麟山﹐俗呼打狗山﹞﹐在興隆﹑大竹交界﹐縣西十五里﹐脈由蛇山出﹐髙三里許﹐長十里許﹐適當港門之右﹐與旗後山對峙。上有兩炮臺﹐一在臨港扼要處﹐一在大棚頂﹐可容駐兵一千名。山麓一巖﹐有泉出石罅﹐夏秋雨潤﹐泉湧如噴雪翻花﹐潺湲遠聞﹐冬春稍細﹝土人云此泉甚奇﹐雨則吞入﹐旱則吐出﹞﹐下注污池﹐灌田數十甲﹐汲以煮茗﹐淸甘異常﹐極旱不竭﹐居民名爲龍巖泉﹝亦名龍眼井泉﹞。今補人爲八景之一﹝八景中有龍巖洌泉﹐卽此﹞。其上里許爲仙洞﹝按舊志云﹕打鼓山石洞須秉燭而下﹐中一石柱﹐髙丈許﹐寬四﹑五尺﹐內有石乳﹐淙崢可供把玩﹐或謂卽鍾乳石云。又一新洞﹐相距三里許。其內亦有石乳下垂﹐與舊洞大同而小異。又云埋金山在打鼓山巓﹐相傳明都督兪大猷討海寇林道幹﹐道幹遁入臺﹐艤舟打鼓山港﹐殺其妹﹐埋金山上﹐時有奇花異果﹐入山樵采者或見焉﹐若懷歸﹐則迷失道﹔𨿽志其處﹐再往﹐終失之﹞。

石佛嶼﹐在大竹裏﹐縣西二十里﹐卽打鼓山背﹐豎立海中如石佛狀﹐漁人嘗坐其上。

涼山嶼﹝卽猴跳石﹞﹐在大竹裏打鼓山麓﹐縣西十七里﹐當西港中﹝卽旗後港﹞﹐舟犯之立碎。下有雞心礁﹐另在海底﹐潮退則見。

內支﹝謂港東﹑西二里內山﹐故曰內支﹞﹐總名傀儡山﹝地屬生番界﹐俗呼生番爲傀儡﹐故曰傀儡山﹞﹐由北而東﹑而南綿亙一百二十餘里﹐勢若彎弓﹐爲縣治外局左輔﹐極北爲南雅仙山﹝地屬安平﹞。自南雅仙以上﹐則有寨仔腳﹑匏仔湖﹑石仔侖﹑尖山﹑网山﹑柴梳山﹑觸口山﹑北葉山﹑芋匏山﹑山豬毛山﹐其最髙者爲南太武山﹝山後爲崇爻﹑卑南覓諸山﹞。山豬毛﹑南太武之間﹐有南北坪焉﹐爲諸溪發源之所。其北坪卽大澤機之所從出﹐其南坪卽雙溪口之所由分也。南太武之南爲昆侖坳﹑嘉早山。又南爲南昆侖﹑浮圳鹿﹑擺律山﹑七腳亭山﹑力裏山﹑三條侖嶺﹑董的山﹑內湖尖山﹐極南爲率芒山﹑枋山﹝地屬恆春﹞。外支﹝謂沿傀儡山麓一帶附近民居者﹞爲旗尾﹑彌濃﹑龍渡﹑龜山﹑蛇山﹐又其外爲龜仔豆山﹐彌濃之東有九芎林﹑獅仔頭﹑大銃山﹑竹仔門山﹐又東爲柴牛椆﹑艸山﹑尾寮山﹑打鼓坑山﹐折而南爲挖仔手﹑無尾坑山﹑大坑山﹑芒仔芒埔山﹐又爲水底坑﹑熬酒桶﹑芎蕉坑﹑鹿場頂山﹐再南爲蒲姜坑﹑大埔頂﹑滴水崁﹑四目公﹑大坑口﹑幫崁山﹑獅頭山﹑橫山﹐其西爲兩魚山。此下淡水諸山之大槪也。具列如左﹕

南雅仙山﹝舊志作南馬仙﹐俗呼湳仔仙山﹞﹐在縣東北七十里﹐地屬安平﹐爲淡水溪發源之所﹐聯絡寨仔腳﹑匏仔湖諸山。

寨仔腳山﹐在港西裏﹐縣東北六十五里﹐東聯彌濃﹐南接旗尾﹐北交南雅仙﹐其麓土地平曠﹐川泉涓流下注旗尾溪。

匏仔湖山﹐在港西裏﹐縣東北六十七里﹐東聯尖山﹐西接南雅仙山。

石仔侖山﹐在港西裏﹐縣東北六十六里﹐下聯彌濃山﹐上接柴梳山﹐諸峯挺峙。

尖山﹐在港西裏﹐縣東北六十八里﹐巨瀑懸崖﹐東行合觸口山泉下注尖山溪﹐東與网山﹑柴梳山相輝映。其南爲石仔侖﹑九芎林諸山﹐東北爲龍交灣山﹐人迹罕到。

网山﹐在港西裏﹐縣東北六十九里﹐東與柴梳山毗連﹐其內爲网社生番居之。

柴梳山﹐在港西裏﹐縣東北七十里﹐樹木崇茂﹐淸秀圓媚﹐形似柴梳橫列﹐故名。北與嘉邑蔚山﹑火山相連。

觸口山﹐在港西裏﹐縣東北六十八里﹐爲尖山溪﹑彌濃﹑揭陽﹑三張廍﹑二重溪發源之所。其後爲大口﹑紅目﹑墩仔﹑施武郡﹑萬斗籠等社生番居之。

北葉山﹐在港西裏﹐縣東北七十二里﹐曲折紆回﹐不可名狀。其內爲北葉社﹑內滿社﹑擺園社﹑蘭汝社﹑一栗仔社﹑施武內社﹑屠古物社生番居之。

芋匏山﹐在港西裏﹐縣東北七十里﹐北與嘉邑內優山連界。

山豬毛山﹐在港西裏﹐縣東北六十五里﹐山麓有北坪﹐卽大澤機﹐爲南勢溪發源之所。內有山豬毛山﹑毛孩﹑萬里篤山﹑無侖﹑加六堂等社生番居之。

南太武山﹝舊志作傀儡山﹐俗呼爲嘉禮山﹞﹐在港西裏﹐縣東六十五里﹐重巒疊嶂﹐插漢淩霄﹐爲縣治諸山之冠﹝內地舟至澎湖卽見此山﹞﹐卽生番亦不能造其巓﹐朝夕常有白雪擁護﹝俗傳上有石室﹑石牀﹑石燈﹐仙子居焉﹞。南與嘉早山﹑南昆侖相連不斷﹐勢若長虹。夏秋之交﹐霖雨滂沱﹐瀑布懸崖﹐如水銀舄地﹐下注南坪﹝一名雙溪口山﹐水分兩支﹐北支由瀧空出口﹐南支由嘉早山下出口﹐上有新開石路﹐可通卑南覓﹐其坪髙可兩丈許﹐橫插山麓﹐頂寬平﹐土皆紅色﹐熟番多牧牛羊於此﹞﹐爲東西溪發源之所。初霽則晴嵐可挹﹐豁人心目。山前有大坑闕﹐髙十數仞﹝闕若石門﹐凡入山者皆由此進﹐其地多生茅茨﹐土人取以蓋屋﹐內有八絲力社﹑礁老其難社﹑加少山社﹑口社﹑施汝臘社﹑心武里社﹑山裏畱社﹑錫幹社﹑毛絲絲社﹑阿律社﹑施率臘社﹑礁网曷氏社﹑加籠雅社﹑礁朥加物社﹑益難社﹑務朗逸社﹑陳阿難社﹑加者惹也社﹑勃朗錫幹社生番居之﹞。其外平埔三十餘里﹐艸木叢茂。二﹑八月間﹐樵采者日數千人﹐附近居民皆藉此山爲生活云。

昆侖坳山﹐在港東裏﹐縣東五十五里﹐卽南太武﹑南昆侖二山之凹折處。內有昆侖坳社﹑烏鴉石社﹑內社生番居之﹝其上新開石路﹐可通卑南覓。按縣治出東門八里至芎蕉腳莊﹐又七里至鳥鼠洲莊﹐又五里至兩魚山﹐又十五里至雙溪口﹐又五里至內社﹐又十五里至昆侖坳﹐又十里至大石巖﹐又四十里至諸也葛﹐又二十里至幹仔侖﹐又十三里至大貓裏﹐又四十五里至卑南覓﹐綜計一百八十三里﹐入卑南覓界﹞。

嘉早山﹝俗呼加走山﹞﹐在港東裏﹐縣東五十五里﹐脈由南昆侖山出﹐髙十里許﹐長十四里許﹐內有加走山社﹑加蚌社生番居之﹐山南有泉﹐分注東溪﹑番仔埔溪。

南昆侖山﹝亦名廍亭嶺山﹞﹐在港東裏﹐縣東七十三里﹐髙出云表。其大亦與南太武相埒。內有本地社﹝卽糞箕社﹞﹑頂望仔﹑立下望仔﹑立加磅社﹑陳阿修社﹑沙裏老社﹑北力力社﹑加無朗﹑古阿侖等社。所產樹木﹝附近粵民與平埔番﹑山番熟識者﹐往往相邀上山伐木﹐放火燒炭﹐搬運下山﹐每夜望見火光一團﹐卽知爲山麓人在彼焚炭。漢人名爲番山夜火雲﹞﹐金綫蓮﹝性極涼﹐能治熱癥﹐漢人皆珍貴之﹐縣城有購自藥圃者﹐其價頗昂﹐洋銀一元僅得一兩五錢。若內山則一元可買數兩﹞及番黍﹑番芋﹐生番賴之﹝上有新開山路﹐可通卑南覓。按縣治出東門﹐五里山仔頂﹐又三里芎蕉腳﹐又七里頂鳥鼠洲﹐又五里新園街﹐又十二里崁頂﹐又八里射寮﹐又八里半紅泥嘴﹐又十六里力里社﹐又八里半南昆侖﹐又二十里古阿侖﹐又二十三里春望巖﹐又十里大烏萬溪口﹐又四十三里大貓裏﹐又四十五里卑南覓﹐綜計二百十四里﹐入卑南覓界﹞。

浮圳鹿山﹐在港東裏﹐縣東五十五里﹐脈由南昆侖出﹐髙七里﹐長十里許﹐內有浮圳鹿社生番居之。山下有泉﹐分注頭溝水﹑九甲﹑後寮等溪。

擺律山﹝一名拜律山﹑一名排力山﹞﹐在港東裏﹐縣東七十二里﹐脈由南昆侖山出﹐髙五里許﹐長七里許﹐內有擺律社生番居之﹐山南有泉下注擺律溪。

七腳亭山﹝亦名七腳壇山﹞﹐在港東裏﹐縣東六十里﹐脈由南昆侖山出﹐七腳亭社在其內﹐生番居之。山下有擺律山泉﹐下注擺律溪。

力裏山﹝卽立裏山﹞﹐在港東裏﹐縣東七十二里﹐脈由南昆侖山出﹐髙七里許﹐長十里許﹐內有力裏﹑割肉等社生番居之。山北有擺律山泉下注擺律溪。

三條侖嶺﹐在港東裏﹐縣東五十里﹐脈由南昆侖山出﹐同治十三年屯兵於此﹝營地卽在嶺上﹐現有營官鎭守﹞﹐上有新開石路可通卑南覓。

董的山﹐在港東裏﹐縣東南六十八里﹐脈由力裏山出﹐髙四里許﹐長六里許﹐董的社在其內﹐生番居之。

內湖尖山﹐在港東裏﹐縣東南六十五里﹐脈由董的山出﹐髙五里許﹐長七里許﹐山南有泉分注下苦溪﹑率芒溪。

率芒山﹐在港東裏﹐縣東南六十二里﹐內有率芒﹑南屏﹑心麻﹑沙那﹑谷武吉﹑大籠﹑坳吧郎等社生番居之。山北有泉下注率芒溪﹐南屬恆春縣界。

枋山﹐在縣東南七十九里﹐地屬恆春﹝按縣治往恆春路程﹐山東門五里山仔頂莊﹐又三里芎蕉腳莊﹐又七里頂鳥鼠洲﹐又三里下鳥鼠洲﹐又六里王爺宮莊﹐又四里五房洲莊﹐又三里東港街﹐又四里侖仔頂﹐又五里堰尾﹐又五里蘆竹堰﹐又七里下寮﹐又五里枋寮﹐又五里率芒溪﹐綜計六十二里﹐入恆春縣界﹞。

旗尾山﹐在港西裏﹐縣東北六十里﹐脈由寨仔腳山出﹐肖形而名﹐旁有小侖突起﹐狀如帶鈴。

彌濃山﹐在港西裏﹐縣東北六十里﹐脈由石仔侖山出。

龍渡山﹐在港西裏﹐縣東北六十里﹐脈由彌濃山出。

龜山﹐在港西裏﹐縣東北五十五里﹐脈由龍渡山出。

蛇山﹐在港西裏﹐縣東北五十二里﹐脈由龍渡山出。

龜仔豆山﹐在港西裏﹐縣東北五十里﹐平地起突﹐三小山相連﹐其下爲尖山溪。

九芎林山﹐在港西裏﹐縣東北六十里﹐脈由石仔侖山出。

獅仔頭山﹐在港西裏﹐縣東北六十里﹐脈由九芎林山出。

大銃山﹐在港西裏﹐縣東北六十里﹐脈由石仔侖山出。

竹仔門山﹐在港西裏﹐縣東北六十里﹐脈由尖山出。

柴牛椆山﹐在港西裏﹐縣東北六十里﹐脈由綱山出。

艸山﹐在港西裏﹐縣東北六十里﹐脈由柴梳山出。

尾寮山﹐在港西裏﹐縣東北六十里﹐脈由柴梳山出。山南有觸口山泉下注尖山溪。

打鼓坑山﹐在港西裏﹐縣東北六十里﹐脈由北葉山出﹐山北有觸口山泉下注尖山溪。

挖仔手山﹐在港西裏﹐縣東北六十里﹐脈由北葉山出。

無尾坑山﹐在港西裏﹐縣東北六十里﹐脈由北葉山出。

大坑山﹐在港西裏﹐縣東北六十里﹐脈由北葉山出。

芒仔芒埔山﹐在港西裏﹐縣東北五十九里﹐脈由北葉山出﹐山南有大澤機泉下注南勢溪。

水底坑山﹐在港西裏﹐縣東北五十八里﹐脈由山豬毛山出﹐山北有大澤機泉下注南勢溪。

熬酒桶山﹐在港西裏﹐縣東五十七里﹐脈由南太武山出﹐肖形而名。

芎蕉坑山﹝一名豬槽坑山﹞﹐在港西裏﹐縣東五十六里﹐脈由南太武山出。

鹿場頂山﹐在港西裏﹐縣東五十五里﹐脈由南太武山出。

蒲姜坑山﹐在港西裏﹐縣東五十四里﹐脈由南太武山出。

大埔頂山﹝一名大坪頂山﹞﹐在港西裏﹐縣東五十三里﹐脈由南太武山出﹐髙四里許﹐長六里許﹐山南有嘉早山泉分注東溪﹑番仔埔溪。

滴水嵌山﹝亦名茶油坑山﹞﹐在港東裏﹐縣東五十二里﹐脈由南昆侖山出﹐山北有嘉早山泉分注東溪﹑番仔埔溪。

四目公山﹐在港東裏﹐縣東五十一里﹐脈由南昆侖山出。

大坑口山﹐在港東裏﹐縣東五十里﹐脈由浮圳鹿山出﹐山南有浮圳鹿山泉分注頭溝水﹑九甲﹑後寮等溪。

幫嵌山﹐在港東裏﹐縣東五十里﹐脈由浮圳鹿山出﹐山北有浮圳鹿山泉分注頭溝水﹑九甲﹑後寮等溪。

獅頭山﹐在港東裏﹐縣東四十八里﹐脈由南昆侖山出﹐髙十里許﹐生番居之。

橫山﹐在港東裏﹐縣東南四十五里﹐脈由獅頭山出﹐髙半里許﹐長里許﹐山南爲擺律溪。

兩魚山﹝一名下赤山﹑一名滚水山﹞﹐在港西裏淡水溪邊﹐縣東二十里﹐平地起突﹐髙十丈餘﹐長二里許﹐二山相連﹐勢若雙鯉﹐故名﹝按舊志﹕下赤山以土色赤﹐故名。又云﹕滚水山不甚髙﹐頂湧溫泉。光是﹐瀵湧出泉﹐水多泥淤﹐至乾隆十二年﹐始湧溫泉﹐近地不生艸木﹞﹐山麓均有觀音寺﹐一名赤山巖﹑一名髙岡亭。土人云﹕近來二山皆有泉﹐一溫﹑一冷﹐甚奇。

右全邑諸山﹐凡一百五十九座﹐其與舊志合者仍之﹐誤者正之﹐闕者補之﹐略者詳之﹐顚倒者﹑錯亂者綜理而條貫之。割歸他邑者﹐略述一﹑二﹐而其餘悉汰去之。務使脈絡分明﹑層次不紊﹐爲綱凡四﹐爲目一百五十有九。至若川之一類﹐實與水利相關﹐釆訪未全﹐俟明春再行續報可也。光緒十九年十二月﹐龍巖章占秋繕本。

丙部

地輿﹝三﹞

縣治大勢﹐東北爲山﹐西南爲海﹐由山發源﹑縈洄不息者﹐爲溪﹑爲溝。沿海出口﹑舟楫可通者﹐爲港﹑爲澳。攔溪引水﹑漑田流行者爲圳﹐瀦蓄者爲陂﹐深者爲潭﹐次者爲池﹐淺者爲窟。傍海圍築﹑水半鹹半淡﹑畜魚於中﹑歲收其利者爲堰。有船筏濟人者爲渡。橫跨兩岸﹑利人來往者爲橋。此全邑諸川及水利﹑津渡﹑橋梁之大槪也。謹臚列於後﹐而以八景附焉。

諸溪﹝川類一﹞

溝渠﹝川類二﹞

港澳﹝川類三﹞

圳道﹝水利一﹞

陂澤﹝水利二﹞

深潭﹝水利三﹞

池塘﹝水利四﹞

水窟﹝水利五﹞

魚堰

官渡

義渡

民渡

橋梁

八景

諸溪﹝川類一﹞

旗尾溪﹝民渡﹞﹐在港西裏﹐縣東北六十里﹐源受寨仔腳山泉﹐西南行﹐五里許﹐下注淡水溪。

尖山溪﹝上游名觸口溪﹐分旁支入舊寮圳﹐下游名龜仔豆溪﹐分旁支入獅仔頭圳﹞﹐在港西裏﹐縣東北五十五里﹐源出尖山﹐合觸口山泉﹐西南行十二里﹐分注彌濃﹑揭陽﹑三張廍﹑二重溪等流。

彌濃溪﹐在港西裏﹐縣東北六十里﹐源由尖山溪分支﹐北行旁入兩圳﹝龍渡﹑彌濃﹞﹐下注淡水溪﹐長十二里。

揭陽溪﹐在港西裏﹐縣東北五十二里﹐源由尖山溪分支﹐西北行﹐過十八分﹝去聲﹞﹐下注淡水溪﹐長十二里。

三張廍溪﹝民渡﹞﹐在港西裏﹐縣東北四十三里﹐源由尖山溪分支﹐西行過彌勒肚﹐下注淡水溪﹐長十五里。

二重溪﹝民渡﹞﹐在港西裏﹐縣東北四十一里﹐源由尖山溪分支﹐西南行﹐兼匯兩圳﹝舊寮﹑獅仔頭﹞﹐旁入頂下陂﹝亦二圳名﹞﹐本支下注淡水溪﹐長二十里。

南勢溪﹐在港西裏﹐縣東北四十八里﹐源受大澤機﹝卽北坪山﹑豬毛山泉﹞﹐西行十四里﹐下注巴六溪。

隘寮溪﹐在港西裏﹐縣東北四十七里﹐源由瓏空口﹝卽南坪北支南太武山泉﹞分支﹐西北行﹐分注三圳﹝漏陂﹑杜君英﹑大道關﹞﹑三溪﹝巴六﹑番仔寮﹑甘棠莊﹞﹑兩溝﹝漏陂﹑杜君英﹞﹐長十四里。

巴六溪﹝官渡﹞﹐在港西裏﹐縣東北三十里﹐源受南勢﹑隘寮二溪﹐西行﹐旁入五圳﹝南圳﹑耆老﹑隆恩﹑中冷﹑九塊厝﹞﹑兩溝﹝嘉棠莊﹑火燒﹞﹐本支過下冷水﹐下注淡水溪﹐長二十二里。

番仔寮溪﹝民渡﹞﹐在港西裏﹐縣東北二十八里﹐源由隘寮溪分支西行﹐旁入玲珞陂及海丰﹑崇蘭二圳﹐本支下注淡水溪﹐長二十八里。

甘棠莊溪﹝俗名加冬莊溪﹞﹐在港西裏﹐縣東北二十七里﹐源由隘寮溪分支﹐西南行十五里﹐下授海丰溪。

海丰溪﹐在港西裏﹐縣東北二十五里﹐源受甘棠莊溪﹑大道關圳﹐西行十七里﹐過溪洲仔﹐下注淡水溪。

四十分﹝去聲﹞溪﹐在港西裏﹐縣東北三十里﹐源由瓏空口分支﹐西南行﹐兼納二溝﹝漏陂﹑杜君英﹞﹐分注兩溪﹝阿候﹑西勢﹞﹐長十二里。

阿候溪﹝有橋﹞﹐在港西裏﹐縣東二十里﹐源由四十分溪分支西行﹐兼納火燒溝﹑海丰圳﹐過下蚶﹐下注淡水溪﹐長二十里。

西勢溪﹝民渡﹞﹐在港西裏﹐縣東二十五里﹐源由四十分溪分支西南行﹐旁注兩圳﹝新陂﹑濫莊﹞﹑一陂﹝橋頭﹞﹐本支受玲珞陂﹐過雙溪口﹝民渡﹞﹑外水哮﹝官渡﹞﹐至力力社﹐匯東溪合流﹐長十四里。

番仔埔溪﹐在港西裏﹐縣東三十五里﹐源由嘉早山泉分支西南行﹐兼納漏陂﹑杜君英二圳﹐下注東溪﹐長二十三里。

東溪﹐在港東﹑西二里交界﹝東南岸屬港東﹐西北岸屬港西﹞﹐縣東二十四里﹐源由嘉早山泉﹝卽南坪南支﹐由南太武山下注者﹞﹐分支西南行﹐旁注三圳﹝三溝水﹑四溝水﹑五溝水圳﹞﹑一陂﹝甘棠門陂﹞。本支遞納四溪﹝番仔埔﹑頭溝水﹑西勢﹑九甲﹞﹑四陂﹝橋頭﹑犁郎崎﹑沙侖﹑加釣陂﹞﹑兩溝﹝溝仔墘﹑頭前厝﹞﹑兩圳﹝梓潼﹑北勢廍圳﹞﹑一潭﹝頓物﹞﹐以迄東港﹐乃歸於海。沿溪設官渡二﹝北勢尾﹑後廍仔﹞﹑民渡五﹝力力﹑客厝﹑排仔路﹑頭港﹑東海坪﹞﹐長五十里﹝按此溪亦納港西裏頭前厝﹑客厝二圳水尾﹐應補入﹞。

頭溝水溪﹐在港東裏﹐縣東三十五里﹐源由浮圳鹿山泉分支西行二十里﹐旁注王爺陂﹑北勢廍圳﹐本支下注東溪。

九甲溪﹝民渡﹞﹐在港東裏﹐縣東三十里﹐源由浮圳鹿山泉分支西南行﹐注四陂﹝沙侖陂﹑內陂﹑石陂仔﹑什華﹞而納一陂﹝七塊厝陂﹞﹐至海坪渡﹐匯東溪合流﹐長二十八里。

後藔溪﹝民渡﹞﹐在港東裏﹐縣東三十二里﹐源由浮圳鹿山泉分支南行﹐上游旁注三陂﹝三仙莊﹑下廍﹑■﹝石函﹞仔口﹞﹑兩堰﹝西港﹑侖仔頂堰﹞﹐下游遞受兩陂﹝什華﹑甘棠門陂﹞﹑一溝﹝三巷﹞﹐至灰窯仔﹐分注南平﹑東港二流入海﹐長二十九里。

擺律溪﹐在港東裏﹐縣東南五十二里﹐源受擺律山泉西南行﹐過大武丁上下陂﹐分注兩溪﹝姜園溪﹑頂苦溪﹞﹑一陂﹝擺律﹞﹐長十里。

姜園溪﹝民渡﹞﹐在港東裏﹐縣東南四十二里﹐源由擺律溪分支﹐兼受三仙莊陂﹐西行十七里﹐匯新打港﹝民渡﹞入海。

頂苦溪﹝民渡﹞﹐在港東裏﹐縣東南五十一里﹐源由擺律溪分支﹐南行十二里﹐至頂寮莊南入海。

下苦溪﹝民渡﹞﹐在港東裏﹐縣東南五十九里﹐源受三陂﹝擺律陂﹑頭陂仔﹑石頭下陂﹞﹐東南行﹐匯內湖尖山水﹐至枋寮街西北里許入海﹐長十里﹝以上二溪流最險惡﹐行人苦之﹐故曰苦溪﹞。

率芒溪﹐在港東裏﹝南屬恆春縣界﹞﹐縣東南六十二里﹐源受內湖尖山﹑率芒山二泉﹐西行旁入漏圳﹑新田﹝圳名﹞﹐至下游仍受二圳合流﹐由北勢寮莊南入海﹐長十二里。

後廍溪﹐在小竹裏﹐縣東北二十里﹐源受大樹腳﹑烏瓦窯二溝﹐東行二里許﹐入淡水溪。

淡水溪﹝亦名西溪﹞﹐在港東西﹑觀音﹑小竹四里交界﹝上游東屬港西上裏﹐西屬安邑﹐中遊東屬港西中裏﹐西屬觀音內裏﹔下游東屬港西下裏﹐西屬小竹上裏﹔水尾東屬港東中裏﹐西屬港西下裏﹞﹐縣東十里﹐源受南雅仙山泉﹐南行遞納十溪﹝旗尾﹑彌濃﹑揭陽﹑三張廍﹑二重﹑巴六﹑番仔寮﹑海丰﹑阿候﹑後廍﹞﹑九溝﹝嶺口﹑統領坑﹑知母令坑﹑升仙坑﹑小園榜﹑大坑﹑嘉棠莊﹑竹仔寮﹑冷水坑﹞﹑八圳﹝嶺口西圳﹑新莊﹑南圳﹑耆老﹑隆恩﹑中冷﹑九塊厝﹑崇蘭圳﹞旁注一圳﹝嶺口東圳﹞﹑一塘﹝九曲塘﹐卽曹公圳頭﹞﹑兩溪﹝中溪﹑五房洲溪﹞﹐迄東港入海﹐長七十里。縣治諸溪﹐當以此爲最﹝按縣治緯溪凡四十六條﹐而經溪只此一條。全邑疆域﹐儼被此水中分爲二。東岸港東西兩堡﹐與西岸十二堡地適相等﹐兩岸相距三里許。夏秋水漲﹐或寬至四﹑五倍不等。沿溪田園廬舍﹐常被淹壞﹐他如尖山﹑南勢﹑隘寮﹑巴六﹑四十分﹑西勢﹑東溪﹑九甲﹑後寮﹑擺律﹑姜園﹑頂苦溪﹑下苦溪﹐皆能衝壞田廬﹐民恆患之﹞。每逢秋夜月明﹐則如萬道金蛇﹐中流蕩漾﹐故昔人列爲八景之一﹝八景中有淡溪秋月﹐卽此。或云﹕當秋之夕﹐泛舟夜遊﹐則溪中浮一金綫﹐自此而南﹐長亙是溪﹐而他溪獨否﹐此景尢奇﹞。沿溪設官渡四﹝嶺口﹑冷水﹑磚仔窯﹑侖仔頂﹞﹑民渡六﹝番薯寮﹑大樹腳﹑道爺莊﹑鳥鼠洲﹑港岡﹑東港﹞﹐行人便之﹝按此溪亦納港西裏搭樓窟水尾﹐應補入﹞。

中厝溪﹝官渡﹞﹐在小竹裏﹐縣東南十八里﹐源由淡水溪下游分支西南行﹐兼納新莊仔﹑陳爺濫二溝﹐過頂林仔邊溪﹝官渡﹞﹐匯下廍窟﹐由中港入海﹐長十四里。

五房洲溪﹝官渡﹞﹐在港西裏﹐縣東南一十五里﹐源由淡水溪尾閭分支﹐東南行五里許﹐過咸埔仔溪﹝官渡﹞﹐又東行里許﹐匯東港合流入海﹐長六里許。

岡山溪﹝亦名二層行溪﹐義渡﹞﹐在嘉祥裏﹐縣北六十七里﹐源出安邑玉枕山﹐從大岡山北西行﹐兼納二溝﹝東臯獵﹑牛椆埔﹞﹐過長治﹑文賢﹐旁注■﹝石函﹞口圳。本支匯艸仔寮港入海﹐長一百里﹐北屬安平縣界。

塗庫溪﹐在嘉祥裏﹐縣北五十里﹐源受大岡山泉﹐西南行﹐旁注兩圳﹝田厝﹑塗庫﹞。本支匯洪爺陂尾﹐下注鯽魚潭﹐長十五里。

九空橋溪﹐在維新﹑仁壽二里交界﹝北維新﹑南仁壽﹞﹐縣北四十六里﹐源受鯽魚潭﹐兼納五陂﹝雜陂仔﹑三爺陂﹑北領旗上下陂﹑腳桶陂﹞﹑一窟﹝灣仔內﹞﹐南行四里許﹐匯阿公店溪合流。

竹腳崎溪﹐在嘉祥裏﹐縣東北四十四里﹐源受牛磨灣山泉﹐西北行四里許﹐匯大潭水尾合流﹐又西南行六里許﹐下注濁水溪﹐長十里。

濁水溪﹐在嘉祥裏﹐縣東北四十二里﹐源受觀音裏大滚水﹑金山二泉﹐西行兼納竹腳崎溪﹐旁入百甲陂﹝北行﹞。本支下注大寮溪﹐長十五里。

援剿中溪﹐在觀音裏﹐縣東北三十五里﹐源受金山泉﹐西北行十里許﹐下注加拔陂。

瓊仔林溪﹐在觀音﹑仁壽二里交界﹝東屬觀音﹐西屬仁壽﹞﹐縣東北四十里﹐源受援剿右陂﹑加拔陂二流﹐西行三里許﹐入大寮溪。

大寮溪﹐在仁壽裏﹐縣北三十里﹐源受濁水溪﹑瓊仔林溪二流﹐西北行二里許﹐下授阿公店溪。

阿公店溪﹐在維新﹑仁壽二里交界﹝北維新﹑南仁壽﹞﹐縣北四十里﹐源受大寮溪﹐西北行三里﹐匯九空橋溪﹐過還轅港﹐旁入七堰﹝五分﹑港仔墘﹐大汫﹑月眉﹑新圍﹑下新圍﹑中新圍頂﹞。本支至彌陀港入海﹐長十里。

滚水坑溪﹐在觀音裏﹐縣東北三十一里﹐源受小滚水山泉﹐南行里許﹐匯深水溪合流。

深水溪﹐在觀音裏﹐縣東北三十里﹐源受深水山泉﹐西南行七里許﹐下授面前埔陂。

水哮溪﹐在觀音裏﹐縣東北二十八里﹐源受弔狗嶺﹑牛迹坑二泉﹐西南行六里許﹐下授中圳。

中衝崎溪﹐在觀音裏﹐縣北三十里﹐源受兩陂﹝角宿﹑面前埔﹞﹑一圳﹝中圳﹞﹐西北行三里許﹐旁注仕隆圳。本支直授倒松仔溪。

倒松仔溪﹐在仁壽裏﹐縣北三十二里﹐源受中衝崎溪﹐西南行三里許﹐下授五里林溪。

五里林溪﹐在仁壽裏﹐縣西北三十里﹐源受倒松仔溪﹐西南行六里許﹐旁注大潭堰。本支再行四里許﹐隨萬丹仔港﹐合流入海﹐長十里。

楠梓坑溪﹐在觀音裏楠梓坑街大橋下﹐縣北二十里﹐源受三溝﹝幫陷﹑大陂﹑林仔邊﹞﹐西南行二里許﹐下授後勁溪。

後勁溪﹝有橋﹞﹐在仁壽﹐半屏二里交界﹝北仁壽﹐南半屏﹞﹐縣西北十九里﹐源受楠梓坑溪﹐西南行遞納一陂﹝竹仔門﹞﹑兩圳﹝中圳﹑月眉﹞﹐旁注三圳﹝大戇﹑向望仔﹑海坪﹞。本支過右衝溪﹐灣中港﹐匯萬丹仔港﹐合流入海﹐長十二里。

東門溪﹐在大竹裏縣城同儀門外﹝卽東便門﹐亦小東門﹞東福橋下﹐源受武洛塘﹐東南行二里許﹐兼納徳乃嘉池﹐過路窟﹐匯內濠上下流﹐南行五里許﹐下注規仔壽陂﹐長七里。

右全邑諸溪﹐凡四十七條﹐皆按次第逐節聯貫﹐便於繪圖。凡敍南北處﹐必先北後南﹐敍東西處﹐必先東後西﹐此定例也﹝前之敍山亦然﹞。其餘如敍溝﹑敍港﹑敍澳﹑敍圳﹑陂﹑潭﹑池﹑窟﹑堰﹑津渡﹑橋梁﹐莫不皆然。以全縣地勢東北髙而西南低也。間有變例者﹐必系上游在南﹐下游在北﹔不然﹐必上游在西﹑下游在東。因勢利導﹐不得不爾﹐非敢自爲矛盾也。

溝渠﹝川類二﹞

漏陂溝﹐在港西裏﹐縣東北三十七里﹐源由隘寮溪上游分支﹐西南行八里許﹐下注四十分﹝去聲﹞溪。

杜君英溝﹐在港西裏﹐縣東北三十二里﹐源由隘寮溪下游分支﹐西南行七里許﹐下注四十分﹝去聲﹞溪。

嘉棠莊溝﹐在港西裏﹐縣東北二十五里﹐源由巴六溪上游分支﹐西南行十里許﹐下注淡水溪。

火燒溝﹐在港西裏﹐縣東北二十三里﹐源由巴六溪下游分支﹐西南行四里許﹐下注阿候溪。

溝仔墘溝﹝有橋﹞﹐在港西裏﹐縣東二十五里﹐源受頭侖圳﹐西南行三里許﹐下注東溪。

客厝溝﹝有橋﹞﹐在港西裏﹝上蚶莊西﹞﹐縣東十七里﹐源受雨水﹐東南行三里許﹐入冷水坑溝。

頭前厝溝﹐在港西裏﹝萬丹東門橋下﹞﹐縣東二十里﹐源受濫莊圳﹐東南行二里許﹐入東溪。

三巷溝﹐在港東裏七塊厝莊西﹐縣東三十二里﹐源受溪洲洋田水﹐西行二里許﹐下注後寮溪。

冷水坑溝﹝有橋﹞﹐在港西裏﹝兩魚山麓﹞﹐縣東二十里﹐源受萬丹陂﹐兼納客厝溝﹐西南行四里許﹐下注淡水溪。

嶺口溝﹝亦名公館仔溝﹞﹐在觀音裏﹝北屬安邑番薯寮轄﹞﹐縣東北三十四里﹐源受蘭坡嶺﹑深水山二泉﹐東行六里許﹐入淡水溪。

統領坑溝﹐在觀音裏﹐縣東北三十三里﹐源受統領坑﹑弔狗嶺二泉﹐東行六里許﹐入淡水溪。

知母令坑溝﹐在觀音裏﹐縣東北三十一里﹐源受弔狗嶺﹑知母令坑泉﹐東行五里許﹐入淡水溪。

升仙坑溝﹐在觀音裏﹐縣東北三十里﹐源受升仙坑山泉﹐東行四里許﹐入淡水溪。

小圍榜溝﹐在觀音裏﹐縣東北二十九里﹐源受小圍榜山泉﹐東行六里許﹐入淡水溪。

大坑溝﹐在觀音裏﹐縣東北二十七里﹐源受石壁寮﹑郎君寮﹑匏仔湖三水合流﹐東行八里許﹐入淡水溪。

大樹腳溝﹐在觀音﹑小竹二里交界﹝北觀音﹑南小竹﹞﹐縣東北二十里﹐源受興化寮﹑土地公崎山二泉﹐東行七里許﹐入後廍溪。

烏瓦窯溝﹐在小竹裏﹐縣東北十九里﹐源受南勢坑山泉﹐東行五里許﹐入後廍溪。

竹仔寮溝﹐在小竹裏﹐縣東北十七里﹔源受小坪頂山泉﹐東行六里許﹐入淡水溪。

湖底溝﹐在小竹裏﹐縣東北十一里﹐源受井仔湖山泉﹐東南行六里許﹐至九曲塘﹐入曹公新圳。

下考潭北溝﹐在小竹裏﹐縣東南八里﹐源受山仔頂雨水﹐東南行三里許﹐匯下考潭水尾合流。

下考潭中溝﹐在小竹裏﹐縣東南九里﹐源受鳳彈山雨水﹐東行三里許﹐入下考潭﹝潭名﹞。

下考潭南溝﹐在小竹裏﹐縣東南十里﹐源受大坪頂山雨水﹐東北行三里許﹐匯下考溝水尾合流。

芎蕉腳溝﹝有橋﹞﹐在小竹裏﹐縣東南八里﹐源受山仔頂圳﹐南行三里許﹐下授大崎腳溝。

大崎腳溝﹐在小竹裏﹐縣東南十里﹐源受芎蕉腳溝﹐南行匯下考潭﹝潭名﹞水尾合流﹐下授瑯岡溝﹐長里許。

瑯岡溝﹐在小竹裏﹐縣東南十一里﹐源受大崎腳溝﹐東南行里許﹐授新莊仔溝。

新莊仔溝﹐在小竹裏﹐縣東南十二里﹐源受瑯岡溝﹐東南行里許﹐入中厝溪。

林內溝﹐在小竹裏﹐縣東南十八里﹐源受朝天嶺﹝卽鳳山鳳臀也﹞雨水﹐東行里許﹐入金京潭。

陳爺濫溝﹝上有溪洲仔橋﹞﹐在小竹裏溪洲仔莊西﹐縣東南二十里﹐源由金京潭分支﹐東南行二里許﹐入中厝溪。

苦苓腳溝﹝上有二橋﹞﹐在小竹裏﹐縣東南十九里﹐源受淸水巖池﹐東南行二里許﹐入苦苓腳窟。

港仔埔溝﹐在小竹裏港仔埔橋下﹐縣東南二十里﹐源受苦苓腳窟﹐南行里許﹐由本莊尾入海。

東臯獵溝﹐在嘉祥裏﹐縣東北四十八里﹐源受山窩壽陂﹐西北行十四里﹐下注岡山溪。

大邱園溝﹐在嘉祥裏﹐縣東北四十九里﹐源受大烏山泉﹐西行三里許﹐下授牛椆埔溝。

牛椆埔溝﹐在嘉祥裏﹐縣東北四十五里﹐源受大邱園溝﹑田寮陂﹑牛磨灣山泉﹐西北行八里許﹐下注岡山溪。

頂寮仔溝﹐在長治裏﹐縣西北五十八里﹐源受竹滬莊雨水﹐西南行里許﹐過毛蟹穴仔田﹐下注三寮港﹐長里許。

頂覆鼎金溝﹐在維新裏﹐縣北五十七里﹐源受頂覆鼎金陂﹐西北行三里許﹐下注大湖陂。

三鎭溝﹐在維新裏﹐縣北五十二里﹐源受本莊雨水﹐西行里許﹐下注啟隆陂。

二濫溝﹐在維新裏﹐縣北五十里﹐源受二濫陂﹐南行過二濫下陂﹐直注鯽魚潭﹐長三里許。

三塊厝溝﹐在維新裏﹐縣西北四十七里﹐源受新陂仔﹐西北行二里許﹐下注頂港仔堰。

彌陀溝﹝亦名北溝﹞﹐在仁壽裏﹐縣西北四十里﹐源受彌陀陂﹐西北行遞納九堰﹝漯底﹑沙仔﹑下面﹑艸尖下﹑大咸﹑海底﹑舊圍﹑舊永安﹑新永安﹞﹐匯彌陀港入海﹐長六里許。

幫陷溝﹐在觀音裏﹐縣北二十一里﹐源受閂口埔陂﹑新陂二流﹐西行四里許﹐下注楠梓坑溪。

大陂溝﹐在觀音裏﹐縣北二十里﹐源受客仔陂﹑蹺龜石陂﹑大陂三流﹐西行四里許﹐下注楠梓坑溪。

三公寮溝﹐在觀音裏﹐縣東北十九里﹐源受雨水﹐西行里許﹐下注總督陂。

林仔邊溝﹐在觀音裏﹐縣北十九里﹐源受大濫陂﹑髙平陂﹑總督陂三流﹐西北行四里許﹐下注楠梓坑溪。

獅形溝﹐在觀音裏﹐縣東北十六里﹐源受獅形山泉﹐西行十二里﹐注下艸潭。

四安橋溝﹐在觀音裏﹐縣北十五里﹐源由下艸潭分支﹐西北行里許﹐授太平橋溝。

太平橋溝﹐在觀音裏﹐縣北十六里﹐源受四安橋溝﹐北行半里許﹐授豆醬間圳。

新陂內溝﹐在赤山裏﹐縣東北九里﹐源受十九灣山泉﹐西南行五里許﹐下注曹公新圳。

仙艸埔溝﹐在赤山裏﹐縣東北八里﹐源受竹崎山泉﹐西北行七里許﹐下注曹公新圳。

雙頭漏溝﹝有橋﹞﹐在赤山裏﹐縣北五里源由鳥松腳圳分支﹐西行里許﹐下注公爺陂。

外濠溝﹝有橋﹞﹐在大竹裏﹐縣城外北門下﹐源由武洛塘上游分支﹐西行二里許﹐兼納松仔陂﹑赤山頂圳﹐過四瓜瓣﹐分注四圳﹝赤山﹑下鰱港﹑中圳﹑竹腳圳﹞。

寶珠溝﹐在大竹裏﹐縣西九里﹐源受寶珠陂﹐西北行二里許﹐下注田尾港。

內濠溝﹐在大竹裏﹐縣城內北門橋下﹐源由武洛塘下游分支﹐西南行數武入溝﹐水皆環繞縣城﹐內通左倉﹑右庫二池﹐外注薦龍﹑柑宅﹑七老爺三圳﹐兼受火藥庫溝﹐匯東門溪合流﹐長六里許。

頂橫街溝﹐在縣署東數武﹐源受頂橫街雨水﹐北行過隘門﹐折而西下﹐注玉帶溝。

玉帶溝﹐在縣署南數武﹐源受左倉池﹐經攀龍橋下﹐兼匯頂橫街溝﹐環署前照墻後﹐轉入右庫池﹐長半里許。

枋橋頭溝﹐在縣署東南寅餞門下﹝卽魚仔市隘門﹞﹐源受三角通﹑魚仔市二街雨水﹐南行數武﹐下注洗馬池。

火藥庫溝﹐在中軍衙右﹐源受雨水﹐西南行半里許﹐由火藥庫炮臺角城墻■﹝石函﹞下﹐注內濠溝。

十三望溝﹐在小竹裏﹐縣東四里﹐源受山仔頂圳漏泉﹐西北行過五宮■﹝石函﹞﹝■﹝石函﹞上卽曹公舊圳水道﹞陂腹內橋下﹐授崎港溝﹐長二里許。

崎港溝﹐在鳳山裏﹐縣東三里﹐源受十三望溝﹐西行匯柳仔陂水尾﹐合流下注武洛塘﹐長二里許。

大坪頂溝﹝中遊名山豬堰溝﹐下游名刺蔥腳溝﹞﹐在鳳山裏﹐縣東南十里﹐源受大坪頂山雨水﹐西行二里許﹐下注沙濫圳。

中廍溝﹐在鳳山裏﹐縣東南十一里﹐源受大坪頂山雨水﹐西行二里許﹐下注沙濫圳。

幫坑溝﹐在鳳山裏﹐縣東南二十一里﹐源受馬鞍山﹝卽鳳山﹐俗呼爲鳳頸﹞雨水﹐南行里許﹐至海沙埔入海。

中坑門溝﹐在鳳山裏﹐縣東南二十三里﹐源受鳳山雨水﹐西南行里許﹐至本莊腳入海。

下石橋溝﹐在鳳山裏大林蒲莊北﹐縣東南二十里﹐源受石牛椆圳﹐西行里許﹐下注紅毛港堰。

右全邑溝渠﹐凡六十四條。蓋同發源於山而亞於溪者﹐曰溝。其受雨水雜流﹐積而成渠者﹐亦曰溝。以不漑田﹐故列入川類。

港澳﹝川類三﹞

艸仔寮港﹐在文賢裏﹝北屬安邑﹐舊志作喜樹仔港﹞﹐縣西北七十里﹐源受岡山溪﹐西行二里許﹐至安邑白沙侖入海。

考水港﹐在文賢裏﹐縣西北六十七里﹐源受■﹝石函﹞口圳﹐兼納十五堰﹝艸尖﹑大陂﹑內西挖﹑鴛鴦潭﹑後潭﹑塗侖腳﹑外寮﹑幫陂仔﹑內灣﹑合和﹑新堰﹑挖仔﹑崎漏﹑媽祖﹑大港共十五口﹞﹐西南行六里許﹐下注三寮港。

三寮港﹝卽頂寮﹑中寮﹑下寮內海仔﹞﹐在長治裏﹐縣西北五十九里﹐源受考水港﹐兼納頂寮仔溝﹑月眉池﹑大湖陂及頭前﹑中寮二堰﹐南行七里許﹐下注彌陀港。

還轅港﹐在維新﹑仁壽裏交界﹝北維新﹑南仁壽﹞﹐縣西北四十三里﹐源受阿公店溪﹐西行兼納翻花陂﹐入彌陀港﹐長五里許。

彌陀港﹝卽竹仔港﹐民渡﹞﹐在維新﹑仁壽二里交界﹝北維新﹑南仁壽﹞﹐縣西北四十八里﹐源受二寮﹑還轅二港﹐兼納一溪﹝阿公店溪﹞﹑一溝﹝彌陀﹞﹑一潭﹝頂艸潭﹞﹑兩陂﹝浪莊陂﹑祖師廟﹞﹑六堰﹝頂港仔﹑烏樹林﹑崁下﹑翰林﹑興成﹑合吉﹞﹐合流入海。

灣中港﹐在仁壽﹑半屏二里交界﹝北仁壽﹑南半屏﹞﹐縣西北二十五里﹐源受復勁溪﹐西行五里許﹐下注萬丹仔港。

萬丹仔港﹐在仁壽﹑半屏﹑興隆三里交界﹝北仁壽﹑東半屏﹑南興隆﹞﹐縣西北十八里﹐源受五里林溪﹑灣中港﹐兼納十七堰﹝新頂﹑艸橋﹑洽心﹑中心﹑灣中港﹐以上五口屬仁壽裏。公堰﹑新堰﹑加埕港﹑仔墘﹑合成﹑挖仔﹑面前﹑頂堰﹑蠔殼﹑亨寶成﹐以上十口屬半屏裏。大道公﹑順徳﹐以上二口屬興隆裏﹞﹐合流入海﹝民渡﹞。

船仔頭港﹝有橋﹞﹐在興隆裏﹐縣西北十一里﹐源受八卦寮陂泉﹐西南行﹐兼納八圳﹝後港﹑菜公下﹑葫蘆尾﹑北圳﹑中圳﹑店仔﹑尾厝﹑林邊﹞﹑三陂﹝七番﹑檨仔林﹑客仔陂﹞﹐下授四尾港﹐長六里許。

田尾港﹝有橋﹞﹐在赤山﹑興隆二里交界﹝東赤山﹑西興隆﹞﹐縣西北十里﹐源受船仔頭港﹐西南行﹐兼納一溝﹝烏魚﹞﹑兩圳﹝赤山下﹑田尾二﹞﹑兩陂﹝新陂﹑小關帝陂﹞﹐下授龍水港﹐長二里許。

龍水港﹝卽硫磺港﹐民渡﹞﹐在大竹﹑興隆二里交界﹝東南大竹﹑西北興隆﹞﹐縣西北十三里﹐源受田尾港﹐西南行﹐兼納硫磺陂水尾合流﹐下授鹽埕港﹐長四里許﹝按此港亦納施仁陂水尾﹐應補入﹞。

鹽埕港﹝民渡﹞﹐亦在大竹﹑興隆交界﹐縣西十二里﹐源受龍水港﹐南行兼納■﹝魚逮﹞港圳三十六陂﹑巖仔堰二流﹐下注丹鳳澳。

三塊厝港﹝民渡﹐有橋﹞﹐在大竹裏﹐縣西十里﹐源受■﹝魚逮﹞魚潭﹐兼納五堰﹝後金頂﹑後金下﹑林投圍﹑前金東﹑前金西﹞﹐西南行﹐注丹鳳澳。

前金港﹝民渡﹞﹐在大竹裏﹐縣西十里﹐源受雨水﹐西南行兼納三堰﹝前金中﹑前金南﹑能雅寮後﹞﹐下注丹鳳澳。

前鎭港﹝民渡﹞﹐在大竹﹑鳳山二里交界﹝西北大竹﹑東南鳳山﹞﹐縣南十里﹐源受媽祖港陂﹐西南行﹐兼納南畔圳﹑廟前陂二流﹐下注丹鳳澳。

竹仔港﹝民港﹐有橋﹞﹐在鳳山裏﹐縣南十一里﹐源受六番仔頭陂﹐西南行﹐匯艸衙圳合流﹐下注丹鳳澳。

鳳山港﹝卽咸水港﹐有橋﹐民渡﹞﹐在鳳山裏﹐縣南十七里﹐源受大橋頭陂﹐合東圳﹑大艸厝陂二流﹐西行注丹鳳澳。

西港﹝一名旗後港﹐一名打鼓港﹞﹐在大竹裏﹐縣西南十六里﹐源受丹鳳澳﹐西行﹐由港門﹝旗後﹑打鼓二山﹐左右對峙﹐相距七﹑八丈﹐若巨靈擘畫然﹐故曰。港門當中有雞心礁及港外各暗礁﹐皆舟行所宜謹愼者也﹞﹐通外海﹝浪平可泊輪船﹞出入﹝按此港潮之漲退﹐不過八尺﹐爲他邑所無﹞﹐內爲通商口岸﹐華洋雜處﹐商賈雲集﹐經築炮臺﹐置戍守﹐洵臺南之門戶也。

中港﹝一名中蕓港﹐一名汕尾港﹞﹐在小竹裏﹐縣東南二十五里﹐源受中厝溪﹐南行兼納下廍窟合流入海﹐兩岸相距里許﹐深丈餘﹐商船便於出入。

東港﹝民渡﹞﹐在港東裏﹐縣東南三十里﹐源受東西溪﹐兼匯後寮﹑五房洲等流入海﹐兩岸相距三里許﹐深丈餘﹐內地商船往來貿易﹐爲舟艘輻輳之區。

南平港﹝民渡﹐舊志作茄藤港﹞﹐在港東裏﹐縣東南三十三里﹐源受後寮溪﹐南行兼納西港﹑烏樹﹑大潭﹑侖仔頂堰入海。

新打港﹝民渡﹞﹐在港東裏﹐縣東南四十五里﹐源受姜園溪﹐西南行兼納放索等堰合流入海。

丹鳳澳﹝一名朱雀池﹐俗呼內海仔﹞﹐在大竹裏西港內﹐縣南十里﹐源受六港﹝鹽埕﹑三塊厝﹑前金﹑前鎭﹑竹仔﹑鳳山﹞﹑十四堰﹝紅毛港﹑港口﹑汫水﹑新堰﹑順興﹑徳成﹑裕昌﹑鱟穴﹑堰寮仔﹑中寮﹑大林尾頂﹑大林尾下﹑過田仔﹑山腳﹞﹐西行﹐由港門入海﹐周三十里﹐渡船九處﹝鹽埕﹑三塊厝﹑前金﹑能雅寮﹑前鎭﹑竹仔港﹑鳳山港﹑旗後﹑哨船頭﹞﹐帆楫往來﹐款乃聲不絕於耳﹐爲縣治八景之一﹝八景中有丹渡晴帆﹐卽此﹞。近港水深三﹑四丈﹐可泊夾板洋船。

白沙尾澳﹐在小琉球嶼北﹐縣東南六十里﹝可泊小艇﹐其上水師汛在焉﹞。

花瓶仔澳﹐在小琉球嶼西北﹐縣東南六十二里﹝有花瓶石﹐肖形而名﹞。

杉板路澳﹐在小琉球嶼西﹐縣東南六十五里﹝舊時有杉板船泊此﹐故名﹞。

大寮澳﹐在小琉球嶼東﹐縣東南六十六里﹝地近尖山﹐有泉兩穴可資灌漑﹞。

天臺澳﹐在小琉球嶼東南﹐縣東南七十里﹝下有巉石暗礁﹐舟誤犯之立碎﹞。

右全邑港澳﹐凡二十八條。其中可通大船往來暫泊者﹐惟東﹑西﹑中三港﹔可容久泊者﹐僅丹鳳一澳耳。余則各從其類﹐附記備釆而已﹝以上諸川﹐以下水利﹞。

圳道﹝水利一﹞

舊寮圳﹐在港西裏﹐縣東北五十一里﹐源由尖山溪上游引水﹐西南行十二里﹐至蒲姜侖下注二重溪﹐灌田一百六十甲。

獅仔頭圳﹝一名塗庫圳﹞﹐在港西裏﹐縣東北五十里﹐源由尖山溪下游引水﹐南行五里許﹐至番仔寮﹐下注二重溪﹐灌田二十八甲。

龍渡圳﹝粵圳﹞﹐在港西裏﹐縣東北六十一里﹐源由彌濃溪上游引水﹐西北行七里許﹐仍注本溪﹐灌田五十二甲二分。

彌濃圳﹝粵圳﹞﹐在港西裏﹐縣東北六十里﹐源由彌濃溪下游引水﹐西北行六里許﹐仍注本溪﹐灌田六十一甲三分。

頂陂圳﹐在港西裏磚仔地東北﹐縣東北四十四里﹐源引二重溪上游﹐西南行三里許﹐匯下陂圳合流﹐灌田五十甲。

下陂圳﹝一名大港洋圳﹞﹐在港西裏打鐵店莊南﹐縣東北三十六里﹐源引二重溪下游﹐兼匯頂陂圳水尾﹐西南行十里許﹐分注搭樓﹑臺九兩窟﹐灌田七十二甲。

新莊圳﹐在港西裏﹐縣東北三十五里﹐源引臺九窟﹐西南行六里許﹐下注淡水溪﹐灌田二十三甲。

南圳﹐在港西裏鴨母寮莊北﹐縣東北三十七里﹐源引巴六溪第一支水﹐西行五里許﹐下注淡水溪﹐灌田十二甲。

耆老圳﹐在港西裏﹐縣東北三十六里﹐源引巴六溪第二支水﹐西南行五里許﹐下注淡水溪﹐灌田八十五甲。

隆恩圳﹝一名後莊圳﹞﹐在港西裏﹐縣東北三十五里﹐源引巴六溪第三支水﹐西南行五里許﹐下注淡水溪﹐灌田五十八甲。

中冷圳﹐在港西裏﹐縣東北三十一里﹐源引巴六溪第四支水﹐西行四里許﹐下注淡水溪﹐灌田十二甲。

九塊厝圳﹐在港西裏﹐縣東北三十里﹐原引巴六溪第五支水﹐西行四里許﹐下注淡水溪﹐灌田四十六甲。

漏陂圳﹐在港西裏﹐縣東三十七里﹐源引隘寮溪上游﹐西南行十里許﹐下注番仔埔溪﹐灌田六百甲。

杜君英圳﹐在港西裏﹐縣東三十二里﹐源引隘寮溪下游﹐南行七里許﹐下注番仔埔溪﹐灌田二百甲。

大道關圳﹐在港西裏﹐縣東北四十三里﹐源引隘寮溪上游﹐西北行八里許﹐至仕隆莊﹐下注海丰溪﹐灌田五百甲。以上三圳﹐系光緒十二年撫墾局董陳國馨率眾開築。

海丰圳﹐在港西裏﹐縣東北二十五里﹐源引番仔寮溪中游﹐西南行十二里﹐下注阿侯溪﹐灌田一百甲。

崇蘭圳﹐在港西裏﹐縣東北二十一里﹐源引番仔寮溪下游﹐西行十里許﹐下注淡水溪﹐灌田八十甲。

新陂圳﹝粵圳﹞﹐在港西裏﹐縣東三十二里﹐源由八壽陂﹐引西勢溪上游﹐東行分注十五圳﹝漏陂﹑新莊﹑新東勢﹑老東勢﹑早仔角﹑內埔﹑中心侖﹑二侖﹑和順林﹑新北勢﹑老北勢﹑頭侖﹑尾侖﹑西勢﹑南勢共十五條圳﹐皆入田洋灌漑﹞﹐長十五里﹐灌田一千三百八十四甲。

頂柳仔林圳﹐在港西裏﹐縣東二十五里﹐源受米篩泉窟﹐西南行十五里﹐分注五圳﹝龜屯﹑龍須﹑麻芝丹﹑大湖﹑下柳仔林﹞﹐灌田五十甲。

龜屯圳﹐受第一支﹐西行二里許﹐入本莊洋﹐灌田二十四甲。

龍須圳﹐受第二支﹐西南行二里許﹐入龍須洋﹐灌田十五甲。

麻芝丹圳﹐受第三支﹐西南行里許﹐入牛埔洋﹐灌田四十甲。

大湖圳﹐受第四支﹐南行二里許﹐入本莊洋﹐灌田一百甲。

下柳仔林圳﹐受第五支﹐東南行四里許﹐入本莊洋﹐灌田三十甲。

連連圳﹐在港西裏﹐縣東二十二里﹐源受衝天泉窟北支﹐西南行分注濫仔圳﹐本支經注社皮圳﹝長三里許﹞﹐灌田四十甲。

濫仔圳﹐在港西裏﹐縣東二十一里﹐源由連連圳分支﹐西南行三里許﹐下注社皮圳﹐灌田二十四甲。

社皮圳﹐在港西裏﹐縣東十八里﹐源受連連﹑濫仔二圳﹐南行三里許﹐入本莊洋﹐灌田二十甲。

廣安圳﹐在港西裏﹐縣東二十二里﹐源受衝天泉窟南支﹐南行五里許﹐匯本縣廍圳合流﹐灌田八十甲。

濫莊圳﹐在港西裏﹝濫莊西北﹞﹐縣東二十三里﹐源受西勢溪上游﹐西南行分注本縣廍圳﹑頭前厝溝﹝長五里許﹞﹐灌田七十三甲。

本縣廍圳﹐在港西裏﹐縣東二十里﹐源由濫莊圳分支﹐西南行四里許﹐匯廣安圳合流﹐下注萬丹陂﹐灌田五十二甲。

頭前厝圳﹑客厝圳﹐俱在港西裏﹝上有三橋﹞﹐縣東二十一里﹐源受蜊仔田泉水﹐南行五里許﹐合流入東溪﹐灌田四十二甲。

梓潼圳﹐在港東裏﹐縣東三十二里﹐源受陂內陂﹐西北行三里許﹐下注東溪﹐灌田二十甲。

北勢廍圳﹐在港東裏﹐縣東三十一里﹐源引頭溝水溪上游﹐西行五里許﹐下注東溪﹐灌田二十四甲。

三﹑四﹑五溝水圳﹝粵圳﹞﹐俱在港東裏﹐縣東三十六里﹐源引東溪上游﹐西南行三里許﹐各入本莊洋﹐共灌田一百二十甲。

漏圳﹑新田圳﹐俱在港東裏﹐縣東南六十一里﹐源引率芒溪上游﹐西行七里許﹐仍入本溪合流﹐共灌田三百十一甲。乾隆五十四年﹐楊光興開築。

嶺口東圳﹐在觀音裏﹐縣東北三十里﹐源引淡水溪上游﹐南行分注西圳﹐長十里許﹐灌田九十八甲。

嶺口西圳﹐在觀音裏﹐縣東北二十九里﹐源由嶺口東圳分支﹐南行里許﹐旁注檨仔腳陂﹐本支再行二里許﹐匯東圳水尾合流﹐東行入淡水溪﹐灌田五十甲。

■﹝石函﹞口圳﹐在文賢裏﹐縣西北六十二里﹐源由溪埔園邊﹐引岡山溪下游﹐西行三里許﹐遞分八小支﹐旁注十五堰﹝艸尖﹑大陂﹑內西挖﹑鴛鴦潭﹑後潭﹑塗侖腳﹑外寮﹑幫陂仔﹑內灣﹑合和﹑新堰﹑挖仔﹑崎漏﹑媽祖﹑大港﹞﹐本支再行四里許﹐下注考水港﹐灌田四百二十甲。

嘉棠腳圳﹝有橋﹞﹐在嘉祥裏﹐縣北五十六里﹐源由陂內﹑大陂分支﹐西行二里許﹐旁分小支﹐入本莊洋﹐本支下授中甲圳﹐灌田六甲。

中甲圳﹝有橋﹞﹐在嘉祥裏﹐縣北五十五里﹐源受嘉棠腳圳﹐西行里許﹐分兩小支入中甲洋﹐本支再西南行﹐匯石燕潭﹑啟隆陂﹑阿嗹下陂三流﹐入鯽魚潭﹐長八里許﹐灌田十二甲。

新廍圳﹐在嘉祥裏﹐縣北五十四里﹐源受大岡山泉﹐西北行匯陂仔尾陂水尾合流﹐灌田十六甲。

田厝圳﹐在嘉祥裏﹐縣北四十九里﹐源引塗庫溪上游﹐西南行三里許﹐下注鯽魚潭﹐灌田三甲。

塗庫圳﹐在嘉祥裏﹐縣北五十里﹐源引塗庫溪下游﹐西行半里許﹐至本莊洋止﹐灌田八甲。

百甲圳﹝有二石橋﹞﹐在嘉祥裏﹐縣北四十三里﹐源引濁水溪﹐西北行六里許﹐下注鯽魚潭﹐灌田一百甲。

營仔埔圳﹝俗名陷後坑圳﹞﹐在長治裏﹐縣西北五十五里﹐源引石燕潭水尾﹐西行半里許﹐至陷後洋止﹐灌田二十四甲。

中圳在觀音裏﹐縣東北二十二里﹐源受水哮溪﹐西行兼匯蜈蜞潭水尾合流﹐再西北行﹐下注中衝崎溪﹐長六里許﹐灌田六十二甲。

仕隆圳﹐在仁壽裏﹐縣西北二十八里﹐源引中衝崎溪下游﹐西南行三里許﹐至九甲圍洋止﹐灌田八十甲﹝方春錦開築﹐年未詳﹞。

大戇圳﹐在半屏裏﹐縣西二十二里﹐源引後勁溪上游﹐西南行二里許﹐下注面前堰﹐灌田三十六甲。

白望仔圳﹐在半屏裏﹐縣西北二十三里﹐源引後勁溪中游﹐西北行二里許﹐入白望仔洋﹐灌田三十六甲。

海坪圳﹐在半屏裏﹐縣西北二十五里﹐源引後勁溪下游﹐西行里許﹐下注艸橋堰﹐灌田四十甲。

以上八堡﹝港西﹑港東﹑觀音﹑文賢﹑嘉祥﹑長治﹑仁壽﹑半屏﹞閩﹑粵圳﹝閩圳四十六條﹐計灌田三千九百六十一甲。粵圳二十條﹐約記作四條﹐計灌田一千六百一十七甲五分﹔其餘遺漏甚多。因各粵紳全不到局﹐姑就附近粵莊居民釆訪數條而已﹞﹐計共五十條﹐灌田五千五百七十八甲五分。

曹公新圳﹐在小竹﹑赤山﹑觀音三里﹝上游小竹﹑中遊赤山﹑下游觀音﹞﹐縣東北九里﹐源引九曲塘﹝一名五鳳陂﹑一名曹公圳頭﹐水從淡水溪欄圍而入﹐分南北支入新舊圳﹐每年一築﹞﹐北支水入圳兼納三溝﹝湖底﹑仙艸埔﹑新陂內﹞﹐西北遞分十支﹐入八圳﹝岡山仔﹑內埔仔﹑蜈蚣﹑竹圍仔﹑興化厝﹑赤山瓣﹑灣仔內﹑大將廟瓣﹞﹑兩陂﹝國公厝﹑嘉棠陂﹞﹐本支徑注下艸潭﹐長十五里﹐灌田六十甲。

岡山仔圳﹐在小竹裏﹐縣東北七里﹐源由新圳分第一支﹐西南行三里許﹐下注前莊圳﹝舊圳額內﹞﹐灌田六十甲。

內埔仔圳﹐東小竹裏﹐縣東北八里﹐源受新圳第二支﹐東北行三里許﹐入內埔仔陂﹐灌田三十甲。

蜈蚣圳﹝分上﹑中﹑下三條﹞﹐在赤山裏﹐縣東北六里﹐源受新圳第五支﹐西南行二里許﹐下注崎仔腳陂洋﹐灌田七十甲。

竹圍仔圳﹐在赤山裏﹐縣東北七里﹐源受新圳第六支﹐西南行里許﹐下注崎仔腳陂洋﹐灌田四十甲。

興化厝圳﹐在赤山裏﹐縣東北八里﹐源受新圳第七支﹐西南行里許﹐匯虎形陂水尾﹐下注崎仔腳陂洋﹐灌田二十甲。

赤山瓣圳﹐在赤山裏﹐縣東北八里﹐源受新圳第八支﹐西南行里許﹐下授烏松腳圳﹐灌田五甲。

烏松腳圳﹐在赤山裏﹐縣北七里﹐源受赤山瓣圳﹐西南行里許﹐分注雙頭﹑漏溝﹑崎仔腳圳﹐灌田七十甲。

崎仔腳圳﹐在赤山裏﹐縣北六里﹐源受烏松腳圳﹐西南行三里許﹐下授寓潮埔圳﹐灌田四十甲。

寓潮埔圳﹐在赤山裏﹐縣北三里﹐源受崎仔腳圳﹐南行里許﹐過陂底橋﹐下注武洛塘﹐灌田三十甲。

火光圳﹐在赤山裏﹐縣西北五里﹐源受公爺陂﹝按此陂總名公爺陂﹐其出納處另名艸陂﹐源由鳥松腳圳分支﹐過雙頭﹑漏溝﹐乃入此陂﹞﹐過龍喉瓣﹝此瓣卽鑿龍喉山三十餘丈﹐以通水道者﹞﹐西北行分注山仔腳﹑拔甲﹑赤山頂三圳﹐本支下注林內陂﹐長三里許﹐灌田一百二十甲。

山仔腳圳﹐在赤山裏﹐縣西北五里﹐源由火光圳上游分支﹐西北行三里許﹐下注林內陂﹐灌田七十甲。

拔甲圳﹐在赤山裏﹐縣西北五里﹐源由火光圳中遊分支﹐西行四里許﹐下注本館陂﹐漑田九十甲。

赤山頂圳﹐在赤山裏﹐縣西北四里﹐源由火光圳下游分支﹐南行四里許﹐至外甲尾﹐下注外濠溝﹐漑田一百三十甲。以上八條﹐俱在新圳第八支內。

灣仔內圳﹐在觀音裏﹐縣北十一里﹐源受新圳第九支﹐東北行里許﹐注灣仔內陂﹐灌田三十二甲。

大將廟瓣圳﹐在赤山裏﹐縣北八里﹐源受新圳第十支﹐西北行二里許﹐下授小赤山圳﹐灌田十甲。

小赤山圳﹐在觀音裏﹐縣北十里﹐源受大將廟瓣圳﹐西南行二里許﹐下注蓮花陂﹐灌田三十甲。

覆鼎金圳﹐在興隆裏﹐縣西北十里﹐源受蓮花陂﹐西北行折而南﹐下注覆鼎金陂﹐灌田九十八甲。

北圳﹐在興隆裏﹐縣西北十里﹐源受覆鼎金陂第一支﹐西行里許﹐下注船仔頭港﹐灌田二十甲。

中圳﹐在興隆裏﹐縣西北十里﹐源受覆鼎金陂第二支﹐西行里許﹐下注船仔頭港﹐灌田十八甲。

店仔圳﹐在興隆裏﹐縣西北十里﹐源受覆鼎金陂第三支﹐西行里許﹐下注船仔頭港﹐灌田十七甲。

尾厝圳﹐在興隆裏﹐縣西北十里﹐源受覆鼎金陂第四支﹐西南行二里許﹐下注船仔頭港﹐灌田二十甲。以上七條﹐俱在新圳第十支內。

大灣圳﹐在半屏裏﹐縣西北十二里﹐源由下艸潭分支﹐西南行三里許﹐下授檨仔林圳﹐灌田五十六甲。

灌仔林圳﹐在半屏裏﹐縣西北十二里﹐源受大灣圳﹐西南行二里許﹐下注頂陂仔﹐灌田二十八甲。

灣仔底圳﹐在半屏裏﹐縣西北十三里﹐源由下艸潭分支﹐西南行分注後港圳﹐本支下注九番陂﹐長三里許﹐灌田三十五甲。

後港圳﹐在半屏裏﹐縣西北十三里﹐源由灣仔底圳分支﹐西南行二里許﹐下注船仔頭港﹐灌田四十五甲。

月眉圳﹐在半屏裏﹐縣北十八里﹐源由下艸潭分支﹐過雙空橋﹐西北行旁入後勁溪﹝北行﹞﹑五塊厝圳﹝南行﹞﹐本支下注烏松瓣﹐長八里許﹐灌田五十七甲五分。

五塊厝圳﹐在半屏裏﹐縣西北十七里﹐源由月眉圳上游分支﹐西南行﹐旁入菜公頂圳﹐本支下注烏松圳﹐灌田二十四甲。

菜公頂圳﹐在興隆裏﹐縣西北十二里﹐源受五塊厝圳旁支﹐南行五里許﹐下注菜公陂﹐灌田三十八甲。

菜公下圳﹐在興隆裏﹐縣西北十三里﹐源由菜公陂分支﹐東南行二里許﹐下注船仔頭港﹐灌田五十一甲。

葫蘆尾圳﹐在興隆裏﹐縣西北十四里﹐源由菜公陂分支﹐東南行三里許﹐下注船仔頭港﹐灌田二十甲。

烏松瓣圳﹐在興隆裏﹐縣西北十五里﹐源受月眉圳﹐西行旁入烏松圳本支﹐再行里許﹐下注洲仔洋瓣﹐灌田十甲。

烏松圳﹐在興隆裏﹐縣西北十四里﹐源受烏松瓣旁支﹐西南行二里許﹐匯五塊厝圳尾﹐下注艸陂仔圳﹐灌田三十二甲五分。

洲仔洋瓣圳﹐在興隆裏﹐縣西北十五里﹐源受烏松瓣圳﹐西行分旁支入艸陂仔﹑新莊仔﹑洲仔洋三圳﹐本支徑注蓮花潭﹐長二里許﹐灌田十甲。

艸陂仔圳﹐在興隆裏﹐縣西北十五里﹐源受洲仔洋瓣旁支﹐西南行里許﹐匯烏松圳尾﹐下注新莊仔圳﹐灌田三十甲。

新莊仔圳﹐在興隆裏﹐縣西北十五里﹐源受洲仔洋瓣旁支﹐南行二里許﹐匯艸陂仔圳尾﹐下注阿彌陀陂﹐灌田二十五甲。

洲仔洋圳﹐在興隆裏﹐縣西北十五里﹐源受洲仔洋瓣旁支﹐西北行二里許﹐折而南﹐下注蓮花潭﹐灌田三十五甲。

林邊圳﹐在興隆裏﹐縣西北十五里﹐源受蓮花潭第一支﹐東行三里許﹐入船仔頭港﹐灌田八十甲。

田尾二圳﹐在興隆裏﹐縣西北十五里﹐源受蓮花潭第二支﹐東南行四里許﹐入田尾港﹐灌田五十七甲。

三圳﹐在興隆裏﹐縣西北十五里﹐源受蓮花潭第三支﹐西南行四里許﹐下注內圍陂﹐灌田一百甲。

那拔仔圳﹐在興隆裏﹐縣西北十五里﹐源受蓮花潭第四支﹐西南行三里許﹐匯十五戈圳﹐注內圍陂﹐灌田六十八甲。

十五戈圳﹐在興隆裏﹐縣西北十四里﹐源受蓮花潭第五支﹐西南行三里許﹐匯那拔仔圳合流﹐灌田二十四甲。

前鋒圳﹐在興隆裏﹐縣西北十四里﹐源受蓮花潭第六支﹐西南行三里許﹐下注內圍陂﹐灌田四十八甲。

龜頭■﹝石函﹞圳﹐在興隆裏﹐縣西北十四里﹐源受蓮花潭第七支﹐西南行三里許﹐下注內圍陂﹐灌田六十九甲。

豆醬間圳﹐在觀音裏﹐縣北十七里﹐源受太平橋溝﹐北行里許﹐分注中圳﹑竹仔門陂﹐灌田十甲。

中圳﹐在觀音裏﹐縣北十八里﹐源受豆醬間圳旁支﹐西行五里許﹐下注後勁溪﹐灌田三十甲。以上二十四條﹐俱在新圳尾閭下艸潭額內。

右曹公新圳凡四十六條﹐計漑田二千零三十三甲。按此圳相傳爲舊圳開成後四年﹝卽道光二十二年壬寅歲﹞﹐曹公命歲貢生鄭蘭﹝興隆里人﹞﹑附生鄭宣治﹝赤山里人﹐卽恩貢生鄭朝淸之子。先是﹐宣治率眾開鑿大圳﹐自九曲塘起﹐迄下艸潭止﹐積勞成疾。病革時﹐囑其弟增生宣孝踵而成之﹞等開築。越兩年﹝卽二十四年﹐甲辰歲﹞而告厥成功。命曰「曹公新圳」﹐志不忘所自也。

曹公舊圳﹐在小竹﹑鳳山二里﹝上游在小竹﹐中遊﹑下游俱在鳳山﹞﹐縣東三里﹐源引九曲塘﹝說見新圳條下﹞南支水入圳﹐兼納四陂﹝總捨﹑考史﹑小艸﹑大湖﹞及龜仔潭等流﹐西南行遞分十五支﹝左五支﹑右十支﹞﹐入一塘﹝武洛﹞﹑十四圳﹝中莊﹑山仔頂﹑二十四甲﹑靑埔﹑塗庫﹑三臺瓣﹑大人宮瓣﹑大橋頭瓣﹑外曠地﹑沙濫﹑中廍西﹑二橋﹑石尖仔﹑石牛椆﹞﹐本支徑注紅毛港堰﹐長二十七里﹝按此圳﹐其名有八﹐上游曰新陂瓣﹐次過路窟瓣﹐次艸陂瓣﹐次塗庫瓣﹐次五瓜瓣﹐次中廍瓣﹐次大林蒲圳﹐下游觀音圳﹞﹐灌田三百零一甲。

中莊圳﹐在小竹裏﹐縣東七里﹐源由坪仔頭﹐受舊圳第一支﹝左支﹞﹐南行二里許﹐分注前﹑後莊二圳﹐本支再行里許﹐入中莊陂﹐灌田二十甲。

前莊圳﹐在小竹裏﹐縣東七里﹐源由中莊圳分支﹐東南行﹐兼納岡山仔圳﹝新圳額內﹞水尾合流﹐下注山仔頂圳﹐長里許﹐灌田二十五甲七分。

後莊圳﹐在小竹裏﹐縣東六里﹐源由中莊圳分支﹐西南行里許﹐下注柳仔陂﹐灌田二十甲。以上三條﹐均在舊圳第一支內。

山仔頂圳﹐在小竹裏﹐縣東六里﹐源由新陂瓣﹐受舊圳第二支﹝右支﹞﹐東南行二里許﹝中遊有漏泉注十三望溝﹞﹐授芎蕉腳溝﹐灌田二十六甲三分。

赤山下圳﹝亦名灣仔內圳﹞﹐在赤山裏﹐縣西北三里﹐源受外濠溝﹝此溝源出武洛塘﹐塘之源又出舊圳第三支﹞﹐過四瓜瓣分支﹐北行七里許﹐下注田尾港﹐灌田一百二十甲。

■﹝魚逮﹞港圳﹐在大竹裏﹐縣西九里﹐源受外濠溝﹐過四瓜瓣分支﹐西北行分注一溝﹝寶珠﹞﹑兩陂﹝小關帝﹑三十六﹞﹐本支匯中圳注鹽埕港﹐灌田二百一十甲。

中圳﹐在大竹裏﹐縣西南五里﹐源受外濠溝﹐過四瓜瓣分支﹐西行二里許﹐至武廟後﹐匯■﹝魚逮﹞港圳合流﹐灌田三十一甲。

竹腳圳﹐在大竹裏﹐縣西南五里﹐源受外濠溝﹐過四瓜瓣分支﹐西南行七里許﹐分注兩陂﹝五塊厝頂﹑大關帝廳﹞﹐灌田一百甲。以上四條﹐在外濠溝額內﹐屬舊圳第三支。

薦龍圳﹝卽功力圳﹞﹐在大竹裏﹐縣城西南隅﹝卽澄瀾炮臺角﹞﹐源由內濠溝﹝卽武洛塘下游之水﹐仍在第三支額內﹞分支﹐西行四里許﹐入五塊厝下陂﹐灌田五十六甲。

柑宅瓣圳﹐在大竹裏﹐縣城西南隅﹝卽柑宅園邊﹞﹐源由內濠溝分支﹐西南行里許﹐分注新甲﹑籬仔內﹑七番等圳﹐灌田六甲。

新甲圳﹝亦名岡山仔圳﹞﹐在大竹裏﹐縣西南三里﹐源由柑宅瓣分支﹐西北行四里許﹐至鴨母寮莊﹐匯籬仔內圳合流﹐灌田三十五甲。

籬仔內圳﹐在大竹裏﹐縣西南五里﹐源由柑宅瓣分支﹐西行四里許﹐匯新甲﹑七番二流﹐分注南﹑北畔圳﹐灌田四十甲。

北畔圳﹐在大竹裏﹐縣西南六里﹐源由籬仔內圳分支﹐北行五里許﹐分注兩堰﹝能雅寮後﹑大林尾頂﹞﹐灌田五十四甲。

南畔圳﹐在大竹裏﹐縣南六里﹐源由籬仔內圳分支﹐南行七里許﹐下注前鎭港﹐灌田五十四甲。

七番圳﹝亦名柑宅圳﹞﹐在大竹裏﹐縣南里許﹐源由柑宅瓣分支﹐西行四里許﹐匯籬仔內圳合流﹐灌田三十五甲。

七老爺圳﹐在大竹裏﹐縣城南門橋右邊﹐源由內濠溝分支﹐南行二里許﹐分注廟後﹑陂仔尾﹑大路中﹑中侖瓣四圳﹐灌田在下。

廟後圳﹐在大竹裏﹐縣南三里﹐源由七老爺圳分支﹐西行四里許﹐入籬仔內洋﹐灌田九十甲。

陂仔尾圳﹐在大竹裏﹐縣南三里﹐源由七老爺圳分支﹐西南行三里許﹐匯林邊中圳﹐入大路中圳合流﹐灌田三十甲。

大路中圳﹐在大竹裏﹐縣南三里﹐源由七老爺圳分支﹐西行四里許﹐匯陂仔尾圳合流﹐入五甲莊洋﹐灌田一百二十甲二分五釐。

中侖瓣圳﹐在大竹裏﹐縣南二里﹐源由知髙濫﹝地名﹞﹐分七老爺圳旁支﹐東南行里許﹐分注林邊中﹝圳名﹞﹑林邊圳﹝灌田在下﹞。

林邊中圳﹐在大竹裏﹐縣南三里﹐源由中侖瓣分支﹐南行三里許﹐匯陂仔尾圳合流﹐灌田二十八甲。

林邊圳﹐在大竹裏﹐縣南三里﹐源由中侖瓣分支﹐南行四里許﹐下注規仔壽陂﹐灌田一百十二甲。以上十四條﹐在內濠溝額內﹐仍屬舊圳第三支。

二十四甲圳﹐在鳳山裏﹐縣東二里﹐源由過路窟瓣﹝此瓣卽由新陂瓣過五空■﹝石函﹞而至者﹞﹐受舊圳第四支﹝右支﹞﹐西南行﹐兼納大艸陂水尾合流﹐入園尾洋﹐長三里許﹐灌田四十三甲。

靑埔圳﹐在鳳山裏﹐縣東三里﹐源由艸陂瓣﹐分舊圳第五支﹝右支﹞﹐西行二里許﹐至田中央莊邊﹐匯大嘉棠圳合流﹐灌田八十五甲。

塗庫圳﹐在鳳山裏﹐縣東六里﹐源由塗庫瓣﹐分舊圳第六支﹝左支﹞﹐東行里許﹐人外曠地陂﹐灌田二十甲。

三臺瓣圳﹐在鳳山裏﹐縣東南七里﹐源由五瓜瓣﹐分舊圳第七支﹝右支﹞﹐西行二里許﹐分注大嘉棠﹑大令﹑二令等圳﹝灌田在下﹞。

大嘉棠圳﹐在鳳山裏﹐縣東南八里﹐源由三臺瓣分支﹐兼匯靑埔圳尾﹐西行四里許﹐下注規仔壽陂﹐灌田五十甲。

大令圳﹐在鳳山裏﹐縣東南九里﹐源由三臺瓣分支﹐西南行三里許﹐至四塊厝仔莊止﹐灌田四十七甲四分。

二令圳﹐在鳳山裏﹐縣東南十里﹐源由三臺瓣分支﹐南行四里許﹐入本莊洋﹐灌田四十甲。以上四條﹐在舊圳第七支內。

大人宮瓣圳﹐在鳳山裏﹐縣東南七里﹐源由五瓜瓣﹐分舊圳第八支﹐西行二里許﹐分注鹿窟﹑大人宮兩圳﹐灌田四十甲零七分五釐。

鹿窟圳﹐在鳳山裏﹐縣東南八里﹐源由大人宮瓣分支﹐西行三里許﹐至二令社前止﹐灌田六十五甲。

大人宮圳﹐在鳳山裏﹐縣東南九里﹐源由大人宮瓣分支﹐西南行二里許﹐匯北圳尾下注新堰﹐灌田八十甲。以上三條﹐在舊圳第八支內。

大橋頭瓣圳﹐在鳳山裏﹐縣東南十里﹐源由五瓜瓣﹐分舊圳第九支﹐南行五里計﹐分注東﹑西﹑南﹑北四圳﹐灌田三十八甲八分。

北圳﹐在鳳山裏﹐縣東南十一里﹐源由大橋頭瓣分支﹐北行二里許﹐匯西圳入大人宮圳合流﹐灌田四十九甲九分。

西圳﹐在鳳山裏﹐縣東南十二里﹐源由大橋頭瓣分支﹐西行二里許﹐匯北圳合流﹐灌田三十五甲二分。

南圳﹐在鳳山裏﹐縣東南十三里﹐源由大橋頭瓣分支﹐南行三里許﹐下注順興堰﹐灌田六十二甲五分五釐。

東圳﹐在鳳山裏﹐縣東南十四里﹐源由大橋頭瓣分支﹐東行里許﹐匯規仔壽陂第六支水合流﹐又南行二里許﹐下注鳳山港﹐灌田六十五甲。以上五條﹐在舊圳第九支內。

外曠地圳﹐在鳳山裏﹐縣東南七里﹐源由五瓜瓣﹐分舊圳第十支﹝左支﹞﹐東行二里許﹐至內曠地洋止﹐灌田十二甲四分。

沙濫圳﹐在鳳山裏﹐縣東南十二里﹐源由中廍瓣﹐分舊圳第十一支﹝右支﹞﹐兼納一陂﹝外曠地﹞﹑兩溝﹝大坪頂﹑中廍﹞﹐北行二里許﹐下注沙濫陂﹐灌田三十甲。

中廍西圳﹐在鳳山裏﹐縣東南十三里﹐源由中廍瓣﹐分舊圳第十二支﹝右支﹞﹐西北行二里許﹐下注大橋頭陂﹐灌出三十甲零二分五釐。

二橋圳﹐在鳳山裏﹐縣東南十五里﹐源由廍中瓣﹐分舊圳第十三支﹝右支﹞﹐南行二里許﹐下注大艸厝陂﹐灌田四十甲。

石尖仔圳﹐在鳳山裏﹐縣東南二十里﹐源受舊圳第十四支﹝左支﹞﹐東南行五里許﹐至鳳鼻山麓止﹐灌田一百甲。

石牛椆圳﹐在鳳山裏﹐縣東南二十里﹐源受舊圳第十五支﹝右支﹞﹐西南行三里許﹐下授下石橋溝﹐灌田一百甲。

右曹公舊圳﹐凡四十四條﹐計漑田二千五百四十九甲五分。按此圳系道光十八年﹝歲次戊戌﹞前邑侯曹公﹝諱謹字懷朴﹐河南人﹞開築。自是而後﹐踵行者眾。鳳山水利之興﹐實肇於此。

附錄﹕曹公圳記

朝廷建官千百﹐皆以爲民也。而地與民近﹐情與民親﹐周知其利病﹐而權足以有爲者﹐莫如縣令。縣令主持一邑﹐鰓鰓於期會簿書﹐而不知民之本計﹔知民之本計﹐而行以苟且﹐不能有彊毅之力﹑眞實無妄之心者﹐皆不足以圖久遠。是故得俗吏百﹐不如得才吏一﹔得才吏百﹐又不如得賢吏一也。予於道光甲午﹐出守臺陽﹐蒞官之始﹐問政於先事諸君﹐而求其要。僉曰﹕治臺之法﹐惟在弭盜而已。詢以民生衣食之原﹐則曰﹕臺地沃饒千里﹐戶有蓋藏﹐民食不待籌也。予是時甫蒞斯邦﹐見聞未悉﹐無以勝言者之口﹐而心竊不能無疑焉。

丙申秋﹐臺﹑鳳﹑嘉接壤之區被旱百有餘裏﹐閭閻待哺﹐宵小跳梁﹔覺向所謂弭盜者﹐詢爲急務﹐而所謂民食不待籌者﹐猶未得治臺之本計也。予於議食﹑議兵之後﹐循行田野﹐察其被旱之由。竊謂﹕饑饉之患﹐獨在此百餘里內﹐實由民之自取﹐而不得委爲天災。蓋稻爲水榖﹐自播種以至秋成﹐皆須深水浸之。周禮稻人之職﹐所謂以瀦蓄水以防止水﹑以溝蕩水以遂均水者﹐乃農家不易之經也。臺地惟山澤之田﹐有泉引灌﹐可期一歲再收。其平原﹑髙阜之田﹐往往行數十里而不見有溝渠之水耕者。當春夏陰雨之時﹐倉皇布種﹐以希其獲﹔及至數日不雨﹐而水涸矣。又數日不雨﹐而苗槁矣。前此被旱之百餘里﹐皆此類也﹔又安可委爲天災而不思所以補救乎﹖予爲勸興水利﹐教以鑿陂開塘之法﹐而愚民狃於積習﹐不能奮然行之。論治者又或目爲迂遠﹐而不肯實爲其事﹐則予第托諸空言而已﹐莫由收實效也。

丁酉春﹐鳳山大令曹君懷朴﹐奉檄來臺。予於接見之初﹐首言及此。大令頷之而不輕諾。予疑其事或未諳﹐抑所聞治臺之法猶夫向者之言歟﹖固不能彊以必行也。數月後﹐人有言其度地鳩工將爲民開水利者。大令於繼見時﹐言不及之﹐亦不形諸簡牘﹐則又未見其必能行也。戊戌冬﹐大令果以水利功成來告﹐且圖其地形以進。凡掘圳四萬三百六十丈有奇﹐計可灌田三萬一千五百畝有奇。於是﹐廉訪姚公﹐亟獎其勞﹐將其上事於大府﹐而爲之請於朝。檄予親往視之。

予於己亥仲春﹐躬臨其地﹐士民迎馬首者﹐千數百人。予令董役之若干人﹐隨行瀧畔﹐向其一一詢之﹐乃知圳之源出淡水溪﹐由溪外之九曲塘決堤引水於塘之坳﹐壘石爲門﹐以時蓄泄。當其啟放之時﹐水由小竹裏而觀音裏﹑鳳山裏﹐又由鳳山裏而旁溢於赤山裏﹑大竹裏。圳旁之田﹐各以小溝承之。上流無侵﹐下流無靳﹐咸聽命於圳長﹐而恪守其官法。向之所謂旱田者﹐至是皆成上腴矣﹔豈非百世之利哉﹖吾觀從政之士﹐有以才能自詡者﹐當其述職長官﹐往往累數十紙不能盡﹐觀者咨嗟太息﹐謂古循良無以過之。及核其政之所就﹐則皆飾詞邀譽﹐自爲功利之謀。而所謂澤被生民者﹐曾不可以終日﹔此其居心尙可問乎﹖若大令者﹐未爲而不輕諾﹐未成而不輕言。可謂務爲實事﹐先行後從者矣。自經始以迄蕆事﹐不辭勞瘁﹑不惜厚資﹐歷二載而如一日﹐庶幾知民之本計﹐而有彊毅之力﹑眞實無妄之心者歟﹖廉訪嘉其續而特彰之﹐豈非體國愛民﹑用賢若渴之大君子哉﹖鳳之士民﹐從大令之教而合力成之﹐所謂民情大可見者。今豈異於古耶﹖予進士民而獎之﹐皆曰﹕是惟吾邑侯之仁賢勞苦﹐始克臻於有成﹐眾何力之有焉﹖然則﹐大令之得於民者﹐不旣深乎﹖予將歸報廉訪﹐眾復請予名其圳﹐以刊諸石。予曰﹕汝曹以是爲邑侯功﹐卽名之以「曹公圳」可乎﹖眾曰﹕諾。於是乎書。

道光十九年歲次己亥十月日勒。賜進士出身﹑誥授中憲天夫﹑欽加道銜﹑知臺灣府事﹑前署臺澎等處地方海防兵備通﹑兼提督學政熊一本撰並書。

二令東圳﹐在鳳山裏﹐縣東南十里﹐源受規仔壽陂第一支﹐東南行四里許﹐下注汫水堰﹐灌田一百一十甲。

竹仔腳圳﹐在鳳山裏﹐縣東南十里﹐源受規仔壽陂第二支﹐東南行三里許﹐匯港仔墘圳合流﹐灌田八十甲。

港仔墘圳﹐在鳳山裏﹐縣東南十里﹐源受規仔壽陂第三支﹐東南行﹐匯竹仔腳圳合流﹐下注汫水堰﹐長五里許﹐灌田一百一十甲。

艸衙圳﹐在鳳山裏﹐縣東南十里﹐源受規仔壽陂第四支﹐東南行三里許﹐下注竹仔港﹐灌田一百二十甲。以上四條﹐在規仔壽陂額內﹐計灌田四百二十甲。

右全邑圳道凡一百四十四條﹐綜計漑田一萬零五百八十一甲。

陂澤﹝水利二﹞

橋頭陂﹐在港西裏﹐縣東二十三里﹐周四里許﹐源引西勢溪﹐南行五里許﹐下注東溪﹐灌田一百二十四甲。

萬丹陂﹝有橋﹞﹐在港西裏﹐縣東十八里﹐源受雨水﹐西南行﹐兼納本縣廍圳﹐下授冷水坑溝﹐長四里許﹐漑田八甲。

玲珞陂﹝粵陂﹞﹐在港西裏﹐縣東二十七里﹐周六里許﹐源引番仔寮溪﹐西南行﹐過四十分﹝去聲。溪名﹞﹐下注西勢溪﹐漑田二百甲。

王爺陂﹝粵陂﹞﹐在港東裏﹐縣東四十一里﹐周里許﹐源受頭溝水溪上游﹐西北行﹐六里許﹐下注萬巒陂﹐漑田三十六甲。

萬巒陂﹝粵陂﹞﹐在港東裏﹐縣東三十五里﹐周里許﹐源受王爺陂﹐西北行三里許﹐分注犁郎崎﹑羅廣牽二陂﹐漑田二百甲。

犁郎崎陂﹝粵陂﹞﹐在港東裏﹐縣東三十四里﹐周里許﹐源受萬巒陂﹐西南行三里許﹐下注東溪﹐漑田一百八十甲。

羅廣牽陂﹝粵陂﹞﹐在港東裏﹐縣東三十四里﹐周五里許﹐源受萬巒陂﹐西南行四里許﹐下注頓物潭﹐漑田一百甲。

沙侖陂﹐在港東裏﹐縣東三十八里﹐周二里許﹐源引九甲溪上游﹐西行十二里﹐下注東溪﹐漑田十四甲。

陂內陂﹐在港東裏﹐縣東三十四里﹐源引九甲溪上游﹐西北行三里許﹐分注梓潼圳﹑石頭陂﹐漑田一百甲﹝後查實僅六十五甲﹞。

石頭陂﹐在港東裏﹐縣東三十一里﹐源由陂內陂分支﹐西北行三里許﹐下注七塊厝陂﹐漑田二百四十甲﹝後查實僅八十二甲﹞。

七塊厝陂﹐在港東裏﹐縣東二十八里﹐周二里許﹐源受石頭陂﹐西南行三里許﹐下注九甲溪﹐漑田四十五甲。

石陂仔﹐在港東裏﹐縣東三十三里﹐周半里許﹐源引九甲溪上游﹐西北行三里許﹐下注濫林陂﹐漑田十二甲。

濫林陂﹐在港東裏﹐縣東三十二里﹐周二里許﹐源受石陂仔﹐西行里許﹐下注漢沙陂﹐灌田十四甲。

漢沙陂﹐在港東裏﹐縣東三十一里﹐周二里許﹐源受濫林陂及上下二池﹝均在北勢廍莊﹞﹐西行里許﹐下注南門陂﹐漑田三十七甲二分。

南門陂﹐在港東裏潮洲莊南門橋下﹐縣東三十里﹐周半里許﹐源受漢沙陂﹐西行里許﹐下注加釣陂﹐漑田六十甲零六分。

加釣陂﹐在港東裏﹝八老爺莊地﹞﹐縣東二十九里﹐周里許﹐源受南門陂﹐西行二里許﹐下注東溪﹐漑田二十四甲。

什華陂﹐在港東裏﹐縣東三十七里﹐源引九甲溪上游﹐南行十里許﹐下流後寮溪﹐漑田二十甲。

三仙莊陂﹐在港東裏﹐縣東三十八里﹐源引後寮溪上游﹐西南行五里許﹐下注姜圍溪﹐漑田二十四甲三分。

下廍陂﹐在港東裏﹝車路墘莊東﹞﹐縣東三十七里﹐源引後寮溪上游﹐西行四里許入陂﹐周里許﹐漑田四十甲。

■﹝石函﹞仔口陂﹐在港東裏﹐縣東三十七里﹐源引後寮溪上游﹐南行二里許﹐入本莊洋﹐漑田一甲二分。

巷仔內陂﹐在港東裏﹐縣東三十七里﹐中有活泉﹐西行半里許﹐入本莊洋﹐漑田二十甲。

甘棠門陂﹐在港東裏後廍莊西﹐縣東三十一里﹐源受東溪﹐南行五里許﹐水分兩支﹕一東南行五里許﹐至大潭新莊﹐下注大潭堰﹔一西南行四里許﹐至三叉河莊西﹐分注田內堰後寮溪。漑田四百十六甲。光緒六年副將銜葉淸標修築。

大武丁上陂﹐在港東裏﹐縣東南四十一里﹐由擺律溪上游築堤爲陂﹐漑田二十二甲。

大武丁下陂﹐在港東裏﹐縣東南四十里﹐由擺律溪下游築堤壅水﹐分注八甲頭陂﹐漑田七十六甲。

八甲頭陂﹐在港東裏﹐縣東南四十里﹐源受大武丁下陂﹐西南行里許﹐入本莊洋﹐漑田十甲。

嘉禮陂﹐在港東裏﹝番仔寮莊北﹞﹐縣東南四十三里﹐周長五里許﹐中有活泉﹐西南行里許﹐入番仔寮洋﹐漑田四十甲。

四塊厝陂﹐在港東裏﹐縣東南四十二里﹐周長里許﹐中有活泉﹐兼受番仔寮田水﹐西行半里許﹐入本莊洋﹐漑田六甲。

海埔陂﹐在港東裏﹐縣東南四十一里﹐周長二里許﹐源受石公徑窟﹐西行里許﹐入本莊洋﹐漑田十八甲。

大武烈陂﹐在港東裏﹐縣東南五十八里﹐周長二里許﹐源受力裏山泉﹐西南行十四里﹐入本莊洋﹐漑田五十甲。

石頭下陂﹐在港東裏﹝水底寮莊西南﹞﹐縣東南五十九里﹐周長二里許﹝連檨仔腳陂在內﹞﹐中有活泉﹐西南行里許﹐入下苦溪合流﹐漑田一百十五甲。

頭陂仔﹐在港東裏﹝水底寮莊東南﹞﹐縣東南六十里﹐周長二里許﹝連二小陂在內﹞﹐中有活泉﹐西南行里許﹐入下苦溪﹐漑田六十五甲。以上二陂﹐均系嘉慶十六年王飛虎開築。

擺律陂﹐在港東裏﹝水底寮莊東﹞﹐縣東南六十里﹐周長四里許﹐由擺律溪分支﹐西南行﹐注下苦溪﹐漑田一百甲。

檨仔腳陂﹐在觀音裏﹐縣東北二十里﹐周二里許﹐源受嶺口西圳﹐東南行半里許﹐仍匯本圳尾合流﹐漑田園五甲。

竹仔寮頂陂﹐在小竹裏﹐縣東北十六里﹐周里許﹐中有活泉﹐漑田園二十五甲。

竹仔寮下陂﹐在小竹裏﹐縣東北十五里﹐周二里許﹐中有活泉﹐漑田三十五甲。

內埔仔陂﹐在小竹裏﹐縣東北九里﹐周三里許﹐源受內埔仔圳﹝卽曹公新圳第二支﹞﹐東北行﹐入內埔仔洋﹐漑田五甲。

中莊陂﹐在小竹裏﹝中莊社西﹞﹐縣東五里﹐周半里許﹐源受中莊圳﹝卽曹公舊圳第一支﹞﹐東南行半里許﹐入中莊洋﹐漑田八甲。

柳仔陂﹐在小竹裏﹝後莊西北﹞﹐縣東五里﹐周里許﹐源受後莊圳﹐西南行二里許﹐入崎港溝合流﹐漑田二十五甲。

新莊仔陂﹐在小竹裏﹐縣東南十五里﹐周二里許﹐中有活泉﹐東南行數武﹐入新莊仔洋﹐漑田二十六甲。

山窩壽陂﹐在嘉祥裏﹐縣北四十八里﹐周里許﹐源受小廍亭山泉﹐西南行九里許﹐下注東臯獵溝﹐漑田二甲六分。

田寮陂﹐在嘉祥裏﹐縣北五十二里﹐周二里許﹐源受大烏雨水﹐西南行七里許﹐下注牛椆埔溝﹐漑田一甲五分。

大陂﹝俗呼陂內大陂﹞﹐在嘉祥裏﹐縣北六十里﹐周三里許﹐源受淸冷池﹐西行二里許﹐分注嘉棠腳圳﹑阿嗹上陂﹝漑田在下﹞。

阿嗹上陂﹐在嘉祥裏﹐縣北六十里﹐周半里許﹐源由大陂分支﹐西北行二里許﹐入阿嗹下陂﹐漑田三甲。

阿嗹下陂﹐在嘉祥裏﹐縣北六十里﹐周里許﹐源受阿嗹上陂﹐西南行四里許﹐匯中甲圳尾合流﹐漑田三甲。

窟仔甲上陂﹐在嘉祥裏﹐縣北六十里﹐周二里許﹐中有活泉﹐南行數武﹐入窯仔甲下陂﹐漑田二十四甲。

窯仔甲下陂﹐在嘉祥裏﹐縣北五十九里﹐周半里許﹐源受窯仔甲上陂﹐南行半里許﹐匯石燕潭水尾合流﹐漑田八甲。

陂仔尾陂﹐在嘉祥裏﹐縣北五十七里﹐周里許﹐中有活泉﹐西行六里許﹐匯新廍圳水尾﹐下注洪爺陂﹐漑田十二甲。

洪爺陂﹐在嘉祥裏﹐縣北五十里﹐周二里許﹐源受陂仔尾陂﹐西南行里許﹐匯塗庫溪合流﹐漑田二甲。

新陂﹐在嘉祥裏﹐縣北四十八里﹐周二里許﹐源受小岡山雨水﹐西北行二里許入陂﹐漑田四甲。

大埔陂﹐在嘉祥裏﹐縣北四十七里﹐周里許﹐源受小岡山雨水﹐西行三里許﹐入前鋒洋﹐漑園二甲。

大湖陂﹐在長治裏﹐縣西北五十九里﹐源受頂覆鼎金溝﹐西行四里許﹐旁注頭前堰本支﹐入三寮港﹐漑田三甲。

新園陂﹐在長治裏﹐今廢。

圍仔內陂﹐在維新裏﹐縣西北五十五里﹐周里許﹐源受雨水﹐西北行二里許﹐下注頂覆鼎金陂﹐漑田六甲。

頂覆鼎金陂﹐在新裏﹐縣西北五十七里﹐周二里許﹐源受圍仔內陂﹐西北行﹐入頂覆鼎金溝﹐漑田八甲五分。

羅漢陂﹝俗名路陷陂﹞﹐在維新裏﹐縣西北五十五里﹐周里許﹐源受雨水﹐西南行里許﹐下注竹腳寮陂﹐漑田五甲五分。

竹腳寮陂﹐在維新裏﹐縣西北五十四里﹐周里許﹐源受羅漢陂﹐南行數武﹐下注鴨母寮陂﹐漑田二甲。

鴨母寮陂﹐在維新裏﹐縣西北五十三里﹐周里許﹐源受竹腳寮陂﹐南行數武﹐下注馬頂陂﹐漑田十三甲四分。

馬頂陂﹐在維新裏﹐縣西北五十二里﹐周里許﹐源受鴨母寮陂﹐南行里許﹐下注二濫陂﹐漑田十甲。

二濫陂﹐在維新裏﹐縣西北五十里﹐周里許﹐源受馬頂陂﹐西南行﹐入二濫溝﹐漑田二甲五分。

二濫下陂﹐在維新裏二濫溝中﹐縣西北五十里﹐周半里許﹐四圍可作秧田。

下社陂﹐在維新裏﹐縣西北五十四里﹐周里許﹐源受雨水﹐西行入下社洋﹐漑田六甲。

啟隆陂﹝卽三鎭陂﹞﹐在維新裏﹐縣西北五十二里﹐周長里許﹐源受三鎭溝﹐南行里許﹐匯中甲圳尾合流﹐漑田十二甲。

新陂仔莊﹐在維新裏﹐縣西北五十一里﹐周長二里許﹐源受雨水﹐東南行六里許﹐下注九空橋溪﹐漑田五十甲。

三爺陂﹝舊志作三老爺陂﹞﹐在維新裏﹐縣西北五十里﹐周二里許﹐中有活泉﹐東南行四里許﹐下注九空橋溪﹐漑田二十甲。

北領旗上陂﹐在維新裏﹐縣西北四十六里﹐周里許﹐源受雨水﹐東南行里許﹐下注九空橋溪﹐漑田十甲。

北領旗下陂﹐在維新裏﹐縣西北四十五里﹐周里許﹐源受雨水﹐東行里許﹐入九空橋溪﹐漑田八甲。

腳桶陂﹐在維新裏﹐縣西北四十四里﹐周里許﹐源受雨水﹐東行二里許﹐入九空橋溪﹐漑田四甲。

浪壯陂﹐在維新裏﹐縣西北五十一里﹐周半里許﹐源受雨水﹐西北行過後鄕小溝﹐入彌陀港﹐漑田二甲。

祖師廟陂﹐在維新裏﹝竹仔港莊南﹞﹐縣西北四十五里﹐源受雨水﹐西南行半里許﹐過芋園小溝﹐入彌陀港﹐漑田二甲。

丙廍陂﹐在維新裏﹐縣西北四十五里﹐周里許﹐中有活泉﹐西行里許﹐入頂艸潭﹐漑田二十甲。

本洲陂﹐在維新裏﹐縣西北四十六里﹐周里許﹐源受雨水﹐西北行里許﹐下注新陂仔﹐漑田二甲五分。

新陂仔﹐在維新裏﹐縣西北四十六里﹐周里許﹐源受本洲陂﹐西北行里許﹐下注三塊厝溝﹐漑田四甲五分。

翻花陂﹐在維新裏﹐縣西北四十四里﹐周二里許﹐中有活泉﹐南行里許﹐入還轅港﹐漑田十二甲。

烏樹林陂﹐在維新裏﹐今廢。

菱角港陂﹐在維新裏﹐今廢。

彌陀陂﹐在仁壽裏﹔縣西北四十里﹐周里許﹐源受漯底山雨水﹐西北行﹐入彌陀溝﹐漑田十甲。

中衝崎陂﹐在仁壽裏﹐今廢。

眠牛湖陂﹐在觀音裏﹐縣東北三十五里﹐周里許﹐源受眠牛山雨水﹐漑田五甲﹝按舊志謂﹕此陂漑馬料田千餘畝﹐大小兩陂相連﹐雍正四年築﹐與今所釆不符﹐或歷年旣久﹐滄桑之變﹐亦未可知。姑存之以備考﹞。

五湖陂﹐在觀音裏﹐縣東北三十三里﹐周里許﹐中有活泉﹐西北行五里許﹐下注援剿右陂﹐漑田六甲。

援剿右陂﹝舊志作龜潭﹐三陂相連﹞﹐在觀音裏﹐縣東北三十七里﹐周二里許﹐源受五湖陂﹐西北行四里許﹐下注瓊仔林溪﹐漑田四十甲。

加拔陂﹐在觀音裏﹐縣東北三十六里﹐周里許﹐源受援剿中溪﹐西北行五里許﹐下注瓊仔林溪﹐漑田四十二甲。

角宿陂﹝俗名湖仔內陂﹞﹐在觀音裏﹐縣東北三十里﹐周二里許﹝中隔一堤﹐分爲上下﹞﹐源受七星山泉﹐西行十里許﹐下注中衝崎溪﹐漑田四十五甲。

面前埔陂﹐在觀音裏﹝橫山之東﹞﹐縣東北二十七里﹐周里許﹐源受深水溪﹐西北行四里許﹐下注中衝崎溪﹐漑田十二甲。

烏鬼埔陂﹐在觀音裏﹐縣東北二十七里﹐周里許﹐源受橫山泉﹐西南行二里許入陂﹐漑園八甲。

石壁陂﹐在觀音裏﹐縣東北二十四里﹐周里許﹐源受石壁寮山泉﹐西行半里許入陂﹐漑田六甲。

閂口埔陂﹝舊志作許公陂﹞﹐在觀音裏﹐縣東北二十三里﹐周里許﹐源受觀音山雨水﹐西行里許﹐下注幫陷溝﹐漑田十甲。

新陂﹝舊志作鹽埕陂﹞﹐在觀音裏﹐縣東北二十二里﹐周里許﹐源受觀音山雨水﹐西行里許﹐下注幫陷溝﹐漑田十甲。

客仔陂﹐在觀音裏﹝卽翠屏巖東北﹞﹐縣東北二十四里﹐周三里許﹐中有活泉﹐西行里許﹐下注大陂溝﹐漑田四十三甲。

磽龜石陂﹐在觀音裏﹝翠屏巖後旁一巨石﹐作磽龜勢﹐其水產魚﹐皆磽﹐故名﹞﹐縣東北二十三里﹐周二里許﹐中有活泉﹐西行半里許﹐下注大陂溝﹐漑田三十六甲。

大陂﹐在觀音裏﹐縣東北二十二里﹐周三里許﹐中有活泉﹐西行里許﹐下注大陂溝﹐漑田三十甲。

大濫陂﹐在觀音裏﹐縣東北二十里﹐周里許﹐源受觀音山雨水﹐西行二里許﹐下注林仔邊溝﹐漑田二十二甲。

髙平陂﹐在觀音裏﹐縣東北十九里﹐周里許﹐源受觀音山雨水﹐西行三里許﹐下注林仔邊溝﹐漑田十八甲。

總督陂﹝舊志作仁武莊陂﹐距莊二里許﹞﹐在觀音裏﹐縣東北十七里﹐周六里許﹐源受三公寮溝﹐西北行二里許﹐下注林仔邊溝﹐漑田一百二十八甲。

竹仔坑陂﹐在觀音裏﹝烏樹林莊東南﹞﹐縣東北十七里﹐周半里許﹐源受竹仔坑雨水﹐西行三里許﹐入下艸潭﹐漑田十二甲。

竹仔門陂﹐在觀音裏﹐縣北十七里﹐周里許﹐源由豆醬門圳分支﹐西北行里許﹐下注後勁溪﹐漑田二甲。

灣仔內陂﹐在觀音裏﹐縣北十二里﹐周里許﹐源受灣仔內圳﹝卽曹公新圳第九支﹞﹐西行里許﹐入下艸潭﹐漑田五甲。

八卦寮陂﹐在半屏裏﹐縣北十二里﹐周三里許﹐中有活泉﹐兼受下艸潭漏水﹐西南行里許﹐入船仔頭港﹐漑田園十甲。

九番陂﹝舊志作後港陂﹐卽頂五塊厝陂﹞﹐在半屏裏﹐縣西北十二里﹐周四里許﹐源受灣仔底圳﹐西南行里許﹐下注七番陂﹐漑田二十五甲。

七番陂﹝卽下五塊厝陂﹞﹐在半屏裏﹐縣西北十二里﹐周三里許﹐源受九番陂﹐西南行二里許﹐下注船仔頭港﹐漑田十五甲。

頂陂仔﹐在半屏裏﹐縣西北十里﹐周長二里許﹐源受檨仔林圳﹐西行穿岸入檨仔林陂﹐漑田十五甲。

檨仔林陂﹐在半屏裏﹐縣西北十里﹐周二里許﹐源受頂陂仔﹐西南行二里許﹐入船仔頭港﹐漑田二十四甲。

蓮花陂﹐在半屏裏﹝大灣山麓﹞﹐縣西北八里﹐周二里許﹐源受小赤山圳﹐北行入覆鼎金圳合流﹐漑田十甲

蒲尖園陂﹐在赤山裏﹐縣東北八里﹐周里許﹐源受蒲尖園山泉﹐西行入陂﹐漑田五甲。

虎形陂﹐在赤山裏﹝濫埔莊口﹞﹐縣東北八里﹐周里許﹐源受濫埔山雨水﹐南行半里許﹐下注興化厝圳﹐漑田十五甲。

國公厝陂﹐在赤山裏﹝仙艸埔南﹞﹐縣東北七里﹐周三里許﹐源受曹公新圳第三支﹐東北行數武入陂﹐又南行三里許﹐由地■﹝石函﹞過下水坑仔﹐入武洛塘﹐漑田十四甲。

嘉棠陂﹐在赤山裏﹝國公厝莊西北﹞﹐縣東北六里﹐周里許﹐源受曹公新圳第四支﹐東北行數武入陂﹐漑田四甲。

公爺陂﹝卽赤山大陂﹐其南曰艸陂﹐兩陂相連﹐今合爲一﹞﹐在赤山裏﹐縣北五里﹐四山環繞﹐周十里許﹝陂內四圍有單季田二十三甲一分二釐三毫三絲﹐舊系民間隱匿秧田﹐同治十二年李邑侯煐詳請上憲撥歸鳳儀書院作義學田﹞﹐源受雙頭漏溝﹝此溝源由烏松腳圳分支﹐屬曹公新圳第八支﹞﹐南行過龍喉瓣﹐入火光圳﹐漑田二百八十甲。縣治諸陂﹐當以此爲最。

林內陂﹐在赤山裏﹐縣西北八里﹐周長二里許﹐源受火光﹑山仔腳二圳﹝屬公爺陂額內﹞﹐西南行里許﹐下注新陂﹐漑田十甲。

本館陂﹐在赤山裏﹐縣西北八里﹐周里許﹐源受拔甲圳﹝亦公爺陂額內﹞﹐西南行里許﹐下注舊陂﹐漑田十甲。

舊陂﹐在赤山裏﹐縣西北十里﹐周三里許﹐源受本館陂﹐西南行里許﹐匯新陂水尾合流﹐漑田二十四甲。

三苞竹陂﹐在赤山裏﹐縣北五里﹐周里許﹐源受雨水﹐漑田六甲。

弔燈陂﹐在赤山裏﹐縣北二里許﹐周里許﹐源受本山雨水﹐南行至北門洋﹐下駐松仔陂﹐漑田二十甲。

松仔陂﹐在赤山裏﹝武洛塘山麓﹞﹐縣北半里許﹐周里許﹐源受弔燈陂及本山雨水﹐南行數武﹐下注外濠溝﹐漑田五甲九分。

覆鼎金陂﹐在興隆裏﹝獅頭山麓﹐陂環其下﹞﹐縣西北九里﹐周五里許﹐源受覆鼎金圳﹐西南行﹐分注四圳﹝北圳﹑中圳﹑店仔﹑尾厝﹞﹑一陂﹝新陂﹞﹐漑田六十八甲﹐多產菱芡﹝他如九番﹑七番﹑頂陂仔﹑檨仔﹐林林——內本館﹑客仔﹑菜公﹑內圍等陂亦然﹞。

新陂﹐在興隆裏﹐縣西北十里﹐周三里許﹐源受兩陂﹝覆鼎金﹑林內陂﹞﹐西行二里許﹐匯舊陂﹐入田港﹐舊可漑田﹐今廢。

阿彌陀陂﹐在興隆裏﹐縣西北十三里﹐周二里許﹐源受新莊仔圳﹐東南行里許﹐入客仔陂﹐漑田十二甲。

客仔陂﹐在興隆裏﹐縣西北十二里﹐周二里許﹐源受阿彌陀陂﹐東南行里許﹐下注船仔頭港﹐漑田十二甲。

菜公陂﹐在興隆裏﹐縣西北十二里﹐周三里許﹐源受菜公頂圳﹐東南行﹐分注菜公下﹑葫蘆尾兩圳﹐漑田二十二甲。

內圍陂﹝亦名頂陂﹞﹐在興隆裏﹐縣西十四里﹐周六里許﹐源受四圳﹝三圳﹑那拔仔﹑前鋒﹑龜頭﹞﹐南行穿岸﹝北岸﹐卽舊志「硫磺陂」條下所謂中隔一堤者﹐蓋誤以此陂爲硫磺上陂也﹐今特詳考而更正之﹞﹐入硫磺陂﹐漑田五十八甲。

硫磺陂﹝亦名下陂﹐與內圍陂相連﹐僅隔一峯﹐舊志誤以內圍陂合並在內﹐故有上下之稱﹞﹐在興隆裏﹐縣西十四里﹐周長六里許﹐源受內圍陂穿岸入水﹐東南行里許﹐下注龍水港﹐漑田四十二甲。

施仁陂﹝俗名咸艸堰仔﹞﹐在興隆裏﹐縣西十五里﹐周里許﹐源受龍巖池﹑硫磺水﹝按此水源出打鼓山麓﹐味似硫磺﹐故名﹞二流﹐東南行三里許入陂﹐又東南行過施仁橋﹐下注龍水港﹐漑田二十六甲。

寶珠陂﹝一名八房公館頂陂﹞﹐在大竹裏﹐縣西六里﹐周三里許﹐源受寶珠溝﹐西北行﹐下注烏魚溝﹐漑田十二甲。

菜堂陂﹝一名八房公館下陂﹞﹐在大竹裏﹝寶珠溝洋﹞﹐縣西八里﹐周二里許﹐源受雨水﹐漑田六甲。

大關帝廳陂﹐在大竹裏﹐縣西五里﹐周里許﹐源受竹腳圳右支﹐西南行二里許﹐下注■﹝魚逮﹞魚潭﹐漑田園三甲。

五塊厝頂陂﹐在大竹裏﹐縣西五里﹐周半里許﹐源受竹腳圳左支﹐南行入五塊厝洋﹐漑田一甲。

五塊厝下陂﹐在大竹裏﹐縣西六里﹐周半里許﹐源受薦龍圳﹐西北行四里許﹐下注■﹝魚逮﹞魚潭﹐漑田三甲。

小關帝廳陂﹐在大竹裏﹐縣西十里﹐周二里許﹐源由■﹝魚逮﹞港圳分支﹐西北行半里許入陂﹐又西行半里許﹐下注田尾港﹐漑田十五甲。

三十六陂﹐在大竹裏﹐縣西十里﹐周四里許﹐源由■﹝魚逮﹞港圳分支﹐西南行里許入陂﹐又西行百餘步﹐下注鹽埕港﹐漑田三十六甲。

廟前陂﹐在大竹裏﹝籬仔內莊朱王廟口﹞﹐縣西南七里﹐周里許﹐源受雨水﹐南行四里許﹐下注前鎭港﹐漑田四十甲。

規仔壽陂﹐在大竹﹑鳳山二里交界﹝西北大竹﹑東南鳳山﹞﹐縣南三里﹐周五里許﹐源受東門溪﹐南行兼納林邊圳﹑大嘉棠圳二流﹐分六支入五圳﹝二令﹑東竹仔﹑腳港仔﹑墘艸衙及東圳﹞﹑一陂﹝六番仔頭﹞﹐本支再行里許﹐下注媽祖港陂﹝漑田在下﹞。

媽祖港陂﹐在大竹﹑鳳山二里交界﹝西北大竹﹑東南鳳山﹞﹐縣南七里﹐周長二里許﹐源受規仔壽陂水尾﹐南行二里許﹐下授前鎭港﹐漑田十三甲。

六番仔頭陂﹐在鳳山裏﹐縣南五里﹐周里許﹐源受規仔壽陂第五支﹐南行五里許﹐下注竹仔港﹐漑田五甲。

總捨陂﹝舊志作賞捨陂﹞﹐在鳳山裏﹝卽總捨陂山麓﹞﹐縣東二里﹐周三里許﹐四山環繞﹐源受雨水﹐西行﹐由過路窟瓣下注曹公舊圳﹐漑田五十六甲。

考史陂﹐在鳳山裏﹐縣東四里﹐周里許﹐源受拔仔林山雨水﹐西行數武﹐下注曹公舊圳﹐漑田十二甲。

小艸陂﹐在鳳山裏﹐縣東五里﹐周半里許﹐源受拔仔林山雨水﹐西北行半里許﹐下注曹公舊圳﹐漑田二甲八分。

大湖陂﹐在鳳山裏﹐縣東五里﹐周半里許﹐源受拔仔林山雨水﹐東北行半里許﹐折而西下﹐注曹公舊圳﹐漑田三甲。

大艸陂﹝舊志作將軍陂﹐一名新陂﹞﹐在鳳山裏﹐縣東三里﹐周三里許﹐源受尙書林山雨水﹐西南行數武﹐下注二十四甲圳﹐將軍施瑯所築﹐漑田六十四甲。

外曠地陂﹐在鳳山裏﹐縣東南八里﹐周里許﹐源受塗庫圳﹐東南行二里許﹐入沙濫圳﹐漑田六甲。

沙濫陂﹐在鳳山裏﹐縣東南十里﹐周二里許﹐源受沙濫圳﹐南行數武﹐入大橋頭陂﹐漑田五十甲。

大橋頭陂﹐在鳳山裏﹐縣東南十里﹐周長四里許﹝舊時荷花最盛﹞﹐源受中廍西圳﹐合沙濫陂﹐南行三里許﹐下注鳳山港﹐今廢。

大艸厝陂﹐在鳳山裏﹐縣東南十七里﹐周長里許﹐源受二橋圳﹐西南行里許﹐下注鳳山港﹐漑田十甲。

右全邑陂澤凡一百四十一口﹐內除六口已廢﹐實一百三十五口﹐計漑四千三百七十四甲。內分春秋二季﹐凡受溪水者﹐皆灌春季﹔受雨水者﹐皆灌秋季也。

深潭﹝水利三﹞

歸來潭﹐在港西裏﹐縣東北二十五里﹐周三里許。

公館莊潭﹐在港西裏﹐縣東北二十五里﹐周二里許。

公館埔潭﹐在港西裏﹐縣東北二十四里﹐周二里許。以上三口﹐均有活泉﹐多產魚鰕﹐大旱不涸。

頓物潭﹝粵潭﹞﹐在港西裏﹐縣東三十三里﹐周七里許﹐源受羅廣牽陂﹐西南行二里許﹐下注東溪﹐漑田二百五十六甲。

向潭﹐在港東裏﹐縣東南五十五里﹐周二里許﹐中有活泉﹐多產魚鰕﹐大旱不涸。

下考潭﹐在小竹裏﹐縣東南八里﹐周二里許﹐源受下考潭中溝﹐東行匯南北溝水尾﹐合流入大崎腳溝﹐漑田八甲。

金京潭﹝舊志作濫尾潭﹞﹐在小竹裏﹐縣東南十九里﹐周二里許﹐源受林內溝﹐東南行﹐分注溝仔墘窟﹑陳爺濫溝。

石燕潭﹐在嘉祥裏﹐縣北六十里﹐周二里許﹐中有活泉﹐西南行五里許﹐分注營仔埔圳本支﹐再行里許﹐匯窯仔甲下陂水尾﹐入中甲圳合流﹐漑田二十甲。

大潭﹐在嘉祥裏﹝和尙莊地﹞﹐縣東北四十七里﹐周三里許﹐中有活泉﹐南行里許﹐匯竹腳崎合流﹐漑田二甲。

水蛙潭﹐在嘉祥裏﹝尖山東北﹞﹐縣東北四十六里﹐周七里許﹐源受雨水﹐四圍可作秧田﹐冬則涸。

鯽魚潭﹝俗呼潭底﹞﹐在嘉祥裏﹝九空橋邊﹞﹐縣北四十六里﹐周八里許﹝潭底四圍有單季禾田三十餘甲﹐席艸田亦三十除甲。自淸丈後﹐錢糧大租均帶甚重﹐殘不知此洋地勢極卑﹐若遇秋霖﹐則洪流泛濫﹐九空橋上水深丈餘﹐行人病涉﹐全洋悉被淹壞矣。此亦附近居民所深患也﹞﹐源受塗庫溪﹐兼納一溝﹝二濫﹞﹑兩窟﹝老公窟﹑三塊厝﹞﹑三圳﹝中甲﹑田厝﹑百甲﹞﹐西行入九空橋溪﹐冬則涸﹐漑田十甲。

頂艸潭﹐在維新裏﹝竹仔港莊南﹞﹐縣西北四十五里﹐周二里許﹐源受內廍陂﹐西行半里許﹐入彌陀港﹐漑田十六甲。

石螺潭﹐在仁壽裏﹐縣西北三十六里﹐周五里許﹐源受雨水﹐漑田二十甲﹐冬則涸。

田螺潭﹐在仁壽裏﹝螺底莊東﹞﹐縣西北三十五里﹐周二里許﹐中有活泉﹐漑田四甲。

蜈蜞潭﹐在觀音裏﹝蜈蜞嶺麓﹞﹐縣東北二十四里﹐周二里許﹐中有活泉﹐西南行三里許﹐匯中圳合流﹐漑田十二甲。

頂考潭﹐在觀音裏﹐縣北十里﹐周里許﹐源受本山雨水﹐西北行三里許﹐入下艸潭﹐漑田十甲。

下艸潭﹐在觀音裏﹐縣北十二里﹐周九里許﹐源受曹公新圳﹐兼納一溝﹝獅形﹞﹑一潭﹝頂考﹞﹑兩陂﹝竹仔坑﹑灣仔內﹞﹐分注三圳﹝大灣圳﹑灣仔底﹑月眉﹞﹑一溝﹝卽四安橋溝﹐又有漏泉入八卦寮陂﹞﹐漑田一百零二甲。

後勁潭﹐在半屏裏﹐縣西北十七里﹐周二里許﹐可作秧田﹐夏秋蓄水﹐冬則涸。

蓮水潭﹝舊志作蓮池潭﹐俗呼爲蓮陂潭﹞﹐在興隆裏﹐縣西北十五里﹐周十里許﹐中有活泉﹐爲聖廟泮池﹔每逢荷花盛開﹐香聞數里。昔人目爲八景之一﹝八景內有泮水荷香﹐卽此﹞。康熙四十四年﹐知縣宋永淸浚。道光二十二年﹐知縣曹謹命邑紳﹝卽鄭蘭等﹞踵開新圳﹐以達斯潭﹝按潭之來水有二﹐曰洲仔洋瓣﹑曰洲仔洋圳是也。去水有七﹐一曰林邊圳﹑二曰田尾二圳﹑三曰三圳﹑四曰那拔仔圳﹑五曰十五戈圳﹑六曰前鉾圳﹑七曰龜頭■﹝石函﹞圳﹐皆從本潭分出以漑田者也﹞﹐漑田三百六十甲﹝或云每日晨起﹐則潭水空明﹐羣山倒影﹐連學宮樓閣俱入畫圖﹐亦奇景也﹞。

泗洲潭﹐在興隆裏﹝卽舊治西門外泗洲寺前﹞﹐縣西北十五里﹐周二里許﹐夏秋蓄水養魚﹐冬則涸。

■﹝魚逮﹞魚潭﹐在大竹裏﹐縣西九里﹐周長里許﹐源受兩陂﹝大關帝廳﹑五塊厝下﹞﹐西行里許﹐下注三塊厝港﹐漑田三甲。

龜仔潭﹐在鳳山裏﹐縣東五里﹐周二里許﹐中有活泉﹐兼受本山雨水﹐西北行二里許﹐下注曹公新圳﹐漑田十二甲。

右全邑深潭凡二十二口﹐計漑田八百三十五甲。

池塘﹝水利四﹞

旗尾池﹐在港西裏﹐縣東北六十里﹐周里許﹐有泉可養■﹝魚逮﹞魚。

荷花池﹐在港東裏﹝巷仔內莊東﹞﹐縣東南三十八里﹐周里許﹐中有活泉﹐多產蓮花。

上魚池﹐在港東裏﹝北勢廍頂﹞﹐縣東三十一里﹐周里許﹐中有活泉﹐西南行半里許﹐下注漢沙陂。

下魚池﹐在港東裏﹝北勢廍下﹞﹐縣東三十一里﹐周里許﹐中有活泉﹐西南行半里許﹐下注漢沙陂。

向天池﹐在小竹裏﹝鳳山頂獅子喉北﹐按鳳山西屬鳳山裏﹑東屬小竹裏﹐其條下闕此一景﹐應補入﹞﹐縣東南二十里﹐周里許﹐春秋蓄水﹐能產魚蝦﹐冬則涸。

淸水巖池﹐在小竹裏﹝鳳山朝天嶺後﹞﹐縣東南二十里﹐周十丈許﹐源出石樽﹐澄澈無塵﹐遊魚可數﹐汲以煮茗﹐淸洌異常。東南行入苦苓腳溝﹐漑田十五甲余﹝見「鳳山」條下﹞。

九曲塘﹝亦名五鳳陂﹐俗呼曹公圳頭﹞﹐在小竹裏﹝淡水溪邊﹞﹐縣東十里﹐周五里許﹐源引淡水溪﹐西行分南北支﹐入新舊圳﹐每年一築。

淸冷池﹐在嘉祥裏﹝大岡山麓﹞﹐縣北六十里﹐周里許﹐源受岡山泉﹐西行半里許﹐下注大陂。

蓮花池﹝俗名手綱穴池﹞﹐在長治裏﹝營後莊北﹞﹐縣西北六十里﹐周里許﹐中有活泉﹐多產蓮花﹐漑田園一甲。

月眉池﹝俗名下甲陂仔﹞﹐在長治裏﹝竹滬莊西南﹞﹐縣西北五十三里﹐周里許﹐源受雨水﹐西北行數武﹐下注三寮港﹐漑田二甲﹝按舊志云﹕明寗靖王術桂所鑿﹐植蓮其中﹐景致幽淡﹐頗堪玩適﹞。

魚池﹐在興隆裏﹐縣西北十五里﹐周里許﹐源受龜頭■﹝石函﹞圳漏泉﹐春則播田﹐夏秋蓄水養魚。

龍巖池﹝卽龍眼井﹞﹐在興隆裏﹝打鼓山麓﹐按此山北屬興隆裏﹞﹐縣西十六里﹐周十丈許﹐源出石罅﹐東南行里許﹐入山腳洋﹐漑田二十八甲。

武洛塘﹝舊志作竹橋陂﹐俗呼爲紫頭陂﹞﹐在大竹裏﹐縣東北里許﹐周五里許﹐源由新陂瓣﹐受曹公舊圳第三支﹐兼納一溝﹝崎港﹞﹑一圳﹝寓潮埔圳﹞﹑一陂﹝國公厝陂﹞﹐西行分注一溪﹝東門﹞﹑兩溝﹝內濠﹑外濠﹞﹐漑田四十甲。

徳乃嘉池﹐在大竹裏﹝報安祠前﹞﹐縣東北里許﹐周里許﹐源受雨水﹐西南行數武﹐下注東門溪。

左倉池﹝一名放生池﹐俗呼龍王廟窟﹞﹐在縣署東偏﹐周半里許﹐源受內濠溝﹐南行過攀龍橋﹐下注玉帶溝。

右庫池﹝俗呼艸窟﹞﹐在縣署西轅門外﹐周半里許﹐源受玉帶溝﹐西北行下注內濠溝。

洗馬池﹝一名綠油池﹐俗呼大老衙窟﹞﹐在縣城內參將衙前﹐周半里許﹐源受枋橋頭溝﹐南行數武入池﹐水作深碧色﹐爲他池所無。

鳳山池﹐在鳳山裏﹐當鳳山之麓﹐縣東南十六里﹐周半里許﹐源受洞內﹝卽鳳山洞﹞泉﹐西行數武入池﹐漑田二十八甲。

右全邑池塘凡十八口﹐計漑田一百十四甲。

水窟﹝水利五﹞

港西裏水窟八口﹐俱在縣之東北方﹐計漑田十一甲﹕臺九窟﹝距縣四十一里﹐周半里許﹐受下陂圳﹐注新莊圳﹞﹑搭樓窟﹝距縣三十七里﹐周半里許﹐受下陂圳﹐注淡水溪﹞﹑米篩泉窟三口﹝距縣三十六里﹐形似品字﹐周里許﹐西南行﹐入頂柳仔林圳﹞﹑歸來窟﹝距縣二十三里﹞﹑阿侯窟﹑衝天泉窟﹝各距縣二十里﹐周里許﹐按衝天泉卽連連﹑廣安二圳發源之所﹞。

港東裏水窟四口﹐俱在縣之東南方﹐漑田三十三甲﹕石公徑窟﹝周里許﹐距縣四十五里﹐下注海埔陂﹞﹑公館窟﹑三埒窟﹑幫窟﹝各距縣三十里﹞。

小竹裏水窟二十六口﹐俱在縣東南方﹐漑田五十甲﹕前莊﹑中莊﹑後莊窟六口﹝各距縣六里許﹞﹑下考潭窟十口﹝各距縣八里許﹞﹑濫仔口窟三口﹝距縣八里﹞﹑坪仔頭窟二口﹑大峙腳窟二口﹝各距縣九里許﹞﹑苦苓腳窟﹐周里許﹐源受苦苓腳溝﹐流入港仔埔溝﹝距縣十八里﹞。溝仔墘窟﹐周里許﹐源受金京潭﹐流入下廍窟﹝距縣十九里﹞。下廍窟﹐周半里許﹐源受溝仔墘窟﹐流入中厝溪﹝距縣二十里﹞。

嘉祥裏水窟二口﹐俱在縣之北方﹐漑田三十四甲﹕老公窟﹐周半里許﹐中有活泉﹐流入鯽魚潭﹝距縣五十二里﹞。三塊厝窟﹐周半里許﹐中有活泉﹐流入鯽魚潭﹝距縣五十一里﹞。

維新裏水窟二口﹐俱在縣之西北方﹐漑田七甲﹕廍口窟﹐周半里許﹐源受雨水﹐流入頭前洋﹝距縣五十里﹞。灣仔內窟﹐周半里許﹐源受雨水﹐流入九空橋溪﹝距縣四十三里﹞。

仁壽裏水窟一口﹐在縣之西北方﹐漑園五甲﹕後協窟﹐周里許﹐距縣四十里﹐夏秋蓄水﹐漑園亦可養魚。

赤山裏水窟一口﹐在縣之東北方﹐漑田七分﹕下厝窟﹐在仙艸埔莊內﹐周半里許﹐距縣七里。

大竹裏水窟二百六十口﹐漑田園四百三十四甲﹕道爺廍窟五口﹝縣西南二里許﹐漑田十甲﹞﹑荷底園窟五口﹝縣西南三里許﹐漑田八甲﹞﹑新甲窟三十四口﹝縣西南四里許﹐漑田六十一甲九分﹞﹑岡山仔窟十一口﹝縣西南五里﹐漑田十七甲﹞﹑鴨母寮窟十一口﹝縣西南六里許﹐漑田二十三甲﹞﹑五塊厝窟二十口﹝縣西五里﹐漑田四十六甲﹞﹑林竹竽窟四十一口﹝縣西七里﹐漑田四十九甲﹞﹑戲獅甲窟二十五口﹝縣西南八里許﹐漑田五十七甲﹞﹑過田仔窟三口﹝縣西南九里﹐漑園十甲零六分﹞﹑大林尾窟四十四口﹝縣西南九里許﹐漑田五十五甲﹞﹑前鎭窟十二口﹝縣南十里﹐漑田四十二甲四分﹞﹐■﹝魚逮﹞港埔窟十二口﹝縣西九里﹐漑田園二十甲﹞﹑過港洋窟四口﹝漑田四甲三分﹞﹑廍尾洋窟六口﹝漑田四甲六分﹞﹑面前洋窟八口﹝漑田七甲六分﹞﹑內外洲洋窟二口﹝漑田五甲六分﹞﹐前金洋窟十七口﹝漑田一十二甲﹞。以上五處﹐俱在縣西十里。

鳳山裏水窟一口﹐在縣之東南方﹐漑田園二甲三分﹕過路窟﹐周里許﹐源受雨水﹐西行半里許﹐下注東門溪﹝距縣里許﹞。

右全邑水窟凡三百零五口﹐漑田園五百七十七甲。統計全邑水利﹝圳道﹑陂澤﹑深潭﹑池塘﹑水窟﹞灌漑田園一萬六千四百八十一甲。

魚堰﹝水利六﹞

壅水爲埭曰堰﹐俗作塭。查各種字書﹐均無塭字﹐當從堰爲是。堰於扇切﹐入阮﹑願﹑霰三韻﹐蓋傍海圍築以畜魚者也。按內地無魚堰﹐惟臺始有之。臺有魚鹽之利﹐甲於天下﹐而堰居其半。魚堰𨿽不漑田﹐亦近水利﹐故列爲水利之六云。

文賢裏魚堰俱在縣之西北方﹐距城六十五里﹕艸尖堰﹝周六里許﹐源受■﹝石函﹞口圳第一支﹞﹑大陂內堰﹝周五里許﹐受第二支﹞﹑西挖堰﹑鴛鴦潭前堰﹑鴛鴦潭後堰﹝各周二里許﹐俱受第三支﹞﹑塗侖腳堰﹑外寮堰﹝各周二里許﹐俱受第四支﹞﹑幫陂仔堰﹝周二里許﹐受第五支﹞﹑內灣堰﹝周三里許﹐受第六支﹞﹑合和堰﹑新堰﹑挖仔堰﹝各周二里﹞﹑崎漏課堰﹝周六里許﹐以上俱受第七支﹞﹑媽祖堰﹝周四里許﹞﹑大港堰﹝周里許﹐以上俱受第八支﹞。以上共十五口﹐俱入考水港。

長治裏魚堰俱在縣之西北方﹐距城五十五里﹕頭前堰﹝受大湖陂﹞﹐周四里﹔中寮堰﹐周二里﹔俱由三寮港出入。

維新裏魚堰俱在縣之西北方﹐距城五十里﹕頂港仔堰﹝卽竹仔港堰﹐周十里﹐源受三塊厝溝﹞﹑烏樹林堰﹑崁下堰﹝俱周四里﹞﹑翰林堰﹑興成堰﹝俱周三里﹞﹑合吉堰﹝周二里許﹐以上俱受雨水﹞﹐共六口﹐俱入彌陀港。

仁壽裏魚堰俱在縣之西北方。五分堰﹝周三里﹐源受阿公店溪第一支﹞﹑港仔墘堰﹝周二里許﹐受第二支﹞﹑大汫堰﹝受第三支﹞﹑大咸堰﹝受大汫﹐俱周五里許﹞﹑白眉堰﹝受大咸﹐周三里﹞﹑月眉堰﹝受第四支﹐周二里許﹞﹑海底堰﹝受月眉﹐周七里﹞﹑新圍下堰﹝受第五支﹐周五里許﹞﹑舊圍堰﹝受新圍下﹐周六里許﹞﹑新圍中堰﹝受第六支﹐周四里許﹞﹑舊永安堰﹝受新圍中﹐周六里許﹞﹑新圍頂堰﹝受第七支﹐周五里許﹞﹑新永安堰﹝受新圍頂﹐周六里許﹐以上十三口﹐各距縣四十五里﹞﹑下甲頭堰﹝受雨水﹐周七里﹞﹑頂甲頭堰﹝受下甲頭﹐周四里許﹐以上二口﹐各距縣四十三里﹞﹑下淵堰﹝受雨水﹐周四里﹞﹑頂淵堰﹝受下淵﹐周二里﹞﹑糞箕堰﹝受雨水﹐周三里﹐以上三口﹐各距縣四十二里﹞﹑下面堰﹝受雨水﹐周四里﹞﹑知曹堰﹝受下面﹐周二里﹞﹑姜寮堰﹝受田水﹐周四里﹞﹑漯底堰﹝受知曹﹑姜寮﹐周八里﹞﹑沙仔堰﹝受漯底﹐周六里﹞﹑艸尖頂堰﹝受雨水﹐周五里﹞﹑艸尖中堰﹝受艸尖頂﹐周五里許﹞﹑艸尖下堰﹝受艸尖中﹐周七里許﹐以上八口﹐各距縣四十里﹞﹑大潭官堰﹝受五里林溪﹐周五里許﹞﹑新頂堰﹝受雨水﹐周二里﹞﹑艸橋堰﹝受海坪圳﹐周十二里﹞﹑洽心堰﹝周二里許﹞﹑中心堰﹑灣中港堰﹝俱受雨水﹐周三里許﹐以上六口﹐各距縣二十五里﹞。全裏共堰三十二口。其入彌陀溝者九﹝漯底﹑沙仔﹑下面﹑艸尖下﹑大咸﹑海底﹑舊圍﹑永安﹑新永安﹞﹐入萬丹仔港者五﹝新頂﹑艸橋﹑洽心﹑中心灣﹑中港﹞﹐余則彼此流通而已。

半屏裏魚堰俱在縣之西北方﹝內惟面前堰受大戇圳﹐餘各受雨水而已﹞。公堰﹝周三里許﹐距縣二十五里﹞﹑新堰﹝周四里許﹐距縣二十四里﹞﹑加埕堰﹑港仔墘堰﹑合成堰﹝俱周二里﹞﹑挖仔堰﹑面前堰﹝俱周六里﹞﹑頂堰﹝周三里許﹞﹑蠔殼堰﹝周四里許﹞﹑亨寶成堰﹝周二里許﹐以上八口各距縣二十里﹞。全裏堰共十口﹐俱入萬丹仔港。

興隆裏魚堰俱在縣之西北方﹐距城二十里。大道公堰﹝周二里許﹞﹑順徳堰﹝周四里許﹞﹐源受雨水﹐入萬丹仔港。

大竹裏魚堰俱在縣之西南方﹐距城十里許。巖仔堰﹝周半里許﹐注鹽埕港﹞﹑後金頂堰﹑後金下堰﹝俱周二里﹞﹑林投圍堰﹝周三里許﹞﹑前金東堰﹑前金西堰﹝各周里許﹐以上五口均受雨水﹐注三塊厝港﹞﹑前金中堰﹑前金南堰﹝俱受雨水﹞﹑能雅寮後堰﹝受北畔圳﹐以上三口各周里許﹐注前金港﹞﹑鱟穴堰﹝周里許﹞﹑堰寮仔堰﹝周半里許﹞﹑中寮堰﹝受媽祖港陂﹐周三里﹞﹑大林尾頂堰﹝受北畔圳﹐周二里許﹞﹑大林尾下堰﹑過田仔堰﹝俱周半里﹞﹑山腳堰﹝受打鼓山泉﹐周里許﹔以上七口﹐注丹鳳澳﹞﹐全裏共堰十六口。

鳳山裏魚堰俱在縣之西港內。紅毛港堰﹝受曹公舊圳下石橋溝﹐周八里許﹐距縣十八里﹞﹑港口堰﹝受雨水﹐周三里﹐距縣十五里﹞﹑汫水堰﹝受二全東圳﹑港仔墘圳﹐周三里﹞﹑新堰﹝受大人宮圳﹐周三里﹔以上二口﹐各距縣十二里。以上四口﹐俱在縣之東南方﹞。順興堰﹝受南圳﹐周里許﹞﹑徳成堰﹝受雨水﹐周里許﹞﹑裕昌堰﹝受雨水﹐周二里﹐以上三口﹐俱在縣南十里許﹞。全裏共堰七口﹐均注丹鳳澳。

港東裏魚堰俱在縣之東南方。田內堰﹝受甘棠門陂﹐周七里﹐距縣三十五里﹞﹑大潭堰﹝受甘棠門陂田內堰﹐周十二里﹐距縣三十四里﹞﹑烏樹官堰﹝受崎仔頭泉﹐周十四里﹐距縣三十三里﹞﹑西港堰﹝受後寮溪﹐周十里許﹐距縣三十二里﹞﹑侖仔頂堰﹝受後寮溪﹐周六里﹐距縣三十二里﹔以上四口﹐均注南平港﹞﹑放索堰﹝受雨水﹐周十里許﹐距縣四十里﹐注新打港﹞﹐全裏共堰六口。

右全邑魚堰凡九十六口。

官渡﹝津渡一﹞

義渡論

﹝此壬辰八月八日拙稿也。時﹐李邑侯倡建義渡﹐是課因以此命題。其自注云﹕鳳山下淡水各溪﹐每逢夏秋﹐水深難渡﹐往來行人﹐甚苦之。諸生生長於斯﹐應如何辦理方善﹐幸祥論之﹐以便釆擇焉。嘉此論固不足以當大雅之一粲﹐然其中頗有與津渡相發明者﹐故自忘其陋﹐而附錄於此云﹞。

鳳山下淡水各溪﹐發源於傀儡山瀑﹐萬頃汪洋﹐傾舄而下﹐分爲數十重﹐𨿽地勢使然﹐亦粵民築壩截圍所致也。聞前輩不許截圍﹐欲使山泉順流而放諸海﹐不爲害於閩莊。惜粵民不肯﹐幾成械鬥。因弗果行。遂至溪流浩大﹐泛濫無常。夏秋霖雨滂沱﹐積潦驟漲﹐野水縱橫﹐處處病涉。溪邊舟子﹐編竹筏以待行人﹐載至中流﹐始需渡價﹐多方勒索﹝有勒至數金者﹞。貪得無厭。甚而擠人於水﹝有擠下孤客﹐任急流滚出外海而坐視不救者﹞﹐橫取衣物﹐大則殞命﹐小則傷財。狼子野心﹐實堪切齒。義渡之設﹐安可少哉﹖渡之最要者﹐曰嶺口﹑曰冷水﹑曰磚仔窯﹑曰侖仔頂﹑曰東港﹐此皆港東西與邑治往來之要衝﹐而不容不設者也。他若巴六渡﹑北勢尾﹑後廍仔﹑外水哮﹑五房洲﹑咸埔仔﹑中厝渡﹑頂林仔邊﹑南平渡﹑新打港﹑頂下﹑苦溪﹐此可設可不設者也。苦溪最險﹐新打港次之﹐南平渡又次之。欲設苦溪﹐須相度地形﹐移入內港方善。其餘如旗尾渡﹑三張廍﹑二重溪﹑番仔寮﹑西勢溪﹑雙溪口﹑力力渡﹑客厝渡﹑排仔路﹑頭港﹑東海坪﹑九甲﹑後寮﹑姜園﹑番薯寮﹑大樹腳﹑道爺莊﹑鳥鼠洲﹐此則無害於民而可以不必設者也。今欲取各溪盡設義渡﹐勢有不能﹐且恐貲費不敷﹐無能爲役。計惟擇其要者而先辦之﹐則不外籌款與用人而已。然人可以用附近之人﹐而款則不可專籌附近之款。何者﹖以利通邑往來之便而獨派彼附近殷實之家﹐無論揆諸理有所不均﹐卽令勉彊順從﹐亦恐難以持久。倘其中有一二因人成事﹑觀望不前者﹐則彼此轉相效尢﹐互相掣肘﹐而舟子將援以借口﹐依然故態復萌﹐因噎廢食﹐勢所必至。鄙意竊以爲﹕鳳山原有極巨公款﹐久爲海口諸洋行所竊據﹐十餘年來﹐曾莫有過而問者﹐則俗所謂「糖抽」是也。蓋本邑一年所出籠糖﹐多則四﹑五十萬﹐至少亦不下三十萬﹔卽就三十萬而計之﹐每糖一籠﹐抽釐一辧五尖﹝卽民間所謂一尖五辧也﹐納大錢十五文﹐洋行向農民買糖﹐皆就糖價扣起﹐藉以私肥﹐故俗謂之「糖抽」。蓋閭閻之隱語也﹞﹐全年可抽四千五百元﹝洋行抽此款﹐輒以修理車路爲詞﹐其實全年修理之費﹐不過數百金而已﹞。此款若提得來﹐然後酌置各義渡之田﹐俾舟子足資事畜﹐更舉二﹑三歷煉公正之人﹐認眞督察﹐有不率教者﹐則革而去之﹐庶法立而獘不生。夫天下非常之事﹐惟非常人乃能爲。「糖抽」之款﹐公款也﹔義渡之事﹐公事也﹔以無礙之公款﹐爲有益之公事﹐行見口碑載道﹐不獨士林矣。艸野愚生﹐寡聞孤陋﹐謹陳鄙見﹐用獻芻蕘。

嶺口渡﹐在淡水溪邊﹝縣東北三十四里﹞﹐阿里港往郡經此﹝渡錢十文﹞。

冷水渡﹐在淡水溪邊﹝縣東北三十二里﹞﹐縣往阿里港經此﹝渡錢十文﹞。以上港西裏﹐系順和等棧經理。

磚仔窯渡﹝小竹﹞﹐在淡水溪邊﹐縣東十四里﹐縣治往阿侯﹑阿里港經此﹐渡錢六文。協順﹑瑞記等棧經理。

侖仔頂渡﹝港西﹞﹐在淡水溪邊﹐縣東十二里﹐縣治往萬丹經此﹐渡錢六文。董事石蘊山等經理。

東港渡﹝港西﹞﹐在淡水溪尾閭﹐縣東三十里﹐縣治往東港經此﹐渡船一隻﹐渡錢四十文。順源等棧經理﹝此港渡夫最壞﹐聞當時業有成議﹐後被姦民阻撓﹐因弗果行﹐殊爲可惜﹞。

巴六渡﹝港西﹞﹐在巴六溪﹝卽九塊厝莊邊﹞﹐縣東北三十里﹐縣治往阿里港經此﹐渡錢十文。

北勢尾渡﹝港東﹞﹐在東溪上游﹐縣東三十二里﹐縣治往粵莊經此﹐渡錢十文。

後廍仔渡﹝港東﹞﹐在東溪中游﹐縣東二十六里﹐縣治往潮州莊經此﹐渡錢六文。

外水哮渡﹝港西﹞﹐在西勢溪下游﹐縣東二十三里﹐縣治往潮州莊經此﹐渡錢十文。以上三渡﹐共置義渡田二甲一分五釐﹐歲收租榖七十八石﹐系廩生蔡聯登經理。

五房洲渡﹝港西﹞﹐在五房洲溪上游﹐鎭東南二十五里﹐縣治往東經此﹐渡錢四文。

咸埔仔渡﹝港西﹞﹐在五房洲溪下游﹐縣東南二十七里﹐頂林仔邊往東港經此﹐渡錢四文。

中厝渡﹝小竹﹞﹐在中厝溪上游﹐縣東南十八里﹐縣治往東港經此﹐渡錢四文。以上三渡均系順源等棧經理。

頂林仔邊渡﹝小竹﹞﹐在中厝溪下游﹐縣東南二十里﹐頂林仔邊往東港經此﹐渡錢四文。生員黃贊元經理。

右官渡十三處﹐均系光緒十八﹑十九兩年間李邑侯先後命各神商經理﹐或捐貲置田﹐或抽糖米各雜費﹝此系另抽﹐非海口「糖抽」之款也﹞﹐逐月按給渡夫﹐周而復始。

義渡﹝津渡二﹞

二層行渡﹝文賢﹞﹐在岡山溪下游﹐縣西北六十七里﹐縣治往郡經此﹐渡錢無﹝按此渡工費聞系鳳岡書院公款﹐爲院中諸紳創建﹐年月未詳。民間義渡﹐只此一條﹞。北屬安平縣界。

民渡﹝津渡三﹞

旗尾渡﹝港西﹞﹐在旗尾溪﹐縣東北六十里﹝旗尾往番薯寮經此﹞﹐渡錢十文。

三張廍渡﹝港西﹞﹐在三張廍溪﹐縣東北四十三里﹐縣治往彌濃經此﹐渡錢二十文。

二重渡﹝渡西﹞﹐在二重溪﹐縣東北四十一里﹝縣往彌濃經此﹞﹐渡錢二十文。

番仔寮渡﹝港西﹞﹐在番仔寮溪﹐縣東北二十八里﹐阿侯往阿里港經此﹐渡金十五文。

西勢渡﹝港西﹞﹐在西勢溪上游﹝六港莊腳﹞﹐縣東二十五里﹐萬丹往粵莊經此﹐渡錢十五文。

雙溪口渡﹝港西﹞﹐在西勢溪下游﹐縣東二十二里﹐萬丹往溝仔墘經此﹐渡錢十五文。

力力港﹝港東﹞﹐在東溪中游﹐縣東二十五里﹐萬丹往崁頂經此﹐渡錢三十文。

客厝港﹝港西﹞﹐在東溪﹝力力渡下﹞﹐縣東二十里﹝萬丹往東港﹞﹐渡錢二十文。

排仔路頭渡﹝港東﹞﹐在東溪﹝客厝渡下﹞﹐縣東二十八里﹐縣往崁頂經此﹐渡錢二十文。

港東渡﹝港東﹞﹐在東溪下游﹐縣東南二十八里﹐頂林仔邊往崁頂經此﹐渡錢十五文。

海坪渡﹝港東﹞﹐在東溪尾﹐縣東南三十里﹐渡船一隻﹐新園往東港經此﹐渡錢十五文。

九甲渡﹝港東﹞﹐在九甲溪﹐縣東南三十一里﹐潮州莊往東港經此﹐渡錢十五文。

後寮渡﹝港東﹞﹐在後寮溪﹐縣東南三十二里﹐下林仔邊往東港經此﹐渡錢十五文。

姜園渡﹝港東﹞﹐在姜園溪﹐縣東南四十二里﹐下林仔邊往水底寮經此﹐渡錢十五文。

南平渡﹝港東﹞﹐在南平港﹐縣東南三十三里﹐縣治往水底寮經此﹐渡船一隻﹐渡錢五文。

新打港渡﹝港東﹞﹐在新打港﹐縣東南四十五里﹐縣治往水底寮經此﹐渡船一隻﹐渡錢十文。

頂苦溪渡﹝渡東﹞﹐在頂苦溪﹐縣東南五十一里﹐縣治往枋寮經此﹐渡錢五文。

下苦溪渡﹝港東﹞﹐在下苦溪﹐縣東南五十九里﹐縣治往枋寮經此﹐渡錢五文。

番薯寮渡﹝港西﹞﹐在淡水溪上游﹐縣東北六十里﹐旗尾往郡經此﹐渡錢十文。

大樹腳渡﹝小竹﹞﹐在淡水溪﹝磚仔窯渡之北﹞﹐縣東北二十里﹐大樹腳往阿侯經此﹐渡錢五文。

道爺莊渡﹝港西﹞﹐在淡水溪﹝侖仔頂渡之南﹞﹐縣東十六里﹐縣治往潮州莊經此﹐渡錢六文。

鳥鼻洲渡﹝港西﹞﹐在淡水溪﹝道爺莊渡之南﹞﹐縣東十五里﹐縣治往新園經此﹐渡錢六文﹝按﹕此渡下游五里曰港岡渡﹐距縣二十二里﹐新園往頂林仔邊經此﹐渡錢十文﹞。

葉厝甲渡﹝文賢﹞﹐在岡山溪尾﹐縣西北六十七里﹐文賢往郡小路經此﹐渡錢二文﹝北屬安平縣界﹞。

竹仔湖渡﹝長治﹞﹐在岡山溪﹝二層行渡之東﹞﹐縣北六十二里﹐大湖往中洲經此﹐渡錢二文﹝北屬安平縣界﹞。

還轅渡﹐在還轅港﹐縣西北四十三里﹐爲維新﹑仁壽往來小路﹐兩岸相距五丈﹐公設竹筏﹐以繩牽引﹐渡錢無。

彌陀港渡﹝屬維新﹑仁壽二里﹐北名竹仔港﹞﹐縣西北四十四里﹐爲彌陀港﹑竹仔港二莊往來小路﹐渡錢二文。

新港渡﹝仁壽﹞﹐在彌陀港口﹐縣西北四十八里﹐蠘仔寮往烏林投小路經此﹐渡錢六文。

萬丹仔港渡﹝仁壽﹑半屏﹑興隆三里交界﹞﹐在萬丹仔港﹐縣西北二十里﹐桃仔園往蠔仔寮經此﹐渡錢四文。

漯仔底渡﹝興隆﹞﹐在龍水港﹐縣西北十三里﹐三塊厝往舊城經此﹐渡錢三文。

丹鳳渡﹐在丹鳳澳﹝屬大竹裏﹞﹐縣南十里﹐縣治往旗後哨船頭經此﹐渡船九處﹝鹽埕十五﹐三塊厝二十﹐前金﹑免釵﹑能雅寮二十﹐前鎭三十﹐竹仔港十八﹐鳳山港百文﹐旗後﹑哨船頭各二十﹞﹐彼此均可往來﹐爲縣治八景之一﹝八景中有丹渡晴帆﹐卽此﹞。余詳「丹鳳澳」條下﹞。

右民渡三十八處﹐約記作三十條。

統計全邑津渡﹝官渡﹑義渡﹑民渡﹞凡五十二處﹐約記四十四條﹐以鹽埕等九處均在丹鳳內也。

橋梁

過港仔橋﹝港西﹞﹐在縣東北四十里﹐長丈四﹐寬六尺﹐阿里港往彌濃經此﹐光緒十七年居民造。

允龜橋﹝港西﹞﹐在阿里港西門外﹐縣東北四十里﹐長丈許﹐寬四尺﹐阿里港往郡經此﹐同治十二年蘇昌修。

崎仔頭橋﹝港西﹞﹐在縣東北三十九里﹐長八尺﹐寬三尺﹐縣治往阿里港經此﹐光緒十一年職員藍登輝造。

七星橋﹝港西﹞﹐在縣東北三十八里﹐長四丈二﹐寬五尺﹐縣治往阿里港經此﹐光緒元年職員藍登輝造。

石板橋﹝港西社口莊之東南﹞﹐在縣東北三十六里﹐長丈四﹐寬五尺﹐阿侯往何裏港經此。

王厝廍橋﹝港西﹞﹐在縣東北三十三里﹐寬長同上﹐阿侯往阿里港經此。以上二橋均系光緒十一年藍登輝造。

番仔埔橋﹝港西﹞﹐在縣東二十二里﹐長二丈六尺﹐寬四尺﹐橫跨阿侯溪﹐萬丹往阿侯經此﹐光緒十六年曾吉星造。

允龜橋﹝港西﹞﹐在阿侯街南門外﹐縣東二十里﹐長丈六﹐寬六尺﹐萬丹往阿侯經此﹐光緒十八年曾吉星修。

四分埔橋﹝港西﹞﹐在阿侯溪上﹐縣東二十一里﹐長二丈五﹐寬四尺許﹐阿侯往歸來經此﹐光緒十四年曾吉星造。

溝仔墘橋﹝港西﹞﹐在本莊溝上﹐縣東二十五里﹐長三丈五﹐寬四尺許﹐萬丹往潮州莊經此﹐光緒十八年莊民修。

濫莊橋﹝港西蜊仔田水尾﹑萬丹往西勢經此﹞﹐縣東二十三里﹐長八尺﹐寬三尺。

客厝橋﹝港西本圳上﹐萬丹往六巷經此﹞﹐縣東二十一里﹐長八尺﹐寬尺許。

頭前厝橋﹝港西本圳上﹐萬丹往六巷經此﹞﹐縣東二十一里﹐長八尺﹐寬三尺。

萬丹東門橋﹝港西裏萬丹往粵莊經此﹞﹐縣東二十里﹐長丈六﹐寬二尺。

萬丹陂橋﹝港西本陂上﹐縣治往萬丹經此﹞﹐縣東十九里﹐長三丈﹐寬四尺。

田厝橋﹝港西﹞﹐在冷水坑溝上﹐縣東十八里﹐長丈八﹐寬三尺﹐侖仔頂往萬丹經此以上二橋系一光緒五年﹑一二十年﹐副將銜葉淸標修。

客厝橋﹝港西﹞﹐在客厝溝上﹐縣東十七里﹐長丈四﹐寬八尺﹐縣治往萬丹經此﹐光緒二十年郭知髙造。

仙公廟橋﹝港西﹞﹐在縣東二十里﹐長四丈餘﹐寬五尺許﹐縣治往潮州莊經此﹐光緒十四年莊民髙標造。

南門陂橋﹝港東裏潮州莊﹞﹐在縣東三十里﹐長二丈﹐寬四尺﹐潮州莊往枋寮經此﹐光緒五年蔡源興造。

加釣陂橋﹝港東潮州莊西﹞﹐在縣東二十九里﹐長四丈餘﹐寬五尺許﹐縣治往潮州莊經此﹐建造同上。

過溪仔橋﹝港東新園往過溪仔經此﹞﹐縣東三十里﹐長二丈餘﹐寬三尺。

東港橋﹝港東﹞﹐在港東街西﹐縣東南三十里﹐長三丈五﹐寬五尺許﹐東港往侖仔頂經此﹐光緒十九年吳燐修。

姜園橋﹝港東﹐下林仔邊往枋寮經此﹞﹐縣東南四十里﹐長三丈六﹐寬四尺。

枋寮橋﹝港東﹞﹐在縣東南六十里﹐長四丈﹐寬五尺﹐堅固異常﹐枋寮往水底寮經此﹐咸豐五年義首林萬掌造。

芎蕉腳橋﹝小竹﹞﹐在芎蕉腳溝上﹐縣東南八里﹐長二丈四﹐寬七尺﹐縣治往東港經此﹐同治十二年楊文生造。

苦苓腳橋﹝小竹﹞﹐在苦苓腳溝上﹐縣東南十九里﹐長丈許﹐寬尺餘﹐頂林仔邊往大林蒲經此﹐光緒十四年林嘉志修。

溪洲仔橋﹝小竹﹐卽東畔橋﹞﹐在陳爺濫溝上﹐縣東南二十里﹐長三丈五﹐寬三尺﹐本莊往頂林仔邊經此﹐光緒十六年莊民修。

苦苓腳木橋﹝小竹﹞﹐在苦苓腳溝上﹐縣東南十九里﹐長丈許﹐寬二尺﹐本莊往大林蒲經此﹐光緒元年林純一修。

過溝仔橋﹝小竹﹞﹐在頂林仔邊隘門外﹐縣東南二十里﹐長丈三﹐寬五尺﹐王公廟往頂林仔邊經此。光緒元年武生黃經邦造。

港仔埔橋﹝一名二坑仔橋﹞﹐在小竹裏港仔埔溝上﹐縣東南二十里﹐長六丈﹐寬五尺﹐二坑仔往頂林仔邊經此﹐光緒十年生員黃贊元修。

阿嗹橋﹝嘉祥﹞﹐在縣北五十七里﹐長三丈六﹐寬四尺二﹐本莊往大岡山經此﹐嘉慶七年居民造﹝又一阿嗹下橋﹐相距里許﹐寬長同上﹐建造同時﹞。

嘉棠腳橋﹝嘉祥﹞﹐在嘉棠腳圳上﹐縣北五十六里﹐長二丈八﹐寬四尺﹐縣治往阿嗹經此﹐嘉慶五年馬昌造﹐同治二年吳辧修。

中甲橋﹝嘉祥﹞﹐在中甲圳上﹐縣北五十五里﹐長丈八﹐寬四尺﹐縣治往侖仔頂經此。

六甲尾橋﹝嘉祥﹞﹐在中甲圳下游﹐縣北五十四里﹐長丈六﹐寬四尺﹐近莊往來經此。

五甲尾橋﹝嘉祥﹞﹐在百甲圳上游﹐縣北四十五里﹐長丈二﹐寬四尺﹐阿公店往大岡山經此﹐道光二十六年生員黃國安造。

二路橋﹝嘉祥﹞﹐在百甲圳下游﹐縣北四十三里﹐長丈四﹐寬七尺﹐阿里港往郡經此﹐同治元年黃朝淸造。

九空橋﹝北維新﹑南仁壽﹞﹐在縣北四十六里﹐長六丈﹐寬八尺﹐縣治往郡經此﹐嘉慶二十五年生員蔡修徳造。

圍隨橋﹝仁壽﹞﹐在縣北四十四里﹐長丈二﹐寬五尺﹐本莊往五甲尾經此﹐道光三十年曾坎修。

街北橋﹝仁壽﹞﹐在阿公店街北﹐縣北四十里﹐長丈六﹐寬三尺﹐縣治往郡經此﹐道光二十一年居民造。

街頭橋﹝仁壽﹞﹐在阿公店街頭﹐縣北四十里﹐長丈二﹐寬四尺﹐縣治往郡經此﹐同時造。

大寮橋﹝仁壽﹐一名竿蓁林橋﹞﹐在縣北三十五里﹐長二丈﹐寬四尺﹐縣治往郡經此﹐嘉慶五年歲貢生許名揚造。光緒十七年林懷恩修。

五里林橋﹝仁壽﹞﹐在縣西北三十五里﹐長丈許﹐寬二尺餘﹐阿公店往旗後經此。

楠梓坑橋﹝觀音﹞﹐在楠梓坑溪﹐縣北二十里﹐長丈五﹐寬七尺﹐縣治往郡經此﹐乾隆三十九年歲貢生鄭南全造﹐道光八年池元亨修﹐光緒十四年歲貢生蘇瑞麟重修。

車埔橋﹝觀音﹞﹐在楠梓坑街南﹐縣北二十里﹐長丈許﹐寬五尺﹐縣治往郡經此﹐道光三年陳開基造。

太平橋﹝觀音﹞﹐在縣北十六里﹐長二丈﹐寬六尺﹐縣治往郡經此﹐同治六年生員錢英才造。

四安橋﹝觀音﹞﹐在縣北十五里﹐長丈許﹐寬四尺﹐縣治往郡經此﹐同治六年生員錢英才造﹐今已傾圮。

雙空橋﹝觀音﹞﹐在艸潭岸月眉圳上游﹐縣北十二里﹐長丈許﹐寬四尺﹐縣治往郡經此﹐道光二十四年生員鄭宣孝造。

後勁橋﹝半屏﹞﹐在後勁溪﹐縣西北十九里﹐長五丈﹐寬四尺﹐後勁往楠梓坑經此﹐嘉慶二十一年楊儒造。

新圳橋﹝小竹﹞﹐在曹公新圳﹐縣東北九里﹐長二丈餘﹐寬四尺許﹐縣治往九曲塘經此﹐光緒六年職員藍登輝造。

舊圳橋﹝小竹﹞﹐在曹公舊圳﹐縣東北九里﹐長二丈餘﹐寬六尺許﹐縣治往九曲塘經此﹐由水圳總理逐年修造。

雙頭漏橋﹝赤山﹞﹐在雙頭漏溝﹐縣北五里﹐長丈許﹐寬四尺﹐縣治往郡經此﹐同治四年郭維樞修。

陂底橋﹝赤山﹞﹐在寓潮埔圳尾﹐縣北三里﹐長四丈﹐寬六尺﹐縣治往仙艸埔經此﹐光緒十一年郭隆益﹑張義記同修。

田尾橋﹝赤山﹑興隆﹞﹐在田尾港上﹐縣西北十里﹐長四丈﹐寬五尺﹐縣治往舊城經此﹐道光年間林源成造。

船仔頭橋﹝興隆﹞﹐在船仔頭港上﹐縣西北十一里﹐長二丈﹐寬四尺﹐縣治往舊城小路經此﹐光緒八年蔡勇獨造。

施仁橋﹝興隆﹞﹐在施仁陂水尾﹐縣西十五里﹐長丈五﹐寬四尺﹐舊城往旗後經此﹐光緒十六年莊眾造。

東福橋﹝大竹﹞﹐在東門溪上﹐長五丈餘﹐寬尺許﹐縣治往下淡水經此﹐同治三年何學洙修。

大竹橋﹝大竹﹞﹐在武洛塘上﹐縣東北里許﹐長二丈餘﹐寬四尺許﹐徳乃嘉往寓潮埔經此﹐光緒十八年生員陳廷瑞修。

外濠橋﹝大竹﹞﹐在外北門濠溝上﹐長丈許﹐寬五尺﹐縣治往郡經此﹐同治七年中軍劉全修﹐光緒六年重修。

郡南橋﹝大竹﹞﹐在外濠橋北數武﹐長八尺﹐寬四尺﹐縣治往郡經此﹐創建莫考。

車路橋﹝大竹﹞﹐在外濠溝上﹐縣城西北隅﹐長丈許﹐寬八尺﹐新莊仔往赤山經此。

內濠橋﹝大竹﹞﹐一名內北門橋﹐在內北門濠溝上﹐長丈五﹐寬六尺﹐縣治往郡經此﹐同治七年中軍劉全修﹐光緒十八年街眾重修。

攀龍橋﹝大竹﹞﹐在縣署東偏左倉池側﹐長丈許﹐寬六尺﹐縣治往鳳儀書院經此﹐咸豐六年歲貢生吳奉華造。

石橋﹝大竹﹞﹐在玉帶溝上游﹐縣治東南隅﹐長七尺﹐寬二尺餘﹐往雙慈亭經此﹐光緒十八年居民修。

枋橋﹝大竹﹞﹐在玉帶溝下游﹐縣治西南隅﹐長八尺﹐寬三尺﹐雙慈亭後居民往來經此﹐光緒十三年王助獨造。

西轅門橋﹝大竹﹞﹐在縣署西偏右庫池側﹐長丈許﹐寬五尺﹐縣治往西門經此﹐光緒六年王助董造。

西門橋﹝大竹﹞﹐在西門外濠溝上﹐長丈五﹐寬六尺﹐縣治往海口經此﹐光緒十年拔貢生張大河造。

南門橋﹝大竹﹞﹐在南門外濠溝上﹐長丈四﹐寬六尺﹐縣治往前鎭經此﹐光緒九年林元忠造。

■﹝魚逮﹞港橋﹝大竹﹞﹐在■﹝魚逮﹞魚潭尾﹐縣西九里﹐長五丈﹐寬四尺﹐■﹝魚逮﹞港往林竹竿經此。

三塊厝橋﹝大竹﹞﹐在三塊厝港﹐縣西十里﹐長四十丈﹐寬五尺﹐三塊厝往能雅寮經此﹐同治十三年朱明造﹐亦名鳳儀橋。

岡山仔橋﹝大竹﹞﹐在縣西南六里﹐長丈許﹐寬八尺﹐岡山仔入縣經此。

陂腹內橋﹝鳳山﹞﹐在崎港溝上﹐縣東三里﹐長丈八﹐寬八尺﹐縣治往阿侯經此。

土墼店仔橋﹝鳳山﹞﹐在山仔頂圳下游﹐縣東三里﹐長丈許﹐寬八尺﹐縣治往東港經此。

過路窟橋﹝鳳山﹞﹐在二十四甲圳頭﹐縣東二里﹐長丈許﹐寬八尺﹐尙書林入縣經此。

竹仔港橋﹝鳳山﹞﹐在竹仔港上﹐縣南十一里﹐長二丈五﹐寬二尺﹐大人宮往海汕經此。

鳳山橋﹝鳳山﹐一名咸水港橋﹞﹐在鳳山港﹐縣南十七里﹐長五丈﹐寬五尺﹐縣治往大林蒲經此﹐乾隆二十六年鄭世英造。

頂石橋﹝鳳山﹞﹐在大林蒲莊東﹐縣東南二十里﹐長四丈﹐寬六尺﹐大林蒲入縣經此﹐同治十三年陳鵬修。

下石橋﹝鳳山﹞﹐在石牛椆圳尾﹝卽下石橋溝上﹞﹐縣東南二十里﹐長三丈﹐寬六尺﹐光緒五年張品修。

右全邑橋梁凡七十七處﹐其中石橋五十有九﹑木橋十有三﹝南門陂﹑加釣陂﹑舊圳﹑芎蕉腳﹑苦苓腳﹑港仔埔﹑枋橋﹑■﹝魚逮﹞港陂﹑腹內﹑竹仔港﹑鳳山港﹑東港﹑客厝﹞﹑竹橋凡五﹝過溪仔﹑姜園﹑溝仔墘﹑大竹﹑車路﹞。其不注者﹐皆石橋也。

﹝附﹞八景﹝按舊志載﹕邑治八景內瑯嶠潮聲一景﹐今歸恆轄﹐應裁﹔玆依舊志﹐增補龍巖冽泉一景﹞

一曰鳳岫春雨﹐在縣東南十八里﹐說見「鳳山」條下。

一曰龍巖冽泉﹐在縣西南十五里﹐說見「打鼓山」條下﹝互見「池」類﹞。

一曰淡溪秋月﹐在縣東十里﹐說見「淡水溪」條下。

一曰球嶼曉霞﹐在縣東南六十里﹐說見「小琉球嶼」條下。

一曰岡山樹色﹐在縣北五十里﹐說見「大岡山」條下。

一曰泮水荷香﹐在縣西北十五里﹐說見「蓮花潭」條下。

一曰翠屏夕照﹐在縣東北二十三里﹐說見「觀音山」下。

一曰丹渡晴帆﹐在縣南十里﹐說見「丹鳳澳」條下﹝亦互見「丹鳳渡」條下﹞。

右全邑八景﹐前一﹝丹渡﹞﹑後一﹝翠屏﹞﹑左右各三﹝左鳳岫﹑淡溪﹑球嶼﹑右龍巖﹑岡山﹑泮水﹞﹐俱爲縣治名勝。

附錄舊志

諸山

朝天嶺﹝卽大鳥山嶺﹐今合在「烏山」條下﹞﹑大龜文山﹝地屬傀儡山後﹐非本邑界﹞﹑崇爻山﹑卑南覓山﹑大烏萬山﹑朝華離山﹑网翠山﹑大柴髙山﹑霄馬幹山﹑老佛山﹑瑯嶠山﹑沙馬磯頭山﹝以上或在山後﹑或屬恆春﹐均不可考﹞。

諸溪

西溪﹝卽淡水溪﹞﹑二層行溪﹑岡山溪﹝二溪分上下游﹐今合爲一﹞﹑大澤機北溪﹑大澤機西溪﹝二溪今合爲一﹐卽南勢溪上游是也﹞﹑力力溪﹝卽東溪中游﹞。

諸港

打鼓港﹝卽西港﹞﹑硫磺港﹝卽龍水港﹞﹑蟯港﹝今已壅塞﹐應裁﹞﹑鯤身港﹝今屬安邑﹞﹑井水港﹝卽後勁溪﹞﹑關帝溪﹝卽東港上游﹐今不另載﹞﹑茄藤港﹝卽南平港﹞﹑鱉興港﹝今不可考﹞﹑放■﹝糸索﹞港﹝卽新打港﹞。

陂澤

將軍陂﹝卽大艸陂﹞﹑鳳山陂﹝卽大橋頭陂﹐今廢﹞﹑三鎭陂﹝卽啟隆陂﹞﹑三老爺陂﹝卽三爺陂﹞﹑烏樹林陂﹝卽烏樹林堰﹞﹑新園陂﹝今廢﹞﹑中衝崎陂﹝卽中圳﹞﹑許公陂﹝卽閂口埔陂﹞﹑鹽埕陂﹝卽新陂﹞﹑赤山陂﹝卽公爺陂﹞﹑竹橋陂﹝卽武洛塘﹞﹑仁武莊陂﹝卽總督陂﹞﹑後港陂﹝卽九番陂。又按中衝崎陂﹐或云卽中圳﹐或云已廢﹐未詳孰是﹞。

潭港

蓮池潭﹝卽蓮花潭﹞﹑龜潭﹝卽援剿右陂﹞﹑濫尾潭﹝卽金京潭﹞﹑井水港﹝卽後勁溪﹐今引爲大戇﹑白望仔﹑海坪等圳﹞﹑菱角港﹝今廢﹞﹑茄冬坑﹝卽五里林溪下游﹐今不漑田﹞﹑冷水坑﹝今變爲溝﹞。

津渡

硫磺水渡﹝卽漯仔底渡﹞﹑小硫磺渡﹝今已造施仁橋﹐免渡﹞﹑蘭坡嶺渡﹝卽嶺口渡﹞﹑阿猴渡﹝已有番仔埔﹑四分埔二橋﹐免渡﹞﹑萬丹渡﹝卽萬丹陂﹐有橋免渡﹞﹑新園渡﹝卽道爺莊渡﹞﹑岐後渡﹝卽旗後渡﹐在「丹鳳陂」條下﹞﹑蟯港渡﹝今廢﹞。

橋梁

小店仔橋﹝卽街北橋﹞﹑鯽子潭橋﹝卽九空橋﹞﹑岡山溪橋﹝今廢﹞﹑中衝崎﹝無橋﹞﹑赤山仔橋﹝卽陂底橋﹐今造石梁﹞﹑竹子港橋﹝卽竹仔港橋﹐今屬鳳山裏﹞﹑陂腹內橋﹑鳳山港橋﹝俱攺隸鳳山裏﹞﹑坑仔口橋﹝今不可考﹞。

按鳳山釆訪﹐似難以他縣相例。他縣未嘗移城﹐凡舊志所載山川﹑方位﹑道裏﹑遠近﹐均能吻合﹐固可無庸援引。鳳山自縣治遷移而後﹐方位猶不甚差﹝新治距舊治凡十五里﹐均在全域西南隅﹐故方位所差較少﹞﹐至核及遠近﹐則十無一符。若不逐條比對﹐詳紀現在情形﹐何貴有此番釆訪﹖鄙見以爲纂修通誌﹐所關在吏治民生﹐必先使釆訪諸紳不敢率爾操觚﹐他日誌書告成﹐庶足以信今而傳後。若必克期以待﹐則後此不得不因陋就簡矣。玆冊新釆者固多﹐而復述舊志者亦復不少。蓋欲使之綱舉目張﹑條分縷析﹐亦勢之不得不爾也。

正訛﹝諸山﹑津渡﹞﹕一﹑鳳山條下有淸水巖一景﹐注云﹕灌田百餘甲﹐甲字當攺作畝字。又巖西數武﹐西字當攺作南字。又石翁媼一景﹐注云﹕在淸山巖寺西數武﹐西字亦當攺作南字。一﹑東港渡原議欲建官渡﹐後被姦民阻撓﹐因弗果行。當攺入民渡「鳥鼠洲﹑港岡渡」下。

補遺﹝橋梁﹞﹕同安厝石橋﹐在港東裏八老爺莊東﹐縣東南三十里﹐長二丈七﹐寬尺餘﹐本莊往潮州莊經此﹐同治元年賴泰山造。

光緒二十年五月初一日鳳山釆訪局生員吳士俊繕本。

丁部

規制

城池

街市

廨署

倉廒

營汛

鋪遞

炮臺

險隘

番屯

番社

義冢﹝附墳墓及養濟院﹞

錢糧

學宮

學額

學田

書院﹝附試院﹑奎樓﹞

義學﹝附番社義學﹞

社學

祠廟

城池

縣城﹐在郡南八十里武洛塘山之南﹐地屬大竹裏﹐舊名陂頭街﹐邑新治也﹝按邑舊治在興隆裏﹐乾隆五十一年林爽文之亂﹐莊大田應之﹐躝縣城者再。五十三年事平﹐始移建於此﹞。乾隆五十三年﹐始建竹城﹐環植刺竹﹐編棘爲籬﹐聊蔽內外而已。嘉慶九年﹐知縣吳兆麟倡建四門﹐分爲六座。大東曰朝陽﹐小東曰同儀﹐亦曰東便﹐西曰景華﹐南曰安化﹐北曰平朔﹐其外門曰郡南第一關。道光十八年﹐知縣曹謹就六門上增建城樓各一﹐復於四隅築炮臺六座﹝東北隅﹑西南隅各一﹐東南隅﹑西北隅各二﹞﹐外浚濠塹﹝東面卽東門溪﹐餘三面卽內濠溝﹐詳見本條下﹞﹐廣一丈二尺﹐深一丈一尺﹐周一千一百二十丈。咸豐四年﹐參將曾元福建築土墻﹐髙八尺﹐寬二尺﹐上無雉堞﹐周如濠之數﹐墻外仍植刺竹。光緒十八年﹐墻圯﹐李邑侯淦命眾業戶重修。

舊城﹐在興隆裏﹐縣西北十五里﹐邑舊治也。康熙六十一年署縣劉光泗築土城﹐周八百一十丈﹐髙一丈三尺﹐東西南北設四門﹐左倚龜山﹐右連蛇山。外浚濠塹﹐廣一丈﹐深八尺。雍正十二年﹐知縣錢洙奉文環植刺竹﹐圍繞三重。乾隆二十五年﹐知縣王瑛曾﹐就四門側增建大炮臺四座。道光五年﹐知縣杜紹祁再移舊址﹐捨去蛇山﹐全圍龜山在內﹐髙一丈二尺﹐寬一丈五寸﹐上有雉堞﹐周一千二百二十四丈﹐仍置四門。門上有樓﹐髙四丈二尺﹐東門曰鳳儀﹐西門曰奠海﹐南門曰啟文﹐北門曰拱辰。又於四隅建立炮臺四座﹐髙一丈三尺﹐今尙完固。

街市

外北門街﹝舊志作武洛塘街﹞﹐在外北門內﹐逐日爲市。

和安街﹝一名翠桐腳街﹞﹐在內北門內﹐逐日爲市。

頂橫街﹝一名新打路街﹞﹐在縣署東數武﹐逐日爲市。

縣口街﹝一名石橋仔街﹞﹐在縣署前﹐逐日爲市。

登瀛街﹐在縣署東南數武﹐逐日爲市。

永安街﹐在西門內﹐逐日爲市。

大廟口街﹝一名菜市仔﹑一名柴市仔﹞﹐在縣署南數武﹐逐日爲市。

仁壽街﹝一名三角通街﹞﹐在登瀛街角南﹐五方湊集﹐地極喧嘩﹐逐日爲市。

寅餞門街﹝一名魚仔市﹑一名鴨仔市﹞﹐在仁壽街東﹐逐日爲市。

大老衙街﹐在參將署前﹐逐日爲市。

中和街﹝舊志作中街﹞﹐在寅餞門街東﹐逐日爲市。

慶安街﹐在中和街東﹐逐日爲市。

仁和街﹝一名艸店尾街﹞﹐在大東門內龍山寺前﹐逐日爲市。

下橫街﹐在艸店尾街東﹐逐日爲市。

打鐵街﹐在小東門內﹐逐日爲市﹝以上十五條﹐俱在縣城內﹐屬大竹裏﹞。

過溝仔街﹐在大竹裏﹐小東門外數武﹐逐日爲市。

能雅寮街﹐在大竹裏﹐縣西南十里﹐逐日爲市。

三塊厝街﹐在大竹裏﹐縣西十里﹐逐日爲市。

旗後街﹐在大竹裏﹐縣西十五里﹐逐日爲市。

大道公街﹝舊志作縣前街﹐又有下街仔﹑南門口街﹑大街﹑總爺口街﹑北門內街等處﹐今不作市﹞﹐在興隆裏舊城內﹐縣西北十五里﹐逐日爲市。

陂仔頭街﹐在興隆裏舊城北門外﹐縣西北十五里﹐逐日爲市。

頂林仔邊街﹐在小竹裏﹐縣東南二十里﹐逐日爲市。

大林蒲市﹐在鳳山裏﹐縣東南二十里﹐五日一市。

仁武莊市﹐在觀音裏﹐縣北十五里﹐逢節爲市。

楠梓坑街﹐在觀音裏﹐縣北二十里﹐逐日爲市。

三奶壇市﹐在觀音裏﹐縣北二十里﹐下午爲市。

角宿市﹐在觀音裏﹐縣北三十里﹐逢節爲市。

援剿中市﹐在觀音裏﹐縣北三十五里﹐逢節爲市。

右衝街﹐在半屏裏﹐縣西北二十里﹐逐日爲市。

後勁街﹐在半屏裏﹐縣西北二十里﹐逐日爲市。

橋仔頭街﹝舊志作小店仔街﹞﹐在仁壽裏﹐縣西北三十里﹐逐日爲市。

阿公店街﹝舊志作竿蓁林街﹞﹐在仁壽裏﹐縣西北四十里﹐逐日爲市。

半路竹市﹐在維新裏﹐縣西北五十五里﹐逢節爲市。

五甲尾市﹐在嘉祥裏﹐縣北四十五里﹐逢節爲市。

阿嗹市﹐在嘉祥裏﹐縣北五十八里﹐逐日爲市。

大湖街﹐在長治裏﹐縣西北六十里﹐逐日爲市。

竹滬市﹐在長治裏﹐縣西北五十五里﹐逐日爲市。

圍仔內市﹐在文賢裏﹐縣西北六十五里﹐逐日爲市。

潮州莊街﹐在港東裏﹐縣東三十里﹐逐日爲市。

嵌頂街﹐在港東裏﹐縣東三十里﹐逐日爲市。

東港街﹐在港東裏﹐縣東南三十里﹐逐日爲市。

下林仔邊街﹐在港東裏﹐縣東南四十里﹐逐日爲市。

枋寮街﹐在港東裏﹐縣東南六十里﹐逐日爲市。

水底寮街﹐在港東裏﹐縣東南六十里﹐逐日爲市。

新園街﹐在港西裏﹐縣東二十里﹐逐日爲市。

萬丹街﹐在港西裏﹐縣東二十里﹐逐日爲市。

阿候街﹐在港西裏﹐縣東二十里﹐遂日爲市。

阿里港街﹐在港西裏﹐縣東北四十里﹐逐日爲市。

右全邑街市凡四十八條。

廨署﹝附閩海關﹑通商﹑釐金﹑電報等局﹞

縣署﹐在縣城內﹐南向﹐大小五十間。嘉慶九年﹐知縣吳兆麟建。大堂﹑二堂﹑三堂﹑花廳﹑幕廳﹑內室﹐外則頭門﹑儀門——門左福徳祠﹐門右監獄﹐門內八房辦事所﹐悉如制。道光十八年﹐知縣曹謹重修一次﹐增建水心亭﹐以驗圳水之多寡。咸豐三年﹐逆匪林恭作亂﹐焚毀縣署。是年八月間﹐代理知縣鄭元傑復行修葺完固。光緒十九年﹐李邑侯淦稟請重修﹝按縣署原在興隆裏﹐舊城內﹐乾隆五十三年始移建於此﹞。

縣丞署﹐在港西裏阿侯街﹐縣東二十里﹐原在萬丹街﹐乾隆二十六年知縣王瑛曾奉文移建阿里港。五十年﹐復移建於阿侯。年久傾圯﹐現移住街尾天后宮左﹐室六間。

巡檢司署﹐在港東裏枋寮街﹐縣東南六十里﹐原在東港﹐雍正九年移建大昆麓。年久傾圯﹐又移賃公館在嵌頂街﹐再移舊城。同治十六年﹐乃移枋寮﹐屋十九間。巡檢胡震建。光緒十九年﹐被風損壞未修﹐現租民房居住。

典史署﹐在縣署左﹝原在舊治﹐乾隆五十三年移此﹞。嘉慶九年﹐知縣吳兆麟﹑典史談坤建。道光十八年﹐知縣曹謹修。咸豐三年﹐知縣鄭元傑重修。年久傾圯﹐現存十間﹝二堂三間﹑內房三間﹑外房三間﹑廚房一間﹞﹐系光緒十八﹑十九兩年間典史梁調昌先後捐廉重修。

儒學教諭﹑訓導署﹐俱在興隆裏舊治北郊﹐縣西北十五里﹝余見「學宮」條內﹞。

南路營參將署﹐在縣城南門內﹐原在舊治城南﹐乾隆五十三年移建。大小四十八間﹝頭門五間﹑門外左右各二間﹑大堂三間﹑堂左四間﹑堂右蕭曹祠三間﹑二堂五間﹑左右兩廊各三間﹑上房五間﹑左右兩廊各二間﹑官廳五間﹑廚房四間﹞﹐咸豐三年被賊焚毀﹐四年參將曾元福奉文修葺。光緒十九年﹐參將葉承輝重修。署前爲洗馬池。

下淡水營都司署﹐在港西裏煙墩腳埔﹐縣東北三十里﹝原在山豬毛隘口﹐有營盤﹐環植刺竹﹐南北二門﹐設炮臺二座。雍正十一年﹐發帑建。歷任武職捐俸重修。咸豐七年﹐被水沖壞。十年﹐都司陳光輝重修。同治十年﹐復遭水災倒成平地。光緒十一年﹐稟請移建於此﹞。光緒十一年﹐都司郭淸遠建。大小十五間﹝頭門﹑大堂﹑內室及左右兩廊各三間﹞。十八年﹐被風損壞﹐都司趙菊初修。

中軍守備署﹐在參將署東數武﹝原在舊治參將署前﹐道光二十八年移此﹞﹐舊爲臺募公廳﹐大小九間﹐創建莫考。道光二十八年﹐攺作衙署。光緒十八年﹐守備王得凱修﹐增建後房一間﹐凡十間。

閩海關﹐在大竹裏旗後碼頭﹐縣西南十五里﹐屋二十間﹐光緒十三年抄民房入官。

釐金局﹐亦在旗後碼頭﹐屋十八間﹐光緒十二年﹐武弁吳元徳建。

稅務司﹐在大竹裏哨船頭﹝打鼓山麓﹞﹐縣西十五里﹐屋十四間﹐同治八年﹐英商張怡記建。

電報局﹐在大竹裏哨船頭﹝打鼓山麓﹞﹐縣西十五里﹐屋十二間﹐光緒六年﹐武弁江若震建﹐駐兵三名。

倉廒

倉廒﹐在縣署後﹐計十間﹐嘉慶九年﹐知縣吳兆麟建。道光十八年﹐知縣曹謹修。咸豐三年﹐知縣鄭元傑重修﹝光緒十四年圯﹞。

義倉﹐在鳳儀書院照墻內左廊﹐平列九間。同治十二年勸捐民榖六千餘石﹐董事生員王應運監理。今顆粒無存﹐倉亦倒壞。一在港西裏阿侯街﹐縣東二十里﹐屋五間﹐同治十二年勸捐民榖三千五百餘石﹐內除糶賣民間得銀二千二百四十七元四角四瓣﹑置田六宗外﹐現存銀一百七十一元四角四瓣﹑榖二百九十二石﹐交董事生員陳崇管理。

營汛﹝附塘﹞

南路營額設戰兵六十五名﹐守兵一百零一名﹐稿字識九名﹐號令手三名﹐內分配各汛﹑塘﹑站﹑局外﹐統歸存城汛管轄。無營盤﹐皆散住在東嶽廟﹝卽六將廟﹞﹑火藥庫及火房公廳﹝卽內北門街天后宮﹞等處。

下淡水營﹐在港西裏煙墩腳埔﹐縣東北三十里。舊額﹕設都司一員﹑千總一員﹑把總三員﹑外委三員﹑額外二員﹑馬兵六名﹑戰兵三百四十八名﹑守兵二百三十五名。同治八年四月奉文裁兵加餉﹐擬畱都司一員﹑千總一員﹑把總二員﹑外委三員﹑額外一員﹑馬戰兵四名﹑步戰兵一百三十四名﹑守兵一百九十六名。光緒三年五月﹐奉前鎭憲張裁汰疲弱戰兵四十四名﹑守兵八十三名﹐並陸續事故外﹐現在實存步戰守兵一百二十六名﹐作爲定額﹐分派下淡水各汛防駐札外﹐余悉在營﹝按下淡水亦無營盤﹐舊營在山豬毛隘口﹐周二里許﹐環植刺竹﹐開南北二門﹐設炮臺兩座﹐自咸豐七年以後﹐頻遭水患﹐已變邱墟矣﹞。

防軍營﹐在港西裏西瓜園莊東﹝營地舊在南太武南坪山頂﹐光緒十二年鎭海中營統領陶茂森駐札﹐撫番開墾﹐至光緒十九年七月﹐被隘寮溪水沖壞﹐乃移於此﹞﹐縣東北四十二里﹐壘石爲墻﹐周二里許﹐駐統領一員﹑兵二百名。

防軍營右哨﹝俗呼鳥松腳營﹞﹐在港東裏大阮口山麓﹐縣東四十五里﹐光緒七年造營房十五間﹐繚以石墻﹐周半里許﹐駐正哨官一員﹐兵四十名。一在港東裏潮州莊街三山國王廟﹐護室六間﹐縣東三十里﹐光緒七年駐副哨官一員﹑兵四十名﹐今仍之。一在港西裏萬丹街天后宮﹐護室﹝疑有脫字﹞﹐縣東二十里﹐駐兵二十名﹐統歸潮州莊街副哨管轄。

石頭營﹐在港東裏三條侖嶺﹐縣東五十里﹐同治十三年﹐屯兵於此。現駐都司一員﹑兵二百名﹝內分札歸北門﹑力里社﹑樹林口﹑浸水營﹑出水陂等處﹐各駐兵三十名﹐惟大營五十名﹐合二百名﹞。

打鼓山營﹐在大竹裏打鼓山大棚頂﹐縣西十五里﹐周裏半。營房七十四間。光緒九年統領張福勝造。十七年副將萬國標修。現駐副將一員﹑兵五百名。

南路營存城汛﹐在縣城火藥庫內﹐屋三間﹐咸豐四年參將曾元福建。光緒十九年千總陳春元修。駐千總一員﹑兵一百十五名。

協防塘﹐在參將署內﹐駐額外一員﹑兵六名。

舊城汛﹐在興隆裏舊城內大道公街﹐縣西十五里﹐租民房兩間﹐駐千總一員﹑兵四名。

攀桂橋汛﹐在小竹裏大樹腳莊﹐縣東北二十里﹐租民房三間﹐駐把總一員﹑兵四名。

坪仔頭塘﹐在小竹裏坪仔頭莊﹐縣東九里﹐租民房﹐駐額外一員﹑兵一名。

觀音山汛﹐在觀音裏楠梓坑街﹐縣北二十里﹐屋六間﹐駐把總一員﹑兵四名。

石井塘﹐在觀音裏援剿中莊﹐縣北三十里﹐屋六間﹐駐額外一員﹑兵一名。舊營地在湖仔內莊南﹐今廢。

阿公店汛﹐在仁壽裏阿公店街﹐縣西北四十里﹐舊有營盤﹐今廢。現租民房三間﹐駐把總一員﹑兵四名。

枋寮汛﹐在港東裏枋寮街﹐縣東南六十里﹐屋二十二間﹐同治十二年巡檢司胡震建。光緒十九年﹐被風損壞﹐現租民房。駐額外一員﹑兵二名﹝以上九處﹐屬南路營轄﹞。

下淡水營存城汛﹐在港西裏煙墩腳埔﹐縣東北三十里﹐駐外委一員﹑兵四名。

阿里港汛﹐在港西裏阿里港街﹐縣東北四十里﹐屋九間﹐駐把總一員﹑兵六名。

九塊厝塘﹐在港西裏九塊厝莊﹐縣東北三十里﹐駐兵一名。

阿侯汛﹐在港西裏阿侯街﹐縣東二十里﹐屋二間﹐駐把總一員﹑兵十名。

萬丹汛﹐在港西裏萬丹街﹐縣東二十里﹐舊有營盤﹐今廢。現租民房五間﹐駐千總一員﹑兵六名。

新園塘﹐在港西裏新園街﹐縣東二十里﹐舊有營盤﹐同治六年被水沖壞﹐現租民房二間﹑駐額外一員﹑兵二名。

潮州莊汛﹐在港東裏潮州莊街﹐縣東三十里﹐租民房五間﹐駐外委一員﹑兵五名。

東港汛﹐在港東裏東港街﹐縣東南三十里﹐屋六間﹐駐外委一員﹑兵五名﹝以上八處﹐屬下淡水營轄﹞。

岡山汛﹐在嘉祥裏﹐縣北五十二里﹐舊爲岡山營營盤在焉﹐今廢。現移營外﹐茅舍三間﹑駐千總一員﹑兵四名。

半路竹塘﹐在維新裏半路竹市﹐縣西北五十五里﹐租民房﹐駐兵一名﹐岡山汛轄。

大湖塘﹐在長治裏大湖街﹐縣西北六十里﹐租民房﹐駐兵三名﹐岡山汛轄﹝以上三處﹐屬臺南府城守營轄﹞。

水師汛﹐在大竹裏旗後街﹐縣西南十五里﹐屋四間﹐駐把總一員﹑兵四名。﹝一在港東裏東港街﹐縣東南三十里﹐租民房二間﹐駐千總一員﹑兵六名。一在小琉球嶼白沙尾澳﹐縣東南六十里﹐光緒三年屯兵於此﹐現駐水師汛官一員﹑兵二十四名﹝以上三處屬臺東右營轄﹞。

鋪遞﹝卽驛站﹞

鳳城鋪﹐在參將署內﹐西北距阿公店鋪四十里﹐東南距東港鋪三十里﹔鋪司一名﹑鋪目一名﹑鋪兵六名﹐南路營轄。

阿公店鋪﹐在仁壽裏阿公店街﹐縣西北四十里﹐北距府治四十里﹐南距鳳城鋪四十里﹔鋪目一名﹑鋪兵六名﹐南路營轄。

東港鋪﹐在港東裏東港街﹐縣東南三十里﹐西北距鳳城鋪三十里﹐東南距枋寮鋪三十里﹔鋪司一名﹑鋪兵六名﹐下淡水營轄。

枋寮鋪﹐在港東裏枋寮街﹐縣東南六十里﹐西北距東港鋪三十里﹐南距恆春楓港鋪三十七里﹔鋪司一名﹑鋪目一名﹑鋪兵五名﹐南路營轉。

炮臺﹝附軍裝房﹑火藥庫﹑演武亭﹞

炮臺﹐在大竹裏打鼓山大棚頂﹐縣西十五里﹐周二里許﹐營房二十七間﹐大炮四尊﹐光緒元年副將王福祿造。

一在臨港扼要處﹐周里許﹐營房八間﹐大炮兩尊﹐光緒元年副將王福祿造。

一在旗後山嶺﹐縣西南十五里﹐周裏半﹐營房二十二間﹐大炮四尊﹐光緒元年副將王福祿造。

軍裝房﹐在打鼓山營側﹐光緒九年統領張福勝造﹐計八間﹐十七年副將萬國標修。

火藥庫﹐在縣城中軍衙右﹝原在舊治參將署營盤後﹐乾隆五十三年移此﹞﹐計八間﹐環植刺竹﹐外浚溝渠﹐周里許﹐咸豐三年被逆截水灌壞﹐四年參將曾元福修。光緒十八年被風損壞二間﹐現存六間﹐十九年守備王得凱重修。

演武亭﹐在縣治西郊﹐大小十四間﹐前爲演武廳﹐廳外平埔﹐卽較場地。嘉慶九年知縣吳兆麟建﹐年久傾圯﹐椽瓦無存﹐只餘較場埔而已。

險隘

一在山豬毛口隘寮社﹝港西﹞﹐縣東北四十里。

一在南太武南坪山麓漏陂社﹝港西﹞﹐縣東北三十七里。

一在昆侖坳山麓加藤社﹝港東﹞﹐縣東三十五里。

一在嘉早山麓力力社﹝港東﹞﹐縣東三十七里。

一在三條侖嶺放索社﹝港東﹞﹐縣東南四十五里。

以上五處﹐原各設隘首一名﹐今裁。

番屯

新港屯﹐在港西裏﹐縣東北六十里﹐駐外委一員﹑兵三百名。

搭樓屯﹐在港西裏﹐縣東北三十七里﹐外委一員﹑兵三百名。

放索屯﹐在港東裏﹐縣東南四十五里﹐外委一員﹑兵三百名。

尖山屯﹐在嘉祥裏﹐縣北四十里﹐駐外委一員﹑番兵一百名。

以上四屯﹐駐千總一員﹑把總一員﹐統歸臺南分府轄。

番社

网社﹑大口社﹑紅目社﹑墩仔社﹑施武郡社﹑萬年籠社﹑北棄社﹑內滿社﹑擺月社﹑蘭汝社﹑一票仔社﹑施武內社﹑屠古物社﹑山豬毛社﹑山毛孩社﹑萬里篤社﹑山無侖社﹑加六堂社﹑松松社﹑八絲力社﹑礁老其難社﹑加少山社﹑口社﹑施汝臘社﹑心武里社﹐山裏畱社﹑錫幹社﹑毛絲絲社﹑阿律社﹑施率臘社﹑礁网曷氏社﹑加籠雅社﹑礁朥加物社﹑益難社﹑務朗逸社﹑陳阿難社﹑加者惹也社﹑勃朗錫幹社﹑昆侖坳社﹑烏鴉石社﹑內社﹑加走山社﹑加蚌社﹑本地社﹝卽糞箕社﹞﹑頂望仔立社﹑下望仔立社﹑加磅社﹑陳阿修社﹑沙裏老社﹑北力力社﹑加無朗社﹑古阿侖社﹑浮圳鹿社﹑擺律社﹝一名排力﹑一名拜律﹞七腳亭社﹝卽七家陳﹞﹑力里社﹝卽立里社﹞﹑割肉社﹑董的社﹑率芒大社﹝卽知法社﹞﹑南屏社﹑心麻社﹑沙那谷社﹑武吉社﹑大籠坳社﹑吧郎社﹑艸山社。

義冢﹝附墳墓及養濟院﹞

一在武洛塘山﹝大竹﹞﹐縣北半里許﹐魚鱗疊葬﹐已無隙地﹝建置莫考﹞。

一在岡山仔埔﹝大竹﹞﹐縣西南六里﹐周里許﹐嘉慶二十三年莊公漏置。

一在籬仔內大埔﹝大竹﹞﹐縣西南七里﹐周二里許﹐嘉慶二十年陳雲起置。

一在籬仔內莊南﹝大竹﹞﹐縣西南七里﹐縱里許﹐橫二十丈﹐嘉慶二十年陳雲起置。

一在舊城西蛇頭埔﹝興隆﹞﹐縣西北十七里﹐縱裏半﹐橫里許﹐雍正十二年知縣錢洙置。

一在灰窯仔埔﹝興隆﹞﹐縣西北十七里﹐縱里許﹐橫半里許﹐乾隆五十三年守備莊錫捨置。

一在石燭埔﹝興隆﹞﹐縣西北十六里﹐周二里許﹐嘉慶年間洪麟生置。

一在頂林仔邊﹝小竹﹞﹐縣東南二十里﹐縱里許﹐橫半里許﹐乾隆年間劉振漢置。

一在南梓坑埔﹝觀音﹞﹐縣北二十里﹐周二里許﹐咸豐九年生員郭對揚置。

一在梓官莊西道爺埔﹝仁壽﹞﹐縣西北三十里﹐縱九十丈﹐橫三十三丈﹐建置莫考。

一在前鋒莊廍亭埔﹝仁壽﹞﹐縣西北四十一里﹐周里許﹐建置莫考。

一在前鋒埔﹝仁壽﹞﹐縣西北四十里﹐周二里許﹐道光三十年王吉安置。

一在後協埔﹝仁壽﹞﹐縣西北四十里﹐縱里許﹐橫半里許﹐咸豐十年黃寶藏置。

一在圍仔內老大埔﹝文賢﹞﹐縣西北六十七里﹐縱裏半﹐橫半里許﹐建置莫考。

一在加足莊侖仔頂埔﹝港東﹞﹐縣東四十里﹐縱二里許﹐橫半里許﹐乾隆五十九年張石港置。

一在潮州莊打鐵店埔﹝港東﹞﹐縣東三十里﹐縱里許﹐橫半里許﹐乾隆五十九年張石港置。

一在北勢廍刺仔腳埔﹝港東﹞﹐縣東三十三里﹐周四里許﹐乾隆二十五年曾發生置。

一在侖仔頂埔﹝港東﹞﹐縣東三十一里﹐縱裏半﹐橫里許﹐道光十年洪晉成置。

一在溪洲莊西﹝港東﹞﹐縣東三十里﹐縱三里﹐橫里許﹐道光二十一年陳山知置。

一在新莊埔﹝港東﹞﹐縣東三十五里﹐縱裏半﹐橫半里許﹐咸豐元年黃寬記置。

一在東港蠔殼堆埔﹝港東﹞﹐縣東南三十里﹐周二里許﹐道光三十年鄭朝置。

一在過港仔埔﹝港西﹞﹐縣東北四十二里﹐縱二里許﹐橫半里許﹐咸豐元年藍見元置。

一在阿侯銅鑼埔﹝港西﹞﹐縣東二十一里﹐縱里許﹐橫半里許﹐建置莫考。

一在萬丹後壁埔﹝港西﹞﹐縣東二十里﹐縱四里許﹐橫里許﹐嘉慶八年謝南置。

墳墓

寗靖王墓﹐在長治裏竹滬莊﹝卽湖內莊之南﹞﹐墓後有檨仔林﹐俗呼寗靖王宅。

黃節孝婦墓﹐在鳳山裏港仔墘莊。

唐節孝婦墓﹐在港西裏深水仔莊牛椆湖山。

養濟院

養濟院﹐在縣治西郊較場埔邊﹐屋六間﹐嘉慶年間王勇建。

錢糧

上則田七百十三甲六分零九毫六絲三忽四微﹐年徵銀一千七百六十一兩五錢三分六釐八毫一絲八忽二微。

中則田七千九百零三甲五分五釐一毫一絲九忽三微﹐年徵銀一萬五千九百五十五兩七錢五分二釐三毫七絲六忽八微。

下則田一萬三千六百二十一甲四分六釐六毫六絲一忽一微﹐年徵銀二萬二千六百七十二兩零四釐九毫一絲四忽二微。

下下則田七千七百二十六甲二分零四毫六絲二忽﹐年徵銀一萬零二百八十七兩七錢九分三釐七毫六絲六忽四微。

上則園一百八十五甲二分八釐八毫五絲一忽﹐年徵銀三百七十四兩零六分一釐九毫二絲六忽二微。

中則園三千七百五十五甲一分二釐零五絲四忽二微﹐年徵銀六千二百五十兩零一錢四分二釐七毫九絲三忽九微。

下則園一萬零五百九十九甲一分一釐五毫四絲二忽一微﹐年徵銀一萬四千一百一十三兩二錢零五釐五毫零二忽七微。

下下則園一萬六千五百五十七甲七分四釐三毫七絲三忽二微﹐年徵銀一萬三千三百七十六兩九錢六分六釐七毫二絲九忽八微。

平等沙田四千一百二十四甲一分九釐一毫九絲二忽八微﹐年徵銀二千二百六十八兩三錢零五釐五毫六絲零四微。

次等沙田三百三十七甲六分零一毫八絲六忽四微﹐年徵銀一百四十八兩五錢四分四釐八毫二絲零一微。

下等沙田八十九甲二分三釐五毫三絲八忽二微﹐年徵銀二十九兩四錢四分七釐六毫七絲六忽。

平等沙園五千三百三十三甲七分八釐四毫九絲八忽四微﹐年徵銀二千三百四十六兩八錢六分五釐三毫九絲二忽九微。

次等沙園二千三百七十二甲四分二釐四毫三絲六忽﹐年徵銀七百八十二兩九錢零三絲八忽八微。

下等沙園一千零五十九甲一分八釐二毫五絲八忽九微﹐年徵銀二百三十三兩零二分零一毫六絲九忽五微。

通縣二十八里﹔共田三萬四千五百一十五甲八分六釐一毫二絲三忽二微﹐園三萬五千八百六十二甲六分六釐零一絲三忽八微﹐年計徵銀九萬零六百兩零五錢四分八釐四毫八絲五忽九微。

附錄四則三等田園每甲徵銀額數

上則田徵二兩四錢六分八釐五毫。

中則田徵二兩零一分九釐。

下則田徵一兩六錢六分五釐。

下下則田徵一兩三錢三分二釐。

平等沙田徵五錢五分。

次等沙田徵四錢四分。

下等沙田徵三錢三分。

上則園徵二兩零一分九釐。

中則園徵一兩六錢六分五釐。

下則園徵一兩三錢三分二釐。

下下則園徵一兩零六分五釐三毫。

平等沙園徵四錢四分。

次等沙園徵三錢三分。

下等沙園徵二錢二分。

右自光緒十四年起﹐照一條鞭徵收﹔每銀一兩﹐另加平余補水二錢五分。內如上﹑中﹑下﹑下下各則田園﹐奉部覆準照徵。其沿山﹑沿海﹑沿溪之沙田﹑沙園﹐原請與墾荒未熟之地暫緩升科。嗣查此項田園﹐收成微薄﹐𨿽難按則科徵﹐而與墾荒未熟者究有不同。酌定平﹑次﹑下各三等﹐按照內地同安縣不配米各條徵則﹐酌擬平等沙田每甲徵銀五錢五分﹑次等四錢四分﹑下等三錢三分﹑平等沙園每甲徵銀四錢四分﹑次等三錢三分﹑下等二錢二分﹐永爲定例。

學宮

聖廟﹐在舊治北郊﹝興隆﹞﹐縣西北十五里﹐大小二十四間﹝大成殿三間﹑大成門三間﹑東西兩廡各三間﹑禮樂器庫各六間﹞﹐康熙二十三年知縣楊芳聲建。風雨損壞﹐四十三年知縣宋永淸復建。五十八年知縣李丕煜修。乾隆二年本縣兵馬司指揮施世榜修。大抵瓦屋數椽﹐規制未備。十七年知縣吳士元重建。歲久傾圯。光緒元年﹐訓導葉滋東再行募建﹐至三年落成。中爲大成殿﹐東西廡﹐前爲大成門﹐又前爲欞星門﹐兩旁爲義路﹑禮門坊﹐殿後爲崇聖祠。廟前有蓮花潭天然泮池。鳳山對峙﹐屏山左拱﹐龜山﹑鼓山右輔﹐形家稱爲人文勝地。

崇聖祠﹐在大成殿後﹐平列九間﹝享堂三間﹑左右官廳房各三間﹞﹐康熙四十三年知縣宋永淸建﹐同治四年訓導銜陳天奎重建。

明倫堂﹐在聖廟左﹐大小十六間﹝明倫堂三間﹐頭門七間﹑左案牘祠三間﹑右福徳祠三間﹐後爲教諭宅﹞﹐乾隆十七年知縣吳士元建﹐光緒三年訓導葉滋東重建。

朱子祠﹐在崇聖祠左﹐平列七間﹝中享堂三間﹑左右輔捨各二間﹞﹐乾隆十一年知縣呂鍾琇建﹐光緒三年訓導葉滋東重建﹐祠租三十六石。

奎樓﹐在崇聖祠右﹐光緒三年訓導葉滋東建﹐髙三丈﹐深廣各一丈四尺八寸。

名宦祠﹐在大成門左﹐享堂三間﹐乾隆十七年知縣吳士元建﹐光緒三年訓導葉滋東重建。

鄕賢祠﹐在大成門右﹐享堂三間﹐乾隆十七年知縣吳士元建﹐光緒三年訓導葉滋東重建。

教諭宅﹐在明倫堂後﹐屋十五間﹝正宅七間﹑左右學捨各四間﹞﹐乾隆十一年知縣呂鍾琇建﹐光緒三年訓導葉滋東重建。

訓導宅﹐在鄕賢祠右﹐屋十四間﹝正宅三間﹑後進三間﹑右畔學捨五間﹑頭門三間﹞乾隆十七年知縣吳士元建﹐光緒三年訓導葉滋東重建。

以上俱在學宮之內﹐總繞圍墻﹐前髙七尺二寸﹐後髙八尺七寸﹐周一百二十二丈四尺。

學額

康熙二十五年﹐題定歲進文武童各十二名﹐科進文童十二名﹐撥入府學無成額﹐廩膳十名﹐增廣如之﹔歲貢二年貢一人。雍正元年﹐特恩廣額一次﹐加進五名。乾隆元年﹐特恩廣額一次﹐名數如前。道光年間﹐加廩﹑增﹑附﹐廣額各三名﹐計廩膳十三名﹐增廣如之﹐文童十五名﹐武童仍舊。咸豐年間﹐再加廩﹑增文武童廣額各二名﹐計廩膳十五名﹐增廣十五名﹐文童十七名﹐武童十四名﹐文童撥府五名﹐武童撥府九名。光緒元年﹐特恩廣額一次﹐加進文童五名﹐撥府三名。十六年﹐蒙宮保爵撫憲劉會同閩浙總督部堂卞﹐奏準全臺學額﹐鳳山悉仍其舊。

學田

一在赤山裏﹐下則田﹝舊志作下則園﹐今變爲田﹞二十甲﹐年收租谷一百二十一石七斗四升﹝舊志作一百零一石四斗五升﹐今加二十石零二斗九升﹞﹐康熙二十六年教諭黃賜英置﹝此項租粟存爲聖廟香燈及諸生月課﹑飯食﹑獎賞等費﹞。

一在嘉祥裏﹐下則田﹝舊爲園﹐今變田﹞二十甲﹐年收租粟一百六十石﹝舊志作九十六石六斗﹐今加六十三石四斗﹞﹐康熙二十六年教諭黃賜英置﹝此項租粟存爲聖朝及學署﹑學捨修理等費﹞。

一在興隆裏硫磺﹐水田九十甲﹐年收租粟四百三十五石二斗。康熙四十八年知縣宋永淸置﹝按舊志載此田年所收粟﹐除正供及所費外﹐以首貢廩生掌其事﹐估其價值﹐上下相承充爲修理聖廟﹑義學等費﹐近歸儒學掌管﹐已爲成例矣﹞。

一在半屏裏新岐鳳﹐下則園一所﹐年收園稅大租銀七十餘元﹐舊系荒業﹐乾隆五十四年該處莊民到學認完。

又興隆裏硫磺陂一口﹐年收陂稅銀二百五十五元﹐舊系民間公陂﹐乾隆二十五年堤壞﹐教諭陳明觀出資修築﹐遂歸本學掌管。

以上五處﹐年共收租粟七百十六石九斗四升﹐完糧若干﹐無從查考。

書院﹝附試院﹑奎樓﹞

鳳儀書院﹐在縣署東數武﹐屋三十七間﹝正中廳事三間﹑左右官廳房各二間﹑兩廊學捨十二間﹑講堂三間﹑頭門五間﹑義倉九間﹑聖迹庫一間﹞﹐嘉慶十九年候選訓導歲貢生張廷欽建。光緒十七年舉人盧爾徳祥重修。院田﹝已見「碑碣」部﹞歲收租粟一千八百五十二石八斗五升八合七勺﹝內大租粟七百七十四石五斗一升八合七勺﹐小租粟七百四十九石﹐膏火粟三百二十九石三斗四升﹞﹐大租糖六百十五斤八兩﹐租銀一千二百四十三元五角零五尖﹝內舊圳水租銀六百元﹐膏火租銀三百二十九元五角零五尖﹐義學田租銀一百二十元﹐大租銀一百一十元﹐園底租銀七十二元﹐渡船租銀十二元﹞﹐全年應完錢糧六百元﹐師生束脩﹑膏火九百六十元﹝內山長束脩二百四十元﹐如在院加福食銀六十元﹐送關聘二十元﹐監院一百元﹐義學一百二十元﹐董事一百二十元﹐諸生膏火二百四十元﹐度歲銀六十元﹞﹐花紅﹑試費﹑飯食﹑捲銀﹑裝送字灰﹑禋祀﹑油香﹑辛金﹑雜費一千一百四十四元﹝內每月官師兩課年凡十二課﹐計獎賞花紅三百六十元﹐歲﹑科童試禮房大單歸書院給領﹐應貼試費一百二十三元﹐發單日各裏諸生到院保結識認﹐有竟住書院者﹐監院修脯無多﹐酌貼應酬飯食銀八元﹐月課買卷六元﹐裝送聖迹入海﹐是日眾紳齊到﹐與祭者數百人﹐恭送出城﹐董事預備酒肴數十席以應客﹐計縻銀一百二十元﹐祭祀五次八十元﹐神福十二次十八元﹐祭舊城節孝祠十六元﹐張廷欽﹑鄭朝淸建院置業諸同人不沒其功﹐議貼兩家禋祀六十元﹐貼聖廟油香三十六元﹐本書院油香﹑器具﹑茶炭及聯輝社祭費六十元﹐院書辛金三十六元﹐院丁﹑租丁九十六元﹐收租管事四人一百零六元﹐開課辧酒席六元﹐賞山長跟班十元﹑執帖二元﹑門斗一元﹞。同治十二年知縣李煐詳請年撥新圳贏餘水租銀六百元﹐充作賓興經費﹐勒碑定案﹝見「碑碣」部﹞﹐限五﹑六﹑七三个月分期繳淸﹐存郊行生息﹐三年共湊一千八百元﹐由書院監董帶省給發。如遇恩科﹐則發半費﹐而以其半畱俟正科﹝光緒元年恭逢恩科﹐是年止發九百元﹐皆閩人分訖﹐而粵人不與焉。緣此圳旣爲閩人開築之圳﹐而水租又屬閩人繳完之租﹐與粵人毫無關涉﹐卽在粵人﹐亦莫敢有萌意外之想者。嗣因訓導葉滋東重建聖廟﹐董事蔡垂芳議建考棚兩處﹐籌題粵捐二千元﹐始議以十成之一俾粵抽分﹐卽自光緒二年丙子科爲始﹐歷給至辛卯﹐共被領去八百七十元﹐而粵捐至此尙短交七百餘元﹐以故各閩人憤激不平﹐卽於去年恩科及本年正科﹐公同向董事議將此項暫行扣給﹐蓋欲俟該捐項照數繳淸﹐然後賓興亦照數發給也﹞。光緒十四年舉人盧爾徳祥等僉請將此款每年酌提一百元﹐以作會試盤費﹝此款粵亦無分﹐可見粵籍舉人尙有廉恥﹐猶勝於粵生之必加一抽分也﹞﹐永爲定例。

鳳岡書院﹐在長治裏前窩莊﹐縣西北五十八里﹐屋二十四間﹐道光十年副貢生劉伊仲建。先後續置平等沙田園二百零九甲四分六釐六毫零八忽九絲﹐完糧一百十八兩四錢五分四釐。

朝陽書院﹐在港東潮外莊街北﹐縣東三十里﹐屋十八間﹐光緒六年訓導李政純﹑歲貢陳奎﹑廩生蔡瀛登等募建。

屏東書院﹐在港西裏阿侯街東﹐縣東二十里﹐屋三十六間﹐嘉慶二十年歲貢生郭萃﹑林夢揚等建﹐光緒六年鄭贊祿重修﹐膏火租六百餘石。

雪峯書院﹐在港西裏阿里港街北﹐縣東北四十里﹐屋七間﹐光緒三年職員藍登輝﹑董事張簡榮﹑張簡徳等建。

試院﹐在鳳儀書院東偏﹐屋三十六間﹝頭門五間﹑大堂一座﹑大堂前閩童廊號十間﹑座位四百號﹐大堂後穿心亭一座﹑亭左粵童廊號六間﹑坐位二百四十號﹑亭後閱卷廳事一間﹑左右官房各三間﹑廚房一間﹑廳事後爲奎樓﹑樓左房屋五間﹞﹐光緒元年增貢生蔡垂芳董建。

奎樓﹐在試院後﹐上﹑中﹑下三層﹐光緒九年生員丁星輝董建﹐尙未完竣﹐十八年破颶風吹倒﹐基址猶存。

義學﹝附番社義學﹞

義學﹐在永安街縣署西南數武﹐學捨五間﹐同治十二年邑侯李煐建﹐又詳請撥充公爺陂底民間隱匿秧田二十三甲一分二釐三毫三絲﹐歸鳳儀書院掌管﹐作義學田﹐年贌佃首銀一百二十元﹐爲延師修脯及修理等費。

一在鳳儀書院曹公祠內﹐光緒十三年邑侯吳元韜設起﹐又詳請撥充北畔圳不入甲贏餘水租銀九十元﹐爲延師修脯及修理等費。

一在港西裏阿侯街﹐縣東二十里﹐系民間公充斗糧銀六十元﹐作爲修脯。

一在港東裏水底寮莊﹐縣東南六十里﹐修脯未詳。

又三處俱在港東裏東港街﹐縣東南三十里﹐皆系民間公置﹐斗糧銀一百九十元﹑租谷四十六石﹐充作三學修脯。

番社義學

一在港西裏杜君英莊﹐縣東北三十二里﹐修脯百二十元。

一在港西裏嘉獵埔莊﹐縣東北五十里﹐修脯未詳。

一在港東裏北勢寮莊﹐縣東南六十一里﹐修脯未詳。

一在港東裏枋寮莊﹐縣東南六十里﹐修脯未詳。

一在港東裏糞箕湖社﹐縣東四十六里﹐修脯未詳。

一在港東裏赤山莊﹐縣東四十五里﹐修脯未詳。

右番社義學﹐系光緒元年臺灣道憲夏獻綸設起﹐聞當時尙不止此﹐今已裁去大半。

社學

大竹里社學二十六處﹕邑城內十六處﹑三塊厝三處﹑大林尾二處﹑林竹竿莊一處﹑前鎭莊一處﹑前金莊一處﹑戲獅甲莊一處﹑鹽埕莊一處。

興隆里社學十一處﹕舊治城內二處﹑左營莊三處﹑廍後莊一處﹑陂仔頭街一處﹑內圍莊一處﹑山頂莊一處﹑覆鼎金莊一處﹑桃仔園一處。

赤山里社學六處﹕寓潮埔莊一處﹑赤山莊一處﹑濫埔莊一處﹑仙艸埔莊一處﹑鳥松腳一處﹑夢鯉莊一處。

小竹里社學十六處﹕九曲塘莊一處﹑大樹腳一處﹑小坪頂一處﹑公館仔莊一處﹑前莊社一處﹑下考潭一處﹑旗竿腳莊一處﹑潮州寮一處﹑灣仔內一處﹑頂林仔邊三處﹑潭頭莊一處﹑港仔埔一處﹑柚仔腳莊一處﹑中綫莊一處。

鳳山里社學七處﹕大林浦莊二處﹑中州仔一處﹑海汕莊一處﹑中坑門莊一處﹑燒灰園一處﹑大人宮一處。

觀音里社學二十五處﹕楠梓坑街七處﹑三奶壇六處﹑籬仔內一處﹑蛇仔形莊一處﹑仁武莊一處﹑頂考潭一處﹑保捨甲莊一處﹑滚水莊一處﹑援剿中一處﹑姑婆寮莊一處﹑

大莊社一處﹑洲仔莊一處﹑竹腳厝莊一處﹑溪埔莊一處。

半屏里社學八處﹕灣中港莊一處﹑後勁莊四處﹑右衝莊三處。

仁壽里社學二十九處﹕阿公店街五處﹑後協莊三處﹑梓官莊四處﹑彌陀港莊二處﹑頂漯底一處﹑蠔仔寮二處﹑大捨甲莊一處﹑赤嵌莊二處﹑石螺潭一處﹑同安厝莊一處﹑仕隆莊四處﹑九甲園一處﹑五里林莊一處﹑橋仔頭一處。

維新里社學五處﹕北領旗莊一處﹑大社莊一處﹑蔡文莊一處﹑半路竹莊一處﹑竹仔港一處。

嘉祥里社學十二處﹕大邱圍莊一處﹑水蛙潭一處﹑田寮莊一處﹑內東臯獵一處﹑南安老一處﹑岡山營一處﹑豎支亭莊一處﹑那拔林一處﹑五甲尾一處﹑石燕潭莊一處﹑阿嗹莊一處﹑中路莊一處。

文賢里社學五處﹕大海埔莊一處﹑太爺莊一處﹑公館莊一處﹑圍仔內莊二處。

長治里社學五處﹕大湖街內二處﹑湖內莊一處﹑後鄕莊一處﹑竹滬莊內一處。

港東里社學四十一處﹕過溪仔莊一處﹑嵌頂街一處﹑陂內莊一處﹑九塊厝莊一處﹑油車莊一處﹑力力社一處﹑糞箕湖莊一處﹑侖仔莊一處﹑莊頭莊一處﹑下林仔邊三處﹑竹仔腳一處﹑田墘厝二處﹑嘉早莊內一處﹑新莊仔一處﹑五魁樓一處﹑潮州莊街四處﹑劉厝莊二處﹑林後莊一處﹑八老爺莊一處﹑四塊厝一處﹑東港街九處﹑大北旗尾一處﹑水底寮三處﹑北勢寮一處。

港西里社學四十三處﹕阿里港街五處﹑搭樓莊一處﹑耆老莊一處﹑隆恩後莊一處﹑中侖莊一處﹑鴨母寮一處﹑九塊厝莊一處﹑磚仔地一處﹑阿侯街七處﹑六塊厝莊一處﹑海丰莊三處﹑歸來莊一處﹑番仔寮莊一處﹑社皮莊三處﹑公館莊一處﹑新隘寮莊一處﹑鹽埔莊一處﹑新圍莊一處﹑萬丹街內三處﹑廣安莊一處﹑下蚶莊一處﹑新莊仔莊一處﹑水泉莊一處﹑瓦窯莊一處﹑仙公廟莊一處﹑新園街一處﹑五房洲一處﹑後大厝莊一處。

附﹕港東﹑西二里番社學八處﹕大餉營社一處﹑向潭社一處﹑放索社一處﹑蜜婆山社一處﹑溝仔墘一處﹑漏陂莊一處﹑舊隘寮社一處﹑舊寮社一處。

右全邑義學七處﹑番社義學六處﹑民社學二百三十八處﹑番社學八處﹐綜計凡二百五十九處﹐其餘番話﹑番俗﹑物產﹑民風﹑歲時﹑气候﹑官秩﹑叢談﹑海防﹑船政等件﹐已詳舊志﹐無餘贅言。兵事﹐惟土寇略舉一二﹐其它如邊防﹑凶番及災祥之旱澇﹑暴風﹑山崩﹑川竭﹑地震等項俱一切無案可查﹐不得不槪從其闕。光緒二十年十二月二十四日廩生盧爾徳嘉謹白。

風﹑山崩﹑川竭﹑地震等項﹐俱一切無案可查﹐不得不槪從其闕。光緒二十年十二月二十四日廩生盧爾徳嘉謹白。

祠廟

玉皇宮﹝額「靈霄殿」﹐俗呼爲天公廟﹞﹐在登瀛街﹐大小九間﹐創建莫考。咸豐三年董事林港河等重修。

先農廟﹐在東門外春牛埔﹐縣東南半里許﹐屋一間﹐創建莫考。今已傾圯﹐其旁社稷壇在焉。

一在林竹竿莊﹝大竹﹞﹐縣西七里﹐屋五間﹝額「徳興殿」﹞﹐道光八年林覃全等董建。

一在舊治東門外﹝興隆﹞﹐縣西北十五里﹐屋六間﹐道光五年職員陳天奎修﹐今廢。

一在籬仔內莊﹝觀音﹞﹐縣北十九里﹐屋八間﹝額「靑雲宮」﹞﹐嘉慶十二年洪廷錦董建。

一在援剿右莊﹝觀音﹞﹐縣北三十三里﹐屋八間﹐道光二十二年陳上老等董建。

一在仕隆莊﹝仁壽﹞﹐縣西北二十八里﹐上有奎樓﹐共五間﹝額「帝仙宮」﹞﹐咸豐八年歲貢生許秉綬董建﹐廟租六石。

一在侖仔頂莊﹝嘉祥﹞﹐縣東北六十里﹐屋五間﹐同治十二年徐克﹑李槪等董建。

一在仙公廟莊﹝港西﹞﹐縣東二十里﹐屋八間﹝額「仙隆宮」﹞﹐乾隆四十五年監生髙肇輝建﹐同治十年鄭維新重修。

一在加走莊﹝港東﹞﹐縣東四十里﹐屋二間﹐光緒元年徐寬裕修。

一在新厝莊﹝港東﹞﹐縣東四十二里﹐屋一間﹐光緒四年陳蹺轟董建。

關帝廟﹐在五塊厝莊北﹝大竹﹞﹐縣西五里﹐屋十六間﹐創建莫考。咸豐九年副將曾元福修﹐光緒十七年舉人盧爾徳祥重修。廟租二十石﹐現存癸已年新捐銀三百元﹐尙未置業。

一在■﹝魚逮﹞港埔莊﹝大竹﹞﹐縣西十里﹐屋五間﹝額「古寺亭」﹞﹐咸豐八年總理孫裕董建。

一在舊治東門內﹝興隆﹞﹐縣西十五里﹐屋四間﹐雍正五年知縣蕭震建﹐乾隆二十八年知縣王瑛曾修﹐同治八年中軍劉全重修。廟租二十二元。

一在赤山莊﹝赤山﹞﹐縣西北二里﹐屋六間﹝額「文衡殿」﹞﹐光緒九年阮興隆董修。廟租二十八石﹐銀七十二元。

一在中衝崎莊﹝觀音﹞﹐縣北二十七里﹐屋四間﹐同治二年黃通義董建。

一在大莊﹝嘉祥﹞﹐縣北四十五里﹐屋四間﹐光緒元年陳僚董修。

一在挖仔莊﹝嘉祥﹞﹐縣北四十六里﹐屋八間﹐道光二十六年洪泉光董建﹐光緒元年洪沁董修。廟租八石。

一在阿侯街﹝港西﹞﹐縣東二十里﹐屋六間﹐乾隆四十五年董事郭萃﹑王廷魁等募建。

天后宮﹝額「雙慈亭」﹐後祀觀音﹐故名。俗呼大廟﹞﹐在縣署南數武﹐屋十八間﹐乾隆十八年陳光明董建﹐嘉慶二十三年南路營參府黃修。道光八年職員盧朝宗重修﹐光緒十三年通裕號等統修。廟租七十石。

一在登瀛街﹝額「湄洲宮」﹐俗呼爲興化媽祖廟﹞﹐屋七間﹐道光二年黃漢樓修。

一在內北門街﹐屋二十二間﹐道光十八年林艷山董建﹐咸豐四年漳鎭公標重修。

一在參將署旁﹝額「四聖廟」﹐兼祁關帝﹑火徳星君﹑馬明尊王﹐故名﹞﹐屋六間﹐乾隆五十九年李紹曾建﹐道光二十九年稿房陳志行修。

一在火藥庫內﹐屋六間﹐同治五年參將田如松建﹐光緒十六年南淡信官﹝﹖﹞周士得﹑郭淸遠﹑王得凱修。

一在旗後碼頭﹝大竹﹞﹐縣西南十五里﹐屋六間﹐光緒十三年洋商張怡記等號重修。

一在舊治龜山頂﹝興隆﹞﹐縣西十五里﹐屋二間﹝額「龜峯巖」﹞﹐康熙二十二年奉文建。年久傾圯﹐乾隆二十七年知縣王瑛曾重建。

一在舊治北門外﹝興隆﹞﹐縣西北十五里﹐屋二間﹝額「慈徳宮」﹞﹐同治十二年曾協順董修。

一在楠梓坑街﹝觀音﹞﹐縣北二十里﹐屋十間﹝額「楠和宮」﹞﹐咸豐五年生員郭對揚修。

一在角宿莊七里山麓﹝觀音﹞﹐縣北三十里﹐屋六間﹝額「龍角寺」﹞﹐乾隆三十八年貢生柯步生建。

一在橋仔頭街﹝仁壽﹞﹐縣北三十里﹐屋一間﹝額「鳳橋宮」﹞﹐乾隆六十年陳嘉謨董建。

一在畢宿莊﹝仁壽﹞﹐縣西北三十二里﹐屋三間﹐同治八年董事許天文等募建。

一在阿公店街﹝仁壽﹞﹐縣北四十里﹐屋八間﹝額「壽天宮」﹞﹐嘉慶三年黃協記﹑吳隆興募建﹐道光四年黃洽泉董修。租糖一千斤。

一在彌陀港莊﹝仁壽﹞﹐縣西北四十里﹐屋八間﹐同治十年林長募建。

一在五甲尾莊﹝嘉祥﹞﹐縣北四十五里﹐屋五間﹐光緒三年董事黃朝淸等捐修。

一在半路竹莊﹝維新﹞﹐縣西北五十五里﹐屋三間﹐道光二年董事程感募建。

一在內能雅寮莊西﹝鳳山﹞﹐縣南十一里﹐屋一間﹐乾隆二十二年黃欽募建。

一在東港街﹝港東﹞﹐縣東南三十里﹐屋八間﹝額「朝隆宮」﹞﹐同治十三年許漳泉號董修。

一在下林仔邊街﹝港東﹞﹐縣東南四十里﹐屋八間﹐同治五年黃長記董建。

一在放索莊﹝港東﹞﹐縣東南四十一里﹐屋三間﹐咸豐二年董事蘇習募緣建造。

一在新埔莊﹝港東﹞﹐縣東南四十二里﹐屋三間﹐光緒三年董事陳窯募緣重修。

一在枋寮街﹝港東﹞﹐縣東南六十里﹐屋二間﹝額「徳興宮」﹞﹐道光十一年林光輝董建。

一在阿侯街﹝港西﹞﹐縣東二十里﹐屋十四間﹝額「慈鳳宮」﹞﹐道光五年郭先桂董修﹐乾隆四十一年鄭麟鼎建。

一在萬丹街﹝港西﹞﹐縣東二十里﹐屋十間﹝額「萬惠宮」﹞﹐嘉慶二十五年李增選募建﹐光緒十六年李文學董修。廟租四十八石。

一在新園街﹝港西﹞﹐縣東二十里﹐屋九間﹝額「新惠宮」﹞﹐道光二十二年簡鰲山董建。廟租十元。

一在內埔莊街﹝港西﹞﹐縣東四十里﹐屋五間﹐嘉慶八年鍾麟江倡建﹐道光二十九年舉人鍾桂齡重修。廟租三十六石。

一在阿里港街﹝港西﹞﹐縣東北四十里﹐屋十間﹝額「雙慈宮」﹞﹐乾隆四十七年莊鄕生董建。

一在鹽埔莊﹝港西﹞﹐縣東北四十里﹐屋三間﹝額「靈慈宮」﹞﹐光緒十二年呂雷董建。

一在打鐵店莊﹝港西﹞﹐縣東北四十一里﹐屋四間﹝額「慈隆宮」﹞﹐光緒九年莊耆盧壽董建。

一在大道關莊﹝港西﹞﹐縣東北四十三里﹐屋二間﹐光緒十年鍾委董建。

觀音寺﹝額「龍山寺」﹞﹐在大東門內﹐屋十二間﹐乾隆三十年居民建﹐嘉慶十二年陳可寄董修﹐道光十五年張源裕重修﹐同治十年隆益號再修。廟租十九石。淸溪林成功助田十六甲﹐六莊鹽州捐渡頭一所﹐年納銀十六元。

一在雙慈亭後殿﹐屋二間﹝余見「天后宮」條下﹞。

一在城隍廟後殿﹐屋三間﹝余見「城隍廟」條下﹞。

一在關帝廟後殿﹐屋三間﹝余見「關帝廟」條下﹞。

一在舊城內龜山麓﹝興隆﹞﹐縣西十五里﹐屋九間﹝額「興隆寺」﹞﹐康熙五十八年知縣李丕煜建。寺後有石磴﹐屈曲數層﹐通天后宮﹐陟其巓﹐煙海晴波﹑平沙落雁﹐皆在目前﹐可供遠眺。乾隆五十八年﹐南路營遊擊丁茂﹑鳳山縣儒學吳策勛﹑鳳山縣巡政廳饒燭修﹐光緒十一年生員藍丰年募緣重修。廟租一百六十石。

一在舊治西門外﹝興隆﹞﹐縣西十五里﹐屋一間﹝額「泗洲寺」﹞﹐創建莫考。今廢。寺前有潭一口﹐爲放生池。

一在觀音山麓﹝觀音﹞﹐縣北二十三里﹐屋八間﹝額「翠屏巖」﹞﹐光緒二年恩貢生蘇懷珠募修。

一在大岡山腰﹝嘉祥﹞﹐縣北五十七里﹐屋十間﹝額「超峯寺」﹞﹐乾隆二十八年知府蔣允焄建﹐光緒六年李建成募修。

一在蘭坡嶺頂﹝觀音﹞﹐縣東北四十里﹐屋六間﹐同治十二年職員藍登輝建。

一在大湖街﹝長治﹞﹐縣北六十里﹐屋二間﹐嘉慶五年林同興建。

一在海埔莊﹝文賢﹞﹐縣西北六十六里﹐屋三間﹝額「海山宮」﹞﹐光緒六年劉池募建。

一在打鼓山麓﹝興隆﹞﹐縣西十二里﹐屋三間﹝額「元興寺」﹞﹐乾隆八年住僧經元募建﹐光緒十七年發火燒毀。

一在海汕莊﹝鳳山﹞﹐縣南十八里﹐屋二間﹝額「朝鳳寺」﹞﹐光緒十六年洪溥募修。

一在咸水港﹝鳳山﹞﹐縣南十七里﹐屋四間﹝額「淸水寺」﹞﹐同治八年廩生林際時募建。

一在艸衙莊﹝鳳山﹞﹐縣南十里﹐屋八間﹝額「朝陽寺」﹞﹐道光元年生員陳世芳募建﹐光緒七年王洪祥重修。

一在鳳山麓﹝小竹﹞﹐縣東西十八里﹐屋十四間﹝額「淸水巖寺」﹞﹐道光十四年總理簡立募建﹐光緒十四年總理黃合春號董修。廟租二十五石﹑糖一千四百斤。

一在萬丹街﹝港西﹞﹐縣東二十里﹐屋六間﹝額「萬泉寺」﹞﹐乾隆三十九年李振利募建﹐嘉慶二十五年李增選捐修﹐同治八年李吉利重修﹐光緒十一年王恆順再修。

一在兩魚山東北﹝港西﹞﹐縣東二十里﹐屋十一間﹝額「赤山巖」﹞﹐同治三年黃正春董修。廟租二十五石。

一在兩魚山西南﹝港西﹞﹐縣東二十里﹐屋一間﹝額「髙岡亭」﹞﹐光緒六年陳宗維募建。

一在小琉球嶼大寮澳山頂﹐縣東南六十里﹐乾隆五十九年居民募建。

眞武廟﹝祀元天上帝﹐亦名北極大帝﹞﹐在新甲莊﹝大竹﹞﹐縣西南四里﹐屋兩間﹐光緒五年陳弄董修。

一在左營莊﹝興隆﹞﹐縣西北十六里﹐屋六間﹐光緒九年林源和董修。廟租十四石。

一在廍後莊﹝興隆﹞﹐縣西北十六里﹐屋六間﹐嘉慶五年許卓募建﹐同治十三年卓隆美董修。

一在大社莊﹝觀音﹞﹐縣北二十里﹐屋六間﹐嘉慶十四年林佐募建﹐光緒十七年林振義董修。

一在援剿中莊﹝觀音﹞﹐縣北三十四里﹐屋八間﹐道光二十六年生員林純一募建。

一在前鋒莊﹝仁壽﹞﹐縣西北四十里﹐屋八間﹐嘉慶十四年李承業募建。廟租一百三十元。

一在田厝莊﹝嘉祥﹞﹐縣北四十七里﹐屋四間﹐道光六年蕭廷獻募建﹐同治三年陳六嘉董修。廟租十二石。

一在塗庫莊﹝嘉祥﹞﹐縣北五十里﹐屋八間﹐乾隆元年孫邱鄭募建﹐光緒二年居民重修。廟租十六石。

一在北領旗莊﹝維新﹞﹐縣西北五十二里﹐屋二間﹝額「北極殿」﹞﹐嘉慶元年楊神募建。

一在三鎭莊﹝維新﹞﹐縣西北五十三里﹐屋二間﹝額「北極殿」﹞﹐光緒四年楊銓募建。

一在萬丹街﹝港西﹞﹐卽萬泉寺前殿﹝前祀眞武﹐後祀觀音﹐前後各三間﹐連左右護室共十三間﹐實只一�而已﹞﹐縣東二十里﹐廟租十三石﹝余見「觀音寺」條下﹞。

一在下甲莊﹝長治﹞﹐縣西北五十四里﹐屋二間﹐道光十七年董事黃水募建。

一在竹滬莊﹝長治﹞﹐縣西北五十五里﹐屋四間﹐光緒十年董事蔡羅重修。

一在中莊﹝小竹﹞﹐縣東五里﹐屋五間﹐乾隆三十三年武生蔡國治募建。

一在九曲塘莊﹝小竹﹞﹐縣東十里﹐屋八間﹐同治七年陳寬募建。廟租四十二石﹐又曹公兩圳應繳油香銀百四十二元。

一在崁頂街﹝港東﹞﹐縣東三十里﹐屋十六間﹐乾隆三十九年莊江募建﹐道光十三年胡國柱重修。廟租十七石八斗。

一在崎仔頭莊﹝港東﹞﹐縣東南四十二里﹐屋二間﹐道光二十八年林三寶募建。

一在大埔莊﹝港西﹞﹐縣東二十里﹐屋一間﹐光緒十九年陳連徳等重修。

一在阿侯街﹝港西﹞﹐縣東二十里﹐屋一間﹐光緒十七年林慶記號重修。

保生大帝廟﹝祀宋吳眞人﹐或稱之爲大道公﹞﹐在■﹝魚逮﹞港莊﹝大竹﹞﹐縣西九里﹐屋八間﹐光緒六年總理盧恭募建。

一在打鼓山麓﹝興隆﹞﹐縣西十六里﹐屋八間﹐光緒三年黃抱修。

一在舊城內﹝興隆﹞﹐縣西十五里﹐屋三間﹝額「慈濟宮」﹞﹐道光二十八年陳瓊募修。廟租三十石。

一在桃仔園莊﹝興隆﹞﹐縣西北十八里﹐屋五間﹐光緒十七年黃見募修。

一在後頸莊﹝半屏﹞﹐縣西北十八里﹐屋四間﹐嘉慶二十一年董事楊儒募修。

一在外埔莊﹝觀音﹞﹐縣北二十一里﹐屋一間﹝額「保壽宮」﹞﹐光緒元年吳春盛董修。

一在大道公厝莊﹝觀音﹞﹐縣北二十五里﹐屋六間﹝額「保興宮」﹞﹐嘉慶十八年居民建﹐光緒九年吳阿崁修。

一在大社莊﹝維新﹞﹐縣西北五十五里﹐屋十七間﹝額「澤深宮」﹞﹐嘉慶十四年蘇串募建﹐光緒十九年蘇景淸董修。

一在大湖街﹝長治﹞﹐縣西北六十里﹐屋五間﹝額「長壽宮」﹞﹐乾隆四十年葉泰興建。

一在湖內莊﹝長治﹞﹐縣西北六十里﹐屋二間﹝額「普濟宮」﹞﹐嘉慶二年王天培募建。

一在圍仔莊﹝文賢﹞﹐縣西北六十七里﹐屋八間﹝額「慈濟宮」﹞﹐康熙二十年李天賜建﹐雍正三年葉惠修﹐嘉慶十六年林必捷重修﹐光緒十八年鄭武再修。

一在田中央莊﹝鳳山﹞﹐縣東南三里﹐屋十二間﹝額「眞君宮」﹞﹐乾隆二年林晉國修。廟租二十石。

一在後莊﹝小竹﹞﹐縣東六里﹐屋五間﹝額「保興宮」﹞﹐咸豐元年戴國英修。

一在考潭莊﹝小竹﹞﹐縣東南八里﹐屋八間﹝額「保福宮」﹞﹐道光二十一年武生簡敬心募建﹐光緒四年簡逢春董修。

一在頂林仔邊街﹝小竹﹞﹐縣東南二十里﹐屋二間﹝額「興濟宮」﹞﹐乾隆十四年葉文賓募建﹐光緒十三年武舉朱春田董修。租糖四百斤。

一在中林莊﹝鳳山﹞﹐縣東南十九里﹐屋二間﹝額「鳳集宮」﹞﹐光緒二年蕭返募修。廟租二十三石八斗五升。

一在海埔莊﹝港東﹞﹐縣東南四十三里﹐屋四間﹐道光二十七年王利募建。

一在北勢寮莊﹝港東﹞﹐縣東南六十里﹐屋二間﹝額「保安宮」﹞﹐乾隆五十年楊光興董建。

一在阿侯街﹝港西﹞﹐縣東二十里﹐屋八間﹐光緒十五年曾吉星董修。

開漳聖王廟﹝祀陳聖王﹞﹐在竹巷莊﹝大竹﹞﹐縣西里許﹐屋二十三間﹐嘉慶六年張元音募建﹐光緒七年商民通裕號董修。廟租一百五十石﹐租糖五千斤。

一在舊城內﹝興隆﹞﹐縣西十五里﹐屋六間﹐創建莫考。今已傾圯。

廣澤尊王廟﹝祀郭聖王﹞﹐在大樹腳莊﹝小竹﹞﹐縣東北二十里﹐屋八間﹝額「鳳安宮」﹞﹐同治元年張九﹑梁營募建。

三山國王廟﹝祀淸化威徳報國王﹑助政明肅寧國王﹑惠威宏應丰國王﹞﹐在三角通街﹐屋六間﹝額「廣寧廟」﹞﹐乾隆二十年韓江募建﹐同治十二年洪大吉董修﹐後殿爲昌黎祠。

一在鹽埕莊﹝大竹﹞﹐縣西十二里﹐屋五間﹐乾隆五十九年蕭晉期募建﹐光緒八年謝道董修。

一在舊治南郊﹝興隆﹞﹐縣西十五里﹐屋八間﹝額「廣濟宮」﹐並祀池王﹞﹐乾隆五十四年呂鍾募建。廟租四十六元。

一在右衝莊﹝半屏﹞﹐縣西北二十里﹐屋五間﹐光緒元年武生楊應龍董修。

一在大莊﹝觀音﹞﹐縣北二十一里﹐屋七間﹐咸豐七年蘇排董修。

一在新莊﹝仁壽﹞﹐縣西北二十八里﹐屋三間﹐咸豐二年黃淸募建。廟租十六石。

一在九甲圍莊﹝仁壽﹞﹐縣西北二十八里﹐屋四間﹐同治十三年鄭尙募建。廟租四十石。

一在六班長莊﹝仁壽﹞﹐縣西北三十里﹐屋三間﹐道光十年鄭興﹑劉仁募建。

一在潭底莊﹝嘉祥﹞﹐縣北四十六里﹐屋六間﹐道光二十年陳筆募建﹐光緒二年蔡果董修。

一在那拔林莊﹝嘉祥﹞﹐縣北五十里﹐屋四間﹐光緒元年林耀西董修。

一在潮州莊街﹝港東﹞﹐縣東三十里﹐屋九間﹐嘉慶元年張國俊募建﹐同治去年周同順董修。廟租二十石。又一座亦在潮州莊街﹐屋二間﹐道光元年陳阿漏募建。廟租二十八元。

一在四塊厝﹝港東﹞﹐縣東三十五里﹐屋五間﹐乾隆五十九年陳春來募建﹐光緒十四年陳阿喜董修。廟租十九石。

一在加走莊﹝港東﹞﹐縣東四十里﹐屋二間﹐同治十二年張嘉禮募建。

一在新置莊﹝港東﹞﹐縣東四十里﹐屋一間﹐咸豐九年陳丰傳建。

一在荖藤林莊﹝港東﹞﹐縣東四十一里﹐屋二間﹐道光十年李孟涼募建。

一在下林仔邊街﹝港東﹞﹐縣東四十里﹐屋二間﹐同治五年黃長記募建。

一在海丰莊﹝港西﹞﹐縣東二十三里﹐屋八間﹐同治四年歲貢生鄭元奎募建。

一在九塊厝莊﹝港西﹞﹐縣東北三十里﹐屋十一間﹐乾隆四十三年陳慶祥募建。

一在大埔莊﹝港西﹞﹐縣東北五十五里﹐屋六間﹐同治四年劉月燐募建。

王爺廟﹝內祀朱王﹞﹐在籬仔內莊﹝大竹﹞﹐縣西南七里﹐屋五間﹝額「龍閣寺」﹞﹐光緒七年武生陳徳音董修。廟租八石﹐又陂稅銀十六元。

一在林竹竿莊﹝大竹﹞﹐縣西七里﹐屋一間﹝額「代天府」﹐內祀李王﹞﹐咸豐七年李光流募建。

一在漯仔底莊﹝興隆﹞﹐縣西十二里﹐屋四間﹝內祀池王﹞﹐光緒十六年隆益號修。

一在內圍莊﹝興隆﹞﹐縣西十四里﹐屋八間﹝內祀池王﹞﹐乾隆五十四年吳世芳募建﹐光緒十二年陳華董修。廟租二十元。

一在濫埔莊﹝赤山﹞﹐縣東北八里﹐屋三間﹝內祀池王﹞﹐光緒六年沈蕓募建。

一在楠梓坑街﹝觀音﹞﹐縣北二十里﹐屋一間﹝內祀朱王﹞﹐光緒元年郭對北董修。

一在中埔莊﹝觀音﹞﹐縣北二十里﹐屋五間﹝內祀池王﹞﹐嘉慶五年王允﹑王雄募建。

一在田寮莊﹝觀音﹞﹐縣北二十八里﹐屋六間﹝額「代天巡狩」﹐祀溫王﹞﹐光緒十年黃屋董修。廟租三石。

一在下漯底莊﹝仁壽﹞﹐縣西北三十四里﹐屋五間﹝內祀池王﹞﹐同治二年莊民建。

一在頂漯底莊﹝仁壽﹞﹐縣西北三十五里﹐屋三間﹝內祀李王﹞﹐光緒十一年生員孫待聘董建。

一在螺潭莊﹝仁壽﹞﹐縣西北三十六里﹐屋六間﹝內祀池王﹞光緒九年廖鴻飛董修。

一在後協莊﹝仁壽﹞﹐縣西北四十里﹐屋一間﹝內祀池王﹞﹐嘉慶十四年張厚董建。廟租十石。

一在彌陀港莊﹝仁壽﹞﹐縣西北四十里﹐屋一間﹝內祀池王﹞﹐光緒元年張邦和﹑林年三董修。

一在知髙寮莊﹝仁壽﹞﹐縣西北四十三里﹐屋三間﹝內祀郭王﹞﹐光緒六年林生董修。

一在港口侖莊﹝仁壽﹞﹐縣西北四十五里﹐屋一間﹝內祀雷王﹞﹐嘉慶十八年林掽董建。

一在仙艸寮莊﹝嘉祥﹞﹐縣北四十五里﹐屋四間﹝祀溫﹑吳﹑朱﹑李﹑池五王﹞﹐光緒五年李賽募建。

一在大烏山腰﹝嘉祥﹞﹐縣北五十里﹐屋三間﹝額「昆山寺」﹐內祀池王﹞﹐光緒十年李賽募建。

一在三爺陂莊﹝維新﹞﹐縣西北五十里﹐屋三間﹝額「武安宮」﹞﹐光緒十七年楊紅募建。

一在烏樹林莊﹝維新﹞﹐縣西北五十五里﹐屋三間﹝額「保寧宮」﹐內祀池王﹞﹐光緒六年蘇瑞居募建。

一在圍仔內莊﹝維新﹞﹐縣四北五十五里﹐屋二間﹝額「東安宮」﹞﹐同治三年葉石募建。

一在蔡文莊﹝維新﹞﹐縣西北五十五里﹐屋四間﹝額「聲靈宮」﹞﹐嘉慶九年蔡連登募建。

一在新園莊﹝長治﹞﹐縣西北五十六里﹐屋八間﹝額「福善宮」﹐內祀池王﹞﹐乾隆二十九年張志凝建﹐四十九年謝君澤修﹐嘉慶十七年謝出坎繼修﹐道光三年楊總芳續修﹐咸豐十年黃餘慶重修﹐同治三年黃應淸再修。

一在大湖街﹝長治﹞﹐縣西北六十里﹐屋二間﹝額「碧湖宮」﹐祀朱﹑李﹑池三王﹞﹐嘉慶三年林昆義募建。

一在拔仔林莊﹝文賢﹞﹐縣西北六十三里﹐屋八間﹝額「福壽宮」﹐內祀池王﹞﹐同治二年鄭合募建。

一在大人宮莊﹝鳳山﹞﹐縣東南十二里﹐屋八間﹝額「鳳儀宮」﹐祀溫﹑朱﹑池三王﹞﹐乾隆十二年吳和尙建﹐光緒九年吳覺修。廟租三十六石。

一在大林蒲莊﹝鳳山﹞﹐縣東南二十里﹐屋五間﹝額「鳳林宮」﹐內祀溫王﹞﹐咸豐三年吳超然董修。廟租九十八石二斗七升六合。又一座亦在大林蒲莊﹐屋八間﹝額「鳳岫宮」﹐內祀池王﹞﹐光緒十七年陳知董修。

一在東港街﹝港東﹞﹐縣東南三十里﹐屋九間﹝額「東隆宮」﹐內祀溫王﹞﹐光緒十三年陳順源號募建﹐十七年洪朝輝董修。

一在加走莊﹝港東﹞﹐縣東南四十里﹐屋二間﹝內祀李王﹞﹐乾隆五十四年戴包募建。廟租一百石。

一在港西莊﹝港西﹞﹐縣東二十三里﹐屋一間﹝內祀朱王﹞﹐光緒六年方酣募建。

一在崎仔頭莊﹝港西﹞﹐縣東北三十八里﹐屋一間﹐道光十五年居民建。

一在過港莊﹝港西﹞﹐縣東北四十一里﹐屋二間﹐道光十八年居民建。

文昌祠﹐在楠梓坑街﹝觀音﹞﹐縣北二十里﹐屋二間﹐嘉慶六年歲貢黃昌選募建﹐道光二十七年郭汾盛董修。

城隍廟﹐在鳳儀書院西偏﹐屋二十八間﹐嘉慶五年建﹐咸豐九年歲貢生吳春華修。

一在舊治北郊﹝興隆﹞﹐縣西十五里﹐屋十五間﹐康熙五十七年知縣李丕煜建﹐乾隆五十八年鳳山縣儒學吳策動修﹐咸豐六年職員陳大奎重修。廟租十五元。

一在梓官莊﹝仁壽﹞﹐縣西北三十六里﹐屋八間﹐光緒五年王泉﹑何富董修。

龍王廟﹐在縣署東偏﹐與城隍廟比鄰﹐屋三間﹐道光二十三年知縣魏彥儀建。

東嶽廟﹝祀仁聖大帝﹐俗呼六將廟﹞﹐在參將衙右﹐與四聖廟﹝見「天后宮」條下﹞比鄰﹐屋七間﹐同治四年中軍趙品建。

韓文公祠﹐在三角通街三山國王廟後殿﹐屋二間﹝額「昌黎祠」余見「三山國王廟」條下﹞。

一在內埔莊街﹝港西﹞﹐與天后宮比鄰﹐縣東四十里﹐屋六間﹐道光七年武生李孟樹倡建﹐咸豐十二年舉人餘春錦募修﹐光緒十七年例貢生李向淸重修。

祖師廟﹝額「同安廟」﹐祀淸水祖師﹑保生大帝﹑天后﹑張舍人﹞﹐在中和街﹐屋四間﹐同治十二年舉人王希維修。

一在前金莊﹝大竹﹞﹐縣西十里﹐屋六間﹝額「萬興宮」﹞﹐光緒六年張浚修。

一在下五塊厝莊﹝半屏﹞﹐縣西北十五里﹐屋一間﹐道光二十四年曾士鏡募建。

一在仁武莊﹝觀音﹞﹐縣北十五里﹐屋四間﹐光緒十年劉梧桐修。

一在塗庫莊﹝觀音﹞﹐縣北二十二里﹐屋三間﹐道光九年莊萬建。

一在保捨甲莊﹝觀音﹞﹐縣北二十三里﹐屋五間﹐道光六年張同募建。

一在竹仔港莊﹝維新﹞﹐縣西北五十里﹐屋六間﹝額「文興宮」﹞﹐嘉慶十年陳士忠等募建。

一在二橋莊﹝鳳山﹞﹐縣東南十二里﹐屋三間﹝額「龍鳳宮」﹞﹐光緒十四年黃響董修。

一在阿侯街﹝港西﹞﹐縣東二十里﹐屋二間﹐嘉慶二十二年陳廷春募建。

太子廟﹝額「廣濟宮」﹞﹐在戲獅甲莊﹝大竹﹞﹐縣西南八里﹐屋八間﹐乾隆二十五年董大章募建﹐光緒十五年陳賢重修。

一在三塊厝街﹝大竹﹞﹐縣西十里﹐屋八間﹝額「三鳳亭」﹞﹐同治九年同知銜張鑑道重修。

一在左營莊﹝興隆﹞﹐縣西北十六里﹐屋二間﹐光緒九年林源和董修。

一在竹仔門莊﹝觀音﹞﹐縣北十七里﹐屋三間﹝額「大福宮」﹞﹐同治六年生員錢英才募建。

一在竹滬莊﹝長治﹞﹐縣西北五十五里﹐屋五間﹐光緒十三年莊當董修。

一在新隘寮莊﹝隘西﹞﹐縣東北四十里﹐屋三間﹝額「保安宮」﹞﹐光緒十三年職員陳國馨募建。

元帥廟﹐在滚水莊﹝觀音﹞﹐縣北三十里﹐屋八間﹝內祀唐張睢陽﹞﹐道光三十年楊燕翼募修。

一在右衝莊﹝半屏﹞﹐縣西北二十里﹐屋十間﹝祀張睢陽﹞﹐道光二十七年徐臨董修。

一在阿嗹莊﹝嘉祥﹞﹐縣北五十五里﹐屋八間﹝額「淸和宮」﹐祀辛元帥﹞﹐乾隆五十八年陳江募建﹐道光九年陳允董修﹐光緒三年廩生陳月三﹑武生陳月璧重修。

一在石燕潭﹝嘉祥﹞﹐縣北六十里﹐屋三間﹝額「安和宮」﹐祀李元帥﹞﹐光緒十八年沈純潛﹑葉邦董修。

廣應廟﹝俗呼王公廟﹐祀晉謝東山﹞﹐在王公廟莊﹝小竹﹞﹐縣東南二十里﹐屋十間﹐咸豐三年廖安修﹐光緒九年黃榮記重修。

鳳騰宮﹝祀武徳尊侯聖王公火神﹞﹐在莿蔥腳莊﹝鳳山﹞﹐縣東南十里﹐屋八間﹐光緒七年梁鉗募建。

呂仙祠﹝祀呂純陽﹞﹐在旗後山腰﹝大竹﹞﹐縣西南十五里﹐屋六間﹐光緒十八年總鎭銜萬國標修。

臨水夫人廟﹐在旗後山腰﹝大竹﹞﹐縣西南十五里﹐屋十間﹝額「順懿宮」﹞﹐光緒五年林軫董建﹝按此廟神爲陳姓﹐諱靖姑﹐福州下渡陳昌女﹐年二十有四﹐成神於古田縣之臨水洞。宋淳佑間﹐封崇福昭惠慈濟夫人﹐賜廟額「順懿」﹐歷朝皆有封號。國朝咸豐間﹐閩人林天齡奏請加封順天聖母﹞。

注生娘廟﹐在仕隆莊﹝仁壽﹞﹐縣西北二十八里﹐屋三間﹐嘉慶元年生員林邦英募建。

大將廟﹝祀陳大將軍﹐卽陳元﹞﹐在赤山裏﹐縣北八里﹐屋二間﹐同治八年中軍趙品修﹝按舊志「武功」列傳載﹕陳元﹐侯官人﹐臺灣鎭標左營千總。臺賊朱一貴倡亂時﹐元同本標右營遊擊周應龍率兵禦賊於南路岡山。元奮勇掩擊﹐賊稍卻﹐官軍進屯赤山。越日﹐賊悉眾來﹐四面圍攻﹐官軍深入﹐不淸地利。元力戰﹐數次中創﹐被獲﹐逼降﹐不屈死。事聞﹐予卹﹐賜祭一次﹐蔭一子以千總用﹐厥後居民卽其地建廟祀之﹞。

寧靖王廟﹐在竹滬莊﹝長治﹞﹐縣西北五十五里﹐屋五間﹐創建莫考﹝按舊志云﹕王忠義炳蔚﹐竹滬是墾田地﹐鄕人立廟祀之﹞。光緒十七年莊當募修。廟租四十石。

大將廟﹝祀康將軍﹐事迹未詳﹞﹐在七老爺莊﹝大竹﹞﹐縣西南三里﹐屋五間﹐雍正十三年李元﹑蔡南建﹐同治十一年葉庚修。

一在萬丹街﹝港西﹞﹐縣東二十里﹐屋一間﹝祀陳將軍﹐乾隆五十一年莊大田之亂﹐將軍曾引兵禦賊﹐陣亡於此﹞﹐乾隆六十年吳善心募建。

大士爺廟﹐在港仔墘莊﹝鳳山﹞﹐縣南十里﹐屋三間﹐乾隆六十年貢生李國珍募建。

火神廟﹐在舊治東門內﹝興隆﹞﹐縣西十五里﹐屋二間﹐道光二十九年歲貢生陳琨董修。

伽藍爺廟﹐在舊治西部﹝興隆﹞﹐縣西十五里﹐屋一間﹐道光二十九年副貢生劉維仲董修。

福徳祠﹐在縣署頭門內左側﹐屋三間﹐同治六年知縣淩樹荃重修。

一在中和街﹐屋四間﹐嘉慶十四年居民建﹐同治五年重修。

一在縣城小東門外過溝仔街﹝大竹﹞﹐屋一間﹝額「東福祠」﹞﹐創建莫考。

一在徳乃嘉莊﹝大竹﹞﹐縣東里許﹐屋一間﹝額「報安祠」﹞﹐咸豐十一年歲貢生吳春華建。

一在岡山仔莊﹝大竹﹞﹐縣西南六里﹐屋一間﹐咸豐五年莊公漏董建。廟租三元。

一在舊治東郊﹝興隆﹞﹐縣西十五里﹐屋二間﹝額「東瀛社」﹞﹐道光二十九年陳琨募建。

一在舊治南郊﹝興隆﹞﹐縣西十五里﹐屋一間﹐道光二十九年居民建。

一在舊治北郊﹝興隆﹞﹐縣西北十五里﹐屋二間﹝額「鎭福社」﹞﹐光緒九年餘令募建。

一在崎腳莊﹝興隆﹞﹐縣西十四里﹐屋二間﹐光緒十四年方帶建。

一在後勁莊﹝半屏﹞﹐縣西北十八里﹐屋一間﹐咸豐六年生員林啟泰董修。

一在頂咸田莊﹝仁壽﹞﹐縣北三十里﹐屋一間﹐光緒十五年楊漏董修。

一在阿公店街﹝仁壽﹞﹐縣北四十里﹐屋二間﹐光緒二十年黃應年董修。

一在程鄕莊﹝仁壽﹞﹐縣北四十里﹐屋一間﹐光緒十五年張典建。

一在頂林仔邊街﹝小竹﹞﹐縣東南二十里﹐屋五間﹐乾隆十四年葉文賓建﹐光緒九年陳芽修﹐光緒三十年黃合春重修。租糖八百斤。

一在東港街﹝港東﹞﹐縣東南三十里﹐屋二間﹝額「福安宮」﹞﹐光緒十八年邱拱辰董修。

一在萬丹街﹝港西﹞﹐縣東二十里﹐屋三間﹐乾隆六年李殿建﹐同治十年李九朝修。

一在阿侯街﹝港西﹞﹐縣東二十里﹐屋一間﹐光緒十六年黃順發董修。

一在西瓜園莊﹝港西﹞﹐縣東北四十五里﹐屋一間﹐光緒十八年洪源﹑黃寅董建。

曹公祠﹐在鳳儀書院頭門內左畔﹐屋四間﹝祀前邑侯曹公諱謹﹐字懷朴﹐河南人﹐丁卯解元﹞﹐咸豐十年闔邑土民建。

敕建淮軍昭忠祠﹐在武洛塘山麓﹝大竹﹞﹐縣北半里許﹐屋十二間﹐光緒二年提督軍門唐定奎建﹐副將趙元成督造。

昭忠祠﹝舊名斌忠祠﹐俗呼義民祠﹞﹐在西門內﹐屋五間﹐道光二十七年建﹐光緒十七年邑候李淦重修。

義祠﹐在六根莊外﹝港東﹞﹐縣東南五十里﹐屋二間﹐光緒十一年李光募建。

節孝祠﹐在舊治城內﹝興隆﹞﹐縣西十五里﹐屋二間﹐光緒三年鳳山縣儒學黃而康﹑葉滋東重修。

烈女祠﹐在阿侯街﹝港西﹞﹐縣東二十里﹐屋三間﹐光緒十一年生員江元徽﹑陳鳴陽董建。

潮軍義勇祠﹐在舊治天后宮左畔﹝興隆﹞﹐縣西十五里﹐屋十間﹐光緒四年福建補用道方勛建。又籌生息銀六百兩﹐存交鄭﹑謝兩姓﹐爲逐年祭祀﹑修理之費。

戊部

職官

知縣

下淡水縣丞

下淡水巡檢

典史

儒學教諭

南路營參將

下淡水都司

南路營守備

知縣

楊芳聲﹝直隸萬全左衛人﹐歲貢﹞﹐康熙二十三年任﹐秩滿﹐升戶部江南司主事﹝有傳﹞。

閔達﹝江西南昌人﹐己酉舉人﹞﹐康熙二十九年任﹐秩滿﹐升行人司行人。

朱繡﹝陜西鳳翔人﹐己丑進士﹞﹐康熙三十四年任﹐以憂去。

劉國輔﹝奉天正紅旗人﹐歲貢﹞﹐康熙三十八年任﹐秩滿﹐升湖廣知府。

宋永淸﹝奉天正紅旗人﹐原籍山東萊陽﹐監生﹞﹐康熙四十三年任﹐秩滿﹐升延慶府知府﹝有傳﹞。

時惟豫﹝奉天鑲藍旗人﹐貢生﹞﹐康熙五十一年任﹐秩滿﹐升廈門海防同知。

李丕煜﹝直隸濼州人﹐歲貢﹞﹐康熙五十六年任。

靳樹畹﹝奉天鑲黃旗人﹐己酉副榜﹞﹐康熙六十一年任﹐卒於官。

楊毓健﹝字力人﹐湖廣長陽人﹞﹐康熙六十一年任﹐雍正元年卸﹝有傳﹞。

蕭震﹝湖廣潛江人﹐丙戌進士﹞﹐雍正元年任。

熊琴﹝四川安縣人﹐戊子舉人﹞﹐雍正四年任。

錢洙﹝浙江嘉善人﹐蔭生﹞﹐雍正七年任﹐尋升本府知府﹝有傳﹞。

林鵬飛﹝廣東潮陽人﹐庚戌進士﹞﹐雍正十三年任。

方邦基﹝浙江仁和人﹐庚戌進士﹞﹐雍正十三年任﹐秩滿﹐以憂去﹐繼升本府知府﹝有傳﹞。

程芳﹝江南休寗人﹐貢生﹞﹐乾隆三年任。

鄒秉垣﹝江南無錫人﹐癸丑進士﹞﹐乾隆六年十月任。

呂鍾琇﹝廣東饒平人﹐丙午舉人﹞﹐乾隆九年十一月任﹐大計卓異﹐進京引見﹐十二年十月回任。

趙軾臨﹝浙江蕭山人﹐監生﹞﹐乾隆十一年七月署。

魯光鼎﹝浙江會稽人﹐監生﹐本縣丞﹞﹐乾隆十二年七月署﹐十月離任﹐十三年閏七月再署。

王如璋﹝江西廬陵人﹐本府經歷﹞﹐乾隆十三年六月署。

陳志泰﹝江南甘泉人﹐舉人﹞﹐乾隆十四年任﹝有傳﹞。

吳開福﹝江南全椒人﹐臺灣縣丞﹞﹐乾隆十六年六月署。

吳土元﹝河南光州人﹐舉人﹞﹐乾隆十七年三月任。

嵇璇﹝江蘇長州人﹐諸羅縣丞﹞﹐乾隆十九年五月署。

丁居信﹝江南儀徵人﹐庶吉士散館﹞﹐乾隆二十年九月任。

秦其煟﹝廣西桂林人﹞﹐乾隆二十三年十二月任。

張天徳﹝貴州貴築人﹐拔貢﹐諸羅縣丞﹞﹐乾隆二十四年十二月署。

王瑛曾﹝字玉裁﹐江蘇無錫人﹐舉人﹞﹐乾隆二十五年八月任﹐薦舉。二十八年編纂鳳山縣誌。

譚垣﹝字收亭﹐號桂嶠﹐江西龍南人﹐戊辰進士﹞﹐乾隆二十九年五月任﹐三十三年四月卸﹝有傳﹞。

湯大奎﹝見「忠節流芳」碑﹐籍貫莫考﹞﹐乾隆五十一年林爽文倡亂﹐莊大田應之﹐陷舊治﹐公在任﹐率子守城﹐殉節。

吳兆麟﹝江南無錫人﹐見「忠節流芳」碑﹞﹐嘉慶五年任。

顧朝棟﹝籍貫莫考﹞﹐嘉慶十七年任﹐十九年卸。

吳性誠﹝字朴﹐籍貫莫考﹞﹐嘉慶十九年攝理﹐二十二年卸。

陳蒸﹝見鳳儀書院碑﹐籍貫莫考﹞﹐嘉慶二十二年署。

龐周﹝江南江寗人﹞﹐嘉慶二十二年署。

杜紹祁﹝賜進士出身﹞﹐道光三年任﹐籍貫莫考。

徐必觀﹝江西南昌府奉新縣人﹐由副貢生中式嘉慶壬戌進士﹐卽用知縣﹞﹐道光七年三月初二日署理﹐閏五月二十七日實任﹐十年九月十五日交卸。又十二年十二月二十二日任﹐十四年十一月十六日卸。

托克通阿﹝正藍旗滿洲都統宗室﹐色和洪額佐領下人﹐由監生中式嘉慶丙子舉人﹞﹐道光十年九月十五日署任﹐十二年十二月二十二日卸。

丁文燾﹝江蘇常州府陽湖縣人﹐由監生報捐縣丞﹞﹐道光十四年十一月十六日代理﹐十五年四月初一日卸。

易金杓﹝江蘇揚州府儀徵縣人﹐由監生報捐未入流加分發﹞﹐道光十五年四月初一日代理﹐八月初一日卸。

魏瀛﹝湖南衡陽人﹐由拔貢考覺羅教習﹐丁卯舉人﹞﹐道光十五年八月初一日任﹐十七年正月二十五日卸。

曹謹﹝宇懷朴﹐河南懷慶府河內縣人﹐嘉慶丁卯解元﹐丁丑會試大挑一等以知縣用﹞﹐道光十七年正月二十五日任﹐十八年二月二十八日奉文準補﹐二十一年七月初一日卸﹝有傳﹞。

白鶴慶﹝河南懷慶人﹐監生捐縣丞加分發﹞﹐道光二十一年七月初一日代理﹐二十二年正月二十二日卸。

仝卜年﹝山西解州平陸人﹐嘉慶辛未進士﹞﹐道光二十二年正月二十二日攝理﹐三月初三日卸。

魏彥儀﹝江蘇陽湖人﹐內閣供事﹐入國史館﹐以府經歷用﹞﹐道光二十二年三月初三日任﹐二十五年正月二十六日卸。

玉庚﹝正藍旗漢軍蔭生﹐道光五年補授翰林院筆帖式﹐充功臣館校對官﹐校對昭忠列傳書成﹐議敍知縣﹞﹐道光二十五年正月二十六日代理﹐二十六年閏五月初六日交卸。

蔣律武﹝江西鉛山人﹐由翰林院供事咨送實祿館﹐書成﹐議敍從九﹐雙月選用﹞﹐道光二十六年閏五月初六日署理﹐二十七年二月初九日卸。

郭兆榮﹝陜西商州人﹐道光元年恩科舉人﹐十五年會試大桃知縣﹞﹐二十七年二月初九日署﹐九月初六日卸。

丁曰健﹝順天宛平人﹐原籍安徽﹐乙未恩科舉人﹐庚子揀選知縣﹞﹐道光二十七年九月初六日任﹐二十八年十月初六日交卸。

髙鴻飛﹝江蘇髙郵州人﹐拔貢﹐辛丑進士﹐攺庶吉士﹐以知縣用﹞﹐道光二十八年十月初六署﹐三十年三月初二日卸。

郭兆榮﹝籍貫見上﹞﹐道光三十年二月初二日任﹐咸豐元年三月十五日卸。

唐均﹝浙江嘉興秀水人﹐由附生遵捐翰事例﹐以布司照磨用﹞﹐咸豐元年三月十五日署﹐二年正月二十六日卸。

王廷幹﹝山東安邱人﹐庚子進士﹞﹐咸豐二年正月二十六日署﹐三年四月二十八日會匪林恭等作亂﹐城陷死之。

鄭元傑﹝浙江山陰人﹐道光二十二年在閩捐輸助餉﹐保縣丞﹞﹐咸豐三年六月初七日署﹐四年十二月二十二日卸。

張啟煊﹝浙江平陽人﹐由監生報捐主事職銜﹐道光二十二年投效軍營﹐捐貢助餉﹐保以通判分發試用﹞﹐咸豐四年十二月二十二日署﹐五年十月初一日卸。

羅憲章﹝雲南楚雄府白鹽井人﹐道光甲辰進士﹞﹐咸豐五年十月初一日攝理﹐九年三月十五日交卸。又於十年三月二十四日回任﹐同治元年八月初一日卸。又於同治二年八月初一日回任﹐十一月初一日卸。

馬慶釗﹝四川成都人﹐由監生捐納從九品分發﹞﹐咸豐九年三月十五日署理﹐十年三月二十四日交卸。

張傳敬﹝貴州貴築人﹐原籍安徽桐城縣人﹐由內閣供事恭修玉牒告成﹐議敍從九品分發﹞﹐同治元年八月初一日署理﹐二年八月初一日卸。

王衢﹝甘肅涇州人﹐道光十年遊幕新疆﹐投效喀葉噶爾軍營﹐辧理善後通商文案出力﹐蒙攺以吏員保舉選﹐授建安縣房村巡檢﹞﹐同治二年十一月初一日兼署﹐三年十月初五日交卸。

淩樹荃﹝安徽定遠人﹐道光己酉順天舉人﹐咸豐八年投效軍營﹐光復天長出力﹐保以知縣卽選﹞﹐同治三年十月初五日署理﹐六年二月初三日卸。又六年八月十三日回署﹐七年十二月十七日卸。

吳本傑﹝湖北鍾祥人﹐由附貢生報捐知縣﹐指分福建﹞﹐同治六年二月初三日署任﹐八月十三日交卸。

韓慶麟﹝順天宛平人﹐咸豐乙卯副貢﹐就職直隸州州判﹐咸豐十年報捐府經歷﹞﹐同治七年十二月十七日署任﹐八年七月十五日交卸。

嚴成儀﹝湖南龍陽人﹐同治乙丑進士﹐引見以知縣用﹞﹐同治八年七月十五日任﹐九年八月二十五日卸。

區宅裕﹝廣東南海人﹐道光己亥舉人﹐乙丑會試後以知縣用﹞﹐同治九年八月十五日署﹐十年二月二十七日卸。

孫繼祖﹝浙江紹興會稽人﹐由實錄館供事議敍從九品選用﹞﹐同治十年二月二十七日署任﹐十一年八月二十九日交卸。又於十三年七月十二日回署﹐光緒三年正月二十四日卸。

饒書升﹝安徽旌徳人﹐咸豐九年由監生報捐縣丞﹞﹐同治十一年八月二十九日署任﹐十一月十一日交卸。

李煐﹝江蘇元和人﹐字卓如﹐由監生於閩省援剿案內請獎﹐以縣主簿選用﹐同治元年於浙江捐米案內請獎﹐以通判選用﹞﹐同治十一年十一月十一日署理﹐十三年四月初一日卸。

遊熙﹝湖北江夏人﹐原籍四川華陽縣﹐由監生報捐府經歷選用﹞﹐同治十三年四月初一日代理﹐六月初四日卸。

傅以禮﹝順天大興人﹐原籍浙江會稽縣﹐由監生報捐同知﹞﹐同治十三年六月初四日署任﹐七月十二日交卸。

陳祚﹝雲南昆明人﹐咸豐乙卯舉人﹞﹐道光三年正月二十四日代理﹐八月十三日交卸。

鄧厚成﹝江西新建人﹐同治壬戌恩科補行戊午正科舉人﹞﹐光緒三年八月十三日署﹐四年八月十八日卸。

鄧嘉繩﹝江蘇江寗人﹐由附貢捐訓導﹐攺中書科中書銜﹐咸豐十一年在軍營出力﹐保以知縣卽選﹞﹐光緒四年八月十八日任﹐五年閏三月十一日交卸。

饒世纓﹝江西廣昌人﹐丁丑進士﹞﹐光緒五年閏三月十一日代理﹐六年十月二十一日交卸。

錢稼秋﹝浙江山陰人﹐由附貢中同治壬戌恩科舉人﹐捐內閣中書﹞﹐光緒六年十月二十一日署七年臘月初三日卸。

武頌揚﹝甘肅秦州人﹐庚辰進士﹞﹐光緒七年十二月初三日署﹐九年七月十六日交卸。

唐寶鑑﹝直隸靜海人﹐辛亥恩科舉人﹐報捐內閣中書﹞﹐光緒九年七月十六日署﹐十年八月十五日卸。

黃家鼎﹝浙江鄞縣人﹐由監生報捐同知﹐雙月選用﹞﹐光緒十年八月十五日代理﹐十一年四月初八日卸。

馮譽騶﹝廣東髙要人﹐由附貢捐詹事府主簿﹞﹐光緒十一年四月初八日署﹐二十七日卸。

李嘉棠﹝廣東嘉慶人﹐由監生報捐通判﹐指分福建試用﹞﹐光緒十一年四月二十七日代理﹐九月二十三日卸。

張星鍔﹝四川峨眉人﹐辛未翰林院庶吉士﹐加捐同知銜﹞﹐光緒十一年九月二十三日任﹐十二年十二月十七日卸。

饒書升﹝籍貫見上﹞﹐光緒十二年十二月二十七日代理﹐十三年二月二十九日交卸。

吳元韜﹝廣東香山人﹐由監生捐通判﹐指分加捐提舉銜﹞﹐光緒十三年二月二十九日代理﹐十四年六月十一日卸。

髙光斗﹝湖北黃岡人﹐由監生投效軍營﹐歷保以知縣補用﹞﹐光緒十四年六月十一日代理﹐十一月初九日交卸。

張兆芝﹝湖南東安人﹐由附貢捐府經歷﹐同治三年克復潮州﹑安吉各城案內保以知縣畱浙補用﹞﹐光緒十四年十一月初九日調署﹐十五年五月二十六日交卸。

髙晉翰﹝山東海陽人﹐由監生捐從九分發廣東試用﹞﹐光緒十五年五月二十六日調署﹐十六年閏二月十三日卸。

李麟圖﹝順天宛平人﹐原籍江蘇武進﹐由監生捐通判加提舉銜分發﹞﹐光緒十六年閏二月十三署﹐十月十一日卸。

李淦﹝安徽黟縣人﹐由附生投效﹐歷保以知縣補用﹞﹐光緒十六年十月十一日調署﹐二十年三月二十五日卸。

兪秉焜﹝順天大興人﹐原籍浙江徳淸縣﹐由監生中式順天舉人引見﹐以知縣用﹐原任彰化縣﹐以釆訪出力﹐保加五品銜﹞﹐光緒二十年三月二十五日上任。

下淡水縣丞

葉維榮﹝河南商邱人﹐監生﹞﹐雍正十年任。

劉長善﹝陜西華州人﹐生員﹞﹐乾隆元年任。

李國桐﹝廣東揭陽人﹐貢生﹞﹐乾隆四年任。

塗坤﹝江西靖安人﹐監生﹞﹐乾隆七年十二月任。

魯光鼎﹝浙江會稽人﹐監生﹞﹐乾隆十一年三月任。

吳開福﹝江南全椒人﹐監生﹞﹐乾隆十三年二月任。

裴鑲﹝湖廣武陵人﹐副榜﹞﹐乾隆十四年六月任。

王如璋﹝江西人﹐本府經歷﹞﹐乾隆十六年四月任。

徐夔﹝浙江仁和人﹐內閣供事﹞﹐乾隆十七年九月署。

郝敬修﹝山東髙密人﹐監生﹞﹐乾隆十七年十月署。

馮鴻業﹝山西代州人﹐監生﹞﹐乾隆十八年正月任。

徐霖﹝浙江錢塘人﹐禮部儒士﹐本縣典史﹞﹐乾隆十九年閏四月升署。

沈鈺﹝浙江仁和人﹐宗人府供事﹞﹐乾隆二十年十二月任﹐二十一年正月兼攝下淡水巡檢篆。

顏崇仁﹝廣西永純人﹐監生﹞﹐乾隆二十一年七月任。

顧南金﹝江南華亭人﹐監生﹞﹐乾隆二十四年十一月任。

朱顏﹝江南金匱人﹐鹿港巡檢﹞﹐乾隆二十七年九月署。

杜炳星﹝浙江靑田人﹐乙卯拔貢﹞﹐乾隆二十八年三月任。

張炘﹝陜西三原人﹐由吏目調赴軍營﹐嘉慶五年辧理軍需文案議敍從九品選用﹞﹐道光九年六月二十五日任﹐十年八月十九日卸。

劉蔭棠﹝見鳳儀書院木碑﹐籍貫無考﹞﹐嘉慶年間任﹝尙在張炘以前﹞。

秦師韓﹝河南郊縣人﹐由監生捐納縣丞分發﹞﹐道光十年八月十九日署﹐十一年六月初四日卸。

黃汝惠﹝順天大興人﹐由兵部則例館供事議敍從九品﹐加捐分發﹞﹐道光十一年六月初四日任﹐七月十九日卸。

牛明注﹝安徽壽州人﹐由監生捐納府經歷﹞﹐道光十二年七月十九日署﹐十三年十一月二十日卸。

李淸桂﹝山東諸城人﹐由監生報捐從九﹞﹐道光十三年十一月二十日署﹐十四年十二月十五日卸。

周晉昭﹝湖南長沙人﹐由已滿吏遵酌常例報捐從九分發﹞﹐道光十四年十二月十五署﹐十五年二月初三日卸。

吳湛恩﹝安徽桐城人﹐由附貢生捐納縣丞分發﹞﹐道光十五年二月初三日署﹐十六年正月初十日卸。

沈長棻﹝浙江海寗州人﹐由監生報捐從九卽用﹐分發福建﹞﹐道光十六年正月初十日任﹐二十日卸。

吳湛恩﹝籍貫見上﹞﹐道光十六年正月二十日回署﹐五月十三日卸。

沈長棻﹝籍貫見上﹞﹐道光十六年正月十三日回任﹐十七年三月十三日卸。

劉錫綬﹝湖北漢陽人﹐由監生報捐未入流﹐加捐分發﹞﹐道光十七年三月十三日署﹐四月二十六日卸。

鍾桂﹝江西南昌人﹐由內閣供事議敍簽掣未入流﹞﹐道光十七年四月二十六日署﹐十八年四月初一日卸。

崔寅﹝安徽桐城人﹐由監生報捐從九分發﹞﹐道光十八年四月初一日署﹐二十年六月二十一日卸。

邊錫齡﹝直隸任邱人﹐寄籍天津靜海縣﹐由監生報捐從九﹞﹐道光二十年六月二十一日署﹐二十一年四月初五日卸。

王志淸﹝順天大興人﹐由監生報捐未入流分發﹞﹐道光二十一年四月初五日署﹐十二月十七日出缺。

龐裕昆﹝江南江寗人﹐由監生捐納布政使理問銜﹐道光十二年嘉城逆匪滋事﹐帶勇出力﹐保以府經歷畱閩補用﹞﹐道光二十二年二月二十二日署﹐二十三年五月二十六日卸。

謝得琛﹝廣東平遠人﹐由監生捐納從九分發﹞﹐道光二十三年五月二十六日署﹐二十四年十一月十四日故。

陶榮﹝江蘇吳縣人﹐由監生報捐未入流分發﹞﹐道光二十四年十一月二十一日署﹐二十五年五月初十日故。

陳兆琮﹝浙江慈溪人﹐由監生報捐從九分發﹞﹐道光二十五年五月十八日任﹐二十六年閏五月十五日交卸。

王榮相﹝浙江錢塘人﹐由監生報捐未入流分發﹞﹐道光二十六年閏五月十五日任﹐二十七年四月二十六日故。

趙徳璜﹝江西南丰人﹐由監生捐納從九﹐投效福建﹞﹐道光二十七年五月十二日署﹐二十八年九月二十一日卸。

髙桂馨﹝浙江廬陵人﹐由監生捐納未入流分發﹞﹐道光二十八年九月二十一日署﹐二十九年閏四月十五日卸。

馬克惇﹝順天大興人﹐原籍陜西﹐由優生揀選鴻臚寺序班官﹐遵例就職縣丞﹞﹐道光二十九年閏四月十五日任﹐咸豐三年二月二十八日卸。

王廷幹﹝山東安邱人﹐庚子進士﹞﹐咸豐二年正月二十六日署縣﹐三年二月二十八日兼攝﹐三月十九日交卸。

趙啟光﹝順天大興人﹐原籍浙江﹐由刑部律例館議敍未入流﹐加捐分發﹞﹐咸豐三年三月十九日署﹐七月初五日卸。

範鼎亨﹝山西洪洞人﹐由俊秀捐輸兵餉﹐保以縣丞畱閩補用﹞﹐咸豐三年七月初五日署﹐四年八月初十日卸。

熊明﹝江蘇江寗人﹐原籍江西﹐由監生報捐縣丞分發﹞﹐咸豐四年八月初十日署﹐十月初九日卸。

張恆徳﹝甘肅武威人﹐由葉爾羌開墾和爾罕地畝內出力﹐保舉卽選未入流﹞﹐咸豐四年十月初九日任﹐五年十一月初十日卸。

徐本義﹝浙江會稽人﹐咸豐元年臺嘉洪紀滋事案﹐遵例捐輸﹐保以從九用﹞﹐五年十一月初十日署任﹐六年二月十九日交卸。

陸坦﹝順天大興人﹐原籍浙江﹐由監生捐納雙月府經歷﹞﹐咸豐六年二月十九日署﹐七年閏五月初六日卸。

陳澧﹝浙江山陰人﹐由捐職從九﹐遵酌增常例﹐加捐分發﹞﹐咸豐七年五月初六日署﹐八年十一月初四日卸。

管侗﹝山東髙密人﹐由監生報捐從九選用﹞﹐咸豐八年十一月初四日署﹐九年五月初九日卸。

趙徳璜﹝籍貫見上﹞﹐咸豐九年五月初九日回任﹐同治二年十月出缺。

吳鎕﹝江蘇陽湖人﹐由義首﹐咸豐三年逆匪滋事案內募勇助餉出力﹐保以從九選用﹞﹐同治二年十月二十七日署﹐三年四月二十七日卸。

王淮﹝河南光州人﹐由監生報捐縣丞﹐加捐分發﹞﹐同治三年四月二十七日署﹐四年三月十七日卸。

陳灝﹝甘肅定安人﹐由已滿吏員掣定未入流﹐咸豐七年葉爾羌軍務出力案內保以府經歷升用﹞﹐同治四年三月十七日任﹐九年三月二十一日卸。

饒書升﹝安徽旌徳人﹐由監生報捐縣丞﹞﹐同治九年三月二十一日代理﹐十一月初一日卸﹐十一年八月署縣。

陳灝﹝籍貫見上﹞﹐同治九年十一月初一日回任﹐十一年八月初八日卸。

王懋功﹝浙江麗水人﹐由監生報捐從九分發﹞﹐同治十一年八月初八日署﹐十二年十一月二十八日卸。

趙增﹝浙江山陰人﹐由監生報捐縣丞指分﹞﹐同治十二年十一月二十八日署﹐十三年六月二十四日交卸。

林逢年﹝廣東南雄州人﹐由附貢生﹐同治六年捐納縣丞分發﹞﹐同治十三年六月二十四日署﹐十月初三日卸。

李燭龍﹝安徽太平人﹐由監生報捐縣丞指分﹞﹐同治十三年十月初三日署﹐光緒三年四月十三日卸。

劉荃﹝湖北襄陽人﹐由監生報捐從九分發﹞﹐光緒三年四月十三日署﹐四年五月初一日卸。

貝錦雷﹝浙江鎭海人﹐由軍功報捐監生﹐加捐縣丞分發﹞﹐光緒四年五月初一日署﹐十月十五日卸。

楊錫霖﹝江西新城人﹐由附生兼襲云騎尉﹐同治九年報捐縣丞﹞﹐光緒四年十月十五日署﹐五年十一月十五日卸。

鄭英銘﹝廣東淸遠人﹐由附貢生報捐縣丞﹐指分福建試用﹞﹐光緒五年十一月十五日署﹐七年三月初三日卸。

徐耀光﹝廣東丰順人﹐由附監生報捐縣丞﹐指分福建試用﹞﹐光緒七年三月初三日署﹐八年八月二十九日卸。

羅樹勛﹝湖北鍾祥人﹐由監生報捐巡檢﹐指分福建試用﹞﹐光緒八年八月二十九日署﹐九年二月二十四日卸。

李慕荊﹝浙江臨海人﹐由附貢生報捐從九﹐指分福建﹐加捐指項府獄﹐分缺先前補用﹞﹐光緒九年二月二十四日署﹐七月二十二日交卸。

髙士俊﹝湖北黃岡人﹐由文童辦理團練﹐賞給八品功牌﹐投營出力﹐先後保舉六品銜補用知縣﹐準補下淡水縣丞﹞﹐光緒九年七月二十二日任﹐十年八月三十日交卸。

黃瀚文﹝廣東鎭平人﹐由監生報捐從九﹐指分福建試用﹞﹐光緒十年八月三十日署﹐十一年十月十五日交卸。

吳炳勛﹝廣東英徳人﹐由監生報捐未入流﹐加捐福建試用﹐隨營差遣出力﹐保舉縣主簿﹐仍畱補用﹞﹐光緒十一年十月十五日代理﹐十三年三月初七日卸。又於本月二十四日回署﹐至七月十四日以丁憂卸事。

程榮森﹝安徽懷寗人﹐由監生報捐從九﹐指分福建補用﹐後拿獲股首林晚等解辦﹐保準縣丞﹞﹐光緒十三年三月初七日任﹐二十四日卸。

林志賢﹝四川華陽人﹐由監生報捐未入流﹐指分福建試用﹞﹐光緒十三年七月十四日署﹐十五年正月十二日卸。

黃瀚文﹝籍貫見上﹞﹐光緒十五年正月十二日回署﹐十一月初二日卸。

楊泗濱﹝江蘇陽湖人﹐由監生報捐府經歷﹐指分福建﹞﹐光緒十五年十一月初二日署﹐十六年四月初六日卸。

符兆紳﹝江西宜黃人﹐由俊秀報捐從九﹐指分福建﹞﹐光緒十六年四月初六日署﹐十七年五月二十九日病故。

故守正﹝浙江山陰人﹐由監生報捐巡檢﹐指分福建﹞﹐光緒十七年六月初八日署﹐七月二十日卸。

許桐﹝安徽蕪湖人﹐由監生報捐縣丞﹐指分福建﹞﹐光緒十七年七月二十日署﹐十九年三月十八日卸。

吳光源﹝江蘇婁縣人﹐由監生報捐從九﹐指分福建﹞﹐光緒十九年三月十八日署﹐二十年四月二十二日病故

許桐﹝籍貫見上﹞﹐光緒二十年五月初四日回署﹐七月初八日交卸。

吳毓仁﹝廣西臨桂人﹐由監生報捐縣丞﹐指分福建﹞﹐光緒二十年七月初八日署。

下淡水巡檢

袁玫﹝直隸右衛人﹐吏員﹞﹐康熙二十三年任﹐病卒。

謝寗﹝浙江會稽人﹞﹐康熙二十五年任﹐病卒。

樓鴻基﹝浙江義烏人﹐吏員﹞﹐康熙二十七年任﹐病卒。

髙崇遊﹝江南山陽人﹐吏員﹞﹐康熙三十三年任﹐病卒。

沈翔升﹝直隸右衛人﹐吏員﹞﹐康熙三十三年任﹐以老去。

孫朝聘﹝直隸香河人﹐吏員﹞﹐康熙三十八年任﹐病卒。

郭培桂﹝直隸金鄕人﹐吏員﹞﹐康熙三十九年任﹐病卒。

徐志弼﹝山東登州人﹐吏員﹞﹐康熙四十一年任﹐病卒。

趙文秀﹝直隸保定人﹐吏員﹞康熙四十二年任﹐病卒。

馮吉﹝直隸大名人﹐吏員﹞﹐康熙四十六年任﹐以憂去。

趙文凱﹝直隸安肅人﹐吏員﹞﹐康熙五十年任﹐秩滿﹐升河南府照磨。

王國興﹝順天大興人﹐吏員﹞﹐康熙五十五年任﹐六十年臺變被議。

魏如玉﹝直隸玉田人﹐吏員﹞﹐康熙六十年任﹐升江西南安府照磨。

錢中選﹝直隸順義人﹐吏員﹞﹐雍正四年任﹐六年以病告休。

戴興﹝山東長淸人﹐吏員﹐﹞雍正七年任﹐卒於官。

秦輝﹝浙江會稽人﹐書吏﹞﹐雍正八年任。

桑元傑﹝浙江余姚人﹐吏員﹞﹐雍正十一年任﹐升山東髙唐州吏目。

張爾信﹝貴州石阡人﹐捐納﹞﹐乾隆三年任。

李宗芳﹝廣東嘉應州人﹐吏員﹞﹐乾隆六年任。

朱鼎﹝順天大興人﹐典史﹞﹐乾隆九年十一月任。

鮑一元﹝順天大興人﹐供事﹞﹐乾隆十二年十二月任。

吳開福﹝江南全椒人﹐下淡水縣丞﹞﹐乾隆十四年二月攝。

劉淑﹝江南甘泉人﹐供事﹞﹐乾隆十六年五月任﹐

吳克成﹝浙江山陰人﹐律例館供事﹞﹐乾隆十九年十月任。

朱國相﹝浙江嘉興人﹐吏員﹞﹐乾隆二十三年六月任。

韓佐唐﹝湖廣湘潭人﹐監生﹞﹐乾隆二十四年十一月署。

陳天倫﹝順天大興人﹐捐納﹞﹐乾隆二十五年五月任﹐二十六年七月攝本縣典吏事。

冀騏﹝順天大興人﹐吏員﹞﹐乾隆二十八年任。

王騰芳﹝見鳳儀書院木碑﹐籍貫無考﹞﹐嘉慶年間任。

陳杲﹝順天大興人﹐原籍浙江會稽縣﹐由內閣供事﹐咨送方略館議敍﹐簽掣未入流﹞﹐道光十年十一月十八日兼署﹐十一年十月二十四日卸。又道光十三年九月初三日回任﹐十四年十一月十七日卸。

沈長棻﹝浙江海寗州人﹐由監生報捐從九卽用﹐分發福建﹞﹐道光十一年十月二十四日任﹐十三年九月初三日卸﹐十六年正月初十日任下淡水縣丞。

周晉昭﹝湖南長沙人﹐由已滿吏遵酌增常例﹐報捐從九﹞﹐道光十四年十一月十七日署﹐十二月十五日卸事。

崔寅﹝安徽桐城人﹐由監生報捐從九分發﹞﹐道光十四年十二月十五日兼署﹐十八年四月初一日交卸。

屠本﹝江蘇武進人﹐由監生報捐未入流﹐加捐過班分發﹞﹐道光十八年四月初一日兼署﹐十二月初六日卸。

胡鈞﹝順天宛平人﹐原籍江蘇﹐由監生報捐未入流﹞﹐道光十八年十二月初六日署﹐十九年九月十二日卸。

屠本﹝籍貫見上﹞﹐道光十九年九月十一日回任﹐二十年十一月二十二日交卸。

方宗源﹝順天宛平人﹐原籍安徽桐城﹐由監生捐縣丞﹞﹐道光二十年十一月二十二攝﹐二十一年十二月十一日卸。

李淸桂﹝山東諸城人﹐由監生報捐從九﹐本邑縣丞﹞﹐道光二十一年十二月十一日署﹐二十二年七月十八日卸。

方宗源﹝籍貫見上﹞﹐道光二十二年七月十八日回任﹐八月二十五日交卸。

孟洧川﹝順天宛平人﹐原籍浙江﹐由戶部吏員年滿簽掣未入流﹐加捐分發﹞﹐道光二十二年八月二十五日兼署﹐二十三年八月初八日交卸。

陶榮﹝江蘇吳縣人﹐由監生報捐未入流分發﹞﹐道光二十三年八月初八日兼暑﹐二十四年十一月二十一日卸。

陳兆琮﹝浙江慈溪人﹐由監生報捐從九﹞﹐道光二十四年十一月二十一日署﹐二十五年五月十四日卸﹐升縣丞。

方晉徳﹝安徽桐城人﹐由監生報捐未入流﹞﹐道光二十五年五月十四日兼署﹐二十六年十二月初九日交卸。

髙品城﹝江西廬陵人﹐由監生捐納從九卽用﹞﹐道光二十六年十二月初九日兼署﹐二十七年七月初三日卸。

張傳敬﹝貴州貴築人﹐原籍安徽桐城縣﹐由內閣供事恭修玉牒告成﹐議敍從九分發﹞﹐道光二十七年七月初三日兼署﹐二十八年四月十八日卸。又同治元年八月初一日升署本邑知縣。

王衢﹝甘肅涇州人﹐道光十年遊幕新疆﹐投效喀葉噶爾軍營﹐辦理善後通商文案出力﹐蒙攺以吏員保舉﹐選授建安縣房村巡檢﹞﹐道光二十八年四月十八日任﹐咸豐三年六月二十九日卸﹐同治二年升任本縣。

陳兆琮﹝籍貫見上﹞﹐咸豐三年六月二十九日兼署﹐七年六月六日卸。

範鼎亨﹝山西洪洞人﹐由俊秀捐輸兵餉﹐保以縣丞畱閩補用﹞﹐咸豐七年六月初六日署﹐十月初二日交卸。

康森齡﹝順天涿州人﹐由考取詹事府供事咨送方略館當差﹐議敍從九卽用﹞﹐咸豐七年十月初二日任﹐八年九月十九日卸。

範鼎亨﹝籍貫見上﹞﹐咸豐八年九月十九日署﹐九年四月初二日卸。

費鏞﹝浙江仁和人﹐由監生報捐從九分發﹞﹐咸豐九年四月初二日署﹐十年八月二十二日卸。

王熙﹝浙江山陰人﹐由監生報捐從九分發﹞﹐咸豐十年八月二十二日署﹐同治元年閏八月十六日卸。

王淮﹝河南光州人﹐由監生捐納縣丞指分﹞﹐同治元年閏八月十六日署﹐三年十二月十四日卸。

朱鴻﹝湖北通山人﹐由監生報捐從九分發﹞﹐同治三年十二月十四日署﹐四年八月初一日卸。

王朝泰﹝順天宛平人﹐原籍浙江山陰縣﹐由都察縣臺規館供事﹐書成﹐議敍未入流﹞﹐同治四年八月初一日署﹐五年四月十五日卸。

沈廷瑞﹝浙江慈溪人﹐由監生報捐府照磨分發﹞﹐同治五年四月十五日署﹐七年六月二十六日卸。

陳汝枬﹝浙江慈溪人﹐咸豐元年臺逆滋事捐輸軍需﹐議敍未入流﹞﹐同治七年六月二十六日署﹐八年三月初六日卸。

萬嵩祝﹝湖北黃岡人﹐由監生捐從九﹞﹐同治八年三月初六日署﹐十二月二十五日卸﹝以上三十一任﹐俱駐興隆。﹞

胡震﹝順天宛平人﹐咸豐九年辦理團防出力﹐保以從九用﹞﹐同治八年十二月二十五日任﹐十二年十二月二十日卸﹝以下二十二任﹐俱攺駐枋寮﹞。

王懋功﹝浙江麗水人﹐由監生報捐從九分發﹞﹐同治十二年十二月二十日署﹐十三年七月十八日卸。

周有基﹝廣東南海人﹐由監生報捐從九指分﹞﹐同治十三年七月十八日署﹐光緒元年七月初五日卸。

林桂芬﹝廣東番禺人﹐由監生投效軍營剿辧廣西艇匪並克復梧州府城出力﹐保舉以從九用﹞﹐光緒元年七月初五日署﹐二年五月二十日卸。

容彭齡﹝廣東東莞人﹐由監生報捐從九用﹞﹐光緒二年五月二十日署﹐四年三月十九日卸。

羅廷勛﹝廣東英徳人﹐由監生報捐巡檢﹞﹐光緒四年三月十九日署﹐六月二十六日卸。

梁燕﹝廣東嘉應州人﹐由監生報捐從九﹐指分福建試用﹞﹐光緒四年六月二十六日署﹐九月二十五日病故。

陳炳﹝浙江慈溪人﹐由監生遵籌餉例﹐報捐指項巡檢﹐指分福建試用﹞﹐光緒四年十月二十日署﹐是年十二月十六日交卸。

容彭齡﹝籍貫見上﹞﹐光緒四年十二月十六日署﹐五年十一月二十日交卸。

吳顯廷﹝廣東英徳人﹐由監生投營剿服番社出力案內﹐奏獎以從九選用﹞﹐光緒五年十一月二十日署﹐六年七月二十六日卸。

範鶴汀﹝廣東英徳人﹐由監生報捐從九﹐指分福建﹞﹐光緒六年七月二十六日署﹐七年六月初一日卸。

陳戟材﹝浙江平湖人﹐由監生報捐巡檢﹐指分福建﹞﹐光緒七年六月初一日任﹐八年三月十四日卸。

吳炳勛﹝廣東英徳人﹐由監生報捐未入流﹐加指分福建﹞﹐光緒八年三月十四日署﹐九年二月十六日交卸。

陳戟材﹝籍貫見上﹞﹐光緒九年二月十六日回任﹐十年二月初一日卸。

黃瀚文﹝廣東鎭平人﹐由監生報捐從九﹐指分福建試用﹞﹐光緒十年二月初一日代理﹐八月初一日卸﹐升縣丞。

陳戟材﹝籍貫見上﹞﹐光緒十年八月初一日回任﹐十一年三月十四日卸。

馮廷桂﹝廣東英徳人﹐由俊秀報捐監生﹐加捐縣丞指分﹞﹐光緒十一年三月十四日署﹐十二年十一月十九日卸。

林錫圭﹝廣東大埔人﹐由監生報捐府經歷﹐分發福建試用﹞﹐光緒十二年十一月十九日署﹐十三年三月初三日卸。

兪榮光﹝浙江仁和人﹐田監生報捐巡檢﹐指分福建﹞﹐光緒十三年三月初三日任﹐十四年四月十八日卒於官。

範嘉安﹝浙江鎭海人﹐由監生報捐從九﹐指分福建試用﹞﹐光緒十四年五月十五日代理﹐十月十九日卸。

汪塏﹝浙江錢塘人﹐由監生報捐指項巡檢﹐分發福建﹞﹐光緒十四年十月十九日署﹐十六年閏二月二十一日卸。

唐步云﹐光緒十六年閏二月二十一任﹐十七年六月二十日卸。

沃晉﹝浙江平湖人﹐由監生報捐從九﹐指分福建﹞﹐光緒十七年六月二十日任。

典史

王輅﹝直隸北山人﹐吏員﹞﹐康熙二十三年任﹐秩滿﹐升湖廣漢中府照磨。

劉麟趾﹝山東濟寗人﹐吏員﹞﹐康熙二十九年任﹐秩滿﹐升湖廣潛江縣主簿。

戚嘉燦﹝直隸通州人﹐吏員﹞﹐康熙三十三年任。

魯論﹝直隸房山人﹐吏員﹞﹐康熙三十七年任﹐秩滿﹐升江西贛州府照磨。

章壽昌﹝直隸涿州人﹐吏員﹞﹐康熙四十二年任﹐秩滿﹐升刑部司獄。

閻瓚﹝山西寗鄕人﹐吏員﹞﹐康熙四十五年任﹐卒於官。

葉廷獻﹝直隸大城人﹐吏員﹞﹐康熙四十五年任。

侯天福﹝河南密縣人﹞﹐康熙五十二年任。

周起渭﹝直隸通州人﹐吏員﹞﹐康熙五十六年任。

葉紹文﹝順天大興人﹐吏員﹞﹐康熙六十一年任﹐罷職去。

張九鼐﹝直隸三河人﹐捐納﹞﹐雍正元年任。

馮五美﹝順天籍﹐浙江山陰人﹐吏員﹞﹐雍正七年任﹐秩滿﹐升晉江縣雒陽司巡檢。

張玉生﹝山東齊東人﹐吏員﹞﹐雍正十年任﹐秩滿﹐升本省同安縣灌口司巡檢。

沈大榮﹝直隸安肅人﹐吏員﹞﹐乾隆元年任﹐秩滿﹐升廣東嘉應州丰順司巡檢。

柴續祖﹝山西聞喜人﹐吏員﹞﹐乾隆五年任。

孫之震﹝浙江仁和人﹐捐納﹞﹐乾隆八年七月任。

劉鎭遠﹝四川華陽人﹐捐納﹞﹐乾隆十一年九月任。

章朝基﹝浙江會稽人﹐捐納﹞﹐乾隆十三年七月任。

徐霖﹝浙江錢塘人﹐禮部儒士﹞﹐乾隆十五年四月任﹐十九年閏四月升署下淡水縣丞。

王萬生﹝湖南善化人﹐吏員﹞﹐乾隆十八年十二月任。

伍又陶﹝浙江山陰人﹐禮部儒士﹞﹐乾隆二十二年六月任﹐二十三年升署下淡水巡檢。

蔡逢恩﹝浙江仁和人﹐監生﹞﹐乾隆二十五年十二月任。

韓珙﹝陜西靈州人﹐捐納﹞﹐乾隆二十六年十二月任。

茹藥山﹝浙江會稽人﹐吏員﹞﹐乾隆二十八年任。

史謙﹝見「忠節流芳」碑﹑籍貫莫考﹞﹐乾隆五十一年林爽文倡亂﹐莊大田應之﹐攻陷舊治﹐公在任﹐守城殉節。

談坤﹝見「忠節流芳」碑﹐籍貫莫考﹞。嘉慶五年在任。

陳杲﹝順天大興人﹐原籍浙江會稽縣﹐嘉慶七年考取內閣供事﹐充補方略館﹐議敍簽掣未入流﹞﹐十一月初十日任﹐十四年十一月十四日交卸。

崔寅﹝安徽桐城人﹐由監生報捐從九分發﹞﹐道光十四年十一月十四日署﹐十八年四月初一日卸。

屠本﹝江蘇武進人﹐由監生捐納未入流簽發﹞﹐道光十八年四月初一日署﹐二十年十月二十四日卸。

孟洧川﹝順天宛平人﹐原籍浙江﹐由戶部吏員年滿簽掣未入流加捐分發﹞﹐道光二十年十月二十四日調任﹐十二月二十二日卸﹐二十二年八月二十五日升署下淡水巡檢司。

方宗源﹝順天宛平人﹐原籍安徽桐城縣﹐由監生捐縣丞﹞﹐道光二十年十一月二十二日署﹐二十二年八月二十五日卸。

孟洧川﹝籍貫見上﹞﹐道光二十二年八月二十五日回任﹐二十三年八月初八日卸。

陶榮﹝江蘇吳縣人﹐由監生報捐未入流﹞﹐道光二十三年八月初八日署﹐二十四年十一月二十一日交卸。

陳兆琮﹝浙江慈溪人﹐由監生報捐從九分發﹞﹐道光二十四年十一月二十一日署﹐二十五年五月十四日卸。

方晉徳﹝安徽桐城人﹐由監生報捐未入流﹞﹐道光二十五年五月十四日任﹐二十六年十二月初九日卸﹐兼署巡檢。

髙品城﹝江西廬陵人﹐由監生捐從九﹞﹐道光二十六年十二月初九日任﹐二十八年六月初十卸﹐兼署本邑巡檢。

張樹春﹝浙江烏程人﹐由附監生捐未入流加分發﹞﹐道光二十八年六月初十日署﹐咸豐三年六月二十九日卸。

陳兆琮﹝籍貫見上﹞﹐咸豐三年六月二十九日代理﹐十一月調郡﹐二十四日卸。

範鼎亨﹝山西洪洞人﹐由俊秀捐輸兵餉﹐保以縣丞畱閩補用﹞﹐咸豐三年十一月二十四日兼署﹐七年五月二十一日卸﹐六月初六日升署本邑巡檢。

閆鳳閣﹝陜西楡林人﹐由已滿吏員捐修城垣軍臺等工出力﹐保準以未入流遇缺卽選﹞﹐咸豐七年五月二十一日任﹐十年十月初七日卸。又於同治元年閏八月初十日回任﹐二年八月十一日出缺。

吳鎕﹝江蘇陽湖人﹐由義首﹐咸豐三年逆匪滋事案內募勇助餉出力﹐保以從九選用﹞﹐咸豐七年十月初七日署﹐同治元年閏八月初十日交卸。

董榮綸﹝浙江余杭人﹐由廩貢生報捐訓導﹐咸豐八年加捐府經歷分發﹞﹐同治二年八月十九日署﹐四年十月調郡﹐初九日卸。

吳春熙﹝浙江錢塘人﹐由監生捐縣丞指分﹞﹐同治四年十月初九日署﹐十二月十四日卸。

任榮光﹝浙江蕭山人﹐由刑部律例館供事議敍未入流﹐加捐府經歷候選﹞﹐同治四年十一月十四日任﹐光緒三年八月二十六日交卸。

章鍌﹝浙江會稽人﹐由監生捐巡檢分發﹞﹐光緒三年八月二十六日署﹐四年三月初七日卸。

梁燕﹝廣東嘉應州人﹐由監生捐從九分發﹞﹐光緒四年三月初七日署﹐七月初一日卸。

羅廷勛﹝廣東英徳人﹐由監生捐巡檢分發﹞﹐光緒四年七月初一日署﹐五年閏三月初九日卸。

王滋圃﹝湖北枝江人﹐由監生捐從九﹐指分福建補用﹞﹐光緒五年閏三月初九日署﹐八月初六日卸。

朱振麒﹝浙江海寗人﹐由附生捐監生未入流﹐加捐指項典史﹞﹐光緒五年八月初六日任﹐十年二月二十五日卸。

丁惠霖﹝廣東丰順人﹐由監生捐從九﹐指分福建試用﹞﹐光緒十年二月二十五日署﹐十一年六月十七日交卸。

羅樹勛﹝湖南鍾祥人﹐由監生捐巡檢﹐指分福建試用﹞﹐光緒十一年六月十七日署﹐十三年閏四月初四日卸。

陸瑞銘﹝廣東英徳人﹐由監生捐選用從九﹐加捐指分福建﹞﹐光緒十三年閏四月初四日署﹐十五年六月初十日卸。

吳繼良﹝安徽涇縣人﹐由監生捐從九﹐指分福建﹞﹐光緒十五年六月初十日任﹐十七年二月二十五日病故。

潘作楨﹐光緒十七年三月初二日署﹐四月初三日卸。

屠寶泰﹝浙江會稽人﹐由監生捐典史﹞﹐光緒十七年四月初三日署﹐十八年十月二十三日卸。

梁調昌﹝廣東三水人﹐由監生捐巡檢﹐指分福建﹞﹐光緒十八年十月二十三日任。

儒學教諭

黃賜英﹝晉江人﹐癸卯舉人﹞﹐康熙二十六年任﹐秩滿﹐升直隸樂平縣知縣﹝有傳﹞。

黃式度﹝晉江人﹐庚申舉人﹞﹐康熙三十年任﹐秩滿﹐升山西臨縣知縣。

丁必捷﹝平和人﹐歲貢﹞﹐康熙三十五年任﹐以憂去。

鄭占春﹝福淸人﹐歲貢﹞﹐康熙三十七年任﹐秩滿﹐升山東棲霞縣知縣。

吳周楨﹝晉江人﹐歲貢﹞﹐康熙四十二年任﹐秩滿﹐升京衛武學教授。

施士嶽﹝晉江人﹐歲貢﹞﹐康熙四十七年任﹐秩滿﹐升四川遂寗縣知縣。

郭濤﹝福淸人﹐歲貢﹞﹐康熙五十一年任﹐秩滿﹐升四川永年縣知縣。

富鵬業﹝晉江人﹐乙酉舉人﹞﹐康熙五十六年任。

朱竟成﹝永安人﹐戊子副榜﹞﹐康熙六十年任﹐升直隸成安縣知縣。

林正泰﹝侯官人﹐戊子舉人﹞﹐雍正四年任﹐五年卒。

郭際謀﹝晉江人﹐辛卯舉人﹞﹐雍正七年任﹐秩滿﹐升山西大鎭縣知縣。

張應渭﹝閩縣人﹐庚子舉人﹞﹐雍正十年任﹐秩滿﹐升山西武鄕縣知縣。

徐文炳﹝建陽人﹐恩貢﹞﹐雍正十三年任﹐秩滿﹐升河南澠池縣知縣。

周元﹝長樂人﹐拔貢﹞﹐乾隆三年任。

何奕奇﹝福淸人﹐辛卯舉人﹞﹐乾隆六年任。

莊元﹝龍溪人﹐壬子舉人﹞﹐乾隆十年三月任。

官韓琦﹝安溪人﹐辛酉舉人﹞﹐乾隆十二年二月任。

朱澐﹝南平人﹐本學訓導﹞﹐乾隆十三年十二月署。

張有泌﹝晉江人﹐壬子舉人﹞﹐乾隆十四年五月任。

範蘋﹝長汀人﹐辛酉舉人﹞﹐乾隆十八年五月任﹐攝本學訓導事。

李鍾問﹝安溪人﹐丙辰舉人﹞﹐乾隆二十一年五月任。

南路營參將

田朝弼﹝陜西米脂人﹐行伍﹞﹐康熙二十三年任。

楊懋紱﹝江南寶應籍﹐奉天義州人﹐將材﹞﹐康熙二十五年任。

熊成秀﹝山東歷城人﹐行伍﹞﹐康熙二十九年任﹐三十年革職。

吳三錫﹝浙江紹興人﹐將材﹞﹐康熙三十一年任。

趙文璧﹝浙江人﹐癸丑武探花﹞﹐康熙三十五年任。

林云漢﹝直隸通州人﹐戊辰武榜眼﹞﹐康熙四十年任﹐升副將。

何肇彩﹝同安人﹐行伍﹞﹐康熙四十四年任。

魏平﹝漳州人﹐功加﹞﹐康熙四十九年任﹐五十三年升廣西潯州副將。

馬建邦﹝陜西寧夏人﹐行伍﹞﹐康熙五十四年任﹐五十八年升北直獨石路參將。

苗景龍﹝陜西人﹞﹐康熙五十八年任﹐六十年朱逆倡亂被害。

陳倫炯﹝同安人﹐侍衛﹞﹐康熙六十年任﹝有傳﹞。

李郡﹝陜西人﹐復姓王﹐行伍﹞﹐雍正二年任﹝有傳﹞。

林子龍﹝福建人﹐行伍﹞﹐雍正四年八月任﹐五年十月卸事。

祁進忠﹝晉江人﹐行伍﹞﹐雍正六年八月任﹐本年升臺協副將。

黃有才﹝福建人﹐行伍﹞﹐雍正七年正月任﹐八年十月升浙江瑞安副將。

侯元勛﹝山西大同人﹐武進士﹞﹐雍正九年六月任。

李科﹝湖廣人﹐行伍﹞﹐雍正十一年九月任﹐十三年十一月卒於官。

雷澤遠﹝湖廣人﹐行伍﹐武舉﹞﹐乾隆元年八月任﹐升北路副將。

董文宗﹝浙江人﹐行伍﹞﹐乾隆五年二月任。

郝琮﹝山東濟南人﹐行伍﹞﹐乾隆七年任﹐十年升廣東督標右營參將。

陳廷桂﹝直隸天津人﹐武舉﹞﹐乾隆十年四月任。

李現詳﹝陜西寧朔人﹐蔭生﹞﹐乾隆十二年九月任。

李文成﹝陜西蘭州人﹐行伍﹞﹐乾隆十五年十一月任。

髙志唐﹝山東昌邑人﹐癸卯武進士﹞﹐乾隆十八年六月任。

八哈那﹝滿洲正白旗人﹐世襲佐領﹞﹐乾隆二十年四月任。

溫達勇﹝廣東人﹐武進士﹐侍衛﹞﹐右營遊擊署參將﹝有傳﹞。

李云標﹝直隸灤州人﹐乙丑武進士﹞﹐乾隆二十三年七月任。

索渾﹝滿洲鑲白旗人﹐世襲佐領﹞﹐乾隆二十六年四月任。

瑚圖裏﹝籍貫莫考﹞﹐乾隆五十一年十二月十三日逆匪莊大田攻陷縣城﹐裏與守備陳朝魁先後逃入郡治。

徐廷榮﹝見鳳儀書院木碑﹐道光三年勒名﹐籍貫任卸莫考﹞。

靈徳﹝見平朔門額﹐道光十八年勒名﹐籍貫任卸俱莫考﹞。

余躍龍﹝見平朔門額﹐道光十八年勒石﹐籍貫任卸俱莫考﹞。

曾元福﹝泉州晉江人﹐任卸未詳﹞﹐咸豐三年逆匪林恭作亂戕縣官時﹐福巡哨外城﹐奔救無及﹐乃扼守火藥庫。

文麟﹝鑲黃旗漢軍功正佐領下人﹐由印務筆帖式升補督標左營參將﹞﹐同治六年四月二十日調補﹐九年三月二十六日卸。又同治十年十月初十日回任﹐十三年四月初九日卸。

劉遠泰﹝湖南湘陰人﹐由軍功歷保參將畱閩補用﹞﹐同治九年三月二十六日署﹐十二月十四日卸。

浣以升﹝湖南長沙人﹐由軍功歷保畱浙盡先副將﹞﹐同治九年十二月十四日署﹐十年十月初十日卸。

李學祥﹝湖南長沙人﹐由軍功補授泉州城守參將﹞﹐同治十三年四月初九日署﹐五月二十八日卸。

毛惠徳﹝湖南湘鄕人﹐由軍功歷保總兵銜畱閩補用副將﹞﹐同治十三年五月二十八日署﹐光緒元年九月十三日卸。

陳海佑﹝廣東淸遠人﹐由軍功補授福寧桐山營遊擊﹞﹐光緒元年九月十三日署﹐二年七月十一日卸﹐旋晉引補實﹐於四年四月十二回任﹐七年十一月初二日請假。又於八年九月二十日回任﹐十二年九月初二日故。

劉遠泰﹝籍貫見上﹞﹐光緒二年七月十一日奉委回署﹐三年八月二十九日卸。

沈國先﹝安徽石埭人﹐由軍功歷保遊擊畱閩補用﹞﹐光緒三年八月二十九日署﹐四年二月十二日卸。

洪渭濤﹝浙江慈溪人﹐由軍功歷保畱閩盡先副將﹞﹐光緒四年二月十二日署﹐四月十二日卸。

劉必達﹝江西萬安人﹐由軍功歷保參將銜畱閩補用遊擊﹞﹐光緒七年十一月初二日署﹐八年九月二十日卸。又於十二年十一月初二日回署﹐十三年十二月二十七日卸。

陳宗凱﹝泉州同安人﹐由世職升授水師提標右營遊擊﹞﹐光緒十三年十二月二十七日署﹐十四年六月十九日卸。

周士得﹝貴州淸平人﹐由行伍升授嘉義營參將﹞﹐光緒十四年六月十九日調署﹐十六年六月初九日卸。

張世香﹝湖南祁陽人﹐由軍功準保閩浙補用副將﹞﹐光緒十六年六月初九日委署﹐十七年十二月初九日卸。

林亮﹝廣東揭陽人﹐由軍功授臺鎭中營遊擊﹐題升參將﹞﹐光緒十七年十二月初九日任﹐十九年正月十七日故。

葉永輝﹝浙江山陰人﹐由軍功歷保畱閩盡先補用副將﹞﹐光緒十九年正月二十七日署﹐二十年六月二十六日卸。

劉有富﹝湖南湘陰人﹐由軍功升補南路營參將﹐加總兵銜﹞﹐光緒二十年六月二十六日任。

下淡水都司

林君卿﹝福建人﹐行伍﹞﹐雍正十二年任。

歐平﹝興化人﹐行伍﹞﹐雍正十二年任。

李馧﹝山西大同人﹐甲辰武進士﹞﹐乾隆二年任。

翁邦祥﹝廣東朝陽人﹐庚戌武進士﹞﹐乾隆五年任。

張盛﹝江南常州人﹐行伍﹞﹐乾隆八年任﹐九年五月升興化右營遊擊。

陳邦偉﹝漳州人﹐行伍﹞﹐乾隆十年四月任。

劉啟鳳﹝湖南武陵人﹐行伍﹞﹐乾隆十九年四月任。

章奏功﹝浙江蘭溪人﹐武舉﹞﹐乾隆二十二年四月任。

葉元聰﹝廣東興寗人﹐行伍﹞﹐乾隆二十五年三月任。

鄧文鼎﹝湖北竹山人﹐行伍﹞﹐乾隆二十七年二月任。

畢萬選﹝陜西咸寗人﹐丁已武進士﹞﹐乾隆二十八年任。

陳髙山﹝見雙慈亭碑﹐道光八年勒名﹐籍貫任卸俱未詳﹞。

湯得升﹝見城隍廟碑﹐咸豐九年勒名﹐籍貫任卸俱未詳﹞。

韓錦標﹝見城隍廟碑﹐咸豐九年勒名﹐籍貫任卸俱未詳﹞。

羅勝標﹝湖南桂陽人﹐由軍功歷保畱閩盡先補用守備﹞﹐同治七年九月十二日委署﹐八年八月初一日交卸。

趙成美﹝湖南湘潭人﹐由軍功歷保盡先補用副將﹞﹐同治八年八月初一日委署﹐九年正月二十六日卸。

邱連升﹝廣東饒平人﹐由軍功歷保畱閩盡先補用都司﹞﹐同治九年正月二十六日委署﹐十二月十八日交卸。

沈國先﹝安徽石埭人﹐由軍功歷保畱閩盡先補用都司﹞﹐同治九年十二月十八日委署﹐十一年七月十一日卸。

蘇桂森﹝廣東東苑人﹐由行伍﹐歷升臺澎右營都司﹞﹐同治十一年七月十一日委署﹐八月十三日卸。

趙一雄﹝建寗建安人﹐由行伍﹐保升畱閩盡先補用守備﹞﹐同治十二年八月十三日署﹐十二年二月十六日卸。

張鑑﹝直隸天津人﹐由武侍衛﹐選補福建延平左營都司﹞﹐同治十二年二月十六日委署﹐八月初八日交卸。

陳起龍﹝廣東徐聞人﹐由行伍﹐歷保畱閩補用守備﹞﹐同治十二年八月初八日委署﹐十三年二月十六日交卸。

丁汝霖﹝貴州定番人﹐由軍功﹐升授下淡水營都司﹞﹐同治十三年二月十六日任﹐光緒元年八月初五日卸。

陳捷升﹝泉州同安人﹐由軍功﹐歷保畱閩盡先補用都司﹞﹐光緒元年八月初五日委署﹐三年七月十一日交卸。

陳起龍﹝籍貫見上﹞﹐光緒三年七月十一日回署﹐六年三月十八日交卸。

陳安髙﹝泉州晉江人﹐由世職云騎尉保升畱閩盡先都司﹞﹐光緒六年三月十八日署﹐十月十七日卸。

葉世嵩﹝廣東連平人﹐由軍功﹐歷保畱閩盡先補用都司﹞﹐光緒六年十月十七日委署﹐九年二月初二日交卸。

彭紹基﹝貴州鎭遠人﹐由軍功﹐升補下淡水營都司﹞﹐光緒九年二月初二日任﹐十一年十月二十日卸。

吳玉佩﹝廣東英徳人﹐由武生﹐歷保畱閩盡先補用守備﹞﹐光緒十一年十月二十日委署﹐十三年三月二十六日卸。

彭紹基﹝籍貫見上﹞﹐光緒十三年三月二十六日回任﹐十五年十一月初八日卒於官。

郭淸遠﹝貴州鎭遠人﹐由軍功﹐升補臺鎭中營守備﹞﹐光緒十五年十一月二十三日委署﹐十六年五月初三日病故。

王得凱﹝貴州黃平人﹐由軍功﹐升補南路營守備﹞﹐光緒十六年五月初十日代理﹐七月二十七日卸。

陳學曾﹝邵武光澤人﹐由世職云騎尉保升畱閩盡先補用都用﹞﹐於十六年七月二十七日署﹐十七年八月十六日卸。

趙菊初﹝廣東新會人﹐由武舉﹐升補下淡水營都司﹞﹐光緒十七年八月十六日任﹐二十年六月初十日卒於官。

王得凱﹝籍貫見上﹞﹐光緒二十年六月二十六日奉文署任。

南路營守備

許祥﹝浙江諸曁人﹐行伍﹞﹐康熙二十三年任。

陳斌﹝莆田人﹐行伍﹞﹐康熙二十五年任﹐二十九年升河南南汝左營遊擊。

張光星﹝山西夏縣人﹐己未武進士﹞﹐康熙二十九年任。

戴坤﹝山東人﹐行伍﹞﹐康熙三十四年任。

張龍貴﹝山西襄垣人﹐行伍﹞﹐康熙三十六年任。

謝時晟﹝江南昆山人﹐癸丑武進士﹞﹐康熙四十年任。

陳平﹝泉州人﹐行伍﹞﹐康熙四十四年任。

髙必華﹝福州人﹐行伍﹞﹐康熙四十五年任。

李應源﹝江南華亭人﹐甲戌武進士﹞﹐康熙四十九年任﹐五十四年升湖廣夷陵鎭標左營遊擊。

秦簡瑞﹝廣東廣州人﹐行伍﹞﹐康熙五十四年任。

馬定國﹝陜西人﹞﹐康熙六十年臺變殉難﹝有傳﹞。

戴日升﹝福建人﹐行伍﹞。

柯連英﹝福建人﹐行伍﹞﹐雍正六年任。

張玉﹝山西人﹐行伍﹐有傳﹞。

黃耀華﹝廣東人﹐行伍﹞。

張祿﹝直隸人﹐行伍﹞。

歐平﹝福建人﹐行伍﹞。

範衍﹝福建人﹐行伍﹞﹐乾隆五年任。

林勛﹝福寗人﹐行伍﹞﹐乾隆七年四月任。

張淵﹝泉州人﹐行伍﹞﹐乾隆十年三月任。

吳俊﹝漳浦人﹐行伍﹞﹐乾隆十一年四月任。

李吉﹝浙江錢塘人﹐行伍﹞﹐乾隆十四年十一月任。

齊得祿﹝直隸河間人﹐行伍﹞﹐乾隆十八年四月任。

董登朝﹝山西大同人﹐行伍﹞﹐幹墜二十一年四月任。

潘錦昶﹝浙江仁和人﹐壬子武舉﹞﹐乾隆二十四年正月任。

丁玉﹝閩縣人﹐行伍﹞乾隆二十七年十月任。

陳朝魁﹝籍貫莫考﹞﹐乾隆五十一年十二月十三日逆匪莊大田攻陷縣城﹐魁與參將瑚圖裏先後逃入郡治。

春生﹝福州駐防正紅旗滿州在京錫太佐領下人﹐由馬甲報捐守備﹞﹐同治七年十二月十五日奉委署理﹐八年八月二十日卸。

馬瑞圖﹝福州閩縣人﹐由行伍﹐拔補漳州城守營千總﹞﹐同治八年八月二十日委署﹐十年三月二十五日卸。

姚良興﹝福州連江人﹐行伍﹐拔補本營千總﹞﹐同治十年三月二十五日委署﹐九月初九日卸。

陳波﹝福州長樂人﹐由軍功開復候補守備﹞﹐同治十年九月初九日委署﹐十一年二月十三日卸。

徐承基﹝福州閩縣人﹐世職候補守備﹞﹐同治十一年二月十三日委署﹐五月二十四日卸。

髙福標﹝汀州長汀人﹐由行伍﹐歷拔下淡水營千總﹞﹐同治十一年五月二十四日奉委代理﹐八月初七日卸。

鄭麟桂﹝福州侯官人﹐由行伍﹐準保補用守備﹞﹐同治十一年八月初日委署﹐十三年二月初一日卸。

蔣瑞田﹝福州閩縣人﹐由行伍﹐歷保補用守備﹞﹐同治十三年二月初一日委署﹐光緒元年四月初四日卸。

趙菊初﹝廣東新會人﹐由武舉﹐歷保補用守備﹞﹐光緒元年四月初四日委署﹐八月二十六日卸。

羅勝標﹝湖南桂陽人﹐由軍功﹐歷保畱閩補用守備﹞﹐光緒元年八月二十六日委署﹐二年四月二十八日交卸。

黃玉超﹝汀州上杭人﹐系世職云騎尉﹞﹐光緒二年四月二十八日委署﹐三年八月二十九日卸。

林其中﹝福州閩縣人﹐由行伍﹐歷保補用守備﹞﹐光緒三年八月二十九日委署﹐五年七月二十日卸。

蘇得興﹝福州閩縣人﹐世職云騎尉﹞﹐光緒五年七月二十日委署﹐十月二十日卸。

劉桂芳﹝貴州銅仁人﹐由軍功﹐歷保補用守備﹞﹐光緒五年十月二十日委署﹐七年閏七月初三日卸。

傅學健﹝邵武府邵武縣人﹐由世職云騎尉﹞﹐光緒七年閏七月初三日委署﹐八年八月初六日交卸。

蘇得興﹝籍貫見上﹞﹐光緒八年八月初六日回署﹐九年十月初二日交卸。

吳玉佩﹝廣東英徳人﹐由武生﹐歷保畱閩補用守備﹞﹐光緒九年十月初一日委署﹐十年十二月二十九日交卸。

王得凱﹝貴州黃平人﹐軍功保都司銜盡先補授守備﹞﹐光緒十年十二月二十九日任﹐十六年五月初十日卸。

李捷勝﹝泉州晉江人﹐由行伍﹐歷拔本營千總﹞﹐光緒十六年五月初十日代理﹐七月二十七日交卸。

王得凱﹝籍貫見上﹞﹐光緒十六年七月二十七日回任﹐二十年六月二十六日交卸。

林上髙﹝漳州漳浦人﹐系世職云騎尉﹞﹐光緒二十年六月二十六日奉委署任。

己部

科目

進士

舉人

恩貢

拔貢

副貢

歲貢

優貢

武進士

武舉人

進士

乾隆三十一年丙戌﹝胡珊榜﹞﹕莊文進﹝閩籍廩生﹑丙子舉人﹞。

道光九年己丑﹝劉有慶榜﹞﹕黃驤云﹝原籍嘉應﹐己卯舉人﹞。

同治十年辛未﹝李聯珠榜﹞﹕張維垣﹝粵籍﹐丁卯舉人﹐癸酉任浙江遂昌知縣﹐是年調同考試官﹐丙子再調同考試官﹞。

光緒九年癸未﹝寧本瑜榜﹞﹕江昶榮﹝原籍鎭平﹐庚午舉人﹞。

光緒十八年壬辰﹝劉可毅榜﹞﹕蕭逢源﹝原籍南安﹐己丑舉人﹞。

舉人

康熙二十六年丁卯﹝蕭宏梁榜﹞﹕蘇莪﹝縣學附生﹐原籍泉州﹞。

二十九年庚午﹝潘金卣榜﹕邑星燦﹝縣學附生﹐閩籍﹞。

三十二年癸酉﹝鄭基生榜﹞﹕王璋﹝府學附生﹐閩籍﹐有傳﹞。

三十五年丙子﹝余正健榜﹞﹕王際慧﹝閩籍﹐縣學附生﹐龍溪教諭﹞。

雍正七年己酉﹝陸祖新榜﹞﹕陳文苑﹝閩籍﹐癸卯拔貢﹞。

十年壬子﹝葉有詞榜﹞﹕廖殿魁﹝閩籍﹐己酉拔貢﹞。

乾隆元年丙辰﹝蔡雲從榜﹞﹕恩科李樹滋﹝閩籍﹐縣學廩生﹞。

六年辛酉﹝邱鵬飛榜﹞﹕李如松﹝閩籍﹐縣學廩生﹞。

十二年丁卯﹝黃元吉榜﹞﹕陳名標﹝閩籍﹐府學附生﹞。

十五年庚午﹝藍彩琳榜﹞﹕卓肇昌﹝庚申拔貢﹐原籍南安﹐二十八年分修縣誌﹐有傳﹞﹑林大鵬﹝閩籍﹐府學廩生﹞。

十七年壬申﹝蔡廷芳榜﹞﹕恩科唐謙﹝閩籍﹐縣學廩生﹞。

十八年癸酉﹝駱天衢榜﹞﹕謝其仁﹝閩籍﹐縣學廩生﹞。

二十一年丙子﹝楊鳳騰榜﹞﹕莊文進﹝閩籍﹐縣學廩生﹐丙戌進士﹞。

三十年乙酉﹝王國鑑榜﹞﹕張道成﹝縣學﹐閩籍﹞。

嘉慶十三年戊辰﹝姚大椿榜﹞﹕恩科黃名標﹝縣學﹐原籍安溪﹞。

十八年癸酉﹝周濱海榜﹞﹕欽賜陳亨昌﹝縣學﹐原籍海澄﹞。

二十四年己卯﹝魏本唐榜﹞﹕黃驤云﹝原名龍光﹐府學﹐粵籍﹐乙丑進士﹞。

道光八年戊子﹝郭禮圖榜﹞謝天申﹝府學﹐粵籍﹞。

十一年辛卯﹝張際靑榜﹞﹕曾偉中﹝府學﹐粵籍﹞。

十二年壬辰﹝吳景禧榜﹞﹕恩科鍾桂齡﹝府學﹐粵籍﹐仙遊儒學﹞。

十五年乙未﹝曾慶嵩榜﹞﹕欽賜張振南﹝縣學﹐原籍漳浦﹐辛卯副榜﹐有傳﹞﹑恩科吳銘忠﹝府學﹐粵籍﹞。

十七年丁酉﹝劉志博榜﹞﹕楊緝光﹝府學﹐粵籍﹞。

十九年己亥﹝葉修昌榜﹞﹕陳學光﹝府學﹐粵籍﹞。

二十三年癸卯﹝曾照榜﹞﹕利鵬程﹝府學﹐粵籍﹞。

二十四年甲辰﹝葉耕心榜﹞﹕恩科鍾洪浩﹝府學﹐粵籍﹞。

二十六年丙午﹝黃維嶽榜﹞﹕黃廷佑﹝府學﹐粵籍﹐黃驤云子﹞。

二十九年己酉﹝盧紉芳榜﹞﹕陳雲史﹝府學﹐粵籍﹞。

咸豐元年辛亥﹝孟曾榖榜﹞﹕恩科徐煥梯﹝府學﹐粵籍﹞。

二年壬子﹝陳翔墀榜﹞﹕張維楨﹝府學﹐粵籍﹞。

五年乙卯﹝劉懿璜榜﹞﹕黃延祚﹝府學﹐粵籍﹐黃驤云子﹞。

九年己未﹝周慶丰榜﹞﹕餘春錦﹝府學﹐粵籍﹞。

同治元年壬戌﹝王彬榜﹞﹕欽賜吳壽祺﹝縣學﹐閩籍﹞。

六年丁卯﹝王贊元榜﹞﹕張維垣﹝府學﹐粵籍﹐張維楨弟﹐辛未進士﹞。

九年庚午﹝趙啟植榜﹞﹕江昶榮﹝原名上蓉﹐府學附生﹐祖籍鎭平﹐癸未進士﹞。

光緒元年乙亥﹝何咸徳榜﹞﹕恩科邱鵬云﹝府學廩生﹐原籍鎭平﹞。

五年己卯﹝傅朝旭榜﹞﹕劉仁海﹝府學附生﹐原籍鎭平﹞。

十一年乙酉﹝童其淩榜﹞﹕陳日翔﹝縣學附生﹐原籍同安﹞。

十四年戊子﹝鄭懷陔榜﹞﹕盧爾徳祥﹝縣學廩生﹐原籍南靖髙士門鄕﹞。

十五年己丑﹝陳懋鼎榜﹞﹕恩科蕭逢源﹝縣學廩生﹐原籍南安﹐壬辰進士﹞﹑李向榮﹝府學廩生﹐原籍鎭平﹞。

十七年辛卯﹝陳君耀榜﹞﹕張大江﹝府學附生﹐原籍惠安﹐現住晉江﹞。林金城﹝府學附生﹐原籍嘉應﹞。

二十年甲午﹝伊象昴榜﹞﹕歐道行﹝縣學廩生﹐原籍��﹞。

恩貢

康熙三十六年丁丑﹝是年恩﹑拔﹑歲並舉行﹞﹕鄭允豪﹝縣學﹐閩籍﹞。

五十二年癸己﹕鄭應球﹝縣學﹐閩籍﹐有傳﹞。

雍正元年癸卯﹝是年恩﹑拔﹑歲並舉行﹞﹕詹捷﹝縣學﹐閩籍﹞。

十三年乙卯﹕張好瑛﹝縣學﹐閩籍﹞。

乾隆十五年庚午﹕盧爾徳昌﹝縣學﹐閩籍﹞。

十六年辛未﹕童作楫﹝縣學﹐閩籍﹞。

二十六年辛已﹕林鵬舉﹝縣學﹐閩籍﹞。

四十五年庚子﹕鄭克捷﹝縣學﹐乙酉歲貢﹐鄭南金子﹐原籍南安﹞。

六十年乙卯﹕李登元﹝縣學﹐原籍同安﹞。

嘉慶五年庚申﹕黃化治﹝縣學﹐原籍南安﹞。

十三年戊辰﹕張振東﹝府學﹐閩籍﹞﹑杜嵩﹝縣學﹐閩籍﹞。

二十三年戊寅﹕張振文﹝府學﹐閩籍﹞﹑王花香﹝縣學﹐閩籍﹞。

道光元年辛已﹕鄭朝淸﹝縣學﹐原籍海澄﹞。

二十年庚子﹕盧朝宗﹝縣學﹐原籍同安﹞。

咸豐元年辛亥﹕劉重輝﹝府學﹐粵籍﹞﹑葉呈芳﹝縣學﹐原籍同安﹞。

三年癸丑﹕蕭文鳳﹝縣學﹐原籍陸丰﹞。

九年己未﹔王錫三﹝縣學﹐原籍南安﹞。

十年庚申﹕蘇懷珠﹝縣學﹐原籍南靖﹞。

同治元年壬戌﹕陳中心﹝縣學﹐原籍龍溪﹐歲貢陳聯璧子﹞。

十二年癸酉﹕黃安貞﹝縣學﹐原籍莆田﹞。

光緒元年乙亥﹕李精金﹝縣學﹐原籍同安﹞。

五年己卯﹕吳廷褒﹝縣學﹐原籍晉江﹐歲貢吳春華子﹞﹑張漢樞﹝府學﹐粵籍﹞。

七年辛巳﹕黃運周﹝縣學﹐原籍漳浦﹞﹑宋及鋒﹝府學﹐粵籍﹞。

十六年乙丑﹕林耀榮﹝縣學﹐原籍��﹞﹑劉秉淵﹝府學﹐粵籍﹐劉鰲之子﹞。

十六年庚寅﹕陳月三﹝府學﹐原籍龍溪﹞﹑劉鰲﹝府學﹐粵籍﹞﹑周熙淸﹝縣學﹐原籍惠安﹞。

拔貢

康熙三十六年丁丑﹕施世榜﹝縣學﹐閩籍﹐壽寗教諭﹐升兵馬副指揮﹐有傳﹞。

雍正元年癸卯﹕陳文苑﹝縣學﹐閩籍﹐附生﹐己酉中式舉人﹞。

七年己酉﹕廖殿魁﹝縣學﹐閩籍﹐廩生﹐壬子中式﹐有傳﹞。

十二年甲寅﹕陳壬選﹝縣學﹐附生﹐閩籍﹐開化縣丞﹐署龍遊縣知縣﹞。

乾隆五年庚申﹕卓肇昌﹝縣學﹐廩生﹐閩籍﹐庚午中式﹐二十八年分修志﹐有傳﹞。

十一年丙寅﹕施士膺﹝府學﹐閩籍﹞﹑吳超宗﹝縣學﹐原籍南靖﹞。

十七年壬申﹕兪成霖﹝縣學﹐閩籍﹞。

五十三年戊申﹕吳春貴﹝縣學﹐閩籍﹞。

嘉慶五年庚申﹕張克忠﹝縣學﹐閩籍﹞。

十七年壬申﹕黃纘﹝縣學﹐閩籍﹞。

道光十六年丙申﹕吳錫珠﹝縣學﹐原籍漳浦﹐辛未歲貢生﹐吳淸時子﹞。

二十八年戊申﹕余見龍﹝縣學﹐原籍南安﹞。

咸豐十年庚申﹕蕭文蘭﹝縣學﹐廩生﹐原籍陸丰﹞。

同治十一年壬申﹕江興徽﹝縣學﹐附生﹐原籍海澄﹐有傳﹞。

光緒十年甲申﹕張大河﹝縣學﹐附生﹐原籍惠安﹞。

副貢

康熙五十年辛卯﹝許斗榜﹞﹕許宗岱﹝縣學﹐閩籍﹐代州州判﹞。

乾隆十八年癸酉﹝駱天衢榜﹞﹕陳思敬﹝縣學﹐閩籍﹞。

道光八年戊子﹝郭禮圖榜﹞﹕劉伊仲﹝縣學﹐原籍同安﹞。

十一年辛卯﹝張際靑榜﹞﹕張振南﹝縣學﹐附生﹐原籍漳浦﹐乙未舉人﹐有傳﹞。

歲貢

康熙二十八年己巳﹕曾聯標﹝縣學﹐閩籍﹞。

三十年辛未﹕黃巍﹝縣學﹐閩籍﹐三十四年分修郡誌﹞。

三十二年癸酉﹕何則鳴﹝縣學﹐閩籍﹞。

三十三年甲戌﹕莊一煝﹝府學﹐閩籍﹐延平訓導﹞。

三十四年乙亥﹕柳夢和﹝府學﹐閩籍﹐任龍巖訓導﹐升沙縣教諭﹞﹑蔡邦彥﹝縣學﹐閩籍﹐寧洋訓導﹞。

三十六年丁丑﹕鄭光基﹝府學﹐閩籍﹞﹑梁六善﹝縣學﹐閩籍﹐閩縣訓導﹞。

三十八年己卯﹕張祚﹝縣學﹐閩籍﹐南平訓導﹞。

四十年辛巳﹕王蕙岡﹝縣學﹐閩籍﹞。

四十二年癸未﹕陳騰祥﹝縣學﹐閩籍﹞﹑葉朝宏﹝縣學﹐閩籍﹞。

四十四年乙酉﹕李爲澤﹝縣學﹐閩籍﹞。

四十六年丁亥﹕鄭其炳﹝縣學﹐閩籍﹞。

四十七年戊子﹕林萃岡﹝府學﹐閩籍﹐興化訓導﹞。

四十八年己丑﹕陳宗達﹝縣學﹐閩籍﹞。

四十九年庚寅﹕蔡光座﹝府學﹐閩籍﹐長汀訓導﹞。

五十年辛卯﹕張應時﹝府學﹐閩籍﹐沙縣訓導﹞﹑呂世昂﹝縣學﹐閩籍﹞。

五十二年癸巳﹕蔡振聲﹝府學﹐閩籍﹐長樂訓導﹞﹑吳臺成﹝縣學﹐閩籍﹞。

五十四年乙未﹕鄭其灼﹝縣學﹐閩籍﹐長泰訓導﹞。

五十五年丙申﹕董大章﹝府學﹐閩籍﹞。

五十六年丁酉﹕楊文定﹝府縣﹐閩籍﹞﹑蔡駿聲﹝縣學﹐閩籍﹞。

六十年辛丑﹕李欽文﹝縣學﹐閩籍﹐南靖訓導﹐五十八年分修臺﹑鳳﹑諸三縣誌﹞。

雍正元年癸卯﹕張開銑﹝縣學﹐閩籍﹞。

三年乙巳﹕陳鵬飛﹝府學﹐閩籍﹞﹑許士麗﹝府學﹐閩籍﹞。

五年丁未﹕林起鵬﹝縣學﹐閩籍﹞。

七年己酉﹕洪際春﹝縣學﹐閩籍﹞。

九年辛亥﹕王鳳池﹝縣學﹐閩籍﹞。

十年壬子﹕張士箱﹝府學﹐閩籍﹐漳州訓導﹐康熙五十九年分修臺灣縣誌﹞。

十一年癸丑﹕施士燝﹝縣學﹐閩籍﹐興化訓導﹞。

十三年乙卯﹕陳璇﹝縣學﹐閩籍﹞。

乾隆二年丁巳﹕李樹喬﹝縣學﹐閩籍﹞。

四年己未﹕陳雲龍﹝府學﹐閩籍﹞﹑楊淸時﹝縣學﹐閩籍﹐政和訓導﹞。

六年辛酉﹕林臯﹝縣學﹐閩籍﹞。

七年壬戌﹕林名世﹝府學﹐閩籍﹞。

八年癸亥﹕吳際元﹝縣學﹐閩籍﹞。

十年乙丑﹕金捷科﹝縣學﹐閩籍﹞。

十二年丁卯﹕陳雲從﹝縣學﹐閩籍﹞。

十四年己巳﹕楊廷英﹝府學﹐閩籍﹞﹑黃際春﹝縣學﹐閩籍﹞。

十六年辛未﹕蕭有文﹝縣學﹐閩籍﹞。

十八年癸酉﹕謝元音﹝縣學﹐閩籍﹞。

二十年乙亥﹕楊鳴鳳﹝縣學﹐閩籍﹞。

二十二年丁丑﹕許學周﹝縣學﹐閩籍﹞。

二十四年已卯﹕錢鎛﹝縣學﹐閩籍﹞。

二十六年辛巳﹕周連璧﹝縣學﹐閩籍﹞。

二十八年癸未﹕畬國楡﹝縣學﹐閩籍﹞。

三十年乙酉﹕廖邦啟﹝府學﹐原籍長泰﹞﹑鄭南金﹝縣學﹐原籍南安﹞。

三十二年丁亥﹕蘇飛鳳﹝縣學﹐閩籍﹞。

三十四年己丑﹕林振芳﹝縣學﹐原籍晉江﹞。

三十六年辛卯﹕林春璋﹝縣學﹐閩籍﹞。

三十八年癸巳﹕蔡靑峯﹝縣學﹐原籍晉江﹞。

四十年乙未﹕賴宜和﹝縣學﹐閩籍﹞。

四十二年丁酉﹕陳夢蓮﹝縣學﹐閩籍﹞。

四十四年己亥﹕林望髙﹝縣學﹐閩籍﹞。

四十六年辛丑﹕鄧經芳﹝縣學﹐閩籍﹞。

四十八年癸卯﹕蘇文誠﹝縣學﹐閩籍﹞。

五十年乙已﹕楊登科﹝縣學﹐閩籍﹞。

五十二年丁未﹕余志仁﹝縣學﹐閩籍﹞。

五十四年己酉﹕王振文﹝縣學﹐原籍南安﹞。

五十六年辛亥﹕柯廷鍾﹝縣學﹐閩籍﹞。

五十八年癸丑﹕黃昌盛﹝縣學﹐原籍南安﹞。

六十年乙卯﹕蔡啟治﹝縣學﹐閩籍﹞。

嘉慶二年丁巳﹕葉必成﹝縣學﹐閩籍﹞。

四年己未﹕許名揚﹝縣學﹐原籍長泰﹞。

六年辛酉﹕張克達﹝縣學﹐閩籍﹞﹑陳邦政﹝府學﹐閩籍﹞。

八年癸亥﹕郭廷材﹝縣學﹐閩籍﹞﹑楊應時﹝府學﹐閩籍﹞。

十年乙丑﹕王錫隆﹝縣學﹐原籍南安﹞﹑陳秀﹝府學﹐閩籍﹞。

十二年丁卯﹕吳志澤﹝府學﹐閩籍﹞﹑張維新﹝縣學﹐閩籍﹞。

十四年己已﹕鄭國泰﹝府學﹐閩籍﹞﹑謝廷芳﹝縣學﹐閩籍﹞。

十六年辛未﹕陳寅昌﹝府學﹐閩籍﹞﹑吳淸時﹝縣學﹐原籍漳浦﹞。

十八年癸酉﹕李廷耀﹝府學﹐閩籍﹞﹑林輝璜﹝縣學﹐閩籍﹞。

十九年甲戌﹕鄭光基﹝府學﹐粵籍﹞。

二十年乙亥﹕王文瀾﹝府學﹐閩籍﹞﹑張廷欽﹝縣學﹐閩籍﹞。

二十一年丙子﹕莊文治﹝府學﹐閩籍﹞。

二十二年丁丑﹕劉其昌﹝府學﹐閩籍﹞。

張維韓﹝府學﹐粵籍﹞﹑杜嵩年﹝縣學﹐閩籍﹞。

二十四年己卯﹕林愼徽﹝府學﹐閩籍﹞﹑韓必昌﹝府學﹐粵籍﹞﹑林振﹝縣學﹐閩籍﹞。

道光元年辛己﹕蔡有泛﹝縣學﹐閩籍﹞﹑黃大猷﹝府學﹐閩籍﹞。

三年癸未﹕楊時輝﹝縣學﹐閩籍﹞﹑蘇玉璋﹝府學﹐閩籍﹞。

五年乙酉﹕陳聯璧﹝縣學﹐原籍龍溪﹞。

十三年癸巳﹕吳於前﹝縣學﹐原籍晉江﹞。

十五年乙未﹕黃雙璧﹝縣學﹐原籍南安﹐乾隆五十八年歲貢黃昌盛子﹞。

十七年丁酉﹕鄭蘭﹝縣學﹐原籍龍溪﹞。

十九年己亥﹕許秉綬﹝縣學﹐原籍長泰﹞。

二十一年辛丑﹕陳琨﹝縣學﹐原籍饒平﹞。

二十三年癸卯﹕鄭元宗﹝縣學﹐原籍��﹞。

二十五年乙巳﹕王日新﹝縣學﹐原籍同安﹞。

二十七年丁未﹕周應嘉﹝縣學﹐原籍晉江﹞。

二十九年己酉﹕藍文佑﹝縣學﹐原籍漳浦﹞。

咸豐元年辛亥﹕田花生﹝縣學﹐閩籍﹞。

三年癸丑﹕許鳴泰﹝縣學﹐閩籍﹞。

五年乙卯﹕余作哲﹝縣學﹐原籍南安﹞。

七年丁巳﹕蔡禧﹝府縣﹐原籍泉州晉江﹞﹑鄭元奎﹝縣學﹐閩籍﹞。

九年己未﹕吳春華﹝縣學﹐原籍晉江﹞。

十年庚申﹕周當和﹝府學﹐原籍南安﹞。

十一年辛酉﹕林建中﹝縣學﹐閩籍﹞。

同治二年癸亥﹕柯魁梧﹝縣學﹐閩籍﹞。

四年乙丑﹕陳隆昌﹝縣學﹐閩籍﹞。

六年丁卯﹕陳奎﹝縣學﹐原籍饒平﹞。

八年己巳﹕林謙恭﹝縣學﹐原籍同安﹞。

十年辛未﹕曾光錦﹝府學﹐原籍鎭平﹞﹑蘇瑞麟﹝縣學﹐原籍南靖﹐恩貢蘇懷珠子﹞。

十二年癸酉﹕李政純﹝縣學﹐原籍同安﹐有傳﹞﹑劉鵬奮﹝府學﹐粵籍﹞。

光緒元年乙亥﹕陳善繼﹝縣學﹐原籍海澄﹐舉人陳亨昌子﹞。

三年丁丑﹕謝天心﹝縣學﹐原籍南安﹞﹑林伯璋﹝府學﹐粵籍﹞。

四年戊寅﹕邱國楨﹝府學﹐粵籍﹞。

五年己卯﹕蘇玉昌﹝縣學﹐原籍同安﹞。

七年辛巳﹕王掄元﹝縣學﹐原籍同安﹞。

八年壬午﹕吳文灝﹝府學﹐粵籍﹞。

九年癸未﹕林際時﹝縣學﹐原籍晉江﹞。

十一年乙酉﹕吳鳳鳴﹝縣學﹐原籍晉江﹞。

十二年丙戌﹕劉秉均﹝府學﹐粵籍﹐恩貢生劉鰲子﹞。

十三年丁亥﹕王廷佐﹝縣學﹐原籍安溪﹞。

十五年己丑﹕楊化年﹝縣學﹐閩籍﹐歲貢楊時輝子﹞。

十六年庚寅﹕曾應祥﹝府學﹐粵籍﹞。

十七年辛卯﹕蘇玉輝﹝縣學﹐原籍同安﹞。

十九年癸巳﹕曾翰元﹝府學﹐粵籍﹞。

優貢

嘉慶十五年庚午﹕陳震曜﹝縣學﹐閩籍﹐惠安訓導﹞。

武進士

康熙四十八年己丑﹕柯參天﹝縣學﹐閩籍﹐乙酉武舉﹞。

乾隆四年己未﹕蔡莊鷹﹝府學﹐閩籍﹐丙辰武舉本科﹐侍衛﹐五年請假省親﹐卒於姑蘇旅邸﹞。

武舉人

康熙二十九年庚午﹝臺灣武舉開科始此﹞﹕林逢秋﹝縣學﹐閩籍﹞。

三十五年丙子﹕許儀鳳﹝縣學﹐閩籍﹞。

四十一年壬午﹕陳進元﹝府學﹐閩籍﹞﹑吳有聲﹝縣學﹐閩籍﹞﹑曾國翰﹝縣學﹐閩籍﹞。

四十四年乙酉﹕施世黻﹝府學﹐閩籍﹞﹑柯參天﹝縣學﹐閩籍﹐己丑進士﹞﹑張化龍﹝縣學﹐閩籍﹞。

四十七年戊子﹕蔡一聰﹝縣學﹐閩籍﹞﹑蔡朝鳳﹝縣學﹐閩籍﹞﹑翁士俊﹝縣學﹐閩籍﹞﹑謝希元﹝縣學﹐閩籍﹞。

五十年辛卯﹕林培﹝府學﹐閩籍﹞﹑顏士駿﹝縣學﹐閩籍﹞。

五十六年丁酉﹕趙奇遇﹝縣學﹐閩籍﹞﹑李行可﹝縣學﹐閩籍﹞。

雍正元年癸卯﹕恩科李朝龍﹝縣學﹐閩籍﹐由文生中式﹞。

十年壬子﹕鄭和泰﹝縣學﹐閩籍﹞。

十三年乙卯﹕蘇惟豫﹝縣學﹐閩籍﹐由文生中式﹞。

乾隆元年丙辰﹕恩科蔡莊鷹﹝府學﹐閩籍﹐己未進士﹐侍衛﹞。

三年戊午﹕許日文﹝縣學﹐閩籍﹞。

十五年庚午﹕陳廷魁﹝府學﹐閩籍﹞。

十八年癸酉﹕陳廷光﹝縣學﹐閩籍﹞。

二十一年丙子﹕唐錕﹝縣學﹐閩籍﹞。

二十四年己卯﹕林繼成﹝縣學﹐閩籍﹞。

二十七年壬午﹕黃達三﹝縣學﹐閩籍﹞。

三十年乙酉﹕張從龍﹝縣學﹐閩籍﹞。

三十三年戊子﹕李瑤﹝縣學﹐閩籍﹞。

三十五年庚寅﹕恩科蘇廷瑞﹝縣學﹐原籍同安﹞。

三十六年辛卯﹕髙升﹝縣學﹐閩籍﹞﹑曾國材﹝縣學﹐閩籍﹞﹑吳履光﹝縣學﹐原籍南靖﹞﹑張簡魁﹝縣學﹐原籍南靖﹞。

三十九年甲午﹕柯文珍﹝縣學﹐閩籍﹞。

四十二年丁酉﹕李化育﹝縣學﹐閩籍﹞。

四十四年己亥﹕恩科張元璋﹝縣學﹐閩籍﹞。

四十五年庚子﹕陳庚光﹝縣學﹐原籍南安﹞。

四十八年癸卯﹕吳世英﹝縣學﹐閩籍﹞﹑許廷耀﹝縣學﹐原籍南安﹐乾隆五十二年六莊義首﹐有傳﹞。

五十四年己酉﹕蔡耀仁﹝亞元﹐縣學﹐閩籍﹐因隨軍剿平蔡逆﹐奏賞卽用都司畱京﹐十三年福鼎訓導蔡兆禧子﹞。

嘉慶三年戊午﹕張元英﹝縣學﹐閩籍﹞。

九年甲子﹕詹振拔﹝縣學﹐原籍安溪﹞。

十二年丁卯﹕黃啟東﹝縣學﹐原籍南安﹞。

十五年庚午﹕黃聖淮﹝縣學﹐原籍南靖﹞。

二十一年丙子﹕劉瑞麟﹝縣學﹐原籍平和﹐己卯赴兵部試﹐特選六品千總職畱京﹐甲申奉憲獲賊﹐咨升正六品﹞。

二十三年戊寅﹕恩科麥朝淸﹝縣學﹐原籍漳浦﹞。

二十四年己卯﹕林得時﹝縣學﹐原籍龍溪﹞﹑黃朝鳳﹝縣學﹐原籍平和﹞。

道光二年壬午﹕張簡騰﹝縣學﹐原籍南靖﹞。

十一年辛卯﹕恩科阮朝魁﹝縣學﹐閩籍﹞。

十二年壬辰﹕正科楊邦瑞﹝縣學﹐閩籍﹞。

咸豐元年辛亥﹕恩科尢拔元﹝縣學﹐閩籍﹞。

九年己未﹕林玉經﹝縣學﹐原籍安溪﹞。

同治元年壬戌﹝補行辛酉正科﹞﹕林瑞璋﹝亞元﹐縣學﹐原籍龍溪﹞﹑黃煥猷﹝縣學﹐原籍南安﹞﹑張成材﹝縣學﹐原籍漳浦﹞。

四年乙丑﹝補行甲子正科﹞﹕蘇玉英﹝縣學﹐原籍同安﹞﹑戴維淸﹝縣學﹐原籍南靖﹞。

光緒元年乙亥﹕朱春田﹝縣學﹐原籍同安﹞。

庚部

列傳

宦迹

武功

鄕先正

寓賢

孝子

義民

壽考

宦迹

楊芳聲﹐奉天萬全左衛人﹐由歲貢﹐康熙二十二年知縣事。時﹐初置縣﹐諸規制皆其所擘畫﹐而淸田賦﹑革重徭﹐以宣朝廷徳意﹐民尢賴之。秩滿﹐內擢戶部江南司主事﹝舊志﹞。

黃賜英﹐晉江人﹐康熙癸卯舉人﹐二十六年任本縣教諭。時﹐縣初置﹐文風未盛﹐英任其職﹐以培育人才爲己責﹐日進諸生﹐勤訓課﹐捐貲置嘉祥裏學田二十甲﹑赤山莊學田二十甲﹐以供文廟香燈及諸生月課諸費。士蒙其徳﹐設牌位於學宮祀之﹝舊志﹞。

宋永淸﹐原籍山東萊陽人﹐由漢軍正紅旗監生。康熙四十三年知縣事﹐爲政期年﹐新學宮﹑建衙署﹑創義塾﹐百廢具舉﹐聽斷平允﹐尢雅意文教。初﹐硫磺水官田地瘠租重﹐民率逋逃﹐永淸詳請薄其賦﹐另募耕種﹐充爲文廟香燈。東關上則田數百甲﹐歲苦旱﹐永淸發倉榖一千石貸民﹐就蓮池潭築堤一千三百餘丈﹐以資灌漑。又﹐龍目井廍移充義塾膏火﹐延師教授﹔至月課獎賞﹐復捐己貲助之。暇則進師生講論文藝。邑文教振興﹐自淸始。素工詩﹐庭署餘閒﹐輒吟詠不輟。著有「溪翁詩艸」。秩滿﹐擢直隸延慶府知府﹝舊志﹞。

錢洙﹐浙江嘉善人﹐由蔭生。雍正十一年知縣事﹐賦性雅談﹐苞苴悉絕。凡有聽斷﹐平心和气﹐務得其情。治盜賊﹐始慰諭薄懲﹐冀其自新﹐怙惡則嚴治之。有積匪洪寶﹐素雄悍﹐裏役畏之﹐莫敢捕。洙設法緝獲﹐廉得淫凶狀﹐立杖斃之﹐民服其斷﹐鐫碑以志。任三年﹐待士以禮﹐馭眾以寬﹐盜聞風屏息﹐夜門不閉。累升至本府知府﹐以勤勞卒於官﹝舊志﹞。

方邦基﹐字樂只﹐浙江仁和人﹐雍正庚戌進士。十三年知縣事﹐爲人溫厚祥和﹐謹身節己﹐雅淡無欲﹐凡聽斷兩造﹐理曲者開誠諭之﹐薄示懲艾﹐民欣服受之。時﹐歲歉﹐米價貴﹐邦基發粟平糶﹐酌戶口﹐定榖數﹐親自散給。至孤貧老稚﹐尢憐卹之。秩滿﹐以憂去。人思之﹐設牌位於學宮﹐以志不忘。尋任本府同知﹐擢本府知府﹐尢多善政﹐載「府誌」﹝舊志﹞。

陳志泰﹐江南甘泉人﹐康熙丁酉舉人。乾隆十四年由泰寧調知縣事﹐爲人廉靜耿介﹐言笑不苟﹐案牘隻字必出己手﹐繩家人以法﹐治姦吏蠹役如鷹鸇之逐鳥雀﹐積獘悉除。訟獄兩造﹐具卽聽斷﹐民無積滯拘攣之苦。任三年﹐民無一詞﹑一事枉於情勢者。以積勞成疾去﹐士民思之﹝舊志﹞。

楊毓健﹐字力人﹐湖廣長陽人。康熙六十一年秋﹐由郡司馬調知縣事。時﹐朱逆甫平﹐哀鴻徧野﹐健下車首詢疾苦﹐貸倉榖﹐省徭役﹐修蓮潭水利﹐躬親勸稼﹐持酒餅以勞農。力不足者﹐給種予之。其在署也﹐設紙皁﹑立銅鑼﹐以來椽胥﹔修樓櫓﹑崇祀典﹐皆出宦橐。間復勤於聽斷﹐幾無畱牘。公餘之暇﹐詔士子以文行﹐修義塾﹐倡示來學﹐請廣本籍取額﹐以厚風俗﹐皆淬厲爲之﹐絕不以庖代有所寬假。在任一年﹐孜孜以惜士愛民爲念。秩滿還郡﹐士民爲之鐫石以志﹐事載「碑碣」部﹝新輯﹞。

譚垣﹐字牧亭﹐號桂嶠﹐江西龍南人﹐戊辰進士。乾隆二十九年夏五月﹐由政和調知縣事。縣境東倚傀儡山﹐故盜藪也。宵小出入﹐閭閻恆有戒心。垣甫下車﹐搜緝靡遺﹐悉置之法。自是﹐陰陽和﹑風雨節﹑年榖順成﹐俗惇禮讓﹐迄全郡迆南至瑯嶠二百餘里之內﹐桑麻蔽野﹐弦歌相聞﹐熙熙然也。而垣之求治﹐猶日昃不遑食﹐或夜則達曙忘寢﹐必使案無停牘﹐刑協於中而後止。在任三年﹐以次辟講學書院﹐修廳事前後堂﹐攺建天后宮﹐悉捐廉俸倡之。他若農田水利﹑險隘關塞之尢急於國計民生者﹐莫不釐然畢舉。丁亥四月﹐秩滿當遷﹐士民愛戴﹐不忍捨﹐相率走郡城﹐吁大憲﹐乞聞於朝。憲以格於例﹐不得已﹐慰勞而遣之。士民旣不獲請﹐退而伐石紀績﹐以示不忘。事載「碑碣」部﹝新輯﹞。

曹謹﹐字懷朴﹐河南河內人﹐丁卯解元。道光十七年春知縣事。邑故多旱田﹐謹下車卽巡田野﹐尋察水源至九曲塘淡水溪邊﹐喟然嘆曰﹕是造物者畱以待人力之經營也。於是﹐集紳耆﹐召圬匠﹐興工鑿築。公餘之暇﹐徒步往觀﹐指授方略﹐雜以笑言﹐歡若家人婦子。以故趨事者益眾。戊戌﹐功竣﹐凡掘圳四萬三百六十丈有奇﹐計可灌田三萬一千五百畝有奇。蓋由淡水溪決堤引水﹐於九曲塘之坳壘石爲門﹐以時蓄泄。當其啟放之時﹐水由小竹裏而觀音裏﹑鳳山裏﹐又由鳳山裏而旁溢於赤山裏﹑大竹裏﹐環縣城﹐達署內﹐中建水心亭﹐水之消長﹐一望而知。在任五年﹐繕城郭﹐修衙署﹐勤聽斷﹔士涉訟庭﹐面斥不恕。去之日﹐祖餞者至數千人。咸豐十年﹐民思舊徳﹐構祠三楹於書院東偏﹐每遇誕期﹐輒召梨園設酒醴以遙祝之﹝新輯﹞。

武功

馬定國﹐陜西人﹐康熙六十年任南路營守備。時﹐賊朱一貴煽亂﹐率眾攻南路﹐縣故無城﹐難守禦﹐定國列兵龜山麓﹐親冒矢石﹐與賊對壘大戰﹐賊勢益張﹐定國知力不支﹐急回馬索火焚火藥庫。曰﹕毋資敵。賊追及﹐定國曰﹕我朝廷命官﹐豈可遭擒取辱﹖遂拔佩刀自刎死。鄕人憫其忠﹐守其屍三日。賊聞之曰﹕馬守備﹐忠臣也。以禮殮之。置家屬於靜室中﹐民饋糧米不絕。事聞﹐予卹﹐賜祭葬﹐蔭一子以衛千總用﹝舊志﹞。

陳元﹐侯官人﹐臺灣鎭標左營千總。臺賊朱一貴倡亂時﹐元同本標右營遊擊周應龍﹐率兵禦賊於南路岡山。元奮勇掩擊﹐賊稍卻﹐官軍進屯赤山。越日﹐賊悉眾來﹐四面圍攻﹐官軍深入﹐不諳地利﹐元力戰數次﹐中創被獲﹐逼降不屈死。事聞﹐予卹﹐賜祭一次﹐蔭一子以千總用﹝舊志﹞。

林富﹐長汀人﹐南路營把總。臺匪朱一貴等竊發時﹐奉委爲遊擊。周應龍前隊引路﹐官軍至赤山﹐與賊戰﹐賊勢稍卻﹐富乘勝深入﹐賊繞陣後﹐合圍攻之﹐力不敵﹐劗刺而死。事聞﹐予卹賜祭﹐蔭一子以千總用﹝舊志﹞。

王奇生﹐鎭標右營領旗﹐素驍勇﹐臺變時﹐奉委領兵與賊戰於赤山。官軍敗﹐奇生負其勇﹐突圍衝擊﹐賊左右夾攻﹐殺之。事聞﹐予卹典﹐從祀忠義祠。時有削職把總江先達同戰死﹝舊志﹞。

王郡﹐字建侯﹐幹州人﹐初冒李姓入伍﹐康熙六十年以千總從藍廷珍攻復臺灣有功。雍正二年﹐任南路營參將。時﹐寇亂之後﹐郡悉心拊循﹐訓練有法﹐累遷臺鎭總兵官。七年﹐討平本縣山豬毛番。九年﹐彰化大甲西番林武力聚眾作亂﹐本縣流棍吳福生亦乘間爲變﹐郡時已授水師提督﹐乃先遣遊擊李榮引兵應援﹐繼偵知福生與商大槪等攻陂頭甚急﹐遂決策率兵夜發﹐與參將侯元勛﹑守備張玉等三路夾攻﹐敗其前鋒。賊復集﹐自辰至未﹐戰數合﹐賊大潰﹐各奔竄潛匿。生擒蕭日等八人﹐梟於營門。越日﹐大搜賊巢﹐吳福生﹑商大槪﹑烏目使等三十餘魁悉就擒﹐南路遂平。而新鎭呂瑞麟剿大甲西番﹐爲所圍﹐徵兵府中﹐總督郝玉麟復檄郡討之。郡師至鹿仔港﹐遣參將李蔭越等各扼隘口﹐絕其去路﹐遂渡大甲溪追殺﹐直抵生番悠吾界。屢有殺獲﹐賊遁南日內山﹐峭壁峻絕﹐諜知樵徑僅一綫﹐督師攀援而登﹐炮聲震山谷﹐賊負創走﹐搗其巢穴﹐焚其積聚。於是﹐各社望風皆降﹐縛獻渠凶林武力等﹐北路亦平。十餘年來鎭臺者﹐郡之功爲優云﹝舊志﹞。

陳倫炯﹐號資齊﹐同安人﹐侍衛。雍正元年﹐任南路營參將。時﹐寇亂初平﹐新築縣城﹐倫炯親板幹﹐督工役﹐毫無苟且。時加慰藉﹐民忘其勞。其馭兵勤練鎭定﹐寬嚴並用﹐復工書翰歌詩﹐暇則進紳士談論詩書﹐翩翩然有儒將風流焉。尋升副將。去之日﹐百姓送者遮道﹐不忍捨之﹝舊志﹞。

張玉﹐山西人﹐由行伍﹐任南路營守備。雍正十年﹐臺匪吳福生爲亂﹐剽掠塘汛﹐玉守鳳彈﹐兵單汛弱﹐賊悉眾來攻﹐玉令軍士夜懸火繩﹐密布樹間﹝鳳彈營盤多栽刺竹﹞﹐賊疑懼不敢進。連攻數次﹐不得下。尋總兵官王郡率師抵鳳彈﹐檄玉出戰。玉奮勇迎敵﹐不介馬而馳﹐深入其阻﹐賊繞陣後掩擊之﹐玉無退路﹐被圍不得脫﹐連傷數刀而死。事聞﹐予卹﹐蔭一子以千總用。時有外委徐學聖﹑鄭光宏﹐皆陣亡﹝舊志﹞。

溫達勇﹐廣東人﹐武進士﹐鎭標右營遊擊﹐署南路營參將。嘗以盜賊恣行﹐皆卒伍懈弛故﹐且兵食朝廷口糧﹐宜效用。日設令牌數面﹐令汛兵輪流接遞﹐巡哨各鄕村道路行旅寇盜。城市之內﹐夜撥兵分街巷巡守﹐有盜賊行竊﹐惟守兵是問。又常微行查訪﹐守者無敢稍懈。署篆一年﹐盜風屏絕﹐夜門不閉。未幾﹐以疾卒。士民拜奠﹐絡繹不絕。櫬歸﹐百姓父老焚香拜送徧於街衢﹐欷歔感泣﹐深於愛戴云﹝舊志﹞。

鄕先正

王璋﹐字昂伯﹐本縣籍﹐補郡學弟子員﹐登康熙癸酉鄕薦﹐授滇宜良令﹐淸愼愛民﹐民深戴之。以丁內艱去﹐百姓遮道數千吁畱於開府﹐璋間道微行歸。服闋﹐補湖廣房縣令﹐賢聲益著﹐內轉主事﹐擢監察禦史。卒於官。璋博學多聞﹐康熙三十四年分修郡誌﹝舊志﹞。

林黃彩﹐字符質﹐安平鎭人﹐幼嫻韜略。康熙六十年﹐朱一貴作亂﹐制府滿保駐廈門﹐彩以布衣走興化﹐具陳平臺策。制府令隨大軍徵討﹐事平﹐授把總﹐尋升守備﹐累升至廈門遊擊。雍正十年﹐隨總兵官王郡徵北路大甲西番﹐以軍功擢參將﹐遷澄海副將﹐署碣石鎭總兵官﹐尋卒﹝舊志﹞。

施世榜﹐字文標﹐縣拔貢生。康熙六十年﹐朱一貴作亂﹐陷郡治﹐總督滿保委世榜參軍事﹐隨徵效力。事平後﹐提督施世驃復委同參將王萬化等﹐綏撫南路。世榜自備行糧﹐募壯丁﹐往瑯嶠﹐計獲賊夥劉國臺﹑顏廷﹑張賽﹑李法﹑蔡成祖等二十餘名﹐解赴軍門。復同遊擊林秀等﹐入阿侯林搜捕逸匪﹐招集難民二千餘人﹐安撫復業。以軍功題授都司﹐轉文職﹐任壽寧教諭﹐署漳州教授﹐內升兵馬司副指揮。生平樂善好施﹐族黨貧者多所周卹。嘗建敬聖樓於郡治南門外﹐拾字紙。子九人﹐長士安﹐貢生﹐捐銀二百兩修縣廟學﹐置田千畝充海東書院膏火。次士憬﹐興化訓導﹐力行善事。又次士齡﹐寧海州知州﹐捐粟二百石﹐並充海東書院膏火。又次士膺﹐拔貢生﹐捐社粟一千石。皆世榜義方之訓云﹝舊志﹞。

黃國英﹐字遜卿﹐縣貢生﹐居臺邑﹐淡水都司曾榮子也。少倜儻﹐好施予﹐有求輒應﹐戚屬貧乏者月給銀米贍之。諸羅鹽水港淤塞﹐英有龍溝潭莊田﹐截其半﹐更捐千金﹐別浚一港﹐以濟舟楫﹐仍增置營房﹐請臺鎭撥兵防守﹐民便之。以州同卽用﹐卒於漳﹝舊志﹞。

鄭應球﹐字桐君﹐縣恩貢生﹐性耿介﹐尙气節。康熙六十年﹐朱一貴作亂﹐陷南路﹐賊黨郭國禎募使畫策﹐應球義不可﹐彊迫之﹐球紿之曰﹕明早往見。偵募者歸﹐卽挈妻子夜遁。募者不獲﹐怒焚其廬﹐盡爲灰燼。亂平後﹐巡撫張伯行薦舉孝廉方正。球性雅淡﹐辭不赴﹐掌縣書院教席十餘年﹐壽幾八十終﹝舊志﹞。

卓夢釆﹐字狷夫﹐縣庠生﹐性孝友﹐方正自持﹐精醫濟人。康熙六十年﹐朱寇陷縣﹐賊黨募致之。釆曰﹕不善不入﹐昔有明訓。辭不赴﹐彊脇再三﹐慮不免﹐挈家遁鼓山深處﹐居匝月﹐吟詠自娛。散家貲給族戚裏鄰口糧﹐戒曰﹕寧餓死﹐毋從賊。其鄕皆化爲良民。知縣陳志泰髙其行誼﹐贈「儒林芳標」額。子肇昌﹐領鄕薦﹐孫列膠庠。壽八十終﹝舊志﹞。

陳正春﹐字汝中﹐縣貢生﹐少孤﹐事母至孝﹐家淡﹐好施行善事﹐傾囊不惜。族戚裏鄰急難﹐極力周卹﹐貧乏死喪﹐代爲殯殮﹐至借貸爲之﹐名動鄕閭。督學使嚴瑞龍釆行優﹐贈「孝友端方」額。壽七十餘終﹐子孫並列膠庠﹝舊志﹞。

廖殿魁﹐邑拔萃生。雍正壬子﹐舉於鄕。每作文﹐未嘗起艸﹐得題後﹐拈毫布置﹐不知者以爲得意疾書也﹐就而視之﹐則畫一鹿於紙。鹿成﹐卽信筆謄眞﹐無不惟妙惟肖。如鹿昂頭﹐必從髙處落想﹔鹿俯首﹐必從低處詁題。至於臨水照形﹐則對面烘托也。回顧斜睨﹐則反面﹑旁面生情也。他若安步徐行﹐則翥鳳翔鸞﹐自然合度。奔馳疾走﹐則生龍活虎﹐不可捉摸。峙立沙邊﹐文必從容而鎭靜。偃臥艸際﹐文必淸麗而芊綿。故習見者﹐但觀其鹿之神情﹐卽可定其文之品槪。然以年湮代遠﹐卒莫能詳其行誼。惟畫鹿成文一事﹐世競傳爲美談云﹝新輯﹞。

卓肇昌﹐字思克﹐縣庠生﹐夢釆子也。由拔貢生﹐登乾隆庚午賢書。少穎異﹐能承庭訓。長益岐嶷﹐好爲古文辭﹐下筆數千言﹐思汨汨如泉湧。論世知人﹐具有特識。一時老師宿儒﹐咸器重之。著有「棲碧堂全集」﹐藏於家。乾隆二十八年﹐分修鳳山縣誌。年五十四卒﹝新輯﹞。

李政純﹐字少白﹐號雪軒﹐邑之港東裏潮州莊人。年三十九﹐以明經貢於廷。性孝友﹐非義不苟取﹐裏閭有方正之目。有母年六十餘﹐好聽古人事迹﹐純每於授徒之暇﹐輒造問安﹐侍立其旁﹐爲之談古今成敗﹑人物臧否﹐妙緒紛披﹐滔滔不竭﹐母輒爲解頤。母病﹐必親奉湯藥﹐衣不解帶﹐病愈乃已。有弟政邦﹐亦邑庠生﹐患目盲﹐癖嗜煙霞﹐純與之同財﹐終其身未嘗有間言。坐擁臯比﹐釆芹食餼者百餘人。平居朴實無華﹐篤於友誼﹐與人有成約﹐𨿽風雨必踐其言。其平生行事多此類。光緒二年﹐以總辦團練﹐保舉訓導﹐未仕而卒。年四十有七﹝新輯﹞。

江興徽﹐字紹遠﹐邑之港西裏阿猴街人﹐少有文名﹐而尢篤於孝行。父廷淇﹐爲邑明經﹕生二子﹐徽其次也。母早世﹐繼母陳氏﹐甫生幼子而父逝。徽兄弟事之﹐無異所生﹐繼母亦安之。未幾﹐幼子殤﹐繼母悲傷不已﹐徽兄弟百計勸慰。時﹐外家舅氏以繼母乏親生兒﹐欲奪其志﹐托故迎歸﹐數月不返。徽詣舅家﹐向母涕泣長跪不起。母問其故。曰﹕母歸﹐則父𨿽亡﹐見母如見父也。不歸﹐則不肖不能事母﹐他日何以對吾父於泉下。且弟𨿽不祿﹐而兄與不肖猶存。先人遺業尙足自給﹐何慮焉﹖母感其意誠﹐卽日命駕同歸。自後入邑庠﹐登拔萃科﹐先意承志﹐常恐無以得其歡心。娶於藍氏﹐以不聽母命﹐出之。年三十而卒。無子﹐以兄子爲嗣﹐賴繼母爲之撫養﹐以至成人。今其兒亦循循孝友﹐頗能讀父書。詩曰「孝子不匱﹐永錫爾類」﹐其是之謂乎﹝新輯﹞﹖

寓賢

前明寧靖王﹐名術桂﹐字天球﹐別號一元子﹐太祖九世孫遼王后﹐長陽郡王次支也。始授輔國將軍﹐崇禎壬午﹐流寇破荊州﹐術桂偕惠王曁藩封宗室避湖中。甲申京城陷﹐莊烈帝殉社稷﹐福王嗣立於建業﹐術桂與長陽王入朝﹐晉鎭國將軍﹐會同長陽守浙之寧海縣。乙酉夏﹐浙西郡邑盡歸國朝﹐長陽率眷屬至閩中﹐術桂尙畱寧海﹐而鄭遵謙從紹興迎魯王監國。時傳長陽入閩﹐存亡莫測﹐監國封術桂爲長陽王。鄭芝龍據閩﹐又尊唐王爲帝﹐建號隆武﹔術桂奉表稱賀﹐隆武亦如監國所封。後聞其兄尙存﹐已襲遼王﹐術桂具疏請以長陽之號讓兄次子承之﹐隆武不允﹐攺封寧靖﹐仍依監國﹐督方國安軍。丙戌五月﹐大兵渡錢塘﹐術桂乃涉曹娥江﹐奔避寧海﹐覓海艇出石浦﹐監國亦由海門來會﹐同至舟山。十一月﹐鄭彩率舟師北來﹐因芝龍與隆武不洽﹐知越州不守﹑監國出奔﹐故遣迎之。術桂與監國乘舟南下﹐歲秒抵廈門﹐而芝龍已先歸命北行矣。是時﹐鄭鴻逵迎淮王於軍中﹐請寧靖監其師。合芝龍子成功兵﹐攻圍泉州﹐經月不下。鴻逵乃載淮王與寧靖同至南澳﹐值粵東故將李成棟奉桂王之子稱帝肇慶﹐攺元永曆﹐寧靖因入揭陽。永曆令居鴻逵師中﹐月就所在地方支膳銀五十兩。戊子春﹐命督鴻逵﹑成功師。唐寅冬﹐粵事又潰。辛卯春﹐寧靖仍與鴻逵旋閩﹐取金門。及成功取臺灣﹐寧靖輒東渡﹐就竹滬墾田數十甲﹐以贍朝晡。旣而元妃羅氏卒﹐遂葬焉。戊午﹐聞靖海將軍施瑯調集本軍褸船進討﹐鄭氏諸臣燕雀處堂﹐晏如也。寧靖獨蒿目憂之。常言臺灣有變﹐我再無他往﹐當以身殉。癸亥六月﹐大師克澎湖﹐二十六日鄭兵敗回﹐寧靖謂姬媵曰﹕我之死期已至﹐汝輩聽自便。僉云﹕王旣能全節﹐妾等豈甘失身﹖王生俱生﹑王死俱死﹐請先賜尺帛﹐死隨王所。寧靖曰﹕善。姬袁氏﹑王氏﹝或云蔡﹐誤也﹞﹑媵妾秀姑﹑梅姐﹑荷姐﹐俱冠笄被服﹐同縊於堂。寧靖乃大書曰﹕自壬午流賊陷荊州﹐攜家南下﹐甲申避亂閩海﹐總爲幾莖頭髮﹐保全遺體﹐遠潛外國。今四十餘年﹐已六十有六歲。時逢大難﹐全發冠裳而死﹐不負髙皇﹑不負父母﹐生事畢矣﹐無愧無怍。次日﹐梭役升主人柩至﹐寧靖視之﹐無他言﹐但曰未時。卽加翼善冠﹐服四團龍袍﹐束玉帶﹐佩印綬﹐將寧靖王麟鈕印送交鄭克塽﹐拜辭天地祖宗。耆士老幼俱入拜﹐寧靖答拜。又書絕命詞曰「艱辛避海外﹐總爲幾根發。於今事畢矣﹐不復釆薇蕨」。書罷﹐結帛於梁﹐自經。且曰「我去矣」。遂絕。眾扶之下﹐顏色如生。越十日﹐槁葬於縣治長治裏竹滬﹐與元妃合焉﹐不封不樹﹐妾媵五棺﹐埋於臺灣魁斗山﹐去其墓三十里。時稱爲五烈墓。寧靖無嗣﹐繼益王裔宗位之子名儼鉁爲後。時年七歲﹐安置河南開封府杞縣﹝舊志﹞。

李茂春﹐字正靑﹐漳之龍溪人﹐登明末鄕薦﹐富著述。風神秀整﹐跣足岸幘﹐旁若無人。居於臺之永康裏﹐題其茅亭曰「夢蝶處」﹐日誦佛經自娛﹐人稱李菩薩云。卒葬新昌裏﹝舊志﹞。﹝按新昌裏時屬鳳山﹐雍正十二年攺隸臺灣﹐卽今安平縣﹞。

張振南﹐字伯禧﹐漳州漳浦縣人。父義忱﹐年十三﹐能文﹐而屢躓於童子試。會族人械鬥﹐遂渡臺﹐貰居於邑之舊治。乾隆丁酉﹐回漳完娶﹐逾年生振南。甫周歲﹐父仍來臺﹐娶庶母吳氏﹐生異母弟三。未幾﹐吳氏卒﹐父復娶謝氏﹐再生兩兒。時振南在漳﹐賴母商氏養育成童﹐俾從師讀。年十六﹐猶未識父面﹐母始命來臺尋父。及南至舊治﹐適逢其父於途﹐向之咨詢﹐父細詰家世﹐南具以實對。父戲云﹐此吾老友﹐與余爲鄰﹐當導而往見。南信以爲眞﹐隨之歸﹐館於家﹐數日﹐略無音耗﹐疊向父惇促﹐父叱之曰﹕癡兒到此猶不悟耶﹖南如夢初覺﹐跪而泣曰﹕兒奉母命千里尋親﹐今旣得父﹐不可不迎母完聚。父諾之﹐而不果行。南日夜憂思﹐莫知爲計﹐至忘寢食﹐因而得病。庶母謝氏察其形容憔悴﹐知爲念母故﹐力勤父遣介往迎。比母至﹐而父已沒。南哭泣盡哀﹐在家守制﹐日承歡兩母﹐暇則教督諸弟。次弟﹑三弟俱先後成名﹐南年至五十﹐始獲一衿。辛卯鄕試﹐恩賜副貢。乙未﹐復蒙恩賜舉人。年七十一﹐無疾而終。生平有魯男之操﹐每逢婦女於途﹐輒道避之。人以此笑其迂。而見義勇爲﹐若決江河﹐沛然莫之能禦。固亦近世之不多覯者﹝新輯﹞。

孝子

粵民馮滿子﹐寄居港西懷忠裏﹐世業農﹐目未識詩書﹐然性孝能廉﹐里人異之。一日﹐憂母氏邱老且弱﹐不健餐﹐往藥圃市參三錢﹐割股肉和煮以獻其母。母食之﹐果獲康彊﹐年八十有四而終。所居距岡山九十里﹐與人同往拜佛﹐爲母禱長齡。行山僻中﹐渴甚﹐眾爭竊園間蔗以食﹐馮獨否。或與之﹐卽依其值出錢﹐掛園上。其生平行事多此類。論曰﹕農民目未知書﹐尙能孝而廉﹔何況讀書明理之人﹐不識廉孝兩字﹐能無愧乎﹖夫刲股事親﹐非一念之眞誠﹐斷不能爲此。取蔗依值﹐其制行不欺天日﹐𨿽伊尹﹑伯夷﹐猶將揖而進之﹐敢以凡民目之耶﹖世之缺奉養﹑貪貨財者﹐視馮氏子何如哉﹗﹝新輯﹞

義民

李直三﹑侯觀徳﹑艾鳳禮﹑邱若瞻﹑塗廷尙﹑邱克用﹑朱元位﹑劉庚輔﹑陳展裕﹑鍾沐華﹑鍾沐純﹑梁元章﹑賴以槐﹑侯欲達﹑塗定思﹑鍾貴和﹑古蘭伯﹑劉懷道﹑塗文煊﹑邱永月﹑黃思禮﹑劉魁才﹑林英泰﹑鍾國虯﹑林文彥﹑賴君奏﹑塗華煊﹑何廷等﹐籍貫俱廣東﹝按義民﹐率粵之鎭平﹑平遠﹑嘉應州﹑大埔等州縣人﹐渡臺後寓縣下淡水港東﹑西二里﹐列屋聚廛﹐別成村落。兩里設里正﹑副共四人﹐應公差﹐通音譯﹐稽姦匪﹔來往內地﹐俱由縣給義民照﹞。康熙六十年﹐臺賊朱一貴作亂﹐直三等密謀起義﹐不從賊。先於四月二十二日﹐遣艾鳳禮﹑塗華煊等赴府請兵。五月初一日﹐府治失陷﹐各義民隨於五月初十日糾集十二大莊﹑六十四小莊﹐共一萬二千餘名﹐於萬丹莊豎立「大淸」旗號﹐推侯觀徳指畫軍務﹐分七營﹐駐列淡水溪﹐連營固守。又以八社倉廒貯粟一十六萬餘石﹐遣劉懷道﹑賴君奏﹑何廷等率領鄕壯番民固守﹐相拒月餘﹐羣賊不敢一人南渡。六月十八日已時﹐賊目劉育率賊萬餘人﹐從西港口潛渡新園。劉庚輔﹑陳展裕﹑鍾貴和等統眾與賊合戰兩次﹐復糾同侯欲達﹑梁元章﹑古蘭伯等﹐與賊戰於小赤山﹐抵晚復戰一次﹐各有損傷。十九日﹐賊犯萬丹﹐劉庚輔﹑陳展裕﹑侯欲達﹑古蘭伯率眾拒之﹐且戰且守﹐誘賊至濫莊﹐鍾沐純等統眾繞出賊後﹐攻其北﹔劉庚輔﹑梁元章﹑古蘭伯﹑劉懷道等統眾攻其南﹔陳展裕﹑侯欲達﹑塗定恩等統眾攻其東﹔三面合攻﹐大敗賊眾﹐追至淡水溪﹐邱若贍﹑艾鳳禮等攔河堵殺﹐賊眾無船可渡﹐溺死及殺死者數千餘人﹐賊目劉育亦被殺。義民爲首之塗文煊及鄕壯人等﹐死傷者一百一十二人。奪得大槍四位﹑砂炮四位﹑僞札﹑僞印﹑旗號﹑軍器無算﹐賊眾逃遁﹐搜得賊首朱一貴僞諭﹐始知大師已入郡。直三等逐率眾來會﹐制府滿保將爲首起義諸民﹐現拔李直三﹑侯觀徳﹑邱永月﹑劉庚輔﹑陳展裕﹑鍾沐華﹑鍾沐純爲千總﹐賞銀九百五十兩﹑米三百石﹑彩段一百疋﹐旌其裏曰「懷忠裏」﹐諭建亭曰「忠義亭」﹐優恩蠲免差徭﹝立碑縣門﹐永爲定例﹞。奉旨從優議敍﹐給臺地守士義民紮付一百一十五張﹐引兵殺賊義民紮付三十六張﹐擒賊義民札付二十三張。﹝舊志﹞

侯心富等﹐籍貫亦廣東。雍正十年﹐南路姦匪吳福生等乘機糾眾作亂﹐心富等糾同港東﹑西二里義民萬餘人﹐分駐防守八社倉廒。上淡水則鍾南魁﹑陳治豪﹑陳石揚﹑鍾泰英等統眾二千餘人守之﹐萬丹街﹑放索社﹑茄藤社則林宣拔﹑何紹季﹑張日純﹑曾啟越等統眾四千餘人守之﹐下淡水龍肚嶇則李炳鳳﹑塗廷琛﹑李紹珀等統眾二千餘人守之。冷水阮﹑搭樓社則林有仁﹑鄭元雯等統眾八百餘人守之。又分劉伯成﹑鍾瓊祥﹑林石徳等千餘人防禦篤嘉﹑武洛﹑羅漢門等處﹐邱永浩﹑黃登伯﹑謝必鳳﹑邱廷偉等千餘人防禦巴六焦﹑阿侯社等處﹐林永淸﹑葉春林等三千餘人防禦三叉河﹑烏樹港﹑力力社﹑新園汛等處。時﹐賊攻陂頭甚急﹐心富等挑選九百餘人渡河應援﹐值水師提督王郡與賊接戰﹐義民趕赴軍前﹐戮力前驅﹐賊眾奔潰﹐南路遂平。時﹐北路凶番亦未靖﹐郡復調赴軍前﹐充向導官﹐事平﹐予以優敍﹐均照部冊有名外委例﹐各加一等﹐授爲千總﹐給與紮付。其功加姓名具列如左﹕

侯心富﹑陳好賢﹑陳石豪﹑賴家璋﹑塗定琛﹑鍾南魁﹑何田如﹑林有仁﹑劉鼎髙﹑盤運珠﹑張士輝﹑韓任賢﹑謝日樹﹑謝有親﹑曾永習﹑何紹季﹑陳士拔﹑陳元碩﹑古熙珍﹑楊日習﹑林以柏﹑陳仲興﹑陳石利﹑陳石峯﹑馮若紀﹑陳連發﹑賴君添﹑鄭元雯﹑利如滄﹑王啟能﹑沈培玉﹑李鼎才﹑邱永浩﹑陳朝接﹑黃登伯﹑李煥挺﹑黃達傳﹑鍾瓊祥﹑陳石揚﹑盤運柱﹑賴家珍﹑張振相﹑賴有岱﹑宋來恩﹑鍾統明﹑謝芳晉﹑邱信山﹑鍾佾芳﹑梁伯偉﹑塗定秀﹑塗柏淸﹑塗定偉﹑林淸周﹑邱以奇﹑鍾孔珍﹑林丰山﹑林桂山﹑黃榮光﹑李會斌﹑劉孔懷﹑林桂榮﹑韓蘊祥﹑張文鳳﹑劉佩麟﹑林有贊﹑劉啟斌﹑劉武麟﹑黃會云﹑李淑元﹑張鼎祥﹑陳世拱﹑塗定惠﹑陳元煌﹑陳廷云﹑陳文端﹑李成喬﹑劉伯仁﹑張捷秀﹑劉伯成﹑張捷成﹑黃其直﹑吳以廉﹑謝必鳳﹑梁紹選﹑吳舒生﹑塗定宣﹑徐恭良﹑劉啟榮﹑徐徳運﹑侯連新﹑曾浩生﹑侯心魁﹑朱士奇﹑徐如徳﹑張用文﹑溫日操﹑湯洪海﹑陳石斗﹑陳南祥﹑鄧彥友﹑彭朝旺﹑王安運﹑湯洪康﹑徐相■﹝是彡﹞﹑馬呈梅﹑吳捷俊﹑吳子鳳﹑賴秀璋﹑葉福生﹑黃金相﹑寥芳琳﹑徐正東﹑古贊臣﹑寥文英﹑李朝禮﹑姚生春﹑古芳興﹑徐日焜﹑楊伯獻﹑藍溢海﹑湯簡英﹑賴成禮﹑劉仕伯﹑黃兆運﹑謝如楊﹑範光儒﹑梁可先﹑侯貞士﹑邱欲觀﹑寥存忠﹑林碩榮﹑侯心喜﹑葉運成﹑薛昌貴﹑邱子璋﹑侯集文﹑塗慶瑞﹑宋來育﹑劉運淸﹑宋美伯﹑侯履英﹑侯日瑞。以上一百四十二名﹐乾隆五年給札。

李瑞伯﹑謝登欽﹑李炳鳳﹑鍾泰英﹑李瑞侯﹑張日純﹑陳鼎生﹑林宣拔﹑鍾國治﹑李應相﹑曾瑞乾﹑賴坤及﹐賴梓松﹑鍾南達﹑李紹珀﹑傅昌文﹑張必貴﹑林永淸﹑陳石榜﹑鍾程及﹑李盛祥﹑陳以奇﹑林碩徳﹑鍾幹生﹑李喧祥﹑林旦景﹑鍾麟新﹑李云鳳﹑林郁彥﹑林祚任﹑陳宜進﹑林仲英﹑鍾鳳英﹑張瑞聰﹑陳宜蘭﹑林教玉﹑傅成登﹑鍾名及﹑李允魁﹑鍾元美﹑邱瑞崇﹑蕭良桂﹑李俊伸﹑邱萬春﹑張其麟﹑鍾啟仁﹑謝國紀﹑鍾雍芳﹑林作棟﹑邱允旦﹑林作祚﹑李瑞玉﹑謝元焜﹑林日遠﹑鍾起鵬﹑吳忠松﹑劉永仁﹑陳聯太﹑張利振﹑鍾章英﹑邱若贊﹑李春發﹑陳潤奇﹑李雙榮﹑林奕孟﹑吳以祉﹑謝元逢﹑李成斌﹑陳登元﹑陳梅柏﹑邱朝拔﹑李云漢﹑黃作棟﹑邱正儒﹑李紹顯﹑林永欽﹑謝蘆柏﹑劉習鵬﹑鍾幹英﹑謝立仁﹑張鼎山﹑林榮山﹑陳登崇﹑林琇靑﹑陳錫禮﹑黃光彩﹑陳尙華﹑賴相及﹑鍾夢賢﹑陳石千﹑馮允烈﹑張昭成﹑塗瓊生﹑陳尙康﹑林阿泰﹑陳立伯﹑賴子相﹑陳開千﹑蕭鼎秀﹑邱立攀﹑劉云耀﹑陳河淸﹑劉云耀﹑陳慶簡﹑廖元新﹑陳慶昭﹑李昭玉﹑張日龍﹑賴仁及﹑李任秀﹑邱舒達﹑李集學﹑塗定麟﹑張日集﹑劉榮禧﹑陳顯琳﹑蕭能成﹑陳慶禮﹑賴進及﹑李瑞光﹑林洪山﹑張翰英﹑黃成彩﹑陳土梅﹑李徳榮﹑劉訓宜﹑李松挺﹑林有信﹑畬任先﹑曾九安﹑李道恆﹑曾九瑛﹑張逢秀﹑吳以萬﹑張志仁﹑賴科及﹑鍾昌允﹑黃輝云﹑曾啟越﹑徐石云﹑劉行恕﹑張邦崇﹑塗遙生﹑陳華生﹑謝國耀﹑陳來琳﹑謝喬參﹑林靑﹑謝作鳳﹑劉英立﹑鄭云雯﹑曾發亮﹑邱廷偉﹑張必柱﹑李紹賢﹑李朝重﹑徐和生﹑劉勷存﹑陳永濱﹑陳潤麟﹑畬魁能﹑陳士珀﹑陳石瑗﹑陳顯榮﹑賴文及﹑謝運鵬﹑吳元三﹑楊輔臣﹑李作松﹑謝成祚﹑謝成琳﹑陳潤魁﹑塗文明﹑李紹臯﹑王廷寵﹑塗梅生﹑趙性和﹑張禮樂﹑宋萬來﹑馮維萬﹑李云捷﹑廖景華﹑張瑞闌﹑黃賢琮﹑黃華云﹑劉欽臣﹑馬懷珍﹑陳梅琳﹑陳慶朝﹑李聯大﹑吳以增﹑鍾啟宏﹑江士灝﹑吳明楊﹑陳秀琳﹑塗哲生﹑鄭肯良﹑陳元云﹑鍾聲揚﹑李俊千﹑吳申伯﹑曾俊麟﹑鍾日友﹑謝展文﹑謝惟元﹑陳生及﹑謝元華﹑鍾南榖﹑葉春林﹑陳慶僅﹑張喬語﹑謝先達。以上二百十二名﹐乾隆六年給札。

許廷耀﹐邑之港西裏廣安莊人﹐登癸卯武闈。乾隆五十一年﹐彰化姦民林爽文作亂﹐南路逆匪莊大田應之。十二月十三日﹐攻陷縣城﹐知縣湯大奎﹑典史史謹死之。五十二年二月二十二日﹐海壇鎭總兵郝壯猷奉水師提督黃仕簡命﹐帶兵收復鳳山﹐駐紮東門外。三月初六日﹐賊目莊錫捨領賊眾三千﹐首犯郝鎭營盤。郝斂兵入城﹐屯龜山頂。初八日黎明﹐莊大田率眾攻城﹐官兵發槍炮禦之﹐佯退﹐日午﹐賊埋鍋造飯﹐郝引兵出﹐逐之﹐賊復起合圍﹐郝急收兵入城。賊以所得官兵衣帽著之﹐隨入﹐須臾﹐南門火起﹐郝單騎從西門逃出﹐官兵繼遁﹐縣城再陷。賊長驅擾郡﹐相持半載。九月二十七日﹐許廷耀風聞賊圍郡城﹐急出家資招募侖仔頂﹑鹽洲﹑中洲仔﹑菅林內﹑北勢頭﹑磚仔窯六莊義民勇三千餘人﹐立「大淸」旗號﹐赴郡堵剿﹐賊大敗﹐深恨之﹐回攻六莊家屬﹐於十月初一日舉事。眾義民聞知﹐乘夜抽兵回救。比至菅林內﹐東方已白﹐眾義民一夜無眠﹐又聞家屬已被屠戮淨盡﹐饑寒交迫﹐無心戀戰﹐途至磚仔窯淡水溪邊﹐遇賊截殺﹐全軍十覆其九。事平﹐知縣史公爲之匯案請旌﹐又蒙協辦大學士陜甘總督嘉勇侯福公入告﹐奉旨從優議敍﹐復禦書「旌義」兩大字﹐表其功。乾隆五十三年各給札付﹐今禦書猶存﹐該莊民挨次流交﹐每逢十月初二日輒設香案﹐髙懸壇上而朝拜之。是日﹐梨園數十臺﹑酒肴數百席﹐土人以爲義民普﹝﹖﹞云。

附錄札付

兵部侍郎兼都察院右副都禦史﹑巡撫福建等處地方提督軍務徐﹐爲遵旨會議具奏事﹐照得賞給臺灣翎頂職銜義民﹐除欽奉諭旨分別實缺補用外﹐其應給頂戴及從前給過頂戴人等﹐並準部議詳細核明頒給印紮﹐以杜頂冒﹐仍造具花名淸冊﹐送部存案等因﹐於乾隆五十三年六月十七日﹐奉旨﹕依議﹐欽此。欽遵在案。查義民莊湊﹐委系在事出力﹐業經獎給金頂戴﹐除造冊匯咨外﹐合行給紮。爲此﹐紮給該義民收執﹐以杜頂冒。須至紮者。

世襲三代曾祖浴﹑祖新﹑父賢﹐本身身中﹑面微﹑紫須﹐年六十二歲﹐系泉州府南安縣人。右紮付莊湊收執。

乾隆五十三年十一月初一日給﹐第一百九十五號。

附錄

道光十二年﹐粵匪李受等假義民名目﹐攻毀閩莊﹐被閩紳林長靑等呈控﹐蒙制憲程批﹕查粵莊匪徒因逆犯許成僞示內有「滅粵」字樣﹐輒敢借口教眾冒充義民﹐不問姦良﹐肆行焚搶﹐情堪憫惻﹐本部堂已密飭拿正犯數名。現復會商陸路提督馬﹐帶兵前往督飭該道﹑府實力搜拿﹐務期有犯必獲﹐痛加懲辦﹐以快人心。至據爲首之李受﹑曾偉中﹑賴連淑等均先後獲到﹐發府審辦﹐並委員馳赴確查被焚搶房屋﹑破難戶口﹐給銀撫卹﹐俾得乘時耕作。爾等卽速回本莊聽候委員查辦﹐各自約束子弟﹐各安本分﹐務乃生業﹐不得效尢粵莊遷怒報復﹐自貽伊戚。各宜凜遵。

又

咸豐三年﹐閩﹑粵公呈﹐蒙邑侯鄭批﹕逆匪戕官陷邑﹐該粵人如果志切同仇﹐自宜首援陂城﹐次擒逆賊﹐稟解懲辦﹐庶幾不愧義舉﹐乃竟懷挾私嫌﹐擅攻閩莊﹐焚搶擄殺﹐不分良莠﹐村社悉成焦土﹐財物被掠一空﹐難民無家可歸﹐流離失所﹐因而被水沖斃﹑逃難死亡者﹐不可勝計。居心殘忍﹐莫此爲甚﹗嗣因本縣會營督帶兵勇順途剿辦逆匪﹐克復陂城﹐並以閩莊難民因粵堆未撤﹐不敢歸莊﹐當蒙道﹑府憲諭飭撤堆﹐並經本縣會營節次出示﹐諭令遵照各安生業﹐毋許擅出滋事﹐不啻三令五申。該總理等利令智昏﹐置若罔聞﹐甚至糾集匪徒﹐復出攻搶﹐連殺斃命。現據閩莊紛紛呈控﹐殆無虛日。此次該粵人因向嘉早等莊索取前次詐贓不遂﹐互相鬥殺﹐本縣已有所聞。該總理等猶敢飾詞混稟﹐希圖抵塞﹐似此抗違憲諭﹐荼毒良民﹐實屬目無法紀﹐俟卽會營帶隊親臨查拿究辦。該總理所設各堆﹐克日盡行撤退﹐如再玩抗滋端﹐定請大兵剿捕﹐並惟該總理等是問。懍之﹐勉之。

又

咸豐三年六月二十五日﹐湯得升稟臬道憲徐公云﹕爲稟請察奪事﹐竊卑職奉憲臺飭委統帶大隊弁兵﹐協同安平水師中營﹐前往鳳屬數次與賊打仗﹐連擒股首五六十名﹑匪夥七十餘名﹐經準曾參將會同鄭署縣分別陵遲斬決﹐恭請王命正法﹐其餘大股首林恭等十餘名﹐擬另行解縣勘辦。但四處𨿽因克復平靜﹐柰粵人尙四處伏殺閩人。卑職於此本月二十二﹑三兩日﹐會同陳署押司國忠﹑祝護都司延齡分頭彈壓﹐諭令撤退粵營。該粵人不惟屢次不遵﹐尙且逆言欲俟紅頂大憲到地﹐方肯罷息。卑職等見其所行﹐情同叛惡﹐卽督同兵勇極力向前押退﹐該粵人膽敢擅將穿山龍九節連環﹝此卽粵莊大炮﹐名說見「兵事」下部「請追粵炮議」﹞施放。卑職等一時未敢輕舉﹐暫將隊伍撤回陂城。肅稟﹐伏乞憲臺察奪。

以上三則﹐系道光十二年及咸豐三年兩次粵莊義民攻掠閩莊之案。緣此次釆訪﹐每詢及粵莊義民﹐無不切齒痛罵﹐謂其名爲義民﹐而實則甚於賊。由是觀之﹐粵莊義民殊無足紀﹔無怪其莫肯爲之查報也。

壽考

孫屋﹐嘉祥裏五甲尾莊人﹐現年﹝甲午﹞九十七歲﹐體尙健﹐子二人﹐孫五人﹐曾孫七人﹐四代相見﹐今方未艾。

施玖﹐嘉祥裏南安老莊人﹐壬辰年終﹐壽九十六歲﹐妻林氏尙存﹐現年﹝甲午﹞九十三歲﹐子二人﹐孫七人﹐曾孫三人。

李士育﹐港西裏水泉莊人﹐現年﹝甲午﹞九十五歲﹐妻陳氏﹐壽考齊眉﹐子三人﹐孫六人﹐曾孫七人。

楊課﹐嘉祥裏山富壽莊人﹐現年﹝甲午﹞九十歲﹐子二人﹐孫六人﹐曾孫六人。

蘇港水﹐維新裏大社莊人﹐現年﹝甲午﹞八十九歲﹐子二人﹐孫四人﹐曾孫六人。

林光傳﹐嘉祥裏大崎頭莊人﹐現年﹝甲午﹞八十七歲﹐子二人﹐孫七人﹐曾孫九人。

潘才﹐嘉祥裏四塊厝莊人﹐現年﹝甲午﹞八十五歲﹐妻林氏﹐八十二歲﹐壽考齊眉﹐子四人﹐孫十一人﹐曾孫四人。

辛部

列女

黃烈婦傳

烈婦黃棄娘﹐舊治安平鎭黃堂壯女﹐年十九﹐適僞賓客司傅爲霖次子璇。爲霖以反間謀泄﹐父子俱置極刑﹐眷屬謫配。氏兄銓﹐爲氏營救﹐得免。方璇之被系也﹐氏猶冀其生﹐及父子遇害﹐遂決意身殉。其兄多方慰之﹐氏泣曰﹕今日之事﹐子爲父死﹐妻爲夫亡﹐於理甚順﹐妹復何憾﹗遂自縊死。今從祀節烈祠。﹝舊志﹞

阮烈婦傳

烈婦阮蔭娘﹐本縣人﹐年十六﹐適王尋﹐居安平鎭﹐未有所出。尋伯兄有遺腹子﹐嫂已別適﹐氏撫之如己出。未幾﹐尋歿﹐尋仲兄來哭殯畢﹐氏請以所撫侄爲夫立後。仲許之﹐遂闔戶自經。仲嫂救蘇﹐且慰之曰﹕叔死﹐不可復生﹐姒何自苦乃爾﹖氏曰﹕夫死誓不獨生﹐倘得槁葬夫側﹐俾遂同歸﹐願足矣。仲憫其志﹐使人防之密。氏醉以酒﹐卽嚴妝整服﹐從容就繯。事在康熙二十二年五月。雍正五年祀節烈祠。﹝舊志﹞

鄭烈婦傳

烈婦鄭月娘﹐縣中洲莊人﹐年十九﹐歸儒士王曾儒。逾年﹐儒卒﹐翁以貧故﹐欲速葬。月娘乞稍停﹐願死同穴。翁駭然﹐囑鄰媼勸之。月娘曰﹕夫病劇時﹐吾以死許之﹐義不可移﹐投繯而死。紳士競挽以詩﹐知縣宋永淸嘉其節﹐親祭氏墳﹐匾其廬曰「百年今日」﹐蓋宋挽詩有「百年今日乾坤老」句也。時合葬舊治依仁裏內園路西。﹝舊志﹞

黃節孝婦傳

節孝婦黃氏﹐鳳山莊人﹐本縣學生員李時燦妻﹐年二十二﹐燦卒﹐子俊臣﹐甫四歲。家貧守節﹐孝事老姑﹐常於海濱拾蛙蛤以佐甘旨。鄕人憐而卹之。年七十卒﹐子孫皆成名。乾隆十四年﹐題旌﹐祀節孝祠。﹝舊志﹞

王節烈婦傳

節烈婦王掞娘﹐竹橋莊人﹐年十七﹐歸夫黃研﹐逾年﹐研卒﹐無嗣。或勸別適﹐氏曰﹕婦人從一而終﹐夫亡無子﹐惟有一死無愧九原而已。服三年喪﹐將大祥﹐告其姑與母曰﹕我生不辰﹐不能終媳婦之職﹐報鞠育之恩﹐忍死至今﹐爲夫服耳﹔今事畢矣。於大祥日﹐哭泣盡哀﹐夜起梳洗﹐投繯而絕。縉紳挽詩盈帙。﹝舊志﹞

吳烈婦傳

烈婦吳潔娘﹐縣竹橋八﹐年十八﹐歸夫黃尙志。尙志疾劇﹐語氏曰﹕予病不起﹐未有子嗣﹐難以守節﹐死後汝宜自計。氏泣曰﹕夫之不幸﹐乃妾之不幸﹐若果不起﹐誓不獨生。尋尙志卒﹐家方治殮﹐氏更素服潛出村外半里許﹐投水死。﹝舊志﹞

黃孝烈婦傳

孝烈婦黃明娘﹐本縣人﹐年十九﹐歸夫金仁。越三年﹐仁卒﹐無嗣﹐舅姑老且病﹐氏奉養備至﹐久而不懈。尋舅姑相繼亡﹐氏亦病篤﹐人欲爲延醫﹐氏卻之曰﹕吾不從夫死者﹐爲舅姑也。今舅姑往矣﹐吾何以生﹗不藥卒。聞者哀之。﹝舊志﹞

董節孝婦傳

節孝婦董氏﹐縣興隆莊人﹐儒士李鳳妻﹐年二十﹐鳳卒﹐遺腹生男﹐守節四十年﹐事舅姑盡孝﹐撫遺孤﹐俾成立。知縣鄒承垣贈匾「節孝可風」。﹝舊志﹞

成孝婦傳

孝婦成桂娘﹐縣興隆莊人﹐儒士黃忠妻﹐家貧甚﹐事舅姑以孝聞。時﹐姑病篤﹐忠外出﹐氏醫藥無計﹐刲股肉以進。姑卒不起﹐送終盡禮。裏鄰知其事﹐咸服其孝。﹝舊志﹞

曾節孝婦傳

節孝婦曾好娘﹐縣興隆莊人﹐儒士盧從妻。從卒﹐遺孤三歲﹐家貧困﹐氏勤女紅﹐撫養之﹐俾成立。事舅姑﹐菽水盡歡。後子奇遊郡庠。鄰里稱其節孝。﹝舊志﹞

李節孝婦傳

節孝婦李快娘﹐縣竹橋人﹐儒士黃獎妻﹐夫卒﹐氏年二十三﹐矢志柏舟﹐事舅姑菽水盡歡。裏鄰稱羨。家淡泊﹐撫孤成列﹑成均立﹐督孫曹中﹑夢蘭等聯遊泮水。人以爲節孝之報。現年八十。﹝舊志﹞

黃節孝婦傳

節孝婦黃喜娘﹐縣興隆莊人﹐儒士曾亨觀妻。初籍內地﹐夫渡臺歿﹐氏年二十四﹐家無擔石﹐勤紡績﹐以奉老姑﹐嚴訓督﹐以課幼子。念夫外歿﹐攜子東渡﹐省夫墳﹐擇仁而處﹐遂籍於鳳。其苦節完貞﹐裏鄰稱羨。子成立﹐現年八旬餘。﹝舊志﹞

楊節孝婦傳

節孝婦楊茂娘﹐縣興隆莊人﹐儒士謝乞老妻﹐年二十﹐夫故﹐未有男嗣﹐氏不欲生。因念老姑在堂﹐轉烈爲節﹐茹苦嘗辛﹐以供菽水。立嗣撫養﹐以紹夫後。姑歿﹐送終盡禮﹐鄕裏欽其節孝。現年五十餘﹐子孫成立。﹝舊志﹞

貞孝烈婦蘇門張云娘傳

貞孝烈婦蘇門張云娘者﹐港西裏濫仔莊民張詒諸第四女也。嘉慶戊辰八月十六日生﹐𦇤褓中笑啼喜怒不類羣兒﹐稍長﹐秀外慧中﹐瀟灑出塵﹐周旋膝下﹐能當父母意。聞兒輩讀書﹐自恨身爲女子﹐不得與讀。嘗云﹕女子以無才爲徳﹐不宜有所表見。是以韜四光匿迹﹐日在家人姊妹間﹐而初不見其奇也。父母家頗饒﹐以兒女成行﹐艱於鞠育﹐遂許配本裏龜屯莊蘇扁之長子玖郎爲幼婦﹐擇吉過門。濫存﹑龜屯﹐莊旣比鄰﹐父母翁姑又素相契密﹐往來無間﹐然猶未成婚也。道光壬午﹐玖郎殤﹐時云娘年僅十有五﹐哭之慟。父母翁姑咸勸慰之。云娘故孝順﹐恐傷翁姑父母心﹐因勉彊節哀。然自此不言歸寗矣。父母或彊之返﹐延刻卽還﹐不畱一宿。父母慮其年少﹐孀守爲難﹐語涉再配事。云娘指誓天日﹐以明之死靡他。且言兒本來獨居﹐自然無苦。父母知其志不可奪﹐聽之。翁姑察其無去志﹐愈加鐘愛。越六年﹐翁姑惑於俗論﹐議以云娘再配其次子某。婚有日矣﹐云娘知不可諫﹐不動聲色﹐若爲從令也者。裁制完備﹐諸事妥帖﹐先期三日﹐云娘陰換新服﹐且將新郎之衣籍其木主之下﹐而莫之知也。乃向其姑托言連日勞頓﹐倦甚思睡﹐勿令攪擾﹐遂閉門而入﹐上牀垂帳。頃之﹐呼喚不應﹐推門入視﹐則抱玖郎木主於懷﹐端坐而逝。時﹐道光八年戊子夏四月初八日也。距生於嘉慶戊辰﹐享年藎二十有一云。論曰﹕語有之﹐慷慨捐生易﹐從容就義難。兼而有者﹐其惟云娘乎﹖以彼天生性質﹐使易爲須眉丈夫﹐得稱其志气﹐其震地驚天之事業﹐當不勝屈指。乃身爲女子﹐至以無才爲徳﹐不宜有所表見。殆如仙佛現身﹐俯視人間名教事﹐一行雲流水之自然﹐而無所矜心作意於其間乎﹖及其殺身成仁﹐捨生取義﹐嚴霜冷雪之操﹐出以霽月光風之度﹐存萬古之綱常﹐固千秋之气節﹐樹榦坤之柱礎﹐建閩閫之幹城﹐斯何如行誼哉﹗而一沒於婦人女子之自晦﹐一掩於庸眾習俗之愚頑﹐遂使卅載之潛徳﹐將微一旦﹐而幽光始發﹐知天下古今女中夷惠﹐其湮沒於荒陬僻壤間者﹐何可勝道﹖能不悲哉﹝咸豐七年恩貢生蕭文鳳撰﹞﹗光緒五年生員陳鳴陽﹑江元徽以其事稟請前邑侯饒公﹐準予崇祀烈女祠﹐並於本邑儒學馮公任內稟報赴部匯案請旌﹐蒙奏準在案。﹝生員陳鳴陽報﹞

節孝婦蔡門王器娘事實﹝廩生盧爾徳嘉匯載﹞

節孝婦蔡門王器娘﹐邑仁壽街王泰山女也。年十六﹐適慶安街儒士蔡本妙爲妻。翁玉儒﹐姑陳氏﹐繼姑吳氏﹐先後承順二十一年﹐勤勞不倦。夫卒時﹐婦年方二十有二﹐屏去妝飾﹐翁姑在堂﹐家頗小康。嘉慶壬申﹐姑卒。道光丙戌﹐翁卒。庚寅﹐繼姑亦卒。十九年間﹐連遭大喪﹐婦哀毀如禮。伯二人﹑叔三人﹐幫婦襄葬事﹐家因中落。服旣闋﹐伯叔議分家產﹐感婦一片苦心﹐願於格外多讓房產三百餘金﹐婦賴此勉彊維持﹐兼習女紅佐家用。有子二女一﹐婚嫁訖﹐得孫四人﹑孫女一人﹑曾孫七人﹝長名國英﹐光緒癸未年入邑庠﹞﹑曾孫女三人﹐一堂之間﹐四代相見。光緒八年﹐婦年八十有八﹐以疾終。計守節六十七年﹐尙未旌表。﹝恩貢生林耀榮報﹞

節孝婦李門吳修娘事實

節孝婦李門吳修娘﹐鳳山裏大橋頭莊農民吳條女也。年十五﹐適同裏內曠地莊李考祥爲妻﹐亦業農﹐家無擔石儲﹐且父老母盲﹐幼弟四人﹐嗷嗷待哺﹐婦竭力助夫佐甕飧﹐上事舅姑﹐下撫諸叔﹐燈火紡績之勤﹐歷七年如一日焉。道光庚寅﹐祥卒﹐婦年二十有二﹐僅遺一女﹐而諸叔已有六人﹐長者祗堪荷鋤驅犢﹐餘皆幼小無知。其苦況有令人聞而酸鼻者。婦旦夕拮據﹐幸延殘喘﹐老翁盲姑俱無恙﹐日課諸叔﹐拾遺菜﹑收滯穗﹐一家十口賴以舉火。鄕裏翕然稱孝婦焉。平居端莊靜默﹐不苟言笑﹐𨿽姻婭罕有見其面者。及翁姑沒﹐婦哀毀如喪所生。時﹐諸叔俱能成立﹐四叔地光﹑六叔鳳池﹐年至六十餘﹐猶歔欷語當日事﹐戒其諸子曰﹕吾無爾伯母﹐焉有今日﹖汝曹謹志之勿忘。婦無子﹐四叔﹑五叔各以一男爲之嗣。光緒癸巳﹐婦年八十有五﹐無疾而終﹐計守節六十四年。現附祀安邑節孝祠﹐尙未旌表。﹝廩生陳張書報﹞

節孝婦鄭門吳酥娘事實

節孝婦鄭門吳酥娘﹐鳳山裏大林蒲莊生員吳春波次女也。年十八﹐適同裏大橋頭莊儒士鄭瑞哲爲妻。事姑張氏﹐以孝聞。姑沒﹐哀痛盡禮。家頗饒﹐婦獨維家計﹐俾夫專儒業。咸豐乙卯﹐夫卒﹐婦年二十有三﹐遺兩孤。長昌輝﹐僅二歲﹔次昌益﹐僅一歲。婦日號泣﹐矢志不渝。越三閱月﹐而生遺腹男昌兪。時族中有諸無賴者﹐欺其年少﹑子孤﹐百計窘之。婦屹不爲動。至力不能支﹐始詣官自陳﹐情節剴切﹐官爲之動容﹐盡拘諸無賴者痛懲之。事始解。婦精於記憶﹐租榖出入﹐錢糧多寡﹐無敢欺者。用是﹐家益嬴余﹐自奉極嗇﹐而祭祀必丰﹐且能推有餘以卹母家及鄕裏之貧乏者。蓋慷慨樂施﹐其性然也。光緒己卯﹐昌兪入泮。庚辰﹐昌輝亦身列膠庠。人皆謂節孝之報云。丙戌﹐婦年五十有四﹐以疾終﹐計守節三十二年。丁亥﹐歲貢生吳鳳鳴等以其事請旌﹐旋蒙奏準在案。﹝生員郭聯書報﹞

吳節婦名確娘事實

吳節婦﹐名確娘﹐鳳山裏大林蒲莊生員吳春波第三女﹑節孝婦鄭門吳酥娘胞妹也。母鄭氏﹐生婦於道光十八年正月初二日﹐至咸豐庚申﹐婦年二十有三﹐適觀音裏楠梓坑街監生郭長顯次子拱賽爲妻。逾年﹐夫故﹐婦年僅二十有四﹐懷有五月娠﹐家僅中資。婦知書﹑能會計﹐出入租谷﹐皆井井有條。越五閱月而生男﹐心竊自慰。家有公田百餘畝﹐歲收租谷二﹑三百石﹐角﹝﹖﹞悉踞之﹐婦略不與較。但躬自節儉﹐鞠養孤兒﹐幸不至困乏﹐有餘則以瞻其父母家。如是者三十餘年﹐始終罔懈。光緒己丑﹐其子聯書已入邑庠﹐蓋得力於熊丸之教也。甲午﹐婦年五十有七﹐以疾終﹐計寧師三十四年。婦在日﹐歲貢生吳鳳鳴等曾於丁亥年以其事稟報唐道憲匯案請旌﹐經蒙奏準在案。﹝恩貢生周熙淸報﹞

曾節婦名黎娘事實﹝媳婦許氏﹑吳氏另傳於後﹞

曾節婦﹐名黎娘﹐邑西郊新莊仔農民曾池次女也。年十八﹐適城內豆菜寮職員簡鴻升爲繼室。嫡子三﹐長壽耀﹐次忠義﹐三光淸﹐均已成立。惟一女尙幼﹐賴婦撫之。婦又生一子﹑一女。同治戊辰﹐夫卒﹐婦年二十有二。除去花粉﹐甘心孀守﹐視前女如己女。未幾﹐嫡子亦先復相繼淪亡。時﹐婦有胞姊勸其別嫁﹐婦念兒孤女幼﹐誓死靡他。自此加意苦守﹐專心撫養﹐勤儉治家﹐竟與長婦許氏﹑次婦吳氏﹐並以節操聞。光緒庚寅﹐婦年四十有四﹐以疾終﹐計守節二十三年﹐尙未旌表。癸巳﹐其孫日新已入邑庠。﹝生員蔡國英報﹞

節孝婦簡門許氏事實﹝姑曾氏見上篇﹞

節孝婦簡門許氏﹐邑城內北門街許東海長女也。母林氏﹐生婦於道光戊戌。越咸豐壬子﹐婦年十五﹐適豆菜寮職員簡鴻升長子壽耀爲妻﹐善事翁姑﹐睦娣姒﹐且能助夫﹐勤儉成家。咸豐丙辰﹐夫故﹐婦年僅十有九﹐膝下無兒﹐日涕泣﹐向其翁乞爲夫立嗣。翁從其志﹐爲螟一子﹐婦躬自撫養﹐以至成人。迨光緒辛巳﹐婦年四十有四﹐以疾終﹐計守節二十六年。戊子﹐廩生趙徳觀等以其事報縣請旌﹐旋蒙奏準在案。﹝廩生張簡徳報﹞

節孝婦簡門吳香娘事實﹝姑曾氏見上篇﹞

節孝婦簡門吳香娘﹐邑西門街吳聰女也。母陳氏﹐生婦於道光癸卯。越咸豐己未﹐婦年十七﹐適本城內豆菜寮職員簡鴻升次子忠義爲妻﹐夫癖好洋煙﹐翁遇之嚴﹐婦善言婉勸﹐夫感悟﹐爲之攺行。同治己巳﹐夫故﹐婦年二十有七﹐僅遺二女﹑一男﹐呱呱以泣﹐婦躬親撫養﹐節腹奉舅姑﹐有餘則以饋其父母。其孝行根於天性如此。先是﹐夫弟光淸於乙丑年先逝﹐其娣不能終守柏舟﹐欲圖攺節﹐婦百計勸挽﹐至願以所生之子爲其叔嗣﹐竟不能畱。娣旣去﹐婦與姒許氏各以孀守支門戶﹐和好無間言。光緒辛卯﹐婦年四十有九﹐以疾終﹐計守節二十三年﹐尙未旌表。癸巳科試﹐其子日新已入邑庠。﹝生員吳士俊報﹞

節孝婦黃門林面娘事實

節孝婦黃門林面娘﹐觀音裏楠梓坑街林鳳泰次女﹐廩生林徳華胞姊也。母郭氏﹐生婦於道光庚寅。越丁未﹐婦年十八﹐適同裏籬仔內莊武生黃廷藻長子光致爲妻。事姑陳氏﹐以孝聞。姑亦鐘愛之。咸豐辛亥﹐夫沒﹐婦年二十有二﹐遺三歲孤女﹐號慟欲絕﹐旣念姑老﹐叔尙未婚﹐無人奉養﹐遂不忍死。夫姊憐之﹐因以一男爲之嗣。未幾﹐叔亦相繼亡﹐婦矢志養姑﹐十餘年毋稍懈。姑臥病牀褥﹐婦日夜奉侍湯藥﹐不離側。及姑卒﹐擗踴哭泣﹐如喪所生。營墳奠祭﹐皆獨力爲之。家僅中資﹐婦量入爲出﹐頗不支絀。同治癸酉﹐其嗣男再傳不幸又卒。時﹐媳林氏已生孫五歲矣。婦與媳各以立節相勗。光緒丁亥﹐婦年五十有八﹐廩生楊化年等以其事請旌﹐今孫已成立﹐婦尙存。﹝生員郭聯書報﹞

節孝婦黃門鄭靜娘事實

節孝婦黃門鄭靜娘﹐赤山裏崎仔腳莊儒士鄭學禮女也。年十七﹐適觀音裏楠梓坑街生員黃書髙爲妻。翁能覺﹐精越人術。姑林氏﹐庶姑亦林氏﹐婦承順以禮﹐能得翁姑歡。越六﹑七年﹐不宜子﹐因勸夫置側室﹐夫以貧辭。光緒庚辰﹐夫沒﹐婦年二十有九﹐號慟幾不欲生﹐自制哀辭﹐述夫遺行甚悉。盡鬻其簪珥華服﹐自此不復歸寗。家有薄田數畝﹐歲收租榖二十餘石﹐粗糲自甘﹐膝下無兒﹐僅螟一女孩爲伴。閉門謝絕外客﹐長齋奉佛﹐如是者十餘年。光緒癸巳﹐婦年四十有二﹐以疾終﹐計守節十有四年﹐尙未旌表。﹝生員許釣璜報﹞

張烈婦事實

張烈婦諱月居﹐字寶諸﹐祖籍泉州惠安縣﹐花翎同知銜﹑敕贈文林郎﹑內閣中書諱鑑道長女﹐鳳山光緒乙酉拔貢名大河胞妹﹐辛卯舉人名大江胞姊也。年二十一﹐歸泉州庠生何式吉爲妻。越五年﹐式吉病故﹐烈婦慟幾絕﹐屢思殉節﹐雉經三次﹐均爲婢媼解放。繼念未有所出﹐暫遏死念﹐請姑妐立族侄二爲後。葬夫有日﹐從俗齋薦﹐爲文哭奠﹐躬酹靈前﹐一慟垂絕﹐扶歸房蘇﹐托故僞寢﹐潛服金薄而沒。時﹐光緒戊子二月六日也。里甲鳴官﹐文武各司搢紳士庶瞻拜於堂者﹐以千計。得旨旌表節烈﹐崇祀貞烈節孝祠﹐郡守李旌以「慷慨完貞」扁額﹐郡守邱旌以「義烈可風」扁額﹐晉江邑令張贈以詩﹐都人士編徵題詠﹐其祭夫文刊入螺陽文獻。子亦朓﹑亦勝俱幼讀。﹝廩生盧爾徳嘉報﹞

曾節婦事實

曾節婦﹐廈門陳蓮瑞妻也。十七歲適陳﹐生二子﹐其次殤。至二十六歲﹐夫謝世。有姑年六十七﹐曾氏摒擋喪事畢﹐家徒壁立﹐慨然以婦道兼子道﹐日夜紡織﹐備極勤勞﹐奉養老姑﹐甘旨無缺﹐氏與其子僅啜粗糲。時值發逆寇漳州﹐氏以鷺島迫近妖氛﹐其勢甚蹙﹐恐覆宗祀。於是﹐扶姑攜子求族中人之欲東渡者﹐挈之來臺﹐貰居於鳳之旗後﹐力操女紅﹐養姑撫子。後其姑以天年終﹐無力歸葬﹐遂瘞於打鼓山麓。其子漸長﹐爲商家司會計﹐得盡菽水之歡﹐遂安業而家焉。有客自內地來﹐述其往事﹐聞者嘉之。現年﹝甲午﹞六十有一﹐𨿽屬流寓﹐例得附焉。﹝廩生王漢秋報﹞

節孝婦郭門孫段娘事實﹝姑楊氏﹐另見﹞

節孝婦孫段娘﹐觀音裏三奶壇莊廩生孫邦時次女也。年十六﹐適同裏楠梓坑街監生郭祥騰長子拱星爲妻。姑楊氏﹐臥病數年﹐婦奉侍湯藥維謹。夫素有顚疾﹐發輒數月﹐婦盡心調護﹐至忘寢食﹐亦略無怨悔。同治丙寅夫卒﹐婦年三十歲﹐有子一﹑女二﹐撫養婚嫁諸事﹐皆獨任之。待夫族和睦無間言。現年﹝甲午﹞五十有七﹐得孫二人﹑孫女一人﹐未奉旌表。﹝廩生孫鴻飛報﹞

節孝婦張門陳月娘事實

節孝婦陳月娘﹐大竹裏林竹竿莊農民陳傑老長女也。母張氏﹐生婦於嘉慶甲戌﹐至道光癸巳﹐婦年二十﹐適城內中和街張謙爲妻。姑病痿痺﹐舉動需人﹐婦日夕扶持﹐無稍懈。越五年﹐姑卒。又四年﹐夫亦卒。時婦年二十有八﹐僅遺三歲孤兒﹐薄田數畝﹐入不供出。不得已﹐爲人紡織澣衣﹐得其值以佐之。乃有族人某者﹐性奇貪﹐托言舊債未還﹐日迫索不已﹐婦至借貸以償。族人亦無所施其巧﹐遂安之。同治戊辰﹐婦年五十有五﹐以疾終﹐計守節二十八年﹐未奉旌表。光緒辛巳﹐其孫書聲已入邑庠。﹝廩生歐道行報﹞

畬節孝婦事實

節孝婦畬蕊娘﹐仁壽裏阿公店街商民畬財長女也。年二十四﹐適半屏裏右衝莊陳烏爲繼室。事後姑王氏﹐以孝聞。咸豐辛亥夫卒﹐婦年二十有九﹐遺兩歲孤及二女﹐一家五口﹐僅足自給。婦竭力維持﹐仰事俯畜﹐各稱厥職。如是者二十七年﹐及姑卒﹐葬祭如禮﹐時子已成立。光緒丙戌﹐婦年六十有四﹐以疾終﹐計守節三十六年﹐未奉旌表。﹝生員郭聯書報﹞

吳烈婦事實

吳烈婦諱春榮﹐港東裏海坪莊農民吳寮次女也。母曾氏﹐生婦於道光乙巳。越同治丁卯﹐婦年二十有三﹐適同裏東港街武生沈廷榮爲妻。翁五湖﹐姑許氏﹐婦承順以禮﹐有叔三人﹐亦賴婦撫養。同治庚午六月夫卒﹐婦年二十有六﹐遺孤尙未周歲﹐婦哭之慟﹐時有殉亡志。翁姑防之密﹐父母慮其有引﹐決意迎歸﹐勸慰之。婦曰﹕吾從夫而死﹐義也。父母毋戀我。因預言死期﹐至期﹐果從容服洋煙而逝。顏色如生﹐笑容可掬。時庚午七月二十日也。子名保成﹐今已成立。未奉旌表。﹝生員吳兆漢報﹞

許貞孝婦事實

貞孝婦許菊娘﹐港西裏萬丹街農民許徳長女也。母陳氏﹐生婦於道光壬寅年﹐九歲﹐適港東裏下林仔邊街黃登侯次子大成爲幼婦。性敏慧﹐能得翁姑歡。家中大小和睦無間言。咸豐丙辰﹐翁姑方議成婚﹐而大成遽卒。時﹐婦年僅十有五歲﹐號慟幾絕﹐旣念翁姑年老乏人侍奉﹐且未爲夫立嗣﹐遂不忍死。伯大順﹐憫婦孀守﹐爰以一男爲之嗣。男名茂生﹐時誕育僅七月耳。婦自是苦志撫孤﹐不遂世俗往來﹐卽歸寗母家亦爲僅事﹐鄕裏賢之。同治壬申﹐翁沒。光緒壬辰﹐姑沒。婦均哀毀盡禮﹐家僅中資﹐出入一聽伯經理﹐婦絕不與聞。現年﹝甲午﹞五十有三﹐子已成立﹐得孫四人﹐未奉旌表。﹝生員黃天潢報﹞

蔡節孝婦事實

節孝婦蔡菊娘﹐港東裏莊頭社農民蔡棕女也。母梁氏﹐生婦於道光乙巳。越同治丙寅﹐婦年二十﹐適同裏下林仔邊街儒士黃通平爲妻。事翁姑﹐能先意承志。辛未夫卒﹐婦年僅二十有五﹐遺三歲孤兒名大海﹐懷有六月身﹐矢志孀守。越四月而生遺腹男﹐名淡﹐婦一意撫養兩孤﹐家頗饒﹐無內顧憂。錢榖出入﹐一聽翁姑及伯叔掌理。生平不尙華飾﹐自寡後亦絕少歸寗。現年﹝甲午﹞五十歲﹐長子殤﹐其次子已成立矣。婦今尙存﹐未奉旌表。﹝生員陳超倫報﹞

黃節婦事實﹝其媳余氏另傳於後﹞

節婦黃勸金﹐觀音裏楠梓坑街商民黃超女也。母吳氏﹐生婦於嘉慶丁丑﹐幼端莊﹐言笑不苟。越道光丙申﹐婦年二十﹐適同裏南勢埔莊杜藝爲妻。事姑孝﹐居處嚴肅﹐內外無間言﹐戚族欽閫範焉。道光甲辰秋﹐藝病﹐婦朝夕服事﹐恆終夜不寢。時有兩兒﹐長者祗四歲﹐次者僅周歲耳。藝自知不起﹐諄諄囑以守節﹑撫孤二事。婦諾之。九月夫卒﹐婦矢志殉亡﹐哀毀絕粒﹐所親勸之曰﹕死易﹐立孤難﹐若果死﹐不惟藐孤無所倚賴﹐且頁亡人臨終丁寗之托。婦以爲然。因勉彊議葬事﹐含痛撫孤。時年蓋二十有八也。家產零落﹐饘粥或時不充﹐婦略不少挫。父母哀其苦守﹐時常饋遺。如是者三十餘年﹐卒能教子成立﹐娶媳生孫。光緒丁丑﹐婦年六十有一﹐以疾終﹐計守節三十四年﹐未奉旌表。﹝廩生孫鴻飛報﹞

余節孝婦事實﹝姑黃氏見上篇﹞

節孝婦余守娘﹐觀音裏楠梓坑街商民余心匏長女也。年十六﹐適同裏南勢埔莊杜藝長子光元爲妻﹐性端重﹐寡言笑﹐孜孜以紡績爲事﹐治家勤儉﹐事姑尢謹﹐井臼﹑澣濯﹑掃除之役﹐皆獨力爲之。姑喜元夫婦能承歡﹐又兄弟怡怡﹐自是可以娛老矣。同治己巳﹐元病卒﹐婦年二十有七﹐僅遺九歲孤兒。姑哭曰﹕吾年二十八﹐哭夫守子﹐今年五十三﹐哭子守孫﹐命也何如。婦亦哭曰﹕今孤孫已九歲﹐有渠叔父可托﹐婦可從夫地下矣。姑含笑勸曰﹕昔吾寡守﹐朝不謀夕﹐猶矢志撫孤﹐今家𨿽不丰﹐布衣疏食亦足自給﹐況吾年老身弱﹐須畱養我。婦諾之。於是﹐誓死靡他﹐苦心撫養。而姑爲傷悼過情﹐致癆癥﹐婦晨夕奉事﹐未嘗頃刻離。光緒丁丑春二月﹐姑卒﹐婦朝夕哀奠盡禮﹐家中大小諸務﹐貲產出入﹐悉聽叔經理﹐兒就外傅。越年﹐叔以營商缺本﹐至無立錐地﹐始令婦自行炊爨﹐茹荼集蓼﹐毫無怨言。時﹐有堂叔生員杜贊元﹐見其孤無力讀書﹐慨然許給月費﹐命之就學於生員孫鴻詩。孫亦不計修脯﹐盡心教導。婦因與媳姚氏﹐畜牧紡績﹐供奉祭祀。戊子夏﹐婦病甚﹐召其子謂之曰﹕昔吾不從爾父死者﹐以姑老﹑爾幼﹐代爾父盡子職耳。今有婦可理中饋﹐吾無身後憂﹐爾讀書宜勤﹐敬守先訓﹐無替家聲。孫先生與堂叔之義﹐尢宜念之。吾與爾父含笑九泉矣。言訖而逝。時年四十有六﹐計守節二十年﹐未奉旌表。﹝廩生孫鴻飛報﹞

陳節孝婦事實

陳節孝婦透娘﹐邑中和街陳寬女也。母張氏﹐生婦於嘉慶癸酉﹐越道光庚寅﹐婦年十有八﹐適大廟口街周最淸爲妻。事姑維謹﹐家貧甚﹐饘粥常不充﹐婦業屨績麻﹐佐夫供甘旨﹐而自食粗糲。辛丑夫故﹐婦年二十有九﹐遺孤僅十一歲﹐哀痛幾不欲生﹐所親或勸之﹐因拮據襄葬事﹐暇則教督孤兒﹐俾克成立。越六﹑七年﹐其子幸能操業養母﹐婦始爲之一慰。婚娶訖﹐得孩五人。生平克勤克儉﹐不與世俗競浮華。至光緒戊寅卒﹐年六十有六﹐計守節三十八年﹐未奉旌表。辛卯科試﹐次孫仁聲已入邑庠。﹝生員謝鳴岐報﹞

貞孝女蔡嶺娘事實

貞孝女蔡嶺娘﹐邑登瀛街生員蔡啟鳳長女﹐增生垂芳胞姊也。生於道光丙午﹐幼聰慧﹐能承色笑﹐父母鐘愛之。父嘗謂母曰﹕此女稟性溫純﹐非尋常之女也。父素以訓蒙爲業﹐授以書﹐輒不忘。因令偕弟讀﹐由是通孝經及內則﹑女學諸書。父或不在﹐則代督童課﹐罔不井井有條。母曾氏﹐素患眼疾﹐久遂失明﹐舉動需人﹐女侍膳﹑侍寢﹐未嘗頃刻離。同治丁卯﹐父沒﹐女年二十有二﹐哀痛異常。時﹐弟尙未授室﹐而女之事母加謹﹐每遇嚴冬﹐一飯之頃﹐必數易其餐。蓋年老齒敗﹐飲食遲緩﹐不敢以凍寒之羹養母也。迨弟婦於歸﹐時女已二十八齡﹐猶慮新來之婦未諳姑性﹐跬步之間﹐仍不敢須臾離。光緒壬午﹐弟又病沒﹐僅存老母及寡弟婦﹑幼侄諸人﹐斯時益難爲情。蓋至是而女年已三十有七矣。爰與弟婦矢志奉母﹐共撫遺孤﹐而母以痛子之沒﹐臥病牀褥﹐賴女與婦侍奉湯藥﹐卒得以享其餘年﹐至七十歲而終﹐計女周旋孝養三十八年﹐始終未敢一拂母意也。現年﹝甲午﹞已四十有九歲﹐未奉旌表﹐明年卽合例矣。﹝生員蔡輝煌報﹞

吳節孝婦事實

節孝婦吳猜娘﹐觀音裏頂考潭莊吳天助女也。生於嘉慶己卯﹐越道光丙申﹐婦年十八﹐適本城內登瀛街周超徳爲妻。奉事翁姑﹐必誠必備﹐調羹進膳﹐罔弗身親。夫業儒﹐雪案雞窗﹐時相勸勉﹐琴瑟之好﹐相敬如賓。戊申﹐夫卒。時﹐婦年已三十﹐僅遺兩孤﹐遂柏舟自矢﹐與繼姑楊氏共持家政。自奉甘於淡薄﹐遇祭祀祖先必致丰潔。夜間紡績﹐必令二子誦讀其旁﹐躬自督責﹐親見次子成名﹝次子於光緒丁丑入邑庠﹞﹐於光緒乙酉年終﹐享壽六十有七﹐計守節三十八年。次子名靑藜﹐由附生﹐於全臺淸賦案內保準選用縣丞﹐又於淸莊聯甲案內獎給六品軍功。光緒已醜﹐劉撫憲匯案奏請旌表在案。﹝生員謝鳴岐報﹞

張節婦事實

張節婦﹐名系娘﹐安邑文賢裏車路墘莊農民張和尙長女也。生於道光甲申﹐越癸卯﹐婦年二十﹐適鳳邑長治裏大湖街商民葉文采爲妻。性端重﹐不苟言笑﹐勤儉助夫成家﹐戚族饋遺皆從厚﹐鄕裏賢之。咸豐辛亥﹐夫故﹐婦年二十有八﹐寡守兩孤一女﹐家僅中貲﹐婦量入爲出﹐粗足自給。婚嫁訖﹐得孫三人。至光緒癸未卒﹐年六十﹐計守節三十三年﹐未奉旌表。﹝生員林輝山報﹞

林節孝婦事實

節孝婦林安娘﹐觀音裏弔雞林莊農民林榮女也。母洪氏﹐生婦於道光丁酉﹐越咸豐癸丑﹐婦年十七﹐適仁壽裏阿公店街商民劉西河爲妻。翁廷珠﹐姑蔡氏﹐繼姑林氏﹐婦均能得其歡心。翁姑亦鐘愛之。庚申夏﹐西河病革﹐諄諄以守節立嗣爲囑。婦諾之。六月﹐夫果死。時﹐婦年方二十有四﹐僅遺一女﹐慘戚異常﹐日向翁姑泣求爲夫立後。其叔憫之﹐爰以兩男爲之嗣。婦自是寡守兩孤﹐不復歸寗﹐但終日以女紅爲事﹐外人罕有見其面者。光緒丙子﹐婦年四十歲﹐以疾終﹐計守節十七年﹐未奉旌表。﹝生員王宗洪報﹞

洪節孝婦事實

節孝婦洪笑娘﹐仁壽裏阿公店街人﹐父母逸其名﹐婦生於道光丙戌﹐越癸卯﹐年十八﹐適本街商民王陪爲妻。翁名戀﹐姑黃氏﹔家法極嚴﹐子婦四人﹐有不率教者﹐罰令膝立﹐訶責備至﹐子婦必自稱知悔乃巳。婦恪遵其教﹐毫不敢違。先意承志﹐略無怨言。諸娣姒俱被感化﹐一家之內﹐雍穆如也。己酉﹐夫卒﹐婦年二十有四﹐僅遺兩女﹐皆幼小無知。或勸之他適﹐婦云﹕烈女不事二夫。伯知其有志苦守﹐爰以一男爲之嗣。男名經﹐婦躬自撫養﹐及長﹐爲之授室﹐歲餘方生孫丕謨。忽其媳余氏產後暴亡﹐婦哀痛撫孫﹐艱苦備嘗。迨孫甫成童﹐而其子又逝。時﹐孤孫怙恃俱亡﹐祖孫二人形影相弔﹐而婦志終不少挫﹐卒能含辛茹苦﹐以教﹑以育﹐俾至成人。復百計拮據爲娶孫婦﹐厥功偉矣。光緒壬辰﹐婦年六十有七﹐以疾終﹐計守節四十四年﹐未奉旌表。﹝生員劉茂森報﹞

髙節孝婦事實

節孝婦髙格娘﹐嘉祥裏前鋒莊民陳知妻也。生於道光己亥﹐越咸豐戊午﹐婦年二十﹐歸陳。事姑以孝聞。妯娌三人﹐而姑獨愛婦﹐以善承其志也。同治乙丑﹐夫卒﹐婦年二十有七﹐遺孤方六歲﹐竟矢志養姑撫子。有富家聞其賢﹐欲娶之﹐婦以死自誓﹐乃免。現年﹝甲午﹞五十有六﹐未奉旌表。﹝生員髙有年報﹞

朱節孝婦事實

節孝婦朱惜娘﹐嘉祥裏菜堂莊民朱仲女也。母黃氏﹐生婦道光辛卯﹐越丙午﹐婦年十六﹐適同裏田寮莊民李霏爲妻。咸豐辛亥﹐霏病卒﹐婦年方二十有一﹐甘心孀守﹐事翁略﹑姑蘇氏﹐以孝聞。先後承順二十八年﹐始終罔懈。伯榮修﹑叔榮徳﹑榮魁﹝武生﹞憐婦守節﹐不忍分爨。有子二﹐長曰時﹐次曰朝賢﹝武生﹞﹐女一﹐男女孫各四﹐生平勤苦撫孤﹐動止以禮。現年﹝甲午﹞六十有六﹐气力猶健﹐未奉旌表。﹝貢生蘇玉輝報﹞

簡節孝婦事實

節孝婦簡來娘﹐邑城內柑宅簡孝女也。生於乾隆壬子﹐越嘉慶丙寅﹐婦年十五﹐適同裏﹝大竹﹞林竹竿莊李忠厚爲妻。壬申﹐夫卒﹐婦年僅二十有一﹐遺三歲孤兒﹐薄產不足自給﹐婦以紡績佐家費。上奉老姑﹐下撫幼子﹐族人有利其嫁者﹐始則百端勸誘﹐繼則操挺撻逐﹐婦惟百折不回﹐自行己志。族人亦無如之何也。道光壬辰﹐婦年四十有一﹐以疾終﹐計守節二十一年﹐未奉旌表。﹝廩生陳張書報﹞

楊節婦事實

節婦楊迎娘﹐大竹裏五甲莊楊掽女也。母林氏﹐生婦於嘉慶戊辰﹐越道光辛卯﹐婦年二十有四﹐適本城內下橫街丁雲溪爲妻。丁酉夫卒﹐婦年三十歲﹐遺一孤﹐僅六齡﹐悲戚並摯﹐日夜勤劬。族中妯娌竊揶揄之﹐或諷以琵琶別抱﹐日噪聒不休。婦矢志自明﹐屹不爲動。父母見其爲娣姒欺淩﹐知爲族人之利其嫁也﹐亦勸之曰﹕人生幾何﹖兒胡自苦若是。婦曰﹕夫義不可忘﹐安忍背之﹖卒完其節。向之欺侮者﹐後亦漸悔而相安焉。咸豐己未﹐婦年五十有二﹐以疾終﹐計守節二十三年﹐未奉旌表。﹝生員吳士俊報﹞

郭節孝婦事實

節孝婦郭聘娘﹐仁壽裏後紅莊郭太平長女也。母黃氏﹐生婦於道光壬辰﹐越己酉﹐婦年十有八歲﹐適同裏港口侖莊楊邦爲妻。翁芝﹐姑鍾氏﹐婦承順以禮﹐均能得其歡心﹐翁姑亦鐘愛之。咸豐庚申﹐夫故﹐婦年二十有九﹐遺孤春元﹐時方十齡。婦矢志代夫盡子職﹐至是晨昏益加謹焉。兒就外傅﹐恆勉以奮志讀書﹐以慰乃祖。子亦純謹﹐能遵母訓﹐竟於光緒乙亥得入邑庠。婦聞之﹐轉喜爲悲﹐蓋自傷兒子成名而翁姑不及見也。

辛己﹐婦年五十歲﹐以疾終﹐計守節二十二年﹐未奉旌表。﹝廩生黃煥西報﹞

吳節孝婦事實

節孝婦吳修娘﹐赤山裏崎仔腳莊農民吳佛第三女也。母鄭氏﹐生婦於道光丁亥﹐越癸卯﹐婦年十七﹐適寓潮埔莊趙卯爲妻。事姑以孝聞。丁未﹐夫卒﹐婦年二十有一﹐遺兩孤尙在攜抱﹐而姑又老病龍鐘﹐婦矢志養姑。有族人涎其家產﹐潛以符籙饜蠱之。室中時見怪異﹐婦略不爲動﹐蠱漸不靈。族人無所施其巧﹐覬覦之念遂絕。越一年﹐姑卒﹐又數年﹐次子亦卒﹐僅有長子一人﹐朝夕教訓﹐至於成立﹐已娶媳生孫數年矣。未幾﹐而長子又卒﹐婦志終不少挫﹐與媳張氏同守孫兒﹐現年﹝甲午﹞六十八歲﹐未奉旌表。﹝廩生歐道行報﹞

林貞烈婦事實

貞烈婦林研娘﹐港東裏東港街商民林六長女也。母謝氏﹐生婦於同治己巳﹐越光緒丙戌﹐婦年十有八﹐許字本街商民王連長男穆爲妻。丁亥﹐穆病卒﹐研娘在父家聞變﹐哭泣盡哀﹐請奔喪﹐弗許。因立志願以身殉﹐家中人百端勸解﹐終不能挽。父母欲奪其志﹐竟將姻事再許他家﹐研娘知之﹐朝夕啼哭﹐饑餓七日而死。時﹐年蓋十有九也。遠近聞之﹐莫不欽其烈﹐而哀其遇云。未奉旌表。﹝生員洪占春報﹞

詹節孝婦事實

節孝婦詹景娘﹐觀音裏滚水坪莊儒士詹勤長女也。母陳氏﹐生婦於道光丙戌﹐越丁未﹐婦年二十二﹐適同裏烏樹林莊農民林賞爲妻。翁魁﹐姑鍾氏﹐婦晨昏奉事﹐各稱厥職。庚戌﹐夫故﹐年二十有五﹐遺孤方二歲﹐而家又不丰﹐時翁姑在堂﹐依伯叔共食﹐差足自給。及翁姑沒﹐伯叔議析家產﹐婦僅分得薄田三﹑四畝﹐歲收租榖十石。不足﹐則仰十指以佐之。卒能教子成立。嘗述平生之事﹐戒其媳曰﹕婦爲內助﹐當以勤儉爲先﹐吾生平克儉﹑克勤﹐故得行其所志也。今婦尙存﹐現年﹝甲午﹞六十有九﹐未奉旌表。﹝生員蔡輝煌報﹞

髙節孝婦事實

節孝婦髙嬌娘﹐港西裏新園街商民髙光養女也。母李氏﹐生婦於道光戊戌﹐越咸豐丁巳﹐婦年二十﹐適港東裏新港東莊羅錫州爲妻。事翁蟯﹑姑薛氏﹐以孝聞。同治癸亥﹐夫卒﹐婦年二十有六﹐遺孤方五歲﹐家徒壁立﹐婦以紡紗得值﹐上奉舅姑﹑下撫孤子﹐過數年﹐有富豪某﹐窺婦色尙未衰﹐屢遣媒來議﹐姑惑其言﹐將諾之。婦堅持不可﹐事乃寢。光緒甲午﹐婦年五十有七﹐以疾終﹐計守節三十二年﹐未奉旌表。﹝生員洪占春報﹞

陳節孝婦事實

節孝婦陳氏﹐港東裏林後莊陳阿樓女也。母王氏﹐生婦於道光辛巳﹐越戊戌﹐婦年十八﹐適港西裏甘棠門莊生員李逢時之子坤爲妻。事姑林氏﹐以孝聞。壬寅﹐夫卒﹐婦年二十有二﹐遺孤方三歲﹐遂立志奉養老姑。家僅中資﹐父母哀其守節﹐時周卹之。生平足不履外庭﹐𨿽族中伯叔亦罕見其面﹐居然有大家風範焉。光緒庚寅﹐婦年七十歲﹐以疾終﹐計守節四十九年﹐未奉旌表。﹝生員林玉花報﹞

朱節孝婦事實

節孝婦朱氏﹐港西裏仙公廟莊商民朱邁女也。母許氏﹐生婦於道光庚子﹐越咸豐己未﹐婦年二十﹐適同裏港西莊農民方戇爲妻。性柔順﹐能奉翁姑﹐與夫同甘苦。同治丁卯﹐夫卒﹐婦年二十有八。時﹐翁姑俱亡﹐遺孤方六歲﹐或憐其少艾﹐勸之再醮﹐婦輒出矢語。家有薄園十餘畝﹐入不供出﹐婦以畜牧佐甕飧﹐鞠養孤兒。兒名東陵﹐今已成立生孫﹐婦現年﹝甲午﹞五十有五﹐未奉旌表。﹝生員林培英報﹞

陳節孝婦事實

節孝婦陳榮娘﹐港西裏萬丹街商民陳添女也。母李氏﹐生婦於嘉慶庚午﹐越道光丁亥﹐婦年十八﹐適本街監生林宜必之子永郎爲妻。事翁姑甚謹。己丑﹐夫卒﹐婦年方二十﹐膝下無兒﹐矢志孀守。翁姑憐之﹐爲螟一男﹐名春華﹐家頗饒﹐無內顧憂﹐慨然以婦道兼子道。如是者三十餘年﹐翁姑乃逝。同治乙丑﹐其子巳入武庠。婦現年﹝甲午﹞八十有五﹐未奉旌表。﹝生員李恩覃報﹞

楊節孝婦事實﹝媳孫氏﹐另見﹞

節孝婦楊在娘﹐觀音裏滚水莊武生楊心正次女也。生於嘉慶己卯﹐越道光丙申﹐婦年十八﹐適同裏楠梓坑街監生郭祥騰爲妻。翁廷飛﹐姑董氏﹐婦承順無違﹐均能得其歡心。癸卯﹐夫沒﹐婦年二十有五﹐僅遺五歲孤女﹐誓死靡他。翁姑憐之﹐爲螟兩男。厥後﹐姑患發背瘡﹐膿血淋漓﹐婢僕不敢近﹐婦親奉湯藥﹐敷貼燻洗諸事皆獨任之。如是者數月﹐略無倦容。鄕裏嘖嘖稱之。同治壬戌﹐婦年四十四﹐以疾終﹐計守節二十年。丙寅﹐其子對花已入邑庠﹐未幾﹐連食廩餼。丁亥﹐廩生周熙淸等以其事稟請劉撫憲匯奏旌表在案。﹝生員林啟泰報﹞

丁節孝婦事實

節孝婦丁緞娘﹐邑城內艸店尾街人﹐父母逸其名﹐生於乾隆癸丑﹐越嘉慶庚午﹐婦年十八﹐適登瀛街儒士周君珍爲妻。性貞靜﹐不履外庭﹐能奉翁姑﹑和妯娌﹐一家皆愛敬之。丙子﹐夫卒﹐婦年方二十有四﹐遺六歲孤兒﹐家故不丰﹐婦勵志苦守。其伯憫之﹐再以一男承其嗣。婦自是撫養兩孤﹐承歡二老﹐卒能訓子成立﹐娶媳生孫。同治壬申﹐婦年八十歲﹐以疾終﹐計守節五十七年﹐未奉旌表。﹝廩生歐道行報﹞

鄭節孝婦事實

節孝婦鄭淑娘﹐大竹裏五甲莊農民鄭獅女也。母吳氏﹐生婦於嘉慶壬申﹐越道光戊子﹐婦年十七﹐適鳳山裏艸衙莊張寬厚爲妻。張亦業農﹐家僅中資﹐得婦爲內助﹐善事翁姑﹐甘旨無缺﹐暇則紡績爲業﹐人咸服其端靜焉。甲午﹐夫卒﹐婦年二十有三﹐遺孤方六歲。時﹐翁姑年老﹐婦絕無去志﹐甘心終養﹐撫兒成立﹐婚娶後﹐得孫三人。裏黨賢之。同治甲子﹐婦年五十有三﹐以疾終﹐計守節三十一年﹐未奉旌表。﹝生員周揚理報﹞

洪節孝婦事實

節孝婦洪紫娘﹐大竹裏邑城內慶安街生員洪大鈞女也。生於道光丙申﹐越咸豐癸丑﹐婦年十八﹐適同裏一甲莊附貢生畬輝悅子番薯爲妻。嫡姑楊氏﹔庶姑林氏﹐夫其出也。翁與楊俱鐘愛婦。惟林氏暴戾非常﹐稍不遂意﹐鞭撻交下﹐婦怡顏悅色﹐以承順之﹐卒能得其歡心。丁巳﹐夫沒﹐婦年方二十有二﹐遺孤僅周歲﹐婦矢志撫之﹐林氏不能容﹐日詬誶百端﹐婦雪涕哀求﹐復賴嫡姑楊氏爲之婉勸﹐始相安焉。時﹐有上捨生某者﹐家豪富﹐慕婦色艷﹐屢遣媒來﹐婦堅執不可﹐謀遂寢。同治壬申﹐其子化參已入邑庠。光緒壬辰﹐婦年五十有七﹐以疾終﹐計守節三十六年﹐未奉旌表。﹝生員周揚理報﹞

黃節孝婦事實

節孝婦黃珠娘﹐觀音裏籬仔內莊儒士黃漢女也。母陳氏﹐生婦於道光乙酉﹐越戊戌﹐婦年十四﹐適同裏援剿中莊林老賽爲妻。林亦寒士﹐婦處之宴如也。有姑周氏﹐喜其能承歡﹐極鐘愛之。庚戌﹐夫亡﹐婦年二十有六。遺孤邦光﹐時方兩歲﹐二女亦幼少無知。茹苦含辛﹐絕無怨悔。一日歸寗母家﹐母見其衣衫襤褸﹐勸之他適﹐婦漫應之。比歸﹐周氏聞知﹐深以爲慮。婦曰﹕姑毋憂﹐母𨿽有言﹐萬金不能移兒志也。於是﹐勤績紡﹐奉晨昏﹐撫養孤兒﹐卒能事姑以終餘年。鄕人咸敬服之。光緒乙亥﹐邦光已入邑庠﹐婦年﹝甲午﹞七十有一﹐得孫四人﹑孫女兩人﹑曾孫一人﹐未奉旌表。﹝生員梁建忠報﹞

王節孝婦事實

節孝婦王敬娘﹐仁壽裏阿公店街人﹐父光主﹐母呂氏﹐生婦於道光癸未﹐越庚子﹐婦年十八﹐適本街黃雁淑爲妻。事翁國獻﹑姑余氏﹐以孝聞。丙午﹐夫卒﹐時婦年二十有四﹐遺孤光漢﹐尙在攜抱﹔而翁又病﹐足三年不下牀﹐浣濯扶持之役﹐皆獨任之。及翁卒﹐姑媳孀居﹐家愈嗇。姑復老病纏綿﹐醫藥之費﹐悉賴婦紡績以佐之。光緒甲申﹐姑卒﹐婦以哀痛過甚﹐月餘而終﹐年六十有二﹐計守節三十九年。子光漢﹐爲邑庠生﹐孫煥西﹐亦食廩餼﹐曾於庚辰年取具鄰右印結請準旌表在案。﹝生員梁建忠報﹞

葉節孝婦事實

節孝婦葉銀娘﹐興化莆田下墩社葉十六女也。年二十﹐適同邑柳橋境儒士陳國處爲妻。事姑徐氏﹐以孝聞。翁加來﹐營商外出﹐僑寓於鳳之仁壽裏後紅莊﹐又娶庶姑林氏。道光癸卯﹐國處東渡省父﹐遂畱臺讀書﹐兼應童子試。戊申﹐客死於臺。時﹐婦年二十有七﹐遺孤尙幼﹐一聞凶信﹐暈絕者數次﹐念欲殉亡﹐則姑老﹑子幼﹐因而忍死﹐卒奉其姑以終天年。後其子漸長﹐略知小營生﹐於是﹐母子得以相依。同治辛未﹐翁遣人搬取來臺﹐遂家於鳳﹐與庶姑林氏甚相得。人咸稱其孝云。光緒庚寅﹐婦年六十有九﹐以疾終﹐計守節四十三年﹐未奉旌表。﹝廩生黃煥西報﹞

簡節孝婦事實

節孝婦簡水娘﹐小竹裏下考潭莊農民簡淸女也。母楊氏﹐生婦於道光壬寅﹐越咸豐丁已﹐婦年十六﹐適本莊武生黃朝瑞爲妻。事翁姑以孝聞。同治庚午﹐夫卒﹐婦年二十有九﹐膝下無兒﹐遂螟一男﹐年甫五歲﹐愛養無異己出﹐自食粗糲﹐而以甘旨奉翁姑。未幾﹐翁亦卒﹐姑年愈老﹐每食非鮮魚不飽﹐婦必托鄕人入城代購﹐率以爲常。蓋二十餘年如一日焉。生平動止以禮﹐內外無間言。現年﹝甲午﹞五十有三。未奉旌表。﹝生員周揚宗報﹞

張節孝婦事實

節孝婦張紡娘﹐鳳山裏艸衙莊農民張帕長女也。母余氏﹐生婦於道光甲午﹐越咸豐辛亥﹐婦年十八﹐適大竹裏岡山仔莊儒士莊長懷爲妻。善事翁姑﹐戚族艷稱之。癸丑﹐懷卒﹐婦年二十﹐悲慘刻摯﹐幾不欲生。時有夫弟武生莊楊昆﹐見其志誠﹐因以次子媽圓爲之嗣。子方七歲﹐婦撫養臻至﹐卒爲娶媳承祧。光緒丙子﹐婦年四十有三﹐以疾終﹐計守節二十四年﹐未奉旌表。﹝生員鄭應祥報﹞

李烈婦事實

烈婦李氏﹐署枋寮巡檢梁燕妻也。燕原籍廣東嘉應州﹐由監生報捐從九﹔光緒二年六月﹐署福州五虎巡檢﹐九月卸篆﹐旋奉委解軍裝來臺。時﹐南路統領觀察方公愛其才﹐畱營差遣﹐歷辦保甲團防曁坐探等差。於光緒四年三月﹐奉臺灣道憲夏公檄﹐委鳳山縣典史。於六月間﹐調署枋寮巡司﹐兼辦招撫局事件﹐積勞成疾﹐竟於九月二十五日卒於官。年三十有七。其子兆蒸﹐年甫十九﹐隨侍在任﹐目擊慘情﹐一慟而亡。婦痛夫﹑哭子﹐誓不獨生﹐絕粒七日而殞﹐年三十有五。時﹐十月朔日也。裏內紳耆稟報鄧邑侯存案。﹝生員陳道南報﹞

林烈婦事實

烈婦林氏﹐鳳山學教諭葉夢苓妻也。乾隆五十一年丙午冬﹐彰化逆匪林爽文倡亂﹐南路賊黨莊大田應之﹐連陷縣城。其時﹐邑侯湯大奎率其子某曁典史史謙守城殉節﹐夢苓偕本學訓導陳龍池招集義民﹐駐陂頭堵剿﹐不克﹐被害。林氏聞變﹐自刎以殉。一家死者凡十三人﹐僅遺幼男一﹑幼女三﹐賴雙慈亭住持僧戒香罄素積懺資買棺以殮﹐並衣食所遺幼男﹝事見「扁額」部慈濟扁條下﹞。﹝廩生盧爾徳嘉報﹞

張節婦事實

節婦張品娘﹐邑城內雙慈亭後人﹐父母逸其名﹐生於嘉慶壬申﹐越道光丁亥﹐婦年十六﹐贅夫陳堅。堅原籍漳州漳浦縣人﹐以營商來臺﹐貰居於鳳。張翁見其誠實﹐遂贅焉。婦性嚴毅﹐非禮不可犯﹐幃房之內﹐相敬如賓。後十年﹐夫病﹐臥牀褥者幾兩載﹐婦日夜扶持侍湯藥﹐毋稍懈。戊戌﹐夫卒﹐婦年二十有七﹐遺兩孤﹐長則生﹐方七歲﹐次翼生﹐方五歲。家貧甚﹐饘粥常不充。有伯憫其苦守﹐恆周卹之。過數年﹐兩兒漸長﹐略知小營生。婦日磨米漿制食品﹐俾挑賣之。暇則爲人賃舂以資家用。一日﹐婦方磨米四升﹐有媒媼來﹐彊與攀談﹐漸及姻事﹐婦作色而起。媼慍曰﹕老婦作一生蹇修﹐未嘗被人無禮﹐今娘子執拗如此﹐將長作老孟光耶﹖婦聞之﹐聲色俱厲﹐欲撮其鬢毛。媒懼﹐遁去。後長男年十九殤﹐次男年已十七﹐漸能操業養母﹐心始大慰。光緒甲申﹐婦年七十有三﹐以疾終﹐計守節四十七年﹐未奉旌表。﹝廩生盧爾徳嘉報﹞

潘節孝婦事實

節孝婦潘松娘﹐大竹裏戲獅甲莊人﹐父母逸其名﹐生於嘉慶己卯﹐越道光癸卯﹐適同裏城內登瀛街黃駟馬長男登彩爲妻。姑早世﹐事翁以孝聞。有叔四人﹐亦賴婦撫養。戊申﹐夫卒﹐婦年三十歲。念翁衰老﹐不忍去。日紡績﹑賃舂﹐以供甘旨。如是者二十餘年﹐諸叔皆成立。四叔安貞﹐癸酉恩貢生也﹔憫婦無子﹐爰以長男承其嗣。同治十二年婦卒﹐年五十有五﹐計守節二十六年﹐未奉旌表。﹝廩生盧爾徳嘉報﹞

劉節孝婦事實

節孝婦劉硯娘﹐觀音裏仁武莊武生劉呈標次女也。母林氏﹐生婦於道光丙申﹐越咸豐庚申﹐婦年二十有五﹐適大竹裏城內登瀛街黃駟馬五男安樂爲妻。事翁以孝聞。姒潘氏﹝卽上潘節孝婦﹞﹐冢婦也﹐婦亦敬畏之﹐凡事必稟命焉。同治癸亥﹐夫卒﹐婦年二十有八﹐遺孤僅周歲。家貧甚﹐婦矢志不渝。伯安貞﹝恩貢﹞﹐故以舌耕爲業。是年﹐適無館地﹐婦見其支絀﹐遂挈子就養外家。父母喜其有志苦守﹐畱之十餘年﹐供給無缺﹐兼出修脯﹐俾兒讀書。光緒丁丑﹐兒年已十六﹐伯始迎婦與兒歸家完聚。比長﹐復爲授室。不幸﹐其兒亡於己丑年。家愈零落﹐幸猶子慶星﹝卽安貞子﹞事之如母﹐現年﹝甲午﹞五十有九﹐尙未旌表。﹝廩生盧爾徳嘉報﹞

王節孝婦事實

節孝婦王葉娘﹐赤山裏仙艸埔莊恩貢生王錫三長女也。生於道光癸未﹐越己亥﹐婦年十七﹐適觀音裏楠梓坑街生員郭對邦爲妻。性極孝﹐能奉翁姑﹐且知禮。每日晨起盥櫛已﹐必詣舅姑所問今日安否。退﹐然後治膳和羹以進。及夜﹐拂簟褥﹑整衾裯﹐請翁姑安息﹐乃敢歸寢﹐循循乎大家風範焉。乙已夫沒﹐婦年方二十有三﹐遺孤尙幼﹐遂矢志終養髙堂。同治乙丑﹐婦卒﹐年四十有三﹐守節計二十一年﹔已請旌表。﹝廩生盧爾徳嘉報﹞

陳節孝婦事實﹝媳林面娘﹐另見﹞

節孝婦陳秀娘﹐觀音裏楠梓坑街陳瓜女也。母詹氏﹐生婦於嘉慶丁卯﹐越道光丙戌﹐婦年二十﹐適同裏籬仔內莊武生黃廷藻爲妻。事翁捷林﹝例貢﹞﹑姑吳氏以孝聞。且能勤儉助夫成家。丙申﹐夫卒﹐婦年三十歲﹐遺兩孤﹐長光政﹑次光宇﹐遂矢志不移﹐上奉老親﹐下撫幼子﹐歷十餘年無惰容。咸豐辛亥﹐長兒卒﹐未幾﹐次兒亦卒﹐僅遺寡媳林氏及三歲女孫。媳亦孝順﹐有婦風。用是﹐差足自慰。同治癸亥﹐婦卒年五十有七﹐計守節二十八年﹐已請旌表。﹝廩生孫肇侯報﹞

許節孝婦事實

節孝婦許緞娘﹐閩民許玉昆女也。父早逝﹐年十五﹐適粵民曾子嵩爲妻。喫苦茹辛﹐事舅姑孝。二十八歲﹐夫亡﹐三子尙幼。緞娘永矢無他﹐以勤儉自持﹐生平不受親鄰飲食。壽逾八旬﹐目見子成家業﹑孫曾昌盛﹐至今族黨欽懿範焉。未奉旌表。﹝粵籍廩生曾應祥報﹞

朱節孝婦事實

節孝婦朱氏﹐大竹裏■﹝魚逮﹞港莊民朱庶女也。生於嘉慶癸酉﹐越道光己丑﹐婦年十七﹐適同裏旗後街民人李光喜爲妻。事姑以孝聞。壬寅冬﹐光喜身故時﹐婦年三十歲﹐遺孤名廣﹐尙幼﹐家濱海﹐故以結网爲業。婦矢志不他﹐仰十指以育其子﹐且令從師讀﹐勤劬備至﹐鄕人咸敬服之。光緒丙戌﹐婦卒﹐年七十有四﹐計守節四十五年﹐已請旌表。﹝廩生王漢秋報﹞

陳節孝婦事實

節孝婦陳氏﹐港東裏萬巒莊粵民鍾秀淸妻也。原籍廣東鎭平人處士陳松柏之女。生於嘉慶丙辰﹐越甲戌﹐婦年十九﹐歸鍾。期年生子楷元﹐未彌月﹐鍾卽來鳳﹐業耕種。己卯﹐復回原籍﹐與婦聚首﹐僅三閱月﹐旋復來鳳﹐娶妾蔡氏﹐年久不歸。婦在家紡績養姑﹐姑老且病﹐婦侍湯藥﹐夜則焚香吁天﹐求以身代﹐或念佛持齋﹐惟不入寺觀。及姑卒﹐哀毀如禮﹐明年﹐夫又逝於臺﹐婦聞訃﹐大慟﹐誓不欲生。族中妯娌以「夫死從子」之義勸之﹐乃免。時﹐道光甲申﹐婦年蓋二十有九也﹐自是﹐撫孤讀書﹐食貧作苦﹐毫無怨言。辛卯冬﹐攜兒東渡﹐欲負夫骸骨歸葬。適土寇陳辧作亂﹐不通往來﹐遂家於鳳﹐竭力耕田﹐仍命兒從師肄業。久之﹐應童子試﹐屢拔前茅﹐不售。旣而娶媳生孫﹐猶念念不忘故里。祗以家貧無資﹐因而中止。光緒庚辰﹐婦卒﹐年八十有五﹐計守節五十七年﹐已奉旌表。孫名宴春﹐授盡先把總。﹝貢生劉秉均報﹞

林節孝婦事實

節孝婦林雍娘﹐長治裏湖內莊林大羅女也。生於嘉慶己卯﹐越道光戊戌﹐婦年二十﹐適維新裏大社莊蘇大山爲妻。事翁姑以孝聞。丙午﹐夫卒﹐婦年二十有八﹐遺孤尙幼﹐親老家貧﹐甘心終養﹐撫兒子成立。光緒丁亥﹐婦尙存﹐年六十有九。是年﹐已奉旌表。

蕭節婦事實

節婦蕭省娘﹐港東裏油車莊陳品妻也。生於道光丁未﹐越同治丙寅﹐婦年二十﹐歸陳。光緒乙亥﹐夫卒。時﹐婦年二十有九﹐甘心孀守﹐撫孤子成立。至壬辰年﹐終。年四十有六﹐計守節十八年﹐未奉旌表。﹝生員葉兆華報﹞

劉節孝婦事實

節孝婦劉忍娘﹐港西裏萬丹街李修益妻也。生於道光戊子﹐越丁未﹐婦年二十﹐歸李。善事翁姑﹐婉容愉色﹐和睦妯娌﹐詬誶不聞。咸豐丁巳﹐夫歿﹐婦年三十歲﹐誓完節操﹐玉潔冰淸﹐鞠育遺孤﹐身心交瘁。光緒丁亥﹐婦年六十歲﹐子一﹐已請旌表。辛卯﹐婦卒﹐年六十四﹐計守節三十五年。﹝恩貢生李精金報﹞

陳貞孝女事實

貞孝女陳寶梅娘﹐大竹裏邑城內和安街職員陳壁輝長女﹐生員陳步墀胞姊也。母曾氏﹐生女於道光壬辰﹐越丁未﹐女年十六。時因二親年老多病﹐胞弟方五歲﹐諸妹皆幼小無知﹐女誓願終身不字﹐在家奉養。同治己巳﹐父卒﹐癸酉﹐母卒。女均哀毀逾常﹐執喪三年﹐未嘗見齒。終日織紝組紃﹐辛勤不怨﹐每勗弟讀書以酬父志。光緒乙亥﹐其弟得入邑庠﹐女始笑曰﹕吾願畢矣。遂長齋奉佛﹐至丙子八月十八日﹐無疾而終﹐年四十有五﹐計守貞三十年﹐已奉旌表。﹝生員周仁聲報﹞

林節孝婦事實

節孝婦林爽娘﹐興隆裏舊城北門外儒士余伍妻也。生於嘉慶戊寅﹐越道光丁酉﹐婦年二十﹐歸伍。侍奉翁姑﹐孝心純篤。乙巳﹐夫卒﹐婦年二十有八﹐矢志不移﹐茹苦含辛﹐沒齒無怨。光緒丁亥﹐婦年已七十﹐尙存。是年﹐已奉旌表。癸巳﹐婦卒﹐年七十有六﹐計守節四十九年。﹝生員曾英才報﹞

趙節孝婦事實

節孝婦趙逭娘﹐港西裏萬丹街蔡禦章妻也。生於道光戊戌﹐越咸豐丁巳﹐婦年二十﹐歸章。奉養翁姑﹐宗族稱孝﹐舉止嚴謹﹐性情溫和。同治癸亥﹐夫卒﹐婦年二十有六﹐遺孤尙幼﹐家赤貧﹐紡織度活﹐人咸稱其貞正焉。光緒丁亥﹐婦年五十﹐已奉旌表。己丑﹐婦卒﹐年五十二﹐計守節二十七年。﹝恩貢生李精金報﹞

余節孝婦事實

節孝婦余烏娘﹐仁壽裏後紅莊余錦霞次女也。生於嘉慶乙亥﹐越道光甲午﹐婦年二十﹐適同裏五里林莊陸迎爲妻。事翁姑恪循婦職﹐蘋蘩蘊藻﹐祭祀必誠。戊戌夫亡﹐婦年二十有四﹐遺兩孤﹐室如懸罄﹐仰給卹嫠﹐卒能撫子成人﹐宗祧賴以不墜。光緒丁亥﹐婦年七十有三﹐已奉旌表。

陳節孝婦事實

節孝婦陳畏娘﹐半屏裏右衝莊陳東次女也。生於道光辛卯﹐越庚戌﹐婦年二十﹐適興隆裏左營莊曾顯爲妻。事姑孝﹐侍奉維周﹐家計淸寒﹐日勤縫紝。咸豐丁巳﹐夫卒﹐婦年二十有七﹐苦守遺孤﹐俾習農業。光緒丁亥﹐婦尙存﹐年五十有七﹐已奉旌表。現年﹝甲午﹞六十有四﹐气力猶健。﹝生員吳如淵報﹞

張節孝婦事實

節孝婦張早娘﹐大竹裏龍水莊張光焰女也。生於道光乙酉﹐越壬寅﹐婦年十八﹐適興隆裏陂仔頭街曾泰爲妻。逮事翁姑﹐服勞不怠。戊申﹐夫卒﹐婦年二十有四﹐甘心孀守﹐辛苦撫孤﹐旣長﹐爲之授室﹐已生兩孫﹐而其孤忽夭﹐婦復含痛撫孫﹐俾延宗緒﹐盤根錯節﹐至老彌堅。光緒丁亥﹐婦尙存﹐年六十有二﹐已奉旌表﹐尋卒﹐計守節四十年。﹝生員林漢東報﹞

吳節孝婦事實

節孝婦吳好娘﹐興隆裏陂仔頭街吳大順女也。生於道光癸未﹐越壬寅﹐婦年二十﹐適同裏左營莊曾雙爲妻。事翁姑﹐無忝厥職。咸豐辛亥﹐夫故﹐婦年二十有九﹐勤操女紅﹐養親撫子。子長﹐教以經商﹐維其宗祀。光緒丁亥﹐婦尙存﹐年六十有五﹐已奉旌表。己丑﹐婦卒﹐年六十有七﹐計守節三十九年。﹝生員林遐齡報﹞

鄭節孝婦事實

節孝婦鄭快娘﹐半屏裏後港莊鄭有功長女也。生於道光乙未﹐越咸豐甲寅﹐婦年二十﹐適興隆裏左營莊林昆辦爲妻。翁姑在堂﹐孝養維謹。同治壬戌﹐夫故﹐婦年二十有八﹐苦守遺孤﹐誓死不貳。遺孤成立﹐又不幸早夭﹐遺孫九歲﹐顧育辛勤﹐蓋遇彌艱而心彌苦矣。光緒丁亥﹐婦尙存﹐年五十有三﹐已奉旌表。現年﹝甲午﹞七十歲﹐气力猶健。﹝生員謝葆元報﹞

黃節孝婦事實

節孝婦黃推娘﹐半屏裏後勁莊歲貢生楊時輝妾也。年十八﹐適輝﹐能孝翁姑﹑承嫡婦﹐輝深賴之。生一子﹐名化年。越十一年﹐而輝卒。時﹐婦年三十歲﹐家貧﹐紡績度活﹐孝養不衰。課子成名﹐遊庠食餼。年六十八卒﹐計守節三十九年﹐已奉旌表。光緒己丑﹐其子化年以明經貢於廷﹐人皆謂節孝之報云。﹝廩生黃藩報﹞

林節孝婦事實

節孝婦林舜娘﹐半屏裏後勁莊楊古會妻也。年二十﹐適會。二十八歲夫故﹐代夫養親﹐承歡菽水﹐撫子長成﹐俾繼父志。年六十六卒﹐計守節三十九年﹐已奉旌表。﹝生員林啟泰報﹞

林節孝婦事實

節孝婦林敬娘﹐半屏裏後勁莊楊含修妻也。年二十﹐歸修。孝敬翁姑﹐甘旨無缺。二十五歲﹐夫故﹐守義完貞﹐祭祀丰潔﹐訓子課孫﹐以延嗣續。年七十一卒﹐計守節四十七年﹐已奉旌表。﹝生員林啟泰報﹞

楊節孝婦事實

節孝婦楊等娘﹐港西裏北路廍莊藍登瀛妻也。年二十﹐歸瀛。逮事翁姑﹐克循婦道。二十九歲﹐夫故﹐家貧﹑子幼﹐取給女紅﹐勤儉維持﹐不求佽助。年六十卒﹐計守節三十二年﹐已奉旌表。﹝生員張簡榮報﹞

羅節孝婦事實

節孝婦羅壬娘﹐港西裏龍渡莊西柵坊謝云傑妻﹐年十八﹐歸傑。翁姑衰邁﹐侍奉維勤﹐結褵一載﹐卽賦離鸞。擇賢爲嗣﹐俾奉蒸嘗﹐朴素自甘﹐鉛華不禦。年四十九卒﹐計守節三十一年﹐已奉旌表。﹝廩生張簡徳報﹞

黃節孝婦事實

節孝婦黃娥娘﹐安邑崇徳裏大潭莊黃仲長女也。年二十﹐適鳳邑嘉祥裏中路莊吳三吉爲妻。性端莊﹐事姑嫜維謹。二十九歲﹐夫故﹐遺孤多病﹐撫養辛勤﹐俾克成立。年五十九卒﹐計守節三十一年﹐已奉旌表。﹝歲貢生蘇玉輝報﹞

陳節婦事實

節婦陳連娘﹐興隆裏後莊陳雙寬次女也。年二十﹐適同裏左營莊顏佳音爲妻﹐織紝組紃﹐不自暇逸。二十九歲﹐夫故﹐冰霜勵操﹐貧苦益堅﹐鞠育兩孤﹐身心俱瘁。子習農商﹐勉以安分。年四十六卒﹐計守十八年﹐已奉旌表。﹝生員張廷元報﹞

卓節孝婦事實

節孝婦卓壽娘﹐興隆裏廍後莊卓粽女也。年二十﹐適同裏左營莊陳聯田爲妻。侍奉姑嫜﹐孝心純篤﹐一家雍睦﹐藹然可風。二十五歲﹐夫故﹐守節撫孤﹐以承禋祀。子女長成﹐仍嚴訓誨。年四十三卒﹐計守節十九年﹐已奉旌表。﹝生員連步元報﹞

曾節孝婦事實

節孝婦曾綢娘﹐興隆裏廍左營莊職員曾元平長女也。年二十﹐適本莊儒生陳先煜爲妻。善體姑心﹐服勞不倦。二十五歲﹐夫故﹐律己謹嚴﹐待人和煦﹐課子肄業﹐冀紹書香。年四十六卒﹐計守節二十三年﹐已奉旌表。﹝生員劉殿香報﹞

林節孝婦事實

節孝婦林鴦娘﹐興隆裏左營莊儒生林繼盛次女也。年二十﹐適同裏舊城內北門街餘溫和爲妻﹐善事繼姑﹐恪循婦職﹐主持中饋﹐不憚勤勞。二十八歲﹐夫故﹐砥節勵行﹐堅定不移﹐訓子讀書﹐累遊泮水﹝子宗璜﹐邑庠生﹞。年四十四卒﹐計守節十七年﹐已奉旌表。﹝生員林漢東報﹞

洪節孝婦事實

節孝婦洪美娘﹐大竹裏邑城內洪連登女也。年二十﹐適興隆裏陂仔頭街生員吳有仁爲妻。勤儉持家﹐端嚴律己﹐翁姑最鐘愛之。二十九歲﹐夫故﹐婦慨然代夫盡子職﹐色養無違﹐撫孤子讀書遊庠以承父志。年五十一卒﹐計守節二十三年﹐已奉旌表。子如淵﹐邑庠生。﹝生員張廷元報﹞

楊節孝婦事實

節孝婦楊蔭娘﹐觀音裏滚水莊武生楊朝琳長女也。年十八﹐適興隆裏舊城內生員藍其純爲妻。老姑在堂﹐侍奉維謹。二十九歲﹐夫故﹐矢志柏舟﹐一成不變﹐甕飧莫繼﹐勤事女工﹐卒能訓子遊庠﹐門庭耀彩。年六十一卒﹐計守節三十四年﹐已奉旌表。子丰年﹐由增生報捐訓導﹐委署臺北府新竹縣儒學﹝生員張廷元報。按婦之母藍氏﹐生婦於道光乙酉年﹐至壬寅年嫁﹐咸豐癸丑年寡﹐光緒乙酉年終﹐子丰年補報﹞。

劉節孝婦事實

節孝婦劉月女娘﹐興隆裏舊城內儒生劉聯輝長女也。年十八﹐適大竹裏邑城內仁壽街﹝一名三角通街﹞儒生丁振發爲妻。事翁姑以孝聞。二十一歲﹐夫故﹐遺孤僅周歲﹐婦代夫養親﹐兼撫幼子﹐劬勞備至。越二年﹐翁以貧﹐欲奪其志。婦知不可違﹐遂嘔血而死。時﹐年僅二十有三﹐計守節三年﹐已奉旌表。今子已成立。﹝生員丁化三報﹞

楊節孝婦事實

節孝婦楊對娘﹐大竹裏五塊厝莊楊光侯女也。母鄭氏﹐生婦於嘉慶己卯﹐越道光丙申﹐婦年十八﹐適同裏邑城內頂橫街林文機爲妻。事翁姑能先意承志﹐翁姑亦鐘愛之。夫業儒﹐得婦爲內助﹐專心攻苦﹐應童子試未售而卒。時﹐婦年方二十有一﹐遺孤僅三歲﹐遂矢志養親撫子。迨諸叔成婚﹐婦又導諸娣以孝。一家之內﹐怡怡如也。厥後﹐其孤娶媳生孫﹐又不幸早夭。婦復撫孫成立﹐親見其孫抱子。光緒丙戌﹐婦年六十有八﹐以疾終﹐計守節四十八年﹐未奉旌表。﹝廩生盧爾徳嘉報﹞

李節孝婦事實

節孝婦李稅娘﹐港東裏七塊厝莊李禎長女也。母葉氏﹐生婦於道光辛巳﹐越庚子﹐婦年二十﹐適港西裏仙公廟莊商民劉光前爲妻。事姑孝﹐能得歡心。庚戌﹐夫亡﹐婦年三十﹐僅遺三歲孤兒﹐遂立志奉親撫子。家貧甚﹐仰鍼黹﹑紡織以佐甕飧﹐跬步不離閏幃﹐外人罕有見其面者。光緒戊子﹐婦病卒﹐年六十有八﹐計守節三十九年﹐未奉旌表。﹝生員林培英報﹞

鍾節孝婦事實

節孝婦鍾氏﹐鳳邑大竹裏旗後街鍾翔女也。年十八﹐適原籍福州府閩縣儒士林光禧爲妻。侍奉姑嫜﹐先意承志。二十二歲﹐夫故﹐寂守閨門﹐堅貞自矢﹐鞠育嗣子﹐長俾從戎﹝子東明﹐授盡先把總﹞。年五十三卒﹐計守節三十二年﹐已奉旌表。﹝生員陳日光報﹞

邱節烈婦事實

節烈婦邱妹娘﹐港西裏中冷莊﹝卽長興莊﹞邱番三女也。年二十﹐適港東裏萬巒莊李天錫爲妻。事翁以孝聞。二十八歲﹐夫故﹐翁尙在堂﹐兩孤俱幼﹐婦孝養不衰﹐勤撫二子。一日﹐翁外出﹐忽有狂且乘機調戲﹐婦正言絕之﹐狂且乃去。後偵知其翁不在﹐復來彊迫﹐婦羞憤不從﹐投繯而死。時﹐年三十歲﹐計守節三年﹐已奉旌表。﹝生員張簡榮報﹞

陳節孝婦事實

節孝婦陳氏﹐邑廩生葉在鎔妻也。鎔原籍本邑人﹐移居安邑檨仔林境﹐遂家焉。婦生於道光己亥﹐越咸豐戊午﹐始賦桃夭。二十九歲﹐夫故﹐遺三幼孤﹐苦心撫養﹐以慰髙堂。長子瑞圖﹐於光緒辛已年入邑庠﹐婦猶及見之。乙酉﹐婦卒﹐年四十有七﹐計守節十九年﹐已奉旌表。今瑞圖又食廩餼﹐人以爲婦之善教云。﹝生員林靜觀報﹞

楊節婦事實

節婦楊聯招娘﹐仁壽裏下漯底莊陳惟精妻也。生於道光庚寅﹐越咸豐壬子﹐婦年二十有三﹐歸精。逾年﹐夫故﹐安貧勵志﹐撫養遺孤﹐以延夫祀。光緒乙亥﹐婦卒﹐年四十有六﹐計守節二十三年﹐未奉旌表。﹝生員楊春元報﹞

余節婦事實

節婦余氏﹐半屏裏右衝莊楊寅妻﹐仁壽裏九甲圍莊余式女也。母蔡氏﹐生婦於嘉慶己已﹐越道光戌子﹐婦年二十﹐歸寅。丁酉﹐寅卒﹐婦年二十有九﹐遺兩孤﹐長媽達﹑次光賜﹐均幼小無知。婦竭力操作﹐築魚堰以收其利。兒漸長﹐而家亦漸興。婚娶訖﹐得孫四人。長鴻基﹑次鴻圖﹝俱武生﹞﹑三鴻邦﹑四鴻恩﹝生員﹞﹐桑楡晚景﹐差足自豪﹔猶惜其夫之不及見也。同治壬申﹐婦卒﹐年六十有四﹐計守節三十六年﹐未奉旌表。﹝生員楊逢甲報﹞

陳節婦事實

節婦陳藝娘﹐嘉祥裏阿嗹莊陳大蕃女也。母詹氏﹐生婦於嘉慶壬戌﹐越丙子﹐婦年十五﹐適同裏中路莊吳信宏爲妻。道光己丑﹐宏卒﹐婦年二十有八﹐百折不回﹐撫兩子成立。咸豐戊午﹐婦卒﹐年五十有七﹐計守節三十年﹐未奉旌表。﹝恩貢生陳月三報﹞

黃節孝婦事實

節孝婦黃壽娘﹐長治裏大湖街黃元次女也。母林氏﹐生婦於道光辛巳﹐越丙申﹐婦年十六﹐適嘉祥裏中路莊吳信宏次子元祥爲妻。事姑陳氏﹝卽節婦陳藝娘﹞以孝聞。己酉﹐夫故﹐婦年二十有九﹐上奉老姑﹐下撫幼子﹐鄕裏稱孝婦焉。光緒丙戌﹐婦卒﹐年六十有六﹐計守節三十八年﹐未奉旌表。﹝恩貢生陳月三報﹞

吳節孝婦事實

節孝婦吳氏﹐古竹裏三塊厝街吳建女也。母郭氏﹐生婦於道光乙巳﹐越同治癸亥﹐婦年十九﹐適同裏大林尾莊王永爲妻。事姑以孝聞。癸酉﹐夫卒﹐婦年二十有九﹐遺孤三﹐家貧無措﹐紡織爲業﹐養姑二十餘年﹐勤勞不怨。三子皆成立。一生不苟言笑﹐鄕閭咸敬服之。現年﹝甲午﹞五十歲﹐尙存。未奉旌表。﹝生員王邦猷報﹞

吳節孝婦事實

節孝婦吳絹娘﹐港東裏嵌頂街武生吳榮次女也。生於道光癸卯﹐越同治壬戌﹐婦適本裏潮州莊增生蔡云登爲妻。侍奉翁姑﹐克遵婦道。丙寅﹐夫故﹐婦年二十有四﹐苦志孀守﹐撫孤子成立。二老在堂﹐孝養不衰。現年﹝甲午﹞五十有二﹐未奉旌表。﹝廩生蔡聯登報﹞

蔡節婦事實

節婦蔡儉娘﹐小竹裏中莊戴款妻也。生於嘉慶庚申﹐越己卯﹐婦年二十﹐歸款。道光癸未﹐夫故﹐婦僅二十四歲。寡守孤兒﹐勤女工以度活﹐沒齒無怨言。同治己巳﹐婦卒﹐年七十歲﹐計守節四十七年﹐未奉旌表。﹝生員戴與其報﹞

林節婦事實

節婦林敏娘﹐維新裏蔡文莊蔡標妻也。生於道光戊申﹐越同治丁卯﹐婦年二十﹐歸標。辛未﹐夫故﹐婦年二十有四﹐靑年勵操﹐獨守孤兒。至光緒癸巳﹐婦卒﹐年四十有六﹐計守節二十三年﹐未奉旌表。﹝廩生蘇呈祥報﹞

陳節孝婦事實

節孝婦陳甘娘﹐維新裏大社莊張郡妻也。生於道光己亥﹐越咸豐丙辰﹐婦年十八﹐適郡。善事翁姑﹐宗族稱孝。同治丙寅﹐郡以流蕩入番社﹐遂爲生番所殺。婦聞訃悲哭﹐幾不欲生﹐旣念二老年髙﹐不忍以兩孤相累﹐因勉畱殘生﹐艱難度日。時﹐年蓋二十有八也。自是而後﹐翁姑享其餘年﹐而兩兒亦漸能操業。光緒辛巳﹐婦卒﹐年四十有三﹐計守節十六年﹐未奉旌表。﹝廩生蘇呈祥報﹞

洪節孝婦事實

節孝婦洪好娘﹐維新裏半路竹莊程城妻也。生於嘉慶己卯﹐越道光戊戌﹐婦年二十﹐歸城。事翁姑以孝聞。丙午﹐夫故﹐婦年二十有八﹐立志苦守﹐養親撫孤﹐各完其職。現年﹝甲午﹞七十有六﹐未奉旌表。﹝廩生蘇呈祥報﹞

葉節婦事實

節婦葉氏﹐港東裏竹仔腳莊武生阮廷鳳妻也。生於道光丙午﹐越同治癸亥﹐婦年十八﹐歸鳳。癸酉﹐夫故﹐婦方二十有八﹐守志終身﹐撫孤成立。光緒辛卯﹐婦卒﹐年四十有六﹐計守節十九年﹐未奉旌表。﹝生員洪占春報﹞

林節婦事實

節婦林氏﹐港東裏海坪莊武生吳棲鳳妻也。生於道光庚子﹐越咸豐己未﹐婦年二十﹐適鳳。同治癸亥﹐夫故﹐婦僅二十有四﹐立志不移﹐撫孤繼祀。現年﹝甲午﹞五十有五﹐未奉旌表。﹝生員洪占春報﹞

蔡節婦事實

節婦蔡氏﹐港東里巷仔內莊洪歹妻也。生於道光壬寅﹐越咸豐己未﹐婦年十八﹐歸洪。同治丁卯﹐洪故﹐婦方二十有六﹐矢志孀守﹐撫孤長成。現今﹝甲午﹞行年五十有三﹐未奉旌表。﹝生員洪占春報﹞

黃節孝婦事實﹝媳林氏﹑陳氏﹑俱見下﹞

節孝婦黃近娘﹐興隆裏舊城內張律修妻也。父嘉禮﹐母楊氏﹐生婦於嘉慶庚午﹐越道光己丑﹐婦年二十﹐歸修。姑王氏﹐婦事之如母。戊戌﹐夫故﹐婦方二十有九。生一男﹐尙幼。其姑以家貧難度﹐不敢彊畱。婦誓願終養﹐兼撫遺孤。姑亦從其志焉。同治丙寅﹐婦卒﹐年五十有七﹐計守節二十九年﹐已奉旌表。﹝生員陳鴻基報﹞

林節孝婦事實﹝姑黃氏﹐見上篇﹞

節孝婦林月娘﹐半屏裏下鹽田莊農民林漏女也。母方氏﹐生婦於道光乙己﹐越同治壬戌﹐婦年十八﹐適興隆裏舊城內張可爲妻。事姑黃氏﹝卽黃近娘﹞﹐無忝厥職。戊辰﹐夫故﹐婦方二十有四﹐僅遺一女﹐父慮其年少無兒﹐迎歸半載﹐欲奪其志。月娘知之﹐垂淚對曰﹕凡爲人婦者﹐夫死而不能全其節﹑姑在而不能行其孝﹑叔少而不能撫其成﹐恐死後無面目見亡夫於地下。遂立刻歸家﹐孝養其姑﹐爲叔完婚。後七年﹐其娣陳氏﹝卽陳乖娘﹞﹐亦孀居。幸有一男﹐妯娌二人﹐相與立誓﹐共撫遺孤﹐冀承禋祀。不幸﹐孤甫成童﹐又因兩目失明﹐未婚而逝。乃復螟兒爲繼。今兒已十九齡﹐將成立矣。婦現年﹝甲午﹞五十歲﹐身尙存﹐未奉旌表。﹝生員連步元報﹞

陳節孝婦事實﹝姑黃氏﹐見上篇﹞

節孝婦陳乖娘﹐興隆裏舊城內農民陳囉女也。母鍾氏﹐生婦於咸豐壬子﹐越同治己已﹐婦年十八﹐適本境張宣懋爲妻。性質朴﹐能奉姑嫜。姑黃氏﹝卽黃近娘﹞﹐亦鐘愛之。光緒乙亥﹐夫故﹐婦方二十有四﹐孤苦伶仃。時有姒林氏﹝卽林月娘﹞﹐先婦而寡﹐膝下無兒﹐婦遂約以同撫此孤﹐甘苦共之。不謂節苦數奇﹐其兒竟以失明而殞。不得已﹐立陳子爲繼。迨嗣已定﹐遂無疾而終。年四十有二。時﹐光緒癸已冬十二月也。計守節十九年﹐未奉旌表。﹝生員陳鴻基報﹞

賴節孝婦事實

節孝婦賴氏﹐港西裏粵莊儒士賴元賜長女也。生於道光甲午﹐越咸豐癸丑﹐婦年二十﹐適本籍例貢生鍾森棠爲妾。性柔靜﹐事舅姑能得歡心。未十年﹐連舉三男﹑二女。同治壬戌夏四月十二日﹐棠病篤。謂賴氏曰﹕吾病必不起﹐若能上奉翁姑﹑下撫兒女﹐自可慰吾魂於泉下。言訖而逝。時﹐婦年二十有九﹐懷有五月身。是年閏八月二十九日﹐最少子生。翁姑賴有賢婦﹐日含飴弄孫以自樂。厥後諸孤俱能成立﹐其少者尢勤讀父書﹐婦日孳孳以遠大相勗也。光緒己卯﹐歲將暮﹐婦往視女。女有孝徳﹐歸東振楊冬郎爲妻﹐相距四十里﹐艱於來往。見母來﹐彊畱度新春﹐盡孝養﹐婦忽染疾﹐辭歸。女亦肩輿歸寗﹐奉湯藥月餘而歿。時﹐庚辰春二月十三日﹐享年四十有七﹐計守節十九年﹐未奉旌表。辛卯科試入羣庠名發英者﹐卽其當年遺腹子也。﹝粵籍舉人李向榮報﹞

蕭節孝婦事實﹝媳曾氏﹑見下篇﹞

節孝婦蕭陶娘﹐港西裏崇蘭莊武生蕭啟昭長女也。母陳氏﹐生婦於道光乙酉﹐越甲辰﹐婦年二十﹐適同裏向候街龔吉爲妻。事姑孝﹐勤儉治家。生五子﹐僅存其一。咸豐癸丑﹐吉被盜殺死﹐婦年二十有九﹐遂矢志養姑﹑撫子﹐薄田數畝﹐不給甕飧﹐因操女工以佐之。兒漸長﹐爲娶新婦﹐才婚七月﹐兒暴夭。婦仰天號慟﹐幾不欲生。幸新婦孝﹐日勸慰之。過數月﹐新婦生女﹐不得已﹐立族侄爲繼。比長﹐又不守子道﹐家產蕩然。姑媳二人﹐苦況難堪﹐而其志終不少挫。現年﹝甲午﹞七十歲﹐未奉旌表。﹝廩生尢和鳴報﹞

曾節孝婦事實﹝姑蕭氏﹑見上篇﹞

節孝婦曾柳娘﹐港西裏廣官莊武生曾世歷次女也。生於道光辛丑﹐越咸豐辛酉﹐婦年二十有一﹐適同裏阿候街龔水﹝卽龔吉子﹞爲妻。結褵七月﹐卽賦離鸞。姑蕭氏﹝卽蕭陶娘﹞﹐搶地呼天﹐悲悼欲絕﹐婦反含淚勸之。姑知其有六月身﹐日望抱孫甚切﹐至期又不幸生女。過數年﹐姑與婦各螟一子。姑之子名太山﹐遊蕩無度。婦之子名含章﹐長俾業商﹐又沒於水。一門兩節﹐磨礪益堅。姑已七旬﹐婦春秋亦五十有四矣。未奉旌表。﹝廩生尢和鳴報﹞

葉節婦事實

節婦葉惜娘﹐文賢裏葉厝甲莊葉佛春女也。母黃氏﹐生婦於嘉慶丁丑﹐越道光甲午﹐婦年十八﹐適圍仔內莊林貺爲妻。乙巳﹐夫故﹐婦年二十有九﹐遺孤三﹐家無宿舂﹐紡績度活﹐撫三子成立。光緒庚寅﹐婦卒﹐年七十有四﹐計守節四十六年﹐未奉旌表。﹝生員葉紹華報﹞

顏節婦事實

節婦顏款娘﹐文賢裏艸仔寮莊顏媽成女也。母李氏﹐生婦於道光癸未﹐越庚子﹐婦年十八﹐適同裏葉厝甲莊嚴報爲妻。庚戌﹐夫故﹐婦年二十有八﹐遺兩孤﹐貧無立錐地。婦以績麻自食其力。子長﹐習農﹐人咸推其苦節焉。現年﹝甲午﹞七十有二﹐身尙存﹐未奉旌表。﹝生員葉紹華報﹞

黃節婦事實

節婦黃甚娘﹐長治裏後鄕莊黃棲女也。母王氏﹐生婦於道光癸卯﹐越咸豐己未﹐婦年十七﹐適文賢裏圍仔內莊葉奇珍爲妻。同治癸亥﹐夫故﹐婦方二十有一﹐僅遺一孤﹐勤苦操作﹐百折不回﹐竟撫其孤成立。現年﹝甲午﹞五十有二﹐未奉旌表。﹝生員葉紹華報﹞

周節孝婦事實

節孝婦周氏﹐港西裏林仔內莊人﹐生於嘉慶辛未﹐越道光戊子﹐年十八﹐適同裏阿候街武生龔維舂爲妻。善事翁姑﹐克循婦職。己亥﹐夫故﹐婦年二十有九﹐僅遺一孤﹐家頗小康﹐遂慨然以婦代子﹐侍奉桑楡﹐承歡菽水﹐親見其孤入邑武庠。孤名進義﹐於咸豐己未與試秋闈﹐始以其情稟請督學憲徐公﹐蒙賜「松筠節操」扁額﹐里人榮之。同治甲子﹐婦卒﹐年五十有四﹐計守節二十六年﹐未奉旌表。光緒己丑﹐其孫鍾英﹐亦入郡庠。﹝生員王作人報﹞

劉節孝婦事實

節孝婦劉束娘﹐港東裏大武丁莊劉佑長女也。母尢氏﹐生婦於嘉慶壬戌﹐越道光辛巳﹐婦年二十﹐適港西裏頂瓦窯莊生員﹝府學﹞李向榮爲妻。事翁錫﹑姑陳氏以孝聞。丁亥﹐夫故﹐婦方二十有六﹐懷有三月身﹐迨遺腹男生﹐而翁又溘然以逝。旱田數畝﹐糊口維艱。婦日以紡織佐甕飧﹐老姑幼兒﹐幸不凍餒﹐而姑以年老昏耄﹐惑於萋菲﹐欲奪其志。婦知之﹐憂鬱垂絕﹐賴族中嬸姆救之﹐乃免﹔姑亦自怨自艾﹐謂幾失此賢婦也。自是﹐姑媳相依者二十餘年﹐孝養尢摯。子一﹑孫二﹐俱業農。光緒癸已﹐婦卒﹐年九十有二﹐計守節六十七年﹐未奉旌表。﹝生員林玉花報﹞

賴節孝婦事實﹝媵黃氏附﹞

節孝婦賴氏﹐大竹裏邑城內賴氏女也。生於道光癸已﹐越咸豐甲寅﹐婦年二十有二﹐適港西裏崇蘭莊恩貢生蕭文鳳之子運徽爲妻。善事翁姑﹐過數年﹐不宜子﹐因勸夫置側室。夫乃娶本裏溪洲莊黃城之女黃氏爲妾。甫生一男﹐才兩歲﹐而夫遽殂謝。時﹝咸豐己未﹞﹐婦年二十有七﹐黃氏年二十有四﹐相與含斂﹐旣畢﹐期以身殉﹐繼念舅姑在堂﹐於禮未合﹐因而忍死。承歡二老﹐鞠育孤兒。嫡庶同心﹐罔辭況瘁。每見舅姑抱西河之痛﹐輒慰以善言﹐使其轉悲爲喜。迨舅姑沒﹐或負土營墳﹐妥先靈之體魄﹐或畫蘆教字﹐俾手澤之遺書。終夜書聲與機聲互相響答﹐十餘年如一日焉。子逢一﹐旣入頖宮﹐欲爲赴學報聞﹐而婦不許。謂婦人爲夫守節﹐禮所宜然﹐吾兩人不過自盡其心﹐非欲藉以求名也。本裏生員陳鳴陽聞之﹐喟然嘆曰﹕是賢母也﹐不可以終沒。光緒壬辰夏四月﹐特爲僉名赴學請旌。時﹐婦年巳六十﹑黃氏亦五十有七﹐是年十月﹐黃氏卒﹐計守節三十四年﹐婦今尙存﹐年六十有二﹐已奉旌表。﹝廩生尢和鳴報﹞

賴貞孝女事實

貞孝女賴妹娘﹐港西裏大埔莊粵民賴興長之女。生於道光甲午﹐父早卒﹐立志守貞。咸豐庚申﹐女年二十有七﹐會閩﹑粵﹑番三屬械鬥。其兄以槍傷斃命。時﹐大父復老﹐年逾古稀﹐寡母黃氏﹐亦五旬餘。女憫二老無依﹐自願終身不嫁﹐偕母作苦﹐孝養其祖﹐兼撫其兄子戊郎﹐卒以成立。光緒丁亥﹐戊郎又復夭﹐其妻再醮去﹐女又撫其孤子﹐今巳八齡﹐可望延祀一門。五世賴女維持﹐厥功偉矣。現年﹝甲午﹞六十有一﹐未奉旌表。﹝粵籍舉人劉仁海報﹞

許節孝婦事實

節孝婦許鸞娘﹐港西裏田洋仔莊許毛蟹次女也。母王氏﹐生婦於道光癸未﹐越庚子﹐婦年十八﹐適港東裏檳榔腳莊蘇恩爲妻。事翁文守﹑姑洪氏﹐備極勤勞。丁未﹐夫沒﹐婦方二十有五﹐遺孤僅一歲。薄園數畝﹐不給甕飧﹐婦竭力以女工佐之﹐翁姑﹑幼兒賴以溫飽。兒名寶才﹐讀書不成﹐棄而學武﹐授室成立﹐不幸早殀。遺孫加再﹐長成繼歿﹐現遺曾孫同聯﹐尙未成童。光緒壬辰﹐婦卒﹐年七十歲﹐計守節四十有六年﹐未奉旌表。﹝生員吳聯標報﹞

簡節婦事實

節婦簡喜娘﹐小竹裏赤崁莊簡中央之女。生於乾隆戊申﹐越嘉慶乙丑﹐婦年十八﹐適鳳山裏大林蒲莊廩生吳捷魁爲妻。己巳﹐夫故﹐婦方二十有二﹐勵志苦守﹐撫孤成立。道光壬午﹐婦卒﹐年三十有五﹐計守節十四年﹐未奉旌表。子春波﹐生員﹔曾孫鳳鳴﹐歲貢﹔鶴鳴﹐亦生員。﹝廩生楊邦慶報﹞

許節孝婦事實

節孝婦許吻娘﹐小竹裏山腳莊商民許允中長女也。母張氏﹐生婦於道光庚寅﹐越己酉﹐婦年二十﹐適大竹裏邑城內寅餞門街王命爲妻。事翁道﹑姑許氏﹐能得歡心。咸豐己未﹐夫故﹐婦年三十歲﹐遺子女各一﹐皆幼小無知。有伯憫其苦守﹐再以一男承其嗣。婦自是撫養兩孤﹐不復歸寧﹐卒能教子成立﹐娶媳生孫。同治甲戌﹐次子捷魁入邑武庠﹐光緒丁亥﹐婦年五十有八﹐已奉旌表。今婦尙存﹐年六十有五。﹝生員呂有容報﹞

林節孝婦事實

節孝婦林昭娘﹐半屏裏後勁莊林快長女也。母曾氏﹐生婦於道光甲辰﹐越同治癸亥﹐婦年二十﹐適大竹裏邑城內寅餞門街王山祥爲妻。善事翁姑﹐睦娣姒﹐一家皆愛重之。癸酉﹐夫卒﹐婦年三十歲﹐膝下無兒﹐抱養子又不育。日勤縫紝﹐茹苦含辛﹐終無怨悔。現年﹝甲午﹞五十有一﹐未奉旌表。﹝生員王春瀾報﹞

盧節孝婦事實﹝媳楊氏﹑見下篇﹞

節孝婦盧盼娘﹐鳳山裏尙書林莊盧佛恩女也。母陳氏﹐生婦於乾隆丙申﹐越乙卯﹐婦年二十﹐適大竹裏邑城內中和街陳思齊爲妻。孝事翁姑﹐人言無間。生男育女﹐克儉克勤。嘉慶乙丑﹐夫沒﹐婦止三十歲﹐甘心終養﹐撫兒女成立。子二﹐長有士﹑次有才﹐均俾業儒。孫曾昌盛﹝次房孫福中﹐邑庠生﹞。咸豐庚申﹐婦卒﹐年八十有五﹐計守節五十六年﹐未奉旌表。﹝童生王鏡金報﹞

楊節孝婦事實

節孝婦楊紅娘﹐大竹裏邑城內中和街楊丁琳女也。母秦氏﹐生婦於嘉慶乙丑﹐越道光壬午﹐婦年十八﹐適本街儒生陳有士爲妻。事姑盧氏以孝聞。甲申﹐夫沒﹐婦方二十歲﹐無子﹐立夫侄爲後﹐竟與姑同守苦節。卒於同治壬戌﹐享年五十有八﹐計守節三十九年﹐未奉旌表。﹝童生王鏡金報﹞

唐節孝婦事實

節孝婦唐碧娘﹐港西裏阿里港街唐潤女也。母陳氏﹐生婦於嘉慶戊辰﹝八月初一日﹞﹐越道光癸未﹐婦年十六﹐適裏內北路廍莊藍媽帕爲妻。孝事翁姑﹐克勤克儉﹐持躬嚴而待夫謹﹐結褵三載﹐遽興黃鵠之悲。時﹐婦年方十八﹝歲序乙酉﹞﹐遺孤僅歲餘﹐食貧作苦﹐奉舅姑以終。咸豐七年﹝歲序丁已二月二十七﹞﹐婦卒﹐葬深水仔莊牛椆湖山﹐享年五十歲﹐計守節三十三年。子已成立﹐生孫。光緒七年﹐勒撫憲給予「素節徽光」扁額﹐現附祀阿侯烈女祠﹐已奉旌表。﹝廩生張簡徳報﹞

呂節孝婦事實

節孝婦呂淑娘﹐大竹裏西門外柑宅莊呂漢女也。母簡氏﹐生婦於嘉慶乙丑﹐越道光壬午﹐婦年十八﹐適赤山裏米香店莊儒士王奕捷爲妻。婦素知書﹐深嫻內則﹐孝翁姑﹐勤中饋﹐皆得力於學。甲申﹐夫卒﹐婦年方二十﹐遺孤僅生四閱月﹐竟矢志養親撫子。年七十而終﹝卽同治甲戌年﹞﹐計守節五十一年﹐未奉旌表。﹝生員趙維魁報﹞

鄭節孝婦事實

節孝婦鄭粉娘﹐鳳山裏大橋頭莊貢生鄭元宗長女也。生於道光癸未﹐越壬寅﹐婦年二十﹐適大竹裏籬仔內莊陳瑜爲妻。丁未﹐夫故﹐婦方二十有五﹐懷有遺腹娠﹐僅生一女。有富儒聞其美﹐欲娶之。婦素孝﹐不忍棄翁姑﹐婉言謝絕。翁姑賢之﹐爲螟一子﹐俾婦撫養。成立﹐以武童應試入郡庠﹝學名徳泉﹞。光緒癸未﹐婦卒﹐年六十一﹐計守節三十七年﹐未奉旌表。﹝童生王鏡金報﹞

曹節孝婦事實

節孝婦曹柔娘﹐鳳山裏陂腹內莊曹浚哲長女也。生於嘉慶戊辰﹐越道光丁亥﹐婦年二十﹐適大竹裏邑城內中和街儒士陳有兩爲妻。善事姑嫜﹐而不得於其夫﹐以故無所出。庚寅﹐夫卒﹐婦哭之甚哀﹐願以身殉﹐賴姑勸之得免。家貧窘﹐女紅度日。其姒憐之﹐乃以一男爲之嗣。同治辛未﹐婦卒﹐年六十有四﹐計守節四十二年﹐未奉旌表。﹝童生王鏡金報﹞

黃節孝婦事實

節孝婦黃謹娘﹐大竹裏新甲莊黃和尙女也。生於道光丙甲﹐越咸豐辛亥﹐婦年十六﹐適同裏林竹竿莊楊漢爲妻。同治癸亥﹐漢卒﹐婦方二十有八﹐翁姑在堂﹐兩孤兒又皆幼小﹐苦況難堪﹐不得已習孟光之業﹐磨礱杵臼﹐藉以度日。其伯又不時資助﹐始免饑寒。兩兒漸長﹐一耕﹑一讀。次子年至二十五﹐學業將成﹐不幸夭折。未幾﹐而長子亦相繼淪亡﹐僅存兩幼孫﹐聞者莫不哀之。光緒癸巳﹐婦卒﹐年五十有八﹐計守節三十一年﹐未奉旌表。﹝童生余國祥報﹞

黃節婦事實

節婦黃梅娘﹐大竹裏五塊厝莊黃功勞女也。母唐氏﹐生婦於道光乙未﹐越咸豐壬子﹐婦年十八﹐適同裏能雅寮莊孫戇爲妻。同治甲子﹐戇卒﹐婦年三十歲﹐遺孤二。長者僅十齡﹐次者僅五齡耳。家無升斗儲﹐婦日耕﹑夜織﹐不憚劬勞。有狂且擲銀戲之﹐婦痛哭詈罵﹐狂且驚逸。自是﹐莫敢有萌非禮之想者。二子皆成﹐以耕農爲業﹐頗善居積﹐婦勤儉如故。現年﹝甲午﹞六十歲﹐未奉旌表。﹝童生余國祥報﹞

葉節孝婦事實

節孝婦葉紗娘﹐仁壽里程鄕莊葉尾吉女也。母朱氏﹐生婦於嘉慶丁丑﹐越道光壬辰﹐婦年十六﹐適嘉祥裏五甲尾莊侯印綬爲妻。事姑黃氏﹐能得歡心。姑沒﹐哀毀如禮。與夫同甘苦﹐絲毫無怨言。丙午﹐夫故﹐婦年三十歲。矢志孀守﹐撫其子以成立。子名純靑﹐於光緒乙亥入邑庠﹐婦猶及見之。庚寅﹐婦卒﹐年七十有四﹐計守節四十五年﹐未奉旌表。﹝貢生蘇玉輝報﹞

許節孝婦事實

節孝婦許竿娘﹐半屏裏頂五塊厝莊許天賜女也。母陳氏﹐生婦於嘉慶辛酉﹐越庚辰﹐婦年二十﹐適興隆裏左營莊曾陷爲妻。事姑氏以孝聞。道光丙戌﹐夫沒﹐婦方二十有六﹐遺孿生二子。長曰雙﹐次曰元。時﹐均各兩歲。姑在堂﹐家僅中資﹐婦勤織紝以佐之。事姑二十餘載。兩兒一耕﹑一讀﹐其次者已於丙午年入邑庠。是年﹐婦卒﹐壽四十六歲﹐計守節二十七年﹐未奉旌表。﹝生員吳如潤報﹞

壽婦張氏

丁車萬妻張氏﹐邑城內仁和街人。壽一百十七歲。送終之日﹐二子年俱九十餘﹐長孫亦逾七旬。隨行護喪者七﹑八十人﹐皆其曾元云礽﹐一時稱極盛焉。此道光初年事。先君子幼時﹐曾親見之。所述如此。詢諸近人﹐無有知者。姑識其略以備釆。﹝廩生盧爾徳嘉報﹞

壽婦蔡氏

朱泉婦蔡變娘﹐觀音裏無水寮莊人。生於乾隆四十六年正月二十三日午時﹐卒於光緒八年八月二十六日子時﹐享壽百有二歲﹝其夫壽七十二歲﹐長子壽七十六歲﹐俱先婦卒﹞。送終之日﹐子三人﹝長子講先卒﹐次子烏嘴﹑次蕓﹑次初俱存﹞﹐孫五人﹝長孫調﹑次景﹑次致﹑次平﹑次和尙﹞﹐曾孫七人﹝長蛋﹑次炎﹑次象﹑次獅﹑次僯﹑次撾﹑次壹﹞﹐元孫二十二人﹝長闖﹑次霏﹑次訂﹑次糧﹑次客﹑次髙﹑次靑蓮﹑次聯升﹑次盛﹑次布﹑次吉﹑次川﹑次力﹑次掌﹑次來傳﹑次仲﹑次求﹑次福﹑次來生﹑次什﹑次淸﹑次英﹞。﹝生員曾耀道報﹞

右新輯列女凡一百二十八口﹐每篇末必云某人報者﹐皆本人自願作保﹐以防冒濫也。至釆訪不確及無人爲保認者﹐槪不敢登﹐以昭愼重。光緒二十年十二月二十四日﹐廩生盧爾徳嘉謹識。

壬部

藝文﹝一﹞

扁額

碑碣

兵事﹝上﹞

扁額

敕建昭忠祠扁

在北郊武洛塘山南。本祠內享堂正門上髙二尺﹐寬五尺﹐正書三十七行﹐十四字﹐其辭云﹕

兩江總督臣沈葆楨謹奏﹕爲銘軍剿番陣亡員弁勇丁在鳳山縣建祠告成﹐懇請列入祠典﹐以慰忠魂﹐恭折仰祈聖鑑事。

竊照同治十三年生番肇釁﹐飭調福建陸路提督唐定奎﹐統帶銘武步隊十三營﹐馳赴臺灣會合戡定。其陣亡﹑傷亡﹑病故各員弁勇丁﹐仰蒙賜卹入祀昭忠祠。旋經該提督於光緒二年七月分籌款在於鳳山縣北門外武洛塘購買基地﹐檄飭參將程曾郁﹑鳳山縣知縣孫繼祖設局辦理﹐建立昭忠祠享堂三間﹑兩廡各三間﹐旁葬勇棺一千一百四十九具。又於枋寮購地﹐作爲義冢﹐遷葬前敵﹑內山等處勇棺七百六十九具﹐於上年八月分一律工竣。據該提督申請具奏前來。臣等查銘武諸軍前次奉調剿番﹐重洋涉險﹐斬棘披荊﹐較之剿逆﹑剿撚﹐尢爲艱苦。所有該軍陣亡﹑傷亡﹑病故各員弁勇丁﹐旣據該提督籌款購買基地﹐建祠告成﹐相應請旨﹐準其列入祠典﹐由地方官春秋致祭﹐以慰忠魂。除將送到圖說咨移部科查照外﹐謹會同閩浙督臣何璟﹑福建撫臣丁日昌恭折具陳﹐伏乞皇太后﹑皇上聖鑑訓示。謹奏。光緒三年七月十五日軍機大臣奉旨﹕著照所請﹐該部知道。欽此。光緒四年二月日﹐福建陸路提督臣唐定奎恭錄敬立。

慈濟扁

在雙慈亭左室。髙二尺三寸﹐寬六尺﹐中橫書「慈濟」兩大字﹐方各尺許﹐兩旁正書十三行﹐行十六字。其辭云﹕

時乾隆五十三年季春榖旦﹐鳳山陂頭街雙慈亭奉觀音﹑天后聖像﹐住持僧戒香存慈悲心﹑行濟人事﹐拯難扶危﹐素所持履者。然也﹐丙午冬﹐逆匪構亂﹐劫縣傷官﹐學博葉公夢苓﹑陳公龍池﹐招集義民﹐駐陂頭堵剿不克被害。而葉公一家死者十三人。葉公孺人林氏自刎以殉﹐僅遺幼男一﹑幼女三。僧戒香罄素積懺資﹐買棺以殮﹐並衣食所遺幼男﹐其收埋官兵義民之死難者﹐不可勝計。洵不愧雙慈亭之住持矣。余遭賊難﹐賴戒香引避﹐得免。事定﹐爰旌以扁﹐兼題數言﹐以志不忘云。

奏賜軍功五品頂戴俸滿臺灣府教授羅前蔭題。

正徳厚生扁

在曹公祠享堂上。咸豐庚申小陽春榖旦﹐闔邑士庶敬立。

徳速郵傳扁

在鳳儀書院頭門中楹上﹐恭頌邑侯丁大老爺徳政。道光己酉年端月榖旦﹐闔邑紳耆立。

仁恩廣被扁

在鳳儀書院講堂中楹上﹐恭頌分府憲攝理邑侯仝大老爺徳政。道光壬寅年桐月榖旦﹐闔邑衿耆鋪民敬立。

廉能著績扁

在鳳儀書院講堂東楹上﹐恭頌父師紹堂孫大老爺徳政。同治十年蒲月﹐仁壽裏紳耆鋪戶立。

菁莪造士扁

在鳳儀書院講堂西楹上﹐恭頌卓翁李大老爺賓興徳政。鳳儀書院紳士敬立。

郇伯遺風扁

在曹公祠拜亭上﹐恭頌紹堂孫老公祖大人徳政。治下東港紳郊同叩。

誼惇推解扁

在考棚廳事上﹐太子少保﹑頭品頂戴﹑兵部侍郎兼都察院右副都禦史﹑巡撫山西兼管提督鹽政印務﹑節制太原城守尉﹑一等威毅伯﹑曾爲全臺協助晉賑。官紳士民立。

好義急公扁

在觀音裏仁武莊劉厝公學。道光十八年九月﹐特授福建臺灣府鳳山縣正堂曹﹐爲監生劉呈和立。系造西門功績。按此扁有四﹐同時﹐造大東門爲衛千總職銜藍見元﹐造小東門爲生員曹鳴珂﹐造外北門爲職員盧朝宗﹐三家均有此扁﹐款式同。

一鄕善士扁

在參將署前簡宅內。乾隆十五年六月﹐欽命巡按福建臺灣等處地方兼提督學政﹐河南道監察禦史加三級紀錄四次楊開鼎﹐爲鳳山縣鄕飲賓簡躍千立。

松筠節操扁

在大竹裏三塊厝街龔宅內。咸豐九年十月﹐欽命兵部左侍郎﹑提督福建全省學院﹑加十級隨帶加五級紀錄十次徐﹐爲鳳山縣旌獎節孝故武生龔維春妻周氏立。

七葉衍祥扁

在大廟口街張宅內。道光六年四月﹐兵部尙書兼都察院右都禦史﹑總督福建浙江等處地方軍務﹑兼理糧餉鹽課﹑兼署福建巡撫印務孫﹐給鳳山縣五代同堂壽婦張謝氏。按舊城張宅內﹐亦有此扁﹐款式同。

遐齡永享扁

在興隆裏舊城內連氏宗祠。乾隆三十二年十月﹐特授協鎭福建福州副總兵官﹑軍功頭等﹑薦列一等紀錄四次戴﹐給鳳山縣壽民連夢麟立﹝麟八十五﹐妻吳氏八十三﹞。

化雨均沾扁

在舊治學宮明倫堂內﹐恭頌詠全林老夫子徳教。咸豐壬子春﹐本學門生同立。

右扁額凡十有五﹐坊無。

碑碣

愛民惜士碑

在縣署頭門東壁。髙三尺六寸﹐寬二尺二寸。額橫書「陳邑侯」三字。中行大書「愛民惜士」四字。旁兩行雲﹕嘉慶癸亥年葭月殼旦﹐合邑紳衿耆老鋪戶同立。

黎民孔懷碑

在縣署頭門東壁。髙三尺二寸﹐寬一尺六寸。額橫書「黎民孔懷」四大字。下正書十一行﹐行十八字。其辭云﹕

我鳳山自入版籍以來﹐宰斯邑者﹐惟史君之政績爲尢著。一時風气稱極盛焉。迄今二十餘載﹐猶於人往風微之下﹐贊想不置。玆得吳君繼治﹐旣保民如保赤﹐復任徳不任刑﹐洵與史君足稱合璧。所謂莫爲之前﹐𨿽美弗彰﹐莫爲之後﹐𨿽盛弗傳。我等士民愛戴不忘﹐爰爲歌其徳而作之記曰﹕黎民孔懷云爾。

大淸嘉慶歲次甲戌之秋榖旦吉置。觀音裏紳士糖郊鋪民等同謹泐﹐臺灣縣學生員楊有夔盥手敬題。

曹公圳碑

在鳳儀書院曹公祠東壁。髙六尺﹐寬六尺。正書三十六行。行四十字。碑文已見「圳道」部。

鳳儀書院木碑﹝三片﹞

在本院廳事東西壁﹝東壁二﹑西壁一﹞。每片髙三尺﹐寬九尺﹐統計正書一百六十六行﹐行十六宇。其辭云﹕

邑舊治有屏山書院﹐延山長以課生童。置產﹐歲得息金二百餘﹐供修脯﹐官司之。兵燹之後﹐變爲邱墟。嗣縣署移建於玆﹐未遑修舉。甲戌歲﹐朴葊吳公攝篆斯邑﹐以爲欲振民風﹐宜培士气。詢諸紳士﹐議建書院。廷欽曰﹕公誠知先務之至矣。𨿽然﹐吾邑所宜修者多矣。大成殿﹐則歲久剝落也﹔文昌祠﹐則尙未舉行也﹔歲科童試﹐其坐次猶逼仄也﹔城內民居稠密﹐字紙散擲於途﹐庚申歲奮社諸友鳩金生息﹐雇工檢拾﹐肇祀奎星﹑倉聖牌位﹐亦未有祠宇也。百堵之興﹐望公修舉之﹐以爲多士倡。公曰﹕善。於是﹐慨然捐二百金﹐命廷欽董其事。邑中諸紳士踴躍捐輸﹐相助爲理。而繼官斯土者﹐亦咸分鶴俸﹐以期於成。由是﹐舊治大成殿煥然一新﹐而建書院於新邑署之東偏。額之曰﹕鳳儀。前有講堂﹐後有廳事。崇祀文昌﹑奎星﹑倉聖神位於其中。復廣三捨﹐設試棹﹐俾生童肄業有所。歲﹑科童試﹐亦匯徵於是﹐並造敬字亭於講堂之左。爰以奮社舊捐之貲與建院所■﹝剩﹐貝代月﹞者﹐合置息產﹐歲收其入﹐開用書院經費﹐並拾字工貲。其餘卽以獎每期課藝之佳者﹐俾知所勸。而山長修金則仍以官司之租息取供焉。斯舉也﹐未知視昔之屏山若何﹖而百堵皆興﹐則皆賴吳公倡始之功與諸官長紳士贊襄之力也。回思﹕向也乏育才之地﹐今則輪奐美觀矣﹔向也少經費之資﹐今則用度有出矣。生童免提挈之艱﹐字迹無穢褻之患。巨典以修﹐明禋以崇。𨿽善後之籌劃尙多﹐而勸學之規模已具。士生其間﹐當思書院之所以建﹐而克自奮興﹐於以發揚善气﹐丕振文風﹐俾海濱克復鄒魯之遺﹐而鳳岡獲臻菁莪之盛。庶幾無負創造之美意﹐而亦區區冀望之心也。候選訓導張廷欽撰。賜進士出身知鳳山縣事杜紹祁鑑定。

知鳳山縣事吳性誠捐俸銀二百元﹐又給發充公銀八百元。知鳳山縣事陳蒸捐俸銀一百六十元﹐又給發充公銀六十元。署鳳山縣事龐周捐俸銀四百七十元。南路營參將徐廷榮捐俸銀二十元。署下淡水縣丞劉蔭棠捐俸銀二十元。鳳山學訓導陳金漢捐俸銀二十元。署興隆巡檢王騰芳捐俸銀十元。恩貢生鄭朝淸捐銀三百五十元。廣西鎭安府通判杜天奎捐銀三百元。貢生葉必成捐銀二百三十元。以下捐銀襄事者﹐凡四百二十四人﹐不具錄。

道光三年歲次癸未孟夏榖旦。

惠我士庶碑

在縣署頭門東壁﹐髙三尺三寸﹐寬二尺。額橫書「杜邑侯」三字。中一行大書「惠我士庶」四字。旁兩行雲﹕道光四年臘月榖旦﹐合邑衿耆鋪戶同立。

忠信明決碑

在縣署頭門東壁。髙三尺六寸﹐寬一尺九寸。上大書「忠信明決」四字。旁正書一行雲﹕道光辛卯年二月吉旦。下正書五行﹐八字。其辭云﹕

忠則無妄﹐信則不欺﹐明以察幾﹐決以折獄。邑侯托公兼斯四者。爰泐諸石﹐以示不忘。閣邑士庶同立。

敬字亭木碑

在鳳儀書院廳事西壁。髙三尺﹐寬九尺。正書五十三行﹐行十六字。其辭云﹕

敬字亭之設﹐始於嘉慶庚申歲﹐奮社諸同人醵金倡建。每歲傭工檢拾字紙﹐匯化於鑪。正月之吉﹐乃送而投諸海焉。維時﹐恭祀奎星﹑倉聖神位﹐尙未有祠以妥之。越甲戌﹐廷欽承明府朴葊吳公創建書院。爰是﹐並建文昌祠﹐卽以二神合祀﹐而復造敬字亭於講堂之左。旣蕆事﹐遂泐石以志云。然則﹐何爲而復爲敬字亭志也﹖奮社諸同人之金﹐爲敬字亭鳩也。以奮社之鳩金而置息產﹐歲給檢拾工資﹐其所剩者卽以充書院膏火。是向之爲敬字亭計者﹐今且尙有裨於書院矣。且旣造斯亭於講堂之左﹐卽不可掩沒乎斯亭之所由建與奮社餘金之所由存也。爲敬字亭志﹐爲奮社之餘金志也﹐抑以志奮社之諸同人也。張廷欽並記。以下捐銀襄事者凡一百三十六人﹐不具錄。道光三年歲次癸未孟夏榖旦。

重修雙慈亭﹝卽天后宮﹞碑

在本亭左璧。髙三尺四寸﹐寬一尺七寸。正書十二行﹐行二十五字。其辭云﹕

慈何以名﹖取慈悲之義而名之也。雙何以名﹖是廟昔奉觀音佛祖﹐迨乾隆癸酉年始建前進﹐兼祀天上聖母﹐故名之曰「雙慈亭」。戊子歲﹐曾經整理一新。嘉慶戊寅春﹐復集諸同志鳩金庀材﹐大加鼎革﹐庶幾乎克紹前光矣。從玆共沐化雨之沾﹐且享安瀾之慶。是爲序。

道光八年月日﹐總理職員盧朝宗﹑廩生陳連璧﹑生員張徳音﹑鄭池水﹑李捷科﹑住持僧色琴同立。

重修城隍廟碑

在本廟頭門內右室。髙四尺九寸﹐寬二尺九寸五分。額橫書「重修城隍祠碑記」七字。下正書二十四行﹐行五十字。其辭云﹕

昔先王以神道設教﹐誠以鬼神之禍福與帝王之刑賞﹐厥旨攸同。顧人之爲不善也﹐惕之以鬼神則畏﹐惕之以靈應之鬼神﹐尢無不敬且畏者。以人世之刑賞容有難憑﹐而鬼神之禍福從無或爽也﹔試觀於城隍神而益信。蓋神主宰一方﹐與職司守土者等。鳳邑之建城隍祠﹐由來久矣。咸豐癸丑夏四月﹐會匪林恭等作亂﹐城陷於賊。賴文武宣力﹐旋經克復。兵燹之餘﹐祠宇多圯。邑人士以神靈所宅﹐議復新之﹐詢謀僉同。於是﹐富者捐資﹐貧者協力。適余蒞事之明年﹐而工告成。董事者﹐請余爲記。余謂﹕惠迪從逆之應﹐古今如斯。試觀三年以來﹐凶頑之徒﹐以次伏誅﹐是卽作惡降殃之旨也。而忠義之士﹐生膺顯擢﹑歿受褒崇﹐是卽作善降祥之驗也。善惡之報﹐如以類應﹐冥冥中實有陰爲主宰者。而城隍神之靈爽﹐於是乎在。於戲﹗觀於此者﹐可以鑑矣。至於經營之歲月﹐廟貌之崇閎﹐予不復著。其有關勸懲者﹐以爲世戒﹐俾入斯廟者﹐知神之昭鑑不爽﹐悚然以思﹐憬然以悟﹐而獨知之地﹐或陰有所警惕﹐則爲善之志日益堅﹐爲惡之機日以阻。庶先王神道設教之旨﹐昭垂於天下後世云。賜進士出身﹑調補臺灣府鳳山縣知縣﹑古滇羅憲章燻沐盥手謹題。

副碑在本碑之左﹐髙四尺八寸﹐寬二尺六寸﹐內載云﹕署南路營協鎭府曾元福捐銀一百元。卽補分府直隸州前署鳳山縣正堂鄭元傑捐銀五十元。卽補分府攝理鳳山縣正堂羅憲捐銀一百元。欽加分府銜﹑署鳳山縣正堂馬慶釗捐銀五十元。余不備錄。咸豐己未年九月總董紳士同立。

禁增索捲價木碑

在鳳儀書院廳事東壁。髙三尺五寸﹐寬一尺七寸。正書十四行﹐行三十六字。其辭云﹕

鳳邑眾紳士鈔刻﹐遵奉欽命按察使司銜﹑福建分巡臺澎等處地方兵備道﹑兼提督學政﹑軍功加三級紀錄十次孔﹐爲禁革違例增索捲價事。照得學政全書開載﹕奉上諭﹕學政考試卷價﹐自雍正十一年經部議定﹐每本價值三分﹐令提調官自行辦置﹐不許捲戶仍前增價重戥等獘﹐自應照定例辦理。今崔紀奏江蘇等屬﹐捲價浮多﹐有貴至一錢及二錢不等者。寒士未免拮據。此皆由書役舞獘巧取﹐該管官不行查察之所致。著該督﹑撫﹑學政等通行各屬﹐嗣後童生府州縣以及院試卷價﹐令依部定之例﹐毋得違例多取。如有仍蹈前轍者﹐著該督﹑撫查出﹐分別究治等因。欽此。欽遵在案。玆訪聞府兵書羅志華﹐借武童報名造冊﹐捲價較增洋銀二元或一元之多﹐實屬違例妄爲。現在試期已屆﹐誠恐滋生事端﹐合亟出示嚴禁。爲此﹐示仰闔屬赴考武童知悉。爾等院試納捲﹐務須恪遵定例﹐每本價銀三分﹐倘有不法經胥違例多索﹐許卽赴提調官及本學政呈明﹐以憑從嚴究革。該武童等亦不得藉端滋事﹐並幹重咎。其各凜遵毋違。特示。

道光七年四月日給掛鳳儀書院曉諭。

賓興木碑﹝三片﹞

在鳳儀書院廳事西壁。每片髙六尺﹐寬一尺四寸。統計正書二十一行﹐行六十三字。其辭云﹕

賞換花翎﹑補用淸軍府﹑攝理鳳山縣正堂﹑加十級記錄十次李﹐爲遵批勒石事。照得本攝縣詳請興隆等五里新圳水租酌議減輕﹐並將贏餘銀兩﹐撥充賓興經費一案﹐玆於本年十一月十八日奉臬道憲夏批﹕據詳曁另詳賓興章程均尙妥協﹐仰卽遵照勒石﹐俾垂永久﹐仍將石刻摹塌一紙送查繳。又於十一月十一日﹐奉本府憲周批﹕據詳已悉﹐仰候本道憲批示飭遵繳等因。奉此﹐查前項水租﹐先奉憲飭以抽收太重酌議減輕﹐分別定章﹐詳明立案。當經本攝縣遵照酌議﹐所有此項水租﹐如於年內完納者﹐每甲收銀二元二角﹔次年正月以後加抽三角﹐四月以後加抽六角。赤山裏照舊抽收﹐毋庸更議。牽勻計算﹐每年約減收銀九百元﹐實尙收銀二千八百元。前項收費辛工﹑香油各款﹐共需銀二千元﹐均系必不可少﹐應準照舊開支。總理辛工﹑雜用﹐年定銀二百元。統除以外﹐仍有贏餘銀六百元﹐應請撥充賓興經費﹐爲卑縣各生員晉省鄕試之需。此款﹐自同治十三年起﹐定限每年於五﹑六﹑七三个月內﹐分期由該圳總理全數繳淸。所有衙門內外一切陋規﹐槪行永遠革除﹐不得另設名目加增私索﹐以卹民艱。綜計該總理全年出納之數﹐有盈無絀﹐固不準於修圳工程艸率偸減﹐亦不準於應繳賓興一款拖延短繳。自此以後﹐該圳總理如圍水懶惰﹐業佃告發﹐或侵吞賓興經費﹐逾限短繳﹐均卽飭革追辦﹐不準復充。倘辦理妥協﹐並無過誤﹐亦不準地棍﹑土豪營私舞獘﹐牟利鉆充。卽有事故﹐應行另舉更換﹐必須擇就地殷實之戶﹐自有田業坐落該圳﹐確於圳務熟悉情形者﹐方許充當。每年修築工竣﹐著該總理具稟報縣﹐卽由卑縣輕輿減從﹐親赴該圳巡閱一次﹔一切夫馬需費﹐槪行由官給發﹐毋庸該總理費用絲毫。至賓興經費﹐於體卹寒畯之中﹐實寓造就人材之意。惟生員中亦有殷實之家﹐自毋須與窮儒爭此薄利﹐亦經分別定章具詳各在案。玆奉前因﹐合亟勒石以垂久遠。須至勒石者。

計開賓興經費六條﹕

一﹑此項經費定限每年於五﹑六﹑七三个月分期繳淸﹐逾限一月﹐準由書院監董稟請﹐將總理斥革追辦。

一﹑此項經費應交何家郊行代收存儲﹑如何生息﹐由監董自向議明﹐稟縣諭飭承辦。

一﹑應試生員﹐每名給發洋銀二十元。其家道實在殷實者﹐有志觀光﹐盡可自備資斧﹐此項經費﹐槪行扣給﹐以臻實惠。

一﹑冒領銀兩﹐並不赴省應試者﹐查出加倍追回。其臨時或有患病等事﹐不能應試者﹐應令告明監董﹐繳回領款﹐仍交郊行存儲。

一﹑每屆鄕試之年﹐應試各生員先赴監院處報名﹐公議實須給銀者﹐造冊報縣。由縣列單諭飭郊行照數按名給領﹐仍取領狀匯繳存案。

一﹑此項經費﹐每科除給領後﹐如有盈餘﹐存俟下科湊發﹐毋論官紳﹐永遠不準挪移別用。如違﹐惟該郊行賠償。

同治十二年十二月日立。

鳳儀崇祀五子並立院田碑

在本院講堂東壁。髙四尺二寸﹐寬四尺。正書三十九行﹐行四十字。其辭云﹕

鳳儀書院﹐建自嘉慶十有九年。時朴葊吳公﹐以貢生張廷欽﹑鄭朝淸董其成焉。中祀奎星﹑倉聖﹐則本於敬字亭。亭蓋嘉慶五年奮社同人鳩金而設﹐並奉二神﹐尙未有祠以妥之。惟所捐資﹐爲每歲拾字紙夫費外﹐槪存息產﹐計至院成之後﹐置有四千餘金﹐諸同人遂充之鳳儀爲膏火田。此與文昌帝君合祀所由來也。顧思書院創制﹐宜崇先賢﹐以正學統。學統正而後世識所依歸。有宋濂﹑洛﹑關﹑閩五夫子﹐上接洙泗之淵源﹐下開萬古之聾瞶﹐是必增祀斯堂﹐春秋典祀勿替。何況鳳儀院租倍於昔日﹐司事者其可忘奮社諸君之舉﹐而不重爲振興耶﹖垂芳自愧棉力菲薄﹞﹐未能於斯道有功﹐第念先人有志未逮﹐今者言猶在耳﹐忍令風气日趨而辭「越俎代庖」之責哉﹖同治壬申夏﹐爰請於邑主孫公未克舉行﹐越饒公署篆﹐又未幾卸事。癸酉春﹐卓如李公蒞鳳數月﹐推本化原﹐畱心士習﹐乃復請而行之。並將院田租款﹐立石以示不朽﹐且冀後之有同志者。後學蔡垂芳記。

一﹑嘉慶二十年﹐建余衍元佃租二十石﹑銀一百一十元。二十一年﹐建董集佃租三十八石﹑銀二百四十六元。二十二年﹐建陳俊佃租三十二石二斗﹐又糖六百十五斤﹑銀二百一十元﹔建周烏生佃租九石﹑銀六十元﹔建董朝老佃租五石二斗﹑銀三十四元。建董周佃租六石九斗五升﹑銀四十七元。

一﹑道光元年﹐建董追佃租二十石﹑銀一百零一元。二年﹐建餘水佃租十九石﹑銀一百三十元。三年﹐建董遊佃租七石﹑銀四十七元。以上俱址大竹裏能雅寮洋﹐年合配正供谷一十石零三斗零三合﹐折銀一十四元八角六瓣八尖。又帶餉銀四錢六分六釐﹐勻攤銀五分六釐﹑勻丁銀一錢七分五釐。

一﹑嘉慶十四年﹐建黃儼卿﹑何熙周佃租一百八十二石八斗﹑銀四百六十三元。

一﹑道光三年﹐建黃啟東﹑啟明佃租三十石零四升﹑銀一百四十元。五年﹐建鄭宣治田一邱﹐完大租二斗二升﹑銀六十二元。八年﹐建鄭宣孝佃租一百六十四石九斗四升﹑銀一千二百元。十二年﹐建宣治佃租三十八石四斗九升二合﹑銀二百元。以上址崎仔腳洋。十六年﹐建陳光成山仔腳洋田一甲五分﹑銀二百元。

一﹑咸豐九年﹐建朱英赤山洋田一甲八分﹑銀四百六十元。以上俱址赤山裏﹐年合配正供谷七十四石四斗八升二合﹐折銀一百零三元六角二瓣四尖。又勻攤一兩零八分九釐六毛﹑勻丁一兩零九分。

一﹑嘉慶二十三年﹐蒙鄭府憲訊黃碩徳告鄭媽恩霸租一案﹐將水底寮大租一百二十二石配充本院。二十四年﹐建蔡廖和佃租一所﹑銀二百三十元﹐年納梁頭餉銀四兩﹐址小竹裏梅隴廍洲。建簡源水田一甲九分三釐﹑銀八百三十元﹐年納連興學租折銀三十九元二角八瓣五尖﹐址鳳山裏曠地仔洋。二十五年﹐建吳欣洲園一所﹑銀一百三十元﹐址港東裏後廍洲。

一﹑道光六年﹐建枋寮街張超明園二宗﹑銀五百五十元﹐年納三屯館大租二十五石。十一年﹐張簡選喜完院租十二石﹐址小竹裏考潭莊。十二年﹐建秦君送田園共四段﹑銀一百八十元﹐年納奮社租三石三斗九升﹐址赤山裏濫埔洋。十四年﹐建陳老番田一甲三分三釐﹑銀二百九十元﹐年納三官堂租六石六斗五升﹐址赤三里三甲六埔。二十七年﹐蒙邑主將叛產田二甲諭充入院﹐址觀音裏檨仔腳洋﹐年納正供七石九斗。二十九年﹐黃朝章喜充水田四分﹑銀一百零八元﹐年納徐業主租二石一斗六升一合﹐址半屏裏檨仔林後洋。

一﹑咸豐四年﹐蔡逢源喜充水田一所﹑銀四百六十元﹐年納番業主租五斗﹐址港東裏加霧朗莊。八年﹐蒙羅邑主將艸仔寮浮復園三十六甲五分﹐每甲該配租銀一元充入本院﹐址文賢裏。九年﹐建簡文來水田二分四釐﹑銀七十元﹐年納正供一石九斗三升六合﹐址鳳山裏塗庫洋。

一﹑同治元年﹐建林亮水田五分﹑銀一百三十元﹐年納張頭家谷二石五斗﹐址鳳山裏陂腹內洋。建張水嬸水田九分﹑銀二百一十元﹐年納馬料餉銀二兩二錢一分四釐﹐址小竹裏後莊洋。建朱英園二分五釐﹑銀四十元﹐年納黃頭家谷一斗﹐址巒裏寓潮埔洋。三年﹐建吳心創水田五分﹑銀一百四十元﹐年納洪隆記谷三石﹐址中林洋。四年﹐建吳心創水田一甲﹑銀三百五十元﹐年納石丹記谷六石﹐址應公口洋。建盧呈芳水田一甲五分﹑銀千零七十元﹐年納正供四石八斗五升﹐址陂仔後洋。五年﹐建王根水田六分五釐﹑銀三百五十元﹐年納正供三石九斗﹐址塗庫頭洋。以上俱鳳山裏。又蒙丁道憲將本邑曹公圳每年由總理甲首抽出銀六百元充入書院﹐爲師生束脩膏火﹐有地方事﹐則暫作防堵諸費。十二年﹐蒙李邑主充入罰款銀二百元﹐建置義學捨一所﹐址本城內斌忠祠旁。

大淸同治十二年歲次癸酉夏三月吉旦﹐郡庠生蔡啟鳳遺命男垂芳敬立石。

惠我無疆碑

在鳳儀書院講堂東壁。髙三尺八寸﹐寬二尺。正書九行﹐行二十九字。其辭云﹕

郡司馬郭公兼蒞鳳篆﹐自春䢐秋﹐八月之間﹐湛恩徧及﹐民不能忘﹐因而作頌。頌曰﹕景彼西雍气勢龐﹐剛方梗槪式他邦。時膺簡命兼南服﹐奚忍髙懷臥北窗﹖龍井禱祈云霢霢﹐鳳岡優渥水淙淙。米珠薪桂心彌苦﹐指廩傾囷力共扛。猶解倒懸登衽席﹐相古處返純厖。羣倫化及來馴雉﹐四境帖然無吠尨。鞅掌賢勞恆繼晷﹐淸釐案牘每排釭。辟雍鐘鼓鳴鸞玉﹐錢榖簿書響木梆。不屑市恩煩濟乘﹐祗期平政早成杠。歡顏得庇惟廣廈﹐惻隱之心是滿腔。歷溯邦君眞寡偶﹐自來國士本無雙。言歸遵者攀龍衮﹐介壽躋堂飲玉缸。空載頻添刺史石﹐懷淸直比使君江。口碑載道傳遺愛﹐畱待輶軒下釆憧。又歌曰﹕今春公來自治中﹐方欣羣類托帡幪。公不我畱棄我去﹐我從去後每思公。公畱遺愛在人口﹐歷久傳聞有異同。千百爲公賡十一﹐垂之金石永無窮。

道光二十七年丁未秋九月﹐闔邑衿耆鐫石。

寬以猛濟碑

在鳳儀書院講堂西壁。髙三尺六寸﹐寬一尺八寸。正書八行﹐行十五字。其辭云﹕

此以頌古人之善政也。今我鳳治丁邑侯﹐於戊申冬﹐適姦民豎立僞旗﹐搶奪楠梓坑各街鋪﹐幸賴丁公執政﹐始則嚴拿巨盜﹐執法懲辦﹐繼而小心超雪無辜﹐此實有合於古人。我士庶無以爲頌﹐爰銘之石﹐以彰不朽云爾。闔邑紳士耆鋪人等共立。

道光三十年正月同立石。

禁胥役勒索紳衿碑

在鳳儀書院頭門內。髙四尺一寸﹐寬二尺一寸。額橫書「奉憲禁胥役勒索紳衿碑記」十一字。下正書十行﹐行三十五字。其辭云﹕

署福建臺灣府鳳山縣正堂杜﹐爲遵札禁絕﹐以肅法紀事。蒙本府憲蓋札奉臬道憲胡批﹕據舉人曾維楨﹑林大筠﹑陳玉輝﹑貢生林愼徽﹑張振文﹑蔡有記﹑監生黃錦尙﹑曾式髙﹑林光新﹑生員林瓊﹑楊桂芳﹑林長靑等僉呈請飭嚴禁毋許衙門刑杖雜差橫索鋪堂禮等情﹐批仰出示嚴禁﹐毋再稍任索擾滋事等因﹐轉行下縣。蒙此﹐查鋪堂等項名目﹐久幹例禁﹐本縣蒞任之初﹐業經禁止在案。玆蒙前因﹐合再示禁。爲此示仰各衙胥役知悉﹐自示之後﹐務宜革面洗心﹐奉公守法。如再藉稱鋪堂等項名目﹐任意私索﹐一經察出﹐或被告發﹐定行嚴提究革﹐決不姑寬。凜之﹐愼之﹐毋違。特示。此案經道光二年秋九月﹐蒙署鳳山縣正堂杜出示嚴禁﹐但恐積久獘生﹐故態復萌﹐諸同人遵將禁示泐石﹐永垂久遠﹐俾後世胥役﹐咸知禁令昭彰﹐律例煌煌﹐罔敢於焉。道光五年蒲月日。合邑舉貢監廩增附同立。董事楊登科等七人捐題。建碑者一百二十一人。

另立一碑﹐在本碑對壁。髙四尺﹐寬二尺一寸。額橫書「和順流芳」四字。下正書十九行﹐行三十二字。其辭云﹕

喜捐建碑嚴禁胥役勤索紳士鋪堂等項名目﹐以除積獘﹐以衛斯文。此皆樂善急公者也。合將芳名開列勒石﹐俾後世咸知有賴焉。下敍一百二十一人姓名及各捐金之數。道光乙酉年蒲月吉置。

敕建鳳山昭忠祠碑

在北門外武洛塘山南本祠內東壁。髙七尺﹐寬二尺四寸。額篆書﹕「敕建鳳山昭忠祠碑」八字。下正書二十四行﹐行四十二字。其辭云﹕

於維聖淸﹐含育萬品﹐釁牙咸折﹐肖類知歸。獨臺灣孤懸海中﹐物產丰殖﹐生番錯處﹐鼠伏猱緣。外啟戎心﹐內遺王化。乃恢廟勝﹐輔徳以威﹐詟遠人﹐馴異族﹐將領忠力﹐士卒用命。窺謀旣寢﹐蒙機漸開。爰疇勛庸﹐並旌義烈。有敕建昭忠祠於臺灣之鳳山﹐祀提督王徳成﹑張光亮﹑李常孚﹑總兵胡國恆﹑福建候補道田勤生等諸部死事者﹐無問官卒﹐咸得附饗。有司以時詣祭﹐牲幣如禮﹐必備必虔﹐褒往厲來﹐規制遠矣。先是﹐日本以番戕難民爲辭﹐於同治甲戌春入犯臺南﹐詔以今尙書沈公視師。公請益軍﹐則遣今福建提督唐公﹐將淮軍萬人以往。唐公方屯徐洲﹐受調霆發﹐義不憚行。旗鼓向指﹐號令明肅。日本度不可敵﹐請成而退。會生番復戕開山官兵於獅頭山下﹐移軍往徵。番類胚渾﹐阻菁出沒﹐嗜殺忘死﹐舊以度外置之。唐公刊道列營﹐轉戰奪險﹐連下番社﹐首惡就擒﹐余怵軍威﹐相率歸命。芟狝不極﹐約以八條。革頑奉法﹐易獸爲人。威行躬山﹐歡播醜種。是爲臺灣生番服化之始。竣功都藉陷陣﹐中瘴物故者幾二千人。宿將賢僚﹐忠存魄逝﹐班師息瘁﹐駐旆澄江﹐於是踰二年矣。唐公喟然語提督周志本﹑章髙元曰﹕吾儕奉國威靈﹐涉遠犯難﹐師武臣職也。公等悉智盡勇﹐僕受其成﹐而王﹑田諸君出不偕入﹐皇仁匯祀﹐禮亦宜之。章義抒哀﹐玆焉何屬﹖周君﹑章君乃謂銘曰﹕是行也﹐吾子實掌書記﹐本末具睹﹐忠勤共之。辭而碑焉﹐繄吾子之責﹔銘不獲辭。於戲﹗諸君在軍十餘載﹐南北巨孽﹐蕩定咸豫。今玆戢遠啟昧﹐烈垂方來。交嶺祠伏波﹑寗益祠武鄕﹐古今實同﹐頌勒何媿﹖祠凡十有二楹﹐創於光緒乙亥七月﹐迄丙子六月落成﹐遷葬鳳山﹑枋寮兩冢千九百十八棺﹐仍置祠田﹐守者司之﹐別石具勒。參將程曾郁﹑副將趙元成經理其事﹐例得附書。辭曰﹕海气蒸鬱兮﹐山嵐與通。島夷旁伺兮﹐諸華不同。榛狉異性兮﹐沙塵蒙蒙。函入聖度兮﹐勞臣之功。窈林麓兮千萬重﹐靈風肅兮神雨從。懾彼狂兮波澄溶﹐福新氓兮牖胸蒙。歌峒叟兮舞蠻童﹐戴皇覆兮永無窮。屹宇下兮碑穹隆。用告來者兮式玆羣忠。鳳陽柳銘撰。合肥靳理純書﹐並篆額。

大淸光緒三年﹝歲次丁丑﹞秋八月立石。

昭忠祠祭田碑

在本祠內西壁。髙一尺八寸﹐寬三尺八寸。正書五十七行。行二十七字。

臺灣鳳山縣淮軍昭忠祠義冢祭田數目出人額款章程﹐開列如左。計開﹕

一﹑昭忠祠頭門三間﹑享堂三間﹑東西兩廡各三間﹑迎門照壁一座﹑祠東祠丁住房三間。

一﹑祠東義地內計一百九十一冢﹐共葬勇柩一千一百四十九具﹐外環圍溝竹樹﹐另有圖冊。

一﹑枋寮義地內計七十九冢﹐共葬勇柩七百六十九具﹐外圍墻南向門樓一座﹐上勒「淮軍義冢」四字﹐石額柵門雙扇﹐另有圖冊。

一﹑置買鳳山縣北門外武洛塘山腳田園十三契﹐六八價洋八百七十二元﹐除祠冢佃房圍溝外﹐余田園四十六邱﹐撥歸祠丁佃種﹐租課約獲洋五十元﹐卽作該丁守護祠冢辛工。每年正供銀十兩七錢一分﹐亦由祠丁自行繳縣。田園四界﹑祠丁姓名﹐另詳圖契。

一﹑置買枋寮新田十八分田園六契﹐六八價洋三百元。其中正供糧租﹐全歸佃戶自完。秋季祠中淨收額谷四十一石八斗﹐外附枋寮義冢田一埒六分﹐守冢之戶佃種﹐收榖卽作該戶守冢辛工。田園丈邱四界﹑佃戶姓名﹐另詳圖契。

一﹑置買鳳山縣南門外七老爺本莊社前田園十一契﹐六八價洋二千四百五十五元每年春秋雨季﹐祠中淨收田租額谷四百二十三石﹐園租額洋一百十三元四角﹐共應納正供榖五十一石五斗六升九合六勺﹐故佃孔會名下正供谷十三石六斗四升﹐勻丁銀一錢二分一釐﹐地基洋十二元﹐貼水圳洋二十二元八角。田園丈邱四界﹑佃戶姓名﹐另詳圖契。

一﹑每年額租﹐照次收之年從減定數﹐如有短欠﹐送縣勤限完繳。除應納正供額支各款外﹐余榖照市變價﹐款項仍候安徽會館酌量暫作儲存﹐以備歲修之資。

一﹑經理祠宇田園﹑收租辦祭﹑查修祠冢﹐由閩省安徽會館會同鳳山縣遴派司事一名﹐專司其事﹐年給辛俸市洋三十六元﹐司事名籍並經手各務﹐每屆年終﹐造具出入淸冊﹐卽將糶價隨冊聲明呈縣稽核相符﹐由縣蓋印轉報布政使司﹑臺灣道府﹑安徽會館備查。

一﹑看守祠冢佃戶﹐撥給耕種之地﹐並不收租。祠冢器具失落﹐責成賠補﹔遇有倒塌﹐小則著其隨時修補﹐以示責成﹐大則報明司事查勘辦理。所有祠冢新舊竹樹曁撥給之地﹐不準私自與人﹐如有盜典﹑盜賣﹑胎押﹑作踐等獘﹐準司事稟縣查究。或有事故不願承種者﹐亦須報明司事﹐稟縣曁安徽會館招佃接替。如原佃情願承種﹐並無大故﹐亦不得輕於換佃﹐以期培植﹐而杜鉆營。

一﹑昭忠祠春秋兩祭﹐每祭額支犧牲洋十一元。又中元節延僧施食經貲費用額支洋二十元。

一﹑附祠及枋寮義冢春秋兩祭﹐每祭各額支香醴紙錁洋二十元。

一﹑司事春秋往祭枋寮義冢夫價川資每次支洋六元﹐如領費不往祭奠﹐察出隨時革追。

一﹑每年由閩省安徽會館派員渡臺一次﹐稽查出入租款﹐該司事如有捐廢侵吞等獘﹐會縣革追賠繳﹐另擇妥當司事接管﹐以杜流獘。如該司事誠實可靠﹐仍會館酌商畱辦﹐以資熟手。

一﹑每年省館派員渡臺查察祠冢租款事畢內渡﹐送給川貲洋五十元。

一﹑祠中出入洋銀﹐均以本縣市平六錢八分爲一元。

一﹑祠宇義冢曁枋寮冢圍墻﹐兩年小修一次﹐由會館來員會縣督同司事酌辦具報﹔四年大修﹐司事先期稟縣並報省館酌派稽查之員﹐早日到臺﹐會縣勘估工料﹐商同修理﹐經費卽在四年節存項下動支。大修後如有餘款﹐仍歸會館存備添蓋祠房﹑興立義塾﹐仍由司事造﹝�﹞呈縣﹐分報布政使司﹑臺灣道府﹑安徽會館存案備查。

一﹑昭忠祠房義冢田園坐落形勢﹑數目﹐除繪圖勒石於祠外﹐仍繪圖存案備查。地契議章編印成帙﹐分別送存﹐以資查考。

一﹑祠內裝修及一切置用器具﹐均登明冊內﹐責成經管之人列作交代﹐如有短少﹐照數著賠。

一﹑祠宇宜以淸淨爲主﹐一槪不準租借官民居住﹐以防作踐﹐如違查究。

一﹑以上各款﹐勒石章程﹐冀垂久遠。其餘未盡事宜﹐應由安徽會館隨時察看情形﹐酌增入冊﹐總期立法美善﹐以永明禋。

公道可風碑

在外北門城下。髙六尺﹐寬二尺二寸。額橫書「公道可風」四字﹐下正書十六行﹐行五十字。其辭云﹕

城之朔方﹐達郡康莊。自遭水患﹐古道用戕。行人病涉﹐營縣心傷。共捐廉俸﹐修葺是商。士民額慶﹐踴躍同襄。辛未臘月﹐爰興工役﹐爲瀨爲防﹐固厥灰石﹔有坎有壈﹐民猶胥戚。乃相土宜﹐徒杜是亟。壬申首夏﹐厥功告成。居然王道﹐蕩蕩平平。凡我士庶﹐罔憚淋泠。口碑載道﹐功徳維馨。營縣心慰﹐勒石有令。碑陽紀事﹐碑陰泐名。共垂不朽﹐志葉輿情。參府慶﹑正堂顧﹑存城汛陳士勝﹑張應瑞﹝以下數行﹐卽勒士庶姓名﹐不具錄﹞。

嘉慶十七年桂月日﹐董事盧朝宗等同立。

忠節流芳碑

在城隍廟檐口東壁。髙六尺﹐寬二尺四寸。正書三行﹐共六十六字。中一行大書「忠節流芳」四字﹐旁兩行雲﹕

乾隆五十有一年﹐歲次丙午﹐林逆倡亂﹐賊黨莊大田攻陷半屏舊城﹐邑令湯公大奎率子��﹑典史史公謙守城殉節。嘉慶庚申孟秋﹐鳳山縣知縣吳衝麟﹑典史談坤立。

禁牛墟陋規碑

在內北門西壁。髙二尺五寸﹐寬一尺六寸。正書八行﹐行十二字。其辭云﹕

署鳳山縣正堂孫﹐抄奉署臺灣府正堂孫﹐遵奉撫憲丁批示﹕禁革牛墟陋規。照得民間﹐買賣牛只﹐墟長人等﹑文武兵役﹐藉名稽察﹐索取財物﹐一槪陋規﹐應永禁革。合行出示﹐分給泐石。倘敢再犯﹐立提究責。

光緒二年六月日給。

丁撫憲禁碑

在外北門東壁。髙三尺五寸﹐寬四尺。正書三十三行﹐行三十字。其辭云﹕

運同銜﹑署臺灣府鳳山縣正堂孫﹐遵照抄奉兵部侍郎兼都察院右副都禦史﹑巡撫福建提督軍務兼理糧餉丁﹐爲嚴禁自盡圖賴﹐以重民命事。照得自盡人命﹐律無抵法。而小民愚蠢﹐動輒輕生。其親屬聽人挑唆﹐無不砌詞混控﹐牽涉多人﹐意在求財﹐兼圖泄忿。本部院蒞閩以來﹐查核各屬僉案﹐此等居多。而地方官不詳加勘審﹐任憑屍親羅織多人﹐輒卽差拘到案。鄕曲小康之戶﹐一經蔓引枝牽﹐若不蕩產傾家﹐則必致瘐斃囹圄而後已。公祖耶﹐父臺耶﹐祖父之待子孫固如是耶﹖除嚴飭各府廳州縣﹐如此後有將自盡命案濫行差拘良民﹐以致無辜受累者﹐立卽分別嚴參外﹐合行剴切曉諭。爲此示諭仰所屬軍民人等知悉。爾等須知人命至重﹐旣死不可復生。公論難誣﹐千虛難逃一實。況父子﹑夫婦﹑兄弟皆人道之大經﹐乃死而因以爲利﹐是𨿽靦然人面﹐實則禽獸不如。本部院現經嚴加通飭﹐凡自盡命案﹐均限一月審結。倘有聳令自盡誣告圖賴等情﹐卽嚴究主使棍徒﹐一並從重治罪。則爾等縱或自拚一死﹐總不能貽害他人。其親屬𨿽欲逞刁﹐一經審出實情﹐不過自取罪戾﹐亦無人肯與賄和。是不但死者枉送性命﹐不值一錢﹐則生者因此又犯刑章﹐更屬無益有損。本欲害人﹐適以自害﹐徒爲讎人所快﹐復何利之可圖﹖何忿之能泄乎﹖試爲反復籌思﹐與其枉死無償﹐聽他人之入室﹐曷若餘生自愛﹐冀飽暖於將來。且本部院業經嚴禁書差需索﹐爾等如有身受重冤﹐盡可瀝情控訴﹐並不須花費分毫。又何必自投絕路﹖至以性命博錙銖哉﹗嗣後務各自愛其身﹐毋得逞忿輕生﹐希圖詐害。該親屬亦不得聽唆誣告﹐枉費譸張。玆將律例罪名﹐逐條開列於後。

一﹑子孫將祖父母﹑父母屍身圖賴人者﹐杖一百﹐流三年。期親尊長﹐杖八十﹐徒二年﹝妻將夫屍圖賴人者罪同﹞。功緦﹐遞減一等。告官者以誣告反坐﹝杖一百﹑流三千里﹐加徒役三年﹞。因而詐取財物者﹐計贓準竊盜論。搶去財物者﹐準搶奪論。

一﹑詞狀止許實告實證﹐若陸續投詞﹐牽連婦女及原狀內無名之人﹐一槪不準﹐仍從重治罪。

一﹑赴各衙門告言人罪﹐一經批準﹐卽令原告投審。若無故兩月不到案﹐卽將被告證佐俱行釋放。所告之事﹐不與審理﹐專拏原告﹐治以誣告之罪。

一﹑控告人命﹐如有誣告情獘﹐照律治罪﹐不得聽其攔息﹐或有誤聽人言﹐情急妄告﹐於未經驗尸之先﹐盡吐實情﹐自願認罪﹐遞詞求息者﹐果無賄和等情﹐照不應重律﹐杖八十。如有主唆﹐仍將教唆之人﹐照律治罪。

以上皆系律例明文﹐何等嚴切。本部院當經飭屬將此示泐石城門﹐爾等安分良民﹐如有實被自盡命案牽連者﹐準卽摹搨石示﹐赴地方官呈訴﹐以免拖累。各宜凜遵﹐切切﹗特示。

光緒二年七月二十日給。

丁撫憲禁碑

在外北門西壁。髙三尺六寸﹐寬二尺。正書十二行﹐行二十七字。其辭云﹕

欽命總理船政大臣﹑巡撫福建部院丁﹐爲示禁事。照得各屬買補倉糧﹐例應在於糶榖處所按照時值﹐就市公平采購﹐現買現交﹐不準指派累民﹐久經通飭在案。玆本部院訪問臺灣府屬各縣﹐往往藉買補爲名﹐苛派業戶承辦﹐縣中並未給價﹐遞年就田勻攤﹐分上下忙折價完繳。甚因收不足數﹐減折列抵交代﹐病國殃民﹐深堪發指。除一面查參外﹐合亟出示嚴禁。爲此﹐示仰臺屬吏民人等知悉。嗣後買補倉榖﹐毋論數目多寡﹐由官自行采辦﹐不準榖粒累民。倘有承行吏書﹐敢再勒派業戶﹐按照田畝繳價﹐許受累者指名稟究。除將該管官查參外﹐定當飭提該衙蠹﹐立斃杖下。本部院言出法隨﹐幸勿以身嘗試。凜之。切切。特示。

光緒二年二月日給。署臺灣府鳳山縣知縣孫繼祖遵奉刊立。

奉憲訂價碑

在頂橫街西壁。髙三尺一寸﹐寬一尺七寸。正書十三行﹐行二十九字。其辭云﹕

特授福建臺灣府鳳山縣正堂﹑加十級紀錄十次曹﹐爲曉諭事。案奉憲核飭禁各小夫扛擡轎價一案﹐業經出示嚴禁。玆據夫頭李榮等具稟﹕里長林祥雲藉以婚娶爭轎﹐妄拏小夫兜畱等情。又經傳集原被訊明斷結﹐並當堂定價取遵在案。合行示諭。爲此﹐示仰該處軍民士庶人等知悉。爾等嗣後嫁娶﹐應由埠頭各夫頭店雇倩花轎﹐只準六名﹐每十里路往返共給價錢一千八百文。如新婚有另用小轎﹐每名來往該夫價錢三百文。其自埠頭至莊扛撞空轎往返﹐不給夫價。毋許在莊藉端私開受雇﹐致玆事端。仍著該夫頭約束小夫﹐不準勒索重價﹐包攬吵擾。倘敢故違﹐立拿重懲。各宜凜遵﹐毋違。特示。

道光十七年十二月日給。本城內眾夫頭李榮等董建。

禁私宰耕牛碑

在參府衙門東壁。髙三尺三寸﹐寬二尺。正書十八行﹐行三十字。其辭云﹕

署福建臺灣南淡等處地方協鎭府淩﹐爲嚴禁私宰耕牛事。本年十二月初三日﹐據本邑六品職員簡鴻升﹑蘇達科﹑陳濟淸﹑石淸流﹑六品藍翎王雲南﹑生員林國安﹑呂維祺﹑蘇迎禧﹑港郊隆順﹑振發﹑慶昌﹑隆裕昌﹑隆泰昌﹑隆源昌﹑隆萬裕﹑隆益﹑萬徳﹑合同課館﹑鋪戶徳振﹑徳成﹑合發﹑源成﹑源源﹑簡源發﹑采云﹑順源﹑合興﹑丰盛﹑福興﹑鼎昌﹑吉林﹑怡裕﹑林發興等號李年瑞﹑陳志成等赴轅僉稱﹕竊宰牛之禁﹐風廢已久﹐買犢爲治耕﹐牛力居其半。卽以朝廷而論﹐非郊祀大典﹐無輕用也。矧自克復以來﹐椎埋犒饗之餘﹐牛存無幾。加以盜賊鼠竊﹐豪惡窩藏。夜半來者﹐量與薄值﹐操刀而屠﹐公然挑販。屠家從此致富﹐盜賊得計滅蹤。嗟嗟﹗萬物惟牛最靈﹐亦惟牛最苦。佐民耕稼﹐有功於世﹐乃肉飛血灑﹐目擊心傷。就戮而哀鳴﹐鼓刀而墜淚。觀其觳觫﹐深可憫也。升等叨蒙大人慈悲素著﹐不忍耕牛無罪而就死地。爰是僉懇示禁﹐勒石以垂久遠﹐而杜盜窩。合亟相率僉懇﹐伏乞電準施行等情。據此﹐查私宰耕牛﹐業經本協鎭曁各前協鎭出示嚴禁在案。據僉稟示禁勒石﹐甚爲惜物利農。除飭目嚴拿外﹐合亟示禁。爲此﹐示仰南淡軍民人等知悉。爾等須知民門耕作﹐全資牛力﹐偸盜私宰﹐例禁綦嚴。自禁之後﹐務各激發天良﹐共相誥誡。倘有不法姦徒故違禁令﹐一經訪聞﹐或被告發﹐定卽嚴拏重究。如有病斃牛只﹐亦須赴轅稟報驗明﹐不得私自開剝﹐致幹提究。本協鎭言出法隨﹐勿輕嘗試。各宜凜遵﹐毋違。特示。同治五年十二月日立碑。

淩邑侯禁碑

在雙慈亭外左壁。髙四尺二寸﹐寬二尺一寸。正書十七行﹐行三十一字。其辭云﹕

卽補分府﹑署鳳山縣正堂﹑加十級紀錄十次淩﹐爲申明舊章﹐再行示禁事。據生員葉大綸﹑張仰欽﹑梁登元﹑港郊李勝興﹑課館合同號鑪主﹑興成號職員丁節南﹑李廷蘭﹑黎占極曁各鋪戶等僉稱﹕轎店夫頭﹐將民間婚娶包勒轎價﹐屢鬧婚姻喜事。曹前縣定價﹐夫頭藉爲包索之由。先阿公店局紳控經吳前縣示禁﹐毋許再行輪擡包勒﹐並諭各裏設立公轎。該夫頭等不遵﹐偵知本月初六日大林尾莊民顏旺婚娶﹐會黨截途較鬧﹐斬壞公轎﹐莊眾不平理較﹐將小夫一名兜畱﹐並獲刀一支。蒙差諭止﹐將小夫帶案呈請究辦等情到縣。據此﹐捲查前據阿公店局紳王佐才等﹐以轎店各夫頭將嫁娶倩轎一節﹐挨次輪流﹐分地勒索﹐甚至用車代轎者﹐亦欲迫勒貼費。爰集公議﹐共置花轎﹑烏轎數乘﹐俾婚姻通用﹐以絕輸索等情﹐呈準吳前縣示諭在案。自應遵照辦理。乃夫頭等輒敢抗違﹐縱令小夫向莊民截鬧﹐甚將公轎斬壞。似此肆行無忌﹐實屬藐視法紀。若不嚴予懲責﹐何以安良懦而儆效尢﹖除飭差諭止﹐並將小夫提究曁呈批示外﹐合再嚴禁。爲此﹐示仰闔邑諸人等知悉。嗣後無論何項人家﹐凡有婚姻喜事﹐準用公設花轎﹐或自己置轎倩人扛擡﹐聽民自便。自再示諭之後﹐務宜勒石永遠遵行。該轎店夫頭﹐倘再蹈覆轍﹐一經訪聞﹐或被告發﹐定卽提案究懲﹐決不稍寬。其各凜遵﹐毋違。特示。

同治六年十一月��日給。

禁賭博碑

在雙慈亭門外左壁。髙三尺六寸﹐寬二尺一寸。正書十六行﹐行三十四字。其辭云﹕

運同銜﹑署臺灣府鳳山縣正堂孫﹐遵照抄奉兵部侍郎兼都察院右副都禦史﹑巡撫福建等處地方提督軍務兼理糧餉丁﹐爲嚴禁賭博﹐以除民害事。照得閩省賭博之風﹐甲於他省。有花會﹑銅寶﹑搖攤﹑抓攤﹑車馬炮﹑擲骰等項﹐名目繁多。花會則在僻徑山鄕﹐銅寶﹑搖攤則在重門邃室﹐其餘均在城鄕市肆﹐誘人猜壓。無知者墮其術中﹐迷不知返。因窮極無聊﹐而賣妻鬻子者有之﹐輸極相爭﹐而受傷釀命者有之。又有被索賭欠﹐受人淩辱﹐情急輕生者﹔家產蕩然﹐無計謀生﹐流而爲匪者。且賭場爲盜賊藏身之所﹐混迹之區﹐地方因之多事﹐比戶爲之不安﹔實爲閭閻之巨害。除隨時密訪飭拏外﹐合亟出示嚴禁。爲此﹐示仰闔省軍民人等知悉﹐思賭博例禁綦嚴﹐重則罪幹軍流﹐輕亦杖徒枷號。四民各有恆業﹐咸宜謹凜。刑章三尺﹐斷難幸逃﹐何苦輕投法网﹗嗣後務須父戒其子﹑兄戒其弟﹐及早攺悔﹐自保身家。倘敢怙惡不悛﹐仍蹈從前惡習﹐定卽嚴拿﹐從重懲辦﹐恐爾時噬臍莫及也。第賭博開場﹐動致成羣結隊﹐無論通衢僻壤﹐耳目難瞞。若無得規包庇之人﹐該棍徒何敢明目張膽﹐肆行哄誘﹖乃弁兵胥役﹐皆藉此以肥身﹐平日則互相包庇﹐及至查拏﹐則又通信縱脫。此賭棍所以有恃無恐也。故塞其流﹐必先淸其源﹐應責成地方文武認眞約束禁革﹐查有前項情獘﹐卽行斥革詳辦。如或徇護﹐一經察出﹐立提弁兵胥役嚴懲﹐並將縱容之本官糾參不貸。本部院言出法隨﹐愼勿嘗試。特示。

光緒二年四月日給。

鄧邑侯禁碑

在楠梓坑街楠和宮外東壁﹝按此碑有三﹐一在大莊三山國王廟口﹐一在大將廟口﹐碑文同﹞。髙三尺二寸﹐寬二尺八寸。正書三十七行﹐行四十五字。其辭云﹕

欽加同知銜﹑特調鳳山縣正堂﹑隨帶加二級紀錄十次鄧﹐爲丐勒縱橫等事。光緒五年三月初三日﹐據觀音﹑半屏﹑赤山等裏楠梓坑街紳士蘇瑞麟﹑鄭宗年﹑郭對花﹑吳新圖﹑趙徳觀﹑林啟泰﹑吳錫齡﹑總理黃聯受﹑鄕保陳林﹑莊耆許髙升﹑謝吧能﹑吳福蔭﹑鋪戶義成號﹑春隆號﹑專美號﹑春林居﹑協盛號﹑協吉號等僉呈稱﹕嘗聞設此丐首﹐原爲約束散丐﹐無擾民間。向來給有微資﹐乃是哀此焭獨﹐矜不成人﹐多寡聽人自取。未聞視爲利藪﹐故意賂充。養濟院丐首年分四季﹐各往莊街逐戶收費甚多﹐尙不知足﹐復逢莊人嫁娶以及功果等事﹐俱敢彊索﹐肆橫無忌﹐激得半屏裏右衝莊衿耆徐臨莊等﹐於道光三十七年十月間呈蒙前邑主丁出示﹐並列規條﹐禁勒豎碑。自此﹐丐首遵示而行﹐鄕民至今免受多索﹐頌徳不忘。但麟等裏內等莊﹐無此示禁勒碑﹐此數年來﹐鳳山寮﹝卽養濟院﹞丐首李尋貪利玩法﹐年各三﹑五成羣﹐分往莊街收費。遇有莊民喪喜等事﹐槪以彊索不從﹐較鬧不休。鄕民受勒者多﹐以致林九﹑林拱成﹑林斷賄賂朋充。陂城西門外寮乞丐之丐首﹐亦各覬覦效尢。加設有大顯﹑二顯﹑逃莊﹑看頭名目。查有莊民喪喜等事﹐隨時到處言伊看頭﹐不論若干日﹐每日要領看頭錢二百文﹐俱要較討糖員飯菜丰美。迨事完止﹐並要勒討厚禮﹐帶回與丐首收用。有一不從﹐糾黨擁家擾鬧﹐誰能堪此肆橫﹖玆麟等目擊心駭﹐議要訪照丁前主示禁規條。麟等未敢擅便﹐粘後請電﹐是否出自爺裁。合亟據情聲明﹐僉乞電察丐勒縱橫﹐恩準示禁勒碑﹐以垂永遠﹐而安鄕民﹔陰隲齊天﹐公侯百世﹐闔裏均歌祝沾叩等情﹐並抄粘禁條一紙前來。查丐首縱丐彊索﹐亟應禁止。玆據僉議﹐訪照丁前縣示禁規條﹐開單呈閱﹐尙屬允洽。除呈批示外﹐合行勒碑示禁。爲此﹐示仰該莊曁闔邑士民人等知悉。爾等各莊遇有賽願喜慶及冠婚喪祭事件﹐應照後列章程給發。該丐首倘敢仍前任意彊索﹐倚眾橫行﹐許爾等隨時稟明﹐定卽嚴拿究懲﹐以杜滋擾﹐而安地方。毋違﹐特示。

計開﹕

一﹑遇民間生辰﹑生子彌月﹑四月﹑周歲曁賽願﹑進中一切喜慶事件﹐演戲請客﹐準向喜慶之家討錢二百文﹐如無音觴情事﹐不得彊索﹐如違拏究。

一﹑遇民間嫁娶﹐有貧富之分。如系親迎﹐乃有力之家﹐定其給錢二百文。如無親迎者﹐量力酌給﹐至多以百文爲準。不得無所分別﹐任意多索﹐如違拿究。

一﹑遇民間喪事﹐有力之家﹐無論齋懺幾天﹑豎立幾旛﹐皆給錢二百文。如無齋懺﹑豎旛之事﹐量力酌給﹐不得恃眾彊索﹐如違拿究。

一﹑禁鳳山寮丐子﹐責令丐首仍循舊章安置﹐各歸丐首嚴行約束﹐無許三﹑五成羣﹐在於鄕村內外彊行索擾。若丐首故縱分肥﹐經察出﹐惟該丐首是問。如外來乞丐滋端﹐亦當隨時稟明發落﹐如違﹐定提丐首一並究治。

一﹑禁乞丐三﹑五成羣﹐陽爲求食﹐暗操偸路。凡於僻路孤村﹐尢敢恣行不法﹐大爲地方之害﹐自應一律禁止。倘敢故違﹐許地保商民人等拿解﹐定卽按例懲治﹐決不寬貸。

一﹑遇民家喜事請酒以及喪作功果等事﹐該丐首準用一丐到處看頭﹐約束散丐走避﹐每次定給錢一百文。娶婚不許討食糖員成桶﹐功果不許討食酒肉美味好菜﹐俱各聽人便菜飯給食﹐違者聽其捆送﹐並提該丐首革辦不貸。

光緒五年閏三月初九日給。

嚴禁呆錢碑

在中和街隘門下。髙三尺六寸﹐寬二尺。正書十五行﹐行二十七字。其辭云﹕

特授福建臺灣南路等處地方協鎭府世襲云騎尉安﹑署福建臺灣府鳳山縣正堂加十級紀錄十次丁﹐爲遵札嚴禁事。案蒙按察使司兆﹐札奉上諭通飭嚴禁查拏姦民私販﹑私鑄及攙和行使小錢究辦﹐並將民間所用呆錢收繳解省銷毀等因。蒙此﹐案查先蒙憲檄﹐業經飭差搜拿究辦﹐並出示嚴禁在案。無如貪利商民﹐不遵示禁﹐復敢接濟私鑄鉎鉛呆錢混行攙用﹐以致近來小錢仍前日肆流行﹐大爲交易之患。玆蒙飭催前因﹐除再勒限兵役搜獲拿究外﹐合行出示嚴禁。爲此﹐示仰闔邑各鋪戶曁軍民人等知悉﹕爾等交商貿易﹐務須一切遵用局制銅錢﹐不得仍行接濟姦民﹐復將鉎鉛小錢濫用。自示之後﹐如再不遵﹐復敢仍蹈故轍﹐則是冥頑罔覺﹐一經兵役查拿破案﹐除將呆錢充公並將該鋪戶照例治罪。本參府﹑縣主言出法隨﹐決不姑寬﹐各宜凜遵﹐永遠示禁﹐毋違。特示。

道光二十八年三月日﹐城工總理同各鋪戶勒石。

重建廟學碑

在舊治聖廟大成門外左壁。髙二尺七寸﹐寬一尺六寸。正書十六行﹐行三十三字。其辭云﹕

聖天子禦極二十有二年﹐海宇廓淸﹐以其地置郡縣﹐南屬鳳山﹐建黌宮於蓮池潭上﹐山明水秀。臺之登科﹐自鳳山始。特事在艸創﹐所建文廟﹑啟聖祠﹐制猶朴略也。十餘年來﹐風雨飄搖﹐僅存椽瓦。先聖廟堂﹐窘於寒暑。四十三年﹐萊陽宋公永淸以平川令調宰玆邑﹐行釋菜禮。愴然念之曰﹕鳳山自有君天下來﹐版圖未入﹐文教不施﹐今聲名文物得與中士媲美﹐稱爲盛事。苟廟宇隘陋﹐無以體聖天子尊師崇儒至意﹐伊誰之責哉﹖於是﹐請上憲集紳衿捐俸輸將﹐鳩工興建﹐髙大前制﹐增兩廡﹑欞星們﹐因地制宜﹐靡不周備﹐垣墉丹漆﹐塗塈以法﹐誠壯麗巨觀也。侯之用心可謂至矣。侯猶慮無以廣聖澤﹐爰設義學﹑置學田﹐其爲厥廟籌更深也。士嶽來教是邑﹐諸生具陳其事﹐請爲文以紀。士嶽謂文廟告成﹐士皆歡感﹐從此子益知孝﹑臣益知忠﹐工文章者顯當世﹐立事業者昭後代﹐莫不由文教中來。是則侯之爲政能達本也﹐功徳大矣﹔豈特以廉明勤愼爲良已哉﹖謹刻石以記。

康熙四十七年十月旣望﹐鳳山縣儒學教諭施士嶽記並書。

重修文廟碑

在舊治聖廟大成門外左壁。髙三尺六寸﹐寬二尺四寸。正書二十行﹐行三十字。其辭云﹕

文廟之廢興﹐前人記之詳矣。鵬業蒞任之初﹐從邑侯李公丕煜行釋菜禮﹐時大成殿﹑啟聖祠以及兩廡﹑欞星門靡不畢備﹐聖天子文明之治漸被海外﹐猗歟盛哉﹗越明年冬﹐颶風作﹐廟門﹑欞星門曁兩廡圍墻椽瓦圯壞甚﹐蓋自是興者又幾於廢矣。侯憮然曰﹕是烏可以已耶﹖爰取大木﹐亟命工師仍舊址而建欞星門焉。瓦之塌者補之﹐門之壞者新之﹐墻之傾者築之﹐兩廡之圯者葺之﹐取其質不取其華﹐取其堅固而久遠﹐毋取其苟且於目前。廟旣新﹐鵬業因進諸生而語之曰﹕而亦知侯新廟之意乎﹖夫宇宙莫大之事業﹐由於文章﹔千古不朽之勛猷﹐本於名教﹐修身立行者﹐大儒有用之學也﹔砥礪名節者﹐士人經世之具也。古之學者﹐本窮理之識﹐以盡乎正心誠意之功﹐而修齊治平之理寓焉。是故出其所學以獻之廷﹐爲王國之楨也﹔本其所學而體諸躬﹐爲有徳之彥也。今之學者﹐不務耕述實修﹐而孜孜焉帖括是尙﹐以爲弋取功名之具﹐庸詎知功名非可彊求﹐毋論其必不可得也。卽可幸而苟得﹐終無當於經濟之學。嗚呼﹗何其不思之甚也。司馬溫公曰﹕士先徳行而後文學﹐徳行不立﹐文將焉用﹖韓退之進學解曰﹕業精於勤﹑荒於嬉﹐行成於思﹑毀於■﹝忄遀﹞﹐諸生業患不能精﹐毋患有司之不明﹐行患不能成﹐毋患有司之不公。今之學者﹐業果能精乎﹖行思能成乎﹖若猶未也﹐將誰之咎哉﹗朝廷尊師重道﹐作育人才﹐立臥碑以教督﹐而又制「訓飭士子文」頒行天下﹐務使天下之士崇正學而黜邪說﹐惇實行而棄虛聲。士苟能惕然自勵﹐以振拔於庸眾之流﹐朴者進於雅﹐頑者化於秀﹐海外多士相與觀摩切磋﹐則從玆以往﹐文教日成﹐鄒魯之風何難再見於今日乎﹖是則余之所厚望也夫。

康熙五十八年月日立。﹝富鵬業﹞

新建明倫堂碑

在舊治聖廟明倫堂右壁。髙六尺一寸﹐寬二尺。正書二十行﹐行六十四字﹐其辭云﹕

禮稱大學始教﹐皮弁祭菜﹐所以致敬於先師﹐以尊道徳也。蓋古人因學而有廟﹐自夫子之元子﹑眾子﹐以至公卿大夫﹑元士之適子與凡民之俊秀﹐莫不造於學。虞庠上下﹐夏序東西﹐殷膠左右﹐無非學捨也。後世重廟而輕學﹐戟門頖宮﹐專崇廟貌﹐而春秋禮樂﹑冬夏詩書﹐無復教之之地。蓋古意之存焉者寡矣。我國家令典﹐自大成殿外﹐必有明倫堂﹐以爲敷教之地。通郡邑皆舉爲法﹐所以養士之制甚備。獨臺灣一隅﹐僻在海外﹐前此郡學明倫堂未建﹐陳淸端公璸至﹐始奮起而經營之。迄今兩廡有六藝齋﹐爲諸生肄業之所﹐廟與學乃以無缺。蓋興學立教﹐類非俗吏之所能爲也。鳳邑在郡治之南﹐學宮獨據形勝之地﹔廟前泮池﹐方廣里許﹐多植芰荷﹐卽志所稱蓮池潭也。余以乙丑冬巡行至鳳山﹐謁先師廟﹐召諸生講學所謂明倫堂者﹐湫隘僅數椽。其旁卽教諭寢息地﹐訓導且僦居他室。問所爲蓮池潭者﹐莠氏侵牟以爲利藪﹐日張网其中﹐芙渠蕩然無復存者。知邑事呂令作而言曰﹕鍾琇蒞此二年﹐念明倫堂之未稱﹐已度地鳩工﹐謀於大成殿之右建堂三楹﹐爲講學之所。又修其舊有之堂﹐以祀子朱子﹐而並建名宦﹑鄕賢二祠﹐以補舊日之缺焉。余許其請。更令淸釐池﹐以還舊觀。越明年﹐呂令告蕆事。蓋經始於乾隆十年十二月﹐至十一年六月工始竣﹐凡費番鏹一千有奇。因求余文記之石。余嘗以知縣者知一縣之事也。一縣之事﹐有大於養與教者乎﹖不知所以教﹐至並教之地而廢之﹐其所謂養者可知已﹗今呂令之用心甚勤﹐旣力擴明倫之區﹐俾爲師者有成材之區﹐爲弟子者有受教之所﹐而又以其餘力建祠﹐以興賢而勸善﹐而泮池之水以浚﹐大小於邁者咸悅。余故樂得而志之。董其事者﹐本學教諭莊元﹑博士弟子童作楫﹑卓夢釆﹑余有成﹑陳正春﹐例得書於石。

欽命巡按福建臺灣等處地方都察院兼提督學政﹑雲南道監察禦史﹐加一級紀錄三次範咸敬譔﹝以下捐題官紳姓氏凡七十五人﹐不具錄﹞。

乾隆十二年孟夏月榖旦勒石。

重浚蓮池潭碑

在舊治學宮右壁。髙二尺六寸﹐寬一尺四寸。正書十二行﹐行二十四字。其辭云﹕

蓮池之浚﹐始於顏氏。歲久淤泥壅塞﹐幾與地平。附近田園﹐向資灌漑者﹐無利賴矣。居民謀疏通之﹐絀於力而止。康熙四十八年﹐邑侯宋公隨郡憲周公巡行至此﹐見艸奧其宅﹑耜懸於室﹐地亙數里﹐盡爲石田﹐目擊心傷。於是﹐歷阡陌﹐相地勢﹐而觀流泉。由茄冬坑至半屏山麓﹐議築壩開圳﹐以便蓄泄﹐計費不貲。侯慨然出粟千二百石以貸民﹐鳩工興作﹐塡岸鑿渠﹐淤者瀹之﹐塞者通之﹐計長千三百丈﹐費金四百有奇﹐而蓮潭灌漑之利徧興隆莊矣。四十九年孟夏告成﹐父老子弟羣相感嘆曰﹕微巡行之役不及此。今而後﹐旦暮耰鋤﹐歲樂倉箱之慶者﹐皆郡憲﹑邑侯賜也。爰立石而爲之記。

康熙四十九年五月日勒。

新砌泮池碑

在舊治學宮右壁。髙四尺﹐寬二尺二寸。正書十五行﹐行三十二字。其辭云﹕

臺地自入版圖以後﹐沐聖朝雅化﹐鳳山文運之盛﹐甲於諸邑﹔𨿽士克樹立﹐而山川鍾靈﹐文廟實得地焉。歲乙酉﹐前任李公﹑鄕紳陳君鳩金重修﹐而頖池未甃。池爲蓮花潭﹐邑諸景之冠者也﹐距今十有一年矣。予與同寅余公集諸生醵金曁前所餘未鳩者﹐俾竣其事。橫三十四丈﹐縱十七丈﹐爲半璧形﹐灰石工役計費銀千一百五十五。先是﹐龜山石案中斷爲坦途﹐水道通海爲田廬侵塞﹐玆並補其缺﹐淸其界﹐使復其舊﹐工費悉系左營莊民急公﹐殊爲可嘉。董其事者﹐生員柯金章﹑吳克達﹑柯來儀﹑廩生吳淸時﹑張廷欽﹑余志仁﹑王花春﹑生員黃昌選﹐蘇振峯﹑謝名標﹑鄭朝淸﹑吳朝陽﹑舊董事廩生鄭廷輔﹑生員董必成﹑廩生林繼美﹑貢生許名揚﹑王振文﹐捐銀襄事者﹐另書石以示勸云。鳳山學教諭吳玉麟撰。

嘉慶四年十一月日立。

重修學宮碑

在大成門外石壁。髙六尺九寸﹐寬二尺七寸。正書十七行﹐行五十二字。其辭云﹕

鳳邑東迆山﹑南濱海﹐與內番狉榛蜎蠕爲鄰﹐入版圖二百餘年矣。然半屏﹑龜﹑蛇諸山環護奔赴﹐秀气成采。論者謂玆地沐聲教者有年﹐他日文獻當鱗萃於斯﹐不終於荒蕪朴陋也。邇者朝命撫番開墾﹐用夏變夷﹐匪伊朝夕﹐惜無有振之者耳。予奉檄宰鳳邑﹐朔望只謁文廟﹐頹垣敗瓦﹐與刻桷丹楹相錯﹐似土木初興而中輟者。夫城闕興謳﹐子衿曷刺﹐羹墻如見﹐哲範匪遙。學校之廢興﹐此邦之民俗系焉。爰思是廟建於康熙間﹐至同治乙丑僉謀新之﹐鳩資二萬有奇﹐僅成崇聖祠﹐大成殿尙未就緒﹐計已費萬有五千﹐而司事訓導陳天奎殂﹐事遂止。以致諸生鼓篋弦歌之地﹐依然茂艸。旋而予解任﹐心悵然無如何也。乙亥歲﹐又官玆邑﹐見鳩工庀材者相續於道﹐及至黌宮﹐則梓匠環列﹐棟宇攺觀﹐舊者新之﹐圯者峙之﹐狹者廣之﹐卑者崇之﹐知爲訓導葉君滋東所爲。遂欣然曰﹕葉君之舉﹐予志也。然葉君每以資不給爲憂﹐是誠予事﹐則大集都人士醵金。董其事者﹐有若舉人邱鵬云﹑訓導李政純﹑廩生林瑞藻﹑附生楊擢科﹑謝國鈞﹑鄭卿云﹑職員張鑑道﹐皆分職奔走。維時﹐予適構試院爲校土之所﹐未遑分營。而葉君遂獨總其事﹐庶民攻之﹐百堵皆作﹐除舊構祠殿之外﹐其兩廡曁大成坊﹑欞星門﹑明倫堂﹐翠鳳盤螭﹑伏龜蹲獸﹐壹皆新制。繚以赤壤圓規之垣﹐澄以彎橋半璧之水﹐護以司祿后土之祠﹔典冊圖籍之府無弗繕也﹐笙鏞籩豆之庫無弗葺也﹔庖湢井竈之所無弗備也﹔規模修整﹐气象崇煥。山川形勢﹐堂局向背如法。役甫竣﹐予移官他邑﹐而葉君亦受代﹐爰紀巓末於此。至於俎豆﹑冠裳﹑詩書﹑羽鑰﹐必有踵而成之者。予固有志未逮也。是役也﹐自同治癸酉興工﹐迄光緒丁丑落成﹐計縻銀一萬五千有奇。其捐貲姓名並工程會計﹐別刊諸石。

光緒三年月日﹐知鳳山縣事紹興孫繼祖記﹐署儒學訓導福州許文璧撰文並篆額書。

樂局堰稅碑﹝堰俗作塭﹞

在興隆舊治聖廟明倫堂右壁。髙三尺﹐寬一尺八寸。正書十四行﹐行二十七字。其辭云﹕

署理鳳山縣正堂加十級紀錄十次武﹐爲諭知事。案蒙本府憲袁札開﹕光緒八年二月初一日﹐蒙臬道憲劉批﹕本府詳覆遵批核議蠔仔寮堰稅一款﹐準予攺撥樂局支用緣由﹐蒙批如詳辦理﹐仰卽轉飭遵照繳等因。蒙此。合就移知。爲此行縣﹐立卽一體移學知照。毋違。此行等因。蒙此。查此案先因人民曾柔等與生員陳金鐸﹑武生揚應龍等互控蠔仔寮堰稅﹐經蒙本府憲斷歸曾柔等四姓管業﹐每年完納堰稅銀一百六十二元﹐三年期內﹐先完半稅﹐三年以外﹐照數全完﹐充作鳳儀書院膏火﹐行縣轉飭遵照。嗣據興文局董生員鄭卿云等僉稟﹐卽經前縣錢據詳請將前項堰稅攺撥樂局﹐作爲修補演習等費在案。玆蒙前因﹐除移鳳山縣學查照外﹐合行諭飭。爲此﹐諭仰該局董卽便遵照﹐實力辦理﹔一面勒石立碑﹐以垂久遠。毋違﹐特諭。

光緒八年四月日樂局董事生員鄭卿云﹑藍丰年立。

邑侯譚公徳碑

在舊治天后宮左壁。髙六尺五寸﹐寬一尺九寸。正書十六行﹐行四十五字。其辭云﹕

乾隆二十有九年甲申夏五月﹐龍南譚公由政和上最﹐奉命調玆邑。未幾﹐邑大治。丁亥四月秩滿當遷﹐土民愛戴不忍捨﹐相率走郡城吁大憲乞聞於朝﹐暫借公繼。憲固知邑宜於公﹐公善撫斯邑而又多洽斯民好惡之公也﹝﹖﹞﹐以定例不得已﹐慰勞而遣之。士民旣不獲請﹐退而謀伐石紀績﹐以示不忘。公治績可勝紀哉﹗以邑之地廣﹑民雜﹐生熟番黎介其間﹐宰斯邑者輒三年一易﹐而宿獘多矣。公甫下車﹐盡根株芟薙之﹐姦慝遁藏﹐盜賊屏迹﹐邊境肅淸﹐民番安堵﹐獘去而利興。士庶番黎脫然於疢疾之除而膚革之充﹐則莫不嘆公之仕而能斷﹑廉而有威﹑明而能察﹐徳何盛也﹗自是陰陽和﹑風雨節﹐年榖順成﹐俗惇禮讓。迄全郡迆南至瑯■﹝王喬﹞二百餘里之內﹐桑麻蔽野﹐弦歌相聞﹐熙熙然也。而公之求治﹐猶日昃不遑食﹐或夜則達曙忘寢﹐必使案無停牘﹑刑協於中而後止。且邑𨿽開創百年而境內規模猶仍疏略﹐如興文育才之地﹑治民事神之所﹐艸率相沿﹐甚或年久敧仄。公三年中以次辟講學書院﹑修廳事前後堂﹐攺建天后宮之在祀典者﹐凡皆士民所欲﹐悉捐廉俸倡之。海外文明气象﹐煥然聿新。他若農田水利﹑險隘關塞之尢急於國計民生者﹐莫不畢舉。然則公治績可勝紀哉﹗蓋公爲邑﹐一本經術而出於誠敬﹐故緩急輕重﹐措之裕如﹐而政皆有恆﹐民蒙實惠有若此者。今秩晉階崇﹐將用以施之郡國天下﹐斯郡國天下之福﹐而鳳山猶得與被其祥也。此又我東人之攀轅不獲而引領四望者。公諱垣﹐字牧亭﹐號桂嶠﹐戊辰進士﹐江西贛州府龍南人。

乾隆三十二年九月日﹐耆邑紳士耆老子民同立石。

楊邑侯去思碑在舊治天后宮右壁。髙六尺三寸﹐寬二尺六寸。正書二十四行﹐行四十九字。其辭云﹕

公諱毓健﹐號力人﹐湖廣徐州府長陽縣人。以名卿貴冑樹幟膠庠﹐仕秦﹑閩間﹐並著異績﹐膺臺薦以郡剌史簡用。當臺郡需才﹐總制滿公復請天子借爲臺司馬﹐捕姦剔獘﹐商民大蘇。壬寅秋﹐來攝鳳篆。鳳遭災焚之餘﹐百姓雕敝。公下車卽訪疾苦﹐貸倉榖﹐修蓮潭水利﹔凡諸徭役﹐悉從減省。設紙皁﹐立銅鑼﹐以來掾胥﹔修樓櫓﹐崇祠典﹐皆出宦橐。又念哀鴻甫集﹐躬親勸稼﹐持酒餅以相慰﹔勞力不足者﹐給種予之。由是﹐田野大治。間復勤於聽斷﹐幾無畱牘。公餘之暇﹐詔士子以文行﹐修義塾﹐倡示來學﹐請廣本籍取額﹐以厚風俗﹐皆淬勵爲之﹐絕不以代庖有所寬假。計公治鳳將及一年﹐其所設皆數百年大經大猷﹐足爲保鳳良規﹐非同小惠要譽當世。蓋常凜承家訓﹐期以淸白報天子﹐隨在而著其忠厚愛民之實。時當苦旱﹐步禱獲龍蛇之祥﹐洵異事也。玆當還郡﹐士民念公不置。夫人平居得一衣飯﹐沾沾不忘﹐溯其由來﹐忘其姓氏焉。公貽我罔極﹐繄我父母﹐顧無片石志不朽﹐重貽父老羞。然不博求名巨傾胸而數數書者﹐文言之何如。質言之﹐斯則吾邑人以撲待公意也。謹相與拜手稽首而勒諸瑉。

雍正元年桂月日立石﹝碑內與列姓名者﹐舉人謝希元等九十八人不具錄﹞。

舊治重建關帝廟碑

在興隆裏舊城內武廟頭門內左壁。髙五尺六寸﹐寬二尺。正書十二行﹐行三十六字。其辭云﹕

邑城東廂壯繆侯廟﹐迄今稱武廟。凡長官﹑行部﹑令宰朔望俱修展謁禮﹐蓋祀典之巨者。歲久且圯﹐壬午歲冬月﹐予捐俸新之。邑人咸樂輸恐後﹐具畚挶楨板幹﹐凡五閱月而竣事。落成日﹐率僚屬士民祭告於廟。僉曰﹕舉大役宜有記。予惟漢建安距今二千餘年久矣﹐晉解梁距治七千餘里遠矣﹐久且遠而神之靈爽能及之﹐此何說也﹖今人牽一髮而全身爲之動﹐則惟血气有以貫之也。惟神昭明磅礡﹐靈气布護﹐無遠弗屆﹐亦如人之一身﹐血气旣周﹐毫髮畢貫﹐於彼於此﹐神應故妙﹐烏以地杳遠而能隔哉﹖且神之志在「春秋」﹑功在名教﹐凡忠義志節之鄕﹐尢心向往之。邑𨿽荒服﹐而聖教遐敷沐浴者久。夫慕義效命疆場﹐糾鄕勇﹑舉義旗﹐破鴟張之賊瞻﹐作海外之順民﹐亦名教地也。春秋傳曰﹕神所憑依﹐將在徳矣。毋亦是饗而是宜乎﹐予旣體國家崇徳報功之意﹐而崇神報享﹐知其必有樂乎此也。爰伐石而爲之記。敕受文林郎臺灣府鳳山縣知縣兼署臺灣縣事﹑同考試官紀錄三次王瑛曾董沐盥手拜撰。

乾隆癸未蒲月榖旦。

重修蓮池潭碑

在舊治天后宮右壁﹐髙三尺六寸﹐寬一尺六寸﹐正書十五行﹐行三十字﹝其事宜八條﹐未據鈔報﹞﹐其辭云﹕

邑舊治黌宮前有潭﹐先時產蓮華甚盛﹐潭因以名。廣袤五里許﹐天生泮水也﹔文風之秀﹐甲於臺郡。康熙間﹐邑侯宋公因其利而導之﹐築堤開堰﹐得灌課田三千餘畝﹐旱澇有備﹐歲獲常稔﹐利溥矣哉。鈞於戊戌冬調蒞玆土﹐見文教光昌而科第恆鮮﹐田塍交錯而丰歉靡常﹐究厥由來﹐歲久塡淤﹐荒而不治。有潭之名﹐不獲收潭之益矣。夫天生五材﹐水居其一﹐亦猶文之有瀾﹐瀾富而文自旺﹔財之有源﹐源通而財自裕。古人勤力溝洫﹑穿渠浚川﹐苟有利於民者﹐𨿽竭胼胝而不憚。況此潭之浚﹐用力少而成功多﹐可畏難乎﹖爰與紳士父老商酌重浚﹐而郡尊熊公﹑邑侯曹公適因溪事查勘來臨﹐殷然以重修爲己任﹐檄鈞督率其事。鈞不敏﹐身先士民﹐不辭況瘁﹐躬親畚築﹐而士民等亦奔走恐後﹐說以忘勞。其桃浚之費﹑淺深之宜﹐一遵二憲規書。閱五旬﹐而厥功告成。斯役也﹐殷殷然勗鈞以浚之法者﹐熊公﹑曹公也﹔欣欣然助鈞以浚之力者﹐紳士﹑農民也。自玆以往﹐行見文風翔洽﹐實由此潭之澄泓﹔科甲蟬聯﹐亦因此潭之洋溢。而禾麻挺秀﹐覺沾漑之無窮﹔蜃蛤兼饒﹐見滋生之不息。鈞亦何幸而得與於斯舉也﹗爰伐石而爲之記。並刊善後事宜八條於版﹐以垂永遠云。

道光十九年﹝歲次己亥﹞九月榖旦﹐調署興隆分司昆陵胡鈞並書。

禁糖■﹝木量﹞碑

在港西裏阿里港街雙慈宮頭門樓東壁﹐髙三尺三寸﹐寬一尺七寸。正書二十行﹐行二十五字。其辭云﹕

署福建臺灣府鳳山縣正堂加十級紀錄十次吳﹐爲較建公糧﹐通商利民﹐曉示永遠遵行事。照得生理交易﹐全憑公道﹐價有長落﹐■﹝木量﹞須畫一。據港西上裏歲貢生林輝璜等各僉名呈稱﹕裏內各莊糖廍與糖郊交關﹐向有公■﹝木量﹞﹐近因阿里港街郊商郭添福等將■﹝木量﹞加重﹐以致廍糖壅積﹐買賣不通等情。並據糖郊李勝興等呈稱﹕原有公定石駝爲準﹐爾來各廍取巧■﹝木量﹞﹐私設輕﹐參差不齊﹐互相爭較各等情﹐赴縣互控。本署縣查糖廍與糖郊每年交關買賣不小﹐如彼此畸重畸輕﹐勢必紛爭不已﹐殊屬病商病民。玆乘淸莊順途到境﹐弔視各莊廍■﹝木量﹞比較天平﹐參差不一。訊據莊廍稱﹔向以天平一百二十五觔爲一百觔﹔復據糖郊稱﹕向以天平一百三十五觔爲糖■﹝木量﹞一百觔各等語。二比嘵嘵爭執。本署縣秉公斷定﹕嗣後定以天平一百二十九斤作爲糖■﹝木量﹞一百斤。各據允服具遵﹐除將從前郊廍新舊天平糧駝槪行毀銷﹑當場較定天平■﹝木量﹞公石駝永遠遵行外﹐合行示諭。爲此﹐示仰糖郊﹑糖廍各人等知悉。爾等嗣後交易﹐總以本署縣較定天平一百二十九斤爲■﹝木量﹞糖一百斤公■﹝木量﹞石駝爲準﹐仍準勒石以杜獘端﹐不許再行畸重畸輕。倘有故違滋獘﹐一經告發﹐除罰銀一千元充作地方公用外﹐仍究舞獘抗置之罪。至於糖廍佃戶輸納業主糖租﹐又與糖郊交易不同﹐並酌定以較準天平公■﹝木量﹞石駝一百二十七斤爲一百斤交納﹐彼此不得爭較。各宜永遠遵行﹐愼毋違忽。特示。

嘉慶十九年十二月日給。

奉憲示給圳界碑

在港西裏阿里港街雙慈宮頭門樓西壁﹐髙五尺一寸﹐寬二尺二寸。上橫書「奉憲示給」四字﹐下正書二十三行﹐行三十八字。其辭云﹕

特調福建臺灣府鳳山縣正堂加三級紀錄五次王﹐爲勒石定界﹐以垂永久事。乾隆二十六年五月二十二日﹐蒙特調福建臺灣府正堂加三級紀錄九十三次余批﹕本縣審看得淡莊等處田禾﹐均藉六皆河水引灌。其源共出一條﹐其流分爲三支。東一小條﹐系屬三張廍莊。又一大條﹐系鹽樹腳等莊。西北邊一大條﹐系屬篤嘉﹑龍渡兩莊。此各莊引水之圳頭也。去年十二月內﹐劉予長等因從前未定分界﹐稱被鹽樹腳莊民霸絕緣由上瀆憲案﹐蒙批仰縣查照前詳批示﹐詣勘定界等因﹐遵卽檢查前詳﹐親詣淡地﹐詳細察勘。量明溪水寬深﹑查看圳頭大小﹐當場繪圖貼說﹐召訊各犯。據篤嘉莊民劉予長等供稱﹕本莊年納供榖一百一十五石八斗四升零﹐又納餉銀二十二兩四錢﹔又據龍渡莊民塗伯淸等供稱﹕本莊年納供榖一百八十九石五斗五升零﹔又據鹽樹腳莊民髙千盛等供稱﹕本莊年納供榖三百四十八石一升零﹐三張廍莊完納餉銀四十兩﹐被篤嘉﹑龍渡莊民在源頭另鑿新圳各等語。爲查該莊田禾旣共此條溪水以資灌漑﹐則溪水自當按照供榖之多寡﹐以定水面之分數。今勘六皆溪面平流處所﹐橫寬六丈﹐應以一丈爲砌石立界之地﹐其餘五丈作十分均分。內篤嘉﹑龍渡兩莊應歸二丈﹐計得四分﹔鹽樹腳﹑三張廍等各莊應歸三丈﹐計得六分。至鹽樹腳莊民並無霸絕水源﹑占住圳頭﹐龍渡莊民塗伯淸等折開圳頭業已塡塞﹐無庸置議。理合將勘訊分界情由﹐繪圖貼說呈詳憲臺核示等緣由。蒙批﹕爭水處所旣該縣親勘﹐酌量公分﹐以資灌漑﹐兩比俱已允服﹐投具遵依﹐加詳完案繳圖等因。蒙此﹐合行勒石永禁。爲此﹐示仰龍渡﹑篤嘉﹑鹽樹腳﹑三張等莊墾管佃戶人等知悉。嗣後爾等務須遵照本縣訊斷﹑府憲批示﹐按照砌定四六界限分流灌漑﹐以彰公道﹐以資利賴。如敢不遵﹐仍在內山源頭私開圳道﹐挹彼注玆﹑分泄圖私者﹐察出﹐定行按律重處﹐決不寬貸。各宜凜遵毋違﹐特示。每年捐榖四石﹐奉祀天后聖母香油之資。

乾隆二十六年九月二十日﹐給發阿里港立石。

禁開賭﹑彊乞﹑翦綹碑

在港西裏阿里港街雙慈宮頭門樓東壁﹐髙四尺一寸﹐寬二尺一寸。正書十二行﹐行三十字。其辭云﹕

特調福建臺灣府鳳山分縣加五級紀錄六次呂﹐爲嚴禁開賭﹑彊乞﹑翦綹﹐以靖地方﹑以安商民事。照得阿里港街媽祖宮前﹑市仔頭﹑營盤口﹑仁和街﹑國王廟前﹑永安街﹑北勢街等處柵內各街﹐正商民往來輻輳貿易交關之所﹐近訪有一種無藝之徒﹐在街開場聚賭﹐常致爭鬧釀成禍端﹔一種流丐﹐身無殘疾﹐三五成羣﹐每逢朔望沿街彊乞﹐稍拂其欲﹐恃赤圖賴﹔一種羅漢腳﹐不事生業﹐潛入街市﹐混竊翦綹﹐擾害商民。此等不法﹐律載森嚴﹐重則流徒﹐輕則枷杖。本分縣蒞任斯土﹐曾經出示曉諭﹐以冀悔悟﹔無如故轍是循﹐不知痛攺﹐除一面飭差協保查拿外﹐合再出示嚴禁。爲此﹐示仰阿里港商士街民人等知悉﹕嗣後本港柵內各街﹐如有不安本業﹐仍蹈前愆﹐並開賭以及身無殘疾﹐市行彊乞﹐並混竊翦綹﹐滋事擾害﹐本街商民人等馳報地保﹐拿解送赴本分縣﹐以憑按律嚴究﹐決不稍貸。再查媽祖宮前﹑市仔頭街道有搭蓋茅蓬篾折﹐此最易致火燭﹐應行一並禁止。宜各凜遵無違﹐特示。

乾隆四十七年六月日給。

義渡碑

在港西裏阿里港街雙慈宮頭門樓西壁﹐髙四尺五寸﹐寬一尺八寸。正書十四行﹐行三十六字。其辭云﹕

竊惟溪名二渡﹐歲不絕往來之迹﹔道達四逵﹐地迥殊桃李之蹊。春冬水涸﹐行李無憂﹐秋夏霖多﹐人民病涉。肩摩雜以雞言﹐踵接居然鱗次。褰裳莫濟﹐濡首堪嗟﹔潸然淚逐波流﹐悲矣愁衝岸峻。汪洋巨浸﹐豈同涉渭無虞﹔杳渺洪波﹐試看馮河有悔。行來半渡﹐俄驚洛水神人﹔步禾中央﹐忽變湘靈妃子。攀等濟川無具﹑作楫未能﹐是以於雍正八年間﹐倡議置簿﹐親送懷忠裏各莊管事耆老紳衿人等募題。集腋成裘﹐眾擎易舉。隨於�年�月間﹐以濟人不必乘輿﹐施恩莫如給渡等事﹐赴前縣主熊具稟﹐據批準給案據。業經徐江置船﹐仍存銀五十八兩﹐始買篤嘉﹑東勢﹑石侖莊黃明煥﹑卜弘周田一甲六分﹐得租榖三十二石﹐每年除酌給渡河筏子榖二十五石工食﹐不收來往人等銅錢﹐仍存榖七石﹐公交街眾放收利息﹐俟後來贏餘置業焉。又眾議每年應納榖四石正﹐以爲天后聖母油香之資。

乾隆二十四年己卯吉旦﹝倡理緣首賴攀云等三十二人姓名同勒石﹞。

新建龍王廟碑

在本廟西壁﹐髙四尺二寸﹐寬二尺。正書十六行﹐行三十八字。其辭云﹕

龍王爲海瀆之神﹐其與社稷﹑山川﹑雷火﹑風雨﹑城隍﹑厲壇諸祀﹐並載在祭典﹐爲天下郡縣之所崇奉也﹐由來久矣。而況乎海濱之邦﹐其所以衛民生於滄波浩渺之中﹐俾商艘洋舲各安淸晏﹔至於甘霖滂沛﹐應時以興﹐婦子不致怨咨﹐禾麻得以遂長。其爲功徳之隆﹐尢宜尊崇報享﹐家屍戶祝也。壬寅春﹐蒞任斯土。下車以來﹐凡謁秩祀祠廟﹐見有漫漶破滲者﹐無不振新修葺之。偶因雨澤愆期﹐禾苗待槁﹐乃齊禱於觀音﹑城隍之神﹐而問所謂龍王廟者﹐缺如焉。嗚呼﹔莫爲之倡﹐𨿽靈弗彰也。春秋傳曰﹕凡祀啟蟄﹐而郊龍見。而雲龍在天﹐而有星在地﹐宜爲神則專主夫行雨之司者﹐惟龍王是憑依也。未有寗宇﹐靈何以安﹖爰相其地於城隍廟西偏有遺址數弓﹐購而辟之﹐中爲正殿三楹﹐深若干丈尺﹑廣若干丈尺﹐塑龍王之像居其中﹐並將向所祀之風﹑火二神像附於左右兩間。殿之外爲露亭﹐深一丈餘﹐廣與殿之中一間等。亭之前爲甬道﹑爲大門。亭下東偏兩室爲朔望炷香退息所。廟西界溝﹐地苦粉沙﹐繚以磚墻。墻基深五尺﹐長若干丈﹐沿墻之外﹐護以堤。堤寬若干尺﹐所以固基址也。工始於道光癸卯年三月吉日﹐告成於五月吉日﹐共享金若干。除捐項稍資外﹐餘皆本縣自捐廉俸。是役也﹐自動工後﹐天气晴朗﹐幾及月餘﹐民間望雨若渴。適上梁時﹐大雨如注﹐浹旬﹐溝渠沾足﹐人心歡忭。僉謂龍王有神﹐其靈爽明驗﹐已肇其端。從此海不揚波﹐雨暘時若。鳳邑人其宜思所以食其徳而報其功﹐永垂無極耳。董其事者﹐職員朱蔚﹑余葭莩也﹐晨夕指畫﹐督率就工﹐功固不可沒也﹔例得附書之於石。是爲記。

道光二十三年﹝歲次癸卯﹞陽月﹐知鳳山縣事卽補同知直隸州毘陵魏彥儀拜撰。

兵事﹝上﹞

剿平莊逆紀略﹝乾隆五十一年﹞

臺灣在福建省會東南海外九百里﹝一作一千二百里﹐輪船量水表測量實九百里﹐計水程十五更﹞﹐歷水程十五更﹝六十里爲一更﹞。至鹿耳門進口﹐爲臺灣府治。府南七十里﹐爲鳳山縣﹝時縣在舊治﹐距府七十里﹞。府北百里﹐爲諸羅縣。雍正元年﹐又分諸羅縣北百二十里爲彰化縣。彰化縣北百二十里爲淡水廳﹝雍正元年﹐設淡水同知一員﹐專管捕務。九年﹐始割大甲溪以北刑名錢榖歸同知衙門管理﹞。臺灣府領一廳四縣﹐下至鳳山沙馬磯頭﹐上至淡水大雞籠城﹐延袤一千七百餘里。東北負山﹐皆土番巢穴﹐其族無慮數十百種。西南近海﹐多平地﹐廣衍膏腴﹐有竹木果植之饒。閩﹑粵人視爲甌脫﹐歲挈妻子負耒渡海謀生者﹐趾相屬。地廣物蕃﹐民競利而鄙廉讓。閩﹑粵之人各分气類﹐睚眥之怨﹐糾鄕眾持白梃以斗。好事輕生﹐其習尙然也。國家任重邊防﹐愼擇監司守令以司牧之。又設臺灣鎭掛印總兵官一員﹐統轄水陸官兵以鎭守之。所任一不得其人﹐姦民往往蠢動。自朱一貴﹑吳福生之徒乘機竊發﹐隨起隨滅﹐而地大藏姦﹐民警時聞。

乾隆五十一年冬十一月﹐彰化姦民林爽文作亂﹐南路逆匪莊大田應之。十二月十三日﹐攻陷縣城﹐邑令湯大奎率子守城殉節﹐典史史謙與焉。莊大田﹐漳州平和人。乾隆七年﹐隨父莊二渡臺﹐占籍諸羅。父死﹐遷居鳳山篤嘉港地方。大田無他技﹐能勤於耕種﹐家道小康。篤嘉港距番仔寮數里許﹐番仔寮爲賊藪﹐其姦匪有急﹐大田時加賙卹﹐以故羣匪皆徳之。及林爽文倡亂﹐大田族弟大韭﹑大麥嘯聚姦民﹐推大田爲首﹐殺牛豕﹐歃血以盟。與盟者二十餘人﹐莊錫捨﹑王阮郭﹑簡天徳﹑許光麥﹑李惠其尢著者也大田出家貲﹐制器械﹐先劫質庫﹐掠取彩帛爲旗幟。書旗者﹐曰南路輔國大元帥莊﹔其餘賊目先鋒﹐曰輔國將軍﹔其首目﹐總名曰旗頭﹔眾賊﹐皆曰旗腳。數日之間﹐聚眾數千人。十二月壬子﹝十三﹞﹐莊大田悉眾攻縣城。南路營參將瑚圖裏領兵三百人﹐出北門禦賊。賊至﹐乘馬南馳﹐莫知所往。千總丁得秋﹑把總許得升﹑外委唐宗保﹑王朝桂戰死﹐城遂陷。知縣湯大奎﹐典史史謙死之。教諭葉夢苓﹑訓導陳龍池得脫出城﹐攜家屬赴陂頭避難﹐招集義民﹐謀復城。正月十九日﹐賊擾陂頭﹐皆被害﹐並殺夢苓弟夢芝﹑子殿材﹑殿豪﹑殿傑﹐親屬家丁死者七人﹐其妻林氏自刎以殉﹐雙慈亭住持僧戒香收埋之。僅遺幼男一﹐僧撫養之。幼女三﹐莊錫捨擄畱在家。又擄典史謙母沈氏﹑妻王氏﹑守備陳朝魁母髙氏﹑妻趙氏﹐皆錫捨投誠送出。癸丑﹝十二月十四日﹞﹐潰兵至郡城﹐始知鳳山失守。參將瑚圖裏亦由打鼓港沿海回郡﹐見總鎭柴大紀﹐泣訴曰﹕參將領兵屯鳳山北門外﹐奮力擊賊﹐賊退﹐馳馬追之﹐賊乘虛入城﹐參將無所歸。今回郡城﹐當力圖恢復﹐願總鎭察之。柴大紀釋不問。守備陳朝魁﹐旋亦逃回。

林爽文聞鳳山失陷﹐遣人邀結莊大田﹐圖攻府城。同知楊廷理﹑守備王天植﹐聞信領官兵義民數百人往攻大穆降﹐以斷南北賊會合之路。柴大紀自守鹽埕橋﹐以禦北賊﹐而檄遊擊蔡攀龍領澎湖兵七百人﹐屯小南門桶盤棧以備南賊。是時﹐賊眾蔓延﹐南北城池汛地皆失守﹔惟存府城﹐並北路艋舺汛﹑南路山豬毛汛。至是﹐鹿港﹑彰化﹑竹塹失而旋復﹐然官兵﹑義民兢兢守之﹐懼不免。其於掃穴擒渠﹐計未能也。於是﹐引領內地大兵益亟矣。

初﹐福建總督常靑聞警﹐飛章告變﹐調集水陸大兵萬人﹐刻日東渡剿賊。常靑亦馳赴泉州﹐居中策應。水師提督黃仕簡﹐統金門﹑銅山兵二千﹐由廈門出口渡鹿耳門。陸路提督任承恩﹐統陸路提標長福﹑興化兵二千﹐由蚶江出口渡鹿仔港。海壇鎭總兵郝壯猷﹐統督標海壇﹑烽火﹑閩安兵千八百﹐由閩安出口渡八里坌﹐後至鹿耳門。又益調水師提督延平﹑建寗兵千六百﹐檄汀州總兵普吉保領之﹕調福寗﹑銅山兵千人﹐檄福寗遊擊延山領之﹕駐廈門﹐備接應。新莊巡檢王增錞﹐又自艋舺稟請發兵應援。巡撫徐嗣曾調閩安副將徐鼎士領督標﹑撫標閩安兵千七百﹐直渡八里坌。凡內地調集徵兵共一萬餘人﹐發布政使庫帑金十五萬﹐運至泉州佐軍﹐檄閩縣﹑侯官知縣﹑廈門同知發倉榖爲渡海官兵裹帶二月糧。惟是﹐臺灣自知府以下﹐死事者十餘人﹐皆懸缺需官﹐擇福州府同知楊紹裘往署臺灣府事﹐擇調同知王雋往署北路理番同知﹑降調知縣黃嘉訓往署諸羅縣﹑候補知縣宋學灝往署彰化縣﹐新調鳳山縣知縣卽往鳳山任事﹐皆隨兵船之臺。飛咨浙江巡撫瑯玕﹑兩廣總督孫士毅防沿海地方﹐而孫士毅亦自奏請馳赴潮州彈壓。事聞﹐奉上諭﹕督撫宜不動聲色﹐處以鎭靜。又賞提督黃仕簡金銀錁荷包﹑太平錢並溫詔褒美之。其時﹐臺灣告急羽書還至﹐護理淡水同知程峻之子懷同知關防﹐走泉州求援師。臺灣道永福亦遣典史易鳳翊趨渡廈門請兵。又風聞臺灣府城失守﹐於是黃仕簡旣登舟﹐遲疑不發﹐而提督任承恩﹑副將徐鼎士等皆以風信不利﹐停師海上者久之始出洋。

乾隆五十二年正月癸酉﹝初四﹞﹐水師提督黃仕簡統領本標遊擊邱維揚﹑孫全謀﹑守備黃象新﹑督標水師參將潘韜﹑南澳遊擊李隆﹑金門守備曾紹龍﹑千總把總以下三十五人﹑兵二千三百名﹐至臺灣府。海壇鎭總兵郝壯猷﹐亦統領臺協副將丁朝雄﹑長福營參將那穆素裏﹑金門遊擊陳元﹑閩安都司羅光照﹑難蔭守備黃喬﹑千總把總外委三十人﹑兵千七百名繼至﹝郝壯猷兵至澎湖﹐把總蔡世恩配坐哨船遭風擊碎溺死﹐並運糧巡檢陳慶兵七十名亦與焉﹞。乙亥﹝初六﹞﹐陸路提督任承恩統同安參將福蘭泰﹑泉州遊擊海亮﹑陸路提標遊擊穆騰顏﹑長福營都司馬元勛﹑提標守備潘國林﹑興化守備常萬雄﹑千總把總三十七人﹑兵二千名﹐至鹿仔港。癸已﹝二十四﹞﹐閩安協副將徐鼎士統領撫標遊擊吳秀﹑督標都司朱龍章﹑候補守備羅禮璋﹑千總把總三十人﹑兵一千八百名﹐至八里坌。黃仕簡﹐漳州平和人﹐襲其祖黃梧爵﹐爲一等海澄公﹐累官水師提督﹐貴盛日久。自乾隆四十七年以來﹐臺灣有事﹐仕簡無不躬自請行﹐事旋定。以是﹐名望日起。林爽文大東門之戰﹐賊中皆曰得毋黃公來耶﹖賊退﹐城中亦噪曰﹕黃公至矣。賊皆斂迹。至是﹐聞黃仕簡果至。

丙子﹝正月初七﹞﹐林爽文挈其黨北走。其附和者失勢皆散﹐莊大田退屯大岡山。黃仕簡之聞變東渡也﹐力疾登舟﹐在海上遷延日久﹐病轉劇。抵臺之日﹐老疾畏風﹐乘安輿﹐重帷擁蔽﹐兵民至海口迎之﹐莫能見其面。旣至府﹐惟以所領兵分駐城南北﹑柴頭港﹑桶盤棧及迆東艸店尾各營卡﹐而自選兵數百人﹐令遊擊孫全謀領之﹐護衛左右。命舁紅夷炮二﹐位置行邸﹐備不虞。數日﹐始下令曰﹕本軍門克日興師﹐掃除逆孽﹐文武各官﹐一體遵照。各有司伺備夫役﹐請行期。旣而﹐以病不果行。於是﹐典臺灣道永福謀分兵赴南北﹐收復城池。

壬午﹝正月十三﹞﹐黃仕簡部分諸將﹐出令曰﹕諸羅居南北之中﹐諸羅不復﹐無以通南北。若遊擊林光王﹑楊起麟﹐若守備邱能成﹑楊酈﹐其帶鹽埕橋現兵千七百人﹐隨總兵柴復諸羅。若參將潘韜﹑遊擊李隆﹐其帶徵兵五百人助之。鳳山在府南七十里﹐鳳山不復﹐無以淸肘腋。若副將丁朝雄﹑參將那穆素裏﹐若遊擊陳元﹑都司羅光照﹑守備黃喬﹐其帶徵兵千五百人﹐隨總兵郝復鳳山﹔若遊擊蔡攀龍﹑參將瑚圖裏﹐其帶桶盤棧現兵七百人助之。府城爲全臺根本﹐不可無重兵守之。若遊擊孫全謀﹐其帶兵五百人﹐隨本軍門居守﹔守備黃象新﹑曾紹龍﹐帶徵兵一千二百人﹐分駐艸店尾﹑柴頭港者其勿動﹔臺灣城守營參將宋鼎﹑鎭標遊擊左淵﹑王天植等領兵分守七門者﹐一如其舊。乙酉﹝正月十六﹞﹐郝壯猷興師﹐聞賊目據岡山﹐戒勿輕進﹐日行五里。戊子﹝正月十九﹞﹐師次大湖。大湖在府城東南二十里﹐與岡山相望。賊人聞大兵至﹐伏岡山後。官兵偵之往捕﹐望見東南密箐中旗幟飄颭﹐官兵列陣以待﹐無應者。師進﹐望見塵起﹐又列陣禦之。日昃﹐恐爲賊所算﹐退屯大湖。有報賊人將乘夜劫營者﹐夜將半﹐果有賊至。官兵大驚曰﹕賊人至矣。槍炮齊發﹐達旦乃止。遲明﹐師進﹐見艸寮數間﹐郝壯猷命將士搜之﹐寂無一人﹐盡焚之。賊人忽自蔗林中大嘩﹐官兵急退回大湖。由是﹐賊人時出擾官兵﹐官兵拒之﹐官兵往捕﹐賊人亦死拒。

二月辛亥﹝十三﹞﹐頓師大湖已二十有四日矣。臺灣道永福見黃仕簡﹐請下令促進兵。黃仕簡曰﹕師老矣﹐輕進必有失﹔且令郝總兵回軍緩圖之。永福曰﹕師聞進尺﹐不聞退寸﹔今旋師必爲賊人所窺。如官兵不可恃﹐請飭同知楊廷理﹑知縣王露發義民二千助戰。仕簡從之。維時﹐福寗遊擊延山亦領千總﹑把總﹑外委邱安國等十五員﹑兵千人至府城﹐仕簡檄令以五百人畱府﹐而以五百人赴大湖。又令遊擊鄭嵩以臺協水師兵三百人﹐並帶提標金門徵兵二百人﹐由海道至打鼓山登岸﹐統攻鳳山之南。軍聲大振﹐賊退據阿公店﹐官兵乘之。二月壬子﹝十四﹞﹐師次岡山﹐賊退守橋仔頭。乙卯﹝十七﹞﹐官兵次阿公店﹐賊退守番仔寮。庚申﹝二十二﹞﹐郝壯猷復鳳山﹝郝壯猷屯大湖﹐同知楊廷理稟報督撫﹐其略曰﹕南路賊匪勢甚猖獗﹐竟敢不避大軍﹐日夜燒莊攻營﹐日甚一日。自前月十五日駐兵大湖﹐賊人日與郝鎭大營挑戰﹐對面埋鍋造飯﹐肆無忌憚。本月初十夜﹐賊又入大湖街﹐燒毀民房七十餘間﹐男婦逃亡四散。十二日﹐賊又撲大營﹐有「欲日夜酣戰﹐以決雌雄」之語。此近日剿匪之實在情形也。其稟至詳﹐今附錄於此﹞。鳳山衙署民捨﹐賊焚之略盡。臺灣府經歷羅倫入城安民﹐而壯猷仍紮營東門外。明日﹐令參將瑚圖裏領南路福寗兵六百人赴下淡水營﹐會同都司邵振綱往番仔寮剿滅﹝下淡水在鳳山東北六十里﹐東卽山豬毛番社﹔雍正十一年﹐設都司一員﹐領兵三百名﹐駐紮山豬毛口﹐堵截生番。下淡水分港東﹑港西二里﹐碁布三百餘莊﹐閩﹑粵錯處。朱一貴之亂﹐粵人李直三等糾義民拒賊﹐號爲懷忠裏﹐建忠義亭表其功。林爽文自彰化南寇﹐臺灣道永福﹑同知楊廷理﹐謀遣人赴下淡水招集義民﹐衛府城。有嘉應州舉人曾中立﹑掌教海東書院者領往﹐永福乃檄臺灣府教授羅前蔭﹑粵人劉繩祖隨之。曾中立等晚至下淡水﹐而鳳山陷﹐卽畱寓其地。適賊首莊大田遣夥眾塗達元﹑張載伯等正在滋擾港東﹑西二里﹐前來招誘粵人。粵人不從﹐並殺塗達元﹑張載伯﹐齊集忠義亭﹐選壯丁八千餘人﹐分爲中﹑左﹑右﹑前﹑後及前敵六堆﹐設總理﹑副總理﹐以資管束﹐推曾中立爲主。時﹐乾隆五十一年十二月二十九日也﹞。

下淡水左右三腳寮﹑冷气坑﹑姑婆寮﹑三角窟及番仔寮﹐皆賊巢。賊人棄鳳山縣﹐益負嵎爲民患。瑚圖裏至下淡水數日﹐株守無功﹐總兵郝壯猷檄令仍回鳳山。瑚圖裏回至新園﹐賊人阻官兵﹐官兵死者數人﹐不能達。二月壬戌﹝二十四﹞﹐副將丁朝雄﹑遊擊蔡攀龍奉黃仕簡令﹐帶兵七百人自鳳山回郡。郝壯猷恐兵單﹐丁卯﹝二月二十九﹞﹐催調湖圖裏﹑都司鄭振綱領兵至軍前聽遣。瑚圖裏以賊人阻新園﹑萬丹辭﹐請發大兵接應。三月壬申﹝初四﹞﹐遊擊鄭嵩與千總徐景慶﹑徐聯升﹑邱安國﹑王奕魁﹑把總鄭日新﹑徐慶﹑吳必捷﹑外委張飛鵬﹑塗仕錄﹑陳必髙﹑談有旺﹑湯貴﹑陳烈﹑黃振元﹑楊大斌等帶兵六百名接應。瑚圖裏行至硫磺溪﹐賊眾先伏溪尾﹐俟官兵半渡﹐橫截之﹔四面圍逼﹐官兵驚潰﹐鄭嵩單騎潰圍出。時郝壯猷又遣兵三百人接應﹐始得歸﹐鄭嵩僅以身免﹔千總徐景應以下十五員皆散失﹐或被賊害。瑚圖裏聞援兵至﹐急赴九曲塘﹐而援兵先已敗績。見賊擁至﹐與賊戰﹐不勝﹐引退﹐兵丁死者千餘人。瑚圖裏仍回下淡水。

甲戌﹝三月初六﹞﹐賊目莊錫捨領賊眾三千人﹐首犯鳳山營盤。郝壯猷斂兵入城內﹐屯城西龜山頂﹐分兵守城門。丙子﹝三月初八﹞黎明﹐莊大田率大隊至﹐攻城﹐官兵發槍炮禦之﹐佯退。日午﹐賊埋鍋造飯﹐官兵出城逐賊﹐賊復起合圍。官兵急退入城﹐賊以硫磺溪所得官兵衣帽著之﹐隨入。須臾﹐南門火起﹐賊攻城急﹐郝壯猷望見火起﹐單騎從西門出。官兵聞主將遁﹐皆潰﹐競赴打鼓港。賊急乘之﹐官兵擠於海死者大半。總兵郝壯猷﹑參將那穆素裏﹑都司羅光照﹑守備黃喬﹐皆奪漁船逃回郡城﹐千總以下盧思聰﹑廖朝興﹑林芳﹑施得陛﹑謝得明﹑姚登﹑許志興﹑林爲瀚﹑劉天云﹑黎士髙等先後逃回﹐遊擊鄭嵩﹑延山﹑陳元死之。有隨營同知王雋﹐同經歷羅倫謀走打鼓港。王雋年老足蹇﹐不能行﹐被執﹐見莊錫捨。錫捨叱令跪下﹐不屈﹐錫捨殺之佛頭寮。經歷羅倫﹐脫歸。是役也﹐千總以下潰散無著二十一員﹐兵三千潰回者共六百餘。後經將軍常靑查明降賊官二員甘瑞龍﹑江順寶﹐無著官十八員柴景岡﹑髙達﹑楊朝龍﹑朱光正﹑鄭希寶﹑潘朝培﹑兪成龍﹑周文錦﹑鄭朝梁﹑吳元照﹑袁正淸﹑白大勇﹑李升﹑廖鴻飛﹑王旺﹑劉其連﹑余殿侯﹑鄭元彩。惟外委陳朝瑞陷於賊﹐至六月內﹐逃回府城。鳳山旣陷﹐賊益猖獗不可制矣。

初﹐黃仕簡﹑任承恩領兵萬人渡海﹐勢甚盛﹔旣而遷延兩月無成功﹐民大失望。於時﹐民間謠曰﹕黃公大臣﹐提督軍門﹐一策莫展﹐寸步不行。好事者書而揭之通衢﹐仕簡知而不問。由是﹐上知二人不足恃﹐屢詔詢狀。二人皆飾辭奏﹐上切責之﹐隨乃詔江南提督藍元枚馳驛赴泉州﹐署陸路提督事﹐令任承恩以事交普吉保﹐內渡赴京。又詔湖廣總督李侍堯調任閩浙﹐常靑以湖廣總督渡海督師﹐授革職山東按察使楊廷樺爲臺灣府知府﹐隨常靑之任。正月甲申﹝十五﹞﹐藍元枚至泉州。二月乙卯﹝十七﹞﹐李侍堯至。壬申﹝三月初四﹞﹐常靑發泉州﹐參將特克什布以兵五千人從。三月丁丑﹝初九﹞﹐湖廣總督常靑至自泉州﹐而鳳山再陷已一日矣。常靑賫諭旨招提督黃仕簡至幕府聽宣﹐責以坐守郡城之罪。仕簡伏謝﹐不能起。於是﹐常靑察看情形﹐疏劾仕簡等﹐又請添調閩﹑浙﹑粵兵七千名。奏未發﹐而上已洞悉黃仕簡﹑任承恩株守之罪﹐有旨逮問矣。惟總兵柴大紀﹐以保守府城功﹐賞戴花翎﹐暫署水師提督。又﹐特授守備易連爲臺鎭左營遊擊﹑守備邱能成爲臺鎭中營遊擊﹐千總陳邦光爲北路協中軍都司﹐嘉其復諸羅﹑克彰化﹑守艋舺之功也。常靑分送黃仕簡﹑任承恩回內地﹐聽總督李侍堯解京﹐戒副將丁朝雄監守郝壯猷候旨。

先是﹐鳳山旣陷﹐官兵槍炮﹑器械盡爲賊有。賊益橫﹐邀結北路大武隴﹑南雅仙賊目許尙等﹐謀寇郡城﹐又告捷於林爽文。於是﹐三路賊眾皆合。常靑患之﹐急令道府浚溝濠﹑修城柵﹐獎勵義民以備不虞。三月辛卯﹝二十三﹞﹐莊大田犯郡城小南門桶盤棧﹐官兵禦之﹐退屯上中洲。壬辰﹝二十四﹞﹐賊目陳靈光﹑謝檜率眾焚郡城東路新化裏﹐掠竹篙厝﹐逼艸店尾。乙未﹝二十七﹞﹐大武隴賊目許尙﹑陳聘率賊眾犯小北門柴頭港﹐退屯洲仔尾。是日﹐林爽文遣其弟林永率眾千人至大穆降﹐郡城戒嚴。莊大田大喜﹐遣信告林永曰﹕今四路兄弟大集﹐而城內官兵聞不過數千﹐明日願將軍助一臂力﹐保爲將軍破之。林永許諾。於是各戒眾賊目﹐皆曰﹕敬受令。乙未﹝二十七﹞﹐莊大田攻桶盤棧﹐別遣其黨莊錫捨攻小南門﹐謝檜﹑陳建平攻艸店尾﹐又分眾攻大東門。林永攻大北門﹐許尙﹑陳聘攻柴頭港﹐又分眾攻小北門。當是時﹐南北賊眾會合﹐號稱十萬。總督常靑聞賊至﹐命遊擊蔡攀龍固守桶盤棧﹐遊擊邱維揚﹑守備黃象新固守柴頭港﹐守備曾紹龍固守艸店尾﹔而自佩弓弩﹐赴大東門督戰。仍令守備王天植守小東門﹐參將那穆素裏保護春牛埔城腳﹐都司羅光照守小南門﹐參將宋鼎﹑左淵等防守大小北門﹐齊集義民萬人出城助戰。賊人環攻官兵﹐自黎明至日午﹐戰益力﹐官兵槍炮齊發﹐賊旋退復進。遊擊蔡攀龍防守桶盤棧﹐與賊戰﹐賊兵東移﹐蔡攀龍亦引兵東。賊圍之﹐左右馳突﹐不能脫。所乘馬被槍倒地﹐徒步更戰。常靑在城上見之﹐令參將特克什布馳兵往救。蔡攀龍亦引兵回擊﹐圍始解。把總余典﹑王澤髙戰死﹐兵丁死者一百餘人。賊目謝檜等又壓小東門城腳﹐縱火。守備王天植急擊賊﹐救火滅之。維時﹐義民將萬人﹐見官兵與賊戰竟日﹐賊不退﹐饑瘦無人色﹐皆退入城。城中大擾亂﹐謂賊已破城﹐皆逃至海口。無何﹐賊目莊錫捨投戈請降﹐單身入城﹐見常靑。常靑大喜﹐立予錫捨六品頂戴﹐賞銀二百兩﹐仍令錫捨出城擊賊立功。大田戰正酣﹐聞錫捨降﹐大駭﹔恐變生﹐急收眾﹐回南潭。林永﹑謝檜﹑許尙等聞莊大田退﹐亦解去。莊錫捨﹐晉江人﹐渡海﹐家鳳山縣陂頭莊。林爽文倡亂﹐莊大田糾漳人﹐莊錫捨糾泉人﹐其勢相埒。繼而共推大田爲主﹐凡號令皆大田出﹐錫捨已不能平。自再破鳳山﹐錫捨力居多﹐益負功不相下。錫捨有親屬充臺灣道吏﹐通信往來不絕﹐大田疑之﹔使人諷錫捨﹐以所隸泉人歸大田﹐而以漳人歸錫捨﹐錫捨益恚。臺灣道永福聞其相猜忌也﹐囑其親屬以書招降﹐錫捨諾之。至是﹐果降。莊大田旣退﹐錫捨請赴南路竹滬招集義民﹐絕大田歸路。常靑猶豫未許﹐知府楊廷樺力保其無二心﹐乃縱之去。

初﹐莊大田圍府城急﹐常靑日夜督將士堵禦。見將士不足恃﹐疏請侍衛巴圖魯八員領兵到臺協剿。時﹐颶臺大作﹐自三月以來﹐幾二旬不得內地之報﹔常靑盼望援兵﹐至廢寢食。四月丁巳﹝二十﹞詔至﹐以常靑爲將軍。常靑受命訖﹐又聞恆瑞﹝福州將軍﹞﹑藍元枚﹝陸路提督﹞授參贊大臣﹐領兵將至﹐心乃安。而廣東先調兵四千名﹐已連檣並至矣﹐兵勢大振。有旨治失陷鳳山之罪﹐殛郝壯猷於臺灣市。參將那穆素裏以下逃回各官﹐悉革職畱軍前效力。總兵柴大紀﹑普吉保戴罪圖功﹐以責後效。維時﹐常靑意在先靖南路﹐屢遣人偵大田所在。先是﹐莊錫捨旣投誠﹐歸鳳山﹐爲莊大田所得。大田欲謀之﹐其黨許光來等皆泉人﹐爲錫捨左袒。言錫捨實無降意﹐爲人罣誤﹔今旣歸﹐不宜自傷羽翼﹐致散人心。大田亦以泉人多﹐恐殺錫捨﹐泉人心變﹐因畱錫捨居左右﹐每行與偕。錫捨請自效﹐皆不許。頃之﹐林爽文寇諸羅﹐乞眾於大田。大田遣陳靈光﹑張基光等率眾往助﹐而自與錫捨居南潭。錫捨乘機遣心腹赴陂頭取家屬﹐由海道抵郡城﹔而別遣人密報常靑﹐言大田在南潭﹐眾賊皆赴北路﹐宜乘其無備取之。

五月戊寅﹝十二﹞﹐常靑督將士三千人﹐親赴南潭。莊大田聞風先遁﹐常靑獲番婦金娘﹑賊目林紅以歸。金娘﹐下淡水番婦﹐習符咒﹐爲人治病。莊錫捨攻鳳山時﹐請爲軍師﹐臨陣令其誦符咒﹑祈神佑﹐軍中皆稱曰「仙姑」。鳳山再破﹐皆推仙姑之功﹐林爽文僞封一品柱國夫人。林紅者﹐無他技﹐能與番婦私。每迎敵﹐隨番婦左右而已。莊錫捨旣投誠﹐番婦歸大田。會大田遁走﹐錫捨誘林紅﹑番婦同行﹐遂擒之以獻常靑﹐檻送京師伏法。

五月己卯﹝十三﹞﹐參贊恆瑞至臺灣﹐總兵梁朝桂﹑魏大斌等亦先後繼至。大兵齊集﹐常靑乃大張文告﹐曉諭百姓曰﹕林爽文罪孽滔天﹐莊大田同惡相濟。本將軍奉命督師掃除元惡﹐憐爾無辜百姓受其誑惑﹔凡玆脇從﹐咸與維新。有能倒戈效順者﹐槪原不問﹔或能擒獻渠魁﹐更當宥罪論賞。五月辛巳﹝十五﹞﹐將軍常靑﹑參贊恆瑞以總兵梁朝桂﹑魏大斌爲前鋒﹐副將謝廷選﹑蔡攀龍爲左右翼﹐副將官福﹑貴林﹑參將持克什布爲翼長﹑投誠賊目莊錫捨爲向導﹐統領福州駐防協領佐領驍騎校並福建﹑廣東﹑浙江綠營將弁四百三十七員﹑滿漢徵兵五千五百人﹐出大北門較場﹐登壇誓師﹐殺賊目髙番祭纛啟行。聞莊大田屯南潭﹐遣總兵梁朝桂往捕﹐不利。大兵屯關帝廳﹐會日暮﹐營壘未立﹐將士露宿﹐夜半﹐軍中驚擾﹐達旦乃定。壬午﹝五月十六﹞﹐遣莊錫捨往探賊情。久之﹐言大田聞大兵﹐先糾集大武隴賊目許尙﹑陳聘﹑本縣莊布袋尾賊目謝檜﹑陳靈光等率眾數千人﹐在南潭據濠樹柵﹐阻我師﹐請以大兵全力赴之。癸巳﹝二十七﹞﹐常靑﹑恆瑞悉師攻南潭﹐賊出三路迎敵﹐官兵退據嵌頂﹐賊亦退。守備林士春率眾逐賊﹐賊逼之﹐官兵不能救﹐守備林士春﹑千總謝元﹑把總劉茂貴﹑外委溫鳳皆戰死﹐陣亡兵丁數十人。於是﹐常靑﹑恆瑞飛章以聞﹐再請添調大兵萬人﹐以資剿捕。而賊人知官兵惟在自守﹐益往來大武隴﹑南潭﹐不復有所忌憚矣。

常靑出紮關帝廳之日﹐參贊藍元枚與賊戰於田中央﹐敗績。六月乙卯﹝十九﹞﹐三等侍衛希明至臺灣﹐將軍常靑之子也。上念常靑年老﹐出師海外﹐特授其子筆帖式希明爲三等侍衛﹐賫恩賞禦用搬指﹑荷包﹑香扇﹑紗等物﹐赴軍前省其親。澎湖遊擊蔡攀龍以保守府城功﹐超擢爲臺灣北路協副將﹐又賞帶花翎﹐以旌其功。並詔授守備銜之莊錫捨﹐卽以實缺補用﹐乃賞其擒番婦之功也﹔常靑又請賞給藍翎以獎勵之。臺防同志楊廷理率義民隨軍﹐常靑以聞﹐賞帶花翎。初﹐常靑至臺灣﹐鳳山新喪師﹐賊兵臨城下﹐常靑獎勵兵民﹐乘城固守。風采隱然﹐軍民翕然向之。無何﹐有廣東肇慶協副將官福者﹐自言曾出師金川﹐善用兵﹐常靑信之。官福中恇怯而多機械﹐意在養寇觀變。凡將弁請用兵者﹐無不百計阻之。由是﹐軍心始懈。七月庚辰﹝十五﹞﹐奉上諭曰﹕林爽文牽綴北路﹑莊大田牽綴南路﹐使我兵奔走不暇﹐而賊勢轉得聯絡。常靑等爲其所愚﹐擊東應東﹑擊西應西﹐譬之奕棋﹐賊人著著占先﹐而官兵日辦接應﹐何時方克竣事﹖癸未﹝七月十八﹞﹐又奉上諭曰﹕常靑等竟當統領大兵﹐直趨北路﹐不可徒爲賊所牽綴﹐坐失事機。丙戌﹝七月二十一﹞﹐又奉上諭曰﹕汝等守郡城﹐成何事體﹖惟有遵照節次所降諭旨﹐捨南趨北﹐使渠魁就獲﹐則餘黨自不攻而潰。此朕與爾等救過之路﹐不可不懼。朕於用兵﹐賞罰嚴明﹐爾等𨿽未經軍旅﹐豈無聞見﹖不可不知也。懍之﹗愼之﹗常靑憂懼不知所爲。總督李侍堯又致書常靑曰﹕諸羅若失﹐將軍豈能任此重大﹖於是下令軍中﹐擇八月乙巳﹝初十﹞親統大兵北徵。旣上聞矣﹐翼長官福乃日夕切諫﹐撓其行﹐計中變。因謀之參贊恆瑞﹐令統兵赴援諸羅。常靑仍駐關帝廳。

初﹐諸羅被圍旣久﹐軍餉斷絕﹐文報不通。柴大紀遣人僞作乞丐﹐密藏血書請糧﹐常靑飭臺灣縣知縣王露辦解。王露曰﹕流寇滿地﹐恐爲所劫﹐請先以其贗往﹐如其能入﹐則以眞者繼之。遂當堂封磚石十輻﹐封緘甚固﹐又用牛車六輛﹐裝以艸柴﹐上加糠秕﹐用蘆席覆蓋封固。其時有二人立二門外﹐遙遙窺覘。門役見其面生﹐疑爲姦細﹐執送王露。王露訊之﹐曰﹕諸羅民人﹔緣城中糧絕﹐故來探聽。王露呵門役曰﹕爾何得妄執良民﹖因呼二人至後堂﹐諭之曰﹕諸羅絕糧﹐余稔知之。柰路梗﹐不易解送。今將僞者先之﹐賺其劫去﹐然後續解眞者﹐先後不過一﹑二日耳。速歸語城中﹐努力固守﹐毋以乏食爲憂。二人叩謝而去。次日黎明﹐撥老弱役二名﹐齊批押解﹐諭之曰﹕爾等先以僞銀米試之﹐倘被劫去﹐亦不爾責。如能解到﹐當有厚賞。夫役唯唯去。至中途﹐見賊千餘人立髙阜處﹐遙望而笑﹐不劫亦不追。夫役疾馳﹐徑抵諸羅。驗封開視﹐則朱提白粲﹐初非僞物﹐夫役俱訝然不解其故。蓋王露於中途潛易之耳。諸羅旣有糧餉分賫兵民﹐守禦益力。賊怒﹐屢犯郡城﹐南北賊眾詵然復集。

是時﹐南路六莊義首武舉許廷耀風聞郡城圍急﹐乃出家資招募侖仔頂﹑鹽洲﹑中洲仔﹑菅林內﹑北勢頭﹑磚仔窯六莊義勇三千餘人﹐令莊湊統之﹐立大淸旗號﹐擇九月二十七日﹝辛卯﹞祭纛啟行。二十九日到郡﹐遇賊於桶盤棧﹐大挫之﹐乘勢進解郡圍。官兵望見救援﹐急啟小南門出城掩擊﹐內外夾攻﹐賊大敗﹐深恨之﹐退回下淡水﹐謀攻六莊家屬﹐於十月初一日舉事。眾義民聞知﹐乘夜抽兵回救。比至菅林內﹐東方已白﹐眾義民一夜無眠﹐又聞家屬已被屠戮淨盡﹐無心戀戰﹐途至磚仔窯海水溪邊﹐遇賊截殺﹐全軍十覆其九。時﹐乾隆五十二年十月初二日也。

郡圍旣解﹐賊乃徧掠村莊﹐奸淫婦女﹐逃難者相望於路。及至郡﹐守城兵將慮有賊黨在內﹐拒不納。或以告臺灣縣王露﹐王露曰﹕難民無依﹐不可不爲安輯。乃親至城外﹐查明姓名﹑人數﹐造具名冊﹐令婦稚入城。若有親友者﹐卽往依之﹔無可依者﹐於曠地搭艸寮使居。按口日給米八合﹐小口給半。其丁壯男子﹐槪不許入﹐酌於附近城外之法華寺﹑先農壇及南壇﹑北壇寬曠之處﹐分派安插。每名日給米八合﹑錢十文﹐各給軍械一件﹐遇有賊警﹐則幫同官兵﹑義民打仗﹔無事﹐則用以瞭望。每五日點名一次﹐漸聚漸眾﹐以數千計。或慮費冗﹐恐將來難於銷報。王露曰﹕此種難民﹐招之則爲善類﹐散之則爲賊夥﹔官增一千義勇﹐賊卽減去一千匪黨。是招一而得二也。何敢吝費﹖如不準銷﹐願甘賠累。王露又於未經焚掠各村﹐設爲聯莊之法﹐使之彼此互相救援﹐亦古老「守望相助」之遺意也。由是﹐賊人𨿽眾﹐而城不能攻﹑莊無可掠﹐饑寒交迫﹐漸次解體。王露乘間聲稱﹕京兵十萬﹐不日將至矣。又分遣幹役密諭各賊頭目﹐及早投誠﹐毋待大兵到日﹐鯨鯢並戮。於是﹐李茂﹑謝檜等相繼乞降﹐匪黨十散其六七。

迨冬初﹐忽有道士寬衣博帶﹐直登府堂﹐題詩於壁﹐拂袖徑去。追之﹐無蹤。其詩云﹕甲乙見丙丁﹐葑菲結成林﹐待得猴上土﹐艸木盡凋零。眾不解其旨﹐疑爲不祥。王露釋之曰﹕甲乙爲兩重木﹐林字也﹔滋擾於丙午﹑丁未之歲。葑菲成林﹐謂羣賊附從也。戊爲土﹐申爲猴﹐艸指莊逆﹐木指林逆﹔明年歲在戊申﹐二犯必皆就擒也。是冬﹐協辦大學士陜甘總督嘉勇侯福康安﹝以平臺功晉封公爵﹞領侍衛內大臣參贊海蘭察﹝後加封超勇公﹞﹑護軍統領領隊大臣舒亮﹑普爾普﹝以上四公﹐並建生祠於嘉義﹐圖畫紫光閣﹞﹑浙江提督許世亨﹑福建副將升四川松潘鎭總兵穆克登阿﹝有克斗六門功﹞﹑江南狼山鎭總兵袁國璜﹝有克大裏杙功﹞﹑四川副將張芝元﹑頭等侍衛穆塔爾﹝以上四員俱以平臺功﹐得紀勛圖像﹞等﹐奉旨統領二等侍衛春寗﹑三等侍衛薩克丹布﹑阿克星額﹑札那芬﹑薩寗阿﹑哲克﹝有諸羅解圍功﹞﹑賽音庫﹑屯保﹑伯賓﹑朔云保﹝以上四員﹐俱赴諸羅解圍﹞﹑克徳額登額﹑定西鼐﹑博綽諾翁﹑鄂爾海﹑巴彥泰﹑寮漢﹑西津泰﹑伍徳﹝以上八員﹐俱克復大裏杙﹞﹑阿哈保﹑徳■﹝木咢﹞泰﹑四川屯守備阿結尹常﹑阿札克塔爾﹑驍騎校伯哆里爾﹝以上六員﹐俱於乾隆五十三年正月初四日丁卯﹐同擒逆首林爽文於老衢崎地方﹞﹑前鋒參領薩崇阿﹑護軍參領萬廷﹑甘肅城守營參將吳宗茂﹑前鋒待衛彥津保﹑四川屯番守備阿勇﹑千總塞莫裏﹝以上六員﹐俱隨穆克登阿﹑春寗﹑薩克丹布﹑阿克星額﹑札那芬﹐薩寗等六員克斗六門﹞﹑旗營翼長巴圖魯侍衛六十七﹝先解諸羅圍﹐後又擒獲莊大田﹞﹑健銳營章京徳成額﹑貴州撫標右營副將岱徳﹑督標中營遊擊王宣﹝以上四員俱擒逆首莊大田者﹞﹑隨營效用知府錢受椿﹝乾隆五十三年六月間訪獲莊大田幼子莊天畏一名﹐械送內地﹞﹑候補知府徳明額﹝福公令畱鹿仔港供運餉﹞﹑甘肅蘭州道蘇淩阿﹝隨營督理糧餉等務﹞及一切大小將弁﹐俱隨嘉勇侯福公督兵抵臺。五閱月﹐而元凶就囚﹐餘孽悉殲﹐適符詩讖。是役也﹐起自丙午之十一月﹐至戊申三月﹐而大兵凱旋﹐臺灣平。

王邑侯﹝廷幹﹞死難記﹝咸豐三年﹞海東山長唐塤﹝秀水﹞

於虖﹗文學之士﹐有志急功名而至以身殉節者﹐我於王邑侯而嘆天陷吾黨之甚也。侯名廷幹﹐字仲甫﹐別號子貞。以郡丞攝鳳山縣﹐故稱王邑侯云。其先世爲山東安邱人。幼歲富於文﹐窘於境﹐每試輒爲人捉刀﹐得少資潤以自瞻。己亥﹐赴省闈﹐貧不能賃輿﹐徒步往﹐中途患痁﹐疾作僕路側﹐有識之者﹐掖以登車。遂於是科領薦。明年﹐聯捷南宮﹐以縣令簽發福建。方入都時﹐張夫人有妊﹐家四壁﹐無隔宿糧﹐欲不去則芥棄可惜﹐去則寸鐵無所資。設呱呱者隨地﹐誰顧耶﹖泣牛衣中﹐再思無善策。適族人子官河南﹐以二百鏹至。喜極﹐畱其半給家﹐屏當成行。文思敏捷﹐一戰獲售。泥金報入﹐張夫人正呻吟牀蓐。

時也﹐英夷爭互市﹐聯■﹝舟宗﹞犯順﹐沿海七省羽檄交馳。侯至閩﹐值中丞劉公﹝鴻翔﹞亦齊人﹐一見﹐蒙靑盼﹐委解餉過臺。臺灣觀察姚公瑩﹑太守熊公一本俱奇侯才﹐稟畱差遣﹐補嘉義令﹐擒斬逆匪吳允﹐奏賞花翎﹐以同知卽補。權臺防丞﹐得代。赴澎湖賑卹﹐染風濕之證﹐不良於手足﹐屢診罔效者兩年餘。然亟圖報稱﹐未嘗謀息肩。返自澎﹐值鳳山需員﹐毅然詣往﹐時疾尙未已也。

臺灣素蠢動﹐自漳﹑廈報陷﹐伏莽遂竊發。鳳屬壤番界﹐告警者稟數十上﹐閽人鄭四以侯疾﹐不令聞。寇旣深﹐始召林萬掌﹝義首﹞入衛﹐而事已不可爲矣。林恭蜂擁至署﹐侯方治函達郡憲。曾玉水之徒以刃加侯﹐侯急拔佩刀禦之﹐已無及。其友張竹泉與侯爲總角交﹐憤侯死﹐挺短刃出﹐欲爲侯復仇﹐而眾寡不敵﹐賊殺之﹐並殺屠傑﹑張玉﹑羅覲儀﹐皆侯所延以襄治公私者也。婢僕死者十數人﹐侯之姊以孀故依侯﹐亦死焉。長子鈞﹐受九創。少子湜﹐已陷賊﹐幸賊中有仗義者﹐割發弁﹐縱之逸。侯之側室﹑教授曹化州﹐悉投火藥庫得免。張夫人初避民間﹐痛侯死﹐晝夜哭﹐其房主患之﹐紿之出﹐卒以狼狽不能堪﹐亦死。有見而憐之曰﹕此縣君婦也。急切不獲治﹐具以艸席瘞圳側。迨林恭決圳灌火藥庫﹐漂其屍。事平徧覓﹐卒無所得。

於虖﹗向使侯非以功名之故﹐從容頤養﹐矧年甫彊壯﹐非耆耄比﹐俟疾愈而後出其身以圖報知遇﹐則不尹鳳山﹔卽尹鳳山﹐而亦不必挈家之任。𨿽城亡與亡﹐妻若子俱告無恙。乃正以疾故﹐牽率眷累﹐至於戕其室家﹐禍及戚友。張夫人以持梁衣繡之身﹐一旦埋骨驚濤﹑飄魂荒鹵﹐空棺歸葬﹐履舄無存﹐皆急功名之一念誤之也。豈不哀哉﹗豈不哀哉﹗然而忠靈鶴導﹐正气難湮﹐以視棄其所守﹐苟免於目前而卒爲國法所繩﹐相懸奚啻萬萬。豸垣上其事於朝﹐時余代司章奏﹐欲以抵禦請優卹﹐豸垣難之。夫侯之未嘗巷戰者﹐出不意也。侯北人﹐北方風气剛勁﹐疾𨿽甚﹐豈不能操械者﹖誤中姦謀﹐反戈相向﹐固侯所不及料也。治函達郡憲﹐曷嘗須臾忘地方哉﹖當與髙大令﹝鴻飛﹞陣亡﹐同邀朝廷寬大之典。余方爭於豸垣﹐而大府已僅以傷亡入告。侯於九原﹐必有隱憾者矣。余與侯通縞紵有年﹔死難之前數旬﹐舉童子試﹐邀襄校閱﹐終日講論帖括﹐每一題出﹐必擬作﹐作必就余有正﹐知侯之耽於此事也。今其稿﹐尙存其子鈞處。以文學飾吏治﹐而授命於跳梁之醜類﹐天之阨吾黨甚矣。因記其始末以代哭。其它宦迹﹐則請以俟之作史者。

鳳山縣榕將軍記﹝咸豐三年﹞唐塤

樹之有神﹐見於史乘者﹐不可枚舉。廣西﹑福建二省多榕。此物之因地而生者也。福建之榕﹐尢多盛於祠廟衙署。其爲產也﹐枝榦著土卽成根﹐而又易於滋長﹐不畏刀鋸戕伐﹐故黛色參天﹐輪輪囷囷﹐至有蔭數畝者。有榕必有神﹐神必稱將軍﹐築小廟祀之﹔不知何自昉。以余所知﹐鳳山縣榕樹神實有無愧將軍之稱者。巨逆林恭起﹐揭竿陷陂城﹐邑侯王廷幹殉以全家。當是時﹐廨宇毀殘﹐倉庫﹑監獄悉非國家所有。林恭以所得儀仗﹐自爲縣令﹐凶焰張甚﹐闔境側目﹐而莫敢攖其鋒。逾月﹐署邑侯鄭元傑率兵入﹐擒林恭磔於市。其黨羽之未散者﹐思奔署攫所有以遁。攘擠間﹐樹忽折一技﹐壓賊數人死﹐餘眾爲兵勇擒斬。非神爲之﹐而誰爲耶﹖夫賊之死於法與死於神﹐等死也。向非折枝故﹐將遁者竟遁﹐縱惡貫盈﹐卒不免顯戮﹐而已少緩須臾矣。歲乙卯﹐余假館其下﹐終日摩挲虯幹﹐得神之蔭﹐思神之烈﹐因憶朱石君相國視學廣西題榕樹一聯云﹕參天黛色常如此﹐點首朱衣或是公。余亦題一聯云﹕讓功宜入馮侯傳﹐得蔭同賡召伯詩。俱有所指也。鳳山之榕﹐大不及數圍﹐而神之伸威效順﹐獨能佐兵刃之不及﹔豈以王邑侯之死﹐出不意﹐欲藉以一雪其憤耶﹖惜無有上其事於奏牘者。義士山陰徐本義爲余述所見﹐書此記之﹐以待後之人釆入志乘焉。

鄭邑侯克復鳳山縣碑記﹝代﹞唐塤

縣令爲親民之官﹐自漢﹑唐以來﹐論治行者﹐首重其選。然不過曰繭絲保障而已﹐曰撫字催科而已。從未有膺軍旅之寄﹐掃蕩羣醜﹐復我疆土﹐策又安於干戈擾攘之秋﹐振瘡痏於兵燹交罹之際﹐如古名將者然。有之﹐自我鄭侯元傑始。侯於道光甲辰官貳尹﹐分臺差遣﹔以勞績攖縣令﹐準升同知。咸豐辛亥﹐權臺灣篆﹐未稔﹐政通人和。有挾私隙者﹐摭誣於上官﹐調省察看。我臺人惜其去﹐僉詞稟道府﹐格於例﹐不果畱。幸牽率盤案﹐未成行。而癸丑四月二十八日之難作。

先是﹐粵西賊洪秀全作亂﹐假勝國後裔﹐稱天徳王﹐欲傾煽海內﹐我閩漳﹑廈之小刀會應之。臺人素浮動﹐自隸版圖﹐豎旗叛者屢矣。聞廈門陷﹐羣不逞徒蠢蠢焉。私計曰﹕今後天戈不遑東指﹐我輩其可得志乎﹗賊魁林恭﹐初充鳳山縣壯勇﹐王邑侯廷幹汰之﹐遂懷憤。至是﹐與北路賊張古﹑羅阿沙﹑賴棕等密謀起事。顧縣城防守嚴﹐林恭乃僞爲義民﹐出不意破竹圍入﹐戕王邑侯全家﹐少尉張樹春死之﹐參將曾元福不及救﹐急守火藥庫。林恭於是自爲縣令﹐擁所得輿馬﹑儀仗﹐稱尊南面。設軍械房﹐圖大舉。僞軍師王光贊等獻策﹐應攻火藥庫﹐俱不克。而邑之中﹐無良莠悉不敢與之抗。蓋縣旣無官﹐人思自保﹐幾不知屏山一寸土﹐實我日月之所照臨而天地之所幬載矣。郡道憲徐公宗幹﹑太守裕公鐸﹐專防北路。臺灣髙邑侯鴻飛出戰死﹐有報鳳山失守事﹐闔城皆驚。鎭軍恆公裕﹐兵駐北郊。林恭又於五月初二等日分其眾攻郡﹐郡之人擊走之。幕中人唐塤﹐請於徐公曰﹕鳳邑陷久矣﹐無論曾元福能守火藥庫與否﹐卽守之固﹐而郡無援兵﹐如他日大府詰問何﹖且不戰﹐不能守郡﹐其遂可恃耶﹖徐公乃一意委侯﹐檄下﹐侯固辭。徐公引燭之武故事以自責﹐曰﹕我以朝命所賜令箭付汝﹐機宜一決於汝。兵若勇﹐惟汝調遣。他日功成不賞﹐惟餘問。余知汝才﹐並知汝父才﹐非汝往﹐其誰往﹖侯猶豫不之決﹐會中營遊擊夏汝賢請行﹐侯乃復因唐塤以言於徐公。治牘移委﹐而師期遂定。夏遊擊率所屬祝延齡﹑湯得升﹑陳國忠﹑劉文珍﹑分三路進。侯亦派義首李澄淸爲前軍向導﹐翁夢熊爲左隊﹑何璇璣爲右隊。西螺把總李朝祥練壯勇八百人來會﹐長勇敢﹝﹖﹞﹐侯所調也。徐本義﹑鄭吾有﹑白驥良﹑陸晉﹑鄭榮﹑錢得寶﹐從侯父應璠護糧臺﹐爲後應。二十四日誓師﹐二十八日啟行。

初﹐侯以縣民悉從賊﹐懼殺之木勝殺也。受任訖﹐卽傳諭鳳人有易賊旗爲義旗者﹐許勿誅。蓋兵法有以解散爲驅除也。抵鹽水埔﹐復徇於眾曰﹕此行勝負未可卜﹐然宜進不宜退﹔進則有功﹐退則獲戾。尢願汝等勿戕害善良以冒賞﹔我受寄托重﹐不欲汝等辱身以辱國也。僉曰﹕諾。先捕近城伏匪﹐置之法。六月初二日﹐師次二層行溪﹐而郡局接應糧餉至。元福之子登瀚率壯丁三百人﹐屯弁林鼎山率屯兵五百人﹐先後俱赴營助戰初三日﹐遇賊於新園仙塘﹐獲股首藍礌等十九人﹐訊明正法。初四日﹐戰於圍隨莊﹐獲僞先鋒王三﹑林文。初六日﹐戰於橋仔頭﹐獲股首陳坑等三十七人﹐槍炮死者無算﹐奪獲旗械若干。賊復暗伏九甲圍﹐欲於我兵之行﹐突出橫截。錢得寶居後隊﹐聞喊疾進。侯父應璠急回軍掩擊﹐守備湯得升抄賊後夾攻。又斃賊百人﹐陣擒僞軍師王籹﹑田有﹐遂入鳳山舊城。初七日﹐曾元福得侯密函﹐將自內出﹐其子登瀚急欲見父﹐首先破圍入。侯與夏遊擊整旅繼之﹐賊計無所出﹐林恭踉蹌遁﹐餘黨伏城側來撲﹐侯與曾﹑夏之兵銳進剿殺﹐入其城﹐搜斬方烏翠﹑梁蘆等七十餘人。而鳳山縣乃復爲我有。是役也﹐全師無失﹐遊擊夏汝賢之功﹔執俘獻馘﹐則李朝祥各義首之力居多。而調度合宜﹑支應罔絀﹐非侯與侯父應璠曷克致此﹔𨿽謂夏汝賢諸人之功﹐悉侯之功可也。則以侯之實主其事﹐非諸人之所可爭能於毫末也。

東港者﹐迆縣之南三十里﹐山海交錯﹐路最叢雜。林恭走風港﹑瑯嶠﹐糾餘匪﹐思據此以負嵎。侯旣復縣城﹐撫綏殘黎﹐消其反側。念林恭緊要﹐懼難制﹐請於郡憲﹐委水師葉得茂﹑林增榮駕哨船巡海口﹐而以縣事屬縣丞範鼎亨﹑典史陳兆琮。二十八日﹐會參將曾元福議掃除之策。林恭果於二十九日搶奪船﹐渡溪至大林蒲。侯與曾擊之於半渡﹐擒李景等三十餘人﹐林恭逸匿水底寮不敢出。侯終以不得林恭﹐紮東港﹐示無退兵。餉匱﹐請於局﹐不與。兵勇索口糧如索逋﹐侯仍百計貸畫﹐減己食以食兵勇﹐誓同甘苦。水底寮義首林萬掌﹐先庇林恭之逆﹐以鄭至來投。侯父應璠識萬掌﹐因其友王飛虎﹑郝芝屢書促獻林恭﹐授以利害﹐李澄淸等亦先後縛僞軍師王先贊﹑股首蘇棟等一百三十八人至。七月二十七日﹐林萬掌乃卒與王飛虎﹑郝芝擒林恭﹐並擒林芳來獻。於是﹐侯復治牘報郡。計自出師至此﹐大小凡九戰﹐斬磔逆犯三百數十人﹐鳳山平。

夫侯以一介書生﹐非有賁獲之勇力倍人也﹑非有良平之智計萬全也﹐又非親稟宸謨如從前滿保﹑福康安之威權制勝也﹔惟承道憲徐公一言之獎﹐公爾忘私﹐量力而進﹑慮勝而會﹐上慰列祖﹑列宗之靈﹐下造闔境生民之福。奇勛懋建﹐炳烈前賢。自陂城告捷﹐而恆鎭軍驅兵北發﹐振旅羅山﹐郡之官若民﹐咸各舉手加額相慶安全﹐張古﹑羅阿沙﹑賴棕陸續爲土民縛送總局勘辦。蓋鳳山爲全臺首要﹐火藥庫軍火充足﹔侯不來援﹐曾元福決不能久持。賊得庫炮械﹐悉以舁之﹐如虎得食﹐闞怒百倍﹐郡城𨿽鐵石﹐不爲齏粉幸矣。然當捧檄祭纛之初﹐奏功如是之速﹐非惟侯所不敢操券﹐亦非道憲徐公所克逆睹而以爲可必也。而徐公毅然以委侯﹐侯毅然以克復自任﹐豈惟鳳之人望侯﹑徳侯﹐其郡以此實嘉賴之。然後知侯之維系於我臺者至深且重﹐夫豈媢嫉之人所能以妨賢而至於病國也。至侯之治縣政迹﹐他日必有紀其實者﹐玆不具贅。銘曰﹕

侯之生兮﹐天所福我臺兮﹐故自策名入仕﹐卽以趨庭之故乘赤鯉而來兮。別利器於盤錯兮﹐乃忽覯此兵災兮﹐秉羽檄兮﹐掃氛霾兮﹐築京觀兮﹐炳灰炱兮﹐羨厥功之甚偉兮。當並視夫瀛萊兮﹐及今遊蕩平之化宇兮﹐得弗思侯之烈並追溯夫義方式谷以成就此才兮。

王廷幹﹑張樹春之死論﹝咸豐三年﹞唐塤

鳳山令王廷幹﹑典史張樹春之死﹐其時同﹐其地同﹐其禦賊而死於賊同。王以全家殉﹐僅免二子﹔張亦亡其婢僕﹔則又大略相同。而其間微有不同者﹐王以縣令之尊﹐事權在其手﹔堅壁淸野﹐縣令之責也。賊初起於番樹寮﹐搶掠至陂城﹐旣發牌巡莊矣﹐檄調義首林萬掌入衛未至﹐不果行。林萬掌者三世爲義首﹐因賞薄與官懟。此次實其倡言爲亂者也。四月二十八日﹐萬掌先入城﹐林恭率眾踵其後。城之人猶以爲義民也﹐方稱慰而林恭至縣署﹐偃義民旗易賊旗﹐蜂擁吶喊。王倉卒不及備﹐被害。張聞縣堂有嘩聲﹐急赴彈壓﹐亦被害。王夫人張氏及王之姊孫夫人﹐率婢妾子女謀遁而不得﹐遂罵賊死。長子鈞﹐尙未冠﹐以槍刺賊﹔賊刃交下﹐受鱗傷。次子湜﹐甫九齡﹐賴士民救免﹐而婢僕丁役死者十八人。幕客屠傑﹑官親張玉﹑張竹泉﹑門下羅覲儀悉死。參將曾元福適巡哨赴外城﹐飛騎入援﹐已無及﹐急扼火藥庫。當是時﹐賊張甚﹐城之人欲保室家者﹐各豎旗從﹐幾莫辧良莠。越數日﹐一二好義之士﹐始奉曾元福命﹐收各屍斂葬。而男婦之得避者﹐陸續至火藥庫求庇。王﹑張二首級竟爲賊持去﹐至覓之久而始得。夫張之死﹐死於其職﹐固無遺議矣。王宜先事預防﹐卒至誤信匪人。萬掌至署﹐王以所戴花翎加萬掌首曰「闔城付汝﹐全家付汝」﹔而仍不免於難﹐似其自召者然。然而單身抵禦﹐困於力竭﹐其身旣殞﹐禍及妻孥﹐並其平日所共甘苦者悉畀之賊。死事之烈﹐亦有與日星爭光者﹐則與張典史之死﹐其同不同又未可知也。

曾元福守火藥庫論﹝咸豐三年﹞唐塤

鳳山旣陷﹐城四面皆賊﹐分其眾圍郡城。有人焉﹐獨能固守一隅﹐使賊不敢正視﹐不特保郡城﹐兼保全臺者﹐曰署南路營參將曾元福。鳳之城東南隅﹐向有火藥庫一座﹐前縣曹謹捐置軍械火器﹐爲備歷年操練﹐火藥悉儲其中。曾元福自哨所歸﹐見賊已充斥﹐擊之不能盡也。念火藥庫緊要﹐急以所統兵奪路入守。賊旣據衙署﹑掠倉庫﹑縱獄囚﹐林恭以所得儀仗﹑輿馬自爲縣令﹐出入升炮鳴金﹐據鳳儀書院爲僞軍機房﹐而火藥庫尙爲曾所守。賊固欲得之以爲利者也。率眾攻之不破﹐放火箭焚附近民屋逼之又不破。決渠水灌之﹐賴守禦力﹐卒以完固。曾且伺賊之隙﹐時帶數十人出哨﹐以示無恐。而庫以內糧食﹑鹽菜凡日用所需之物﹐僞爲劫奪於鋪民也者﹐而陰令赴庫給值﹐皆出哨時爲之也。郡中以賊攻數次﹐官民皆惶惶。旣匝月﹐始得署知縣鄭元傑會遊擊夏汝賢率兵勇往﹐轉戰十日至陂。元福之子登瀚﹐亦練壯勇三百人以救父請於道府﹐首先破圍入。鳳邑克復﹐人以推鄭﹑夏功﹐而不知曾亦不出鄭﹑夏下也。當郡兵未至﹐曾嘗告左右曰﹕我力竭矣﹐設郡憲而竟議棄此土也﹐汝等宜去﹐我斷不以軍火資寇用﹐行將付一炬耳。嗚乎﹗其志苦而其忠亦昭然矣。或曰﹕以若所言﹐是曾第保火藥庫耳﹐何與郡城﹖更何與全臺﹖余曰﹕庫中火藥數萬斤﹑炮位槍械無算﹐非曾智勇﹑合眾心爲一心﹐賊得此﹐气力益厚﹐挾軍火以攻郡﹐郡之人驚走不遑矣。郡一不保﹐嘉﹑彰以至淡﹑蘭﹐蹂躪何可設想﹖然後天戈遠出﹐跨海收功﹐𨿽以滿保﹑福康安之謀略﹐藍廷珍﹑馬濟勝之壯猷﹐值此漳﹑廈用兵﹐其事有難於從前十倍者。誰謂全臺之安﹐非安於曾元福一人也﹖彼怯戰之鎭軍﹐直當偏裨視之耳﹐我恐曾尙以爲無可造就也。

髙﹑張二子之獄論﹝咸豐三年﹞唐塤

臺灣令髙鴻飛﹑鳳山典史張樹春﹐以一死報國﹐特恩褒卹﹐通臺無異詞。獨惜其九原之下有未能瞑目者﹐此非身後之遺孥失所﹐正以兩家似續欲求伸睚眥而轉令含笑西歸赧於對生前之至友也。髙鴻飛之出師﹐在四月二十八日卯時。是日﹐賊警愈急﹐徐觀察復於酉刻委鄭元傑接應﹐而以廩生許廷道佐之。許廷道壯勇尙待糾練。二十九日﹐卽報髙鴻飛陣亡。鄭不能預知有接應之﹐委髙之出在先﹐又安得與之訂約。張樹春死﹐鳳邑已陷﹐其妻及幼子女奔避火藥庫﹐張夫人染濕气﹐寢處泥塗中﹐值霪雨﹐擁甲盾以代衾覆﹐病腫至不能起立。鄭元傑兵至陂城﹐首令幕中人徐本義拯問張氏眷屬﹐飲食之﹑衽席之﹑醫藥之﹐務卽於安而後已。刃張者﹐鄭戇﹑余阿榮﹑林僯﹐並持其首去﹐埋東港之溪南。鄭元傑旣獲鄭戇等﹐置之法﹐剖祭於樹春之靈﹔多方購樹春之頭﹐俾張夫人禮斂。其於張氏﹐亦可謂有徳無怨矣。乃樹春之子厚仁﹐於次年來臺扶櫬﹐會忌功者以詞聳誣於厚仁﹐遂一控臺道﹑再控省憲﹐稱伊父爲縣役黃添所殺﹐鄭氏父子庇縣役﹐置其父大讎於不問。髙鴻飛之子人鏡﹐控恆鎭軍按兵不發。提省質對﹐附會厚仁之詞﹐而以訂約不救﹐合口噬鄭。兩家之難﹐悉歸獄於鄭。孰知元傑有功之名﹑無過之實。軍前便宜行事﹐容有未滿人意者﹔若謂髙﹑張之死﹐委曲加罪﹐釆謬悠之論﹑成周內之獄﹐彜典昭垂﹐曷以服天下而示後世﹖髙鴻飛﹐張樹春死而有知﹐其不抱憾泉臺而繼之以哭﹐吾不信也。定例官員升擢﹐首重軍功。元傑得委力辭﹐徐觀察再三激勸之﹐不謂剡章未及列﹑錫賫未及邀﹐射影含沙﹐躬冒不韙。而今而後﹐又孰肯親犯鋒燹﹐出萬死一生之計﹐以成功始﹑以獲戾終耶﹖彼二子者﹐特恃其父之同死國難﹐當事必曲示矜宥耳﹔我願治斯獄者﹐置「嶽氏吁天辯」於座右﹐以察其實而燭其虛﹐庶大畏民志而三代之直道不沒於聖明之世也夫。

鄭元傑﹑夏汝賢克復鳳山論﹝咸豐三年﹞唐塤

鄭元傑奉委南徵﹐實以其父應璠之才耳。檄下﹐於五月初六日屢辭不獲。時﹐曾元福望援久﹐鄭以文員無兵﹑無勇﹐不能徒手往也。鎭軍畏賊甚﹐計無所出﹐道府屢請發兵﹐未識誰之可也﹔署中營遊擊夏汝賢﹐私語鄭曰「苟委我﹐我願與子偕」。鄭以此語告唐子益■﹝氵庵﹞。唐子曰「可矣」。急請於觀察徐公宗幹。徐公曰「夏某果奮勇耶」﹖因實以鄭語。爰治牘移鎭軍委焉﹐而輾轉又旬日矣。唐子又以大義責徐公曰「鳳邑陷於賊久矣﹐無論曾元福能守火藥庫與否﹐卽能守矣﹐他日大府執律嚴詢﹐公將何詞以解不赴援之咎」﹖徐公頓悟﹐力促鄭行。會局發兵費未充﹐檄調西螺把總李朝祥壯丁未集。至二十八日﹐始祭纛誓師﹐出二層行溪。凡三遇伏﹐至楠梓坑。六月初六日﹐入鳳山舊城。初七日﹐入陂頭城。林恭者﹐先曾服役於鄭﹐聞大兵至﹐初未知爲元傑也。及對陣﹐驚曰「我舊主人也」。踉蹌遁東港。其黨悉潰﹐遂復鳳山縣。是役也﹐整隊無失﹐夏之功﹔衝鋒決勝﹐則西螺壯丁之力居多。而支應罔缺﹑調度合宜﹐非元傑與其父應璠不能奏績如是之速。天誘凶魄﹐弗忘豢畜之恩﹐隱寓避藏之意﹐臺人之福實亦賴聖朝教澤之宏﹐逮於廝賤﹐有以致之。不然﹐彼業梟獍矣﹐而何以良心尙若此之不昧哉﹖初﹐知府裕公鐸以餉乏﹐議勿戰。徐公主戰而亦慮經費之不貲。有人請三千金平鳳山﹐徐公以輕率弗之許﹐專意委鄭。迨元傑之父應璠以接應請﹐裕又諉之徐。於是唐子復庭叩軍門﹐以密書啟徐公﹐陳可慮者六事﹐謂兵無廢於半途也。徐公乃諭局速給餉﹐而以克復責成鄭氏父子。及今思之﹐其果以主戰者爲是耶﹖勿戰者爲是耶﹖必有能辧之者。唐子無官守﹑無言責﹐所以罔知顧忌﹑激切越俎者﹐以禍福安危所系也。然非徐公意在疆土﹐則其言亦未必入﹐則謂鄭氏父子之功悉徐公所信任而成就焉可也。天下用財之地﹐有以棄爲取者﹐其信然哉﹗其信善哉﹗

鄭氏父子不善居功論﹝咸豐三年﹞唐塤

鄭應璠非無功之人也﹐然功旣著不必自鳴其功。年羹堯在世宗朝﹐徵靑海西藏﹐何嘗不勛埒衛﹑霍﹐卒以恃功故﹐身敗名裂﹐議者惜之。余謂鄭應璠亦非無過之人也。推其所以致過﹐由於不善居功。其局量本淺﹐如一拳一勺之未遑承載華嶽﹑吞納河海﹐而徒施然驕形於色﹔宜山之重焉而崩﹑水之滿焉而泄﹐以累功之階﹑卒爲叢過之府﹐豈人之好爲傾軋哉﹗亦自取之而至於無可解免也。當癸丑五月﹐林恭陷鳳山縣﹐攻撲郡城﹐艱危交集﹐風鶴皆驚。憲令不行﹐軍威曷恃﹐鄭元傑獨慷慨受命﹐奉其父應璠剿諭兼施﹐依次而進。果以大小數戰﹐不兩旬而復我故物﹐殲厥巨魁。推平臺之功﹐以鄭氏父子爲第一﹐其誰曰不宜﹖乃以髙﹑張二子伸愬父冤﹐投詞指控﹐僅得薄獎﹐並嚴檄調省察看。

天乎﹗天乎﹗余嘗論此事﹐所謂兩家死父含笑西歸﹑愧無以對生前之至友也。初﹐局發兵費不敷﹐南徵兵勇以數千計﹐索口糧無虛日。縣城旣復﹐進剿東港﹐抵枋寮。至林萬掌擒林恭來獻﹐始稍稍議撤﹐支給無出﹐不得已而籌款於罰鍰。蓋自林恭倡亂﹐攻火藥庫﹐攻郡城﹐邑之民無賢否﹐悉豎旗從。元傑接理縣事﹐以爲誅之不勝誅﹐請於上官﹐令捐經費貸死。軍前濟急﹐意非不善也﹐而二子者卽以此爲口實。應璠以戰勝自矜﹐適形髙鴻飛陣亡之絀﹐髙氏子侄有不銜之深乎﹖張厚仁歸罪黃添﹐爲鄭計﹐亟應以黃添送郡侯訊誣而後﹐再令充役﹐乃始終袒庇無異詞。罰鍰之役﹐黃添玩鄭於股掌﹐羽翼橫生﹐爪牙疊出﹔官得者半﹐假官以肥己者亦半。此事之不可知者也。林萬掌者﹐擒林恭是其功﹐而所以致林恭之亂﹐不得謂之無罪。應璠以惜其力﹐故禁人之議之者﹐而被指控者益有詞矣。二子𨿽過舉﹐非己之有以召之耶﹖天下必有至深之量﹐始能爲天下任功﹐並能爲天下任過。鄭氏父子惟以克復之功﹐橫塞於胸次﹐故一遇二子之控﹐遂若自投污泥之中而不可終日。其不甘受過﹐正其不能忘功所致。才髙致毀﹐名盛招謗﹐此楊修所以見忌於曹瞞﹑曲端所以被殺於魏公也。豈非古今有同慨者哉﹗應璠果有髙人之識﹐於兵克鳳山後﹐力辭縣事﹐卽不獲辭﹐令其子畱陂而已。不一顧祁奚舉其子午爲政﹐不聞午復舉奚以襄理家政﹖元傑之才不如父﹐而循循矩矱之中﹐捨軍旅外﹐毋庸執無違一語﹐而煩椿庭之巨細必問。圭角不露﹐則人亦淡焉視之矣。戀棧者﹐羈靮之而奪其食﹔望程者﹐束縛之而遏其行。誰實使之﹐至於此極﹖然後悟語言之賈禍也﹐蓋已晚矣。

﹝光緒二十年十二月二十四日廩生盧爾徳嘉造報﹞

癸部

藝文﹝二﹞

兵事﹝下﹞

詩詞

兵事﹝下﹞

剿平許逆紀事﹝並序﹞本邑歲貢鄭蘭

暇余檢閱舊鈔程制軍癸已五月匯奏全稿﹐中敍北匪起事及削平定案數千言﹐條陳曲暢﹐詳悉靡遺。至鳳山響應﹑下淡毒痛﹐或稍略焉。因就見聞所及﹐綴成俚語一篇。自帷駢拇枝指﹐了無用處﹐必然貽笑大方。竊效觸鬥蠻爭﹐果有聞時﹐不厭私編小傳。人未云亡﹐事多觸諱﹐意徒似焉﹐筆豈如狐﹖亦聊自適其適﹐遑卹乎傳不傳。不惟病疾甚蒼鷹﹐网漏爭誅以口﹔亦復哀同黃鳥﹐穴臨莫贖其身。志切獲麟﹐奚辭罪我﹔班殷窺豹﹐詢足起予。杜子美鬥酒言情﹐後世尢推詩史﹔蘇長公微吟托諷﹐余聞並著志林。誰毀﹑誰譽﹐三代猶存直道﹔無非﹑無是﹐兩端謬假中庸。漫云比事屬辭﹐不愧原原本本﹔亦曰代更世易﹐庶幾見見聞聞云爾。道光乙未秋日﹐得適齋漫題。

蠢玆小醜﹐倏爾巨魁﹐原屬無賴狂徒﹐如鴟張吻﹔遂勾有名慣盜﹐假虎作威。緣北匪之披猖﹝道光十二年九月杪﹐嘉邑賊匪張丙等戕官長攻城﹞﹐倚爲犄角﹔倡南方以響應﹐謀立股頭。大肚成階無尺土﹐揭竿謬許從戎﹝許成﹐邑觀音里人﹐病蠱﹐綽號大肚。聞嘉匪玆事﹐遂於十月十三日首豎逆旗。賊眾推爲大哥﹐札僞營於角宿莊﹞﹔麻旺�呼鮮羣兒﹐擲筊希圖起事。用人犧而祭纛﹐嚇道士以銷魂﹝方旺﹐維新里人。堅旗時﹐戮仇人以祭﹐延道士詛咒﹐一見驚眩僕地﹐久而復蘇﹐手足糾顫﹐牙齒作聲﹐不能終事﹔及歸﹐病幣月﹞。蔡烏羊﹐起舞岡巓﹝劫賊犯疊案﹐素埋頭不出﹞﹔張王鹿﹐跳梁漯底﹝張光明﹐內地人﹐素挾方術惑人﹐遊走四方﹐俗稱爲走街仔﹐亦曰王鹿﹞。个个鬼幽﹐羣羣人痞。只圖醉飽﹐罔卹微軀﹐幻作麼麼﹐何堪屈指。藍縷纏頭﹐驀地突然烏合﹔疲癃遊腳﹐霎時擬作梟雄。維時郡治戒嚴﹐援軍未能猝至﹔幸我邑侯﹝托克通阿﹞有備﹐募勇奪以先聲。散財累巨萬﹐竭庫傾囊﹔得眾五六千﹐環城衛郭。義勇旣處置得宜﹐屯兵亦安排妥當﹝劉伊仲督辦軍局﹐率劉儒募丁壯﹐與吳國幹義民同札縣衙左偏。王飛龍﹑林淇泉團練炮勇﹐守內衙﹐屯粟倉後及右偏。岑千總帶兵札大堂﹐番兵守監獄。巨炮三尊﹐安儀門﹑街衢設立木柵。凡要處﹐各屯義勇﹞。十二班﹐偏管四門﹐呼之立至﹔三五日﹐盤查一次﹐犯者必懲﹝每班五十名﹐歸頭役約束﹐毋許越界滋事﹞。小夫收爲義勇﹐散丐給與度錢﹔得依以生﹐無致從逆。推誠而壯丁踴躍﹐城池固若金湯﹔用間而日夜巡邏﹐兵勇聯爲指臂。預防先事﹐以俟大軍。援兵次楠梓坑﹐有神示夢﹔逆賊攻元帥廟﹐聞炮驚奔﹝守備陳雲蛟帶兵南下﹐次楠梓坑﹐札營元帥廟。夜半﹐一卒在夢中呼曰﹕賊來謀營。眾皆抖擻以待賊﹐果千餘人至﹐發炮擊之﹐始驚潰﹞。旣電掃而星馳﹐悉奔林風兮走穴﹔乃壘空而營徹﹐復蟻聚兮蜂屯﹝軍出賊來﹞。角宿社作逋逃藪﹝許成聚黨﹐號大哥營﹞﹐楠和宮爲養濟堂﹝宮在楠梓坑﹐賊每日在此派飯﹞。民日擾而日窮﹐黨愈嘯而愈聚。有榖必封﹐無家不索。大莊招爲股首﹐小社派以旗丁。不附者稱家買好﹐見幾者避地先逃。路梗塞以難通﹝東路岡山﹑中路阿公店﹑西路海口﹐俱有賊﹐截搶行人﹞﹐糧日輸而告匱﹝陳明府文起解餉銀由海而來﹞。翁將官駐火藥庫之中﹐風鶴俱警﹔陳守備屯武洛塘之上﹐艸木皆兵﹝武洛塘在北郊﹐陳雲蚊屯兵於此。夜望林投樹搖曳﹐疑是賊伏﹐開炮擊之﹐城中急出應援﹐了無蹤迹﹞。耳嘉匪之戕官﹐人心洶湧﹔目淡民之避寇﹐家口流離。賊人散布謠言﹐使我滿城戰栗﹔粵匪劫焚村落﹐憐他下淡摧殘。王署府飭諭而不遵﹐黃主事貽書而不聽﹝主事名驤云﹐港西裏粵籍進士。聞粵匪李受等藉義民名目﹐自立營頭﹐署中軍府﹔亟馳書諄諄勸誡﹐切不可攻毀閩莊。李受不聽﹐蹂躪甚於許逆。後閩人以粵得府札﹐益橫﹐疑主事爲之勾通。僉呈大憲﹐語率牽連。迨平﹐觀察南下﹐於該莊起出主事手書﹐始白其冤﹐且緣此敍功。此以下皆敍粵匪攻掠焚搶屠莊之事也﹞。虎視旣眈﹐狼蜂益焰。方其毀閩莊﹑屠巨埠也﹐首先阿侯矣﹐次及萬丹﹔繼而東港矣﹐終及港裏﹝卽阿里港四處﹐下淡水﹑大埔頭附近莊民搬入﹐財寶充積﹐粵匪垂涎已久﹞。福人﹝粵稱閩人曰福老﹐謂福建人也﹞競渡而逃西﹝下淡水在縣境之東﹐逃西者﹐謂西渡淡水溪來歸縣治也﹞﹐客子循溪而逐北﹝客子指粵人﹐以其籍隸廣東﹐與我閩有主客之分也﹞。市野橫屍﹐莫認誰家之子﹔荒村度命﹐未知何日能歸。厲不知深﹐淺奚暇揭﹝淡水溪寬五里許﹐渡處只一竹筏﹐僅載十餘人﹐勢迫徒涉﹐深淺不一﹐不暇循故道﹐多陷入淖泥中﹞﹔繃忘遺子﹝婦人忙急﹐致孩上背𦇤松﹐兒墜﹐稍定﹐反手一槭﹐方悟遺失﹞﹐佩解匪夫﹝忙時有婦人解包袱與夫﹐誤落他手﹞。蓮襪沒泥﹐最苦淩波步步﹝女人行淤泥中﹐辛苦萬狀﹞﹔麻衣被體﹐剛逢雨雪霏霏﹝是冬嚴寒﹐下雨如雪﹐逃難貧民有以麻布袋爲衣者﹞。半綻尙含﹐蜂遭亂釆﹝難女有被賊彊污者﹞﹔一枝聊借﹐雉自爲媒﹝投宿家有男﹐卽以女妻之﹐不索聘﹐不用媒﹞。保抱攜持﹐珠忍擲於掌上﹝日食難度﹐愛女隨便賣人﹞。緘縢扃鍵﹐篋卽胠於懷中。躲粵鋒﹐仍遭賊手﹝賊匪伏鬼仔埔﹑墓庵﹑龍眼宅一帶﹐截搶避粵難民﹞。當瑣尾﹐復病膏肓﹝家破親亡﹐憂鬱內傷﹐風餐露宿﹐死者甚多﹞。冤上加冤﹐慘中更慘。天好生兮﹐瞀重輪而厭視﹝粵每攻莊﹐天昏地黑﹞﹔階爲厲也﹐磔寸肉以難償。七十二莊最毒痡﹐孽由蘇講自作﹝莊眾搬入阿里港﹐設守甚嚴﹐蘇講屢出挑釁﹐十一月初十日卯刻﹐粵匪率生番乘夜分道而來﹐伏眾萬餘﹐從永春宅間道入﹐直搗其中堅。時方早飯﹐倉皇莫措﹐各思逃脫﹐任其荼毒﹞。五百餘村無﹠8F8E﹠類﹐罪歸李受一人﹝李受﹐藉義民李直之名目﹐主幟中軍。凡諸粵匪攻莊毀社﹐悉聽號令。逆首許成﹐遜其威風﹞。挖去姓名﹐曾偉中悔已無及﹝偉中﹐粵舉人。李受自分不足服其鄕人﹐邀同立營保莊﹐並署中軍府印名。迨屢出焚搶﹐始將名挖去。迂腐之儒﹐不早自引決﹐其獲軍罪也﹐宜哉﹞﹔招來亡命﹐張光明死有餘辜﹝光明花言巧語﹐解衣推食﹐善買賊心﹐黨夥最眾﹞。執逆旗﹑佩僞印﹐黎園子弟列前茅﹝優童奉春等爲光明佩劍印﹐出入前驅﹞﹔騎土馬﹑乘肩輿﹐艸澤妖魔當後勁。一簇侍嬖男﹐花番婆﹝番婆姓花﹐觀音裏名妓。年二十餘﹐尙有姿態﹐從盡狡童﹐林大聰其最者﹔給賊首僞令﹐乘聰玩耍。大軍至﹐與聰俱獲。聰斬﹐花發縣取領﹞儼然三娘子﹝明李番婆俺答爭此﹐幾致傾國﹔見西堂明史樂府﹞﹔幾个袈裟賊﹐林和尙﹝岡山寺僧﹞獨佩小觀音﹝沙門作亂﹐代有其人﹔至邀菩薩作賊﹐則未之前聞。錄此以誌異云﹞。逆理必然獲罪﹐僞幟敢云順天﹔出家不作好人﹐眞佛那肯助戰﹝禿奴豎旗岡山巖﹐恐人不附﹐造謠云﹕天變地變﹐觀音媽來助戰﹞。乃竟墮詐計而不知﹐傳密號爲得勝。闖北門﹐直進重關﹐如入無人之境﹔攻前衙﹐突遭兩炮﹐竟同遊釜之魚﹝自北門抵縣衙﹐數重木柵﹐關鎖甚牢。十月晦夜﹐賊未臨城﹐時有爲賊內應者﹐盡啟以待﹐密約插榕也門首及帶身上﹐便不加害。相撞呼「得勝」爲號。以故賊前驅直入﹐進焚縣門﹐兩路偪及﹐賊蜂擁照墻前庭﹐大炮一開﹐無地可躲﹐擊斃者甚多﹞。鐵蒺藜四布﹐東倒西顚﹝賊旣退﹐兩路預布之腳馬﹐一觸便跌﹐徧體受傷﹞﹔艸房屋一燒﹐焦頭爛額﹝縣前右偏一座廢艸房﹐賊逃入﹐被炮火誤灼﹐焦爛靡遺。禿賊斃於此﹐如來亦遭回祿。人因繪其謠云﹕被火一燒牙現現﹞。躲余生於籬隙﹐滚滚豚奔﹝賊進入人家﹐越早﹐有獻者﹐亦有脫者﹞﹔伏小銃於城隈﹐累累虱貫。王飛龍﹐炮無虛發﹝賊敗﹐將出西門﹐飛龍伏在縣西偏監獄墻外﹐執鳥槍﹐隨者裝鉛藥接手連擊﹐中必疊雙﹞﹔岑騎尉﹐令亦綦嚴﹝岑總在二門督放大炮﹐賊進儀門者幾無遺類。三放隨鳥槍盡發﹐賊始退﹞。旣死敗於三更﹐復生擒於翼日﹝朔日冬至﹐通城搜十餘賊﹐托公按律斬之﹞。倘馳一旅以追奔﹐伏莽何難授首﹖卽檄偏裨而安撫﹐窮檐亦免捐軀。乃亂未厭乎天心﹐該逆幸延殘喘﹔使殃徧及於地角﹐粵匪益肆噬臍﹝枋寮水底﹐鳳之盡境﹐粵匪長驅攻圍數次﹞。立營頭﹐爲中軍府﹝中軍李受爲主﹐曾偉中副之﹐設堆分隊﹐號令甚嚴﹞﹔假義號﹐以毒生靈﹝粵匪每作亂﹐輒假義民名目。咸豐三年亦然。前此林逆﹑蔡逆兩次滋擾時﹐尙俟賊匪攻城﹐方敢自署軍府。此番聞警卽立營頭﹐勒派田甲攤餉﹐戕殺甚於逆賊。每日炮聲響震百里﹐縣治置若罔聞﹞。畢支尾﹐障水底寮﹔掘巨炮﹐獲全民命﹝下淡二里﹐居縣之半。被粵匪攻不破者﹐惟畢支尾﹑水底寮﹑坊寮三莊。其民慣習鹿銃﹐稍稍支持﹐幸人家地墳裂起巨炮一尊﹐受藥彈甚多﹐恐不繼﹐正籌慮問﹐適郡郊商人運到鉛藥百餘斤﹐足資抵禦。蓋天不忍此一隅盡受其毒﹐故不先不後偏來湊巧﹐俾稍挫其鋒﹐不至長驅入縣﹐多損生靈耳﹞。祇此一隅﹐餘皆焦土﹔可憐兩里﹝港東裏﹑港西裏﹞﹐變作荒墟。溪南盡逃﹐溪北賒死。饑寒迫而從賊餬口﹐莫計幾千﹔猖狂奮不顧身豎旗﹐頓加數十﹝蘇講自敗阿里港後﹐分旗與淡人﹐大肆劫掠﹐數十股惟命是聽﹐違者斬之﹞。糾黨轉攻羅漢門﹐遊田舍頗饒謀略﹝賊攻城挫衄﹐知羅漢門險固﹐欲據爲巢穴。其山四面環繞﹐只一路可通。遊伏眾於旁﹐聽其入﹐繞山大喊﹐賊驚走﹐遇伏﹐跌坑墜崖﹐死傷不計其數﹞﹔援師駐札二濫頂﹐謝朝恩故意逗畱﹝時馬提軍在北路翦滅羣凶﹐先委參將謝朝恩統兵南下﹐會本營協剿﹐謝屯二濫數日﹐距陂城尙四﹑五十里﹐非逗𨖻而何﹞。密約會剿擒﹝蘇講﹐番仔寮人﹐最狡﹐豎旗後﹐卽勾通房胥﹐詐言欲擒許成並諸股首來獻﹐騙給一札﹐便其勒派搶劫﹐蕩平又可作護身符﹞﹐蘇大哥原非莊錫捨﹝乾隆五十一年投誠賊目﹞﹔代軍出接應﹝謝朝恩不下﹐托公命副貢劉伊仲協營與之互剿﹞﹐阿公店幾嚇翁遊戎﹝兵至阿公店﹐衙眾望軍如望歲﹐塞滿康衢﹐有登屋觀者。翁疑是賊﹐手足抖顫﹐不寒而栗﹞。班師過塗庫﹐茇捨於海隅。僞軍師就擒﹐金頂可誅白頂﹝莊固﹐許成僞軍師﹐泉人﹐自稱世蔭碑頂﹐托公斬之﹞﹔諸賊黨相並﹐大旗自殺小旗﹝小股吳明月﹐搶掠下淡水難民﹐蘇講挾私忿殺之﹞。嗣是賊無鬥志﹐紛紛獸散各逃生﹔民有歸心﹐陣陣雷奔皆效命。聯莊起義旅﹐四處捕搜﹔中路遇民兵﹐一网打盡﹝臺屬義民截擒小股方春勇並賊黨解郡﹐賊因不敢北竄﹞。遂訊馘於軍中﹐用獻俘於麾下﹝馬提軍至楠梓坑﹐適擒股首李來﹑甘旦﹐立斬營前﹐萬姓歡呼﹐喜見天日﹞。潔我壺漿﹐迎提軍於馬首﹝陸路提督馬公濟勝﹐督師平臺﹐軍容嚴肅﹐好整以暇。削平南北﹐功推第一﹞﹔給爾牌札﹐作向導以驅前。粵莊李匪﹐誘自阿侯﹝平觀察﹐諱慶﹐親臨阿侯﹐設計誘獲李受解郡﹐程制軍審擬陵遲。先後共擒粵匪二百餘名﹐分別斬配﹐不枉一人﹐齊聲稱快﹞﹔逆首許成﹐捆從穆降。羣凶撲滅﹐夥黨削平﹝大小股首擒獲淨盡﹞。天网恢而不漏﹐云霓沛其來蘇。北鄙功成﹐南轅旆返﹝提軍登岸卽札城外﹐北路奏凱﹐亦不入郡﹐乘勢南下﹐鳳平旋郡﹐始住行臺﹞。賡凱奏﹐掃欃妖﹐撫瘡痍﹐登衽席。功有賞﹝知縣托克通阿升同知﹐直隸州巡檢沈重棻升縣丞﹐岑千總升守備﹐劉伊仲加六品職銜﹐王飛龍﹑林滇泉俱賞戴藍翎﹞﹐罪必誅﹝參將翁朝龍揭參﹐都司陳起鳳及粵莊舉人曾偉中並擬軍﹐千總陳髙山革職﹞。垂涕泣﹐慰難民﹐平司道人稱菩薩﹝公臨淡時﹐預派郡紳數人﹐隨往搭蓋艸寮安撫﹐嗣難民造郡﹐人安置法華寺﹐各官富紳俱有周卹﹐公官囊羞澀﹐密以長物質錢﹐每日給發不少吝。一時有菩薩之稱﹞﹔把軍裝﹐助粵虐﹐陳起鳳惡等廉來﹝山豬毛都司地毗粵莊﹐起鳳不能彈壓莊民﹐防禦粵匪﹐反以號衣鳥槍假之。擬以軍罪也﹐固宜﹞。未見賊而卽走﹐怯莫怯於陳髙山﹝髙山駐觀音山汛﹐賊未豎旗﹐卽率兵歸營﹐倉猝束裝﹐鈐記遺失﹞﹔旣入府而復來﹐壯莫壯於劉伊仲﹝伊仲搬眷入郡﹐隨赴陂城﹐募勇協守﹐幫理軍局﹞。勾生番以肆毒﹐廖芋頭惡眞貫盈﹝生番嗜利好殺﹐老病﹑嬰孩亦忍下手。芋頭僅擬斬罪﹐死有餘辜﹞﹔脫許逆而不擒﹐蘇豆變罪不容死﹝蘇講綽號豆變﹐言其反復無常也。平定後﹐竟被漏网﹐殊爲憾事﹞。代粵籌糧餉﹐問擬充軍﹔爲賊約法章﹐罪應正法。「探南路」﹑割腳筋﹐辦事均屬兩錯﹝臺灣縣陳公﹐以紙方寸餘﹐蓋縣印書「探南路」三字﹐遣人賫到﹐托公詰問﹐言語枝梧﹐疑爲賊諜﹐斷其腳筋。緣此人系值差轉雇﹐故一切情形不悉。𨿽托公失之躁﹐亦陳公失之簡而致誤﹐未可專咎托公也﹞﹔入北門﹐插樹葉﹐守禦保無貳心﹝陳役守北門﹐勾通賊黨﹐約爲內應﹐重柵悉開以待賊﹞。按兵不動﹐沈巡司憤揭翁遊戎﹝沈守舊城﹐屢請添兵﹐翁以兵少辭不可。沈憤作遺稟﹐囑其婿曰﹕吾無嗣﹐汝吾半子﹐城破﹐義必死﹐汝將遺稟呈繳上憲﹐以雪吾冤。後幸保全﹐遂獨具通稟﹐揭翁按兵自衛。時托署府駁以越職言事﹐卽摘印離任。托去﹐軍局知府許元靑爲之敍功﹐升分縣﹞。大炮宜追﹐閩紳士僉呈程制憲。最宜在善後﹐有識者憂先﹔勿掘於旣渴﹐早弭乎未然﹗

附﹔請追粵炮議鄭蘭

粵莊大炮﹐自康熙年間存儲至今﹐進足以攻﹐退足以守﹐由來久矣。今粵之所恃﹐又不在於守﹐而在於攻。何以言之﹖粵民籍隸﹐百餘年來﹐生聚保養﹐丁壯累十數萬。自港西上界抵港東盡處﹐沿山麓八﹑九十里。美壤膏腴﹐悉被占住。地據上游﹐村莊聯絡﹐聲息可通。大者幾萬戶﹐小亦不下三﹑兩千。鑿澗水﹐環其田閭﹐常資灌漑。變資守禦﹐家給戶足﹐藩籬孔固。以視閩莊之地廣民散﹐繡壤錯落﹐鳩聚爲難﹐痡頭則五方雜處﹐居社亦四面受攻。𨿽上下與之毗連﹐而形勢實未足以相抗。兼之俗雜漳﹑泉﹐各存嫌隙﹐素無首領爲之約束﹐變無生息可以籌備。臨時烏合﹐鳩數莊之眾而隸於一隅﹔攜老扶幼﹐罄巨家之儲日不暇給﹐勢難久聚。使移大炮而置之閩鄕﹐亦屬無用之物﹐卽以近事言之﹐阿里港合七十二莊頗饒者搬入其中﹐幾無隙地﹐財寶堆積﹐曁本莊生理所蓄﹐僅足支持月餘。一遇粵﹑番大至﹐不能交接一鋒﹐各思逃散﹐聽其焚搶屠戮﹐亦槪可知矣。枋寮﹑水底﹑畢支尾之所以屢攻不破者﹐亦自有故。地處極界﹐左海右山﹐進則粵莊截其前﹐退亦無地可逃。隔海瑯嶠﹐壤屬不毛﹐逼而處此﹐無以爲生﹐勢不得不合心並力﹐背城借一﹐以圖固守。淮陰所謂置之死地而後生者也。𨿽其民慣於捕鹿﹐鳥槍素嫻﹐亦其地有以限之。捨此別無他適﹐愈以作其勇銳之气。至墳起巨炮﹐究屬天幸﹐又非人事之所能預料其必保全也。統觀閩﹑粵形勢﹐若與對壘﹐粵卽無大炮﹐亦十有九勝﹐則粵之不恃此以守亦明矣。而猶藏此者曷故﹖無論平民私匿軍器有幹憲典﹐卽不得已而暗爲預備﹐亦聊以固吾圉﹐官長姑爲之原情而不追究﹐未有形勢十倍於人﹐猶假保守之名﹐以陰爲攻搶之具﹗且不惟暗藏也﹐升平無事之日﹐酬神慶會﹐炮聲硠硠﹐震徹縣治﹐官亦置若罔聞。明目張膽﹐莫此爲甚。及一旦有變﹐罄所儲而盡排列於營頭﹐朝開暮放﹐閩人一聽﹐勢不能不早自爲計﹐搬離數里以避其鋒。閩搬﹐則粵毀﹔越搬越毀。毀而至於痡頭人稍聚矣﹐地稍險矣﹐則運此爲前驅﹐略放數聲﹐以寒人膽﹐彊者必遭轟擊﹐弱者又復搬空。持此一具﹐所向披靡﹐不數日而五百餘社盡變邱墟。職此﹐爲亂階耳。意者﹐當日僉呈請追﹐未將兩地情形逐一條達陳明。泛泛然僅以一偏之利害爲言。無怪制軍猶豫未定﹐恐遽追後﹐主客不敵﹐粵反受制於閩﹐仍非善後之謀。不然﹐以制軍之英斷﹐獨破前此數次義罪賞姦之老例﹐一一正之典刑﹐豈背袒護不追﹐聽後此之復爲暴﹐使閩人歸咎於己之失算哉﹖亦有所未了於胸﹐不得不姑仍其舊﹐免滋遺議則甚矣。執筆議地方大事﹐切不可付之不學無識人也。

附﹕紀許逆滋事五古十二首本邑附貢黃文儀

用人犧

北匪戕官後﹐南疆恣劫攘。揭竿起伏莽﹐烏合成鴟張。祭纛用人犧﹐順天幟飄揚。驀地縱剽掠﹐哀鴻目慘傷。將官守火庫﹐民勇護城廂。蔓廷蘇逆來﹐乘時跳陸梁。勒金與封榖﹐冤慘不可當。大軍快來蘇﹐焚香祝上蒼。

立帥府

粵匪毒於賊﹐攻莊恣殺虜。列幕掛帥旗﹐榜起中軍府。主幟惟李受﹐偉中誤爲輔。飛檄調三軍﹐分營並設伍。溪南五百莊﹐一炬成焦土。我民竟何辜﹐風餐夜宿露。呼天喊地來﹐棲身竟無所。死者紛狼籍﹐生者猶罹苦。平公菩薩心﹐涕泣爲招撫。

截援兵

援兵一旅余﹐時自郡南下。行次楠梓坑﹐環宿王宮社。一卒警夢呼﹐有諜來謀夜。起視賊紛紛﹐磔石浪擲瓦。急擊槍連環﹐竟爾眾避寡。彼賊固無能﹐神助亦非假。

再嘯聚

陂城一挫衄﹐賊獸散紛紛。擁兵火藥庫﹐一卒不出門。爾乃肆跳梁﹐嘯聚再爲羣。村莊罄劫掠﹐冤聲不可聞。舉頭望靑天﹐何時見官軍。慘玆離亂日﹐民命誠雞豚。

攻陂城

得勝通軍號﹐綠葉插上頭。天寒夜昏黑﹐長驅過敵樓。如入無人境﹐北風鳴颼颼。進薄焚前署﹐殺聲喊咻咻。火炮連擊之﹐逃生無處求。隘巷遇民兵﹐飛彈紅亂投。顚倒蒺藜內﹐截屠血漲溝。鼠竄與鹿奔﹐星星急散休。誰提一旅師﹐逐寇出捕搜。孽氛立掃淨﹐逆豎敢稽畱。如何再延蔓﹐猖獗爲民憂。

打漢門

縣東有一境﹐號曰羅漢門。此地稱粵區﹐賊伺爲巢屯。陂頭旣敗北﹐兔窟營孔殷。爰集三千旅﹐旌旗揚風雲。伊誰獻此策﹐蘇逆計超羣。揚威齊奮武﹐一戰棄甲奔。乃復持兩端﹐擒渠約官軍。嗟嗟蘇大哥﹐狡猾猶如鼢。原來豆變子﹐眾唾不堪聞。

靑樓軍

鳳姑誰家女﹖靑樓之俠妓。立馬提金刀﹐軒袖時流視。簇擁少年男﹐盎盎花粉气。觀者列如堵﹐爾賊誠遊戲。

袈裟賊

禿奴敢作賊﹐樹幟岡上殿。一陣袈裟兵﹐个个羅漢面。背負金觀音﹐漫云佛助戰。菩薩如有知﹐汝曹豈得免﹖

擊林投

畏賊陳騎尉﹐分壘護陂城。屯軍北郭外﹐刁鬥夜丁丁。未曾見一卒﹐那有賊謀營﹖發炮擊投樹﹐官軍空夜驚。

守火庫

數間火藥庫﹐僻在城東裏。環植竹四圍﹐用以藏軍器。堂堂翁遊戎﹐潛身此依據。賊來不出剿﹐幹城枉爾寄。藉非民勇力﹐逆黨何由避﹗散財得民心﹐托公善爲計。

獲巨炮

巨炮何年物﹖沈埋沙礫中。斑駁久韜晦﹐猝獲稱神功。量彈裝斗餘﹐正苦藥難供。百斤由郡來﹐一試響徹空。霹靂噴天花﹐衝突滚火龍。聞之皆膽落﹐逐寇走匆匆。幸哉此一隅﹐賴玆免粵鋒。

迎官軍

北鄙功成後﹐南轅返旆時。盆香迎道路﹐父老望旌旗。赫赫馬提軍﹐桓桓列虎貔。揚威掃孽豎﹐鳴■﹝金止﹞震鼓鼙。聞風賊股栗﹐一矢怕交馳。星散獸竄伏﹐執醜爭戲之。我民素知方﹐先驅義勇爲。擒渠致麾下﹐曾不勞王師。善後宜籌劃﹐毋貽惡蔓滋。

詩詞

東瀛雜詠六首臺灣道髙拱幹

春臺廣廈銜虛署﹐校藝監軍職濫分。無力椎牛頻饗士﹐有時倒屣細論文。平生拙處勤難補﹐異域愁來酒易醺。筋力未衰官味淡﹐函關西隔萬重云。

有懷須學藺相如﹐每遇廉頗獨讓車。晚圃晴霞秋習射﹐半窗苦竹午臨書。羣公望隔三山杳﹐聖主明周萬里餘。素志漫言伸未得﹐忘機直欲混樵漁。

尺檄如傳空谷聲﹝重洋間隔﹐文移竟不易見﹞﹐阻風經月少人行。關山已歷三千里﹐檣櫓猶遲十一更﹝廈門至臺郡水洋十一更﹞。地暖臘殘無雪到﹐憂深鬢裏任霜橫。眼穿何處天邊雁﹐京雒難忘故舊情。

竹弧射鹿萬岡巓﹐■﹝罒上令下﹞网張魚百丈淵。幅布無裙供社餉﹐只雞讓食抵商錢。文身才起瘡痍色﹐赤手誰將垢敝前﹖爲語綰符銜命吏﹐遠人新附倍堪憐。

索居寂寂近瓜期﹐報道淸班擬暫移﹝近閱邸抄﹐開列司道補京卿者十人﹐余忝廁名其中﹞。髙適豈堪常侍後﹐班超惟有玉關思。封侯夫婿何須悔﹐學步兒曹大更癡。自笑浮名終日累﹐海濱漫守使君碑。

誰言習俗亂絲同﹐攬轡澄淸乏寸功。拊輯尙慚屏翰寄﹐更番何日戍樓空。擬提片石安歸棹﹐聊訂新編當釆風﹝臺郡無志﹐余甫編輯﹞。此去中原詢異事﹐仙桃長對佛桑紅。

海波夜動﹐焰如流火﹐天黑彌爛﹐亦奇觀也郡司馬孫元衡

亂若春燈遠度螢﹐坐看光怪滿滄溟。天風吹卻半邊月﹐波水沓然無數星。是色是空迷住著﹐非仙非鬼照靑熒。夜珠十斛誰拋得﹐欲掬微聞龍气腥。

臺灣吟黃學明

四溟中斷此孤懸﹐日月輪髙見影偏。泣淚鮫人朝入市﹐凝寒金气夜乾天。馬鞍矗起靑全島﹐鹿耳雄開障百川。盛气消沈無覓處﹐牛羊來下翠巖煙。

臺灣雜詠陳兆蕃﹝晉江﹞

茅檐竹壁半耕農﹐士女於今罷斥烽。山色千年森虎豹﹐潮聲萬里撼蛟龍。朝裘午葛邊風異﹐撾鼓催航野渡衝。自是天開南極處﹐向來裸發也雍容。

岡山陳聖彪﹝侯官﹞

車行十里見岡山﹐山接云連萬仞間。髙阜野花紅灼灼﹐平疇春水綠閒閒。雄分壁壘龜蛇合﹐勢奠波濤竹木環。聲教漸隨新位置﹐一犁膏雨潤沙灣。

泛海諸生郁永河﹝仁和﹞

浩蕩孤帆入杳冥﹐碧空無際漾浮萍。風翻海浪千山白﹐水接遙天一綫靑。回首中原飛野馬﹐揚舲萬里指晨星。扶搖乍徙非難事﹐莫訝莊生語不經。

夏日得雨巡臺禦史張湄﹝錢塘﹞

輸粟重洋役泛舟﹐濟時方略愧前籌。萬家聚島如孤旅﹐三日爲霖解百憂。聲振地雷橫出海﹐勢分天漢倒懸流。會須鬥酒從田父﹐叱犢村童看綠疇。

勸農次書給諫韻

衝泥輿騎海城東﹐漠漠吹煙竹樹中。一桁遙靑山寫影﹐千畦淨綠雨爲功。耰鋤父老分醇酒﹐比屋雞豚見古風。好待如雲秋稼熟﹐來看髙廩再歌丰。

雨後和張侍禦韻巡臺給事中書山﹝滿洲﹞

霢霂郊原四月中﹐麥黃禾碧兆年丰。衙齋分韻呈星使﹐蔀屋祈年頌雨工。解澤已聞沾處處﹐重云猶爲護芃芃。長吟灑潤飛甘句﹐樂意相關爾我同。

溪上生員陳斗南

一灣春水繞人家﹐兩岸餘波濺碧沙。咫尺煙津虛過客﹐浮沈古木欲棲鴉。云封遠岫千層渺﹐艸長荒田一望賒。共訪仙源何處是﹐隔溪依約有桃花。

登龜山絕頂

攀蘿捫石上層巒﹐野曠天遙一望寬。海送潮音如欲雨﹐山含樹色暫生寒。花宮淸敝遊人集﹐艸經縈紆去路難。咫尺蛇峯余故壘﹐蕭蕭煙景正貪看。

卽事偶成二律巡臺禦史熊學鵬﹝南昌﹞

微茫島嶼片雲孤﹐物產民風事事殊。絕好饔飧紅腳早﹝稻名﹞﹐天然籬落綠珊瑚。花無寒燠隨時發﹐酒長瓊漿不用沽﹝椰子中有酒﹞。最是良疇耕鑿易﹐欣然醉飽樂唐虞。

飽啖檳榔未是貧﹐無分妍醜盡朱唇。頗嫌水族名新婦﹝新婦啼﹐魚名﹞﹐卻愛山蕉號美人﹝美人﹐蕉花名﹞。劇演南腔聲調澀﹐星移北斗女牛眞﹝臺分野牛女﹞。生僧負販猶羅綺﹝臺俗尙奢﹐有衣羅綺而負販者﹞﹐何術民風使大純﹖

臺俗七月十五日爲盂蘭會﹐至夜分放水燈﹐爲紀以詩

楚人尙鬼習相仍﹐髙會盂蘭放佛燈。釋氏金蓮三十里﹐石家銀燭百十層。獨醒難挽浮靡俗﹐空色諢疑淸淨僧。最怪莊嚴成劫奪﹐肉山還有酒如澠。

九日

朝來門巷集儒巾﹐屠狗吹簫共賽神﹝臺俗七夕﹑中秋﹑重陽﹐俱祀魁星。是日﹐儒生有殺犬取其首以祀者﹞。蝴蝶花殘淸入夢﹐鯉魚風老健於春。酒澆幽菊舒黃蕊﹐琴鼓飛鳶揚碧旻﹝重陽前後競放紙鳶﹐如內地放風箏﹞。並著單衫揮羽扇﹐炎方空說授衣辰。

烏魚﹝有引﹞巡臺禦史範咸

臺志稱烏魚﹐卽本艸之鯔魚﹐海港所產﹐甚盛。冬至前捕之﹐曰「正頭烏」﹐則肥而味美。至後捕之﹐曰「回頭烏」﹐則瘦而味劣。官徵稅給烏魚旗﹐始許采捕。按隋大業六年﹐吳郡獻海膾四缾﹐帝以示羣臣曰﹔昔介象殿庭釣得鯔魚﹐此幻化耳。今日之膾﹐乃是眞海魚所作﹐來自數千里﹐亦是一時奇味﹐卽出數盤以賜近臣。載之大業拾遺記。蓋卽烏魚也。吾杭數產鯔魚﹐有江鯔﹑河鯔二種。其大者長不盈尺﹐與郡中六﹑七月間所食正同。至秋深﹐長一﹑二尺﹐味始丰美﹐杭所產遠不逮矣。

网魚競捕正頭烏﹐興味頻嫌至後殊。海堀引回憐瘦劇﹐船頭懸罟急徵輸。釣緡信足驕漁父﹐幻化無須誑老夫。曾食江鯔爭比得﹐芙蓉花裏好提壺。

鮡魚次六給諫原韻

臺海釆風圖考云﹕鮡魚黑色如鰍﹐長不盈尺﹐二目突出於額﹐身多綠斑。志稱多在海邊泥塗中﹐善跳躍﹐土人以爲美味。置於地上能跳﹐亦能行數步。

怒目稜稜徧體斑﹐蛇行也解曲回環。如何生在滄溟裏﹐偏喜身居淸濁間。虎穴掉頭終不顧﹝給練畜數尾池中﹐有跳石上斃者﹞﹐龍門燒尾可知難。烹鮮更怪成何味﹐叢笑令人鄙百蠻。

鳳山道中遇風巡臺禦史楊二酉﹝太原﹞

巡方才入鳳城東﹐出谷嚶鳴趁好風。數點香塵溪水外﹐萬家煙火竹林中。時來艸上觀新政﹐每憩棠陰識舊公。從此扶搖臨海國﹐雙旌遙指日初紅。

鳳山道中和韻章谷

策轡並驅閩海東﹐■﹝雨上只下﹞旌還下乘長風。禾苗秀結千村外﹐雞犬聲聞四境中。明道久爲花縣宰﹐河陽近接子云公。趨勞莫畏邊途泛﹐萬里葵衷向日紅。

鳳山任滿畱別太史本縣令丁居信

海嶠欣逢報政年﹐愧無異績紀瑤編。燈殘細閱黃堂捲﹐雨後勤觀綠野田。八社鶯聲遲驛使﹐半屏日色促行鞭。臨岐依戀無他祝﹐大有頻歌入舜弦。

李節孝本學廣文朱澐﹝南平﹞

聖朝傳采柏舟篇﹐海外旌揚李母賢。十指辛勤供潔髓﹐一生荼苦茹寒煙。機聲常和書聲永﹐冰節能同松節堅。八衮褘衣飛木鳳﹐瑤階人醉杏花天。

烏魚諸羅訓導陳繩﹝閩縣﹞

瑿玉元珠徧體緇﹐揚鬐奮鬣滿天池。須知滬箔橫施處﹐要在葭灰未動時。日映波光添繡綫﹐鱗翻浪影簇烏旗。江鯔味簿河鯔小﹐爭比炎方海錯奇。

挽寗靖王陳元圖

匿迹文身學楚狂﹐飄零故國望斜陽。東平百世思風度﹐北地千秋有耿光。遺恨難消銀海怒﹐幽魂淒切玉蟾涼。荒墳艸綠眠狐兔﹐寒雨淸明枉斷腸。

新署落成本縣令宋永淸

百里山城幾代瓜﹐我來猶自少官衙。承宣何地藏公案﹐聽斷無從隱使車。茅屋幾間開枳棘﹐竹籬四壁帶煙霞。羣山極目含佳气﹐春色晴光到萬家。

番社南靖訓導李欽文﹝本縣﹞

社屋參差路轉紆﹐社中忽見數番奴。文身自昔稱殊國﹐斷髮於今入版圖。墻以竹環皆郁翠﹐屋因茅構束薪芻。爭彈口裏同心調﹐攜手成婚醉酪酥﹝番彈口琴而成夫婦﹐名曰牽手﹞。

過寗靖王墓明經郭必捷

萋萋芳艸憶王孫﹐碧水丹山日閉門。弔月蟪蛄悲故府﹐號風松柏泣忠魂。一枝聊借猶堪托﹐四海無家豈獨存。歷盡艱辛逃絕域﹐但畱正气塞乾坤。

岡山道中兵馬司副指揮施世榜﹝本縣﹞

陰陰竹裏隱啼烏﹐迢遞岡山百里途。回顧昏林煙歷亂﹐獨燐疲馬步踟躕。溪橋崩後旋深淺﹐野店燒殘乍有無。遙望南村何處是﹖徘徊歧路問樵夫。

九日登龜山戊午科舉人陳輝﹝臺灣﹞

獨立龜峯最上頭﹐倚風舒嘯與誰儔﹖崖中曲岫苔痕破﹐島外長空浪影浮。石冷雲歸山色暮﹐霜寒樹老海天秋。淸猿洞口聲聲叫﹐也學登髙伴客遊。

過陂頭店

遙遙行李向溪東﹐侍度陂頭一徑通。邸舍人歌春樹外﹐徵車午逐暮雲中。沙連淡水村村竹﹐路近新園處處菘。橋畔酒家簾影動﹐憐他少婦倚微風。

宿放■﹝糸索﹞社口

十里荒荊路欲迷﹐停車小住傍巖棲。山當傀儡煙常冷﹝地去傀儡山十餘里﹞﹐地接琉球月更低﹝南路八社惟放■﹝糸索﹞極南﹐近海中琉球山﹞。蠻曲偏驚春夜裏﹐漁燈散點海涯西﹝其西悉漁人所居﹞。行人到此渾無寐﹐夢斷詩成聽野雞。

琉球山

翠嶼孤懸在水隈﹐靑蔥疑是出蓬萊。云連遠影嵐光動﹐日映髙峯海色開。恍惚鰲遊千尺水﹝予到海岸望山下﹐水髙數仞﹐浪激過於山﹞﹐蒼茫浪擊數聲雷。信知南極瀛壖地﹐物產猶傳鸚鵡杯﹝山出鸚鵡螺﹐土人磨以爲酒杯﹞。

鳳山春眺

滿山春樹鳳毛張﹐石潤嵐寒接大荒。翠竹低橫三社遠﹝鳳山居民分爲三莊﹞﹐黃沙倒接一溪長﹝山近淡水溪﹞。猿啼雨外空云岫﹐露宿煙中靜野塘。畫意誰知從此得﹐可堪登眺暫相將﹖

赤嵌城生員傅汝霖﹝鳳山﹞

千重雲海繞城東﹐影落平沙夕照紅。夜月飛銀漁火暗﹐晚煙積翠戍樓空。星分牛女雙垣外﹐地隔蓬萊一水通。好向安瀾徵曁訖﹐由來聲教紀攸同。

再疊臺江雜詠巡臺禦史範咸﹝錢塘﹞

彌茫徼外辟窮途﹐飛渡橫洋計不迂。瀇自來甌脫地﹐屏藩藉此彈丸區。靈槎好系扶桑木﹐赤石誰傳瀛海圖﹝神異經云﹕南方裔外﹐赤石爲墻﹐今臺南陶瓦皆赤﹞﹖千樹刺桐紅似火﹐錦官直欲擬成都。

汗漫眞成不系舟﹐連檣還裹片帆頭﹝海船欲疾﹐則加布帆於檣上﹞。遠瞻沙馬磯邊石﹝鳳山有沙馬磯﹐呂宋往來船以此山爲指南﹞﹐近眺澄臺海上樓﹝澄臺觀海爲郡治八景之一﹞。云日有情隨我往﹐鯤鮞未辧悔空遊。劇憐春瘴迷人目﹐淸夢何從覓九州島。

西天小寺禮彌陀﹝府治有小西天寺﹞﹐僞鄭園亭日漸蹉﹝悉攺寺﹞﹐銅炮風雷金甲動﹝僞鄭逸事﹕龍碩者﹐大銅炮也。鄭成功見水底有光上騰﹐使善泅者入海縛之以出﹞﹐鯨魚冠帶海門過﹝鄭成功攻臺時﹐紅毛先望見一人冠帶騎鯨從鹿耳門入﹐成功諸舟隨由是港以進﹞。虎鯊夜集貪牽罟﹝虎鯊﹐沙魚之大者﹐志稱漁人夜深捕魚﹐懸燈以待﹐魚結陣入舟中﹐甚至舟力不勝﹐滅燈以避﹞﹐鸚鵡朝遊寄負螺﹝鸚鵡螺﹐常脫殼而朝遊﹐寄居之虫入其中﹞。堪笑揭竿稱鴨母﹐空嗤海外夜郎多﹝朱一貴素飼鴨﹐士人稱爲鴨母﹞。

密雲狂吼幾時開﹐鼉鼓逢逢潮汐洄﹝海吼遠聽如鼓聲﹞。沙綫兩條翻白浪﹝鹿耳門有南綫﹑北綫﹞﹐臺風六月作黃梅﹝臺風﹐颶之大者﹐六月風雨連旬﹐云作秋淋﹞。樓船出水憑颿疾﹐犀甲摧人藉將才。惆悵鮫宮經百戰﹐忠臣血濺白沙堆﹝辛丑之變﹐水師副將許云﹑遊擊遊崇功並戰死﹞。

不信豳風蟋蟀篇﹐雪霜冰霰了無緣﹝臺無霜雪﹞。潮雞夜半已先唱﹝雞應潮鳴﹞﹐月魄蓂稀﹝鄭遙初月賦﹐蓂稀葉少﹐技短花新﹞便上弦﹝初二日見月﹞。金穴﹝哆囉滿社產金﹞玉山﹝在諸羅縣東北﹐人迹罕到﹞那可到﹐湯泉﹝淡水廳治有溫泉﹞硫井﹝淡水磺山有硫穴﹞轉相煎。最奇暗澳花如海﹐才至新秋薄暮天﹝志稱臺東北有暗澳﹐萬花徧山中﹐春時始旦﹐至秋卽如長夜﹞。

零丁避世有遺民﹝沈文開雜記﹕零丁洋之敗﹐宋人遁亡至此﹞﹐重譯還疑似女眞﹝或云女眞遺民﹐以語有多羅相似﹞。山上礪房成澤國﹝大岡山頂多蠣房﹞﹐洞中橘樹爛樵薪﹝志稱﹕鳳山民樵采於岡山﹐入一石門﹐庭花開落﹐桔樹徑圍﹐有犬從內出﹐見人搖尾﹐隨犬曲折縱觀。歸再往﹐竟失其處﹞。鹿場漸已除荒圃﹝番社捕鹿﹐各有鹿場﹐今皆開爲田矣﹞﹐蟒甲於今度漢人﹝蟒甲﹐獨木舟也﹞。底事人居同一室﹐僅分衽席夜橫陳﹝番社舉家一室﹞。

繁花多半是深紅﹝如刺桐﹑頳桐﹑仙丹﹑佛桑之類﹞﹐有色無香謝曉風。倒掛終嫌與物異﹝倒掛鳥﹐來自呂宋﹞﹐含羞卻似向人同﹝含羞﹐艸名﹞。蛋煙蠻雨憐貓女﹝番女幼多以貓名之﹞﹐狐帶鵜衣怪狡童﹝臺人服多不衷﹞。賴有松醪風味足﹐玉山頹處醉衰翁。

鳳尾黃梨間白瓤﹝黃梨﹐果名﹐其葉森若鳳尾﹞﹐連林檨子共分嘗﹝檨子﹐俗名番蒜﹐一作羨﹞。生憐香醉郎官舌﹝荔支有名郎官紅者﹞﹐牽惹情多禦史腸。辟瘴定須藏薏苡﹐拂塵聊且縛槺榔﹝槺榔樹葉可爲帚﹞。蓬麻茜艸能成錦﹝番婦織薴麻爲布﹐以茜艸染之﹞﹐何必田園定種桑﹖

龜山晚眺太學生鄭應球﹝鳳山﹞

龜山日色冷長空﹐竹杖行吟醉晚風。詩句都從閒裏得﹐物情好向靜時窮。淸潭照影澄云白﹐老樹雕霜墜葉紅。可是逢秋悲宋玉﹐暮輝環噪蕊珠宮﹖

挽鄭烈婦本縣令宋永淸

繡幕塵生破鏡鸞﹐一朝春雨色雕殘。從容就義冰心苦﹐慷慨辭親血淚幹。渺渺幽魂隨地下﹐萋萋芳艸泣江幹。百年今日乾坤老﹐一夜西風俎豆寒。

前題本學教諭吳國楨

廿載紅顏誓柏舟﹐霜天皓月耀中洲。繪來環佩皆生气﹐死去綱常屬女流。早訂雙棲同土壤﹐肯畱隻影度春秋﹖尺絲魂斷聲名振﹐愧殺須眉萬古愁。

巡社課番童本學廣文林紹裕﹝福州﹞

宿雨初收澗水渾﹐閒騎款段過蠻村。檳榔交暗靑圍社﹐柳子髙懸赤映門。卉服授經通漢語﹐銅鐶把耒識君恩。三年來往慚司教﹐喜見番童禮讓惇。

重九後一日登鼓山觀海

重陽宿酒未曾醒﹐又載樽罍絕島停。滄海無風長澹沲﹐遙犬竟日自靑冥。飛飛沙鳥紛如葉﹐點點漁舠宛似萍。最愛綺霞明夕照﹐乾坤橫展畫圖屏。

阿里港閒行本邑茂才卓夢釆

曳杖攜朋度港西﹐參差陌路幾番迷。白雲滿地蒼苔濕﹐流水一灣漠野齊。錯落村莊狺吠犬﹐蕭疏竹樹叫山雞。虎溪三笑疑非我﹐興盡歸來夕照低。

秋步龜山回文

飛還倦鳥翠煙迷﹐曲徑荒蕪艸拂堤。微綠動時翻蝶舞﹐靜林幽處住鴉啼。衣迎落葉秋風冷﹐洞鎖斜陽夕照低。揮麈話僧閒白鶴﹐依依影映碧雲棲。

龍目井泉

山下流泉冷沁冰﹐渫荒開甃湧淸澄。穴通海眼魚龍沸﹐波溢田膏雨霧蒸。茶鼎夜寒分石乳﹐藥鑱春暖洗雲層。空潭老叟知誰氏﹐疑有安禪說偈僧。

挽王烈婦

英風直欲抗眉須﹐巾幗流中烈丈夫。五月香奩調玉瑟﹐三年苫次冷冰壺。深宵寂寂悲寒蚓﹐荒冢淒淒臥野狐。憑弔夜臺雙影裏﹐可曾重結倡隨乎﹖

東郊晚步進士侍衛蔡莊鷹﹝本縣﹞

殘暑風祛淡若秋﹐蒼茫向晚步優遊。東臯遠火飛疏樹﹐南浦歸云擁渡舟。拓落不嫌冰是骨﹐騰驤或望角生頭。康莊自聽從容赴﹐快捷方式多應遜一籌。

望琉球本邑茂才卓夢華

四野茫茫望欲迷﹐一峯■﹝廠外贔內﹞贔與云齊。鬥牛三尺龍光照﹐桃橘千年鶴爪棲。白雨來時滄水闊﹐靑山盡處夕陽低。卻嫌蓬島無涯畔﹐幾度虹橋跨作梯。

挽莊烈女本邑明經陳璇

鎭北鍾靈烈女兒﹐願隨夫逝志難移。靑年零落桃夭事﹐勁節從容破鏡時。一片冰心摧鐵石﹐千秋義魄愧須眉。荒郊極目雙遺冢﹐山自含愁水自悲。

挽王烈女本邑明經陳正春

王家少婦擅英流﹐義烈殉夫孰與儔﹖連理願生交樹冢﹐杜鵑泣盡五更秋。綱常一系寒金瀨﹐冰雪雙淸碎玉樓。貞烈猶淒風雨淚﹐荒涼寥落耐人愁。

訪岡山石洞本邑庚午孝廉卓肇昌

洞裏神仙聞所聞﹐峯頭奇怪路斜分。桃花滿地飛紅雨﹐橘樹環崖漲白雲。飯熟靑精炊石乳﹐溪流寒玉亂厖狺。何當天姥無情甚﹐祇隔紅闌手自蕓﹖

渡彌陀港

一片雲帆泛海垠﹐空空總未了吾眞。淨波悟得如如相﹐逐浪慚爲汲汲人。葦渡幾曾疑太幻﹐拈花未覺笑何因。彌陀老佛如相晤﹐爲問方壺那个津﹖

觀音山

嵯崚磊落映靑螺﹐面面人看似普陀。洞口艸深迷佛眼﹐峯前竹密護仙窩。云行老樹靑鼯過﹐雪落長溪白鳥歌。菩薩低眉三島外﹐各如空相柰云何。

望龜山廩生錢時洙

孤村寂歷艸堂閒﹐好友相從到此間。笑摘園蔬供客飽﹐醉題詩艸就君刪。家貧日見數峯在﹐地僻時看一鶴還。更欲登髙臨絕頂﹐爲攜樽酒問龜山。

九日遊打鼓巖本邑廩生陳元榮

爲想囦明把酒時﹐幾人重九獨題詩。驚寒白雁霜前落﹐帶霧髙峯鳥道奇。石井流泉猿斗果﹐僧窗翠柏鷺斜涯。柴扉掩夢曾遊處﹐報道秋山寄遠思。

宿阿公店本邑生員錢元煌

數間茅店抱村孤﹐多少徵塵向晚趨。犬慣迎人如問信﹐雞何逐客太狂呼。更闌篝火喧初寂﹐夜半炊煙饌又鋪。物色英雄誰隻眼﹐不如濯足且傾壺。

過蘭陂嶺本邑廩生錢元揚

何事瀟瀟徹夜聞﹖徵途待曉愛微昕。眾峯環住疑無徑﹐一綫穿來忽已分。樹帶濃陰渾似凍﹐山開畫意自成文。停眸此際頻瀏覽﹐幾處人煙繚白雲。

龜山海望明經陳文炳

極目滄溟萬里遙﹐飛雲片片手中招。晴嵐日抱山圍郭﹐水影聲喧人渡橋。吾道南來歸學海﹐大江東去湧文潮。何當跨鶴登仙路﹐徧繞蓬瀛聽紫簫。

淡水溪渡監生何日藩

長堤柳嚲覆江潯﹐一葉輕盈載綠陰。仿佛靑來疑雨意﹐依稀影破蕩波金。扣舷自唱無聊曲﹐解纜誰知不系心。且與沙鷗隨上下﹐橫吹短笛起龍吟。

蓮潭夜泛本邑茂才卓云漢

碧渚漪漣逸興豪﹐招招舟子落輕篙。一泓水漲鷺花白﹐半夜風微月嶺髙。蘆荻橫空迷雪舫﹐魚鮞戲唼濕靑袍。我身不礙眞如業﹐對酒胡盧笑學陶。

登龜山望海潮本邑茂才林靑蓮

層巒獨上莽寒煙﹐四望蒼茫潮气連。欲淨塵胸千頃外﹐直空醉眼萬波前。湧來三汲銀河捲﹐罵去六鰲碧落懸。漫記禹門爭奮鬣﹐旦教滄海動龍眠。

岡山觀虹初生本邑監生方文雄

山自靑靑水自白﹐忽然瞥見崖頭赤。渾疑暮日映峯丹﹐洄首初虹跨岫爀。地島陸離方一綸﹐天衢絢爛經千尺。長空願作彩橋懸﹐躡入蟾宮追月魄。

蓮池潭本邑茂才林靑蓮

芹藻淸漣樂溯回﹐山光水影共徘徊。荷如解語間舒捲﹐云似無心自往來。城闕祗應思我住﹐泮林誰是出羣才﹖眼前活潑無窮趣﹐認取源頭莫漫猜。

紅梅

換卻冰魂月魄胎﹐丹心一點逐春臺。疏枝彷佛紅霞遏﹐密蕊依稀絳雪堆。映日只疑花是錦﹐迎風始悟有香來。自從和靖畱情去﹔盡染相思血淚開。

水仙花﹝限冰字﹞巡臺禦史熊學鵬﹝南昌﹞

淩波仙子世同稱﹐瓊島芳姿未敢憑。香與春風相應接﹐神將秋水共淸澄。玻璃案上金千點﹐玳瑁筵前玉几層。不許纖埃侵皓素﹐檀心夜月一壺冰。

頳桐花﹝限龍字﹞

枝柔葉厚碧痕濃﹐色艷還看花發重。朱萼臨風迷紫蝶﹐丹須和露抱黃蜂。翦殘紅錦枝頭見﹐敲碎珊瑚月下逢。好是年年誇競渡﹐鮮妍如火映魚龍。

七里香﹝限芳字﹞

雪魄冰姿淡淡妝﹐送春時節弄芬芳。著花何止三回笑﹝每歲開花率有三﹑五度﹞﹐惹袖猶餘半日香。竟使靑蠅垂趐避﹐不教昏瘴逐風狂﹝能祛蠅蚋﹐並避煙瘴﹞。靈均莫漫悲蘭茞﹐正色宜令幽谷藏。

九頭柑﹝限三字﹞

海壖殘臘試霜柑﹐才挹淸香興已酣。釆自千頭金顆重﹐攜來九瓣玉漿甘。種傳甌粵原無匹﹐宴飲華林舊賜三。不是乘槎遠行役﹐殊方佳味那能諳﹖

曇花巡臺禦史範咸

一莖數蕊盡叢生﹐粉暈檀心畫不成。靜態雪花堪比潔﹝花六出﹞﹐幽香蓮葉與同淸﹝香如蓮﹞。已蠲穠艷消塵劫﹐應散諸天夾梵聲。傳是西方來小種﹐淨因我亦未忘情﹝僧家言是西方小本﹞。

貝多羅花

已兼蝶粉與蜂英﹐更裹依微紫絳囊。葉似款冬稜較健﹝葉大而厚﹞﹐花開盛夏气微香。一叢蓓蕾盈枝發﹐半捲婀娜小瓣長﹝瓣皆左紐﹞。可是貝多眞色相﹐閒書梵字午風涼﹖

七里香﹝木本﹞

翠蓋團團密葉藏﹐繁花如雪殢幽芳。分明天上三珠樹﹐散作人間七里香。丹桂婆娑猶入俗﹐繡球攢簇太郎當。何如瓊島嫣然秀﹐釆掇還傳辟瘴方﹝志稱其木能辟瘴﹞。

九頭柑﹝以上四本皆臺產﹞

傳來海上得分甘﹐玉乳瓊漿舊未諳。千樹何當誇異種﹐九頭今始識眞柑。曾經黃帕分攜重﹐不厭筠籠取次貪。正值上元嘉節後﹐洞庭休再憶江南。

水仙花

霓裳翠袖翦吳綾﹐煙霧輕籠弱不勝。綽有風神淩海嶠﹐憐他冷艷斫春冰。銀盤皎潔還疑雪﹐金盞嬈嬌好試燈。疑與梅花同配食﹐水仙王廟最相應﹝臺人虔祀水仙王﹞。

元宵菊本學廣文張應渭﹝閩縣﹞

百卉爭妍歲已新﹐秋容點綴最宜人。餐英絳縣顏如赭﹐載酒柴桑日正勻。好與炎時同炙手﹐故將冷艷壓寒津。燈宵無限銜杯興﹐籬畔黃花也醉春。

前題本學廣文江冰鑑﹝侯官﹞

曾記重陽冒雨開﹐更添顏色送春來。容當寒夜神偏遠﹐節屆燈宵火似堆。興盡三冬澆色翠﹐詩成七字畏花催。醉聞玉漏敲更急﹐還作杯籌擊鼓回。

七弦艸署臺防同知張若霳﹝桐城﹞

瑣窗閒靜影蹁躚﹐繞砌亭亭發七弦。髙下有情嬌映月﹐淺深著色嫩含煙。乍經新雨銀絲潤﹐旋挹微風翠帶鮮。最喜秋來紅結綬﹐一樽相對韻悠然。

山村見鳳仙花戊午科舉人陳輝﹝臺灣﹞

小種花開地不偏﹐生來枝葉本嫣然。半痕奇艷添微粉﹐幾瓣新紅染翠鈿。色映疏簾欺睡後﹐香飄野砌到尊前。莫嫌寂寞山村裏﹐卻有亭亭物外仙。

石橊花本學廣文朱仕玠﹝建寗﹞

拗並茸蒲映酒尊﹐節臨重五已開繁。爭看如火南風樹﹐那謝屯云西域根。子綻綠蛇珠顆顆﹐花垂紅鵲羽翻翻。林陰彌望都如許﹐萊爾濃芳占小園。

其二

木槿紛敷對日曛﹐遠輸橊朵赤無羣。劇憐碧玉釵頭鬢﹐妒殺桃花馬上裙。照夜乍驚煙出木﹐冒炎誤認火燒云。洛陽處士如相覓﹐石醋芳名世久聞。

梧桐花

東風化鼠記桐華﹐別有靑桐葉徧遮。欲試秋來如乳子﹐耽看閣外極妍花。任他開落吳宮側﹐誰把菁英上苑誇﹖蜂蝶不知髙格調﹐拚教零落委泥沙。

其二

爛熳開時別有香﹐燻風披拂映朝陽。共傳櫜鄂皆成五﹐那識陽葩本異常。墮地碎繒從此擬﹐垂檐翦纈費推詳。何當倒掛來麼鳳﹐管領華芳夏日長。

詠碧荊本邑廩生侯時見

庭內荊花次第榮﹐品題吾獨愛其淸。似嫌時輩貪朱紫﹐畱取素心與弟兄。香不因人風作介﹐影誰爲侶月堪盟。田家遺事今如昨﹐芳韻剛傳萬古情。

詠水仙本邑生員錢登選

詩書亦自有聲香﹐對爾芳情覺韻長。以素示人還尙白﹐其中正色更流黃。勿言蕭艾修容好﹐舉似靈芝隨地良。獨夜挑燈深照影﹐非仙非俗也淸狂。

荷錢

片片荷錢貼水雲﹐依稀數得又繽紛。漫云銅臭輸人笑﹐可有芳情撲鼻聞﹖世上蠅頭休弄巧﹐水中蚨影自成羣。沙鷗最是忘機侶﹐慣看何曾取一文。

梅箭

紛紛梅箭亂縱衡﹐野鵲來遊亦不驚。月掛新弰云作彀﹐天開畫布日爲正。幾番臨水射潮去﹐半嶺穿風破的輕。自是聖朝無用處﹐何如結子且調羹。

石橊花本邑茂才莊天錫

翠葉朱英映檻斜﹐燻風乍度展狂花。枝拖火齊燒新月﹐蕊綴丹珠妒晚霞。龍燭輝時開絳帳﹐湘羅栽就補紅紗。可憐梅雨輕飄後﹐金石無因色太奢。

紅牡丹茶本邑生員林振芳

名葩原產自荷蘭﹐移植閒庭色更珊。葉翠擬侵龜背綠﹐花紅恍映鶴頭丹。珠胎漲膩時驚晚﹐絳蕊含蘤歲時寒。艷態已堪供畫譜﹐作誇國色燦雕欄。

登龜山臺邑歲貢章甫

曉上孤城最上巒﹐山亭小築白雲端。撐天雪飽松枝古﹐市地霜侵石骨寒。海鶴嘯風千頃渺﹐林猿啼月五更殘。登臨領取東南勝﹐放眼淩虛四望寬。

宿岡山巖

山外連云云外山﹐雲巖古剎謝塵寰。零星木石相牽引﹐斷續藤蘿且附攀。避客兔歸三窟裏﹐談禪僧現十方間。浮生因果誰參破﹐夜半鐘聲夢覺關。

遊打鼓山

千尺懸崖一隙通﹐長蛇盤在水流中﹝志云﹕秀起海邊﹐勢若長蛇﹞。歸云入洞山屏展﹐破浪回潮海气空。西望飛帆參石佛﹝志云﹕西有石佛﹐舟人經此﹐鳴金﹐焚紙錢﹞﹐南遊釆果問仙翁。搜奇恰好三春最﹐四面拖藍萬點紅。

鳳岡春雨本縣令黃家鼎﹝鄞縣﹞

靑陽時節雨瀟瀟﹐春到平岡景色饒。一抹輕煙迷鳳鼻﹐幾行新翠掛山腰。樓頭燈火聽偏寂﹐樹里人家望轉遙。正好栽桃兼植李﹐恩承膏澤發靈苗。

球嶼曉霞

鯤南天設小琉球﹐一嶼千家水上浮。燦爛晴霞明海市﹐迷離曉日見蜃樓。綺橫平旦飛還駐﹐名類藩封禁又收。散錦煥文開盛運﹐孤懸片土亦瀛洲。

淡溪月色

豬毛山瀑注成溪﹐溪淡流泉細細泥。爲愛風光浮竹筏﹐最宜月色映沙堤。石磯魚影秋波淺﹐茅店雞聲客路迷。君子交情堪鑑此﹐更深吟過板橋西。

赤嵌潮聲

劫灰已折舊時城﹐此地仍畱赤嵌名。秋夏潮生晴亦湧﹐西南風定夜無聲。殘磚徧野疑霞落﹐新漲平堤帶雨鳴。莫道奔騰猶貫耳﹐引看海宇正澄淸。

觀競渡本縣幕賓藍山

沿堤紅粉綺羅香﹐兒女相呼兩岸望。畫舫行如駒隙逝﹐蘭橈奔似馬蹄忙。棹馳風緊蕭聲碎﹐舟過花搖水影涼。人醉菖蒲剛宴罷﹐家家歡燕出江鄕。

其二

初晴梅雨漲漫漫﹐奪錦爭先景趣寬。柳系綠煙穿畫槳﹐橋迎紅粉倚雕欄。歌聲喨逐灘聲響﹐舞態濃添醉態看。薄暮人歸謳解慍﹐升平樂事共騰歡。

陳明府邀覽園花和原韻本邑茂才沈時敏

幽賞朝朝對聖賢﹐鶯笙百囀畫堂前。梅花賦就聲疑石﹐桂樹詩成想問天。一室芝蘭眞契合﹐千秋松楮舊因緣。有時不掃披書讀﹐好把芳茵作坐氈。

其二

不絲不竹集羣賢﹐雅會蘭亭又眼前。花亞曲欄篩曉日﹐竹衝危檻礙靑天。筵開金穀月疑醉﹐閣著滕王序締緣。難得聖君知敏樹﹐讀書興至艸爲氈。

其三

愛菊於今陶令賢﹐興豪微笑在樽前。移花接木春生手﹐譜竹歌蘭石補天。聽變鶯聲知換序﹐情虛蓮界怯塵緣。羨君教化心無倦﹐日日長依臯比氈。

其四

蕘來囿主何賢﹐末席陪吟未敢前。數本蘭花初得地﹐千竿綠竹欲參天。新蟬聲歇移枝宿﹐小雀飛遲向屋緣。樹木樹人通一理﹐何庸長坐虎皮氈﹖

前題﹝和原韻﹞

明府屏山始下車﹐訟庭艸滿肅官衙。消閒雨後篁添筍﹐遣興春餘柳茁芽。袁粢有懷惟竹石﹐孟郊預話獨桑麻。羨君政簡刑淸外﹐栽得河陽滿縣花。

其二

武蠻臨去已攀車﹐政績來蒞又早衙。雅興東籬多菊植﹐髙情比陌盡蘭芽。遊稱汗漫將軍第﹐制待傳宣鳳閣麻。爲報封姨無熾肆﹐朱旛已豎後庭花。

其三

善政如今著大車﹐韓延思過日關衙。吟春得句梅餘味﹐意果名園芋茁芽。雅賞一林風亂葉﹐幽情半榻雨疑麻。當年盛事傳金穀﹐那若當前艷艷花﹖

其四

孰駐香塵油璧車﹖神君端坐吏排衙。公餘靜對新蕉葉﹐退食偶模舊筍芽。布置成蹊黃間白﹐栽培有道續如麻。遊中三昧柳州領﹐筆底江淹已夢花。

其五

昨夜丰隆促兩車﹐千蒼萬綠滿官衙。蘭亭雅禊穿修竹﹐輞水奇觀看嫩芽。會意當前皆梓澤﹐遊心物外豈胡麻﹖陪遊十首山林詠﹐最好疏籬帶晚花。

送陳諒山夫子歸福州

蠻煙瘴雨一天秋﹐萬里伊人何處求。寄夢休文難識路﹐寫心王粲彊登樓。梯云有願懷孤往﹐步月無朋感獨遊。河鯉若能燒尾去﹐同人契闊漫回頭。

其二

閩山作客悵三秋﹐千里懷人漫溯遊。附驥藩蠅空自忱﹐從龍河鯉獨蒙羞。停車問字儂心切﹐執管刪題君志幽。契闊有時徵契合﹐芝芳親炙更何求﹗

其三

自君托迹鳳城中﹐目染耳濡雨化同。一个葫蘆爭畫樣﹐千行竹葉洵成胸。淸吟雅愛非凡品﹐傑作頻揮竟不窮。萬里鵬程應奮翼﹐爾時歸去莫匆匆。

偕友人遊鳳山

絕巇攜朋東郭東﹐回看海宇夕陽紅。雲遮遠岫陰常潤﹐鳥語深林韻亦空。僮子掃花香在帚﹐詩人題石蘚黏筒。願君莫漫欺羣小﹐在上髙山尙不窮。

除夕

一年盡此一宵中﹐爆竹聲微間話東。壇酒未干心自醉﹐鑪香已燼頰猶紅。神農無藥能醫恨﹐韓子有文欲送窮。砌畔好依焚楮俗﹐錢神枉駕勿朦朧。

秋涼本邑廩生盧爾徳嘉

一年容易等駒光﹐又值新秋報早涼。三徑菊花添爽气﹐半池菡萏吐幽香。金風颯颯晨初動﹐玉露霏霏夜未央。靜對書燈渾不覺﹐曉來霜意滿山房。

秋陰

回顧蒼茫日影沈﹐者番醞釀是秋陰。村容黯淡看難辧﹐山意模糊望轉深。未遇云霓誰詐雨﹐若逢雷電定爲霖。來朝天掛羲和馭﹐照耀黃花滿地金。

題寗靖王齋壁太常寺卿沈光文﹝鄞縣﹞

修得一間屋﹐坐來身與閒。夜深常聽月﹐門閉好畱山。但得羈棲意﹐無嗟世路難。天人應共仰﹐愧我學題蠻。

贈海客同知孫元衡

頭白不須憐﹐安居已是仙。閒門遲過鳥﹐孤嶼得遙天。潮視盈虧月﹝潮之大小視月﹞﹐風隨順逆舶﹝海風不分南北﹐去來之舟可用﹞。此中堪翫世﹐知有天平年。

秋日雜詩十二首

八月渾如夏﹐冰紋枕簟斜。渴虹淹溽署﹐毒霧莽風沙。破夢無名鳥﹐傷心未見花。自憐情漫浪﹐更擬著浮槎。

西偏惟落日﹐東向一煙巒。不爽鍼盤路﹐無形鐵板關﹝渡海以指南爲信﹐曰鍼路。又臺郡無形勝可據﹐水底鐵沙爲要害云﹞。魚舠紛似葉﹐戰舸靜如山。深穩成安宅﹐毋憂海國頑。

亦有寄情在﹐都疑夢裏逢。潮生驚戰鼓﹐日盡駭邊烽﹝臺郡東面皆山﹐不見初日﹐頹陽如烽燧遞出﹐夜深方隱﹐奇觀也﹞。挾火麒麟颶﹝海風有若麒麟暴者﹐風中有火﹐數年間來﹐竹樹咸焦﹞﹐摧云傀儡鋒﹝儡傀山時有雲气﹐其番成羣﹐見人則戮﹞。秋容何處好﹖千里木芙蓉。

諸番多窟宅﹐深就瘴云安。竹塢疑熊館﹐茅居結馬鞍。山荒朝獵豹﹐田熟夜防獾。此是羲皇上﹐文身似羽翰。

信此飄零眼﹐浮觀別異同。四時無正候﹐百物有奇功。版籍翻稽婦﹝新集之民﹐遷徙不常﹐以有婦者爲定戶﹞﹐蠻村渾賤翁﹝番人貴力食﹐老則安坐待哺﹐然每遭淩賤﹐化之不悛﹞。糟醨聊可啜﹐應笑學郫筒﹝番酒刳大竹釀之﹐味實不佳﹞。

海國多新意﹐生涯自不貧。淸流環靛戶﹐白水散■﹝罒上令下﹞人﹝海白則淺﹐可漁﹐納■﹝罒上令下﹞餉﹞。零露龍噓■﹝執上水下﹞﹐油云蜃積鱗﹝海外露濃如雨﹐暮云鮮肥﹞。所嗟鉛槧客﹐風俗未相親。

殊方今樂國﹐𦇤負自成鄰。餳釀酬田祖﹐蠻謳賽水神。蕷苗田鹿喜﹐蔗葉野牛馴﹝山有野牛﹐网而縶之﹐馴以蔗葉﹞。經術能師古﹐豳風屬此人。

秋雨滋篔籜﹐淒風養莠要。醍醐閒伴少﹐榔櫪野情遙。轂擊煎餳竈﹐檣維煆蠣窯。喧囂那可息﹐猿鶴漫相招。

物情殊熳爛﹐問俗竟何如﹖樂事喧鼉鼓﹐哀音轉犢車。番荒逃火鹿﹝番藉鹿爲糧﹐驚火奔散﹐謂之番荒﹞﹐海熟上潮魚﹝歲有魚逆潮而上﹐謂之海熟﹞。生理無妨陋﹐安恬可瑟居。

欲補虫魚注﹐徒多玩物情。女禽懸羽息﹝俗名倒掛鳥﹞﹐沙蟹寄螺生﹝蟹生螺殼中﹞。守拙蠨蛸隱﹝蛛不張网﹞﹐爭雄蜥蜴鳴﹝聲大如鵲﹞。大都觀變化﹐蠢蠢只空名。

秋宵常獨坐﹐宜樹漫相招﹝善睡之神﹞。積水光搖動﹐連林气郁陶。蝠飛迎月露﹐雞唱逐風潮﹝潮上雞則啼﹞。引領還空捨﹐餘生本寂寥。

回首平生事﹐心將迹並奇。溯江曾學懶﹝杜詩﹕懶心似江水﹞﹐大江源流﹐閱歷已徧﹐故追憶之﹞﹐入海爲求詩﹝又杜句﹕詩盡人間意﹐還須入海求﹞。雲水交相適﹐魚龍兩不疑。還舟無處覓﹐大火又西馳。

上淡水社鳳山令宋永淸﹝萊陽﹞

遙遙上淡水﹐艸色望淒迷。魑魅依山嘯﹐鴟鴞當路啼。茅檐落日早﹐竹徑壓風低。歲暮猶春意﹐花香趁馬啼。

靖臺隨軍入鹿耳門兵馬司副指揮施世榜﹝本邑﹞

僻嶠潢池弄﹐王師待廓淸。海門奔兕虎﹐沙島靖鯢鯨。壁壘翹軍肅﹐朝暾畫戟明。霜飛金雀舫﹐水潮碧波纓﹝師入港﹐水漲丈餘﹐鹿耳門有蕩纓﹐示水淺深﹞。梐桓火荼列﹐鈴鉦鵝鸛成。峯頭孤月落﹐幃帳正談兵。

新園道中巡臺禦史楊二酉﹝太原﹞

路轉陂頭近﹐平山一綫連。野橋低澗水﹐深竹暗村煙。犬吠花間徑﹐人鋤屋後田。不知身異域﹐疑對武陵仙。

阿侯武洛諸社

問俗來番社﹐靑蔥曲徑長。家家茅蓋屋﹐處處竹編墻。牽手葭笙細﹐嚼花春酒香。知能但耕鑿﹐眞可擬羲皇。

半屏山本縣令李丕煜﹝灤州﹞

陡然拔地起﹐半壁淩芳洲。翠色空霄漢﹐嵐光鎖綠疇。鳥道暗峯拱﹐雲帆碧海收。影入蓮潭水﹝山下有蓮花潭﹞﹐千年勝迹畱。

傀儡番

汝豈生人類﹐■﹝犭裊﹞然亂似麻﹖文身腰佩箭﹐黑齒鬢堆花。杯飲椰爲酒﹐崖居穴是家。憑淩山絕頂﹐夜月數吹笳。

二贊行溪戊午舉人陳輝﹝臺灣﹞

竹橋平野路﹐春水漲淸溪。風靜寒沙闊﹐煙濃遠樹低。靑蕪喧海燕﹐碧岸叫村雞。爲語南遊客﹐應知愼馬蹄﹝秋雨泥滑﹐行人難之﹞。

半路竹﹝地名﹞

客捨春郊裏﹐陰陰翠竹園。衝煙聞犬吠﹐隔樹見鶯喧。艸綠疑無路﹐云深又一村。行行車馬過﹐從此近仙源﹝路近前窩仙堂﹞。

五里林

五里林間路﹐長堤繞碧流。落花春徑寂﹐芳艸晚園幽。鶯宿依斜岸﹐鳧啼近小洲。綠陰行過處﹐客邸在溪頭。

東港渡

斜帆臨野渡﹐水漲海涯東。艸色連長岸﹐嵐煙聚短蓬。山山春雨霽﹐樹樹夕陽紅。欲向津頭問﹐桃源路可通﹖

鱉興溪

蘆漪人欲渡﹐幾曲鱉興溪。淺沚飛沙鳥﹐深蓬叫野雞。嵐橫卑濕地﹐路入水雲蹊。應是極南處﹐村遙艸露迷。

鳳山道中

鳳嶺崎嶇道﹐遊人躡屐行。躋雲穿樹隙﹐踏石越浮坪。野鳥半知類﹐山花不識名。登臨望無極﹐蒼莽色縱橫。

寗靖王祠

間關投絕域﹐遺廟海之濱。古殿山雲暮﹐空階野艸春。鴟鴞啼向客﹐社宇咽迎人。自立千秋節﹐英風起白蘋。

新建文廟恭紀本邑知縣宋永淸﹝萊陽﹞

荷香十里地﹝廟前蓮花潭﹐廣十里﹞﹐喜建聖人居。泮壁流天際﹐圜橋架水渠。千秋陳俎豆﹐萬國共車書。巍煥今伊始﹐英才自蔚如。

蓮潭夜月本邑廩生陳文達

淸波澄皓月﹐沈璧遠街空。山影依稀翠﹐荷花隱現紅。潭心浮太極﹐水底近蟾宮。莫釆菱女﹐攜歸繡幕中。

半屏列嶂本邑生員卓夢釆

東南多勝境﹐郭外列髙垣。乍覺嵐屏展﹐應知嶂畫難。霧崖披半豹﹐冰嶺裂層巒。玉筍形全肖﹐芙蓉影似刓。仙鬟欹漢表﹐佛髻缺云端。豈少爲山簣﹐偏宜側面看。開窗疑隱現﹐排闥雜靑丹。蠟屐如堪涉﹐登臨縱大觀。

避寇鼓山﹝辛丑賊陷縣﹐予逃鼓山避禍﹐匝月乃歸﹞

四野塵氛起﹐城頭鼓角暄。欃槍紛市井﹐荼火亂鄕村。餱橐頭爲戴﹐衣牽媼負孫。河山應不攺﹐心迹向誰論﹖煮茗防煙沸﹐入深畏鳥言。見幾宜早蹈﹐知避遠於樊﹝賊彊迫予﹐不赴﹐避禍而逃﹞。

遁迹鼓山裏﹐倒顚歷險巇。徑深巖作牖﹐洞曲石爲楣。鉆穴眠蛇蠍﹐愁宵伴鹿糜。干戈人夢息﹐醒醉寸心知。掬水常攜月﹐聞聲最惡鴟。釆薇非我志﹐聊以樂淸饑。

誅茆巢棲處﹐逍遙物外天。蔦蘿常絆枕﹐狙猱欲偸筵。烽火關山隔﹐咆哮夢寐連。無心看野鳥﹐洗耳聽幽泉。煮石堅仍在﹐敲詩記罕全。夜深巖气靜﹐長抱白雲眠。

世途多棘刺﹐吾欲向誰親﹝時友有從賊者﹞﹖髙臥爲長策﹐孤棲是逸民。洞虛花寫影﹐樹靜月窺人。趺坐如禪相﹝山中惟席地而坐﹞﹐爨虛未我貧﹝絕糧兩日﹞。食魚羞看鋏﹝山下卽海﹐同逃有能捕魚者﹞﹐漉酒好將巾。始覺書生拙﹐空懷百戰身。

延佇步疏林﹐淸風吹敝襟。山髙嵐易暝﹐洞隱气多陰。世事渾如幻﹐靜觀不昧心。君恩滄海闊﹐鄕思白雲深。蜩沸淒人耳﹐蝣浮笑我今。何時天雨降﹐庶得靖囂音﹝山中居匝月﹞。

鼓山八詠庚午舉人卓肇昌﹝本邑﹞

秀峯插漢﹝髙數百丈﹐鋒銳絕秀﹐拱照學宮﹞

■﹝廠外贔內﹞贔連天聳﹐巍巍郁翠嶠。插鋒淩泰嶽﹐俯視渺麼麼。坐石霞生岫﹐踏蹊虹作橋。松梢頻礙月﹐鴉背欲幹霄。天半來歸袖﹐云根下晚樵。置身親斗極﹐滄海一浮瓢。

石佛淩波﹝石佛嶼在鼓山西﹐屹峙海中﹐如石佛﹞

突兀海中石﹐羣瞻西竺人。崚嶒天外現﹐仿佛如來身。佛頂云生髻﹐伽跌艸作茵。千江明月夜﹐三島碧波春。常以杯爲渡﹐渾疑鷲是眞。自心法本有﹐奚必問諸濱﹖

雞嶼夜帆﹝雞心嶼在鼓山門中﹐港灣曲折﹐兩旁峽峙﹐中容舟楫往來﹞

海門淸寥泬﹐輕棹欲杭之。月映鰲頭落﹐流分燕尾支。回帆撾聽鼓﹐潛壑容探驪。宵靜伋心迥﹐舟搖嶂勢馳。村光遙望渺﹐歸思度灣遲。唱罷金雞曉﹐伊人水一涯。

斜灣樵唱﹝斜仔灣曲徑紆回﹐石嵐松陰﹐樵人憩息﹐景絕幽折﹞

忽聽樵子唱﹐躑躅下前山。幾田斜峯亂﹐一肩落日還。輕風聞遠浦﹐淸響度花灣。裊裊鶯頻和﹐泠泠石點頑。行歌聊自適﹐笑士不如閒。試問家何處﹐白雲屋半間。

元興寺鐘﹝元興寺在山坳﹐景絕幽淨﹞

丰山霜後徹﹐縹渺白雲陲。地淨音偏回﹐山深響覺遲。潭龍聽講罷﹐枯衲坐禪時。淸夜寒猿淚﹐閒敲畫舫移。經廊殘月冷﹐和雨度聲悲。不寐發深省﹐花宮露滿墀。

石塔垂綸﹝石塔嶼孤立海島﹐漁舟停泊﹐坐釣於此﹞

石塔淩波起﹐磯頭棹幾竿。沙明魚認餌﹐影落水浮巒。太乙舟初泊﹐任公釣欲殘。半鉤入坐月﹐絕頂夜忘寒。好乘長風破﹐劇憐獨繭難。煙霞聊寄傲﹐卽此是嚴灘。

旗濱漁火﹝旗後山舟楫停泊﹐漁家歷落﹞

旗濱泬寥夜﹐漁火滿沙洲。風渚熒熒亂﹐星船點點秋。疑珠鮫欲泣﹐髙燭蜃爲樓。二島輝珊樹﹐五花漾翠虯。光搖平野闊﹐影入大江流。客夢中宵永﹐殘燈古渡頭。

龍井甘泉﹝龍目井在山麓﹐天然石井﹑石竅﹐甘泉長流﹐大旱不涸﹐禱雨極靈﹞

冰井甘於醴﹐涓涓萬斛泉。玉磯噴雪碎﹐石乳撒花濺。蟹眼千尋滚﹐龍澌百丈淵。茶璫烹活火﹐藥鼎沸松煙。金鯉溯流躍﹐蒼驪抱月眠。噓云徵有象﹐灑潤徧桑田。

龜山八景

龜山當鳳城中﹐石秀山靑﹐猿啼鳥語﹐花月芳辰﹐景物堪娛﹐誠邑中勝槪也。予教書院﹐傍山之麓﹑尋幽挹勝﹐相賞特深。爰就所見﹐發爲題詞﹐或毋至山靈笑人寂寂耶﹖

山嵐曙色

曙色山逾迥﹐層層映翠螺。浮嵐微影動﹐排闥送靑過。宿霧松梢斷﹐蒼煙樹杪拖。仙鬟妝罷嘵﹐玉女鏡初磨。气似添朝爽﹐客猶帶夜皤。遙知蓬島裏﹐瑞靄更如何。

層巖晚照

蠟屐方憑陟﹐桑楡墜郁華。夕巖浮隱見﹐紫气映參差。倚檻餘殘影﹐開窗欲煥霞。山將圖乍捲﹐人自望中賒。翠染蛾眉黛﹐紅攢佛髻花。不愁風景晚﹐返照正無涯。

雨中春樹﹝龜山樹本秀茂﹞

名山多雜卉﹐蓊薈忽蒙蒙。樹落蒼煙外﹐春飛細雨中。隔枝蛩語別﹐喧雨鳥音同。鶴入松梢雪﹐鶯翻葉底風。幹黏蒼蘚潤﹐翠滴碧潭空。渭北春光早﹐萬年色正融。

疏林月霽

皓魄秋霄迥﹐千林漾影妍。幾重深淺樹﹐萬里泬寥天。照委桃腮膩﹐塞篩碧筱鮮。戀花殘蝶夢﹐棲樹睡禽仚。林气微風動﹐苔華帶露湔。冰壺瑩徹裏﹐普照正無偏。

晴巒觀海﹝山頂見大海﹞

絕頂晴峯陟﹐遙瞻碧海迎。川光山上湧﹐巨漫望中生。渾似淩天漢﹐依稀接玉京。坐云看變化﹐觀水悟淸明。沙鳥孤飛盡﹐歸舟一抹橫。緲縹無盡處﹐從此達蓬瀛。

古寺燻風﹝寺在山頂﹞

朱明蒸溽暑﹐香剎度燻風。習習生阿捲﹐徐徐過院東。篆煙香泛裊﹐優缽影飄融。送雨飛遙浦﹐將云度舊叢。攜笻披老衲﹐曲徑掃奚童。解慍欣康阜﹐瑤階譜舜桐。

登峯野望﹝山峯一望郊原﹐歷落絕趣﹞

瞥見郊原迥﹐攀躋獨造巓。荒村團翠綠﹐平野亂風煙。數點淩霄雁﹐幾行冒雨犍。井疆紛姓氏﹐熙皞繪山川。古道長楊裏﹐歸舟落照邊。置身親斗極﹐興會覺悠然。

寒夜啼猿

寒夜聲俱寂﹐窮猿擢老枝。羣歡歌和汝﹐孤調唳淒其。鳴晦知心渺﹐衝寒顧影危。好吟催夢短﹐悲思度更遲。弄笛畱遺韻﹐賜緋或待期。嘯啼聊自適﹐長伴商山居。

暮春遊元興巖﹝巖在鼓山之麓﹞

招提南郭外﹐乘興爰相於。嵐气靑逾迥﹐川光碧漾瀦。化城團竹裏﹐香剎繞春餘。優缽曇心淨﹐塢云梅影疏。酒香詩弄膽﹐歸暮月窺予。攜手問津處﹐一竿人釣魚。

過朝天嶺﹝離縣三十里﹐嶺絕峻﹞

不識朝天路﹐天門半面遮。白雲驅馬犢﹐僻塢躍魚蝦。出谷飛煙薄﹐穿林度日斜。崖崩迂客路﹐木落見人家。野鶩喧秋壑﹐山橋枕淺沙。前村烏﹠9093﹠熟﹐呼酒且須賒。

蘭坡嶺曉發

擲躅蘭坡嶺﹐獨行無我羣。雞鳴茅店月﹐人步碧霄雲。野樹蒼煙斷﹐殘更古戍聞﹝嶺上有戍塘﹐早行尙聞漏聲﹞。斜岐鹿迹混﹐曉色馬頭分。遠渚紛漁火﹐荒村雜吠狺。旅人停過軾﹐曙气正方昕。

石塔嶼庚午孝廉林大鵬﹝本邑﹞

峋嶙滄海島﹐石塔斗飛泉。云濕人猶在﹐樹欹鳥共仚。平郊迷極目﹐遠水欲浮天。潦倒髙謌後﹐名山是夙緣。

鹿耳門夜泊辛酉拔貢施土膺﹝本邑﹞

寂寞江幹暮﹐長檣漾碧危。湖平宵气淨﹐戍僻漏聲遲。孤客停橈處﹐晴川獨棹時。靜觀星斗闊﹐卻笑水雲私。一葦無涯系﹐雙鳧似我知。鐘聲峯外盡﹐數問夜何其﹖

登屏山本邑廩生錢時洙

徙倚從苔徑﹐白雲盈我衣。新花開欲徧﹐啼鳥散還飛。笑逐山光入﹐醉攜春色歸。更餘幽興在﹐淡爾發淸機。

晚登龜山本邑廩生陳元榮

翠竹與松陰﹐千江一月沈。峯髙云有意﹐樹靜鳥無心。煙火城中望﹐僧徒洞裏尋。嵐光浮欲滴﹐最好是疏林。

龜山觀濤本邑茂才陳洪澤

湯湯無畔岸﹐入望勢難收。沒樹疑浮芥﹐襄陵不辦邱。障川須大力﹐作楫藉誰優﹖願得長風借﹐言觀破浪遊。

宿鼓山寺明經陳文炳

香剎憑遊覽﹐尋幽夜未歸。松陰技拂蓋﹐谷轉石當扉。捲幔天河入﹐開窗月露微。梵音迎漏徹﹐旅夢覺醒違。古樹生秋色﹐層嵐吐夜菲。渾疑天路近﹐科坐白雲依。

蓮潭荷雨監生莊允義

綠渚幽芳裊﹐芰荷似解人。雨酣腮靚膩﹐露浥蕊沾勻。嬌滴紅顏妒﹐香過畫舫頻。疏枝然火齊﹐密葉護禽身。水面拖輕粉﹐花須淨拂塵。迷離煙水渺﹐婀娜倍傷神。

鼓門夜泛本邑茂才柯汝賢

打鼓門中泛﹐紆回水兩岐﹝門中有雞心礁分流﹞。平湖山倒影﹐古樹鳥啼枝。灣曲風多換﹐嶺髙月出遲。雞聲泉落峽﹝雞心礁絕險﹞﹐龍睡客探驪﹝龍目井石乳流甘﹞。瞬息譙樓近﹐崚嶒古剎危。幾曾滄海望﹐气象萬千時﹖

春登鼓山本邑茂才卓云鴻

不識溪山路﹐溪山欲買春。日回山有影﹐風遠竹無塵。除地平施榻﹐攀條側掛巾。樹陰浮石潤﹐柳色渡江新。香茗臨流品﹐閒禽對我親。醉攜明月下﹐不見月中人。

泛舟蓮潭賞荷花陳洪圭

叢妍呈綠渚﹐煙景綴花朝。淪皺枝微蘸﹐波光影細描。落英魚認餌﹐浮葉蟻爲船。浥露斜偎岸﹐迎風弱俯橋。低垂香欲滴﹐回映態如招。延佇尋芳處﹐婀娜入短橈。

宿淡水艸舍對竹本邑生員錢元煌

艸廬亦已陋﹐有竹便堪畱。疏處可通月﹐寒時易感秋。煩囂入夜靜﹐空翠一庭流。羨爾多髙致﹐悠然學子猷。

登屏山遇樵者

自有開山斧﹐何愁荊棘迷。煙霞挑不盡﹐風月手相攜。看奕非逃世﹐行歌莫惱妻。那堪賡伐木﹐幽谷聽鶯啼。

觀音山寺本邑廩生錢元揚

曲折循幽徑﹐中峯信可觀。澗河紆以曠﹐松石邃而寒。禪定花香異﹐機忘鳥語歡。如何窺道意﹐夕照有遺丹。

萬丹漁村監生史廷賁

自與魚蝦侶﹐敢辭煙雨迷。攜羣謀作室﹐聚落半依堤。短棹橫天上﹐長竿掛月低。絲綸隨手結﹐莫笑此卑棲。

竹溪寺本邑生員林靑蓮

治竹尋僧院﹐傍溪叩佛堂。溪回水自曲﹐竹密山亦涼。供客三杯酒﹐參禪一炷香。聽談心未倦﹐溪竹已蒼茫。

太平巖夜歸監生方文雄

酒醉詩成後﹐山鐘迫晚歸。嵐煙千嶂隱﹐燈火萬家微。放足隨髙下﹐忘機任坦巍。明朝如有意﹐相約莫相遺。

桐花興化廣文施士燝﹝本邑﹞

嘉卉向榮日﹐翹翹百尺桐。陰濃金井北﹐蕊綴玉樓東。未綻離離乳﹐先攢六六叢。龍門看似霽﹐焦聽淨於穹。花茜三春暖﹐鳳翻五色風。菶萋應待翽﹐梓椅謾誇同。

鳳仙花府學貢生李雰

道是仙家卉﹐亭亭向座隅。才驚花綴鳳﹐翻見蕊凝珠。色逞秋容好﹐煙浮暮靄敷。鄰家小兒女﹐纖手愛塗朱。

觀音竹臺防同知張若霳

跌坐伽陀石﹐淸筠自古今。虛中成淨業﹐勁節印禪心。綠染菩提果﹐聲含檐卜林。半規新月上﹐妙義正堪尋。

金瓜茄

不是東陵種﹐籬間別弄輝。冰紈澄夏簟﹐黃絹翦秋衣。承露鵝兒嫩﹐迎風杏子肥。依稀明月下﹐疑自鳳池歸。

向日葵本邑廩生陳元炳

韶光歸溪苑﹐葵色麗江潯。欲壯三春景﹐長傾一片心。日烘舒蕊赤﹐霞茜綴莖金。撥霧迎朝靄﹐披星送夕岑。腳根猶自衛﹐塵翳漫相侵。倘得依丹陛﹐輸誠在寸忱。

石橊花陳洪生

蕤賓初應律﹐安石麗橊花。雨染紅疑蘸﹐日烘色倍嘉。煌煌枝似火﹐爍爍蕊侵霞。眼著朱闌耀﹐輝連赤玉誇。丹房標石苑﹐絳種憶張槎。搖曳堪凝目﹐陸離映翠華。

老來嬌監生方文雄

吐艷羣芳裏﹐奇姿異凡苗。朱顏臨紫气﹐丹臉奪紅標。態似雞冠秀﹐體如馬荇妖。𨿽無香馥味﹐老大轉生嬌。

刺竹

參差抽紫翠﹐蓊郁自成林。解籜呈圓相﹐橫枝挺棘心。節髙塵不染﹐刺盛槱難侵。搖曳秋風裏﹐瀟瀟滿徑陰。

鳳山八景

鳳岫春雨巡臺學道覺羅四明﹝滿洲﹞

髙張鳳翅接天遙﹐好雨霏微淑景朝。帶露沾濡髙下陌﹐隨風激蕩去來潮。山家藥笱肥今日﹐小閣琴書潤此宵。寄語莎庭賢令尹﹐溥將膏澤慰淸寥。

泮水荷香

新荷出水古錢同﹐吐蕊迎秋曲檻東。芳气半涵斜日淨﹐淸標一抹晚霞紅。浮沈微裊疏疏雨﹐掩映輕翻澹澹風。欹影頖宮無限好﹐何須泛艇涉江中。

瑯嶠潮聲

蜈蜞嶺畔峙靈鰲﹐極目蒼茫激怒濤。萬派騰空天共遠﹐四圍掀浪嶽同髙。人疑海若吹龍笛﹐我笑天吳奏玉璈。勘破升沈多類此﹐鷺鷗偕予樂淘陶。

岡山樹色

石秀岡峯木向榮﹐猱升鷺宿有餘淸。日臨古幹蒼虯象﹐風拂新條佩玉聲。憶我也曾拖小屐﹐阿誰嘗復識殊名﹖淸航遙指蔥蘢處﹐絕勝王維晝裏行。

翠屏夕照

一峯屏立碧摩空﹐遠峙蒼茫返照中。殘彩參差同冷燒﹐餘光縹渺逐回風。林泉徹處疑霞罩﹐巖壑輝時類錦叢。絕勝朝來饒爽气﹐攜笻周顧樂無窮。

丹渡晴帆

片帆遙掛曉風寒﹐劃破丹溪雪浪寬。髙下勢淩雲鳥路﹐■﹝氵公﹞洄影倒荻蘆灘。煙生隔浦迷蘭棹﹐霧鎖長空失鷁翰。六載飽諳塵海味﹐願言西渡控歸鞍。

淡溪秋月

誰沐秋蟾瀲灩生﹐海邊羣動息喧聲。遠停林薄冰壺潔﹐近浸寰瀛藻鏡淸。鯨眩鉤沈爭欲避﹐鵲逢輪度共爲驚。舟人若問桃源路﹐夜半緣溪千里明。

球嶼曉霞

孟陽佳句寫疏欞﹐刺眼晴霞散作屏。山色照來千仞碧﹐波光蒸出萬重靑。軒軒似欲燻鱗翼﹐冉冉如將炙鳳翎。聖治光華朝彩煥﹐普天羣祝萬斯齡。

鳳岫春雨本學廣文朱仕玠﹝建寗﹞

島山東去海天遙﹐春至空蒙暮復朝。气動蛟龍初起蟄﹐聲添螺蚌正乘潮。瀟瀟餘響紛傳幄﹐淰淰輕寒鎭入霄。羈旅有情誰遣此﹐短檠兀坐伴孤寥﹖

泮水荷香

心許池間鷗鶯同﹐朅來羈迹海天東。鴨頭波起無邊綠﹐蓮子花開異樣紅。圓蓋響多傳急雨﹐髙莖香暗遞微風。劇憐下馬淸晨望﹐萬疊彤雲入鏡中。

瑯嶠潮聲

欲向三山訪巨鰲﹐瑯嶠島外雪翻濤。何當一夜寒聲壯﹐正值千崖秋气髙。屢訝冰夷來擊鼓﹐底須董女下鳴璈。年來局蹐轅駒似﹐欲仗餘波洗郁陶。

岡山樹色

海邊島樹自敷榮﹐根浸滄溟蔭愈淸。髙幹排云涵蜃气﹐疏林漏月送猿聲。實殊華夏何曾見﹐種別圖經不解名。極目遙天靑未了﹐長年迢遞送人行。

翠屏夕照

屏山突兀映髙空﹐樹色山光入望中。一抹寒雲開夕照﹐千竿疏竹動秋風。牛羊點點歸茅巷﹐鳥雀啾啾下枳叢。欲喚郭熙無處寫﹐綸巾相對意何窮﹗

丹渡晴帆

萬丹溪水半篙寒﹐絕愛蒲帆一幅寬。向夕依依浮極浦﹐淩晨葉葉下前灘。靑魚大上時隨影﹐白鳥低飛屢拂翰。來往行人頻喚渡﹐沙頭長是駐徵鞍。

淡溪秋月

一片冰輪海上生﹐淡溪秋水寂無聲。長懸碧落何曾異﹐每到秋期分外淸。淺渚惟聞寒蚓弔﹐疏林時有夜烏驚。感傳龍伯知何處﹐便欲垂綸趁月明。

球嶼曉霞

朝來紅紫射窗欞﹐海上明霞絢錦屏。遠映三山魚尾赤﹐髙烘孤鳥佛頭靑。光浮淵谷時橫脊﹐影照鶢鶋欲曬翎。安得日餐成五色﹐從教駐算百千齡﹖

鳳岫春雨庚午孝廉卓肇昌﹝本邑﹞

寒山突兀千仞躋﹐春雨微蒙望欲迷。別浦參差描遠近﹐亂峯蒼翠渾髙低。鳥吟巖谷初晴樹﹐人話溪橋落影西。翹首極天仙島外﹐渺縹飛處五雲棲。

泮水荷香

數仞宮墻映碧渠﹐曲塘淸澈漲芙蕖。炎噓玉蕊晴波現﹐香裊蜂須日照初。翠袖驚寒渾欲睡﹐紅衣待曉捲輕舒。亭亭仙子淩煙渺﹐解語還看如不如。

瑯嶠潮聲

海天奇巇郁崔嵬﹐鼉鼓逢逢何壯哉﹗疑是桃花初破浪﹐殷然地軸乍奔雷。聲噓蝶蚱寒孤島﹐气蕩蛟龍映雪堆。悟得化機無滯處﹐乘除消息漫相猜。

岡山樹色

岡巒盤曲亂峯堆﹐翠色靑蒼望幾回。藥圃橘紅誰試啖﹐仙園桃熟客偸來。花傳那子何曾見﹐種別風流異樣開。欲問偓佺攜手處﹐數聲樵唱水雲隈。

翠屏夕照

瞥見山光展翠屏﹐熹微嵐气傍昏冥。參差掩映松杉色﹐點綴糊模鳥獸形。影落閒雲仙髻渺﹐山回殘照佛頭靑。何當半面繪圖設﹐翹首無由問五丁﹖

丹渡晴帆

泬寥丹港渡聲齊﹐極浦蒼茫望欲迷。一葦淩空寒浸月﹐片帆斜映浪平堤。白雲深處桃源路﹐綠樹叢中花縣西﹝萬丹在縣西三﹑四里﹞。島上漁人歸去晚﹐參差殘影落峯低。

淡溪秋月

一泓澄澈隱沙洲﹐月色泠泠泛碧流。光浸潭空星斗闊﹐寒衝夜气荻蘆秋。步溪應有懷三笑﹐垂釣誤看落半鉤。可是若耶淸迥處﹐詩人添得思悠悠。

球嶼曉霞

琉球孤島屹天池﹐霞蔚華騰若木枝。蓬嶠陸離輝貝闕﹐金波灩漾捲朱旗。彩紋乍烘雞屏舞﹐糺縵方濃鶴氅披。此去洪崖應有伴﹐朝餐五色換仙饑。

鳳岫春雨戊午孝廉王賓

翠岫噓云暖﹐靑嵐送雨春。三陽開泰象﹐萬物暢生辰。旣是歌王政﹐知時頌帝仁。更疑仙霧裏﹐猶有九韶陳。

泮水荷香

燻風吹泮水﹐荷芰發淸香。澹蕩煙波裏﹐氤氳臺榭旁。敢誇君子質﹐幸藉聖人光。尙願扶搖力﹐微馨獻玉堂。

瑯嶠潮聲

水闊煙生雨﹐濤髙浪作聲。震翻瑯主嶠﹐環拱鳳山城。不藉馮夷力﹐能教海若驚。乘秋長一望﹐絕勝廣陵情。

岡山樹色

鬱鬱﹝積也﹞千尋樹﹐蔥蔥大小山。影移滄海裏﹐色射碧雲間。淸柳秋雕質﹐松杉雪老顏。折枝如不棄﹐躐磴敢辭難﹖

翠屏夕照

紫气含殘照﹐流霞映翠屏。海波原自碧﹐山色向來靑。隱見蛟龍窟﹐虛無鳥獸形。餘光難極目﹐直欲上天廷。

丹渡晴帆

濟川求作楫﹐渡海自揚帆。風起浮雲捲﹐潮平落日銜。赤分君子膽﹐紅映美人衫。蓬丈諸夫外﹐方舟願一監。

淡溪秋月

淡淡滄海夜﹐落溶皓魄秋。浪平光不動﹐波澈影同浮。畫黛何勞鏡﹐收鰲可當鉤。淸時無一事﹐對酒且優遊。

球嶼曉霞

滄海藏殘月﹐靑山出曉霞。松門增景色﹐荻岸帶光華。似霧堪文豹﹐非霜自潤花。更看紅濕處﹐球嶼萬人家。

鳳岫春雨本邑茂才黃夢蘭

臺南鍾鳳岫﹐雨送及時春。水徳沾濡盛﹐土膏潤澤新。天晴苞起瑞﹐雲散彩無塵。爲報西疇急﹐更占靄吉人。

泮水荷香李邑茂才柳學輝

一湖蓮水泮﹐气味奪芹香。似放濂溪種﹐應分大士芳。至人禋祀地﹐君子溯洄方。最是扶輿力﹐馨聞直薦王。

前題生員謝正華

海國多奇卉﹐蓮開待臘霜﹝臺地荷花﹐臘月尙開﹞。池塘初夢艸﹐菡萏已成房。藕帶芹泥綠﹐葉翻泮水香。扶輿佳气萃﹐大地煥文章。

前題本邑茂才柳學鵬

綠荷生曲沼﹐出水遠聞香。外直無枝節﹐中通自祕藏。風過燻碧岸﹐雨滴碎銀塘。味帶淸泉迥﹐流隨玉液芳。屏山澄翠影﹐泮壁映餘光。寄語涉江者﹐田田莫濫觴。

瑯嶠潮聲本邑廩生陳元榮

空齋寂寞暮﹐瑯嶠湧潮新。硤險疑迷渡﹐聲噓乍報春。雪山堆日暖﹐鼉鼓喊沙垠。度雨寒螺蜃﹐微飆動甲鱗。海門奔似馬﹐仙島淨無塵。獨有江湖客﹐偏驚夢裏親。

岡山樹色本邑茂才柳學鵬

蔚然呈秀气﹐樹綠滿岡山。曉谷輕煙鎖﹐靑林薄霧關。交柯如鬥翠﹐密葉轉怡顏。

掩映晴川景﹐參差曲徑灣。技疏秋欲老﹐幹古月來閒。憑眺如堪涉﹐云梯望可攀。

翠屏夕照

殘陽當返照﹐紫色滿山屏。石壁含余耀﹐層崖入暮靑。光連雙翠岱﹐影倒小邱亭。樹色看明滅﹐巖光入渺冥。殘煙閒度晚﹐歸鳥倦舒翎。可是關荊畫﹐披圖映曲欞。

前題本邑茂才黃夢蘭

日落滄江好﹐揮戈射翠屏。半規誰點綴﹐孤嶂獨娉婷。殘照浮金鏡﹐斜陽篆玉硎。閒來欣晚對﹐憑幾拾余靑。

丹渡晴帆柳學鵬

蒼茫丹港闊﹐一葉桂云晴。棹擊淸波碎﹐帆懸曉曙迎。揚風隨曲水﹐駕浪鼓層浤。舳映殘煙淨﹐窗含半月明。停橈芳艸陌﹐輕渡落猿聲。認得津頭路﹐興懷萬里情。

前題本邑茂才蘇潮

玉宇淸如洗﹐孤航泛碧宮。一泓秋水迥﹐幾度薄颸融。別浦疑浮鷲﹐閒雲落遠鴻。舟馳紋皺碎﹐舵轉岸西東。玉杵村催月﹐鄰腔客坐風。津頭煙火裏﹐城闕有無中。

前題本邑生員陳洪澤

萬頃波濤湧﹐飛帆泛遠空。迷離煙水裏﹐縹緲有無中。席掛前山樹﹐歌聞別浦風。舟從斜日渡﹐人自碧霄逢。一葦疑難卽﹐千層望不窮。盛朝淸晏候﹐雀蠲任西東。

淡溪秋月陳元炳

截肪澄碧漢﹐溪色淨深秋。淡池光拖練﹐輕沈渚浴鷗。野平輝徧積﹐寒浸碧篩流。宵盡天香落﹐波搖兔影浮。幾重深淺樹﹐一抹荻蘆舟。騷客言歸去﹐空潭落鬥牛。

球嶼曉霞本邑茂材蔡江琳

海外生奇巇﹐球巒映曉霞。吐光爭繡軸﹐懸彩斗紅紗。片片流丹染﹐層層紫色遮。佛頭靑未了﹐仙島翠交加。糝樹輝連綺﹐蘸峯映郁華。方知霄壤闊﹐浮島望中賒。

冬夜八首本邑附貢黃文儀

風起寒濤響﹐霞拖遠岫明。暮煙埋野樹﹐夜月照山城。酒後詩情在﹐花前道气淸。石牀趺坐久﹐掩卷聽鐘聲。

一池新水碧﹐萬點夜星明。境靜風敲竹﹐檐虛月照楹。牢牢花犬吠﹐喞喞艸虫鳴。寶鴨頻添炷﹐銅壺漏二更。

嚼雪題新句﹐焚香淨客心。天寒煙較重﹐云暗夜來深。天冷茶聲歇﹐衣單露气侵。孤燈人寂寂﹐聊寫靜觀吟。

淸磬一聲外﹐頻敲數韻詩。雪香梅暗吐﹐山回月來遲。風起簾波動﹐更深露气滋。檢書燒短燭﹐紅影照離離。

月暗山無影﹐葉垂露有光。墻邊梅吐白﹐籬下菊開黃。鬥酒娛寒夜﹐疏簾怯晚霜。挑燈紅落燼﹐趺坐看金剛。

銅漏頻推箭﹐銀缸落盡煤。寒侵三徑雪﹐煙重一技梅。酒酌卜萄綠﹐茶烹瑞艸魁。晨雞三疊唱﹐曉色向東開。

江星雲外落﹐海日地中來。水碧浮天鏡﹐霞紅照玉臺。幾株楓樹雪﹐數朵隴頭梅。報曉鐘初擊﹐霜寒落葉豗。

雪黏千樹白﹐霜染一林紅。星落花垂露﹐更殘霧捲風。板橋苔路滑﹐海嶼日華融。世界勞生事﹐乾坤任轉蓬。

梅

淺水晴沙外﹐煙籠一樹梅。香浮風韻細﹐魂度月華來。半點無塵到﹐疏枝帶雪開。琴心如可寫﹐淸夢共徘徊。

孟冬二十九夜作

云暗風疏候﹐星明月晦天。松濤連夜響﹐竹樹起寒煙。石砌虫鳴急﹐霜籬菊尙鮮。垂簾宵獨坐﹐睡去夢魂圓。

淸閒

吸取淸華露﹐如斟綠玉瓊。心空秋月白﹐興闊海潮生。欲與梅爲友﹐常隨鶴作朋。偶來松樹下﹐側耳聽鶯聲。

夜雨

細雨蕭齋夜﹐寒氈冷似霜。地鑪頻煮酒﹐傾盡一壺觴。展捲翻細帙﹐挑燈對短章。文壇靈不抿﹐劍气吐光芒。

醒來

屋角云堆墨﹐江陰日墜紅。天低垂岸闊﹐樹暗覺煙籠﹐炎地寒無雪﹐疏林籟有風。月髙驚夢起﹐兩鬢亂如蓬。

月隱江天樹﹐風吹海國云。斷霞成散綺﹐歸雁帶斜曛。楓落千山瘦﹐潮平兩岸痕。氤氳香滿座﹐雅愛爇思聞。

暮色蒼然來﹐前山霧气埋。冷風侵暖榻﹐澹月照髙臺。獨鶴云邊至﹐孤鴻海上回。歲寒珠樹好﹐畱汝共徘徊。

睡覺思懵懵﹐空山響夜蛩。湘簾篩澹月﹐竹樹戰悲風。鶴豈離矰繳﹐鴻應脫网■﹝冖八童﹐上中下﹞。乘桴如有意﹐一葉任西東。

夜泛蓮潭

月色隨波湧﹐云陰落地流。水澄千里鏡﹐天淨十分秋。鵷鷺飛蘆渚﹐鳧鷖立浪頭。濯纓方自適﹐隨意泛漁舟。

鳳山八景

鳳岫春雨卓夢釆

髙岡肖鳳獨巍然﹐景色偏宜春雨天。云暗丹巖迷翠黛﹐風翻綠葉帶輕煙。鳥吟前谷初晴樹﹐松入寒潭落乳泉。布谷催人耕未了﹐亂風聲度渭橋邊。

前題本邑明經柯廷第

岫聳東南萬里遙﹐況當霢霂傍春朝。絲飄木末銀花碎﹐響落松濤穴气寥。微雨過時生眾沸﹐白雲飛處有人樵。憑虛不盡煙霞想﹐漫付關荊仔細描。

前題本邑茂才林夢麟

丹鳳飛來寄海濱﹐靑郊蒙雨碧峯新。人煙樹色遮全斷﹐水影山光望未眞。欲寫天池五彩羽﹐已分帝闕萬家春。遙看霽後平疇上﹐點點淸流泛碧銀。

泮水荷香卓夢釆

泮水天然十畝塘﹐亭亭菡萏映宮墻。月明花下香初裊﹐雨落潭空藕乍長。綠葉醉風驚鳥夢﹐澄波墜粉漾魚忙。幽芳一點無塵到﹐況是冰壺夜气涼。

前題癸酉副榜陳思敬

悠然相對可忘言﹐指點沙鷗與水鴛。月下亭亭才佇立﹐風前落落自翩翻。扁舟輕載綠陰滿﹐短袖時攜香气溫。勝地有懷頻眺玩﹐未須釆釆涉江垠。

前題監生柯錫珍

蒼茫曙色遠凝煙﹐雨後空潭更灑然。魚逐翠開驚出水﹐鳥銜香去溯流泉。花間脂粉濃還淡﹐葉底珠璣碎又圓。此地興懷多逸致﹐好將詩筆賦田田。

前題錢元揚

方池十畝盡荷花﹐勝賞應憐此地奢。岸影漲紅疑烈火﹐水光回映想流霞。淸能拔俗臨風遠﹐色不因人帶日斜。解道禪心無住著﹐輕芳送入野人家。

前題林夢麟

北郭閒行泮水長﹐遙看菡萏舞風香。山開翠幛常畱影﹝半屏山在泮池左﹞﹐臘盡紅衣尙鬥妝﹝臺地荷花至臘尙開﹞。新葉半遮當艸鷺﹐髙莖深隱釆蓮航。最欣堤畔尋歸路﹐無那淸芬欲染裳。

瑯嶠潮聲癸酉孝廉謝其仁﹝本邑﹞

瑯嶠壁立海云生﹐山盡東南水一鳴。沙馬﹝山名﹞時聞金鐵響﹐仙人﹝山名﹞常聽雨雷聲。乘潮舟楫安無恙﹐息浪魚龍臥不驚。極目汪洋環島嶼﹐滄洲天外憶蓬瀛。

前題漳州廣文張士箱

瑯峯聳出碧雲空﹐俯撼流波勢更雄。日影隨潮寒欲曙﹐松聲臥海午生風。依稀雪湧浮天外﹐恍惚雷轟到耳中。自是聖朝恩澤溥﹐河淸共慶九州島同。

前題林夢麟

南峯雙峙海門開﹐盡夜波濤捲地回。雄似平沙奔萬馬﹐驟如闊漢殷千雷。鳴檣已見風當勁﹐吼汕先知雨欲來。常向長松髙枕臥﹐幾番殘夢爲低徊。

岡色樹色謝其仁

聳翠層巒崎海東﹐靑山奇勝畫圖同。千巖繚繞低枝霧﹐萬壑參差古木風。陰覆礪房﹝山上有蠣房﹞迷斷壁﹐色幽桔樹藹晴空。髙人謾說樵薪事﹐石徑荒涼野艸芃。

前題卓夢釆

大岡山畔小岡連﹐翠色蒼茫欲接天。石洞云關閒去鳥﹐丹楓烏﹠9093﹠半殘煙。染成瑪瑙蘤疑■﹝剩﹐貝代月﹞﹐削出芙蓉火欲然。攬勝遊人臨絕頂﹐幾回搖曳爲誰牽﹖

前題林夢麟

蒼蒼雲水望中深﹐聳拔岡山百尺岑。暮靄晴嵐勻著色﹐洞煙湖雨合成陰﹝上有古洞石湖﹞。每因覓橘靑迷眼﹝舊傳山有橘樹﹞﹐常欲問樵綠繡襟。聞道仙人曾種藥﹐良方擬向古樛尋﹝仙人種姜可療百病﹞。

翠屏夕照

花縣東環一岫靑﹐晴光晚色映郊坰。聳輝晶壁懸云障﹐列燦圖書展畫屏。宿鳥投來斜點影﹐浮煙飛處淡畱形。登臨爲愛淸輝好﹐幾度歸遲欲戴星。

丹渡晴帆

欣逢海嶠慶安瀾﹐曲岸津開翠色丹。片幅輕帆依日腳﹐數聲喚渡入江幹。漁舟市遠撐篙急﹐客棹風淸系纜寬。獨怨西歸偏我靳﹐鄕關悵望碧雲端。

淡溪秋月

玉兔娟娟碧水悠﹐波光萬頃映沙洲。聲歸長寂溪原淡﹐气有餘淸月帶秋。泛棹渾忘身在世﹐行吟只受魄吞喉。塵心對此全銷卻﹐半點繁華更不畱。

前題謝其仁

蕩漾深溪一鏡生﹐天光霞彩共分明。瓊樓瀉影含波淨﹐金闕流輝浴水瑩。逐浪錦鱗吞月色﹐宿沙鷗鳥警秋聲。淵淵參透眞消息﹐莫負當前景物淸。

球嶼曉霞

東洋砥柱號琉球﹐成綺朝霞燦小洲。光照赤山祥气蔚﹐紅蒸丹港錦文浮。扶桑日出含精射﹐滄海云生擘絮收。熳爛煙波縹緲際﹐澄臺占史一迎眸。

前題林夢麟

嶼如蓬島水中浮﹐曉曙霞生萬仞頭。紫映朝陽遮碧漢﹐紅輝蒼海染丹流。燒山樹火晨初放﹐濯錦江波夜未收。擬望凝臺風又左﹐金光滿棹送歸舟。

齋中閒居本邑附貢黃文儀

茅屋蕭然靜不嘩﹐幽居何物作生涯。數枝黃菊閒時酒﹐一炷淸香醒後茶。妙理細觀如有悟﹐狂吟無意學名家。尋詩寫興供吾樂﹐入夜梅梢桂月斜。

綠樹侵檐竹繞廬﹐蕭然還似野人居。霜稜梅吐千條白﹐露冷楓飛幾葉疏。雁陣衝寒過極浦﹐雪花帶雨落前除。地鑪松火鐘敲夜﹐鬥酒孤燈讀漢書。

冬景八首

一窗冷雨裁詩夜﹐半壁靑燈立雪時。風送濤聲來枕畔﹐煙籠春色上梅枝。茶烹活水珠跳急﹐鑪爇名香霧裊遲。醉意陶陶聊自適﹐琛情間寄幾行詩。

黃花無語解含嚬﹐綠酒多情慣醉人。枕上夢魂頻化蝶﹐壁間劍气未埋塵。衝霄老鶴云情在﹐傲雪寒梅雨意新。莫怪空山零落盡﹐霜嚴誰是後凋身﹖

月來日往成今古﹐物換星移轉歲年。一片閒雲空裏色﹐千林落葉晚來煙。風光共道如流水﹐世界誰知似芥船。夜靜濤聲聞汨沒﹐琴情妙入伯牙弦。

靜裏方知宇宙寬﹐匡林夢覺意閒閒。逸情聊共靑雲遠﹐幽興貪看夜月團。山意衝寒梅破蕊﹐岸容帶霧聊凋殘。芳心未與年俱盡﹐且醉流霞待鶴還。

寒風吹送晚來潮﹐水意云情入望遙。雪滿空山人獨立﹐霜凝老幹木初凋。遐心寄與云邊鶴﹐韻事閒聽月下簫。想到江頭煙雨裏﹐野梅應放玉千條。

煙鎖寒山睡未醒﹐鳥飛絕迹悄無聲。遙看零落疏林外﹐猶帶蒼紅石發縈。雨雪霏霏催歲暮﹐梅花泛泛迫詩情。年來世事渾忘卻﹐重訂江鷗舊日盟。

倚欄日日看云行﹐風動疏林鶴夢驚。曠野蕭條晨霧重﹐江村冷寂暮煙生。綠落苔枯山露骨﹐冰堅地凍水無聲。鉛華剝盡天涯色﹐松柏畱靑老气橫。

潮落沙堤暮雨闌﹐排空雁字拂云端。一天冷月三冬景﹐兩岸寒濤萬頃灘。雪蕊散時天欲曉﹐霜鐘聲寂漏初殘。整衣默坐雞三唱﹐鑪火香淸爇紫檀。

寄興

知音千古本來稀﹐老我空山樂茹薇。鳥入松云深得所﹐鶴盤海嶼倦來歸。一潭活水秋垂釣﹐半榻春風夜理徽。最是可人枝上蝶﹐南園艸綠故飛飛。

春風秋月足怡情﹐靜裏頻敲磬幾聲。鳥語喃喃親睡覺﹐花香脈脈夢魂淸。無窮詩思云千疊﹐洗濯塵襟水一泓。萬慮俱空緣不起﹐掩關終日聽濤鳴。

結想名山靜裏天﹐身閒無事日如年。鳥啼花落云生石﹐水淨沙明月印川。泛泛小舟紅蓼渚﹐行行拄杖白雲邊。安居如此眞吾樂﹐鳥弄歌笙當管弦。

看破紅塵淡外求﹐把將萬事付東流。升沈有分情何著﹐俯仰無慚樂更優。茗碗燻鑪供靜趣﹐行雲野鶴伴閒遊。一絲不掛神超越﹐作徳由來心日休。

曉日

曉日未升雲气重﹐輕雺薄靄醉芙蓉。山因寒瘦猶如睡﹐花爲煙迷看似慵。飛鳥鳴時欹葉墜﹐幽猿啼處密林封。稜稜霜徹衣衾冷﹐夢醒神淸午夜鐘。

醒來

竹外風泠韻似鐘﹐醒來夜色月明中。空山尙有葉幹落﹐老幹都經霧暗封。鑪火細添香欲裊﹐蘭煤剔盡蕊開濃。半牀經卷無窮業﹐坐對銀缸气肅恭。

秋景

秋來何物最關心﹐籬滿黃花橘滿林。一藝未成慚夙志﹐千詩寄意記幽音。奇文過眼聊成誦﹐奧義連篇費苦尋。讀倦焚香欣獨坐﹐不時悅耳聽幽禽。

玉階綠蔭連枝樹﹐金鼎香開獨占蘭。喜作坡翁兩日坐﹐未妨康節一身閒。半捲疏簾邀月色﹐好開幽徑對花歡。柴門靜掩苔無迹﹐味道應須萬慮刪。

玉山

萬仞髙峯秀出塵﹐芙蓉漲起海之濱。鸞潭碧水光於鏡﹐玉嶺晴雲白似銀。展拓晶屏二千里﹐爛開花木四時春。奇遊不減蓬萊勝﹐窈谷幽巖曲曲津。

木蘭花歌﹝有考﹞範咸

臺之艸木﹐土人多以臆名之。如梨子茇﹑檨子之屬﹐或無其解﹐或並無其字﹐而士大夫之自中土至者﹐又率先有一索隱誌怪之心﹐不深察物之情狀﹐雅意附會﹐眞若琪樹之花可接而若木之枝可攀也。余閱使槎錄載﹕木蘭花﹐如粟﹐淡黃﹐芳似珠蘭﹐亦名樹蘭。考羣芳譜﹐木蘭一名木蓮﹐一名黃心﹐其香如蘭﹐其狀如蓮。白氏長慶集云﹕木蘭身如靑楊﹐有白紋﹐葉如桂而厚大﹐無脊﹐花似辛夷﹐內白外紫﹔則與使槎錄所云花如粟淡黃者﹐迥異矣。蓋樹蘭自又一種。余所見者﹐花細碎如黍米﹐正與使槎錄同﹐而不得謂之木蘭也。又使槎錄載貝多羅花云﹕大如酒杯﹐瓣皆左紐﹐白色﹐近蕊則黃。釆風圖考亦云﹕花外微紫﹐內白﹐近心甚黃﹐土人但稱爲番花﹐不知爲貝多羅也。考拾遺記﹕貝多羅葉長一尺五﹑六寸﹐闊五寸﹐形似琵琶而厚大。寰宇志﹕貝多結實如椰子。今所見番花﹐葉酷似枇杷﹐其長與闊皆不及拾遺記之半。且有花無實﹐其非貝多明甚。而所云花大如酒杯﹐則木蘭之似辛夷也。所云外微紫﹐內白﹐則木蘭之內白外紫也。余細察其幹﹐有斑痕如眼﹐則木蘭之如靑楊有白紋也。試截其枝﹐中有黃暈﹐則木蘭之一名黃心也。葉如桂而厚大﹐則更無可疑矣。然則樹蘭非木蘭也﹐番花非貝多也。旣眞知其爲木蘭矣﹐不可不紀之以歌。

詩人賦物善言理﹐不似庭前格竹子。當知多識卽是學﹐廢目任耳非爲美。我來蓬瀛大海東﹐探奇直欲窮蒼穹。周諏詢度可不厭﹐肯教過眼煙雲空﹖釆輯郡誌二十卷﹐遺書掇拾行將徧。猶慚臆斷恐失眞﹐訂誤考疑敢云倦。貝多羅花詩已訛﹐琵琶形似終如何。就中無實難僞托﹐佛經欲寫空搓那。因閱長慶忽頓悟﹐辛夷恍與木蘭遇。內白外紫狀如蓮﹐點點靑楊虫食蠹。昔人幾度上芳舟﹐不識徵帆逐遠遊。今日模糊才認得﹐新翻樂府卻風流﹝詞有「木蘭花慢」﹞。

節烈行南靖司訓李欽文﹝本邑﹞

雙鳳喈喈戀儔匹﹐屈指餘生年二十。恩情兩載重如山﹐一朝影只吞聲泣。啼鵑血淚染鴛鴦﹐連理枝殘欲斷腸。冰雪心肝甘自矢﹐輕生重節植綱常。數語辭親自厄塞﹐回視親顏心轉迫。髙堂勿復念殘軀﹐薄命殘軀奚足惜﹖生別死離在須臾﹐戚族羅拜皆長吁。精魂頃刻化天地﹐斯稱巾幗如眉須。君不見湘竹淚斑傳自昔﹐又不見古來望夫化作石。以玆寸息付靑絲﹐山爲枯容水爲赤。吁嗟乎﹗鄭女節烈耀人間﹐千載畱名垂史冊。

鼓山行﹝舊傳林道幹埋金此山﹞庠生施陳慶

聞道山中有白金﹐百年遺迹卻難尋。山中寂寂金無語﹐惟有哀猿泣茂林。哀猿鳴秋兩爲伍﹐怪石巉巖如吼虎。破址頹垣今尙存﹐埋金俠女終塵土。茫茫不見埋金人﹐白雲來往埋金塢。須臾山上有樵來﹐一擔枯株一柄斧。告我曾知埋金事﹐笑指靑山爲錢虜。■﹝弓攵﹞光斂晦已多年﹐有時隱見若將睹。伊昔樵夫有奇緣﹐釆樵日暮卻忘還。山中竟遇埋金女﹐繡閣妝樓在目前。巍峨不類人間屋﹐置酒張燈肆綺筵。舞劍雙鬟來勸飲﹐奉金爲壽醉瞑然。羅幃翠被三更夢﹐冷露陰風一夜眠。醒來只在荒林下﹐何處山中有人煙﹖依稀如入桃源去﹐漁父樵夫可並傳。世人多爲樵夫誤﹐欲覓白金不知路。我聞此語爲謬傳﹐

問卻靑山不能吐。

萬丹港曲卓肇昌

萬丹港上白沙洲﹐一片湘波望欲浮。輕煙冉冉含朝旭﹐鳧鴨寂寞臥丹邱。波心落暮懸孤影﹐紅光直射六鰲頭。金樞銀闕蕩噓吸﹐縿旒閃閃飄烰烰。光怪直欲炫犀照﹐如車紫貝落星樓。空潭夜半一聲笛﹐驚落梧桐幾葉秋。秋深海淨明﹐丹港盡成碧。水容侵古岸﹐峯影落江白。廟竹惟聞鳥﹐短帆不見客。雀聲花外暝﹐寒猿淚孤夕。野戍漏聲遲﹝島有戍﹞﹐蕭疏雲水宅。海底覓仙人﹐香花滿靑陌。仙搓何處尋﹐風光今勝昔。天公喚歸弄海童﹐云幙四卷何玲瓏﹗藏舟浮梁跨絕壑﹐隱見似與天河通。虹橋望斷無消息﹐釣魚歸去月波空。月明夜半吹笙罷﹐人在蓬萊第一宮。津頭遙指蒼茫裏﹐萬家煙火有無中。

月眉池行﹝池爲前明寗靖王所鑿﹐植蓮花其中﹐以供遊玩﹞

當年遊玩地﹐荒涼剩故園。幾灣深淺水﹐半畝月池存。故老傳遺事﹐盛衰安足論。臺榭今已墟﹐破闥爲茅軒。牛羊下日夕﹐老樹擢狟猿。明月映眉生﹐寒蚓訴秋繁。破蓮無完衣﹐露白咽孤鴛。閒花戀舊蝶﹐寂寞落黃昏。遊魚唼淰淰﹐故宅在藻薀。未若玆魚樂﹐姰嫗兒與孫。荒塘稍延佇﹐流水聲潺湲。擬欲畱題去﹐臨題無可言。

古橘謠

昔傳岡山有石洞﹐樵人至絕頂﹐見石室一座﹐壁間畱題畫迹﹐登堂有白犬迎人。環室皆橘樹﹐實如碗﹐啖之﹐瓣甘香。歸謀再往﹐失其室﹐並不見有橘。事近幻﹐然亦一奇勝也。作古橘謠。

蓬萊宮前合歡樹﹐碧葉金衣淩霄塢。朝餐五色文彩霞﹐露浥金莖廣寒府。六月珠顆紅離離﹐樵者入山持雷斧。仙室窅然幽以深﹐小苑叢叢石洞古。洞門白犬笑人來﹐碧落峯前雞鳴五。抱犢壁間列素書﹐欲稽叔夜辧峋嶁。羽衣髙人玉煉顏﹐手把珊瑚拂云麈。贈我金瓣珠盤紅﹐晏嬰並食不欲剖。千頭木奴不記年﹐逾淮而北枳爲乳。金骨仙騎紅尾鳳﹐乘空回首笙簫弄。山風縹渺翦霞綃﹐孤鶴咬咬寒淚凍。霧蓋狂塵億兆家﹐世人猶作牽情夢。

雙忠歌

辛丑賊陷南路﹐守戎馬定國刎頸以殉。壬子﹐賊攻陂頭﹐守戎張玉力戰陣亡。二公事不同﹐而其慷慨捐軀﹐丹忱報國﹐忠風輝映後先云。作雙忠歌。

承平盜賊倡亂離﹐黃巾黑頭角笳吹﹝賊皆以布裹頭﹞。麼麼伏莽妖氛集﹐天网倏忽嘆陵夷。伏波將軍將才裔﹝以下謂馬﹞﹐衡車無城堅守陴﹝時未建城﹞。慘慘煙塵蔽天日﹐鉦鼙震動閃霓旗。靑絲駱馬黃金勒﹐寶劍錯鏤誓出師。畱兵五百囂且擊﹐將軍一怒猶孤支。其如咆哮肆猖獗﹐蕞爾偏隅守者誰﹖衝突猶欲斫賊頭﹐滿眼陰黯日厜■﹝廠外義內﹞。回首江山無去路﹐刎頸一死肝膽披。張將軍殺身成仁後猶昔﹝以下謂張﹞﹐壯哉眞不負心赤。彈丸五日固其壘﹝賊攻陂頭五日不下﹞﹐梟獍烏合喪魂魄。元戎率師檄啟行﹝時王提督率師救援﹞﹐前驅策轡列棨戟。昨日彎弓連白羽﹐恨不擒王批賊額。搴旗陷陣身如飛﹐輕入其鋒忽遭戹。楛矢盡兮膠弦絕﹐斷纓刺胸良可惜。卓哉二公若同揆﹐疾風勁節厲松柏。丈夫慷慨赴疆場﹐狼角悲號走沙磧。手提三尺鏖野馳﹐奮不顧身屍裏革。羣醜烙死何能爲﹐忠魂叱吒驚鴟嚇。千載猶欽二守臣﹐气如長虹燭天白。

臺海竹枝詞諸生郁永河﹝仁和﹞

耳畔時聞軋軋聲﹐牛車乘月夜中行﹝牛車挽運百物﹐月夜車聲不絕﹞。夢回幾度疑吹角﹐更有牀頭蝘蜓鳴。

蔗田萬頃碧萋萋﹐一望蘢蔥路欲迷。捆載都來糖蔀裏﹐只畱蔗葉餉羣犀﹝蔗梢飼牛﹞。

靑蔥大葉似枇杷﹐臃腫枝頭著白花﹝番花開五瓣﹐白色﹞。看到花心黃欲滴﹐家家一樹倚籬笆﹝花心漸作深黃色﹐攀折累三日不殘。香如梔子﹐病其過烈﹔風度花香﹐頗覺濃鬱﹞。

臺灣西向俯汪洋﹐東望層巒千里長。一片平沙皆沃土﹐誰爲長慮教耕桑﹖

土番竹枝詞

生來曾不識衣衫﹐裸體年年耐歲寒。犢鼻也知難免俗﹐鳥靑三尺是圍闌。

丈身舊俗是雕靑﹐背上盤旋鳥翼形。一變又爲文豹鞹﹐蛇神牛鬼共猙獰。

胸背爛斑直到腰﹐爭誇錯錦勝鮫綃。冰肌玉腕都文徧﹐只有雙娥不解描。

丫髻三叉似幼童﹐髮根偏愛系紅絨。出門又插文禽尾﹐陌上飄颻各鬥風。

覆額齊眉繞亂莎﹐不分男女似頭陀。晚來女伴臨溪浴﹔一隊鸕鶿漾若波。

耕田鑿井自艱辛﹐緩急何曾叩比鄰﹖構屋斵輪還結网﹐百工俱備一人身。

夫攜弓矢婦鋤耰﹐無褐無衣不解愁。番罽一團聊蔽體﹐雨來還有鹿皮兜。

土番舌上掉都盧﹐對酒歡呼打刺酥。聞說金亡避元難﹐颶風吹到始謀居。

東港竹枝詞卓肇昌

萬頃波光漾碧空﹐滿湖月色瑩靑銅。漁歌忽起滄浪外﹐人在畫橋一葉中。

曉霞洵彩覆東洲﹐海曲人家逐岸流。煙水幾灣帆片片﹐浮沈波影五花虯。

東流迆逶好逍遙﹐蒼綠參差佳致饒。極目滄溟天際表﹐四時野色水中描。

截竹編成不系舟﹐東涯天際水雲悠。眼前悟得維摩法﹐葦渡何勞世外求。

湖邊春水碧於苔﹐爲聽泠泠溪畔來。不耐顚風阻人興﹐漁舟欲上又推開。

那堪回首落曛西﹐島樹煙寒暮色低。分明聽得吹長笛﹐祗隔峯前白水棲。

海濱淸洗碧天空﹐地近扶桑東復東。金鏡曜輝雲气散﹐茅檐先被一輪紅。

漠漠湖東气倍涼﹐平蕪春浸碧沙長。前村落盡烏﹠9093﹠葉﹐無數人家在夕陽。

景曜當空日未晡﹐無端雷雨暗東湖。誰將一片晴江色﹐寫作瀟湘煙雨圖。

岸邊修竹欲幹霄﹐無限波痕漾碧綃。茅屋夜深天似水﹐白蘆尙有話溪橋。

奚須方外憶蓬瀛﹐一片湘波別樣淸。風月主人閒便是﹐夜深枝上杜鵑聲。

津頭蒼綠鎖煙霞﹐海曲停橈卽是家。此去瀛壺應有路﹐可曾邀我飯胡麻﹖

影裏浮虹望裏賒﹐數行天半落飛駕。何時乘得長風便﹐好向龍門泛一槎。

溪東矯首白雲層﹐花鳥偏迎舊日朋。欲覓安期仙子宅﹐昨宵夢裏記吾曾﹖

三畏軒竹枝詞﹝卽書院東軒﹞

小築數椽近竹西﹐主人抱膝賦燻兮。泠然欲禦長風去﹐一笑何煩過虎溪。

閒步空階午漸移﹐碧梏枝上語黃鸝。嗒然隱幾瞢騰去﹐五老峯前話片時。

寂寞窗欞晝影賒﹔涼颸初放雨天花。鴉飛落日蒼茫裏﹐道是桃源處士家。

蝶似愛吾頻結夢﹐樹長對我鮮知名。忽然有客不衫履﹐爾我快談話弟兄。

昨夜東風宿雨涼﹐滿山啼鳥自宮商。松陰覆地苔華濕﹐坐對鑪煙白日長。

端然閉戶一先生﹐著得新書覺未曾﹖坐畏泥塗憑數卷﹐前身渾是个詩僧。

架書披懶半顚倒﹐山徑履稀任蔦蘿﹝院傍山麓﹞。自問塵心銷幾許﹐開窗閒看白雲過。

避署禪房近夕曛﹐老僧翻閱貝多文﹝山頂有寺﹞。問他城郭山林事﹐手數輪珠默不聞。

東風催我轉胡牀﹐坐落嵐光午夢涼。蟬老樹深音響別﹐閒將心事對殘陽。

行到前峯竹翠間﹐吹簫石上不知還。夜深暑退羅衣冷﹐自扣柴扉月滿山。

寄傲窗南物外情﹐可人花鳥笑相迎。論文有弟應兼友﹐嗟莫聞愁太瘦生。

想象淸光月影寒﹐幽懷日窄帶應寬。棄襦未了書生債﹐背立閒庭漏已殘。

鳳山竹枝詞生員謝蘋香

新陂水與舊陂通﹝新圳﹑舊圳均發源於九曲塘淡水溪﹞﹐終歲無憂旱潦逢。種得水田三百頃﹐家家雞黍拜曹公。

東家姊妹與西鄰﹐如伴相邀去踏春。步障公兜都不設﹐小姑原不怕行人。

莫唱秋歌唱釆茶﹐管弦聲雜換琵琶。困人天气南風暖﹐兩鬢吹開茉莉花。

不須更唱小南彊﹐鴉髻如雲鬢髮香。淡粉輕脂渾不掃﹐兒家風韻在檳榔。

嫣然一笑見梨渦﹐杏臉桃腮媚若何﹗淡水溪頭春艸綠﹐誰家倚板唱回波﹖

前題生員王鏡秋

大裏渠魁檻首剛﹐可教移節剪南荒。試向車城弔遺壘﹐黃金應鑄福文襄。

春秋祈報艷楡枌﹐鬱鬱佳城起暮云。此是朱家淸淨土﹐風篁深護故王墳﹝寗靖王墓在長治裏﹞。

禮佛岡山翠黛多﹐回廍環寺足行窩。明朝百八蒲牢響﹐喚醒人間春夢婆。

層巒作障海門東﹐關塞丸泥气象雄。回首鼓山與旗尾﹐分明對峙似閩中。

鹿門旗後往來便﹐郎若歸時趁早旋。任是石尢風信惡﹐棧中自有小輪船。

牛車轣轆逶遲遲﹐城軌縱橫路又岐。滿載載將紅豆去﹐不知曾否載相思﹖

前題本邑生員周揚理

疏泉導浚古風同﹐五里圍來水道通。灌漑田園千萬頃﹐至今共賴有曹公。

鳳鼻山邊近海居﹐灰飛時節网烏魚。節前節後依時到﹐有信年年總不虛。

前題本邑生員林靜觀

淡水生波隔阻中﹐煩君濟妾過溪東。儂是輕舟卽是水﹐羞將玉腕鎖孤蓬。

漁艇浮游旗鼓濱﹐髙歌搖曳滿江春。歸來共煮西施舌﹐休管東家竊效顰。

前題本邑生員吳士俊

田家四月獲苗秋﹐圳水分支別派流。問是誰人開樂利﹐至今猶頌有曹侯。

天然泮水有荷香﹐士子賓興卜吉昌。共道一莖開並蒂﹐新科定許姓名揚。

前題本邑廩生盧爾徳嘉

巧制蛟螭燈夕逢﹐盤旋屈曲肖形容。家家競放連珠炮﹐多少兒童呼弄龍。

士女紛紛到八莊﹐元宵三日正迎王。乞糖乞米求多福﹐一倍還須兩倍償。

鄕人有子娶新娘﹐待到三朝始拜堂。若問何儀爲執贄﹐荷包个个繡鴛鴦。

堪笑鄕愚寡見聞﹐些些曲直竟難分。欲教省事憑何法﹐罰个檳榔便解紛。

菠蘿山下是儂家﹐郎若閒時來喫茶。釆葉爲絲成幾兩﹐寄郎城內換綿花。

郎來視妾紡綿花﹐妾紡綿花郎賣紗。花價怕昂紗怕賤﹐莫教容易看搖車。

一帶漁家住海邊﹐烏魚捕得慶盈船。正頭肥美回頭劣﹐入市人人問價錢。

寗靖王墓﹝五古﹞生員盧九圍

周道不復振﹐晉鄭豈堪依﹖劇來荒服外﹐聊思效釆薇。神聖膺天統﹐薄海播恩威。樓船忽飛渡﹐原野蔽龍旗。降藩知順命﹐逝將安適歸﹖愛此數莖發﹐謳吟自嘆欷。蒼天爲之變﹐白日斂其暉。哀哉殉主難﹐從容有五妃。

野菊前太常寺卿沈光文

野性偏宜野﹐寒花獨耐寒。經冬開未盡﹐不與俗人看。

寄興本邑附貢黃文儀

小隱隱城郭﹐檐前竹四帷。一庵花鳥趣﹐雅稱閉門居。萬緣空了了﹐詩酒未忘情。寄興靑雲外﹐瓊樓開玉京。夢中遊八極﹐醉裏傲乾坤。覺悟浮生事﹐應知入道門。太空云翳斷﹐秋月一輪髙。心靜知緣少﹐詩淸爲興豪。詩酒含生意﹐都因鑿竅忘。至人心若鏡﹐應物絕迎將。倚笻流水外﹐相對暮山靑。月照蘆如雪﹐風吹荻一汀。溪月號寒蚓﹐秋鏡響夜虫。淒淸纏客思﹐離恨郁忡忡。閉戶誦周易﹐焚香淸道心。爻詞如可會﹐大象何難尋﹖孤雁云邊叫﹐啼猿月下聞。一聲淒切調﹐寄意寫回文。太空渾不有﹐夜夜燦星圖。經緯羅天地﹐無垣不拱樞。潮汐期無爽﹐波濤吐納中。降舛關地气﹐呼吸運相通。月射陽精耀﹐星分日气光。至人淩倒影﹐夜夜月輝揚。福圖五十五﹐環極百神居。欲覓天門入﹐應觀三緯書。智極三天數﹐胸藏萬卷書。誠明理盡徹﹐仰企石齋廬。剴切詳明疏﹐尢傳罪己篇。莫將輕進議﹐漫自訾前賢。學探賢聖域﹐秀節更能貞。天蓋樓前月﹐長懸一片明。紫陽眞老宿﹐晚景造幽源。感興齋居句﹐悔教枝葉繁﹐山斗文章重﹐淵源出子輿。遺文盈篋筍﹐原道一篇書。三讀復性書﹐艱深亦頗解。感化策前修﹐一息勤無懈。夏峯孫老人﹐講學纂宗傳。謝卻蒲車詔﹐歲寒節益見。超超陶靖節﹐松柏歲寒心。載詠南山句﹐孔顏樂趣深。安樂全髙節﹐津橋聽杜鵑。淸風千古在﹐觀物到先天。灑落心無累﹐光風霽月天。畫圖明太極﹐雅愛一溪蓮。一介書生耳﹐猶畱髮幾莖。典型仍未墜﹐夕照曉村明。

閒居雜詠

山聳千重綠﹐堂開一鏡明。讀來書幾卷﹐坐到月三更﹐滴滴三更雨﹐蕭蕭五夜風。衾寒驚夢覺﹐煤燼落殘紅。月落江含白﹐更殘霧捲風。煙消天气赤﹐海日一輪紅。好鳥時時過﹐柴門日日關。苔靑從雨長﹐花鬧任鶯喧。雨後添詩興﹐花前破笑顏。知音千古少﹐得趣一心歡。適意詩千首﹐忘情酒幾杯。酣歌邀落日﹐索笑對窗梅。意可香初爇﹐多情月照人。夢遊非有待﹐隨意上牛津。吐盡英雄气﹐牢騷語不平。此心長炯炯﹐劍气九秋橫。月過山移影﹐風來韻有香。曲欄花正吐﹐一院露華涼。迸下湘簾影﹐燒香坐月明。劍光騰匣白﹐寒气與秋淸。桂霧沈沈碧﹐茶煙緩緩騰。詩情江海闊﹐心事玉壺冰。妙得鵝羣趣﹐橫斜任意揮。綠箋書去後﹐艸法幾人窺。香霧風斜捲﹐茶煙水碧烹。夢中應化蝶﹐曉起愛流鶯。明月窺窗照﹐淸風入戶來。篆云抽縷縷﹐簾霧暖如煨。日落沈西嶼﹐風微入暮云。斷霞千里碧﹐散作九霄文。霜寒黃葉地﹐日暮碧雲天。坐愛斜陽景﹐晴巖起夕煙。秋水連天碧﹐紅雲接地陰。憑欄時一望﹐島嶼共浮沈。波影搖江樹﹐朝陽出海門。歸舟何處客﹐款乃一聲聞。蟹眼聲初咽﹐跳珠雪亂翻。淸神與滌興﹐玉水灑靈源。銅漏隨風永﹐靑燈照夜長。恍然如有悟﹐星斗盡文章。夢中遊八極﹐悟景到三天。始探蓬壺事﹐翻驚日似年。奧室門誰啟﹖沈思妙入神。潛心生慧業﹐妙悟見天眞。理緒重重折﹐文思縷縷開。淸機相引處﹐悟景豁然來。若有神陰告﹐都緣思慮深。欲窮三聖業﹐須盡一生心。

籬竹沈光文

分植根株便發枝﹐炎方空作雪霜思。看他盡有參天勢﹐只爲孤貞尙寄籬。

臺灣雜詠臺郡丞齊體物﹝奉天﹞

春盤綠玉薦西瓜﹐未臘先看柳長芽。地盡日南天气早﹐梅花才放見荷花。

釀蜜波羅摘露香﹐傾來椰酒白於漿﹐相逢歧路無他贈﹐手捧檳榔勸客嘗。

巡行巡臺禦史夏之芳

龜蛇對峙鎖孤城﹐形勢空傳統領營。不築陂頭築海口﹐爲憐安土重紛更。

打鼓山頭石罅開﹐懸崖倒拍海潮回。雪聲鼎沸浮空翠﹐萬里風檣認影來。

气候巡臺禦史張湄

少寒多燠不霜天﹐木葉長靑花久妍。眞个四時皆似夏﹐荷花度臘菊迎年。

七夕

露重風輕七夕涼﹐魁星髙燕共稱觴。幽窗還聽喁喁語﹐花果香燈祝七娘。

中秋

碧天煙淨水雲微﹐砧杵無聲一鏡飛。畫餅香中人盡醉﹐嫦娥親見奪元歸﹝中秋夜﹐士子飲博﹐制大餅以象月﹐朱書元字﹐擲四紅者得之﹐取秋闈佳兆也﹞。

牛車

短靷髙箱服兩牛﹐柴車挽運健於舟。五更殘月夢初醒﹐角韻嗚嗚主客愁。

蓮池潭

蓮瓣芹絲一气香﹐天然泮水繞宮墻。林端不許飛鴞集﹐山勢髙騫拱鳳皇。

番俗齊體物

疑是羲皇上古民﹐野花長見四時春。兒孫滿眼無年歲﹐頭白方知屬老人。

燕婉相期奏口琴﹐宮商諧處結同心。𨿽然不辧求凰曲﹐也有泠冷太古音。

茄藤社觀番戲範咸

連臂相看笑踏歌﹐陳詞道是感恩多。劇憐不似弓鞋影﹐一曲春風柰若何﹖

妙相天魔學舞成﹐垂肩瓔珞太憨生。分明卽是西番曲﹐齊唱多羅作梵聲。

含羞艸

萱花自昔何忘憂﹐小艸如何卻解愁。爲語世人休怪詫﹐風情太甚要含羞。

交枝蓮

產自污泥涅不緇﹐迎風承露號交枝。看他亦解相縈抱﹐底事依依在水湄﹖

菠蘿臺郡丞孫元衡

翠葉葳蕤羽翼奇﹐絳文黃質鳳來儀。作甘應似籦籠實﹐入骨寒香抱一枝。

波羅蜜

波羅門下樹亭亭﹐香蜜成房子更馨。解是西來眞善果﹐十方供奉佛頭靑。

菩提果

但有繁須開爛熳﹐曾無輕片見摧殘。海天春色誰拘管﹐封奏東皇蠟一丸。

茉莉花癸酉副榜陳思敬

亦有微香浪得名﹐可憐妖媚被時輕。紛紛籬畔成無柰﹐莫怨狂風大薄情。

兔絲花

弱質不能自彊持﹐蓬麻寄托卻非宜。可憐零落渾如許﹐昨夜秋風又倒吹。

西瓜茂才鄭際魁

莫將萍實異玆看﹐老邵當年學種難。靑蔓依微緣力弱﹐含香獨抱此心丹。

三畏軒偶成卓肇昌

小院傍崖暑气融﹐披襟獨自挹淸風。忽然坐睡瞢騰去﹐不覺殘書落手中。

望山莊明經施國義

幾處花飛淡遠天﹐夕陽芳艸帶晴煙。聲聲布谷催人急﹐野老荷鋤歸暮田。

遊岡山盧九圍

翠獻靑巖日影遲﹐行吟正好及春時。看花人向層巒立﹐絕似王維畫裏詩。

卽景四首本邑附貢黃文儀

一簾竹影畫離離﹐月白風淸花气吹。夢裏似曾聞廣樂﹐醒來玉樹弄階墀。

靑松黛綠秀超羣﹐半入江天半入云。地僻最宜秋鶴唳﹐風濤起處夜深聞。

霞衣疊疊燦天靑﹐松影森森自一亭。夜半月明驚鶴唳﹐芙蓉露下气流馨。

霜寒水落響天風﹐煙葉流丹幾樹楓。雪冷石梁人影絕﹐蓑衣獨釣一漁翁。

偶興

一簾明月裁詩夜﹐半榻淸風獨坐時。擱筆靜觀浮世事﹐黃梁夢覺飯猶炊。

扶鸞

一幅鸞書鳥篆文﹐空中落筆捲風雲。每當燭跋香殘後﹐駕鶴飛來紫气芬。

問天

騷首沈吟問太淸﹐人問何事不平鳴﹖幾回欲洗巢由耳﹐飛到蓬山臥月明。

瓶花

膽瓶斜插一枝香﹐雨意風情貼處詳。好與如蘭共芬馥﹐長簾不捲靜畱芳。

學道

學道須參竅妙禪﹐要憑慧業了機緣。情塵不斷髙於嶽﹐心鏡長明光在天。

禪關

物趣由來妙入禪﹐當空一印印千川。夜鐘冷擊山頭月﹐萬壑松蘿起暮煙。

山鳥

流水聲喧亂石間﹐云羅峯頂鳥飛還。一聲冷叫山頭月﹐人自鬧時物自閒。

溪泉

行到前溪亂石間﹐流泉漱玉韻潺潺。一聲飛鳥松林外﹐云墜波心月在山。

夜起

夜深山月一輪髙﹐屋角陰風正怒號。自起開窗望明月﹐滿庭樹影弄蕭騷。

匆匆擾擾幾人閒﹖夢醒雞聲五夜闌。爭似鳥棲深樹樂﹐山村日暮共云還。

山窗

勿嫌寂寞小窗坐﹐還有幽禽悅耳啼。歲暮眾芳搖落盡﹐鮮妍菊尙繞籬西。

冬日雜詠

葉落山空木露靑﹐疏松老柏翠停停。髙淩霄漢雲長護﹐夜靜風濤響若霆。

暮靄斜陽落雁汀﹐蒙蒙細雨阻行旌。長江寒急波濤惡﹐幽壑潛龍睡未醒。

濃云密密布層陰﹐雪滿前山路正深。雨爲天寒吹似霰﹐梅花開徧玉成林。

羅浮夢

江頭千樹月黃昏﹐香滿梅花欲斷魂。縞素仙人來入夢﹐瑞煙籠罩枕嬌云。

嬌云墜砌玉姍姍﹐縞袂相將夢裏間。忽覺霜華飛滿地﹐寺鐘遠聽韻閒閒。

冬景

桑枯木落響天風﹐霞彩雲陰暮景中。樹色蒼蒼遮不斷﹐滿江還有木芙蓉。

萬象繞歸仁壽鏡﹐一塵不翳玉壺冰。裁成妙句偶然得﹐興到研云寫紫藤。

半畝塘開一鑑澄﹐幽人心迹冷於冰。山齋日日吟風坐﹐貌瘦神淸道气凝。

夜夜烹茶煮雪冰﹐今霄霽色十分澄。山窗坐落三更月﹐鑪焰猶然暖气蒸。

北極

天地至仁萬物運﹐運行晝夜無時闕。煌煌有象北辰居﹐寶其陽光尊日月。

列宿森羅皆拱北﹐泯乎聲臭絕形色。渾然帝載妙無爲﹐大哉聖心一太極。

梅

棲煙壓雪橫籬落﹐蘸水籠沙帶月開。數點春心花裏現﹐香淸韻細絕纖埃。

玉骨冰魂雪後姿﹐黃昏月色暮鐘時。板橋流水香初度﹐竹外橫斜見一枝。

幽姿何必傍瑤臺﹐笑傲冰霜寂歷開。流水空山塵不到﹐孤芳解占百花魁。

玉立佳人窈窕姿﹐園林掩映幾多時﹖橫斜影裏蕭蕭竹﹐冷月疏煙伴最宜。

寒風吹下月稜稜﹐淺抹疏煙薄靄蒸。瘦影一籬霜滿地﹐羅浮夢醒冷於冰。

天女維摩本絕塵﹐香魂同化此花身。雪中特爲開生面﹐看取枝頭數點春。

木落山枯霜雪淸﹐江頭千樹淡煙橫。水流香動黃昏月﹐戒夜鐘敲第一聲。

江村霜冷寂無嘩﹐吟屋蕭疏幾樹斜。瘦到骨時香到骨﹐嚴寒始放一枝花。

書聲澈夜月泠泠﹐斜影當窗雪滿亭。幽气襲人香冉冉﹐霜髙瘦卻玉肌靑。

雪冷前村流水香﹐溪橋千樹月痕涼。冰肌耐卻寒威瘦﹐縞素魂交睹靚妝。

雪花封處是瑤臺﹐冷對淸樽雪夜開。酒醒夢回風細捲﹐瓊英飛落滿蒼苔。

霜風吹下雪漫漫﹐香處梅花破笑顏。云冷月明淸有韻﹐髙枝攀摘細加餐。

寒風裂石破天垠﹐萬本梅花著色新。雪裏幽姿開半面﹐空山明月見精神。

楓落溪灣棄葉紅﹐孤山千樹月明中。自從逋客微吟後﹐寂寞枝頭笑冷風。

煙鎖云埋玉冰隈﹐香從何處貴疑猜。行過寂寞江村路﹐始見瓊瑤幾樹開。

靑燈影裏蕭疏樹﹐雪後風微气吐氛。醉倚玉樓頻賞望﹐橫吹鐵笛叫寒云。

冰姿鐵幹水雲隈﹐日日尋芳探幾回。踏徧雙鞋香迹冷﹐風霜歷盡始春來。

衝寒傲雪本來身﹐老幹橫開數點春。潔白最宜松竹伴﹐幽馨應不染風塵。

嚼蕊和花帶雪餐﹐淸香气味沁脾肝。藐姑不食人間火﹐飽受風霜煉玉顏。

竹堂開處掩柴門﹐嚼蕊含香樹樹芬。會得花前三弄意﹐笛聲吹破隴頭云。

﹝光緒二十年十二月初十日﹐廩生盧爾徳嘉造報﹞

