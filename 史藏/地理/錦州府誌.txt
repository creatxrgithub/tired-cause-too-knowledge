錦州府誌

﹝淸﹞劉源溥孫成纂修

●目錄

序

修志姓氏

錦州府誌圖

輿地圖

醫巫閭山圖

府城圖

府署圖

廳署圖

府學圖

圖記

卷一

卷二

卷三

卷四

卷五

卷六

卷七

卷八

卷九

卷十

跋一

跋二

●序

錦州府誌序

河西志序

序

○錦州府誌序

古列國各有史官掌記時事今郡縣卽古列國也是以例得志焉志史之餘豈徒曰紀故實垂永久己哉文獻足徵則凡守土者得以誦前言稽往行鏡得失臧否之林決勸懲從違之志厥於裨益化理匪淺鮮也丘瓊山先生云世有千載不刊之書無百年不葺之志此曩閣臣衛公所以修天下誌書爲請而京兆奉部檄所以迄今督修未己也余自承乏河西卽畱心於此但苦文獻兩闕戛戛其難之己未春牒催愈急因憶範陽老友範子勛輟舉子業專力爲古文辭者三十餘年才情學問鄕黨所推辦此當易易爾商諸三屬僉曰惟乃走介相招辭再三乃至至才覓料或得料而構焉或不得料而空中樓閣焉先錦縣次寧遠又次廣寧畢三志而後志府經營慘淡不覺易星雲矣今無米之炊幸而成饌其味之旨與否人自辧之餘與爲至交焉且所推轂不敢自贊也匍匐犇喪百無一可玆慰了任中未了之一事云時康熙庚申醉竹日知錦州府事劉源溥撰

○河西志序

昔夢筆生謂修史之難無過於志夾漈山人亦云志者憲章之所賴必老於典故然後能爲余豈其人哉己未夏應河西守令之召迫情親也計竣事凡歷一周星淩川四閱月海陽鐘【鐘﹕鍾】秀各一月玆於郡乃五十日有奇余非陟巘窮源卽捫讀殘碑斷碣或訪髙年問遺事所事無非志者工詎云良心滋苦矣蓋由來修志率皆開局集眾分條立例俾各任一事且須大備文獻以資考證曠日持久而後成今也不然邊城旣乏典冊而故土皆新人罕有知三十年以前事者艸出一手校以二目左右無將伯之助而主其事者二千石也然舊尹劉公方當以憂去行有日矣余必欲附後乘而西乃新守孫公宿號藝林哲匠是又不得以苟且塞其責晝夜方皇黽勉就緒爲八志分十卷目四十有六固弗敢冀成一家言以垂永世然而裨諶艸創似亦不可缺者若更思潤色修飾之海內應不乏如椽之筆康熙庚申端陽日燕南範勛撰

○序

天下郡邑皆有志一方之書也錦州自虞舜以來統於幽州秦屬遼西漢爲無慮晉爲慕容氏所據隋唐皆空其地遼始置錦州爲寧海軍金元各有所屬明則置備禦都司而已我國家發祥遼左以瀋爲畱都錦其右臂康熙四年錦始自爲郡而其爲郡遂重於天下使錦之重以地也則山川土地城郭𨿽自爲郡固未嘗加辟於昔也使錦之重以國也則建置官師戶賦惟自爲郡而又犁然備於今也是地以國重而今重於昔矣錦卽重而不有以志之曷徵焉或者曰遼固有志矣然斷自嘉靖典章泯闕已及百年則今之錦自爲郡而不有以志之錦之失其重也可勝道哉況今奉部檄修天下志盛京爲天下重錦爲盛京重又豈一方之書也舊守上谷劉公纂輯褒然成集其間卽不可謂大備而亦粲若列眉矣余承乏河西濫竽典郡受而讀之凡人之臧否事之得失俗之淳澆風气之剛柔燥濕山川之險夷幽敞兵刑賦役戶口城郭之多寡堅瑕無不具備則余之爲政藉以因地成化隨俗致理爲益多矣因工費浩繁未付剞劂壬戌春大京兆髙公再檄督催余於是並三屬志手爲裁定刪繁就簡訂訛補缺閱三月而卒事是役也因地而詳及於國因今而詳及於昔爲天下重藉以成大一統之典又豈一方之書也哉

康熙壬戌中秋日誥封中憲大夫知錦州府事都人孫成序

●修志姓氏

總裁

知府

劉源溥

孫成

監修

通判

喬嵩裔

朱夢熊

寧遠州知州馮昌奕

王琨

錦縣知事【事﹕縣】王奕曾

劉惠宗

廣寧縣知事【事﹕縣】張文治

項蕙

儒學教授李元發

張橓

經歷

王繼茂

侯懋功

繆廷鼐

纂輯

【直隸保定府定興縣恩貢】範勛

采錄

府學生員趙光璧

錦縣學生員馬天儒

才時變

【廣寧】縣學生員張景

●錦州府誌圖

圖目

輿地圖

醫巫閭山圖

府城圖

府署圖

廳署圖

府學圖

州縣城署學廟名勝各載本志玆不錄

●輿地圖

見圖

●醫巫閭山圖

見圖

●府城圖

見圖

●府署圖

見圖

●廳署圖

見圖

●府學圖

見圖

●圖記

易有理出之羲畫地有理出之禹貢易之理其大者盡於兩儀而寓於一爻地之理其大者盡於兩界而不遺乎一郡一邑志有圖仿古左圖右史之意且俾河西勝槪展捲如覩也

●錦州府誌卷一

輿地誌一

九野畫自軒轅九州島敷於禹貢正位辧方體國經野由來尙矣玆特弁之以星野明卑不敢先尊也次沿革次疆域次形勢次山川皆地屬也乃次風俗十五國貞淫迥殊地气使然也又次名勝次古迹亦地屬也志輿地第一

星野

沿革

疆域

形勢

山川

風俗

○星野

一統志云禹貢冀靑二州之域舜分冀東北爲幽州卽今廣寧以西之地靑東北爲營州卽今廣寧以東之地天文箕尾分野當以二宿槪全遼也春秋元命苞謂尾箕散爲幽州分爲燕國爾雅云幽州爲析木之次晉書曰自尾十度至南斗十一度爲析木於辰在寅燕之分野屬幽州又曰廣陽入箕九度唐志謂箕尾析木津也初尾七度中箕五度終南斗八度應北平漁陽等郡

○沿革

錦州舜以來皆統於幽州秦乃屬遼西郡漢爲無慮望平縣地屬遼東郡晉慕容氏置西樂郡唐置柳城縣屬營州遼置錦州臨海軍領永樂安昌二縣隸中京大定府金因之兼領神水一縣元省軍縣名止稱錦州隸大寧路明置廣寧中左右三屯衛及松山大淩河二千戶所國朝康熙三年攺置錦縣攺廣寧爲府設廣寧縣寧遠州四年裁廣寧府設錦州府移治錦縣領州一縣二

錦縣附郭錦川淩川

寧遠州金湯海陽商孤竹國地周屬燕秦屬遼西郡漢海陽縣地屬遼西郡晉慕容皝集寧縣唐柳城縣地攺瑞州遼隰州平海軍海陽縣地屬來州金海陽海濱二縣地屬瑞州元瑞州地屬大寧路明初廣寧前屯中屯二衛地宣徳三年分兩衛地置寧遠衛統中左中右二千戶所國朝康熙二年攺爲州東割塔山所地入錦縣西並前屯衛入州三年隸廣寧府四年攺屬錦州府

廣寧縣鍾秀閭陽周初爲朝鮮界後屬燕秦屬遼西郡漢東南爲無慮望平二縣屬遼東西北爲絫縣地屬遼西後屬烏桓晉隸平州隋屬髙麗唐平髙麗置巫閭守禦都護府遼東南爲顯州奉先軍領奉先山東歸義三縣屬東京西北爲宜州崇義軍領弘政開義二縣屬中京金置廣寧府領廣寧望平閭陽鍾秀四縣置義州崇義軍領弘政開義同昌三縣元置廣寧府路領閭陽望平二縣義州因之屬廣寧路明洪武二十三年盡廢州縣置廣寧衛二十五年封遼王於此攺廣寧中護衛次年復攺廣寧衛統中左右三衛義州攺義州衛及廣寧後屯衛國朝康熙三年設廣寧府四年設錦州府攺廣寧爲縣隸焉義州初賜察哈喇王十四年察哈喇叛討平之十五年設巡檢司治之仍屬廣寧縣

○疆域

錦州府東西相距三百七十里南北相距一百二十里東南西北相距五百一十里東北西南相距六百八十里東至哈喇河二百四十里遼陽州界南至海三十里海界西至寧遠州土胡衕山二百九十里山海關界北至廣寧縣義州淸河邊門一百四十里邊界東南至廣寧縣三汊河三百五十里海城縣界西南至寧遠州關墻三百里山海關界東北至廣寧縣楊檉木河三百八十里開原城守界西北至寧遠州筆架山一百六十里邊界至京師一千里至奉天府四百九十里

錦縣東西相距一百七十里南北相距九十里東南西北相距一百七十里東北西南相距一百八十里東至頭臺子一百五里廣寧縣界南至海三十里海界西至剛家屯九十里邊界北至齊家堡四十五里義州界東南至白馬溝八十里廣寧縣界西南至老和尙臺九十里寧遠州界東北至大寧堡九十里廣寧縣界西北至松嶺門九十里邊界

寧遠州東西相距三十二里南北相距五十五里東南西北相距六十五里東北西南相距二百零八里東至邴家屯十五里錦縣界南至海防第五城十里海界西至土胡衕山一百九十里山海關界北至寨兒山三十五里錦縣界東南至釣魚臺十五里海界西北至筆架山五十里邊界東北至雙樹鋪十八里錦縣界西南至關墻一百九十里山海衛界東北至府一百一十里至奉天府六百里

廣寧縣東西相距二百三十里南北相距一百六十里東南西北相距二百六十里東北西南相距二百七十里東至哈喇河八十里遼陽州界南至杜家臺九十里海界西至義州邊一百五十里邊門界北至羅家臺七十里邊界東南至三汊河一百九十里海城縣界西北至大寧堡七十里錦縣界東北至楊檉木河二百二十里開原城守界西南至閭陽驛五十里錦縣界西南至府一百六十里東北至奉天府三百三十里

○形勢

枕山而襟海西則股肱長安東則咽喉丰沛內屏畿甸外控要荒

錦縣【附郭】

寧遠州

山海要衝邊關鎖鑰【州誌】

廣寧縣

負閭山憑渤海踞勝靑營扼衝中外【縣誌】

○山川

錦縣

寧遠州

廣寧縣

﹖錦縣

紫荊山【城東二十五里髙約三里周圍四十里尊嚴髙大郡之主山以產荊紫色故名】石家嶺【城東二十里】鰻頭山【城東二十五里】馬鞍山【城東二十五里形似馬鞍】白雲山【城東二十五里上有聚仙寺左井右泉土人每以雲气�晴陰】毛家峪【城東三十里】磨盤山【城東三十里形似磨盤】蔡家山【城東三十五里】遊家山【城東三十五里】九華山【城東四十里東二里一小山亦名九華】珠子山【城東四十里俗呼豬嘴山】龍灣山【城東四十里】團山【城東六十八里】十三站嶺【城東六十九里】十三山【城東七十五里髙一里餘周圍二十餘里有十三峯胡嶠北徵記東行過一山名十三山又遼史燕王淳討武朝彥至幹州十三山金蔡珪詩閭山盡處十三山溪曲人家罨畫間皆此山也山上有潭其山下有金牛洞】洪奇山【城東八十里】石門山【城東南十五里】乳峯山【城東南十五里】望海山【城東南十五里上有望海潮陽寺今廢止存一碑小淩河繞之】髙山【城東南二十五里】東王寶山【城東南二十五里】

臥龍山【城東南二十七里坡陀盤曲狀似臥龍又類牛眠俗又呼爲臥牛山】長山【城東南三十里綿亙而南四五里峯巒斷續四山錯列皆爲長山上有長山寺】纓帽山【城東南三十里】牤牛山【城東南三十五里山麓插海小淩河經其陰】毛山【城東南三十五里】朝陽山【城東南三十五里下有朝陽寺俗呼王麻子溝】平山【城東南五十里一名團山上有土城城南有望海朝云寺舊作木葉山按木葉山遼太祖始生之地在廣寧北邊外黑龍江上流舊志誤也】南王寶山【城南九里】賽兒山【城南九里】呂洪山【城南十里髙二里許周圍四十七里山上有洞】松山【城南十八里舊松山所城在其西】牛心山【城南二十里】石灰窯山【城南二十五里】馬鞍山【城南三十五里】望海臺山【城南三十五里】空心臺北山【城南三十五里】空心臺南山【城南三十七里】三山【城南三十七里俗呼三角山】五道嶺【城西南二十里】西王寶山【城西南二十里】觀馬山【城西南三十里舊杏山所城在其西一名關門山】磨盤山【城西南四十里】白馬溝山【城西南四十七里】煙臺山【城西南五十五里】小壺盧島【城西南五十五里】

海雲山【城西南五十五里上有海云寺】紅土山【城西南五十七里又名平土山】打魚山【城西南五十七里】尖臺山【城西南五十七里】白臺山【城西南五十七里】三頂山【城西南五十八里】小筆架山【城西南六十里峙海中狀如筆架潮退見天橋闊三丈長里許山上有長元寺寺西一泉味甘山南有洞】大筆架山【城西南六十里峙海中狀如筆架潮退見天橋廣八丈長四里上有潮陽寺多颶風屋瓦輒飄去今存空堵康熙十三年察哈喇王叛邑人多避兵其上】塔山【城西南六十里】笊籬山【城西南七十里】龍爪山【城西南七十里上有瓦窯寺又名瓦窯子山】龜頭山【城西南七十五里峙海中】壺盧島【城西南九十里】三城山【城西南九十里】尖山【城西南九十里】團山【城西南九十里上有石城】刺兒山【城西南九十里】南臺山【城西南九十里】駱駝山【城西南九十里】北臺山【城西南九十里】長嶺【城西南九十里】烏雲山【城西南九十五里】蜂蜜溝山【城西南九十五里】磨盤山【城西二十里一名圓斗山】紅艸山【城西二十里】黃花山【城西三十里】鷹窩山【城西三十五里湯河發源於此】駱駝嶺【城西四十里】

假山【城西四十里】長嶺溝山【城西四十里】臥佛山【城西四十里上有臥佛寺有石如臥佛長一丈四尺女兒河北遶之俗呼龜山】霍家臺山【城西五十五里】氈帽山【城西六十里山峯銳而有檐故名】紗帽山【城西十里】鐺子山【城西六十里形如支鍋俗呼支鍋子山】小紅螺山【城西六十里周圍三十里許東有小山相接七里河發源於此】大紅螺山【城西六十五里髙五里周圍五十餘里按明一統志大山二山對峙東西綿互百餘里女兒河環流其中康熙二十二年以開展馬廠奉旨撥補民間約地三百二十餘頃若引河灌漑可稱沃壤山上有大松數萬本以險峻故樵者罕及山西有永和村爲安昌縣故城城東有塔下有金大定間碑】小檐帽山【城西六十五里】大檐帽山【城西六十五里】餵牛廠山【城西六十五里】老虎峪【城西六十五里】椴木排山【城西六十五里】長嶺【城西六十五里稠柳河發源於此】筆架山【城西六十五里】天橋山【城西六十五里】金沙鍋山【城西七十里】奶頭山【城西七十里】尖山【城西七十里】團山【城西九十五里】塔山【城西九十五里在古安昌縣永和村其上有塔】涼水石﹖﹖子山【城西九十五里下有池】千家峪【城西九十五里五里河發源於此】黃土嶺【城西九十五里】架山【城西九十五里】石頭嶺【城西九十五里】偏道山【城西九十五里】藍家溝山【城西九十五里】偏洞山【城西九十五里有洞】涼水泉山【城西九十七里旁有泉】窟竉山【城西一百里】懶漢山【城西北十八里】孤山【城西北二十里】花樓山【城西北二十五里】團山【城西北二十五里】馬家山【城西北二十五里】石哈喇山【城西北三十里】牤牛嶺【城西北三十里】丫角山【城西北四十五里其南一山西北五里又一山三山錯列相峙】

寬方奇山【城西北四十五里】三郎寨山【城西北四十五里】獅子嶺【城西北四十五里】金寶嶺【城西北四十五里】尖山【城西北四十五里】褲襠山【城西北四十五里】唐王寨山【城西北五十里】靑龍山【城西北五十里俗呼梁家寨】朝陽寺山【城西北五十里上有朝陽寺】朝陽寺北山【城西北五十里】松樹溝山【城西北五十里】三塊石山【城西北五十里】饅頭山【城西北五十里】帽兒山【城西北五十里】黃土坎山【城西北五十一里】管家溝山【城西北五十一里】銀匠溝山【城西北五十五里】錫匠溝山【城西北五十五里】溫家溝山【城西北五十五里】木匠溝山【城西北五十五里】半截塔山【城西北五十五里】黃石崖【城西北六十里】缸窯山【城西北七十里】鴿子洞【城西北七十里】乳頭山【城西北八十里】老虎關山【城西北八十五里】東老虎關山【城西北八十五里】松嶺門山【城西北九十里】松嶺【城西北九十里在松嶺門東】背陰洞山【城西北九十二里】摩壺盧山【城西北九十二里】紅石石﹖﹖子山【城西北九十二里】翠幕山【城北十里俗名日﹖良馬山】

二郎洞山【城北十五里上有五洞東北一潭深丈許其東一泉上有玉皇彌陀觀音等閣惟觀音閣最髙東見十三山西見壺盧島南見大筆架山下則錦水淩川旋其左右】牛山【城北十五里有金牛洞】觀音閣【城北十五里普陀寺後雄秀奧折東西二洞西洞甚髙廣有大士閣東北巖下有泉水四時不涸】左蟠龍山【在觀音洞東】右蟠龍山【在觀音洞西】雞冠山【在觀音洞前】小洞山【城北十五里】饅頭山【城北二十里或作瞞山俗呼大帽山】小洞寺山【城北二十里】鐘樓山【在小洞寺山東】鼓樓山【在小洞寺山西】嚴靜山【城北二十五里】靑石臺山【城北二十五里】牛心山【城北二十五里在嚴靜寺山東山之西有嚴靜寺寺前後有桃杏花時爛然遊者甚眾】裂縫山【城北三十里】亂石山【城北三十里二道河發源於此】丫八石山【城北三十里髙三十餘丈周圍二里餘數峯插雲峯後有澗深不可測山上有石柱九相傳遼蕭太后梳妝樓故址山東南有石佛二尊】梯子山【城北三十里】大茂山【城北三十里山北有大茂堡】龍嘴山【城北三十里頭道河發源於此】驢耳山【城北三十五里上有驢耳寺】龍頭山【城北三十五里有二洞若眼下有龍湫】刀尖山【城北三十五里】杏花寺山【城北三十五里】翠巖山【城北三十六里】雙井寺山【城北四十五里上有洞爲大士龕東西二井】

寶巖洞山【城北四十六里】駱駝山【城北五十五里】唐帽山【城東北三十里】臺子山【城東北三十里】營城山【城東北三十里】小鷹山【城東北三十里鷹每將雛其頂】石﹖﹖子山【城東北三十一里】窟竉山【城東北三十五里】雞冠山【城東北三十五里】半壁山【城東北四十里或呼兩角山】嵯岈山【城東北四十五里山前有佛殿三楹上有閣】千家寨山【城東北五十里】望髙山【城東北五十里山前有老虎洞】黃山嘴【城東北五十里】鴿子洞【城東北五十里】黃山【城東北五十五里】馮家山【城東北六十里】髙黃山【城東北六十里破臺河發源於此】鸚哥山【城東北六十里】龍鳳山【城東北七十里】塔子山【城東北七十里】三角城山【城東北七十里】金牛洞【城東北七十里上有三洞洞前有泉挹以小瓢則不竭以大器取之則立涸或作金女洞】項家臺山【城東北七十里】三城山【城東北七十里】碌碡山【城東北七十里】聖水山【城東北七十二里山半有聖水寺寺旁巖下有水滴石坎中不乾不溢五臺河發源於此】蝦蟇山【城東北七十二里】駝崖山【城東裏【裏﹕北】七十二北【北﹕裏】】圍屏山【城東北八十里】香鑪山【城東北九十里狀似香鑪三臺西河發源於此】灰山【城東北九十里義州王巨河發源於此】

出頭山【城東北九十里】鷹窩山【城東北九十五里】松川溝山【城東北九十五里】金剛山【城東北九十七里陡絕不可上下有黃安洞黃安寺】駝鞍山【在金剛山東有駝鞍寺殿前古松二株大數抱】駱駝山【城東北九十七里】寨子山【城東北九十七里險甚可以避兵下有寨子寺】靑石嶺【城東北九十八里】桃君洞【城東北九十八里】鐵回子山【城東北九十八里】雙臺山【城東北一百里】奶頭山【城東北一百里】寶林山【城東北一百里上有寶林寺寺前有拔倒井相傳爲唐太宗徵遼遺迹】白土山【城東北一百里】一堵墻山【城東北一百里】古孤山【城東北一百五里】漧柴嶺【城東北一百五里閭陽驛西頭臺河三臺東河俱發源於此】窟竉山【城東北一百十里】梁家塔山【城東北一百十里】大子粒山【城東北一百十五里】小峪山【城東北一百十五里】大峪山【城東北一百十五里】舊站山【城東北一百十六里】黑背山【城東北一百十六里】小牽馬嶺【城東北一百十八里】鑿通玉山【城東北一百二十里】靑山【城東北一百二十里】

小淩河【城東十五里源出邊外由松嶺門西五里東南入邊遶府城西又名錦川南流五十餘里至唐家臺西入海】大淩河【城東四十里源出邊外自義州九官臺門流入經出頭山流九十三里至團山東又東南六十五里至鮎魚塘東入海】枯淩河【城東南四十里卽大淩河故道分流至柴火溝東入海旱則水漧故名】七里河【城西南四十里自水虹螺東山發源東南流至四方臺東又折西南入海】髙橋河【城西南四十七里源出小虹螺山東南流遶髙橋城南會七里河入海】飲馬河【城西南六十里源出老鸛堡南泉東南流遶塔山城西又東南流入海】稠柳河【可名笟籬河城西南七十里源出境內長嶺東南流遶笟籬山東入海】連山河【城西南八十里源出大虹螺山東南流遶連山城東至葫蘆島入海】五里河【城西南八十里源出千家峪泉東南流遶團山東又東南流至刺兒山東入海】

長嶺河【城西南九十五里源出寧遠州界石﹖﹖子山東南流至長嶺臺入縣界又東南遶連山城西會五里河流入海】女河【城西十八里源出邊外由新臺門北六十里入縣界東流遶呂洪山與小淩河合流入海】湯河【城西三十里源出境內鷹窩山南泉南流會女兒河入海】頭道河【城東北十五里源出龍嘴山經紫荊山西與二道河合流入小淩河】二道河【城東北十二里源出境內亂石山經紫荊山西入小淩河】小蛤蝲河【城東北十二里源出郭家臺泉東南流與二道河頭道河合流入小淩河】大蛤蝲河【城東北四十里源出櫻桃園東南流遶遊家山北入大淩河】冷泉河【城東北四十五里源出義州斑石山東南流經魚子嶂入大蛤蝲河】大定河【城東北五十五里源出義州石廠山由古開州南入縣界東南流經小方家堡入大淩河】破臺河【城東北八十里源出髙黃山東北流至破臺西又東南流至柳家溝西入海】五臺河【城東北八十五里源出聖水山東南流經五臺北又東南流至金剛屯東散漫荒甸】三臺西河【城東北九十三里源出香鑪山東流至上五旗南入三臺東河】三臺東河【城東北九十五里源出境內漧柴嶺南流經三臺東又東南流至柳家溝南入海】頭臺河【城東北一百四里源出境內漧柴嶺東流經土城南又南流十五里散漫荒甸】老鸛泉【城西南六十里飲馬河發源於此】筆架山泉【城西南六十里海內長元寺西】涼水泉【城西九十里】千家峪山【山﹕泉】【城西九十五里五里河發源於此】二郎洞泉【城北十五里在洞東】水泉子【城東北三十一里】櫻桃園泉【城東北三十里大蛤蝲河發源於此】郭家泉【城東北三十五里小蛤蝲河發源於此】

﹖寧遠州

三首山【城東五里三峯相峙狀若人首其上有泉下注東南流八里入海】嘉山【城東十五里一名家山】螺峯山【城東北五里俗呼窟寵山】漧柴嶺【城東北十五里】石﹖﹖子山【城東北十五里首山河自山南發源漧柴嶺河自山東南發源雙樹鋪河自山東發源】灰山【城東北二十里】鞍山【城東北二十三里】鷹窩口山【城東北二十里】寨兒山【城北二十里寨兒山河自山西發源】火燒門山【城北二十二里舊設邊名火燒門兩山東西對峙湯沙河發源於此】北長嶺【城北三十里】雙山【城北四十五里】陡嶺【城北四十五里】尖山【城北四十五里】半壁山【城北五十里】棗兒山【城西北八里】王寶山【城西北十里】黃土坎山【城西北十三里】鷂鷹山【城西北二十里】摩訶羅山【城西北二十里又名光頂山】孤山臺山【城西北二十里】九嶐山【城西北二十五里一名髙黃山】磨盤山【城西北三十里】荊條山【城西北三十里】新臺門山【城西北三十里】長嶺【城西北三十三里】

松嶺【城西北三十五里】歪頭石﹖﹖子山【城西北三十五里】雁崖山【城西北三十五里】虎頭山【城西北三十七里】梆子山【城西北四十里】石塔溝山【城西北四十三里】筆架山【城西北五十里】柵子嶺【城西北五十里】郭家山【城西八里】狼洞山【城西十二里】龍灣嘴山【城西十五里曹莊河發源於此】鐵帽山【城西十八里】尖頂山【城西二十三里】大團山【城西三十里中髙四下可備守禦】芥花臺山【城西三十三里】大頭山【城西三十五里中右所東沙河發源於此】南長嶺【城西三十五里】紅崖【城西四十里】小夾山【城西五十里】鷹窩山【城西六十里曲尺河自山東發源東關驛東西河俱自山西發源】牛心山【城西七十五里】茨兒山【城西八十里前有朝陽寺】偏山【城西八十里上有臥龍潭偏山河發源於此】剌楡陀山【城西八十二里】轉灣臺山【城西八十三里】石梯山【城西八十五里】犀牛望月山【城西八十五里】安家山【城西八十五里】郭家山【城西八十六里】獅子口山【城西八十六里】東大石臺山【城西九十二里馬家河發源於此】礬石山【城西九十五里石白似礬故名】西大石臺山【城西九十七里】歪頭山【城西一百里】尖山【城西一百里】小石﹖﹖子山【城西一百十里沙河站河發源於此】黑山【城西一百十里】葉家山【城西一百十里】官帽山【城西一百十八里涼水河發源於此】糜子溝山【城西一百二十五里】靳家臺山【城西一百三十里】馬蹏溝山【城西一百三十五里】九連山【城西一百三十五里】萬松山【城西一百三十六里俗呼松嶺山按明一統志在前屯衛西北十五里東西綿亙四百餘里連山海永平界山多松故名今按州誌北有松嶺自此而西又有松嶺臺山斷續綿亙皆昔日之萬松山也土人因地立名所呼不一】楊家山【城西一百三十七里葉家墳河發源於此】

山城山【城西一百三十七里】小鷹窩山【城西一百四十里】灣頭墻山【城西一百四十一里】四方臺山【城西一百四十一里】半壁山【城西一百四十一里】大鷹窩山【城西一百四十五里】傍山【城西一百四十五里】羊家山【城西一百四十五里】石門山【城西一百四十七里】九門臺山【城西一百四十七里】恨虎崖【城西一百五十里】三山【城西一百五十里髙五里周圍三十餘里三峯並秀】四方臺山【城西一百五十五里】長嶺山【城西一百五十六里】鋼叉山【城西一百五十九里】背陰嶂山【城西一百六十里】南背陰山【城西一百六十里】西背陰山【城西一百六十里】鵲窩山【城西一百六十三里】釘子山【城西一百六十五里】甕圈山【城西一百七十里】牛羊溝山【城西一百七十里】蛇山【城西一百七十里】沙溝山【城西一百七十五里】將軍石山【城西一百七十五里髙數百丈一石如柱亭亭孤立髙五十丈前有碑鐫鎭遼將軍字一名天柱】土胡衕山【城西一百九十里】臥牛山【城西南十五里】石塔山【城西南十八里海中或呼小塔山】亂石山【城西南二十五里】淸涼山【城西南二十八里海濱下有淸涼寺】閻家山【城西南二十八里】張家山【城西南四十里海中】小海山【城西南四十五里海中】長山【城西南六十里上有海云亭】碧霞山【城西南七十七里上有元君宮海云寺六角井俗呼廟兒山】鮑官嶺【城西南七十七里】

羊奶山【城西南七十九里】煙臺山【城西南八十里】羊毛山【城西南八十里】駱駝山【城西南八十二里】團山【城西南八十三里】李家山【城西南八十三里】孫家山【城西南八十五里】廟兒山【城西南一百十里】孤山【城西南一百二十里俗名朱家嘴】黃羅山【城西南一百三十三里】趙家山【城西南一百六十里】蠣黃溝山【城西南一百六十三里】脂麻灣山【城西南一百七十里】望夫山【城西南一百八十八里上有孟姜廟望夫石相傳爲秦時孟姜望夫處】小黑山【城西南一百九十三里或呼黑三山】覺華島【城南十二里海中明一統志云上有海雲龍宮二寺】桃花島【城南十五里海中明一統志云登萊海運泊船處按遼志爲嚴州興城縣治】釣臺山【城東南十五里釣魚臺在山東】大磨盤山【城東南三十里】小磨盤山【城東南三十里】

寧遠河【源出新臺門分而爲二東爲湯沙河西爲女兒河環城復合爲一入海】湯沙河【城西一里源出火燒門山南流遶城東合女兒河】漧柴嶺河【城東五里源出勾家屯南流入海】首山河【城東五里源出石﹖﹖子山南流遶城東入湯沙河】雙樹鋪河【城東十八里源出石﹖﹖子山東南流遶茨兒山入海】賽兒山河【城東十八里源出賽兒山東南流入湯沙河】女兒河【城西一里或呼三女河源出邊外自新臺門入州境南流遶城西至海防一城南入海】長帽河【城西十八里源出磨盤山東南流入女兒河】曹莊河【城西南十二里源出龍灣嘴東南流遶曹莊西南入海】東沙河【城西南三十里源出大頭山遶中右所城東南流入海】煙臺河【城西南四十里源出邊外自新臺門西三十五里南入境東南流入海】曲尺河【城西南四十八里源出鷹窩山南流入海】東關驛河【城西南六十里源出鷹窩山東南流分而爲二一遶東關驛城東一遶城西又折而東合爲一東南流至新莊屯散漫荒甸】偏山河【城西南七十五里源出偏山西南南流入六州河】

六州河【城西七十九里源出邊外自髙臺堡東十里南流入境遶中後所城東東南流入海按明一統志自大寧等六州之水合流而南故名或呼六股河】馬家河【城西南八十七里源出東大石臺山南流入海】沙河站河【城西南一百里源出小石﹖﹖子山遶沙河站城西東南流入海】葉家墳河【城西南一百十里源出楊家山遶葉家墳屯東東南流入海】髙兒河【城西南一百十五里源出邊外自髙臺堡門西四十里南流入境遶髙兒河堡西東南流入海】涼水河【城西南一百二十里源出官帽山遶涼水河站東南流入海】石子河【城西南一百三十三里源出邊外自髙臺堡門西八十里南流入境遶前屯衛城西西南流入海】王寶山【山﹕河】

【城西南一百四十五里源出桃花園屯泉東南流入石子河俗呼陡坡臺河】急水河【城西南一百八十里俗呼老軍屯河源出九門山東南流入海】中前所東沙河【城西南一百六十五里源出破山洞遶中前所城東東南流入海】荊條河【城西南一百八十五里源出三道關南流入海俗呼姜女河】首山泉【城東五里】溫泉【城東南四里明都指揮韓斌構亭其北東垣外有隕星石一在城西一百里一在城西一百六十里一在城西南一百五十里今俱湮】龍潭【一在城南八里昔爲禱兩【兩﹕雨】處一在前屯衛東南四十里今俱湮】八角井【城西南八十里】玉皇潭【城西南一百里】桃園泉【城西南一百五十里王�河發源於此】西湖【城西十五里今湮】蓮花池【城西八十里今湮】臥龍潭【城西八十里】水口【城西九十里】香水泉【城西一百十里淸冽甘香】

﹖廣寧縣

萬紫山【城內西北隅明初遼王府基或云萬翠山或云萬字山】深溝南嶺【城東十五里】深溝北嶺【城東十五里】土堡南嶺【城東二十五里】蛇山【城東三十里層巒疊嶂多蛇故名】小黑山【城東六十里】大黑山【城東七十里】駝房山【城東南六里俗呼放駝山】寶珠山【城東南十里】盤山【城東南十一里】日﹖良馬山【城東南十五里】沙嶺【城東南一百五十里】北鎭醫巫閭山【巫古作無在城西十里髙十餘里周圍二百四十里舜封十二山以醫巫閭爲幽州之鎭故名北鎭掩抱六重又名六山下有北鎭廟歷代帝王皆有封爵明始尊爲北鎭醫巫閭山之神國朝考正祀典仍舊凡遇大典遣官祭告廟東北有仙人巖孤石峭拔上鐫呂仙像又名呂公巖廟西北有翠云屏一石方廣丈餘下有竇南北相通明巡撫張學顏刻補天石三字於上山有桃花洞飛瀑巖懸泉下瀉𨿽冬不冰構觀音閣臨之其麓兩石屹立如門煙霧出壑縈繞重巒名勝莫可殫述詳見古迹及藝文】千家寨山【城西三十五里上可避兵】虎頭山【城西北五里】雞冠山【城西北五十里】韓口山【城西北五十里】鳳頭山【城西北六十里】鞍山【城西北六十里按明一統志在廣寧衛北一百二十里蓋又一鞍山在邊外者非此山也】古城山【城北十里】

分水山【城北十里】分水北山【城北十五里】北團山【城北十五里】白臺子團山【城北十五里馬市堡在山北】馬市堡山【城北十七里】團山【城北二十里】鎭北山【城北二十五里】三尖山【城北三十五里】蕎麥山【城北三十六里】鎭邊堡山【城北四十里】白土山【城北四十里】鷹窩山【城北四十里】狼虎山【城東北二十里按遼史遼州始平軍有狼山卽此】羊腸河山【城東北四十五里】雙臺山【城東北七十里】西黑山【城東北七十五里】黑山【城東北八十里上有洞】胡家窩山【城東北八十里】公諾兒山【城東北九十里山下有泉長三十步闊十八步】貴子山【城東北九十里】蛇山【城東北九十五里在公諾兒山之北】雙山【城東北一百十里】二道井北嶺【城東北一百十五里】髙臺山【城東北二百十里】小子粒山【義州東四十里】賀家尖山【義州東四十里】新站山【義州東四十五里】蟠桃嶺【義州東五十三里】雲霧山【義州東五十五里】關王嶺【義州東六十里】牽馬嶺【州【州﹕義】義【義﹕州】東南五十五里按明一統志在廣寧衛西北六十里山脈與醫巫閭山相接勢極險峻中通驛路過者必下馬攀援乃可上故名今土人分爲二曰大牽馬嶺曰小牽馬嶺】大嶺【義州南二十里】團山【義州南三十里】雙山【義州南三十五里】斑石山【義州南三十八里七里河發源於此】

長山【義州南四十五里】出山【義州西南十五里】八塔山【義州西南二十二里上有八塔今傾圮不全】平頂山【義州西南二十五里】牛心山【義州西南二十五里】西牛心山【義州西南三十里】金剛山【義州西南三十五里】石廠山【義州西南三十五里石河發源於此】大安堡山【義州西南四十里卽紅石石﹖﹖子山大安堡河發源於此】帽兒山【義州西南六十里楊樹溝河發源於此】銀泉山【義州西南八十里】鷹窩山【義州西二十五里】筆架山【義州西三十五里】南筆架山【義州西三十五里】西邊門山【義州西三十六里】棋盤山【義州西四十里】萬佛山【義州西北十三里卽福山】三山【義州西北三十里】嘉福山【義州西北三十里舊有龍潭禱雨輒應】九官臺山【義州西北三十六里九官臺邊門在山北】鄒家屯山【義州西北四十里】劉隆臺山【義州西北五十二里】望髙山【義州北十七里】石門山【義州北二十里】黑山【義州北二十五里】蓮花山【義州北三十里卽長山】駱駝山【義州北四十五里】東長嶺【義州東北十六里】脂麻山【義州東北三十五里】

雞冠山【義州東北四十里】龍灣山【義州東北四十二里】白臺山【義州東北四十二里】中路山【義州東北五十里】隘口山【義州東北五十五里】鷹窩山【義州東北六十里】鷹路山【義州東北六十里】花樓山【義州東北八十里】石門嶺【義州東北八十里】魏家嶺【義州東北九十二里馬市河發源於此】東沙河【廣寧城東門外源出醫巫閭山三道溝東南流遶城北而南至板橋河西北名沙河東南名板橋河俱南入海】羊腸河【城東四十五里源出邊門外由白土廠邊門東入境至蛇山散漫】蛤喇河【城東八十里卽遼河分流曲折三百里入三汊河】莽獐湖【城東九十里】陡坎湖【城東九十五里】髙橋湖【城東南四十里】三汊河【城東南一百九十里系遼河渾河太子河合流入海處海城縣界】南門幹河【城南門外源出醫巫閭山二道溝東南流入東沙河】大石橋河【城南一里源出醫巫閭山玉泉寺東南流遶大石橋又東南入東沙河】

南沙河【城南十二里源出醫巫閭山由牽馬嶺東南流合東沙河入海卽閭陽驛河】西沙河【城南三十一里源出醫巫閭山靑巖寺其在北者名泥河在東南名西沙河南流散漫】板橋河【城南七十里明一統志云源出醫巫閭山其一流經廣寧城北其一流經城南俱至城東南合雙峯河入海今土人分爲大板橋河小板橋河】雙峯河【城西南二十里鋪南源出醫巫閭山背陰寺東南流入泥河】鋪前河【城西南二十里源出二十里鋪泉東南流至二十里鋪南又東南流至祖家屯南散漫】泥河【城西南三十四里源出醫巫閭山靑巖寺山澗東南流遶壯鎭堡又東南流入西沙河】蘇家溝【城西南四十里】松川溝【城西南五十里】灌腸溝【城西南九十里】楊郎河【城西門外源出城西北泉南流經南關入東沙河】叉喇溝【城西五十五里】石佛寺河【城北十三里源出醫巫閭山東南流入馬市河】馬市河【城北二十五里源出魏家嶺東南遶中安堡城東南流散漫】分水關河【城東北九里源出分水關南流入東沙河】珠子河【城東北四十里明一統志云源出廣寧縣東北一百里白雲山南流入遼河今按白土廠東惟羊腸河從東入境南流珠子河故道湮沒詢之土人雲山水盛時有河旱則水漧或呼爲錐子河遼史遼州有錐子河或卽此河也】蓮子湖【城東北九十里】五道河【城東北二百十里卽楊檉木河分流三十里入遼河】楊檉木河【城東北二百二十里源出邊外由彰武臺邊門入境流二百七十里入遼河】遼河【城東北二百三十里卽巨流河源出邊外有二其一自西北來者遠不可考其一自東來者出長白山西北諸窩集中爲黑兒蘇等河合而北流出邊西北遶鄧子村又西南折與自西北來之河合而爲一西南流至開原縣明安貝勒屯東十里入邊流經鐵嶺縣北淸河自東來會入雙峽口西南分爲二曰內遼河外遼河遶鐵嶺西南合而爲一至開城爲巨流河又分流復南經海城縣西與太子河會爲三汊河入海此河左右卽遼東遼西所由分也】三臺東河【城東南五十五里】頭臺河【城東南五十六里】

泥河【義州南七里源出宋八屯泉北流至徐家屯西入大淩河】王巨河【義州南十五里俗呼幹河溝源自錦縣灰山東北流合七里河入大淩河】石河【義州南三十里源出石廠山由城東南至錦縣界入大淩河卽孫淩堡河】齊家堡七里河【義州南四十五里源出斑石山東南流遶望髙山入錦縣界爲冷泉河】大安堡河【義州西南三十里源出紅石石﹖﹖子山泉北流遶大康堡西入大淩河】楊樹溝河【義州西南六十里源出帽兒山西泉南流至半截塔東入小淩河】湯泉河【義州西南七十里源出湯泉南流入楊樹溝河】小沙河【義州西二里源出魏家屯南泉遶城西北入大淩河】柳河川河【義州西三十里源出邊外由九官臺邊門西一里入境東流入大淩河】老公溝河【義州西三十五里源出老公溝泉北流入柳河川河】大淩河【義州西北一里源出邊外自九官臺邊門入境由萬佛山至城東出頭山南流入錦縣界】西沙河【義州東北十五里源出營城東泉東南流入東沙河】東沙河【義州東北十六里源出大寧堡城西泉南流遶出頭山入大淩河】淸河【義州東北五十里源出邊外由淸河邊門入境經大淸堡入細河】細河【義州東北六十里源出邊外由淸河邊門東入境合淸河至錦縣界入大淩河】

淸泉【廣寧城內】廉泉【城內】崇泉【城內西北隅】二十里鋪泉【城西南二十里鋪前河發源於此】八角寺泉【城西南三十里寺南一泉湧出東南流十里餘入泥河】洪井【城西四里】玉泉【城西醫巫閭山中】龍潭【城西三十五里醫巫閭山之麓周圍三丈許上有石如棚覆之】楊郎泉【城西北一泉湧出爲楊郎泉】滿井【城西北三里水味甘美𨿽旱不竭】八角井【城北隅】古老無名泉【城東北角一泉湧出四時不竭南流百步入東沙河】魏家屯泉【義州西南二十里小沙河發源於此】宋八屯泉【義州西南二十里泥河發源於此】湯泉【義州西南七十里湯沙河發源於此】老公溝泉【義州西三十五里老公溝河發源於此】營城東泉【義州東北十五里西沙河發源於此】大寧堡泉【義州東北三十里東沙河發源於此】海【錦縣寧遠廣寧南境俱臨海而錦寧去海尢近明時海運商舶於此登岸寧遠海防五城卽貯糧之所也】

○風俗

金史舊風淳直其祭天地敬親戚尊耆老接賓客信朋友禮意款曲皆出自然

元志性悍善騎射

明一統志人多僑居俗各異行又云人性淳實務農桑習文禮

錦縣人多慷爽矜气節近復弦誦成風

寧遠州習俗渾朴惇本而不逐末

廣寧縣賦性質直亦習文藝

婚禮議婚率以門楣六禮多不備嫁娶論財女子臨嫁而笄曰上頭迨吉壻不親迎至則同拜花燭余與關內略同

喪禮皆作佛事死之日曰倒頭經三日曰暖伴經逢七則廣召浮屠掛榜揚旛行香取水曰念大經卽無力之家亦不免但曰念小經則慚愧矣葬之前夕親友多攜榼辭靈曰坐夜推其意原以厚生送死也而喪家輒向繐帷作劇宴客鼓樂通宵吉凶不辧且多浮厝郊外不葬殊爲怪異移風易俗者宜禁之

歲時正月元旦五鼓祭天地祖先畢男女各拜家長以次遞拜然後出拜親友邂逅爲禮於途及門多不相見立春先一日太守率屬迎春出南門遶東關外進東門士女縱觀上元張燈三夜人家粉糯米裹珍錯爲圓彼此相餉曰送元宵

二月二日豆汁攤餅以食之又鐺煎棗餻曰燻虫

三月淸明祭掃先塋

五月五日親戚作角黍相饋遺少長出郭遊聚飲髙歌亦有攜酒遊觀音洞者曰要靑

八月一日糊窗曰冬月房中不凍望日月餅西瓜相餉便家張筵賞月卽貧者亦勉營食物合家飲啖

九月九日無菊亦無登髙者

十月朔日祭墓剪五色紙爲衣焚之曰燒寒衣

十一月冬至拜冬惟官長行之

十二月初八日取雜色米菽錯以珍果同炊曰喫臘八粥二十三日夜祀竈神除夕屬官拜上臺卑幼拜尊長曰辭歲

按錦民土著者伯一四方者什一林林總總匪昌黎則樂亭不則亦盧龍別縣耳故其人多慷爽尙气節有墨胎氏之遺風且勤稼急公遠來者無問識否輒飲食之無徳色可不謂厚乎但邇來旗民雜處野喭成風士子靑衿後便庋經書習佻達民間少年無不解呼盧鬭葉子者防微杜漸是在爲民上者早爲之所耳

錦州府誌卷一

●錦州府誌卷二

輿地誌二

名勝

古迹

○名勝

錦縣

寧遠州

廣寧縣

﹖錦縣

紫荊朝旭

紅螺晚照

筆峯插海

錦水回文

湯水冬魚

淩河煙雨

古塔昏鴉

石堂松雪

紫荊朝旭

明大學士孫承宗

紫荊山髙大爲城東障日初出時山頂如盤捧日而上嵐光靑靄入畫

西州荊作關東州荊作山獨有關山月雙披客鬢斑

又

郡守孫成

紫荊橫亙壯東偏幻出扶桑景宛然殘月已沈蒼靄散片雲初擁赤光懸海門耀日騰朝气水際凝寒戀宿煙錦水風淸春色曉曈矓直上翠屏邊

紅螺晚照

大小虹螺二山俱在城西南北相連夕陽時翠微橫亙其中稍低作仰盂狀銜日射光荒忽莫可端倪

明髙陽孫承宗

荊山山作紫螺山山作紅羲和拋日梭織出錦川雄

又

範陽範勛

靑螺其本色倒景映成殷少年初出塞只作焉支出

筆峯插海

明髙陽孫承宗

大小二筆架山俱峙海中下有天橋隨潮隱見

元菟供我毫黃龍蘸作硯銘成一閣筆三山架海甸

又

郡倅喬嵩裔

云師爲蘸毫滄海供滌硯坐待大文人橫書千里甸

錦水回文

明髙陽孫承宗

錦水從西北遶城西而南復折而北大作波濤細作綺縠如回文之錦

芳甸菀雜英水華散成錦絡繹滿機絲明河燦角枕

又

郡守孫成

錦州城壓錦川流風動淪漪水面遊日漾沙痕淸遠郭云生石子燦芳洲遙連山色煙嵐闊倒看河光塔影浮浩渺無人歌白露夕陽空自照溪頭

湯水冬魚

明髙陽孫承宗

湯水在城西水溫冬恆不冰卽冰亦不全合漁人每從開處得魚

冬水亦不冰夏水亦不熇誰劈二郎川劃此一泓玉

又

經歷侯懋功

邊塞欲折綿山曲獨春偏落得投綸者河魚多取錢

淩河煙雨

明髙陽孫承宗

小淩河遶望海山其入海處煙景霏微宛然圖畫

環山水已奇襟海山更爽彩翠忽成嵐時作煙雨想

古塔昏鴉

明髙陽孫承宗

塔在廣濟寺遼淸寧中造以藏舍利者鈴鐸俱墜獨撐角之楠橫出如故城乏林樾日夕羣烏多集其上

何年靑玉華尙作天一柱寒鴉時復來半擾天花雨

石堂松雪

明髙陽孫承宗

石堂卽觀音洞東洞如室西洞如堂松雪見晛不消今無松矣但有雙槐婆娑階下似宜補松數株以存古迹

冷冷山石水皛皛松下雪中有弄丸人坐挺松石節

又

郡守劉源溥

到無一蜚塵蓄有千冬雪僧參水月禪我固松石節

又

郡倅喬嵩裔

嶺上己無松年年空復雪紫竹滿落伽經寒不變節

又

郡守孫成

當年松雪共陰森今日無松雪自深剪水猶然如絮舞彌空何處聽濤音坐看石澑涵煙冷遙見孤城與霧沈剩有雙槐搖素影陸離誰解歲寒心

﹖寧遠州

九嶐古塔

三首懸流

兩水環城

孤石鎭遠

雪窖湯池

釣臺潮浪

海涯雙島

嘉山五泉

九嶐古塔

知州馮昌奕

九嶐嶙峋幽峭絕勝諸山有泉流出盛夏恆見冰澌塔在其陽八面十三層巍然天外

突兀矗山阿千年窣堵坡天龍依舍利云虎護兜羅爍石流澌偶幹封澍雨多【山有龍潭應禱】徵東營白業烈辟志弢戈

三首懸流

郡守孫成

三首山三峯並峙東南有泉自上而下如瀑布然

山巒一片郁嶕峣欵段行來數里遙直欲科頭閒白日還疑搔首問靑霄峯排絕頂云常護澗落飛泉雪不消幾向巖前沈夜月應同滄海上寒潮

兩水環城

郡守孫成

湯沙河自城北遶城東女兒河自城西北遶城西而南至城東南合流入海登髙遠望縈回若帶

形勝遙連虎豹關源泉四合競潺湲孤城有意縈如帶二水無心佩若環海脈回瀾元浩浩山光交映自閒閒𨿽然此地堪輿美殘堞空餘落照間

孤石鎭遠

知州馮昌奕

鎭遠將軍石在山上髙數百丈亭亭孤立如柱

爵之上柱國下拜亦憑君正直聞天下孤危避海濆綸巾死走敵大樹默書勛翁仲人間滿鞭來堪一軍

又

郡守孫成

嶙峋挺立已千秋鎭遠髙名天際畱大樹原能淸絕塞長城還擬壯神州黃雲白日三軍色勁骨堅心一將謀銘烈未須磨片石燕然久已屬王猷

雪窖湯池

郡守劉源溥

泉在城東南四里其湯如沸引入亭內池中候溫乃浴

向闕絺能裘出關夏亦秋天恩眷丰沛湯沐賜東州

釣臺潮浪

範陽範勛

城東十五里有石如臺名釣魚臺臺西一石橫臥蜿蜒如龍翹首臺東亂石參差潮至石沒入水雪浪拍空聲如雷吼洵壯觀也

任公一縷六鰲愁匿影三山海外浮个裏投竿聊復爾遲歸端爲看潮畱

又

郡守劉源溥

欲拂珊瑚樹端宜坐此臺收綸無太急潮去復潮來

又

郡守孫成

一竿長向此登臨日對潺湲測淺深海色正須明月照潮聲時助老龍吟灘頭學釣任公意桐水投綸嚴子心爲語茫茫名利客何人能向个中尋

海涯雙島

範陽範勛

覺華桃花二島望之咫尺而杭無一葦渺若蓬瀛

漁舟不見泊桃花海邑徒聞治覺華尺寸人間耕牧地惘然雞犬白雲遮

又

郡守孫成

城外靑靑大海流望中島嶼隔芳洲兩峯蹴浪寒煙繞一水平空冷翠浮宿艸生時山寂寂斷雲深處鳥啾啾遐思上客乘槎興笑指殘潮十日畱

嘉山五泉【亦名家山】

範陽範勛

兩山相夾中限一溝緣山而東爲團石嘴折而北有嶺焉嶺上五泉皆甘合流赴海

萬斛珍珠韞一丘飛龍挐處爪痕畱訪源只許十樵到對酌山花笑不休

又

郡守劉源溥

家山千里外咫尺亦家山五濁逃禪覺濯纓就一灣

﹖廣寧縣

閭岫晴嵐

崇泉曉霧

鎭廟奇松

仙巖怪石

山閣瀑流

石門云壑

桃洞春花

梨園秋果

閭岫晴嵐

郡守孫成

醫巫閭山陰晴總佳而疊嶂層巒嵐气蒸變晴日尢奇

聞道閭山晴更好到時剛得遇天晴黛含秀色分煙細靑變嵐光映日明絕壁參差紛對出諸峯遠近各相迎洞天幾處來縹緲萬仞丹霞逼太淸

又

廣寧令項蕙

興耽山水久成癖每欲捫蘿入翠微天與晴明教縱目人當嵐气似沾衣塵飛野鳥迷荒徑暝宿林鴉亂落暉更待晚霞催月上近城煙火亦依稀

崇泉曉霧

郡守孫成

城西北隅萬翠山舊有崇泉寺翠巖重岡引睇無際每旦有輕煙籠罩故昔人有崇泉曉霧最難描之詠爲邑中勝槪

崇泉曉色霧蒙蒙萬翠山頭四塞同欲曙漸分城郭影凝寒猶在雨晴中嵐光滴露連朝靄海气噓云澹遠空爲道當年煙火盛霏微猶滿梵王宮

鎭廟奇松

郡守孫成

北鎭廟松大抵皆頹唐有殊致而大門內之右株及禦香亭階下之左株尢爲奇絕

靑蔥磊落映寒暉寂寂空山護翠微節挺豈緣帝子化心空寧受大夫譏九霄擎露龍遙去萬壑鈞天濤亂飛自是地靈原不偶風霜歷盡共相依

又

廣寧令項蕙

屈蓋盤根不記年虯龍偃仰勢參天微風韻落空山裏勁節神呵古廟前禾黍已髙城堞廢麒麟未攺墓原遷經過往代無窮事誰與松筠可比肩

仙巖怪石

郡守孫成

鎭廟東北隅孤石盤礡其怪不可名狀鐫呂仙像曰仙人巖

誰畱拳石在山巓呂老何時一像傳不信逢仙能度世卻因拜石得隨緣白雲起處還尋路幽壑探時別有天自揣書生靈骨少到來俗眼自茫然

又

廣寧令項蕙

諸峯環列望如屏天地精靈獨此停不染沙泥山雨白自開雲霧海煙靑鬼工誰復施奇巧仙迹由來屬杳冥可嘆千年遭泯滅摩挲不忍勒新銘

山閣瀑流

範陽範勛

閭山第一奇峯冠以觀音閣有水自洞中潛流懸巖而下夏秋間客水助之作瀑布狀澎湃聲數里

柱【柱﹕拄】笏爭如躡翠微匡盧面目亦依稀九天涓滴銀河落萬古絲毫白練飛陰洞暗聞風戛玉陽崖晴見雨沾衣謬傳佛不桑三宿大士耽山忘海歸

石門云壑

郡守劉源溥

閭山北趾兩石屹立如門舊志稱云壑窈窕山巒回合有武陵之幽信然北轅卻得越巖壑似山陰咫尺迷歸路云鄕入莫深

又

郡守孫成

閭山山北宛蓬萊指點丹梯望裏猜雲散石門延客入花生溪路引人來登臨縹緲千峯合蹤迹分明一徑開多少煙霞遮不住此中還擬是天臺

桃洞春花

前人

桃花洞在閭山中洞不甚深而桃株無數花開時燦若錦繡煙雲護之土人目曰小桃源

閭峯勝事獨爭妍繁若無枝春可憐不淡不深輕茜影如思如望少城煙夕陽山色明霞上流水花光欲雨天竟日白雲封鳥道桃源原在有無邊

又

廣寧令項蕙

遼西野闊山風冷春盡桃花尙未開爭道逢時應爛熳相期載酒共徘徊云封古洞無人到霞起新枝有蝶來遙憶故園千萬樹鶯天紅雨點靑苔

梨園秋果

郡守劉源溥

園無定處有官掌之其味頗酢然而等於禁臠或曰久而愈佳其最佳者亦必不可得

玉樹壘金實橙皮蘊蔗漿尙方珍不少土物重維桑

又

郡守孫成

大谷移來供尙方四圍城郭盡芬芳苞含瀚海秋光麗秀擷疏林雪液香落落玉珍承露紫離離碩果飽霜黃胸中煩渴都消盡交火何須貯滿筐

又

廣寧令項蕙

花開三月全欺雪待過瓜期樹樹黃白首未嘗盧橘味紅塵不數荔枝香馳驅驛路來天使賫捧宮人近禦牀邑令偏承恩澤遠城南城北盡芬芳

舊擬錦川三十六勝起於明孫文正公十二詠寧遠廣寧因而踵之各取盈十二其中不無捃撫附會者如錦縣之南岫乳泉名園春韭寧遠之玫崄春風西湖藕花南溝藥芍廣寧之寶林飲虎俱屬烏有錦縣之松山點黛瀠曲眺蟾寧遠之海濱甜井廣寧之雙塔幻影七佛靈蹤玉水函魚俱無足稱各宜刪去至於名人題詠亦愼選其風雅堪傳者不必求全志史也信以傳信史例固如斯也

○古迹

錦縣

寧遠州

廣寧縣

﹖錦縣

徒河縣【城西境內漢置晉廢舊址無考】錦州【遼置錦州臨海軍金元因之明廢以其地設廣寧中左右三屯衛今府城則中左二屯衛地也舊址無考】永樂縣【在境內本晉慕容皝西樂郡地遼置縣隸錦州金因之元廢舊址無考】安昌縣【遼置錦州金因之元廢今城西九十五里有永和村爲安昌縣故城城東有塔有金大定間碑】紅螺縣【城西五十里紅螺山之陽按遼金元三史無此名惟唐書云平遼東置縣百縣名未載蓋唐時遺迹也】開州【城東北五十里有開州城遼金元三史無此名或亦唐時遺迹也】奉陵縣【城東北一百十里漢無慮縣地遼置奉陵縣元攺置千戶所明攺置閭陽驛今裁東隸廣寧西隸本縣】花兒樓【城東北四十里】梳妝樓【城北三十里丫八山上相傳遼蕭太后建今毀三石柱尙存】右屯衛【城東北七十里明洪武二十六年置初在十三山後徙此今廢城存】中左千戶所【城南十八里松山西明宣徳三年置今廢城壞】中左千戶所【城西南六十里塔山明宣徳中置隸寧遠衛今廢城存隸本縣】中左千戶所【城東四十里大淩河西明宣徳三年置今廢城存】

﹖寧遠州

海陽縣【前屯衛城西一百十里漢置隸遼西郡歷代因之遼攺隸來州金攺隸瑞州元廢】來遠縣【唐置遼攺來賓金攺瑞安元廢故址無考】潤州【遼置統海濱縣金並入縣舊址無考】瑞州【城西一百三十里唐置遼攺來州歸徳軍金攺宗州仍復瑞州元因之明廢州置前屯衛】海濱縣【前屯衛城西八十里本漢陽樂縣地晉慕容皝爲集寧縣地置營丘郡遼攺隰州平海軍金屬瑞州元廢明置山海關遞運所今廢】嚴州【城西南本漢海陽縣地遼置嚴州保肅軍統興城縣金廢州並入縣舊址無考】興城縣【城南十五里海中桃花島上遼置隸嚴州金隸興中府元廢故址猶存】興水縣【城西北十八里城存按遼金元三史無此名或亦唐置也】巨無霸塔【城西南六十里相傳長人巨無霸生此故名】望夫臺【前屯衛城西南七十里相傳秦貞婦孟姜遺迹】長城【秦將蒙恬築歷代增修】中右千戶所【城西南三十里明宣徳中置今廢城存俗呼沙後所】中後千戶所【城西南八十里明宣徳三年置今廢城存設巡檢司治之】前屯衛【城西南一百三十里明洪武二十五年置今廢城存】中前千戶所【城西南一百六十五里明宣徳三年置今廢城存】

﹖廣寧縣

無慮縣【漢置晉省入望平按顏師古注漢書云無慮卽醫巫閭在縣境內舊址無考】顯州【遼置以奉顯陵統三州金攺爲廣寧府按顯陵在醫巫閭山州當在境內舊址無考】奉先縣【城西南三里遼置顯州附郭金攺鍾秀隸廣寧府元廢】幹州【遼置幹州廣徳軍以奉景宗幹陵領海北一州奉陵延昌靈山司農四縣金廢按明一統志在城西七里】延昌縣【遼置金廢舊址無考】靈山縣【遼置金廢舊址無考】司農縣【遼置金廢舊址無考】海北州【遼置金廢按遼志在閭山西南】歸義縣【遼置按遼史初置顯州時渤海民自來助役世宗嘉憫因籍其戶建縣隸顯州金廢故址無考】嘉州【遼置隸顯州金廢故址無考】長慶縣【遼置隸遼西州金廢故址無考】閭陽縣【城西南五十里本遼奉陵縣金攺閭陽元初攺置千戶所後復置縣明廢縣置驛今廢西隸錦縣東隸廣寧】遼州【按遼史本拂涅國城渤海爲東平府領伊蒙陀黑比五州縣十八遼廢攺爲遼州始平軍領棋州遼濱安定二縣金廢故址無考】安定縣【遼置隸遼州金廢故址無考】絫縣【漢置遼西郡晉因之唐末廢舊址無考】望平縣【城東北一百五十里漢置久廢遼攺山東縣金復舊元省入鍾秀明廢故址無考】宜州【遼置金攺義州卽今義州城】成州【遼置領同昌縣金廢州攺隸義州】同昌縣【遼置金因之元廢並入義州】金源縣【義州北二十五里遼置有金甸故名隸中京金因之元攺隸大寧路明廢故址無考】開義縣【義州南四十里遼置隸宜州金因之元廢故址無考】遼西州【義州西四十里卽遼西鎭本漢遼西郡地遼置隸顯州金廢】弘政縣【義州東北三十五里遼置隸宜州金因之元廢故址無考】誓臺【城東三十里唐太宗徵髙麗築以誓師】唐壘【城東南三十二里唐太宗徵髙麗駐兵於此今名髙麗阪】望海堂【在醫巫閭山遼東丹人皇王耶律倍好讀書不喜射獵購書數萬卷置閭山絕頂築堂曰望海久廢遺址尙存】釣魚臺【義州北門外淩河岸爲明給事中賀欽建有記見藝文】饒慶鎭【義州西五十里金置隸開義縣俗誤傳爲縣】

錦州府誌卷二

●錦州府誌卷三

建置志一

今之郡視古千里之國制不備不可也故建置宜詳始城池重保障也次公署尊體統也次學校崇師儒也次社甲式民籍也次驛鋪傳命之爲亟次關梁譏姦宄而便行旅也次坊表使人知爲善之榮次寺廟通於神道設教且將以觀世變也次陵墓或功徳不諼或流風足紹禁樵蘇給灑掃厚也推而及於漏澤園厚之至也志建置第二

城池

公署

學校

○城池

錦州府城

錦縣附郭

寧遠州城

廣寧縣城

﹖錦州府城

遼置錦州金元因之明洪武二十四年設廣寧中左二屯衛指揮曹奉卽舊城址修築周圍五里二百二十步髙二丈五尺成化十二年都指揮王鍇增展南北四十五丈東西九十五丈弘治十七年參將胡忠並城南關周圍六里二十三步形勢若盤俗謂之盤城池周圍七里五【五﹕二】百七十三步闊三丈五尺深一丈二尺城門四東曰寧遠南曰永安西曰廣順北曰鎭北今城仍舊周圍五里一百二十步池湮東有關廂小城相附舊載三里一百六十步髙一丈五尺門三曰小南門小北門小東門其增築之年無考今按城周圍二里池淤

鐘鼓樓在十字街明天啟間毀於兵崇禎八年重建

﹖錦縣附郭

大淩河城【城東四十里周圍三里二十步南一門池淤建置之年莫考】十三站城【城東七十里周圍一里二十步東一門池淤建置之年莫考】小淩河城【城東南十八里周圍一里二百十八步東南二門池淤建置之年莫考】髙山堡【城東南五十里周圍三百三十二步南一門】團山堡【城東南五十里周圍二百四十步南一門】右屯衛城【城東南七十里明永樂中指揮徐琦李通築周圍四里三百六步髙二丈九尺池深八尺闊一丈周圍五里八十六步門三東曰鎭海南曰永安西曰迎恩今按其城周圍四里二十步惟餘土基池湮】松山城【城南十八里城毀地基三里一百二十步門三西日建威東南二門無字建置無考】杏山城【城西南三十里城毀地基二里一百六十步東西二門池淤建置無考】

大興堡【城西南四十里周圍一里一百八十步南一門】髙橋城【城西南五十里周圍一里二十四步東一門曰髙橋鋪池淤】椴木衝堡【城西南五十里周圍一里南一門】天橋場城【城西南五十里周圍一里東一門曰天橋場】塔山城【城西南六十里明宣徳五年指揮李旺建今毀地基周圍三里四十步】長寧堡【城西南七十里周圍一里一百三十四步南一門曰長寧堡】連山城【城西南八十里周圍一里二百六十步南一門曰迎軺池淤】沙河堡【城西南八十里周圍一里一百三十四步南一門曰沙河堡】寺兒堡【城西南九十里周圍一里三百四十六步南一門】團山城【城西南九十里周圍一百六十步南一門】錦昌堡【城西二十里周圍二里二百步南一門】鷹手堡【城西三十里周圍一百三十步南一門】虹螺縣城【城西五十里城毀地基周圍二里三百三十四步東西南三門余詳古迹】安昌縣城【城西九十五里城毀地基周圍二里一百十九步門四】沙河堡【城西北十八里周圍一里二百八十步南一門】大勝堡【城北三十里周圍一里四十七步東一門】大茂堡【城北三十五里周圍一里一百步東一門】流水堡【城東北二十里周圍二里三十四步南一門】營城【城東北三十里周圍一里六十步南一門】石家堡【城東北四十里周圍一里一百二十步】臧家堡【城東北四十里周圍一里二百四十步】齊家堡【城北四十五里周圍一里一百八十步東西二門】開州城【城東北五十里城毀地基周圍一里】三角城【城東北七十里周圍六十步東一門】石佛堡【城東北九十里城毀地基周圍一里】

﹖寧遠州城

本廣寧前屯中屯二衛地明宣徳三年總兵巫凱請建寧遠衛於此築城周圍五里一百九十六步髙三丈池周圍七里八步深一丈五尺門四東曰春和南曰延暉西曰永寧北曰威遠外城周圍九里一百二十四步髙如內城明季增築門四東曰遠安南曰永淸西曰迎恩北曰大定四角俱設層樓今按內城周圍五里一百九十步外城周圍九里一百二十四步城樓俱頹池湮

鐘鼓樓在中街明都督焦禮建天啟間重修崇禎十五年巡撫範志完登樓視形勢督令拆毀僅存遺址

雙樹鋪城【城東十八里周圍一里門二南曰永定北無字】海防一城【城南二里二百四十步周圍一百九十八步北一門】海防二城【城南四里半周圍一百九十八步南一門】海防三城【城南五里周圍一里一百步南一門】海防四城【城南六里二百八十八步周圍一百九十八步南一門】海防五城【城南九里一百八步周圍一百五十八步南一門明太監髙起潛請建儲海運糧今圯】

曹莊驛城【城西南十二周圍一里一百二步南一門】鹽場堡【城西南二十五里周圍一百二十四步】中右所城【卽沙後所城西南三十里明宣徳中建周圍三里七十二步門三東曰永和南曰南燻西曰右定池淤】曲尺河城【城西南四十八里周圍二百四十四步南一門】東關驛城【城西南六十里周圍一里二百五十二步南一門曰東關驛】中後所城【城西南八十里明宣徳三年建周圍三里一百七十步髙三丈池深一丈闊二丈周圍四里二百步門四東曰潤和南曰歌燻西曰說澤北曰寧瀾東南有關廂城三面周圍二里十一步門二東曰威寧南曰鎭翔【翔﹕朔】今城如舊池淤】沙河站城【城西南一百里周圍一里二百二十六步南一門】髙兒鋪城【城西南一百五十里周圍一里三十二步門二東曰寅和西曰徯膏】前屯衛城【城西南一百三十里本唐瑞州地遼攺來州金復舊元因之明洪武中都指揮曹毅因舊址修土城周圍五里三十步髙三丈五尺宣徳正統間備禦畢恭等前後包砌池深一丈闊二丈周圍六里二百步門三東曰崇禮南曰迎恩西曰武寧今城如舊池湮】髙嶺驛城【城西南一百五十里周圍一里七十八步南一門】中前所城【城西南一百六十五里明宣徳三年指揮葉興建周圍三里八步髙三丈池深一丈闊二丈周圍四里三百步門三東曰定遼西曰永望南無字今城如舊池湮】楊安堡【城西十二里周圍一里南一門】團山堡【城西三十里周圍一百七十二步南一門曰鎭勇】南古城【城西三十五里周圍二百十六步南一門】僊靈寺堡【城西四十里周圍一里南一門】黑莊窠城【城西五十里周圍二百八十八步南一門】錦川堡【城西六十五里周圍一里南一門曰永安】劉彥章堡【城西七十里周圍一里南一門】三道溝堡【城西八十五里周圍三百二十八步南一門】髙臺堡【城西八十五里周圍一里四十二步南一門】瑞昌堡【城西一百五里周圍三百三十步南一門】平川營堡【城西一百二十里周圍三百五十二步南一門曰平川營】三山營堡【城西一百三十七里周圍二百三十二步南一門】背陰嶂堡【城西一百四十八里周圍三百五十二步南一門】興水縣城【城西北十八里周圍一里十四步南關廂二百八十步南一門建置無考】鎭安堡【城西北二十里周圍一里二十步俗呼白塔峪】北古城【城西北三十五里周圍一里一百二十步四門】鎭邊堡【城北十八里周圍一里南一門曰鎭邊堡俗名寨兒山堡】灰山堡【城東北二十里周圍一里三十六步南一門曰灰山堡】

﹖廣寧縣城

金置廣寧府元爲廣寧路明洪武間指揮王雄因舊址修築都督劉眞甃以磚永樂間總兵劉江增展東南關弘治間備禦胡忠展西隅正徳間備禦李溱展南關周圍五百四十六丈池深一丈五尺闊二丈周圍十一里四十五步後展新城周圍十七里門六東曰永安東南曰泰安南曰迎恩西曰拱鎭西一門土塞北曰靖遠角樓四座北曰鎭朔東南曰柔遠西南曰望京西曰瞻秀今按周圍十里二百八十步髙三丈五尺厚一丈五尺南關廂三面周圍三里二百二十步門三東曰宣化南曰迎恩西曰振武樓俱圯池亦湮沒內城與關廂共十四里二百四十步鐘樓在大市東街鼓樓在大市北街明嘉靖中重修今俱毀惟存基址

土堡【城東三十里周圍一里】中安堡【城東三十里周圍一里七十二步南一門】髙麗阪城【城東三十三里周圍一里】羊腸河城【城東四十五里周圍一里】小黑山城【城東六十里周圍二里六十八步南一門】大黑山城【城東七十里周圍二里一百五十步一門】穿心堡【城東一百六十三里周圍一里】盤山驛城【城東南五十里周圍二百六十步南一門】髙平城【城東南九十里周圍一里八十二步東西二門】平安橋城【城東南一百二十里周圍三百三十一步一門】

傅家莊城【城東南一百二十里周圍三百三十一步一門】沙嶺城【城東南一百五十里周圍二里西南一門】鐵廠堡【城東南一百六十里周圍二里八十步東西二門】鍾秀縣城【城西南三里周圍二里二十步詳古迹】壯鎭堡【城西南三十里周圍一里一百二十六步南北二門曰壯鎭堡】閭陽驛城【城西南五十里周圍二里五十步南北二門】馬市堡【城北二十里周圍一里一百六十步一門】鎭邊堡【城北四十里周圍二里一百二十步南門曰鎭邊堡】白土廠城【城北六十里周圍一里一百二十步一門】正安堡【城東北三十里周圍二里三百二十步南一門】鎭安堡【城東北五十里周圍二里二百八十步南一門】巨流河城【城東北二百三十里崇徳元年建周圍二里門三南曰拱固西曰鎭西北曰鎭邊】

義州城【城西北九十里本漢遼西絫縣地遼曰宜州金攺義州統弘政開義同昌三縣元因之明攺衛洪武間指揮何浩仍舊修築永樂宣徳間都指揮楚勇砌以磚周圍九里十步池深一丈五尺闊三丈八尺周圍九里一百六十六步門四東曰熙春南曰永淸西曰慶丰北曰安泰國初地屬邊外康熙十四年察哈喇叛討平之遂以其地屬廣寧十五年置巡檢司及城守城垣頹壞十六年城守章珠巡檢兪定陸續修葺稍完今按城周圍九里池湮】永寧鋪城【義州城東二十五里周圍二里一百八十步南一門】新站城【義州東四十里周圍一里一百四十二步】馬嶺驛城【義州東四十五里周圍一里南門曰馬嶺驛】景家堡【義州東南二十里周圍一里一百八十步】破城【義州西南二十五里周圍一里城毀】八塔城【義州西南二十五里周圍一里一百八十步城毀】團山堡【義州西南三十里周圍二里一門城毀】大安堡【義州西南三十里周圍一里一百八十步南一門曰大安堡】孫淩堡【義州西南三十里周圍一里一門】大定堡【義州西南四十里周圍二里南一門曰大定堡】饒慶鎭城【義州西南五十里周圍一里城毀詳古迹】得勝堡【義州西十五里周圍一里城毀】大康堡【義州西二十里周圍二里東門曰大康堡】太平堡【義州西二十里周圍一里一百八十步南門曰太平堡】正義堡【義州東北十八里基址俱無惟存一碑】營城【義州東北二十里周圍一里】

王半城【義州東北三十里周圍一里一門】大寧堡【義州東北三十里周圍一里一百八十步】大淸堡【義州東北五十里周圍二里三十步南門曰大淸堡】三角城【義州東北五十里周圍二百五十五步東南一門】大靜堡【義州東北六十里周圍二里二十步南門曰大靜堡】鎭彜堡【義州東北六十里周圍三里一百八十步南門曰鎭彜堡】瓦子峪城【義州東北六十五里周圍二里】石佛堡【城東南四十里】齊家堡【城南四十五里】

○公署

明

國朝

﹖明

錦州備禦都司

廣寧中屯衛【在寧遠街明洪武二十四年置衛於東關驛二十五年移治錦州三十二年調廣寧永樂元年復回錦州宣徳三年於城南二十里松山置中左千戶所屬焉】經歷司鎭撫司左右中前後五所軍器局預備倉錢帛庫鹽場百戶所【城南六十里天橋場】鐵場百戶所【城南六十里虹螺山正徳元年復移於白花寨】

廣寧左屯衛【在廣順街明洪武二十四年始由安山至十三山驛擺撥屯種二十六年移錦州三十二年調廣寧永樂元年復移治錦州宣徳三年於城東四十里大淩河增置中左千戶所屬焉】經歷司鎭撫司左右中前後五所軍器局軍儲倉預備倉錢帛庫鹽場百戶所【城東八十里燕子湖】鐵場百戶所【原在城南一百里剌藜山成化十七年移蓋州】

廣寧右屯衛【在錦州城東南七十里明洪武二十六年置初治十三山二十七年城公主寨故址移衛治焉屬左右中前後五所】經歷司鎭撫司軍器局軍儲倉預備倉錢帛庫

鹽場百戶所【城南二十里明洪武二十五年設】鐵場百戶所【舊設中屯衛連山馹天順間攺設蓋州衛】陰陽學醫學養濟院

寧遠備禦都司【在城永寧門東】

寧遠衛【在太和街宣徳五年都指揮劉斌剏建景泰中指揮韓斌重修】經歷司鎭撫司左右中前後五所軍器司軍儲倉預備倉錢帛庫鹽場百戶所【城西南二十五里】鐵場百戶所【城西南十八里糜子峪】塔山中左所【城東北八十里】沙河中右所【城西南九十里】

廣寧前屯備禦都司【在城儒學東】

廣寧前屯衛【在崇禮街北洪武二十五年建衛屬五千戶所宣徳三年又於城西五十里急水河增置中前千戶所城東五十里杏林堡增置中後千戶所屬焉】

廣寧備禦都司【在城鼓樓西南】

廣寧衛【廣寧路舊址洪武中指揮王推建】經歷司鎭撫司左右中前後五所軍器局軍儲倉廣寧庫預備倉神機庫稅課司鹽場百戶所【城南七十里小河口】鐵場百戶所【城西六十里大牽馬嶺】

廣寧左衛【城東北隅】經歷司鎭撫司左右中前四所軍器局軍儲倉預備倉廣寧左庫鹽場百戶所【城南七十里小河口】鐵場百戶所【城南二百四十里連山島】

廣寧左【左﹕右】衛【城西北隅】經歷司鎭撫司中前後三所軍器局軍儲倉預備倉鹽場百戶所鐵場百戶所【城南小牽馬嶺】

廣寧中衛【在拱鎭門東】經歷司鎭撫司左右中前四所軍器局軍儲倉預備倉鹽場百戶所【城南七十里小河口】鐵場百戶所【城西二百四十里連山島】廣寧馬市【團山堡北】陰陽學醫學養濟院

義州備禦都司【義州衛治東】

義州衛【洪武二十二年設衛屯於十三山是年八月移治義州永樂八年廢又調廣寧後屯衛於本城設義州衛】經歷司鎭撫司左右前後四所軍器局軍儲倉預備司【司﹕倉】錢帛庫鹽場百戶所【廣寧右屯衛板橋】鐵場百戶所【蓋州衛】

廣寧後屯衛【永樂八年指揮馬旺建】經歷司鎭撫司左右中前後五所軍器局軍儲倉預備倉鹽場百戶所【廣寧右屯衛五汊河】鐵場百戶所【蓋州衛】

﹖國朝

察院行臺

城內東南隅堂南向大門西向康熙六年卽推官舊署攺設學政按臨卽爲文場

錦州府署

鼓樓大街路北康熙四年設大門一間儀門一間兩角門大堂五間二堂三間東耳房一間西廂房二間順山房二間住房五間東廂房二間西廂房二間順山房二間西院書房二間馬房三間艸房一間大門內東寅賓館一間科房五間皂快房一間

糧捕廳署

城南街路東胡衕內康熙四年設大門一間儀門一間兩角門大堂五間二堂三間住房三間東瓦房三間西瓦房三間艸房三間

經歷司署

府大門內康熙四年設外門西向內廳三間南內廳前東廂房三間臨街房四間後西房四間原系府署東廂房順山房因司署狹隘借用

錦縣署

城東街東南胡衕內路北康熙元年設大門一間儀門一間兩角門大堂五間東科房三間馬房二間住房五間東西廂房六間廚房二間大門內西書吏房三間東皂快房二間左土地神祠右爲羈候所

典史衙

城北街胡衕內路西康熙元年設門一間廳三間住房七間書皂房二間

寧遠州署

鼓樓東北街路北大門三間曰髙明樓儀門一間兩角門大堂五間東書房四間馬房一間二堂五間東西廂房六間耳房二間東廚房三間住房三間西院廚房一間家人住房八間大門內東土地祠西羈候所康熙三年工部撥二十四間前後知州楊名聲馮昌奕陸續增建【有記見藝文】

吏目衙

城西南隅胡衕內路北康熙三年設門一間廳三間住房九間書皂房二間

巡檢司署

舊址在城南門內康熙三年設房八間今移中後所衙署未設

廣寧縣署

城大市東街路北康熙四年設大門三間儀門一間兩角門大堂三間東西書吏房四間內住房二十一間書房三間大門內東土地神祠一間寅賓館二間西爲羈候所

典史衙

縣治西路北康熙四年設門一間廳三間住房七間

巡檢司署

義州城東街路南康熙十五年設大小房十間

府城守署

城東南大街路北教場東門外路南

寧遠州城守署

城南街路東教場南門外路西

中後所城守署

城內之東教場城外東南一里

廣寧縣城守署

南關西街路北教場小南門外路東

義州城守署

城內教場西門外

○學校

錦州府學

卽明中左屯衛學在舊衛治西明正統元年建後圯國朝康熙五年知府宋之鉉重建有記見藝文

聖殿三間康熙五年知府宋之鉉因舊址重建

啟聖祠三間康熙七年知府宋之鉉重建

東西廡各三間康熙六年知府宋之鉉重建

戟門泮池俱康熙十七年知府劉源溥重建

名宦鄕賢祠俱未建

欞星門三楹舊置今漸圯

東西木坊二明倫堂五間康熙六年知府宋之鉉建

學署大小九間陸續剏造

錦縣學未設附府學同祭

舊右屯衛學在衛治西北明景泰三年建今廢

寧遠州學在舊衛治東明宣徳五年建

聖殿五間漸圯

啟聖祠未建

東西兩廡各十間今東存五間西存四間

戟門五間

名宦祠未建

欞星門三楹規模僅存門內東偏有房三間相傳爲鄕賢祠

舊前屯衛學在城西北隅明成化中禦史王嵩建禦史陳寬等重修弘治中禦史余廉建學捨鑿泮池今城內西街路北廟毀碑存字滅沒不可辧

廣寧縣學

遼金以前無考元置廣寧府路儒學在右衛西北元季毀明設儒學仍舊址正統中都禦史王翺攺建於鎭東堂右成化間都禦史滕昭彭誼參議尙綱郎中毛泰重修禦史王嵩造祭器弘治間副使李貢設樂器正徳間都禦史劉憲增號捨新泮宮嘉靖中都禦史潘珍鑿泮池於欞星門外長六丈闊三丈引大惠泉注之明末俱廢康熙九年知縣顏鳳姿因舊址建

正殿三間

啟聖祠三間康熙五年知縣佟湘年於殿後建祠一間康熙十七年知縣張文治攺建於殿東

欞星門康熙十六年張文治周圍砌墻

泮池名宦鄕賢祠俱未設

仰髙書院

廣寧城內明嘉靖中巡撫潘珍僉事王舜漁建後廢

社學四俱明巡撫樊珍建後廢

義學縣治東康熙十九年知縣項蕙建有記見藝文

崇文書院

廣寧城西二里明弘治間禦史張岫副使李貢建都禦史張掄重修後廢

舊義州衛學

先代無考有元大徳間加封大成至聖文宣王碑明正統間卽舊址建守備施聚都督王鍇參將韓輔胡忠崔賢張銘禦史劉訥張問行相繼重修今毀故址惟元碑尙存

錦州府誌卷三

●錦州府誌卷四

建置志二

社甲

驛鋪

關梁

坊表

寺廟

陵墓

漏澤園

○社甲

錦縣三十三社

在城社

戶康社

丰衣社

足食社

錦繡社

鸞聚社

登扈社

興隆社

連盛社

年增社

新增社

二釐社

居仁社

由義社

惇禮社

足智社

篤信社

和厚社

溫恭社

莊敬社

淳良社

沐徳社

元吉社

亨通社

刑裕社

貞本社

永泰社

歸徳社

樂郊社

富教社

興國社

來安社

平安社

寧遠州二十四社

賀新社

寧靜社

樂極社

惠來社

太平社

三全社

復興社

古風社

天全社

定新社

歸化社

歸安社

綏來社

全隆社

徳來社

方來社

歸徳社

懷來社

開平社

安平社

和平社

錦平社

安來社

慶平社

廣寧縣十八社

廣祿社

集慶社

千金社

萬有社

新增社

義州社

安樂社

東丰社

西丰社

福隆社

長寧社

新興社

歲登社

月盛社

日興社

安化社

歸徳社

綏來社

每歲每社報總裏一名一社十甲每甲報什季一名催糧辦公年終另換

○驛鋪

明

國朝

﹖明

閭陽驛

廣寧衛南五十里

遞運所

閭陽驛東

十三山驛

右屯衛西北三十五里

遞運所

十三山驛西

小淩河驛

錦州城南三十里

遞運所

小淩河驛西

杏山驛

錦州城西南六十里

遞運所

杏山驛南

連山驛

寧遠衛東北三十二里

遞運所

連山驛東【以上驛所地今隸錦縣】

曹莊驛

寧遠衛西南十三里

遞運所

曹莊驛南

東關驛

寧遠衛西南六十里

遞運所

東關驛南

沙河驛

前屯衛東北四十三里

遞運所

沙河驛西

髙嶺驛

前屯衛西南三十五里

遞運所

髙嶺驛北【以上驛所地今隸寧遠州】

廣寧衛在城驛

泰安門西北街

遞運所

拱鎭門東街北

安插所

拱鎭門東街北

盤山驛

廣寧衛東四十五里

遞運所

盤山驛東

安插所

盤山驛西北

髙平驛

廣寧衛東九十五里

遞運所

髙平驛南

安插所

髙平驛東

閭陽驛

廣寧衛南五十里

遞運所

閭陽驛東

安插所

閭陽驛東北

義州在城驛

南關街北

遞運所

城南門外街東

牽馬嶺驛

義州東五十里

遞運所

牽馬嶺驛西【以上驛所地今隸廣寧縣】

﹖國朝

錦縣三站

髙橋站城西南五十里

小淩河站城東南二十里

十三山站城東北七十里

三站東送廣寧站西送寧遠站

寧遠州三站

寧遠站在城

涼水河站城西南一百二十二里

東關站城西南九十里

三站東送錦縣髙橋站西送山海衛遷安站

廣寧五站

廣寧新站城南二十里

小黑山站城東北六十里

二道井站城東北一百十里

白旗堡站城東北一百六十里

巨流河站城東北二百三十里

五站東送奉天老邊站西送錦縣十三山站以上境內十一站

奉天都統將軍每站委漢軍千總二人經理車輛馬匹人夫與府州縣官無涉

錦縣七鋪鋪兵十一名

西南路在城鋪【一名】

五十里髙橋鋪【二名】

三十里連山鋪【二名西南與寧遠州接】

東北路在城鋪【一名】

四十里大淩河鋪【二名】

三十里十三站鋪【二名】

四十里閭陽驛鋪【與廣寧縣各設一名】

寧遠州七鋪鋪兵十二名【【脫東北路在城鋪一名八字】】

西南路在城鋪【一名】

三十里沙河所鋪【二名】

五十里中後所鋪【二名】

五十里前屯衛鋪【二名】

三十五里中前所鋪【二名】

三十五里山海鋪【二名西南與山海關接】

廣寧縣十鋪鋪兵十六名

西南路在城鋪【�名】

五十里閭陽驛鋪【與錦縣各設一名】

東北路在城鋪【一名】

三十里沙河鋪【二名】

三十里小黑山鋪【二名】二十里胡家窩鋪【二名】

三十里二道井鋪【二名】五十里白旗堡鋪【二名】

三十里黃旗堡鋪【二名】三十里巨流河鋪【一名東北與承徳縣孤家子鋪接】

以上初設州縣卽設鋪兵每名工食銀陸兩凡州縣往來公文俱由鋪兵傳遞其將軍四部各衙門俱由站道傳遞康熙二十二年奉旨將盛京寧古塔將軍各部衙門平常文移俱由鋪遞傳送其無鋪兵地方仍交驛站傳以私事入京者不許擾累驛站誠良法也但錦州所屬州縣地曠民稀近者三十里遠者五十里不等鋪兵窮日之力不能往返居民隻身僦居者多每鋪止設鋪兵二名亦有一名者前者已去後者踵至奔走不遑率多濡滯承是役者視爲畏途而更替尢艱其人在昔已然今則更難欲速郵傳而無遲悞調劑之法民牧其加意焉

○關梁

錦縣

老虎關【城西北八十里】髙橋【城西五十里】葛王碑橋【城北十八里】雙陽店橋【城東二十里】十三山橋【城東八十五里】星聚屯利涉橋【城東南三十里康熙十六年建有記見藝文】

寧遠州

募建石橋【中前所南門外明崇禎七年建】小石橋【中前所西南土城門外明崇禎十一年建】五里橋【亂石山下】石橋【中前所東十二里】

廣寧縣

分水嶺關【城北八里】白土廠關【城北七十里】魏家嶺關【城西北七十里】平遠橋【湖溝鋪東三里今廢】廣濟橋【盤山驛東五十里今廢】通濟橋【城中鼓樓南】新橋【靖遠門內明正徳年間魯科重修今廢】經濟橋【城內東隅今廢】秀水橋【迎恩門外廢】觀瀾橋【泰安門外】長春橋【拱鎭門內廢】大惠橋【東安門外廢】迎秀橋【拱鎭門外】拱辰橋【教場南】會流橋【經濟橋南長春大惠至此合流明正徳間李溱重修】鄰泮橋【儒學西】新廣濟橋【南門內】平洋橋【髙平驛東十五里今廢】羊腸河橋【城東三十五里廢】四塔橋【城南九十里廢】火燒橋【城東三十五里廢】通遠橋【義州南門外廢】閱武橋【義州南門外廢】淩河橋【義州北門外】

○坊表

錦縣街坊四

迎恩

永安

寧遠

廣順

進士坊五爲王輔孔斌文貴李珍張文錦立

舉人坊七爲文廣王輔程鎡孔斌文貴李珍沈漢立

繡衣坊亞卿坊俱爲文貴立

寧遠州街坊四景陽

崇敬

懷遠

靖邊

進士坊

舉人坊

都諫坊

大司寇坊俱爲陳壽立

尙義坊爲吳英建【英事迹無考】

前屯衛街坊四

永安

治政

承恩

貞節

孝子坊爲生員宮守禮立【詳人物】

廣寧縣門坊四

春和

泰安

迎恩

拱鎭

街坊四

長安日近

北鄙風淸

遼海壯觀

醫閭形勝

北鎭廟坊一城西四里

進士坊四爲陳琳馮鉉傅鑰安永淸立

舉人坊十五爲陸本立吳哲吳珍陳琳潘輔傅鑰張聘張皡安永淸張云霖齊宗道齊宗賢杜矩劉徳芳韓文徳立

仕宦坊三

繡衣坊二【爲吳哲吳珍立】司諫坊【爲給事中傅鑰立】

孝子坊爲李用立

貞節【脫坊字】爲孫氏立

義州街坊四

安寧

理平

順義

泰安

進士坊四爲髙剛賀欽範正陳珍立

舉人坊九爲賀欽張鉞髙剛範正劉玠陳珍杜謹梁明王翔鳳立貞節坊爲楊氏立【以上諸坊今無存者】

寧遠州見在石坊二

北石坊爲總兵官左軍都督府左都督祖鎭祖仁祖承教祖大樂立

南石坊爲贈左都督少傅祖鎭祖仁原任副總兵左軍都督僉事祖承訓總兵官左軍都督府左都督祖大壽立

廣寧縣見在石坊

世爵坊爲總兵官左都督太傅兼太子太傅寧遠伯李成梁立

○寺廟

錦縣

寧遠州

廣寧縣

﹖錦縣

關帝廟十九【東關一西關一右屯衛一网戶屯一松山一塔山一錦昌堡一新莊子一髙橋東一西一長寧堡一笊籬山一連山一老和尙臺一鷹手堡一大勝堡一流水堡一景家堡一大籽粒屯一】府城隍廟【鼓樓西北隅明洪武年建嘉靖年修】大廣濟寺【城內唐末建有塔十三層髙二十五丈遼淸寧間造有記明嘉靖十一年修有記】觀音閣【寺前】興隆堡【堡﹕庵】三【一在城內一在南關一在大葉家堡】毘盧庵【城內】三皇廟【城內康熙八年建有記】五聖祠二【城內一新莊一】馬神廟二【城內一西關一】財神廟八【城內一周家屯一雙臺一雙堡子一下五旗一張郎堡一灰窯子一髙橋一】地藏庵二【東關一臥佛寺東一】彌陀庵二【東關一臥佛寺西一】觀音堂二【東關一南關一】地藏寺五【東關一右屯衛一灰窯子一雙陽店一臧家堡一】眞武廟三【東關一松山一沙河營一】玉皇廟【東關】虫王廟二【東關一星聚屯一】東嶽廟【東關】娘娘廟三【東關一南鄕一魚子嶂一】白衣庵【南關】火神廟【南關】龍王廟五【南關一北關一螞蟻屯一新莊子一鷹手堡一】王將軍祠【南關明季死難督學禦史吳道昌植碑扁曰精忠報國碑石半落並失其名】普濟庵【北關】藥王神宮【北關】三官廟三【北關一杏山一大籽粒屯一】朝陽寺四【望海山一懶漢山一新立屯一興隆屯一】崇寧寺二【右屯衛一松川溝一】望海觀音廟【髙廟子】望海潮云寺【平山】聖水寺【銀錢堡】

杏花寺二【鐵場一大茂堡西一】花園寺【犁兒峪】峯嶺寺【魚子嶂前大蛤蝲河繞之】雙井寺【白雲山】長山寺【長山】右屯衛城隍廟【衛城內】七聖廟【王寶屯山】大望海寺【明弘治間重修有記】千佛寺【俱在松山】背陰寺【呂洪山後】彌陀寺【新莊子】菱角寺【塔山城內】望海觀音庵【塔山甸子西】觀音庵【郭家屯】興隆寺二【新人屯一方家堡一】臥佛寺【城西四十里】紅螺寺【紅螺縣】茶棚庵【老和尙臺道左】元眞廟【大興堡】普陀寺【城西北十八里山有洞有記】普度寺【大盛堡】迎水寺【王善屯】安樂寺普濟寺【俱臧家堡】石佛寺二【一在城北四十二里黃山坡寺內左有小山山前石佛二十九山後石塔兩傍石佛各一右亦一小山山前石佛三十一山後石塔兩傍石佛亦各一一在開州】嚴靜寺【牛心山西】平安寺【馬峯旗屯】十方寺【千家寨】嵯岈寺【嵯岈山】觀音寺【髙家堡】淨勝寺【開州】太平寺【袁家屯寺內松一株狀若虯龍不知何代物】報恩寺【香鑪山西】黃安寺【金剛山東】馱鞍寺【馱鞍山】寨子寺【寨子山】永寧寺【白旗堡】上帝廟二【嶂北堡一臧官堡一】

﹖寧遠州

關帝廟十六【東關一南關一南門外一城東五里一曹莊一場安堡一興水縣一灰山一中右所城內一黑莊窠一團山堡一東關驛一中後所南關一中後所教場一前屯衛城內一中前所南關一】城隍廟【城西北隅明正統年建嘉靖年修】天寧寺【明正統間勑建城西】曾公祠【城內祠毀碑存】福徳庵【城內】新安寺【城內】迦佛寺【城內】觀音庵【城內一雙樹鋪一】白衣庵四【城內一東關一南關一中後所東關一】永寧庵【城內】上帝寺【城內】馬神廟七【城內一南關一北關一中右所東關一黑莊窠一中後所南關一中前所城內一】火神廟七【城內一南關一中右所東關一黑莊窠一團山堡一前屯衛城內一中前所南關一】延壽庵【東關】白衣寺【前屯衛城內】吉祥庵【東關】玉皇閣【東關】東嶽廟二【東關一前屯衛東門外一】極樂庵【南關】七聖廟四【東關一南關一半壁店一馬驛屯一】雷神廟【南關】三皇廟三【南關一中後所城內一中前所城內一】千佛庵【南關】風神祠【南關】文殊庵【北關】西方庵【北關】地藏寺四【北關一中右所西關一中後所西北三十五里一中前所城內一】慈湣庵【北關】彌弓﹖它【弓﹖它﹕陀】寺【北關】三官廟三【北關一中後所東關一前屯衛東關一】金公祠【北關詳人物】龍王廟四【城東一中右所東關一黑莊窠城南一前屯衛南門外一】

溫泉寺【湯池東】三大士祠【湯池西】朝陽寺三【城東北十里首山之陽一鷹窩山一中後所城北三十里一】朝陽庵【中後所城內】靑龍寺【城東南三里】娘娘廟三【城東一中後所西南三十里一前屯衛東北十里一】甘露庵【南門外】娘娘宮三【城西南十二里一中後所東南三十里一後有老虎洞中前所西南二十里一】三聖廟【城西南二里】虫王廟二【城西南十五里一中右所西關外一】土神壇【西門外】興隆庵【七里坡】興隆寺【中後所城南十里】崇寧寺【曹莊】上帝廟六【白塔峪一中右所城內一仙靈寺西一中後所城內一前屯衛城內一中前所城內一】保安寺【北門外】崇興寺【中右所城東南隅】觀音堂二【中右所城東十五里瀕海一中後所南關一】三義廟【煙臺河】眞武廟二【曲尺河一東關驛一】五聖祠【範家屯】九聖祠【中右所東關】海濱寺二【中右所東關一中後所東南二十五里一內有六角井】望海觀音寺【中右所西南八里】海云寺【長山】小海子山寺【中右所西南十五里】仙靈寺【中右所有石佛三相傳明萬曆三十二年出自海中】城隍廟【中後所城內順治六年建】圓通庵【中後所城內】老君廟【中後所南關】慈恩寺【中後所西門外】望海寺【中後所西南十八里】羅漢廟【前屯衛城內】圓通寺【前屯衛城內】石佛寺【中前所城內】艸堂寺【中前所城內】新庵【中前所西十五里】甕圈山庵【中前所東北二十里】眞女祠【中前所西二十五里祀秦貞婦許孟姜有記見藝文】

﹖廣寧縣

崇興寺【城東北隅相傳唐貞觀時建寺𨿽毀而雙塔如新】城隍廟【城內西北隅康熙五年九月建】普慈寺【城東南隅明正統初建本朝和碩親王修】極樂庵【城內】圓通庵【城內】文殊庵【城內】保安寺【城內】白衣庵【城內】崇泉寺【城內】淨樂庵【南關】太平庵【南關】靈應寺【城東三十里】無梁殿【城東南二十里】觀音庵【城南倮倮堡】地藏寺三【城南二十里一城北十五里一義州西門外一】土門寺【城南三十里】接待寺【城南三十里】洞兒寺【城南三十里】寶林寺【城南六十里上中下三】十方寺【城南七十里】黃巖寺【城南七十里】馱鞍寺【城南七十里】桃花寺【城南七十里】杏花寺【城南七十里】雙峯寺【城西南三十里】靈山寺【城西南三十里】背陰寺【城西南三十里】六合寺【城西南三十里】鐘峯寺【城西南三十里】八角寺【城西南四十里】靑巖寺【城西南五十里峭壁插天有洞可容數十人洞外松樹儼如華蓋洞東西各一泉山頂一泉有望海觀音閣閣東大松二株洞上有虛無眞境四字每遇晴明海洋在目遼陽千山歷歷可數爲西南第一峯】淸安寺【城西十二里閭山中今爲觀音閣奇峯云插陰水懸崖右擁層巒左觀滄海勒石舊迹多有可觀】雙泉寺【城西十二里寺南有洞寺門內又有一小洞一竇通寺後洞內一泉極佳】玉泉寺【城西十五里】

大朝陽寺【城西南十五里】小朝陽寺【城西十五里】觀音洞【城西十五里】迎水寺【城西三十里】五峯寺【城西三十里】龍潭寺【城西三十五里】苓溝寺【城西三十六里山上前有二峯一似婦人端坐一似將軍長跪狀俗呼將軍拜母靈狗寺】靈崖寺【城西四十里】琉璃寺【城西北二十五里】保安寺【城西北二十五里】牛角寺【城西北二十八里】石佛寺【城北十五里】滴水寺【城北十五里】眞武廟四【縣治北一沙嶺一小黑山一義州西北一】碧霞元君【城內萬翠山】九天聖母廟【城內萬翠山】雷壇【城內萬翠山】火神廟二【縣治東一中安堡一】增福神廟【縣治西】關帝廟八【南關一盤山一壯鎭堡一索府屯一閭陽驛一小籽粒屯一巨流河一義州南門外一】馬神廟【南門外】三官廟二【南關一義州東北一】龍王廟【城東五里】東嶽廟二【城東七里一義州東關一】奉國寺【義州城內殿髙七丈佛像七髙如之一名七佛寺遼開泰中建元普顏可裏美思公主施元寶千錠增修明弘治中相繼重修】嘉福寺【義州城西南隅】萬佛堂【義州西十五里有山臨大淩河南崖刻佛像大小無數】三皇廟【義州東門】三義廟【義州南門外】馬葉二公祠【義州南門外祀馬云葉旺二公今廢坊存】釣魚臺【義州北門外祀明給事中賀欽有記見藝文】

○陵墓

遼太祖陵【按明一統志在木葉山山在邊外今有司皆於廣寧縣中安堡望祭】遼顯陵【在醫巫閭山按遼史東丹人皇王葬於醫巫閭山曰顯陵後世宗及皇后蕭氏甄氏亦葬於此明一統志雲中作影殿制度宏麗今舊址俱沒】遼幹陵【在醫巫閭山遼景宗陵也按明一統志上有凝神殿今舊址俱廢】遼豫王墓【遼帝天祚入金降封豫王葬閭陽縣之幹陵傍今舊址已沒】遼平王墓【人皇王子隆先封平王葬醫巫閭山之道隱谷今舊址無考】元木華黎墓【按明一統志在廣寧左屯衛東北二十里翰林學【脫士字】揭徯斯撰碑】元王珣墓【義州南四十里】元王榮祖墓【義州南四十二里王善屯今隸錦縣】李王墓【前屯衛北四十里冢大十餘畝名世未詳】大王墓【前屯衛西北二十里名世未詳】明宮孝子墓【前屯衛名守禮詳人物】明楊少保墓【前屯衛名照謚忠壯詳人物】明楊都督墓【前屯衛名維藩詳人物】孟姜墳【寧遠州老軍屯正南入海一里許】

○漏澤園

錦縣寧遠州廣寧縣俱在城南路西

錦州府誌卷四

●錦州府誌卷五

田賦志

咸則三壤厥始夏后故地畝先之土所以養人也次戶口徭役糧稅而粟米之徵布帛之徵力役之徵舉於是乎出足國用急公務賴之矣周禮幽州其利魚鹽以今考之不寧惟是物產之饒東方實稱奧藪矣志田賦第三

地畝

戶口

糧稅

徭役

經費

物產

○地畝

明

廣寧中屯衛

額田一千一百九十三頃四十畝

廣寧左屯衛

額田九百五十一頃九十二畝

廣寧右屯衛

額田八百二十一頃七十九畝

以上今隸錦縣

寧遠衛

額田一千二十頃二十畝

廣寧前屯衛

額田六百二十四頃五十四畝

以上今隸寧遠州

廣寧衛

額田七百六十四頃三十五畝

廣寧左衛

額田一千四百五十三頃九十四畝

廣寧右衛

額田一千三百八十九頃六十八畝

廣寧中衛

額田一千一百八頃八十九畝

義州衛

額田六百八十一頃五十四畝

廣寧後屯衛

額田三百一十二頃八十五畝

以上今隸廣寧縣

國朝

錦州府

錦縣

行糧地共陸萬零陸百拾玖畝壹分

寧遠州

行糧地共肆萬捌千伍百捌拾陸畝貳分

廣寧縣

行糧地共貳萬零陸百玖拾捌畝伍分

三屬共地壹拾貳萬玖千玖百叄畝捌分

○戶口

明

廣寧中屯衛

戶口一萬四千六百零二丁

廣寧左屯衛

戶口七千四百四十二丁

廣寧右屯衛

戶口三千二百九十七丁

寧遠衛

戶口九千六百七十丁

廣寧前屯衛

戶口一萬二千一百九十三丁

廣寧衛

戶口五千九百六十八丁

廣寧左衛

戶口五千九百六十八丁

廣寧右衛

戶口一萬六百一十一丁

廣寧中衛

戶口五千四百九十七丁

義州衛

戶口八千二百二十四丁

廣寧後屯衛

戶口五千八百一十一丁

國朝

錦州府

錦縣

戶康等三十三社行差人丁共六千八百零一丁

不行差食鹽男婦共四千一百五十名口

寧遠州

賀新等二十四社行差人丁共五千二百七十一丁

不行差食鹽男婦共三千三百九十四名口

廣寧縣

廣祿等十八社行差人丁共二千四百五十六丁

不行差食鹽男婦共一千八百七十四名口

三屬行差人丁共一萬四千五百二十八丁不行差食鹽男婦共九千三【三﹕四】百七【七﹕一】十三【三﹕八】名口

○糧稅

明

廣寧中屯衛

額糧一萬七千三百六石一斗三升額艸八萬七千九百六十束額鹽六萬六千七百六十四觔額鐵一萬四千五觔

廣寧左屯衛

額糧一萬三千九百七十一石三斗額艸七萬四千一百六十束額鹽一十二萬八百一十一觔額鐵一萬二百二觔

廣寧右屯衛

額糧一萬五百五十七石七斗五升額艸一十三萬三千一百八十束額鹽八萬九千一十九觔額鐵九千五百四十七觔

寧遠衛

額糧一萬七千九十九石三斗額艸四十六萬六千九百六十束額鹽二十萬二百九十二觔額鐵九千九百八十觔

廣寧前屯衛

額糧五千三百石額艸一十四萬六百束額鹽八萬九千一十五觔額鐵一萬二千六百觔

廣寧衛

額糧七千五百五石九斗額艸一萬八千一十五束額鹽五萬八百四十四觔額鐵一萬四千四百九十六觔

廣寧左衛

額糧二萬二百四十八石六斗額艸一十六萬九千四百四十九束額鹽一十二萬八百一十一觔額鐵一萬三千一百八十觔

廣寧右衛

額糧一萬五千六百八十石七斗額艸一十四萬四千一百一十九束額鹽一十二萬三千九百九十觔額鐵三萬三千三百八十一觔

廣寧中衛

額糧一萬二百二十七石六斗一升額艸一萬三千三十一束額鹽九萬五千三百七十七觔額鐵一萬三千七百五十二觔

義州衛

額糧九千五百五十三石二斗五升額艸二十萬三千四十束額鹽一十七萬一千六百九十九觔額鐵一萬五千觔

廣寧後屯衛

額糧一萬五百五十七石八斗五升額艸六萬七千六百束額鹽九萬五千三百七十七觔額鐵一萬五千二百八十三觔

國朝

錦州府

錦縣

行糧地共六萬零六百一十九畝一分每畝歲額徵條邊銀叄分共該徵銀一千八百一十八兩五錢七分三釐解奉天府四季雜稅共該收銀一百五十一兩零三分二釐解奉天府康熙二十年奉文歸駐防徵收

寧遠州

行糧地共四萬八千五百八十六畝二分每畝歲額徵條邊銀三分共該徵銀一千四百五十七兩五錢八分六釐解奉天府四季雜稅共該收銀一百一十七兩零七分三釐解奉天府康熙二十年奉文歸駐防徵收

廣寧縣

行糧地共二萬零六百九十八畝五分每畝歲額徵條邊銀三分共該徵銀六百二十兩九錢五分【脫五釐二字】解奉天府四季雜稅共該收銀九十兩零六錢八分四釐解奉天府康熙二十年奉文歸駐防徵收

三屬額徵地畝銀共三千八百九十七兩一錢一分四釐俱州縣自解奉天府本府驗批

○徭役

明

廣寧中屯衛

均徭銀七百三十五兩

修邊夫二百五十名

修倉夫三十名

局造八十九名

窯造七十一名

納糧二百名

跟官七十八名

斗級一十五名

獄卒一十名

寄籍均徭銀八十兩

廣寧左屯衛

均徭銀六百九十九兩五錢

修邊夫二百五十名

修倉夫三十名

局造一百二十名

窯造三十八名

納糧二百二十名

跟官一百二名

斗級一十六名

獄卒一十二名

寄籍均徭銀七十兩

廣寧右屯衛

均徭銀二百二十兩

修邊夫二百九十七名

修倉夫三十名

局造八十名

窯造六十七名

納糧五十三名

跟官一百七十二名

斗級一十五名

獄

卒一十八名

寄籍均徭銀四兩七錢

寧遠衛

均徭銀四百三十九兩五錢

修邊夫四百九十八名

修倉夫三十名

局造八十九名

窯造七十一名

納糧二百三十三名

跟官七十八名

斗級二十六名

獄卒九名

寄籍均徭銀八十三兩八錢

廣寧前屯衛

均徭銀六百九兩二錢

局造八十名

修倉夫三十名

納糧三百三十八名

窯造六十八名

斗級二十七名

跟官二百二名

修邊夫五百一十八名

獄卒一十一名

寄籍均徭銀二十二兩二錢

廣寧衛

均徭銀一百三十兩四錢

修邊夫一百名

修倉夫三十名

局造一百十名

窯造二十六名

納糧三十名

跟官一百四十一名

斗級十五名

獄卒八名

寄籍均徭銀十二兩五錢

廣寧左衛

均徭銀三百一十六兩一錢

修邊夫二百六十七名

修倉夫三十名

局造一百一十三名

窯造四十名

納糧七十名

跟官一百九十八名

斗級十五名

獄卒十六名

寄籍均徭銀四十二兩二錢

廣寧右衛

均徭銀三百八十二兩一錢

修邊夫二百九十二名

修倉夫三十名

局造八十名

窯造八十名

納糧九十八名

跟官一百四十八名

斗級十三名

獄卒八名

寄籍均徭銀三十兩五錢

廣寧中衛

均徭銀一百三十九兩八錢

修邊夫二百六十七名

修倉夫三十名

局造八十名

窯造四十八名

納糧四十一名

跟官一百一十七名

斗級十五名

獄卒八名

寄籍均徭銀十四兩一錢

義州衛

均徭銀六百九十一兩

修邊夫一百五十五名

修倉夫三十名

局造七十四名

窯造七十名

納糧二百二十四名

跟官一百五十九名

寄籍均徭銀一百六十二兩二錢

廣寧後屯衛

均徭銀二百一十四兩五錢

修邊夫二百十名

修倉夫二百十名

局造八十五名

窯造二十六名

納糧八十三名

跟官六十二名

斗級八名

獄卒十四名

寄籍均徭銀九十三兩

國朝錦州府

錦縣

行差人丁六千八百零一丁每丁歲額徵均徭銀二錢共該徵銀一千三百六十兩二錢解奉天府

大淩河水手五十名

水手頭一名

小淩河水手二十名

水手頭一名【俱免雜差不食官餼】

寧遠州

行差人丁五千二百七十一丁每丁歲額徵均徭銀二錢共該徵銀一千零五十四兩二錢解奉天府

廣寧縣

行差人丁二千三【三﹕四】百五十六丁每丁歲額徵均徭銀二錢共該徵銀四百九十一兩二錢解奉天府

三屬額徵均徭銀共二千九百零五兩六錢與地糧同例州縣自解本府驗批

○經費

錦州府

萬壽千秋冬至元旦進表表箋路費共銀三十兩

文廟春秋二大祭銀十六兩

社稷山川風雲雷雨城隍八蠟等神春秋二大祭銀十二兩

霜降祭旗纛神銀一兩

鄕欽酒禮銀四兩

鞭春銀三兩【奉裁】

修理監倉銀十兩【奉裁】

知府俸銀一百零五兩

心紅銀五十兩【奉裁】

經制典吏十二名

門子二名工食銀十二兩

馬快【八名】工食艸料銀【一百三十四兩四錢】步快【十二】名工食銀七十二兩

皂隸【十二】名工食銀七十二兩轎傘扇夫【七名】工食銀四十二兩

禁卒【四名】工食銀二十四兩斗級【二名】工食銀十二兩

燈夫【二名】工食銀十二兩

通判俸銀六十兩

心紅銀二十兩【奉裁】

經制典吏二名

門子二名工食銀十二兩

步快【六名】工食銀三十六兩皂隸【四名】工食銀二十四兩

轎傘扇夫【七名】工食銀四十二兩燈夫【二名】工食銀十二兩

經歷俸銀四十兩

經制攢典一名

門子一名工食銀六兩

皂隸【四名】工食銀二十四兩

馬夫一名工食銀六兩

儒學教授俸銀三十一兩五錢二分餵馬艸料銀十二兩【奉裁六兩】

經制攢典一名

門斗【二名】工食銀十二兩

齋夫【三名】工食銀三十六兩膳夫【一名】工食銀【六兩六錢六分六釐六毫六絲六忽六微】

共銀九百二兩五錢八分六釐六毫六絲六忽六微

錦縣

文廟春秋二大祭銀十六兩

社稷山川風雲雷雨城隍八蠟等神春秋二大祭銀十二兩

厲壇淸明中元十月朔日三小祭銀九【九﹕八】兩

霜降祭旗纛神銀一兩

知縣俸銀四十五兩

心紅紙張銀二十兩【全裁】

經制典吏六名

門子【二名】工食銀十二兩

馬快【四名工食艸料】銀六十七兩二錢民壯【二十名】工食銀一百二十兩

皂隸【十名】工食銀六十兩

轎傘扇夫【七名】工食銀四十二兩

燈夫【二名】工食銀十二兩

庫子【四名】工食銀二十四兩

斗級【二名】工食銀十二兩

禁子【四名】工食銀二十四兩

鋪兵【十一名】工食銀六十六兩鄕飲酒禮銀二兩

孤貧【八名】花布銀四兩

修理監倉刑具銀十兩【全裁】

典史俸銀三十一兩五錢二分

經制攢典一名

門子一名工食銀六兩

皂隸【四名】工食銀二十四兩

馬夫一名工食銀六兩

共銀五百九十四兩七錢二分

寧遠州

萬壽千秋冬至元旦表章銀十五兩

文廟春秋二大祭銀十六兩

社稷山川風雲雷雨城隍八蠟等神春秋二大祭銀十二兩

厲壇淸明中元十月朔日三小祭銀八兩

霜降祭旗纛神銀一兩

知州俸銀八十兩

心紅紙張銀二十兩【全裁】

經制典吏六名

門子【二名】工食銀十二兩

馬快【四名】工食艸料六十七兩【二錢】民壯【二十名】工食銀一百二十兩

皂隸【十名】工食銀六十兩

轎傘扇夫【七名】工食銀四十二兩

燈夫【二名】工食銀十二兩

庫子【四名】工食銀二十四兩

斗級【二名】工食銀十二兩

禁子【四名】工食銀二十四兩

鋪兵【十二名】工食銀七十二兩孤貧【十一名】花布銀五兩五錢

修理監倉刑具銀十兩【全裁】

吏目俸銀三十一兩五錢二分

經制攢典一名

門子一名工食銀六兩

皂隸【四名】工食銀二十四兩

馬夫一名工食銀六兩

巡檢俸銀三十一兩五錢二分經制攢典一名

門子【一名】工食銀六兩

弓兵【四名】工食銀二十四兩

馬夫一名工食銀六兩

共銀七百十七兩七錢四分

廣寧縣

文廟春秋二大祭銀十六兩

社稷山川風雲雷雨城隍八蠟等神春秋二大祭銀十二兩

厲壇淸明中元十月朔日三小祭銀八兩

霜降祭旗纛神銀一兩

知縣俸銀四十五兩

心紅紙張銀二十兩【全裁】

經制典吏六名

門子【二名】工食銀十二兩

馬快【四名工食艸料】銀六十七兩二錢民壯【二十名】工食銀一百二十兩

皂隸【十名】工食銀六十兩

轎傘扇夫【七名】工食銀四十二兩

燈夫【二名】工食銀十二兩

庫子【四名】工食銀二十四兩

斗級【二名】工食銀十二兩

禁子【四名】工食銀二十四兩

鋪兵【十六名】工食銀九十六兩孤貧【十五名】花布銀七兩五錢

修理監倉刑具銀十兩【全裁】

典史俸銀三十一兩五錢二分

經制攢典一名

門子一名工食銀六兩

皂隸【四名】工食銀二十四兩

馬夫一名工食銀六兩

巡檢俸銀三十一兩五錢二分

門子一名工食銀六兩

弓兵【四名】工食銀二十四兩

馬夫一名工食銀六兩

共銀七百六十兩九錢四分【【七百六十兩九錢四分】﹕【六百九十三兩九錢四分】】

一府三屬共經費銀二千九百七十五兩九錢八分【【二千九百七十五兩九錢八分】﹕【二千九百零八兩七錢八分】】六釐六毫六絲六忽六微

○物產

寶之屬

珣

玗

琪【爾雅東方之美者有醫巫閭之珣玗琪焉】

谷之屬

黍

稷

稻

粱

粟稗

薏苡

薥秫

菽之屬

黃豆

綠豆

豌豆

黑豆

小豆豇豆

藊豆

蠶豆

菜豆

刀豆

麥之屬

大麥

小麥

蕎麥

穬麥

菜之屬

蔥

韭

薤

蒜

茄莧

芹

蕨

菘

芥蔓菁

菠薐

藜藿

胡荽

莙薘野雞尾木耳

黃花

蘿卜

胡蘿卜苦蕒

蕓薹

蘑菇

山蘿卜茴香薄荷

同蒿

玉環

萵苣

蓼芽龍須

蓏之屬

黃瓜

冬瓜

南瓜

西瓜

甜瓜香瓜

菜瓜

苦瓜

倭瓜

絲瓜瓠

壺盧

果之屬

桃

李

杏

檳

榛棗

栗

核桃

葡萄

郁李山裏紅山釘兒棠梨

石橊

花紅無花果菱

芡

蓮子

軟棗歐犁

櫻桃

香梨【閭山中多有之气香而味美初食猶覺酸澀貯久愈佳國制設壯丁看守每秋實日遣使采進民【脫間字】不得私采】

麻之屬

檾麻

綫麻

油之屬

脂麻

蘇子

萆麻

木之屬

松

柏

楡

槐

楸櫟

椴

樺

桑

柳暖木

銀木

柞

白楊

靑楊椿

檉

花之屬

芍藥

丁香

金盞

石竹

山丹滴滴金水葒花粉團

牽牛

捲丹菊花

葵花

牡丹

玉簪

小桃紅珍珠花石橊花雞冠

蓮花

八仙月季

木槿

迎春

夜落金錢海棠玫瑰

艸茉莉紫荊

馬纓

洛陽花荼蘼

十姊妹萱花

秋海棠西番蓮鳳仙

艸之屬

萍

艾

蘋

藻

蘆葦

荻

茅

萱

菖蒲茜

蒿

龍須

馬藺

藥之屬

桔梗

防風

荊芥

白蘝

萊菔子黃芩

芍藥

遠志

柴胡

白附子桑白皮馬【兜鈴】蒲黃土大戟車前子薏苡仁兔絲子地楡

石花

南星蒼朮

紅花

杏仁

胡麻

滑石鱉甲

苦參

威靈仙茵蔯

地龍海螵蛸黃蘗

槐角

桑寄生升麻桑螵蛸薄荷

萹蓄

伏龍肝甘艸五味子藜蘆

露蜂房白扁豆知母側柏葉海牛

海馬

鹿茸

蛇牀子桃仁

益母艸甘菊花急性子山藥酸石橊皮茅根艾葉

細辛

蒼耳紫蘇

牽牛

三稜

槁本

葶藶百合

沙參

黃精

木賊

秦艽牛旁子萆麻子馬藺

大黃

商陸【王不畱行】

茯苓

瓜蔞

朴硝

虎骨熊膽

牡礪

蝸牛

蛇蛻

蟬蛻天花粉靑木香百部根火麻仁香附浮萍

苦瓜蒂血見愁【鹿角】霜膠黃葵花貫仲

地丁

五靈脂山笳子花柏子仁

禽之屬

鵝

鴨

雞

鳩

鴈鳶

鴿

鷹

燕

烏雀

鵲

鷗

鷺

鸛鷂

鴉鶻

兔鶻

靑章﹖鳥

鴛鴦翠鳥

鶴

鵪鶉

銅嘴

啄木麻雀

蠟嘴

紅料

花料

阿藍大眼雀蒿雀

山和尙黃肚雀縮脖鳥鶿老﹖鳥

野雞

皂雕

練雀

鷦鷯白頭翁鴟鴞

鴇

天鵝

鶖鶺鴒

鶩

獸之屬

馬

牛

驢

騾

駝豬

羊

貓

犬

虎豹

豺

狼

熊

貛麞

麅

鹿

兔

狐貉

水獺

蝟

野豬

黃羊野馬

海豹

鼠

鼬

水族之屬

鯽

鮎

鯉

鱅

鰱鯿

鰻

鱭

鰍

鱉蝦

銀魚

蚌

螺

魴烏鰂

重唇

黃骨

鯊魚

蝮魚白魚

鱔

魚﹖聖

海鯽

河豚勒魚

石首

靑魚

蛤蜊

海蜇蠣黃

蜆子

海貓

螆【出寧遠】鮻

蟹

虫豸之屬

蛇

蛙

蠶

蜂

蛾蜻蜓

蝶

蟋蟀

螳螂

蟁蜾嬴

蟻

蚯蚓

蝱

貨之屬

鹽

鐵

絲

白麻

蜜黃蠟

棉花

紅花

靛

錦州府誌卷五

●錦州府誌卷六

典禮志

禮樂百年而後興關外艸昧之辟未久禮蓋難言然而禮者所以辧上下而洽神人又不可斯須去者也故公式秩祀賓興鄕飲遞及焉禮有以少爲貴者儻此謂乎志典禮第四

○公式

聖誕冬至元旦俱前一日習儀於廣濟寺請

龍亭至府堂至日府官率屬在甬道東行禮如制

開讀

詔敕眾官出郭迎拜畢乘馬導引至府堂府官率屬行禮

贊禮生員開讀謄黃畢遣生員賫捧各屬開讀如制

日食

具朝服行禮如制

月食

具朝服行禮如制

迎春

立春先一日太守率屬迎於東郊赴春宴至日具朝服行禮如制

○秩祀

先師廟

歲仲春秋二丁日祭如制月朔望辰行禮如儀祭品祭器樂章及

先賢先儒位次詳後

省牲羊四豕八鹿一兔九

先師陳設

羊一豕一爵三豋一鉶二簠二簋二籩十

豆十酒尊一筐一帛一【白色長一尺八寸】香案一香鑪一

燭二

四配陳設【每位一壇今東西各一壇】

羊一豕一爵三鉶二簠二簋二籩八豆八

筐一帛一香案一香鑪一燭二酒尊共

十哲陳設【每位一壇今東西各一壇】

豕一爵三鉶一簠一簋一籩四豆四筐帛香案香鑪燭【同上】酒尊共

兩廡陳設【每四位一壇今東西各一壇】

豕一簠一簋一籩四豆四筐帛香案香鑪燭【同上】

祭品

○籩實

形鹽槁魚棗

栗榛

芡菱

鹿脯白餅【白面造】黑餅【蕎面造】

○豆實

韭葅【切去本末用中四寸】酰醢【豬肉鮓用鹽酒料物調過】菁葅鹿醢芹葅兔醢筍葅魚醢豚胉【卽排骨】脾肵【肵心舌也】

○簠實

黍稷

○簋實

稻粱

○豋實

太羹【豬肉汁不用鹽醬】

○鉶實

和羹【豬羊肉汁用菜料和者】

祭器

祝版二爵二十四豋一簠簋各十二籩豆各五十酒尊八筐八酒尊桌【上作三孔】牲匣十四大小盤二百二十香鑪三十九燭臺四十供桌三十毛血盤八帨巾三盥洗盤架各二酒勺八羃巾八滌牲桶八鍋八庭燎隨用

按以上祭品祭器並後列樂器舞器俱有定式定數艸創以來悉未能具止有九羊九豕而己然典禮所關不敢遺也合存其制以備修舉

祭文

惟神徳配天地道貫古今刪述六經垂訓萬世今值仲【春秋】謹以牲帛醴虀式陳明薦以

復聖顏子

宗聖曾子

述聖子思子

亞聖孟子配尙饗

樂器

麾幡祝一吾﹖欠一琴六鍾十六磬十六塤一箎一簫四鳳簫二笙六笛四搏拊鼓二應鐘二歌工二人以上共享樂生四十八人

舞器

引舞旌節二鑰三十六翟三十六

以上共享舞生三十六人

先師雅樂

迎神

大哉孔聖道徳尊崇維持王化斯民是宗典祀有常精純益隆神其來格於昭聖容

初獻

自生民來誰底其盛惟師神明度越前聖粢帛具成禮容斯稱黍稷非馨惟徳之聽

亞獻

大哉聖師實天生徳作樂以崇時祀無斁淸酷【酷﹕醴】惟馨嘉生【生﹕牲】孔碩薦羞神明庶幾昭格

終獻

百王宗師生民物軌瞻之洋洋神其寧止酌彼金壘【壘﹕罍】惟淸且旨登獻於三於嘻禮成

徹饌

犧牲在前豆籩在列以享以薦旣芬旣潔禮成樂備人和神悅祭則受福率遵無越

送神

有嚴學宮四方來宗恪雍執事威儀雝雝歆玆維馨神馭還復明禋斯畢咸膺百福

先賢先儒位次

四配

復聖顏子宗聖曾子述聖子思子亞聖孟子

十哲

【先賢】閔子損冉子雍端木子賜仲子由卜子商冉子耕宰子予冉子求言子偃顓孫子師

東廡

【先賢】澹臺子滅明原子憲南宮子適商子瞿漆雕子開司馬子耕有子若巫馬子施顏子辛曹子卹公孫子龍顏子髙秦子祖壤駟子赤石作子蜀公夏子首後子虔奚子容蒧顏子祖句子井疆秦子商縣子成公祖子句玆燕子伋樂子欬狄子黑孔子忠公西子蒧顏子之僕施子之常秦子非申子棖顏子噲

【先儒】谷梁子赤髙堂子生毛子萇後子蒼杜子子春韓子愈程子顥邵子雍司馬子光胡子安國楊子時李子侗羅子從彥張子栻陸子九淵許子衡

西廡

【先賢】宓子不齊公冶子長公晢子哀髙子柴樊子須公西子赤梁子鱣冉子儒伯子虔冉子季漆雕子哆漆調【調﹕雕】子徒父商子澤任子不齊公子良孺公子肩定鄡子單宰父子黑榮子旗左人子郢鄭子國原子亢廉子潔叔仲子會公西子輿如邽子巽陳子亢琴子牢步叔子乘

【先儒】左子丘明公羊子髙伏子勝孔子安國董子仲舒王子通周子惇頤歐陽子修張子載程子頤胡子瑗朱子熹呂子祖謙蔡子沈眞子徳秀薛子瑄王子守仁陳子獻章胡子居仁

啟聖祠陳設

羊一豕一籩八豆八簠二簋二鉶二爵三帛一筐一

祭文

維神誕生至聖爲萬世王者之師功徳顯著垂範無窮玆因仲春秋謹以牲帛醴虀式陳明薦以

先賢顏氏先賢曾氏先賢伯魚氏先賢孟孫氏配

尙饗

配饗

【先賢】顏氏無繇曾氏點伯魚氏鯉孟孫氏激

陳設【東西各一壇】

豕一爵三帛一筐一

從祀

【先儒】周氏輔成程氏珦朱氏松蔡氏元定

陳設【東西各一壇】

豕一爵一帛一筐一

名宦祠

鄕賢祠

歲上丁日祭先師畢所司率師生祭如儀

社稷壇在城南郊外未建

歲仲春秋上戊日祭如儀

風雲雷雨山川壇在城南郊外未建

歲仲春秋上己日祭如儀

八蠟廟未設南郊外行禮

歲冬後二戌日祭如儀

旗纛廟未設在城西郊外行禮

歲霜降日守土官祭如儀

厲壇在北郊外未建

歲淸明中元十月朔日守土官祭如儀

北鎭廟

廣寧城西舜封醫巫閭山以鎭幽州三代因之唐開元中封廣寧公遼金加王號大徳二年封貞徳廣寧王明洪武初詔革封號止稱北鎭醫巫閭山之神建廟設主歲時祀享朝廷有大典禮大政務則遣官祭告本朝亦仍舊制古今碑入藝文

○賓興

科貢

儒學生員應試有司以禮送之會試加隆焉歲貢次之中式舉人樹旗送捷報牌具彩樂郊迎至

先師廟行禮赴晏仍彩樂導歸宅

武舉

明弘治乙丑科始鄕試中式者設宴以禮迎送至嘉靖乙未科樹旗加彩會試中式者郊迎設宴導歸宅遂成例今仍舊

鄕飲

明正統十四年巡撫髙越參議蔡天佑舉行歲正月望十月朔行禮如儀本朝仍舊

錦州府誌卷六

●錦州府誌卷七

武備志

有文事者必有武備故繼典禮而及之軍實具則敵王所愾邊防設而以固吾圉安不忘危有備無患立國之恆經也志武備第五

軍實

邊防

○軍實

國朝

駐防錦州府

城守尉一員

佐領七員

驍騎校七員

筆帖式二員【俱康熙十四年設】

撥什庫八十四員

披甲兵丁五百名

新滿洲佐領五員

新滿洲驍騎校五員【俱康熙十九年設】

撥什庫四十二員

披甲兵丁二百二十名

駐防寧遠州

佐領一員

驍騎校一員【俱康熙十四年設】

筆帖式一員【康熙二十二年設】

披甲兵丁五十名

駐防中後所

佐領一員

驍騎校一員【俱康熙十四年設】

筆帖式一員【康熙二十二年設】

披甲兵丁五十名

駐防廣寧縣

防守尉一員【康熙十九年設】

五品章京三員【舊設二員康熙十三年添一員】

筆帖式二員【舊設一員康熙二十二年添一員】

披甲兵丁一百名

新滿洲佐領三員

新滿洲驍騎校三員【俱康熙十九年設】

封得撥什庫三員

披甲兵丁一百二十五名

駐防義州

城守尉一員【康熙十九年設】

宜爾喜大二員

五品官二員【俱康熙十四年設】

筆帖式二員【康熙二十二年設】

披甲兵丁七百名

新滿洲佐領七員

新滿洲驍騎校七員【俱康熙十九年設】

披甲兵丁三百五十名

○邊防

國朝

錦縣邊門三

長嶺山門

筆帖式一員

馬法一員【俱順治十一年設】

撥什庫一員

松嶺子門

守禦一員【康熙十八年設】

筆帖式一員【順治十一年設】

披甲兵丁十名

九官臺門

守禦一員【康熙十八年設】

筆帖式一員【順治十一年設】

披甲兵丁十名

墩臺

千總四員

臺軍二百名

寧遠州邊門三

新臺門

守禦一員【康熙十八年設】

筆帖式一員【順治十一年設】

披甲兵丁十名

黑山口門

筆帖式一員

馬法二員

披甲兵丁十名

髙臺堡門

守禦一員

筆帖式一員

披甲兵丁十名

平川營

筆帖式一員

馬法二員【俱順治十一年設】

墩臺

千總三員

臺軍一百五十名

廣寧縣邊門二

淸河門

守禦一員【康熙十八年設】

筆帖式一員【順治十一年設】

披甲兵丁十名

白土廠門

筆帖式一員

馬法二員【俱順治十一年設】

墩臺

千總四員

臺軍一百五十名

內外人出入必登籍以記他無厲禁臺軍俱供補籬浚壑及司晨昏啟閉而己諸皆奉天將軍統之

錦州府誌卷七

●錦州府誌卷八

官師志

書雲天生下民作之君作之師官與師所以輔君者也職官名目與遼金元相去不遠方諸故明區以別矣錦郡全屬錢谷刑名曾不抵內地一中縣而幅巾﹖員延袤七百里地闊人疏鞭長不及漸集之鴻生聚而教訓之使安樂土實惟守令廣文是賴故終以名宦爲將來者勸志官師第六

職官

名宦

○職官

刺史

南北朝

張定和京兆萬年人歷州刺史頗有惠政

達魯花赤【系官名】

遼

懷閭公其先世西域阿魯渾人爲瑞州達魯花赤民感其惠有頌徳碑

府尹

耶律固

僕散渾坦

完顏巖雅

治中

孛朮魯徳裕猛安人任廣寧治中

守

元

八都兒泰定四年廣寧路守

同知

明裏不花泰定四年廣寧府同知

伯顏延佑四年廣寧府同知

推官

齊希魯泰定四年廣寧府推官

儒學

元

廣寧路教授張元美【籍裏失考】

明

錦州教授張珍【直隸慶都人監生】

訓導魏秉直【安東人監生】

寧遠教授李韶【陜西南鄭人監生】

訓導王鍾【山東樂安人監生】

前屯衛教授李永年【直隸容城人監生】

訓導郭崇徳【山東武定州人監生】

廣寧教授呂能【山東蓬萊人監生】

訓導曹瀚【籍裏失考】

以上俱嘉靖間任

各衛軍政掌印指揮一員

軍政佐貳管屯指揮一員

軍政佐貳管拘捕指揮一員

各衛經歷一員

掌印鎭撫一員

各千戶所【管屯一員掌印一員】

各倉【大使一員副使一員】

各庫大使一員

各稅課司大使一員

各預備【推舉千百戶守掌】

各驛﹖﹖虎【﹖﹖虎﹕遞】【各處例有驛丞﹖﹖虎【﹖﹖虎﹕遞】運所大使惟遼東驛﹖﹖虎【﹖﹖虎﹕遞】以本百戶所軍充役】

通事官【以千百戶通譯語者充之】

國朝

錦州府知府

宋之鉉浙江奉化人拔貢康熙四年任十四年升直隸巡道劉源溥直隸淸苑籍髙陽人舉人康熙十四年任十九年丁憂去孫成順天大興人舉人康熙十九年任

通判

宣紹中河南息縣人副榜貢康熙三年任六年升四川敍州府同知

張顯斌浙江鄞縣人投誠康熙六年任八年升雲南蒙化府同知

黃荃福建同安人投誠康熙九年任十二年降調

喬嵩裔河南登封籍偃師人拔貢康熙十二年任十九年降調

朱夢熊順天薊州人吏員援例康熙十九年任

經歷

陶美浙江會稽人吏員康熙三年任六年升四川鹽井衛經歷

陳鼎新順天三河人吏員康熙七年任九年大計降調

王繼茂順天大興人吏員康熙十一年任十七年援例升湖廣廣濟縣知縣

侯懋功山西河曲人歲貢康熙十七年任二十年告病致仕

繆廷鼎浙江山陰人吏員康熙二十一年任

儒學教授

張珵順天薊州人歲貢康熙四年任十年以病卒官

李元發順天大興人舉人康熙十一年任二十一年升四川夔州府云陽縣知縣

張橓直隸南和人舉人康熙二十一年任

錦縣知縣

孔胤檜山東曲阜人進士康熙元年任三年調開原縣

劉文亮奉天遼陽人蔭生康熙三年任四年升兵部督部主事

陳遇辰浙江海鹽人副榜貢康熙五年任六年丁憂去

郭茂泰陜西涇陽人進士康熙六年任九年升戶部湖廣司主事

蔡啟新順天大興人吏員康熙九年任十三年靑山逆寇暴至攻城親率老弱登陴奮不顧身親冒矢石指麾殲賊城賴以全十七年以疾卒於官邑人悲之於西門外爲植墮淚碑

王奕曾奉天遼陽人貢監康熙十七年任二十一年升直隸永平府灤州知州

劉惠宗陜西渭南人康熙二十一年任

典史

範培蕙浙江會稽人康熙元年任六年緣事去

朱會嘉浙江會稽人吏員康熙六年任十年告老

吳邦達浙江余姚人吏員康熙十年任十三年緣事去

張易震順天大興人吏員康熙十四年任十八年以病卒官

王廷樞順天香河人吏員康熙十八年任

寧遠州知州

楊道隆正藍旗人康熙三年任四年去任

楊名聲正藍旗人康熙六年任八年去任

姜承基鑲紅旗人康熙八年任十一年去任

彭始騫河南鄧州人貢生康熙十一年任十四年去任

呂正宮鑲黃旗人康熙十四年任十七年去任

馮昌奕山西蒲州人進士康熙十七年任二十年以病卒官

王琨遼東人難蔭康熙二十一年任

吏目

陳邦基浙江山陰人吏員康熙三年任十五年以病卒官

周建邦陜西楡林衛人監生康熙十六年任十九年去任

翟翰直隸定州人吏員康熙十九年任

巡檢

潘秉直隸山海衛人吏員康熙三年任八年去任

趙加爵山西聞喜人孝行康熙八年任十六年去任

萬銓江南懷寧人吏員康熙十六年任二十年革職

姚枝輝浙江諸曁人監生主簿攺授康熙二十年任

廣寧縣知縣

佟湘年奉天承徳人蔭生康熙三年任六年升山西蔚州知州

李如瑾湖廣黃岡人舉人康熙六年任七年升雲南涼州知州

顏鳳姿福建晉江人舉人康熙七年任十三年以病卒官

張文治山西介休人進士康熙十四年任十八年以病卒官附名宦

項蕙雲南南寧籍江南歙縣人康熙十九年任

典史

葉茂華浙江鄞縣人吏員康熙四年任十九年以病卒官

邢式山西蔚州人吏員康熙十年任十【十﹕衍文】九年革職

屈大伸陜西華州人吏員康熙二十年任

巡檢

兪定浙江山陰人吏員康熙十五年任十七年丁憂

秦涵江南嘉定人吏員康熙十七年任二十一年被劾去

徐肇隆順天永淸人吏員康熙二十二年任

○名宦

遼

金

元

明

國朝

﹖遼

劉伸宛平人進士歷章武軍節度使掌書記大理正徙南京副畱守俄攺崇義軍節度使政務簡靜民用不擾致烏鵲同巢之異道宗嘗謂大臣曰今之忠直耶律玦劉伸而已拜參知政事加太子太保遷上京畱守

韓徳凝保寧中遷護軍司徒開泰中累遷護衛太保以崇義軍節度使移鎭廣徳秩滿部民請畱從之攺西南面招討使黨項隆益答叛平之遷大同軍節度使卒於官

蕭兀納六院部人魁偉簡重善騎射累官北府宰相以直言忤天祚出爲興遼軍節度使尋攺臨海軍節度使天慶初知黃龍府事五年授上京副元帥卒年七十

﹖金

蒲察通累官平章政事封任國公知廣寧府事累表請老以開府儀同三司致仕舉太子率府完顏守貞監察禦史完顏裔俱可大用其後皆爲名臣

完顏承暉禦史臺奏承暉前爲提刑豪猾屏息遷臨海軍節度使貞祜【祜﹕佑】初進拜平章事

移剌福僧猛安人大安初爲興平府同知督民繕城浚壕爲禦百姓頗怨頃之兵至攻其北城福僧戰其北使備其西暮果攻其西以有備乃解去尋攺廣寧福僧被牒如鄰郡大兵薄城其子銅和尙率家奴拒戰廣寧賴以安福僧返悉放奴爲良終不言子功充遼東宣撫使大饑福僧先賑其民而後奏詔獎諭之

唐括徳溫上京率河人從宋王宗望拔平城遇敵兵戰敗之太祖賞賫【賫﹕賚】甚厚遷龍虎上將軍歷臨海軍節度使

奧屯襄上京路人襲猛安通練邊事授崇義軍節度副使平南蕩寇將軍以功升河南路副統軍昌武軍節度使

李完廣寧府同知遼濱民崔元入城飲不歸得屍浮水中有司執同飲者訊之皆誣服提刑司疑其冤以獄畀完完廉得其賊乃舟師也遂免同飲者

徒單繹上京按出虎達阿人尙熙宗女歷宣徳泰安淄州刺史攺

同知廣寧府事歷遷棣州防禦使臨海軍節度使

盧孝倫宣徳人進士累官太原少尹大定中遷同知廣寧歲大饑民多流亡乃借僧粟使平其價市與貧民全活者眾累遷山東西路轉運使

馬惠迪西京畱守判官治最擢同知崇義軍節度使先是鄧嚴居是職世宗愛其明敏惠迪奏事退上謂宰相曰人之聰明多挾於浮衒若惠迪聰明而朴實眞可嘉也朕嘗與論事朝臣鮮有及者累遷禦史中丞參知政事昭義軍節度使南京畱守致仕

髙松年十九從軍爲蒲輦有力善戰宗弼聞其名召置左右世宗卽位充東京路渤海萬戶從徵窩斡有功遷延平少尹崇義軍節度使

﹖元

王居禮以蔭補大名路南樂縣簿歷兩淮鹽運司丞海寧州判官知錦州事歷經繁劇勸農興學一以淸心省事爲本值歲凶民饑隨發倉賑貸全活甚眾民有訟田竟歲不決者居禮引蘇瓊諭普明之語開譬甚切其人相讓而退民感其徳化爲樹去思碑

胡秉彜霸州人由會福院掾累官錦州知州器識恢弘不事苛細先是州民不業耕織秉彜乃自寫伊尹武侯區田遺制曁苗司農栽桑圖揭於都鄙復於城東築濟民園手種桑百餘畦聽民移植𨿽蔬食瓜果植栽有方小民效法衣食饒足至元中省部馳檄東方和糴奉行者因而科擾秉彜令有蓄積者聽其輸官民輦運赴倉侵漁遂息及去民爲立遺愛碑

黑廝世族哈兒魯氏以材行擢宣府經歷兵馬指揮值錦州賊蠭起勢甚猖獗朝議委黑廝討平之黑廝率李文郁雄集義旅執賊帥嶽家等並其黨二百人賊遂潰以功升刑部侍郎民感其恩立碑誦功徳

﹖明

曹鳳鳳陽臨淮人從明太祖爲前鋒所至有功一日太祖逐盜大澤中靴爲泥所漬鳳脫己靴以進徒跣追賊八十餘里勇气益倍殺傷甚多以功歷升指揮同知調廣寧中屯衛始築城池開創衛治撫卹士卒仕至都指揮同知

劉斌蘇州崇明人以都指揮僉事備禦寧遠築城建衛政理民安卓有能聲

王銘錦州衛人父陣亡襲升指揮使升都指揮使成化癸卯守備寧遠前屯勸眾講武撫練軍民重修二城廟學甲辰興水縣有警銘率精騎掩甲直趨百餘里遏其歸路敵不敢當遁去盡獲所掠人畜數年無犯境者

劉英蘇州崇明人性孝友簡靜寡言不事矯飾由寧遠指揮使累功升都指揮使管遼東都司事歷任旣久廉能益著庶政維新恩惠浹洽老稚得所後以年老休致遼人攀轅畱之

﹖國朝

張文治山西介休人進士任廣寧知縣淸而惠部民愛之不啻父母堂柱聯云皇天下鑑此心敢不光明正直赤子來遊吾腹願言豈弟慈祥所居艸舍又聯云居便艸堂敢謂鳳鸞棲枳棘飲甘勺水竊云甑釜出塵魚輿論以爲實錄己未冬勞瘁卒官按名宦必由士紳公舉院部題請始得列祀學宮關東諸務艸創未嘗有此舉也然緇衣之好久在人心張令𨿽死其可泯乎謹采入志以俟後之君子表彰焉

錦州府誌卷八

●錦州府誌卷九

人物志

人以地重地亦以人重式閭式墓可鏡而知也故人物首薦辟次科貢武階經緯相需也人之立身莫大於忠孝二者至政事以徵所發學術以徵所養人才胥此矣隱逸列女以至流庽一節一行皆足風世有不可泯者志人物第七

薦辟

科貢

武階

忠節

孝義

宦迹

學術

隱逸

列女

流寓

○薦辟

明

畢恭前屯衛人都禦史王翺疏薦於朝詳宦迹

○科貢

進士

遼

馬人望醫巫閭人咸雍中進士見宦迹

金

邢具瞻遼西人天會中登第官翰林待制

虞仲文寧遠人由進士官翰林侍講學士謚文正贈特進濮國公

曹勇義廣寧人官宣政殿大學士謚文莊特進定國公

明

髙剛【義州人天順甲申揚州知府】

王輔【錦州人天順丙戌刑部主事】

賀欽【義州人成化丙戌見學術】

陳壽【寧遠人見宦迹】

吳哲【廣寧人保定知府大有政聲】

以上俱成化壬辰

孔斌【錦州人無錫知縣】

吳珍【廣寧人監察禦史】

陳珍【義州人按察副使】

文貴【錦州人宣大巡撫慷慨剛直歷官有聲】

以上俱成化乙未

李珍【廣寧人成化丁未徽州府推官】

陳琳【廣寧人屯畱知縣】

範正【義州人王府長史】

以上俱成化甲辰

潘輔【廣寧人弘治癸丑見宦迹】

王春【錦州人弘治丙辰見宦迹】

張文錦【錦州人弘治己未右副都禦史】

馮裕【廣寧人正徳戊辰貴州按察司副使】

傅鑰【廣寧人正徳辛未按察司副使】

王道中【正徳甲戌大理寺少卿王春之子】

安永淸【廣寧人嘉靖己丑工部主事】

以下無考

國朝

沈一揆【寧遠州人康熙丙辰翰林院庶吉士】

舉人

明

文廣【錦州人永樂庚子】

賀欽【亞元見進士義州人景泰丙子】

張鉞【見學術義州人景泰丙子】

王輔【見進士天順己卯】

髙剛【見進士天順己卯】

吳哲【見進士天順壬午】

陸本立【廣寧人蕭山知縣天順壬午】

範正【見進士成化乙酉】

陳壽【見進士成化乙酉】

吳珍【見進士成化戊子】

劉珍【義州人成化戊子】

文貴【見進士成化甲午】

程鎡【錦州人成化辛卯懷慶府通判】

陳琳【見進士成化甲午】

孔斌【見進士成化甲午】

杜謹【義州人成化癸卯秦府長史】

李珍【成化丁酉見進士】

王翔鳳【義州人成化癸卯臨安知縣】

潘輔【成化丙午見進士】

施鎭【義州人弘治己酉三原教諭】

王誼【義州人弘治己酉龍遊知縣】

張皞【廣寧人弘治己酉隆慶知州】

王春【見進士弘治己酉】

姚宗【錦州人弘治己酉王府長史】

趙華【錦州人弘治己酉永寧知縣】

李俊【廣寧人弘治壬子】

賀士諮【欽子見隱逸】

張曙【廣寧人弘治乙卯晉府紀善】

張文錦【見進士弘治戊午】

李瑩【義州人弘治辛酉開封府教授】

趙夔【錦州人弘治戊午泰和知縣】

文省三【錦州人弘治甲子深州知州】

馮裕【見進士弘治甲子】

沈漢【錦州人建昌府推官正徳丁卯】

王道中【錦州人正徳癸酉王春之子見進士】

傅鑰【見進士正徳丙午】

李繼仁【廣寧人正徳丙午】

王懋徳【義州人正徳丙午開封府通判】

王懋元【義州人正徳己卯】

馬宗魯【義州人嘉靖乙酉】

安永淸【嘉靖戊子見進士】

以下無考

國朝

楊毓先【錦縣人康熙己酉武淸教諭】

王士錚【寧遠州人康熙己酉】

沈一揆【康熙壬子府學見進士】

張澄【廣寧人康熙壬子唐山教諭】

朱震【錦縣人康熙戊午】

張選【澄子康熙戊午府學】

沈一掄【寧遠州人康熙辛酉】

歲貢

明

成化年

王翼【武功知縣】

金潤

孔斌【見進士】

李珍【見進士】

向定【不仕授修職郎冠帶】

王鐸【陽武縣丞】

李春

王徳【大同縣丞】

蔣鏞【新河知縣】

文富【成都府通判】

路宗【魏縣縣丞】

以上俱錦州人

程恕【桐鄕知縣】

金忠【長垣縣丞】

唐源【中牟縣丞】

祝惠

王旻

丁鑑

韓雄【霸州知州】

黃浩【翼城縣丞】

姜迪

胡贊

王臣

以上俱寧遠人

段文彤

張玘

丘紀

李傑

鄧純【唐縣知縣】

何俊

陳通

劉資【武淸縣丞】

孫珵

以上俱前屯衛人

魯徳【平谷縣丞】

宗【宗﹕宋】安

席正【長垣主簿】

吳瑛

周詡

吳裕【河州判官】

相英【霸州判官】

冷遇春【陽城縣丞】

周瑛

黃杲【井陘訓導】

韓春

鹿茂

以上俱廣寧人

王章

杜彬【太平府訓導】

劉珍

姚俊【隰州檢校】

楊盛

張翺

金裕

王崇徳

楊廷璧【蓋州訓導】

以上俱義州人

弘治年

孫良佐【獻縣知縣】

郭磁【肥鄕訓導】

何賓

李柰【遷安教諭】

劉瑛【國子監助教】

程鉷

郭玘

金璽【河間府訓導】

陶賓【灃縣主簿】

韓琇【無極訓導】

汪鎭【河南府經歷】

以上俱錦州人

蔣洪【略陽知縣】

田琛【大寧衛經歷】

李芳【商南知縣】

王佐【舞陽訓導】

葛蕃

林文【金溪縣丞】

韓輪

蔡新

韓輅

以上俱寧遠人

張世忠【余姚主簿】

楊璽【湖州府經歷】

朱洪【鴻臚寺序班】

劉貴【磁州判官】

於璽【按察司經歷】

張完【良鄕知縣攺昌黎】

劉逵【介休縣丞】

蔡禎【商城縣丞】

鄧偉【楡次縣丞】

樊縞【淸縣縣丞】

吳瑄【按察司經歷】

以上俱前屯衛人

劉瑾【長官司吏目】

蕭達【華州吏目】

屈達【宿遷主簿】

胡璘

李孜

李春【固城訓導】

王卿【薊州衛知事】

侯忠【永年訓導】

以上俱廣寧人

王佑【宜城教諭】

何俊【河間府通判】

曹洪

李文顯【磁州訓導】

嚴廣【松溪主簿】

趙璟

張鍾

奚璋

鄧﹖﹖﹖【江陰縣丞】

王榮

以上俱義州人

正徳年

林縉【慶雲訓導】

錢玉【衛輝府教授】

馬良【永寧訓導】

汪鐄【霍州訓導】

王需【景州訓導】

隨文【岢嵐州學正】

沈鋐

以上俱錦州人

黃鎭

金章【武城中衛經歷】

陳玘【萬全都司訓導】

程文【深州學正】

史儐

李桂【永年訓導】

湯全

李樹【鄕寧教諭】

以上俱寧遠人

丘鑾

陳佐【金州判【判﹕知】官【官﹕縣】】

武忠【滄州判官】

唐孟顯【西安府照磨】

韓欽【磁州判官】

周忠【博野主簿】

施端【安慶府照磨】

宮誼【伊府奉祀正】

丘徳彰【太僕寺丞】

以上俱前屯衛人

周琦

朱敬【蕪湖知縣】

梁淸

朱嵩

吳云【香河訓導】

劉玭【房山訓導】

薛玉【王府典儀】

巫琳

以上俱廣寧人

王廷臣【任縣訓導】

李士善

何欽【順義訓導】

兪洪【靈丘訓導】

張文亨

杜誠【昆山主簿】

陶純

王誠【瀋府教授】

以上俱義州人

嘉靖年

李效

閔師孔

王麒

朱正【滑縣訓導】

李應時

牛山

李錦

以上俱錦州人

寧云

沈英【孟津訓導】

範希純【撫寧訓導】

田秀

施恩【復州訓導】

以上俱寧遠人

張佾

王賓

張銳【行唐縣丞】

曹斌

黃璋

張鈺

謝朝宣

施紀

以上俱前屯衛人

王寶【內鄕主簿】

朱鎰【夏縣知縣】

張邦憲【儀眞主簿】

龔勛【晉州訓導】

姚鑑【蓋州衛訓導】

趙倫【邯鄲訓導】

範欽

史雄

王俊民

劉天祿

郭洪【崇陵訓導】

張云鳳

劉銘

徐和

以上俱廣寧人

尹平【昌黎教諭】

姚泰

張鎔

於欽【福州檢校】

潘福

何鎔

王詢【祁州訓導】

張誥

史冊【欒城訓導】

周濟

杜士行【登州府訓導】

胡士浩

以上俱義州人

以下無考

崇禎年

宮家弼【前屯人蘇松道】

舊志僅載一人他無考

國朝

康熙十四年

齊登云【廣寧人府學】

範日宣【錦縣人】

張煥【寧遠州人】

宋開第【廣寧縣人】

康熙十八年

李蘭【錦縣人府學】

沈峻徳【錦縣人】

張瑗【寧遠州人】

劉汝璋【廣寧人】

康熙二十二年

李茁【錦縣人】

薛琨【寧遠州人】

齊澤茂【廣寧人】

○武階

將材

明

段錦【東路副總兵淸廉耿介卒於官】

管升【都指揮僉事掌都司事】

李儁

孟貴

陳麒【俱都指揮僉事】

以上俱中屯衛人

李通【都指揮僉事右屯衛人】

範廣【都督同知見宦迹】

袁東陽【指揮使】

李眞

薛鏞【俱指揮僉事】

張鳳【都指揮同知】

盛鍾【都指揮僉事】

劉溥【都指揮使】

李寧【都指揮僉事掌司事】

以上俱寧遠人

張洪【左軍都督府都督】

楊鎭【都督同知】

張大經【都督】

何亮【都指揮僉事】

張斌【都指揮僉事掌都司事】

業廣【都指揮僉事】

張文瀚【指揮僉事】

張玉

鄧得宏【俱都指揮使】

兪俊【都指揮同知】

畢髙

兪謙

於珤

兪龍【俱都指揮僉事】

以上前屯衛人

張銘【都指揮充東略【略﹕路】副總兵廣寧中屯衛人】

羅文豸

【廣寧右屯衛人】

李英【見宦迹俱東路副總兵】

李溱【北路參將都指揮僉事】

李繼宗

魯仲仁【俱都指揮僉事廣寧左衛人】

薛良弼

閔忠

康福

趙奇【俱都指揮使】

焦貴【都指揮僉事廣寧右衛人】

徐鎧

陳鈺

李恕

羅俊

李欽

康嶽【俱都指揮僉事】

以上俱廣寧人

陳鉞【都指揮僉事充東路副總兵】

馬深【都指揮充北路參將】

陳克明

馬士廉

馬翔

董珍

史崇徳【俱都指揮僉事】

以上俱義州人

武科進士

明

周祥

吳澤【俱廣寧人】

賀士謨【義州人】

以上俱正徳甲戌

杜裕

於盤【俱百戶】

郎官【俱廣寧人】

錢漟【義州人】

以上俱正徳丁丑

梁標

楊和【俱義州人】

以上俱正徳庚辰

管臣【錦州人】

郝承恩【義州人俱都指揮僉事】

以上俱嘉靖丙戌

董志學【寧遠人所鎭撫】

趙國忠【錦州人都指揮僉事充義州右參將】

雷勤【義州人百戶】

以上俱嘉靖己丑

張錦【廣寧人冠帶總旗】

周益昌【錦州人都指揮僉事】

以上俱嘉靖乙未

杜松【後屯衛人】

彭文洙【廣寧人】

趙雲龍【義州人】

錢轍【俱所鎭撫】

以上俱嘉靖甲辰

閻文爵【義州人】

陳忠【正千戶】

劉珣

蔣祿【俱廣寧人】

以上俱嘉靖丁未

彭文泗【廣寧人】

髙蹈【義州人】

孔繼宗

張九思

胡乘【俱廣寧人】

賀玠【義州人俱所鎭撫】

範瑜【副千戶】

以上俱嘉靖庚戌

劉承武【百戶俱【俱﹕衍文】寧遠人】

賈日﹖兔【日﹖兔﹕冕】

徐惟忠

潘燾【俱廣寧人】

以上俱嘉靖癸丑

賀世顯【義州人所鎭撫】

以上俱【俱﹕衍文】嘉靖丙辰

以下無考

國朝

趙連璧【錦縣人康熙己未】

武舉

明

趙國忠【見進士】

周益昌【見進士】

管臣【見進士】

以上俱錦州人科次無考舊志僅載三人他無考

國朝

馬值樂【錦縣人康熙己酉】

王佳裔【錦縣人康熙壬子】

郭郛

劉萬鵬

趙連璧【見進士俱錦縣人】

以上俱康熙戊午

許大成【錦縣人府學康熙辛酉】

按明時河西武功起家者接踵比肩而舊志所存止此其它考證未確者不敢漫登至於國朝虎臣如雲如雨且從龍漢軍貫河西者名公巨卿蟬聯雀起冠蓋之盛禿穎難書不敢掛一漏百也

○忠節

漢

遼

元

明

﹖漢

趙苞遼西太守到官遣使迎母經柳城值鮮卑入塞劫苞母載以擊郡苞出戰對陣敵出母示苞苞悲號謂母曰爲子無狀欲以微祿奉養朝夕不圖爲母作禍昔爲母子今爲王臣義不得顧私恩毀忠節當萬死無以塞罪母遙謂曰人各有命何得相顧以虧忠義爾其勉之苞進戰破之母遂被害苞歸葬母訖謂鄕人曰食祿而避難非忠也殺母以全義非孝也如是有何面目立於天下遂嘔血死

﹖遼

韓慶民宜州節度使金人陷宜州慶民不屈而死

﹖元

李伯溫義州人行平陽元帥府事金兵來攻李成開門導入伯溫登堞樓謂左右曰吾兄弟伏【伏﹕仗】節擁旄受方面之寄今不幸失利誓以死報國汝等宜自逃生士卒皆不忍去伯溫卽殺家屬投井中以刃植柱刺心而死金兵入抱柱如生咸嘆嗟稱爲烈士

﹖明

趙忠廣寧右衛指揮僉事守鎭靜堡正統中北兵圍堡急忠乘城力戰歸語其妻曰封疆之臣當死封疆城破則吾與城俱亡汝母子當自裁攻益急訛言城陷妻女皆縊死攻圍兩晝夜北兵解去事聞朝廷嘉之升指揮同知賜金爲妻女營葬旌表其門

尙忠義州人百戶劉雄部軍景泰間雄戰被圍馬中箭死忠以己馬授雄囑曰忠不足惜公當戮力潰圍出我卽死此定地耳雄策馬奔去忠亦得脫雄歸謂其子曰汝𨿽我子生我於死地者忠也其徳不可忘子孫當世懷之

綫補衮寧前左參將嘉靖間戰於小團山面中流矢卒都禦史禦史交章上其事立祠祀之

楊照前屯衛人遼東總兵官都督同知嘉靖間戰死遣官諭祭贈少保謚忠壯

楊維藩楊照之叔爲中路遊擊將軍嘉靖間廣寧鎭武堡戰死追贈都督僉事立祠

楊倫前屯衛人副總兵崇禎三年陣亡僉憲題旌祠祀

李鳴鳳總兵守前屯衛城陷刎頸死

羅文耀副總兵守前屯衛城與鳴鳳刎頸死

王定辰寧遠總兵呂洪山戰敗不屈死

曹變蛟大同總兵呂洪山戰敗不屈死

○孝義

明

國朝

﹖明

吳裕廣寧右衛人少孤母王氏教育備至長遊衛庠貢禮部母疾衣不解帶湯藥必嘗母亡哀毀骨立旣殯廬墓三年仕至河州判官

李用廣寧右衛生員母張氏病歿廬墓三年撫臣上其事旌表其門

紀刺漢廣寧衛人父聰病思肉湯家貧無措刺漢割肱肉煎湯以進父病遂愈越六載始故廬墓三年撫臣以孝行扁其門

史璠義州衛人天性和平樂聽善言母疾朝夕不離疾篤夜不就牀及卒行古喪禮倚廬中門絕酒肉遠帷薄三年不出給事中賀欽重之爲作倚廬記

李慶錦州百戶四世百口同爨年至百餘歲齒徳爲鄕黨所推

張寶錦州人四世同居

程錤廣寧中屯衛人太學生母病日侍湯藥寢不解衣旣而病轉滯下錤聞人糞甘滑者不治嘗之果甘滑卽悲號幾死及母卒鄰失火風急勢廹錤撫棺呼天曰萬一不虞與母俱焚俄反風滅火人咸異之

葉洪松山所軍九歲而孤母病思食肉及麵餅洪貧不能辦乃傭於人推磨得面又苦無肉割股以奉母病遂愈

趙堂廣寧右衛軍父母先後俱病甚堂割股進食病俱愈

宮守禮前屯衛生員性端謹好古執禮父思問病篤守禮衣不解帶藥必親嘗及卒哀號累日廬墓三年有白雀巢於廬事繼母甚孝朝夕率妻拜問母初欲更適感其孝遂已與鄕人飲無少咸肅然守臣上其事旌表其門

朱國禎寧遠中前所人官金吾指揮父歿遵禮不入內室罄貲治塋松楸郁然皆手植也葬畢結廬墓側朝夕哭奠如初喪制終瘠羸死

﹖國朝

沈順錦縣人原籍山陰以貿易失利不能歸順治十七年鬻飯於廣寧之壯鎭堡有中州郝商者藉囊而食及去忘之順藏之於篋家人將啟視順不許有頃商馳至汗流滿而惶急不欲生順曰君有所失乎我收得不須忙也其人气稍定欲語順以人多曰且喫茶商亦悟須臾人散乃取出則三百五十金也因悉付之商願割半以酬順笑卻焉商感激去一時服其髙義

○宦迹

漢

南北朝

遼

金

元

明

﹖漢

公孫瓚遼西令支人初爲郡小吏太守劉君坐事當徙日南瓚具豚酒辭先人祝曰昔爲人子今爲人臣當詣日南日南多瘴气恐或不還憤惋慷慨泣拜而去旣行道得赦還舉孝廉除遼東屬國長史中平中討涼州賊有功遷騎都尉封都亭侯兼領屬國長史瓚常乘白馬烏桓畏之相告語曰避白馬長史

﹖南北朝

任祥廣寧人少和厚有器度初從葛榮及敗擁所部降拜廣寧太守賜爵西河公隨齊神武起兵拜魏國公

﹖遼

潘樂廣寧石門人初生有雀止其母肩占者以爲富貴徵及長寬厚有略爲爾朱榮別將以功封敷城縣男從齊神武破爾朱兆於廣阿進爵廣宗縣伯累以軍功拜東雍州刺史封金門郡公

怡峯遼西人少以饒勇聞從賀拔討萬俟醜奴賜爵蒲陰縣男討曹泥進爵華陽縣公破竇泰復弘農沙苑進爵樂陵郡公東魏攻穎州輕騎邀擊大破之加授開府儀同三司謚武襄

馬人望字儼叔醫巫閭山人性穎悟幼孤及長以才學稱咸雍中以進士爲松山縣令有善政吏畏民愛擢南京三司度支判官公私兼裕又擢樞密都承旨彰義軍節度使遷中京度支使始至府廩皆空視事半歲積粟十五萬斛錢二十萬緡累遷樞密直學士參知政事判南京三司使南院樞密使人不敢幹以私所薦如曹勇義虞仲文皆爲名臣以大司徒兼侍中致仕卒謚文獻

﹖金

虞仲文寧遠人七歲記千言由進士累任州縣以廉能稱舉賢良方正對策優等宰相薦文行第一歷翰林侍講謚文正特進濮國公

張九思字全行錦州人初補行臺省譯史三遷亳州防禦使副劉仲延受宋國歲幣於泗州往歲受幣者以幣物不精責使者私饋不貲九思獨不肯受仲延從之自是私饋遂絕歷任工部侍郎轉禦史中丞遷工部尙書終身淸約

梁肅廣寧人早有大志勤於文墨爲彰義節度使世宗怒宋使就驛中取國書選朝臣堪爲詳問使不辱君命者宰臣以肅對使還稱旨拜參知政事

耶律履遼東丹王七世孫家義州父聿魯早亡族兄徳元無子以履爲後方五歲臥廡下見微云往來天際謂乳母曰此所謂臥看靑天行白雲也徳元驚曰是子當以文學名世及長秀峙通悟精歷算書繪尢善屬文初舉進士惡搜檢煩瑣去之蔭補承奉班祗候擢國史院編修世宗召問朕讀貞觀政要見魏徵嘉謀忠節近何故無如徵者履曰忠嘉之士何代無之但上用與不用耳海陵杜塞言路緘口成風願陛下懲艾前事開諫諍之門章宗爲郡王嘗讀左傳召質所疑履曰左氏多權詐不純尙書孟子聖賢純全之道願畱意焉王嘉納之以疾補薊州刺史擢禮部侍郎兼翰林直學士世宗崩遺詔移梓宮壽安宮章宗詔百官議皆謂當如遺詔履獨曰天子七月而葬同軌畢至其可使萬國之臣朝大行於離宮遂殯於大安殿大定三年薨謚文獻

耶律辯材履子天姿倜儻軀幹雄偉以志節負爲中京兵馬副都指揮使宣宗問軍政利獘辯材言將相多非眞少遂逆權貴出爲許州兵馬鈐轄

李三錫字懷邦錦州安昌人遼季盜攻錦州人推三錫主兵事設機應變城賴以完以功授左承制官至河北西路轉運使政事彊明所至稱治

﹖元

李守賢字才叔大寧義州人授錦州臨海軍節度觀察使遷河東南路兵馬都總兵知平陽府事時河中未下守賢請自北面鑿城先登城果下破趙雄兵於芮城畱屯嵩汝金兵十餘萬保少室山守賢以三千人乘夜遣輕健者緣崖蟻附以登殺其守卒縱兵破之未嘗妄殺一人攻河南降其渠魁洛西遂定

劉潤瑞州人木華黎舉爲都統使軍旅之事多與謀焉子秉忠避難邢臺從浮屠後仕爲太保參中書省事

耶律楚材字晉卿履子身長八尺美髯宏聲博極羣書旁通天文地理律曆術數及釋老醫卜之說爲文若宿構金末爲左右司員外郎太祖克燕召見處之左右西討回回禡旗之日雨雪三尺楚材曰玄武之气見於盛夏克敵之徵也庚辰冬大雷曰回回國主當死於野言皆驗西域人奏五月望日月蝕楚材曰否卒不蝕明年十月楚材言月當蝕其人曰不蝕至期果蝕長星見西方楚材曰金當易主明年金宣宗果殂帝每徵討必命楚材卜謂太宗曰此人天錫我家軍國庶政悉委之帝徵東印度駐鐵門山有一角獸形如鹿馬尾能言謂侍衛曰汝主宜早還帝以問楚材對曰此瑞獸也名角瑞能爲四方語好生惡殺天降符以告陛下願承天心以全民命帝卽日班師時州郡長吏專生殺楚材請禁不得擅決大辟待報違者罪死貪暴遂戢太宗將卽位未定楚材曰此宗社大計宜早定遂立儀制乃告親王察哈臺曰王𨿽兄當拜王拜則莫敢不拜及卽位王率臣僚拜帳下旣退王撫楚材曰眞社稷臣也時民多誤觸禁网國法無赦令楚材議請肆赦且條便宜十八事頒天下帝悉從之汴梁將下欲屠之楚材馳入曰得地無民將焉用之帝允其請凡得百四十七萬人又求孔子五十一代孫元措奏襲封衍聖公付以林廟地請召名儒梁陟等進講東宮率大臣子孫執經解義置編修所於燕經籍所於平陽文治大興帝素嗜酒楚材屢諫不聽乃持酒槽鐵口進曰曲蘗能腐物鐵尙如此況五臟乎帝悟賞以金帛帝疾篤醫審脈己絕楚材曰今囚系非辜者多古人一言善而熒惑退舍請赦天下囚徒單後卽欲行之楚材曰非君命不可頃帝少蘇因入奏請肆赦帝首肯之是夜脈復生翌日瘳五日帝崩皇后馬眞氏稱制與魯刺合蠻柄政廷中悉畏附之有旨凡魯刺合蠻所建白令史不爲書者斷其手楚材曰國之典故先帝悉委老臣令史何與焉事若合理自當奉行如不合喪元且不避況截手乎後不悅楚材大聲曰老臣無負於國豈能無罪殺臣後以先朝舊勛深敬憚焉及薨有言天下貢賦半入其家者後命視之惟琴玩書畫遺文數卷而已贈太師追封廣寧王謚文正

耶律鑄楚材子幼聰敏善屬文工騎射領中書省事采歷代徳政以進從憲宗徵蜀屢出奇計中統初詔鑄制宮懸八佾之舞樂成拜平章軍國重事監修國史卒贈太師謚文忠

王珣姓耶律氏字君寶義州開義縣人元史有傳金末避難遼西更姓王氏遂爲義州人武力絕人善騎射年三十餘遇道士曰君相甚奇他日因一靑馬而貴歲餘有鬻靑馬者珣買之乘以戰進退如意又得古刀於淩水每有警輒鳴所向皆建奇功賜金虎符加金紫光祿大夫充兵馬都元帥兼義州節度使爲政簡易賞罰明信誅彊撫弱毫髮無私

王榮祖字敬先珣長子性沈厚語音如鐘勇力絕人襲崇義軍節度使入朝帝聞其勇選三力士與搏皆應手而倒金葛不哥蒲鮮萬奴僣號開原命副撤裏合討之拔蓋平等十餘城葛不哥走死復攻石城未下遣卒穴城城崩被壓榮祖曰士忘身死國安忍棄去發石取之猶生一軍感激有言義人反側者撤裏合將屠之榮祖馳奏乃止授北京等路徵行萬戶從徵髙麗破十餘城降天龍諸堡賜金帛移鎭髙麗平壤募民屯戍辟地千里

﹖明

陳壽字本仁寧遠衛人先世新淦籍進士歷升戶科都給事中成化末極言法王佛寺亂政歷升都禦史巡撫延綏累升南京副都禦史後忤逆瑾罷官至南京刑部尙書致仕年八十四卒

潘輔廣寧人進士順天府永淸知縣有冰檗聲時縣境盜賊橫發輔緝捕有方畏威遠遁卒於官人咸惜之

王春先世撫寧人曾祖信從成祖有功授羽林前衛指揮徙家京師後謫居遼東廣寧左屯衛春登弘治丙辰進士翰林院檢討升周府長史天性純孝遇事有定識時宗室以巡撫勾稽廩糧聚眾嘩於門又因治兵備他盜宗室疑之皆挾兵自衛春啟王徧諭其故且止巡撫兵眾乃安有復庵集行世

畢恭前屯衛人有文武才由百戶歷官指揮僉事圖上方略官署都指揮僉事掌都司印撫士卒革姦獘廣屯田興學校政平訟理所至稱之著有邊城吟稿

李榮寧遠衛指揮使正統間守備塔山遇警選精騎追至和州大戰被圍於長坡自午抵暮不少挫敵遂去翰林學士仇謙使朝鮮聞而嘉之爲賦塔山李將軍歌

範廣寧遠衛指揮僉事原丹徒人有膽力善騎射正統間以功升指揮同知後累立戰功升都督同知賞金帛賜玉帶蟒衣

王鍇先世河南固始人指揮使以戰功充參將守錦義二城盡心邊事修理學校以功升都指揮僉事

李英廣寧中衛指揮使先世盧龍人累升左軍都督僉事充右參將分守錦義二城講武卹士惇化育才訓練之暇以書史自娛惇尙古禮建祠堂謹祭祀學以晦翁爲法

○學術

金

元

明

﹖金

李經錦州人作詩刻苦喜出奇語不蹈襲前人李純甫見之曰今世太白也再舉不第拂衣去後其鄕帥有表至士大夫咸識爲經筆朝議命就倅是州

張景仁遼西人爲翰林院學士承旨每國書與宋往復多出其手世宗嘗稱曰景仁眞能文之士遷侍講翰林學士兼禦史大夫廷論宰臣元忠之非史臣以儒者之勇許之

馬知剛廣寧人性敏慧善屬文爲時輩所推仕至鳳翔府尹有詩名

﹖元

耶律希亮字明甫鑄子累官翰林學士承旨知制誥兼修國史類次世祖嘉言善行以進性至孝疾病不廢書史或中夜起坐取燭以書所著有素軒集卒謚忠嘉

耶律有尙遼東丹王十世孫祖父官東平因家焉資識絕人篤志好學受業許衡邃於性理累官國子祭酒昭文館大學士前後五居國學其教一遵許衡海內宗之卒謚文正

耶律良生於幹州讀書醫巫閭山學問旣博將入南山肄業友人止之曰爾無僕禦驅馳千里𨿽聞見過人年亦衰暮今卽在此已有餘地良曰窮通命也非爾所知後補起居注知制誥兼知部署司事奏請編禦制詩文目曰淸寧集以功選知南院樞密使事出爲中京畱守卒追封遼西郡王謚忠誠

﹖明

賀欽字克恭浙江定海人先世戍邊隸廣寧後屯衛籍少從學得近思錄朝夕玩讀遂厭俗學景泰壬【壬﹕丙】午【午﹕子】以易魁山東登成化丙戌進士授戶科給事中謂人曰是官非竊祿者可得其職豈可苟安因書鄙夫可與事君於壁以自警直言敢諫每以訪求賢才爲急廣東陳獻章遊京師欽一見卽師事之成化四年以疾歸潛玩大學語孟諸書精思默識反身實踐冠婚喪祭一遵家禮每教人讀白鹿洞教條尢嚴於爲已爲人之辧由是小學之教盛行鄕邑士之登科目篤行誼者多出其門弘治攺元大臣交薦授陜西左參議撫治商洛以母疾辭職陳時政四事曰講聖學薦賢材處近習修禮樂不報閉戶讀書四十餘年未嘗一至公門暇則釣遊淩溪徜徉竟日老而喜易究心象數手不釋卷比歿鄕大夫門生立祠於釣臺祀之

張鉞義州衛人性明敏有气節學問博洽屬文典麗弱冠以詩文著名景泰丙子領鄕薦由順天府通判升山西解州知州致仕歸篤行古道表率鄕閭黜邪說惇古禮教授生徒登甲科者先後相望

○隱逸

明

賀士諮欽子性通敏博極羣書陳白沙一見稱之曰老眼識鳳雛領弘治壬子鄕薦抱道自娛不求仕進後都禦史張文錦薦其才應召陳十二事曰志帝王務實學存敬愼謹細微親賢遠邪崇儉愛民正俗樂諫惜才保終不報辭歸隱居不出

○列女

遼

明

﹖遼

韓慶民妻慶民宜州節度使金人陷宜州慶民死之以其妻配將士誓死不從遂自殺

﹖明

趙忠妻女忠爲指揮僉事守鎭靜堡正統中北兵攻圍甚急極力禦之歸語妻女曰城破吾與俱亡汝母子亦當自裁忠出守禦有訛傳城陷者母子皆縊死事聞賜金塋【塋﹕營】葬旌表其門

楊氏名妙眞浙江鄞縣人父原道戍廣寧妙眞年十八適廣寧總旗賀升事舅姑以孝升隨徵歿於山海關妙眞奔赴扶柩歸葬子祥甫二歲妙眞鞠育成立孀居四十九年成化中旌表其門

朱氏義州衛人劉晏妻晏死寡居弘治間亂兵抄掠朱方采蔬園中驅之北行朱僕地誓死擁之上馬而自墮者再兵怒以刀斷其吭而死

汪氏廣寧人年十八歸生員侯爵爵死家甚貧鬻奩以供殯葬翁姑復相繼卒汪復經營喪葬盡禮正徳間旌表其門

曹氏廣寧人年十八歸王淸淸病卒曹哀毀骨立數祈死遺腹六月生一男父母欲奪其志輒泣曰本欲以死從夫有孤兒王氏宗祀在我也倘非語再廹吾將並委溝壑矣親黨憚之不敢復言子成立家業復興諸孫偉然曹年至期頤乃卒

鄭貞女廣寧衛指揮雄女幼慧勤女工年及笄納遼陽孫棣聘越再期棣故女聞訃設主哭奠水漿不入口者三日誓不更適杜門不出𨿽至親亦罕接見舅姑遠在數百里外時以女紅問安否殷勤如曾侍左右者父母以棣未奠雁欲醮之女聞而流涕終日輒不飲食父母知其志不可奪不復言年未老而容瘁齒落嘉靖中旌表其門

臧氏義州衛人黃福妻福卒守節自誓事姑髙氏以孝聞居數載邑人欲娶之乃謀於其兄私納聘臧向姑泣曰妾本欲與夫同死以姑缺養故隱忍至此自今不得侍姑矣是夕自縊死

孫氏廣寧衛人年十七適臧鉞鉞死孫年二十九教子臧仲學舉於鄕守節二十五年而歿詔有司建坊以表其閭今坊毀碑存

劉氏指揮朱國楨妻國楨死劉年尙少守志撫五歲孤兒成立年踰八十猶視聽不衰

○流寓

明

胡世寧浙江仁和人官福建按察使論寧王宸濠不法謫戍沈陽寄居廣寧訓誨生徒學者宗之後宸濠反伏誅起官都禦史刑部尙書

憂良勝江西南城人由進士吏部文選司郎中升南京太常寺少卿嘉靖十年謫戍三萬衛卒於寧遠邸捨

張逵浙江余姚人由進士刑科給事中嘉靖七年謫戍鐵嶺衛卒於寧遠邸捨

以上二人據寧遠州誌補

錦州府誌卷九

●錦州府誌卷十

藝文志

關外用武地也況河西久罹兵燹廬舍蕩然一空安得有如東丹王於閭山絕頂築望海堂聚圖書萬卷者乎今所搜羅金石遺文則時賢新作爾先禦制尊尊也記序二賦紀時事著雅構及異產也詩𨿽不多采其傑作幾於備體矣志藝文第八

禦制

記

序

賦

詩

○禦制

明

國朝

﹖明

敕

文

敕

成祖永樂十三年建北鎭廟敕

成祖永樂十三年建北鎭廟敕

北鎭醫巫閭山之神自昔靈應彰顯而爲國佑民厥績尢著獨其廟宇至今弗克修治朕心惓切夙夜弗忘敕至爾等擇日興工建立祠宇飭嚴祀事以稱朕崇仰之意故敕

文

英宗正統九年遣吏科給事中姚夔祭告北鎭廟禱雨文

天順元年遣翰林院編修李本致祭北鎭廟告復辟文

憲宗成化十一年遣巡撫遼東兼理軍務都察院右副都禦史陳鉞致祭北鎭廟禳災文

孝宗弘治八年遣巡撫遼東地方贊理軍務都察院右副都禦史張岫致祭北鎭廟禱雨文

武宗正徳六年遣山東等處承宣布政使司經歷張毓徳致祭北鎭廟告平寧藩文

世宗嘉靖元年遣彭城伯張欽致祭北鎭廟告卽位文

嘉靖十一年遣巡撫遼東地方贊理軍務都察院右副都禦史周敍致祭北鎭廟祈嗣文

穆宗隆慶元年遣忻城伯趙祖徵致祭北鎭廟告卽位文

英宗正統九年遣吏科給事中姚夔祭告北鎭廟禱雨文

予奉天育民愧涼於徳致玆久早災及羣生夙夜省躬中心惓切神司方鎭憂憫諒同雨農以晴宜在其手特玆致禱尙冀感通弘布甘霖用臻丰稔匪予之惠時乃神庥

天順元年遣翰林院編修李本致祭北鎭廟告復辟文

惟神毓秀鍾靈鎭玆北土奠安之功民物允賴玆予復正大統祗嚴祀典惟神歆格永祚家邦

憲宗成化十一年遣巡撫遼東兼理軍務都察院右副都禦史陳鉞致祭北鎭廟禳災文

國家欽奉神明聿嚴祀事所期默運化機庇佑民庶乃近歲以來或天時不順或地道欠寧或雷電失常雨暘爽候或妖孽漸作疫癘交行遠近人民頻遭饑饉流離困苦痛曷可言惕然於中罔知攸措惟神鎭一方民所恃賴睹玆乖沴能不疚心用是特具香幣遣官祭告尙冀體上帝好生之徳鑑予憂元元之意斡旋造化弘闡威靈捍患禦災變禍爲福庶幾民生獲遂享報無窮惟神鑑之

孝宗弘治八年遣巡撫遼東地方贊理軍務都察院右副都禦史張岫致祭北鎭廟禱雨文

伏自去冬無雪今春少雨田苗未能播種民庶實相憂惶予甚兢惕用是側身修省虔致禱祈惟神矜憫小民斡旋大造早霈甘霖以滋禾稼以濟民艱庶年有丰稔之祥則神亦享無窮之報

武宗正徳六年遣山東等處承宣布政使司經歷張毓徳致祭北鎭廟告平寧藩文

去歲以來寧孽作逆命官致討逆黨就擒內變甫淸中外底定匪承洪佑曷克臻玆因循至今未申告謝屬者四方多事水旱相仍餓莩載途人民困苦盜賊嘯聚剿捕未平修省咎由實深兢惕伏望神玆昭格幽贊化機災沴潛消禎祥葉應永庇生民

世宗嘉靖元年遣彭城伯張欽致祭北鎭廟告卽位文

惟神功參造化永鎭北土奠安民物玆予嗣承大統謹用告祭神其歆鑑佑我國家

嘉靖十一年遣巡撫遼東地方贊理軍務都察院右副都禦史周敍致祭北鎭廟祈嗣文

維神鍾靈孕秀鎭奠一方陰翊國家其來尙矣朕以寡昧恭承大命十有一年於玆敬事神祇罔敢少懈顧儲宮未立恆切於懷玆特具牲帛遣官虔禱伏望普茂神功錫予元嗣則我國家綿慶於無窮而神亦享福於有永矣

穆宗隆慶元年遣忻城伯趙祖徵致祭北鎭廟告卽位文

維神永峙北土功宣保鎭安民阜務萬世賴焉玆予嗣纘丕圖謹用祭告神其歆鑑奠我國家【神宗萬曆元年熹宗天啟元年祝文俱同】

﹖國朝

順治十八年遣兵部郎中佟鸞彩致祭北鎭廟告卽位文

康熙六年遣太子太保工部左侍郎杜篤祜致祭北鎭廟告親政文

康熙二十一年遣日講起居注詹事府少詹事兼翰林院侍講學士加詹事府詹事崔蔚林致祭北鎭廟告平定雲南文

康熙二十一年遣詹事府詹事禮部侍郎沈荃祭告遼太祖蕩平文

順治十八年遣兵部郎中佟鸞彩致祭北鎭廟告卽位文

維神屹立營州巍淩華表飛泉瀉洞育物福民朕誕膺天命祗荷神庥特遣專官用申殷薦惟神鑑焉

康熙六年遣太子太保工部左侍郎杜篤祜致祭北鎭廟告親政文

維神屹立營州巍峻遼海飛泉瀉洞育物福民朕躬親政祗荷神庥特遣專官用申殷薦惟神鑑焉

康熙二十一年遣日講起居注詹事府少詹事兼翰林院侍講學士加詹事府詹事崔蔚林致祭北鎭廟告平定雲南文

維神傑峙營州雄藩遼海發祥肇迹王气攸鍾朕承神佑疆宇蕩平特遣專官用申殷薦惟神鑑焉

康熙二十一年遣詹事府詹事禮部侍郎沈荃祭告遼太祖蕩平文

自古帝王受天顯命繼道統而新治統聖賢代起先後一揆成功盛徳炳如日星朕誕膺眷佑臨制萬方掃滅凶殘廓淸區宇告功古後殷禮肇稱敬遣專官代將牲帛爰修禋祀之誠用展景行之志仰企明靈尙其鑑享

○記

重修城隍廟記

重建廣寧左中屯衛儒學記

重修寧遠衛儒學記

重修北鎭廟記

重修廣寧儒學記

重修關王廟記

廣寧馬神廟記

寧遠貞女祠記

遼右書院記

廣寧釣魚臺祠記

寧遠曾公生祠記

遊醫巫閭山記

廣濟寺重修前殿記

普陀寺觀音閣記

重修大望海寺記

寧遠圓通庵記

重建錦州府儒學記

新建寧遠州署記

錦縣利涉橋記

錦縣虫王廟重修記

廣寧剏建義學記

寧遠大士庵法像記

廣寧崇興寺復修記

﹖重修城隍廟記

明都禦史郡人文貴【正徳三年進士以左僉都督山西軍務】

今京師曁天下司府州縣軍衛城內皆建城隍廟每朔望長官率僚屬謁廟春秋仲月已日淸明中元孟冬朔旦所司禮請神主出郊配祀風雲雷雨山川監祀無祀鬼魂有司到任前一夕齋宿於廟厥明致祭與神立誓祈鑑其政事美惡而降錫殃祉此禮制也錦之城隍廟肇建於洪武末年堂廡門墻俱備雨暘愆期於焉禱之病疫患難於焉祈之士馬陰賴以彊火盜潛憑以息爭訟不平者呼神矢之理枉者多自懾服是神之幽贊政治者功殆不淺歷年旣久日就傾圯廊廡遺址鞠爲通衢廟後隙地爲屍祝者假賃無賴蹂踐瀆穢極矣有黃琳者出己資建堂三間狹淺不足以妥尊嚴正徳辛未夏餘致政歸言於典守者多唯唯己丑春寧遠都指揮張鳳來錦備禦始議修治委指揮徐鳳董工耆老沈信善士張學金鳳秦剛蔣英趙成王寶與余捐資同辦而鳳學用力居多張鳳去而前屯都指揮董鎧來代董去而廣寧都指揮閔忠來代徐鳳去復委中屯指揮唐文代築圍墻六十七丈閔去而指揮崔世武來代爰立廟堂三間左右廡各三間儀門三門磚券大門一座砌甬道七丈五尺崔去而前屯都指揮於瑤來代建軒三楹廟堂東西建保嬰祛瘟神祠委指揮謝恩千戶張忠同徐鳳董工材用始終皆張淳掌之乃克告成計界址南北抵街長二十二丈五尺東西闊一十五丈五尺髙明闓敞肅穆宏深廟貌巍峩廊門嚴麗足以安精向而顯威靈歆人心而崇敬仰國典有稽地方攸賴矣其典委捐資之人堂門廊廡甬道圍墻基址之數謹勒碑記之庶異日增修者規制有可循纂志者因革有可考也

﹖重建廣寧左中屯衛儒學記

明鞏昌同知郡人江奎

衛治西北有廟學自正統元年巡撫李公浚始也成化己亥指揮白欽增修乙巳戶部郎中毛君泰飾繪聖賢四配十哲像厥後廢修無常嘉靖庚寅大學士張公璁奏正祀典撤塑像易木主更爵封攺爲至聖先師千古之非悉革迨今廟學駸圯矣己丑巡撫李公輔謁廟命亟修之檄僉憲董君世彥議不果未幾董升任李公亦復命去丙寅巡撫魏公學曾繼至鎭守王公治道又言之巡按李公淑和來試士僉憲何君棨奉檄議修委指揮周之畢董其事發庫銀四十餘兩市材鳩工計估不敷議增八十餘兩乃構正殿五楹作翼道周圍石欄凡二十餘丈東西廡各五楹戟門一楹欞星門樓三楹戟門之東曰名宦祠西曰鄕賢祠各五楹明倫堂五楹兩齋房十楹堂後敬一亭三楹堂左啟聖祠三楹官舍號房咸秩於理先是欞星門近逼居民樹屏一面乃令分守參將前守備錦州趙君完易民捨基地南北約五丈餘東西倍之始鑿泮池一區券磚橋一座中建石坊外聯石欄又於通衢之東去四十步西去二十步各建坊東之扁曰道冠古今西之扁曰徳配天地壯偉華麗視昔加倍是役也始於嘉靖丙寅冬訖事於隆慶己巳秋凡用材以株計則一千有三百石條以尺計則二千有二十磚瓦以片計則五十萬有三千灰以石計則一千有五十鐵以斤計則四百有十餼廩以斛計則一百有六夫役出之丁壯車輛出之屯堡而周子之畢綜理經畫實勞瘁焉然是學之修也而豈徒哉俾諸生睹廟學而修業者非六經無所用心非孝弟無所造就故曰堯舜之道孝弟而己矣賀醫巫閭先生嘗以白鹿洞規教人而士知學之宗者其亦有聞風而興者乎

﹖重修寧遠衛儒學記

明禦史王翺

景泰四年秋八月朔遼東總兵都督焦公禮建衛學先是公守寧遠嘗欲重修廟學乃白鎭守太監宋公文毅總兵曹公義副將施公聚參將劉公端各捐俸金助之至是始成走書京師徵予記寧遠在山海之東廣寧之西當要衝之地宣徳五年太監王彥總兵巫凱都指揮劉斌始剏衛治廟學𨿽設於衛治東南不過茅屋數間而已歷歲滋久寖用傾圯不稱瞻仰公來守此嘗注意焉庀材鳩工輦石陶甓者非一日矣景泰攺元二月之望始庀事興工自禮殿門廡以至講堂齋捨悉撤其舊而增新之加丹堊於圬墁飾金碧於棟宇髙明亢爽足稱心力是以聖賢之像采章炳煥而徳容嚴然講習有所周旋進退而禮文秩秩藏書有閣館師有廨與夫籩豆簠簋之潔修庖湢庫庾之完具傑然壯觀乎遼海之間官僚衛士子弟得有所瞻仰而依歸者公之力也夫學校之設所以聚人才而教育之似無與於廟也然世必致隆於廟者蓋吾夫子上傳堯舜禹湯文武周公之道顏曾思孟以及羣子弟則皆傳其道者也今焉衿佩濟濟誦其書求其道而道徳之光輝不可得而親見也必有聖賢棲止之地以萃其景仰之心爲成徳達材之助周論士於學與士初入學必釋菜先師者以此也天下郡邑之學系有司之事武臣握兵者不與焉間有能知所重而畱心於此若公者幾人哉古所謂箕子東而三韓化裳衮南而閩風更斯舉也其於化行俗美得效淺深不於諸公望而奚望哉

﹖重修北鎭廟記

明都禦史王宗彜

舜卽位分冀醫無閭之地爲幽州於時分州十二各封一山以爲一州之鎭醫無閭山卽幽州之鎭也按書傳及職方氏俱作無後變無爲巫考之廣寧志雲山在城西五里廟在山南今驗地裏城西五里無山又云淸安寺卽今觀音閣在閭山內去城十二里今閣入山僅二里許則是山距城十里與今地裏步數正合而志云五里者傳寫之訛也今廟在山之陽去山五里四分裏之一距城三里四分裏之三唐開元中封山神爲廣寧公金加封爲王以閭山密近邦畿大徳間加封貞徳字歲祀與嶽瀆同元季值兵燹止遺正殿三間我太祖髙皇帝洪武二十三年寢殿之南建瓦屋三楹左右司各一間別於廟東建宰牲亭神庫神廚各三間繚以垣墻春秋命有司致祭太宗文皇帝永樂十九年特敕所司撤其舊而創構前殿五間中殿三間後殿七間殿前又構禦香亭五間以貯朝廷之降香通爲一臺髙丈餘周鑿白石爲欄後殿前左右各建殿五間前殿前東西各建左右司十一間又建神馬門及外垣磚甃朱門通二層入門以漸而髙就地勢爲之也歷歲滋久鴛瓦日脫椽木漸朽檐宇傾垂梁棟欹斜每遇霪雨浸及神座先是守臣以邊事旁午不暇及此成化戊戌鎭守太監常朗自開原遷此到任三日謁廟覩之惕然不寧謂前巡撫陳公鉞總戎緱公謙曰吾輩奉命守是方爲神人所依今一方山鎭之神廟壞弗安則鎭守之臣豈得自安乎是當急爲修葺也二公是之於是命官董其事鳩工市材凡殿宇及左右司門墻之屬腐朽者撤而易之傾斜者扶而正之損者修之葺之廢者營之補之又得監鎗監丞洪義總儲郎中金迪協守參將崔勝咸加贊襄之力財用不取所司工力不勞軍士經始於是年秋九月落成於成化癸卯夏四月廟貌煥然一新告成之日太監與總戎請余記其事以垂於後用是記之

﹖重修廣寧儒學記

失名

學校之設所以明人倫而成人才也夫人倫不明人皆喪其良心而乖爭淩犯之風作矣人才不成人皆隨於鄙俗而放僻邪侈之習眾矣由是推之則天下之治亂安危豈不系於學校之興廢乎其在邊陲者尢不可不加之意也都憲滕昭洎禦史魏瀚走書京師告予曰昭巡撫遼東見廣寧學校傾圯謀於鎭守太監李公良總兵武安侯鄭公宏等重修之各出己資以供所費尙義者亦多助之不數月間厥工告竣敢請爲文以記予聞是學向有總戎曹公都憲王公創之於前今又有諸公新之於後無非欲使邊陲之人無異於內地家學詩書人知禮義人倫明而全乎本然之善無復乖爭淩犯之風人才成而得夫賢俊之庸無復放僻邪侈之習此諸公意也而諸生遊是學者必曰上之人作興學校固在明人倫而成人才然而人倫之所以明人才之所以成則誠在我可不愼乎苟能愼之未有不得其效者此又諸生之所當自勉者也

﹖重修關王廟記

明文林郎郡人繆天成

後漢前將軍關公當漢步旣蹶之秋人思逐鹿公慨然有興復大志邂逅中山靖王之裔遂與涿人張飛約爲弟兄誓同生死共事昭烈卒成鼎足中道而殂後人欽公祀以爲神至宋大觀中追封武安王廟號義勇迄今數百年普天率土建廟貌以奉香火不啻千百計爲文以頌厥功膾炙人口亦不啻千萬言奚俟愚後學小子喋喋稱述哉𨿽然公之大忠大勇炳如日星人皆仰之矣抑孰知乃公之大智成之乎當獻帝闇弱天下瓜分功名之士誰不擇彊盛者事之曹操挾天子令諸侯鍛甲礪刃雄據中原孫權習父兄累世之資跨長江天塹之險奄有江左如紹術輩亦皆割地稱雄互相虎視公視之直如狐鼠耳昭烈身不階尺土萍寄於小沛星散於徐州敗新野走當陽依江夏天下無投足之地公獨患難相從心如金石當時以成敗論者方爭噱其愚而公之智則有莫大於此者蓋昭烈不得與羣雄較者一羣雄不得與昭烈較者二帶甲控弦誇彊賈勇昭烈固不與羣雄埒矣然而昭烈天潢的【的﹕嫡】派統緒所歸應天順人名正言順彼竊據土宇睥睨神器者以臣抗君以逆犯順將孰與昭烈較且昭烈鼓仁鬯義開誠布公聯屬人心深固根本若操之姦孫之褊紹無斷而寡謀術剛愎而自用又孰與昭烈較哉惟公獨秉大智蚤見及此故捨彊盛就孤窮逐艸竊扶正統爵祿不能縻冶麗不能惑金幣不能畱危難不能奪其操死亡不能回其志幸而掃除僭僞廓淸海宇辟乾坤於再造揭日月以重光以綿漢家如蒂如發之祀其心固盡而爲漢之功臣卽不幸而歷數有定景命難諶帝業蔑期捐軀報主獲與漢九廟君臣同遊於地下其心亦盡而爲漢之純臣然則公之智何其卓乎向使智不及此失身吳魏縱樹有鴻功偉伐亦與夏侯惇周瑜輩伍耳烏能歷千百世爲人敬仰如斯耶嗚呼公之智在生前已嚴正僞之辧公之智在後世必明戰守之宜我遼海爲神京左臂大小武臣非公之忠勇無所矜式遠近屬國非公之威靈無所震懾況錦尢邊境要衝乎故卜城西勝地襟山帶水築廟妥公以爲一方保障起於成化大於弘治兩新於萬曆前後凡四舉矣今衛人遊擊王公汲倡謀髙公眞繼之教諭張君志迪庠生紀君大學山右客陳君舜等皆捐資以助應更新者更之應仍舊者仍之門樓三楹則所增建也一時廊廡森嚴墻垣繚繞丹靑與山色齊輝鈴鐸共河聲相答跂如翼如巍然煥然視昔蓋攺觀哉興工於萬曆己酉仲春竣事於萬曆辛亥孟秋故記

﹖廣寧馬神廟記

明侍禦馬中錫

廣寧城南有隙地平衍不頗舊爲內臣蔬圃太監岑章來鎭遼東以馬實邊鎭重務始割其地五分之一爲廟以祀焉長袤二十丈廣一十八丈周繚以垣內建正殿三楹儀殿三楹左右廂各三楹儀殿前左建旗竿一以壯威靈右建楮樓一以承肸蠁前券大門一以通神道旁小門二以達廣陌其西偏復割廟地三分之一區別以墻辟門通廟居道流以守之內建室前後各三楹爲宴息之所南向側亦三楹爲炊爨之所東向前建一門以便出入財皆己捐力不官役工旣訖請予記之嗚呼天駟房星之神其來尙矣稽諸禮祀祖以春徵諸詩禱伯以戊淫祀能爾哉岑章爲中大夫奉璽昌【昌﹕書】握兵柄富貴寵榮莫與爲伍𨿽傾貲以繕緇黃之宇人亦不得而非之也今乃不屑彼之營而惟此之務其殆能超貂璫之習而旨俎豆之味者乎矧其在鎭三年畜馬養兵不妄生事賢聲大著軍民安之他日必有能爲之作傳以嗣太原張監軍者又豈直一祀事可述而已耶

﹖寧遠貞女祠記

明副使蔡可賢

貞女孟姜姓許氏陜西同官人其夫久赴秦長城之役姜制衣覓送萬里間關天鑑貞烈排岸頹城諸異載在諸志傳中或以夫爲範郎又云杞梁杞梁在檀公【公﹕弓】春秋時人其爲誤無疑皆不足論惟是山海關外八里鋪東南有望夫山又東南二十里海中有孟姜墳就之則石土人相傳迄北大邊卽長城舊迹所謂起陜西臨洮至遼東者姜尋夫至此曾登此山望之死後或瘞於此然墳以從土則巋然一石謂何哉大都乾坤正气如水行地中無處不有鑿之斯見孟姜之節之心人所同然無亦因海中石似墳因此山髙可望且以近長城而思孟姜因指爲迹將令同此心同此節者登山望墳望墳弔姜尙論其世以啟人之貞烈歟此迹不必眞而姜則實有其事君子直求之心已矣甲午春餘企而登焉北瞰山麓南望海濤環山面水巓有巨石倚徙孤松如人息其下蓋勝地也因命夏千總恢復舊祠三月告成嗟嗟孟姜一婦耳一念之貞千古不朽至今荒徼絕塞人猶祠而思之吾儕丈夫戴天履地爲婦人綱肩君臣父子之倫視此當如何也

﹖遼右書院記

明給事中義州賀欽

弘治癸丑秋南燕繡衣樊公按治東土以教育人才爲首務乃選河東西諸生之優等者庠各有差建遼右遼左二書院以分處之讀書其中以相切磨期於僻壤之士咸克造就延學行老成師儒主之復主官典其薪米供億之費院額之扁巡撫都憲河東張公九云之所署也樊公臨古宜枉顧病夫請爲記欲成諸生而久斯院辭以鄙陋不足辱命繼而托參戎王公彥箴懇求不已乃爲一言夫古今之道一而古今之學不能一蓋古之學者將以明此道而體於身足己而及乎物非若今之學者務誦說尙織組要聲光徼利祿而已此義利正邪之分而治道隆污生民休戚之所系焉者予竊惑焉不能苟同流俗謹取紫陽文公之教於白鹿者躬勉以誨子弟曁館下之生諸人不迂闊之者鮮矣今樊公乃不我迂而惓惓以之爲記公其有意於法古乎則亦遵文公之規而已蓋其所示立教之目爲學之序修身處世接物之要炳然具在至所謂誠明兩途敬義偕立其叮嚀之意愈覺深切諸生由是以進髙乃志正乃學實乃功以祛習俗趨利之故陋吾知徳成而才富體立而用行進足以匡吾君而澤吾民退足以化其鄕而善其俗夫然後於古聖立教之意可以不悖朝廷育才之心可以無負而樊公之建斯院與夫從臾而成之者亦皆有光於無窮矣此固諸生之所以成而斯院之所以久者與書曰事不師古以克永世匪說攸聞故敢以是爲諸生勸敢以是爲將來告

﹖廣寧釣魚臺祠記

明都禦史蔡天佑

凡有功於人者祀報之義也醫閭先生教化鄕閭者四十年異端之教不行焉鄕人爲祠祀之不謂義乎先生姓賀名欽字克恭家醫閭山因號焉天性髙明幼學卽有志於古及見性理羣書朝夕玩索而有得乃益自信古聖經書本教躬行不可徒事誦說已也乃益厭俗學舉進士爲給事思盡厥職有犯無隱成化戊子春京師災乃上疏大略謂應天以實不以文不報遂自劾又不報乃告病歸築室圃中取古聖賢書以漸幽討非弔喪問疾不出也如是者數年大有所得乃教諸鄕人鄕人故事重佛老及諸不經之神先生乃制祀外神文俾祀而悉焚之上下翕然從之無梗焉者於是趨門墻者日益眾學者始至必詢其奉先祖事父兄之節苟簡則急命攺之曰學者學何事也而可緩於是耶每謂朱子白鹿洞規爲經書機要小學書爲日用準則自修教人一本於是故異端之說無自以入而義州之俗獨美弘治初以大學士劉吉薦除陜西參議賜璽書假以便宜會母疾不果行乃條陳四事一曰資眞儒以講聖學二曰薦賢才以輔治道三曰遵祖訓以處內宦四曰興禮樂以化天下皆世切要鑿鑿可行疏未上而母疾不起遣子上之且辭新職許之而寢其言識者有遺憾焉先生好山水每景物熙明輒攜親友遊釣淩溪之滸徜徉竟日歿後五年鄕人思先生者相謂曰吾人之不爲佛老惑者先生功也吾人幸見先生而被其教也先生往矣恐久而忘之吾不忍於吾之身而忘先生也吾子孫不幸不及見先生而不蒙其教也先生往也恐久而不知之吾不忍吾之子孫不知先生也淩溪先生樂所也盍爲祠歲時祀之使吾人接之於目思之於心則先生之教猶在也使吾子孫接之於目思之於心則先生之教亦不敢違也嗚呼先生之功亦大以遠乎哉嘗聞先生學出白沙白沙者廣南陳公甫也史謂陳公甫作詩好奇時人多宗之予生也晚不及登白沙之堂知其人也使白沙而止於作詩好奇也則作詩好奇爲信而先生不作詩好奇所造乃其自得使白沙而不止於作詩好奇也則作詩好奇爲誣而先生不作詩好奇所造乃爲善學因並及之

﹖寧遠曾公生祠記

明浮梁盧瓊

君子之道有三正志定略仁及眾也書曰艱大考翼不可徵定亂難也而況倉卒之變乎維忠以正志耳又曰倚乃身迂乃心安民難也而況遠邇一致乎維智以定略耳又曰式敷民徳永肩一心民懷難也而況久思乎維仁以及眾耳三者有一焉皆足以樹勛建名而況兼之乎此遼之人所以生祀曾公也公代巡玆土遼陽戍卒以撫臣革之貞厲窮凶者蝟集爲亂登陴閉門渙無統紀公時自南衛聞變單騎入城諭之禍福眾心以定蓋示包荒用馮河緩窮追之噬散吠聲之黨焉耳上疏曰羣凶干紀保無他志願寬斧鉞以開其悔制曰可旣而廣寧撫順相繼以逞公密布而陰偵之無測識者三城首惡同日而俘蓋釋壯鳩受濡慍將欲刑故宥過始終無咎焉耳復上疏曰倡爲亂略止此數夫願宥其餘以安反側制曰可夫以數百里之亂起於一旦聲色不動而東顧之憂以舒非忠以正志乎先是羽檄旁午朝議咸咈或謂此而不討恐釀藩鎭之亂公曰否非淮西澤路比也或謂遣使招安且覘競絿公曰否非淳化西州比也以是鋒鏑之禍息而疆境賴以全活者不啻千萬計供億之費省而公私賴以不困者亦不啻千萬計以東人震驚仰望之私談笑而揮之使背帖於席非智以定略乎寧遠遼之咽喉東西絡繹晝夜不息苟舉措一失受禍比他衛尢劇徵討則有毀體裂肢逃山逾海之患遣使則有負曳鞭撻鬻產市嬰之憂今耕而食者曰公食之也織而衣者曰公衣之也父指其子祖指其孫曰公活之也非仁以及眾乎其師生父老相率而吁於守備陸繼宗備禦袁東暘鳩木礱石立祠於學宮之西偏貌公之像而徵文於瓊或問曰生祠古歟曰古也禮也義也公憫無辜之民橫羅斮斫不計生死禍福以身任之力請於朝而得免議民受公之恩非直欲旦暮見公之容而又欲使其子若孫皆知所自禮以義起古之道也昔文潞公澤及天下洛人生祀於資聖院張文定弭盜一方蜀人圖像於益遼之禍起於倉卒深淺成敗不可測而文定自外入又得伸縮自由公視之大難也而公才望日隆安知不爲潞公乎公名銑揚州人石塘其號也

﹖遊醫巫閭山記

明給事中周祚

嘉靖九年九月給事周子按遼東事至醫巫閭之地適侍禦謝子以觀風至地官寇子以督餉至周子曰宿羨醫巫閭之美請觀之謝子寇子曰盍觀乎以三子似宜觀也乃盟是月二十三日遂至觀音閣觀音閣者醫巫閭之勝也嵓岫萬狀盡出天上三子登且觀飲酒而樂周子曰觀而樂矣有感乎謝子曰吾觀其山之穴山﹖含焉岈焉山﹖欹焉嵚焉空空焉洞洞焉其風气所出乎寇子曰吾觀其山之土穹如窿如墳如﹖﹖石如熇熇如焞焞如其物類由產乎周子曰吾觀其山之形隩爾窒爾嶄爾山﹖截爾崒嵂爾兀結爾開而旁礡爾聚而輪菌爾其封守攸藉乎感止是耶謝子曰吾觀而風气俗所攸寓矣吾知其理而己矣寇子曰吾觀而物類財所自生矣吾知其用而已矣周子曰吾觀而封守國所自設矣吾知其防而已矣吾三子是觀蓋不多乎夫遊觀外迹也而所感各有道焉則觀其可己乎內外者道也消息者亦道也知所理則知所亂知所用則知所缺知所防則知所失是又不可懼矣乎時同遊監軍王公總鎭劉公起而曰三子之言近道矣非徒觀也是宜書周子歸因書爲遊醫巫閭山記

﹖廣濟寺重修前殿記

明宣大巡撫郡人文貴

錦成廣濟寺古剎也肇造於契丹之初無籍可考有磚塔亭亭淩空二百五十尺中分八方方鐫佛像一坐龕中兩像旁立中嵌一銅鏡共十三層每層八角每角橫出楠木榱題冒以銅獸吞口綴以銅鈴每層中各嵌銅鏡三面冠以鋈金銅頂造於遼道宗淸寧間藏皇太后所降之舍利子也金中靖大夫髙璉所撰塔記大略如此至正來世變兵荒民逃僧散城寺俱墟矣皇明洪武末年調廣寧中左兩屯衛來錦戍守時有武進伯朱姓者北徵過寺見塔頂以爲金也架炮打落舁去山海寄庫永樂十二年指揮曹奉劉剛卽寺殿舊基建殿五間佛前安置金字龍牌每遇聖壽元旦冬至拜賀先期一日官吏生員俱此習儀又建前殿三間東廊南伽藍堂西廊南祖師堂塔南觀音堂臨街山門東西廊院僧房百間儼然一化城也歷年旣久堂殿多頹弘治六年住持圓惠廣資檀越愼選良料重建正殿七間視舊加倍正徳八年住持戒玉修正門五間正徳十三年住持戒斌首座戒升修伽藍祖師二堂而前後傾圯日甚嘉靖九年春老僧戒省議推戒升任其事升毅然承領募化辦料雇匠興工建新殿五間寬廣髙大迥邁前規告成於嘉靖十一年三月老僧戒定率其眾同生員江柏請余爲記余居與寺鄰粗知廢興梗槪故爲書此

﹖普陀寺觀音閣記

前人

錦城西北有巨山壁立千尋蔥蒨如繪中函一洞深廣可半畝許洞西丈餘懸崖下垂而內空若穹廬然洞下左側則泉一泓甘冽可飲眞洞天福地也昔人於此曾造尺許石佛百餘故謂之石堂道院正統初鎭守太監王彥嘉玆勝槪屬備禦都指揮李眞等庀才鳩工大啟招提之境於洞中土範菩薩羅漢具番漢老少像於崖下木鏤千手千眼觀音被以渾金貯以傑構山頭樓閣參差山下河流縈繞婆娑艸樹幾於紫色瑯玕歷亂山禽或似雪衣鸚鵡客有遊南海普陀落伽山者以爲似之因名普陀寺而鄕人悉以觀音洞稱焉寺內古松數株冬雪覆之靑白可愛斯石堂松雪爲錦州八景之一者此也成化己丑庚寅間余恆此下帷至乙未南宮弋獲歷任中外者四十八年嘉靖攺元春予告旋裏暇日復往訪焉見崢嶸者傾隤輝煌者剝落大非當年比矣感嘆之餘因誦劉夢得再遊玄都觀絕句主僧福堅聞之曰種桃道士故在請爲劉郎芟去兔葵燕麥重栽桃千樹何如予曰甚善渠遂謀之檀那金鳳閻鉞欣然倡輸協力營辦適本城指揮寧遠備禦亦施送椽檁各百餘事工甫就緒而福堅圓寂矣賴舊住持戒升與弟子福緣踵其迹黽勉同心仍向城廛鄰堡勸助口食人工就山中燒造磚瓦爲巖下大士創閣一座明一暗三重檐轉角壁砌圬墁一出閻越之手規制𨿽不甚弘而間架翚飛塗飾藻麗非尋常可擬也肇工於嘉靖乙酉之夏竣事於戊子之秋金鳳邀上捨李翥之謁余求記余以頭白歸來值此輪奐一新乃匡山讀書處致足樂也故述其建寺攺名之由及造閣歲月始終刻之石以示來遊者

﹖重修大望海寺記

明太學生寧遠王佐【舞陽訓導】

塔山爲寧遠屬城去城西南八里許松山在焉寺居山之陽東望大海極目千里溪谷縈紆土地沃衍實勝境也兵燹之餘汨沒於斷蓬枯艸間者非一日而遺址尙存景泰攺元之初有僧印靜者飛錫至此徘徊瞻眺目睹而心悅之遂結艸爲廬坐臥三載一夕忽夢神人呼之引至平曠地指示古井云內有古物師淩晨汲之果得銅鐘一枚題曰至正十四年四月吉日松山望海寺住持興善其列名余僧仍不下百人始知望海寺古剎也塔山指揮李君榮白副將東寧伯焦公卽具木石命工重建佛殿廣設僧堂命印靜爲住持以率僧眾事甫畢而師圓寂矣不數年舊業多圯其徒義聰重新之外立觀音閣鑿池復得鐃鈸螺磬十餘事題曰泰和四年三月吉日敕賜松山法華禪寺住持如賢此蓋唐文宗時物意者玆寺舊名法華而曰大望海者宋元間所更乎無碑志可考傳疑可也指揮楊君宗白參將盛公銘命致政百戶羅海義官王政董匠事毀者飾之缺者增之旁立鐘鼓樓閣廡其左右而門其前繚以四垣鼎鼎然東北一巨麗觀也又命石工沈賢礱石爲碑記其事以垂不朽始於景泰初元而成於弘治九載以世而計則二以歲而計則四十有七以匠石工費而計不下數千百緡成之不易如此謀𨿽始於印靜而業實剏於焦公事𨿽畢於義聰而功實成於盛公也嗣義聰之後者當思前人剏業之甚難後人成之不易哉

﹖寧遠圓通庵記

明寧前道陳新甲

觀自在菩薩者能以其妙明自照而無所不圓無所不通之謂也十千世界到處如是何患弗通所以弗通患有弗圓耳吾性八面玲瓏其實一腔澄寂稍有牽擾便不能寂亦不能澄譬諸月在水中精光四徹水輒流轉而月性惟常能分百千萬億以隨波蕩漾復能合百千萬億歸於一掬故圓莫過於月而通莫過於水此水月觀音所以名大自在菩薩也宇宙大矣而有此遼遼在宇宙何異百川之一月乎而寧遠之在遼與庵之在寧遠又百川之剖爲百千萬億者也而曰未嘗有月可乎余備兵之暇僧淸惠者城北新創一庵來求命名余命之圓通復求圓通之義余曰亦作水月觀而已月不蘄圓而圓無以易水不蘄通而通無以易合水月以蘄圓通又不知孰爲圓而孰爲通也吾願僧以此覺性徧覺世中人齟齬者平堅僻者化推而極之虎狼可使有父子蜂蟻可使有君臣疇謂醫閭之墟皆戰場而樂浪元菟悉成荊棘也平不平化可化圓通之義於是乎大矣作圓通庵記

﹖重建錦州府儒學記

郡守宋之鉉

本朝龍飛瀋甸河西厥維右輔康熙甲辰以錦州爲府錦寧廣三州縣隸焉考故明初設廣寧中屯左屯衛中年建廟學於衛治西北則揆文奮武其爲綏弼雄服也久矣予以乙巳秋蒞任至次年辟府治兵燹之餘城郭丘墟人民寥落曩之學宮僅存欞星一門牌坊二座予心愴然時方圖輯哀鴻未遑此事迨學政堂白公肇舉科試文武英才聚於斯祭菜無地鼓篋無所予乃身任其責而廣文張君又贊成之集貲鳩工有位者捐俸家殷者樂助輸復減祀典之經費以佐用令經歷陶君董之卽其地建正殿三楹明倫堂五楹啟聖祠三楹越六載庚戌錦令蔡君偕廣文李君商之於予曰天子崇奉先師臨雍釋奠萃滿漢秀民共陶淑於聖教學宮之規制宜全於是仍扣祀費之半續構兩廡各三楹嗣後上丁毖祀割牲者於堂瘞毛者於室俎豆馨香靡所不薦而駿奔而裸獻簫管疊奏燎於庭者煌煌大典庶幾粗備矣乎間嘗於拜謁之餘竚露臺而眺望見浮屠崎左爲文筆峯呂洪山岇山﹖臧朱雀爲案瀚海遶於南爲外拱洵勝地也開科以來人才日盛膺鶚薦者數人宴鷹揚者數人矣距止此哉山川之气積之也深則發之也遠漸摩之久必有申伯樊侯者流應運而興作邦家柱石允於是學始基之矣異日者披殘碑擴故址攺建增構如戟門如泮池如圜橋曁名宦鄕賢祠次第營立踵事增華壯上庠之觀惟後之君子是望焉爾

﹖新建寧遠州署記

知州楊名聲

寧遠關東一要會也首山崎其東大海襟其南西距楡關北接邊鄙層巒疊嶂隱隱隆隆雄麗甲三韓爲遼瀋門戶而興廢相尋成毀遞見非獨气數使然亦人事之得失也我朝定鼎以來招來流遺念藩衛重地爰立州治以撫綏焉余於康熙丁未春來守玆土維時艸昧初開哀鴻甫集方將宅爾宅田爾田猶未遑也何敢以土木勞民爲州署計然臨民出政固陋貽譏人將咎余經始之未臧也爰進僚屬而規畫之請於部部使者於城東北隅撥房數間率皆破瓦頹垣余乃捐俸鳩工集材營繕自門及堂自堂及寢東爲土地祠西爲羈候所修葺者十楹增建者二十有六周圍垣棘然具體不動民間一艸一木一絲一粒而四旬告竣吏民咸樂觀厥成亦安余之不擾也有進而謂餘者曰昔宋詔節度觀察刺史知州等官其治所廨捨修葺建置而不煩民者加一選朝廷亦將於公之功加錄焉余曰是則惡乎敢亦曰州治新設百度未貞艸創規模庶幾無忝於經始云爾是爲記

﹖錦縣利涉橋記

教授李元發

錦城以東沿紫荊山而南有水焉汗漫自爲渠壑注諸海迆邐數十里間土人名曰幹溝子緣其霪潦則盈而亢陽卽涸也行路之人恆嗟濡足饁耕之婦倍苦褰裳村父老念爲津梁久矣而兩岸相距差遠非略彴所能通物力卒難副好義士張子才陳思位嶽雲龍張映辰者目擊心傷戶呼將伯一時眾感其誠金者粟者材者各有輸而橋頓以成經始辰冬落成已春計才五閱月耳飛虹一縷初呈弦兔半規遠出若長空萬里之有石門似絕壁千尋而畱鳥道洵四鄕之利涉尢東山之要津卽使桃花春漲無妨道岸誕登盡教瓜蔓秋淫快有慈航普渡矣

﹖錦縣虫王廟重修記

教授張橓

八蠟之典以祀先嗇司嗇坊庸貓虎諸神爲農事也自三代以來國都郡邑通行無有闕者遼在明皆設衛所軍多民少歲漕東南稉稻及司農金錢以給之急軍功而緩農事祀典未必舉也迨我朝定鼎遼水以東爲奉天府設一州五縣遼水以西爲錦州府設一州二縣募民授田徵賦略如畿內而農事爲急則所以爲農祈報者亦當以爲急但經綸艸昧一切祀典荒闕者多八蠟其一也虫王未見經典畿內亦未聞其名予出關時於北平東偏始見之頗以爲異抵錦後以公事出東郭見上帝廟東南有祠三楹扁曰虫幹礱碑於前住持僧元徳曰此祠建於康熙初年土人祈禳虫災者歲時報賽焉上覆之茅日久壞陋山僧募修之易以瓴甋工畢勒碑未有作者公盍爲題之予感其意喟然曰禮失而求野不其然乎關以東未有八蠟祠也自立郡縣以來八蠟祠亦未設也而土人歲時報賽以祈衛田苗者不敢闕而弗舉而肖像祀之虫王卽八蠟也祠未構而祀於民間修葺於闍黎𨿽不經而不失禮意且以佐王政之所不及此之功徳大有裨於民生者烏可不記

﹖廣寧剏建義學記

廣寧令項蕙

余以庚申正月蒞廣寧再閱月規治東隙地將誅茅爲捨招邑子弟而延師教之邑之父老先似有疑而議者余悉其狀集諸公廨而問之曰吾儕小人誠不知治要竊見號神君者𨿽多殊績不過急所當急緩所當緩而己矣我公下車勵精圖治以息【息﹕休】休【休﹕息】民力爲心乃聞割淸俸誅茅爲捨以教邑之子弟是非所望於我公也余曰必何務之爲急曰教民稼穡力作貿易使勿興訟而耗財余曰若輩何知急其所緩政以急其所急也試略言之吏治衰則民風敝而民風之敝不敝於椎魯鄙朴之氓而敝於聰明才智之士椎魯鄙朴者或農或工或商卽上之人不之督迫亦從事焉惟聰明才智者教之農或越其畔教之工或躍其冶教之商或折閱其本彼之聰明才智心有所弗屑也其父若兄初或溺而縱之繼𨿽不欲縱業己成習放蕩不可收拾呼朋引類忘三餐所自來視六博爲正業招尢啟釁蕩產傾家其爲害一也又煽惑彼椎魯鄙朴者爲其所爲相率而從惡以致夫不之督迫而業農業工業商者竟日加督迫而不農不工不商矣遊惰滿街淫凶成俗究厥病源實爲戎首其爲害二也況又不但不農而爲之辭曰地瘠不但不工而爲之辭曰力殫不但不商而爲之辭曰貧無母曷子焉久則地不糞眞成瘠矣力不用坐成殫矣家無以爲生貧果徹骨矣夫乃緣糊口之艱難致輸公之濡滯爲幹餱之過失起雀鼠之忿爭其爲害三也嗟呼幸而生聰明才智之子弟是人所禱祀而求者而其爲害至此無他不學之過亦不使之學之過也使之學則彼方澤身禮義之林奮志勛名之路翹翹自命曰吾士也向被其煽惑者榮其若是亦欲從爲士而不可得不得不歸而各業其業從此四民不見異而遷家給人足比屋可封矣余之欲爲捨以教邑子弟者職是故也在所緩耶急耶父老乃悅欲子來其事余不可爰興工於三月十二日乙丑落成於三十日己未捨三楹苫以蘆垣以甓西依縣治東面龍山弁其外門曰義學而典史邢君式巡檢秦君涵亦與有力焉異日者踵事增華尢余所望也因筆其經營之始事而勒諸石

﹖寧遠大士庵法像記

總督郡人蔡士英【號魁吾錦州人江西巡撫漕運總督大司馬謚襄敏】

康熙丙午春予請假出關省視塋墓因過寧遠城西北隅上帝廟廟旁有大士庵自兵火以來荊棘瓦礫之場也僧圓福者苦行力耕因而鼎新其棟宇權輿其法像而滿月之容尙虛丹彩靑蓮之座未遂莊嚴予捐貲五十金用襄勝果三伏之辰僧以竣事來告且礱石請記之夫予之過玆庵偶也其見像之未成而遂成之亦偶也僧不言予且忘之矣夫何記哉且夫爲浮屠之說者類以福報爲期君子弗道也又何事記之以傳後乃謂之曰是舉也予非以邀福非以求名也良以予之去鄕也久而身親兵革荒涼蕭瑟之狀輒有感於予心故凡在鄕之左右者一艸一木皆欲得而滋培之一瓦一石皆願得而修治之況其爲像數之所憑瞻仰之所宗者乎故予斯舉不從僧起不從佛生也何記焉客有聞是語者曰是可以告故鄕諸君子矣乃筆之以爲記

﹖廣寧崇興寺復修記

廣寧令張文治

嘗考遼志廣寧有大寺二其一爲普慈寺在城東南隅一則在城東北隅卽雙塔崇興寺是也寺創於唐貞觀十八年太宗徵髙麗旋師命尉遲敬徳監修並建浮圖二座歷元皇慶明宣徳嘉靖間屢經修葺規制宏麗蓋一方勝地也皇淸定鼎燕京以關東爲發祥重地畫郡邑置守令而廣寧稱縣治焉余以康熙乙卯秋來蒞玆土甫入境瀏覽山川其气色鬱鬱蔥蔥然方振興伊始城以內瓦礫荊榛𨿽觸目橫塞然諸古迹之廢墜者其遺址頹基尙可過而問之殘碑斷碣尙得捫而讀之將欲次第修舉特人稀力詘未能驟期諸旦晚間也居無何偶遊崇興寺至見殿捨丘墟壁垣坍塌惟兩浮屠屹然未僕耳有新建佛殿扃閉而空其中未貌也越歲餘城守鄭公忽造訪曰雙塔寺佛殿塑像未設丹堊未施余己捐資倡眾修之盍往觀焉余因偕往見金碧輝煌丹靑絢爛諸佛像無不畢具其偉麗雅與殿稱鄭公請余爲文記之餘竊惟朝廷設官凡以爲地方也廣寧經殘毀之餘其所俟整頓者不一而足官斯士者擇要以圖猶慮力不暇給乃於浮屠之末黽勉從事而欲誇示來玆不知天下事有實無益而治之者治之者之過也有似無益而實有益而治之者治之者之功也玆寺由來也遠其關諸形勝也重廣寧急務固多而培形勝以養風气亦非迂緩而不切於時勢者之爲矣不然唐之太宗創建之歷代修葺紀載之貞瑉具存豈皆不可爲訓也耶鄭公名有時鐵嶺人募緣者僧崇體常學惠元云

○序

醫閭先生集敍

定三城敍

﹖醫閭先生集敍

明都禦史李承勛

予昔從伯氏世卿子大崖山中讀書至古之學者爲己大崖慨然嘆而問曰今天下有若人乎予未能對復嘆曰白沙陳先生公甫醫閭賀先生克恭眞其人也吾將焚舉子業從之遊越數載還自白沙稱其緒論以爲人心通塞之幾生生化化之妙有非見聞所及者必深思而自得之未易言也白沙之學以自得爲宗喫緊工夫全在涵養端居靜坐不爲私妄間隔至心虛气靈天理流通大本立矣喜怒未發而非空萬感交集而不動捨是則滯礙於形器支離於占畢力愈勞而心愈亂不足以語道矣故其詩曰吾能握其機安用窺塵編先生之學亦出陳氏在諫垣時聞爲己端默之旨篤信不疑謝病歸構小齋讀書其中隨事體驗未知其要潛心玩味杜門不出者十餘年乃見實理充塞無間化機顯行莫非道體事事物物各具本然實理吾人之學不必求之髙遠在主敬以收放心勿忘勿助循其所謂本然者而已故爲臣必盡忠爲子必盡孝推之家庭裏閭間冠婚葬祭服食起居必求本然之理而力行之久久純熟心迹相應不期信於人而人自信有邊將撲殺獻續者見先生卽吐實曰不忍欺也城中亂卒焚刼不入其坊人扶先生往諭之眾見卽羅拜而泣曰吾父也遂解散待罪城賴以全非盛徳能至是乎嘗並而論之二先生之學均於爲己白沙資質髙明而虛靜涵養之益爲多故所見髙妙至其徳立道尊體任自然從容和易不事矯飾不善學者見其暮年气象之可觀而不知其早歲自治之甚力憚深思而欲徑造自然怠克治而欲妄學和易故多流於放蕩先生性本篤實其學主於躬行循循然自下學始法地之下以固其基法地之廣以聚其業如是而自治如是而誨人如是而始如是而終篤實之基光輝發外傑黠者心服而獻誠叛亂者醉徳而革面予昔撫東土訪先生之閭見其子進士士咨文行不忝所生又聞有老門生百戶胡深者亟欲招致匿不肯見先生之風髙矣遠矣今夏士諮輩錄先生言行詩文奏議共若干捲遺予於戲先生之學本不可以言語文字求今先生往矣捨言語文字何可以見先生之心謹序而傳之先生名欽世爲定海人以戍籍隸遼之義州衛登成化丙戌進士任戶科給事中養疾回隱居醫閭山下克恭其字也遼人無老少貴賤至今稱爲醫閭先生云

﹖定三城敍

明禦史程啟充

功名之際人之所開也殘慢之習政之所激也遲速之宜幾之所投也是以君子致覽焉石塘曾子舉進士拜縣令擢禦史來按遼東當是時呂九州島爲巡撫乙未春禦史南巡都禦史北巡會於海州相得甚歡也已乃禦史行而南都禦史行而北北抵開原而返遼陽又兩日而難作時禦史尙在熊嶽報之趨歸馳檄往諭門啟檄入張檄眾號檄下僕旗息鼓坐甲解囊鞬釋官吏縛奉呂中丞入居都司眾驚曰禦史至矣登陴走集日四五起遠近風靡列城響應禦史兼程至官屬父老走逆入院諸叛卒呶呶待命軍民涕泣陳說禦史勞苦父老問所便宜更張之人人自喜曰禦史愛我也往唁呂中丞移之行臺上言曰臣待罪邊圉邊人弗靖敢幹制使罪惟在臣愚民不足誅惟聖明矜宥詔勿問諸臺諫請用師遣工部侍郎林公來按是月丙辰廣寧再變其夜撫順刼辱主帥禦史復上狀朝野洶洶司馬憂益劇禦史日事撫循渙其羣佯莫與較物色大憝稽其所往來謀稍解七月甲子晨集將校官屬下令曰三城干紀罔治脇從首亂者死其捕之國憲毋登叛人左右相顧喬﹖亢舌禦史出袖中姓名分配校卒卽走西城指授未移晷面縛八人明日撫順擒七人來獻又明日計殺陳羊兒陳羊兒者倡亂廣寧者也獟悍難敵故先事收之越翼日丁卯再擒十有二人後先遲速悉仰成算地方底綏反側震竦禦史復上言曰遼東三變臣不佞見大同失畫屠戮慘毒臣欲以計滅賊故請勿問臣憤恨不敢忘己討擒元惡二十七人殺一人取其首賴陛下神靈軍民帖服惟臣死罪死罪天子覽之喜詔司寇議辟詔冢宰陟禦史大僚詔司馬論功賞詔使者還別遣禦史勘奏敕至遼人呼曰微公吾爲大同矣我東人曷以報公諸父老請建生祠禦史不許請肖像俎豆之又不可請爲文記實禦史又謝乃守臺下不去禦史曰父老且休予方辭功請罪未遑也諸父老乃以李張二生來蒲河謁予以狀啟充受狀太息曰嗟乎事機之不可失也邊兵構患始寧夏而甘肅而大同當其時非無撫按也特以處置失宜玩兵激寇損師累月費數十萬殺傷數萬俾朝廷旰食可慨也惟遼變起三城五路震撼先是禦史請勿問悉解關鑰予心竊疑之比寓書於予曰玆舉終當別圖先生幸教我也予固謝未省也及其赫然決策不假兵革羣凶就系弭兵裕民萬全無害𨿽古管葛豈其過之孔子不云乎必也臨事而懼好謀而成者也乃知諸鎭之變惟無人焉以致喪師靡財禍亂薦作挈此相度弘濟孰多父老俎豆之朝廷爵賞之不亦宜乎

○賦

具瞻亭賦

錦石賦

﹖具瞻亭賦

明給事中劉琦

戊子秋莪峯公與客登醫閭之山憩於盤石之上俯瞰滄海仰睇丹崖覽遼東之形勝想重華之肇封升降峛崺顧盻杳渺謂客曰美哉山河卽此可以寄覽矣又奚必陟絕巘之危哉乃卽其處作具瞻亭斥粉堊之施省雕琢之巧無枚實之工鮮土木之擾匪維怡情縱目實可省俗觀風故賦其事以美之曰瞻南山之巖巖兮摩雯漢之蒼蒼挹煙嵐之疊翠兮溥盤錯於淳龐對諸峯之羅立兮儼劍戟之森張崔嵬萬仞環抱六重勢同插架秀壓居庸緬孑然之特出兮顯西域之梵宮臥霏霏之煙霄兮驚鶴馭之崆峒聆哀壑之呼號兮響幽澗之石淙北窺長白南眺蓬瀛孤竹西挽鴨綠東瀠俯三韓兮跨長城控九區兮拱神京擊澄泓兮溯遼水泛素影兮淩河之淸至夫丘垤白雲桮棬紅螺髙並泰岱列勢嵯峩基托醫閭兮緯地裏星分箕尾兮煥天文揖仙人之洞兮擷芝艸之香燻通聖水之圯兮簇碧波之細紋俯呂公之嵓兮襲遐壑之芳芬指東丹之臺兮餘萬卷之典墳若其鳧鷖振鷺頡頏羾翀佳木異卉髙低鬱蔥聳麗閣倒喬松懸瀑布面長空西風急而暮山紫北雁盡而山葉紅良辰不再勝槪難逢攀石﹖毚巖之危石若淩虛之飛鴻回川澤於盼睞覺宇宙之靡窮矣亂曰鳳凰翺翔兮鴟鶚潛藏魑魅遠遁兮鳥雀蹌蹌虎豹斂迹兮濈濈牛羊善韓範之宣撫審憂樂之後先威聲揚於云表惠澤洽於海天將儀型於廟廊豈曰玆土之具瞻

﹖錦石賦

範陽範勛

康熙己未錦守劉君招修郡誌兵燹之餘文獻久缺往往閣筆以待暇日遊郭外臨錦水見夾岸石子爛然不啻繡錯揀置盤中注以淸泉次第品題之以消旅況自中夏訖初冬所得漸多後出愈奇因嘆此物值黃羊白艸之鄕擅文采而知希故賦之緬神媼鴻蒙而亭毒兮特郁秀乎云根經媧皇烹煉以補綴兮仍東土之玆存疑距醫巫閭咫尺兮儻珣玕琪之子若孫彼球琳瑯玕兮安得獨擅美夫昆侖媲錦川於錦江兮諭錦石於錦段度河伯其當首肯兮恐山靈之不願蜀纈綺麗妙絕天下【後五切】寶鑷金梭明妃卓女𨿽組織之精工實經營者辛苦而爛熳其文章曾不煩乎機杼厥爲體格也或則生成渾然腐鼠同璞無璺無瑕不雕不斲【竹鹿切】跌巖【巖﹕宕】崔嵬保全梭角【盧谷切】或則良璧初完剨焉而撲委壑塡渠躪蹏轢轂厥爲形狀也或則面鈿耳璫髻簪巾結檞葉楡錢椶根竹節徑寸踰分𨿽小必掇【已悅切】或則方罫圓﹖巾穴登﹖還環訣玦鳧短鶴長陰凹陽凸擎掌曰珍如拳斯劣厥爲資質也或則砥礪砮丹武夫碝磩碌石﹖族碬瑉礛石﹖諸石﹖連礫麤有其精裒然獨出或則火齊木難金膏水碧硨磲璢石﹖離瑪瑙琥珀各見一班錯呈片石厥爲顏色也或則黍黑朱紅雪白天靑【子盈切】金黃不雜五色分明象彼貞士不貳其行或則鴨頭鷹背雀翠魚頳荔房檀暈松蕋蘭莖陸離光怪射目迷睛厥爲文理也或則點點滴滴煸爛晬盎絲絲縷縷縱橫下上睇之痕存摸不指擋或則星宿雲霞波濤峯嶂鬼斧神工物模人樣剞劂仿偟丹靑惆悵厥爲出處也或則驢耳牛心雞冠鷹嘴雨角雲頭磨盤鐺子【附近諸山】出谷遷瀾辰發已止或則挹婁室韋白霫黑水神龍燭銜北斗南指不知其來幾千萬里天荒地老兮嶰島江涯山矸石爛兮淪落疇嗟於是乃有幽人逸客冷致閒情漱流唫澤洗耳濯纓乍翍磊砢如贈王﹖囪瑛薄言埒之頃筐不盈遂爾靡陰與晴匪朝伊夕樂以忘憂志爲物役盡瘁鞠躬手自摭拾衣變昔耶足穿不借【資昔切】重疊攟載雜沓狼藉【前歷切】後薪旣多前魚可泣爰口掄文之鑑以持取士之衡納一卷於一勺期至公乎至淸且也平不欲庸奇不欲詭澹不欲枯華不欲靡大徳弗以一生﹖月掩全瑜亦以微瑕委淑慝毫芒去畱俄晷寧雅勿俗𨿽巖【巖﹕嚴】匪酷遺有驪珠混無魚目糖粃盡精鑿顯蕭艾黜薓苓選升艸堂入山館幾烏皮窗電閃器潔白水淸淺亂拋擲任仰【仰﹕俛】俛【俛﹕仰】成殊致恣元覽雞旣嗚【嗚﹕鳴】矣遙曈曨旭日始旦兮屋梁紅啟東牖兮徹盤中五光十色兮映簾櫳銀屏嬌面兮浮朝銅踰髙舂兮歷南榮離馭當空兮萬象呈短檐疏榥兮洞幽貞纖玼微颣兮無可抨勿易秦人兮十二城日昭昭兮寢以暆爲鑿西壁兮延夕暉捧盈逐景兮必若葵安得魯陽兮戈再麾願言終日兮不蹔違月出皎兮窺我牀懷佳人兮不能忘往從之兮水中央水天一色兮白茫茫從容剪燭兮宵正長可以獨樂何必人知良朋過從亦與賞奇有飲能不醉曰平泉所遺有拜輒欲狂曰南宮我師有乍對彈琴曰少文圖小山可響有遽攫置袖曰郁林航重載難移率皆其臭如蘭人淡於菊靡麗紛華佗非所致故能懷瑾握瑜抱璞韞櫝玉與不貪兩寶俱足斯物理之乘除亦天道之倚伏若乃人間僊域宮庭廟堂靑蒲金戺丹陛彤墻衣冠濟濟禮樂皇皇九賓在列萬壽稱觴陳其法物出自寶藏器車銀甕大呂元英【於良切】懸黎垂棘黃琮白珩於闐插架靺鞨盈箱天家巨麗海內無雙匹夫懷璧何足以臧又若戚裏侯門王宅藩邸翠幰朱輪蟬冠貂珥蒜押玳簾藻函晶壘七寶流蘇千金牀第羅列階除紛紜瑰瑋靈璧太湖英徳大理瑤色銅聲梯山航海【虎洧切】糜費若干囏難至此苔臥彌年河淸一視矧爾戔戔固應弗齒又若倚頓陶朱王孫程鄭【葉鎭】饒擁魚鹽豪鈞楚晉栲栳珠量池塘金窨波斯謄舶朱提充矴【的孕切】王氏絹余終南樹盡希世之珍示人不吝尋常饋遺等閒婚聘婢飾奴妝駭雞照乘【葉甚】窮侈極奢爭奇角盛有美於斯豈其所信吁嗟乎尢物地產佳期天作【臧祚切】顯晦有時絀伸各處寒莫衣兮饑莫食首不耀兮佩非式遭棄寘兮勿於邑有知己兮在中國延佇兮淩川邂逅兮何年泉石兮我癖文采兮相憐澣濯兮拂拭數見兮愈鮮出緇衣兮公好任嗜痂兮笑偏當揚眉兮卬首爲悅己兮增妍曠萬古兮一遇將攜手兮歸田然而世態何常物情難料恐後也悔宜先以報黍稷非馨蘋藻旣芼乃酻之翠薄而爲文昭告曰天各一方遭逢非偶謬托相知儀圖終守千距關山十更卯酉無翼以飛不脛須走客至貧家入門見醜紙帳蘆簾繩樞甕牖螙簡奚囊茶鐺藥臼襆被蕭然庭塵不帚挹彼注玆泊吾堅友莫避妻孥常置左右飲食起居時時偕叟看劍檢書彈碁命酒歕墨鳴毫得心應手資爾精英起予枯朽白水靑松禁寒耐久逝肯適我虎丘點首卽弗其然亦曷敢扭言愼勿出憑之者有寤寐能通肝膈許剖何去何從若可若否三日之日消息諭某過期寂寂則是妍皮癡骨頑石而已矣爰舉以盡還山藪惡用此累累者使僕夫嗟重負邪祝甫畢見山人黃髮揭箔突前問將誰詰咄咄如譫不聞夫珠之在合浦乎汪洋海路旣去復還【旬緣切】無他孟嘗廉也又不聞夫石之在晉安乎終古雲霧忽而見焉無他虞願賢也計是物生是邦刼不可由旬悉矣而名不傳詎但人不之識抑亦弢光匿迹不願與周旋耳玆望君之室寶气屬天傾君之橐寶光燭筵以知其曩刮君目如承伯樂一顧今登君載卽從李郭登仙區區心事原自昭然也若復狐疑猶豫敞﹖﹖兄遷延政慮越石父不以解左驂爲徳反以屈齊相爲嫌立見乘風石燕髙翥翩翩矣余乃瞿然而起敬謝長者永矢勿諼相依不全旣白雲以自怡亦欲內示翔風外示和氏而播之乎華夏亂曰璀兮璨兮絢兮爛兮有斐君子邦之瑗兮澡徳於盤旦復旦兮握奇在手洵可玩兮南山之壽文章煥兮珠百琲而金千笏勿與換兮

○詩

四言古

五言古

七言古

五言律

五言排律

七言律

五言絕句

七言絕句

﹖四言古

魯公詞

魯公詞

明浮梁盧瓊

維帝禦極柔遠能邇一夫不獲痌瘝是恥蠢玆遼人不戢自焚公憫冥頑任禍於身敷奏祈宥脇從罔究帝曰兪哉銑拜稽首渠魁以殲眾戚以佑保玆東土如翼如覆帝曰都哉陟玆功懋銑拜稽首天子萬壽農不易業市不易肆以生以育惟公之賜維岡有柏維麓有砥繩之鑿之維公之祠公惟信宿畱公之似我其夙夜罔不敬止匪我思之子子孫孫匪民思之旣浹且淪匪公之惠惟帝之仁遼其奠安於萬斯春

﹖五言古

觀音洞

義州懷古

觀音洞

郡守孫成

云根堯堯然寒泉淸且徹山上已無松洞前恆有雪懷松心自貞積雪質固潔欲寄之歲寒林巒見飄瞥

義州懷古

廣寧令項蕙

西北屹巨鎭所以障東藩阻險由天設巖巖斷塞垣過此乃殊方沙磧沒平原天馬來不絕傳有苜蓿繁控弦士十萬騎射鳥獸翻北地能用武兼並志猶存殺气枯艸木刀瘢與箭痕昔者遼金世崇墉何足言在徳不在險亦云固本根寧無和親利結之可勿諼竊嘆外甥國難歸靑冢魂玉魚死蒙葬燐火夜唬猿地遠易驕奢況乃許並吞何以防未患曰無鶴乘軒飽騰盡組練鎖鑰偕北門山樓增粉飾永無鼙鼓喧

﹖七言古

醫巫閭山

覽秀亭歌

具瞻亭歌

醫巫閭山

金太常寺丞蔡珪

幽州鎭山髙且雄倚天萬仞蟠天東祖龍趨之不肯去至今鞭血餘殷紅崩崖暗谷森雲樹蕭寺門橫入山路誰道營丘筆有神只得峯巒兩三處我方萬里來天涯岥陀繚繞間風沙直教眼界增明秀好是嵐光日夕佳

覽秀亭歌

明都督毛倫

秋風幾日搖霜樾北鎭西山兩奇絕開窗覽秀小亭幽景物撩人自然別丹崖翠壑吐仍吞紅雲白艸入深垣短碑古塔幽光裏野店孤舂何處村荒榛小徑不盈尺谷口縈紆更深入蕭蕭木落滿天秋溪壑斷流堆亂石山形地脈亦何崇上有千歲之蒼松孤髙偃蹇傲冰雪秀拔天地輕秦封紅霞幾縷吞朝旭突兀髙樓斷山曲南峯勢壓北峯雄劍戟森然對羣玉彩雲縹緲棲蓬萊金闕森羅紫極開山空寂寂白晝永野曠落落淸風來飛檐鈴鐸響朱閣石殿簾籠開翠幕回峯轉壑挹淸溪疊嶂層巒連碧落山原迢遞千里通萬物蒼茫一望中放懷聊取片時適仙境未必人間同白雲一片靑山小野樹煙霞秋意老林梢畿點認歸鴉天外數行橫海島晴時乘興縱登臨與客攜壺共賞心海闊天空云浩浩臺髙樹合影沈沈

具瞻亭歌

明禦史程啟充

髙閣倚危巓上與浮雲齊林岑疊舞鑿斜徑吞吐日月分東西盤旋曲折下復上淩空百丈懸天梯聳身數息不可到眼花神悸忽如迷陽坡寬敞抱山腹羣峯輻湊飛寒瀑髙人指點歷畫圖結構孤亭縱心目雜芳繞徑搖晴光石龕鍾乳流瓊漿開窗攬擷生靈籟自然身世渾相忘紫芝黃石爭絢爛嗁鳥落花還復見煙霞淡宕飽遊人可惜風光自流轉

﹖五言律

廣寧懷古

溫泉

溫泉﹝明禦史徐景嵩﹞

蒞任祈雨輒應僚屬有以隨車稱者作此謝之郡守孫成

廣寧遇雨

望觀音閣

宿杏花寺

寧遠道上遙望覺華桃花二島

廣寧懷古

遊觀音閣

望夫石

臥佛寺

廣寧懷古

明禦史劉成徳

衰艸閒仙洞靑雲冷誓臺輿圖連朔漠烽火靜塵埃水自荒沙出山從故國來戍樓鐘報曉笳鼓遞悲哀

溫泉

前人

憲署鳴騶發雲林度晚霜淸流回燕尾曲路遶羊腸星隕石仍在僧貧寺半荒人家偏冷落山犬護柴桑

前題

明禦史徐景嵩

萬古溫泉水百年幾度遊炎流從地發暖气欲天浮風過亭臺爽山環景物幽自憐多病客不是濯纓儔

蒞任祈雨輒應僚屬有以隨車稱者作此謝之

郡守孫成

敢曰隨車雨偶然相值中羣生兼沐浴大气屬空蒙亦覺人情喜懸知歲事丰我來應有責詎可冒天功

廣寧遇雨

前人

但得千疇足何妨滯一程煙垂南郭滿云出萬峯平飛鳥沾還逝長虹斷復明停車凝望處童叟競歡聲

望觀音閣

前人

特起如端笏前峯豆眼靑山形飛欲去雲气駛還停傑閣渺難卽空巖若可聽且將登眺意畱作未曾經

宿杏花寺

前人

一徑穿山入疏鐘亦漸聞門迎千障色寺繞幾峯雲谷葉吹風亂巖花笑日曛老僧耽寂靜似怪客紛紜

寧遠道上遙望覺華桃花二島

郡倅朱夢熊

雙島澴中出遙分天一涯桃花春漲滿仙邑白雲遮【覺華島卽古興城縣地】去去無輕翮遲遲欲問楂莫言歸路遠心已到金華

廣寧懷古

前人

閭岫峨峨起邊風寂寂來日遲雙塔影沙靜一溪苔地迥連唐壘霜髙冷誓臺文皇停蹕處轉眼已蒿萊

遊觀音閣

廣寧令項蕙

乘興歷危顚上方樓閣連四圍山斷絕一徑鳥飛懸覽勝猶疑夢憑虛別有天武陵問津後此地鑿何年

望夫石

教授張橓

未必曾登此髙蹤自不磨孤魂遊夜月遺恨寄捲阿淚盡山無竹哀深海湧波風吹石上樹嗚咽似悲歌

臥佛寺

前人

遠望招提境蒼茫夕照間岡巒環曲水戶牖對遙山佛自何年臥僧能終日閒風塵行役客長嘆惜衰顏

﹖五言排律

溫泉十韻

謁北鎭廟

溫泉十韻

嘉定孫暘

泉近桃花島仙源沆瀣長山川藏大藥水火見眞陽出地明珠泛停淵碧玉相龍唇蒸露白石面起雲黃瀹卵將堪用遊魚何可當細流紆入海曲澗暗通房游泳非人境浮沈似醉鄕伐毛迥鶴髮洗髓得蟾肪垢去三彭死風生六翮揚此身非薄譴焉得沐汪洋

謁北鎭廟

新都程瑜

北鎭閭山古崢嶸屏帝京倚天橫海嶽據地控幽營日出東隅近星髙北斗平龍文蟠玉冊雉堞列丹旌千古鍾神秀百王共祝祊眞香浮碧瓦寶炬映朱甍邈矣燔柴日茫然造物情我來時已晚春盡气猶淸剝落看碑字躋攀聽谷鳴翠屏巉石列蒼蓋偃松擎廟貌餘兵燹臺垣穴鼬鼪仙亭無鶴駕蟒洞尙蛇行衣狗浮雲態滄桑老衲評車書今一統何必嘆長徵

﹖七言律

同李副將陳別駕遊觀音洞

題北鎭廟石闕

出關口占書錦州行署

浴金湯溫泉

廣濟寺古塔

謁北鎭廟

望醫巫閭山

寧遠州湯泉

登閭山

同李副將陳別駕遊觀音洞

明東寧道任天祈

岧峣山境自幽深攜伴乘春一往尋嶺外風煙聊縱目巖前艸色漫驚心倚云峭壁千峯立印月寒潭萬古沈興劇酣歌歸路晚回看佳勝擬重臨

題北鎭廟石闕

明陪祀官盧崇徳

廟貌塵封已數年千秋勝迹尙依然蒼松聳壑長懸日峭壁昂霄欲補天銜命皇華新俎豆關心離黍舊山川欣逢戎服叨陪祀佇望煙巒烽火邊

出關口占書錦州行署

奉天府尹梁拱宸

翩翩旌斾指營州滿目山川憶舊遊慢道錦衣歸故里欲將迂策佐前籌云霓正切三農望杼柚應舒聖主憂道左相逢多父老停車時復一咨諏

浴金湯溫泉

奉天府尹姜希轍

首山山下水涓涓暖气翻騰珠露圓日護輕寒溫室樹雲飛廣漠華淸泉畫欄時遶靈川色鴛瓦平浮玉井煙披滌塵襟淸客況春風已覺沐恩偏

廣濟寺古塔

郡倅朱夢熊

耶律浮屠靄夕暉諸天景物望中微憑陵幾見川原攺剝落頻經劫火飛雨散天花衣欲濕光含舍利鳥知皈寄言華表峯頭鶴城郭人民是與非

謁北鎭廟

廣寧令項蕙

山靈無恙气氤氳古廟松楸宿白雲斷碣猶存梁父禪劫灰難認嶧山文不辭登眺尋僧話尙有林巒待鹿羣感慨相傳思往事悲鳴雲際雁紛紛

望醫巫閭山

教授張橓

遙望醫閭天際峯靑山疊疊白雲濃背連沙漠岡陵遠面對蓬瀛煙霧重王气氳【氳﹕氤】氳躔北極神靈縹緲憶虞封登臨定可開心目一覽皇都大幹龍

寧遠州湯泉

前人

天開一鑑近城隅甃出湯池入畫圖暖气浮空輕散霧靈泉湧上亂騰珠石鯨吐出波猶沸暗砌通來春滿膚道是沈屙能盡滌窮愁郁夕可能蘇

登閭山

軍都苗君稷

醫巫閭表舊皇都永鎭營州自有虞磴道回翔神出入懸巖靈變樹模糊扶桑夜半天雞曉絕幕風前石馬趨早晚使臣重薦辟六師今已過江湖【時命討雲南】

前題

平陵陳易

舜日髙懸自可攀醫巫閭出大荒間遠開冰雪無邊路長奠龍蛇此一山老樹參天云影直空靑撲地石花斑已聞講殿諸儒進爲告成功戰馬還

﹖五言絕句

客錦州二首

綫公祠

客錦州二首

明大學士孫承宗

錦水波初靜髙軒向此過似聞城郭是東去竟如何

又

吳房豈不重風雪竟誰成愧爾龍鐘者偏收上將名

綫公祠

明關中髙汴

三十將軍死芳名萬古揚人生總百歲誰短與誰長

﹖七言絕句

寧遠溫泉二首

遊閭山淸安寺登大士閣二首

十三山

寧遠溫泉

三月三日浴溫泉

將軍石

落星石

寧遠溫泉二首

宮詹侍郎沈荃

首山南麓有湯泉暖霧騰空亂曉煙野寺荒原題句少一泓靈液自涓涓

塞北溫池那易逢解衣晞發且從容漁陽昨歲陪鑾處白日淸泉鎖翠峯

遊閭山淸安寺登大士閣二首

前人

聞說閭山第一峯蒼崖終古白雲封天風忽起松濤落下界回看隔幾重

山閣層層架石梁洞門窅窅瀑飛涼攀蘿直上三千尺鳥語花香白晝長

十三山

郡守孫成

峨峨天外見芙蓉夜雨新添螺黛重自是閭山行盡處畫圖云擁十三峯

寧遠溫泉

吳興夏駰

寧遠城東一鑑開白雲長裊碧山隈靈泉不解分寒暖歲歲春波待客來

三月三日浴溫泉

教授李元發

泉蒸馥鬱暗生香淸晝初長袚百祥把酒問春應駐此如何寒月也如湯

將軍石

教授張橓

淩空突起最髙峯百丈巓頭挺怪松勝敗從來人自致山靈何事漫加封

落星石

前人

何年炥灹墮靑冥莫是前朝古將星頑鈍今𨿽臥塵土晦暝疑或見精靈

錦州府誌卷十

●跋一

往者吾郡修志徧搜古人底本於搢紳學士鄕耆野老之家不可得詎張君眾異得於千里外燕臺圖書館殘編斷簡之中首尾完全未必非鬼神呵護畱待有心人之考據參證也吉光片羽旣足珍藏他日與吾郡所修誌書翦燭觀之且可補其遺而弭其缺陷燦老矣不願作書並不願抄錄成本乃眾異君研忍精力能於部務公餘回邸後以抄書爲樂事積日累月克竟其功雅懷髙致其可及耶假觀時適同年餘君嵩云來見是書謂爲聖賢經濟之學先從地輿入手王方伯樹枬旬宣新疆時創修全省通誌調宰官才具學問有政聲者贊勷其事余君卽其一也今眾異殫精於是親手錄成將來擔任一省一道一方必有可以自見繼家學之淵源增前型之耿光者因附跋其末而歸之

時夏曆乙丑年小陽春月望前三日遼西山人通家馮燦彰書於宣南庽捨

●跋

淸季吾奉教育會成立倡議編纂鄕土歷史地理以課小學而搜集材料除盛京通誌外無實錄可記爰請之大府各縣一律編集縣誌閱十年吾邑誌書成披閱之餘竊慨夫三代迄淸歷三千餘年何文獻竟無可考證不禁恝然久之去歲張子仲異得錦州府誌一書公餘手抄三閱月而書成以有同志也遠道寄來捧讀至再幸何如之是書輯於淸初去前代未遠董其事者苦心采訪不爲不周而所得不過如此噫兵燹之禍人深矣聞之長者曰明淸之會錦邑爲用兵要區經七十餘戰連續數十年之久土著人民遷徙靡遺是則人民之生命且不保遑論其它且是書之出計今不足三百年五邑士紳不惟無保而存者卽知之者亦絕尠吁可慨己然則張子之手抄是書也其有同感焉

丙寅伏初序於沈陽

淩川李樹滋

