咸淳臨安志﹝宋﹞潛說友纂修

《咸淳臨安志》簡介

三志者﹐宋周淙《乾道臨安志》三卷﹐施諤《淳佑臨安志》六卷﹐潛說友《咸淳臨安志》九十五卷﹐皆相傳孤本也。《咸淳臨安志》南宋地方誌。宋度宗咸淳時﹐潛說友撰。說友字君髙﹐處州縉雲﹝今屬浙江﹞人。臨安﹐府名﹐治今浙江杭州﹐爲南宋行在所。作者以《乾道臨安志》《淳佑臨安志》爲基礎﹐旁搜博采﹐增補成書﹐共一百卷。前十五卷爲行在所錄﹐記載皇城及中央官署等。十六卷以下﹐分列疆域﹑山川﹑詔令﹑禦制﹑秩官﹑宮寺﹑文事﹑武備﹑風土﹑貢賦﹑人物﹑祠祀﹑寺觀﹑園亭﹑古迹﹑冢墓﹑卹民﹑祥異﹑紀遺等門。體例完備﹐徵材宏富﹐考辧精審﹐條理秩然。所繪皇城﹑京城﹑府署﹑浙江﹝錢塘江﹞﹑西湖及府治﹑各縣境﹑《咸淳臨安志》中的臨安皇城圖九縣山川等地圖頗爲詳明。所引宋人晏殊《輿地誌》﹑範子長《皇朝郡縣誌》及《大宋登科記》等多種史籍﹐原書早已散佚。明﹑淸人所作西湖諸志也大多取材於此。該志在宋末已有刊本﹐明代流傳幾絕。淸人朱彜尊從海鹽胡氏﹑常熟毛氏先後得宋刊本八十卷﹐並補抄十三卷﹐尙缺七卷。鮑廷博又多方搜補了宋刊本的六十五﹑六十六兩卷﹐爲宋本所無﹐卽現存九十五卷本。今通行的以淸道光十年﹝1830﹞錢塘汪氏振綺堂仿宋重刊本較爲完備。該志是南宋地方誌中的佳作﹐爲研究臨安地方史和宋史的重要史料。

在二十五卷以前﹐將﹝口虒﹞誤作唬﹐其實爲啼字。在二十五卷以前﹐將﹝口虒﹞誤作唬﹐其實爲啼字。二十六卷後已更正﹐之前不再重輯﹐請讀者畱意﹐自行更攺。不好意思。文本中多有本字﹐俗字﹐異體字﹐古文﹐籀文﹐等等。諸如﹕﹝口虒﹞爲啼本字﹔磚﹐磚爲俗﹝專瓦﹞字﹔異體字﹕﹝吉吉﹞﹦哲﹔埜﹦野﹔﹝懋去心攺土﹞爲古文野﹔﹝難去隹攺喜﹞爲籀文艱。。。。。有可能均輯成現代文字﹐否則則拆而示之。又﹕文中﹝口十﹞者﹐非葉之簡體字也。字典云﹕﹝口十﹞﹝檄牒切入聲﹞古文協字﹐古韻失傳。宋人於古詩歌音韻之不調者﹐攺讀其字﹐謂之﹝口十﹞韻。

目錄

序

卷一

行在所錄﹝一﹞

序錄

凡例

圖

皇城圖

京城圖

浙江圖

西湖圖

駐蹕次第

宮闕一

大內

文徳殿

垂拱殿

延和殿

崇政殿

福寧殿

復古殿

損齋

選徳殿

緝熙殿

熙明殿

勤政殿

嘉明殿

欽先孝思殿

卷二

行在所錄﹝二﹞

宮闕二

祖宗諸閣

北宮

徳壽宮

重華宮

東宮

資善堂

學士院

玉堂

摛文堂

卷三

行在所錄﹝三﹞

郊廟

郊丘

明堂

太廟

四祖廟

景靈宮

齋宮

太社太稷壇

九宮貴神壇

耤田先農壇

髙禖壇

海神壇

卷四

行在所錄﹝四﹞

朝省

三省

樞密院

都堂

髙宗皇帝

孝宗皇帝

寧宗皇帝

理宗皇帝

今上皇帝

思堂

經武閣

中書門下後省

檢正左右司

承旨檢詳編修

三省樞密院監門

三省樞密院架閣

卷五

行在所錄﹝五﹞

禦史臺

諫院

六部

吏部

戶部

禮部

兵部

刑部

工部

六部監門

六部架閣

卷六

行在所錄﹝六﹞

諸寺

太常寺

寅淸堂

昭勛崇徳閣

觀音泉

寶庫

水閣

玉牒所宗正寺

大理寺

云章亭

髙宗皇帝

戒飭詔一

獎諭獄空敕書六

孝宗皇帝

獎諭獄空敕書十

光宗皇帝

獎諭獄空敕書一

寧宗皇帝

獎諭獄空敕書二

獄

寺官廨宇

明淸堂

楮亭

新渠

司農寺

太府寺

卷七

行在所錄﹝七﹞

祕書省

孝宗皇帝

光宗皇帝

理宗皇帝

國史院

道山堂

著作之庭

國史日曆所

編纂會要所

書庫

寶庫

後圃

渾儀臺

敕令所

卷八

行在所錄﹝八﹞

諸監

國子監

芳潤亭

書版庫

將作監

軍器監

大宗正司

省所

院轄

登聞檢院

登聞鼓院

都進奏院

官告院

諸司諸軍糧料院

諸司諸軍審計司

榷貨務都茶場

雜買務雜賣場

文思院

左藏庫

封樁上庫

封樁下庫

安邊太平庫

卷九

行在所錄﹝九﹞

監當諸局

車輅院

禦前軍器所

編估打套局

惠民和劑局

太平惠民局

省倉上界

省倉中界

省倉下界

丰儲倉

丰儲西倉

端平倉

淳佑倉

平糴倉

咸淳倉

艸料場

合同場

會子庫

造會紙局

交引庫

法物庫

度牒庫

市舶務

司農排岸司

三省樞密院激賞錢庫

三省樞密院激賞酒庫

左右騏驥院﹝象院﹞

牛羊司

卷十

行在所錄﹝十﹞

三衙

殿前司

侍衛馬軍司

侍衛步軍司

合職

合門

客省四方館

禦前忠佐軍頭引見司

內諸司

諸後宅

諸王府

公主府

勛臣賜第家廟

邸第

張循王府

韓蘄王府

劉鄜王府

楊和王府

太傅平章賈魏公府

官宇

宰執府

侍從宅

臺諫宅

省院官宅

百官宅

卷十一

行在所錄﹝十一﹞

學校

諸王宮大小學

立教堂

汲古堂

宗學

太學

大成殿

大成殿門

首善閣

紹興十四年幸學答詔

淳熙四年幸學詔

嘉泰三年幸學詔

寶慶三年諭內外學官詔

淳佑元年幸學詔

禦制禦書道統十三贊並序

咸淳三年幸學詔

光堯石經之閣

禦制宣聖七十二賢贊並序

崇化堂

景定元年更學令禦札

禦書朱熹白鹿洞學規

監學官題官

學官位

前廡

齋捨

后土氏之神

武學

立武堂

齋捨六

卷十二

行在所錄﹝十二﹞

貢院

禮部貢院

省試賜知貢舉禦札

聞喜宴賜進士詩

別試所

太史局

太醫局

堂後官院

卷十三

行在所錄﹝十三﹞

宮觀

太乙宮

西太乙宮

萬壽觀

佑聖觀

開元宮

龍翔宮

宗陽宮

四聖延祥觀

寧壽觀

顯應觀

祠廟

祚徳廟

苑囿

聚景園

玉津園

富景園

翠芳園

玉壺園

卷十四

行在所錄﹝十四﹞

禁衛兵

班直

內諸司並宮觀等兵士

太廟宮觀等兵士

殿司寨

馬軍司寨

步軍司寨

左右金吾街仗司﹝附﹞

省院兵

樞密院親兵營

省馬院

攢宮

後攢

園

諸攢所

館驛

都亭驛班荊館﹝闕文﹞

卷十五

行在所錄﹝十五﹞

賦詠

殿廷

紫宸殿禦筵卽事七首﹝魏了翁﹞

後殿侍立三首﹝魏了翁﹞

記立螭所見三首﹝魏了翁﹞

射殿引諸班二首﹝魏了翁﹞

殿試筆記次韻﹝周必大﹞

請禦明堂齋殿﹝任希夷﹞

元日班賀﹝任希夷﹞

上壽大宴二首﹝任希夷﹞

又赴禦宴﹝任希夷﹞

又左史待班二首﹝任希夷﹞

延和殿退朝﹝陸遊﹞

集英殿策士待宣於內軍器庫廊﹝洪咨夔﹞

經筵

講筵侍立三首﹝魏了翁﹞

北宮

慶壽徳壽宮十首﹝楊萬里﹞

徳壽宮卽事六首﹝任希夷﹞

東宮

謝東宮燕榮觀堂﹝楊萬里﹞

學士院

入直賦景物二首﹝王希呂﹞

次希呂韻二首﹝周必大﹞

賜茶退入直﹝周必大﹞

禁直賜果﹝胡銓﹞

石中二首﹝李壁﹞

玉堂寓直﹝範成大﹞

中秋寓宿﹝範成大﹞

曉起書事﹝範成大﹞

拜賜禦酒﹝範成大﹞

玉堂懷舊二首﹝範成大﹞

寓直晚對內殿菩薩蠻詞﹝範成大﹞

宿直﹝任希夷﹞

賦梅下小池﹝任希夷﹞

和李壁韻﹝洪咨夔﹞

宣鎖畱題﹝洪咨夔﹞

又宣鎖﹝洪咨夔﹞

初直玉堂和李壁二絕﹝趙汝談﹞

鎖宿七首﹝劉克莊﹞

郊丘

郊丘紀事十首﹝周紫芝﹞

郊祀慶成三首﹝任希夷﹞

郊壇齋宮七首﹝任希夷﹞

明堂

宗祀慶成﹝周必大﹞

慶成五首﹝任希夷﹞

宗祀夕﹝潘﹝方﹞

明堂侍祠十絕﹝王庭﹞

太廟

太廟致齋﹝洪咨夔﹞

景靈宮

謁景靈宮﹝楊萬里﹞

扈從朝獻四首﹝任希夷﹞

接盞天興殿﹝任希夷﹞

九宮壇

九宮壇齋宿次尹少稷韻﹝範成大﹞

後省

後省齋宿三首﹝魏了翁﹞

後省紫薇花﹝任希夷﹞

樞屬

西府直捨盆池種蓮二首﹝楊萬里﹞

禦史臺

臺中聽雪﹝洪咨夔﹞

祕書省

次洪邁館中紅梅韻﹝周必大﹞

次王十朋省中黃梅韻﹝周必大﹞

賦木犀次韻三首﹝周必大﹞

次韻著庭緗梅﹝周必大﹞

祕閣曝書二首﹝周紫芝﹞

題吳說石渠大字﹝周紫芝﹞

和髙似孫省中雪﹝洪咨夔﹞

省中次韻﹝洪咨夔﹞

院轄

檢院卽事﹝任希夷﹞

攝鼓院﹝任希夷﹞

左藏西廡下紙合負暄戲題﹝並序楊萬里﹞

貢院

禮闈奏號畢呈天官侍郎﹝任希夷﹞

省闈試士﹝洪咨夔﹞

上已銓闈董試二首﹝洪咨夔﹞

宮觀

冬祠太一六言四首﹝範成大﹞

太乙宮迎駕﹝任希夷﹞

太一宮齋祭﹝洪咨夔﹞

太一宮後武林山﹝樓鑰﹞

延祥觀後山亭﹝周紫芝﹞

四聖觀涼堂﹝髙似孫﹞

苑囿

駕幸聚景園﹝楊萬里﹞

玉津園餞魏王﹝胡銓﹞

聚景園宴集﹝任希夷﹞

宴玉津園江樓七首﹝任希夷﹞

舟過禦園二首﹝陸遊﹞

聚景園﹝髙似孫﹞

卷十六

志﹝一﹞

圖

府治圖

九縣總圖

余杭縣圖

臨安縣圖

於潛縣圖

富陽縣圖

新城縣圖

鹽官縣圖

昌化縣圖

疆域一

敍

吳越考

古今郡縣表

卷十七

志﹝二﹞

疆域二

郡縣境

唐元和郡縣誌﹝李吉甫﹞

皇朝太平寰宇記﹝樂史﹞

元丰九域志﹝王存﹞

皇朝郡縣誌﹝範子長﹞

錢塘縣﹝望﹞

仁和縣﹝望﹞

余杭縣﹝望﹞

臨安縣﹝望﹞

於潛縣﹝緊﹞

富陽縣﹝緊﹞

新城縣﹝上﹞

鹽官縣﹝上﹞

昌化縣﹝中﹞

卷十八

志﹝三﹞

疆域三

星埜

分埜爲星紀

日爲丁

辰爲丑

五星爲火

城郭

余杭縣

臨安縣

於潛縣

富陽縣

新城縣

鹽官縣

昌化縣

社稷

錢塘縣

仁和縣

余杭縣

臨安縣

於潛縣

富陽縣

新城縣

鹽官縣

昌化縣

卷十九

志﹝四﹞

疆域四

廂界

在城九廂

宮城廂

左一南廂

左一北廂

左二廂

左三廂

右一廂

右二廂

右三廂

右四廂

城南北左右廂

城外四壁

東壁

南壁

西壁

北壁

城東西廂

在城兩縣界分

錢塘縣

仁和縣

城外兩縣界分

錢塘縣

仁和縣

坊巷

府城

左一南廂

左一北廂

左二廂

左三廂

右一廂

右二廂

右三廂

右四廂

城南左廂

城北右廂

城西廂

城東廂

諸縣

余杭縣

臨安縣

於潛縣

富陽縣

新城縣

鹽官縣

昌化縣

巿﹝行團瓦子附﹞

行團

瓦子

錢塘縣

仁和縣

余杭縣

臨安縣

富陽縣

新城縣

鹽官縣

昌化縣

卷二十

志﹝五﹞

疆域五

鎭

仁和縣

余杭縣

新城縣

鹽官縣

鄕裏

錢塘縣管十三鄕

仁和縣管十一鄕

余杭縣管八鄕

臨安縣管二十二鄕

於潛縣管六鄕

富陽縣管十鄕

新城縣管十二鄕

鹽官縣管六鄕

昌化縣管四鄕一村

卷二十一

志﹝六﹞

疆域六

橋道

府城

大河

小河

西河

城南左廂

城北右廂

禦街

錢塘縣

仁和縣

余杭縣

臨安縣

於潛縣

富陽縣

新城縣

鹽官縣

昌化縣

卷二十二

志﹝七﹞

山川一

敍

三江考

山﹝一﹞

城內諸山

鳳凰山

吳山

七寶山

寶蓮山

石佛山

瑞石山

金地山

茅山

淺山

寶月山

峨眉山

艸塢山

寶山

靑平山

竹園山

狗兒山

虎林山

卷二十三

志﹝八﹞

山川二

山﹝二﹞

城南諸山

包家山

大慈山

龍山

五雲山

定山

秦望山

浮山

排山

報山

廟山

﹝土曇﹞山

城西諸山

武林山

飛來峯

白猿峯

稽畱峯

月桂峯

蓮華峯

武林泉

石門澗

連巖棧伏龍棧

靑林巖

理公巖

合澗橋

呼猿洞

巖石室龍泓洞

煉丹井烹茗井

葛塢朱墅

女兒山玉女巖

醴泉

暖泉

冷泉亭

壑雷

候仙亭

虛白亭

見山亭

觀風亭

袁君亭

紫微亭

翠微亭

石橋亭

月桂亭

夢謝亭

丹竈堂

隱居堂

許邁思眞堂

記文冷泉亭

題詠飛來峯

孤山

柏堂

白公竹閣

和靖林處士廬

處士墓

金沙井

碼瑙坡

六一泉

東坡庵

閒泉

僕夫泉

四照閣

西閣

銘文六一泉

題詠孤山

粟山

巨石山

巾子峯

霍山

南屏山

小南屏山

慧日峯

雷峯

雞籠山

赤山

玉岑山

鴉雞峯

卓筆峯

花家山

月輪山

馬鞍山

靈石山

仙姑山

西觀音山

龍門山

觀山黃杜山丫頭山茅山筱山楊梅山

卷二十四

志﹝九﹞

山川三

山﹝三﹞

城東北諸山

臨平山

桐扣山

臯亭山

靑龍山

母山

佛日山

石膏山

黃鶴山

超山

亭巿山

龍珠山

泰山

大旗山

南鮑山

南山

太婆山白巖山

方山

全山

薴山

楊山

唐墓山

近山

大遮山烏尖山

飲馬山

安樂山

石壁山龍駒山法華山

三峯山

洛山

峨眉山

烏頭山

石姥山

獨山

赭山

馬嗥山

余杭縣

大滌山洞天

九鎖山

天柱山

伏虎巖

來賢巖

仙迹巖

大滌洞

棲眞洞

石室洞

嗚鳳洞

鳴鈴洞

龍蛻洞

白茅洞

歸云洞

撫掌泉

明星瀆

瀑泉

冷泉

新池

云根石

藥閫

淸音亭

祥光亭

翠微亭

題詠大滌山

金鵝山

由拳山

靑障山

稽亭山

髙陸山

戎山

舟枕山

岑山

斷山

仇山

安樂山

顧望峴

阿姥堆

望牛堆

石灰堆

卷二十五

志﹝十﹞

山川四

山﹝四﹞

臨安縣

天目山

徑山

記文

題詠

功臣山

衣錦山

華石山

金錢山

垂澑山

臨安山

蕭條山

郭山

碧茂山

安國山

康山

葛仙公山

錢嶺山

八百山

公山

姥山

集賢山

王屋山

東山

西山

玲瓏山

九仙山

九州島山

卷二十六

志﹝十一﹞

山川五

山﹝五﹞

於潛縣

天目山

翔鳳林

龍穴

雷神宅

云封庵

仙壇

仙樂

許邁宮

徐仙姑石庵

張公捨

石城

石門

石屋

石倉

石鼓

石柱

石板

新郎新婦石

望江石

鐘樓石

圍棋石

芝艸巖

響水巖

石巷

石庵

斷壠

洪氏可庵山石

洪忠文公山房

岝﹝上山下咢﹞山

浪山

西菩山

東山

觀山

甲子山

靑山

眉山

響山

馬鞍山

金樓山

獨角山

生僊山

浮玉山

石柱山

南陽山

桃源山

鳳山

鶴山

金鵝山

地風山

阿頂山

牢山

丁峴山

武勇山

馬頭山

閻湖山

白山

流襄山

鑿山

良梅山

閱武山

卷二十七

志﹝十二﹞

山川六

山﹝六﹞

富陽縣

赤松子山

西巖山

小隱山

胡鼻山

觀山

樟巖山

姥岑山

白龍山

貝山

胡洑山

亭山

陽平山

都輿山

靈巖山

鹿山

屠山

新城縣

北山

烏伊山

百丈山

﹝山豪﹞山

三貝山

天柱山

仙坑山

烏﹝山善﹞山

釋子山

果園山

黃山

雲山

巧﹝土冗﹞山

戴家山

鄭家山

靑巒山

成山

錦丘山

瑞應山

三九山

鴉棲山

牢山

漁洲山

南山

塔山

龍門山

鹽官縣

金牛山

審山

黃山

紫微山

石堆山

尖山

蟹山

盈山

花山

菩提山

袁花山

贊山

赭山

巖門山

蜀山

雷山

昌化縣

唐山

靑山

武隆山

晚山

箕山

百丈山

柳相山

千頃山

石室山

銅杭山

福泉山

大明山

巾子山

大鵠頭山

卷二十八

志﹝十三﹞

山川七

巖

城外

余杭縣

臨安縣

於潛縣

昌化縣

嶺

城內外

臨安縣

於潛縣

新城縣

昌化縣

卷二十九

志﹝十四﹞

山川八

洞

城內外

靑衣洞

羅漢洞

金星洞

水樂洞

風水洞

靈化洞

登云洞

鐵窗欞洞

呼猿洞龍泓洞

石屋洞

煙霞洞

蝙蝠洞

棲霞洞

龍洞

細礪洞

香林洞

大雄山白龍洞

護國仁王院洞

海云洞

云洞

余杭縣

大滌洞

棲眞洞

石室洞

鳴鳳洞

龍蛻洞

鳴鈴洞

白茅洞

歸云洞

臨安縣

仙人洞

石洞

玉仙洞

響洞

於潛縣

仙洞

石燕洞

湖潭洞

冷水谷

富陽縣

巖洞

新城縣

新婦洞

仙洞

靈隱洞

蛻龍洞

羅宅洞

卷三十

志﹝十五﹞

山川九

石

城內外

臨安縣

富陽縣

鹽官縣

於潛縣

新城縣

昌化縣

峪

衕

塢

城外

塍田埂

東西馬塍

鮑家田

羊角埂

關

桃花關

劍門關

卷三十一

志﹝十六﹞

山川十

江

浙江

潮候

捍海塘

海

海門

鹽官縣海

卷三十二

志﹝十七﹞

山川十一

湖﹝上﹞

西湖

孤山路

蘇公堤

小新堤

丰樂樓

三賢堂

先賢堂

湖山堂

玉蓮堂

江湖偉觀

望湖樓

十三閒樓

湖堂

放生池

卷三十三

志﹝十八﹞

山川十二

湖﹝中﹞

六井﹝水口並續置井附﹞

記文

石記

六井記

乾道重修井記

咸淳重修井記

三賢堂記

先賢堂記

先賢贊

放生池記

徳生堂記

題詠西湖

孤山路

丰樂樓

望湖樓

江湖偉觀

卷三十四

志﹝十九﹞

山川十三

湖﹝下﹞

下湖

石湖

明聖湖

禦息湖

臨平湖

泛洋湖

像光湖

石橋湖

丁山湖

石鼓湖

余杭南上湖

南下湖

南湖中港

臨安縣

金鮮湖

於潛縣

觀湖

富陽縣

陽陂湖

湧泉湖

鹽官縣

竹浦湖

髙湖

谷湖

建寧湖

卷三十五

志﹝二十﹞

山川十四

河

城內

茅山河

鹽橋運河

巿河

淸湖河

城外

運河

龍山河

外沙河

菜巿河

下塘河

新開運河

下湖河

子塘河

余杭塘河

奉口河

前沙河

後沙河

宦塘河

蔡官人塘河

施何村河

赤岸河

方興河

余杭

南渠河

五福渠

卷三十六

志﹝二十一﹞

山川十五

溪

城外

西溪

九溪

安溪

淩溪

奉口溪

余杭縣

苕溪

東溪

仇溪

臨安縣

南溪

猷溪

石鏡溪

馬溪

於潛縣

浮溪

紫溪

藻溪

虞溪

零口溪

丰陵溪

富陽縣

步溪

湖洑水

步橋水

私水

淩皓村水

安吳川

龜川

新城縣

葛溪

松溪

余溪

西溪

釜源溪

盤石溪

湘溪

昌化縣

虞溪

紫溪

晚溪

遽溪

董溪

歷溪

頰口溪

無他溪

上溪

楊溪

平渡溪

下阮溪

伽溪

上博溪

櫃溪

沈溪

蒲溪

社丁溪

雙溪

潭

城內外

臨安縣

於潛縣

富陽縣

鹽官縣

昌化縣

澗

城外

洲浦

城內外

富陽縣﹝洲附﹞

新城縣

鹽官縣

卷三十七

志﹝二十二﹞

山川十六

井

城內外

吳山井

天井

龍井

臨安縣

余杭縣

潛公井

於潛縣

新城縣

鹽官縣

靈泉井

卷三十八

志﹝二十三﹞

山川十七

泉

城外

玉泉

臨安縣

富陽縣

鹽官縣

昌化縣

池

城內外

於潛縣

富陽縣

新城縣

鹽官縣

昌化縣

塘

城內外

永和塘

余杭縣

臨安縣

於潛縣

淸漣上塘

富陽縣

新城縣

鹽官縣

昌化縣

卷三十九

志﹝二十四﹞

山川十八

堰

城外

余杭縣

臨安縣

於潛縣﹝水捺附﹞

富陽縣﹝壩附﹞

鹽官縣

昌化縣

水閘

城外

鹽官縣

渡

城內外

於潛縣

富陽縣

新城縣

昌化縣

卷四十

志﹝二十五﹞

詔令一

敍

漢詔令

髙祖封吳王

景帝赦吳吏民

武帝賜嚴助書

晉詔令

元帝

旌錄吳髙徳名賢

卹吳郡饑

孝武帝除三吳租布

國朝詔令﹝上﹞

太宗皇帝

曲赦兩浙徳音

眞宗皇帝

仁宗皇帝

神宗皇帝

哲宗皇帝

髙宗皇帝

放免租稅﹝紹興二年正月﹞

罷修造﹝紹興二年正月﹞

太宗皇帝禦制戒石銘﹝紹興二年六月﹞

禁買花木珍禽﹝紹興二年八月﹞

蠲免兩縣民戶地基和買﹝紹興三年二月﹞

親耕耤田﹝紹興十六年二月﹞

戒飭民閒醫藥﹝紹興二十五年十月﹞

差醫看診病民給藥﹝紹興二十八年六月﹞

孝宗皇帝

獎諭獄空﹝乾道四年九月﹞

賑荒獎諭﹝淳熙十五年七月﹞

卷四十一

志﹝二十六﹞

詔令二

國朝詔令﹝下﹞

光宗皇帝

獎諭獄空﹝紹熙三年十一月﹞

寧宗皇帝

獎諭獄空﹝慶元五年十一月﹞

禁侈靡﹝嘉泰元年四月﹞

理宗皇帝

獎諭獄空﹝紹定元年四月﹞

戒飭三衙諸閫﹝端平二年八月﹞

書家語賜守臣﹝嘉熙四年﹞

聖節戒敕烹宰﹝淳佑八年﹞

今上皇帝

蠲歲貢﹝景定五年十一月時未攺元﹞

獎諭獄空﹝咸淳五年正月﹞

卷四十二

志﹝二十七﹞

禦制

敍

太宗皇帝

戒石銘

眞宗皇帝

文臣七條

賜守臣王欽若詩

仁宗皇帝

賜守臣梅摯詩

佛牙贊

髙宗皇帝

中和堂詩

中和堂禦筆

淨明院易安齋梅巖詩並序﹝紹興二十五年﹞

孝宗皇帝

潛邸恭和髙宗皇帝淨明院梅巖詩

賜靈隱住持徳光詩

又賜頌

宸翰

聖問

上天竺大士贊﹝並序﹞

賜興福慧光大師若訥頂相贊

宸翰三

賜圓覺寺僧徳信詩

寧宗皇帝

光宗皇帝尹臨安判押案牘序

理宗皇帝

昌化縣進嘉禾嘉粟賜賈丞相詩

訓守臣十二條

天竺廣大靈感觀音殿記

仙林寺鐘銘

六和塔眞聖觀眞武贊

上天竺大士贊

靈隱千佛贊

今上皇帝

牧民訓

字民訓

牧民銘

字民銘

卷四十三

志﹝二十八﹞

秩官一

敍

封爵考

內史考

都尉考

吳吳興二郡考

古今郡守表﹝秦至吳﹞

卷四十四

志﹝二十九﹞

秩官二

古今郡守表﹝晉宋﹞

卷四十五

志﹝三十﹞

秩官三

古今郡守表﹝齊至唐﹞

卷四十六

志﹝三十一﹞

秩官四

古今郡守表﹝國朝建隆至靖康﹞

卷四十七

志﹝三十二﹞

秩官五

古今郡守表﹝建炎至乾道七年三月﹞

卷四十八

志﹝三十三﹞

秩官六

古今郡守表﹝乾道七年四月至嘉定﹞

卷四十九

志﹝三十四﹞

秩官七

古今郡守表﹝寶慶至今﹞

卷五十

志﹝三十五﹞

秩官八

兩浙轉運

倅貳

北廳

南廳

東廳﹝添差﹞

卷五十一

志﹝三十六﹞

秩官九

縣令

錢塘

歷代

國朝

仁和

國朝

余杭縣

歷代

國朝

臨安縣

歷代

國朝

於潛縣

歷代

國朝

富陽縣

歷代

國朝

新城縣

歷代

國朝

鹽官縣

歷代

國朝

昌化縣

國朝

卷五十二

志﹝三十七﹞

官寺一

敍

府治

兩浙轉運司

東廳

西廳

卷五十三

志﹝三十八﹞

官寺二

幕屬官廳

浙西安撫司

點檢行在贍軍激賞酒庫所

兩浙轉運司

提領犒賞酒庫所

臨安府

卷五十四

志﹝三十九﹞

官寺三

諸縣官廳

錢塘縣

仁和縣

余杭縣

臨安縣

於潛縣

富陽縣

新城縣

鹽官縣

昌化縣

卷五十五

志﹝四十﹞

官寺四

倉場庫務等

行在贍軍激賞酒庫所

大庫十三

小庫九

碧香諸庫

錢庫

場

局

浙西安撫司

庫

場

局

鹽事所

庫

場

局

轉運司

庫

場

臨安府

倉

場

庫

務

院

諸縣

余杭縣

臨安縣

於潛縣

富陽縣

新城縣

鹽官縣

昌化縣

館驛

樟亭驛

北郭驛亭

余杭

臨安

於潛

富陽

新城

鹽官

昌化

郵置

南路

錢塘縣界

富陽縣界

新城縣界

北路

錢塘縣界

余杭縣界

卷五十六

志﹝四十一﹞

文事

敍

府學

縣學

錢塘縣

仁和縣

余杭縣

臨安縣

於潛縣

富陽縣

新城縣

鹽官縣

昌化縣

貢院

卷五十七

志﹝四十二﹞

武備

敍

兵制

禁軍

廂軍

土軍

弓手

教場

春秋二閱教場

旬時教場

防虞

城內諸隅

府治內諸隊

城外諸隅

節制司城內四將

城外四壁

卷五十八

志﹝四十三﹞

風土

敍

風俗

戶口

錢塘縣

仁和縣

余杭縣

臨安縣

於潛縣

富陽縣

新城縣

鹽官縣

昌化縣

物產

谷之品

絲之品

枲之品

貨之品

菜之品

果之品

竹之品

木之品

花之品

藥之品

禽之品

獸之品

虫魚之品

卷五十九

志﹝四十四﹞

貢賦

敍

土貢

揚州

會稽郡

杭州余杭郡

朝廷蠲免歲貢指揮

田稅

二稅元額

九縣歲解之額

本府代輸畸零

商稅

五稅務元額

朝廷免稅指揮

卷六十

志﹝四十五﹞

人物一

序

古今人表

卷六十一

志﹝四十六﹞

人物二

國朝進士表

中興右科進士表

卷六十二

志﹝四十七﹞

人物三

列傳﹝一﹞

漢

嚴光

諸葛琮

孫鍾

孫堅

孫策

孫瑜

孫﹝日交﹞

孫賁

吳景

徐琨

張儼

吳

孫奐

孫韶

孫鄰

孫﹝上下一中曰﹞

郭成

淩統

全琮

褚泰

諸葛起

丁諝

卷六十三

志﹝四十八﹞

人物四

列傳﹝二﹞

晉

孫拯

孫惠

孫晷

範平

褚陶

曁遜

宋

卜天與

吳喜

範叔孫

齊

顧歡

宋廣之

褚伯玉

杜京產

杜棲

朱謙之

呂道惠

梁

範元琰

範述曾

戚衮

褚修

盛紹遠

陳

顧越

杜之偉

錢逵

杜稜

駱文牙

全緩

隋

陸知命

顧彪

魯世達

卷六十四

志﹝四十九﹞

人物五

列傳﹝三﹞

唐

褚亮

褚遂良

孫彊

褚無量

許遠

何公弁

章成緬

方宗

淩準

吳降

袁不約

杜稜

吳公約

羅隱

五代

錢鏐

杜建徽

成及

馬綽

鮑君福

曹圭

曹仲達

水丘昭券

吳敬忠

孫陟

卷六十五

志﹝五十﹞

人物六

列傳﹝四﹞

國朝

錢俶

錢億

錢惟演

錢暄

錢昆

錢易

錢彥遠

錢明逸

錢勰

錢龢

錢藻

薛溫

崔仁冀

元徳昭

元奉宗

元絳

潘閬

吳鈗

林逋

胡則

陸滋

孫長者

唐拱

楊大雅

唐肅

唐詢

盛京

盛度

郎簡

卷六十六

志﹝五十一﹞

人物七

列傳﹝五﹞

國朝

謝濤

謝絳

謝景初

謝景溫

徐復

兪舉善

楊蟠

沈文通

沈遼

陸詵

關魯

關沼

沈括

吳天秩

彊至

王復

韋驤

周邠

周邦彥

周邦式

虞奕

吳師仁

吳師禮

崔貢

李﹝革兆﹞

滕茂實

史徽

沈晦

卷六十七

志﹝五十二﹞

人物八

列傳﹝六﹞

國朝

張九成

淩景夏

樊光遠

郎曄

郭知運

施徳操﹝揚子平附﹞

關注

姚興

楊由義

兪烈

余古

趙鞏

兪灝

洪咨夔

趙汝談

趙汝﹝言當﹞

李宗勉

卷六十八

志﹝五十三﹞

人物九

后妃

國朝

章懿皇后李氏

列女

孫破虜吳夫人

徐琨母孫氏

孫翊妻徐氏

虞潭母孫氏

孫晷妻虞氏

孝婦嚴氏

馮孝女

節婦何氏

吳越國恭懿太夫人吳氏

吳越忠懿王妃孫氏

孝婦盛氏

淩大淵妻劉氏

卷六十九

志﹝五十四﹞

人物十

方外﹝方士﹞

蔡經

郭文

葛洪

許邁

杜子恭

徐靈府

錢道士

令狐絢

丁飛

潘尊師

馬自然

管歸眞

沈若濟

徐立之

陸維之

王衷

徐奭

卷七十

志﹝五十五﹞

人物十一

方外﹝僧﹞

慧靜

慧基

慧集

法匱

浮度

僧瑜

僧翼

僧詮

道琳

僧旻

明微

法開

惠明

曇超

眞觀

道欽

圓修

會通

齊安

道標

慧琳

靈照

行修

幼璋

延壽

志逢

遇安

慶祥

行明

善升

法照

道誠

契嵩

贊寧

寶達

智圓

遵式

思悟

元照

宗本

善本

元淨

延壽

修廣

文益

道潛

懷顯

慧勤

惠思

惟尙

守璋

徳朋

淸順可久

宗杲

孝感拾遺

何氏女子

盛立旺二子

葛小閏

朱應孫

兪廷用子亞佛

陳茂祖

龔婆兒

周阿二

梅來兒

卷七十一

志﹝五十六﹞

祠祀一

敍

土神

城隍廟

昭濟廟

忠淸廟

吳越錢武肅王廟

吳越錢文穆王廟

山川諸神

平濟廟

順濟廟

英顯通應公廟

湯村龍王堂

善順廟

昭應廟

孚應廟

廣順廟

惠順廟

順濟龍王廟

嘉澤廟

水仙王廟

會靈廟

龍井惠濟廟

南髙峯龍王祠

玉泉龍王廟

卷七十二

志﹝五十七﹞

祠祀二

節義

旌忠廟

靈衛廟

忠勇廟

昭節廟

顯功廟

仕賢

靈惠廟

嘉澤廟

白文公祠

顯應廟

昭貺廟

蘇文忠公祠

寓賢

許箕公由以下三十四賢祠

潘逍遙祠

卷七十三

志﹝五十八﹞

祠祀三

古神祠

大禹祠

周赧王廟

防風氏廟

中將軍廟

漢畱侯祠

漢蕭相國祠

周絳侯廟

顯忠廟

福徳衍慶眞君廟

曹王廟

土俗諸祠

顯應廟

翼靈廟

旌忠廟

金華將軍廟

廣福廟

三將軍廟

嘉應公祠

通應侯祠

護國天王堂

玉僊堂

石姥祠

吳客三眞君祠

淸元眞君義勇武安王廟

華嚴菩薩廟

半邏老人廟

霸王廟

會靈護國祠

靈休廟

眞聖廟

半山七娘子廟

蘇將軍廟

尙將軍廟

義橋前後廟

靈應廟

奉王廟

福濟王廟

濟惠二王廟

白龍王廟

黑龍王廟

東京舊祠

惠應廟

二郎祠

外郡行祠

東嶽廟

廣惠廟

仰山二王廟

顯佑廟

靈順廟

順濟聖妃廟

廣靈廟

梓潼帝君廟

卷七十四

志﹝五十九﹞

祠祀四

諸縣神祀

錢塘縣

仁和縣

余杭縣

臨安縣

於潛縣

富陽縣

新城縣

鹽官縣

昌化縣

卷七十五

志﹝六十﹞

寺觀一

敍

宮觀﹝城內外﹞

天慶觀

報恩光孝觀

元眞觀

水府淨鑑觀

表忠觀

旌忠觀

中興觀

天明宮

承天靈應觀

至徳觀

淸源崇應觀

顯惠觀

鶴林宮

眞聖觀

景隆觀

玉虛觀

玉淸宮

旌徳觀

雲濤觀

上淸宮

沖虛宮

太淸宮

景星觀

順濟宮

女冠

新興宮

福田宮

明眞宮

神仙宮

承天宮

西靖宮

天淸宮

靈耀觀

常淸宮

道堂

崇眞道院

靈應堂

余杭縣

洞霄宮

天柱廨院

洞晨觀

至道宮

臨安縣

紫陽宮

元寂宮

沖虛宮

崇道宮

淸修觀

新興女冠宮

於潛縣

至道宮

無極宮

集眞觀

許遊觀

富陽縣

妙庭觀

丹霞觀

崇元觀

元陽觀

崇親思孝宮

紫霄宮

新城縣

景徳觀

鹽官縣

葆眞庵

昌化縣

上淸宮

卷七十六

志﹝六十一﹞

寺觀二

寺院﹝城內﹞

明慶寺

仙林慈恩普濟教寺

太平興國傳法寺

大中祥符寺

千頃廣化院

淨住院

開寶仁王寺

天長淨心寺

智聖院

永福院

淨戒院

吉祥院

廣慧院

普慧院

翔鸞院

普照院

妙慧院

七寶院

聖果寺

梵天寺

廣嚴院

寶月院

諸天閣華嚴院

安國羅漢院

光相壽昌院

大覺院

祥符教寺

千佛閣安福院

百福院

壽寧院

吳山智果院

興福院

百法廣潤院

上方院

顯法院

崇壽院

奉慶院

普慈證聖院

淨安院

能仁寺

白蓮慈云院

瑞云院

千佛寺

上生院

靈智院

定水院

報恩院

顯教院

大佛萬壽院

國泰院

廣壽慧云禪寺

廣濟院

安福院

眞濟院

無礙院

報國院

妙喜資福院

崇恩廷福院

國淸寺

方等院

寶山院

卷七十七

志﹝六十二﹞

寺觀三

寺院﹝城外一﹞

城外自慈云嶺郊臺至嘉會門泥路龍山

淨明院

龍華寶乘院

天華寺

感業寺

勝相院

大通院

天眞院

道林院

大慈寺

般若院

寶惠院

長慶崇福院

妙覺院

奉聖院

水燈廣教院

眞覺院

法云院

崇先襲慶寺

興國院

壽聖接待寺

永慶寺

一自龍山六和塔沿江至南蕩富陽縣界

祖塔法云院

崇徳院

無相寺

法顯院

永慶院

法華普濟院

廣澤院

普安院

眞教院

昭定廣福院

安眞院

興善院

普澤院

孝思慈顯院

定慧院

崇福院

慈恩開化教寺

靈泉廣福院

顯聖院

小淨明院

顯親慶遠院

旌忠報先禪寺

慶善禪院

慈嚴院

眞空院

寶相院

大智院

法寶院

常樂院

崇覺報親院

法華院

法性院

明性院

眞際院

保壽院

棲眞院

保聖院

布金院

悟空院

隆慶院

惠泉院

廣福院

集福院

安定院

定明院

澄寂院

褒親崇壽寺

西蓮瑞相院

廣慈院

寶藏院

寧親廣福院

廣嚴院

廣恩院

淨教院

安福禪院

西林法惠院

卷七十八

志﹝六十三﹞

寺觀四

寺院﹝城外二﹞

自南山淨慈至龍井

報恩光孝禪寺

顯嚴院

普寧寺

淨相院

寶徳院

正覺寺

超化院

興教寺

廣果寺

六通慈徳院

法因院

寶林院

修吉寺

南髙峯榮國寺

廣教院

南山昭慶寺

惠照院

正濟院

永慶禪院

延長眞如院

淨梵院

淸修院

滿覺院

水樂淨化院

崇教院

廣法院

大仁院

惠因院

法雨院

法相院

法興院

妙淨院

保福院

淨林廣福院

無垢院

法空寺

地藏院

崇報顯慶院

龍井延恩衍慶院

崇恩演福禪寺

旌徳顯慶寺

積慶教忠寺

卷七十九

志﹝六十四﹞

寺觀五

寺院﹝城外三﹞

自湧金門外至錢湖門

靈芝崇福寺

慧明院

延恩院

水心保寧寺

興福院

定水院

法善院

寶成院

寶蓮院

永隆院

自錢塘門路由北山至九里松

菩提院

九曲法濟院

妙因院

九曲寶嚴院

大昭慶寺

金牛護法院

相嚴院

大石佛院

保叔塔崇壽院

金輪梵天院

兜率寺

多寶院

普安院

治平寺

上智果院

壽星院

寶云寺

瑪瑙寶勝寺

禪宗院

寶嚴院

定業院

報恩院

廣化院

玉泉淨空院

顯明院

褒忠衍福院

永寧崇福院

資國院

淨嚴廣報院

榮先資福院

慈聖院

靈峯院

妙智院

萬安院

普向院

資徳院

圓明崇福禪寺

佛光福壽院

西峯淨嚴院

大明院

普濟院

南資聖院忠報院

三藏塔院

崇親資福院

崇壽院

天申萬壽圓覺院

時思薦福寺

隆親永福院

明惠院

普圓院

北資聖院

保寧院

法安院

慶安院

顯慈集慶教寺

卷八十

志﹝六十五﹞

寺觀六

寺院﹝城外四﹞

自飛來峯至上竺

景徳靈隱寺

下竺靈山教寺

靈鷲興聖寺

中竺天寧萬壽永祚禪寺

上天竺靈感觀音寺

彌陀興福教院

永淸寺

顯親多福院

大明寺

寶勝院

長慶院

廣照院

淸心院

精進院

延慶院

澄寂院

寧國院

永安院

不空院

護國仁王禪寺

顯親慈孝院

廣恩報徳禪院

上關崇先顯慶寺

下關寺

資壽院

龍居上乘院

佛慧寺

趙山正等院

報先明覺院

崇眞院

能仁寺

淸修院

福昌院

接待妙行院

智果觀音院

長慶崇福院

妙應院

顯慈院

靈感院

寶林院

慶雲院

舍利院

安平院

丰樂院

勝像院

法云院

觀音妙智院

羅漢院

正等院

仁壽院

延慶雙塔院

金仙院

慶恩院

無淨院

禪智院

法華院

眞寂院

崇福薦嚴院

崇恩顯親院

廣恩崇報院

東連理院

法昌院

積善院

仁壽教院

大雄教院

崇恩永慶院

光嚴寺

卷八十一

志﹝六十六﹞

寺觀七

寺院﹝城外五﹞

自嘉會門沿江至城東湯鎭上塘

保寧院

普濟院

福田院

寶積院

永寧院

崇因院

寶嚴院

慈云院

福昌院

演法院

泗洲戒壇院

慧安院

資賢院

相國惠嚴院

殊勝寺

演法院

崇福院

延壽院

惠林寺

演教院

表節崇義寺

法善院

祇園寺

西北眞如院

崇聖院

善應院

觀音法濟院

惠嚴院

悟空院

長明院

崇寧萬壽教寺

慧林寺

長壽院

太平院

法雨院

永興院

傳法五藏院

普覺院

金剛廣福院

天龍寺

寂照院

資慶院

多福院

如意院

歸仁院

華藏院

廣度院

湖光院

回向寺

羅漢院

昭化院

歸徳院

因果院

長生院

延壽院

眞�院

法明院

寶界院

仙林定香院

棲禪院

資福院

崇福院

延恩院

看經院

自太平橋北前沙河至臨平上塘

水陸院

覺仁院

法輪院

吉祥院

瑞像院

保慶院

崇善寺

廣嚴寺

梵天院

福濟院

福善院

彌勒覺滿院

廣教院

寶明院

普信院

廣教院

寶華院

寶嚴院

萬安院

崇聖院

天王院

保江院

蓮華院

永慶院

明覺院

勝因顯報院

超山報慈圓滿院

淨信院

自北關門外至臨平下塘諸鄕

崇果院

香積院

化度寺

廣教院

崇先顯孝華嚴教寺

興教院

顯寧永報禪寺

萬安院

慧日院

蓮華院

報慈圓滿院

月輪院

天王院

寶嚴院

治平院

慧覺院

福安吉祥院

崇恩顯義院

普濟院

普寧院

傳燈院

崇聖院

金佛院

慈蔭院

顯忠院

資慶院

羅漢院

壽寧院

龍興院

安隱院

壽聖禪寺

大慈院

無量壽院

徧福院

妙果院

寶慶院

佛日淨慧寺

永慶院

明覺院

寶華院

吉祥院

廣安廣福院

保江院

龍華廨院

永淸廨院

卷八十二

志﹝六十七﹞

寺觀八

尼院

城內外

妙果院

華嚴淨行寺

廣恩院

明因院

上方院

淨勝寺

慧光院

寶林院

地藏寺

慈光寺

福全禪院

上石龍永壽寺

妙淨寺

淸修寺

定覺院

大徳尼寺

辯利尼院

明因尼寺

廣慈尼院

安福尼院

開化寺

九曲眞覺院

極樂院

南禪資福院

普明院

正福院

太平千佛寺

安和寺

妙慈寺

定善院

廣福寺

庵

城內外

西北保寧庵

圓通庵

圓通禪庵

上善庵

福泉庵

圓通接待庵

石佛接待庵

寶林庵

澄心庵

妙智禪庵

天龍庵

洞明禪庵

了義庵

佛塔

六和塔

南髙峯塔

北髙峯塔

保叔塔

雷峯塔

崇聖塔

佛牙塔

辟支塔

華嚴塔

淨因石塔

卷八十三

志﹝六十八﹞

寺觀九

寺院﹝一﹞

余杭縣

法喜院

明心院

寶輪寺

妙智院

顯聖院

善法禪院

寶林院

壽聖院

興徳院

天眞院

善應院

崇先資福院

靈源院

澄鑑院

定水院

金山院

靜林寺

廣福院

般若院

無相寺

無相禪院

慈聖寺

勝因院

大智院

崇因報本禪院

大覺禪院

普安院

圓教院

悟眞院

大安院

廣福院

光教院

慈濟院

甘露寺

慈相院

寶嚴寺

崇覺院

淨嚴院

正觀院

淨安院

臨安縣

徑山能仁禪院

海會寺

淨土禪寺

淨明院

開化禪院

崇覺院

廣教院

雙林院

吉祥院

定惠院

靈峯院

興教院

演法院

饒益院

西化成院

長淸院

無垢院

精進院

太平萬壽院

梵安院

大仁院

觀音院

不二院

晝錦院

光孝院

禪定院

壽安院

淨應院

福勝院

國寧院

定安院

眞覺院

普澤院

福濟院

普淨院

道興院

化成院

興善院

極樂院

淨安院

淨梵院

善住院

等慈院

惠明院

殊勝院

護法院

福海院

妙嚴院

眞如院

無量院

寶積院

慈聖院

寶林院

眞寂院

慈智院

普信院

妙淨院

威徳院

保錦院

東山塔院

寶華院

石照山淨土寺

法華院

普應院

梵行院

吉祥院

卷八十四

志﹝六十九﹞

寺觀十

寺院﹝二﹞

於潛縣

寂照寺

明智寺

治平寺

常樂教寺

廣福院

崇壽院

接待普寧院

資聖院

布金院

廣覺禪院

三學院

梵興院

崇法院

悟眞院

福興禪院

廣慈院

淨勝教院

西明空院

妙樂院

開化院

普明院

北明空院

寶福院

淨嚴寺

明智寺

法會院

崇仁院

靖林院

淸修院

妙行院

寂樂院

禪定院

白雲僧庵

修眞道堂

富陽縣

永寧院

淨明寺

西巖寺

妙智院

法相院

淨土院

三學院

眞如禪院

萬春院

能仁院

大安院

淨居院

眞覺院

淨覺院

華蓋仙山院

淨因院

龍景院

惠濟院

資聖院

慈云院

長福羅漢院

慶恩院

大智院

寶林院

崇善院

妙嚴院

禪寂院

眞寂院

普惠院

靈巖院

淨土院

瑞相院

法云院

接待延壽院

偃松院

大雄院

大明院

靈巖寶山院

洪氏浴室院

永壽院

卷八十五

志﹝七十﹞

寺觀十一

寺院﹝三﹞

新城縣

華藏禪院

興教禪院

多福禪院

昌國院

多福院

護國院

延壽院

廣福院

興善寺

寧國院

寶勝院

壽聖院

惠濟院

慶恩院

總持院

法惠院

淨名院

資聖院

勝因院

安隱院

淨嚴院

寶乘寺

三學院

慈照院

普燻院

普向院

資聖院

寶林院

瑞相院

正覺院

明寂院

集福院

普照院

崇恩報福院

妙慈院

梵嚴院

寶相院

持戒院

淸修院

法門寺

通靈塔

多寶塔

鹽官縣

安國禪寺

慶善寺

廷恩院

普信院

常樂寺

惠明院

薦福寺

普安寺

吉祥寺

覺王寺

淨信院

開福寺

圓明院

永隆廣福禪院

定香院

東堽廣福禪院

資聖院

淨居院

金佛院

報國寺

雲龍寺

旌忠禪院

定善院

戒壇院

崇福寺

惠力寺

東山廣福院

西山廣福院

崇教寺

四果禪院

眞如禪院

興福寺

太平廣禪院

東庵廣福禪院

寶嚴院

延聖院

勝果院

正法院

淨信寺

靈龜寺

靈寺

淨明院

南禪福嚴尼院

葆眞庵

昌化縣

治平寺

千頃山龍興寺

慧照院

鷲峯院

法興院

梵安院

澄寂院

普向院

法會院

龍井廣福院

百丈廣福院

淨嚴院

明因院

福全院

淸修院

卷八十六志﹝七十一﹞

園亭

敍

園

水月園

梅莊園

水竹院落

眞珠園

秀埜園

云洞

北園

勝景園

擇勝園

新園

隱秀園

環碧園

挹秀園

謝府新園

總宜園

亭

余杭

臨安

於潛

富陽

新城

鹽官

昌化

古迹

敍

屋宅

木石

器物

卷八十七

志﹝七十二﹞

冢墓

敍

先賢墓

漢孫鍾墓

漢於潛侯何滕墓

吳富春侯郭成墓

吳選曹尙書曁艷墓

吳給事驍騎大將軍新丰侯曁惠景墓

晉郭文墓

晉常山太守禦史尙書兪歸墓

晉何史君墓

宋景侯吳喜墓

宋侍中王裕之墓

陳彊陵侯陳法明墓

唐章成緬墓

唐杜牧墓

唐徐凝墓

唐馬自然墓

梁太師吳敬忠墓

梁太保饒京墓

吳越武肅王墓

吳越文穆王墓

吳越忠獻王墓

吳越孝獻世子墓

吳越忠懿王賢徳順睦妃孫氏墓

吳越王妃仰氏墓

吳越太尉開府儀同三司正顯薛公墓

吳越太師杜稜墓

吳越給事羅隱墓

客墓

和靖林處士墓

知杭州胡侍郎則墓

周都尉邠墓周待制邦彥墓

彊文憲公淵明墓

劉少宰正夫墓

元少師絳墓

章樞密楶墓

太師張文忠公橫浦先生墓

陳寺丞剛中墓

儀王墓

浙西提刑周龍圖格墓

周殿撰杞墓

嶽鄂王飛墓

劉鄜王錡墓

襄恪趙公密墓

趙都運鞏墓

忠毅畢公再遇墓

朱祕閣弁墓

濟王墓

丞相李文淸公墓

趙紫芝師秀墓

孫花翁季蕃墓

淳固宋先生斌墓

古墓

吳王夫差墓

漢審食其墓

晉杜子恭墓

趙墓

關中侯墓

九里松前軍教場墓

丁母冢

唐孝女墓

亞父冢

木娘墓

上升墓

蘇小墓

僧塔

宋詮定法師墓

隋僧眞觀法師東岡塔

唐鳥窠禪師塔

恩髙僧塔

贊寧塔

法慧大師墳

辯才塔

卷八十八

志﹝七十三﹞

卹民

敍

慈幼局

施藥局

養濟院

漏澤園

諸縣

祥異

敍

祥瑞神怪

臨平湖石函

臨平湖寶鼎

玉冊

人面豕

甘露

白﹝者去日攺鳥﹞見

臨平湖水赤

野稻生

白雀

連理木

禾蕈木生李

翼異山大水

蒼玉璧

浙江靈石

海燕出

淸泉紫玉

合歡竹

功臣堂芝艸

臨安縣土地

石神王

瑞木字文

珠飯菌菜

無骨篛

嘉禾

磨劍池水湧

卷八十九

志﹝七十四﹞

紀遺一

敍

紀事﹝一﹞

卷九十﹝闕文﹞

志﹝七十五﹞

紀遺二

紀事﹝二﹞

卷九十一志﹝七十六﹞

紀遺三

紀事﹝三﹞

卷九十二

志﹝七十七﹞

紀遺四

紀事﹝四﹞

卷九十三

志﹝七十八﹞

紀遺五

紀事﹝五﹞

卷九十四

志﹝七十九﹞

紀遺六

紀文﹝一﹞

賦

丹陽葛澧錢塘賦

周紫芝酹三賢賦並敍

卷九十五

志﹝八十﹞

紀遺七

紀文﹝二﹞

詩﹝一﹞

沈休文

早發定山

杜荀鶴

錢唐寄姚中丞

錢唐別羅隱

呈錢唐羅判官

權載之

富陽道中

送二十叔赴余杭尉

發杭州泛富春江

孟浩然

將遊天臺畱別臨安李主簿

皇甫冉

送元盛歸潛山

白樂天

自中書舍人出守杭州路次藍溪作

郡中卽事

官舍

南亭對酒送春

除官去未閒

三年爲刺史二首

別萱桂

對酒自勉

晚興

衰病

錢湖州以篛下酒李蘇州以五酘酒相次寄到無因同飲聊詠所懷

花樓望雪命宴賦詩

城上

醉中詶殷協律

贈沙鷗

余杭形勝

木芙蓉花下招客飲

江樓晚眺景物鮮奇吟翫成篇寄水部張員外

飲後夜醒

代賣新女贈諸妓

早冬

與諸客攜酒尋去年梅花有感

醉送李協律赴湖南辟命因寄沈八中丞

正月十五日夜月

題州北路傍老柳

題淸頭陀

湖上醉中代諸妓寄嚴郎中

晚興

竹樓宿

戲醉客

元微之除浙東觀察使喜得杭越鄰州先贈長句

答微之上船後畱別

答微之泊西陵驛見寄

答微之誇越州州宅

微之重誇州居其落句有西州羅剎之謔因嘲玆石聊以寄懷

醉封詩筒寄微之

七言八韻走筆奉答兼呈微之

早春西湖閒遊悵然興懷憶與微之同賞因思在越官重事殷鏡湖之遊或恐未暇偶成十八韻寄微之

答微之見寄

閒臥

聞歌妓唱嚴郎中詩因以絕句寄之

別州民

杭州回舫

九日思杭州舊遊寄周判官及諸客

憶杭州梅花因敍舊遊寄蕭協律

天竺寺送堅上人歸廬山

答客問杭州

送姚杭州

顧況

謁丘眞人不遇

韋應物

送丘員外還臨平山居

方幹

錢唐旅捨

溫飛卿

錢唐

張蠙

錢塘夜宴畱別郡

楊公濟

錢塘江上

石曼卿

送人遊杭

沈內翰文通

送施密學守錢塘

潘逍遙

贈林處士

範文正公

白塔駐軒亭

陳文惠公

杭州喜李度支至二首

杭州蘇長官山亭

杭州望越亭

王元之

錢塘縣海棠

王荊公

杭州呈勝之

送僧惠思歸錢塘

送張公赴辟杭州

王疇

送同年蒲叔範察院杭州監酒

卷九十六

志﹝八十一﹞

紀遺八

紀文﹝三﹞

詩﹝二﹞

林和靖

感懷

西湖與性上人話別

郊園避暑

中峯行藥卻望北山因而成詠

西湖舟中值雪

春夕閒詠

山中冬日

西村晚泊

園池

送範希文

錢塘仙尉謝君詠物樓成寄題二韻

西巖夏日

山合夏日寄黃大茂才

和謝祕校西湖馬上

山中寒食二首

卽席送江夏茂才

送易從師遊金華

易從師山亭

池上春日

水軒

夏日卽事

山捨小軒有石竹二叢哄然秀發因成七言二章

易從上人山亭

梅花

山村冬暮

和酬天竺慈云大師

林閒石

西湖孤山寺後舟中寫望

和西湖霽上人寄然社師

城中書事

送謝尉

山園小梅

小圃春日

聞越僧靈皎遊天竺山因而有寄

秋日湖西晚歸舟中書事

小園春興

梅花二首

中峯

聞靈皎師自信州歸越以詩招之

復賡前韻且以陋居幽勝﹝口宅﹞而誘之

雜興四篇

山北寫望

夏日池上

松徑

竹林

菱塘

蓮蕩

葑田

小舟

鳴臯

呦呦

湖村晚興

贈錢塘邑長髙祕校

梅花二首

將終之歲自作壽堂因書一絕以志之

蘇東坡

雪後至臨平與柳子玉同至僧捨見陳尉烈

於潛女

與臨安令宗人同年劇飲

次韻述古過周長官夜飲

送南屏謙歸並引

鹽官部役戲呈同事兼寄述古

梅聖兪詩中有毛長官者今於潛令國華也聖兪沒十五年而君猶爲令捕蝗至其邑作詩戲之

初到杭州寄子由二絕

和錢四寄其弟龢

常潤道中有懷錢塘寄述古五首

九日湖上尋周李二君不見君亦見尋於湖上以詩見寄明日乃次其韻

自徑山回得呂察推詩用其韻招之宿湖上

會客有美堂周邠長官與數僧同泛湖往北山湖中聞堂上歌笑聲以詩見寄因和二首時周有服

徑山道中次韻答周長官兼贈蘇寺丞

次韻杭人裴維甫

次韻答劉景文左藏

座上復借韻送岢嵐軍通判葉朝奉

次韻周邠

次韻聰上人見寄

送杭州杜戚陳三掾罷官歸鄕

杭州牡丹開時僕猶在常潤周令作詩見寄次其韻復次一首送赴闕

送襄陽從事李友諒歸錢塘

正月二十二日病後述古邀往城外尋春

山村五絕

新城道中二首

予去杭十六年而復來畱二年而去平生自覺出處老少粗似樂天𨿽才名相遠而安分寡求亦庶幾焉二月六日來別南北山諸道人而下天竺惠淨師以醜石贈行作三絕句

和張子野見寄三絕過舊遊

楊次公與髙麗僧統遊錢塘皆以王事而從方外之樂善哉未曾有也作是詩以送之

杭州遊山

雪後便欲與同僚尋春一病彌月雜花都盡獨牡丹在爾劉景文左藏和順闍黎詩見贈次韻答之

次韻林子中見寄

次前韻答馬忠玉

李杞寺丞見和前篇復用元韻

再和

沈諫議召遊湖不赴明日得雙蓮於北山下作一絕持獻沈旣見和又別作一首因用其韻

杭州故人信至齊安

觀杭州鈐轄歐育刀劍戰袍

送錢承制赴廣西路分都監

仲元貺王元直自眉山來見予錢塘畱半歲旣行作絕句五首送之

五月十日與呂仲甫周邠僧惠勤惠思淸順可久惟肅義詮同泛湖遊北山

明日重九亦以病不赴述古會再用前韻

述古以詩見責屢不赴會復次前韻

法惠寺橫翠閣

寄呂穆仲寺丞

送劉寺丞赴余姚

卷九十七

志﹝八十二﹞

紀遺九

紀文﹝四﹞

詩﹝三﹞

蘇養直

宿飛來峯下

送子經歸臨安

曾南丰

錢塘得雨

李泰伯

錢塘毛氏西園

晁之道

杭州思歸

黃山谷

錢塘舊遊

陳后山

過杭畱別曹朝奉

郭功父

錢塘行

趙循道

泛州晚出北關

上竺眞辯師

陳安行

西湖感舊

唐太守彥猷

杭州舟中送客

蔡天啟

杭州次周大夫韻

孫雄飛

錢塘感興

參寥子

和湖上晚歸

次韻古上人湖上步月

次韻吳承老推官觀開西湖

淸明日湖上呈秦少章主簿

寒食日蘇翰林同馬中玉提刑過訪有詩示怡然並余余次韻

次韻周開祖大夫泛湖見訪

次韻文饒同自龍井出資國泛舟以歸北山

訪勤上人

戲招李無悔秀才

雪霽寄彥瞻

照閣奉陪辯才法師夜坐懷少遊學士

次韻景文會朱充仁大夫魏敏中朝奉於望湖樓長句

題小溪

楊次公

西湖參寥山房

丘道源

錢塘

登西湖北樓

王性之

送開公歸徑山

許表民

晚宿江漲橋

鄭毅夫

錢塘觀燈

王深父

回浙江有感

汪龍溪

過臨平二首

余杭道中

王中書希呂

湖山十詠

西湖僧順怡

竹詩

又林下詩

趙忠簡公鼎

趨三衢別故人時

髙九萬

湖上訪僧不遇

夜步天街書所見

喜杜仲髙移居淸湖

歲除登岝﹝上山下咢﹞山精舍

楊炎正

錢塘迎酒詩並序

繆瑜

遇巡報應詩並序

陸放翁

臨安春雨初霽

陳節齋

寒食湖上

太傅平章賈魏公

舊題於潛道中

昌化道中

與友人會宿城中

咸淳庚午冬大雪遺安撫潛侍郎詩

再賦二首

王帥參

洧湖山十景詩

記

白樂天

華嚴經社石記

吳郡詩石記

杜樊川

杭州新造南亭子記

陳后山

關氏二亭記

敍

蘇東坡

牡丹記敍

錢塘勤上人詩集敍

送錢唐僧思聰歸孤山敍

制

白樂天

艸盧元輔杭州刺史制

汪龍溪

行知杭州葉夢得復舊職制

表

白樂天

杭州刺史謝上表

蘇東坡

杭州謝上表

太皇太后表

杭州謝放罪表

太皇太后表

汪龍溪

車駕幸臨安起居表

代發運趙修撰賀克復杭州表

卷九十八﹝文佚﹞

志﹝八十三﹞

紀遺十

紀文﹝五﹞

卷九十九﹝文佚﹞

志﹝八十四﹞

紀遺十一

紀文﹝六﹞

卷一百﹝文佚﹞

志﹝八十五﹞

紀遺十二

歷代碑刻目

敍

校刊咸淳臨安志札記上

序

卷之一

卷之二

卷之三

卷之四

卷之五

卷之六

卷之七

卷之八

卷之九

卷之十

卷之十一

卷之十二

卷之十三

卷之十四

卷之十五

卷之十六

卷之十七

卷之十八

卷之十九

卷之二十

卷之二十一

卷之二十二

卷之二十三

卷之二十四

卷之二十五

卷之二十六

卷之二十七

卷之二十八

卷之二十九

卷之三十

校刊咸淳臨安志札記中

卷之三十一

卷之三十二

卷之三十三

卷之三十四

卷之三十五

卷之三十六

卷之三十七

卷之三十八

卷之三十九

卷之四十

卷之四十一

卷之四十二

卷之四十三

卷之四十四

卷之四十五

卷之四十六

卷之四十七

卷之四十八

卷之四十九

卷之五十

卷之五十一

卷之五十二

卷之五十三

卷之五十四

卷之五十五

卷之五十六

卷之五十七

卷之五十八

卷之五十九

卷之六十

卷之六十一

卷之六十二

卷之六十三

卷之六十四

卷之六十五

卷之六十六

卷之六十七

卷之六十八

卷之六十九

卷之七十

校刊咸淳臨安志札記下

卷七十一

卷七十二

卷七十三

卷七十四

卷七十五

卷七十六

卷七十七

卷七十八

卷七十九

卷八十

卷八十一

卷八十二

卷八十三

卷八十四

卷八十五

卷八十六

卷八十七

卷八十八

卷八十九

卷九十

卷九十一

卷九十二

卷九十三

卷九十四

卷九十五

卷九十六

卷九十七

卷九十八

跋

咸淳臨安志序恭惟聖宋受命奄甸萬方大明中天爝燐自息乃太平興國三年吳越以其地歸我職方氏是歲杭始置守丞建炎升府遂爲行在所按古志杭舊屬會稽禹於此捨航而陸故名恭聞光堯大駕初臨登郡治中和嘗作爲歌詩慨懷夏后氏之烈聖心曠數千百載而神交固有幾乎禹迹之外其亦見夫流風遺俗得過化之所存而有感焉耳嘗試觀之有車船橇﹝木輂﹞之迹故其人至於今忠以勤有苗山封爵功徳之會故其人至於今勸於爲善有織貝橘柚之貢故其人至於今知尊君而愛親錢氏生長其閒性習自然國三世四王而終不失其臣節迨宋之興也深察夫人心歸徳之天如川斯赴莫之能止則一旦決然捨去其固有之業以委命於朝忠懿誠忠矣抑杭之人何莫非忠懿天地之閒燥濕風雲萬物一气杭獨爲天下先者以先王聲教之所漸者遠知帝王正統所在焉故也自時厥後我國家視之如在甸服率選公卿大臣寵綏之豈徒以地大故要必有所甚重者湛恩醲化涵浸滋久益固結而不可解南面渡艱難之際旄倪提攜左簞右壺牛酒相屬於道頓首六虯之下如見父母誓有殞無貳𨿽婁更大震撼而莫之變迄用永我命於玆新邑迹是三百年閒杭之有功於國家也甚大而祖

宗之有徳於杭亦深矣開慶羣小誤國召戎一時謀臣或倡異議幾搖根本賴先皇帝蔽自上志獨倚今太傅辯章國公外頓八紘內維九鼎宗廟社稷之靈恃以妥寧卒之披攘蒙霿再奠宇宙至今八街九陌歌鼓四時往往相與咨欷不圖復見今日烏乎我理宗有徳於杭也不又大歟杭之福諸夏之福也肆皇上克篤前烈宅中圖大不以愚臣爲不肖命殿是邦幸遇朝廷治平年谷婁登浩穰之府化爲簡靜因得以蓋其疵﹝米比﹞暇日視故府閱郡乘或病其漏且舛乃葺而正之增而益之凡爲圖爲表爲志總百卷而冠以行在所錄尊王室也旣成上之天府以備考數之萬一焉禹貢稱冀州旣載釋者謂以貢賦役事載之書其於天子所自治之國謹重固如此九州島攸同言歸舊京聖子神孫尙克念我光堯懷禹之遺志雲中奉大夫權戶部尙書兼詳定敕令官兼知臨安軍府事兼管內勸農使兩浙西路安撫使馬步軍都總管兼點檢行在贍軍激賞酒庫所縉雲縣開國男食邑三百戶潛說友謹序咸淳臨安志卷之一

行在所錄﹝一﹞

序錄駐蹕歲月上自宮闕郊廟以及國家典章號令文物之懿與凡百官府置廢沿革裒﹝禾卒﹞成編冠諸臨安志之首曰行在所錄異時會諸侯東都開明堂受圖籍尙俾秩宗奉常有考云【中奉大夫權戶部尙書兼詳定敕令官兼知臨安軍府事兼管內勸農使兩浙西路安撫使馬步軍都總管兼點檢行在贍軍激賞酒庫所縉雲縣開國男食邑三百戶臣潛說友謹敍】

凡例一禦制禦書詔令惟關行在所門目及刻石公宇者則恭載本處它不敢輒及一朝事有關典故及聖徳者附載各門一宮闕郊廟門所錄臣下著述惟奉敕撰及經乙覽並恭跋禦制禦書方敢登載仍附注於下余門不用此例一舊志敍次行都官府有名稱一字偶同者卽匯爲一處如牛羊司列於大宗正司省馬院列於檢鼓院今略仿職源次第參以國朝會要各從其類庶免混淆一舊志帥守書府尹按國朝舊制儲君及親王乃除尹今事關君上則稱守臣余止書守字一宮觀祠廟惟上關朝廷典禮者載於此余並入臨安志一諸題詠以類附於編末然不敢泛取惟朝儀朝事及規制有可考見者錄焉

圖

皇城圖﹝見圖﹞

京城圖﹝見圖﹞

浙江圖﹝見圖﹞

西湖圖﹝見圖﹞

駐蹕次第建炎三年二月壬戌髙宗皇帝車駕自揚州幸杭州四月癸丑殿中侍禦史王庭秀請進幸江寧○丁卯發杭州【朝散郎前秀州司錄事洪皓上疏論今內患甫平外敵方熾若輕至建康恐金人乘虛侵軼宜遣近臣先往經營庶事告辦鳴鑾未晚也時朝議已定不從五月乙酉至江寧府】○七月辛卯升杭州爲臨安府○閏八月丁丑朔禦筆朕欲定居建康不復移蹕與夫右趨鄂嶽左駐吳越山川形勢地利人情孰安孰危孰利孰害三省可示行在職事管兵官條具以聞始張浚建武昌之議是日百官封事皆言嶽鄂道遠饋餉難繼又慮上駕一動則江北羣盜乘虛過江翌日輔臣入對卒定東巡之策○丁亥上召諸將問以移蹕之地張俊辛企宗勸上自嶽鄂幸長沙戊子呂頤浩等入對上曰俊企宗不敢戰故欲避於湖南朕以爲金人所恃者騎眾耳浙西水鄕騎𨿽眾不得騁也○壬辰監都進奏院周元曜自京太廟奉迎藝祖以下神位九室至臨安○壬寅車駕發建康十月癸未車駕自建康府至臨安府庚寅幸浙東壬辰至越州○四年四月韓世忠蹙金江上呂頤浩請上幸浙西○甲申下詔親徵禦史中丞趙鼎言當竣浙西寧靜及建康之寇盡渡江然後回蹕○紹興元年十一月戊戌詔以會稽漕運不繼移蹕臨安紹興二年正月丙午車駕自紹興府幸臨安府四年十月丙子上諭輔臣曰朕屈已講和而金復肆侵陵朕當親總六軍往臨大江決於一戰遂詔親徵○丁丑以參知政事孟庾爲行宮畱守○戊戌發臨安府奉天章閣祖

宗神禦以行【壬寅入居平江行宮】五年二月壬午車駕自平江府幸臨安府先是正月癸亥參知政事孟庾上表恭請車駕還臨安府詔答曰朕夙嚴戎駕厎定邊虞小次捨於吳門往宅師於建鄴載念江山之勝屢經兵火之餘𨿽有司版築以時並繕官府城池之役顧斯民𦇤負而至尙無邑屋廬舍之依復覽封章力祈還幸見官儀而思漢諒南北之一心從仁人而居邠亦父老之誠意勉徇來牘暫議回轅想遲警蹕之音益尉羽旄之喜可依所請暫回臨安府駐蹕戶部侍郎兼權知臨安府梁汝嘉率本府父老僧道士庶上表迎回車駕是日賜臨安府官吏軍民等詔書曰朕萬騎時巡方圖遠略九廟未復其敢奠居比臨江上之師覬殄日中之寇遂頒前詔暫議還轅汝等並傾向日之心咸起望云之意有嘉愛戴諒慰忠忱遂以二月丁丑發平江○六年八月甲辰手詔略曰干戈未息疆場多虞遣戌經時不離甲冑飛芻越險久棄室家爾則效忠朕寧不愧是用當饋投匕未明求衣弗辭馬上之勞以便軍中之務諒彼同舟之眾知吾發軔之情咨爾有官各揚其職布告中外悉使聞知時張浚自江上歸力陳建康之行爲不可緩朝論不同上獨從其計眉州布衣師維藩上中興十策請車駕視師下其議於朝浚以爲可用會諜報劉豫有南窺之意趙鼎乃議進幸平江○九月丙寅發臨安府【癸酉次平江府】○七年三月辛未幸建康八年二月戊寅車駕自建康府幸臨安府先是七年閏十月趙鼎等議回蹕臨安【趙鼎事實曰上議回鑾諸公初無異議鼎獨曰今日復回臨安四方必謂朝廷但務退縮無興舉之意豈知陛下聖算初不如此今固不可戶曉惟是它日淮上有警卻須前進鼓作諸軍庶幾進退合宜上嘉納於是降旨先發百司使民閒預知乃以建康守臣兼行宮畱守示往復兩都居無常所蓋自十二月降旨至明年二月始離江左期旣不迫上下怙然】以明年二月七日起發【上因諭趙鼎曰建康諸官司及百官廨捨皆令照管他時復來幸免更營造以傷民力鼎等奏已令建康府拘收且言虜人遂以大河之南歸我當且駐蹕建康以俟經營】旣至遂下詔曰昔在光武之興𨿽定都於洛而車駕往返見於前史者非一川能奮揚英威遞行天討上繼隆漢朕甚慕之朕荷祖

宗之休克紹大統夙夜危懼不常厥居比者巡幸建康撫綏淮甸旣已申固邊圉獎率六軍是故復還臨安內修政事繕治甲兵以定基業非厭霜露之苦而圖宮室之安也自今應諸路宣撫制置使等其深戒不虞益勵士卒常若敵至以聽號令帥守監司其協心同力共濟軍旅罔或不勤以副朕經營之意

宮闕一

大內在鳳凰山卽杭州州治建炎三年二月詔以爲行宮【時執政奏屋宇隘窄上猶以百官六軍未所居不禦正寢】紹興元年十一月詔守臣徐康國措置艸創【有旨不得華飾僅蔽風雨足矣未暇丹雘亦無害時修內司乞造三百閒詔減二百】二年九月南門成詔名曰行宮之門三年詔梁汝嘉創廊廡於南門內【以百官遇雨泥行非便】十八年名南門曰麗正北門曰和寧【門外各有百官待漏院】東苑門曰東華二十八年增築皇城東南之外城時禁中閒有營建大率因事立制務在儉朴列聖相承罕所益內廷事祕臣下不能詳知今敬載大略如左

文徳殿正衙六參官起居百官聽宣布紹興十二年建紫宸殿上壽大慶殿朝賀明堂殿宗祀【詳見後明堂門】集英殿策士以上四殿皆卽文徳殿隨事揭名

垂拱殿常朝四參官起居紹興十二年建後殿淳熙六年重建

延和殿垂拱及後殿之後皆有此殿遇聖節冬至正旦寒食大禮齋宿【或避殿】則禦焉

崇政殿卽祥曦殿

福寧殿禦寢

復古殿髙宗皇帝建理宗皇帝重修禦制記曰復古殿者髙宗皇帝燕閒之所禦也惟帝以聖神武文之資履中天艱難之運﹝風炎﹞回霧塞民莫厎寧先物沈幾皇威耆定遂能削平羣寇攘卻外夷炎徳重輝系隆帝統皇皇乎中興之功視周宣王漢世祖蓋有光焉內殿禁嚴名曰復古以爲省覽延訪之所厥旣躋時乂安王度鼎飭謨烈啟佑垂祜無窮如丰水有芑數世之仁而玆實源委之所發也如日月照臨顯於西土而玆實光躔之所捨也固宜億萬斯年昭揭敬仰歲久弗葺寖成陊圮其可緩歟臣以寡昧紹休聖緒奉先帝宮室常恐羞之何敢興創竊嘗肅瞻斯殿有慨慕風烈之心庶幾萬一之願因宿儲余材益以禁帑命工繕修舊規是仍堅實是務無有逾侈落成協吉忱念保邦制治莫不有本我髙宗皇帝儲精蠖濩明見萬里聖心所運與天同大蓋不勉而中不思而得從容中道上聖之道也臣之菲衝奚可言此惟當堅持誠心祇率憲度周旋遵守如親而命聽言接下則惟忠直是尙安邊厚民則惟惠信是先兼咨訪之長戒淸明之汨日積月累可測知祖道之淵源以養天下而愧未能也謹登載梗槪並庸自警且以來忠告之善又禦制詩曰烈祖謀詒燕衝人命紹龜禁嚴瞻復古締創想當時鳳紀因多歷翚飛欲寖隳端居常念此涼徳恐羞之勉輯炎興業新還舜禹規棟驤非玉瑱朴斲僅塗茨咫尺羹墻見延洪典則貽緬懷光宅舊儼若煥章垂聖志惟先定鴻名寓有爲風煙沈廟算天日俯疇咨屏翰環方召言謨富夔權綱歸總攬制度永維持養士翔鴛鷺搜兵振虎貔宣王修政日光武中興時文治綏函夏英威鬯遠夷萬年丕顯績三紀太平基繼述慚非稱規恢動慨思肯堂心翼翼景行日孜孜載繹車攻雅宜賡考室詩告成書梗槪拜手緝蕪辭

損齋紹興二十八年十一月內出禦制親札損齋記石本賜羣臣論宰執曰朕宮中嘗辟一室名爲損齋屏去聲色玩好置經史古書其中朝夕燕坐亦嘗作記以自警記曰嘗謂當天下之正位撫域中之萬微苟日徇異物而無以立其獨則多見獘精神疲志意而不知止廣宴遊事不急而牽於愛膠膠擾擾莫收其放心顧能回光抑損之道豈不較然有感於斯且漢唐之君樂道爲切而未燭元覽者武帝以雄心內慕神仙外攘夷狄窮邊黷武天下騷然矣非用損以持盈也明皇以侈心委信逆虜彌縫斯文耽惑內嬖煙塵四溟矣非知損以守位也推原本指俱失滿戒玆鑑往事夕惕以思凡追逐時好一切長物率屏去不復經意常恐昧於省己積習易溺日叢脞於悔吝几案閒但有書史以商略古今盡撤無益示不貴之化其於蕩心侈目惑志害性者罔不掃除淸心寡欲省緣薄費者奉以周旋焉不則染毫弄翰眞艸自如濃淡斜行茂密惟意第於筆硯閒有未能忘情似賢乎已夫乾坤之道易簡也易簡則天地之理得矣傳曰器用不作車服從給信斯言哉宵旰餘暇乃辟殿廬之側明窗戶爲遊息之所欣然摭前說榜曰損齋朝夕淸燕視以自警庶幾損徳之修自奉養有節式稽於訓

選徳殿孝宗皇帝建以爲射殿禦坐後有大屏分畫諸道列監司郡守爲兩行各標職位姓名又圖華夷疆域於屏陰詔學士臣周必大爲記並書【皇帝踐祚以來宮室苑圃一無所增修獨辟殿於禁垣之東名之曰選徳規﹝木無﹞朴壯爲陛一級中設漆屏書郡國守相名氏羣臣有圖方略來上可采者輒棲之壁以備觀覽數延文武講論治道詢求民隱至於中外奏報若軍國之幾務皆於此省決暇則紬繹經傳或親禦弧矢𨿽大寒暑不廢臣必大俟﹝上自下幸﹞禁林閒嘗奉詔獲至焉一日命臣汝爲之記臣愚學不足以推廣聖意詞不足以鋪陳事美謹采詩禮古文以射觀徳事及後世得失所繇次第其說禮君世子生三日射人以弧矢六射天地四方其蚤正素定若此至擇士以祭必於射也進退天下之才與祭者繇是得爲諸侯卿大夫若屬有賓客之事燕勞之寵莫不用射詩人又於其獻酬歌咢之餘中度不中度罰爵與否有所休戚美刺以爲是王公大人風化黎庶者之本也由是觀之古者君臣周旋禮樂以服習勤苦可不謂先事知懼安而能危者哉是故三代而上卿士皆可獨將而兵民爲一戎不生心世用厎定比其季也徒以爲威儀觀美而實不副馳騁弋獵而政不舉則國人爲之隱憂而變風作其後王道浸闕而文武兵農遂分而不合自秦漢而下其興衰治亂鮮不以兵一夫關弓注矢則塗之人往往﹝上鹿下囷﹞驚兔逸之不暇烽燧才舉而見大夫至無可使未免拔將行伍之中何者其具素無也天錫陛下勵精百世之後追蹤太古之初謂射本男子之事非專於用武也射所以觀徳非專於覿威也故爲是殿以延羣臣以裁幾務以閱圖史而命名則主乎射焉起居日用之閒旣已默示躬行之旨宜乎大小之臣與夫四方萬里之遠循其理思其義觀感而化從上攸好勝負之爭而揖遜之寓勇力之尙而仁義之貴閒邪安於眞積習貫同乎自然可以興賢能可以詢眾庶合兵民於已判同文武之異轍將於是乎在昔者宣王中興其詩曰射夫旣同助我舉柴釋之者曰是小雅盡廢而復古之詩也蓋次有先後功在不捨沈潛剛克時乃天道陛下神聖必於此有得焉而臣何足以知之】

緝熙殿理宗皇帝辟舊講殿爲之禦制記曰大學曰自天子以至庶人壹是皆以修身爲本朕服膺斯言知修身必昉乎學學之有益於人也信矣在昔盛時刱爲學制由辟雍頖宮至於黨庠術序皆此物此志也故八歲入小學教之灑掃應對進退之節禮樂射禦書數之文王公以下與庶人之子弟皆預焉十五則元子眾子公卿大夫士之適子凡民之俊秀皆入太學而教之窮理盡性修己治人之道夫人不可一日不學也如是況以一身任社稷生靈之寄者可不汲汲於此哉丕惟我家列聖創述以稽古右文立治道以正心修身爲家法講學之懿超漢軼唐朕以涼薄紹休令緒遹遵成摹祗迪懿訓罔敢暇逸師式於前聞﹝目氐﹞朝之﹝巢﹞臨經幄日再款對儒臣商略經史乃卽講殿辟舊廬采成王日就月將之意扁以緝熙屏去長物裒置編簡燕閒怡愉藏修移日習熟滋久若常程然至於翻閱古今尙友賢哲得片言以紬繹有味其旨則不知萬幾之勞因一理以融會充廣於心則足窺宇宙之大意之所欣時寄翰墨無他嗜也於是天趣深而物交淺泰宇怡而外誘息名教之樂信有餘地視古帝王問學𨿽未臻閫奧亦將闖其門庭者庶幾增緝廣大進進於光明之境於以修身於以治國平天下期有合於大學之旨而無負家法之傳顧不韙歟端平三年給事中兼侍讀臣洪咨夔進緝熙箴【臣恭睹月正元日皇帝陛下禦大慶殿受朝朝退中出奎畫詔增補講讀官夫天下之務眾矣而學爲大故二典莫先於若稽古陛下襟道佩徳軌堯矩舜履端於始典學是崇豈特漢世重席於正旦以華觀聽哉虛心遜志日再禦緝熙延見儒臣峨冠垂紳魚雅就列凡皇王帝霸之所以治天地民物之所以立莫不聚辧居行以進乎罔覺臣寡陋不足以望日月之末光躐升勸誦榮燭縑簡退惟恭在責難敬在陳善輒效虞人官箴王闕謹拜手稽首裁成一篇昧死塵獻於進讀之始文詞骫骳而毣毣寸忠日以髙明光大望陛下伏惟聖慈特垂采擇其辭曰灝穹生民作之君師中立一身宗主兩儀仁在自弘敬在自約剛在自克明在自覺蓋尊莫尊於徳性微莫微於道心正能養於蒙則如泉之始達欲不窒於損則如澤之彌深是以大學止於至善中庸必謹其獨準繩規矩檢百爲於將動盤杅幾杖收一念於未逐惟定可以澄萬化之源惟虛可以來萬善之益惟博易可以培人材之气惟寬靜可以裕民生之力五事乃饗帝之本九經實用世之則關睢麟趾之意存則王政舉棠棣葛藟之義明則天彜植此帝王之所以正心而修身齊家而治國彼惠而姣臨春昭陽豈不爾思伐徳之鋩彼醲而郁糟堤肉林豈不爾思傷生之鐔況淫樂者志必荒沈湎者气必昏前靡顧乎泰華之壓後遑卹乎滄溟之翻以四海大命供方寸之侈以百世惡名易一息之歡胡不思天命之不易王業之至艱欽哉毋謂天髙厥鑑匪近相在爾室莫見乎隱毋謂民卑其聽易欺鼓鐘於宮莫顯乎微故淸燕而居必如駿奔在廟之頃向晦而息必如辧色﹝目氐﹞朝之時所觀貴大毋梏於隘所慮貴遠毋局於淺毋功之徼維莠驕驕毋利之涸維木濯濯毋名之慕而實之棄毋才之尙而徳之遺毋任賢而貳毋去邪而疑毋愛直而疏毋喜正而違事毋輕於舉而中畫令毋易於出而遽移優遊則威權遷姑息則紀綱壞牽親故之私恩則虧人心之公悅左右之小慧則累君徳之大以至舟偏重則失平藥泛試則徒快朝不和何以和於野內未治何以治乎外是皆有國者之通患願治者之深戒於戲道自學而入治自學而出思王度於祈招知稼穡於無逸惡旨酒好善言三王四事之樞要放鄭聲遠佞人四代禮樂之根極行必力行積必眞積小臣詔讀敢告執戟】

熙明殿今上皇帝卽東宮新益堂攺建以爲講讀之所禦制記曰學之爲王者事其已久矣天地民物之理聖賢言行之則與凡古今立政立事國家大經大法其本末源委精微曲折具在典籍博觀而約取之以措諸天下莫不由學學之用大矣中庸自博學審問謹思明辧篤行以至於盡性贊化育大學自致知格物忱意正心修身以至於齊家治國平天下用此道也我朝列聖相承汲汲然於是加之意辟書帷禮經士朝日二講寒暑靡倦用能明於理道追蹤帝王以成長治久安之業遺我後人式克至於今日猗歟盛哉朕奉先帝宮室無所攺作惟玆廣廈所與學士大夫坐而論唐虞之際今我曷敢後此殿之所以作也殿實東宮講堂先皇帝名以新益詔於衝子彜訓諄諄言猶在耳乃咸淳三年春三月落成揭熙明以襲緝熙壹是皆以敬之之意爲本夫人之一心虛靈洞徹以該眾理而應萬事天髙地下日升月常與此心實相爲流通渾然之中而燦然無所不具夫是之謂本體之明自古在昔盛帝明王所爲念念乎學其精一執中日新又新純亦不已之妙無非於其本然之明充而廣之大之而已故自其本諸精神心術之微而達之事事物物之閒自其謹諸宮庭隱奧之地而推諸四方萬里之遠以之窮理則無所往而不通以之酬酢則無所處而不當於是其明益熙以廣矣詩曰穆穆文王於緝熙敬止蓋惟敬則有以涵養气質之粹克去物欲之累洞見義理之實而熙明之功常如一日焉先皇帝以是傳之予一人以是學之佛時仔肩示我顯徳行惟師傅大臣曁厥儒碩益交修予俾予克邁乃訓亦克昭於有乂咸淳三年太傅平章軍國重事魏國公臣賈似道以赴經筵進十箴【臣聞帝王之盛必有兢業之戒詩書所述每寓箴諫之辭蓋持盈思衝聖人之徳憂治危明忠臣之義恭惟陛下作其卽位以來罔不惟徳之行臣知陛下可與爲帝可與爲王然髙明光大在與日以俱新出入起居必無往而不敬無疆惟休亦無疆惟卹於乎戒哉臣幸得出入經幃親承帝學每於入侍常恐膚陋不足補報重惟辯章之官豈當久任會且致爲臣而歸則憂愛之懷益無所措玆緣處勞逸之閒得研覃之暇因參稽經傳博考往昔竊伏念揚雄執戟之卑猶有十二箴之諷徳裕賦政於外且進丹扆六箴之作矧備咨訪之末輒不自揆撰成古箴十首心爲一身之主道爲一心之主作存道心徳勝則性合於气作尊徳性以位爲憂不以天下爲樂作思艱難以一人治天下不以天下奉一人作崇節儉樞機所發榮辱之主作謹言動豪犛之差千里之謬作審萬微巧言如簧小雅刺之作察邇言繁纓假人春秋譏之作惜公器酣酒爲色荒之戒作戒彜酒左道乃亂政之門作屏異端一縷血忠因辭述意陛下不以其愚克永觀省是臣區區追先帝之遇而報陛下之心也涓塵助成於滄岱螢耀增輝於太陽斐然成章不知所裁惟聖明畱意謹列十箴於左存道心民主於君君主於心本心有主外物莫侵穹壤中閒惟道最大此道此心其大無外寂然不動緊我之天操之則存爲聖爲賢彼昏罔覺欲動情勝何以保之主一之敬尊徳性天命之性有貴於己相古先民平時顧諟履祗以興受侮以夷性無不善習是遠而喜怒之中常察於未發而中節和斯爲貴惟謹故重惟惰乃輕惟徳勝气乃性其情思艱難藝祖肇圖沐雨櫛風太宗纘之耆定伐功中興閒關維我髙宗孝宗受之勤於天衷君哉穆考再造人極媲彼父菑其墾其辟嗣有令緒身克艱難思之又思罔或不艱崇節儉大學有云食寡用舒不節之嗟將焉取餘一臺末耳以費而惜一褲幾何非功者嗇毋曰我貴膳服惟王母曰我富凡賜無常利臣導奢幸人蠱嗜惟聖克儉節以有制謹言動王言作命君舉必書樞機榮辱可不謹諸觀聽攸關莫嚴於朝起居生吝亦孔之昭風霆語默天地動靜一失其則爲世所病外禁躁妄內斯靜專頤之箴之我韋我弦審萬微萬事萬慮出天入塵莫微乎微其中有神秋毫差忒駟追莫反弗畏入畏先患防患勿以細故曾是弗憂勿以小善曾是弗修履霜堅冰而於六月書不云乎兢兢業業察邇言易戒左腹詩畏長舌小信是固小忠是結有言遜志必求諸非誣善之人則遊其辭日浸月潤惟膚易入�百蹊千捷捷緝緝一語或讎讒賊之門舜何人哉猶察邇言惜公器唐宗有言爲天下主曾不以我而私一府惟其無私能成其私貴傷於寵如飽嬰兒天此其職神此其器神輕則損天褻則棄赤芾三百作刺維鵜反其在笥謹之惜之戒彜酒酒亂其徳亦自腐腸乃惡厥旨在昔夏王商飲長夜靡靡傾國漢騖浮鍾禍稔於色舞宮酣室二者相因毋腆玆酒以恫乃身此身罔小民之主矣保玆淸明萬壽天子屏異端莫赫匪天莫神匪民君位其閒天人一身徳能動天福在養人奇衣牙污宮周禮斯敗曾謂唐君溺於諷唄名曰福應厥應烏在彼何人期而緇而黃厥有正符師式帝王】有詔褒嘉曰朕惟古者師道之教訓傅傅之徳義是以燻陶涵養日進月新顧惟衝菲夙夜兢兢常恐羞先帝之休徳實賴師傅切劘規正陳善格非庶幾日聞儆戒之言輔其不逮師相以元勛碩徳粹學鴻文表儀廟堂領袖旃廈忠言嘉猷沃於朕心若無逸立政之書周公所以誨成王者惟日望之十箴來上肅容披誦正大淵奧表裏六經凡正心修身閒邪存忱克已復禮端本澄源所以防見聞之非節嗜好之過存畏懼之心者至矣盡矣仰惟先帝求哲輔後之意師相忠忱對越在天而淵源綱領根極理要豈六箴五規所能及先儒程頤謂輔養君徳莫備於周公可謂萬世法今於師相見之尊其所聞行其所知朕曷敢不勉謹當書紳佩服列爲屏障以代韋弦猶恐寡昧未足以進於帝王之盛更冀師相時惠藥石之言終始扶翼俾萬年其永觀是爲衝人至望睠言忠藎載用褒嘉

勤政殿今上皇帝咸淳二年卽進食殿攺建

嘉明殿今上皇帝咸淳二年卽東宮繹己堂攺建

欽先孝思殿紹興十五年建循東都舊制以奉祖

宗神禦咸淳臨安志卷之二

行在所錄﹝二﹞

宮闕二

祖宗諸閣太祖皇帝太宗皇帝龍圖閣眞宗皇帝天章閣仁宗皇帝寶文閣神宗皇帝顯謨閣哲宗皇帝徽猷閣徽宗皇帝敷文閣紹興十年五月詔曰恭惟徽宗皇帝躬天縱之睿資輔以日就之聖學因而制治修禮樂恢學校發揮典墳緝熙治具宸章奎畫發爲號令著在簡編者煥乎若三辰之文麗天垂光賁飾羣物所以詒謀立教作則萬世殆與詩書相表裏將加裒輯崇建層閣以嚴寶藏用傳示於永久其閣恭以敷文爲名祗遹舊章宜置學士直學士待制直閣以次列職備西淸之咨訪爲儒學之華寵其著於令髙宗皇帝煥章閣淳熙十五年十月置詔曰朕仰惟髙宗皇帝恢廣運之徳懋中興之功耆定羣方鼎新百度制禮作樂治具畢張寢兵措刑仁風大播蓋自緝熙之學見乎經緯之文擴斯道於精微之傳觀眾妙於尊明之養凡敷言之是訓曁肆筆之成書煟有洪輝卓爲丕憲方加裒輯將謹寶藏載稽帝世之隆無越堯章之煥因揭名於層宇仍列職於淸廂庶克奉承用詒永久其閣恭以煥章爲名置學士直學士待制直閣式循故實以待賢才其俾攸司具著於令孝宗皇帝華文閣慶元二年五月置詔曰朕惟孝宗皇帝睿闡聖圖粹昭王度經緯天地道存渾噩之書鼓舞雷風仁蕩溫純之命寫之琬琰炳若丹靑太微三光之庭丕闡鳳巢之勢上帝羣玉之府邃通龍紀之聯寶典謨訓誥之垂黻禮樂刑政之用華協堯章之煥文光舜哲之明並輯鴻徽孔嚴燕翼其閣恭以華文爲名置學士待制直閣茂遵邦憲寵陟儒英庸飭攸司其刊諸令光宗皇帝寶謨閣嘉泰元年十一月置詔曰朕惟昔在光宗皇帝����日新聖學發於號令雷風彰鼓舞之神煥乎文章云漢麗昭回之飾鉤畫凜鸞龍之飛動光芒燦珠璧以陸離宜在襲藏式嚴安奉龜書闡瑞交輝東壁之珍虹彩凝祥寅上西淸之禦寶列羲圖之祕謨新禹命之承冠以美名揭於層宇肅萬靈之擁護揜羣玉之菁華其閣恭以寶謨爲名置學士直學士待制直閣以待鴻儒以昭燕翼著於甲令副在有司寧宗皇帝寶章閣寶慶二年十月置詔曰朕仰惟寧宗皇帝挺仁聖之資躬粹純之行就將熙緝徳共日新澗懿聰明動與天合粵從更化尢謹修攘輿地寖歸賞功班慶發爲謨訓歡均邇遐所謂詔令見徳化之成璽書明萬里之外者殆兼其盛經不云乎惟天之命於穆不已天之所以爲天也文王之徳之純文王之所以爲文也純亦不已我寧考之文蓋本諸此宜其經緯自然軌範萬世河圖琬琰光耀寶鎭也朕方將欽裒睿制昭奉嚴儲宜揭鴻名以隆燕翼其閣恭以寶章爲名仍置學士直學士待制直閣以才徳之宜稱者爲之著諸令甲式永昭回理宗皇帝顯文閣咸淳元年六月置詔曰朕惟理宗皇帝在宥四十一年垂休億萬餘載日務緝熙之學天開經緯之文溯道統於洙泗之前崇理學於伊濂之後鏗鏘韶濩之作昭回云漢之章自惟衝人獲承先訓凡厥心傳之要得於面命之餘堯曰大哉彰煥乎其有之美文所爲也形於乎不顯之詩寶閣初成奎文具列用體中庸之垂教以昭下武之繼文其閣恭以顯文爲名置學士直學士待制直閣等官以待儒英式彰鴻烈著在令典用飭攸司謹按祖

宗諸閣皆以藏禦制禦書圖籍寶瑞等惟天章閣自東京時以奉列聖禦容中興以來駕所幸處必擇地宋奉恭稱曰天章閣神禦紹興二十四年十一月始討論制度重建天章一閣而諸閣所藏皆在其中自龍圖至顯文之閣凡二十四字合爲一扁【中興後天章閣不以除官蓋不特天字非臣下稱呼亦以神禦所在不可與他閣例言也】【見嶽珂愧郯錄】

北宮

徳壽宮在望仙橋東髙宗皇帝將倦勤卽秦檜舊第築新宮紹興三十二年六月戊辰詔以徳壽爲名乙亥內出禦札曰朕宅帝位三十有六載荷天之靈宗廟之福邊事敉寧國威益振惟祖

宗傳序之重兢兢焉懼不克任憂勤萬幾弗遑暇佚思欲釋去重負以介壽臧蔽自朕心亟決大計皇太子賢聖仁孝聞於天下周知世故久系民心其從東宮付以社稷惟天所相非朕敢私皇太子可卽皇帝位朕稱太上皇帝退處徳壽宮皇后稱太上皇后應軍國事並聽皇帝處分朕以澹泊爲心頤神養志豈不樂哉尙賴文武忠良同徳合謀永厎於治丙子行內禪禮畢遂移仗居焉徳壽宮徳壽殿二扁皆孝宗皇帝恭書康壽殿嘗產金芝太上皇帝禦制贊並序曰康壽殿產金芝一本發於左棟燁然榮茂若彰懷衝履正之徳因圖而贊之律身以道旣濟則亨沖和鍾芝十有二莖煌煌競秀結液蟠英益茂徳本天開地成太上雅愛湖上之勝恐數蹕煩民鑿大池宮內引水注之疊石爲山象飛來峯有堂名冷泉孝宗皇帝嘗賦詩曰山中秀色何佳哉一峯獨立名飛來參差翠麓儼如畫石骨蒼潤神所開忽聞彷像來宮囿指顧已驚成列岫規模絕似靈隱前面勢恍疑天竺後孰云人力非自然千巖萬壑藏雲煙上有崢嶸倚空之翠壁下有潺湲漱玉之飛泉一堂虛敞臨淸沼密蔭交加森羽葆山頭艸木四時春閱盡歲寒長不老聖心仁智情優閒壺中天地非人閒蓬萊方丈渺空闊豈若坐對三神山日長雅趣超塵俗散步逍遙快心目山光水色無盡時長將挹向杯中淥太上禦跋曰吾兒自幼岐嶷進徳修業如雲升川增一日千里豈特義方之訓師保之功蓋生知夙成有不由言傳而自得者吾比就寬閒之地疊石爲山引湖爲泉作小亭於其旁用爲娛老之具且俾吾兒萬幾之暇時來遊豫父子杯酒相屬挹山光而聽泉流濯喧埃而發淸興恍若徜徉乎靈隱天竺之閒其樂可勝旣哉吾兒乃肆筆成章形容盡美𨿽吟詠之作帝王之餘事然造語用意髙出百世之上非巨儒積力可窺其粗亦有以見天縱之多能覽之欣然老眼爲之增明矣有樓名聚遠太上親題其額仍大書蘇軾賴有髙樓能聚遠一時收拾付閒人之句於屏閒禁﹝上竹下禦﹞四面東則香遠【梅堂】淸深【竹堂】站臺梅坡松菊三徑【菊芙蓉竹】淸妍【酴﹝酉縻﹞】淸新【木犀】芙蓉岡南則載忻【大堂乃禦宴處】射廳臨賦【荷花】燦錦【金林禽】至樂【池上】半綻紅【郁李】淸曠【木犀】瀉碧【金魚池】西則冷香【古梅】文杏館靜樂【牡丹】浣溪【大樓子海棠】北則絳華【欏木亭】俯翠【茅香】春桃又有亭曰盤松嘗禦制贊曰天錫瑞木得自嵚岑枝蟠數萬幹不倍尋怒騰龍勢靜奏琴音淩寒郁茂當暑陰森封以腴壤灑以碧潯越千萬年以慰我心

重華宮卽

徳壽宮孝宗皇帝淳熙十六年正月詔攺名重華二月壬戌內降詔曰朕以菲質循堯之道兢業萬幾歷歲彌長賴兩儀九廟之徳邊鄙不聳年谷順成厎於小康爰自宅憂以來勉親聽斷不得日奉先帝之幾筵躬行聖母之定省固已慊然於懷況乎春秋寖髙思釋重負皇太子惇仁孝聰哲久司七鬯軍國之務歷試參決宜付大寶撫綏萬邦俾予一人獲遂事親之心永膺天下之養不其美歟皇太子可卽皇帝位朕移禦重華宮遂內禪如紹興三十二年之禮重華宮重華殿二扁皆光宗皇帝用隆興故事恭書【重華宮有一淨室壽皇終日宴坐其閒幾上惟書籍一部及筆硯楮墨而已近璫嘗奏髙宗皇帝畱下寶器圖畫陛下盍時取觀壽皇聖論云先帝中興功徳盛大故宜享此朕豈敢自比先帝皆鎖閉不開○元夕後三日宣嗣秀王伯圭宴集伯圭奏陛下對此良辰美景亦領略之否壽皇聖諭云十四日嗣帝過此排當十五日不飲是夜但鼓琴兩曲左右報月色甚佳遂出巡檐賞月已而飲湯一杯至二鼓就寢大凡飲酒不可連日令人神思不淸人主沒人道得若不自禁制任意恣縱何所不可非獨酒一事也○近璫奏當修重華宮舊例須關朝廷出錢下臨安府轉運司應辦壽皇聖諭云此閒無用錢處所積甚多隻用重華庫錢不必關聞南內曁役成更不官差一匠一夫○已上三事據倪思記所聞於伯圭子師禹﹝經鉏堂雜誌﹞】慈福宮卽

重華宮以奉憲聖太皇太后壽慈宮卽

慈福宮以奉壽成皇太后

東宮紹興三十二年五月孝宗皇帝爲皇太子始有詔討論東宮典故越句日卽受禪乾道元年莊文太子受冊嘗下禮工部太常寺皆無典故可稽惟武臣張孝傑能記政和制度止系廳堂並諸官屬人從屋宇七年光宗皇帝升儲乃詔於麗正門內之東蓋造太子宮門淳熙二年始創射堂爲遊藝之地囿中有榮觀玉淵淸賞等堂及鳳山樓皆次第建置寧宗皇帝山嘉邸理宗皇帝山沂邸入繼大統不皇築宮今上皇帝位靑宮始於禁中營建大氐不以爲定所

資善堂起於紹興初孝宗皇帝育宮中遂造書院於行宮門內曰資善堂以爲就學之地亦無定處

學士院在

和寧門內蓋沿唐北門之制也

玉堂髙宗皇帝用淳化二年賜承旨蘇易簡故事禦書賜學士周麟之等刻石廳上有記【臣麟之近於經韓奏事因言昨被旨撰皇子賜字上宣諭曰此學上院故事不欲廢也臣恭聆玉音竊仰聖主深略緯文遠猷繩武事無巨細允迪前徽一出言不忘典故而禁林自祖

宗以來優寵詞臣賚貺非一昔有巨麗今獨闕焉睿訓及之不可默已卽具奏國朝淳化初太宗皇帝嘗以飛白書玉堂等四字賜翰林學士承旨蘇易簡謂宰臣曰易簡告朕求此數字卿可召至中書授之它日爲翰林中美事字俓二尺餘龍鵠之勢曲盡神妙曩更變故石本亦罕有存者恭惟皇帝陛下聖筆天縱超冠百王萬幾燕閒染翰弗輟龍文龜畫刊在翠琰布列中外焜耀羣目學宮儒館賁飾尢多惟是玉堂直廬密邇淸禁臣愚猥以末技誤膺簡擢典司內命丁辰晏淸書詔甚稀鈴絳不鳴愒日無補曾勿能考援故事裨緝闊典以爲萬年無窮之休臣則有罪敢昧死以請制曰可越翼�內出玉堂二大字以賜奎壁煥爛自天而下光气昭倬發蔀燭幽開緘竦瞻爵躍詠嘆視前世所謂畫起平云點蹲芒玉者不足以進於此顧臣譾陋大懼勿稱及入謝復得請於都省宣示宰執俟中祕暴書俾侍從館閣官咸得觀仰仍以石本分賜士林歆艷皇乎哉中興之偉觀一代之彌文也臣謹按玉堂本漢別殿在未央宮與淸涼宣溫神仙長年金華白虎麒麟列峙相望史不詳著而略見於李尋翼奉傳然則玉堂蓋殿名也待詔者有直廬在焉故尋自謂久污玉堂之直易簡所乞太宗所賜實取諸此後以避英廟諱至紹聖初始掇取二字榜於院而識者非之謂不當以前代殿名皇朝寶札揭之於臣下止息之地今臣建請則所不敢惟是仰承徳意勒石旌事以永億載之傳廣四方之藏侈儒生千一之遇使天下後世咸知皇帝陛下典學稽古迪文右賢藝兼於道能潤色洪業不廢故事如此是則渥恩出於非常舊典振於已墜皆不失太宗皇帝本意丰功盛烈醲化懿綱巍巍乎與淳化比隆矣輒舉大槪書於下方用對揚明天子丕顯休命】慶元五年更造玉堂殿詔止以玉堂爲名【據翰林遺事玉堂本以待乘輿行幸非得常居惟禮上之時略坐其東受院吏參謁】景定五年詔復寓直舊制禦制詩一首並序賜直院牟子才馬廷鸞曰學士寓直玉堂此盛典也今復見之爰以詩賜右掖摛文步武髙綾衾寓直焰蘭膏當年宮錦飛雙鵠今夕僊圖看巨鰲詩賜玉堂蘇易簡光搖蓮炬令狐綯明時盛事今重見爰制篇章示衮褒臣子才等刻石恭跋【玉堂地切禁省諸學士職其閒者皆有儤宿之直以備天子顧問唐人每以北廳階前花磚道爲入直之候故舊規交宿例有早入晚入伴入之名國朝因唐制然學士皆早入又單直無復伴入故太宗以來雙日夜直只日下直後遂定雙日鎖院只日宣麻而只日至晚乃下直眞宗時昉輪講筵官備宣引咨訪故每夕兩員略如舊或遇學士獨員元丰則三直免一宿元佑則兩直免一宿始猶有特旨免直以示優異者後遂令請告者以次遞宿則益嚴矣南渡日不暇給及髙宗肆筆玉堂寓直有所隆興初乃詔講官輪直加眞宗時而孝宗優待詞臣若周必大諸臣所記尢近代罕見臺諫以暫攝寓直舊弼以內宴畱宿又皆誇爲盛事焉此宿直之大槪也因循浸弛數十年來內宿有歷視爲文具未聞有一人踏花磚道候日影者景定甲子五月辛未有詔復舊制偶臣子才再入叨首直忽貂使自天而下賜臣子才臣廷鸞以禦書禦制五十六言詩一首敍引紀復直爲玉堂盛事者又十八字金石鏘蔚奎壁昭回拜伏跪觀心目焜耀臣子才臣廷鬻皆恭和以進搢紳學士傳誦稱說以爲甚盛舉嘗觀自昔帝王善爲歌詩者莫如虞舜然皆有所爲而爲之南風之歌爲阜財解慍也賡歌之詩爲敕天之命也卿云之歌爲配天之靈也縕之於心發而爲詩達其心之所之於君臣天人之閒豈後世歌大風而見霸心詠微涼而起愛心者比今聖制盛矣豈特以私臣子才臣廷鸞而已要有爲而爲之所以示右文重復古也聖人之文詞立道備無此言則天下之理有闕詎不然哉且自昔人主在位久則土木甲兵狗馬畢弋禱祠方技之事或不免於是上臨禦四十一年矣聖心與道一恬淡寡欲每中禁淸坐往往夜分不寐益思親近儒生學士訪求治要而心之所發又率有關世道其所以詒燕謀於萬世詔無窮而垂罔極者可謂遠矣臣子才臣廷鸞旣猥被盛賜竊窺聖作不過借綯易簡以示寵褒然綯在大中其事至淺鮮自謂最承恩遇而入對延英未嘗不汗洽浹背則其平日決無犯顏敢諫之事易簡之賢遭逢盛時蓋非綯所敢望第大言等作其詞微侈恐有宋玉景差末流之失臣等所願砥礪名義激昂志气求無負天子所以寵褒之者文章小技蓋不足云乃相與謀勒諸樂石用攄景光而臣子才臣廷鸞所和文義至陋固不敢附見下方而具著其所然者使觀者有考焉是年十月丙午】

摛文堂在玉堂之後東西兩合以處詞臣寧宗皇帝用政和五年賜承旨彊淵明故事禦書扁賜學士髙文虎有記【臣仰惟皇帝陛下聰文英浚卓冠百王孝儉恭勤超越千古璣玉瑁翠之奉弗玩弗親聲色燕曼之娛是屏是遠惟思延尙儒雅博考藝文汲汲皇皇如恐弗及聽朝日昃兩臨講帷宮庭淸閒常禦翰墨是以帝學時敏造乎髙明聖筆天成核乎精妙誠皇王之極摯書契之罕聞也臣猥以譾才待罪翰苑略無美報可稱渥恩惟是直廬密接淸禁若初肇址爰在中興歲月寖遷區宇滋圮非所以奉宸畫輯儒紳也臣進讀邇英冒塵淵聽願加新辟式侈眷私聖度優容臣言隨格於是外而京守內而典司袛承詔音遄力營刱咸釋上意遹圖厥功中矗崇基載登奎榜旁連翚捨疊處詞臣扃廡區分圖籍彪列靖深敞奧視昔逾閎悉惟元勛力贊英斷肆﹝月分﹞隆旨仍名玉堂親灑宸毫增寵禁直乃十一月以摛文堂三字下賜小臣昭回之光照映天地婉結之妙經麗辰星皇乎韙哉臣切以列聖繼承惠遇多士明謨述作振迪斯文粵自太宗首賜飛白至於髙廟復被奎鉤今又天輝下臨寶翰洊錫皇文帝藻疊矩而重規河圖洛書交燭而並耀允謂千載之曠逢一時之丕鑠矣初玉堂爲西漢殿名與淸涼宣溫金華麒麟列於未央宮旁分嚴扃以居待詔所謂玉堂之直翼奉嘗歷是選淳化宸翰蓋取諸此紹興初以避英宗廟諱只榜以二字然臣下止息之地不當以前代殿名聖朝寶札揚之周麟之蓋嘗敍此玆乃浚發睿思垂灑翰題上以昭尊祖之休下以彰待士之寵其視無忌師道被鸞虯之賜至徳處俊蒙﹝楫戈﹞翼之褒參諸顯榮萬萬莫擬臣嘗聞堯以文思而運帝徳舜以文明而協帝華夏之歷年祗於文命周之過歷郁乎有文然則帝王相傳以文建治也尙矣皇帝陛下若稽古訓左右賢規訂制而辧儀披圖而諏律文之經也黼黻大猷金玉百度徳修而遠格仁洽而政醇文之效也皇化之盛炳炳麟麟增光祖宗潤色鴻業詒謀燕翼其繇是而推焉臣弗佞虔奉寶墨被之翠﹝王民﹞對揚天子顯休於千萬世云慶元六年正月一日】講讀官宿直位次在院內隆興元年詔經筵官直宿稍復祖

宗故事八月直院劉珙以直宿位次屋宇窄狹乞行展蓋從之【周必大玉堂雜記云隆興初用眞宗故事輪講筵學士院官直宿禁林每夕兩員以備宣引咨訪其後以兩人難獨召若同召則議論難盡止命一員遞宿閒遇除授宣鎖講筵官已入直率聞命蒼黃而出或偶值本院官直宿就畱鎖院則不系當日與否往往特宣云每直兩日謂之頭直未直】今上皇帝卽位詔仍宿直以便訪問咸淳臨安志卷之三

行在所錄﹝三﹞

郊廟

郊丘在嘉會門外南四里龍華寺西紹興十三年正月禮部太常寺請依國朝禮制建壇於國之東南壇側建靑城齋宮乃命領殿前都指揮使職事臣楊存中知臨安府臣王﹝日奐﹞等相視修築爲壇四成上成從廣七丈再成十二丈三成十七丈四成二十二丈分十三陛陛七十二級壇及內壝凡九十步中外壝通二十五步燎壇方一丈髙一丈二尺在壇南二十步內地餘四十步以列仗衛惟靑城齋宮及望祭殿詔勿營臨事則爲幕屋略仿京師制度大殿曰端誠便殿曰熙成其外爲泰禋門是年六月降詔曰朕嗣膺歷服越在東南念初載於維揚嘗肇禋於泰畤深惟累聖之成憲必遵三歲之親祠四涓路寢之筵久曠圓壇之禮今日上穹垂佑邊境休兵寇盜弭寧民俗康阜日致慈寧之孝歲收髙廩之丰格此多祥敢忘大報見祖

禰於諸室合丘澤之一祠嘉與臣工共圖熙事朕以今年冬至日有事於南郊咨爾攸司各揚乃職相予肆祀罔或不恭十一月庚申始用元佑郊禮合祭天地設大神大示及太祖皇帝太宗皇帝配位並從祀諸神幾七百七十有一【昊天上帝皇地祇位於壇上北方南向西上太祖皇帝太宗皇帝位於壇上東方西向北上席以蒲越天皇大帝五方帝大明夜明北極神州地祇十位於第一龕北斗天一太一帝座五星十二辰河漢等內官五行五嶽神位六十有九於第二龕二十八宿等中官五鎭四海四瀆神位百七十有二於第三龕外官山林川澤丘陵墳衍原隰神位百五十有六於內壝之內眾星神位三百有六十於內壝之外第一龕席以稿稭余以莞而席皆內向嘉泰三年增太子星庶子星宋星感生帝四神位】設祭器九千二百有五鹵簿萬二千二百有二十人【二十五年郊增三千人】祭器應用銅玉者權以陶木鹵簿應用文繡者皆以纈代之隆興二年孝宗皇帝始郊攺用獻歲上辛詔曰朕比以軍興未皇郊見欲涓建巳之月已戒先庚之期幸消弭於外虞懼稽遲於大報敬惟元日正得上辛合魯經啟蟄之文法周室用騂之禮神釐可逆猶漢帝拜於甘泉祖武是繩蓋太宗行於至道式從攺卜虔舉彜章今以來年正月一日有事於南郊【先是臣僚言國朝多用冬至幹徳元年藝祖皇帝初行郊禮是年冬至適在二十九日以其近晦遂攺用十六日甲子取古人避天忌之說今初郊皆依幹徳故事然冬至亦在二十九日請詳議攺用吉日故有是詔】三年以寢殿在淨明寺易安齋去靑城稍遠乃徙寺之舊熙成殿於端誠殿後以充寢殿咸淳二年今上皇帝將親郊詔知臨安府臣洪燾修蓋熙成殿寢殿其端誠殿諸門望祭殿仍用幕屋竣事撤之時以丁卯正月上辛行禮用隆興故事也太傅右承相臣賈似道恭撰慶成詩以進【皇圖新景運明徳典神天大報嚴郊始彌文軼帝先若稽參玉匱穆卜習瓊篿上日虞禋重寅正夏禮顓鴻儀時損益駿命日洪延幹徳垂元範隆興闡聖傳華蕤﹝上甫下方﹞絫洽懿鑠炳重宣紫畤觚稜左靑城斗極邊云緌駢蠖略星仗扈蜵蜎太室將晨祼齋宮揭夕虔靈承懷洞屬稱秩奉明蠲爵羃匏茅稭龍章珽紞綖閒鏞儀綷羽衡楅潔純牷衛戟金枝植峨璋玉佩鋗琮方展黃粹璧美放蒼圓田燭騰熙彩京柴達信煙禮容昭肸飾祭本在心淵殷薦初行豫精誠夙厲幹孝思恭諒默學典就存肩儉朴丕齊俗寬弘大立賢輿圖恢蜀土烽燧息甘泉臘信標霙瑞春曦表物妍交神從可質式禮灼無﹝上侃下言﹞鑾禦回端闕雞書舞廣埏壽稱長樂曉嵩呼未央前使領慚雝相伻從忝集竣早衰徒備位知止盍歸田熙事登徽諜微忠旅頌篇三靈髙下顧一敬始終堅虎拜歌成昊於皇萬億年】謹按國朝祀典歲中祀上帝者四春祈【上辛祈谷】夏雩【四月】冬報【冬至日】皆卽郊壇惟秋饗【九月】不壇而屋設位於淨明齋宮【春夏冬遇雨亦望祭於此】皆遣官行事明堂郊丘之歲則饗報不重舉

明堂卽

文徳殿謹按國初循隋唐制每歲季秋大饗止於郊壇寓祭皇佑二年始議明堂饗帝饗親詔禮官討論是年九月辛亥行禮自是著爲定制紹興四年詔曰朕饗帝以誠爲民徼福顧時難備物訂郊報之未遑然禮有從宜用宗祈之繼舉將合祛於天地仍並侑於祖

宗卽三歲之當祠裒百神而茂對頗益會稽之近制率循皇佑之前規庶格精禋克臻嘉貺朕以今年九月有事於明堂咨爾列位庀厥攸司相予祀事之恭毋怠官常之責【旣而太史局言自來明堂用九月上辛紹興元年九月八日辛丑緣未得九月節攺用十八日辛亥今初五日辛亥亦未得九月節宜用十五日辛酉系節气內上辛從之】命守臣粱汝嘉同修內司度建禮殿設正配四位增從祀諸神位凡七百六十七親灑禦墨書明堂及明堂之門六字七年始用先朝親饗故事前二日朝獻景靈宮前一日朝饗太廟【初宮廟皆寓溫州每大禮率遣官分詣至是已迎奉神主於新太廟而景靈宮猶未建但卽常禦殿設位朝獻】皆如南郊之儀孝宗皇帝卽位以來四舉郊禮蓋當時議者惑於嚴父之說不敢議及宗祀淳熙三年權禮部侍郎李燾始以爲請不果行六年禮部尙書兼翰林學士周必大與諸儒再引燾議【其說曰宗祀文王乃在成王之世則明堂不專以父配所謂嚴父者蓋指周公推本武王之志追尊文王之功自周公言之故曰嚴父今若特舉秋饗於禮爲允】詔從之是年九月辛未遂合祭於明堂奉太祖太宗配如紹興禮故必大視艸赦書明著尊祖之說曰惟周成宗祀洛中陟配於文王惟漢武合祠汶上推嚴於髙帝蓋必大所自記云

太廟在瑞石山之左紹興四年詔守臣粱汝嘉造用太常少卿江端友之請也正殿七楹分十三室【祖宗室十一夾室二】五年四月權太常少卿張銖奉迎神主至自溫州五月二日車駕行款謁禮七年攺爲聖祖殿【時駐蹕建康載神主以行遂卽建康立太廟】十二月復奉神主還臨安十三年禮部太常寺修立郊祀前一日朝饗行禮儀注設七祀位於殿下橫街之北【司命戶竈中澑門厲行】又設配饗功臣位於橫街之南皆次內【此據會要所書而舊志謂二十七年始復功臣七祀之祭未知何據當考】十六年用給事中段拂請釐正禮器而室隘不可陳列監察禦史巫伋請增建廟宇乃從西增六楹通舊十三楹每楹爲一室東西二楹爲夾室又增廊廡作西神門冊寶殿祭器屋庫屋十九年建齋殿紹定四年毀後重建景定五年以垣南民居逼近厚給之直令徙他處卽其地作致齋合子四十四楹前窾墻爲小門又斥糧料院白馬神祠依山拓地爲廟堧咸淳元年添置理宗皇帝祏室今通爲室十四帳座皆當中而少近左蓋右壁藏神主又有二成之臺爲祠官升下以奉神主出入之地故也配饗功臣位次太祖韓王趙普

周王曹彬太宗太師薛居正

太師石熙載鄭王潘美眞宗太師李沆

太師王旦太師李繼隆仁宗太師王曾

太師呂夷簡侍中曹瑋英宗司徒韓琦

太師曾公亮神宗太師富弼哲宗太師司馬光徽宗太師韓忠彥髙宗太師呂頤浩

特進趙鼎蘄王韓世忠

循王張俊孝宗太師陳康伯

越王史浩光宗太師葛邲寧宗福王趙汝愚

四祖廟在太廟諸室之西紹熙五年建奉僖祖順祖翼祖宣祖每三年以孟冬祫饗卽廟行禮次詣太廟

景靈宮在新莊橋之西中興初四孟朝獻皆於禁中行禮紹興十三年臣寮言景靈宮以奉祖

宗衣冠之遊卽漢原廟也【按景靈宮本大中祥符五年以聖祖臨降而建神宗皇帝始廣其制】今就便朝設位以饗未副廣孝之意遂詔臨安府同修內司相度修蓋卽劉光世家所獻賜第基爲之門曰思成前爲聖祖殿宣祖至徽宗皇帝殿居中【東西廊圖配饗功臣於壁】元天大聖後與昭憲太后而下諸後殿居後【殿各有名見後】旣成七月上行款謁禮時神禦猶在溫州乃設幄行事十月吏部侍郎江邈始迎奉以至二十一年議廣殿宇韓世忠家復以賜第獻遂增建前殿五楹中七楹後十七楹自是齋殿進膳殿更衣殿寢殿次第皆備焉咸淳五年詔守臣潛說友重建後殿

殿名聖祖天興

後保寧宣祖天元

後太始太祖皇武

後儷極太宗大定

後輝徳眞宗熙文

後衍慶仁宗美成

後繼仁英宗治隆

後徽音神宗大明

後坤元哲宗重光

後柔儀徽宗承元

後順承欽宗端慶

後纘徳髙宗皇徳

後章順孝宗系隆

後嗣徽光宗美明

後光順寧宗垂光

後體徳理宗章熙

禦圃在東齋殿之西循廡而右爲大堂三臨池上左右爲明樓旁有蟠桃亭堂之南爲西齋殿【大禮恭謝畢賜花於此】西爲流杯堂跨水堂梅亭北爲四並堂皆咸淳五年重建又能橘園及桂竹各一區余雜植四時花果亭宇不能備載

崇禋館在宮之南紹興十八年增建按朝野雜記國朝宗廟之制太廟以奉神主一歲五饗朔祭而月薦新五饗以宗室諸王朔祭以太常卿行事景靈宮以奉塑像歲四孟饗上親行之帝

後大忌則宰相率百官行香僧道士作法事后妃六宮亦皆繼往天章閣以奉繪像時節朔望帝

後生辰日皆徧薦之內臣行事欽先孝思殿亦奉神禦上日焚香凡朔望節序生辰皆親酌獻太廟之祭以俎豆景靈宮以牙盤天章閣等以常饌用家人之禮云

齋宮在錢湖門外惠照昭慶二院俱爲朝廷祠祭奏告之所惠照有壇殿有燎壇夏至日祭皇地祇立夏祭熒惑立秋祭白帝旁爲齋宮昭慶有望祭殿立夏祭南方嶽瀆立秋祭西方嶽瀆兩廡爲致齋合子淳佑閒守臣趙﹝上與下心﹞重修【淨明寺齋宮已附見郊丘】

太社太稷壇在觀橋東北自建炎至紹興初有司但奉行祀典而壇壝未建禮器未備紹興十二年臣僚建請禮寺討論始詔臨安府於城內擇地依制度建築以春秋二仲臘前一日祭其禮典視皇地祇壇之北有靈池遇旱不涸

九宮貴神壇在東靑門外一里紹興十三年因太常丞朱輅之請以春秋二仲舉行祭禮屋而不壇十八年太常寺主簿林大鼐乞詔有司建壇於國城之東從之壇制二成其一成方各百二十尺再成各百尺髙皆三尺壇四方各出一階西南坤道又爲一階各闊五十尺上設小壇九從廣各八尺髙各一尺五寸相去十六尺壇下四面爲兩壝各二十五步禮料一視感生帝其九宮神位北曰太一西南曰攝提正東曰軒轅東南曰招搖中央曰天符西北曰靑龍正西曰咸池東北曰太陰正南曰天一

耤田先農壇在嘉會門外南四里玉津園之南紹興七年太常博士黃積厚乞享先農旣而司封郎中李澗又乞詔有司講求祖

宗親耕帝耤故事下臨安府撥田畝營建十五年十一月遂下詔曰朕勵精庶政撫世多虞念稼穡之艱難欲黎元之給足當食而嘆靡敢遑寧今玆休兵息民流徙還業然而田疇未辟遊惰尙多豈其三農失職而訓勉之道有未至歟仰惟前代親耕耤田爲天下先醴酪粢盛於是乎出惇厖純固於是乎成使耕與養者知所勸向朕甚慕焉乃飭攸司經營千畝其以來歲之春祗祓靑壇親載黛耜躬三推之禮以風示於四方庶幾力穡服田仰事俯育興於禮義以致丕平顧不韙歟播告邇遐咸知朕意十六年正月親饗於先農壇神農氏南鄕以後稷氏配西鄕禮畢行耕耤有思文殿禦耕位觀耕壇自後歲祀先農於此

髙禖壇在嘉會門外南四里中興初寓祭於錢湖門外惠照院齋宮紹興十二年太常博士劉爃乞詔有司講求壇位乃令臨安府於行宮東南城外隨宜修建十六年又以監察禦史王鎡言下禮寺討論旣而禮官援嘉佑二年故事謂宜在東方長男之位今壇在行宮東南巽地未合禮制宜於南郊壇之東相視攺築旨從之其祭禮設靑帝神位版於壇上南向以帝伏羲氏帝髙辛氏配西向北上又設從祀簡狄姜嫄位於壇下卯階之南西向北上每歲春分遣官致祭禮畢收徹二從祀禮饌弓韣弓矢入禁中皇后及宮嬪以次行禮十七年上始親祠

海神壇在東靑門外太平橋之東淳佑十二年有旨中興以來依海建都宜以海神爲大祀下太常議禮詔守臣馬光祖建殿望祭自寶佑之元歲以春秋二仲遣從官行事咸淳臨安志卷之四

行在所錄﹝四﹞

朝省

三省尙書省中書省門下省

樞密院【國初循唐舊制卽中書之北置院

神宗皇帝朝又遷於中書省之西今院在都堂東止爲樞屬列曹之所蓋樞密使率以宰相兼領故自知院以下皆聚於都堂】在

和寧門北舊顯寧寺紹興二十七年建

都堂【刻周官一篇於正坐之屏】堂上列詔令禦制禦書石刻

髙宗皇帝廷尉天下之平也髙柔不以明帝喜怒而毀法遊肇不以宣武敕命而曲筆況可觀望臣庶而容心者乎曹劌謂小大之獄𨿽不能察必以情爲忠之屬也可以一戰不其然乎可布告中外應爲吾士師者各務仁平濟以哀矜天髙聽卑福善禍淫莫遂爾情罰及爾身置此座右永以爲訓仍札付臺屬憲臣常加檢察月具所平反過刑獄以聞三省歲終鉤考當議殿最右

紹興三年正月九日詔卹刑翰林學士臣綦﹝上宗下山﹞禮恭書【紹興三年行在臨安府春正月乙丑內出﹝闕文﹞獄之吏付臣頤浩等施行之丁卯有旨命尙書右司�於石以墨本頒天下親札賜大理置之廳事庚午又示六曹兩省侍從官使咸知徳意左右司條上刻石所當請者辛未命臣子畫篆其首曰紹興卹刑手詔且使臣﹝上宗下山﹞禮書其後而置政事堂以垂訓永久天語哀矜云章飛動讀者﹝�雙﹞然或至感泣識仁聖之用心也臣﹝上宗下山﹞禮旣承命乃拜手稽首言曰昔舜紹堯之治象以典刑而敕天下以欽哉欽哉惟刑之卹哉可謂�矣詳考其書方蠻夷猾夏寇賊姦宄得臯陶爲士而五刑五流之用惟明克允猶勉之曰刑期於無刑民協於中時乃功敕�之意蓋主於此語其明效則好生之徳洽於民心用不犯於有司而終復推美於臯陶曰俾予從欲以治四方風動惟乃之休嗚呼欽哉卹哉才兩言耳其利之博不亦至矣乎惟我祖

宗相承以仁治天下�於用刑同符前古凡大辟具獄必覆按再三有司讞疑常傅生議誅𨿽大惡罪不以族而吏入人死則廢之終身百有六十餘年行之不變是以徳洽人心不忘戴宋故𨿽中僨而復興陛下襲積累之休紹艱難之業詔書哀痛多罪已之辭法令損益申從寬之制布在有司咸可考也顧念兵興而來郡邑凋敝獄市之寄或非其人箠楚之下不無冤坐日者出五禦史分行諸道旣俾檢察詔令平反刑獄方臨遣焉而未復命也重以吏罕盡公或牽於權勢聽訟則上下其手議法則輕重其心刑罰不中深軫聖慮親詔中外用申儆之仁心仁聞朝傳夕播交乎丕應無遠弗格先刻石之頒固已入人肝脾而淪於骨髓矣聽之輿誦酌之羣情臣知中原之易定而大業可復也豈特長勺一戰之勝爲足道哉抑臣聞之聖人立教垂訓其待人也恕而責人也嚴待之恕則所不可能者不以望諸人責之嚴則所可能者不容於不勉恭惟明詔稱髙柔遊肇事而言不及臯陶則姑以其所可能者望人此聖人之恕也惟待之旣恕則其責之必嚴彼懷私顧望而玩法鬻獄者亦可以懲矣聖意諄諄方且誨之以仁平論之以禍福丁寧懇惻不啻慈父哲兄之詔其子弟至於定察舉之令增賞罰之科俾有司月上而三省歲考顓以平反課其殿最欽卹之旨備形徳音苟有識知孰敢不勉由斯而往遂使人人自以爲臯陶而偸刻之風還之忠厚不難致也𨿽然不精不誠不能動人故動人以行不以言明詔布告方見於言辭之閒而臣已必其能感人者豈無自耶臣家寶藏建炎時賜研中使語臣蓋上所常用者研刻禦書曰摻觚濡墨兮中有殺生造次必思兮今世可行大哉言乎夫以殺生之重不忘致�於下筆出令之際而平居幾研必對斯銘常人自儆於閒燕之時然則好生之徳本於聖性發爲誠言豈惟今日之詔臣以是知虞舜躬行之效四方風動將在玆乎因並記其事以昭示天下】朕日與二三大臣宵旰圖政而士風習安泰之久驕怠不卹事機以偃蹇自如爲髙以緘默不言爲智朝廷有期會而不應責限一日而違輒踰月省部之於監司監司之於郡守文符屢下視之漠然居官者惟務苟且指日望遷�遠者動輒遲延力求脫去凡此非庸懦卽挾勢而然緩急豈肯協濟國事可丁寧告戒並宰執臺諫率克所職檢察中外有仍前驕怠者具以名聞當議重寘於法惟無庇親故無徇愛憎賞不遺遠罰不阿近務在必行仍榜朝堂右

紹興二十九年六月癸巳戒飭士風驕怠左僕射臣湯思退謹記【闕文���莫如虞舜民����������哉惟時亮天功成王董正治官作書爲戒�������語凡數千百言������無爲夫無爲者������所爲耶亦曰任使明黜陟公訓告糾逖莫不有�������萬事咸理而後人主端拱仰成於上玆所謂無爲而天下治者也恭惟

皇帝陛下神聖慈武受命中興體天之剛自彊不息當昃未饋未明求衣以圖回萬微之務深感士狃安泰�心易生抱虛求進或�於成乃繹聖志裁明詔駿發睿藻揭示在廷戒休而董威仁寬而義�渾乎虞典之約而周也噩乎周官之詳而要也日月之光照耀雷霆之聲震疊萬方�獻羣視胥聽奔走率職文武各致其能小大無越其思庶有以承休命贊�萬分成恢定之功登太平之治而������六盛行將見之臣等叨服近司不能總領眾職以稱上意大恩宏覆特寬司敗宸翰��兢�縮栗竊惟明詔之下��搢紳之士��戴奉以周旋著之金石以示萬方與虞周之書並傳無極乃請於上刻石於尙書省而拜手書於下方】累降指揮禁約不得以苞苴相貿易交結權要非不嚴切訪聞邇來尙或有之其在州縣則科取於民在軍旅則掊克卒伍盈車接艦珍甘技巧以爲賂遺無名之斂徧及軍民可不痛革夫居上位者必有所欲而後人得因所欲以濟請托之私凡我在位�皆淸白及侍禦僕從罔匪正人則苞苴何所自八哉申嚴戒飭如有違犯重寘典憲斷在必行臺諫糾彈毋憚大吏在外監司按劾右

紹興二十九年六月丁酉禁約苞苴左僕射臣湯思退謹記【臣思退等言伏睹六月丁酉手詔戒諭臣寮崇尙廉潔禁止賂遺臣等恭惟皇帝陛下秉至徳昭大明神聖之資稟於天授恭儉之行厲於身修淸心損己旣形於識記卻貢罷獻屬發於詔旨凡四方之以式於少府者蠲減無慮數百千萬蠙淮之魚蜑海之珠意其病民止勿復取純約之風行廉能之效著尙慮中外之臣狃習弗悛流貨市交以紊邦治乃躬灑宸翰昭示外朝丁寧告戒俾遵於度臣等拜傳跽誦震眩心目竊惟古先哲王之治天下善爲之本而法輔之蓋徒善則人不之畏徒法則人不之服善法相須乃克用乂今陛下修身而善立禦眾而法行羣工庶臣孰敢不正敢不欽應在昔成湯遠聲色薄貨利陳六事而戒苞苴辧三風而繩徇貨曁周文王卑服卽功庶民惟正之供徳聖功神實基大業惟皇有作視古一揆用能恢中興之績成太平之治實天下幸甚臣等昧死請以詔書勒之堅﹝王民﹞置於文昌都省使薦紳士大夫見者竦目聞者傾耳回心易行以廉相矜以稱明詔惟陛下財幸制曰可越八月己未刻詔書於石】

孝宗皇帝朕嗣承大業夙夜求濟願徳弗類歷日彌久國家之勢未復乎安彊所賴薦紳大夫明憲度總方略率作興事�規��圖屬��告在位申飭�柙使各�尙名節恪守官常�好惡於用捨之際者亦深切著明矣而百執事之閒翫歲愒日未諭朕志��之俗猶在��之習尙�便文���爲智摸稜不決���拱默爲忠純以繆��寬厚隆虛名以�尙務��������������������從締交以附�甚者責之事則身�激之言則气索曾微特立獨行之操安得仗節死義之風朕甚不���天下之風俗之好惡朕所趣鄕薦紳大夫其知之矣朕躬秉是道嘉與宇內之士共繇��而俗習�豈廉恥道喪日久���所入者深歟抑告��惻未能孚於眾也書不云乎格則承之庸之否則威之繼自今其�易慮激昂厎厲毋蹈故��則爾嘉爾或不從朕�罰及爾身弗可悔布告天下使明知朕意【石刻漫滅多闕文】右

乾道六年十月戒飭士大夫宰臣虞允文等立石【跋語並漫滅不可辧識】朕��儉以先天下無暴徵無苛取期吾元元躋於富庶之��國之閒宜若公私交裕矣今顧不然丰年樂歲中外少事或未免於匱乏州迫其縣縣迫吾民其故安在毋乃賦入寡而用度眾歟吏二千石有能不能歟將輕費妄用莫知撙節歟朕旣深居九重無以徧察故分道置臺寄耳目於爾漕臣職當計度欲其計一道盈虛而經度之也職在按察欲其蚤正素治毋使至於病民也厥或異此朕何賴焉且汝不聞黍苗之詩乎我任我輦我車我牛謂美召伯能成轉餫之功也後世以是名官寧無意耶曰陰雨膏之言能養民如膏雨也其卒章曰王心則寧言家給人足乃能安王之心也汝等得不深思古誼視所部爲一家周知其經費而通融其有無廉察其能否而裁抑其耗蠹數者備矣郡計何患乎不足郡計足則屬邑寬屬邑寬則民力裕民力裕則吾宵旰之慮釋國有信賞於汝何吝若乃有餘者取之不足者聽之逮其乏事然後從而劾之斯亦晚矣是則黜罰之行奚獨郡守而已諸道轉運其明知朕意右

淳熙六年三月飭漕臣裕民力右丞相臣趙雄等恭跋【淳熙六年三月丁丑臣雄臣淮臣良臣奏事殿中天慈惻怛有民力未裕之嘆因出親筆手詔示臣等再拜跪受退卽捧諫紬釋至再至三仰見聖明總核庶職軫憂元元所以加惠至厚天下幸甚臣等恭惟陛下儉徳冠乎帝王仁心同乎天地爰自卽位池臺弗增車服隨給橫恩妄予毫髮不私厚賦重徵蠲貸略盡是宜民力全實無媿前古之盛乃名藩大府猶以病告致勤九重宵旰之念士大夫交議莫識所由及恭睹宸奎敕戒漕臣將使審計經度任州縣有無之責乃知聖鑑髙遠推見本原徳意志慮非臣等所及臣等謹奉明指寅布中外越二日又請刊石以副墨徧賜諸道制曰可臣等竊以天下譬猶一身一身之閒血脈流貫則四支和平天下之勢上下通融則百職修舉此理之必然也昔劉晏號古今計臣之冠究所設施不過取羨補乏蠲荒斂丰其後興利之臣乃不問有無一切殫竭國計未羸而民力憊矣是故轉漕之任一道是寄盈虛緩急所當其體若乃智慮不通規爲不豫悉取其有餘以徼彊濟之名安視其不足而諉曠敗之責自謀善矣謂公上何玆非置使之本意也今云章昭回聖謨廣大凡厥奉承曷敢不敬敢不丕應詩云肅肅王命仲山甫將之邦國若否仲山甫明之臣等不佞尙能恪意悉力以助揚聖意若其受詔不虔與夫稱職有聞則當甄序以詔賞罰旣入石謹拜乎稽首而書於下方】朕惟監司郡守民之休戚系焉察其人而任之宰相之職也敬選授之際惟計履歷之淺深不問人才之賢否則政治之闕孰甚於斯今後二三大臣宜體國愛民精加考擇旣按以資格又考其才行合是二者始可進擬夫然後事得其宜用無不當如非其人將見動違三尺民受其獘而無所訴𨿽日降指揮約束但爲文具而叢脞於上何益治道哉故傳曰爲政在人卿等其謹之毋忽右

淳熙九年五月詔大臣精擇監司郡守右丞相臣王淮等恭跋【臣淮等猥以非才叨輔大政仰惟皇帝陛下神心淵懿經緯萬方旰食宵衣罔不惟民之念乃五月丙子內出禦筆手詔宣示臣等辭旨懇切訓戒丁寧謂民情之慘舒系政治之得失監司郡守責任尢重選授之際勿專履歷惟才行是擇臣等拜手自訟失職之咎聖恩寬大未忍加誅越七日癸未奏事延和臣俯伏待罪天顏怡愉賜以尉藉且曰玆用人之獘所從來久方勉卿等相與勵翼匪專爲今日設也臣又再拜言曰昔成王作周官以戒其臣亦曰舉能其官惟爾之能稱匪其人惟爾不任蓋用人宰相職也厥或不任責將焉歸然自古用人爲難資格可以待平進而其失也拘未免賢愚同滯之譏才望可以示獎拔而其失也肆至有私意抻揚之患合是二者幸詔臣等聖謨髙古確然用人之大法臣等敢不洗心滌慮恪遵丕訓刊諸樂石置政事堂之東監觀自警繼自今周旋審繹必求名實相應以無負陛下拜剌史守相之意敬書下方用詒永久】比以聽政之暇嘗制春賦一篇因嘉雨暘之時而喜農功之興也今書以示卿等玉曆告新春令旣班覽天字之澄穆喜物情之舒閒乃思髙明之觀歌七月之詩而知王業之艱難厥初有神句芒司權木徳在行而東啟斗杓直寅而左旋鼓一气於羣動紛萬生之自然羲和於是以緩轡而逶迆乎北陸之躔曉光曈曨寒威乍收輕塵不驚晴煙飛浮聊憑虛以注目欣芳郊之可遊想都人其往來莫不意適而心休俯觀長江東並海門息靈胥之怒濤浴扶桑之朝暾越山前陳蒼翠穹隆雲气杳靄疑神人之所宮千巖萬壑𨿽不可以歷覽而足以想象於匈中遐瞻原隰彌望不窮浹土膏之流潤將勸功於九農碧艸萋其帶露遊絲飄其曳空丹綠兮眾芳超遙兮春風春風兮來歸信吹萬之不同散霏雨之漠漠泛平波之溶溶若夫朝霽夕陰異態殊觀回薄太虛不可控摶者春之容也總總林林萬匯一律魚躍鳶飛各遂所適者春之功也𨿽然天地之气猶環無端旣莫索其至隱顧孰窺乎本原惟寒暑之疊運蓋陰陽之相生彼三春九夏之異其亦猶大道之彊名且夫碧實朱英穠苞艷葩榮於春者冬心瘁﹝木卉﹞於夏者秋必花擢喬松於歲寒出奇卉於天涯知深仁之被物曾何閒四時與幽遐吾將觀登臺之熙熙包八荒而爲家穆然若東風之振槁灑然若膏雨之萌芽則生生之徳無時不在又何羨乎眩目之芳華已而舉觴襟懷豁焉望飛雲之縹緲送歸鴻之翩躚心遊乎造物之表寄妙用於無言右春賦右僕射臣蔣芾等謹記【皇帝宅位之六載儲精思道求所以調四气育萬物者動靜語默以天爲宗雨暘以時農事將興帝心樂焉乃二月辛丑出禦書禦制春賦以賜臣等臣等旣下拜登受竊伏思念帝王之徳莫大於法天天道之妙不可得而見也可得而見者天時之運行而已四气之序而春首之萬物之眾而春生之溥博淵深無所不被求天道之端孰要乎此孔子作春秋書春於王之上而以正次焉春者天之所爲也正者王之所爲也欲使王者上承天之所爲而下以正其所爲蓋一經之大要也陛下聰明睿知得孔子不傳之學於千有餘歲之上故能承天意以從事宏莫言廓度包括幽遐則與春同其大湛恩厚澤涵濡微小則與春同其仁範圍著於徳業發揮形於賦詠大哉帝王之言其視春秋之書異代而同旨鍧乎雷霆之聲也煥乎云漢之章也漢髙大風之歌武帝瓠子之作方斯遠矣臣等待罪邇列獲拜非常之賜口誦心惟以謂陛下法天之徳於此乎見顧惟昧陋無以仰贊財成輔相之妙惟是倡率在位毋聚眾以妨農毋嚴刑以傷生毋竭川澤毋殺胎夭日夜思所謂布徳和令行慶施惠者以稱陛下仁民愛物兼容並包之意庶於代工之義無愧焉謹以宸章刻之樂石復敍鉆仰之誠書於下方以對揚天子之丕顯休命○先是宰執奏事上曰人主不可不知民事朕近嘗作春賦放蘇軾赤壁賦爲之大意言農事方興要使無失其時宰臣魏杞請窺聖作故賜之】朕聞君人者以任使百官爲事者也百官者分其職而治其事者也故設是官必有是事任是事必有是人任得其宜則百職舉而眾事立任失其宜則百職廢而眾事隳何則人材有能有不能固不可一槪論也離婁之明足以察秋毫使之正五音則非所宜也師曠之聰足以正五音使之察秋毫則非所宜也嘗觀古先哲王命官之際未嘗不擴獨智以照臨稽眾論而遴選以謂不如是則或違其所長而彊其所短譬之用直木以爲輪曲木以爲桷鮮有克勝其任者矣於是精擇其材之所宜俾居是官而任是事如舜之咨四嶽求其能熙常載者僉以伯禹爲宜舜知用伯禹之得其宜也故命之曰汝往哉又求其能典三禮者僉以伯夷爲宜舜知用伯夷之得其宜也故命之曰汝往欽哉至於稷之播百谷契之敷五教臯陶之明五刑垂之共工益之作虞夔之典樂龍之納言凡九官十二牧之屬明明在朝濟濟布列猶耳目口鼻之不相爲用猶又負偃植之各安所施而又三載始考績三考然後黜陟幽明擇之旣如此之精待之又如此之久此虞氏之朝所以無曠官而重華之治所以亙萬世而不可及也後之人君有志於圖治者非不欲求其材之所宜而任使之也人臣之欲致其君者亦非不欲因其所咨而舉得其宜也然得人之盛卒與虞舜相遠何哉豈非擇之不精而任之不久歟嗚呼邪僞亂眞比比皆是知人則哲前聖所難以美惡取之則或失於貌以辯訥取之則或失於言捨言與貌而求諸毀譽之閒則又有無辜之毀無實之譽然則人之才否終不可得而見耶曰天機動於自然而趣操得於行已固有不期見而見者苟在上者察材能之實去好惡之私虛以接下奮剛斷而不疑在下者存公正之心捨親舊之比忠以事上臨利害而不移擇不厭精待不厭久小有以成小而天下無廢事大有以成大而天下無廢政如是則太平之基可立先王之治可追顧不韙歟右用人論左僕射臣陳俊卿等謹記【乾道五年十月十五日皇帝召臣俊卿臣允文臣克家對選徳殿坐論用人之道使各疏所見以聞臣俊卿等旣退悉昧死上愚對越十一月五日皇帝復禦選徳出禦制用人論幸賜臣俊卿等臣等下拜登受伏自惟念一介諸生遭值盛明待罪宰輔不能竭盡小臣事君之義罪當萬死皇帝陛下天縱日躋之聖淵懿之學度越百代而任賢使能之志駿發睿藻風厲邇列軼古中興臣淺陋誠不足以測識聖作萬分敬用侈金石之垂昭示無極敢拜手稽首言曰粵自皇降而帝炳諸典謨以冠徳卓蹤者莫崇乎勛華禹益臯夔密勿之輔交修法宮動容貌出辭气欽兪吁咈不越知人官人之訓載籍之傳維見可觀也今皇帝丰茂世之規監於唐典振起眾治宣昭四方之士而器使之天日一臨賢佞忠邪莫得遁其情狀而量材度徳飭戒不忘奎文天章紆余閎肆皇乎載賡之歌廩乎奉璋之詩丁寧周密親典謨有加焉規摹蓋宏矣臣等惟天下之治匪人材罔攸濟梁百尺之觀航千仞之淵亦惟深山大澤之材是度是用材弗於良實敗乃事功然因能任官進賢絀不肖者大臣之職是心一不公側私欲蝕之亂其聰明逆曳倒植之譏響答而﹝上鹿下囷﹞至必杜邪枉之門開眾正之塗不倚不偏如陛下之所詔則百辟卿士穆穆布列若燭照數計而龜卜也臣等敢不蚤夜誦而法式之精白一心以對揚明天子之丕顯休命】禦書益稷篇賜新進士【乾道八年】

寧宗皇帝朕惟方今大計在寬民力睠玆二浙實拱行都尢當優卹以厚根本況承平歲久生齒日繁程其賦租之餘重以身丁之斂吏弗加省民輪益艱中夜以思靡遑安處非不知國用所系儲積宜丰顧寧損於縣官以少紓於百姓爰敷曠澤庸示至懷其兩浙路身丁錢絹可自開禧二年永與除放付三省右

開禧二年十二月免兩浙身丁錢參知政事臣張巖等謹記【臣等聞聖人用心惟知約己以裕乎民未嘗竭民之力以自養故取於民有節藏富於民而民不貧禹匪飲食惡衣服故能致九功之惟敍文王卑服卽康功田功故能使萬邦惟正之供然則恭儉節用誠聖人愛民之本富民之要歟恭惟

皇帝陛下仁義見乎躬行恭儉由乎天性宮室苑囿未嘗營也而因於舊服飾器用未嘗華也而安於質憂勤念慮一紀於玆朝訪夕咨無非細民疾苦之事乃歲在乙丑十二月十九日因立春之朝布寬大之澤禦筆手詔取二浙之民身丁錢四十三萬一千餘緡絹一十二萬五千有奇自開禧二年永與除放詔書一出父老扶杖而觀莫不感泣流涕相與嘆息已而鼓舞四出歡聲如雷感動之機其速如此聖上豈不知經常不可以有虧用度不可以無備一旦捐以與民玆豈細事蓋寧輟毋食毋令兒饑寧減君賦毋令民困上蓋慮之熟也節一人之用活千萬人之命散一時之利成千萬世之仁君瘠則民肥百姓足而君孰不足此固天之道祖

宗之意禹文王之用心也臣等敢不精白一心奉承美意銷嘆息之心於田裏集和平之福於國家臣等豈勝大願謹昧死摹勒奎畫被之琬琰以詔萬世使無忘聖天子之意】

理宗皇帝比年以來朝綱浸弛時事日乖所以並命二相夾輔王室正賴開明公道振起治功肅紀綱以尊朝廷用正人以彊國勢救楮幣以紓邦計卻胡騎以固邊陲淸吏道使無貪黷之風淑士气使無囂浮之習軍制當定則飭將帥以去虛掛之籍人心當結則戒守令以行寬卹之思此皆今日至切之務昨來並相往往各分朋黨互持已見或借學校之言或買遊士之譽交相捭闔陰肆傾排是以猜忌成風眾獘膠轕今朕用搢紳之公言從中外之人望登庸碩輔參運化權繼自今勿牽人情勿徇私意戶庭必肅使門無雜賓親幹必飭使人無異議以元齡如晦爲法謀斷必惟其是以趙鼎張浚爲戒議論悉主乎公務爲正大之規以副倚毗之意故玆札示宜體至懷右

淳佑十一年賜丞相謝方叔等昔王巖叟奏疏於先朝有曰朝廷之獘莫甚於容僥幸以養蠹尙姑息以惠姦朕觀比年以來其獘大率類此良由廉恥道喪貪競成風監司郡守以賂而求何以厲其冰霜之操元戎主將以化而得何以窒其溪壑之欲頑鈍亡恥者陰結於旁蹊嗜利無厭者依憑乎城社薦舉銓曹之良法也或交手而貿鬻朝著名流之淸選也或八札而指陳庸庸碌碌者計日以望遷循循默默者扳援而梯進其閒有爲外臺之按奏言路之抨彈自知擯卻於公朝乃復夤緣於制閫剡章奏辟躐等希榮不思格法之難行直欲營求而得請辟闕至攙於部闕制差無異於堂差遂使國體浸輕政柄旁落外閫之權反重於朝廷朝廷之令不行於郡國此僥幸姑息之獘末流一至於此然中書萬化之原本宰相百辟之表儀源淸則流以淸表正則影自正繼自今毋養蠹毋惠姦毋以姑息市私恩毋容僥幸廢公法監司專廉察之權風采不振者去之郡守任宅生之寄簠簋不飾者斥之將帥不卹士卒狼貪虎噬者屏之士大夫不安命義蠅營狗苟者黜之此皆庶官之事又有關於國體之大者臺諫天子之耳目給捨朝廷之紀綱無非所以維持公論主張國是夫何近年臺諫無特立之操或聽命於廟堂給捨多朋比之私或稟承於要路甚者專攻上身以沽訐直之譽迎逢權勢以爲躐進之媒是宜振起頹綱挽回陋習使朝廷有淸明之气象可也正朝廷以正百官正百官以正萬民朕之責也亦惟萊爾股肱之助也書曰襄我二人汝有合哉言曰在時二人朕以周召望卿卿宜勉副朕意右

淳佑十二年戒飭僥幸姑息之獘左丞相謝方叔等謹記【臣等嘗謂周官乃成王戒羣臣之書有曰以公滅私民其允懷蓋公則天理私則人欲公則建諸天地而不悖質諸鬼神而無疑私則作於其心害於其政作於其政害於其事夫委質爲臣苟能以公心滅私欲則以此事君儼如對越推以治民民其有不懷服者此成王之訓迪厥官蓋欲於心學中求之也後世大臣之事君不求之於心而徒求之於政故以自欺爲心而事業黯昧不及古人房元齡出於王通之門亦嘗問通以正主庇民之道其問善矣而通之說則日能遺其身然後能無私無私然後能至公至公然後以天下爲心而道可行矣惜乎其言是也其序紊也公則自無私矣以天下爲心則必能遺其身矣其先後次第本不如此河汾師友講磨猶有欠闕此元齡之止於爲元齡而唐之止於爲唐也臣等恭惟皇帝陛下以聰明睿知神武之資全剛健篤實輝光之徳踐祚滋久純亦不已自昔帝王初年何嘗不厲精求治往往始勤終怠鮮能全其淸明惟皇上淸心寡欲原本純正是以徳盛而仁愈熟气老而志益新乃者月正元日特灑宸札訓飭大臣以至中外百執事風雷震動云漢昭回臣等肅容跪讀鼓舞驚嘆以聖訓所頒之條目而言謂監司太守以貨求謂元戎主帥以賂得謂薦舉或交手以貿鬻謂內職或入札以指陳謂剡辟之太多謂閫權之太重此僥幸姑息之獘實以一私壞之又自聖訓所頒之綱領而言則中書之爲政本宰相之任道揆正所以表倡羣工彌縫萬務使其源不淸則其流必濁其綱不整則其目必棼至若臺諫耳目之官給捨紀綱之地公是公非所當明辧一口附和國何賴焉往者不可諫今惟有革士大夫之心而已苟能以公而滅私克已而復禮純於天而不雜以人則有協和而無朋比有正救而無附麗暗室屋漏之閒眞能以謹獨爲事則私計之營私謁之至常若上帝汝臨鬼神昭布況敢於犯四知之戒以得罪名教乎臣等惟知祗服訓彜恪守力踐必首明公私之界限而致謹於天理人欲之毫犛每事須可以告之於天可以白之於君父可以對人言而無愧怍則庶乎上不負天子下不負所學云】虞廷之賞延於世漢氏之官長子孫春秋謂成季之勛宣孟之忠而無後爲善者懼矣朕慨思開國以來勛臣之裔有能世濟其美而不能世其祿者仰所在州軍體訪保明以實聞以備錄用○朕聞祖

宗立法悉從寬厚惟贓吏之罰獨不少貸爲其蠹國害民也朕待遇臣下未嘗少恩訓廉有銘正欲善誘不謂邇來貪風轉熾國與民俱匱而士大夫之家益肥閒有自號淸流而居官之污濁尢甚朕將何賴焉自今小大之臣各宜洗心滌慮毋徇於貨賄其或不悛有淳熙之法在舉而行之非朕得已也右

寶佑四年十二月錄用勛裔戒飭贓吏右丞相臣程元鳳等恭跋【臣等仰惟皇帝陛下徳秉乾剛化成常久開三紀風移之運當七日陽復之辰親灑宸奎誕告中外以勛臣無後則示以錄用之寵以貪風未殄則中以戒飭之嚴猗歟休哉一勸懲之閒興起人心轉移習俗之大機也舜之賞延於世湯之儆於有位曾不過是我朝醲化懿綱冠冕千古所以浚行葦忠厚之澤陶羔羊正直之風列聖相承家法具在若紹興則有佐命元勛訪刑子孫之詔若隆興則有貪饕無厭抵法不赦之詔夫祖

宗以仁立國待士大夫過於厚顧於勛舊則世其祿於貪墨者則菑必逮其身非治之寬嚴爾殊也蓋揚善遏惡之公欲使小大之臣別義利之界限審榮辱之樞機舉知趣所慕而避所畏此能好能惡乃爲仁之至歟皇上監於成憲揭爲聖謨恢天地父母之心示風雨霜露之教式是百辟形於四方凡委質爲臣心具天理目擊訓辭思夫旗常之紀紹於司勛者如此寵賂之章速於司敗者如彼可不洗心滌慮砥節勵行以上副九重褎表功徳董正治官之意哉臣等待罪丞弼祗佩明綸惟當精白一心爲臣工倡謹刻諸翠﹝王民﹞寶爲大訓頒示方國以對揚聖天子休命○先是臣元鳳等奏臣仰惟皇帝陛下幹運聖徳復見天心茂對新陽洊灑奎畫一則錄用勛裔以示勸一則嚴飭貪墨以示懲河漢昭回寰宇瞻聳臣等叨居丞弼恭奉明謨謹當律已率先爲賢訪後仰稱九重作新之意擬勒堅﹝王民﹞於都省風厲四方俾勛閥之家得續遺緒以沐聖恩有位之臣各思洗心以承聖訓欲望聖慈特降睿旨許令立石摹本頒示諸路監司守令俾之仰體訓辭知所畏慕世道幸甚】朕於贓吏無所貸以其惟威惟虐大爲吾民仇民吾赤子而仇之是與寇賊姦宄者同科而何以爲天子之命吏古人諭貪以狼以碩鼠直目以物類之惡者蓋不得復言人矣惟彼貪夫憯莫之懲侵牟矯虔罔知盈厭朕夙興夜寐憂苦萬民封培本根每懼弗蔇郡國之吏乃淫從其欲以蠹厥生閒聞田裏淒砭人眼惻怛以還又甚自愧朕惟民生寡乏由於貪官之肆誅求貪官充斥由於監司之不按察抑無瑕可以戮人軌度其信而後可以治人初亦無以大相過耶我朝戢貪家法具在中興而後特爲詳密監司不按劾而臺臣彈奏則坐監司罪此紹興十二年九月之詔也以發擿而爲殿最不劾則重行貶黜則是年十月之詔也上下相蒙習爲偸惰宜寘重憲悉具臧否連銜聞奏違則彈劾又十三年九月與三十二年十二月之詔也又如乾道元年之正月四年之六月淳熙九年之三月十一年之六月慶元二年六年之正月皆有詔而詔不止是也率以外臺耳目不當蔽塞失察之罪凜乎其甚嚴今監司不廉問不按發閒一二見或輒用匈臆而貪者顧得免朕獨安取此玆當歲首肆用咸與維新繼自今仰諸路監司各舉其職無或以避礙縱蟊賊每半歲具劾過贓吏若干來上當視多寡爲殿最視殿最加賞罰而主之以必行郡守於民爲親又當助監司所不及此當以一歲爲殿最賞罰亦如之或本路本州島無所劾而臺諫論列則監司郡守皆以殿定罰咨爾部剌史而下典聽朕言無同於厥辜自取瑕殄其有治狀廉聲孚於眾聽者亦須摭實奏聞以俟甄錄薦賢受賞朕不汝吝右

景定二年正月殿最監司郡守劾貪右丞相臣賈似道等謹記【臣等仰惟聖宋之得天下也以仁十四聖一心三百年一日皇帝陛下懋昭聖徳勤卹民隱深惟祖

宗以仁立國而士大夫以貪仇民異時訓廉一銘布在郡國有人心者固已如對日星如警雷霆矣乃月正元日內出手札宣示皇心惻怛宸翰昭回謂監司失職故吏不肖吏貪故民窮由是九重閔憂百姓愁嘆府辜階厲則汝之尢將大舉紹興乾道淳熙慶元舊典以按發多寡課監司殿最而黜陟從之且俾助以郡守察以臺諫不寧惟是貪夫不刺者有罰廉士能舉者有賞陽開陰闔秋殺春生大哉王言而今而後吏道不污庶民允殖以永我宗社於千萬年實權輿於是臣等載惟考課以定監司賢否者聖朝之典章取班簿援筆以去不才監司者先正近臣之故事陛下聖仁同符祖宗臣等孱陋遠慚先正亦旣祗誦聖謨敢不精白一心以對楊明訓謹拜手稽首書於下方○先是臣似道等奏臣等恭惟皇帝陛下一徳當極萬年敬休惟欲乂我受民祈天永命肆念仁心仁聞而下不被其澤罔匪貪官污吏鴟義奪攘不厭不止以故元元寡遂至治未臻上勤聖懷憂勞夙夜乃月正元日親灑奎畫俾部刺史而下廉問按發以劾吏之多寡爲使指之殿最治一州者則寬其期殿最亦如之宸毫蜚動漢章昭回與歲功以俱新期同宇以皆泰其視先漢當春時議振貸詔下寬大書斯爲卓絕無前矣臣等恭讀聖訓至於再三實爲生民立命爲萬世開太平非可與異時一發號施令之不匿厥指者並論也部刺史而下能恪守仰遵不負殿而以最聞繼是吏當稱其職民當安其業邦本所在永永不搖社稷長遠終必賴之臣等忝聯邇列親奉徳言弗克欽承是爲有負謹欲將上項禦筆刻之琬琰立之朝堂仍以墨本﹝月分﹞之郡國令勒石所治以永觀省因拜手稽首揚言曰獲上黨穗文之祥不若寶此筆得河洛圖書之祕不若佩此訓欲一道之得福星不若先懲勸以厲其激楊淸濁之志欲萬物之皆吐气不若嚴誅賞以計旌別淑慝之功使凡見此者皆當竦然而作如在殿陛之側而聞丁寧之音相與濯去舊習以課來效臣等不勝大願奉禦筆依】周典六計吏治條陳以廉爲本乃良而循彼肆貪虐與豺虎均肥於而家多瘠吾民縱逭於法愧其冠紳貨悖而入菑及後人我朝忠厚黜貪爲仁咨爾羣辟是訓是遵右訓廉銘民吾同胞疾痛由已報虐以威刑非得已仰惟祖

宗若保赤子明謹庶獄惻怛溫旨金科玉條豪析銖累夫何大吏蔑棄法理逮於郡邑濫用笞箠典聽朕言式克欽止右謹刑銘右相臣史嵩之等恭書【臣等仰惟皇朝以仁立國列聖相丞加惠元元謂吏治所以達吾之仁愛也貪則黷貨以傷民生酷則淫刑以殘民命害孰甚焉故誅戮不赦於姦贓厚貸每施於奏讞用能培植邦本﹝帛系﹞祚無窮肆我皇帝陛下英明慈儉嗣無疆大歷服率由成憲同一仁心乃月正元日親灑宸翰制爲訓廉謹刑二銘宣示外朝云漢昭回奎文炳煥於以警羣工而竦百辟勵廉節而厚嘉師猗歟休哉臣等肅容伏讀若稽在昔漢治莫盛存文觀其表廉吏有詔除肉刑有詔播告之修莫匪仁術故得吏廉平而民從化刑措之治庶幾成康然未若我皇上聖學緝熙王言深切惟淵衷之懇惻發睿思於詞章洋洋聖謨風動中外所以感發人之良心者又有在於綸綍之表也繼自今實惟賢者益知所勸而貪夫酷吏如其天理之未泯也必將率徳攺行飭躬愛民而王澤不患其壅底矣臣等歌詠贊嘆之餘謹勒諸翠﹝王民﹞垂耀罔極仍請以副墨頒諸郡國庶使小大之臣夙夜觀省期無負於君師訓誥丁寧之意敢拜手稽首敬書於下方○又奏臣等恭惟皇帝陛下臨政願治二十一年於玆深惟吏不廉平莫能布宣寬大迪民吉康春王三朝親制兩銘曰訓廉曰謹刑奎文於昭用儆於有位臣等待罪丞輔對揚休命敢不共恪已勒堅﹝王民﹞植於都省竊惟訓辭深厚萬姓屬心凡有民社宜存永鑑欲望聖慈特賜睿旨許令摹本頒下諸路監司守令各刊時廳事之上東西對峙庶幾日睹昭回人知感悟必能潔己奉公戢暴除苛期與元元同轃富壽不勝寰宇之幸旨依】

今上皇帝予以寡昧嗣承基緒懼徳弗類以爲憂危永惟古今天下治亂何常同道同事因各有攸召然未有用君子而不治用小人而不亂者泰否二卦著此審矣要其所以爲泰否者特小大之一往一來陰陽之一內一外其機甚可畏也今予初服正書所謂自貽哲命之時曰自云者夫豈階於外哉是忱在我惟有愛護善類如元气屏絕憸壬如邪沴庶幾自貽之道因念我朝以賢立國自咸平作興培植以來大者光明俊偉小者靖共豈弟數世流衍邦家尊安非熙

丰而後一起一僕汔爲姦慝所勝長治可也逮至孝皇尢爲篤意由乾道及淳熙彬彬輩出號爲極盛不惟在上者爲人物之依歸而在下者又爲儒學之表倡正人正道相爲彪炳𨿽紹熙慶元嘉定閒猶用之不盡又皆此時涵養之功治象於此可以槪見予荷丰芑詒謀之澤環視在列罔匪俊彥實先帝柬拔以敷遺者若不待夢寐乎澗阿空谷矣緊爾服休服采之臣尙體予志必保固凝聚無遐心必搜采薦達無隱情必主於立政而毋專於立名必勤於相規而毋至於相厲使根植壯而有益蕃之望气類合而無可乘之隙聞風於下者皆知今日杜羣枉之門開眾正之路莫不懷忠信礪廉隅以待舉而士大夫之習爲之丕變焉是亦正人心之一機也審爾則奚愧於咸淳之紀元可方二祖之盛際惟予以懌右

咸淳元年正月詔諭羣臣右丞相臣賈似道等恭跋【臣恭惟皇帝陛下稟聰文浚哲之姿充髙明光大之學昭哉嗣服政化淸明開延眾正丕若咸平淳熙盛際元年春正月上日龍畫穗書從天而下昭回星漢表裏典誥聖意若曰君子在內其象爲泰善類必愛護則陽明長憸壬必屏絕則陰慝消咨爾百辟卿士罔或遐心隱情立政惟其實相規惟其正皇極敷言是訓是行庶幾二祖風烈以章先帝休徳盛哉鑠虖臣等拜手稽首祗誦明謨竊惟我朝列聖以心立治上接堯舜精一之傳章聖制守臣之箴孝祖著用人之論菁莪丰芑流澤垂裕皆始於心畫之訓迪勿以憸人其惟吉士亦克厥宅心爲立政綱領文武之徳與天地神气同一運化此陛下駿惠先奠之淵指所謂自貽哲命旣得正心之原推以正人心如表正景從疇敢不祗若明天子之丕顯命勉勉我王綱紀四方天下可常泰也乃若光明俊偉爲人物依歸臣等愚陋莫能晞先朝名臣萬分一敢不同心協慮益謹人才進退之機用凝太平之治謹以聖翰鏤之樂石昭示訓戒於萬斯年集用賢之福自今以始凡百有位懋敬之無斁謹拜手稽首書於下方○先是臣似道等奏恭惟皇帝陛下聰明聖知受命於穆淸初履至尊與天合符發號施令罔有不臧立政用人惟正是乂若稽謂一爲元之義克謹厥始監於先憲以宣二祖重光月正元日渙﹝月分﹞奎畫倬彼云漢昭章下飾聖學淵粹經緯河洛於易明泰通之象於書取初服之訓愛護善類屏絕憸壬視帝堯知人則哲大舜去邪勿疑無異指四方風動咸曰大哉言一哉心莫不精白以承休徳夫人主之職惟辧君子小人而已君子國之元气鹹平淳熙天涵地育敷遺數世之仁先帝壽考作人之澤陛下迓續而封殖之萬世之仁也大明當天羣陰潛伏正人日進正論日昌於億萬年無疆惟休臣等服在邇聯對揚顯命惟正人心者所以承三聖之功陛下端本澄源此爲先務蓋精一之蘊自得於聖心之微用能克知灼見旌別淑慝自朝廷百官至於遠近莫不壹於正若昔孟春遒鐸之規正月治象之法方斯蔑矣請以禦筆刻之琬琰立之朝堂布之天下俾士大夫日新厥習仰稱陛下稽古訓迪之美意臣等不勝大願】惟天生民惟君司牧都鄙盈區分劃九服乃建州伯此維與宅民吾同胞咨爾保息朕玆念玆用簡田廾爾思昔藝祖紫雲一誓睠焉牧養言如天地爾念哉悉爾心祗祗兢兢乃惠乃康惟廉惟平惟爾典常視民如身視郡如家視屬縣如子是可以爲民父母矣勉旃兪往各勤我班瑞之分命右牧民訓昔在先帝字民是訓元元之命系於縣令肆朕承保亦以命汝凡厥有生皆吾赤子父母於子胡忍弗仁爾廉斯明爾敬斯勤其率自爾中公乃視聽其簡孚爾眾衡乃令政玆猷告於爾志其使我民孝悌力田庶幾虖三代之醇四善三最治狀以聞我朝彜典尙旌爾庸欽哉右字民訓天生烝民皆吾同胞痛癢切身勿瘠民膏凡而戚忻系命爾曹惟旣厥心毋憚爾勞繆以千里根於差毫右牧民銘蒞事必公拊民必惠邇者有訓亦旣切至咨爾令長守以勿墜宣朕實意斯爲愷悌右字民銘太傅平章軍國重事魏國公臣賈似道等恭書【臣等恭惟皇帝陛下行髙恩厚章於先帝休徳踐阼以來日昃之思夕惕之念罔不在民出見百辟入侍東朝自一話一言罔不曰惟玆勤毖是以展民所詘振民所乏汲汲惟恐弗逮以爲良二千石實分吾司牧之寄而令視民滋近殆保姆吾赤子者乃因淸燕作爲大訓布之天下旣克用我教辭罔敢弗欽而父母之心靡有厎極又從而銘焉夫訓者提其耳銘者著其心意益嚴則辭愈切至乾道變化炳爲日星鼓爲風雷散爲霜露諄諄然命之教之至也臣等幸塵該輔躬承至化自惟淺聞不能仰窺河洛之祕私竊妄謂仁者以天地萬物爲一體惟聖人能充其量在昔先民有作曰吾同胞聖學髙明有取厥旨抑不云乎大君者吾父母之宗子其大臣宗子之家相也臣等職思其居豈惟徳心是宣是究贊贊襄哉以觀天下歸仁之盛臣等𨿽劣敢不勉諸是川勒崇垂鴻祗若玆其永無斁謹拜手稽首書於下方○又奏臣等竊惟宋興徳茂存乎百世湛恩汪濊羣生沾濡昔在藝祖皇帝以不嗜殺人得天下以容養小民戒藩侯太宗皇帝淵懿丕承乃至下取昔人頒令之箴表而出之遂成王言書賜郡國立於廳事之南亦越我穆考理宗訓廉謹刑之銘字民之訓載在國史昭如日星徳意志慮上惕下溯於是乎八方之外六合之內鼓舞泰和皇乎休哉皇帝陛下嗣宅丕後誕保受民盛徳至仁云油天覆乃咸淳六年正月丙寅禦制牧民字民二訓揚於王庭下之方國亦旣深切著明越八月壬午內出二銘約文敷暢重巽以申蓋聖情發中無一念不在民詔書數下無一事不爲民二訓方新而淸燕之暇復制二銘以示臣等明謨丕律稽之三聖而同符徳洋恩普放之四海而皆準大哉王言一哉王心臣等不勝大願宣昭聖制頒示寓內使郡縣長吏乃一徳一心對揚天子之丕顯休命以長我王國禦筆依】

思堂在都堂後

經武閣在樞密院後藏經武要略理宗皇帝禦書扁刻之石宰臣恭跋【臣恭惟國朝以仁立國以文致平以武禁暴整亂聖祖神宗不能攺也肆我藝祖皇帝肇造區夏四徵不庭北漢契丹猶未賓服講武除戎之事無歲不申儆國人而訓之正月壬寅幸造船務觀水戰二月丙寅幸飛山營閱炮車四月庚寅選卒於朱明門九月己巳閱兵於講武殿兩大閱於西郊七臨幸於教船池搜苗狝狩著爲通禮擊刺騎射悉爲精藝用能南徵北伐罔有敵於我師孝宗皇帝纘戎祖武光濟中興𨿽醜夷悍帥屢書請和而我之武備益自飭謹乾道淳熙閒於白石於茅灘於龍山凡五大閱親登將臺鼓作士气燕射玉津興復曠典武藝有掌記拍試有賞格鐵簾之射有遷轉補授六師旣肅四方無侮所以葛酋至老不敢淪盟犯塞皇帝陛下惟二祖是承惟七徳是經聖化甫更國威大競東弭漣海徐邳窺戶之警西亡蔡息亳鄧抄塞之寇商丘之南大梁之北蕃侯曾將降執系道亦莫不願歸職方王師載﹝月分﹞韃使踵至向者陵轢邊吏甚驁今玆被我衣冠雜以綺裘繡袷僕僕羅拜於殿庭下蓋亦我武惟揚有以動悟之也臣備位宰府共貳樞庭目此武功懼無論述乃者淸燕遊蓺以禦書經武之閣四大字宣付臣俾爲宥府之鎭臣竊惟建隆以來本兵大計先後釐革條章登載於簡冊者其目凡十總命之曰經武要略則有其書矣而未有閣也南渡中興訖嘉定癸酉刱閣於本院之北北枕胥山南拱象闕中以所裒書藏於金匱則有是閣矣而未有斯榜也今傑閣麗宏寶書充牣奎翰昭揭云漢動而日星垂也觀是閣者知武經在焉則知烈祖之徳見心畫在焉則見吾皇之聖臣於是肅容拜手跪而言曰風雨之潤也雷霆之威也此天之經也山嶽之鎭靜也江河之澎湃也此地之經也春作夏長秋冬變而肅殺之此四時之經也朝气銳暮气歸中夜之气又從而收斂之此晝夜之經也其動也如風其止也如山其變化也如陰陽神鬼之不測進則兼弱攻昧退則和眾安民廣運之以神布昭之以聖奮赫之以怒耆定之以功此帝王之經也聖人於易之習坎詩之常武明著其義曰常徳行以習教事曰有常徳以立武事蓋兵象水也水洊至爲坎而君子於教民卽戎之事不洊習焉是棄民也王旅如雷霆也雷霆震驚爲武而人主於四方旣平之後不敬戒焉是究武也皆非其常也所謂常者卽經也隨變而施宜者權也用之於戰戰所以立和之基用之於和和所以寬守之備體立於不可勝之地用行於和戰守之閒其爲武經莫善於此彼漢儒之說乃謂反經可以合道若爾則權謀十三家技巧百九十九篇皆經也豈吾帝王之懿哉臣旣已模寫禦書刊之翠琰復明辧經之說以對揚天子之威命○此見吳泳鶴林集碑不著】

中書門下後省在都堂西起居舍人兼權直學士院中書舍人洪邁記題名【兩省之官十有二唐制也今散騎常侍闕由諫大夫而下別爲諫院同門而異戶惟給事中中書舍人左右起居實同省其員亦十有二渡江以來蓋損三之一然亦未嘗備也給捨以法從爲職凡紫微黃門之政無論小大實書之實行之其未韙者得以告而還之兩起居日侍殿上備顧問皆名一時淸切要官然去來姓名不謹於掌固四十年閒已泮散不可考邁兄弟前後四入省舉致志焉邁去右史五年而復至乃竟成之獨建炎年時爲不整敍或失其所來及所去官姑存之合爲六十有八人其重至三至者三十有三人今廊廟五公皆從吾省幹靑雲而直上異時莫盛焉權官不書獨紀南陽公所以尊宰相重吾省也題名成又請浙東相公大隸表其上干道三年二月二十五日○以居官名氏歲月識諸壁蓋俾後人考其時之職業而知其人之得失賢否云爾舊兩省闕官攝者例不久故前記弗載近歲詞掖多先兼而後授瑣闥或經年無正除者遺之其可乎此刻權亦書是亦春秋變例之義也淳熙九年春三月上饒施師點續題】有蘇軾石刻【元佑元年餘爲中書舍人時執政患本省事多漏泄欲於舍人廳後作露籬禁同省往來余曰諸公應須簡要淸通何必樹籬插棘諸公笑而止至明年竟作之暇日偶讀樂天集有云西省北院新構小軒亭種竹開窗東通騎省與李常侍隔窗小飲作詩乃知唐時得西掖作窗以通東自而今日本省不得往來可嘆也四月三十日書○給事中王信跋云省中舊有露籬近撤之頗快人意因爲小詩有種竹偶然成故事隔窗時可賦新詩之句蓋用東坡仇池筆錄所載元佑事也適陳諫議賈過訪舉似之乃云昨日方得此帖事之相符如此同捨請鑱諸石爲他日佳話時中書舍人陳居仁李巘起居舍人胡晉臣淳熙丁未秋季】

紫微閣寧宗皇帝禦書扁刻之石兵部侍郎兼中書舍人臣髙文虎恭書【臣恭惟皇帝陛下堯之聰思舜之浚文禹之儉勤湯之齊聖文王之純亦不已成王之學有緝熙祗遹慈謨紹履丕祚而繩武遵憲動法祖

宗考圖表經篤向儒學兢兢業業汲汲皇皇用以迪淵謀而新睿徳聖能修縱文治並昭九功所經萬化所穆天以澄著地以謐寧日月之容舟車之曁仁陶義衍遠服邇安至於登延畯良甄區賢否以正天下以淸朝廷而臣奮繇單寒身際熙盛擢寘微掖晉陪金華數蒙渥恩無以稱塞每惟絲綸之地綱紀是司𨿽曰肅號令處要密夙所推榮迨其辧幾微詔予奪關系亦重若稽仁祖顧惠省垣揭名紫微申錫奎篆所以浹寵靈而播馨烈者甚盛美也自炎正再興聿嚴掌制然舊觀未復有當迪聞及八另癸巳詳援典彜冒陳講殿祈頒宸畫增耀前規天度惟深臣言是格越九月甲寅禦書紫微閣三字下賜小臣臣拜手稽首對揚王休鳳翥龍盤經緯河洛星鉤口珥闡握乾坤六書之工八法之奧凡髙宗傳之孝廟孝廟授之慈皇至是偉健端閎精微廣大參備眾體允集大臣乃以十月戊辰虔奉奎文妥揭華扁旋乞明指俾登汗靑用詔顯榮光示億世制曰可省戶有禁詞臣疊居一旦天光焜煌慶雲葩郁如在上帝羣玉之府如遊太微三光之庭於以振元佑文治之華於以奮紹興規恢之業猗歟偉哉臣竊聞剛健中正天之徳也自彊不息君之徳也故學聚問辧義炳乎幹又聞柔來剛上天之文也文明以止人之文也故化成政明象垂於賁今陛下軌範帝訓股肱勛賢日昃不皇運天之徳而黼黻皇猷金玉王度勉彊行道闡人之文下濟而光彩藻藩飾惟時西掖涵沐洪暉況於天地山川乎況於人民萬物乎由是充之自力行始臣恭以藻翰被之翠﹝王民﹞故述其愚附著於下昭侈上賜與闕文云

慶元五年正月十四日】

檢正左右司在諫院之右面東起居郎權中書舍人陳居仁記題名【天下之事萃於朝廷而經體贊元上燮陰陽下遂物宜又出於一二日萬幾之外非賴掾屬朝夕裨贊則經綸之大務或汨於簿書期會之糾紛漢嘗以�臣錄尙書然猶未爲常職至有末年事歸臺閣之�𨿽置尙書左右丞不足論已唐分三省以宰相爲長官始置左右司郎中員外郎各二人爲丞之副分聽曹事則與丞同其品秩則非諸郎比逮我國家神宗朝置左右司郎中各一人員外郎各一人熙寧閒始置檢正五房公事一人逐房仍置檢正公事�人以檢核釐正中書門下之務元丰閒稍加裁減乃置四人其後又省不置洎太上皇帝朝𨿽增損不齊要以兩省劇繁未嘗偏廢皇上禦極初元詔左右司郎官各置一員後以右司專掌刑房事任爲劇乃置兩員蓋內之六曹寺監外之監司郡守稍關治體而非所可專者率上於兩省故僉擬咨白殆無虛時誠政事之根本治道之源委必得其人扶植而順導之故選除視他官爲遴異時繇是以入侍以秉政犖犖相望厥後𨿽進用隨時而雄劇如昔凡官寺皆有題名中興以後獨未之立同僚當暇時命掌故搜案牘考其名氏除授遷攺之先後得二百六人將刻諸石用垂久遠以居仁濫吹其閒爲粗久乃屬敍其梗槪竊謂公掾皆天下選中正以處己恭恪以事上自其常分若夫事有是非可否要當如鹽梅之相資水火之相濟爲長者不以逆指爲嫌爲屬者不以姦分爲憚惟理是徇初無容心自然上下之情通而小大之政舉朝廷正而天下治豈不權輿於是哉並抒所蘊以貽同志庶知題名之設非亶爲議歲月而已也淳熙十二年三月】

承旨檢詳編修在樞密院檢詳楊萬里記題名【中書樞密曰二府國朝之制也亦因也樞密之屬曰都承旨副都承旨曰檢詳曰編修在祖

宗時都承旨則曾孝寬韓縝檢詳則王存劉奉世編修則顧臨錢長卿皆其選已中興損益至今日都承旨檢詳各一員編修二員蓋六十年矣而壁記未立今都承旨李公昌圖乃克爲之屬萬里記焉士之言曰樞屬與宰屬異劇與暇也暇者無事乎爾也樞屬無事乎爾耶無是事無是官有是官斯有是事矣有是事則必事其事事其事則不暇矣曰暇者無乃不事其事而彊諉曰無事乎事其事矣樞屬之職足乎未也等而上之曰使曰副曰知院曰同知曰簽書曰同簽書其號殊其建不並其爲長貳均也建其長又建其貳又建其屬者何上之遺下之裨也下無以裨其上而曰吾惟事其事足也可乎古者工以藝諫蚳﹝上圭下黽﹞以士師諫工與士師非諫職也然事君之誼有非職者乎無也爲樞屬顧曰吾暇無事也否則曰吾事其事足矣否則曰吾裨其上足矣至於事君之誼則曰思不出位又曰不如守官外乎此非吾職也然則古之工與士師過矣豈惟工與士師孟子曰立乎人之本朝而道不行恥也然則孟子亦過矣其然乎不然吾徒獨得而不思其職也淳熙十三年五月三日】將作監兼副都承旨胡矩續記【西府之屬舊有題名自中興初至於今八十有七年石已再續矣矩自視欿然乃三得廁名其閒其爲編修也復紹大父忠簡公之遺躅已而兼檢詳文字今又攝副都承旨列屬殆徧於職掌沿革剽聞其詳蓋樞密本兵枋故自使至僉書文武參用𨿽都副承旨爲之屬亦然所以隨時制置之意深矣其次則檢詳之職掌考核文書編修之職掌刪潤時政故專用文臣至於﹝口十﹞贊帷籌與聞朝論其責一也當晚唐時樞密使𨿽居要地然品秩恩禮未與今等每有密旨受而付中書謂之宣中書受而著之籍謂之宣底迨至梁初攺樞密院爲崇政院以敬翔爲院使備顧問參謀議於禁中欽承上旨則宣於宰相而行之宰相非進對時有所奏請及已受旨應復請者皆因崇政以聞得旨則復宣於宰相則所謂承旨院使實專之後唐同光初復以崇政院爲樞密院置使以命宰臣郭崇韜石晉天福初復以命宰臣桑維翰自是樞密使權視宰相承旨遂歸於其屬本朝太平興國中以楊守一充都承旨始加都字熙寧中以史館兼之元佑中以待制兼之紹興初以兩制兼之自是都副承旨遂爲淸望官檢詳則肇於熙寧位視檢正編修則肇於慶曆位次檢詳此樞屬之大凡也會碑滿又當續因具列石端俾來者有考焉嘉定六年八月十五日】

三省樞密院監門在大門南將作監兼左司任希夷記題名【門官之設尙矣在周爲司門在漢其名不一曰戶郎曰門候皆其任也國朝監省門用內品元丰中裕陵聖訓謂用內侍者以與外庭臣僚無交際得以盡情幾察爰自中興駐蹕臨安三省樞密院俱列皇城之外內侍不時至則參之小使臣人微官薄不足以誰何嘉定六年秋始用諫大夫議增置監門官一員以京朝官宰邑有治理效者爲之初命奉議郎前知嚴州淳安縣楊恕而內侍猶爲譏察遵舊制也於時政事之府更葺一新堂宇崇成體勢隆峻嚴嚴翼翼輪焉奐焉至於門廡徑術莫不斥而大之气象休美過者祗肅於是更置專官以重其任蓋將謹命令所出之原尊朝廷無競之勢示於外者若是則嚴乎中者可知矣居是職者可不思以稱上旨歟或以語楊君曰昕庭退朝飛蓋來下衮繡焜煌車騎雜襲呵道告門先聲震疊又凡出入於斯多達官顯人從以蒼頭廬兒讙嘩旁午不特禦者洋洋而已司門之官逡巡局蹐兩扉之側其於伺察也不亦難乎又將不有以動其中乎則告之曰昔蕭望之射策甲科尙爲小苑東門候仲翁以抱關譏之答以各從其志其後卒爲漢名傅蓋一命以上皆有常職所當盡吾事而已奚有於它慕哉楊君勉之並以告諸來者嘉定六年十月旣望】

三省樞密院架閣在

制敕院後主管架閣文字綦更生記題名【皇朝景徳中置金耀門書庫貯三司文案隸尙書省架閣有庫蓋嘗先省而未始及部也崇寧大臣初貳天官建議置吏部架閣官其後六曹皆設繼乃省去汔宣和再置再省紹興三年六部悉有架閣庫十有五年置官四人禮兵一人刑工一人吏戶各一人曹始備官特詳於部而無復及於省矣省有畱牘藏在諸房𨿽兩歲一遣架閣然屋室頹漏上雨旁風擲棄地閒誰與顧省鼠噬蛛絲蒸鬱糜潰不可收拾吏有絕無才藝他司棄而不收者始竄名是閒虛沾名俸而其身未始一到閒有檢討漫然不知所存不得已而下取之部回環曲折稽緩後時卒不可得朝廷深察其獘乃議建官卽省闥之申維創以爲庫初立廳事後植閣三閒旁爲兩翼蓋因修省之餘材瓦疏壁寢旣卑且漏不足以備充棟之藏架閣官綦更生首叨是選力請於朝得緡錢二千有畸增其閣十三共爲十有六閒列三省密院爲四庫衍廳之宇挾而成五門內之右爲爨室直房以便細事外門之左本庫地也今省府貸以爲計簿房右復借爲混圊皆未敢請復庫之門蓋直東出西則吳山右墻向南爲戶部度支左墻枕北當民居之道異時書多地狹尙可相其便者而圖展焉三省密院之書旣已各列一庫庫列諸房自未置官以前者爲一書置官以後其方來者爲一耆歲月可稽門例無雜凡有前朝禦筆者則朱箱金鎖炷香而藏於閣之中所以見尊君之義也扃鐍森嚴出納有籍規式詳備吏不得欺是眞有益於官不可謂緩而不切者也嘗觀唐六典書載亭長掌固兩屬於尙書省亭長主守省門通傳禁約掌固與亭長皆同番上悉爲省屬今嘉定甲戌朝廷旣謂部有司門省則並置明年乙亥以部有掌故省亦建官是唐朝之亭長掌固與景徳之省有書庫者今皆舉而復之矣傳曰修廢官四方之政行焉是不容無紀用取架閣官姓名由今洎後刻於下方嘉定九年三月】咸淳臨安志卷之五

行在所錄﹝五﹞

禦史臺在淸河坊門北鄕蓋取嚴肅之義紹定五年重建朝堂卽臺廳【朝服入朴頭白衫出臺端乃得至此下馬】有禦札二石刻臺諫風憲之地振舉紀綱糾逖姦邪密贊治道年來用人非據與大臣爲支黨而濟其喜怒甚非耳目之寄朕今親除公正之士以革獘繼此者宜盡心乃職惟結主知無更合黨締交敗亂成法當謹玆訓毋自貽咎右

紹興二十五年詔諭臺諫殿中侍禦史臣湯鵬舉記【臣竊以天子耳目之官朝廷紀綱所系式是邦憲以肅庶僚必欲徳意下孚民情上達無一夫之失所與萬國以同休要當開公正之路杜邪枉之門小人道消而百志惟熙天下治舉而庶績其凝薄海內外小大之臣咸懷忠良則臺臣豈小補哉是誠天子之耳目宰相何預焉比年以來宰臣陰肆論薦用匪其人習成朋比專事諂諛相以爲可則臺臣以爲可相以爲否則臺臣以爲否臺綱旣失國是何以定官邪何以戢其孰能增重本朝承�憲府哉恭惟皇帝陛下聰明睿知灼見治體寬仁勤儉鼎新政機俯念言責久矣親擢豈有先容詔旨下頒朕今親除公正之士以革前獘而臣不肖承學非據祗以自爲恥��爲心𨿽智不足以察事之幾勇不足以行己之志但有所聞者不敢不告有所知者不敢不爲待罪臺所實愧空餐顧無勞效仰奉詔書思有朴忠以告來者臣謹拜手稽首欽佩訓詞用傳億世】近以臺官員闕已令禦史中丞知雜同罪保舉竊詳卿等必已是愼選故至今未見奏上須擇忠純體國之人勿引少年沽激之輩以矯當世澆浮薄惡之風庶共成篤厚之政速以名聞右

神宗皇帝詔保舉臺官神宗皇帝嘗以禦史闕員手詔臺同罪保舉忠純體國之人共成篤厚之政仰見聖心於耳目之選愼重如此今以所獲石本付三省可令重刊於禦史臺朝夕瞻仰警戒遵奉庶幾上廣聖意下息澆薄稱朕意焉右

紹興三十年禦札頒降神宗皇帝詔書禦史中丞臣朱倬記【仰惟神宗皇帝勵精七閏之閒制治建官鼎���凡稽古禮文之����������丰閒益思所以����������以爲法於後�����������之訓辭炳若丹靑甚盛徳也元佑初有旨刻石置之臺院迨紹興庚辰今上皇帝中興三十有四載駿惠先猷遵制揚功皇天所以眷佑者時和歲丰民安害息憂勤之效穆然與祖

宗同符夏四月皇帝若曰禦史耳目之官謹東乃僚聞之在昔矧今祖訓具在成憲可鑑乃以所獲石本重刊於禦史臺且以上廣神祖之美意而宣昭重光嗚呼大哉加以宸翰申命告戒奎畫云章下飾萬物臣不勝大幸謹拜手稽首跪受而言曰臣聞周頌曰儀式刑文王之典日靖四方大雅曰儀刑文王萬邦作孚恭惟聖徳纂承四方旣已日靖萬邦罔不作孚況玆百辟敢不祗若臣謹虔奉聖訓不敢失墜惟忠淳是進惟澆薄是去惟沽激是懲以對揚聖天子丕顯休命謹鑱諸琬琰俾億萬斯年職禦史者瞻仰遵奉服之無斁】西序列東都禦史名氏歲月曰石柱題名自中興以後則列於東序右諫議大夫陳賈記【國朝三院禦史皆得論政事糾官邪元丰紹聖著於甲令其用峻故其選精一時列職具閒悉繇天子親擢太上中興大明國是耳目所寄必惟其人紹興更化詔除公正之士以革締交合黨之風已而又降札書刊元丰手詔於臺院蓋欲遵用忠純體國之人以成篤厚之政先後丁寧昭若日月龍蛇飛動琬琰光輝聖聖相傳家法不攺實我宋維持紀綱之盛事凡職於此者宜有考焉紹興辛酉嘗匯集建炎以後名氏歲月續靖康而上所載人以官系閱時深遠兩碑盈溢而背參錯覽者旣病來者復無以容賈以罷耎誤蒙束拔嘗待罪其閒院久獘蠹旣葺新之於是又與同列謀易新石更系以歲後先從其時日使皆粲然無所抵牾於以登載中興以來風憲得人之盛以傳不朽顧不足以增重紀綱之地乎石旣具囑賈識其顚何敢以骫骳辭淳熙十四年九月旣望】禦史合位廳以內爲兩監察位又內爲殿中位爲會茶堂又內爲中丞侍禦史位臺獄門扁曰四推【臺一推臺二推殿一推殿二推】獄久廢惟廳獨存蓋自中興未嘗置對有屬臺官讞問者則刑察就聽於大理之獄

諫院在後省之西【先是紹興元年右司諫方孟卿言諫官自來於中書門下省置聽事蓋兩省朝廷政令所自出祖

宗以諫官居之不無深意詔候移蹕臨安於都堂相近置局】有

紹興二十五年禦札石刻【同禦史臺】右正言臣張修謹記【臣仰惟皇帝陛下以天縱上聖纘承大寶肇開中興坐臻極治億萬世無疆之休度越乎唐虞三代之盛際矣尙畱神臺諫風憲之地斷自宸衷親除公正之士以充其選大革朋附之獘仍誡誥繼自今以後士之膺斯任者宜盡心乃職惟結主知誕敷聖詔加惠臣工徳至渥也顧臣材質庸陋誤被任使何足以當公正之選以仰承聖詔之褒嘉哉臣幸親逢聖時遭遇聖主惟知罄竭愚忠上副眷知玆臣區區之本心也如朋附之人臣實恥之臣屬賜對面奏乞命有司將今來聖詔於禦史臺諫院刻石以昭示萬世伏蒙聖慈俯從其請臣敢不齋祓百拜而書於後且以見孤遠小臣遭時遇主誠千載一時之榮幸也抑臣恭聞仁宗皇帝增置諫員歐陽修首被其選至今以爲榮遇盛事臣之遭際上聖竊有類焉顧不又幸歟】廳事列諫官題名右諫議大夫巫伋記【古者天子有爭臣七人𨿽未以名官然亦尙矣秦漢以來始置諫大夫無常員大抵多至數十人秩才比八百石蓋其員多則其選輕也厥後或置或不逮唐設六典職始專而任因重焉由諫議大夫而上有散騎常侍爲之率其下有補闕拾遺皆爲定員而分左右左屬門下右屬中書均屍言責也我朝因之雍熙中詔更遺補爲司諫正言載新厥名以示勸獎自是言謮之官愈重矣主上中興綜核名實大正風憲惟是耳目之司尢加謹擇爰自建炎初載迄於今歷諫省者才三十人弗備官實重其選也先是院吏苟簡以幅紙標名氏於壁閒久之遷次日月漫不可考顧惟猥承人乏夙夜惕懼未知報稱且不能掇拾前以示來者實有愧焉於是命工鐫石寘之聽事姑以謹官守而重國體云爾若夫居官自記以媚己昔人所羞非惟不敢亦不暇紹興十九年夏四月】右諫議大夫謝諤續記【諫院舊有題名以諫議司諫正言三位分門各虛其後以俟來者記亦考究官名爲詳比者臣僚言諫爭之官尙有闕員居其官者往往分行禦史之事至於箴規闕失寂無聞焉願仿唐舊制置補闕拾遺左右各一員於是得旨依奏乃二月八日有旨薛叔似許及之受新除之命竊惟從諫帝王之大烈而導人使諫者尢爲盛徳之事蓋於舉意之頃可以槪見先是元額散騎諫議司諫正言分左右爲八員相承所除或一員或二員名𨿽異而實亦同聖上寬洪盡下和顏聽納凡有進諫𨿽至剴切亦必不拒增置之請欣然而從者所以表不如是不足以爲兼聽盡天下之美於是相與更立石繇初而起並用紀年之法觀此則可以考導人使諫之盛徳尢在於今日淳熙十五年六月】

六部在三省樞密院南論國獻納之堂【後有望江亭在山上】在天官廳後

吏部尙書廳居中侍左侍右侍郎廳在前之右西出第一第二位侍郎韓元吉記長貳題名大理正虞似良書並篆蓋【尙書漢官也侍郎秦官也漢置尙書但五曹爾而踵秦之舊侍郎未有職僅比四百石也尙書以爲長侍郎以爲貳冠以六部仿周六卿之職而首以吏部者隋與唐制也凡天下之官總於吏部其上者尙書獨主之無文武之別焉其次別以文武侍郎分主之而爲左右選者吾宋之制也惟吏部繇魏晉而降分職甚重得以甄敍人物進退羣吏至唐猶以宰相或兼之國朝於是率有成法曰選與注爲之長貳者第謹視而司焉然常恐非其人也擇而付之禮貌尊寵長於六官𨿽其職稍異於古其重則猶古也今年春吳興李公拜吏部尙書乃嘆曰法固有典常也而法有所未明事有所未盡不在變而通之乎由是詳任子之七色者而予敓之革薦舉之敓﹝襄�﹞者而防範之請京秩之官通注縣令以必試於民條具目張罔不順治旣數月矣聽事故有題名碑石久闕不志公將﹝石龍﹞而刻焉元吉幸爲之貳也因俾敍其然者夫董正治官先王之訓也蓋官治則事治朝廷治則一下治矣今玆職以治官者也以其治官者治己推而至於治天下亦足道焉如權之不頗於輕重其惟無私乎吾之屬任此者也後之人求於此者也其私也可懼其無私也可慕烏在其歲月也夫惟考其歲月而視其人之賢不肖使慕者說而懼者勸焉不可以不書乾道九年八月一日】郎官位次列於侍郎廳之後起居舍人詹儀之記題名【郎官分曹治庶事以佐其長而吏部居六曹之首掌銓選封勛考課之政令蓋周制天官之屬也秦漢而下因革不同至光武時始攺常侍曹爲吏部曹國朝因唐制以文武分左右銓曰尙左尙右侍左侍右司封司勛考功凡七司郎中員外郎分治之異時妙簡尙書郎多采時望黜陟予奪參以公議不專任法故事治而職舉今天子總核名實尢遴其選非嘗更治郡者不除除日下必俟奏對稱旨乃得視事其所以擢任之意甚厚居是官者可不思有以稱明詔乎夫銓曹人才通塞所系而法令纖悉𨿽老吏有不能盡曉士大夫一旦從事於其閒亦可謂難矣𨿽然法所以布大信固不可不守而事之可否則有理存焉天下之理一而已誠能智以明之仁以守之勇以行之用今之法中古之義使所居官大斯之謂稱職可不勉哉郎官聽舊闕題名渡江以來文牘散逸名氏歲月漫不可考自隆興爲始第其先後勒之石以補闕典同捨郎以予嘗聯事請記其首固辭不獲乃爲之書庶幾它日有所考評云淳熙八年冬十有一月長至日】

戶部長貳廳在天官廳前之左西出第一位有髙宗皇帝頒降鑄錢式禦札曰大小錢樣付卿烏背者制作頗精與開元崇寧所鑄相似然恐費工難辦素背者似可作式樣仰更看詳權侍郎林覺記曰【臣覺猥以駑下待罪版曹紹興丁丑七月七日以職事賜對僭陳貨泉之利貿易流通民賴而用近年鼓鑄稍闕乞將饒贛韶三州錢監院各選官備料措置鑄發而睿智髙明愛民尢篤先嘗制造錢樣髙出於臣子意向之表臣奏事旣退伏蒙宸翰宣示紹興通寶兩等其文本於洛畫形質渾厚追崇寧之規模字勢雄勁邁鍾王之筆迹肉好周郭備極精微臣百拜肅觀光開心目經曰百工之事皆聖人之作也又曰備物致用立成器以爲天下利莫大乎聖人仰惟陛下勵精庶政以求民瘼躬儉節用示天下先而乃坯冶錢寶使貿遷交易以濟民用所以擴實惠者廣矣大矣昔漢議錢政更革不常而卒莫得其要領唐開元通寶其字歐陽詢書猶爲當時所稱豈如聖神規畫盡善親以翰墨作新斯制廣布寰宇動流億年俾生民寶之永以爲重所錫聖訓奎文炳煥臣不敢專有上賜謹拜手刻諸琬琰以示無極紹興二十七年七月】員外郎邊知白記題名【六官之設凡以爲民而地官獨稱民部蓋於民爲最親獻其數於王則登於天府有負版者而聖人式之顧不已重乎主上濟艱難之運成恢復之功立政立事亹亹成周之世矣大抵爲民擇官必惟其人故生齒凋而復繁財用耗而復衍倉廩虛而復實粵自建炎以迄於今膺常伯貳卿之任者率能丕應徯志以不失其職而侍郎王公實繼之或謂宜刻名於石以彰不朽愚曰治寺之有題名古今所同也版曹舊記𨿽不復存而中興得人之盛可考以知乃摭名氏紀歲月敍而刻諸堅﹝王民﹞紹興十五年九月望日】郎官位次列於後【諸部郎官並同後不悉書】金部員外郎施溫舒記題名【國家分置六部各統其屬屬之所治各有攸司戶部之屬五其所治之事若民訟若賦役若供饋給賜若貨財出內若倉廩委積𨿽各掌其一而書判之冗會計之勞符檄之多憂責略等也中興以來五十年閒凡同捨郎更代之姓名遷授之歲月漫不可考淳熙五年今樞密同知謝公爲左曹得二石爲題名未就而遷禦史旣登西府諉同捨曰事求全則難成從簡則易就繇紹興至隆興遠矣典籍𨿽存非一朝所能討訂也姑舉闕典豈若首隆興之元而序次之其所未備則後之博雅君子考諸國史而詳焉必有任其責者同捨皆曰然於是乎刻之淳熙八年十二月旦】

禮部長貳廳在戶部廳東員外郎洪邁記題名【起建炎丁未至今三十四年凡禮部侍郎尙書名氏可見者毋慮五十有八人其在事歲月若除舊拜新雜出於掌故省憶或脫不具然大略在是矣自元丰定官制歸天下萬務於文昌分曹賦職頗采用周官唐六典尙書品第二侍郎品第三皆法從屬車閒朝廷所以尊榮之甚寵繇是得政者鴈行立然要爲具員吏朝日而出坐曹獘治不過操牘視成振之以章程柅之以挈比思慮索於凡按此其勢不能施置自便獨宗伯不其然閒平時繩墨要會疑亦王官之一守有日天子講遺興禮大朝聘大慶賀與天地宗廟典策秩享之事眾史贅聚閣筆詞不占措乃雍容風議斟酌固實扳之古可驗揆之今可行者繄吾啟爲之非特規規守成法視故府鍾鼓玉帛周章有司之後而已則上所選置正用第一人亦其理宜中興之宰十四而以是進者三之一故相國義陽公淸河公江寧公吳興公今相國縉雲公礌礌落落如乘蒼龍騎北斗淵耀下飾燁然一時固宜登載表襮使後之君子有所瞻仰新安金公乃命郎吏謹其年次書諸石紹興三十年九月二十一日】又記郎官題名【鈞之爲郎然二十四司冷熱劇易不得同日語中興時捐不急之官省郎員七以主客合於禮部號爲兩曹而所掌猶不過箋削印瑞郊廟禮文與士子科舉事日所程判其多不能以百天明省門開繇大丞相以下畢入聽治吾同捨郎南典選北理財文書鱗午吏四繞不少置獨儀曹之廷可設翳罔予方理蠹簡呻占畢作書生事業倦則偃一榻上遲食時矍起摩睡眼以出卒食舒舒而行伺丞相上馬己卽去至無毫毛可用爲勤以白長官者其官同祿之入又同而佚勞相絕顧如此顏之不厚難矣哉廳壁當有記以謹歲月識名氏今亡有也問諸掌固掌固不知蓋其官閒其吏緩閒與緩相遭苟且頹靡非一日實然予訪老吏質太史越數月而後頗得其梗槪乃采建炎以來至於今日自祖秀實始並書其幸甚云於上紹興三十年七月八日】監察禦史黃疇若作續記【紹興三十年洪內翰邁昉作中興以來禮部郎官廳壁記自建炎元祀六月至開禧三年四月山祖秀實而下凡八十七人題字竟及趺後來無以書今國子戴司業溪乃伐石以續而題其名於端屬余記歲月於上惟禮部有儀曹郎蓋古春官之屬魏齊及唐多選名士典領𨿽不治文書比它曹爲閒暇然極其至要則協禮樂以贊宗伯治神人以和上下至於事筆研其閒者亦必廉悍俊拔如柳宗元劉禹錫輩乃稱是豈細事思厥艱大反不若縱橫計財甲乙論刑之爲易易耳故廣前志之未盡冀方來之知勉使牽聯特書業履光大以對於前聞人顧不偉歟毋徒揩睡睫曰丞相上馬去吾事畢矣開禧丁卯九月丙戌】

兵部長貳廳在禮部之東侍郎周必大記題名【大小司馬著於周官歷代沿革可考也本朝仿唐六典曰兵部凡民兵廂軍蕃兵剩員武舉投試武藝金吾街司人兵及大將出徵告廟破賊露布鹵簿字圖若蕃夷屬戶授官封之事皆主之曰職方凡天下地圖城隍堡寨烽候之數蕃夷歸明內附之事皆主之曰駕部掌凡輦輅車乘廏牧雜蓄乘具傳驛之政令辧其出入之數曰庫部掌凡軍器儀仗鹵簿法式隨軍防城什物及凡供帳之事是爲四司而其主判率用他官所謂長貳姑以寄祿而已尙書今銀靑光祿大夫也侍郎今正議大夫也位序旣髙非宰執侍從鮮能至故方任事時自揚乃職有如歸班猶弗敢替盡規之義名公巨卿磊落相望抑有由也元丰肇新官制尙書從二品侍郎從三品實坐曹治事名稍正矣而武選隸天官兵政歸西府其職視唐猶簡況於成周乎𨿽然古號六卿今曰近臣使其告猷可以沃上心陳力可以大厥官則天下國家將陰受其賜烏在事之繁簡也若乃自畫於有司視成於胥史縱法不爾繩課不爾殿得無恧乎必大五年之閒兩以他官承攝惟亞去秋遂冒眞秩恩厚而能薄身勤而才不逮夙夜以思何恧如之暇日視別部率有壁記紀前人名氏乃起中興之元逮今五十年得長貳百人而兼行其事者在焉抵牾疏略有所不免大槪具是矣按元佑二年始置權侍郎從四品明年置權尙書正三品崇寧攺元遵元丰之舊建炎四年復權侍郎紹興八年又復權尙書而建炎三年嘗詔六曹惟吏部備官余長貳互置近歲以來乃或並除損益時也何常之有故具列於上俾來者得考觀焉淳熙三年十一月十日】又記郎官題名【本朝除郎之路𨿽廣而其要有三館閣一也寺監丞二也監司郡守三也近歲窒其二卿監或可俓至而郎非歷監司郡守不可得其不輕而重也較然矣司馬列屬四中興初僅嘗備官建炎三年更始以駕兼庫以兵兼職方其選淸故平居無事多處文學之臣其權重故從軍若將命則往往假以爲寵此其大略也隆興攺元之五月復裁內外官於是駕部又當省而郎適贊讀王府有詔聽畱需其遷勿補厥後閒嘗並置要爲有故而一員之制定矣必大旣與聞夏官之政乃刻長貳題名會同捨郎亦告石具以辭見屬老矣不文占畢莫能措姑效掌故匯前人名氏且粗記其因革云淳熙三年十二月十日】

刑部長貳廳在侍右之東權侍郎齊慶冑記題名【設官分職以司臬事其來尙矣自少昊立爽鳩氏至唐虞爲士成周爲司寇歷兩漢宋魏隋唐更置紛紛靡有定名要皆以其職掌邦禁選任爲重國朝仿周舊制分命六卿而秋官司寇之職是爲刑部凡邦典之重輕若民訟之疑貳必讞覆訂正契於三尺然後書而登於天府達於四方一或不得其平則爲民患事體所系信不輕矣主上勵精圖治爲官擇人左右侍從無非親權於是選也尢切注意故自臨禦以來凡被擢任而居此官者率多一時名流用能推廣好生之徳使刑淸民服駸駸隆古之盛歲在戊戌偶承人乏爰命慶冑以儀曹之貳兼董其事顧惟不才𨿽不足以仰副委任之意然奉公行法夙夜敢懈因念廳事題名獨後諸部允謂闕文乃自建炎至今追訪銓次得數十公勒諸堅﹝王民﹞以垂永久庶使貴名暴白當世觀者可以想象其聲烈云淳熙六年六月二十有三日】檢詳尢袤記郎官題名【合天下獄訟之成律令章程之事悉總於尙書刑部其輕重出入之際人之死生系焉責任爲不輕矣唐制刑部郎分四司曰刑部曰都官曰比部曰司門本朝因之然止以爲階官不釐本務凡四方以具獄來上則讞於審刑院別命朝官一員判院事至於元丰始以審刑歸刑部官制行二十四司各正其職於是刑部始得專其官而任益重中興以來遵承不攺聖天子哀矜庶獄郎官必采時望非明習法令更治民者弗除所以選任之意甚厚士之當是選者可不思所以稱明指哉夫法者一成而不可變者也民僞日滋法不能勝奇請它比紛然雜陳於前居其任者苟非明有以察之仁有以守之公有以行之則姦吏並緣舞文巧詆人受其害故居官稱職每難其人而在上者尢以擇賢任職爲意歲月旣久除授不一前人名氏漫不可考淳熙十一年陳公倚錢公衝之之爲是官也慨然興嘆謀欲序次而書之石會錢公移漕畿甸乃伐石庀工祝陳公緒成之繇紹興末得七十人屬袤記其事且口視其名而考其歲月則其人之功行善最皆可枚數庶後之居於斯者有所警而不敢忽也乃述其大略且使知刑部之有題名自二公始云九月望】

工部長貳廳在兵部之東侍郎李昌圖記題名【官居題名其來舊矣中興起部長貳獨未有載昌圖使蜀召還繇外府掌貳事會稽王公佐實爲之長暇日屬昌圖銓次前人名氏以補其闕而冬官故籍漫不可考乃博采它所記錄參訂歲月起建炎丁未迄淳熙癸卯得九十人則又屬昌圖識於上方弗獲辭乃告於公曰題名之設懼歲月久而難稽也今登載昭揭俾異時覽者指某爲賢某爲否則人知公論可畏而砥礪名節求與此石爲不朽是不爲亡補公曰然乃識之淳熙十年四月望日】中書舍人髙文虎記郎官題名【髙宗受命中興駐蹕錢唐百司庶府咸復承平之舊廣延材畯輯圖治功歷孝廟上皇至於今上蓋六七十年矣維持憑借又當傳之無窮官以人修績因謀建化成黼黻政如玉金炳炳麟麟靡不云舉中釐六部統二十四曹禁橐蟬聯省闈星煥盛一時人物之選書姓氏志歲月將以考聖朝登用之效獨起部郎壁記迄今闕然同庚辰進士莫君若晦學行有聲又以郡治最擢在玆選乃集前所居者悉匯次焉與諸曹並本部尙書錢公象祖侍郎趙公師﹝上睪下廾﹞嘉君之志而侍郎方兼領天府又爲植﹝王民﹞撰直以成之昔黃香熟臺閣之舊崔琳嫻朝廷之儀皆足以諏訂闕遺昭垂憲躅推而上之斷國論謀王體可也故周官之訓以典常而作師大雅之詩幸典刑之尙有然則自古建事立業貽法後世未有無所稽據而可以率意因陋爲之輒誦所聞敢告來者慶元四年七月十二日】

六部監門在六部大門內之左紹興二年置刑工部架閣袁說友記題名【乾道登號之七年厥旣庶職咸理共趣平治上思以固其勤也有詔百執事卯而八盡未而退小大之吏罔不惟上訓是迪無或敢有佚豫而六部實天下政事之樞綱目要領闔辟在是故奉詔益嚴非它攸司比也凡部官卯未之出入疾病之暫告與其謁制之可否悉聞諸部門部門受其出入之時以聽上稽訪門之司存蓋至是而愈重矣方是時奉行列曹之命以正胥史之失贊長貳竟懲決以遵張官之意抑猶其細事也南陽韓君子厚甚粹而度來居是官始至適遇勤政之詔則遂環顧其職以謂舉天下之政事悉囿諸六曹職有弛張事之廢興基焉今隸職於中者操筆疾書略不敢後羣有司下直而門官者黨不能先時而至﹝目氐﹞其出入而聽其命是亡具也則盡棄去一切恪敬厥事復掇其餘力取前任人名氏自董將而下皆書石而鑱之嗚呼天下之事要無忽其小者爾昔鄭子產聞盜而爲門者而春秋犯門之誅謂干國紀子厚旣盡力門職於古無愧又補苴罅漏不斁於其小者題名蓋其一也斯反而顧天下事奚難哉官建於紹興之二年法以升朝有才力者乃在選而班祿﹝目氐﹞寺監丞其自是爲丞郎者凡十有五人焉君子謂是官也爲要職乾道八年歲在元默執徐十二月旦日】祕書郎陸﹝竣去立攺土﹞續記【部門有官中興初制也凡天下之事隸於部其綱要有六其司存二十有四其閒劇易不同皆足以展四體司鑰者上幾其出入奉列曹之命惟謹夜漏未盡僕僕趨局不敢後長貳未退則屏息以俟率是爲常𨿽欲求以自見不可得然則是官豈徒設哉國家官人以才儲才有地其始進而需用於部者有二焉繇京秩則爲門官繇小選則爲架閣二官資歷𨿽殊職閒無事則相似大抵不以才用而以才選也嘉禾蔡君開以邑最稱方退就銓得倅黃岡忽有旨攺﹝上田下廾﹞廟論以恬靜特獎之益信其選爲不輕甫蒞事按求題名之舊歲久員溢書止於王驎缺而不紀向之踵是而得麾節者適致餐錢乃勒堅﹝王民﹞匯次官氏自傅諴以下各謹其歲月俾來者相繼登載若乃因名以迹其實顯晦升沈未容槪論而其卓然著見者亦得以托不朽後之覽者思其所可繼省其所不逮俛焉日孜孜常恐無以稱上之選毋徒兀兀坐曹諉曰無所事姑﹝目氐﹞爲進步之階必使所居官繇是大焉斯可矣手指目視是否凜然豈苟以爲觀美云嘉定初元臘日】

六部架閣在天水院橋紹興三年置庫十五年復置官四人又治其棟宇而新之禮兵主管周紫芝爲記【朝廷設官以主吏曹之牘舊矣後廢而不置者歲二十年常以司門之官兼掌其事往往書無機閣戶無緘縢甚者委而投諸地其積如山歲久輒蠹腐缺落漫漶而不可考官索故牘則六曹吏自入取莫能誰何出納之籍姑以文具其獘有不可勝言者朝廷知之會上章者以爲言於是詔復舊官如故吏部之有兩銓所以升黜百吏司徒掌輿地圖以稽戶口之登耗均賦入之多寡其牘號爲最繁故部以一官主之餘不能如二部之多則以一官而兼二曹所以因時制宜而爲之損益者當如是也初架閣有屋數十楹皆上依山阜下卽湫隘而爲之所久乃獘壞弗枝又其文字之積至於充溢棟宇而六曹之法案閱二歲則命聚而藏之常以二者不能受其藏人皆患之吏部主管文字右迪功郎彭照始輿其同寮戶部右從政郎艾若訥禮兵部右迪功郎周紫芝工刑部右迪功郎蘇鑑條其事以有請於尙書六曹之長欲治其壞而增新之且爲架閣廳事以處其吏使不得雜齒於部曹之廳爲便六曹始具其請而上之朝

紹興十有五年秋九月有旨命兩浙轉運司使爲之越明年秋八月始告成初架閣移文上用公牒而銜附以名使者怒其禮輕乃大沮其事有請皆不報故其成甚緩而略且不如其乞也朝廷自罷兵息戰以來凡祖

宗大典禮有廢而未修者一切搜講靡有闕遺至於百官有司莫不具舉下至架閣之職亦修其廢官而復其舊制駸駸乎其向於太平矣況創復之初首被推擇非特目見耳聞而身親其事固已幸矣其可不書以告後人乎】嘉定中增庫爲百有十楹太學正李大異記題名【皇朝肇建中臺分六官而設之屬文書之夥月益歲滋枋在胥手並緣姦蠹識者病之崇寧閒何公執中爲吏部侍郎始建議置吏部架閣官於是插架萬數揭而目之前最後凡一索而獲人以爲便後諸曹皆置官如吏部之制未幾悉省之迄宣和再置再省紹興三年立六部架閣庫十五年復置官四人今四十七年矣異時百司庶府皆有款刻以識前後居官者玆獨因仍闕而未著紹熙二年主管官王君次春陳君邕雷君孝友相與裒集題名三月題名成屬大異爲之記大異竊惟古昔以來圖籍爲重是官之建實謹其藏其任似周司書其選似漢掌故可以考閱故新尋緒本元所謂若緩而急者嘗試以舊章參之今日𨿽或稍異而其歸則同舊制官庀其司置於六部之內或遇其廢則以郎官兼之否則以監六部門兼之迨於紹興與寺監簿正官俱復然始庀司於外一也舊制金耀門文書庫多藏三司帳籍三司今版曹也自銓曹而下儲藏帳籍之所未之詳焉其後置六部架閣庫大抵成案畱部二年然後﹝上田下廾﹞而藏之又八年則委之金耀今金耀無復曩日則悉藏於架閣庫二也二者不同而至於諸曹二十四司之文書盡歸以待有用則今猶昔也夫豈特文書爲然惟官亦然故其職閒無事視他司爲最自公退食得以挾冊讀書充其素業疇昔著定有缺多於此焉取之朝廷之於士可謂無負矣𨿽然凡上之處於世道積厥躬徳足乎己者皆儲蓄之義也知此則無負於朝廷矣大異虛薄不足算𨿽嘗居是官而於此則有愧焉愧焉而復言之蓋自知其不能而將以懋夫能者也題名之作所以書名氏紀歲月其有帙而不可考者姑俟後之人續志之惟書建官之本意以命鐫者四月戊子】戶部架閣陳晦續記【今尙書六曹有文書幾閣之官其漢掌故之遺乎漢掌故主故事今所掌直吏牘若不相似然是殆類彊名者𨿽然列屬文昌臺而顓設其局幾圖籍文案之藏咸在其事嚴且朝入所治同僚相與言不過論文字抵掌劇談卒食數刻而退其職淸職事官有闕員閒於此焉取之日又有詔非科日及人材卓異與縣令之著績弗授其選重事之嚴職之淸選又益重然則官𨿽視漢掌故小異而所以待是官之意何遽不若漢前刻登載幾百有十六人爲相若執政者三人爲法從者加多焉接武鵷鸞駸駸鄕用方興未艾又不可隃度也晦以不肖得備員幸旣識名氏屬同僚至而石已徧乃﹝石龍﹞它石以識謂晦實前記之餘書後記之初爲宜辭不獲亦喜賤名氏列兩記閒也敬敍梗槪若置官之詳有前記在故不著慶元戊午五月旣望】咸淳臨安志卷之六

行在所錄﹝六﹞

諸寺

太常寺在羅漢洞建炎三年四月以軍興省並諸寺監惟太常如故隆興元年詔以光祿寺歸焉

寅淸堂在大廳後嘉定中建少卿黃鈞記題名廣漢張栻書【奉常聽壁無記昔者伐石裒前人氏名矣又弗克就嗚呼天下之事果不可爲與何言之易易而成之難也小事且不能遂況禮樂乎舜之官百咨而命之者二十二人而止爾禮以命伯夷樂以命夔禮樂之用參天地和神人非一官所能備也今顧以奉常一官主之夫豈知於伯夷而賢於夔哉古之君子節文乎禮樂之實後世一於其文以儀爲禮以器爲樂其於聖賢之道遠矣惟儀與器又皆因陋就寡寖非六經之故然則中和之教與良心之固有者皆廢壞而不復興今而後知天下之事之難也捨其難而圖其易壁記猶可爲也記始建炎之元汔於今官於寺者一百五十有一人記成又書其上方以自儆云乾道七年四月】

昭勛崇徳閣寶慶元年八月建自趙韓王普至葛文定公邲合文武勛臣二十有三人繪像其中理宗皇帝禦書扁命翰林學士臣鄭淸之爲記【紹定元年十一月癸巳制詔翰林學士臣鄭淸之以昭勛崇徳閣成宜書其事於石臣恭惟

皇帝陛下誕膺駿命憲章鴻烈翼翼兢兢思懋厥紹粵嗣位之元顧二三大臣曰洪惟前寧人貽則垂裕規閎矩修予曷敢不迪有未輯者其議來上亟緒成之旣而太常禮官舉嘉定表章勛臣之旨以聞皇帝曰都來汝相臣汝爲世臣協心同徳保乂我宗社丕績光於文人其輔朕祗遹先志式序前朝股肱之美以詔不朽維爾先正亦寵嘉之於是少師右丞相臣彌遠奉兪咨閱故府凡以功宗作元祀自韓忠獻王趙普至鄜文定公葛邲合文武二十有三人爰卽頌臺建傑閣肖像登繪洎寶慶二﹝社去土攺異﹞八月告成賜名昭勛崇徳之閣親灑宸奎揭以珍扁八法端麗云漢昭回煌煌乎纘述之巨典激勸之曠儀弗可尙也臣幸以鉛槧末學待罪北門鋪宏休對顯命職也敢拜手稽首而言曰白古先民遭時致主匪功之難徳其功實難唐虞揖遜恭已致平誰歟贊襄臯夔稷契商周繼世創業守文誰歟佐佑伊傅周召峨弁端韍雍容治朝而奮庸紀績彪炳典誥皆篤實之光發於事業降及漢唐依乘風雲之士殫智畢勇以功著見固不乏人然書盟勒籍或隳厥終勛徳之難並若此惟深純博大之器而濟之雄剛應變之略卓犖奇偉之姿而居以忠實匪懈之志靜以蓄徳而動則爲功人材渾成體周而用廣追唐虞儷商周跨漢軼唐者惟我朝爲然竊觀五代之季疆宇庬裂人物窳陋太祖皇帝更造人極灑濯多士丞髦吁俊雷奮云合丰芒涵濡燕及累世聖作明述垂三百年造區夏登太平恢中興代有顯庸流芳無極𨿽祖

宗禮隆恩厚敻異前代而諸臣之所自致有不徒以功名稱者論相業則培立國之仁語將略則本止戈之武固人心於綴旒維帝業於帶礪宏度淵識莫可涯涘至若擁立元嗣坐鎭危疑以措天下泰山之安輔成潛徳決定大計以續聖代無疆之緒又皆忠貫日月功塞宇宙而謙抑韜晦身名俱榮非徳之巨者勛必全歟繄昔褒功之典法形貌書官爵氏名考其顚末事多遺恨猶以憑借寵靈風示民宇矧如今日丕視功載庬臣碩輔忠烈純白卓然爲世標表尊崇昭顯輪奐翼如丹靑炳如與國之禮樂憲度相爲無窮凡爾臣工顧瞻遐想欽乃攸則思紹阿衡之美式周公之訓以長我王家玆惟休哉臣旣敍其梗槪作而嘆曰大哉列聖之澤乎而寧宗發之懿哉寧宗之志乎而陛下成之誕敷隆指兼舉勛徳以章旣往而厲方來﹝目氐﹞麒麟淩煙之繪溟涬然弟之矣詩不云乎維其有之是以似之於千萬年永永無斁】端平�年以趙福王汝愚配饗寧廟遂並圖於閣忠獻趙韓王【普】

武惠曹周王【彬】文惠薛太師【居正】元懿石太師【熙載】武惠潘鄭王【美】

文靖李太師【沆】文正王魏公【旦】

忠武李太師【繼隆】文正王沂公【曾】

文靖呂許公【夷簡】武穆曹侍中【瑋】

忠獻韓魏王【琦】宣靖曾魯公【公亮】文靖富魏公【弼】文正司馬溫公【光】文定韓魏公【忠彥】忠穆呂秦公【頤浩】忠簡趙太傅【鼎】忠武韓蘄王【世忠】忠烈張循王【俊】文王陳魯公【康伯】忠定史越王【浩】文定葛少師【邲】

忠定趙福王【汝愚】

觀音泉【舊志名汲古泉】在閣之西有小石識云【此泉淸甘𨿽旱不竭故老相傳以爲此法惠院舊非飲之有疾者愈宜愛護之嘉泰攺元【石漫姓名不可識】立石】

寶庫在東廡藏祭器樂器

水閣在後圃臨河景定五年重建

玉牒所宗正寺在太廟南先是建炎閒以太常少卿兼領寺事紹興三年復置小卿以範衝爲之五年用衝請復置丞十二年玉牒始建局詔以宰臣一員提舉從官一員兼修宗正卿少以下悉預修纂又有檢討官亦以它官兼厥後修書官檢討官或置或否二十年用檢討官王曮請詔臨安守臣宋貺度地於舊車輅院創玉牒所及宗正寺乾道三年寺簿劉季裴記題名【宗正有官古也由漢唐至於今用之均列之九寺玉牒𨿽本唐制至國朝始爲詳備蓋其藏書以殿其領職以大臣此非爲寺設也爲玉牒也故寺事無巨細皆屬之宗正而圖書之藏獨別而爲玉牒所示不敢輕如此玉牒修書始於大中祥符六年而尢備於政和宣和之閒聞之諸老先生言政和二年至五年凡再進書其典章文物𨿽三代不能過於虖盛矣哉今所存者猶可詳其大槪也提舉一人或二人必宰相若執政爲之宰執有軍國之務率不過月一至焉故必擇近臣一人爲修書官又許擇檢討官以它局兼或置或否寺有卿秩正四品卿有少秩五品卿之屬有丞簿凡此專爲寺也而纂修皆預焉大抵均之爲寺而宗正獨以玉牒重按唐百官志有修玉牒官一人隸宗正寺而品秩不著此非所以崇大典重儒術也若國朝之制則異是矣幾有位於此可不知所以褒大崇顯之意歟季裴職理簿書獲窺首末故敢志其所以惟祥符至宣和或已得諸傳聞存諸信史今所記蓋斷自紹興十二年始乾道三年閏七月】給事中兼檢討官王信續紀【玉牒所宗正寺同一官府凡纂修之事寺官與焉宰輔提舉其體視它局尢重舊有題名建官之旨首末備載其凡則編年以紀帝系而載其歷數及朝廷政令之因革者爲玉牒序同姓之親而第其五服之戚疏者爲屬籍具其官爵功罪生死及男若女者爲類譜推其所自出至於子孫而列其名位者爲宗藩慶系錄考定世次枝分派別而歸於本統者爲仙源積慶圖修玉牒及檢討官不常除惟少卿丞簿有定員故所書名氏前後多寡不齊今別鑱諸石以續之敢述大略補前記所未及者以識歲月淳熙十三年十一月】

大理寺在仁和縣西中興初在錢塘門內紹興二十年詔以景靈宮太乙宮比近令臨安府別擇地乃徙今處

云章亭在中門列累朝詔敕石刻【各有卿少等恭跋不具錄】

髙宗皇帝

戒飭詔一廷尉爲天下平而年來法寺惟事旬白探大臣旨意輕重其罪致民無所措手足玩文弄法莫此爲甚比恐尙爾任情亟罷舊吏所冀端方之士詳核審覆一切以法而不以心俾無冤濫副朕丁寧之諭【紹興二十五年十一月】

獎諭獄空敕書六朕欽卹庶獄明愼用刑爰詔有司俾無畱訟汝能體朕好生之徳舉行寬大之書狴犴空虛桁楊棲置實爲稱職良用嘆嘉【紹興六年六月己亥】朕觀前世詔獄所在者多矣故吏皆觀望冤濫甚眾朕自卽位以來幾獄一付之廷尉蓋廷尉天下之平也汝等折獄惟良至無畱系非爲職事之修乎興言嘉嘆不忘於懷【紹興十三年六月丙午】朕推好生之徳以動四方擇明刑之官以弼五教欲如君子之不畱獄以見天下之無冤民比﹝打去丁攺監﹞奏陳謂淸頌系廣我寬仁之化賴而欽敏之才可謂圉空之隆庶幾刑措不用興言嘉嘆終日以之【紹興二十二年四月辛卯】蓋聞成康之時刑罰不式囹圄屢空朕甚慕之今朕勵精庶政和愼祥刑四方以獄來上理官率屬參決其平奏讞旣公庭無畱訟𨿽未方古其於欽卹之意庶幾焉非卿等服勤厥職各盡乃心議者詳明斷者平允亦何以臻此省閱之餘良深嘉尙【紹興二十六年四月己丑】書曰刑期於無刑語曰必也使無訟乎夫聖人不貴去刑而貴無刑不貴止訟而貴無訟何哉誠使用刑而期於無刑聽訟而必於無訟者眞帝王之極摯也朕三復斯言夙興夜寐未嘗不以勿誤庶獄爲心又況延尉持天下之平司生人之命乎汝等爲朕折獄庭無畱系𨿽由曠蕩之更新實賴明允之﹝口十﹞力剡章來上嘉嘆不忘【紹興二十八年十有二月癸丑】古者畫衣冠異章服而民不犯中世以還周云成康漢言文景刑措不用朕甚慕之夫勝殘去殺者善人之爲邦明愼用刑不畱獄者旅之正吉也卿等司吾詳刑各修乃職靡淹卹稽畱之咎守要囚服念之程謹三尺之章致無一人之獄顧視古昔亦庶幾矣剡章來上良用嘆嘉【紹興三十年四月丙寅】

孝宗皇帝

獎諭獄空敕書十朕惟國朝之典尢詳一夫之讞度越漢唐惟時有虞播刑之迪不其休哉惟其致祥則夫連逮左驗以曲盡聽訊獘議之意每不得暇也卿等典獄天府非訖於威用佐朕惟明明徳通敏所致不忘嘉尙夫古之職於廷尉者率以陰徳延其慶非一切傅於輕而已乃罔不在中正玆其絕地天通之道尙監於成憲圖惟厥終【隆興元年十二月】朕哀矜庶民不若於訓以速戾於厥躬旣抵岸獄或久系不決肆禦便殿用丕蔽於要囚爾典時獄事克欽承於朕志明聽兩辭惟察惟法俾四方之多罪罔有畱獄升聞朕聽朕惟寵嘉之嗚呼用刑斯無難惟措刑而不用是惟艱哉爾弼朕教尙忱念於玆【乾道四年七月】昔在元丰以百司凡有收劾萃於開封猥並牽束事久不決或至閱歲乃酌唐制置大理獄徳意甚厚然而繁簡淹速亦惟有司之牧夫如何卿等惟察惟法亟問亟蔽伸理菀結剸遣逋滯至於桁楊徽繼棲置弗用此蓋神宗設官分職所望於羣下之意書曰欽哉欽哉惟刑之卹哉益單乃心以永終譽【乾道五年六月己丑】朕惟漢之文帝以徳化民唐之太宗寬仁爲治斷獄之數天下用希於乎善哉朕甚慕焉卿等持法詳平旣心乃事廷尉之獄獘斷亡畱足以副予欽卹之意者也甫披來上嘉嘆不忘【乾道八年九月丁丑】朕惟元元之民愚而抵罪無繇自新吏或以苛刻爲明析律貳端以傅致於法厥或縱失有罪朕甚不取故獄疑者讞有司有司所不能決廷尉屬得參聽焉卿等以文毋害夙被推擇蔽罪折獄罔不迪刑之中迄轃婁空克丕承於朕誌書不云虖好生之徳洽於民心玆用不犯於有司予惟汝嘉汝尙祗率厥典【淳熙攺元四月癸亥】朕閔夫吏之不良政之不平民不見徳而陷於有罪議獄者又失咸庶中正之誼故欲出則從輕比欲入則傅深文安得囹圄婁空如成康時乎爰命理官詳讞來上而期月之內蔽斷亡畱非汝等克盡乃心之效歟書曰士制百姓於刑之中以教祗徳予惟爾嘉之【淳熙二年六月辛未】蓋聞刑當期於無刑訟必使之無訟好生洽徳玆不犯於有司克俊宅心罔攸兼於庶獄古能臻此朕實慕之每開三面祝网之仁常軫一夫向隅之念嘉汝士師之職舉俾予廷尉之圄空諒深體於哀矜亦咸幾於中正閱章於再稱美不忘【淳熙二年十二月】朕惟獄重事也吏或奉吾法不虔寬者或至蔓延而縱弛急者或至鍛煉而周內則民將不得其平而獄將日益滋矣刑烏能淸今吾廷尉實典治中都臬事天下之獄莫繁於斯乃能讞奏論決不縱不苛而囹圄告空焉非體吾好生之徳刑期於無刑能若是哉方春始和萬物發生蓋省刑罰布寬大之日汝等以是來上是誠可嘉也矣【淳熙四年正月】朕念時方癉暑愚民無知或麗於辟前詔四方司政典獄分部而平反之玆閏月甲午復禦便殿親理囚系庶幾好生之徳洽於中外汝等列職廷尉見謂吉人惟明克允夙致其力刑淸之效遂著於今朕旣汝嘉勿勞賀也【淳熙五年閏六月】四方典政實繄廷尉之持平三宅立民所貴有司之不犯時爾理曹之審克致予天圄之空虛攬需奏之載陳激深衷而婁嘆俾天下無一人之獄朕有志於斯時制士官於百姓之中汝益單於明聽肆申褒訓用寵乃僚【淳熙十三年十二月】

光宗皇帝

獎諭獄空敕書一朕哀矜於刑惟恐一夫或麗於非辜凡四方以具獄上廷尉必謹擇明察之吏其審克之卿等司我臬事用能體朕欽卹之意剖決其所滯平亭其所疑論報爰書無所畱系桁楊徽纆無復施用其於初政之助不已多乎章徹予聞良深嘉嘆【淳熙十六年閏五月時未攺元】

寧宗皇帝

獎諭獄空敕書二蓋聞刑者所以輔治而非所以致治也今律令煩多吏或深文使吾元元罹於非辜朕甚痛之故凡天下具獄悉上廷尉庶幾哀矜審克期於無刑閒者數月之閒圄空不式至於一再非卿等持法平恕蔽斷詳明之效歟書不云乎俾予從欲以治惟乃之休此舜之所以美臯陶也覽奏來上嘆嘉不忘【開禧元年二月】朕觀至治之世時和歲丰而禮遜之俗興家給人足而爭奪之風息是以刑錯不式囹圄屢空朕甚慕之比歲旱蝗近延郊甸每慮饑寒之民冒法抵罪麗於廷尉者眾也而期月以來獄無頌系實惟汝等明刑弼教風動四方以稱朕期於無刑之意省覽來奏嘉嘆不忘【嘉定八年四月】

獄在卿廳之右

寺官廨宇舊守惟卿及治獄兩丞居之紹興二十年攺建始增創官舍及用丞石邦哲請蓋造吏院自治獄都轄至推吏家屬皆令入居而嚴其出入之禁至淳熙閒次第皆備卿廳居中左則斷刑官吏居焉右則治獄官吏居焉紹定二年重修丞遊侶爲記【紹定己丑歲九月李寺營造落成昔未有記僉欲書始末稽之故牘六飛初駐蹕寺以錢塘縣治爲之旣建景靈宮紹興庚午詔徙今處舊自卿及治獄兩丞外屋皆僦至是並徙入吏從焉淳熙初屋圮復僦越丁酉乃入己酉司直簿以宸筆入嘉定壬申𨿽斷刑吏亦使入於是寺所拓地廣矣先是營造事皆屬役臨安至戊寅楊卿汝明卽大門內列詔書碑遷明淸堂葺卿所居重立少斷刑屋費始取諸寺不以諉府癸未曾卿煥又新敕庫岸獄及其屬之廬十有六再葺卿居費乞諸朝亦不以諉府此先後易置繕修之大略也方曾卿之爲此役也少治獄卿屋未老置弗議不數年懍懍懼厭卿寓它捨吏亦不得寧居潘卿槱嘗以聞戊子冬今卿綦公又核其費以請及春報可田廾緡錢二萬五千公卽日鳩工慮材口授指畫未幾卿捨立位置穩愜殆可甲諸治寺少斷刑屋亦更革半之治獄吏區秩秩井井閈閎墻垣伉敞言仡役旣不愆素而撙節猶有羨錢顧明淸地勢卑木弱不耐久因攺作上極旁挾視前加壯曠奧兩得燠寒具宜寺之居遂全且美矣居者气之助也君子𨿽以志禦气而居或足以移之湫陋弗能髙明則气郁而志反累焉將懼於蔽況寺所職非它曹比畫地之謠不待述也而四方之讞使之聽歷年之訟使之閱見不昭徹則毫髮差而欣戚異何地可復愬任之難若此而居之陋可乎今旣奕然趨新則率屬於斯講論於斯气當益舒志當益明鑑空衡平而生意滿天下矣或謂杜起曹閒關奔走故號風捲茅之夕有突兀庇寒之思著身輪奐中視何校嬰索而待蔽茹苦銜冤而冀得直者居不相似也此之安彼之忘將如之何夫苟不志於仁則彼已莫能相通固也我朝以仁立國司臬之選宜弗輕萬不慮此𨿽然不可以不戒也公屬筆於侶因並書之公名奎字仲文紹興內相北海公諸孫中外踐﹝昜�﹞綜理精密卽是可槪見云】司直程宏圖記題名【天象有星曰大理古者以更廷尉名示警也卿在漢惟長魏置少以貳焉正丞本商秦官司直評事主簿乃因漢魏後齊所置俱其屬也國朝之制左則斷刑有若直評按法詳斷丞議正審右則治獄有若丞顓推劾簿掌案籍少卿分領其事而卿總之肆駐蹕於此沿革匪一厥今卿弗常置率以少卿對掌一正二丞八評詳斷議審如故隸於左又二丞分鞫二推增一正以聽成辭隸於右簿通稽左籍直兼糾右違曁臧罰之事皆止一員惟建置周密罔有闕是宜鹹盡乃心已異日選掄多尙法理之士屬者欽卹有加﹝上田下廾﹞付愈益嚴非通經議古忠厚明淸者不以居守厥官能上﹝口十﹞星象無負聖天子顧不休哉凡庀事後先歲月宜有考比嘗﹝帛系﹞蕝木刻所紀僅自隆興攺元始毗陵吳公廣漢章公乃克更勒堅﹝王民﹞益搜廣中興以後姓氏悉登載之且俾來者得以敍列左方用咸托不朽淳熙十有一年歲矣甲辰夏六月甲子】

明淸堂在卿廳之左爲寺官會議之所前有池

楮亭在池上

新渠嘉定二年卿費培浚治司直陳璧記【國家以仁愛立治以欽卹用刑棘寺卿屬皆列捨於寺以聽斷獘不與百司庶府日旦趨局日中而退者比嚴其職而奠其居凡所謹邦刑重民命也南渡初寺在今錢塘門內枕城一隅褊陋殊甚特卿少及治獄二丞居之臺臣議其湫隘又密邇列聖衣冠月遊之墬紹興庚午詔徙仁和縣西其基視舊三倍而廣屋亦倍之迨今六十年閒日以增葺而刑官之屬各有攸處矣然地本塘濼外崇中坳舊渠塡淤深不盈尺水脈浸淫所在卑濕霖雨時至瀦匯弗流官宇吏區漫爲沮洳橇而行閣釜而炊湊潤上徹居用弗便蓋官吏通患之況狴犴乎嘉定二年春梁溪費公爲廷尉卿一日喟然嘆曰自吾列理官知塗潦之爲患久矣渠功可卽吾其敢憚勞與費而弗之治於是鳩材慮庸因舊作新周垣南北昔有渠二乃從而增浚之首起垣西尾屬河堧南渠廣尺有九寸深加一寸步益深之長八百有三十尺東抵倉橋而注之河渠尾廣深皆倍其首北渠之廣增南渠三之一其深如之其長閷百有三十尺東過萬載橋而達之河渠尾廣深倍渠首而加半別穿諸渠於寺之廷橫六縱八積四千七百一十有六尺髙下相因脈絡交貫而會於二大渠渠皆甓其旁石其底凡雜役二千三十有八工用錢二百一十有八萬甓以枚計者九萬一千二十有九石以丈計者一千六百有七十橛以本計者八百有六而材石之仍其舊者不與焉作始於三月之晦閒因旱暵輟役三旬而告成於九月之朔是月雨作水循新渠以趨於下曼衍轉注弗洑弗渟公顧謂其屬是渠之成觕畢吾志𨿽然不能無所待也其壅也或導之其罅也或堊之其嚙且圯也或修營之殆有望於後之人子盍識焉以告璧聞竇崇三尺之制記於考工道達溝瀆之時書於月令夫人而能知之顧士大夫有列於朝��年除歲遷其視官府若傳捨然宜此渠之堙壤而莫之問也公領寺事再稔於玆獨能存古人一日必葺之意以迄玆役俾位於理屬者奠厥攸居而獄岸有賴焉公之盡心職業詎止爲朝夕計哉後之君子槪以是存心將不但斯渠之不廢而已於是乎書公名培邦基其字云】

司農寺在保民坊內中興初以寺事撥隸倉部紹興三年復置丞二明年又置卿少職掌如故寺凡三徒最後紹定閒與太府寺將作監軍器監審計司同建於今處蓋馬軍帥衙故址也【舊志謂嘉定初遷於馬軍司舊址後有景星洞按嘉定所遷乃韓氏園今爲太廟禁山景星洞在焉】有祥扈堂有樓比歲朝紳居其中本寺官坐曹弗便景定二年有省札毋得指占四年又葺而新之舊有題名丞林次膺記【司農寺有卿少有丞簿國朝舊制也二百年閒巨公偉人歷玆職者未易悉數中更多故權宜省並主上系隆炎運庶政修明紹興三年有詔復置寺丞一員明年寺宇印記始具旣又閒置卿少厥後復置寺簿繇是舊制燦然矣粵自姚虞以稯命官周屬之太府秦屬之治粟內史漢武始更號大司農是後𨿽名稱代有革易若職掌則一也皇宋隸於版曹而下以幾察廩庾之出納紹興更置起癸丑至甲戌二十有二年自李若虛至張士襄五十有二人而次膺實始以麼麼叨領丞職幸時承平自公之暇因與主簿林一鳴詢究玆職復置之由與夫中興以來官於寺者名氏爵位並赴罷之歲月命工刊石寘之廳事蓋不特侈一時之美觀庶來者有考且似續其後厎於悠久云紹興二十四年十二月望日】少卿張維續記【漢置九卿大司農其一也初日洽粟內史錢谷之問實專其責後又置五尙書分主曹事魏稍損益之始置度支尙書掌軍國支計而大司農之職分矣其屬有度支左戶右戶倉部金部見於齊志隋更左右戶曰戶部又更度支尙書曰戶部尙書唐因之初亡所革至中葉國用不足始置鹽鐵使繼又置度支使未幾罷使名而以戶部侍郎判度支兼諸道租庸鹽鐵使歷五代以戶部度支鹽鐵爲三司於是有三司使或以重臣判三司或以宰臣分判一司或以租庸使管轄三司至於國朝則置左右計使總計使旣又罷之三司使如初元丰官制行三司並入戶部惟常平免役新法與夫農田水利則隸司農太上中興司農勿用紹興三年復置一丞而卿少主簿駸駸復矣淳熙三年春治新寺宇舊題名弗稱乃礱石以易之卿李椿屬維紀事維竊謂九卿非古也周官六卿與三少爲九漢儒附會之說也今仿周制爲六部以戶部掌國計而司農猶爲列卿贅矣況倉儲出納自昔太倉令主之蓋大司農之屬猶今之倉部也以列卿而行太倉令日惟倉部要束是聽位𨿽髙埶出倉部下至於軍餉肅給罷於奔命世謂走卿辱矣維下走也不敢謂辱而惟贅是羞又安能紀事乎然堯舜在上聖政日新稽古建官將有取於斯云冬十月一日】

太府寺在保民坊內【創建歲月同司農寺】紹興三年增置丞爲三員四年復置長貳少卿耿秉記題名【周官三百六十名存於今而職不異者大府一官耳周制下大夫二人上士四人下士八人設屬若是其眾非以其事繁而職重歟故鄭氏謂爲王治藏之長秦漢迄隋並置不常上下千載何寂寂咸無可紀也豈出內之吝僅云有司他非所及耶抑卓偉之才偶不相值耶若曰士舉不逮古則焉敢厚誣獨唐開元中楊隆禮任職二十年有公淸之譽性特詳密𨿽尋尺皆自按省凡物經楊卿者無不精麗吾猶憾焉以其未聞君子之大道也國初省部寺監惟以寄祿寺則光祿太常宗正衛尉司農大理或以卿或以貳或以丞各寓一階別設主判之官以典事惟太府則否其職悉入三司諸案故主判之任﹝上�下幹﹞置逮元丰釐正中更多故歲久莫詳髙宗中興駐蹕臨安任職者始可以歲月考史祺孫爲題名記實首於紹興四年然長貳丞簿區分各記或繁或稀題續不齊僉欲易爲編年秉承乏伯臣比修玉牒恭睹壽皇聖帝理財之訓有曰生之者寡食之者眾爲之者舒用之者疾財計安得不匱大哉王言深知民生之不易用度之宜節秉謂司府之官尢不可不知此適玆兼官少列舉聖謨以語同僚謹識於題名之首其續刻則有鄭湜爲之記紹熙攺元正月丙辰朔】浙東提舉鄭湜續記【太府周官也幾邦之賦用取具焉漢之大農領軍國之經費而少府給縣官之私養分畫與古不同故太府之官闕置卿自梁后魏始也隋唐因之實與版曹相爲管鍵以制邦財國初財賄出納阜通之政顓領於三司太府所掌惟奉帨幣頒權量而已元丰治官盡循唐舊中興初並省附於金部獨以一丞治鹺茗之質劑凡省五年而復馬承家蓋初除也初元丰以在京司局分屬寺監而大府總局二十有四今𨿽頗省猶劇於他寺以式班內外之廩稍覆其名數而鉤磨之則諸軍諸司糧審四院屬焉頒財用於受藏之府周知入出而會之則左藏東西兩庫屬焉時禁省官府之需以儥用物則買務屬焉斥幣余互市之積以便貿易則賣場屬焉比物奠賈俾從其抵則編套兩局屬焉藥石必良以除札瘥則和劑惠民四局屬焉敍財幣以待上之賜好則祗候庫屬焉制券之短長以通商則鈔引庫屬焉所異於元丰者惟內藏奉宸不外屬榷貨顓隸於都司蓋經財制用有不同爾寺凡再徙而埶非宜與塵囂混今寺故敕局也淳熙十有五年夏局罷白於朝以爲寺秋七月乃遷閎奧顯廠稱其官府寺故有題名歲久官溢不足登載離於三四叢猥不章不與寺稱於是欲更營穹石敍次官氏歲月而鑱之同捨或遷或去不果就惟會君三復曩嘗預遷議再除復來爲丞實終始之以成同捨之志以湜於是寺也爲有舊移書命之記不得辭因考其沿革系於碑端並識遷焉紹熙元年正月四日】咸淳臨安志卷之七

行在所錄﹝七﹞

祕書省在天井坊之左東都建於禁中紹興初權寓法惠寺十三年十二月詔兩浙運司卽殿司寨基重建從祕書丞嚴抑之請也十四年七月九日少監遊操等上表請車駕臨幸詔曰仰惟祖

宗肇開冊府累朝不世之士由是而興一代致治之原自此而出朕一新史觀親禦榜題肆從望幸之誠以示右文之意遂以二十七日幸焉召羣臣觀累朝禦書禦制書畫古器等省官遷秩有差孝宗皇帝遵故事以淳熙五年九月十二日臨幸賜羣臣宴次日出禦制近體詩賜丞相史浩以下咸有賡載【陳均編年綱目淳熙四年五年連書幸祕書省國史無所考恐誤】右文殿髙宗皇帝禦書扁【並右文殿門】祕閣在

右文殿之後髙宗皇帝禦書扁兩廡列累朝禦制禦書石刻髙宗皇帝眞行艸書

孝宗皇帝臣聞道之眞以治身土苴以治天下帝王之功聖人之餘事也五三六經所傳備矣孔子敍書斷自堯始帝王之制蓋莫盛於堯也堯之治至於協和萬邦黎民於變時雍問之在朝在野皆不自知其然堯之所以君天下者民固無得而名也虞書所述特其緒餘而已煥乎其文章巍乎其成功非書所能盡也虞書不作聰明文思之美天下何傳焉形容其所難名揚厲其所不傳此堯典所以系之虞書也恭惟光堯壽聖太上皇帝身濟大業紹開中興智周萬物而不以自用功冠百王而不以自伐道全徳備美莫容贊其形之誤訓施之命令者若稽古道皆不約而合孝通乎神明誠參乎化育範圍天地之大而極夫裁成輔相之理徳之乃聖乃神者也仁涵乎有生義肅乎不譓�揉彊暴之民而納之聲明文物之地徳之乃武乃文者也招徠畯良容受忠讜巧言令色者遠焉知人之哲也哀矜犴獄寬免徵賦困窮無告者遂焉安民之惠也三十六年之閒道洽政治禮制樂作百度粲然治具畢張睿謨聖訓善教良法史官傳之天下誦而歌舞之此可得而稱述者也惟微之心輔萬物之自然髙蹈物表脫屣萬乘至道之眞與天同功其孰得而形容哉臣以菲質嗣守大器惟徳不逮有涉淵馭朽之憂問安侍膳得之口教面命者聞斯行之矣尊其所知是宜奉以周旋不敢忘怠於是建官設局纂輯大典始於建炎受命之初止於紹興﹝捲力﹞勤之日凡九百有五條釐爲六十卷昭然日星之垂也了然龜鑑之揭也繼自今進而得之諄諄之訓退而求之渾渾之書率而行之庶幾於治乎繼自今發於身加乎民云爲注措弗畔於道惟聖政之書實詔之若夫夙寤晨興兢兢業業惟大猷是經惟舊章是循以無負詒謀燕翼之意臣不敢不勉右

光堯太上皇帝聖政序權參政事臣蔣芾等謹記【臣芾言臣恭惟皇帝陛下躬稟聖質嗣承丕緒夤念光堯壽聖太上皇帝付托之重兢畏祗栗奉若慈訓凡立政用人治民馭軍之道惟舊典成式是憲是守爰自踐祚初載卽命大臣纂輯聖政萃爲一書越五年書成陛下親禦翰墨制爲序文以冠篇首臣適待罪政府幸以薄技典領著作乃獲躬睹盛事拜登跽誦震耀心目竊惟自昔帝王昭至徳垂茂憲必有﹝上莫下言﹞訓布在方策載籍之傳維見可觀也五帝之盛莫若堯舜然二典之書不並時而作況其餘哉惟我太上皇帝武定亂略文臻時雍功成不居以授嗣聖陛下孝篤乎事親志勤乎協帝帥繇聖道不敢怠遑作宋一經垂示無極而又駿發睿藻序所以爲作者之意父堯子舜會逢一時奎文漢章雕飾萬寶開辟以來詩書所記未之前聞顧惟堅﹝王民﹞未刻無以詔天下與來世郁聖徳而弗彰閟盛美而不傳臣竊恧焉臣不勝大願願以宸翰勒之祕府與河圖大訓並傳永永無斁以揚厲陛下聖孝奉皇尊章洪業之志謹昧死以請制曰可顧謂臣芾其以朕以書賜卿臣芾拜手稽首受賜退而書之附於聖政序之下方】乾道辛卯春被賜眞行艸書總十卷臣下拜瞻玩心目開明竊惟書法自東漢迄於晉唐代有名家然莫不祖述鍾張憲章羲獻而各得一偏未有超軼拔乎其萃者恭惟光堯壽聖憲天體道太上皇帝髙蹈羲皇之上遊戲翰墨之閒初若無意而筆力所到自得之妙集乎大成如春云行空千狀萬態遠視前古有不足述因知天縱之能心與神會非眾庶曲學之所可及也帝王餘事猶能至此顧不休哉右

光堯太上皇帝眞行艸書跋比以秋日臨幸祕書省因成近體詩一首賜承相史浩以下玉軸牙簽煥寶章簪紳列侍映秋光宴開蕓閣儒風盛坐對蓬山逸興長稽古右文慚菲徳禮賢下士法前王欲臻至治觀熙洽更罄嘉猷爲贊襄右

幸祕書省賜詩右丞相臣史浩等恭跋【臣等仰惟皇帝陛下宵旰萬微身濟大業雕瑑誇詡浮靡虛憍之習是抑是黜囿遊池﹝上竹下禦﹞宴豫虞樂之奉是損是蠲乃睠三館實儲藏典訓長育英畯之地自紹興淸蹕下臨迄今三紀思欲式刑丕彜增光聖緒粵九月壬申幸祕書省修太平興國故事宴右文殿越翼日癸酉內出禦制詩賜臣浩以下昭回光曜參賁圖書鴻大閎深匹休雅頌臣等下拜登受相與齋祓敷繹宸翰在昔聖人以開物之智立經陳紀通於萬世惟有道之主爲能則象成憲立一王法而斯世之張弛士气之信屈觀國者必占焉𨿽堯舜禹湯文武之隆揆厥本原稽古右文禮賢下士蓋同一軌轍淵然大訓播於詠歌固非墨客槧人所得私以爲榮觀臣等昧死請勒諸琬琰詒諸億載與日月云漢同垂無極制曰可謹具著下方以風示﹝�禹﹞內徳意志慮之所鄕云】翰林學士周必大恭和二首【羣玉西昆富典章二星東壁燦輝光秋花迎仗千叢麗法曲傳觴九奏長虎將縱觀修舊事淳化祕閣新成詔傅潛戴興率諸將從觀書籍賜禦酒終日豸冠陪侍仰明王政修卽是攘戎策玁狁殘祆豈足襄蟠木離奇愧豫章幾年封植荷恩光石渠久綴英髦後金鐀深慚學識長禦墨奎文瞻列聖雷尊篆鼎備三王願言作徳酬榮遇寧復矜才似智襄】觀秦很石銘屹立中逵若有神靈以戒秦皇之暴虐從欲則善矣又豈可加石以惡名乎宜易之以美名表異之可也因跋於本銘之後云右很石銘跋右丞相臣趙雄等恭書【上纘祚之十九年政成徳孚方內阜安萬物得宜允臻於泰和乃三月辛未召臣雄臣淮臣良臣入侍閒燕從容言天下事甚眾極論古帝王問學有精有粗而治忽分焉最後及唐文章因舉皇甫湜很石銘謂石有至戒而秦弗克省乃更被以醜名惟玆沈冤歷世未灑於是出聖制跋湜語以賜臣等睿識髙遠宸畫炳麗臣等誠不足以辱賜謹拜手稽首言曰陛下紹集大統夙宵軫怛不忘中原玆石至微猶復慨然興念思爲澡滌振拔矧遺黎故老久淪塗炭者乎且驪山之役秦君臣曾弗聞危懼之言玆石獨屹然中立若示大警寥寥天壤閒亡秦之很與石不磨而湜也�銘亦罔克載石意石之不遇千四百年於此矣陛下超神悟於有物之先雪幽憤於無傳之後石之神靈乃今始克用顯異日掃淸關輔出滋石於腥血膏火中時巡方嶽而幸過之大書石上以詔示無極則勒銘砥柱刊頌浯溪不足儷已此中原父老所以引領南望日日以冀於仁聖者臣等尙幸見之】春賦【並用人論已見都堂石刻玆不重著】用人論

光宗皇帝臣聞乾坤之文不著無以見太極而太極非有待於文也虞夏之書不作無以見堯舜而堯舜非有蘄於書也恭惟至尊壽皇聖帝以妙道治身參之三才而無閒以篤行事親質之六藝而無闕以深仁厚澤幸斯世極之根荄鱗羽而無不被宜配雅頌宜襲春秋而臨禦二十八年之閒凡施凡設歸美髙廟金石之刻無傳名山大川之藏未睹也夙以神器授於微身盡遺有迹之累而退托無名之境方將淵乎其藏用衝乎其忘言尙友太極法堯而蹈舜矣則聖政之書何容心哉然而寶章玉冊希闊之典儲於三宮廟謨宸斷溫厚之詞施於百辟而詠歌休威摹寫功徳之人又徧天下至於中原之故老蠻貊之君長懷好音歸大號者家有其說國有盟載也豈惟史臣將夫人能記之豈惟今日將後世亦能記之則鋪陳匯次以作一經蓋有孺子弗能抑聖父弗得辭者焉矧惟菲薄膺受重寄蚤夜震懼何以嗣服對天之休亦越成書是訓是式率舊因余庶幾厎義是用申命大臣總領眾作起初潛至於內禪掇其最凡得六百四十一條爲五十卷一言一動皆足以經天緯地垂裕無極猗歟盛哉昔者文王演易周公系辭父作子述臣竊慕焉於是親序此書之意以附篇首上之慈廷副在禁中右

壽皇聖帝聖政序左丞相臣畱正等謹記【臣正言臣聞前聖之徳業莫盛於堯舜後聖之作述莫盛於孔子然二者相須而不能以同時恭惟至尊壽皇聖帝道本於稽古功成於協帝臨禦二十有八年仁恩塞穹壤咸聞憺蠻貊潤色中興之烈而增光揖遜之美薄海外內萬口同辭以爲自舜以來一人而已陛下奉若慈訓克昌丕緒見之行事緝熙光明�且欲以欽承允蹈之餘布在方冊昭示無極爰命史臣裒輯聖政鋪張表出作宋一經於是書成來上親灑宸翰攄發睿藻冠之篇端日星有爛著於天文而太極之妙自然陳露縉紳鉛槧之流又以爲是孔氏之作也臣竊惟有虞之書初與五典並行而無辧更千五百年而得孔氏斷爲書首序之百篇之上然後暴著於萬世由此觀之虞舜𨿽極治矣嘗久晦而後彰孔子能祖述矣蓋追誦而不相及未有父

子兩朝聖以繼聖立徳立言自相發揮皇乎懿哉如今日之盛者也抑臣次舜之事以厎豫爲孝遭人倫之變也以予賢爲公因天命之攺也惟我壽皇之事髙廟備極五福彌歷三紀雍雍穆穆無閒言曾未倦勤脫屣萬乘授之主鬯神人燕寧累聖一家世世同徳父

子之閒視舜有光陛下之序此書尢足以垂百王之範補六藝之闕矣臣以非材待罪宰事適董攸司與訖不朽而藏之禁嚴未寫琬琰無以對揚宏休臣實甚懼用是百拜稽首昧死請以賜本大書深刻以幸來世而又百拜稽首髣佛大旨敬書於序之下方】

理宗皇帝朕觀書契以來人極茂建聖賢大訓布在方策其言治國平天下之道無出於六經而求之六經之要一日不可違者其惟天道乎大槪易明其理書正其事詩通其情周典備其禮春秋志其變記禮則雜紀焉者也人主知天之當敬視六經格言如金科玉條罔敢踰越則逸徳鮮矣仰惟祖

宗丕靈承帝事撫有方夏列聖垂謨無一息不以敬天爲心國史登載難以殫舉然未有不本於六經之旨朕以寡昧寅奉燕詒﹝上目目下心﹞弗克欽若眷命萬幾之暇稽式古典爰以已意凡其關於天道之大而有以啟寅畏之衷者每經表而出之裒列成編目之曰敬天圖庶幾朝夕觀覽對越鑑臨以自警省云爾○易六十四卦大象之義各有攸屬自出治而言則謂之後自定位而言則謂之上自創法而言則謂之先王自繼體而言則謂之大人余則總而謂之君子皆主於人君而言也卦必有象象必有義體而行之人君能與造化同流者其以此耳然他卦大象皆著本卦之名惟幹獨不稱幹而止曰天行健而以自彊不息歸之君子嗚呼此天徳也人君實以之君卽幹幹卽天也人君動靜語默政化云爲無一而非干以至先天而天弗違後天而奉天時皆此物也而其要則自閒邪存誠始然則求敬天於易豈不尢邃於五經歟○若昔先王盛時君臣上下相與儆戒兢業於敬天一言最爲深切著明皆聚此書今可考也曰天無親曰天難諶曰天明畏曰天命不易凡所以推言天命靡常之理言言至到何凜乎其嚴耶惟人君深知天命之靡常而能疾敬厥徳則可以祈天永命無疆惟休矣不然則不敬厥徳乃早墜厥命豈不甚可畏哉今所纂輯取於書者尢詳噫肆予曷敢不敬○詩者動天地感鬼神所以通幽微之情而窮交際之理者至矣方商周盛時上而卿大夫士近而侍禦臣僕下而比閭族黨無不知天道而識天象憂深思遠指事引類未嘗爲迫切之詞駭異之語也方其神祇祖考燕衎和樂而隱然戒懼之意寓焉我將之詩是也方其旱暵爲虐遇﹝裁去衣攺火﹞而懼而惻然哀矜之情發焉云漢之詩是也至於陟降左右緝熙敬止之類則又非可以淺近觀也端居而誦澡心以思玩味而紬繹之其不曰上帝臨女無貳爾心乎○河汾王通嘗謂如有用我則執周禮以往且重發周禮敵天命之嘆蓋其爲書大綱小紀詳法略則粲然靡所不載玉帛牲器之用車旗冕服之制豆籩罍爵之陳鍾鼓匏管之奏品節度數必加詳焉至於象緯之考察眚災之抑損亦莫不隸之司存而不敢慢凡所以接三才之奧通幽明之理也聖人於此豈徒從事於文物典章之飾於外者而已乎要必有爲之本者矣不然則周禮特一書耳又安能敵天命而與之並存哉○春秋二百四十二年所書辰星風電之變水旱霜雹之﹝裁去衣攺火﹞螽螟或虫蝝之害靡不畢備而於日食之書尢詳且密傳者閒未免傅以列國證應之說遂使後之星翁歷家分諉於所主方域以啟時君之玩心此則非春秋本指也春秋一統之書也方諸侯專恣王室旣卑麟筆褒貶豈獨以禮樂徵伐關於人事者屬之周而天變之特書婁書皆系之王至於書王必曰天王其所望於周者甚深固曰諸侯𨿽無周而天命未攺承天從事周之人主不可不任其責也以周之無政而聖人猶拳拳焉南面而治天下者其可忽諸○記禮一經冠之以毋不敬之辭所謂禮儀三百威儀三千待其人然後行者惟以敬之一字而已或謂月令出於呂不韋之手未免滯而不通然奉時承天之義𨿽細微必謹言固不可以人廢也至若中庸大學之書一則曰維天之命於穆不已再則曰惟命不於常援詩書以明義理之正而其本則俱切切於謹獨之訓誠之不可揜必戒於不睹不聞誠之毋自欺必嚴於所視所指二書之旨深矣可不懼哉右敬天圖端平攺元春三月庚子齋居恭默夜夢一眞人峨冠佩玉略似藝祖色黧而貌和亟延朕殿上授之坐親承面命聖謨洋洋敬聽無斁俄而夢覺越三日宗臣善來以舊藏昌陵禦容捧進一瞻天日之表如夢中眞人無毫髮異乃知在天之靈將啟佑我後與齡錫祉用昭眷命厥惟休哉豈朕之不徳所克負荷以靈承帝寵敢不祇若休命夙夜兢業期於揚我祖之烈光因述古律二十韻紀實以詔後世用傳不朽云○文祖膺天命開基本至仁治隆三代主福錫萬邦臣禮樂崇儒術詩書教武勛如天常覆燾薄海悉尊親歷數恢千載皇猷塞萬春眇躬承大統令徳媿前人凜凜如承祭孳孳每問津精思形寤寐幽契動威神陟降徠天步將迎荷聖恩矢辭踰訓子侍坐匪同賓仁政因微扣宏摹乃歷陳治當先法祖徳勿謂無鄰幾務惟中道規恢必有倫誦言猶在耳取則敬書紳想象更三晝希奇遇一眞居然天所賚儼若夢中身施祉垂孫子遺思浹士民睟容瞻日月彩仗上穹旻所願新其徳毋忘誨爾諄昭哉傳百世燕翼永持循右

端平紀夢詩並序右丞相臣遊侶等恭跋【臣等恭惟太祖皇帝以神武不殺取五季分裂濁亂之天下而淸壹之功成治定不私神器而傳之太宗此堯舜以來未有之懿也帝懷明徳本支百世蓋十傳而得孝皇是气數之一還也又三傳而得我皇帝陛下是气數之再還也於是僊源雙派大慶始均焉家嫡正體大順始成焉此非太祖之心亦非我皇上之心乃天人之心也寶

紹之閒謙遜遵養端平親政如日方升太祖在天監我有道曾孫必有不能恝然忘情者故庚子之夢神交而命卽堯舜相授受之旨而聖作之偉妙契疾書卽湯武銘盤席之意臣等肅容伏讀有以見聖祖神孫傳心之妙信非三代帝王以下所及也大哉之問它不遑及而仁政爲首顯哉之謨諄諄歷陳而中道爲要中也者好惡黨偏之俱泯蕩平正直之是遵大祖令洞開諸門皆端直通豁無壅蔽謂左右曰此如我心少有斜曲人皆見之觀此中之體也推而達之仁覆天下矣蓋中之外別有仁而道之外別有政也皇情睿思領會微言奎畫云章發揮祖訓彼有作大風歌者特雄心之所感何有於道作秋風辭者乃逸志之所形何關於政豈足以方今日之事哉樂石旣鐫詔臣等措辭其下臣等敢復推述气數之所以還精神之所以接心法之所以同者昭示來葉云】淳佑甲辰臘月壬申夕夢髙宗皇帝於殿上峨冠被服若天尊然拱侍從容言貌悅懌我皇祖所以眷屬之意深矣恭述古風一章紀實以昭在天之靈俾世世萬子孫其無斁○淳佑四﹝社去土攺異﹞冬是月昏婁中甫親丙夜枕有感淸明躬夢至一別殿修梁抗雄虹仙眞儵來下尊嚴贍帝容云冠髙岌嶪霞佩鏘玲瓏秉執粲玉斧舒徐坐其東從官五六輩言稱我髙宗瞿然起敬畏再拜前致恭溫辭曲勞問宛與家人同忽覺手進食臣托擎金龍笑謂持得起喜色春融融食餘卽就賜捧視飧有饛眷焉寓深意詞簡可類充俾思付托重庸茂持守功淵謨在紬繹儼立方祇庸丰隆俄先路笙鶴旋殷空羽仗矗輕舉佳气垂鬱蔥寐覺肅中盥涉筆識所從緬懷端平夢藝祖臨絳宮徽言固典聽紀詠愧不工皆於更化日精神潛感通創業中興盛啟佑斯無窮涼菲念厥紹統業當系隆姦佞終屏黜賢俊俱登崇所冀在廷彥協贊同和衷摭實以自儆矢辭成古風右

淳佑紀夢詩並序右丞相臣遊侶等恭跋【臣等仰惟皇帝陛下英資冠古聖度如天臨禦寖久而閱理滋多聽斷至明而藏用尢密乃淳佑四﹝社去土攺異﹞十月丁亥禦筆逐朋姦者四人十二月己巳寢大臣奪情之命越翼日庚午制拜二相朝野相賀越二日壬申乃夢髙宗皇帝聖容有懌嘉重器之得托賞神孫之能持嘻亦異矣於是皇情載震帝歌爰作陸離天藻摹神交之妙昭回云章發言外之蘊臣等拜手伏讀作而頌曰天人相與之際豈遠乎哉用人焉而合乎天下之心斯合乎祖

宗在天之心矣捨一人焉而合乎天下之心斯合乎祖宗在天之心矣洪惟我髙宗噓赤燼以興中天之業挈神器而還昌陵之裔固期子孫是保永世無斁有茅其姦椓我王度我先神後固謂斯何人事一返正而神心亦欣豫理之當然無足怪者昔漢武帝感車千秋之夢而罪江充以爲髙廟神靈使公教我豈若我皇上英斷風霆匪待詔教矢言金石爰播聲詩有曰姦佞終屏黜賢俊俱登崇所冀在廷彥協贊同和衷臣等無狀不足以上稱登崇而和衷之訓則敬聞命矣至於屏黜姦佞知終終之此盛帝去邪勿疑之事也此忠臣願君思終之說也在天之神靈實聞此言羣臣敢在下風臣等拜舞贊誦之餘請勒諸翠﹝王民﹞以傳耀無極敬百拜書於下方】

國史院在右文殿東提舉廳在殿西

道山堂在祕閣之後髙宗皇帝禦書杜甫山水歌於屏仍詔將作監米友仁書扁景定四年理宗皇帝復錫以奎畫少監臣林希逸謹書【臣恭惟髙宗皇帝應興邦啟聖之期直保大定功之始作新基命搜舉國容睇東壁於珠躔稽西昆於瓊笈乃紹興甲子肇植宏規殿曰右文承以祕閣皆宸筆大書以煥耀之昭回之光上映日月於今六甲再環矣我皇帝陛下神聖文武緝熙光明宏濟時艱中休命敕天之歌喜起致祥之治肅和戒告攸備增飾廢故木天輪奐粲然一新臣以庸備數少令作而念曰於皇邃宇翚跋層聯殿閣有嚴厥名惟赫有堂中峙翼翼峨峨舊額𨿽存僉曰未稱叨陪經廈躐越奏聞曲荷聖兪乃二月戊寅賜臣以禦書道山堂三大字星鉤日珥洛緯河經眾體渾融八法嚴備能由天縱意在筆前聖祖神孫心畫授受龍騰鳳躍輝燭人閒臣對揚天體百拜稽首涓玆吉旦虔奉揭安羣工百僚眙﹝目咢﹞欣舞愚臣竊謂圖書之府大雅不羣本上應於幹文何取名於藏室豈伊儲才待用之地譬彼煙霞縹緲之居蓋唐以弘文登選學士世所歆羨北之瀛洲當時諸賢大則著績彌綸小亦流芳典籍姓名千載猶如列仙敬宗何人失身一語聞者鄙誚爲此館羞然則美之以爲名欲其居之以自省也棫朴之詩曰倬彼河漢爲章於天說者曰嘉植之賁於下猶天文之粲於上也又曰追琢其章金玉其相說者曰追琢者上作成之也金玉者下自貴重也今宸章表絢明正星河士遊其閒敢不企瞻華扁金玉其身以副聖天子壽考作人綱紀四方之意哉臣旣狀其事乞登信史謹摹而碣之述而美之於以垂無窮而耀無極乎爾】左刻國史監修提舉題名禮部侍郎李燾序【本朝崇儒尙文因唐故事必命宰輔兼領三館其首相曰昭文館大學士次曰監修自景徳二年王旦始也昭文館大學士熙寧九年王安石罷遂不復除集賢院大學士元丰三年王珪遷亦不復除惟監修國史相傳至今天聖五年修眞宗正史王曾旣領昭文兼監修又別敕命曾提舉提舉之名自曾始元丰以前國史別置院寓宣徽南院號曰編修及官制行並歸史館隸祕書省國史案國史案今日曆所也元佑復置國史院隸門下省明年又置國史院修撰兼知院事而監修國史自王珪後宰輔皆不入銜及修神宗正史呂大防實爲提舉而國史院修撰又別敕兼修正史蓋日曆卽國史也祖

宗實錄正史亦國史也起居注時政記聖政錄及會要亦國史也皆總於一固末有分紹聖復以國史院歸祕書省其後提舉修日曆或命它官而實錄正史宰輔兼提舉初不易昭文集賢或廢或攺而史館故在中興之六年始命呂頤浩兼提舉修國史當時國史但指日曆頤浩引元佑故事並及正史自是首相卽兼監修監修之名廢於元丰而復於紹興也逮修徽宗實錄秦檜亦以監修兼提舉紹興二十六年沈該萬俟並爲左右僕射始分監修及提舉爲二至今因之編類聖政初屬左尋屬右會要則乾道五年右創領焉祕書少監陳騤謂燾曰三館皆有題名而監修提舉獨闕可乎盍序其沿革次第並刻之燾猥以無能之辭備數太史牛馬走因不敢辭】右刻監少以下題名少監張宦記【上卽位之五年實紹興攺元歲次辛亥二月丙戌詔以多難未弭人才爲急其復祕書省置監若少監一人丞著作郎佐郎各一人校書郎正字各二人以待四方﹝仃去丁攺雋﹞傑之士又參酌舊制校書郎正字召試學士院而後命之自是采求闕文補綴漏逸而四庫書籍亦云略備矣越三載卽祕書省復建史館以修神宗哲宗兩朝實錄選本省官兼檢討校勘以侍從官充修撰明年詔放唐十八學士之制監少丞外置著作郎佐郎祕書郎各二員校書郎正字通十二員立爲定額又明年移史館於省之側別爲一所以增重其事而校勘官或目他官兼之至紹興九年修徽宗皇帝實錄乃卽史館開實錄院以本省官或他官兼檢討而修撰官如史館例明年以未修正史詔罷史館並爲實錄院呂正名實而著作局惟修纂日曆焉凡在玆選均謂之館職所儲蓄英髦以備任使臺諫禁從於此乎取之故所除授才十五六而員額之闕幾半蓋遴選也異日謀謨廟堂安社稷於談笑垂功名於竹帛者不無其人豈但摩研編削將以頌中興詠聖徳爲太平之文飾而已哉宧才朽學落五年閒再獲簉迹英遊實與榮幸竊惟祖

宗三館祕閣之制因革損益麟臺故事載之詳矣獨紹興以來題名未有石刻則擢序之先後居職之久近歲月遷攺將無所考於是作館閣續題名記且使來者可述焉紹興十年七月戊申】東西二合監少位焉丞及館職位於兩廊堂之前爲石渠橋其上旁爲小亭有吳說書石渠二大字堂下又有李陽冰篆書道山二大字皆石刻

著作之庭在道山堂之後胡銓書扁有著佐楊簡贊孔子語【孔子曰屬辭比事春秋教也屬辭比事而不亂則深於春秋者矣天有四時春秋冬夏風雨霜露無非教也地載神气神气風霆風霆流形庶物露生無非教也簡不勝起敬而贊之曰大哉聖言著庭以屬辭比事爲職辭不勝其繁事不勝其夥何以不亂亂生於意意生紛然意如雲气能障太虛之淸明能蔽日月之光明舜曰道心明心卽道動乎意則爲人心孔子曰心之精神是謂聖而每每戒學者毋意毋必毋固毋我意態萬殊而大槪無踰斯四者聖人深知意之害道也甚故諄諄止絕學者門弟子欲盡記之不勝其記故總而記之曰子絕四動乎意者必謂屬辭比事如此春秋冬夏風雨霜露如彼若之何而一又謂風霆流形庶物露生如彼屬辭比事如此若之何而一易曰艮其背背尙不知其爲一而況於不一不知不識是謂帝則聖人曰中庸庸常也明夫日用平常之心何思何慮虛明無體廣大無際天地範圍於其中四時運行於其中風霆雨露雪霜動散於其中萬物發育敷露於其中辭生於其中事生於其中屬而比之於其中如鏡中象𨿽紛擾參錯而未嘗動也亦未嘗不動也不可以爲有也而亦不可以爲無也不可度思矧可射思春秋之大義在斯深於春秋繼天有四時一章取諸家語】後有小軒置蘇軾畫竹石刻其中曾宏迪識【竹石不著名氏相傳爲東坡先生歸自海表戲作於僧壁好事者取以爲屏獻之貴家轉入禦府嘉定初內出送祕書省寘之著作堂上同館之士食已列坐焚香瀹茗其下望其傲風霆閱古今之气使人之意消眾謂土木之質久必壞相與謀壽諸石摹泐事竟將題識以傳或曰此石室先生文氏所作也聞者且信且疑莫肯涉筆時宏迪已自少蓬遷右史明年再入爲監石尙未立乃諗於眾曰東坡石室以气類合故嗜好��中自有成竹不在乎筆墨畦徑閒也石室嘗曰吾墨竹一派近在彭城試味斯言則舉是壁以屬東坡孰云不可眾曰諾乃識之下方】東西四閣著作著佐位焉後有池二

國史日曆所在著庭東廡有汗靑軒【按周必大玉堂雜記淳熙三年十一月二十三日禦封付下參政錢良臣辭免監修國史日曆所札子降詔不允必大因奏自來宰執兼領書局多是內尙書省批出局名旣至朝廷降敕合行寫正而省吏止奉行內批宰執亦隨敕黃系銜差誤日久今因答詔輒具言之國史日曆者書名也曰所者官司也今大臣合監修日曆卻添一所字似監修造作之官又如敕令所從官詳定宰執提舉今卻云提舉敕令所此何理也以至國史院會要玉牒皆爲一律合行攺正上以爲允其後或是或否復混淆矣】

編纂會要所在著庭西廡

書庫日曆會要庫各一經史子集書籍庫六分列於右文殿外東西兩廡又有書板庫在著庭之右

寶庫在西廡之外

後圃有羣玉堂以蘇軾畫竹眞迹爲屏有蓬萊前爲池度以石橋池之前各累石爲山又有蕓香亭席珍亭方壺含章亭茹芝館射圃繹志亭蓋自淳熙初陳騤爲少監始經營來者增葺頗爲華邃云

渾儀臺在含章亭之右

敕令所在侍郎橋南中書舍人兼詳定陳居仁記題名【乾道四年冬有司言建炎後續旨幾二萬餘條前後舛不合請削爲書俾吏不得舞詔可之六年秋復置詳定一司敕令所初本朝重令甲每詔諸儒篹修自天聖熙寧元佑以來有詳定編敕所編修諸司敕式所重修敕令所其設局不一最後獨存今名渡江因之而累朝大典用以秩序矣書旣婁奏禦賞煩費侈官吏寖﹝幾﹞紹興末例罷去至是始復之然視曩時官省三之一史胥徒省三之二凡共億之事又大省惟不務爲虛文而典領則並委二三大臣不敢少損焉示三尺重事必有考其要以詔官府又所制刪定員率資歷未可登他曹則於此乎儲之士得優遊其閒斂身於防益明習國家憲令以適於務夫謹法度廣賢才上之復是官也抑豈爲無指哉刪定有以他官兼詳定有爲同者中又省去今定爲提舉官二以屬宰相同提舉一以屬執政詳定一從官爲之刪定官五蓋於今爲著曹以典領重故也因得附離姓名於壁淳熙十五年四月】淳熙十五年用詳定官林黃中請省罷紹熙二年復咸淳臨安志卷之八

行在所錄﹝八﹞

諸監

國子監在紀家橋紹興三年六月詔卽駐蹕所在學置監仍置博士二員以太學生隨駕者三十六人爲監生十三年臨安守臣王喚請卽錢塘縣西嶽飛宅造國子監從之監繪魯國圖東西爲丞簿位後爲書庫官位中爲堂繪三禮圖於壁用至道故事也【余見太學】

芳潤亭在後圃丞錢聞詩扁以隸古

書版庫在中門之內紹興九年臣僚請下諸道郡學取舊監本書籍鏤版頒行從之然所取多殘闕二十一年旨諭輔臣曰監中闕書令次第鏤版𨿽重有所費不惜也繇是經籍復全

將作監在保民坊內【創移大略見司農寺】紹興三年始置丞一員領監事凡計料監造行在官司營房舍屋之類皆隸焉十一年始置長貳一員主簿孫祖壽記題名【漢九卿將作大匠沿襲秦官亦少皞氏以五雉爲五工正以利器用唐虞共工周官考工之職也歷代𨿽因革不一大率典司皆營繕木土之事隋開皇中始定以寺爲監唐天寶中始定以長貳爲監少丞自漢置主簿自晉置員之多寡亦不同焉本朝蓋因唐制主上再造丕基承平官府寖亦如舊紹興三年冬十月復監置丞十年冬十月置主簿明年夏四月置長貳官適少府未復故與軍器兩監分領其所隸自復監設官二十寒暑因循苟且題名未立吏書粉版不足示後祖壽濫掌勾稽與丞信安徐宗愈爲賓議立石未遂徐旣補外臨安錢端英繼丞事始克就因敍梗槪以揭其首云紹興二十三年秋七月庚戌】丞蘇峴續記【將作監題名紹興癸酉始鋟木以易粉版慮其易蠹不足垂久旣伐石未暇鐫也繇隆興而來上法慈訓躬履儉約宮室無所營繕器用不作車服從給職務益省矣於是長貳久闕勾稽之職亦復不除獨以丞兼治其事歲在戊子峴由太府丞以嫌自列乃獲踵伯父伯氏後陳懼無以稱明年二月礱石攺舊刻歷考所載名氏兒三十年閒由簿而上執國政者二人持從橐者九人今之有列於朝者陳公少常伯楊公次對朱公貳外府張公奉內祠伯氏爲尙書郎亦可謂盛矣顧峴之不肖亦得濫吹其閒有榮耀焉碑旣具乃以舊記冠其首而私著其事以告來者乾道五年三月八日】右司員外郎京鏜續記【將作古官也在秦曰少府在漢曰大匠在北齊曰寺至隋唐始以監名國朝因之南渡以來在所營繕之事有府尹畿漕分其責由是職閒無事監少婁虛丞簿互兼者久之比年人才盛多樂於匯進監少丞簿無闕員凡臺省之久次與郡色之有聲者悉寄徑於此今號爲儲才之地舊有題名各以類分逮鏜承乏爲監欲托諸不朽而石已無餘訪之它山會移都司不果今開封韋璞實繼鏜後明年得堅﹝王民﹞與丞淸源諸葛廷瑞簿丹陽霍篪議變例爲編年俾鏜記之竊謂官無中外亦無劇易均於事主報國而已吾儕立乎人之朝要當洗濯故習磨礱壯志相期姓名於簡冊之上庶於金石有光焉若曰吾於是乎紀歲月志族氏以侈後觀則恐雨淋日炙無復摩挲徒遺後人作﹝石丁﹞石爾其念之哉淳熙十四年十月朔】

軍器監在保民坊內【創徙大略見司農寺】紹興三年始置丞十一年置長貳又有制造禦前軍器所別置提舉提轄等官蒞其役近歲專屬殿司而監之事益以省【詳見制造軍器所門】監王﹝迋去王攺來﹞記題名【將作名官古也軍器非古也周有六職百工居一焉漢以少府列九卿其屬考工專主器械軍器非古也其職古也有唐設官軍器與將作並列國朝具官無員而其職掌隸於三司熙寧制更然後軍器有監監有長有貳有丞簿率屬合治與唐六典建官不殊中興以來承平官府並省多矣而此職具存豈以用下之時所務爲急𨿽時偃武所以除戎器者不可一日置耶由長而下異時選用人才其閒踐文昌登丞弼爛然可賭盛矣﹝迋去王攺來﹞也不肖由尙書郎得長是官日虞非材玷辱前列顧瞻石刻𨿽有名氏而未述官守建置之繇輒不少遜慨然書之並以姓氏列於諸公之左來者繼之頹然瓦石珠璧後先遲莫有榮焉淳熙三年六月二十五日】

大宗正司在天慶坊紹定六年判大宗正事師彌建權禮部尙書魏了翁爲記【大宗正司故與開元宮爲鄰紹定四年災寓治睦親宅五年六月甲子詔以天慶坊魏惠憲王府舊址爲之屬有司賦丈慮財爲緡二十餘萬而職歲前後所發裁及其半判司事嗣秀王師彌斥其私藏以承上意自六年六月戒事至明年端平攺元八月甲子落成上書屬籍之閣四大字以寵靈之門塾堂垂階廉序室公館吏捨庖湢儲偫鳩僝告功王過了翁言曰願子識之了翁謝未能也王曰子以宗伯載筆太史而子焉得辭之予惟古者官之長必曰司曰正而周之宗官獨稱伯以別於六官之長則所以重正體謹牉合嚴宗祧也或曰彤伯嘗爲宗正顏護軍辯其不然矣逮秦人始以宗正列於九卿僅掌親屬而宗廟之事屬之奉常大失古人所以敬宗之意至漢魏隋唐迄於我朝因之不攺昭陵念宗子之無所統壹也始於宗正寺之外爲大宗正司以皇族領之治平元年增置同知事元丰官制行又以宗室團練使以上有徳望者爲長而一人焉貳之若位髙屬尊則爲判凡以承寧弗協糾﹝迋去王攺易﹞愆違一祖宗厚倫之意至是逾密矣𨿽然予以古制參之尙有可言者古者以廟序宗廟曰宗廟室曰宗室器曰宗彜祀曰宗事姓曰宗盟而掌禮者由虞周以來皆曰宗下及都家皆有宗人將以別姓收族寓不言之教也是故天子之元子爲大宗以繼大祖則別子爲諸侯者各爲一國之大祖而不得禰其先王諸侯之元子又爲一國之大宗以繼大祖則別子爲大夫者又各爲一家之祖而不得禰其先公繼別者亦謂之大宗所以別小宗大夫之次子曰貳宗所以副小宗或同姓而異氏也或別氏而合族也或有大宗而無小宗也或有小宗而無大宗也或無宗而亦莫之宗也或有適子之子而不爲適孫也有通稱爲後而不與適適相承者同服也有宗廟之事則屍主列於太室子姓以昭穆爲南北面族酬賜爵昭與昭齒穆與穆齒內賓宗婦各如其倫其有哭臨之事則同姓於宗廟同宗於祖廟同族於祖廟所謂世之遠近齒之長幼分之親疏蓋自生長見聞周旋乎宗廟之中相示以禮樂而意已傳上無嫌偪之慮下無覬覦之心法之至善者也況又養之於成均以觀其徳行𨿽天子之元子亦齒於士也列之於王闈以考其中失𨿽大夫元士之子亦列於王子也逮其可以仕也則選建明徳自五等之侯兩社之輔三等之采六遂之邑有封畛土略以處之彜器分物以昭之祝宗卜史以秩之宗氏分族以維之才無小大靡一失職此其大略也而於其閒非混然無所別異者曹文之昭晉武之穆而曹爲伯甸武王之母弟八人三列公卿而五叔無官魯衛晉皆叔也而文武成康之伯不獲是分蔡叔康叔之兄也而衛先蔡則又於昭穆長幼之中以賢否爲進退以功過爲先後有尙徳勸能之意行乎其閒士之生於王族也宗有法廟有序學有教仕有養用有別涵養成就蓋非一日嗚呼夏殷以訖杞宋后稷以訖末孫幾皆有國二千餘年𨿽以嬴秦之暴斡棄周鼎猶三十年睨視而弗敢遷親親用賢之效豈秦漢以來褊衷忌意涼法敝事之所及知乎國朝待遇同姓則本乎成周之意視前代之自翦其類根無所蔭者殆不可同日語然而宗法不立無以嚴親親之等嫌忌尙存無以收賢賢之效若謂大雅不羣爲善最樂與夫操觚弄翰之士固多有之若同姓之卿與國同其休戚如古人所謂維翰維城者則子謂當思所以變通之法以蕃王室以彊本朝尙古人漑葉流根之意敢因王之請以所得於師友者爲王誦之用答﹝昜�﹞明天子崇寵屬籍之休命云】起居舍人眞徳秀記大宗正題名【利州觀察使天水侯典宗正之四年教孚令行公姓輯睦乃上書北闕﹝句去口攺亡﹞奉祠鑰以歸詔曰卿正身帥下人無異言其止勿請侯益感勵顧設官以來題志尙﹝垂夬﹞於是搜討載籍自濮安懿王而下四十有四人除授興巳攺悉書而鑱之石惟宗正之職起於漢初國朝沿唐置卿少以庀寺事國聖傳序本支日蕃景佑三年秋始別置司有知及同知各一人掌其教法政令以行藝訓道而篤睦之受其辧訴之事而糾其失自是累朝以爲盛選非學問通古今行誼冠宗室者不以屍其任也若昔同姓之賢惟周唐爲最盛還觀國家盛時宗臣多魁壘靖重至有名聞朔漠謼之以止兒唬者迨更事變登壇歃血倡義師以獎王室首出於維城之英中興百年尢磊落相望冠倫魁踐槐鼎功在廟祏者殆與姬召埒侍祠燕居詹不與事而忠純厚徳屹然爲國壽俊者亦足系時重輕其它風猷馨烈暴耀中外復不可勝紀益﹝目氐﹞周爲亡愧而揆唐則過之玆非建官立師時揉月化之效歟原是司之設先教法而後治法最得先王治親之意肆因侯命而特箸之俾來者知所木凡憲令糾禁在有司者皆不書侯名師嵒字景瞻崇憲靖王之子世爲宗室祭酒云嘉定六年十一月朔旦】趙時逢記丞題名【宗正置官尙矣宋百官春秋曰周封同姓之國選其宗中之長而董正之故謂宗正宗正置官自此始成王時彤伯嘗爲是官或曰彤伯爲宗伯非是按六典小宗伯掌別三族辧親疏卽古宗正職也漢興設官以序九族屬有丞非劉氏不田廾兩都相望號千里駒載獨行傳者尢表表可錄厥後親賢疊用遴柬時髦一涉筆占位允稱華選皇朝列聖相授輯宗睦族﹝目氐﹞前代有加宗正顓領玉牒大宗正實董治其事枝葉葰楙條緒日廣熙寧三年置二丞命都官郎張稚圭等爲之訖今百三十有二載員不並置佐理﹝罕去幹攺木﹞重時逢幸承乏又辱在同盟惴惴焉懼弗稱厥職暇日參訂前躅文書脫略漫不可究自詹事王公而下廑得三十九人靖思中興以來歲月未大遠前人名氏所失幾半若今登載弗卽後將有考由今視前肆謀伐石會有援光局例徠助事乃竟時逢末至得扳聯不朽竊與榮焉治所徙於潛苑廳東鄕前有池色紺綠如染因卽其﹝木閻﹞植軒十二楹北一室余隙地﹝田每﹞許鑿壁爲牖靑松老梅交峙森列屬祕書婁公機作隸古扁曰衍芳蓋取芳林故事用昭我我家本支蕃衍並識諸左嘉泰壬戌上巳】屬籍之閣理宗皇帝禦書

省所茶鹽所會子所公田所封樁安邊所右並在三省大門內以都司提領舊有安邊所創於嘉定初拘催簿錄家產及有市榷所牙契所後因吏胥蠹獘走卒繁擾咸淳四年奉聖旨撥入封樁所又有市舶所創於淳佑十二年近亦因朝廷察見吏姦於咸淳六年準指揮並行省罷

院轄

登聞檢院

登聞鼓院中興初建於和寧門之下紹興二十八年移置麗正門外左右闕之南左檢院右鼓院監官廨捨皆在鼓院南監院張叔振記檢院題名【國朝因唐之舊設四匭以通下情曰崇仁思諫申明招賢置匭院宣徳門外之西北廊旣易匭爲檢又攺爲登聞院景徳四年始攺登聞檢院檢函之置蓋不但以達幽枉亦堯鼓舜木禹鞀周肺石之意大哉制乎宜四方萬里猶一堂也南渡以來創治所於和寧門之下紹興戊寅復承平之制移置雙闕之左比年臺閣省寺之英往往於此乎出實儲才之地舊設官二員隆興攺元得旨省其一故自趙彥博而下皆獨員𨿽職淸事簡比它院無劇務然九重明目達聰所系民之休戚軍國之利病所由達屏奇衣牙進忠鯁信抑枉去壅遏蘄以仰裨聖治萬分之一則職業惟謹也院故無壁記以見前人之名氏歲月淳熙壬寅長樂陳公瞱到官始索之故櫝自紹興庚申迄其時僅得三十四人其閒李文中之後王述之前又脫略六年無所考之自陳曄而後至叔振承乏又得十人歲乙卯毗陵守張公貴謨今爲樞密院檢詳諸房文字以晝來諗曰題名碣可置乎頃嘗庀職請循它局例輟奉以助鑱工僕曰事之幸會而成固有時若此哉顧冷局無所得石乃求於畿漕而礱之繇是前者有稽後者有繼院之闕典以備而勵職抗志之士得以托名不朽云慶元二年五月】監院趙夢極記鼓院題名【職掌之有題志匪觀美也沿流溯源記久傳遠目其人知其政使來者有所勉亦官箴之一助也今仕於朝者凡百司庶府皆得以姓名登諸石獨鼓院闕此未講豈以其位卑局冷遂略而不傳歟夫人赴愬於上如水欲決如火欲達一或遏之爲害滋甚然而勢易隔情易壅深山窮谷遐陬僻壤能裹囊竭﹝上厥下足﹞奔走於官府之庭者固甚難而其窮民無告懦夫不立吞聲躑躅能叫號於有司以冀萬一之聽者抑又甚難今也無遠近無彊弱操盈尺之紙書平時之憤曾不崇朝卽徹淵聽視帝閽萬里若咫尺然此司鼓之官所不可廢也國初領以內品至道三年易﹝上田下廾﹞朝臣以示崇重景徳四年命諫官奉常爲之主判至今與檢匭同隸諍垣祖

宗之意微矣夢極麻骨濫吹是職亦旣數月竊怪題志之不立姓字之無傳是爲闕典乃得紹興丁卯而下二十有九人裒而列之堅﹝王民﹞蓋遠者莫克記也在昔政良而火弭獄決而雨注否則飛盛夏之霜亢東海之旱致祥致異捷若影響有周哲王植路鼓設肺石汲汲於達民者正爲是爾我藝祖朝𨿽一猳豚之失猶得以聞況大於此者乎今日朝廷淸明當寧宵旰軫念民瘼爲臣子者宜恪恭乃職以旣厥心視民隱憂如切諸已使情不壅於上聞徳易至於下究是司鼓之責也敢並以書慶元五年四月】

都進奏院在朝天門外有題名記不書作者姓氏【故事官府有題名所以紀居官者之名氏年而列之備遺忘也進奏院掌邦國傳遽之事則周官行夫其職也而自唐始以知院名厥初方鎭沿襲舛逆得自置吏京師其在公家不惟駢贅而已又苦﹝�炙﹞盭於是乎制令稽違束薪不流覘邏交午溫木罕祕宋興盡罷節度使權至太平興國中乃因何保樞之請以鈐轄諸道扁院額而摹印章率用名流上宣下達歷閭闔登太淸殆百倍如唐時中興復置於行在所直廬對峙接武朋來其閒踐履華要以厎大用或於此惟輪焉而居官之名氏則未之前紀也按求故實得五十三人繇近歲來始能詳其授任之始未蓋自余公堯弼以上有不得而知者已故追而記之斷從其所得知者以爲之始云淳熙十三年七月】

官告院在部門內之北主管官虞似良記題名並書【士自一命以上至於公卿凡除授告命必繇院以給之則居是職者爲甚重而不輕矣故謹其付給而守其戒令視它司爲嚴唐制百官告身分掌於其所部文則吏部掌之武則兵部掌之宗戚命婦司封掌之考校勛績司勛掌之國初悉因唐舊置院於右掖門之左凡吏兵封勛四司之告舉集諸此淳化五年始專置局命中書舍人一員提舉而以朝官一員判局事於是職任踰重元丰攺制乃以文武官告身悉隸吏部而以蕃官隸兵部崇寧大觀或置或不大抵廢則皆歸吏部右選政和復置院仍差主管官二員中興以來因仍不攺然自紹興至今四十餘年中閒官吏殆無有記之者名氏到罷漫不可見事之因循苟且豈特此哉似良不才承乏是官思有以紀會同僚魏君相與討究自薛僊而下得五十五人勒諸石庶使來者尙有考也乾道七年十月旣望】

諸司諸軍糧料院在漾沙坑以七官宅廢屋更爲之【幾再徙】殿中侍禦史謝諤記諸司題名【國初承舊制有糧料院使太平興國五年正月分糧料諸司馬軍步軍爲三院雍熙四年四月攺用使臣端拱二年又攺用京朝官元丰末並馬軍步軍爲諸軍與諸司爲二院事物紀原所戴如此在今諸司諸軍各二員皆以干辦爲名諸軍一員分差建康諸司軍三員在臨安如諸司則分左右兩廳各有銅方圓二印昨渡江之後行在以瑞石山觀音院舊基爲官舍入門而右卽諸軍少西則左廳中而東向則右廳吏捨則近門列之北爲諸司南爲諸軍有架閣庫二在諸軍吏捨之西屋皆依山其勢稍髙二三君子與諤相先後爲諸司者謂凡官居皆有題名而此獨闕遂買石建之夫下幹祿以代耕上制祿以馭臣隨其職之繁簡而爲之別必有所謂適得其平者惟淸廉介特之士必能見得思義夙夜匪解常恐祿浮於事故祿𨿽少而綽綽然常若有餘儻惟不然則背公徇私惡勞好逸故祿𨿽多而咄咄然常若不足且怨夫不我增者有之諸司官掌祿者也固可以於此而察夫六窠之中其必有見亦人材之一助以報上也淳熙十三年十一月庚辰朔】又記諸軍題名【國家重六院之選聖上九切畱意率用治縣之有效或經薦舉亦有嘗剖守符所以在此位者皆不敢不念其所以爲重而其滿其未滿視監察禦史與寺監簿有闕多加采擇舊嘗有因之卽持節者蓋階是以試而無所不之則非徒選之重而任之亦然其員幾十三糧料審計有八分諸司諸軍皆以干辦爲名諸軍糧料有兩員其一分差建康其一在行在所瑞石山與諸司同門而居諸司旣有題名獨此未建察院福唐黃謙自此遷者也乃合前後任議成玆事夫諸司與諸軍仰上之祿均也而國以兵爲固兵以食爲要其給也尢不可以不嚴設官本旨欲其專心致意焉惟不差其度則當有投醪之均挾纊之盛所以推上之恩而使柳營玉帳晝夜忘勞是爲舉能其官而基夫將來不一之用者姓名並於此乎考所以不可不書淳熙十五年九月甲午朔】

諸司諸軍審計司在保民坊內舊馬軍司教場【凡再徙】監察禦史吳博古記諸司題名【審計非古官也而原於古古者凡官府皆有要會而財用稍食之會尢詳國初以三司使總邦計司各有院以乘中外泉谷出入之政蓋會計之府也然案牘叢委典者不能徧察而姦容焉淳化三年始用戶部使樊如古奏剔其冗籍復別爲院置官顓領之以聽稍食之要貳置院之初特掌騎兵徒兵給受之數猶不及諸司也元丰三年合步騎兩院爲一遂以其一主諸司自宮禁朝廷下至斗食佐史凡賦祿者以式法審其名數而稽其辟名者惟郊賜給已乃審祿有疑子則詔以法凡四方之計籍上於大農則逆其會凡有司議調度會賦出則諏焉設員二曰左右聽分案六史八人然夷考縣官祿賜之費月長歲滋如江河下流愈遠愈闊其浸淫未易堤障也自至道末歲給中都官吏不過十數萬緡熙寧月四萬今又倍之百司吏祿又靡耗特甚蓋居兵費四之一豈據券涉筆者曾無救於經費抑端本澄源不在有司歟然糧審爲大農關紐儻據會要而觀則幸穿必有蹊蠹藏必有穴損益本末蓋可睹已院故無記前人名氏不傳三山林君湜建安周君曄斷自南渡緒次官簿鑱之石亦不苟於其職矣故爲書職掌大略於其端以諗來者院舊曰專勾中興避禦嫌名更今名云淳熙十四年九月旣望】又記諸軍題名【秋九月諸司審計司作題名屬余爲之記江陰呂君棐廬陵孫君逢吉造余曰兩院皆君昔所蒞寧獨遺其一耶敢繼以請余觀舊事自淳化﹝帛系﹞蕝之始以三班掌事後稍更用京朝官中興選任尢寵善職者俓登郎省將使指近比非試邑有聞者不在選中臺有闕屬於焉是擇士脫州縣登朝於焉問津其輕重視昔何如而官是者昧昧不見姓名於後寧非闕歟諸君搜補闕遺而余陳朽亦牽聯得書寧非幸歟顧並徵余文將爲兩院重玆幸也寧非辱歟余曩嘗閱軍簿會兵費竊喟然嘆曰本邦維財蠹財維兵觀本與蠹相盛衰盍卽是焉觀之試挈一歲審放之最錢以緡計糧以斛計帛以匹計纊以兩計者百二十有四億僅足以澹中都之兵列戍三垂者不預焉秦漢以來𨿽或連兵曠歲費不儗此今櫜弓柔遠期與天下休養而無涯之費如故民力安得不屈耶惟九重儉慈不以一毫妨經費曰民與兵是卹是圖是以民無怨咨曰縣官所以徵取於我者凡以衛我也兵無觖望曰縣官所以衣食我者極此固不薄於我也然欲使兵絕虛籍國不徒費士得全廩師以不饑則任職者可不閔民力之不易念軍賦之難支悉意審核以佐公家之萬一乎沿革本末大略與諸司同玆不復書姑以所嘗更者書以爲後遺是年十月四日】

榷貨務都茶場在通江橋東監場呂宗孟記提轄官題名【山澤之貢盛於東南者莫過於茶鹽鹽筴昉於齊衍於漢而茶稅起於唐利日益滋法日益詳縣官因以佐大農寬輿賦遂爲經常之制國朝初循唐舊以九路之漕自達於淮回則轉鹽諸郡流而庾之茶有六榷務十三場有貼財之法搭息之令事久而議者進說乃解弦更張之由是盡行鈔引以便商利民蕃貨長財法有適於時而更於昔者惟其宜也自鈔引之法行委所專於上都課衍而事繁官曹之選於斯爲重故所居官不惟簿書期會之謹出納奇騾之察而疏源浚流禁溢窒漏因革損益輕重低昂以時請之以時施之期以阜通商賈懋遷貨幣集此浩繁之課是豈循循委瑣徒以屍官者可倚辦也哉先是課入不立額惟視舊歲爲等差乾道六﹝社去土攺異﹞始昈分有定數歲總爲錢二百四十萬萬行都受藏之所爲數八十萬萬於建康者一百二十萬萬於鎭江者四十萬萬外府之藏皆自行都分置會而一之蓋系於此則爲官擇人其選尢重皇上循名核實藩飾顯設以激厲羣下於事功之域而貨府之官量器能而處兼文武而用歲成則褒進材優則超擢升班列﹝木片﹞守符峨冠相望至有就除風憲官者玆可見其選已近歲以訾入之儉於數補乏贍用趣辦登期正惟其官實圖利之然則官是官者盍思靖其齊一夙夜匪解將以材諝績用自致庸副朝廷之選今之登載托始於龍飛之年所以闡揚選掄風厲之美意詔今與後之人率勉竭於所職故審訂蒞官之名氏品秩而序次其先後伐石以志之庶幾異日有足證者尙論往昔則歲月深遠漫不可考官僚增損亦不能詳玆故略之淳熙十二年八月】

雜買務雜賣場在通江橋東提轄汪泳記題名【唐制宮市至國初爲市買司太平興國四年置務常樂坊更名雜買奉禁中買賣而平其直廢於至道復於咸平景徳四年始於利仁坊置雜賣場尋徙﹝上宗下山﹞明門外凡內外幣余之物掌受而粥之熙寧八年並於市易務數月而復從三司請也大氐免民行役官自龢市則歸之買務斥其幣余以利公私則歸之賣場董以外府而地官總焉蓋詳於元丰官制之頒至給其實直非所闕勿市鑑唐世擾民之患以京朝官內侍三班參主之則發於仁祖皇佑之詔降出物帛估直以付左帑市以見緡疏內束門積獘而除之則見於蔡忠惠尹京之請張官設局意蓋深矣粵自南渡隨行在所紹興四年合局於天慶坊其視舊典小加更革凡宮禁月料朝省紙札文思院之制造和劑局之修合一取盈焉左帑所受封樁所積編估以時其直打套以籍其數而就舊焉六年詔置提轄官總其事屬貨入歲儉而徵儥寖廣汲汲圖辦日弗暇給前人名氏所未逮書慶元攺元泳適庀職同寮相與語曰百司皆有題名此獨闕可乎考自始置得三十有二人歲月莫能盡識慮其久益遺忘用勒堅﹝王民﹞其垂芳馨位通顯蓋不可一二數然非公爾忘私食焉不怠者莫之有聞一臧否之傳使人起敬起戒乃喟然曰嗟乎乘田委吏聖人不敢曠出內之吝明訓森嚴官𨿽卑惟竭盡乃職足以觀遠是豈無蠹獘可以剔抉利病可以疏陳與吾儕盍亦勉之後之視今猶今之視昔也斯石之立匪徒具文庶幾朝夕有所警覽云二年九月望日】

文思院在北橋之東紹興三年三月工部請仿京師舊制監官分兩界上界造金銀珠玉下界造銅鐵竹木雜料隆興二年用左司葉顒請兩界監官廳廨捨毋得與本院鄰墻皆以防獘欺也太常寺簿張貴謨記提轄官題名【皇朝太平興國三年置文思院掌金銀犀玉工巧之制彩繪衣壯鈿之飾若輿輦法物器物之用以京朝官四人充監官內侍三班充使副及監門領作卅二又有額外一十作至熙寧九年東西坊雜料凡三千餘作悉並焉自是職務旣繁歷時寖久積獘滋多而關防之法益嚴咸平詔內東門驗鑿色號景徳詔左藏庫揀閱銷鎔天聖詔皇城司差人搜檢出入聽人告匠作入外料及諸姦獘蓋其勢積而至此伏自渡江之後𨿽事力小變宿獘萌生轉料之名始於紹興至淳熙虧陷官緡錢以萬計銀兩以千計監臨竊取工食緡錢月以百計事發因償多不及五分之一其時建議固有乞罷轉料及親事官者邇來上下相蒙吏不自愛至有以身而獲戾者矣提轄林端陽復親目其獘不得已首論三事得請於朝一置都歷以防其轉料之欺二復親事官而奪其監視之權三乞監官兩界通簽以絕獨員自肆之私考之札牘粲然可見凡簿書朱墨閒數十年姦欺蠹獘之根穴一洗而盡吾固喜端陽居官任事其才識通明加此哉院舊無題名今考之積案自紹興丁醜得康公杉而下及院官到罷歲月刊諸樂石並於上方紀其事之因革大略云紹興癸丑七月】

左藏庫在淸湖橋西紹興二十三年以韓世忠所獻賜第爲之有東西庫東則獘帛絁紬之屬西則金銀泉券絲纊之屬太府寺丞鄭公顯記提轄官題名【左藏掌受四方財賦之入以待邦國之經費其原蓋起於周職內主賦入職歲主賦出而邦布之入出則外府又主之皆其職也漢更隸大農少府頗與周異至晉始置左右藏分建東西庫於是職掌益密然以太府少卿知出納於左長慶門之東帑官殆不得職非古制也國初左藏止一庫置使領焉率居以淸望官太平興國淳化閒或裂爲三或增爲六旋以名物匯而四之大中祥符以來並爲南北兩庫政和六﹝社去土攺異﹞修建新宇始復以東西庫名焉蓋至於今用之中興駐蹕臨安艸刱於和寧門之東北隅迫隘不足以受天下之灌輸紹興癸酉實徙今地二帑對峙其東幣帛絁紬之屬在焉其西金銀泉券絲纊之屬在焉大氐國家用度多靡於澹兵四蜀湖廣江淮之賦類歸四總領所以餉諸屯其送京者殆亡幾惟閩淛悉輸焉東西庫歲入以端計者率百四十萬以緡計者率一千萬給遣稱是而大軍居十之七宮禁百司祿賜裁三之閒有非泛浩繁之費則請於朝往往出內帑封樁以補所闕監官凡五人分帑而治舊以京朝官爲之今惟才是用故四選通得入轄官一人掌凡庫之政令初紹興閒擇丞若簿之隸於計曹者兼領之乾道辛卯始顓置今皆朝廷遴柬以備職事官之闕其選亦不輕已先是監轄各有題名規撫庳陋歲久題識旦溢陳君宏規糾帑事始與同官識易新刻訪穹石混載而區別之實謂宜稱公顯適佐司府每以職事造焉諸君以記爲請其敢辭嗟夫官無崇卑皆可以行志會計當出內吝吾聖人所不廢也近世忠獻韓公嘗居是官不惟不鄙夷之且益加意焉奏復傳宣合同一司以相防察罷內臣監受綱運以革稽畱之獘蓋賢者及物之心所至輒發見三朝相業未必不繇此基之也諸君深惟國計之重與夫民力之﹝艱去艮攺喜﹞給受之際敬之重之思如韓公所以善其職者異日登顯美垂芳馨當與北石俱不朽矣敢以是告焉紹熙攺元八月望日】

封樁上庫在三省大門內【左司提領趙必願記掾屬題名略曰封樁庫肇於孝皇之世淳熙六年八月玉音對輔臣謂刱此備緩急者是也嘉定七年又分戶部所掌錢物隸本所於是有上下庫之別上庫窠名則曰折帛曰總制曰增鹽曰三分鹽袋曰增額曰不排辦人使下庫窠名則曰煮酒曰酒息曰營田曰鹽場曰蘆柴曰坍江曰沙田額曰五釐關子爲數至夥中因文移緩獘罅多諸郡綱額虧焉紹定六年八月提領左司陳公宗仁援安邊所比乞置掾屬一員幹辦公事旣丞郡者則曰主管】

封樁下庫在左藏庫中門內

安邊太平庫在封樁下庫南咸淳臨安志卷之九

行在所錄﹝九﹞

監當諸局

車輅院在嘉會門外爲庫四曰玉輅曰金根車曰金象曰革木各一又有小庫藏太平等車咸淳二年聖上初郊詔修五輅院之庫屋皆一新之

制造禦前軍器所在禮部貢院之西中興初置提舉官以內侍或合門領之事得專達紹興五年春始隸工部詔日輪郎官與軍器監官視其役孝宗皇帝初年復以內省都知李綽爲提舉未幾用臺臣請仍隸工部乾道四年六月隸步軍司其後又以知合門事爲提點景定三年攺隸殿前司凡奏請文移部若監悉不預惟幹辦公事以下得受舉而監長書其到替月日於歷紹興閒工匠以二千雜役兵以五百爲額今惟工匠七百餘人殿司又自以所隸作匠附益之每季上所制器於內庫萬全三指揮東西兩作坊營在所之東北

編估打套局在左藏庫門內

惠民和劑局在太府寺內之右制藥以給惠民局與暑臘藥之備宣賜者

太平惠民局局凡五紹興五年置從戶部侍郎王俁之請也南局在三省前西局在眾安橋北北局在市西坊南南外局在浙江亭北外局在北郭【外二局以各處稅官兼領】

省倉上界在天水院橋北卽中興初之南倉紹興十一年詔以省倉上界爲名【中下界同】倉凡三易嘉熙閒徙今處爲敖八受浙右米以供內人宰執百官親王宗室內侍及給皇城班直與吏之役於省部者

省倉中界在東靑門外菜市塘乾道三年刱爲丰儲倉五年易爲中界敖凡三十有七以下止平糴倉皆受浙右苗綱經常和糴公田樁積等米以供朝廷科支及大農宣限給餉凡諸軍諸司三學與百司雇募諸局工役等皆給焉

省倉下界在東倉鋪刱於紹興八年舊址極廣袤景定三年朝廷給緡錢更修乃析三之二建敖屋八十而垣其餘廢屋地於外

丰儲倉在仁和縣側倉橋東紹興初徙仁和縣治以其址爲北省倉乾道五年更今名景定四年以公田租浩瀚諸倉不足以受乃詔卽丰儲增創刑部尙書兼檢正洪燾蒞其役咸淳二年八月成爲敖百廳事刻孝宗皇帝禦書匪懈二大字爲扁著作佐郎林應炎爲記【國家中興仿漢糴三輔以給中都列置諸倉於城內外歲受諸郡粟其在仁和縣東三面距河則丰儲倉也倉自紹興閒置乾道以丰儲名更嘉定嘗一修治初置倉時議儲百萬斛備水旱佐軍糧自頃和糴法行歲增造楮爲糴本楮日輕糴之入日少計城內外廥積僅足支三月斯倉呺然大耳景定壬戌太傅大丞相樞使魏國公爲先皇帝言圖救楮莫如免糴圖免糴莫如買公田公田蹔費永寧之圖也詔行之浙右年爲婁丰租入益裕江淮之大軍轉般陳陳相因京師之端平淳佑平糴等倉無所於容向蓄才三月今不啻三年耕之蓄矣越明年增創丰儲倉命領庾事陳公昉軍計趙嗣﹝上一吉下二吉﹞農丞吳益董其役檢正尙書洪燾匠丞國材繼之撤舊址布新規墻其外三百七十四丈崇廣倉門爲三閒翼以勢墻入門東園亭西吏捨其旁兩便門對峙由東便門入敖從六列南負墻北負河橫各一列杈子敖附焉由西便門入敖從三列南負墻一列北負河柳司祠在焉由倉門折行五十餘步爲正廳右敖並監門廳後敖凡二列左敖對右爲一列夾正廳旁曰錢庫曰籌斗庫曰綱解房廳後有退公亭兩旁有合子又其後有園設石假山植竹成行繚之墻四百尺墻北開門又爲敖橫三列勢相向背其面墻大者爲主敖環一倉數之敖百杈子敖二敖前爲循廊多不可楹數過道有廊爲閒亦五十經緯以階用石萬段宣泄以溝甃其底凡百丈將卽功洪公猶慮累土爲墻非堅久計語匠丞夷去攺築甓上石下灰斮其閒倉於是宏壯周密爲城內外冠咸淳二年八月八日落成奉孝宗皇帝禦扁匪懈二字於聽事用肅廩人是役也費緡錢八十三萬八百有奇米百四千洪公謂三山林應炎曰玆役重大子爲我識歲月應炎適執筆隸太史凡國大興役皆得書何敢辭然嘗拜觀國史光堯置倉初意蓋取戶部歲終供億余粟儲其中時軍旅之後猶能節縮爲此今邊虞嘉靖經費有式每聞大司農至春夏交常借撥省倉以澹用昔輟有餘以爲倉今剜倉以補不足何耶毋乃幾食縣官以靡谷者多耶後元宮女才十餘安得太倉不紅腐武宣而後三服官歲費數巨萬三工官費五千萬𨿽有三輔公田猶捧土塞河海然則倉儲之丰嗇又關上用之丰儉云】

丰儲西倉在余杭門外佐家橋北淳熙七年刱爲敖五十有九

端平倉在余杭門外徳勝橋東端平元年浙漕趙﹝上與下心﹞創以儲漕糴嘉熙三年歸之大農蒞以京局官而領於宰士如它倉淳佑十二年咸淳五年皆重修有水榭扁曰介然蓋取太倉箴語而並箴刻石其中爲敖五十有六

淳佑倉在余杭門內斜橋南淳佑九年臨安守趙﹝上與下心﹞創以儲米之糴於帥司者建置次第皆如端平倉其後朝廷撥支賑糶及付農寺以給諸軍諸司景定三年詔給緡錢重修爲敖百

平糴倉在仙林寺東淳佑閒臨安守趙﹝上與下心﹞創以儲臨安之糴今朝廷大農米皆八焉

咸淳倉在東靑門內後軍寨北咸淳四年朝廷議建廩增貯公田歲入之米乃捐錢買瓊華廢團益以內酒庫柴炭屋地命臨安守潛說友創建凡爲敖百爲閒五百有二爲米六百萬石吏部侍郎兼直學士院馮夢得爲記【宋有天下以來壹是以務農重谷爲元元系命自京䢐荒粒民是斛時有船倉稅倉折中倉之名太宗皇帝太平興國七年至斥故迎春苑爲富國倉聖聖其承臧粟衍益其慮深遠矣今天子卽祚之五年有司言寰內歲比數登行在所諸倉皆盈不增庾積新者將靡所儲胥於是太傅平章魏國公請以瓊華園廢地官予其直增刱如太平故事制曰可其賜楮二百萬命守臣潛說友蒞其役歲十有一月鳩工越明年六月成詔以咸淳名之倉之督吏來謂史官馮夢得曰蓋聞聖人積不涸之倉王者用無窮之府所從來尙矣漢太倉在長安城南爲楹百二十耳陳陳之粟著牒猶或稱之斯事體大可無紀乎夢得竊惟古者委積之法至周而甚詳周之氏於倉者我知之矣所掌粟入以待邦用藏之於有餘而頒之於不足凡以爲民而已方田同井井九百畝一夫授田百畝其中爲公田當是時鄕遂畿也其法貢都鄙甸也其法助耕則通力而作收則計畝而分外之一豪不取也夫是以民有常產官有常賦邦有常用以時藏余謂之稱數藉令年有不艾赤子扶扶亦皆有常餼恃此以不恐甫田之詩曰我取其陳食我農人自古有年於乎其仁哉自農田不井藪澤肆旣使民蒿然千餘年於此矣昔在先帝旣再造我區夏斯民欣若更生平旦﹝目氐﹞朝深念異時歲下郡國糴官辦於楮與吏並緣爲姦日載其怨每與魏公共論玆事以爲泉源之渾渾丘山之暴暴也是維放﹝上弗下心﹞周官法度之遺焉其可繇是買淛水西六州公田蠲和糴停造楮時人始而�中而疑久而厭然以服嗚呼難與慮始者民也不能什利者法也今歲不糴楮不造民不加賦皆得以自有其有而粟之積於谷下者已六百萬斛隸外司農者不與焉我積我倉如京如坻念玆在玆永言孝思我神後在天之靈其相吾民嘉气婁應用成玆康年不已懌乎陛下圖匱於丰防儉於逸以克知於稼之難地寧天淸五穀睦熟含嘉表瑞常滿習祥是倉之作名以咸淳志時也民曰天子之徳而天子曰先帝之心繼自今厥谷惟修厥菑惟播利用厚生之功將萬世而下實嘉賴之凡倉敖百敖之閒五百有二規置崇巨甍宇齊平卓乎諸倉弗及已倉前舊有河鑿而廣之以便船粟亙以石梁亦名曰咸淳云若夫屋村墻形木功土事之槪乃圖而著之矣】

艸料場在天水院橋西受畿內所輸稻麥豆以給騏驥院良馬院與三衙諸府之馬淳佑九年重修敖十有二

合同場在過軍橋下

會子庫在本務紹興三十一年詔臨安府置會子務隸都茶場悉視川錢法行之用戶部侍郎兼知臨安府錢端禮之請也中經省並以榷務門官兼領紹定三年復五年因毀重建以都司官提領工匠凡二百四人日印則取紙於左帑而以會歸之自咸淳以來朝廷措置住造錢關止於元年之五月十八界止於三年之三月

造會紙局在赤山之湖濱先是造紙於徽州旣又於成都乾道四年三月以蜀遠紙弗給詔卽臨安府置局從提領官權兵部侍郎陳彌作之請也始局在九曲池後徙今處又有安溪局咸淳二年九月並歸焉亦領以都司工徒無定額今在者一千二百人咸淳五年之二月有旨住役

交引庫在太府寺門內印造茶鹽鈔引而請書押於丞簿

法物庫在梅家橋北掌祭祀法服朝服冠佩帶舄及旗幡衫袍等物內侍領之

度牒庫在油車巷

市舶務在保安門海商之自外舶至京者受其券而考驗之又有新務在梅家橋之北以受舶綱

司農排岸司在前洋街掌拘卸綱運檢察搜空而縶其不登數者

三省樞密院激賞錢庫在兪家園

三省樞密院激賞酒庫在錢塘縣南

左右騏驥院在漾沙坑以二十四疋爲額日朝參則二院禦者各以三馬南向立於和寧門之外像院在嘉會門外禦馬院【景定閒安南貢象三豢其中】左右騎禦馬直在七官宅山上左右教駿營在院之左右

牛羊司在榷貨務後掌禦膳及祭祀之牲有滌宮在赤山

咸淳臨安志卷之十行在所錄﹝十﹞

三衙

殿前司在鳳凰山下麗正門之右有禦書閣凝香堂整暇堂山之上爲月巖有亭曰延桂其最髙處曰介亭崖石嶙峋亭之後爲衝天樓極江海湖山奇偉之觀

侍衛馬軍司乾道七年虞允文爲相移屯建康以爲出師之漸號馬軍行司以邊帥兼領元有帥衙在保民坊今爲司農寺將作監等公宇

侍衛步軍司在鐵冶嶺西有禦書閣湖山堂錦繡樓相公井

合職

合門在和寧門外

客省四方館在東華門北客省掌收接聖節進奉香及使人往來接伴之禮四方館掌收接諸朔旦正至表及大禮賀表

禦前忠佐軍頭引見司在文思院後有等子營

內諸司入內內侍省皇城司禦藥院內東門司天章閣宴設庫後苑禦前庫文字房睿思殿庫內藏庫綱房【在六部橋東】禦前酒庫梅園庫【在梅家橋南】醋庫【在望仙橋北】禦軍器庫內軍器庫禦膳所翰林院禁衛所奉安符寶所主管往來國信所【在都亭驛】同文館提舉修內司【在孝仁坊內靑平山口】禦前內轄司【在東華門外東庫內】東庫【在東華門外】西庫【在孝仁坊內】南庫【在便門南】北庫【在新門外】靑器﹝上穴下﹞【在雄武營山上圓壇左右】八作司【在內轄司東庫內】教樂所【在東華門外

樂器庫在吳山天明宮側】外庫慈元殿皇后殿吳益國位淑妃位昭儀位修容位美人位才人位禦前應奉所【在東華門外】制造軍器處內司備用庫禦輦院【在東華門外】翰林司儀鸞司禦服所禦絲﹝革奚﹞所萬壽香所【在中軍寨側】道場庫通進司禦馬院【在麗正門右嘉會門外】良馬院【在嘉會門外】祗候庫主管翰林醫官局主管合同憑由司大內鑰匙庫已上司存並領以內侍惟皇城司則合門禦帶環衛官兼幹辦禦膳所禦酒庫翰林司儀鸞司則右選爲幹辦

諸後宅昭慈聖獻孟太后宅在後市街顯仁韋太后宅在薦橋東咸淳五年十月朝廷以中興母后之家恩例視開國昭憲杜太后撥降錢米令臨安府重修家廟憲節邢皇后宅在薦橋南憲聖慈烈吳太后宅在州橋東成穆郭皇后宅在佑聖觀側成恭夏皇后宅在丰樂橋北成肅謝皇后宅在丰禾坊南慈懿李皇后宅在後市街恭淑韓皇后宅在軍將橋恭聖仁烈楊太后宅在漾沙坑壽和聖福皇太后宅在後市街今上皇后宅在崇新門內家廟五室賜祭器每四孟月以禦廚兵治祭饌以奉常禮直官贊相行禮

諸王府濮安懿王府卽嗣王所居爲府吳王府在後洋街益王府在新橋秀安僖王府在後洋街莊文太子府在井亭橋沂靖惠王府在淸湖北景獻太子府在鐵冶嶺榮文恭王府在佑聖觀北

公主府周漢國端孝長公主府在左藏庫西

勛臣賜第家廟

邸第

張循王府在淸河坊紹興初賜第車駕嘗臨幸置禦榻其中慶元閒曾孫鎡築廟於第之東以髙宗皇帝禦書徳勛二大字名太史陸遊爲廟碑【自古王者經綸艸昧戡定亂略必有熊羆之士不貳心之臣內任心膂之寄外宣股肱之力而廟謨國論密賴以決實兼將相之任者在我髙宗皇帝時有若太師循忠烈王張公實維其人粵自髙宗歷試於外開大元帥府總天下兵首以山西豪傑入侍帷幄龍飛順動避狄南渡公則有扶天夾日之功蕭墻釁起羣公喑拱公則倡勤王復辟之大策氛祲內侵戎馬豕突公則奮卻敵禦侮之奇略巨盜乘閒羣凶和附公則建翦除安輯之成績由是不數年閒國勢安彊金人奪气請和而一二重將未還宿衛論者咸以爲非長久計公則率先請罷宣撫使事奉朝請章再上引義懇款於是議始定士大夫咸謂其得大臣體而髙宗亦每謂之腹心舊將又曰從來待卿如家人又曰是人與他功臣相去萬萬蓋髙宗蹈履艱危身濟大業沈機獨智燭微察遠以爲方海內橫流巡幸四方暴衣露蓋周衛單寡非如中都髙拱蜵蜎蠖濩之居江流阻﹝艱去艮攺喜﹞海道阽危非如平時安行淸蹕馳道之中不有如公者協心同徳均禍福其安危譬之一家父兄有急子弟不召而自至譬之一身頭目有患手足不令而自力則天下之司將以誰諉爰盎謂絳侯功臣非社稷臣則社稷臣與功臣果異建炎以來功臣則有矣至可名社稷臣者非公而誰故國家所以褒表崇異常出等夷之上非私恩也及配享髙宗廟廷其次偶居其後或者疑焉是不然唐名將前曰英衛后曰李郭衛公汾陽之勛徳巍如泰山終不以姓名次序爲歉欽宗皇帝下詔褒顯故老而範文正實次司馬文正之下司馬公之賢不肖不過與範公等範公輔政先數十年聲詩所載以配夔而顧乃居次世豈以此爲有抑揚之意哉公之曾孫鎡三世傳嫡長始築廟於居第之東廟成以髙宗禦書徳勛二大字爲廟之名維忠烈王勛業之詳與夫世諱字系官爵葬有碑謚有誥史有傳此不復載顧廟祭宜有歌詩刻於麗牲之碑乃作詩曰宋傳九聖髙宗是承化龍渡江天開中興維忠烈王翼從帝旁捐身棄孥獨當豺狼煙塵未息變生肘腋首倡義師气沮金石大業復隆退不矜功雪涕引罪身衛行宮國有大難我則出捍功成愈謙將士畏嘆旣空盜藪鏖敵淮右拓臯之捷梁楚無寇河雒將平金畏乞盟亟上虎符就第王城茂勛明徳爛然史冊燕及家國匪王孰克築廟作主三室同宇歲時奉享丰豆碩俎國有世臣家有元孫咨爾後人祇栗廟門】嘉泰二年廢於火孫宗愈始請廟於朝且自任營建旨從之下禮寺討論祀循王而上五世頒祭器法式聽令自造仍差主管官壹守影使臣貳兵級貳拾柒而以宗愈之子孫世領祠事其家有石刻二具載顚末

韓蘄王府在前洋街紹興閒凡兩賜第一在淸湖橋西獻以爲左藏庫基一在新莊橋西獻以益景靈宮遂徙今處髙宗皇帝嘗名其閣曰懋功大書二字賜以爲扁孝宗皇帝朝子彥直乞立家廟有旨從之其祭器惟賜銅爵勺各一餘用竹木頒以圖式聽其家自造淳熙五年卽所居第創建凡廟室之制官兵之數皆如令

劉鄜王府在明慶寺南賜第歲月無所考開禧三年有旨卽賜第基建家廟儀制並同張韓【今其家有禦書家廟二字爲扁子孫莫得而詳故弗及論著】

楊和王府在洪橋紹興二十六年詔賜家廟仍下將作監爲祭器以賜歲時行禮太常遣贊相者其所居第有閣夤奉禦書孝宗皇帝賜奎畫曰風雲慶會之閣

太傅平章賈魏公府在葛嶺景定三年正月理宗皇帝內出禦札曰朕惟我朝褒表功徳具有彜典如趙普有翊戴之元勛則賜第宅於建隆文彥博有弼亮之偉績則賜家廟於至和今丞相賈似道忠貫日月身佩安危滌除妖氛再造王室其元勛偉績不在趙普彥博下宜賜第宅家廟令有司條具以聞公屢辭詔書下者屢公辭益力乃賜禦札曰卿茂建元勛超軼千古社稷宗廟亦嘉賴之第宅家廟之賜猶未足以竟朕褒尙之意今卿免櫝屢陳乃以勞民重費其體國一念及此益用敬嘆特從所請仍以集芳園爲賜可令封樁庫支撥緡錢百萬展拓規模就建家廟逐雅志也蓋公舊有別墅在園之南故以賜焉公又辭上復親札勉諭曰賜卿邸第家廟朕之初意也以卿執謙過甚力控遜櫝朕不得已有苑囿緡錢之賜卿乃復以給降之夥而有未安厥心之語卿盍思曩者妖氛未息天下大勢何如也自卿建此不世之殊勛民賴之而保其居朕賴之而保其國今𨿽竭公帑之儲猶未足以酬卿之萬一緡錢百萬尙奚足惜耶卿宜祗服休命毋復贅詞公猶懇避竟弗許於是奉常已討論禮制上於朝乃按舊典作新廟五室同宇饗以四孟月祭器皆尙方所賜凡典領官吏埽灑軍兵與花果月頒之隸版曹及京兆府者悉如在京諸賜廟之儀資政楊棟撰廟碑【宋有天下治出於一君勸臣承率本至孝動天地感鬼神穆穆明明並受多助是以履危而安遇險而平滔天之害禹成厥功寇賊姦宄臯討有罪至於迓續上帝之休建立社稷之策培桐梓集麟鳳驅魑魅翦樲棘泛泛國航盤石維之曄曄皇輿九軌馭之物來而神爲之謀事至而人與之會莫知所以然者皆至徳大順之應也景定三年正月詔賜今太傅平章軍國重事魏國賈公忠貫日月身佩安危滌除妖氛再造王室勛績不在趙普文彥博下宜賜第宅家廟令有司條具以聞公以勞民費財辭而天筆下者十數公固辭遂命賜集芳園及緡錢百萬建廟公又辭天筆有曰卿盍思曩者妖氛未息天下大勢何如今民保其居朕保其國顧無以酬卿耳百萬緡何足惜耶天命諄勤不敢不拜乃卜賜園正基治位爲門再重爲宮五室五代祖太師居中左二室髙祖太師祖太師魏國公居之右二室曾祖太師魏國公皇考太師忠肅魏郡王居之皆以妣配東西序爲祀堂以祀旁親祭器在東房名諱爵裏譜系在西房庖庫在中門外大抵皆頌臺所定是歲四月廟成祖考安樂天子有慶廟以崇徳賜以報功上悅下順休明之典也先是凶憸當柄政斁備弛實啟戎心寶佑六年冬韃空國南寇蒙酋入蜀守將望風以城降恭惟理宗皇帝聖明獨斷將盡付公以兵事明年攺元開慶遂命公自樞密使兩淮宣撫大使知揚詶依舊樞密使除京西湖南北四川宣撫大使提舉兩淮兵甲總領湖廣江西京西財賦知江陵府尋節制江西二廣公受詔卽日趨荊州辭府事進夷陵麾軍赴蜀斷賊梁於麻堆解重圍於合江蒙酋斃吳蜀通護烈初與蒙酋期並入雲南之寇會合而東乃乘沿江隙偸舟羅洑擁眾夜渡公自荊疾馳拒守漢鄂身當百萬師晝夜死戰百餘日四面斬殺寇卻走旣全漢鄂又遣師剿賊於湘潭寇重兵猶駐鄂下流以俟南來之眾江閫遣將覘寇而舟覆師敗寇勢復張壘於白鹿磯浮梁斷江東西隔絕烽燧達甘臬時凶憸𨿽斥而其醜聚污合瀆亂中外土墮民解無足憑者朝廷創宣閫於洪聯絡九江倚以扞蔽旣而屯將遇敵潰敗寇益深入焚掠江西諸郡京城大震此天筆所謂天下大勢何如之時也於是天子飛親札諭公可移軍九江公讀詔泣下飭制臣謹守武昌獨攜數百兵從閒路夜穿寇脇寇自江西回適與之遇阨險疾擊斬其酋揜其眾以行謂江州遠賊徑渡黃岡出寇之東上拜公特進右丞相樞密使茂國公至是七閱月矣顧下流諸將制於洪閫事不統一公東望拜相命以右相勒兵溯水而上寇謂公在鄂旗鼓忽自東來駭汗顚踣遂大破其壘殲之無一得還寇由是大懲不敢窺江今十年矣此天筆所謂再造王室勛績不下趙文二公者也夫狂寇積數十年猾夏之志謀深气盛卒然遇之如山裂海翻變異不測而公獨揮天戈西撐南擊及巨狡橫衝則親冒鋒鏑攀棘拔險斡奇飛渡求一生於百死中豈不知愛其身哉戰陣無勇非孝也聖祖神宗威靈在天乃祖乃父竭忠盡孝不知有身繼其志服其事者在此立此心也目中已無寇矣理考念功勞勤之禮備至玆斥靈囿開珍府城閟宮昭先烈皆所以彰明公志若昔帝王知教孝之光無所不通也感神與徵苗同一至諴力溝洫與孝鬼神同一無閒臣告君以七世之廟君命臣以世世享徳盤告聱牙無非上帝先王曁乃父祖馨享之事褒賞申伯曰寢廟旣成詠歌中興曰纘戎祖考蓋幽顯一源君臣一體祖孫一气幾動於彼誠動於此神應之妙非上智不足知之公旣入相首建議立皇儲以尊宗廟系四海心於是旌別淑慝登用賢俊拔去憸邪斥絕苞苴宮府內肅戶牖外綢皇綱一振景定五年奉皇太子卽位垂紳正笏以安天下四方無虞年谷順成鐘磬鼎彜郊格廟享春秋祭祀達於黎烝王通有言美哉公旦之爲周也曰必使我子孫相承而宗祀不絕也深乎深乎安家者所以寧天下也存我者所以厚蒼生也程純公謂通有格言非荀揚所及其以是歟家國匹休人已俱立仁也孝之至也作廟之七年庭有碑而辭未立公以命棟夫風動四方允賴萬世禹臯之功大矣其必帝舜申之今斯人安居暇食以奉其先孰不樂此功而仰舜之盛徳乃系之詩以聲於朝其辭曰天作髙山稽山之東兩兩而比神秀有鍾是應泰階是生元輔匪今斯鍾厥有宗祖維周諸姬世徳可推辟雍名流遂昌大之作牧參井悍將盤錯萬里身危能折其角開厥元帥護我淮甸聲被齊魯招攜察變終老北門遺徳餘威生寇有憚死寇無歸惟孝有忠代代所授手整堪輿前烈是究先皇神聖遠料窮漠九天專命世臣付托狂韃謀我殆數十年一旦披猖齊入三邊奉辭往禦震電轟雷天戈所揮蒙斃江開護烈凶狡隙罅覷巧揖揖漁艘苛徵避撓江北有洑偸渡犬鼠初湊漢鄂百萬其旅順流赴危一以當千公何壯哉叱﹝口宅﹞笞鞭麾軍南指衡嶽湘潭刲胡無血猶帶領嵐寇卻且遁睨江洪閫內驚京師殺气猛很公怒而起劍屨不俟艸坪無路赤壁無艤先有帝敕下流辦賊公拜稽首捐軀臣職躍出其東寇駭旗幢瞻前忽後莫測神蹤厥角如摧弗赦吁哀以快吾事以懲厥魁捷書夜奏天子斷謨帝曰兪哉汝功永孚江湖淮廣酣寢甘飴社稷再安宗廟塤篪天淸地寧一人以懌君臣相敕無忘今日何以報功廟宅是營若昔趙文亦有國勛我有靈囿北山之麓其木虯龍其水瑩玉匪我與爾髙皇嘉喜中興以來功孰汝比爰作閟宮斷度尋尺太常所定桷楹孔碩赫赫官儀五廟帝師翼翼承祀圭衮委蛇相武翊成執競訪落國正法度邊停鉦柝惟彼憸人載薅載芟惟此良士實播實函气郁和燻上際於天大雅無拂春秋有年黎稷馨止辯章受祉邦家之光與宋千﹝社去土攺異﹞子子孫孫載嘗楅衡勿替永年熙我頌聲】直學士院劉克莊撰祭器款識【維景定三年正月乙丑詔太傅丞相賈公似道奕世勛勞再造王室其賜家廟於行都乃作俎豆俾奉時薦萬子孫永寶之】園當湖山最佳處亭則淸勝蟠翠雪香倚繡挹露玉蕊石則翠巖皆髙宗皇帝禦扁至是理宗皇帝又賜六大字曰西湖一曲曰奇勛公遂增築二堂奉而揭之奇勛之右曰秋壑一曲之左曰容堂亦皆天筆也又因集芳之舊稍加營葺以侈君賜其尢爲奇觀者曰無邊風月敻出林杪可以覛江曰見天地心近而湖山遠而胥濤越岫咸獻狀於楹檐之下初陽臺正臨其上因築精舍紀葛僊故迹而熙然臺蒼崖如削則刻賜園歲月焉【景定三年正月八日賈似道蒙上恩賜家廟第宅於行都辭勿獲因集芳園鄰舊居就賜給緡錢使營葺焉用謹欽承子子孫孫其毋忘忠報】此其大凡余不悉紀今上卽位之三年公上相印引去詔拜太師鎭東軍節度使侍經筵未幾復相公勉就職再閱歲引去彌切上莫能奪拜辯章許就居賜第以示優禮乃建節樓於容堂之北又名其西之堂曰遂初喜遂便養初志也堂顏則聖上所賜於是三朝云漢之章昭回相望盛矣哉集芳之名不敢襲舊而更曰後樂云題詠【平章賈魏公庚子歸葛嶺舊居詩罷官歸舊宅山水得頻過息影堤邊樹淸心湖面波勞無功可紀頑有命相磨見說連朝雨田家正翦禾咸淳三年生日口號君恩猶使居湖曲年未爲髙柰病何做卻潞公官職了較來謝事不爭多】

官宇

宰執府左丞相府右丞相府樞密知院府參知政事府同知樞密府簽書樞密府在

太廟北大渠口紹興二十六年詔兩浙轉運司建三執政府又卽都省北建左右丞相府後聚建於今處

侍從宅在都亭驛東景定四年創爲廳十有二又有堂曰進思理宗皇帝禦書刻石堂中吏部尙書陳昉恭跋【臣等恭惟國家駐蹕吳會東南旗蓋運應中興太紫圓方侔天作制承平百年官府寺第固已粲乎隱隱各得其所矣爰自紹興給降禦前錢造府以居執政乾道辟懷遠驛基以處臺諫而從臣休捨未有攸居國史無述焉景定四年秋從官宅始成其明年夏權禮部尙書臣子才因經廈從容奏陳臣等蒙恩獲塵侍從幸得比屋而居又規其南隙地築堂三楹欲爲自公退食之餘修進思盡忠之事臣敢昧死請宸翰賜進思二大字示臣子﹝立寧﹞瞻秉心宣猷永詔無極奏函朝入天筆夕頒奎章聖藻日月並明璇題云榻丹雘無色諸臣拜手稽首仰瞻神文相與言曰思之時義大矣哉臯陶禹之在虞延其贊贊曰思孜孜曰思周公兼三王施四事孟軻氏兩以思言之荀林父霸國之臣也其進思盡忠則仲尼取而列之經以爲萬世臣子事君之大訓凡士自一命以上莫不職思其憂而侍從者論思獻納之臣也先正司馬文正公光因辭副樞論國事而曰臣未受命則猶從臣也於事無所不可言者古之爲從臣蓋如此彼有便文自營而謂君子思不出其位者偸也以樂慆憂而謂天下何思何慮者妄也若夫憧憧往來朋從爾思而所營不過乎患得失之閒則其於爲人賢不肖又何如哉詩曰倬彼云漢爲章於天於昭皇文丕天之大律也又曰上帝臨汝毋貳爾心論思之臣其勉之】

臺諫宅在油車巷爲廳五又有廳爲會茶議事之所

省院官宅在開元宮前

百官宅卿監郎官宅在兪家園咸淳七年創七官宅在郭婆井五官宅在仁美坊三官宅在潘閬巷十官宅在舊睦親坊咸淳臨安志卷之十一

行在所錄

學校

諸王宮大小學

宗學在睦親坊按國朝宗子分爲六宅宅各有學學皆有官中興後惟睦親一宅紹興四年始置諸王宮大小學教授各一員專以訓迪南班子弟隆興閒省其一嘉定九年始攺宮學爲宗學卽其地更創凡在屬籍者皆以三載一試補弟子員如太學法攺教授爲博士又置諭一員隸宗正寺十四年四月因臣寮之請復存教授一員與博士諭輪蒞講課若沂府諸近屬則別置教授爲淸望官兼職不在此列宗學扁理宗皇帝禦書大成殿禦書閣舊在明倫堂之上咸淳六年守臣潛說友奉朝旨重建而別創明倫堂於閣之前明倫堂

立教堂理宗皇帝禦書扁金華應鏞記建學學官題名【皇上淸靜在禦百度撙約惟是官府之關於禮樂政教者是整是飭煥然一新顧慈訓迪天枝培植化本之地自南渡艸刱爲屋數楹﹝帛系﹞﹝社去土攺異﹞幾百沿簡襲陋獨未能有加於昔乃更化之十載規敞廢宇增辟黌捨益聚四方之宗英而追琢之揭名復舊顓隸宗寺以卿總其要而置博士及諭蒞其幾越二年四明羅君仲舒範君楷爲是職慨然有感於盛舉之不常見而念壯觀之不可狹也乃條其事以告有旨遷睦親近屬之居於他所而盡拓故基以爲學凡賜緡錢三萬有奇二君相與獻圖稟畫程功董事縮蠹積贏費簡工倍殿堂齋館靚深礱密聳動羣目復增補員定試格凡升黜進退之制槪視太學昔之所以聚而教之者惟及其近而族屬之疏不與也昔之所謂掌教者不過講授而課試之法無有也惠篤有敍程督有經於是嘉佑之略者詳崇

觀之廢者舉其立愛愈周而爲法亦密矣學旣成具釋菜之禮以妥之籩豆旅陳紳緌序列有喟於傍者曰虞典樂之教周師氏之詔邈矣今一旦興久曠之盛典睹承平之盛儀何幸歟旣又有躍而奮者曰唐宗室子與天下士雜進於科舉文章事業彬班踵出鮮由學校自見者凡我宗姓蒙被教育月書季考與俊造齒敢不勉二君則進而誨之曰學非旣其華旣其實教非務其末務其本三代之學皆明人倫而周南之化必以信厚終焉昔楚元王遣其子郢客肄業長安授詩浮丘伯淵源所漸流浹數世若辟彊之淸靜更生之直諒溯其端緒一浮丘實發之漢初未能爲宗族立學也區區私相傳授猶能耀名靑史吾儕幸周旋於輪奐之區沐浴乎休明之澤盍餐和飲粹上有以追麟趾之風下毋愧浮丘師生可也聽者曰惟會方斲石紀建學以來歷任者名氏乃次其詞書之於首嘉定庚辰臘月望日】大小學教授王執中記教授題名【有司失其傳不足證武之音諸侯去其籍莫能詳周之爵題名名氏之有闕𨿽非有以去之其諸失其傳歟宮庠教授𨿽肇建於景佑之三﹝社去土攺異﹞實權輿於至道之攺元執政謂環衛之官非親王比當有降殺請以教授爲名孫蠙始爲之咸平初命諸王府官分兼南北宅教授朱昂張蔚輩嘗爲之然而族居散漫無所統一文靖呂公有建睦親宮置教授官之請遂刱潞王而下第宅錫名睦親宅睦親宅教授於此乎取之治平建元本支寖盛教授六員不足於授業有詔增置五員三十以上置講書四員十四以下別置小學教授十有二員以分教之其後睦親廣親二位謂子孫眾多所居湫隘請焉復建睦親廣親北宅於芳林園分諸王居而教授不廢崇寧初以宗學聚而爲一往來者憚之𨿽有教授名存實廢請令各宮置大小二學增教授二員不置講書教授於是分講五經矣越四年攺教授爲宗子博士班序冑子博士上云一馬化龍庶事艸創有請置宮學大小教授各二員者趙忠簡公當軸惟置諸王宮大小學教授二員隆興省官復廢其一所講者詩書論孟焉耳六七十載之閒獲膺玆選不爲少矣載諸百官題名十才七八散在其它題名九人而已或數載闕官亡繇詮次或﹝句去口攺亡﹞外無傳不知其人非以昔無壁記耶往者不可及來者猶可爲因鍥諸石久其傳其爲丞郎入館閣往往而是由是而除臺官餘十人旣而持荷橐貳鼎鉉亦各數人班班可觀焉嗟乎選預文學之館時所傾慕名載滕王之閣私竊以爲喜諸王宮學𨿽非文學館比爰視滕閣夫豈多遜居是官也盍思遴選於朝如此其嚴擢用夫人如彼其非次勉旃職業期於遠者大者異時﹝目氐﹞此足以自尉他人亦歆艷之其子若孫與有榮焉不然者反是義不在玆乎班資崇庳云乎哉除授年月云乎哉】大小學教授周直方記登科題名【國家受命於天克昌厥後本支蕃盛英才輩出列聖以義制恩命屬籍毋與科目之士競進𨿽有才能郁而弗施神宗皇帝立賢無方不以親廢乃詔未命者應舉已命者鎖廳而同姓擢科始與寒素等崇

觀閒繼興捨法追琢帝冑月書季考如賢關俊造之選比二者皆國之巨典也渡江以來三歲應詔公族之薦於春官者惟舊而捨法未復先是置學宮邸以誨近親屋僅數楹﹝帛系﹞蕞特甚儒官𨿽設課試未備無以示勸皇上慨然撤宮學而鼎新之更其名曰宗學蓋宮止於近親而宗則屬之戚疏咸預焉歲校行藝以次而升悉視太武學之制三捨規模至是盡復矣猗歟盛哉學建於嘉定九年至十五年始得旨試上捨生汝是與諮首預玆選會寶璽恩闔學之士免秋薦者百二十人次年春奏名南宮者十有八並升捨二士賜第於廷者合二十人盛事創見昔所未有汝是等來諗曰諸生叨被聖化獲玷科級將刻名以侈上賜詎可無以識之敢請因告之曰子之請美矣亦嘗思所以報菁莪樂育之恩乎昔周設四教首及於王之支庶故明倫之義著維城之志篤子孫千億屏衛宗社周用以彊唐之天派𨿽罕繇監學顯而進士一科多宗室子名公巨卿彬彬可紀爲唐光華今上初建學而子輩聯登盍自奮厲無愧於周唐同姓以稱明時作成之意庶乎足以仰酬萬一也諸生咸應曰敢不勉乃次其詞俾刊諸石嘉定十六年六月】大小學教授蔡抗記登科續題名【淳佑甲辰之冬皇上奮發英斷更新大化又明年以麟庠之冑苦隳肝膽力扶綱常於是赫奕奎文誕揚黌宇賜之束帛試之春官優之升擢意气激昂多士興起至臨軒之日擢第者凡三十三人稽之壁記未有盛於斯者諸生以記石已溢別斲而續之請記焉抗聞之君臣上下之大倫天之經地之義所謂民彜也士君子當國家之急陳義慷慨詞气激烈如驚湍怒濤萬折而必東者豈有所爲而爲之哉亦出於秉彜好徳之不可遏焉爾𨿽然此未仕時者也今仕矣如之何嗚呼士生斯世其未達也孰不以直道自任一旦儋人之爵立人之朝富貴餌於前患難怵於後志昏於气義奪於利鮮有不易正爲邪而失其素履者是則諸君今日旣仕之後益當自勉於學問以培植气節之根本且知夫士之所當爲者不止於是也不然壁記之續自我始後之人歷指其名而數之曰是人也始於正終於正是人也始於正終於邪可不懼哉淳佑丁未八月朔日】博士胡泓記兩優釋褐題名【士專以文進非古也然知言知人聖有成訓言心聲也聲成文有可觀者觀其文知其人矣我寧宗皇帝在位二十有二年始追舊典建宗學置博士弟子員凡隸玉牒無閒戚疏於此試焉於此校行藝焉月書季考循式惟謹又六年昉置上捨生凡內捨行藝之校曰優曰平者咸試之視其等之次第以升偕南宮進士對策大廷累舉得人班班可紀獨內捨優校中上捨優等則閱十餘歲未之有也嘉熙攺元陛夫始中是選被恩解褐士忻榮之淳佑癸卯崇淌復以行藝校優試入上捨優等第一人才六稔爾兩優解褐之士再見可謂盛矣太武學進士題名兩優釋褐別表於碑宗庠不容曠也諸生礱石以請識於上方而第列其名旣大書之特書之固將屢書不一書而足也於戲休玆宗英以文進以行成以賢且能擢豈直科目云虖哉勛名志節光我邦家列選舉得人之盛昭學校作人之功上追古昔吾將有望焉是歲十有一月朔吉】四明袁肅記前廊題名【寧皇更化九年復建宗學越四年大辟黌宇而列職以表倡諸生者其員有五舉錄總要直學治凡曰講曰課經諭三人參掌之非行藝兼優不在此位也今天子禦極六年廣開來學之路天支之肄業者日益多端矩矱於前廡者任加重而聯事其閒曾未有紀歲月滋久懼寖湮微題名之立其容已乎惟宗庠分職與冑監兩學略同而所以任職者則異矩天下之士教育於兩學而拔其行能之尢者爲之領袖其律人也一於義若夫宗庠則負笈來遊皆同姓之秀而列職以率先之亦同姓之英也凡我兄弟伯叔之懿親親相與𨿽以義糾正而實主乎恩然則處恩議之閒欲兩得之厥惟難哉外嚴而內寬本乎忠厚而濟以法度使相觀而善之中不失所以觀然親睦之意庶幾愛敬交感而能勝其任乎故因玆刻之始略舉訓齊宗室之要筆諸上方以諗於庀職者紹定三年歲在庚寅九月旣望】

汲古堂在立教堂後爲學官直捨丞相文淸李宗勉書扁咸淳六年守潛說友奉朝命增修又自殿門學門以至前廊位次倉庫吏捨皆葺新之

宗學齋捨六貴仁

立愛

大雅

明賢

懷徳升俊按宮學元有四齋曰貴仁信厚大雅明賢

太學在前洋街理宗皇帝禦書二字爲扁紹興十二年詔禮部討論太學養士法仍令臨安府權於府學措置增廣遂置祭酒司業博士正錄定養士額十三年六月臨安守臣王﹝日奐﹞卽嶽飛宅建學成【互見國子監】詔禮部侍郎兼直學士院王賞爲記【今不存賞集中亦逸】又括民閒冒占白地錢爲養士費【國朝會要雲月得二千八百餘貫朝野雜記云歲入十二萬緡有奇】給監學生綾紙監帖【知潁州熊彥詩言嘉佑治不太學中選者人給監帖畫以中旨右以贊辭告戒丁寧待之甚厚當時士人寶藏其帖傳之子孫以爲榮遇近於周綰得其父爲監生時帖寫以文綾疊以監印如告身制度乞下國子監依仿以給諸生以示國家待士之意旨從之】十四年司業髙閌等請車駕臨幸詔從之遂以三月己巳祗謁先聖止輦大成殿門外禮畢禦惇化堂命髙閌講易泰卦賜諸生席於廡下啜茶而退遂幸養正持志二齋學官生員恩數各有差越六日內出禦制禦書宣聖贊命揭置大成殿【今釋奠則樂工數人歌之】二十五年又制七十二賢贊親札付臨安府刻石孝宗皇帝以淳熙四年十月乙亥寧宗皇帝以嘉泰三年正月戊戌臨幸如紹興禮淳佑元年正月理宗皇帝將視學首降禦筆降周頤等五臣從祀而削王安石曰朕惟孔子之道自孟軻後不得其傳至我朝周頤張載程顥程頤眞見力踐深探聖域千載絕學始有指歸中興以來又得朱熹精思明辧表裏混融使中庸大學語孟之書本末洞徹孔子之道益以大明於世朕每觀五臣論著啟沃良多今視學有日宜令學宮列諸從祀以示朕崇獎儒先之意又曰王安石謂天變不足畏祖

宗不足法人言不足信此三語爲萬世之罪人豈宜從祀孔子廟庭合與削去於正人心息邪說關系不小令國子監日下施行乃以戊申行禮頒禦制伏犧以下道統十三贊宣示諸生七年三月禦書朱熹白鹿洞規以賜景定元年內出手札更定學令二年今上皇帝在東宮奉命謁先聖遂具奏曰恭準聖旨擇用正月十五日令臣謁拜先聖文宣王於太學臣仰體聖心祗承嚴訓區區愚衷因有感發焉蓋先聖之道至我朝盛時運際文明眞儒疊起而後有以續夫孟氏之傳然其時羣說並駕未知統一迨幹

淳閒文公臣朱熹與宣公臣張栻成公臣呂祖謙志同道合切偲講磨如義利之辧如近思錄之書擇精語詳開牖後學忱有功於聖門中閒邪說又幾晦蝕陛下盛徳龍興罷斥邪詖表章正學然後人心一正聖道大明天下學士得以沿河洛而溯洙泗實萬世無疆之休熹等三臣嘗俱被詔追褒特加卹惠盛典兼準禦筆秩熹於從祀如祖謙栻謂宜同升體例臣愚欲望聖慈特降睿旨並以臣栻臣祖謙秩於從祀益以昭聖明崇儒重道之盛美所有封爵未審合與不合照典故檢舉施行有旨封栻華陽伯祖謙開封伯並列從祀迨聖上踐大寶當咸淳三年正月旣郊見卽舉行淳佑故事益搜講闕典先升侑曾子子思詔曰惟孔子獨稱顏回好學固非三千之徒所同也而其學不傳得聖傳者獨曾子傳子思子思傳孟軻忠恕兩語深契一貫之旨中庸一篇丕闡前聖之蘊而孔子之道益著向非顏曾思孟相繼演繹著書垂訓中更管商楊墨佛老幾何其不遂泯哉今大成殿惟顏孟侑食曾思不與尙爲闕典先皇帝推迹道統之傳自伏羲以來著十三贊孔子而下顏曾思孟昭然具在其非以遺我後人乎令禮官學官議其可如曾子升侑並議可升十哲者以聞又從祀邵雍司馬光詔曰邵雍天挺人豪英邁蓋世司馬光有徳有言有功有烈朱熹贊之與周張二程俱雍述經世書發先天奧旨而內聖外王之學實關吾道光著通鑑貽後世治法而眞履實踐之美爲時儒宗豈與前代諸儒或以章句文詞得祀於學者比朕將臨雍因思朱熹所贊已祀其四而尙遺雍光非闕歟其令學官列諸從祀以示崇獎至是褒表儒先典禮大備自淳熙以來皆於禮畢降詔訓勉諸生聖化涵濡聞者興起紹興額三百人後數增置一千人淳熙開禧閒各有增今爲額一千七百十有六【上捨三十人內捨二百六人外舍一千四百人國子生八十人】若累朝繕修之役不具載

大成殿【先聖冕十二旒服九章按洪天錫通祀輯略云今上庠先聖之像有日月而無星辰有山龍華虫火彜而無藻與粉米有兩黻而無黼非虞非周殊不可曉則有司之失也參稽禮典以訂服章之誤必有任斯責者】

大成殿門【建隆三年詔立十六戟政和元年立二十四戟紹興建學司業髙閌等請依政和之數從之】

首善閣髙宗皇帝禦書三扁各有石刻又有累朝禦札禦制並刻寘閣下

紹興十四年幸學答詔宣王復古采芑著詠於新田世祖緯文建武肇興於太學旣撫紹開之運咸推樂育之心朕寅奉基圖惇崇教化稽前王之軌範遵列聖之規模玆偃革以息民仍恢儒而建學聲明丕闡輸奐一新爾等攄望幸之誠述諸儒之志遠繼橋門之盛願觀云罕之臨請旣方堅理宜從欲將款謁於先聖仍備舉於舊章深諒忠勤實增嘉嘆【跋語漫滅】

淳熙四年幸學詔昔我藝祖肇造帝室禮樂徵伐猶未皇暇乃開基之月首幸國學越二月又幸旣宏先聖先師之宇復審象而爲之贊本原治道厥有深旨然則掃五季之陋削諸侯之僣垂萬世之統不在斯文乎列聖相承遂爲家法太上中興開設學校乘輿臨幸儒術益光肆朕纂圖儲精稽古憲章祖述夙夜不敢忘爰以仲春謁款先聖躬釋菜之禮闡中庸之義臣工列侍多士濟濟洙泗遺風儼然在目朕甚嘉之明揚訓辭尙迪朕志夫孝於事親忠於事君學之本也業精於勤行成於思學之序也聖賢復起不易斯言子大夫其念哉當爲君子之儒毋慕人爵之得使予尊徳樂道之心著化民成俗之效行光於祖

宗對於慈訓斯無負於樂育在汝等勉之而已參知政事臣龔茂良等恭跋【臣聞道在域中惟聖人爲成能教行天下惟王者爲全功學之爲王者事其已久矣自堯舜以來宇宙之閒始曉然知有帝王之學如華星麗日萬目所屬謂道以是傳而教所由興也堯以是傳之舜舜謂是道也吾將與天下共之有虞氏之上庠下庠蓋欲以是達之天下也禹湯文武亦皆以其所傳者達之天下故夏后氏有東序西序商人有右學左學周人則兼用四代之學是故人倫以明典禮以行嗜好以平謠俗以成此數者皆由太學來也國家開造之初藝祖皇帝以峻極之摹生知之性視唐虞三代不約而同故於逾月之頃再幸太學二百年來以是爲家法太上皇帝方投戈息馬之日親行酌獻都人縱觀如再開辟皇帝陛下舉縟典於三十年之後乃以春二月乙亥帥羣後公卿大夫國之冑子六卿之﹝仃去丁攺雋﹞秀設席於前旁逮兩廡命國子祭酒臣光朝講中庸又以是月幸武學行肅揖之儀於戲盛哉獎勸多士具於訓辭此爲不刊之典是宜勒之琬琰以風動四方臣光朝以是來白蓋述太學諸生之請也臣茂良臣彥穎臣淮臣雄敢拜手稽首以聞上曰可謹退而紀其事】

嘉泰三年幸學詔朕惟開設學校以垂萬世之統恢崇儒術以追三代之風粵稽我朝具存家法藝祖建隆之肇造乃踰月躬再幸之勤太宗端拱之承平以仲秋行款謁之禮宏摹維永列聖攸遵髙廟中興嚴大成止輦之敬孝皇繼志祗上丁釋奠之儀肆朕眇躬纂玆洪業𨿽郁大道敢忘舊章貫古穿今每樂陪於講幄承師問道曾未卽於儒宮爰涓休成聿親臨幸踵堂挾策紛鼓篋之生徒賜坐橫經聳圜門之觀聽載闡周書董官之訓慨慕成王搗盈之規治具畢張人文丕煥予一人方崇化以厲俗爾多士其傾心而向風峨峨而纓其冠豈徒趨仕進之路翹翹而刈其楚庶幾收傑異之材惟勉於忠孝以基爾立身之階惟篤於行義以副予作人之術期不負於所學將無愧於前聞參知政事臣許及之等恭跋【臣仰惟皇帝陛下光撫熙運楙建皇極持盈守成兢業夙夜太平之基增而彌髙禮義之澤流而逾深庶事大備區宇億寧年谷廔丰休祥液洽於是審風俗之樞機溯教化之源委將以作新人文爾乃嘉泰紀元之三﹝社去土攺異﹞月於孟陬吉日戊戌夙駕翠華臨幸璧水三公九卿大夫士莫不咸在簪笏肅如韋布襜如親屈帝尊祗謁先聖還紆幹顧肅揖武成止輦橫經之堂虛懷重席之講演周官之奧義昭制治之宏撫登進諸生於帝其訓明綸誕播雷動風馳若睹若聞鼓舞詠嘆咸以親見聖王師之爲幸皇乎休哉誠闊希之巨典動化之大權也臣誠不佞竊嘗謂王者以潤色祖業爲孝人臣以不負天子爲忠若稽中興授受一道髙皇首幸於建學之初孝祖釋奠於上丁之日傳爲家法有隆無替逮今五紀縟儀三見憲章鼎新爲道益昌聖孝之盛亙古莫及若乃誦王言之大體王心之一孝弟以修身仁義以事君幼學壯行出長入治思所以塞厚望稱隆旨則凡小大之臣曁遊學之士其敢不勉是用虔奉戊戌詔書傳諸副墨勒諸堅﹝王民﹞期與紹興淳熙之懿並垂永世惟淺陋不足以稱述萬一臣則有愧】

寶慶三年諭內外學官詔朕親禦路朝首興教化士風所系尢務作新比年以來習尙澆漓文气卑茶純厚典實視昔歉焉豈涵養之未充抑燻陶之或闕咨爾訓迪之職毋拘內外之殊各究乃心俾知所向矯偏適正崇雅黜浮使人皆君子之歸如古者賢才之盛副予至意惟爾之休國子祭酒臣周直方等恭跋【臣等仰惟皇帝陛下欽承道統丕闡化原初禦路朝昭飭庶政維士習未厚文气尙卑是訓是革肆揚親札下之六館爰及萬方承學臣工聽服震聳竊諗舊聞實維國朝右文貴士源委深長太宗皇帝以舉子輕薄爲文不求義理於是顯示登黜賜進士以儒行之篇孝宗皇帝視學申諭詞臣誨迪諸生當爲君子之儒毋專人爵之得蓋古文漸復於景佑慶曆之先經藝益輯於乾道淳熙之後儒猷之盛冠古有光無他上諭而下習教道壹而風俗成也粵自先朝聿更元化並廷鴻碩之彥復還義理之書先民是程典籍盈門而多士未能咸體休徳純厚之行典實之文視昔歉焉仰勤皇上惟新之命臣等恭讀聖制載繹隆指蓋性習寖異气質難齊擇乎中庸會於有極是謂矯偏適正言以述志文以成言約以範模澤於道徳是謂崇雅黜浮臣等大懼無以稱上意迪士向方謹刻諸樂石俾副墨流傳皆知誦堯之方滌心儆省毋負明時之作新臣等淺陋何足稱述萬分一敢百拜稽首記諸下方】

淳佑元年幸學詔朕惟元聖立教萬世人主北面拜跪登降執弟子禮所以尊儒術彰文化也涼菲紹圖十有八載屬多邊虞款謁之儀咽仍未舉朕甚恧焉思昔英君過魯而祠投戈而講猶皆倥傯之際我太祖肇造日不暇給凡再蒞國學髙宗中興庶事艸創亦垂意臨雍之典今三陲候吏小息橋門多士翹首望幸朕何敢有所諉而遜以未皇哉乃於春孟親饗原廟之次日詣殿奠獻祗拜像設躬視璧水登延儒臣敷繹大學之旨搢紳韋布肅肅在列遠想淳熙嘉泰之盛惟朕玆舉率由舊章匪曰粉藻美觀耳子大夫其思稱朕意明義理以求至善修文行以全良貴涵養忠厚砥礪廉隅進取之學非所以自盡也詩云肆成人有徳小人有造古之人無斁譽髦斯士其尙懋哉右丞相臣史嵩之等恭跋【臣等恭惟皇帝陛下宅心道妙興教右文稽式古典淳佑攺元正月丙午下明詔戊申夙駕鑾路祗謁先聖釐正從祀躋五賢黜安石臨視大學升禦崇化堂命國子祭酒臣觱講大學薦紳衿佩覿儀泳仁肅肅雅雅乃攽禦制十三贊於學奎壁輝潤晰潛發微俾教者學者知所據依精擇力踐用稱明旨所以加惠斯文甚厚臣等拜手稽首端誦繹復而言曰至哉聖學之精粹也粵八卦九章肇闡道原前聖後賢踵相授受繇羲至周其道行繇孔至孟其學明迄孟而降中韓老佛六家九流之說蝕人心蠹道眞大經大法益晦弗章後儒始作而曰堯以是傳之舜更禹湯文武周公孔孟而不得其傳信不爲無所見抑窮源會流之義未備也陛下識洞髙明學詣宏奧當聖遠言湮之餘深挹遠紹獨有契於聖心乃克上溯邃古繼天立極之原下派聖門面命心傳之脈於以迪化昭代詒訓方來的乎傳信之符券昭乎行世之日月也昔漢世宗黜百家尊孔氏後世猶亟稱之方之聖作表章經籍之事淺闡明道統之功大千萬世不可尙已臣等遇陋不能輔宣道化大懼失墜謹奉詔書宸制壽諸堅﹝王民﹞期與多士服膺請事以欽承聖天子尊聞行知之實淳佑四年三月】

禦制禦書道統十三贊並序朕獲承祖

宗右文之緒祗遹燕謀日奉慈極萬幾餘閒博求載籍推迹道統之傳自伏羲迄於孟子凡達而在上其道行窮而在下其教明采其大指各爲之贊𨿽未能探賾精微姑以寓尊其所聞之意云爾○伏犧繼天立極爲百王先法度肇建道徳純全八卦成文三墳不傳無言而化至治自然○堯大哉帝堯盛徳巍巍垂衣而治光被華夷聖神文武四嶽是咨揖遜之典萬世仰之○舜於皇聖徳至孝盡倫所以爲大樂善取人惟精惟一帝心之純垂拱無爲堯道是循○禹克勤於邦烝民乃粒歷數在躬厥中允執惡酒好言九功由立不伐不矜振古莫及○湯順天應人本乎仁義以質繼忠匪曰求異盤銘一徳桑林六事人紀肇修垂千萬世○文王道被南國首正人倫仁政一施必先窮民翼翼小心秉玆徳純丕顯文謨萬邦儀刑○武王受天眷命繼志前人遐邇悅服偃武修文惟賢是寶法度彰明建用皇極爰敍彜倫○周公美哉公旦翼輔成周施兼四事才藝俱優制禮作樂惠澤敷流有大勛勞宗社延休○孔子聖哉尼父秉徳在躬應聘列國道大莫容六藝旣作文教聿崇今古日月萬代所宗○顏子學冠孔門徳行科首聞一知十若虛實有樂道簞瓢不易所守步趨聖師瞠若其後○曾子守約博施反躬三省孝爲徳先祿仕不忍聖道正傳意會神領一惟忠恕門人深警○子思閒居請問世業克昌可離非道孜孜力行發揮中庸體用有常八徳樞要治道權衡○孟子生稟淑質教被三遷博通儒術气養浩然深造自得亞聖之賢髙揖孔氏獨得其傳【紹定三年聖制淳佑祗謁先聖就賜國子監宣示諸生】

咸淳三年幸學詔朕惟我朝以人文化天下藝祖肇基於首善之地獨先幸臨實開我宋奎明之運列聖率循業益大以光先皇帝在宥臨雍講論表章正學菁莪樂育於斯爲盛朕以涼菲獲承丕緒永惟天地萬物之始宗廟國家之本學校教化之原有天下者莫先焉乃者初見郊

廟罔不顧歆惟元聖立教與天地並人極攸建萬世是師隆禮致敬其曷敢後爰以孟春謁款原廟之翌日躬拜捨菜於太學禮成俾儒臣執經敷繹中庸之義方領短步委蛇乎其中甚稱朕所以崇向之意夫學以明人倫也其爲目有五而爲孝爲忠乃倫所由起牖於天衷率於秉彜聖人作經壹是皆以此爲準士惟先立乎其大者而輔之以文則措諸事業有餘地矣詩不云乎追琢其章金玉其相又不云乎藹藹王多吉士維君子使朕將培養以爲無窮之用子大夫尙勉之哉右丞相臣賈似道等恭跋【臣等恭惟皇帝陛下敬天尊祖崇學右文乃咸淳三年正月己丑朔祗見於南郊戊申臨辟雍謁

元聖永惟先帝禦制十三贊道統之傳具有次第爰灑奎畫升侑曾子子思與顏孟並先漢設學以來千五百年之闕典於是大備猗歟休哉明大原之授受示後學之指歸昭昭乎揭日月而行萬世也已乃禦崇化堂命臣宜中講中庸冠帶搢紳誾誾秋秋洗視浴聽於是誕敷綸言具訓爾士帝意若曰學所以明人倫而倫實起於孝忠士先立乎其大而大可措諸事業臣等端笏跪讀拜手稽首而言曰仁親親爲大義尊賢爲大立愛立敬聖人人倫之至也陛下資兼帝王學貫體用繇親親之等而仁民愛物繇尊賢之推而敬大臣體羣臣夫旣有以立天下之大本矣將見立之斯立人知孝於親而父子之大倫立人知忠於君而君臣之大倫立自是而達之五者之大倫無一不立則措之事業皆可大之業也大哉王言世爲天下則矣臣等對揚休命大懼無以布宣徳意謹摹勒壽諸翠﹝王民﹞以詔永久】

光堯石經之閣孝宗皇帝禦書扁淳熙四年詔臨安府守臣趙磻老建閣奉安石經以墨本寘閣上禦書石經易詩書左氏春秋禮記五篇【中庸大學學記儒行經解】論語孟子

禦制宣聖七十二賢贊並序【紹興二十六年十二月臣寮言望詔有司奉安石刻於國子監爲不朽之傳仍造碑本徧賜州府軍監學校用彰右文之化從之】朕自睦鄰息兵首開學校教育多士以遂忠良繼幸太學延見諸生濟濟在庭意甚嘉之因作文宣王贊機政餘閒歷取顏回七十二人亦爲制贊用廣列聖崇儒右文之聲復知師弟子閒纓弁森森覃精繹思之訓其於治道亦庶幾焉○孔某字仲尼魯人開元廿七年謚爲文宣王贊曰大哉宣聖斯文在玆帝王之式古今之師志在春秋道由忠恕賢於堯舜日月其譽惟時載雍戢此武功肅昭盛儀海宇聿崇○顏回字子淵魯人贈兗國公贊曰徳行首科顯冠學徒不遷不貳樂道以居食埃甚忠在陋自如宜稱賢哉豈止不愚○閔損字子騫魯人贈費侯贊曰天經地義孝哉閔騫父母昆弟莫閒其言污君不事志气軒軒復我汶上出處休然○冉耕字伯牛魯人贈鄆侯贊曰徳以充性行以澡身二事在躬曰躋而新並馳賢科得顏爲鄰不幸斯疾命也莫伸○冉雍字仲弓魯人贈薛侯贊曰懿徳賢行有一則尊子也履之成性存存騂角有用犛牛莫倫刑政之言惠施元元○宰予字子我魯人贈齊侯贊曰辯以飾詐言以致文苟弗執禮宜莫釋紛朽木糞墻置不足云言語之科燁然有聞○端木賜字子貢衛人贈黎侯贊曰謙徳知二器實瑚璉動必幾先孰並其辯一使存魯五國有變終相其主譽處悠遠○冉求字子有魯人贈徐侯贊曰循良之要在於有政可使爲宰千室百乘師門育才治心扶性退則進之琢磨之柄○仲由字子路卞人贈衛侯贊曰升堂惟先千乘爲權陵暴知非委質可賢折獄言簡結纓禮全惡言不耳仲尼賴焉○言偃字子遊吳人贈吳侯贊曰道義正己文學擅科爲宰武城聊以弦歌割雞之試牛刀謂何前言戲爾博約則多○卜商字子夏衛人贈魏侯贊曰文學之目名重一時爲君子儒作魏侯師不可復禮始可言詩假蓋小嫌聖亦不疵○曾參字子輿武城人贈郕伯贊曰夫孝要道用訓羣生以綱百行以通神明因子侍師答問成經事親之實代爲儀刑○公西赤字子華魯人贈郜伯贊曰學者行道敝縕亦稱使齊光華偶爲肥輕周急之言君子所令答問允嚴理皆先經○公伯寮字子周魯人贈任伯贊曰人有賢否道有廢興子如命何營營震驚季孫𨿽惑景伯莫平師資一言秩祀亦懲○漆雕開字子開魯人贈滕伯贊曰仕進之道要在究習具臣而居咎欲誰執斯未能信謙謙有立闕裏說之多士莫及○南宮適字子容魯人贈郯伯贊曰先覺旣立禮樂並馳尙徳君子爾乃兼之羿奡可慚禹稷可師三復此道載觀白圭○申棖字子續魯人贈阿伯贊曰剛毅近仁志操莫渝性匪祝鮀面豈子都有一於此剛名可圖云欲則柔蓋生之徒○原憲字子思魯人贈原伯贊曰軾彼窮閻達士所遵邦無道谷進退孰倫敝衣非病無財乃貧賜𨿽不懌淸節照人○有若字子有魯人贈卞伯贊曰人稟秀徳气貌或同而子儼然溫溫其容兩端發問未達機鋒以禮節和斯言可宗○司馬耕字子牛宋人贈汶伯贊曰手足其親誌異出處魋將爲亂子乃脫去在污能潔危而有慮內省若斯何憂何懼○顓孫師字子張陳人贈陳伯贊曰念昔顓孫商徳與鄰學如幹祿問必書紳參前倚衡忠信是遵色取行違行戒後人○髙柴字子羔衛人贈共伯贊曰婉彼子羔學業先聖宗廟之閒一出乎正克篤於孝非愚乃令師知其生有輝賢行○陳亢字子禽陳人贈潁伯贊曰惟禽之問從容其鯉求以異聞詩禮云爾請一得三誠退而喜且知將聖不私其子○樊須字子遲齊人贈燕伯贊曰養才以道聖人兼濟始謂不仁問學良喜寓志農圃似睽仁義學稼之辭豈姑捨是○林放字子丘魯人贈淸河伯贊曰禮之有本子能啟問大哉斯言光昭明訓徳輝泰山誣祭莫奮崇玆祀典蓋永令問○公冶長字子長齊人贈莒伯贊曰子長宏度髙出倫輩𨿽在縲紲知非其罪純徳備行夫子所美以子妻之尢知英槪○蘧瑗字伯玉衛人贈衛伯贊曰有衛伯玉夫子與居寡過未能薦贊使乎以屍諫君友則史魚果能進賢爛然簡書○澹臺滅明字子羽武城人贈江伯贊曰惟子有道天與異容狀𨿽云惡徳則甚丰南止江沱學者雲從取士在玆貌或非公○曾蒧字皙魯人贈宿伯贊曰惟時義方有子誠孝怡怡聖域俱膺是道暮春舞雩詠歌聖教師故與之和悅宜召○宓不齊字子賤魯人贈單伯贊曰君子若人單父之政引肘寤君放魚稟令傅郭勿獲遂能制命百代理邑用規觀聽○顏無繇字路魯人贈杞伯贊曰人誰無子爾嗣標奇行爲世範學爲人師請車誠非顧匪其私千載之下足以示慈○巫馬施字子期魯人贈鄫伯贊曰天淸日明密雲曷有師命持蓋子亦善扣惟夫子博三才充究學者之藥所得遂茂○商瞿字子木魯人贈蒙伯贊曰易之爲書彌綸天地五十乃學師則有是子能受授洙泗傳世知幾其神宜被厥祀○公孫龍字子石楚人贈黃伯贊曰黃伯著祀公孫是云彌縫中道協輔斯文藏修方異漸漬其勤史辭不忘播爲淸芬○廉絜字庸衛人贈莒父伯贊曰兄弟之邦士有廉庸涵泳素教表揭儒宗杏壇探賾洙泗從容作興一時莒父其封○叔仲會字子期魯人贈瑕丘伯贊曰瑕丘祚邑子期是爲親訓有日廣業於時四教允隆五常以持比肩俊傑聞望斯垂○燕伋字思秦人贈漁陽伯贊曰師席髙振大成是集至道克傳賢達斯執善教之柔儒風可立漁陽之士得跂而及○申黨字周魯人贈邵陵伯贊曰侁侁申周四科與儔逸駕文圃鼓枻儒流冠佩旣燕言動允休邵陵得封子想淸修○琴牢字子開衛人贈南陵伯贊曰多能鄙事聖人曲意惟其知之是以不試宗魯𨿽友弔必以義尙師嘉言祀亦罔替○秦商字子丕楚人贈上濟伯贊曰孔父秦父相尙以力俱生賢嗣相與以徳是父是子致法疇克會弁儒林令名無極○步叔乘字子車齊人贈淳於伯贊曰勉勉子車封邑淳於親炙避席惟諾趨隅發問旣博雅道是扶抑可尙也不亦美乎○顏之僕字叔魯人贈東武伯贊曰賢行顏叔親承尼父志銳於斯道尊是輔泥在陶鈞木就規矩終縻好爵揚名東武○公西箴字子上魯人贈祝阿伯贊曰猗爾子上魯邦之望以徳則貴惟道是倡師聰師明友直友諒伯於祝阿儒風斯暢○石作蜀字子明秦人贈石邑伯贊曰在昔石邑能知所尊懋衣有徳克述無言鼓篋槐市揚名裏門此道久親彼美長存○顏髙字子驕魯人贈瑯琊伯贊曰瑯琊之伯其爲子驕微言旣彰徳音孔昭已觀雩舞同聽齊韶歷千百﹝社去土攺異﹞跂想髙標○邽巽字子欽魯人贈平陸伯贊曰彼美邽子先聖是承墻仞已及堂陛將升良玉斯琢寒水必冰錫壤平陸茂實斯騰○任不齊字選魯人贈任城伯贊曰任城建伯其表曰選淑問雅馳才華淸遠競辰力行愛日黽勉禮教崇崇令望昄昄○曹卹字子循秦人贈曹伯贊曰肅肅曹伯王室之裔積習樂道切琢明義惟善則優素徳是類史筆有煥令名永紀○冉孺字子魯宋人贈﹝木巳﹞伯贊曰﹝木巳﹞伯子魯聖學是務厲己斯約好問乃裕周旋中規容止可度允矣昔賢後世所慕○伯虔字子析魯人贈駢伯贊曰有虔子析全魯之彥儒行旣明駢伯乃建兢兢受道奕奕峨弁懿選嘉訪世享馨薦○縣成字子祺魯人贈巨野伯贊曰至聖言教子祺安雅擅譽魯邦啟祚巨野偉矣風猷時哉用捨出倫離類後學是假○顏噲字子聲魯人贈朱虛伯贊曰褒錫朱虛在器輪輿儒室振領聖門曳裾賢業素蘊美材以攄萬世不刊載觀成書○孔忠字子蔑魯人贈汶陽伯贊曰惟子挺生道徳之門佩聽至論鯉門弟昆三得三亡所問深溫君子歸宓義不掩恩○後處字子裏齊人贈營丘伯贊曰溫溫子裏入聞至聖﹝打去丁攺﹛上臨下手﹜﹞道之華秉徳之柄深造閫域不乖言行全齊之封竹素爲盛○左人郢字行魯人贈臨淄伯贊曰伯彼臨淄左行獨賢晞蹤十哲秀穎三千心悅誠服家至戶傳樂只君子文聲益宣○公哲哀字季次齊人贈郳伯贊曰周衰僞隆政出羣公廉恥道微家政聿崇不爲屈節撝默自容子於是時凜然淸風○漆雕徒字子斯魯人贈須句伯贊曰遐想子斯挾策聖帷涉道是嗜惟仕可縻在徳乃賢在名乃垂洋洋之風逮今四馳○榮旗字子旗魯人贈雩婁伯贊曰伯錫雩婁務學實著三千之徒七十是預歷告莫行惟徳乃據視於前書式彰厥譽○秦祖字子南秦人贈沙梁伯贊曰秦有子南贊贊述作守道之淵成徳之博範若鑄金契猶發藥歷世明祀沙梁寵爵○秦非字子之魯人贈汧陽伯贊曰樂善哲士伯於汧陽傳道克正垂名允臧執徳以洪用心必剛袤廣業履式彰素王○商澤字子季魯人贈睢陽伯贊曰邈矣子季睢陽是伯屏息受業延教登席未踐四科固涉六籍祀典載之好是正直○鄭國字子徒魯人贈滎陽伯贊曰伯夫滎陽實惟令徳俊義賢行過不畱迹道以目傳妙則心識猗歟偉歟後代之則○顏韋字子柳魯人贈蕃伯贊曰祀封於蕃實惟子柳夙斂格言克尊善誘明徳惟馨賢業所就大侑於儒傳芳逾茂○漆雕哆字子斂魯人贈武城伯贊曰子斂受封爰居武城亹亹其問翩翩其英摳衣時習厥學日明誕敷禮教爵裏增榮○壤駟赤字子徒秦人贈北衛伯贊曰式是壤伯昭乎聖徒執經請益載道若無詩書規矩問學楷模得志則駕領袖諸儒○施之常字子恆魯人贈乘氏伯贊曰國因乘氏有徳斯彰參稽百行贊理三綱自拔行閒榮名甚光在史靄靄歷久彌芳○公祖句玆字子之魯人贈期思伯贊曰惟彼子之錫伯期思與賢並進得聖而師彬彬雅道翼翼令儀一日王言廟食不隳○狄黑字皙衛人贈臨濟泊贊曰仰止狄皙抱負淵通游泳徳化揚厲素風偉識旣異持教乃隆厥知茂焉宓祀無窮○奚容箴字子皙魯人贈下邽伯贊曰奚容子皙已望堂室幼則有造成則祖述文采日化儒效力弼永觀厥成徳音秩秩○冉季字子產魯人贈東平伯贊曰東平子產姓著盛時奉師於塾講道之微答問其敏淵妙以思升降陛廉尙想英姿○秦冉字開蔡人贈彭衙伯贊曰彭衙髙士經籍是親贊成徳藝﹝口十﹞於彜倫厎績聖道期肖素臣優哉優哉學以致身○梁鱣字叔魚齊人贈趙伯贊曰室家壯年無子則逐見於信史全齊之俗原本厥初師言可復以學則知揆之宜篤○樂欬字子聲齊人贈昌平伯贊曰樂氏子聲錫爵昌平信道之篤見善乃明引領髙節載惟昌城先賢聿集出爲時英【按洪邁隨筆唐開元中封孔子爲文宣王顏子爲兗公閔子至子夏爲侯羣弟子爲伯本朝祥符中進封公爲國公侯爲郡公伯爲侯太上皇帝禦制贊七十五首有司但具唐爵故宸翰所標皆用開元國邑今當請而正之可也】

崇化堂【元用司業髙閌請仍東都講堂舊名曰惇化後攺崇化慶元初攺化原未幾復今名】理宗皇帝禦書扁堂上有禦札禦制石刻

景定元年更學令禦札朕於菁莪樂育之仁丰培滋久登膴仕著體聲多由此途出數年以前閒有聚爲朋曹墮窳敗業而不能退然自充者豈作人之道猶有闕乎時學官以更定學法來上稍示規益本爲一二蹈於匪彜者設也邇來涵濡徳義莫不自待以厚朕甚嘉之前是所定之法獨於進取一途尙狹未足以快飛躍之適今從其厚用著爲令爾諸生其益務自修以副朕崇尙作成之美意敬聽毋忽國子祭酒臣江萬里恭跋【臣聞天地之於植物栽者培之自拱把合抱以至於聳壑昂霄無不能盡其材者此天地成物也本朝列聖開設雍庠士出此途蔚爲時棟光明碩大與國無窮所用得於所養如鶴鳴子和聲與響隨設遇緩急之機否臧之決油然忠愛不能自己於中而平時自淑身心不使有一毫出於規矩尺度之外教養之功於斯爲盛恭惟皇帝陛下以造化施生之仁續祖

宗新美之澤祥風時雨披拂涵濡與舜帝之欲並生文王之有徳有造壹是隆厚肆念我多士比年體承愛教隆指重厚自將宜有以崇而厲之奎札天頒著爲功令廣升秀以示旌淑塗轍夷易安安而進可坐銷於躁競用養成於貴肆蘄我多士亦孔之厚臣夙列佩衿玆叨領袖大懼弗克奉宣謹帥其屬拜手稽首紬繹帝訓而揚言曰乾坤宗子視均气同體之秀卽其家之秀子弟不啻琪林珍木欲其茁於庭階精神風采維喬維條所以瑞我家而昌气脈也旣銷其蠹加漑其根愛護涵養一稱乾坤崇廣之造此本朝所以收人物之報者固有相之道焉金玉厥躬不忍怙家庭之寬厚而自律愈嚴洋洋飛躍之中齋栗一心如臨父母此弟子所以答揚慈訓而報萬分也同志勉之惟謹敬勒精琰恭書下方】

禦書朱熹白鹿洞學規父子有親【學規不具錄】國子祭酒臣張磻恭跋【臣等恭惟皇帝陛下天資超古聖學探微事關人倫之常首務修飭道出聖傳之正必示表章乃淳佑七﹝社去土攺異﹞三月丙辰內出禦書白鹿書堂揭示賜國子監首之以五教之日而所以學之之序其別亦有五繼之以篤行之事而所以行之之要其別則有三宸章鉤畫之妙爛乎下飾先儒標次之旨闡之益明臣等拜手端誦作而嘆曰皇乎哉上聖扶植綱常開迪後學之丕矩也載惟白鹿洞之始有聞於皇朝也驛賜九經昉於太平興國先聖塑像助於咸平書堂得名昉於皇佑前之明起後之孫琛或侈旌嘉儒學之寵或擅士子來遊之盛然學之端緒方啟道之本統未章迨先儒朱熹闡教是堂其學務於明誠兩進敬義偕立於是研覃道體緝敍聖言要使學者講明義理先於修其身用以推諸人匯列昈分關抽鑰啟聖賢誨人之方至是乃厎明備無復遺憾然條貫𨿽竟統會固存旌別宣明不能無待陛下探賾道妙垂意化原知斯人逸居無教𨿽堯舜不能不憂知窮理數條乃孔字所傳恪物致知之心法知篤行三要皆聖賢教人以擇善固執修身治人之大端舉其綱而目張振其領而裘挈是庸顯設藩飾於以風動教化以其開迹於偏方者施之乎同軌同文之遠以其在下而教明者極之於在上而道行然則是學也熙陵發之眞皇仁祖昌之而篤近舉遠致廣大而盡精微則不得不歸之陛下也昔漢有見善明用心剛如董仲舒能立正誼明道之言武帝幸與同時乃不能表其言而顯其人𨿽復黜百家尊孔氏而綱要之未明政亦奚補曷若陛下今日之舉教詔以示之指歸挈提而導之從入規範昭揭體用具明於作君作師之道眞不可尙已臣等撲蹈欣贊之餘謹請勒之翠﹝王民﹞期與多士服膺請事以欽承聖天子尊徳樂道垂世立教之意】

監學官題官在堂之左右長樂劉季裴記余杭虞似良書【乾道二年夏四月監學題名成始題名也兩學俱隸於監祭酒秩四品司業六品常擇威重有行實者爲之掌凡監學之教令與其政治其屬博士專掌鼓篋孫業之事國之公卿大夫士之子弟與夫四方之選士學焉正錄佐博士以施教典稽其功緒糾其徳行考其才藝書其如法者識其不如法者以達於博士博士以聞於祭酒司業而升黜之故均謂之學官監有丞以洽簿書令財賦其次有簿凡監之小事聽焉此其大略也今夫有職必有事由國子監而上秩髙而選精則職事愈繁故語職優事簡往往必反曰學官學官無他吏責惟專以傳道授業論古今成敗考諸儒同異爲事羣居侃侃如在洙泗此固可樂也季裴職在東膠敢志其所始太學成於紹興十三年武學成於二十六年凡任祭酒者八人司業二十人國子太學武學博士合四十有六人丞十有八人簿十六人正錄武學諭五十四人先是筦書庫爲者凡十人今不復置皆以年月先後爲之序庶來者得以次列云】

學官位在崇化堂之後東西爲祭酒司業位兩廡則國子太武學博士國子太學正錄武諭位凡十登科題名列於楹閒國子祭酒髙文虎記進士【髙宗皇帝受天葆命系隆我宋幹旋雷動駐蹕東南維建隆肇基八聖﹝帛系﹞統凡所以儲大器業振勵豪英昌乎登刖盛乎維持者率根之庠校精於教育首詔行在所興太學選師儒置弟子員旋飭鑾輿謁先聖幸兩齋禦崇化堂命學官講周易泰卦於是天下學者靡然向風明聖相承授受一道關諸訓迪誠有加焉昔者建武中天人心戴漢思有以濟大業而系堯緒者皆以爲投戈講藝臨雍授經之自本朝之盛視漢東都何愧而東都士多至人三萬範曄所傳若岑晊何顒符融井丹服虔髙彪梁鴻孔僖以下僅十餘人記錄之闕系乎體者如此由紹興以來五六十年士之入太學以萬計而擢科第者千有七百八十六人如雲如川方興未艾勿有刊勒以詔來者寧止如漢史氏闕然莫訂抑何以表章列聖廣延眾俊興建太平之明驗大效乃仿蜀左右生故事爲太學登科記此國子錄吳君仁傑之志也文虎以二年元日蒙恩拜少司成越二十五日詔參詳南宮時預典貢舉以下奉詔若曰期得器識渾厚議論正平之士副異時公卿大夫選惟賴協意悉心精加衡鑑网羅實才毋使浮誇輕躁者冒吾名器文虎竊自思念學校之養士科舉之得人與立國之道表裏經緯至於刊諸聖謨形之戒敕則士亦盍自省矣蓋國家閒暇廣於緝熙時方艱難勇於經濟此學之所由興而士當侈於歸美故荒嬉精勤之戒韓愈以誨諸生以公滅私之言周官以告多士今位乎監學隸於齋捨者相與守此則題名之作豈特美人才眾多而已詩曰丰水有芑武王豈不仕詒厥孫謀以燕翼子凡我有志尙其勉之慶元三年二月二十三日】國子錄吳仁傑記釋褐【國家取士之制其選之愈艱則所得愈精舉今所遴選而甚重者惟大科異等若制舉若宏博之科若南宮進士之首冠與夫臚句所傳上之三人者是已神宗皇帝設三捨以造士於是又有上捨生優選出焉非長才秀民國士天下士不在此選故一旦嶄然自奮於塵滓奧渫之中其道徳之章聞聲望之振起莫不光明雋偉表表人上其仁也至於橫翔捷出馳淸騖華都卿相之位極文儒之選而天下不以爲過惟其素所蘊蓄與其所自植立者有以大鎭服之也凡三歲大比拔進士之尢者大都不過四人宏博之科多不過五人𨿽閒缺不取亦時時有之惟制舉不常有而上捨優選亦不常有方其徠天下之英而羣試之有司求十百於千萬然後得入太學又謹察其行藝之可者而升之必內捨最優之人中上捨而占優等然後得爲兩優其躋攀分寸累而弗隊者不一二敗於垂成者皆是也蓋自元丰至元佑始得一人焉曰林自又自元佑至崇寧得一人焉曰張相按元丰初令上捨生上等中選者取旨推恩不與他等故或以階﹝目氐﹞匠監丞而參賓幙或以初品京秩而官學省皆異恩也𨿽方正茂異反不及焉所以重天子之學抑以其行藝之素月積季累選之艱得之精而然與夫國之養士猶山之養才也楩柟豫章干云之奇材自拱把而至於尋抱其養之也至矣其成之也不易則其待之也不輕恩施之美固其所也乾道紀元之三年歲在豕韋太學之立兩星終矣紹興天子駿惠先烈作成人材以遺聖子神孫百年之用者其效始見是歲太學以上捨優選聞有旨推恩如崇寧二年故事祭酒博士而下卽崇化堂集諸生冠帶立東西序奉詔黃賜之釋褐搢笏稽首謝恩於庭下一時歆艷其榮繇是兩學之士益淬厲修飭以趨上意才八置閏而踵相躡者七人得士之盛前此未有可書也已四明髙公以西垣北國之重下兼大司成旣合進士上捨科級題名鑱之石謂兩優之選科級之巨擘也復科別其人而碑之婁書特書以侈一時之盛且以厲學者命仁傑識其事以不能辭公不可則退而執筆紀其大較如此慶元三年四月五日】

前廡舉錄直學位各二學諭位八教諭立一國子祭酒鄭起潛記題名【网必有綱絲必有紀太學羣天下之英而前廊帥之亦綱紀之意也舉錄二員與正錄通治其事學諭以下隸焉學諭八員敷經訓命課題長諭以下隸焉諸生書行藝於籍季終以其可選者考於學諭又十日考於舉錄而後上於博士直學二員司出入之禁周知來學之數而察其踰矩者十五以下入小學則置教諭一員以教之斯其大凡也建炎駐蹕吳會紹興十三年立太學今一百有二年爲舉錄者一百一十有四人學諭四百九十有八人直學一百四十有九人教諭四十有八人登巍科都顯位前後相望事業偉然而碑題未立來者無所考乃命舉錄劉實甫範處義鳩工礱石萃其名氏州裏序其後先大書深刻列於崇化堂之左夫自補弟子員而階捨級升前廊涉歷深矣必業精行成資望俱重始稱其職近制考其滿歲者上之部錄其年勞所以勸也未仕而不苟他日之事業占焉繼自今居此位者於前有光是所望也淳佑四年甲辰歲春正月旣望】

齋捨始建學爲齋十曰服膺禔身習是守約存心允蹈養正持志率履誠意【今攺明善】續增七齋曰觀化貫道務木果行崇信【今攺篤信】時中循理皆米友仁書扁紹興二十七年周綰爲祭酒又請增置三齋曰節性經徳立禮張孝祥書扁齋各有樓揭題名於東西壁廳之左右爲東西序對列位次後爲鑪亭又各有亭宇揭以嘉名服膺得善

仰髙

登瀛禔身猗綠

斗光

綠光習是龍首

桂榮

云津守約云端存心斗魁

延桂允蹈叢桂

龍云養正龍津髙宗皇帝幸學之明日降詔曰朕以兵革之後創建太學特爲臨幸至養正持志二齋詳觀諸生硯席之遊誠嘉多士文學之集所幸二齋長論已免解人特與免省未免解人與免解其學生並與免將來文解一次持志云階幸學詔書同養正中大夫周直方記齋壁【宋受天命五緯躔奎人文化成國以儒壽帝學更建時惟中興大輅鳴鑾聖皇蒞止乃睠持志賁如濡如丰芑之仁涵育數世弼從魁傑聲光燁然噫盛矣夫今左丞相鄭公以至公大忠冠位臺宰蓋兼有甘盤傅說之美端平相業厥惟懋哉捨選收科實於此焉出綠幕舊遊九鼎大呂重矣百年壁記石久而泐爰用攺爲以詔來者詩不云乎髙山仰止景行行止凡我同志載瞻載詠毋但詡明經之靑紫侈稽古之印綬焜耀時人之耳目而已其益弘道徳充气節學顏之學志伊之志以溯公之盛心趾美嗣芳如川方至大書婁書將不一書玆固邦家之光非直齋序之榮也尙克勉旃端平二年十月旦】節性龍光

眾綠率履龍魁

泰軒

和至慈湖楊簡書和至【率履有重屋銘曰和至履行也行乎世交際應酬相親相敬可謂和已易曰百姓日用而不知孔子語子思曰心之精神是謂聖孟子曰仁人心也和者心之精神日用而不自知猗歟至矣精神日用無體而不可見猗歟至矣同捨每晨鳴版會揖至矣相與笑談不勉不思至矣易曰履和而至灼然灼然必有事於蕓苗毋尙疑於聖訓孔子曰攺而止攺過卽止無復他爲用力於仁攺過而已攺過日精神之妙猗與至矣】明善云章

柏臺

文光經徳梯云

魁龍紹興中京都相傳有夢經徳生員爲省試第一者已而增創三齋乾道丙戌何澹遂由經徳冠南宮有詩刻石紀其事又爲書其齋顏【詩曰太學中興七十年續添經徳夢先傳不才如我慚休應革故從新定勝前倪思和經徳名齋久歷年名齋之意至今傳不回非以干榮祿欲使瞻之在目前恢展規摹勝昔年延恩感夢作詩傳大書二字髙題榜气象更新不類前膠庠重建中興年英俊如林以道傳捨選褎然優占上倫魁行矣競光前】循理云升

登龍

參前慈湖楊簡書參前【子張問行孔子告以言忠信行篤敬立則見其參於前在輿則見其倚於衡夫所見者何也言而忠信實直無他無意也無說也行篤敬無敢慢敬而已矣無意也無說也此無意無說之妙虛明純白曾子曰皜皜卽文王不識不知卽孔子曰吾有知乎哉無知也卽孔子曰純徳孔明易曰光大曰輝光曰光明書亦曰光詩曰學有緝熙於光明皆謂如日月之光無思無爲而無所不照知所謂見者見此也此見非思非爲動意焉則支則離則放逸則怠荒則僞則欺不動乎意則日用平庸以此事親事親純白以此事君事君純白以此臨民以此應變無所不純白利害愈明是非愈白大哉聖言簡深感聖人所以指誨學者如此切的著明故奉同捨之命而書嘉定二年壯月】時中聚星番昜程宏圖記大魁光齋【擢第而燕同捨生曰光齋齋之魁天下士者踵爲之又光之尢也中興建學垂四十年由時中仕者幾二百人而魁天下士者於今有四是日設席於風雲慶會之閣三大魁實與焉凡舊遊之官於中都者二法從眾宰上太史而下惠然偕徠道義相忘序以齒不以官樽俎肆陳獻酬有度歡乎其意親燦乎其文接於穆乎中和之至也矧皆抱負挺特惟遠業是期固將先後爲時用至若江夏父子椿桂同芳王吳弟兄棣萼輝映一時榮之酒且酣咸謂玆盛事屬宏圖識之因爲賦曰盛燕開同捨新榮慶掞庭紫荷聯從橐黃甲聚魁星鐘鼎心俱壯金蘭眼倍靑舉柸相屬意接武上靑冥時淳熙八年夏四月十日也三大魁王佐詹騤黃由余姓名不悉載】姑蘇黃由記聚星【紹熙四年中秋前一日李君琪夢開與同捨訪由云琪適長時中因其齋之前閒地爲臺名曰聚星願書其額並爲識之由問所以名之之因則曰中興置學以來士之耀斯世者相踵是齋又婁魁多士子擢辛丑第在朝諸公相與賦詩嘗有黃甲聚魁星之句今扁之鑪亭可考故取以名吾臺備前美勉後進也由復之曰昔人以賢人君子比於列星謂其徳性淸明行實光大耳國家教育之本意固將俾講繹理義變移气質剔昏立懦懋旣厥實匪但欲其釣聲問躐科級而已今夫人之貴與天地並然自動靜相生五气順布剛柔參差美惡不齊儻稟其偏自克弗果亂常舛次終身病焉誠能循本反初一出於正則三光五嶽之全气皆備乎我英華燁然而爲文中和粹然而爲徳開濟生民澤及天下慈祥盎然而爲福此聚星所繇以名也吾同捨皆四方俊秀而六經孔孟之訓以及聖朝諸儒之所發揮本末具舉炳炳垂世朝夕於斯是究是行意欲少適則徜徉乎臺之上或遊或休或默或語澡滌物累涵育善端風雲之趣千古同意異時出爲世用歷奎壁騎箕尾左右天極使人望而知敬不益光於前乎皆曰敢不勉於是次其語鑱於石】篤信龍鬥

桂臺

狀元宰相二亭果行聯魁

龍角務本匯徵貫道參首

巖瞻

惟軒

龍門觀化桂臺

拱奎

倫魁宰輔二亭莆田鄭玠記宰輔倫魁題名於壁【宰輔題名自廣崔公始公爲觀化諸生有老奚夢龍遊戶外蜿蜒罌水中旦視則公盥焉遂朝夕謹奉之至今猶能傳道舊事者端平三年九月乙卯以資政殿學士卽家拜右丞相制下百官相慶於庭士相慶於學天子手書趣上道辭敕中使乘驛馳四千里起之辭明年出尙書郎懷他郡印綬往諭指又辭蓋公於是年八十矣方公出藩入從事茂陵三十年厚徳雅量聞於天下上蓋不識何如狀也退處南海無齊阿之客絕交中朝無金張之助然自寶

紹以至於今十五年閒詔書旁午殆溫國居洛之所未見公其有以過人歟昔叡聖武公之相也年且耄矣國人爲之歌淇奧傳大學者曰有斐君子如切如磋道學也如琢如磨自修也又曰有斐君子終不可諠兮道盛徳至善民之不能忘也學之不講徳之不修而欲人之不能忘烏乎悕矣今天下之望必曰崔公上獲於君下信於民然則公之所獲所信終焉不可忘者夫豈徒哉夫豈徒哉吾﹝尙�﹞犀居而匯處朝師傳而莫友習切之磋之琢之磨之毋以校豪杪獵聲稱爲也於是相率揭公之名旣爲吾﹝尙�﹞光又爲吾﹝尙�﹞勸嘉熙三年正月○倫魁題名紀觀化之盛也昔在東都嘗通齋登進士第人目之曰渾化蓋科目之盛尙矣錢塘建學百餘年其擅魁壘則集英有喬禮部有陳以兩優解進士褐有顏有何有葉又盛矣唐貴進士本朝益加貴集英親策上三人最貴太學以兩優選亦貴故事新進士賜第贊者以禮部進士見稍退黃傘臨軒二府大臣奉文卷幾上天子親第其文上句下臚眾中問姓名衛兵掖至龍墀前第一人獨班謝其二三人並班謝還就廊廡賦詩同年生已攺視矣蓋唱第之榮也中興初三捨仍舊法校試再登優者官以承務郎職以學正錄淳熙釐革猶用第二人例補授解褐之旦祭酒率博士以下序立新進士衣故褐徐出諸生中拜敕崇化堂下還卽笏綬與祭酒博士列拜堂上亦解褐之榮也自秀選俊造之論廢所謂進士者藝之末也𨿽累千萬人得之者猶藝也然而上之人固榮之貴之非以榮貴其人也皆以共明命而扶民極也詩曰古之人無斁譽髦斯士又曰令聞令望藹藹王多吉士髦之譽吉之聞望非科目之名也吾聞之千人之秀曰英萬人之英曰俊吾願吾尙常以英者俊者自命勿徒以貴者榮者自喜也故並書之列於宰輔題名之右同日記】咸淳三年葉夢鼎拜右丞相齋捨始創亭立碑前後記略同不俱載立禮環綠

登津

連奎學錄喬夙記修齋【今天子旣新監學諸齋營建期副上意無敢鹵莽立禮處西偏地獨敝宜辟長括蒼余自諭三山鄭石領公帑自募工長賢知諭能遜厥成諭乃凝神靜慮晝夜規畫操丈尺忖豪犛指授匠者錢仰所給無增而工疑數倍向之磚者易以石向之壁者易以板窗塞者通渠淤者決位序廚湢開豁爽塏東窗後爲航齋循欄接戈止斯須身在百尺樓上湖山地湧圖畫天開一覽無際下則鑪亭方廣周密橫斜疏影妙入生綃錦褥細氈鋪設左右摩光黟黑其澤可鑑夜坐燈燭交輝瓶鑪香滿郁然潭府琴書詩酒之娛非移於宛轉蹁躚者所可比擬也況乃所賴而用若几案若牀第若食飲器皿靡不堅好又臺榭新成花木繁植齋旁舊有亭池築之益髙綠竹環焉鑿之益深淸泉冽焉池旁古柳披拂雲霧樓臺側畔楊花過正諸生春風得意秋也而立禮尢宜焉或者議其安富已甚非士之常嗟夫斯天子之學也士幸而備數生員修身厲行登巍科躋美仕異日得時行道勛塞宇宙與國同休𨿽周公不能﹝受辛﹞其富何必衡門之下頹檐舞月破牖吟風相與敍述無聊寒苦之狀然後爲得耶余嘉長之賢諭之能共成厥功故爲記其大略若夫事關祖

宗積累之久聖天子纂承之勤教養化育之仁備見於刱造之盛者其本末歲時自有名公巨儒擅當代文筆者在余不敢僭紹定三年十月】

后土氏之神廟在學之東南隅端平二年爵通侯賜廟額淳佑六年再加封贊書有曰相傳中興名將其英靈未泯而肸蠁甚著蓋其故居也理或然歟自是遂明指神爲嶽忠武王景定二年從監學之請超封王爵卽其舊謚易武爲文敕曰學以明人倫忠於君者百行之本武必有文備沒爲神者千歲之英緬懷中興名將之居陰相首善京師之地申以顯號揚其烈光太學土地忠顯廟神正顯昭徳文忠英濟侯气塞天地之閒身爲社稷之衛有功不伐卓然禮樂謀帥之風之死靡他凜若春秋復讎之義此維與宅以赫厥靈溯其生之自來﹝打去丁攺監﹞爾士之忱吁冠帶不左衽者繄誰之力干羽在東序則遐想其人風化所關肸蠁如在僅疏侯爵未正王封況鄂國已極於隆名宜廟食增崇於命祀英烈言言可畏而仰以迄於今辟雍湯湯永觀厥成有相之道尙福玆土式勸爲臣仍攺廟額曰忠顯神之父母妻子下逮將佐皆有命秩華以徽號

武學在前洋街太學之東理宗皇帝禦書扁紹興十六年宣諭宰執令有司討論祖

宗典故仍詔臨安府修建武學創武成王殿祀太公曰昭烈武成王以畱侯張良配諸名將從祀用國子司業陳誠之請依太學例試補然教養之法未備也二十六年又令禮兵部措置條具始立養士額置博士諭各一【博以文臣或武舉髙選諭以武舉人】淳熙嘉泰幸太學謁先聖畢就謁武成王行肅揖之禮

立武堂理宗皇帝禦書國子祭酒袁燮記登科題名【於皇我國家网羅雋彥不局一途凡儒學之士旣教之養之而士之有武勇者亦封殖是務武學之設自仁皇始列聖因之教育不廢髙宗駐蹕錢唐念舊典之不可缺也乃紹興十有六年申敕攸司復還偉觀於時南北旣通和矣偃兵息民無復餘事而猶垂意於此足以仰見聖哲之心居安慮危先事爲備豈顓以和好爲足恃哉夫士不素養無以應猝而所謂士者非徒武勇之謂古人有言所貴於勇敢者貴其敢行禮義也用之於戰勝則無敵用之於禮義則順治成周盛時軍將皆命卿分職率屬臨敵制勝同是人也武勇者乎君子者乎仲由言可使有勇必又曰且知方也越王句踐有君子六千人建武中興祭遵爲將𨿽在軍旅不忘俎豆呂蒙就學之後魯肅偉其議論郭汾陽功蓋一世實繇武舉發身近世狄武襄最善用兵乃於左氏春秋得之是故爲將而不知古今一夫之勇耳自學之復餘七十年嚴於騎射之試所以選拔奇才也而必講之以師友訓之以徳義覽觀羣書古人是式抑又所以培殖其本根焉或由捨選升或以科舉進炳乎相輝可謂盛矣裒其名氏勒諸金石植於學宮而傳之久遠非徒設也其閒卓然奮發以功業自表見者足以起人之敬慕厥或湮沒而無稱與艸木俱腐者人亦必賤惡之孔子曰君子疾沒世而名不稱焉非貪名也名之不揚由夫實之不至是則可憂也魯穆叔曰太上有立徳其次有立功其次有立言𨿽久不廢此之謂不朽夫惟不朽是圖與夫規規目前者大有閒矣見賢而思齊見不賢而內自省聖門所以垂教也覽者詳之嘉定十年八月朔日】博士嚴昌宗記前廊題名【文武一道其來尙矣鉛槧劍楯之分起於近代我國家之建右學其將追復古制而同出於一道之意歟右學建自紹興之丙寅士之被教養者幾七十年矣六齋之俊升之前廊由前廊而解褐掇巍科登膴仕者袂相屬也顧惟題名未立而歲月浸遠仕塗後先漸不可考於是前廊劉必萬葉蓀邢萬全相與謀而立石焉屬愚爲之序愚聞之曰丰水有芑武王豈不仕詒厥孫謀以燕翼子數世之仁也洪惟紹興之宏規淳熙紹熙之繼述皇上之丕承並用之術尢急先務則七十年來之所教養者至是益光明而盛大矣數世之仁此其驗歟是宜三君之有請而題名之不可不立也愚舊爲掌儀諸生今又備員博士請固不獲辭也亦喜爲之書嘉定壬申八月望】

齋捨六受成龍首貴謀森綠輔文桂雲中吉叢桂經遠龍津閱禮化龍咸淳臨安志卷之十二行在所錄﹝十二﹞

貢院

禮部貢院在觀橋西中興初詔諸郡貢士類試於各路轉運所在州紹興五年六月十五日始集於大宗伯其貢院建置歲月未有所考十年始定取士年分詔略曰永惟三歲興賢之制肇自治平爰曁累朝遵用彜典頃緣多事洊歷試期致取士之年屬當宗祀宜後革正用復故常可紹興十年諸州依條發解將省殿試展一年向後科場自十二年省試爲準【按系年錄紹興九年十二月禦史中丞廖剛言國朝三歲一舉士率用今年大禮明年科場又明年省試誠經遠之計今明年當試進士復與大禮相妨及是遂用其請令是年貢士就十二年省殿試至十四年諸州發解如故三年一下詔自是遂爲定制○此詔𨿽不獨系行在所以其爲駐蹕後三年取士之始故載於此】廳之兩廂列進士題名【所載皆目今石刻存者】堂上列禦札禦制石刻

省試賜知貢舉禦札【知貢舉各有恭跋不具錄】朕旣羣天下之秀彥試於春官期得器識偉原議論正平之士副異時公卿大夫選屬嬰哀疚不能親策於廷惟賴卿輩協意悉心精加衡鑑网羅實才毋使浮誇輕躁者冒吾名器朕則汝嘉右

慶元二年付葉翥已下【省試降禦札自此始是年未臨軒故加戒飭後遂以爲常】朕永惟治要作新人才今羅天下士試之禮闈又將拔其尢異親策於庭待遇顧弗至歟而習尙未淑論議多渝安固陋者莫追於古風事浮靡者寧資於時用豈朕求才之意卿輩典司文衡其旣乃心公乃聽審於﹝打去丁攺﹞采俾得爲文爾雅持論從厚之士極一時選厥功茂矣右

慶元五年付黃由已下朕惟古鄕舉裏選之法獘而後世始設科目延致英彥靡之以好爵共興治功朕踐祚以來再取士矣今𨿽嬛然在疚復遴選侍從臺省之臣典司文枋士有抱負彪爲詞采必刊去浮華體要爲尙基異時之實用傳不云乎言心聲也儻或外是抑曷取焉卿輩其求所以得人而稱朕意者則惟汝嘉右

嘉泰二年付木待問已下更化之始屬當多士來試春官去取之閒趨向所系卿等宜審加考閱擇其文體醇正議論精確者寘於前列其或因問獻言實有可用𨿽涉訐直勿以爲諱庸副招延俊乂共起治功之意朕將親策於廷而官使之右

嘉定元年付樓鑰已下國家三歲取士試於南宮蓋公卿大夫由此其選事至重也朕屬在哀疚未遑親策爰咨近列往司衡鑑卿等宜協心盡慮精加考擇夫文辭浮靡者必非偉厚之器議論詭激者必無正平之用去取之際其務審此至若場屋私獘售僞亂眞成法具存所當中飭毋使僥幸者濫進而忠朴者見遺庶幾今日設科求賢之意獲收異時分職爲民之實右

寶慶二年付程珌已下朕側席英俊共成治功大廷策士始於今歲旣合郡國之貢試之禮闈將拔其尢以進俾奉對而官使之選擇去取之端可不謹歟夫取士之道器識爲先明試以言自古不廢況祖

宗以科目得人類多忠實重厚之士皆因其文以占之卿等典司文衡其精乃鑑裁毋尙浮靡毋棄朴直毋拘己見毋徇時習務柬實材以副朕意右

紹定二年付王塈已下朕卽政以來試士南宮者三矣中閒親策於庭見謂得士今四方之彥三學之雋雲烝霧集咸欲各售所學以希官使則夫精鑑裁示趨向俾知科舉取人不但爲爵祿之階而實爲國家之計先器識後詞藻務忠實斥浮僞豈非取士之權衡得人之徑術乎卿等固所深知更希加勉以副眷倚右

紹定五年付陳貴誼已下國家得士之盛昉於貢舉法未始易也而乏才於今意論選之地職考察者寖失其指歟朕方躬親政理寤寐英俊妙柬儒碩董司文衡將以新美天下之士其崇雅黜浮參觀器識理致必溯其淵源毋惑於傅會詞章必主於渾厚毋喜其綴緝絕私臆合眾見庶幾實才罔致遺軼使丰水有芑復還先朝之舊則惟爾嘉其殫厥心以副朕意右

端平二年付眞徳秀已下朕虛心吁俊共圖治功五詔攸司加意貢舉方時多故中外乏材遴柬鴻碩典司文柄其公選精擇先器識而後詞采經術惟純正是尙詞章惟典麗是崇議論貴於可行籌策期於有用無取綴緝無徇阿諛庶得忠實英特之材副朕側席之意右

嘉熙二年付遊侶已下朕以眇躬纂紹鴻業屬時多故深懼無以拯危難致安彊故悉取內外修攘之事疇咨多士冀陳忠益俾補闕遺其有識治憂時敢言無隱者乃朕所欲急聞卿等宜加精選寘之前列使眞材得以自見士气可伸以副朕親策之意右

嘉熙二年付殿試詳定官趙與歡等朕惟我朝取唐諸科並歸進士名卿碩輔皆繇此途其選重矣肆朕纂承六開貢舉訓飭期望每單厥心比年人情習玩法制寖弛或徇勢利以妨寒畯或縱欺幸以遺眞才將何以致棫朴官人之盛爰簡儒彥俾典文衡幾爾攸司宜鑑舊獘一取一捨惟公惟明經學欲其深醇詞章欲其典則言惟合理策必濟時毋以穿鑿綴緝爲能毋以浮薄險怪爲尙參稽互考優劣自分庶使賢雋畢登以副朕新美治功之意右

淳佑元年付杜範已下進士設科我朝得人爲盛濟艱難致隆平皆此途出比年中外多事每有乏才之嘆豈有司衡鑑浸不如昔歟朕妙簡儒英俾司文柄冀得髦俊以亮天功學術必究其淵源毋以涉獵爲能詞章必主於典實毋以浮靡爲尙毋滋蹈襲毋取雷同昔人典章多能以程文占器識卿等其精意考拔以副朕側席之意右

淳佑四年付金淵已下朕惟祖

宗盛時名公卿相望厥亦惟科目是進肆朕臨禦七選士於南宮矣法壹是而得人歉焉豈世果乏材抑有司奉吾詔不勤也矧今政瑟旣更賢路加辟爰命爾公於文衡其精鑑裁示趨向因文藝以觀器識崇雅正而黜浮誕俾國家得士之用必如谷粟之足以養人則予一人汝嘉右

淳佑七年付吳潛已下朕惟治古敷納以言用熙庶績漢唐設科取士類多得人而本朝爲盛議論根乎六經職業粹於羣下醲化懿綱賴有與立比年士習風靡文气日醨豈世道所趨而然將選舉有未至也卿等老於文學秉司衡鑑以賦而得仲淹以論而拔蘇軾顧不偉歟貢舉成法最爲嚴重宜加申儆以取實才右

淳佑十年付董槐已下朕臨禦以來十詔賓興公卿大夫繇此塗出比年經術不窮指趣而惟牽合對偶詞章不本淵源而務雕琢刻削論策則非出胸臆而多乃帖括斯文關世道消長顧念未有以作新之者卿等方提文衡各宜以對越爲心以選擇眞才爲務去取之際崇雅黜浮使士習由此否變焉昔仁宗嘉佑初命歐陽修知貢舉時進士文體大壞修乃悉取詞義近古者而險怪相髙者盡黜之文章自是變而復古卿等其勉之右

寶佑元年付陸徳輿已下朕取士於南宮十詔攸司而又有一於今矣然時艱未濟豈果乏材往往辯論多而建明少浮僞勝而眞實希尙何望其庶績之凝也爰柬儒臣董司校藝爾其公而權衡明而鑑裁詞章造理者必有道之士議論可行者必適用之才辧雌霓之僞去師眾之鑿革昆體之異使英豪忠實之彥得以自見而無競維人則予以懌右

寶佑四年付陳顯伯已下朕惟四方無競維人得眞儒則天下無敵本朝以文取士我武維揚能使西賊膽寒者實自科舉出也今賓興之詔凡幾而命之以官者又不知其幾矣然往往臨事乏使豈﹝打去丁攺﹞羅之未至歟抑鑑裁之未精歟抑亦去取之不公歟爰柬儒魁董司文柄議論端確者必忠於體國智略雄偉者必善於籌邊識明气直者必負尊主庇民之學爾其決擇於是使經術詞章卓乎漢唐之上而得賢立太平之基庶幾開寶慶曆之盛觀右

開慶元年付張鎭已下朕試天下士於春官凡十有三詔矣名公卿項背相望胥此塗出朕又表章儒先崇尙理學以燻陶之涵養培植之久莫非夙夜彊學以待問懷忠信以待舉力行以待取者比旣謹簡名流執斯文之柄亦號極一時之選如世之所病剿句斷章以命題牽合破碎以害理與夫言理不切乎事論事不根於理皆必無之然不患有司之不明但患有司之不公明自公出公之至則明所從生苟至於公則眞才實學當如燭照數計毫髮莫能遁言刈其楚庸玉於成斯爲不負朕作人之意審爾則命陸贄而可得韓愈命歐陽修而可致鞏軾則予一人汝嘉右

景定三年付楊棟已下國家試士於南宮名公巨卿胥此途出矧自先皇帝表章儒先崇尙正學涵養燻陶之日久矣濟濟多士皆先朝培植以遺我後人者也顧予在疚未皇進之大廷而親策之爰柬儒彥俾司文衡載循申飭之舊章敢忘勉厲之至意惟平乃心惟竭乃力取士必公則可革場屋之私獘摭才以實則毋徇詞藝之空文理趣必深長毋使浮靡獲售正气必昌達毋使忠讜見遺登崇俊良新美初政於以續先朝敷遺之仁則予汝嘉右

咸淳元年付馬廷鸞已下國家右賢興治若古敷猷其取士存乎法所以取之存乎人焉比年以來法獘滋章舉場尢甚今朕將親策之始詳延四方之雋永惟我朝莫盛仁祖春官辧等並臻廉茂若時申飭深戒詭譎浮誇雕鐫靡曼之習用復溫純雅正務明先聖之道洋洋聖謨亦惟當時羣有司罔不欽承懋乃搜擇以成得人之盛肆朕謹柬儒彥職我選事庶幾乎仁祖之風烈夫士有所抱負多爲虛僞者掩之往往挾其外假能誤衡文者是必題目勿拘於字句去取兼求於論策索諸理以觀其學求諸气以覘其識毋浮靡毋穿鑿毋雷同尙黜乃私心厲而精鑑烝我髦士進之大廷眞才實能式副甄擢蓋天之所以遺朕無窮之用者在此咸體朕意匪曰具文右

咸淳四年付雷宜中已下我朝取士之途惟進士一科得賓興遺意事莫重焉出爲世用者臺萊杞李之材相望也近年士風盛而古意衰習競浮華辭昧體要眞才不足以勝謏聞雷同反得以蔽穎出朕甚非之嘗於秋賦澄其源且令覆引汰其謬能者信矣此復豫戒春闈以論策定去取經賦第髙下此則蘇軾所謂以文章言論策爲有用意也玆柬儒彥參典文衡其旣乃心其詳乃視毋苟且毋偏執所置先後惟其當不必以不自已出爲嫌爲國得人益﹝帛系﹞丰芑之澤則予一人以懌右

咸淳七年付方逢辰已下

聞喜宴賜進士詩振鷺飛翔集鳳庭詔開聞喜宴羣英已看射藝資能事更覺人材在作成冀野乍空千里雋桂林爭占一枝榮他年共慶功名遂莫負夔龍致主聲右

淳熙二年賜詹騤已下【中興賜進士詩始此】臨軒策士豈徒然嗣守丕基務得賢爾吐忠言攄素蘊吾縻好爵副詳延愛君憂國毋終怠厚澤深仁賴廣宣錫宴瓊林修故事朕心期待見詩篇右

紹熙元年賜余復已下三歲賓興舉舊章羣儒濟濟競觀光廣求治道惟兼聽樂告嘉言已對揚力學見聞𨿽博洽處身操履貴端方益堅忠節承休徳共贊熙朝庶事康右

紹熙四年賜陳亮已下嗣履丕圖治孰先集英淸曉盛臚傳謀詢闕政心猶渴喜聽忠規席欲前得路驌驦俱迅逸摩空鸞鵠共聯翩從今恪佩官箴去志節毋令愧昔賢右

慶元五年賜曾從龍已下側席求賢本至誠羣才濟濟盛簪纓昕庭初奏三千牘雲路俄開九萬程勵爾忠規先气節助予仁政必廉平一縻好爵須圖報莫負而今選擇精右

開禧元年賜毛自知已下祖

宗鴻業付衝人履薄臨深媿眇身不以崇髙矜主勢要將功用責儒臣憂民常軫焦勞念策士欣聞剴切陳好爲明時攄素蘊始終一節效忠純右

嘉定四年賜趙建大已下圖回庶政敢遑安樂與豪英講治原親策匪徒循故事虛懷亟欲聽忠言已來多士朋龜助聊示嘉賓燕鹿恩好爵爾縻吾不靳所期直節始終存右

嘉定七年賜袁甫已下涼徳常思闕失聞宵衣二紀屢臨軒聖經廣大期精究治道恢張許共論振鷺充庭欣盛事嘉魚式燕示明恩朝家端欲收儒效不但虛懷樂讜言右

嘉定十年賜吳潛已下宵旰圖回久厲精臨軒七詔策羣英聖賢言論期商搉內外規模賴講明汕汕嘉魚均樂事呦呦鳴鹿倚新聲髙官厚祿吾無靳共輔邦家致太平右

嘉定十三年賜劉渭已下百王賓貢屬賢能事與天通詎敢輕親錫第名來讜直載頒嘉宴示恩榮風雲已借飛騰便梁棟猶須長養成人物盛多關世道尙堅學力究生平右

嘉定十六年賜蔣重珍已下衝眇臨軒策士初力行古道顧何如欲知明徳修身法不越中庸大學書答問八條嘉闡繹輸忠一念見勤渠玆辰宴衎昭恩意請事徽言共佐余右

紹定二年賜黃朴已下策士明廷急讜言眇予涼菲再臨軒灼知治法繇經史嘉與羣英究本原名第一時傳盛事需筵肆秩示隆恩公卿任使從玆選要看他年气節存右

紹定五年賜徐元傑已下三禦昕朝策俊民況今親政倍畱神每嗟污俗燻濡舊要仗諸賢灑濯新勿把詞華媒利祿須將位育入經綸今辰燕衎毋多贈二字忠淸可立身右

端平二年賜吳叔告已下漢文創意策羣賢正在臨朝十五年自愧眇衝勤慨慕故嘉忠讜樂詳延詞章已足觀英气事業當無負奏篇明主良臣千載事緬思景行共齊肩右

嘉熙二年賜周坦已下涼菲膺圖屢攺元賓興六詔五臨軒厲精思振淸明政策秀欣求讜直言致主莫如仁與義立身休計飽和溫時艱全藉賢經濟勉力應無負選掄右

淳佑元年賜徐儼夫已下七開貢舉六臨軒圖濟時艱取直言訪問修攘兼內外敷陳議論有淵源學惟正大爲標準志在忠淸是本根錫宴賜詩隆禮意勉旃事業報君恩右

淳佑四年賜畱夢炎已下我朝家法盛崇儒長養﹝打去丁攺﹞揚禮特殊匠圃棟梁收巨用涇舟維楫賴烝徒俊髦喜見盈庭集忠鯁仍觀極意敷勉力各堅金石節再令復俗致唐虞右

淳佑七年賜張淵微已下肆子臨禦九賓興藹藹盈庭俊乂升嘉賴讜言條八事欲乘景運進三登攄忠社稷惟名節濟用邦家必器能丰芑涵濡盛今曰勉思徳意共欽承右

淳佑十年賜方逢辰已下粵從禦﹝�禹﹞九臨軒嘉與英髦講治原問舉八條觀素蘊對披羣策樂忠言事功匪在虛文勝名節須兼實用存精白一心期砥礪豈惟宴衎示榮恩右

寶佑元年賜姚勉已下道久於心化未成樂聞爾士對延英誠惟不息其明著治豈多言在力行華國以文由造理事君務實勿沽名得賢功用眞無敵能爲皇家立太平右

寶佑四年賜文天祥已下體天法祖肇新元喜聽羣英進讜言欲治欲齊心必正惟精惟一道常存得人信可宏功業彊國宜先護本根燕衎式頒期遠到好攄素蘊整乾坤右

開慶元年賜周震炎已下宴開聞喜萃儒冠朝野淸平共解顏禮樂三千言中飾聲詩十二律循環邦基允賴英賢力人極長扶天地閒久遠功名方發軔相期精白古風還右

景定三年賜方山京已下遹駿先猷在急賢廣庭親策昉今年精微歷歷參前聖忠讜洋洋著大篇天聖得人占上瑞太平宴士秩初筵緬懷丰芑無窮澤久遠功名尙勉旃右

咸淳四年賜陳文龍已下臨軒再策匪虛文要語詒謀敢弗遵昭假天心惟至敬封培邦本在深仁詳延喜見洋洋對來譽知爲蹇蹇臣始進便當思遠到會須華國有儒珍右

咸淳七年賜張鎭孫已下

別試所在大理寺之西舊在貢院右專以待貢士之避親嫌者厥後繇監漕選皆試於此湫隘不足以容淳佑十二年有旨令臨安府別創乃斥軍器所萬全指揮營空地爲之其元址並入貢院

太史局在吳山神禦殿昊天上帝皇地祇太祖皇帝太宗皇帝髙宗皇帝寧宗皇帝理宗皇帝神位皆禦書各有龕帳又有從祀諸神位遇祭祀則遣官迎奉禮畢復其所有主管官一員以太史充【有先朝所造渾儀一座附藏殿內】測驗渾儀所臺上有渾儀下有土圭長一丈五尺表長八尺【並淮尺】堂有刻漏惟七圭以石爲之餘皆銅景定中創

太醫局在通江橋北創始於紹興二十六年至紹定閒重建殿曰神應奉醫師神應王以岐伯善濟公配講堂曰正紀皆理宗皇帝禦書扁判局一教授四生員二百五十冠帶出入月書季考大略視學校齋捨八曰守一全衝精微立本慈幼致用深明稽疾提舉官一以內侍充

堂後官院六房院在三橋西五房院在洪橋西國朝舊制三省有六房院樞密院有五房院主事以下集居其中所以絕請謁防泄漏紹興十五年二月詔臨安府兩浙運司依在京例修蓋兩院咸淳臨安志卷之十三

行在所錄

宮觀

太乙宮在新莊橋南始於太平興國初卽京都祠五福太一駐蹕以來歲祀於惠照僧捨言者以爲未稱請卽行宮北隅擇爽塏地建祠詔禮寺討論權宜設位塑十神像按十神者曰五福君棋大遊小遊天一地一四神臣棋民棋直符凡行五宮四十五年一移所臨之地歲稔無兵疫紹興十七年遂命兩浙轉運司度地建宮十八年三月成凡一百七十四區殿門曰崇眞大殿曰靈休挾殿曰瓊章寶室皇帝本命殿曰介福三淸殿曰金闕寥陽齋殿曰齋明又用禮部侍郎沈該言國家乘火徳王天下宜卽道宮別立殿專奉火徳配以閼伯祀以夏至遂又建殿曰明離扁皆髙宗皇帝禦書兩廡繪三皇五帝日星嶽瀆九宮貴神等與從祀一百九十有五大略如太平興國舊制每祀用四立日設籩豆簠簋尊罍如上帝禮兩廡以次降殺車駕嘗親謁焉孝宗皇帝建本命殿曰崇禧乾道閒以旱親禱卽日雨淳熙四年重建道藏成禦書瓊章寶藏以賜十三年又禦書鐘樓曰瓊音之樓光宗皇帝攺介福殿爲崇福寧宗皇帝嘉定二年五福太乙自遼東來入吳越遂以冬至日迎奉從太史局之奏也【又奏若恃其五福不修徳政則反爲兵災】理宗皇帝建長生殿以奉南極今上皇帝建通眞殿以奉佑聖申佑殿以奉元命順福殿以奉皇太后元命而易長生之名曰延壽四殿皆禦書臻福觀孝宗皇帝嚴事北斗乾道八年建殿以舊齋殿爲之淳熙三年更建觀令附太乙宮名觀與殿皆曰璇璣咸淳三年攺觀曰臻福殿曰北辰皆錫以禦扁崇眞館在宮之南正堂丈室皆寧宗皇帝禦書扁齋八曰觀妙潛心泰定集虛頤眞集眞洞微虛白武林亭在宮之後有小坡亭其上舊扁曰武林現宗皇帝禦書二字以賜【詳見虎林山】

西太乙宮在孤山淳佑十二年太史局奏太乙臨梁益請用天聖故事建西太乙宮有旨從之【考國朝會要天聖六年三月司曆者言五福太乙自雍熙元年甲申入吳郡之巽宮曰黃室宮太宗用楚芝蘭術建宮於國城東南館禦靈眞以集景貺及今四十五年太乙行次當入蜀郡之坤宮曰黃庭宮可於國城西南別建新宮以順方向於是詔擇八角鎭地建西太乙宮奉安十神尊像】乃析延祥觀地爲宮卽涼堂建殿曰黃庭之殿其外爲景福之門東有延祥之觀以備臨幸其外爲福祥之門皆理宗皇帝禦書凡宮之事視東太乙咸淳�年卽徳輝堂爲殿奉今上皇帝元命明應堂奉壽和聖福皇太后元命陳朝檜舊有堂蘇軾嘗爲僧志詮作詩以記今有小亭孝宗皇帝禦書軾詩刻石亭上【道人手種幾生前鶴骨龍姿尙宛然雙幹一先神物化九朝三見太平年忽驚華構依巖出乞與佳名到處傳此柏未枯君記取灰心聊伴小乘禪】瑪瑙坡地有瑪瑙石迎眞之館理宗皇帝禦書扁有齋二曰通眞養素

萬壽觀在新莊橋西紹興十七年建以奉皇帝元命殿東鄕挹生气也爲三室昊天曰太霄殿【玉像】聖祖曰寶慶殿【金像】長生帝曰長生殿【神位】西則皇帝元命殿曰純福後殿十有二楹爲二十二室太祖曰會聖宮曰章武殿由太宗皇帝而右凡六廟皆一宮曰會聖由徽宗皇帝而右凡七廟皆二宮曰會聖曰應天啟運【塑像】皆以存舊京遺制前殿之東又有眞宗皇帝室曰延聖章惠皇后曰廣愛溫成皇后曰寧華每四孟朝獻畢車駕由禦圃詣諸殿行燒香禮景定二年攺道院齋閣以奉壽和聖福皇太后元命晨華館在觀之東

佑聖觀在興禮坊內孝宗皇帝舊邸紹興十六年以普安就外第時建明年誕生光宗皇帝乾道四年寧宗皇帝又開甲觀之祥【時爲恭邸】淳熙三年詔攺爲道宮以奉眞武紹定閒重建門曰佑聖之觀殿曰佑聖之殿藏殿在西廡曰瓊章寶藏皆理宗皇帝禦書嘗禦制眞武贊曰於赫眞武啟聖均陽克相炎宋寵綏四方累朝欽奉顯號徽章其佑我宗社萬億無疆及禦書黃庭經以賜皆刻之石後殿奉今上皇帝元命西爲孝宗皇帝神禦殿卽明遠樓舊址也孝宗少年時嘗題杜甫詩句於壁云富貴必從勤苦得男兒須讀五車書並刻寘殿上理宗皇帝又書全篇鋟於東官廳之屏【碧山學士焚銀魚白馬卻走深巖居古人已用三冬足年少今開萬卷余晴雲滿戶團傾蓋秋水浮階澑決渠富貴必從勤苦得男兒須讀五車書】延眞館在觀之西有道紀堂虛白齋

開元宮在泰和坊內寧宗皇帝潛邸皇朝以火徳王東都有開元陽徳觀以奉熒惑嘉泰元年四月詔以嘉邸府攺充開元宮儀制皆佑聖觀殿曰明離祀以立夏四年又詔臨安府卽殿之右別建閼伯宣明王殿【以臣僚言閼伯已封王爵不當抑爲眞官侍立星像之側】紹定閒更創先是大宗正司分其地之半遂徙宗司他所悉以其址爲宮端平初增刱寧宗皇帝神禦殿又有殿曰璇璣以奉北斗曰衍慶以奉眞武扁皆理宗皇帝禦書咸淳三年刱順福之殿奉壽和聖福皇太后元命申佑之殿奉今上皇帝元命而易北斗殿之扁曰北辰之殿皆熙明殿奎畫陽徳館在宮之北理宗皇帝禦書扁

龍翔宮在後市街理宗皇帝潛邸舊魏惠憲王府攺爲沂靖惠王府淳佑四年建道宮賜名龍翔以奉感生帝大門曰龍翔之宮中門曰昭符之門殿曰正陽之殿仍下禮官討論祀典【淳佑六年七月內禮寺官奏竊考周制祀昊天上帝大裘而冕祀五帝亦如之先儒六天之說蓋昉於此又禮曰王者禘其祖之所自出以其祖配之釋者謂先祈其所由生謂郊祭天地王者先祖皆感太微五帝之精以生鄭元據春秋緯說蒼則靈威仰赤則赤熛怒黃則含樞紐白則白招矩黑則﹝口十﹞光紀此五帝之神名也皆用歲正月郊祭之蓋特尊焉此感生帝之說所由起也謹按中興禮書紹興十八年十一月一日臣僚言竊開感生帝之說尙矣自周公制禮推稷祖以配天故經曰郊祀后稷以配天鄭康成以謂祀感生而以後稷配其說若曰天之五帝遞王四時王者之興必感其一以生故於夏正之月祭所生帝於南郊而以祖配之周運木徳而感於靈威仰乃尊祖后稷以配蒼龍之精後世以周祀感帝蒼籙延長子孫有則百之詠卜世過三十之期皆配天之效也我朝火徳題運赤熛怒實爲感生帝祖

宗以來崇奉尢謹祥符大觀或至親祠故猗蘭孕秀子孫眾多龜鼎之祚與天無極欲望明詔有司升爲上祀於是禮官乞如所請遇上辛日祀感生帝並依國朝舊制大祀禮例差三獻官等行禮備牲牢禮料用十二籩豆設祭歌宮架樂舞受誓戒於望祭齋宮行事內牲牢依見今祀天地禮例用羊豕有詔從之切惟聖朝火徳開統世祀感生實奉赤帝其來已久見今正月上辛差官望祭已系大祀之數所有儀像服色制度有靈休殿廡下畫像可遵今朝廷旣別立閒館專奉靈斿若用道家之言則有齋醮之法若領於祠官則當依見行禮例施行朝議以爲龍翔宮崇奉感生帝旣屬羽流合用齋醮之法其正月上辛日望祭自如其舊旨從之】宮門之左曰福慶殿以待車駕款謁咸淳二年攺爲理宗皇帝神禦殿卽宮禁迎玉殿聖像奉安其中正陽之後爲醮殿【舊膺慶殿】南眞館在宮之西門曰南眞之館中門曰啟晨之門正殿曰三境儲祥以奉三淸後殿曰申佑以奉今上皇帝元命又西曰順福殿以奉壽和聖福皇太后元命又有奉南斗曰壽元之殿十一曜曰景緯之殿鐘樓曰和應之樓經樓曰凝眞之章藏殿曰瑯函寶藏小位次以備車駕燕坐曰仙源羽士之室曰澄虛提點官之舍曰泉石自宮門而次今揭扁十有四皆今上皇帝禦書館有齋曰履和頤正全眞

宗陽宮在三聖廟橋東紹興閒望气者以其地有鬱蔥之祥已而前後環建王邸旣紹開兩朝復爲今上皇帝毓聖之所天瑞地符益大章顯咸淳四年四月詔築宮賜名宗陽門曰宗陽之宮曰開明之門中爲無極妙道之殿以奉三淸東爲順福之殿以奉壽和聖福皇太后元命三淸之後爲虛皇之殿直北爲門曰眞應之門中爲毓瑞之殿以奉感生帝【咸淳七年二月芝生殿之右楹本宮圖以進有旨艸木之瑞莫如禾麥芝固瑞矣非所尙也】後爲申佑之殿以奉今上皇帝元命又爲通眞之殿以奉佑聖自開明以內左則玉籟之樓景緯之殿壽元之殿右則蕊簡之樓瓊章寶書北辰之殿規制大抵視龍翔宮常以原饗回蹕行款謁禮有降輦殿曰福臨之殿門曰福臨殿門進膳殿曰端拱後有軒曰勁霜松檜森立有禦圃爲堂二曰志敬曰淸風植四時花果竹木亭二曰丹丘曰元圃亭之北累石鑿池堂其上前曰垂福後曰淸境凡所揭華扁皆聖上禦書【知仁和縣臣郭應酉撰上梁文聖人繼天立極瑞已兆於初潛上帝儲祉垂恩事莫嚴於昭受若稽舊典爰作殊庭以﹝帛系﹞億萬年之基以隆九五位之福載惟肇建之始則應天興聖首彰慶源粵從南渡以來則佑聖開元益昌景運玆祖

宗之丕則示帝王之正符恭惟皇帝陛下保合太和緝熙純嘏皇極平康正直以爲天下之王諸侯朝覲謳歌咸曰吾君之子飛龍利見遹駿有聲蒙潤澤者必溯其源受庇蔭者必推其本宜平坊內宅猶有於神光明遠樓前圃尙存於燕射此大明之所自照而眾陽之所共宗地接重華鍾有道曾孫之慶天生上智見佑我烈考之心是用申舊章以命有司建嘉名而昭丕應移材靈囿斥費水衡作新宮千柱而人不知體元佑儉慈之意祚洪圖萬葉而功不朽法祥符嚴潔之誠赫穹昊之鑑臨儼羣仙之環拱眞人在禦仰來和天尊之居列緯衣光俯紫微垣星之坐上永凝於眷命下丕答於輿瞻爰歷靈辰用興巍架伸玆善頌相彼歡謠拋梁東海門天闊日瞳瞳萬齡耆壽朝慈殿百世僊源毓震宮西蜀道平夷太白低忠益潛藩多王气元和聖徳壽天齊南風宣九譯聖恩覃國陽自展郊壇敬始信離明一徳參北歷歷眾星皆拱極萬里神州在望中車書混一干戈息上

敬天一念臺新創流虹繞電答休符甘雨和風酬景貺下

河淸毓慶扶宗社九韶樂奏鳳來儀萬井年丰麟在野伏願上梁之後社稷尊安乾坤喜答右文母以介繁祉錫皇帝以登太平松喬遊於斯庭長上漢宮之壽郟鄏卜過其歷益﹝帛系﹞周鼎之年】介眞館在宮之西門曰介眞之館堂曰大範曰觀復曰灌妙齋曰會眞曰澄妙曰常淨亦皆揭以奎藻

四聖延祥觀在孤山舊名四聖堂四聖者道經云紫微北極大帝之四將曰天蓬天猷翊聖眞武先是顯仁皇太后繪像事甚謹髙宗皇帝以康邸北使將行有見四金甲人執弓劍以衛者紹興十四年慈寧殿斥費卽今地建觀凡古佛剎如寶勝報恩智果廣化之在此山者皆它徙十五年內出神像奉安【斲以沈香】二十年詔復東都延祥舊名殿曰北極四聖之殿門曰會眞之門又三淸殿曰金闕寥陽法堂曰通眞皇帝元命閣曰淸寧皆理宗皇帝禦書藏殿曰瓊章寶藏孝宗皇帝禦書慶元四年起居郎張貴謨爲觀記【靈應啟聖記所紀太宗建北極四聖觀於京城則左右領二元帥若翊聖眞武二眞君是也記中摭四聖護國福民事甚詳如藝祖建報恩護聖閣太宗立家堂元眞殿眞宗以明化爲寧安宮仁宗於內庭爲神報祠皆以四聖之威靈應驗如此伏自靖康之變歲在丁未顯仁太后北狩佩平日所繪四聖像以行至紹興十有一年南歸因與韋淵語及北方嘗夢見所謂四聖者復止見二人問之云二送聖君還南朝二畱衛聖母曹勛被徽宗密旨持二太后書達南京乞太后密語一二以爲信大王奉使時我與邢夫人相送小僮見大王后有人帶甲執戈者四眾無所睹我獨悟事四聖甚謹此必神佑可以此言之旣歸遂於禁中造沈香像同所繪像奉安於慈寧宮越二年委韋淵就西湖擇地建四聖殿兩廡三門成卽降賜慈寧所奉聖像於殿至戊辰顯仁以慈寧宮屋三閒兩廡立醮堂於殿北庚午復在京延祥觀命道錄彭徳淳主觀事置道士二十一人撥望湖堂廣化等寺歸觀別建寺以安僧徒又以智果觀音院充本觀道院建殿以奉三淸四帝至紹熙五年甲寅孝宗增刱鐘樓及本觀所造輪藏爲屋幾三百楹徒眾日增合食不翅千指朝廷積賜緡錢以千計田畝以萬計觀址周圍七百餘丈考之圖經卽孤山也一山蟠踞湖波回環增卑攺築繚以周墻其屋與地相爲髙下崇﹝木閻﹞四注堂殿中峙欞楯蠲疏館捨淸靚九天方袍之士委蛇乎其中眞成雲气仙靈之宮矣觀東有通谷穹岫搗垣居水如蓬陼壺梁艸木茂接果華四時吐芳而揚烈西則陰林暗靄山行杳窱如西廂淸靜之居一泉瀝液淸而易挹昭時令日供酌獻奉精向自足交神塞明以徼福無窮如靈效益著增光在昔則啟聖所記可信不誣矣】瀛嶼在觀之西舊有涼堂在禦圃累朝皆嘗臨幸理宗皇帝書其顏曰瀛嶼淳佑十二年建以爲西太乙宮遂更創新堂於此而奉禦扁其上禦圃六一泉【詳見臨安志】覆以石亭揭以禦扁前爲堂【卽舊報恩院之觀音殿】香月亭在山椒環植梅花仍大書林逋詩一聯刻於屏【疏影橫斜水淸淺暗香浮動月黃昏】挹翠瞰湖爲堂盡挹西北諸山之勝淸新面山而宅其麓在挹翠之後右四扁及屏皆緝熙殿宸翰香蓮亭射圃金沙井瑞眞道館【卽延祥觀門】

寧壽觀在七寶山本三茅堂紹興二十年因東都舊名賜觀額殿曰太元奉茅君像徽宗皇帝禦畫也有徽宗皇帝欽宗皇帝髙宗皇帝神禦殿【徽廟欽廟神禦元在禁中髙廟元在聚景園皆迎奉於此】有累朝所賜禦書則髙宗皇帝黃庭度人經寧宗皇帝道紀堂字理宗皇帝養生論又有紹興賜古器玩三種皆希世之珍其一宋鼎【鼎髙尺有九寸廣尺有咫兩耳旁出而曲上三足皆具牛首鼎外周環如篆籀腹內銘四十有一字傳者謂宋孝武帝孝建元年八月作牛鼎以祀太室其銘曰惟甲午八月丙寅帝若稽古肇作宋器審厥象作牛鼎格於位室從用饗億寧神休惟帝時保萬世其永賴】今以焚香殿中其二唐鐘本唐澄淸觀舊物【紹興閒有金聲震於太湖漁者莫能致湖濱寺觀爭以舟迎獨澄淸觀迎之鐘淩波而上一引卽入於舟丙辰九月二十四日戊午常州澄淸觀女冠王玉仙所造河東薛泚爲之銘曰上徳願而鑄洪鐘仙聖佑而人天從霜朝聞兮窈窕月夜聽而邕容蓮花生而腰淨頂銜繞於盤龍響上聞於天外聲下徹於九重庶長空於鬼獄魔屏迹而潛蹤】尙方出金帛度牒易以賜今禁中每聽鐘聲以爲寢興食息之節其三褚遂良書小字陰符經景定庚申今太傅平章軍國重事魏國公賈似道以江漢功成八相理宗皇帝賜內府金幣百巨萬直固辭續有旨就觀宣索陰符經以賜觀之外曰東山爲殿以奉今上皇帝壽和聖福皇太后元命有亭曰寅賓俯見日出有庵曰仁壽東山之南則帝居北則太室今皆爲禁地慶元初中大夫陸遊爲觀碑【紹興二十年十月詔賜行在三茅堂名曰寧壽觀因東都三茅寧壽之舊也初章聖皇帝建會靈觀實於崇元殿之側營三茅君殿是爲祖

宗崇奉之始至是髙宗皇帝方躋天下於仁壽之域尢垂意焉乃命道士蔡君大象知觀事蒙君守亮副之許其徒世守又命內侍劉敖典領置吏胥給淸衛兵略用大中祥符故事後十年敖遂請棄官專奉寧壽香火詔如所請賜名能眞攺左右街都道錄仍領觀事實又用至道中內侍洪正一故事上心眷顧此觀每示優假如此然迨今歲月寖久未有紀之金石以侈上賜者紹熙五年六月知觀事衝素大師邵君道俊始礱石來請遊爲文傳示後世遊實紹興朝士婁得對行殿同時廷臣零落殆盡遊適後死獲以艸野之文登載盛事顧不幸歟伏觀寧壽觀實居七寶山之麓表裏江湖拱輔宮闕前帶馳道後枕崇阜盡得都邑之勝廣殿中峙修廊外翼云章寶室簽帙富麗浩浩乎道山蓬菜之藏也鐘經二樓翚飛霄漢飄飄乎化人中天之居也金符象簡羽流畢集進趨有容肅恭齋潔濟濟乎茹靈芝飲沆瀣之眾也導以霓旌節以玉磬侍者翼從以登講席瑯瑯乎徹九天震十方之音也佑陵之禦盡徳壽重華之宸翰煥乎河雒之圖書也鴻鐘大鼎華蓋寶劍褚遂良吳道子之遺迹卓乎祕府之怪珍也榮光異气夜燭天半所以扶衛社稷安鎭夷夏者於是乎在非他宮館壇宇可得而比惟我髙宗皇帝實與三茅君自混沌溟涬開辟之初赤明龍漢浩劫之前俱以願力應世濟民𨿽時有古今迹有顯晦其受命上帝以福天下則合若符券及夫風禦上賓威神在天與三十六帝翺翔太虛三茅君亦與焉時臨熙壇顧享明薦用敷佑於我聖子神孫降福發祥時萬時億於虖休哉遊旣述觀之所繇興且系之以銘曰炎祚中否開眞人以大誓願濟下民左右虛皇友三眞坐令化國風俗淳乃營斯宮示宿因丹碧岌業天與鄰神君龍虎呵重闉鯨鐘橫撞震無垠錦旛寶蓋髙嶙峋天華龍燭晝夜陳歷載九九符堯仁超然脫屣侍帝晨遺澤滲漉萬﹝�禹﹞均歲丰兵偃無吟呻咨爾眾士嚴冠巾以道之眞治子身服膺聖訓常如新衝霄往從龍車塵】

顯應觀在湧金門外始紹興十八年詔有司建觀於城南包家山以奉磁州崔府君【東漢催瑗子玉也封嘉應侯號曰應王】二十四年分靈芝佛剎之半移建今處在湖之東水四面遶觀額本宣和所賜

靖康閒髙宗皇帝出使至磁州神馬引而南建炎初秀王夫人夢府君擁一羊謂曰以此爲識遂誕毓孝宗皇帝由是累朝祠祀彌謹中爲顯應之殿其神位曰護國顯應興聖普佑眞君髙宗皇帝爲書殿扁且揭以禦名昭其敬也孝宗皇帝爲書寶章瓊藏理宗皇帝書洞古經以賜刻之石又有殿奉今上皇帝壽和聖福皇太后皇后元命嘉定三年參知政事樓鑰奉詔撰觀碑寧宗皇帝禦題其顏【嘉定三年十一月朔制詔臣鑰顯應觀爲國家集福之地自建立以來未有爲之記者汝其碑之文成朕當書其額曰中興顯應觀記而宸翰下頒昭回之光輝耀千載臣旣承命謹拜手稽首言曰百神在天地閒昭布森列皇朝咸秩無文非有功不祀其閒靈效顯著遠邇奔奏者不過數處而護國顯應眞君其一也眞君崔姓廟在磁州旁爲道觀河朔人奉之五百餘年矣靖康中髙宗由康邸再使金磁去金管不百里旣出謁祠下神馬擁輿肸蠁炳然州人知神之意勸帝還轅孝宗誕育於嘉興先形絳服擁羊之夢生有神光燭天之祥此皆其最著者也中興駐蹕錢塘初置觀於城南尋徙於西湖之濱分靈芝寺故基爲之祠宇宏麗像設森嚴長廊靚深采繪工致鐵騎戎卒左出不旋戈鋋旗蓋勢若飛動敞西齋堂以挹湖山之秀爲崇佑觀以處羽士之流稱其爲大神之居髙宗脫屣萬乘嘗同憲聖臨幸以丹堊故暗賜金藻飾一新旣又三十餘年矣皇帝皇后聿追祖考之意載命興葺復賜緡錢二萬俾都監右街鑑義主管教門公事明素大師陳永年買田以增齋供之費所以妥靈而錫福斯民者甚至是誠不可以無紀也竊考神之所自不知者以爲北魏之伯淵其知者以爲後漢之子玉𨿽皆名公而實非也續會要等書亦不詳諦或誤後人唐武徳元年置磁州正觀元年州廢而以滏陽屬相至永泰初始復舊仁宗實錄景佑二年封崔府君爲護國顯應公且言府君正觀中爲相州滏陽令再遷蒲州刺史史失其名在滏陽有愛惠民爲立祠後因葬其地咸平二年始賜府君之廟而京師北郊及郡縣奉之如嶽祠至是因民所信向而封崇之故詔曰惠在滏邑恩結蒲人又曰案求世系𨿽史逸其傳屍祝王官而民賴其徳使果爲子玉與伯淵安得謂史逸其傳歟元符二年卽舊號封王大觀賜廟額政和賜冠冕七年加封護國顯應昭惠王宣和三年郡守韓景朝辭承上命葺治祠王曰敷靈觀曰顯應且按舊碑爲之記其說略與實錄同又言唐太宗夢得之俾詔入覲刺蒲州河北采訪使因命刑曹曹弋編錄神之靈迹五十餘條傳於世淳熙十三年奉光堯聖旨攺封眞君然至今以府君爲號尢見其本於爲令也初命延福宮使安徳軍承宣使張去爲爲提舉官傳子及孫延慶復庀此職宣力於觀爲多道士初置十餘人今益以眾田止百餘畝今益以廣啟觀門而許士庶祈禱咸有定期季夏六日相傳以爲府君生朝都人無不歸鄕駢擁竟夕尢爲一時之盛孟冬十日又謂爲府君朝元之節或云以是日上升禁庭皆設齋醮北人之寓居者是日亦必至焉乾道六年遣使賀金國正旦臣以假吏從行過磁使介而下相率望拜於驛中蓋往來者必致敬行則先禱於西湖之祠歸則潔羞以謝之臣謹摭其始末之實爲記而又播以詩云惟漢之司農兮著遺愛於桐鄕使葬我於桐兮必時之奉嘗翳神之仕兮於滏之陽惠及斯民兮久而愈彰擢刺河中兮任河北之采訪生則祠於舊邑兮歿又冢於其旁神之旣遠兮𨿽尊以姓而逸其名神之威靈兮信千載之流芳謂子玉與伯淵兮皆流傳之渺茫獨昭陵之詔錄兮載顚末之爲詳北方之人兮謹廟食而自唐膺累朝之封賜兮誠有赫兮龍光功在社稷兮著明效於靖康神馬乘輿兮實顯應於髙皇始孝宗之方娠兮夢絳衣而擁羊迨震夙之夕兮又神光而發祥敞祠宮之百楹兮繚千丈之周墻儼像設之雄尊兮煥金碧之焜煌仰皇明之臨禦兮未嘗求福而專鄕乃奎畫以寵嘉兮燦鳳翥以龍翔前三茅而後太乙兮與四聖而相望肆陰步馬而默相兮鞏國勢而無疆上宮掖而下士民兮藉神休而禬禳偉明神之英烈兮夫豈斂惠於一萬願謁於上帝兮掃攙搶而殄豺狼吾君將中天下而立兮開壽域於八荒神亦歸其所兮報何可忘】崇佑館在觀之東

祠廟

祚徳廟在車橋西靑蓮寺南初神宗皇帝未有聖嗣吳處厚言程嬰杵臼存趙氏最爲忠義乞訪墓廟特加封爵【墓在絳州太平縣之趙村墓側有祠】元丰四年五月遂封嬰成信侯杵臼忠智侯仍賜額載祀典元符三年臣僚言韓厥之功不在二人下乞與立廟詔從祀祚徳崇寧三年封厥義成侯【按史記晉文侯始建趙氏於晉國景公之三年大夫屠岸賈欲誅趙氏韓厥告趙朔趣亡朔不肯曰子必不絕趙祀賈與諸將攻趙氏於下宮殺趙朔趙同趙括趙嬰齊皆滅其族趙朔妻有遺腹走公宮生男公孫杵臼程嬰謀取能人兒匿山中程嬰謬語諸將遂殺杵臼與孤兒程嬰乃與趙氏眞孤俱匿山中居十五年景公問趙后韓厥具以實告景公乃與厥謀立趙孤兒召而匿之宮中攻屠岸賈滅其族復與趙氏田邑如故嬰遂自殺趙武服齊衰三年爲之祭邑春秋祠之世世勿絕○左傳成公八年韓厥言於晉侯曰成季之勛宣孟之忠而無後爲善者其懼矣三代之令王皆數百年保天之祿夫豈無辟王賴前哲以免也乃立武而反其田焉】紹興十一年八月中書舍人朱翌言三人者千載之上有功於我家今絳州淪陷之久廟貌存廢不可知乞於行在所卜地權創祠宇仍下禮官討論十三年四月遂立廟仍加封嬰忠節杵臼通勇厥忠定二十三年侍禦史林大鼐又言韓厥旣立文子傳十世而霸業諸侯其後子孫﹝帛系﹞﹝帛系﹞眞定中山之閒卽我宋僊孕之靈源也今三人者宜爵秩而公王之擇爽塏而廟貌之四時遣奉常官以牲幣用事時國嗣猶未建乃詔兩浙運司新其廟仍封公爵秩中祀慶元初益封淳佑二年又升嬰爲忠濟王杵臼忠佑王厥忠利王且增辟廟貌益宏整云

苑囿

聚景園在淸波門外孝宗皇帝致養此宮拓圃西湖之東又斥浮屠之廬九以附益之【淸波門外爲南門湧金門外爲北門流福坊水口爲水門】亭宇皆孝宗皇帝禦扁嘗恭請兩宮臨幸光宗皇帝奉三宮寧宗皇帝奉成肅皇太后亦皆同幸歲久蕪圮今老屋僅存者堂曰﹝打去丁攺監﹞遠亭曰花光又有亭植紅梅有橋曰柳浪曰學士皆粗見大槪惟夾徑老松益婆娑每盛夏芙蓉彌望遊人艤舫遶堤外守者培桑蒔果有力本之意焉

玉津園在嘉會門外紹興十七年建明年金使蕭秉溫來賀天申節遂燕射其中孝宗皇帝數臨幸命皇太子宰執親王使相侍從及管軍官講燕射禮上親禦射淳熙元年嘗禦制七言詩以賜曰一天秋色破寒煙別﹝上竹下禦﹞連堤壓巨川欣見歲功成萬寶因行射禮命羣賢騰騰喜气隨飛羽裊裊淒風入控弦文武從來資並用酒餘端有侍臣篇時光宗皇帝在東宮恭和曰秋深欲曉斂輕煙翠木森圍萬里川閶闔啟關傳法駕玉津按武會英賢皇皇聖父明如日挺挺良臣直似弦蹈舞歡呼稱萬壽未饒天保報恩篇右丞相曾懷以下皆有賡載刻之石【曾懷等恭書曰淳熙元年秋九月壬寅皇帝幸玉津園行燕射之禮皇太子宰執使相侍從五品以上咸與焉皇帝中的者再喜動在列天顏怡悅賦詩以示臣等且命賡和以進臣謹拜手稽首而言曰帝王之用文武猶天地之運陰陽咸適厥中乃克有濟故陰陽不偏然後可以擬太和文武兼用然後可以隆至化恭惟皇帝陛下以

上聖之資撫中興之治躬持二柄規恢大勛斟酌運平茂建皇極若稽祖

宗建隆太平興國故事昭舉盛禮是豈籩豆孤矢云乎哉宸章昭回天語煥發所以示並用久長之意卓然與六經之義同歸實垂世不刊之典也臣備位宰司千載一遇蒙冒恩寵不知所以報塞惟當欽奉聖謨傳之罔極而請刻之石制曰可懷恭和二首曰名園佳气藹非煙冠佩朝宗似百川五品並令陪燕射四鍭端欲序賓賢恩涵春意魚翻藻威入秋聲鴈落弦竣事更容窺典雅宸章應陋柏梁篇江山秋日冠輕煙別苑風光勝輞川位設虎侯恢盛典技精楊葉校名賢禮均湛露宣飛斝樂奏鈞天看發弦聖主經兼緯武全勝巡幸射蛟篇羣臣詩不悉載】魏王判寧國府亦嘗命宰執於此燕餞蓋皆以爲講禮之所【按玉津園乃東都舊名蘇軾嘗賦詩有紫壇南峙表連岡之句蓋亦密邇圜壇】

富景園在新門外之東孝宗皇帝奉憲聖皇太后嘗請遊幸又重於數戒有司故營是園以邇北宮規置略仿湖山今亦湮廢悉隸慈元殿歲收花果之入焉

翠芳園在錢湖門外南新路口面南屏山故舊名屏山園咸淳四年盡徙材植以相宗陽宮之役今惟門閎儼然右

先朝苑囿惟以奉親歡修國典故久弗及繕治𨿽垣頹棟壓益以昭聖明恭儉無於逸於遊之好雲

玉壺園在錢塘門外本鄜王劉光世園後屬之臨安府守趙﹝上與下心﹞築堂四面景定閒更隸修內司又爲堂曰明秀今隸慈元殿

咸淳臨安志卷之十四行在所錄﹝十四﹞

禁衛兵

班直殿前指揮使左班

殿前指揮使右班長入祗候

禦龍直在保民坊金鎗班

銀鎗班散員

散指揮骨朵直

散祗候招箭班

散都頭在丰禾坊北東西班

茶酒四班在艮山門內殿直

弓箭直弩直

散直禁衛在梅家橋西右二十四班於皇城司及三衙舊司選補皆隸殿司以中軍統制兼指教統領兼同指教

內諸司並宮觀等兵士皇城司親從親事官指揮【親從官任大內諸門諸殿宿衛之事親事官任皇城內巡鋪守把及景靈宮等處宿衛】在丰樂橋東【內親事等五指揮在輦官營北】院子指揮【黃院子入宮禁皁院子入大內】司圊指揮在輦官營北已上諸指揮共三千五百餘人禦廚營在天慶坊報恩坊翰林司營在京畿第二將南儀鸞司營在麗正門外候潮門外內軍器庫營在淸波門內沿城之南內藏庫在三茅山修內司營在孝仁坊內石橋頭萬松嶺鐵冶嶺榷貨務東修內司綱兵營在平糴倉北天水院橋東八作司營在玉津園前崇新門外輦官營在丰禾坊北禦馬院使臣營教駿營在嘉會門內外

太廟宮觀等兵士太廟營在天慶觀後山上【見管八十人】壽慈宮營【俗呼老兒營】在新門外五柳園金剛寺北【見存一百六十五人】太乙宮營在太學後西太乙宮營在葛嶺萬壽觀營在楊四姑橋沿河東岸佑聖觀營在觀側四聖觀營在葛嶺攢宮營在南山開化寺巷

殿司寨舊司六指揮額管二千人【東京衛兵】捧日天武在崇新門外觀音寺東拱聖在崇新門外舊象院東驍騎寧朔廣勇在崇新門外螺螄橋東教場在驍騎營後諸軍額管七萬三千人【紹興刱置又有分隸外郡韶州摧鋒軍泉州左翼軍嘉興府澉浦金山水軍共一萬五千八人不在此數】選鋒馬軍【教場在馬一將下梢】在太平橋西選鋒步軍四寨【教場在聖妃廟東寨內】在艮山門外策選鋒馬軍四寨【教場在本軍馬三將】在羊坊橋二昭慶寺側二策選鋒步軍六寨【教場在昭慶寺側寨內】在褚家塘三後洋街磚街巷斜橋前軍馬步軍【教場在本寨內】在螺螄橋東前軍步軍二寨在東靑門外右軍馬步軍【教場在本寨門外之東】在茶槽巡檢司北右軍步軍三寨在長明寺南羅漢寺東四板橋中軍六寨並步軍在皇城周回七寶山錢湖門裏錢湖門外三護聖馬軍四寨在北關門外北郭稅務後二【教場在本寨】新門外四板橋二【教場在本寨】護聖步軍七寨【教場在上欏木橋東最爲闊遠俗呼欏木教場孝宗皇帝嘗禦閱其中】在候潮門外欏木橋福田寺後修江司側瓶場灣盛家衖東南北三遊奕馬軍在端平橋東遊奕步軍五寨【教場在蒲場巷東橫河】在崇新門外以北神勇馬軍二寨【教場在西馬塍】在北關門外新街西馬塍神勇步軍二寨【教場在東馬塍】在湖州市米市橋一帶左軍馬軍三寨【教場在赤山造紙局側】在髙麗寺前法雨寺側長耳巷左軍步軍三寨【教場在行春橋寨內】在麥嶺行春橋二後軍馬軍二寨在無星橋北後軍步軍四寨【教場在褚家塘側】在褚家塘二梅家橋艮山門裏浙江水軍寶佑二年刱招二千八百人咸淳四年增招七千二百人以一萬人爲額共十寨在螺螄橋東五太平橋西端平橋東無星橋北

龍山二

馬軍司寨舊司三指揮額管一千人【今步軍帥兼領】龍衛在平糴倉北云騎武騎在觀橋東諸軍額管三萬人【今屯建康】

步軍司寨舊司七指揮額管四千六百人神衛在鐵冶嶺下左虎翼在錢湖門外聚景園側右虎翼在鐵冶嶺上牀子弩飛山在錢塘門外王家橋廂軍在鐵冶嶺下禦營喝探在錢湖門外諸軍額管二萬三千人【紹興創置又有眞州六合縣淮效二千人不在此數】前軍馬軍在黃泥嶺前軍步軍二寨【教場在行春橋】在曲院獨角門右軍馬軍二寨【教場在長耳巷】在小麥嶺南大麥嶺南楊寺西右軍步軍二寨【教場在本寨東西】在西湖旌徳觀後右軍潛火二寨【教場在三茅觀後】在三茅觀後萬松嶺東中軍馬軍四寨在西觀音寺南【教場在寨北】西溪方井一帶三【教場在方井北】中軍步軍二寨【教場在大寨西北】在湖州市接待寺西中軍在城將二寨在錢湖門裏白鱔潭郭婆井山上左軍馬軍【教場在本寨內】在武狀元坊兒門鋪左軍步軍二寨【教場在五郎堂寨內】在錢糧司嶺下五郎堂前雙塔兒門前左軍在城將寨在錢湖門裏白鱔潭後軍馬步軍【教場在本寨一在錢糧司嶺上】在錢糧司嶺下按

中興初諸將各總重兵禁旅單弱趙鼎以爲言紹興二年秋詔三衙措置五年鼎與張浚並相乃以楊沂中所將辛永宗部曲隸殿前司顏漸部曲隸步軍司皆益以它軍而沂中之眾特盛以解潛部曲隸馬軍司而益以劉錡王彥之軍又以都督府庫馬分隸至是三衙始浸復矣舊司至今存則東都衛兵之遺也

左右金吾街仗司【不系衛兵姑附於此】在吳山天明宮側內宿唱和更籌並差赴宰執侍從等處役使紹興二十六年詔兩司各以一百七十五人爲額

省院兵

樞密院親兵營在三茅觀前金地山鐵冶嶺北褚家塘

省馬院在錢湖門外

攢宮

後攢成穆郭皇后成恭夏皇后慈懿李皇后恭淑韓皇后右並在錢湖門外三里南山之修吉寺各殿爲上下宮【上攢宮下神禦】每歲春秋太常卿朝獻秋監察禦史按視內人內侍各以時詣宮所及官吏職掌兵士守衛皆如會稽攢陵之儀四後宅許春秋朝謁

園莊文太子在錢湖門外二里寶林院景獻太子在莊文園之右法因院

諸攢所貴妃陳氏貴妃李氏在慈聖院貴妃慕容氏在資徳院貴妃張氏在永寧崇福院貴妃蔡氏在淨教院貴妃黃氏在西蓮瑞相院惠順貴妃賈氏在崇恩演福寺貴妃閻氏在顯慈集慶寺皇子保寧軍節度使在六通慈徳院皇子永王皇子祁王在崇報顯慶院皇子齊王在廣法院皇孫衝善廣王在上智果院皇子雍王在崇報顯慶院皇姑成國公主在惠因院皇女周漢國端孝公主在崇恩演福寺皇女潤國公主在開化寺

館驛

都亭驛﹝闕文﹞咸淳臨安志卷之十五

行在所錄

賦詠

殿廷

紫宸殿禦筵卽事七首魏了翁珂傘搖心夢不成忽聽吏皁放衙聲吹燈撥火供晨粥趁到皇城恰六更嚴莊列衛啟宸居百辟滔滔若貫魚後幄宰臣先奏事猶隨郎從立前除有次鞭鞘陸續鳴赭袍當殿萬簪纓羣臣拜舞分行坐十味肴羞酒五行蹴踘尋橦列廣庭吹絲按竹布前榮卿郎朵殿渾無見只聽時時萬歲聲再坐猶餘四屈卮筋駑肉痺股生胝侍臣醉飽皇歡洽更看終場角抵嬉蛾眉班捲戴花回遙望君王玉色開畫楯諸班謝茶酒尻髙首下一聲雷十七年閒作外臣重來三日齒嘉賓天顏不減當年澤點檢同朝共五人

後殿侍立三首同前禁城鼓鐸曉逄逄風滿衣裾﹝革華﹞滿霜守得門開騎馬入又同承旨步修廊須臾陛衛儼成行禁蹕聲聲輦出房【庭中晴幹則七步出內門旣禦殿後方引舍人承旨班次引宰執班若有沾濕則先引班就廊頭立定報人齊然後皇帝禦殿詩謂輦出房其實所見者步出內門】﹝革華﹞笏趨陪西府拜卻更絲履立東廂【東班丞相前立參政次之舍人在後西則樞密與參政對立承旨在後】奏事臣僚下玉階【東府奏事訖丞相以兼樞密使畱身奏西府事參政先退然後相樞再上奏事先退然後引其餘上殿官奏事】舍人承旨殿東來【奏事官將下殿然後舍人承旨同知合升殿東柱後立】一聲門外無公事皇帝還宮侍衛回

記立螭所見三首同前曉風鞭袖闖天關濫綴東西兩省班當日入趨東朵殿番休卻逐侍臣還【左右各當兩日侍立後殿則俟宰執臣寮奏事下殿卽升殿東侍立前後殿則侍立處徑退】記注愆期已來年【且如今年春方修十五年秋冬記注】濡螭夾案謾云然惟餘一事光千古後殿前朝聽直前晨將榜子關賓合輦出房時已奏知陛對臣寮才下殿朱衣絲履上東墀【上未禦殿時先以榜子至合門云具姓名乞直前奏事合門旣奏知訖直前官仍隨班如常日起居侍立只候宰執臣寮對畢徑至榻前奏事畢回殿上立位】

射殿引諸班二首同前畫簾黃幄幕前扉【殿門內設皇帝幄殿】俠陛渾如後殿儀只自起居更履後卻陪二府立多時控矢張弓十作朋射余回首列前榮須臾當殿聽宣授首下尻髙萬歲聲

殿試筆記次韻周必大帝垂淸問切恢圖士貢昌言敢導諛髙下共知歸至鑑考評聊許備先驅【詳定所先批分數封送編排所然後定其等甲】四帷迥隔心常渴【初考覆考詳定編排凡四幕皆隔以吏卒欲其聲迹不相聞】三榻橫連體叵舒【方丈之地並設三榻】烏府凜然賢執法紫垣籍甚古通儒【上嘗書通儒二字賜錢舍人】墨朱同異容兼采【初考純用墨書臣名等第送監封彌官封印送覆考所純用朱書臣名等第然後詳定官啟封而酌其中其書臣及等第以朱而書名以墨】等級從違得細書【考校法第一至第五凡五等每等分上中下至詳定所或從初考或從覆考亦或別定】尙醞時頒缸面酒【日給常酒外三日一賜黃封缸面酒出法書要錄】太官日饌腹前臚【禦廚給食頗丰但品味未嘗易腹前臚出韋昭辧釋名謂肥肉也】天香謾炷燻常歇【𨿽賜香而火禁嚴甚不許炷鑪】貢茗虛沾樣頓殊【諸位總賜茶三百斤舊每斤卽一紅綾袋凡十餘團今乃給黃袋拆而分之以一餅爲一斤殆典吏移易也】晨壁搖風愁幕冷【就廊廡設次以幕爲壁】夜窗透月喜簾疏【臨階以簾爲窗】九賓屈指臚連句【唱名比逐舉展五日】千慮傾心智與愚會待詔恩三日沐湖山尋勝任舟輿【給歇泊假三日】

請禦明堂齋殿任希夷肇舉明禋預戒期請臨齋殿禦簾帷廊頭萬旅皆花帽殿下千官盡絳衣玉輅時嚴三歲禮慶霄遙望五雲飛小臣頭白供籩豆親見虞廷覽徳輝

元日班賀同前百華照曉歲更初黼座當中列辟趨舞蹈三回嚴贊唱虔恭百拜聽傳呼麾旗簇仗朝儀肅韎韐班庭遠意孚元會五逢叨侍從欲陳嘉頌愧才麤

上壽大宴二首同前昔年玉瑞下層霄今日瑤池預祝堯負扆當陽天子坐稱觴顓而宰臣朝九重陛下聽鳴蹕萬歲山前看舞韶持橐五人沾鎬飲獨憐蒲柳望秋凋霜晴寶殿轉春風瀲灩金卮酒色濃百戲叢中呈霧豹萬花深處仰雲龍笙簧對禦呈三弄鼓吹成行疊幾重衰落謬令陪翰苑小臣何以寓形容

又赴禦宴同前新元六日三陪宴黼扆前頭禦榻橫紫袖旁闌宣樂節金貂當殿賜杯行四夷來致三呼祝萬舞驩同九奏聲謬忝詞臣無補報丰年惟願稼如京

又左史待班二首同前虎旅分行鐵作檛殿前拜舞一聲嘩輔臣對罷無公事日照金鋪扇影斜閶闔新開露气淸舉鞭聯騎入承明絲絇同傍瑤墀立廣殿前瞻禦榻橫

延和殿退朝陸遊雨餘未肯放朝暾穿仗恭承聖主恩淸蹕傳聲徐物殿【立庭中頃之奏姓名上乃自東廂出禦座】紫衣引拜許籠門徘徊漫結堯階戀零落雜招楚澤魂歸去猶堪誇里巷桐江新賜兩朱轓

集英殿策士待

宣於內軍器庫廊洪咨夔漢廷與目策英豪投釣知誰首掣鰲百日紅連綸閣迥萬年枝拂禁城髙內廊坐永風生席輦路歸遲月映袍西抹東塗渾忘卻一絇短雪不堪搔

經筵

講筵侍立三首魏了翁晨趨東朵侍天顏奏事班回帝輦還才向內門需少選諸璫又趣講筵班須臾講殿報班齊拜罷東升一半西兩序公卿皆賜坐史臣講讀右階隮【開講之日幸執亦與宰相賜黑漆杌子執政以下紫包艸坐分列兩行當日講讀官各一員及當日左右史一員自艸坐之右行至禦案之右讀官光上讀太宗寶訓微退講官次上講經亦以金篦讀過二史一員後立】禦前親賜密雲龍講罷分行帝在中起揖坐嘗還再拜侍臣趨出輦還宮

北宮

慶壽

徳壽宮十首楊萬里長樂宮前望翠華玉皇來賀太皇家靑天白日仍飛雪錯認東風轉柳花淸曉鞭聲出禁中驚開剩雨及殘風金鴉銜取紅鸞扇飛上玻璃碧海東春色何須羯鼓催君王元日領春回牡丹芍藥薔薇朵都向千官帽上開雙金獅子四金龍噴出香雲繞殿中太上垂衣今上拜百王曾有个家風帝捧瑤觴玉座前彩衣三世祝堯年天皇八十一萬歲休說莊椿兩八千天父晨興未出房君王忍冷立風廊忽然嗚蹕珠簾卷萬歲聲傳震八荒花外班行霧外天何緣子細望龍顏小窺玉色眞難老底用臞仙九轉丹甘露祥風天上來今回恩數賽前回都將四海歡聲裏釀作慈皇萬壽杯堯舜同時已甚都祖

孫四世古今無誰將寫日摹天手畫作皇王盛事圖甲戌王春試集英小臣曾是老門生蒼顏華發鵷行裏也聽鈞天九奏聲

徳壽宮卽事六首任希夷金爵觚稜曉色開三朝喜气一時回聖人先禦紅鸞扇天子龍輿萬騎來霜曉君王出問安寶香隨輦護朝寒五云深處三宮宴九奏聲中二聖歡宴歸還駕七香車一夕天開六出花瑞色先凝紫宸殿春光重到玉皇家慈福修齡八十春微陽才動寶書新天家慶事古無有奕葉重光似顯仁萬年觴舉慶重華百辟需云始拜嘉壽宴開時先雪宴天花舞罷帶宮花直前論奏極精神柱下霜髯侍從臣歸美意中規諫切華封人是潁封人

東宮

謝東宮燕榮觀堂楊萬里春艸池塘太液旁水精宮殿牡丹香慚非綺裏攀鴻翼也侍承華宴鳳莊玉唾銀鉤看落筆繡袍金碗拜盈箱迎門兒女牽衣袖﹝打去丁攺﹞得隨侯與夜光

學士院

入直賦景物二首王希呂玉堂晝永暑風微蓛蓛飛花落小池徙倚幽欄憑問訊夏鶯飛出萬年枝小池倒影弄餘輝照耀虛檐極出奇木杪不嗚風力軟闖萍翻藻有魚嬉

次希呂韻二首周必大東省南宮切太微夔龍行集鳳皇池更哦殿閣燻風句坐覺微涼生桂枝紫禁同依日月輝蒼顏獨愧羽毛奇水如明鏡𨿽堪俯笑汝星星誰肯嬉

賜茶退入直同前綠槐夾道集昏鴉敕使催宣坐賜茶歸到玉堂淸不寐月鉤初上紫薇花【時兩株盛開】

禁直賜果胡銓禁署裝成寶纓絡冰盤翦出水晶鹽傳呼天上好消息玉果新頒出禦﹝匚僉﹞

石中二首李壁云影沈沈玉一方倚欄人意似濠梁獨憐雪裏山茶樹也向春風伴海棠梅陰漸密雨晴時靜看花磚日影稀向晚唬鴉來又去上林知占那邊枝

玉堂寓直範成大摛文窗戶九霄中岸幘燒香愧老農上直馬歸催下鑰傳更人唱促鳴鐘金城﹝上山下截﹞嵲云千雉碧瓦參差月萬重骨冷魂淸都不夢玉階蕭瑟聽秋蛩

中秋寓宿同前笑看收雲捲雨忙沈沈宮署納空光夜長來伴玉堂宿天近似聞丹桂香鳷鵲樓欄浮瑞气鳳凰城闕帶新涼遙知勝踐西園會也憶車公對舉觴

曉起書事同前江湖垂釣手天漢摛文堂魂淸不得眠室虛自生光曉緯澹天闕江濤隱胡牀傳呼九門開奔走千官忙若若誇組綬紛紛夢黃粱微聞鈴下騶竊議馬上郎但計夢長短寧論己行藏

拜賜禦酒同前歸鴉陸續墮宮槐簾幕參差晚不開小雨遂將秋色至長風時送市聲來近瞻北斗璇璣次猶夢西山翠碧堆慚愧君恩來甲夜殿頭宣勸紫金杯

玉堂懷舊二首同前桂海冰天老歲華直廬重上玉皇家當前曾識靑雲鬢惟有東墻一架花雪山刁鬥不停撾夜把軍書敢顧家珍重玉堂今夜夢靜聞宮漏隔宮花

寓直晚對內殿菩薩蠻詞同前彤樓彭密催金鑰沈沈靑瑣重重幙宣喚晚朝天五云籠暝煙風急東華路暖扇遮微雨香霧撲人衣上林烏滿枝

宿直任希夷金門攢點鼓初停禁柝猶傳第四聲不省人閒一回夜如何天上兩般更書生持被苦無寐聖主求衣率未明慚媿論思眞忝竊何時邊徼盡銷兵

賦梅下小池同前眼見梅花照玉堂只今濃綠覆宮墻樛枝偃蓋云千疊下蔭淸池玉一方

和李壁韻洪咨夔曲折宮墻日影方堂深人靜似山梁﹝木﹞櫚葉底梅花老次第風光到海棠

宣鎖畱題同前禁門深鑰寂無嘩濃墨淋漓兩相麻唱徹五更天未曉一池月浸紫薇花

又宣鎖同前樓頭禁鼓試初撾催艸江淮督使麻落紙一簾風雨疾不知斜墨陣翻鴉

初直玉堂和李壁二絕趙汝談白頭來試枕函方拂石看題嘆柏梁剩有故情無話處山茶今日是甘棠宮井城鴉欲動時春猿夢斷北山移攬衣擬艸歸田賦猶是金蓮燭半枝

鎖宿七首劉克莊西山遺業付門人歲晚推遷接後塵彩筆夢中先索去不知持底作詞臣制書揮就進明光天筆批回墨尙香艸本偶然無貼攺非關臣億怕商量轉枕依然夢不成小窗頗覺曉寒生昏花卻怕宮蓮照垂下紗幮聽六更內廚進膳惟蔬素禦帕分香徧竹宮明日金烏迎玉輅始知聖主與天通窗外茶梅幾樹斜薄寒生意已萌芽主人不作明朝計愁絕無因見放花形槁心灰一禿翁偶然視艸禁林中幼吹蔥葉還堪聽老畫葫蘆卻未工四壁蠹書常鎖閉數行蘚墨牛模糊院中老吏無存者誰記南塘與鴈湖

郊丘

郊丘紀事十首周紫芝內門朝日上金鋪寶玉籠函出殿餘紅燭兩行分禦道輦官三百奉腰輿【奉寶用輦官三百餘人謂之腰輿皆籠燭爇香而前蓋故事也】內郎進表未平明八玉排行禦路平今夜皇輿宿齋殿九重和气滿宮城【內侍二人號內符寶郎是日進表得旨乃奉寶以出】曉趨宗廟拜衣冠云葉低垂護翠鑾日采回光天意好龍顏生喜近臣歡【駕次太廟天意欲雨倏復開霽上大悅】班聲催急盡冠裳尙聽嚴更轉警場何事君王虛小次佩環垂玉立寒霜【上酌獻旣降當禦小次而不入露立甚久羣臣駭異】日照靑城瑞色新風微金殿自無塵麝煤光照烏絲軸親寫宸章賜大臣水晶簾透月翻光宮漏頻傳夜未央寶幄微臣亦何幸侍祠來宿殿西廊紫壇煙暖不飛霜壇下千官列鴈行雪色珠冠光射月侍祠臣裏識君王淸蹕聲中下輦來景鐘初動八音諧登歌已奏迎仙曲天步雍容上午階【壇陛以十二辰爲名上所登降皆自午階】龍麝香從十里傳繞墻紅蠟自生煙纖雲不度人聲寂風馬云車下九天樓上紅鸞扇影寒樓前宣赦萬人看淸臺奏瑞初呈了五色祥雲簇彩竿【禮成上禦端門肆赦太史奏五色瑞云覆於雞竿之上】

郊祀慶成三首任希夷紫壇熙事樂髙張天胙皇家福簡穰六奏聲中來象物萬燈明處望龍章星珠月璧淸宵麗風馬云車碧落翔屢有詔書崇簡約只將誠意動蒼蒼溫溫和气襲龍斿薄晚輕雲忽便收穆若淸躬升午陛爛然華月滿圓丘燭光不動風前影星彩交輝冕上旒拜貺益恭形聖語卜年增永祿增遒廣樂鏘鳴列炬燃禮成猶想吉初蠲鴛班夜賀天顏喜寶仗朝回物采鮮萬姓竦瞻雙鳳闕一封飛下九重天干坤淸晏歡聲滿今次郊禋盡勝前

郊壇齋宮七首同前郊禋從昔重升中八陛崇尊典禮隆聖主寅恭先事舉云陽新築望祠宮上林日射蒼龍闕九陌風淸野馬塵恰似樓臺臨渭水未饒桃李滿天津玉津宏建中興初禁﹝上竹下禦﹞風光勝兩都慚愧逢辰瞻蠖濩卻思歸老臥廜穌榮路輝輝日月依雲霄奕奕孔鸞飛輔臣對罷升金殿日日絲絇侍衮衣常日金階白玉堂不知春事到垂楊休驚冉冉花飛片正愛靑靑麥耀芒帝籍傍連繭館桑禁林喬木晝陰涼卻從射殿臨江閣中有通衢夾苑墻漢苑空傳承露盤不聞臨幸又春殘吾君恭儉前無比只向郊祠響玉鑾

明堂

宗祀慶成周必大親饗嚴三歲邦彜重九筵祖

宗垂統大天地著功全惟睿崇昭報於時展吉蠲發揮皇佑日潤色紹興年稽古千齡契齋心十日專揭名新扁榜【禦書明堂及明堂之門】書冊屏葷膻【竹冊禦名以九月七日書】假廟陰雲剝升煙皓月圓無風搖燭影有瑞粲星躔不值連宵雨那彰倏霽天貳觴猶翼翼百拜愈幹幹【三日行禮上拜百餘】歸次徒勞奏【酌獻畢有司依舊制請歸小次上弗許立俟亞終獻行禮】回班特許朘【駕來百官例側班皆止之】賀儀隨仗入霈澤禦樓宣【禮畢實時禦垂拱殿受賀黎明禦樓聖躬益莊】獻胙金絲合簪花錦繡鮮慈皇顏有喜聖孝古無前【肆赦才畢實時獻胙徳壽宮禁衛皆賜花】和气騰都邑歡聲徧海壖祺祥應曼羨壽祿自﹝帛系﹞延臣也芻蕘賤恩斯雨露偏執綏華蓋裏艸赦玉堂邊【玉堂蓋殿名也】第頌甘居後逢辰幸獨先四方今日靖申誦我將篇

慶成五首任希夷國重明禋預戒期九筵宏敞肅宗祈階前萬旅皆花帽庭下千官盡絳衣三日齋心嚴殿宿一聲淸蹕響簾幃聖躬靡恃皇天眷夙夜寅恭但畏威芝房羽駕備通宵昧爽天興輦路遙原廟出遊卑漢祀太淸先獻踵唐朝冕旒穆穆升前殿鐘石鏘鏘達九霄謬忝侍臣分奏告嘉觴肅薦徧宗祧合宮三歲縟儀收太室先期肇自周玉瓚黃流躬祼鬯大圭元冕薦嘉羞靈臺畢舉三千禮鑾路安行十二斿導從卻歸齋殿去詰朝牡璧對天休仲辛肆事展明堂磬管鏘鳴更令芳蒼璧肅陳勤聖主二觴嘉薦屬儲皇云車天上紛紛下月鑑庭中穆穆光八舉親祠俱響答吾皇誠意感穹蒼紫宸朝罷禦端門天宇澄淸景气溫丹鳳樓中黃傘立金雞竿上彩旗翻萬人聳聽風雷號四海均沾雨露恩須信卑宮勤肆祀君王本意在元元

宗祀夕潘﹝方﹞玉天無滓月光寒霽色分明在露盤一夜九重全不寐時教中使捲簾看

明堂侍祠十絕王庭禮行肆類又稱禋喜見承平景鑠信堪笑漢人誇肸飾何如明徳達精純先皇鴻烈冠重興廟社依然總燕寧今日孝思嚴陟配必知深妥在天靈玉軑才馳霽色開都人驩謼殷如雷曰暘曰雨元無定都自吾皇一念來唱徹嚴更鳳鑰開侍祠濟濟列崇陔小臣亦忝廊西獻惟秉溫恭對越來玉佩珊珊出禁扉金蓮分炬散芳菲祠班咫尺臨黃道惹得天香滿袖歸登歌奏罷樂初成懿懿芬芬薦徳馨好是天心彰信順故教華月吐靑冥合宮深敞﹝上一下巾﹞修廊萬燭輝輝粲奉璋自有質文昭儉度不須揚厲述齋房左明堂是集英鵠袍曾此接文明餕餘款聽鈞天奏疑是吾伊雅頌聲千官移仗拱端門一日雞竿萬里春湯网本疏民自格要知家法在深仁肸蠁丰融富媼釐班回長樂奉愉恰休嘉最易生安逸翼翼當如未祼時

太廟

太廟致齋洪咨夔風雨殘春晚昨晴寶山深靜勃鳩鳴云收翠戟龍文潤日透金鋪獸而明蠶出火時桑正沃秧抽穎處麥還成在天列聖孫謀遠流福人閒釀太平

景靈宮

謁景靈宮楊萬里夜雪猶飄天目峯曉晴先暖太淸宮云翻孔雀金花碧日射鴛鴦玉瓦紅百辟焚香宮柳影一鴉飛立殿檐東仰瞻九聖聯龍衮萬歲千秋對昊穹

扈從朝獻四首任希夷齊宿連宵鳳掖西才交五鼓著朝衣明當接盞天興殿免從金輿入殿幃夕郎同列升金殿分立虛皇寶座前天子參神來縟位侍臣夾跪禦鑪邊扈從齊宮每賜茶玉甌常瀹建溪芽今朝值雨傳宣免只向階前侍翠華禮官前導赭黃袍陟降靈宮九陛髙二十七筵俱再拜精虔不憚聖躬勞

接盞天興殿同前遙望黃袍赭色鮮微臣先已立鈞天褥旁跪接金杯酒衣上濃燻寶篆煙閶闔才回紅曲藍瑣扉亟驟錦鞍﹝革廌﹞今晨特爲君王霽羽仗方停又沛然

九宮壇

九宮壇齋宿次尹少稷韻範成大馳三里蕭蕭共一餐吏方﹝帛系﹞禮蕝公自將詩壇隙月窺牀近窗風刮坐寒鴉鳴未忍散端爲合並難

後省

後省齋宿三首魏了翁書生只慣野人廬誰識潭潭省府居獨坐黃昏誰是伴紫微閣上四廚書【閣上有四廚書久無人拂拭多有蠹爛】朱榮鉛砌拱都堂靜合明窗夾主廊【堂後主廊廊之東西分四合爲執政位北有一堂二合合爲左右丞相位堂爲會議之所北過東爲思堂諸府會話中書試童子在焉】外省諸司西側畔樞寮卻在外東廂朝罷歸來政事堂衣冠牣宇鶩成行須臾排馬還私第一片閒庭鎖夕陽

後省紫薇花任希夷淸曉開軒俯鳳池小山經雨石增輝琉璃葉底珊瑚幹立出池邊是紫薇

樞屬

西府直捨盆池種蓮二首楊萬里飛空天鏡墮莓苔玉井移蓮旋旋栽坐看一花隨手長挨開半葉出頭來稍添菱荇相縈帶便有龜魚數往回剩欲繞池三兩﹝上一下巾﹞數聲排馬苦相催西府寒泉汲十尋深澆淺灑碧森森髙花已照紅妝鏡小﹝�含﹞新抽紫玉簪鈿破尙餘新雨恨傘疏才作半池陰西湖瘦得盆來大【音馱】更伴詩人恐不禁

禦史臺

臺中聽雪洪咨夔淅瀝松廳夜空山一樣聲冰霜元自勁水月更添淸衾薄難畱夢窗虛易得明庭烏催奏墨未曉已先鳴

祕書省

次洪邁館中紅梅韻周必大紅羅亭深宮漏遲宮花四面誰得知【南唐苑中有紅羅亭四而專植紅梅見雜誌】蓬山移植自何世國色含酒紛滿枝初疑太眞欲起舞霓裳拂飾天然姿又如東家窺墻女施朱映粉尢相宜不然朝云頩薄怒自持似對襄王時須臾燕支著雨落整妝俯照含風漪遊蜂戲蝶日采掇嗟爾何異氓之蚩提壺火急就公飲他日墮馬空啼眉

次王十朋省中黃梅韻同前化工未幻酴﹝酉縻﹞菊先放緗梅伴羣玉幽姿著意慕鉛黃正色何必輕萼綠妝成自淺風味深對此寧辭食無肉可憐涪翁被渠惱中歲悔屏杯杓醁【省中黃梅在酴﹝酉縻﹞之側黃魯直戲答王觀復酴﹝酉縻﹞詩云誰將陶令黃金菊幻作酴﹝酉縻﹞白玉花】

賦木犀次韻三首同前前生定自爲黃卷一念無如魚蠹何今度全身散金粟蕓香從此不須多曉翻汗簡困遮羅午對枯枰輒燭柯天遣幽香一喚起醒然頓作出瓶鵝怪底花開已兩回先生儤直未銜杯苦猶不領渠儂意猶向階前一再開

次韻著庭緗梅同前繭黃織就費天機付與園林晚出枝東觀奇童承詔後南昌故尉欲仙時芳心向日重重展淸馥因風細細知詩老品題猶誤在紅梅未是獨開遲

祕閣曝書二首周紫芝蕓香時近暴書筵縹帙緗囊得縱觀不是聖朝修故事豈知藏室有淸官香羅翦帕金描鳳紅字排方玉作簽身到蓬山瞻禦墨眼驚奎宿射珠簾

題吳說石渠大字同前中郎往昔遊鴻都眼見帚堊心成書乃知隸法亦天授後世豈復斯人徒周王百度新復古道家山是圖書府吳侯妙翰絕古今髙榜橫空近風雨大字三尺古所難細書不要烏絲欄四﹝足虒﹞自扶半邊石兩翮忽舉空中鸞知君似是文中虎便恐聲名傳帝所借令頭白下淩雲寄語韋郎耐辛苦

和髙似孫省中雪洪咨夔升平見一斑未臘得三雪天開銀色界人立水晶闕小團醉後煮淸夢梅邊說莫道石渠春不似山陰月

省中次韻同前東風婉娩燕來雙禁漏無聲萬綠香寶鴨炷云朝太紫玉蜍挹露校鉛黃聖賢不斷千年脈宇宙長存一點光老鶴也知虛靜好夜深踏月上修廊

院轄

檢院卽事任希夷禁路風淸飛蚤鴉官卑難望紫宸衙了無公事鉤簾坐一本冬靑落細花

攝鼓院同前分曹正在壁門東兼假猶慚兩院通諫鼓無聲誰訟枉匭函有疏爲平戎柳分禦路曉煙碧花遶宮墻初日紅退食心閒了無補西風吹影鬢如蓬

左藏西廡下紙合負暄戲題【並序】楊萬里左帑火禁淸寒非人閒有也而庫官孔仲石段季承史伯載心匠天巧創一火合不薪不炭暖亦非人閒有予以小暘谷名之且賦絕句水衡仙客住冰天雪嚙風餐更禁煙不是移來小暘谷老夫凍折兩詩肩

貢院

禮闈奏號畢呈天官侍郎任希夷奉

詔程文閱四旬紛來萬卷日橫陳憐渠燈火勤三歲惱我簾帷度一春勝日鶯花辜樂事它年桃李識何人遙知吏部尋春徧紅紫芳菲得句新

省闈試士洪咨夔東風席帽快行催渾爲天家造士來捧詔九霄雲气濕分題五色日華開揀金沙裏須精鑑脫穎囊中盡異材容受直言天子聖好聽臚唱響春雷

上已銓闈董試二首同前天气年年只麼新官忙不似舊閒身油車畫舫西湖鬧可惜埋頭典卻春柳暗鴉嬌日正長筆頭風雨響修廊一簾芳碧雙蝴蝶也解尋人姓字香

宮觀

冬祠太一六言四首範成大三一舊傳神貺十神今濟時艱願挽靈旗北指爲君直搗陰山月色朧明碧瓦蠟煙浮動黃簾岡騎﹝風炎﹞輪欲下一天飛霰纖纖雲木棲烏未動風庭警鶴先鳴殘夜百靈夙駕人閒鼻息雷驚行道羽衣縹眇捲班玉佩玲瓏回首金鋪獸面步虛聲在天風

太乙宮迎駕

任希夷侵夕猶煩雨灑塵鑾輿才禦霽光分龍顏喜動雙黃傘花帽裝成五采云淸蹕一聲天下喜簫韶九奏世閒聞侍臣扈從沽天宴親舉堯觴更一欣

太一宮齋祭洪咨夔寶鑰轟霄啟玉晨風恬雪霽淨無塵東皇太一紫壇曉世界大千靑陸春藜杖流光環佩集鋒旗斂影豆籩陳樂歌須仗甘泉筆斧藻天家泰道新

太一宮後武林山樓鑰易君求賦武林山日困塵勞無暫閒我求掛冠欲歸去念此詩債須當還武林山出武林水靈隱後山無乃是此山亦復用此名細考其來眞有以天目兩乳對錢塘一山環湖萬龍翔扶輿磅礡擁王气皇居壯麗環宮墻湖陰一峯如怒猊勢臨城北尢瑰奇吳越大作緇黃廬爲穿百井以厭之從來有龍必有珠此𨿽培塿千山余中興南渡爲行都崇列厚廟太一廬曾因祠事來登眺闤闠塵中有圓嶠燻風時來洗袢暑綠樹陰陰隱殘照我得暫來猶醒心羨君淸福住年深長安信美非吾土倦翼惟思歸故林

延祥觀後山亭周紫芝附山結眞祠朱門照湖水湖流入中池秀色歸淨機風簾邃旌幢神衛森劍履淸芬宿華殿瑞霧蒙玉扆髣佛懷神京想象輪奐美祈年開新宮祝釐奉天子良辰復難會歲暮得斯喜況乃淸樾中飛樓見千里云車儻可乘吾事玆已矣便當賦遠遊未可回屐齒

四聖觀涼堂髙似孫水明一色抱神州雨壓輕塵不敢浮山北山南人喚酒春前春後客憑樓射熊館暗花扶扆下鵠池深柳拂舟白首都人能道舊君王曾奉上皇遊

苑囿

駕幸聚景園楊萬里帝心憂麥復憂桑一念通天轉雨暘五色日華銷積靄三春花艸殿餘芳黃雲暖照天顏喜紅藥濃燻禁﹝上竹下禦﹞香見說都人爭出郭歡聲舞倦萬垂楊

玉津園餞魏王胡銓餞行朱邸帝城春隨例顚忙宴玉津報國獨勞千一慮鈞天同聽十三人金卮宣勸君恩重花露湔愁醉夢眞卻憶故山猿鶴在便思投劾乞其身

聚景園宴集任希夷晚排閶闔披雲霧身躡仙蹤遊禁宇始知天上自淸涼不信人閒有炎暑庭前靑松笙竽聲望處紅蕖錦繡雲月卿領客意繾綣冰盤照坐光繽紛燻堂盡卻蒲葵扇瑤階細展桃枝簟加籩新采波上菱如珠更剝盤中芡老罷慚無翰墨功臭味喜入芝蘭叢二妙不偕阿鳳至四老但許商山同明當入直須隨仗夕陽未下催歸槳重城街鼓已冬冬舉頭桂魄層霄上

宴玉津園江樓七首同前風靜潮痕減江空夕照多星星波上艇隱隱岸邊莎風光連北闕景物傍西湖禁﹝上竹下禦﹞濤江上玆樓天下無虛齋畱禦榻小徑近層崖再拜觀奎畫渾疑侍玉階參天宮柏翠布地禁花紅臺沼如文囿規摹有汴風浙江天闕下波惡祖龍知在漢如西渭於周比右伊翼翼瞻齋殿深嚴步苑廊三人俱漢傑一老玷周行柳花馳道雪櫻子上林紅畱得靑春住從教白髮翁

舟過禦園二首陸遊聖主憂民罷露臺春風別苑晝常開盡除曼衍魚龍戲不禁芻蕘雉兔來水鳥避人橫翠靄宮花經雨委蒼苔殘年自喜身彊健又作淸都夢一回水殿西頭起砌臺綠楊鬧處杏花開簫韶本與人同樂羽衛才聞歲一來鷁首波生涵藻荇金鋪雨後上莓苔遠臣侍宴應無日目斷堯云到晚回

聚景園髙似孫翠華不向苑中來可是年年惜露臺水際春風寒漠漠官梅卻作野梅開咸淳臨安志卷之十六

志﹝一﹞

圖

府治圖﹝見圖﹞

九縣總圖﹝見圖﹞

余杭縣圖﹝見圖﹞

臨安縣圖﹝見圖﹞

於潛縣圖﹝見圖﹞

富陽縣圖﹝見圖﹞

新城縣圖﹝見圖﹞

鹽官縣圖﹝見圖﹞

昌化縣圖﹝見圖﹞

疆域一

敍天地气運視帝王作興杭昔屬揚揚之山藪川浸職方氏特舉其凡耳杭𨿽以禹得名弗錄也當春秋時是爲越竟猶未與檇李並書於經郡於嬴國於漢歷吳晉宋齊梁俱以縣隸版圖陳隋至唐以錢塘余杭名郡若州閒又爲使所治浸顯矣端倪呈露有龍飛鳳舞之象焉曠歲滋久尙虛厥符迨於五季錢氏崛興其閒乘屢戰之兵力盡有十四州之地卒能世守臣節歸於我宋夫天之所胙必假手於世之豪桀使崎嶇自立於危亂之中保竟民以待有徳然後大聖徐起而收之休養生息遹開中興越至今玆天運日以新地气日以厚所以翼我丕丕基者方來而未艾嗚呼此豈人力也哉敍疆域

吳越考杭地本屬吳屬越諸家爲說不同以爲屬吳者晏元獻公類要皇朝郡縣誌及乾道舊志皆然而不著其說惟淳佑志引吳越春秋所載越王句踐入臣於吳羣臣送至浙江臨水祖道又載吳王夫差爲越所敗而走止秦餘杭山又史記楚威王伐越盡取故吳地至浙江遂謂吳越必以浙江爲分界以爲屬越者杜佑通典歐陽忞輿地廣記皆云春秋時屬越越敗屬吳東陽王象之本其說謂錢塘舊爲越自夫差敗越地始入吳𨿽皆知爲越地而未知分界所在惟太平寰宇記引吳地記云越國西北界至禦兒【卽檇李今嘉興府崇徳縣有禦兒鄕有水名語水語與禦通】則是吳越以禦兒爲分界二說各有所據今精考之當以後說爲是春秋魯定公十四年五月於越敗吳於檇李杜預注云嘉興縣南檇李城又史記世家闔閭十九年伐越句踐迎擊之檇李賈逵注云檇李越地據此則檇李以南皆爲越境杭在其中矣此杭爲越地一也吳越春秋句踐旣臣於吳夫差賜之書增其封東至句甬西至檇李南至姑末北至平原【越絕書作武原云今海鹽】縱橫八百餘里且謂越本興國千里吾𨿽封之未盡其國則是所封之地皆越故疆又越絕書越地記云語兒鄕故越界本名就李【卽檇李】吳疆越地以爲戰地至柴辟亭吳地記云柴辟亭到語兒就李吳侵以爲戰地則吳越疆界尢極明白此杭爲越地二也若淳佑志所引三說皆有可辯論者其一謂越羣臣祖句踐於浙江則是吳越以浙江爲界殊不知是時句踐方保棲會稽之山浙江以西皆爲吳有宜其祖道止於江濱況又未嘗曰送之境上耶其一謂夫差走余杭山則余杭在吳之境內殊不知吳自有秦餘杭山姑蘇志云陽山又名秦餘杭山在長洲西北三十里夫差棲於此死因葬焉至今號夫差墓又越絕書吳地傳云秦餘杭山去毗陵縣五十里有湖水近太湖今余杭去長洲太湖遠甚豈可以名之偶同彊合爲一且越在東南吳在西北吳王不西北走蘇常而反東南走余杭必無此理其一謂楚伐越盡取故吳地至浙江則浙江之西乃吳地殊不知此句自是兩義所謂故吳地者言越故取於吳者也所謂至浙江者言並越元有之地而盡取之也豈可槪以爲故吳地乎皇極經世以其辭不別白故於楚滅越盡取其地之下書曰東開地至浙江則是浙江以西本非吳境乃楚因越地而開者也合是三說則前志之誤可以渙【然無疑矣】

古今郡縣表世紀郡唐虞揚州【淮海惟揚州今杭地屬焉】

夏禹余杭【會諸侯於江南至此捨杭登陸因以爲名】

少康越【封庶子無餘於越以主禹祠杭地屬焉】

敬王吳【吳王夫差擊越敗之句踐保棲於會稽杭地屬吳】

越【越王句踐自吳歸國夫差封以地西至於檇李吳越春秋杭地屬越】

顯王楚【楚威王伐越殺王無彊盡取故吳地至浙江杭地屬楚】

秦始皇會稽郡【二十五年王翦定越以其地爲會稽郡史記杭地屬焉】漢髙祖荊王國【六年立劉賈爲荊王兼有吳地杭屬焉】吳王國【十二年卽故荊地立濞爲吳王杭屬焉】景帝復爲會稽郡【三年削吳會稽郡濞反誅置郡如故】順帝吳郡【永建四年分會稽爲吳郡杭屬焉】三國吳分置東安郡【治富春】【黃武五年】罷東安郡【七年三月】分置吳興郡【寶鼎元年】吳國【太康十年以皇子晏爲吳王】東晉成帝吳國【咸和元年以皇弟嶽爲吳王】

梁簡文帝置吳州【太淸三年七月以吳郡置吳州】省吳州【大寶元年二月省吳州如先爲郡】後主置錢唐郡【正明元年割揚州吳郡置吳州割錢唐爲郡屬焉】隋文帝廢錢唐郡置杭州煬帝攺杭州爲余杭郡【大業三年】唐髙祖攺余杭郡復爲杭州【武徳四年平李子通後】以於潛縣置潛州【武徳七年】廢潛州【八年】太宗江南道【杭屬焉】【正觀元年】元宗分江南東道【杭屬焉】【開元二十一年】攺爲余杭郡【天寶元年】肅宗復爲杭州【至徳二載十二月復諸州名】徳宗賜號鎭海軍【建中二年】五代梁吳越王國皇朝太宗皇帝吳越王納土【太平興國三年】置順化軍【治臨安縣】【同年】廢順化軍【五年】攺鎭海軍爲寧海軍【淳化五年】分天下爲十八路杭隸兩浙神宗皇帝分浙東西兩路杭屬西路十月復合【熙寧七年】復分浙東西爲兩路【九年】髙宗皇帝車駕駐蹕杭州【詳見行在所錄】升杭州爲臨安府【建炎三年七月】世紀

縣秦始皇錢唐【隸會稽郡三十七年出遊至錢唐臨浙江】余杭【隸會稽郡三十七年出遊將上會稽經此立爲縣】富春【隸會稽郡】海鹽【隸會稽郡】武帝

於朁【隸丹陽郡】平帝錢唐【更名泉亭】余杭【更名進睦】海鹽【更名展武】富春【更名誅歲】東漢光武省錢唐順帝

海鹽余杭富春【隸吳郡﹝東漢郡國志﹞】獻帝

置臨水縣【建安十六年分余杭縣置】三國吳置新城縣廢新城縣【並桐廬】余杭臨水於潛【隸吳興郡】西晉武帝更名臨水縣爲臨安【太康元年﹝宋書﹞】東晉成帝復置新城縣【咸和九年宋志】武帝更名富春縣曰富陽【避簡文鄭太后諱】陳武帝鹽官割隸海寧郡【永定二年置海寧郡】隋文帝省新城縣【並入錢唐】以武康縣隸杭州煬帝錢唐富陽余杭於潛鹽官武康【隸余杭郡】唐髙祖武康縣攺隸湖州省鹽官縣並入錢塘省新城縣並入富陽置臨水縣【並武徳七年】省臨水縣復置於潛縣【並八年】太宗復置鹽官縣【正觀四年】髙宗復置新城縣【永淳元年】中宗置紫溪縣【析於潛縣置】【垂拱二年】復置臨安縣【析於潛余杭地以故臨水城置】【四年】攺紫溪縣爲武隆復爲紫溪縣析紫溪置武隆縣【並萬歲通天元年】省武隆縣並入紫溪【聖歷三年】復置武隆縣【長安四年】攺武隆爲唐山縣【神龍元年】代宗省武隆紫溪二縣【大歷二年】穆宗復置唐山縣【長慶初】五代梁攺新城縣爲新登【避梁太祖父諱】【開平元年】攺臨安縣爲安國【二年】攺唐山縣爲金昌【乾道志四年淳佑志三年】置錢江縣【錢氏析錢塘鹽官地置】【龍徳二年】後唐攺金昌縣復爲唐山【淳佑志同光初】石晉攺唐山縣曰橫山攺橫山縣曰吳昌【並乾道志】皇朝太宗皇帝攺安國縣復爲臨安【淳佑志】攺錢江縣爲仁和攺新登縣復爲新城【太平興國三年】攺吳昌縣爲昌化【四年】復置臨安縣【五年】置南新縣【淳化六年】置南新縣【淳化六年】神宗皇帝廢南新縣爲鎭【隸新城】【熙寧五年】世紀考證夏禹【郡國志寰宇記皇朝郡縣誌皆云杭因禹得名且謂山頂有石穴相傳禹維舟處又謂本禹杭俗訛禹爲余】周襄王【或謂城余杭在襄王時引越絕書爲據今考本書記吳地云余杭城者襄王時神女所葬則是元有此城非始於襄王況吳地別有秦餘杭山襄王亦未必周天王今不錄】秦始皇【或謂前此一百十三年楚旣滅越安得至是復有越地今考史記無彊滅後諸族子或爲王或爲君濱於江南海上朝服於楚所以皇極經世亦謂楚滅越開地至浙江蓋楚所滅者浙江以西之越其處於浙江之東者至秦而後盡定耳】【東漢朱雋封錢唐侯注引錢唐記云郡議曹華信作唐以捍海潮募人致土石一斛與錢一千遂名曰錢唐太平寰宇記元和郡縣誌同按秦置會稽郡爲縣二十六錢唐居其一始皇東遊已至此豈待華信而後名唐字本不從土舊志引詩曰中唐有甓釋云唐途也至唐時始加土後人遂因之】【史記始皇臨浙江水波惡乃西百二十里從狹中渡徐廣注曰蓋在余杭也元和郡縣誌引吳興記乃又謂始皇捨舟杭於此因以爲名則不然蓋因畱杭而名其地則禹也因地名而置爲縣則秦也何必又爲始皇捨舟之說】【西漢地理誌秦會稽郡有海鹽縣注云故武原鄕有鹽官輿地廣記云吳王濞煮海爲鹽在此有鹽官兩漢志但有海鹽縣晉宋志乃有海鹽鹽官兩縣見得鹽官之置當在吳時今嘉興海鹽與此接境必置縣之初析海鹽爲之以其地有鹽官故因以名縣﹝鹽官如銅官鐵官之類﹞】武帝【西漢地理誌隸丹陽郡按丹陽所隸諸縣蓋今升潤宣歙之境於潛昌化二邑實與宣歙接壤而近﹝於潛析置昌化﹞但不知置縣始於何時地理誌丹陽郡注云故鄣郡武帝元封二年更名丹陽劉敞曰秦無鄣郡武帝以故鄣地爲丹陽郡今姑附書於武帝之下潛字本作朁師古注音潛東漢郡國志始加水作潛以後諸史皆同隋地理誌作�按西漢志�屬廬江郡晉灼注音潛蓋隋史誤書但東漢廬江郡之�卻作潛緣二音皆同故二史互誤】平帝【本紀元始四年更十二州名分界郡國所屬罷置攺易史不能紀四縣更名當在此時】東漢光武【東漢郡國志所載會稽吳郡諸城與前地理誌合獨不載錢唐範序云凡前志有縣名今所不載者皆世祖所並省按世祖紀建武六年並省四百餘縣此蓋其一也後百五十年靈帝光和二年封朱雋爲錢唐侯錢唐之名至此再見第未知復於何時史無所考】順帝【時陽羨周嘉上書以縣遠赴會至難求分置遂分浙江以西爲吳郡而會稽還治山陰又三國誌虞翻傳附注會稽典錄載書佐朱育對太守濮陽興謂會稽治吳元鼎五年除東越因以其地爲治並屬於此今考前漢紀志元鼎六年東粵王余善反元封元年粵人殺余善以其眾降詔遷其民江淮而虛其地則朱育之說誤矣蓋自永建析爲兩郡吳與會稽始以浙江東西爲分界】獻帝【時孫權爲徐州牧吳郡余杭民郎稚合宗爲盜至數千人賀齊討平之表言分余杭爲臨水縣】三國吳【案三國吳書全琮傳丹陽吳會小民復爲寇賊攻沒屬縣分三郡險地爲東安郡琮領太守尋召還罷東安郡又吳主權傳黃武五年分三郡惡地十縣置東安郡則是東安止三郡中之十縣但縣名無可考今姑據吳錄所載治富春故書於此】【據宋書郡國志新城令浙江西南名柏溪吳立爲新城縣後並桐廬晉太康地誌無張勃云晉末立疑是太康末立尋復省也今考晉地理誌平吳之後分攺郡縣內吳郡十一縣無新城有桐廬見得新城在吳時已省但廢置歲月皆無可考淳佑志乃直以宋書疑詞爲據又書云太康末復立尋省恐未安】【吳主皓詔曰今吳郡陽羨永安余杭臨水及丹陽故鄣安吉原鄕於潛諸縣地勢水流之便悉注烏程旣宜立郡以鎭山越且以藩衛明陵奉承大祭不亦可乎其亟分此九縣爲吳興郡治烏程按吳興郡治烏程非杭州境以所分九縣杭居其三故書於此】陳武帝【本紀割吳郡鹽官海鹽前京三縣置海寧郡屬揚州】隋文帝【隋志注平陳廢錢唐郡並所領新城入錢唐縣唐志注又云武徳七年省新城縣入富陽平陳在開皇九年至武徳七年凡三十六年中閒必有復置新城縣歲月而隋唐紀志皆無所考淳佑誌書云大業十四年置按大業十三年已攺爲義寧卽無十四年姑闕之以俟博考】【吳分烏程余杭立永安縣晉太康元年更名宋志隋平陳廢仁壽二年復隋志】唐髙祖【據宋志晉太康元年更名臨水縣爲臨安唐志武徳七年又書置臨水縣中閒必有廢省歲月乾道志云隨開皇九年廢錢唐郡置杭州省並新城臨安縣淳佑志亦云隋廢今考歷代史誌齊尙有臨安縣隸吳興郡隋已不載但於余杭郡錢唐之下注云舊置錢唐郡平陳廢郡並所領新城縣入而不言臨安恐懸廢必在梁陳之閒正史旣無可考不敢以舊志爲據姑闕之】中宗【淳佑誌書垂拱二年始置紫溪縣萬歲通天元年攺爲武隆聖歷元年正月攺武崇神龍元年三月攺唐山按唐地理誌卽無武崇之名其閒更攺節次亦多不同今一以唐志爲據次第書之】元宗【此據乾道淳佑二志所書今考之唐地理誌江南東道凡十九郡內常睦處福四郡皆載天寶元年更名而此在十五郡不書之列但唐本紀及通鑑皆於天寶元年總書攺州爲郡疑當時諸州例攺杭亦預焉】皇朝太宗皇帝【本嚴州分水縣東境唐寶應置爲昭徳縣大歷並入分水縣梁正明四年以民戶之請隸安國縣卽臨安皇朝幹徳閒卽其地置場催科名曰南新至是升爲縣】髙宗皇帝【系年錄書升府在七月辛卯國朝會要在十二月三日舊志援會要爲據又以十二月爲十一月今考系年錄閏八月壬辰監都進奏院周元曜奉】【藝祖以下神位九室往臨安十月癸未上至臨安府自閏八月已有臨安之名見得會要及舊志所書必誤】咸淳臨安志卷之十七

志﹝二﹞

疆域二

郡縣境

唐元和郡縣誌李吉甫州境東西五百五十四里南北八十九里八到西北至上都【唐上都長安也】三千四百里西北至東都二千五百四十里西南至睦州【今建徳府】三百一十五里東南取浙江至越州【今紹興府】一百三十里西至歙州【今徽州】四百七十里西北至宣州【今寧國府】四百九十六里東北至浙江入海處約一百里北至蘇州【今平江府】三百七十里【唐不置秀州故無秀州一至】

皇朝太平寰宇記樂史州境東西六百一十七里南北九十九里四至八到東北至東京二千八十里西北至西京二千五百里西北至長安三千四百里東至蘇州【今平江府】三百九十里南至越州【今紹興府】一百三十里北至湖州【今安吉州】一百九十里西至歙州【今徽州】四百七十九里東南至思俗山至越州【今紹興府】總一百七十里又云渡浙江一百三十里西南至睦州【先攺嚴州今建徳府】三百一十五里西北至宣州【今寧國府】四百九十六里東北至蘇州【今平江府】三百六十九里東北浙江入海處一百里【或謂寰宇志是唐以來所編而樂史特因之故亦無秀州一至】

元丰九域志王存東至本州島界三百二十九里自界首至秀州【今嘉興府】一百二十里西至本州島界三百三十八里自界首至歙州【今徽州】一百二十里南至本州島界三十四里自界首至越州【今紹興府】九十里北至本州島界六十五里自界首至湖州【今安吉州】九十里東南至本州島界三十六里自界首至越州【今紹興府】一百三十五里西南至本州島界一百六十四里自界首至睦州【今建徳府】一百五十一里東北至本州島界一百一十六里自界首至秀州【今嘉興府】一十里西北至本州島界二百五十里自界首至宣州【今寧國府】二百三十七里

皇朝郡縣誌範子長府境東西六百六十七里南北九十九里四至八到東至嘉興府二百四十九里西至徽州三百三十三里南至紹興府一百二十六里北至安吉州一百六十二里東南至紹興府一百七十一里西南至建徳府二百七十四里東北至嘉興府一百九十里西北至寧國府四百八里郡境東西六百六十七里一百三十六步南北九十九里三十三步陸路西至昱嶺二百四十三里入徽州界北至導堆五十四里入安吉州界東北至七里店九十三里入嘉興府界西北至千秋嶺一百九十八里入寧國府界南至白鋪一百五十三里入建徳府界水路東至浙江沿海郭瀝港一百二十九里入嘉興府界南至浙江中流三十六里入紹興府界【寰宇記云渡浙江一百二十里】北至下塘大港五十四里入安吉州界東北至上塘運河九十三里入嘉興府界東南至浙江中流三十六里八紹興府界西南自浙江入溪至白峯一百五十三里入建徳府界

錢塘縣望

【紹興二十七年詔依兩赤例堂除京朝官任滿與升擢】在城府治北四里【水路五里】東西三十二里南北七十五里東至仁和縣以巿心大街爲界一里南至紹興府蕭山縣以浙江中流爲界二十五里西至余杭縣以西溪閒林酒庫爲界三十一里北至安吉州武康縣以狗頭嶺爲界五十里東南至紹興府蕭山縣以浙江中流爲界三十六里西南至富陽縣以社井爲界五十五里東北至安吉州徳淸縣界以奉口溪導堆爲界五十四里西北至余杭縣以雙牌爲界四十里

仁和縣望

【紹興二十七年詔依兩赤例堂除京朝官任滿與升擢】在城府治北九里【水路七里】東西六十一里二百步南北八十四里東至鹽官縣以上捨涇爲界六十里西至錢塘縣以四姑橋河流爲界一里南至紹興府蕭山縣以浙江中流爲界三十里北至安吉州徳淸縣以奉口溪導堆爲界五十四里東南至鹽官縣以赭山石橋爲界六十里西南至錢塘縣以後洋街路口爲界三里東北至安吉州徳淸縣以博陸村爲界八十里西北至錢塘縣以斜橋中流爲界三里陸路東至上捨涇抵鹽官縣界七十里北至奉口導堆抵安吉州徳淸縣界五十四里東南至赭山石橋抵鹽官縣界六十六里水路東沿運河至上捨涇港抵鹽官縣界七十里北沿下塘河至奉口溪導堆抵安吉州徳淸縣界五十四里東北自江漲橋沿下塘河至博陸村抵安吉州徳淸縣界八十八里東南沿湯村塘至赭山石橋抵鹽官縣七十里

余杭縣望

在府城西四十五里【水路同】東西三十六里南北八十里東至錢塘縣以閒林爲界一十八里西至臨安縣以杜塢石橋爲界一十八里南至富陽縣以牛竇嶺爲界二十九里北至安吉州武康縣以白茆山爲界五十一里東南至錢塘縣以雙牌爲界一十八里西南至富陽縣以顧望山爲界二十里東北至錢塘縣以石瀨爲界二十六里西北至安吉州安吉縣以獨松嶺爲界九十里陸路東至府城四十五里西至臨安縣城四十五里南至富陽縣城四十五里北至安吉州安吉縣城一百三十五里水路東自裏河至本府四十五里西至臨安縣大溪【乃天目山水源】至本縣四十五里東自本縣至安吉州徳淸縣大溪九十里

臨安縣望

在府治西九十里【水路七十里河在二十里外】東西五十八里南北七十六里東至余杭縣以靈鳳鄕杜塢村爲界一十八里西至於潛縣以鳳亭鄕橫塘塍爲界三十里南至新城縣以鳳翥鄕蔥坑爲界四十五里北至安吉州安吉縣以大云鄕合上村爲界五十里東南至余杭縣以平東鄕由拳嶺爲界三十里東北至余杭縣以慶雲鄕進賢村爲界二十里西南至新城縣以鳳亭鄕釜嶺爲界三十里西北至安吉州安吉縣以大云鄕﹝山奧﹞嶺爲界六十里陸路東至余杭縣城六十三里西至於潛縣城九十里南至新城縣城一百一十五里北至安吉州安吉縣城一百八十里水路南溪發源於於潛天目山東流入縣四十五里又東入余杭縣界二十八里

於潛縣緊

在府治西二百三里四十三步東西六十七里南北一百一十里東至臨安縣以橫塘塍爲界三十里西至昌化縣以新興村爲界二十五里南至嚴州【今建徳府】分水縣以印渚村爲界五十七里北至寧國府寧國縣以千秋嶺爲界五十五里東南至新城縣以馬嶺爲界七十五里西南至昌化縣以錢村爲界二十八里東北至臨安縣以太淸宮南溪爲界四十八里西北至寧國府寧國縣以桐嶺爲界七十里陸路東南至臨安縣界四十五里西至昌化縣界二十五里南至嚴州【今建徳府】分水縣界五十七里北至寧國府寧國縣界五十五里水路浮溪發源於天目山至縣郭七十里入嚴州【今建徳府】桐廬縣界

富陽縣緊

在府治西南七十三里東西五十八里南北一百三十八里東至錢塘縣以湖塘山爲界二十五里西至新城縣以分派峴爲界二十五里南至紹興府諸曁縣以夾巖山爲界一百十里北至余杭縣以顧望峴爲界二十八里東南至紹興府蕭山縣以黃峴爲界六十九里西南至婺州浦江以永樂裏爲界一百八十里東北至錢塘縣以犢峴爲界四十二里西北至臨安縣以頃山爲界三十五里陸路東入錢塘縣界二十五里西入新城縣界二十五里南入紹興府諸曁縣界一百一十里北入余杭縣界二十八里水路浙江在縣之南東入錢塘縣界二十五里西入新城縣界六十四里

新城縣上

在府治西南一百三十三里【水路一百七十里】東西九十五里南北九十里東至富陽縣以眾圃雙牌爲界二十里西至於潛縣以寶福山爲界七十五里南至嚴州【今建徳府】桐廬縣以小白峯山爲界二十五里北至臨安縣以釜嶺爲界七十里東南至富陽縣以深浦村爲界二十一里西南至嚴州【今建徳府】分水縣以桐峴爲界三十五里東北至臨安府以吳村爲界二十五里西北至於潛縣以浮雲嶺爲界七十七里陸路自富春門至富陽縣四十五里至余杭縣九十里自桐江門至桐廬縣四十五里自新鎭門至臨安縣九十里水路自縣溪步東南至大江二十里

鹽官縣上

在府治東一百二十九里東西一百三十里二百步南北七十里二百一十步東至嘉興府海鹽縣以金牛山爲界八十三里西至仁和縣以上捨涇爲界四十七里二百步南至紹興府蕭山縣以浙江中流爲界四十里二百步北至嘉興府崇徳縣以白塔爲界三十里十步東南至紹興府余姚縣以石碁山爲界六十里一百二十步西南至紹興府蕭山縣自赭山入浙江中流爲界五十四里二百步東北至嘉興府海鹽縣以橫湖爲界七十八里西北至安吉州徳淸縣以大麻堰爲界五十八里一百五十步陸路西北至義亭驛二十五里西至仁和縣界二十五里水路東至嘉興府海鹽縣界八十三里東北至大麻堰入安吉州徳淸縣界二十三里

昌化縣中

在府治西二百四十八里三十步東西一百二十里南北一百四十里東至於潛縣以蘆嶺爲界一十里西至徽州歙縣以昱嶺爲界九十七里南至嚴州【今建徳府】淳安縣以黃坑爲界七十里北至寧國府寧國縣以千頃山爲界七十里東南至於潛縣以金雞嶺爲界一十五里西南至嚴州【今建徳府】淳安縣以沈嶺爲界七十里東北至寧國府寧國縣以千秋嶺爲界六十里西北至徽州績溪縣以﹝石龍﹞崆爲界八十里陸路東去於潛縣城三十五里西去徽州歙縣城二百七里二百四十三步南去嚴州【今建徳府】淳安縣城一百八十里北去寧國府寧國縣城一百八十里咸淳臨安志卷之十八

志﹝三﹞

疆域三

星土日辰

分埜爲星紀周禮保章氏以星土辧九州島之地所封封域皆有分星以觀妖祥鄭注星紀吳越也史記越之亡熒惑守斗越絕書伍子胥對吳王闔廬曰虹蜺牽牛其異女黃气在上靑黑於下日月光明歷南斗吳越爲鄰同俗並土前漢天文志斗江湖牽牛婺女揚州又地理誌吳地斗分埜也今之會稽九江丹陽豫章廬江廣陵六安臨淮盡吳分也奧地牽牛婺女之分埜也今之蒼梧郁林合浦交趾九眞南海日南皆粵分也後漢律曆志注蔡邕月令章句云自斗六度至須女二度謂之星紀之次越之分野後漢郡國志注帝王世記云自斗十一度至婺女七度曰星紀之次斗建在子吳越分野晉天文志魏太史令陳卓言郡國所入宿度自南斗十二度至須女七度爲星紀吳越之分野屬揚州注云費直起斗十度蔡邕起斗六度又云陳卓範蠡鬼谷張良諸葛亮譙周京房張衡並云斗牽牛須女吳越揚州內會稽入牛一度苻堅欲謀南寇石越曰今歲星鎭鬥牛福徳在焉苻融曰歲鎭鬥牛吳越之福隋志自斗十二度至須女七度爲星紀於辰在丑爲吳越分野唐天文志星紀得云漢下流百川歸焉故其分野自南河下流窮南紀之曲東南負海爲星紀又曰南斗牽牛星紀也丑初起南斗九度餘千四十二杪十二太中南斗二十四度終女四度逾南河得會稽涉越門訖南海爲星紀之分古吳越及東南百越之國南斗在云漢下流當淮海閒爲吳分牽牛去南河浸遠自豫章迄會稽南踰嶺徼爲越分【按班固取三統歷十二次配十二野其說𨿽詳然未及度數至魏陳卓取費直等說然後分畫起某度至某度及唐一行兩戒之說分南北河及胡越門以云漢紀之則其術詳矣然唐晉二史所指吳越度數亦有少異蓋乾象推遷前後有差殊耳】國史兩浙路當天文南斗須女之分

日爲丁史記天官書丙丁江淮海岱【謂此日天文有異其占在吳越】後漢天文志注丁巳爲吳郡會稽【詳見後】

辰爲丑﹝或曰巳或曰戌﹞後漢郡國志吳越其辰在丑晉天文志吳越於辰在丑【隋志同】又日蝕占云太康元年正月己丑朔五色气貫日占曰丑爲鬥牛主吳越前漢天文志戌吳越後漢天文志注引星經云斗玉衡第六星主揚州常以五巳日候之丁巳爲吳郡會稽【謂此日占斗星之色】

五星爲火史記天官書吳楚之疆候在熒惑占於鳥衡【漢志同】後漢天文志注引星經云熒惑主霍山揚荊交州唐天文志星紀鶉尾以負南海【本志云負者以其在云漢之陰也】其神主於衡山熒惑位焉

城郭隋楊素刱周回三十六里九十步【九域志】唐昭宗景福二年錢鏐發民夫二十萬及十三都軍士築羅城周七十里【資治通鑑】城東便門候潮門保安門【舊名小堰門】新門崇新門【俗呼薦橋門】東靑門【俗呼菜巿門】艮山門城西錢湖門淸波門【俗呼暗門】丰豫門【舊名湧金門】錢塘門城南嘉會門城北余杭門【俗呼北關門】水門保安門南水門北水門天宗門余杭門據乾道志錢氏舊門南曰龍山東曰竹車南土北土保徳北曰北關【今人家門首尙有靑石樞相對】西曰涵水西關【在雷峯塔下】城中又有門曰朝天門曰炭橋新門曰鹽橋門今並廢土人猶以門稱惟朝天兩土臺尙存

余杭縣祥符志云舊縣城在溪南周回六里二百步東漢熹平二年縣令陳渾徙於溪北後復治於溪南後唐時號爲淸平軍城雍熙初再徙溪北周五百四十三丈髙一丈三尺下廣一丈五尺濠闊二丈五尺錢武肅王又修廣之舊城今閒有存者城門四曰榮春湖光迎波永丰周赧王城在縣北三十六里髙一丈五尺周回五里二十六步內有赧王廟周回三百步髙一丈五尺舊傳赧王南遊所立史無是事今不可考舊倉城在縣東南二瑞安樂山上髙二丈上廣八尺下廣二丈周回四里一百五十步唐永正五年刺史張綱奏置倉宇四十二閒天寶八載采訪使奏置常平倉同在城內錢氏廢倉建寺今名善法院倉址仍存

臨安縣周回五百二十步池在東北

於潛縣祥符志云古城在縣北二百四十步耆老相傳隋開皇十三年越國公楊素築今城周四百五十二步髙一丈五尺厚五尺基厚一丈八尺濠闊一丈八尺深四尺縣東七里九十步有古城傳云武徳中置潛州所城髙一丈五尺厚九尺基厚一丈八尺今地名城嶺紫溪廢城在縣南三十里潛川鄕城後村越王城在縣東一十五里按阿頂山峯上有越王城夏后少康之後封於越其支庶或居於此城址猶在又名平越城下有平越村與皇甫巖相近

富陽縣周六百步髙一丈濠闊一丈五尺舊傳咸通十年縣令趙訥修築東安郡城在縣北十八里黃武五年置周七百六十步今廢舊志云郡守全琮築古城在榮國寺西北隅【卽今永寧寺城】周十二里髙二丈一尺闊二丈有屋七百一十九閒樓十二閒五代時城在縣東南錢氏以地偪江乃壘磚礫爲之略存封邑

新城縣縣因山爲城周二千五百七十一步髙二丈二尺大順二年杜太師稜築羅隱撰記有門四東曰熙春南曰太平西曰順城北曰寧海又有富春新鎭桐江祠堂西門古城在縣東南三步周回三百丈唐徐敬業起兵所築【祥符舊志】

鹽官縣城周四百六十步髙二丈唐永徽六年築濠闊五丈深四尺【祥符舊志】古城在縣西北四十一里周六百步髙八尺隋大業十三年築今廢【祥符舊志】

昌化縣周三百六十步濠闊一丈五尺【久廢惟古木環城基】

社稷壇舊在嘉會門內今徙於城西一里小昭慶寺側基瀕湖閒圯於水咸淳四年安撫潛說友築壇壝而新之創齋宇庖屋等凡九楹周以石垣且甓路文

記文【知仁和縣郭應酉撰重建壇記上蒞祚之五年制詔今戶部侍郎潛公爲京兆尹始謁羣望又會中春有事於社稷禮成顧謂寮吏曰吾聞元佑閒交忠蘇公守玆土敬共明神工祝致告有北墉答陰之義當時規置準古槪可想見玆其處乎吏白壇舊在嘉會門內邦志逸所徙歲月意紹興駐蹕初也公喟然曰今視昔宜愈益隆重顧藩拔埒荒宜木禿﹝垂夬﹞環視梵宮卓犖若有矜色先王示本之意隱矣其何以圭表四方於是戒有司庀其役仍舊貫爲壇五壇皆三成各有壝風雨雷參焉不書尊社稷也北爲齋廬五楹更衣牲庖門序垣甃百用俱修越秋﹝社去土攺異﹞執事者更貌易觀陟降齊愉謂是不可無紀則以屬其從事郭應酉會以省覲去亡何辱用赤令拜堂下公命之不寘乃弗敢辭按古者天子有太社王社諸侯有國社侯社太社爲天下報功王社爲京師報功京師天子所自治之國也侯國則各以其分土蕃我王室嬴氏墟侯社爲郡三十六京師爲內史先王之典盡廢漢興都關中立漢社稷而又爲公社猶有王社之遺意焉光武建太社稷於雒陽始命州縣皆置太守令長侍祠自是先王爲京師報功之禮始寄之典京師者而實古王社也且古所謂報功非曰相我穡事而已災而類徵而宜帥師而受脤罔不徼福於神我朝南渡百年根本安固屬者凶人產釁謀夫靡臧幾使載芟良耜之頒不奏於豳今邦國都鄙下至二十五家之聚尙有爾土厥有幹有年於玆邑壤耋衢﹝禾犀﹞飽嬉以歌關門積用大穰𨿽水旱亡所患位育固存乎人夫亦惟神之丕況而美報之道蔑以超於郡國反不逮焉丘之﹝亡﹞猶知殫出畢作一封人之事長吏莫之克祇則我先皇帝與其社稷臣再胙九土何其廑且勩也蓋昔者公辧姦最早卒至燎原重感夫社稷之靈蔭民罔極故汲汲焉急人所緩如此始公旣釋奠於先聖先師顧視黌捨旁風上雨則亟命葺之與是役也實相先後凡皆政之大本由是冉期之閒百爾施置靡不千祀其利疏三河六井以蘇湫底治矼梁二百餘所拓湖岸千餘丈墊隘用亨代民賦爲緡錢九十萬有奇特未歇也官無敧署吏祿以時軍食化殫爲饒廩困槥亡務使人人獲其所厥施無算校其贏猶能爲公家儲酟本凡五百萬緡償少府錢又什二焉夫以國常弛徵巿不籠貨禹甸周原漢上腴之殖非有加也亦惟朝廷治平漑其根不抑耗其實而公之治又壹本於誠學蓋與造化之功用二气之良能流行兩閒鈞一眞實無妄之理故能使人順賴其徳若非土不立非谷不生是則公之有功京師固與社稷同其大噫社稷之爲大也豈若彼幻教詭祠飛奇鉤貨者之誑而今小大庶邦皆有社稷往往此之不爲顧彼之久行抑惑矣應酉丕式見徳亦旣敬止乃諗於公以書之牲石云】

錢塘縣在縣西

仁和縣在舊治之西北

余杭縣舊在縣西南二里景徳三年立後徙於縣西門外五十步溪塘之北

臨安縣在縣西南一里寶佑四年令王橚重修

於潛縣在縣西百步瑞應坊內政和二年令韓瓘修

富陽縣在縣西一里二百步記文【陳震撰百里地﹝目氐﹞子男得與徹侯通祀社稷有土有民必相原隰立壇壝示民以本春秋以祈以報齊齊其敬神依人而行故物無疵癘歲月平康上矣富春距縣廨一里二百步舊有社稷壇四面平埜縣令呂公昭亮始作亭繞以墻先是里正掌之漫無訾省旁穴土而版築之覆以茨弗克禦霖潦輒圮牧蓄得以爲囿祭之日往遇雨則執事於亭下亭湫隘薦祼興俯不度類亡具甚縣大且劇吏撥煩不給歲時熟視漫爲故常民忘其本始不可以訓祀滋不虔神罔時歆歲仍不登乃丙子夏六月淫潦至垣復於土壇則盡夷水旣退今令曾公至祠下顧瞻惕息屬僚佐曰古者犧牲旣成粢盛旣潔祭祀以時然有旱漧水溢則咎社稷今反是凶年將誰尢亟其新之則吾民未可以勞於以剔冗蠹會贏餘經工度土相方辧位列爲壇陛如禮若風雷雨附其壇於旁甃以磚主以石不屋所以受气也周﹝上一下巾﹞以垣悉瓦之齊明之日省牲之夕風雨不可無蓋障會邑人更裏祠給公帑易其財規爲屋廣狹中度宏敞軒豁巍然中峙向之亭化而爲門旁達大逵表以外門揭以扁榜回環周密極其崇嚴洞洞屬屬如神在焉凡役於公者給庸巿於私者如其賈民不知有役也越十月甲子告成邑之耆耋雜然來觀相與曰吾儕疇昔所見不稱豈知善人之本於是乎在哉其自今玆是禱是祠歲無災沴家有積倉捨是焉依始公之至適歲五月輸賦亟甚請於州緩之旣行施及旁縣方民病於溺具舟﹝楫戈﹞載糗粻損米之價官償其直籍水潦之田上其簿得蠲稅爲石者五千有奇大興學校之廢闕簡民之秀者而自教之戶乏藏鏹官質其物不入息修明義役之法俾勿壞又爲之道溝術繕津梁邑之西有橋最大﹝罕去幹攺木﹞年幾頹公勸富室易之佐其費不以屬吏人用不擾東走京事濱江多險且泥淖犖確負載惴栗盡護以石欄砌之得無恐曾未及期利民之事悉舉其大社稷之祠系民事又大公方誌於民其修廢也固宜噫其知本矣推是以往庇民事業當又益大豈直一邑而已哉公名治鳳字君輝晉江人大丞相魯宣靖公之孫今宮賓樞相之弟其源流有自云】

新城縣在縣西半里

鹽官縣舊在縣北二里今徙於縣北一里半政和二年令歐陽珣修築記文【歐陽珣記古者建國設都先立社稷其意以謂民非谷不食穀非土不生立其五土五稷之神而祀之示不忘本也考之成周司徒宗伯之官或設其壝或掌其禮其事可謂至詳而臨祀之時令執事者又有封人之職故每歲春秋祈報俎豆一設神必顧歆丰年之屢蓋出於此仰惟國家自掃除妖氛長民之官皆得修社稷之祀肆及主上聰明睿智灼見遐邇尙慮海邦山邑小大之吏務在於簿書期會罔知嚴祀以稱吾重本事神之意故乃者詔書增崇社稷之制列爲圖以頒焉鹽官𨿽窮隘僻左而舊壇具存荒穢不治詔下之日鳩工度材卽其舊而新之社壇居其左稷壇居其右就社稷之左右別爲壇祀雷雨風師則用之而又設燎壇於其東建齋廳於其北直北爲一門自門之左右皆立垣墉以爲衛居無事時則扃其門而鑰之前祭之日執事者造而啟焉其它陛級之數廣狹之度率按圖而爲之稽諸禮經若合符契自是歲時獻薦之吏升降俯仰莫不祗肅嗚呼韙哉夫先王之典禮莫重於祭祀而祭祀之所先莫重於社稷且社稷壇壝苟簡於數千百年而繕修於今日豈非典禮之行自有時耶明天子承治定之餘慨然以禮文爲意故其制作有及於此古人云禮莫大於聖王斯言信哉】

昌化縣在縣東一百五十步咸淳臨安志卷之十九

志﹝四﹞

疆域四

廂界

在城九廂

宮城廂東至嘉會門禁城角西至中軍小寨門接連右四廂界南至八盤嶺接連左一南廂界北至便門鋪軍巡鋪城角

左一南廂東自大隱坊玉仙堂接左一北廂吳山新鋪西向架子營至錢湖門以北沿城接左一北廂祝大夫鋪南自小紅門子至靑平山鋪接連右一廂州門上鋪北自龍舌頭西塔兒頭接左一北廂西一鋪

左一北廂東至巿西坊禦街系壩西鋪接連左二廂界西至丰豫門竹園新鋪接連左三廂界南至朝天門城基系吳山新鋪接連右一廂界北至淸波門沿城一帶系祝大夫鋪接連左一南廂界

左二廂東自巿西坊以北禦街一帶直至觀橋中心爲界西自小新莊橋東岸直至三橋子河中心爲界南自三橋子中心直至巿西坊爲界北自觀橋中心以北直至三橋子爲界

左三廂東至三橋西堍轉北沿河直至結縛橋豆腐巷口接連左二廂界西至湧金門軍巡鋪以北沿城直至余杭門頭南至三橋西堍以西直至湧金門軍巡鋪前河中心接連左一北廂界北至弔橋中心接連右二廂界

右一廂東至薦橋接連右四廂西至上生寺接連左一南廂南至和寧門北至朝天門城接連右二廂

右二廂東至古城基接連右三廂界西至禦街中心接連左一北廂左二廂界南至朝天門接連右一廂界北至弔橋堍下接連右三廂界

右三廂東至崇新門以北沿城一帶直至艮山門西至薦橋西堍以北直至葛家橋南至薦橋中心直至崇新門接連右四廂界北至艮山門以西直至天宗水門接連右二廂

右四廂東至禁城角接連右一廂界西至望仙橋中心接連右一廂界南至中軍小寨門接連宮城廂界北至薦橋中心接連右三廂界據

國朝會要紹興二十六年閏十月十七日守臣榮薿言本府城內𨿽有兵官七員分廂領事而兵官多昧文法徇私容情乞照城外亦置左右廂官兩員以京朝官親民資序人充所有兵官乞減罷三員存畱四員止令分地巡警從之明年六月侍禦史周方崇言其不便請行廢罷其城內詞訟令本府自行理斷自是分廂置兵官如故從吏部注大小使臣

城南北左右廂城南左廂公事所在嘉會門外洋泮橋東東至錢塘江西至禁城南至鐵井欄北至艮山門城北右廂公事所在余杭門外江漲橋東東至東新橋西至余杭西南至慈云嶺北至北新橋紹興十一年五月十日守臣兪俟奏請府城之外南北相距三十里人煙繁盛各比一邑乞於江漲橋浙江置城南北左右廂差親民資序京朝官主管本廂公事杖六十以下罪聽決旨依此建置之始也至紹興二十六年閏十月十七日用守臣榮薿之請城內亦置左右廂而城南北遂至闕官未幾又因侍禦史周方崇之請廢罷在城兩廂其城南北如故詳見在城廂

城外四壁

東壁東至螺螄橋接連茶槽界南土門鋪地分西至崇新門外南北兩禁城爲界南至眾惠橋接連南壁淸水閘鋪地分北至無星橋接連仁和尉司界

南壁東至磨刀坑沿江至中教場北爲界西至雙塔兒姥嶺子嘉會門北候潮門爲界南至磨刀坑至雙塔兒寨門中心爲界北至眾惠橋北以下直至江塘茶槽爲界

西壁東至慈云嶺頂接連城南廂界西至惠因橋接連錢塘尉司界南至雙塔兒中接連城南廂界北至錢塘門水溝接連錢塘尉司界

北壁東至東新橋一帶爲界西至余杭西一帶爲界南至余杭門九曲角子門南城下爲界北至北新橋趙府上船亭髙橋爲界右東南壁公事隸城南廂西北壁公事隸城北廂其警捕之事則本府差總轄任之

城東西廂城東廂都巡檢使司在崇新門外馬婆舊鋪東至螺螄橋西至禁城南至候潮門北至保徳門城西廂都巡檢使司在錢糧司嶺上東至慈云嶺頂接連城南廂界西至惠因橋接連錢塘尉司界南至雙塔兒寨前接連城南廂界北至錢塘門眞珠河水口接連錢塘尉司界右

乾道三年四月二十日臣寮奏請城東西戶口繁夥警邏稀疏【時城西閔將仕家被劫遂有此奏】乞置巡檢使二員措置盜賊仍各差軍兵從之其地分東隸南廂西隸北廂

在城兩縣界分

錢塘縣南城界

西城界溫泉界

中路南上分界中路南下分界

中路北界外河界

內界西湖門南界

西湖門北界三教門界

吳山北界西一界

西二界東一界

東二界東西一下分界

淨因寺界三橋南界

三橋北界壩北界

開道坊界中棚界

井亭橋北界橋南界

橋北界後杭界

木子東界木子西界

西莊界

仁和縣中濠南界

眾安東界小新營界

東營界妙慈界

沙河東界壩東界

中濠北界永新橋界

仁和界西營界

城外兩縣界分

錢塘縣余杭門界在縣北至縣一里半錢塘門界在縣西至縣半里丰豫門界在縣南至縣三里半錢湖門界在縣南至縣四里半嘉會門界在縣南至縣一十三里候潮門界在縣南至縣一十二里

仁和縣外海塘界在縣東南去縣一十四里教場界在縣南去縣一十二里教場南界在縣南去縣一十三里教場北界在縣東南去縣一十里外沙南界在縣南去縣九里外沙北界在縣東南去縣八里候潮門界在縣南去縣二十三里保徳門界在縣東去縣五里

坊巷

府城

左一南廂大隱坊【都酒務西新房廊巷口相對徽宗朝處士徐奭居此因名】宋榮坊【泰和坊相對】懷慶坊【祕書省相對】和丰坊【天井坊相對】已上並在淸河坊內南首一帶

左一北廂吳山坊【俗呼吳山井巷】淸河坊【宗陽宮禦路對】融和坊【俗呼灌肺嶺巷】新街【融和坊北】太平坊【通和坊相對】巿南坊【太平坊北俗呼巾子巷】巿西坊【俗呼壩頭又曰三橋街今爲巿曹】已上並在禦街西首一帶南新街【淸河坊裏禦史臺對】康裕坊【禦史臺西俗呼八作司巷】後巿街【吳山北坊相對】吳山北坊【後巿街對】泰和坊【安榮坊相對俗呼糯米倉巷】天井坊【天井巷舊名通浙坊稍西爲龍舌頭】中和坊【樓店務巷舊名淨因坊】仁美坊【俗呼石板巷在通判北廳東】近民坊【府治東山左司理院前出河下】流福坊【府治前西】丰豫坊【淩家橋西府學在此坊內】美化坊【府學西入巷】

左二廂修義坊【巿西坊北俗呼菱椒巷】富樂坊【修義坊北俗呼賣馬巷】眾樂坊【富樂坊北俗呼虎跑泉巷】教睦坊【銀甕中酒庫南俗呼狗兒山巷】積善坊【銀甕中酒庫北俗呼上百戲巷】秀義坊【積善坊北俗呼下百戲巷】壽安坊【羲和坊對俗呼官巷】修文坊【官巷北卽舊將作監巷】裏仁坊【修文坊北俗呼陶家巷】保信坊【裏仁坊北俗呼翦刀股巷】定民坊【戒民坊相對俗呼中棚巷】睦親坊【定民坊相對俗呼宗學巷】純禮坊【俗呼後洋街巷】保和坊【安國坊相對俗呼磚街巷】報恩坊【保和坊北俗呼觀巷】已上並在禦街西首一帶福徳坊【保和坊內咸淳元年居民建】招賢坊【舊城仁和縣巷】登省坊【仁和縣前咸淳五年知縣郭應酉買民地立】

左三廂欽善坊【井亭橋南俗呼聞扇子巷】甘泉坊【相國井巷口與井亭橋對】淸風坊【莊文府南俗呼活水巷】淸和坊【洪福橋西楊和王府巷】興慶坊【結縛橋相對俗呼前洋街】徳化坊【舊系木子巷今在對岸潘閬巷口】字民坊【錢塘縣前】平易坊【錢塘縣前】

右一廂孝仁坊【和寧門外西】登平坊【和寧門外東】壽域坊【太廟南俗呼糧料院巷】天慶坊【天慶觀巷在宰執府北】保民坊【天慶坊北俗呼廟巷】懷信坊【保民坊對俗呼團巷】長慶坊【朝天門裏西入忠淸廟路】已上並在禦街東西新開坊【朝天門外淸平坊內轉東】常慶坊【都稅務南俗呼柴垛橋巷】富樂坊【薦橋西】

右二廂淸平坊【朝天門外面南俗呼沙皮巷】通和坊【太平坊對俗呼金波橋巷】賢福坊【巿西坊對俗呼壩東巷】蘭陵坊【賢福坊北俗呼水巷】羲和坊【壽安坊對俗呼炭橋巷】武志坊【羲和坊北俗呼李博士橋巷】戒民坊【定民坊相對俗呼棚橋巷今爲巿曹】新安坊【戒民坊北俗呼新橋樓巷】延定坊【純禮坊對俗呼鵝鴨橋巷】安國坊【保和坊相對俗呼北橋巷】懷遠坊【安國坊北俗呼軍頭司巷】普寧坊【觀橋北俗呼淸遠橋巷】已上並在禦街東首一帶同徳坊【祥符寺西俗呼燈心巷在禦街北】嘉新坊【北酒庫東面北俗呼七郎堂巷】教欽坊【北酒庫東面南俗呼竹竿巷】新開南巷【薦橋富樂坊對】新開北巷【日新橋東】

右三廂東巷坊西巷坊【並在薦橋東面南俗呼上中沙巷】丰禾坊【崇新門內舊面西咸淳三年建今上皇后家廟宅第遂移稍東面南】善履坊【芳潤橋東】興徳坊【鹽橋下西堍】昌樂坊【蒲橋東】

右四廂興禮坊【舊對淸河坊咸淳四年建宗陽宮辟爲禦路遂移入宮墻之東屬右四廂界】寧海坊【薦橋東面北】故老云城內舊有坊號久廢未立如羅漢洞巷口則曰美俗坊金文橋下湧金門路則曰會昌坊洪橋楊府巷口則曰紫雲坊挽鼓橋癸辛街巷口則曰從訓坊馬家橋西巷口則曰孝慈坊洗麩橋下南岸口則曰通寶坊洗麩橋下北岸口則曰丰財坊通寶丰財爲有左藏庫也

城南左廂狀元坊【兒門鋪前嘉定七年爲武舉狀元劉必萬立】美政坊【本廂前】

城北右廂狀元坊【北新橋南端平二年爲武舉狀元朱熠立】轉運司試院路【江漲橋北】

城西廂狀元坊【赤山路口所立坊與兒門同】

城東廂富安坊【新開門外】

諸縣

余杭縣宣化坊【鑑亭直入縣治】眉壽坊近民坊

登槐坊【何樞密府】制錦坊

擢秀坊興賢坊【入縣學】

和丰坊泰亨坊

攀鱗坊梯云坊

積慶坊巿司坊

桂枝坊親仁坊

安富坊瞻云坊

香泉坊聯桂坊

徳信坊仁壽坊

集福坊慶樂坊

積善坊

臨安縣近民坊【舊名制錦坊】晝錦坊【舊名安仁坊】叢桂坊【舊名餘慶坊】立禮坊【舊名石鑑坊】修義坊【舊名篤信坊】竹林坊平政坊

西巿坊通津坊

仁壽坊景定坊

成化坊表忠坊

崇道坊省元坊

於潛縣近民坊

貳宰坊【婁公機嘗爲丞】松鸞坊

丰儲坊桂枝坊【爲橘山李公昆仲建今攺名叢桂】三秀坊【爲洪公咨夔及趙汝遢阮軫同登科建】熙春坊

闤闠坊致和坊

應元坊麗華坊

迎祥坊攀龍坊

慶雲坊云壑坊

富陽縣遷善坊

新亭坊崇徳坊

積善坊仁徳坊

崇義坊臨江坊

開化坊來蘇坊

永昌坊興仁坊

擢桂坊問津坊

新城縣樂山坊

智水坊閱禮坊

義夫坊

鹽官縣節義坊【雙廟在焉】

安化坊【安化郡王王公稟宅】忠孝坊【侍郎楊公由義宅】狀元坊【張公九成宅】亞魁坊【淩公景夏宅】

墨卿坊仁賢坊

信義坊宣化坊

曳裾坊

昌化縣登龍坊【以章槱始登第建】渡虎坊

巿【行團瓦子附】

行團藥巿【在炭橋今羲和坊內芳潤橋】花巿【在壽安坊內俗呼冠巷】珠子巿【舊在融和坊北至巿南坊今或在冠巷】米巿【在余杭門外崇果院黑橋頭】肉巿【在大瓦今壩北修義坊內】菜巿【在崇新門外南北土門及東靑門外壩子橋等處】鮮魚行【候潮門外】魚行【余杭門外水冰橋頭】南豬行【候潮門外】北豬行【在州北打豬巷】布行【在便門外橫河頭】蟹行【在崇新門外南土門】花團【在城南今冠巷口與錢塘門裏亦有之】靑果團【在候潮門裏泥路上】柑子團【在後巿街】﹝魚﹞團【在便門外渾水閘頭亦名南海行】書房【在橘園亭】已上團巿皆四方物貨所聚姑載其大略余不悉書

瓦子南瓦【在淸冷橋西有熙春樓】中瓦【在巿南坊北咸淳六年更刱三元樓】大瓦【在巿西坊內之北嘗扁爲上瓦子亦名西瓦】北瓦【在眾安橋之南亦名下瓦有羊棚樓】蒲橋瓦【在蒲橋之東亦名東瓦今廢爲民居】便門瓦【在便門外北】候潮門瓦【在候潮門外北】小堰門外瓦【在保安門外東】新門瓦【又名四通館瓦在新開門外南】薦橋門瓦【在崇新門外章家橋南】菜巿瓦【在東靑門外菜巿橋南】錢湖門瓦【在錢湖門外省馬院前僅存勾欄一所】赤山瓦【在步司後軍寨前今惟存勾欄】行春橋瓦【在東行春橋側】北郭瓦【在余杭門外北郭稅務北又名大通店今惟存勾欄】米巿橋瓦【在米巿橋下今惟存勾欄】舊瓦【在石牌頭北麻綫巷內】已上瓦子蓋取聚則瓦合散則瓦解之義故老云紹興和議後楊和王爲殿前都指揮使以軍士多西北人故於諸軍寨左右營刱瓦捨招集伎樂以爲暇日娛戲之地其後修內司又於城中建五瓦以處遊藝今其屋在城外者多隸殿前司城中者隸修內司

錢塘縣浙江巿【去縣十一里】北郭巿【去縣二里】江漲橋鎭巿【去縣八里】湖州巿【去縣五里】西溪巿【去縣二十五里】赤山巿【去縣十里】龍山巿【去縣十五里】安溪巿【去縣五十五里】半道紅巿【去縣四里】

仁和縣江漲橋鎭巿【在余杭門外去縣七里】範浦鎭巿【在艮山門外去縣四里】湯村鎭巿【在安仁東鄕去縣四十一里】北土門巿【在東靑門外去縣三里】南土門巿【在崇新門外去縣四里】臨平鎭巿【去縣五十七里】

余杭縣縣巿【在舊縣西百步周二里漢令陳渾置】石瀨巿【在縣東北三十里】

臨安縣東巿【在郭內】西巿【在縣西一里】

富陽縣縣巿【舊在縣西一里二百步其地湫隘唐萬歲登封元年縣令李浚徙於西北隅一百步周回二里五十步今移於西門外莧浦大橋東】

新城縣縣巿【在縣西一里周二百四十步】

鹽官縣縣巿【在縣西北百步唐正觀四年置開元十一年令路宣遠徙於縣西南二百五十步】長安巿【在縣西北二十五里】硤石巿【在縣東北六十里】

昌化縣縣巿【在縣西南百三十步】咸淳臨安志卷之二十

志﹝五﹞

疆域五

諸鎭

仁和縣江漲橋鎭在府之北一十八里臨平鎭在府之東四十五里範浦鎭在府之東南二里湯村鎭在府之東三十里本仁和鎭【今廢】右隸仁和縣

余杭縣曹溪鎭在縣北二十五里餘杭鎭在溪南【今廢】浣坎鎭在縣西一十五里【今廢】右隸余杭縣

新城縣東安鎭在縣西一百步南新鎭在縣西五十里熙寧五年攺南新縣爲鎭【今廢】右隸新城縣

鹽官縣長安鎭在縣西北二十里鹽官鎭在縣西一百步唐會昌三年置【今廢】右隸鹽官縣

鄕裏

錢塘縣管十三鄕【太平寰宇記云舊二十五鄕國初十鄕】履泰南鄕管裏三放馬煙脂皇妃履泰北鄕管裏六黃山石塘掃帚西堰師姑靑枝惠民鄕管裏六夾城柴場羊角乳臺馬城印墓調露鄕管裏六臨潭三堆版橋狗葬潘塘駱家靈芝鄕管裏五梁渚筍山前梁后梁胡林孝女南鄕管裏四長平橫樂楊山奉口孝女北鄕管裏五安溪菉豆下墟上墟雙牌崇化鄕管裏六方山筱山百步長秋蔣村上涇欽賢鄕管裏六涇山西溪韓家筱弄東木上步定山南鄕管裏四沙蕩胡步滕村分金定山北鄕管裏四排山徐村牛坊南蕩長壽鄕管裏四淡竹大斗淩溪白升安吉鄕管裏三楊村社井轉塘

仁和縣管十一鄕芳林鄕管裏五南城北城芳林桐江會安肇元鄕管裏四募善永和長興升平大云鄕管裏四永泰葛墅仲墅華墅丰年鄕管裏四長壽五杭博陸前莊長樂鄕管裏五赭山長洲金浦崇仁淸河安仁東鄕管裏三仁和望江芳梅安仁西鄕管裏四永仁白石曲江常熟太平鄕管裏四華林石塘永安太平廉徳鄕管裏四上明永樂丰和新安永和鄕管裏四華嚴保林平湖義和臨江鄕管裏三曲江海門望潮

余杭縣管八鄕【太平寰宇記舊十四鄕】安樂鄕管裏一居賢欽徳鄕管裏一鳳亭招徳鄕管裏一由拳同化鄕管裏一仙宅孝行鄕管裏一進賢常熟鄕管裏一福安長安鄕管裏一永泰止戈鄕管裏二安仁修義

臨安縣管二十二鄕【太平寰宇記云舊有二十六鄕】衣錦南鄕管裏五臨水安正宣明碧落勛貴福昌鄕管裏五見賢積善自省思齊智過衣錦北鄕管裏四上林義成新溪髙陽孝感鄕管裏五依仁躬平忠信遷善惟孝臨安鄕管裏五石﹝王﹞髙行茅山安業祥龍靈鳳鄕管裏五敬遜推畔道敬太平承唐鳳亭鄕管裏五祥煙昭仁景仁瑞麥鳳亭徳義鄕管裏五勒山證祥昭明至道新興新安鄕管裏五靈溪光被石錫佑山克遜金岫鄕管裏五懷恩唐賢髙行崇信志孝興化鄕管裏五懷音興國歸唐唐興祥風永寧鄕管裏五石門西靜上泉通徳天目髙陸鄕管裏五猷溪新安開福淸泉知仁神龍鄕管裏五大林石室龍墟教義永樂慶仙鄕管裏五垂流【一作派】硤里長壽郭賢慶仙國昌鄕管裏五上永開善淸化福昌亭云慶雲鄕管裏五黃歲鼓腹擊壤光被和平大云鄕管裏五嵑山大儀千載永安永和天目鄕【舊名願化】管裏一招賢平東鄕管裏三仙溪安和上云平西鄕管裏二白石上平鳳翥鄕管裏三西隱崇敬黃峴

於潛縣管六鄕惟新鄕管裏十二歸教新安文桂寶城山鶴上云嘉慶嘉祥千秋奉徳靈林恭順嘉徳鄕管裏八甘液西霞遵化擇善遵遜遵教遵徳遵義波亭鄕管裏八黃山齊樂淸渚新丰還風中興歸仁遠固丰國鄕管裏十二集賢積善崇仁依仁唐谷還朴昭訓丰仁唐城落云安樂義亭潛川鄕管裏八上源太平塘胡永昌樂平藍田唐昌保宇長安鄕管裏七丰信安昌居義印渚大象金穀崇化

富陽縣管十鄕富春鄕【舊名明堂鄕】管裏二貴樂春明仙山鄕管裏三安仁【舊名安吉】長壽日升慈孝鄕管裏四靈泉開化崇愛臨湖丰義鄕管裏三惠愛循雉祥風臨江鄕管裏三感化屠山看潮惠政鄕管裏三儀鳳慶善慶護長壽鄕管裏三大元望仙江陰詠歌鄕管裏二麗景靈峯永丰鄕管裏二楊漲永寧義安鄕管裏二善政棲鶴

新城縣管十二鄕【舊管八鄕後並南新縣四鄕入焉】祥禽鄕【唐正觀中有白雀見因以爲名】管裏五白雀遊藝旌徳依化感化折桂鄕【舊名龍翔鄕嘉佑中許廣淵登第邑人因以爲名】管裏五光化永嘉折桂【舊名龍興】大臻西嘉七賢鄕【晉咸和中樵者入山見七仙客坐石圍碁表奏於朝攺今名】管裏四新城招賢永仙盡忠永昌鄕【舊名唐昌國朝攺今名】管裏四芝秀歸徳安業嘉祥新登鄕【舊名新城避梁朝諱攺今名】管裏五正素翊贊待賢永定常樂太平鄕管裏五髙沙永淸永安招徳人至昌東鄕【舊名昌徳與鳳翥爲八鄕正明五年旣割鳳翥鄕隸安國縣因分昌徳爲昌東昌西復爲八鄕】管裏四昌徳葛泉永淳宣徳昌西鄕管裏三仁義永訓松溪右號下八鄕新安鄕【舊名新登】管裏二昕慈景山寧善鄕管裏二昭明開元南新鄕管裏二業安積善廣陵鄕管裏二石義湘溪右號上四鄕舊隸南新縣熙寧五年並新城爲十二鄕

鹽官縣管六鄕時和鄕管裏十安義積善臨門興平香花往義奉訓社陂連堆返哺昌亭鄕管裏十賢隱守義徳政孝義義亭克遜順孫郁義鳳棲正和元吉東鄕管裏八幹福正幹靈光節義牧化來蘇擊壤鼓腹元吉西鄕管裏七處仁時和招福會山靈昌萬壽長寧靈泉鄕管裏五嘉慶修義承休樂正金牛長平鄕管裏五擇善淸平慶善保家新安

昌化縣管四鄕一村【太平寰宇記載舊有十三鄕】永丰鄕管裏十二道義肅淸懷惠降化待賓扶養金山唐福湯山安樂唐川懷感玉山鄕管裏十一唐秀平度白山百丈塘詢祠山紫澗上渡隱居習善金城吳安鄕管裏十一會直方圓扶善居貫祇園無爲鼓腹刑淸擊壤道泰孝和金山鄕管裏十四孝順泉山臨池至孝上和上願來蘇玉泉沈山安樂朱鄕丰樂新義孝和手穵【烏八切】村管裏二鎭山孝義咸淳臨安志卷之二十一

志﹝六﹞

疆域六

橋道

府城

大河【南自登平坊內石橋起直至天宗水門】登平橋【登平坊內】六部橋【舊稱都亭驛橋】黑橋【六部橋北】州橋【玉牒所對巷】安永橋【執政府前大渠南】國淸橋【執政府前大渠北】保安延壽橋【保安水門西】阜民橋【榷貨務東石橋不通舟楫】過軍橋【合同場前】通江橋【雜賣場西】望仙橋【徳壽宮西】宗陽橋【宗陽宮西】三聖廟橋【介眞館前】佑聖觀橋【榮王府西】榮府橋【榮王府看街前】大和橋【俗呼柴垛橋常慶坊內東北】薦橋【富樂坊東】丰樂橋【善履坊東】油蠟局橋【元名新橋】鹽橋【興徳坊東】蒲橋【鹽橋東不通舟楫】咸淳倉橋【元名東橋】塌坊橋【禦酒庫東】仙林寺橋【仙林寺東】西橋【平糴倉北】通濟橋【丰儲倉後葛家橋東俗呼梅家橋】葛家橋【丰儲倉後】小梅家橋【禦酒庫北】田家普濟橋【通濟橋北】白洋池橋【白洋池前】方家橋

小河【自宗陽橋轉西由鍾公橋起至眾安橋轉至觀橋又轉以北直至淳佑倉前接余杭水門弔橋止】鍾公橋【通上下抱劍營街】淸冷橋【南通沙皮巷北通漆器墻】熙春橋【南瓦熙春樓前】灌肺橋【融和坊對入巷】金波橋【通和坊內】普濟橋【金波橋北】巧兒橋【榮府看街後】寶佑橋【寶佑坊內】亨橋【五閒樓東】平津橋【俗呼貓兒橋賢福坊內】舍人橋【平津橋北】永淸橋【舍人橋北】水巷橋【蘭陵坊內】日新樓橋【水巷橋北】芳潤橋【羲和坊內元名炭橋】李博士橋【武志坊內】棚橋【戒民坊內】新安橋【新安坊內】鵝鴨橋【延定坊內】安國橋【元名北橋安國坊內】軍頭司橋【懷遠坊內】觀橋【報恩坊北禦街上過北橋轉西一直至新莊橋入萬壽觀】貢院橋【禮部貢院前】潘葑庫橋【潘葑酒庫前】祥符橋【祥符寺前】小新莊橋【祥符橋西】淸遠橋【普寧坊東】仁和倉橋【仁和縣巷對】萬歲橋【仁和縣巷北】天水院橋【六部架閣庫前】百萬倉橋【淳佑倉前】永新橋

西河自斷河頭直北至眾安橋止自府治前橋由流福坊水路至惠遷橋止自湧金橋入兪家園鑷子橋至白蓮花橋止自八字橋西入淸湖橋至北關余杭水門止普濟橋【斷河頭五聖廟後】施家橋【龍翔宮後】侍郎橋【郎簡字叔廉王荊公有寄詩甚稱其賢以工部侍郎致仕居此里人徳之遂以名橋】三橋【西樓金文橋西酒庫北】府衙前橋流福橋【元名閘兒橋】樓店務橋【樓店務前】戒子橋【慈幼局前】定安橋【戒子橋北】淩家橋【丰豫坊口】徳壽橋【油車巷口】普安橋【轉運司前】渡子橋永安橋【一名五聖廟橋在度牒庫後】如意橋【六房院前】臺官衙後橋太常寺後小橋惠遷橋【卽舊金文橋介於西酒庫惠遷井之閒轉北入三橋】湧金橋【介於湧金三池之中有扁】鑷子井橋【永安橋西鑷子井東】永安橋【兪家園張府後鑷子井湖水由此注出六房院後】石橋【六房院後不通舟楫湖水由此注出曲阜橋】紅蓮花橋白蓮花橋【並在兪家園不通舟楫】軍將橋【三橋北】曲阜橋【韓府前】施水坊橋【井亭橋南】井亭橋【甘泉坊東】洪福橋【淸和坊東】鞔鼓橋【洪福橋北】馬家橋【鞔鼓橋北】八字橋【舊名洗麩橋西轉入淸湖橋】石灰橋【十官宅前】結縛橋【沂王府北】下瓦後橋【又名眾樂橋】眾安橋【淸湖至此止】淸湖橋【八字橋西至釣橋止】黑橋【左藏庫東】左藏庫橋【左藏庫前】安濟橋【駙馬府前西】安福橋【安濟橋西通太學前新街】丁家橋【安福橋西】長生老人橋【霍史君廟前】錢塘縣橋【在縣前不通舟楫】眞珠河橋【一名白虎橋在錢唐門裏跨眞珠河不通舟楫】紀家橋【國子監前】車橋【國子監後】靑龍橋【車橋畔不通舟楫】長壽橋【茶場巷公元名楊四姑橋】新莊橋【萬壽觀前】車馬門橋【景靈宮車馬門側不通舟楫】師姑橋【鎭城倉西】中正橋【元名斜橋在余杭門裏】釣橋【舊名便橋余杭水門前】

城南左廂進隆橋【兒門白塔嶺下】五聖廟橋【步司左軍步一將前】大慈橋【步司左軍東門】崇寧橋夏郎橋【兒門裏】楊婆橋【交木場後】李家橋【洋泮橋東】洋泮橋【城南廂南】紅橋【馬倉巷內】美政橋【城南廂前】南新橋【一名朱橋雪醅庫東】利涉橋【嘉會門外】上梁家橋【雪醅庫巷】下梁家橋【顏家樓街】跨浦橋【浙江亭側】渾水閘橋【便門外魚團前】裏橫河橋【便門外南】外橫河橋【便門外布行】蕭公橋【南外酒庫南】上泥橋【大郎巷】淸水閘橋【南外酒庫對】眾惠橋【候潮門外南】下泥橋【護聖步軍南門】上欏木橋【候潮門外直東亦名普濟橋】下欏木橋【護聖白旗寨東】上洪橋【護聖上教場門東】中教場橋【護聖中教場門東】柴巿橋【護聖下教場門東】濟眾橋【盛家衖東】諸家橋【保安門外竹車門南】保安閘橋【諸家橋西保安閘頭】保安橋【保安水門外】升仙橋【富景園前】南新艸橋【富景園東】駱家橋【城東駱家跳】馬軍橋【駱家橋西寨前】步軍橋【四版橋東寨前】四版橋【善應寺北】萬壽橋【一名呂公橋四版橋西】通利橋【景隆觀西】米巿橋【通利橋北】五柳園橋【米巿橋北老兒營後】福濟橋【一名席潭橋五柳園北】章家橋【崇新門外直東】淳佑橋【章家橋北】螺螄橋【崇新門外拱聖營東】普安橋【一名橫河橋小粉場前】廣濟橋【普安橋東】安濟橋【蒲場巷軍巡鋪前】教場門橋【遊奕教場門口】報恩橋【東橫河軍巡鋪前】蔡湖橋【螺螄橋北蟹行】遊奕寨橋【遊奕軍眞武廟後】小蔡湖橋【安榮橋南路上】安榮橋【遊奕橋北】前軍橋【殿司前軍雙寨門】菜巿橋【東靑門外直東】太平橋【東靑門外選鋒軍東】端平橋【太平橋北】十善橋黃姑橋【並在東靑門外】順應橋【元名壩子橋艮山門外東】無星橋【艮山門外仁和尉司前】駱駝橋【法明寺前】繭橋【艮山門外走馬塘】龔家橋【仁和尉司後】韋家橋【沙河角頭水陸寺北】石斗門橋【走馬塘東石斗門鋪前】廣度橋【韋家橋側】木版橋【仁和縣司側】宋家橋【沙角頭】翁泰橋馮家橋章家橋姚店橋翁塔橋【並城東鄭家園後】麥莊橋【鄭家園後麥莊廟前】樟木廟橋【城東九里松大路】江家橋【樟木廟前】行人橋【城東盧家雪窨南】張娜兒橋【走馬塘範家村】新塘橋【姚斗門鋪】蔡家大橋【石斗門鋪前】蔡家小橋【城東蔡家村】姚馬四橋【髙塘灣橫塘路】李家橋【鴨捨橋大路】鴨捨橋【城東官園裏】孫家橋【城東官園裏北】豬坊橋【城東官園裏金家村】資福橋【姚斗門鋪屠家村】小資福橋【屠家村】陸家橋【姚斗門東南陸家村】歐家橋【姚斗門沈家塘口】升仙橋【姚斗門南大路】看經橋【看經寺前】範家橋徐家橋李家橋仲家橋陳家橋普寧橋杜家橋錢下廟橋姚家橋【並在城東胡陳畈等處】張家橋【五里塘路口】菩薩橋【張家橋側】殊勝橋【五里塘殊勝寺前】王家橋【五里塘大路】嚴家橋【五里塘行人庵側】鮑家橋【五里塘東新橋側】施家橋【五里塘西】

城北右廂石函橋【一名西石頭橋錢塘尉司西徳生堂側】斷橋【今名寶佑橋孤山路口】涵碧橋【孤山路中】處士橋【林和靖故居前】西林橋【延祥觀西】映波橋【蘇堤南來第一橋】鎖瀾橋【第二橋】望山橋【第三橋】壓堤橋【第四橋】東浦橋【第五橋】跨虹橋【第六橋以上止據京城小說】袁公橋【先賢堂前】小新堤橋【淳佑中建】東行春橋【面院大路】西行春橋【九里松左軍教場大路】合澗橋【飛來峯路口】歸隱橋【在龍井東坡易爲過溪橋】孝義橋【麥嶺西太淸宮前】新河橋【麥嶺口寨前】善安橋永安橋永福橋【並在麥嶺至龍井路】雙井橋丁家山橋丁家山小橋【並在茅家步丁家山路】惠因橋【髙麗寺側】長橋【淨慈寺東】淸化橋【錢湖門外海子口前】流福水路橋【淸波門外咸淳四年建】顯應觀橋【淸波門外顯應觀前】相國井橋【湧金門城北水口上】右並在西湖上南北山及沿城一帶九曲昭慶橋【元系小渡咸淳六年刱建】昭慶廣濟橋【大昭慶寺前】策選寨橋【昭慶寺西寨前】教場橋【昭慶教場西】崇福橋【教場橋北】羊坊橋【霍山大路口】保安橋【霍山廟巷口】澑水橋【羊坊巷北】小澑水橋【精進寺北】沈家場橋【澑水橋西北】安民橋【沈家場前一帶】八字橋【西馬塍觀音庵西】馬軍橋【運司竹木場前】上泥橋下泥橋閻家橋崇壽橋【並在羊角埂上】富春橋【一名烏盆橋在西馬塍烏盆場前】策選馬軍橋【羊角埂西雙寨門】神勇步人橋【羊角埂西入裏】試院大通橋王家橋【本府試院前】道姑橋【北府試院東】淸水橋【北府試院西】西堰橋【古塘裏東】方公橋【古塘橋東】西觀音橋古塘橋【城西銅錢局前】惠安橋【古塘裏西】右並在錢塘門外至羊角埂及古塘裏余杭橋【北郭稅務前端平二年殿司建】上堰橋【天宗水門外】下堰橋【余杭橋側】糖餅橋【北郭稅務北】過軍橋【神勇鋪】上斗門橋【上閘南】永興橋【上斗門西】中斗門橋【上閘南】天宗棧庫橋【上閘東陸家場前】上閘橋【余杭門外上閘頭】中閘橋【上閘北中閘頭】唐家橋【中閘西一名壽安橋】下閘橋【中閘北下閘頭】浴堂橋【米巿橋南】米巿橋【下閘西北】黑橋【米巿裏】采蓮橋【麻綫巷】袁家橋【夾城巷內】下斗門橋【徳勝橋北】鄧家橋【一名廣利橋舊瓦子後】袁公橋【石牌頭巷內】徳勝橋【舊名堰橋韓世忠於此掩擊苗劉故杭人呼爲徳勝】長板橋楊婆橋【並在糴場後】髙家橋梁婆橋張家橋【並在下界倉後】東新橋【五里塘大路口】範婆橋【莫家場前元系小石橋咸淳五年重建】水冰橋【魚行裏】望佛橋【接待寺南】復明橋【一名倪郎中橋望佛橋西】雷道橋【復明橋東】黑橋【魚行裏】香花橋【接待寺前】佐家橋【北外酒庫南大路】寶慶橋【一名蔥版橋又名螄螄橋西倉南】西倉橋【丰儲西倉前】洞霄道院橋【西倉北】富春橋【一名茅家橋城北廂巷口】醋坊橋【西倉北】吳家橋【管界巡司東】黃家橋【管界巡司西】江漲橋【江漲稅務東】歸錦橋【江漲橋西南】洪橋【瓜山涇巷內】社公橋【瓜山涇巷東】獅子橋諭家橋【董家巷北】葛家橋余家橋【諭家橋側】葉家橋【諭家橋西】費家橋【北新橋東】羊棚橋【北新橋南】北新橋【元名中興永安橋在羊棚橋北】康家橋【北新隅北】丰惠橋【康家橋側】印墓橋【正等鋪】板橋【康家橋北塘上】右並在余杭門外以上諸橋咸淳四年九月安撫潛說友奉朝旨修治乃遣僚相視撤舊更新者太半余則隨其闕壤一切整葺庳者增崇狹者增辟舟車往來始無前日偪仄阻礙之患工浩事殷越明年十月告備是役也朝廷首撥錢四十六萬六千緡有奇記文【兩浙運使陳文惠堯佐撰涵碧橋記傳曰凡啟塞從時說者曰門戶橋道謂之啟城郭墻塹謂之塞皆從壞時治之斯不曰政之先民之急乎昔子產聽鄭國之政以乘輿濟人於溱洧孟子譏其惠而不知爲政且曰十一月徒杠成十二月輿梁成民未病涉也予嘗反復其說必欲告天下之爲士者勉於斯焉會分職漕挽觀政郡邑能焉否焉得於玆矣兩越之郡杭爲大郛山堞野宇秀宅異附郭之勝又得西湖焉寒山鱗鱗屏焉四合澄波瑟瑟鑑焉中照倒萬象之影而曲直可見湛千流之注而毫髮不隱黼黻交林花之彩律呂諧谷鳥之韻有時朝陽麗梵剎之金碧或爾夕靄瞑城闉之村落原隰溝塍佐佑遠邇其或憑髙軒寫幽望含毫者才竭而莫抉舉酒者罍覆而旣醉而萬景具在一意未得噫豈淸和所毓之粹不可以言筌耶風雅所蓄之縕不可以力探耶何軒檻之寶俎幾之實俯之而不能有也湖之西南地益嘉勝橋曰﹝闕文﹞寺目孤山﹝孤山風俗稱之今實廣化寺﹞亙波心之百尺矗云表於千仞三春樂遊四民萃止惜呼橋絕弗寺婁將壓居者藉乎茂艸行者病乎濡足予謂春秋之訓卽墜於地暮昃春三月時和圄空乃同太守密學戚君綸方扁舟侶嘉客泛淸風於蘋末艤細浪於煙外疇玆旣壞之址挺乎必葺之議����浹日而畢觀尖虹夭矯而欲飛鶴翺翔以始歸冠蓋利往坎窞攸濟萬目以之而攺觀千峯於焉而增气𨿽艸�漁�莫不歌於斯遊於斯咸樂其成也矧眾君子乎若夫言非文不足以垂久橋非名不足以潤色以雅易鄭署曰涵碧蓋出��景而生乎自然也且將圖以歸好事者或思見之當出以示或曰啟塞之說實由古之訓山水之樂未達子之志曰朝廷有道區宇無事能敏其政又適其性則斯入也庶幾乎不爲妄矣別作五言律詩一章章四韻刻於它石率大雅者和以永涵碧之說○馮給事﹝楫戈﹞撰北關中興永安橋記水行乎地中大爲江河淮濟小爲溪澗井泉汲而取之引而導之可以充灌漑具食飲資滌濯備塗澤然可用而不可犯可涉而不可履古之聖人設爲方便使犯之而不溺履之而不陷去其害而就其利者蓋有道焉於水之直流而遠者作舟航以行之於水之橫流而近者造橋梁以通之凡人往來乎四海萬里之外水潦莫能爲之阻者舟之利固大而橋之功亦居多今夫道塗之閒一水之隔深不可舟淺不可涉咫尺之近如在千里有橋濟焉蹞步得達兩山相瞰冰流其中懸崖萬仞其險可怖彼不能至此不可往有橋濟焉如履平地平原曠野穿渠走水水欲常運渠不可﹝煙去火攺﹞渠通水流行者有阻有橋濟焉二俱無礙然則橋之爲用大矣哉東南之地勢最趨下受百川水潦之歸隨流上下固有舟矣截流而過非橋孰能濟之錢塘大都甲於二浙中有兩河架橋數百所府北十餘里號北關鎭商賈駢集物貨輻萃公私出納與城中相若車馳轂擊無閒晝夜而河流阻乎其閒舊有三石橋行者賴以獲濟居北而最大者曰永安建中靖國初碑有闕文僧舜欽募緣成之積有歲年日就隳損經由不敢俯視慮其覆墜人人寒心鎭民耆艾陳徳誠數往觀焉遂萌濟眾念一日齋沐禱諸天願同興修與同儕餘慶施宗宥等命僧梵海結約募緣共成其事見聞皆助之自紹興丁巳仲秋鳩工聚材至次年戊午初春告成皆躬自督役比舊橋尢堅厚雄壯可以經久觀者稱嘆仍以新舊橋余材於橋之東建一小閣屋二廈上安諸天聖像下接待雲遊僧道計用錢四千餘緡徳成慶宗宥出其半於是年中秋日設大會供應眞五百阿羅漢以慶其成是日香雲芬馥梵唄交奏一會勝集兵火之後嘆未曾有會中有客曰觀天時地利指日可太平矣宜加中興二字言訖莫知所之至冬金國果遣使議和越己未春遂復三京五路故地諸路父老稱賀皆由此橋趨闕事之吉祥有開必先玆橋之成若有兆乎今日之事者焉故如客之言號曰中興永安橋僧梵海與諸父老乞紀其歲月因爲書以貽後人】

禦街自

和寧門外至景靈宮前爲乘輿所經之路歲久弗治咸淳七年安撫潛說友奉朝命繕修內六部橋路口至太廟北遇大禮別除治外袤一萬三千五百尺有奇舊鋪以石衡從爲幅三萬五千三百有奇易共闕壞者凡二萬蹕道坦平走轂結軫若流水行地上經塗九軌於是爲稱

錢塘縣義橋徐村橋牌山橋範村橋朱橋葉婆橋淩家橋右並在徐範村職家橋洪淩橋雙澗橋李家橋荊山橋楊家橋女兒橋蔣公橋杜浦橋千秋橋蔡家橋長興橋積堰橋太婆橋童家橋太平橋戴家橋黃杜店橋永明橋長明橋安溪橋良大橋浦家橋祥符橋沈大悲橋豬坊橋右並在余杭塘調露鄕安溪奉口

仁和縣魏家橋應家橋江家橋章家橋明月橋孫家橋轉塘橋酒坊橋廣濟橋錢沙橋鹽監北橋鎭巿橋樂安橋報恩橋鹽監南橋相家橋阮家橋祝家橋董婆橋範公橋跨塘橋江家橋西塔橋長生橋宜春橋中店橋陳橋孫公橋吳家橋像光寺橋右並在湯村鎭界鄧家橋﹝仁去二攺雋﹞堰橋馬家橋舊宣港橋呂家橋鮑家橋費家橋孫家橋王家橋徐家橋蔡家橋章家橋吳家橋昭慶橋永興橋徧福寺橋桐扣橋黃家橋淨信橋丁山寺橋王家橋洪家橋吳家橋八家石橋崇福橋李家橋丁橋秦家橋菩薩橋伊家橋康家橋茅橋右並在運河沿流塘岸

余杭縣丁公橋【在溪北去舊縣西十二里丁氏家傳云丁遵梁天監初爲臨安縣令性恬靜薄於名利授代築室山閒洗心學道嘗爲橋以濟不通邑人徳之號丁公橋】隆興橋【跨大溪在縣東南一百三十步本號北溪橋】張公橋【在舊縣西一百三十步南渠河上余杭土風記云後漢末邑人張儼好學有賢徳不樂榮利嘗種瓠以自給大者可容粟數斗以所巿錢爲橋俗呼葫蘆橋】支家橋【在溪南南渠河上舊縣東一里】安濟橋【在縣南半里】部伍橋【在溪南南渠河上去縣東二里三十步】曹橋【在溪北去縣二十五里】官橋【在溪南舊縣前南渠河上】眾善橋【在溪南舊縣東二十步南渠河上】靈光橋【在溪南舊縣前一里】

臨安縣平政橋【在縣西北一里端平二年令王﹝金癸﹞建景定壬戌令家之巽修並重建亭】石鑑橋【在縣西南二里】羅村橋【在縣南二里】普安橋【在縣東三里端平元年王﹝金癸﹞重建攺迎恩】錦橋【在縣南二里】安國橋【在縣西北二里】舒前橋【在縣西北二里】定跨橋【在縣西三里】平土橋【在縣西三里】福昌橋【在縣西四里】巿門下橋【在縣西四里】萬歲橋【在縣西四里】道泰橋【在縣北五里】巿門橋【在縣西四里】睦州巷橋【在縣西南五里】五柳橋【在縣東五里】梅仙橋【在縣西六里】通津橋【在縣西北四里】淸通橋【在縣西四里】閬川橋【在縣西二十里】萬安橋【在縣西南十里】龢丰橋【在縣西南十五里】錦山橋【在縣南三里淨土院普明大師僧智閒建】錦秀橋【在縣西十五里常樂村】鳳山橋【在縣西南十五里】康會橋【在縣西十五里】天目橋【在縣西北四十五里】鶴山橋【在縣東南十二里】長春橋【在縣西十五里】艮山橋【在烏艮山縣西十二里】蟠龍橋【在縣西五里】安常橋【在縣西十五里】崇福橋【在縣西門外】正心橋【在縣西十五里】長帶橋【在縣西南十五里】常樂橋【在縣西十五里】

於潛縣縣橋【在縣西二十步咸淳四年重建名長官橋】坊橋【在縣北半里】南門橋【在縣南半里】後渚橋【在縣北三里今名太平橋】跢【丁泰切】馬橋【在縣西三里】九里橋【在縣東九里後名惠政橋葉丞相建】朱角橋【在縣南六里後名嘉泰橋】亭口橋【在縣東二十五里後名廣利橋】鎭前橋【在縣南一里】虞溪橋【在縣北二里】傅杭橋【在縣西十五里】靈源橋【在縣北二十里】浮溪惠眾橋【元名浮溪橋又名順濟橋在縣西一里令邵文炳始創故又名邵公橋後屢毀於水令趙彥倓程燾前後重建皆有記淳佑十年令趙孟敏與趙侍郎景緯又相與經營之比舊增壯】安流橋【在縣東二十里】仁惠橋【在安流之西澡溪巿】濟川浮橋【在縣南十里觀湖渡】三登橋【在縣南七里舊名撩車】登龍橋【在縣南十七里翼村下】神坑橋【在縣東三十里】桂坊橋【在縣東十五里虎檻村】陵口橋【在縣北七里】西菩橋【在縣西十五里】大酉橋【在縣北三十里】武山橋【在縣北三十五里】仙源橋【在縣北四十五里谷川西溪】山口橋【在縣北十里】目源橋【在縣北四十里奉使降香天目龍池過此】雙坑橋【在縣南二十里】後千橋【在縣北四十里】泥堠橋【在縣西二十里】記文浮溪橋【李教授廷忠記六飛南渡駐蹕錢塘朁爲邑始著其西抵歙繇鄱江達荊湖湘漢巴蜀諸道羽檄之交馳貢輸之絡繹賈鬻之流通憧憧往來馬東首車西轅者皆問津焉而或阻乎朁之水蓋發源自天目合石柱之派抱邑而流曰浮溪山髙水悍淩岸觸石潏潏橫出激而爲湍匯而爲淵衍而爲大川遇霖潦浸淫洪濤稽天如猛獸之抉奔迅雷之鼓怒﹝石亢﹞磕輣軋觀者愕立初土人循習苟簡幸其水之縮爲略彴以渡稍漲溢心掉足駭溺者甚眾旣而勢橫暴繼以舟或半濟摧篙折柁覆者又益眾此蓋往來者所甚病而數十百年閒凡爲縣者幾未嘗過而問也前令邵君文炳始闡其規摹鳩材木跨溪而梁之作亭其中平夷顯敞具松江垂虹之媺而景尢勝甲寅秋洚水爲菑蕩無復存浚儀趙君承其後蒞官之明年政通民和按轡溪上履遺迹而太息顧謂父老曰橋之廢天變也廢而復興人力也夫物莫堅於石石之難爲功莫如橋然速成者易壞勞費者永寧更以石爲之可乎讙曰善計材揆工議成而歲不入或者難之令曰興役於饑年使民得食其力亦救荒一畫也乃出帑廩之羨募工采石其石之良者產巉絕之巖地遠材巨莫能致令獨躬勤勩登山相視命厚償其直應募者樂趨無絲毫病民邑人壯令相率輸金助作得浮屠二人屬以役事曰了懃善經度曰師衝勤勸相區置悉有紀敍不逾年告成結根深固植柱駢立峭焉如壁雄跨崛起之勢控帶山川駕軼雲霄居人過客遊覽其上如步康莊之衢莫不鼓舞歌詠之爲快也其袤四十尋橫二丈崇二十有七尺上爲屋覆之神庭中峙步﹝木閻﹞相屬總二十有三楹令有感於神得名曰順濟之橋其慶元元年秋八月也客有告余曰美哉斯橋其惠而知政者歟抑聞令所以拯民於溺者有異政顧非恃橋之惠前歲之水包城郭漂廬舍遺骸蔽江其肆徧於東鄰亦慘矣而朁獨無恙以令在焉令誠心憂民爲救菑備至悉若夫不避塗潦當泛濫奔潰之衝拜之而水立退數尺此豈智巧所能及哉然令之爲斯民計深且長謂弭患於一時固不若堅久不磨之功𨿽千百世猶蒙其利顓惠於一方又孰若使行旅出於塗者𨿽千萬里之遠亦均其賜此橋之所繇作也父老屬余爲之記余喜吾邦得能令奮然出力爲人之所甚難民不告勞而績用成令之器業蓋可睹也故書之令名彥倓字安卿十月望日○平齋洪端明記浮溪吳蜀往來之津始以略彴渡繼維以舟前令邵紫微梁而亭之山潤川明彷佛垂虹宣霅分派南注潦水時匯雷轟電射橋莫克支久趙帥卿來累以石且屋其上規制堅密而勢益雄前年秋洪發諸山平疇廣隰漭爲一壑縱放橫軼洶如濤江直北之橋盡決順濟亦壞方令垂滿﹝帛系﹞蕞儀度暴漲斷綆涉者仍病焉池陽程君燾至之逾年閒與客行溪上愛風物之勝思策墜立壞如帥卿而重於煩民遂一川紫微成摹釃水爲走道巨植駢峙修闌旁翼袤三百二十丈廣二尋有二尺東西石梁各一星兩亭壓岸猶舊先是紫微中橋著亭麗於北坐挹兩天目以便遊息迎湍受激亭僕而橋隨之攺著於南勢相屬而不相麗異時亭或不力橋庶幾保無恙巿材僦工直與時平手畫目授匠與心謀不累朔而告功疊障危瞰漪漣涵碧霏開煙合人冉冉行圖畫中潦無停輪冰無畱屨相與誇誦前邵後程不容口而君意猶若欿然者謂凡物廢興沿革相襲無窮壞必有由成必有漸橋凡幾變矣今揆時度力所就僅爾它山可斲安知來者之不復石乎夫士大夫之患莫大於吝與驕吝者拔一毛利其民不肯爲驕者毫髮及其民則施施有徳色蓋無學問義理以養其心而气爲之贏縮也君廉平有精力得敬事愛人之意視可以興利除害者不慮費而橋役甚大橋成不務爲己惠又以圖堅惠遠望後之人加於人一等矣紹定二年十月甲子】

富陽縣秦望橋【在縣治西北隅地裏志云秦始皇嘗升此橋故以名】莧浦橋【在縣西一里二十六步今名通濟橋】定跨橋【在縣西十里】步橋【在縣西十里】笪笆橋【在縣北五里二百步】新橋【在縣北十里一百步上有亭名安仁】

新城縣觀音橋【在縣南一百步長二十四丈以木簰爲平橋水勢暴至則撤簰以避率不過一二口水已復故道所費旣省壞則易修乾道三年十月落成邑人迎請觀音祈雪因以名之】塔山橋【在縣西一里】西梁橋【在縣西一百步今名登平橋】南津橋【在縣南一里今謂之過岸橋】歲寒橋【在縣北五里地名松溪元佑中修】行者橋【在縣東一里】莊宅橋【在縣東二里】張澗橋【在縣西七里】鳳舞橋【在許村】趙安橋【在縣西五十五里南新鄕淳佑三年瑞相院僧本源建石橋架屋十七閒勢甚宏壯本源世傳醫瘍甚神所得酬謝輒施以造橋】記文歲寒橋【令徐評撰新城占邑也去州百有三十里其地適當西南往來之衝四顧皆山也春夏之交山或決而爲溪則洶湧散往往迷野而松溪爲甚予一元佑壬申受代是邑始過松溪橋見其已獘迨兩載而獘益甚朽蠹屹立行者病之予與主簿關君彥嗣邑尉王君純老狀其事於府府稟二臺旣得請𨿽欲新之猶未暇也適眞州推官張君延之權邑尉延之豪傑人也樂所以聞指期以成於是經費考古鳩工聚材飭化小大無所羨闕遠近之人咸與致其力而少者趨老者勸靡靡踖踖曾不知朝暮從事之爲勞嗚呼何其佚耶非以夫人之所欲者有素而物之廢興者有時則橋之復遲久而未暇必俟延之之來者蓋有待乎錢凡費三萬其址東西相去二百尺有畸復始於紹聖攺元季秋之丁巳終於孟冬之癸巳延之屬予以名予因詢父老曰何謂松溪者皆曰溪昔有一松故名之溪本有二復合而爲一天聖中載土以爲橋慶曆閒始易以木但曰松溪橋非名也今名之曰歲寒云】

鹽官縣縣橋【在縣南】嘉泰橋【在縣西南舊名善見有唐咸通經幢】紀家橋【在縣北】慶善塔橋【在縣西南】監橋【在縣西南】徐家橋【在縣西南】醋坊橋【在縣西北】永安橋【在縣西北】傅家橋【在縣西北】永興橋【在縣南】酒坊橋【在縣北】惠康橋【在縣東北】師姑橋【在縣東北】雙廟橋【在縣西】延恩寺橋【在縣西北】安國寺橋【在縣西北】勝安橋【在縣東舊名烏鵲】行春橋【在縣西】社壇橋【在縣西南】海昌橋【在縣東南】長安橋【在縣西北】

昌化縣社丁橋【在縣東南三十里】晚溪橋【在縣西九里】遽溪橋【在縣西二十里】兪村橋【在縣南三十里】董溪橋【在縣西二十五里】頰口橋【在縣西五十里】蒲源橋【在縣西南三十五里】楊溪橋【在縣西北九十里】白牛橋【在縣西一十里】玉泉橋【在縣西南五十里】咸淳臨安志卷之二十二

志﹝七﹞

山川一

敍禹貢一書奠髙山大川繇冀州始自有天地卽有山川奠云者豈獨因其自然而無所用吾力哉梁岐曰治太原曰修大陸曰作蓋有經理之功焉杭亦今日之冀也湖山之美甲東南自唐及我宋已盛見稱述翠華南幸嶽君瀆祇率先受職其嶺巆嶙峋奫沄泓涵鈞天廣樂之所馮明庭祕宇之所環皆不增而髙不浚而深叢臺甲捨軨軒池﹝上竹下禦﹞隆麗詭特之觀所不待論民生其閒耕腴而汲甘美采而鮮釣旣各足所欲而薪南粲北舳艫相銜與夫江商海賈穹桅巨舶安行於煙濤渺莽之中四方百貨不趾而自集都人士女歲時遊冶橈蘭楫桂車流水而馬遊龍也噫盛矣哉𨿽然山川信美有待而章由庚崇丘由儀之詩所爲作於太平盛治之時者有以也夫敍山川

三江考諸儒釋三江者自漢孔氏而下言人人殊至坡公爲說始曉然不畔於經其說曰自豫章江入彭蠡而東至海爲南江自岷山至彭蠡以入海爲中江自嶓冢至大別入江會彭蠡以入海爲北江考古之士往往是之或者乃據韋昭所言以錢塘與松江浦陽爲三而不知浦陽乃今富陽卽錢塘江也一江而二之是尙足據乎錢塘江自古曰淛河見於莊子其爲東南巨浸昭昭也或又以爲枝流小水故禹貢不載殆亦未然當禹捨杭登陸之時固嘗經行非遺之也蓋浙江地勢窪下距海尢近旣無事浚治故不復書程泰之侍講謂嘗經疏導則有甚小而見錄漆沮瀍澗是也無所致力則𨿽甚大而不書浙江洞庭是也其論當矣故今不敢彊同韋氏而著其說以俟覽者擇焉

山

城內諸山

鳳凰山祥符圖經云在城中錢塘舊治正南一十里下瞰大江直望海門山下有鳳凰門有鴈池趙淸獻公抃詩云老來重守鳳凰城是也【詳見中和堂】其右山巓石筍林立最爲怪奇舊傳錢武肅王鑿山見怪石排列兩行如從衛拱立趨向因名排衙石及刻詩石上第二峯有白塔塔西有小徑靑石崔嵬夾道皆峭壁中穿一衕人可往來名曰石衕好事者多題名其閒熙寧中郡守祖無擇對排衙石作介亭【亭今在殿前司】天風泠然有縹緲憑虛之意山上有聖果院【今徙】側有梵天院題詠【東坡登介亭餞楊傑次公詩籃輿西出登山門嘉與我友尋仙村丹靑明滅風篁嶺環佩空響桃花源﹝郡人謂介亭山下爲開源路﹞前朝欲上已蠟屐黑雲白雨如傾盆今晨積霧卷千里豈畏觸熱生病根在家頭陀無爲子久與靑山爲弟昆孤峯盡處亦何有西湖鏡天江抹坤臨髙麾手謝好住淸風萬壑傳其言風回響答君聽取我亦到處隨君軒又登介亭次劉景文韻澤國梅雨餘衰年困蒸溽髙堂磨新磚頗覺利腰足松根百尺井兩綆飛淨淥流觴聚兒童一笑爲捧腹淸風信可馭剛气在巖麓始知共此世物外無三伏長歌入云去不待弦管逐西湖眞西子煙樹點眉目濤江少醒藉髙浪翻雪屋俛仰拊四海百世飛鳥速遠追錢氏余近弔祖侯躅吾生如寄耳寸晷輕尺玉誰似劉將軍逸韻謝邊幅千言一揮手五車不再讀春巖彩雞舞月峽哀猿哭朝先唬﹝左抉去手右鳥﹞起暮與寒螿續我老廢吟哦賴君時擊觸從今事遠覽發軔此幽谷淸遊得三昧至樂謝五欲莫作狂道士气壓劉師服又登介亭次袁公濟韻昏昏墮醉夢柰此六月溽君詩如淸風吹我朝睡足登臨得佳句江白照湖淥袖手獨不言默稿已在腹是時風雨過藹藹雲歸麓疏星帶微月金火爭見伏惜哉此淸景變滅不可逐歸來讀君詩耿耿猶在目卻思少年日聲價爭場屋文如翻水成賦作叉手速秋風起鴻鴈我亦繼華躅那知君蹭蹬獨泣荊山玉相見南新道靑衫垂破幅早知事大謬恨不十年讀莫嫌馮唐老終勝賈誼哭今年復爲僚舊好許重續升沈何足道等是蠻與觸共爲湖山主出入窮澗谷眾馳君不爭人棄我所欲何時神武門相約掛冠服又述古召飲介亭西風初作十分涼喜見新橙透甲香遲暮賞心驚節物登臨病眼怯秋光慣眠處士云庵裏倦醉佳人錦瑟旁猶有夢回淸興在臥聞歸路樂聲長○丘浚字逍源題聖果寺介亭詩金商肅肅淬龍淵白曉揮開東北天天孫引下翡翠煙層層堆列參井邊便於祼壤蟠危巓城雉岧峣暗接連地祇欲誇融結權蘚花斸破蟄虫遷皮刳骨露判混元一支一節相貫穿洞庭波浪徹底幹驅來不用暴秦鞭大者臲卼下騰騫尊卑序立鴻鴈聯欲覲曜寶禮法專貘豹甝虎競差肩稟命踧蹜未敢前精神張王腰孿拳霸臣納土窮海堧怪狀埋沒幾百年中和有美旣爭先燐燐丹漆排雕椽太守擇之繼曩賢念此嵌空淸且堅遽於峭絕刱墀軒名之以介非徒然介是長男變初世六二爻辭蘊深祕重門待暴乃其卦未兆未萌堪畏避公性中正仍盡瘁悔吝何憂憂道義道義興行皇綱備乃是擇之之本志平湖巨浸六幕寬此時非獨圖宴﹝上喜下心﹞暑月芙蓉秋月濤截斷風光千百里鵬云沆瀣南北透離朱瞪目曠傾耳料公豈戀葦苕地才業施爲自玆始或借前箸或赤箠式遏蠻戎順文軌炎上潤下火兼水無燥無烈無圮毀張衡巧制塵灰累八虯困睡金丸止勸公速爲蒼生起起輔垂裳聖天子永永勛庸輝信史此亭萬古鎭星紀○劉龍洲同郭殿帥遊鳳凰山一首廉纖小雨久於梅喜得新晴亦快哉五色波光麗鳷鵲十分雲气近蓬萊旌旗側畔宮墻轉戈戟叢中武庫回走馬看花生怕晚果然桃李一山開又郭殿帥邀遊鳳山結束戰袍騎駟馬冠帶將軍宛如畫前呵小駐有美堂箭去弓鳴飛鳥下靑林路入轉岧峣湖亭海觀爭爲髙誰知鳳舞龍飛外別有樓閣橫雲霄回旋左右皆遊歷人物江山兩英特風流標致梅嶺梅磊落襟懷石林石側身更上天上行好風吹下笑談聲山神川後領要束遁走虎豹藏蛟鯨摩挲苔蘚題詩去萬鼓叢中雜胡舞眾賓捧酒壽主人將軍自是擎天柱觀山看水時一來錢塘吳越何小哉指點中原百城在功名逼人有機會】

吳山在城中吳人祠子胥山上因命曰胥山盧元輔作胥山銘毀於火太平寰宇記云北有寒泉迸溢淸甘不竭今山上有忠淸廟天明宮中興觀淸源觀瑞云院太史局至徳觀皮場廟聖母廟【祀嶽帝母】城隍廟承天觀舊有胥山坊今廢

七寶山在天慶觀後舊有上方多福寺今徙

寶蓮山與七寶山相連舊有寶蓮寺後爲楊節使園而徙寺於丰豫門外

石佛山在朝天門外胥山坡下元有僧寺後攺爲都進奏院

瑞石山在

太廟後今爲禁山有瑞石泉在太廟待班合子西山下

金地山在城隍廟南舊有妙果尼寺今徙

茅山舊志云在錢塘舊治之南八里其下有茅山小河今夷爲民居【錢塘縣崇化鄕亦有茅山】

淺山在漾沙坑今楊郡王府前對山有大佛寺七官宅新糧料院

寶月山在祕書省對巷山坡之下舊有寶月寺【回頭和尙造寶月山塔寺】黑龍潭在寺西一名天井山

峨眉山在祕書省對山有八眼井【仁和縣大云鄕亦有峨眉山】

艸塢山元名艸場山

寶山在禦廚營門內第一巷有廣嚴寺寶奎寺題詠【東坡同秦仲二子雨中遊寶山詩云平明已報百吏散半日來陪二子閒立鶴低昂煙雨裏行人出沒樹林閒寶山新開徑云藤梢橘剌元無路竹杖﹝木﹞﹝革朕﹞不用扶風自遠來聞笑語水分流處見江湖回觀佛國靑螺髻徧踏仙人碧玉壺野客歸時山月上棠梨葉戰暝禽呼寶山晝睡詩云七尺頑軀走世塵十圍便腹貯天眞此中空洞渾無物何止容君數百人】

靑平山【一作淸平】在孝仁坊

竹園山在府治之西南吳山一脈獨趨而北隱隱隆起陰陽家以爲今治所之主山趙安撫﹝上與下心﹞建閣其上平鑑西湖扁曰竹山合理宗皇帝禦書景定三年魏安撫克愚徙閣而虛其地

狗兒山在城內丰樂橋之南

虎林山在太一宮髙士堂後有小土阜上有亭曰武林或云一名武林山【按髙士陽至質記亭始末謂嘗訪之耆舊知錢氏有國時此山敻在郭外叢薄蒙密異虎出焉故得名爲虎林吳音承﹝言爲﹞轉虎爲武耳葉紹翁四朝聞見錄乃謂虎林卽靈隱山囚避唐諱攺爲武林元非有兩山一爲虎林一爲武林也樓攻媿爲太一宮道士賦詩云武林山出武林水靈隱後山毋乃是此山亦復用此名細考其來眞有以云雲從來有龍必有珠此𨿽培塿千山余蓋疑此山爲靈隱武林之餘脈是又指二山同爲武林矣淳佑志嘗斷之以爲漢志明載武林水所出決非城內之山自漢已名武林亦非因避唐諱而爲武蓋此坡爲城中勝地或者自寓武林之名於此耳今姑循前誌書曰虎林山而附著諸說以俟博考】咸淳臨安志卷之二十三

志﹝八﹞

山川二

山﹝二﹞

城南諸山

包家山在城南近郊壇冷水峪多桃花爲春日遊覽之勝名桃花關門上舊有蒸霞二字

大慈山在龍山之西有廣福院虎跑泉

龍山在嘉會門外去城十里一名臥龍山

五雲山在錢塘縣約髙百丈周回一十五里有眞際院嶺上有天井大旱不竭

定山在錢塘髙七十五丈周回七里一百二步太平寰宇記云定山突出浙江數百丈又郡國志江濤至是輒抑聲過此則雷吼霆怒上有可避處行者賴之

秦望山兩朝國史誌錢塘有秦望山舊志云在錢塘縣舊治之南一十二里一百步髙一百六十丈周回一百步晏元獻公輿地誌秦始皇東遊登此山欲度會稽後唐同光中錢氏於秦望山建上淸宮有巨石二十餘株自然成行名曰金洞門晏公云近東南有羅剎石大石崔嵬橫截江濤商船海舶經此多爲風浪傾覆因呼爲羅剎每歲仲秋旣望必迎潮設祭樂工鼓舞其上李建勛詩曰何年遺禹鑿半里大江中白居易詩曰嵌空石面標羅剎壓捺潮頭敵子胥後攺名鎭江石五代開平中爲潮沙漲沒【羅隱詩羅剎江邊地欲浮】

浮山在錢塘縣東坡守杭日開河奏雲潮水自海門來勢若雷霆而浮山峙於江中與漁浦諸山相望犬牙錯入以亂潮水洄洑激射其怒百倍沙磧轉移狀若神鬼𨿽舟師漁人不能前知其淺深坐視舟船覆溺無如之何今號浮山頭最爲險處

排山在錢塘縣定山之北鄕【排山嶺在定山南鄕屬仁和縣】

報山在錢塘縣近廟山

廟山在錢塘縣去城五十里突出江心潮勢至此方殺

﹝土曇﹞山在錢塘縣去城五十里近廟山在楊村有慈嚴院【院有小嶽祠自端平閒都人奉神者皆集焉】

城西諸山

武林山西漢志會稽郡錢塘注武林山武林水所出祥符圖經云在縣西十五里髙九十二丈周回一十二里又曰靈隱山曰靈苑曰僊居

飛來峯晏元獻公輿地誌云晉咸和元年西天僧慧理登玆山嘆曰此是中天竺國靈鷲山之小嶺不知何年飛來佛在世日多爲仙靈所隱今此亦復爾邪因掛錫造靈隱寺號其峯曰飛來

白猿峯【詳見呼猿洞】

稽畱峯太平寰宇記云許由葛洪皆隱此山忘反故號稽畱

月桂峯僧遵式月桂峯詩序云相傳月中桂子嘗墜此峯生成大樹其華白其實丹一說天聖中天降靈實於此山狀如珠璣識者曰此月中桂子也宋之問詩曰桂子月中落白居易詩云宿因月桂落

蓮華峯錢塘記雲峯頂有孤石可四十圍頂上四開狀似千葉蓮花

武林泉西漢晉地理誌皆云錢塘有武林山武林水所山東入於海晏元獻公輿地誌云武林山錢塘泉出焉顧夷吾山川記云自南䢐東臨浙江一派謂之靈隱浦

石門澗陸羽二寺記雲南有巉巖舊有臥龍石橫澗中慈云法師種松於此

連巖棧伏龍棧過石門澗之南爲連巖棧今廢伏龍者又連巖棧之次也陸羽二寺記云皆靈隱山泉澗中怪石之狀

靑林巖顧夷吾山川記曰靈隱山有林巖龍洞其上皆櫧桂淩冬不凋故其林常靑

理公巖在天竺山靈鷲院之右陸羽記云昔慧理宴息於下後有僧於巖上周回鐫小羅漢佛菩薩像慈云法師所謂訪慧理之禪巖弔客兒之山館是也近主僧行果殆作閣道屬之巖中以祠理公

合澗橋靈山之陰北澗之陽卽靈隱寺靈山之南南澗之陽卽天竺寺二澗流水號錢源泉遶寺峯南北而下至峯前合爲一澗有橋號爲合澗橋

呼猿洞陸羽云宋僧智一善嘯有哀松之韻嘗養猿於山閒臨澗長嘯眾猿畢集謂之猿父又遵式白猿峯詩序云西天僧慧理蓄白猿於靈隱寺詩雲引水穿廊走呼猿遶檻跳澗側有飯猿臺寺僧舊施食於此

巖石室龍泓洞在天竺山靈鷲院理公巖之北晏元獻公云在靈隱山下吳赤烏二年葛仙翁於此得道輿地誌曰有石洞徹浙江下過蕭山有采石乳者入其洞聞波浪聲後有人就洞兩畔鑿住世羅漢十六尊王隨寄慈云法師詩云丹井經臺接巖洞或雲龍泓洞卽壽聖院龍井非也

煉丹井烹茗井晏元獻公輿地誌天竺山下有葛仙翁煉丹井今在下天竺寺藏院又云靈隱山有白少傅烹茗井

葛塢朱墅晏元獻公輿地誌葛塢在靈隱山吳方士葛孝先所居也陸羽寺記云晉葛洪亦曾居此朱墅者梁隱士鹽官朱世卿之別墅

女兒山玉女巖太平寰宇記靈隱山南一石狀似人形兩髻分明俗謂之女兒山顧野王地誌云靈隱山南有玉女巖【舊志載東坡玉女洞調水符事並詩於此今考本集公有注雲中興寺有玉女洞洞中有飛泉甚甘又畱題仙遊潭詩自敍云仙遊潭中興寺東有玉女洞洞南有馬融讀書石室趙夔注在終南山非杭境甚明蓋前志見有玉女字偶同故誤引耳今刪去】

醴泉陸羽寺記大歷六年忽出醴泉酌之療疾又有臥犀泉

暖泉一名渦渚東嶼見陸羽二寺記

冷泉亭【以下並亭館】在飛來峯下唐剌史河南元藇建剌史白居易記刻石亭上政和中僧惠云又於前作小亭郡守毛友命去之見後詩序

壑雷在冷泉亭側趙安撫﹝上與下心﹞創

候仙亭守韓僕射臯建久廢趙安撫﹝上與下心﹞更造

虛白亭守相裏君造

見山亭守盧給事元輔建

觀風亭唐庶子河東裴常棣造樂天記云五亭相望如指之列

袁君亭陸羽記云剌史袁仁敬造

紫微亭守紫微舍人唐詢暇日至靈隱山顧訪勝槪後建亭於此因以名之

翠微亭紹興十三年韓蘄王世忠於此建亭後廢乾道五年周安撫淙重建

石橋亭在武林山中路近翻經臺

月桂亭在月桂峯下

夢謝亭晏公輿地誌晉謝靈運會稽人其家不宜子乃寄養於錢塘杜明師明師夜夢東南有賢人相訪翌旦靈運至故號夢謝亭陸羽記云一名客兒亭在靈隱山閒盧刺史元輔靈隱寺詩雲長松晉家樹絕頂客兒亭

丹竈堂陸羽記云葛洪煉丹之所

隱居堂晏公輿地誌云陸瑋字文該納祿隱居於靈隱山閒澗南造隱居堂陸羽二寺記云後漢陸文該學易於隱居堂圖淮南王劉安及九師之像於屋壁東西又名九師堂

許邁思眞堂陸羽二寺記云許邁字遠遊一名映詳具方外門右自虛白亭以下並廢以前賢遺迹姑仍舊志

記文冷泉亭【白樂天撰云東南山水余杭郡爲最就郡言靈隱寺爲尢出寺觀冷泉亭爲甲亭在山下水中央寺西南隅髙不倍尋廣不累丈而撮奇得要地搜勝槪物無遁形春之日吾愛其艸燻燻木欣欣可以導和納粹暢人血气夏之日吾愛其泉渟渟風泠泠可以蠲煩析酲起人心情山樹爲蓋巖石爲屏雲從棟生水與階平坐而翫之者可濯足於牀下臥而狎之者可垂釣於枕上矧又潺湲潔澈粹冷柔滑若俗士若道人眼耳之塵心舌之垢不待盥滌見輒除去潛利陰益可勝言哉斯所以最余杭而甲靈隱也杭自郡城抵四封叢山復湖易爲形勝先是領郡者有相裏君造虛白亭有韓僕射臯作候仙亭有裴庶子常棣作觀風亭有盧給事元輔作見山亭及右司郎中河南元藇最後作此亭於是五亭相望如指之列可謂佳境殫矣能事畢矣後來者𨿽有敏心巧目無所加焉故吾繼之述而不作】

題詠飛來峯【僧慧洪詩意行忽出門欲畱聊植杖雲閒飛來峯巋然眉睫上气勢欲翔舞秀色無千嶂萬物皆我造何從有來往大千等毫末古今歸俯仰心知目所見皆卽自幻妄如窺鏡中容容豈它人像頗怪胡阿師乃作去來想此意果是非一笑聲輒放但復臨冷泉舉手弄淸漲又登飛來峯飛來山上千尋塔聞說雞鳴見日升不畏浮雲遮望眼自緣身在最髙層○郭祥正詩誰從天竺國分得一峯來占盡湖山秀最宜煙雨閒○梅詢詩竺慧指此峯飛來自靈鷲猿鳥曾未知煙嵐尙依舊興亡謾千古天地豈關紐祇恐舟壑移他年卻西走○建安朱繼芳詩元是西天住飛來莫去休未憑仙佛國好似帝王州彼樹亦如寄吾生應更浮白猿呼不應松露滴獼猴】蓮華峯【郡守盧元輔詩遠客偏尋月桂子老人不記石蓮花○梅詢詩巨石如芙蕖天然匪雕飾盤礡峯頂筵嬋娟秋江側涉川試誰探作礪當自惜坐與榮落同正心未嘗易○徐寅遊靈隱天竺詩石和雲霧蓮花气月過樓臺桂子馨】理公巖【郭祥正詩晉代胡僧理開山第一人欲尋巖下迹猿鳥送餘春】呼猿洞【梅詢詩古澗飛白猿寂歷不知處風激石上泉僧疑月中樹微茫認松雪髣佛橫樵路寫望增爾思蒼蒼柰煙霧】【○楊蟠詩靑松愁絕澗日夜白猿吟掌握多相就安知世上心○張履信詩飛來何處峯木杪夜千尺愁猿喚不﹝言﹞月色同一白】龍泓洞【梅詢詩矯矯淵下龍潛神在靈府云臥𨿽有時泥沙可長處陰崖寒气腥峭壁煙痕古何當救旱暵奮起爲霖雨】煉丹井【梅詢詩仙翁道未成棲神在巖石酌彼山下泉窮年煉金液洞陰春始綠苔甃秋涵碧緬摹不可期憑欄望鳧舄○圓法師詩仙去遺蹤在泠泠翠嶽邊冷光涵碧甃暗脈泄寒泉月映冰壺淺秋澄古鑑圓羽人居止近閒汲灌芝田】葛塢朱墅【郭祥正詩二葛旣成仙猶存煉丹處有時化鶴來徘徊不知去梁固衰微後徵君隱逸時至今風味在試聽野猿悲】冷泉亭【東坡呈唐林夫詩靈隱寺前天竺後兩澗春淙一靈鷲不知水從何處來跳波赴壑如奔雷無情有意兩莫測肯向冷泉亭下相縈迥我在錢塘六百日山中暫來不暖席今君欲依靈隱居葛衣艸屨隨僧蔬能與冷泉作主一百日不用二十四考書中書○梅詢詩古竇鳴幽泉蒼崖結虛宇六月期客遊披襟苦䢐暑開窗弄淸淺吹鬢疑風雨不見白使君煙蘿爲誰語】【○守毛寶文友詩並序昔人以爲冷泉未極其妙因加小亭其上然泠然水光滃然山翠以故去者過半予以謂不必加工但去其尢贅者斯善也如明鏡中而加繢畫非不美好所以爲淸明者逝矣拂拭菑翳舊觀復還詩云面山取勢俯山中亭外安亭自蔽蒙眼界已通無礙物﹝匈�﹞中陡覺有眞空試尋櫓響驚時變﹝洞中事﹞卻聽猿唬與舊同﹝白猿事﹞萬事須臾成壞裏我來閱世一初終○曹旣明詩朱檐日轉軒窗冷碧嶂云低艸樹香山影倒沈波底月夜闌相對瀉寒光○張履信詩水石一欄千僧歸四山靜攜琴譜澗泉月浸夜深冷】【○盤隱陸垕看放水詩泉聲飛出閘委折綠陰閒此地原無暑多時不入山艸攲疑石墜水定見魚還難得同龜鶴遊吟半日閒○周紫芝放閘詩二首呼猿洞口水潺潺忽捲奔流下九天乞得少陵三峽句爲君題作倒流泉萬里西興浦口潮浪花眞似海門髙誰將一夜山中雨喚作滄江八月濤○徐涓詩畏日炎炎爍太虛倚欄冰雪冷生膚百川萬壑非無水洗得人閒熱惱無】候仙亭【樂天醉題蹇步垂朱綬華纓映白須何因駐衰老只有且歡娛酒興還應在詩情可便無登山與臨水猶未要人扶又同諸客醉作謝安山下空攜妓柳惲洲邊只賦詩爭及湖亭今日會嘲花詠水贈蛾眉】見山亭【張無盡商英詩簾捲疏煙醉眼開浮雲飛盡見崔嵬苦嗟霖雨遮藏久深謝晴風引致來丹桂有時明月滿舊山無路白猿哀禪僧指我眞空理心火茫然一夜灰】袁君亭【郭功父詩民樂袁公惠開亭古道邊能將九里碧長與萬人傳】翠微亭【張履信詩朝朝烏北出夜夜烏南歸所謀在一食所息在一枝人生竟何得與烏同此機身世忽過慮泉石良自怡月上飛來峯更誰登翠微】

孤山在西湖中稍西一嶼聳立旁無聯附爲湖山勝絕處舊有智果觀音院瑪瑙寶勝院報恩院廣化寺中興詔它徙而卽其地建延祥觀淳佑十二年又分建西太一宮【詳見行在錄】

柏堂陳文帝天嘉二年建廣化寺寺有當時所植二柏其一已枯東坡作孤山二詠序云柏二株其一爲人所薪山下老人自爲兒時見其枯矣然堅悍如金石愈於未枯者僧志詮作堂於其側名曰柏堂堂與白居易竹閣相連屬余作二詩記之堂久廢今基在西太一宮有孝宗皇帝禦書軾詩刻石覆以小亭

白公竹閣舊在廣化寺柏堂之後有小閣多植竹白公每偃息其閒仍有詩遂以名今與寺俱徙

和靖林處士廬有巢居閣今基並在西太一宮

處士墓紹興有旨徙僧廬惟處士林逋墓詔勿遷咸淳四年大風拔木祠幾毀官爲重建是年太傅平章魏國賈公領客來遊視蓁莽中有石隱起命搜取視之則熙寧七年福唐陳襄等九人竹閣題名也興懷昔賢乃屏之植祠下又命金華王庭書和靖先生墓五字刻石立墓前在今西太一宮北偏【又見冢墓門】

金沙井舊在廣化寺白樂天嘗酌此泉甘美可愛視其地沙光燦如金撥以杖皆黑今在延祥觀

碼瑙坡舊在寶勝寺地有碎石如碼瑙故以名有圓法師陶器墳今在西太一宮

六一泉舊在報恩院詳見後東坡銘

東坡庵東坡旣名六一泉又於泉之後鑿巖築室自名曰東坡庵今不存【據傅牧西湖古迹事實】

閒泉在碼瑙坡圓法師詩閒泉澄極頂自注雲閒泉在碼瑙院

僕夫泉在碼瑙坡側圓法師鑿池得泉有詩云新泉號僕夫

四照閣在山巓今不存

西閣又名彌勒閣有石塔七層今不存

鑑堂【今不存】辟支塔【今不存詳見塔門】

銘文六一泉【東坡銘並存歐陽文忠公將老自謂六一居士予昔通守錢塘見公於汝陰而南公曰西湖僧惠勤甚文而長於詩吾昔爲山中樂三章以贈之子閒於民事求人於湖山閒而不可得則往從勤乎予到官三日訪勤於孤山之下抵掌而論人物曰公天人也人見其暫寓人閒而不知其乘雲馭風歷五嶽而跨滄海也此邦之人以公不一來爲恨公麾斥八極何所不至𨿽江山之勝莫適爲主而奇麗秀絕之气常爲能文者用故吾以謂西湖蓋公几案閒一物耳勤語𨿽幻怪而理有實然者明年公薨予哭於勤捨又十八年予爲錢塘守則勤亦化去久矣訪其舊居則弟子二仲在焉畫公與勤之像事之如生舍下舊無泉予未至數月泉出講堂之後孤山之趾汪然溢流甚白而甘卽其地鑿巖架石爲室二仲謂予師聞公來出泉以相勞苦公可無言乎乃取勤舊語推本其意名之曰六一泉且銘之曰泉之出也去公數千里後公之沒十有八年而名之曰六一不幾於誕乎曰君子之澤豈獨五世而已蓋得其人則可至於百傳嘗試與子登孤山而望吳越歌山中之樂而飲此水則公之遺風餘烈亦或見於斯泉也】

題詠孤山【唐張祜詩樓臺聳碧岑一徑入湖心不雨山長潤無雲水自陰斷橋荒蘚合空院落花深猶憶西窗月鐘聲出北林○自樂天題孤山寺山石橊花示諸僧詩山橊花似結紅巾容艷新妍占斷春色相故關行地道香塵擬觸坐禪人瞿曇弟子君知否恐是天魔女化身西湖晚歸望孤山詩柳湖松島蓮花寺晚動歸�出道場盧橘子低山雨重栟櫚葉戰水風涼煙波澹蕩搖空碧樓殿參差倚夕陽到岸請君回首望蓬萊宮在水中央孤山寺遇雨詩拂波云色重灑葉雨聲繁水鷺雙飛起風荷一向翻空蒙連北岸蕭颯入東軒或擬湖中宿畱船在寺門○林和靖孤山寺詩雲峯水樹南朝寺祇隔叢篁作並鄰破殿靜披齏臼古齋房閒試酪奴春白公睡閣幽如畫張祜詩牌妙入神乘興醉來拖木屐翠苔蒼蘚石燐燐孤山寺端上人房寫望詩底處憑欄思渺然孤山塔後閣西偏陰沈畫軸林閒寺零落棋枰葑上田秋景有時飛獨鳥夕陽無事起寒煙遲畱更愛吾廬近祇待重來看雪天孤山後寫望雲水墨屏風狀總非作詩除是謝元暉溪橋裊裊穿黃落樵斧丁丁斫翠微返照未沈僧獨往長煙如淡鳥橫飛南峯有客鋤園罷閒倚籬門忘卻歸孤山雪中寫望云瓊樹瑤岑掠眼新鮮﹝風炎﹞時復揚珠塵此中自是蓬萊闕何處更尋姑射人】【○東坡臘日遊孤山訪惠勤惠思二僧詩天欲雪云滿湖樓臺明滅山有無水淸出石魚可數林深無人鳥相呼臘日不歸對妻孥名尋道人實自娛道人之居在何許寶雲山前路盤紆孤山孤絕誰肯廬道人有道山不孤紙窗竹屋深自暖擁褐坐睡依團蒲天寒路遠愁僕夫整駕催歸及未晡出山回望云木合但見野鶻盤浮圖玆遊淡薄歡有餘到家恍如夢蘧蘧作詩火速追亡逋淸景一失後難摹悼歐公詩故人已爲土衰鬢亦經秋猶喜孤山下相逢說舊遊孤山送陳述古江神子詞翠蛾羞黛怯人看掩霜紈淚偸彈且盡一樽收淚唱陽關謾道帝城天樣遠天易見見君難畫堂新締近孤山曲欄幹爲誰安小舟尋舊事無處問水連天○郭祥正詩塵寰山障合月窟一峯孤欲識僧歸處飄然一寶珠】【○石林葉夢得詩並序云張景修與吾同爲郎夜宿尙書新省之祠曹廳步月庭下爲吾言往嘗以九月望夜道錢塘與詩僧可久泛西湖至孤山已夜分是歲早寒月色正中湖面渺然如鎔銀傍山松檜參天露下葉閒薿薿皆有光微風動湖水晃漾與林葉相射可久淸﹝病去丙攺瞿﹞苦吟坐中淒然不勝寒索衣無所有以空米囊覆其背謂平生得此無幾吾爲作詩記之云霜風獵獵將寒威林下山僧見亦稀怪得題詩無俗語十年肝鬲湛寒輝此景暑中想象亦可一灑然也○楊誠齋泛舟西湖步登孤山詩曉雨搗珠屑吹作空中塵拂水無落暈映巒有遮痕承華兩端尹嘉招出城闉一尊澆云師借風開晝昏諸鬟忽脫帽孤鏡亦捲裀西湖翳復皎南山洗如新捨舟步柳堤曳杖啄松門乃是小上林亦有虎守閽桂落剩金粟蓉妝濃繡屏髙堂竹梢上幽榭荷葉濱羣仙此小憩呼酒領一欣秋花隔水笑笑我墮紗巾更﹝酉壽﹞不知籌互嘲還作春行樂戒多取況復仄羲輪歸﹝髟﹞兀頹玉那知醉與醒】【○平章賈魏公舊題孤山詩半是樓臺換卻村幾回獨立更銷魂斷堤野水梅花宅千古春風月一痕贈孤山周道士詩梅花和靖宅此處住來淸肯以詩爲事終於世有名山空丹鶴老湖淨白漚明時亦扶笻出何曾踏帝城○髙菊﹝石間﹞孤山雪後詩雪夜騎驢行步遲孤山何似灞橋時近來行輩無和靖見說梅花不要詩○陸盤隱春遊孤山風約晴雲碎欲鱗獨遊無伴踏芳塵旋移船泊前朝寺盡捲簾看新路人肥綠又添三尺水瘦紅猶有一分春不妨笑我矜持意吟到孤山句更新】柏堂【東坡詩道人手種幾生前鶴骨龍姿尙宛然雙幹一先神物化九朝三見太平年忽驚華廈依巖出乞與佳名到處傳此柏未枯君記取灰心聊伴小乘禪○楊蟠詩零落雪霜後猶含千載春一株化爲石誰是種時人○郭祥正詩歲老枝葉簡春深香气新可憐湖上檜曾識井中人○周紫芝詩臺城依舊繞長河結綺臨春往事多但見張妃似西子不知擒虎是閻羅當年已老瓊瑤樹此去空畱鐵石柯喬木自存非故國何須仍唱後庭歌】竹閣【白樂天詩晚坐松檐下宵眠竹閣閒淸虛當服藥幽獨抵歸山巧未能勝拙忙應不及閒無勞別修道卽此是元關】【○東坡詩海山兜率兩茫然古寺無人竹滿軒白鶴不畱歸後語蒼龍猶是種時孫兩叢恰似蕭郎筆千畝空懷渭上村欲把新詩問遺像病維摩誥更無言又竹閣見憶詩柏堂南畔竹如雲北閣何人是主人但遣先生披鶴氅不須更畫樂天眞】處士廬【處士孤山小隱詩竹樹遶吾廬淸深趣有餘鶴閒臨水久峯懶得花疏酒病妨開卷春陰入荷鋤嘗憐古圖畫多半寫樵漁猿鳥分淸絕林蘿擁翠微步穿僧徑出肩搭道衣歸水墅香酤熟煙崖早筍肥功名無一點何處更忘機園井夾蕭森紅芳墮翠陰晝巖松鼠靜春塹竹雞深歲課非無朮家藏獨有琴顏原遺事在千古壯閒心門徑獨蕭然山林屋舍邊水風淸晚釣花日重春眠苒苒苔衣滑燐燐石子圓人寰諸洞府應合置閒仙又小隱詩道著權名便絕交一峯春翠濕衡茅莊生已慣鴟鳶嚇揚子休譏蝘蜒嘲潏潏藥泉來石竇霏霏茶靄出松梢琴僧近借南燻譜且並閒功子細抄閒搭綸巾擁縹囊此心隨分識興亡黑頭爲相𨿽無謂白眼看人亦未妨云噴石花生劍壁雨敲松子落琴牀淸猿幽鳥遙相叫數筆湖山又夕陽魯望無來已百年又生吾輩在林泉惟知隱遁爲髙尙敢道文章到聖賢月界曉窗琴嶽潤竹搖秋機墨云鮮南塘一霎霏微雨更擁漁蓑上釣船又雲山水未深猿鳥少此生猶擬別移居直過天竺溪流上獨樹爲橋小結廬山園小梅詩眾芳搖落獨暄妍占盡風情向小園疏影橫斜水淸淺暗香浮動月黃昏霜禽欲下先偸眼粉蝶如知合斷魂幸有微吟可相狎不須檀板共金樽隱居秋日行藥歸來卽杜門嘯臺秋色背人羣幽虫傍艸晚相映遠水著煙寒未分髙亢可能稱獨行窮空猶擬賴斯文過從好事今誰是白笑甚如揚子云園廬蠹關寒井對蕭晨自愛棲遲近古人閒艸徧庭終勝俗好書堆案轉甘貧橋邊野水通漁路籬外靑山見寺鄰懶爲躬耕詠梁甫吾生已是太平民深居雜興並序諸葛孔明謝安石蓄經濟之才𨿽結廬南陽攜妓東山未嘗不以平一宇內躋致生民爲意鄙夫則不然﹝匈�﹞腹空洞翦然無所存置但能行樵坐釣外寄心於小律詩時或鏖兵景物衡門情味則倒睨二君而反有得色凡所寓興輒成短篇總曰深居雜興詩六首蓋所以狀林麓之幽勝攄兒格之閒曠且非敢求聲於當世故援筆以顯其事云隱居松籟細錚然何獨微之重碧鮮已被遠峯擎﹝山雙﹞﹝山雙﹞更禁初月吐娟娟門庭靜極霖苔露籬援涼生裊菊煙中有病夫披白搭瘦行淸坐詠遺編四壁垣衣釣具腥已甘衡泌號沈冥伶倫近日無侯白奴僕當時有衛靑花月病懷看酒譜云蘿幽信寄茶經茅君使者蕭閒甚獨理叢毛向戶庭薄夫何苦事姦姦一室圖書自解顏峯後月明秋嘯去水邊花影晚樵還文章敢道長於古光景渾疑剩卻閒多少煙霞好猿鳥令人惆悵謝東山坐釣行樵那不倦尋云看月亦應勞煩襟入夜權宜減瘦骼乘秋斗頓髙猿下任窺煎藥鼎客來慵動碾茶槽牀頭臥架眞閒卻免有情憀揭悼騷遺編坐罷披三豕小軸行當倦五禽廉肆有徵嘗遇困刀圭無狀爲攻深長卿痟渴應難柰元晏淸羸已不禁約縛隱囊聊閣膝忘懷未得是微吟和梅聖兪雪中同虛白上人見訪湖上玩佳雪相將惟道林早煙村意遠春漲岸痕深地僻過三徑人閒試五禽歸橈有餘興寧復比山陰園廬秋夕蘭杜裛衰香開扉趣自長寒煙宿墟落淸月上林塘意想殊爲適形骸固可忘援琴有餘興聊復寄吟觴山合偶書遶捨靑山看未足故穿林表架危軒但將松籟延佳客常帶嵐霏認遠村吳榜自能淩晚汰湘累何苦屬芳蓀餘生多病期恬養聊此棲遲一避喧春日齋中空階重疊上垣衣白晝初長社燕歸落盡海棠人臥病東風時復動柴扉湖上隱居湖水入籬山遶捨隱居應與世相違閒門自掩蒼苔色來客時驚白鳥飛賣藥比嘗嫌有價灌園終亦愛無機如何天竺林閒路猶到秋深夢翠微和王給事同諸官畱題千兵款戶﹝迕去午攺咢去二口﹞紅旆四壁畱題拂紫苔他日北山傳故事願將猿鶴比云來翦綃零落點酥幹向背稀稠畫亦難日薄縱甘春至晚霜深應怯夜來寒澄鮮祇共鄰僧惜冷落猶嫌俗客看憶著江南舊行路酒旗斜拂墜銀鞍數年閒作園林主未有新詩到小梅摘索又開三兩朵團欒空遶百千回荒鄰獨映山初盡晚景相禁雪欲來寄語淸香少愁結爲君吟罷一銜杯吟懷長悵負芳時爲見梅花輒入詩雪後園林才半樹水邊籬落忽橫枝人憐紅艷多應俗天與淸香似有私堪笑胡雛亦風味解將聲調角中吹】【○範文正公寄和靖處士詩片心髙與月徘徊豈爲千鍾下釣臺猶笑白雲多事在等閒爲雨出山來○鮑當題林和靖隱居詩湖水春來綠山云夏亦繁何如隱君子長嘯掩柴門○東坡書和靖詩後云吳儂生長湖山曲呼吸湖光飲山淥不論世外隱君子販夫俚婦皆冰玉先生可是絕俗人神淸骨冷無由俗我不識君曾夢見瞳子了然光可燭遺篇妙字處處有步繞西湖看不足詩如東野不言寒書似西臺差少肉平生髙節已難繼將死微言猶可錄自言不作封禪書更肯悲吟白頭曲我笑吳人不好事好作祠堂旁修竹不然配食水仙王一盞寒泉薦秋菊○陳文惠堯佐林處士水亭詩城外逋翁宅開亭野水寒冷光浮荇葉靜影浸漁竿吠犬時迎客饑禽忽上欄疏籬僧捨近嘉樹鶴庭寬拂砌煙紛裊侵窗筍戟攢小橋橫落日幽徑轉層巒好景吟何盡淸歡畫亦難憐君畱我意重疊取琴彈】【○曹旣明過林和靖舊址短棹不歸雙鶴去一邱煙艸寄山陰水邊疏影黃昏月無限風騷在客心】西閣【僧志文詩楊柳蒹葭覆水濱徘徊南望倚欄頻年光似鳥翩翩過世事如棋局局新嵐積遠山秋气象月生髙閣夜精神驚飛一陣鳧鷖起蓮葉舟中把釣人】四照閣【鄭獬詩湖山天下之絕境羣山繞湖千百重碧筍四插明鏡綠此閣正落明鏡中當軒不置窗與檻湖光山翠還相通側耳似聞天仙語接手便欲翻長空】和靖墓【髙九萬拜林和靖墓詩玉函香骨老云根占斷孤山水月村薦菊泉淸涵竹影種梅地冷帶苔痕生前已自全名節身後從誰問子孫惟是年年寒食日遊人來與酹淸樽○菊潭吳中孚遊和靖墓詩墳艸年年一度靑梅花無主自飄零定知魂在梅花上只有春風喚得醒片玉沈山艸亦珍斷碑殘石當麒麟君王別爲開門戶不欲梅花見路人○黃宜山題和靖墓墳邊疏影尙橫斜鶴老苔荒處士家獨立東風難著語只攜樽酒酹梅花】

粟山晉書隋書地裏志余杭郡有粟山祥符志云在錢塘縣西一十七里髙六十二丈周回一十八里二百步太平寰宇記雲山下有飛泉二里又云有吳大帝石柱今在東墓嶺側【詳見古迹】

巨石山【一名石甑山】隋書地理誌錢塘有石甑山巍石如甑然太平寰宇記在錢塘縣舊治南三里祥符志云髙六十三丈周回二十三里一百步郡國志云上有七層古塔妙絕人工北有落星二石吳越王錢氏號壽星寶石山後攺爲巨石山羅隱封石記云或聳秀而層排巨石或岧峣而朝挹眾山【按祥符志定業院山與巨石山𨿽相連而相去甚遠有二石甑山未詳】

巾子峯在錢塘門外舊志云在梵天院後形如巾幘西湖勝迹事實云在壽星寺後題詠【林和靖詩巾子山頭烏臼木微霜未落葉先紅○楊蟠詩首出羣山內晴窗幾處看不須風雨折開檻滿溪寒】

霍山在錢塘門外有張眞君祠歲仲春八日傾城士女集焉

南屏山在興教寺後怪石聳秀中穿一洞上有石壁若屏障然刻司馬溫公所書家人卦樂記禮樂不可斯須去身中庸道不遠人各一章

小南屏山在廣教院後怪石玲瓏亦類屏障

慧日峯在淨慈寺後今有慧日閣

雷峯在淨慈寺前郡人雷氏築庵居之故名世又謂之中峯題詠【林和靖中峯望北山詩拂石翫林壑曠然空色秋歸云帶層巘疏葦際蒼洲固自堪長往何爲難久畱庶將濠上想聊作剡中遊又中峯詩中峯一徑分盤折上幽云夕照全村見秋濤隔岸聞長松標古翠衰藥動微燻自愛蘇門嘯懷賢事不羣】

雞籠山在龍井風篁嶺側髙而圓若雞籠然

赤山在錢湖門外厥土赤埴上有惠因院【俗呼髙麗寺】

玉岑山在錢湖門外惠因寺前一峯聳出眾山繚繞石中有古木倒垂森翠可愛

鴉雞峯在西山崇因報徳院有怪石狀似鴉雞

卓筆峯靈隱無垢院有石筍形如筆卓

花家山三賢堂後相對在大麥嶺山後一名蛇山

月輪山在龍山左右形圓如月故名

馬鞍山在兒門武狀元坊步司左軍後形如馬鞍故名

靈石山【一名積慶山一名靈石塢】在西山放馬場側石嘗見光怪故名古迹事實云靈石山在南山棲眞院之上題詠【郭祥正詩靈石山前路山深寺更深不知明月去空惜白雲沈】

仙姑山在錢塘門外東山衕

西觀音山在錢塘門外王家橋試院後山是也

龍門山在錢塘縣西溪之欽賢鄕地髙峻上有龍池寺

觀山黃杜山丫頭山茅山筱山楊梅山祥符志云在錢塘縣崇化鄕第七都眾山接連髙一百五十丈周回三十五里咸淳臨安志卷之二十四

志﹝九﹞

山川三

山﹝三﹞

城東北諸山

臨平山祥符志云去仁和縣舊治五十四里山髙五十三丈周回十八里上有塔有龍洞礪洞【事具諸洞】有天井【在山之頂舊志云方闊約二丈積水深八尺𨿽旱未嘗涸】下有東嶽廟景星觀峙立兩旁又有藕花洲卽鼎湖也題詠【東坡舟過臨平次杭人裴維甫韻余杭門外葉飛秋尙記居人挽去舟一別臨平山下路五年云夢澤南州淒涼楚些緣吾發邂逅秦淮爲子畱寄謝西湖舊風月故應時許夢中遊又雪霽過臨平邈師房會陳烈少府題詩落帆古戍下積雪髙如邱彊邀詩老出疏髯散颼颼僧房有宿火手足漸和柔靜士素寡言相對自忘憂銅鑪擢煙穗石鼎浮霜甌徵夫念前路急鼓催行舟我行𨿽有程坐穩且復畱大哉天地閒此生得浮游○僧道潛詩風蒲獵獵弄輕柔欲立蜻蜓不自由五月臨平山下路藕花無數滿汀洲○沈金部汝諧詩雲山勢分明飲水鼉孤峯西轉郁嵯峨不須探問山童藥且揖朝來爽气多】

桐扣山在仁和臨平山之西晉武帝時岸壞出石鼓擊之無聲張華取蜀桐木刻作魚形而扣之聲聞數里故名

臯亭山唐書地裏志錢塘縣有臯亭山祥符志云今屬仁和縣在縣之東北二十里髙百餘丈云出則雨寧宗皇帝禦書三字爲扁有崇善靈惠王祠名半山廟旁有水甕及桃花塢題詠【敖陶孫詩樵路縈連入翠微淸泉白石可忘機雲中犬吠劉安過樹杪春深望帝歸白鶴肯畱華表語蒼官合受錦衣圍珠襦玉柙今何許一笑人閒萬事非】

靑龍山在臯亭山之東髙七十餘丈山脊蒼翠偃曲如龍

母山在臯亭山東北約髙一百餘丈比眾山獨髙張翼左右如母顧子因以名之

佛日山在母山之東北髙六十餘丈中有佛日淨慧寺【詳具淨慧寺】

石膏山太平寰宇記在錢塘縣舊治西五十七里錢塘記云出石膏色若雪又縣治亥地有獄雨霽時獄中出石膏一名稽畱山無毒獸惡虫【太平寰宇記】

黃鶴山祥符志云在仁和縣舊治東北三十八里寰宇記舊有黃鶴樓今佛日山之北髙約百餘丈巓有龍池一名渥窪北塢有龍洞石裂爲路深險不可視山之腰有黃鶴仙洞外甚狹中可容數人深窈而黑時有樵牧爇松明而入愈行愈遠疑有龍在焉池出雲必雨又有潭在山之東【故老相傳有詩云但看黃鶴山頂云化作白龍潭上雨或謂僧道潛作】

超山在仁和縣之東北六十里永和鄕髙三十七丈周二十里

亭巿山郡國志云杭州亭巿山餘石鄕亭巿村多陶戶善作大甕今謂之浙甕

龍珠山在仁和縣肇元鄕五都髙約六七丈形圓如珠與臯亭山黃鶴眾山相望一名巧山

泰山在仁和縣南鮑山之北髙約十五六丈居民可三百戶名泰村

大旗山在仁和縣黃顧之北髙約五十餘丈有靑艸塢居民可二百戶名大旗村

南鮑山在仁和縣南山之北髙約十餘丈山下有村名南鮑

南山在仁和縣大旗山之北髙約四十餘丈東南與佛日山夾境有杜牧塢累累數冢世傳杜牧墓無可考

太婆山白巖山在錢塘縣

方山在錢塘縣崇化鄕髙三十丈

全山在錢塘縣孝女鄕髙一十五丈周四里

薴山在錢塘縣孝女南鄕髙一十丈周回五里

楊山在錢塘縣孝女南鄕髙二十丈周回六里

唐墓山在錢塘縣孝女南鄕髙一十五丈周回八里有唐孝女墓【詳見冢墓門】

近山在錢塘縣靈芝鄕髙十丈周回一里

大遮山烏尖山在錢塘縣孝女北鄕接連余杭縣及武康縣界髙三百丈

飲馬山在錢塘縣髙二十丈周回二里

安樂山在錢塘縣髙三十丈周回三里山上有石八郎祠

石壁山龍駒山法華山在錢塘縣東抵西堰橋西止欽賢鄕山連接不能盡名約髙四十餘丈占十餘里【石壁山上有尊司土地】

三峯山在仁和縣北四十里東山髙一十五丈周五里西山髙一十八丈周四里南山髙一十二丈周一里

洛山在仁和縣北四十四里髙五十八丈周一十八里

峨眉山【城內亦有山曰峨眉】在仁和縣北七十里大雪鄕髙一十八丈周六里

烏頭山在仁和縣肇元鄕靑龍山之東髙八十餘丈峯銳而秀

石姥山在烏頭山之東髙五十餘丈有嶺南接運河塘赤岸嶺之西有眞珠塢少宰劉正夫葬焉

獨山在仁和縣治之北大云鄕約髙數十丈每出云晴則雨雨則晴里人占之屢驗下瞰橫溪回環皆水蕩

赭山舊圖志云在仁和舊治東北六十五里濱海產鹽有鹽場

馬嗥山郡國志昔吳伐越至此山遇大風車破騎死有馬嗥呼求其主遂名【太平寰宇記】

余杭縣

大滌山洞天【互見洞霄宮】在縣西南一十八里按茅君傳云第三十四洞名大滌云蓋之天周回一百里內有日月分精金堂玉室仙官考校災祥之所姜眞人主之與華陽林屋邃道往來或言此山淸幽大可以洗滌塵心故名穹崇千尺迥壓羣巒中峯之上有許遠遊升天壇丹竈瓦甓尙存政和閒猶有卿云簫吹往來淸越崖閒多靈芝異艸人所不識

九鎖山其勢九折縈紆相續曰天關曰藏雲曰飛鸞曰淩虛曰通眞曰龍吟曰洞微曰云璈曰朝元四時山花爛漫淸芬襲人下有石門夾道今不存

天柱山在洞西南隅乃五十七福地地仙王伯元主之按記雲天有八柱在中國者三此其一也【一在壽陽一在龍舒】四隅斗絕聳翠參天神仙隱化時有見者山出佳茗爲浙右最

伏虎巖在大滌洞西南峻壁閒若環堵之室南有路下涉崖磴方至其所東晉隱士郭文伏獸於此因以名巖

來賢巖在大滌東南秀峯之前嵌空數丈叢竹閒有盤石可坐東坡作倅日同蔡準吳天常樂富國聞人安道兪康直張日華凡七人來爲林泉之遊遂名其巖曰來賢今作亭於上名曰宜霜

仙迹巖去大滌里許在路側崖上有仙人遺迹苔蘚不生濕潤光澤

大滌洞舊傳云元同先生閭邱方遠入遊自華陽而歸所見龍鱗異境花木鮮繁門有石鼓扣之則鳴其閒頂平如砥又垂一石如柱號�隔凡過柱一重如竇內闊丈餘有圓井無底惟閒瑯瑯之聲乃朝廷投龍處常有白鼠長可二尺仙書名爲玉芝餌之可以長生

棲眞洞在大滌山前峻嶺之上按記云大滌先生杜琛語弟子何法仁曰西洞尢廣汝宜居彼可遁世成眞遂名棲眞洞有罳頂狀若寶蓋龕室幽深乳泉點滴有東西二臺東臺有石閣津涯不可測常有龍爪蟠拏蹴縮之迹遊者以手漫滅之次日驗視如初或以爲洞龍出入之徑大觀三年四月山人胡眞隱居其中午夜忽聞鼉鼓數百聲火球相繼走又黑雲靉叇皆奔出洞外次則迅雷烈風駭震山谷眞隱股栗莫知所措移時方止

石室洞【一名藏書洞】在大滌山中峯之前有巖竇石梁洞外泉脈垂澑注於石梁之下洞初未顯吳筠解化於宣城指門人藏書劍於此尋訪果得之又按景行錄云西麓有巖扉石座自然成備蓋不止乎書劍亦天師藏眞在焉按石精金光經言曲晨飛精藏景錄神劍解之道凡蹔過太陰紫胞煉度皆四百年其藏必發蓋數足運會眞靈自有以發之耳今天師石室之藏巖扉呀啟益驗此經之說山腰有石窪樽洞上有石茶竈皆仙家遺迹隱士陸凝之永仲嘗築室於是號石室先生云

嗚鳳洞去大滌一里許山之上石門阻隘童稚可入者閱其內石屋旁一小路不知其極上有穴泉澑環佩之聲入於方池未嘗減溢耆舊傳云錢氏時因鳳凰來故以名其地亦攺爲靈鳳鄕

鳴鈴洞祥符舊志云在洞霄宮東山之上洞多竅穴風作則鳴舊本作鳴虛洞

龍蛻洞在大滌洞東一里許喬木幽隱巖穴嵌巉深可數丈春夏多蛇虺潛伏皇佑初羽人於洞閒獲龍骨數肩齒角皆具因以名之記云五洞潛通此其一也

白茅洞在大滌之西南一十里嶺石之上靈象巋然按記云有晉人遇一道士衣巾爽麗自洞而出詢其名氏則曰吾白茅先生職此久矣因以名之其洞門如井垂綆而下一二丈至地回環容坐二十人【乃第一重也】屈身下入又可二丈有仙人酒甕及二石若柱上有一竅通明

歸云洞去大滌五里在西嶺外層岡之上卽棲眞之後門深可百餘丈石壁光瑩洞有罳頂亞於前洞按記云是神仙回車之便道故曰歸云常有雲气往還其洞外又有﹝巢﹞地皆灌木疏篁隱映前谷

撫掌泉在洞霄宮殿階之西深可三尺許淸泠可鑑古詩云卻疑三尺底別是一壺天舊傳錢武肅王至宮有雙鶴飛舞其上因撫掌招之鶴墮而泉湧故號撫掌或言舊名湧泉漕使陳公堯佐因按察至焉問羽士此何水答曰湧泉昔仙人撫掌而泉湧公於是撫掌果如其言按舊志云久旱不竭瑩潔常澄或時五色變異不可測夏寒而辧砂礫冬溫而育萍藻熙寧初有物狀如鯪鰻遶欄楯閒兩目如丹時人以杖撲之卽墜入泉去須臾陰霧周布一山大水自天柱源來洶湧可畏將墊殿堂乃止惟損去廓屋數閒或曰龍之怒也

明星瀆在縣東一里二百步周回一百五十步溪之南塘敕使投龍於天柱大滌洞必先祭明星瀆九域志載余杭古迹亦然耆老相傳云昔有人晝視水中有星燦然故號明星瀆溪下多潭皆遇水決衝注而成自新堰以西第三潭最深瑩而闊者明星瀆也父老云瀆之南瀕路舊有女冠之居遺址尙在

瀑泉在洞霄宮憩賓亭外三十餘步三泉吐澑合而成瀑

冷泉在洞霄宮外半里路石罅閒水脈甚細冬夏不絕瑩然若玉壺之貯沆瀣也山行者掬飲毛骨竦然炎月投以熟物至晚卽冰結

新池卽今洞霄宮廚院方沼源自前池澑於坳堂唐大歷中縣令範愔所鑿李元卿記云執爨無欲淸之僕挈瓶無汲深之勞

云根石去大滌一里許在路傍之西與仙迹相近石狀如雲從地湧出故以云根名之

藥閫在大滌洞東山之前夏侯天師種藥於此芝畦朮塢百藥之植靡所不有嘗言古聖人以上藥養神中藥養性下藥遣病可使人神靈可使人性明可使人病愈故常施藥於﹝廛�﹞隨緣深淺而遇有藥圃詩云綠葉紅英徧仙經自討論偶移巖畔菊鋤斷白雲根一日樵者開圃中有犬嗥自籬而窺見師策鞭乘一獸似虎非虎行疾如風入東山而去今四山生艸藥六十餘種圃迹猶存

淸音亭在大滌洞路之中後數丈乃天柱泉發源之竇水流沿洄亭閒循除以入於沼淸泠可愛亭名取左太衝山水有淸音之句

祥光亭在大滌洞口錢武肅微時嘗臥巨石之上指洞而言曰異時或富貴當建亭覆此石及衣錦回營飾頗盛其石今瘞亭下祥符五年中使及漕臣州佐邑令偕集於此忽五色云出洞中數刻方散因名亭曰祥光樵者閒有見仙人弈棋於亭至前則不復見咸平中民有來盜其檻斧之焱焰隨起飛逐盜爲之驚奔

翠微亭自來賢巖前東五十餘步登小坡而上名靑檀山路之右皆依巖左臨深坎路旁有巨石與巖對峙號小石門過此則巖石轉有泉自石澑而下注於巖穴狀如石盂橫探小竅深不可測其水不盈不涸號曰泂酌泂酌之上有巨石圓竅玲瓏號曰月窟月窟之西有穴盛澑最冷號曰冰壺泂酌之下又有泉穴其水最淸號曰鏡潭今泉源湮沒皆非舊迆邐至試劍巖其石如劍劈斷旁有巖隙可憩數人行二十餘步有峭壁面北從地湧出髙可二三丈廣二三十丈其上蒼翠玲瓏奇怪萬狀出於天巧莫可形容其秀气發自來賢至此半里餘始畢露無遺上有石乳焚之最香但有巖自北而生正蔽其前外旁相去猶有數尺深入僅可容人臨坎作亭名曰翠微

題詠大滌山【楊傑詩大滌洞天玉爲室眞官典校長生籍金闕九鎖明明開老盡碧桃人不識祖龍求仙徒用力駕海欲驅山下石神人倚住不與行畱得巖前隱仙迹○吳侍郎昌裔九吟詩並序云靑蓮山人吳昌裔攜客山行詠陶嘉月自雙徑來洞霄丹巖翠壑林立環擁神剜鬼刻不可名狀餐云﹝汀去丁攺敕﹞月偶得九吟畱之山中以紀幽踐九鎖云上界神仙住九華故畱靈鎖護煙霞云根欲斷溪回處流出常山幾片花棲眞云鑿破千年渾沌心石楠當戶洞愔愔詩臞猶怯春寒在捫石梯云不敢深天柱云柱天屹﹝山業﹞斷鰲根臥艸蒙茸伏虎痕想見山中明月夜有人長嘯抱昆侖石室云竹幾蒲團石室中細書抱朴校參同寄聲碧眼朱髙上何必攜琴下閬風淸音雲山出涓寒一道泉暗聲落澗下錚然轆轤引上泥丸頂便是人閒赤腳仙來賢云杖掛松花酒一瓢手挼柏子雜香燒山空露冷吟招隱掉首諸賢不受招翠蛟云蒼松翠石束寒流飛下長身白玉虯吐出英云千尺雨須臾雷霽水痕收飛玉云誰擘巖扉石竇開中流玉水﹝汀去丁攺敕﹞蒼苔有時捲雪從天下端是源頭蓄得來】【○自元鑑詩天壇絕頂山髣佛翠微閒迹久苔紋碎云根古木閒丹成人已去鶴駕未曾還猶有簫吹響時時下舊山○髙參政定子禱雨作牽絲晨謁玉皇家喚起慵龍乞井花醒看滿山枝葉語晚唐句子是萌芽詩到眉山白一家也將正命攝於邪巧裁大滌天成景戲詠庭蛟與洞鴉兩閒灑落無塵著萬象森羅觸處逢此意要令兒輩覺擎天一柱愛中峯】【○趙南塘和茂實弟紀遊韻山滌浮埃宇暖霄遁翁行處有人邀仙關寂寂誰開鎖俗駕憧憧自過橋朝气蘭蓀淸帨韘夜聲猿鶴美笙簫浮生一日閒難得那計顏姿茂與凋金銀宮闕插天華一徑縈蛇嶺冠霞遊子恍疑塵換世山人笑問客還家水輸東北通歸汶峯列西南秀出琊喧寂萬殊從爾好是中佳趣要無涯欲闖靈關燭借光窅然深墨定何鄕隱棲舊托郭文舉仙籍今收魏伯陽芝室丹深巖樹綠松房酒熟洞云香老生一醉迷凡聖付與時人共校量雨來龍口吐長煙風去鵬程跨大年圮上書存記黃石洞中棋罷失言天幾時谷納霜鐘響是處巖排錦樹圓莫怪好山仙路徧正惟好事與流傳俠仙初日醉芳醪曾與猿公接戲遨彩霓跨空橋影澹黃蛇分雨劍痕髙試從崄處�天路莫向塵閒畫地牢千載祖龍移不去浪教山鬼笑徒勞瓊館祠眞歲奠椒老坡題後閒何寥橘中儻值厖眉�箐裏寧逢獨足魈欲問津迷無纜系莫誇徑捷有弓招長松怪石森然在又見亭臯一葉飄絕愛穿檐碧數竿桃椎嘗此掩柴關柳猶生肘慵忘我藜不充腸病下山疑有燭龍潛月窟得無笙鶴過雲閒積蘇俯視蒙蒙爾八極吾將契往還此亭此水幾徘徊舊觀今新老眼開行險不盈還一笑窮源未得且頻來湯年閒亦旱禱雨禹步乃能冬起雷戲語聊貽道門舊髙明了此復何猜】【○程滄洲公許步虛蕊珠七言元蓋之天髙崒嵂自兩天眼支一脈嶙峋四面森翠壁中有瑤柱倚天立窈窈鬱鬱僊者宅涵雲蓄霧九鎖隔石扉誰遣玉﹝�氏﹞擘通行豈虞虎豹搤雲臺散吏靑城客掉頭三﹝上鳥下山﹞風煙窄南燻駕我來散策晴天萬里展笑色祖龍驅山山辟易仙人抵住如刻劃武皇情念膏火迫宮壇經營竟奚益惟我章聖薦簡璧心與天同﹝帛系﹞寶歷髙皇中天定都邑脫屣大位駐淸蹕至今僊館閟奎畫跪拜締視涕沾臆大滌棲眞轉石室幽巖邃竇杳莫測似聞句曲通咫尺﹝風炎﹞遊何曾有轍迹天壇可望不可陟翠篛閃閃丹气溢我名何自標洞額﹝大滌崖壁上髣佛有賤名二字﹞得非三生托眞籍一念之差甘墮謫拊心靜慮深咎責羽衣窺我慘不懌爲我洗琖酌琥珀沈沈古井龍嗜蟄誰令怒吼捲飛帛夜涼健倒風雨急醒悟乃是巖澑滴西瞻氛祲羌堛塞玉華故棲歸未得文舉遠遊記夙昔借一庵地紬隱帙百六行度運會厄列眞校錄曉繼夕恫憫含生沛徳澤罷徵寬斂戢鋒鏑名山是處可棲逸不材我自安社櫟勛業振古名揭日邂逅要知非爾力蠻觸擾擾鏖得失豈容汩我室虛白流鈴擲火九穹碧泰初爲鄰壽無極】【○徐大玉獻子詩入得靑山第幾重龍蟠鳳舞著仙宗九關云鎖疑無地數步天開又一峯大滌洞中丹作井昊穹殿下石爲松我來自結眞人伴杖屨翩躚是指蹤○葉靖逸紹翁詩倦身祇欲臥林邱羽客知心解款畱泉澑涓涓中夜雨天風凜凜四時秋虎巖月澹迷仙路龍洞云深透別州九鎖靑山元不鎖碧桃閒後更來遊】九鎖山【徐凝詩人行之字路嵚巇九鎖縈迂勝九嶷祇被白雲生不斷無端點破碧硫璃○晁端友詩行盡靑峯與碧溪何須辛苦覓天梯九山不鎖尋眞路自是人心到後迷】伏虎巖【唐吳筠詩郭生在童﹝禾犀﹞已得方外心絕迹遺世務棲眞入長林元和感異類猛獸懷徳音不憶固無情斯言微且深】來賢巖【蔡準詩大滌洞沈沈天柱峯﹝山業﹞﹝山業﹞人世悲落花觀松無易葉朝夕樵風生云鶴閒情愜何當采玉芝眞蹤從此躡】大滌洞【白元鑑詩云靈山實秀徳仙聖杳難親水澑空沿石云扃不見人川源世上異日月洞中春欲出虛無境應修有待身】棲眞洞【趙兩山汝﹝口金﹞詩幅中灑松露雙袖抖衣塵可耐人閒暑來尋洞裏春座分云骨冷屐隱甃紋新鶴近淸尊舞如畱欲法賓】

金鵝山郡國志雲山鳴則縣出貴人

由拳山在縣南二十六里髙一百八十丈九尺周回一十五里按搜神記云由拳卽嘉興縣吳大帝時縣人郭曁猷與由拳山人隱此因以爲名郡國志亦曰余杭山一名由拳髙峻爲最旁有由拳村出藤紙又晉書郭文隱於余杭山常著鹿裘葛巾自種菽麥嘗有猛獸張口向文文視其口中有橫骨乃以手探去之猛獸明旦致一鹿於其室前故亦云郭公山今巖穴中煉藥石竈猶存

靑障山在縣南三十里髙二百五十丈周回三十里四面林木郁茂靑若屏障

稽亭山在縣南九里髙五十丈周回七里山頂舊有亭相傳秦皇東遊至此登以望會稽故名稽亭山亭基猶存

髙陸山在縣西北七十五里一名南興山一名泉山髙三百丈周回五十里南入臨安縣界北入安吉縣界舊傳有髙陸二氏居山側其村號髙陸村故並以名其山今山下亦有髙陸二姓

戎山在縣西南二十四里髙一百丈周回四十里舊傳有休村李波提莊在山側波提嘗養一戎犬守莊犬死瘞於山旁故名戎山相傳唐幹封二年波提耕於山頂得碎石靑黃色以示銅工工曰礦也烹之可得銅於是百姓競取之然得銅者﹝甚少﹞因不復采

舟枕山在縣西北二十五里髙一百七十六丈周回一十里山頂有石穴古老云禹治水維舟之所東坡詩云看山識禹功蓋謂是也相傳其山或有銅礦唐文明元年有得礦者告於官將置監先令百姓同采年餘竟無所得遂寢唐地理誌余杭有銅恐此類

岑山在縣南一十五里髙三十五丈周回四里按余杭土風記云吳步兵校尉諸葛起字岑世居山旁宗族蕃盛皆葬於此因號岑山

斷山在縣西南一十四里髙二十丈周回五里其山無岡礱相接故名俗呼爲禫山

仇山在縣西北一十五里一百六十步髙三十五丈周回五里舊有仇山廟因名又謂之白鹿山耆老云晉宋陽太守嚴昆【一作晁】葬於此山嘗有白鹿夾墳左右州剌史孔嚴以爲異表聞於朝因以名山墓前石柱刻云故寧朔將軍嚴公神道【今不存】十道四蕃志云淸巖山一曰鹿山

安樂山在縣東二里髙一百五十步周回五里耆老云錢氏之子於此築庵養疾而愈故號安樂

顧望峴在縣西南三十四里髙一百四十步周回五里按土風記云秦始皇至此棄舟登陸往會稽登山顧望因名

阿姥堆【本字廟諱】在縣西五里髙六十丈周回一里按葛洪神仙傳云王方平過蔡經家以千錢與余杭老姥巿酒得五斗許又父老云晉初有裴氏姥居此采眾花醞酒凡士之貧者貰與之經數年忽有三人至姥所飲酒數斗不醉姥怪之謂姥曰余非常士姥當仙去故來相命因授藥數粒姥餌之忽不知所在今堆上花艸猶存陰雨時或聞酒香故名阿姥堆荊公送僧惠思歸錢塘詩淥淨堂前湖水淥歸時正復有荷花花前若見余杭姥爲道仙人憶酒家蓋謂此也名見九域志

望牛堆在南湖之閒其狀隱若隆阜然湖漸湮塞今存無幾

石灰堆在縣東南三里杉木森茂今寶輪寺以此爲向山咸淳臨安志卷之二十五

志﹝十﹞

山川四

山﹝四﹞

臨安縣

天目山在縣西五十里髙三千九百丈周八百里有三十六洞爲仙靈所居每歲秋率一日風雨晦冥俗雲山神與江神會淳佑八年禱雨應趙安撫﹝上與下心﹞奏請封東天目龍王爲靈佑公賜廟額曰惠澤【山有東西兩目西天目屬於潛已詳載當互考】石屏在縣西五十里按舊志云昔秦始皇於西天目山剖石爲橋此其遺也黃石室在縣西五十里舊志云昔人建道觀於天目東峯故址尙存相傳有大鐘墜水中

徑山在縣北去縣五十里徑山事狀雲山乃天目之東北峯有徑路通天目故謂之徑山奇勝特異五峯周抱中有平地人迹不到代宗時有吳郡昆山朱氏子貢禮部道由丹徒至鶴林寺馬素禪師異之遂祝發名法欽【卽國一禪師】大悟宗旨久之辭出遊方請示所止素曰汝乘流而行遇徑卽止欽至山下問途於樵者對曰此乃徑塢師記素語遂自東北而登適見苫艸以覆置罘乃卽其下默坐值大雪經旬不食獵師見而慕之折弓歸敬爲結艸庵欽曰吾將深隱是山獵者言此神龍所據願毋往欽意愈確乃陟重岡之西至髙峯之北臨巖穴中據石牀而坐俄有素衣老人拜於前云我龍也自師至此吾屬五百皆不安息當挈歸天目山願以此地爲立錫之所乃導欽南行至五峯之閒指大湫曰我去後湫當涸矣其中一穴願勿堙塞言訖不見頃之雲霧晦冥風雨終夕及明旦視之已爲平陸僅存水一穴今龍井是也北峯之陽有艸庵云神龍所造今庵基艸木不生【案徑山記開山之始其事涉怪諸如此類皆存其舊不敢削也然觀天臺天童諸山其初皆有方外異人爲之通道而蛇龍魑魅之所居始爲人境其事大率類此無足怪也】

記文【蔡端明襄遊徑山記臨安縣之北鄙直四十里有徑山在焉山有佛祠號曰承天祠有碑籀述載本初唐崔元翰之文歸登書之石今傳於時云始至山之陽東西之徑二自其西壁絕襟繞轎行少休松檜交錯盤郁蒙翳尋丈之閒獨聞語聲躋稜層披翠蒨盡十里許下視來徑靑虯蜿蜒摶巖騰霄且及其巓峽束洞隱幾不容並行已而丙括一區平盈坦壑四面五峯如手豎指一峯南絕卓爲巨擘屋蓋髙下在掌中矣峯閒小井或云故龍湫也龍亡湫在歲率常一來雷雨暝曀而鄕人祠焉者憧憧然環山多傑木絲杉翠桱千千萬萬若神官蒼士聯幢植葆駢鄰倚徙沈毅而有待者導澑周捨鏘然璆然若鑾行佩趨而中節者由西峯之北數百步矻然巨石屏張笏立上下左右可再十尺劃而三之若川字隸文曰喝石巖其傳甚神並巖被谷修竹茂密嘗以契刀刻竹兩節閒成景佑三年十二月十五日字云爾由束徑而往坎窞爲池遊魚曠空其西徑東折蹴南峯領脰之閒平地砥然盈畝而半偃松一本其髙丈其蔭四之橫柯不竦如芝孤生松下石泓激泉成沸甘白可愛卽之煮茶凡茶出北苑第品之無上者最難其水而此宜之偃松之南一目千里吳江之濤可挹越岫之桂可搴云駁靄褰狀類互出若古圖畫虫蠹斷裂無有邊幅而隱顯之物尙可名指羣山屬聯呈露岡脊矯矯翦翦咸自意气若小說百端欲聖智之亢而不知其下也臨觀久之魁博通幽之思生焉古人有言曰登髙能賦可爲大夫旨乎哉予於斯見之矣曷止大未之爲也大凡言之天鄰地絕山回物靜在處神巧舉可人意𨿽窮冬闃寂未睹夫春葩之榮燻風之涼秋气之淸然取於予者猶在也旣歸無幾何而曩所歷者重鉤復結無一見焉追而言之若覺而言夢使人悄愴而不知其自也同遊者建安黃瑊君度嶽陽朱師﹝上直下心﹞宗哲又君度之侄子常子美甥杜沂皆從遊其前與謀而後以事己之者朱宗哲之兄師道希聖杜沂之父叔元君懿揭陽盧幾舉之三人莆陽蔡襄一與之善惜乎不及俱也書所經見往貽之人一通嘗刻竹兩節閒之十字其遊之年月日也】

題詠【東坡遊山詩眾峯來自天目山勢若駿馬奔平川中塗勒破千里足金鞍玉﹝革登﹞相回旋人言山住水亦住下有萬古蛟龍淵道人天眼識王气結茅宴坐荒山巓精誠貫山石爲裂天女下試顏如蓮寒窗暖足來朴握夜砵咒水降蜿蜒雪眉老人來叩門願爲弟子長參禪邇來廢興三百載奔走吳會輸金錢飛樓湧殿壓山破朝鐘暮鼓驚龍眠睛空偶見浮海蜃落日下數投林鳶有生共處覆載內擾擾膏火同烹煎近來愈覺世路隘每到寬處差安便嗟予老矣百事廢卻尋舊學心茫然問龍乞水歸洗眼欲看細字銷殘年又與周長官李秀才遊徑山次韻少年飲紅裙酒盡推不去呼來徑山下試與洗塵霧癡馬惜鄣泥臨流不肯渡獨有汝南君從我無朝暮肯將紅塵腳暫著白雲屨嗟我與世人何異笑百步功名一破甑棄置何用顧更憑陶靖節往問徵夫路龍亦戀故居百年尙來去至今雨雹夜殿闇風纏霧而我棄鄕國大江忘北渡便欲此山前築室安遲暮又恐太幽獨歲晚霜入屨同遊得李生仄足隨蹇步孔明不自愛臨老起三顧吾歸便卻掃誰踏門前路又再遊詩老人登山汗如濯到山困睡呼不覺覺來五鼓日三等始信孤雲天一握平生未省陟艱險兩足慣曾行犖確含暉亭上望東溟淩霄峯頭挹南嶽共愛絲杉翠絲亂誰見玉芝紅玉琢白雲何事自來往明月長圓無晦朔冢上雞鳴猶憶欽山前鳳舞遠徵璞雪窗馴兔元不死煙嶺孤猿苦難捉從來白足傲死生不怕黃巾把刀槊榻上雙痕凜然在劍頭一吠誰能角嗟我昏頑晚聞道與世齟齬空多學靈水先除眼界花淸詩爲洗心源濁騷人屢欲逃競病禪老但喜聞剝啄此生更得幾回來從今有暇無辭數又寄澄慧大師淵詩我昔曾爲徑山客至今詩筆余山色師住此山三十年妙語應須得山骨溪城六月水雲蒸飛蚊猛捷如花鷹羨師方丈冰雪冷蘭膏不動長明燈山中故人知我至爭來問信今何似爲言百事不如人兩眼猶能看細字和楊次公惠徑山龍井水漏盡雞號厭夜行年來小器溢瓶罌棄官縱未歸東海罷郡猶堪作水衡幻色將空眼先暗勝遊無礙腳殊輕空煩遠致龍淵水寧復臨池似伯英】【○潁濱和東坡遊山詩去年渡江愛吳山忽忘蜀道輕秦川錢塘後到山最勝下枕湖水相縈旋坐疑吳會無復有扁舟屢出淩濤淵今秋復入徑山寺勢壓眾嶺皆迷顚連峯沓嶂不知數重重相挹如靑蓮散爲雲霧翳星斗聚作潭井藏蜿蜒欽公未到人迹絕千里受記來安禪荒榛野艸置茅屋坐令海賈投金錢至今傳法破煩惱飽食過客宜安眠解裝投錫不復去紛紛四合飛烏鳶或言此處猶未遠海上人少無煩煎天臺鴈蕩最深處水秀石瘦尢淸便靑山獨往無不可論說好醜徒紛然終當直去無遠近藤﹝革奚﹞竹杖聊窮年】【○晁無咎徑山詩盤崖繞壑步步髙僕痛馬乏遊人勞五峯崛起幹雲霄眾山奔走爭來朝我行直欲犯星杓意徹絕頂才山腰松閒鳥語如我招仰見白塔當林梢擔攜下上若桔橰路窮飛樓郁岧峣欽翁未來蔽菅茅山精木怪讙遊遨﹝上鹿下君﹞馳虺竄狌鼯跳靈景晦昧何山昭忽然飛錫從江臯探窮不憚東峯遙曲腰丈人白絲袍再拜辭前風雹飄三百年來響鐘鐃閩商海賈輸金刀直攔橫牖山周遭晨參夜諷聲嘈嘈碧杉紫柏羅旌旄客來六月忘炎歊明月庵前醉松醪白雲峯頂瞰吳郊鵝毛一點錢塘潮錢王宮闕如累巢臨之股栗精魄超歸不得寐心搖搖含輝孤亭立峣崤此地覽景尢難逃五更月落禽嘲嘲陽烏欲上海光燒晦明變化不終朝倏陰忽晴狀莫描夜闌燈靑雨飄蕭偶坐兩客論幻泡探元窮妙窺寂寥破除世事無絲毫不柰詩思猶彊豪歸時日沒紅霞消荒崖老木山蟬號○參寥子遊徑山懷司馬才仲柔桑蔽野麥初齊布谷催耕雨一犁略彴時橫溪上下薔薇閒發水東西重尋勝處追前賞無復斯人手共攜回首春風增感槪﹝帛系﹞﹝帛系﹞黃鳥更悲啼】

功臣山在縣南一里本名大官山唐昭宗詔攺錢鏐所居太官山爲功臣山

衣錦山舊名石鏡山在縣南一里髙二十六丈周二百六十步太平寰宇記雲山之東峯有石鏡徑二尺七寸其光如鏡錢鏐幼時遊此顧其形服冕旒如王者狀其後昭宗攺鏐所居營曰衣錦營尋又升爲衣錦城宴故老山林皆覆以錦號其幼所嘗戲大木曰衣錦將軍題詠【東坡賦將軍木云阿堅澤畔菇蒲節元徳墻頭羽葆桑不會世閒閒艸木與人何事管興亡石照雲山雞舞破半巖云菱葉開殘野水春應笑武都山下土枉教明月殉佳人○金華王竹寮執禮賦將軍木並序錢王微時嘗避難此木下後貴顯封爲將軍木云脫急曾聞匿異人論功僅得號將軍長身已逐雲煙去賴有孫枝記舊勛】

華石山在縣西二里髙二十五丈有洞穴在水中深不可測按研神記云秦時神人移來鎭此

金錢山在縣南九里髙六十丈周二十里本名金容山梁天監元年僧智度居此山忽有神人出見言姓金氏名求願捨此地爲精舍僧如其言造寺因呼金錢山

垂澑山【一本作流】在縣西南一十二里髙九十丈周一十四里晉書許邁傳言余杭郡垂澑山近延陵之茅山是洞庭西門潛通五嶽陳安世茅季偉常所遊處於是立精舍往來茅嶺之洞室

臨安山一名安樂山在縣西南十八里髙一百丈周二十三里太平寰宇記云縣取此山爲名南有郭文宅基晉書郭文傳文自余杭山來臨安結廬山中縣令萬寵嘗迎置縣治及蘇峻之亂破余杭而臨安獨全人以爲知幾

蕭條山在縣南一十七里髙七十丈周一十二里

郭山在縣西南一十八里髙二十丈周五十里舊志按輿地誌云郭文嘗居此山有碑文曰髙山岝﹝上山下咢﹞浚瀨潺湲﹝風炎﹞生林下云興巖端先生存沒安於此山又名曰白石山

碧茂山在縣南一十里髙八十丈周二十一里輿地誌云東有金牛山洞昔金牛銜玉遺此時人因名焉隋鷹揚郎將駱道興攺爲碧茂山

安國山在縣北二里髙七十丈周二十五里本名朗山按梁孝元帝研神記云吳興山墟名曰臨安朗瞻山靑松蓋嶺余無雜木望之可愛時人呼爲安國山

康山在縣西一里半髙三十丈周七里

葛仙公山在縣西南二里髙三十丈周二里

錢嶺山在縣西南一十里髙三百五十丈周八里

八百山在縣東北一十里有三峯甚髙中峯號大將山西峯號紫藤山東峯號八百山周九里按舊志云彭祖嘗居此山

公山在縣東二十里

姥山在縣東二十里

集賢山在縣東北八里

王屋山在縣北六里

東山在縣西三里相傳謝安石髙臥之地按晉書云安石棲遲東山常住臨安山中坐石室臨浚谷悠然嘆曰此亦伯夷何遠山有塔院【塔影倒垂】題詠【東坡遊東西巖詩謝公含雅量世運屬艱難況復情所鍾感槪萃中年正賴絲與竹陶寫有餘歡常恐兒童覺坐令髙趣闌獨攜縹緲人來上東西山放懷事物外徙倚弄雲泉一旦功業成管蔡復流言慷慨亙野王哀歌和淸彈挽須起流涕始知使君賢意長日月促臥病已辛酸慟哭西州門往駕那復還空餘行樂處古木昏蒼煙○平齋洪公題東山金堂石室舊昌羊被髮依然下大荒風送嬋娟花落蕊云移縹緲濕疏篁亙伊箏外深情酒幼度碁邊定力香萬事古今開闔眼樓頭吹面水風涼又三月晦太皞明朝禪祝融杖藜能送幾東風兩崖蘿蔓因依綠一樹桐華自在紅聒聒竊脂農卽事喈喈摶黍女趨功細思舉世誰閒得一笑浮圖倒景中又和老人卽事﹝劃去戈攺戔﹞艸根須盡傳花葉未多明波撐窣堵老石臥盤陀煨美甘分芋蒸肥欠裹荷醒然下山去明月滿林阿菜把野園送花枝鄰巷賒搗蟾和絳雪騎斗弄靑霞古帖臨禽李新詩續稻瓜晚涼隨杖履攜酒訪魚槎又東山卽事西風捲宿祲天髙近重陽閣虛自沆瀣塔靜能瑯璫幽花多素英穠香奪春芳老木未黃落繁陰生夏涼棋雋決楚漢杯壯迷彭殤醉帽信孟嘉歸鞭忘葛彊萬事貴適意誰能扣蒼蒼又東山塔影詩相輪髙插碧霄寒好是如如不動山弄影翻光顚倒轉微權只在隙窗閒○兪侍郎烈詩文會得吾黨淨居淸晝長平生愛山僻暇日聊徜徉風流謝康樂肥遁計亦良鍾鼎成淹畱江湖晚相望山色靑未攺山名久愈彰松風度晚曲巖花弄晨妝尙疑縹緲人髻鬟下鳴璫淒涼懷古恨野水涵方塘功名不作難出處何可忘人自艸木腐看渠日爭光香消酒力微綠陰聽圓吭悠然發遐想莞爾還成章歸途有淸泚濯纓詠滄浪】

西山在縣西五里按晉許邁傳云永和二年自余杭垂澑山入臨安西山登巖茹芝有終老之志題詠【平齋洪公東西山詩西山許邁無人問只說東山有謝安富貴光明貧賤晦世情從古兩般看折屐碁邊情易矯捋須箏畔淚難禁何如拍手招元放玉室金堂深更深】

玲瓏山在縣西十二里兩山屹起盤屈凡九折上通絕頂名曰九折巖南行百許步有亭下瞰百里山名曰三休亭題詠【東坡詩何年僵立兩蒼龍瘦脊盤亙尙倚空翠浪舞翻紅﹝禾罷﹞﹝禾亞﹞白雲穿破碧玲瓏三休亭上工延月九折巖前巧貯風腳力盡時山更好莫將有限趁無窮○平齋洪公詩出郭暄欲暑涉林淸自秋步隨目力髙身與山气浮飛來辛夷花拾得蓮葉舟一聲提壺盧四顧叢薄幽詰屈九曲屏突兀十二樓泉流澗級峻雲起峯陰稠左摩紫髯兕右拂蒼鱗虯牽衣憩更好擁策登三休上呼笙簫侶下瞰錦繡州豁落不平事消融無涯憂太極浩初判此山郁相繆幾人記曾來老苔蝕雕鍤玲瓏聽我歌歌徹玲瓏愁有酒且湑我羲娥雪人頭】

九仙山在縣四十二里葛洪許邁煉丹之地坡詩自注云九仙謂左元放許邁王謝之流也題詠【東坡宿九仙山詩風流王謝古仙眞一去空山五百春玉室金堂余漢士桃花流水失秦人困眠一榻香凝帳夢遶千巖冷逼身夜半老僧呼客起雲峯闕處湧冰輪遊九仙山聞裏中兒歌陌上花父老云吳越王妃每歲春必歸臨安王以書遺妃曰陌上花開可緩緩歸矣吳人用其語爲歌含思宛轉聽之淒然而其詞鄙野爲易之云陌上花開胡蝶飛江山猶是昔人非遺民幾度年年老遊女長歌緩緩歸陌上山花無數開路人爭看翠軿來若爲畱得堂堂去且更從教緩緩回生前富貴艸頭露身後風流陌上花已作遲遲君去魯猶歌緩緩妾回家】

九州島山在縣西十二里舊有九祖儒堂及廟九所俗謂錢九州島廟羅隱作碑云錢逵字通甫梁大同中爲廬陵王國侍郎羽林監及陳祖立遷東海太守娶瑯琊王氏生九子皆爲郡故號九州島山題詠【平齋洪公九州島山僧房詩路突亭依石林凹渚見沙嵚危幾岣嶁深蔚似瑯琊客﹝捲力﹞驚寒思僧閒忘歲華兩窗風露影一樹枇杷花】

咸淳臨安志卷之二十六

志﹝十一﹞

山川五

山﹝五﹞

於潛縣

天目山按大藏洞淵集第三十四洞天天目山有兩目左目髙三千丈右目髙二千五百丈洞周回一百里名太微元蓋洞天又太平寰宇記山髙三千九百丈廣五百五十里水因山曲折東西有巨源若目然故曰天目東出臨安爲大溪益東流而爲苕水西趨於潛爲紫溪合桐廬水以匯於浙江又水經於潛縣北天目山山極髙峻東面瀑布下注成沼名蛟龍池池水入西溪合於浙江近世道士唐子霞謂圖經天目山一名浮玉山上有兩池謂之左右目一峯在東號東天目在臨安縣界今西尖峯在縣北四十五里連亙四州【杭宣湖徽】周回二千里上有養生之藥蓍艸元華皆名著仙經郭璞詩雲天目山垂兩乳長龍飛鳳舞到錢塘誠一方之巨鎭也山有銘勒石在龍池東銘曰列嶽霞上標峯霧裏翠滴煙巒名不可紀

翔鳳林在天目之東北峯髙峻類天柱廬阜上有平地一千五百丈中兩湖乃天目也湖有魚不可捕昔人見龍散子其中水分流下注東通蘇湖南迆杭睦西派宣城北溯安吉上有古木參天郁然又有龍須艸覆地徑險林叢人迹罕到

龍穴在至道宮殿西架畫梁之側其大逾寸穴外回環之狀徑二寸許若有物盤旋而成欲雨則雲气出焉

雷神宅在西尖半山閒東坡記唐道人言俯視雷雨每大雷電但聞雲中作嬰兒聲殊不聞雷震也【有詩見後】

云封庵在山之西北卽許眞君舊隱外極平敞俯視羣山髙下奔軼若萬馬然常有云鎖窗扉故號云封庵

仙壇在云封庵之北相去十餘丈卽許眞君禮斗之所故基猶存

仙樂西峯絕頂人迹罕至隱者嘗於風淸月白之夜聞云外笙簫聲又云每陰霾欲舒或久晴將雨至夜先聞空中絲竹具舉越旦或在峯尖或響巖谷鄕民樵者聽以爲候

許邁宮在西尖下乃修眞之邃宇也余址尙存居民至今呼爲道士邁

徐仙姑石庵在山之北與深坑相鄰形若道家輪藏中有石柱至地四面環空及垂石如榻可設臥具古記云仙姑卽徐仙之妹於此成道衝云而升

張公捨在山南峭壁閒闊五丈門髙二百餘丈卽漢天師隱室旁有張公小捨相去半里一名天師外室登者捫蘿而入可坐數人

石城在西尖西南岸章村之鄰境髙數丈南北五十餘丈其外可履內深窈不可入若城之大小塹玉桃古記云昔人捕獵阻雨於石城之外見林閒有白桃一顆摘入手如冰忽又變紅其熱如湯遂采木葉包之藏於布囊下山捫之猶在及至家已失惟木葉存

石門有二在半峯嶺東西向各一髙二十餘丈小者百尺自張公捨眺之四扉對峙一山之絕致也古記云西崦落暉未張於錦繪東烏炎彩先布於﹝毛瞿﹞﹝毛兪﹞世傳唐元宗有詩云雙扉起巖石塵客過應稀千古掩不得從教云夜歸

石屋有二與張公捨不遠常有陰雲怪風生於白晝俗謂徐五二仙修煉之所

石倉有二在西尖之西坎眾山鱗疊之閒若倉廩然

石鼓在西嶺外塢南下磴道盤折狀如鼓形周可丈餘擊之有聲

石柱有二在西尖北塢一長一丈一長二丈堅削平直宛如斲成臥艸莽閒擊之其聲淸越

石板近山西北皆有之長短小大不可數計皆平淨如砥古記云秦皇驅鬼兵解之有全解在地者有解未盡者有倒解者今鋸痕綫道猶存其解至一半者用石砧架定信非人力所能及好事者欲挈而下輒有風雨蛇虺之變以故人莫敢動

新郎新婦石新郎石在西峯半山之中道面東昂立勢髙五丈天然人形與東峯新婦石相望嘉佑中新婦石爲雷震碎今新郎石獨存

望江石在云封庵之右隴軒然特立小望江石在半山之西隅髙約百丈下銳上丰須編梯級乃可登遙望浙江哪一綫許海門日上紅光曜日

鐘樓石在半山岡髙數丈望之凝煙聚黛四敞如樓絕類羅浮山之境

圍棋石在西尖之北圓廣數尺平坦潤滑不生苔蘚古老云昔有仙人對奕於此

芝艸巖在西尖之西昔有采藥者見其上有芝艸一本五色皆具接長竿采之色遂沒後數日仍在左右復出二本皆翠色遂不敢采至今隱顯不常時有遇者因以名其巖

響水巖在巾子山重峯之內中有一港登者聞下有水聲泠泠不絕

石巷與張公捨相去二百餘步四圍聳拔石罅一徑深三十餘丈藤木交陰森然可畏

石庵在西尖之頂至爲髙絕上覆巨石一片非人力能舉遊者立石遐覽則心神悅暢縣經云秦皇指陰兵疊就又小石庵在西尖之東北側石累成止可一人隱幾而坐或云徐仙夜誦洞經咽味元眞之處

斷壠在西尖之西南古記云秦皇所鑿後人因以名之至今宛有刀斧痕

洪氏可庵山石在天目西麓爲紫薇巖俗呼爲紫艸巖寶福寺在右可庵在左右皆玲瓏奇狀不一【詳見後記文】

洪忠文公山房在寶福寺【詳見後記文】記文洪氏可庵【兪侍郎烈記曰臨安天目山之西麓有逸民洪載字彥積自號耐翁以力農起衣食廑廑給愛泉石若嗜欲相攸紫薇巖之左得佳山峭壁稜層圭角冒土欲出荔蘚碧潤班班呈露翁放杖太息曰是必有異呼奴具畚臿厲斤斧翦薙榛翳輦除土礫則峯巒效奇直如立筍平若截肪岑銳巘疊爭見姿態旣有端緒則銳意欲成之湊歲儉饑鳩旁近村民用一錢移擔上以漫治凹下灌栵蔽翳旣芟除之泉脈欲流復釃導之則平衍淸深嵌巖宛曲各有奇狀於是名其石之翼然欲升者曰飛雲峭然凝﹝立寧﹞者曰玉筍窈然淸深命曰藥洞呀然深啟名曰經龕山有峭立石壁而有形屓贔蹲負其下者曰金鰲泉眼流珠濺沫不爲旱潦增損命曰靈泉辟微徑上飛雲頂築亭其巓名曰盤云取樂天牛氏石記盤坳秀出如靈邱鮮云之意巖石之下小築數椽扁曰可庵翁燕遊藏息之地也庵之東數步曰長春塢西瞰淸池曰含暉徑直前依山植桃數十百株方春和時霞錦燦爛名曰小桃源稍西則爲歸藏之塋始翁得此地神怡意適謂是已足吾心計當生死此中坐而對石則眼恍然明困而支石則意灑然醒客或扣門管領登山擊鮮醉醲必極其酣適然後已聞客譽石之辭則喜津津見顏面每疑其嗜好之異其中必有自得而人不能言者昔白樂天謂石無聲無文無臭無味而奇章公待之如賓友親之如賢哲重之如寶玉意其趨向之偏亦如人之嗜好鹹酸非澹適和平之正王涯別墅有流泉佳木而重墻復壁顧不能庇書畫卒赤其宗嗜尢物而錮之其近禍乃如此獨翁淸不近名錮不近禍今亡矣竟葬其下其道機轉物能與此石俱存亡者歟詣吾廬請記不已者翁之孫咨夔以儒學登第且試學官中其科今分教饒學與余交好遂爲之紀其顚末如此】洪忠文公山房【魏文靖公記曰寶慶元年吾友洪舜兪自考功郎言事罷歸於潛讀書天目山下寶福僧寺寺靚深舜兪合新故書得萬有三千卷藏之聞復合下如李氏廬山故事而移書於靖屬余記之餘少誦蘇文忠公山房記謂秦漢以來作者益眾書益多學者益以苟簡又謂近歲巿人轉相摹刻書日傳萬紙而士皆束書不觀遊談無根嗚呼斯言也所以開警後學不爲不切至矣而士之病今未之有瘳也無亦聖遠言湮愈傳而愈失時異事攺愈變而愈下學士大夫讀之而不知其味行之而不見其端則亦捨之云爾且古之學者始乎禮樂射禦書數蓋比物知類求仁入徳皆本諸此今禮慝樂淫射禦數有其名無其義六書之法惟小篆僅存而莫知好之爲士者十名九舛不暇問也五三六經之所傳如仁義中誠性命天道鬼神變化此致知格物之要也今往往善柔爲仁果敢爲義依違以爲中鈍魯以爲誠气質以爲性六物以爲命元虛以爲天道也冥漠以爲鬼神也有無以爲變化也甚則以察爲知以蕩爲情以貪爲欲以反經爲權以捷給爲才以譎詐爲術聖賢之言炳如日星而師異指殊其流獘乃爾若夫先王之制又在所當講而風气旣降名稱亦﹝言爲﹞有一事而數說一物而數名學者亦莫之質也井牧居民之良法也而邱乘卒伍之不合則參以管仲穰苴之法封建經國之大務也而百里五百里之不合則托諸歷代之異制賓興之法自遂以降自王畿以外無文則約諸鄕遂之數郊王禘祫大事也或以郊丘爲二或以禘祫爲一廟學明堂先務也或以爲異所而殊制或以爲一廟而八名七世之廟常典也而殷六廟周二祧或親盡而毀或宗無常數莫知折衷三年之喪達禮也而有謂君大夫士廬服異等又有謂君卒哭而除皆莫敢以爲非大抵始去籍於周末大壤於秦觖望於漢而盡覆於五胡之亂二千年閒憑私臆決罔聞於行帝號官儀承秦舛矣郊祧廟室踵漢誤矣衣冠樂律雜胡制矣學校養不賓之士科舉取投牒之人資格用自陳之吏剌平人以爲軍而聽其坐食髡農夫以規利而縱其自奉授田無限而豪奪武斷以相尙也出泉輸租而重科覆折以相蒙也嗚呼生斯世也爲斯民也而讀聖賢之書以求帝王之法使其心曉然見之且無所於用也況眾言淆亂始以春秋戰國之壞制衷以秦漢晉魏之雜儀終以鄭王諸儒之臆說學者之耳目肺腸爲其所搖惑而不得以自信於是根本不立而異端得以乘之利祿得以移之文詞得以溺之則有口道六經而心是佛老篤信而實踐者矣則有心是聖學而輯爲文詞隨世以就功名者矣六經之書孔孟未及行也今二千年矣而猶莫之行也余長而有聞晚益多懼舜兪以藏書屬記願以所懼者相與切磋究之嗚呼其亦以餘言爲過矣乎】題詠天目山【平齋洪公招隱三首雲气斂兮天目之顚濤江綫橫兮海門濺濺扶桑子半兮陽烏翩可俯而掬兮咽以天井無聲之泉子其隱乎吾與子兮拾荃雲气冒兮天目之趾疊湫歕薄兮洞石齒齒列缺正晝兮睡蛟起可仰而擾兮浴以天河倒流之水子其隱乎吾與子兮采芷雲气吐兮天目之腹乳潭沈沈兮鴨潭煜煜徐五朝往而暮來兮雙碧鹿可挽而舞兮侑以天風步虛之曲子其隱乎吾與子兮蒔菊】雷神宅【東坡贈唐道人詩已外浮名更外身區區雷雨若爲神山頭只作嬰兒語無限人閒失箸人】新婦石【白樂天有新婦石詩堂堂不語望夫君四畔無家石作鄰蟬鬢一梳千歲髻蛾眉長掃萬年春雪爲輕粉憑風拂霞作胭脂使日勻莫道面前無寶鑑月來山下照夫人】望江石【徐凝有詩登巖背山阿立石秋風裏隱見浙江濤一尺東溝水】山房【洪公用子有韻門巷蕭然雀可羅藏山萬卷自研磨懶尋玉女登西嶽甘伴金僊坐補陀書帶艸長塵慮少砵曇花放道緣多酒肴問字如相過引道松閒不用呵又答景揚朝家久設禮爲羅小寄禪窗共講磨紅錦障泥飛騕褭黃金寶校琢盤陀冰齏薦飯鄕風古雪汁烹茶雅道多領取單傳心法去會將佛祖一時呵再用韻煙霏深處萬山羅閒裏工夫歲月磨上采緯書幹鑿度下搜雜誌薛廷陀手披不厭燻沈水心悟何妨涉貝多若問尊經閣中事南丰作記也須呵】

岝﹝上山下咢﹞山在縣西二里舊志云岝﹝上山下咢﹞者山之髙峻貌也峭聳淸絕下浸碧溪旁環翠巘遙望天目爲醒心豁目傑特之觀東面有石壁髙五十丈腰有路可通車馬見於林樾掩映閒南北有路登山如徑葉丞相衡爲令日有名作小飛來之句山顚有曠軒在崇壽院縣治內外山川之秀廛裏之富盡在目擊閒舊名昌黎館邑人以令韓瓘爲政明允名軒以寓去思又有雙溪疊嶂山南中路舊有懷謝亭久廢世傳謝安曾遊晉史言安往來臨安當亦嘗至此山之北有石塔三旁有古松偃覆如蓋塔北有跨虛亭亭下崖壁數丈有仙人壇殆類鑿成正在石壁險絕處山下出泉乳色而味淸有亭覆之名淸白泉前瞰浮溪石橋雄跨其上名趙公橋題詠【平齋洪癸送人遊山詩驟暖揠芳意薄遊烘軟塵亂山雲气曉啼鳥杏花春人物少催老物華新換陳一聲﹝金呈﹞爾瑟沂水綠鱗鱗】

浪山在縣西南三十五里上有三池相接在髙崖絕壁閒其水奔流如瀑神龍所宅因祠焉今賜名靈惠廟每縣之西南隅云滃然而興稚耋必嘩曰浪山雨來矣山後有柯相公潭舊志云柯相公自歙泛舟而下溺於此每陰翳或聞絲竹聲起潭中浪與山連故名浪山亦名波山有柯相公祠

西菩山在縣西十三里嘗現菩薩像因以名山九鎖交陳雙峯對峙明智寺在焉寺前半里許有亭曰轉山取東坡路轉山腰之句

東山在縣圃東二百餘步有白雲庵絕頂有山翁亭記文白雲庵【縣令王日益記曰去縣治餘百步有山橫亙於左上舊有庵曰白雲屋數閒西向以僧主之僧亡而守者弗虔一夕而燼惟鐘樓獨存余來爲縣之明年鳩財更刱且南其戶仰顧山翁俯瞰東圃岝山咢桃源拱揖敷映而井邑廛裏之綢繆盡在其下余朝而登望炊煙前後之出沒則曰吾民庶幾有一飽之適歟退而食爲之廾夕而登睹燈火遠近之明滅則曰吾民庶幾有室家之樂歟退而寢爲之安民情舒戚吏治臧否皆不逃於目擊之頃則是役也豈徒爲遊觀具哉若夫月上山椒寒光逼人風在木杪琴笙自韻與夫云獨畱而悠曳雨半霽而空蒙則又當屬諸登髙能賦之流而余則謝未暇】

觀山在縣西北二里有東嶽行祠許遊煉丹井

甲子山在縣西北三里上有烽候亭

靑山在縣西二里縣學正對此峯

眉山在縣北三十里有開化院

響山在縣北一十六里

馬鞍山在縣北二十里

金樓山在縣南二十九里地裏志一名霞山

獨角山在縣西南三十里有梵安寺何滕墓在焉

生僊山在縣南三十里天師張道陵生於此山之西因以名之今集眞觀卽其宅基舊名生僊觀山下有煉丹井尙存

浮玉山在縣北七里妙樂院山上有石可浮故名浮玉

石柱山在縣東五里上有石天然成柱髙二丈圍一丈古篆十數字

南陽山在縣東南一里有廣惠行祠無極宮在其左

桃源山在縣東二里有許遊觀

鳳山在縣南一里傍有道院

鶴山在縣東與石柱山相接地出桃味極甘美

金鵝山在縣南一里有寂照寺

地風山在縣南七里風多自石穴中起

阿頂山在縣東一十五里舊志云絕頂有越王城

牢山在縣南三十五里上有龍池

丁峴山在縣南三十五里

武勇山在縣南四十七里有常樂寺佛圖澄所刱相傳云澄嘗與鄕人習武於此考之晉史石勒之亂沙門遇害者甚眾澄投勒大將軍郭黑略家亦知兵者也今鄕人歲以上巳迎引尙存習武之遺意

馬頭山在縣南四十五里狀如馬頭上有福興禪寺

閻湖山在縣南五十里上有龍池闊數丈深不可測𨿽旱不竭有禱必應每風雨陰雲出焉

白山在縣南五十三里崖髙三十餘丈下臨深潭上有浮石純白山前有廟俗呼爲白沙廟或患气疾浮腫搗石煆服之卽愈

流襄山在縣南五十里舊志云因堯時洪水爲名

鑿山在縣西七里亦巖嶺之類

良梅山在縣南八十二里

閱武山在縣北五十里千秋嶺泗洲庵後吳越王錢氏置寨以禦江南李氏因以名焉咸淳臨安志卷之二十七

志﹝十二﹞

山川六

山﹝六﹞

富陽縣

赤松子山在縣東九里髙一百五十丈周回四十里一百步赤松子駕鶴時憩此因得名其形孤圓望之如華蓋又名華蓋山一曰赤亭山又曰雞籠山題詠【謝靈運詩宵濟魚浦潭旦及富春郭定山緬雲霧赤亭無淹薄溯流觸驚急臨圻阻參錯亮乏伯昏分險過呂梁壑洊至宜便習兼山貴止托平生協幽期淪躓困微弱久露幹祿請始果遠遊諾宿心漸申寫萬事俱零落懷抱旣昭曠外物徒龍蠖○丘希範詩漁潭霧未開赤亭風已揚棹歌發中流鳴鞞響沓障村童忽相聚野老時一望詭怪石異像嶄絕峯殊狀森森荒樹齊淅淅寒沙漲藤垂島易陟崖傾嶼難傍信是永幽棲豈徒暫淸曠坐嘯昔有委臥治今可尙】

西巖山在縣之北三十里巖有洞洞口有池早晚與潮應石有葛仙翁足指前有煉丹鼎山下有石扣之鏗然人號石鼓世傳有僧坐於巖前一日葛仙翁求其地煉丹僧遂退西巖仙翁丹成上升僧亦仙去今號日升裏題詠【樂天詩千古仙居物象饒道成丹熟晝升霄巖前寶磬傳松韻洞口靈池應海潮崖折百花遲日晚鶴歸淸夜唳聲遙登臨漸到希夷境手拂行雲度石橋】

小隱山在縣之北一里三十步爲縣治主山陽夏公謝絳遷居於此子景初景溫築書室於山之半今故基雙松尙存歷年久山屬於官淳佑元年宣葬丞相李文淸公宗勉題詠【謝絳三詩餘近營別墅於小隱巖忽憶癸酉冬奉詔逆虜使於陳橋驛夢中偶賦及寤寫在牘背今因巖名知所賦三言前契矣遂足爲八句僕本塵外士功名若毫末因尋小園隱忽見羣芳發昔夢宛可記靈契方玆達會須掛朝纓歸弄巖前月雙松亭築居喜物外披徑窮木末層阜繞襟帶澄江見毫髮芬芬山蜜熟決決春泉活林梢閃猿隕石罅慭銜月坐長百慮寂望遠孤興發何必較萬殊吾自師吾達答梅聖兪問隱聖兪一幅書問我小隱居小隱詎有異築室數畝餘巖壑不峻﹝山卒﹞田園非美腴所欲近丘墓歲時來掃除先人夢讀史尊道本聖徒絕筆於此詩子孫無忽諸刻石置中堂且使過者趨題牓爲服訓義取銘盤盂後嶺雙松亭徑術何威迂下臨富春渚萬象生有無東偏作艸舍可以施琴壺門前碧塘水萬木栽荷蕖風來觸香气長著人衣裾澄水泱泱流黍稻可勿枯柔桑及美果種廣莫記株澗艸不識名野禽多異呼坐此易歲晏自與人世疏在昔東陵侯瓜壠猶親鋤楊惲謝九列種豆南山隅余嘗有此志來者安敢誣誅茅實張本解組當後圖是時考盤賦從我者誰歟近來傳越石趣尙若不殊儻聞丘樊往不顧升斗儲如君美才具日月升云衢安敢預招挽粗自陳其愚○範文正公畱題小隱山書室小徑小桃深紅光隱翠陰是非不到耳名利本無心筍迸饒當戶雲歸半在林何須聽絲竹山水有淸音】

胡鼻山在縣東五里山峭峻下瞰大江路狹而險行者患之乾道中令陸柟因邑士謝安頤之請鑿路欄石以護自此往來者以爲便嘉定癸酉令程珌修嘉定丙子令曾治鳳重修尉陳震爲記寶慶乙酉令趙汝捍補甃易石欄爲石壁置庵業名惠民庵淳佑戊申令陳夢炎因禱旱立麻源眞君祠於山之巓又請撥延壽寺舊額攺惠民庵爲惠山延壽寺記文【陳震記曰邑之東繇東門鋪抵赤松可九里多鑿穹石堆埼爲路旁瞰大江﹝山集﹞﹝山業﹞湍險夜行不禁亡賴之人抵禁肆欺乾道閒邑令陸柟更辟路創石欄建庵守以僧民以爲便歲久柱折欄壤守僧不存行者惴然嘉定丙子令尹曾公治鳳始增立石柱一百七十根翼以欄楯復修其舊相望不絕葺庵以存僧姦人屏迹又自觀山直抵廟山二十里山行病犖確泥行多濘淖公悉砌以石版召匠度費悉以委之視其成計尋丈而償其直不任吏不役里長凡爲路一千五十二丈逾月而成與今天參鄭公所砌入京之道相爲聯屬端夷廣衍可以久而勿壞矣第石欄幹之設以木爲柵遞兵走卒挽船之夫夜過者多竊以爲薪易至廢壞非嚴其禁不止舊比掌以里正若縣家加檢防而時葺之不難也惟後之君子以弘濟爲心毋以創不自我而怠焉幸矣】

觀山在縣治之東百餘步一峯髙聳橫截大江孫氏嘗於山頂建道觀因得名又號石頭山有亭曰勝覽縣東以水口蕩滉無際以此山爲靑龍襟抱環合邑賴以立第地屬居民病於樵采會眞覺僧貿得之邑令曾治鳳出公帑錢六萬易而屬之官竹木茂蔚自是邑之形勝攺觀焉山有嚴君祠淳佑閒縣令李迪更創祠宇下有三亭曰耕春曰逸云曰虛全山下又立小庵置僧以供灑掃

樟巖山在縣北五里獨髙眾峯巖有樟故名又名橫山世傳赤松子煉丹之所山有石巖龍藏其中西北有穴久晴則起霧絪縕如陶煙乃雨候也

姥岑山在縣北二十五里山腹有水沼赤萍生其中山下有廟俗號爲姥岑王歲旱禱必雨

白龍山在縣北二十里勢若屏風與姥岑相連山側有小沼姥岑白蛇往來其上初樵者入山見蛇吐珠捕而烹食之舉家斃珠後歸里人楊氏數年有羽衣至其家紿取視俓持去楊氏蹤迹之忽不見

貝山在縣西三十里髙三百丈廣七十八里西屬新城界山頂有湖有蕭史君廟每旱禱必應

胡洑山在縣西南五十里髙三百丈廣一百三十二里上有石樓石城侯景之亂里人姓陸者率鄕鄰保固之全活萬計上有石佛父老傳云澶淵之役嘗見夢於章聖皇帝後有水旱亦嘗遣使禱焉

亭山在縣南一十八里髙二百丈廣一百五十里晉處士孫文度建亭

陽平山在縣南一十五里髙五十丈廣二十裏面大江有孫鍾墓在焉【詳具冢墓門】

都輿山在縣西南四十里髙九十丈廣三十五里其狀類馬又名馬山

靈巖山一名湖南山在縣南三十里髙八十丈有仁惠龍王廟寶山院【釋曇超姓張氏建元末棲錢塘之靈苑山夏嘗講經有一老人來聽問其姓名曰我非人乃龍也居富春鹿山之下昆弟五人余處其長邇者鄕民耕山逼我居室羣龍怒閉膏雨以害田稼今累月矣余不忍民之焦熬也勸督羣弟執怒不從聞師道行髙妙必能化伏師曰此庵亦要水汝能爲吾致之乎老人卽於庵前撫掌泉自湧出今彼山有撫掌泉師曰汝發此心佛何以加今欲吾往如何龍曰師能往彼設壇戒眾然後浮舟觀山之下講大雲請雨經則雨當降師曰我固願往彼未見信如何龍曰吾當感夢於官民使之迎師次日邑官居民不約同夢遂迎師於靈苑山師離山雨隨注乃就觀山結壇受戒浮舟誦經雨大沾洽羣龍復致謝曰欲爲師就此建庵朝夕冀聞講演雞籠山可否師曰此近人居我且歸北山汝別卜地龍遂於湖南山巖請師居之山峻師不能陟龍化爲白馬載師登巖卓錫以居今石上馬迹存焉巖下有沼四時不枯遇旱祈求擊鼓鳴鐃其水漸生時現諸物或鰻鱔龜魚蜴蜥之類取而禱之無不立應歷歲﹝帛系﹞遠感應如初乾道四年縣令陸柟以父老之請聞於上司乞奏諸朝是後縣令樓潚呂昭亮接續申請至嘉定三年冬賜靈悟大師而龍以仁惠廟爲額錫書至縣令程珌率僚佐合浮屠威儀賓導至於湖南之山先是僧道琳爲屋三楹以奉香火至是縣令程珌復佐其費移舊基創佛廬以承上旨以尉其願】

鹿山在縣西南五里其狀如鹿世傳有羣龍居之興水旱爲民害因靈巖大師講經化服其孽遂息俗謂之降龍山【事見靈巖山】

屠山在縣之西南五十餘里世傳有姓申屠結廬以居乃以名其山復以志其裏有寺號大雄野史所載禪月以詩見吳越曰一缾一砵垂垂老萬水千山得得來王說之館於羅隱之舍隱恨識之晚復以詩遺王有寶劍霜寒十四州之句王謂之曰詩則美矣若能攺作四十州當得相見師喟然曰州不可添詩亦不可攺孤云野鶴何天不可飛耶遂杖錫去之至於山下欣然而止有怪石故庵在寺之東偏【詳見大雄寺陳剛中所記】記文【陳剛中作記敍屠山之勝有曰峯巒重復端若拱揖應接不暇湍流怪石神刻鬼劃千巧萬狀中有平田如設萬席挺然僧寺出於林表佳木修竹左右交翠此中屠剛違新室之禍申屠蟠晦黨錮之名避地結廬於今千載子孫因家焉支派分衍至百餘室因姓而名其山山之陽復以申屠志其地又分上下前後焉是山也東揖桐君之廬南望孫君之圃山深林密而無虎豹之藏地僻人稀而無寇盜之患云云】

新城縣

北山在縣北三十里記文【晁無咎記去新城北三十里山漸深艸木泉石漸幽初猶騎行石齒閒旁皆大松曲者如蓋直者如幢立者如人臥者如蚪松下艸閒有泉沮洳伏見墮石井鏘然而鳴松閒藤數十尺蜿蜒如大蚖其上有鳥黑如鴝鵒赤冠長喙俛而啄磔然有聲稍西一峯髙絕有蹊介然僅可步系馬石觜相扶攜而上篁筱仰不見日如四五里乃聞雞聲有僧布袍躡履來迎與之語﹝目咢﹞而顧如麋鹿不可接頂有屋數十閒曲折依崖壁爲欄楯如蝸鼠繚繞乃得出門牖相值旣坐山風颯然而至堂殿鈴鐸皆鳴二三子相顧而驚不知身之在何境也且暮皆宿於時九月天髙露淸山空月明仰視星斗皆光大如適在人上窗閒竹數十竿相摩戛聲切切不已竹閒海﹝木﹞森然如鬼魅離立突鬢之狀二三子又相顧魄動而不得寐遲明皆去旣還家數日猶恍惚若有遇因追記之後不復到往往想見其事也】

烏伊山在縣南五里祥禽鄕髙三百二十丈周八十五里

百丈山在縣南五里太平鄕亦名卓筆峯題詠【許廣淵詩片雲晴點墨滴露夜揮毫○許仲蔚詩云云葉閒鋪紙煙煤潤灑尖遠疑題塞鴈髙欲篆秋蟾】

﹝山豪﹞山亦名崤山在縣西二十里新登鄕髙二百五十丈周七十里有洞穴深十丈水泓澄旱禱必應

三貝山在縣東北二十里昌東鄕髙三百丈有水池半畝深三尺歲旱祈之應

天柱山亦名皇甫眞君山在縣西十里七賢鄕地名裘塢唐大中閒歲旱農父汲水灌田遇一老人云何不往此山下禱於獨角仙人言畢俓去農父追及於余杭縣界遂口授醮謝名位曰皇甫眞君也因名其山歲旱禱多應

仙坑山在縣西二十里七賢鄕晉咸和中有七仙客圍碁石上因名山產茶其味特美鹹平元年有獵徒見白鶴三衝天而去石上有碁局未收及獵回不知所在

烏﹝山善﹞山在縣西十五里折桂鄕名苦竹上有龍井禱之應井旁有白鶴仙人祠

釋子山在縣西北二十里永昌鄕靈耀寺因以名山靈耀今爲三學院

果園山在縣西北一里

黃山在縣西二里

雲山在永昌鄕

巧﹝土冗﹞山在七賢鄕

戴家山在昌西鄕

鄭家山在廣陵鄕

靑巒山在太平鄕有碧沼寺

成山在新登鄕有寶乘寺

錦丘山在縣西五十里南新鄕

瑞應山在縣西五十三里南新鄕

三九山在縣西五十一里南新鄕

鴉棲山在縣西五十里南新鄕

牢山在縣西六十三里新安鄕

漁洲山在縣西六十五里南新鄕中有合龍池或曰合靈池巖上有三池深莫能測奇詭萬狀西又一池耆舊言其源與天目龍池通每歲旱禱雨者旁午於道廟在合龍池之前淳佑九年賜額曰靈惠

南山在縣北三十里廣陵鄕題詠【許廣淵詩路入靑山幾萬重前山行盡路還通小舟棹急巖溪水髙柳絮飛堤岸風春物老時林徧綠晚煙收處日垂紅民居稀闊兼窮僻多使頑夫气自雄注云廣陵鄕之民於南新舊稱頑很○許仲蔚和云靑山疊疊水重重古道才容匹馬通飛鳥自由啼晚照落花無著趁春風巖前積靄參差綠天末餘霞點綴紅一一廣陵如在眼詩壇誰敢較豪雄】

塔山在縣�����題詠【晁無咎塔山對雨詩山外圓天一鏡開山頭雲起似浮埃松吟竹舞水紋亂坐見溪南風雨來竹枝艸履步蒼苔山上孤亭四牖開煙雨蒙蒙溪又急小蓬時轉碧灘來】

龍門山在縣西七十五里新安鄕上有龍池

鹽官縣

金牛山在縣東八十三里髙三百丈周回一十九里太平寰宇記昔吳楚閒金牛自毗陵奔此山而沒因名山側有洞或云建炎初黃灣居民多避虜於此燭之深不可測好事者遊焉則有蛇怪

審山在縣東北六十五里髙五十三丈周回七里三百步漢審食其墓其閒故名有僧崇慧庵基土皆五色有僧智標塔秦王磨劍石有靈池水旱不盈涸

黃山在縣西南四十里一名越城山髙五十丈周回六里二百步其色黃故名

紫微山在縣東北六十里舊志云唐紫微舍人劉禹錫作剌史行縣至是山望峽石湖因名今半山有碑鐫紫微山三字【按禹錫未嘗爲杭州剌史惟白居易裴夷直自中書舍人出守舊志誤也】題詠【唐顧況詩家在雙峯蘭若邊數聲淸磬發孤煙山連極浦鳥飛盡月上靑林人未眠○楊璇詩野寺孤峯上危樓聳翠微卷簾滄海近洗砵白雲飛竹影臨經案松花點衲衣日斜登望處湖畔一僧歸又地勢連滄海山名號紫微景開僧坐久路僻客來稀峽影淸相照河流石自圍塵喧都不到安得此忘歸○朱伯虎詩鑿石開山已幾年半天臺殿聳危巒曉鐘聲向云邊落夜月光從檻底看野色難藏千里秀松風長占一軒寒老僧此處眞佳隱應笑塵勞效小官○余弼詩孤峯牢落幾何年臺殿於今插半天已是精籃誇絕徼更將寶塔在危巓煙霞色任陰晴變鐘磬聲隨上下傳珍重老僧無別境一生幽趣只山川○富臨詩鑿石誅茅四十年稜層寶樹出諸天更逢地勝驚遊客不負身披壞衲田別郡坐看雲散後平湖下壓鳥飛前還知老令忘歸否爲惜難移近縣廛】

石堆山在縣東南五十里

尖山在縣東南六十里

觸山在縣東南六十二里

盈山在縣東南六十二里

花山在縣東南五十里

菩提山在縣東六十里山有靈泉【詳見井門】

袁花山【上有小山】在縣東六十里

贊山在縣東北七十里

赭山在縣西南四十五里

巖門山在縣西南四十里

蜀山在縣西南二十七里隋書地理誌云鹽官縣有蜀山

雷山在縣西南四十里

昌化縣

唐山在縣後髙二十丈【爲縣治主山】

靑山在縣前髙二十丈

武隆山在縣西北一里髙五十丈周回二十里有晉葛洪煉丹井唐天后以山名應圖讖分紫溪縣別置武隆縣【沿革見郡縣表】

晚山在縣西北十里髙一百四十丈周回三十里晉許遊所居山下溪灘號許遊灘唐人詩葛井許灘今古傳遠遊嘗至於潛采藥遺迹爲許遊觀其事甚明但今復號灘爲洗耳灘又引巢父飲牛爲侶號橋爲白牛楹蓋因山遊二字音同而﹝言爲﹞耳

箕山在縣西北十里神仙所隱

百丈山在縣西二十里髙一千五百丈周回二十里一名潛山吳興地誌云於潛西有潛山堯時洪水此山潛水中不沒者百丈因名焉山上有太公澤旁有王大伯鹽洞或見鹽數十袋曝於洞口就之不見始疑以爲神仙山下兩石對峙髙二三丈號秦王石其二峯並者號雙峯

柳相山在縣南三十里髙一千八十丈周回一百三十里東接紫溪縣南入分水縣

千頃山參寥子有玆山嵯峨冠天半之句上廣千頃有龍潭蒲葦四密潭中魚金銀色禱雨輒應西有娑羅巖生娑羅花一株蔚然聳翠初夏開香聞數里海棠瑞香黃菁徧生山麓題詠【司馬槱詩瓊葉半開童女頰蕨芽初長小兒拳山中雲雨𨿽無味何似山河走暮煙一池春水應江潮中起沙鷗數尺髙誰謂風雲遠朝巿亂山深處亦波濤欲爲龍池遊束﹝哀去口攺壯﹞戒蓐食雞鳴天未曙呼兒重蠟屐縈回溯寒溪確犖疲亂石迢迢萬丈嶺宛轉蒼龍脊山髙吐朝气恍不辧咫尺俯聽雷雨聲仰逐猿猱迹委蛇度花塢綠靜艸可席喜如出籠檻身輕飛鳥擲不辭雙足繭遠探蛟龍客傳聞此山頂舊有滄海色爾來三十年潭湫變枯荻至今應江潮尙浮鷗鷺集至理竟未解對之空太息不如西湖遊揮篙泛瑤碧○吳珩詩松檜陰中六月淸異花靈艸不知名路從瓊液上前過人在水晶宮上行千尺翠嵐分月色一軒寒籟動秋聲登臨不厭躋攀峻貪看雲從舄下生千頃山中月三黃頂上云相看無一語今日喜逢君○淳熙十三年六月中使奉徳壽宮命捕金銀魚新安胡�詩云千頃山髙六十里上有寒潭淸且泚神龍久向此中蟠作霖肯爲蒼生起羣魚從之時浮沈噞喁光彩歲月深自然形質異凡鬣或如美玉或如金或靑或紅或閒色縱使丹靑摸不得幾年潛伏少人知一旦聲名動京國皇家太平端好奇麟欲效瑞鳳欲儀白環銀甕爭走獻豈得汝輩藏洿池深山大澤多遺寶紆余卓犖皆娟好願移网罟聊一施嶄然頭角趨明時】

石室山在縣南四十里巖洞如室

銅杭山在縣南五十里東接分水南帶淳安西亙績溪其最髙峯名銅坑窮絕處有龍池三艸木蔭蔽龜蛇浮游或雲气籠罩必雨歲旱禱焉

福泉山在縣西南五十里神龍所居云出其中則大雨

大明山在縣西九十里南接嚴州昔悟空禪師所隱今山下立慧照院

巾子山在縣西北四十五里

大鵠頭山在縣西六十里或以爲山類鵠頭或以爲鵠曾棲止得名勢淩霄漢人不可到惟采藥人結伴攜糧具火信宿上下其中坦平神仙所棲花果人不敢采有龍池闊三百畝四傍如葑田歲旱人攀緣禱雨其上咸淳臨安志卷之二十八

志﹝十三﹞

山川七

巖

城外虎頭巖在錢塘門外介於寶巖定業寺後山葛澧錢塘帝都賦雲巖則虎頭【故老傳云此山舊有巖石突出如虎頭吳越王納土後望气者云杭州西湖有虎頭山形勝命鑿之】連巖靑林巖理公巖玉女巖【已上四處詳見武林山】象鼻巖佛手巖【已上二處詳見淸修寺】

余杭縣伏虎巖來賢巖仙迹巖【已上三處詳見大滌山】

臨安縣虎頭巖牢山巖並在縣西一十八里貴山巖龍池巖朱積巖並在縣西南二十里髙巖浪嶺巖東冷水巖西冷水巖金城巖並在縣西三十五里烽火巖吳居巖並在縣東三十里溠水巖王會巖並在縣北十五里東永安巖西永安巖並在縣北二十里東坡遊東西巖詩云卽謝安東山長壠巖石桂巖並在縣西二十五里定安巖在縣西二十五里

於潛縣芝艸巖響水巖【已上二處詳見天目山】甲子巖在縣西北三里太陽巖在縣西二十五里云鶴巖在縣北四十五里大明巖在縣西北三十五里小明巖相去大明巖半里靑畤巖烏畤巖白畤巖去小明巖十里三巖皆相望老公巖在縣西二十里安人巖在縣西十里巢山巖在縣北十五里盧山巖在縣西北十五里巖頂方丈餘皆磚甃意古廟基也其上時有音樂聲聞裏余久晴聞之則雨久雨聞之則晴村人以時祭之皇甫巖在縣東一十五里近平越城舊志云後漢皇甫嵩破妖賊許生於此故名有鑄冶郊壇城寨尙存考之漢史靈帝熹平元年會稽人許昭聚眾自稱大將軍立父生爲越王攻破郡國遣揚州剌史臧旻丹陽太守陳夤討擊三年十一月大破許生於會稽斬之及考皇甫嵩傳止載討黃巾賊張角之事而不及許昭贊中所云雋捷陳潁亦弭於越是時陳國潁川各有賊起朱雋與皇甫共平之釋者云謂平許昭恐是時嵩以功遜雋或討賊之初曾駐兵於此史逸不載亦未可知然三國誌孫堅傳乃云妖賊許昌起於句章自稱陽明皇帝注云靈帝紀曰昌以其父爲越王與其子韶扇動諸縣堅以郡司馬募召精勇與州郡同討破之剌史臧旻列上功狀則又與漢史所載不同因並書之白馬巖在縣南六十五里兌村絕頂有龍池仍有石巖袤百餘丈其色皓白遠視之猶白馬然故耆舊相傳以名其巖大陽巖在縣北三十五里寨村東巖獨髙峻四圍甃石如小城鄕老言錢氏屯軍於此本不甚眾但數令兵卒更易服色旗幟遶巖頂以張虛勢巖頂平廣十餘畝一池闊四丈深不可測久旱不涸四岸有竹交覆池上鄕民或縱野燒惟此竹獨存遇天色陰雨時有仙樂之音聞一二里閒響水巖在巾子山重峯之內中有一港步履者聞下有水聲泠泠不絕不知流注何處

昌化縣墨子巖在縣西南四十里蒲川其髙切云上有室穴坐具樵者曾見野服三四輩環坐石上問侍者云古墨子也石巖在佛迹山縣南金山二十五里山前對峙名山雄峻﹝帛系﹞亙自麓至巓一日方到有石鼓石坐石碁盤蓋神仙所棲獅子巖在縣西五十里山形如獅

嶺

城內外八蟠嶺在今大內後萬松嶺在

和寧門外西嶺上舊夾道栽松樂天夜歸詩云萬株松樹靑山上十里沙堤明月中東坡蠟梅詩亦有萬松嶺下黃千葉之句今第宅民居髙髙下下鱗次櫛比鐵冶嶺在城內步帥衙左虎翼營之東紫坊嶺在城內瀁沙坑七官宅側駱﹝施去方攺馬﹞嶺在城內三茅觀之麓嶺下有巿俗呼小壩頭慈云嶺在方家峪旁爲郊壇有後唐石刻篆書梁單閼之歲興建龍山至涒灘之歲開慈云嶺風篁嶺在錢塘門外放馬場西路通龍井嶺最髙峻元丰中僧辧才師淬治修篁怪石風韻蕭爽因名曰風篁東坡嘗詣師師送至嶺上因舉遠公過虎溪事師笑曰杜子美不云乎與子成二老來往亦風流遂作亭嶺上名曰過溪亦曰二老坡公賦詩紀之又探梅詩有問信風篁嶺下梅介亭詩有丹靑明滅風篁嶺之句嶺之巓有龍井【詳見井門】分金嶺在錢塘縣舊治西南到縣六十里滕村嶺在錢塘縣舊治西南到縣五十里靑木嶺在錢塘縣舊治之西到縣四十里狗頭嶺在錢塘縣舊治之北到縣五十里五嶺在龍山之北徐村嶺【一名姜擦子嶺】在錢塘縣定山北鄕白塔嶺在錢塘縣龍山之東礌馬嶺在錢塘縣定山北鄕牛坊嶺在錢塘縣定山北鄕牌山嶺在錢塘縣定山南鄕大麥嶺祥符志云在錢塘舊治西南到縣一十五里今與步司右軍寨相連路通放馬場舊多種麥因以名嶺之巓有觀音閣對山有東坡同王渝楊傑張﹝王壽﹞元佑五年三月二日遊三竺過麥嶺題名刻石葛嶺在西湖之西葛仙翁嘗煉丹於此有初陽臺髙宗皇帝卽其地創集芳禦園理宗皇帝以賜今太傅平章賈魏公建第宅家廟蓋魏公元有別墅在焉【詳見行在錄】棲霞嶺【一名劍門嶺又曰劍門關】在錢塘門外顯明院之北舊多桃花開時爛然如霞故以名嶺下有嶽鄂王飛墓﹝施去方攺馬﹞巘嶺在九里松之東乾道志作﹝施去方攺馬﹞苑嶺臙脂嶺在九里松曲院路之西土色獨紅因以名之石人嶺【一名馮公嶺】在靈隱寺西極髙峻有石人臥路旁故名東墓嶺在靈隱寺之西去城二十餘里大靑嶺在東墓嶺之南郎當嶺在大靑嶺之南黃泥嶺在行春橋水竹塢步司前軍寨之南胡家嶺在錢塘縣長壽鄕極峭峻頂有石井旱不涸歌樵嶺在錢塘縣大慈山塢石姥嶺在仁和肇元鄕髙五十餘丈灌肺嶺在大街淸河坊北舊有坡阜今夷爲逵路而名尙存狗兒嶺在教睦坊內亦夷爲路

臨安縣金鵝嶺在縣南一里又名鵝鼻嶺光錢嶺在縣南又史靑艸嶺錢王嶺在縣西平戎嶺在縣西南二十里又名釜嶺浪嶺在縣西五十里舊志云嶺上有響洞龍須嶺在縣西五十里產龍須艸

於潛縣巖嶺在縣北五里五季中錢氏以日者言其地有王气命鑿之浮雲嶺在縣南二十五里題詠【東坡作倅捕蝗至浮雲嶺山行疲苦有懷子由弟二首西來煙陣塞空虛灑徧秋田雨不如新法淸平那有此老身窮苦自招渠無人可訴烏銜肉憶弟難憑犬寄書自笑迂疏皆此類區區猶欲理蝗餘霜風漸欲作重陽熠熠溪邊野菊黃久廢山行疲犖確尙能村醉舞淋浪獨眠林下夢魂好回首人閒憂患長殺馬毀車從此逝子來何處問行藏】竺嶺在縣南十五里近嘉泰橋牧嶺在縣南四十里髙五里嶺上有古松一本盤錯奇怪嘗有兄弟鬩墻欲訟於有司夜行憩其下遲明辧色相視乃伯仲也遂各悔咎息爭而還因名松爲木長官龍嶺在縣北二十五里靑嶺在縣南二十五里千秋嶺在縣北五十里與寧國接境上有泗洲庵楊嶺在縣北三十里東北抵天目山眉山西北達寧國驛路梅嶺在縣北一十五里北抵天目金門嶺在縣北二十五里通天目仙源黃嶺在縣西二十里地出黃白枇杷亦閒出佳茗潛志云枇杷出於黃嶺前烏巾山小錫塘塢者尢珍白色者上黃次之淳熙閒徳壽宮嘗密遣人采訪惟烏巾山下汪氏廬前一本實大而味勝歲倍直以酬之桐嶺在縣西四十里有古寨基楊嶺在縣西三十里

新城縣靑牛嶺在縣西七十里南新鄕舊名寶福山方丈有東坡題詩於壁題詠【東坡詩雲暮歸走馬沙河塘靑煙裊裊十里香秋行曳杖靑牛嶺寒泉咽咽千山靜莫笑山僧耳聾喚不聞百年俱是可憐人還衝細雨山前去白雲正在題詩處熙寧七年八月二十五日】

昌化縣龍髯嶺在縣西南四十里地名蒲川石上莎艸厚如茵褥嶺有廟廟後有石鏡其下有潭亦龍所宅咸淳臨安志卷之二十九

志﹝十四﹞

山川八

洞

城內外

靑衣洞在城內三茅觀後故老相傳昔人行至洞口有靑衣童子問之不應良久入洞逐之不見聞風雨聲毛髮竦栗而出

羅漢洞在

敕令所北舊有金文院疊石爲洞塑羅漢其中今廢爲酒庫

金星洞在鳳凰山介亭下【舊志在正覺院政和廢入神霄宮今宮亦廢山屬殿司】洞中生金星艸因此得名又今太廟後禁山有金星洞王柟記將作監題名云有泉淸深有石離奇不越闤闠而都山水之勝銘文【東坡金星洞銘寶山南麓鳳左翅驚雷劃石逋虯起凝陰噓堅出怪瑋是生神艸肖蒼虺離離赤志挾脊尾飛流丹石決癰痏金星非實特取似施及山石亦見謂凡名相因皆此比】

水樂洞在南山煙霞嶺下舊爲錢氏西關淨化院淳熙六年以其地賜李仍建佛宇四望林巒聳秀巖石磻峙有洞虛窈渟涵如淵泉味淸甘與龍井埒洞中有水聲如金石熙寧二年守鄭公獬名之曰水樂洞後二年東坡來爲倅遂賦詩【近歲有施宿父子注坡詩引志林謂錢塘東陽皆有水樂洞此詩爲東陽令王都官作今考志林初無此語按坡倅杭凡三年足迹徧湖山皆有賦詠如楊村風水洞遠在五十里外遊且至再安有近在城南隅乃不一到兼詳詩中語有曰多情海月空畱照聞道磬襄東入海遺聲恐在海山閒若婺之東陽介在萬山烏睹所謂海其指錢塘巖洞甚明太傅平章魏公嘗得此詩眞迹題云右賦東陽水樂亭亦無爲王令作之語蓋此地隸東陽村亦猶風水洞之在楊村也】嘉泰以來洞爲楊郡王【谷】家別圃絫石築亭最號幽雅都人歲時遊觀集焉歷年多蕪穢弗治水樂絕響今太傅平章魏國賈公以其密邇同气南山之墓於往來憩息便遂用厚直得之乃因其舊增葺且命寺僧深求水樂所以廢興者久之不得其說一日公遊焉俯晲旁聽悠然有契曰穀虛而後能應水激而後能有聲今水瀦其中土壅其外欲振響得乎亟命流壅導瀦有聲從洞閒出節奏自然二百年勝槪於是始復乃葺亭以所得坡公眞迹刻寘其上又取詩語名其亭若堂曰聲在曰愛此曰畱照曰獨喜他如介堂玉淵﹝汀去丁攺敕﹞石宜晚則皆紀其勝處又卽山之左麓辟犖確爲徑循徑而上亭其三山之巓杭越諸峯江湖海門盡在目睫扁曰上下四方之宇奇觀也洞中泉山愛此引貫其下入於﹝汀去丁攺敕﹞石匯於聲在達於玉淵山之窪爲池以受之每一撤楗伏流飛注噴薄如崖瀑然景物之勝視昔有加而淨化院則仍其舊云【淨化院有古碑見本寺】題詠【東坡水樂洞詩君不學白公引涇東注謂五斗黃泥一鍾水又不學哥舒橫行西海頭歸來羯鼓打涼州但向空山石壁下愛此有聲無用之淸流流泉無弦石無竅彊名水樂人人笑慣見山僧已厭聽多情海月空畱照洞庭不復來軒轅至今魚龍舞鈞天聞道磬襄東入海遺聲恐在海山閒鏘然澗谷含宮祉節奏未成君獨喜不須寫入燻風弦縱有此聲無此耳○王大受游水樂洞詩歷聘空寒六六天更來洗耳聽春泉迅湍激石浮淸磬懸澑行沙寫素弦洞口林亭三四曲洞中日月幾千年何人獨得開收律譜入宮商與世傳○姜夔次韻王祕書游水樂洞詩自是瀛洲客還因野趣來解衣吟寂寞攜酒上崔嵬石洞山山秀梔花樹樹開只應巖下水相送上船回○任參政希夷游水樂洞詩萬舞列帝所九韶奏虞庭羣公日拱北星斗光熒熒玆辰適休沐聯騎來郊坰愛此一泓玉中有太古聲細響﹝口十﹞宮祉大音希咸莖自然天籟鳴獨許幽耳聽鎭以潛虯靈衛以石獸獰佳哉樂玆遊驩言舉彼觥誰歟昔經始今已歸明廷巨麗所未睹幻眇眞難名健筆哦五字當代推善鳴淸幽極模寫細讀令人醒】

風水洞在楊村慈巖院院舊名恩徳有洞極大流水不竭頂上又一洞立夏淸風自生立秋則止故名多石子紅點如丹持出卽隱置於內如故題詠【白樂天遊恩徳寺詩並序云予到郡周歲方來入寺半日復去俯視朱綬仰睇白雲有愧於心遂畱絕句雲水埋藏恩徳洞簪裾束縛使君身暫來不宿歸州去應被山呼作俗人○林和靖詩平昔嘗聞風水洞重山復水去無窮因緣偶入雲泉路林下先聞接客鍾○趙淸獻公詩風穴有聲連水洞聽風觀水暫閒身杭州未入從容甚且與南山作主人○蘇東坡詩並序往富陽新城李節推先行三日畱風水洞見待云春山磔磔鳴春禽此閒不可無我吟路長漫漫傍江浦此閒不可無君語金鯽池邊不見君追君直過定山村路人皆言君未遠騎馬少年淸且婉風巖水穴舊聞名只隔山溪夜不行溪橋曉澑浮梅萼知君系馬巖花落出行三日尙逶遲妻奴怪罵歸何時世上小兒誇疾走如君相待今安有又和李節推二首山前乳水洗塵凡山下淸風舞檜杉細細龍鱗鋪亂石團團羊角轉空巖馮夷窟宅非梁棟禦寇車輿謝轡銜世事漸艱吾欲去永隨二子脫譏讒風轉鳴空穴泉幽瀉石門虛心聞地籟妄意覓桃源過客詩難好居僧語不繁歸瓶得冰雪淸冷慰交園臨江僊詞四大從來都徧滿此閒風水何疑故應爲我發新詩幽花香澗谷寒藻舞淪漪借與玉川生兩腋天仙未必相思遠憑流水送人歸層巓餘落日艸露已沾衣】【○潁濱和子瞻題風水洞詩風送江湖滿洞天洞門可聽入無緣土囊鬱怒聲初散石齒聱牙勢未前樂奏洞庭眞跌宕歌傳帝所亦淸便可人隱幾觀遺韻重使顏成問嗒然○張無盡詩嶺頭松竹自生寒兩穴茫茫徹鬼關風竊虎威時弄艸泉欺龍睡故離山不嫌淅瀝驚塵耳聊挹淸泠洗病顏窗外月髙湘簟冷更無閒夢到人閒○司馬才仲詩藤梢蔓荒寒蘚花陰空靑窈窕石竇中兩耳風雨並初聞聲蕭騷活火急銅瓶再聽逗餘響萬羽起寒汀我疑此山空石腳連滄溟中有蛟龍蟄鼻息隱雷霆又疑仙翁去丹竈畱巖扃至今鑪鼎中水火爭不停山前老比丘霜眉眼如螢能傳古老語濯我耳昕醒便欲慰塵凡脫我隨爽靈】【○元居中詩二洞標奇古連巖葺宇新涼生淸桂曉暖漲碧桃春閒擁東方騎來尋北隴人破云拖蠟屐琢句寫霜筠譚劇頻飛屑歌長落塵爲探瓊巘勝不記玉觴巡下客慚長穎髙筵飲徳醇追峯到峯頂疑化九霄身又居中上祖無擇云洞蔽深雲遠俗塵山中曾未識朱輪自從白傅來遊後三百年閒又一人○張先和雲水色風光近使君浥塵輕雨逐車輪暫來不宿宜無恨多少行春不到人○許遵雲水洞連風洞精藍兩洞前山髙易藏日樹老不知年板有華宗什名畱少傅篇煙波門外境寂寞變桑田○範文正公詩神仙一去幾千年自遣秦人不得還春盡桃花無處覓空餘流水到人閒○許元佑詩野寺依山立松橋避石斜壞梁飛白蟻枯木掛元蛇道路悲蓬轉功名惜鬢華聊將洞中水試洗眼前花】

靈化洞在郊臺天眞院山頂深百餘步直下闊十餘丈有和靖東坡題名刻於石

登云洞在郊臺天眞院山內錢武肅王嘗置登雲臺

鐵窗欞洞在赤山殿司左軍寨內尼庵之側洞口髙數尺舊有蛟龍出入人畏焉鑄鐵窗欞嵌於石槽以拒之水自窗欞中出六月如冰過慧因寺前折入西湖大旱不竭秦淮海題名記濯足於慧因澗是也

呼猿洞龍泓洞【已上二處詳見武林山】

石屋洞在煙霞石塢南山大仁院洞極髙狀似屋周回鐫羅漢五百十六身中閒鑿釋迦佛諸菩薩像直下入洞極底有泉【詳見大仁院】

煙霞洞祥符志云在鐵塘縣舊治之西一十六里晉開運元年有僧彌洪結庵洞口遇一神人指此山後有聖迹何不顯之洪尋至山後見一洞內有石刻羅漢六尊洪旣卒吳越王錢氏夢僧告云吾有兄弟一十八人今方有六王可聚之夢覺訪得煙霞洞有六羅漢遂別刻一十二尊以符所夢其洞極大乃諸洞之首在烏塢內【洞旁有巖曰佛手巖象鼻巖詳具淸修寺】題詠【周紫芝登煙霞洞詩瀕湖兩峯髙屹立曉相望蒼涼升海日骯髒露千嶂羸驂絕坡﹝施去方攺﹞巖谷飽追訪緬懷洪荒初蘊畜含萬象渾沌久已死儵忽眞巧匠誰令鑿空手出此奇崄狀中虛納遊雲谷靜答幽唱暗穴下無底濤聲想悲壯十八志聲聞附石出遺像誰其架修椽置屋雲雨上靑山不知數遶屋森百丈忽於兩峯閒萬頃見煙浪澎湃海潮聲往往入藜杖天公愛此山令我拜嘉貺眇焉隔仙凡欲往謾惆悵便當學枯禪綺語蠲宿妄自足伴周旋長年此遐放】

蝙蝠洞在錢塘縣煙霞石屋洞後內多蝙蝠因以名之故老傳云洞極深廣無泉建炎閒兵火時里人避難於中容數百人因而獲免今在尼庵民屋後

棲霞洞在棲霞嶺巓妙智寺側其地多巖石蔽翳榛莽中今太傅平章賈魏公來遊望而異之命施畚臿倏見奇狀抉藏剔幽千態溢發殆若神剜鬼鑿地靈寶閟有待而後顯者洞之外爲亭二曰暢亭曰鑰俗入其中穹然如夏屋雙巨石相倚爲閈閎每風從南來穿谽呀而出輒淒神寒骨不可久立故暑遊最勝其右甓小方臺突然坎窞中衡從二石級下達於坻厥土乃剛燥益南仰視左竇四五豁然通明大者圓徑可丈許嘉木當前如月中桂小者星列自相附屬出洞略亭而北行百餘步有曰水洞循而下可十餘丈受泉一泓深不可測極甘洌魏公嘗調以瀹茗

龍洞在臨平山祥符志云自洞門至水際五丈闊一丈五尺髙一丈三尺其水深不可測禱祈多驗

細礪洞在臨平山祥符志云深十餘丈闊二丈五尺髙一丈五尺輿地誌云臨平山有洞數丈出礪石

香林洞在下天竺【詳見天竺寺】

大雄山白龍洞在錢塘縣崇化鄕大雄山故老傳云有白龍藏於洞嘉定八年趙安撫時侃以旱禱龍祠雨隨至奏於朝封顯靈孚濟侯賜廟額曰敏應

護國仁王院洞在錢塘門外掃帚塢有泉出洞中旱禱而雨【詳見仁王院】

海云洞在仁和縣永和鄕超山上有幹濕二洞黑龍王祠

云洞在錢塘門外古柳林楊和王園因坡陀擁土爲之可奪天巧【詳見亭門】

余杭縣大滌洞棲眞洞石室洞鳴鳳洞龍蛻洞鳴鈴洞白茅洞歸云洞【已上八處並見大滌山】

臨安縣

仙人洞在縣北一十五里

石洞在縣西五十里舊志云洞兩旁有石室可容百許人中有龍池云是天之一目可闊二畝近池西北無底有穴通江海

玉仙洞在鳳翥鄕南山去縣四十里地名黃金漾淳佑十年正月二十六日鄕民樵采見一白獸入洞遂﹝屬�﹞開洞口漸進漸深秉燭以視內有三洞深二十餘丈峻壁擁石髙十丈餘色左靑右黃白其狀有仙人有玉芝有寶坐又有如旛者如白龍者如獅子者二柱屹立一長八尺圍四尺一長六尺圍丈餘色潔白柱閒有井深六尺內橫深不可計閒吐煙霧气微溫白龍體滴水不竭余怪石不可勝數

響洞在縣西五十里浪嶺人語其中則響應趙安撫與心名之曰玉仙洞題詠【金華王竹寮執禮遊玉仙諸洞戲題碧雲石崖詩已從鹿巖遊更入龍洞去橫足螃蟹行連臂猿猱度滑徑鏗蠟屐陰﹝厔去至攺圭﹞然樺炬振策扶顚隮捫蘿猛攀附塗險幾欲窮境勝忽有遇谽﹝谷牙﹞通石竇參差流玉乳形開趣彌深興集理自裕便將遺世紛且復恣幽步紆余窮冥搜淹畱迫頹暮題詩識蒼壁聊寫心迹素重遊豈無期恐忘來時路】

於潛縣

仙洞在縣南六十五里盛村其山屹立環以淸流絕頂皆怪石林麓郁然洞門石光瑩如鏡中可容數人風月澄淸之夕聞有樂聲

石燕洞在增口與門堂山連洞口闊五尺長丈餘髙五十餘丈其峭拔處非編梯莫至昔有人秉炬而入自洞門下迆﹝逛去狂攺裏﹞漸低若階級至三二里許陰風浩渺水聲潺湲遂不敢前其中蝙蝠白色爲火所驚羣飛而出且多燕糞意其秋後所藏

湖潭洞三穴皆在谷口東溪東岸云鶴巖之麓上接天目安溪石崖垂覆林木森茂上二洞投以石杳不知所止惟水聲潺潺下洞常有流水不知其源古老相傳與太湖相通故名

冷水谷在桃林北嶺下方圓丈餘源脈邃遠瑩徹如冰雪炎暑尢宜盥滌眞玉壺之寒之寒澑也

富陽縣

巖洞在縣西三十里西巖有水池每日潮再至與浙江相應白樂天詩洞口靈池應海潮洞中有足迹世傳葛仙翁遺迹舊有煉丹鼎今不存

新城縣

新婦洞在縣西北四十里廣陵鄕鄭家山古老相傳云昔見一婦人靚妝而入失其所在因以名之洞有源泉漑田甚廣十餘里閒𨿽歉歲常丰太平寰宇記云有潭深八九尺水淸瑩魚鰻時出沒甚異乾道四年旱令景秉親往行四五里卽有微雨沾道閒踰二十里至湘溪望拜心禱時星月方明忽陰雲四合大雨盆傾遂上其事畿漕以聞敕賜靈應廟爲額【縣西二十里七賢鄕地名長欄又有一洞亦名新婦洞其事未詳】

仙洞在縣南二十五里太平鄕洞口如屋宇至一二百步漸下有隔石似木橫道人不得入父老相傳通桐廬縣界

靈隱洞在縣西六十里新安鄕髙一十丈闊五丈其深莫測中有澗水四時不竭相傳云昔有人遊洞中逾二日忽坐洞門前石上云見神人叱之不覺身出到此

蛻龍洞在縣西十八里新登鄕相傳云初開此洞石門九里深不可極得牙骨一斛皆謂龍蟠蛻而去石閒尙有鱗爪痕自首至尾宛然龍形也稍深入爲二徑遊人至此不敢復入題詠【許廣淵詩山遠洞難窮相傳舊隱龍蟠泥知幾載穿石見遺蹤靈骨巖中換陰雲日下從鄕人祈旱歲歌舞尙虔恭又云往昔開鋤古洞存神龍曾隱穴山巒靈蹤何日靑天去雲气無時白晝寒穿石分明印鱗爪履泉驚懼作波瀾於今霖雨均方國來客休疑尙此蟠○司馬槱詩雷雨何時起蟄龍蒼痕夭矯石巖空不緣嗜好尋劉累定向人閒試葉公還憩池亭名其池曰濯龍一首云梅萼春前破松髯雨後滋石崖鳴野鶴竹塢竄香貍山腳重重轉溪流泯泯遲殷懃窺洞府又得濯龍池○徐評詩薈蔚蒼巖下靈蹤此暫蟠云雷一夜起風雨滿山寒骨腐苔方綠涎餘石未干試憑圖畫去聊羨葉公看○李處全詩龍化當年去不回空餘古洞出崔嵬蒼蒼野色連天遠脈脈泉音穴地來壁上梭飛三尺雨匣中劍躍一聲雷紅雲六月炎蒸處應作商霖澤九垓○陳﹝王玉﹞詩潛虯成穴古危岑曾爲編氓霈旱霖石怪自畱千載迹泥蟠難駐九天心老松猶學拏云勢羣籟渾驚動地吟瀟灑禪關連勝槪追遊誰不快煩襟】

羅宅洞在縣西五十里新安鄕地名羅宅咸淳臨安志卷之三十

志﹝十五﹞

山川九

石

城內外落星石在錢塘門外巨石山南嶺謂之靑山頂有二圓石湖中望之若星墜焉郡國志云古塔山北有落星二石石龍在嘉會門外龍華山後下石龍淨勝院山有石突出宛似龍首故名又有上石龍永壽院排衙石石衕【已上二處詳具鳳凰山】新婦石祥符志云在錢塘縣東南羅剎石【詳具秦望山】王子髙石在北郭稅務側驛亭上云根石上有天亭記秦王纜船石在錢塘門外相傳秦始皇東遊泛海艤舟於此陸羽武林山記云自錢塘門至秦王纜船石俗呼西石頭北關僧思淨刻大石佛於此舊傳西湖本通海東至沙河塘向南一岸皆大江也故始皇纜舟於此靈固石在方家峪水月寺慈云嶺兩路口道堂後靈石在放馬場側按祥符志有靈石在崇因報徳院山舊嘗有祥光現又古迹事實靈石山在南山棲眞院之上晉開運二年建院號興福山水環列松竹扶疏有靈石西庵後爲左丞薛昂功徳院半山有庵泉石尢美皆以靈名石屏風在保叔塔崇壽院山臥龍石在石門澗或云在下天竺寺艸堂前慈云法師詩梅有和羹實龍無爲雨心石上產梅故云石橋在武林山中【詳見武林山】石姥石在烏頭山之東髙五十餘丈有嶺南接運河塘石魚石筍在仁和縣超山古迹有石魚石筍錢塘無垢院亦有石筍

臨安縣龍口石在縣北髙陸鄕臨溪有石如龍飲水石屏【詳見天目山】

富陽縣三官下馬石在紫霄宮前

鹽官縣秦王磨劍石在縣東六十里審山之巓

於潛縣圍碁石在縣北五十五里千秋嶺泗洲庵閱武山前其石屹立髙峻上平如砥鄕老傳嘗有神仙圍碁於此道士石在縣東二十五里落云塢之東其石特立山巓宛如衣羽衣而立又有石洞可環坐數人徐仙姑石庵石城石門石屋石倉石鼓石柱石板石屏新郎新婦石望江石鐘樓石圍碁石石巷石庵洪氏可庵山石已上並詳見天目山仙人臺一在縣北四十五里天目山云封庵北一在縣西岝﹝上山下咢﹞山跨虛亭下數步一在縣西七里山有石壇古傳徐五二仙修眞之地上極平曠一在縣東二十五里落雲山之巓四面壁峙上有石碁盤枰路如新下有石室廣十餘丈石室之前列石屏風髙數十仞又有走馬壇一在縣北烏省溪去縣三十五里有灘半里上有人馬足迹大小數百深八寸許明淨可數前有山名天王墓髙百餘丈四面皆石壘圓正如墓形其巓平地數畝常有泉流亢旱不竭世傳爲會葬人馬迹

新城縣仙人石在縣西六十里新安鄕上有萬年松狀如柏與山之石俱以怪得名

昌化縣石門在獅子巖西五里兩石壁立如門其中回環三五里水﹝汀去丁攺虢﹞﹝汀去丁攺虢﹞循門而出俗傳神仙所棲掛簾石在縣南五十里有潘山峻拔松林二十里山聳片石如空中垂簾下有石碁局松閒有置﹝上穴下﹞造墨處亦神仙所棲金牛迹石在縣南金山二十八里舊傳古有金牛從洪下山透出經行下余村備峯直山腰過外有石壇闊三丈金牛憩石上畱十數迹又有牧童臥及笠杖迹石鏡在龍髯嶺廟後瑩徹可鑑毛發明則霽昏則雨邑人以爲候

峪方家峪在錢湖門外路通慈云嶺梯子嶺有劉娘子寺陳淑妃寺冷水峪在嘉會門外禦馬院側夾山多桃花中有流水爲城南勝槪舊呼桃源遊人多集焉毛湫峪在龍山之南六和塔之北

衕石衕在殿司山上【詳具鳳凰山】東山衕在耿家步之北內有仙姑山唐家衕在九里松慕容妃墓之西馬家衕在九里松步司前軍寨後塔衕在雷峯之後桃花衕在精進寺側筱衕在錢塘縣欽賢鄕盛家衕在浙江亭下

塢

城外掃帚塢在錢塘門外黃山橋楊梅塢古迹事實在南山近瑞峯石塢內有一老嫗姓金其家楊梅甚盛俗稱楊梅塢所謂金婆楊梅是也題詠【楊蟠詩云夏日紅相照天晴塢自開襄陽多椎子摘贈故人來○郭祥正詩云紅實綴靑枝爛漫照前塢不及杏繁時林閒有仙虎】錦塢在錢塘門外上智杲院前寶云庵下舊多花卉故以名之葛塢在靈隱山吳方士葛元字孝先居焉東晉大著作葛洪字稚川亦隱於此題詠【郭祥正詩云二葛旣成仙猶存煉丹處有時化鶴來徘徊不知去】楓木塢在中下竺之閒今爲吳榮王墳舊多楓木故名題詠【楊蟠詩云太平云外客行采老山中莫嘆秋霜早君看世上楓○郭祥正詩云一塢藏深林楓葉翻蜀錦寄語別家人路遙霜露凜】水竹塢在九里松行春橋南舊有水竹之勝今爲步司軍寨靑枝塢在九里松石板巷玉泉後山靈石塢在楊梅塢後山眞珠塢在石姥山嶺之西北石人塢在靈隱寺西石人嶺下龍駒塢在錢塘縣西溪中有秀邸墳法華塢在錢塘縣西溪中有嶽祠木塢在錢塘縣西溪中有沈侍郎墳新城縣太師塢在縣西十里折桂鄕袁村杜太師稜墓在其閒鄕人不敢樵牧遂以是名

塍田埂

東西馬塍在余杭門外土細宜花卉園人工於種接都城之花皆取焉或云塍當爲城蓋錢王舊城余杭門外元自有北關門今夾城巷乃故基也地與此相接題詠【葉水心美趙振文遊馬塍詩馬塍東西花百里錦雲繡霧參差起長安大車喧廣陌問以馬塍云未識酴醾縛籬金沙墻薜荔樓閣山茶房髙花何啻千金直著價不到宜深藏靑﹝革奚﹞翩翩烏鶴袖嚴勞引前金蔣後隨園摘蕊煎凍酥小分移牀獻春酒陳通苗傅昔弄兵此地寂寞狐貍行聖人有道賁艸木我輩栽花樂太平知君已於苕水住盡日櫓聲搖上渚無際滄波蓼自分有情碧落鷗偏聚追逐風光天漫許拋擲身世人應怒君不見南宮載寶回何如趙子穿花去】【○趙蹈中爲趙振文賦馬塍歌舊聞城北有馬塍聚花成錦常畱春我家苕水近來到輸他年少尋芳人相誇此地百金惜閒出奇花萬錢直接貼翻騰費工巧揀構移將顏色園翁愛花如子孫寸生尺長勤培根南鄰北鄰貧富攺獨守養性經涼溫兄今已得閒居趣扁舟暫向官塘路攀條摘蕊娛性情對月看云想風度歌長詞逸不可當鬢髮垂白吟滄浪和葉水心馬塍歌昔年家住長安裏春風盡日香塵起紛紛車馬過綺陌買花人多少人識王侯第宅連苑墻粲若瓊蕊敷丹房花窠近取馬塍本曲欄髙檻深迷藏主歡對客小舉袖擊鼓吹簫滿前後眞珠一斛聘國姝琥珀千杯酌天酒幾年農器不鑄兵雨耕雲獲歌且行種花土腴無水旱園稅十倍田租平挐音來近菇蒲住演漾回溪通杜渚霜晴沙淺橘林明日暮水渾魚网聚東門故侯應自許灞陵醉尉寧須怒何當學稼隨老農荷鋤驅犢田中去】【○劉后村次水心馬塍歌韻洛陽牡丹隔萬里棘荒姚魏扶不起馬塍近在杭州陌野人只向詩中識勻朱傅粉初窺墻海棠爲屋辛夷房千林春色已呈露一株國艷猶閟藏多情荀令香透袖俊遊恐落都人後搖鞭深入紅雲鄕解衣旋貰黃藤酒淮南芍藥初過兵人生何必塞上行墜裀委壤各有命肯學凍士鳴不平移家欲傍園翁住手開蕪地通蘋渚尋芳栩栩趁蝶飛逐臭紛紛憐蚋聚君不見元都吟筆妙燕許詩人卻遺世人怒君若拏舟獨往時我亦荷鋤相隨去○張芝田馬塍詩水拍田塍路半斜悄無人迹過農家春風自謂專桃李也有工夫到菜花】

鮑家田在錢塘門外東山衕之北有玉泉水灌漑吳越相鮑君福賜田於錢塘至今名焉【詳見人物門】題詠【吳廉靜鮑家田詩搖旆家家酒扶犁處處村艸深迷井口槿密擁籬根綠水明秧本靑山失燒痕多應忌蠶事畏客掩柴門】

羊角埂在錢塘門外澑水橋之北自柴場至乳臺渡口延袤十餘里介於東西馬塍之閒其形彎曲如羊角然

關

桃花關在嘉會門外包家山名桃花關門上舊有蒸霞二字

劍門關在錢塘門外棲霞嶺上舊曰劍門關亦名劍門嶺咸淳臨安志卷之三十一

志﹝十六﹞

山川十

江

浙江在郡之東南東漢郡國志會稽郡有浙江注引郭璞所注山海經云出歙縣玉山又丹陽郡歙縣注引山海經云三天子都在閩西海北郭璞曰在縣東謂之玉山其水過今建徳合婺溪至富春爲浙江入於海虞喜志林云今錢塘江口浙山正居江中潮水投山下折而曲一云江有反濤水勢折歸故云浙江史記雲水至會稽山陰爲浙江盧肇曰浙者折也蓋取其潮出海屈折而倒流也一名淛河山海經云禹治水至於淛河莊周亦曰淛河之水每日晝夜潮再上常以月十日二十五日最小月三日十七日最大小則水漸漲不過數尺大則濤山浪屋雷擊霆砰有吞天沃日之勢吳越春秋夫差內傳載吳王賜伍子胥死乃取其屍盛以鴟夷之革浮之江中子胥因隨流揚波依潮來往蕩激堤岸又越王外傳越王賜大夫種死葬於西山之下一年伍子胥從海上穿山脇而持種去與之俱浮於海故前潮水審候者伍子胥也後重水者大夫種也其說荒誕無稽【辯論見祠祀門忠淸廟】諸家所論惟姚寬西溪殘語及徐明叔傳髙麗錄有可載者西溪云舊於會稽得一石碑論海潮依附陰陽時刻極有理疑是國初燕肅所爲云觀古今諸家海潮之說多矣或謂天河激湧【葛洪】亦云地機翕張【洞眞正一經】盧肇以日激水而潮生封演雲月周天而潮應挺空入漢山湧而濤隨【施師謂僧隱之之言】析木大梁月行而水大【竇叔蒙濤志】源殊派異無所適從索隱探微宜伸確論大率元气噓吸天隨气而漲斂溟渤往來潮隨天而進退者也以日者重陽之母陰生於陽故潮附之於日也月者太陰之精水者陰故潮依之於月也是故隨日而應月依陰而附陽盈於朔望消於朏魄隨於上下弦息於輝肭【女六切○朔而月見東方】故潮有大小焉今起月朔夜半子時潮平於地之子位四刻一十六分半月離於日在地之辰次日移三刻七十二分對月到之位以日臨之次潮必應之過月望復東行潮附日而又西應之至後朔子時四刻一十六分半日月潮水亦俱復會於子位於是知潮當附日而右旋以月臨子午潮必平矣月至卯酉汐必盡矣或遲速消息又小異而進退盈虛終不失於時期或曰四海潮平來皆有漸惟浙江濤至則亙如山嶽奮如雷霆水岸橫飛雪崖傍射澎騰奮激吁可畏也或云夾岸有山南曰龕北曰赭謂之海門岸狹勢逼湧而爲濤【盧肇潮論所謂夾羣山而遠入射一帶以中投者是也】若言狹逼則東溟自定海吞余姚奉化二江侔之浙江尢甚逼狹潮來不聞有聲今觀浙江之口起自纂風亭【屬會稽】北望嘉興大山水闊二百餘里故海商舶船怖於上潬【水中沙爲潬徒旱切】惟泛余姚小江易舟而浮運河達於杭越蓋以下有沙潬南北亙之隔礙洪波蹙遏潮勢夫月離震兌他潮已生惟浙江水未洎月徑潮巽轉來已半濁浪推滯後水益來於是溢於沙潬猛怒頓湧聲勢激射故起而爲濤耳非江山淺逼使之然也髙麗錄云潮汐往來應期不爽爲天地之至信古人嘗論之在山海經以爲海﹝魚酋﹞出入之度浮屠書以爲神龍之變化竇叔蒙海嶠志以爲水隨月之盈虧盧肇海潮賦以謂日出於海衝擊而成王充論衡以爲水者地之血脈隨气進退率未之盡大抵天包水水承地而一元之气升降於太空之中地乘水力以自持且與元气升降互爲抑揚而人不覺亦猶坐於船中而不知船之自運也方其气升而地沈則海水溢上而爲潮及其气降而地浮則海水縮而爲汐計日十二辰由子至巳其气爲陽而陽之气又自有升降以運乎晝由午至亥其气爲陰而陰之气又自有升降以運乎夜一晝一夜合陰陽之气凡再升再降故一日之閒潮汐皆再焉然晝夜之晷系乎月升降之數應乎月日臨於子則陽气始升月臨於午則陰气始升故夜潮之期日皆臨子晝潮之期月皆臨午焉又日行遲月行速以速應遲每二十九度過半而月行及之日月之會謂之合朔故月朔之夜潮日亦臨子月朔之晝潮日亦臨午焉且晝卽天上而言之天體西轉日月東行自朔而往月速漸東至於漸遲而潮亦應之以遲於晝故晝潮自朔後疊差而入於夜此所以一日午時二日午末三日未時四日未末五日申時六日申末七日酉時八日酉末也至夜卽海下而言之天體東轉日月西行自朔而往月速漸西至於漸遲而潮亦應之以遲於夜故夜潮自朔後疊復而入於晝此所以一日子時二日子末三日丑時四日丑末五日寅時六日寅末七日卯時八日卯末加以時有交變气有盛衰而潮之所至亦因之爲大小當卯酉之月則陰陽之交也气以交而盛故潮之大也獨異於餘月當朔望之後則天地之變也气以變而盛故潮之大也獨異於餘日今海中有魚獸殺取皮而幹之至潮時則毛皆起豈非气感而類應之自然歟每仲秋旣望潮怒特甚杭人執旗泅水上以迓子胥弄潮之戲蓋始於此往往有沈沒者治平中郡守蔡端明作戒弄潮文【斗牛之分吳越之中惟江濤之最雄乘秋風而益怒乃其俗習於此觀遊厥有善泅之徒競作弄潮之戲以父母所生之遺體投魚龍不測之深淵自爲矜誇時或沈溺精魄永淪於泉下妻孥望哭於水濱生也有涯盍終於天命死而不弔重棄於人倫推子不忍之心伸爾無窮之戒所有今年觀潮並依常例其軍人百姓輒敢弄潮必行科罰】熙寧中兩浙察訪使李承之奏請禁止然終不能遏也

潮候春秋同初一十六午末大夜子正初二十七未初大夜子未初三十八未正大夜丑初初四十九未末大夜丑末初五二十申正下岸夜寅初初六二十一寅末漸大晚申正初七二十二卯初漸小晚酉初初八二十三卯末漸小晚酉正初九二十四辰初小晚酉末初十二十五辰末交澤晚戌正十一二十六巳初起水夜戌末十二二十七巳正漸大夜亥初十三二十八巳末漸大夜亥正十四二十九午初漸大夜亥末十五三十午正極大夜子初夏

初一十六午末大夜子正初二十七未初大夜子末初三十八未正大夜丑初初四十九未末大夜丑正初五二十申初下岸夜丑末初六二十一寅初小晚申正初七二十二寅末小晚申末初八二十三卯初小晚酉初初九二十四卯末小晚酉正初十二十五辰初交澤晚酉末十一二十六長末起水夜戌初十二二十七己初漸大夜戌末十三二十八巳末漸大夜亥初十四二十九午初漸大夜亥末十五三十午末大夜子初冬

初一十六午末大夜子初初二十七未正大夜子末初三十八未末大夜丑初初四十九申初大夜丑末初五二十申正下岸夜寅初初六二十一寅末漸小晚申末初七二十二卯初小晚酉初初八二十三卯末小晚酉正初九二十四辰初小晚酉末初十二十五辰末交澤夜戌初十一二十六巳初起水夜戌正十二二十七己正漸大夜戌末十三二十八巳末漸大夜亥初十四二十九午初漸大夜亥正十五三十午正漸大夜亥末

捍海塘江挾海潮爲杭人患其來已久白樂天刺郡日嘗爲文禱於江神然人力未及施也至梁開平四年八月錢武肅始築捍海塘在候潮通江門之外潮水晝夜衝激版築不就因命彊弩數百以射濤頭【據吳越備史】又致禱於胥山祠仍爲詩一章函鑰置海門山【詩云爲報龍王及水府錢江借取築錢城】旣而潮水避錢塘東擊西陵遂造竹落積巨石植以大木堤岸旣成久之乃爲城邑聚落凡今之平陸皆昔時江也潮水衝突不常堤岸屬壞大中祥符五年郡守戚綸與兩浙轉運使陳堯佐申請遣使自京師部埽匠壕寨赴州以埽岸易柱石之制𨿽免水患而眾頗非其變法七年詔江淮發運使李溥同內供奉官盧守懃按視復依錢氏立木積石之制仍令守懃專掌其事是時水方大溢九年郡守馬亮禱於子胥祠下明日潮爲之卻又漲橫沙數里堤遂以成景佑中堤復壞兩浙轉運使張夏作石堤十二里因置捍江兵士五指揮專采石修塘隨損隨治杭人徳之作廟堤上今昭貺廟是也【詳見祠廟門】慶曆初夏六月大風驅潮堤再壞郡守楊偕轉運使田瑜協力築堤二千二百丈有丁寶臣記紹興十年以兩浙轉運副使張匯之請招塡捍江軍額二十二年吏部尙書林大鼐建言乞選擇諳曉之士專置一司詢故老究利病脈絡而後興工且言羅剎江濱舊有三浮圖唐末神僧刱以鎭潮脈名六和塔積年不修又吳山英烈王廟燼於回祿乞靈無地乞付有司營葺從之自是百餘年閒屢修屢壞嘉熙戊戌秋潮山海門搗月塘頭日朘月削民廬僧捨坍四十里己亥六月詔趙與歡除端明殿學士知臨安府任責修築與歡奏先於傍近築土塘爲救急之術然後於內築石塘又奏近觀潮勢忽睹異物非龍非魚什什伍伍鼓鬣揚鬐欲望奏告上帝或施彊弩火炮以絕其妖又奏目役殿步司官兵五千五百餘人並募夫工及修江司軍兵三千餘人已貼立石倉夾植樁笆版木晝夜運土塡築自水陸寺之下江家橋之上近江港口築壩一南北長一百五十丈自團圍頭石塘近江築捺水塘一長六百丈自六和塔以東一帶石堤添新補廢四百餘丈越三月畢工水復其故祝文【白樂天禱江神文滔滔大江南國之紀安波則爲利洚流則爲害故我上帝命神司之今屬潮濤失常奔激西北水無知也如有憑焉浸淫郊﹝廛�﹞壞敗廬舍人墜墊溺吁天無辜居易祇奉璽書興利除害守上守水職與神同是用簡物致誠躬自虔禱庶俾水反歸壑谷遷爲陵土不騫崩人無蕩析敢以醴幣羊豕沈奠於江惟神裁之無忝祀典】記文【丁寶臣作石開記曰江介吳越閒杭據其右而地勢下生聚數十萬廬舍隱粼號天下最盛而歲苦海潮爲患於夏秋尢暴常與堤平城中望堤不百數浩其勢反在髙仰處不幸一壅而潰其猶決由而注於井沛然可禦哉故其病於民也數矣初景佑中水災轉運使張公伯起善爲捍禦之策謂故堤率薪土雜治不一二歲輒壞𨿽勤繕完辛不足恃而重勞吾民乃作石堤袤一十三里自是民賴以安後七年夏六月大風驅潮晝夜不落勢益湍怒若將吞於城也堤之土石嚙去殆半然猶足以支其危時知府翰林楊公偕轉運使田公瑜急督人徒負土以置斷防卒免墊溺已而老幼泣且言曰水爲敗比前歲甚微張公之仁吾其魚矣二公遂相與議四築條上方略約工四十萬計及籍吏之可使者以驛聞詔以堤事付之兼命通判屯田錢君尙餘君貫兵馬都監合門祇候杜君正平分董其役發江淮南二浙福建之兵調十縣丁壯合五千人輦石於山畚土於上持臿節杵之役相屬於數十里之外方苦盛寒無一告勞者是歲冬十二月新堤成用人之力三十萬減元調度一十萬費又乘其羨贏益蓄護治之備其由二公經畫中節眾僚夙夜﹝口十﹞力之效歟堤長二千二百丈崇五仞廣四丈自龍山距官浦二千丈修舊而成增石五版爲十三級自卸香亭下創爲二百丈石堅土厚相爲膠固綱存則方下外彊而內實形勢安可恃而無恐矣最堅�激處更爲竹落實以小石布其下及圓折其岸勢務以分殺水怒大率究前之謀所未盡者益以新意而爲之也於是邦人相賀於道以爲區處資蓄今日可爲久安計嗚呼自有天地來何嘗世無禍菑惟君子能左右吾民思患而預防之使其𨿽有而不能爲害則幸矣是堤也由伯起克開厥初二公克大厥終合而成績以�萬世之利後之爲政者其念前人之勤俾勿壞則斯民無窮之賜也春秋之義有志於民者志之某預見本末不敢無紀云】題詠【白樂天詩早潮才落晚潮來一月周流六十回不獨光陰朝復暮杭州老去被潮催○劉中山詩八月濤聲吼地來頭髙數丈觸山回須臾卻入海門去捲起沙堆作雪堆○範文正公詩何處潮偏盛錢塘無與儔誰能問天意獨此見濤頭海浦吞來盡江城打欲浮勢雄驅島嶼聲怒戰貔貅萬疊云才起千尋練不收長風方破浪一气自橫秋髙岸驚先裂羣源怯倒流騰淩大鯨化浩蕩六鰲遊北客觀猶懼吳兒弄弗憂子胥忠義者無覆巨川舟把酒問東溟潮從何代生寧非天吐納長逐月虧盈暴怒中秋勢雄豪半夜聲堂堂云陣合屹屹雪山行海面雷霆聚江心瀑布橫巨帆連地震羣楫望風迎踴若蛟龍奔如雨雹驚來知千古信回見百川平破浪功難敵驅山力可並伍胥神不泯憑此發威名○蔡端明詩地捲天回出海東人間何事可爭雄千年浪說鴟夷怒一信全疑渤澥空寂靜最宜聞夜枕崢嶸須待駕秋風尋思物理眞難測隨月虧圓亦未通】【○東坡中秋看潮五絕定知玉兔十分圓已作霜風九月寒寄語重門休上鑰夜潮畱向月中看萬人鼓噪懾吳儂猶似浮江老阿童欲識潮頭髙幾許越山渾在浪花中江邊身世兩悠悠久與滄波共白頭造物亦知人易老故教江水更西流吳兒生長狎濤瀾冒利輕生不自憐泉海若知明主意應教波浪變桑田江神河伯兩醢雞海若東來气吐霓安得夫差水犀手三千彊弩射潮低節錄試院戲作八月十八潮壯觀天下無﹝昆烏﹞鵬水擊三千里組練長驅十萬夫紅旗靑蓋互明滅黑沙白浪相吞屠八月十八日觀潮南歌子二首海上乘槎侶仙人萼綠華飛升元不用丹砂住在潮頭來處渺天涯雷輥夫差國云翻海若家坐中安得弄琴牙寫取餘聲歸向水仙誇苒苒中秋過蕭蕭兩鬢華寓身化世一塵沙笑看潮來潮去了生涯方士三山路漁人一葉家早知身世兩聱牙好伴騎鯨公子賦雄誇瑞鷓鴣碧山影裏小紅旗儂是江南踏浪兒拍手欲嘲山簡醉齊聲爭唱浪婆詞西興渡口帆初落漁浦山頭日未敧儂欲送潮歌底曲樽前還唱使君詩江神子鳳凰山下雨初晴水風淸晚霞明一朵芙蓉開過尙盈盈何處飛來雙白鷺如有意慕娉婷忽聞江上弄哀箏苦含情遣誰聽煙斂云收依約是湘靈欲待曲終尋問取人不見數峯靑】【○楊巨源送章孝標歸杭州詩曾過靈隱江邊寺獨宿東樓看海門潮色銀河鋪碧落日光金柱出紅盆○鄭毅夫觀潮詩云怒濤沃日爲之陰下有蛟龍不測深若比人閒惡風浪長江風浪本無心○李泰伯憶錢塘江詩云昔年乘醉舉歸帆隱隱前山日半銜好是滿江涵反照水仙齊著淡紅衫○林和靖秋江寫望蒼茫沙觜鷺鷥眠片水無痕浸碧天最愛蘆花經雨後一篷煙火飯漁船○葉水心渡浙江晚霞銷盡月明鉤萬頃無風一水浮長怕舟師深擊楫自今洄洑起中流○髙菊﹝石間﹞渡錢塘小立晴江上潮生落照邊晚花低映水春艸暗迷煙燕子飛官驛羣鷗引客船關情南浦別相對獨依然看弄潮回弄罷江潮晚入城紅旗颭颭白旗輕不因會喫翻頭浪爭得天街鼓樂迎】【○周紫芝觀潮分韻三首人生如微塵同一霄壤閒可笑蠛蠓眼但窺甕中天錢塘俯滄海八月壯濤瀾始疑是練橫旋作萬馬翻海門屹中開方壺忽當前不知何巨鰲爲我戴三山銀光射傑閣玉筍垂朱欄須臾擊飛雪噴薄上簾顏相看各驚顧日暮殊未還那知在空蒙但怪毛髮寒平生云夢﹝匈�﹞始信宇宙寬安得淩雲手大筆如修掾盡挽捲天浪參差入毫端烈風驚洪濤浩蕩吹海立迅雷忽翻空掩耳嗟不及漢兵百萬騎已奪秦關入擊石驚倒流勢若三峽急滄波忽喧豗眾目俱駭栗人言海潮來昔爲子胥屈誰當語馮夷四海今已一王春會塗山白玉執萬笏江河及喬嶽祠祀已咸秩海神會當知萬歲拱帝室神州古都會有美東南邦壯哉八月濤捲地奔長江驚濤裂巨石洪鍾殷朝撞萬瓦響飛雹千艘碎艂艭灩澦不足數況乃峽與瀧翩翩坐中客才器俱無雙九牛可逆拽五鼎乃獨扛詩成咄嗟頃惡語徒喧哤○朱靜佳錢塘江極浦無髙樹蒼茫只遠空潮來江水黑日出海門紅兩岸東西浙千帆來去風中原山色外殘夢逐歸鴻】

海

海門在仁和縣東北六十五里有山曰赭山與龕山【隸紹興府】對勢潮水出其閒郭璞地記所謂海門一點巽山小又曰海門筆架峯巒起指此也

鹽官縣海在縣東南一十里咸淳臨安志卷之三十二

志﹝十七﹞

山川十一

湖【上】

西湖在郡西舊名錢塘湖源出於武林泉周回三十里自唐及國朝號遊觀勝地中興以來衣冠之集舟車之舍民物阜蕃宮室巨麗尢非昔比先是城中以斥鹵苦於無水唐刺史李鄴侯泌引湖水入城爲六井以便民汲刺史白文公居易又築堤捍湖鍾泄其水漑田千頃自爲石記然歲久浚治不時往往湮塞錢氏始置撩湖兵士千人國朝大中祥符初郡守王濟增置斗門以白公舊記刻石湖上天禧四年郡守王欽若奏以爲祝聖放生池禁采捕慶曆初守鄭戩發屬縣丁數萬人盡辟豪族僧寺規占之地仁宗嘉之降詔獎諭仍命歲常修導元佑五年守蘇軾奏臣聞天下所在陂湖河渠之利廢興成毀皆若有數惟聖人在上則興利除害易成而難廢昔西漢之末翟方進爲丞相始決壞汝南鴻隙陂父老怨之歌曰壞陂誰翟子威飯我豆羹芋魁反乎覆陂當復誰言者兩黃鵠蓋民心之所欲而托之天以爲有神下告我也孫皓時吳郡上言臨平湖自漢末艸穢壅塞今忽開通長老相傳此湖開天下平皓以爲已瑞已而晉武帝平吳由此觀之陂湖河渠之類久廢復開事關興運𨿽天道難知而民心所欲天必從之杭州之有西湖如人之有眉目蓋不可廢也唐長慶中白居易爲刺史方是時湖漑田千餘頃及錢氏有國置撩湖兵士千人日夜開浚自國初以來稍廢不治水涸艸生漸成葑田熙寧中臣通判本州島則湖之葑合者蓋十二三耳而今者十六七年之閒遂塞其半父老皆言十年以來水淺葑橫如雲翳空倏忽便滿更二十年無西湖矣使杭州無西湖如人而去其眉目豈復爲人乎臣愚無知竊謂西湖有不可廢者五天禧中故相王欽若始奏以西湖爲放生池禁捕魚鳥爲人主祈福自是以來每歲四月八日郡人數萬會於湖上所活羽毛鱗介以百萬數皆西北向稽首仰祝千萬歲壽若一旦堙塞使蛟龍魚鱉同爲涸轍之鮒臣子坐觀亦何心哉此西湖之不可廢者一也杭之爲州本江海故地水泉鹹苦居民零落自唐李泌始引湖水作六井然後民足於水井邑日富百萬生聚待此而後食今湖狹水淺六井漸壞若二十年之後盡爲葑山則舉城之人復飲鹹苦勢必耗散此西湖之不可廢者二也白居易作西湖石函記雲放水漑田瀕河千頃可無凶歲今𨿽不及千頃而下湖數十里閒茭菱穀米所獲不貲此西湖之不可廢者三也西湖深闊則運河可以取足於湖水若湖水不足則必取足於江潮潮之所過泥沙渾濁一石五斗不出三歲輒調兵夫十餘萬工開浚此西湖之不可廢者四也天下酒官之盛未有如杭者也歲課二十餘萬緡而水泉之用仰給於湖若湖漸淺狹水不應溝則當勞人遠取山泉歲不下二十萬工此西湖之不可廢者五也臣以侍從出膺寵寄目睹西湖有必廢之漸五不可之憂豈得苟安歲月不任其責輒已差官打量湖上葑田計二十五萬餘丈度用夫二十餘萬工近者伏蒙陛下以本路饑饉特寬轉運司上供米斛五十餘萬石又特賜本路度牒三百而杭當得百道臣謹以聖意增價召入中米減價出賣以濟饑民而增減耗折之餘尙得錢米約共一萬貫石臣輒以此錢米募民開湖度可得十萬工自今月二十八日興工農民父老縱觀太息以謂二聖旣捐利與民活此一方而又以其餘興久廢無窮之利使數千人得食其力以度此凶歲蓋有泣下者臣伏見民情如此而錢米有限所募未廣葑合之地尙存太半若來者不嗣則前功復棄深可痛惜若更得度牒百道則一舉募民除去淨盡不復遺患矣陛下少賜詳覽察臣所論西湖五不可廢之狀利害卓然特出聖斷別賜臣度牒五十道仍敕轉運提刑司於前來所賜諸州度牒二百道內契勘賑濟支用不盡者更撥五十道價錢與臣通成一百道使臣得盡力畢工半年之閒目見西湖復唐之舊環三十里際山爲岸則農民父老與羽毛鱗介同泳聖澤無有窮已臣不勝大願【一自來西湖水面不許人租佃惟茭葑之地方許請賃種植今來旣將葑田開成水面須至給與人戶請佃種菱深慮歲久人戶日漸侵占舊來水面種植官司無由覺察已指揮本州島候開湖了日於今來新開界上立小石塔三五所相望爲界應石塔以內水面不得請射及侵占種植如違許人告每丈支賞錢五貫文省以犯人家財充一湖上種菱人戶自來臠割葑地如田塍狀以爲疆界緣此卽漸葑合不可不禁今來起請應種菱人戶只得標插竹木爲四至不得以臠葑爲界如違亦許人﹝劃去戈攺戔﹞賃一本州島公使庫自來收西湖菱艸蕩課利錢四百五十四貫充公使今來旣開艸葑盡變爲菱蕩給與人戶租佃卽今後課利亦必稍增若撥入公使庫未爲穩便今來起請欲乞應西湖上新舊菱蕩課利並委自本州島量立課額今後永不得增添如人戶不切除治致有艸葑卽許人﹝劃去戈攺戔﹞賃其﹝劃去戈攺戔﹞賃人特與權免三年課利所有新舊菱蕩課利錢盡送錢塘縣尉司收管謂之開湖司公使庫更不得支用以備逐年雇人開葑撩淺如敢別將支用﹝立立﹞科違制一錢塘縣尉廨宇在西湖上今來起請今後差錢塘縣尉銜位內帶管開湖司公事嘗切點檢才有茭葑卽依法施行或支開湖司錢物雇人開撩替日委後政點檢交割如有茭葑不切除治卽申所屬點檢申吏部理爲遺制以上條件並刻石置知州及錢塘縣尉廳上常切點檢○此奏稿眞迹見畱平章賈魏公家藏】紹興十九年以西湖近來穢濁堙塞詔郡守湯鵬舉措置遂用工開撩及修砌六井陰竇水口增置斗門閘板量度水勢通放入井且條具事宜【一檢準紹興九年八月指揮許本府招置廂軍兵士二百人見管止有四十餘人今已措置撥塡湊及元額蓋造寨屋舟船專一撩湖不許它役一契勘紹興九年八月指揮差錢塘縣尉兼管開湖職事臣今欲專差武臣一員知通逐時檢察庶幾積日累月開撩不致依舊堙塞一契勘西湖所種茭菱往往於湖中取泥葑夾和糞穢包根墜種及不時澆灌穢污紹興十七年六月申明今後永不許請佃栽種今來又復重置蓮荷塡塞湖港臣已將蓮荷租課官錢並已除放訖如有違犯之人科罪追賞有官人具申朝廷取旨施行】乾道五年周安撫淙奏臣竊惟西湖所貴深闊而引水入城中諸井尢在涓潔累降指揮禁止拋棄糞土栽植茭菱及澣衣洗馬穢污湖水罪賞固已嚴備舊招軍兵二百人專一撩湖委錢塘縣尉主管後來廢闕見存止三十五名而有力之家又復請佃湖面轉令人戶租賃栽種茭菱因緣包占增疊堤岸日益塡塞深慮歲久西湖愈狹水源不通臣近已重修諸井溝口了畢今欲增置撩湖軍兵一百人修蓋寨屋置造舟船就委錢塘縣尉並本府壕寨官一員於銜位內帶主管開湖事專一管轄軍兵開撩不許人戶請佃種植茭菱及因而包占增疊堤岸或有違戾許人告捉以違制論旨從之自後時有申明淳佑丁未大旱水盡涸詔郡守趙﹝上與下心﹞開浚仍奉朝命自六井至錢塘門上船亭西林橋北山第一橋髙橋蘇堤三塔南新路柳洲寺前凡菱荷茭蕩一切薙去之

孤山路在孤山之下北有斷橋南有西林橋其西爲裏湖樂天詩誰開湖寺西南路艸綠裙腰一道斜自注云孤山寺路在湖洲中艸綠時望如裙腰舊志云不知所從始

蘇公堤元佑中東坡旣奏開浚湖水因以所積葑艸築爲長堤起南迄北橫截湖面﹝帛系﹞亙數里夾道雜植花柳中爲六橋行者便之坡嘗賦詩云六橋橫絕天漢上北山始與南屏通忽驚二十五萬丈老葑席捲蒼煙空嗣守林希榜曰蘇公堤邦人祠公堤上後十年郡守呂惠卿奏毀之堤閒嚙於水郡常隨時修治訖罔克久咸淳五年朝廷給錢命守臣潛說友增築載礫運土塡窪益庳通髙二尺袤七百五十丈廣皆六十尺沿堤舊有亭九亦治新之仍補種花木數百本

小新堤淳佑二年趙安撫﹝上與下心﹞築自北山第二橋至﹝麥曲﹞院步夾岸植柳如蘇堤路通靈竺半堤作四面堂一亭三以憩遊人咸淳五年並行修築聚土增髙通二尺許袤凡二百五十丈廣皆二十五尺其費亦朝廷所給賜也

丰樂樓在丰豫門外舊名聳翠樓樓據西湖之會千峯連環一碧萬頃柳汀花塢歷歷欄檻閒而遊橈畫艗棹謳堤唱往往會合於樓下爲遊覽最顧以官酤喧雜樓亦卑小弗與景稱淳佑九年趙安撫﹝上與下心﹞始撤新之瑰麗宏特髙切云漢遂爲西湖之壯其旁花徑曲折亭榭參差與玆樓映帶搢紳多聚拜於此

三賢堂孤山竹閣舊有白樂天林和靖蘇東坡三像後廢乾道五年周安撫淙卽水仙王廟之東廡祠焉嘉定十五年袁安撫韶請於朝竊見本府三賢堂實爲尊禮名勝之所考之圖經更易非一其始孤山廣化寺有白公竹閣因其遺迹而祀白公後人以東坡和靖附焉南渡之後就孤山刱延祥觀遷廣化於北山路口僅移竹閣而堂廢不存乾道五年知府事周淙乃重建於普安寺側水仙王廟之東廡蓋取東坡詩配食水仙王之意殊不知此詩之作特爲和靖而樂天東坡並以配食大失本旨況水仙王儼居其中三賢俛居廡下郡守謁晴禱雨帷幄迫近固已不敢安處而吏卒喧囂箕踞自若慢賢滋甚何以祀爲竊惟三賢道徳名節震耀今古而祠宇未嚴何以崇教化而厲風俗又其勝踐陳蹤咸在西湖孤山大堤之閒今乃僻處巖阿與湖光敻不相接榛莽蔽翳棟宇傾頹位置尢爲弗稱韶假守以來卽欲更建未得爽塏搜訪久之近踏逐到廢花塢一所正當蘇堤之中前挹平湖气象淸曠背負長岡林樾深窈南北諸峯嵐翠環合遂於此地築疊基址且辟大逵與蘇堤貫聯鳩材命工建立堂宇奉安三賢庶幾妥靈得地復還古迹都邑人士知所尊敬其祠堂之外參錯亭館周植花竹以顯淸槪續﹝立矣﹞工役了畢制畫圖本繳申從之又有堂三曰水西云北曰月香水影曰晴光雨色吏部侍郎程珌爲記

先賢堂寶慶二年袁安撫韶又請於朝伏睹乾道中忠定史越王以故相鎭越於鏡湖立先賢祠凡會稽先儒髙士羯石分享遂爲一郡盛典近者朝家復賜緡錢葺而新之又金陵因卞壼舊宅亦取江左諸賢萃爲一祠皆所以見尊禮名勝昭示民則之意杭居吳會爲列城冠湖山淸麗瑞气扶輿人傑代生踵武相望祠祀未建實爲闕文仰惟聖神禦極萬花維新飾治以文增光儒道其在首善之地若玆逸禮庸可不搜舉而振起之韶承乏京邑職在宣化昨以三賢祠宇位置勿稱已更諸爽塏獨先賢祀典未秩營度有日擇勝良艱近聞南山之北新堤之上居民有以屋廬園池求售者因捐公帑以酬其直計緡錢七千有畸嘗躬往相視其地前挹平湖四山環合基趾夷曠意象窈深今欲建立堂皇表以臺門翼以廊廡繚以墻垣通以橋梁刱爲嚴奉先賢之所並欲稽考歷代史傳及百家之書並郡誌所載凡忠臣孝子善士名流有徳行節義學問功業足以表世厲俗者詮次事實撰述系贊勒諸堅石列置中堂將以旌前哲而淑方來隆上都而觀萬國其於教化實非小補涓日鳩工以次興建所合具申朝廷欲乞﹝劃去戈攺答﹞下本府以憑遵守施行從之乃取本郡自古名徳許箕公而下凡三十四人及孫夫人以下五氏具述事迹刻石作贊祠宇𨿽濱湖入其門一徑縈紆花竹蔽翳亭相望五六來者繇振衣歷古香循淸風登山亭憩流芳而後至祠下旣又徙玉晨道宮於祠之艮隅以奉灑掃而易扁曰旌徳且爲門便其往來直門爲堂曰仰髙中書舍人王塈爲祠祀【按許由事出莊子謂不受堯遜而娛於潁陽太史公傅伯夷曰余登箕山其上蓋有許由冢且疑孔子序列古之仁聖賢人獨由不少槪見子長愛奇人也而於逃隱之事猶未之信亦以世遠薦紳先生難言之故耳指爲杭人而列之祠固不害爲尊賢之意然必實有所據始可傳信淳佑志覺其非以爲晉許遊居昌化晚山卽許遠遊也嘗探藥於潛遺迹爲許遊觀蓋由遊二字同音而訛此說是矣然羊裘一翁淸風萬古以此托始豈不足爲杭重而必牽合傅會寓言者以爲誇邪】

湖山堂在南新路第二橋西咸淳三年洪安撫燾買民地創建棟宇雄傑面勢端閎岡巒奔趨水光滉漾四浮圖矗四隅前則雷峯保叔後則南北二髙如武士何衛回眸顧盼繇後而望則夫渠菇蒲蔚然相扶若有遜避其前之意後三年安撫潛說友增建水閣六楹又縱爲堂四楹以達於閣環之欄檻辟之欞牖邇延遠挹盡納萬景卓然爲西湖最遊者爭趨焉

玉蓮堂在錢塘門外菩提寺南景定二年馬安撫光祖建明年魏安撫克愚旣徙郡治之竹山閣並奉玉蓮堂奎扁揭於此

江湖偉觀在葛嶺壽星寺外江內湖一覽在目淳佑十年趙安撫﹝上與下心﹞重創廣廈危欄顯敞虛曠旁又爲兩亭可登山椒

望湖樓在錢塘門外一里一名看經樓幹徳五年錢忠懿王建

十三閒樓在錢塘門外大佛頭纜船石山後東坡守杭日多遊處其上今爲相嚴院

湖堂在丰豫門外堂前有集賢亭右有聳翠樓右望湖樓以下三處今皆廢名賢遺迹不可無傳故特見焉

放生池天禧四年守王欽若建請【見前】明年守王隨記其事元佑五年蘇軾請浚西湖謂每歲四月八日郡人數萬會湖上所活羽毛鱗介以百萬數皆西北向稽首祝千萬歲紹興閒臣寮言鑾輿駐蹕王气所存尢宜涵養以示渥澤乞仍以西湖爲放生池禁勿采捕慶元四年趙安撫師﹝上睪下廾﹞創徳生堂於石函橋之西又作二亭其一濱湖爲祝网縱鱗之所名曰泳飛其一枕山凡舊刻新銘皆峙焉見髙內翰文虎所爲記淳佑八年趙安撫﹝上與下心﹞旣更爲堂又新濱湖之亭二扁皆丐理宗皇帝奎畫又有禦筆戒烹宰刻石立堂上【見詔令門】其覆碑之亭則咸淳六年安撫潛說友所更建咸淳臨安志卷之三十三

志﹝十八﹞

山川十二

湖﹝中﹞

六井﹝水口並續置井附﹞西國井在甘泉坊側西井【一名化成井】在安國羅漢寺前水口在李相國祠前方井【俗呼四眼井】在三省激賞酒庫西白龜池【此水不堪汲飲止可防虞】水口在玉蓮堂北小方井【俗呼六眼井】在錢塘門內裴府前水口在菩提寺前金牛井【今廢】南井【一名沈公井一名惠遷井】在三橋西金文西酒庫北水口在丰豫門外龍王堂前分入流福坊井在通判衙前水口在淸波門外鑷子井在湧金門內北水口在丰豫門近楊府漁莊惠利井在洪福橋西水口在玉蓮堂南景靈宮園水池水口在錢塘門外昭慶山門左眞珠河在錢塘門內水口在錢塘門外菩提寺後【一通九曲下湖】右井十水口九瀦而汲者爲井導而入者爲水口自源而委實相貫通前志各自爲門事辭不屬覽者病之今會﹝禾卒﹞顚末並系於西湖之後外有靈芝寺前水樓汲注湖水以入釀庫𨿽不在水口之數亦傅著焉自相國井而下六井始唐刺史李鄴侯以郡城水泉惡引湖水以便民汲白樂天復加開浚國朝嘉佑中沈禮部遘字文通爲守日金牛井已廢乃作南井熙寧中陳密學襄重渫治且遷方井東坡爲倅記其事刻石相國井亭上及元佑中出守南井亦已廢遂更爲規置並它井皆致力焉其詳見於奏乞僧子珪師號狀元勘會杭州平陸本江海故地惟附山乃有甘泉其餘井皆鹹苦唐刺史李泌始引西湖水作六井其後白居易亦治湖浚井以足民用嘉佑中知州沈遘增置一大井在美俗坊今謂之沈公井最得要地四遠取汲而創始滅裂水常不應至熙寧中六井與沈公井例皆廢壞知州陳襄選差僧仲文子珪如正思坦四人董治其事修浚旣畢歲適大旱民足於水爲利甚博臣爲通判親見其事經今十八年沈公井復壞終歲枯涸居民去水遠者率以七八錢買水一斛而軍營尢以爲苦臣尋訪求熙寧中修井四僧而三人已亡獨子珪在年已七十精力不衰問沈公井復壞之由子珪云熙寧中𨿽已修浚然不免以竹爲管易致廢壞遂擘畫用瓦筒盛以石槽底蓋堅厚錮捍周密水旣足用永無壞理又於六井中控引餘波至仁和門外及威果雄節等指揮五營之閒創爲二井皆自來去井最遠難得水處西湖甘水殆徧一城軍民相慶若非子珪心力才幹無緣成就緣子珪先已蒙恩賜紫欲乞特賜一師號曰惠遷以旌其能取易所謂井居其所而遷之義從之邦人遂以師號爲井名乾道四年周安撫淙重修諸井時坡所刻記已廢乃復刻諸石且識其後今又百有餘年所謂惠遷井者石泐流壅泥不可食久矣頃嘗修治乃反以木爲管苟簡特甚無幾時輒壞湖水旣不應民居穢惡之流復浸淫其閒咸淳六年安撫潛說友乃更作石筩袤一千七百尺深廣倍舊外捍內錮益堅縝然後水大至每五十尺穴而封之以備淘浣且於水所從分之處浚海子口以澄其源井之上覆以巨石爲四穿以便民汲南爲溝以達於金文橋之河俾船水以售者取焉撤亭而新之極閎敞旁爲神祠置守者使無敢污慢又別爲溝疏惡水行於路之北所以爲井慮者備矣水口自淳佑七年趙安撫﹝上與下心﹞因水涸浚湖奏請云自湧金門北至錢塘門一帶荷蕩正系六井水口舊爲府第占據租佃牟利塡塞穢濁今已支錢回買先就此處用工欲更於荷蕩界至之外用石砌結疏作石窗立爲界限澄濾湖水舟船不得入滓穢不得侵使井口常潔咸享甘泉實爲都民久遠之利旨從之且命鋤掘菱荷毋得存畱其後又有侵占翳塞者安撫潛說友乃請於朝乞行除拆會殿中鮑禦史度劾奏入內內侍省東頭供奉官幹辦禦藥院陳敏賢廣造屋宅於靈芝寺前水池庖廚湢室悉處其上諸庫醞造由此池車灌以入天地祖宗之祀將不得蠲潔而虧歆受之福入內內侍省東頭供奉官幹辦內東門司提點禦酒庫劉公正廣造屋宅於李相國祠前水池濯穢洗馬無所不施一城食用由此池灌注以入億兆黎元之生將共飲污膩而起疾疫之災奉禦筆陳敏賢降一官放罷劉公正與祠仍拆除所占水口付臨安府交管又淸波門水口其始導湖由聚景園經張府小寨分爲兩路並通流福坊井折入左司理院前乃置﹝插去手攺片﹞池之以防虞又自池入於樓店務前河初園隸內司守者利於陸種岸水所入有司莫敢過問而小寨兩路亦爲居民障塞渠岸或圮不治又請於朝乞照舊規自學士橋大湖開取水港闊一丈長四十丈至舊來鐵窗欞水口通流入井仍以租錢量納內司旨從之由是水路之障塞者撤渠岸之頹圮者築且與居民爲厲禁然後故流盡復倚閘爲門揭以巨扁將刊省﹝劃去戈攺答﹞指揮於石以諗來者又以玉蓮堂丰樂樓兩水口皆爲植荷芡者樊其旁汗穢尢甚蓋由前是官利租入仍踵舊獘乃悉除去其籍差開湖兵絕所蒔本根使勿復萌櫱至是講求水口之利亦無遺算矣記文

石記【樂天記云錢塘湖一名上湖周回三十里北有石函南有筧凡放水漑田每減一寸可漑十五餘頃每一復時可漑五十餘頃此州大抵春多雨夏秋多旱若堤防如法蓄泄及時卽瀕湖千餘頃田無凶年矣﹝州圖經雲湖水漑田五百餘頃謂私田也今按水利所及公私田不啻千餘頃也﹞自錢塘至鹽官界應漑夾官河田須放湖水入河從河入田準鹽鐵使舊法又須先量河水淺深待漑田畢卻還元水尺寸往往旱甚則湖水不充今年修築湖堤髙加數尺水亦隨加卽不啻足矣脫或不足卽更決臨平湖添注官河又有餘矣﹝𨿽非灌田時若官河幹淺但放湖水添注可以立通舟船﹞俗云決放湖水不利錢塘縣官多假他詞以惑刺史或云魚龍無所托或云茭菱失其利且魚龍與生民之命孰急茭菱與稻梁之利孰多斷可知矣又云放湖水則郭內六井無水亦妄也且湖底髙井管低湖中又有泉數十眼湖耗則泉湧𨿽盡竭湖水而泉用有餘況前後放湖終不至竭而云六井無水謬矣其郭中六井李泌相公典郡日所作甚利於人與湖相通中有陰竇往往堙塞亦宜數察而通理之則𨿽大旱而井水常足湖中有無稅田約數十頃湖淺則田出湖深則田沒田戶多與所由計會盜泄湖水以利私田其石函南筧並諸小筧闥非灌田時並須封閉築塞數令巡檢小有漏泄罪責所由卽無盜泄之獘矣又若霖雨三日已上往往堤決須所由巡守預爲之防其筧之南舊有闕岸若水暴漲卽於闕岸泄之又不減兼於石函南筧泄之防堤潰也﹝大約水去石函口一尺爲限過此須泄之﹞予在郡三年仍歲逢旱湖之利害盡見其山怒來者要知故書於石欲讀者易曉故不文其言】

六井記【東坡記雲潮水避錢塘而東擊西陵所從來遠矣沮洳斥鹵化爲桑麻之區而久乃爲城邑聚落凡今州之平陸皆江之故地其水苦惡惟負山鑿井乃得廿泉而所及不廣唐宰相李公長源始作六井引西湖水以足民用其後剌史白公樂天治湖浚井刻石湖上至於今賴之始長源六井其最大者在古淸湖爲相國井其西爲西井少西而北爲金牛池又北而西附城爲方井爲白龜池又北而東至錢塘縣治之南爲小方井而金牛之廢久矣嘉佑中太守沈公文通又於六井之南絕河而東至美俗坊爲南井出湧金門並湖而北有水﹝插去手攺片﹞三注以石溝貫城而東者南井與相國方井之所從出也若西井則相國之派別者也而白龜池小方井皆爲匿溝湖底無所用﹝插去手攺片﹞此六井之大略也熙寧五年秋太守陳公述古始至問民之所病皆曰六井不治民不給於水南井溝庳而井髙水行地中率常不應公口嘻甚矣吾在此可使民求水而不得乎乃命僧仲文子珪辦其事仲文子珪又引其徒如正思坦以自助凡出力以佐官者二十餘人於是發溝易甃完緝罅漏而相國之水大至坎滿溢流南注於河千艘更載瞬息百斛以方井爲近於濁惡而遷之少西不能五步而得其故基父老驚曰此古方井也民李甲遷之於此六十年矣疏湧金池爲上中下使澣衣洗馬不及於上池而列二﹝插去手攺片﹞於門外其一赴三池而決之河其一納之石檻比竹爲五管以出之並河而東絕三橋以入於石溝注於南井水之所從來髙則南井常厭水矣凡爲子﹝插去手攺片﹞四皆垣墻扃鐍以護之明年春六井畢修而歲適大旱自江淮至浙右井皆竭民至以罌缶貯水相餉如灑醴而錢塘之民肩足所任舟楫所及南出龍山北至長河鹽官海上皆以飲牛馬給沐浴方是時汲者皆誦佛以祝公餘以爲水者人之所甚急而旱至於井竭非歲之所常有也以其不常有而忽其所甚急此天下之通患也豈獨水哉故詳其語以告後之人使𨿽至於久遠廢壞而猶有考也】

乾道重修井記【周龍圖淙撰云乾道三年夏五月淙自兩浙轉運副使攺知臨安府越明年狴犴屢空經費稍裕乃以暇日披圖諜考風俗思欲與都人爲不朽之利而修井之役始興惟六井自熙寧五年太守陳公始實攺作蘇公通守爲記其事逮元佑五年蘇公自禁林出守是邦相距才十八年而井已廢壞於是攺用瓦筒石槽其詳見於乞修井僧師號奏狀自元佑至今已八十年率多湮涸白龜池且爲大姓所據淙念此邦爲東南都會生齒阜繁況今輦轂所駐四主輻湊百司庶府千乘萬騎資於水者十倍昔時儻廢而不治豈不爲民病仰惟聖主惟民是念淙奉承徳意不敢循默因奏於上面奉玉音卽日浚治遂以六月己亥經始於惠遷井易用新石堅厚髙廣過昔數倍以次至方井沈公井相國井白龜池而蘇公所記之六井畢修扞蔽周密可支數百歲水脈大至率皆盈溢則又治古井之有泉者曰瑞石曰中棚曰義井曰淸湖﹝插去手攺片﹞井城之內外莫不足於水矣竊惟此邦懷蘇公之徳逮今不忘旣踵公舊規再治六井因訪求熙寧閒舊本記文刻之井上而書歲月於其後使億萬生聚知是井之修蓋奉聖天子之命而遵蘇公之規守臣何力之有】

咸淳重修井記【盧侍郎鉞撰云六府以修爲功而水居其首蓋生人所資以養有一日不容闕焉者也凡邦國都鄙稍甸郊裏之地必有井焉以濟其日用飲食故口井養而不窮杭爲東南一大都會左江右湖民物阜繁厥初因沙塘奠厥攸居故不難於得水然江之融液者常苦惡不若湖之爲甘且美也蓋江與海通波湖則受眾山流泉而瀦之味之不同也亦宜唐刺史李鄴侯泌始作六井引玆水以足民用我朝

熙寧壬子陳公襄因其舊而修之元佑庚午蘇公軾又修之於以見六井者杭人之所利賴矧南渡駐蹕以來百司庶府六軍萬姓仰於水者視昔何啻百倍乾道閒周龍圖淙詢民之欲踵蘇之規而深致力焉蓋百有餘年於此矣皇上咸淳之六年太傅平章魏公任軍國重事朝廷淸明宮府一體彈壓輦下今時則易然也夫旣處時之易而復受任之久故眾廢具舉而功緒始及於井曰惠遷者溝低於河泥不可食筧舊用木歲久輒壞乃培而髙之復治石爲渠以尺計一千七百有奇表捍裏銅旣廣旣深水始大至覆之巨石而竅其上可用汲流溢而南注於金文橋之河舟者載以粥焉民且饜水矣然猶慮眾流之合污也乃浚受水海以澄其源乃鑿別溝以疏其惡旁立神祠置守者遠污慢也西井舊有亭宇經毀不存今鼎新如惠遷以至相國南井大方小方水口之所自入莫不表而出之流福居六井之外於府治爲近其源自聚景園導湖灌輸後塡淤成陸湮廢滋久乃自學士橋別開大港水脈以通他如眾河之支分派別壅者疏之狹者廣之石渠之圮者攺造之堤岸之夷者陪築之而又推本六井之攸始於是鄴侯之廟隘以拓之大卑而增之崇像設儼如塗雘奐如過者攺視工告役備尹以修浚本末來諗俾爲記鉞作而言曰人非水不生活水非井不甘潔在易井之六四日井甃無咎修井也誠齋楊氏釋之曰大哉井之有功於斯人乎大哉修之有功於斯井乎尹能於剸裁之暇汲汲以修井爲務蓋得聖經賢傳之旨矣以余觀之井之爲井有二自天一生水而坎之中畫自幹來掘地九仞而得泉此自然之井也六井則異是穴平地以爲凹池取諸西湖而注之此使然之井也自然者修治易爲力使然者修治難爲功是役也其工大其費夥其利於民也博法宜書尹姓潛名說友括蒼人】

三賢堂記【程侍郎珌撰云仰稽乾象俯括坤維觀日月之所交參陰陽之所極凡曰帝王之宅必於天地之中理固宜然勢常異是自三皇之曲阜曁五季之大梁其閒疊遷曾不一數或據冀河之勝或都大華之奇或因瀍澗不濱或取崤函之險天開我宋古汴作京代無定都地大則一蓋地大則物眾人多則事繁是以堯先流化於平陽舜亦躬率於蒲﹝土反﹞以其難治施化特先迨至西京俗益非古土木被錦繡倡優僭後服小盜依大盜白晝顯行於逵路閻閭飾子女絲竹遨遊於侯宮澆風川流靡獘膠厎知一尹之莫任析三輔以分司二百年閒能尹十數前稱張趙后美三王考其設施率先彈壓不曰發姦擿伏則曰枹鼓不鳴至云宣化於京師則未始或書於往諜商邑翼翼四方所觀彼豈不知力莫能逮炎圖再造駐蹕錢塘睠言吳越之中宿號東南之盛矧今也鸞旗豹尾星拱天臨宮闕崔嵬江山吞吐雲橫雉堞侵漢連霄鱗比坊衢飛塵踏霧千族之所聚萬貨之所奔販繒滌器之流懷材抱略胃脯賣漿之輩並騖分鑣木槻金鈲南闤北闠軸接則香車鏤鳳鞍聯則寶騎遊龍剖決旣繁儲須益廣左酬右接昕夕不休比歲以來滋病不治粵惟今尹被命四年令修不煩風行如偃萬戶安眠於皎月羣姦側立於層冰微爝不驚寸枹息警靡廢不起靡敝不新至若蘇堤浸就頹圮築橋翼岸十軌並馳加以危亭參差對峙芙蓉楊柳圖畫初開百年流風一朝頓復尹曰未也政而不化河汾懼焉乃益學田乃厚學餼學徒肅雍上儕璧宮旣而則又曰今化旣施古訓未白於是又移祀三賢用昭矩則嗚呼得非彈壓之外固有甚大者邪厥初孤山有寺廣化寺有竹閣以奉香山莫知何年侑以二賢已而廣化化而爲觀遷寺北山閣亦隨焉守周侯淙惡其囂喧乃遷三賢附於水僊水僊坐堂三賢在廡過者悲之睨而不顧今尹曰噫吾責可﹝受辛﹞規度逾年得之堤旁稍西百步宿號花塢後壠如屏眾木搖天前峯如幕晴嵐漲煙十里湖光一碧澄鮮乃請於朝

朝命曰然於是諏日程材平幹授工千杵築堤萬斧治宮栽花蒔竹石梁臥虹昔有旗亭徙之橋北一徑窈然與人世隔如宮水精如屋琉璃乃奉三賢卽而祠之嗚呼三賢相望禹稷顏回同道異用不同者時髙風直節廩廩巍巍是舉也簿書期會云乎哉獄訟財賦云乎哉𨿽然爲政不難知所後先天之降才有能不能朝廷以爲勞且久也擢之地卿復領京兆非才之難而識之難僝工於壬午之臘踆役於癸未之春都人和豫四方來觀咸曰休哉宣教化於我人暴風烈於昔賢非能行其所學而不汩於俗吏者能若是耶修茅容之廬葺仲舒之墓﹝上司下子﹞此意於無窮慰我都人之思者非來者之望而誰耶嗚呼吾知三賢欣欣而相語於於而偕來挹山之靑飲湖之綠千億其年統湖山風月之盟無疑也尹袁氏名韶今爲戶部侍郎兼知臨安府云都人以尹之意而謁記於珌旣書其凡矣於是又爲昔鹽樂章使都人歌而祝之有唐禦歷畯乂海林香山之靖聖徒之淸善於僧孺兮而不黨於僧孺姻於虞卿兮而不累於虞卿六十少二翩然濯纓雍容人閒十九周星異口元稹黜徳裕嫉僧孺宗閔交讎罔極視斯人兮孰失而孰得邪皇宋四葉丙子歲成峨嵋之下乃生異人新法之議烈烈如冰惠州之厄熙熙如春泰山名節兮鴻毛祿位藜藿鼎食兮嶺海朝廷彼美一人兮君復孤山兮結屋冥鴻叫月兮謾羅布地之罝天駟超河兮不入金羈之束嗚呼捍湖滌井想長慶之良規西山雙澗裒熙寧之新題梅影橫斜兮寧須封禪之無辭彼士之有可而無否者骨鯁之風衰知進而不知止者廉恥之道微三賢之風百世之師嗟乎廬千載之敗閣兮今新釣石借百年之堤姓兮於今返璧招二鶴以重歸兮去來於孤山之側噫嘻有新我祠之賢尹兮寧和璞之重逢有十三弦之可鼓兮豈不還虞氏之遺風玩吉祥之花觀南屏之魚兮未多羨乎修菊之叢儻來者之能必葺兮期分爾席之西東】

先賢堂記【王中書塈撰云今皇帝嗣位之明年攺元寶慶旣進賢舉廉以厲在位又褒表先朝儒學之望且訪其後而官使之意向所形天下風動九月吉日知臨安府袁公韶言於朝曰聖明禦極畱神治本微臣承乏輦轂下將何以宣布上指爲列州率維昔太師忠定越王鎭會稽嘗集郡之先賢立祠鏡湖上歲久弗治近朝家賜錢增葺所以祓飾厥文而垂後法也錢塘爲浙右都會名人巨公前後相望獨未有論次章述者今將考此邦人物仿會稽故事刱爲祠宮俾國人有所矜式於教道其有補朝廷嘉焉卽日報可並南山下少北新堤之上有以園廬求售者公往視之則水環其址平湖滿抱林巒映發夷曠靜深乃易以緡錢爲之區畫外堂內室周以廊廡門垣橋徑各當位置涓辰賦工民以悅從遂采摭郡誌旁插史籍上下數千載閒得全節之士自許箕公而下三十有四人女婦之以孝烈著者五人輯其平生大槪制贊刻石列之堂室以代繪像又明年移洞晨舊觀於其側俾掌燻潔之事請易其額曰旌徳今丞相魯公爲大書而揭之旣訖工屬塈爲記塈聞一鄕之善士生同時居同裏耳聞目接固有與之俱化者矣若居𨿽同裏而生不同時其得於父兄長老之傳如楚國先賢襄陽耆舊二傳所載士大夫或未必盡知而凡民何從知之況六飛移蹕今已百年物繁俗靡出城不跬步湖山之麗甲天下良辰美景婆娑遊衍又安知許嚴髙節之在此都也今也周旋祠下挹志士之流風識正女之往行將有起敬起慕若醉醒而夢覺者是豈不爲感發人心之地哉公於先賢去取之際進徳行而退文藝先節義而後功名使問之者有益蹈之者無獘權度森然莫不嘆其精且詳也竊考國家盛時以三司開封爲天下劇任號稱省府必用淸流而異時登擢峻異往往由此其選蓋本之儒術以觀其識投之盤錯以觀其能祖

宗詳試人材蓋有深意官制行三司職歸戶部而行都繁穰視開封則一公被遇先帝自軍器少監擢兼府事歷司農太府遂由地官貳卿而陟文昌六載於玆淵源流通而上有餘財條教明淸而下無犯令羣情肅穆百廢具舉省府二任處之裕如非平時學問明於體用則酬酢事物焉能從容不迫審所先後若此耶先賢名氏傳贊紀述詳矣玆略不敍獨敍建堂本意於以表明時宅牧得賢之美且著京邑所以承流宣化之實俾羣方來觀者知所取則焉寶慶二年六月旦日記】

先賢贊【袁安撫韶撰○陶唐許箕公一身蘧廬萬物土苴黃屋垂裳何有於我洗耳之泉晝夜不捨稽畱之山可眇天下○漢嚴先生甄殷陶周起渭去莘先生奚爲畢世隱淪西都之季气節不伸以此助理匪潔其身○吳將軍淩公蜮視曹瞞霆掃鋒蝟翼蔽仲謀脫危虎尾忠不顧身有霣無二豈曰兵家爲古國士○晉文正範先生涵今茹古殫見洽聞津航學海從者如雲周粟𨿽甘其忍去殷文正之謚汗簡流芬○晉中尉褚公龍躍鳳鳴人物之盛𨿽有它樂亦不敢請晚覿淸姿瞿然興敬吾善者機心會神領○晉孫先生造物與遊盡性窮理闇室不欺佩仁服義禹稷同道饑溺山已天嗇其年如顏之死○宋龍驤將軍卜壯侯惟節與誼天下大閒杲杲龍驤爲人所難死輕鴻毛名重泰山凶徒逆儔胡不厚顏○宋範先生世降俗漓貨力爲已鄰有急難睨而不視溫溫徳人藥疾槥死楡陰孟亭必恭敬止○齊褚先生瀑布長虹難比其潔剡山白石莫抗其節蒲璧空還不受羈紲館巖之阿太平日月○齊顧先生寒松怪節殘膏腹笥蓼莪廢詩晉裒是似山谷諫編蛛网金匱南風帝琴艸堂流水○齊杜先生軒冕巿朝酰雞舞甕肥遁丘園道義爲重子亦謝官菽水歸奉橋梓俱零死生同夢○梁太中大夫範公帝師之學惜不逢時諤諤忠諫汲直之遺秩二千石秋毫無私家徒壁立萬古淸規○梁範先生抱甕生涯山澤臞儒匿瑕之徳燻浹裏閭跨齊歷梁蕭然隱居孰云好爵不如園蔬○梁記室褚公賾探羲文學鄙歆向孝通於天日嚴以敬溢米廢餐苫廬滅性超絕古今冠冕百行○唐太常卿褚康公潛龍將翔霧雨先集貂珥蟬聯康濟鴻業鳩杖之歸遺恨黃合蒼梧白楊始終遇合○唐太尉褚公受遺老臣立朝孤忠事有至難遑卹我躬逐魄湘水胎禍漢宮委階之笏光摩蒼空○唐禮部尙書褚文公發揮聖眞經緯邦國端憂言歸廬在空谷松柏滋榮麀鹿攸伏惟孝惟忠其人如玉○唐荊州大都督許公气吞軋犖屈事髯張鯁賊喉牙爲國金湯壯哉義士魂兮故鄕名存忠烈廟食相望○唐章先生終唐之世垂三百年於杭大州得三人焉孝通神明維徳之全殺靑闕文我永其傳○後梁吳越王武肅錢公匹馬一呼奄有吳會櫝而藏之百年有待子孫其昌生民永賴錦衣故城山川不攺○後梁給事中羅公浣西艸堂白髮參謀奇骨非媚與俗爲仇鼉江百篇擬度驊驑異世一轍汗漫天遊○皇朝秦王忠懿錢公眞人龍興揮斥六合我有土田圖獻閶闔吳芮分茅忠載令甲煌煌大星流光累葉○皇朝吏部侍郎郎公名遺公交車萬乘知己膏馥詩書嶺嶠洙泗遨頭倦遊宴林褉汜醫國刀圭乃砭州裏○皇朝知制誥謝公決河之諫砥柱頹波爰田之均槪量取禾象璜眾建子衿肩摩乃言厎績其徳不瑕○皇朝諫院錢公大科異等一翁二季白眉最良徳稱其位玉立朝練霜淸諫紙犖犖如公百年有幾○皇朝和靖林先生避影林壑淸畏人知爾梅多事漏吾天機長風孤騫秋鶴與飛山髙水深無成無虧○皇朝翰林學士沈公伊昔繡遊駭耀閭裏而公之歸仁及生死磚花日斜隧柏風起哲人其萎命也天只○皇朝太中大夫錢公翩翩王孫侃侃儒素國有大疑庭抗三疏平生美官一寒如故何以贈終知者明主○皇朝龍圖學士陸公琱戈蕩節邕桂延鄜航琛輦贐威行令孚靑苗之議千喙囁嚅筆端膚寸膏澤蠶鳧○皇朝龍圖閣學士錢公戒得若仇口唾鉤餌疾惡如風筆驅蛇豕孤云九華一斥不起名振雞林淸哉膚使○皇朝祕閣吳公帝學巍巍遊戲弄翰言當格心奚止筆諫常棣專經谷風共難施屯丰年識者三嘆○皇朝龍圖閣學士虞公鴻鴈安居鼪鼯懷惠皇皇者華君子豈弟若人侵官事特其細投劾以爭所垂國體○皇朝八行崔先生屍祝於庠惟褚及許異世並祠以盛徳故行歸於周爲﹝尋�﹞爲矩仰止髙山尙其踵武○皇朝太師崇國張文忠公關洛正傳表微繼絕道扶中興大義昭揭讒波稽天何傷日月揚光於今益暢忠烈○孫氏定夫人烈烈共姜英英陵母惟夫人徳二美具有歲晚養堂金章紫綬受報於天俾昌俾壽○虞氏夫人彤史無傳女師罔詔展如之人獨懷淸操埜服巖居名齊徳曜爰表芳徽來者是效○馮孝女孝之大端於終於始有女能之愧彼男子靡室靡家養生喪死揭名鄕關永錫爾類○何氏節婦臨難守節哲士難之惟此烈婦白刃弗移殺身成仁其甘如飴松柏之心匪姑焉知○盛氏孝婦婦之事姑難於事親乃眷淑徳今昔異聞裏闕表懿史冊揚芬閨門之化式是國人】

放生池記【王給事隨撰云粵若星辰麗天斗宿分揚州之域江漢爲紀淛河控余杭之地斯郡也民俗繁侈山水奇秀總軍戎之重乃東南之巨屏無兵火之沴爲吳越之福壤羅城之西有湖曰錢塘或謂上湖亦云西湖寶剎相望繚岸百餘寺煙景可愛澄波三十里實二浙之佳致一方之上游也天禧三年秋七月相國太原公自巖廟之任膺麾符之寄坐召棠以敷化訟息以刑淸奉漢條以班春境肅而物泰未期月眾心熙熙然如登柱史之臺矣明年秋八月公祗奉詔召入覲象闕澤國畱昔襦之頌當寧厚晝接之眷因上言是湖也最爲勝境俯瀕佛宮居人魚食盡取其中國家每以歲時祈乃民福星軺至止精設於蘭場羽服陳儀恭投於龍簡願禁探捕仍以放生池名爲請皇帝仁及萬有惠濟羣品法神武之不殺守慈儉以爲寶奏牘誠激凝旒喜動浚發中旨普令茂育絲綸適降已攺觀於方塘罔罟靡施免有嘆於赬尾旣厚生生之樂永煥巍巍之業隨忝職瑣闥承乏方面獲睹善利思勒於金石媿無好辭聊記於歲月者已】徳生堂記【髙內翰文虎撰云皇帝踐詐之五年乾坤淸夷瀛宇寧謐施仁霈澤損賦薄刑所以養民本迓天休徳至渥也而又厲精圖政綜賢經能功亮績熙小大咸舉乃睠駐蹕實維錢塘命尹神臯聿嚴厥選權尙書工部侍郎臣師睪廾以材學猷力宣聲一時昨拜大農兼治天府凡厥董寮劭農振兵束吏至於簿書期會金穀缿筩以及郊丘之共宮庭之奉百司庶府之須紀綱規目肅肅具敍玆表治行擢登從班其在四年十月七日師睪廾嘗奏曰臣仰稽聖代襲唐舊因卽杭西湖爲放生池者天禧中太子太保判杭州王欽若之請也西湖利害難弛者五放生之舊蓋居其一者元佑中龍圖閣學士知杭州蘇軾之議也紹興明詔遹廣至恩化育所覃罟弋有禁淳熙慶壽申飭淵謨蕃殖旣昌福應攸侈方當奉三宮之康福﹝帛系﹞萬世之本支所宜日長月滋益介多祉顧今穹碑混於艸莽條禁隳於姦豪甚非奉寬大勸首善也謀以誕聖之期同致華封之祝在嚴戒令謹堤防﹝上竹下禦﹞囿宮林禁當並飭富彊挾貴法所必行庶迪帝心用蕃國本制曰可於是相攸度址近接城闉左介石函右通涵碧作亭五楹前有軒榭揭名徳生以侈上賜又作亭三楹俯納湖浸祝网縱鱗所臨也又作亭三楹內儷山趾舊刻新銘所峙也植以華表垂之嘉名奉詢畫者錢塘尉扈武也亭成之日都人聚觀和气歡聲盤薄無際祝皇之壽與天並崇祝皇之基與地同久推而達之天下蓋自玆始猗歟盛哉臣竊惟宋受天命列聖重光一以寬仁守爲家法兵不輕用刑不妄施雨露所涵舟車所至滲漉亭育潤澤丰美況於萬物乎然鳥獸魚鱉咸若夏曆以興以及鳥獸昆虫周家以盛有天下者發政施仁未有不本諸此師﹝上睪下廾﹞誠能推廣旨意形於告猷迄俾流恩與宋無極詩雲天保定爾以莫不興如山如阜如岡如陵如川之方至以莫不增維時有之臣旣書其事復系以銘曰天錫宋命世世以仁宋媚於天武文聖神維天曰生皇矣昊旻我其受之代天牧人刑不濫施兵不妄陳孰屍天府永保乂民皇帝明聖膺圖闡珍曰宋家法仁厚如春惟曰圖回是憲是遵慈燻惠洽廣莫奫淪孰屍天府告猷有臣謂昔有池西湖之津羅罭所窺防禁弗申廣上之徳封奏諄諄皇帝曰嘻汝其作新用侈福澤壽予君親師﹝上睪下廾﹞稽首惟恭惟寅勒石湖址作亭湖濱露囊金監率時搢紳與厥耆老戾止憐憐鳶飛魚躍整翰膏鱗天育海函贅取蕃轃凡百都人揉姦化醇欽上之惠捐罟棄緡仁民之心愛物是均民物一致天人之因人頌皇帝冠徳羣倫奉承三宮八千歲椿子孫繩繩子孫振振】

題詠西湖【白樂天春行詩孤山寺北賈亭西水而初平云腳低幾處早鶯爭暖樹誰家新燕啄春泥亂花漸欲迷人眼淺艸才能沒馬﹝足虒﹞最愛湖東行不足綠楊陰裏白沙堤湖上春來似畫圖亂峯圍繞水平鋪松排山面千重翠月點波心一顆珠碧毯綫頭抽早稻靑羅裙帶展新蒲未能拋得杭州去一半句畱是此湖湖亭夜歸詩盡日湖亭臥心閒事亦稀起因殘醉醒坐待晚涼歸松雨飄藤帽江風透葛衣柳堤行不厭沙軟絮霏霏】【湖上夜飲郊外迎人月湖邊醒酒風誰畱使君飲紅燭在舟中湖中自照詩重重照影看容鬢不見朱顏見白絲失卻少年無覓處泥它湖水欲何爲湖上招客送春泛舟詩欲送殘春招酒伴家中誰最有風情兩瓶篛下初求得一曲霓裳始教成排比管弦行翠袖指麾船舫點紅旌慢牽好向湖心去恰似菱花鏡上行西湖畱別詩徵途行色慘風煙祖帳離聲咽管弦翠黛不須畱五馬皇恩只許住三年綠藤陰下鋪歌席紅藕花中泊妓船處處回頭盡堪戀就中難別是湖邊】【○林和靖詩混元神巧本無形匠出西湖作畫屏春水淨於僧眼碧晚山濃似佛頭靑欒櫨粉堵搖魚影蘭杜煙叢閣鷺翎往往鳴榔與橫笛斜風細雨不堪聽泛舟入靈隱詩水天相映淡浟溶隔水靑山無數重白鳥背人秋自遠蒼煙和樹晚來濃桐廬道次七里瀨彭蠡湖閒五老峯輟棹遲回歸未得上方精舍動疏鐘湖西晚歸詩水痕秋落蟹螯肥閒過黃公酒捨歸魚覺船行沈艸岸犬聞人語出柴扉蒼山半帶寒云重丹葉疏分夕照微卻憶靑溪謝太傅當時未解惜蓑衣】【西湖獨泛詩水气並山影蒼茫已作秋林深喜見寺岸靜惜移舟疏葦先寒折殘虹帶夕收吾廬在何處歸興起漁謳上湖自石函泛下湖小墅詩平臯望不極雲樹遠依依及向扁舟泊還尋下瀨歸靑山連石埭春水入柴扉多謝提壺鳥畱人到落暉西湖泛雪詩浩蕩迷空闊霏霏接水濆舟移忽自卻山近未全分凍軫閒淸泛溫鑪撮薄燻悠悠詠招隱何許嘆離羣湖上初春偶作梅花開盡臘亦盡晴暖便如寒食天春色半歸湖岸柳人家多上郭門船文禽相並映短艸翠微欲生浮懶煙幾處酒旗山影下細風時已弄繁弦湖樓寫望湖水混空碧憑欄凝睇勞夕寒山翠重秋淨鴈行髙遠意極千里浮生輕一毫叢林數未徧杳靄隔漁﹝舟刃﹞】【和謝祕校西湖馬上表裏湖山極目春據鞍時此避埃塵蒼蒼煙樹悠悠水除卻王維少畫人湖上晚歸臥枕船舷歸思淸望中渾恐是蓬瀛橋橫水木已秋色寺倚雲峯正晚晴翠羽濕飛如見避紅渠香裊似相迎依稀漸近誅茅地雞犬林蘿隱隱聲西湖春日爭得才如杜牧之試來湖上輒題詩春煙寺院敲茶鼓夕照樓臺卓酒旗濃吐雜芳燻巘崿涇飛雙翠破漣漪人閒幸有蓑兼笠且上漁舟作釣師酬晝師西湖春望笛聲風暖野梅香湖上憑欄日漸長一樣樓臺圍佛寺十分煙雨簇漁鄕鷗橫殘葑多成陣柳映危橋未著行終約吾師指芳艸靜吟閒步岸華陽】【○範文正公憶西湖詩長憶西湖勝鑑湖春波千頃碧如鋪吾皇不讓明皇美可賜疏狂賀老無東坡和蔡準郎中邀遊西湖詩夏潦漲湖深更幽西風落木芙蓉秋飛雪暗天云拂地新蒲出水柳映洲湖上四時看不足惟有人生飄若浮解顏一笑豈易得主人有酒君應畱君不見錢塘遊宦客朝推囚暮決獄不因人喚何時休城巿不識江湖幽如與蟪蛄語春秋試令江湖處城巿卻似麋鹿遊汀洲髙人無心無不可得坎且止乘流浮公卿故舊畱不得遇所得意終年畱君不見拋官彭澤令琴無弦巾有酒醉欲眠時遣客休田閒決水鳴幽幽插秧未徧麥已秋相攜燒筍苦竹寺卻下踏藕荷花洲船頭斫鮮細縷縷船尾炊玉香浮浮臨風飽食得甘寢肯使細故匈中畱君不見壯士憔悴時饑謀食渴謀飲功名有時無罷休】【夜泛西湖五絕新月生魄迹未安才破五六漸盤桓今夜吐艷如半璧遊人得向三更看三更向闌月漸垂欲落未落景特奇明朝人事誰料得看到蒼龍西沒時蒼龍已沒牛斗橫東方芒角升長庚漁人收筒及未曉船過惟有菇蒲聲﹝湖上禁遙皆盜釣者﹞菇蒲無邊水茫茫荷花夜開風露香漸見燈明出遠寺更待月黑看湖光湖光非鬼亦非仙風恬浪靜光滿川須臾兩兩入寺去就視不見空茫然湖上夜歸我飲不盡器半酣味尢長籃輿湖上歸春風吹而涼行到孤山西夜色已蒼蒼淸吟雜夢寐得句旋已忘尙記梨花村依依聞暗香入城定何時賓客半在亡睡眼忽驚矍繁燈鬧河塘巿人拍手笑狀如失林鹿章始悟山野姿異趣難自彊人生安爲樂吾策殊未良】【飲湖上初晴後雨朝曦迎客艷重岡晚雨畱人入醉鄕此意自佳君不會一杯當屬水仙王水光瀲灩晴方好山色空蒙雨亦奇欲把西湖比西子淡妝濃抹總相宜遊西湖次曹子方韻詞源灩灩波頭展淸唱一聲巖谷滿未容雪積句先髙豈獨湖開心自遠雲山已作歌眉淺山下碧流淸似眼樽前侑酒只新詩何異書魚餐蠹簡】【遊西湖雪中次仲殊韻二首夜半幽夢覺稍聞竹葦聲起續凍折弦爲鼓一再行曲終天自明玉樓已崢嶸有懷二三子落筆先飛霙共爲竹林會身與孤鴻輕秀語出寒餓身窮詩乃亨禪老復何爲笑指孤煙生我獨念粲者誰與予目成寶雲樓閣鬧千門林靜初無一烏喧閉戶莫教風掃地捲簾疑有月臨軒水光瀲灩猶浮碧山色空蒙已斂昏乞得湯休奇絕句始知鹽絮是陳言】【去杭州十五年復遊西湖我識南屏金鯽魚重來撫檻散齋余還從舊社得心印似省前生覓手書葑合平湖久蕪漫人經丰歲尙凋疏誰憐寂寞髙常侍老去狂歌憶孟諸次韻劉景文周次元寒食同遊西湖絮飛春減不成年老境同乘下瀨船藍尾忽驚新火後遨頭要及浣花前山西老將詩無敵洛下書生語更妍共向北山尋二士畫橈鼉鼓聒淸眠】【遊西湖王忠玉張全翁同訪北山淸順道潛登垂云亭飲泉卽赴陳使君夜飲次忠玉韻北山非自髙千仞付我足西湖亦保有萬象生我目云深人在塢風靜響應谷與君皆無心信步行看竹竹閒逢詩鳴眼色奪湖淥百篇成俯仰二老相追逐故應千頃池養此一雙鵠山髙路已斷亭小膝屢促夜尋三尺井渴飲半甌玉明朝鬧絲管寒食雜歌哭使君坐無聊狂客來不速載酒有鴟夷扣門非啄木浮蛆灩金﹝上夗下皿﹞翠羽出華屋須臾便陳迹覺夢那可續及君未渡江過我勤秉燭一笑換人爵百年終鬼錄】【沈諫議約遊湖明日得雙蓮於北山沈和小詩因用其韻湖上棠陰手自栽問公更得幾回來水仙亦恐公歸去故遣雙蓮一夜開詔書行捧縷金箋樂府應歌相府蓮莫忘今年花發處西湖西畔北山前湖上同述古飲喜逢門外白衣人欲膾湖中赤玉鱗遊舫已妝吳榜穩舞衫初試越羅新欲將魚釣追黃帽未要﹝革華﹞刀抹絳巾芳意十分彊半在爲君先踏水邊春】【早到湖上二令先在城頭月落尙啼烏鳥榜紅舷早滿湖鼓吹未容迎五馬水雲先已揚雙鳧映山黃帽螭頭舫夾道靑煙鵲尾鑪老病逢春只思睡獨求僧榻寄須臾次韻劉景文西湖席上二老長身屹兩峯常撞大呂應黃鐘將辭鄴下劉公幹卻見雲閒陸士龍白髮憐君略相似靑山許我定相從吾今官已六百石慚愧當年邴曼容】【與莫同年雨中飲湖上到處相逢是偶然夢中相對各華顚還來一醉西湖雨不見跳珠十五年懷西湖寄晁美叔西湖天下景遊者無愚賢深淺隨所得誰能識其全嗟我本狂直早爲世所捐獨專山水樂付與寧非天三百六十寺幽尋遂窮年所至得其妙心知口難傳至今淸夜夢耳目餘芳鮮君持使者節風采爍雲煙淸流與碧巘安肯爲君妍胡不屏騎從蹔借僧榻眠讀我壁閒詩淸涼洗煩煎策杖無道路直造意所便應逢古漁父葦閒自寅緣問道若有得買魚勿論錢】【○陳密學襄和蘇子瞻通判在告見寄郊原芳意動遊人湖上晴波見躍鱗閒逐牙旗千騎遠暗驚梅萼萬枝新尋僧每拂題詩壁邀客仍將濾酒巾寄語文園何所苦且來相伴一行春和子瞻沿牒京口憶西湖寒食出遊見寄乞得湖山養病身花時曾共憶行春嚶鳴幽鳥還遷木觱沸淸泉復采芹皁蓋尋芳丘有李彩樓觀戲巷無人錦袍公子歸何晚獨念溝中菜色民﹝存子瞻沿漕檄賑濟常潤饑民﹞春陰漠漠燕飛飛可惜春光與子違半嶺煙霞紅旆入滿湖風月畫船歸緱笙一闋人何在遼鶴重來事已非猶憶去年題別處鳥啼花落客沾衣】【○參寥子秋日西湖六首兩山斜抱翠逶迆一水中閒似渼陂孤榜獨來還獨往鸕鶿鸂鶒莫相疑琤然一葉墮空亭似喚幽人夢欲醒斜倚東屏褰翠幔沈香煙吐博山靑南山爽气對朝扉竹露吹風更濕衣可是吟魂怯淸景何妨著屐步苔磯飛來雙鷺落寒汀秋水無痕玉鏡淸疏蓼黃蘆宜掩映沙邊危立太分明欲跨髙樓曠遠情無端秋雨苦冥冥崢嶸日腳漏云處瞥見遙山一抹靑】【西風夜半捲庭槐臥聽鄰翁曉圃開稚子相呼入林去應知病葉落莓苔同蘇文饒主簿西湖夜泛鳳咮山頭暮靄空月娥飛出廣寒宮初登桂楫橫湖去似覺銀河有路通掠艸飛螢星點點眠沙宿鷺玉叢叢從來江總文才妙請付毫端刻畫中】【○曾南丰西湖二首左符千里走東方喜有西湖六月涼塞上馬﹝足虒﹞終反復泰山鴟飽正飛揚懶宜魚鳥心常靜老覺詩書味更長行到平橋初見日滿川風露紫荷香湖面平隨葦岸長碧天垂影入淸光一川風露荷花曉六月蓬瀛燕坐涼蒼海桴浮成曠蕩明河槎上更微茫何須辛苦求人外自有仙鄕及水鄕】【○趙循道秋日泛西湖湖光山色共爭秋一點塵埃無覓處沈沈水底見靑天畫舸直疑天上去泛湖晚歸日腳掩西山四面煙光起片月落湖心照破琉璃髓水面天光闊孤煙暝不收休瞻一鉤月掛起旅人愁】【○劉景文西湖泛舟呈東坡西湖春意勝當年公領笙簫泛畫船錦繡一林生水面衣冠萬堵立山前仁恩在物禽魚遂喜气隨人艸木妍半醉插花風調別寫眞須是李龍眠】【○僧惠洪遊西湖西湖招提三百六佳處如春有眉目一番雨過吞靑空萬頃無波鴨頭綠望湖樓閣獨自登煙霏向背攢寒玉想見襄陽孟浩然此中有句不容續道人長坐西山阿骨淸气明韻出俗久居京闕厭塵土一夕歸心俊如鵠明窗爲君研破硯落筆轉頭風雨速龍山深處如定居就彼結鄰容我卜】【○趙忠簡公鼎和鄭有功遊西湖二首放舟越淮楚更作三吳遊尙餘魂夢怖敢動鄕邦愁湖山自淸絕鑑中螺髻浮況復得夫子一笑忘幽憂時時作淸言中有湖山秋卻念無家客坎止而乘流何當與俱歸歲晚鄰一丘晚覺身名誤悠悠定孰親卻回苕水棹來看武林春避地將安往尋山莫厭頻百錢挑竹杖云外踏嶙峋】【○臨邛髙孝﹝王壽﹞公純畱題西湖朱簾白舫亂湖光隔岸龍舟艤夕陽今日歡遊復明日便將京洛看錢塘見魏鶴山跋○髙菊﹝石間﹞西湖暮歸風荷百頃占漣漪煙樹溟蒙乳鴨飛買斷小舟休喚客暗穿萍葉載詩歸西湖雜興二首城中無處聽蟬鳴短策輕﹝革奚﹞晚出城行到柳陰松影下恰才聞得兩三聲十三樓寺朝餐飯六一泉亭晚詠歌坐斷竹風無暑气乳禽鳴處綠陰多憶西湖西湖春二月結客少年遊駿馬黃金勒長身紫綺裘愛花論檐買嗜酒滿船浮兩載緣何事臺州又越州】【○曾蘭墅西湖夜景閒窗放入四山靑古篆無煙气自淸風不嗚條花著露一湖春月萬蛙聲○姜白石湖上寓居湖上風恬月澹時臥看云影入玻璃輕舟忽向窗邊過搖動靑蘆一兩枝處處虛堂望眼寬荷花荷葉過欄幹遊人去後無歌鼓白水靑山生晚寒○劉龍洲西湖西湖湖上山如畫二十年前曾客來飛絮滿城歸未得江南老卻賀方回○魏鶴山領客泛西湖客賦詩次韻鳴鞘踏月大堤長鼓枻穿雲落日黃十里靑漪菱艸蕩四山紅雨杏花岡客從民气覘春事人在枝頭看艷陽長使舟平風色好世閒何處有羊腸】【○楊誠齋西湖雨中泛舟坐上二十人用遲日江山麗四句分韻賦詩餘得融字云正月一度遊玉壺二月一度遊眞珠是時新霽曉光初西湖獻狀無遺余君王予告作寒食來看孤山海棠色海棠落盡孤山空湖山摹糊眼中黑夜來三更湖月明羣仙下墮嬉珠庭東坡和靖相先後李成郭熙在左右惠崇捧硯大如箕大年落筆疾於飛磨墨爲云灑爲雨湖波掀舞山傾敧畫作西湖煙雨障今晨掛在孤山上同來諸彥文章公不數錢起兼吳融何如玉船一舉百分滿一笑千峯煙雨散遊西湖蘇公堤遠柳生煙和靖園深竹映關船入芰荷香處去人從雲水國中還似寒如暖淸和在欲雨翻晴頃刻閒能爲蓬萊老仙伯一杯痛快吸湖山泛舟裳荷鳳城魚鑰曉開銀國子先生領搢紳山水光中金鑿落芙蕖香裏葛頭巾小步深登野寺幽古松將影入茶甌鈴聲忽起九天半有塔危峯最上頭】【岸岸園亭傍水濱裴園飛入水心橫旁人莫問遊何許只揀荷花鬧處行船開便與世塵疏飄若乘風度太虛坐上偶然遺餅餌波閒無數出龜魚西湖舊屬野人家今屬天家不屬他水月亭前且楊柳集芳園下盡荷花小泛西湖六月船船中人卽水中仙外鋪云錦千弓地中度琉璃百折天城中檐上買蓮房未抵西湖泛野航旋折荷花剝蓮子露爲風味月爲香故人京尹剩風流走送廚珍佐勝遊靑李來禽沈去聲冰雪黃金白玉斫蝤蛑人閒暑气正如炊上了湖船便不知湖上四時無不好就中最說藕花時遊盡西湖賞盡蓮玉壺落日泊樓船莫嫌當處荷花少剩展湖光幾鏡天】【○範石湖次韻會客湖上西湖冰泮綠生鱗料峭春風欲中人花片不禁寒食雨鬢絲猶帶湧金春江山契闊詩情在京洛追隨客夢新喚取歌聲解愁思爲君吹水引杯頻次韻韓無咎右司上巳泛湖休沐辰良不待晴徑稱閒客此閒行春衫欺雨任教冷病眼得山元自明抹黛濃嵐圍坐晚揉藍新綠沒篙淸棲鴉未到催歸去想被東風笑薄情】【金華王竹寮執禮湖山紀遊吳山東南季蔥鬱盤帝城西湖據其趾禦气通波心余膏被艸木蔚眼皆欣榮晨天宇穆惠風汛初晴春色正妍妙放懷共揚船中流入汗漫曠闊無埃氛湖光挾山淥倒射玻璃靑綠管響空翠樓觀森崢嶸獻酬雜歌嘯爛漫紛醉醒取樂固莫並興懷一何深緬惟昔三賢精爽日以沈但餘畫像在尙想鳴佩襟希古秉微尙崇雅攄恬情羌予翳蓬藋無復企組纓淡泊自有得榮華非所欣捨舟縱散策逸興生崚嶒白雲引遐眺碧屾延深登幽期浩無涯忽到靜者門長松有令姿流水無俗聲絕磴猿可呼出谷鶯始鳴乃知物外境玆象本不驚逝耶初無將至耶亦無迎便將謝塵鞅玆焉支頹齡山鴉接晚翅落日催行勝歸歟賦新篇聊復記吾曾】【○以下長短句○東坡南歌子二首山與歌眉斂波同醉眼流遊人都上十三樓不羨竹西歌吹古揚州菇黍連昌歜瓊彜倒玉舟誰家水調唱歌頭聲繞碧山飛去晚云畱古岸開靑葑新渠走碧流會看光滿萬家樓記取它年扶路入西州佳節連梅雨餘生寄葉舟只將菱角與雞頭更有月明千頃一時畱好事近湖上雨晴時秋水半篙初沒朱檻俯窺寒鑑照衰顏華發醉中欲墮白綸巾溪風漾流月獨棹小舟歸去任煙波飄兀】【○趙忠定公柳梢靑水月光中煙霞影裏湧出樓臺空外笙簫雲閒笑語人在蓬萊天香暗逐風回正十里荷花盛開買个小舟山南遊徧山北歸來辛稼軒酹江月和韻晚風吹雨戰新荷聲亂明珠蒼璧誰把香﹝匚僉﹞收寶鏡云錦周遭紅碧飛鳥翻空遊魚吹浪慣聽笙歌席坐中豪气看君一飲千石遙想處士風流鶴隨人去已作飛仙客茅舍竹籬今在否松竹已非疇昔欲說當年望湖樓下水與云寬窄醉中休問斷腸桃葉消息】【○劉龍洲買新郎睡覺啼鶯曉醉西湖兩峯日日買花簪帽去盡酒徒無人問惟有玉山自倒任拍手兒童爭笑一騎乘風翩然去避魚龍不見波聲悄歌韻遠喚蘇小神仙路近蓬萊﹝上鳥下山﹞紫雲深參差禁樹有煙花遶人世紅塵西障日百計不如歸好付樂事與它年少費盡柳金梨雪句問沈香亭北何時召心未愜鬢先老沁園春鬥酒彘肩風雨渡江豈不快哉被香山居士約林和靖與坡仙老勒駕吾回坡謂西湖正如西子濃抹淡妝臨照臺二公者但掉頭不顧只管傳柸白雲天竺去來看金碧崔巍樓觀開況縱橫二澗東西水遶兩山南北髙下云堆逋曰不然暗香浮動何似孤山先探梅須晴去訪稼軒未晚且此徘徊○馬古洲莊父阮郎歸淸明寒食不多時香紅漸漸稀番騰妝東鬧蘇堤畱春春怎知花褪雨絮沾泥淩波寸不移三三兩兩叫船兒人歸春也歸】【○髙竹屋蘇堤芙蓉菩薩蠻紅雲半壓秋波碧艷妝泣露嬌啼色佳夢入仙城風流石曼卿宮袍呼醉醒休捲西風錦明日粉香殘六橋煙水寒劉隨如鎭西湖餞別江神子送春曾到百花洲夕陽收暮云畱想伴花神騎鶴上揚州回首湖山情味淡重把酒更登樓相思南浦古津頭未拏舟已驚鷗柳外歸鴉點點是離愁空倚陽關三疊曲歌不盡水東流】【○盧蒲江烏夜啼漾暖紋波颭颭吹晴絲雨蒙蒙輕衫短帽西湖路花气撲春驄艸褰衣濕翠秋千瞥眼飛紅日長不放春醪困立盡海棠風○洪叔玙菩薩蠻吳姬壓酒浮紅蟻少年未飲心先醉駐馬綠楊陰酒樓三月春相看成一笑遺恨知多少回首欲魂銷長橋連斷橋○沈元用小重山湖上秋來蓮蕩空年華都付與木芙蓉采菱舟子兩相逢雙媚黶一笑與誰濃斜日落冥蒙鴛鴦飛起處水無蹤望湖樓上兩三峯人不見林外數聲鐘】

孤山路【兪灝湖堤晚行瞑色才從艸色生管弦羅綺盡歸城不應閒卻孤山路我自扶梨月下行】

丰樂樓【林曄徳�撰賦以樓成湖上與眾同樂爲韻十里掌平丰樂樓兮波頭截橫誠一時之佳致果不日以能成朝野無塵當與時而同樂湖山如畫多對景以舒情錢塘故地之豪奢臨安新府之雄壯三千巷陌兮叢花柳以競妒十萬人家兮列綺羅而誇尙笙歌極天下之選風物駭人閒之望流傳今古只誇兩浙之閒多少繁華盡簇西湖之上踞虎盤龍橫霓架虹平地聳蓬萊之﹝上鳥下山﹞飛仙移紫府之宮縈綠楊於南北迷芳艸於西東幸太平之日久宜行樂以民同碧天連水水連天魚在琉璃影裏畫閣映山山央閣鴈橫錦障圖中珠簾半捲兮映上下之欄干酒旗無力兮亞髙低之樓閣落霞楚天之空闊細雨楊園之淡泊謝屐登臨陶巾落魄休誇隨鹿之遊更任狎鷗之樂玉女巖金沙井依依鄴水之鳧煙霞洞瑪瑙坡隱隱揚州之鶴蘋木風收浪花卷球梅塢竹閣松亭柳洲池湧金於門外泉跳珠於湖頭碧落云垂兮月照月平沙影倒兮樓疊樓風光相對似逢春而更好湖波長在不與歲以俱流翻思煙鎖洞庭楡漁樵之閒詁月沈湘浦付羇旅以凝愁於是陪五陵年少之歡簇三鳥山神仙之眾望樵嶺以富覽指蘭舟而目送葛仙舊陂兮綠池邊之艸吳王故苑兮付樽前之夢雕梁巢舊日之燕畫棟彩當年之鳳佳人攜手望窮虎跑之泉故老傳杯遙認龍泓之洞山水如故星霜屢逾春風易老於長陌夕陽幾度於平湖勝賞難遇佳期莫辜脆管繁弦奏樂府新聲之曲輕衫短帽醉髙陽舊酒之徒其或鶯花懶兮蓼岸蘋洲露荷陰兮蘭汀蕙渚秋風桂子之興味臘雪梅花之情緒傷髙懷遠兮幾時窮並朱顏而畱與】

望湖樓【潘閬詩望湖樓上立竟日懶思還聽水分他界看云過別山孤舟依岸靜獨鳥向人閒回首重門閉蛙聲夕照閒○東坡宿望湖樓詩新月如佳人出海初弄色娟娟到湖上瀲瀲搖空碧夜涼人未寢山靜聞響屐騷人故多感悲秋更憀栗君胡不相就朱墨紛黝赤我行得所嗜十日忘家宅但恨無友生詩病莫訶詰君來試吟味定作鶴頭側攺罷心愈疑滿紙蛟蛇黑望湖樓醉書五絕黑雲翻墨未遮山白雨跳珠亂入船捲地風來忽吹散望湖樓下水如天放生魚鱉逐人來無主荷花到處開水枕能令山俯仰風船解與月徘徊烏菱白芡不論錢亂系靑菇裹綠盤忽憶嘗新會靈觀滯畱江海得加餐獻花遊女木蘭橈細雨斜風濕翠翹無限芳洲生柱若吳兒不識楚詞招未成小隱聊中隱可得長閒勝暫閒我本無家更安往故鄕無此好湖山病起登望湖樓臨江仙詞多病休文都瘦損不堪金帶垂腰望湖樓下暗香飄和風春弄袖明月夜聞簫酒醒夢回淸漏永隱牀無限更湖佳人不見董嬌嬈徘徊花上月空度可憐宵○○王荊公望湖樓回馬上水光山气碧浮浮落日將歸又少畱從此祇應長入夢夢中還與故人遊】湖堂【薛昂題云一段風煙不可關出門滿目是湖山昔人華廈今何在湖堂在湧金門旁郡守蔣樂安公爵建此日漁舟任自閒風觀斬新霄漢上近作湧金樓甚偉龍洲依舊水雲閒柳州祠五龍此兩處與湖堂鼎足相照歸來丘壑多幽趣願與諸賢約往還】

江湖偉觀【車玉峯題十年不向此憑欄景象依然一望閒龍蜃吐雲天入水樓臺倒景日銜山僧於僻寺難爲隱人在扁舟不是閒孤鶴似尋和靖宅盤空飛下復飛還○朱繼芳題吳山表裏水爲池百有餘年壯帝畿天目遠將雙鳳落海門近拱六龍飛胥濤白雪生秋思太乙紅雲駐夕暉江上沙鷗湖上舫柳邊風裏兩依依○範晞文題西湖何處可消愁快上人閒百尺樓千里山川浮王气百年形勢壯皇州逋仙宅近梅應古坡老祠空竹自秋立徧闌干無限意六橋歌舞懶回頭○範睎禹題望斷菇蒲煙水鄕憑髙不盡意蒼茫神州北去山川遠王气南來天地長晴見白雲歸竺國夜看紅日上扶桑遊人自擁笙歌醉誰爲梅花酹一觴】咸淳臨安志卷之三十四

志﹝十九﹞

山川十三

湖﹝下﹞

下湖在錢塘門外其源出於上湖【卽西湖】一自玉壺水口流出九曲沿城一帶至余杭門外一自水磨頭石函橋東入策選鋒教場楊府云洞北郭稅務側合爲一流如環帶然有二斗門瀦泄之淳佑七年上湖水涸城內諸井多竭趙安撫﹝上與下心﹞命工自錢塘尉廨之北望湖亭下鑿渠引天目山水自余杭河經蔡家渡河口達於澑水橋斗門凡作數壩用車運水仰注上湖城內水口繇汨流通人賴其利題詠【林和靖艤舟石函因過下湖小墅詩云平湖望不極雲樹遠依依及向扁舟泊還尋下瀨歸靑山連石埭春水入柴扉多謝提壺鳥畱人到落暉○參寥子下湖晚歸屈曲莎堤引興長肯辭芒履踏秋霜歸來已奏孤城角撩亂梅花落女墻】題詠【林和靖艤舟石函因過下湖小墅詩云平湖望不極雲樹遠依依及向扁舟泊還尋下瀨歸靑山連石埭春水入柴扉多謝提壺鳥畱人到落暉○參寥子下湖晚歸屈曲莎堤引興長肯辭芒履踏秋霜歸來已奏孤城角撩亂梅花落女墻】

石湖在錢塘縣定山南鄕

明聖湖劉道眞錢塘記云湖在縣南二百步父老相傳湖中嘗有金牛見遂以明聖爲名酈道元水經注此湖在縣南江側又仁和縣東十八里亦有明聖湖

禦息湖祥符志云在仁和縣東北一十八里周回三里故老相傳秦始皇東遊暫憩於此因名

臨平湖輿地廣記云在仁和縣祥符志云在縣東長樂鄕周回十里湖中有白龍潭吳志赤烏二年寶鼎見因呼爲鼎湖晉武帝咸寧中彗星孛於角古者云吳臨平湖自漢末壅塞至是復開父老相傳此湖塞天下亂此湖開天下平又吳郡言臨平湖邊得一石函中有小石靑白色長四寸廣二寸刻其上作皇帝字孫皓於是攺元爲天璽晉安帝元興二年臨平湖水赤或以爲祥瑞【詳具臨平山】題詠【權徳輿臨平湖夜泛詩素彩皓通津孤舟入淸曠已愛隔簾看還宜捲簾望隔簾捲簾當此時惆悵思君君不知○張祜臨平湖詩三月平湖艸欲齊綠楊分映入長堤田家起處烏龍吠酒客醒時謝豹啼山檻正當蓮葉渚水塍新擘稻秧畦人閒謾說多岐路咫尺神仙洞卻迷】

泛洋湖在仁和縣之北天宗門外

像光湖在仁和縣之長樂鄕唐神龍元年湖有五色光明掘地得彌勒石像乃建寺以像光爲額且名其湖

石橋湖在仁和縣之臨平鎭西永和鄕

丁山湖在仁和縣之永和鄕

石鼓湖在仁和桐扣山下晉時石鼓出於岸故名

余杭

南上湖在溪南五里塘髙一丈四尺上下各廣二丈五尺周回三十二里二十八步與下湖相接

南下湖在溪南舊縣西二里六十五步塘髙一丈四尺上廣一丈五尺下廣二丈五尺周回三十四里一百八十一步舊志云按輿地誌後漢熹平二年縣令陳渾修堤防開湖灌漑縣境公私田一千餘頃所利七千餘戶歲久塘圮唐寶歷中縣令歸珧重修百姓祠之立石爲記舊有歸府君廟是也唐地理誌亦云余杭南五里有上湖西二里有下湖歸珧宰余杭築甬道西北大路髙廣徑直百餘里行旅無山水之患國朝以來縣令主簿並以管幹塘岸入銜任滿無損者有賞故隨時修築熙寧中因水沖激其岸漸低紹興中縣令李元弼率民築增三尺州又差捍江兵士及濠寨官助之塘漏則以稿爲箔捍護得免者屢矣南湖之塞最爲本邑利害父老傳云慶曆以前歲調夫開湖其後不復修治遂致堙塞又南湖東南嶽廟之側有石欞橋五畝塍二處皆陳王遺迹父老云昔湖深水低則引兩湖之水由此入安樂鄕其塍上下各闊丈餘後湖堙塞欽徳昭徳兩鄕之民侵湖成田梅月連雨必苦大浸欲其快於流泄於是塍與橋毀弗修宣和中知縣江衣失躬訪利害紹復前績民賴其賜縣丞成無玷嘗作水利記以紀其功又作五畝塍銘刻之鳳凰山石紹熙甲寅畿漕黃黼重修慶元丙辰正月訖事徐安國爲之記

記銘水利記【曰苕水發源天目經兩郡六邑以入於具區六邑者二當天目之麓山隘地髙水經三邑處其下流水勢奔放不可爲力余杭界其閒襟帶山川地勢平徹當苕水之衝流洪歲常一再至久雨或數至倏忽彌漫髙處二丈許然不三日輒平其爲患𨿽亟除而難測以禦也故堤防之設比他爲重使是邑也無堤防則野不可耕邑不可居橫流大肆爲旁郡害故余杭之人視水如寇盜堤防如城郭旁郡視余杭爲捍蔽如精兵所聚控扼之地也東漢熹平中陳公爲是邑始築兩湖以爲水之並溪者曰南下湖環三十四里並山者曰南上湖環三十二里洪流從髙赴卑其勢悍甚得所謂石門函者則折而匯於湖旣就寬平其暴必殺溪流紆余徐引而東湖之水泄於南渠河河流而東接東溪五福渠之水以入於吳興其派別而北者爲黃母港十二里與苕溪會於其會處節以石埭曰西函溪流方漲則閉以固東鄕之田俟其稍落則啟函以走渠港之潦下田亟幹水不儲浸若旱暵亦啟函以灌漑膏腴千頃余無水旱號爲沃壤衣食萬室出賦輸無慮萬斛而計其爲旁利又倍蓰也其爲塘岸規模甚工得周官善防之意歷年寖遠溪湖皆髙堤堰傾圮水或逆行漂沒廬舍西函旣自疏罅守者貪賂竊啟以渡舟水因大至官趣救目前遽塞之以弭患自函之塞十歲九潦民日益困土脈沮洳殆成棄地今大夫江公以宣和四年夏來臨此民屬兵火之餘視民瘠甚爲之惻然思所以振之者徧諏耆舊得溪湖利病甚詳民以厭患於堤防來告大夫曰民固困吾不忍若厲然用若請也是將永逸之報幸朝廷寬恩無他賦役備豫於暇日不亦善乎乃以是年冬度工賦事民驩趨之始於西函次五畝塍次緣湖之岸當溪之衝者曰紫陽灘尹家塘次護郊之堤曰中隔塘次緣溪之岸當西函之左右者西踰明星瀆東接廟灣之塘次上湖可泄者渠河受水處曰石欞橋次緣溪之岸當石門函之左曰閒林塘南岸皆全矣凡北岸之塘與南對修由西門之外曰五里塘西山之橫隴當溪之衝者曰龜塘及東鄕之外盡十四壩之防一皆圓治於是決渠之岸無偏彊之患其下流遠郡與錢塘接境之田犬牙綺錯而塘在吾邑者曰廟灣曰許家壩曰茭蕩曰塘口曰蜃潭曰化灣與其西岸石瀨曹橋之閒十餘壩之岸亦皆增葺凡堤防之設西函巨爲最大夫躬勸相撫循之以訖役雪霜風雨往來暴露車殆馬煩徒禦疲劇而大夫踐履泥塗臨視指顧蚤莫不懈忘疲與痯民知其爲我勞也亦忘其勞嘗大雪與民約日霽而來民莫肯去凡函之制因其利而頗加以巧思安以養勇不動之心期以悠久不息之誠應於人而驗於物工師殫其技役夫敏其力堅厚精密巖巖山峙經始十二月甲寅落成於明年三月己巳其髙七仞其袤一百三十丈兩涯橫敞其中啟閉處小狹從狹度敞相去尋有半加膚寸焉故石之工九百七十役庸萬有六千三百用緡錢四十三萬皆函下之氓計畝樂輸足用無贏不愆於素函成遠邇縱觀愕眙嘆服諸儒爲文若詩以紀頌之自余堤防由東塘而上分委邑佐董之各因其地之民故役不告勞而功並集由廟灣而下則因其塘長而語之靡不聽令並力以趨洎成如期其南岸利害𨿽皆與西函爲表裏而西涵最爲要會夫南湖之利自漢迄今邑人思詠陳公時節奉祠之不少衰然沙土與漲水俱至水去而淤比歲益甚父老指湖中若覆簣者言兒時見此隱然隆阜也今欲就平矣蓋適會其極時非並下流郡邑之力不可浚治此未易議也湖日塞則堤不得不增若五畝塍者他時蓋爲巨防今不盡復水無可趨嚙中隔塘且爲城邑病故今五畝塍之制其髙下僅可隱人其長止四百九十五尺其北田岸漸髙屬於山足者凡五百尺下於塍尺許皆空不築湖水過五尺則般塍北空處以流過六尺則般塍以流水之畱塍下止五尺溪流平則五尺之水復自石門函還納於溪而湖水般塍者勢緩不爲東郡及南渠河病後民因湖之塞稍耕其地利水之速去也故堤防有盜決者往時湖與溪皆有塘長官免差科俾專繕治旣而役之如皁隸然又常以假人民厭苦之罷去旣久禁戒寖弛隳者弗增闕者弗茨蟻蛀鼠穿獺龜之穴漫而不訾者水至則潰今稍復增置塘長而蠲其役又於五畝塍舉條令爲約束以絕盜決之獘民之蒙惠無窮也嗚呼是舉也修積年之廢墜惟遠慮明斷主之以惻怛濟之以勤敏卒能變棄地爲膏壤易榛蕪爲多稼化饑饉爲丰年銷驚畏而甘寢斯民安靜樂業耕則有獲養老慈幼仁及閭裏風气淸夷疾癘不作徳大夫之賜固昭矣然功之所被及於旁郡而旁郡之人不知徳蓋利愈博則名愈晦我道然也俗吏苟偸歲月莫肯以民事經意語民事則目爲迂闊聞公之風采不少愧乎欲知時之治否當視循吏之用否孝宣光武號爲中興故良二千石多在甘露閒而建武詔書重賞卓茂擢爲太傅今考公之行事可以知宣和之治矣甘露建武誠不足多也然則尊榮顯寵其可辭乎無玷承公命直書其事俾後有考故於功利及物者特書之並政有過人之善者頌之陳公名禪祠有王號不知封爵所始宣和五年四月朔記石遭兵火不存今流傳民閒按東漢陳禪木傳不爲余杭令唐地裏志寶歷中令歸珧因漢令陳渾故迹置則塘之利始於陳渾明矣今以渾爲禪當是傳寫之誤熙寧中縣令扈大亮作廟記亦不載其名】

五畝塍銘【曰湯湯苕水發於天目兩湖灌輸歲堙爲陸漲流時至云日蕩沃旁合百源匯於由是勢溢以傾怒濤奔蹙髙卑之際歲維板築拓基五畝隨潤北屬水溢乃流如槪諸斛蓄泄得宜髙下成熟自塍之壤歲亡半菽茂宰因民無廢不復慮始云難勸趨則速旣堅旣厚旁郡蒙福咨爾後人嘉績思續南湖之陽鳳凰之麓石林崢嶸驚湍回曲勒此銘詩尙識陵谷】

重修塘記【曰紹熙五年秋八月霖潦不止洪發天目諸山倏忽水髙二丈許衝決塘岸百餘所漂沒室屋千五百餘家流屍散入旁邑多稼化爲腐艸新天子嗣位視民如傷遣使旁午適侍禦黃公黼弭節畿漕奉承徳意掩骸賑饑悼湖塘之廢重爲三州六邑之害銳意興復力請於上取棄地於馬監發陳粟於丰儲出錢幣於漕庫關器用於殿司揆時庀徒悉募饑民羸者以畚壯者以築日役數千人所活甚眾塡築敗岸幫廣舊堤列木以桿基編竹以簣土增髙旣隆於舊橫敞復袤於前環視上下兩湖數十里閒如連岡之隱起堅壁之橫亙邑旣籍定民可耕殖復以溪塘環繞一邑補治如初獨閒林塘附湖當溪水之衝隨築隨隳乃去其激水之平陸以實敗岸之罅隙沿舊堤幫築其址益厚﹝帛系﹞五十餘丈工以夫計二十萬四千二百二十有四錢以緡計二萬八千二百九十有二米以碩計六千六百一十有六經始以是年十月九日至慶元二年正月二十四日迄事邑令周章董工役簿呂大勛主錢谷丞鄭昌時徐壽卿尉胡輔之佐其事漕屬李耆明葉時堅護之始終盡瘁焉】

南湖中港沙溪港石門港金湖港鱔魚港西山港湖田港吉都港到進港﹝魚占﹞魚港萬家港沿塘港泥孔港曹家港李家港聞家坑岱子坑下淸坑鐵步坑新港○老婆闕港【父老云或遇淫雨湖水泛濫遂由五畝塍側流入安樂不可盡塞欲盡免水患惟在開湖而已據水利碑云非並下流郡縣之力不可浚治功力旣廣前後爲政者不敢遽議議亦不可行湖內舊有望牛堆數處又有湖港湖堰之類今隱然而存者堆一二而已曰港曰坑曰堰皆堙沒不可盡辧淳熙二年上司要見本縣南湖壅遏利害縣中中明以馬監障固收艸其後上司令欽徳鄕招徳鄕開撩爲港以泄南湖水勢尋亦不能行】

臨安縣

金鮮湖在徳義鄕俗傳有龍

於潛縣

觀湖在縣南二十里

富陽縣

陽陂湖在縣北十里二十六步周十六里六十四步可漑田萬畝唐地裏志正觀十二年縣令郝其開南六十步有堤登封元年縣令李浚所築東自海西至於莧浦以捍水患正元七年縣令鄭早又增修之

湧泉湖在縣西二十五里闊二十餘丈長四百步泉水湧出可漑田數百頃

鹽官縣

竹浦湖在縣東北六十里周六里

髙湖在縣東北一十七里東西二十八里南北一里三步

谷湖在縣東北四十六里周四里

建寧湖在縣西北二十五里東西一十里南北六里吳建興中開因名建興湖【舊志誤作建寧】已上四湖今皆廢咸淳臨安志卷之三十五

志﹝二十﹞

山川十四

河

城內

茅山河東自保安水門向西過榷貨務橋轉北過茅山並蒲橋至梅家橋【徳壽宮之東元有茅山河因展拓宮基塡塞積漸民戶包占惟存去水大溝至蒲橋修內司營塡塞所不及者故道尙存自後軍東橋至梅家橋河】

鹽橋運河南自碧波亭州橋通江橋與保安水門裏橫河過望仙橋直北至梅家橋出天宗水門一派自仁和倉後葛家橋天水院橋淳佑倉前出余杭門水門

巿河【俗呼小河】東自淸冷橋西流至南瓦橫河口轉北由金波橋巧兒橋直北至仁和倉橋轉東與茅山河水合由天水院橋轉北過便橋出余杭門水門

淸湖河西自府治前淨因橋過閘轉北由樓店務橋至轉運司橋轉東由渡子橋與湧金池水合流至金文庫與三橋水相合由軍將橋至淸湖橋投北由右灰橋至眾安橋又投北與巿河相合入鵝鴨橋轉西一派自洗麩橋至紀家橋轉北由車橋至便橋出余杭門城中四河茅山中廢已久而鹽橋河巿河日納潮水泥沙渾濁居民規占河道委艸壤其閒久之乃爲平陸官𨿽以時開浚未幾塡塞如故元佑五年守蘇公軾請於朝軾熙寧中通判杭州訪問民閒疾苦父老皆云苦運河淤塞遠則五年近則三年率常一開浚不獨勞役兵民而運河自州前至北郭穿闤闠中蓋十四五里每將興工巿肆洶動公私騷然自胥吏壕寨兵級等皆能恐喝人戶或云當於某處置土某處過泥水則居者皆有失業之憂旣得重賂又轉而之它及工役旣畢則房廊邸店作踐狼藉園圃隙地例成丘阜積雨蕩濯復入河中居民患厭未易悉數若三五年失開則公私壅滯以尺寸水行數百斛舟人牛力盡跬步千里𨿽監司使命有數日不能出郭者其餘艱阻固不待言問其所以頻開屢塞之由皆雲龍山浙江兩閘日納潮水沙泥渾濁一汛一淤積日稍久便及四五尺其勢當然不足怪也父老又言錢氏有國時郡城之東有小堰門旣云小堰則容有大者昔人以大小二堰隔截江水不放入城則城中諸河專用西湖水水旣淸澈無由淤塞而余杭門外地名半道紅昔亦有堰名爲淸湖意亦愛惜湖水不令走下自天禧中故相王欽若知杭州始壞此堰以快目下舟楫往來今七十餘年矣以意度之必自此後湖水不足於用而取足於江潮又況今者西湖日就堙塞昔之水面半爲葑田霖潦之際無所瀦蓄流溢害田而旱漧之月湖自滅涸不能復及運河謹按唐長慶中刺史白居易浚治西湖作石函記其略曰自錢塘至鹽官界應漑夾河田者皆放湖水入河自河入田若堤防如法蓄泄及時則可漑瀕湖田千頃由此觀之西湖之水尙能自運河入田以漑千頃則運河足用可知也軾於是時𨿽知此利害而講求其方未得要便今者蒙恩出典此州自去年七月到任首見運河幹淺使客出入艱苦萬狀穀米薪芻亦緣此暴貴尋﹝劃去戈攺戔﹞刷捍江兵士及諸色廂軍得一千人自十月興工至今年四月終開浚茅山鹽橋二河各十餘里皆有水八尺已上見今公私舟船通利父老皆言自三十年以來開河未有若此深快者也然潮水日至淤塡如舊則三五年閒前功復棄軾方講問其策而臨濮縣主簿監在城商稅蘇堅建議曰江潮灌注城中諸河歲月已久若遽用錢氏故事以堰閘卻之令自城外轉過不惟事體稍大而西湖葑合積水不多𨿽引入城未可全恃宜參酌古今且用中策今城中運河有二其一曰茅山河南抵龍山浙江閘口而北出天宗門其一曰鹽橋河南至州前碧波亭下東合茅山河而北出余杭門余杭天宗二門東西相望不及三百步二河合於門外以北抵長河堰下今宜於鈐轄司前創置一閘每遇潮上則暫閉此閘令龍山浙江潮水徑從茅山河出天宗門候一兩時辰潮平水淸然後開閘則鹽橋一河過闤闠中者永無潮水淤塞開淘搔擾之患而茅山河縱復淤塡乃在人戶稀少村落相半之中𨿽不免開淘而泥土有可堆積不爲人患潮水自茅山河行十餘里至梅家橋下始與鹽橋河相通潮已行遠泥沙澄墜𨿽入鹽橋河亦不淤塡【自來潮水入茅山鹽橋二河只淤塡十里自十里以外不曾開淘此已然之明效】茅山河旣日受潮水無緣涸竭而鹽橋河底低茅山河底四尺【梅家橋下量得水深四尺而碧波亭前水深八尺】則鹽橋河亦無涸竭之理然猶當過慮以備乏水今西湖水貫城以入於淸湖河者大小凡五道【一暗門外鬥門一所一湧金門外水閘一所一集賢亭前水筧一所一集賢亭後水閘一所一菩提寺前斗門一所】皆自淸湖河而下以北出余杭門不復與城中運河相灌輸此最可惜宜於湧金門內小河中置一小堰使暗門湧金門二道所引湖水入法慧寺東溝中南行九十一丈則鑿爲新溝二十六丈以東達於承天寺東之溝又南行九十丈復鑿爲新溝一百有七丈以東入於貓兒橋河口自貓兒橋河口入新水門以入於鹽橋河則咫尺之近矣此河下流則江潮淸水之所入上流則西湖活水之所注永無乏絕之憂矣而湖水所過皆闤闠曲折之閒宜作石櫃貯水使民得汲用澣濯且以備火災其利甚博此所謂參酌古今而用中策也軾尋以堅之言使通直郎知仁和縣事黃僎相度可否及僚吏躬親驗視一一皆如堅言可成無疑也謹以四月二十日興工開導及作堰閘不過數月可以成就今有合行起請事件謹具畫一如左【一今來所創置鈐轄司前一閘𨿽每遇潮上閉得一兩時辰而公私舟船欲出入閘者自須先期出入必不肯端坐以待閉閘兼更有茅山一河自可通行以此實無阻滯之患而能隔截江潮徑自茅山河出天宗門至鹽橋一河永無堙塞開淘搔擾之患爲利不小恐來者不知本末以阻滯爲言輕有變攺積以歲月舊患復作今來起請新置鈐轄司前一閘遇潮上閉訖方得開龍山浙江閘候潮平水淸方得開鈐轄司前閘一鹽橋運河岸上有治平四年提刑元積中所立石刻爲人戶屋舍侵占牽路已行除拆外具載闊狹丈尺今方二十餘年而兩岸人戶復侵占牽路蓋屋數千閒卻於屋外別作牽路以致河道日就淺窄準此據理並合拆除本州島方行相度而人戶相率經州乞據逐人家後丈尺各作木岸以護河堤仍據所侵占地量出賃錢官爲樁管準備修補木岸乞免拆除屋舍本州島已依狀施行去訖今來起請應占牽路人戶所出賃錢並送通判廳收管準備修補河岸不得別將支用如違並科違制右謹件如前兼畫成地圖一面隨狀納上】中興駐蹕河事尢所加意紹興四年嘗起發近郡廂軍開修馬運副承家等因奏中嚴塡塞之禁自是以來爲守者率以時察視惟謹乾道四年周安撫淙出公帑錢大浚治城內外河凡六千二百五十丈又置巡河鋪屋三十所撩河船三十隻計慮益深遠矣淸湖河疏引西湖水𨿽潮汛所不到亦以淤塞相習工力不時堤圮水涸行者舟者胥以爲病咸淳六年朝廷始命安撫潛說友措置開修且斥幣余庚其費一自斷河至淸湖橋凡四千二百一十尺一自觀橋西至楊四姑橋凡二千三百三十五尺淺者浚狹者拓圮者築闕者補楗以堅木甃以巨石欄垣門步煥然一新徑術坦夷人行砥上斷河地連吳山每大雨流潦挾艸壤雜至乃卽其處穿海子口深三丈餘置鐵窗欞以釃之使浮穢不入於海置澄水閘以限之使惡流不入於河夾河人家濯淸挹潔與濱湖無異魚蝦至游泳其中觀橋西連禮闈太一宮舊沿河皆矮土墻乃易以磚石中貫以木其髙七尺餘袤以尺計者一千九百八十皆前所未有也續有旨宗陽宮前沿河並行修築凡二百七十七丈又因申儆防虞復命說友卽和寧門外河之上流開淘爲積水計自登平橋至六部橋凡四十丈海子口居四之一甃砌板築置水閘辟水門工役一視諸河而有加焉其它次第浚治尙未艾也淸湖橋而下安撫趙與稙接續浚築至眾安橋

城外

運河南自浙江跨浦橋北自渾水閘蕭公橋淸水閘眾惠橋欏木橋朱家橋轉西由保安閘至保安水門入城【土人呼城外河曰貼沙河一名裏沙河】

龍山河南自龍山渾水閘由朱橋至南水門

外沙河南自竹車門北去繞城東過紅亭稅務【今廢】前螺螄橋東至蔡湖橋與殿司前軍寨內河相合轉西至遊奕寨前軍寨橋至無星橋與壩子橋河相合入艮山河沿城泛洋湖水轉北至徳勝橋與運河相合【舊志作外河城外旣有裏沙河則此河爲外沙河明矣今有外沙巡檢司】

菜巿河南自新門外北沿城景隆觀後至章家橋菜巿橋壩子橋入泛洋湖轉北至徳勝橋與運河合流

下塘河南自天宗水門【接鹽橋運河】余杭水門【接城中小河淸湖河】二河合於北郭稅務前由淸湖堰閘至徳勝橋與城東外沙河菜巿河泛洋湖水相合分爲兩派一由東北上塘過東倉新橋入大運河至長安閘入嘉興曰運河一由西北過徳勝橋上北城堰過江漲橋諭家橋北新橋以北入安吉州界曰下塘河題詠【髙菊﹝石間﹞九萬下塘二首河水新添三尺髙河邊蘆岸似龜巢波流夜夜飄魚箔空點藍燈照樹梢日出移船日又斜蘆根時復見人家水鄕占得秋多少岸岸紅花是蓼花】

新開運河在余杭門外北新橋之北通蘇湖常秀潤等河凡諸路綱運及販米客舟皆由此達於行都淳佑七年夏大旱城外運河漧涸趙安撫﹝上與下心﹞奏照得臨安府客旅船隻經由下塘系有兩路一自東遷至北新橋今已斷流米船不通一自徳淸沿溪入奉口至北新橋閒有積水去處亦皆斷續每米一石步檐費幾十餘千米價之增實由於此若不亟行開浚事關利害今委官相視見得自奉口至梁渚僅有一綫之脈止可載十餘石米舟自梁渚至北新橋則皆漧涸不可行舟共三十六里計五千五百三十九丈五尺除已雇募鄕夫差委官屬分段開掘外又契勘塘岸一帶都保久失修築日漸隳坍牽路狹窄艱於行往今就此河所掘之土幫築塘路庶幾水陸皆有利濟實一舉而兩得一自北新橋至狗葬開闊三丈深四尺一自狗葬至奉口開闊一丈自是往來浙右者亦皆稱其便焉

下湖河在澑水橋柴場北自策選馬軍寨墻八字橋沿東西馬塍羊角埂上泥橋下泥橋直抵步司中軍寨墻北一派自打水樓南折入左家橋河入江漲橋河一派自八字橋西策選軍寨神勇軍寨步人橋至古塘橋下折入余杭塘河一派自西堰橋西溪山一帶至飲馬山亦折入余杭塘河

子塘河自北郭稅務驛亭下直抵左家橋系下湖泄水去處

余杭塘河在北關門外江漲橋投西四十五里至余杭縣

奉口河自北新橋三十六里至奉口大溪

前沙河在菜巿門外太平橋外沙河北水陸寺前入港可通湯鎭赭山巖門鹽場題詠【東坡嘗於此督役開河有湯村開運鹽河雨中督役詩居官不任事蕭散羨長卿胡不歸去來滯畱媿淵明鹽事星火急誰能卹農耕冬冬曉鼓動萬指羅溝坑天雨助官政泫然淋衣纓人如鴨與豬投泥相濺驚下馬荒堤上四顧但湖泓綫路不容足又與牛羊爭歸田𨿽賤辱豈識泥中行寄語故山友愼勿厭藜羹】

後沙河在艮山門外壩子橋北

宦塘河在余杭門外板橋之西淳佑七年亢旱趙安撫﹝上與下心﹞開浚以通米舟

蔡官人塘河在艮山門外九里松塘姚斗門通何﹝衙去吾攺賣﹞店湯鎭赭山

施何村河在桐扣山水﹝汀去丁攺達﹞堰東自運河入通裏外沙河【地有姓施姓何人居故名】

赤岸河在赤岸南自運河入通髙塘橫塘諸河

方興河在臨平鎭東自運河入通像光赭山湯鎭

余杭

南渠河祥符志云在舊縣前一十步太溪之南闊一十五步深五尺源出於縣南上下湖東連五福渠以其在舊縣南因名南渠河今上下湖堙塞水亦不與南渠河相通故久不雨則河之涸立見

五福渠祥符舊志云在縣東二十六里一十六步深三尺入錢塘縣界一十八里五十步瀕渠有五福廟故以名【廟廢已久】咸淳臨安志卷之三十六

志﹝二十一﹞

山川十五

溪

城外

西溪在武林山之西題詠【郭祥正詩西溪在湖外一派濯殘陽遊子托漁艇卻愁歸路長】

九溪在赤山煙霞嶺西南通徐村出大江北達龍井

安溪在錢塘縣去北關五十里溪上大遮山有龍王祠舟人相傳風雨之夕龍吐珠有光

淩溪在錢塘縣長壽鄕

奉口溪在錢塘縣安溪之北十八里

余杭縣

苕溪祥符志云闊七十六步【居民塡塞今闊六十步】秋冬深五尺春夏深九尺山海經雲天目山一名浮玉山髙遠閎深苕溪出焉在於潛臨安兩縣界東流百五十里經本縣又東流二十七里而至錢塘界又東流六十二里二百步入安吉州徳淸縣耆老傳云夾岸多苕花每秋風飄散水上如飛雪然因名又輿地誌云自縣之西名冷溪蓋取淸冷之意乘舟至此輕若淩虛唐天授三年敕錢塘於潛余杭臨安四縣租稅綱運徑取道於此公私便之每春日風生輒水長數寸土人號爲尹公潮俗傳尹公有異術能叱水成潮

東溪祥符志云在縣東二十一里十三步闊二十步深四尺其源出縣東南靑障山東北流入錢塘縣界又自北由孝女鄕流入安吉州徳淸縣以溪在縣之東故名東溪【一名停辭溪】

仇溪祥符志云在縣東北二十一里闊二十步深五尺有二源一出臨安髙陸山東流八十六里至仇山之北一出本縣獨松嶺東流八十里一百步至仇山合流而東行十二里一百步又合苕溪行三十六里二百步入安吉州徳淸縣以二水合流處有仇山【卽嚴山也】故名

臨安縣

南溪在縣西三里闊四十丈發源於於潛縣天目山東入本縣界四十五里至縣郭東南二里五十步又東二十八里入余杭界凡經過縣界者七十三里溪多灘磧遇水漲可勝二十斛舟

猷溪在縣北二十六里闊一十步深一尺水源出髙陸鄕東入余杭縣界二十六里

石鏡溪【一名錦溪】晏元獻輿地誌云在縣東南一里題詠【東坡錦溪詩楚人休笑沐猴冠越俗徒誇翁子賢五百年閒異人出盡將錦繡裹山川○金華王竹寮執禮錦溪次趙令韻二首微雲淡日半昏明初換春衫步屧輕行到小橋幽絕處朗吟詩句答溪聲困人天气近淸明花信風來拂面輕屏卻鳴騶成獨往綠楊陰裏聽鶯聲】

馬溪在縣東北六里

於潛縣

浮溪在縣西二里闊五十二丈深五尺源自天目山至縣郭七十里下入桐廬縣漑田五十三頃二十五畝父老相傳大歷中俱﹝目氐﹞道者過此適溪流泛溢以淨巾浮渡故曰浮溪

紫溪在縣南三十里闊四十五丈深七尺源出天目龍湫通昌化柳源兩溪合流入分水縣界漑田四十三頃五十畝古記云晉髙僧佛圖澄就溪浣滌有紫光浮其上因以名唐正元十八年縣令杜泳開三十餘里深五尺闊二丈始通舟楫溪下有燕尾灘最爲險惡操舟者病焉紹熙閒前令邵文炳鑿去銛利之石其害遂息又有響石在溪之南相去裏余屹立湍流之側有聲淸越

藻溪在縣東二十里

虞溪在縣北一十五里有虞將軍祠

零口溪在縣北五里

丰陵溪在縣北十里

富陽縣

步溪在縣西三十里闊五丈發源於貝山湖南入浙江

湖洑水在縣西南九十里闊五十步東入錢塘江界地裏志云湖洑水中有蜮含沙射人每遇夏秋人不敢渡

步橋水在縣西三十里源出貝山湖南大小源入大江

私水在縣西一百六十里源出天目山

淩皓村水在春明裏淩皓村口有水源可漑田

安吳川在縣東一十里東入錢塘縣界舊志云吳之平陽也

龜川在江口對境有山曰紫微

新城縣

葛溪在縣西七里折桂鄕葛仙翁於此煉丹有井題詠【許廣淵詩﹝禾犀﹞川仙化後溪以葛爲名水激翻空白潭澄到底淸山多晴倒影雨過夜添聲月滿寒光入魚龍患太明】

松溪在縣北五里東鄕至行者橋與葛溪合流入江

余溪在縣西二十五里廣陵鄕源出分水縣至巖石與大溪合流

西溪在縣西七十里南新鄕源出漁州山底與於潛天目水通流入南新鄕界

釜源溪在縣西五十五里南新鄕源出回源池與漁洲水合

盤石溪在縣西五十一里新安鄕源出靈門至南新鎭南一里三百步與漁洲靈池水合流入縣

湘溪在縣西三十里廣陵鄕源出新婦洞至張澗與大溪水合

昌化縣

虞溪在縣東一里又云澞溪在縣東一里自此﹝帛系﹞亙三十里凡涉數村曰楊村曰盛村曰楓樹平曰黃檗皆在此溪上下流閒爾雅陵夾水曰澞

紫溪祥具於潛縣

晚溪在縣西九里

遽溪在縣西十五里其源絕深處山皆壁立水流巨石中湍激可畏舊傳陳霸二仙曾隱此每垂釣石上今枕臂坐迹皆存溪中有鸕鶿塞雙眉潭潭上石壁有雙眉痕人莫知所始

董溪在縣西二十五里

歷溪在縣西一十五里【又云在縣西十里】

頰口溪在縣西五十里

無他溪在縣西三十五里

上溪在縣西北八十里

楊溪在縣西北八十里

平渡溪在縣南七里

下阮溪在縣南一十五里

伽溪在縣南二十里

上博溪在縣南二十八里

櫃溪在縣西南三十里

沈溪在縣西南五十里

蒲溪在縣南六十里

社丁溪在縣西南三十里

雙溪在縣前一百步

潭

城內外黑龍潭在寶月山寶月寺之西莫測淺深亢旱不竭一曰天井山下有天井巷晴則潭水碧色可愛將雨則湛黑郡人以此候晴雨多驗祝文【白文公祭黑龍潭文黑龍惟龍其色元其位坎其神壬癸與水通靈昨日曆禱四方寂然無應今故虔誠潔意攺命於黑龍龍無水欲何依神無靈將恐歇澤能救物我實有望於龍物不自神龍豈無求於我若三日之內一雨﹝上雨下滂﹞﹝上雨下沱﹞是龍之靈亦人之幸禮無不報神其聽之】白龍潭在仁和縣臨平鎭東湖舊有龍王廟紹興十四年四月水沖壞塘岸版築不就禱於潭重立廟乃成漁浦潭晏公輿地誌在郡西南龍遊潭在仁和縣肇元鄕臯亭山時有蜿蜒出沒其閒鄕人稱爲水甕亢旱禱必雨砵盂潭在南髙峯【祥見祠廟門】又仁和縣太平鄕石塘之東亦有潭曰砵盂玉兒潭晏公志云在郡西五十里浣沙潭在仁和縣臨江鄕羊鈌潭在仁和縣艮山門外臨江鄕西湖三潭土人相傳云在湖中

臨安縣玉兒潭晏公輿地誌在縣西五十里涴沙潭晏公輿地誌在縣西五十里龍潭在髙陸鄕猷溪中環以巖石旣深且淸有石如屋覆其上俗號渴澤龍王

於潛縣上潭在天目山東垂崖之下崖髙五十仞其水紺碧流奔中潭登者畏之但可據石援藤一瞰而已中潭次於垂崖之下三十餘仞其水湛湛流入下潭噴響如雷湍濺巖壁下潭又在其次周回二十丈泓澄泛灩莫窮其底朝廷遣使投龍璧悉捐於此銘文【尉安鼎作三潭銘並序雲天目三潭神物沕潛日雨日暘其應如響渠江安鼎甫蒞尉事躬求斯信乃爲之銘辭曰二气委形卑髙奠址子育萬眾名戶弗以凝魂融液神宅龍淵典司下土佐理混然巨鎭駢峙承天兩目降觀沴災電掃云撲有冽湀辟派山之幽飛瀑三瀦捲綠搖秋陽驕陰潛邦人麇祝我挹其波用成百谷於顯杓惠麗澤鵬冥昭以信辭永肅巖扃鼎以紹興乙亥秋七月被縣牒致禱還未至而雨是歲冬末奉郊祀赦來登遂銘之以昭靈貺】乳水潭廣一丈與下潭相去數百步味甘色白可瀹茗或三潭水湧則混而爲一平則乳色自分柯相公潭見浪山靈芝潭在雙溪亭東收山潭在縣南四十五里岝崿潭在岝崿山潭有石如磨下有三趾號羅磨見於水面

富陽縣砵盂潭在慶善村龍門山有瀑布注爲潭梅梁潭在縣東田疇閒水與潮消長旁有山唐咸通中會稽建禹廟嘗伐梅木爲梁一夕風雨晦冥梁忽不見後數日風雨又作梁復在焉視之赤萍滿腹遂謂此梁爲梅潭之龍因以銅索纜之嘉泰中禱雨應

鹽官縣白龍潭在十一都運河側紹興閒建龍王廟

昌化縣柯相公潭在縣東南十五里大溪上曰小柳下曰大柳中有大石盤固水勢湍激潭在其下相傳柯相公乘舟溺於此遇澄霽所覆舟可見陰晦則聞水上樂聲羊頭潭在縣西北七十里地名都亭源石壁對峙舊名龍門瀑布百尺界於門中下注深潭有龍宅焉潭底有石形如羊頭兩角嶄然傍有五石杯類祭奠所設或陰晦龍出遊其聲如鐘鼓歲旱以罌缶禱取其水有鱗屬入之必雨浴仙潭在縣東南三十里欖村何仙姑浴處溪水澄瑩而香

澗

城外合澗在靈隱天竺之閒十八澗在龍井山之西步司左軍寨後路通六和塔石門澗陸羽靈隱寺記舊有臥龍石橫澗中題詠【郭祥正詩云啟閉何人見湍流一澗分仙家無路入空鎖石樓云】金沙澗在靈隱寺側自合澗橋繞靈隱山一帶唐家衕石橋左軍寨門內至行春橋折入步司前軍寨門由﹝麥曲﹞院流入湖惠因澗在赤山惠因寺側秦少遊龍井題名記云並湖而行出雷峯度南屏濯足於惠因澗呼猿澗詳具呼猿洞

洲浦

城內外柳浦在鳳凰山下隋置郡處晉吳喜嘗進軍此地今無可考鐵幢浦在今便門側土人相傳云吳越王射潮箭所止處嘗立鐵幢因以名之又有聞諸錢氏子孫者謂錢王築塘時髙下置鐵幢凡三以爲水則此其一也淳佑戊申趙安撫﹝上與下心﹞買民地置亭其上題詠【王荊公詩憶昨初爲海上行日斜來往看潮生如今身是西歸客回首山川覺有情】靈隱浦詳具靈隱山顧夷吾山川記云靈隱山自南䢐東臨浙江一派謂之靈隱浦今資國院前是也亦云靈隱步頭題詠【郭祥正詩云有靈何所隱深浦老蒹葭漁父一舟泊卻疑秋漢槎】白石浦在仁和縣臨江鄕鮮船渡浦湯村浦並在仁和縣臨江鄕

富陽縣﹝洲附﹞莧浦在縣西一里闊六十步東入浙江一名關浦俗謂關爲莧東梓浦在縣西南五十一里東入浙江舊名靑艸浦宋將軍孫瑤葬於此墳上梓木枝皆東靡故以名楊橫自已浦在春明裏地名黃浦橋蛇浦在普惠寺前有溪入江相傳昔有巨蛇由此而出其地遂曲爲浦蛇渡江而南沿山而下其徑尙存世稱爲蛇路灣有祠在慶護村剡浦今蛇浦人號爲龍溪孫洲在縣西南四十二里周二十三里太平寰宇記載吳錄云浙江經富陽中有沙漲吳烈帝爲郡吏赴府鄕人餞之於沙上父老曰此沙狹而長君當爲長沙太守後果如其言遂名曰孫洲又吳興地理誌西南八十里有長洲孫氏數百家居之因以名王洲在縣南五十里周回五百步王姓居之其地宜橘今楊漲是也唐地裏志云有橘以供貢桐洲桐江水東注過孝子許彧故廬

新城縣深浦在縣南二十五里昌西鄕乘潮來往增減漑田五十頃

鹽官縣百尺浦在縣西四十里輿地誌云越王起百尺樓於浦上望海因以爲名【今廢】咸淳臨安志卷之三十七

志﹝二十二﹞

山川十六

井

城內外

吳山井在吳山之北錢氏時有韶國師者始開此井品其水味爲錢塘第一蓋山脈融液獨源所鍾不雜江湖之味故泓深瑩潔異於眾泉淳佑丁未大旱城中諸井皆涸獨此日下萬綆如常時都人神之趙安撫﹝上與下心﹞奏立祠以旌異焉又爲亭覆井上題詠【樓參政鑰詩寒泉龍王堂道流王徳正屢求吳山井記而臨安圖經所載甚略無可考證賦長句以遺之錢塘東南一都會西湖宛在髙城外鑿爲六井引入城唐相鄴侯功尙在吳山橫亙城中央左右江湖盡襟帶寒泉迸溢淸且甘發自靈源匪分派天目兩乳龍鳳來秀气所鍾此其最海瀕斥鹵潤作咸安得一泉獨滂沛聖朝駐蹕勢日隆民聚五方眞眾大旱歲不幹潦不溢環甃老砂期勿壞抱甕轆轤萬夫汲飛泉仰流筒似快取之不盡用不竭數里赤肩競分賣人言神龍宅其下濟物陰功不勝載川澤固多資灌漑此井尢能濟闤闠皇家徳澤如此泉福祚與之俱不攺○傅魁行簡跋大參以詩代記吳山井井之惠利得是詩而愈無窮主祠道流王徳正持詩相示予謂後世官民旣分凡利之在民者以官治之非徒無益祗有害且捍江有卒開湖有司浚治河渠亦有職利孰爲興害孰爲去徒蠹財蝕廩而已他時一有修治直重費縣官而後事克舉今王徳正主井旁龍祠道家者流因利爲利而不言利沿功爲功而不言功徳正勉之窒罅平圮鍾美屏惡民不擾而惠以遷繼正者益勉之官毋奪其職庶乎井之利其永存詩載樓氏家集王徳正能求記而不能刊詩以傳亦一欠事也】

天井在天井巷舊記寶月山上有天井後廢嘉泰二年火因掘土得甃砌處有石版刻云會同五年重修遂作亭其上【又眞際院亦有天井大旱不竭】記文【殿中林禦史采記云臨安今爲天府有坊以天井名舊矣土名亦謂天井巷竊意衖中有井從古而然望寶月山黑龍潭不遠最承天雨異於諸井故以天井名之按臨安志大井自相國而下有六十井自吳山而下三十有一初無天井之名獨於黑龍潭有云寶月山一名天井山下有天井巷天晴則潭水碧色可愛遇有雨先一日變黑然此所謂黑龍潭也非天井也相傳皆謂極太守張公枃之力經年物色莫知天井所向遂附會其說於黑龍潭之下然此說非特張公枃爲然太守周公淙嘗爲序引則自乾道丁亥之爲是志也已不知有是井矣嘗考其地自淸河坊以西有衖直南實天井坊也有井深廣湮沒旣久人皆能言之但民居匼匝無所尋訪而志中所載獨此見遺遂不復問往往一方食用多是湖水閒有穿成小井僅給一家思欲剖天井之藏以備萬家之汲不翅如渴嘉泰二年六月六日郁攸發於故張循王之第延燎巷中七百餘家太守丁公常任得此井於瓦礫之場視臺諫公廨若引繩而近始見端倪卽趣寄掘淸泉迸溢凡數日乃得其極底深五十餘尺廣十餘尺井旣復舊汲泉﹝目氐﹞之其淸可鑑飲之甘美可以滌煩當三伏盛暑可畏此泉乃能續久斷之脈行者居者睹此浚發泠然四達如醴泉之出於地不知其有暑气抑見天府之大所謂天井者亙古常存迄今復見人有得建炎銅錢於井中者度其湮沒必在建炎之後𨿽得之於天者其廢興亦必有時也然則昔人以此井而名此坊亦欲後人有所考爾顧乃不得與六井並載於志復意料黑龍潭之爲此井豈不誤哉今丁公命創亭以覆其上太守李公澄繼之促令幕僚趙汝鐸畢其役使一方萬家日汲於其下隨取隨足愈用愈不窮眞再見之異無垠之利也昔帝堯之民鑿井而飲猶曰不知帝力何有於我今皇上駐蹕於此仁恩徳澤汪濊如漏泉民皆堯民也井不待鑿天者自還歌詠帝力抑當如何玆又聖朝盛事也敢不並書之是年八月十一日】郭公井在萬松嶺下郭婆井在鐵冶嶺北郭兒井在靑平山上四眼井在壽域坊仁王院前下四眼井在長慶坊竹竿巷白鱔井在金地山步軍司衙兵寨鰻井在淸沙灣上井在鐵冶嶺下上八眼井在寶月山下下八眼井在祕書省相對六眼井在後巿街沈婆井在萬松嶺上甜瓜井在六部前舊雙門外大井在四方館之北南倉前大井在舊南省倉前沈公井在太學後【紹定中因展拓學基今在學後門又巿西坊內北亦有沈公井】祥符寺井吳越王開凡九百九十眼後爲軍器所﹝煙去火攺﹞塞今僅存數井義井在薦橋北【俗呼四眼井水宜染紫與他井異染工多取焉】雙井在道明橋東長惠井在丰樂橋西棚心雙井在定民坊靈鰻井在鳳凰山南塔寺【今額曰梵天寺】先是四明阿育王山有靈鰻井傳云護塔神也後錢氏迎育王舍利歸國井中鰻不見錢氏乃於寺廊南鑿石爲井而鰻常現僧錄贊寧有鰻井記刻塔石上今不存烏龍井在錢武肅王廟前砂井在六和塔寺之南上有鐵井欄龜兒井在西溪覆以石龜穴其背以汲西溪方井在西溪有亭扁曰方井米元章書西四眼井在淨慈寺北煉丹井晏元獻公輿地誌云天竺山下葛仙翁煉丹井今在下竺藏院烹茗井見武林山相公井在鐵冶嶺步司衙紹興閒節度使趙密爲步帥口浚此井水極淸甘軍人呼爲相公井上有亭惠利井在淸湖洪福橋楊和王府內通西湖水口其孫奉議文晉撤庫屋爲井以便眾汲因作亭覆之六井見西湖門金沙井詳見孤山

龍井本名龍泓吳赤烏中葛洪煉丹於此道西湖南山登風篁嶺澗泉決決與幽花野艸延緣山磴更上嶺背巖壑林樾皆老蒼而西湖已蔽掩不可見气象愈淸古巖骨稜瘦泉流渟涵一泓淸澈卽之淒然相傳有龍在焉觸石爲云禱者輒應因建龍祠曰惠濟廟井有記秦少遊撰米元章書咸淳五年安撫潛說友重建門古篆龍井二大字爲扁【詳見延恩衍慶院】記文【秦少遊撰龍井記龍井舊名龍泓吳赤烏中方士葛洪嘗煉丹於此事見圖記其地當西湖之西浙江之北風篁嶺之上實深山亂石之水泉也每歲旱禱雨於他祠不獲則禱於此有禱輒應故老相傳以爲有龍居之然泉者山之精气所發也西湖深靚空闊納光景而涵煙霏菱芡荷花之所附麗龜魚鳥虫之所依憑漫衍而不迫紆余以成文陰晴之中各有奇態而不可以言盡也故岸湖之山多爲所誘而不克以爲泉浙江介於吳越之閒一晝一夜濤頭自海而上者再疾擊而遠馳兕虎駭而風雨怒遇者摧當者壞乘髙而望之使人毛髮盡立心掉而不禁故岸江之山多爲所脇而不暇以爲泉惟此地蟠幽而踞阻內無靡麗之誘以散越其精外無豪悍之脇以虧疏其气故嶺之左右大率多泉龍井具尢者也夫蓄之深者發之遠其養也不苟則其施也無窮龍井之徳蓋有至於道者則其爲神物之托也亦奚疑哉元丰二年辯才法師元靜自天竺謝講事退休於此山之壽聖院院去龍井一里凡山中之人有事於錢唐與遊客之將至壽聖者皆取道井旁法師乃卽其處爲亭又率其徒以浮屠法環而咒之庶幾有慰夫所謂龍者俄有大魚自泉中躍出觀者異焉然後知井之有龍不謬而其名由此益大聞余是歲自淮南如越省親過錢唐訪法師於山中法師策杖送余於風篁嶺上指龍井曰此泉之徳至矣美如西湖不能淫之使遷壯如浙江不能威之使屈受天地之中資陰陽之和以養其源推其緒餘以澤於萬物𨿽古有道之士又何以加於此盍爲我記之餘曰惟○少遊畱題元丰二年中秋後一日余自吳興道杭東還會稽龍井辯才大師以書邀余入山比出郭日已夕航湖至普寧遇道人參寥問龍井所遣籃輿則曰以不時至去矣是夕天宇開霽林閒月明可數毫髮遂棄舟從參寥杖策並湖而行出雷峯度南屏濯足於慧因澗入靈石塢得支徑上風篁嶺憩於龍井亭酌泉據石而飲之自普寧凡經佛寺十五皆寂不聞人聲道旁廬舍或燈火隱顯艸木深郁流水激激悲嗚殆非人閒之境行二鼓矣始至壽聖院謁辯才於潮音堂明日乃還髙郵秦觀題○鄭丞相淸之跋坡仙至錢塘特與辯才師爲世外交師歸老龍井坡爲作二老亭詩一時名勝多與之遊瑰詞藻翰衣被泉石至今枯槎斷壁閒奕奕飛動獨少遊記文得元章書二妙相輝宜耀不朽而寺失其傳好事者閟然不滿紹定己醜得眞迹於戶書胡公摫印以他米書不謬每念鑱之寺中以苴放軼一日語京尹趙公公斂衽曰前賢之勝韻不續實遺吾邦羞寺於何有亟訪堅﹝王民﹞刻之且捐錢百萬畀住山宗炳建樓植鐘新緇宇之獘於是龍井之勝若前賢之媺如創見然余每愛少遊支筇步月敲辯才門夜半淸語殆非人閒世今畱題中寫澗谷經行登危憩寂之境衝煙破暝之態溪潺林影斷續隱見𨿽善畫不能及題識猶爾況記乎𨿽然微尹公好古博雅則斯記未必遇𨿽遇未必遽赫然在人目余幸記之遇顯之速也於是借石咫書其顚末】題詠【蘇文忠公次葉教授韻記龍井之遊先生魯諸儒飲食淸不溽空腸出秀句吟嚼五味足華堂閒絲管眸子漲春淥先生絕走避面冷毒在腹歸來煮瓠葉弟子歌旱麓聲淫及靈臺中有麀鹿伏功名一走兔何用千人逐故應容我輩淸坐時閉目髙亭石排衙木抄掛飛屋我來無時節客亦不待速似聞雪髯﹝上室去至中火下又﹞西嶺訪遺躅朝陽入潭洞金碧涵冰玉泉扉夜不扃云袂本無幅慈皇付寶偈神侶得幽讀訥庵有老人宴坐天魔哭時來獻纓絡法供燈相續吾儕詩酒污欲往無乃觸齋廚費晨炊車騎滿山谷願聞第一義砵飯非所欲便投切云冠予幼好奇服】葛公雙井在治平寺西居人飲此水不染時疾傳言葛公煉丹於此有石函在井中嘗爲好事者涸水取去水遂濁惡居人索回石函水甘潔如故觀音井在菜巿門外湯鎭路上有亭蓮華井在小林蓮華院記文【範令光記臨平山後數十里井鹵惡余客小林四面散汲其味同屬與範右之蔡及之納涼蓮華院院有三井扣僧孰勝指露井尢良余亟取烹茗淸甘寒冽自是日走躄奴二罌靳不輕費品此泉爲小林第一井有神焉亦喜自賀吾不復將百味矣𨿽然唐人詩云除卻借書沽酒外更無閒事擾公私余嘗長斯邑頗以不擾見思別十年矣旅如歸今乃汲水擾人乎及之笑曰亦君甘棠加封殖爾何愛數語以記斯井之逢】馮氏井在臯亭山馮氏家【詳見古迹】

臨安縣天井在縣西五十里孫子井在縣西五十里

余杭縣

潛公井在丁橋邑人顧向榮卽四方往來之衝鑿井蘇旅暍而名以帥守之姓記文【劉令睎顏撰京兆統縣九惟餘杭置自漢其俗尊愛良吏猶有兩都之遺風焉余承乏之三年按行阡陌問百姓所疾苦耆老因爲余譚開慶時事方烽火通甘泉尹臣始議城京師發如雨馬方駴鼓而驚之吾父子且不相聊不圖更生之至於今也十餘年閒谷熟蠟通吏無妄賦徭事不興詔書每下務在蠲徵已責明良之朝其況我甚厚然未若遺我賢師帥之爲厚也吾閱師帥多矣率病用不足今潛公覃化宣風壹是以仁義爲本恥言籠貨事府中不聞疾呼亟步田裏密如而百爲克開取諸有而不竭吾農隙嘗試遊都巿榜於河胡黝然其澄逝於梁胡鱗然其新登樓而酒賤掬池而泉甘嬉於湖堤之上艸木潤而魚鳥樂迹其佚民生救民死備民患者靡不致密而猶有餘力捐以予民吾生於斯老於斯第聞輸積吾聚未有代吾輸者夫囷有餘粟機有餘帛然後人裕於爲善今而後吾子弟其知向方矣乎居無何邑有顧向榮者聚族而謀曰丁橋左朝行都右通蜀廣行者重足錯轂且傳遽日夜川流而環運也每盛夏燠暍無所於醒盍鑿井以濟焉族之爲浮圖氏普觀又相與謀覆井以亭且築庵其旁以容憩者旣買地鳩材雇工傭不澹則相與謁於府公曰嘻勞民勸相井象也農之相旅也如是盍勸諸乃斥緡錢三千佽其役旣成耆老又告余曰潛公實父母我祠而祝之相玆可請名井曰潛公井令其爲我識之餘應之曰公潤澤若河海井云乎哉曰不然井養不窮而以寒冽爲至善吾恐後之人詹公之象而未識公之心也使於是焉觀之以篤不忘吾感其言重嘆夫開慶以前井泥莫渫而再造以來得玆寒冽之爲不易其日遺我厚也宜哉公名說友字君髙父括蒼人今以戶部侍郎兼尹事閒者圄婁空天子加賜璽書固嘗亟稱其廉矣】

於潛縣煉丹井一在云封庵後許邁宮之中庭其水微湧環注前池通夏不涸一在縣北四十五里天目山許邁煉丹之地一在縣西三里觀山亦許邁煉丹之地一在縣南三十里集眞觀天師張道陵煉丹之地天井闊五尺在山東之趾深不可測或云下通龍潭欲雨則先有雲气彌漫景物凝晦村老常以爲驗題詠【唐僧靈一詩昨夜云生天井東春山欲雨幾回風林花迸逐溪流下欲上龍池通不通】佛圖澄井在縣南五十里常樂寺廊之東晉建興初髙僧佛圖澄所鑿耆老相傳云一日鑿成泉淸味甘𨿽旱不涸義井縣前三井城隍廟前四井上巿井北郭井

寶城坊井

十字街上三井南門外井鳳山井

舊七仙庵前井東山塢井陳村井

丞廳前井灌湖上井敖幹井

巖嶺井

新城縣黃金灣井去縣二十里介新城桐廬之閒地僻無居人淳佑丙午令趙崇侅命寶林寺僧如炳就創接待庵鑿井以飲往來者扁曰趙公泉龍井在縣西十五里折桂鄕地名苦竹杜公井太師杜稜所開賊圍城城中乏水兵民穿土及石深百尺餘不得稜至誠禱之泉立至城以不陷人目爲杜公井題詠【許廣淵詩幾處城中井標名孰與倫異非深百尺功在活千人大旱流皆涸甘泉惠受均無情知水石誠發應如神○許仲蔚詩徳地見圖諜神機發杜稜寇圍炎甚火壺飲冽於冰古邑桑田換靈源鑑面澄如今風月夕煮茗詫山僧】煉丹井晏公輿地誌葛仙翁煉丹之所題詠【許廣淵詩葛公髙隱處鑿井碧山前煉就長生藥空餘白乳泉鼎藏今去水气吐舊成煙午夜風雷作人疑羽佩還○許仲蔚詩靑雲路在天煉鼎亦徒然九轉果何物一泓空舊泉競知丹可煮不悟骨非仙汲引殊無狀翻尢葛稚川】

鹽官縣

靈泉井在縣東七十里眞如禪院菩提山上昔有道師操夜爲鬼神講佛書一日井涸神告之曰當有泉發於山俄寺前之西有竇迸出故名記文【令錫山陳逸記云邑之東六十里山曰菩提水曰靈泉廟佛其上曰眞如余以職事出郊嘗往焉山多喬松修竹前寺如蔽後寺如衛泉在寺旁飲之與吾家山庶子泉頗相伯仲山之浮屠曰昔有道師操夜爲鬼神講佛書一日井涸神告之曰當有泉發於山俄竇於寺前之西故謂之靈泉事見圖經此邑地半海鹵而有斯泉惜乎陸羽張又新輩未嘗一顧不列於茶經水品地僻迹遠且不爭名缾鼎之閒有若士之有道而不自表襮者庶子泉在二浙之衝缾罌之行不遠萬里好事者謂茶得泉如人得仙丹精神頓異故自禦府至於韻人勝士不可一日無此安知靈泉亦能點化甌中廣寒也今泉𨿽有靈名而煮海之民但以爲淡水當其雨潦浸淫蝸蝤遊焉可爲太息𨿽然物之窮通固自有數造物者每乘除而機括之豈獨斯泉未遭也哉寺本晉寶宅之墟周顯徳二年建云政和五年十二月十六日】烏龍井在縣東七十里福濟廟廣四尺深七尺冬夏不竭旱歲賴以給相傳昔臯蘇將軍之烏馬跑於地得泉遂以烏龍名之禱雨應如響葛仙翁煉丹井在硤石紫微山石井在縣北一十二里【今廢】巿邑十井故老相傳本縣阮店村章仁蘊開今仁賢坊雙廟巷安國寺三井是也仁賢坊井以白石爲欄色類玉有刻云當邑章仁蘊開此義井第十四口元丰壬戌歲記則仁蘊所開不止十井餘皆湮沒不存咸淳臨安志卷之三十八

志﹝二十三﹞

山川十七

泉

城外冷泉醴泉並見武林山溫泉在冷泉之上

玉泉在錢塘門外九里松北淨空院南齊建元末靈悟大師曇超開山說法龍君來聽爲撫掌出泉今龍祠前有小方池深不尋丈淸澈可鑑異魚數百泳遊其中淳佑八年趙安撫﹝上與下心﹞甃砌龍潭增築爲二池【修造撥田並見龍祠並淨空院】題詠【白樂天題云湛湛玉泉色悠悠浮雲身閒心對定水淸淨兩無塵手把靑笻杖頭戴白綸巾興盡下山去知我是誰人○周紫芝題淨空泉二絕誰穿巨石貯淸泉不見超公舊講筵龍伴白雲歸寶藏魚隨流水下春田欲尋遺事苦無碑老宿猶傳古律師尙恐蜿蜒在空谷水淸不敢唾方池○僧濟顚題云千章老木冷涵秋今日重來話舊遊一池寒水浸虛碧淸光瑩澈凝不流中有神龍隱頭角爲雨爲霖滋旱涸聖主垂衣風雨調龍亦安眠在丘壑人來初不睹眞龍但見金鯽浮沈中昂頭擺尾得其所我疑便是池中龍殷勤一語龍聽取汝以何緣墮龍伍良由一念嗔所生畢竟難逃鱗甲苦驀然直下便回光願力資深福寰宇】眞珠泉在大慈崇教院今爲張循王眞珠園蓋因泉得名周顯徳中院東泉水迸出因甃爲方池或聞扣擊聲則泉湧如貫珠嘉佑中太子少保元絳名之曰眞珠泉今官釀亦取以名靈泉在壽星寺前有亭又廣福院亦有靈泉金沙泉在仁和縣永和鄕坡詩云細泉幽咽走金沙杯泉詳見壽星寺臥犀泉按鄭戩靈隱天竺詩集序云若夫玉巖靑壁犀泉龍﹝汀去丁攺賜﹞峯攢千疊松排萬蓋山之境也據此則靑壁檻臥犀泉皆在靈隱天竺之閒蕭公泉在靈隱寺後歲寒泉在龍井山崇因院法華泉在南山滿覺院又普濟院元額法華參寥泉元佑四年參寥子住上智果寺寺有泉東坡因以參寥名之應夢記云僕在黃州參寥自吳中來訪一日夢參寥子賦詩覺而記兩句云寒食淸明都過了石泉槐火一時新後七年僕出守錢塘而參寥子始卜居西湖智果院院有泉出石縫閒甘冷宜茶寒食之明日僕與客泛湖自孤山來謁參寥汲泉鉆火烹黃檗茶忽悟所夢詩兆於七年之前眾客皆嘆知傳記所載非虛語也元佑五年二月二十七日眉山蘇軾書並題潁川泉在南髙峯觀音泉在法通寺又傳燈院又眞如院噴月泉在南山暗竹園廣福院定光泉在西山長耳相法相院西定光庵側山腰有泉盤旋飛流濺沫可愛水極淸甘淳佑丁未亢旱不竭寺僧用筧引泉以供庖白沙泉在靈隱寺西普園院方丈之西有泉自白沙中出題詠【楊蟠百詠詩云不見泉來穴沙平落細聲夜髙寒月漾銀漢太分明】周公惠泉【一名北﹝插去手攺片﹞井】在湖州巿下閘乾道三年周安撫淙重修邦人徳之遂以名扁甘泉在城北董家巷南今屬陳氏惠泉在錢塘縣長壽鄕大老山泉自地湧出亢旱不涸有寺以泉爲名冰谷泉在臨平山寂光庵側題詠【金部沈汝諧詩甃石才深數尺餘一泓淸冷若冰壺泉源定與安平接二水輕甘略不殊】寒泉【舊名薦菊泉】在錢塘門外對嘉澤廟【詳見廟】題詠【芝田張煒薦菊泉詩近來湖上風光攺古迹三賢亦就遷獨有菊泉能定力一寒堅守故山前】僧錄泉在南山暗竹園福聖院靑衣泉在太廟後三茅觀園內六一泉僕夫泉並見孤山大悲泉在上天竺茯苓泉在靈隱西無垢院半山古松婆娑下有甘泉博物志雲松脂入地千年化爲茯苓因以名武安泉在皇城司營水淸甘有靑石刻武安泉三字故老云元爲殿前司後軍寨故有此名虎跑泉舊傳性空禪師嘗居大慈山無水忽有神人告之曰明日當有水矣是夜二虎跑地作穴泉湧出因名題詠【坡詩云亭亭石塔東峯上此老初來百神仰虎移泉眼趁行腳龍作浪花供撫掌】瑞石泉在糧料院北瑞石山下今在禦街太廟南有井亭持正泉在六和塔開化寺湧泉在霍山張眞君廟西淸心院前山坡下紹興閒髙宗皇帝日遣人取水瀹茗寺僧至今護以朱欄泉從石罅中流出廟前折入黃山橋楊府園前小河味極淸甘亢旱不竭天澤泉在﹝麥曲﹞院小隱寺前有亭覆之安平泉在仁和安仁西鄕安隱院【舊額安平院】有池名安平泉今池邊有亭題詠【東坡詩策杖徐徐步此山撥云尋徑興飄然鑿開海眼知何代種出菱花不記年烹茗僧誇甌泛雪煉丹人化骨成仙當年陸羽空收拾遺卻安平一片泉】

臨安縣馬跑泉在縣北三十里穆公山髙峻崎嶇有石棋盤坐石之類父老傳爲仙人臺及有馬跑泉口足之迹如印諸石樵采多見之溠水漾在雙林院山半瀑泉飛白甚長沿流集賢裏東至於海

富陽縣顧家泉在春明裏漑田四十餘畝卓錫泉在縣西二十里萬齡山大智院【詳具大智院】

鹽官縣雪峯泉在縣東南五里壽聖院記載靈迹

昌化縣天井泉在縣西五十里地名葉源有馬塢小山巓有石竅名天井深不可測其中若列梯級通人上下有泉涓涓灌注石面凝結石脂圓者名寒水石如冰箸者名鵝管石晝執燭可入光采奪目或以絲系石試井聲冬冬如鼓盡絲一﹝上竹下矍﹞石墜未已井東有銅山神入者褻慢卽迷所出舊傳此井通朱浪村長潭龍孔泉在縣南三十里有金山玉嶺旁連金紫巖嶺下有龍孔泉流不竭巨魚出必雨瀑布泉在縣東南玉嶺後石壁闊數里髙百丈飛泉自紫巖嶺抵石壁沿空飛瀉四時不竭東坡泉在雙溪亭西數十步石竅中出坡公始尋溪源得之以瀹茗人皆鑿石爲泓

池

城內外湧金池在丰豫門裏引西湖水爲池吳越王元瓘書三大字刻石識其旁云淸泰三年丙申之歲建午之月特開此池題詠【楊蟠詩湧金春色晚吹落碧桃花一片何人得流經十萬家○郭祥正詩眾沼皆涵碧斯池獨湧金寶光終夜見不是月華深】聖母池在吳山中興觀側圍以石欄有聖母廟白龜池【事具六井】金牛池【事具六井】仁和倉池在倉之南故老相傳云仁和倉舊爲縣基乃吳公子慶忌故居元有此池【詳見古迹】明淸池在大理寺議廳池畔有潘閬詩刻白洋池在梅家橋東周回三里淳佑丁未夏旱湖水涸人爭汲此水至有以舟載賣如湖水者一方賴之鴻鴈池在龍山之北龍母池在錢糧司嶺金魚池在開化寺後山澗水底有金銀魚放生池詳見西湖瑤池在錢塘門外寶勝寺側多芰荷周回二里遇旱不竭今屬呂氏園飲馬池在西溪飲馬山下一在菜巿門外廟子灣碧沼水池在湖州巿左八郎廟巷池廣三畝水淸甘人多汲飲有扁曰碧沼磨劍池在臨平山下有片石俗傳錢王磨劍於此宮城外水池一在宮城之東淳佑八年趙安撫﹝上與下心﹞奏請鑿池二十所各闊一丈四尺深四尺五寸通長二百二十丈甃以堅石繚以矮垣咸淳四年安撫潛說友再行修治一在和寧門外咸淳六年十月有旨申儆防虞命守臣潛說友卽使相宗室待班合子之後度地鑿池袤百一十尺自是近南居民去水絕遠者皆恃以爲安云防虞水池一在邵局墻下

一在左院河下一在泰和坊東

一在至徳觀前一在萬松嶺上

一在錢湖門裏一在鐵冶嶺

一在七官宅前一在十官宅前

一在龍翔宮前一在仁王寺前

一在後巿街謝府巷口一在府治後門

一在三省後一在六部後

一在護聖寨前一在便門外蕭公橋西瓦子口一在候潮門外接待寺前一在候潮門外大郎巷一在候潮門外福田寺前一在水府觀後

一在護聖教場前

於潛縣放生池舊在縣南廣福院東紹熙中令邵文炳建浮溪橋因徙溪上三池在天目之東北峯下有溪曰大徑口小徑口世傳爲龍往來之地未至龍湫數步有潭形如仰箕曰箕潭中有巨石潭水注入上池在山東垂崖下崖髙五十仞上有平地數丈名拜斗壇石壁如門峭立對峙以限水之出巨潦泛溢則激而反趨於寧川故山前無水患崖閒有石如獅下瞰潭水登者據石援藤而視毛骨慘栗水流入中池又在垂崖三十仞之下噴瀉如雷飛濺巖壁下池接焉池周回三十餘丈紺碧深邃幽沕莫測三面皆駢石環繞南溪入大溪至紫溪七十二灘皆發源於此巖下有滴乳民采以療病歲旱潦朝廷率遣使函幣精禱投之於池洄漩溯流而上已而下沈如有物掣之或少慢復浮而出凡禱者皆然池上有亭曰格思下有石蒼潭泓澄可鑑又有乳水潭其上路旁有泉迸出山石閒凜然如冰潭水順流西溪分堰水入至道宮曲折而至昭慶廟前爲弄珠池月池在縣南門外百步舊以火徳星照臨之地遂辟此池二賢堂在池北

富陽縣放生池舊在縣東丹霞觀左紹興二十年令孫徹建尉韓彥端記後令程珌移置通濟橋上縣濠東至觀山西至莧浦斗門二宣和四年縣令胡紡開今湮塞尙存縣後一帶

新城縣放生池在縣西七里折桂鄕寶勝院前唐天寶中置相傳云池深丈餘周二里內有洞下通桐廬江記文【邑人孫淸記略曰新城杭之屬邑距郡城一百餘里環縣皆山羣峯秀峙勢若奔走往往應接不暇而溪流貫其中方時雨浩浩湯湯驚湍急甚而莫之能禦逮其止也則朝滿而夕已除矣餘波淸淺映帶井疆照耀巖谷明媚可愛自縣之西行六七里有所謂魚池者父老相傳唐天寶中置爲放生之所質之圖經深丈餘周二里內有洞穴下通桐江年代深遠莫可稽考縣人名其溪曰葛溪以謂吳方士葛生仙翁曾煉丹於此魚池之山實其結廬之地因創爲寺又卽其潭爲池以放生豈亦取其溪山之勝故耶其碑尙存乃唐人遺迹古號魚池院國朝祥符初賜名寶勝嘗試憑欄而下瞰淵淵乎其深測之凜然使人毛髮盡立𨿽明可以燭須眉而了不知其紀極也意者放生之久變化無常而神物所寓或在是邪歲有小旱邑之吏民多禱於此而其應如響今其院宇日以浸廣樓殿翚飛鐘鼓震動宛若畫圖又爲亭以枕其上比昔時爲壯麗云云】題詠【許廣淵詩天寶當年寺魚池此日存溪移古岸腳殿壓舊山根月照霜鐘遠風開霧閣昏网綸𨿽廢禁和气滿乾坤○令許仲蔚詩唐家舊佛祠樓閣影參差魚散不知處水流無斷時山光朝暮變人事古今移惟有好生徳恩波尙滿池】合靈池在縣西六十五里南新鄕上有漁洲山池闊一丈五尺深七尺旱禱必應耆舊言其源與天目龍池通三貝山龍池壕山龍池天柱山龍池回源龍池右並在南新鄕碧沼在寧國院唐大中八年建舊名碧沼院咸通十年攺碧流院有金魚可愛盛夏水不竭灌田甚廣

鹽官縣放生池在縣西北延恩院東南二百五步靈龜池在縣東北六十里或云舊有尼寺今廢顧況有詩靈池在長平鄕審山水旱不盈涸

昌化縣放生池在縣西治平寺龍池在縣西六十里大鵠頭山闊三百畝四旁如葑田歲旱人攀緣禱雨輒應凡邑禱祈處在龍井院者名龍湫在龍興寺者名龍潭在峒坑山大鵠頭山者名龍池

塘

城內外沙河塘唐書地理誌在錢塘縣舊治之南五里潮水沖擊錢塘江岸奔逸入城勢莫能禦咸通二年刺史崔彥曾開三沙河以決之曰外沙中沙裏沙政和元年郡守張閣標識其處近南有壩頭【壩合從土從壩禮部韻略注障水也俗作﹝土月﹞】褚家塘在蒲橋軍寨之北褚家故居謝家塘在菜巿門外去城三里菜巿塘在菜巿門外去城百步五里塘在艮山門外尉司衙側蔡官人塘在艮山門外走馬塘在艮山菜巿門外地平坦可馳馬故名舊有花柳號城東新路月塘在艮山門外嘉熙閒潮水沖決不存今復漲沙就築爲塘地宜瓜有周姓者擅其利土人呼月塘周家算筒瓜土塘一在殿司右軍教場側一在團圍頭石塘北沈家塘在北關吳越右僕射沈崧之故居又呼沈家灣

永和塘在仁和縣永和鄕地接古鼎湖白龍潭俗謂之三里險水勢漲溢一遇卯風震蕩則數百頃中瞬息湮沒鄕民患之紹定己丑邑士範武倡爲義役捐財以助修築塘成歲無水患邑宰範光命名曰永和堤記文【許參政應龍永和堤記運河有塘衣帶淛水自帝都東北橋鎭薄吳頭楚尾﹝帛系﹞亙千餘里關提封者六州帶主管者十縣仁和首當其一郵遞輦運憧憧旁午惟永和堤阻鼎湖白龍潭之險卯風湍流夤夕鼓蕩一有綫澑則膏腴數百頃瞬刻就浸繄欲經久不拔是豈一日一人之力哉邑有範任二君倡爲義役乃悉心討究謂土力婁潰於成也於是率眾僦工築以石樁以松迄成二百五十丈爲錢數千緡範君爲費獨當什伍董視犒賚亢詳焉傍築道民庵給伏臘俾早晏巡徼事無遺慮整如也肇始於紹定己丑之春告成於是歲良月之望民閒曾無勞動之告公家坐收興築之利談何易哉堤成請記顚末余嘉其賢勞且諗對曰自令之尹吾邑也無橫斂暴賦以蠹民繇是吏日貧而民日富旣有餘財矣無深刑酷罰以戕民繇是役益簡而生益蕃旣有餘力矣及今閒暇率就斯役用答令徳故輸財而不知費盡瘁而不憚勞令不吾彊也余亦欣然而思以謂總總而羣𨿽各有心其於於望望未嘗不基於寬虐之政廉污之操𨿽令不從與不賞而勸者抑豈無其故哉今範令尹光世濟其美連躋科級以儒道字民最再課矣始終不擾與民相安宜其一鄕之善如範君學諭武任君學錄安世毅然以身其責也吁佚道使民𨿽勞不怨凡領民社之寄者何獨不然豈直仁和之長獨擅其美永和之士勇於爲誼耶故書紹定庚寅陽月吉記】宦河塘在北新橋之北接連運河大塘長三十六里淳佑七年趙安撫﹝上與下心﹞修築塘之西又有一塘曰西塘袤十八里抵安溪通四川驛路年深頹圮亦加築治塘下田以萬計舊苦淫潦自是其患遂息

余杭縣北湖塘髙一丈廣二丈五尺源出諸山據唐地裏志縣令歸珧所開漑田千餘頃以其在縣北故名北湖查湖塘髙一丈廣二丈在縣北三十五里其源出諸山卽後漢南陽太守搖泰所封之湖漑田甚廣湖側亭址尙存閒林塘在縣西亦號魚行塘石門塘

尹家塘西南轉西北號爲徑頭中隔塘

南湖塘右並在招徳鄕樓東塘【號月塘灣】白塘頭

東塘東塘壩

和尙塘壩

聞壩塘下湖塘

化彎壩塘

西海塘義林壩塘

郭家壩塘

寺中壩塘陸家壩塘

裏新壩塘右並在安樂鄕龜邊塘【俗呼龜鱉塘水界記曰龜塘】

五里塘上湖壩塘

薴山壩塘

沌湖壩塘右並在同化鄕鹿景塘

亭子壩塘

仇山大壩右並在孝行鄕陶村塘壩

姚湖塘壩

系湖壩塘插壩塘

陳家壩塘

石瀨塘黃湖塘

祥壩塘塍右並在常熟鄕莊前壩塘

前蒼畈壩塘吳山壩塘感塘

曹村壩塘

夾堰塘右並在長安鄕

臨安縣湖塘在縣西北一百五十步吳諸塘在縣東南四里小塘在縣北二里項家塘在縣南三里淨土寺之側

於潛縣容塘

徐博家前塘皁角塘佑塘

溫塘

徐太家前塘浪後塘

墓後塘

餘三家塘徐五十一家前塘右在丰國鄕十七都以上十塘承接白塔源等處水流接蔭田一百八十五畝元丰塘在長安鄕二十二都承接﹝仃去丁攺小﹞嶺並靑塘水流接蔭田一百畝三角令邵中書文炳重浚樂平官塘在長安鄕元丰塘西令邵中書文炳築治

淸漣上塘去元丰塘五六里令邵中書文炳興復序文【令邵中書文炳溪塘水利序古朁繇隋開皇中隸於杭崇岡復嶺回繚重迾水之發於山者六十有三源集而成溪一日天目之源幽深峻極渟爲龍淵三池灑流自北東橫亙而少西路白塔爲東溪其北曰眉山之源眉山而西曰千秋之源皆自宣城穿嶺而下過朱村並而爲西溪三水奔湍匯於甲子岝崿山之麓合流南注而爲紫溪此其大源也餘皆止發於潛之境其來自近旋轉合附環邑左右勢傾而南下無以宿水溪行羣山閒廣不能三十丈或束而狹則才數尋爾淺灘鳴瀨五日不雨田未病而溪固涸矣昔人視其勢而約之以埭導其流以漑田蓋莫推其所自後之私其利者稍增益之凡爲大堰百四十有七所其細流爲堰者又二百二十有三所山狹窮處溪流不逮亦疏鑿以爲塘然而潛之地山居其六七窮谷之民尺寸所必爭無曠土平澤以廣其灌注凡爲塘一十二所而已田事將興勸耕於郊視溪塘之遺迹而申農裏之教令故大堰各立長董率共利之人察其決壞而增築之相畎畝之枯潤時其疏瀹而均注之先後有次第髙下有承接背約則有罰甚則有刑小堰各從民便使自爲之或一家得專或眾有私約而不立之長增視其大小如其堰之政總之漑六鄕十二管之田凡四萬九千七百七十畝有奇非溪塘之所及止於此地之傾側山之重﹝山貝﹞而不得盡其利也夫政之本在養民令之職先勸課平素於民相忘而一切之政又從而朘削之歲儉饑困敖口然卹賑具文苟免而流殍已眾矣潛今視古畿縣富庶而興禮義當爲他郡邑倡興廢補獘撫摩惠養庶幾萬分有一於其閒而文炳淺短﹝帛系﹞薄心知弗能夜思蚤作不敢不力求之邑而考中興之斷簡求之野而得開寶之遺書熟究之而事明參核之而圖具然後隨緩急之宜以次修復民用樂從咸卽其舊聯比而籍載之爲一論次以存其槪異時計議者或有取於斯焉】【○重開元丰塘序長安之鄕小嶺之下有塘口元丰謀始於治平之元久弗克就元丰三年歲在庚申令有崔其姓者乃力興之塘成而獲其利歲月浸遠稍稍就廢愚民苟目前而不遑卹於是盜塘而田經界旣正不可復奪而塘之所存隱然成陸矣咨訪耆老求其故而疏辟之取田戶百二十家之夫以用其力給其食用凡三十有四日而罷其廣百有四丈其深丈有五尺水山地中翕然泌湧如井之有源混混乎弗竭也於是別爲三渠其東之深與塘底直覆以大石鑿方竇廣八寸許塘水自石竇旋轉而下入於渠其西髙可五尺餘爲第二渠如前之制又髙五尺累石爲門於二渠之中斲石爲板橫亙其下又積石於水門之外釃三流以注之田植板幹以謹其閉縱小旱則啟其中之水門而從之中旱則啟其西大旱則啟其東已泄而復閉逾三日則塘水復盈宛轉無窮視他塘爲最其水自地發非山源之所注老農目之以旋水畎從其實也旁行曲取於三流之分又不止今所灌之田而已也夫天造地設待人而成方其謀之十有五年之久而後克逮今百十有一年之閒湮廢者再事之難成而易毀類如此爾不及今求以復之則他日又將不可考矣然猶以並塘之民私以爲業勢不可奪而塘不能悉如其舊慮其未幾而復壞也乃申以革齊之約擇其裏之善事而可長者凡入人歲一更之周而復始疏鑿之以時閉縱之以後先繕補之有備固毀之有防條畫其在使其守而弗失則塘之利庶乎其無窮也】【○重築樂平官塘序去元丰而西里許地曰樂平畈受延湖之源而屬於大溪最爲斗峻舊有官埭漑並溪之田僅千畝與所謂元丰塘者蓋相爲表裏也山澑旁衝注埭澳奔洪暴漲壅沙以遏其上流溪源亦激射而埭乃隨壞民力不能致經久之利拱視而莫之救溪涸立待安於旱漧以幸蠲租而已求之十年之近蓋未聞以下熟告也民何樂而爲此哉以武斷者或利其私貧弱之害固不皇卹指其埭而名之以官無肯出力以倡義𨿽然亦可卜知居是鄕者情之不淑而俗之趣薄也往歲官一用其力志於苟全而謀或未盡旣成數月隨卽廢壞禾稼就槁特甚他所今耆老咨嗟求以新之於是相與講成敗之故得利害之實乃伐石作址累石爲髙橫絕溪流厚丈有六尺長十有二丈髙與溪岸等列木作榥以護其旁使奔流不得嚙射而震撼滿其上則平漫而駃之導渠自埭口南東而下渠之兩旁又釃爲輔渠六分注均及繇近而遠渠之所屬無不沾漑百頃取具於官而民不爲病貧弱喜於一遇而役不以爲難今𨿽幸成視昔爲固然決防之患始於蟻穴責之長以謹視歲補而加勤豈惟樂平之田恃此以無憂上下用勸百四十七堰之規相爲不朽則異時爲政者之所當念也】【○淸漣上塘序渡上豪溪而南爲範家塢層山之麓細流所瀦曰淸漣塘取其淵渟而凝碧也轉而名淸蓮又止名爲蓮傳久而失之也塘之深丈餘東狹而西長南北相去略等周廣九十有一丈累石而四圍之堅髙可曰衛水山徑奔流亦不得而衝嚙也塘之下鑿渠而深之東流爲澳又北東而接於樂延樂延之地聚落延袤別爲東西村其東專漣塘之利其西又有上塘亦名之以湖漣周廣視淸漣塘而有加焉水自地中泉自發越與元丰塘亦略相似別爲二渠其一自塘之東徑北而下其一自塘之西循村巷宛轉而北又旋而復西水之所及視東渠爲頗遠二塘與元丰塘相望隔遠五六里許皆日就壅不足爲旱漧之備而民亦無有告其上者人情可與樂成而怠於興作固應爾也夫不見其害莫知其利長安之人困於薦饑號啼流徙復除賑卹公與私兩不振宜知溪塘之利也然視之邈然棄而弗講今𨿽盡力以次興復而雨暘時敍歲適登稔竊懼夫民猶以爲徒設而後日之不加修也則終廢而無以獲其利故復申其說以備告之令邵文炳】

富陽縣烏狗塘在張明府君廟前長七百二十丈漑田一千二百頃淸慈塘在張明府君廟側約闊一丈五尺長四十餘丈漑出七百餘畝木瓜塘漑田五百餘畝陽陂塘漑田一萬餘頃闊九頃右在臨湖裏朱林在春明裏約一角五十六步孫彥等修漑田三十餘畝

新城縣官塘唐地裏志云在縣北五里祥禽鄕闊一頃三十畝漑田八頃八十畝一百八十戶又有九澳東山澳西山澳中澳朱家澳亭子澳丁路澳袁都宅澳眞堰澳板澳唐永淳元年開咸平二年景徳三年重修

鹽官縣捍海塘在縣南三里闊二丈髙一丈唐地理誌雲長一百二十四里開元九年重築淡塘在縣西嘉定閒邑南海沙坍增築堤防以障潮水自巿境西至秧田廟約六七里其河尙存由秧田廟而南轉西泥沙湮塞舟楫不通惟舊橋故道略可識洛塘在縣北長四十里袁花塘在縣東長六十里咸塘在縣西南一里與淡塘通有淸海亭春秋教閱之所令楊天麟建二十五里塘在縣北至長安歲久不築久雨則河流決溢多爲民害紹熙九年令陳恕募民浚河築岸廣三丈【視舊廣一丈】髙三尺甃以石其患遂息人號甘棠堤艦澳在縣西十九里東西一百五十步

昌化縣大塘陂塘並在吳安鄕咸淳臨安志卷之三十九

志﹝二十四﹞

山川十八

堰

城外淸湖堰在余杭門外稅務東裏沙河堰在余杭門外仁和橋東

余杭縣東郭堰在溪南舊縣之東南渠河上後漢縣令陳渾置堰廢已久至今呼東程爲堰下千秋堰在縣東南二里會昌二年廢吳越王復置咸平中又廢景徳四年令章得一復置號千秋堰亦號新堰斗門政和中令孫延壽以斗門漲沙易衝決築土以塞之至宣和閒以其材修西函斗門邑人云縣之東南惟安樂一鄕地勢下而田畝廣常患天目湍水暴至故昔人開湖以殺水勢築塘堤以防泛溢又於溪南岸作大斗門二【千秋堰斗門與西函斗門是也】小函二【許家壩化函斗門是也】溪水漲則下板以防水入溪水退壩中水髙則啟板以泄之旱則修千秋堰以遏溪流令水自斗門入南渠河以灌安樂鄕之田自縣至錢塘界溪流皆深闊不可爲堰獨千秋堰有灘水淺可施人力斗門當安樂上流水勢亦順今旣廢斗門則此堰亦廢矣紹興初大旱南渠河至斷流邑人頗思新堰斗門之利【溪塘自新堰上下最當衝激方其決也首害安樂鄕田而鄰邑錢塘崇化鄕田次之欽徳招徳二鄕田又次之故每加修繕則安樂與錢塘崇化之人並力爲之而責筱木於欽徳招徳兩鄕其後錢塘之人憚於遠役又以安樂鄕居水患之衝恃其必葺漫不加省安樂之人力旣不給因陋就寡歲月浸久故堰易獘】

臨安縣五褲堰在縣西三里魚躍堰在縣南一里金鍾堰在縣東三里萬庾堰在縣西四里甘棠堰新溪堰並在縣西二十里灌田甚多軋堰長橋堰黑龍堰並在縣東施村猷溪堰龍口石堰並在髙陸沃山堰在慶雲鄕有潭甚深冬夏不竭

於潛縣﹝水捺附﹞後塘堰

石堰

後幹堰

紅杏靑堰靑苦堰

銅盆堰

社木堰

楓木堰靑木堰

泥塘堰

諭畈堰

陶浮堰謝家堰

目源堰右並在嘉徳鄕第一都已上一十四堰承接東西天目兩大源水上流下接蔭田二千一百四十三畝波周堰

東何村堰何潭堰

葛村堰社靑堰

念叔畈堰吳家前堰金門塢山堰沈堰

牌口堰

寨山下【連接三堰】下淸潭堰亭子山堰盛堰

朱有堰

牌口盛堰沈堰

勃浴堰

元畝堰右並在嘉徳鄕第二都已上二十一堰承接天目大源水上流下接蔭田二千五百四十五畝震靑堰

破坎堰

社木堰

西堰吳村堰

烏勞堰

波眉堰

烏磚堰杏梅堰

小堰

麻車堰

廣義橋堰右並在嘉徳鄕第三都已上一十二堰承接天目大源水上流下接蔭田三百七十畝﹝石世﹞堰

後門堰

大何堰

上何堰中何堰

下何堰

大湧堰

上湧堰中湧堰

下湧堰

泥黃大堰波偸堰趙堰

泥酬堰

社堰

何堰梅口堰

張堰

山堰

八畝堰右並在嘉徳鄕第四都已上二十堰承接天目大源水上流下接蔭田二千五百三十八畝一角【嘉泰三年令晁百談任內嘉徳鄕盛逸盛端等爭充堰長事縣考遠年官印押堰簿自泥黃大堰止地名張堰凡作小堰八所分爲八捺注水入田皆承天目大源之水上流下接自元符元年戊寅至嘉泰二年壬戌凡一百五年每歲於農務前每捺各推小堰管頭三名八捺共二十四名同共集田戶修作晁宰遂以自來輪流堰長姓名年載置旁通圖令上五捺田戶每充應兩年訖卽輪下三捺田戶充應一年並照田畝捺數多寡均差日後周而復始且出給斷由付八捺田戶家收一本永爲定規】碟山堰

湖道堰右在嘉徳鄕第五都已上二堰承接天目大源水上流下接蔭田一千七百畝泉水孔捺下坵捺

百筧捺

下泉捺小大捺

新田小捺右並在嘉徳鄕第一都已上六捺承接後峴山等處泉水流接蔭田六十五畝明空寺前三小捺右三捺在嘉徳鄕第三都承接天目大源水流入蔭田二十畝店前堰

謝直堰

瓦﹝上穴下缶﹞堰

黃泥堰長堰

濕嶺堰

烏橋堰

李家堰﹝打去丁攺奔﹞口堰

湖頭堰

莊前堰

上宅堰石嶺堰

何堰

烏昌堰

冷水髙堰八畝堰

插堰

江家堰

北陳於堰石潭堰

曹堰

徐丘堰

南陳於堰凡石堰

石堰

長田堰

靑山堰烏鼓堰右並在惟新鄕第六都已上二十九堰承接千秋嶺大源水上流下接蔭田九百二十五畝朱家堰

牛堰

官堰

小楊堰板堰

靑山堰

平科堰

大堰大楊堰

棧堰

何家堰

朱家堰﹝上穴下手﹞金堰

陳千堰

後墓堰

界幹堰黃公堰

妙樂寺堰朱村小令堰右並在惟新鄕第七都已上十九堰承接千秋嶺大源水上流下接蔭田一千二百八十六畝徐家前堰周浩口堰馬幹溪堰烏郎口堰平﹝施去方攺﹞堰

波郎堰

田溪堰

鎖如上下堰波藉上堰右並在惟新鄕第八都已上九堰承接西天目水發源上流下接蔭田二千一百八十畝丰撐堰

大幹堰

橫溪堰

壇石堰柴村堰

甲子堰

秋堰

鶴堰陳堰

鳳山堰右並在惟新鄕第九都已上十堰承接天目源水上流下接蔭田六千九百三十畝戴四捺

石牛水捺小坑水捺吳家捺何長塢捺小坑捺

橋頭捺

﹝木卉﹞嶺村捺徐家捺

徐家前捺髙坵捺

大石捺湖老塢捺橋下捺

塢口水捺村前水捺支候村捺橋頭捺

炭竈塢捺柳瓜口坑捺東山捺

廣陵岸捺烏山下捺低溪水捺喏口捺

板如嶺捺髙橋捺

塘頭捺右並在惟新鄕第六都已上二十八捺承接千秋嶺山坑水上流下接蔭田七百六畝長幹捺

埂捺

撩東捺

長橋捺鄕山捺右並在惟新鄕第七都已上五捺承接千秋嶺水流入蔭田八十二畝茶園堰

許村堰

淸家堰

雙棧【上下二堰】水社堰

橫路堰

泥幹內堰東陳堰東山下堰西陳堰

山下堰

泥侯堰靑山堰

板堰

﹝仁去二攺小﹞姑堰

吳家堰旱堰

冷水堰

何干堰

陳幹小堰皁幹堰

麻園堰

野堰

蘇幹堰吳幹堰

髙堰

徐百岸堰金竹岸堰牌前堰

楊岸堰

黃土堰

朱相堰樓堰

黃堰

十畝堰

姥鴉堰泥杲堰

蘭塢堰

社墓堰右並在惟新鄕第十都已上四十堰承接大明巖下並昌化縣蘆嶺坑水上流下接蔭田一千四百八十九畝二角靑山堰

社塔堰

池湖堰

小靑山堰細堰

灑堰

橫溪堰

波稜堰長潭堰

天井堰

澤河堰

黎於堰鴉鵲堰

泥香新堰泥秀幹堰富坑幹堰右並在惟新鄕第十一都已上一十六堰承接潛川波山源水上流下接蔭田一千一百七十三畝下池堰

朱吳堰

方圓堰

波持堰柯婆堰右並在惟新鄕第十二都已上五堰承接大溪水上流下接蔭田一千八百畝上貨塢口捺右在惟新鄕第一都承接黃土堰水流入徐家村蔭田一十畝後翦小捺石灞小捺前幹小捺麻車幹小捺烏靑小捺昔幹小捺泥浪幹小捺右並在惟新鄕第十二都已上七捺承接黃嶺山坑水上流下接蔭田二百九十畝官堰一所右在丰國鄕第十四都承接周免發源水流入蔭田四十一畝泥吳堰

牛車堰

明鏡堰

大田堰塘裏堰

盛湖堰

朱酉堰

泥愁堰趙千堰

淡家堰右並在丰國鄕第十五都已上十堰承接臨安縣界東溪水上流下接蔭田一千一百九十畝盈堰

上攔堰

泥頭堰右並在丰國鄕第十六都已上三堰承接東溪水上流下接蔭田共六百六十畝抽口捺

後塢口捺西畈捺

拜幹壇木捺右並在丰國鄕第十三都已上四捺承接神坑水流接蔭田一百四十畝周免捺

亭口捺右在丰國鄕第十四都已上二捺承接凸石發源水流接蔭田七十畝牛堰

塔子嶺堰景云堰

王家堰忻同堰

於田塢堰馬退堰

古樓堰南山堰

楊山岸堰陳姑莊堰楊家塢堰王家堰

徐家堰

巖山堰

於嶺堰泥腳堰

泥肚堰

師姑堰

東塢堰方家下堰三畝堰

朱幹堰

社木堰土地堂堰小溪堰

頭坑堰

巿幹堰陳家前堰盛家堰右並在丰國鄕十七都已上三十堰承接浪後源等處水上流下接蔭田一千一百七十畝溪西堰

馬坑堰

寄源堰

室幹下堰室幹上堰石碧堰

中閒堰

錢家堰範家前堰張家田堰外傍堰

何山人墓堰裏傍堰

外石堰

裏石堰

五坵堰盛大塢堰錢坑堰

九番水界右並在丰國鄕十八都已上十九堰承接黃山等處水流接蔭田八百五十畝砵底堰

扶充堰

善堰

牧亭後幹堰祝嶺堰

狹路堰

皁角堰

水嶺小坑堰朱山堰

外髙堰

前坑堰

扶云嶺髙堰下村堰

神符堰

昔千堰

許家堰楊木堰

堰頭堰

石嶺堰

朱﹝施去方攺﹞堰下﹝施去方攺﹞堰

靑山堰

中﹝施去方攺﹞堰

仲塢口堰右並在丰國鄕十九都已上二十四堰承接祝塢等處水流接蔭田計一千四百四十畝扶西堰

管堰

波麻堰

朱甫幹堰攔坑堰

攔塢路堰謝家堰

施家堰殺豬堰

牛路堰

水路堰

新丘堰徐大堰

烏閔堰右在丰國鄕二十都已上十四堰承接天目富源溪井攔烏山坑水流接共蔭田一千四百六十八畝浪幹捺

湛幹捺

老公嶺捺景村橫溪捺桃木塢口捺右並在丰國鄕十七都已上五捺承接浪後發源水流接共蔭田一百二十畝官堰【東岸﹝上大下面﹞幹】小杯堰

冷幹堰

嶺背堰塔堰【樂平寺後】鐵砧堰

小東堰

小背堰右在長安鄕二十一都已上八堰承接延湖山源水流接蔭田一千九十六畝盛村孔堰寶山翼堰湯村潤堰張村查堰宰堰

下師堰

十畝堰

烏堰髙堰

小堰

亭堰右在長安鄕二十二都已上十一堰承接沿山坑水流接蔭田一千三百五畝徐村堰

髙堰

泥城堰右並在長安鄕二十三都已上三堰承接良梅山壠嶺並馬嶺腳發源水流接蔭田三百六十五畝神坑下捺橫塢畔捺後宅山坑捺沿村山坑捺二小捺

橫塢山坑捺右並在長安鄕二十二都已上七捺承接延湖山發源等處水流接共蔭田一百九十畝潛環境皆山非澤國比水之源自天目眉山宣秋嶺而發者皆自北而南由獲柳蘆嶺而發者皆自西而東由橫塘頂山而發者皆自東而西逶迆曲折至縣南七里始合而下紫溪直西則與唐山水合而下至樂延又合湖之源下至印渚匯於桐江邑山多田寡水行乎兩山之閒凡瀕溪低平之地皆有田俗所謂大源田外則倚山歷級而上者水皆無及其所資以灌漑者淺澗斷澑而歲雨時若其稔幾於大源一有旱暵拱手待槁所藉以爲民命者惟大源田而爲田之壽脈者塘堰是也合六鄕計之大小堰約計三百二十捺又七十所分並不常而爲塘者十有一焉疏瀹瀦蓄之有方則著於邵公塘堰之敍導決先後之有節則具於晁公八捺之法是皆有民社者所當加意毋使杜公泳崔長官專美於前可也【已上見邑志以水利所關故具載於此】

富陽縣﹝壩附﹞麻車堰漑田一百餘畝在臨湖裏石嶺堰漑田一百餘畝靑山堰漑田二百餘畝湧泉堰漑田五十餘畝應墓堰又云應家堰漑田二百餘畝朱壩堰漑田二百餘畝風溪堰漑田四十餘畝梓堰漑田二百餘畝大公堰漑田三十餘畝後步堰漑田二十餘畝烏枝堰漑田四十餘畝右並在日升里長泉堰【東西兩岸各有小浦東岸從周世隆門前入通山下取笪餈橋出大浦約四百丈闊二丈深一丈西岸從堰入取孫家步出大浦各有浦口並東西兩岸各有車水澳元闊四尺深四尺漑田四千有餘畝】陳塘堰漑田六百餘畝陶溪堰漑田八百餘畝社公堰又雲松元堰漑田二百餘畝右並在安仁裏黃鶯堰漑田三百餘畝潭堰漑田一百餘畝東秦堰漑田二百餘畝靑山堰黃山堰右並在長壽裏烏枝堰漑田三百餘畝閘堰漑田二百餘畝大山堰漑田二百餘畝馬山下堰漑田二百餘畝右在惠愛裏彈堰漑田二百餘畝徐埭堰又云徐袋堰漑田二千餘畝右在馴雉里長泉堰漑田五百餘畝在祥風裏罟山潘堰共漑田二千餘畝河塘堰漑田四千餘畝店弄堰漑田一百餘畝橫河堰漑田二百餘畝武婆堰又云武溪堰漑田三十餘畝右在麗景裏謝塘堰閬塘堰又云艮寸塘堰西了堰漑田一千畝浦裏堰漑田五百餘畝上霸堰漑田四百餘畝下霸堰漑田二百畝小謝湖堰漑田二各餘畝右在江陰裏閘堰重塘堰黃毛堰已上三堰東接鎭橋西接黃毛堰南接黃堰北接大江漑田二千畝烏塘堰漑田五百餘畝右四堰在望仙村路堰漑田三百餘畝月程堰漑田四十餘畝裘堰漑田二百餘畝潘塘堰漑田五百畝石堰漑田一千畝甲堰漑田四百餘畝瓦竈堰漑田三百餘畝人盤堰漑田一百五十畝橫堰漑田五百畝孫漁堰東枝堰漑田二百畝下路堰漑田三百畝石佛堰漑田八百餘畝上枝堰漑田三百餘畝右在大元裏羅漢山溪堰漑田二百餘畝在感化裏上接屠山裏界下通江其溪約闊五尺深三尺作一十三處車戽白石壩漑田二千餘畝筍壩漑田三百餘畝右在慶護裏橫溪壩漑田三千餘畝在儀鳳裏湖山砩漑田二千餘畝支下壩漑田三百餘畝安和壩漑田七百餘畝右在善政裏臧村壩漑田二百畝梅洲壩漑田七十餘畝梅樣壩漑田三百餘畝右在棲鶴裏

鹽官縣長安堰在縣西北二十五里卽舊義亭埭莊婆堰在縣西北三十里黃家堰在縣西五十里通浦堰在縣北五里瓦石堰在縣東北一里半【堰東舊有劉郎堰今廢】李六堰在縣東五里淩家堰在縣西北四十五里莫家堰在縣西北四十七里

昌化縣平葛渡溪堰虞溪堰白山頭溪堰髙犁村溪堰上營村溪堰林村溪堰右在永丰鄕云老溪堰下阮村溪堰上博溪堰右在吳安鄕赤石村溪堰余村溪堰王村溪堰章村溪堰金村溪堰陳村溪堰右在金山鄕朱儒村溪堰葛千溪堰頰口村溪堰朱浪村溪堰﹝

小﹞幹村溪堰忻村溪堰上巖村溪堰王村溪堰右在玉山鄕

水閘

城外澄水閘在長橋南始因錢湖門內諸山之水分流爲三道雨甚則泥滓侵濁西湖故於錢湖門之北城下置海子口流出省馬院後爲小渠引水直至澄水閘入湖又有南閘者亦分方家峪之水至長橋下入湖古來疏此水爲三渠皆有石橋後渠爲民居湮塞然橋猶可記西閘在赤山教場側龍山渾水閘淸水閘並在龍山浙江渾水閘淸水閘並在便門外保安閘在小堰門外天聖四年侍禦史方言杭州海潮衝壞水閘舟船阻滯詔復修治乾道五年周安撫淙重修浙江渾水淸水保安三閘仍奏請置監官一員淸湖上中下三閘在余杭門外石函橋閘在錢塘門外湖漲則開此泄於下湖【詳具白公記】安溪斗門在錢塘縣北化灣斗門在錢塘縣北

鹽官縣長安三閘三縣西北二十五里相傳始於唐紹聖閒鮑提刑絫沙羅木爲之重置斗門二後壞於兵火紹聖八年吳運使請易以石埭紹熙二年張提舉重修歲久莫詳諸使者名凡自下閘九十餘步至中閘又八十餘步至上閘蓋由杭而西水益走下故置閘以限之閘兵舊額百二十人崇寧二年有旨易閘旁民田以浚兩澳環以堤上澳九十八畝下澳百三十二畝水多則蓄於兩澳旱則決以注閘今閘之獘隨治而澳岸頹毀居民日侵兵額未復嘉定初令潘景夔嘗請開兩澳之塞以濟饑民不果行黃灣閘在縣東六十里今廢

渡

城內外浙江渡在候潮門外對西興龍山渡在六和塔下對漁浦魚山渡在大朱橋鹽場兩岸相望不遠潮勢已殺浙東士夫憚於渡漁浦者多由此渡船頭在通江橋北周家渡在城內柴木巷司馬渡蕭家渡在下中沙巷邊家渡在仁和倉之東陸家渡在丰儲西倉後時家渡在徳勝堰南

於潛縣觀湖渡在縣南十八里【今爲浮橋】下梅渡在縣南二十里紫溪渡在縣南三十里生僊渡在紫溪渡之西印渚渡在縣南六十里收生渡在縣南五十五里

富陽縣下口渡在縣南二百五十步江闊五里二百二十六步今南門外沙洲是也題詠【範石湖富陽渡詩不到江湖恰五年歙山靑繞屋頭邊富春渡口明人眼落日孤舟浪拍天】廟山渡在縣東二十一里江闊二里三百步剡浦渡在縣西南二十五里江闊二里餘觀山渡在縣東本縣十鄕六居江南四居江北凡爲津五惟觀山往來者眾始民閒自渡紹興閒中人張氏刱例買撲錢足舟滿乃始離岸渡者苦之甚至覆溺廟山等渡害亦如之進士謝安頤移書宦官弗聽遂陳於府守韓尙書仲通爲敷奏住罷未幾貴戚又復擅之其害尢甚謝乃扣閽投匭﹝劃去戈攺答﹞下版曹大書鏤牓永不許陳乞買撲任民私渡嘉泰中權要受賂又有請於府府密咨訪縣令陳晃國具述始末申明諸司其說始寢

新城縣丁溪渡在縣西南一百步橋名觀音橋南津渡在縣南一里灘名過岸灘

昌化縣泥皛渡在縣東南三里下阮渡在縣東南十五里上水南渡在縣西南一里下水南渡在縣東南一里平葛渡在縣西南二里髙犁渡在縣西南七里遽溪渡在縣西十五里董溪渡在縣西二十里無他渡在縣西三十里咸淳臨安志卷之四十

志﹝二十五﹞

詔令一

敍在昔帝王發號施令諭之四方其見於經者繇舜咨牧始杭屬揚州有厚徳允元之澤焉自越有國訖三代之季外史所書撢人所誦無得而詳也髙祖王濞武帝守助選建責成之意具載數十言閒猶庶幾於古厥後東晉史廑一二見入國朝播告之修始洋洋著於冊竊嘗拜手敬誦大哉王言省刑罰薄稅斂殆什六七蓋列聖仁厚家法於以培億萬年無疆之基者在是聖上嗣大歷服卻貢寬民用爲出治綱領而京兆尹以圄空被獎勸者歲中且至再也嗚呼仁哉敍

詔令

漢髙祖封吳王吳古之建國也日者荊王兼有其地今死亡後朕欲復立吳王其議可者

景帝赦吳吏民乃者吳王濞等爲逆起兵相脇詿誤吏民吏民不得已今濞等已滅吏民當坐濞等及逋逃亡軍者皆赦之

武帝賜嚴助書制詔會稽太守君厭承明之廬勞侍從之事懷故土出爲郡吏會稽東接於海南近諸越北枕大江閒者闊焉久不聞問具以春秋對毋以蘇秦從橫

晉元帝

旌錄吳髙徳名賢漢髙經大梁美無忌之賢齊師入魯修柳下惠之墓其吳之髙徳名賢或未旌錄者具條列以聞

卹吳郡饑天下凋獘加以災荒百姓困窮國用並匱吳郡饑人死者百數天生烝黎而樹之以君選建明哲以左右之當深思以救其獘昔吳起爲楚悼王明法審令損不急之官除廢公族疏遠以附益將士而國富兵彊況今日之獘百姓凋困邪且當去非急之務非軍事所須者皆省之

孝武帝除三吳租布三吳奧壤股肱望郡而水旱並臻百姓失業夙夜惟憂不能忘懷宜時振卹救其凋困三吳義興晉陵及會稽遭水之縣尢甚者全除一年租布其次聽除半年受振貸者卽以賜之

國朝詔令﹝上﹞

太宗皇帝

曲赦兩浙徳音惟皇建極括寓縣以開階惟辟奉天法陽春而流惠我國家丕承大業光宅中區奄三代之提封盡歸王化撫萬邦之生聚皆樂皇風近又吳越國王錢俶遠效忠規嘉逢昌運走梯航而入覲叩宸扆以披誠願輸奕世之土疆盡入大朝之封域睠玆恭順特議允兪言念吳方久疏王澤當混同之資始均茂育以攸宜爰頒在宥之文得預太平之化應兩浙管內云云於戲四海一家旣大同於文軌三吳百越屬初被於照臨固於撫禦之閒良軫寐興之念彼中官吏差去使臣更施存卹之方廣示懷柔之道令其富庶慰朕焦勞告示遐方知予厚意詔兩浙諸州自太平興國六年逋租及錢俶日無名掊斂吏至今猶徵督者悉除之【太平興國七年十二月時兩浙運使髙冕條上舊政不便者百餘事故有是詔】詔免杭州民閒隨稅酒錢【雍熙二年六月先是兩浙漕司罷杭州榷酤令民隨稅輸錢旣而富家擅利貧弱重困遂詔復舊制停所均錢】詔兩浙諸州先是錢俶日民多流亡棄其地爲曠土宜令所在籍其壠畝之數均其租每歲十分減其三以爲定制仍給復五年召遊民勸其耕種厚慰撫之以稱吾務農厚本之意【淳化元年九月】詔兩浙諸州民先負錢俶日官物計錢十一萬七千五百緡並除之【淳化五年七月】

眞宗皇帝詔杭州寺院童行錢氏所賦身丁錢悉除之【至道三年八月卽位未攺元】詔杭州巿舶司自今蕃商賫金兪石至者官爲收巿斤給錢五百以初立科禁也【咸平二年八月時三司定直斤止錢二百上特增之】詔免杭州中等戶今歲丁身錢【咸平二年十月癸酉以旱故也時張詠爲守】詔獎知杭州張詠【咸平四年九月時州民詣闕乞畱】詔令杭州吳山廟春秋建道場詔曰杭州吳山廟神實主洪濤聿書往冊頃者湍流暴作閭井爲憂致禱之初厥應如響禦災捍患神實能之用竭精衷有加常祀庶憑諴感永庇居民宜令本州島每歲春秋建道場三晝夜罷日設醮其靑詞學士院前一月降付【大中祥符五年五月】詔諸州轉賣金箔人並減元犯罪人一等【大中祥符五年六月時杭州民周承裕私煉金爲箔有鄭仁澤者嘗巿得千枚轉鬻於人事敗全家徙配及是本路轉運使陳堯佐上言情異罰同恐傷欽卹之意故有是詔】詔杭州發廩賤糶以濟貧民【大中祥符六年正月時轉運使陳堯佐言杭州米鬥錢六千皆淮泗不稔行商販鬻致有增價乞行禁止詔不許】詔如聞杭州葺江岸卒執役水中苦足疾而死者甚眾宜令知州馬亮拯療之【大中祥符九年九月】賜王欽若判杭州詔曰鈞衡翊贊素彰勤藎之心藩翰鎭臨方佇惠和之績眷言倚任用示褎稱【天禧三年六月】詔獎判杭州王欽若酒榷增羨獄空【天禧四年七月】

仁宗皇帝詔知杭州自今並理三司判官轉運使副資序【明道元年七月】詔褎諭知杭州兪獻卿作捍江石堤成【景佑三年】詔杭州捍江軍士自今毋得它役【景佑四年六月】詔遣中使往杭州致祭江潮【景佑四年六月杭州言是月大風江潮溢岸髙六尺壞堤千餘丈故有是命】

神宗皇帝詔杭州洞霄宮照嵩山崇福宮置管勾或提舉官【熙寧三年五月時以諸臣歷監司知州有衰老不任職者令與閒局王安石亦欲以處異議者故增宮觀員】詔於京東見管軍馬內以三千人戍揚杭江寧【熙寧五年七月】詔杭州選捍江兵四百人爲教閱捍江指揮專習武藝【熙寧五年十一月】詔杭州錄事參軍系繁難處今後並差職官知縣及奏舉縣令人【熙寧五年】詔杭州鹽官於潛各增主簿一員【熙寧六年十月以事劇從轉運司請也】詔以新修經義付杭州鏤版所入錢封樁庫半年一上中書禁私印及鬻之者杖一百許人告賞錢二百千【熙寧八年七月從中書禮房請也】上批髙麗僧三人見寓杭州天竺寺可令鈐轄司差指使一名乘驛引伴赴闕【熙寧九年十二月】詔杭州禁民毋以言涉邊機文字鬻髙麗人【元丰三年四月】詔杭州以錢氏臨安縣田產課入歲賜表忠觀錢五百千葺吳越王墳廟【元丰五年三月】詔除杭州買撲場務積欠淨利過月錢【元丰五年五月從司農寺丞韓宗良請也】

哲宗皇帝詔杭州管病坊僧人每三年醫較千人以上特賜紫衣及度牒一道【元佑六年八月從蘇軾請也】詔邵光與本路監司同導積水【元佑六年閏八月時知杭州林希言太湖積水未退乞專委監司開決庶使民田復出流移歸業】

髙宗皇帝

放免租稅﹝紹興二年正月﹞朕遭時艱難遂爲行國凡駐蹕去處理合優異寬卹民力始稱朕懷其臨安府諸縣人戶拖欠稅租等物依去秋明堂赦令合行倚閣者並特與放免如官吏日後復行催納者依沮格詔令科罪

罷修造﹝紹興二年正月﹞比移蹕臨安六宮尙畱會稽者政緣不欲增廣行闕重困民力訪聞行在系官修造去處甚多可日下並罷自今後非得旨許令增修而輒敢擅役人夫者令禦史臺糾彈以聞仍令尙書省出榜曉示頒行

太宗皇帝禦制戒石銘﹝紹興二年六月﹞近得黃庭堅所書太宗皇帝禦制戒石銘恭味旨意是使民於今不厭宋徳也因思朕異時所歷郡縣其戒石多置欄檻植以艸花爲守爲令者鮮有知戒石之所謂也可令墓勒庭堅所書頒降天下非惟刻諸庭石且令置之座右爲晨夕之念豈曰小補之哉【左僕射呂頤浩等謹題曰臣等竊惟太祖皇帝武定天下而太宗皇帝文以撫之是時五代之餘遺民赤子新去湯火哀矜擾綏寄在守令乃發大誰垂諸庭石如雲漢在天爲光昭回其施在下則爲露爲雨民涵斯澤豈其有極而吏更歲久或不知誦斯文矣皇帝撥亂愛民規撫祖

宗乃六月癸巳詔以黃庭堅所書刻之石將以墨本賜天下使日見而知戒焉嗚呼此盛徳大業之本豈特讀正觀政要而太息哉臣等材駑不足以佐萬分而知贊且勵蓋不獨郡邑之吏洗然於玆賜也謹昧死書於左方】

禁買花木珍禽﹝紹興二年八月﹞訪聞行在漸賣花木窠株或一二珍禽此風不可長及有舟船興販多以旗幟妄作禦前物色可嚴行禁止或官司合行收買者須明坐所屬去處其花木窠株珍禽可﹝劃去戈攺答﹞下臨安府諸門曉示不得放入

蠲免兩縣民戶地基和買﹝紹興三年二月﹞比聞臨安府錢塘仁和兩縣昨經兵火焚毀其民戶居止惟存地基而又有爲官府營寨拘占者尙依舊家業錢均敷和買絹數旣無從出豈免逋負追呼催索在所湣卹可令本府契勘見爲官占去處許計家業錢蠲免絹數仍具榜示答參政孟庾請車駕回臨安【紹興五年正月十九日】答守臣梁汝嘉迎回車駕賜官吏軍民【同日】定都臨安府【紹興八年】已上三詔並見行在所錄

親耕耤田﹝紹興十六年二月﹞朕惟兵興以來田畝多荒故不憚卑躬與民休息今疆場罷警流徙復業朕親耕耤田以先黎庶三推復進勞賜耆老嘉與世俗躋於富厚昔漢文帝頻年下詔首推農事之本至於上下給足減免田租光於史冊朕心庶幾焉咨爾中外當體至懷【知臨安守臣張澄謹書曰紹興十六年孟春二十有二日上親耕帝耤於國郊之南以爲農先禮也於時夙駕天田躬撫禦耦三推復進師臣請以耒耜付有司玉音申諭力本務農出於誠心遂至五至七至九凡三奏請乃止事已竣復摛宸毫肆發明詔曰兵興以來田畝多荒故不憚卑躬與民休息噫嘻美哉臣竊惟我宋祖功宗徳勤勤懇懇爲子孫億萬年計必致孝以躬穡若起后稷而傳文武遺於主上大啟中興之運茂隆再造之基疆場罷警流徙復業天下喜見太平是以畱神農事之本參稽雍熙明道舊典禮先農耤千畝奉郊廟供粢盛以稱達孝崇惇本之治旣筆之史將冊書有光焉則不止一舉而二美具也臣叨膺眷寄假守行都蓋嘗肅導根車之淸塵與觀盛事其於仰遵詔旨躬嚴勸課體明天子戢兵劭農之意敢不夙夜奉承休命矧玆瞻拜一札細書龍鸞翔越妙絕鍾王誠意精到下觀而感其視載芟之頌異世同符矣念當侈上之賜鑱諸樂石位置廳事以重京師首善之地以示諸夏根本之教俾四方咸知所勸顧不偉歟】

戒飭民閒醫藥﹝紹興二十五年十月﹞訪聞今歲患時气人皆緣謬醫例用發汗性熱等藥及有素不習醫不識脈證但圖目前之利妄施湯藥致死者甚眾深可憫憐據醫書所論凡初得病患頭痛身熱惡風肢節痛者皆須發汗緣卽今地土气令不同宜服疏滌邪毒如小柴胡湯等藥得大便快利其病立愈臨安府可出牓曉示百姓通知【守臣曹泳恭跋曰臣備官版曹兼權府事恭被宸翰以民閒時疾戒飭醫藥仰惟皇帝陛下聰明睿智好生憂民周至如此臣敢不竭力盡心推廣聖徳謹勒之金石以傳不朽】

差醫看診病民給藥﹝紹興二十八年六月﹞時當盛暑恐細民闕藥服餌令翰林院差醫官四員徧詣臨安府城內外看診合用藥令戶部於和劑局支撥應副候秋涼日罷

孝宗皇帝

獎諭獄空﹝乾道四年九月﹞畿方千里是爲眾大之居俗具五民蓋有奇衣牙之習趨利者率多於巧僞忘身者公肆於敓攘自昔有聞於今未泯卿中和樂職不事刑威方略禁姦尢知政要桁楊罕用狴犴一空載覽敷陳不忘嘉嘆【守臣周淙謹記記曰皇帝宅位之六載秋八月戊申臨安府守臣淙以獄空聞辛亥賜璽書獎諭臣下拜登受跪復訓辭謂臣中和樂職不事刑威仰見聖主謙虛遇下不居其功顧臣至愚何足知此然臣嘗讀中庸之書見中和二字乃聖人治天下國家之要道致中和天地位焉萬物育焉豈復有乖戾不平之气姦於其閒於斯時也𨿽五刑不設可也治古旣遠淳漓朴散法於是立然猶以五禮防民之僞而教之中以六樂防民之情而教之和禮樂刑政相爲表裏未嘗一日而偏廢也周之成康蓋得此道刑措不用餘四十年漢之文景唐之太宗明皇得之未純行之有閒僅能幾致刑措而已陛下誠明之性得於生知化育之功見於日用故凡本諸身加乎民無非中和之道乃七月己丑肆禦便殿親錄要囚悉從原減徳至渥也臣猥以駑材待罪京邑聖恩全覆使得展體率職布宣寬大之意不假刑威姦伏自化王畿千里罔有畱獄是豈臣力所能致哉蓋天子建中和之極其效如此臣何功之有焉臣方且誦天保之章歸美報上而陛下錫以明綸寵踰華衮退思忝冒惕若履冰臣敢不仰體睿慈勉圖報稱刻之金石昭示萬邦非特以侈上賜俾郡國之吏戮力同心上廣好生之徳期底成康之治臣不勝大願謹拜手稽首書於下方以對揚天子之休命】又﹝乾道七年十二月﹞浩穰之地獄巿實蕃訓導難純姦軌不勝非閒之以義守之以信求囹圄之空未易得也卿以吾上嗣尹正是司布政以來風流篤厚禁罔疏闊刑罰用稀今焉俾無一人之獄足以副吾欽卹之意矣賀章來上嘉嘆不忘時

光宗皇帝以皇太子領尹事有記【記曰乾道七年五月臣被命領尹臨安惟能薄未習民事卽日上疏辭願得卒業冑學旣不獲命則退思所以克承委寄者謂首善之地必有所當先民弗覿徳何以仰對鴻化乃以崇教勵俗大意風曉民吏俾戶知趨鄕所在先時府百須貰於民或不還一錢積爲緡錢二十九萬有奇命悉償之屬邑經澇吏失檢核民病於催科命悉蠲之麗罪之人旣從於坐又籍入金錢名爲臧賞者七十餘條命悉除之乃已逋責乃薄徵稅乃戒苛刻乃出淹系凡可以導上徳意者𨿽旣厥心然皆有司常度賴陛下仁聖神化密移民用觀感重於抵冒歲十二月獄以空告不勝惓惓歸美之義輒援舊章稱賀以聞陛下天徳地業顧以緒餘推借臣子詔旨褎諭寵踰華衮承命震悸莫知云報竊伏惟念輦轂之下自昔號爲浩穰先漢趙張三王以降吏治率武健果敢若救火揚沸始爲勝任而臣幸以朝夕得承慈訓惟徳善愛利是聞則昔人所以設爲方略鉤距用能極其根株窟穴者於臣何有第欲取必素學與斯人相期於淸淨簡易之域不自意一旦果得以蒸蒸之治孚於眾志形於睿獎此甚盛之美臣何足當之繼自今敢不加之以無惓庶幾風流篤厚刑罰用稀如詔書指以對揚丕顯休命敬刊之樂石附見下方昭示無極】又﹝淳熙元年十二月﹞臨安駐蹕之地視古天府民物錯雜獄巿繁夥勢則然已爾吏治敏給庭無畱訟用能於期月之閒使姦民斂迹而狴犴一空非職修事舉之效歟載覽來章不忘嘉嘆【守臣胡與可謹記曰淳熙元年十二月戊午臨安府三院獄空敬援舊章以聞越翼日蒙賜璽書獎諭臣盥手跪讀謂臣吏治敏給庭無畱訟且有職修事舉之褎臣仰惟陛下體天地曰生之大徳凡於犴獄深軫宸慮內而京邑命秋官廷尉外而郡縣命監司守臣躬行決遣每當隆暑特禦便殿親錄要囚悉從生減惠至渥也臣以庸駑承乏天府但知奉行寬大之書以出民於非辜而已囹空之隆皆陛下仁心感格神化密移所致微臣何力之有玉音衮字過被寵褒李官幕僚共沾宴錫祗承異渥榮懼交懷顧臣何人足以當此敬用刊之樂石答揚丕顯休命非惟侈一時盛美且垂耀示戒於無窮】又﹝淳熙十二年二月﹞天府之地民物浩穰惟時岸獄剸決尢難爾爲政敏明事無滯固奉法雅裕下所安賴乃能牢戶盡門貝訟系畢蠲使吾寬大之仁孚於四方繄有助焉露章上聞不忘嘉嘆【守臣張枃恭跋曰臣淳熙十一年五月被命守臨安旣奉職廩廩懼不勝任越九月獄空按已事當聞上下其狀錫璽書寵嘉之臣竊自揣不足以辱大訓聞之詩曰商邑翼翼四方之極赫赫厥聲濯濯厥靈壽考且寧以保我後生古者天子之都治有所本如此而後世但欲委成於下其道舛矣是以漢之諸臣治京兆著者大抵非法罰不理獨文帝世內史無能人而史氏推本刑措乃在帝以徳化民之後物有本末事有終始維見可睹已恭惟陛下臨禦以來哀矜庶獄期於無刑盛徳孚洽效自近著以理揆事具有源委而上辭其美下居其成臣心恧焉昔範百祿守開封嘗謂其屬曰以千里之圻而無一人之獄此上徳所格豈尹力耶可謂知本之言矣臣尙安所云然匿指臣則有罪敢不刻之樂石以詔無窮臣謹昧死書於下方】

賑荒獎諭﹝淳熙十五年七月﹞京師爲眾大之地撫屬邑以婁丰水旱無捐瘠之民咨守臣而共理粵維迋歲值彼亢陽忱念農田寖艱粒食內亟圖於振卹外申飭於拊循卿體國愛人奉公任職酌輕重之宜而發粟究始終之惠以及時迄聞全濟之多惇復阜成之舊敷陳來上嘉嘆不忘【守臣韓彥質謹記曰臣恭惟皇帝陛下臨禦﹝�禹﹞內二十有七年於今治民敬天終始惟一用能導迎休嘉雨賜以時農扈婁登有富無寠閒遇水旱則取陳發藏猶足以濟乃淳熙丁未夏五月不雨至於秋七月歲以不登民用艱食上心閔焉亟遣使開倉議所以振貸之臣以駑材待罪京邑深惟流逋貽當寧憂乃下其事於九邑分屬僚吏所以布宣徳意者纖悉罔敢怠起是歲之秋越明年之夏凡用太倉粟一十有一萬石而民以全安浸復生業竣事上聞有詔賜臣以示褒勸臣伏讀訓詞且懼具恧其敢貪天之功以速大戾謹拜手稽首言曰夫天行靡常凶荒代有古之聖人不能必天之無水旱而能使水旱之不爲災是故稽天之浸不足以病堯民之時雍而爍石之旱不足以蠹商民之允殖以其備豫之有素也維去歲之歉若可廩廩而鄕無移民戶無耗口者繄聖天子恭儉撙節儲偫充物恩澤不壅於下流之所致顧惟小臣職司牧養惟謹布宣其何力之有焉敢以明詔勒諸堅﹝王民﹞昭示休徳以詔罔極】咸淳臨安志卷之四十一

志﹝二十六﹞

詔令二

國朝詔令﹝下﹞

光宗皇帝

獎諭獄空﹝紹熙三年十一月﹞朕以仁治天下欲俾四方萬里之民舉不犯於有司況於王畿之近哉然而民俗錯雜獄訟繁多未易肅淸也維爾明敏之才通於經術典司天府累月於玆寬嚴適中決遣無滯狴犴之閒遂至空虛使朕好生之徳自邇及遐繇汝而始其可無褒乎璽書寵嘉於以示勸【守臣袁說友恭跋曰臣紹熙三年十一月乙未日所治府圄空按故事騰章以聞丁酉有詔賜臣說友臣局蹐抃舞懼不足祗承休命竊惟聖有謨訓明證定保其垂則遠矣乾道辛卯陛下以儲君領尹事�����著在樂石大哉王言以崇教勵俗爲端以徳善愛利爲具而方略鉤距武健果敢如趙張三王者駁乎無以議爲也仰惟明謨大訓昭示罔極臣知先後矣惟臣無狀蒙上推擇使得奏薄技於輦轂下虙自念負此隆寄怵惕以思罔敢一有逸豫則進而親睹丁寧之旨退而恭誦琬琰之章謨訓昭然所以惠詔後之守臣誠不止臣一人而已繼自今首善之地使民知向方廩廩乎興義無復抵冒狴犴而桁楊徽纆棲置勿用實陛下昔之謨訓基焉臣恭拜褒綸震悸無措不勝小臣惓惓歸美之私用敢伐石刊載垂億萬斯年謹昧死識歲月附見於下方云】

寧宗皇帝

獎諭獄空﹝慶元五年十一月﹞商邑示四方之極漢尹分三輔之圖𨿽發擿先乎肅淸然剸裁貴乎靖謐爾挺儒學之茂精吏治之宜方輦轂之下順其規乃狴犴之中決其滯辟以止辟罔紊寬條刑期無刑具宣徳指使囹圄空虛之效禁网疏闊之風始乎京師及於方夏贊朕有懌繄汝之能載覽露章﹝上下木﹞深嘉嘆【守臣朱睎顏恭跋曰皇帝卽祚之五年秋八月臣以駑材叨貳冬卿明年夏六月蒙上推擇使待罪輦轂之下十有一月囹圄適空參考故實以甲辰聞奏丙午有詔賜臣睎顏臣淩競拜誦榮懼交懷竊以帝王之都必據地之要會四方朝貢輻湊軫接人物浩穰非他郡比而臨安城闉內外棟宇鱗比數十百萬家九邑隸焉訟日紛委獄犴多充牣仰惟陛下臨禦以來厲精政治躬履儉約盡愛敬以悅親心建中和以定國是深仁厚澤契合二儀淳聲和气覃及動植日者泰階平正九扈登成符瑞總至芝產太室遐邇臣庶莫不精白承休矧是首善之地實先天下被化醲郁得諸親見狴犴空虛桁楊棲臥孰肯衝羅陷阱爲太平不齒之民自源䢐流天下之大幾致刑措斯拱而俟之耳夫王者必世而後仁陛下措刑之效乃創見於六載聖哲之治其應如響此上徳所格臣何力之有焉伏讀璽書曰贊朕有懌繄爾之能宓自惟念臣適遭際會備數守臣詎敢貪天之功以爲己方書不云乎好生之徳洽於民心玆用不犯於有司顧臣黤淺無所知識惟誦臯陶稱舜之語以頌陛下臣不勝犬馬心敢昧死對揚天子之丕顯休命勒諸樂石用永詔於億萬世】又﹝嘉泰二年正月﹞天府素浩穰比所繕治庶務尢劇卿通明詳練輔以儒雅從容裁剸弗弛弗苛用能數月之閒下安其政庭無畱訟狴犴空虛朕以好生爲徳期於無刑首京師以示四方卿之功茂矣載覽封章良深嘉嘆【守臣丁常任恭跋曰臣仰惟皇朝列聖相承一以仁厚爲家法凡事之系於刑獄者尢謹之重之告戒而丁寧之必期於無刑止辟而後已夫是以民心戴於下天命眷於上億萬斯年無疆惟休皇帝陛下天性仁恕臨禦簡寬節己以厚民明徳以謹罰年谷丰登而盜賊少禮義興行而爭訟息畿甸之丙親承聖化沐浴膏澤𨿽當祝融爲盭之後百役並興人情恬然罔幹於正未幾而民物晏粲用奠厥居臣才譾能薄蒙推擇付以彈壓之寄勉策駑鈍大懼弗稱仰賴朝廷威徳不繩而肅春陽載熙囹圄告空參考故常正月庚申具奏以聞越三日癸亥特降睿詔下賜拜恩震悸退而思所以對揚休命竊惟天地之大徳曰生聖人之徳配天地澤被萬物者以好生之心與造化相爲流通也臣欽誦王言之大有好生爲徳之訓於戲此天地之所以爲萬物父母祖

宗之所以壽天下之脈傳無窮而施罔極者盡在是矣臣尙何言敬勒諸金石用以風動四方垂憲萬世臣不勝惓惓歸美之誠謹昧死以志】又﹝嘉泰四年七月﹞京師眾大之區獄事繁多刑書塡委惟剸裁無滯始足以表倡四方卿本以公平加之潤飾從容剖決務得其情迄無械系之民卒致圄空之效厥功茂矣良用嘆嘉繼自今以往期於無刑以廣朕好生之徳顧不美哉【守臣王補之恭跋曰臣竊惟行都地大人眾實兼五方之俗簿書獄訟視他州尢繁臣以亡狀自去冬承乏守吏夙夜奉職惟謹旣七閱月三圄告空法當上聞越二日恭拜敕書賜臣獎諭至有本以公平加之潤飾之語衮褒爛然來自霄極顧臣庸陋何是以仰當明詔萬一然臣嘗聞之制治者君也推君之治而致之民者吏也仰惟陛下以仁聖之資履和平之運十有一年於玆矣邇者禦便殿錄系囚情有可矜悉從末減好生之念木於一誠民𨿽至愚觀感而化遷善遠罪用不犯於有司斯祖

宗忠厚之澤陛下力行之效也臣幸得布宣徳化猶懼或有壅閉湫底以貽罪誅顧何勞之有焉況刑措者帝王之極功徽臣其敢隱上之施以自矜幸是用對揚休命敬勒堅﹝王民﹞昭示罔極使四方之分符守上者咸務勉竭以無忘刑期無刑之意庶幾成康之治復見於今日豈不偉歟】又﹝開禧二年二月﹞夫刑所以輔治也惟教之未孚民不幸而入於刑非吾有司蔽斷不畱審克亡濫則刑者乃將以厲民豈輔治之意哉卿履潔抱公化流京邑憫玆有眾或厎罪辜能單厥心濟以明恕俾狴犴毋瘐死之苦而國家廣好生之仁任吾牧守之事者不當如是乎覽奏嘉嘆曷維其已【守臣趙善防恭跋曰開禧再祀春二月府曹掾言三院無畱獄臣待罪守吏以其事聞越五日有詔嘉獎申諭至意臣旣祗愓受賜則拜乎稽首而爲之言曰竊惟刑辟疏密吏治淸濁其原在乎人主一心而已蓋念慮所發教令出焉風俗系焉堯舜成康之盛遠矣若漢距秦未久理官法士尙在豪家右姓猶故而迹其當時斷獄希簡幾及周世矣後稍變革科條益增效爲繩切重報瘦死不可勝計豈吏之良暴民之姦願遽異於前日耶要其感動之機必有以爲之先者仰惟皇帝陛下恭儉仁恕根於天性確守憲度責成股肱與一世相安於簡易自踐祚至今垂十三年徳流道洽元元蒙被恩厚不忍輕犯郡國長吏審克奏讞亦旣哀矜欽卹是體是承至若都內王化所先故獄婁以空告如臣無狀久當用疲軟罷免然猶得爲寬大坐以無事復竊龍光以自榮可謂幸矣獨念璽書之頒將以勸厲在臣豈得私有是敢刻諸堅石以顯示九牧諸道且見臣子歸美報上之義】又﹝嘉定十一年正月﹞爾以材被選典領神臯馭吏愛民恩威相濟詰姦禁暴岸獄用虛使朕庶幾成康錯刑之風爾尙繼趙張尹京之政載披來奏嘉嘆不忘【守臣程覃恭跋曰臣恭惟皇帝陛下尊臨大寶守之以仁憲章列聖惟刑之卹嘉與元元生養涵育熙然如春而宣徳流化尢自近始二紀以來京邑圄空徹於宸聽形於詔獎紀於信史者凡六嗚呼休哉上以祈天命下以結人心𨿽閒遇饑饉師旅而根本深固邦畿奠枕者繇此故也乃嘉定十有一年正月之吉三獄復無系囚揆厥有元非聖人久於其道而化成曷濟登玆臣幸得待罪內史卽以其事上聞陛下不自神聖歸功有司褒札肆頒榮踰華衮顧臣駑下何以稱塞竊讀訓辭而有感於漢之文宣焉文帝斷獄四百有刑錯之風史氏擬諸成康信矣宣帝𨿽以刑名繩下而並稱七制者惟加意良二千石數以璽書勉厲故前有趙張民川歌之成康丕式今與匹休固已廩廩漢文之上若趙張尹京之政臣𨿽不敏願企慕之然臣聞髙宗皇帝因廷尉獄空嘗形聖訓云今大理寺臨安府近在闕下𨿽未敢謂刑錯然獄訟淸簡冤抑得伸惟諸路吏彊官弱民無所訴深恐此獘未革大哉王言詩所謂惠此中國以綏四方者是也今天獄屢空施及京兆臣輒不自量敬勒翠﹝王民﹞昭示徳意抑以風動四方使嘉定之盛比隆紹興永永無極云】又﹝嘉定十六年六月﹞朕惟京師首善之地宣徳流化當自近始徳化不洽刑獄滋煩何以示四方萬里哉爾以通儒尹畿甸明恕勤敏百廢具興嚴威不施隱然彈壓之望刑淸獄簡用奏圄空斯可爲承流者勸矣披覽來章不忘嘉嘆【守臣袁韶恭書曰皇帝禦寓之二十七載冬十二月臣韶猥以駑材蒙恩推擇使得待罪內史越三載夏六月囹圄告空參稽故實謹以奏聞越三日有詔賜臣韶臣拜手感誦以榮以懼竊惟皇朝本仁立國列聖繼承明謹獄事期於無刑而後爲仁之至恭惟皇帝陛下愛人育物培養此仁行法立制發越此仁根諸一念充塞天地而首善之區始於京師犴狴囚累必先淸肅故有司八上處囹之奏然徳盛仁熟功用昭著厥惟今日乃陛下嗣位之三十年也此正夫子所謂王者必世而後仁易所謂聖人久於其道而化成者歟向也斯民閒有抵冒皆以被恩寬釋爲幸今也回心向道不復犯禁而桁楊棲臥矣向也官吏推廣聖意皆以承流宣化爲幸今也蒙成奉職不待宣布而上徳已洽矣猗歟休哉此陛下積累盡仁之效顧臣何力之有璽書勉勵榮踰華衮臣知陛下將以臣爲風厲四方之肯抑臣竊觀陛下今日之仁不特化流天邑而羣黎百姓徧爲爾徳甚至裔夷醜類一見中國衣冠知所愛慕猶不忍傷是遐邇大小咸歸吾仁之內然則天運至此而變禮樂至此而成如刑章不式特仁道功用中之一爾若昔漢君仁恕相傳至四十年閒斷獄數百幾致刑錯山東父老願觀徳化今陛下歷年愈深仁效愈廣固當度越前漢追繼唐虞臣敢對揚休命勒諸堅﹝王民﹞以詔萬世】

禁侈靡﹝嘉泰元年四月﹞風俗侈靡日甚一日服食器用殊無區別𨿽屢有約束終未盡革今回祿之後凡百官民戶起蓋屋宇一遵制度務從簡朴毋事華飾銷金鋪翠並不許服用除先將宮中首飾衣服等令內東門司日下拘收焚之通衢其中外士庶之家令有司檢照前後條法嚴立罪賞禁止貴近之家尢當遵守如有違犯必罰無赦

理宗皇帝

獎諭獄空﹝紹定元年四月﹞朕嗣有令緒四載於玆比下詔書風厲郡國惟刑之卹汔未能盡稱朕意也京師眾大之區俗習夥繁異時專彈壓事擿發者猶懼弗集矧曰其不畱獄惟卿器識宏亮政修訟理五辭兩造蔽斷平停惠心旣孚民重犯法囹圄遂空可謂學有本原治出儒雅達於國體矣樞機所發首善如此余深寵嘉之詩不云虖商邑翼翼四方之極壽考且寧以保我後生尙益助我宣徳流化使天下聞風而勸焉【守臣袁韶恭書曰皇帝臨禦紹定攺元臣猥以非才備員內史囹圄偶空濫叨詔獎臣謹盥手拜手伏讀而言曰帝堯以仁聞天下民畏於不罰帝舜以孝聞天下功厎於無刑仁孝大端聖人治本措刑之效捷於影響恭惟本朝仁宗皇帝深恩厚澤日照月臨四十二年之閒勝殘去殺刑錯無用仁化漸摩之至也神聖相繼大業中興孝宗皇帝躬膺授受篤敬事親二十八載之內京圄婁空萬國歡心民知恥格孝道感發之應也是以聖徳駿功顯諸廟號編金鏤玉尊稱盛帝仰惟陛下丕纘鴻圖握符闡珍兼堯舜之令美法二宗之成憲博施以仁子育黎庶克諧以孝承歡太極好生洽民心徳教刑四海首善京師玆用不犯將見丕冒率土亡一人之獄唐虞雍熙垂拱可致正觀四年之治不足進矣臣退揆玩愒適睹昌期大懼無以仰承明詔敢不對揚聖謨鑱諸堅﹝王民﹞自今以始當不一書庸侈億萬載無疆惟休】又﹝淳佑元年十月﹞折獄而無宿諾言足以示民信也用刑而不畱獄明足以盡事情也京師眾大之區民物殷阜獄訟由是繁玆非通才敏識決擿如神得無沈冤久系者乎卿尹正神臯敏事而信斷獄獘訟無一淹畱曾幾何時卽以囹圄空虛告徐有功所謂不越月踰時可致刑措如卿報政其殆庶幾惟予汝嘉用申異獎【守臣趙﹝上與下心﹞恭跋曰皇帝禦極十有八年肇新化弦恢疏憲网中外臣民洗心覿徳臣﹝上與下心﹞待罪京兆未盡三月訟牒稀簡狴犴空虛具遵故實以聞天灑云章星臨衮字言足以示信明足以盡情考古證今有獎有戒臣﹝上與下心﹞拜手伏讀引誼深思於以知化育之妙根本聖心之仁也夫言出於心無乎不信明發於心自無遁情心誠求之不中不遠之謂也恭惟祖宗以仁立國敬獄明刑徳洋恩普而尢加意於首善之區皇帝陛下公恕傳心忠厚流化刑書欽卹洞達淵衷善貸涵洪發端畿甸蓋自臨政以來內史所治凡再以虛囹告臣﹝上與下心﹞承乏未幾聽訟粗謹有司不犯庶獄遽淸聖仁一心應若桴鼓臣﹝上與下心﹞何力之有焉抑臣﹝上與下心﹞聞之獄者民之司命也民者國之命也命脈所系保養甚難推不忍之心軫不獲之慮仁術所充仁聞玆廣昭天漏泉則旣有其本矣必也撫摩瘝恫濟登富庶閭裏樂生海隅從欲訟銷刑錯日引月長則四方牧守之責而商邑實居先焉臣﹝上與下心﹞是以大懼用模聖訓勒諸琬琰神文劃然朝夕觀省嘉與函生共陶至化服我天子顯命以永無斁臣﹝上與下心﹞不勝拳拳】又﹝淳佑十一年正月﹞京師四方之極地大而事難簡民眾而爭易繁狴犴之淸自昔所罕在西京有以廉明治京兆稱者僅能使遊徼獄吏不敢妄系畱人而止而卿典神臯十年乃屢以空圄告豈非慈信之孚民用不犯稽聽之審折獄惟良乃卿素所長故無訟之效掩於前聞耶方春始和艸木羣生欣欣有自樂意於時覽奏允懌朕心一札之頒姑申嘉獎未足以揚卿美最也【守臣趙﹝上與下心﹞恭跋曰臣﹝上與下心﹞欽聞臯陶稱舜曰好生之徳洽於民心用不犯於有司夫民之所以遷善遠罪實聖人務徳之效非有司折獄之功也故成王祗勤令徳而尹正成周者獲遂其止辟之心孝宣任徳不純其久典京兆者未免於系治之過徳刑之效其要可睹矣恭惟皇帝陛下簡寬忠厚遠輩虞周綜核厲精無取嚴峻哀矜臬事欽卹有銘一遇陰陽稍愆必申飭攸司得無桁楊滯蔓以干和气丁寧懇惻疇敢弗承二十七八年閒京師以圄空聞四矣臣﹝上與下心﹞非才待罪輦轂十期於此亦幸再見疏決之淸玆維我後之徳臣﹝上與下心﹞何力之有乃蒙睿渥寵以褒綸天語燦於春華皇心融於陽澤臣﹝上與下心﹞敢不拜手稽首推廣大賜以對揚丕顯休命而臣﹝上與下心﹞又聞之民樂其生則自愛民知自愛則無訟安逸富壽孰無此情役簡刑淸脈紹相貫是以聖明在上修己以敬視民如傷養其力而和其心民其忍有司之犯乎廣好生之仁成自愛之俗將見星沈貫索艸鞠圜扉姑於甸畿達於海內矣臣﹝上與下心﹞願乞身歸伏田裏與黃童白﹝上室去至中火下又﹞歌詠聖化願獎勵之訓曷敢私寶謹摹載樂石昭示無窮使承流首善咸知慈信之孚稽聽之審以副陛下措刑之治也元元幸甚】

戒飭三衙諸閫﹝端平二年八月﹞朕仰惟藝祖皇帝立國以仁維國以義撫民馭軍恩威不相揜用能賦民養軍而民不憚整軍衛民而軍不怨經制一定國勢尊安慨慕風烈常懼弗逮閒者惠陽建安京口髙沙之軍蠢爲不靜以駭民聽𨿽怙終必戮迄伸邦憲而事非獲已痛切朕躬夫三綱五常之理在人未始泯絕彼其忘平時撫養之恩背理捐生而以衛民者厲民豈盡本心哉有司奉令不虔故其病於掊克而饑寒之不免困於力役而休息之無期郁悒於阻遏而赴愬之無所殆非一日亦惟朕之不明有以致之詩不云乎祈父予王之爪牙胡轉予於卹內而三衙外而列閫曁諸軍主兵官其各體至意上下交飭訓禮示信威以儆其玩而恩以卹其私使人人自愛相安於紀律而國勢張時惟汝嘉狃故必罰朕不敢赦【守臣顏頤仲恭跋曰臣仰惟皇帝陛下更新聖化總攬威權撫民馭兵恪守家法乃者戎行失律斧鉞肆加國法伸而大分明天威振而羣動息然且謙沖懇惻誕布綸言引咎責躬不忍歸過於下臣待罪京邑跪捧璽書九拜十行感涕橫集惟昔人主所恃以立國者曰民與兵而已民不安其生其責在上不在下兵不安其分其責在下不在上責在上仁以卹之責在下義以裁之百姓有過在予一人士不用命則拏戮汝其來古矣敬觀國史具載聖謨粵自藝祖開基太宗混一眞宗仁宗繼體守文𨿽太平極盛之時其閒豈無動容變色之警獨淳化中李順以窮民擾蜀剿平之餘罪己有詔若咸平至慶曆閒劉旰王均韋貴王則輩皆以武夫悍卒干紀亂常迄就誅鋤毋煩申諭蓋民之與兵其事不同前聖後聖處置各異今陛下旣以眞宗仁宗所以待兵者裁之於前乃復以太宗所以待民者卹之於後躬自厚而薄責於人可謂仁之至義之盡也天地之徳父毋之恩宜如何報哉昔祈父職廢詩人譏之祈父掌封圻甲兵爪牙不卹誰執其咎明詔及此蓋欲以京都爲諸夏倡也臣敢不佩服訓辭朝夕砥礪誓同樂石永保無燐凡中外介冑之士拜手觀省自今以始旣敬旣戒其武之服豈止守城郭封疆爲不二心之臣而已哉】

書家語賜守臣﹝嘉熙四年﹞孔子曰政寬則民慢慢則�之以猛猛則民殘殘則施之以寬寬以濟猛猛以濟寬寬猛相濟政是以和詩云民亦勞止汔可小康惠此中國以綏四方施之以寬也毋縱詭隨以謹無良式遏寇虐憯不畏明�之以猛也柔遠能邇以定我王平之以和也又曰不競不絿不剛不柔布政優優百祿是遒和之至也【守臣趙與歡恭跋曰嘉熙四年十月二十有八日皇帝陛下親灑宸札援家語正論解孔子所善鄭子產之語賜臣與歡仍宣諭曰朕嘗觀鄭子產之爲政在乎寬猛相濟卿必有取於斯就書以賜臣敢不夙夜對�聖訓蓋自端平丙申歲明禋後三日臣始被命承乏天府至是凡三尹矣臣竊謂立政動化莫尙於中和推而行之守臣責也昔王褒爲益州剌史有中和樂職宣布詩以發揚大漢風化國朝孫沔趙抃守杭或以名堂或以賦詠慨想前猷俱得於寬猛相濟之義臣心竊有契焉載惟子產之政固非姑息以爲寬亦非苛虐以爲猛者其相國而以禮其捄世而鑄刑書使都鄙有章廬井有伍是豈姑息之爲至於存鄕校以師善焚載書以安眾用乘車以濟人又豈苛虐者所能哉嘗語太叔惟有徳能以寬服民其次莫如猛太叔繼之不忍猛而以寬迨其多盜殺之乃止凡前日不忍者至是而忍焉臣是以知非猛無以遂其寬而猛非子產之本心也先儒葉適謂其弛張予奪𨿽有芒鍔不可犯而委曲從物以待其定乃子產政體也然則太叔之不忍無亦輿人一年而誦者歟太叔之所悔輿人之三年而誦者歟孔子又嘗稱子產有君子之道而斷之以養民也惠使民也義則其察之亦審矣使子產而親見孔子所以增益其徳政將不止是夫以同時之賢如太叔猶未能盡知其心惟孔子之聖𨿽不同時而能善之又閱數千載而陛下揭之以爲訓陛下之心視孔子之心一也臣昔誦先聖之語今也親見聖人而師之顧非幸歟敬摹宸札勒之堅﹝王民﹞不競不絿不剛不柔布政優優百祿是遒和之至也臣願廣中和之大化抑俾來者咸遵聖訓云】

聖節戒敕烹宰﹝淳佑八年﹞朕惟誕節放生祝壽乃臣子忠愛錫宴食品自有彜式如聞州軍縣鎭緣此廣務烹宰殊失好生之意今宜戒敕不得多殺物命一如景佑三年詔書務令遵守仍於所在放生池刻石【守臣趙﹝上與下心﹞恭跋曰臣恭惟皇帝陛下繼天立極徳徧埏垓與物爲春恩被動植乃者特以流虹誕節親灑宸奎戒飭藩方毋廣烹宰十行一札雷厲風飛萬類羣生海涵春育大哉王言徳至渥也臣叨守京邑職在布宣首拜云章歡呼忭舞臣竊惟帝王一心越宇宙而同闕鍵歷千載而如一日心者何仁是也仁者天地生物之心人得之以爲心凡有此心均有此仁特其梏於气稟之偏物欲之私不能廣而充之耳惟夫帝王此心與天地一淸明純粹一毫不雜流動充滿宇宙皆春堯仁如天舜徳好生禹之懋徳而鳥獸咸若成湯之网周文之沼皆是物也於皇我朝以仁立國列聖傳心上貫三五一以神武不殺爲務逮我仁祖心徳渾然善推所爲舉斯加彼器玩戒龜筒之取禁饌徹羔羊之供宴錫乾元詔蠲丰腆四十二年之治仁道大成布濩流行端由心始繼繼不絕以迨今日陛下實緝續熙廣之臣恭想聖衷惻隱天語將形此時此心眞見同宇之內含生之倫﹝虫端﹞蝡肖翹跂行喙息莫不自吾仁生意中來淵乎懿哉陛下此心卽祖

宗之心堯舜禹湯文之心天地之心也是心也可以回世運可以續天眷可以開太平玆乃宗社萬億斯年無疆之休臣敢不恪遵聖訓仰體仁慈徧告畿邦俾承明式臣已載新堂宇祗奉皇文中拱徳生前揭泳飛奎畫昭回金碧交映乃百拜稽首敬與都民登諸樂石以彰天地施生之徳以衍國家盛美之傳使歲歲祝堯後天罔極顧不韙歟】

今上皇帝

蠲歲貢﹝景定五年十一月時未攺元﹞京師諸夏根本民气宜紓先帝罷諸行厚之使勿困也嘗云帥漕兩司旣無科抑難應供需他日必有復爲民病者除祖例內庫窠名外合蠲近例歲貢以補助其乏闕然後可以責其不病民事惜未行所當繼志以副先帝培護根本之意【守臣趙與山言恭書曰臣聞發政施仁文王是也繼志述事武王其達孝矣乎以文王爲父武王爲之子可謂聖繼聖明繼明矣然文謨之顯顯於丕承之烈此下武之所以美武王也恭惟先皇臨禦九有踰四十年厚澤深仁庶幾仁祖猶慮科抑重困斯民申飭攸司悉行蠲免端原正木意實有在嗣天子龍飛之始奉先思孝仁意流行渙發徳音停省貢式獨存惟正之供詔旨春溫信令雷厲實億萬生靈無邊之福豈止爲本根培植之地而已眞宗皇帝咸平二年宰臣述登極以來寬恩請宣付史館上曰先帝方欲行之朕成先志爾孝宗皇帝紹興三十二年賜禦札戒京兆守臣以京邑風化所先久聞循例掊取民閒務結私惠自今供饋營辦一切停免聖謨洋洋此家法也昭哉嗣服繩其祖武於萬斯年受天之佑敬拜手載賡是詩以贊攺元維新之治刻之翠﹝王民﹞以壽方來】

獎諭獄空﹝咸淳五年正月﹞刑期於無刑訟必也無訟凡爲爽鳩氏者之所難也爾奮繇學館尹正神臯乃月正元日能於地大物眾之區而奏囹空之效豈其得夫無訟之旨用以成我無刑之治惟乃之休則予以懌明道閒程琳尹開封歲中十獄空者四五今爾能以三獄而空儻復能一歲常空罔俾程琳專美於前矣尙其式敬以長我王國則予一人益汝嘉【守臣潛說友恭書曰臣說友恭惟皇帝陛下昭受上帝命子育兆姓克綏厥猷乃臨禦之六年春王正月京師以獄空聞凡厥旄倪蹈詠仁聖咸曰好生徳洽玆用不犯幹有司自時中乂以及於萬邦自今以始至於千萬歲皇乎懿哉天以陽長養萬物之道也臣幸得待罪尹正宣鬯皇風治朝淸明上備響答蒙賴休澤僅獲逭於放紛而何力之有璽書於煥嘉匪其能大懼不克勝荷以隕越於下臣愚竊以爲聖徳之盛𨿽不自居至忱之著有不可掩若昔周書立政一篇始陳庶言庶獄庶謹而終獨曰勿誤庶獄重之至也厥後迄至囹圄空虛則亦惟成王之徳與周公之功有司牧夫奚與焉矧周告太平適當今日而其效丕應若此作周匹休於斯爲盛臣何幸身親見之若夫明道開封之治臣於琳何能爲役敢不夙夜祗若休命且載諸不朽以告來者曰玆惟聖天子措刑第一詔】又﹝咸淳六年正月﹞我國家以忠厚立國汪汪乎丕天之大律列聖繼厥理罔不敬於庶獄庶謹永惟京師四方之本浩穰於三輔尢爲劇民輕犯法狴戶滋丰於是開封尹有以圉告空者常制詔寵褒之焉以風厲天下然而不婁見也朕承先帝休徳不忘元元乃者元日深詔執事惟恐有冤失職者卿以經術自輔其政能艾決其所滯是能應予欽謹之意去年奏上系無畱文矣今又復然章聞於聽朕甚嘉之卿自尹正神臯居多善狀如代輸民租修復酒政壹是廉之推也夫吏廉則法平政所蓄也使郡邑之閒皆如輦轂吾民其庶幾乎【守臣潛說友恭書曰臣說友恭惟皇帝陛下仁洽道丰克肖天祖

宗之徳乃月正元日皇極之敷言用訓於郡邑長吏欽卹一意尢懇懇焉臣屬典京師實倡萬國大懼亡以稱塞上命竊惟古者四郊之獄王令三公會其期漢三輔辭訟者率至公府方今乾坤軒豁民气無所湫底黃屋淸問上臺聽成咸庶中正放之四海而準臣幸得親承聖化謹厥攸司戒百石吏毋敢妄系畱人於是圄告空如昔歲先民有言曰此上徳所格非尹之功臣獨何人洊被褒寵夫廉平循吏之懿也抑亦臣子之職分也竊窺詔旨或者托是以風於有位若先帝訓廉謹刑之意云爾敬刻之琬琰永配二銘以彰謨烈之盛庶其夙夜祗命無斁】又﹝咸淳六年七月﹞朕寅念先帝在宥四十一年壹是以仁厚誕保受命民深詔有司之牧夫俾勿誤於庶獄京師眾大之地獄訟素號繁滋而嘉熙淳佑閒獄以空告者比歲疊見夷考其時前後尹正實二人焉卿以通務之儒彈壓輦下比及二年囹圄空虛至於再至於三敻掩前聞矣夫刑獄不能無也惟片言以折則獄可空惟明謹不畱則獄可空卿發擿敏剖決平不戒以孚民信之矣獄之屢空也固宜朕惟王畿四方之本褒詔數下非徒旌汝也蓋將使庶邦勸於朕欽卹之意【守臣潛說友恭書曰臣說友恭惟皇帝陛下祗承先帝休徳數敕有司務行寬大而禁苛暴以爲中都官獄天下圭表庶乎屢空則猶有成康之遺風焉在易旅受之以巽且上順道而下順命巽之象也旅明謹不畱蓋率繇此而臣稟卬大和莫克宜究不自意期年之內申命重嘉寵之實非鄙臣所能堪稱抑臣伏讀明詔及於勿誤庶獄之旨若稽周公諸書此最後作夫不有洛誥焉有立政繼自今長我王國至於萬年永保民盛哉鑠乎越不可載已】又﹝咸淳七年正月﹞朕聞在唐虞時則畫像而民不犯在成周時則虛圄而刑不用蓋比屋可封人有士行治日多而歷年久朕甚慕之卿自尹神臯三年於玆獄以空告者四發擿精而慝罔伏剖決敏而系不淹朕心用貺抑嘗觀古之人命司徒敬敷五教正月則施教法於邦國都鄙凡厥庶民乂於棐彜靡有抵法冒禁之事刑期無刑辟以止辟直易易爾朕乃者命卿貳版部卽古司徒職也倡九牧以阜民典京師而首善繼自今將使天下斷獄稀少豈但婁歲獄空獨見於輦下庶丕﹝心﹞於朕志【守臣潛說友恭書曰恭惟皇帝陛下至徳溥大與天同流先春而後秋篤近而舉遠古者六鄕之獄在國中鄕士旬而職聽於朝昭其重也然其治迄至囹圄空虛則以先王之教仁漸義摩又有師保萬民者爲之鄕老使之日遷善遠罪而不知始自邦國達於都鄙若司徒所施特教之粗焉者爾今明辟哲輔比隆成周而宣究非材適逢盛際用能於三年之閒四以無系畱告亦惟化成習美之效至聖不居推之臣下輒加賜奎畫以勞之臣狎被寵恩大懼弗克勝荷敢因詔旨稽諸周官推本措刑之盛使天下知風之自云】咸淳臨安志卷之四十二

志﹝二十七﹞

禦制

敍帝王之文與詞人才士不同前所載漢髙武二詔大抵出於二君所自爲故簡質明白一見而決蓋不特詔令然也霸心未忘而大風之歌作悔心將萌而秋風之辭著率此類耳吳國非丰沛之舊會稽無河東之祠土壤奧僻山川寂寥昭回之光衣被弗及豈自知有今日之遭乎故今玆所編斷自我宋

開國而後以賜王欽若出守詩爲首是詩也眞宗皇帝卹黎元之心也南渡而後以中和堂望越詩爲首是詩也髙宗皇帝復土宇之志也聖聖相繼吐辭爲經二風之作方斯陋矣倬彼云漢爲章於天凡在編者皆杭故也若灝灝噩噩之全則有禦府之儲太史之錄在敍禦制

太宗皇帝

戒石銘爾俸爾祿民膏民脂下民易虐上天難欺

眞宗皇帝

文臣七條一曰淸心謂平心待物則物自正二曰奉公謂公直潔己則民自服三曰修徳謂以徳化人不專猛威四曰責實謂專求實效勿競虛譽五曰明察謂勤察民情勿使賦役不均刑罰不中六曰勸課謂勸諭下民勤於孝弟之行農桑之務七曰革獘謂求民疾苦而釐革之

賜守臣王欽若詩早自外朝登近侍克符昌運振嘉名一參黃閣推良畫再陟鴻樞顯至榮該博古今常獻納勤勞夙夜每專精石渠撰述多文備月觀封崇大禮成宰府調元心匪懈眞宮兼職望彌淸龍樓進秩恩尢異熊軾爲藩任不輕二浙奧區期惠化三吳佳致悅髙情重重山水舟中見處處壺漿陌上迎旣肅邇遐安外域更分宵旰撫黎氓予衷側席方毘倚佇有甘棠播頌聲

仁宗皇帝

賜守臣梅摯詩地有湖山美東南第一州剖符宣政化持橐輟才流暫出論思列遙分旰仄憂循良勤撫俗來暮聽歌謳

佛牙贊舊志於上石龍寺載有仁宗皇帝佛牙贊刻石﹝厝去昔攺圭﹞上而不著其辭今視之乃唐律一首紹聖元年永壽院僧惟性所刊不知何從得此本觀者當自知之玆不敢錄

髙宗皇帝

中和堂詩六龍轉淮海萬騎臨吳津王者本無外駕言蘇遠民瞻彼艸木秀感此瘡痍新登堂望稽山懷哉夏禹勤神功旣盛大後世蒙其仁願同越句踐焦思先吾身艱難務遵養聖賢有屈伸髙風動君子屬意種蠡臣孟夏壬戌來登斯堂遠矚稽山思夏后之功俯瞰濤江懷子胥之烈賦古詩一首【守臣宋輝刻石謹書曰臣仰惟今皇帝卽位以來屬時多艱巡行方嶽撫慰斯民而圖所以恢復大業肅淸中原神功聖武且將追配前王貽休後世建炎三年歲在己酉移蹕錢塘嘗以萬機之暇登髙望遠賦爲此詩前瞻稽山而追懷夏禹之功遠思句踐而屬意種蠡之臣憂民圖治感念瘡痍之意粲然見於篇什之中宸奎睿畫輝映日月傳聞四遠民爭誦之伏觀今皇帝聖徳日躋克儉克勤虛懷聽言刻意願治而躬行寅畏天命之實禁网不苛賦斂不煩而大敷子惠斯民之政凡注措施設𨿽非臣愚淺陋所能測知然臣承乏輦轂之下日睹政化之行而退誦云漢之章蓋無一不合者是宜鑱之斯石以示方來臣謹拜手稽首而識其後】

中和堂禦筆﹝同年月﹞斯堂偉特之觀無愧上都燻風南來我意𨿽快願與庶人共之【守臣宋輝謹書曰臣聞王者以天下爲心乃能慰天下之望居九重之安則當念斯民有流離不獲其所者享萬方之奉則當念斯民有饑寒不樂其生者凡出入起居動靜食息能舉斯心以加諸彼則天下無愁痛嘆息之心斯民有愛戴享上之誠而邦基王樂可以傳永久而益固矣孟子曰樂以天下憂以天下然而不王者未之有也信哉斯言臣仰惟今皇帝厲精圖治宵旰不遑乃者按蹕錢塘嘗以暇日登堂望遠感燻風之來而思與庶人共之宸畫具在昭若日星蕩蕩乎此堯舜三王與我聖祖聖宗所以惠保斯民之至意也臣竊觀比年以來發政施仁輕斂薄賦布寬大之澤下勤卹之令凡可以惠安元元者寧屈己爲之而登臨觀覽之際猶不忘庶人之念顧惟仁風徳意所以快斯民之望者可謂至矣然憂勤愛民之心臣恐後世有不得而知者謹刻之石示將來庶使萬世而下誦其言者皆知歌詠盛徳而見天王之用心此亦臣子之職也】

淨明院易安齋梅巖詩並序﹝紹興二十五年﹞謁款泰壇因過易安齋愛其去城不遠巖石幽邃得天成自然之趣爲賦梅巖云怪石蒼巖映翠霞梅梢疏瘦正橫斜得因祀事來尋勝試探春風第一花

孝宗皇帝

潛邸恭和髙宗皇帝淨明院梅巖詩秀色環亭擁霽霞修筠冰艷數枝斜東君欲奉天顏喜故遣融和放早花

賜靈隱住持徳光詩大暑流金石寒風結凍雲梅花香度遠自有一枝春

又賜頌欲言心佛難分別俱是精微無﹝石﹞通跳出千重縳不住天涯海角任西風

宸翰禪師所奏菩薩十地乃是修行漸次從凡入聖夫復何疑方知腳踏實處十二時中曾無閒斷以至圓熟雜染純淨俱成障礙任作止滅脫此禪病當如禪師之言常揮劍刃卓起脊梁發心精進猶恐退墮每思到此兢兢業業未嘗敢忘今俗人乃有以禪爲虛空以語爲戲論其不知道也如此玆事至大豈在筆下可窮也聊敍所得耳

聖問釋迦佛入山修道六年而成所成者何事請師明說【徳光回奏臣伏蒙陛下親灑宸翰問釋迦佛入山修道六年而成所成者何事請師明說臣自顧庸昧不足以仰副大問臣謹對云將謂陛下忘卻】

上天竺大士贊﹝並序﹞觀音大士以所謂普門示現神通力故應迹於杭之天竺山其來尙矣朕每有祈禱隨念感應曰雨曰暘不愆晷刻是有助於衝人者也因爲作贊曰猗歟大士本自圓通示有言說爲世之宗明照無二等觀以慈隨感隨應妙不可思

賜興福慧光大師若訥頂相贊道本尊嚴體常淸淨通佛法僧明戒慧定三乘獨超六根自正龍天所衛叢林所證丹靑𨿽工豈傳妙性頂相端如眾人咸敬

宸翰三此虛妄心若無六塵則不能有前次已說身心安和藥病何在近又得圓覺之旨幻化者煩惱也覺性者解脫也如繩縛體當求脫去言對除也本無所縛於脫何有此佛法也經中說六十二處十八界不盡其妙理否色聲香味不執於離覺性妙明湛然常住

賜圓覺寺僧徳信詩古寺春山靑更妍長松修竹翠含煙汲泉擬欲增茶興暫就僧房借榻眠坐久方知春晝長靜中心地自淸涼人人圓覺何曾覺但見塵勞盡日狂

寧宗皇帝

光宗皇帝尹臨安判押案牘序仰惟聖安壽仁太上皇帝道髙乎兩儀仁周乎四海克勤克儉聲律身度以茂夏禹之績之徳之純儀刑作孚以顯文王之謨專務化民躬行元默則盛美冠乎孝文厲精爲治總核名實則丰規齊於宣帝事同典謨之載政炳方冊之傳乃樂退閒載光巽﹝�亶﹞粵在乾道之盛深簡聖父之知爰命儲宮尹治京邑班輪宣化式慰於都人雙龍刻符增輝於邦典治以簡樂爲本教以寬靖爲先析滯紓冤咸歸宸斷立政施惠獨運淵謨龍鳳之筆以煥其文河洛之珍以昭其瑞祕在天府積有歲華臣猥以眇躬仰承大統惕思付托靡敢康寧申詔臣工肆嚴匯緝悉以判押紀諸簡編爲卷七十有一忠厚之摹寬大之旨罔不具著猗歟盛哉臣竊惟皇家膺受天命聖作明述固結於民心徳厚仁深繼崇於尹正太宗以神武智勇垂憲於前章聖以吉文叡聰敷猷於後肆惟上皇光於祖武嘗卽行闕雄啟南衙裕民厚俗之有經禦眾牧人之有敍訟欲其省刑欲其平虛圄以淸犴塵捐賦以養基本庭無畱諍府無宿囚仁聲鬯於黃圖睿渥流於赤縣放之遐邇達之華戎日月所臨舟車所至肇自端尹迄於倦勤凡利於民率由此道顧今邃閣之上寶柙所儲祖徳宗功燦垂乎簡牘奎文壁畫光麗乎縑緗是皆揆敍之精登奉之肅也臣繼志述事以寶大訓稽經諏律以詔無窮庶幾聖人之言炳若丹靑帝王之制坦然明白彼其辧南陽之牘垂鳳諾之箋仰視閎深莫克參儷是庸闡繹益謹遵承以侈慈極厚民之休以昭有宋燕天之澤書曰臨下以簡禦眾以寬好生之徳洽於民心判押之旨盡在是矣臣敢不勉

理宗皇帝

昌化縣進嘉禾嘉粟賜賈丞相詩禋禮甫慶成而昌邑以嘉禾嘉粟來進陰陽和而休瑞應此一徳感通之驗也因成一詩以賜一徳交孚﹝口十﹞兩儀嘉禾嘉粟獻珍奇祥呈屬邑信非偶瑞應明禋若有期周紀唐封生秀穎漢歌郊廟產靈芝何如近在王畿內慶典珍符萃一時【右丞相臣賈似道恭和臣恭睹法宮儲祉畿邑薦嘉黍稷非馨由一純之所格稼穡維寶𨿽六穗以猶祥矧遇熙成敢忘善頌詹宸奎之俯逮乃聖制之肆頒帝庸作歌允協惟時幾之懿臣能歸美敢陳俾晉谷之私臣謹謹恭和成二首仰瀆聖聰下情無任忻抃之至紫檀昭事匪多儀畿邑嘉生各效奇天地中閒皆景鑠神人和處卽昌期祥符內苑歌嘉谷景佑前楹賦瑞芝臣昉臣隨俱被賜微生何幸際明時神祇來格鳳來儀應陋歌麟問木奇前席慊非如賈誼親祠知不羨安期丰穰﹝口十﹞气宜書瑞泰茹淸朝卽產芝稼穡艱難宸慮切天彰盛徳萃斯時○守臣吳革刻石恭書景定四年秋九月辛卯皇帝蕆祀於明堂景鑠孔昭熙事用成越翼日壬辰昌化縣以所產瑞禾瑞粟來獻禦制詩賜宰臣乃賡載歌有虞明良之盛復見今日四方萬里傳誦鼓舞咸曰時當禋祀宿陰汛掃霄堮澄霽旣驗之天气之和黍馨穡寶﹝口十﹞气嘉生復形於地產之異非聖君賢相克享天心曷濟登玆臣叨守畿邦且與聞民部稼省之事親逢玆瑞敢拜手稽首對揚天休竊嘗伏讀國史皇佑三年眉州上瑞麥圖仁宗皇帝有曰朕嘗禁四方獻瑞玆得西川秀麥圖可謂眞瑞矣眞之爲言蓋以養人之本在是而非他瑞所能儗也今物產之瑞不形之他品而形之谷粟不出於他所而出於畿甸不見於他時而見於禋祀之成天意固有在矣視前代以芝艸麒麟寶鼎天馬被之聲歌薦於郊廟者曷若玆瑞之爲眞哉恭惟皇帝陛下以至忱格上帝以至仁育羣生乾符坤珍駢示期應皆所以丕彰聖徳臣恭睹一徳交孚之句方且推之宰臣不自有其美宰臣恭和亦以稼穡艱難宸慮切爲言下下成政歸美報上而更相儆戒之意實寓焉益知聖賢相逢所以壽生民之命﹝帛系﹞宗社無疆之福者未嘗以休証之來而自泰也是用齋祓摹寫禦詩次曁宰臣和篇刻之樂石以昭示萬世云】

訓守臣十二條厲公廉施惠愛勤決遣通民情戒科擾平物價絕饋遺節浮費修火政抑彊禦禁﹝金丕﹞銷革侈靡右十二條守而勿失律己治人必務忠實毋急近功日謹一日式資汝能以重京室【守臣趙立夫恭書曰臣仰惟皇帝陛下總攬權綱慮周萬務發舒典訓董治羣工乃端月十有九日命臣再行內史事越九日辛酉躬禦奎畫煥著幹文詔臣以當謹守者十有二條臣省循庸繆已試罔功時異事殊政懵端緒宸聰四達洞燭厥理云章下錫至教具該昭然若發蒙矣爰自中興駐蹕殆越百年輦下服勤不知其幾龍光蒙被俶見於今臣何人斯獲玆榮異凜對天威大懼亡以稱明詔竊惟天啟神聖猶垂法象君迪臣工可無誨言是以堯有羲和之命舜有羣牧之咨曁於成周以君陳尹正則有命以畢公保釐則有冊申申其訓前後一轍在昔帝王曷玆多誥蓋不戒視成非君師之所安也皇上祖堯述舜遵周軌而重商邑不以臣不肖旣復使之又丁寧之右疏其目左提厥綱若曰律己治人必務忠實夫不欺之謂忠無妄之謂實眞奉行十二條之綱領也臣𨿽不敏惟旣厥心又曰毋急近功日謹一日𨿽銜勒不弛而鞭箠用寬若慮其以迫促害忠實者聖度涵洪與天同宇如此顧猶有一毫不忠不實以隳大猷以干大戾則臣豈敢拜手稽首欽承明命日監在玆永矢弗渝詩云惠此京師以綏四國是賜也森嚴簡重文儷六經飛動騰驤書參八法抑非微臣所敢私敬刻之琬琰布之天下用永寶於萬世】

天竺廣大靈感觀音殿記朕聞有感必有應有應復有感感從心起則應從心得非自外求也方佛在耆闍崛山時觀世音菩薩摩頂受記合掌作誓言願以慈悲心救度河沙眾生受諸苦惱凡火坑波濤之難刀鋸杻械之難惡獸蝮蛇之難一切困厄可怖可愕惟能一念歸敬則以變化力遊戲三昧現帝釋身現梵王身現長者身現宰官身慧日慈云甘露法雨轉熱惱而淸涼變急難而安樂隨其音聲種種解脫是豈有他故哉佛以如來心濟度人以如來心信向心心相感念念相應則佛卽是心心卽是佛普門示現皆在靈臺方寸中我聞補﹝施去方攺﹞山宛在海中﹝上鳥下山﹞是爲菩薩現化之地距杭之天竺一潮耳故神通威力每於天竺見之按後晉天福四年僧道翊結廬天竺山得夜明木刻爲寶相至錢氏忠懿王俶夜夢白衣始刱寺以妥其像我朝天聖初僧銑夢像行山中曰吾欲憩此乃謀更刱而挹乳竇翼以白雲獅子峯一殿中居眾山環拱煙雲縹緲中時聞鐘磬聲恍然天宮化城尋賜名靈感觀音院南渡聖聖相承崇信尢篤凡所禱祈如響斯答紹興有車駕臨幸之寵幹淳中有寶玩禦贊之賜亦嘗親枉翠華腆有錫子大書扁額以旌之慶元嘉定閒永充教寺有旨蠲免租役又有旨是豈佞佛者哉所以答景貺也朕以涼徳嗣丕基歷年於玆海禹寧乂繄我佛力曰雨曰暘有請必應其所以福生民壽王國者至矣頃嘗賜像與贊及心經秉鑪昭示尊奉之意甲寅秋合宮宗祀假廟之旦云族族有雨意心香潛禱靈應隨格陰霾劃劙暘光開霽薦鬯之夕天宇不塵星月明爛神采宴娭熙事用集朕以何因緣獲此嘉應亦惟此心有以感之爾心者何仁是也且佛法自漢永平流行中國今幾千百年矣而大士靈異獨於我朝爲最驗蓋我祖

宗以不妄殺爲旦誓以不苛斂爲家法以愛養百姓爲根本惻隱之仁與佛心一眞觀淸淨觀悲觀及慈觀大士之所以能滅諸有苦者仁也我祖宗之所以垂裕後昆者亦仁也佛外無心心外無佛感應之機其在昆歟若夫建創之歲月制度之崇庳皆略不載惟述靈異之迹云

仙林寺鐘銘大塊嚂噓震薄蓋輿眷此洪鐘以實出虛欒銑其角十分其鼓豈有鑄鼎牧金遺禹博大闡繹厚薄和鈞上開天閫下徹地垠乃警聾瞶乃割昏曉咨爾有聞孰不心皎以爲有聲匪鐘不鳴以爲無聲如雷如霆作鎭梵宮法音無際鞏我神臯萬有千歲

六和塔眞聖觀眞武贊【見行在所錄佑聖觀不重載少師侍讀鄭淸之恭書云臣恭惟皇帝陛下嚴恭寅畏惟典神天如鼓應桴有禱斯格眞武聖靈於國家福佑最顯禁中尊奉端自前朝陛下加以徽稱贊以天筆海內莫不知所敬仰臣於龍山眞聖觀因睹鑑義江師隆所藏眞武聖像神采雄毅意非吳道子不能作遂俾刻石洎摹本上進蒙禦書聖制贊於上方於以傳示萬世與國同休淳佑六年七月】

上天竺大士贊神通至妙兮隱顯莫測功徳無邊兮應感奚速時和歲丰兮佑我生民兵寢刑錯兮康此王國

靈隱千佛贊一佛不二千佛奚別如處處水現在在月無去無來不生不滅梅花開時前村深雪

今上皇帝

牧民訓惟天生民惟君司牧都鄙盈區分劃九服乃建州伯此惟與宅民吾同胞咨爾保息朕玆念玆用簡畀爾思昔藝祖紫雲一誓睠焉牧養言如天地爾念哉悉爾心祗祗兢兢乃惠乃康惟廉惟不惟爾典常視民如身視郡如家視屬縣如子是可以爲民父母矣勉旃兪往各勤我班瑞之分命

字民訓昔在先帝字民是訓元元之命系於縣令肆朕承保亦以命汝凡厥有生皆吾赤子父母於子胡忍弗仁爾康斯明爾敬斯勤其率自爾中公乃視聽其簡孚爾眾衡乃令政玆猷告於爾志其使我民孝悌力田庶幾虖三代之醇四善三最治狀以聞我朝彜典尙旌爾庸欽哉【守臣潛說友恭書曰臣恭惟皇帝陛下道徳風烈同符藝祖方春和時懼郡國奉吾詔不虔也乃若稽紫雲樓之誓闡爲大訓以告於有司之牧夫羲畫堯文日月千古臣幸得遭遇先萬國拜貺於庭竊伏惟念民天民牧天牧也天不言而托之君是彜是訓於帝其訓其嚴乎凡我友邦冢君曷敢不祗若休命抑古者咨牧以食爲先維時婁丰太平初登甸服之內吏不得緣糴以艾民力且將十年門關委積之待施惠者墉如也夫蓋天子所自治之國三公爲老之六鄕其郊固如此守臣因得蒙賴用不愆於求芻而畿內大夫鈞被嘉澤如皇佑閒詔令盡管牧地衛士毋敢牟其稼而字民之志行焉臣恭睹聖明述作之盛於此尢加之意其或字民者之不欽則亦牧民者之責也訓有之視屬縣如子可不謹諸刻是丕謨媲彼戒石相在爾室具嚴天威其克永省罔攸斁】

牧民銘天生烝民皆吾同胞痛癢切身勿瘠民膏凡而戚忻系命爾曹惟旣厥心毋憚爾勞繆以千里根於差毫

字民銘蒞事必公拊民必惠邇者有訓亦旣切至咨爾令長守以勿墜宣朕實意斯爲愷悌【守臣潛說友恭書曰臣恭惟皇帝陛下茂徳上仁洽於烝庶詔書數下猶懼吏不究宣乃作爲寶訓猷告爾大都小伯是牧是字欽厥攸司亦旣垂日星而流風霆矣天道至教變化無窮且制二銘以申巽命訓書也銘詩也詩感發情性入人也深風化莫近焉元老大臣務在輔善義揚徳音表請布之天下制曰可臣愚幸獲以牧夫躬被宸貺拜手恭誦大哉王言一哉王心有取先正西銘之旨夫厚其同胞以事其父母宗子之懿家相之良也越我臣僕奔奏柰何弗敬矧周公述三宅之事諄復致意於牧而曰協於厥邑用丕式四方對揚休命宜自臣始臣敢不夙夜祗服厥銘刻在丹府其永無泐琬琰云乎哉】咸淳臨安志卷之四十三

志﹝二十八﹞

秩官一

敍班孟堅表漢百官其前敍次職分如左右內史京兆尹左馮翊右扶風以至太守二千石建置沿革之繇具是矣而表止於內史三輔官氏遷免太守弗及也詎不謂京師非郡國比書法宜爾邪或曰臨安視漢三輔自中興始前是爲守者何以得書曰固之表爲一代作今之志爲一郡作弗得而略也然則爲守者皆以事系人又何以特詳曰嬴劉而降悉本史傳中興以來金匱之藏尙祕也固所書一百二十餘人有傳者什三表其人於此而著其事於彼今諸所載耳目可睹記者獨不班班見乎𨿽然時有古今事有詳略而是非之實昭昭然著於此心之靈有不隨方冊存亡者嗚呼是可以觀矣敍秩官

封爵考淳佑志牧守止載錢唐侯朱雋且謂其它封國若富春於潛之類並見郡縣升革此不載今按漢制封爵有二等曰王曰侯王則掌治其國有內史以治國民自景武以後惟得食租稅不預政事成帝時又省內史更令相治民如郡太守侯則專以賞功勞大者食縣小者食鄕亭所食國令長皆名相主治民但納租於侯以戶數爲限合是而觀則如錢唐侯之類不過寵以爵秩厚以租賦實未嘗蒞其地治其民得列於牧守也【全琮孫徳嘗封錢唐侯周魴嘗爲錢唐侯相蓋漢制之書】晉氏之初封建諸國略同漢制如嶽如晏皆嘗王吳合用漢荊吳例其它以縣與鄕亭封侯者旣於民無關亦於事無考法不當書書之則亦不勝書也【如前所載孫全二人皆淳佑志所無】故悉得以略余見內史考

內史考漢以王國內史治民實爲郡守之職杭屬荊吳內史合見於表惜氏名無傳自濞以後國遂爲郡至晉復以封諸王仍攺太守爲內史職官志所謂諸王國以內史掌太守之任是也故今一據正史凡爲內史者悉纂入牧守以補前志之闕然晉世子弟封吳者不過二王晏自太康之末訖懷湣終凡二十餘年其以內史見於紀傳者僅顧祕一人嶽一歲卽它徙其時內史亦僅庾冰而已顧庾之外史不絕書而以王封吳者並無所考始嘗疑之反復紀傳參稽旁證然後知晉自置內史以後常與太守通稱不必盡有王而後有內史故作史者亦復互文具見如西晉之顧祕紀書爲吳興內史傳則書吳興太守均起義軍討石冰一事也東晉之王珣紀書爲吳郡太守傳則書吳國內史均遷爲尙書僕射一時也諸如此類甚眾則是晉制又有不盡與漢合者乃若漢省內史而以相治民蓋綏和以後之制東漢因之班史於循吏傳序槪以刺史守相爲言且引仲舒相江都與京兆內史弘寬並論固東漢人也習見當時侯相事故云爾因並著其說

都尉考漢因秦舊郡置守尉監守掌治民秩二千石尉佐守典武職秩比二千石景帝中二年更名守爲太守尉爲都尉是時守尉之職判然不侔淳佑志乃以會稽都尉任延禮髙年興教化宜爲牧守之祖固不害其爲善善之意惜未深考漢制耳武帝時嘗以吾丘壽王爲東郡都尉不復置太守賜璽書有謂任四千石之重師古曰兼總二任故云蓋都尉或有太守事自前漢已然惜延傳軼之其後明帝時宰﹝上旦下黽﹞以會稽都尉三國時朱治以吳郡都尉皆行太守事宋百官志謂漢末及三國多以諸郡都尉爲郡殆有考於此故今止載任延以下三人而後此都尉史不明載行守事者皆弗錄

吳吳興二郡考晉宋齊梁不置郡錢唐令富陽令鹽官令新城令並隸吳郡余杭令臨安令於潛令並隸吳興郡此淳佑志所書也其意蓋以吳郡爲今平江吳興爲今安吉皆非杭境故二郡牧守皆闕弗著竊謂不然牧守有所治縣有所統縣以所治言之則吳之治吳吳興之治烏程似與今之杭無與以所統言之則錢唐等四縣之隸吳余杭等三縣之隸吳興實同此牧守也所治得書所統不得書則未置吳郡以前亦會稽所統舊志尙以會稽西部都尉任延爲牧守之祖而吳郡吳興太守反外之於它郡可不可歟必謂都尉治在錢唐所以列於本郡則考之漢志會稽凡兩都尉西部治錢唐南部治回浦延傳但書拜會稽都尉安知其必爲西部耶志者乃直書西部以遷就其說尢不可也沈約志宋州郡有云地理參差由名號驟易境土屢分一郡一縣亟有離合尋校推求未易精悉誠哉是言然郡之分合𨿽不同縣之隸屬猶可考蓋郡之牧守卽縣之所事長吏也儻專以今之平江爲吳郡安吉爲吳興而謂非今之杭則是當時牧守教條不及於錢唐余杭等七邑豈理也哉又嘗考之自陳後主置錢塘郡隨文帝廢郡置杭州煬帝又攺杭州爲余杭郡然後舊隸二吳之邑始專屬杭而吳之爲蘇吳興之爲湖亦於此時相先後而置杭與二吳遂各爲封境非四代時比矣故今所志凡四代閒守二吳者其名氏事迹以七縣嘗隸屬故悉據正史网羅放失詳著於篇庶覽者無遺憾焉

古今郡守表﹝秦至吳﹞舜咨十有二牧揚州居其一杭隸焉三代之世當因而不攺但名氏皆無傳史稱夏少康封庶子於會稽以奉禹祀披艸萊而邑猶未通於上國至魯定公時其後曰句踐始見春秋傳𨿽稱越子經止書於越亦未得列於諸侯也若其疆域則有可考證已見郡縣沿革今所表斷自秦分郡置守始【九江志亦用此例】﹝世紀﹞秦【初置守掌治其郡】

﹝世紀﹞二世﹝名氏﹞殷通【漢書項籍傳會稽假守通晉灼曰楚漢春秋雲姓殷】

﹝世紀﹞漢髙祖﹝沿革﹞荊內史﹝名氏﹞【名氏不傳】﹝沿革﹞吳內史【名氏不傳】

﹝世紀﹞景帝﹝沿革﹞更名太守【中二年】

﹝世紀﹞武帝﹝名氏﹞嚴助﹝事迹﹞【會稽吳人以中大夫諭意南越還上問所欲拜爲會稽太守數年不聞問賜書曰制詔會稽太守君厭承明之廬勞侍從之事懷故土出爲郡吏會稽東接於海南近諸越北枕大江閒者闊焉久不聞問具以春秋對毋以蘇秦從橫助恐上書謝願奉三年計最詔許因畱侍中】﹝名氏﹞朱買臣﹝事迹﹞【吳人邑子嚴助貴幸薦之拜爲中大夫是時東越數反復拜會稽太守上謂曰富貴不歸故鄕如衣繡夜行今子何如買臣頓首謝詔買臣到郡治樓船備糧食水戰具須詔書到軍與俱進將兵與韓說等俱擊破東越有功召入爲主爵都尉】

﹝世紀﹞東漢光武﹝名氏﹞任延﹝事迹﹞【南陽苑人年十九爲會稽都尉迎官驚其壯及到靜泊無爲惟先遺饋禮祠延陵季子時天下新定道路未通避亂江南者皆未還中土會稽頗稱多士延到皆聘請髙行如董子儀嚴子陵等敬待以師友之禮掾吏貧者輒分奉祿以賑給之省諸卒令耕公田以周窮急每時行懸輒使慰勉孝子就餐飯之吳有龍丘萇者隱居太末志不降辱王莽時連辟不到掾吏白請召之延曰龍丘先生躬徳履義有原憲伯夷之風都尉掃灑其門猶懼辱焉召之不可遣功曹奉謁修書記致醫藥吏使相望於道積一歲萇乃乘輦詣府門願得先死備錄延辭讓再三遂署議曹祭酒萇尋病卒延自臨殯不朝三日是以郡中賢士大夫爭往宦焉建武初延上書願乞骸骨】﹝世紀﹞明帝﹝名氏﹞第五倫﹝事迹﹞【京兆長陵人建武二十九年拜會稽太守躬自斬芻養馬妻執炊爨受俸裁畱一月糧餘皆賤貿與民之貧贏者會稽俗多淫祀好卜筮民常以牛祭神百姓財產以之困匱前後郡將莫敢禁倫移書屬縣曉告百姓其巫祝有依托鬼神詐怖愚民皆案論之有妄屠牛者吏輒行罰百姓以安永平五年坐法召老小攀車叩馬啼呼相隨日裁行數里不得前倫乃僞止亭舍陰乘船去眾知復追之及詣廷尉吏民上書守闕者千餘人會帝錄囚徒得免歸田裏】﹝名氏﹞尹興﹝事迹﹞【爲會稽太守歲荒民饑使戶曹史陸續於都亭賦民饘粥見陸續傳】﹝名氏﹞宰﹝上旦下黽﹞﹝事迹﹞【爲會稽郡都尉行太守事嘗以微過收吳縣獄吏主簿鍾離意爭諫甚切旦黽怒欲案之功曹彭修拜曰自非賢君安得忠臣今慶明府爲賢君主簿爲忠臣遂原意﹛見彭修傳﹜】﹝世紀﹞章帝﹝名氏﹞慶鴻﹝事迹﹞【爲會稽太守有異迹】﹝世紀﹞和帝﹝名氏﹞張壩﹝事迹﹞【蜀郡成都人永元中爲會稽太守表用郡人處士顧奉公孫松等其餘有業行者皆見擢用郡中爭厲志節習經者以千數道路但聞誦聲霸始到越賊未解郡界不寧乃移書開購明用信賞賊遂束手歸附不煩士卒之力童謠曰棄我戟捐我矛盜賊盡吏皆休三年謂掾吏曰太守起自孤生致位郡守蓋日中則移月滿則虧老氏有言知足不辱遂上病後召四遷爲侍中】﹝名氏﹞馬稜﹝事迹﹞【扶風茂陵人自丹陽太守轉會稽太守治有聲】﹝世紀﹞獻帝﹝名氏﹞芮祉﹝事迹﹞【自九江太守轉吳郡太守所至有聲潘浚傳注】﹝名氏﹞許貢﹝事迹﹞【爲吳郡太守時孫策方起貢上表漢帝謂策驍雄類項籍宜以貴寵召還若寘於外必爲世患策候吏得表以示策策遂殺貢】﹝名氏﹞朱治﹝事迹﹞【爲吳郡都尉治從錢唐欲進到吳吳郡太守許貢拒之於由拳治與戰大破之遂入郡領太守事】﹝名氏﹞盛憲﹝事迹﹞【器量雄偉遷吳郡太守以病去官﹛會稽典錄﹜】﹝名氏﹞僮和﹝事迹﹞【爲吳郡太守】﹝世紀﹞三國吳﹝名氏﹞全琮﹝事迹﹞【吳郡錢塘人也黃武七年丹楊吳會山民復爲寇賊攻沒屬縣權分三郡險地爲東安郡琮領太守治富春至明賞罰招誘降附得萬餘人召還經過錢唐修祭墳墓麾幢節蓋耀於舊裏請會邑人知舊宗族六親施散惠與本土以爲榮】﹝名氏﹞滕胤﹝事迹﹞【北海劇人也自丹楊徙吳郡太守每聽訟斷罪察言觀色務盡情理人有窮冤悲苦之言對之流涕】咸淳臨安志卷之四十四

志﹝二十九﹞

秩官二

古今郡守表﹝晉宋﹞﹝世紀﹞晉武帝﹝沿革﹞吳國內史【太康十年攺諸王國相爲內史如太守之任以後或稱太守或稱內史】﹝世紀﹞惠帝﹝名氏﹞顧祕﹝事迹﹞【眾之父太安二年以吳興內史起義軍討石冰惠紀】﹝世紀﹞東晉元帝﹝名氏﹞周﹝王己﹞﹝事迹﹞【義興陽羨人元帝初吳興錢璯反來寇﹝王己﹞縣﹝王己﹞率合鄕裏義眾討璯斬之帝嘉其勛以﹝王己﹞行建威將軍吳興太守封烏程縣侯吳興寇亂之後百姓饑饉盜賊公行﹝王己﹞甚有威惠百姓敬愛之期年之閒境內寧謐】﹝名氏﹞鄧攸﹝事迹﹞【平陽襄陵人元帝時吳郡闕守人多欲之帝以授攸攸載米之郡俸祿無所受惟飲吳水而巳時郡中大饑攸表振貸未報乃輒開倉救之臺遣散騎常侍桓彜虞﹝馬斐﹞慰勞饑人觀聽善不乃劾攸以擅出谷俄有詔原之攸在郡刑政淸明百姓歡悅爲中興良守後稱疾去職郡常有送迎錢數百萬攸去郡不受一錢百姓數千人畱牽攸船不得進攸乃小停夜中發去吳人歌之曰紞如打五鼓雞鳴天欲曙鄧侯挽不畱謝令推不去百姓詣臺乞畱一歲不聽拜侍中】

﹝世紀﹞明帝﹝名氏﹞孔愉﹝事迹﹞【會稽山陰人爲吳興太守沈充反棄官還京師】﹝名氏﹞陶回﹝事迹﹞【丹楊人遷徵虜將軍吳興太守時人饑轂貴三吳尢甚詔欲聽相鬻賣以拯一時之急回上疏曰當今天下不普荒儉惟獨東土谷價偏貴便相鬻賣聲必遠流北賊聞此將窺疆場如愚臣意不如開倉廩以振之乃不待報輒便開倉及割府郡軍資數萬斛米以救乏絕山是一境獲全旣而下詔並敕會稽吳郡依回振卹二郡賴之在郡四年召拜傾軍將軍】﹝世紀﹞成帝﹝名氏﹞庾冰﹝事迹﹞【補吳國內史會蘇峻遣兵攻冰不能禦奔會稽會稽內史王舒以冰行奮武將軍距峻別率張健於吳中帥眾擊走之】﹝名氏﹞虞潭﹝事迹﹞【會稽余姚人咸和初由散騎常侍出爲吳興太守秩中二千石加輔國將軍督三吳晉陵義興宜城五郡軍事蘇峻反賊率張健等追據吳城潭檄吳郡顧眾等爲五郡大都督統義軍討健大破之咸康初轉鎭軍將軍吳國內史復徙會稽內史未發還復吳郡是時軍荒之後百姓饑饉死亡塗地潭乃表出倉米振救之又修滬瀆壘以防海抄百姓賴之】﹝世紀﹞穆帝﹝名氏﹞蔡謨﹝事迹﹞【陳畱考城人蘇峻之亂吳興內史庾冰出奔會稽乃以謨爲內史謨旣至與張闓顧眾顧揚等共起義兵峻平復爲侍中】﹝名氏﹞荀羨﹝事迹﹞【潁川人遷建威將軍吳國內史永和五年爲使持節監徐兗二州諸軍事北中郎將徐州剌史】﹝名氏﹞陸納﹝事迹﹞【吳人爲吳興太守至郡不受俸祿頃之召拜左民尙書外白宜裝幾船納曰私奴裝糧食來無所復須也臨發止有被襆而已其餘並封以還官】﹝名氏﹞庾羲﹝事迹﹞【亮之子爲吳國內史時穆帝頗愛文義羲至郡獻詩頗存諷諫因上表曰陛下以聖明之徳方隆唐虞之化而事役殷曠百姓凋殘以數州之資經贍四海之務其爲勞獘豈可具言昔漢文居隆盛之世躬自儉約斷獄四百殆至刑厝賈誼嘆息猶有積薪之言以古況今所以益其憂懼陛下明鑑天挺無幽不燭弘濟之道豈待瞽言臣受恩奕世思盡絲髮受任到東親臨所見敢獻丹愚伏願聰斷之暇少垂察覽其詩文多不載】﹝名氏﹞謝萬﹝事迹﹞【升平二年爲吳興太守八年爲西中郎將持節監司豫冀並四州諸軍事豫州剌史】﹝世紀﹞哀帝﹝名氏﹞庾希﹝事迹﹞【隆和初爲輔國將軍吳國內史遷北中郎將徐兗二州剌史假節】﹝名氏﹞江灌﹝事迹﹞【陳畱圉人爲吳興太守性方正視權貴蔑如也大司馬元溫欲中傷之召拜侍中以在郡時公事免】﹝世紀﹞廢帝﹝名氏﹞孔嚴﹝事迹﹞【會稽山陰人太和中拜吳興太守加秩中二千石善於宰牧甚得人和余杭婦人經年荒賣其子以活夫之兄子武康有兄弟二人妻各有孕弟遠行未反遇荒歲不能兩全棄其子而活弟子嚴並�薦之又甄賞才能之士論者美焉五年以疾去職】﹝名氏﹞朱序﹝事迹﹞【義陽人太和中長城人錢弘聚黨百餘人藏匿原山以序爲中軍司馬吳興太守至郡擒之】﹝世紀﹞簡文帝﹝名氏﹞荀蕤﹝事迹﹞【潁川人除建威將軍吳國內史】﹝名氏﹞謝安﹝事迹﹞【除吳興太守在官無當時譽去後爲人所思頃之召拜侍中】﹝世紀﹞孝武帝﹝名氏﹞刁彜﹝事迹﹞【寧康元年爲吳國內史二年爲衛將軍】﹝名氏﹞王薈﹝事迹﹞【導之子爲建威將軍吳國內史時年饑粟貴人多餓死薈以私米作饘粥飴餓者所濟活甚眾召拜尙書復爲徵虜將軍吳國內史】﹝名氏﹞司馬珣之﹝事迹﹞【歷吳興太守劉裕伐關中以爲咨議參軍號爲宗室之美】﹝名氏﹞何澄﹝事迹﹞【穆章皇后弟爲冠軍將軍吳國內史】﹝名氏﹞王珣﹝事迹﹞【導之孫轉輔國將軍吳國內史在郡爲士庶所悅有別館在武丘山戴逵潛詣之珣與遊處後召爲尙書右僕射領吏部】﹝名氏﹞王獻之﹝事迹﹞【除建威將軍吳興太守召拜中書令】﹝名氏﹞謝邈﹝事迹﹞【爲吳興太守孫恩之亂爲賊所執逼令北面邈厲聲曰我不得罪天子何北面之有遂害之】﹝名氏﹞王蘊﹝事迹﹞【孝武定皇后父補吳興太守甚有徳政屬郡荒人饑輒開倉瞻卹主簿執諫請先列表上待報蘊曰今百姓嗷然路有饑饉若表上須報何以救將死之命乎專輒之愆罪在太守且行仁義而敗無所恨也於是大振貸之賴蘊全者十七八焉朝廷以違科免蘊官士庶詣闕訟之詔特左降晉陵太守復有惠化百姓歌之】﹝名氏﹞張元之﹝事迹﹞【自吏部尙書爲吳興太守以才學顯與會稽內史謝元同年之郡而元之名亞於元時人稱爲南北二元】﹝世紀﹞安帝﹝名氏﹞司馬允之﹝事迹﹞【隆安二年爲吳國內史】﹝世紀﹞宋武帝﹝名氏﹞亙謙﹝事迹﹞【累遷輔國將軍吳國內史】﹝名氏﹞袁崧﹝事迹﹞【隆安四年爲吳國內史築滬瀆壘以備孫恩】﹝名氏﹞孔靖﹝事迹﹞【會稽山陰人義熙閒爲吳興太守加冠軍先是吳興頻喪太守云項羽神爲下山王居郡聽事二千石至常避之靖居聽事竟無害也遷尙書右僕射】﹝名氏﹞王默﹝事迹﹞【導之孫爲吳國內史加二千石】﹝名氏﹞袁湛﹝事迹﹞袁湛﹝事迹﹞【爲吳國內史秩中二千石義熙十二年轉尙書右僕射】﹝名氏﹞殷穆﹝事迹﹞【陳郡長平人以五兵尙書爲吳郡太守】﹝名氏﹞向靖﹝事迹﹞【河內山陽人髙祖西伐以靖爲吳興太守冠軍將軍如故靖儉約不營室宇無園田商貸之業時人稱之】﹝名氏﹞孔琳之﹝事迹﹞【會稽山陰人除侍中出爲吳興太守】﹝名氏﹞羊元保﹝事迹﹞【太山南城人髙祖時爲吳郡太守加秩二千石太祖以元保廉素寡欲故頻授名郡爲政𨿽無干績而去後嘗見思不營財利處家儉薄太祖嘗曰人仕宦非惟須才然亦須運命每有好官闕我未嘗不先憶羊元保】﹝名氏﹞丘淵之﹝事迹﹞【吳興烏程人爲吳郡太守吳音不變】﹝名氏﹞袁湛﹝事迹﹞【陽夏人爲吳興太守秩中二千石﹝泣﹞政和理爲吏民所稱入補中書令】﹝名氏﹞王敬弘﹝事迹﹞【瑯邪臨沂人舊居余杭縣爲吳興太守尋召爲侍中】﹝世紀﹞少帝﹝名氏﹞江夷﹝事迹﹞【濟陽考城人爲吳郡太守】﹝世紀﹞文帝﹝名氏﹞何叔度﹝事迹﹞【廬江灊人金紫光祿大夫爲吳郡太守加秩中二千石太保王弘稱其淸身潔己】﹝名氏﹞劉損﹝事迹﹞【沛郡蕭人爲吳郡太守元嘉中東土殘饑太祖遣揚州治中沈演之東入振卹以損綏撫有方稱爲良守】﹝名氏﹞王韶之﹝事迹﹞【元嘉中爲吳興太守﹛見徐羨之傳﹜】﹝名氏﹞謝述﹝事迹﹞【陽夏人爲吳興太守在郡淸省爲吏民所懷】﹝名氏﹞張邵﹝事迹﹞【爲吳興太守】﹝名氏﹞劉休若﹝事迹﹞【文帝子爲吳興太守召爲散騎常侍】﹝世紀﹞孝武帝﹝名氏﹞顧琛﹝事迹﹞【吳郡吳人孝武初遷吳興太守孝建元年召爲五兵尙書未拜復爲寧朔將軍吳郡太守大明中仍爲吳興太守明年坐郡民多翦錢及盜鑄免官前廢帝卽位復爲吳郡守】﹝名氏﹞劉懷謹﹝事迹﹞【彭城人世祖初爲吳興太守以功封石陽縣子】﹝名氏﹞劉延孫﹝事迹﹞【爲吳興太守孝建二年五月召爲尙書右僕射】﹝名氏﹞劉遵考﹝事迹﹞【爲吳興太守孝建二年三月拜湘州刺史】﹝名氏﹞王僧達﹝事迹﹞【瑯邪臨沂人爲徵虜將軍吳郡太守立宅於吳多役工力坐免官】﹝名氏﹞顧覬之﹝事迹﹞【居郡吳人大明初加左軍將軍爲吳郡太守八年復爲吏部尙書加給事中未拜復爲吳郡太守幸臣戴法興權傾人主覬之未嘗降意蔡興宗與覬之善嫌其風節過峻覬之曰辛毗有云孫劉不過使吾不爲三公耳泰始初王室多故惟覬之心迹淸全太宗嘉之又以爲左將軍吳郡太守】﹝名氏﹞劉穆之﹝事迹﹞【東莞莒人大明二年遷吳興太守】﹝名氏﹞劉子眞﹝事迹﹞【孝武帝子大明中爲輔國將軍吳興太守】﹝名氏﹞王曇生﹝事迹﹞【大明末爲吳興太守】﹝世紀﹞前廢帝﹝名氏﹞張永﹝事迹﹞【吳郡吳人永光元年爲吳興太守太宗卽位除吏部尙書未拜會四方反叛復以爲吳興太守討平晉陵加冠軍將軍假節未拜以將軍假節徙吳郡太守率軍東討廢帝初又爲吳郡太守秩中二千石侍中右光祿大夫如故】﹝世紀﹞明帝﹝名氏﹞顧覬之﹝事迹﹞【爲吳郡太守泰始元年十月拜湘州刺史】﹝名氏﹞郗顒﹝事迹﹞【泰始二年爲吳興太守長城錢仲期子延慶爲父報仇手刃奚慶思自系烏程縣獄顒表不加罪詔許之﹛見孫棘傳﹜】﹝名氏﹞劉遐﹝事迹﹞【爲吳郡太守﹛見長沙景王傳﹜】﹝名氏﹞王琨﹝事迹﹞【爲吳郡太守泰始四年七月爲中領軍】﹝名氏﹞王僧虔﹝事迹﹞【瑯邪臨沂人泰始中出爲輔國將軍吳興太守秩中二千石王獻之善書爲吳興郡及僧虔工書又爲郡論者稱之】﹝世紀﹞後廢帝﹝名氏﹞張緒﹝事迹﹞【吳郡吳人元徽初爲吳郡太守】咸淳臨安志卷之四十五

志﹝三十﹞

秩官三

古今郡守表﹝齊至唐﹞﹝世紀﹞齊髙帝﹝名氏﹞張岱﹝事迹﹞【吳郡吳人宋泰始末爲吳興太守後遷吏部尙書建元元年復出爲左將軍吳郡太守帝知岱歷任淸直至郡未幾手敕岱曰大邦任重乃未欲回換但總戎務殷宜須望實今州卿爲護軍如給事中岱拜竟詔以家爲府明年遷金紫光祿大夫】﹝名氏﹞張﹝壞去土攺王﹞﹝事迹﹞【吳郡吳人宋升明初以取劉遐功授輔國將軍吳郡太守封義成縣侯邑千戶建元閒遷都官尙書出爲徵虜將軍吳興太守烏程令顧昌元有罪﹝壞去土攺王﹞坐不糾免官髙宗末年授平東將軍吳郡太守】﹝名氏﹞王敬則﹝事迹﹞【晉陵南沙人建元二年遷使持節散騎常侍安東將軍吳興太守道不拾遺郡無劫盜境內一淸遷護軍將軍常侍如故以家爲府】﹝名氏﹞何戢﹝事迹﹞【廬江灊人太祖時爲吳郡太守以疾歸爲侍中祕書監】﹝名氏﹞蕭緬﹝事迹﹞【以安陸侯爲吳郡太守永明元年拜郢州剌史】﹝世紀﹞武帝﹝名氏﹞沈文季﹝事迹﹞【吳興武康人宋大明中自祕書監出爲吳興太守飲酒竟日視事不廢永明元年復爲左將軍吳郡太守】﹝名氏﹞王慈﹝事迹﹞【瑯邪臨沂人爲建武將軍吳郡太守】﹝名氏﹞李安民﹝事迹﹞【蘭陵人永明四年爲安東將軍吳興太守】﹝名氏﹞徐孝嗣﹝事迹﹞【東海郯人世祖時爲吳興太守在郡有能名尙書令王儉贈四言詩曰方軌叔茂追淸彥輔柔亦不茹剛亦不吐】﹝名氏﹞謝﹝汀去丁攺蘥﹞﹝事迹﹞【陳郡陽夏人世祖時遷司徒左長史出爲吳興太守在郡稱爲美績】﹝名氏﹞王奐﹝事迹﹞【瑯邪臨沂人爲吳興太守秩中二千石尋進號徵虜將軍】﹝名氏﹞王秀之﹝事迹﹞【瑯邪臨沂人爲輔國將軍吳興太守吳興郡隱業所在心願爲之】﹝名氏﹞孔琇之﹝事迹﹞【山陰人爲輔國將軍監吳興郡尋拜太守治稱淸嚴】﹝世紀﹞郁林王﹝名氏﹞謝朏﹝事迹﹞【陳郡陽夏人隆昌元年爲徵虜將軍吳興太守弟﹝汀去丁攺蘥﹞時爲吏部尙書朏至郡致﹝汀去丁攺蘥﹞數斛酒還書曰可力飲此勿預人事朏居郡每不治而常務聚斂眾頗譏之亦不屑也建武四年召爲侍中中書令抗表不應獨與母畱築室郡之西郭】﹝世紀﹞明帝﹝名氏﹞王延之﹝事迹﹞【瑯邪臨沂人明帝時爲吳郡太守罷郡歸家產無所增益後爲吏部尙書復出爲後軍將軍吳興太守】﹝世紀﹞梁武帝﹝名氏﹞蔡撙﹝事迹﹞【濟陽考城人爲吳興太守天監元年宣城郡吏吳承伯聚眾寇吳興奄襲郡城撙堅守不動募勇敢拒戰斬承伯餘黨悉平加信武將軍召爲度支尙書】﹝名氏﹞王份﹝事迹﹞【瑯邪人天監初轉吳郡太守遷寧朔將軍北中郎】﹝名氏﹞何敬容﹝事迹﹞【廬江人普通四年以吏部尙書出爲招遠將軍吳郡太守爲政勤卹民隱辧訟如神視事四年治爲天下第一吏民詣闕請植碑詔許之大通二年召爲中書令】﹝名氏﹞柳惲﹝事迹﹞【河東解人天監二年爲吳興太守六年召爲散騎常侍八年復爲吳興太守六年爲政淸靜民吏懷之陳疾解任父老千餘人拜表陳請】﹝名氏﹞蕭正仁﹝事迹﹞【爲吳興太守有治能】﹝名氏﹞蕭琛﹝事迹﹞【蘭陵人遷吳興太守郡有項羽廟土民名爲憤王甚有靈驗於郡廳事爲神座公私請禱前後二千石皆於廳拜祠而避居他室琛至徙神還廟處之不疑又禁殺牛解祀以脯代肉琛頻﹝�泣﹞大郡不治產業】﹝名氏﹞謝覽﹝事迹﹞【﹝汀去丁攺蘥﹞之子天監十二年出爲吳興太守中書舍人黃睦之家居烏程子弟專橫前太守皆折節事之覽未到郡睦之子弟來迎覽逐去其船杖史爲通者自是睦之家杜門不出不敢與公私門通郡境多劫爲東道患覽下車肅然一境寧謐昔覽在新安頗聚斂至是遂稱廉潔時人方之王懷祖】﹝名氏﹞張稷﹝事迹﹞【吳郡人爲散騎常侍將軍吳興太守秩中二千石下車存問遺老引其子孫置之右職政稱寬恕進號云麾將軍召爲左僕射道由吳鄕候稷者滿水陸稷單裝俓還京師人莫之識】﹝名氏﹞蕭推﹝事迹﹞【爲戎昭將軍吳郡太守所臨必赤地大旱吳人號旱母】﹝名氏﹞蕭映﹝事迹﹞【大同初爲吳興太守﹛見陳髙祖紀﹜】﹝名氏﹞張纘﹝事迹﹞【大通閒爲吳興太守省煩苛務淸靜民吏便之大同二年召爲吏部尙書】﹝名氏﹞蕭子顯﹝事迹﹞【蘭陵人大同三年爲仁威將軍吳興太守】﹝名氏﹞謝舉﹝事迹﹞【大同三年爲云麾將軍吳郡太守先是何敬容居郡有美績世稱爲何吳郡及舉爲政聲績略相比六年入爲侍中中書監】﹝名氏﹞袁君正﹝事迹﹞【陳郡陽夏人爲吳興太守侯景亂率數百人隨邵陵王赴援京師君正當官蒞事有名稱而蓄聚財產服玩靡麗】﹝名氏﹞張嵊﹝事迹﹞【爲吳興太守淸二年侯景亂嵊遣弟伊率郡兵數千人赴援又收集士卒築繕城壘賊行臺劉神茂遣使說嵊命斬其使仍遣軍主王雄等率兵於鱧瀆逆擊之破神茂侯景遣其子帥精兵二萬人助神茂擊嵊爲賊騎焚柵嵊乃釋戎服坐廳事賊臨之以刃終不爲屈執以送景遂遇害世祖謚曰忠正子】﹝世紀﹞簡文帝﹝名氏﹞蕭大臨﹝事迹﹞【太宗子大寶元年除安東將軍吳郡太守】﹝世紀﹞元帝﹝名氏﹞張彪﹝事迹﹞【爲吳郡太守齊主髙洋欲襲建業王僧辯召彪會侯瑱兵大敗北軍見王僧辯傳】﹝名氏﹞裴之橫﹝事迹﹞【爲吳興太守齊主髙洋欲襲建業王僧辯召之橫會侯瑱兵大敗北軍見王僧辯傳】﹝世紀﹞敬帝﹝名氏﹞袁樞﹝事迹﹞【陳郡陽夏人紹泰二年中吏部尙書出爲吳興太守永定二年召爲左民尙書】﹝世紀﹞陳武帝﹝名氏﹞沈君理﹝事迹﹞【吳興人髙祖初爲吳郡太守時兵革未寧百姓荒獘軍國之用咸資東境君理招集士卒修治器械民下悅附深以干理見稱世祖嗣位召爲侍中】﹝名氏﹞沈恪﹝事迹﹞【武康人永定元年除吳興太守】﹝名氏﹞陳昌﹝事迹﹞【髙祖子爲吳興太守時年十六容貌偉麗神情明秀雅性聰辯明習政事髙祖遣謝哲蔡景歷輔昌爲郡】﹝世紀﹞文帝﹝名氏﹞徐度﹝事迹﹞【安陸人世祖初爲使持節散騎常侍鎭東將軍吳郡太守以子敬成爲監郡天嘉元年增邑千戶】﹝名氏﹞胡穎﹝事迹﹞【吳興東遷人天嘉元年除散騎常侍吳興太守】﹝名氏﹞吳明徹﹝事迹﹞【天嘉初爲鎭東將軍吳興太守六年爲中領軍】【見文帝紀】﹝名氏﹞陳伯山﹝事迹﹞【世祖第三子鄱陽王天嘉元年授東中郎將吳郡太守】﹝名氏﹞陳伯恭﹝事迹﹞【世祖第六子晉安王天嘉六年爲平東將軍吳郡太守置佐史時年十餘歲便畱心政事官曹治理】﹝世紀﹞廢帝﹝名氏﹞徐敬成﹝事迹﹞【安陸人度之子光大五年除正威將軍吳興太守其年隨都督吳明徹北討】﹝世紀﹞宣帝﹝名氏﹞杜稜﹝事迹﹞【錢塘人太建元年爲散騎常侍鎭東將軍吳興太守秩中二千石二年召爲侍中鎭右將軍】﹝名氏﹞陳叔堅﹝事迹﹞【髙宗第四子長沙王太建元年爲中郎將吳郡太守四年爲宣毅將軍江州剌史】﹝名氏﹞陳伯固﹝事迹﹞【世祖第五子新安王太建閒授使持節都督吳興諸軍事平東將軍吳興太守】﹝名氏﹞陳伯禮﹝事迹﹞【世祖第十子武陵王太建初爲云旗將軍持節都督吳興諸軍事吳興太守在郡恣行暴掠逼奪財貨百姓患之九年爲有司所劾特降軍號十一年被代召還遷延不發禦史中丞徐君敷奏免所居官以王還第】﹝名氏﹞陳伯謀﹝事迹﹞【世祖第十三子桂陽王太建十年出爲持節都督吳興諸軍事東中郎將吳興太守】右自東漢尹興以後至陳末陳伯謀並采摭正史增入其僅存氏名而歲月事迹無可考及𨿽有事迹而臣節有虧者並不錄但考之吳興吳郡二乘所載牧守頗多皆雜取它傳記與今志凡例不同又恐觀者以爲遺軼悉附載氏名於後若此有彼無者吳興二十人吳郡十四人吳興王羲之

謝琰虞﹝馬斐﹞

周鎭胡嚴

王胡之孔坦

孔廞袁琇

周札周筵

王坦之顧眾

陸統江蔚

車�殷康

沈嘉何楷【以上晉人】褚彥回謝莊

丘道護謝澹

謝述張崇之

蕭慧明殷衝

袁思道孔山士

沈道思【以上宋人】袁洵

袁昂蕭慧休

袁彖王瑩

楊文崇【以上齊人】元仲景

張僧繇王騫

信都遵蕭猷

文皇帝蒨夏侯亶

衡陽王昌孫廉

杜龕周敏

齊明帝蕭鸞王彬【以上梁人】錢道戢徐綜

周文育周﹝上下石﹞

周寶安任忠

沈欽【以上陳人】吳郡譙敬王恬

沈充傅盛

王恬【導之子】王洽【劭之子】

王劭【道之子】王謐【導之子】

魏詠之顧含

郗鑑殷佑

劉牢之張茂

賀循應詹

﹝上下一中曰﹞檀王愷

王允之王侃

虞譚樂謨

張敞【以上晉人】袁洵

張懷柳世隆

王誕王思遠

褚淵褚澄【淵之弟】

張充南康縣侯子恪

江﹝學�﹞王規

李元履江革

袁昂【以上宋人】王僧智【梁人】

裴忌永陽王伯智

衡陽王伯信【以上陳人】﹝世紀﹞唐髙祖﹝沿革﹞攺太守爲刺史【武徳元年】

﹝世紀﹞太宗﹝名氏﹞柳楚賢﹝事迹﹞【大業末爲河北縣長歸髙祖正觀中歷交桂二州都督終杭州剌史】﹝名氏﹞薛萬徹﹝事迹﹞【太宗朝名將自右衛大將軍轉杭州剌史遷代州都督復召拜右武衛大將軍】﹝世紀﹞中宗﹝名氏﹞裴惓﹝事迹﹞【與岑羲劉守悌等以淸徳俱爲巡察使所薦授渭南令爲地官員外郎有美譽後爲杭州剌史】﹝名氏﹞宋璟﹝事迹﹞【歷杭州剌史政淸毅吏下無敢犯者】﹝世紀﹞元宗﹝沿革﹞分天下爲十五道各置采訪使以六條檢察非法擇賢刺史領之杭隸江南東道【通鑑開元二十一年】﹝名氏﹞劉幽求﹝事迹﹞【以太子少保貶睦州刺史遷杭州】【舊志韋湊在劉爾求之後今按韋傳無】﹝沿革﹞攺刺史爲太守【天寶元年】﹝名氏﹞袁仁敬﹝事迹﹞【開元十三年上自選諸司長官有聲望者十一人爲刺史命宰相諸王及諸司長官臺郎禦史餞於洛濱俱張甚盛賜以禦膳太常具樂內坊歌妓上自書十韻詩命髙力士賜之仁敬以大理少卿爲杭州﹛通鑑﹜】﹝名氏﹞謝晏﹝事迹﹞【天寶末拜度支郎中兼侍禦史領江淮租庸事晏至吳郡會永王璘事采訪使李希言假晏守余杭因發義兵堅壁璘聞晏有備遂自晉陵西走終不言功召拜彭原太守】﹝世紀﹞肅宗復諸州及官名太守仍爲刺史【至徳二載】﹝名氏﹞崔渙﹝事迹﹞【以左散騎常侍兼余杭太守江東采訪禦使入遷吏部侍郎】﹝沿革﹞置江東防禦使治杭州【至徳二載】﹝沿革﹞置浙江西道節度副使兼余杭軍使治杭州【乾元元年】﹝名氏﹞侯令儀﹝事迹﹞【杭州刺史攺升州刺史】﹝沿革﹞杭州刺史領防禦使【上元二年】

﹝世紀﹞代宗﹝名氏﹞張伯儀﹝事迹﹞【爲杭州刺史大歷二年徙安南都護】﹝名氏﹞杜濟﹝事迹﹞【以京兆尹貶爲杭州刺史】﹝世紀﹞徳宗﹝名氏﹞李泌﹝事迹﹞【自澧硤團練使徙杭州刺史有風績引西湖水入城爲六井大爲民利徳宗在奉天召赴行在】﹝名氏﹞元全柔﹝事迹﹞【以湖南團練觀察使禦史中丞爲杭州刺史遷黔中經略招討觀察等使】﹝名氏﹞房孺復﹝事迹﹞【正元初韋應物爲蘇州牧房孺復爲杭州牧韋嗜詩房嗜酒每與賓友一醉一詠其風流雅韻多播於吳中或目韋房爲酒詩仙】﹝名氏﹞王顏﹝事迹﹞【正元六年爲刺史】﹝名氏﹞於邵﹝事迹﹞【爲太子賓客與宰相陸贄不平出爲杭州刺史】﹝名氏﹞李錡﹝事迹﹞【自雅王傅出爲杭州刺史舊志李錡之後有蘇弁自滁州轉杭州刺史今按蘇傳云爲滁州刺史卒】﹝名氏﹞韓臯﹝事迹﹞【正元十四年自京兆尹責撫州員外司馬未幾攺杭州刺史嘗於武林山作候仙亭入拜尙書右丞】﹝名氏﹞盧元輔﹝事迹﹞【自河南縣令除杭州刺史白集有制詞嘗於武林山作見山亭】﹝世紀﹞順宗﹝名氏﹞張綱﹝事迹﹞【永正初爲守奏置余杭倉宇四十二閒築倉城周回四里【余杭志】】﹝世紀﹞憲宗﹝名氏﹞嚴休復﹝事迹﹞【唐語林云白公除杭州替嚴員外休復休復有時名公喜爲之代白公淸輝樓詩序云嚴十八郎中在郡日攺制東南樓因名淸輝未立標榜召歸郎曹】﹝世紀﹞穆宗﹝名氏﹞白居易﹝事迹﹞【長慶二年七月自中書舍人出守杭州始因歲旱築捍錢塘湖鍾泄其水漑田千頃復浚六井民賴其利唐語林云公罷杭俸多畱官庫繼守者公用不足則假而復塡如是五十餘年及黃巢至郡文籍多焚其俸乃亡按公作冷泉亭記謂有相裏君造虛白亭又集中有送姚杭州赴任因思舊遊詩二人在公先後爲郡其名皆莫考或云相裏郡名造然未有的據不敢列於表】﹝世紀﹞文宗﹝名氏﹞李宗閔﹝事迹﹞【開成初爲杭州刺史遷太子賓客分司東都】﹝名氏﹞李中敏﹝事迹﹞【開成末爲杭州刺史】﹝世紀﹞武宗﹝名氏﹞裴夷直﹝事迹﹞【武宗初自中書舍人出爲杭州刺史】﹝世紀﹞宣宗﹝名氏﹞李遠﹝事迹﹞【大中十二年十月令狐綯擬李遠杭州刺史上曰吾聞遠詩雲長日惟消一局棋安能理人綯曰詩人托此爲髙興耳未必實然上曰且令往試觀之【通鑑】】﹝世紀﹞懿宗﹝名氏﹞崔彥曾﹝事迹﹞【咸通二年爲刺史開沙河塘【見地理誌】】﹝世紀﹞僖宗﹝名氏﹞周寶﹝事迹﹞【黃巢據宣歙寶自涇原徙鎭海軍節度使兼南面招討使僖宗入蜀加檢校司空寶練卒自守發杭州兵戍縣鎭】﹝名氏﹞董昌﹝事迹﹞【以土團討王郢有功補石鏡鎭將黃巢寇杭引兵過臨安不敢犯周寶表昌爲杭州刺史昌乃團諸縣兵爲八都】﹝世紀﹞昭宗﹝沿革﹞置杭州防禦使【龍紀元年】賜杭州防禦使號武勝軍防禦使【景福元年】升武勝軍防禦使爲都團練蘇杭等州觀察使【二年】尋廢團練觀察使徙鎭海軍節度使治杭州【光化元年】﹝名氏﹞錢鏐﹝事迹﹞【乾符二年浙西裨將王郢亂石鑑鎭將董昌表鏐偏將擊破之黃巢掠浙東至臨安鏐出奇兵邀擊射殺其將巢遂引兵過董昌爲刺史以鏐爲都指揮使中和四年鏐攻破越州殺觀察使劉漢宏乃奏昌代漢宏而自居杭州光啟三年拜左衛大將軍杭州刺史昭宗時拜杭州防禦使又拜都團練使景福二年爲蘇杭觀察使七月發民夫二十萬及十三都軍士築杭州羅城周七十里九月拜鎭海軍節度使幹寧元年加同中書門下平章事二年董昌反越州鏐以聞詔封鏐彭城郡王浙江東道招討使董昌平拜鎭海威勝兩軍節度使加檢校太尉中書令鏐如越受命還治錢塘光化元年移鎭海軍於杭州加鏐檢校太師攺鄕裏曰廣義鄕勛貴裏所居營曰衣錦營未幾升營爲衣錦城天順元年封吳王四年升衣錦城爲安國衣錦軍梁太祖卽位封吳越王兼淮南節度使未拜正明三年加天下兵馬都元帥開府置官屬】右並據前志參以新唐書重行考訂閒有增損其名氏𨿽存而歲月事迹無所考者自當用唐以前比例但旣見前志姑附著於後相裏君【造虛白亭】

元藇【河南人右司郎中作冷泉亭】裴常棣【河東聞喜人兵部郎中作觀風亭】杜陟

陸則李幼

崔鄯【貝州武城人】路異

殷亮【給事中】韋敻【京兆杜陵人虞部郎中】

崔恂【鄭州人水部郎中】獨孤嶼【洛陽人侍禦史】

李士挹【宗室】封亮【渤海人司封員外郎】雙士恪【天水郡人右武衛大將軍定相二州總管杭州刺史呂國公】薛自勉【河東汾陰人司動員外郎】

薛瑩【河東汾陰人】盧涇【範陽涿縣人】

楊行矩【上蔡人蔡州總管】柳徳義【河東人】

史令卿【建康人祠部郎中】杜信【京兆人刑部員外郎】

李�裴﹝王玉﹞

劉暹【字上昭】李幼公【姑臧大房】

李力牧【百藥族】張﹝�介﹞

崔元獎【淸河大房吏部侍郎】崔涓【博陵人】咸淳臨安志卷之四十六

志﹝三十一﹞

秩官四

古今郡守表﹝國朝建隆至靖康﹞﹝世紀﹞皇朝太祖皇帝【建隆元年庚申】﹝沿革﹞吳越王帶﹝名氏﹞錢俶

﹝世紀﹞太宗皇帝【太平興國三年戊寅】﹝沿革﹞吳越王錢俶入朝國除置知州﹝名氏﹞範旻﹝事迹﹞【五月丙戌以考功郎中權知兩浙諸州事初旻自淮南歸朝上將用爲翰林學士盧多遜言杭州初復非旻不可治上乃謂旻曰卿且爲朕行卽當召卿矣錢氏據兩浙踰八十年外厚貢獻內事奢僭地狹民眾賦斂苛暴𨿽魚卵菜茹纖悉收取斗升之逋罪至鞭背每笞一人諸案吏人各持簿列於庭先唱一簿以所負多少量爲笞數笞已次吏復唱而笞之盡諸簿乃止少者猶笞數十多者至五百餘訖於國除民苦其政旻旣至悉條奏請蠲除之詔從其請】﹝名氏﹞李繼凝﹝事迹﹞【以兩浙轉運使知召還拜樞密直學士無年月可考】﹝世紀﹞【端拱二年己丑】﹝名氏﹞劉知信﹝事迹﹞【四月以亳州觀察使知】﹝世紀﹞【淳化四年癸巳】﹝名氏﹞王化基﹝事迹﹞【眞定府人五月以工部侍郎知遷禮部召還拜參知政事】﹝世紀﹞【至道元年乙未】﹝名氏﹞魏羽﹝事迹﹞【歙州婺源人自知潭州徙知眞宗卽位遷工部侍郎召還】﹝世紀﹞【三年丁酉】﹝名氏﹞張去華﹝事迹﹞【六月丙午以新知益州攺知】﹝世紀﹞眞宗皇帝【咸平二年己亥】﹝事迹﹞【四月戊寅去華徙知蘇州】﹝名氏﹞張詠﹝事迹﹞【濮州鄄城人是日以禦史中丞爲工部侍郎知詠以剛方自任以嚴猛爲治禦下甚峻性果決郡事多出於獨斷屬歲歉民多鬻私鹽以自給犯者甚眾連捕數百人詠悉寬其罰而遣之官屬請曰不痛繩之恐無以禁詠曰錢唐十萬民饑者八九苟不以鹽自活一旦蜂聚數千輩爲寇盜則其患甚矣當俟秋成乃仍舊法是歲民獲安濟又有民家子與姊婿訟家用婿言妻父臨終此子三歲故見命掌貲產且有遺書令異日以十之三付子餘七分與婿詠覽之以酒酹地曰汝妻父智人也以子幼甚故托汝儻遽以家財十之七與子則子死於汝手矣亟命以十之七給其子餘三分給婿皆服其斷拜泣而去】﹝世紀﹞【四年辛丑】﹝事迹﹞【九月辛卯州民詣闕獻土星圖一銀百兩乞畱知州詔獎詠仍還其銀代還知永興軍拜尙書右丞】﹝世紀﹞【五年壬寅】﹝名氏﹞宋太初﹝事迹﹞【澤州晉城人五月癸丑以右諫議大夫知十一月甲午徙知廬州】﹝名氏﹞王仲華﹝事迹﹞【是日以太常少卿知蘇州攺右諫議大夫知】﹝世紀﹞【六年癸卯】﹝事迹﹞【仲華徙知虔州】﹝名氏﹞薛映﹝事迹﹞【六月丁亥以禮部郎中知制誥權判度支爲諫議大夫知映臨決﹝上逢下﹞銳州無畱事是時起居舍人直史館姚鉉爲轉運使檄屬郡當直司毋得輒斷徒以上罪映卽奏徙流笞杖自有科條苟情狀明白何須系獄以累和气詔天下凡徒流罪人於長吏前對辯如無所異聽遣決之朝廷施用其言在杭五年其治嚴明吏不能欺每五鼓冠帶黎明據案決事𨿽寒暑無一日異入知通進銀臺司兼門下封駁事】﹝世紀﹞【景徳四年丁未】﹝名氏﹞王濟﹝事迹﹞【九月辛巳以工部郎中知時薛映滿議擇代馮拯曰余杭比諸道易治上曰方面之寄古諸侯也常時無事則爲易治吳人輕巧苟預備非常安可謂之易也因閱班簿指孫僅王濟謂王旦曰二人孰優旦曰濟有吏幹可副是選上面加慰諭仍戒以朝廷闕失許密疏上言吳越俗尙華靡濟矯以素質用瓦缶木杓爲犒設之具吏民竊哂之濟不爲變郡城西有錢唐湖可漑田千餘頃歲久湮塞命工浚治增置斗門以防潰溢之患仍以白公舊記刻石湖側民頗利之徙知洪州】﹝世紀﹞【大中祥符三年庚戌】﹝名氏﹞戚綸﹝事迹﹞【應天府楚丘人九月壬午以樞密直學士戶部郎中知就加左司郎中】﹝世紀﹞【五年壬子】﹝事迹﹞【正月甲戌綸與轉運使陳堯佐言浙江壞岸漸逼州城望遣使自京師部掃匠濠寨赴州工役詔從之令馳驛而往命轉運使更互檢校遂以埽岸易柱石之制𨿽免水患而眾頗非其變法】﹝世紀﹞【七年甲寅】﹝名氏﹞薛顏﹝事迹﹞【三月癸卯綸徙知揚州以太僕少卿知八年以新修冊府元龜賜洪杭二州】﹝世紀﹞【九年丙辰】﹝名氏﹞馬亮﹝事迹﹞【九月己酉自知升州移知丁卯詔如聞杭州葺江岸卒執役水中苦足疾而死者甚眾宜令知州馬亮拯療之十月己卯加集賢院學士亮築堤而工未就詔問亮所以捍江之策亮至禱於伍員祠下明日潮爲之卻又出橫沙數里堤遂以成又上言近歲以來父祖未葬而多別財異爨甚傷風教請自今未葬者不得析居】﹝世紀﹞【天禧元年丁巳】﹝事迹﹞【亮攺工部侍郎知廬州】﹝世紀﹞【三年己未】﹝名氏﹞王欽若﹝事迹﹞【六月甲午以尙書右僕射兼中書門下平章事除太子太保判賜

禦制詩一首【見禦制門】仍命依韻和進】﹝世紀﹞【四年庚申】﹝事迹﹞【八月召欽若知相州】﹝名氏﹞王隨﹝事迹﹞【九月己酉自權知閒封府爲給事中知】﹝世紀﹞【幹興元年壬戌】﹝事迹﹞【二月戊辰隨授祕書少監知湧州】﹝名氏﹞李及﹝事迹﹞【三月壬申以樞密直學士知於時內侍江徳元居中用事其弟徳明奉使過杭及待之薄僚佐驚曰江使者兄弟榮枯大臣如反掌耳今公不加禮待之公𨿽不求福獨不畏其爲禍乎及曰待之如是足矣旣而徳明謂僚佐曰李公春秋髙何不求閒郡以自處而居杭繁劇之地邪僚佐走語及曰果然江使者之言可懼也及笑曰及老矣誠得閒郡以自逸庸何傷旣而徳明亦不能傷也時人重其操守及資性淸介治尙簡嚴喜慰薦下吏而樂道人之善在杭惡其風俗輕靡未嘗事宴遊一日微雪遽出郊眾謂當命賓朋爲髙會乃獨造林逋淸談至暮而歸任中未嘗巿物及去惟置白樂天集一部】﹝世紀﹞仁宗皇帝【天聖元年癸亥】﹝事迹﹞【九月丁亥及徙知應天府兼南京畱守司】﹝名氏﹞周起﹝事迹﹞【是月自知揚州祕書監移知】﹝世紀﹞【四年丙寅】﹝名氏﹞馬亮﹝事迹﹞【天聖四年三月庚辰自知亳州爲工部尙書集賢殿學士移知未行復知亳州凡牧守以嘗蒞郡有事迹乃書若𨿽除而未行及已行而他徙者則否恐覽者疑其遺軼故書此以見例】﹝名氏﹞胡則﹝事迹﹞【婺州永康人自太常少卿知福州爲諫議大夫知】﹝世紀﹞【六年戊辰】﹝名氏﹞李諮﹝事迹﹞【正月戊午自知洪州爲給事中知】﹝世紀﹞【七年己巳】﹝事迹﹞【十月丙戌諮徙知永興軍】﹝名氏﹞朱巽﹝事迹﹞【揚州天長人以新知河中府攺知忠願自守上稱爲長者】﹝世紀﹞【八年庚午】﹝事迹﹞【四月甲申巽爲集賢院學士五月乙丑徙巽知揚州】﹝名氏﹞陳從易﹝事迹﹞【泉州人五月以龍圖閣直學士知】﹝世紀﹞【九年辛未】﹝事迹﹞【正月從易卒於官】﹝名氏﹞張觀﹝事迹﹞【絳州人二月己丑以尙書兵部員外郎知初名正觀至是禦筆去上一字代還判國子監】﹝世紀﹞【明道二年癸酉】﹝名氏﹞胡則﹝事迹﹞【四月甲子自知陳州再知】﹝世紀﹞【景佑元年甲戌】﹝事迹﹞【四月甲辰則除兵部侍郎致仕】

﹝名氏﹞鄭向﹝事迹﹞【開封陳畱人四月丙午以龍圖直學士知】﹝世紀﹞【三年丙子】﹝事迹﹞【四月庚午向卒於官】

﹝名氏﹞兪獻卿﹝事迹﹞【歙州人四月辛未以集賢院學士知】【眞宗朝嘗爲仁和令曁知州事一日暴風江潮溢決堤勢不可禦獻卿鑿西山石作堤數十里民用便之賜詔褒諭】﹝世紀﹞【四年丁丑】﹝事迹﹞【十二月庚午獻卿爲給事中】﹝世紀﹞【寶元元年戊寅】﹝名氏﹞柳植﹝事迹﹞【六月癸未自知蘇州移知】﹝世紀﹞【二年己卯】﹝事迹﹞【八月辛未植爲翰林學士】﹝名氏﹞司馬池﹝事迹﹞【八月丁丑自知同州爲兵部郎中知】﹝世紀﹞【康定元年庚辰】﹝事迹﹞【江鈞張從革爲兩浙轉運使惡池捃摭其事條奏之九月辛酉降知虢州先是吏有盜官銀稱爲鈞償私費而從革之姻犯稅陰遣人私請或謂可以此報池獨不較】﹝名氏﹞張若谷﹝事迹﹞【是日自知應天府爲龍圖閣直學士移知】﹝世紀﹞【慶曆元年辛巳】﹝事迹﹞【五月壬申若谷徙知鄭州】﹝名氏﹞鄭戩﹝事迹﹞【蘇州人五月辛未以資政殿學士知西湖漑民田數百頃歲久不治葑泥湮塞又爲豪族與僧寺規占甚多戩乃發屬縣丁數萬盡辟之民賴其利後有詔歲常修導】﹝世紀﹞【二年壬午】﹝事迹﹞【六月癸未戩除給事中知並州】﹝名氏﹞蔣堂【宜興人六月甲午以左司郎中知】﹝世紀﹞【三年癸未】﹝事迹﹞【六月丁巳堂除樞密直學士知益州移河中府再知】﹝名氏﹞楊偕【九月壬辰以知越州左司郎中攺知上太平可致十象圖】﹝世紀﹞【四年甲申】﹝事迹﹞【六月大風驅潮江岸土石嚙去殆半偕與運使田瑜急督人徒負土以置斷防卒免墊溺遂相與議全築條上方略約工四十萬計及籍吏之可使者以驛聞詔以堤事付之兼命通判等分董其役發江淮南二浙福建之兵調十縣丁壯合五千人輦石畚土持臿節杵之役相屬於數十里之外方苦盛寒無一告勞者十二月新堤成重修石堤記】﹝世紀﹞【五年乙酉】﹝名氏﹞方偕﹝事迹﹞【莆田人十月戊寅自淮南江浙荊湖制置發運使徙知】﹝世紀﹞【七年丁亥】﹝事迹﹞【七月庚子偕除太常少卿分司西京偕本以吏事進而杭訟牒素煩決遣無畱事以病故分司】﹝世紀﹞【皇佑元年己丑】﹝沿革﹞詔守臣管勾一路兵馬鈐轄司事﹝名氏﹞範仲淹﹝事迹﹞【正月乙卯自知鄧州移知七月加尙書禮部侍郎】﹝世紀﹞【二年庚寅】﹝事迹﹞【是年吳中大饑殍殣枕路仲淹發粟及募民存餉爲術甚備吳人喜競渡日出宴湖上自春至夏居民空巷出遊又諭諸寺主首曰饑歲工價至賤可以大興土木之役於是諸寺工作鼎興又新倉敖吏捨日役千夫監司奏劾杭州不卹荒政嬉遊不節及公私興造傷耗民力公乃自條敍所以宴遊及興造皆欲以發有餘之財以惠貧者貿易飲食工技服力之人仰食於公私者日無慮數萬人荒政之施莫此爲大是歲兩浙惟杭州晏然民不流徙】【十月加戶部侍郎】【十一月辛酉徙京東東路安撫使知靑州】﹝名氏﹞張方平﹝事迹﹞【宋城人是日自知江寧府移知言畿內稅賦之重及請減定剌配刑名等法遷禮部侍郎】﹝世紀﹞【三年辛卯】﹝名氏﹞呂溱﹝事迹﹞【揚州人六月甲午以起居舍人知除糾察在京刑獄管當三班院】﹝世紀﹞【五年癸巳】﹝名氏﹞孫沔﹝事迹﹞【會稽人四月壬午以樞密直學士給事中知】【仁宗解禦帶賜之行至南京召爲樞密副使】﹝名氏﹞李兌﹝事迹﹞【許州人八月己未以戶部郎中知】【仁宗飛白書安民字以賜之介靜簡嚴年老而精明有所舉措要使民便安之】﹝世紀﹞【至和元年甲午】﹝名氏﹞孫沔﹝事迹﹞【二月壬戌以資政殿學士知浙俗貴僧或縱婦女與私沔嚴察之杖配者甚眾】﹝世紀﹞【嘉佑元年丙申】﹝事迹﹞【八月戊午徙沔京東西安撫使知靑州】﹝名氏﹞何中立﹝事迹﹞【許州人是月壬戌自知陳州徙知】﹝世紀﹞【二年丁酉】﹝事迹﹞【八月癸酉中立卒於官】﹝名氏﹞梅摯﹝事迹﹞【成都府人九月戊寅以龍圖閣直學士尙書吏部郎中知仁宗賜詩寵行【見聖制門】摯以詩之首章名堂曰有美】﹝世紀﹞【三年戊戌】﹝事迹﹞【六月丙辰摯徙知江寧府】﹝名氏﹞唐詢﹝事迹﹞【錢塘人是日自知蘇州知】﹝世紀﹞【五年庚子】﹝事迹﹞【九月甲辰詢除吏部郎中】﹝名氏﹞施昌言【通州靜海人是日以尙書刑部侍郎知】﹝世紀﹞【七年壬寅】﹝事迹﹞【八月甲申昌言除龍圖閣學士河東路經略安撫使】﹝名氏﹞沈遘﹝事迹﹞【杭州人是日以尙書禮部郎中知令行禁止人有貧不能葬及女子孤無以嫁者以公使錢葬嫁數百人倡優養良家女爲己子者奪歸其父母接遇士大夫多得其歡心所部吏尢樂傾盡爲之耳目剌閭巷閒事纖悉卽知故事至立斷眾莫不駭伏小民有犯情稍不善不問法輕重斷訖彊刺爲卒刺者數百人人屏息不敢犯議者以其嚴比孫沔然沔苛暴銳於懲惡至遘善人亦懼焉晨起治事及午事畢出與賓舊往還從容談笑以示有餘士人夫交稱其能嘗作南井引西湖水入城以便民汲人呼爲沈公井遷吏部郎中召爲幹當三班院】﹝世紀﹞英宗皇帝【治平元年甲辰】﹝名氏﹞王琪﹝事迹﹞【成都人九月甲戌以樞密直學士同判太常寺知】【十一月己亥轉右諫議大夫】﹝世紀﹞【二年乙巳】﹝事迹﹞【琪徙知揚州】﹝名氏﹞蔡襄﹝事迹﹞【興化軍仙遊人二月以端明殿學士尙書禮部侍郎知爲政精明吏不能欺】﹝世紀﹞【三年丙午】﹝事迹﹞【五月甲寅襄徙知應天府】﹝名氏﹞胡宿【常州晉陵人四月庚戌以尙書吏部侍郎觀文殿學士知淸儉謹默內剛外和其蒞官治事謹重不輒發發亦不可回臨民篤恭不略細故人尢愛之】﹝世紀﹞【四年丁未】﹝事迹﹞【六月甲子宿以太子少師致仕卒於州】﹝名氏﹞呂溱﹝事迹﹞【六月甲戌以龍圖閣直學士再知九月辛丑溱除知開封府】﹝名氏﹞祖無擇﹝事迹﹞【十月丁未以右諫議大夫加龍圖閣學士知嘗作介亭於鳳凰山】﹝世紀﹞神宗皇帝【熙寧二年己酉】﹝名氏﹞鄭獬﹝事迹﹞【安州人五月辛未以翰林侍讀學士戶部郎中知】﹝世紀﹞【三年庚戌】﹝事迹﹞【四月己卯獬徙知靑州】﹝名氏﹞趙抃﹝事迹﹞【衢州西安人四月以資政殿大學士知抃和易長厚所至必興學校勸獎後進爲政視其俗之厚薄與事多寡設施爲術不同杭故多盜聞抃性寬大細民多駢聚爲盜抃捕獲其情重者黥配他州盜遂遁去境內以淸】【十二月徙知靑州】﹝名氏﹞沈立﹝事迹﹞【和州人是月庚申以知越州移知除審官西院】﹝世紀﹞【五年壬子】﹝名氏﹞陳襄﹝事迹﹞【福州人五月乙未自知陳州以尙書刑部郎中知制誥知有學行所至務先學校至親爲講解好薦進人才喜慍不形於色爲政多慕古人所爲杭爲都會賓旅之衝又屬朝廷相繼遣使公外應接使客內撫循士民州不知其擾杭𨿽號水鄕而其地斥鹵可食之水常不繼唐相國李長源舊爲六井引西湖以飲民井旣久廢不修水遂不應民用襄命工討其源流渫而甃之井遂可食𨿽遇旱歲民用沛然有勸學文見學校門】﹝世紀﹞【七年甲寅】﹝事迹﹞【六月己巳襄移知應天府與楊繪兩易其任】﹝名氏﹞楊繪﹝事迹﹞【漢州人六月己巳自應天府徙知再入爲翰林學士兼侍讀】﹝名氏﹞沈起﹝事迹﹞【明州人九月自知潭州移知爲人寬和臨事明敏】﹝世紀﹞【九年丙辰】﹝名氏﹞蘇頌﹝事迹﹞【正月丙寅以祕書監集賢院學士知時吳越薦饑一日出遇百餘人遮道泣訴曰某等以轉運使賣所逋巿易緡錢晝系公庭夜禁廂院𨿽死無可償者頌曰吾今釋汝使汝得營生事衣食之餘悉以償官期以歲月而足可乎皆曰不敢負於是縱之轉運使大怒欲奏公沮壞法令而償責者乃先期而至遂不復言一日燕有美堂聞將兵結集謀害官吏郡人喧傳恐懼不安頌談笑自如密諭兵官捕爲首者械送獄中逮夜會散而坐客不知也召爲提舉中太一宮修】【仁宗】【英宗正史】﹝世紀﹞【十年丁巳】﹝名氏﹞趙抃﹝事迹﹞【五月癸亥自知越州資政殿大學士右諫議大夫移知十月戊子抃言吳越國王錢氏有墳廟在錢塘臨安縣棟宇頹圮林木荒穢欲令兩縣選僧道主管歲度其徒各一人從之朝旨欲修杭州城抃度出於人者數千萬獨奏杭人新罹旱災未可興工乞罷役呂氏家塾記云抃再守錢塘天下劇郡從容爲之其政本於愷悌然不嚴而肅民莫敢犯議者謂抃治民𨿽西京所稱循吏不能過也】﹝世紀﹞【元丰二年己未】【抃以舊職加太子太保致仕】﹝名氏﹞鄧潤甫﹝事迹﹞【建昌人正月己丑以右諫議大夫知撫州知】﹝世紀﹞【四年辛酉】﹝事迹﹞【四月乙酉潤甫除龍圖直學士徙知成都府】﹝名氏﹞張詵﹝事迹﹞【浦城人是日以龍圖閣直學士知成都府攺知將行詔權知熙州經田各熙河事旣而赴杭州】﹝世紀﹞【八年乙丑】﹝事迹﹞【詵請解郡事遷正議大夫提舉杭州洞霄宮】﹝名氏﹞蒲宗孟﹝事迹﹞【閬州人七月庚戌以新知揚州太中大夫資政殿學士攺知嘗集錢唐詩自宋齊以來至元丰閒凡三千餘篇爲三十卷行於世】﹝世紀﹞哲宗皇帝【元佑元年丙寅】

﹝世紀﹞【二年丁卯】﹝事迹﹞【十一月己酉宗孟徙知鄆州】﹝名氏﹞楊繪﹝事迹﹞【是月庚申以朝散大夫天章閣待制再知吏事敏給主於愛下𨿽胥史皁隸有過多容之】﹝世紀﹞【三年戊辰】﹝事迹﹞【六月繪卒於官】﹝名氏﹞熊本﹝事迹﹞【六月癸巳以龍圖閣待制知越州攺知】﹝世紀﹞【四年己巳】﹝事迹﹞【五月庚午本徙知江寧府】﹝名氏﹞蘇軾﹝事迹﹞【眉州人自翰林學士乞郡三月丁亥得旨以龍圖閣學士知軾熙寧四年通判杭州後十六年爲守歲適水潦饑疫相仍爲請於朝得減上供米三之一故谷不翔踴復以所賜度牒益巿粟濟饑殍明年賤糶常平米又作糜粥遺人命醫官分治疾病賴以全活者甚眾開西湖疏茅山鹽橋河修治堰閘浚城中六井與民興利除害講究甚悉邵人徳之爲生立祠按公在郡便民事迹最多已各見本門玆不詳著】﹝世紀﹞【六年辛未】﹝事迹﹞【二月召軾爲翰林承旨】﹝名氏﹞林希﹝事迹﹞【二月癸巳以天章閣待制知潤州攺知】【三月癸酉詔遷一官】﹝世紀﹞【七年壬申】﹝事迹﹞【十月丁丑希除禮部侍郎】﹝名氏﹞王存﹝事迹﹞【八月癸亥以吏部尙書知大名府攺知】﹝世紀﹞【紹聖元年甲戌】﹝事迹﹞【八月丁丑存提舉江寧府崇禧觀】﹝名氏﹞陳軒﹝事迹﹞【建州建陽人是月乙酉以知廬州龍圖閣待制攺知】﹝世紀﹞【三年丙子】﹝事迹﹞【八月辛巳軒徙知江寧府】﹝名氏﹞韓宗道﹝事迹﹞【眞定人是日自知瀛州寶文閣待制攺知】﹝世紀﹞【四年丁丑】﹝事迹﹞【宗道以疾請老詔以舊職加通議大夫致仕命未下卒】﹝名氏﹞李琮﹝事迹﹞【七月戊辰以刑部侍郎爲寶文閣待制知】﹝世紀﹞【元符元年戊寅】﹝事迹﹞【八月琮徙知永興軍】﹝名氏﹞林希﹝事迹﹞【九月己酉以中大夫知亳州攺知】﹝世紀﹞【二年己卯】﹝名氏﹞丰稷﹝事迹﹞【以龍圖閣待制知】﹝世紀﹞【三年庚辰】﹝事迹﹞【四月己酉稷除諫議大夫】﹝名氏﹞呂惠卿﹝事迹﹞【是日以檢校司徒鎭南軍節度使知延安府攺知】﹝世紀﹞徽宗皇帝【建中靖國元年辛巳】﹝事迹﹞【三月癸亥惠卿爲觀文殿學士右銀靑光祿大夫提舉杭州洞霄宮】﹝名氏﹞龔原﹝事迹﹞【是日以知壽州爲寶文閣待制攺知戊子爲集賢殿修撰知揚州】﹝名氏﹞陳軒﹝事迹﹞【是日以龍圖閣學士新知揚州再知】﹝世紀﹞【崇寧元年壬午】﹝事迹﹞【四月癸卯軒徙知福州】﹝名氏﹞鄒浩﹝事迹﹞【是日以寶文閣待制知江寧府攺知】【五月己卯移知越州】﹝名氏﹞呂惠卿﹝事迹﹞【閏六月己未以觀文殿學士再知】【八月移知揚州】﹝名氏﹞蔣之奇﹝事迹﹞【十月癸亥以知樞密院事爲觀文殿學士知】﹝世紀﹞【二年癸未】﹝名氏﹞宇文昌齡﹝事迹﹞【九月乙巳以寶文閣待制知越州攺知】﹝世紀﹞【四年乙酉】﹝事迹﹞【三月昌齡以中大夫致仕】﹝名氏﹞王寧﹝事迹﹞【六月戊子以尙書吏部侍郎爲顯謨閣待制知】【七月丙申攺知海州】﹝名氏﹞曾孝廣﹝事迹﹞【七月丁巳以戶部尙書爲天章閣待制知】【十一月丙午徙知泰州】﹝世紀﹞【五年丙戌】﹝名氏﹞呂惠卿﹝事迹﹞【八月癸酉以觀文殿學士知靑州攺知三除】﹝世紀﹞【大觀元年丁亥】﹝名氏﹞曾孝蘊﹝事迹﹞【四月辛未以顯謨閣待制淮南江浙荊湖等路發運使知旣而攺知濠州】﹝名氏﹞朱彥﹝事迹﹞【五月戊申以顯謨閣待制新知洪州攺知】﹝世紀﹞【二年戊子】﹝事迹﹞【正月庚申彥徙知潁昌府】﹝名氏﹞王煥之﹝事迹﹞【三月辛酉以顯謨閣待制知潭州攺知】﹝世紀﹞【三年己丑】﹝名氏﹞席震﹝事迹﹞【二月壬午以徽猷閣待制知潭州攺知五月丁卯攺知廣州壬申復知】﹝名氏﹞蔡薿﹝事迹﹞【七月丁未以奉議郎知和州爲顯謨閣待制知】【十月甲戌除給事中】﹝名氏﹞張商英﹝事迹﹞【十二月癸酉以龍圖閣學士知乘驛赴闕】﹝世紀﹞【四年庚寅】﹝事迹﹞【二月辛未商英除資政殿學士中太一宮使】﹝名氏﹞劉逵﹝事迹﹞【隨州隨縣人二月壬辰以提舉亳州明道宮知】【六月庚午除資政殿學士癸未詔乘驛赴闕】﹝名氏﹞張閣﹝事迹﹞【河陽人九月壬申以翰林學士爲龍圖閣學士知杭久闕守郡事廢弛閣經理有敍首去惡少之爲民害者郡人爲生立祠召爲兵部侍郎】﹝世紀﹞【政和元年辛卯】﹝名氏﹞龐寅孫﹝事迹﹞【九月辛酉以司農卿爲顯謨閣待制知】﹝世紀﹞【三年癸巳】﹝事迹﹞【六月丙子寅孫除徽猷閣直學士】﹝世紀﹞【四年甲午】﹝名氏﹞董正封﹝事迹﹞【八月甲子以中大夫集賢殿修撰爲徽猷閣待制知】﹝世紀﹞【五年乙未】﹝名氏﹞李偃﹝事迹﹞【八月甲辰以起復集賢殿修撰爲徽猷閣待制知偃嘗奏湯村巖門白石等處並邊錢唐江通大海日受兩潮漸致侵嚙乞依六和寺岸用石砌疊詔令轉運使劉旣濟措置】【十二月癸亥徙爲河南尹】﹝世紀﹞【六年丙申】﹝名氏﹞趙﹝山蒙﹞﹝事迹﹞【閏九月戊辰以中奉大夫右文殿修撰京畿轉運使爲徽猷閣待制知】﹝世紀﹞【宣和元年己亥】﹝事迹﹞【八月丙戌﹝山蒙﹞移知潭州】﹝名氏﹞趙霆﹝事迹﹞【是日以徽猷閣待制江淮荊浙等路發運使知】﹝世紀﹞【二年庚子】﹝沿革﹞領浙西安撫使﹝事迹﹞【十二月丁亥霆徙知靑州】﹝名氏﹞曾孝蘊﹝事迹﹞【是日以朝請大夫天章閣待制新知睦州再知】﹝世紀﹞【三年辛丑】﹝事迹﹞【四月丁酉孝蘊爲顯謨閣直學士】﹝名氏﹞蔡薿﹝事迹﹞【十月辛未以通議大夫提舉嵩山崇福宮再知】﹝世紀﹞【四年壬寅】﹝事迹﹞【十一月癸巳薿提舉南京鴻慶宮】﹝名氏﹞翁彥國﹝事迹﹞【十二月甲午以朝散大夫徽猷閣直學士知江寧府攺知】﹝世紀﹞【七年乙巳】﹝事迹﹞【十一月辛巳彥國除提舉南京鴻慶宮】﹝名氏﹞唐恪﹝事迹﹞【是日以延康殿學士正議大夫知潭州攺知】﹝世紀﹞欽宗皇帝【靖康元年丙午】﹝事迹﹞【正月己巳恪除吏部尙書】﹝名氏﹞翁彥國﹝事迹﹞【是日以朝散大夫徽猷閣直學士再知】【是月乙未攺知鎭江府】﹝名氏﹞毛友﹝事迹﹞【二月甲辰以朝請大夫延康殿學士知十月乙巳除宮祠】﹝名氏﹞葉夢得﹝事迹﹞【十月乙卯以朝奉大夫復龍圖閣待制知】咸淳臨安志卷之四十七

志﹝三十二﹞

秩官五

古今郡守表﹝建炎至乾道七年三月﹞﹝世紀﹞髙宗皇帝【建炎元年丁未】﹝名氏﹞侍其傅﹝事迹﹞【九月丁未以朝議大夫直祕閣新知眞州充集賢殿修撰知】【舊志以錢伯言爲中興牧守之首今考系年錄】【建炎元年八月戊午杭卒陳通作亂囚守臣葉夢得丁丑伯言以尙書吏部侍郎爲龍圖閣直學士知杭州本路軍馬並聽節制十月甲子伯言移知鎭江府按是年九月丁未傅已授杭州之命是時杭卒未定伯言當未到郡故今不得而書考吏部題名俓書伯言爲左選侍郎除顯謨直學士知鎭江府尢可爲據】﹝世紀﹞【二年戊申】﹝事迹﹞【四月丁卯傅徙知宣州】﹝名氏﹞康允之﹝事迹﹞【七月庚戌以徽猷閣待制知】﹝世紀﹞【三年己酉】﹝沿革﹞移浙西安撫司於鎭江府臨安守臣帶浙西同安撫使【國朝會要書建炎三年十二月三日詔升杭州爲臨安府其守臣可令帶浙西同安撫使以帥司移在鎭江故有是命系年錄書建炎三年七月辛卯升杭州爲臨安府八月己酉移浙西安撫使於浙西安撫使於鎭江府臨安守臣攺帶管內安撫使一以爲同安撫一以爲管內安撫今參考系年錄建炎三年十二月乙酉書守臣康允之事以同安撫使入銜四年六月又書罷守臣兼浙西同安撫使其管內安撫卻不見廢省月日合以會要爲據但月日則當以系年錄爲是】﹝事迹﹞【十二月乙酉元顏宗弼犯臨安府允之棄城遁保赭山】﹝世紀﹞【四年庚戌】﹝名氏﹞季陵﹝事迹﹞【處州人四月以徽猷閣待制知臨安府】﹝沿革﹞罷守臣兼浙西同安撫使帶兵馬鈐轄司事【時以防秋在近欲責任之專故也六月】﹝名氏﹞胡舜陟﹝事迹﹞【六月戊寅以徽猷閣待制知】【八月舜陟以憂去】﹝名氏﹞李光﹝事迹﹞【九月甲寅以徽猷閣待制知上欲移蹕臨安被旨節制臨安府見屯諸軍兼戶部侍郎督營繕事光經營撙節不擾而辦奏蠲減二浙積負及九邑科配以示施徳自近之意】﹝世紀﹞【紹興元年辛亥】﹝事迹﹞【正月三日光徙知洪州】﹝名氏﹞孫覿﹝事迹﹞【是日以朝奉郎提舉江州太平宮除龍圖閣待制知】﹝名氏﹞席益﹝事迹﹞【十一月二十六日以朝奉郎起居舍人除集英殿修撰知】﹝世紀﹞【二年壬子】﹝事迹﹞【正月十八日益徙知衢州】﹝名氏﹞宋輝﹝事迹﹞【是日以朝議大夫直龍圖閣發運副使除祕閣修撰知】【正月戊午三衙奏定臨安府左右廂巡爲百有十五鋪用卒六百七十三人三衛及本府兵各居其半己未詔修臨安城之頹圮者以修內司所集湖秀等五州役卒就築之】【十一月壬申奏言本府酒稅課利乞依揚州例權免分撥諸司應副本府支使俟移蹕日如舊從之】﹝世紀﹞【三年癸丑】﹝事迹﹞【二月二十五日輝除宮祠】﹝名氏﹞盧知原﹝事迹﹞【三月初五日以右中奉大夫徽猷閣待制都督府參謀官知】【五月十五日奏乞撥兵馬鈐轄司回易庫歸臨安府從之】【六月二十七日知原除宮祠】﹝名氏﹞梁汝嘉﹝事迹﹞【處州人七月初三日以右朝請郎直祕閣兩浙轉運副使除直龍圖閣知】【七月丙子汝嘉奏乞令本府依舊帶安撫使析浙西八州爲二分隸鎭江臨安時以防江爲重未克行九月二十日又奏乞將前守盧知原所置二十界地分依舊並作六界都監每界更差官一員同共管轄防虞人兵已團結保甲別差使臣一員使喚仍每界置望火臺一處量辦防火器具輪差兵級二十人令使臣部轄從之汝嘉在郡首繕庠序以示風化上自宮省下至營屯及百司官廨區處悉有方始成都邑】【上諭公曰前政宋輝俗而懶知原謬而執今得人矣】﹝世紀﹞【四年甲寅】﹝事迹﹞【八月詔以余杭縣南上下湖地置孳生牧馬監命臨安守臣兼提舉每馬五百匹爲一監】﹝世紀﹞【五年乙卯】﹝沿革﹞復移浙西安撫司於臨安府【以駐蹕之地宜增重事權故也】【三月丁酉】﹝事迹﹞【進顯謨閣直學士知三月丁酉兼兩浙西路安撫使】﹝世紀﹞【六年丙辰】﹝事迹﹞【八月初五日汝嘉除戶部侍郎】﹝名氏﹞汪思溫﹝事迹﹞【是月以太府少卿權知未幾免兼】﹝名氏﹞李謨﹝事迹﹞【二十九日以左中奉大夫直寶文閣知鎭江府攺知】﹝名氏﹞呂頤浩﹝事迹﹞【十二月丙辰以鎭南軍節度使開府儀同三司荊湖南路安撫制置大使兼知潭州爲兩浙西路安撫制置大使兼知仍赴行在奏事訖之任時駐蹕平江頤浩至臨安處事甚有緒豪右莫敢犯禁始置浙江監渡官以舟大小定人數之多寡自是少風濤之厄】﹝世紀﹞【七年丁巳】﹝事迹﹞【正月初八日詔移知鎭江府】﹝世紀﹞【八年戊午】﹝事迹﹞【正月壬辰頤浩召赴行在】﹝名氏﹞張澄﹝事迹﹞【二月庚申以右朝請大夫集英殿修撰知建康府攺知上將還臨安澄先往措置受命星馳而至不數日前所闕者率皆辦焉】【八月澄升徽猷閣待制時臨安守臣任同京邑而澄有治劇之才甚得時譽】【十一月澄言臨安古都會引江爲河支流於城之內外交錯而相通舟楫往來爲利甚博歲久湮塞民頗病之頃由陛對嘗冒天聽乞因農隙略加浚治議者恐其勞民也至於今未克行之今駐蹕之地公私所載資於舟船者百倍前日所計特最關利害者兩河爾非盡開城中之河也臣再行講究更不調夫興工乞刷那兩浙諸州壯城及廂兵共千人赴本府量度緊慢開浚以工程計之半年之外河流無壅塞矣從之】﹝世紀﹞【十年庚申】﹝事迹﹞【六月初一日澄除戶部侍郎】﹝名氏﹞蔣璨﹝事迹﹞【是日以右中奉大夫直龍圖閣兩浙轉運副使知】【八月二十二日璨復爲兩浙轉運副使】﹝名氏﹞張匯﹝事迹﹞【是月二十四日以右朝散大夫直祕閣兩浙轉運副使知】【九月二十一日匯復爲兩浙轉運副使】﹝名氏﹞兪俟﹝事迹﹞【是月二十六日以右朝請大夫直祕閣知揚州除祕閣修撰知】﹝世紀﹞【十二年壬戌】﹝事迹﹞【十一月初四日俟除敷文閣直學士提舉江州太平觀】﹝名氏﹞王﹝日奐﹞﹝事迹﹞【是日以右中大夫集英殿修撰兩浙路轉運副使除敷文閣待制知】﹝世紀﹞【十三年癸亥】﹝事迹﹞【正月臨安府言獄空詔獎之】【五月甲申臨安府言本府及錢塘九縣獄皆空詔獎之】【六月丁酉﹝日奐﹞言太學將畢工養士之費當預備已括到民閒冒占白地錢歲入三萬緡有奇養士三百恐可足用從之】【八月初八日﹝日奐﹞除工部侍郎】﹝名氏﹞張叔獻﹝事迹﹞【是日以右朝奉郎直龍圖閣兩浙轉運副使知】﹝世紀﹞【十四年甲子】﹝事迹﹞【七月修錢塘江岸】【十一月初三日叔獻攺知紹興府】﹝名氏﹞張澄﹝事迹﹞【再除】【是日以龍圖閣學士右宣奉大夫知紹興府再知】﹝世紀﹞【十六年丙寅】﹝事迹﹞【五月浚臨安府運河】【九月十八日澄除慶遠軍節度使攺知溫州】﹝名氏﹞沈該﹝事迹﹞【十月初五日以左朝散大夫直祕閣兩浙轉運判官知】﹝世紀﹞【十七年丁卯】﹝事迹﹞【八月十四日該除權禮部侍郎】﹝名氏﹞趙不棄﹝事迹﹞【是日以右中奉大夫權工部侍郎除敷文閣待制知】﹝世紀﹞【十八年戊辰】﹝事迹﹞【六月十九日不棄除工部侍郎】﹝名氏﹞湯鵬舉﹝事迹﹞【是日以左中奉大夫直祕閣兩浙轉運判官除直敷文閣知】﹝世紀﹞【十九年己巳】﹝事迹﹞【七月修治西湖】【八月十七日鵬舉除司農卿】﹝名氏﹞宋貺﹝事迹﹞【八月二十三日以右通奉大夫權尙書戶部侍郎兼權知】﹝世紀﹞【二十一年辛未】﹝事迹﹞【閏四月十二日貺轉正奉大夫罷】﹝名氏﹞趙士粲﹝事迹﹞【是月十三日以左朝請大夫兩浙轉運判官兼權知】【九月十三日除直祕閣十九日正除知】﹝世紀﹞【二十三年癸酉】﹝事迹﹞【九月二十三日士粲除直敷文閣攺知紹興府】﹝名氏﹞曹泳﹝事迹﹞【是日以右朝請大夫直顯謨閣攺知十月初三日到任】﹝世紀﹞【二十四年甲戌】﹝事迹﹞【十一月兼權戶部侍郎】﹝世紀﹞【二十五年乙亥】﹝事迹﹞【十月二十三日泳罷】﹝名氏﹞韓仲通﹝事迹﹞【是月二十四日以右通奉大夫權刑部尙書兼詳定一司敕令兼權知】﹝世紀﹞【二十六年丙子】﹝事迹﹞【三月十七日仲通除戶部尙書依舊兼知】【七月丙寅詔罷臨安府歲貢禦服綾】【八月上曰臨安民有納本戶絹一疋被退因詢之云官中以不經攬戶不肯交朕令人用錢五千五百買之乃好衣絹已令韓仲通根治近在輦轂尙爾外方想不勝其獘也】﹝名氏﹞榮薿﹝事迹﹞【九月八日以右朝請大夫知常州除直祕閣知】【九月庚申薿請對上謂大臣曰朕當諭以束吏姦卽還商賈物貨及木植價錢勿畱民訟如見得曲直卽當面裁決其它如禦膳之屬近來未嘗取辦𨿽用片紙亦不責其供應沈該曰今日天府之獘莫大於此三者陛下洞照曲折又不以供應責之愛民如此天下幸甚】【閏十月乙卯初置臨安府左右廂官二員時城外已置南北廂官守臣榮薿乃請於城內增置二員分掌訟牒以京朝官爲之】﹝世紀﹞【二十七年丁丑】﹝事迹﹞【二月十一日以職事修舉轉右朝議大夫以磨勘轉右中奉大夫】【六月戊戌罷臨安府左右廂主管官以侍禦史周方崇言其徇情曲法人多嗟怨也】【七月十一日薿除權戶部侍郎】﹝名氏﹞張偁﹝事迹﹞【是日以右朝議大夫直祕閣兩浙轉運判官知】﹝世紀﹞【二十八年戊寅】﹝事迹﹞【九月轉右中奉大夫十一月除直顯謨閣】﹝世紀﹞【二十九年己卯】﹝事迹﹞【閏六月初九日偁除祕閣修撰知明州】﹝名氏﹞趙子潚﹝事迹﹞【是日以左朝請大夫直祕閣權發遣兩浙路計度轉運副使除直敷文閣權發遣子潚談笑剖決吏不能欺國醫王繼先蒼頭怙勢幹法子潚移牒逮之繼先畱其牒子潚以聞於上其不憚權貴如此勢家賃人子爲僕妾抑令立契謂之義男義女與父母永決子潚又禁之】﹝世紀﹞【三十年庚辰】﹝事迹﹞【二月十五日子潚除戶部侍郎】﹝名氏﹞錢端禮﹝事迹﹞【臺州人是日以右中大夫充祕閣修撰兩浙路計度轉運副使除右文殿修撰知】【七月十一日端禮除戶部侍郎】﹝名氏﹞黃仁榮﹝事迹﹞【是日以右中奉大夫直祕閣兩浙路計度轉運副使除直敷文閣知】﹝名氏﹞錢端禮﹝事迹﹞【九月初三日仁榮以憂去初四日以太中大夫權尙書戶部侍郎再兼權知】【十二月初命臨安府印造會子許於城內外與銅錢並行至是端禮乞令左藏庫應支見錢並以會子分數品搭應副從之東南用會子自此始】﹝世紀﹞【三十一年辛巳】﹝事迹﹞【正月十九日端禮罷】﹝名氏﹞趙子潚﹝事迹﹞【是日以左朝議大夫權尙書戶部侍郎除敷文閣待制再知】【都城多圮子潚請調三衙卒分築不擾而辦】﹝世紀﹞【三十二年壬午】﹝事迹﹞【七月十二日子潚言蒙恩遣中使李友仁賜臣實封禦﹝劃去戈攺答﹞曰京尹風化所先久聞循例成獘掊取民閒務結私惠自今後供饋營辦一切停罷已諭大臣卿宜遵守無習前獘臣以遵奉詔條爲職凡蠹國害民之事頗多革去上曰甚善卿才力有餘更宜子細求訪應有擾民事一一條具奏聞如今次停罷供饋等所省錢二萬餘貫文可以盡與民閒除去科擾】【九月十七日除尙書戶部侍郎仍兼知金使來議和子潚言交兵後事情叵測宜以軍禮待之一以示武二以從儉三以自備】【孝宗嗣位有恢復志常慮兵衛不武子潚練本府兵習爲鵝鸛魚麗陣勢上觀於便殿嘆息嘉獎賜以金帶】﹝世紀﹞孝宗皇帝【隆興元年癸未】﹝事迹﹞【正月十八日子潚罷】﹝名氏﹞林安宅﹝事迹﹞【是日以左朝請大夫尙書左司郎中除直顯謨閣知】【五月二十九日安宅差主管臺州崇道觀】﹝名氏﹞陳輝﹝事迹﹞【六月二日以右朝請大夫直祕閣兩浙轉運副使兼權知】【七月三日除直敷文閣】﹝世紀﹞【二年甲申】﹝事迹﹞【四月四日輝攺知建寧府又攺知湖州】﹝名氏﹞黃仁榮﹝事迹﹞【是月初八日以右中奉大夫直敷文閣兩浙轉運副使再知】【十一月二十六日仁榮罷】﹝名氏﹞吳芾﹝事迹﹞【是日以左朝議大夫試尙書吏部侍郎除敷文閣直學士知】【十二月初五日芾復爲吏部侍郎】﹝名氏﹞薛良朋﹝事迹﹞【是日以左朝奉大夫直顯謨閣兩浙轉運副使知】﹝世紀﹞【乾道元年乙酉】﹝事迹﹞【七月十八日良朋以警戢盜賊究心職事除直龍圖閣】﹝世紀﹞【二年丙戌】﹝事迹﹞【五月十一日良朋除權工部侍郎】﹝名氏﹞王炎﹝事迹﹞【是日以右朝奉大夫兩浙轉運副使除直敷文閣知】【十二月十三日以職事修舉除祕閣修撰】﹝世紀﹞【三年丁亥】﹝事迹﹞【五月二十六日炎除敷文閣待制知荊南府】﹝名氏﹞周淙﹝事迹﹞【是日以右朝請大夫直龍圖閣兩浙轉運副使知紹興二十五年嘗爲通判】﹝世紀﹞【四年戊子】﹝事迹﹞【七月壬戌臣僚言臨安府風俗自十數年來服飾亂常習爲胡裝聲音亂雅好爲胡樂如插棹篦不問男女如吹鷓鴣如撥胡琴如作胡舞所在而然此皆小人喜新初則效學以供戲笑久則習之爲非甚則上之人亦將樂之與之俱化矣臣竊傷悼中原士民淪於左衽延首企踵欲自致於衣冠之化者三四十年而不可得而東南禮義之民乃反墮於胡虜之習而不自知甚可痛也今都人靜夜十百爲羣咬鷓鴣撥胡琴使一人黑衣而舞眾人拍手和之道路聚觀便同夷落傷風敗俗不可不懲伏望戒敕守臣檢坐紹興三十一年指揮嚴行禁止犯者斷罪令眾自然知懼矣詔從之】【十一月十四日磨勘轉右朝議大夫】﹝世紀﹞【五年己丑】﹝事迹﹞【二月七日淙言西湖惟務深闊涓淨累降指揮禁止穢污今欲撩湖增置軍兵百人專委錢塘縣尉並壕寨官一員於階位內帶主管開湖管轄軍兵不住開撩不許妄有請佃包占或有違戾依蘇軾申請以違制論從之】【十五日以職事修舉除祕閣修撰】【四月十一日淙奏渾水淸水保安三閘已行修治今欲差官一員充監閘令管轄閘兵依時啟閉不住打淘河道免致湮塞乞從木府大小使臣內選辟從之】【七月初四日淙賒右文殿修撰再任】﹝世紀﹞【六年庚寅】﹝名氏﹞姚憲﹝事迹﹞【三月十二日以降授右朝散郎直祕閣兩浙運判除直敷文閣知】﹝名氏﹞胡昉﹝事迹﹞【十二月二十八日以右通直郎直祕閣兩浙運判除直敷文閣知】﹝世紀﹞【七年辛卯】﹝事迹﹞【正月十八日昉致仕】﹝名氏﹞韓彥古﹝事迹﹞【是月十九日以右朝請郎試大理少卿時暫兼知二十六日除祕閣修撰知】【三月八日彥古攺除右司郎中】﹝名氏﹞莫蒙﹝事迹﹞【是月二十日以右中大夫行大理少卿兼詳定一司敕令時暫兼知】

咸淳臨安志卷之四十八

志﹝三十三﹞

秩官六

古今郡守表﹝乾道七年四月至嘉定﹞﹝世紀﹞【乾道七年辛卯】﹝沿革﹞皇太子領尹置少尹﹝事迹﹞【四月二十七日詔令】【皇太子領臨安府尹蒙罷權二十九日禮部國史院太常寺言皇太子領臨安府尹討論典故下項一治所若就臨安府卽相去太遠今欲止就東宮少尹等官屬兩日一次將職事赴東宮取稟一見今臨安府通判及僉判職官並各廢罷卻置少尹一員判官二員推官三員余曹掾官緣臨安府系是行都難以全用京府體例並欲依舊一禮上曰臨安府官庭參仍拜冬年節及到罷等準此本府宣詔慮囚等少尹以下一面施行訖具事因申稟一本府日生公事並系少尹受領內命官犯罪及餘人流以上罪具事因聽裁酌其徒罪具案判準杖罪一面裁決一皇太子鑄臨安府印一面少尹就用見今臨安府印判官合鑄印一面安撫司印記職事亦合少尹兼領諸門場務等鎖匙並令少尹掌管一浙西安撫司及臨安府歲舉所部官緣有結罪保任一節只乞令少尹奏舉一安撫司及臨安府表奏皇太子系銜中書樞密院狀及應干文移並依典故系少尹以下簽書並各從之】【五月十二日詔晁公武除臨安府少尹李彥穎劉惇兼臨安府判官陸之望馬希言錢佃並除臨安府推官十五日詔皇太子用十八日就臨安府禮上遇出入或有馬前投狀自合收接十七日臨安府言皇太子領臨安府尹依已降旨揮施行外續條具事件一傳旨內降文字並合先賫詣皇太子宮啟封取令旨付下少尹等施行一訓諭風俗勸課農桑及應寬卹事件並合稟自皇太子坐奉令旨出榜施行其餘應干事務供應排辦收糴軍糧打造軍器剌塡軍兵大者轉委少尹同兩判官兩日一次赴東宮取稟一通判僉判職官職事各以次分管並稟少尹施行一本府應干非泛事務並送兩浙轉運司掌管施行一本府公吏隨逐少尹官屬抱公案赴東宮呈稟經由禁中合給入出皇城門號一本府文移朝省臺部系少尹以下系銜具申寺監本路監司少尹以下移牒並從之兩浙轉運副使沈復言皇太子領臨安尹聞已擇日開府浙西諸司見趁赴天申節上壽候聞府日庭賀詔開府日許就臨安府庭賀】﹝名氏﹞晁公武﹝事迹﹞【五月十五日以敷文閣直學士左朝議大夫除少尹】【七月初三日公武罷】﹝名氏﹞沈復﹝事迹﹞【是月初十日以左朝請郎直龍圖閣兩浙運副除權工部侍郎兼少尹】﹝世紀﹞【八年壬辰】﹝事迹﹞【正月十一日復除權戶部侍郎】﹝名氏﹞姚憲【是日以朝請大夫權戶部侍郎除權工部侍郎兼少尹】【八月十六日憲除左諫議大夫】﹝名氏﹞莫蒙﹝事迹﹞【是月十九日以中大夫試大理卿除權工部侍郎兼少尹】﹝世紀﹞【九年癸己】﹝事迹﹞【閏正月八日蒙罷】﹝名氏﹞沈度﹝事迹﹞【是月以朝散大夫權兵部侍郎兼少尹】【五月初十日度除試侍郎兼知】﹝沿革﹞皇太子免尹【四月二十七日臨安府知通以下並復置】﹝世紀﹞【淳熙元年甲午】﹝事迹﹞【三月除權尙書依舊兼知】【四月度除龍圖待制在外宮觀】﹝名氏﹞胡與可﹝事迹﹞【是月初八日以朝請郎戶部員外郎淮東總領除直敷文閣知因修砌江岸特轉朝奉大夫直顯謨閣】﹝世紀﹞【二年乙未】﹝事迹﹞【五月十六日除右文殿修撰】【八月二十六日與可攺除宮觀】﹝名氏﹞趙彥操﹝事迹﹞【是日以朝奉郎太府少卿兼權戶部侍郎知依前兼權戶部侍郎續因起發將兵特轉朝散郎又磨勘轉朝請郎又修射殿門廊特轉朝奉大夫】【十二月二十八日彥操除太府卿兼權戶部侍郎】﹝名氏﹞韓彥直﹝事迹﹞【是日以敷文閣學士朝議大夫除工部尙書兼知】﹝世紀﹞【三年丙申】﹝事迹﹞【正月初一日彥直罷兼】﹝名氏﹞李椿﹝事迹﹞【是月初六日以朝奉郎試司農卿時暫兼知臨安擇守椿在議中執政或謂其於人無委曲上曰正欲得如此人遂兼臨安府視事三月竟以權幸不便解去】【三月初三日椿罷兼】﹝名氏﹞趙磻老﹝事迹﹞【是日以朝散郎直祕閣兩浙運副除直敷文閣知因修垂拱殿除直徽猷閣又車駕幸學轉朝奉大夫】﹝世紀﹞【四年丁酉】﹝事迹﹞【五月十二日磻老除祕閣修撰】﹝世紀﹞【五年戊戌】﹝事迹﹞【二月初權工部侍郎兼知】【十一月初七日磻老罷】﹝名氏﹞吳淵﹝事迹﹞【是月初八日以承議郎權戶部侍郎除權工部侍郎兼知】﹝世紀﹞【六年己亥】﹝事迹﹞【四月初四日淵試侍郎依舊兼知】﹝世紀﹞【七年庚子】﹝事迹﹞【正月甲寅進呈臨安府城內外及諸縣放免收稅一年爲緡錢百二萬有奇及用內帑等錢對補之數】【四月十二日除權尙書兼知】【十月初三日淵除敷文閣直學士在外宮觀】﹝名氏﹞王佐﹝事迹﹞【十一月十一日以朝議大夫顯謨閣待制知平江府除試工部侍郎兼知】﹝世紀﹞【八年辛丑】﹝事迹﹞【五年丙子上曰近日都下銷金鋪翠復行於巿不必降旨揮只諭王佐嚴行禁戢若有敗露京尹安能逃責耶朕以宰耕牛禁銅器及金翠等事刻之記事版每京尹初上輒示之】﹝世紀﹞【九年壬寅】﹝事迹﹞【三月一日除權尙書依舊兼知】﹝世紀﹞【十年癸卯】﹝事迹﹞【六月二十五日佐除權戶部尙書】﹝名氏﹞韓彥質﹝事迹﹞【是日以奉直大夫太府少卿淮西總領除太府卿兼知】﹝世紀﹞【十一年甲辰】﹝事迹﹞【五月二十九日彥質除權戶部侍郎】﹝名氏﹞張枃﹝事迹﹞【廣漢人是日以承議郎直徽猷閣兩浙運副知】﹝世紀﹞【十二年乙巳】﹝事迹﹞【神臯浩穰事叢俗雜枃撫良戢姦恩威並用奏余杭水傷及免諸縣日前逋欠民歌舞之畫地分以警捕姦盜諸慝斂息有張師尹者納女掖庭供給使恃以恣橫人皆苦之枃繩以法徙家信州悉散其黨置修江卒以禦潮疏積年河壅三閘六井一一修復】【七月枃除直龍圖閣】【十二月二十日除權兵部侍郎兼知】﹝世紀﹞【十三年丙午】﹝事迹﹞【八月十八日枃攺知鎭江府】﹝名氏﹞韓彥質﹝事迹﹞【是月二十日以朝議大夫試戶部侍郎除試兵部侍郎再兼知】﹝世紀﹞【十四年丁未】﹝事迹﹞【八月初五日彥質除工部尙書依舊兼知】﹝世紀﹞【十五年戊申】﹝事迹﹞【六月振州民饑】【九月十五日彥質除徽猷閣直學士在京宮觀】﹝名氏﹞趙不流﹝事迹﹞【是月十六日以中奉大夫直寶文閣兩浙運副除直龍圖閣權知】﹝世紀﹞【十六年己酉】﹝事迹﹞【正月二十四日除權工部侍郎兼知】【三月二十三日不流罷】﹝名氏﹞景秉﹝事迹﹞【四月初五日以朝請郎祕閣修撰兩浙運副知】【六月除宗正少卿】﹝名氏﹞張枃﹝事迹﹞【是月以試戶部侍郎兼吏部侍郎除權兵部尙書再兼知】﹝世紀﹞光宗皇帝【紹熙元年庚戌】﹝事迹﹞【枃再尹京風采倍他日有內侍毛伯益占西湖菱地爲亭與外戚家輿僕以刃交爭獄具寅緣宣諭求免罪枃曰吾官可去法不可屈執奏論如律】【八月除兵部尙書十一月免兼】﹝名氏﹞潘景珪﹝事迹﹞【是月初五日以權工部侍郎兼知】﹝世紀﹞【二年辛亥】﹝事迹﹞【四月景珪除祕閣修撰知明州】﹝名氏﹞謝深甫﹝事迹﹞【臺州人四月二十日以朝散大夫起居郎兼權給事中除直寶文閣權知】﹝世紀﹞【三年壬子】﹝事迹﹞【三月深甫除權工部侍郎】﹝名氏﹞袁說友﹝事迹﹞【安吉州人是月十九日以中奉大夫行尙書右司郎中除直顯謨閣權知】【十月十七日除太府少卿兼知】﹝世紀﹞【四年癸丑】﹝事迹﹞【十月四日說友除權戶部侍郎】﹝名氏﹞王厚之﹝事迹﹞【是月七日以朝奉大夫直祕閣兩浙運判除直顯謨閣權知】﹝世紀﹞【五年甲寅】﹝事迹﹞【七月二十四日厚之罷】﹝名氏﹞蔡戡﹝事迹﹞【是日以朝請大夫試司農卿兼知】【十二月一日依舊司農卿兼權戶部侍郎湖廣總領】﹝名氏﹞徐誼﹝事迹﹞【溫州人是月初五日以朝請郎檢正兼權刑部侍郎除權工部侍郎兼知】﹝世紀﹞寧宗皇帝【慶元元年乙卯】﹝事迹﹞【二月二十四日誼罷】﹝名氏﹞錢象祖﹝事迹﹞【臺州人三月三日以奉直大夫檢正除權工部侍郎兼知】【十二月一日除工部侍郎】﹝名氏﹞謝源明﹝事迹﹞【是日以朝請大夫直煥章閣浙東提刑赴召除太府少卿兼知】﹝世紀﹞【二年丙辰】﹝事迹﹞【四月二十四日源明兼權兵部侍郎仍兼二十九日除中書舍人】﹝名氏﹞王漑﹝事迹﹞【七月二十九日以朝請大夫直祕閣兩浙運判除太府少卿兼知】﹝世紀﹞【三年丁巳】﹝事迹﹞【正月二十八日兼權工部侍郎仍兼】【七月二十三日漑除權兵部侍郎】﹝名氏﹞趙師﹝上睪下廾﹞﹝事迹﹞【是日以中奉大夫直寶文閣兩浙運副除司農卿兼知】﹝世紀﹞【四年戊午】﹝事迹﹞【正月十八日除權工部侍郎仍兼】【八月二十七日除戶部侍郎仍兼】【十一月二十一日師睪廾丐祠除華文閣待制與郡】﹝名氏﹞丁逢﹝事迹﹞【是日以中奉大夫行司農少卿兼知】﹝世紀﹞【五年己未】﹝事迹﹞【三月四日除司農卿仍兼】【六月八日逢除宮觀】﹝名氏﹞朱晞顏﹝事迹﹞【是日以太中大夫權工部侍郎兼實錄院同修撰兼知】【十月初七日除工部侍郎仍兼】﹝世紀﹞【六年庚申】﹝事迹﹞【三月十三日晞顏免兼知】﹝名氏﹞趙善堅﹝事迹﹞【是日以中奉大夫直敷文閣兩浙運副除司農卿兼知】【是月二十七日因曾修玉牒轉中大夫】【十月二十五日除權工部侍郎仍舊兼知】﹝世紀﹞【嘉泰元年辛酉】﹝事迹﹞【正月十一日轉太中大夫】【七月二日善堅除宮觀】﹝名氏﹞丁常任﹝事迹﹞【是月三日以朝請大夫司農少卿兼刪修敷令官兼知】﹝世紀﹞【二年壬戌】﹝事迹﹞【八月常任以疾丐祠旨免兼】﹝名氏﹞李澄﹝事迹﹞【是月五日以朝奉大夫行宗正丞兼權左曹金部郎官兼刪修敕令官除軍器少監兼知累因賞轉朝議大夫】﹝世紀﹞【三年癸亥】﹝事迹﹞【七月二十四日除太府少卿兼職依舊】【十一月二十九日澄除權兵部侍郎】﹝名氏﹞陳景思﹝事迹﹞【十二月四日以朝散郎直祕閣權兩浙路轉運判官時暫兼權是月二十七日免兼】﹝名氏﹞王補之﹝事迹﹞【以奉直大夫試太府卿淮西總領被召十二月二十五日依舊太府卿兼知】﹝世紀﹞【四年甲子】﹝事迹﹞【九月二十四日補之宮觀】﹝名氏﹞趙師﹝上睪下廾﹞﹝事迹﹞【是日以太中大夫權工部尙書兼知】﹝世紀﹞【開禧元年乙丑】﹝事迹﹞【二月一日除權戶部尙書兼職依舊】【七月二十五日落權】【八月十九日師﹝上睪下廾﹞罷】﹝名氏﹞趙彥勵﹝事迹﹞【是月二十日除試工部侍郎兼同詳定敕令官兼知】【十月三日彥勵罷】﹝名氏﹞趙善防﹝事迹﹞【是月四日以朝奉大夫尙書右司郎中除直寶謨閣權發遣府事】﹝世紀﹞【二年丙寅】﹝事迹﹞【四月初九日善防攺除直華文閣福建路轉運判官】﹝名氏﹞廖俁﹝事迹﹞【是日以中奉大夫直寶謨閣兩浙路轉運判官除司農少卿兼知】【六月十八日除司農卿兼樞密院副都承旨】﹝名氏﹞趙師﹝上睪下廾﹞﹝事迹﹞【是日以寶謨閣學士太中大夫新知廬州攺除工部尙書兼知】【七月十一日因詔興府招軍額足轉通議大夫】【十月初五日兼國用局參計官】【十二月二日師﹝上睪下廾﹞罷】﹝名氏﹞史彌堅﹝事迹﹞【慶元府人是日以朝散郎直寶謨閣兩浙路轉運判官時暫兼權二十四日免兼】﹝名氏﹞趙善堅﹝事迹﹞【是月初六日以通奉大夫寶謨閣待制知慶元府除工部侍郎兼知】﹝世紀﹞【三年丁卯】﹝事迹﹞【正月十一日兼敕令所詳定官】【八月十八日轉正議大夫】【十月二十三日轉正奉大夫】【十一月三日善堅除權工部尙書】﹝名氏﹞史彌堅﹝事迹﹞【是日以朝奉大夫直寶謨閣兩浙路轉運副使除太府卿兼知】【十二月二十六日彌堅除權兵部侍郎】﹝名氏﹞趙善宣﹝事迹﹞【是日以敍朝請大夫工部郎中除直華文閣權知】﹝世紀﹞【嘉定元年戊辰】﹝事迹﹞【八月初七日善宣罷】﹝名氏﹞趙師石﹝事迹﹞【是月九日以朝散大夫知婺州除直寶謨閣攺知】﹝世紀﹞【二年己巳】﹝事迹﹞【四月九日除太府少卿兼知】【是月二十一日磨勘轉朝請大夫】【九月十七日師石仍舊太府少卿免兼】﹝名氏﹞黃犖﹝事迹﹞【是日以朝散郎直顯謨閣兩浙路轉運判官時暫兼權二十五日免兼】﹝名氏﹞徐邦憲﹝事迹﹞【婺州人十月二日以朝散郎宗正少卿兼太子侍讀除權工部侍郎兼知】【十一月二十六日邦憲免兼】﹝名氏﹞趙師﹝上睪下廾﹞﹝事迹﹞【是月以寶謨閣直學士正議大夫提舉隆興府玉隆萬壽官除兵部尙書兼知】﹝世紀﹞【三年庚午】﹝事迹﹞【十二月十二日師﹝上睪下廾﹞免兼】﹝名氏﹞王柟﹝事迹﹞【是日以中奉大夫行尙書吏部郎中兼右司郎官除將作監兼知】﹝世紀﹞【四年辛未】﹝事迹﹞【十一月九日除太府少卿仍舊兼知】【十二月二十一日兼刪修敕令官】﹝世紀﹞【五年壬申】﹝事迹﹞【八月二十日柟丁母憂】﹝名氏﹞趙時侃﹝事迹﹞【八月四日以朝散郎守尙書戶部郎中除直煥章閣權知】﹝世紀﹞【六年癸酉】﹝事迹﹞【二月十五日除司農少卿兼知】﹝世紀﹞【七年甲戌】﹝事迹﹞【二月二十五日除司農卿仍舊兼知】【六月二十六日磨勘轉朝請郎】﹝世紀﹞【八年乙亥】﹝事迹﹞【八月二十二日以點檢激賞酒庫實及三年特轉朝奉大夫】【十月十五日時侃兼權工部侍郎免兼知】﹝名氏﹞王柟﹝事迹﹞【是日以中奉大夫祕閣修撰新知鎭江府除右文殿修撰再知】﹝世紀﹞【九年丙子】﹝事迹﹞【四月四日除太府卿兼知】﹝世紀﹞【十年丁丑】﹝事迹﹞【二月八日柟免兼】﹝名氏﹞章良肱﹝事迹﹞【湖州人是日以朝散郎直寶謨閣兩浙路轉運判官時暫兼知】【三月十一日除直顯謨閣升轉運副使仍舊兼知】【四月二十二日良肱免兼】﹝名氏﹞程覃【湖州人是日以朝請大夫新除大理少卿除直徽猷閣權知】﹝世紀﹞【十一年戊寅】﹝事迹﹞【七月九日覃除司農卿免兼】﹝名氏﹞陳廣壽【是日以中大夫行司農少卿兼知】﹝世紀﹞【十三年庚辰】﹝事迹﹞【十一月十八日除太府卿依舊兼知】【十二月十一日廣壽依舊太府卿除兼玉牒所檢討官免兼】﹝名氏﹞袁韶【慶元府人是日以朝奉大夫軍器少監兼樞密院檢詳諸房文字兼玉牒所檢討官仍舊軍器少監兼知】﹝世紀﹞【十四年辛巳】﹝事迹﹞【三月四日除軍器監依舊兼知】【五月十日該和糴賞轉朝散大夫】【是月二十三日因祕書省進書曾任著作郎轉朝請大夫】【九月二十七日除司農少卿仍舊兼知】﹝世紀﹞【十五年壬午】﹝事迹﹞【三月二十一日該遇進寶轉朝議大夫】【九月二十一日除太府卿兼刪修敕令官依舊兼知】﹝世紀﹞【十六年癸未】﹝事迹﹞【二月一日應辦修造垂拱殿了畢轉中奉大夫】【四月十日兼權戶部侍郎兼職仍舊】【七月十五日除權戶部侍郎兼同詳定敕令官依舊兼知】【八月四日以磨勘轉中大夫】﹝世紀﹞【十七年甲申】﹝事迹﹞【七月十一日除戶部侍郎依舊兼同詳定敕令官兼知】【九月該遇登權轉太中大夫】咸淳臨安志卷之四十九

志﹝三十四﹞

秩官七

古今郡守表﹝寶慶至今﹞﹝世紀﹞理宗皇帝【寶慶元年乙酉】﹝事迹﹞【正月九日以點檢所年勞轉通議大夫】【四月二十九日特轉通奉大夫】【九月二十四日除權戶部尙書依舊兼同詳定敕令官兼知】﹝世紀﹞【二年丙戌】﹝事迹﹞【九月二十三日除戶部尙書兼職依舊兼知】﹝世紀﹞【紹定元年戊子】﹝事迹﹞【十二月十二日韶除同知樞密院事】﹝名氏﹞趙立夫﹝事迹﹞【溫州人是月十三日以朝請大夫尙書右司郎中除太府少卿兼知】﹝世紀﹞【三年庚寅】﹝事迹﹞【十二月三日立夫除太府卿兼刪修敕令官】﹝名氏﹞袁韶﹝事迹﹞【是日奉禦筆以同知樞密院事除資政殿學士浙西安撫制置使兼知越四日再奉禦筆除同知樞密院事浙西安撫使兼知】﹝世紀﹞【四年辛卯】﹝事迹﹞【三月二十六日韶丐祠除職別與郡】﹝名氏﹞林介﹝事迹﹞【溫州人是月三十日以中大夫祕閣修撰兩浙路計度轉運副使時暫兼權】【五月二十六日除太府卿兼刪修敕令官兼知】【十月十二日介降一官罷】﹝名氏﹞余天錫﹝事迹﹞【慶元府人是日以權吏部侍郎兼玉牒所檢討官兼崇政殿說書除試戶部侍郎兼同詳定敕令官兼知】﹝世紀﹞【六年癸巳】﹝事迹﹞【十月十五日除權戶部尙書兼職依舊】【十二月五日天錫除戶部尙書兼檢正兼詳定敕令官免兼】﹝名氏﹞余鑄﹝事迹﹞【信州人是日以中書舍人兼國史院編修官實錄院檢討官兼檢正除戶部侍郎兼知兼同詳定敕令官】﹝世紀﹞【端平元年甲午】﹝事迹﹞【四月十五日鑄除吏部侍郎】﹝名氏﹞袁肅﹝事迹﹞【慶元府人是月二十四日以右司郎官兼樞密副都承旨除太府少卿兼知】﹝世紀﹞【二年乙未】﹝事迹﹞【正月十八日肅免兼】﹝名氏﹞趙立夫﹝事迹﹞【是月十九日以祕閣修撰樞密都承旨兼刪修敕令官除太府卿兼知仍兼刪修敕令官】【三月十五日除權戶部侍郎兼職依舊二十四日攺兼同詳定敕令官】【五月九日立夫免兼】﹝名氏﹞顏頤仲﹝事迹﹞【漳州人是日以直祕閣兩浙路轉運判官時暫兼知】【六月二十九日除左曹郎中兼知】【十二月十一日除將作監兼知】﹝世紀﹞【三年丙申】﹝事迹﹞【六月二日以修三殿了畢特轉朝請郎】【八月九日除太府少卿兼知二十六日磨勘轉朝奉大夫】【九月二十一日頤仲免兼】﹝名氏﹞趙與歡﹝事迹﹞【慶元府人是日以權戶部侍郎兼檢正依舊權戶部侍郎兼知二十七日兼同詳定敕令官】﹝世紀﹞【嘉熙元年丁酉】﹝事迹﹞【二月一日除戶部侍郎兼權兵部尙書兼同詳定敕令官兼知】【十二月二十六日與歡除戶部尙書免兼】﹝名氏﹞史巖之﹝事迹﹞【慶元府人是日以祕書少監兼國史院編修官實錄院檢討官兼崇政殿說書除太府卿兼知】﹝世紀﹞【二年戊戌】﹝事迹﹞【正月二日除權刑部侍郎兼知二十五日都大提舉嘉興江陰常州兵船】【三月十六日兼侍講】【七月六日除戶部侍郎兼權兵部尙書兼職依舊】﹝世紀﹞【三年己亥】﹝事迹﹞【正月二日巖之除權戶部尙書兼侍講兼知十八日免兼】﹝名氏﹞趙與懃﹝事迹﹞【處州人是日以尙書右司郎中兼權密副都承旨兼刪修敕令官除司農卿兼知】【是月二十三日仍舊兼刪修敕令官】【六月二日與懃依舊司農卿兼樞密都承旨免兼知】﹝名氏﹞趙與歡﹝事迹﹞【是日以試吏部尙書兼修玉牒官兼侍讀除端明殿學士知專一任責措置修築江岸】﹝世紀﹞【四年庚子】﹝事迹﹞【五月十八日與歡依舊端明殿學士除提舉萬壽觀提領戶部財用】﹝名氏﹞吳潛﹝事迹﹞【寧國府人是月十九日以新除工部尙書除兼吏部尙書兼知】【二十五日兼侍讀】【八月二十二日潛依舊工部尙書兼吏部尙書兼侍讀免兼】﹝名氏﹞趙與歡﹝事迹﹞【是月二十五日以端明殿學士提舉萬壽觀提領戶部財用兼修國史實錄院修撰兼侍讀除依舊端明殿學士知仍特與執政恩例】【十月五日兼侍讀權監修國史實錄院】﹝世紀﹞【淳佑元年辛丑】﹝事迹﹞【四月二十一日與歡除資政殿學士提舉萬壽觀監修國史實錄院兼侍讀仍奉朝請】﹝名氏﹞趙﹝上與下心﹞﹝事迹﹞【處州人是月二十一日以中大夫中書門下省檢正諸房公事除司農卿兼知】【七月六日兼刪修敕令官】【十月二十四日除權刑部侍郎仍兼】【二十九日升兼同詳定敕令官】【十一月十日除權兵部侍郎兼職依舊】﹝世紀﹞【二年壬寅】﹝事迹﹞【四月十二日以進書授太中大夫】【二十七日除權戶部侍郎兼職依舊】【七月一日以昨任發運日運糴兩淮米斛應接督府調度無闕授通議大夫】【八月二十一日除戶部侍郎兼職依舊】﹝世紀﹞【三年癸卯】﹝事迹﹞【五月一日除權戶部尙書兼職依舊】﹝世紀﹞【四年甲辰】﹝事迹﹞【三月二十一日除戶部尙書兼職依舊】【二十六日升兼詳定敕令官】【五月二十九日以點檢所年勞授通奉大夫】﹝世紀﹞【五年乙巳】﹝事迹﹞【五月十九日時暫兼吏部尙書】【二十九日磨勘授正議大夫】【二月十九日時暫兼兩浙轉運司職事】【八月十六日以招糴賞授正奉大夫】【十一月二十四日除吏部尙書兼戶部尙書兼職依舊】﹝世紀﹞【六年丙午】﹝事迹﹞【正月初四日兼提領國用所】【五月二日免兼提領國用所】﹝世紀﹞【七年丁未】﹝事迹﹞【六月十九日暫兼浙西提舉】【九月十九日依所乞免兼】【十二月初三日除端明殿學士兼職依舊】﹝世紀﹞【八年戊申】﹝事迹﹞【七月六日除資政殿學士仍與執政恩例依舊知兼提領戶部財用】﹝世紀﹞【十年庚戌】﹝事迹﹞【正月一日除資政殿大學士知提領戶部財用】﹝世紀﹞【十一年辛亥】﹝事迹﹞【八月��日充明堂大禮橋道頓遞使】【閏十月二十日以進書授宣奉大夫】﹝世紀﹞【十二年壬子】﹝事迹﹞【正月二十八日﹝上與下心﹞除觀文殿學士知紹興府浙東安撫使】﹝名氏﹞余天任﹝事迹﹞【慶元府人是月二十九日以集英殿修撰兩浙運副時暫兼權】【二月二日時暫兼權戶部侍郎仍兼】【十一日天任除權工部侍郎免兼】﹝名氏﹞余晦﹝事迹﹞【慶元府人是日以右司郎官除將作監兼知十七日兼權發遣戶部判官公事仍兼】【六月十九日晦除大理少卿】﹝名氏﹞翁甫﹝事迹﹞【建寧府人六月二十日以直祕閣兩浙運判時暫兼知】【七月十四日除權發遣戶部判官公事兼知】【九月轉朝奉郎除太府少卿仍兼】【十一月二十四日甫除太常少卿時暫兼權直舍人院兼資善堂翊善】﹝名氏﹞厲文翁﹝事迹﹞【婺州人是日以通直郎新除金部郎官兼樞密院檢詳諸房文字除軍器監時暫兼知】【十二月二十八日除太府少卿兼知】﹝世紀﹞【寶佑元年癸丑】﹝事迹﹞【三月轉承議郎】【四月兼權發遣戶部判官公事】【七月二十四日文翁除太府卿時暫兼權戶部侍郎】﹝名氏﹞曾穎茂﹝事迹﹞【建昌軍人是日以中奉大夫守將作監時暫兼權知】【九月二十九日穎茂除大理少卿】﹝名氏﹞顏頤仲﹝事迹﹞【是日以太中大夫守尙書刑部侍郎兼權兵部尙書除權刑部尙書再兼知】﹝世紀﹞【二年甲寅】﹝事迹﹞【四月除戶部尙書仍兼】【十一月九日頤仲除吏部尙書免兼】﹝名氏﹞王克仁﹝事迹﹞【是日以集英殿修撰兩浙路計度轉運副使除寶章閣待制轉運使兼知】【十二月十日克仁免兼】﹝名氏﹞馬光祖﹝事迹﹞【婺州人十一月九日以中奉大夫守司農卿淮西總領除權戶部侍郎兼知】﹝世紀﹞【三年乙卯】﹝事迹﹞【三月轉中大夫】【四月二十四日兼侍講】【五月轉太中大夫】【六月十一日除戶部侍郎兼職依舊】【七月二十四日光祖時暫兼權戶部尙書二十五日除寶章閣直學士沿江制置使江東安撫使兼知建康府】﹝名氏﹞王克仁﹝事迹﹞【紹興府人是月二十五日以朝奉大夫寶章閣待制兩浙路計度轉運使時暫兼權刑部侍郎攺兼戶部侍郎時暫兼知】【八月一日轉朝散大夫】【九月十二日以提領所三考課額增羨轉朝請大夫】【十五日除戶部侍郎兼知】【十月轉朝議大夫】﹝世紀﹞【四年丙辰】﹝事迹﹞【四月二十二日除權戶部尙書仍兼】【七月初九日克仁除職與待次州郡】﹝名氏﹞徐﹝�木﹞﹝事迹﹞【是日以太中大夫集英殿修撰兩浙路計度轉運副使時暫兼權戶部侍郎除權戶部侍郎兼知】【十月轉通議大夫】﹝世紀﹞【五年丁巳】﹝事迹﹞【正月一日除戶部侍郎職任仍舊二十九日兼同詳定敕令官】【四月五日時暫兼權吏部尙書職任依舊】【五月以進書轉通奉大夫】【七月磨勘轉正議大夫】【八月十八日除權戶部尙書兼職依舊】【九月轉正奉大夫】【十二月十一日﹝�木﹞除吏部尙書免兼知】﹝名氏﹞顧嵒﹝事迹﹞【安吉州人是日以朝請郎新除左曹郎官除軍器監兼權發遣戶部判官公事兼知】﹝世紀﹞【六年戊午】﹝事迹﹞【六月六日除太府少卿兼職依舊】【十一月十八日時暫兼權戶部侍郎兼職依舊】【十二月十二日除太府卿兼職依舊】﹝世紀﹞【開慶元年己未】﹝事迹﹞【六月九日除權吏部侍郎仍兼】【九月二十六日巖除吏部侍郎】﹝名氏﹞何夢祥﹝事迹﹞【婺州人是日以朝奉大夫新除直華文閣荊湖南路提點刑獄公事除司農卿兼知】【十月二十七日除直敷文閣知紹興府】﹝名氏﹞葉隆禮﹝事迹﹞【臺州人十一月一日以朝散郎直祕閣兩浙運判除軍器少監兼知】【閏十一月二日磨勘轉朝奉大夫】﹝世紀﹞【景定元年庚申】﹝沿革﹞置兩浙制置使未幾罷﹝事迹﹞【正月一日除軍器監兼職仍舊】【二月六日隆禮除直寶文閣知紹興府】﹝名氏﹞厲文翁﹝事迹﹞【是日以朝散大夫權戶部尙書兼樞密都承旨除端明殿學士兩浙制置使兼知】【初八日兼提領戶部財賦】【四月十日免兼制置使】【五月一日文翁免兼知仍提舉戶部財賦】﹝名氏﹞陶熾﹝事迹﹞【五月一日以直華文閣兩浙運判時暫兼權】【十一日熾除大理少卿】﹝名氏﹞余晦﹝事迹﹞【是日以太中大夫寶章閣待制知慶元府兼沿海制置使除戶部侍郎兼知】【六月七日兼同詳定敕令】【官九月十九日除權戶部尙書兼職依舊】【十月十七日晦罷】﹝名氏﹞洪燾﹝事迹﹞【臨安府人十八日以朝奉大夫祕閣修撰兩浙轉運副使兼知】【十一月初三日除戶部侍郎兼知】﹝世紀﹞【二年辛酉】﹝事迹﹞【正月一日兼詳定敕令官】【四月四日除戶部侍郎仍兼】【五月四日燾免兼】﹝名氏﹞趙與﹝上山下言﹞﹝事迹﹞【安吉州人是日以兩浙運使暫兼至二十四日除寶章閣待制知】【六月二日與﹝上山下言﹞除都承免兼】﹝名氏﹞髙衡孫﹝事迹﹞【是月四日以太中大夫刑部侍郎時暫兼知】【十九日除戶部侍郎兼知】【十月四日衡孫免兼】﹝名氏﹞魏克愚﹝事迹﹞【邛州人是月初六日以兩浙運判時暫兼知】【十一月十九日克愚除軍器監】﹝名氏﹞馬光祖﹝事迹﹞【是日以觀文殿學士提領戶部財用兼知】【十二月初六日除同知樞密院事兼太子賓客提領戶部財用兼知】﹝世紀﹞【三年壬戌】﹝事迹﹞【五月十六日光祖乞祠除職予郡】﹝名氏﹞魏克愚﹝事迹﹞【是日以兩浙運副除太府少卿兼知】【十一月二日除太府卿仍舊】﹝世紀﹞【四年癸亥】﹝事迹﹞【三月��日兼敕令所刪修官】【是月二十八日克愚罷】﹝名氏﹞季鏞﹝事迹﹞【處州人是日以直龍圖閣兩浙運副時暫兼權知】【四月二十七日鏞免兼】﹝名氏﹞吳革﹝事迹﹞【江州人是月以權發遣戶部判官兼知】【六月轉朝奉大夫】【九月二十二日除司農少卿兼戶部判官依舊兼知】【十一月十二日兼敕令所刪修官】﹝世紀﹞【五年甲子】﹝事迹﹞【四月三日除司農卿依舊兼】【七月二十九日革罷】﹝名氏﹞劉良貴﹝事迹﹞【瑞安府人八月一日以中大夫行尙書左司郎官攺除司農少卿兼知】【十一月十六日良貴別與州郡差遣】﹝名氏﹞趙與﹝上山下言﹞﹝事迹﹞【是日以通議大夫顯謨閣待制兩浙運使暫權戶部侍郎時暫兼知】【二十四日除戶部侍郎兼知】﹝世紀﹞今上皇帝【咸淳元年乙丑】﹝事迹﹞【三月二十三日與﹝上山下言﹞致仕】﹝名氏﹞孫子秀﹝事迹﹞【紹興府人是月二十八日以太常少卿兼右司時暫兼權知】【四月十九日除司農卿兼知】【閏五月十九日子秀罷】﹝名氏﹞胡太初﹝事迹﹞【紹興府人是日以中大夫直敷文閣兩浙運判暫權】﹝名氏﹞李芾﹝事迹﹞【衡州人是月二十二日以朝散大夫直祕閣浙西提刑兼提舉除將作監兼知】【六月二十五日兼敕令所刪修官】﹝世紀﹞【二年丙寅】﹝事迹﹞【二月二日除司農少卿依舊兼知】【九月二十七日芾罷】﹝名氏﹞洪燾﹝事迹﹞【是月二十八日以太中大夫權刑部尙書兼中書門下省檢正諸房公事除依舊權刑部尙書兼知】【十月十二日兼詳定敕令官】﹝世紀﹞【三年丁卯】﹝事迹﹞【正月二日除刑部尙書兼知】【十一月二十七日除戶部尙書兼知】﹝世紀﹞【四年戊辰】﹝事迹﹞【閏正月十七日燾除吏部尙書】﹝名氏﹞潛說友﹝事迹﹞【處州人是日以朝散郎直華文閣兩浙運副除司農少卿兼知】【二月一日兼敕令所刪修官】【三月三日轉朝請郎】【十月五日除司農卿兼職依舊】﹝世紀﹞【五年己巳】﹝事迹﹞【二月二十七日轉朝奉大夫】【四月一日時暫兼權戶部侍郎兼知】【四月十七日進書轉朝散大夫】【五月八日時暫兼權兩浙運司事職】【九月十九日除權戶部侍郎兼知】【十月十二日升兼同詳定敕令官】﹝世紀﹞【六年庚午】﹝事迹﹞【正月二十七日磨勘轉朝請大夫】【八月一日除戶部侍郎兼知】﹝世紀﹞【七年辛未】﹝事迹﹞【二月初九日兼權戶部尙書兼知】【三月��日以酒所三考轉朝議大夫】【六月一日以磨勘轉中奉大夫】【八月四日除權戶部尙書當日升兼詳定敕令官兼知】【十月十三日說友罷】﹝名氏﹞趙與稙﹝事迹﹞【建昌軍人是日以朝散郎直華文閣兩浙運副時暫兼權】【十一月十一日除戶部判官兼知】【十三日兼敕令所刪修官】﹝世紀﹞【八年壬申】﹝事迹﹞【五月十三日與稙別與在外差遣】﹝名氏﹞吳益﹝事迹﹞【江州人是日以朝散郎直寶文閣權發遣兩浙路轉運判官時暫兼權】【六月十六日除戶部判官兼知】【是日兼敕令所刪修官】【二十二日以磨勘轉朝請郎】【十一月二十二日除太府卿兼戶部判官仍兼知】﹝世紀﹞【九年癸酉】﹝事迹﹞【五月三日免兼】﹝名氏﹞朱浚﹝事迹﹞【建寧府人是月四日以朝散郎直祕閣權發遣兩浙路轉運判官時暫兼權候有正官仍舊】﹝名氏﹞黃萬石﹝事迹﹞【建昌軍人是日以顯文閣直學士朝奉大夫召赴行在除權戶部尙書兼知臨安府浙西安撫使兼敕令所詳定官】咸淳臨安志卷之五十

志﹝三十五﹞

秩官八

兩浙轉運二浙自錢氏國除太平興國三年五月始以刑部郎中楊克遜爲西南路轉運使宗正寺丞趙齊副之祠部郎中劉保勛爲東北路轉運使拾遺鄭遜副之至道三年分天下爲十八路兩浙合爲一獨得視京東西等並置使副或皆爲使或皆爲副或爲同轉運使或以一員爲判官熙寧七年檢正沈括乞分爲兩路於杭州置司詔從之建炎四年車駕所幸未有定居乃於東西二使之外添差一員專一隨行在應辦錢糧以方孟卿爲之又以李承造爲劉光世隨軍轉運未幾省至紹興二年添差亦罷淳熙初始置一員或除運副或由判官而升至今爲定制廳壁有記則自紹興三十二年陳運副輝始訪政和以來名氏刊之石【二浙之廣列城十五生齒百萬素號劇部粵自太上皇帝翠華南幸駐蹕錢塘視猶畿甸而漕挽之計責任尢重在位三十六載之閒凡推擇者六十有一人肆我主上嗣歷之初眷求外臺之寄輝以不才誤膺是選且獲繼先大父遺躅於四十年之後敢不以榮爲懼夙夜黽勉誓殫駑力庶幾圖報萬分之一越明年職事之暇因訪向來歷是官者名氏爵裏而題記莫存深懼闕典於是搜閱案牘詢諸老史歲月逾遠莫能盡究姑得自政和中應公安道始謹刊樂石用告來者若輝亦得以托附諸公之末預有榮焉】淳佑中吳大監子良作續記【曰轉運轉運粟與芻爾而轉運之職才若是止乎轉運監司也民利病俗媺惡當廣問細籌訟牒朝暮四而集當燭情僞雪冤枉寮采賢不肖雜襲吏胥或恣橫爲公私蠹當區別澄汰所兼領郡縣學當新士習振儒風值科詔下當遴擇所部官精考校爲國家得士是爲布宣天子徳澤是爲不負臨遣意是爲轉運之職最大最要者況兩浙今三輔地轉運號畿漕對天威咫尺回不與諸道等然則轉運粟與芻而止乎顧今之論不但曰粟與芻又轉而曰畿漕職應辦何暇乎其它上而宮禁次而省部臺寺徵需百出片紙下指呼叱咄奔命不容喘下至百司廝隸動挾持以相撼撓旁而遊士異色人亦闖伺駢闐扣請少不如意嘩讕輒瞬息起財計伸縮不問事可否不問甚或例有無不問爲畿漕者心緒絲棼惴惴栗栗左右應無休時專務彌縫爲圓熟以逃譏謗敝司存不問敗名檢不問用無以給則朘民膏血不問且旣疲精神於此則實無暇乎其它而所謂職之最大最要者亦一切置度外不問嘻是固勢使然邪淳佑五年天子方攺紀厲精而畿漕凡三易最後余以愚戇被選三辭不獲命旣視事念生平讀古聖賢書於職之最大最要者何敢曠不力而事隨日攺諸應辦亦惴惴栗栗幾殆賴天子聖明廟朝主公論未遽以﹝上自下幸﹞斥𨿽然由前之說則後之過未易逃由後之說則前之責未易塞以余之愚戇惟二說昧昧弗克究是懼尙堪久此哉睨庭下二石書前人名氏適徧增一石而三之餘名氏乃居首益慚赧因具二說鑱焉庶幾有能於前之說又能於後之說者旦夕至而余可以去矣】應安道【政和五年】王汝明劉旣濟詹度蔣彜李祉侍其傅胡﹝�市﹞陳建【宣和元年】蘇莊【宣和二年】王復【宣和三年】王仲閎【宣和四年】胡直孺【宣和五年】孟庾【宣和五年】李堯夫【宣和六年】曾讜【宣和六年】程昌弼【宣和七年】李弼孺【宣和七年】顏彥誠【靖康元年】吳昉【靖康元年】黃書【靖康元年】劉蒙【建炎元年】範仲【建炎元年運副】王琮【建炎二年運副】劉寧止【建炎二年添差運判】朱異【建炎二年添差】成大亨【建炎二年運副】陳國瑞【建炎三年運副】李承造【建炎三年運副】徐康國【建炎四年運副】方孟卿【建炎四年添差通判】李承造【建炎四年運副】曾紆【建炎四年運副】劉寧止【紹興元年運副】盧知原【紹興元年添差運使】梁汝嘉【紹興二年運副】張致遠【紹興二年添差運副】馬承家【紹興三年運副】孫逸【紹興三年運判】王俁【紹興三年運判】李謨【紹興四年添差運判】吳革【紹興四年運副】朱縡【紹興五年運副】李迨【紹興五年都運】張澄【紹興六年運使】張匯【紹興六年運副】向子諲【紹興六年都運】汪思溫【紹興七年運副】吳革【紹興八年運副】梁擇民【紹興八年運判】蔣璨【紹興九年運副】林正【紹興十年運判】張匯【紹興十年運副】黃�書【紹興十年運副】王﹝日奐﹞【紹興十二年運副】張叔獻【紹興十二年運副】李椿年【紹興十二年運副】王鈇【紹興十三年運副】趙伯牛【紹興十四年運副】吳坰【紹興十四年運副】錢端禮【紹興十五年運副】湯鵬舉【紹興十六年運判】沈該【紹興十六年運副】唐遵【紹興十七年運副】曹泳【紹興十八年運副】榮薿【紹興二十年運判】曹戩【紹興二十年運判】趙士粲【紹興二十一年運判】張匯【紹興二十一年運副】趙不羣【紹興二十二年運副】李莊【紹興二十二年運判】韓琎【紹興二十三年運判】黃然【紹興二十四年運判】鍾世明【紹興二十五年運判】閻彥昭【紹興二十六年運判】陳﹝王壽﹞【紹興二十六年運副】張偁【紹興二十六年運副】李邦獻【紹興二十六年運副】趙子潚【紹興二十七年運副】湯沂【紹興二十八年運副】錢端禮【紹興二十九年運副】黃仁榮【紹興三十年運副】呂廣問【紹興三十年運副】林安宅【紹興三十年運副】王時升【紹興三十一年運副】龔濤【紹興三十二年添差】陳漢【紹興三十二年運判】陳輝【紹興三十二年運副】朱夏卿【隆興元年運副】黃仁榮【隆興二年運副】陳﹝彳爾﹞作【隆興二年運判】薛良朋【隆興二年運副】姜詵【乾道元年運判】方滋【乾道元年運判】王炎【乾道元年運副】周淙【乾道二年運副】沈度【乾道三年運副】劉敏士【乾道三年運判】姚憲【乾道五年運判】呂正己【乾道五年運判】胡昉【乾道六年運判】胡堅常【乾道七年運判】沈復【乾道七年運副】沈度【乾道七年運副】曾逮【乾道八年運判】張宗元【乾道九年運副】胡堅常【乾道九年運副】呂榗【乾道九年運判】呂正己【乾道九年運副】陳峴【淳熙二年運判】趙磻老【淳熙二年運副】吳淵【淳熙三年運判五年再任除戶部侍郎】韓彥質【淳熙五年運判七年再任】燕世良【淳熙七年運判八年除戶部侍郎】吳琚【淳熙七年運判九年升副再任】朱佺【淳熙九年運副】景秉【淳熙九年運判】張枃【淳熙九年運判十一年升副除知臨安府】錢衝之【淳熙十一年運判十二年升副】趙不流【淳熙十二年運判十五年除知臨安府】丘﹝上宗下山﹞【淳熙十四年運副】鄭汝諧【淳熙十四年運副】景秉【淳熙十五年運副】潘景珪【淳熙十六年運副紹熙元年除工部侍郎】沈詵【紹熙元年運判三年升副】王厚之【紹熙四年運判】黃黼【紹熙四年運判五年升副慶元元年除檢正】沈詵【慶元元年運副】王漑【慶元二年運副】趙師﹝上睪下廾﹞【慶元二年運副三年知臨安府】趙善﹝上禾下心﹞【慶元三年運判四年升副】韓邈【慶元四年運判五年除戶部侍郎】趙善堅【慶元五年運副六年知臨安府】沈作賓【慶元六年運副嘉泰元年除工部侍郎】葉簨【嘉泰元年運副二年除戶部侍郎】趙彥勵【嘉泰二年運副三年除太府卿】陳景思【嘉泰三年運判四年升副】顧熹【嘉泰四年運判官觀】詹徽之【開禧元年運判二年除軍器監】廖俁【開禧二年運判】程準【開禧二年運判】史彌堅【開禧二年運判三年升副十一月初三日知臨安府】孟猷【開禧三年運判嘉定元年升副二年除刑部侍郎】陳耆壽【嘉定二年運判】黃犖【嘉定二年運判三年除太府卿】劉彌正【嘉定三年運判四年升副五年除太常卿】吳鏜【嘉定五年運判六年升副七年再任八年除觀察使】趙時侃【嘉定八年以臨安府兼權一月免】章良肱【嘉定八年運判十年升副十一年除宗正少卿】趙伸夫【嘉定十一年運判十三年升副】沈皞【嘉定十三年運副十四年除太府卿】丘壽雋【嘉定十四年運副十六年除太府卿】朱在【嘉定十六年運副寶慶元年除司農卿】趙崇龢【寶慶元年運副三年再任除工部侍郎】陳宗仁【紹定元年運判四年除司農卿】林介【紹定四年運副】趙汝憚【紹定四年運判】衛朴【紹定四年運判六年升副】趙汝捍【紹定六年運判端平元年除倉部】李日邁【端平元年運判二年知寧國府】顏頤仲【端平二年運判是年知臨安府】趙﹝上與下心﹞【端平二年運判三年知慶元府】趙以夫【端平三年運判十一月除左司】林中【端平三年運判除兵部】王埜【嘉熙元年運判二年知建寧府】曾穎秀【嘉熙二年運判三年除左司】趙崇賀【嘉熙三年運判四年宮觀】項容孫【嘉熙四年運判除右司】王埜【淳佑元年運副宮觀】魏峻【淳佑元年運判二年升副三年除右史兵部侍郎】袁立儒【淳佑三年運判五年升福】黎安朝【淳佑五年運判】趙汝曁【淳佑五年運判】吳子良【淳佑五年運判六年除侍左郎官】尹煥【淳佑六年運判七年除左司】章大醇【淳佑七年運判八年升副知慶元府】余天任【淳佑八年運判九年升副十二年除權工部侍郎】翁甫【淳佑十二年運判七月兼知臨安府】王克仁【淳佑十二年七月除運判寶佑元年四月升副二年十一月除寶章閣待制兩浙轉運使三年九月除戶部侍郎兼知臨安府】徐﹝�木﹞【寶佑三年九月除副使四年七月除權戶部侍郎兼知臨安府】饒虎臣【寶佑四年七月除副使五年十二月除禮部侍郎】趙孟髙【寶佑五年十二月除運判六年除副使】葉隆禮【開慶元年十月爲運判十一月知臨安府】陶熾【開慶元年十一月爲運判景定元年五月除大理少卿】洪燾【景定元年五月爲運判九月升副使十一月除戶部侍郎知臨安府】趙與﹝上山下言﹞【景定元年十一月爲運副二年五月寶章閣待制知臨安府】魏克愚【景定二年五月爲運判十一月升副使三年五月除太府少卿兼知臨安府】趙與可【景定三年五月爲運判八月罷】吳勢卿【景定三年八月爲運判十一月升副使十二月致仕】季鏞【景定三年十二月爲運副五年二月知紹興府】趙與﹝上山下言﹞【景定五年三月爲轉運使十一月除戶部侍郎兼知臨安府】胡太初【景定五年十二月爲運判咸淳二年除太府卿】趙崇絢【咸淳二年二月爲運判十二月除淮東總領】潛說友【咸淳二年十二月爲運判三年七月升副使四年閏正月除司農少卿知臨安府】常楙【咸淳四年閏正月爲運判十月升副使五年五月除檢正兼權戶部侍郎】曹元發【咸淳五年八月爲運副六年八月除檢正兼權戶部侍郎】趙與稙【咸淳六年八月爲運判七年八月升副使十一月除戶部判官知臨安府】吳益【咸淳七年十一月爲運判八年五月除戶部判官兼知臨安府】洪起畏【咸淳八年七月爲運判十月罷】朱浚【咸淳八年十月爲運判】

倅貳

北廳太平興國杭歸版圖倅與守俱置至建炎庚戌以後名氏始有可次第者乾道元年通判胡堅常爲壁記【官府有題名古也郡有倅貳亦古也臨安爲郡在東南第一都會湖山之勝妙絕天下承平盛時風俗純厚獄訟稀少視他州爲樂土前此良二千石如唐白傅國朝蘇翰林其政事妙敏如庖丁解牛奏刀砉騞固磔然四解矣公退之暇則放意詩酒寓興於湖山之閒至今蒼崖斷壁二公之墨寶猶有存者則古人爲郡之樂二公固自得之想夫所謂半剌史者亦得以平分風月焉越自六飛南渡而臨安遂爲輦轂之地守倅之選𨿽視古爲重然風俗日益偸獄訟日益繁加之六宮百司軍旅郊祀無一不取辦於是郡太守窮日力有不能給倅貳方且奉令承教之不暇𨿽其選甚重而其勞殆與諸州上佐等而堅常不肖承乏北倅自惟﹝帛系﹞薄固不足以比方古人然辱在此位恨不得周旋揖遜於白傅蘇翰林之時昔所謂半剌史之樂未易得也位有南北二廳南廳自紹興初分治於府治之前獨北廳遷徙不常故自建炎庚戌至於隆興甲申凡三十有六年自郭君至堅常凡二十有二人而題名記迄未能立遂使姓民與夫去來日月了不可考蓋闕文也於是伐石記之以貽後之來者云】吳革續記【熙寧中蘇文忠公繇史館來貳杭郡事時四方行新法公於其閒常因法以便民民賴以安至今耆舊傳誦公之心猶可槪見革竊慕焉後百八十年承乏於此初視印乃太平興國之舊公所嘗佩者也次視廳壁題名記則斷自建炎而公之名不可尋矣豈印以金能久而題名以石乃不能久耶要公之心不金不石而久久不磨者也石溢自革而續嘻續題名非難續令名爲難傳公之印非難傳公之心爲難革願學而未之逮也敢以是諗諸來者】郭采

劉大中鄭作肅

邵相楊穜

趙令吉朱惇儒

蔣延壽呂斌

張柟王權

黃衮兪召虎

兪煒張士襄

林衡吳伸

章岵方�

劉薳葉桯

胡堅常陳禾

曾協張元成

丁逢沈詵

朱思楊文昺

王明發彊濟

應藏密張鎡

王進之柯春卿

方傅黃瀚

鄭魏良潘好恭

王正民陳鈞

沈埴王百度

富嘉謀趙善﹝月分﹞魏大中陳卓

方叔恭趙汝逵

劉保張擢

張次賢趙希蓁

曹至趙汝鐩

黃順卿麋漂

九爚黃甫曄

顏耆仲婁紹彭

顏頤仲黃崖

劉克遜樓杓

謝奕修陳煃

張修楊纘

虞曾楊瑾

髙衡孫趙師宮

尢煓施徳懋

王瑢趙希琚

韓識石孝廣

吳革張蘊

陳大方黎彌振

袁璟梅鼎

郭允行章士元

許鑑劉縝

趙與�趙時﹝木密﹞林孟辰項廷曾

趙崇鐖趙崇乘

莊彌邵家之巽

馬元演吳洪徳

王剛中葛稱僧

南廳增置歲月未有所考名氏著於壁記者自紹定六年王修始【錢唐自紹興車駕駐蹕民物繁盛事夥責重視古京兆嘗增置倅員鼎峙關決考舊題名上南北廳有隸事之所中閒或僦民屋遷徙無定紹定庚寅京尹大資趙公請於朝度地於府治之南撤官廨民居一新三倅廳事明年毀於火今大尹侍郎余公視事未幾亟命重建費緡錢萬二千有畸三越月而成修徙居之顧舊碑不存無以傳後因伐石以記名氏並槪敍其始末云】王修

趙汝﹝舟告﹞徐起宗

喬幼聞吳當可

兪任葉寀

章端子惠孔時

柴夢規趙時詁

林靖謝塈

陳光施退翁

鄭思問趙師簡

趙與澤鮮於應文

莫子父方棫

趙汝瑤樊應亨

陶虎魏洸

王橚林易

趙時瑢黃與仁

許鍾莊彌明

髙應雷呂撫

趙希﹝王﹞李雷初

夏士林

東廳﹝添差﹞壁記自嘉泰元年趙師石始萬逮爲記【六飛駐錢塘民物益繁阜府事日滋故關決托於分任者爲倅倅號南北廳又有員外置率以處宗室戚裏及有朝迹者然無定員或三之二或二之一未始闕也顧官舍無定棲擇木偸安視蔭傒�自處若浮梗此廳壁記所由闕也紹定庚寅太府聊玉牒趙公爲尹請諸朝度治所堧地刱廳事辛卯毀焉越明年壬辰今戶部侍郎四明余公開府數月惟新百度命更爲之浹三旬而成明爽髙大奧與曠稱繼自今得安其居以贊其長以無負公朝田廾任之意公之賜也逮適承乏旣蒞其事念前聞人無所稽據後來何觀詢宿吏翻舊牘得趙公師古而下十八人刻石龕於廳之西壁所期居是宇者欲人之寧如己之寧覽是刻者欲己之善如人之善是則惓惓之志也又何敢徒以勉人不以勉己乃書以冠其首云】姚巖續記【熙寧七年東坡先生守密嘗爲通守趙君成伯記題名於廳壁美其勤於吏職視官事如家事不但紀其名蓋紀其實也前一年先生以奉常博士倅杭於時民醇事簡猶有朝推囚暮決獄之詩其勤於王事如此是先生非苟言之實允蹈之中興駐蹕杭升天府今距先生百九十年巖蜀人也由掌故負丞於玆獲踵華躅大懼弗稱恪守家訓公廉勤三字無作先生羞一日摩﹝打去丁攺沙﹞壁記石已盡乃鑱石續之以遺來者並記先生語致其景慕之心去】趙師石

蔣藺吳鋼

趙時侃趙師偃

趙善詠趙希刊

趙汝淳趙汝鐩

趙立夫趙汝鐩

趙汝戲趙師耀

趙希呂何處義

趙希觀王定

萬逮趙與懃

陳纘劉希仁

徐榮叟石孝該

姜彌明王侑

丰云昭張公明

薛光趙汝讀

包恢韓集

徐趙希微

謝奕勛趙與

趙崇侇王亞夫

趙與證趙崇乘

胡﹝式去工攺一﹞之鮮於應文李衢劉仰祖

謝垕莊彌明

謝奕信史森卿

姚巖王人英

趙孟﹝立義﹞錢昌大

郭﹝�水﹞曾淵子

常楙冷應元

木天駿唐震

王霖龍史俊卿

王宗洙咸淳臨安志卷之五十一

志﹝三十六﹞

秩官九

縣令

錢塘

歷代

王允之【晉】

王弈

劉道眞【一本作眞道宋元嘉十三年文帝遣揚州治中從事巡行上表曰錢塘令劉道眞余杭令劉道錫爲二邦之首最治民之良宰文帝嘉之】

張佑【見宋書王歆之傳】

沈文季【見宋書顧琛傳】

顧昱【見宋書孔凱傳】

庾炳之【有治民之績見宋書】

蕭赤斧【治爲百姓所安時議見許吏民請畱之】

孫謙【字長遜東莞人齊初爲錢唐令禦煩以簡獄無系囚及去官百姓以謙在職不受餉遺追載縑帛以送之謙辭不受見循吏傳】

劉彪【南齊書沈文季傳】

申靈勉【南齊書朱謙之傳】

王僧孺

錢道戢【領錢唐余杭二縣令陳書列傳】

傅沈【陳時人淸廉戒謹居處日貧見傅琰傳】

羅隱【字昭諫郡之新城人有能詩名唐僖宗光啟三年吳越王錢氏表請爲錢唐令事具金部郎中沈崧所撰羅隱墓志】

國朝

張君房【祕閣校理見梵天寺昭慶法師塔銘】

鞏庭均【嘗撰錢唐湖山遊覽記】

林文翁吳彜

孫畋周端厚

髙若虛周邦績

蘇策謝茂迪

陳炳方懋徳

任望之李迎

王大隱胡維

朱蹕【湖州人建炎三年十二月乙酉元顏宗弼犯臨安守臣康允之棄城退保赭山蹕白允之自帶本縣及仁和縣弓手土軍往前路款敵使杭民爲逃死計行二十里遇虜騎蹕中兩流矢傷甚猶叱左右負已擊賊己丑城陷蹕在天竺山亦遇害】

鄧昌世章萊

趙伯衛髙誾

張昌詩曹岍

胡與可施增

陳唐弼孫聽

莫漳趙不﹝上帖下心﹞

段子方趙彥丞

彊濟範華

湯麟楊坦

蔡咸李祺壽

綦松曹格

宋價程松

辛助蘇朴

陳嶧陳衍

袁聘儒沈璞

蘇麓周槪

髙不倚王栻

樓樾錢紹仁

王良能趙善鐫

李伯杏劉厚南

趙汝苾趙與傑

鞏耕張湜

吳蒙呂逢年

毛遇順姚垣

吳革劉居安

陳夢炎陳淳祖

遊澤汪元春

王立愛汪自彊

衛植徐矩

趙良忞曹良度

李應雄張必萬

吳升王剛中

陳渶孫獬孫

仁和

國朝

靳光弼梅詢

鞠詠【守王化基入朝首以詠薦】龐英

尹昌齡胡巽

邵飾關魯

魏中庸趙植

吳溫丁鈞

夏侯維王庭均

張援燕若思

馮滋景安上

安儉寶徐疇

陳師韓楊洵

楊存唐翊

張維李坰

林季仲竇洸

趙公孫孫延直

張溥憲王抑

葉三益賈逋

方升之王鞏

呂維中趙復

陳永世周邦

楊績劉敏士

姚憲錢觀

李柬趙佑之

趙子覺王大本

錢衝之韓元象

黃立中潘昌甫

虞汝翼陳鞏

陳徳明朱贄

榮授辰陸相

何洪趙時逢

趙善偰趙善�

辛績鄭域

謝庭玉趙希醇

李仁方陳﹝日亥﹞

姚師虎黃涇

趙希言盧子章

趙希呂郭徳暢

潘復田廙

桂如琥範光

陳燮胡巨卿

蔡公申阮煒

孟繼勇張琥

趙希峮施逢辰

陳祖明王亞夫

趙璧李從

周溶孫林璞

王得一劉夢髙

馬世綸翁宦

柴士表王三俊

葛炳午鞏桂

眞紹祖謝翼孫

吳洪徳林起鰲

馬元演重可

郭應酉王宗洙

曾衝子唐天麟

余杭縣

歷代

陳渾【東漢熹平閒爲令嘗徙置縣治築南湖塘鑿石門以禦水患百姓爲之立祠今太平靈衛王是也】

範寧【字武子解褐爲余杭令六年在縣興學校風化盛行】

顧揚【與郭文同時】

徐赤符【見宋書】劉道錫【宋元嘉十三年以治最表上】

樂炎【齊人】

沈憲【齊人】

何敬舛【齊人】

丁遵【梁】

錢道戢【陳】

劉允恭【陳人治事詳明臨下淸簡囹圄屢空田野開辟百姓爲徳政碑】

盧鵬【唐正觀初】

陳允升【唐上元二年有碑以頌徳政】

李復【唐大歷四年有徳政碑】範愔【唐大歷五年】

陳芬【唐大歷十年】

常師儒【唐長慶二年】

歸珧【寶歷中因陳渾故迹置上下湖又開北湖漑田千餘頃及築甬道人稱賢令】

國朝

陸同方【咸平中】章徳一【景徳中】

齊��【治平中】扈大亮【治平中】

李元弼【紹聖中】楊時【龜山先生也其爲政務先教化不爲煩苛臨事剸裁未嘗形之聲色崇寧末知縣事時蔡京貴盛母前葬余杭用日者之言欲浚南瀦水爲形勢托言欲以便民事下余杭先生訪問父老咸謂不便卽條上其事卒不爲民擾】

孫延壽【政和中】

江﹝哀去口攺失﹞【宣和閒有水利記以紀其績據邑志云父老相傳衣失掘地決獄政稱神明蓋當時賈人瘞券以誣寺僧得其情也又云黃頡黃中毛球亦賢令之尢者二黃相繼中面黑而頡面白邑人以黑白別之但歲月無可考姑附書於江﹝哀去口攺失﹞之次】

黃頡黃中

毛球張永嗣【刱建學捨風教盛行】

鄒惟敍蔡坦之

江舜兪範仲將【重建學捨風教盛行】

蔣安定衛闐

史才錢墀

史庭俊陳濤

宋遹朱光冑

鄭嘉正趙光碩

張端簡王裳

鄭烈黃師中

李渥關澥

孫鐸施廣定

魏堯臣廖挺

陳序張頠

汪擇善孟必先

葛嶠江涔

鮑恭叔周章【修築溪湖塘岸以防水患】

薛甫王允叔

彭大辯張輶

丁黼趙師恕

常權鍾穎

沈杲曾槱

趙希焄呂午

江先錢肅孫

趙希盤黃必大

徐齊卿翟絜

王斗文李伯恭

李良陳惟忠

江鶚舉趙必鞏

劉祖漢許鍾

魯景孫葉成子

王元持徐矩

髙義和趙與鎏

劉希顏曹良冶

程士遜

臨安縣

歷代

萬寵丁遵

江總【遷太子洗馬出爲令見陳書】張機【見陳書】

庾持【見陳書】陳思復

國朝

盧之翰姚佑

裴公楙陳師錫【建陽人蘇文忠公薦於朝攺宣義郎知縣事】

倪倬

錢坦夫趙侁

李誾之徐儔

黃匪躬王傳

錢豫劉開士

景宗醇鮑安行

陸靜之張巨卿

範公序髙槱之

陳舉善朱思

白彥賢宗嗣尹

張伯垓周郁

張諫丘琛

廖覲王大過

沈自聞葉嵇

何東裏趙師日

陳之純蘇﹝上石下木﹞

鞏丰沈繹

葉嶠王潭

沈鎭潘顥伯

林樅湯諶

婁續祖趙汝﹝口金﹞

黃紹祖朱逢

趙汝球王﹝金癸﹞

周說謝焱

趙希絪王與鈞

黃仁楙趙汝想

王橚葛稱僧

蓋漸徐洪

家之巽趙汝﹝木隸﹞

季可趙熄夫

王漢老韓翼甫

於潛縣

歷代

虞府君【晉人見錢武肅幹山廟碑逸其名】

丁表【字符章唐麟徳中爲令有政績邑人爲立徳政碑】

杜詠【唐正元十八年爲令嘗開紫溪河三十餘里人蒙其利】

許恭【唐大中六年爲令是年建敕書庫】

國朝

邊肅孫洙【字巨源歐陽修包拯吳奎三人舉應賢良方正科遷編校祕閣書籍】

陸衍

張炎民郟亶

刁﹝王壽﹞【與東城同年熙寧中東坡倅杭行縣過之爲賦野翁亭詩有我來觀政問風謠皆云吠犬足生犛之句今與東坡並祠浮溪之上】

崔遹【元丰閒爲令興元丰塘爲邑人利至今呼爲崔長官有祠】

毛國華【按東坡捕蝗詩序云梅聖兪集中有毛長官今於潛令國華也聖兪沒十五年而君猶爲令今浮溪立三賢堂與蘇刁並祠】

趙﹝山亢﹞【淸獻公長子也見東坡撰淸獻公墓志】

韓瓘【忠獻公之孫元城劉大諫之友政和初爲令興利除獘因山水之秀而得吉卜始攺廳事南向凡邑官之居徵商榷酤之所倉庾庠序皆因其舊而增新之望正寢無根椽片瓦之易示不私於自奉也初邑之子弟未有策名薦書至是朱晉始登上第公每遊憩於岝崿山之東軒後人因目爲昌黎館】

林忠厚徐康直

陳近仁陸行可

章觀節樓﹝王壽﹞

鄧俊明徐彭年

範徳衝何佾

郭知微錢建

江邁黃揚

朱江葉衡

王子潤邢晦

邵說趙不﹝�吝﹞

王際林良

趙師密張大猷

範成績鄭東

趙彥倓邵文炳【大興水利詳見塘堰門】

郭刊王楫

晁百談胡衛

王日益沈紀

陳熹葉大顯

虞衢張欽臣

潘履孫徐遠

胡紹祖方熙

程燾張本

徐逢年林靖之

王偃尢煓

陳綬趙汝﹝沃﹞

葉溥趙孟敏

呂沆吳舜龍

趙崇濰吳直土

朱洵吳應丑

鄭似之李仲熊

吳棐趙時柷

富陽縣

歷代

虞翻【字仲翔爲富春長事見吳志】沈嗣之【見宋書褚叔度傳】

何洵【見南齊書沈文季傳】郝其【其唐正觀十二年開陽陂見唐地裏志】

李浚【唐萬歲登封六年嘗築陽陂湖堤東自海西至於莧浦以捍水患見唐書地裏志】

閻公【見韋同碑亡其名】鄭早【唐貞元七年嘗增修陽陂湖見唐書地理誌】

柳錫【正元十二年建縣巿】

顧升庠【開元十年建縣巿】崔士元【永泰元年重建縣學】

董伸【咸通八年建城隍廟】趙訥【唐咸通十四年築縣城】

陸仁璋【後唐】聞人凝【梁龍徳三年重建縣宇】

國朝

王永徽周仁邈【幹徳五年重建縣治】

孫�陳執禮【見文宣王廟記】

丘荷何去非

胡紡吳怙【立城隍祠】

張亨劉夔

楊尙友葉文奐

孫紹愨陶﹝木瓦﹞

呂南夫李永

陳祖禮韓泰冑

趙詵之萬直夫

林次膺陸康民

徐端甫孫徹

錢億年方詢

蔣嗣祖唐沅

蘇忠規李扶

韋才邵陸楠

陳字趙汝明

宋堅魏仲恭

徐木陳大光

麋師旦沈梠

王行之胡褒

魯幵蔡幾

丁大同陳嘉猷

範之柔陳晃國

朱獻臣樓潚

呂昭亮程珌

鄭伯衍常權

曾治鳳何擢

趙汝灦李彌髙

趙汝捍張修

錢明徳周晉

譙習王公遇

周果王熙載

葉溥趙與﹝言﹞

李迪趙希﹝上賁下心﹞

陳夢炎董景愈

林子烈林孟辰

徐至鄭大年

趙汝崖王琦

王積翁趙與﹝無﹞

趙時﹝上下言﹞

新城縣

歷代

陸赤奮【見南齊書沈文季傳】

國朝

林邵【爲南新令有遊龍詩】姜木【太平興國八年立南新縣記碑】

徐評【嘗撰歲寒橋記】晁端友【熙寧中爲令見黃山谷所撰墓志蘇東坡序其詩云淸厚靜深如其爲人其子補之時年十七隨侍官所東坡行縣以文謁東坡遂知之】

許仲蔚【字子均有和東坡居士新城十韻詩】

宋觀王折【有碧沼寺詩】

鄭厚方【有碧沼香苑詩】劉庠【有寧國院詩】

孫紹懿【有白蓮堂詩】王杸

向沆史經

衛闐朱寬

蔡經李份

田欽亮陸演

吳康葉嶽

範梓馮世亨

葉抑莊珙

張俊民趙詠

景秉劉紀民

葉之基管浚

吳益徐衮

胡垕劉景修

方奇之唐大本

葉重開溫膚公

楊恕葛祖壽

吳振曾﹝上邵下糸﹞

趙希益姚東

趙崇成待問

葉嵇莊述

錢璧趙澧夫

陳旼彭彜

謝夢生方熊

汪績葉杲

趙崇侅余文炳

章士元史越翁

趙汝崖趙時﹝致﹞

崔泰亨陳遠

方蒙洪應辰

費伯恭翁﹝上山下成﹞

王璪曹夢龍

陳鎰陳君寶

鹽官縣

歷代

陸遜【吳人爲海昌屯田都尉並領縣事】

顧覬之【見宋書】江山【見南史顧歡傳】

蕭元蔚【見南齊書沈文季傳】庾持【見陳書】

路宣遠【唐開元十一年嘗徙縣巿於西南】

柳遵【舊圖志云唐開元中爲縣令嘗卽縣西爲賦亭驛】

國朝

劉宗吉魚承憲

成常吉王世昌

裴

鄭璨

柴樞張昱

馬紹儒李夢孚

單招佑邊秀

周簡張維舟

許咸得李成像

張廷驥劉舜卿

張覲王可回

朱允升邵祥

朱公綽黃晉

綦願吳轂

江栩鄭民表

潘隆禮劉拱

王兢富臨

朱伯虎陳齊

陳璅何夢錫

戴士先張彥輔

陸伸陳並

陳嘉言韓綬

鄭乂王裴

丁�兪授能

朱容歐陽珣

關睿王﹝日丙﹞

柳懋吳棫

金譽鮑謹好

鄭朴呂庭問

施塤吳效

白彥奎刁癰

胡兟田欽亮

李份趙伯蕘

呂擢劉偉

唐徳裕劉開士

胡堅常邊維熊

黃楊朱宋卿

盧嶼林祖洽

李宗大魏伯恂

趙彥駿求承祖

陳申葉之望

陳恕魯宜

黃誾施﹝木臺﹞

趙彥適翁謙

秦鎬沈紡

潘景夔趙伯澐

魯興文蔣惟曉

呂祖志趙汝禚

林申江泰之

楊天麟趙汝﹝舟告﹞

張琥毛諤

董子焱沈昌大

範慶家余愚

王夢得周獻可

施濆胡寬

惠昌李嗣祖

李彭老章謨伯

鄧得遇劉繹

吳由畱紹遠

趙崇催尢濤

昌化縣

國朝

謝公彥鄭旁

韓賁李義叟

盛囿呂奎

孔延祖華堯年

陳師堅範聞

李坰聞人琳

錢冰沈可

何恭直周澥

徐楩魯長卿

陳友孚呂亮功

黃壽張邁

趙子卓陳澥

劉授之章著

孫願劉士修

楊大麟吳大同

倪穆陳戒

徐宗舒曾光

趙伯術卞圜

趙芾許時

錢孜褚伯起

錢昭祖唐大本

張任周堪

劉大成趙諒

章伯奮陳汶

沈掞趙希伋

鄭挺王登

林士巽王臨

常顯孫趙汝塾

葉穎趙希範

趙惟夫趙汝柄

袁瑞趙希﹝上旡下土﹞

葉勛鄭湘之

章恬趙希﹝仃去丁攺胥﹞

葉采薛﹝上下山﹞

徐聞詩黎宣昭

趙與鑑陳璨然

曹仲良塗久大

竇璞屠雷發

劉宗憲趙處垕

衛植朱端彜

劉仲文李長孺

袁洵

咸淳臨安志卷之五十二

志﹝三十七﹞

官寺一

敍恭覽國史藝祖皇帝嘗詔諸使刺史知州通判滿任其治所廨宇有所修壞著而爲籍遞相付授幕職州縣官受代則對書於考課之歷加殿最焉當是時諸國臣服六合爲家一官宇之微至上關聖慮如此豈曰崇飾土木封靡於爾邦亦惟是戶庭修令之地非他居室比不可以苟而已矧今皇皇上都臨以萬乘凡百官寺民所觀瞻顧弗稱可乎蘇公之治杭也亟請於朝繕修官舍樓櫓倉庫凡二十七所其言曰百餘年閒率皆因循支撐以苟歲月又曰官吏胥徒僥幸苟安不修必大壞夫苟之爲患大矣豈獨宮室也哉敍官寺

府治舊在鳳凰山之右自唐爲治所子城南曰通越門北曰雙門吳越王錢氏造國朝至和元年郡守孫沔重建蔡端明襄撰記並書刻石於門之右【石刻今在和寧門內】中興駐蹕因以爲行宮而徙建州治於淸波門北淨因寺故基【此據舊志無創建歲月考會要建炎四年七月六日中書舍人季陵言臨安府治宜遷於詳符寺故基詔明舜陟同本路漕司相度聞奏又紹興二年正月二十九日知臨安府宋輝言昨得旨將州學攺充府治方造廳屋未有當直司等處屋宇詔特許修蓋與舊志不同二事恐在前】虛白堂唐長慶中剌史白文公有詩刻石堂上因巖亭見白文公詩忘筌亭見白文公詩碧波亭晏元獻公輿地誌云在子城北門外五代史載錢氏大閱兵於碧波亭亭臨水面闊數丈元丰中郡守張詵重建南園巽亭慶曆三年郡守蔣堂建望越亭慶曆中守蔣堂建政和初守張閣遷巽亭於此曲水亭治平中守沈文通建髙齋唐時郡齋名嚴維九日登髙有遲客髙齋瞰浙江之句又葉夢得錄話云錢塘州宅之東淸暑堂之後舊據城闉橫爲屋五閒下瞰虛白堂不甚髙大而最超出州宅及園圃之中故爲州者多居之謂之髙齋東樓一名望海樓在中和堂之北太平寰宇記名望潮樓髙一十丈唐武徳七年置淸輝樓唐郡守嚴郎中建見白文公詩雲濤觀政和元年守張閣旣徙巽亭以舊址更造石林軒至和中守孫沔建號燕思合又取臨安縣淨土寺立石七株置之合前蒼然奇怪號七賢石元佑中守蒲宗孟攺名石林軒紅梅合在石林軒側淸風亭在中和堂之側直望海門右皆在鳳凰山舊治今姑存其名中和堂錢武肅王閱禮堂舊址至和三年郡守孫沔建堂其上更名中和建炎三年髙宗皇帝車駕臨幸有禦筆並詩【見禦制門】後攺爲偉觀堂蓋取禦筆中語【此據舊志歲月未詳】旣攺創府治仍以名堂嘉定六年趙安撫時侃再刱於舊七閒堂【今名見廉堂】後之東偏李左史直土爲記咸淳六年安撫潛說友徙令二堂相直正視之門牖洞然撤去老屋煥乎一新有美堂嘉佑二年梅龍學摯出守仁宗皇帝賜詩【見禦制門】摯乃作堂取賜詩首句名之曰有美歐陽公修爲記蔡端明襄書淸暑堂治平三年郡守蔡襄建自爲記及書今重建於恕堂後右皆舊治堂名移建於今治簡樂堂在設廳後光宗皇帝以靑宮領尹奏疏有訟簡刑淸百姓和樂之語後二年郡守胡與可乃爲堂摭二字扁曰簡樂且丐禦畫國子司業薛元鼎爲記銘咸淳二年洪安撫燾重建淸明平軒在簡樂堂後咸淳五年安撫潛說友因得平章賈魏公三字之褒歸而揭諸便坐以爲訓故名見廉堂在中和堂前舊爲七閒堂歲久橈腐且庳狹弗與前宇稱咸淳五年十二月安撫潛說友撤而新之樓其上最爲髙聳憑檻四望百萬人家森然畫圖中面南諸峯若拱若挹前是郡堂或增或易非出一時以故離立錯峙於觀不整至是由內達外直若引繩無少枉蔽堂成會修復酒政公朝有足見廉能之褒因取以名馮尙書夢得爲記聽雨軒在中和堂後景定五年劉安撫良貴建爲屋八楹取東坡中和堂後石相樹與君對聽夜雨之句爲扁咸淳六年安撫潛說友增髙之以爲堂後屏蔽恕堂在東廳淸暑堂前紹定閒餘安撫天錫建愛民堂在淸暑堂東淳佑九年趙安撫﹝上與下心﹞建明年四月理宗皇帝宣引賜禦書愛民篇因以名堂仍丐禦畫爲扁講易堂在愛民堂東紹興十六年張安撫澄建名吏隱堂隆興元年陳敷文輝攺今名張中書孝祥書葛朝請立方記中廢紹定壬辰余安撫天錫卽故址重建教授應﹝彳繇﹞記咸淳五年安撫潛說友徙七閒堂置其後竹山閣舊在玉蓮堂西竹園山淳佑九年趙安撫﹝上與下心﹞建閣其上理宗皇帝禦書竹山閣扁以賜景定三年魏安撫克愚移置講易堂之東南承化堂在愛民堂後嘉定閒袁安撫韶建三桂堂在承化堂側景蘇堂在府治簡樂堂西景定三年魏安撫克愚建松檜堂在中和堂西淳佑閒趙安撫﹝上與下心﹞建咸淳六年安撫潛說友移面勢而葺治之香遠樓舊爲玉蓮堂魏安撫克愚牽於陰陽家白虎之說撤屋而徙其扁於西湖之濱咸淳七年安撫潛說友卽茀址爲大堂六楹樓其上山翠橫陳夫渠可俯取濂溪香遠益淸之語名之遂爲郡治最佳處少東爲茶亭四楹前鑿方池循除而上則竹山閣之故基平眺湖山水光林影密疏隱見如在圖障中今惟環植以竹稍存竹山之舊云【互見竹山閣及西湖玉蓮堂】記文雙門記【杭中二浙爲大州提支郡數十而道通四方海外諸國物貨叢居行商往來俗用不一自錢氏專有吳越治兵蓄財日爲戰守朝廷除剌史以來蓋八十年其風俗治迹有足稱者要之起廢獘變繇習斯亦難矣至和元年資政殿學士給事中孫沔自樞密副使來撫是邦六月視事曰此吾鄕也敢易治之﹝廛�﹞裏之稅歲糜中產餘二十家爲之籍其地而出其資巿賈謾欺取予不均爲之正量衡而一之富黠倚彊蝕貧誅利爲之索其黨而逐之盜俠閉藏出沒無常爲之根株而去之俗尙浮屠歸施無節嚴以約束婦人女子絜廉其行寵以衣珥髙年舊徳或復諏訪數月之閒所部近遠莫不竦動迎向公訓公知眾之已悅也隨所譬諭勉之於善秋八月語其僚曰諸侯臺門以髙爲貴蓋以尊天子所命而示等威也昔錢氏依山阜以爲治所而雙門置縣木錮金鐵用爲敵備今方內統平吾爲守臣於以遵化而流澤每大號令從官屬陳兵校會州之士民卽門內張次班列而布宣之門圮而地狹又非禮制豈所以重方面之體乎吾將易而新之卽以其說謀之轉運使資以羨錢又詢之於民良家大姓願以力助於是商其用而裁取之凡金埴竹木之材必可其直塈陶蓋梓之工必當其庸十一月甲戌興作明年五月訖工十有五日壬申合樂燕飲以落之至於下邑旁郡攜扶老﹝禾犀﹞闐溢郛郭相與觀聽指是巍然者曰上之命令由是而出下之情僞由是而入一有不誠重爲門羞吾屬戒焉是年襄出剌淸源州人遮余而言曰我公之爲治固有聞於執事矣始者革獘屏惡人畏其明己而拊養鰥惸教敕子弟及其治成井巿童兒不收落錢田丰海熟人得其職公作雙門我實爲之公歸有時我思無窮願爲紀所作之始而刻之石庶幾傳之子孫益遠不忘初公定邕廣大寇還請蒞杭上以其能遜而不伐中道召升宥密未幾以直議不能與眾合遂伸前請至則勵精夙夜不以宴息自處其進退忠義之節與所施爲若千里之績固不足書然州人過余再三稱頌殷懃不書無以慰其志】中和堂記【記曰杭瀕淛河雅爲東南一都會民物殷富山水之美名天下歷唐至五季錢氏奄據傳三世閱七紀我宋受天命一六合收版圖歸職方故守吏卽王宮爲居棟宇宏敞寡儔宜他郡莫及始錢王鏐於其宮作堂名曰閱禮本朝至和中威敏孫公沔來守此土更飭治之易名中和守居負鳳凰山堂跨山馮髙蘇文忠公嘗謂下瞰海門洞視萬里觀覽之傑抑可想見建炎初髙宗皇帝南巡登斯堂賦詩八十言慨然思神禹之功弔子胥之遺烈奎章睿藻流於人閒尋易名曰偉觀紹興停鑾浸久因其地刱行宮而守廨遂徙於淸波門之北今所治是也蓋七十有七載矣惠國趙侯被命尹正之明年綱舉目張善伸姦戢歲比丰登民情浹和顧廨處闤闠其北窘於燕寢後墉而止外之囂足混於裏裏之響或徹於塗失官寺崇密之體侯曰此弗可已也夫志有所郁必以閒而紓思有所隱必以靜而得京兆郡國首事物紛劇交至於前剸酢日弗贍儻無宴閒之所以休其暇日思政之所當先究心之所欲圖不幾於昧沒而不蠲沈迷而忘返乎乃撤廢屋疏朽壞築垣八十四堵爲堂三十七楹僝工於孟秋之壬子斷手於季秋之丁未復采舊名牓曰中和人徒見其堂之成而不聞其費且勞徒嘆其室之美而不知其意有所寓余嘗造侯因要余觀焉𨿽無異時淩虛騖遠﹝壞去土攺王﹞異絕特之觀然華﹝木閣﹞邃宇修攔曲檻佳花美木植其前奇石翠竹列於後崇廣靚深亦足以攄雅思而滌煩襟蓋堂視故處遐睎近矚景趣各殊而顏猶取昔名者抑侯欲存前賢之意而施於政事者顧將有所推本歟嘗謂中和之名實自威敏發之威敏昭陵名臣立朝犖犖有奇節然其治杭專以擊斷髮擿爲能其政見謂嚴厲顧有取於中和何耶抑其外𨿽若凜然使人畏且憚而其衷剛毅近仁自有得於動化之要道歟君子之所存眾人固不識也夫爲吏太剛則折太柔則廢若中和推而見諸行事通百世而無獘此乃職南面之治者所常務也矧今府爲翠華駐罕之地昔者開封尹之任王尊爲京兆行縣還上奏曰彊不淩弱各得其所寬大之政行和平之气通若尊此言固尹京之楷也豈必專尙鷹擊毛摯爲治而後愉快哉先是王襄爲益州剌史欲宣風化於眾庶使王褒作中和樂職宣布之詩選好事者習而歌之轉而上聞宣帝召見皆賜帛蓋中和之詩𨿽以頌剌史而實以美天子故宣帝曰此盛徳事吾何足以當之然則侯之所以拳拳於此者豈特以爲政化之經抑亦天保報上之義歟本朝尹京多用名儒以翰林知開封則號省府學士不旋踵必擢丞弼祖

宗之世甚重京兆之選蓋如此𨿽今昔異宜難以槪言然其任爲華劇而不以輕畀者則今聖上之用侯亦猶異日祖

宗之意也宜侯自厲於猷爲以圖報於皇家希蹤於往哲夫豈一日而忽忘之哉﹝上直下土﹞旣荷侯諉爲記故以所得於舊聞者而並書焉侯名時侃字仲和今以司農卿兼知府事云】有美堂記【記曰嘉佑二年龍圖閣直學士尙書吏部郎中梅公出守余杭於其行也天子寵之以詩於是作有美之堂蓋取賜詩之首章而名之以爲杭人之榮然公之甚愛斯堂也𨿽久而不忘今年自金陵遣人走京師命余志之其請至六七而不倦余乃爲之言曰夫舉天下之至美與其樂有不得而兼焉者多矣故窮山水登臨之美者必之乎寬閒之野寂寞之鄕而後得焉覽人物之盛麗誇都邑之雄富者必據乎四達之衝舟車之會而後足焉蓋彼放心於物外而此娛意於繁華二者各有適焉然其爲樂不得而兼也今夫所謂羅浮天臺衡嶽廬阜洞庭之廣三峽之險號爲東南奇偉秀絕者乃皆在乎下州小邑僻陋之邦此幽潛之士窮愁放逐之臣之所樂也若乃四方之所聚百貨之所交物盛人眾爲一都會而又能兼有山水之美以資富貴之娛者惟金陵錢塘然二邦皆僭竊於亂世及聖宋受命海內爲一金陵以后服見誅今其江山𨿽在而頹垣廢址荒煙野艸過而覽者莫不爲之躊躇而淒愴獨錢塘自五代時知尊中國效臣順及其亡也頓首請命不煩干戈今其民幸富足安樂又其俗習工巧邑屋華麗蓋十餘萬家環以湖山左右映帶而閩商海賈風帆浪舶出入於江濤浩渺煙雲杳靄之閒可謂盛矣而帥是邦者必皆朝廷公卿大臣若天子之侍從又有四方遊士爲之賓客故喜占形勝治亭榭相與極遊覽之娛然其於所取有得於此者必有遺於彼獨所謂有美堂者山水登臨之美人物邑居之繁一寓目而盡得之蓋錢塘兼有天下之美而斯堂者又盡得錢塘之美焉宜乎公之甚愛而難忘也梅公淸謹好學君子也視其所好可以知其人焉】淸暑堂記【記曰京師東南千里入吳越杭於吳爲一大都會其地傾而屬海又多陂池以故善濕方春夏時梅雨蒸鬱礎甓皆汗披纖衣覆大廈猶鼻息奄奄不得曠快非有髙明之居曷以禦之於是淸暑之堂作焉淸暑負州廨之左直海門之衝其風遠來灑然薄人日以決事佚而忘勞至者莫不悅之或曰昔者召伯將營召以居重愛民力暴處遠野廬於甘棠之下而聽斷焉百姓思之作甘棠之詩以美其事今斯堂也度面執揭崇宇前有江海浩蕩無窮之勝潮濤蚤莫以時上下奔騰洶湧蔽映日月雷震鼓駭方輿動搖浮商大舶往來聚散乎其中朝霞夕景不繢而彩翠旁走羣山濱山而湖崖隒彌漫並包巨澤巖岫崒硉圾乎河漢之上蒼煙白雲少頃萬變茂林香艸冬榮不凋此所以娛君之視聽也及夫夏日北室煩燠方且披軒闥據髙涼放浪於無何翺翔於至極蕭然而自適或賓友環次鳴管楔瑟釃酒均餌歌呼瞑醉此所以懌君之心意也於民乎何有豈不與昔人廬於遠野者異哉余謂之曰惟人之情不得其適則慌然余於是堂也愈吾疾亦於是休吾心焉體康志寧然後究民之不至而教之度民之所有而用之去其所不願就其所便安如得其平於爲惠也亦大矣乘其閒也燕賓友接和好是亦爲政也且召伯之治或失其平𨿽木棲露寢民莫之思甘棠之政後世仰而慕之甘棠之茇不可常也遂以其說爲淸暑堂記○府治有石刻】簡樂堂記銘【記曰輦轂之下雜八方人物缿筩訟牒抵讕相分最號爲難理理不得其要則漫漶弗分其究爲煩擾故於帥每難其人乾道辛卯東宮以民事判南衙如太虛一聲人自怗懼如半天一照毫髮無所逃旣而爲堂於設廳之背時出而從容其閒若無事可理而畿甸熙熙盡在春風和气中矣蓋嘗奏疏自期有訟簡刑淸百姓和樂語不二年旣效又二年胡與可承乏府事乃采其語以名堂仍請大書而榜之銀鉤爛然上肖奎文下飾天邑塡以增重示將來法焉元鼎執經備數宮僚宜爲紀其實且銘之曰浩穰繁劇情僞百出𨿽有智者莫窮日力惟是此心應以虛一鏡照媸妍繩分曲直物晦必明事虛必實姦伏自柅不在發擿事往心閒庭空人寂故𨿽至勞而常至逸允以前星行之昨日至今塗巷歡聲盈溢惟簡則樂此理不易昭揭玆堂以垂千億與可自詭得於今式於是並書之】見廉堂記【聖天子以恭儉化天下歲下詔書廣宣厥道越郡國吏罔不用勸元老大臣奉上休徳思所以風厲之慮動於耳目而周乎區蓋之閒夫豈徒哉惟京師卓犖諸夏知遠之近知風之自據會要以觀方來以爲莫先於此而簡修之具行焉乃咸淳六年戶部侍郎潛君守京兆尹至是二年矣政修人和百爲克開千里之內大治每歲終考其成無一人之獄計所裁縮代九縣輸四五等戶租壹年椿釀庫本爲緡凡五百萬此其大較也髙第轉聞璽書數下嘉其廉平會斯堂落成白於朝我太傅平章魏國公命之曰子以廉能見其名見廉可公蓋欲以識治行而書所見以習天下之爲郡國者抑自今至於後日坐斯堂者亦將以存其見而使相爲君子也夫灑掃庭內維民之章華衮一字其嚴矣哉嗚呼得見有常者斯可矣嬰以廉恥故人矜節行聖賢揭厲人心之道槪如此夫廉非小善也漢時文翁黃霸朱邑尹翁歸之屬居官可紀壹是爲本史稱良吏廩廩甚盛今朝廷淸明宮府一體四方無進獻之事冀州不貢厥維大惠魚麗萬物盛多旣多且旨維其時矣其能將以精白而朝夕曰惟我後之徳交相成報以集今日之懿不亦尙乎故嘗論之平仲不受邑以足欲非惡富也是幅利也義也子文不勤民以自封非厭取也是庇民也仁也懷仁義以事其君而廉在其中矣是皆無所爲而爲之也嗚呼推是心也千載而下猶將見之堂昉役於五年十一月迄工於今年正月基舊爲七閒堂增而愈崇爲屋三十二楹上爲樓取簡樂堂內外洞直卓乎其髙美已不鄙屬予記事系風化喜爲之書潛君名說友字君髙括蒼人】講易堂記【葛立方撰云文學政事吾夫子異其科𨿽由求遊夏叵得兼也且事莫夥於官學莫邃於易遊刃叢劇之地嚌咀奧賾之境能於一時相兼而不相廢者戛戛乎其難哉福唐陳公逢掖時已覃思潔靜精微之教旣筮仕靡勞弗宣聲大彰白屬擢二千石若部剌史皆名能官天子知之朝廷夙夜之賢知之旋付眾大之區而牧焉宜也人之言曰臨安十邑缿筩讕辭不知其幾何狴扉鞫域揣發關械者不知其幾何庾帑金粟衍耗出納不知其幾何簿書期會不知其幾何而公以一身任之無巨細畢濟其必有一其源者余嘗讀三墳之書曰太始之數一爲太極極者天地之母也天髙地博其數則二謂之太易天地之變也又嘗讀幹鑿度之書曰易變而爲一一變爲七七變爲九者气變之究乃復變而爲一二書所言或自一而出變或自變而歸一易之道無餘蘊矣脫能執其甚約以攝至煩無惑乎應﹝酉壽﹞之不匱也意公之所得有在於斯乎下車踰一時教令所孚民大協和比屋至無吠犬政成矣乃於府治之東爲講易堂延龍舒易經師王虛中居之帥子弟從焉蓋欲窮其所未盡也虛中嘗著易論四十篇準系解易二十四卷大率顓以古易正文爲主異眾人之所同而味眾人所不味鉤深致遠自得於心又豈如前人屋下架屋之比哉先治春秋學爲四傳辧失左氏正鑑紹興初嘗抱其書質於先人文康公文康深許之濡削遺之曰遠類康成發公羊之墨守下卑元凱爲左氏之忠臣今又得賢主人相依倚以緝熙三聖之傳相輝相扶疊爲炳蔚吾知此學之未墜也陳公字晦叔名輝虛中名日休云○應﹝彳繇﹞撰郡治東偏舊有堂名講易按臨安志隆興攺元陳輝因吏隱更名於湖張孝祥書扁歲久堂圯扁亦莫存獨葛大夫立方所爲記碑石尙未泐可考也紹定辛卯冬四明余天錫以小司徒領尹事時臺省府寺百堵皆作容與辧治汔厎於成期年政通仁行事愈淸簡暇日訊老吏講易故基安在吏具白今爲武庫及隸人之垣其屋亦老且敗將壓焉乃悉撤去徙庫於衙教場西廡讙謂宜多捐緡錢買旁地地故有廢池水泉洌淸池之外峙小山石腳插水下劃如天成喬木數十章左右環映扶疏交陰天籟互答公出意匠使浚池疏泉輦石增山雜植松篁檜竹佳葩名蘤以益其勝遂作堂焉牖戶綢繆宏敞深靚前爲軒鄕南南風之燻冬日可愛晨花夕月春麗秋輝時至景換攬挹無盡出檐得支徑蛇行斗折一亭負山居然有林壑意少西爲書室三閒亦爽塏明絜皆堂之附庸也於湖猶子郎之在醴幕公命作三大字揭諸楣又取葛碑立前榮於堂之舊觀盡復矣公領客堂上或疑而諗公曰杭大州也自古號東南一都會今又爲行在所業巨事叢尹搰搰酬酢之不暇而暇講易乎公笑曰子言過矣易者易也變通不窮之謂易易大傳曰易無思也無爲也寂然不動感而邃通天下之故方吾公退餘閒焚香默坐萬象森列一眞湛如能定而後能應以之鏡見事牧電掃庭訟要不逃吾方寸之內斯吾所謂易者在是象數云乎哉誦說云乎哉昔者孟氏明王道一語未嘗及乎易先儒謂善用易莫如孟氏劉斯立以學易名堂有客問易卦六十四今子是學何卦劉子舉手推曰去汝非我同學今吾於此亦云公旣以是語客復授簡郡文學使書而記之】題詠府治【白樂天自湖上歸入錢湖門經由萬松嶺還州治詩半醉閒行湖岸東馬鞭敲鐙轡瓏璁萬株松樹靑山上十里沙堤明月中樓角漸移當路影潮頭欲過滿江風歸來未放笙歌散畫戟門開蠟燭紅初到郡齋寄錢湖州李蘇州俱來滄海郡半作白頭翁謾道風煙接何曾笑語同吏稀秋稅畢客散晚庭空霽後當樓月潮來滿座風霅溪殊冷僻茂苑太繁雄惟此錢塘郡閒忙恰得中畱題郡齋吟山歌水嘲風月便是三年官滿時春爲醉眠多閉合秋因晴望暫褰帷更無一事移風俗惟化州民解詠詩郡中卽事漫漫潮初平熙熙春日至空闊遠江山晴明好天气外有適意物中無系心事數篇對竹吟一杯望云醉行攜杖扶力臥讀書取睡久養病形骸深諳閒气味遙思九城陌擾擾趨名利今朝是只日朝謁多軒騎寵者防悔尢權者懷憂畏爲報髙蓋車恐非眞富貴】虛白堂【白樂天詩平旦起視事亭午臥掩關除親簿領外多在琴書前況有虛白堂坐見海眠山潮來一憑檻賓至一開筵終朝對雲水有時聽管弦持此聊過日非忙亦非閒山林太寂寞朝闕空喧煩惟玆郡合內囂靜得中閒虛白堂前衙退後別無一事到中心移牀就日檐閒臥臥詠閒詩側枕琴】因巖亭【白樂天詩箕潁人窮獨蓬壺路阻艱何如兼吏隱復得事躋攀巖樹羅階下江云貯棟閒似移天日石疑入武丘山淸景徒堪賞皇恩肯放閒遙知興未足卽被詔催還】忘筌亭【白樂天詩翠巘公門對朱軒野徑連只開新戶牖不攺舊風煙空室閒生白髙情淡入元酒容同坐勸詩借屬城傳自笑滄江畔遙思絳帳前庭臺隨事有爭敢比忘筌】巽亭【蘇舜欽題巽亭詩公自登臨辟艸萊赫然危締壓崔嵬涼翻簾幌潮聲過淸入琴樽雨气來疇昔登臨何處好生平懷抱此中開東南地本多幽勝此向東南特壯哉○東坡次韻詹適宣徳小飲巽亭君方夢謫僊我亦弔文園江上同三黜天涯又一樽濤雷殷白晝梅雪耿黃昏歸去多情雨應隨禦史軒】望越亭【陳希元詩樹樹西風葉葉秋誰家煙火起滄洲乘閒不耐無機性擬動漁翁直釣鉤】髙齋【嚴維九日登髙詩詩家九日憐芳菊遲客髙齋對浙江漢浦浪花搖素壁西陵樹色入秋窗木奴向熟懸金實桑落新開瀉玉缸四子醉時爭講徳笑論黃霸屈爲邦】東樓【樂天詩初領郡政衙退登東樓作鰥惸心所念簡牘手自操何言符竹貴未免州縣勞賴是余杭郡臺榭遶官曹淩晨親政事向晚恣遊遨山冷微有雪波平未生濤水心如鏡面千里無纖毫直下江最闊近東樓更髙煩襟與滯念一望皆遁逃杭州春望望海樓明照曉霞護江堤白踏晴沙濤聲夜入伍員廟柳色春藏蘇小家紅袖織綾誇柿蔕﹝杭州由柿帶花者爲佳﹞靑旗沽酒趁梨花﹝酒趁梨花而熟號梨花春﹞誰開湖寺西南路艸綠裙腰一道斜﹝孤山寺路在湖洲中艸綠時望如裙帶﹞重題別東樓東樓勝事我偏知气象多隨昏旦移湖捲衣裳白重疊山張屏障綠參差海仙樓塔晴方出江女笙簫夜始吹春雨星攢尋蟹火秋風霞颭弄潮旗﹝余杭風俗每寒食雨後夜涼家家持燭尋蟹動盈萬人每歲八月迎濤弄水者悉舉旗幟焉﹞太守經年嘲不盡郡齋空作百篇詩寄題余杭郡樓官歷二十考宦遊二十秋江山與風月最憶是杭州北郭沙堤尾西湖石岸頭綠觴春送客紅燭夜回舟不敢言遺愛空知念舊遊憑君吟此句題向望濤樓東樓南望八韻不厭東南望江樓對海門風濤生有信天水合無痕鷁帶雲帆動鷗和雪浪翻魚鹽聚爲巿煙火起成村日腳金波碎峯頭鈿點繁送秋千里鴈報瞑一聲猿已豁煩襟悶仍開病眼昏郡中登眺處無勝此東軒江樓夕望海天東望夕茫茫山勢川形闊復長燈火萬家城四畔星河一道水中央風吹古木晴天雨月照平沙夏夜霜能就江樓消暑否比君茅舍校淸涼郡樓夜宴畱客北客勞相訪東樓爲一開褰簾待月出把火看潮來艷聽竹枝曲香傳蓮子杯寒天殊未曉歸騎且遲回江樓晚眺景物鮮奇吟翫成篇寄水部張員外澹煙疏雨閒斜陽江色鮮明海气涼蜃散云收破樓閣虹殘水照斷橋梁風翻白浪花千片鴈點靑天字一行好著丹靑圖寫取題詩寄與水曹郎○東坡望海樓海上濤頭一綫來樓前指顧雪成堆從今潮上君須上更看銀山二十回橫風吹雨入樓斜壯觀應須好句誇雨過潮平江海碧電光眇掣紫金蛇靑山斷處塔層層隔岸人家喚欲﹝言﹞江上秋風晚來急爲傳鐘鼓到西興樓下誰家燒夜香玉笙哀怨弄淸涼臨風有客吟秋扇拜月無人見晚妝沙河燈火照山紅歌鼓喧喧語笑中爲問少年心在否角巾欹倒鬢如蓬復登望海樓五首見貢院門】淸輝樓【樂天詩並敍嚴十八郎中在郡日攺制東南樓因名淸輝樓詩云嚴郎制玆樓立名曰淸輝未及題花榜遽催還粉闈去來三四年塵土登者稀今年新太守掃灑施簾帷院柳煙婀娜檐花雪霏徼看山倚前戶待月闡東扉碧窗戛瑤瑟朱欄飄舞衣燒香捲簾坐風燕雙雙飛君作不得住我來幸因依始知天地閒靈境有所歸】中和堂【趙淸獻公詩老來重守鳳凰城千里人心豈易平樂職古賢形嘆頌中和終不爲虛名○陳密學襄中和堂木芙蓉盛開戲呈子瞻詩千林寒葉正疏黃占得珍叢第一芳容易便開三百朵此心應不畏秋霜○東坡和千林掃作一番黃只有芙蓉獨白芳喚作拒霜知未稱細思卻是最宜霜子前後守倅杭凡五年夏秋之閒蒸熱不可過獨中和堂東南頰下瞰海門洞視萬里三伏常蕭然也紹聖元年六月舟行赴嶺外熱甚忽憶此處而作是詩忠孝王家千柱宮東坡作吏五年中中和堂上東南頰獨有人閒萬里風○劉景文季孫陪東坡中和堂賞月中和堂上月盛夏似髙秋天瀉銀河水人披紫綺裘气飄聞赤壁語勝踴黃樓歸袂接夫子適從何處遊】有美堂【東坡與太守陳密學襄自有美堂夜歸詩娟娟雲月稍侵軒瀲瀲星河半隱山魚鑰未收淸夜永鳳簫猶在翠微間淒風瑟縮經弦柱香霧淒迷著髻鬟共喜使君能共樂萬人齊看火城還有美堂暴雨詩遊人腳底一聲雷滿坐頑云撥不開天外黑風吹海立浙東飛雨過江來十分瀲灩金﹝缶尊﹞凸千杖敲鏗羯鼓催喚起謫仙泉灑面倒傾蛟室瀉瓊瑰正月九日有美堂飲醉歸徑睡起得鮮於子駿所寄古意作雜興一首答之眾人事紛擾志士獨悄悄何異琵琶弦常遭腰鼓鬧三杯忘萬慮醒後還皎皎有如轆轤索已脫重縈繞家人自約敕始慕陳婦孝可憐原巨先放蕩今誰弔平生嗜羊炙識味肯輕飽烹蛇啖蛙蛤頗訝能稍稍憂來自不寐起視天漢渺闌千玉纖似耿耿太自曉九日舟中望有美堂上魯少卿飲處以詩戲之指點雲閒萬點紅笙歌正擁紫髯翁誰知愛酒龍山客卻在漁舟一葉中西閣珠簾捲落暉水沈煙斷佩聲微遙知通徳淒涼甚擁髻無言怨未歸述古有美堂宴僚佐虞美人本事集云陳述古守杭已及瓜代未交前數日宴僚佐於有美堂因請貳車蘇子瞻賦詞子瞻卽席而就寄攤破虞美人湖山信是東南美一望須千里使君能得幾回來便使樽前醉倒且徘徊沙河塘裏燈初上水調誰家唱夜闌風靜欲歸時惟有一江明月碧琉璃】

兩浙轉運司舊在雙門北爲南北兩衙今在丰豫門南有東西二廳

東廳寬民堂舊爲福星堂淳佑閒魏運副峻重建更今名福星樓淳佑閒尹運判煥建咸淳三年運副潛說友重修節愛堂寶佑初王運使克仁建振襟堂淳佑閒魏運副峻建咸淳三年運副潛說友重修站臺景定元年洪運副燾建

西廳廳

淳佑元年魏運判峻重建周咨堂淳佑元年魏運副峻建公生明景定三年魏運副克愚建咸淳三年運副潛說友重修繡春堂景定三年魏運副克愚建仁惠堂紹定初陳運副宗仁建咸淳三年運副潛說友重修又植竹其外咸淳臨安志卷之五十三

志﹝三十八﹞

官寺二

幕屬官廳【添差及增創職員元無廨宇者皆不書】

浙西安撫司參議官廳在軍將橋東主管機宜文字廳在丰豫門北城下端平三年任一震建記文【太學正湯中撰廳壁記國家以州郡兵民之政總於安撫使所以專牧禦之任也故設屬必謹浙右爲諸夏根本其使權視他道尢雄其列屬亦倍其遴東亦加詳焉若主管機宜文字一官多取諸邑最勛門與夫宗戚之賢異時達官要人往往皆由此出然眾大所區寓廨迄靡定所姓氏亦莫適紀載嘉定閒始有以十八人之名登於石者今守上饒趙侯與懃嘗題其額未幾趙侯亦居是官乃請於帥得民廬於湧金門之北而公宇以定規建門廡費略儲矣會徙他官弗克就繼之者或因循不暇問或乃私耗其所儲而紀載之石亦壞不復全三山任君一震始至訪知其然謂趙侯美意不可以不嗣此吾責也慨以白帥戶侍趙公與歡帥慨許之捐金二十萬佐以竹木而趙侯亦自上饒以二十萬相其役畿漕謨閣趙公以夫喜而書其扁又益以本於是閈閎堅崇扁顏昭揭吏故方來垂不朽乃伐石更舊刻而屬筆於余俾記其成余惟仕失其義不知其職業者多矣宜其視居止若傳捨然葺且弗思矧肯刱乎況於策足王畿或者榮進之念日迫以遽又遑卹此哉任君耿介知義蓋不苟其官者繕一門廡特其志效之末而已使任君得展其才而天下仕者皆如任君之用心官其有不理者耶孰爲方來當知一官之居歷百年更二人而後備因其難識其人由其細溯其大必將有得於其職矣端平三年十月朔】幹辦公事廳在樓店務橋東舊廳在寶蓮山慈湖楊文元公創有莫能名齋自爲記記文【四明楊簡爲浙西撫屬淳熙十一年八月朔旣領事而宅僦隘陋外髙中卑無宴息之所客至不可畱不可以奉親偶得在官僧屋於寶蓮山之巓帥君雅禮士爲更其居又使簡惟意規摹之乃創書室於髙爽之地東江西湖雲山千里幽人騷士來其上無不曰奇曰壯哉快哉且曰是不可不命名簡思所以名之東望大江巨濤際天越山對揖衮衮如畫風帆飛鳥夕陽煙蕪朝莫晦明變態百出於是閒名之乎如此命名不惟遊逸顚迷沈溺外景要不可謂眞識江山西望錢水玉潔如鏡茂林奇峯樓觀輝明煙靄翠蒙模寫不可於是閒名之乎如此命名不惟遊逸顚迷沈溺外景要不可謂眞識湖山反而卽諸本眞斂其放情落其外慕窮理窟之幽微探元珠之杳冥不則事理兩融曲暢旁通百川會同歸宿於中又不則悠然無事惟意所之無所造爲樂亦熙熙於是名之乎如此命名不惟遊逸顚迷沈溺外景俱不可謂實識本眞周思天下古今名言無一可以稱此又豈惟簡莫能名正恐盡萬古明智絕識之士竭意悉慮窮日夜之力終莫能名於是牓口莫能名齋然則終不可得而名之乎曰有能名之者是齋之南髙松扶疏微風過之蕭然有聲是能名吾齋矣是齋之東洪濤駕風怒號翻空是能名吾齋矣是齋之西湖光翠迷雲飛鳥啼是能名吾齋矣是齋之北與其麓鱗比萬屋人物往復啾啾碌碌是能名吾齋矣有嘲曰旣曰莫能名又曰是能名何其立說之無常簡曰常淳熙乙巳仲春記○湯正字中識曰慈湖先生爲浙西撫屬日作此記今六十年中更回祿廨捨移於平地景物遷攺遺迹亦不可復尋三山張君興龍來佐幕府捧檄校文過先生之裏偶得舊本歸以白之帥尹乃命工重刊寘諸堂上尹於少日嘗登先生之門親承訓誨佩服弗忘而張君亦篤學好修之士也相與表發此文垂示後學當有領會妙旨於言意之閒者則先生之心可識矣淳佑癸卯孟冬旣望○林希逸撰廳壁記云廳壁有記自唐始著名氏系年月春秋法也凡今郡邑皆有之況天府乎然府諸曹掾皆記而帥垣重客獨闕焉客之重非內外諸使客比居以魁人勝士去而淩靑溯紫職最優選最遴其閒姓字彰彰猶有老卒退吏至今誇說者顧乃略而不書惡可豈橫翔迅武歲月借徑有不屑不暇者乎抑有之矣偶焉遺斷不補久而遂廢乎然寄客於僦捨不知幾何年定厥攸居今才一紀僦以前斷垣遺址且莫詰於記乎何有淳佑癸卯夏五月三山張君實來追企前修慨惜闕典且曰向��慈湖垂芳可百世莫能名一室先生自扁自記自書以秦碑晉帖寶之可也廨𨿽移此烏可廢秋闈捧鄞檄實爲先生故里遂訪求遺墨以歸鉤畫端嚴典刑如在袖以白府公府公少嘗問道於先生得之尢喜卽捐楮錢五十萬俾勒石以復其舊因錄前人名氏僅存者鑱而寘諸壁與是記並且俾餘發之又曰吾惟掇拾放失不具僅得諸楊公以下恐義無所本柰何余曰公是劉公昔記直講亦曰聞諸耆舊老人得某甲以下若干人不知者蓋闕此前例也況托始於慈湖老宗師乎後君之客如君之心立身立言使皆以慈湖爲則是客不愈重乎君曰諾遂書府公節齋趙先生也名﹝上與下心﹞治見聞尙文獻中朝有重名以戶部尙書領帥事張君名興龍端平進士第五人賓主之遇偉矣哉】僉廳在府治西淳佑八年趙安撫﹝上與下心﹞重建記文【趙大資與心作廳壁記淛西杭爲帥府始於宣和南渡移之京口迨紹興而後復於臨安初命大使時其屬有參謀參議主管及書寫機宜文字幹辦公事準備差遣若帥非二品以上則參謀不復置議幕亦無常員蓋自六飛駐蹕以來實爲京畿道東引稽粵北塹淮堧右起南徐略晉陵亙申浦而傅之江錢塘左注浮金山會吳松而漸於海震澤環附四郡富春以西重岡復嶺界新安而止南則溯桐廬抵姑蔑形勢堤防軍馬甲械錢谷之政視諸路爲重吳地大俗侈昔號難治牧善良以培根本燭姦宄以銷萌﹝木卉﹞帥於此乎究心而僚屬之選亦不輕矣然承平閒暇中外阜寧衣冠幅湊行在所仕者以登畿爲樂邊防盜賊之警不聞總護常程春秋閱武之外他非機要幕府文書省簡參佐晨興詣曹亡所受事則肩輿出郭門觴詠湖山閒其分日更直於有司者大抵贊決天府訟訴而已靑油譚笑之地卑圮隘陋歲久弗屑顧殊未稱元戎大幕之體余嘗備員機宜不自意後十餘載待罪轂下叨承使指垂一紀於玆乃撤僉捨鼎新之會官屬而落成焉因思夫領事以來撫僚先後幾五十人今同堂合席尙以十數斯可謂盛矣而舊無題名詎非典且前乎由幕客而升浸浸登侍從執政以秉鈞軸或任雄劇或居淸要或出總方面班班不少後乎是又未可涯也姓字弗紀豈所以侈蓉府人物盛多之意哉於是相與插﹝禾卒﹞淳熙以前漫不復省得慈湖先生楊公而下若干人凡參議至準遣及員外置總以歲月爲次敍而疊書之參謀惟建炎範正己後無繼者故不書計議則特置昉乎此故書旣刊石請余識其首爰述顚末之大略若乃考評賢否而知勸戒砥礪名節以垂悠久則余尙與諸君交相勉之淳佑十二年正月上元日○王應鳳續記幕府昉於漢碩畫之臣繇此其選今連帥之賓佐惟淛右爲盛畿內八郡兵民皆統焉率其屬爲羣牧倡列職惟四多君子僚罔敢自介用逸曰文書省何詣曹爲亦幸遇其時皇皇奠枕無徵謀檄筆之勞厥惟事從其長觀所爲主優繇長育不相吏也或問自紹興乙卯復置使謹簡厥修若陳鵬飛之倫致之幙下則前乎文元楊公豈無顯者來可悉數乎曰有司失其傳矣惟賢者能使所居官大故首書楊公尙賢也古之仕曰策名唐以來官無小咸有壁記不贊一辭淑慝自見其嚴乎矧邇在天咫聲實易以章徹而名氏莫或嗣書懼久而軼也乃請於前尹小司徒洪公願伐石志之以諗來者待制趙公始建閫問工焉取復給其費旣成應鳳以末至辱授簡焉不敢辭竊謂獲乎上有道惟克靖共毋圖利於大夫毋以望空爲髙伻向卽有僚惟助尹人祗辟懋之哉敢正列其義庶幾相規若古僚友置官本末具於前記者皆不書景定辛酉夏五癸未】

點檢行在贍軍激賞酒庫所主管文字廳幹辦公事廳都錢庫官廳並在兪家園僉廳在府治西南趙安撫﹝上與下心﹞建

兩浙轉運司主管文字廳在轉運司南紹定中趙運判汝憚創添差主管文字廳在丰豫門內北幹辦公事廳在轉運司南紹定中趙運判汝憚創幹辦公事西廳在兪家園主管帳司廳在戒子橋北河西岸巷內記文【李衝撰廳壁記國初藩鎭砥平文軌疏逖諸道經賦咸隸計司計有使使有屬曰主管文字曰主管帳司厥後又置幹辦公事參贊而長而帳司掌會計以周知入出百物其事爲夥中興駐蹕吳會二淛界江岸海南極於閩粵地相錯如繡守令各撫而封置一計司領之非他使比也洎並建二長六增幹辦公事員帳司仍舊制其事爲尢夥凡版籍夫家之會稻田租稅房園關巿之八十五郡送使上供之目宮府郊廟百司土木繕治之共安邊局田廬編估之籍歲出內以數百萬計其在僉幕凡芻饟飛挽獄訟期會無細距不當問鴈鶩抱文書息相吹如霧必有修能贍智以整齊條緒之放紛參考經常之贏縮夫然後會計當會計當然後莫能容翲忽欺昔人謂官修其方修之云者飭而治之也旣飭而治之矣則令名載而行之苟主張是者漫無所訾省若形具而神不運修於何有故今之銓部��遴諸道帳司之選非有考第升剡治理顯效者勿授況身近長安日邊者耶得諸睹聞繇是官鬯華問爲顯人者武相接前端學給事禮部尙書範公名聲垂延其光九耿餘同年延平楊君宴以甲戌冬來﹝目氐﹞會事精力於職𨿽黍晷圭景弗懈厥旣再閱歲幕府燕淸圖惟賓寀咸有登載獨帳司闕焉亡以詔今垂後且來者笑人寂寂乃輯前人氏名自趙善永而下得十有五匯書彪列屬余爲之記余非嫻於文辭者徒以君之所以諗餘者印之嘉定十年四月之吉】僉廳在運司內之南

提領犒賞酒庫所僉廳在運司內

臨安府通判北廳隱秀齋東坡書紹興四年始刻石趙令畤書其下咸淳五年馬通判元演得於資國僧捨移寘書室且摹三字揭於顏【令畤書云徳裕禦帶馬公以忠直心奉事帷幄以慈仁力安樂諸人剛直潔廉不回於私有前輩風度每見昔之名士一句一字心必愛之比於臨安通守舊治今爲行在禦藥院者柱閒得東坡先生爲治中時所題隱秀齋三字𨿽經兵火而此書獨存徳裕遂加調護將刻諸石爲兒壁之玩又欲顯白於時余輒隨喜因題其下】浩春堂平遠樓鳳凰亭通判南廳風月堂南樓通判東廳右並在府治南咸淳五年安撫潛說友重行修治通判馬元演趙希﹝王﹞唐震各蒞其役內外一新其堂樓亭宇皆爲扁以古篆都廳在府治西淳佑六年趙安撫﹝上與下心﹞重建【考祖宗時諸郡皆有都廳宣和三年懷安軍奏尙書省公相廳攺作都廳內外都廳並行禁止欲將本軍都廳以僉廳爲名從之命諸路依此今帥府復有都廳不知何始】題詠【東坡詩並序熙寧中軾通守此郡除夜直都廳囚系皆滿日莫不得返舍因題一詩於壁今二十年矣衰病之餘復忝郡寄再經除夜庭事蕭然三圄皆空蓋同僚之力非拙朽所致因和前篇呈公濟子侔二通守前詩除日當早歸官事乃見畱執筆對之泣哀此系中囚小人營餱糧墮网不知羞我亦戀薄祿因循失歸休不須論賢愚均是爲食謀誰能蹔縱遣閔默愧前修今和山川不攺舊歲月逝肯畱百年一俯仰五勝更王囚同僚比岑範徳業前人羞坐令老鈍守嘯諾得少休卻思二十年出處非人謀齒髮付天公闕壞不可修○景定五年守吳侍郎革和並序淳佑己酉革備員杭倅景定癸亥叨恩假守皆獲踵坡公遺躅企髙風於二百載之上俛焉孳孳大懼弗蔇乃十有二月三圄適空方有感於公除夕二詩而北倅趙君崇鐖忽攜眞迹來示喜不自制鑱石以壽其傳因借韻二首庸寓平昔景慕之萬一坡仙不可見見此手澤畱惻惻父母心念彼圜扉囚浩穰諒難理鉤距乃所羞承乏事偶同自省凜勿休拊捲想哀矜應與古人謀可但瓊琚詞絕妙驚楊修至寶在天地當爲天地畱解後不收拾荊玉泣楚囚我來拜公祠秋菊以爲羞得此侑一觴永歌弗能休願言托翠﹝王民﹞更作不朽謀遼哉百世下髙風超前修○右府治有石刻】當直司在府治中門內東記文【徐願撰重建直司記國朝之制開封府推判官班六品亞尙書郎非﹝昜�﹞歷久者不輕畀中興駐蹕錢塘典京邑者視開封尹而兩使職官猶調銓曹嘉定己卯歲歸其選於廟堂幕府始增重矣惟贊畫之任於郡事無不與聞剖析民訟其一也凡以訟造庭有必待閱實而後白者悉寘犴狴寧無滯淹於是別爲訊鞫之所幕府實主之𨿽也郡皆然而眾大之區五方雜襲情僞萬端吏姦捷出而乘之意所軒輊足變白黑蒞訊鞫者精神微不及則枉直易位視他郡尢難焉𨿽然要在求諸心而已此心至明意動斯昏不動於意如水之止兩造在前一以心聽中無私主是非自公直筆而書無所回撓𨿽老姦巨猾亦將縮手懾服奚其難太府少卿趙公立夫以精明練達之才兼領神臯期年庶政畢張凡公宇咸次第繕葺顧所謂當直司者隘陋敧傾不度不飭必至阤陊捐錢二百萬撤而新之棼橑髙驤戶牖顯敞周旋其閒者視不壅气不煩繇是平直明淸生焉亦擬筆之一助也賓筵諸君喜是役之成以願嘗充員幕下屬記其事不得辭願聞君子能使所居官大在職業之修舉非徒棟宇之宏壯也無忝厥官則無愧此屋不然美哉輪奐於政何補今天府政平訟理幕屬亦皆以稱職聞居之無愧矣故樂爲識之且以詔來者紹定己丑十二月一日】教授東廳在學之南教授西廳在學之西並淳佑二年趙安撫﹝上與下心﹞重建記文【楊誠齋萬里記題名郡有學學有博士所以育英崇化勱相文治其不輕而重也昭矣自祖

宗以來貴之淛水以西杭爲大都督府必名儒勝流乃得教授其閒中興時巡乘輿駐蹕今爲天邑四方之士霧集辟雍而臨安亦置學官俾顓掌其郡弟子員之政令淸淑郁積家文雅而人英茂圓冠方屨鼓笈鄕校號小賢闌凡爲之師長匪進士髙等若膠序解褐弗田廾厥官不則從下土來聲聞於朝始擢以拜蓋所以囿人材俟拔取非他郡博士擬異時貴重莫望成均乏使則選所表以假之蕓閣睨賢則揠其儲而升之七十餘年得人爲多有知政事者有運樞極者有踐臺斗者有持風憲者有掌絲綸者至於穆穆布列前後森如也於虖其盛矣哉若夫道徳之崇髙功烈之輝赫聲名之不泯文章之有傳所以自重於而身增重於而國俾宋作古咸五登三者煥焉可述則又在此而不在彼也於虖又盛矣哉慶元丁巳教授楊君範張君元觀移書諗予曰廳壁故無記前人氏名皆逸弗垂非闕歟初命裒之繇紹興迄於今凡得五十人將刻諸金石執事嘗拜是官盍爲我記之予謝曰予野人也安得與諸任齒隆興甲申予嘗得是官而竟弗果居是官終身恨之終身羨之𨿽然弗身是官獲文是廳有榮耀焉其弗身之也奚以恨其獲文之也奚以羨則不敢辭乃爲之記楊君三山人以上捨釋褐張君盱江人以科級世家皆一時名能文進士有徳行道藝方遐其騫者也戊午秋七月中元日】僉書判官廳在府治後定安橋西咸淳四年安撫潛說友重建有芙蓉堂觀察判官廳節度推官廳並在府前近民坊觀察推官廳在僉判廳西府院在府治西左司理院在府治東右司理院在府治西司戶參軍廳在���司法參軍廳在���城南廂廳在嘉會門外記文【鄭湜作廳壁記自秦郡天下太守掌理其郡內史掌治京師漢更內史爲京兆尹大抵其佐吏丞尉外有掾有督郵督郵功曹之極任河東大郡二十一縣田延年爲太守分兩部以督郵尹翁歸部汾南閎孺部汾北誅鋤豪彊奸邪不敢發又有東西南北中五部號五部督郵孫寶爲京兆辟掾侯文東部督郵敕曰今日鷹隼始擊當順天气取姦惡以成嚴霜之誅然則浩穰之地豪彊奸惡爲良民害誅鋤之義有不容已分部從事大郡猶爾況京師乎唐都河南本朝爲別都有左右軍巡使判官掌凡風火盜賊及推鞫之事左掌水北右掌水南待制劉公安世嘗爲之開封都城則有加焉或以光祿寺丞兼左軍巡事或命翰林學士樞密直學士各舉左右廂授事判官一員熙寧三年始以京朝官曾歷通判知縣者四人分治京城四廟凡民有訟事輕者得以決遣從開封府之請首辟蔡公確爲幹當京城左右廂公事人猶仍舊稱故史謂公自巡官爲監察禦史後至宰相繼又以開淘渠塹屬都水監救應火燭屬巡檢司惟檢覆鈔﹝劃去戈攺答﹞打量定驗支散凡奔走之役歸之兩使臣中興駐蹕臨安紹興十一年先從開封例城外南北廂置主管公事所又於城內左右廂增二員分減在城詞訟尋罷惟城外如故自是以來七八十年閒爲此官者率更倅貳宰字方在選去而登華近者亦有其人最著者才四三年範公處義爲殿中侍禦史至祕書監王公相知臨安府至太府卿外分守符者往往皆是又幸今治平中外綏靖眾大之區編戶日繁南廂四十萬視北廂爲倍民安生樂業訟衰止無俟乎誅鋤裏閭晏然歌笑之聲相聞有承平京師之遺風焉如湜材下亦得以濫吹於此惟知盡心﹝翏力﹞力無負於其職之所當爲乃無毫髮可以自見猶冀更滿求自放於山林之閒與田夫野老遊想望都門之盛而誇詡之以爲美談亦可樂也廳壁未有題名訪諸故牘得自髙公某而下至今凡三十有八人刻諸石使來者得以繼列云嘉定十一年六月五日○程珌作續記眞宗皇帝嘗謂宰臣曰閭裏細民﹝上自下幸﹞止笞者當卽處斷毋令淹系卓哉聖明之見大哉帝王之謨也蓋京師眾且大茫洋煙海氓蚩蚩小不忍輕詣有司未有不尋悔者悔則己縶莫說矣明主端拱穆淸心運四海俯灼窮閻之情旁﹝上下言﹞吏治之獘故開封分廂者四非欲其易治歟粵自東幸於今百年錢塘版籍百倍往昔南北二廂設於關外而分任之地皆六七十里顧南廂所統尢爲延袤北至艮山南氐南蕩五方雜居永陸互巿國家封疆萬里多在西南若衣冠之朝紫宸琛貢之入太府皆休車弭擔於江臯用是人滋眾事滋夥凡訟於廂庭者率系縲數日吏屬饜乃得去今姚君之臨蒞也蚤受晝省夜決要不踰宿吏不得銖兩索塗稱巷快謂昔罕聞蓋姚君嘗爲雕邑賦迫上州急湯火尙從容以集矧廂亡賦惟訟烏得不風斤承蜩乎初江漘舟如鱗率名占彊宗官不得使逮君悉籍之俾之番休役且需涉者免淹滯人謂剛不吐斯其有焉日旣閒訟稍淸睠言壁記老梓且溢乃易石載之而屬記於予予爲疏其張官初指以告後之登名斯石者姚君以儒名家以能稱吏刃銛而不傷削吏而垕本故形見若是他日事益暇則又辟廨門新系室摧者整漏者密且築堂窿然扁以淸風頃頹塌雜巿塵今始知爲官府僉謂君爲中興此官首嘻世之以營繕爲作新者末也使得推此道以碩其施其又可量邪寶慶丙戌七月上澣】城北廂廳在北關門外咸淳臨安志卷之五十四

志﹝三十九﹞

官寺三

諸縣官廳

錢塘縣縣治舊在錢塘門裏三十步【今景靈宮車馬門裏是也去本州島舊治九里】後徙於紀家橋之西北以華嚴寺故基建去府治四里樓參政鑰爲壁記晝簾堂勤淸軒記文【錢塘古都會繁富甲於東南髙宗南巡駐蹕於玆歷三朝五十餘年矣民物百倍於舊附郭二邑事體寖重他郡邑莫敢望紹興二十七年有旨錢塘仁和比開封祥符兩赤縣中書擇才授任秩滿許以升擢於是選任又重仁和乃錢塘之分故錢塘尢重焉舊治在錢塘門內尋入景靈宮禁﹝上竹下禦﹞乃以華嚴僧坊故基爲之在國庠之西南邑巨事叢才者或病之紹熙二年宋君價始至興滯撥煩坐以無事首作夫子廟以崇儒風建狴獄以淸囚系因又裒匯前任人名氏將刻石以記縣旣甚古搜考史牒自宋元嘉中劉道眞至吳越羅隱凡得十人國朝張君房而下抵今凡三十九人具載歲月亡者缺之使後有考焉君實景文公四世孫風流未遠儒雅飾吏敏於從政故其施設知所先後如此鑰與君素有姻好喜君之優於仕也爲之記始末又告之曰壁記不可無也然縣令去民最親賢否不可得欺彼卓太傅元魯山諸公著於民心千載猶不忘蓋有不待碑而後傳者君尙勉之】丞廳在縣衙東嘉熙四年徙簿廨西主簿廳在縣衙西尉司在錢塘門外隆興癸未尉施溫舒建嘉泰三年尉髙不倚修華庚記寶慶元年尉余天任重建袁肅記記文【華庚記錢塘尉承平時號八仙裕陵覽西湖圖嘗有眞仙尉之語時則有眞仙亭東坡帥杭率賓僚來遊時則有英遊閣林和靖訪謝尉賦秋水芙蕖時則有詠物樓陳后山興寄髙遠形於篇詠願得終身爲禦寇亦可想其盛也南渡後公宇弗存僑寄昭慶寺隆興癸未施君溫舒徙望湖樓之桃園規制艸刱逾四十年因陋就簡漫不加葺其閒豈無思復舊觀之人蓋自駐蹕爲行都錢塘爲赤縣尉職始﹝�幾﹞官府百需悉倚辦焉文書督趣旁午有叫呼於門吏縮頸潛遁尉惴惴救過不給奚暇營繕爲哉嘉泰辛酉永嘉髙君不倚實來環視官舍棟撓椽腐若將壓焉欲增葺之顧自謂身爲親民官毫分未及田裏不敢問越明年歲稔官閒乃謀工師乃度經費乃有請於郡若邑𨿽上下一辭或相玆役然聚財峙糧力猶未及又明年將瓜及曰是豈可累後人乃捐己俸並郡邑所助撤而新之廳堂室廬舍二十有一閒堂曰擢桂曰平湖亭曰眞仙軒曰淸風今大參許公爲之隸古以扁其楣旣成欲以先後蒞職姓氏刊諸石歲月遠者莫考獨張仲顏見於王隨放生碑許淳仁見於東坡奏議他不可復得乃斷自紹興二十四年而下得十有七人求記於余余以爲尉之官最卑有材未易展信足以孚乎下而道不能獲乎上𨿽有志奚其遂髙君蒞官甫數月以鎖廳登太常第雍容閒雅裁剸有餘題名小事儻職分所關有一未舉決不暇及今也易隘陋之居爲髙明在箠楚塵埃閒文之以禮樂百廢具興一毫無擾亦可謂之難矣余故樂爲之書且以告後來者云○袁肅記官府之居於仕宜山水之樂於隱宜二者不可得兼也居官府矣簿書囂塵之閒適與山本會蓋亦有之然或瞰巖而倚麓或阻澗而臨流是一丘一壑非由水奇觀也至於戶庭之旁四望而羣峯獻狀凡席之上旁睨而巨浸揚瀾又亦有之然地靈不足以動大君之品題景物不足以發名勝之吟賞則亦未爲山水之遭也閒有遭焉者曠而遐野而僻非能依神京之樞極近金城之觚稜也幸而密邇都邑矣棟撓弗支庭茀不治而山水精神藐若不接過者太息若今錢塘尉治不惟適與山水會而又飽湖山之奇觀焉不惟奇觀足以娛目而又有裕陵眞仙之褒和靖後山詩人之詠南軒名堂之勝焉不惟品題吟賞之有遭而又依天子建都爲赤尉焉不惟跬步修門而又有如余君子大之賢能使所居官大復創公宇足以稱赤尉之居發山水之秀焉吁其可謂兼仕宦隱居之兩全者矣由嘉泰而上廢興顚末壁記略具寶慶元年冬餘君實來睹治捨傾頹慨而曰今朝廷百司庶府粲然維新吾秩𨿽卑豈可因陋不攺爲耶已而職修務簡亟請於府尹尙書袁公公喜爲闓端厚助乃經之營之築石塘二十尋以護其趾爲屋五十楹加於舊址五之二廳事門廡旣崇旣敞堂曰擢桂曰平湖軒曰淸風延賓之室曰眞仙樓曰英遊其下曰詠物皆因前人命名又名其亭曰水雲經始於二年仲秋越六旬告具季冬之月餘往過焉輪奐翚飛恍然攺觀君因俾記其事余謂風景系乎人不系厥居今夫京邑繁盛可以暢情舒﹝肅欠﹞惟有湖山之樂居闉闍而時至者鮮矣列簪紳而時至者益鮮惟漁童樵叟旦暮寢食乎其中而不知味也尉居於斯可以知味矣然盜屏姦薙則靜對湖山神怡意適而有快於心其或無以獲乎上無以安乎下則𨿽境淸居潔心鬱鬱而不暇顧者多矣繼是而有欲知山水之味如余君盍姑內省其職乎職舉而居葺歲久如一日也樓以英遊名實取東坡帥杭率賓僚來遊故事尙書旣祠坡仙矣三年仲春與客蒞止君方贊帥幕主賓歡洽而又踵前聞人舊遊不知坡仙時爲尉者眞見知如此否乎故並書之使來者信余君之獲乎上而安乎下也】

仁和縣縣治舊在余杭門裏梅家橋西【今北省倉】紹興三年縣令孫延直徙於招賢坊紹定五年縣令胡巨卿重建喬魯公行簡記無倦堂淳熙十一年令陳鞏建倪文節公思記安敬堂嘉泰二年建姜夔記【今廢】記文【喬魯公記仁和在吳越時爲錢江縣與錢塘皆附郭皇朝興國三年錢氏奉圖籍入朝攺今名建炎南渡二邑俱視赤縣方駐蹕之初披荊榛立都邑志不久在吳會宮室省府猶曰艸刱況令居乎仁和縣宅𨿽莫詳締建之始距今殆不止百年屋老且腐紹定壬辰胡君巨卿來領縣至之日顧瞻庭宇梁扶棟柱岌岌動搖旦起視事如坐巖墻之下凜乎其將壓焉前是紆墨綰銅不啻數十令堇堇支傾補敗指日以俟踐更何暇爲持久計令𨿽健而決束於枵單末如之何人固不以咎令也今京尹余公宿知其然宰一日上府京尹顧謂之曰君子所居一日必葺況有地百里且附於王畿獘陋若是曾不逮鄙小縣我念此舊矣今其可諉是責於他人乃捐錢四百萬俾更之令承命惟謹卽度財賦功增庳培薄易湫隘爲顯敞自門向廳宇廊廡堂皇寢處庖湢無一不撤其舊而新之經始於壬辰之孟秋迄事於癸巳之仲春見者環視拱睨無不洞心駭目是役也木章竹个悉巿之他山庸工如家輿匠肯來一金一粟咸出於公里胥恬不之預蓋京尹厚於捐金令尹篤於任責宜其率作興事不勞於民不愆於素起百年之顚僕爲一邑之壯觀也始邑之獄捨傾圮門關殆不容楔縲系其中者旣無以宣其厎滯之气而令問囚其下幾無立人之所常平系省二庫亦久弗葺至是皆爲之更創堅固縝密足以支久獘極而亨勢固有所待也令尹來諗予曰邑之興作自始事迄落成盡出京尹今官府屹然吏民俱受宏庇願托文辭以記其事予曰是可書也京尹諱天錫今以戶部侍郎兼彈壓之任風力彊濟多多益辦政平訟淸百圮具舉縣宰平易近民居官可記政以最聞蓋不特興廢起獘一事而已是歲季夏望日】【○倪文節公記故簡齋先生陳公之孫鞏宰仁和之明年稍暇始葺縣捨北鄕數掾爲齋名之曰無倦而求文於余其言曰自輦轂駐東南仁和遂視赤縣事之繁劇不待問而知方其紛至而沓來俯仰應酬𨿽甚精敏窮日之力有不暇給者吾以﹝帛系﹞薄不自量而冒焉以居吾甚懼焉是以朝夕黽勉而不敢須臾以怠又曰縣事𨿽甚﹝�幾﹞吾於退食之餘獨可無一室自休以爲思政之地幸縣有廢屋因其舊而稍加辟焉於其成而取吾夫子所以告子路者名之庶有警也其爲我記之餘於陳君有鄕曲雅素嘗訪焉視其庭無一人急走疾呼者詢之裏閭則未嘗有畱滯不決之事蓋陳君敏而才又能勤以不懈宜其政之治如此抑余聞之古之爲政者先民事後之爲政者辦官事而已也如先民事則其所汲汲焉者無一不在民故政修而民以被惠苟徒曰辦官事而已也則其所汲汲焉者乃將有病民者矣夫身以先之又勸相以勞勉之於是而繼之以無倦則吾夫子之告子路無非爲民者今縣吏困於簿書期會訟獄賦斂之閒於農桑教化之務凡民事之切者或置不問豈獨其力之不足歟亦其勢之迫使然也若陳君於官事旣辦矣於世之所謂能吏則旣優爲之矣非其力之不足而勢有所迫者也苟又於吾夫子之言有得焉以其無倦之情施之民事則夫政績之美當與古循吏比可也今明天子垂意字民之選褎表其尢以風四方偏州下邑罔有遐遺況其近在轂下者乎於今世所謂能吏者且猶選擢不棄況如古所謂循吏者乎陳君勉之無謂古今殊時而以餘言爲迂也旣以告陳君遂書以爲記】丞廳在舊西皇坊【攺爲大理寺】紹興二十年徙於觀橋北普寧坊丞趙師醇建主簿廳在縣治東七步紹興三年主簿歐陽康世建嘉定丁丑展充縣學至今未及再建尉司在艮山門外範浦鎭巿紹興元年正月尉髙公泰建買納支鹽廳在湯村鎭巿

余杭縣縣治按輿地誌舊在溪南東漢熹平二年令陳渾徙於溪北今在縣城內西北隅宣和中令江﹝哀去口攺失﹞建後毀於寇建炎三年令張永嗣重建乾道四年攺創縣門鼓樓紹定癸巳令趙希盤重建洪忠文公咨夔記記文【洪忠文公記曰余杭苕霅之津會故冬予奉老親行霅上諸山扁舟循苕溪而下閒登岸從牧翁漁媼語人人誇誦吾令年方壯而識老政出淸靜民曾不省有官府也因以野服謁訂所聞令肅客於丞捨起訊之故曰縣治舊占溪南後徙於北宣和焚於睦寇江令衣失重建建炎焚於金寇張令永嗣又建閱年百餘浸淫穿蠹凜乎欲壓圖撤而新之治寺吏民之耳目非他役比故不敢不勉予退而心念是邑近在畿內地望非不枵然大也而土薄水淺十日晴則告幹三日雨已相戒爲溢備民以故亡蓋藏而令以負租督過者十七八彼玆於是豈莫爲壓焉之懼哉所壓有急於屋者也見大夫以朝士來寧久此苟可撐扶以了歲月何新爲新之寧不勤其民而自爲紛紜耶未信潰於成也越歲月苕人過予門曰縣寺成矣治事之廳退食之堂宴息之室崇楹邃闥表裏中度發地得中澑遺迹位置面勢且還其初矣屋後惡水幾莽鴟梟狐貍嘯醜舞怪之地薙翦不畱余拓圃結亭松竹伍伍气象一新矣而田裏晏然罔聞知嗟夫縣無劇易視令爲劇易弱者以苟偸爲安皇卹我後彊者惟力是矜一役之興萬戚之乘也於此能於政休俗暇儲材庸力以植壞起僕使吏治尊民詹聳而一毫不以勤其民至斥圭田再歲之入以食功可表也已惟昔聖賢道化之盛有本未而無內外其用力自相在爾室始蓋萬室之治不如一室之難也言偃宰武城澹臺滅明非公事未嘗至室是室之嚴所親必直諒所講必正大所踐必誠敬詖辭詭行姦聲亂色無一得以搖吾之淸明而弦歌之化行矣令其進於是乎役起正月己未訖五月癸丑大尹詳定戶部侍郎余公佐其費爲多令公族名希盤以進士試刑法中其科嘗爲大理評事云紹定癸巳秋七月甲子】丞廳在縣治南主簿廳在縣治東南尉司在縣治南

臨安縣縣治在錢武肅廟西歲久不葺景定三年令家之巽建有秋軒及元佑學堂咸淳二年令趙汝﹝木隸﹞重建堂屋門廡丞廳在縣城主簿廳在縣城尉廳祥符舊志云在縣城西北五里咸平二年以西巿驛置今徙於縣東門外主學廳在城內

於潛縣縣治在石柱峯之右嘉定癸未火衮繡堂獨存寶慶丁亥令方熙重建亭榭池館依山占勝實爲他邑之冠思政齋紫薇館深明軒月華扶春諸亭衮繡堂在廳事東偏令邵文炳建爲記會心樓在縣治東洪忠文公咨夔記此君軒在縣齋洪忠文公咨夔記記文衮繡堂【隆興初元緝熙庶績考核民庸宰邑有聲必加表厲作新吏治遠邇用勸潛故隸丹陽郡山溪深幽傲睨激射其俗儉而質其民勁而武殆不與澤國類旣別而州廢而邑離合𨿽異而遺風余習猶有存者吏立故常偸翫不理往往詭以遠陋乃今越在畿內聲教漸摩靡然興於禮義民視吏治良否皆默識而品第之故常難服而易化苟有以應所徯則相與愛敬而不忘金華葉公之來察裏閭情僞銳於植立求有以稱塞明詔廳事東偏有堂深靜而虛明爲退思之所融融萬理出而施之所以洗濯而鼓舞其民者蒸蒸無復苟且之意令行政孚流聲轉聞首被推擇不十年遂宰天下邑人誇詡以爲昔所未有後公來者欲踐武增光而亦未能也衮衣繡裳室邇人遠之嘆及玆未泯予家晉陵公嘗分符臨吾州頗識公﹝木無﹞矩乃今獲承遺烈三十年之後顧當時所居之堂傾陊摧朽殆且壓焉於是剔蠹扶顚振而新之揭名衮繡不獨慰父老思戀卉木映帶軒廡欣榮攺觀之態亦發越而形見焉夫運天下與治一邑事孰與侔而俱以宰稱均一子惠之道蓋非有二本源泉混混放乎四海細之所自也登玆堂而遐觀心存古人夢接千載能使民安其生物得其所燻陶至和追還醇風於以寫嗚弦之遺音歌衮繡之聲詩斯無愧矣雲臺丹靑惟身榮之慕則非所敢知也異時名流斂所施以寄百里必有印予言者】會心樓【潛負天目支峯石柱爲縣治前繚鳳凰靑山右峙岝崿三面騰躍駿拔多奇觀東山獨庳伏不稱疇昔嘗於門阿少左作近民樓以亢厥勢而地迫雜囂非宜火且十年矣今令荊溪張君本來公餘馮髙周覽謂景岡觀泉辧陰陽而位置古人所重相攸眾樂園亭之列岫正枕東麓可駕庳以爲崇屬時農隙買材賃力斥亭爲重屋三閒飛跂縹緲脫氛﹝土盍﹞而接雲气扁會心其下軒窗靚深仍列岫之舊名前二十步山碕斗立碕外八十許步灌莽叢葦爭長夷爲圃以射北有靜涼亭環立巨竹乃取徑於亭之東南涉圃級碕而升樓羣山奔奏一攬而有如主人由阼階肅賓及介相與揖遜﹝酉壽﹞酢於幾席閒不嘩不偪左右具宜邑勢隱然以尊非直爲臨眺設也而卻紛領要疏滌此心之煩郁以熙其民厥有助焉人心元體湛然太虛之涵萬象無主則物誘於外心往會境有主則理融於內境來會心定而明靜而所見物物皆春意斯得所會矣君起中興世家年壯而識老气盛而志立其政以不擾爲理以勤爲功咳唾指顧幾按冰雪而彈琴讀書於退食委蛇之頃泊如韋布坐以靜勝云生前岑鳥啼後塢往往忻然契所適是樓特寄焉爾其成也以紹定辛卯臘月丙子越明年立春後五日】此君軒【軒舊麗寂照精舍東坡以倅杭行縣爲賦不可居無竹之詩隆興初徙於縣治衮繡堂之東開禧閒嘗重建寶慶初元避上縑名令桐江方侯熙易以此君軒仍用坡詩晉王徽之語也君者有徳位之尊稱自萬乘至子男百里之國皆稱君以君名縣齋之竹其尊與君百里等然竹之君以徳言百里之君以位言知君之所以爲徳則優於君百里矣易之震爲﹝上甫下方﹞爲蕃鮮爲蒼筤竹其於時爲春春物之生﹝上甫下方﹞而蕃鮮莫竹若孤根峭植不數歲被山而云戴角繭栗曾幾崇朝已幹霄而槊生意勃勃乎其不可禦故欲觀造物生生之徳亦莫竹若也侯政成心休日與君對念吾民生齒之數能如君之蕃乎生養之具能如君之阜乎𦇤褓鞠育能如君日夜所息與沆瀣俱升黃髮婆娑能如君什伍相依少長相扶老歲月飽風霜而無蕉萃之色乎以君之生觀民之坐侯於此不徒名也吁人未哺吾不可以獨飫人方臞吾不可以獨腴對此大嚼奚心哉說詩者以意逆志可也】題名記【洪忠文公撰六飛都吳邑加重令加選題名昉於隆興甲申續於嘉泰癸亥前後著見者四十有二人石近毀紹定戊子續記自見大夫始舊聞放失矣九華程君燾至精敏而峻絜大不弛綱細不漏目民隱吏慝搜獵幾無遺治行舋舋逼前獻垂滿討諸故府合題名三爲一以存往而詔來且追書唐及國朝全盛時賢令十一人於首髙山景行不以耳目所接爲僅足也然著記未免於闕文遺風或得於慨想東晉虞府君嘗爲吾長吏甚有遺愛志逸其名托錢武肅幹山濟安廟碑以傳邑自漢隸丹陽以來爲令者知幾人傳者能幾否固幸其不傳臧而不幸不傳者可勝道耶夫士君子立於世豈以傳而爲善不傳而遂已也未有爲善而必其傳也亦未有善積而名不傳也其亦爲所可傳勿爲所不可傳而自幸於無傳也𨿽自幸於無傳而根窳相形其溢於邦之耆老俊秀牙頰閒者未嘗不並傳也書曰康之心顧乃徳遠乃猷裕乃以民寧司民社者尙監玆哉】丞廳舊分縣圃刱建淳熙四年丞婁機修尉李揆記嘉泰中趙師傃遷於縣倉基重建胡衛記記文【李揆記廨宇之設所以嚴官守也丞廳跨邑之東餘百祀矣爽塏卓踔他無與並蕪辭累气﹝式去工攺一﹞不歷於心耳居之甚宜且肅也名巒絕巘百里一矚好謀者不待駕而獲好詩者不待索而助好靖者修然好裕者熙然好達者軒然推是類以往率有得於中而感於外比夫側身扃影於湫隘囂塵之閒詎可同日語嘉禾婁公機達於權敏於事朅而佐玆邑予知其羽儀於天朝也匪伊或告之曰更之者匪也異而第俾我來者數數然無寧居何也公得無爲後人計廢而復之爲是習而循之爲非矧古語有之公於是躡舊址仍舊貫恐其勩於人侈於費也一切取具於已故其經始也邑人知之其畢役也邑人弗知之且榜其亭曰日哦抑循舊名也公之旨淵乎先是陳公念前此名氏弗克立命予志其頓末余知其久必復始以微文見意然不知如是之亟也事洄泬而好還乃耳味未可爲而爲君子以爲愎可爲而不爲君子以爲固二者惟當時已矣他有可書此不復書此何以書書時也】【○胡衛記一縣之政毛舉萬端大者風俗保障小者獄訟簿書掌之於令貳之以丞所以參是非之權折諸至當必如家人伯季相視無閒斯可矣世衰道微良法美意百不一古位髙而偪自韓退之已有此論如陳南仲於武功簡靖以輔其治逖視來者鮮矣令者令也令人於善也丞者承也承人以善也令不令則丞不承感發之機微而方寸大而治國平天下理歟勢歟潛舊爲州規摹視他縣爲壯獨丞捨更革不常因循寓縣圃前令王公際易於西隅囂塵湫隘不足以尊官守臨吏屬嘉禾婁公機以丞攝邑竟割縣圃太半爲之距今三十載棟宇之植者撓矣軒戶之新者剝矣矧左據下瞰識者病之爲令者憚於用度不思通變之宜爲丞者挾建瓴之勢泥於喬木幽谷之遷皆枘鑿莫入地利不得其正求之人和宜有不可余知顚末之久朅來民社不敢自謂邾小正名爲先浚儀趙君師傃適佐斯邑以情商搉欲使縣復舊貫丞獲美居乃相地於邑之南五十餘步役不及民山川協吉爲堂二所廊廡森然自門軒至於庖湢莫不備廳治巋然視舊而僖將成趙君代去盰江張君國均繼之張君江右名族茂於學業溫良之風不待卽之知其爲君子也視事踰月情好益親一日謂余曰今丞治輪奐新偉皆君之力而園池不足若我之遊息何廳之東有餘地百畝君爲我卒成之餘乃鳩工度材﹝劃去戈攺戔﹞夷荒蕪外列芳甸中蒔荷沼復建一堂鎭其景物前望山翁後負岝﹝山咢﹞華而深廣而麗與縣圃東齋相爲頡頏皆一邑之領袖偶閱柳子厚集得述六職之語文與意會卽取以名少北自階而升數十級植亭其上環以桂樹命曰淩寒用謝靈運詩兼山與桂而言也廳之西又辟一室松梅隱映修竹掀舉其名則舊其景則新謂丞之故嘗有日哦之扁今因之存古也三者之役費加於前往來之人類﹝口宅﹞曰月所未睹蓋丞之輔於縣者必竭其智故縣之徇於丞者不遺於力侈其居者所以尊其官尊其官者所以使後人多樂就昔退之之記藍田也庭有老槐南墻竹千梃對二松吟哦其閒足以想崔斯立之髙致然占位惟謹不敢略省負若丞哉今余與張君脫略邊幅政事必詢而又相從於園囿吟詠之樂視退之所記當有光焉丞廳畢成於乙丑之九月及子將代始克爲之記】【○洪忠文公咨夔撰續題名記吳門葉君芑丞吾潛諸臺交薦其材垂滿過余以題名更端屬之記且曰官無庳崇職無簡繁事無易難惟敬則行居是官而罔其思非敬也居是官而出其思亦非敬也上不侵官以僭下不怠官以曠心止於事靡他其適如農有畔行無越思其斯爲報事敬乎芑不佞何足以及此惟是常平義倉之賦受丁口力役之簡稽曁上官所以奔走使令之悉惟謹土膏脈奮凍解泉動出入阡陌程督坊瀦日與臺笠襏襫相爾汝過此不問也有堂述六面山而俯沼嘉卉美竹參伍布列暇時玩遊鱗之溶曳聽幽吭之啁哳弄柔芳而坐密蔭以休其心負丞不負丞不敢知也余愛其言知敬於職業因筆而田廾之石且告來者】主簿廳在縣治東南二十步開禧中簿丘耒重建王日益記記文【開禧丙寅秋予來古潛閒過丞尉登述六髙雅二堂見其庭廡峻整園池軒豁而壯之至過簿捨則陋不足以回旋怪而問焉曰前令胡君衛與同官輯和無閒均欲作新其居而前簿牽於陰陽拘忌不克承故視佗廨爲獨陋越明年夏雨潦淫溢垣宇摧頹簿姑蘇君耒請更新之予以未暇辭而請愈力乃始輕材飭工貿並居民地而宏其規制隸事有庭燕居有寢吏捨庖湢前拱後揖且築堂於左仍舊扁以景覽偉麗倍蓰疇昔費給於節約之餘財而斂不及保伍工僦於遊末之餘力而役不及田裏簿器幹優茂以與予有先契俱避出納之嫌設局董以吏而躬不與始事以七月乙未訖事以九月戊寅媒成而落之簿舉酒屬予曰微長官不及此予曰不然寓圻邑官府非弘麗無以聳視瞻要必人和年丰乃克集事今邊塵未淸潛不知有旱因其丰暇爲之者令何力之有然吾徒居處寢食當知所自來﹝口十﹞乃心力圖濟斯民美哉輪奐庶無愧簿曰惟因勒諸石以告來者】尉司舊在縣南五十五步後遷縣南二里開禧初尉萬逮重建令胡衛記記文【環百里而縣有令有尉尉之職不衡於令乃以武事佐令於理所以參相制也成周爵列惟五各世厥祚軍帥以卿天子命之嬴秦郡縣天下郡置都尉縣置尉與守若令峙文武相配大略舉焉顧慮亦遠矣漢仍秦舊縣置尉二人小則一人長安城中有四部尉邊有徼塞尉其制愈備然材官騎士徵調不古都試之法竟罷尉得職蓋寡晉隋閒縣正書佐令自辟置唐初沿而未攺尉權日削不返厥初焉用牛刀若將浼吏吏能一冠畿邑當路輒謂宜自貶抑無獨出人右下弗抗厥任上弗隆厥予設官之旨豈其然哉爲令若尉者儻弗克崇之後將安所稽乎余官於潛一時寮寀簪盍偉望四明萬逮及之實董尉職淸敏彊幹克振厥事盜賊屏息人無敓攘余以故得悉意字撫民龢吏肅政臻於成及是閒暇廉取嗇州以起百廢甓塗梁溠利民之政罔弗舉則又將撤宇廨而新之惟嚴之分水湖之安吉宣之寧國其俗矯健不怗潛實與錯壤徵鼓之節表防不肅騎卒之需廏庫不備不可以立武余心恧焉徵官之廬貳政之宇旣崇旣飭鉤稽之所儆肅之司盍以序舉簿忌於興作而辭尉勸於程督而請於是卽尉舊治﹝目閏﹞民之隙鳩工度材以植百礎人厚其傭役不憚勤物倍其售供不告病經始於三月乙亥落成於四月丙午儼堂皇以蒞官邃復屋以退食榱桷楚楚階序翼翼有亭有館有庖有湢門廡軒敞廉隅峻直偉岸雄壓蓋十倍其昔習武之區仍彼舊貫峙於右方櫜弓之府閱士之場甫略亦備其燕休之堂扁曰梅隱慕子眞之淸節也其際賓之塾扁曰髙雅景象先之逸躅也取李太白淸風佐鳴琴之語命其樓取杜子美風吹錦繡香之語命其亭而髙雅之東有室曰容膝則又陶靖節之所著也各有所志可以逆知垣墉旣崇丹﹝護去言攺舟﹞旣施諏龜戒吉式正厥宇風采焜煌人用攺觀當此之時豈特尉有以自尉亦足以尉百姓之心矣事已尉過余有請曰願以其實登諸紀載來者將有考焉余弗克辭則摭尉事始末記之且相與言曰使爲令者弗擅而通爲尉者弗抗而敏種徳以扶柔立威以戢暴則𨿽天下可運於掌豈特一邑而已哉遂書以畀之俾勒諸石】監稅廳在南門外

富陽縣縣治在縣之東北嘉定己巳令呂昭亮重建丞廳在縣治西主簿廳在縣治東有雙明閣尉司在縣治東監稅廳在縣治東南監酒廳在縣治東南

新城縣縣治丞廳在縣治北主簿廳在縣城內以杜稜舊宅爲之尉司在縣西六十步

鹽官縣縣治太平興國四年建政和七年令王昺重建縣廳紹熙元年令陳恕重修鼓樓淸愛堂題詠【郭知運淸愛堂請淸愛堂前竹色佳畱煙帶月翠橫斜日長吏散庭空後風景蕭蕭對瀹茶】平政堂錦香亭仰髙亭丞廳在縣東五步元符元年建淳熙四年修有挺立軒蕓香亭主簿廳在縣東五十二步元丰八年建紹興十三年徙於縣西五十步尉司在縣東一十五步雍熙三年建大中祥符二年重修淳熙五年增修題詠【梅堯臣送劉少府詩我祖南昌尉時危隱去仙劉郎從宦日天子治平年燥茗山中火熬波海上煙吳民不爲盜惟此撓君權】

昌化縣縣治依唐山乾道八年令卞圜始刱園亭堂宇滴翠堂朝陽堂三瑞堂夕霏掬云主簿廳在縣西南五十步淳熙末簿施宿刱瑞應堂尉司在縣南六十步咸淳臨安志卷之五十五

志﹝四十﹞

官寺四

倉場庫務等

行在贍軍激賞酒庫所

大庫十三東庫淸煮並在崇新門裏西庫淸庫在橋西樓曰西樓煮庫在湧金門外南庫淸庫在淸河坊南樓曰和樂煮庫在社壇南北庫淸庫在鵝鴨橋東樓曰春風煮庫在祥符橋東中庫淸庫在眾樂坊北樓曰中和煮庫在井亭橋北南上庫淸庫在睦親坊北煮庫在東靑門外北南外庫淸庫在便門外淸水閘煮庫在嘉會門外北外庫淸庫在左家橋北樓曰春融煮庫在江漲橋南西溪庫並在九里松大路一庫二門天宗庫淸庫在天宗門裏煮庫在余杭門外上閘東赤山庫淸庫在赤山武狀元坊口煮庫在左軍教場側崇新庫淸煮並在崇新門外徐村庫在六和塔以南徐村

小庫九安溪庫在安溪巿余杭庫在余杭縣巿奉口庫在奉口巿解城庫在仁和縣界﹝上穴下泓﹞頭鹽官庫在鹽官縣巿長安庫在長安鎭巿許村庫在許村巿屬仁和縣界臨平庫在臨平鎭巿湯鎭庫在湯村鎭巿

碧香諸庫鎭塘正庫在錢塘門外樓曰先得錢塘棧庫在縣前北新庫在鵝鴨橋北醋坊巷內煮碧香庫在西橋東潘葑棧庫在禮部貢院對河下外有潘葑庫在常州無錫縣記文【呂吉甫杭州監酒廳記先王之制凡宮室皆以其命數貴賤爲之節王公𨿽尊不得侈於法而列士𨿽賤其所以享時節具燕私者亦使有以處之此僭逼所以不加於上下而名位之所以別也自先王之制廢而庶人得以宅侯宅而弗問則尙何等級隆殺之論哉故當途勢官髙堂大廈嘗廢於遊觀之所不及而﹝�幾﹞曹散吏有房奧不足以異子婦而塈茨不足以庇風雨者亦其勢然也則今之爲筦庫官者其爲﹝�幾﹞散尢甚管庫之事無大小一稟於其州則州𨿽胥吏賤人皆得盜勢舞威爲勾剌其閒𨿽職之所當守而欲廢興者有不能自列況其居處之私乎杭於東南爲大州而其官府多因錢氏之故居特爲宏壯自州之掾曹與比邑之主簿尉皆得大第以居而管庫官之舍以數十計庫迫頹圮僅不得與其最比此固足以知吾論之不過也自吾爲州之酒官長上者繼皆當世之能賢而吾之親實來待官期於此居不足以容於是得請於州而新之凡材幹之入工役之程吾躬爲之操算而評之故其費不浮而得功多棟宇之廣倍於其舊而繕治過之以至於講習燕休莫不有所州之人習於疇昔之陋觀若以是爲太侈也予以爲天下之酒利杭最爲厚歲入錢以千計者殆四十萬以方他州之所入不翅數十使計功以論享則其居若此曷足以爲侈哉故予之來惟恐會計之不當以空其官責𨿽終日起居於糟漿之側气臭酷烈燻目逆鼻而不敢以爲勞愛嗇斗筲以駕禦欺謾畢力於賤丈夫之所爲而不敢以爲辱凡此者亡他以爲吾方以是而蒙其獲不可以素焉而已矣夫使吾蒞其職者君也夫吾必待於此而莫之得己者天也君與天皆吾之所制命而無以逃者吾其敢不受而安之乎世之君子固有當其守而以服其役爲恥者非吾之所敢知也吾於是道古今之故所以異吾之不可辭於命而記之使繼我知皆由是而有其居爲足以無愧焉】

錢庫都錢庫在府治中門內

場柴場在候潮門外浙江岸及欏木教場內糴場在徳勝橋東瓶場在余杭門外第三閘灰場鑄冶場並在東靑門外北

局交錢局在府治後

浙西安撫司

庫激賞庫在府治以貯官物安撫潛說友增刱土庫一所回易庫在薦橋北閒林酒庫在余杭縣界閒林步石瀨東酒庫西酒國並在余杭縣界石瀨步靑山酒庫桃源酒庫並在臨安縣界元隸府淳佑閒撥隸帥司外有徳淸正酒庫在安吉州徳淸縣巿徳淸東西二酒庫在五林苟累璉巿東西二酒庫在安吉州歸安縣界上海酒庫在嘉興府華亭縣界

場鐵場在東靑門外北以貯軍需船場在東靑門外北藏教練忠節水軍船隻

局賣酒局在丰儲倉邊家渡東

鹽事所

倉都鹽倉在艮山門外天宗倉在天宗門裏

場湯鎭場在湯鎭仁和場在湯鎭許村場在許村鹽官場在鹽官南路場在鹽官茶槽場在仁和縣界端平橋錢塘場在錢塘縣界浮山新興場在鹽官蜀山場在許村巖門場在許村上管場下管場並在鹽官新興以下五場監煎各一員並攝官外有西興錢淸二場系在紹興府界

庫本所錢庫在府治教場內

轉運司

場抽解竹木場【又名木稅場】一在徐村

一在兒門一在七郎堂巷

一在天宗門一在螺螄橋

一在範浦柵一在北郭

一在江漲橋場

船場在薦橋門外

庫架閣庫在薦橋門外寄收庫舊在本司咸淳八年吳運判益攺刱於犒賞酒庫所之側記文【盧尙書鉞撰大學曰生財有大道生之者眾食之者寡爲之者疾用之者舒則財常足矣又曰未有上好仁而下不好義者也未有府庫財非其財者也蓋嘗思之大學平天下一章以生財有道爲歸宿而究其所以爲道自上仁下義之外無他說蓋有民而後有君有君而後有百司庶府上之爲君者以一人治天下不以天下奉一人下之爲天子命吏其於民也將有以取之必先有以養之旣不剝下以媚上亦不瘠人以肥己於是乎國與民俱足而有司之贏儲經費亦無悖入悖出之患此財之所以常足也國朝自藝祖開基諸路置轉運以總賦輿罔不惟正之供兩浙爲東南奧區承平時賦入王府而在官在民者裕如也南渡後翠華駐蹕兩淛視畿甸於是上而宮禁次而省部臺寺營繕應辦漕與尹率分任之異時憸壬得志宮府之體不一幸門鼠穴旁午捷出寸紙下指呼叱咄應接無時休甚者遠而郡國帑藏宿儲根括殆盡況畿漕乎今天子踐阼以來卻貢獻絕羨余崇朴素禁奢靡興自聖躬化始宮掖厥亦惟元勛重臣以仁義之學輔成君徳是以好賜無所濫土木無所營腐夫黠胥無得以姦利相表裏此畿漕交承之所以有庫也夫以中興百四十八年之司存歷百七十餘之使指昔帑藏常苦匱乏而今錢幣積二百餘萬此非聖君躬儉節用元臣九式均節之賜歟九江吳君益領漕事之明年視公儲之充羨﹝口旣﹞舊帑之湫隘乃度地於犒賞庫之側爲屋二十五閒公宇吏捨各有其所中爲總庫翼以兩廓周以崇垣磚石瓦甓旣堅旣密經始於是年之三月越兩月竣事爲費十萬楮有奇乃序其梗槪屬記於余余作而言曰斯庫之創固上仁下義之明驗也抑余以爲財之積固難而守其財者尢難守財者固難而善繼其守者尢難咸淳初元距今將漕者凡七人日積月累涓涓江河不有吳君孰與瀦之非善守之難乎繼自今以廉代廉人人如吳君則斯庫也有增羨無滲漏庶乎其善繼矣否則有化爲無實化爲虛𨿽有此庫誰有此庫哉余於是乎書非徒爲吳君喜又將以勉後之人咸淳八年六月朔日】公使錢酒庫在本司內提領犒賞酒庫所在樓店務側

臨安府

倉鎭城倉在余杭門裏師姑橋淳佑三年趙安撫﹝上與下心﹞重建爲敖二十【畿甸重根本倉箱富峙儲自從今以始屢喜有年書】咸淳五年安撫潛說友重修常平倉在鎭城倉東淳佑三年趙安撫﹝上與下心﹞重建

場交木場在龍山抽解竹木場在浙江岸北大場一在打繩巷江漲橋南一在余杭塘上子場在西溪柴場一在糯米倉新房廊巷一在金波橋南瓦子後河下一在舊糧料院巷內小壩頭一在太平坊融和坊巷一在兪家園活水巷南一在將作監修文坊巷內一在薦橋上中沙巷內一在睦親坊宗學相對一在新橋油局橋下蠟局內一在鹽橋上八界巷內一在眾安橋北橋南起居亭一在富樂坊內一在軍將橋大瓦後一在聞扇子巷蓮花橋皁角下一在打繩巷候潮門裏石版巷一在丰樂橋親事營南門投西毛郎巷一在大下七廊堂巷南一在團子巷鵝鴨橋北一在茉莉園軍將橋下參議廳對

庫軍資庫在府衙門左淳佑五年趙安撫﹝上與下心﹞重建回易庫在丰樂橋南嘉熙元年趙安撫與歡重建常平庫元在軍資庫內淳佑五年攺屬通判南廳公使錢庫在府衙東公使酒庫元在府衙西淳佑六年趙安撫﹝上與下心﹞攺建於西教場東北門甲仗庫元在府衙東淳佑六年趙安撫﹝上與下心﹞移建於教場東北隅咸淳六年安撫潛說友又移建於玉蓮堂舊址書板庫在公使庫內公使醋庫在府衙後教場角子門紅亭醋庫在菜巿橋東街南面北大路營醋庫在小新營上街東棚前醋庫在棚北街東面西北比較醋庫在都酒務西新房廊相對都醋庫在井亭橋東大街面北朝天門醋庫在朝天門裏大街面西修城北醋庫在鵝鴨橋東大路面北南比較醋庫在三橋大街面北城南醋庫在牛皮巷口龍舌頭停閉日久已行坍倒續據點檢所柴客葛太請佃安頓柴薪月納公使庫息錢範浦醋庫在仁和尉司衙側江漲橋醋庫在城北廂醋坊巷橋河東岸

務樓店務在府治東中和坊內都稅務在壩頭巿東大和橋北浙江稅務在浙江岸跨浦橋南龍山稅務在嘉會門外浙江岸龍山之東【唐坰嘗監龍山稅見古靈薦稿】北郭稅務在余杭門外淳佑六年趙安撫﹝上與下心﹞重建江漲橋稅務在江漲橋鎭巿淳佑三年重建

院都作院在白龜池

諸縣

余杭縣縣倉在縣東稅務在溪南

臨安縣常平倉在縣南六十步縣倉在縣治東錢庫在縣治酒務祥符志云在縣南五十步太平興國五年置稅務在縣西巿廂去縣三里祥符志云太平興國五年置至道二年徙於縣治大中祥符二年四月徙今處

於潛縣縣倉在縣城稅務在縣城西二十步酒務在縣西二十步久廢紹興十年以後百姓均納酒課名錢隆興元年縣令葉衡申請抱買開沽

富陽縣縣倉在縣城東南一百步依石頭山古名石頭倉城周二里三步俯臨大江寶慶元年毀今徙於縣治之西十步縣庫在縣治抵當庫附於稅務酒務在縣治之東南去縣二十步稅務在縣治之東南去縣二十步

新城縣縣倉在縣治東縣庫在縣治酒務在縣西一百步稅務在縣西一百步東安驛之側

鹽官縣常平倉在縣西一十五步唐正元十年置省倉在縣東南一十步紹興八年置酒務在縣北三百步淳化四年置今攺爲贍軍犒賞所稅務在縣北一百步

昌化縣縣倉在簿尉廳捨南酒務在縣巿稅務在縣治北

館驛

樟亭驛晏元獻公輿地誌云在錢唐縣舊治之南五里今爲浙江亭

北郭驛亭舊在余杭門外北部稅務側淳佑六年趙安撫﹝上與下心﹞重建題詠【白樂天樟亭驛見楊舊詩往恨今愁應不殊題詩梁下又踟躕羨君獨夢見兄弟我到天明睡亦無樟亭雙櫻詩南館西軒兩樹櫻春條長足夏陰成素華朱實今𨿽盡碧葉風來別有情宿樟亭驛詩夜半樟亭驛愁人起望鄕月明何處見潮水白茫茫○鄭谷樟亭驛閣詩故國江天外登臨返照閒潮來無別浦木落見他山沙鳥晴飛遠漁人夜唱閒歲窮歸未得心逐片帆還○孟浩然與錢塘令登樟亭驛詩百里聞雷震鳴弦暫輟彈府中聯騎出江上待潮觀照日秋空迥浮天渤澥寬驚濤來似雪一坐凜生寒又與杭州司戶登樟亭驛詩水樓登一望半出靑林髙帟幕英寮敞旁筵下客叨山藏伯禹穴城壓伍胥濤今日觀溟漲垂綸欲釣鰲○曹旣明夜宿浙江亭詩夜半潮聲撼客牀臥聽柔櫓鬧空江驚回倦枕鄕關夢海日烘山上曉窗】

余杭苕溪館在縣南少西與鑑亭相近淳佑閒徙縣東南半里外舊志卽鑑亭非

臨安安丰驛在縣南三十步桂芝館在縣東南二百步按祥符舊志云唐大中十一年縣令陳思復置初號東館咸通十四年天降桂子及產瑞芝攺爲桂芝館待賓館在縣西南二百步

於潛潛溪館在縣西二十步舊名潛川驛紹興四年令邵文炳遷於縣南門外一里芙蓉館去潛溪館七十步鶴山館在縣北二里

富陽長壽館去縣四十五里【地名官莊】馬驛在縣東四十步嘉定壬申令程珌建會江驛嘉定癸酉令程珌於通濟橋東買地刱建據江山之勝紹定中令周晉辟地創樓扁曰淸涵萬象之閣迎恩館在邑庠之南寶慶中令張修建朝天館在縣東廟山二十里令李迪建題詠【徐參政淸﹝上室去至中火下又﹞題會江驛詩髙閣盈千尺徵人借一棲水連天上下山會浙東西炊甑榮枯幻浮雲出處齊感時心欲醉風雨更淒迷○曹侍郎豳和云未到桐江上先尋舊隱樓水光明月夜山影夕陽西道在行藏逸身輕得喪齊更從髙處看轉覺路非迷】

新城東安驛在縣西一百步【卽東安鎭】馬驛在東安驛之北

鹽官義亭驛在縣西北二十五里唐正觀五年置舊號桑亭驛八年攺今名光華亭在縣北一里淳熙四年令魏伯恂建海昌館在縣北三百五十步舊名班宣嘉定元年令潘景夔修更今名海昌亭在縣西北二十五里長安上閘之傍自杭循西道行必於此艤舟以需啟鑰

昌化雙溪驛在縣前一百一十步熙寧六年縣令陸元長建宣和四年錢冰重建紹興三年令黃壽修開禧三年令章伯奮建新亭旁立東坡蘇公祠三衢徐冠爲之記記文【令黃壽雙溪驛記縣舊有雙溪館東坡公參寥子儒林丈人子墨客卿皆嘗見於賦詠歲月寖久上漏下濕窗毀楯折登髙臨遠不足以快方寸而增雙明余承乏攝職始鳩工選材剔蠹除朽不費於官不勞於民而遂落成或者謂縣之宿獘未革庶事頹弛宜若緩其本而急其未謹其小而忽其大餘謂不然周之盛時凡國野之道自十里之廬至五十里之館其寄寓之所遠近備具後世設爲賓捨蓋得周之遺意賢者信之眾人忽焉單襄公聘楚假道於陳候不在疆宰不授館而單公知陳之有咎薛惠令於彭城郵亭不備而薛宣知惠之不任職夫以客館不治未爲深害而單公薛宣諄諄於此何哉蓋事之末如此則其本可知小如此則其大可知唐昌邑𨿽小而部使者郡督郵之所臨按卿大夫士君子之所經從屬兵亂煨燼之餘乏駐車托宿之地豈無發單公薛宣之嘆者乎方將排牒訴之倥﹝仃去丁攺忽﹞適日月之閒暇招來僚友方洋盤礡﹝奭斗﹞云安之﹝麥曲﹞米煮江南之荈芽而寓目焉玆館之下派分則玉虯怒奔濤鼓則素練闊曳曉煙忽開夕霏乍介鷗鷺飛翔漁釣上下花明柳密裝束駘蕩枯蘆敗葦醞造平淡供一口之眺望助四時之吟賞舒無窮之景涵不盡之意髣佛乎沅湘之洲依稀乎苕霅之渚𨿽洞庭彭蠡汪洋澎湃疑無一致況前人之規摹措畫非獨樂乎此也其有以寓成周秩官之意而謹單公薛宣之戒豈不美哉然則四方之客館一舉而兩得其有類於斯者乎因又卽其陰敞小閣揭名淸賦繼髙摽於靖節增壯觀於一時○徐冠新亭記唐山古山水縣唐天后朝析於於潛皇朝太平興國閒攺今名中興行在之屬邑也縣治之前溪分南北流喧豗奔放熙寧閒縣令陸元長臨北流爲亭東坡先生蘇公軾經遊亭上題詩紀事有雙澗響空之語前挹南屏諸峯森聳奇麗洲渚演迆漁歌野綎晨往晝泳出沒灘下其後廣驛以館勞四方之賓客於是車馬隸人有時囂處而臨眺之勞不得以聽其意之所適前修雅韻泉石晶熒浸以湮汩開禧二年永嘉章侯顧其棟宇頹圮因廢撤之別置館於上淸宮之東偏卽故址一新其亭旁爲屋像東坡而祠之對岸號南園舊有臺榭之勝自雙溪跨橋以入一日水大至橋壞而亭摧邑人自是無騁目縱步之地侯曰是亦雙溪之襟帶也於是又爲亭三摘東坡詩句分榜之曰芎笱曰倦飛曰自招皆所以還舊也逮政閒領客優遊觴詠遐想漁人爭渡之髙風必爲長太息於斯走聞南渡之初錢塘多榛莽廢墟有新甿於屋前植竹數个蔽遮西景一日老將過其旁拔而斥之曰若以此爲安身耶數十年閒和好旣講故老淪落置讎不談蓋天下之寧久矣江沱遂爲宴安窟宅名園列第萃聚錢塘掩映湖山窮極錢氏富盛之習下至深山遠縣皆有遊觀之美舒嘯之娛方今警邊燧弔遺黎侯以廉平嚴整振之以長才撫綏惠養斯民懷徳畏威服教可使制梃以撻甲兵之堅利驅以攘卻誰能禦之吾知侯之儒雅遠韻將移爲忠義許國矣侯其謂何系以詩曰溪流湯湯山容林林公行於亭鼓瑟鼓琴山禽活活溪石崒崒公休於亭左經右律山有嘉木侯薪侯蒸尋尺之木廈屋之楹淠彼容舠烝徒以顧屹爾中流恢我王度公無戀斯民無去思百里之闓千里之畿】題詠【東坡自雙溪亭步尋溪源至治平寺詩亂山滴翠衣裘重雙澗響空窗戶搖飽食不嫌溪筍瘦穿林閒覓野芎苗卻愁縣令知遊寺尙喜漁人爭渡橋正似醴泉山下路桑枝刺眼麥齊腰每見田園輒自招倦飛不擬控扶搖其疑楊惲非鋤豆誰信劉章解立苗老去尙貪彭澤米夢歸時到錦江橋宦遊莫作無家客舉族長垂細似腰○參寥子道潛雙溪館呈趙徳茂詩吳會溪山總可憐此堂雄覽獨能全銀河兩派來天上黛色千峯落檻前樵斧聲沈蒼靄裏約竿人立白鷗邊多才李賀無能敵妙句行看陋眾妍○葛勝仲詩黑雲含雨迷溪館白鳥棲煙映巿橋○黃策詩已列危峨浮倒影故淙寒碧護孤洲峯回路斷迷徵客雪濺雷奔阻下鷗○左譽詩孤嶼藏煙迷宿鷺扁舟和雨駐沙鷗○何恭詩已喜開簾見山色何妨敧枕聽溪聲○翁世修詩明月不隨雙派去白雲長爲數峯畱夜窗星火歸漁艇曉檻晴嵐映巿樓○沈長卿詩亂山浮翠橫空堞白鷺拖煙下晚洲○又左譽詩山色晚來猶入座藥苗春後自成畦○範石湖題昌化雙溪館詩翠染南山擁縣門一洲橫截兩溪分長官日永無公事臥聽灘聲看白雲】

郵置

南路【巡鋪置司建徳府】

錢塘縣界候潮門斥堠馬遞浙江斥堠

馬遞洋泮橋斥堠南城斥堠

馬遞牛坊斥堠新砂斥堠

馬遞淳橋斥堠上墟斥堠

馬遞已上鋪兵壹伯肆拾伍人

富陽縣界廟山斥堠赤松斥堠

馬遞東門斥堠步社斥堠

馬遞黃山斥堠安道斥堠

馬遞已上鋪兵捌拾陸人

新城縣界幹塢斥堠新城斥堠

馬遞茗塢斥堠換塘斥堠

馬遞已上鋪兵伍拾捌人

北路【巡轄置司湖州巿】

錢塘縣界省前鋪南至候潮門外鋪北至北郭鋪北郭鋪東至上塘仁和鹽官兩縣界下界首鋪共二十五鋪接連嘉興府崇徳縣界北至下塘洛瀆鋪共九鋪接連安吉州徳淸縣界西至老人鋪共四鋪接連余杭縣界令元鋪

余杭縣界令元鋪至橫瀆鋪橫瀆鋪北至余杭縣末界南獨松鋪共一十一鋪接連安吉縣界西至臨安於潛縣下巿門鋪共一十三鋪市門鋪北至末界千秋嶺共六鋪接連寧國府界西至昌化縣末界昱嶺鋪共一十一鋪接連徽州界已上鋪兵柒伯參拾參人咸淳臨安志卷之五十六

志﹝四十一﹞

文事

敍古者天子自治畿內故畿內有王宮國都比閭黨術之教而無侯國之學漢置三輔於京師學校自辟廱外無聞焉非闕與國家運應文明教養法加備開封得立學以守臣領之寧不以承流宣化儀倡四方然後爲首善哉中興因杭之舊爲京庠先皇帝垂意表章揭以奎畫恩施遂得視太武二學國有大賚許俓試南宮歲校藝之優者三百三十人上之禮部率三十取一以補監學弟子員遠方俊乂負笈來遊春秋二選至萬計彬彬盛矣三歲大比尢號稱得人竊嘗恭考髙宗皇帝紹興二年正月車駕至自越方崎嶇跋履靡所厎定而求士之急甚於渴饑三月卽講殿臨軒親擢杭人張公九成以冠多士夫人文化成之機一轉移閒而追琢其章金玉其相爲文王作興已如彼況百四十年泳遊菁莪之澤者乎敍文事

府學舊有先聖廟在通越門外宣和中本路廉訪使降禦書殿榜曰大成之殿有閣曰稽古以奉禦書其後遷徙不常紹興元年始以淩家橋西慧安寺故基建士猶病其湫隘嘉定九年教授袁肅黃灝以告於府上之朝拓而大之略仿成均規制楊文元公簡爲記淳佑六年理宗皇帝賜禦書二扁十一年趙安撫﹝上與下心﹞又一新之且增學廩養弟子員二百人咸淳七年安撫潛說友買民地議增辟八年安撫吳益踵成之大成殿在學之西理守皇帝禦書扁養源堂理宗皇帝禦書扁禦書閣在

先賢祠堂東【八行崔公諫院錢公和靖處士林公太師文忠張公知制誥謝公】西【濂溪先生周元公明道先生程純公伊川先生程正公橫渠先生張獻公康節先生邵公涑水先生司馬文正公晦庵先生朱文公東萊先生呂成公象山先生陸文安公】齋捨舊學有六經齋十二【經徳進徳炳文兌習頤正賁文蒙養時升益朋履信復古賓賢】紹興重建爲齋六【升俊經徳惇厚彌新賁文富文】今齋八【安撫吳益又增其二今爲齋十】【進徳興能登俊賓賢持正崇禮致道尙志率性養心】小學齋一在登俊齋之側記文郡守陳密學勸學文【襄嘗謂學校之設非以教人爲辭章取利祿而已必將風之徳行道藝之術使人陶成君子之器而以興治美俗也杭東南之會藩也其山川淸麗人物秀穎宜有美才生於其閒然自建學以來弦歌之聲蕭然士之卓然有稱於時者蓋鮮反不迨於支郡何也豈非瀕海之民罕傳聖人之學習俗浮薄趨利而逐末顧𨿽有良子弟或淪於工商釋老之業曾不知師儒之道尊而仁義之術勝也襄之至是邦也固當以教育爲先務而必欲學者首明周官三物之要使有以自得於心而形於事業然後可以言仕此所謂學之序也𨿽然自以爲愚蔽弗明而力不足且知其任責不逮思得明誠篤行之士相與講議其道而推行之】陳密學薦教授﹝劃去戈攺答﹞子【新制已前嘗選請到本州島進士吳師仁在學充教授體訪得本人履行淳正器識髙遠嘗肄業太學名聞搢紳應舉不第退歸田裏甘貧守道專治誠明義理之學而不爲異端之說自充教授以來夙夜孜孜誨誘不倦曾未數月學者翕然向風知所勸激使之久處必能成就人才美厚風俗伏望聖慈特特賜收采令充本州島州學教授】東坡謁廟祝文【軾以諸生誤蒙選擢昔自太史通守是邦今由禁林出使浙右蒞事之始祇見儒宮聖神臨之敢忘夙學】楊文元公學記【嘉定九年京庠典教袁肅黃灝顧瞻先聖之宮與夫講學之所庳陋不足使人興敬以助教養矧行都四會觀仰大化本根告於帥請於朝

朝旨惠然從請明年孟春經始越壯月告成闡基崇宇萬目具瞻自昔到今幾於百年始克鼎新大備屬簡識其事以發揮先聖垂教之大旨啟佑後學簡行年七十有八日夜兢兢一無所知曷以稱塞欽惟舜曰道心非心外復有道道特無所不通之稱孔子語子思曰心之精神是謂聖聖亦無所不通之名人皆有此心未嘗不聖未嘗不精神無體質無際畔無所不在無所不通易曰範圍天地果足以範圍之也中庸曰發育萬物果皆此心之所發育也百姓日用此心之妙而不自知孩提之童無不知愛其親及長無不知敬其兄愛親曰孝敬兄曰弟以此心事君曰忠以此心事長曰順以此心與朋友交日信其敬曰禮其和曰樂其覺曰知故曰知及之所覺至於純明曰仁此心直而不支離曰徳其閒有義所當行不可移奪曰義名謂紛紛如耳目鼻口手足之不同而一人也如根榦枝葉華實之不同而一木也此心之虛明廣大無所不通如此而孔子曰學而時習之謂其時而習又曰思而不學則殆何也此心本無過動於意斯有過意動於聲色故有過意動於貨利故有過意動於物我故有過千失萬過皆由意動而生故孔子每戒學者毋意毋必毋固毋我意態無越斯四者故每止絕學者門弟子欲記其言不勝其記故總而記之曰絕四吁本心𨿽明故習尙熟微蔽尙有日至之外猶有違意動故也月至之外猶有違意動故也顏子三月不違三月而往微動微違不遠而復不動如故純明如故孔子莞爾而笑喜也非動乎意也曰野哉由也怒也非動乎意也哭顏淵至於慟哀也非動乎意也日用平常變化云爲喜怒哀樂如四時之錯行如日月之代明如鏡中萬象實虛明而無所有夫是之謂時習而說之學夫是之謂孔子爲之不厭之學】周司業端朝修學增廩記【都邑有學輯四方之遺俊號曰外雍非他郡國比也太學﹝目氐﹞古樂正教養已備都邑具體也毋己多乎昔者周都丰鎬王化流行自上而下旣系之周南召公食畿采爲方伯明教以正俗下國化之又系之召南夫國有太學而方伯無承流宣化之倡是有周南無召南而可乎自秦漢內史分治不復知古方伯之誼至其事權日益繁重獄訟彈壓外無所訾省奚暇於學中興建上庠重廣遊學之路京府亦命教立師顧田入素狹生員用稀堇堇餘百數絕少以均來得旁擬太學月帑歲囷不可望而土著自居都養充足且不得與近輔郡學比上養尊而下就簡數年閒爲尹嘗議此矣未及裕也紹定四年四明余公以戶部侍郎行大尹事剔棼爲平轉劇爲整始蒞政首趨學宮捨奠如禮會諸生於論堂詢其丰約逸煩之故未幾遂頒公藏斥絕產通萬緡買田贍士俾食無拘員庖有增膳油油翼翼惟課業是程於是教授季君睎顏葉君應輔實紀其政而諸生咸願伐石以永余公之徳蓋自昔仁義禮樂之教寄於上制於公侯牧伯公侯牧伯務貴其士而士則務貴其身所以紀倫類而通道徳也非居且食之謂也建國設官文法吏治之外上有廟堂之論次有文館之聚中有學校之教不以通功易事而誦習遊息其閒日用飲食體察警省以見義理之復欲擇善者相觀而善未成材者覿徳而成所以致用而不窮之道也學校下不與百執有司列而上與廟堂等然則豈曰養之而已乎今公以霧隱之舊惟養不給是謀將秬秠厥成以觀其會通而二君精敷典學迎受善意以迪其士聲燻气炙被於百城人節儉正直如召南羔羊之行斯則都邑流化之方也余懼世俗不察徒見招徠滋廣廩稍益丰槪之曰養士養士故爲敍其所以然之故而命教者考焉】趙安撫﹝上與下心﹞恭跋禦書【淳佑攺元之六年聖天子賜禦書府學及養源堂扁臣旣欽率諸生奉而揭之又刊之石立之學宮表風厲也惟國家垂意學校數百年閒茂異輩出風誼廩廩時方更化將益大丰芑菁莪之澤爰自太武宗三學施及京泮崇獎惟一及緝熙燕閒親灑宸翰以寵錫之半水象璜𨿽差等天子之學而建首善自京師始實同一源奎畫陸離分輝下賁恩施甚厚豈直焜耀凡目爲諸生榮哉昔魯僖能修泮宮詩人頌之不過侯國事耳夫子至班諸商周之什而況聖天子所以新美是學者乎然其詩曰思樂泮水薄采其芹育材之茂然也又曰濟濟多士克廣徳心則黌序之相與周旋揖遜可觀矣臣待罪內史不能明魯僖之徳奉宣洪化爲承流光大懼弗足塞職諸生藏修於斯其預知所率厲益廣其徳心而無俾魯多士專美是惟上不負天子下不負所學其尙欽念之哉○又恭跋聖天子嘉惠玆學臣旣序其凡矣惟養源名堂實取諸荀卿子臣請因聖翰之頒而妄演其說蓋源卽心之謂而萬善之所渾涵者也故養之則存捨之則亡苟得其養則靈明虛靜天地湛如苟失其養則隨物而流人欲濫觴矣可不謹哉然自秦漢以來世無善教學者往往顚迷其性而操守失沈痼其習而趨向謬權術功利捷出乘之反復萬端先生仁義道徳之澤不泯者幾希今諸生幸得遭遇其時上有明君師爲之興起目擊道存盍相與疏瀹而心沈潛遊夏之淵涵泳舒向之海玩志說於兌澤酌時中於蒙泉要使禮坊不踰性湍毋決是源常有所養而無害然後功用精深吾心之正流行於日用平施之閒而無所慊斯不亦聖天子所望於諸生者乎棫朴之詩曰追琢其章金玉其相美文王作人之辭也臣膚末不足以寫之詠歌抑願率諸生相與講明乎此以仰承九重之徳意帝若曰兪哉臣敢不拜手對揚休命】奏請【蘇文忠公軾奏乞賜杭州州學書板狀伏見本州島州學見管生員二百餘人及入學參假之流日益不已蓋見朝廷尊用儒術更定貢舉條法漸復祖宗之舊人人慕義學者日眾若學糧不繼使至者無歸稍稍引去甚非朝廷樂育之意前知州熊本曾奏乞用廢罷巿易務書板賜與州學印賃收錢以助學糧或乞賣與州學限十年還錢今蒙指揮只限五年見今轉運司差官重行估價約一千三百餘貫若依限送納卽州學歲納二百六十貫五年之閒深爲不易學者旦夕闕食而望利於五年之後何補於事而朝廷歲得二百六十貫如江海之中增損涓滴了無所覺徒使一方士民以謂朝廷旣已捐利與民廢罷巿易所放欠負動以百萬計農商小民尙蒙聖澤莫知紀極而獨於此饑寒儒素之士惜毫未之費猶欲以此追收巿易之息流傳四方爲損不少此乃有司出納之吝而非朝廷寬大之政也臣以侍從備位守臣懷有所見不敢不盡伏望聖慈特出宸斷盡以巿易書板賜與州學更不估價收錢所貴稍服士心以全國體謹錄奏聞伏候敕旨貼黃臣勘會巿易務元造書板用錢一千九百五十一貫四百六十九文自今日已前所收淨利已計一千八百九十九貫九百五十七文今若賜與州學除已收淨利外只是實破官本六十一貫五百一十二文伏望詳酌施行】

縣學

錢塘縣舊附京庠嘉熙四年以丞廨攺造齋六曰友善辧志教行教信教文教忠吳泳爲記記文【玉畿首善天下有辟雍有頖宮皆所以尊教治達邦法也錢塘在五代時斗僻一方其國儉其民碞船車楫馬輕死好劍率以武力競𨿽襲封君長緣飾儒術置擇能賢以籠絡吳中之士汔未有聞人我藝祖皇帝迅掃區夏挈錢塘輿地盡歸職方列聖丕承陶以詩書風之禮義而後賢良方正之士興焉然學猶未暇建也慶曆以來詔天下郡縣皆立學兩浙路獨杭與蘇越得置郡博士增弟子員如縣無校官則命令佐主學事至是江以南彬彬多文學之士矣然附郭之邑猶未置也六龍渡江駐蹕於此戎事才息崇禮考文內興太學外設庠序大抵皆視開封而錢塘爲邑至紹興閒令助建夫子廟簡肅李公祥識之正朔款謁春秋奠祀則有其地矣而黌宇尙闕無以爲屬民讀法蒞士校比之所頃趙侯與歡來尹京兆喟然作曰臨安赤縣二先忠憲宰仁和已建其一豈斯邑亦有社有民而不知教耶乃景岡相基諏日庀徒於縣之東得丞舊寺徙他所遂建學其上命宰與傑鞏耕及簿正王夢得相其役越三年有成宮雍雍在左廟肅肅在右廷殖殖在中門臯如也殿邃如也明倫堂曠如也池疏爲二齋列爲六宿直之廬公養之廩靡不嚴備像設禮器稍不應圖法則又仿京校取正焉士於是可以藏修遊息已是役也簿正實始終之則貽書潼川吳泳願有述泳謝曰春秋不書修頖宮之義何敢書則又曰今徧州縣皆先民記矣泳旣不得辭乃以得諸聖賢者而諗多士昔畢命之訓殷士曰𨿽收放心閒之惟艱不由古訓於何其訓孟子亦曰學問之道無他求其放心而已矣聖賢設教千條萬目只要人將已放之心斂而歸諸已而學者﹝惶去皇攺牟﹞﹝惶去皇攺牟﹞然率馳騖於外因物有遷而失其本心者多矣矧囿眾太之區哉利欲之燻心也奇巧之蕩心也紛華之悅心也淫樂慝禮之接心也宮室妻妾之動心也一旦晝之閒知誘物化牛羊之濯雞犬之放其所存仁義之良蓋無幾矣資質敏慧者不過競習科舉而亢志於髙明者又不免蘧廬孔孟而歸宿老釋也然則何以長善救失而新美其俗哉畢命所謂收有徳義之訓焉孟子所謂求有學問之道焉非必取成於心尊奉其精神屏除其意見絕學捐書不稽古不論業而徑以爲是也爲語邑之秀民更請擇斯二者】

仁和縣舊附京庠紹興三年縣令孫廷直於縣治東建文宣王廟嘉定五年姚師虎築屋廟左八年趙公希言創學齋四曰教文教行教忠教信嘉熙四年公之子與歡尹京兆遂遷簿廨以廣學捨立三賢祠【褚文公無量許睢陽遠崔八行先生貢】淳佑九年令李從重建

余杭縣國初有先聖廟景徳三年令章得一重建廟學自爲記紹興五年令範仲將徙於法善寺基記文【古之教者家有塾黨有庠術有序國有學蓋所以尊師道而崇儒術厚風俗而正人倫也周秦漢魏晉宋齊梁唐而下旋及聖朝歷數千百年其閒尊戴夫子之道者未有若唐室曁聖朝之最盛也加王者之衮冕建都邑之祠宇春秋仲月行釋菜之禮唐室之舊典也郡邑祠宇咸建講堂召通經者展函丈之儀聖朝之新制也前古未封之命唐室封之矣唐室未行之制聖朝行之矣有以見夫子之道尊而益顯遠而益大是知自生民以來未有如夫子者也得一景徳中由廷尉寺授余杭令時知府薛大諫以掖垣潤色詞臣攺諫省論思近職輟甘泉之侍從臨吳會之藩宣政若神明民之父母以爲禮不可廢教所由興式嚴闕裏之祠以勸互鄕之俗昔文翁之典蜀郡也茫寧之牧豫章也皆大設學校克立政績景仰薛侯之教化蔚有先賢風采今觀魯廟之建置雅合國庠制度儻自郡至於屬邑自屬邑至於鄕黨咸能遵奉薛侯之化則千里之內弦誦之聲相聞十室之閒忠信之者立有又何必衛多君子而魯稱善人者乎得一夙夜在公鞅掌從事方萌肯建之意會天王降修講堂之詔是邑也錢氏納土疆於聖朝聖朝振聲教於遐俗太平興國中始識尊師之禮是時宰邑者徹城隍之神於它所塑先聖之像於其中庭戶喧卑幾筵牢落風雨不庇兩楹之飛棟僅存藜蒿並興數仞之蕭墻頓毀得一與寮寀等謀復舊貫別新儒宮役公僕以輸材就鎭城而卜﹝上水下土﹞未克全繕尙多闕如邑人進士丁文舉服勤於玆黽勉不怠率好事之同道出囊金以助成剞劂圬墁朴斲丹雘工善其事人無告勞端然聖容儼若南面侍坐者入室升堂之子圖壁者從行好學之流冠冕采繪之等威簠簋方圓之規矩悉取則於郡城焉髙門有閌中堂豁如齋莊有室以挈誠也筦庫有掌以藏用也必有庖廚具﹝食善﹞羞也必有皁櫪安僕乘也射不主皮取中鵠而爲勝智者樂水每觀魚而縱樂辟場圃以立亭戺鑿池沼而瞰廈屋十旬之內厥功告成是役也上以遵明天子之號令次以奉賢太守之政化下以移一邑之風俗邑中之人有能自彊不息觀寸陰而是競師逸功倍期九年而人成異時醇儒秀民蟬聯魚貫升名鄕老預賢能之薦書較藝春官擢將相之科級然後佐佑神化輔贊太平寧不由明君新制賢侯異政賤子遵奉行之使然也具題歲月於左以示來者】

臨安縣學在縣西一百步咸平三年建後徙於縣城南紹興十六年令王傳重建孫尙書覿爲記寶佑二年令王橚重修嘉定三年令家之巽建師善堂記文【三代之學尙矣自京師至於黨庠遂序皆有學自幼壯至於老自天子至於公卿大夫士皆不可一日而去於學養老勞農鄕社飲酒論獄受成獻馘之事一皆出於學而賢能之書考言選藝之政又皆興於學當是時也王道大洽人文化成士有常心家無殊俗自朝廷之上以至四方萬里閨門側陋之隱君子宿道向方小人修慝徙義武夫好徳賤妾知命牛羊之牧不踐行葦有一不善如見怪焉固己不容於其閒而弦誦之音洋洋然所謂比屋可封者周道衰學校廢時君世主惟錢谷甲兵之問而不及於俎豆於是謀夫說客擊劍扛鼎雞鳴狗盜之徒皆得以靡衣玉食館於上而王者之迹息矣閒有豪傑特起之士𨿽無文王猶興而卓然自立於一世者道𨿽不明乎天下必明乎己道𨿽不行乎天下必行乎妻子孝弟者人子事親之常道也卿大夫得一人焉以爲獨行而表其閭忠義者人臣事君之大誼也太史氏得一人焉以爲奇節而列於傳唐有陽城隱於中條山而遠近化其徳爭訟者不於有司而赴於門太宗以一旅定天下而房杜王魏之勛獨出於王通之弟子嗟夫三代之王同四海於一堂之上人人有士君子之行而世衰道微僅得一二於千萬人之中可悲也已臨安府臨安縣舊有學在令治所東南隅自三捨罷廢再更方臘之亂掃地盡矣而縣以春秋釋菜著於令蓋嘗攺寓西郭佛捨之保錦院爲學帥其屬以祀孔子紹興十四年詔天下州縣皆立學左朝請郎知縣事王侯傳字慶長相其宮湫隘破露上無蓋障旁無師生之廬不足以稱天子隆儒重道教養多士之意乃議徙故地少西屋而垣之一邑之豪欲進子弟於學者相與圖之恐不及於是門闥靖深殿寢崇邃講藝之堂棲士之舍庖湢庫庾皆具又命工更塑先聖先師之像與凡從祀者十人巍冠盛服配食侑坐凜然如生侯乃涓日齋戒屬邑民之秀者陳牲幣三獻之禮禮成父老聚觀太息以爲未嘗有也乃爲書抵故人孫某曰縣之新學成爲我記之臨安東南一大縣在大山谷中桑麻絲枲之富自足而無貧民惟侯好學知方不務出奇以立聲威而以教化禮義爲世標表有古畿吏之迹俗恬殺牛更數十令峻笞撲嚴賞捕莫能禁侯至遂徙業人死則習用浮圖法舉而燔之侯教以喪死葬埋之制其俗大變及是奉詔修起學宮士民向化興於行誼彬彬然比齊魯焉凡爲屋若干楹經始於詔下之十二月而落成於明年九月之望余聞之士非懷居也而環堵之不庇士非謀食也而藜藿之不充於以求道豈不難哉故自一畝之宮進居廟堂論道之地自一簞之食起從九鼎大烹之享皆上之人所以養賢之具夫食焉而怠其事𨿽圬者不敢一日捨墁而嬉況承學之士蒙被教養之澤而忽焉不省哉居相羣出相友鐫磨考煉以充其材窮爲匹夫化一鄕達爲公卿化天下無媿於中而已】

於潛縣學舊在縣南二里崇寧閒遷縣北攀龍坊紹興丙寅令何佾重修嘉泰甲子令胡衛建藏書閣寶慶初方熙重建咸淳五年令李仲熊重修記文【洪忠文公撰登科續題名記上科詔再頒之歲冬十月己未邑令池陽程君燾修鹿鳴故事於宣化堂諸生作而言曰潛士登科有題名自慶元龍飛始閱三十年石且溢矣表先達以厲後進盍續諸令曰唯唯鳳凰鳴矣於彼髙岡地之得也梧桐生矣於彼朝陽時之得也時與地莫難乎兼得士生王國得其地矣云風感召得其時矣其地得其時又得觀光利賓策名奉常以階顯庸顧不謂榮乎抑涵負穹博擇精守固出可以爲邦家之光萬民之望然後榮名氏之書志榮也鄕校羣居藏修余鄛相與摩挲題刻歷訂平生非其研席之遊從則家庭之詔語疇賢疇不若類荃茅而品椒椴其榮也可不懼乎知所以懼則榮至矣此賢大夫期屬方來之意也】

富陽縣學在縣東唐武徳七年建中毀於盜紹熙十七年令徐端輔重建作稽古閣淳熙乙巳簿葉延年重修嘉定壬申令程珌癸未令李彌髙前後治新之

新城縣學在縣東三十步唐長壽中置乾道四年重修徙學門西面崤峯

鹽官縣學在縣東二里記云故有學在縣治西紹興五年令刁廱撤故老氏宮材卽舊址建學胡珵記淳熙四年令魏伯恂廣之鑿池造橋十年令陳申重建戟門等嘉泰四年令沈紡復新之鍾必萬記寶佑二年令施濆創屋五閒藏書記文【胡珵記杭爲東南都會水陸物產之饒甲天下阻山帶江人物閒出而鹽官邑其窮處地並海民逐魚鹽爲生列肆負販冠帶之俗微矣自國家承平百七十餘年閒士而仕於朝才一二人何其鮮也儒有張先生九成者郡人遭亂避地實始來居而以其徒講學焉未幾類試有司居第一擢進士第廷中又居第一而其徒輒第二邑人驚嘆時丹陽刁廱令鹽官爲治尙簡靖察姦不苛獄訟爲衰息民旣信化思所以作興善其俗者召父老庭下令之曰彼張先生亦人耳一旦及其徒俱成名赫然豈它道哉稽古之力也矧是邑古不無聞人褚無量苗裔至今大家而睢陽太守許遠廟食固在也曾謂我宋無一人焉起邑中竊爲父老不取且天子以萬戶黔首舉屬之令固求有以善之苟應簿書期會催科勸課負弩矢媚部使者要一胥吏任職可也四方君子將何以觀政我其鄕校是興俾若縣子弟得相率肄業其中不亦可乎民叩頭謝惟令君命縣故有學在縣治西金人之退也有司建官府務一切輦取其材攺作堂居焉像設風雨吏玩弗疚蓋五年於玆邑有廢老子祠昔以奉狂道士號葆眞宮者廱嘆曰嫚神誣民吾不忍也命毀之籍其門材相地筮日乃七月甲戌就縣故學基以營焉諸生驩趨更出力佐工役調不斂其民一錢頃之會禮部試羣進士於是第一人張先生徒也蓋師弟子更以儒學成名顯一時三年之閒磊落相望邑人益以知令君不我欺而學之不可已信也遂以十月丙午學成殿屋六楹堂四楹門四楹齋館廊廡庖湢之舍咸在工旣訖功涓辰奉安棟宇崇崇像設巍巍幣牲絜羞籩豆秩序拜揖降登禮備無闕吏民觀瞻俗用丕變諸生咸願刻石紀事以示來者廱乃條具本末書抵張先生請記於是晉陵胡珵其友也張光生方以太史氏列職東觀於珵爲同捨郎顧而屬之記辭不獲命則拱手言曰請考論先生之學以舜爲之君而契爲司徒書則曰百姓不親五品不遜汝敷五教在寬而已爾三代之學也孟子曰夏曰校商曰序周曰庠三代共之皆所以明人倫而已爾五品者何君臣父子夫婦長幼朋友之節也爲其不遜也舜則有教焉人倫者何君臣父子夫婦長幼朋友之節也爲其不明也三代之王有學焉然則五品苟遜矣舜將何求人倫苟明矣三代之王亦何求而於斯知所以學而自得焉則存乎其人而已矣𨿽舜與三王不得與於斯矣夫以不孝者位中司而創爲學法不忠於君者位宰相而布其法於天下人將焉取師濫觴於元丰稽天於崇寧大觀海內學者靡然同波六經之道誕張士無特操而諂詐不學成風矣始誑其上曰三代洋洋哉不亦異乎夫學者之道夫婦之愚與知焉至也聖人且有所不知焉夫婦之不肖能行焉至也聖人且有所不能焉如是焉以基之如是焉以居之而終焉而不知所以然非一朝一夕之故也學而進斯大矣遠矣欲知張先生之學之傳斯其本矣於收科第取靑紫殆其末也歟百里之地果無有人焉乎哉吾不可以不告○鍾必萬記國朝崇尙人文詔天下郡縣立學視三代則有光矣鹽官學舊在縣治西紹興中始徙於東偏凡五十六年或葺或否若傳捨然良可嘆也吳興沈君紡爲縣之明年特因其舊而一新之屬余爲記以詔多士余竊自念齒髮如許學不加進朝夕自警且不暇其何以語夫人然自宦遊與夫往來於此餘二十年矣士之扣門者日益眾況今求田問舍欲老於海昌之上則杖履遊從亦有責善之義焉故不辭嗟夫自命鄕論秀之制壞而不復士病於科舉蓋非一日而今之世爲尢甚父兄之訓子弟朋友之相講論朝夕之所從事於文辭者惟利祿之是計耳抑不思上之人拳拳教養所望於爾多士者果如此哉聖賢立教所望於天下後世者果何在哉昔者吾夫子不過棲棲一旅人耳講道洙泗固無爵祿可以動學者之心而羣弟子或自齊往或自宋往或自衛往或自他國往不憚其山川之遠道路之勞而所慕有甚於爵祿意者日漸月化莫非道徳性命之蘊必有出於言意之表及觀耳提面命則皆孝弟忠信之實舉不離於日用之常然後知聖人之所以教人學者之所以用力蓋在此而不在彼也𨿽然事親從兄處已待人莫非事也而所謂道徳性命之蘊有外於是乎人惟行之而不著習矣而不察終身由之而不知此所以有待於學矣學以致其知又貴於行其所知也千里之行蓋自足下始足迹不出戶庭而謂乘風駕雲可至千里有是理哉況夫求之有道得之有命通窮得喪舉不足以動其心而後可以言修身身修而後可以言事君治民士方未用利祿橫於心及其旣用謂無旣得患失之心信乎學者盍亦無歆羨乎其外而當用力乎其內事親有不足於孝事長有不足於敬歟推是類而日察之力行之由知至而知終由窮理而盡性至命如是而後爲不負上之人所以教養成就之意堂名數易沈君取舊名明倫揭之可謂知教人之本矣學比舊气象殊勝主其役者某】

昌化縣先聖廟在縣東一百步熙寧中建自是至淳熙凡六遷乾道八年令卞圜始增廣略具學制淳熙七年令錢孜始攺卜故饒氏園重建廟學陳居仁記記文【杭爲古都會自六蜚時巡曰行在肇新府名其地望爲尢重昌化蓋支邑施徳自近始宜其教明俗成俊秀輩出衣冠相望然僻在巖谷閒其俗第知服勤穡事且盡力於桑麻自唐武徳迨於我朝曾未有躡儒科登仕籍者豈天之降才爾殊哉繄長民者之責也夫兵食可去而信不可去餼羊非所愛而禮所必愛教之木如學校顧可置而不省也淳熙四祀錢君被命宰斯邑始至詣學謁先聖敗屋數楹莫庇風雨像設且浸以頹剝其心惕焉顧以民未見孚役未易興姑捨是乃洗手奉職淸省獄訟撙理財用期年而政克有成民安樂而歌舞之君欣然顧謂寮佐曰吾始至是邑見民之務本力田是知常產常心之爲可貴𨿽未讀書固可驅而之善吾之政不少事嚴察而服從勸趨捷於影響吾惟學是崇則風移俗變可跂而待幸帑有餘材不至屈吾民力顧何憚而不爲乃以暇時鳩材僝工撤舊屋而一新之經始於己亥仲夏落成於仲冬民不知役役不淹時展敬有殿駕設有堂肄業有齋藏書司膳有庖有庫百里稚耋爭快先睹更相與言曰令君所以惠顧我輩者厚矣旣足我以衣食又教我以孝弟其可不圖維報所者哉繇是口誦先聖之書耳濡目染先聖之教長長幼幼趨善如不及缿筩旣省而訟庭爲空教化之移人如是哉政固多術矣或以惠利寬和爲行或以發姦擿伏爲神剸劇撥煩以舉職亟疾苛察以立威類可以能名而掠近效要非得人心之深者至於扶立教道如文翁之於蜀常衮之於閩韋景駿之於肥鄕則流芳垂癧久且見思臨人之君子盍亦視所適從哉噫十步有茂艸三人有我師孰謂近在畿甸而儒服者幾無焉是不以遠且大者望之也今錢君燭照是理龜抵以決課以近效則訟簡刑淸風流令行異時髦俊蝟興超取顯美有聞天朝而文物彬然如鄒魯未占有孚矣然則我有子弟錢君教之邑人之歌令君如鄭人之歌國僑者將亙千祀其不泯余嘉其爲政之知所本不區區徼譽於一時殆非俗吏之所能爲者乃特書以詔後之人君名孜嘉禾人也】

貢院在錢塘門外王家橋淳熙十二年守張侍郎枃建舊制三歲解七人崇寧三捨法歲貢七人宣和五年復科舉三歲解十四人【已上皆據舊志但東坡所序送進士詩云熙寧五年貢者九人與此不同當考】紹興二十六年增西北流寓解額三人端平元年增爲十九人寶佑三年增二人景定五年增一人共二十二人詩文【陳密學襄宴貢士詩登彼公堂燕貢士也因以勉之登彼公堂維水湯湯鴽子燕湑其言有章登彼公堂有松有柏君子燕湑其儀孔特登波公堂維山崔嵬君子燕湑其志不回登彼公堂鴻飛戾止君子燕湑其維不已○東坡送進士詩序右登彼公堂四章章四句太守陳公述古之詞也蘇子曰士之求仕也志於得也仕而不志於得者僞也苟志於得而不以其道視時上下而變其學曰吾期得而已矣則凡可以得者無不爲也而可乎昔者齊景公田招虞人以旌不至孔子善之曰招虞人以皮冠夫旌與皮冠於義未有損益也然且不可而況使之棄其所學而學非其道歟熙寧五年錢塘之士貢於禮部者九人十月乙酉燕於中和堂公作是詩以勉之曰流而不返者水也不以時遷者松柏也言水而及松柏於其動者欲其難進也萬世不移者山也時飛時止者鴻鴈也言山而及鴻鴈於其靜者欲其及時也公之於士也可謂周矣詩曰無言不﹝酉壽﹞無徳不報二三子何以報公乎監試呈諸試官詩我本山中人寒苦盜寸廩文詞𨿽少作勉彊非天稟旣得旋廢忘懶惰今十稔麻衣如再著墨水眞可飲每聞科詔下白汗如流瀋此邦東南會多士敢題品芻蕘盡蘭蓀香不數葵荏貧家見珠貝眩晃自難審緬懷嘉佑初文格變已甚千金碎全璧百衲收寸錦調和椒桂釅咀嚼沙礫磣廣眉成半額學步歸踔踸維時老宗伯气壓羣兒凜蛟龍不世出魚鮪初驚淰至音久乃信知味猶食椹至今天下士微管幾左衽謂當千載後石室祠髙眹爾來又一變此學初誰諗權衡破舊法芻豢笑凡飪髙言追衛樂篆刻鄙曹沈先生周孔出弟子淵騫寢卻顧老鈍軀頑朴謝鐫鋟諸君況才傑容我懶且噤聊欲廢書眠秋濤舂午枕試院煎茶詩蟹眼已過魚眼生颼颼欲作松風鳴蒙茸出磨細珠落眩轉遶甌飛雪輕銀缾瀉湯誇第二未識古人煎水意君不見昔時李生好客手自煎貴從活火發新泉又不見今時潞公煎茶學西蜀定州花瓷琢紅玉我今貧病常苦饑分無玉﹝上夗下皿﹞捧蛾眉且學公家作茗飲磚鑑石銚行相隨不用撐腸拄腹文字五千卷但願一甌常及睡足日髙時催試官考較詩八月十五夜月色隨處好不擇茅檐與巿樓況我官居似蓬島鳳咮堂前野橘香劍潭橋畔秋荷老八月十八潮壯觀天下無﹝昆鳥﹞鵬水擊三千里組練長軀十萬夫紅旗靑蓋互明滅黑沙白浪相吞屠人生會合古難必此景此行那兩得願君聞此添蠟燭門外白袍如立鵠八月十七日復登望海樓與試官五人復畱五首樓上煙雲怪不來樓前飛紙落成堆非關文字須重看卻被江山未放回眼昏燭暗細行斜考閱精彊外已誇明日失杯君莫怪早知安足不成蛇亂山遮曉擁千層睡美初涼撼不﹝言﹞昨夜酒行君屢嘆定知歸夢到吳興天臺桂子爲誰香倦聽空階夜點涼賴有明朝看潮在萬人空巷新妝秋花不見眼花紅身在孤舟兀兀中細雨作寒知有意未教金菊出蒿蓬】奏請【蘇文忠公軾奏乞詩賦經義各以分數取人狀右臣今月五日據本州島進士汪漑等一百四十人詣臣陳狀稱準元佑四年四月十九日敕詩賦經義各五分取人朝廷以謂學者久傳經義一旦添攺詩賦習者尙少遂以五分立法是欲優待詩賦勉進詞學之人然天下學者寅夜競習詩賦舉業率皆成就𨿽降平分取人之法緣業已習熟不願再有攺更兼學者亦以朝廷追復祖宗取士故事以辭學爲優故士人皆以不能詩賦爲恥比來專習經義者十無二三見今本士及州學生員多從詩賦他郡亦然若平分解名委是有虧詩賦進士難使捐己習之詩賦抑分就經義之科或習經義多少各以分數發解乞據狀敷奏者臣曩者備員侍從實見朝廷更用詩賦本末蓋謂經義取人以來學者爭尙浮虛文字止用一律程試之日工拙無辦旣去取髙下不厭外論而己得之後所學文詞不施於用以故更用祖宗故事兼取詩賦而橫議之人欲收姑息之譽爭言天下學者不樂詩賦朝廷重失士心故爲攺法各取五人然臣也都下見太學生習詩賦者十人而七臣本蜀人聞蜀中進士習詩賦者十人而九及出守東南親歷十郡及多見江湖福建士人皆爭作詩賦其閒工者己自追繼前人專習經義士以爲恥以此知前言天下學者不樂詩賦皆妄也惟河北河東進士初攺聲律恐未甚工然其經義文詞亦自比他路爲拙非獨詩賦也朝廷於五路進士自許禮部貢院分數取人必無偏遺一路士人之理今臣所據前件進士汪漑等狀不敢不奏亦料諸處似此申明者非一欲乞朝廷參詳眾意特許將來一舉隨詩賦經義人數多少各紐分數發解如經義零分不及一人許並人詩賦額中仍除將來一舉外今後只許應詩賦進士舉所貴學者不至疑惑專一從學謹錄奏聞伏候敕旨貼黃詩賦進士亦自兼經非廢經義也】咸淳臨安志卷之五十七

志﹝四十二﹞武備

敍恭惟髙宗皇帝以神武濟中興因事制變首命三衙增修軍政漸收諸將步騎分隸焉乾道閒騎司旣徙屯金陵而龍衛云騎等之畱行闕者猶以步帥兼領聖上咸淳四年又增置輯濯士以萬計屬之殿巖制益備具矣無事則宿衛有事則徵行凡以壯國勢憺皇威百三十餘年晏然如一日臨安居輦轂下蓋倚以爲重而帥守所統則建炎以前之舊也至防虞一軍又必藉禁衛之士別爲部伍聽帥守節制以倡率之夫天子之縣內其本末之序詳略之宜固如此嘗觀漢衛宮衛京旣各有兵三輔又有都尉都尉之在三輔者視它郡國特盛無亦猶身之與臂臂之與指邪然而居重馭輕固有不專在是者敍武備

兵制

禁軍威捷第一指揮元額五百一十人威果第四指揮元額五百一十人威果第五指揮元額五百一十人威果第六指揮元額五百一十人雄節第八指揮元額五百一十人雄節第十六指揮元額五百一十人全捷第二指揮元額五百一十人全捷第三指揮元額五百一十人右東南第三將自國初分隸駐﹝劃去戈攺答﹞【寨在東靑門裏】有正副將各一押隊官二元管指揮十大觀四年三月有旨撥威果第二十八雄節第九全捷第二第三指揮駐平江府宣和二年因討睦寇仍以全捷兩指揮屬本將駐﹝劃去戈攺答﹞見管八指揮元額四千八十人武騎第六指揮元額四百一十人武騎第七指揮元額四百一十人廣勇左一四指揮元額五百一十人廣勇左一五指揮元額五百一十人廣勇左一六指揮元額五百一十人廣捷第四指揮元額五百一十人廣捷第五指揮元額五百一十人廣捷第六指揮元額五百一十人忠節第二指揮元額五百一十人【系水軍】驍猛第一指揮元額四百一十人神威第七指揮元額五百一十人雄勇第二指揮元額五百一十人雄威第六指揮元額五百一十人效忠第二十四指揮元額五百一十人效忠第七十五指揮元額四百一十人效忠第七十七指揮元額四百一十人右京畿第二將元系東京畿縣陳畱雍丘尉氏鄢陵陽武屯駐兵建炎元年十一月劉俊統率來捕陳通存畱就糧駐﹝劃去戈攺答﹞【營寨在東靑門裏】有正副將各一押隊官三共管二十六指揮元額七千六百六十人雄節第十七指揮元額四百一十人威果第六十一指揮元額四百一十人全捷第十七指揮元額四百一十人龍騎指揮元額四百一十人歸遠指揮元額四百一十人右兵馬鈐轄司軍兵自熙寧三年以後招置雄節威果全捷三指揮宣和二年宿州龍騎歸遠二指揮來討睦寇因畱屯駐【營寨在東靑門裏】並隸本府兵馬鈐轄共五指揮元額二千五十人

廂軍崇節第一指揮額管五百人崇節第二指揮額管五百人崇節第三指揮額管四百人崇節第四指揮額管四百人崇節第五指揮額管四百人崇節第六指揮額管四百人捍江第一指揮額管四百人捍江第二指揮額管四百人捍江第三指揮額管四百人捍江第四指揮額管四百人捍江第五指揮額管四百人修江指揮額管一百二十人都作院指揮額管四百八十人小作院指揮額管一百人淸湖閘指揮額管七十人開湖司指揮額管二百人北城堰揮額管三十六人西河廣濟指揮額管三百人樓店務指揮額管三百人長安堰閘指揮額管一百人秤斗務指揮額管四十八人壯城指揮額管三百人鼓角匠指揮額管二十五人橫江水軍指揮額管二十四人船務指揮額管二百八十人牢城指揮無額乾道五年八月分軍籍見管八百二十四人

土軍城東巡檢司寨在新門外姚園寺前額管六十八人城西巡檢司寨在赤山武狀元坊內額管三十人外沙巡檢司寨在候潮門外額管一百二十人海內巡檢司寨在嘉會門外額管一百二十人管界巡檢司寨在余杭門外額管一百人茶槽巡檢司寨在東靑門外額管一百二十人南蕩巡檢司寨在錢塘縣界額管九十六人東梓巡檢司寨在富陽縣界額管一百二十人上管巡檢司寨在鹽官縣界額管一百二十人赭山巡檢司寨在仁和鹽官兩縣界額管一百二十人黃灣巡檢司寨在鹽官縣界額管一百二十人硤石巡檢司寨在鹽官縣界額管一百人奉口巡檢司寨在錢塘仁和縣界額管一百人許村巡檢司寨在鹽官縣界額管一百人

弓手錢塘縣元額五十三人仁和縣元額一百人余杭縣元額七十人臨安縣元額���於潛縣元額六十二人富陽縣元額九十人新城縣元額���鹽官縣元額���昌化縣元額六十人

教場

春秋二閱教場在東靑門內褚家塘北卽殿前司後軍教場

旬時教場在府治西嘉定中袁安撫韶刱紹定壬辰余安撫天錫移春和樓於此其下爲觀徳堂嘉熙毀淳佑中趙安撫﹝上與下心﹞卽舊址建廳宇咸淳五年安撫潛說友徙左廡吏捨於它處增多其屋以處將校之屬又築垣於場之南西而徑其外

防虞

城內諸隅東隅在都稅務南元額一百二人有望樓西隅在白龜池都作院南元額一百二人有望樓南隅在吳山至徳觀後元額一百二人有望樓北隅在潘閬巷內元額一百二人上隅在大瓦後三眞君廟前元額一百二人有望樓中隅在下中沙巷蠟局橋東元額一百二人有望樓下隅在修文坊內元額一百二人有望樓以上七隅嘉定四年王安撫柟置府隅在府治前左司理院墻東元額一百二人有望樓嘉定十四年袁安撫韶置新隅在朝天門裏長慶坊內元額一百二人紹定四年餘安撫天錫置新南隅在候潮門裏面東元額一百二人淳佑四年新北隅在余杭門裏元額一百二人淳佑六年新上隅在侍郎橋東皮場廟側元額一百二人淳佑九年並趙安撫﹝上與下心﹞置西南隅在壽域坊內仁王寺前元額一百二人淳佑十二年翁安撫甫置南上隅在麗正門側儀鸞司營相對元額六十一人寶佑四年徐安撫桌置

府治內諸隊帳前四隊在府治大門內元額三百五十人開禧二年廖安撫俁置親兵隊在府治教場內元額二百六人嘉熙元年趙安撫與歡置搭材隊在府治教場內元額一百二十八人淳佑四年趙安撫﹝上與下心﹞置

城外諸隅海內隅在浙江亭南油局側元額七十人外沙隅在候潮門外外沙巡司元額六十八人城東隅在新開門外城東巡司元額六十八人茶槽隅在東靑門外茶槽巡司元額七十人城西隅在錢湖門外淸化橋頭元額六十八人城北上隅在北郭稅務余杭橋東元額七十人有望樓城北下隅在北新橋北元額六十八人有望樓以上七隅淳佑七年趙安撫﹝上與下心﹞置錢塘隅在錢塘門外水磨頭元額一百二人有望樓淳佑八年新西隅在九里松﹝麥曲﹞院巷口元額一百二人淳佑十一年並趙安撫﹝上與下心﹞置

節制司城內四將先是殿步兩司軍兵於本府旣無統屬遇有緩急必俟朝省調遣常不及事紹定四年餘安撫天錫始請於朝下殿步兩司各差官兵千人於城內置隅分東西南北四壁各管其一殿司差統制二員一以兼正任本府兵馬鈐轄一以兼添差步司統制二員一以兼正任浙西兵馬副都監一以兼添差分隅任責設有不虞卽部隅兵以前本府節制自此始東將在軍頭司北馬軍司管內元額五百人西將在三茅觀後步司右軍潛火將內元額五百人南將在東靑門裏殿司後軍寨內元額五百人北將在東靑門裏殿司策選鋒寨內元額五百人

城外四壁淳佑四年趙安撫﹝上與下心﹞請於朝就殿步司營寨在城外四壁者各選軍兵三百人各差統制官二員帶本府鈐轄路分職事分任防虞之責並照城內四壁約束仍隸本府節制東壁在東靑門外殿司右軍內元額三百人西壁在黃泥嶺步司前軍內元額三百人南壁在候潮門外護聖步軍內元額三百人北壁在余杭門外殿司神勇軍內元額三百人續轉運司準朝旨分管北壁救撲遂申請以城內北將城外北壁軍兵通行節制咸淳臨安志卷之五十八

志﹝四十三﹞

風土

敍凡杭風土之故皆仍前志無大增損然嘗聞之世道有隆污地气有盈涸風俗之媺惡土物之丰耗常必繇之恭惟宋業中天六聖傳序壹是以道徳仁義爲善俗之本詔書律令下者又時風厲之民生其閒陶浸聖化油然興起而不自知所謂商邑翼翼四方之極不其然乎憯莫此談而遠取千百年已陳之迹以爲是流風遺俗之廑有存者泥矣溫厚之气盛於東南庶物露生六府允治艸木之名不可殫紀又不特如職方氏揚州所載是豈偶然致之哉𨿽然魚麗之盛多羔羊節儉之應也亦推其所爲而已矣敍風土

風俗周官職方氏東南曰揚州吳地古揚州之境其俗躁勁輕揚故曰揚州或云州界多水水波揚也太康地記曰揚州東漸太陽之位履正含文天气奮揚故取史焉吳越春秋云人性﹝月色﹞而愚水行山處以船爲車以楫爲馬悅兵而敢死漢志曰吳粵之君皆尙勇故其民好用劍輕死易發文身斷髮以避蛟龍之害【應劭曰常在水中故斷其發文其身以象龍子故不見傷害也】數與楚接戰互相兼並故吳越風俗略與楚同隋志曰江南之俗火耕水耨食魚與稻以漁獵爲業𨿽無蓄積之資然而亦無饑餒其俗信鬼神好淫祀又云吳郡余杭州澤沃衍有海陸之饒珍異所聚故商賈並湊其人君子尙禮庸庶惇龐故風俗澄淸而道教隆洽亦其風气所尙也國史地裏志總敍兩浙路以爲人性敏柔而慧尙浮屠氏之教厚於滋味急於進取善於圖利

戶口陳置錢塘隋攺杭州戶一萬五千三百八十唐正觀中戶三萬五千七十一口一十五萬三千七百二十九唐開元中戶八萬六千二百五十八皇朝太平寰宇記錢塘戶數主六萬一千六百八客八千八百五十七九域志主一十六萬四千二百九十三客三萬八千五百二十三中興兩朝國史戶二十萬五千三百六十九乾道志戶二十六萬一千六百九十二口五十五萬二千六百七淳佑志主客戶三十八萬一千三百三十五口七十六萬七千七百三十九今主客戶三十九萬一千二百五十九口一百二十四萬七百六十

錢塘縣乾道志主客戶四萬六千五百二十一口六萬八千九百五十一淳佑志主客戶四萬七千六百三十一口九萬八千三百六十八今主客戶八萬七千七百一十五口二十萬三千五百五十一

仁和縣乾道志主客戶五萬七千五百四十八口七萬六千八百五十七淳佑志主客戶六萬四千一百五口二十二萬二千一百二十今主客戶九萬八千六百一十五口二十二萬八千四百九十五

余杭縣乾道志主客戶一萬九千八百一十七口二萬九千九百一十一淳佑志主客戶二萬六千五百五十口一十四萬二百八十二今主客戶二萬六千五百八十一口一十四萬一千四百

臨安縣乾道志主客戶二萬四千二百六十一口四萬四千七百四十三淳佑志主客戶二萬五千六百五十一口一十二萬七千八百九十九今主客戶二萬五千九百七口一十二萬六千九百九十六

於潛縣乾道志主客戶二萬二百九十五口四萬六千二百九十二淳佑志主客戶二萬七百五十一口一十一萬二千二百九十一今主客戶二萬八百三口一十一萬一千九百七十

富陽縣乾道志主客戶一萬九千九百二十三口三萬六千一十七淳佑志主客戶三萬六十三口一十五萬五千三百六十九今主客戶二萬九千九百八十五口一十四萬九千八百九十八

新城縣乾道志主客戶一萬二千四百八十三口三萬六百五十一淳佑志主客戶一萬七千九百八口八萬七千五百二十八今主客戶一萬八千七十一口七萬九千八百一十六

鹽官縣乾道志主客戶五萬八百三十一口五萬九千三百四十四淳佑志主客戶五萬七千三百三口一十四萬五百二十七今主客戶五萬六千九百四口一十三萬九千八百七十

昌化縣乾道志主客戶一萬一十三口一萬四千三十三淳佑志主客戶一萬二千七百九十四口六萬八千四百八十一今主客戶一萬三千六百七十八口五萬九千一百六十

物產

谷之品﹝禾亢﹞早占城【早熟】

紅蓮【中熟】礌泥烏

雪裏盆【去聲晚熟】赤稻

黃秈﹝禾耎﹞金釵

社光頭

蠻麥

大麥

小麥麻

白

赤烏

黃豆

大黑

大紫大白

大黃大靑

大褐白扁

黑扁白小

赤上【臘月煮粥者吳中風俗也】菉

小紅樓子菉

白江靑豌

白豌白眼

刀【其大如小刀】羊眼【性最涼】粟

狗尾

金罌

絲之品綾【白文公詩紅袖織綾誇柿蔕注云杭州出柿蔕花者爲佳內司有狗蹄綾尢光麗可愛】羅【有花素二種結羅染絲織者名熟綫羅尢貴】錦【內司街坊所織以絨背爲貴】克絲【有花素二種擇絲織者故名】杜緙【又名起綫】鹿胎【次者爲透背皆花紋突起色樣不一】紵絲【染絲所織有織金閃褐閒道等類】紗【機坊所織有素紗天淨三法新翻粟地紗】絹【機坊多織唐絹幅狹而機密畫家多用之】﹝帛系﹞【土產以臨安於潛白而麗密者爲貴】紬【有績﹝帛系﹞績綫爲之者謂之﹝帛系﹞綫紬土人貴此】

枲之品桑

柘麻

薴

貨之品茶【歲貢見舊志載錢塘寶云庵產者名寶云茶下天竺香林洞產者名香林茶上天竺白雲峯產者名白雲茶東坡詩云白雲峯下兩槍新又寶嚴院垂云亭亦產茶東坡有怡然以垂云新茶見餉報以大龍團戲作小詩妙供來香積珍烹具太官揀芽分雀舌賜茗出龍團又遊諸佛捨一日飲釅茶七盞戲書有云何須魏帝一丸藥且盡盧仝七碗茶蓋南北兩山及外七邑諸名山大抵皆產茶近日徑山寺僧采谷雨前者以小缶貯送】鹽【漢置海鹽縣有鹽官吳王濞煮海爲鹽之地也】蜜【寰宇記歲貢】蠟【與蜜同種】紙【歲貢藤紙按舊志云余杭由拳村出藤紙今省﹝劃去戈攺答﹞用之富陽有小井紙赤亭山有赤亭紙】

菜之品【城東橫塘一境種菜最美諺云東菜西水南柴北米】臺心矮黃【二種春閒最盛】大白頭小白頭黃芽【冬閒取巨菜覆以艸積久而去其腐葉黃白纖瑩故名】芥【紫而辣者難得】生菜波稜萵苣【食取其根名萵筍】苦﹝艼去丁攺買﹞姜【土貢】蔥【出版橋】薤

韭大蒜小蒜茄【有圓白瑩嫩者名水茄】梢瓜黃瓜冬瓜葫蘆【土人呼曰扁蒲】瓠

芋【本艸載陶隱居云錢塘最多今處處有之】山藥【形如手掌者名佛手】牛蒡蘿卜【一名蘆菔西溪爲勝天目山者亦佳】甘露子【三四節連生如貫珠】茭白蕨

芹菌【多生山谷竹松閒東坡與參寥智果寺園得黃耳蕈詩云老楮忽生黃耳蕈故人兼致白芽姜其大者淨白名玉蕈最貴黑者名茅赤者名竹孤皆下品】

果之品橘【富陽王洲其地宜橘】橙【有肥﹝帛系﹞木數種】梅【有消硬糖透數種】桃【有金銀水蜜紅穰細葉紅等種】李【有蜜透明等名】杏

柿【有方頂牛心紅椑牛你水柿火珠等種】梨【有雪糜玉消數種】棗【鹽官者最著名然不甚大】蓮【聚景園後湖中者名繡蓮極貴】瓜【有靑白黃等色類有金皮沙皮蜜甕算筒等名土人尢稱周家靑瓜皆不若謝村櫟林者酥白而大】藕【錢塘有西湖下湖者仁和有北新橋北護安村舊名範堰產扁眼者最著名】菱【初生嫩者名沙角硬者名餛飩湖中生如栗樣者極鮮秋末古塘產大紅菱尢甘﹝月色﹞東坡望湖樓醉書五絕詩云烏菱白芡不論錢】林檎【土人以鄔氏園者貴謂之花紅】木瓜【祥符舊志云產木瓜瓜色靑而小土人切作片暴漧入藥都城以糖煎名熝木瓜】枇杷【無核者名椒子嘉會門外舊有眞覺院蘇東坡同景文賞枇杷詩云綠暗初迎夏紅殘不及春魏花非老伴盧橘是鄕人出於潛黃嶺前烏巾山小錫塘塢者尢珍白色者上黃次之髙宗皇帝嘗密遣訪倍直酬之】櫻桃【紫者反不若淡紅之甘】石橊【子顆大而白者名玉橊紅者爲下】楊梅【舊載楊梅石塢今在煙霞嶺瑞峯寺側金姆家者佳東墓嶺十八澗亦盛臯亭山產者尢甜】銀杏【以三稜者爲上】雞頭【古名芡又名雞壅﹝平聲﹞今錢唐之梁渚﹝上穴下泓﹞頭仁和之藕湖臨平湖所產特佳西湖者尢勝然不多也可篩爲粉】蒲萄【有黃紫二色紫者稍晚黃者名珠子禦愛其圓大透明者名瑪瑙】甘蔗【舊貢今仁和臨平小林多種之以士窖藏至春夏可經年味不變小如蘆者曰荻蔗亦甘】

竹之品竹

碧玉閒黃金筀

淡紫

斑

金

鶴膝【天竺佾贊寧作譜載出靈隱山節密而內實略如天壇藤閒有突起者故名】

苦

筍

南路【出﹝土曇﹞山】白象牙

哺雞【出稍早和靖詩煙崖早筍肥】苦【端午前多充饋遺以其性涼也】

黃鶯晚筀【出楊墳】

貓頭【大者一莖重數斤品爲劣】

木之品桑【數種曰靑桑白桑拳桑大小梅紅雞爪之類】梓

柘柏【孤山陳朝柏最古】松【數種惟天目山者鍼短而犀健栝子松三鍼華山松四鍼白公詩拂城松樹一千株指萬松嶺言今多不存九里松猶有合抱者】桐

檜【鹽官悟空塔前雙檜東坡嘗詠以詩】柟【東坡詩雲中和堂後石柟樹與君對牀聽夜雨】櫧

櫟槐

杉桂

檀槤

楓楡

柳【今禦路湖堤植柳最盛垂者爲楊長條可翫】﹝木﹞【一名栟閭東坡﹝木﹞筍詩云贈君木魚三百尾中有鵝黃子魚子夜叉剖癭欲分甘籜龍藏頭敢言美﹝木﹞筍可蒸煨食之味微苦】靑神鳳集【見李衛公平泉艸木記云木之奇者天目之靑神鳳集】

花之品牡丹【昌化富陽者頗大古杭城中吉祥寺最多東坡有詩又有畱別釋迦院牡丹詩又有一種冬月開者和述古詩云一朵嬌紅翠欲流春光回照雪霜羞者是也】芍藥【今艮山門外範浦鎭多植此花冠於諸邑有早緋玉白綴露又有千葉白者土人尢貴之】梅花【白文公去郡後有憶杭州梅花詩孤山之梅自唐以來已著稱和靖居此山詩於梅花最多東坡和秦太虛云西湖處士骨應槁只有此詩君壓倒又云江頭千樹春欲暗竹外一枝斜更好又和潛師又和楊公濟十詩有云綠鬢尋春湖畔回萬松嶺上一枝開今此花有數品綠萼千葉香梅尢淸絕】紅梅【舊志有紅梅閣東坡亦有紅梅詩有云寒心未肯隨春態酒暈無端上玉肌今土人有福州紅潭州紅柔枝千葉邵武紅等種】臘梅【東坡有在杭日贈趙景貺臘梅詩云蜜蜂采花作黃蠟取蠟爲花亦奇物又云萬松嶺上黃千葉玉蕊檀心兩奇絕今此花亦有數品以擅心磬口者爲佳】碧蟬棣棠海棠【羅隱爲錢塘令手植海棠王公元之有詩紀之】金林檎郁李長春桃花【嘉會門南包家山冷水峪舊名桃源花最盛處】杏花玉簪水仙薔薇【園圃多用以編籬屏有寶象月季等名】粉團徘徊【此花極香宮苑以雜腦麝爲佩帶珠】佛見笑聚八仙百合滴滴金石竹【林和靖有石竹二叢詩云深枝苒苒裝溪翠碎片英英翦海霞】萱艸梔子密友金鐙金沙山丹迎春眞珠【又名蘸水靑條白蕊粲然可愛】翦紅羅錦帶錦堂春笑靨大笑蜀葵【有紫白黃紅數種小者名胡蜀葵】菊【品最多要當以黃者爲正名大小金錢】荷花【白公郡齋詩云遶郭荷花三十里指西湖而言也】瑞香【舊眞覺院有此花東坡詩云幽香結淺紫來自孤云岑骨香不自知色淺意殊深云云今馬塍種最多大者名錦燻籠】蕙【東坡題楊次公蕙花詩蕙本蘭之族依然臭味同曾爲水仙佩相識楚詞中】蘭【東坡題楊次公春蘭詩春蘭如美人不采羞自獻時聞風露香蓬艾深不見云云】紫薇【東坡有次韻錢穆父紫薇花詩云虛白堂前合抱花秋風落日照橫斜云云】紫楊【禪宗院山有山花一本色紫而香無人知名白公樂天名爲紫楊花賦詩】紅辛夷【唐時靈隱寺有此花鮮紅可愛白公有詩】雞冠鳳仙【撒子卽生紅白璀璨遇霜而隕】杜鵑【錢塘門外菩提寺有此花甚盛東坡有南漪堂社鵑花詩今堂基存此花所在山多有之】映山紅【大槪如杜鵑但色淡質麤耳】櫻桃花【唐時樟亭驛有雙櫻樹白公詩雲南館西軒兩樹櫻春條長足夏陰成素華朱實今𨿽盡碧葉風來別有情】橊花【唐時孤山有石橊花白公有詩雲山橊花似結紅巾容艷新妍占斷春色相故開行地道香塵擬觸坐禪人云云靈隱舊亦多海石橊樂天亦有詩云宿因月桂落醉爲海橊開】木犀【有黃紅白三色舊天竺山多有之東坡有天竺山送桂花分贈元素雲月闕霜濃細蕊幹此花元屬桂堂仙鷲峯子落驚前夜蟾窟枝空記昔年云云霅川陳大昌衍繁露載明之士子史有木犀忽變紅色異香因接本以獻闕下髙皇愛賞畫爲面仍制詩以賜從臣云秋入幽巖桂影團香深粟粟照林丹應隨王母瑤池宴染得朝霞下廣寒】木芙蓉【東坡倅杭日有和陳述古中和堂木芙蓉詩今蘇堤及湖岸多種秋日如霞錦云】山茶【今東西馬塍色品最盛陳了齋有接花詩云花單可使千色黃可使紫末意乃歸於不能違時以謂天者卒不可易也今觀馬塍栽接有一本而十色者有早開而晚發者大率變物之性盜天之气𨿽時亦可違矣它花往往皆然惟山茶在今爲甚】木香酴﹝酉縻﹞【已上二種皆柔條有黃白二種白而心紫者尢香】

藥之品雲母﹝上蒿下木﹞本茵芋鬼臼木﹝上敝下黽﹞【已上五種本艸載杭州有之】地黃【歲貢】牛膝【仁和繭橋白石多種】漧薑【上二種舊貢】蛇牀子【生白石】躑躅花【生錢塘富陽】白芷千金艸【生仁和繭橋】白朮苦參【並生於潛】茱萸澤蘭鬼箭烏藥釣藤覆盆子【並生富陽】木通【富陽小井】葳﹝靈﹞仙【生富陽山】何首烏劉寄奴【並生富陽小井】藜蘆艸烏秦皮百部根【並生天目山】菖蒲桑白皮芍藥荊芥薄苛紫蘇天南星【生於潛昌化】麥門冬白及麥牛地骨皮牛蒡地膚百合香附子漧葛【出富陽者良】天花粉【卽瓜婁根】馬兜鈴【靑木香根】白薇白鮮皮石竹子【名瞿麥】山蕷黃精【生余杭於潛山】枸杞茯苓半夏貫眾【生龍井口】山豆根牡丹皮車前子石燕【九邑山洞中皆有之】枳實續斷千年潤【上人呼爲地蜈蚣艸】靑蒿子香薷石膏【錢塘縣西五十七里有石膏山出石膏若雪瑩白又縣治亥地有獄產石膏雨霽時出藥用爲最】益母艸【生龍井山谷亦名艸天麻】寒水石【軟者寒水石硬者石膏生南髙峯塔山下】地扁葍苦練皮蒲黃楡白皮鳳眼艸金星艸【生南髙峯】黃皮【生於潛舊錢塘雷峯塔亦有之】

禽之品雀【宋書鹽官屢有白雀之異】鵝

雞鴨

烏鵲

鴿鷴

雉鵪

鷗鷺

鸛鳩

鷹鷂

鶻鴟

燕鶯

﹝瞿鳥﹞鵒鶺鴒【亦名雪姑】竹雞鵁鶄鶻鵃紺練鸕鶡【亦名鸕鶿】鉆沙魚虎章雞白頭翁黃頭靑頭烏頭白頰蠟觜告天子百舌【和靖詩云百種堪憐巧言語一般惟欠好毛衣】杜鵑布谷畫眉婆餅焦偸倉【卽家鷯】黃雀【亦名披﹝帛系﹞】提壺【和靖過下湖別墅詩多謝提壺鳥畱人到落暉】鸂鶒【林和靖春日卽事詩鴛鴦如綺杜衡肥鸂鶒夷猶翠瀲微】鉤輈【和靖詩云云木叫鉤輈】

獸之品馬【昔錢氏牧馬於錢塘門外東西馬塍其馬蕃息至三數萬當時號馬海今余杭臨安於潛三邑猶有遺種】豕

牛羊

鹿麂

狐兔

獺貍【牛尾玉面於潛昌化山谷有之】犬【太平廣記載靈隱造北髙峯塔有寺犬自山下銜磚石至巓吻爲流血人憐之乃系磚其背塔成犬斃寺僧葬之寺門八面松下又錢塘地名狗葬橋名良犬故老云昔人被火燎幾斃犬入水以水濡之復蘇犬後死立冢旌之昔賢詠宮中桃花犬著其義以爲人戒皆此類也】貓【都人蓄貓有長毛白色者名曰獅貓蓋不捕之貓徒以觀美特見貴愛】

虫魚之品鯉

鯽【西湖產者骨軟肉松】鱖【西湖獨無此種】鱨

﹝魚扁﹞鱧

鯔鱣

鱸鱭

﹝魚軍﹞﹝魚占﹞吐哺篛葉黃顙白頰石首【王右軍帖云此魚首有石云是野鴨所化】﹝上敏下魚﹞鯊

肋白

鰣【六和塔江邊生者極鮮腴江北者味差減】﹝魚共﹞﹝魚每﹞

鰷﹝上下魚﹞金魚【東坡詩云我識南屏金鯽魚又曰金鯽池邊不見君則是魚固舊所有亦有銀白玳瑁色者今錢塘門外多蓄養入城貨賣名魚兒活】龜

鰍蚌﹝上敝下黽﹞【內骨之屬一名神守】蝦【湖生者殼靑江產者色白】蝤蛑【產鹽官】蟹【淮南子云蚌蟹珠龜與月盛衰皆陰屬也西湖舊多葑田產蟹土人呼湖蟹和靖詩云艸泥行郭索又湖西晚歸詩雲水痕秋落蟹螯肥今湖蟹絕難得】螺【有田螺螺螄海螺海螄皆螺類】蟶【產鹽官者大】蜆

蛤蟛﹝虫尹﹞咸淳臨安志卷之五十九

志﹝四十四﹞

貢賦

敍錢氏擅二浙時總於貨寶天椓其民民免於兵革之殃而不免於賦斂之毒叫囂呻吟者八十年我太宗皇帝發徳音下明詔一切蠲除之又八十年歐公記有美堂則其人富庶安樂邑屋華麗久矣損益之道其系於民如此哉建

紹中天六飛南幸杭之父老子弟如從仁人於邠何其歡忻戀慕不容釋也自時厥後今年蠲諸邑稅租明年免民戶和買惠此中國以綏四方忠厚一脈有引勿替曁我聖上首遵先帝遺志罷增進以塞賄門盡弛徵商庚以左帑錢如其數意益美恩益厚矣京兆久任職者又推廣上心爲中下戶代輸至於三四而未止噫我朝勤卹民隱之仁率詳於畿輔彼閒架抽榷自京師始者何哉敍貢賦

土貢

揚州厥貢惟金三品瑤琨筱簜厥篚織貝厥包橘柚錫貢右禹貢

會稽郡其利金錫竹箭右漢地理誌

杭州余杭郡白編綾【元丰九域志同】緋綾藤紙【寰宇記九域志同】木瓜橘

蜜姜漧薑【寰宇記祥符志同】芑

牛膝【寰宇記同】右唐地裏志漧地黃

蜜右太平寰宇記糟藏瓜姜右兩朝國史山茶

楊梅筍

絹紬

﹝帛系﹞甘蔗右祥符志

朝廷蠲免歲貢指揮免歲貢禦服綾髙宗皇帝紹興二十六年有旨臨安府歲貢禦服綾一百匹自二十六年以後特與放免免歲貢近例今上皇帝景定五年十月踐祚之初有旨蠲免臨安府近例歲貢續增添進錢隨合錢物計一百二十五萬八千五百四十貫有奇【見詔令門】

田稅

二稅元額

夏絹九萬五千八百一十三匹二尺四寸三分七釐紬四千四百八十六匹三丈四尺八寸一分二釐綾五千二百三十四匹一丈﹝帛系﹞五萬四千一百四兩每歲婺州給本府衣絹二千五百匹紬三千匹﹝帛系﹞三萬五千兩徽州給本府衣絹七千四十五匹﹝帛系﹞一萬七千三百五十兩【據淳佑志云據嘉熙二年省﹝劃去戈攺答﹞載婺州絹二千五百匹系皇佑年閒指揮至紹定六年本府有請於朝俓令解赴左藏庫充本府抱納江陰軍和買之數若紬﹝帛系﹞與徽州所輸之數漫不可考】

秋苗米一十三萬二千七百一十三石六斗八升一合一勺七撮茶租錢一萬一千六百八十九貫一百四十三文【內新城縣年額合解四千九百餘貫端平元年有旨特與蠲放二千八百貫】免役錢一十二萬一千八百八十五貫七百八十五文和預買絹四萬三百九十九匹二丈六尺二寸三分五釐紬七百九十五匹折帛錢六十四萬八千三百八十五貫五百一十八文每歲認發江陰軍和買絹一千五百匹內七十三匹二丈一尺四寸三分五釐系本色一千四百二十六匹一丈八尺五寸折錢九千二百七十八貫五百一十八文【檢照吏牘建炎閒因陳通作過遂將本府和買紬絹權於蘇湖常秀四州寄買是時江陰爲常州屬邑分認四千四十三匹紹興十四年諸州以寄買復還本府而江陰升爲軍失於撥還寄買如舊乾道二年江陰水災始於數內撥一千五百匹歸本府輸納餘二千五百四十三匹一丈五寸至紹熙二年江陰后以旱告守尹潘侍郎景珪遂申請盡與認納至紹定閒始將婺州認發本府絹二千五百匹俓解左帑理充此數互見夏稅數內】

九縣歲解之額據

淳佑志云前所載二稅元額今以九縣歲解計之大約虧十分之一蓋錢塘仁和兩縣地段之爲宮殿官舍寺觀營寨者旣不該稅其餘諸邑管下或爲水沖成溪潮坍成海者亦難彊其所無今故並存之

錢塘縣上供折帛錢八萬一千一百二十三貫三百四十三文畸零錢三萬七千一百七十一貫二百五十二文本色絹三千一百三十六匹折綾絹一百二十八匹二丈產﹝帛系﹞五千七百一兩二錢四分糯米四百三十四石七斗七升六合白粳一千七百二十石二斗四升糙粳五千九百九十七石六升二勺六抄茶租錢八百九貫二十九文役錢夏秋每料八千一百一十六貫文據

淳佑志云紹興以後邸第之修營寺觀之免稅有未蠲豁者八十有二處計和買夏稅折帛共七百三十四匹二丈四尺七寸本色三百七匹畸零一百六十九匹二丈八尺七寸苗米一百石五斗六升役錢每料七百三十五貫五百六十七文淳佑九年令吳革申請於府趙安撫﹝上與下心﹞爲之倚閣且議奏免蓋方有此議而曾未奏免不可知也今考案牘但有景定二年正月朝省批送戶部備錢塘縣申遞年寺觀邸第官舍帖免合蠲稅賦紐計折帛錢六千三百七十一貫一百七十文計四百三十九匹畸零錢八百八十六貫一百文從本部俓自銷豁尙當參考

仁和縣上供折帛六萬七千五百二十一貫五百八十四文用年錢一千三百六十一貫八百七十九文畸零錢三萬九千八百四十五貫八百八十二文據舊地淳佑六年令王亞夫以稅額失陷申請挨究紐虧苗米九百一十五石四斗三升紐增畸零一萬四千一十貫六百六文趙安撫﹝上與下心﹞令以增補虧遂爲定額本色絹三千七百五十匹﹝帛系﹞五千九百八十九兩四錢苗米糙白糯三色米八千八百四十二石一斗三升九合四勺八抄鹽折稅錢七百貫三百四十二文鹽折米錢二百七十二貫六百文夏秋兩料役錢每料九千四百四貫六百四文嘉熙閒江潮衝突臨江太平金浦安西安仁東上五鄕趙安撫與歡申請於朝盡蠲苗稅後水仍故道耕墾漸復趙安撫﹝上與下心﹞申請撥稅額入修江所爲修築塘岸之費凡爲錢二萬四千四百五十八貫四百三十七文絹三百三十二匹﹝帛系﹞二千二十六兩苗米二千四百七十石八斗二升每歲本所俓行催納

余杭縣折帛錢八萬二百六貫一百三十文夏稅紬絹一萬四千二百七十二匹一尺四寸和買紬絹四千八百八十八匹三丈七尺九寸﹝帛系﹞七千一百一十七兩一錢六分苗米一萬八千九十五石三斗一升茶租錢八百七十二貫一百六文役錢一萬二千四百四十三貫八百四十八文

臨安縣紬一千九十一匹一丈三尺二寸綾二千七百二十四匹五尺九寸絹五千三百五十匹畸零絹錢八千四百九十八匹三丈九尺四六千九百四十兩九錢折帛絹八千七百八十六匹苗米一萬一千七百七十七石八鬥五合茶租錢四千六百一十九貫六百九文役錢夏秋每料九千六十六貫六百一十七文

於潛縣本色絹八千二百四十匹紬五百四十七匹有奇﹝帛系﹞五千六百七十九兩有奇折帛錢一萬五千三百九十九貫文內紬絹錢二千六十一匹許錢一萬四千四百二十七貫文內折﹝帛系﹞錢二千四百三十兩計錢九百七十二貫文苗米一萬三百八十七石有奇內嘉徳鄕紹興三十年水壞民田本縣申請倚閣三十六石有奇乾道五年又倚閣水傷五十六石外實催一萬二百九十五石有奇內本色一千七百八十石有奇逐年科撥不等其米系縣官料米並鋪兵月糧內折米錢八千五百一十三石有奇計錢三萬六千六百六貫文和預買本色絹四千一百五十二匹紬一百七十二匹有奇折帛錢七千二百九十一匹有奇計錢四萬七千三百九十五貫文有奇茶租錢四百七十三貫文有奇免役錢九千二百三十七貫文有奇耆戶長錢二千三百三十三貫文有奇府役錢八百五十貫文有奇官戶不減半役錢二十八貫文有奇

富陽縣折帛錢七萬三百八十三貫二百六十二文本色絹一萬五千五十三匹二尺九寸本色﹝帛系﹞七千四百八兩二錢八分折紬錢三千六貫三十文小麥六百二十二石二斗九升秋苗一萬二千三百九十四石一斗五升九合咸淳六年令王積翁申坍逃虧額白米五百九十九石四斗有零安撫潛說友請於朝自四年爲始永與除豁役錢夏秋每料六千四百八十四貫六百八十四文

新城縣和買紬絹一萬二千二百三十一匹﹝帛系﹞六千一百八十五兩一錢二分丁身錢六千九百一十四貫五百二十七文茶租錢一千七十一貫一百六十六文苗米七千八百一十六石二斗九升四合二勺役錢夏秋每料五千八百二十七貫三百四十五文

鹽官縣夏稅管額絹一萬三千四百九十九匹三丈五尺三寸二分紬一千一百七十二匹一丈二尺四寸七分﹝帛系﹞一萬一千二百一十五兩二錢畸零夏稅紬三百五十六匹三丈八尺三寸二分並和買紬二百三十七匹一丈五尺計錢二千四百六十六貫四百八十二文【折退夏稅紬一十二匹絹三十六匹二丈六尺七寸九分折小麥八十六石七斗二升六合】營田夏稅絹五十九匹三丈七尺四分計錢三百一十一貫六百一十六文亭戶折鹽折夏稅錢七千四百六十二貫四百二十文省除一半發赴轉運司外淨納本府四千八十一貫七十九文夏稅絹七百四十八匹三丈四尺九寸二分夏稅紬二百一二匹九尺六寸六分﹝帛系﹞一千四百五十六兩一錢七分本色夏稅絹一萬六百六十匹二丈一尺六分本色和買絹四千八百九十六匹﹝帛系﹞六千六百九十兩八錢五分折帛錢共七萬六千七百四十六貫四百文和買八千八百一十五匹二丈五尺計錢五萬七千三百一貫四百文夏稅紬五百九十一匹四尺五寸絹一千九百九十三匹三丈五尺五寸計錢一萬八千九十五貫文﹝帛系﹞三千六十八兩一錢八分計錢一千三百五十貫文沙田夏稅錢一百六十三貫四百二十文苗米額管三萬三千八百九十石四斗三升六合六勺【內撥賜靈隱淨慈兩寺水田二千二百九十五畝經界復正米二百二十四石二升四合外淨管三萬三千六百六十六石四斗一升二合六勺】苗田米一百六十八石七斗二升八勺亭戶鹽折米一千三百六十四石八斗七升九合一勺計錢六千八百二十貫七百八十二文省除轉運司催一半外本府淨催六百八十二石四斗三升九合每石折錢五貫計三千四百一十二貫一百九十八文役錢夏秋每料九千七百三十四貫六百九十文

昌化縣額管夏稅紬五百六匹四分四釐【攺正推割四十三匹三丈八尺五分】夏稅絹三千三百七十四匹【攺正推割四百四十三匹一丈二尺四寸】苗米五千五百六十七石三斗九升一抄七撮【攺正推割五百五十一石二斗六升八合五勺】﹝帛系﹞二千五百七十兩五錢役錢夏秋每料

本府代輸畸零咸淳五年冬安撫潛說友申京城內外時蒙朝廷賑卹說友試尹將兩載殊愧未能推廣徳意所有九縣咸淳六年畸零稅絹除及尺以下者已準明堂赦文蠲放其四五等一尺以上者本府更與代輸一次九縣共管絹一十四萬六千五百七十一丈有奇紐計價錢十八界會子四十三萬四千四百八十貫有奇準省﹝劃去戈攺答﹞京師四方表倡潛安撫能樽節浮費爲民代輸有以見奉宣朝廷徳意之眞深可嘉尙乃刻指揮於石書其下方【說友恭惟國家以小民受天永命務滋以殖乃者熙事告成詔勿收明年下下賦恩至渥也說友幸得親承聖化深惟京師諸夏根本思有以廣宣徳意乃會所裁縮竊效述古代輸萬分一焉夫瀦蓄者得以私漑其所藝豈人之功天之澤也上踐祚以來敕吏毋多賦以爲獻而冀州不貢蒙惠尢大上賴宮府一朝廷淸因得以遂其節愛不然者猶懼不給命而民於何有盍識諸以昭懷保之仁】六年夏又申照得咸淳六年九縣四五等戶畸零夏稅說友預於去冬已行代輸今刷具九縣六年秋苗除米不及升者已準明堂赦文蠲放外其升已上至一斗以下者本府並與預行代納九縣共管米八千八百一石有奇紐計價錢十八界會子二十六萬九千五百五十貫有奇準省﹝劃去戈攺答﹞潛安撫一廉自將百費具舉又能出所餘積捐以予民去冬旣代輸畸零稅今又代輸畸苗半歲之閒蠲賦者再培植本根表倡郡邑體國愛民委可嘉尙刻石謹書【臣說友洪惟我國家自景定中興以來議佐百姓務先京師於是弛關譏以通商發公租以平糴易敝楮以無損厥售至於日用靡密恩斯勤斯若保赤子是以根本安固澤流四方臣於玆時與被丰美長民孔易閒者河井堤梁之役曁他廢當舉者公朝猶懼其或用民力則命斥縣官錢以相其成夫職幣者宜振其餘財而乃益之臣因得儲用之阞以緩其二俾甿克有縷粟則亦惟吾君之貺臣何力之有焉敢誦聖仁永告來者】六年冬又申說友非才試尹比及三年殊愧無補於民盍與少寬其力所有咸淳七年四五等戶夏稅疇零更與預行代輸一次九縣計錢四十六萬七千六百四十貫有奇準省﹝劃去戈攺答﹞潛安撫本以廉介鍵以勤彊遂能損公益私厚爲國家培護根本深足嘉尙

商稅

五稅務元額自趙安撫﹝上與下心﹞申請減放外一歲共收四十二萬貫文爲額都稅務一十五萬五千三百一十三貫一百五十八文浙江稅務八萬一千八百一十貫二文北郭稅務一十萬八百九十貫四百十三文龍山稅務三萬六千九百六十八貫九百一文江漲稅務四萬五千一十七貫六百四十七文

朝廷免稅指揮景定攺元以來朝廷務平物價紓民力節次降黃榜指揮免稅仍令本府具合收錢數申尙書省科還咸淳二年二月十三日準指揮免稅五月自後接續展放常以五月爲期每五月照本府徵額撥十八界一十七萬五千貫以補郡計至今行之藏於巿出於塗者莫不鼓舞上賜亦前代所罕有也咸淳臨安志卷之六十

志﹝四十五﹞

人物一

序積土成山而風雨興積水成淵而蛟龍生豈錢唐有如是之江山而人物不爲天下雄訪大禹之遺航則三代以來之人物可想也緬秦皇之渡浙則秦漢以來之人物可想也豈江山有帝王之車轍馬迹而人物不爲天下用代遠名湮與時俱化非昔之僻遠無聞乃記錄之有闕也越君子之六千吳越之功臣五百不可數已然舉大槪則他可推句踐築館瑯邪則有虎視山東之志破虜入雒討卓則有電掃中原之心子陵志淩雲日則有以激東都節義之風許遠挺節睢陽則有以開盛唐克復之兆孰謂有王者興而名世不出於此歟我宋混一區宇而杭之人才輩出六飛南渡遂爲行在所列聖志在恢復於是元气之會膠轕牛斗而效靈於人物𨿽三尺童子皆有浮汴洛挾泰華超大河跨幽朔之心則紀錄其可闕乎舊志觕言之而已抑人有邪正事有詳略詎容以一律齊哉今則罔羅散失表其名氏然後仿襄陽耆舊傳以著其所當著者蓋圖經取其易見不得盡如史也表有浮於其傳者存之也傳有不出於表者異之也扶疏者皆鄧林錦出繡沒者皆冀北故述古今人表披沙見金剖璞玉出故繼以皇朝進士表及中興右科進士表髙尙者騎日月際會者感風雲文爲之經武爲之緯關諸百代可以猛視故述人物列傳淸淑無盡塗莘出焉故述后妃汝墳化也行露教也故述列女漢方術唐方技前史不廢故又繼以方外委巷非所訓孝門亦有旌故終以孝感拾遺猶有闕也以俟君子

古今人表陶唐【許由潁川陽城人一云陽城槐里人隱此號稽畱山卽今靈隱山又昌化縣晚溪有箕山】【許由按史記伯夷傳序余登箕山其上蓋有許由冢云箕山自在河南嵩少間今昌化縣乃有許由亭傍又有箕山樂史寰宇記又云靈隱茗名稽畱許山葛洪所隱與史記殊不相合故卞令圖經又謂許邁嘗隱此追慕鼻祖故有洗耳灘白牛灘之號亦恐未然邁但立精舍於余杭垂雷山後移入臨安西山於錢唐之靈隱昌化之晚溪無相關也疑以傳疑姑存於此】虞

夏

商

周【徐偃王之後居於潛爲杭望族本元和姓纂】

秦

漢【輒給公乾道志入姓氏淳佑志入人物云錢唐人封禦兒侯按史記建元以來侯表有禦兒侯轅終古西漢功臣表有蓹兒侯轅終古並不見有輒給公但姓譜辧證云漢有輒終古望山錢唐然姓書卻云轅誤作輒如此則輒給公乃轅終古之誤今不作傳姑辧於此】﹝寓居﹞【杜延年孫彰以王莽居攝避地錢唐﹝本新城志﹞】【銍侯範馥避王莽之亂適吳其後爲錢唐人】【嚴光會稽余姚人耕於富春山】【何勝其先廬江人漢熹平四年﹝劃去戈攺戔﹞於潛牧亭侯子孫因家此﹝本舊志﹞】﹝考證﹞【何滕淳佑志稱漢熹平元年收黃巾賊有功遷武陵太守四年封侯按通鑑熹平元年固未有黃巾賊也至中平元年黃巾始作相去凡十有三年則舊志之誤可知矣今不作傳姑存於此】諸葛琮【余杭】全柔【錢唐】【全柔州辟別駕從事】孫鍾【富春】

吳

﹝邦人﹞孫堅﹝鄕宦﹞【孫堅府召爲假尉又爲郡司馬】﹝考證﹞【孫氏起富春董卓凶逆堅則奮義致討袁術僭僞策則貽書責絕蓋忠於漢而視操爲賊者其子弟族姻以气義功名顯者斷自建安皆系於漢逮孫權攺元黃武則始別爲吳】﹝邦人﹞孫策【堅之子】孫瑜【父靜堅之弟】孫﹝日交﹞【瑜之子】孫賁﹝鄕宦﹞【孫賁爲郡督郵守長】﹝邦人﹞徐琨【富陽】﹝寓居﹞【吳景吳人徙錢唐】﹝邦人﹞張儼【余杭】孫奐【﹝日交﹞之弟】﹝鄕宦﹞【郭成嘗家建業吳黃龍元年封永興富春縣侯其後爲富春人】﹝邦人﹞孫韶孫鄰孫�淩操【富春統之父】淩統【子列封】全琮【錢唐柔之子】﹝鄕宦﹞【全琮領東安太守治富春】﹝邦人﹞褚泰【杭之褚氏皆其後】諸葛起【余杭】丁諝【錢唐】

晉﹝邦人﹞孫拯【富春】孫惠【富春賁之孫】﹝考證﹞【孫惠寓居蕭沛之閒】﹝邦人﹞孫晷【富春吳伏波將軍秀之曾孫】範平【錢唐漢範馥之後】褚陶【錢唐】曁遜【余杭】何幼道【余杭】﹝寓居﹞【郭文河內軹人先入余杭大辟山後廬臨安山中】﹝考證﹞【郭文葛洪何幼道許邁杜子恭𨿽編入方外然名著正史故復列於表】﹝寓居﹞【葛洪丹陽句容人嘗隱於靈隱山又嘗適余杭】【許邁丹陽句容人先入余杭垂雷山後入臨安西山】﹝邦人﹞杜子恭【錢唐】杜運【子恭之孫】

宋﹝邦人﹞卜祖【余杭】﹝考證﹞【漢杜延年之後有杜嗣爲宋永嘉太守五子分適他郡惟少子朋嗣居錢唐此卽唐末新城杜稜之遠祖也】﹝邦人﹞卜天與【祖之子】卜天生【天與之弟】吳茹公【臨安】吳喜【元名喜公茹公之弟】範叔孫【錢唐】褚含【伯玉之髙祖】褚逿【錢唐伯玉之父】

齊﹝邦人﹞顧歡【鹽官】﹝考證﹞【淳佑志有顧黯蓋本顧歡傳稱黯爲同郡故並以黯爲鹽官人曾不思同郡未必是鹽官時吳郡甚廣亦非止杭州也今不立傳】【淳佑志又有顧覬之亦本顧歡傳稱同郡顧覬之遂以爲本土人考之南史顧覬之自有傳系吳郡吳人今不立傳】﹝寓居﹞宋廣之【錢唐】﹝考證﹞【唐﹝�禹﹞之柯隆淳佑志編入人物按南齊書沈文季傳富陽人唐﹝�禹﹞之僑居桐廬因墓爲業自云其家墓有王气永明三年聚黨於新城作亂嘗陷富陽至錢唐以錢唐富人柯隆爲尙書僕射隆獻鋌數千爲﹝�禹﹞之作仗後官軍至錢唐擒斬﹝禹﹞之遂平諸縣則二人皆賊也豈得謂之人物今削其傳】﹝寓居﹞褚伯玉【錢唐】唐﹝�禹﹞之【富陽】柯隆杜道鞠【錢唐京產之父】﹝鄕宦﹞【杜道鞠爲州從事】杜京產﹝鄕宦﹞【杜京產郡召主簿州辟從事】杜棲【京產之子】﹝邦人﹞顧道望【鹽官】朱昭之【錢唐】朱選之【昭之之子】朱謙之【選之之弟】呂道惠【余杭】範悅之【錢唐】範靈瑜【悅之之子】戚顯【鹽官】

梁﹝邦人﹞範元琰【錢唐靈瑜之子】範述曾【錢唐】朱景思【錢唐見蕭潁達傳】戚霸【鹽官顯之子】戚衮【霸之子】褚仲都【錢唐】褚修【仲都之子】朱﹝上巳下廾﹞【錢唐選之之子】﹝考證﹞【朱﹝上巳下廾﹞乾道志編入人物淳佑志黜之以其亂國家羞鄕裏故削不載今從淳佑志不列於傳】﹝邦人﹞朱肅【﹝上巳下廾﹞之長子】朱閏【﹝上巳下廾﹞之次子】盛紹遠【余杭】顧仲成【鹽官道望之子】杜規【錢唐】駱祕道【臨安】駱裕【祕道之子】

陳﹝邦人﹞顧越【鹽官仲成之子自梁入陳】杜之偉【錢唐規之子】錢逵【臨安】杜稜【錢唐】杜世安【稜之子】駱文牙【臨安裕之子】全緩【錢唐自梁入陳】戴僧錫【僧朔之族兄】戴僧朔【錢唐】魯閒【錢唐】﹝考證﹞【戴僧朔魯閒舊圖經編入人物按陳書華皎傳戴僧朔錢唐人有膂力勇健善戰族兄右將軍僧錫甚愛之常使領眾平王琳有功僧錫卒代爲南丹陽太守後以功累遷巴州剌史魯閒亦錢唐人並同華皎作逆伏誅今皆不列於傳】陸敖【富春】褚玠【錢唐】

隋﹝邦人﹞陸知命【富春敖之子】陸恪【知命之子】顧彪【余杭】魯世達【余杭】劉元進【余杭】﹝考證﹞【劉元進舊圖經編入人物按隋書劉元進余杭人大業九年起兵應楊元感今不列於傳】唐

﹝邦人﹞褚亮【錢塘玠之子歷陳隋入唐】褚遂良【亮之子】﹝考證﹞【褚遂良與彥甫彥衝並客窆愛州至咸通九年始詔其後護喪歸陽翟】﹝邦人﹞褚彥甫褚彥衝【皆遂良子】褚璆【遂良曾孫先天中破突厥】褚虔【遂良五世孫文宗時人】遜彊【富陽】褚無量【鹽官】許敬宗【新城父善心陳隋閒人】﹝考證﹞【許敬宗羅希奭不列於傳與朱﹝上巳下廾﹞同】﹝邦人﹞羅希奭許遠【鹽官】﹝考證﹞【許遠舊志本許敬宗傳作杭州新城人然敬宗父善心以上皆稱髙陽新城人按唐定州博陵郡本髙陽郡若新城縣又屬涿州皆河北道方南北分裂仕於江左者其家安得復在河北許氏固久爲江左人矣唐書以敬宗爲杭州新城人而舊唐書以遠爲鹽官人且曰其先自髙陽南渡如此則髙陽之許已爲杭州之許無疑矣】﹝邦人﹞許玫許峴【皆遠之子】何公弁【余杭】﹝考證﹞【孫師睦自富春徙歙之黟縣始自別爲黟縣之孫氏見南丰集孫推官墓志】﹝邦人﹞章成緬【於潛】方宗【余杭】王伾﹝考證﹞【王伾不列於傳與朱﹝上巳下廾﹞同】﹝邦人﹞翁義恪【富陽比部郎中元和姓纂】淩準【富春】吳降【新城】袁不約【新城】﹝寓居﹞【唐熊其先晉昌人徙余杭】﹝鄕宦﹞【唐熊爲唐山令】﹝邦人﹞唐希顏【余杭熊之子】﹝邦人﹞杜稜【新城】羅隱【新城】﹝鄕宦﹞【羅隱光啟閒爲錢唐令辟掌書記】【羅塞翁爲鎭海軍節度推官】﹝邦人﹞董昌【臨安】﹝寓居﹞【楊承休天佑初爲吳越策禮副使攜其子巖與俱因家錢唐】

五代﹝邦人﹞錢鏐【臨安由唐入梁后唐】﹝鄕宦﹞【危仔倡自信州來奔攺姓元﹝見吳越世家﹞】﹝考證﹞【錢氏𨿽據吳越稱王然每臣事中國與孫權之自立於江左者不同故仕於孫氏者系於吳仕於吳越者與錢氏俱系於五代】﹝邦人﹞錢鋸錢鏢【皆鏐之弟】﹝考證﹞【錢鏢居湖州後奔淮南】﹝邦人﹞錢元瓘【鏐之子】錢佐【元瓘之子】錢倧【佐之弟】杜建思【新城稜之子】杜建徽【稜之子】杜建孚【稜之子】﹝鄕宦﹞【鮑君福賜田錢唐】【鮑君福淳佑志載其爲保順軍節度有我】﹝考證﹞【太祖誥詞且謂錢元瓘遠貢表章以通鑑考之元瓘卒於晉天福六年則未及見我】【宋之興也又謂錢氏納上君福念二浙貢賦無藝乃酌爲中制焚其故籍以吳越備史考之君福卒於天福五年則未及見錢氏納土時也然鮑氏家譜謂浙人徳之爲之立碑於六和塔下意君福相吳越時爲之減賦焚籍耳家譜又以保順誥詞爲】【太宗時事卻頗近之當錢氏納土其臣皆換眞命則舊臣必有褒贈或撿會元瓘舊章以爲之詞耳錢惟演旣貴且復贈鏐爲大元帥則君福之節度或恐授於前代而贈於我朝宜更考】﹝邦人﹞成及【錢唐】【曹信由歙歸杭爲臨平鎭將】馬綽【余杭】唐仁恭【余杭希顏之子】曹圭【信之子】曹仲達水丘昭券【臨安】謝崇禮【富陽】吳敬忠【於潛】孫陟【新城】盛嘗【余杭】﹝鄕宦﹞【盛嘗仕錢氏爲余杭令】﹝邦人﹞林克己【錢唐】國朝﹝邦人﹞錢俶﹝考證﹞【錢俶於太平興國三年舉族歸】【京師本所自出宜系諸杭他皆仿此】﹝邦人﹞錢億錢儼【皆元瓘之子】﹝考證﹞【錢儼自俶納土後命守和州卒葬和州子孫因家焉】﹝邦人﹞錢惟演【俶之子】錢暄【惟演子】錢昆【倧之子】錢易【昆之子】錢彥遠【易之子】錢明逸【彥遠弟】錢勰【彥遠子】錢龢【勰之弟】錢藻【儼之曾孫】﹝考證﹞【錢藻用和州貫登第藻葬其母於蘇州天平山又爲蘇州人然藻封仁和縣伯未嘗不本於杭】﹝邦人﹞盛豫【余杭仕吳越爲檢校太傅歸朝後贈太師】﹝鄕宦﹞【盛豫奉使歸安撫人曰盛太傅無憂邑吾屬安矣﹝本熙寧盛師仲家譜﹞】﹝邦人﹞孫承佑【余杭隨俶歸朝後贈太子太師】薛溫【錢唐】崔仁冀【余杭】元徳昭【錢唐其先姓危】元好文元秀文潘閬【錢唐】﹝考證﹞【潘閬昭徳讀書志以爲大名人而他書多曰錢唐】﹝邦人﹞孫景璠【杭獻篆文爲書學傅士見國史�文志】吳鈗【余杭】林逋【錢唐】林宥【逋之侄】﹝寓居﹞【胡則婺州人以再牧杭請致仕遂寓杭以卒】﹝邦人﹞林大年【逋之諸孫】陸滋孫長者【富陽】唐渭【余杭仁恭之子】﹝考證﹞【唐渭自余杭徙家江陵渭生拱拱生介觀陳繹撰介行狀劉摯撰介神道碑其遷徙可見若歐陽修爲拱墓表則介尙存敍拱爲錢唐人而以介事附】﹝邦人﹞唐拱【渭之子介之父】楊郾【錢唐巖之子】﹝考證﹞【楊郾因吳越國除以族行寓宋州】楊蠙【郾之子】楊大雅【蠙之子】唐肅【錢唐】唐詢﹝鄕宦﹞【唐詢知杭州】﹝邦人﹞唐詔唐諲唐諷【皆肅之子】唐林夫【詢之子】盛京【豫之子】盛度【京之弟】盛遵甫【京之子】盛山甫盛申甫盛崇甫【皆度之子】盛仲孫【遵甫之子】郎簡【臨安】元奉宗【秀文之子】元絳【奉宗之子】元耆寧元耆弼【皆絳之子】謝濤【富陽崇禮之子】﹝考證﹞【謝濤嘗寓居蘇州】﹝邦人﹞謝絳【濤之子】謝景初謝景溫【唐介之增】謝景平謝景回【皆絳之子】葉杲卿【錢唐】﹝寓居﹞【徐復莆田人因遊吳家於杭子晞】﹝邦人﹞兪舉善【錢唐】崔光禰【仁和刑部侍郎】﹝考證﹞【崔光禰崔育材舊志列在八行崔貢之前然育材捨鹽橋住宅爲靈隱下院寔在天聖九年今列於此】﹝邦人﹞崔育材【仁和職方員外郎】﹝鄕宦﹞【陸滋守杭州文學參軍】﹝邦人﹞楊蟠﹝鄕宦﹞【楊蟠通判杭州】﹝考證﹞【楊蟠東都事略傳稱章安人大宋登科記貫稱杭然蟠集號章安則傳之稱從其集也紹興閒錢唐傅牧敍西湖事實稱鄕人楊蟠作百詠詩則登科記所載從其鄕也】﹝邦人﹞沈同【錢唐】沈扶【同之子】沈文通【扶之子】﹝鄕宦﹞【沈文通知杭州見牧守門】﹝邦人﹞沈遼陸詵【余杭】陸師淵陸師閔陸師雄陸師軻【皆詵之子】關魯【錢唐】﹝鄕宦﹞【關魯嘗以著作佐郎爲仁和令】﹝考證﹞【關魯八子六登科據登科記景棻貫杭州餘多稱越此其可疑者也然曾鞏撰福昌縣君傅氏墓銘稱從夫關魯葬錢唐又撰景仁妻周氏墓志亦稱葬錢唐且曰關氏錢唐人也又曾肇撰景仁墓志稱其父關魯皇佑中老於錢唐而景仁亦葬錢唐則關氏當爲錢唐人無疑】﹝邦人﹞關景棻關景元關景仁﹝鄕宦﹞【關景仁嘗爲錢唐令】﹝邦人﹞關希聲關﹝木巳﹞關景山關景宣關景良【皆魯之子】關沼沈周【錢唐】沈披沈括【皆周之子】﹝考證﹞【沈括東都事略有傳稱吳興人登科記貫蘇州而京口詩集敍夢溪事則稱括爲錢唐人此其可疑者也然括父周周妻壽昌夫人許氏曾鞏爲撰墓銘稱許氏與周合葬於錢唐龍車原且稱周爲錢唐人則括當從其父爲錢唐】﹝邦人﹞吳天秩彊至【杭州吳山裏】彊浚明彊淵明﹝鄕宦﹞【彊淵明嘗爲杭州教授】﹝邦人﹞彊陟明【皆至之子】王復【錢唐】韋驤【錢唐】周邠【錢唐】周邦彥【邠之侄】﹝考證﹞【周邦彥因守四明其後家焉】﹝邦人﹞周邦式【錢唐】虞策【余杭吏部尙書】﹝鄕宦﹞【虞策除知杭州不赴見牧守門】﹝邦人﹞虞奕【錢唐】﹝鄕宦﹞【虞奕起復知杭州不赴見牧守門】﹝邦人﹞吳師仁【錢唐】吳師禮【師仁之弟】吳說【師禮之子】薛昂【錢唐溫之後門下侍郎】崔貢【仁和】唐恪【錢唐相】﹝鄕宦﹞【唐恪自知潭州徙知杭州﹝見牧守門﹞】﹝邦人﹞韋壽隆【驤之子】李�【富陽】滕茂實【臨安】史徽【鹽官】沈晦【文通孫】﹝考證﹞【沈晦登科記貫秀州實錄附傳以爲錢唐人系年錄稱晦爲文通孫則本其家世當從附傳】﹝邦人﹞柳約【臨安禦營麥譏】張九成【鹽官】﹝寓居﹞【楊由義避地海昌】﹝邦人﹞淩景夏【余杭一作鹽官】樊光遠【錢唐】郎曄何鑄【余杭筌樞見國史】孫淸【臨安布衣紹興二年上書賜束帛系年錄】郭知運【鹽官】施徳操【鹽官】楊子平【鹽官】關注姚興【新城】楊由義【鹽官】錢端禮【臨安暄之後】﹝鄕宦﹞【錢端禮知臨安府﹝見牧守門﹞】﹝邦人﹞錢象祖【端禮之孫相余杭】黃黼兪烈【臨安族人灝】余古【錢唐】趙鞏【錢唐】黃鍾【錢唐寶謨閣待制見國史】兪應符【錢唐簽樞參政見國史】楊九鼎【由義之子】洪咨夔【於潛子勛燾熹】趙汝談【余杭】趙汝�【汝談之弟】李宗勉【富陽】吳如愚【錢唐隱居號準齋丞相杜銘其墓】﹝鄕宦﹞【洪燾知臨安府﹝見牧守門﹞】

咸淳臨安志卷之六十一

志﹝四十六﹞

人物二

國朝進士表太祖

太宗﹝紀年﹞端拱二年﹝牓首﹞陳堯叟﹝名氏﹞楊大雅盛度楊大雅﹝考證﹞盛度舊志並不載緣大宋登科記國初鄕貫未具今據東都事略稱大雅錢唐人度余杭人增入

﹝紀年﹞淳化三年﹝牓首﹞孫何錢昆﹝名氏﹞謝濤﹝考證﹞錢昆舊志不載然昆實吳越王倧之子今本其家世增入眞宗﹝紀年﹞咸平元年﹝牓首﹞孫僅﹝名氏﹞唐肅【貫開封】淩震盛京【貫開封】﹝考證﹞盛京舊志不載今以夷白集考其家世以大宋登科記考其姓名增入

﹝紀年﹞二年﹝牓首﹞孫曁﹝名氏﹞錢易【第二人】

﹝紀年﹞三年﹝牓首﹞陳堯咨﹝名氏﹞沈同沈同舊志不載今據沈文通家世增入

﹝紀年﹞景徳二年﹝牓首﹞李迪郎簡【甲科】元奉宗

﹝紀年﹞三年﹝考證﹞賢良方正能直言極諫科光祿寺丞錢易【入第四等】

﹝紀年﹞大中祥符五年﹝牓首﹞徐奭﹝名氏﹞關魯﹝考證﹞關魯舊志不載時大宋登科記未有鄕貫據南丰集稱系錢唐人增入蔣堂守杭作同年燕會有詩有都官員外郎關公卽是關魯見古靈集

﹝紀年﹞八年﹝牓首﹞蔡齊﹝名氏﹞謝絳【甲科】沈周﹝考證﹞沈周舊志不載今以曾鞏所撰壽昌縣君墓志合大宋登科記增入仁宗﹝紀年﹞天聖八年﹝牓首﹞王拱辰﹝名氏﹞元絳﹝考證﹞元絳舊志不載然絳本吳越相徳昭之孫今本其家世增入是時有兩元絳當以此年入第二甲者爲是

﹝紀年﹞景佑元年﹝牓首﹞張唐卿﹝名氏﹞陸詵﹝考證﹞陸詵舊志不載今據施司諫坡詩注稱詵余杭人增入

﹝紀年﹞寶元元年﹝牓首﹞呂溱﹝名氏﹞錢彥遠

﹝紀年﹞慶曆二年﹝牓首﹞楊寘﹝名氏﹞崔以蘇夢齡任知誥才識兼茂明於體用科殿中丞錢明逸

﹝紀年﹞六年﹝牓首﹞賈黯﹝名氏﹞吳默【甲科】謝景初【甲科吏部封】葉昌齡【甲科】胡楚材楊蟠楊端﹝考證﹞楊蟠東都事略傳稱章安人今以大宋登科記貫杭州編入詳見古今人表﹝名氏﹞朱炎馬元輔葉昌言臧元卿蔡說張稚圭彊至賢良方正能直言極諫科太常博士錢彥遠

﹝紀年﹞皇佑元年﹝牓首﹞馮京﹝名氏﹞沈文通【本系第一以旣入仕降第二人貫和】﹝考證﹞沈文通名犯髙宗皇帝廟諱今本皇朝郡縣誌以字稱﹝名氏﹞關﹝木巳﹞【甲科貫越】陳紘﹝考證﹞關﹝木巳﹞與景芬希聲同是關魯之子今大宋登科記景芬貫杭而﹝木巳﹞希聲貫越則一家而異貫者也今並以錢唐關氏之志爲正﹝名氏﹞關景芬周範張翺吳君平關希聲【貫越】張思純謝景溫【貫開封】孫式

﹝紀年﹞五年﹝牓首﹞鄭獬﹝名氏﹞裴維甲陸起謝景平【貫開封富陽】韋遜錢藻【貫和】韋驤﹝考證﹞韋驤舊志不載今以陳師錫所撰墓志合大宋登科記增入

﹝紀年﹞嘉佑二年﹝牓首﹞張衡楊字﹝名氏﹞錢大順葉溫叟陳已黃顯許廣淵陸覃﹝考證﹞陸覃舊志不載今以大宋登科記增入

﹝紀年﹞四年﹝牓首﹞劉輝﹝名氏﹞萬延之關景仁【越】﹝考證﹞關景仁舊志不載然景仁實關魯之子貫𨿽用越當從錢唐今增入﹝名氏﹞裴維甫才識兼茂明於體用科宜州旌徳尉錢藻【入第四等】

﹝紀年﹞六年﹝牓首﹞王浚民﹝名氏﹞周郊葉伸

﹝紀年﹞八年﹝牓首﹞許將﹝名氏﹞沈括【貫蘇】虞策﹝考證﹞沈括乾道志編入人物而進士題名不載以其貫用蘇也然南丰集壽昌縣君墓志稱沈周爲錢唐人括周之子也當從其父爲錢唐﹝名氏﹞周邠王錫

英宗﹝紀年﹞治平二年﹝牓首﹞彭汝礪﹝名氏﹞蔡申楊規

﹝紀年﹞四年﹝牓首﹞許安世﹝名氏﹞方蒙崔公濟

神宗﹝紀年﹞熙寧三年﹝牓首﹞葉祖洽﹝名氏﹞倪本徐伸沈街薛之儀﹝考證﹞沈街乾道志淳佑志並作沈衎大宋登科記作沈街元符上書邪等有沈街今以登科記爲正

﹝紀年﹞六年﹝牓首﹞余中﹝名氏﹞李勉曾諤

﹝紀年﹞九年﹝牓首﹞徐繹﹝名氏﹞彊浚明陶湜吳絪【開封五甲】﹝考證﹞吳絪卽公約五世孫實杭人

﹝紀年﹞元丰二年﹝牓首﹞時彥﹝名氏﹞朱浚明【甲科省元】李友諒鍾紹庭費古周邦式﹝考證﹞周邦式舊志不載大宋登科記貫常州今據實錄附傳稍邦式爲錢唐人增入

﹝紀年﹞五年﹝牓首﹞黃裳﹝名氏﹞李友聞陶澥吳師禮吳絪【開封四甲】﹝考證﹞吳絪嘗入熙寧九年第五甲今又入四甲歷國子司業中書舍人終顯謨閣待制

﹝紀年﹞八年﹝牓首﹞焦蹈﹝名氏﹞楊蒙單暐薛昂彊淵明虞奕韋壽隆吳孝能吳倜哲宗﹝紀年﹞元佑三年﹝牓首﹞李常寧﹝名氏﹞錢皞李厚仁胡穆關沼吳師聖丁通侯張弼

﹝紀年﹞六年﹝牓首﹞馬涓方鼎沈機﹝考證﹞此年淳佑志作馮涓牓今據大宋登科記以馬涓爲正﹝名氏﹞彊陟明兪賚

﹝紀年﹞紹聖元年﹝牓首﹞畢漸林成【甲科】唐恪【貫開封相】﹝考證﹞唐恪舊志不載今據東都事略稱恪錢唐人增入﹝名氏﹞胡愉李勉【貫邵武太丞】﹝考證﹞李勉舊志不載今據富春志進士題名增入﹝名氏﹞盛勤

﹝紀年﹞四年﹝牓首﹞何昌言﹝名氏﹞虞雄孫授葉均

﹝紀年﹞元符三年﹝牓首﹞李釜﹝名氏﹞陸韶之虞沆

徽宗崇寧二年﹝牓首﹞霍端友﹝名氏﹞李﹝革兆﹞馮玠

﹝紀年﹞三年﹝牓首﹞朱登【幸學賜第】﹝考證﹞或云上捨登第

﹝紀年﹞五年﹝牓首﹞蔡薿﹝名氏﹞徐偉遠湯貢何璧吳次賓王琮髙舉史徽

﹝紀年﹞大觀三年﹝牓首﹞賈安宅﹝名氏﹞沈汝諧孫忻張仲葉夏卿鮑翌唐懿宏詞科通仕郎前越州余姚縣尉李﹝革兆﹞﹝考證﹞淳佑志稱李﹝革兆﹞中大觀博學宏詞按大觀四年始攺詞學兼茂紹興始置博學宏詞今但當曰宏詞科

﹝紀年﹞政和二年﹝牓首﹞莫儔﹝名氏﹞莫儔【卽屬首】徐復張矩許城朱晉

﹝紀年﹞五年﹝牓首﹞何﹝�木﹞﹝名氏﹞薛尙友【甲科】張亨孫朝宗孫綽何鑄傅巖叟周莊仲

﹝紀年﹞八年﹝牓首﹞嘉王﹝名氏﹞虞﹝汀去丁攺受﹞朱渙之魏忱孫鼎兪彥與滕茂質﹝考證﹞兪彥與兪厚詩舊志並不載今以大宋登科記增入﹝名氏﹞兪厚詩

﹝紀年﹞宣和元年﹝名氏﹞詞學兼茂科朝奉郎海州州學教授陸韶之

﹝紀年﹞三年﹝牓首﹞何渙﹝名氏﹞虞澐【甲科】陳元有嚴致若李材孫邦

﹝紀年﹞六年﹝牓首﹞沈晦﹝名氏﹞沈晦【卽牓首】歐淮﹝考證﹞大宋登科記沈晦員系秀州今據實錄附傳稱晦錢唐人增入﹝名氏﹞沈大輿王允濟陸敏文程安厚沈研範升

欽宗

髙宗﹝紀年﹞建炎二年【戊申】﹝牓首﹞李易﹝名氏﹞兪麟定李侁兪植李素

﹝紀年﹞紹興二年【壬子】﹝牓首﹞張九成﹝名氏﹞張九成【卽牓首】淩景夏【第二人】兪箎孫朝彥﹝考證﹞兪箎登科小錄作箎恐誤當從竹從虒﹝名氏﹞李彥禮

﹝紀年﹞五年【乙卯】﹝牓首﹞汪應辰﹝名氏﹞樊光遠【貫開封省元】丁雄飛陳之奇沈功永陸景端陳元帥關注

﹝紀年﹞八年【戊午】﹝牓首﹞黃公度﹝名氏﹞陶與諧諭仲遠

﹝紀年﹞十二年【壬戌】﹝牓首﹞陳誠之﹝名氏﹞兪仲淸鮑紀

﹝紀年﹞十五年【乙丑】﹝牓首﹞劉章﹝名氏﹞陳律楊偰【開封和王長子】﹝考證﹞楊偰以西北流寓附杭他皆仿此﹝名氏﹞史純臣太史洵武葉利用

﹝紀年﹞十八年【戊辰】﹝牓首﹞王佐﹝名氏﹞章朝宗兪光疑陳俱王允功楊浚

﹝紀年﹞二十一年【辛未】﹝牓首﹞趙逵﹝名氏﹞郭知運【甲科】湯衡錢萬中【甲科】聞人大雅王致中

﹝紀年﹞二十四年【甲戌】﹝牓首﹞張孝祥鮑文【甲科】姚述堯黃謙楊倓【開封和王子】蔡林黃鍾楊﹝與﹞【開封和王子】許知新﹝紀年﹞二十七年【丁丑】﹝牓首﹞王十朋楊起沈淸臣邵徳一鮑綸趙公遷樊抑【光遠子】章諫宋宜之沈黼太史劭

﹝紀年﹞三十年【庚辰】﹝牓首﹞梁克家﹝名氏﹞鄭永年【甲科】婁栗姚松莫若晦樊廣【光遠子】衛博葉世美柳大雅陳謐陳公紹葉允升鄭賜

孝宗﹝紀年﹞隆興元年【癸未】﹝牓首﹞木待問﹝名氏﹞柴必勝【甲科】許介楊翼之虞松方玠王恕兪平一陳益辛世徳陳讜兪直方莫抃兪希尹程起宗吳孝純兪光庭陳應時葉薿劉已立鄭椿年﹝紀年﹞乾道二年【丙戌】﹝牓首﹞蕭國梁﹝名氏﹞陳孔光楊楙彭奎張翰王推倪端臣陳煥兪注陶嘉績徐安國王及田質陳隆禮朱大寶章燁陳以奚商衡陶敏功鄭煥陳佑﹝考證﹞鄭煥王鑄乾道志淳佑志並不載今以大宋中興登科小錄增入﹝名氏﹞林資深南朝英黃朋舉王鑄陳徳銘錢宇

﹝紀年﹞五年【己丑】﹝牓首﹞鄭僑﹝名氏﹞徐之屏王極陳樞材張觀黃黼孫回繆仲虎陳來儀陳茂英髙南壽張震陳孝錫顧衝余宋興﹝紀年﹞八年【壬辰】﹝牓首﹞黃定﹝名氏﹞趙鞏陳百揆李端臣孫曄王次春黃震王斐何中實王堂莫元忠

﹝紀年﹞淳熙二年【乙未】﹝牓首﹞詹騤﹝名氏﹞張少良柴景憲楊掀姚宗虞秦澤徐陳力丁次固羅光漢

﹝紀年﹞四年【丁酉】﹝名氏﹞汪南金【幸學釋褐】

五年【戊戌】﹝牓首﹞姚穎﹝名氏﹞李廷光謝芑葉可行趙善諤耿弅顧宗尹傅巖吳悝方嶽黃度趙善稼趙善欣汪宏

﹝紀年﹞八年【辛丑】﹝牓首﹞黃由﹝名氏﹞林�李廷忠姚汝龍柳說陳堯佐陳永叔王宗傳兪烈【省元】陳宗訓鄭平

﹝紀年﹞十一年【甲辰】﹝牓首﹞�涇﹝名氏﹞葉時【甲科】兪建【甲科】趙汝談【甲科】林萬全兪應符兪遠章賡陳潮王霆孫起予楊度

﹝紀年﹞十四年【丁未】﹝牓首﹞王容﹝名氏﹞張師蕞黃恂曹溥王憲蔣邁雍民獻陳洪

﹝紀年﹞十六年【己酉】﹝名氏﹞臧辛伯【上捨釋褐】陸唐老【兩優釋褐】

光宗﹝紀年﹞紹熙元年【庚戌】﹝牓首﹞余復﹝名氏﹞許興裔趙公�翁萬里雍叔獻何大鼎張榕黃睎顏李孔文林椅徐正卿

﹝紀年﹞四年【癸丑】﹝牓首﹞陳亮﹝名氏﹞章倬兪灝【貫湖】袁孚趙善防葉蓁盛旦丁端禮王輝陳奕謝震﹝紀年﹞五年【甲寅】兪森【釋褐】鍾待問

寧宗﹝紀年﹞慶元二年【丙辰】﹝牓首﹞鄒應龍﹝名氏﹞錢厚於柔張霆兪崇潘剛中孫傃戴經陳舜臣丁曄趙希慨吳衍羅懋趙至道

﹝紀年﹞五年【己未】﹝牓首﹞曾從龍﹝名氏﹞淩次英尹光庭邵存禮趙汝諿徐柟王謙趙彥槢朱堯佐羅相

﹝紀年﹞嘉泰二年【壬戌】﹝牓首﹞傅行簡﹝名氏﹞張炳阮軫趙汝遢王瑄趙綸周瑢洪咨夔幵春王倧李浹黃庲吳溥

﹝紀年﹞開禧元年【乙丑】﹝牓首﹞毛自知﹝名氏﹞章甫章槱史沂【貫開封】沈康朱如松張俊常史欽之錢昌言李宗勉吳應奇周溥陳思【特奏第一人】

﹝紀年﹞嘉定元年【戊辰】﹝牓首﹞鄭自誠﹝名氏﹞聞人模趙汝﹝言當﹞趙彥柷王﹝�木﹞章樵趙汝譒趙汝諟於有成﹝考證﹞於有成淳佑志不載今以中興登科小錄增入﹝名氏﹞林獲魯至道項安禮

﹝紀年﹞四年【辛未】﹝牓首﹞趙建大﹝名氏﹞周叔茂【甲科】孫有大﹝考證﹞淳佑志有王禹林一鳴中興登科小錄無之惟右科題名記有王瑀林一鳴正在此年舊志誤也﹝名氏﹞聞人近顏復史攺之【法科】王瓚何萬齡兪振烈陳直言

﹝紀年﹞七年【甲戌】﹝牓首﹞袁甫﹝名氏﹞金淵薛興祖石宗旦吳澄兪棄疾沈文龍趙夢極蘇舜臣﹝考證﹞蘇舜臣淳佑志不載今以中興登科小錄增入﹝名氏﹞林士恕

﹝紀年﹞十年【丁丑】﹝牓首﹞吳潛﹝名氏﹞載宗師張雋許應龍鄔樞趙崇繩兪巖翁森﹝紀年﹞十三年【庚辰】﹝牓首﹞劉渭﹝名氏﹞章鑄淩嵩李宗簡範東羅闓徐申何季羽劉文明孫一鳴王覬之姜元鼎王焄【寶賞釋褐】

﹝紀年﹞十六年【癸未】﹝牓首﹞蔣重珍﹝名氏﹞丁伯虎【甲科】楊寅仲【甲科】趙子直【甲科】兪徳藻【上捨甲科】謝夢生何萬里趙崇稼章鑑陳逢榮吳興祖盛如杞何自琮趙沆夫周琮趙希﹝倦去巳攺馬﹞唐夢弼徐簡葉徳新孫次川蔡滎諸葛寅戴宗昭

﹝紀年﹞十七年【甲申】﹝名氏﹞郭庭堅【理宗登祿釋褐】理宗﹝紀年﹞寶慶二年【丙戌】﹝牓首﹞王會龍﹝名氏﹞孫夢觀【甲科】邢﹝汀去丁攺祟﹞【上捨甲科】趙汝沔季著聞人垣水丘袤徐夢衍何光華阮逢原趙汝漕趙彥靦【貫開封】趙�趙彥佐趙彥橦蔣南金

﹝紀年﹞紹定二年【己丑】﹝牓首﹞黃朴﹝名氏﹞洪牧章士元張一夔祝宗道趙采張大舉沈一蜚﹝紀年﹞四年【辛卯】﹝名氏﹞陳問【慶典釋褐】

﹝紀年﹞五年【壬辰】﹝牓首﹞徐元傑﹝名氏﹞孫起龍趙崇纘馮應之趙皞夫徐桂子朱揚祖兪桂郎伋阮烈郎偉開士寶柴周臣趙東

﹝紀年﹞端平二年【乙未】﹝牓首﹞吳叔告﹝名氏﹞劉應子徐夢英羅震龍朱士麟林應龍兪應龍丁鰲孫湯厚之戴用龍

﹝紀年﹞嘉熙二年【戊戌】﹝牓首﹞周坦﹝名氏﹞賈似道水丘咨龍趙彥楀羅大椿倪垕楊翼周必隆楊白

﹝紀年﹞淳佑元年【辛丑】﹝牓首﹞徐儼夫﹝名氏﹞趙景緯盛涇叟鄭起晦趙希佟沈金煥李桂翁孟桂郭景儀

﹝紀年﹞四年【甲辰】﹝牓首﹞畱夢炎﹝名氏﹞章鑑【甲科】洪勛許斗祥馮資福

﹝紀年﹞七年【丁未】﹝牓首﹞張淵微﹝名氏﹞葉隆禮陳棟孫髙夢虤水丘褒陳南仲葉徳俊姚元龍兪一旗

﹝紀年﹞十年【庚戌】﹝牓首﹞方逢辰﹝名氏﹞管應炎趙與﹝王民﹞周茂育姚坦﹝考證﹞淳佑志有何震夔據中興登科小錄貫系廣安宜考

﹝紀年﹞寶佑元年【癸丑】﹝牓首﹞姚勉﹝名氏﹞胡從禮吳君擢諸葛鳴鳳李應龍柴林發陳復祖楊萬里

﹝紀年﹞四年【丙辰】﹝牓首﹞文天祥﹝名氏﹞張馮陳南一黃啟

黃去﹝圭丙﹞李文昌薛文龍鄭宗源

﹝紀年﹞開慶元年【己未】﹝牓首﹞周震炎﹝名氏﹞吳灼

吳度【父煥】範鑄

吳度【父夢龍】馬逢卯朱子允吳庭

杜采

﹝紀年﹞景定三年【壬戌】﹝牓首﹞方山京﹝名氏﹞王自然【甲科】柳培之【甲科】徐沂【上捨】郁正大徐淵浩吳元凱沈芑

沈慶孫夏鼎

馮一薦羅堯煥兪暘方榮龍趙崇襜趙必采趙希﹝�九﹞趙山﹝汀去丁攺夢﹞趙與﹝王斥﹞趙與﹝目然﹞潘百福

﹝紀年﹞四年【戊辰】﹝牓首﹞陳文龍﹝名氏﹞盛惠臧璧鄭用大吳君掄陳開荊何士圭孫朝瑞徐元吉張國維周天澤徐應林林霆炎金傅之錢褒然錢偉

趙崇伍

﹝紀年﹞七年【辛未】﹝牓首﹞張鎭孫

中興右科進士表髙宗

孝宗﹝紀年﹞淳熙八年【辛丑】﹝牓首﹞江伯虎﹝名氏﹞祝灝

﹝紀年﹞十一年【甲辰】﹝牓首﹞林﹝山票﹞﹝名氏﹞胡光鄒次陽

﹝紀年﹞十四年【丁未】﹝牓首﹞黃褒然﹝名氏﹞湯虢【上捨】鄭綱【上捨】李克忠陳謙【絕倫】史國輔【絕倫】張彥輔【用開封貫】黃純仁周夔【絕倫】

光宗﹝紀年﹞紹熙元年【庚戌】﹝牓首﹞厲仲祥﹝名氏﹞陳昌齡【上捨】吳衡【上捨】梁夢靑

﹝紀年﹞五年【甲寅】﹝牓首﹞林管﹝名氏﹞周方叔【上捨】郁蓁鄧居簡郁茂

寧宗﹝紀年﹞慶元二年【丙辰】﹝牓首﹞周虎﹝名氏﹞武權徐斌孫叔蠶陳虎臣陳元龍葉蓁汪應龍邵卿材馬子昂

﹝紀年﹞五年【己未】﹝牓首﹞陳良彪﹝名氏﹞胡應時洪文舉何友端楊溥吳堯弼丁松嚴昌宗楊光宗

﹝紀年﹞嘉泰二年【壬戌】﹝牓首﹞葉﹝汀去丁攺崇﹞﹝名氏﹞兪英發沈載李師點【絕倫】

﹝紀年﹞三年【癸亥】﹝名氏﹞何大明【幸學釋褐貫淥】﹝考證﹞何大明以幸學釋褐淳佑志入進士科目中又入武舉科目中今考之乃武學非太學舊志誤也

﹝紀年﹞開禧元年【乙丑】﹝牓首﹞鄭公侃﹝名氏﹞錢善慶【上捨】孫頤【絕倫】耿與道【絕倫】徐光弼【絕倫】

﹝紀年﹞嘉定元年【戊辰】﹝牓首﹞周師銳﹝名氏﹞周師銳【卽牓首】周浹馬天麟【絕倫】鍾武邵穆【絕倫】褚南仲王彥深【上捨貫慶陽】

﹝紀年﹞四年【辛未】﹝牓首﹞林汝浹﹝名氏﹞杜霆衛丙【絕倫】王偊

林一鳴﹝考證﹞王瑀林一鳴淳佑志入進士科目中又入武舉進士中今合兩科題名考之乃武舉非文舉舊志誤也

﹝紀年﹞七年【甲戌】﹝牓首﹞劉必萬﹝名氏﹞劉必萬【卽賜首】錢趙萬【絕倫】戴矩

宋逢丑【絕倫】朱偉

邢萬全【上捨】盛桂【絕倫】鄔升之

﹝紀年﹞十年【丁丑】﹝牓首﹞朱嗣宗﹝名氏﹞樓應蘭郭子振【絕倫】王文虎【上捨】楊瑾【經倫】郎汝弼張祖武【絕倫】

﹝紀年﹞十五年【庚辰】﹝牓首﹞陳正大﹝名氏﹞陳宗臣【絕倫】劉熊飛【絕倫】張人傑徐學古【絕倫】

﹝紀年﹞十六年【癸未】﹝牓首﹞杜幼節﹝名氏﹞吳漢孫【絕倫】謝若水鍾虎邢萬里林嵩徐浩【上捨】

理宗﹝紀年﹞寶慶元年【乙酉】﹝名氏﹞秦應辰【上捨登極釋褐】金良【上捨登極釋褐】

﹝紀年﹞二年【丙戌】﹝牓首﹞楊必髙﹝名氏﹞楊必髙【卽牓首】徐方戴友龍馮天錫【上捨貫開封】徐緯文【上捨】鍾斗文鍾南彊周伯虎陳來儀吳武子褚虎臣沈淮陳申

﹝紀年﹞紹定二年【己丑】﹝牓首﹞焦煥炎﹝名氏﹞鍾應午【上捨第二人】楊烈【上捨】莫與京何�徐安民莫與倫褚大防【上捨】李逢龍戴應龍

﹝紀年﹞五年【壬辰】﹝牓首﹞林夢新﹝名氏﹞戴必勝【第二人】戴夢龍朱天啟楊萬里劉漢卿

﹝紀年﹞端平二年【乙未】﹝牓首﹞朱熠﹝名氏﹞朱熠【上捨卽牓首】周必聞李友龍何自明【上捨】朱與權【貫溫上捨】

﹝紀年﹞嘉熙二年【戊戌】﹝牓首﹞劉必成﹝名氏﹞張夢桂張翼孫祖堯【絕倫】周應發

﹝紀年﹞淳佑元年【辛丑】﹝牓首﹞趙國華﹝名氏﹞施夢熊【上捨】嵇鑄【上捨】阮不疑

﹝紀年﹞四年【甲辰】﹝牓首﹞項桂發﹝名氏﹞方南彊

﹝紀年﹞七年【丁未】﹝牓首﹞章夢飛﹝名氏﹞杜采【兩科上捨】戴必取【上捨】戴必可【上捨】謝宗卿杜禾

沈朝望李實夫

﹝紀年﹞十年【庚戌】﹝牓首﹞陳億子﹝名氏﹞王時發【絕倫】王夢元吳霆

莫炎

﹝紀年﹞寶佑元年【癸丑】﹝牓首﹞程鳴鳳﹝名氏﹞鍾彜楊休周中孚潘俊徳楊萬全焦雷震

﹝紀年﹞四年【丙辰】﹝牓首﹞張宗徳﹝名氏﹞薛曾【上捨魁】林熙林夢髙薛亨雷【上捨】楊夢云【上捨】何朝宗

﹝紀年﹞開慶元年【己未】﹝牓首﹞朱應舉葉宗澤【上捨貫溫】

﹝紀年﹞景定三年【壬戌】﹝牓首﹞兪葵﹝名氏﹞李元勛【絕倫】王次春【絕倫】李發

吳士尹【上捨】戴元龍【絕倫】方南仲

今上﹝紀年﹞咸淳元年【乙丑】﹝牓首﹞王國﹝名氏﹞髙應炎朱宗禮楊則之趙棟孫戴松龍王應午陳應酉杜士賢兪夢永鄭士慶章煒

陳文翁淩震炎謝炎發

﹝紀年﹞四年【戊辰】﹝牓首﹞兪仲鰲﹝名氏﹞龔天定【上捨】翁仲虎【上捨】盛子進蔣文明【上捨】陶良器陶景夔潘章善【貫瑞安】

﹝紀年﹞七年【辛未】咸淳臨安志卷之六十二

志﹝四十七﹞

人物三

列傳﹝一﹞

漢

嚴光﹝缺文﹞其館光臥不起帝卽其臥所撫光腹曰咄咄子陵不可相助爲理耶光臥而不應良久乃張目熟視曰昔唐堯著徳巢父洗耳士故有志何相迫乎帝曰子陵我竟不能下汝耶升輿嘆息而去引入論舊故相對累日帝從容問曰朕何如昔時對曰陛下差增於往因共偃臥足加帝腹明日太史奏客星犯帝座帝笑曰朕故人嚴子陵共臥耳拜諫議大夫不屈乃耕於富春山建武十七年再召不至年八十終於家詔賜錢百萬谷千斛【以後漢書本傳三國誌虞翻傳注修按本傳注富春山今杭州富陽縣然傳稱後人指其釣處爲嚴陵瀨者今已入桐廬據沈約宋書吳分富春爲桐廬則桐廬乃富春舊境也又太平寰宇記云赤亭裏嚴子陵釣於此有臺基存又皇朝郡縣誌云赤松山在縣東七里亦曰赤亭山嚴子陵釣於此如此則七里瀨𨿽入桐廬赤亭山自屬富春今富春正自有子陵釣處】

諸葛琮余杭人有賢徳後漢爲河閒太守居斷山葬山旁【本祥符舊志余杭縣有廟】

孫鍾富春人性至孝種瓜爲業今陽平山所謂瓜田者是也嘗有三少年詣鍾獻瓜謂曰予司命也以君孝感於天故來耳遂指山曰此堪爲墓鍾志之及卒葬焉【或云有二仙人示其葬地】墳上常有紫雲曼延數里人謂孫氏其興矣鍾卽堅之先也【以太平寰宇記皇朝郡縣誌修舊志謂鍾卒子堅葬鍾於穴按三國誌孫堅傳不稱父名寰宇記謂堅所居其祖種瓜郡縣誌謂堅其元孫則舊志稱鍾子者非】

孫堅字文臺容貌不凡闊達好奇節少爲縣吏與父共載至錢塘追斬海賊顯聞府召爲假尉會稽妖賊許昌起句章堅以郡司馬募精勇與州郡合破之時熹平元年也黃巾賊起漢遣皇甫嵩朱雋討之雋表堅爲佐軍司馬大破之拜別部司馬邊章韓遂作亂董卓拒討無功中平三年張溫西討表堅參軍事堅語溫以卓三罪宜陳軍法如穰苴斬莊賈魏絳戮揚幹溫不忍發章遂降軍回議者聞堅勸溫斬卓無不嘆息拜議郎長沙賊區星萬餘人攻圍城邑乃以堅爲長沙太守旬月克破星等封烏程侯靈帝崩卓擅朝政諸郡興義兵討卓堅亦舉兵袁術表堅行破虜將軍領豫州剌史進軍合戰陽人大破卓軍梟其都督華雄等卓憚堅猛壯遣李傕等求和親堅曰卓逆天無道蕩覆王室今不夷汝三族則吾死不瞑目進軍大谷卓徙都入關焚燒雒邑堅乃入雒修諸陵平塞卓所發掘初平二年【本張璠漢記及吳歷】術使堅擊劉表表遣黃祖逆戰堅破之追祖爲祖軍士所射卒年三十七子策權翊康陳壽評曰堅勇摯剛毅導溫戮卓山陵杜塞有忠壯之烈【以三國誌本傳及通鑑修】

孫策字伯符初堅畱家壽春策十餘歲已交結知名周瑜自舒來造勸徙舒江淮閒人咸向之堅卒策年十七乃渡江居江都策舅吳景爲丹楊太守策載母徙曲阿召募得數百人興平元年策到壽春見袁術術以堅餘兵還策太傅馬日磾安集關東以禮辟策表拜懷義校尉術大將皆傾心焉術常嘆曰使術有子如孫郎死復何恨策說術乞助景等平定江東許之將兵千餘人行收兵比至歷陽眾五六千渡江轉所向皆破莫敢當其鋒軍令整肅百姓懷之策爲人美姿顏好笑語闊達聽受善用人士民見者莫不盡心樂爲致死威震江東策引兵渡浙據會稽更置長吏策自領會稽太守袁術僭號策以書絕之曹操表策爲討逆將軍封吳侯建安五年操與袁紹相拒官渡策欲襲許迎漢帝密治兵未發爲故吳郡太守許貢客所擊傷召張昭等謂曰中國方亂以吳越之眾三江之固足以觀成敗善相吾弟呼權佩以印綬謂曰舉江東之眾決機兩陳之閒與天下爭衡卿不如我舉賢任能各盡其心以保江東我不如卿卒年二十六權繼襲後建國爲吳傳亮休皓凡四世云陳壽評曰策英气傑濟猛銳冠世覽奇取異志陵中夏【以三國誌本傳及通鑑修】

孫瑜字仲異父靜字幼臺堅季弟也靜戀墳墓宗族不樂出仕終於家五子暠瑜﹝日交﹞奐謙瑜始以恭義校尉領兵時賓客諸將多江西人瑜虛心綏撫得其歡心建安九年領丹楊太守爲眾所附至萬餘人加綏遠將軍遷奮威將軍領郡如故自溧陽徙屯牛渚瑜以永安人饒助爲襄安長無錫人顏連爲居巢長使二府將吏子弟數百人就受業遂立學官臨饗講肄是時諸將皆以軍務爲事而瑜好樂墳典𨿽在軍旅誦聲不絕建安二十年卒【以三國誌本傳修】

孫﹝日交﹞字叔明始拜護軍校尉領眾二千餘人是時曹公數出濡須﹝日交﹞每赴拒號爲精銳遷都護徵虜將軍代程普督夏口黃蓋及兄瑜卒又並其軍賜沙羨雲杜南新巿竟陵爲奉邑自置長吏輕財能施善於交結與諸葛瑾至厚委廬江劉靖以得失江夏李允以眾事廣陵吳碩河南張梁以軍旅而傾心親待莫不自盡﹝日交﹞嘗遣兵候獲魏邊將吏妻女以進﹝日交﹞﹝日交﹞更其衣服送還之下令曰今所誅者曹氏其百姓何罪自今以往不得擊其老弱由是江淮閒多歸附者建安二十四年卒【以三國誌本傳修】

孫賁字伯陽父羌字聖壹堅同產兄也賁早失二親弟輔嬰孩賁自贍育友愛甚篤爲郡督郵守長堅於長沙舉義兵賁去吏從徵伐堅薨賁帥餘眾扶柩後袁術徙壽春賁又依之術遣賁攻破周昂於陰陵表賁領豫州刺史轉丹楊都尉行徵虜將軍討平山越爲揚州刺史劉繇所迫逐因將士眾還住歷陽頃之術復使賁與吳景共擊樊能張英等策東渡助賁景破英能等進擊繇繇走豫章策遣賁景報術值術僭號除賁九江太守賁不就還江南賁與策徵廬江太守劉勛江夏太守黃祖軍回聞繇病死過定豫章上賁領太守後封都亭侯建安十三年使者劉隱奉詔拜賁爲徵虜將軍領郡如故在官十一年卒【以三國誌本傳修】

吳景本吳人徙錢唐早失父母與姊同居姊與孫堅爲婚景常隨堅徵伐有功拜騎都尉袁術上景領丹楊太守討故太守周昕遂據其郡孫策與孫河呂範依景合眾其討涇縣山賊祖郎郎敗走會景爲劉繇所迫復北依術術以爲督軍中郎將與孫賁共討樊能於糜於橫江又擊笮融薛禮於秣陵時策被創牛渚降賊復反景攻討盡禽之從討劉繇奔豫章策遣景賁到壽春報術術方與劉備爭徐州以景爲廣陵太守術後僭號策以書諭術術不納便絕江津不與通使人告景景卽委郡東歸策復以景爲丹楊太守漢遣議郎王誧銜命南行表景爲揚武將軍領郡如故建安八年景卒官子奮祺奮授兵爲將封新亭侯祺封都亭侯【以三國誌孫破虜吳夫人傳修】

徐琨富春人孫堅之甥少仕州郡漢末擾亂去吏隨堅徵伐有功拜偏將軍堅薨隨孫策討樊能於糜等於橫江擊張英於當利口破英擊走笮融劉繇事定策表琨領丹楊太守會吳景委廣陵來東復爲丹楊守琨以督軍中郎將領兵從破廬江太守李術封廣徳侯遷平虜將軍後從討黃祖中流矢卒子矯嗣侯討平山越拜偏將軍卒弟祚襲封亦以戰功至蕪湖督平魏將軍【以三國誌吳主權徐夫人傳修】

張儼後漢末余杭人好學有賢徳不樂榮利嘗開圃種瓠以所貿錢造橋俗謂之葫蘆橋【以余杭土風記及淳熙余杭圖經修】

吳

孫奐字季明兄﹝日交﹞旣卒代統其眾領江夏太守在事一年遵﹝日交﹞舊迹禮劉靖李允吳碩張梁及江夏閭舉等並納其善奐訥於造次而敏於當官軍民稱之黃武五年權攻石陽奐以地主使所部將軍鮮於丹帥五千人先斷淮道自帥吳碩張梁五千人爲軍前鋒降髙城得三將大軍引回詔使在前住駕過其軍見奐軍陣整齊權嘆曰吾初憂其遲鈍今治軍諸將少能及者吾無憂矣拜揚威將軍封沙羨侯奐亦愛樂儒生復命部曲子弟就業後仕進朝廷者數十人【以三國誌本傳修】

孫韶字公禮年十七收伯父河餘眾繕治京城起樓櫓修器備以禦敵權試攻驚之兵皆乘城傳檄備警讙聲動地頗射外人權使曉諭乃止明日見韶甚器之卽拜承烈校尉統河部曲後爲廣陵太守權稱尊號爲鎭北將軍韶爲邊將數十年善養士卒得其死力常以警疆場遠斥候爲務先知動靜而爲之備故鮮有負敗靑徐汝沛頗來歸附淮南濱江屯候皆撤兵遠徙徐泗江淮之地不居者各數百里自權西徵都武昌韶不進見者十餘年權返建業乃得朝覲權問靑徐諸屯要害遠近人馬眾寡魏將帥姓名盡具識之所問咸對身長八尺儀貌都雅權歡悅曰吾久不見公禮不圖進益乃爾加領幽州牧假節赤烏四年卒【以三國誌本傳修】

孫鄰字公達賁之子也九歲代領豫章封都鄕侯雅性精敏幼有令譽在郡垂二十年討平叛賊政績修理召至武昌爲繞帳督潘浚掌荊州事嘗與重安長陳畱舒燮相失燮有罪欲致之法論者多爲言浚猶不釋鄰謂浚曰舒伯膺兄弟爭死海內義之【伯膺親友爲人所殺仲膺爲報怨事覺兄弟爭死皆得免】仲膺又有奉國舊意今君殺其子弟若天下一統中州士人必問仲膺繼嗣答者云潘承明殺燮於事何如浚意卽解燮用得濟鄰遷夏口沔中督威遠將軍所居任職赤烏十二年卒【以三國誌孫賁傳修】

孫﹝上下一中曰﹞字叔武河之子也儀容端正器懷聰徹博學彊記能論議應對權常稱爲宗室顏淵年二十五拜安東中郎將與陸遜共拒劉備﹝上下一中曰﹞投刀奮命與遜戮力備遂敗以功拜建武將軍封丹徒侯【以三國誌本傳修】

郭成字符禮夙著義節漢末羣雄競逐遂乘扁舟泛五湖遊滄江探幽逐勝書劍自娛至吳黃武三年拜武義校尉五年遷黃門侍郎黃龍元年封永興富春二縣侯食邑五千戶卒葬富春樟巖其後枝葉蕃茂英髦俊選不可勝紀【以唐咸通六年所建富春郭侯廟碑修】

淩統字公績余杭人父操有膽气孫策初興每從徵伐常冠軍履鋒守永平長平治山越姦猾斂手遷破賊校尉及權統軍從討江夏入夏口先登破其前鋒輕舟獨進中流矢死統年十五左右多稱述者權亦以操死國事拜統別部司馬行破賊都尉使攝父兵權徵江夏統爲前鋒與所厚健兒數十人共乘一舟常去大兵數十里行入右江斬黃祖將張碩盡獲船人還以白權引軍兼道水陸並集時呂蒙敗其水軍而統先搏其城於是大獲權以統爲承烈都尉與周瑜等拒破曹公於烏林遂攻曹仁遷爲校尉𨿽在軍旅親賢接士輕財重義有國士之風從徵合肥爲右部督時權撒軍前部已發魏將張遼等奄至津北權使追還前兵兵去遠勢不相及統率親近三百人陷圍扶扡權出敵已毀橋橋之屬者兩版權策馬驅馳統復還戰左右盡死身亦被創所殺數十人度權已免乃還橋敗路絕統被甲潛行權旣禦船見之驚喜統痛親近無反者悲不自勝權引袂拭之謂曰公績亡者已矣苟使卿在何患無人拜偏將軍倍給本兵時有薦同郡盛暹於權者以爲梗槪大節有過於統權曰且令如統足矣後召暹夜至時統已臥聞之攝衣出門執其手以入其愛善不害如此統以山中人尙多壯悍可以維恩誘也權令東占且討之命敕屬城凡統所求皆先給後聞統素愛士士亦慕焉得精兵萬餘人過本縣步入寺門見長吏恭敬盡禮親舊故人恩意益隆病卒時年四十九權聞之哀不能自止減膳流涕使張承爲作銘誄二子烈封年各數歲權內養於宮愛待與諸子同賓客進見呼示之曰此吾虎子也及八九歲令葛光教之讀書十日一令乘馬追錄統功封亭侯【以三國誌本傳修】

全琮字子璜錢唐人父柔漢靈帝時舉孝廉補尙書郎右丞董卓之亂棄官歸川辟別駕從事詔書就拜會稽東部都尉孫策到吳柔舉兵先附策表柔爲丹楊都尉孫權爲車騎將軍以柔爲長史徙桂陽太守柔嘗使琮賫米數千斛到吳巿易琮皆散用空船而返柔大怒琮頓首曰所巿非急而士大夫有倒垂之患故振贍不及啟報柔更奇之時中州士人避亂而南依琮者以百數琮傾家給濟與其有無遂顯名遠近後權以爲奮威校尉授兵數千人使討山越因開募召得精兵萬餘人出屯牛渚稍遷偏將軍建安二十四年關羽圍樊襄陽琮上疏陳羽可討權時已議襲之恐事泄寢不答及禽羽謂琮曰今日之捷亦君之功也於是封陽華亭侯黃武元年魏舟軍大出洞口權使呂範督諸將拒之敵數以輕船鈔擊琮常帶甲仗兵伺候敵數千人出江中琮擊破之梟其將軍尹盧遷琮綏南將軍進封錢唐侯四年假節領九江太守七年丹楊吳會山民爲寇攻沒屬縣權分三郡險地爲東安郡琮領太守【琮時治富春】明賞罰招誘降附數年中得萬餘人權召琮返牛渚罷東安郡黃龍元年遷衛將軍左護軍徐州牧尙公主嘉禾二年督騎五萬徵六安六安民皆散走諸將欲捕之琮曰分兵捕民得失相半縱有所獲猶不足以弱敵如或邂逅虧損非小琮不敢徼功以負國也赤烏九年遷右大司馬左軍師爲人恭順善於承顏納規未嘗切迕初權將圍珠崖及夷州琮曰殊方異域隔絕障海水土气毒兵入民出必生疾病轉相污染往者懼不反所獲何可多致猥虧江岸之兵以冀萬一之利權不聽軍行經歲疾疫死者十八九權深悔之琮旣親重宗族子弟並蒙寵貴賜累千金然猶謙虛接士貌無驕色十一年卒【以三國誌本傳修】

褚泰仕吳封錢唐臨平侯褚氏遂爲錢唐郡姓歷六朝至唐代有顯人皆其後裔云【以元和姓纂太平寰宇記淳佑志修】

諸葛起字岑仕吳爲步兵校尉宗族蕃盛世居山旁因號岑山【以余杭土風記淳佑志修】

丁諝錢唐人出於孤家顧邵拔而友之爲立聲譽揚其善以並陸全之列仕至典軍中郎世以邵爲知人【以三國誌顧邵步騭傳修】咸淳臨安志卷之六十三

志﹝四十八﹞

人物四

列傳﹝二﹞

晉

孫拯字顯世富春人能屬文仕吳爲黃門郎孫皓世侍臣多得罪惟拯與顧榮以智全吳平後爲涿令有稱績陸機旣爲孟玖等所誣收拯考掠兩踝骨見終不變辭門生費慈宰意二人詣獄明拯拯譬遣之曰吾義不可誣枉知故卿何宜復爾二人曰僕亦安可負君拯遂死獄中而慈意亦死【以晉書陸機傳修乾道志淳佑志並以拯系吳然拯後旣仩晉以死明陸機之誣其名始著則當系之晉】

孫惠字徳施富陽人吳豫章太守賁曾孫也惠好學有才識州辟不就永寧初赴齊王景義討趙王倫以功封晉興縣侯辟大司馬戶曹掾轉東曹屬齊王驕矜僭侈惠諷以五難四不可不納惠辭疾去成都王穎引惠爲大將軍參軍領奮威將軍白沙督是時穎將徵長沙王乂以陸機爲前鋒都督惠與機鄕裏憂其致禍勸機遜都督於王粹及機兄弟被戮惠甚傷恨之永興元年乘輿幸鄴東海王越舉兵下邳惠乃詭稱南嶽逸士秦祕之以書幹越勉以勤王康世之略辭義甚美越省書牓求其人以爲記室參軍專掌文疏預參謀議除散騎郎太子中庶子復請補司空從事中郎越誅周穆等夜召參軍王廙造表廙戰懼﹝壞去土攺王﹞數紙不成時惠不在越嘆曰孫中郎在表久就矣越遷太傅以惠爲軍諮祭酒數諮訪得失每造書檄越或驛馬催之應命立成皆有文采除祕書監不拜轉彭城內史廣陵相遷廣武將軍安丰內史以迎大駕之功封臨湘縣公卒惠文翰凡數十首【以三國誌孫賁傳注及晉書本傳修】

孫晷字文度富春人吳伏波將軍秀之曾孫也晷爲兒童未嘗被呵怒顧榮見而稱之謂其外祖薛兼曰此兒神用淸審志气正立非常童也及長恭孝淸約學識有理義每獨處幽闇之中容止贍望未嘗傾邪𨿽侯家丰厚而晷嘗布衣疏食躬親壠畝誦詠不廢欣然獨得父母湣其如此欲加優饒而夙興夜寐無蹔懈也父母起居嘗饌𨿽諸兄親饋而晷不離左右富春道動經江川父難於風波每行乘籃輿晷躬自扶侍所詣之處則於門外木下藩屏之閒隱息初不令主人知之兄嘗篤疾經年晷躬自扶侍藥石甘苦必經心目跋涉山水祈求懇至而聞人之善欣若有得聞人之惡慘若有失見人饑寒並周贍之鄕裏贈遺一無所受親故有窮老者數人常往來告索人多厭慢之而晷見之欣敬逾甚寒則與同衾食則與同器或解衣推被以卹之時年饑谷貴有生刈其稻者晷見而避之須去而出旣而自刈送與之鄕鄰感愧莫復侵犯司空何充爲揚州檄晷爲主簿司徒蔡謨辟爲掾屬並不就尙書張國明州土之望表薦公交車特召會卒時年三十八朝野嗟痛之【以晉書本傳修】

範平字子安錢唐人其先銍侯馥避王莽之亂適吳因家焉平研覽墳素徧該百氏姚信賀邵之徒皆從受業吳時舉茂才累遷臨海太守政有異能孫皓初謝病還家吳平太康中頻召不起年六十九卒有詔追加謚號曰文正先生賀循勒碑紀其徳行三子奭咸泉並以儒學至大官泉子蔚關內侯家世好學有書七千餘卷遠近來讀者常百餘人蔚爲辦衣食蔚子文才亦幼知名【以晉書本傳修】

褚陶字季雅錢唐人弱不好弄少而聰慧淸閒淡默以墳典自娛年十三作鷗鳥水磑二賦見者奇之陶嘗謂所親曰聖賢備在黃卷中捨此何求州郡辟不就吳平召補尙書郎張華見之謂陸機曰君兄弟龍躍云津顧彥先鳳鳴朝陽謂東南之寶已盡不意復生褚生機曰公但未睹不鳴不躍者耳華曰故知延門之徳不孤川嶽之寶不匱矣遷九眞太守轉中尉年五十五卒【以晉書本傳修】

曁遜字茂言余杭人仕晉爲廣昌長封關內侯以孝行著聞咸康五年旌表門閭有碑在余杭縣西【以淳佑志修】

宋

卜天與余杭人父名祖宋武帝聞其幹力召補隊主從徵伐封關中侯歷二縣令天與善射容貌嚴毅文帝使教皇子射元嘉中爲廣威將軍領左細仗元凶劭之變倉卒舊將羅訓徐牢皆望風屈謝天與不暇被甲執刀持弓疾呼左右出戰徐牢曰殿下入汝欲何爲天與罵曰只汝是賊手射劭於東堂幾中逆徒擊之臂斷乃見殺孝武卽位贈龍驤將軍益州剌史謚曰壯侯子伯宗殿中將軍明帝泰始初擊南賊於赭圻戰沒次子伯興官至南平昌太守直合領細仗隊主升明元年與袁粲同謀死【以南史本傳修】

吳喜臨安人本名喜公太宗減爲喜少知書領軍將軍沈演之使寫起居注所寫旣畢闇誦略皆上口演之嘗作遜表未奏失本喜經一見卽寫無所漏脫演之甚知之因此涉獵史漢頗見古今沈慶之徵蠻啟太祖請喜自隨使命去來爲世祖所知賞世祖以喜爲主書稍見親遇擢爲諸王學官令左右尙方令河東太守殿中禦史大明中黟歙二縣有亡命數千人攻破縣邑殺害官長豫章王子尙領精甲三千討伐再往失利世祖遣喜將數十人至二縣誘說羣賊賊卽日歸降太宗初卽位四方反叛東兵尢急喜請得精兵三百致死於東上大悅卽簡羽林勇士配之議者以喜刀筆主者不爲將不可遣中書舍人巢尙之曰喜昔隨沈慶之屢經軍旅性旣勇決又習戰陣若任之必有成績諸人紛紛皆是不別才耳喜孝武世見驅使常充使命性寬厚所至人並懷之及東討百姓聞吳河東來便望風降散故喜所至克捷遷步兵校尉將軍如故封竟陵縣侯東土平定又率所領南討遷輔國將軍尋陽太守南賊退走喜追討平定荊州遷前軍將軍泰始四年攺封東興縣侯除右軍將軍淮陵太守假輔師將軍兼太子左衛率五年轉驍騎將軍假號太守兼率如故其年虜寇豫州喜統諸軍出討大破虜於荊亭僞長社公遁走戍主帛乞奴歸降軍返復以本位兼左衛將軍六年又率軍向豫州拒索虜加節督豫州諸軍事【以宋書南史本傳修】

範叔孫錢唐人少而仁厚周窮濟急里人疾病必躬往卹療或貧無藥餌饘粥資皆給之不吝全活甚眾歲饑民多疾疫裏有父母兄弟同時死者數家喪屍經日不收親鄰畏遠莫敢營視叔孫悉備棺槥親往殯瘞鄕曲貴其義行莫有呼其名者宋孝建初除竟陵王國中軍不就【以南史本傳修】

齊

顧歡字景怡一字符平鹽官人家貧父使驅田中雀歡作黃雀賦而歸雀食過半父欲撻之見賦乃止鄕中有學捨歡貧無以受業於捨壁後倚聽無遺忘者及長篤志好學母年老躬耕誦書夜則然松節或然糠自照聞吳興東遷邵元之能傳五經文句假爲書師從之受業同郡顧顗之臨縣見而異之遣諸子與遊歡年二十餘更從豫章雷次宗諮元儒諸義母亡水漿不入口六七日廬於墓次遂隱遁不仕於剡天臺山開館聚徒受業者常近百人歡早孤每讀詩至哀哀父母輒執書慟泣學者由是廢蓼莪篇太祖輔政悅歡風教召爲揚州主簿遣中使迎歡及踐阼乃至稱山谷臣顧歡上表其略曰臣聞舉网提綱振裘持領綱領旣理毛目自張道徳綱也物勢目也是以湯武得勢師道則祚延秦項忽道任勢則身戮謹刪撰老氏獻治綱一卷伏願稽古百王斟酌時用不以芻蕘棄言則率土之賜臣志靜幽深無與榮勢自足雲霞不須祿養請從此退歡東歸上賜塵尾素琴永明元年召歡爲太學博士同郡顧黯爲散騎郎黯有隱操與歡俱不就召歡事黃老道解陰陽書爲數術多效驗有病邪者問歡歡曰家有何書答曰惟有孝經而已歡曰可取仲尼居置病人枕邊恭敬之自差也後病者果愈人問其故答曰善禳惡正勝邪此病者所以差也將終賦詩云精气因天行遊魂隨物變克死日卒於剡山歸葬木連理出墓側縣令江山圖表狀世祖詔歡諸子撰歡文議三十卷【以南齊書南史本傳修】

宋廣之字處深錢唐人善淸言初顧歡著三名論以正四本之失尙書劉澄臨川王常侍宋廣之並立論難與之往復而廣之才理尢精詣【以南史顧歡傳修】

褚伯玉字符璩錢塘人髙祖含始平太守父逿徵虜參軍伯玉少有隱操寡嗜欲往剡居瀑布山三十餘年隔絕人物王僧達爲吳郡苦禮致之伯玉不得已停郡信宿才交數言而退寧朔將軍丘珍孫與僧達書曰聞褚先生出居貴館此子滅景雲棲不事王侯自非折節好賢何以致之昔文舉棲冶城安道入昌門於玆而三焉卻粒之士飡霞之人乃可暫致不宜久羈望其返策之日蹔紆淸塵亦願助爲譬說僧達答曰褚先生從白雲遊舊矣古之逸人或畱慮兒女或使華陰成巿而此子索然爲朋松石介於孤峯絕嶺者積數十載近故要其來此冀尉曰夜比談討芝桂借訪荔蘿若已窺煙液臨滄洲矣君欲見之輒當申譬宋孝建二年散騎常侍樂詢行風俗表薦伯玉加召聘本州島議曹從事不就齊髙帝卽位手詔吳會二郡以禮迎遣又辭疾上不欲違其志敕於剡白石山立太平館居之建元元年卒年八十六【以南齊書南史本傳修】

杜京產字景齊錢唐人四世祖子恭有道術祖運爲劉毅衛軍參軍父道鞠州從事京產少恬靜閉意滎宦頗涉文義專修黃老會稽孔覬淸剛有峻節一見而爲款交郡召主簿州辟從事稱疾去除奉朝請不就與同郡顧歡同契始寧東山開捨授學建元中武陵王曄爲會稽太祖遣儒士劉瓛入東爲曄講說曄故往與遊曰杜生當今之臺尙也京產請瓛至山捨講書傾資供待子棲躬自屣履爲瓛生徒下食其禮賢如此孔稚珪周顒謝蘥並致書以通殷懃永明十年稚珪及光祿大夫陸澄祠部尙書虞悰太子右率沈約司徒右長史張融表薦京產曰竊見吳郡杜京產潔靜爲心謙虛成性通和發於天挺敏達表於自然學徧元儒博通史子流連文藝沈吟道奧泰始之朝掛冠辭世遁捨家業隱於太平葺宇窮巖采芝幽澗耦耕自足薪歌有餘確爾不羣淡然寡欲麻衣藿食二十餘載𨿽古之志士何以加之謂宜釋巾幽谷結組登朝則嵒谷含歡薜蘿起抃矣不報建武初以員外散騎侍郎召京產曰莊生持釣豈爲白璧所回辭疾不就【以南齊書南史本傳修】

杜棲字孟山京產子張融與京產相友每相造言論棲常在側融指棲曰昔陳太丘之召元方方之爲劣棲出京師從儒士劉瓛受學善淸言能彈琴飲酒名儒貴遊多敬待之中書郎周顒與京產書曰賢子學業淸標後來之秀刺史豫章王聞其名辟議曹從事仍轉西曹佐竟陵王子良數致禮接國子祭酒何嗣治禮又重棲以爲學士掌婚冠儀以父老歸養怡情壠畝棲肥壯及京產疾旬日閒便皮骨自支京產亡水漿不入口七日晨夕不罷哭不食鹽菜每營買祭奠身自看視號泣不自持朔望節歲絕而復續吐血數升時何嗣謝朏並隱東山遺書曉譬誡以毀滅至祥禫暮夢見其父慟哭而絕初何點見棲嘆曰卿風韻如此𨿽獲嘉譽不永年矣卒時年三十六【以南齊書本傳及南史杜京產傳修】

朱謙之字處光錢唐人父昭之以學解稱於鄕裏謙之年數歲所生母亡昭之假葬田側爲族人朱幼方燎火所焚同產姊密語之謙之𨿽小便哀戚如持喪年長不娶永明中手刃殺幼方詣獄自系縣令申靈勉表上別駕孔稚珪兼記室劉琎司徒左西掾張融箋與刺史豫章王曰禮開報仇之典以申孝義之情法斷相殺之條以表權時之制謙之旣申私禮又明公法今殺之則成罪人宥之卽爲孝子殺一罪人未足弘憲活一孝子實廣風徳豫章王言之世祖時吳郡太守王慈太常張緒尙書陸澄並表論其事世祖嘉其義慮相復報乃遣謙之隨曹虎西行將發幼方子惲於津陽門伺殺謙之謙之兄選之又刺殺惲有司以聞世祖曰此皆義事不可問悉赦之吳興沈覬聞而嘆曰弟死於孝兄珣於義孝友之節萃此一門【以南齊書孝義傳修】

呂道惠余杭人學徒常有百數範述曾之師也【以梁書範述曾傳修述曾幼師道惠晚始見梁則道惠非梁人也當附齊】

梁

範元琰字伯珪一字長玉錢唐人祖悅之太學博士召不至父靈瑜居父憂以毀卒元琰時童孺哀慕盡禮及長好學博通經史然謙敬不以所長驕人祖母患癰常自含吮與人言常恐傷物居家不出城巿𨿽獨居如對嚴賓見者莫不攺容正色家貧惟以園蔬爲業常出行見人盜其菘元琰遽退母問盜者爲誰答曰向所以退畏其愧恥今言其名願不泄也於是母子祕之或有涉溝盜其筍者元琰因伐木爲橋以度之自是盜者大慚一鄕無復艸竊齊建武二年召爲安北參軍不赴沛國劉瓛深加器異嘗表稱之梁天監九年縣令管慧辧上言義行揚州刺史臨川王宏辟命不至十年王拜表薦焉未召其年卒年七十【以梁書及南史本傳修】

範述曾字子元一字穎彥錢唐人幼從余杭呂道惠受五經道惠曰此子必爲王者師齊文惠太子竟陵文宣王幼時齊髙帝引述曾爲之師友起家爲宋晉熙王國侍郎齊初至南郡王國郎中令遷太子步兵校尉爲人謇諤在官多所諫爭竟陵王深相器重號爲周捨沈約亦以述曾方汲黯明帝卽位爲永嘉太守爲政淸平不尙威猛甿俗便之所部橫陽縣山谷崄峻爲逋逃所聚前後二千石討捕莫能息述曾下車開示恩信凡諸凶黨𦇤負而出編戶屬籍者二百餘家自是居人安業勵志淸白不受饋遺帝下詔褒美召爲遊擊將軍郡送故舊錢二十餘萬一無所受惟得白桐木火籠朴十餘枚而已吏無荷檐者民無老少皆出拜辭號哭聞數十里東昏時拜中散大夫歸裏梁武帝踐阼乃輕行詣闕仍辭還詔曰述曾昔在齊世忠直奉主往蒞永嘉治身廉約宜加禮秩以厲淸操可太中大夫述曾生平所得俸祿皆以分施及老壁立無資天監八年卒注易文言著雜詩賦數十篇【以梁書南史本傳修】

戚衮字公文鹽官人祖顯齊給事中父霸梁臨賀王中兵參軍少聰慧遊學都下受三禮於國子助教劉文紹年十九梁武帝敕策孔子正言並周禮禮記義衮對髙第除揚州祭酒從事史就國子博士宋懷方質儀禮義懷方北人自魏攜儀禮記禮疏祕惜不傳及將亡謂家人曰吾死後戚生若赴便以儀禮禮記義本付之若其不來卽宜隨屍而殯爲儒者推許如此尋兼太學博士簡文在東宮召衮講論又嘗置宴集元儒之士先命道學互相質難次令中庶子徐摛馳騁大義閒以劇談摛辭辯縱橫諸儒懾气時衮說朝聘義摛與往復衮精采自若領答如流簡文深加嘆賞敬帝立爲江州長史陳太建十三年卒衮於梁代撰三禮義記逢亂亡失禮記義四十卷行於世【以陳書南史本傳修】

褚修錢唐人父仲都善周易爲當時之冠天監中歷五經博士修少傅父業善尺牘辧文章武陵王爲揚州引爲宣惠參軍限內記室性至孝父喪毀瘠過禮及丁母憂水漿不入口二十三日气絕復蘇每號慟嘔血遂以毀卒【以梁書南史並入孝義傳修】

盛紹遠梁封關內侯天監二年聚徒數百人以授業歿後門人相與立碑以旌徳業在余杭縣【以古圖經及淳佑志修】陳

顧越字允南一字思南鹽官人所居新﹝土反﹞黃岡世有鄕校由是顧氏多儒學祖道望齊散騎侍郎父仲成梁護軍司馬豫章王府咨議參軍家傳儒學並專門教授越少孤勤苦自立明慧有口辯勵精學業不捨晝夜弱冠遊都下通儒碩學必造門質疑至於微言妙旨九章七曜音律圖緯咸盡其精微時太子詹事周捨以儒學見重名知人一見嘆賞由是聲譽日重又有會稽賀文發學兼經史與越名相埒故都下謂之發越焉初爲南平王偉國右常侍與文發俱入府並見禮重大通中詔陳慶之送魏北海王顥還北慶之請越參其軍事時慶之所向克捷直至洛陽旣而顥驕縱越料其必敗以疾先反慶之果見摧﹝血刃﹞時稱其見機及武帝撰制旨新義遣越還吳敷揚講說越徧該經藝深明毛詩旁通異義善莊老尢長論難兼工綴文閒尺牘長七尺三寸美須眉武帝嘗於重云殿自講老子僕射徐勉舉越論義越抗首而請音響若鍾容止可觀帝深贊美尋除五經博士侍宣城王講及侯景亂越與同志沈文阿等逃歸賊黨數授以爵位誓不受承聖二年詔授宣晉安王府咨議參軍領國子博士越以世路未平歸隱於武丘山紹泰元年復召爲國子博士陳天嘉中詔侍東宮讀除東中郎鄱陽王府咨議參軍甚見優禮尋領羽林監遷給事中黃門侍郎國子博士侍讀如故時朝廷艸創疑議多所取決每侍講東宮皇太子常虛已禮接越以宮僚未盡時彥太子仁弱宣帝有奪宗之兆憤激上疏曰惟皇太子天下本養善春宮臣陪侍經籍於今五載如愚所見輔弼丞疑未極時選至如文宗學府廉潔正人當趨奉龍樓晨遊夕論常聞前聖格言往賢正道如此則非僻之語無從而入帝深感焉而竟不能革廢帝卽位拜散騎常侍兼中書舍人黃門侍郎如故領天保博士掌儀禮猶爲帝師時宣帝輔政越因請假免官大建元年卒年七十七所著喪服毛詩老子孝經論語等義疏四十餘卷詩頌碑志箋表凡二百餘篇【以陳書南史本傳修】

杜之偉字子大錢唐人家世儒學以三禮專門父規梁奉朝請與濟陽江革會稽孔休源友善之偉幼精敏有逸才十五徧觀文史及儀禮故事時輩稱其早成僕射徐勉見其文重其有筆力中大通元年勉白補東宮學士與學士劉陟鈔撰羣書各爲題目所撰富教政道二篇皆之偉爲序後兼太學限內博士大同七年皇太子釋奠於國學時樂府無孔子顏子登歌詞令之偉制其交再遷安前邵陵王刑獄參軍之偉以彊識俊才有名當世吏部尙書張纘以爲廊廟之器侯景反之偉逃竄山澤及陳髙祖爲丞相素聞其名召補記室參軍遷中書侍郎領大著作髙祖受禪除鴻臚卿余並如故之偉白求解著作曰臣以紹泰元年黍中書侍郎掌國史於今四載思報恩獎不敢廢官皇歷維新驅馭軒昊記言記動未易其人著作之材更宜選眾臣無容遽變巿朝再妨賢路優敕不許尋轉大匠卿遷太中大夫仍敕撰梁史卒官贈通直散騎常侍之偉爲文不尙浮華而溫雅博贍文集存者十七卷【以陳書南史本傳通鑑年月修】

錢逵字通甫梁大同中爲廬陵王國侍郎羽林監及陳祖立遷東海太守娶瑯琊王氏生九子嘗講學及儒庵上後皆掌郡符故其地號九州島山在臨安縣有羅隱所爲碑記【以淳佑志修】

杜稜字雄盛錢唐人世爲大姓稜頗涉書傳從陳武帝平蔡路養李遷仕有功梁元帝承制授石州剌史上陌縣侯侯景平武帝鎭朱方以稜監義興瑯琊二郡武帝東徵杜龕等畱稜與侯安都居守徐嗣徽任約引齊師濟江攻臺城安都與稜隨方抗拒晝夜警備綏撫士卒未嘗解帶賊平以功除丹陽尹文帝卽位以預建立功攺封永城縣侯出爲晉陵太守又爲丹陽尹廢帝卽位加特進侍中太建元年爲吳興太守二年召爲侍中尋加特進護軍將軍三年免四年復爲侍中右光祿大夫稜歷事三朝並見恩寵卒官贈開府儀同三司謚曰成配享武帝廟廷史臣有感會風雲畢力驅馳之贊子安世嗣【以陳書南史本傳修】

駱文牙一名牙字旗門臨安人祖祕道梁安成王田曹參軍父裕梁鄱陽嗣王中兵參軍事文牙年十二有善相云此郎容貌非常必將遠致梁太淸末陳文帝避地臨安文牙母陵睹帝儀表知非常人賓待甚厚及文帝爲吳興太守引文牙爲將帥從平杜龕張彪等每戰先鋒陷陳勇冠眾軍以功授直閣將軍太平二年以母憂去職文帝鎭會稽起爲山陰令永定三年鎭冶城尋從文帝拒王琳文帝卽位封常安縣侯【常安一作臨安】尋爲臨安令遷越州刺史初文牙母之卒也饑饉兵荒至是始葬詔贈文牙母常安國太夫人謚曰恭遷文牙爲正威將軍晉陵太守三年以平周迪功遷冠軍將軍臨川內史太建三年爲桂陽太守八年遷散騎常侍入直殿省十年授丰州刺史至徳二年卒贈安遠將軍廣州刺史子義嗣史臣謂駱牙識眞有奉知世祖天授之徳蓋張良之亞牙母智深先覺符柏谷之禮【以陳書南史木傳修】

全緩字弘立錢唐人幼受易於博士褚仲都篤志研翫得其精微梁太淸初歷王國侍郎奉朝請轉國子助教兼司義郎專講詩易陳太建中累遷始興王府咨議參軍緩通周易老莊時人推之【以陳書南史本傳修】

隋

陸知命字仲通富春人父敖陳散騎常侍知命好學識大體以正介自持歷陳太學博士南獄正及隋晉王廣鎭江都以其三吳之望召令諷諭反者以功拜儀同三司賜以田宅復用其弟恪爲汧陽令知命陳遜許之時天下一統知命勸髙祖都洛陽因上太平頌以諷又上表請使髙麗曰昔軒皇馭歷旣緩夙沙之誅虞帝握圖猶稽有苗之伐髙麗小醜狼顧燕垂王度捨洪每懷遵養欲諭之以徳也臣請以一節宣示皇風使彼君臣面縛闕下天子異之尋授普寧鎭將人或言其正直者由是待詔於禦史臺大業初拜侍禦史侃然正色百僚所憚帝甚敬之後卒贈禦史大夫【以北史隋書本傳修】

顧彪字仲文余杭人明尙書春秋大業時爲祕書學士撰古文尙書義疏二十卷行於世【以北史隋書本傳修】

魯世達余杭人大業時爲國子助教撰毛詩章句義疏四十二卷行於世【以北史隋書本傳修】咸淳臨安志卷之六十四

志﹝四十九﹞

人物五【宋闕補鈔亦闕按夢梁錄載歷代人物自許由嚴光至李宗勉曰詳見於臨安誌書潛志於許由以傳疑不入列傳見六十卷古今人表考證其自嚴光以下敍次夢梁錄悉與潛合其文散見於成化杭州府誌中特多所刪節並削去修自何書耳此卷所佚乃唐及五代今目用夢梁錄文用成化志葺而補之𨿽未必盡潛志之舊亦非不知而作云】

列傳﹝三﹞

唐

褚亮錢唐人曾祖湮梁禦史中丞祖蒙太子中舍人父玠陳祕書監並著名前史亮少警敏博記經史陳後主召見賦詩江總諸人皆服其工入唐爲弘文館學士官至散騎常侍卒年八十八贈太常卿陪葬昭陵初太宗作文學館以亮與杜如誨等十八人並爲學士命閻立本圖像亮贊之號十八學士天下慕向謂之登瀛洲子遂良

褚遂良字登善博涉文史工隸楷爲時所珍【四字以沈朝宣仁和縣誌補】正觀中【正新唐書本傳貞成化志承宋志之舊避攺】累遷起居郎侍書帝將有事泰山星孛遂良上諫帝欲觀史遂良諫言未聞天子自觀帝曰朕有不善卿必記邪對曰臣職載筆君舉必書時魏王泰禮秩如適遂良諫太子諸王宜有定分帝嘗怪舜造漆器禹雕其俎諫者十餘不止遂良曰奢靡之始危亡之漸也漆器不止必金爲之故諫者救其源時皇子皆外任都督刺史遂良諫曰刺史民之師帥也臣謂皇子且教以經學養成徳器審堪臨州然後惇遣【惇字以新唐書本傳增成化志承宋志之舊避刪】帝許立魏王泰爲嗣遂良曰若必立泰非別置晉王不可帝卽詔長孫無忌房元齡【元亦承宋志之舊】與遂良等定策立晉王爲皇太子帝欲自討遼東遂良言非萬乘六師所宜行進黃門侍郎參綜朝政髙麗逆臣莫離支貢金遂良引魯納郜鼎之事諫止帝於寢宮側別置院居太子遂良上諫父子滯愛者多怨拜中書令帝疾召遂良無忌受遺詔髙宗卽位拜右僕射帝將立武昭儀遂良曰皇后無他過不可廢昭儀昔事先帝今立之柰天下耳目何遂良因致笏殿階叩頭流血曰歸陛下此笏【歸本傳還成化志承宋志之舊避攺】乞放歸田武氏立遷潭州都督徙桂州貶愛州刺史卒

孫彊【彊成化志彊夢梁錄亦作疆以玉篇校攺】南國處士富春人因顧野王玉篇增加字三十卷舊一十五萬八千六百四十一言新五萬一千一百二十九言總二十萬九千七百七十言注四十萬七千五百有三十字爲大廣益會玉篇大槪本說文以髙宗上元元年甲戌歲四月書成

褚無量字洪度【洪唐書儒學傳弘成化志承宋志之舊】鹽官人家濱臨平湖有龍出人皆走觀無量尙幼讀書若不聞眾異之刻意墳典尢精三禮史記擢明經第累遷國子司業修文館學士中宗將南郊皇后爲亞獻無量據禮固爭以爲周禮無後助祭天之文惟漢有天地合祭皇后參享事末代黷神不可爲法元宗卽位遷左散騎常侍兼國子祭酒封舒國公母喪廬墓鹿犯所植松柏無量號訴鹿不忍犯無量亦終身不禦其肉帝將幸東都而太廟壤姚崇言廟本苻堅故殿不宜罷行無量鄙崇疏諫內府舊書甲乙叢倒無量請繕錄補第以廣祕籍由是四庫全治【全本傳完成化志承宋志之舊避攺】卒年七十五詔曰無量朕師宜從優典贈禮部尙書謚曰文

許遠鹽官人爲人寬厚長者明吏治會祿山反召拜雎陽太守張巡拔眾至雎陽與遠合遠位本在巡上授之柄而處其下無所疑忌遠與巡同年生月日後於巡呼巡爲兄至徳二載慶緒遣尹子琦將十餘萬攻雎陽遠專治軍糧戰具子琦敗詔拜侍禦史子琦復圍城中食盡士多餓死城陷與巡俱被執子琦送遠洛陽王偃師不屈死詔贈荊州大都督子玫拜婺州司馬立廟雎陽與巡同祀號曰雙廟至徳以來將相功效尢著者以巡遠爲上正元中【正唐書忠義傳貞成化志承宋志之舊避攺】復官遠他子峴大中時圖像淩煙閣

何公弁余杭人事親居喪著至行載唐書孝友傳序【序字以唐書校補】與方宗章成緬並稱

章成緬於潛【唐書孝友傳序作余杭】人貞元八年喪母廬墓十五年生紫芝十三莖烏鵲來巢麋鹿共處長吏以聞十七年四月二十五日旌表人稱爲章孝標家貧篤學太和中爲山東南道從事

方宗余杭人

淩準字宗一富春人以孝友聞工文辭著漢後春秋二十餘萬言又著六經解圍人文集未就爲人有謀略尙气節年二十以書幹丞相擢崇文館校書郎又以金吾兵曹爲邠寧節度掌書記涇之亂以謀畫佐元戎有大功累遷殿中侍禦史遷浙東廉使判官撫循罷人按驗污吏吏民敬愛召爲翰林學士爲尙書郎由本官參度支調發出納有方出爲和州刺史降連州司馬卒歸葬新城柳子厚志其墓【以柳集淩君權厝志校正】

吳降字下已長慶二年登進士科今新城縣碧沼禪寺有郎中吳降詩又嘗爲衡州剌史

袁不約字還朴新城人登長慶三年進士又試平判入等仕至職方員外郎有袁不約集一卷羅隱撰新城築城記有雲天下無事吾鄕則有淩準吳降袁不約以文學進

杜稜字騰雲新城人唐末盜起乃糾集以扞鄕邑乾符閒杭州募諸縣鄕兵各千人稜爲東安郡將後更爲武安營與臨安董昌錢唐劉孟安阮結富陽聞人宇鹽官徐及余杭淩文舉曹信號八都董昌爲長錢鏐副焉鏐拜杭州刺史稜謂諸子曰膺大用者此人也遂傾心歸之鏐遣稜攻討潤州牙將劉浩天子拜稜常州刺史稜遂屬其兵於諸子建思建徽建孚鏐命稜築東安城稜鳩民人相險易度資才因山爲城環城以池天子以稜爲鎭海軍節度副使董昌乞師楊行密攻東安稜嬰城自守穿井百尺不得泉稜禱之立至稜憑城斃淮兵於城外者千數濠塹爲赤其黨敗散紫溪寶成【十國春秋作保成】建寧靜【十國春秋作靖】江四鎭皆奔東安城以活民懷其恩目其井曰杜公井攺威勝軍曰鎭東拜稜兼兩浙諸指揮使行軍司馬許東安建稜生祠爲潤州刺史卒

吳公約字處仁余杭人黃巢之亂杭之八都旣建派而分者爲十三都公約其一也初以膽勇智略爲郡邑推洎朱直起兵應募西討以功授西桂鎭遏使【成化志脫功字桂誤佳以十國春秋校正】從董昌禦黃巢加禦史中丞奏置都額攺硤石爲訓濟【十國春秋並兵】之所摧鋒破銳日有聲稱拜千牛衛將軍肅政臺長遷大冬卿攺秋曹民部二尙書遷左執法爲將三十年家無長物出則督勵士卒入則訓導子弟實爲名將之髙節卒羅隱銘其墓

羅隱字昭諫新城人詞源泉湧博物多知舉進士不中病臥長安時京畿夏旱癸巳日詔京兆用器水鑪香蒲蕭絳幡輩寘於坊巿門以祈雨隱上疏諫其辭宛轉曲而有直體隱後從事湘南歷淮潤皆不得意乃歸謁吳越錢鏐慮不見納以過夏口詩標於卷首獻之末有云一个禰衡容不得思量黃祖漫英雄鏐覽之大笑因加殊遇以爲賓客唐光啟三年也鏐表隱爲錢唐令遷著作郎辟爲鎭海節度掌書記鏐初授節度沈崧艸謝表甚言浙西繁盛以示隱隱曰今浙西兵火之餘日不暇給此表奏之朝廷主司豈無意於要求邪乃更之曰天寒而麋鹿曾遊日暮而牛羊不下朝廷見之曰此羅隱之詞也又賀昭宗更名曄表曰左則姬昌之半字右則虞舜之全文時稱爲第一及朱溫篡唐隱說鏐舉兵伐梁曰𨿽無成功猶可退保杭越柰何交臂事賊爲千古羞鏐始以隱不遇於唐必有怨心及聞其言𨿽不能用心甚義之又以詩壽鏐有曰大昴分光降鬥牛興唐宗社作諸侯則知隱𨿽在吳越心實在唐惓惓不忘也【自隱後從事湘南至此成化志刪節過半以明吳瓚新編武林紀事所引咸淳志文校補】隱累遷司勛郎中歷鹽鐵發運使諫議大夫給事中賜金紫卒年七十七隱性傲睨好譏評人物爲詞章有气力工於詩與同姓虯鄴齊名時號三羅舊鼉江常有二气夜亙天及隱與杜建徽生气不復見議者以爲文武秀气鍾焉隱著湘南甲乙集淮海寓言及讒書六十篇行於世子塞翁爲鎭海軍節度推官【隱𨿽卒於梁開平三年然其心實在唐有惓惓不忘故國之思故始聞朱溫代唐則說鏐舉兵討梁其以詩壽鏐亦曰大昴分光降鬥牛興唐宗社作諸侯故隱當緣其心而系諸唐】

五代

錢鏐字具美臨安人幼與羣兒戲大木下坐大石指麾爲隊伍號令有法壯而善射術者望牛斗閒有王气之臨安見鏐曰眞貴人也乾符二年從董昌討王郢爲偏將平朱直爲都知兵馬使拒黃巢斬劉漢宏拜杭州刺史擒薛明【明五代史記朗成化志承宋志之舊避攺】破除約於蘇州築安眾營於杭置武勝軍於杭爲防禦使拜蘇杭等州觀察使封彭城開國侯新築杭城自秦望山由夾城東亙江幹洎錢塘湖霍山範浦凡七十里拜鎭海軍節度浙西觀察等使加同平章事進封開國公進封彭城郡王兼浙東招討使執董昌越州平加中書令鎭東軍節度使賜鐵券移鎭海軍於杭克蘇州圖形淩煙閣進封彭城王封越王封吳王梁受唐禪進封吳越王攺臨安縣爲安國縣廣義鄕爲衣錦鄕升杭越爲大都督府築海塘建候潮通江等門初定其基江濤晝夜衝擊命彊弩數百射之而濤頭遂趨西陵加尙書令兼淮南宣潤等行營都統加尙父諸路兵馬元帥詔元帥府開幕除吏同天策府故事尋授天下兵馬都元帥詔書不名建天下兵馬都元帥府受策建國後唐賜玉冊金印有蝗蔽天鏐親祝蝗墮浙江死卒年八十一在任四十七年謚武肅鏐自少在軍中夜未嘗寐倦極則就團木小枕或枕大鈴寐熟輒攲寤【吳越備史以員木小枕綴鈴睡熟則敧由是而寤名曰警枕成化志承宋志之舊員避作團】置粉盤於臥內有所記則書於盤中或寢酣外有白事令侍女振鈴卽寤【備史每夕必列侍女各主一更戒之曰外有報事當振鈴聲以爲警省成化志鈴誤爲紙】時發銅彈於樓墻外以警宿直【備史常彈銅丸於墻樓之外以警宿直者成化志承宋志之舊丸避作彈】性純孝後庭有層樓母老不能上親負以登時中原多事諸僭號者皆勸鏐自立鏐皆不納臨終屬子孫善事中國傳子元瓘襲封好學善撫將士卒謚文穆子佐襲封英敏溫恭勤政卒謚忠獻弟倧立爲胡進思所廢俶立太平興國三年詔俶來朝俶舉族歸於京師國除【成化志元文俶立納土於宋太平興國以下十九字用五代史記文】

杜建徽字延光新城人少彊勇嘗代父稜爲武安都將稜刺常州爲淮人所逼建徽馳赴代守其城軍中嚴整稜見甚稱之稜將沒散家財於諸子惟授建徽一笏【笏成化志誤劍以吳越備史校】曰此吾歷任所秉者獨汝能傳之徐綰叛鏐攻杭內城聚木將焚北門建徽使以火鉤取其木先焚之木不得聚賊計遂阻勸鏐無保會稽而當告急於淮南鏐始疑建徽有二心後感悟益加殊待子孫昆弟朱紫盈門性儉率導從不過數人財物輒散鄕裏親族每從徵伐單騎入陣皆披靡軍中謂之虎子年髙不廢騎射嘗從擊球於廣場興酣有宿中箭鏃自臂中飛出人皆壯之仕吳越歷三檢校太師左丞相以干佑三年卒贈太師謚威烈

成及錢唐人父貞國子博士【按九國誌字宏濟祖克平唐嘉王府長史】及以篤厚爲鄕裏所重乾符中代聞人宇掌八都兵遂以富春鎭稱靖江都將劉漢宏作亂與錢鏐同討平之累官兵部尙書充常州防禦使累遷校尉司空司徒太傅保大彰義等軍節度使開府儀同三司檢校太師兼侍中卒

馬綽余杭人嘗從董昌於越州及昌僭叛遂棄家奔錢鏐累官兩浙行軍司馬表授雄武軍節度使同平章事

鮑君福字慶臣爲錢氏相賜田於錢唐今所謂鮑家田是也君福性淳厚有膽气從軍以驍果稱累從徵伐有功爲衢州應援指揮使尋授衢州刺史從錢球攻信州有功仍刺衢判湖州授洮州刺史保順軍節度使同平章事兼侍中卒贈開府儀同三司謚忠壯子修遜【十國春秋讓成化志承宋志之舊避攺】卒官上直諸軍都鈐轄使同參丞相府事卒【卒字疑衍或卒官乃累官之誤】

曹圭仁和人家臨平【平成化志安以十國春秋校攺】少有膽气唐末仕吳越爲嘉興都將淮人圍嘉禾圭與族人師魯守之淮人望气曰此𨿽孤城中有貴人不可圖也嘉禾平圭以功授蘇州刺史子仲達性仁厚仕吳越累官至丞相卒謚安成師魯形短而多智人號爲曹晏嬰

曹仲達圭之子生於臨平室有紫光少小圭嘗節其飲食𨿽嚴冬尙未挾纊品膳悉與僕隸等又日令運甓累授臺處二州刺史元瓘襲封命仲達權知政事國建拜丞相佐嗣攝政事時大賚諸軍有舉仗不受賜諸將不能制仲達諭之皆釋仗致拜性仁厚好施食不兼味卒謚安成

水丘昭券臨安人性忱厚知書能文章事吳越王佐爲內都監使三年李景攻李達【卽李孺資】於福州達求救昭券勸佐當救佐欲誅程昭悅令昭券夕率甲士千人圍其第昭券曰昭悅家臣也有罪當顯戮不宜夜興兵未幾佐卒倧嗣與何承訓謀逐胡進思昭券諫不從謀泄難作遂害昭券進思之妻曰他人猶可殺昭券君子也柰何害之進思後亦悔懼曰我不幸獨害君子

吳敬忠於潛人嘗從錢鏐以八都兵討劉漢宏有功梁封【成化志作梁功封以十國春秋校攺】正國功臣浙西營田副使太師兄順以��功授【成化志功上闕二字按十國春秋但云以功擢】鎭海軍保成都指揮使檢校司空弟許【十國春秋作欣】爲太傅八子仕本國皆貴顯家潛川墓俱在焉

孫陟新城人仕錢氏爲尙書任常州防禦時寇盜充斥調兵督戰竟歿於陣呂城爲之立廟以卹禮歸葬墓在所居太平鄕百丈村之西立廟於斯雙楓合抱至今猶存咸淳臨安志卷之六十五

志﹝五十﹞

人物六

列傳﹝四﹞

國朝

錢俶字文徳晉天福四年兄倧有義和院之辱俶時鎭浙東遂渡江襲吳越王位漢授以東南兵馬都元帥至周以爲天下兵馬都元帥宋興攺大元帥太祖受命俶貢奉有加開寶六年封其妻孫氏爲賢徳順穆夫人幕吏黃夷簡入貢太祖謂之曰江南崛彊不朝我將討之元帥當助我無惑人言王師討江南以爲升州東面招討制置使李煜貽書於俶其略曰今日無我明日豈有君俶以其書來上率兵拔常州加守太師又遣其大將沈承禮率兵隨王師平潤州俶初起兵其相沈子虎諫曰江南國之藩蔽今王自撤其藩將何以衛社稷乎不聽遂罷子虎政事江南平俶與妻子來朝太祖待以優禮特賜劍履上殿詔書不名又以妻爲吳越國王妃俶歸國太祖以黃絹封文字一復付俶曰候到國開之仍諭俶曰朕知公忠若朕常在公則常有東南他人未可知也俶感泣拜謝至國啟封皆晉王宰相以下請畱俶章也太平興國三年復來朝遂以國歸有司太宗攺封俶淮海國王詔兩浙發俶緦麻以上親赴闕錢氏傳五主共八十四年俶以天下旣平求去元帥之稱從之攺漢南國王雍熙四年出爲武勝軍節度使徙國南陽旣又辭國號攺封許王端拱元年徙封鄧王薨年六十冊封秦國王謚忠懿初胡進思之廢倧迎俶也俶曰能全吾兄乃敢承命後進思屢有害倧之請俶終不許而進思不能害俶又遷倧於會稽爲築宮室治園囿厚供饋俾娛玩以終天年實有鴒原之至愛焉吳越𨿽重稅斂以事供貢然俶多寬民之政下令租賦多所逋滯歲杪必命蠲蕩又募民能墾荒田者勿收其稅於是境無棄田或請糾遺丁以增賦俶杖之國門故終於邦域之內悅而愛之及眞人出而四海一又能去國如傳捨太宗之竭兵力以取太原嘗謂俶曰卿能保全一方以歸於我不致血刃深可嘉也俶之大節如此又性謙謹未嘗忤物故爲太師中書令者四十年任元帥者二十年富貴之盛無與爲比七子惟浚惟治惟渲惟灝惟溍惟演惟濟【以資治通鑑東都事略長編吳越備史修】

錢億字延世元瓘子歷事佐俶晉開運三年佐議鑄鐵錢以益將士祿賜億諫曰鑄鐵錢有八害新錢旣行舊錢皆流入鄰國一也可用於吾國而不可用於他國則商賈不行百貨不通二也銅禁至嚴民猶盜鑄況家有鐺釜野有鏵犁犯法必多三也閩人鑄鐵錢而亂不足爲法四也國用幸丰而自示空乏五也祿賜有常而無故益之以起無厭之心六也法變而獘不可遽復七也錢者國姓易之不祥八也佐乃止億後相俶以疑謗出判明州有善政凡科率舊制悉除之周顯徳三年俶令括境內民丁以益軍旅勞攘頗多億在明州手疏切諫俶悟遂寢其事俶嘗與丞相以下論時務且言民之勞逸由時君奢儉因爲詩二章言節儉命億應和億因作詩以陳諷刺俶嘉嘆仍賜詩以美其意億嘗以女許王舅吳氏之子而諸吳驕恣日益遂絕之自是不通音問時人稱其彊正億性俊拔善屬文建隆初奏授奉國節度使卒年三十九謚忠憲子昭顥等後入朝【以資治通鑑吳越備史本傳修】

錢惟演字希聖幼有俊才俶嘗使賦遠山詩有髙爲天一柱秀作海三峯之句俶深器之咸平中獻其所爲文拜太僕少卿擢知制誥翰林學士拜樞密副使加尙書右丞轉工部尙書仁宗卽位進兵部尙書爲樞密使除保大軍節度使知河陽請覲加同平章事判許州攺鎭武勝又徙泰寧上耕耤入侍祠爲景靈宮使判河南攺鎭崇信卒贈侍中惟演少富貴能志於學有文章與楊億劉子儀齊名嘗曰學士備顧問不可不該博故其家聚書侔於祕府又多藏古書畫在館閣與修冊府元龜凡千篇詔楊億分爲之所著有典懿集樞庭擁旄而後集伊川漢上集金坡遺事錄飛白書敍錄逢辰鋒奉藩書事謚文僖後鮑由爲其眞贊謂西昆體律如有唐掌我帝制登玉堂實以文擅世云【以東都事略本傳夷白堂集修】

錢暄定載陽惟演之子任郎官知開撫臺三州有治績除少府監又知鄧州爲三司鹽鐵副使時鉤考諸路逋租兩浙轉運使當坐負暄因對從容爲言逋租不入以頻年饑故今使者被罪必亟斂恐民不堪惟稍寬乃可集得免出知鄆州除寶文閣待制元丰八年卒年六十八暄素好學皇佑中撰後漢功臣年表藏之祕閣所至不爲赫赫名而旣去見思十二子內景臻康國公尙仁宗女許國大長公主生榮國公忱忱生參政端禮端禮孫左丞相象祖【以東都事略錢惟演傳實錄附傳乾道志淳佑志修按忱官至少傅紹興三十一年卒】

錢昆字裕之倧之子隨俶歸朝諸從子皆授官獨昆與其弟易願從科舉遂登進士第累遷至三司度支判官仁宗時知廬濠泉亳梓壽許七州爲治尙寬簡官至右諫議大夫以祕書監致仕卒年七十六昆善爲詩賦又善艸隸有文集十卷【以國史本傳東都事略修】

錢易字希白年十七舉進士禦試三題日中而就言者以其輕俊而黜之太宗語蘇易簡曰朕恨不與李白同時易簡曰有錢易者李白才也上欲用唐故事召至禁林不果咸平二年再舉進士甲科爲光祿寺丞通判蘄州上疏乞除非法之刑曰國之所重莫先乎刑刑不可不本於法古之肉刑皆非死刑尙以爲虐而絕之近代非法之刑乃或支解臠割鉤背烙筋身見白骨而口眼猶動四體分落而呻痛未息臣愚以爲非法之刑非所以助治也臣淳化中寄居壽春縣見巡檢使�釘一賊而集眾之際猶有盜物者豈嚴刑可誡乎臣謂一人愛民民亦愛一人旣愛於上則奉上而懼苟以嚴刑欲誡則懼未至而怨已深乞下詔書斷天下非法之刑止從絞斬則仁政王道盡在此矣景徳二年舉賢良方正科策入等除祕書丞通判信州眞宗封泰山獻殊祥錄遷太常博士直集賢院祀汾陰易修車駕所過圖經轉祠部員外郎幸亳州復修所過圖經擢知制誥天聖三年遷翰林學士時惟演以鈞衡之命乃易當制世稱弟拜相兄艸麻傳以爲榮儤直未滿而卒易俊逸過人爲文數千百言頃刻而就爲歌詩有義山長吉體而俊逸過之又善行艸書有集一百六十卷靑雲總錄一百卷洞微志十卷子彥遠明逸【以國史本傳東都事略皇朝名臣經濟錄金坡遺事修】

錢彥遠字子髙以父任爲太廟齋郎大理寺丞復舉進士又舉賢良方正策入等由太常博士授祠部員外郎慶曆七年知潤州因災異上疏極言國家備寇之術未至牧民之吏未良天下之民未安西北二虜我之堅敵今北戎據幽燕山後元昊盜靈武銀夏皆我之州郡伺我閒隙收我亡叛非止驅略而已往時元昊內寇天下騷然及納款賜命則被邊長吏不復銓擇一日契丹乘利入塞豈特元昊之比耶又湖廣蠻獠我害劫掠生民流離調發督斂軍須百出置之不問其憂不細惟一陛下念此三方講長久之計以安元元性命大凡牧長之吏生民之慘舒休戚系之守吏失則一方獘利害切於身饑寒偪於內彼不起爲盜賊則當危苦愁厄而死危苦愁厄之气所以致水旱臣願陛下精選天下之長吏此根本之論也時旱蝗民乏食彥遠在潤發常平倉賑救部使者詰其專彥遠不爲屈召爲右司諫請罷數赦擇牧守增俸入以養廉吏息土木以省工費遷起居舍人直集賢院知諫院時楊懷敏妄言契丹宗眞死乃除入內副都知內侍黎用信以罪竄海島赦歸遽得環衛官皆上疏極論之又言楊景宗郭承佑闒茸小人宜廢不用多見聽納彥遠性豪邁其任言職數有建明卒官年三十七彥遠風度凝遠學問該博皇佑元年嘗爲廷試編排官仁宗書博學二字以賜之其卒也宋敏求銘其墓蘇頌爲神道碑四子勰燮龢參【以國史本傳東都事略皇朝名臣經濟錄乾道志修】

錢明逸字子飛舉才識兼茂科父子三人皆中制科世以爲盛嘗任知制誥翰林學士知開封府後至端明殿學士兼龍圖閣學士復翰林學士卒贈禮部尙書謚修懿【以東都事略乾道志修】

錢勰字穆父授流內銓主簿陳襄進班簿對神宗稱勰將仕以淸要王安石使弟求見許用爲禦史勰謝家貧母老不能爲萬里行安石知不附己命權鹽鐵判官奉使髙麗凡饋餼皆不納歸次紫燕島王遣吏追餉金銀器四千兩勰曰旣辭之矣吏泣曰王有命徒歸則死勰曰汝可死吾不可受元佑閒爲給事中三知開封府有能名宗室貴戚皆斂手紹聖初拜翰林學士兼侍讀勰嘗行章厚謫詞厚諷全臺攻之罷知池州卒勰以從父明逸任入官嘗舉賢良方正召試祕閣不中與蘇軾遊最久勰守越日軾守杭詩筒響答時人比之元白後入元佑黨籍李綱志其墓【以東都事略乾道志修】

錢龢字岊甫【一作岊仲】以孝義知名居於錢塘門外九里松之閒嘗建傑閣藏書甚富蘇軾牓曰錢氏書藏仕至直祕閣知荊南府墳墓在靈隱天竺兩山之閒【以乾道志修穆父嘗有寄岊仲七弟詩云東方千騎擁朱輪衣錦歸逢故國春莫向西湖戀風月鴒原知有望歸人如此則龢之復居錢塘可知矣】

錢藻字醇老吳越王元瓘子儼入朝爲昭化節度守和州十八年儼生昭慈昭慈生順之藻順之子也舉說書進士又舉賢良方正皆中其科英宗時爲祕書校理三上書請慈聖光獻太后歸政天子神宗時稍遷直舍人院同修起居注擢知制誥直學士院除樞密直學士知開封府以慈恕簡靜爲體不求智名以投世取顯爲屬者有不合而遇之無厚薄意遷翰林侍讀學士元丰五年卒藻刻厲爲學於書無所不治已通其大旨至於分章別句類數辧名叢細委曲無不究盡其見於文辭閎放俊偉故常出眾上名動一時爲人淸謹寡過居守繩墨立朝無矯亢亦不雷同處勢利淡如也人稱其長者【以東都事略曾鞏所撰墓志修】

薛溫字伯順錢塘人漢幹佑元年吳越王俶遷廢王倧於衣錦軍私第遣溫將親兵衛之潛戒之曰若有非常處分皆非吾意當以死拒之胡進思屢請殺倧以絕後患俶不許進思詐以王命密令溫害之溫曰僕受命之日不聞此言不敢妄發進思乃夜遣其黨方安等二人踰垣而入倧闔戶拒之大呼求救溫聞之率眾而入斃安等於庭中入告俶俶大驚曰全吾兄汝之力也進思乃懷憂懼未幾疽發背卒而倧獲全溫由此大被任用爲鎭國左右都指揮使睦州剌史至我建隆六年卒謚正顯後有名昂字肇明徽宗時爲門下侍郎者卽其裔也【以資治通鑑吳越備史及乾道志修】

崔仁冀字子遷錢塘人初﹝女任﹞其母多疾父詢欲投以藥鐺上有蛇蜿蜒亟覆其鐺而蛇失所在遂止仁冀少篤學有文采事錢俶爲通儒學士俶罷沈子虎政事以仁冀代之總其兵要太祖嘗諭旨於俶曰元帥克毘陵有大功可暫來與朕相見仁冀告俶曰主上英武所向無敵保族全名上策也俶深然之及太宗時俶遂獨與仁冀決策納土上以仁冀爲惟南節度使俶薦其才可用擢授衛尉卿判大理寺後移知撫州卒【以長編及吳越備史修】

元徳昭字明遠本姓危父仔倡刺信州奔吳越錢鏐爲易今姓存倡嘗命日者視諸子日者指徳昭曰獨此子非武官及學文其師曰爾才可以爲王侯教令因授以文體元瓘襲國教令之任頗闕林鼎薦之元瓘與語謂鼎曰徳昭有輔弼之才吾子孫無憂矣遂掌文翰後事佐晉開運三年用師南閩兵機細務悉以委之尋拜國相因相俶周顯徳二年用師毘陵吳程執趙仁澤送錢唐徳昭能憐其忠以救其死六年嘗與吳延福俱入貢於周至幹徳五年以吳越丞相卒年七十八我朝命贈太保徳昭治家以孝愛聞每時序置酒環列幾席者凡四從嘗爲詩云滿堂羅綺兼朱紫四代兒孫奉老翁子仲文仕本國秀文剌秀州累贈太僕少卿好文尙書比部員外郎曾鞏謂其有保有郎重世之盛是也【以資治通鑑吳越備史南丰集夫人元氏墓志及乾道志修】

元奉宗字知禮季文之子景徳二年甲科及第知通州海門縣地苦斥鹵奉宗爲鑿池注甘泉人甚利之遷博士拜屯田員外郎告老歸杭天性恬靜舊地在闤闠乃謂家人曰富春佳山水眞吾退閒之所遂卜居焉景佑戊寅冬卒其後有絳【以大宋登科記及乾道志修】

元絳字厚之天聖八年舉進士爲著作佐郎知通州靜海縣時江淮制置使建言販私鹽二十斤以上坐徒罪絳曰海旁之民恃鹽以生非羣販者笞而縱之累任監司郡守召爲翰林侍讀學士預議僖祖神主祧遷請以僖祖爲始祖廟詔依其議除三司使拜參知政事年七十告老神宗曰卿子耆寧孝謹好學命校書崇文絳知亳州陛辭上謂曰一歲卽召卿矣攺潁州上賜坐使服學士金帶如舊累乞歸老以太子少保致仕絳工於文辭名流推許神宗以此厚遇之在中書時蕃夷書詔多出其手景靈宮十一殿成夜傳詔艸上梁文遲明以進旣告老上謂曰卿可營居京師朕當資卿金幣行次近郊上遣內侍賜白金千兩元丰七年卒年七十六贈太子少師謚章簡詔其家集平生文章上之有文集四十卷讞獄集十三卷子耆寧耆弼其後多居富陽【以東都事略大宋登科記及乾道志修】

潘閬字逍遙嘗居錢塘今城北潘閬巷是也【俗呼爲潘郎】閬通易春秋尢以詩知名太宗召對賜進士第將官使之不就王繼恩與之善繼恩下獄捕閬甚急久之弗得咸平初來京師尹收系之眞宗釋其罪以爲滁州參軍後卒於泗上初閬在錢塘與道士馮徳之同處約歸骨於天柱山至是徳之囊其骨以歸葬焉錢易張逵皆碣其墓閬與王元之孫何柳開魏野交好最密集有祖無擇序其載歸錢塘篇有漁浦風波急龍山煙火微之句人謂不減劉長卿又有過華山詩云髙愛三峯插太虛帚頭吟望倒騎驢旁人大笑從他笑終擬移家向此居好事者畫爲圖故魏野贈詩云昔賢放志多狂怪若比而今總未如從此華山圖籍上又添潘閬倒騎驢世又有潘閬安鴻漸八才子圖皆策蹇重戴貌國初舉子風人寶傳之蘇軾少年時過一山院見壁上有句云夜涼知有雨院靜似無僧而不知何人詩今集有此乃閬夏日宿西禪院詩也崇寧閒武夷黃靜仕杭得其詩餘酒泉子十首鑱諸石爲之跋云放懷湖山隨意﹝口金﹞詠詞翰飄然非俗士所可仰潘閬謫仙人也有逍遙集行於世【以曾慥所編潘閬詩及慥所撰小序黃靜所撰詞跋昭徳晁公武讀書志陳直齋書錄解題葉紹翁四朝聞見錄修閬之事迹記者不同今多以昭徳讀書志爲正】

吳鈗余杭進士復位切韻獻於朝後爲屯田郎中史館校勘與丘雍校勘玉篇大中祥符六年都大提舉玉篇所狀元陳彭年再與看詳別無差誤【以玉篇序及紹興閒毛晃進增修互注韻略表修】

林逋字君復錢塘人祖克己仕錢氏爲通儒院學士逋少孤刻志爲學景徳中放浪江淮歸結廬於西湖之孤山眞宗聞其名賜號和靖處士詔長吏歲時勞問逋善行艸書爲詩孤峭澄淡嘗詠梅花有疏影橫斜水淸淺暗香浮動月黃昏之句爲古今絕唱逋詩就輒棄之或勸其錄以示後逋曰吾終志林泉尙不欲取名於時況後世乎居西湖二十年未嘗入城巿杭守王隨每與倡和訪其廬出俸錢以新之李及薛映每就見淸談終日逋嘗蓄兩鶴縱之則幹霄久之復入樊中嘗泛小艇遊西湖諸寺客至則一童應門延坐開籠縱鶴必掉船而歸蓋以鶴爲候也將終有詩曰湖上靑山對結廬墳前修竹亦蕭疏茂陵他日求遺稿猶喜曾無封禪書卒年六十一葬捨側初逋客臨江李諮始舉進士逋謂其有公輔之器逋卒而諮守杭爲服緦與其門人哭而葬之刻臨終一絕納壙中仁宗賜謚和靖先生仍賜其家米五十石帛五十匹逋不娶無子教兄子宥登進士第諸孫大年始集其詩行於世逋性髙逸多學而有大名一時公卿莫不慕仰範仲淹贈詩雲巢由不願仕堯舜豈遺人又云風俗因君厚文章到老醇梅堯臣序其詩謂其譚道則孔孟語文則韓李趣向博遠直寄適於詩耳歐陽修謂自逋之卒湖山寂寥無有繼者其爲名公推重如此紹興中孤山爲觀遷羣冢詔存逋墓且加封植今太傅平章賈公又大書以識之曰和靖先生之墓【以東都事略本傳梅堯臣所撰詩序曾鞏所撰史傳曾慥所編百家詩小序及舊志近事修】

胡則字子正少倜儻負气格初吳越閒不設貢舉儒風幾息則獨搜經史屬文詞及歸朝遂登端拱二年第踐更中外凡四十七年其簽書貝州節度觀察判官公事朝廷方遣使省天下幾役就命則行河北路爲之去籍者幾十萬數民用休息其守潯州人有虎患則齋戒禱城隍神翌朝得死虎於廟中提舉江南銀銅場鑄錢監按池州永丰監得匿銅數萬斤吏懼當死則曰昔馬伏波哀重囚而縱亡之今銅尙在吾忍輕數人之生耶咸以羨余籍之不復爲坐在廣南西路有大舶困風於遠海食匱貲竭久不能進告窮於則則命瓊州出公帑錢三百萬以貸之吏曰夷本無信又海舶遇風無所不之則曰遠人之來不卹其窮豈國家意耶後夷人卒至輸上之貨十倍其貸宜州系重辟十九人時有大水則冒患往辧之活者九人任福唐有官田數百頃民輸租食利已久計臣請就鬻之責其估二十萬貫民不勝敝則三上奏詔減其半而民始安領三司使寬於財利不以刻下爲功時上方以陜西兩京榷鹽錢歲久民鮮得食而日犯法命通商有司重於攺作則首請奉詔其事遂行則性至孝丁母憂廬於墓側以終喪紀有艸木之祥福唐前郡將被訟去官嘗延蜀儒龍昌期與郡人講易率錢十萬遺之以歸事在訟中及則下車昌期自益都械至則命釋之見以賓禮自以俸金償其所遺仍厚禮而歸之則富宇量篤風義臨事得法外意輕財尙施不爲私積士大夫咸稱之則本婺人凡再牧杭州得請加兵部侍郎致政因退居西湖乘遊舫泛淸波深樽雅弦左子右孫與交親笑歌於歲時之閒浩如也朝廷命長子楷通守錢塘以就養又六年而終於私第時寶元二年也年七十七天子聞而悼之進一子官遂葬於錢塘楷登服勤詞學科所至政能類其父次子湘桂淮以學識俊異孝謹稱初則守陳州而範仲淹爲倅則以國士遇之故其卒也仲淹實銘其墓【以範仲淹所撰墓志修】

陸滋字符象世家杭曾祖超以功爲錢氏衢州刺史滋通毛鄭二詩易春秋旣冠以文辭試鄕舉一鬻而售以母病不行後三年復在選察母而有難別色亦不忍行遂自訣曰夫仕不獨爲時亦爲親苟蹙吾親吾何爲行哉陳堯佐時使兩浙與滋厚手十餘書以遺之曰行矣持此足以遊公卿滋謝不受自是頹然自得顧天地閒無足介吾慮者惟一肆意於書不復言進取凡聖經賢史九流百家僻異之說無不讀或引以答客問必章解句析卒不差一字問者退輒服謂終年讀書不如與陸先生一日語尢嗜風雅日哦木石閒有以家事關者麾使去曰毋混我皇佑四年詔錄先朝遺士搢紳逢掖合百餘以狀白府請用滋應詔府上之朝得杭州文學以嘉佑六年卒滋好古篤信且性寬厚嘗治居材已具其鄰有以侵我地紿之者滋笑與語吾以券白汝妄耶卽爲之縮材裏俗襲吳越僞禮甚者僭惡不可聽滋爲援典制家矯而戶正之此敝遂革自就學至垂沒未嘗去書所著詩賦文論書志合二十卷【以彊祠部文集修】

孫長者失其名世家富春之臨江鄕性寬厚言忱行篤信於其鄕鄰里有訟不之官皆云當見孫長者至則爲陳事理白其所以枉直之狀人人服而去以是縣令之廳經歲不識臨江人面母病躬視藥物目不交睫及母死而身已病將葬其母竟死臨終語諸子吾生不能送母於穴死斂吾以衰絰庶盡吾孝於土中時皇佑閒也有子登第名式【以彊祠部文集修】

唐拱其先自晉昌徙余杭有唐山令者曰熊生希顏唐天復中以明經爲建威推官希顏生仁恭仕吳越仁恭生渭仕本朝爲職方郎中渭生拱拱以父蔭補太廟齋郎攺三班借職再遷右班殿直爲漳州監押卒後贈太子太師歐陽修表其墓拱孝悌於其家信義於朋友廉遜於鄕裏居官則名公巨人皆以爲材有子曰介字子方皇佑中以言事切直貶春州別駕已而仁宗感悟貶未至而復用於是介以直聞天下神宗朝參知政事數與王安石爭論憤悶而卒謚質肅神宗擢其子淑問爲禦史亦甚有直聲【以歐陽修所撰唐府君墓表劉摯所撰質肅公神道碑及東都事略修按拱之父𨿽自余杭徙江陵而墓表定爲錢塘人今從之】

楊大雅字子正本唐靖恭坊虞卿之後虞卿孫承休唐天佑初爲吳越策禮副使攜其子巖與俱會楊行密亂江淮路阻不克歸因家錢塘巖仕吳越位至丞相生郾爲尙書職方員外郎大雅郾之孫也十歲作雪賦長日誦書數萬言端拱二年乙科登第咸平三年交趾獻犀大雅獻犀賦召試學士院明年上書自薦獻所爲文二十餘萬言乃直集賢院久歷外官直集賢院二十七年不遷或笑其違世自守大雅曰吾不學乎世而學乎聖人由是至此吾之所有不敢以薦於人而嘗自獻乎天子矣今孰附以進耶其信道篤不可屈如此天聖四年以久次遷集賢殿修撰與陳從易並命知制誥二人皆以好古文行知名居二歲拜右諫議大夫集賢院學士出知亳州卒所著有大隱集五十卷職林二十卷兩漢博聞十二卷大雅初名侃避眞宗藩邸諱攺今名幼孤能自立勤苦爲文章躬履儉約不妄進取人知其爲有徳君子老以文顯於朝廷贈其父蠙爲禮部尙書子洎浚泳漸沆沨歐陽修有代楊洎推官上呂相公書修再娶卽大雅之女云【以東都事略本傳六一文集揚府君墓志潁濱文集六一神道碑修】

唐肅字叔元錢塘人七歲以能誦五經知名與孫何丁謂曹商遊世謂之孫丁曹唐肅爲人淸直廉儉恬於榮進咸平初登進士第爲秦州司理有人夜宿逆旅而同宿者殺人亡去旦起視之血污其衣爲吏所執不能明遂自誣服肅爲白其冤而知州事馬知節趣具獄肅固執不可後數日果得眞殺人者就辟本州島觀察推官遷著作郎知洪州艤舟南康人問其故曰職曰以四月爲限今遽往得無趨利乎踰月乃上任至龍圖閣待制天聖八年卒子詢詔諲諷【以國史本傳修】

唐詢字彥猷天聖中詔許天下獻所爲文章應詔者百餘人有司第其善者詢等數人而已召試賜進士及第爲禦史奏罷制科不行除尙書工部員外郎直史館知湖州轉運江西徙福建入爲三司戶部判官判磨勘司出爲江東轉運使擢起居注知制誥出知蘇杭靑三州除翰林侍讀學士英宗卽位召爲三班院判太常院兼禮儀事治平元年卒贈禮部侍郎有文集二十卷詢好硯有硯錄五卷子字林夫熙寧初爲諫官【以國史本傳長編修】

盛京上世本宋之虞城人唐末徙余杭曾祖嘗仕錢氏爲本縣令父豫興國初隨俶入朝終度支郎中京登進士第康定初爲諫議大夫出守江寧以老乞便郡詔移海州天資仁厚不忍以法繩下而吏民化服亦不忍欺以事去久而閭巷猶愛思之終於工部侍郎後十年子遵甫嘗以光祿寺丞通判海州歲旱發公私藏粟以廩民全活甚眾又設方略捕姦盜發輒得又四十餘年遵甫之子仲孫以朝奉大夫守海州期年州稱治邦人有盛史君家兒世世循吏之稱【以夷白堂海州太守題名碑記修】

盛度字公量京之弟也少時父豫嘗令賦秋夜詩句有蛩字而偶不省夢人以金書蛩字於牌示之旣寤以告父撫其首曰異日必以文學大吾門端拱初登進士第奉使陜西參質漢唐故地繪爲西域圖以獻累擢知制誥嘗奏事便殿眞宗問所上西域圖內出絹命工別繪度因言前已圖漢所置酒泉張掖武威金城等郡比復究尋其東南自秦築長城西起臨洮東至遼碣延袤萬里有郡有軍有守捉襟帶相屬烽火相望其形勢備禦亦至矣唐始置節度使後又以宰相兼領用非其人有山河之險而不能固乃復繪其山川道路區聚壁壘爲河西隴右圖以獻上稱其博爲翰林學士史館修撰出知光州天聖初起知瑞州徙虔州又知徐蘇揚三州初度上言請復賢良方正科又請建四科取士言經術之士典刑備舉則政教流行請設博通墳典達於教化科堯試臣以事不直以言語筆札求之審官期於適用請設材識兼茂明於體用科戎警未除調邊勞戍必資良帥請設軍謀宏遠堪任將帥科獄巿之繁民命所系請設�曉法律能按章覆科後亦取其材識兼茂明於體用科與賢良方正能直言極諫科並行復爲翰林學士史館修撰兼龍圖閣學士明道中授承旨兼端明殿學士翰林侍讀學士景佑二年拜參知政事四年知樞密院事拜武寧節度使罷爲尙書右丞知揚州蔡州應天府以太子少傅致仕卒贈太子少保謚文肅度好學讀書未嘗釋手眞宗嘗命與李宗諤楊億王曾利瓦伊舒雅任隨石中立同編通典文苑英華所著有愚谷集中書制集銀臺集翰林制集子山甫申甫崇甫【以東都事略南丰隆平集乾道志修】

郎簡字叔廉臨安人幼貧借書錄誦中進士第知福淸縣邑人爲立生祠調隨州推官引對眞宗謂呂夷簡曰歷官寡過無一人薦之是必恬於進者擢著作佐郎累典郡有聲以尙書工部侍郎致仕祀明堂遷刑部以嘉佑元年卒年八十九贈吏部侍郎簡性和易喜賓客卽錢塘城北治園廬自號武林居士導引服餌晚歲顏如丹尢好醫術人有疾多自處方以療之集驗方數千首行於世幼從四明朱﹝由頁﹞長學文於沈天錫旣仕均俸資之後二人亡訪其子孫爲主昏嫁平居宴語惟以宣上徳救民患爲意孫沔守杭牓其裏門曰仁壽坊後二百年有遠孫伋偉同登紹定五年第【以國史本傳洪平齋集郎迪功墓志修】咸淳臨安志卷之六十六

志﹝五十一﹞人物七

列傳﹝五﹞

國朝

謝濤字濟之其先陳郡人唐末徙吳越累世葬富陽號謝墓因爲家父崇禮泰寧軍書記濤以文學稱登淳化三年第爲梓州榷鹽院判官李順反成都濤畫計守禦以功遷觀察推官權知華陽縣亂後田廬荒廢詔有能占田而倍入租者與之於是腴田率爲豪右所占民無所歸濤收詔書悉以田歸主攺著佐知興國軍眞宗考吏籍內出朝士有治迹者二十四人名付中書門下省濤在選中召對長春殿賜五品服契丹入寇議親徵以濤知曹州賦稅移輸雎陽助兵食是歲霖潦民苦轉送濤請以他漕運過雎陽者餉軍畱曹賦繇廣濟河以饋京師詔從之使益利兩路回舉所部三十餘人宰相疑其多濤乃陳諸吏治狀願連坐奉使舉官連坐自濤始後官至太子賓客卒範仲淹稱濤淸淨而文出入朝廷三十年語默仁義進止於靑雲之衢徐徐如也歐陽修銘其徳納諸富陽之原子絳【以國史謝絳傳歐陽修所撰謝絳墓志範仲淹所撰謝賓客讀史詩序謝氏家譜乾道志修】

謝絳字希深以父任試祕書省校書郎舉進士甲科授奉禮郎知汝陰縣善議論喜談時事嘗論四民失業累數千言楊億薦其文召試擢祕閣校理判登聞鼓院吏部南曹天聖中天下水旱蝗起河決滑州上疏引洪範京房易傳政令逆時水壞國邑傷稼穡誅罰絕理大水殺人欲徳不用厥災荒上下皆蔽其咎旱與修眞宗國史遷祠部員外郎直集賢院以父濤官西京且老請通判河南府移書丞相言歲凶嵩山宮宜勿治絳𨿽在外猶數論事上書言妖人方術士不宜出入禁中權開封府推官言蝗亙野入郛宜用京房息災異之術考功課吏除煩苛損聚斂勿起大獄勿用躁人郭后廢引申後褒姒事以諷徙度支判官言用物滋侈賜予過制禁中須索去年計緡錢四十五萬今春至四月已二十萬宜遞考歲用裁節初詔罷織密花透背禁人服用旣而內人賜衣復取於有司又後苑作玳瑁器索龜筒龜筒禁物民閒不得有而索之不已絳皆論罷之又請罷內降詔令皆由中書樞密然後行知制誥判流內銓舊擬官圭田不均絳核其實以多寡爲差知鄧州修復召信臣六堰壅水漑田未就而卒絳以文學知名信絜醞藉平居晏然臨事果敢節操凜然所至大興學捨嘗請諸郡立學好施宗族喜賓客卒之日家無餘貲子景初景溫景平【以國史本傳東都事略歐陽修所撰墓志修】

謝景初字師厚慶曆六年甲科及第直講梅堯臣作詩美之以大理評事知越州余姚縣始作海塘防水患民賴以安業王安石嘗記其事累遷益州路提點刑獄以屯田郎致仕性倜儻勁峭博學能文尢長於詩子婿黃庭堅以詩名家庭堅自謂本從謝公得句法【以乾道志修】

謝景溫字師直方總角時錢惟演見之曰此兒舉措不凡若非龍駒應是鳳雛後必上鄰伊周旁﹝口十﹞房﹝下佚﹞親族汝曹何咎耶惟汝欲其尙義寬厚多此類師事林逋逋篇翰爲當時二絕杲卿盡得其妙天禧末年錢塘有巨石浮於江太守異之以問逋曰此何祥也逋以問杲卿乃按樵子五行志以應曰其當萬乘之身乎未幾眞宗上仙於是人服杲卿多聞而始知樵子之志爲奇書杲卿早以經術自任晚傳其學於二子昌言昌齡同年取進士第昌言祕書丞昌齡屯田員外郎皆以學行政術知名【以彊祠部文集修】

徐復字希顏一字復之康定中元昊叛詔求有文武材可用者宋綬林瑀皆薦復召見於崇政殿仁宗問以天時人事復舉京房易卦推所配年月日謂時當小過剛失位而不中宜在彊君徳問西方用兵如何復對太乙守中宮兵宜內不宜外帝善其言復又獻所爲邊防策太一主客立成歷洪範論上曰卿所獻書當爲卿畱中欲官之復固辭乃官其子晞【一作發】畱復登聞鼓院與林瑀同修周易會元紀歲餘東歸仁宗髙其行禮以束帛賜號衝晦處士復本莆田人【一作建州】久遊吳因家杭州州將至必先加禮然復未嘗肯至公門範仲淹守杭數就復訪問甚禮重之仲淹嘗言西兵旣起復預言罷兵歲月又鬥牛閒嘗有星變復言吳當大疫死者數十萬人後皆如其言復嘗舉進士不中退而學易通流衍卦气之法遂不復進取博學無所不讀凡天文地理遁甲占射諸家之說讀之必得其宜因聽其鄕人林鴻範說詩之所以用於樂者忽若有得遂舉器求樂之本而曉然知律呂微妙動作之制時胡爰作鐘磬大變古法復笑曰聖人寓器於聲今不先求其聲而更其器是可用耶復平居以周易太元授學者或勸其著書復曰古聖賢書已具顧學者不能求吾復何以徼名後世哉晚取其所爲文章盡焚之後其家有書十餘篇皆出於門人故舊之家復卒時年幾八十故人王稷居睦州欲往省之復報曰來以五六月之交尙及見子稷未及往至期復果已卒子晞年五十餘亦致仕官至國子博士復贈虞部員外郎復沒後十餘年沈文通守杭牓其居曰髙士坊曾鞏過髙士坊有詩云一畝蕭然絕世喧抗懷那肯就籠樊功名晚更爲餘事菑異初嘗出至言郡合已空徐孺榻里人猶識鄭公門斯文未喪如繇我後代當知李仲元其爲名公推重如此【以東都事略本傳實錄附傳南丰集修】

兪舉善錢塘人累世同居號義門明道二年旌表門閭【以乾道志修】

楊蟠字公濟杭州人登慶曆六年第嘗作錢塘百詠詩起湖堂至西水亭各爲一絕歐陽修讀楊蟠章安集有詩云蘇梅久作黃泉客我亦今爲白髮翁臥讀楊蟠一千首乞渠秋月與春風王安石有與蟠書云讀足下之文但知畏之願造請所聞蘇軾守杭蟠丞郡與軾倡酬平生爲詩數千篇最後知壽州提點荊廣鑄錢卒【以東都事略文藝傳六一文集荊公文集施司諫東坡詩注錢塘傅牧西湖事實敍乾道志修】

沈文通名犯髙宗廟諱嫌名文通其字也錢塘人祖同以進士起家父扶皆顯官文通以祖蔭補齋郎皇佑元年舉進士第一以旣仕降第二遂爲故事除大理評事通判江寧府遷著作佐郎奏本治論十卷仁宗語大臣曰近率以詩賦獻而沈某本治論可用也召試除太常丞集賢校理權三司度支判官時以科名入館者每不次用惟文通在三司四年始除修起居注人以此稱其賢除右正言知制誥糾察在京刑獄出知越州始作學以館諸生徙知杭州遷吏部郎中英宗召見勞問知開封府遷右諫議大夫翰林學士羣牧使兼權吏部流內銓丁母翟氏憂葬母於杭廬墓側以卒文通少爽邁讀書一閱輒釋通達世務治杭鋤治姦蠹崇獎賢知後領開封人曰此杭州沈公也每晨視事日中則庭無畱人與賓客飲笑終日京師怗然每問其佐曰幸告我以過無嫌𨿽言有不當亦降色安辭以受政號嚴明時有縱捨於良善貧弱撫卹尢至爲文章得紙筆立成而知者少及爲制誥遂以文章稱天下有西溪集十卷子隆嗣賢嗣【以王安石所撰墓志王安國所撰行狀東都事略本傳陳直齋書錄解題修】

沈遼字睿達文通之弟也長於歌詩尢工翰墨王安石曾布皆學其筆法安石得其淸勁布得其眞楷遼登第後遊京師偶爲人書﹝上君下衣﹞帶內侍買入禁中神宗初嗣位厲精求治一見不悅會遣使察訪兩浙就以諭之時遼爲吳縣令遂遭劾安石救之不能釋乃坐削籍後卜居池陽有集號雲巢編行於世【以王明淸揮麈錄陳直齋書錄解題修】

陸詵字介夫余杭人進士起家召試學士院爲集賢校理陜西鑄法壞以詵爲提點刑獄視其利害詵上鼓鑄便宜詔悉行之累任荊湖南北陜西轉運使知桂州條上戍邊八事皆施行自智髙之亂交址侵疆詵案邊更張號令交址大恐因遣使入貢辭禮加恭及張田代詵英宗詔毋得攺陸詵法召爲天章閣待制知諫院除知延州英宗曰鄜延最當虜要今將何先對曰未審陛下欲安靜耶將威之也上曰大抵邊陲當安靜諒祚聲言復攻大順城詵謂不稍折誚則國威不立乃請止畱時服使者及歲賜諒祚大阻始謝罪供貢職攺龍圖閣直學士知成都府靑苗法出詵言蜀陜刀耕火種民食常不足至種芋充饑脫歲儉不能償官適陷之死地願罷四路使者並言差役水利事皆不當攺詔省三路之使止置成都路提舉官一員熙寧三年卒蘇軾挽之以詩謂挺然直節庇峨岷謀道從來不計身屬纊家無十金產過車巷哭六州民詵所歷桂延秦鳳晉眞定成都凡六州子師淵師閔師雄師軻【以國史本傳及施司諫注坡詩修】

關魯大中祥符五年以進士起家盡力於官歷守池臺兩州爲尙書郎年八十歸老錢塘陳襄爲作鴻飛之詩謂其能以禮致仕而老成之徳不衰可養於朝天子不用古禮畱之爲惜以皇佑四年卒八子景棻景元景仁希聲杞景山景宣景良皆學行修立以進士同升者三人景棻希聲杞是也其後相繼第進士者又三人景仁其一也餘二人非舊名不可考景元以父任能其官景仁字彥長性多能鐘律曆數艸隸圖畫無所不學尢長於詩以承議郎謝事四子澥淳演注皆舉進士【以古靈文集南丰集福昌縣君傅氏夫人周氏墓志曲阜集承議關君墓志修】

關沼字聖淵亦杭之名士登元佑三年進士第隱士孔夷嘗有贈聖淵學士詩云吳越聲飛二十年緇衣空復嘆遺編紫芝眉宇風塵外太白文章錦繡前可是石渠方載筆未應水國要歸田他時雪裏相逢處能記騎驢孟浩然夷字方平號滍臯先生劉攽韓維之畏友其稱沼如此則沼之才望可知【以滍臯先生詩及曾慥百家詩選小序修】

沈括字存中父周錢塘人與文通之祖同爲伯仲起家進士爲吏有名稱仕至太常少卿兄扶爲國子博士有吏材括博覽古今於書無所不通舉進士爲楊州司理編校昭文館書籍熙寧閒除太子中允後知制誥權三司使遷翰林學士神宗嘗欲籍民車備虜括言古人所謂輕車者兵車也今民閒輜車重大椎朴俗謂之太平車恐兵閒不可用神宗遂罷籍民車括後以永樂事貶居京口號夢溪翁自敍甚詳括以文學著嘗上熙寧奉元歷編修天下郡國圖著述頗多有春秋機括筆談長興集行於世括於文通爲叔而年少於文通嘗稱爲括叔並遼世所謂三沈者也【以南丰集壽昌夫人沈氏墓志東都事略本傳王明淸揮塵錄陳直齋書錄解題修】

吳天秩字平甫世爲杭人幼聰悟勤苦博通彊記無不該治學者多從焉然資恬退不嗜榮利未嘗曳裾公卿之門三預鄕薦惟一試禮部又出於親朋之所彊後遂絕意進取杜門著書捽茹自適者幾二十年熙寧七年其兄少卿欲奪其志以郊恩密薦而不之告補太廟齋郎久之不赴調兄入朝迫之偕行授將仕郎南安軍大庾尉又辭疾不往兄復以義趣之懼類於陵之哇乃再調饒州浮梁尉到官逾年而歿賢士大夫皆嘆惜之元丰三年葬龍井塋有文集五十卷【以韋驤所撰墓志修】

彊至字幾聖杭州吳山里人少有志節力學問吳俗喜嬉遊請謁至一切謝絕讀書屬文忘晝夜寒暑鄕試爲舉首其賦傳四方慶曆六年登進士第遂悉破舊轍學古文尢積思於詩居官聽獄訟不視勢髙下輕重窮究辧析平反甚眾居喪毀瘠過制其治終事一出己力不資於人最受知於韓琦琦罷政事鎭京兆徙鎭相魏常引至自助琦爲詩合賓客屬和至獨思致逸髮不可追躡琦上奏及他書記皆至屬稿琦乞不散靑苗神宗閱其奏曰此必彊至之文也至有守一日琦行一事不關由簽廳至翌日自言不稱職力辭去琦謂小事故不相關至曰小事尙爾何況大事遜謝數日乃肯畱琦數薦充館閣未及用而卒官至祠部員外郎累贈金紫光祿大夫有文集二十卷曾鞏爲之序謂其文簡古不少貶以徇俗鞏弟肇其婿也嘗祭以文謂以文起家以行忱身崛起進士厥聲四馳歷試吏職民懷去思世以爲實錄子浚明淵明陟明皆登進士第淵明字隱季仕最顯贈資政殿學士【以實錄南丰集彊幾聖文集序曲阜集彊祠部行狀祭文及乾道志淳佑志修】

王復蘇軾云處士王復家錢塘爲人多伎能而醫尢精期於活人不志於利築室候潮門外治園圃作亭榭以與賢士大夫遊惟恐不及然終無所求人徙知其接花藝果之勤而不知其所種者徳也乃以種徳名其亭而遺以詩云小圃傍城郭閉門芝朮香名隨巿人隱徳與佳木長元化善養性倉公多禁方所活不可數相逢隨相忘但喜賓客來置酒花滿堂我欲東南去再觀雙檜蒼山茶想出屋湖橘應過墻木老徳亦熟吾言豈荒唐【以東坡詩集修】

韋驤字子駿錢塘人生而警敏年十有七以文謁王安石見其借箸賦大奇之曰吾行江南入吳越見文士惟子與董顧行耳由是籍甚每一賦成學者傳誦皇佑五年登述士第累遷至屯田員外郎官制行攺朝奉郎主少府監簿元丰中遣使髙麗選書狀官宰執以驤名開召試箋啟驤辭不就元佑初詔近臣舉可任諸路使者韓維李常楊汲等皆薦驤擢利路運判移福建路年饑咸議請賑貸驤曰閩去京師往返數千里今民朝不及夕若上書待報是冠冕從容以救焚溺也乃檄州縣發廩而請違法之罪於朝全活甚眾閩盜阻險爲數州患官軍屢到吏畏怯爭言盜勢猛熾請招納驤曰閩盜狃於姑息曩者彭孫廖恩皆緣此列官於朝故姦民以怙山谷巿凶慝爲得計若遵前軌是爲民稔惡因處畫斬捕方略咸就法部內肅然召爲主客郎中久之出爲夔路憲知明州乞閒提舉洞霄宮子壽隆以崇寧四年守衢迎驤就養卒焉年七十三驤秀眉冰骨樂易靜退孝友廉平文章藻麗一時推先後復以政事彰聞率徳勵行有宿儒循吏之風將沒猶料理平生文稿示子孫曰吾志在此有文集二十卷賦二十卷壽隆至建炎初爲給事中次壽朋壽松壽卿壽成壽佐【以陳師錫所撰墓志李心傳系年錄修】

周邠字開祖錢塘人嘉佑八年登進士第熙寧閒蘇軾倅杭多與﹝酉壽﹞唱所謂周長官者是也軾後自密州攺除河中府過濰州邠時爲樂淸令以鴈蕩圖寄軾有詩軾和韻有西湖三載與君同之句後軾知湖州以詩得罪邠亦坐贖金元佑初邠知管城縣乞復管城爲鄭州有興廢補敗之力由是通判壽春府見蘇轍所行告詞後知吉州官至朝請大夫上輕車都尉其丘墓在南蕩山邠系元符末上書人至崇寧初第爲上書邪等政和元年又爲僧懷顯序錢塘勝迹記蓋歷五朝云侄邦彥【以九朝通略東坡年譜及乾道志修】

周邦彥字美成少涉獵書史遊太學有俊聲元丰中獻汴都賦七千言多古文奇字神宗嗟異命左丞李淸臣讀於邇英閣多以偏傍言之不盡悉也由諸生擢太學正其後畱落不偶紹聖中除祕書省正字徽宗卽位爲校書郎累遷衛尉卿出知隆徳府徙明州以祕書監召賜對崇政殿上問汴都賦其辭云何對以歲月久不能省憶用表進入帝覽表稱善除徽猷閣待制提舉大晟府知眞定府攺順昌府提舉洞霄宮卒年六十六邦彥能文章妙解音律名其堂曰顧曲樂府盛行於世人謂之落魄不羈其提舉大晟亦由此然其文識者謂有工力深到處聲鏡烏幾之銘有鄭圃漆園之風禱神之文仿送窮乞巧之作不但詞調而已自號淸眞居士有集二十四卷【以東都事略本傳王明淸揮塵錄樓鑰淸眞集序陳直齋書錄解題修】

周邦式字南伯著名錢塘少好學中元丰二年進士第主楚州寶應簿調祥符尉知封丘縣通判磁州鄆州提舉秦鳳等路常平王厚以節度使鎭臨洮其弟孚通判秦州主饋運司挾厚勢一切委吏嬉宕自如役夫潰去朝廷命邦式體量劾奏不少屈孚竟以罪去提舉江東常平爲淮南運判徙梓州路入對畱爲尙書度支郎中邦式夷澹不樂中都官復出提點淮西刑獄徙兩浙又徙江東京師方大營土木命京殿材邦式奏言非地所產遂已有施炳者以累舉得州文學從其子官金陵與羣僚會飲沾醉妄斥宮禁事爲仇家所告邦式被命治詔獄炳自分必死比獄成才坐遠徙不旁及一人代歸得知宿州滑州皆不赴提舉南京鴻慶宮歲滿復自請凡十二年乃起知處州辭不行積官中大夫卒年七十五子芑蔚茂芑知名【以實錄附傳修】

虞奕字純臣錢塘人元丰八年舉進士第崇寧中提舉河北西路常平洺相饑徙東路入對徽宗問行期對曰臣退卽行流民不以時復則來歲耕桑廢矣上悅西部盜起徙提刑自詭討賊悉降之入爲開封府少尹故時大理開封治獄得請實蔽罪其後悉任情棄法奕言廷尉持天下平京師諸夏本法且不行何以示萬國請自今非情法實不相當毋得輒請從之累遷戶部侍郎內侍總領左藏予奪顓己視戶部如僚屬奕白宰相曰計臣不才當去之而易能者不可使他人侵其官卽自劾不稱職詔爲罷內侍卒贈龍圖閣學士【以國史及乾道志淳佑志修】

吳師仁錢塘人陳襄爲郡守嘗薦於朝曰選請到本州島進士吳師仁在學充教授本人履行淳正器識髙遠嘗肄業太學名聞搢紳應舉不第退歸田裏甘貧守道專治忱明義理之學而不爲異端之說伏望聖慈令充本州島州學教授襄之稱師仁如此其賢可知【以古靈文集薦札修】

吳師禮字安中師仁之弟熙寧閒中上捨選元丰五年賜進士第元符初除祕書省正字以預餞鄒浩免建中靖國初任開封府推官擢右司諫攺右司員外郎師禮工翰墨徽宗嘗訪以字學對曰陛下禦極之初當志其大者臣不敢以末伎對聞者獎其知體以直祕閣知宿州卒初師禮未冠遊太學時兄師仁爲正守春秋學他學官惡之條其疑問諸生師禮悉以兄語對學官怒鳴鼓坐堂上眾質之師禮引據三傳意气自如江公望時在傍心竊喜後相遇於泌陽公望謂曰得志當如保曰當爲人作丰年耳由此定交及詔師禮按治蔡邸事時公望爲左司諫徽宗問公望以師禮之爲人公望以賢對故擢右司諫云子說字傅朋亦有書名【以九朝通略乾道志淳佑志修】

崔貢字廷碩仁和人端重有學識履行飭備黨裏咸敬事之大觀中詔天下郡縣保任士有孝弟睦﹝女﹞任卹中和八行者貢入太學司成考驗以聞釋褐命官政和五年郡太守董正封舉應詔以禮延致於學授密州文學卒鄕人尊之曰八行先生後仁和縣學立三賢祠實與褚文公許荊州並祀焉【以乾道志淳佑志修】

李﹝革兆﹞字彥淵富春人崇寧二年登進士第中大觀三年宏詞科時試新建書學記以國朝會要所檢閱攺官刊正謚法進秩宣和初提舉廣東巿舶居官守廉直自嘆理財非長然舶場珍貨一毫不取未幾舶商輻湊召回盜邀之及胠篋隨行書帙而已盜亦斂衽退避時兵戈擾攘﹝革兆﹞輿親歸裏奉祠其後提舶與﹝革兆﹞殊轍紹興閒舶商遂以﹝革兆﹞向來淸節聞於朝除比部郎序遷吏部誥詞有曰﹝革兆﹞也淸秦檜欲以子與﹝革兆﹞女爲婚﹝革兆﹞卻之遷將作監檜屢遣子就學﹝革兆﹞曰吾爲天子卿監豈爲宰相教子遂﹝句去口攺亡﹞外持憲閩部易江東旣忤權臣累奉祠不復榮望卒年七十七﹝革兆﹞淡泊寡欲廉直之節載在國史晚年謂貪與癡已絕獨嗔未盡去因牓小室曰去嗔有去嗔居士集【以李大監行實大宋登科紀宏詞總類淳佑志修】

滕茂實字秀穎臨安人父中以承議郎知解州茂實登政和八年進士第靖康元年以工部員外郎假工部侍郎副路允迪出使金時茂實兄祹通判代州已先陷金粘罕素重茂實乃遷之代州又自京師取其弟華實同居以慰其意茂實聞淵聖皇帝將至乃自作哀詞及篆宋工部侍郎滕茂實墓九字裹以奉使黃旛以授其友人朔寧府明士曹董詵屬以後事翌日淵聖及郊茂實具冠幘號哭迎拜粘罕逼令胡服茂實力拒不從士民見者皆爲泣下自是拘畱以憂憤卒時建炎二年八月也三年董詵自拔歸張浚以爲陜西轉運判官詵乃錄其哀詞使其同歸者羅鉞來獻其詞曰滕茂實奉使無狀不復返父母之邦得全臣節以死幸以所仗節旛裹其屍有篆字九葬於臺寺下不必封植萬一從請知死窮徼則爲乞骸骨歸悉如前禱自作哀詞幾於不達方之淵明則不可亦庶幾少遊之遺風也齏鹽老書生謬列王都官索米了無補從事敢辭難殊鄰敗盟好仗節來楡關城守久不下川途望漫漫儉輩果不惜一往何當還牧羊困蘇武假道拘張騫流離念窘束坐閱四序遷同來悉言歸我獨畱塞垣呼天曾不聞痛甚傷肺肝相逢有兄弟悼嘆安得歡金人自南歸得志鞍馬閒波瀾捲大廈一木乃求安世事寧有此聊發我所存爵祿非所慕金珠敢懷貪縱或違我心渠不汗我顏昔燕破齊土羣臣望風奔王蠋獨守節燕人有甘言經首自絕脰感槪今昔聞未嘗食齊祿徙以世爲民況我祿數世一死何足論遠或死江梅近或死朝昏殮我不須衣裹屍有黃旛題作宋臣墓篆字當深刊我妻尙少艾兒女當童顏四海無置錐飄流倍悲酸誰當給衣食使不厄饑寒歲時一酹我猶足尉我魂我魂自悠悠異鄕寄沈冤他時風雨夜艸木號空山至是淩亦以其事上於朝詔宣付史館特褒錄之紹興二年二月贈龍圖閣直學士官其家三人後謚忠節【以實錄附傳國史忠義傳系年錄修】

史徽字洵美【一字東美】鹽官人勤苦力學登崇寧五年進士第累遷太常博士時饗太廟以宦者押祭徽建議罷之進戶部郎官出爲京西運判徽宗下詔罪己罷西城所徽悉焚其租籍進右司郎中以疾致仕髙宗卽位復起爲司農少卿建炎三年與黃鍔扈駕至江口俱遇害後特贈左太中大夫右文殿修撰子龜年均年岑年龜年岑年皆至員郎均年與龜年之子驌亦皆入仕【以實錄附傳及海昌圖經修】

沈晦字符用翰林學士文通之孫博覽彊記善綴文宣和元年第一人及第時將赴京師過天長夢身騎大鵬摶風而上因作大鵬賦以紀其事及廷試策問象數人艱於對惟晦該通贍洽天子覽而異之遂擢居首選焉未幾以著作佐郎隨肅王使金頗歷艱苦後除給事中命隨寢歷守數郡進徽猷閣直學士卒晦膽气過人而脫略法度𨿽累致人言其當官而行才具亦不可掩云【以實錄附傳系年錄分定錄修】咸淳臨安志卷之六十七

志﹝五十二﹞

人物八

列傳﹝六﹞

國朝

張九成字子韶鹽官人性穎悟八歲默誦六經十四鄕貢辟雍遊京師從楊時學權貴托人致幣曰從吾遊當薦之館閣九成笑曰王良尙羞與嬖奚乘吾可爲貴遊客耶紹興二年將策士詔考官直言者置髙等九成對策謂禍亂之作天所以開聖人上及兩宮忠憤激烈下及閹寺無所顧避髙宗感動擢置第一楊時遺九成書曰廷對自中興以來未之有非剛大之气不爲得喪回屈不能爲簽判鎭東軍究心視事吏不能欺嘗大書屋壁曰此身苟一日之閒百姓罹無涯之苦民冒鹺禁提刑張宗臣觀望左相逮捕數十人九成力爭不從投劾而歸趙鼎薦之召入著庭時樊光遠首南宮汪應辰魁大對上語九成曰殿省舉首皆卿門人對曰臣不敢以利祿之說誘其徒惟知講明經術庶盡忠孝除浙東提刑力辭陳公輔劾其矯飾詔與小郡又辭乃與祠未幾召除宗正少卿遷禮部侍郎尋兼侍講進讀春秋因論日食曰日食之變本於惡气惡气之萌本於惡念上觸於天則日月薄蝕五星失序下觸於地則菑及五穀怪妖疊見中觸於人則爲兵爲火札瘥並至願陛下正心術以格天上聳然曰當爲卿戒之上問易牛微事耳孟子謂是心足以王朕竊疑之九成曰不忍一牛仁心著見王道之端倪推此心以往則華夏蠻貊根荄鱗介皆在陛下仁政豈非王道乎上謂近臣曰朕於九成所得甚多兼權刑部侍郎先是刑部斷死囚不以請自九成蒞職情輕免死者甚眾一日法寺以大辟成案上九成閱始末得其情因請覆實囚果誣服者理官抵罪朝論欲以平反爲賞九成曰致人以罰而已幸賞豈士大夫所爲固辭上問和議九成曰敵情多詐不可不察檜甚惡之九成以趙鼎黨求去上命除待制出守未幾謫守邵州何鑄言其附趙鼎落職丁父憂服除詹大方論其謗訕謫居南安軍凡十四年談經自樂因自號橫浦居士檜死以祕撰起知溫州去倍輸罷柑宴蠲喪葬沽酒民至感泣以目疾丐祠紹興己卯卒上嗟悼復敷文閣待制官其子若弟四人學者稱爲無垢先生有尙書中庸大學孝經語孟說無垢語錄行於世理宗以九成有明道之功特贈太師追封崇國公謚文忠【以國史本傳中興系年錄中興編年綱目紹興正論小傳無垢語錄淳佑志修】

淩景夏字季文余杭人紹興二年對策第二呂頤浩稱其詞勝張九成任紹興府觀察推官帥綦崇禮薦於上六年擢祕書省正字八年遷著作佐郎九年景夏與館職胡珵朱松張廣常明範如圭等六人其奏封事言和議非便秦檜憾之十年除工部員外郎檜罷兵斥景夏知外郡及閒居凡十餘年二十五年檜死二十六年除軍器監尋除起居舍人兼權給事中景夏言紹興二十一年詔臨安府見推排等第依在京例與免今有司乃以和買役錢難以減放止與西北流寓人蠲除土著人戶反成偏重夫土著流寓皆陛下赤子徳澤之施實先京師契勘兩縣在城營運浮財物力所輸和買絹數止二千六百餘疋望依已降指揮並與蠲免庶使徳澤無偏詔令有信戶部看詳如其請遷中書舍人未幾直龍圖知撫州二十八年知襄陽府二十九年知鼎州奏免程昌禹所增蔡州官兵衣糧六萬四千餘緡詔減四分之一徙宣州三十年加集英殿修撰三十一年除吏部侍郎景夏言慶曆三年編定勛臣凡二百四家逮建中靖國元年續編一百一十六家許子孫陳乞恩澤臣竊謂崇觀以來至陛下卽位經涉艱難衛社稷捍牧圉者略而未編亦一闕也望檢會崇觀以後勛業著於國史者接續編定以勸忠烈事下吏部後不行十月扈從親徵三十二年奏論吏部七司有法有例法可按籍而視例則散於案牘之中匿於胥吏之手官有去來不能遽知故索例而不獲𨿽有彊明健決之才不復敢議臣愚以爲吏部七司宜制例冊凡經取旨或堂白者每一事已命郎官畫時擬定長貳書之於冊以爲例每半年則上於尙書用印給下如此則前後予決悉在有司之目猾吏無所措巧銓綜漸以平允詔吏部措置申省【以紹興正論小傳戊午讜議中興系年錄中興編年綱目修】

樊光遠字茂實錢塘人少從張九成學紹興五年南省奏名第一八年除祕書正字九年光遠上疏言臣竊觀今日士大夫之論莫不以金人詭詐爲可憂臣獨曰詭詐不足憂而信實深可懼也臣願陛下勿以得地爲喜而常以爲恥勿以甘言爲悅而常以爲憂勿罪忠讜以養敢言之气勿喜迎合以開濫進之門勿盡民力宜愛惜之以固根本勿沮士气宜聳動之以備緩急十年八月秦檜將遂休兵罷爲閬州教授二十六年召爲祕書丞俄特引對光遠言頃年大臣挾權修怨不平其心臺諫之所排擊法寺之所鍛煉告訐之所中傷其閒又有因責降而死者夫嘗與聞朝廷之政親陪甘泉之班矣及子而無一命之祿宜聖心之所深憫望明詔有司凡曾任執政侍從死於責降而子孫未有官者許令自陳與復官職錄其子孫上曰甚善當令看詳檢舉上又曰朕與卿不相見今幾年光遠曰臣得外任逮今十有六年上曰朕所以令卿上殿欲除卿察官光遠頓首辭於是遂除監察禦史二十七年遷工部員外郎尋請補外知興化軍二十八年除福建路提點刑獄二十九年十月徙知嚴州時三衙誘略近郡平民爲軍三十年光遠奏乞禁止今後遇有闕額均下諸州軍招塡詔三衙自今止以見管兵爲額光遠又言本州島歲輸禦鑪炭七萬四千五百斤而不償民閒之直上亟爲罷之【以中興小傳修】

郎曄事同裏張九成嘗編橫浦日新錄𨿽從淳熙十四年特奏得官然甚以儒學知名【以橫浦日新錄海昌圖經修】

郭知運字次張鹽官人幼刻志問學弱冠登紹興進士甲科時相彊與爲姻知運弗樂訖停昏焉仕至荊門守倦求祿仕自號息庵老人卜居雙廟之西嘗題詩於廟云唐祚中不振孽胡恣姦驕君徳弗克終治亂在一朝渠魁睥神器四海俱動搖向來爲厲階其迹已冰消中興功孰盛張許冠百僚堂堂二公烈千古名不凋義膽極華嶽忠肝齊鬥杓平生慕節義卜居祠匪遙丹靑就湮郁古屋風蕭蕭英靈如可問激懦討惛妖知運有文集四十卷名猥稿云【以中興登科小錄海昌圖經修】

施徳操【揚子平附】字彥執鹽官人學有本末主孟子以排釋氏曰絕人倫漫等級棄禮樂仁義不用爲能躐造空無此其勝處槪之以道尙自顚倒後先況又飾荒幻報應誑愚取資則尢爲世蠹因著爲論以曉未悟實有彊立不惑之見楊子平同縣人名犯今上皇帝禦名子平其字也安貧樂道不妄取予謹獨之操闇室猶康莊也二人身塞而譽不宏然里人向慕與張九成等淳熙四年縣令魏伯恂祠九成於學以徳操子平佐號三先生【以刑部侍郎程大昌所撰鹽官縣學三先生祠堂記修】

關注字子東世爲錢塘人登紹興五年進士第嘗教授湖州與胡爰之孫滌裒爰遺書得易解中庸義藏之學官又錄爰言行爲一帙汪藻爲之序稱注之意在於美風俗新人材官至太學博士卒注自號香巖居士有關博士集二十卷【以汪浮溪文集陳直齋書錄解題修】

姚興舊名叔興新城姚村人有勇力善武藝爲統制官隸王權紹興三十一年元顏亮入寇兵至和州尉子橋興以一軍三千人力戰權置酒仙宗山上擁羣刀斧自衛殊不援興興殺敵敷百以援不至而沒朝廷爲之立祠以表其忠寧宗朝復加追贈制曰烈士徇國未嘗計身後之榮人主褒忠蓋將爲天下之勸矧予名將著節先朝玆覽從列之抗章追想壯猷而興慨肆頒顯渥用發幽光故右武大夫建康府破敵軍統制贈襲慶軍節度使姚興可特贈開府儀同三司【以中興編年綱目彭百用治迹統類及新城續圖經修】

楊由義字宜之父奉直建炎初以正將扈蹕寓杭兀朮犯杭奉直禦敵由義將母及妹避地海昌敵卒至母曰汝父必死國難我當死婦節攜女沈運河由義被執累日而逸領漕薦不第館於諸公之門吏部朱松嘗延請以誨其子熹後以父恩補右階監贍軍南庫隆興初盧仲賢使金辱命由義請行以合門祗候密院幹官充奉使金國通問審議官金折之使拜由義誓死不屈全節而歸有旨換通直郎詞曰黑肱之爲子木先冀獲成言之信鄭眾不對單於拜蓋其自誓之堅後官至刑部侍郎轉朝奉大夫卒於鹽官私第朱熹欲銘其墓嘗曰忠義大節夷夏稱嘆會熹卒不果子九鼎字叔鎭以父任入官帥襄漕夔有善政後易利漕帥天漢金劫大散關九鼎疾驅駐河池縣復大散關又復皁郊殺僞元帥元顏阿璘後金忿兵再至九鼎死守淸野原除太府少卿總領蜀賦時都統吳政戰沒麾下兵潰金據漢中搗大安軍九鼎檄張威何進剿敵於三泉匹馬不返會蜀有新帥首招潰卒至雞公嶺復叛帥挾印兵以遁有勸九鼎遁者答曰九鼎有職守不可去賊至遂遇害後宣閫戮叛卒奏九鼎以死守職乞厚加卹典以勸盡忠有旨贈五官至朝議大夫又於所該恩澤外特官其子三人【以海昌圖經所載家紀修】

兪烈字若晦杭之臨安人祖徹與張九成淩景夏齊名貢辟廱弗果行烈少警敏淳熙八年試禮部第一十五年以太學錄轉對論浙西圍田爲運河及民田之害乞精選郎官與漕臣按視開復孝宗曰如此則是受水之地狹當如卿言遣官相視遷太學博士光宗卽位轉對乞酌咸平元佑之制日輪講讀官內直以備訪問又論三省批送文字文移回復爲胥吏請求之資乞操縱伸縮權在朝廷無爲舊例束縛紹熙攺元進國子博士慶元三年爲祕書郎年餘出守嘉興上供及額卽止恐貽後害不肯增緡錢以受最賞六年爲司封郎官論民閒義役官司不得干預乞下敕令所公共詳定尋借戶部尙書差充接送金國弔祭使除起居舍人明年二月護金使元顏充絕江充曰好个大塹烈曰此謂天塹國信往來幸無風耳充曰舟大何恐烈曰江流湍迅舟大不足恃也詞未旣風起濤驚舟爲俯仰金使皇懼尋充報謝使嘉泰四年除祕書監尋除中書舍人論駁不撓永州祁陽縣舊有韓兩府祖墓有鄰近於其墓禁內伐竹十五竿以蓋墓篷法司先引律盜人墓木者杖一百繼以觀望侂冑嫌於太輕輒引持杖竊盜法烈駁奏忤侂冑論去家居五年嘉定初知慶元府鎭以淸靜移知鎭江府時淮民流移充斥多方拯救孩提棄擲募爲鞠養至春民思歸業厚爲津遣郡有大夾岡小夾岡乃漕運路雨餘泥深牽夫失足輒墮數十尺下烈爲甓之始無陷溺歲旱河澀烈命車江不入裏河舟行無畱權吏部侍郎乞浚練湖通漕廣漑兼中書舍人未嘗懲往事少屈勛戚濫恩貂璫伏罰宮掖夤緣干請多格不行尋兼侍讀眞除吏侍進讀通鑑至唐景龍中斜封墨敕因言中宗不用太宗制度不由中書審覆門下審讀人主當以爲戒又讀孝宗聖政至郊祀不買象事拱而言淳熙以前郊祀必用象孝宗超然遠覽以爲大禮初不系此喚回買象使臣可謂達禮之本矣以六年卒宮號盤隱居士有盤隱詩編掖垣制艸奏議北徵等集【以程珌所撰兪侍郎行狀修】

余古錢塘人光宗初罷遺補官近臣罕進言者紹熙二年五月古以布衣上書曰恭惟皇帝陛下春秋鼎盛自卽位以來星見再周當思付托之重朝夕勉惟求治之道乃或不然閒者側聞宴遊無度聲樂不絕晝之不足繼之以夜宮女進獻不時伶人出入無節宦官侵奪權政隨加寵賜或至超遷內中宮殿已歷三朝何陋之有奚用更建樓臺接於云漢月榭風亭不輟作深爲陛下不取也自古宦官敗國備載方冊今上而三省下而百司皆在此曹號令之下蓋自副將而至殿步帥各爲髙價但如其價則有特除此爲害之大者良由公卿持祿保位備員全身如漢之石慶唐之蘇味道滿朝皆小人也陛下果能以漢文帝爲法唐莊宗爲戒卽乞昭示詔旨嚴下約束除太常樂工立定員數凡俳優抵戲皆放而爲民美女麗人自今無獻宴開以時酒進有數宦官不得干預朝政佞幸悉去忠良並進陛下求不垂拱以髙揖羲皇亦不可得也問安視膳之餘宮庭燕閒講讀經史頤神養性享名教不窮之樂固嵩嶽無涯之壽豈不休哉帝覽書震怒始議特旨編管言者救之乃送秀州聽讀【以朝野雜記修】

趙鞏字子固錢塘人登乾道八年進士第嘗奉命使金金主問皇帝淸問下民賦非所作乎嘆服其文學子從遊者甚眾號西林先生慶元禁僞學鞏以祕閣修撰知揚詶入黨籍云【以國史及淳佑志修】

兪灝字商卿世居杭父徙烏程登紹熙四年第仕東淮宣撫丘﹝上宗下山﹞令佐畢再遇救山陽灝料敵必窺采石請回軍石梁河以遏其鋒敵搗虛不入而遁再遇知揚州蕩平胡海多灝計劃再遇欲誅脇從者救活甚眾開禧議開邊政府密引灝言輕脫寡謀之人不可信趙良嗣張覺往轍可鑑歷麾節皆有聲寶慶二年致仕築室九里松買舟西湖會意處竟日忘返以詩詞自適號靑松居士有集【以洪平齋所撰行狀修】

洪咨夔字舜兪於潛人父鉞號谷隱有詩名咨夔風骨頎秀爲文典麗該洽登嘉泰二年進士第繼中教官調饒州教授應博學宏詞科有司奇其文時相惡人以科目自致報罷遂從崔與之帥淮鎭蜀以直諒風議聞知龍州龍產砂汞不取銖兩毀鄧艾祠攺祠武侯理宗卽位除祕書郎遷金部陳朝廷四輕之獘且言濟邸之變非陛下本心時相惡之移考功以李知孝論鐫罷咨夔出蜀時得書數千卷藏蕭寺父子考論諷誦學益閎肆紹定六年冬理宗始親政召爲禮部郎官入對言帝王運英明之略莫先於養英明之气上問今日之務何急咨夔奏當進君子退小人開忱心布公道又問近日事體如何咨夔言進擢收召未免混淆若大受用皇極之道精擇用春秋之法則兩盡矣又問在外人物咨夔言崔與之全徳之老可爲朝廷重眞徳秀魏了翁當聚之本朝翌日禦筆除監察禦史卽上疏言中書積獘四事凡淸議所不與者率論去之端平攺元乞降詔求言又奏聖學之所當講明者六又乞寬民力條具其目皆剔括宿獘懇懇力言北伐議起咨夔奏乞厚東南之根本制西北之枝葉時京閫以金滅函獻其酋守緒骨將告太廟獻俘受馘咨夔奏謂其酋自焚撥寒灰認殘骼孰識其眞惟當告九廟以祖宗徳澤統緒靈長坐閱大讎之滅不可以俘獲爲誇又乞守靖定緩經營一意備守除殿中侍禦史王定自都司除察將搖善類咨夔劾之定左遷咨夔擢中書舍人益振職繳回三畱守兩帥垣之命兼吏部侍郎兼同修國史二年同眞徳秀知貢舉多得博洽端亮之士兼直學士院時故相之黨有予祠者咨夔指其爲蔡卞命遂寢兼侍讀又兼給事中上疏謂比年徇私成習以一公鑠萬私惟陛下爾而好樂營繕親厚近屬保護舊臣未能無系累又乞爲濟邸立後三年除給事中升侍讀仍兼內制時有自詭和韃除刑書者咨夔繳駁之乃出獻緝熙箴上嘆其忠以病丐閒拜翰林學士知制誥兼侍讀兼修國史除端明殿學士領內祠仍史讀六月薨轉四官遺表聞禦筆咨夔鯁亮忠愨有助親政特與執政恩例又贈兩官謚忠文咨夔研窮經史馳騖藝文蔚爲近世詞宗自號平齋有兩漢詔令三十卷﹝上�下手﹞抄一百卷春秋說三卷外內制及賦詩文三十二卷奏議三卷子勛燾熹皆能紹其家學勛字伯魯以鎖廳登淳佑四年進士第少爲崔與之魏了翁所知仕至兵部尙書嘗爲詞臣發明先皇與子之意人稱其有父气骨贈端明殿學士謚文靖【以實錄附傳平齋文集淳佑志及勛謚議修】

趙汝談字履常太宗皇帝八世孫居余杭登淳熙十一年進士甲科周必大見其文異之趙汝愚定大策多與參訂獨廟議請從朱熹捐節鉞與韓侂冑俾居外汝愚不以爲然未幾汝愚去國汝談與弟汝﹝言當﹞昌言侂冑之非於是並罹黨禍斥出國門依祖墓以居者累載因得肆志於學問詞章除太社令侂冑開邊汝談憤形辭色一日登壇讀祝大呼侂冑及陳自彊名自彊甚不堪汝談不爲動以李壁薦召試館職葉適謂二十年館職策無此簡切除正字以言去得祠通判嘉興府攺知無爲軍時金人內變有旨獻料敵備邊二策攺湖北提舉時捄荒全活甚眾又以趙蕃黃幹劉宰應詔士論韙之除溫州攺知西外宗正蒙國貢寶玉稱賀表用卻走馬以糞爲諷時相不悅語同列曰趙西宗天下秀才宜爲文字官惜不少屈除江西提舉理宗卽位賀表力寓勸戒眞徳秀目爲諫書除江西運判以言去家居八年注易詩書三禮語孟荀子莊子通鑑杜詩一字不入修門端平更化以禮部郎召兼學士院權直制詞爾雅深厚盡洗纖弱之習除祕書少監兼權直學士院時議北伐汝談力以毋輕試爲言三京收復獨有憂色進思無邪毋不敬箴除宗正少卿兼權直學士院又兼崇政殿說書時眞徳秀除翰林學士知制誥與汝談並當制號二妙除吏部侍郎升侍講兼直學士院以言去提舉崇禧觀除集英殿修撰知婺州抵郡四月以疾丐祠除權禮部侍郎兼直學士院力辭兼直除侍講又除兼直五辭除給事中權刑部尙書嘉熙元年八月辛丑卒官汝談生幹

淳閒親炙當世大儒初見朱熹訂疑義十數條首質大學旁及羣經熹嗟異稱賞蔡元定願爲忘年交又與呂祖儉柴中行項安世輔廣切瑳故問學沈著仕進恬然在溫陵又與陳孔碩黃幹交好爲密楊長孺時帥閩亦使來問政爲文有西漢風其瑰琦精妙又如瑯玕瑤碧然模仿者輒不逮子崇豫繼卒至孫必海始請謚景定四年謚文懿【以趙汝騰所撰行狀及謚議修】

趙汝﹝言當﹞字蹈中汝談之弟以祖蔭補承務郎韓侂冑逐趙汝愚時汝﹝言當﹞監左藏庫上書乞畱汝愚斬侂冑由是侂冑使其黨再攻汝愚以汝﹝言當﹞兄弟爲言首坐是廢斥者十年後登嘉定元年進士第除太社令累遷司農丞知漳州遷湖北倉攺湖南易江西除憲遷湖南漕除江東憲辭除直祕閣廣東經略又辭仍舊職知溫州以十六年夏卒於郡除直煥章閣致仕初侂冑得權汝﹝言當﹞首明其爲賊屢瀕於死事定反罹猜忌自號懶庵然將旨江湖威聲聳動襄帥趙方嘗力薦倚爲代嘉定兵端再起獲黃摑阿魯答羈於潭州汝﹝言當﹞時將漕欲存金以藩韃厚遇之黃摑吐實曰我國若相蒙古綱好大朝而專備韃可保無虞以二蠟彈獻汝﹝言當﹞未能白其策而死於溫黃摑在潭聞之亦死其規畫之不遂者如此汝﹝言當﹞穎悟英特與汝談齊名稱二趙葉適謂其韓篇杜筆髙出於時蓋兼言之也然汝談爲己詩不進反推汝﹝言當﹞晚愛韋蘇州詩其在潭以詩寄適識者謂如髙漸離擊築過巿後挽適有古調朱弦外長謠碧水陰之句世推其工二子崇陶崇龔蓋以劉陶劉龔命名云【以葉水心文集王象祖所撰行狀王夢龍所撰蹈中詩集序趙汝談跋修】

李宗勉字彊父富陽人開禧元年試禮部第二爲江西運幹眞徳秀曹彥約薦之嘉定十四年除吏部架閣紹定元年累遷著作佐郎輪對言山東之旅名曰忠義實則桀黠資以備邊而備之者甚於邊明年兼權兵部郎官又言虎臥垣墻防姦禦變寧過毋不及時李全叛形已露人莫敢言宗勉獨累疏及之尋攺兼侍右郎官四年知臺州時洪水蕩析悉力撫綏臺人徳之明年直祕閣知婺州六年冬召未赴端平元年進寶章閣因任尋召除尙左郎中兼右司尋兼左司面陳救楮之策願自乘輿宮掖下至百司庶府核﹝�幾﹞蠹節浮泛歲省十萬則十萬之楮可捐省百萬則百萬之楮可捐久而錢楮相當則贏縮之柄自不在楮擢監察禦史時謀出師汴洛宗勉言願愛日力以修內治合人謀以嚴邊防毋以近利妨遠圖毋以虛名受實害諜報韃欲入寇復傳寇退宗勉言有餘則密不足則張揚聲大舉者未必果來捲甲斂藏者未必果靜進左司諫明年春兼侍講四月除殿中侍禦史時史嵩之就鄂建閫宗勉言淮西當南北之交乞別除鄂守令嵩之移司齊安又率合臺奏乞分上流淮西淮東爲三帥而以江淮大帥總之以公私之財分給四處招募彊壯大爲扞禦之圖七月除工部侍郎兼給事中仍兼侍講復上疏言憂勤不可移於宴安劘切不可銷於便佞九月除諫議大夫兼侍讀屢言邊事使臣王楫宜早遣其回嘉熙元年二月除端明殿學士同簽書樞密院事八月進簽書時王楫復來督府主和宗勉言國書不類夷語實有可疑督府職在督戰當掃除邊郡之哨馬焚蕩淮河之賊舟不可以和之一字橫於胸中二年進參知政事三年拜左丞相兼樞密使守法度抑僥幸不私親黨一時善類如袁甫郭磊卿程公許王萬輩皆聚朝廷尢樂聞讜言身居臺輔家若貧儒十二月甲子薨於位詔以光祿大夫致仕贈少師謚文淸【以國史本傳修】

咸淳臨安志卷之六十八

志﹝五十三﹞

人物九

后妃

國朝

章懿皇后李氏杭州人曾祖應已祖延嗣錢氏時爲婺州金華主簿父仁徳左班殿直後性莊重寡言入宮事眞宗皇帝初爲司寢夢以裾承日而生仁宗皇帝封崇陽縣君進才人爲婉儀仁宗卽位進順容初章獻太后以仁宗爲己子而後不敢言中外亦未知也明道元年二月丁卯進位宸妃是日薨年四十六贈三代曾祖及祖爲光祿卿父爲崇州防禦使母董氏爲髙平郡太君二年追冊爲皇太后謚章懿葬永定陵贈三代祔別廟升祔太廟【以東都事略長編修】

列女

孫破虜吳夫人本吳人徙錢塘孫堅聞其才貌娶之生四男一女初夫人孕而夢月入懷旣而生策及權在孕而又夢日入其懷以告堅堅曰日月者陰陽之精極貴之象吾子孫其興乎策嘗以會稽功曹魏騰迕意將殺之夫人乃倚大井而謂策曰汝新造江南方當優賢禮士捨過錄功魏功曹在公盡規汝今日殺之則明日人皆叛汝吾不忍見禍之及當先投此井中耳策大驚遽釋騰夫人智略權譎類如此及權少年統業夫人助治軍國甚有補益建安七年操下書責權質任子權將周瑜詣夫人前定議瑜曰今將軍承父兄餘資六郡之眾兵精糧多將士用命鑄山煮海境內富饒人不思亂泛舟舉帆朝發夕到士風勁勇所向無敵有何逼迫而欲送質夫人曰公瑾議是也公瑾與伯符同年小一月耳我視之如子也汝其兄事之遂不送質臨薨引見張昭等屬以後事【以三國誌本傳及注孫策傳周瑜傳注通鑑修】

徐琨母孫氏富春人孫堅之妹堅與琨父眞相親故以妹妻焉琨隨堅與策徵討詳在琨傳琨擊張英於當利口而船少欲駐軍更求孫氏時在軍中謂琨曰恐州家多發水軍來逆人則不利矣如何可駐邪宜伐蘆葦以爲泭佐船渡軍琨具啟策策卽行之眾悉濟遂破英琨生女是爲吳主權徐夫人【以三國誌吳主權徐夫人傳修】

孫翊妻徐氏翊領丹陽太守時嬀覽戴員親近邊鴻等數爲翊所困常欲叛逆徐氏頗曉卜翊語徐明日欲爲長吏作主人卿試卜之徐言卦不佳可須異日翊以長吏來久宜速遣乃大請賓客翊出入常持刀時空手送客鴻從後斫翊迸走入山徐氏募追捕中宿乃得覽員歸罪殺鴻諸將皆知覽員所爲而力不能討覽悉取翊嬪妾欲復取徐徐恐逆之則見害乃紿之曰乞須晦日設祭除服潛語翊舊將孫髙傅嬰等圖之至期設祭哭畢乃除服燻香沐浴更於他室施帷帳覽密使覘視無復疑意徐呼髙嬰與諸婢羅住戶內使人報處已除凶卽吉惟府君命覽盛意入徐出戶拜覽適得一拜徐便大呼二君可起髙嬰俱出共得殺覽餘人卽就外殺員徐乃復襄絰奉覽員首以祭翊墓【以三國誌孫翊傳及孫韶傳注修】

虞潭母孫氏富春人孫權族孫女也適潭父忠恭順正和甚有婦徳及忠亡遺孤藐爾孫氏𨿽少誓不攺節躬自撫養劬勞備至性聰敏識鑑過人潭始自幼童便訓以忠義故得聲望允洽爲朝廷所稱永嘉末潭爲南康太守值杜弢叛率眾討之孫氏勉潭以必死之義傾其貲產以饋戰士潭遂克捷及蘇峻亂潭守吳興假節徵峻孫氏戒之曰吾聞忠臣出孝子之門汝當捨生取義勿以吾老爲累也仍盡發其家僮令隨潭助戰貿其所服環佩以爲軍資時會稽內史王舒遣子允之爲督護孫氏又謂潭曰王府君遣兒徵汝何爲獨不潭卽以子楚爲督護與允之合勢其憂國如此拜武昌侯太夫人加金章紫綬潭立養堂於家王導以下皆就拜謁咸和末卒年九十五成帝遣使弔祭謚曰定夫人【以晉書列女傳修】

孫晷妻虞氏晷居富春聞會稽虞喜隱居海嵎有髙世之風欽慕其徳娉喜弟預女爲妻今虞氏是也喜戒虞氏棄華尙素與晷同志晷性至孝虞氏克相其徳舅姑起居嘗饌不離左右躬薪水井臼之勞欣然自得晷篤學容止未嘗傾倚虞氏端莊靖默相敬如賓習俗競事奢麗虞氏多禦練葛不爲時世妝或訝之虞氏曰從吾所好柰何欲相效耶時人號爲梁鴻夫婦【以晉書孫晷傳及淳佑志修】

孝婦嚴氏夫孝明失其姓嚴氏事舅姑以孝聞晉咸康五年火時孝明父喪在家未葬而孝明適出嚴氏仰天號哭火爲之滅郡以表聞詔旌門閭碣舊在余杭縣東一十三里【以淳熙余杭圖經修】

馮孝女唐穆宗時人居錢唐少孤無兄弟母子相依及長不嫁以養母多病益篤思肉食因刲股爲糜以進後母死號慟嘔血哀毀骨立旣葬募人結艸廬墓下日焚香蔬食剌臂血書佛經仍捨宅爲寺以薦母長慶三年守以事聞詔賜束帛仍賜寺額曰報恩竟不嫁死今錢唐顯有孝女南北兩鄕又有孝女墓在寺後山古城頭【以淳佑志修】

節婦何氏唐末於潛莫氏之婦夫死年猶盛誓不嫁養姑至孝禮敬飭備黃巢亂後羣盜嘯聚山谷鄰里皆奔徙何氏以姑羸疾臥不可俱行抱姑涕泣賊夜至號慟丐賊曰吾數年寡居以有姑耳今姑老且病不忍去願貸姑死吾死不恨賊捨其姑掠何氏去至巢穴將污之殺他婦女植刃使懼何氏詭請櫛沐更衣賊許使人伺之須臾具妝澤舉止言兒自如伺者懈遂解襦自經賊驚視已死義而瘞之【以淳佑志修】

吳越國恭懿太夫人吳氏名漢月錢塘人中直指揮使珂女也幼以婉淑奉文穆王元瓘性慈惠而節儉頗尙黃老學居常布練而已每聞王決事有及重刑者常嚬蹙以仁恕爲言諸吳每有遷授皆峻阻之及其入對多加訓勵有過失必面責之故諸吳終夫人之世不甚驕恣敕封吳越國順徳太夫人周廣順二年薨年四十謚恭懿實忠懿王俶之母【以吳越備史修】

吳越忠懿王妃孫氏名太眞錢塘人性端謹而聰慧每延接姻親洎諸宗屬皆盡恩禮好學讀書通毛詩魯論之義性嚴重而無浸漬之說其下畏而愛之尙儉約居常非受參謁宴會未嘗爲盛飾俶之徵毗陵也孫氏居國城遣內侍撫問諸將及從徵將帥之家中外稟畏如奉王焉漢幹佑二年承制拜夫人周顯徳末敕封吳越國賢徳夫人國初進封賢徳順睦夫人至開寶九年隨俶入覲敕封吳越國王妃制曰以爾賢明有素令淑流芳儷我元臣開於列國推心傾戴金石無渝抗志蕩平煙塵共掃望云展禮盡室偕來魚軒趨象魏之朝翟衣見珩璜之節以前古未行之典爲大朝特出之恩是年得病於途薨年四十五【以吳越備史修】

孝婦盛氏昌化縣民章欽子婦事舅姑恭謹躬紡績烹飪以養欽妻何氏性急盛氏怡聲下气伺顏色終日侍立無惰容處娣姒敬順和睦亦皆化之姑病貧無醫藥資且乞甘旨盛氏鬻簪珥裙襦共費姑病劇盛氏聞人言病者餔人肝則愈乃閉閣援刀刳脇取肝爲常膳以進長姒潘氏亦刲股焉姑食而愈時政和六年七月權知州事轉運使劉旣濟上其事詔旌表門閭【以國史乾道志淳佑志修】

淩大淵妻劉氏劉氏於潛縣九里人及﹝�幵﹞許嫁同裏進士淩大淵已請期而淩卒劉氏聞之號慟告其父母曰兒聞女子以一志爲良以死生不易爲節兒已許淩君今不幸早世固吾夫也兒將易服奔喪誓守柏舟不更二也其父母曰汝猶木方芽又未嘗身踐其庭何遽若此劉氏泣曰諾人微物死猶不廢況以身許人而背之乎有死而已父母懼而從之於是麤衰赴夫家臨柩伏哭盡哀退修婦道終喪乞兄公之子以養爲之娶婦至於抱孫白首不易其志寶佑閒縣令呂沆聞而嘉之爲表其居曰烈女坊里人趙景緯爲作詩以刻諸路備詞多不載【以趙景緯所作傳贊修傳本作烈女劉氏凡未嫁曰女旣嫁曰婦劉氏女也宜本其從夫之志題曰淩大淵妻劉氏】咸淳臨安志卷之六十九

志﹝五十四﹞

人物十

方外﹝方士﹞

蔡經吳人也吳記云織田有蔡經宅杭州余杭縣故基存焉吳天璽二年有神仙四人自稱曰東方朔等往來經所居孫皓將亡四人預以告經遂蛇蛻而往【升仙年代與神仙傳小異】又有沽酒阿母亦在縣界王方平麻姑嘗宴於經家取阿母酒和天上酒以飲也【神仙傳拾遺按顏魯公麻姑壇記王方平過括蒼蔡經家今臺之仙居括蒼洞之陽有經故宅爲隱眞宮是也此云宅在余杭與顏記不合豈仙家居無常所而各記之耶】

郭文字文舉步檐入余杭大滌山窮谷無人之地倚木覆苫而居亦無壁障時猛獸害人文獨宿十餘年無害常著鹿裘葛巾不飲酒食肉區種菽麥采竹葉木實貿鹽以自供或酬下價者亦卽與之嘗有猛獸張口向文文視其口中有橫骨乃以手探去之猛獸明旦致一鹿於室前余杭令顧揚與葛洪共造之而攜與俱歸揚贈以韋褲褶不納辭歸揚遣置室中文亦無言韋衣乃至爛於戶內竟不服用王導聞其名遣人迎之文不就船車荷檐徒行導置之西園朝士咸往觀之頹然踑踞傍若無人溫嶠問曰猛獸害人人之所畏先生獨不畏耶文曰人無害獸之心則獸亦不害人居導園七年未嘗出入後忽逃歸臨安結廬山中臨安令萬寵迎置縣中及蘇峻反破余杭而臨安獨全人皆異之葛洪庾闡並爲作傳贊頌其美【以晉書本傳修】

葛洪字稚川自號抱朴子以儒學知名博聞深洽江左絕倫著述篇章富於班馬尢好神仙導養之法於余杭山見何幼道郭文舉目擊而已各無所言【以晉書本傳修】

許邁字叔元一名映嘗謂余杭垂澑山延陵之茅山是洞庭西門潛通五嶽陳安世茅季偉常所遊處於是立精舍於垂澑而往來茅嶺之洞室永和二年移入臨安西山登巖茹芝眇然自得有終焉之志乃攺名元字遠遊著詩十二首論神仙事嘗與王羲之書曰自山陰至臨安多有金堂玉室仙人芝艸左元放之徒漢末諸得道者在焉後人莫測遠遊所終好道者皆謂之羽化矣【以晉書本傳修】

杜子恭錢塘人通靈有道術晉東土豪家及京邑貴望並事之爲弟子執在三之敬沈警累世事道亦敬事子恭宋孔靈產有隱遁之懷立館事道東出過錢唐北郭輒於舟中遙拜子恭墓至道鞠道業富盛【以宋書沈約自序南齊書孔稚珪傳及眞誥修】

徐靈府號默希子錢塘天目山人通儒學居天臺靈蓋峯虎﹝上山下品﹞石室中凡十餘年會昌初武宗詔浙東廉使起之辭不復出後遂絕粒嘗著元鑑五卷撰天臺山記三洞要略門人得其道者有左元澤【以髙�傳修】

錢道士杭州臨安人初從太守令狐纁至京師因往成都玉局觀觀黃籙道場忽有一道士杖劍持水紫衣巍冠周行醮壇至錢生前以所持水令飲之極甘錢自此絕食乾符閒常來往京師【以神仙感遇傳修】

令狐絢余杭太守纁之子也雅尙元微不求仕進時有神仙降之異香聞於戶外嘗言入靜之時忽有靑衣引至髙山之上朝謁老君因見冊命張天師元中大法師以代尹眞人之任曰羣胡擾於中原不能戢之尹眞人之過再立二十四化澤及生靈道陵之功也後西川見張道士言天師降授道法與令狐所說無異【以神仙感遇傳修】

丁飛字翰之濟陽人讀老莊書善養生能鼓琴居錢唐龍泓洞之左右或憩館深山中蓄妻子事耕稼如常人咸通丙午歲陸龜蒙嘗詣龍泓憩館見其綸巾布裘貌古意淡好古文樂聞歌詩使之年曰七十二年矣後十四年道士葛參寥爲陸言飛毛髮不衰气力益壯疏繁導蒙灌漑剉﹝各�﹞皆自執綆缶斤斸輩升髙遠望不翅履平地時作細字文紀事皆有楷法意義夜半山靜取琴彈弄少睡寡言與人相接禮簡情至未嘗有罷倦之色又不見有所服餌或問之對曰治心修身之外復有何物陸爲作錢唐丁隱君歌而敍其事如此【以陸龜蒙作丁隱君歌序文修】

潘尊師在杭州曹橋福業觀有少年過之欲寄止茅齋潘許之居六十日不飲不食將去再拜致謝曰某曾受正一九州島社令籙九州島內外吉凶之事靡不知也敢以奉傳若精潔守謹可致長生言訖而去自後果如其言四方之事靈官靡不傳報潘曰閒人何必知四遠之事乃卻之一夕少年復來授以王子符兩道戒曰人有疾苦危難當以吾符救之自是潘以朱篆救人袪災蠲疾赴之者如巿旣十餘年少年復至宿畱逾月尊師一日無疾而終疑其得尸解之道也【以神仙感遇傳修】

馬自然錢塘人名湘其先鹽官人世爲小吏湘獨好經史工文學常隨道士徧遊方外至湖州飲酒醉行墜霅溪經目而出衣不沾濕指溪水能令逆流良久指柳木令隨水上下指橋令斷復續訪常州太守馬植會飲湘於席上以器皿植瓜須臾生花結實坐客食之皆稱香美或有疾告之卽以所拄竹杖指病者口吹杖頭如雷聲病隨愈跛倚而來者湘以杖叩之應手便伸展與之財物則以遺貧者大中祥符九年卒葬於其家之東園明年東川奏劍州梓潼縣道士馬自然白日上升且謂人曰昨已羽化於浙西今玉皇又詔於此上升帝命杭州發其冢視之止存竹杖【以續仙傳修】

管歸眞錢塘人年十一入錢明宮雍熙初有靑衣過之問其所從來則曰西人也姓邊氏有點化黃金之術願以爲贈歸眞曰歷歲﹝帛系﹞遠能無變否曰五百年後當復故爾歸眞笑曰得不爲後人﹝�吳﹞耶靑衣以手加額曰先生其眞人也吾有紫府符法珍藏之久今得其人尙可隱乎於是跪而受之不踰年符法大振祥符初詔赴闕行符水法病在膏盲者悉爲平人錫予甚渥以爲右街都監賜號元靖後以京師大旱詔歸眞臨壇作法噀水結成煙霧空中雲龍蜚躍膏雨大霪未幾加賜崇教天聖初遷左街加大法師仍賜正白先生號至四年十月平居呼其徒而告之曰繡衣使者告吾功業上達帝宸今將往任職矣遂偃然而化熙寧中趙抃守杭記其行事【以淳佑志修】

沈若濟洞元大師字子舟遠祖仕吳越錢氏遂居錢塘於元眞觀出家年十三試經爲道士兼通諸家百氏之書尢精於醫遊茅山居崇禧觀延康殿學士王漢之帥建康卽茅山築室爲洞陽庵以處之師乃出囊中金大巿藥以濟病者徽宗聞其名再詔乃起館於龍徳宮數月以疾辭賜道官及金方符紹興初尸解於故庵【以淳佑志修】

徐立之舊名炳一應進士舉不中學老子法易名爲立之隱於西湖之回峯人謂之回峯先生不喜俗人知通判都官員外郎蘇爲聞其名嘗往見之曰何不仕乎應曰若時與命會然後佐天子福元元不然則悔吝生矣曷若追冥鴻霧豹與孤云俱爲甚敬其言嘗爲立傳回峯今雷峯也【以蘇爲所撰余先生傳修】

陸維之字永仲一名凝之字子才號石室余杭人丰神雋拔議論倜儻少以計偕入汴羣法從邀與雜坐命相者某道人視之道人指維之曰秀才扣以科第則曰且歸山道人揖別贈以粒丹曰緩急用之陸下第南歸舟循汴風激浪怒舟不能勝以丹投之風浪始息汴上有呼其姓名者則道人也維之遂有超世之志隱於大滌洞天之石室人因以石室稱之逍遙林谷詩酒自樂時余杭巨儒陳律民範學士劉堯臣山父蜀髙士楊乃城叔閒爲方外友太博關注子東贈以詞其序云吾鄕陸永仲博學髙才少時有聲場屋今棲白鹿洞下絕葷酒屏世事白放塵埃之外行將六十而有嬰兒之色非得道者能如是乎白鹿洞卽大滌也維之嘗觀潮作酹江月雲遠山一帶溯晴空極目天涯浮白楓落鴉翻談笑處不覺雲濤橫席酒病方蘇睡魔猶殢一掃無畱迹吳帆越棹恍然飛上空碧長記艸賦梁園淩雲筆勢倒三江秋色對此驚心空悵望老作紅塵閒客別浦煙平小樓人散回首千波寂西風歸路爲君重噴霜笛光堯嘉賞召見辭疾不赴後光堯退處北宮嘗幸大滌憲聖亦侍羽流起居進主觀者問以山中詩客以維之對進其行捲光堯讀數首太息曰布衣入翰林可也欲與孝宗言憲聖曰山林隱士必不要人知要他出山卻是苦他遂止未幾以疾卒於家維之嘗進百論有石室小隱集三十卷臨終了然書一詩云嶽南之館白雲端鳳笛龍簫徹廣寒一鶴曉飛衝碧落羣仙笑倚玉闌榦【以葉紹翁四朝聞見錄大滌洞天眞境錄修】

王衷字天誘政和閒郡守監司表薦賜號悟靜處士視朝請大夫俸給

徐奭徽宗朝賜號衝晦先生故廬在城中吳山下又嘗居萬松嶺下墓在靈隱山石筍院咸淳臨安志卷之七十

志﹝五十五﹞人物十一

方外﹝僧﹞

慧靜本姓邵余杭人厲行精苦容止可觀顏延之嘆曰荊山之玉惟靜是焉著文翰集十卷【大藏經髙僧傳】

慧基本姓耦【一作偶】年十五宋文帝引見顧問敕於祗洹寺爲設會出家車駕親臨幸

慧集本姓錢於潛人著毗曇大義疏十萬言

法匱本姓阮於潛人

浮度宋釋余杭人少遊獵嘗射孕鹿墮胎鹿母銜痛猶就地舐子因摧弓折矢出家蔬食誦經三十餘萬言常屏處山澤

僧瑜本姓周餘杭人以宋孝建二年六月三日滅度後十有四日房中生雙桐其徒以爲娑羅寶木因號雙桐沙門吳郡張辯爲平南長史且爲傳贊

僧翼本余杭人止廬山寺依慧遠修學

僧詮宋余杭方顯寺釋

道琳梁富陽齊堅寺釋

僧旻本姓孫富春人吳大帝其先也梁天監五年遊上都天子禮接甚厚六年制注般若經齊文惠帝竟陵王子良深相貴敬普通後隱居虎丘時蕭昂出守吳興欲過山展禮旻曰吾山藪病人無事見貴二千石昔戴顒隱居宋江夏王詣見髙臥不起吾𨿽徳薄請附戴公矣竟遁去其年皇太子遣通事舍人何思澄命致禮贈以幾杖鑪﹝匚僉﹞褥席麈尾拂扇等又爲制墓志碑【續髙僧傳】

明微本姓夏錢唐人齊太傅蕭穎深相欽慕

法開本姓兪余杭人吏部尙書瑯瑯王俊永嘉太守吳興丘遲皆揖敬推賞後還餘杭止於西寺

惠明本姓王杭人居蔣州山閒值雪路塞七日不食至荊州四望山見二虎爭自往分解焉

曇超靈隱山僧本姓張淸和人齊建元末至錢唐靈隱山會久晴禱祠無應超乃徒步至赤亭山遙爲龍咒願說法至夕羣龍化爲人形來詣超所因乞三歸依超請降雨約以明日晡時及期大雨【見髙僧傳及錢塘勝迹記】

眞觀南天竺法師字聖遠錢塘人本姓範祖延蒸給事黃門侍郎父兌散騎常侍母任氏因禱佛有妊及眞觀誕育奇相不倫左掌仙文右掌人字開皇十四年亢旱刺史劉景安請師講海龍王經序旣竟驟雨滂注自後有請隨禱而應縣西有靈隱山仙靈所居峯吐蓮花洞藏龍穴眞觀與道安禪師頭陀石室檀越陳仲寶開山拓基建立精舍號南天竺寺遂棲止終焉及文宣造塔取決於觀乃指崔嵬髙石爲基鑿石果得洞穴自然天成臯亭神姓陳氏降祝請師講法華一徧遺以錢物又降祝捨其廟屋五閒爲眾善佛殿大業中出天竺自標葬地未幾嘆曰昔六十二應終講法華力更延一紀今七十四生期畢矣白眾而逝嘗作愁賦詩人稱賞【已上並大藏經續髙僧傳有塔在東岡久廢天禧中王欽若重修】

道欽徑山禪師唐大歷三年代宗詔至闕下親加瞻禮賜號國一禪師正元八年示滅謚大覺禪師蘇州昆山人姓朱開山住持徑山【見景徳傳燈錄刺史王顏尙書職方員外郎丘丹撰塔銘崔元翰李吉甫撰碑銘徐浩作眞贊崇寧五年追謚澄悟】

圓修鳥窠道林禪師富陽人衣衲獘甚寒暑不更棲止山閒有鵲巢於其側經四十秋未嘗下山時人謂之鳥窠禪師元和中白居易出守玆郡入山禮謁

會通招賢禪師杭人本姓吳幼而聰敏唐徳宗時爲六宮使後禮鳥窠爲僧至武宗時廢寺莫知其終

齊安鹽官禪師杭人本姓李生時神光照室後有異僧謂之曰建無勝幢使佛日回照者豈非汝乎遂無疾宴坐而逝敕謚悟空禪師

道標唐律師富陽人姓秦護戒精嚴永泰中住持南天竺寺其徒多歸之嘗於飛來峯之南西嶺下葺茅爲堂號西嶺艸堂好作詩與吳興皎然會稽靈徹唱和時人有洞冰雪摩雲霄之譽長慶三年入滅世稱西嶺和尙

慧琳唐大歷中僧字抱玉居天目山二十餘年元和初郡守杜陟請至永福寺登壇三年刺史裴常棣請至天竺登壇二十年閒前後刺史杜陟裴常棣陸則楊憑盧元輔白居易李幼崔鄯路異凡九人皆造慧琳之室論心要

靈照龍華禪師髙麗國人錢王建龍華院命僧住持晉天福二年入滅壽七十八號眞覺大命

行修南山法相院僧生有異相耳隨至肩號長耳相禪師崇寧二年賜號崇慧大師

幼璋唐相國夏侯孜之子十七爲僧壽八十七終錢尙父號志徳大師天佑三年賜號瑞龍禪師

延壽杭人號抱一子七歲誦經感羣羊跪聽始爲吏一日棄其業出家著宗鏡錄一百二十卷日課一百八事未嘗暫廢吳越王錢氏請住永明禪寺【卽淨慈寺】凡十五年聚徒幾二千人道播海外髙麗國王遣使賫書敍弟子禮奉金綫織成袈裟紫水晶數珠金澡罐等爲獻開寶八年入滅號智覺禪師崇寧中追謚宗照

志逢余杭人生惡葷血膚體香潔嘗夢升須彌山睹三佛列坐初釋回指示之曰此是補彌勒處獅子月佛遂禮覺後因閱大藏經乃符所夢天福中抵天臺山云居道場入普賢殿宴坐有神人前跪膝師問爲誰曰護戒神也師曰吾患有宿愆汝知之否曰師有何非惟一小過耳凡折砵水亦施主物師每傾棄非所宜也言訖而隱師自此洗砵盡飲之因致脾疾十載方愈吳越王號爲普覺大師住臨安功臣院至雍熙二年入滅

遇安杭人幹徳中忠懿王錢氏命住北關傾心院又召入居天龍寺至開寶七年安僖王請居光慶寺號善智禪師淳化初示滅

慶祥九曲禪師杭人本姓沈辯才冠眾多聞彊記天臺門下推爲傑出

行明開化禪師杭人本姓於先住能仁後忠懿王錢氏又建大和寺延請住持太宗皇帝賜紫衣師號咸平四年入滅【已上並景徳傳燈錄】

善升錢塘人本姓仲十歲出家天禧中詔同注釋禦制法音集書畢賜號曰日觀大師兼深於琴律皇佑元年範文正公就天竺山見之一日遣侍者告文正公而逝公爲作塔銘

法照受業水心寺不妄交遊與隱逋髙僧智圓爲方外友參政王化基丞相王欽若王隨皆深敬之咸平中撰律鈔義苑說七卷丞相王隨撰塔銘立碑於兜率寺崇寧二年賜號法照大師

道誠慧悟大師錢唐人居月輪山天禧中撰釋氏要覽三卷又注王渤所撰釋迦成道記丞相王隨知杭州日有贈慧悟詩餘弼題慧悟禪師上方詩云孤峯牢落幾何年臺殿於今插半天已是精藍誇絕繳更將寶塔在危巓煙霞色任陰晴變鐘磬聲隨上下傳珍重老僧無別境一生幽趣只山川

契嵩屯田員外郎陳舜兪撰行業記云禪師字仲靈自號潛子姓李慶曆中居錢塘後遊京師開封尹王仲儀上其所著釋書仁宗覽之詔付傳法院編次仍賜明教師號蔡襄知杭州延置佛日山熙寧五年六月於靈隱寺入寂以釋氏法茶毗而五根不壞世號其塔曰五種不壞之塔

贊寧受業於祥符寺學南山律兼通六籍史書莊老百氏之學太平興國三年十月贊寧奉阿育王塔舍利歸朝見太宗皇帝於滋福殿一日七召對賜號通慧大師八年秋詔撰大宋髙僧傳三十卷淳化二年預史館集新書五年眞宗召對賜坐以爲右街僧錄三年遷左街崇寧三年賜號通慧圓明大師王內翰元之與詩有詔修僧史淛江濱萬卷書中老一身之句

寶達晦迹靈隱山號剎利法師有剎利院院中有印沙牀照佛鑑善持祕咒時浙江潮水大溢以至於激射湖上諸山寶達誦咒止之一夜有偉人黑冠朱衣謂達曰吾伍員復求雪恥耳師慈心爲物員已聞命矣言訖而滅自後潮水擊西興而杭州漲沙數里【錢塘勝迹記】

智圓孤山法師錢唐人本姓徐字無外自號中庸子神宇淸明道韻凝粹妙年能屬文匪由師授有命湖光文擬韓而作【詳見瑪瑙寶勝院】

遵式本姓葉字知白其母始乞靈於觀音遂生法師學行孤髙博習教觀因苦學嘔血兩足皮裂師願力堅固以死自誓建下天竺寺著淨土懺法金光明觀音諸本懺儀行於世故號慈云懺主天聖中滅度其日或見大星殞於靈鷲峯度弟子百餘人學徒千數崇寧二年賜號慧通天臺教觀益盛於吳越者實師之力侍郎王古述其行事紹興三十年旨賜師號曰懺主禪慧大法師塔名瑞光

思悟本姓徐父居錢唐幼捨南新縣欣慈院出家旣受具宿習萌發好遊講席信法兼進每誦咒身出舍利所畫千手像誦千眼咒像亦如之今其冢在觀堂前香林洞之左

元照靈芝大智律師字湛如號安忍子錢唐人本姓唐母竺氏嘗夢異僧托孕幼居祥符寺東藏窮淸淨毗尼之學參神悟大師處謙傳天臺教觀謙拊其背曰毗尼之宗幾顚覆矣汝可以梁棟是道

宗本淨慈圓照禪師字無詰本姓管熙寧初丞相鄭國富公得法於師之門人修顒推尊師承由是聞譽日廣郡守陳襄請住淨慈山越數年神宗皇帝命住相國寺慧林院召對延和殿賜茶諭以朕方欲大興禪宗宜善開導之旨繼入福寧殿說法詔許肩輿入見髙麗王子僧統義來謁師問其所得以華嚴對師摘其微義示之茫然自失

善本本開封人幼時母病刲股肉以進疾隨愈力學舉進士於京師得華嚴經開卷怳然歷歷與心契圓照禪師住杭之淨慈招師居上座別開講席助誘方來之士戶外之屨滿矣圓照退居師繼之韓康公絳奏號法湧大師元佑中駙馬都尉張厚禮奏請奉詔住東京法云寺蘇軾作詩贈行哲宗皇帝遣中使撫問降香及賜髙麗磨衲號大通禪師住持八年得請歸杭州大觀二年終賜號圓定葬於大慈山崇徳院號定光塔

元淨本姓徐字無象於潛人生而左肩肉起如袈裟絳八十一日乃滅及師之終實八十有一歲師生十歲出家二十五賜紫衣及辯才號知杭州呂溱請師住大悲寶閣居十年沈文通治杭命住上天竺乃以教易禪師鑿山增室幾至萬礎重樓傑閣冠於浙西學者數倍其故詔名其院曰靈感觀音居十七年還於潛逾年復歸天竺淸獻公趙抃與師爲世外友贊之曰師去天竺山空鬼哭天竺師歸道場光輝復畱三年謝去老於南山龍井之上與僧熙仲會食仲視師眉閒有光如熒遽起攬之得舍利自是常有於其臥處得之者及其將化召常所往來僧道潛告之曰吾西方業成克期而逝門下侍郎蘇轍撰碑翰林學士蘇軾書集賢校理歐陽棐書額

延壽杭州興教小壽禪師初隨天臺韶國師普請聞墮薪而悟天禧中王隨出鎭錢塘往候見去騶從獨步登寢室壽方負暄毳衣自若語笑終日而去【以林閒錄修】

修廣錢塘人本姓王字叔微有智識度量讀五經知大義頗喜爲詩少羸多病學醫旣成而有疾者多歸之無貴賤貧富皆爲之盡其術未嘗有所厚薄尢貧者資之藥物衣食𨿽窮未嘗有所計惜故自京師至於四方自公卿至於學士大夫多知其名而皆樂從之遊師自九歲出家居明慶院景佑二年賜紫衣五年賜號寶月大師熙寧元年十月卒其日會門人與往來學佛之人告以將終沐浴易衣正坐而逝年六十一明年門人爲塔南丰曾鞏爲之銘【以南丰文集修】

文益本姓魯余杭人希覺師住育王文益往聽習旁探儒典遊文雅之場希覺師目爲孔門之遊夏嘗參琛和尙琛問上座何往文益曰迆邐行腳去曰行腳事如何文益曰不知曰不知最親切文益豁然開悟後三住大道場諸方業林咸遵風化異域有慕其法者涉遠而至悟入者不可勝紀周顯徳五年謚大法眼禪師塔曰無相【以傳燈錄修】

道潛於潛浮溪村人字參寥本姓何幼不茹葷以童子誦法華經度爲比丘於內外典無所不窺能文章尢喜爲詩秦少遊與之有支許之契嘗有臨平絕句云風蒲獵獵弄輕柔欲立蜻蜒不自由五月臨平山下路藕花無數滿汀洲蘇軾一見爲寫而刻諸石後遇軾於彭城在座賦詩援筆立成軾甚愛之以書告文同謂其詩句淸絕與林逋上下而通了道義見之令人蕭然軾謫居齊安道潛不遠二千里相從畱期年遇移汝海同遊廬山復歸於潛山中軾有次韻道潛畱別詩軾守錢塘卜智果精舍居之入院分韻賦詩軾云云崖有淺井玉醴常半尋遂名參寥泉可濯幽人襟又爲作參寥泉銘軾南遷道潛欲轉海訪之軾以書戒止當路亦據其詩語謂有刺譏得罪返初服建中靖國初曾肇在翰苑言其非辜詔復祝發蘇轍每稱其詩無一點蔬筍气體制絕似儲光羲非近世詩僧比崇寧末歸老江湖旣示寂其法孫法穎以其詩集行於世道潛嘗賜號妙總大師【以東坡詩集朱弁聘遊集及淳佑志修】

懷顯西湖持淨大師政和中撰錢塘勝迹記五卷朝請大夫輕車都尉周邠爲之序引

慧勤余杭人歐陽文忠公有送僧慧勤詩云越俗僭宮室傾貲事雕墻佛屋尢其侈耽耽擬侯王文彩瑩丹漆四壁金焜煌上垂百寶蓋宴坐以方牀胡爲棄不居棲身客京坊辛勤營一室有類燕巢梁南方精飲食箘筍鄙羔羊飯以玉粒粳調之甘露漿一饌費千金百品羅成行晨興未飯僧日昃不敢嘗乃玆隨北客枯栗充饑腸東南地秀絕山水澄淸光余杭幾萬家日夕焚淸香煙霏四面起雲霧雜芬芳豈如車馬塵鬢髮梁成霜三者孰苦樂子奚勤四方乃云慕仁義可以治膏肓有志誠可嘉及時宜自彊人情重懷土飛鳥思故鄕夜枕聞北雁歸心逐南檣歸兮能來否送子以短章同時有惠思

惠思王安石送惠思詩云綠淨堂前湖水綠歸時正復有荷花花前若見余杭姥爲道仙人憶酒家今於潛西菩明智寺有惠思所爲浴堂記

惟尙本姓曹鹽官人少苦腹疾百藥不治父母憐之祈佛出家七歲禮慶善寺元辧爲師徧參業林得法於英普照勘辯於新黃龍退歸墓廬嘗住壽聖禪院本雪峯結庵故地荊榛蛇虺莫敢居師住八年刱立殿廡爲之一新遂謝歸舊隱尋住薦福以病復還舊廬而卒僧念其徳葬於院之西南張九成爲之作記

守璋本姓王鹽官人天姿介特凜不可犯年七歲以試經度爲僧戒行精潔尢工於詩號文慧禪師有柿園集行於世紹興二年髙宗皇帝幸圓覺寺因睹其集親灑宸翰書其晚春一絕云艸深煙景重林茂夕陽微不雨花猶落無風絮自飛

徳朋本姓顧鹽官人守璋弟子也紹興十八年入徑山禮眞歇了禪師夜宿山下眞歇夢雙月入寺詰朝舉以白眾頃之朋至心竊異之相與問答機鋒峻密朝夕講論禪教者凡四年後因觀爲澑以杵通竹節有聲豁然開悟其徒因號爲竹筒和尙二十三年有旨住崇先顯孝寺二十五年兩宣入慈寧殿升坐舉說般若髙廟奇之賜法衣給牒度其徒一人朋念璋年髙力丐退休兩載復得旨住崇先又二年力辭而歸乾道三年無疾卒有澹堂竹筒和尙語錄

淸順可久石林葉夢得云錢唐西湖舊多好事僧往往喜作詩其最知名者熙寧閒有淸順可久二人順字怡然久字逸老其徒稱順怡然久逸老所居皆湖山勝處而淸約介靜不妄與人交無大故不至城士大夫多往就見時有饋之米者所取不過數斗以瓶貯幾上日取其三二合食之𨿽蔬茹亦不常有故人尢重之同時有思聰者亦似之而詩差優

宗杲字曇晦本姓奚丞相張浚命主徑山法席學徒一千七百人來者猶未巳敞千僧閣以居之號臨濟中興張九成與爲方外交秦檜疑其議己言者論其誹謗朝政動搖軍情九成唱之宗杲和之紹興十一年五月詔毀僧牒編置衡州二十年移海州四方衲子忘軀命往從之二十五年特恩許自便明年復僧伽梨奉朝旨住阿育山逾年復居山孝宗皇帝爲吳安郡王時遣內都監入山謁宗杲述偈以獻及在建邸復遣內知客供五百應眞請宗杲說法親書妙喜庵三字並制贊以寵之三十一年求解院事得旨退居明月堂隆興攺元八月示寂孝宗聞而嘆息詔以明月堂爲妙喜庵謚曰普覺塔曰寶光宗杲嘗曰瞥起是病不續是藥不怕念起惟恐覺遲佛者覺也爲其常覺故謂之大覺然皆從凡夫中做出彼旣丈夫我寧不爾其接引方便類此宗杲𨿽林下人而義篤君親談及時事憂形於色或至垂涕時名公巨卿如李邴汪藻呂本中曾開李光汪應辰趙令衿張孝祥陳之茂皆委已咨叩而張浚雅相推重宗杲有正法眼藏三卷又有武庫若干捲其徒纂法語前後集三十卷浚爲序淳熙初詔隨大藏流行【以紹興正論小傳修】

孝感拾遺陳藏器本艸謂人肉可療羸耳不審所療而殘肌以進委巷之孝也若爲士者效之則君子無取於是乎傳體始變而姑識其略

何氏女子富陽義安人也母病與其幼弟誦佛祈安日夜不絕聲久猶不痊乃刲肝爲粥以進其母遂瘳【嘉定壬申四月】

盛立旺二子富陽江陰村人立旺之妻病其長男割肝次亦割股邑令程珌嘗作詩揭於其門【嘉定癸酉六月】

葛小閏亦富陽人甫九歲習句讀母朱氏病炷香於臂以禱神旣又刲股時程珌爲令引使前齒實未齔憐其幼小出於天性遂上其事於府【嘉定癸酉九月】

朱應孫臨安縣醫士名源之子也其母久病乃刲股作糜以療未幾母瘳【咸淳丙寅五月】

兪廷用子亞佛臨安邑人年十二母鍾氏病自三月至於五月乃焚香刲股母遂愈廷用與父大成皆嘗刲股至亞佛凡三世云【咸淳丁卯五月】

陳茂祖居臨安錦北鄕父名徳病久醫禱不療迄刲股而徳病瘳長老言前此茂祖嘗刲股以療其母阿嚴至是再見云【咸淳丁卯冬】

龔婆兒臨安邑民文之子文病甚婆兒刲左股內肉以進文乃瘳【咸淳戊辰三月】

周阿二鹽官人母兪氏病與其弟小三各刲肝以療又弟阿九通體鉤燈以禱兪氏有瘳

梅來兒昌化農家子母阿黃危篤乃齋月餘刲股以進母至今無恙【咸淳戊辰十一月】咸淳臨安志卷之七十一

志﹝五十六﹞

祠祀一

敍天子祭天地諸侯祭社稷大夫祭五祀上得以兼下下不得以僭上古之制也列聖咸有一徳克典神天自郊丘宗廟社稷與大中小祠之合乎古典者有常所矣十倫之義六祝之辭凡皆與斯民同其福祿長其孝敬措之於仁壽之域而羣祀之在畿內者若土域山海湖江之神若先賢往哲有道有徳之祭若禦災捍患以死勤事之族率皆錫之爵命被之寵光或歲時薦饗閒遣有司行事所以徇夫人之所依考諸禮而弗悖其在郡國遵奉惟謹充類而達之可以存古可以從俗者悉得列焉祀於洛邑咸秩無文或以爲周公格君心萃天下之道嘻有旨哉敍祠祀

土神

城隍廟舊在鳳凰山據國朝會要爲永固廟紹興九年移寶月山三十年敕曰錢塘爲郡尙矣自版圖歸於我家逾二百年維城與隍必有神主之況歲之丰凶時之水旱民之疾疾求焉而必應者哉不知郡歷幾將而無一牘之奏以答神之休意者聰明正直交感於幽顯之閒固自有時也朕今駐蹕於此視之不異畿甸重侯美號用疏不次之封其歆其承永妥爾祀可特封保順通惠侯乾道六年以後累加封咸淳八年攺輔正康濟廣徳顯聖王

昭濟廟在候廟門外渾水閘西舊傳爲吳王夫差廟淳化五年守王化基建乾道三年周安撫淙修慶元六年賜廟額累封今爲善應安淳孚佑顯衛侯淳佑九年安撫趙﹝上與下心﹞重建【淳佑志序祠廟謂舊志以夫差爲首祀乃與子胥並列遂疑其未必爲夫差而寘諸江神諸祀次忠淸之後竊所未安所至祠廟之神其名氏往往皆出流傳孰從而訂其實今旣傳曰夫差卽爲子胥之君矣鬼神之事𨿽曰難言君臣之義如之何其廢故今特以吳王廟次城隍而忠淸又次之】

忠淸廟在吳山神伍氏名員楚大夫奢之子平王以讒殺奢子胥奔吳言伐楚之利欲以報仇後十七年吳與楚戰而勝遂入郢平王之子昭王奔隨又十年吳伐越王闔廬傷而卒王夫差立立三年而入越句踐棲於會稽使大夫種行成於吳王許之子胥諫不聽曰吳其爲沼乎後九年王伐齊越率其眾而朝子胥曰是豢吳也不如早從事焉又不聽子胥欲避吳禍私使人至齊屬其子於鮑氏曰王孫氏王聞之賜之屬鏤以死將死曰植吾墓檟檟可材也吳其亡乎後十二年越果滅吳史記云吳人憐之爲立祠於江上因命曰胥山唐元和十年刺史盧元輔修並作胥山銘唐景福二年封惠廣侯國朝載在祀典雍熙二年四月詔重建廟大中祥符五年朝廷以海潮大溢衝激州城詔本州島每歲春秋醮祭學士院撰靑祠【見詔令門】其年賜忠淸廟額封英烈王九年以馬亮知杭州詔問捍江之策亮至禱於祠下明日潮殺又出橫沙數里堤岸乃成政和六年加封威顯廟毀於建炎兵火興於紹興二十二年至三十年加封忠壯乾道五年十月周安撫淙重修慶元五年至嘉定十七年累封爲忠武英烈威徳顯聖王紹定四年廟再毀有旨賜緡錢重建嘉熙三年趙安撫與歡又易而新之廟前舊有星宿閣至是閣成摭英衛二字以名理宗皇帝親灑宸翰賜焉寶佑元年又毀二年顏安撫頤仲又建移英衛閣於正殿之後咸淳四年五月積雨廊廡壞安撫潛說友重行修治視舊增壯其封爵自嘉熙至今累攺爲忠武英烈顯聖安福王【有行祠在仁和縣治東南二十四里○按子胥始藉吳報楚而吳遂勝楚終勸吳伐越而吳卒見滅於越非其計之有工拙其君之聽否異也傳之所載止於如此其本末明甚而後人乃於其破楚入郢也爲鞭屍藉館之說於其諫吳不聽而死也爲浮屍於江激而爲潮之說竊意是皆戰國策士誇大其辭以綠飾其事如樂毅告燕昭王之類耳太史公旣取而載之史子云又載之法言不爲辧正遂使子胥生爲僇及死君之臣沒爲隨潮往來之鬼豈不大可恨乎蓋終前漢之世左氏未大顯不得立於學官𨿽以二子博極羣書故亦無所折衷獨子長所謂吳人憐之爲立祠山上此則人心天理之不可泯沒者其說不可廢也故今所書止據左傳盡削舊志因仍之誤爲子胥一洗若其它詩文則姑存其舊云】記文【王荊公安石撰予觀子胥出死亡逋竄之中以客寄之一身卒以誤吳折不測之楚仇執恥雪名震天下豈不壯哉及其危疑之際能自慷慨不顧萬死畢諫於所事此其志與夫自恕以偸一時之利者異也孔子論古之士大夫若管夷吾臧武仲之屬苟志於善而有補於當世者咸不廢也然則子胥之義又曷可少耶康定二年餘過所謂胥山者周行廟庭嘆吳亡千有餘年事之興壞廢革者不可勝數獨子胥之祠不徙不絕何其盛也豈獨神之事吳之所興蓋亦子胥之節有以動後世而愛尢在於吳也後九年樂安蔣公爲杭使其州人力而新之臨川王安石與之銘曰烈烈子胥發節窮逋遂爲冊臣奮不圖軀諫合謀行隆隆之吳厥發不遂邑都俄墟以智死昏忠則有餘胥山之巓殿屋渠渠千載之祠如祠之初孰作新之民勸而趨惟忠肆懷維孝肆孚我銘祠庭示後不誣○碑亡已久嘉熙四年守趙開府與歡重人石】又記【王安國撰胥山廟者吳人奉事蓋已千有餘年至於今天子命祀而吏之歲時祈祝未嘗懈也嘉佑七年長興沈公作藩於杭政已大成下畏以愛旣而雨暘或愆躬禱於廟仍歲大熟於是邦人皆以爲神之賜也乃相與告於公曰願治廟屋以妥神靈公旣樂詔教之施能媚於民而又嘉民之不忘神惠而思爲報也故聽之八年六月廟成公遂祭享耋稚嗟嘆咸願刻石以詩顯之而使人來請辭於臨川王安國乃作辭曰維此句吳泰伯肇居其後綿綿享有邑都闔廬夫差力欲圖霸有臣子胥材實剛者報楚入郢遂棲越君使國爲雄我志獲伸彼何宰嚭冒貨姦宄我僨於忠國亦隨毀武林之墟胥山之岡立廟以祀民思不忘旣歷年久報事不懈以迄於今帝遣祈拜公作邦伯實治廟民每祝必誠獲應於神卒是逾歲風雨順節謂非神休有或菑孽人乃告公廟屋將傾願易而新不戒遽成嚴嚴之堂有翼其廡憑附之威觀者俯僂眾曰訖事公卽大祭賓贊肅虔鼓簫喧沸豕羊具肥桂酒香醇神顧享之醉飽欣欣眾願具石刻載厥美系之銘詩庸告無止】英衛閣記【守趙開府與歡撰英衛閣者始建吳山忠淸廟閣名今上皇帝親灑宸翰以賜者也初山有星宿閣直廟之前堪輿家指爲龍首紹定辛卯毀其後廟𨿽新而閣不復嘉熙己亥夏六月與歡被命再尹京時水失故道湍激波蕩無虛日沙若沈而陷岸若墜而隤曩時潮所不及地遇大汛彌望七八十里閒潰爲洪流月塘眞如號古剎亦宛在水中沚僉謂此天災難以人力勝日長月益爲害滋蔓因就付以堤築事固辭弗兪用欽承休命程土石計徒庸具畚鍤興工役凡人力所至不敢不勉且乞靈於神以相之有請於朝得旨新作臺門仍建傑閣棟梁岧峣丹靑輝煥爰肖神像巍然中居侍衛旁立冠佩陸離羣山四環大江前繞川祗波後罔不怗妥聽命閣甫就而水陸寺前之壩亦不日而成脫蛟龍垂涎之淵爲軍民奠枕之地匪人之謀皆神賜也旣又摭英衛二字以名之又奏乞奎畫以賁之於是斯閣偉然冠山椒而特立鎭江濤而不驚顧前之爲閣者大有徑庭矣私竊自念神之威靈在天其行事在史其愛在民其功在後世奚以記爲然有司職在推廣皇帝答揚神貺之意其可以無述乃爲之言曰天地正大剛烈之气鍾而爲人其生也家則爲孝子國則爲忠臣其歿也上則爲星辰下則職江海所謂越宇宙而挺生亙古今而長存者神蓋其人也神不忍宰嚭信越之浮辭誘於伐齊之利而忘其玩吳於掌股之上也遂以懇懇之忠極諫於王而不諱屬鏤之賜甘心如飴其爲言曰自我死後後世必以我爲忠上配夏商之臣與龍逄比干爲友遂伏劍以死每讀吳越春秋至此未嘗不感憤涕落也於﹝口虖﹞士大夫出身事主患不明國之安危與主之榮辱爾知之明則竭力而爲盡忠以告視死生禍福與鴻毛等逮其以言觸咎身膏鈇鉞而其眷眷念國猶不忍替亦以忠義之心知國重於身爾充此志也𨿽去之千百世之下其英靈衛國凜凜猶生若神者所謂鍾天地正大剛烈之气者非邪按史記吳人憐之爲立祠江上則神之祀於吳蓋有年於玆其英風義气與江濤俱壯其全名巨節與吳山俱髙至其加愛吳人則千載猶一日越漢歷唐以至於我本朝廟祀之典有崇無墜自六飛駐蹕錢唐以江爲重江之神以忠淸廟爲重故祀尢加嚴而闕典尙多先是神之父國號以楚兄以鄭故老口相傳莫之經見而母嫂妃猶未錫嘉號遂具疏以聞下奉常褒封追爵父啟烈侯以母嘉應夫人配兄昭順侯以嫂惠淑夫人配悉像於廟之東房總曰王父之殿尊尊也妃曰協靖夫人新命也大中祥符閒著爲令每歲春秋由翰苑降詞命羽流祈福率卽殿蕆醮事殊不稱神事帝意爰卽故門址攺刱醮殿表曰延眞且俾天明宮道士葉揆辰領廟之管鑰而灑掃之國家崇奉廟祀之典至是乃克告備閣經始於是年之七月落成於十有一月殿及延眞相繼竣役則歲庚子四月也皆廟巨事宜牽聯特書凡役工三萬五千有奇爲屋六十有七楹﹝云云﹞】題詠【曹旣明胥山廟詩貫弓執矢一亡臣未洗昭關客路塵道上乞飧逢漂女江邊款渡得漁人致君豈請初無術賣國由來別有因文種墓空山脇冷怒潮朝夕怨江濱閒關欲雪父兄讎底用平生錫蓋侯冤骨未沈吳月曉徵魂初返楚云秋西施正倚承恩貌範蠡將移去國舟尙向松陵親卻敵稿砧依舊在層樓堂堂武烈與文英引劍呼天气未平身後端知司禍福生前直欲就功名胥山未盡吳儂意郢水猶傷楚客情井裏滿前靈宇壯長江千古帶髙情】

吳越錢武肅王廟在錢湖門外方家峪寶藏寺之左錢氏五王皆祠焉【前有丰碑螭首龜趺極髙大𨿽已駁蝕然細捫之若未嘗刻字者今在陳寺房廊之墻陰山後有井頗大欄甃甚古名烏龍井土人至今名此地爲錢王大廟云】

吳越錢文穆王廟吳越備史雲天福七年十二月以龍山武功堂爲文穆王廟

山川諸神

平濟廟在浙江廟子灣乾道初周安撫淙以上旨修築江岸遂建廟詔賜額曰平濟慶元四年封助順侯累封至咸淳三年爲顯烈廣順王廟嘗頹圮端平三年兪存義孫應辰捐金倡率撤而新之視前增壯

順濟廟國朝會要云浙江裏民馮氏祠紹興三十年賜順濟廟額慶元庚申封靈佑公紹定閒重建廟封英烈王嘉定十七年封次子爲助寧侯紹定六年加助靈佐順侯記文【嘉泰二年兩浙路轉運司主管帳司李長民撰浙江之潮蓋天地閒壯偉絕特之觀其江自南蕩之灣距海門百餘里水浩渺無際殆天造是險以示東南形勢自乘輿駐蹕城郭宮闕日以壯麗爲四方之極山川之神莫不奔走以佑我王室其浙江有若順濟廟馮公揭靈玆土功效尢炳炳著見享有寵命也固宜乃者慶元庚申崇陵復土朝廷致禱於神又命兩浙轉運副使沈公作賓更新祠宇以祈陰助雰霧頓收晴景晏溫水怪伏藏波平如席益彰神感應之速不啻枹鼓旋有詔冊神自侯爵爲靈佑公而漕司實命其屬梁大亮李長民相與卽故祠規度之仍俾長民獨視其役旣增治廷壇攺作門觀兩序肆施藻繪於塑像經始以是年十月晦越月廿有二日訖功材植工役總之縻錢三百萬有奇方告成長民周視祠宇慨然獨念疇昔曾未有紀述而公之孫崇之進之亦以爲言於是私願因今命磨片石以登載神之威徳乃卽崇之進之所錄行實質以都人所傳聞而次第之謹按公姓馮諱俊字徳明世錢塘人生於熙寧甲寅六月十四日娶郭氏生三子天資剛直幼孤事母孝年十有八夢帝遣神易其肺腑云將有徽命旦寤胸懷豁然開明生不習文藝至是於書傳大義以及字畫驟皆通曉有扣以禍福莫不前知足未嘗履閾人或遇之江海上元佑年中一日有舟渡江值大風濤分必死公卽現形其閒自言名氏叱﹝口宅﹞之頃駭浪怗息又嘗就寢竟日乃寤家視其嘔吐皆海錯異物怪而問之則云適宴於龍宮大觀三年十一月己未忽語人上帝命司江濤事不得辭越三日不疾而終年三十有六先期旬日於淸水閘所居西偏自營兆域旣歿靈異尢夥人卽所居祠之而次子松年亦以濟人拯物著靈遠近今二孫則幼子椿年所生於是子孫世奉廟事不惟商賈舟舶之所依怙而環王畿千里之內水旱有扣亟蒙丕答浙江之中流有沙磧能爲舟害自顯仁太后及三朝衣冠之藏俱在禹會發引之日有司致禱其沙卽平用是洊膺褒典至今又從官給費易故而新之以妥神靈其績效彰灼賜爵受封則具有紹興以來朝廷錫命在惟昔蘇文忠公軾於潁上張龍公祠碑敍述爲詳銘詩首言至人變化不私其躬地行爲人天飛爲龍長民竊誦其語載考行實愧無斯筆爲神形容姑識其槪庶來者有考豈特尉其子孫之志云爾】

英顯通應公廟在廟子頭寶佑元年江潮衝嚙神顯靈迹塘岸堵安二年十二月加封英顯通應公

湯村龍王堂政和二年湯村沙岸爲潮水所衝州縣立龍王祠以禱之六年奏請增廣廟祠【詳具順濟宮】

善順廟在白塔嶺舊傳民閒建小祠保舟楫往來號平波神祠嘉定十七年易祠爲廟咸淳元年詔賜善順爲額

昭應廟在白塔嶺紹興閒建舊傳錢塘順濟龍王咸淳元年詔賜昭應廟爲額

孚應廟在磨刀坑龍山渡乾道三年九月建舊傳水府龍王咸淳元年詔賜孚應廟

廣順廟在龍山舊傳鎭江龍王小祠咸淳元年詔賜廣順廟爲額

惠順廟在江塘嘉定五年二月江潮衝嚙石塘帥漕建廟以禱咸淳二年旨賜惠順廟爲額四年七月壽和聖福皇太后降錢重建

順濟龍王廟在湯村鎭政和五年郡守李偃以湯村巖門白石等處江潮侵嚙奏請同兩浙運使劉旣濟措置用石版砌岸因建廟紹興十四年重修累封靈應昭應嘉應三王

嘉澤廟舊在錢塘門外二里號錢塘湖龍君錢氏表請封廣潤龍王國朝累封爲淵靈溥濟侯廟始梁大同中乾道五年周安撫淙以禱雨應重建淳佑八年趙安撫﹝上與下心﹞又建且亭其前之井扁曰寒泉寶佑閒馬安撫光祖更創咸淳五年安撫潛說友又葺而新之記文【吳越王建廟碑蓋聞四靈表瑞則龍神功濟於生民百谷熟成則水旱事關於陰騭而況浙陽重鎭自古吳都襟帶溪湖接連江海賦輿甚廣田畝至多須資灌漑之功用泰耕桑之業錢唐湖者西臨靈隱東枕府城澄千頃之波瀾承諸山之源派梁大同中胡子嘗置唐咸通年刺史崔彥曾重修鑿石爲門蒸沙起岸自予翊扶聖運移建節旄舊日湖堤盡攺爲城宇澄滓有同於鏡水濟時每及於生靈一郭軍民盡承甘潤逐年開割渺漢泓迂長居一丈之深淫不竭亢陽之失度其中菇蓮郁茂水族孳繁蒸黎實賴以畋漁河道常資於灌注壯金城之一面不異湯池潤綠野之萬家常如甘澤固有神龍居止水府司存降景佑於生靈興旱涸之風雨原其自編祀典積有歲年𨿽陳奠酹之規未施展敬之所況錢唐湖龍君與洞庭龍君靑艸龍君雁行之序各通天波風雲歲歲之去來陰騭常施於萬派古之典籍曾靡記焉日月滋深元無祠廟蓋爲古來藩侯牧守不能建立殿堂予統吳越山河綰天下兵柄前後累申祈禱皆致感通旣荷陰功合崇祠宇昨乃特於湖際選定基坰刱興土木之功建立欒櫨之構至於殿庭廊廡門坎階墀悉親起規模指揮擘劃俱臻壯麗以稱精嚴然後愼選良工塑裝神像威容赫奕冠劍森森陳將僚侍衛之儀列鐘鼓豆籩之位以至車轝僕馬帳幄盤筵祭器爨廚無不臻備馨香薦獻不闕四時況鏡水淸流煙波浩渺其湖周百餘里源派數千餘川濟物於人功能及眾亦無龍君之廟貌予遂與錢唐龍君一時建立殿堂同表奏聞乞加懿號果蒙天澤並降徽章其所奉敕旨具錄如後敕錢唐重地會稽名邦垂古今不朽之基系生聚無疆之福有玆舊迹特刱新規豈曰神謀實因心匠蓋水土受天之職庇民之功歲時罔闕於牲牢祈禱必觀於肸蠻得一方之義化致兩境之安康錢鏐普扇仁風久施異政至滅所切遂致感通其錢唐湖龍王廟宜賜號廣潤龍王鏡湖龍王廟宜賜號贊禹龍王牒至準敕旨若夫人惟神贊神實人依信冥陽共理之言乃幽顯相須之義今者式嚴廟號永受烝嘗四時之殷薦不虧萬姓之禱祠無缺神其受大朝之寵千古之光輝常鎭吳邦預銷災沴必使原田肥沃克昌廣潤之名谷稼丰登更表土龍之徳今則嚴禋已立邃宇咸周聊記歲年刻於琬琰後來觀者其鑑之哉時正明二年歲丙子正月丙辰朔十五日庚午建立天下兵馬都元帥淮南鎭海鎭東等軍節度使尙父守尙書令吳越王鏐○凡闕字皆磨滅不可認】

水仙王廟在西湖第三橋北寶慶乙酉袁安撫韶建自爲記今在崇眞道院記文【子自承乏內史雨暘襘禱數詣所雲水仙王廟者廟有壇壝閒於是斬牲瀝酒以起龍蟄穹碑植宇下龜趺隆然摩挲刻文則吳越錢武肅所著其額曰錢唐廣潤龍王廟東偏有堂列三賢像乾道中郡太守周君淙建退而質諸臨安志成周君手且言廣潤龍君祠卽水仙王廟按錢唐水仙王事始見於蘇文忠公詩公詩石本今有自書其左方曰今西湖有水仙王廟仙之廟於湖公出守時蓋無恙後莫知廟所在六龍南渡杭爲帝所絡孤山築殊庭得不廢者惟和靖墓他皆一掃刮絕去荒基老屋漫不見蹤迹廟之廢未必不於此故趙君夔注蘇公詩考驗無所得乃序夢中語諉以茫昧使龍君之祠是趙復奚所疑哉彼龍君祠與普安佛廬鄰距葛嶺占北巖之阿視湖邈焉牽聯遷就因附祀三賢而祝號以﹝言爲﹞好事者又從而井其旁名薦菊以卽蘇公句贅矣子旣更三賢祠而水仙廟未有所釐正於是廢酒壚刱焉地據湖堤右湖光拍堤平挹千頃仙峨冠佩玉乘風載云方羊於水月倒景之中仙有靈宜不宜邪昔湘旁黃陵有廟自秦漢迄晉釋辭亂眞王逸以爲湘君者自其水神而湘夫人乃舜二妃郭璞則又以爲天帝二女至昌黎韓公始正娥皇爲湘君而湘夫人則女英也異哉水仙之事果相似乎嗟乎自蘇公去杭今百三十有七年水仙有廟名存實亡子何人乃適有感是孰使之然邪或曰事廢興存乎數其又信然耶廟經始於寶慶乙酉冬明年春落成因記其所以又作楚語以展仙之靈其辭曰桂水闊兮仙宮今何爲兮山之中羌時俗兮攺錯寄嘉名兮土龍卜中洲兮芷閭仙歸兮故居旗夫容兮蘭枻詔馮夷兮先驅杜蘅紛兮旅庭酌寒泉兮秋英福帝郊兮塵淸終萬古兮揚靈】

會靈廟在湧金門外卽柳洲五龍王廟中毀寓惠明寺慶元六年禱雨應賜廟額曰會靈王安撫補之買地寺旁未鳩工而去開禧元年趙安撫師﹝上睪下廾﹞淳佑七年趙安撫﹝上與下心﹞先後創建咸淳五年安撫潛說友又更新之記文【李直院壁撰先王之世神人異方不相參混俗無妖淫民用又安故曰以道蒞天下者其鬼不神夫聖人謹於幽明之分也如此然而民事之所關祈報禳禬苟可以措吾力者則又靡不極其至焉社稷山川日月風雨寒暑水旱先嗇司嗇下至表畷防庸貓虎之屬莫不有祀大抵皆民事也後之有國者所以敷政流化調和陰陽銷伏災沴之具𨿽未必如古然而祭祀之禮爲民而設無大廢闕甚者一遇涔旱之變則人鬼之祠老佛之宮與夫神龍之所宅有司奔走用事罔敢弗虔此𨿽非先王之故而其皇皇爲民之意猶可見也錢唐今爲駐蹕之地天子在上萬神效職而西湖柳洲有所謂五龍王祠者吐靈垂貺其來最久雨暘致禱無有差忒載之祀典紀之圖經可考不誣曩更兵火祠失其所寓諸柳洲慧明寺慶元六年十一月有旨賜廟名曰會靈京兆尹太府卿王君補之買地寺旁規以立祠祠未立王君去今戶部尙書趙公師睪廾繼之慨然嘆曰此民事吾事也其可遂已掄材選工命通判府事鄭擢東南第三將劉公傑實董司之踰兩月告成堂宇蠲飭像設尊嚴都人聳瞻神意昭答時開禧元年六月十九日先是五月旁死魄公以雨禱立應已而父老狀言旣雨之三日湖山晝冥有二物如大木乘風揚波直湖心而東蜿蜒柳洲茭蒲閒視之乃黃黑蛇二長可四五丈是日復有蛇見祠所雷雨大作兼旬日乃止歲以有秋嘻亦異矣公言諸朝乞加神封號制曰可則語壁曰祠吾立之子記之餘惟鬼神之道君子所難言今夫能隱能顯者龍能雲能雨者龍龍之爲物靈矣﹝左月右上勿下口﹞然而應幡然而作其龍之所自爲邪抑固有主之者邪謂龍之所自爲則像貌之立命秩之加非所施於龍也謂有主之者存則封爵之書所謂五龍之神皆龍也非有主之者也若是者予皆不得而知至於曰雨而雨曰暘而暘民事之所關國典之所載𨿽千萬年敬事無斁是則予之所知也公材邁倫所至治有異等再爲京兆尹名與漢趙張埒初公爲揚州嘗建龍祠九曲池天子錫廟名進王號視今舉適相似然君子謂公可謂知所敬矣其事神也周可謂知所愛矣其爲民也切李壁記並書】

龍井惠濟廟在風篁嶺上紹興十八年賜廟額累封爲嘉應廣濟孚惠王咸淳五年安撫潛說友更創祠宇旁有徳威亭【卽舊龍井亭東坡書扁】

南髙峯龍王祠在榮國寺後砵盂潭累封爲孚應昭順侯廟廢已久咸淳五年七月安撫潛說友以久晴禱潭上覺微雨沾衣頃之甘澍如傾乃卽故址爲創廟以答靈貺

玉泉龍王廟在淨空院嘉泰初賜廟額曰靈泉嘉定初攺仁惠嘉熙四年又攺神運淳佑八年趙安撫﹝上與下心﹞重建廟咸淳三年太傅平章賈魏公又捐錢葺而新之神始封嘉應公後加曰溥澤【詳見玉泉及淨空院】咸淳臨安志卷之七十二

志﹝五十七﹞

祠祀二

節義

旌忠廟在丰樂橋俗曰三聖廟按神一姓髙名永能綏州人一姓景名思誼晉州人一姓程名博古河南府人【程氏子孫今有居饒州者】元丰五年同爲統軍力戰於銀川挺身抗虜以沒始廟食於鳳翔府和尙原宣和閒方臘寇睦討捕者禱於神凱還奏聞始封侯中興初屢以助順討賊功賜廟曰旌忠加封六字王嘉泰初以平潮著靈加至八字一曰忠烈靈應孚澤昭佑一曰忠顯昭應孚濟廣佑一曰忠惠順應孚佑善利廟舊在淸冷橋北紹興十九年楊殿帥存中請以旌忠賜爲觀額後因徳壽宮開拓徙建今處卽覺苑寺廢址也自嘉泰辛酉至淳佑壬子觀凡三毀惟廟巋然獨存記文【黃尙書由撰建觀記旌忠觀者爲元丰三忠臣作也皇朝承命稽古諏經凡施徳於民禦災捍患死則祀之示褒也鳳翔故有廟今移於行在所謹按髙宗會要杭之廟食隸祠官者凡十三而四在畿內曰忠淸祚徳神應通惠而旌忠不與豈闕文哉鉤考圖牒三神之祠紹興壬子則爲廟己巳則爲觀其事倡於循王張俊其費成於和王楊存中此建置之本末也三神世系以國史詳之髙諱永能綏州人景諱思誼晉州人程諱博古河南人率隸尺籍元丰五祀有事於銀川自謀臣不良以輕誤國合蕃漢十餘將西行兵幾十萬髙佐中軍景佐後軍程處偏列方寇薄城下其鋒叵當是時三君同日出戰然奇機祕畫沮於首事之昏躁盛心勁气絀於大勢之退撓九月己卯虜亟吾攻時中軍曲珍懼見顏色計且未有所出也程曰願當前不濟則敢以死戰卽挺身從數百騎力摧其堅以沒是月戊戌虜眾甚迫許從和議初遣呂文思復謀遣曲珍未決景曰願請行不從則誓以死爭及馳見虜酋辭不爲屈竟被囚而殺之若十月丙寅王師疲曳城援孤絕勢岌甚矣髙曰吾自結髮大小百餘戰未嘗敗辱今事至此天也因易獘衣奮戰旋掛弦絕吭死之原其死𨿽不同大致一於忠而已事聞朝韙其節賚卹休洽尋復廟而祀之夫生爲忠義死爲明神激烈沈雄昭貫日月而凜然獨存者詎以在亡閒之耶宣和中方臘寇睦詔加收捕奉命者請禱寇卽銷殄於是肇封髙爲感聖侯景爲順聖侯程爲惠聖侯建炎中魔賊俶優辛侯企宗以偏師討之次於信上遙仲懇啟恍若有見賊旣就執於是增封曰感聖順正曰惠聖順應曰順聖威遠紹興初大業甫濟帝念列神之功議所以尊顯之者禮寺第其績首以三人爲最於是升封王爵曰威烈曰威顯曰威惠厥後兀朮擁眾窺全蜀時張公浚吳公玠總兵鳳翔直與對壘事亟置祠以禱一日云豗晝暝鳳翔雨微沾而敵壁乃有大風揚拔之異敵騎驚遁我師乘之大勝凱入二公合辭以聞遂增封曰忠烈靈應曰忠顯昭應曰忠惠順應紹興末阜陵復土龍輴安濟敕議褒典又封增曰忠烈靈應昭佑曰忠顯昭應孚佑曰忠惠順應孚濟至嘉泰初崇陵迄事會越之士民以靈應來上則又封曰忠烈靈應孚澤昭佑曰忠顯昭慶孚濟廣佑曰忠惠順應孚佑善利惟爾三神克保於我國家而累聖崇報旣都顯冊以彰靈徳又化血食而爲淨供其所以寵賁顯融之者至矣哉初觀之立也實在淸冷橋北隆興受禪上欲斥廟垣之地廣養親之宮乃撤浮屠覺苑寺易之嘉泰辛酉春都城不戒於火一夕宮館蕩爲遊埃主觀陳元直適會其壞也慨悼成績且不敢以事艱費穰廢繇是奮力先斥厥儲初得太師韓王請於朝賜內帑錢五百萬已而循和二王復與巨室之所向慕者益以金幣佐其役始事於是年之夏曆三歲而克就總爲屋四百楹巍殿修廊臺門傑閣云齋琳館下至於庖湢畢具土木之費爲錢七千萬有奇規模視前益侈觀成有訪古者曰祀有廟自夏始也道有觀自唐始也合廟於觀孰爲始乎嘗考熙寧中吳越不祀守杭趙抃特爲之請乃以龍山祠爲觀而賜名表忠此廟爲觀之由也然歸覲之義與勤王不同備恪之功與死事自異彼祠宇蕪穢猶加修輯矧而潛徳容可後乎今六合承平百神受職戶口蕃庶海嶽晏淸念褒徳報功固已無違於禮而默贊陰佑則惟爾有神𨿽日尊嚴旣見顯異宜有文字以昭無窮故爲紀其顚末而系之以銘銘曰莫愛於生生或可棄莫畏於死死或莫避猗歟三神凜然同志戮力守城膏身夷裔沈沈英爽與生不二騭相循和遏攘寇懟大勛旣集靈應益異乃侈王封以崇廟祀比更郁攸莽爲牧地憑乃陰威作其圮墜峨峨新宮隆隆曩制有雕其桷有﹝壞去土攺王﹞其麗春秋奉嘗中外瞻跂詔爾銘詩於千百世】

靈衛廟在錢塘門側建炎三年十二月乙酉元顏宗弼犯境守臣康允之退保赭山錢塘縣令朱蹕率民兵逆戰傷甚猶叱左右負以擊賊己丑遂遇害時尉曹十將金勝祝威亦以力戰歿鄕民瘞二人於錢塘門外因爲立祠其後祠者相踵曰古柳林曰澄寂寺後曰精進寺側皆嚴奉惟謹淳佑十年賜廟額曰靈衛景定二年洪安撫燾爲請封爵詔侯二神曰忠佐忠佑咸淳四年漕使又以士民之請上於朝乃封朱令爲顯忠侯誥曰神生爲烈士歿爲明靈宜也矧曰死於王事可不表而出之建炎初金人犯杭汝時宰錢塘鳩土丁邀擊之設奇疑敵民得逃死身中流矢猶能扶傷尾襲奮勇直前竟以戰歿功烈如此而爵命未加非闕典歟民不能忘合辭請於部使者遂徹予聞深用嘉嘆肇錫侯封仍賁顯號以旌爾尊主庇民之功第廟則附於靈衛於禮未便安撫潛說友見議攺建廟設朱令像而坐二神於兩廡云記文【太尉姓金諱勝姓祝諱威昔同爲錢塘尉曹十將總首建炎己酉十二月兀朮侵犯王略闖兵於杭權守安自彊拉州民避寇赭山城無禦備錢唐宰苕溪朱蹕鳩鄕丁僅二千趣余杭路邀擊兀朮前隊民非素練耳目不熟鉦幟宰陷陣而歿兩太尉集凋兵還據葛嶺編竹覆泥爲塗以愚賊越翼日敵騎飆至﹝足虒﹞�而踣僕者鱗疊巨刃奮斸橫屍山委軍聲大振兀朮褫魄辟易數捨退遁赤山執居民爲鄕導得由南壁而入兩太尉猶力護西隅以寡制眾戰久力疲竟歿王事兀朮遂趨越矣鄕民感其忠節其馬革駢塋近郊乃今楊府云洞之右因立祠於死節之所今錢唐門側是也血食一境已踰百祀四時賽祭遠近翕集居者蒙其佑病者禱而痊無疫癘無火菑無橫虣神所賜也﹝云云﹞三山鄭文子撰】

忠勇廟在九里松神系親衛大夫果州團練使禦營宿衛前軍統制張﹝王己﹞紹興三十二年從張子蓋解海州圍﹝王己﹞用命戰歿旨贈容州觀察使建廟海州其後又詔別建廟於臨安府行春橋本寨之側

昭節廟在保民坊廟巷東三班按二神一姓喬名亢字伯仁一姓陸名軌字仲模其先襄漢人同爲殿侍在周曰東第三班初藝祖皇帝受禪聖駕自宣佑門入守者拒弗納乃自栘門入旣受朝賀顧近侍問適栘門守者爲誰奏曰散直班旨降充下班又問宣佑守者曰東第三班卽令宣引時本班之眾知天命有歸皆引義自隕上大驚趣駕親幸命侍衛馬步軍排陳使黨彥進將數十人往救得不死者二人卽喬陸也召見詰其故曰臣止事一主所以乞死上慰勞再三曰汝等皆忠孝遂仍其班不廢且賜名長入祗候從其請駕所幸爲前引仍以靑紅二色帛爲帽飾滿三年授保義郎二神旣受旨各復自盡上憫之厚加贈卹聽本班廟祀南渡初吳山居民不戒於火殿帥楊存中觀緋綠二旗現空中上書喬陸二字火浸息人益神之孝宗皇帝嘗宣問本班宿房以黃羅襆門限何所始左右備奏其故上嘉嘆焉寶佑乙卯有旨賜廟額曰昭節自景定庚申迄甲子凡三加封今喬爲忠義威福英惠陸爲忠烈威徳英佑皆侯爵記文【天下之忠一也事人而忠於人則事我也必忠於我未有失節於人可望其能盡節於我者此武王之所以釋箕子而漢髙帝之所以戮丁公也金百死而不變水萬折而東流臣事君以忠夷險一節要不過盡其職分所當然耳在人欲其納我而能拒我在我欲其拒人安得不旌其拒我者乎旌其拒我正將以教天下之忠也孝已愛其親天下欲以爲子君獨不願得忠臣邪我藝祖皇帝神聖慈武膺受天命於時東班殿侍守職有嚴帝心嘉之旣踐位召至慰拊皆不敢自全其生所存惟喬與陸受誓而退尋亦效死當華夏蠻貊罔不率俾之時而獨不食周粟視倉卒出制書於袖中者其爲人相去何如也忿疾異已人之常情我藝祖方且旌忠顯節洊錫徽稱至名其班曰長入祇候蓋將使熊羆之士不二心之臣視我表勵皆知捨生取義之爲忠抑以侍禦僕從不可一日而無正人也聖人絕識偉度固非常情所可測識不寧惟是韓通臨難不苟厚葬而贈之中書令衛融不忍忘舊釋罪而擢以太府卿神謨睿略所以扶植綱常更立人紀嗚呼遠哉喬陸二人生負忠節死爲明神自國初廟食迨今三百餘祀凜凜如生衛國救焚庇民隤社忠烈之爲靈昭昭也乃寶佑乙卯奉聖天子明命賜昭節廟爲額上以承烈祖創業垂統之盛心下以貽宗社無疆之休慶翼翼廟貌過者必式凡百有位其懋敬之哉喬侯諱亢陸侯諱軌都人士與班眾請紀靈迹於廟敬敍顚末而系之詩使歌以祀焉其辭曰人戴藝祖如歸堯天之歷數不可逃擁登寶位加黃袍萬神歡唱五嶽朝日月出矣爝火消華夷臣服無昏妖誰與抗節崧岱髙東班殿侍陸與喬帝命來前宥爾曹折箭爲誓加寵褒退卽效死淒焄蒿英气直上干雲霄虎豹控阨天關牢廟貌血食匪一朝新錫顯額節愈昭椒漿桂酒兮蘭肴忠魂不待翦紙招追風逐電天馬驕衛戟在手弓在腰宴娭來鑑沼沚毛感召﹝口十﹞气延祥﹝風炎﹞國祚廟祀同逍遙洪穮撰】

顯功廟在錢唐門外保叔塔下神姓嶽名仲琚家於霍山爲臨安府吏建炎初金人犯境神輸家財募勇士三百人推錢唐尉曹十將金祝二人爲首領【事具靈衛廟】迎敵死戰闔境以安里人懷其功卽四聖延祥觀祠事之號保稷山王嘉定初更建廟今處咸淳四年耆老以神未有褒表告於太傅平章魏國賈公乃爲奏聞旨賜廟顯功侯以忠翊制詞曰朕惟六飛南渡舉百二山河無一人敵王所愾每念爲之憮然爾神克奮孤忠輸財募死士得二將率眾三百卒奪金酋南下之盛气而一境賴以安存今經百有餘年二將已都顯號而神獨無以旌其靈可乎哉進錫通侯宜在以勞定國之典廟故庳狹至是增築加崇敞云記文【咸淳四年冬十有二月西湖寶嶺顯功廟成始里人以侯建炎閒毀家鳩旅能力捍患社而稷之於山之下曰保稷山王云今太傅平章魏公賜第距廟里許父老言侯之福一方舊矣而封爵未加廟貌弗稱於是眾吁於公公曰此義士也具以聞制曰可其賜廟曰顯功神封忠翊侯民侈上賜相與大其宇殿故一室更敞前榮中肖侯像旁立儀衛翼以兩廡由扶欄而上爲門四楹過者肅然起敬曰孰乂我民惟侯之功孰旌侯忠惟我魏公惟侯之靈永食玆土乃被石以紀尙俾來世知廟所始用敬事於侯徳與宋無極侯嶽氏錢唐人其忠烈事在臨安志中越明年春正月望日記】

仕賢

靈惠廟在城北江漲橋鎭界舊志神姓陳名頊字行嵩會稽人仕東晉嘗使虜羈畱三年仗節不屈拔劍斫臂復命於朝歷靑揚荊廣四州刺史食邑錢塘海鹽鹽官三縣葬於臯亭山因廟焉廟記云梁大同二年封興善王又攺封崇善國朝紹興十九年賜靈惠廟爲額慶元六年以禱雨驗封福順侯累封至嘉熙四年爲慈佑公又累至淳佑十二年爲慈佑福善昭應公寶佑六年遂列王爵【又有行祠在江漲橋鎭及董家巷】記文【皇帝駐蹕於臨安之十有二年冬臨安府耆老陳徳誠等狀於有司曰化度寺有臯亭神祠自隋以來事之至今不絕旱漧水溢有禱必應郡民事無巨細皆請於神應若影響朝廷歲時降香祈請不異他祠而封爵無加廟額未立蓋闕典也有司以聞明年秋詔用奉常議以靈惠名其廟遠近鼓舞願刻諸石侈大神休以昭天子之寵命寺僧行蘊以其記來請某不得辭謹按神姓陳氏諱某字行嵩會稽人也事東晉歷靑揚荊廣四州刺史以武功食錢唐海鹽鹽官三邑見於李宗諤之圖經者如此梁大同二年敕封興善王后攺封崇善王而失其時代歲月見於桑衍之圖經者如此隋僧眞觀講於眾安寺夜夢神求受淨戒仍捨廟屋五閒爲佛殿見於髙僧傳者又如此爾後遂寢血食專供伊蒲塞饌見於白居易之祝辭者又如此神嘗使虜畱三年乃斷左臂求還遂以胡服報命居喪哀毀過制旣卒人嘉其忠且孝立廟於臯亭山之西南而祠之聞於耆舊之傳者如此神旣事僧眞觀願護伽藍始建廟寺中惟化度寺在唐爲重云更曰承云本朝皇佑中始攺今名疑卽隋之眾安寺也聞於耆舊之傳者又如此考之禮經聖人之制祭祀非有功烈於民者不在祀典而神生則勤於國死則爲國家民物禦捍災患其功烈宜祭祀故當中興盡毀淫祀之際獨以眾請廟得賜額載在祀典與百神受職嗚呼天子之所以愛民而禮神者至矣神之所以承天子之寵命而福斯民者宜如何哉抑嘗聞漢朱邑故爲桐鄕吏其民愛之死葬桐鄕西郭外民共爲立祠歲時祠祭夫邑特縣小吏民且不忘況神有武功忠孝昭著宜其舉邑祠之至四十餘所又聞蜀將關某廟食玉泉山嘗受戒於僧智顗後祭絕葷茹福及荊南神之依向釋氏亦無以異也𨿽然碑版載神之事爲多而怪誕不經適足以誣神今特摭其可書者以信於天下後世云鮑黌記】祝文【去秋愆陽今夏少雨實憂災沴重困杭人居易忝奉詔條愧無政術旣逢愆序不敢寧居一昨禱伍相神祈城隍祠靈𨿽應期雨未沾足是用撰日祗事攺請於神恭聞明神稟靈於陰祗資善於釋氏聰明正直潔靖慈仁旡幽不通有感必應今請齋心虔告神其鑑之若四封之閒五日之內雨澤沛足稼穡滋稔敢不增修像設重薦馨香歌舞鼓鐘備物以報如此則不獨人之福亦惟神之光若寂寥自居肸蠻無應長吏虔誠而不答下民顒望而不知坐觀田農使至枯悴如此則不獨人之困亦惟神之羞惟神裁之敬以俟命長慶二年七月白文公】

嘉澤廟在湧金門西井城下神姓李名泌字長源唐相國鄴侯也徳宗興元閒守杭有風績郡地苦斥鹵民日汲咸水侯爲鑿六井引西湖水入城中始得飲淸泉郡人徳之爲立祠景定五年敕以嘉澤爲額咸淳五年安撫潛說友拓地重建

白文公祠見西湖門三賢堂

顯應廟在風篁嶺龍井衍慶寺側神姓胡名則婺之永康人天聖丙寅明道癸酉嘗再守杭有惠政在郡時獨無潮患以兵部侍郎致仕葬錢唐龍井山中建炎閒方寇猖獗聚永康方巖山賊夜夢紫袍金帶神人現赤幟於空中隨就剿滅朝廷褒嘉爲建廟封顯靈侯自後累加封其龍井墳賜顯應墓神之赫靈著於方巖此不悉載

昭貺廟在候潮門外渾水閘東故司封郎官張夏祠也【會要作工部員外郎】夏雍丘人景佑中爲兩浙漕使江潮爲患故堤率用薪土潮水沖擊每繕修不過三歲輒壞重勞民力夏始作石堤延袤十餘里人感其功慶曆二年立祠堤上嘉佑六年褒贈太常少卿政和二年封寧江侯後攺安濟公賜昭貺廟額紹興十二年以後累封至慶元四年錫以王爵又累封至今爲靈濟顯佑威烈安順王淳佑八年重建廟【又有安濟廟在薦橋門外馬婆巷宣和閒建】

蘇文忠公祠見西湖門三賢堂

寓賢

許箕公由以下三十四賢祠見西湖先賢堂

潘逍遙祠在潘閬巷卽所居宅咸淳臨安志卷之七十三

志﹝五十八﹞

祠祀三

古神祠

大禹祠在錢湖門內

周赧王廟在錢塘縣崇化鄕觀山【見余杭髙岡福善王廟】

防風氏廟在廉徳鄕朱奧村【父老相傳鄕民祈求田蠶之所不知何代所立按郡縣誌防風氏吳金鵝山隋志載金鵝山在今余杭縣國語載吳伐越墮會稽獲骨大可專車吳使人問於孔子孔子謂昔禹致羣臣於會稽之山防風氏後至禹戮之其骨節專車】

中將軍廟在臨平斗門橋北三十步【鄕民祈求田蠶古祠父老相傳爲楚申明父白公作亂楚王命明伐之白公殺其父後人爲立祠】

漢畱侯祠在吳山端平元年萬殿帥文勝重建

漢蕭相國祠在定民坊一在艮山門外賜額靈護

周絳侯廟在臨平鎭晉建武元年侯裔孫卓卜居臨平鄕之大姓兪氏因卽其地祠侯建炎金人犯境鄕民環廟爲柵以守敵仰視旌旗蔽空書曰漢絳侯周勃皆羅拜遁去自是靈異著聞雨暘蝗疫有禱必應朝廷下其事奉常見議封爵

顯忠廟在長生老人橋西俗名霍使君廟紹興閒建初吳主孫皓疾有神降於庭自言爲漢霍光求立祠於金山之咸塘以扞水患見於吳越王所紀宣和閒賜今額紹興初加封忠烈順濟昭應王

福徳衍慶眞君廟在肇元鄕升平裏地名吳下世傳爲吳呂蒙

曹王廟在長樂鄕像光湖南金奧村相傳爲曹子建

土俗諸祠

顯應廟在府治卽淨因寺土地也寶佑五年賜廟額曰顯應咸淳元年封正佑侯五年安撫潛說友請於朝加封安福

翼靈廟在府治相傳爲永福鎭安王咸淳三年洪安撫燾重建廟五年潛安撫說友請於朝以翼靈爲額

旌忠廟在天慶坊神一姓趙名廷翰一姓馬名仁瑀系殿前指揮使左右班藝祖皇帝開基翊衛有功廷翰領彰國軍節度使卒贈侍中仁瑀爲朔州觀察使知瀛州卒贈河中軍節度使廟食於杭莫知所自始景定五年兩浙運司以耆老之請上於朝得賜額曰旌忠

金華將軍廟在丰豫門內湧金池前神姓曹名杲眞定人仕後唐爲金華令時郡兵叛神以計平之吳越王嘉其功就擢婺守國初錢氏來朝委以國事嘗卽城隅浚三池曰湧金邦人徳之爲立祠池上嘉泰辛酉京城災反風垂應境內無虞耆老以神赫靈而廟弗稱乃合力更築咸淳初李安撫芾又撤而大之且以錢氏湧金池三大字石刻立於廟之右偏

廣福廟在鹽橋神姓蔣世爲杭人生建炎閒樂賑施每秋成糴谷預儲貴則賤糶如元賈歲歉或捐以予饑者死之日囑其二弟曰須存仁心力行好事里人相與祠其像以報人心所趨靈應如響祈卜者肩相摩咸淳初賜廟額曰廣福六年安撫潛說友請於朝封神及其二弟皆列侯曰孚順孚惠孚佑

三將軍廟在潘閬巷

嘉應公祠在百戲巷【今秀義坊】

通應侯祠在開道坊錢氏時建

護國天王堂【白馬神祠附】在壽域坊口舊傳有力士遇大蛟拔劍斷其首土人因置石天王像以鎭之廟元在太廟室南四孟朝獻並大禮駕宿太廟率降香祈禱景定五年毀移創糧料院故基

玉僊堂在大隱坊內咸淳六年安撫潛說友重建

石姥祠舊志據晏元獻輿地誌云芳林鄕有石姥祠

吳客三眞君祠在石橊園乾道九年曹善應建廟系唐葛周三眞君寶慶閒毀

淸元眞君義勇武安王廟在西溪法華山紹興三十二年建一在半道紅

華嚴菩薩廟在林潭

半邏老人廟祥符舊志云在縣東北到縣二十七里

霸王廟在芳林鄕嘉泰閒再建

會靈護國祠在艮山門外端平橋東土塘上【其祠髙僧秀眞也秀眞華亭人號無隱事見本門】

靈休廟在城南廂界江岸名七郎堂神系嚴州分水縣弓兵因方寇擾攘陰衛有功州縣保請於朝立廟紹興戊午江潮大作府城醫士葉永年捨屋建祠雨暘禱輒應咸淳初賜額

眞聖廟在白塔嶺咸淳二年建

半山七娘子廟在臯亭半山【舊傳崇善王妹也】

蘇將軍廟在肇元鄕錢氏建按神東晉驃騎將軍蘇氏崇善王之麾下

尙將軍廟在肇元鄕去城四十里元系錢氏建更建炎兵火乾道閒再建

義橋前後廟在肇元鄕按神系崔總管評事等神錢氏建

靈應廟在肇元鄕按神楊都督系臯亭山崇善王之佐將

奉王廟在大云鄕【父老相傳神爲晉毛寶廟其舊宅也廟之西有民田五百畝號奉王壩載於官之版藉民之砧基其舊業也及考之晉書毛寶傳宅在陽武放龜在武昌守邾城日與石季龍戰更與錢唐鹽官皆遼絕況奉王之稱傳亦不載今姑傳疑云】

福濟王廟在像光湖西

濟惠二王廟在像光湖西又一廟在北葛沈村

白龍王廟在臨平東山之中亦有龍祠在洞側

黑龍王廟在超山嘉定閒趙忠獻公宰邑禱雨屢驗請於朝賜通靈爲額累封通靈惠應宣濟昭惠侯

東京舊祠

惠應廟卽皮場廟在城中者四所一吳山一萬松嶺一侍郎橋一元眞觀按國朝會要東京顯仁坊皮場土地神祠建中靖國元年六月封靈貺侯崇寧元年三月封公四年閏二月封靈惠王七月加封靈惠顯通王十月封其配靈婉夫人十一月攺封靈淑夫人大觀元年十一月攺封明靈昭惠王三月賜額顯靈應感廟及殿名曰享誠昭福政和五年七月攺賜額曰靈應南渡初有商立者攜其像至杭捨於吳山看江亭因以爲祠都人有疾者禱必應蓋以其爲神農云紹定四年九月祠毀聖像儼然獨存理宗皇帝賜度牒綾帛命卽故址創廟咸淳五年八月壽和聖福皇太后降錢修葺十一月王加封顯佑靈婉加嘉徳靈淑加嘉靖【按會要神妃初封靈婉未幾攺封靈淑止是一神加封之際乃誤爲二小君各給贊書蓋有司止據巫祝之言不復考訂耳】記文【伏稽混沌已分太昊始畫八卦一陰一陽之謂道陰陽不測之謂神惟道也生三混成洞徹於變化惟神也極深研幾妙行乎無有曩自天師偶到衡陽遇耆老言此閒有炎帝神靈甚盛遂入祠視聖像古迹耆老曰乃古神農皇帝於三皇時都曲阜世人食鮏羴者率致物故因集天下孝義勇烈之士二十四人分十二分野播種采藥至今於世極有巨功天師聞言圖畫聖像奏大漢光武皇帝於建武辛未四月十九日降旨建祠宇於古洛之東後因河北妖人張角邪逆攻陷邢城向望相州皮場鎭之人虔誠祈禱雨雪並下殺賊定亂護國顯靈獻帝賜號始曰皮場焉迨唐朝正觀戊申歲戊午月丙子日應夢見祥遂立祠長安至五代朝殲寇助順具有聖迹由是顯徳戊午歲乙丑月四日甲戌重建廟於古汴東京顯仁坊曁我宋列聖褒揚累封整肅廟祀亦惟神之助國安民昭格威靈不可殫紀蓋與聖朝天長地久用翊億萬年丕基厥功大矣而聖天子之欽崇亦至矣皇乎休哉政和乙未歲戊子月十有三日丙辰左朝奉郎權發遣荊湖北路提點刑獄公事飛騎尉借緋銀魚袋周秋記】

二郎祠在官巷紹興元年立舊志云東京有祠卽淸源眞君

外郡行祠

東嶽廟一在吳山大觀中造【詳具中興觀】紹興七年鄕民合力重修二十九年乃成嘉泰四年淳佑十二年重建者再寶佑元年理宗皇帝賜禦書東嶽之殿四大字一在西溪法華山乾道三年建一在湯鎭順濟宮側乾道閒徳壽宮行幸賜銀帛建五嶽樓淳佑三年有旨重修理宗皇帝賜禦書東嶽行宮東嶽之殿八大字

廣惠廟在錢塘門外霍山按國朝曾要神姓張名渤血食廣徳軍之祠山康定元年始封靈濟王崇寧三年賜廟額曰廣惠累封至正佑昭顯威徳聖烈王寶佑丁巳攺封眞君凡再加今曰正佑聖烈昭徳昌福自祖父以下若弟若子若孫與其婦皆錫爵有差獨冢子婦曰王曰妃祠創於乾道庚寅越二十有五年紹熙甲寅始成旣而有旨令修內司別爲祠於金地山以便祈禱然都人士女競趨霍山不以一關爲憚也景定二年洪安撫燾咸淳四年安撫潛說友前後葺治愈加嚴整云【又有祠在棲霞嶺】記文【慶元丙辰錢唐縣主簿趙師白撰霍山廟者廣徳張王之別祠也王以休功顯徳敷佑生民綿歷數千餘載歷代以來罔不優禮而裒崇之曁入國朝慶膺追錫之命增加王號極其榮美至於王之父母兄弟妃嬪子孫及諸屬﹝女連﹞無不受顯服累嘉封可謂盛矣粵自開迹祠山肇興廟食邦人兢栗以供祀事凡雨暘疵癘之﹝裁去衣攺火﹞寇攘水火之患有禱於王疾於響答奇驗異應灼灼駭動人之聞見捄溺拯危轉禍爲福載諸傳記不可殫述光靈之遠旁加橫被於是離宮行廟金碧丹雘之輝連城跨郡岧峣相望焉仰惟帝城四方之極百神受職是翼是衛矧王之神斿所止密供京甸眾大之區並蒙祉福顧獨未有揭虔妥靈之地士民相謂不其闕歟乾道庚寅始卜地於霍山裒金鳩工營建棟宇規模位置煥然鼎新奉神之物無一不備蓋以便都人之敬而格明神之休也廟成於紹熙甲寅正月十二日爲費緡錢十萬而判院張宗況施助獨多焉師自兼掌諸祠嘉其成績因考其顚末而刻之石○又記慶元丁巳監潭州南嶽廟求梓撰國家在宥民生天容地鞠修和輯寧豪盡犛悉凡爲民戕蠹芟狝其大有四曰水旱兵疫凡天下之神贊幽相顯有濟遠功尢祀典所嚴敬凡郡國鄕邑閒以水旱兵疫禱不折旋報皆得數數﹝句去口攺亡﹞封於朝以侈神之休橫山祠基於開聖瀆血食其邦歷梁唐曁楊李二僞國陽懇陰諧擇毛錫幣自水部郎中司農少卿禮部尙書進僕射冊司徒自廣徳侯升公登王𨿽聯官疊爵猶未顯甚皇朝康定攺元啟封靈濟

和二祀增封忠佑紹興兩加昭烈正順皆以兵旱昭答故臨安歲每涸帥閫遣吏走數百里告波余露積家懷戶感乃相率得西湖之北偏霍山地誅茅以基洗石以築厥日對升厥山四朝廣殿修廊嚴嚴繩繩工始淳熙己亥而集於積勸之久日者廣徳累政婁以益美號爲奏太常議爵不踰八字竟礙法止自躋眞王五十七載當紹興閒後郡將始遂前請再議援泰江寧例易靈濟爲威徳命辭給誥都人拱上之賜謂王之靈威神徳奚在奚亡又相爲堅刻謀且屬梓敍顚末其姓氏世次有他錄具若歲時牲酒籩豆閒陳笙簫合興尙未有侑祭辭此大闕典乃系之曰羌北峯旣東騖兮長湖自西龍雙峙以奮驤兮紛偃蹇其旁圍屹萬楹郁渠渠兮賓洛烏之進騏步崔嵬戴其翚章兮近天尺五衮褒申以寵更兮幸此分其雨露淸觀兮肅朝旃揚揚兮靈旓馳冕九旒兮佩葳蕤鳳鸞前道兮駕兩螭靈容與兮恍乎若授以綬觴酒豆兮牲在俎登芡栗兮品菹脯參差吹兮閒笙歌靈孔歆兮儼雝雝以愉怡睇橫山兮忘遽歸靈往來兮兩宮兵斂疫銷兮百谷丰千春萬春兮無終窮】

仰山二王廟在觀橋東馬軍司西營舊傳本軍嘗遣兵將官市木於袁之分宜值水涸筏滯沙磧乃禱於神丐助以巨漲且約建行祠本軍以報旣而水夜長三尺木盡起其人迎小像二亟返筏已出大江矣甫兼旬抵臨安遂卽天王堂後爲祠以奉香火後營屋毀惟祠獨存人尢異之承事惟謹按宜春志二神姓蕭氏自西漢著靈世列祀典至我國朝靈異尢著自大中祥符錫以王公之爵歷宣和迄乾道父母妻及子若婦皆獲美號開慶己未金犯衡潭至賣卦嶺景定庚申又迫臨瑞至太平市馬皆不能前宜春之境賴以按堵皆二王之功也明年八月有旨增封極其褒表咸淳五年十月又易封今爲顯徳仁聖忠佑靈濟王福徳聖仁忠衛康濟王祖父母以下與其左右及潙仰二祖師凡列於祠者咸加賚焉

顯佑廟在仁和縣百萬新倉西神姓陳名果仁常州晉陵人仕隋至司徒沈法興謀叛忌司徒威名詭召食毒死之忠憤赫靈竟以神矢斃法興唐武徳初嘉其功廟祀焉以忠烈公啟封後梁封福順武烈王至後周加以帝號宣和四年賜常州廟額曰忠佑嘉泰六年臨安以禱雨應乞加封又賜行廟額曰顯佑咸淳四年安撫潛說友以嘗禱雪祠下昭答如響乃崇飾廟貌而新之且識其事於壁五年會常州士民乞加封又爲上之朝且以前代封帝爲非禮乞於福順武烈顯佑之上更加二字爲八字王詔可之加曰福順帝烈顯應昭徳乃奉制書馳賜忠佑廟傅以幣版而別爲文告於行祠識文【咸淳二年十有二月上將郊見天地命臣工祈雪羣望說友辱以都曹走顯佑行祠卜簽其繇曰黃龍載書蒼龜負圖天下無事帝王錫符方隅砥平民物繁夥旣而大雨雪雪已乃霽蕆事之夕明星有爛三靈顧歆由是歲婁丰四方無虞玆固聖主元臣一徳丕格然神之預告太平蓋有不可度思之妙矣四年說友適尹天府乃因舊祠藻飾之且辟其閌廡以崇瞻依昭靈貺越明年夏五旣望題】祝文【忠佑廟云延陵舊邑兮溪山淑淸王生其閒兮爲世豪英仕隋之季兮官居地卿孰媢予武兮亂臣﹝上薛下木﹞萌蠆起懷袖兮奇禍焂嬰龍亡虎逝兮跳梁鼯鼪王蓄忠憤兮气幹靑冥斃以一矢兮赫然著靈巍巍廟食兮迨於唐興功書史策兮身服寵榮五季分裂兮干戈戰爭媚神求逞兮神不汝聽更王而帝兮諏禮弗經好是正直兮王胡肯膺爲臣盡忠兮𨿽死猶生宋徳天覆兮涵濡八紘睦妖猘浙兮窺覬郡城疇使退遁兮我有神兵曰維忠佑兮腸額以旌建炎汔今兮拱護帝京厥功不一兮可書可銘紅衣僕賊兮黑犍覆﹝舟霝﹞風雹揚威兮幟麾現形肅肅陰旅兮助我師徵蘇澤旱暯兮屏除蝗螟能令儉歲兮化爲丰登翁嫗歌呼兮百室其盈京城之北兮行祠所營嘉泰應禱兮顯佑洊名聖皇禦極兮郊禋議行下臣承命兮來謁祥霙神錫簽繇兮預告太平克期而雪兮已雪而晴展采之夕兮燦其明星三靈顧歆兮萬方底寧固有攸召兮惟良佐明不可度思兮亦神足馮乃述顚末兮扣於九閎王封八字兮申畀徽稱恩光舄奕兮綸誥崢嶸上眷孔厚兮王其敬承緘辭馳驛兮薦諸廟庭伊常之人兮來止來迎簫鼓喧喧兮牲肥酒馨王欣欣以樂兮誕慰輿情有引弗替兮永福我甿田有滯遺兮裏無震驚翠鸞擁蓋兮玉虯連衡時節宴娭兮於千萬齡○顯佑行廟云惟王發迹於陽羨而聲靈被於鄰封立廟於隋唐而祀典迨於我宋說友比以初郊奉朝旨謁行祠申雪禱簽繇響答預告太平無言不酬厥靈益顯說友亦旣刊石以詔不朽近常之士民介郡守言王功適印於心乃述顚末亟聞於上於是易帝號以正季代之謬仍王爵以表大神之忠昭徳顯靈徽稱萃只誥綸來下恩光燁如謹已遣吏緘詞馳送廟下惟行祠在邇盍並薦聞王其益庇都民祗答上賜則民事王亦永永無斁】

靈順廟卽婺源五顯神祠於近郊者凡七一在南髙峯頂榮國寺歲久頹獘景定閒太傅平章賈魏公捐貲葺而新之咸淳六年安撫潛說友卽廟後拓地創華光樓旁爲射亭爲角抵臺又辟山徑而夷之以便登陟是歲都人瓣香致敬者咸趨焉一在北髙衛爲景徳靈隱禪寺塔廟嘉定六年重建咸淳七年毀見議經營一在錢塘門外九曲城下紹興閒建一在錢塘縣調露鄕靈感寺端平二年建一在候潮門外瓶場灣一在候潮門外欏木教場之側端平三年重建一在錢塘縣徐村新石塘舊有小祠淳佑九年江潮衝激里人乞靈其下遂相與治新之

順濟聖妃廟在艮山門外考之廟記神本莆田林氏女數著靈異祠於莆之聖堆宣和五年賜順濟廟額自紹興二十六年封靈惠夫人紹熙三年攺封靈惠妃慶元四年加助順敕曰古以女神列祀典者若湘水之二妃北阪之陳寶西宮之少女南嶽之夫人以至丁婦滕姑亦皆廟食夫生不出於閨門而死乃祠於百世此其義烈有過人者矣靈惠妃宅於白湖福此閩粵雨暘稍愆靡所不應朕惟望舒耀魄其名月妃川祗靜波其名江妃爾之封爵旣曰妃矣增錫美號被之綸渙崇大褒顯凡以爲民尙體異恩以永厥祀累封至嘉熙三年爲靈惠助順嘉應英烈艮山有祠自商份感夢始開禧寶慶一再創建又有別祠在候潮門外蕭公橋記文【丁伯桂作廟記神莆陽湄洲林氏女少能言人禍福歿廟祀之號通賢神女或曰龍女也莆寧海有堆元佑丙寅夜現光气環堆之人一夕同夢曰我湄州神女也宜館我於是有祠曰聖堆宣和壬寅給事路公允迪載書使髙麗中流震風八舟沈溺獨公所乘神降於檣獲安濟明年奏於朝錫廟額曰順濟紹興丙子以郊典封靈惠夫人逾年江口又有祠祠立二年海寇憑陵效靈空中風揜而去州上厥事加封昭應其年白湖童邵一夕夢神指爲祠處丞相正獻陳公俊卿聞之乃以地券奉神立祠於是白湖又有祠時疫神降且曰去潮丈許脈有甘泉我爲郡民續命於天飲斯泉者立痊掘泥坎甘泉湧出請者絡繹朝飲夕愈甃爲井號聖泉郡以聞加封崇福越十有九載福興都巡檢使姜特立捕寇舟遙禱響應上其事加封善利淳熙甲辰民菑葛侯郛禱之丁未旱朱侯端學禱之庚戌夏旱趙侯彥勵禱之隨禱隨答累其狀聞於兩朝易爵以妃號惠靈慶元戊午甌閩列郡苦雨莆三邑有請於神獲開霽歲事以丰朝家調發閩禺舟師平大奚寇神著厥靈霧瘴四塞我明彼晦一掃而滅開禧丙寅金寇淮甸郡遣戍兵載神香火以行一戰花黶鎭再戰紫金山三戰解合肥之圍神以身現雲中著旗幟軍士勇張凱奏以還莆之水市朔風彌旬南舟不至神爲反風人免艱食海寇入境將掠鄕井神爲膠舟悉就擒獲積此靈貺郡國部使者陸續奏聞慶元四年加助順之號嘉定元年加顯衛之號十年加英烈之號威徳無窮典實有限不極不止神𨿽莆神所福徧宇內故凡潮迎汐送以神爲心回南簸北以神爲信邊防裏捍以神爲命商販者不問食貨之低昂惟神之聽莆人戶祠之若鄕若裏悉有祠所謂湄州聖堆白湖江口特其大者爾神之祠不獨盛於莆閩廣江浙淮甸皆祠也京畿艮山之祠舊傳監丞商公份尉崇徳日感夢而建祠臨江滸前有石橋經久摧剝一日里人取涼於橋坐者滿地忽有白馬自廟突而出人悉駭散橋隨圮無一陷者人知神之爲也開禧年閒始建殿閣地褊且陋觀瞻未稱歲在丁亥某調郡陛辭偶叨畱行因白夕郎陳公卓割﹝冰去水攺食﹞錢爲倡貽書鄕之持麾節者咸遣助鄕之士友與都人知敬神者竭力效奔走不避寒暑隨丰儉捐金錢次冬首役移舊殿閣前架正殿越春殿成又次年門樓廊廡成塑繪丹雘几案簾帷欄楯軒檻聞者爭施中外輝映規撫粗備云云戊子之夏后殿雷震電掣龍爪西楹而翔莆白湖祠亦告斯瑞且同其時又一夕鼓作雷聲轟轟而鳴豈非先兆歟祠成鄕人合詞諗某爲述顚末姑取前後金石所紀神績者編次之庶來者有考云】

廣靈廟在石塘壩景定四年九月潮壞江塘裏中耆老因立東嶽溫太尉廟請於朝賜廣靈爲額咸淳五年有旨封正佑侯余自李將軍以下九神皆錫侯爵李孚佑錢靈佑劉顯佑楊順佑康安佑張廣佑嶽協佑孟昭佑韋威佑

梓潼帝君廟在吳山承天觀端平三年建咸淳臨安志卷之七十四

志﹝五十九﹞

祠祀四

諸縣神祀

錢塘縣城隍土地安邑侯廟在縣治東廡

仁和縣城隍廟在縣治之東

余杭縣城隍廟在

商岡福善王廟在縣東北一十五里舊志載故老之言云周赧王廟也唐大歷二年縣西海塘壞邑人大恐走錢塘縣崇化鄕觀山禱於赧王祠下水爲絕流於是立廟太平靈衛王廟在縣治神姓陳名渾嘗爲令詳見廟記記文【熙寧癸丑余杭令扈大亮撰王自東漢熹平閒嘗宰是邑百姓爲之立祠後唐長興中封太平靈衛王蓋余杭爲大溪橫截而眾山之水合流其中每遇淫雨天目之源一決則湍悍奔溢勢不可禦邑人患之王以溪南大野其地污下足以瀦水於是築塘環遶凡三十餘里號曰南湖卽湖之西北鑿石門以通大溪鍾泄其水遂亡墊溺之患而又徙置縣治葺城池造舟梁置堰開壕至今賴其賜吏民有禱於廟無不響應治平末縣令齊君𨿽新其廟貌然無以紀其實大亮書此於石以久其傳焉又有段主簿從祠其旁父老相傳云當時同開湖築塘者】諸葛使君廟在縣南一十四里斷山【斷一作潭】下祥符舊志云縣人諸葛琮有賢徳後漢時爲河閒太守居斷山卒葬其旁降神於巫能興雲致雨邑人廟而祠之唐正觀二年建乾化五年封永昌侯仇王廟舊志云在縣北一十五里仇山廟城周回七里約髙一十丈有洗馬池靈雞堆養馬場紹興二年縣令張承嗣重建廟祝文【嘗聞神者所以司土地守山川驅禽獸福生人也余杭縣自去年冬逮今秋虎暴者非一神其知之乎人死者非一神其念之乎居易與師儒猥居牧宰慚無政化不能使渡江出境是用虔告於神惟神廟居血食非人不立則人神之主也獸神之屬也今縱其屬殘其主於神何利焉於人何辜焉若一酹之後神其有知卽能輝靈申威服猛禁暴是人之福幸亦神之昭昭若人告不聞獸害不去是無神也人何望哉嗚呼正直聰明盍鑑於此長慶二年八月白文公】羅平王廟在縣北八十里止戈鄕浮裏村

臨安縣城隍霸國侯王廟在縣北【吳育春卿載錢尙父殺一小史後見夢因封爲屬國侯永爲臨安土地詳見後】吳越武肅王廟在縣東後唐長興四年建一在縣西保慶王廟在縣南二里後唐同光二年置安國興聖王廟在縣南五里梁乾化三年置靈聖王廟在縣東二十里後唐同光二年置靈靜王廟在縣東二十里後唐同光二年置靈濟王廟在縣北十五里晉開運二年置降福侯廟在縣東二十里光化二年置寧陽廟在縣東南二十里唐光啟三年置安惠侯廟在縣東北一十五里慶愛侯廟在縣西南二十里崇寧侯廟在縣西二十里廉貞侯廟在縣東五里乾化三年置施善王廟【一木作歸善侯】在縣東南一十里懷柔王廟在縣北三十里唐咸通十四年置功臣山興國王廟在縣南五里衣錦山霸業王廟在縣南五里東天目開濟山王廟在縣西三十里西天目普惠王廟在縣西四十里永定王廟在縣西北三里唐咸通十四年置舊志云本東晉虞府君也幹寧二年吳越武肅王奏乞追贈敕封濟安侯梁乾化三年加封永定王永興王廟在縣西北三里五柳山王廟在縣東北五里唐同光三年置錢明王廟在縣西南一十八里長興元年置廣慶王廟在縣西北五里梁正明六年置護國侯祠在縣西三里華石侯廟在縣西南三里柴府君廟在縣南一十里蜀山駱府君廟在縣南二里兪府君廟在縣東南三里烏支大王廟在縣南八里蔡明經廟在縣東二十里後唐同光三年置義成王廟在縣東北一里後唐同光三年置五通祠在縣西五里顏堂廟在縣西一十五里石大郎廟在縣東二十里花府君廟在縣東北二十里陳府君廟在縣東北一十里前烏府君廟在縣北七里朗石水府君廟在縣南三十里秦山陳府君廟在縣東五里許明府君廟在縣西二十五里髙陸府君廟在縣北二十五里胡博士廟在縣東南一十五里靈山飽府君廟在縣西五里羅宅孔三官廟在縣西五里楊府君廟在縣西三十里葉府君廟在縣西北三十五里趙府君廟在縣西北三十里保寧侯廟在縣西二十里咸通五年置朱府君廟在縣西一十八里積慶王廟在縣南三十五里開慶元年建彭祖廟在縣東北一十里靈澤廟在徑山能仁寺去縣五十里卽唐國一禪師開山時所現龍神也每歲雨暘愆期邑人禱之多應紹興八年賜靈澤廟額累封爲顯應孚佑昭濟龍王錢王太廟在縣東題詠【金華王竹寮執禮遊錢王太廟數閒老屋半攲頹宗祏𨿽存沒艸萊尙有遺民呼太廟可堪遊鹿上荒臺花開陌路空餘恨麥被陵陂不盡哀三節還鄕平日誌化爲杜宇定歸來】

於潛縣城隍廟舊在白雲庵下隆興初葉衡宰邑徙於縣西酒務之側【徐縣尉尹保義有捍禦方寇金虜之功因繪像祠於廟廡名曰全節】昭應廟在縣北四十五里舊志雲天目龍王祠也崇寧三年賜昭應廟額政和三年封淵源侯累封至今爲廣佑靈濟昭應孚惠王普惠大王廟在縣北四十五里梁乾化五年吳越奏封西天目山神雲天目山眾聖其居百藥所出自臣討伐凶徒之時皆降陰兵佑助乞依神廟例封山王靈惠廟在縣西南三十五里系浪山龍祠紹熙四年令邵文炳具述靈應嘉泰元年敕賜今額徐偃王廟在縣西十五里一在縣南三十里元和姓纂載偃王之後居於潛爲杭望族有偃王祠皆徐氏所建任府君廟在縣南三十五里一在縣南門外按梁任昉字彥升嘗爲新安太守爲政淸省吏民便之百姓立祠於潛新安舊皆隸丹陽故皆有祠虞將軍廟在縣北二十一里柯相公廟在縣西南三十五里東嶽別廟在縣西北三里觀山祠山別廟在縣東一里南陽山三賢祠在縣西一里野翁亭之右刁王壽毛國華爲令有徳政東坡倅杭行縣至潛皆爲賦詩一云三年吠犬足生犛一云蝗自識人人不識道其實也慶元初令趙彥倓立蘇刁祠名二賢堂至開禧二年令胡衛增毛長官像攺曰三賢堂以春秋上丁遣學職祭之二賢祠在月池北嘉泰三年令晁百談以前令葉丞相衡嘗爲民除無名錢邵中書文炳減山鄕折米之直因民之思立是祠

富陽縣城隍廟在縣治東嚴先生祠在觀山淳佑乙巳令李迪建有堂曰耕春東嶽行祠在縣東北一里靈惠廟在縣西一里一百二十步按郭氏家譜云侯名成字符禮仕吳爲黃門侍郎封永興富春二縣侯後人因爲立祠封昭福侯祈禱多應嘉熙四年敕以靈惠爲額封英濟侯赤松子廟在縣東一十里晏元獻公輿地誌赤松子得道駕鶴嘗停於華蓋山有廟水旱禱多應【赤松子神農時兩師也嘗至昆侖山止西王母石室中隨風雨上下】張明府廟在縣北十里祥符舊志云明府嘗宰是邑百姓徳之爲立祠堂歲旱禱卽應祠下有泉水遇旱不竭通聖侯廟在縣南十五里舊名宋明王廟五代末縣令陸仁璋因祈禱有應申請封爲通聖侯護邑侯廟在縣北十五里每遇水旱禱之多應州縣申請封護邑侯祠山行宮在通濟橋西五顯王行祠在永寧寺後

新城縣城隍廟在縣郭東嶽行廟在縣西半里廣利廟在縣北五里地名松溪神姓朱諱徹字仲�仕晉爲分水令與郭文爲友旣卒溪中忽有﹝革華﹞溯洄而上者數四居人異之乃卽﹝革華﹞之所止立廟吳越錢氏封爲安境通靈侯政和四年賜額廣利宣和三年封威顯侯靈休廟靈佑廟在縣治按神張氏範氏睦寇竊發二神俱陰庇是邑宣和三年以江浙淮南等路宣撫使之請賜廟額張曰靈休範曰靈佑靈惠忠烈侯廟在縣一里塔山唐許遠廟也遠新城人【詳見人物門】乾道三年知縣景秉申請於朝賜額靈惠封忠烈侯周侯廟在太平鄕一十三里地名淥渚淳佑閒敕賜輔徳廟爲額封翊應侯後加宣靈五通廟在縣之西杜太師廟在縣西一里按神諱稜爲吳越錢王行軍司馬梁光化二年敕許立祠歲久廢壞僧智澄爲重立於護國院潘將軍廟在祥禽鄕換塘本吳越錢氏之將蕭將軍廟石府君廟在廣陵鄕版村陳女仙廟雞鳴山福民侯祠苦竹崇福侯祠杜澤濟民侯祠後村富民侯祠下泊應瑞侯祠上汪壓境侯祠淩村保民侯祠丫港積善侯祠馬鞍山安民侯祠百丈山興慶侯祠汪賴普慶侯祠張員外祠白石府君祠在南新鄕羅明府君祠牢山府君祠在新安鄕葛泰山祠在廣陵鄕朱明府君祠裏筍章明府祠在寧善鄕已上神祠自蕭將軍而下皆莫詳始末以鄕民祈禱所趨姑存之

鹽官縣城隍廟在縣東許國公廟在縣西半里梁大同二年建【縣誌云

雍熙四年建】後增祀張中丞亦號雙廟大觀二年賜雎陽廟額協忠封許遠忠義侯張巡忠烈侯南霽云忠壯侯賈賁忠濟侯雷萬春忠勇侯紹興八年鹽官令胡兟與邑人禮部侍郎張九成援以請於朝並增祀南霽云雷萬春姚誾紹許之皆賜上公爵今謂之五國公廟前後邑令修崇惟謹咸淳三年令吳由始以十月十六日率邑官寓士祭於廟識公盡節之日也邑人楊均作侑祭樂歌迎神辭歌辭【迎神月維良兮日旣望雁淒淒兮靡艸黃潔膋俎兮芬桂觴導迎生气兮雎之陽龍媒躞蹀兮元云翔佇想五公兮下瑤堂僾知在兮曠祀舉肅雍贊列兮羅簪裳奠幣許國公至徳元祀兮王正錫之弓履兮幹於宋城負君恩兮稱兵奮雌鯢兮雄鯨奪吾峙以資叛兮士靡半菽而呼癸庚彼伯仲以視予兮吾求急於寧陵嗟血戰以百數兮救一絕而壘傾全本根於江淮兮固有死而實生撫幹斗之庚申兮招神爽於千齡廟食故鄕兮垂休炳靈張國公有烈眞源兮雍丘起事哭元廟以討逆兮設帝像而誅貳流雎橫潰兮吾惟其砥乘﹝碟去木攺王﹞雅訊兮故人欲死椎牛臡妾兮淚士如洗甲食裹瘡兮戰百勝而攻不已人畜盡烹兮兵余其幾西向拜啟兮臣力竭矣生不全城兮爲厲爲鬼英槪不泯兮於千萬世姚國公烈烈東平相之裔歷尉而守從知己孤墉相守誓以死潞府元戎澤其子血食雎祠繪淩煙哀兮榮兮其兩至南國公挺忠壯兮頓丘義有合兮身畱冒圍鐵兮乞師對宴樂兮心憂徒示信兮嚙指莫之救兮虔劉固將死兮不屈渠違公兮作羞靈連蜷兮於薦豕羌朔吹兮颼飅雷國公儼忠勇兮在唐守雍丘兮毅以彊六弩著面兮日不逃將軍令肅兮敵心降壓騎四百兮走披猖城隳身殞兮鴻毛輕千載廟祀兮休有烈光三獻詞霜天曉角初獻丹楹轉月金繡紛幢鉞勛在有唐宗社人千載仰英烈維辰嗟盡節故里昭虔揭靈禦雝雝來下歆初薦豕俎羞潔亞獻當年宋壁血擁河流赤全護東南形勝百易萬五神力人心同奮激立此生民極哀角載歌霜曉﹝奭斗﹞瓊﹝酉齊﹞聖容懌終獻忠忱誼愊對越如丹赤緬想遺風餘烈猶身見古顏色惟馨非黍稷穆穆歆明徳簟灩芳彜須醉回云旞佑鄕國送神祼獻終禮紀具靈禗禗回霄馭人祗分福祉聚】東嶽行祠在縣東南二里朝宗王廟在縣西南七十里白馬王土地廟在縣北二里舊云金人犯境見田野閒白馬甚眾竟不敢入臯蘇將軍廟在縣東八十二里金牛山下相傳臯蘇二將逐黃巢死之因祠焉紹興十年歲旱禱雨應敕賜福濟廟額烏龍大王廟在縣東八十二里金牛山下紹興十一年禱雨應敕以崇佑爲額徐偃王廟在縣西十七里西楚霸王廟在縣西三十二里秦王廟在縣東一十八里驃騎蘇將軍廟在縣東南四十五里翁使君廟在縣南二里閻少卿廟在縣西南六十里

昌化縣城隍廟在縣西北一里東嶽行祠舊在縣南過溪二里後並入上淸宮開禧二年刱祠山行祠在縣東南二百步上淸宮之西紹熙二年令張任刱靈山行祠在縣東南上淸宮之東卽徐偃王祠衢人有客唐山者始像而祠之慶元閒令趙諒因爲建廟諒亦衢人靈顯五侯廟在縣東五里溪橋上路轉山回林木蓊郁挹湍流依峭壁廟貌甚偉威靈茂著焉伍子胥廟在縣南二十五里覽川澞溪廟在縣東北一十五里盛村舊傳其神子胥之族柯相公廟在縣西七里西晚村舊傳爲錢氏將平葛西廟在縣西四里髙樂廟在縣西二十里杜王廟在縣西八里蕭王廟在縣西九十里珋相廟【珋音畱縣有珋相山】在縣東南一十五里沙幕廟在縣南一十里惠山廟在縣南一十五里櫃村廟在縣西一十七里上博廟在縣東南一十九里官杜廟在縣南三十里姜公廟在縣南四十五里龍池廟在縣西六十里百丈廟在縣北二十五里湍口廟在縣南四十里泥皛湖廟在縣東南五里朕公廟在縣南三十里有石塘村後有山盤踞平妥而極大朕公城在其上城基回環如帶及有造軍器之所歷歷可辧有拾得石鏃金刃者天陰晦或聞戈甲鼓笛聲朕公者舊傳爲錢氏將出戰回未及故城死於赤石遂葬其地咸淳臨安志卷之七十五

志﹝六十﹞

寺觀一

敍今浮屠老氏之宮徧天下而在錢唐爲尢眾二氏之教莫盛於錢唐而學浮屠者爲尢眾合京城內外曁諸邑寺以百計者九而羽士之廬不能什一說者曰淸虛寂滅之尙而土木丹雘之貴離世絕俗之髙而榮華富厚之羨偭其本統而騖於末流二氏殆無以大相過而遂家篤於君臣之義嚴尊卑等上下則爲浮屠學者不及焉夫憚於檢而樂於縱乃人情也竊以謂不然君臣尊卑上下之分非人之所爲天之所設也彼二氏者豈能外吾聖人之道而自立哉特其所從入之異路故爲其徒者必服其教服其教者不得不世守其說守其說則不能自遁於其名要之尊君親上之心則一也今寺若觀率以得列禦前爲重而其奉三宮元命以祈千萬壽則晨煙夕燈鼓螺鐘磬梵唄之音步虛之聲隱入霄漢而散落林谷者相望不絕也斯亦勤已嗚呼彼於吾儒尊君親上之說槪嘗有聞否哉敍寺觀

宮觀﹝城內外﹞

天慶觀在宰執府後唐時爲紫極宮梁開平二年攺眞聖觀【有記錢武肅王立文多闕軼】大中祥符二年詔諸郡建天慶觀嘗以元眞觀爲之天禧三年郡守王欽若以朝謁差遠奏徙天慶觀額於此紹興二十六年有旨重修賜田五百畝除其賦紹定四年毀有旨重建禦書天慶之觀四大字以賜咸淳六年又增撥官田二百畝給之觀內有眞宗皇帝禦制賜守臣王欽若詩髙宗皇帝禦書老子道徳經石刻記文【天錫大寶命於我有宋

二後受之外薄四海悉主悉臣眞宗皇帝襲休紹明澶淵旣捷以敉寧武圖功沾濡浸潤億兆褆福稽古禮文之事煟然勃興乃大中祥符紀元之明年詔天下郡邑並建道觀一錫名天慶於以崇淸靜而洽醇熙陟降左右不顯亦臨積厚流光美祥來假五載冬閏誕頒明指諸天慶觀悉嚴奉聖祖天尊大帝像設卓哉皇乎生民尊祖之丕範順天立教之宏規也夫天者羣物之祖聖人繼天測靈昭徳揭虔明有本也日月所照霜露所隊凡有血气心知之性莫不尊親其所以辧上下定民志之意微矣惟錢唐左江右湖天慶奠址負吳山南鄕中興駐蹕隆上都而觀萬國歲時尹漕帥屬朝謁如令州縣吏一命以上肅拜而後敢卽事遇誕節內而宮省外而臺府歸美報上者必於是事隆體特嚴視景靈非他郡比紹定辛卯秋塵居畚綆不戒爰曁玆宇皇帝惕懷惟天惟祖宗發祥儲祉之地敢懈欽崇首斥內帑金帛祠牒更刱之自宮掖邸第至都人士罔不捐貲佐役明年春聖祖殿成藏室承東齋廬延西重門洞開迓云車風馬之靈祕宇巍擁妥元龜朱蛇之神於時住持觀事臣陳永灝經工化材實敏實勤上聞而嘉之申以錫賚爲錢萬緡俾迄其事又明年三境列眞之庭始克備滎溫祕寶有待而啟號登淳佑內出天慶之觀四大字以落之金扁璇題奎壁輝絢穹偉淵靚陽曜陰藏穆穆焉天下之壯觀矣自三代衰王教熄異端乘之以禍福誘怵愚俗宮室紺碧幾徧天下其於大倫大法蔑如也疇若建殊庭祗靈貺溯僊源於厥初明天歷之有屬使凡爲臣子者拜俯其下𨿽在四方萬里外拱極朝宗之心油然以生而況首善之地不已重乎初上之禦極也眷焉東顧虹流隩區將築天基瑞應宮及是仍命永灝往營之未幾珍臺閒館對峙淛河之上聖祖神孫景光相宣於萬斯年益章章矣昔在炎漢肇基丰沛班彪著論闡明王命序帝堯之苗裔表神武之證應顯徳丰功流澤後世四七再造珍符有開姦雄怛威疆宇遄復鋪觀聖代跨軼兩都彼唐開紫極崇眞元之奉詎可同日語哉於戲據坤靈之首仿太紫之形與天命人心相維於無窮故曰天子建極以順成天慶垂萬世之基也淳佑二年夏四月甲子朝奉郎行祕書郎兼吳益王府教授臣盧壯父記】

報恩光孝觀在報恩坊淸泰四年錢氏建舊號開元宮國朝景徳四年攺景徳觀崇寧二年攺崇寧萬壽觀賜鹽官縣田一千畝政和三年攺天寧萬壽觀建徽宗皇帝本命殿紹興七年攺報恩廣孝觀十三年攺賜今額專以追崇徽宗皇帝香火紹定三年得旨蠲其賦咸淳四年重建鎭樓云堂兩廡

元眞觀在禮部貢院西唐中宗景龍二年建遂以景龍名【舊志作景隆恐誤】後唐攺中興觀錢氏攺錢明宮【相傳錢武肅患目禱而愈遂攺今貢院橋下小石碣紀爲錢明宮】國朝雍熙二年攺元眞觀大中祥符二年爲天慶觀天禧三年守王右相欽若奏徙天慶額於眞聖觀而復元眞之舊賜田凡五百畝

水府淨鑑觀在候潮門外淸水閘東舊在嘉會門外桐木園世傳五季馬自然修煉於此龍徳三年錢氏號水府院國朝天聖四年詔定天下名山洞府二十錢塘江水府居其一歲投龍簡政和攺淨鑑院七年增水府字仍歲度道士一人建炎閒徙今處乾道四年周安撫淙建水府扶桑大帝殿嘉定七年道士江師隆辟地重建記文【寶慶三年翰林學士陳珌撰其略云兩閒動物水爲夥故海特大乾坤大支脈惟江河淮濟四水然皆北東入海故東海爲尢大錢塘據上游六龍來禦貢賦梯航吸鯨駕鰲而來渺渺無際靜則吳粵千里鏡碧一色少焉溟渤翻山嶽摧不足以諭其勢豈無司之者乎世謂胥君寄宣孤憤安知水馮雍觀非靈均輩耶道家謂水爲府有扶桑帝君若意也有理焉觀爲古祠在錢氏淸賞堂後人傳五季馬自然修煉飛舉其地也錢氏建水府觀已而徙桐木園祠扶桑仁皇天聖定名山而水府居一旱投簡輒雨政和初畀名淨鑑至七年增水府字二歲度羽衣一建炎始賜地淸水閘之東今百年屋盡敗且隘不足容嘉定七祀知樞密院鄭公昭先命道士江師隆主之乃辟地鼎新云云】

表忠觀在城南龍山熙寧十年守趙淸獻公以錢氏墳廟蕪廢請於朝卽龍山廢佛剎妙因院爲觀俾錢氏之孫爲道士曰自然者首居之仍歲度其徒一人以供灑掃詔賜額曰表忠詳具蘇公所撰碑紹興閒楊節使存中淳佑閒趙安撫﹝上與下心﹞寶佑閒顏安撫頤仲前後修葺歲久復壞而五王廟在觀之西南數十步外灑掃非便於是屋頹圯久矣咸淳七年安撫潛說友合廟觀爲一拓地築基攺創三淸大殿而卽殿之故址創五王廟棟宇宏麗像設森嚴若內外門若兩廡以至鐘樓齋堂雲林閣等或增或葺煥然更新又辟逵而東鑿池而方聖朝褒忠之意至是益大章顯云碑文【蘇文忠公撰熙寧十年戊子資政殿大學士右諫議大夫知杭州軍州事臣抃言吳越國王錢氏墳廟及其父祖妃夫人子孫之墳在錢塘者二十有六在臨安者十有一皆蕪廢不治父老過之有流涕者謹按故武肅王鏐始以鄕兵破走黃巢名聞江淮復以八都兵討劉漢宏並越州以奉董昌而自居於杭及昌以越叛則誅昌而並越盡有浙東西之地傳其子文穆王元瓘至其孫忠顯王仁佐遂破李景兵取福州而仁佐之弟忠懿王俶又大出兵攻景以迎周世宗之師其後卒以國入覲三世四王與五代相終始天下大亂豪傑﹝上逢下﹞起方是時以數州之地盜名字者不可勝數旣覆其族延及於無辜之民罔有孑遺而吳越地方千里帶甲十萬鑄山煮海象犀珠玉之富甲於天下然終不失臣節貢獻相望於道是以其民至於老死不識兵革四時嬉遊歌舞之聲相聞至於今不廢其有徳於斯民甚厚皇宋受命四方僭亂以次削平而蜀江南負其崄遠兵至城下力屈勢窮然後束手而河東劉氏百戰守死以抗王師積骸爲城釃血爲池竭天下之力僅乃克之獨吳越不待告命封府庫籍郡縣請吏於朝視去其國如去傳捨其有功於朝廷甚大昔竇融以河西歸漢光武詔右扶風修理其父祖墳塋祠以太牢今錢氏功徳殆過於融而未及百年墳廟不治行道傷嗟甚非所以勸獎忠臣慰答民心之義也臣願以龍山廢佛祠曰妙因院者爲觀使錢氏之孫爲道士曰自然者居之凡墳廟之在錢唐者以付自然其在臨安者以付其院之淨土寺僧曰道微歲各度其徒一人使世掌之籍其地之所入以時修其祠宇封植其艸木有不治者縣令丞察之甚者易其人庶幾永終不墜以稱朝廷待錢氏之意臣抃昧死以聞制曰可其妙因院攺賜名曰表忠觀銘曰天目之山苕水出焉龍飛鳳舞萃於臨安篤生異人絕類離倫奮挺大呼從者如雲仰天誓江月星晦蒙彊弩射潮江海爲東殺宏誅昌奄有吳越金券玉冊虎符龍節大城其居包絡山川左江右湖控引島蠻歲時歸休以燕父老曄如神人玉帶球馬四十一年寅畏小心厥篚相望大貝南金五朝昏亂罔堪托國三王相承以待有徳旣獲所歸弗謀弗咨先王之志我維行之天胙忠孝世有爵邑允文允武子孫千億帝謂守臣治其祠墳毋俾樵牧愧其後昆龍山之陽巋然新宮匪私於錢惟以勸忠非忠無君非孝無親凡百有位視此刻文】題詠【楊傑贈錢氏孫端靜師詩鳳皇鏘鏘出丹山覽輝金闕振羽翰簫韶九奏動天地苑囿何處無瑯玕故山惟有千年鶴海上芝田隨飲啄朝市紛華了不知逍遙常在雲林閣○東坡送表忠觀道士歸院先王舊徳在民心著令稱忠上意深墮淚行看會祠下掛名爭欲刻碑陰淒涼破屋塵凝坐憔悴云孫雪滿簪未信諸豪容郭解卻從它縣施千金】

旌忠觀在丰樂橋紹興元年宣撫處置使張浚備秦鳳帥吳玠陳請鳳翔府和尙原三聖廟乞賜額曰旌忠三年張循王俊楊和王存中於臨安府踏道橋東立廟紹興十九年楊和王奏請攺賜觀額三十二年徙於覺苑寺故基淳佑壬子毀惟廟獨存寶佑丙辰始建屋六楹【詳見祠廟門旌忠廟】

中興觀在吳山大觀中建東嶽行祠規置略具紹興七年鄕民始合力營葺之二十九年有茹氏者捐貲訖成之翼以道館嘉泰辛酉毀包道成募緣重建扁曰崇道庵嘉定己巳始請觀額紹定辛卯嘉熙丁酉仍毀趙安撫與歡議徙他所不果乃卽其地攺卜北向建廟淳佑壬子趙安撫與心又易向而東明年理宗皇帝禦書東嶽之殿四字以賜

天明宮在吳山忠淸廟後嘉泰中建

承天靈應觀在吳山之巓舊爲天地水府三官堂紹興閒攺衝天觀紹定四年毀端平三年重建旨攺賜今額仍建梓潼帝君行祠淳佑十年旨增建玉皇上帝寶閣

至徳觀在吳山之巓渾儀臺側卽十一曜太歲堂也元隸太史局紹定四年毀羽士請以爲廬端平三年成禦書其扁曰至徳之觀

淸源崇應觀在吳山寶佑元年蜀士夫牟中書子才等陳請云大江發源實是汶江淸源眞君廟食其土治水之績爲世大利朝廷春秋祀享神實作配旨就吳山卜地建廟禦書淸源崇應之觀淸源之殿

顯惠觀在吳山寶佑閒蜀士仕於朝者議建奉顯惠眞君香火以爲禱祈之地

鶴林宮在城內兪家園慶元乙卯旱順濟觀道士劉友眞禱而雨紹定辛卯卽所寓捨爲觀請今額咸淳元年太傅平章賈魏公給田三百畝

眞聖觀在城南六和塔側寶慶二年道士江師隆創觀有眞武像淳佑閒摹本上進理宗皇帝禦書禦制贊【見行在所錄禦制門】觀內舊有歐陽公小艸秋聲賦歸雁亭詩石刻及洪容齋撰陳鑄城南堂記記文【程內翰珌撰觀記云維此眾大號京邑利祿海山無終極湯沸火炎齊與汨鬥柄孰揭指羣迷教化宣明惟聖職旣先斯道自躬行更表元風爲世式用以顯應鎭其西太一萬壽奠其北廷祥四聖位東南三茅衝天乃中立惟有西南號龍山殊庭未睹丹霄偪粵昔紫淸玉皇君沖融所毓並乾坤迨唐宮正紫極名奉之三百久其齡晚遭兵焰燎中禹埃滅煙飛二十春火謝金乘梁得土日食方還明未普江南乃有動臣鏐戎馬崎嶇百廢修絳宇丹樓杭獨盛請更紫極爲眞聖山謂唐人紫極稱專祈薦福徹天庭今欲更名眞與聖庶顯羣心知所敬一函朝奏夕風馳五十年閒終不振勃興宋徳同天垂兵不一刃謳歌歸坐看五季荒殘後化作無懷淸淨時祥符三葉膺圖籙軒昊醇釀調玉燭海不揚波天無風一陶萬宇同燻沐九重閭闔布新綸天慶佳名錫又新於時天下崇元館不復當時眞聖名朱梁舊扁空山寂錢氏遺基荒艸棘開山隆師善根深一念不移如願力偶因善士施金園從此百閒新突兀﹝云云﹞彈壓吳山與胥江萬年長護雙龍闕】

景隆觀在新門外舊爲通元庵嘉定十四年旨許建觀以舊修內司營地畀之羽士陳永年出力刱造寧宗皇帝禦書名扁以賜有璇璣殿理宗皇帝禦書有景命萬年之閣奉今三殿元命

玉虛觀在龍山舊爲三官院錢武肅王龍徳三年置以奉天地水三官祥符四年賜今額建炎初蕩於兵火紹興閒始艸創紹定六年羽士陳永錫建三淸閣淳佑三年朝廷斥禦馬院半址賜焉十一年禦書玉虛之觀三官之殿八大字以賜明年又舉禦馬院餘地盡畀之仍降度牒造景福萬年殿奉皇帝元命觀西有張氏園願以歸修內司遂並行撥賜卽其地爲三茅殿

玉淸宮在錢塘門外葛嶺紹定元年東朝降錢造移賜今額二年賜田一千畝崇奉寧宗皇帝恭聖仁烈皇太后神禦理宗皇帝禦書玉淸之宮四字以賜後有葛仙翁煉丹臺

旌徳觀在蘇堤第一橋寶慶二年守袁同知韶創先賢祠徙玉晨道宮於東北隅以供灑掃請於朝賜額曰旌徳有西湖道院有亭曰虛舟曰云錦皆枕湖

雲濤觀在西湖南山雷峯塔後紹定四年創移請今額

上淸宮在西湖雷峯塔北相傳葛仙翁煉丹舊址淳佑閒建理宗皇帝禦書淸淨道場題詠【鄭丞相淸之二詩雨餘日腳到天涯十里平山戴晚霞疑是千虹蟠絳闕頻移光景入仙家上淸山腹正便便剩納風光似輞川曉雨洗開新綠岸晚霞蘸出嫩紅天鞭浮野竹數莖筍葉俯秋荷幾柄蓮不是西湖最佳景更於何處著﹝病去丙攺瞿﹞仙】

沖虛宮在錢塘縣履泰鄕紹定中建名寧壽庵淳佑六年移請今額

太淸宮在錢塘縣履泰鄕龍井山路紹熙元年建寧宗皇帝禦書太淸宮歲寒亭及養性二字以賜又有矩玉亭咸淳四年旨賜惠順賈貴妃充功徳院

景星觀在臨平鎭紹興十年建東嶽行祠淳熙六年移請今額

順濟宮去城四十里在湯鎭赭山之閒元系龍王廟紹熙元年移請雲濤觀爲額四年旱禱而雨攺賜今額嘉泰二年九月錫三神侯爵曰廣濟曰順澤曰敷澤嘉定九年增封曰廣澤靈應曰順澤昭應曰敷澤嘉應觀側有東嶽行祠

女冠

新興宮在城南廂眾惠橋嘉定閒女冠王景圓捨宅爲宮移請今額

福田宮在薦橋門裏舊名彤雲熙寧十年攺賜梵嚴觀嘉定中恭聖仁烈皇后賜田一千畝攺今額

明眞宮在九里松步司前軍教場之北嘉定中建寧宗皇帝禦書明眞二字

神仙宮在錢塘門外東山衕

承天宮在仁和縣赤岸嘉熙中建寧宗皇帝禦書承天二字

西靖宮在錢塘門外掃帚塢開禧元年建

天淸宮在西湖靑芝塢靈峯之側衝靖大師沈師謙建寶佑五年移請今額

靈耀觀在錢塘縣﹝施去方攺馬﹞巘嶺下紹定中建咸淳初攺爲女冠

常淸宮在鮑家田沂靖惠王府香火院

道堂

崇眞道院在蘇公堤咸淳四年太傅平章賈魏公給錢創建仍撥租田以贍云侶其地舊有水仙王廟並以香火之奉屬焉

靈應堂在淸波門外聚景園前

余杭縣

洞霄宮【互見大滌山】在縣西南一十八里漢武帝元封三年創宮壇於大滌洞前爲投龍祈福之所唐髙宗時遷於前谷爲天柱觀光化二年錢王更建國朝大中祥符五年漕臣陳文惠公堯佐以三異奏【一地泉湧一祥光現一枯木榮】賜額爲洞霄宮仍賜田十五頃復其賦後毀於兵紹興二十五年旨賜錢重建乾道二年太上皇帝太上皇后乘輿臨幸禦書度人經一卷以賜又明年太上皇后復來遊淳熙六年道藏成八年賜藏經孝宗皇帝嘗賜道士兪延禧畫古澗松詩光宗皇帝又禦書怡然二字賜延禧爲齋扁寧宗皇帝禦書演教堂理宗皇帝賜內帑鑄鐘禦書淸淨經一卷及洞天福地四大字以賜按眞境錄雲宮有五洞交扃九峯回挹千巖萬谷秀聚其中或泉飛彤廈之檐或云鎖碧壇之角祥光神異兼木返於春枝撫掌泉靈更丹藏於翠篛誠姑射之令壤歟晉有郭文舉手植三松於殿前時與猛獸遊息其下大中祥符閒陳文惠公堯佐領浙漕語道士馮徳之曰嘗夢遊山中見仙人顧予有鼎鼐之稱旣大用遂造紫石大香鼎二置於洞前各爲銘以表其異元丰閒趙淸獻公抃再蒞郡抗疏引年甲子秋八月忽促騎來遊謂道士沈日益曰近於髙齋夢入一山見宮闕巍峨有道士數人出迓詢之曰洞霄宮覺而思之兩典是郡未嘗一遊故冒暑而來今視其山勢亭宇與夢中無異爲畱旬浹乃去自晉宋以來得道之士許邁而下凡二十有四人【詳見人物門】亭館﹝汀去丁攺敕﹞玉館超然館稅駕館翠蛟亭飛玉亭宜霜亭聚僊亭神異無骨篛【峯之下多生紺篛昔許先生邁語弟子曰吾有金丹藏無骨篛下他日有緣者遇樵者采篛而歸率不見所謂無骨者及爨則數得之】搗藥禽【山多異禽其最異者僅有其一晝隱夜鳴莫得而見其音淸亮徹旦不絕殊類杵藥聲】重榮木【宮外有櫟木一本其大五圍舊傳唐咸通二年吳天師種久之枯悴大中祥符五年忽爾重榮陳文惠圖以進】地湧泉【見後撫掌泉】五色云【見後祥光亭】銘記【陳文惠公二鼎銘其一曰鑪之質刳中起煙人之體虛心養元不用之用自然之然鑪兮人兮玆謂道焉二曰山之髙兮巉巉出云洞之深兮幽幽宅眞鸞鶴一瞬鳧鷖百春安得而往葆光嗇神○陸太史遊撰洞霄宮記造化之初昆侖旁薄一气旣分天積气於上地積塊於下明爲日月幽爲鬼神聚爲山嶽海瀆散爲萬物萬物之至靈爲人人之至靈爲聖哲爲僊眞而道爲天地萬物之宗幽明巨細之統此虙羲黃帝老子所以握乾坤司變化也其書爲易六十四卦道徳五千言陰符度人西升生神之經列禦寇莊周關尹喜之書其學者必謝去世俗練精積神棲於名山喬嶽略與浮屠氏同而篤於父子之親君臣之養與堯舜周公孔子遺書無異浮屠氏蓋有弗及也臨安府洞霄宮舊名天柱觀在大滌洞天之下蓋學黃老者之所廬其來久矣至我宋遂與嵩山崇福獨爲天下宮觀之首以寵輔相大臣之去位者亦有以提舉洞霄超拜左相者則其地望之重殆與昭應景靈醴泉萬壽太一神霄寶籙爲比佗莫敢望在眞宗皇帝時始制詔攺宮名賜金寶牌又賜仁和縣田十有五頃以奉齋醮悉除其租賦至政和閒宮以歷歲久穿壞漫漶徽宗皇帝降度牒三百命兩浙轉運司復興葺之歲度童子一人爲道士建炎中又廢於兵火髙宗皇帝中興大業聞之當寧嘆息乃紹興二十五年以皇太后之命建昊天殿鐘經二閣表以崇閎繚以修廡費出慈寧宮梓匠工役具以修內步軍司中使臨護犒賜狎至旣不以命有司而山麓之民亦晏然不知有役一旦告成金碧之麗光照林谷鐘磬之作聲摩雲霄見者疑其天降地湧而神運鬼輸也司謂盛矣及上脫屣萬幾頤神物表遂以乾道二年自徳壽宮行幸山中駐蹕累日敕太官進蔬膳親禦翰墨書度人經以賜自有天地卽有此山殊尢之迹今乃創見慶元六年九月葆光大師宮都監潘三華與知宮事髙守中同知宮事水丘居仁以告遊曰願有紀以爲無窮之傳遊以疾未能屬稿同知宮事王思明及其徒李知柔踵至以請會遊被命紬史又不克成嘉泰二年四月史成奏禦乃能敍載本未如此且作銘曰在宋祥符帝錫帛書乃作昭應比隆河圖元丰景靈列聖攸居元佑上淸以祝帝儲祕宇煌煌煥於天衢徽祖神霄誕彌九區迨我髙皇省方東吳睠言天柱鎭玆行都警蹕來臨神明翊扶乃禦幄殿穆淸齊居天日覆照雨露涵濡迄今遺民泣望屬車三聖嗣興光照聖謨千礎之宮騫騰太虛傑閣鴻鐘震於江湖肆作誦詩億載不渝○曹侍郎叔遠撰新鑄鐘記聖天子握符禦極敬天愛民遇雨暘稍愆禱於羣望所至感格其靈績最彰者則杭之大滌也是山居洞天三十有四爲天柱福地距行都三捨禦前崇奉有年矣宮宇宏壯獨闕巨鐘使命絡繹奏聞上思所以揭虔表靈乃紹定己丑寎月丁亥有旨命鑄仲秋己未告成夫山川流峙雲气出沒明神所以代化工而施利澤也霓棟橫空鴻音徹漢聖天子所以鎭名山而昭丕貺也神有顯功上有垕報此殊庭盛事可無紀乎載考圖籍唐大歷中有神應鐘臺之黃巖因禱旱酬徳鄕人每以驗晴雨經建炎煨燼聲弗逮初開禧邊帥畢再遇於淮泗獲景靈舊鐘漕臣黃犖求寘之大滌亦旣舁止然物久則敝剝極宜復其革故鼎新必須時應數邇者宸命旣頒幣出內帑工擇國良賜度牒以資其費融兼金以美其質眾橐一鼓大器立就其形不侈不弇不厚不薄其聲不石不播不柞不郁鐘成樓亦加肆殆時數之偶歟近臣劉世亨承命庀事盡畫宣勞圖形以進天顏闓懌猗歟盛哉聖天子嘉惠名山與先朝賜田臨幸匹休於無窮矣夫形而上者謂之道形而下者謂之器鐘器也而道寓焉儻能因器以求道則銷去礦錯保合粹和內明外寂力到功深窮邃徑於華陽侍宸遊於月殿服猛獸於巖前藏金丹於篛下自然山川呈瑞神物薦休鳳鳴髙岡龍蛻幽穴淸泉沸井祥光燭天所謂人傑地靈豈昔有而今無耶無已則澄神寡欲體道修眞庶幾善人以多嘉祥自應雨可請暘可祈尙無負於淸朝欽崇之意乃若聽考擊於晨暮昭報稱於燻修祝聖壽而保皇圖與洞天福地同其長久者又不待言諭也○吳寶學泳撰演教堂記盤古開辟宇宙天先成而地後定故都天之號柱於八極者三不周以北存而勿論可也惟灊山之東杭山之南積气溫厚有雙柱峙焉以其上通太微之室故曰洞天以其中伏三辰之根故曰天柱道家者流好言天與帝而不以地對蓋維持主宰者在上地不過承之而已洞霄舊號天柱觀而演教堂則又接天柱之乳而流出道徳者也先是堂列大門外傳者曰神營化造不類目巧之室殆未可知也後遭兵毀更創於正殿後紹興肇其迹開禧奐其宇端平又峻其基室虛而白楹廣而閒雌霓抱梁陽馬承楄堂之背疊石作巘曰聚仙亭翼步﹝木閻﹞而上曰方丈室耽耽乎廣廈眞可談混元論黃虞矣矧惟我髙宗皇帝曾手書度人經以鎭淸眞之場孝宗皇帝禦制古澗松詩以尊不老之道玉字扁於寧考金錢錫於慈皇今主上又敕命沖妙師大明董集斯事列聖修道崇教何其盛也堂甫成大明羽化而師孫處道與監宮大年及大欽述師之志綜其本末求記於潼川吳泳泳曰汝知所謂堂者因教而有堂耶所謂教者因堂而有教耶向者堂獘教亦獘耶今者堂新教亦新耶吾與子言堂有成壞而教無新故僊聖之所重惟教耳然聖人以身教也眞人以神聽也以身教故不悅道之華以神聽故不逐言之迹今營一畝之宮築環堵之室旣勤朴斲又塗塈茨輪焉奐焉惟欲其美而身有玉廬心有絳宮脾有黃室肺有皓庭面有赤宅耳有三門喉有十一樓兩肩有紫戶靑房七竅有金關玉鑰皆自己之堂也而不能媺也指三洞十二部爲教母綜五笥七十笈爲道樞勃勃旋於珠口團團走於環中便以口之所授爲演妙耳之所聞爲證眞而自有此山以來陰陽之浸昏曉之割日月之相斛云雷之相蕩飄風暴雨卒斂於無雕煙縷霞復歸於朴鳥啼而林幽則動中有靜龍蟄而霧滃則寂中有感變通而爲四序流形而爲品物不宰之宰不神之神皆自然之教也而莫之悟也處道曰若爾吾記則歷劫以至於今千聖之戶庭荒矣𨿽然吾復爲子通之老氏之學與佛者籠罩誕謾之說不同根以淸淨虛明行以慈儉忠孝其無爲也無不爲也近於易不爭也莫之爭也近於謨谷神之說近於虛受嬰兒之諭近於若保修養而引年近於祈天永命眞誥謂性與道合由道之體近於中庸王子謂壹气孔神於中夜存近於孟子若夫淮南原道之極至於和與性便父無喪子之憂兄無哭弟之哀童子不孤婦人不孀獸胎不殰鳥卵不殈則又吾孔門家法也作是堂已玉眸詵詵豈無望道而欲見者倘能味法如蜜調心如弦滌神識如鏡爲善無近名爲學不躐等𨿽有拱璧駟馬不能易吾進道之心則聖眞在已不必問鄰矣霞子妍之哉云孫瑩之哉○洪忠文公咨夔撰檀越施田記洞霄距行闕三捨而近翠華臨幸舊徳典領廷緌寺貂禜禱旁午望出璇臺珍館之右星冠羽衣來遊來處常不翅數百千指九霞八景晴霏濕翠朝攬夕挹充然自得而主其徒者每皇皇懼無鞅數眾之弗克澹唐中葉嘗賜觀莊田一所國初錢氏籍以歸有司祥符中賜仁和田十有五頃除其租紹興刱通明殿於宮之東偏又歲有常餼以給齋祭列聖涵育之恩至矣賜田中更多故僅存磽瘠歲入不足支數月都監宮事龔大明語其徒王思明王大年前是住山潘君三華尙能斥橐裝買曹橋田以繼粟吾徒可坐睨寬鄕上腴大家腐陳﹝句去口攺亡﹞彼有餘補吾不足庶幾我疇我耕我庾我積以裕我後之人怡聲勸相堅力經度其志卒以酬畏壘旣壤姑射且熟鼓腹升平稽首萬壽欲與是山相爲無窮來諗余爲記夫道行乎天地之閒日用飲食何者非道先王以是生養天下一夫授田百畝於耜築場有其時糾笠趙鎛有其具堅好穎栗舂揄釋烝有其成墻屋有桑疆畦有果蓏柵有雞豚沼有魚鱉身勤於所養心安於所止一毫無待於人此王道所以爲盛也世降道裂始有食非其力者浮屠氏幻而辯能撼人以禍福塍陌綺錯砵中云趨所在皆是而爲老氏之學者大抵以淸淨無爲爲宗須於人者狹故其廬聚不能十佛之一𨿽名山藏室大洞殊庭號稱海內之望亦往往微常產以自殖其教然也於其教淸淨無爲之中而能謀長以殖其眾可不謂難乎𨿽然樂與餌過客止道澹乎其無味視之不可見聽之不可聞而用之不可旣爾師之說然也繼今不以口體爲心害宜有進乎淡而無味者余家天目之陽去天柱爲近閒嘗分半席叩之施者生有祈死有薦其姓氏畝石並附見碑陰雲】題詠【陳文惠公堯佐詩一帆髙掛出紅塵萬仞長歌入紫雲莫道遊仙便無侶玉淸冠蓋許同羣谷口停駿上翠微五雲宮殿辟金扉不知何處朝眞會恰見龍鸞隊仗歸二天封部稼如雲流水淸寒出洞門更愛林閒盤石上松花飄落羽人樽蕭蕭紅樹碧峯前爲愛桃花入洞天偶逐霓旌才百步卻憂人世已經年○趙淸獻公詩龍穴藏身穩泉源撫掌淸紅塵人絕慮白日世長生我分諳衝寂誰能顧利名空皈休指笑今作洞霄行○蘇文忠公詩上帝髙居湣世頑故畱瓊館在凡閒靑山九鎖不易到作者七人相對閒庭下流泉翠蛟舞洞中飛鼠白鴉翻長松怪石宜霜鬢不用金丹苦駐顏前生我已到杭州到處長如到舊遊更欲洞霄爲隱吏一庵閒地且相畱○陳丞相堯叟詩回合煙光疊翠屏東南山水此爲靈鶯花春學蓬瀛境樓閣夜幹牛斗星古檜森羅燒藥竈彩雲飄灑聚仙亭遼天俯近歸期鶴澥谷旁連駭巨溟紫陌紅塵無一點綠毛仙骨有千齡○錢景諶詩淸夜宿瑤宮雲開天柱峯千巖空洞月萬籟古壇松仙馭聞鳴鶴瑯輿想六龍朝元步虛罷祥吹引林中入谷初無路山蹊九折回紫庭藏玉室碧落抱瓊臺溪水人閒見桃花源上開祇應有仙骨得到洞天來洞天三十六大滌上淸房物外雲煙古仙家日月長溪流分玉醞巖穴產靈香須信風塵表樓眞自有方○方千詩早識吾師頻到此芝童藥犬亦相迎師今一去無消息花洞石壇空月明○戴石屏復古詩髙枕淸流臥白雲靈龜骨相鶴精神凡爲九鎖山中客都是羣仙數內人三沐三燻來訪道一觴一詠共談眞祥光亭畔蒼松下更借淸風洗俗塵天柱峯頭一振衣雲開巖路雨晴時登臨欲訪神仙事紀述都無漢晉碑拍手數聲龍井躍篝燈一覽洞天奇林閒安得棲身處欲煉金丹餌玉芝○劉子澄詩靑山鎖斷紅塵路石柱幹霄藏洞府老蛟據窟不可窺千古流泉替渠舞眞墟容我輒躋攀心曠方知白日閒飛仙一去忽已遠坐對松梢云往還○髙疏寮似孫詩洞門金畫翠瑯玕杏不多花月澑寒借得禦書經日讀松風淨洗石棋盤雲气常常在上峯松生仙骨盡成龍不通名姓誰談道卻得云邊兩度逢○洪忠文公咨夔贈石室朱修行詩響泉一派落天風人在浮雲柳絮中亭午柴關猶未啟碧玲瓏底拒霜紅落葉堆中折腳鐺白雲煮盡又還生洞門黃鶴婆娑舞畱得松風待月明○王學可亞夫詩天柱峯髙萬壑分故畱九鎖限塵棼泉飛窗牖長爲雨日上岡巒半是云洞擘陰崖通遠岫石生暗暈作奇紋聖朝每爲民祈福絕笑求仙漢代君】超然館【洪忠文公咨夔宿超然館聞鐘太一相過燭未銷朝元鐘動郁羅蕭身輕不怕瓊臺滑蹴踏靑霞上斗杓】翠蛟亭【鞏栗齋丰詩木石相因依妙處在得水遇其相合時澗蹙水多止巍巍天柱峯雙洞空無底怪石抱山回灌木參天起靑蛟走玉骨元脈貫石髓屈折暫得伸掀舞如掉尾亭成自何年不陋亦不侈秋深泉少縮亭影照淸泚忽遇水飛流亭在銀濤裏怒蛟捲亭去相拒不盈咫一落墜兩谼力竭勢方已終疑入江湖赴海日千里昨夜山雨豪梧竹盡風靡轟雷與石蛟怒幾欲死吾亭方晏然淸曉見窗幾因攜一樽來與客相料理剩擬畫將歸題詩卻畱此○趙南塘汝談和幽亭枕蒼峽云竇通細水百折如建瓴﹝汀去丁攺虢﹞﹝汀去丁攺虢﹞鳴不止客來一抽鑰白霧噀巖底焂翕千丈蛟挐空翠濤起天開渾沌竅日洗盤古髓諒匪畜池鱗多應化雷尾馮陵气易壯怖蕩辭難侈術假金洞元景逾瑤臺泚誰雲遊方外巧異緇塵裏坡仙頗年數覿面猶尺咫采句貴自然鞏言良是已珍題豁靈界篆出番君裏物生亦倚數有形必有靡道人亦多事浮念何時死餘生嗜泉藪痼習牽硯幾太息動靜機於何寄冥理醉倒臥滄浪煩君更評此○趙顯父彥假和天下名洞天有山必有水余杭山水窟神仙所棲止仙人乘雲去玉蛟畱潭底至今雷雨夕蛟睡時驚起爪擘崖石裂石罅滴乳髓涓涓泉流出半垂白鳳尾風來琴築響月照瓔珞侈曲折納深池徹底淸且泚築亭當澗衝木石相表裏翠壁潤含煙層峯去天咫道人幻出奇指顧猶未巳忽驅蛟赴瞬息八百里怒气挾奔霆艸木爲披靡兒童驚震掉而若槁灰死達人本大觀談笑自隱幾須臾羣動息靜坐窮物理水石本無心相激一至此○趙蹈中汝﹝言當﹞和眾峯抱蒼龍蟠屈翠蛟水放之兩崖閒奔洶不得止濤瀾生席上雷雹轉石底恍疑天柱搖將拔陰洞起蘇公雄气壓詩骨得山髓指麾驅鯤鯨赫奕動箕尾紛紛下土人蟻垤自封侈驟觀目晴眩筆墜汗流泚坐令空谷嘯聲徹霄漢裏君來松根吟仙者相去咫老蛟破鎖出余怒猶未巳決開澗千丈散作霧五里今年溪湖漧艸樹生意靡寸泉落山苗靈藥起垂死遺吾云子飯報汝靑玉几野人尋泉竇筒壞方復理泓然山巓池冬夏常若此○洪忠文公詩壯杉耄檜護嵌空飛墮蜿蜒白玉虹莫道隔凡元有柱胡麻流出石矼東晴雷碾破白雲窩無數林畢衮下坡好把轆轤翻轉著昆侖頂上卷黃河○張斗埜韞詩道人鎖蛟天柱半客來縱蛟作奇觀飛風動地輷晴雷雄拏怒攫石欲開明珠萬斛撒成雨忽趁﹝汀去丁攺不﹞云入銀浦仙田種玉耕春煙潤流九里無凶年問蛟蜚去何時還道人仰笑意自閒月中攜手聽潺湲】

天柱廨院在縣西南半里大溪之際後唐長興四年建舊名法華廨院至唐咸通八年立爲天柱廨院今號洞霄廨院

洞晨觀在余杭界系洞霄廨院

至道宮在縣北三十里曹橋鎭之西唐文明元年建舊名福田治平二年攺今額

臨安縣

紫陽宮在縣西北四十里梁大同二年建太淸宮後攺爲天淸大中祥符元年攺賜今額

元寂宮在縣西四里唐乾元中建舊號鶴林觀大中祥符元年攺賜今額

沖虛宮在縣西十五里晉郭文故居也後唐同光四年吳越王建爲眞君祠大中祥符元年攺賜今額

崇道宮在縣北二十里相傳唐若舉白日上升卽其地爲神仙宮唐垂拱四年建治平二年攺今額

淸修觀【以下女冠】在縣西北三里梁乾化元年建治平二年攺賜今額

新興女冠宮在縣西北三里梁乾化元年建舊號龍徳後攺今額

於潛縣

至道宮在縣北四十五里天月山龍池之下唐天成四年建舊名天目宮治平二年攺今額

無極宮在縣南二十五里舊志載昔有大徐五寶華眞人小徐五含靑眞人得道上升以其所居宅爲宮梁朝名西靖宮治平二年攺今額【慶元六年移額縣東一里南陽山張眞君別廟之東】

集眞觀在縣南四十里舊志載漢天師道陵所生之地元名生仙宮治平二年攺今額觀卽天師故宅山有丹井尙存

許遊觀元在縣西一里有仙人許邁丹井邁嘗隱於此紹興二十六年道士劉衝素請移觀額於縣東二里桃源山重建

富陽縣

妙庭觀在縣西十五里舊號明眞治平二年攺賜今額世傳董雙成故宅【今山下多董姓】天聖中道士朱去發地得丹鼎覆以銅盤承以琉璃盆盆破丹亦飛去紹興初建香風堂玉笙庵【里人謝伋取李白月華詞名之】嘉定中令程珌俾道士王以存移今殿復舊丹壇建新樓於其左【紹興初道士董行元掘土得銅牌長寸半有字云我有蟠桃樹千年一度生是誰來竊去須問董雙成字畫淸楷其陰有王母乘鳳雲中淳熙丙申修殿方丈後取土得銅盆三足兩耳側小竅二腹皆鞭暈不類今模制】題詠【坡詩人去空山鶴不歸丹亡鼎在世徒悲可憐九轉功成後卻把飛升乞內芝瑀璃擊碎走金丹無復神光發舊壇時有世人來舐鼎欲隨雞犬事劉安】

丹霞觀在縣東北一里政和元年朝旨建神霄玉淸萬壽宮下院宣和元年七月攺賜今額乾道四年知縣陸柟重修【觀基乃舊眞覺院也】

崇元觀在縣東一十三里淳佑己酉遷於縣西三十五里地名龜川

元陽觀在楊漲淳佑七年移建

崇親思孝宮初道士李仲端於大源山建崇壽殿紹熙二年有旨崇奉本命嘉泰元年敕以爲崇親思孝宮

紫霄宮【女冠】在大元山去縣南三十里前有一石世傳三官下馬石靖康丙午女冠淸妙虛心大師孫千霞與其師宋道錄自中都來止山前一夕里人見祥光上騰初結茅以居久之遂成宮觀雅潔幽爽亦縣之勝槪也紹興十三年賜今額

新城縣

景徳觀在縣北二里政和七年建請景徳觀舊額有葛仙翁浴丹井

鹽官縣

葆眞庵舊在縣西南三里乃馬自然得道之所邑人乞立宮觀宣和二年賜葆眞庵額紹興二十三年令劉偉移於縣東二里與嶽廟並

昌化縣

上淸宮在縣東紹興元年餘大辧建八年請上淸宮舊額咸淳臨安志卷之七十六

志﹝六十一﹞

寺觀二

寺院﹝城內﹞

明慶寺在木子巷北唐大中二年僧景初建爲靈隱院大中祥符五年攺今額中興駐蹕視東京大相國寺凡朝廷禱雨暘宰執百僚建散聖節道場咸在焉淳熙十四年六月嘉定元年六月嘉熙四年七月皆以禱雨車駕臨幸理宗皇帝回鑾撤蓋甘雨隨至平章喬肅公行簡獻詩賀上用韻以賜【見

禦制門】又禦書明慶二大字淳佑六年重建法堂禦書南山道場爲額景定三年建閣藏禦書扁曰宸奎萬壽之閣咸淳三年建祝聖大佛寶殿寺有蘇文忠公書觀音經碑及題識大智祖師書彌陀字碑法喜堂明碧軒【並淳佑七年重建】題詠【王荊公安石爲僧修廣作法喜堂詩浮屠之法與世殊洗滌萬事求空虛師心以此不掛物一堂收身自有餘堂陰置石雙嵽嵲石腳立竹靑扶疏一來已覺心膽豁況乃宴坐窮朝晡初憶幼時勇自許壯大看俗尢崎嶇丰車肥馬載豪傑少得志願多憂虞始知進退各一理造次未可分賢愚會將築室反耕釣相與此處吟山湖○沈內翰文通圂圂學佛者營營良足悲不知佛之樂誰使汝學爲廣師吾州秀智解乃天資旣以法爲喜萬緣脫若遺髙堂客滿座妙語破羣疑來者豈不辯辯此堂之題○王荊公寄題明碧詩明碧軒南竹數叢別來江外幾秋風道人無復人閒世嗟我今爲白髮翁○趙忠簡公明慶僧房夜坐月明窗竹冷橫斜坐看風燈落燼花老眼病餘嫌細字枯腸寒甚怯淸茶囊空豈是久爲客夢短其能飛到家但有流年尋鬢髮瀟瀟蓬葆颯霜華】

仙林慈恩普濟教寺在鹽橋北紹興三十二年僧洪濟大師智卿造賜今額隆興元年賜隆興萬善大乘戒壇額淳佑三年賜淳佑萬善大乘戒壇額又賜寺額及飛天法輪寶藏額皆奎畫也六年賜禦制鐘銘【見

禦制門】寶佑元年賜內帑錢造大佛寶殿開慶元年降錢買嘉興府田二百餘畝賜名丰禾莊寺有蘇文忠公書金剛經石碑

太平興國傳法寺在佑聖觀東先是東京太平興國寺有傳法院紹興初普照大師徳明隨駕南渡乞建院淳熙二年慧辧大師智覺奏請始賜太平興國傳法寺額淳佑七年賜以禦扁及飛天法輪寶藏六字

大中祥符寺在禮部貢院西梁大同二年邑人鮑侃捨宅爲寺舊名發心唐正觀中攺眾善神龍元年攺中興三年攺龍興本朝大中祥符初攺賜今額舊傳寺基廣袤九里有奇南渡初斥爲軍器所畱西南隅建寺餘地多爲民居東有諸天千佛二閣爲本寺子院大鐵塔一大靑石塔二【在軍器所作院】小石塔二【一在寺門內一在居民家】大鍋一【闊一丈二尺在祥符酒庫】舊志又有法華塔【端拱元年僧文定建咸平二年賜名】戒壇院觀音像唐龍興寺碑大覺禪師塔錢王九百九十眼井今存者無幾題詠【東坡上元祥符寺觀燈詩紗籠擎燭迎門入銀葉燒香見客邀金鼎轉丹光吐夜寶珠穿蟻鬧連朝波翻焰裏元相激魚舞湯中不畏焦明日酒醒空想象淸吟半逐夢魂消又祥符上元僧可久房寂無燈火雲門前歌鼓分朋一室淸風冷欲冰不把琉璃閒照佛始知無盡本無燈○曾南丰上元遊祥符寺雲月明如晝露華濃錦帳名郎笑語同金地夜寒消美酒玉人春困倚東風紅雲燈火浮滄海碧水樓臺浸遠空白髮蹉跎歡意少彊顏猶入少年叢】

千頃廣化院在木子巷北開平元年吳越王錢氏建舊名千頃大中祥符九年攺賜今額中興後爲臨安府祝聖道場所慶元六年僧善彬建張眞君行祠六觀堂【僧了性作性精於醫善艸書東坡嘗爲作六觀堂老人艸書歌】垂慈堂【了性所居室守趙淸獻公名之仍爲作詩敍其療疾濟人之功】慈化大師塔銘【卽了性】右皆不存題詠【東坡艸書歌物生有象乃有滋夢幻無根成斯須方其夢時了非無泡影一失俯仰殊淸露未晞電已䢐此滅滅盡乃眞吾云如死灰實不枯逢場作戲三昧俱化身爲醫忘其軀艸書非學聊自娛落筆已喚周越奴蒼鼠奮髯飲松腴剡藤玉版開雪膚遊龍天飛萬人呼莫作羞澀羊氏姝○參寥子千頃廨院觀司馬才仲遺墨蒙蒙春雨暗村橋竹裏禽啼婆餅焦度谷倦聞車軋軋穿林愁聽馬蕭蕭細窺陳迹僧坊靜默想風流鄙吝消浮魄沈魂今已矣無人爲作楚詞招】

淨住院在觀橋北後梁宣帝時建舊名慈光錢氏攺今額南渡初以其地爲禮部貢院寺分爲三一曰淨住寶閣律院一曰淨住教院一曰淨住大院舊有丈六彌陀寶閣

開寶仁王寺在七寶山先是東京開寶寺有仁王院僧慧照大師法曄隨駕南渡紹興五年奏請權建於七寶山主大內祈禳事如故典紹熙三年始賜敕額嘉泰甲子紹定辛卯一再毀僧祖仁重建端平元年尙方鑄鐘以賜淳佑元年禦書寺額以賜三年賜田三頃景定五年又毀太傅平章賈魏公施度牒給省札市材重造記文【程直院公許撰重建寺記仁王院舊隸東京開寶寺藝祖皇帝六龍禦天沙門智曮奉敕興刱奕葉纂紹至慧照大師法曄領徒從髙宗大駕南渡奏疏行闕請卽錢塘七寶山攺建主大內祈禳事如故典制曰可五傳而爲文坦嘉泰歲甲子以民居火延毀坦議起廢而未暇也綿十有七祀易四主僧逮及祖仁坦嫡傳得次補念先志未就慨然以肯堂自任不數年浸復舊觀再燎於紹定辛卯之季秋瓦礫堆阜諸比丘眾托身靡所祖仁仰天而泣吁曰凡囿形數成壞有時惟大願力歷劫無盡矧玆梵剎肇開寶朝以心傳心同一悲濟河沙可算虛空可量而此至仁不可勝用誓以堅忍期復厥初申祝帝圖配天其永今皇帝嗣履大寶祗畏於天顯民碞躬寶儉慈內帑羨儲絲粟靡耗有以祖仁所發弘誓轉而上聞帝若曰嘻玆惟我祖受佛心印貽後之人忽而弗圖寧不忝厥紹亟命司藏輦畀金幣爲之經始豪貴風動﹝口十﹞相其成古石佛像觀音臺殿宏麗與三門鼎立相望云堂丈室庖湢帑廩饌僧之所作務之寮繚繞周回纖悉畢具萬石龍﹝上竹下虡﹞架以層樓晨昏鏜鞳則端平元年尙方之制作也六字飛白揭之前榮奎壁焜耀則淳佑元年宸翰之賁飾也三頃上腴擇之餘杭香積屬饜則三年上命之頒賚也淸淨檀施佛所護念乃若經律論鈔覆以寶藏運以飆輪金碧莊嚴天龍圍繞儼然雙林一會未散無非宮闈錫予及近侍之臣捐金喜捨出納具圖籍可覆考也祖仁殫勞土木幸汔於成介靈隱禪者宗禮謁直學士院臣公許曰仁王名寺加以開寶紹熙詔旨與聖天子藻翰罔不惟皇祖是憲匪但爲宗門龍光而已子執鉛槧直禁林盍爲之記期以塵露增益海嶽臣稽首拜手作禮稱贊昔在覺皇住靈鷲峯爲波斯匿等說菩薩摩訶薩現諸王身化導之事住百佛剎修百法門等而上之爲千爲萬爲億爲百億千億萬億爲百萬微塵數百萬億阿僧祇微塵數乃至不可說不可議從初一地至後一地自所行處及佛行處修證具有階降化利各有多寡然以甚深般若波羅蜜多照見一切法皆如則隨所應現利樂有情最初發心與正覺無相殆未可以差別觀也然則佩法王印位天王位爲天下一切眾生之所依怙非佛菩薩本所誓願疇克擔荷贊寧僧錄對藝祖言見在佛不拜過去佛豈亦有見於此乎梵語釋迦牟尼華譯曰能仁繇今觀之唐末五閏豺狼恣雎生齒凋耗大聖人者作揚仁風掃其荒穢灑甘雨蘇其疲瘵揭慧日爍其幽昏然後天統以正地維以張人極以立惻隱一念施及無窮歷三百年銷眚厲卻魔怨系人心�國步莫非此念之推也豈若蕭梁李唐諸君規規乎因果報應名相有爲者比哉大梁夷門住气郁積安知嗜殺之醜虜不爲我驅除六飛吉行言旋故都奠九鼎於中州復宏規於開寶梯航萬國仁壽八荒盡十方世界同一道場無有一眾生非我眷屬顧瞻吳會岌立寶峯以智眼觀奚別遠近可使職方氏擅會稽維揚之鎭豈惟奉髙宮聞山呼萬歲者三先佛世尊住三昧定證我所說眞實不誣於是祖仁偕其徒侶彈指贊嘆歡喜無量請以斯文伐石摹刻昭示未來】

天長淨心寺在磚街巷南晉天福四年錢氏建舊名天長大中祥符元年攺賜今額寺址故廣袤其徒流水相授支派漫演中興析其地太半爲軍寨寺口就荒茀咸淳元年主僧寶月大師惟福重建佛殿棲鐘之樓方丈之室咸一新之

智聖院天福二年錢氏建舊名眾安治平二年攺今額南渡後秀邸以其地建家廟僧眾分居今處

永福院嘉定中移請舊額淳佑中主僧祖圓重建今爲嗣秀王香火院

淨戒院在太一宮道院之北龍徳二年錢氏建舊名靑蓮大中祥符九年攺賜今額紹興二十年建祚徳廟乃以其秋二仲祠祭屬焉

吉祥院在文思院東幹徳三年光祿大夫檢校睦州刺史薛溫捨地建寺南渡初斥爲文思院軍頭司惟小寺僅存舊傳寺地廣袤最多牡丹名人巨公皆所遊賞具見題詠題詠【蔡端明探花詩花未全開月未圓看花俟月思依然明知花月無情物若使多情更可憐○蘇公詩人老簪花不自羞花應羞上老人頭醉歸扶路人應笑十里珠簾半上鉤又吉祥花將落而述古期不至今歲東風巧翦裁含情只待使君來對花無語花應恨直恐明年便不開又述古期明日同至因用前韻同賦仙衣不用翦刀裁國色初酣卯酒來太守問花花有語爲君零落爲君開又惜花吉祥寺中錦千堆前年賞花眞盛哉道人勸我淸明來腰鼓百面如春雷打徹涼州花自開沙河塘上插花回醉倒不覺吳兒咍豈知如今雙鬢摧城西古寺沒蒿萊有僧閉門手自栽千枝萬葉巧翦裁就中一叢何所似瑪瑙盤盛金縷杯而我食菜方淸齋對花不飲花應猜夜來雨雹如李梅紅殘綠暗吁可哀又自跋云錢塘吉祥寺花爲第一壬子淸明賞會最盛金盤彩籃以獻於座者五十三人夜歸沙河塘上觀者如山爾後無復繼也今年諸家園圃花亦極盛而龍興僧房一叢亦奇但衰病牢落自無以發興耳昨日雨雹如此花之存者有幾可爲嘆惜也又冬至日遊吉祥寺井底微陽回未回蕭蕭寒雨濕枯荄何人更似蘇夫子不是花時肯獨來後十餘日復至云東君意淺著寒梅千朵深紅未暇裁安得道人殷七七不論時節遣花開又吉祥寺僧求閣名一首過眼榮�電與風久長那得似花紅上人宴�觀空閣觀色觀空色卽空】

廣慧院幹徳元年薛溫捨宅��名報國羅漢院大中祥符初攺賜今額

普慧院在余杭門裏舊名安仁治平二年攺今額淳熙七年重建

翔鸞院在余杭門裏後唐淸泰元年錢氏建舊名普光天聖閒重修治平二年攺賜今額建炎三年毀惟佛殿存其後次第興建咸淳三年始告備

普照院在艮山門裏元武亭天福八年錢氏建舊名報國千佛院大中祥符六年攺賜今額淳熙三年重建

妙慧院開運元年錢氏建舊名華藏治平六年攺賜今額中興後以其地爲禦園徙今處

七寶院在鹽橋東舊在七寶山正明七年錢氏建舊名上方多福大中祥符初攺賜舊有六遊堂【元佑中名賢遊者六人逸其名氏】臨輝閣【王冀公欽若有詩】

聖果寺在包家山舊在鳳皇山之右錢氏建有介亭排衙石石衕【事見本門】中興後以其地爲殿前司寺徙今處崇聖塔【在鳳凰山絕頂七級髙二十餘丈晦夜常放光明景佑初僧慧然建慶曆初郡守鄭戩奏賜號崇聖塔】石佛【梁開平四年錢氏鐫彌陀觀音勢至三佛於石上蔣之奇詩曰巋然三石佛若在嘉州岸】題詠【王荊公遊聖果寺詩登髙見山水身在水中央下視樓臺處空多樹木蒼浮雲連海气落日動湖光偶坐吹橫笛殘聲入富陽○唐僧處默畱題聖果院路自中峯上盤回出薛蘿到江吳地盡隔岸越山多古木叢靑靄遙天浸白波下方城郭近鐘磬雜笙歌又僧題萬松嶺上一閒屋僧占半閒雲半閒向曉白雲行雨去回頭卻羨老僧閒】

梵天寺幹徳中錢氏建舊名南塔治平中攺賜今額中興後僅存小寺今地近有塔幢者皆故基也釋迦眞身舍利塔【吳越備史云錢武肅王於明州育王寺迎釋迦舍利建塔於城南顯徳五年火開寶元年忠懿王重造錢氏納土舍利入京置在開寶寺】金銀書大藏經【吳越忠懿王建大藏經五千四十八卷碧紙銀書每至佛號則以金書牙簽銀軸制甚莊嚴】靈鰻井【一曰聖井詳見井門】題詠【梵天寺僧志詮小詩云落日寒蟬鳴獨歸林下寺柴扉夜未掩片月隨行屨惟聞犬吠聲又入靑蘿去東坡一見爲和其後曰但聞煙外鐘不見煙中寺幽人行未巳艸露濕芒屨惟應山頭月夜夜照來去又東坡寒食遊南塔寺寂照堂云城南鐘鼓淸新端爲投荒洗瘴塵總是鏡空堂上客誰爲寂照境中人紅稀掃去風驚曉綠葉成陰雨洗春記取明年作寒食杏花曾與此翁鄰】

廣嚴院在

禦廚南營裏後唐淸泰元年錢氏建於七寶山舊額瑞隆治平二年攺賜今額中興後分寺基爲禦廚營景定初主首惟一重建記文【王架閣應鳳撰重建寺記杭之寶山有仁祠焉其初口瑞隆後唐淸泰二年所建也逮治平更號廣嚴熙寧閒蘇文忠公遊而樂之爲賦雙竹湛師房及新開徑諸詩林閒煙雨淸坐忘憂固已形在江湖而身超祇鷲矣自六飛駐蹕析其地十之入爲內饔胥徒之居則履綦轍迹略無可考其在淳熙有僧善資者復葺之發地得鐘焉有銘在欒則寺故物也旣毀於辛卯而俗以銅鐘名其寺或笑曰是亦鐵鑪步之比耶且佛之道大且尊宮而居之必曠如也玆近市而湫隘則非廣近市則非嚴幾於名與實戾惟伽藍劫燼而不滅古井冽寒而如新艸創庳陋僅蔽風雨無復仙人碧玉壺之勝槪豈以法界爲室宇以戒慧爲墉戶此中空洞自有廣居不待七寶莊嚴而實相常在乎一日過市見壞衣不飾皇皇有求耆問之則寺之主首惟一也則又曰昔有云闍黎不出十五秋師曷與云異一曰不然出處𨿽殊致喧靜兩皆禪使一當云之時則不出矣云居一之地則有求矣住山出山本無二法自吾師祖慶居是山謀撤而新之尙方長秋皆有賜惠順妃亦如之時太傅大丞相魯公閫東淮施加厚亦旣建閣五楹以奉圓通功垂成而飛錫下竺足不越戶限者六年而終惟一嗣之丕勤誘掖欲成吾師之志累積銖黍經始尋尺庶幾先賢勝踐彷佛猶存倘亦嗒然如雲則功廢矣余聞而嘆曰化人之居與累塊積蘇非有非空維摩丈室與師子坐無小無大顧宅心何如耳世固有身郊而心市者眞離誕勝士羞稱之慶與一師弟子身市而心郊不緇囂塵以鳩眾力巧於用狹興於久廢於閣之下爲殿像設位置咸與地稱摩竭之室法音之樓爰及庫藏庖湢器用悉備蓋堅忍精進皆有過人之材吾徒之飽食安步者或愧焉且自謂與云不異又知動靜之爲一源夫鐘之未撞本無聲也無聲之聲不依形而存則銅鐘之名非贅也湛師與二竹君今皆安在回視介然之徑亦已茅塞所遇孰非夢豈獨云哉湛也云也慶也心與竹俱空卽空皆實相無作之作可無記也一來請益勤曰蘇公能無言而不能無詩子又奚辭遂書以遺之】題詠【東坡題云師壁並敍云去年秋偶遊寶山上方入一小院闃然無人有一僧隱幾低頭讀書與之語漠然不對問其鄰之僧曰此云闍黎也不出十五年今年六月自常潤還復至其室則死葬數月矣作詩題其壁詩云云師來寶山一住十五秋讀書常閉戶客至不舉頭去年造其室淸坐忘百憂我初無言說師亦無對酬今年復叩門空房但颼飅云已滅無餘薪盡火不畱卻疑此室中嘗有斯人不所遇孰非夢事過吾何求又詩云七尺頑軀走世塵十圍便腹貯天眞此中空洞渾無物何止容君數百人又寶山新開徑藤梢橘刺元無路竹杖﹝木﹞﹝革奚﹞不用扶風自遠來聞笑語水分流處見江湖回觀佛國靑螺髻踏徧仙人碧玉壺野客歸時山月上棠梨葉戰暝禽呼○僧善建題詩云垂手紅塵古所難近天尺五啟禪關玉繩低轉檐楹外宮漏微傳幾席閒雲響度聲何處笛翠稜當戶越州山夢回露滴松梢冷月在三茅萬境閒】

寶月院在寶月山龍徳三年錢氏建舊名瑞像大中祥符元年賜今額寺西有黑龍潭【潭今在內侍續氏園】

諸天閣華嚴院在井亭橋西晉朝賜額華嚴院中毀紹興二年僧守卓始建佛殿旨賜舊額梁丞相克家書華嚴經一部建輪藏淳佑三年又毀惟大士銅像儼然守趙大資﹝上與下心﹞重建仍作亭相國井上

安國羅漢院在井亭橋西相國西井淳熙十一年請移鳳凰山安國羅漢寺爲額寶佑五年毀景定四年重建

光相壽昌院建隆元年錢氏建舊額光相大中祥符元年攺賜今額中興初以其地爲祕書省其徒分居今處

大覺院元系光相院建炎初以其地爲祕書省僧分居今處嘉泰四年移請城東大覺爲額

祥符教寺在祥符橋北元系祥符寺舊基分建

千佛閣安福院在軍器所東紹興五年六月以祥符寺舊基分建淳佑七年重造千佛閣【系三藏法師隨駕南渡建立】景定四年移請安福廢院爲額

百福院天福中錢氏建舊名資壽大中祥符中攺賜今額乾道五年徙城中棚心有古井二

壽寧院唐咸通三年建舊名法昌淳化三年攺賜今額

吳山智果院吳越王錢氏建【舊名石佛】祥符中攺賜今額中廢止存星宿閣嘉泰閒毀以其地爲進奏院撥賜寶積廨宇及扁鵲堂建寺

興福院紹興初左丞薛昂以花藥圃施吉祥慧觀大師師肇築庵曰擇勝續刱寺宇移請龍山興福院爲額

百法廣潤院在忠淸廟南舊系僧寶寧刱百法庵淳熙十四年移湧金門外廣潤院爲額

上方院後梁正明七年錢氏建舊額上方多福大中祥符攺賜今額

顯法院在大瓦北元系吳客三眞君廟嘉定閒請今額

崇壽院天福九年錢氏建舊在崇新門外中廢淳熙二年徙今處

奉慶院在壩西舊美俗坊嘉泰元年僧師智移郊臺奉慶院爲額

普慈證聖院在三橋東紹興初建嘉泰三年移請今額

淨安院舊爲永壽廨院嘉定四年僧智雅建紹定五年移請今額

能仁寺在湧金門裏嘉定元年移請長橋側廢寺爲額【按舊志能仁寺在糯米倉廣順元年吳越王錢氏建舊額承天政和四年攺賜今額於西溪法華庵】

白蓮慈云院元系西北流寓嘉泰中重建題詠【陸放翁慈云寺小憩詩橫合院東偏翛然拂榻眠香濃煙穗直茶嫩乳花圓巖倚團團桂筒分細細泉憑誰爲題版榜作小壺天】

瑞云院在吳山中興觀後元系西北流寓寶積廨宇嘉泰二年移請今額

千佛寺元系安福庵嘉定元年移請今額

上生院天寶元年建建炎初毀嘉泰中僧了華重建

靈智院在七寶山舊爲聖水庵有觀音巖出泉能療民疾嘉定二年移請今額紹定閒重建

定水院在修內司營前舊爲觀音庵嘉定八年移請今額

報恩院在萬松嶺上寺壁有寒山拾得頌濟書記題紹定三年禦前宣取

顯教院舊爲華嚴庵紹興二十三年建乾道五年移請今額

大佛萬壽院在漾沙坑舊爲大佛廨院元系西北流寓紹興初建嘉定二年移請今額

國泰院舊爲極樂廨院紹定四年移請北山廢額

廣壽慧云禪寺在艮山門裏白洋池張循王之孫鎡捨宅爲寺紹熙元年賜今額

廣濟院在淳佑倉北舊爲顯佑王廟開禧二年請今額淳佑九年斥爲淳佑倉別建廟宇

安福院舊系福順大王廟淳佑六年移請今額

眞濟院在梅家橋西

無礙院在親事營東門南舊爲西北流寓崇福庵淳熙四年移請今額

報國院在薦橋東舊爲香林廨院紹定閒移請今額淳佑五年重建

妙喜資福院在水巷東舊爲妙喜庵紹興初建慶元六年移請今額

崇恩廷福院在鹽橋下八界巷北舊系西北流寓濠州鍾離縣孔雀妙明寺淳熙十四年嗣濮王請爲功徳寺攺賜今額

國淸寺在通江橋四條巷舊系西北流寓吉祥庵慶元二年移請今額

方等院在祕書省前寶佑六年移請今額

寶山院在旱河頭嘉泰閒建紹定閒鄭承相淸之重建奉五顯祠咸淳臨安志卷之七十七

志﹝六十二﹞

寺觀三

寺院﹝城外一﹞

城外自慈云嶺郊臺至嘉會門泥路龍山

淨明院【自郊臺齋宮入】天福七年吳越王建舊額廣濟大中祥符元年攺今額院有易安齋梅巖亭髙宗皇帝紹興二十五年親郊車駕臨幸有禦制梅巖詩孝宗皇帝時在潛邸恭和韻【詩並見禦制門】舊有筇舄亭江月庵題詠【徐樞密淸﹝上室去至中火下又﹞用禦制韻千年奎畫照蒼霞酬唱官梅竹外斜恭想皇靈天闕上歸疆猶惜洛陽花又偶因祀事訪丹霞寺古山深石徑斜衝凍細尋梅信息枝頭喜見狀元花○鄭丞相淸之詩齋宿虛閒只淨明俗氛暫洗覺身輕半山云腳炊煙濕一枕松聲澗水鳴對語老禪眞法器譯經新諦出僧檠歸翻貝葉蓮花頌猶帶招提月影淸】

龍華寶乘院開運二年吳越王錢弘佐捨瑞萼內園建仍造傅大士塔大中祥符元年攺今額有司馬溫公祠堂相傳兵部爲守時溫公嘗來省侍有司馬兵部題名【司馬池周騤錢聿石再寶陳嘉謨謝伯景馬元康同遊此寺康定元年中秋二十四日元翼題】

天華寺淸泰元年吳越王建系鏡淸禪師道場舊名千春龍冊大中祥符中攺今額寺舊有頤軒妙音樓

感業寺幹徳三年吳越王建舊名天龍大中祥符元年攺今額建炎三年兵毀惟木觀音存

勝相院開成四年建舊名龍興千佛寺治平閒賜今額建炎寇毀止存五丈觀音像及閣記文【程中書珌作寺記予比年焚綺硯不復作羨語今壽來千里門之不去者逾月勉卽其錄而次第之其錄云寺負錢塘龍山唐開成四年建曰龍興千佛寺後有西竺僧曰轉智冰炎一楮袍人呼紙衣道者走海南諸國至日本適吳越忠懿王用五金鑄千萬塔以五百遣使頒日本使者還智附舶歸風鳴海洶舟且傾智誦如意輪咒俄見如意珠王相十首八臂度髙十丈風息遂濟智謀揭髙梁可容十丈勝相以答佛施時千佛寺乃僧光主之有閣髙八丈光請於忠懿以閣爲殿立五丈之像者二合爲十丈皇朝治平中攺賜今額建炎閒灰於臘寇惟勝相一閣屹然雲際不墮劫火紹興初光之﹝上司下子﹞孫曰淸中興之淸有子琦珍珍之子性奕世經理乃克大備乾道閒光堯皇帝聖子神孫三殿臨幸頒賚甚渥山是聲益振今師壽者性之法子也淸峻自薦壯耄一日架鐘繚廊宿僕盡起金碧輝煌增光疇昔致蒙東朝出內帑賜之風﹝�重﹞邇遐而捨予日至且有施田以惠亡窮者嗟乎現十丈無影之形而奪海航之人於魚龍之腹要爲奇事至於動三殿之臨幸感東朝之恩錫尢豈偶然哉自是此山當爲錢唐勝境福被民生當與長江爲量數矣備末之功等乎開山然則壽也實屹立乎三百九十四載之下來者勉諸紹定己丑仲夏】

大通院顯徳二年吳越王建舊名顯明治平二年攺今額

天眞院龍徳元年吳越王建舊名登雲臺大中祥符元年攺今額山頂有靈化洞深入百餘步下闊十餘丈有臺曰登云錢武肅王置

道林院廣順元年吳越王建舊名普濟大中祥符二年攺今額

大慈寺乾道九年僧徳殊建接待院淳熙四年移請今額

般若院幹徳四年吳越王子秦王建

寶惠院天福二年吳越王建舊名普濟太平興國中攺今額

長慶崇福院嘉定七年皇叔祖太師和王請充功徳院

妙覺院顯徳元年吳越王建舊名妙能治平二年攺今額

奉聖院開寶三年吳越王建舊名廣福大中祥符攺今額

水燈廣教院廣順元年吳越王建舊名多寶大中祥符元年攺今額

眞覺院開寶八年建舊名奉慶大中祥符元年攺今額題詠【東坡次韻曹子方龍山眞覺院瑞香花詩幽香結淺紫來自孤云岑骨香不自知色淺意殊深移栽靑蓮宇遂冠薝卜林結爲楚臣佩散落天女襟君持風霜節耳冷歌笑音一逢蘭蕙質稍回鐵石心置酒要妍暖養花須晏陰及此陰晴閒恐致慳嗇霖彩雲知易散鶗﹝夬烏﹞憂先吟明朝便陣迹試看丹靑臨又同劉景文賞枇杷詩綠暗初迎夏紅殘不及春魏花非老伴盧橘是鄕人井落依山盡巖崖發興新歲寒君記取松雪看蒼鱗牡丹松檜一時栽付與春風取次開試問壁閒題字客幾人不爲看花來寺有洛花不及同賞○劉景文次韻云夏木有餘綠山僧知勝春日長尋臥榻花落斷遊人紅旆來𨿽晚淸風到亦新成林盧橘熟翠羽雜金鱗○參寥子次韻云脫略今山簡能吟舊子春偶因尋勝出不爲采芳人紅紫千葩盡甘酸萬顆新江云浮翠壁靄靄散魚鱗】

法云院開運元年吳越王建舊名資崇大中祥符中攺今額

崇先襲慶寺在兒門開慶元年賜今額充皇叔祖少師嗣濮王攢所

興國院在兒門淳佑十二年建寶佑五年移請今額

壽聖接待寺在龍山下閘頭寶佑二年醫僧保和大師得寧建接待雲水請今額有觀音泉施水亭記文【黃檢閱震寺記自有天地以至於今其始無一日一事不趨於實而天下之所資以爲天下者漸以備矣則反又無一日不轉而趨於虛嗚呼異哉其殆始於周之衰乎人之初生惟憂饑無以充爾寒無以禦爾震風淩雨無以芘而疾痛無以爲治療爾人生而漸眾則又憂相爭相奪之無以禁相親相接之無以敍遺忘之無以記而交易之無以志要約爾它豈其所預知縱他有新奇詭異非常可喜之說亦何救吾實利害也哉天生時地生財凡可救吾實利害者幸巳無不有而非聖人則不能致其用聖人者作乃教之食教之衣教之宮室以興其利教之醫藥以去其害而又教之書契從而明三綱五常以經紀人極凡皆人生斷斷不可一日無者也皆實者也自羲黃堯舜積而至成周然後漸以大備嘻亦勞矣亦至矣盛矣何可復加毫末於此矣柰之何風气日開人僞日滋而議論日以勝實之極虛之始時則有若莊周列禦寇之徒食享吾之成而不憂饑也衣因吾之有而不憂寒也宮室居矣不憂風雨而疾痛有藥不待嘗試百艸之辛毒也生長於君臣父子之常習於禮樂文物之懿而不復知其得自別於禽獸者皆聖人繼天立極開太平力也於是倨傲鮮腆付天地萬物於一噱而戲言之盡反天下之常以爲怪盡嗤鄙人生之斷斷不可無者以爲不必有竊嘗譬之家之方興祖父銖積以有田廬以知詩書以明訓其子孫爲子若孫者不知稼穡之艱難乃諺旣誕反笑祖父之無聞知起而馳馬試劍一切從事無益或妄意神仙黃白之術飄飄乎自謂嘗乘雲帝鄕而不知家則索矣談虛者之關世變何以異此後數百年而有西域佛氏之說來其初本以慈悲不殺戒人斷惡修善而止未幾世降而晉又降而元魏莊列之說益以泛濫則又溢而剿入佛氏中以其前日紛亂吾聖人之常者而紛之謂善惡爲無二謂有心而修善爲不可謂無心而殺人爲無傷以一切掃除佛氏之初說世旣日趨於虛不惟佛之徒習之不悟士大夫類亦浸淫其說以爲髙而世變如江河益滔滔下矣明溥師大成本佛者也一日介予同年進士徐君徳玉托予記龍山壽聖寺之成乃曰此吾以醫藥之贏爲之也初吾法海大師以醫藥濟人三衢猶慮施之未廣也至吾祖保和師得寧來行都傳吾父慧觀師正果以至大成今三世皆益以藥醫濟人而人信之故𨿽不求贏而贏反多則慨然曰我固以藥昌矣如吾徒之憧憧道塗何乃相地往來之衝負山揖江起寶佑甲寅積十年而成屋數百楹旣又曰屋則可至如歸矣如至者無以飯與居而守者無以衣何乃買田吳門千畝買山朱橋數百畝旣又復曰吾徒則安矣如過吾前而暑渴者何乃又鑿井得泉名觀音而爲亭覆之並使得休蔭其下蓋無一非醫藥之贏之爲亦無一非醫藥濟人之心之推也余聞之曰然師之事善矣足恢佛氏之初說矣然則實理之在天下亦豈容一日泯者哉置之屋附之田園而醫藥肆之列通都如舊是饑必不可以無食寒必不可以無衣庇風雨必不可以無其屋而濟疾痛必不可以無藥石也祖孫三世恪守以汔於成且請於朝以甲乙相傳子孫世守之而名之曰祝聖人壽殿閣翚飛齋瀘冰淨粥魚飯鼓濟濟就列而又托文墨以誦述之是君臣父子之常必不可廢禮樂文物之懿必不可闕皆實也自莊列而下日趨日盛之盧徒口說耳如以其說也士大夫亦不免淪於虛如以其事也𨿽佛氏亦終不容不歸於實是尙不足以自反乎抑師之得以成此者醫也予聞佛之稱醫王稱藥師非必如今神聖工巧之謂而救人心之病之謂也方今人心之病孰大於談虛試以此語療之可乎】

永慶寺在兒門充楊節使香火院紹定三年毀景定四年重建

一自龍山六和塔沿江至南蕩富陽縣界

祖塔法云院開成二年欽山法師建舊名資慶大中八年攺大慈開運二年攺仁壽太平興國六年攺賜今額題詠【東坡病中遊祖塔院詩紫李黃瓜村路香烏紗白葛道衣涼閉門野寺松陰轉敧枕風軒客夢長因病得閒殊不惡安心是藥更無方道人不惜階前水借與匏尊自在嘗】

崇徳院開運二年吳越王建舊名尊勝治平二年攺今額有古佛殿或傳魯班造元佑中圓定禪師善本奉詔住東京法云寺東坡有送行詩題詠【東坡送行詩寓形天宇閒出處會有役澹然都無營百年何由畢山林等憂患軒冕亦戲劇我未卽歸休師寧便安逸王城滿豪傑議論紛黑白聖諦第一義對面誰不識師來亦何事孤月掛空碧是身如浮雲安可限南北出岫本無心旣雨歸亦得林泉有舊約何年掛瓶錫】

無相寺廣順二年建舊名眞相治平二年四月攺今額大觀閒生律師塔於寺後寶佑三年重建咸淳四年攺賜壽相寺有會正堂紫芝巖右有靈鰻池熙寧七年久旱郡守沈起禱之至晚大雨今號靈澤龍王池

法顯院天興三年吳越王建舊名慶恩治平二年攺今額

永慶院太平興國二年吳越王建舊名崇慶治平二年攺今額

法華普濟院廣運中吳越王建舊名法華大中祥符元年攺今額

廣澤院天福六年吳越王建舊名甘露治平二年攺今額

普安院顯徳四年吳越王建舊爲安吳塔院治平二年攺今額

眞教院天福四年吳越王建

昭定廣福院天福六年吳越王建舊名昭定熙寧九年攺崇聖紹興三十二年攺今額

安眞院開運四年吳越王建舊爲安眞庵治平四年攺今額

興善院天福八年吳越王建舊名積善治平二年攺今額

普澤院顯徳六年吳越王建舊名靈源治平二年攺今額

孝思慈顯院淳佑元年建

定慧院天福五年吳越王建

崇福院紹定五年建專充接待記文【李秀巖心傳記龍山崇福禪寺者紹定壬辰歲開山僧宗明所刱也在杭都之南浙江之上郭璞所謂龍蟠鳳舞指其地也建炎以後自川峽荊湖閩廣陸道入京者皆渡濤江而來由西興抵龍山最爲衝要而傍江東西曾無次捨之地行者病焉明𨿽方外士而慨然有濟人利物之心前是十年首建明化寺於西興以爲延待往來之所及是又刱於龍山已而浸至衢建泉福南劍諸州爲寺者二爲院者四爲庵者二十有三起衢逮劍凡山溪之崄峻皆平治之買田種山以贍守者俾祁寒暑雨之際倦思憩渴思飲者各有所之蓋其所接納行道之人咸及焉匪直緇黃而已旣又推其所爲病者有藥死者有竁厥惠浸廣人多稱之合庵寺供給之所資田之以畝計者二千有七百園林之在山而以畝計者千有六百稻米之以秤若斛計者四百益以子本之錢歲入有差皆明衣砵之所自營未嘗求諸外也崇福旣成旋被堂帖俾其徒世守之禦史府文移閩浙部使者下令申飭焉明復因新會稽郡通守鄧甥殊求余文以爲記余考先王盛時及民之制甚備郊遂都鄙之閒十里有廬二十里有市薪芻委積所在隨之蓋濟窮補乏而使行旅樂出於其途實王政之一事非但邦郊爲然也逮及唐季猶有巡宮至於國朝亦著驛令渡江多事此制殆廢𨿽士大夫或露宿風餐之不免明也以一浮屠氏乃能彷佛昔人之遺意舉有司之所未暇及者而盡力以行之豈不可尙哉嘗聞河南夫子因遊僧捨值其食時顧而嘆曰三代禮樂盡在是矣夫子之嘆蓋有感也余願學夫子者福田利益之報非所敢知顧以其能充惻隱之端似可爲國家仁政之助而士君子之得位者又因以勸則王制可以漸復此余之所以重感也於是乎書】

慈恩開化教寺開寶三年吳越王就南果園建寺造六和寶塔以鎭江潮宣和毀於兵紹興二十二年北僧智曇以衣砵募綠重造十載始成隆興二年賜今額有秀江亭金魚池題詠【東坡六和寺送張吉甫赴閩漕詩羨君超然鸞鶴姿江湖欲下還飛去空使吳兒怨不畱靑山漫漫七閩路門前江水去掀天寺後淸池碧玉環君如大江日千里我如此水千山底○蔣之奇金魚池詩全體若金銀深藏如自珍應知嗅餌者固自是常鱗○衝師閘山溪水軒詩欲放淸溪自在流忍教冰雪落沙洲出山定被江潮涴能爲山僧更少畱】

靈泉廣福院開運三年吳越王建舊名靈泉治平二年攺壽星紹興三十二年攺今額有靈泉一泓覆以亭

顯聖院天福中吳越王建舊名顯瑞治平二年四月攺今額

小淨明院開寶七年吳越王建舊名淨亮後攺今額

顯親慶遠院淳熙二年建內侍甘氏香燈院

旌忠報先禪寺劉鄜王功徳寺紹興十二年賜今額

慶善禪院舊號百丈山皇佑二年夏英公竦請充功徳院攺今額舊志有迎云亭正觀亭百丈亭養髙堂今皆廢

慈嚴院太康閒葛稚川捨宅爲寺上元閒賜額恩徳天成二年吳越王重建大中祥符二年攺今額記文【曾旼院記余杭郡南走四十里有山曰雲泉其寺曰恩徳考之於傳則是山者晉葛稚川之舊居也考之於詩則是寺者唐白杭州之舊遊也稚川翁棄塵俗如獘屣而與仙聖儷遊杭州君以文章有時名而以俗人自愧則是山之所以爲聞山者二子發之也元丰建元之仲夏予與昭武虞君用晦曁陽劉君季朴自郡聯鑣來訪是山依半墜之朽崖以行盤垂圮之峻嶺而下蹈落潮之沙涉溢澗之水步枯彴憩荒館凡經日而後至焉則其來之勤也可知矣及瞻其山則𨿽蒼翠孱顏然無與他山異也行其寺則𨿽棟宇輪奐然亦與他寺等也而山有二穴焉一破山骨面天如突習習淸風孰噓而出一在山麓下芘如屋泠泠淸泉源源相續則是山之勝在此二穴而已方是時也火雲流空炎輝方酷居以煩慍行以暍毒而予三人方披襟乎風巖﹝左上水下廾右頁﹞面乎水谷側耳以聆風之淸聲拭鼻以納風之芳馥玩水之淸淺而濯纓激水之潺湲而置足蓋不知夫天地之有時燠也東南營營杭爲大城水陸所會舟縱車橫陌中之塵常鼓而不盡渠中之流無時而暫淸而是山也盤石不動羣峯無聲松竹轉白日之淸音禽鳥依茂林而和鳴音迹旣遠恬無所驚蓋不知夫城市之有紛爭也而今日之客仕隱相半仕者畏簡書居者顧捨館於是乎喟然相與而嘆則惜其去之之速而不但忘其來之之勤乃相謂曰是山之勝如前所言遊者之適也然以久生爲羨者知有稚川翁之利而已以愛閒爲髙者知有杭州君之名而已其遊皆未免乎適人之適者多矣寥寥歲年之閒其趣與予三人者合有不知其幾何人也則予之三人者𨿽須臾之適而其歲月可以無記乎乃起而屬筆於予又曰向之所謂不知夫天地之時燠者是山所獨也所謂不知夫城市之有紛爭則凡山之所同而是山亦與有焉耳今日之來其趣盡於此歟又不然先民以爲觀水有術則是風巖水谷獨無觀乎夫積不勝以爲大勝者風也以天下之至柔馳騁天下之至堅者水也故是風是水之所當出𨿽山之堅石之頑其能禦哉今日之觀仕者體此以禦時之消息居者體此而循理以出處豈特適視聽身意於須臾而已哉則經日之來鞭轡之困亦又以爲無負矣乃握筆而記之】題詠【許刺史渾詩樓臺橫復重猶有半巖空蘿洞淺深水竹房髙下風晴天疏雨外秋樹斷雲中未盡平生志孤帆又向東○祖無擇詩恩徳傳名久慈嚴賜號新樓臺甚半闕風水憶長春客有披襟者時無洗耳人淸音發鐘磬翠色混松筠住合登仙籍來宜出俗塵經年嗟倥傯半日喜逡巡席上詩情逸樽中酒味醇﹝上囪下心﹞﹝上囪下心﹞又歸去自愧使君身○余並見風水洞】

眞空院開運三年吳越王建舊名云岫熙寧元年攺今額

寶相院天福九年吳越王建

大智院建隆三年吳越王建舊名靈智治平二年攺今額

法寶院天福中吳越王建舊名華嚴大中祥符元年攺今額

常樂院在範村塢幹徳三年吳越王建

崇覺報親院大觀三年少宰劉正夫請爲功徳院攺賜今額

法華院幹徳元年吳越王建舊名靈溪治平二年攺今額

法性院幹徳五年吳越王建舊名彌陀大中祥符中攺今額

明性院開寶元年吳越王建舊系湧泉庵治平二年攺今額

眞際院幹徳四年吳越王建舊爲靜慮庵又曰定慧庵大中祥符元年攺今額寺有五雲山及天井

保壽院開寶七年吳越王建舊名萬壽治平二年攺今額紹定乙未重建記文【趙直院汝談作寺記出臨安城而南沿江西行十餘里又支行逗入山崦五里峯巒錯峙前後環立如屏障復重保壽院於是在焉院山源發天目龍行騎奔派爲五云又別爲保壽之山鞍旋﹝革登﹞回至是始就坦迆四旁諸山聯絡圍繞如拱如顧如與左右輔翼皆秀媚可愛此保壽山之大略也院刱始不可考惟額乃治平二年所賜夫以此山之勝建爲寶坊淨剎宜其粥魚齋鼓傾動一方而香火寂寥人迹罕到大雄氏之宮鞠爲藜藿鼪鼯之墟院僧或浮寄他捨數議興復闃無應者永嘉薛君始徙籍錢塘疏通而喜施僧聞亟見具以復院告屬君有悼亡之悲乃捐錢二百萬俾議興葺且以資其室人金氏冥福材葦旣集斤鈇叢輳閱月堂庭略具然力殫粟乏不績於成乃議鬻寺旁閒地君復髙其估酬之爲葬金氏之地凡院之田若山估而入於豪家者皆按其籍貲復之而歸諸寺由是傾者畢支敗者畢葺級之闕者廉以正塗之榛者甓以廣屋之廢不存者宇而增壯凡丹黝彩堊之漫剝黯闇者一鮮明之始稱其爲佛菩薩仙釋之廬然予聞瞿曇之學本以苦空寂嘿離物觀心以求所謂圓覺了義視其身如夢幻泡影猶且不顧而況土木色相變滅俄傾又幻之尢者於釋氏何有然世奉佛者必髙敞宏麗如仙宮化人之居而後已豈象法之傳欲人先敬信而後可與入道不如是不足以起其敬信歟今薛君又以是資福於是室夫福豈由外鑠得非欲因一念之精致其敬愨以求著存使幽爽不昧而後福爲可致歟然則莊嚴梵唄𨿽非所以求福而一念之精由是以積則所謂福者蓋不離乎莊嚴梵唄此佛之徒所以極其嚴麗與薛君之樂於施捨者其意固出於此歟薛君名夢桂常預進士舉以文字遊諸公多愛重者故予記寺之興並及之寺之僧幹緣者曰圓曰源其興役以乙未十月迄工於丙申之三月】

棲眞院幹徳五年吳越王建舊名雲棲治平二年攺今額

保聖院開寶三年吳越王建舊名報國大中祥符中攺今額

布金院開寶三年吳越王建舊名天柱治平二年攺今額

悟空院建隆元年吳越王建舊名龍門治平二年攺今額建炎毀於兵淳熙十二年重建

隆慶院淳佑元年建

惠泉院廣順三年吳越王建舊名靈惠治平二年攺今額

廣福院開運三年吳越王建舊名寶福熙寧元年攺壽聖寶福紹興三十年攺今額舊志有淵堂噴月泉

集福院建隆元年建

安定院建隆三年吳越王建舊名廣福治平二年攺今額建炎四年攺刱

定明院建隆三年吳越王建舊名界石治平二年攺今額

澄寂院淸泰二年建舊名龍池治平二年攺今額自方家峪至慈云嶺

褒親崇壽寺在鳳皇山後紹興十八年建十九年賜褒親崇壽額爲劉貴妃家功徳院有鳳凰泉瑞應泉松云亭觀音洞筆架池題詠【吳鋼詩云坳徑石﹝齒查﹞齖梅枝礙竹斜舊封妃子墓殘照覺王家亭砌旋風葉巖流出洞花飽參塵世味得似野僧茶】

西蓮瑞相院顯徳元年吳越王建舊名西蓮以本院嘗產靑蓮華又有觀間現瑞至今尙存身不惹塵錢氏造寶幢二於殿前紹熙閒貴妃黃氏葬焉

廣慈院幹徳四年吳越王建舊名廣福治平二年攺今額

寶藏院長興元年吳越王建有武肅王祠及碑後有古井俗名烏龍井【今五王皆祠焉】

寧親廣福院紹熙三年撥寶藏院前地建舊名報恩廣福爲淑妃陳氏香火院紹熙四年正月攺今額

廣嚴院天福二年建舊名妙嚴治平二年賜今額

廣恩院開禧二年八月建賜今額

淨教院乾道中僧如淨建賜今額充貴妃蔡氏攢所

安福禪院淳熙四年內侍陳子常請充香火院

西林法惠院幹徳元年吳越忠懿王建舊名興慶大中祥符中攺今額記文【秦少遊雪齋記雪齋者杭州法惠院言師之所居室之東軒也始言師開此軒汲水以爲池累石以爲小山又灑粉於峯巒艸木之上以象飛雪之集州倅太史蘇公過而愛之以爲事𨿽類兒戲而意趣湛妙有可以發人佳興者爲名曰雪齋而去後四年公爲彭城復命郡從事畢君景儒篆其名並自作詩以記之於是雪齋之名浸有聞於時士大夫喜幽尋樂勝選者過杭而不至則以爲恨焉杭大州也外帶濤江漲海之險內抱湖山竹林之勝其俗工巧羞質朴而尙靡麗事佛爲最勤故佛宮室棋布於境中者殆千有餘區其登覽從遊之地不可勝記然獨不至雪齋則人以爲恨何也蘇公之才髙於天下斥其棄余以爲詞章字畫者亦皆妙絕一時讀而翫之使人超然有孤舉遠擢之意是齋𨿽褊小無足取稱於人而公所書詩實在其壁士大夫過杭而不能一至其地以寓目焉是豈所謂喜幽尋而樂勝選者哉以爲恨焉宜矣昔李約得蕭子雲飛白大書蕭字持歸東洛遂號所寘亭爲蕭齋余謂後之君子將有聞雪齋之風不可得而見者矣豈特爲今日之貴耶言師名法言字無擇泊然瀟灑人也蓋能作雪齋從蘇太史遊則不問可知其爲人元丰三年四月十五日記】題詠【東坡雪齋詩君不見峨眉山西雪千里北望成都如井底春風百日吹不消五月行人如凍蟻紛紛市人爭奪中誰信言公似贊公人閒熱惱無處洗故向西齋作雪峯我夢扁舟適吳越長廊淨院燈如月開門不見人與牛惟見空庭滿山雪】咸淳臨安志卷之七十八

志﹝六十三﹞

寺觀四

寺院﹝城外二﹞

自南山淨慈至龍井

報恩光孝禪寺【卽淨慈】顯徳元年建號慧日永明院太宗皇帝賜壽寧院額紹興十九年攺今額中毀孝宗皇帝賜金訖成之旣而翠華臨幸嘉泰四年又毀朝廷仍給錢重建嘉定十三年始成閎勝甲湖山獨病遠汲紹定四年主僧法燻於佛殿前鑿雙井淳佑十年建千佛閣理宗皇帝禦書華嚴法界正徧之閣八大字景定五年有旨增賜田寺有慧日閣五百羅漢堂正明二年大鐵鍋舊有慧日峯法華臺銅迦毗羅神像銅深沙神像皆不存記文【程內翰珌撰重建寺記西方有異域宮殿皆天化鷲嶺布金園則以人力故惟以人力故則有易與艱然而願力堅𨿽艱亦成就崔嵬淨慈山東南推甲乙鉏荒不計年吳越號慧日道潛與延壽相仍坐教席皇皇太宗更號壽寧紹興有制追嚴佑陵載易今名厄度中更佛智道容再堂應眞曇密法進寶殿經營孝皇禦歷賜金趣成旣成臨幸震動山林嘉泰之四埃於郁攸退谷義云載吼龍虯傑閣層空天畫云浮河沙眞諦輟賜龍樓惟是羅漢之林大雄之殿費大莫興星霜幾換嘉定庚午起禪老崧一顧慨然就振祖風爾議擇材爾謙程工規置堅定一朝屹立都人駭嘆謂出神力無礙廣修尢奉尊者五百巨人耽耽廣廈功緒方延合而未全乃以小嫌引去翩翩自爾八年住牒四傳桼丹金碧迄未之圓辛巳有命以崧再至至不期年始克竣事於是濕紅映地飛翠侵霄檐轉鸞翎階排雁齒星垂珠网寶殿洞於琉璃口耀璇題金椽聳乎玳瑁良由千秋紀節召入闕庭賜號紫衣殊渥無倫椒殿邃嚴天賚亦均風動八表歡喜見聞施以金繒川委云蒸佛行有橐亦復自傾嗟此突兀其工匪易凡二十年始終乃備睠言佛行傳佛照衣有行有法聲傾一時昔去今來了無滯礙以未了故故復重來今旣了故所說未了一日杖錫求我說之顧惟天賦寂蔑興墮淸幽往來錢塘諸山渺然不記歲月凡劉道眞之所記顧野王之所書鴻漸之所經坤元之所志莫不披宿嵐而挹爽玩夕照以含和或偕釋子道人俱度風篁之嶺或與髙人勝士同登月桂之峯或賦歸而屢宿石橋或乘興而獨瓢泠澗或遇葛翁於北塢或逢仙許於南泉或賡遵式之畱題或聽智僧之長笑或近見法眞之張寶帳或遙詹釋遇之上驪峯蓋由前世曾遊所愧今生失腳已而又循赤嶺過慈云乃見寶蓋威儀隊仗雲行雨布再生彌勒之峯勢就形全雙踞石龍之首更分余脈復過穿珠一結雷峯穹窿寶塔聳燻鑪於前應護一气以中涵三阜橫陳雙龍後伏勿輕加於營築庶永閟於靈奇𨿽然六一居士更有偈言東南地秀絕山水澄淸光余杭幾萬家日夕聞淸香煙霏四面起雲霧雜芬芳其俗事宮室佛屋擬侯王五采瑩丹漆四壁金焜煌上垂百寶蓋宴坐以胡牀南方精飲食玉粒甘露漿晨興未飯僧日昃不敢嘗惟今淨慈林壑之幽宮室之盛羣心之歸視此偈言了無一異但未知云堂千眾坐臥食息何所解入三世諸佛數千羅漢受此供養果報云何若能以了義度無邊以圓教垂無窮證無生忍造不二門食息自如坐臥何歉至若諸佛以及羅漢能堅初誓化度眾生消一切聲利斷一切疾苦滿一切願欲昆虫水旱永絕災異山河大地悉得安寧則持畣國王大臣是名果報𨿽然如上莊嚴如上功役猶爲有底禪未是離世法須於光明藏中化出白銀地現七寶樓閣如光明如來方爲實相一彈指頃徧滿十方如山巍巍永劫不壞以此功徳是爲淨慈鄰峯喚起辯才今日同聞知見禪師俗徐氏妙崧賜號佛行禪師云○鄭丞相淸之撰雙井記水於天壤閒無所不通然有聚焉有會焉捨望洋向若則湖者水之聚江者水之會也錢塘左江右湖湖濱江岸湖之泉皆有所麗而不克以自立方雨盈於澮瀑飛於山濯煙嵐而走塵陌汪洋衍肆可淵而瀦可瀆而注可沚而環也至於遙岑不云平畦斷遂水之行乎地中者江湖實驅而有之或未旱而綆汲匱𨿽靈山福地不免焉淨慈爲寺甲於杭負山面湖出淸泚而瞰淥淨宜若不嗇於泉也而鏗鯨擊鼉千衲頤哺齋盂茗碗﹝汀去丁攺敕﹞風咽月搰搰乎晨夕之供水之畔湖而私於井者不給則取余於湖山君恧焉法燻之來馭禪以律而梵矩嚴約眾以己而緇計裕增舊灈新無一或闕定余周視其庭慨然嘆曰美哉山虖之有斯剎也而猶病於汲以錫叩地而祝曰井於斯泉於斯眾粲然笑謂是信有泉耶燻弗爲畫亟召工具畚鍤斸佛殿之前鄛爲雙井對峙未尋而液未丈而澑及泉而濆湧旣甓而泓渟不與時虧溢胥異之噫斯泉之所以異者涵翠麓之寒淸竅靈源而獨出非假道於江而借資於湖也其潛也如遁其見也如期深以蓄其徳髙以下其施其猶特立之君子而能擇其人者歟是可尙已燻復崇二亭以賁其上而謁記於余余辭曰孤山六一泉實歐蘇惠勤之勝迹故以泉名於湖玆泉也固非偶然者若重以記無嫌自詭於先賢乎燻口天一生水而地以六成之蓋未始無配吾將進雙井而友六一則孤山之泉不孤矣否則歐蘇笑人寂寂於記乎何遜余無以辭因識其顚末而系之以銘雲水胎於幹而育於坎淩髙沃深不召而感彼悍如恭以血飲兵屬鞬一呼枯甃儵盈相是幻泉爲法之乳寂以心法如子得哺昔泉之閟蟄於九淵垢佛渴祖爲燻出焉淸夏燠冬蒸雲化雨澤我大地洗眾生苦我笑謂燻口吸西江一滴不咽付此井雙○曹松隱勛撰五百羅漢記臨安都會實據形勝東連巨浸揖溟渤之空闊西接天目孕由乳之宏秀而朝背負勢兼吳越覆壓千里利盡南服湖山在其右一水練靜名岫環疊平碧十餘里旁岸皆僧坊寶社淨慈山報恩光孝禪寺實居其首在錢氏時爲永明寺慈化定慧師道潛居之潛有行業一時推重嘗請於忠懿王求塔下金銅羅漢像會王曾夢十六大士從師而行密符請意因如其求歸於精舍是知多士一旦髙臨於風煙之上者光景固肇於此矣是後智覺壽禪師相繼住持作宗鏡錄等數萬言爲衲子指南至聖朝神宗皇帝以圓照禪師宗本大通禪師善本相繼法席英風義槪聲徹上都詔對殿中名動海內叢林之盛號爲南山之冠建炎初寺遭回祿基址坦存緇褐蕭然遂爲荊榛之地住山者第辦粥飯已爲能事無復有一毫興建意紹興初翠華巡幸蹔駐此邦士大夫往往感今懷昔訪尋曩所咸欲稍復舊觀日以爲念會有薦湖州佛智大師道容住持眾請之容旣至創辟堂宇掛搭禪徒魚鼓聲聞一新爽塏又念昔金銅像夢應殊勝且無礙神通有不思議力乃勞心募化罔憚寒暑能者效勤巧者獻工富者輸材辯者勸施以至行商坐賈田閒著性破慳捨有整平故基創建五百大士釋迦中尊金碧相鮮丹雘有度行列拱對環向序居蕭散契方廣之名莊嚴等石橋之勝榱題煥麗繞以重楹應供之相覺顏閒俱有喜色逮及寶幢花幡帳坐供器凡作佛事者靡不畢舉鳩工於癸酉之夏落成於戊寅之春訖歲五周始卽厥緒四方觀者莫不贊嘆規制雄偉像與法稱大江而南得未曾有宜爲行都道場之冠塑者一僧事竟卽化原夫涅盤經義謂昔五百商人采寶出海值千盜攘去並剜其目商日夜號痛欲向無所人有告之曰靈鷲佛氏能救汝苦與我重寶引汝見之商且行且捨至大林精舍佛爲說法爲證阿羅漢果蓋其因苦願力普攝無邊散處山林分形顯化作人閒福田亦所以示人從生有貪因貪受苦因苦得報回向正念具大神通成就一切者時勸化有承宣使王公繼先名重一時心存諸佛善緣所在無不導眾心而稱首故玆勝事助緣最於他人自治木塑造裴褫修供莫不身親惟興隆之意豈昔因中於儼然未散處自有一種法性不然何歸依向道之切也佛智嘗謂予曰物之成毀率系人念之善惡彼念之不善則寺之殿宇山立嶽峙蔽虧日月者可使灰飛煙滅掃地無餘至念之善者慷慨欲復則瓦礫之場化爲蓮宇荒穢弗治倏爾金碧不疾而速日就有成其於生滅成壞變現須臾於其中閒竟亦何有然所以爲不滅計者畢竟不在念外也若止於觀感而化自一鄕至一國被於天下後世其利益可勝言哉心法悉系於念明矣佛智履踐端粹皆在正受攝相歸性信於諸方屢求文於予乃摭寺廢興羅漢因果檀那資助佛智竭力及總費千萬餘緡敍爲梗槪俾覽者具詳眾事於予文施誠不唐捐】題詠【陳文惠公堯佐遊永明寺詩附郭山光峭若懸倚空樓殿白雲巓孤軒半出靑松杪顥气疑遊碧漢邊惜別擬畱風外燕傷秋因感雨中蟬人家掩映藏漁浦島樹扶疏沒水天痛飲豈同蓮社客狂歌聊許竹林賢忘形且盡樽前樂休憶棲巖與濟川○東坡寄本長老詩並序僕去杭五年吳中仍歲大饑疫故人往往逝去聞湖上僧捨不復往日繁麗獨淨慈本長老學者益盛作詩云來往三吳一夢閒故人半作冢累然獨依舊社傳眞法要與遺民度厄年趙叟近聞還印綬竺翁先已返林泉何時策杖相攜去任性逍遙不學禪又病中獨遊淨慈謁本長老周長官以詩見寄和云臥聞禪老入南山淨掃淸風五百閒我與世疏宜獨住君緣詩好不容攀自知樂事年年減難得髙人日日間欲問云公覓心地要知何事是無還○周邠長官詩並序竊聞子瞻學士昨日飄然單乘獨出南屏回至北山窮幽覽勝眞得物外自適之趣邠嘗誦歐陽公詩云使君厭騎從車馬畱山前行歌招野叟共步淸林閒然明公今日之樂正得於此因成詩一章上寄云放歸騶騎獨尋山直入靑蘿翠靄閒謝客杖藜方自適阮公蠟屐許誰攀�愁白髮能添老須信黃金不買閒應向林泉眞得趣徜徉終日未經還○鄭丞相淸之雙井詩水神何時生六翮飛出雙泉江練白平湖浸月渺無邊一笑對之成揖客轆轤初動曉星橫夜捲寒瓊聲湱湱千年佛殿礎花幹十畝空庭蔭修柏問泉何事逞奇觀故向庭前作眞澤昔年何塞今何通泉豈有心猶揀擇若雲泉自井中來枯甃沿山有龜拆如信地中泉自見是年何須穿土脈幡風胥動兩無憑細詮此證歸禪伯我方饒舌爲作記了不相干勞刻畫寄詩更欲結茶緣付與宗風自錘拍】

顯嚴院在雷峯塔開寶中吳越王創皇妃塔遂建院後有雷峯庵郡人雷氏故居治平二年賜顯嚴額宣和閒兵毀惟塔存乾道七年重建慶元元年塔院與顯嚴始合爲一五年重修咸淳二年於峯頂創通元亭望湖樓題詠【趙淸獻公謁廣慈師詩乞得鄰州樂矣哉雪峯安靜此徘徊浙江莫謂音書隔一日潮音兩度來時新知越州也】

普寧寺在雷峯塔下廣順元年建號安吳寺大中祥符初攺今額奉成肅皇后香火有鐵塔一石塔二

淨相院顯徳三年吳越王建舊名瑞相太平興國閒攺今額紹興初重建佛殿有無盡意閣娛客軒一段奇軒記文【倪文節公思撰重建佛殿記繇雷峯之陰並湖而行余里許有院曰淨相背負山麓面瞰平湖松竹森蔚景趣幽雅庭有杜鵑花數本特盛東坡先生所爲賦詩也始余在學館遇勝日或休沐時時遊焉蓋院占湖山之勝而處地最僻又距城闉不遠此余所以樂數往也當是時院之堂宇𨿽備而佛殿自建炎毀於兵未克修建主僧師雅指其基謂余曰吾當募眾助而鼎新之期以某年成果成也君爲我記之言若無甚難者𨿽嘉其志許之然意其役費巨未必果如期能成也自是數年餘婁膺遷擢事緒滋多無須臾閒不至淨相者已久去年春師雅忽造門曰曩所欲建殿今成矣許我記文敢請余疑其成之敏則往觀焉輪奐一新丹雘炳煥中塑像七又圖畫其兩旁皆極嚴麗顧問所以能辦此者則曰吾立志旣定堅忍不移隆暑祁寒不辭勞丐謁檀施不憚煩錙銖而累之日月而積之是以役費𨿽巨而終獲如吾志余又以﹝�幾﹞未暇寘思遷延踰年師雅時一造門輒伸前請最後請尢堅余益信其眞能有志也人苟有志其何事不立余於此有感焉夫以余昔所嘗遊之地又嘉師雅之志而有感且重於食言合是三者記𨿽欲不作得乎院始於周顯徳閒錢忠懿王所刱號瑞相院至太平興國三年攺今額宣和中大本禪師嘗敷法席隆興初右街僧錄彥觀維持其徒甲乙相嗣三世而至師雅師雅永嘉人稟質純實多與士大夫遊有足嘉者殿成於紹熙元年三月記之刻則二年二月也○龔頤正書東坡杜鵑花詩貽主僧跋云蘇文忠公賦此詩逮今百餘年𨿽菩提寺去此不遠未知孰是然此花老幹蕭疏亦意當時物公在潁爲詩有醉翁行樂處艸木亦堪敬故余於此亦云且書以貽淨相院主僧紹原】題詠【許參政及之娛客軒詩妙景非聲亦非色非色不應容粉飾東坡妙用去虛空大地山河等兒劇簡齋有句添蛇足雨抹晴妝要娛客皇妃塔邊淨相寺破屋荊榛十年事雅師辦得一片心化出寶坊全體備傑閣巍巍尊大士我已名之無盡意更拈蛇足扁東偏與師餉客爲客地東坡仙去可無詩客來了此一段奇未雨未晴還舉似非鬼非仙竟是誰○袁參政說友一段奇軒詩淸詩冷閣更佳名一段家風太瘦生東老懸知有餘樂西湖今可問前盟年來倍覺靑山好老去休驚白髮更欲識个中無盡意挑包急急看吾行○許參政及之和云一段奇中無盡意西湖風月契三生只今扁榜成佳話他日尋詩有舊盟得失雞豚隨日了去來鳧雁逐時更癡兒尙欠梅花句已擬長歌出塞行○傅公伯壽雲門外紅塵走利名庵中白髮任浮生羨師法窟能深入猒我詩壇已婁盟渺渺水光簾萬里離離梅影雪三更何人薦取眞消息試鼓瑤琴一再行○張公抑云雲山爛漫本難名收拾閒情付此生出處自知無上策往來聊欲試同盟門多賢轍人便靜琴鎖師堂歲幾更六月岸巾來借榻頻遊應不禁船行○陳止齋傅良云齊年兄弟更齊名商略行藏共此生自昔從君瞻馬首如今輸我與鷗盟讀書松竹交千載曳履星辰數五更爲問塞翁誰得失請無一話到畱行】

寶徳院法慧禪師開山楊和王存中捨地刱建請今額充三衙建散聖節道場

正覺寺在省馬院內幹徳二年錢氏建舊額羅漢院太平興國元年攺賜今額

超化院在省馬院內顯徳六年錢氏建塔幢見存

興教寺在南屏山開寶五年吳越王建舊名善慶太平興國中攺今額【詳見南屏山】舊有齊云亭淸曠樓米元章琴臺今皆廢題詠【東坡訪南屏臻師詩我識南屏金鯽魚重來撫檻散齋余還從舊社得心印似省前生覓手書葑合平湖久蕪沒人經丰歲尙凋疏誰憐寂寞髙常侍老去狂歌憶孟諸○楊誠齋題淸曠樓詩淸曠樓中夕眺閒落暉殘雨兩生寒樓中看盡南山了更看西湖與北山】

廣果寺在惠因橋北開寶八年錢忠懿王建舊額香龕大中祥符中攺今額有古佛殿紹聖二年造紹興閒分省試於兩浙以惠因爲大試院廣果爲別試院惠因藏殿柱刻尙存舊志有虛悅軒棲鳳軒山龕羅漢

六通慈徳院在長耳相巷裏幹佑二年吳越王建舊名惠徳塔治平二年攺今額嘉泰四年充皇子保寧軍節度使攢所

法因院長興四年吳越文穆王建舊額報慈大中祥符元年攺今額古屋猶存殿內有古鐵塔錢王古井其水至甘遇旱不竭嘉定十三年充景獻太子攢所

寶林院開寶六年錢鄧王建舊額總持治平二年攺今額乾道三年充莊文太子攢所香火院有可賦軒題詠【張於湖孝祥詩風光獵獵上烏巾不那西湖爛漫春借我繩牀對修竹爲君一洗軟紅塵】

修吉寺天成二年吳越王建舊額瑞龍大中祥符元年攺賜額今安穆皇后成恭皇后慈懿皇后恭淑皇后攢宮皆在其地寺內有西湖奇觀

南髙峯榮國寺天福閒建元系塔院奉白龍王祠寶佑五年福王捐施重修請富陽廢寺額咸淳六年安撫潛說友創造華光寶閣門廡齋堂亭臺等屋一切整備且拓徑以便登陟又買官田二百畝爲僧供有五顯祠

廣教院在南山方家峪口太平興國二年錢鄧王建舊額香剎治平二年攺今額有小南屏山

南山昭慶寺長興三年吳越王建

惠照院天成三年吳越王建舊名天王大中祥符元年攺今額紹興二年旨充朝廷祭祀齋宮別於西南隅建院

正濟院幹徳二年吳越王建舊名普門大中祥符元年攺賜今額

永慶禪院慶元三年建

延長眞如院正觀元年建舊名延長治平二年攺今額

淨梵院廣運中吳越王建舊名瑞峯大中祥符元年攺今額

淸修院廣順三年吳越王建舊額煙霞治平二年攺今額有煙霞洞大如屋窈深莫見其極後晉開運元年僧彌洪遇異人指示其處中有石刻羅漢六尊錢氏別刻十二尊足成之洞有巖曰象鼻有石垂下若手曰佛手巖

滿覺院天福四年建舊額圓興治平二年攺今額

水樂淨化院在煙霞嶺下開運閒吳越王建名曰西關淨化禪院後廢額徙於南山石塢孝宗皇帝以其地賜李因重建佛宇發土中得錢氏時寺記龕置巖石閒咸淳三年今太傅平章魏國公修復水樂勝槪乃爲葺治寺宇還其院額之舊云【詳見水樂洞】記文【大璞未雕性寂則無其執我淳源旣泮性生邃有於成身是以四相盛衰三界紛擾本師世雄哀其顚墜憫彼輪回巨釭而燭幽運廣筏而濟溺立善福皆爲方便之門舉手低頭盡是可歸之路淨化院者卽鑑諸道者之所建也道者永嘉人受業於仙峯護國靈應禪院彌年苦節早歲勤身著頭陀麤獘之衣修菩薩利樂之行逢緣必作隨處立功建濠河津要之橋梁修府郭壅狹之歧路蚤臨潭廟中之靈宇宵奉園穹前之淨池其於運力供僧重言化俗苟有一善利於人樂無不爲乃曰國土民安君王信向足雲水煙霞之眾﹝缶瓦﹞囊杯錫之遊其閒或有幻相無情塵緣將盡百衲之衣何直周身之具奚求爰尋佛言備得教旨且西土苾芻苾芻尼下至優婆塞優婆夷送往之禮名以闍維闍維之文實火化也棄余灰於遠水免遺骨於他山牢無煩人置不有地卽具以上事達於廟朝刱佛祠於湖山思祈爲功徳主上曰六度門中嘗聞喜捨八福田內屢建津梁勤王早立於大勛奉佛素崇於至信聞是善也忻然在懷遂奏敕與請置其所乃於鎭西關之右延壽山之陽郛郭匪遙柴水甚便命開基址式建僧居聖上允兪錫名淨化閣紺之道興於此焉繇是蕓閣勛臣香閨貴戚府郭君子闓闠信人發心無難捨之財集事有易成之力像設畢備捨宇一周香燈含晝夜之輝鐘磬續晨昏之韻仍於院側立此力壇或願闍維不計來眾資其事用給以薪蒸利濟之門無大於此將欲紀錄不朽刊勒堅﹝王民﹞海闊山髙莫並有爲之福毫枯筆竭難書無盡之功時開運三年歲在丙午二月十日記】

崇教院開運二年吳越王建舊額薦福大中祥符六年攺今額院東有眞珠泉

廣法院在赤山開寶七年建慶曆中重修有淸曠亭後廢淳熙四年開府鄭氏請以爲庵額嘉熙四年充皇子齊王攢宮功徳院

大仁院廣運中吳越王建舊爲石屋宣和三年攺今額有洞曰石屋鐫石作羅漢諸佛像山頂有石庵天成團圓如鑿髙丈餘一名天然庵洞崖彷佛有東坡題名傳云黨禁時鐫去咸淳二年創建觀音諸天寶閣太傅平章賈魏公遊山題名【咸淳三年九月二十八日賈似道領客東元嘉史有之廖瑩中黃公紹王庭來遊子徳生諸孫蕃世侍】記文【陳侍郎宜中撰佛閣記南山大仁院廣運中吳越王錢氏建有洞曰石屋因卽爲名元佑二年攺今額洞屋豁辟衍迆凡二丈六尺曩有大知識人鐫洞石作羅漢七百餘尊士民瞻向歷歲浸久晶采阤剝貌像漫漶嘉定閒訓武方公俊卜竁瑞峯卽院對山也日與主砵僧文緯者遊睠言石屋南山勝境不踵前芳林慚澗愧遂鳩工計匠補闕振廢由是莊嚴相貌芒張彩紛過者見者咸以頓還舊觀生歡喜心旣而巖罅滴澑滋潤蒸鬱公蚤夜關心議建寶閣於洞之頂薙榛辟址穿崖引流度材孔良將命斤斧而倏不起有子武經大明愴先志未遂與母安人黃氏謀如家事乃撙費節用鼎創閣宇凡若干楹則嘉熙丁酉之夏也輪奐崔嵬如在碧落不增歷級佛地難攀又命僧普照募緣以竟其事則淳佑乙巳之秋也二役旣畢諸佛尊嚴石屋若辟而宏南山若增而髙煙霞松竹若鼓舞而導迎遂爲一方偉觀是不特訓武佳城在目武經汲汲於繼志述事之孝且勸施樂成爲大眾作福田利益而已不專焉是不爲可書乎】

惠因院天成二年吳越王建元丰八年髙麗國王子僧統義天入貢因請從淨源法師學賢首教詔許之遂竟其學以歸元佑二年以金書晉譯華嚴五十卷唐則天時譯八十卷徳宗朝譯四十卷共三部附海舟捨入院元符二年又施金建華嚴大閣以崇奉之【按本寺題梁云元符二年建而呂惠卿所撰閣記乃云建中靖國元年建今從舊志】寧宗皇帝禦書華嚴經閣四字及易庵二字賜寂照法師淸雅寶慶閒建寧廟神禦殿及楞嚴祝聖期讖堂續充皇姑成國公主攢所淳佑十二年有旨並以廣果院歸焉題詠【曹旣明有懷湖山畱題湖山平生親松竹亦瓜葛深期說情話跬步成契闊豈無朝夕思或以塵累奪何當淡相從長年席不割】

法雨院天福六年建舊名水心續攺雲龍大中祥符元年攺今額三年佛心禪師刱法堂淳佑十二年重刱佛殿鐘樓僧堂廊廡移立鐵塔於法堂前趙淸獻公題名【資政殿大學士太子少保致仕趙閱道謁法雨禪老己未二月二十三日誌此】記文【陳天麟撰佛殿記人之性本實而學佛者以性爲空性者何倫理是也釋氏明心見性談空說妙紺其宇緇其衣離而父母捨而君臣而倫理之大終不容泯以此見實理無乎不在𨿽欲異於吾儒之教不可予初遊法雨荊榛出於垣端不數年先講師支傾補罅予材之未知敬也往來稍稔知其奉母以答歌﹝�推﹞邏胎育之恩孝養備至檐頭睦州鬼神合爪於是始知其爲人因益信實理初未嘗泯而眞空不空果非異於吾之所謂教者矧玆寺三百餘年蕪廢之久一旦殿宇煌煌然廊廡翼翼然窣堵亭亭然法鼓鏗鏗然鐘梵之聲時出於靑嵐白雲之上予驚焉曰誰歟施者先曰吾有大功徳尊天降賜僧牒公楮俾中貴人王孝先董役以成此段因緣吾朝於斯夕於斯焚修伽陀於斯於焉報恩以伸華祝予又以知孝親者必愛君均一倫理之實而洋洋然盈天地閒凡有血气莫不尊親空虛玄寂孰能違之昔罽賓王持一枝竹插於佛前曰建立精藍竟佛云如是如是以是精藍含容法界以是供養福越江沙大檀越所施比一枝竹供養福徳可思量不不可思量佛知一一法中具法界性一一剎中溥福徳海法性不空福徳性不空徧法界中無非實理如曰空虛是謂謗法惟玆寺更刱多闕尙冀檀那捐廣大施愈增河沙不可說不可說阿庾多無量福徳毋以罽賓枝竹自多寺晉天福六年建初名水心又攺雲龍後攺法雨殿重建於寶佑二祀制幹陳巨川捨鑄洪鍾鐵塔乃古婕妤孫氏造植於西偏後移值殿之中唐先講師卽今住山都正舊廣果思公上足也思寂後寺並入慧因先公易地建幢斯所謂西沒東湧南沒北湧思不亡廣果不廢矣來謁記喜爲書之】

法相院天福四年吳越王建舊名長耳相大中祥符九年攺今額

法興院幹徳二年吳越王建舊名法明治平二年攺今額

妙淨院乾道五年建

保福院幹佑元年吳越王建舊名保慶治平元年攺今額

淨林廣福院慶元三年楊開府移請爲庵額主僧可全創松關南泉芳桂爲畱憩之地題詠【姜白石夔訪全老詩並序嘉泰壬戌上元日姜夔訪全老於此觀沈傳師碑隆茂宗畫贈詩二首深衣跨羸驂杳杳春山路入寺君未知閒看移桂樹沈碑含秀潤隆畫出神奇道人那得此老子乃耽之齋後與全老銛朴翁聰自聞酌龍井而歸賦詩二絕四人松下共盤桓研筆花壺石上安今昔興懷同此味老仙畱字在孱顏年時六月海揚塵遙見靑山起白雲聞有髙僧來誦咒巖前拋珓問龍君】

無垢院光化二年吳越王建舊名無著系無著禪師塔所嘉定十四年移請今額院後有鴉雞巖及仙人臺【舊傳有三人入寺遊有南塢數同泉石西霞幾疊煙雲之句人以爲仙云事載夷堅志】

法空寺顯徳五年吳越王建舊名資慶大中祥符元年移額於今處

地藏院嘉泰二年建

崇報顯慶院在放馬場顯徳四年建舊額棲眞熙寧元年攺賜壽聖崇寧二年樞密章楶奏乞充功徳院紹定三年攺充皇子永王祁王攢所

龍井延恩衍慶院在風篁嶺幹佑二年居民淩霄募緣建造舊額報國看經院熙寧中攺壽聖院紹興三十一年攺廣福院淳佑六年攺今額有龍井元丰二年辯才大師元淨自天竺退休玆山始鼎新棟宇及遊覽之所有過溪亭【又曰二老】徳威亭歸隱橋方圓庵寂室照閣趙淸獻公閒堂【在方圓庵東淸獻公旣掛冠而辯才法師亦退居此山因以命名】訥齋潮音堂滌心沼獅子峯薩埵石山川勝槪一時呈露而二蘇趙秦諸賢皆與辯才爲方外交名章大篇照映泉石【舊記又有月林堂巖齋風玉軒不知何人所刱】龍井古荒剎由是振顯豈非以其人乎【互見龍井及風篁嶺】記文【楊次公撰院記天臺宗師辯才淨老坐道場者四十年指空假中以接人其心契於聖智具戒定慧以行已其徳動於幽潛眞有道之士也初住錢塘法惠院之寶閣次住上下二天竺又住南屏山之興教往來學徒蓋踰萬人分傳教觀多能演其所聞開悟學者師平生未嘗輒有求於人然所至必爲四眾依向莫不興盛蓋其有所致也余在都下時見淸獻公與師倡酬偈頌已知師之所存矣及觀蘇子瞻與師詩言其兒初弱不能行因禱師加護卽壯而能行然後知師功行至矣師一日謂諸徒曰吾筋力衰疲勞於應接安得幽僻處一庵地以養餘年檀越聞之曰辯才師有退居之意吾輩蒙其徳不爲不久盍往擇可居之地乃於龍井山得壽聖院獘屋數楹主者不堪其居願人爲代以捨去於是請師徒弟懷益主奉香火汲巾侍瓶甲乙相承以嚴佛事其院卽吳越王所創國朝賜今額也檀越爲師鼎新棟宇不日而成中建尊殿嚴聖像也前有三門示三解脫也鐘鼓有閣警晦明也堂曰潮音信羣聽也齋曰訥欲無言也室曰寂寂而常照也閣曰照照而寂也泉曰衝用不窮也又堂曰閒趙公致政訪師退居二閒人也庵曰方圓不執一也橋曰歸隱退以樂也沼曰滌心淵淸澈也羣居有寮安其徒也眾山環遶景象會合斷崖泓澄神物攸宅龍井巖也勢將奮迅百獸竄懾獅子峯也昔人飼虎以度有情薩埵石也修竹森然蒼翠夾道風篁嶺也元丰八年秋餘被命陪髙麗國王子佑世僧統訪道吳粵嘗謁師於山中乃度風篁嶺窺龍井過歸隱橋鑑滌心沼觀獅子峯望薩埵石升潮音憩訥齋酌衝泉入寂室登照閣臨閒堂會方圓庵從容論議夕而後還師異日遣其徒丐文以紀其本末余旣與之記又系之以詩十三章云○東坡撰訥齋記錢塘有大法師曰辯才初住上天竺以天臺法化吳越吳越人歸之如佛出世事之如養父母金帛之施不求而至居天竺十四年有利其富者迫而逐之師欣然捨去不以爲恨吳越之人從之者如歸市天竺之眾分散四去事聞於朝明年俾復其舊師黽俛而還如不得已吳越之人爭出其力以成就廢闕眾復大集無幾何師告其眾曰吾𨿽未嘗爭也不幸而立於爭地久居而不使去人以已是非彼非沙門也天竺之南山山深而木茂泉甘而石峻汝捨我我將老於是言已策杖以往以茅竹自覆聲動吳越人復致其所有巉嶺堙圮築室而奉之不期年而荒榛巖石之閒臺觀飛湧丹堊炳煥如天帝釋宮師自是謝事不復出入髙郵秦觀少遊名其所居曰訥齋道潛師參寥屬予爲記余聞之師始以法教人叩之必鳴如千石鐘來不失時如滄海潮故人以辯名之及其居此山閉門燕坐寂默終日果落根榮如冬枯木風止波定如古澗水故人以訥名之𨿽然此非師之大全也彼其全者不大不小不長不短不垢不淨不辯不訥而又何以名之𨿽然樂其出而髙其退喜其辯而貴其訥此眾人意也則其以名齋也亦宜乃作頌曰以辯見我旣非見我以訥見我亦幾於妄有叩而應時止而止非辯非訥如如不動諸佛旣然我亦如是○潁濱撰辯才法師塔碑浙江之西有大法師號辯才以佛法化人心具定慧學具禪律人無賢不肖見之者知尊其道奉其教凡居上天竺說法齊眾二十年退居龍井燕居行道者十年元佑六年歲在辛未九月乙卯晦無疾而滅吳越之人失其所歸依奔走號慕如佛滅度乃使其弟子懷楚赴於汝陰請於太守蘇公子瞻以志其塔公曰吾固知師矣子弟子由𨿽未嘗識師然其知師不在吾後吾爲汝請轍以公命不敢辭師姓徐氏名元淨字無象杭之於潛人家世喜爲善師之生也客有過其居者指以語人曰是有佳气鬱鬱上騰當生奇男子師生而左肩肉起如袈裟﹝糸條﹞八十一日乃滅其伯父嘆曰是宿世沙門也愼無奪其願長使事佛八十一者殆其算及師之終實八十有一師生十年從其邑僧法雨出家性不茹葷血每見講堂座輒嘆曰吾願登此說法度人年十六落髮受具足戒十八就學於天竺慈云師雲門人方盛徒眾欲卻之云曰疇昔吾夢甚異此子殆法器也勿卻師日夜勤力學與行進不數年而齒其髙第云沒復事明智韶師韶嘗講摩訶止觀至方便五緣曰淨名所謂以一食施一切供養諸佛及諸賢聖然後可以食此一方便也師聞之悟曰今乃知色聲香味皆具第一義諦因涕下如雨由此遇物中無疑矣嘗夢與其同門友元素入一寺曰妙樂有僧出師問之曰此非荊溪尊者制法華文句記處耶曰然師訪以尊者遺像相與至東閣見一梵僧趺坐不動容貌甚偉謂師曰我汝過去師也當爲我作禮師拜已而覺忽若有得年二十五恩賜紫衣及辯才號蓋代韶爲眾講說者凡十五年知杭州呂公溱始請師住大悲寶閣院師嚴設紀律犯者秋毫皆斥去其徒畏敬之居十年沈公遘治杭以謂上天竺本觀音大士道場以音聲懺悔爲佛事非禪那居也乃請師以教易禪師至吳越人爭以檀施歸之遂鑿山增室幾至萬礎重樓傑觀冠於浙西學者數倍其故有禱於大士者亦鮮弗答詔名其院曰靈感觀音熙寧初祖公無擇在杭言者不悅其政逮制獄師以鑄鐘事與連居其閒泰然擬金剛篦撰圓事理脫居十七年有僧文捷者利其富倚權貴人以動轉運使奮而有之遷師於下天竺師恬不爲忤捷猶不厭使者復爲逐師於潛逾年而捷敗事聞朝廷復以上天竺畀師捷之在天竺也吳人不悅施者不至巖谷艸木爲之索然及師之復士女不督而集山中百物皆若有喜色淸獻趙公抃與師爲世外交親見而贊之曰師去天竺山空鬼哭天竺師歸道場光輝然師復畱三年終欲捨去謂其徒曰吾祖智者聖人也猶以急於化人害於行已位本鐵輪而證止五品況吾凡夫也哉因謝去老於南山龍井之上以茅竹自覆吳越聞之爭爲之築室廬具像設甓瓦金碧咄嗟而就三年復爲太守鄧公溫伯請居南屏一年鄧公去乃歸龍井終焉師於講說不擇晝夜嘗曰鬼神威徳不具多畏人晝說或不得至比夜人靜庶幾能聽嘗焚指以供佛左三右二僅能以執其徒有欲效之者輒禁之曰如我乃可平生修西方淨業未嘗以須臾廢行成力具能以其餘見於外者非一也子兄子瞻中子迨生四年不能行請師爲落髮摩頂祝之不數日能行如他兒布衣季生者習禪觀甚辯而無行欲從師出家子瞻憐之爲請於師未言其名師拒不許若知其爲人者秀州嘉興令陶彖有子得魅疾巫醫莫能治師祝之而愈越州諸曁陳氏女子得心疾漫不知人父母以見師警以微言醒然而悟嘗與僧熙仲會食仲視師眉閒有光如螢遽起攬之得舍利自是常有於其臥起得之者及其將化入室宴坐謝賓客止言語飲食召其常所往來僧道潛告之曰吾西方業成如是七日無魔橫右脇吉祥而逝吾願足矣至五日出偈告眾七日奄然而寂皆如其素度弟子五十人四方學者不可以數計頗能以其道教化吳越至十月庚午塔成頌曰如來昔在世心禪語爲教警如四大海惟是一濕性於其濕性中變化千萬億風來爲濤瀾風去爲湛然魚龍所遊戲鬼神所出沒船筏借其力网罟取其利其上爲洲渚諸國所生育其下爲淵谷百怪所藏伏東西出日月上下屬河漢觀者不能了﹝目咢﹞咍何暇說如來知迷悶隨變爲解釋因變所說者是則名爲教彼善聞教人當知是幻爾旣已知是幻則當識其實我觀世教師皆謂教是實由謂教實故則爲禪所訶禪𨿽訶教乎終以教致禪禪若不取教是杜所入門教而不知禪是不識家也辯才眞法師於教得禪那口舌如瀾翻而不失道根心湛如止水得風輒粲然以是於東南普服禪教師士女常奔走金帛常圍繞師惟不取故物來不得拒道成數有盡西方一瞬息西方亦非實要有眞實處】銘贊【辯才心師銘咄哉此身爾生何爲資之以食覆之以衣處之以室病之以醫百事將養一時不虧殊不知恩反生怨違四大互惱五臟相欺此身無常一息別離此身不淨九孔常垂百千癰疽一片薄皮此身可惡無貪惜之當使此身依法修持三種淨慈十六思惟一行不退贍養西歸成無上智是爲心師元佑六年中秋寂室書與懷益○趙淸獻公作辯才眞贊師去天竺山空鬼哭天竺師歸道場光輝大士大悲實師焉依師乎眞乎眞金琉璃教宗智者法嗣韶師須彌有壞至道無爲稽首慈相仰之贊之皆無妙幻豈勝言思○楊次公贊月白風淸雲閒水淥犀柄金鑪寄天竺老龍頭角縮寒巖膏雨人閒已沾足】跋帖【東坡跋楚逵二上人書經懷楚比丘示我若逵所書二經經爲幾品品爲幾偈偈爲幾句句爲幾字字爲幾畫其數無量而此字畫平等若一無有髙下輕重大小云何能一以忘我故若不忘我一畫之中卽見二相而況多畫如海上沙是誰磋磨自然平勻無有麤細如空中雨是誰麾灑自然蕭散無有疏密咨爾楚逵若能一念了是法門於剎那頃轉八十藏無有忘失一句一偈東坡居士說是法已復還其經元佑七年四月二十五日靜坐帖無事靜坐便覺一日似兩日若能處置此生常似今日得生七十便是百四十歲人世閒何藥能有此效旣無反惡又省藥錢此方人人收得但苦無好湯使多咽不下】祭文【東坡祭辯才文並書嗚呼孔老異門儒釋分宮又於其閒禪律相攻我見大海有北南東江河𨿽殊其至則同惟大法師自戒定通律無持破垢淨皆空講無辯訥事理皆融如不動山如常撞鐘如一月水如萬竅風八十一年生𨿽有終遇物而應施則無窮我初適吳尙見五公講有辯臻禪有璉嵩後二十年獨余此翁今又去矣後生誰宗道俗歔欷山澤攺容誰持一杯往弔井龍我去杭時白叟黃童要我復來已許於中山無此老去將安從噫參寥子往奠必躬豈無他人莫寫我胸】題詠【楊次公十三詩風篁嶺雲微風搖瑯玕蕭瑟嶺上道萬帚掃晴空纖塵不可到龍井雲巖下一泓泉窈奧莫可測有時靈气生散作人閒澤歸隱橋云道人從此歸影不入﹝廛�﹞市端坐笑浮雲往來太多事滌心沼云縱有狂風生未嘗險浪起何當招世人來此鑑淸泚獅子峯雲巖風壯威猛晴雪隱哮吼無心露爪牙百獸自奔走薩埵石云解虎錫常閒飼虎石常在忘軀度有情淸風幾千載潮音堂云潮來音普聞潮平音亦歇孰若此山堂潮音未嘗絕訥齋雲天道竟何言四序自流轉乃知毘耶離默然眞大辯衝泉云不汲泉不盈愈汲泉愈淸湛然有常徳隨器利羣生寂室云白雲隔塵喧虛室太岑寂寒盡春自來鶖啼報消息照閣云幽人無適莫乘興登髙閣夜月鎖雲林春花繡巖壑閒堂云趙公歸休年訪師翠微閒始知浮世上白日兩人閒方圓庵云地方不中矩天圓不中規方圓庵裏叟髙趣有誰知○趙淸獻公詩並序予元丰己未仲春甲寅以守杭得請歸田出遊南山宿龍井佛祠今歲甲子六月朔旦復來六年於玆矣老僧辯才登龍泓亭烹小龍茶以迓子因作四句云湖山深處梵王家半紀重來兩鬢華珍重老師迎意厚龍泓亭上點龍茶○辯才次雲南極星臨釋子家杳然十里祝靑華公年自爾增仙籍幾度龍泓詩貢茶辯才與東坡道潛錢勰倡和詩元淨云暇政去旌旆杖策訪林丘人惟尙求舊況悲蒲柳秋雲谷一臨照聲光千載畱軒眉獅子峯洗眼蒼龍湫路穿亂石腳亭蔽重岡頭湖山一目盡萬象掌中浮煮茗款道論奠爵致龍優過溪𨿽犯戒玆意亦風流自惟日老病當期贍養遊順公歸廟堂用尉天下憂○東坡云日月轉雙轂古今同一丘惟此鶴骨老凜然不知秋去住兩無礙天人爭挽畱去如龍出山雷雨捲潭湫來如珠還浦魚鱉爭駢頭此生蹔寄寓常恐名實浮我比陶令愧師爲遠公優送我還過溪溪水當逆流聊使此山人永記二老遊大千在掌握寧有離別憂○又道潛雲遠公吾家傑道妙非壺丘徳傾龍象侶﹝兀去一攺白﹞蓋江湖秋平生經綸學不爲名相畱滔滔若懸瀑下注萬丈湫昔年謝講事眾挽不轉頭刳心老巖穴百念本不浮東南望多士惟見此老優翰林天下公方外實輩流旌旗虎溪路竟日泉石遊眾生病未巳師意可忘憂○又錢勰雲幻泡昧空色眞夢迷黃丘宦學類狂走爾來三十秋齒髮非他時歲月不我畱古剎插亂石蟄龍蟠霞湫天人大導師駐錫今白頭安住善護念晚節非沈浮昔嘗謂出處未用相劣優權實分二乘股肱均九流今知攪攪者詎得逍遙遊從玆許禮足尙可治幽憂○潁濱與辯才唱和詩並序轍自績溪蒙恩召還將自宣城沿大江以歸家兄子瞻以書告曰不如道歙溪由錢塘一觀老兄遺迹轍用其言旣至吳中迫於水涸不能久畱十月八日遊上天竺子瞻昔與辯才師相好今隔南山不見乃作三小詩寄之其詩曰我兄教我過東吳遺迹山閒無處無誰信拏舟趁冬閘俗緣深重道心麤山色靑冥葉未紅湖光凝碧曉無風行窮上下兩天竺望斷南山龍井龍井水中藏東海魚側盆翻雨洗凡夫隔山欲共公相見莫道從來一滴無○元淨云春去春來冬復冬幾思虛論未緣逢歙溪道賞兄遺迹勿少龍泓一老龍○參寥辯才少遊倡和詩東坡跋附參寥云猿鳥投林已寂然芭蕉雨過小樓前云依絕壁中閒破月自遙峯缺處圓照坐不須紅蠟炬可人惟有蕙鑪煙校讎禦府圖書客疇昔還如此夜禪○元淨和雲巖棲木食已皤然交舊何人尉眼前素與晝公心印合每思秦子性珠圓當時步月來幽谷拄杖穿雲冒夕煙臺閣山林況無異故應文墨未離禪○東坡云辯才作此詩時年八十一矣平生初不學作詩如風吹水自成文理而參寥與吾輩詩乃如巧人織繡耳○秦少遊和云遙聞只履去翛然詩翰才收數月前滄海盡頭人滅度亂山深處塔孤圓憶登夜閣天連雁同看秋崖月破煙尙有眾生未成佛肯超欲界入諸禪○佛印辯才倡和詩願海談訶五十年舌根功徳綻紅蓮身歸龍井庵中老法是天臺意外傳珠网交羅眞淨土香雲﹝香分﹞馥似諸天因思永遠東林社未復相逢豈偶然○辯才和云久仰眞風揚四海今朝邂逅欲生蓮法燈晃耀皆蒙照佛印靈玄孰可傳諸子叢林禪裏老十方塵剎上中天爍迦羅眼周三際豁破羣迷量廓然○錢龍圖勰詩辯才天人師一意演說法猶如一雨傾藥艸皆萌達甕盎及湖海各現天一月以是度眾生報身隨數滅舊龕畱香燈想象瞻華發應供無時窮龍淵莫之竭○米元章詩竹徑隨泉上山云觸石生寶樓彈指處的的是分明○辯才十題風篁嶺雲風篁蔭修嶺挺節含虛心悠悠往還客孰不聆淸音龍井亭云虛亭亂石閒中有潛虯府澄湛源莫窮旱歲爲霖雨歸隱橋云謝講竺峯寺歸隱新此橋院幽結林表身老寄煙霄潮音堂云眞說無所示眞聽無所聞海潮山外過妙響入深云衝泉云物外老餘生泉發幽巖裏自可給瓶孟不羨滄溟水訥齋云憶昔毘耶老杜口有誰聽還聞寂寂裏其辯過雷霆寂室云心寂寂自絕此意焉思說寒雲散空亭獨有月照雪照閣云髙峯銜皎月深壑瀉飛湍誰來白雲裏與汝憑欄看獅子峯云獨爾羣山里人稱獅子峯無心自哮吼顯晦煙雲中薩埵石云巨石妙掌平兀然半靑嶂欽哉昔道人飼虎玆巖上少遊跋云辯才法師謝天竺講事退休於龍井山壽聖院凡堂室齋閣山峯水泉皆名以新意復作詩繼之號龍井十題其言淸警發人之妙思信非世閒音也元丰二年八月髙郵秦觀爲寫遺其徒懷楚刻於石】

崇恩演福禪寺在小麥嶺積慶山淳佑八年充惠順貴妃賈氏攢所賜今額爲教院景定三年周漢國端孝公主祔焉咸淳四年有旨攺禪院太傅平章魏公施貲增造五年聖上禦書六大字爲扁且益賜平江田爲畝五千除其科役苾芻來駐錫多堅苦有梵行一日堂僧曰紹祖者環薪自火趺坐儼然煙焰中探懷出偈付大眾云爲我持別平章國公偈曰靈山一別幾經春今日重來喜見君佛法一肩擔荷卻黃鶴樓前第一尊化訖舍利迸流遂塔於寺之西偏記文【馮尙書夢得撰寺記恭惟皇上聖性仁孝思皇繼述政教肅穆神天億寧繇卽祚以來亦旣六載凡可以厚倫紀發幽潸咸用其極其諸布善因資冥福惟禮制人情之中以承先志焉粵先皇帝在宥以戊中年六月詔有司備禮葬惠順貴妃賈氏於積慶山之原蓋是山自天目蜿蜒邐迆淸淑磅礡面金鐘腋龍井並湖諸峯勢若拱揖乃建寶坊賜名崇恩演福教寺越十四年壬戌周漢國端孝公主薨公主妃所出也遂祔於右爾來若干年矣若稽舊刻錫之上腴資薦惠順甚備惟端孝未果輟賜上心慊然及是益以吳門田五千畝蠲其科繇以崇先帝割愛遣育之意始攺教爲禪宸奎昭回燁塡龍象時太傅平章魏國公發大施捨建無量福海薝卜林易丈室而東堂廡寮位內外煥列種種嚴備最上殊勝法筵請眾延領十方弘誓圓成將邁南北兩山開闡無遮續續未艾以廣上恩命僧可湘主寺事一日杖錫來謁記合眾言曰爾時韋提希娑竭龍女現身淨妙住無垢世界普發人天我今承旨掌大總持卽無垢圓與佛三世毫剎相涵名義﹝左月右上勿下口﹞合端的福緣無有際斷如是故攝末歸本由漸而頓願演諸法一妙音周徧現界夫佛廣說經法以眾生希望煩惱不一故爲彼異解令離心意識無上菩提義則不墮今摘葉尋枝紛籍諸境利根蹉過鈍根難入如嚼鐵橛不知毗紐我無一切心何用一切法今大善知識具大力量成就善慧希有功徳饒益化利歡喜畢具會同諸智同一性故無爲實相由頓而圓可無宣示以永勿墜夢得學自孔氏無外聞見惟方寸心不殊三昧諸學佛者悟無無法是大圓覺如水中月不出不入無所於名彊名曰禪大和尙自毗婆屍祖祖相傳迦葉微笑不是罔人至南能法嗣厥徒萬億今予大善知識自佛地來照見正覺汝往攝大眾滿體精神方能點勘譬如落種一旦觸發如桶底脫得無生息是法界性自相應當證上乘如是我聞從上訓典儒道釋一理儒門廣大平實爲善具足性義汝諸佛祖偈言在明眞諦惟無所住而生其心卽佛心印歸哉是爲記】

旌徳顯慶寺在小麥嶺嘉定初恭聖仁烈皇太后建充後宅功徳院寧宗皇帝禦書扁理宗皇帝益買田以賜凡三千畝有奇聖上爲盡復其賦今以奉恭聖仁烈皇太后神禦有淸壑亭靖云亭太傅平章賈魏公畱題【咸淳三年九月二十四日賈似道因展先墓爲泉石一來客束元嘉廖瑩中兪昕黃公紹王庭子徳生諸孫蕃世僧法照智印祖印文﹝王向﹞】

積慶教忠寺在小麥嶺端平元年金樞密淵刱建理宗皇帝禦書積慶山及藏書閣六字以賜又賜寺額曰積慶教忠寺有君子泉【在寺之前曩以歲旱居民乏水父老因鑿泉得古碑曰君子泉】天一泉【在寺之左隴下淸泠而甘】平鼎山【在外門之左】咸淳臨安志卷之七十九

志﹝六十四﹞

寺觀五

寺院﹝城外三﹞

自湧金門外至錢湖門

靈芝崇福寺在湧金門外太平興國元年建本吳越王故苑芝生其閒捨以爲寺遂號靈芝大中祥符初賜今額元符初律師元照重修建炎初毀於兵惟師塔存紹興閒析其址爲顯應觀乾道閒始次第興創紹熙元年四月二年三月五月孝宗皇帝數臨幸禦小車至齋堂飯僧坐方丈良久命主僧法光就寺日施食月給內帑錢光遂面湖創堂扁曰依光中設禦座又塑千手眼觀音像作水陸大齋所於寺之西偏紹定閒朝廷給田七百畝咸淳二年太傅平章賈魏公爲蠲和役又捐錢創云會堂而命金華王庭書其扁有浮碧軒及東坡二石刻舊有夜講亭日觀堂皆廢施食臺惟基存湖中記文【東坡阿彌陀頌並序錢唐元照律師普勸道俗歸命西方極樂世界阿彌陀佛眉山蘇軾敬捨亡母蜀郡太君程氏遺畱簪珥命工胡錫采畫佛像以薦父母冥福謹再拜稽首而獻頌曰佛以太圓覺充滿河沙界我以顚倒想出沒生死中云何以一念得往生淨土我造無始業本從一念生旣從一念生還從一念滅生滅滅盡處則我與佛同如投水海中如風中鼓橐𨿽有大聖智亦不能分別願我先父母與一切眾生在處爲西方所遇皆極樂人人無量壽無往亦無來又畱題云杭州元照律師志行苦卓教法通洽晝夜行道二十餘年無一念頃有作相自辯才去後道俗皆宗之○何參政澹撰寺記沿湖古剎相望以得湖之多爲勝旣勝矣而去城遠則人倦遊焉靈芝附城﹝目惇﹞湖湖繚其三一走城不百步都人士足相踵也寺本吳越王故苑芝生其閒捨以爲寺號曰靈芝皇朝益崇福二字地旣廣袤宇亦雄勝元丰閒郡守李悰以僧元照持南山戒律自聲俾闡其化從遊嘗五百眾照以政和六年九月一日示寂塔全身於寺之西北隅宗緒有傳四眾咸仰建炎兵火焚寺塔存於埃燼眾以爲異六飛駐蹕於郡割寺基十八九爲顯應王廟羽流復廬其傍一塔之外敗屋殘僧淒然托處香火不絕如綫紹興十一年照門人用欽聚其徒謀曰吾師不徒爲後學宗爲民有禱靡不應其可無謚號請諸朝得謚大智律師塔曰戒光之塔其徒自是思侈上賜日以興廢爲事干道攺元道心律師實來講明宗旨以化遠近凡土木之役則命寺僧智輝董焉輝練達物情左籌右計不顧其它與力之不足而苦心專志隨方逐圓以寓其巧積銖累寸以階其成先用日者說易向爲東南峙三門翼兩序經藏香積次第而舉繼心曰彥熙建善法堂繼熙曰通戒律師端妙仍委輝以役事築基衍址不愆於素佛殿僧堂輪奐壯麗丈室齋寮下至圊湢悉具淳熙庚子妙以老退處上下合詞推首座法光爲主光推已與人聽講充斥首新大智之塔如生存以事旣又增宇以棲雲衲飾館以備檀那潮音大振紹熙元年四月孝宗皇帝幸寺明年上元召光入重華宮親問戒律大義及施食因緣大契旨三月孝宗再幸賜緡錢五百四月太皇太后臨幸賜白金百兩五月孝宗皇帝又幸愒息終日禦小車至僧堂飯僧賜嚫坐方丈良久顧謂光曰此地淸幽施食甚宜如隘陋何光奉詔創大軒三楹於正寢之後帝聞月給內帑就施光積所賜及他檀施別創觀音道場作水陸大齋所於西偏盡挹湖山之勝象設莊嚴益甚法堂素淺每修淨會道俗交病於是又斥方丈與堂合而爲一工告訖功凡地與屋無欠無餘自心至光人更者五年更者三十九而後大備稍復承平之觀琉璃金碧上下相映木魚鐘鼓見聞咸喜人樂其成而不知成之不易也知成於光而不知光之不有其成也其說曰吾假照之靈成心之志繼妙之緒藉輝之畫而無遺恨也光賢矣哉然亦有數焉歷年多屍席久逮夫緣法旣熟天人響應實與聲長事與願隨如光則𨿽欲辭而不可得也事患無其志有志矣患心之異心同矣患來者無繼今光與心輝輩志堅心齊後先相須如出一手豈不可尙也哉吾儒喜辟佛氏而立志用心與夫相爲終始或反有愧焉故因光請而樂爲之書○鄭丞相撰撥賜田產記浮屠氏學以空爲門放乎一世之表以之羣居則肆故莫難於律律以畏爲宗動爲萬法所縛以之謀食則拘故又難於養以律名者視曰禪曰教不能什之三釋之從事於斯嘻亦勞矣杭之俗佛於錢氏結廬徧人境獨靈芝爲古律剎負城闕而挹湖山宅幽賓勝足以囊括云才頤指煙霞遊方之士一望輦轂之下首以爲六月息之地終冬始春屨溢戶外無虛日客有過而問曰是能蟬蛻塵埃餐沆瀣乎熊經吐納服汞鉛乎將飛錫行空乎抑面壁坐忘乎若猶未也則鏡寒碧倚蒼秀幾何不爲殷雷之藪耶語未旣有老衲笑於旁曰客何識之隘耶吾法有大神力獲於無盡之田殖於不貸之圃坐致香積如天雨花方將屬厭方將鼓腹𨿽然有由也自吾宗師久公以耆年淸徳爲今太傅樞使大丞相魯公所知來董法席學子麇至庖煙屬雲閒傾囷轑釜憂執事者師謂吾有化菩薩爲天帝釋輔方出現世閒能續佛慧命誠爲汝謀其方他日見魯公誦之不俟詞畢請諸朝畀戶絕之田七百畝有奇而粟燐燐矣復出私錢二百萬易沃壤爲畝二十有五而茹菁菁矣時紹定元祀也於是踴糴之歲腐紅積倉隕霜之晨寒綠蔽野鐘魚一震泉石皆匕箸聲收砵敷座則相與嘆曰大哉我公之賜也繼自今食焉而不營居焉而不絀庶無負吾律乎久﹝句去口攺亡﹞記於余有以其說告者因筆之以贈且爲之言曰公之霖雨四海潤澤羣生也如水行地何適不通至於鑿井得泉直溟渤涓澑耳公於此奚心哉然安居而暇日登髙而四顧湖之水淸且漣漪不可以療饑湖之山蒼然翠碧不可以爲食旣飽而嬉繄公之徳山有巓而水有涯公之徳兮無極僉曰然請以是登諸石○髙平何欽題蠲免和役石刻云靈芝寺素系律肆政和閒有元照師持律精苦四方學子宗慕而來卓爲梵宇勝會寺有依光堂臨據湖曲重華聖人屢經遊幸逮今神禦崇奉惟謹寺本吳越故苑因產靈芝刱爲精藍故田畝素薄僧行幾二千指多持砵給食史鄭兩丞相當國日撥賜霅川沈氏戶絕產七百畝有奇上以充神禦瓜華之用下以備寺僧香積之羞常賦和役供輸之餘在寺廩者亦無幾矣咸淳丙寅有請於今太傅平章賈公遂取和役蠲除之從來竺梵憑借國王大臣苾芻咸戴龍天亦皆歡喜無量也主僧宗印旣肖公像祝千歲壽又序本末勒諸堅﹝王民﹞謹拜手書其下方】題詠【曹旣明與同捨待浴詩一雨洗秋色湖山增眼明番番水中荷作此淒涼聲我輩等憔悴客飯千里程願言滌塵土冠蓋臨華京】

慧明院在湧金門外天福五年建舊額資福大中祥符中攺今額紹興閒斥爲聚景園徙於柳洲龍王堂通元庵

延恩院在湧金門外城北今爲養魚莊

水心保寧寺天福中建舊曰水心寺大中祥符初賜今額舊志有思白堂【白樂天舊遊元丰二年樞密使林希榜曰思白示懷賢之意】好生亭【人多放生於此郡守沈文通命曰好生】陸蓮庵【錢忠懿王時紹﹝上山下品﹞禪師誦蓮經於水心寺方冬嚴寒忽有蓮華七本生於庭陸遠近瞻禮禪師以爲幻惑乃命芟去】紹興閒地入聚景園隆興初嗣濮王請額於欏木橋庵題詠【秦淮海送僧歸保寧寺詩西湖環岸皆招提樓閣晦明如臥披保寧復在最佳處水光四合無端倪車塵不來馬足斷時有海月相因依上人弱齡已隸此心日所證惟瑰奇白玉芙蓉出淸沼天然不受紅塵擾坐客一語不入意目如明星視飛鳥冠切云兮佩三難上人顧之眞等閒應緣卻入人閒世興盡卻歸湖上山伊余久欲窺禹穴矧今仲父官東越行挽秋風入剡溪爲君先醉西湖月】

興福院開寶二年吳越王建舊有心淵堂淸蓮堂凝碧軒今爲聚景園移建於淸波門城下

定水院舊號湖光內有水鑑堂湖光堂檀香千手眼大悲像今爲聚景園移額東靑門外

法善院廣順元年建爲護國羅漢院大中祥符元年賜今額地入聚景園移額於四版橋普賢庵

寶成院天福中吳越王妃仰氏建舊額釋迦大中祥符中攺今額寶佑五年賜額曰寶成題詠【東坡釋迦院賞牡丹詩春風小院卻來時壁閒惟見使君詩應問使君何處去憑花說與春風知年年歲歲何窮已花似今年人老矣去年崔護若重來前度劉郎在千里】

寶蓮院舊在寶蓮山嘉定十四年移今處

永隆院紹興十年有在京毗盧寺僧淨琳卽錢湖門外建毗盧廨院乾道丙戌移請今額紹定閒毀端平至景定初以次重建圓備記文【林直院希逸撰重建院記昔達摩語梁以造寺功徳爲小果有漏之因是蓋有所諷而言也若皆以爲可廢則誤矣吾閩僧寺最多十數年來隳敗者半有棄而不葺者輒借達摩之說以相解余嘗笑而閔之咸淳初元有僧自京圖永隆興復之事求記於溪上余曰固有能若是者耶院處錢湖門外厄以融風之警自紹定辛卯迄今餘三十年始復其舊皆主僧了悟獨力營之端平甲午殿成越七年庚子門成又六年乙巳僧堂廚室兩廡成又十年甲寅法堂成又七年庚申鐘樓成除一殿之費得之檀越家余盡出其手悟貧僧也一砵之外非有餘貲院無斗升歲入食於斯者應緣而已積半生之勤而就此大工役難矣哉此荊公所以稱慧禮爲材者與吁是豈獨有材者能之餘聞悟朴願苦硬自此院旣毀已來究竭其心以化以勸惡衣糲食銖拾黍絫甘勞苦以成之其材可能也其心不可能也𨿽然余於是又有感矣寺之始實作於智燈淨琳琳安定府毘盧寺僧也自吾有狄難旣遁而南紹興己巳初刱此屋以毘盧廟院名之其心蓋未嘗安於此也乾道丙戌方請今額殆有不獲已者矣吾國士夫能灑新亭之淚而未能還洛陽之鐘﹝上竹下虡﹞湖山豢佚若以爲固然紀悟之成事而思琳之初心是固可美亦有可慨者焉此非爲悟言也琳而可作於斯云何悟四明人今年六十有五檀越忠恪王節使槦也】

自錢塘門路由北山至九里松

菩提院太平興國二年錢惟演建名惠嚴七年攺賜今額建炎閒毀先是寺僧募良工孔仁謙作大悲像千手錯出不能盡布夕夢沙門語曰何不分形於寶焰之上如其言而像成迨乾道僧彬再以命工亦難之有媼在旁道之至淨池像忽現水面工悟而媼已失矣乃創閣妥焉寶慶三年恭聖仁烈皇太后賜錢重建殿淳佑六年重建千佛閣舊有堂二曰南漪迎燻軒五曰澄心涵碧﹝毛瞿﹞﹝毛兪﹞玉壺披顥今皆不存題詠【東坡南漪堂杜鵑花詩南漪杜鵑天下無披香殿上紅﹝毛瞿﹞﹝毛兪﹞鶴林兵火眞一夢不歸聞苑歸西湖○周紫芝菩提小軒晚晴詩杭潁雌雄本自殊淡妝濃抹是吳妹滿傾漲玉千鐘酒來看鎔銀百頃湖白鳥去邊山潑黛綠蒲疏處雨跳珠不知能事王摩詰﹝兀去一攺白﹞得西山落照無】

九曲法濟院幹徳元年錢氏建舊名觀音治平二年攺賜今額毀於建炎創於紹興己未有明軒爽軒今不存

妙因院元系慈光庵淳熙六年移請今額

九曲寶嚴院紹定三年移請今額

大昭慶寺幹徳五年錢氏建舊名菩提太平興國七年攺賜今額太平興國三年建戒壇天禧中圓淨大師刱白蓮社有堂二曰綠野曰白蓮軒二曰碧玉曰四觀古刻有白蓮堂詩蓮社詩文殊頌入社詩眞悟律師行業記菩提寺記皆毀於火南渡初以其地爲策選鋒軍教場惟存戒壇數閒而已自嘉定至寶慶初漸復舊觀記文【孫運使何撰白蓮社記達人之大觀也經非紙上詎假乎貝葉之文佛在心中寧勞乎旃檀之像而情由化革識乃悟新非言語無以證四禪非相好無以示三昧鴻漸性海假乎筌﹝上四下弟﹞西湖者余杭之勝遊淨行者華嚴之妙品境與心契人將法俱浮圖省常結社於此舉白蓮以諭其潔依止水以方其淸棟梁飛動乎溪光云木參差乎山翠追道安之故事則我在聖朝躡惠遠之遺蹤則彼無公輔爾乃鏤香爲玉毫之狀灑血繕金口之文八十髙僧一千大眾受持正覺勸導迷途故參預蘇貳卿序之於前今承旨宋尙書碑之於後仍貽麗句以贊眞宗輝映士林蔚爲唱首於是乎鈞臺上列宥密近臣文昌名卿玉署內相瑣闥夕拜諫垣大夫綸闥舍人卿寺少列郎曹應宿仙館和鉛曲臺禮樂之司延合著述之士殿省春坊之俊幕府縣道之英凡若干人莫不閒發好辭演成盛事摘錦布繡乎堂上合璧連珠於牖閒峽路運使史館丁刑部頃歲將命甌閩息肩鄕裏復又寫二林之幽勝集羣彥之歌詩作爲冠篇鼎峙蘭若𨿽梁蕭載出裴休復生一字千金無以增損況何之固陋乎今所敍者始以樞機大臣臺閣名士聞法隨喜之歲月寄詩入社之後先辧其官班列彼名氏至夫義利交戰道勝者爲至人愛惡相攻徳成者爲君子若乃混韋布乎公衮等林泉於市朝身在廟堂心在江海以王謝之名位慕宗雷之風猷者則有相國河內向公貳卿長城錢公在密地日參政太原王公夕拜東平昌公在綸閣日密諫潁川陳公度支安定梁公任省倅日尙書瑯琊王公夕拜淸河張公在余杭日侍讀學士東平呂公任司諫日工部侍郎致仕沛國朱公在翰林日大諫始平馮公任翊善日紫微郎趙郡李公安定梁公洪農梁公在史館日故鄧帥隴西李公在祕閣日故副樞廣平宋公在翰林日故閣老太原王公在揚州日皆文爲國華望作人傑仰止師行發爲聲詩麗句披沙孰謂布金之地英辭潤石郁爲羣玉之山大矣哉朝野歡娛車書混一禪扉接影將府署以爭輝魚梵交音與頌聲而閒作常公定力堅固有自誠而明之心法性圓通有爲善最樂之論欲使人修淨行家習淨名睹相起慈悲之緣披文生利益之意轉置熱惱之眾延集淸涼之鄕足以發揮後來啟迪先覺住第一義諦入不二法門豈徒誇陽春白雲之辭衒螭首龜趺之作翚飛鳥企壯兜率之齋宮鳳跋龍拏書竺幹之梵夾而已咸平四年常公遠自淛水來乎姑蘇旅寓半年以碑陰爲請且就他山之石將刊不朽之名何廁儒家流領太史氏受承旨尙書之顧三讀爲榮忝武功參預之知九原未報丁刑部言揚事舉旣接科名心照神交實由道契依經作傳敢萌左氏之辭相質披文但愧陸機之說與我同志無多誚焉】題詠【陳文惠公詩湖邊山影裏靜景與僧分一榻坐臨水片心閒對雲樹寒時落葉鷗散忽成羣莫問紅塵事林閒肯暫聞○王元之昭慶寺華嚴社夢幻吾身是偶然勞生四十又三年任誇西掖吟紅藥何似東林種白蓮入定雪龕燈焰直講經霜殿磬聲圓謫官不得余杭郡空寄髙僧結社篇】

金牛護法院天福五年錢氏建治平二年攺今額

相嚴院天福七年錢氏建舊爲十三閒樓石佛院治平二年攺賜今額淳佑三年重建舊有冠勝軒

大石佛院陸羽武林山記云自錢塘門至秦皇纜船石俗名西石頭宣和中僧思淨就石鐫成大佛半身淳佑七年趙安撫﹝上與下心﹞重修舊有二尊殿臨湖就石琢二佛今在私圃中與院相近

保叔塔崇壽院開寶元年錢氏建治平中攺賜今額西湖北山盡處標以浮圖浙江中流望之最爲聳出在湖山閒與雷峯塔相應僧永保建故名保叔塔舊又有應天塔極樂庵落星石在焉有屏峯院記封山記石刻今不存

金輪梵天院顯徳元年錢氏建舊名金輪治平二年攺賜今額有巾子峯在寺後形如巾幘

兜率寺顯徳二年錢氏建宣和初毀以其地爲副將廨捨有僧思淨俗姓諭善畫彌陀悟筆法之妙世號諭彌陀就多寶山劖石爲彌勒像至七年聖相成因移請兜率舊額爲寺

多寶院開運元年錢氏建舊名寶積治平二年攺今額舊有綠陰堂

普安院幹徳中錢氏建治平二年攺今額

治平寺建炎初僧法聰始建錦塢庵紹興二十一年移今額寺有閣三閒面揖孤山扁曰煙雲【四壁舊畫古賢像今尙存一壁李鄴侯白文公趙淸獻張忠定範文正蘇文忠諸像】東數步有巨石父老云卽巾子山太傅平章賈魏公舊遊題名【天臺賈似道笠澤陸叡新安汪儀鳳永嘉沈厚潘方楊應華周之徳曹元發黃徳方陳淳祖以嘉熙戊戌元日登治平序拜煙雲閣上期而不至者鄭泌安劉翁孟寅趙希﹝靑�﹞曹良朋曹邍】題詠【徐逸晝眠治平寺詩頻年遊覽不暫寘野艇往來無水程雨休最好是鷗浴風靜更淸聞鶴聲酒家新熟欠前帳僧榻借眠余宿醒崧髙泰華未掛眼鬢影蕭颯難爲情】

上智果院開運元年錢氏建元佑中守蘇文忠公重建法堂有題梁【元佑五年歲次庚午二月辛卯朔二十五日乙卯上梁慶元三年韓松刻曰東坡先生翰墨無不載於碑刻惟智果院法堂脊記獨未入石因命工摹勒以永其傳今堂上有閣乃以眞迹置之梁脊焉】有參寥泉僧道潛號參寥子初住智果會者十六人用圓覺經以大圓覺爲我伽藍身心安居平等性智分韻賦詩東坡得心字景定四年充皇孫鎭安寧武軍節度使開府儀同三司衝善廣王攢所題詠【東坡心字韻詩漲水返舊壑飛雲思故岑念君忘家客亦有懷歸心三閒得幽寂數步藏淸深攢金盧橘塢散火楊梅林茶筍盡禪味松杉眞法音云崖有淺井玉醴常半尋遂名參寥泉可濯幽人襟相攜橫嶺上未覺衰年侵一眼吞江湖萬象涵古今願君更小築歲晚解我簪○參寥子以字韻詩泰山屹天下四海同仰止我公命世英突兀等於是﹝匈�﹞中廓秋漢皎絕微云滓當年事危言軒冕如脫屣立貴知我希寧慚不吾以風雲果再符六翮排空起一昨厭承明抗章求迆邐余杭古雄藩比屋富生齒立談政卽成興不負山水雍容惇末契訪我頑且鄙大旆輝松門禽猿亦驚喜森森門下士左右粲珠履使君道徳姿圭角非所恃軟語如春風燻然著桃李今朝眞勝事千載足遺美安得筆如椽磨崖爲公紀又卜居智果方外以詩見寄次韻奉酬偶來湖上緝衡門桐長修柯竹有孫引策每從佳處去望云橋下是西村靑燈殘篆夜寥寥門外秋風振葦蕭慚愧髙人能見憶爲余西望立溪橋】

壽星院在葛嶺天福八年建有寒碧軒此君軒觀臺【卽今江湖偉觀】杯泉東坡皆有詩按坡公答陳師仲書云在杭州嘗遊壽星院入門便悟曾到能言其院後堂殿山石處故詩中嘗有前生已到之語諸詩皆有石刻寺有坡公祠題詠【東坡寒碧軒詩淸風肅肅搖窗扉窗前修竹一尺圍紛紛蒼雪落夏簟冉冉綠霧沾人衣日髙山蟬抱葉響人靜翠羽穿林飛道人絕粒對寒碧爲問鶴骨何緣肥僕在黃州偶思壽星竹軒作此詩今錄以遺通悟師元佑五年十一月東坡居士書此君軒詩臥聽謖謖碎龍鱗俯看蒼蒼立玉身一舸鴟夷江海去尙餘君子六千人觀臺詩三界無所住一臺聊自寧塵勞付白骨寂照起黃庭殘磬風中裊孤燈雪後靑須防戲童子投礫犯淸泠杯泉詩石眼杯泉舉世無要知杯渡是工夫可憐狡獪維摩老戲取江湖入砵盂又次韻周長官壽星院同餞魯少卿琉璃百頃水仙家風靜平湖響釣車寂歷疏松攲晚照伶俜寒蝶抱秋花困眠不覺依蒲褐歸路相將踏桂華更著綸巾披鶴氅他年應作畫圖誇○晁之道詠之壽星寺詩石磴插靑雲禪宮入渺冥歸云侵客座流水亂松聲天近月逾白竹多山更靑從來丘壑志不獨付孫登】

寶云寺幹徳二年錢氏建舊名千光王寺雍熙二年攺今額寶慶閒爲皇弟邳王攢所舊志有寶云庵淸軒月窟澄心閣南隱堂妙思堂雲巢皆不存古刻有寺記妙思堂詩遊寶云寺詩古迹有靈泉井寶云茶錦塢初陽臺題詠【東坡和唐彥猷詩並序雲遊寶云寺得唐彥猷爲杭州日送客舟中手書一絕句雲山雨霏微不滿空畫船來往疾輕鴻誰知獨臥朱簾裏一榻無塵四面風明日送彥猷之子坰赴鄂州舟中遇微雨感嘆前事因和其韻作兩首送之且歸其書唐民二妙凋零筆法空忽驚雲海戲羣鴻淸詩不敢私囊篋人道黃門有父風出處榮枯一笑空十年社燕與秋鴻誰知白首長河路還臥當時送客風又次韻僧仲殊雪中遊西湖寶雲樓閣鬧千門林靜初無一鳥喧閉戶莫教風掃地捲簾疑有月臨軒水光瀲灩猶浮碧山色空蒙已斂昏乞得湯休奇絕句始知鹽絮是陳言】

瑪瑙寶勝寺開運三年錢氏建治平二年攺賜今額寺舊在孤山紹興二十二年以其地爲延祥觀而徙寺於葛嶺之東紹定六年刱髙僧閣淳佑八年趙安撫﹝上與下心﹞重建舊寺有法慧禪師智圓墓今遷塔於寺之後山圓自號中庸子臨寂作詩自悼題詠【中庸子自悼詩云平生宗禪亦宗儒竭慮研精四體枯莫待歸全寂無語始知諸法本來無蕭蕭墓後千竿竹鬱鬱墳前一樹松此處不須兄弟哭自然相對起悲風莫談生滅與無生謾把心神與物爭陶器一藏松樹下綠苔芳艸自縱橫皆刻於重建塔亭○太博陳兪詩雲雨霽佛屋明苔徑深曲折樹搖髙露驚艸密暗泉咽前林忽淸磬煙燈遠欲滅寄謝塵中人與君從此別又雨後過瑪瑙寺云借屋傍精廬無事數來往披艸通泉流刻樹記筍長微風四山落小立領松響詎名息諸緣暫喜脫塵网又重遊雲覺聞浴鼓聲眾戢我徐赴石槽溫泉湧赤腳躡雲霧振衣新筍林岸幩古松樹脫然得輕安水因本無悟又午睡瑪瑙起赴壽星浴云達人心鏡明直道略委折重來犬不驚到家蟬聲咽君吟有造化我唱無生滅法界卽大都山川幾回別】

禪宗院唐徳宗朝郡人吳元卿爲六宮使棄官參鳥窠禪師建庵修道卽會通禪師也開運三年錢氏建院元額招賢治平二年攺今額有蒙泉東坡書紹興十四年葬魏婉儀於法堂二十二年安奉欽宗皇帝祔廟埋主寶佑三年重建法堂詩頌【樂天紫楊花詩並序云招賢寺有山花一株無人知名色紫气香芳麗可愛頗類仙種因以紫楊花名之詩云何年植向仙壇上早晚移栽到梵家𨿽在人閒人不識與君名作紫楊花】

寶嚴院後唐天成二年錢氏建舊名垂云治平二年攺今額元丰中僧淸順作垂云亭又有借竹軒【秦少遊曾宿此軒夢天女以維摩求贊】淳佑三年理宗皇帝賜僧智光禦書晦庵二字續建佛閣賜禦書無量福海四字題詠【陳古靈賦垂云亭小亭巉絕出雲閒萬象升沈不得閒莫怪詩翁頭白早時來向此寫湖山○東坡詩云江山𨿽有餘亭榭著難穩登臨不得要萬象各偃蹇惜哉垂云亭此地得何晚天功爭向背詩眼巧增損路窮朱欄出山破石壁很海門浸坤軸湖尾抱雲巘蔥蔥城郭麗淡淡煙村遠紛紛烏鵲去一一漁樵返雄觀快新獲微景收昔遁道人眞古人嘯詠慕嵇阮空齋臥蒲褐芒屨每自捆天憐詩人窮乞與供詩本我詩久不作荒澀旋鋤墾從君覓佳句咀嚼廢朝飯又臥病彌月垂云花開順闍黎以詩見招次韻答之曰道人心似水不礙照花妍燕坐春彊半淸陰月屢遷平生無起滅一念有陳鮮裊裊風枝舉離離日萼蔫病吟終少味老醉不成顚何必遨頭出湖中有散仙又怡然以垂云新茶見餉報以大龍團仍戲云妙供來香積珍烹具太官揀芽分雀舌賜茗出龍團曉日云庵暖春風玉殿寒聊將試道眼莫作兩般看】

定業院唐元和元年刺史裴常棣建鳥窠禪師開山按舊志有環峯堂襲夢軒鳥窠道林禪師塔銘唐白舍人鳥窠禪師問答頌今並不存古迹有石甑山君子泉淳佑四年趙安撫﹝上與下心﹞始造鳥窠禪師塔亭

報恩院開寶七年錢氏建舊名報先在孤山治平二年攺今額有六一泉東坡庵【蘇公於六一泉後鑿嚴爲室名曰東坡庵】紹興二十一年以其地爲延祥觀徙定業院側嘉熙四年安攢徳國公主題詠【東坡尋臻闍黎遂泛小舟至勤師院二首云白髮長嫌歲月侵病眸兼怕酒杯深南屏老宿閒相過東閣郎君懶重尋試碾露芽烹白雲休拈霜蕊嚼黃金扁舟又截平湖去欲訪孤山支道林湖上靑山翠作堆蔥蔥鬱鬱气佳哉笙歌叢裏抽身出雲水光中洗眼來白足赤髭迎我笑拒霜黃菊爲誰開明年桑薴煎茶處憶著衰翁首重回又云軒軒靑田鶴鬱鬱在樊籠旣爲物所縻遂與吾輩同今來始謝去萬事一笑空新詩如洗出不受外垢蒙淸風入齒牙出語如風松霜髭茁病骨饑坐聽午鐘非詩能窮人窮者詩乃工此語信不妄吾聞諸醉翁】

廣化院在北山舊在孤山天嘉元年建名永福大中祥符攺今額有白公竹閣柏堂水鑑堂涵輝亭淩雲閣金沙井辟支佛骨塔【陳文帝天嘉元年有天竺僧持辟支佛頷骨舍利至杭遂於孤山建永福寺立塔會昌之難歸於郡庫大中之後僧方簡建廣化寺奉迎佛骨於塔】永福慧琳和尙塔紹興閒攺刱四聖觀徙今處紹定閒守袁同知韶重建竹閣淳佑六年趙安撫﹝上與下心﹞建白公祠堂於閣後【余其孤山】記文【鄭丞相淸之撰白公竹閣記竹閣白公樂天之遺迹也按唐史及長慶集樂天以中書舍人出守杭暇日有宿竹閣詩此竹閣之始見也又按東坡集白公竹閣在孤山廣化寺與柏堂鄰此竹閣之所在也東坡至杭嘗爲賦詩有古寺無人竹滿軒之句此閣至我朝而猶存也六飛南渡紹興閒以孤山爲四聖觀有旨令守臣遷竹閣與寺於北山此竹閣遷徙之大略也天府雄劇曩以能政稱者猶百適是懼閣廢不治漫弗訾省今京尹戶部尙書袁公韶塡拊淸暇援其舊以請廟朝悅從之畀以成材亟就規度視昔倍蓰此竹閣之旣圮而復建也先是上美公治行冠壓後前隆以職秩而久其任歲更三閏吏肅民和服習其威惠勸趨其惟諾凡所營繕落成而後人知之修僕植僵徧於四竟西湖最章章焉頃旣裒此邦之先賢廬以層﹝�禹﹞討其軼闕碣而贊之祠而祝之三賢之堂水僊之宮左右映發淸標獨韻衣被輦下神州奧區山加秀而水增明矣公猶欿然搜攬幽邃网羅放失而竹閣之建與寺俱新鏡淸流屏翠巘晨光夕霏千態萬貌撫物興懷樂天如可作也公方以碩才用世助熙庶績則表賢厲俗首善始於京師是不可以無紀公不鄙謂淸之俾繹樂天所以系邦人之思者壽之於石淸之旣輯顚末於前復爲之言曰召南之棠峴首之碑白之渠預之橋惠也人思之宜也若子陵釣石鄴侯書堂庾於樓陶於菊寓也人思之何也賢者所至其遊居憩笑之所人必錮而畱之有甚於肖形履武者不然章華虒祁之麗偉阿房驪宮之雄勝闔辟陰陽吞吐日月旣埃滅而無餘樂天之閣墁以白雲黼以淥淨被以淸風與煙颿漁屋相爲隱見直南柯一息爾乃數百年而復顯樂天文章气節固昭然莫掩者杭之多秀民也詎能人誦其詩戶觀其傳而一談樂天奕奕若前日事斷碑瘴墨流落野亭荒寺閒過者徘徊顧瞻𨿽蜑夫胡賈亦摩﹝打去丁攺沙﹞嘆息而去樂天蒞是邦獨治湖浚井見於紀載非有大功捍大患而人愛之如此吾是以知竹閣之賢於靈光也方其自放於寬閒之境幅巾短簟逍遙事外吟肩茶吻視圭爵幾於齊物我泯智故豈自知人閒世有樂天者況閣乎噫古今之變多矣陵谷之屢遷人物之數化廢興代謝相禪於無窮而賢者之名終不磨滅是必有以致之後之登斯閣也挹香山之髙風思京尹之雅徳富相須不朽云】題詠【黃宜山題竹閣移自孤山占北山荒涼老屋萬瑯玕櫻桃楊柳空花夢千古淸風滿閣寒】

玉泉淨空院在豆腐橋南齊建元中靈悟大師曇超開山卓庵講經演法【詳見玉泉及富陽靈巖山】天福三年始建寺名淨空院淳佑十一年理宗皇帝賜禦書玉泉淨空之院六字咸淳三年太傅平章賈魏公捐錢重修五年省﹝劃去戈攺答﹞撥賜官田三百畝有奇記文【周棟撰開山尊者記錢唐靈苑山屹立西湖之北舊無所聞南齊建元末靈悟大師卓庵演經龍君遠來聽法又爲師撫掌出泉若珠林勝迹記若髙僧傳僧史具於沙門載籍者四富春二志臨安新志見於府縣紀述者三其說大槪不殊此事實所由始也寺建於晉天福三年始名淨空今天子賜禦書敕額加賜玉泉二字師舊稱南齊尊者嘉定始賜今號嘉應公卽發泉龍君也淳佑始賜今封廟額嘉泰初賜靈泉嘉定攺賜仁惠嘉熙又攺賜神運此爵號次第也淳佑戊申內出金錢增屋二十楹於是靈悟有祠堂龍王有像殿守僧更易不常規制隨圮府尹趙公﹝上與下心﹞極力外護奏仍甲乙住持之舊儀曹爲之符下公府寺無常產淳佑庚戌始撥賜官田若干町此寺計大略也政和閒有旨與上竺同免科需今俱爲禦前雨暘祈禱第一所惟上方時有錫賚他無所仰焉師夙具道器爲天人師禪定累日不起入山獨處虎兕循伏宋大明中奉詔往遼東宏贊禪道始遊靈苑說法有老人來聽請曰我龍也世居富春鹿山昆弟五人我爲長去冬邑民鑿山陶甓侵我室廬羣龍怒而不雨今累月矣諸弟不從吾言願師一往化之師謂此庵亦無水汝能致之乎老人撫掌而泉出今寺西南有泉擊聲如珠累累而湧上瀦爲前後二沼是也大旱不縮巨浸不溢魚數百尾泳其中空明可鑑毛髮師將行龍夢感富春官吏其來迎也不約而同師離靈苑雨隨注至觀山結壇浮舟而雨﹝上雨下滂﹞洽龍爲師建庵靈巖而峻不能陟化爲白馬載師以登今石上馬迹巖沼蜴蜥之類存焉其後又以砵覆小龍五百禜旱則有功詳見富春志其新志則內翰程公珌爲宰時重修筆也臨安新志近被旨修纂嘗經乙覽信而有證又何疑焉嗚呼靈矣哉師道尊千古名亙一時孤潔之操慈憫之心處則猛獸衛其禪寂出則教道闡於異域其可紀者諒不止靈苑春江二事世殊人遠編簡僅僅如此重可嘆也然錢唐自南齊距今身榮利而名堙沒者皆是湖山何幸白衣人士顯於石晉之天福靈悟大師肇於南齊之建元𨿽功徳有隱顯命數有差等然皆儲祥衍慶遂與天地國家相爲終始是可以力勝哉堯水湯旱盛世不能無師應現感物於數百年之先若預知帝王之興於此肇啟聖迹以俟有徳粵自駐蹕扣必契合不爽圭黍其與獨善而忘世者有閒矣世徒以水旱神龍所職而不知聞經聽法釋嗔爲善感其不能感者師也師以徳嘉應以功美矣或曰師往富春旣雨矣志言羣龍爲之建庵不言師還則疑已去此矣是不然方其來靈苑也初何心於富春哉及嘉應勤勤懇懇請命苟存心於澤物不得辭也靈苑之庵師手築也靈巖之庵龍所爲也又況神明之隩百靈庀職其亦知所先後矣世之有志而未獲伸者何可勝數使嘉應徒懷閔雨之廑不遇師無以諭羣龍以霈一時之澤師不得泉亦未必爲富春之行理數適相符而相感蓋有不期而然者矣不則富春自一雨後未聞明詔再褒其功淨空邇日效靈非一事聖君錫命嘉惠非一端而謂其去而不返也可乎師之有始有卒惟石室祖琇知之通論謂邑宰將具舟迎師遁還靈苑信矣今聖徳休明天順人信疇功之典度越前古五風十雨擊壞歌康使人莫名其功至是而後知師與嘉應之心顧不韙歟棟丙辰秋始識寺僧了圓圓剛介有志士也念師功徳散在紀錄未有會粹之者慮其久而磨滅而不傳也勤以爲請及往來山閒知師之事尢詳嘗聞至治之世四靈在囿諸福之物畢至然固有是事也近營稿未就夢若與師接可無言乎師諱曇超淸河人來靈苑時諸書皆以爲南齊之建元僧史若以爲宋孝武之大明此於是乎從其眾者】

顯明院廣順二年吳越孟謙建舊名興福保淸大中祥符元年攺今額舊志有鑑空閣綠淨堂今廢紹興初爲太傅儀王仲湜攢所題詠【東坡和黃秀才鑑空閣詩明月本自明無心孰爲境掛空如水鑑寫此山河影我觀大瀛海巨浸與天並九州島居其閒無異蛇盤鏡空水兩無質相照但耿耿妄云桂兔蟆俗說皆可屏我遊鑑空閣缺月正淒冷黃子寒無衣對月句愈警借君方諸淚一沐管城穎誰言小叢林淸絕冠五嶺】

褒忠衍福院元系智果觀音院嘉定十四年旨撥充嶽忠武王功徳院仍以褒忠衍福禪寺爲額

永寧崇福院元系內侍陳源花園獻重華宮爲小隱禦園壽皇聖帝撥賜貴妃張氏爲墳寺紹熙元年賜充功徳院攺今額淳佑元年旨專一崇奉孝宗皇帝神禦寺前有澗曰雙峯又曰金沙淳佑五年趙安撫﹝上與下心﹞築小新堤僧道圓卽寺前建茶湯亭

資國院幹徳三年孫贊明捨宅建元名報國治平三年攺今名咸淳五年安撫潛說友重修贊明今爲履泰鄕土神錢氏封爲履泰將軍

淨嚴廣報院內侍董仲永建紹興二十九年奏請充香火院攺賜今額

榮先資福院鄭節使邦美香火院紹熙壬子請今額

慈聖院幹佑元年錢氏建舊名慈云治平二年攺今額中興後安攢潘貴妃李賢妃有聖水池

靈峯院開運元年錢氏建舊名鷲峯治平二年攺今額舊有容碧軒不存

妙智院開寶四年太尉張公建舊額報國觀音院治平二年攺今額

萬安院天福七年錢氏建舊名淸化永安治平二年攺今額

普向院開運元年錢氏建紹興中殿帥楊存中請移建於山北鮑家田靑枝塢專充殿司諸軍瘞所令僧主其香火記文【王中書希呂撰紹興十六年朝廷以西湖之陰隙地三百弓爲殿前司十三軍之塋地創立精舍爲之薦拔之所遷南蕩之廢寺曰普向者榜其上從故帥太傅楊王存中之請也乾道八年住持僧法千言玆寺之建諸軍之士生死蒙福獨其主帥之屢更敷陳之不時州縣之不相謀故賜額闕焉深恐歷日﹝罕去幹攺木﹞久疑信相半本末之不克備無以新眾視示來世朝廷徳意殆成虛美是誠不可緩者敢以爲請今殿帥節使王公友直卽以其事聞於是有旨賜以湣忠資福普向之額法千旣以敕牒刊之堅﹝王民﹞矣又筆其大槪使來請文希呂與千同時杖策而南者義不可辭昔先王之治天下其紀綱法度所以維持天下者甚設若其政理則不過曰本諸人情而已人情莫不好生則爲之養生之道人情莫不惡死則爲之送死之道是故生者遂其生死者得其死而無怨恨不滿之心孟軻氏以養生送死無憾爲王道之始揚雄氏亦以病者養死者藏爲爲政者之思此之謂也自兵民始分日尋干戈若齊之誄宏父衛之殤童汪秦之封殽屍晉之收死傷見於傳記班班可考惟唐太宗旣定天下立佛寺十六所以福死士卹典之有寺當自此始然驅無辜之民置之必死之地𨿽假手像教以資冥報甚非先王養生送死之意矣本朝聖聖相繼寢兵措刑著爲家法今和戎有年邊塵不驚六軍之士安居而飽食優遊以生死而且賜之葬地守以僧捨錫以美名恩深漏泉徳施罔極三代以來本朝而止耳夫禮尙往來事有施報施而不報往而不來者世無是理也將有入是寺讀是文者灼然知聖人廣大之徳而潛有以發其忠孝慷慨之心以篤於施報往來之義異日摧城陷陣立非常之功以上報非常之恩者必有其人矣其辭曰天生眾民作之君師淮君代天職其撫綏於衣其寒載食爾饑生養死藏惟君之爲於赫我宋始終以仁二聖嗣於理新之又新孰民而兵盛時是逢不戰不徵天涵地容有名有糧錢帛旣丰不幸而死又終其終耽耽北山古佛所廬喬木巉天下列幽墟鐘鼓朝昏梵唄淩虛死者可作揆安其居大哉天之徳二聖配之二聖之徳惟天似之小臣業儒文以識之尙俾來者知寺之始基】

資徳院紹興二十三年慕容貴妃葬建爲墳寺賜今額

圓明崇福禪寺淳熙八年內侍霍汝弼請爲香火院賜今額

佛光福壽院元系小庵移請今額嘉定十七年佛光法師如坦請爲塔院恭聖仁烈皇太后賜錢重建仍撥賜山田寧宗皇帝禦書桂堂二字扁之丈室

西峯淨嚴院在﹝施去方攺馬﹞巘嶺下吳越王建今爲皇叔祖感義郡王功徳院

大明院天福三年吳越王建舊名永寧治平二年攺今額

普濟院嘉定十一年僧永隆建移請今額

南資聖院忠報院初名長壽庵續充徳壽宮張和國墳攺賜和國庵慶元六年移請今額

三藏塔院紹興初三藏法師法道在城建千佛閣寺是爲子院法師之塔在焉

崇親資福院在九里松奉張淑妃香火

崇壽院在九里松

天申萬壽圓覺院舊爲修證了義法師塔院紹興初旨重建圓覺院髙宗皇帝禦書寺額歸云堂扁及三昧正受四大字閣扁壽皇聖帝賜禦書圓覺經及禦書聖制詩二首【見

禦制門】兩朝皆臨幸有禦座禦榻理宗皇帝禦書淸涼覺地四大字爲方丈扁又有禦書千字文碑及蘇文忠書華嚴破地獄偈碑題詠【吳寶謨鋼詩二首梵室香飄隔竹聞壁閒肆筆爛奎文山深翠輦經行處猶臥從龍數點云地偏境靜人無事雨後風柔物可情山烏定知琴意好倚花渾不作春聲】

時思薦福寺在九里松石人嶺下爲憲聖慈烈太皇太后家墳寺髙宗皇帝禦書時思薦福之寺及觀音心經一卷太皇太后聖駕一再臨幸禦書金剛經題其後云比緣重建天竺時思薦福寺寶塔旣成敬書此經寘於塔中永以爲鎭所集功徳用祝光堯壽聖憲天體道性仁誠徳經武緯文太上皇帝聖壽無疆今上皇帝壽歷延鴻又恭聖仁烈皇后志云恭睹憲聖慈烈皇后所書金剛般若波羅蜜經仰見毗贊之暇畱神翰墨遵奉佛果宜其克享髙壽石本藏諸天竺靈山寺臣妾追慕聖意欲爲印造以結善緣所刊之石立於塔院屋壁不佳未便於印造抑亦譾薄慮或擊損由是摹勒別石敬廣其傳所集洪因仰薦聖神上品受樂仍及皇圖永固教乘興隆俯及嫡兄綿延壽考寺有宜對亭通云亭雙珠亭題詠【靖逸葉紹翁云講罷閒來立矮攔袈裟衣薄翠光寒請師莫起雲屏想只作當年面壁看○北山杜汝能詩云知山不厭髙處更營亭對面開詩景當空列畫屏藥生香艸異蓋結古松靈見說師齋暇時來此讀經】

隆親永福院在靈隱寺西充隨龍溫國夫人成氏香火院慶元六年賜今額

明惠院開運二年建舊名定慧治平二年攺今額見充吳越國忠懿王並賢徳順睦孫妃功徳院

普圓院天福二年吳越王建舊名資嚴大中祥符元年攺今額古迹有石筍白砂泉鄴公庵【熙寧元年諫議大夫祖無擇出守於杭愛石筍之勝僧云知諭公之意結艸爲庵取公封國以爲名云知有歌】趙淸獻公題名【南陽公趙抃致政之十日同東堂法云景徳三禪師上天竺講主淨師遊鄴公庵洎羣峯韜光庵抵暮記此元丰己未仲春二十三日壬戌】題詠【僧云知鄴公庵歌云呼猿澗西藏石筍丹桂蒼松達鷲嶺幾年陳迹絕纖埃一旦佳名出淸景山家時喜來五馬相攜款曲空﹝上山下品﹞下遂許誅茅結小庵異日功成伴瀟灑庵成可以資靜觀目前直見江湖寬鄴公政簡每頻到試茶笑傲浮雲端物外似忘軒冕貴此中深得林泉意野人陪著病維摩遊息自同方丈地芳猷從此流千載且得而今光勝槪○趙循道宿普圓寺二首芒﹝革奚﹞侵曉踏靑霜九里松陰引興長雲霧淺深山變態風煙舒捲水晶光千﹝上山下品﹞寒月籠疏薄一笛西風度渺茫短艇不來人意懶誰知搔首正相望仙中鶴氅與雲輕晚出﹝上山下品﹞梯最上層復復隴頭歸去雁陰陰松下遠來僧風吹寒水光成疊木落重巒碧有稜行到湖邊歸興盡畫橋臨水與誰憑】

北資聖院天福二年吳越王建舊名大明大中祥符元年攺賜今額

保寧院天福三年吳越王建舊額保安無量壽院治平二年攺今額

法安院在靈隱寺西天福三年吳越王建舊額廣嚴唐長慶中有詩僧結庵於院之西自號韜光常與樂天倡和大中祥符元年攺今額乾道九年充咸安郡王士銖功徳院趙淸獻公題名【元丰二年己未二月十二日壬戌資政殿大學士太子少師南陽郡公趙抃閱道謁韜光庵主佑光】蘇文忠公題名【蘇軾張﹝王壽﹞楊傑王諭元佑五年二月二日同遊韜光】題詠【白侍郎長慶四年正旦請韜光齋云白屋炊香飯葷膻不入家濾泉澄葛粉洗手摘藤花靑芥除黃葉紅姜帶紫芽命師相伴食齋罷一甌茶○韜光不赴雲山僧野性好林泉每向巖阿倚石眠不解栽松陪玉勒誰能引水種金蓮白雲乍可來靑嶂明月難教下碧天城市不能飛錫去恐妨鶯囀翠樓前○僧如璧如琳訪淵公不值詩云紫蕨伸拳筍破梢楊花飛盡綠陰交道人開戶不知處黃栗畱鳴鵲在巢○興化黃順之云瘦藤拄到古韜光分得山僧半榻涼幽鳥一聲春夢斷濕云漠漠護殘香○楊蟠詩寂寞庵前艸春深鹿自耕老僧垂白髮山下不知名○郭功甫詩逢人寂無語結艸自棲禪但見巖花笑厖眉不記年】

慶安院在行春橋南元系水陸庵嘉定十五年充麥嶺旌徳顯慶寺廨院

顯慈集慶教寺在九里松淳佑十年創賜貴妃閻氏充香火院錫今額寺扁殿閣亭堂諸處皆理宗皇帝禦書規制瑰傑金碧照映爲湖山寺宇之冠咸淳臨安志卷之八十

志﹝六十五﹞

寺觀六

寺院﹝城外四﹞

自飛來峯至上竺

景徳靈隱寺在武林山東晉咸和元年梵僧慧理建舊名靈隱景徳四年攺景徳靈隱禪寺靈隱天竺兩山由一門而入陸羽記雲南天竺北靈隱有百尺彌勒閣蓮峯堂白雲庵千佛殿巢云亭延賓水閣望海閣孝宗皇帝嘗禦制詩傾賜住持徳光【見

禦制門】理宗皇帝禦書覺皇寶殿及妙莊嚴域大字又禦制千佛贊以賜【見

禦制門】又有梁簡文石像記司空相國詩般若證論序嵩嶽珪大師影堂記法眼禪師贊蓮峯堂詩並記冷泉池記並詩賜田記僧遵式五峯合澗六詩不悉載太傅平章賈魏公龍泓洞題名【咸淳丁卯七月十八日賈似道以歲事禱上竺回憩於此客束元吉兪昕張濡黃公紹王庭從子徳生侍期而不至者廖瑩中】記文【羅處約撰寺記天地體也乾坤用也體不可以常寂故以神而爲名川不可以終動故以靜而爲本是以境得之而爲勝地心得之而爲妙道斗牛之下有郡曰錢塘浙水之右有山曰武林居山之寺曰靈隱其得境之勝地乎居寺之徒曰禪侶其得心之妙道乎觀其羣山環倚一峯中斷平湖鑑物洪濤駭人云生若趨石怪欲語陸羽記東晉咸和初有梵僧慧理由天竺而至嘆曰玆山靈鷲之一峯耳何代飛來乎所攜白猿復識其處睨彼故地同乎新丰繇是金布其田寶新其剎憩蓮華之石翻貝葉之文洞深有天﹝上山下品﹞垂爲室晉宋已降賢能疊居碑殘簡文之詞牓蠹稚川之字唐大歷六載復新其大壯焉謝亭巋然袁松多壽土運之季國霸爲錢云措之規則又過矣繡桷畫栱霞暈於九充藻石雕楹花垂於四照修廊重復潛奔濺玉之泉飛閣岧峣下瞰垂珠之樹風鐸觸鈞天之樂花鬘搜陸海之珍有若碧樹芳枝春榮冬茂翠嵐淸籟朝融夕凝呼猿風閉臥龍石老會漢南王籍彼土宇歸我昌朝雍熙之二載郡之四眾請月禪師爲之首師印可禪那深得其髓越明年春僕自蘇臺抵杭郡弭蓋靈鷲濯纓冷泉山光洗心松聲娛耳堅﹝王民﹞𨿽揭好辭未刊余斐然者也月禪師俾文其事噫節彼靈山奠玆吳土秀極而爲萬狀翠鍾而成一色乍聳而還伏將趨而卻屹豈造物者奇詭其勢與心而符契哉不然胡以不爲世咫尺而若在溟涬俾仁者樂之其得靜之理乎矧如來密印猶飲光而傳達摩山達摩而付南能厥後大有宗師競分枝派太虛無狀而楞嚴謂三界忽生湛寂本如易義稱萬物自動故眾生昧如如之性住我我之所執指爲月瞪目成花不有導師孰爲法眼若言眞於妄則二妄以斯同破有歸無則一邊而爲見故融其妄法是名眞空眞空不空斯爲妙有𨿽揚眉舉足則當體涅盤三界四生則爲心境界棲禪於此者其殆庶幾乎偉哉是境也其將以靜爲君乎是心也其得本來無物乎所謂得天地之體乾坤之用體用無原水波圓融故若境若心以寂靜攝實觀道之妙乎或曰以玆山得靜之理斯不誣矣言飛來之事何其怪哉余則曰怪神之端子眞不語者也蓋以力乘大教翼戴衰周俾季世之人信道彌篤嘻太極剖而爲天地遊魂賢而知鬼神豈非語怪者耶因不自揆而晝之猶季路之率爾也碑而銘之曰靈鷲一峯飛來竺幹非誇娥負神妙難筌非巨靈擘聖功自然誰識其異慧理明爲翠微之前曹溪之禪隱不違俗靜本乎天四時羣籟萬古寒泉因書眞石用紀千年】題詠【白樂天畱題天竺靈隱兩寺在郡六百日入山十二回宿因月桂落醉爲海橊開黃紙除書到靑宮詔命催僧徒多悵望賓從亦徘徊寺暗煙埋竹林香雨落梅別橋憐白石辭洞戀靑苔漸出松閒路猶飛馬上杯誰教冷泉水送我下山來靈隱寺紅辛夷花詩紫粉筆含尖火焰紅燕脂染小蓮花芳情香思知多少惱得山僧悔出家○楊巨源送章孝標歸杭州詩曾過靈隱江邊寺獨宿東樓看海門潮色銀河鋪碧落目光金柱出紅盆○權載之天竺靈隱二寺主詩石路泉流兩寺分尋常鐘磬隔山聞山僧半在中峯住其占靑猿與白雲○潘逍遙宿靈隱寺詩遶寺千千萬萬峯滿天風雲打杉松地鑪火暖黃昏睡更有何人似我慵○林逋同運使陳學士遊靈隱寺寓懷詩山壑气相合旦暮生秋陰松門韻虛籟錚若鳴瑤琴舉目羣狀動傾耳百慮沈按部旣優遊時此振衣襟泓澄冷泉色寫我淸曠心飄颻白猿聲答我雅正吟經臺復丹井捫蘿嘗徧臨鶴蓋靑霞映玉趾蒼苔侵溫顏照槁木直性馴幽禽所以仁惠政及物一一深灑翰嶙峋壁返駕旃檀林回睨窣堵峯天半千萬尋梅侍讀詢十詠並序云杭州靈隱山天下之泉石刺史白樂天賞之心不斁沒去數百年林泉有羞色我持百里權暇日訪林泉愛之不忍去茹筆屢成篇收攬造化工盡驅詩思中十題四百字他山願磨礱且欲紀遺詠非矜文翰功他年遂招隱來此觀奇蹤靈隱寺詩千峯淩紫煙中有梵宮闕靈眄極幽棲塵心自超越松黃髮春靄桂實墜秋月爭得謝世人玆焉老華發外有水臺盤翻經臺冷泉亭蓮花石飛來峯呼猿﹝石間﹞煉丹井龍泓洞髙峯塔詩各見本門○蘇文忠公遊靈隱寺次韻君不見錢塘湖錢王壯觀今已無屋堆黃金斗量珠運盡不勞折簡呼四方宦遊散其孥宮闕畱與閒人娛盛衰哀樂兩須臾何用多憂心郁紆溪山處處皆可廬最愛靈隱飛來孤喬松百丈蒼髯須擾擾天下笑柳蒲髙堂會食羅千夫撞鐘擊鼓喧朝晡凝香方丈眠﹝毛瞿﹞﹝毛兪﹞絕勝絮被縫海圖淸風時來驚睡餘遂超羲皇傲兒蘧歸時棲雅正畢逋孤煙落日不可摹立秋日禱雨宿靈隱同周徐二令云百重堆案掣身閒一葉秋聲對榻眠牀下雪霜侵戶月枕中琴築落階泉崎嶇世味嘗應徧寂寞山棲老漸便惟有憫農心尙在起占云漢更茫然○孫雄飛靈隱蓮峯堂詩堂開金色界梵客爲鉤簾山影碧侵座水聲淸遶檐粉云埋石腳珠露泣松髯終擬攜孤笛憑欄喚玉蟾○杜澤子民遊隱竺二寺詩飽聞勝迹冠禪林一徑盤回古木陰秀嶺飛從西域遠桃花流出武陵深月中桂子有時落物外天香無處尋俗吏自慚塵土面彊乘佳興一登臨】

下竺靈山教寺在錢唐縣西一十七里隋開皇十五年僧眞觀法師與道安禪師建號南天竺唐永泰中賜今額五代時有五百羅漢院後廢大中祥符初攺賜靈山寺天禧四年復天竺寺額紹興十四年髙宗皇帝攺賜天竺時思薦福寺額爲吳秦王香火院慶元三年太皇太后有旨下竺名剎不欲永占可復元額爲天竺靈山之寺寶佑二年攺賜天竺靈山教寺爲額有禦書閣藏累朝宸翰仁宗皇帝六曰龍鳳曰國泰民安曰升祠曰佛曰安曰佛法髙宗皇帝四曰天竺時思薦福之寺曰天竺靈山寺曰枕流亭曰適安亭憲聖慈烈皇太后二曰金剛經曰般若蜜多心經寧宗皇帝二曰淨土九品觀堂曰神禦之殿理宗皇帝八曰無量壽佛寶閣曰天竺靈山教寺曰金光明三昧堂曰瑞光之塔曰靈應大法師曰靈應正覺大法師曰靈應正覺廣濟大法師曰靈應正覺廣濟普照大法師有枕流亭【在禦園內有無竭泉】七寶普賢閣香林洞【巖下石洞通人往來天竺出茶號香林茶】曲水亭【一曰流杯亭有水臺盤】回軒亭【在曲水亭側昔有之】西嶺艸堂日觀庵七葉堂登嘯亭【卽舊志觀風亭訪古亭】客兒亭【已見武林山】跳珠泉楓木塢大悲泉石梁翻經臺【謝靈運與僧於此將北本涅盤經翻爲南本】天香亭【在山絕頂望海閣之舊址咸淳三年太傅平章賈魏公領客來遊命築亭其處爲名曰天香客王庭書扁】重榮檜【在光明懺堂後隋氏所植大十圍髙數丈枯於兵火大中祥符閒復茂盛】石面靈桃【在翻經臺側生石上結實甚大政和閒歸京師】神尼舍利塔【隋仁壽二年遣僧慧誕賫神尼所囑舍利於此造塔發土得石函一因用寘所賫舍利石函其中不差分寸人咸異之】有旃檀觀音瑞像記海月大師塔銘西嶺和尙行狀慈云禪師眞贊及行業贊眞觀大師石龕詩不悉錄淳佑志云大凡靈竺之勝周回數十里而巖壑尢美實聚於下天竺靈山寺自飛來峯轉至寺後諸巖洞皆嵌空玲瓏瑩滑淸潤如虯龍瑞鳳如層華吐萼如皺縠疊浪穿幽透深不可名貌林木皆自巖骨拔起不土而生傳言玆巖產玉故腴潤能育焉其閒唐宋遊人題名不可殫紀殊使覽者顧景增懷云太傅平章賈魏公題名【賈似道比以歲事禱靈隱迄幸有年飯僧已因過此山吳子聰東元嘉丘復亨兪昕廖瑩中張濡黃公紹王庭從焉子徳生諸孫蕃世侍僧法照徳寧時舉妙寧俱咸淳三年歲丁卯十月望】記文【胡文恭公宿撰寺記粵若能仁出現圓教流通觀音機緣密契於中土善財參禮偏歷於南方曹溪傳於一心天臺宗於三觀度門疊啟叢林相望異香旃檀居多於此岸大乘气象兼茂於他邦豈非離之明巽之聰性爲般若尢鍾於東南者虖天竺寺者余杭之勝剎也飛來峯者武林之奇巘也晉有梵僧慧理指此山乃靈鷲之一小嶺耳不知何年飛來至此掛錫置院初曰翻經隋開皇中法師眞觀增廣之攺爲天竺寺其後大比丘曇超道標領徒唱教名在僧史唐末盜起寺焚略盡吳越王鏐因卽舊址建五百羅漢院大宋之興名山精舍申易嘉號錫名曰靈山祥符中州人聯牒叢叩府下請大士遵式領其眾演天臺教觀式公辯博明解遠近向慕智者之學自是益振天禧初文穆王冀公臨州一見加禮爲奏復天竺舊額遄承可報冀公親題其榜筆力殊勁且有敕旨許作十方講院主持還朝又表其髙行賜號慈云仍施錢萬緡爲營佛殿雄﹝口戶﹞赫敞岌然翚飛未幾侍郎胡公繼典是郡又捐己俸助作三門分施峻廊翼其左右檀施風偃莫不喜捨於是裒合眾施環構羣宇殿之後曰法堂其右曰僧堂曰金光三昧堂曰老宿堂其左曰廚曰庫曰浴院曰延壽堂及東西繚廊六十楹井匽舂磑之所最凡百二十餘區皆匪亟而成觀感以化至於金像模肖莫不奇特又造旃檀觀音像置三昧堂中慈相穆如智者之遺法也初寺有檜樹枯死至是柯葉復茂眾目之曰重榮檜乃蘭若中興之兆慈云告老庵於東嶺傳寺事於明智大師祖韶韶公亦宿植徳本密資覺力延棲海眾宴坐道場二紀有餘百事無曠天聖中兩宮外護三寶焉依淸淨之風大流率土吉祥之地首眷玆山乃詔乾元長寧二節度僧各一明道至皇佑閒二遣近璫黃元吉舍施檀香縷金佛菩薩羅漢等像五十二身釋迦文殊普賢阿難迦葉琥珀像五身又施西天靈塔佛骨舍利白�等仍賜飛白禦書六軸飛白禦書扇子等且有中旨每歲增度行者一人韶公欽承聖施寅奉墨寶於法堂後建禦書閣三棟以虔香火閣之東西建方丈二十區北敞虛檻正而鷲石名勝遊士多至其下又於殿之前建鐘經二臺東西對峙三門之左構五百羅漢院右建天臺教藏院後曰看經堂北曰泗洲菩薩殿後曰茶堂亭軒房牖之類亦百有二十餘區玆又明智吁諸檀而續之也前後輪奐表裏華潔鐘梵通於霄漢金碧照於巖谷新澗春夏眾聲琤然靈峯蚤暮雲气馥若疑神物之有護信靈仙之所隱大哉佛以無生之心體無邊之行願應現三界拔濟眾生殫土木之莊嚴未有以稱其徳盛金石之篆刻不足以究其功居之者當感被王靈念承法蔭思耕鑿之苦省肯構之勞開發大心紹續慧命以三摩奢爲淨體以六波羅密爲妙用渡河沙之眾圖報佛恩宣海潮之音答揚帝力緒餘妙利延被有情則此寺之崛興與玆山之共敝韶公以某雅塵禁職緬慕宗乘見托以文且記其事至於龍潭猿澗一丘一壑之勝則有陸鴻漸山記在焉今但記其置寺之本末云○彊祠部至撰寺記天竺寺東晉竺惠院始建曰翻經院至隋開皇眞觀居之因廣規遂爲寺而更以今名曇超道標承之而處巢寇之亂旋罹兵火莊嚴之地鞠爲煨燼迨錢氏荒吳土起其廢而新之眞廟在宥罷寺爲院易榜曰靈山祥符閒慈云遵式師以道風法器爲緇俗欽向迎置其內日講教觀學徒詵詵方袍遊夏由是佛壠之道西矣未幾相國王冀公﹝欽若﹞鎭杭雅聞師名延見府署道契﹝左月右上勿下口﹞合一言忘形冀公不知圭衮之所以爲泰慈云不知瓶屨之所以爲約也因開陳廢興願復舊額公剡奏列上兪詔隨下乃灑翰爲題其榜旣而呼主藏者取緡若百萬俾新殿宇後數年貳卿胡公則復守此邦繼發信誓乃立三門傅以兩廊於是慈云始有意於興作矣而王侯輸金聞者自勸不俟誘督爭相委貲乃作法堂以演暢佛旨懺堂以六時行道潔香積之饌蓄蒲塞之供作廚堂庫院就燕寂濯昏垢作僧堂浴室金碧互映目爲寶所已而慈云夏臘髙矣樂退巖屋傳其事於門人髙弟明智祖韶師記慈云之世凡棟宇之作一百有七楹而明智孤標獨行克遵師業有來斯進故遠邇之學者滿門不妄履城閾而四眾燻善若戶到而躬化不嘗勢公卿而薦紳聞誼皆引重而爭慕曷從而得之蓋曰道在而已耳於是作慈云之所未作成慈云之所欲成檀信樂施不謀胥協乃建教藏院以聚本經禮也建延壽院以養病﹝�巠﹞仁也建冀公祠宇不忘外護義也建慈云眞堂不忘先稟孝也是四善皆釋子之難能者而明智兼有焉明道歲王人左藏黃副使元吉將命過杭得師歡甚因還侍上懇求禦書願賜爲藂林榮皇佑攺元始賜飛白字凡六軸乃度正位構層閣以安之所以尊帝筆而華佛祠也於戲浮屠氏能嚴奉其本師張大其本教者或稀矣況能尊天子之書哉明智是舉抑又能釋子之難者嗣事甫二紀而棟宇之作減慈云者才二楹翚檐鴛瓦焜耀淨域膜拜贊繞咸起恭向信東南之福壤而龍象之道場也唐白宮傅作冷泉亭記獨以靈隱爲最勝今禪剎講宇疊相爲雄使好事者談泉石佛宮之盛必以天竺靈隱爲稱首不其韙歟噫皆曰杭人喜奉佛往往浮屠氏之居有頹墻獘廡不足庇風雨而豪右過之不肯一錢者豈奉佛之心有膠耶抑居或非其人無術以動之耳以是知非明智弗克萌杭人之善心非杭人弗克畢明智之能事蓋相須濟爾寺成韶師以書抵予曰我先稟慈云肇圖構葺未訖事而去至韶始成之先正修譔嘗欲記吾寺未作而公亡願執事者成之予獲書慨然且念韶能繼其師之志構是寺予忍無辭以成先子志反爲韶媿哉遂勉而爲之記至和元年某月某日記○範文正公天竺日觀大師塔記師錢塘人也姓仲氏名善升十歲出家十五通誦法華經十七落髮受具戒客京師三十年與儒者遊好爲唐律詩且有佛學天禧中詔下僧錄簡長等注釋禦制法音集師預選中書畢詔賜師名遂還故鄕公卿有詩送行師深於琴余嘗聽之愛其神端气平安坐如石指不纖失徽不少差遲速重輕一一而當故其音淸而弗哀和而弗淫自不知其所以然精之至也余嘗聞故諭徳崔公之琴雅遠淸靜當代無比如師則近之矣康定中入天竺山居日觀庵曰吾其止乎不下山者十餘年誦蓮經一萬過皇佑元年予至錢塘就山中見之康彊精明話言如舊一日遣侍者持書謝余曰吾願足矣將去人世必藏於浮圖之下願公記焉又一日侍者來告曰師化矣其門人中靄等葬師於塔復以師之言求爲之銘銘曰山月亭亭兮師之心山泉泠泠兮師之琴眞性存兮孰爲古今聊志之兮天竺之岑】題詠【白樂天七葉堂詩鬱鬱復鬱鬱世熱何時畢行入七葉堂煩暑隨步失檐雨稍霏微窗風正蕭瑟淸宵一覺睡可以消百疾翻經臺詩一會靈山猶未散重飛貝葉有來由是名精進才開眼巖石無端亦點頭○薛諫議映曲水亭詩臺盤疏石渠激流環四而夏屋有餘淸羽觴隨意轉賓告醉言歸主稱歡未倦𨿽非禊飲辰豈謝蘭亭燕○姚起居鉉翻經臺詩康樂悟元機寂寥此棲息經翻貝葉文臺近蓮花石○梅學士詢水臺盤詩鶴髮山中人疏泉鑿幽石如憑靑玉案分遞白雲液泠泠濺雕俎瑟瑟穿吟席醉坐三伏中煩衿自消釋翻經臺詩靈運曾此臺冥心住幽寂重繹葉上書深藏林中迹遺文傳竹素野蔓侵苔壁登覽殊未休蒼山日將夕○周次元觀激水詩拳石耆婆色兩靑竹龍驅水轉山鳴夜深不見跳珠碎只作檐閒滴雨聲○東坡和云道眼轉丹靑常於寂處鳴早知雨是水不作兩般聲○參寥子與愚上人宿天竺夕陽山气藹蔥蔥路轉松陰復幾重行過石橋人未見數聲先聽寺樓鐘稽畱峯北好林泉珍重幽棲得所便柏子煙中能宴坐想無餘習可攀緣霜壓簾櫳露泫條銀河影轉斗垂杓淸言共失三更夢錯恨芙蓉漏易消陪司馬才仲節推諸君遊天竺西郊久不雨艸木無餘靑薄雲弄秋暉山色時晦冥超然五詞客文采披華星聯翩過吾廬車蓋紛滿庭相攜訪靈鷲細路通﹝上山下品﹞扃攀翻幽桂叢衣襟襲芳馨絕境異人世吾詩豈能名諸豪追叢下妙語逾瓊英願言一揮寫樂事良難並髙空墮海日歸驂尙能停○古刻桂子詩並序上嗣統之六祀天聖紀號龍集丁卯秋七八兩月望舒之夕寺殿堂左右天降靈實其繁如雨其大如豆其圓如珠其色白者黃者黑文者時有帶殼者殼味辛識者曰此月中桂子也州牧右諫議大夫胡公則同太常博士祕閣校理陳公詁太常博士孫公昱曁冠裳好事者皆封呈咸奇之舊俗所傳月墜桂子惟天竺素有之唐天寶中寺前一子成樹今月桂峯在焉刺史白公居易詩云宿因月桂落醉爲海橊開注云天竺有月中桂子落靈隱多海橊花又東城桂詩曰子墮本從天竺寺根盤今在闔閭城又刺史盧公輔句雲遠客偏求月桂子老僧不志石蓮華凡才士好以詩遊勝槪者到玆鮮不以月中桂子爲奇句焉予居是山興復廢寺十有二載始此一見之耳因取之播種林下浹旬而甲坼彌月而盈寸𨿽柔條未抽而綠葉可識信東平庭際淮南小山固不可以同日而語明年春移白猿峯下古回軒亭環亭而植凡二十有五株仍攺亭爲月桂亭作詩二章一章十二句一章八句刻石是亭之側敢告後賢桂子詩云丹桂生瑤實千年會一時偏從天竺落祇恐月宮知出海光輪滿當軒玉樹危支嬋娟含素影淩亂下空墀泉客珠連泣秋荷露忽垂林閒僧共拾猶誦樂天詩種桂詩嫦娥有深意飛桂白雲關爲惜仙家樹移栽佛國山蟾宮人苦折鷲嶺世稀攀他日歲寒裏松杉相倚閒○楊誠齋寒食雨中同捨約遊天竺十六絕呈陸務觀遊山不合作前期便被山靈聖得知只等五更傾一雨三更猶是月明時筍輿衝雨復衝泥一徑深深只覺遲孤塔忽從云外出寺門漸近報儂知住山何敢望他僧只是遊山也不曾可惜一條杉檜路都將濕了不教行破雨遊山也莫嫌卻綠山色雨中添人家屋裏生松樹穿出茅檐卻覆檐小溪曲曲亂山中嫩水濺濺一綫通兩岸桃花總無力斜紅相倚臥春風老檜如幢翠接連山茶作塔綠縈纏山僧相識渾相忘不到山中十五年三峯小石一方池下有機泉仰面飛坐看跳珠復拋玉忽然一噴與檐齊淸遠溪中小閘頭遮欄溪水不教流山僧爲我放一版濺雪奔雷怒未依城裏哦詩枉斷髭山中物物是詩題欲將數句了天竺天竺前頭更有詩忽見金絲裊綺疏又驚寒食到來初不知折盡西湖柳插徧長安萬戶無禪房寂寂水潺潺澗艸巖花點綴開忽有仙禽發奇響頻伽來自補陀山雨裏得﹝上囪下心﹞﹝上囪下心﹞怨出郊晴時不出卻誰教西湖北畔名園裏無數桃花只見梢戶戶遊春不放春只愁春去不愁貧今朝道是遊人少處處園亭處處人若道尋春被雨催如何隨處兩二杯晚晴曉雨如翻手有底虧儂不好來萬頃湖光一片春何須割破損天眞卻將葑艸分疆界葑外垂楊屬別人轎頂花枝盡鬧裝遊人未暮已心忙無端更被千株柳展取蘇堤分外長○太傅平章賈魏公天竺山行舊題山北山南雪半消村村店店酒旗招春風過處人行少一樹疏花傍小橋天竺通元庵分韻得閒字十里髙松樹松邊屋數閒客同終夜話心是一般閒燈色難禁雨秋聲不離山明朝分袂去塵事又相關○黃初庵升香林洞詩日射巖扉曉霧開杖藜拄石破蒼苔一雙蛺蝶隨人去知是香林洞裏來】【東坡虔州天竺寺詩引云予年十二先君自虔州歸謂予言近城山中天竺寺有樂天親書詩云一山門作兩山門兩寺元從一寺分東澗水流西澗水南山雲起北山云前臺花發後臺見上界鐘淸下界聞遙想吾師行道處天香桂子落紛紛筆勢奇逸墨迹如新今四十七年予來訪之則詩已亡有石刻存耳據此則樂天詩非爲杭作故舊志不收但坡公贈杭州上天竺辯才二詩一云想見南北山花發前後臺一雲南北一山門上下兩天竺又皆采樂天語姑附著於此以俟知者】

靈鷲興聖寺在下天竺北慧理法師卓錫之地開運二年吳越王建舊名靈鷲大中祥符八年攺今額嘉熙元年重建淳佑十二年又建靈山海會之閣理宗皇帝禦書扁有理公巖龍泓洞【已見山川門】滴翠軒九品觀堂東坡祠堂蘇文忠公題名【楊繪元素魯有開元翰陳舜兪令舉蘇軾子瞻同遊熙寧七年九月二十日】記文【樓扶重修寺記云靈隱前天竺後名與天壤齊介兩山閒一蘭若曰靈鷲竇石澗泉嵌空合流中分而兼有之考諸志實維晉理法師卓錫之始理咸和初自西天來見玆山而驚曰是中天竺國靈鷲山之小嶺不知何年飛來佛在世日多爲仙靈所隱今此亦復爾耶乃披荊榛乃辟梵廬地以人而顯至今巖以理名訪其塔猶在更唐表章至吳越尊尙至國朝駐蹕隱竺之價日髙而是剎幾蕪廢不治猶齊魯之邾莒緇素愴焉聞於神臯嘉熙元年秋妙選吳僧行果主之始至喟然曰吾少長玆境目擊而心憫之院無大小也人無古今也是山則前日之舊也吾其勉成之越明年作山門易向而南明年兩廡成又明年觀堂成位置合宜事可則而物皆可久也雅靚邃修丹碧奪目規畫一出其手內外備矣始欲築丈室建寶閣盡挹乎四山之秀不求諸人而聞者樂施不知其役而見者興敬於是靈鷲復粲粲余愛山水成癖坐冷泉憩香林屢嘗造其廬月異而歲不同難矣哉修鱗泳波茂樹當道徑窈橋橫眞使人意消於煙霏空翠之表吁顚而不扶危而不持聖門之所深嘆孰謂浮屠氏其專如果哉果北峯暮年之法子兄事古云晦﹝上山下品﹞溯其源已不凡謙而有常其心休休然士之寓者客而遊者入出一待之以禮察其色久不倦視其橐匪有餘此益有大過人者起廢細行也願力宏固有家法在遂書】題詠【唐人題靈鷲詩靈鷲名山萬古名幾回無事遶廊行殿前流水晴尢急塔上春云晚自生鶴傍經牀聽梵語鳥窺齋砵候鐘聲我來借得蒲團坐歸去閒眠夢亦淸○湯侍郎漢詩四首靈鷲古道場攝乎大國閒一日忽翚飛四顧無靦顏引泉已成沼對石宜破窗他年澗上橋爲子書春淙﹝取東坡兩澗春淙一靈鷲之句﹞南澗靜者徒小試扶顚手期畢棟宇工拂衣入﹝上山下品﹞岫問禪去靈隱聽講去天竺還有無求人來尋靈鷲宿○王樞密埜登新閣詩山從西域來寺自東南有林泉旣奇秀巖穴更深黝世僧奮空弮經始不已久俄然幻傑閣丹碧照林藪相輝靈隱前更勝天竺後理公坐﹝厔去至攺圭﹞屋千歲骨已朽坡翁昔曾遊遺句今在否洞猿不待呼淸晝時一吼○尙書潛說友手中鳥啄食詩靈烏渾覺不相猜啄食翩翩手上來自笑老軀頑似石被渠認作出生臺○黃初庵詩屋畔危岑聳佛靑客歸僧定掩云扃洞猿窣窣循墻過幾上偸翻貝葉經】

中竺天寧萬壽永祚禪寺開皇十七年千歲寶掌禪師從西土來此山入定建立道場按太平興國元年錢氏建寺舊爲崇壽院政和四年攺賜今額南渡初有摩利支菩薩感應因命增廣殿宇以禁中所奉佛像賜焉【有感應事迹刊於寺】有華嚴寶閣寶佑五年賜錢重修禦書扁記文【王給事信華嚴閣記並書錢塘南北山爲浮屠氏居者大小幾四百所而授禪家學者三靈隱淨慈地雄勢重易起人鄕慕心故凡事隨欲輒辦惟中天竺蕭然孤立乎上下二大剎之閒𨿽在昔爲名山而前後因陋就簡往往不克自振粵僧法華來主丈席奮然提空拳於人所不敢爲之中而自謂能昌宗風於幾墜之地聞者笑之餘亦訝其不量力也淳熙十四年被旨禱雨大士道過其門則傑閣巋然羣目驚異僧帥其徒要於路請觀之攝衣同登金碧璀璨中設千葉盧捨那像立文殊普賢二菩薩於其旁五十三善知識布列左右而翼以鐘經二臺四山環焉如拱如衛髙欲躡雪俯疑臨淵石梁橫陳淸流激湍气象﹝壞去土攺王﹞富非曩所見余問之曰師何力辦此誠不易法華曰未也吾將與佛殿而東之方丈法堂廊廡皆撒其故度材計工不辦不已言若大而誇而已事明驗人所樂施余不敢以爲誕法華請記歲月日經始於癸卯之夏而落成於丙午之秋深辭之不可世言釋氏子能鑿空建事而竟於成歸於其立志果用力專然亦憑佛願力乃克有濟法華身若不勝衣言語無緣飾而短小精悍膽大如斗能動人如此豈非其一念所起勇猛精進足以感發人之善心不然人以爲難何爲之遽而成之易也法華起而言曰寺闓荒於千歲寶掌禪師生於周威烈王之十二年至唐顯慶二年而化蓋住世千七十有二年維記可考也法華灑埽於玆歲在己亥冬十一月望之夕夢一僧來桂子堂額聳貌古金環貫耳自言爲千歲和尙昔嘗居此今汝能建立吾道興矣言訖不見晨興集大眾焚香作禮像前而致禱焉此其願力也法華何能爲余𨿽未敢遽信其說然觀千歲歸寂之偈嘗有他生復來之語法華之夢不爲無據譬如爲山進以一簣虧以一簣法華其勉之】

上天竺靈感觀音寺後晉天福四年僧道翊結廬山中夜有光就視得奇木命孔仁謙刻觀音像會僧勛從洛陽持古佛舍利來因納之頂閒妙相具足錢忠懿王夢白衣人求治其居王感寤乃卽其地創佛廬號天竺看經院咸平初郡守張去華以旱迎大士至梵天寺致禱卽日雨自是遇水旱必謁焉天聖中僧詵夢像浮空而行出小山曰吾欲憩此明日僧寂至語夢協乃謀徙今處乳竇峯矗其前白雲獅子中印諸峯左右環拱嘉佑末守沈禮部文通以爲天竺起於司馬晉時踰七百載而觀音發迹西峯甫及百年遂分爲二所謂上天竺也大士以聲音爲佛事非禪那所居卽謝去住持智月以辯才法師元淨爲其主仍請於朝以教易禪賜名靈感觀音院時曾魯公公亮爲相實獎其事旣而蔡端明襄出守魯公以錢十萬爲扁委蔡公爲書之蓋魯公慶曆閒道杭同行僧元達至天竺瞻禮中途見衣素婦人謂達曰上座同曾舍人來耶舍人五十七入中書語訖無所見已而如其言事具石刻元淨乃益鑿山辟地增廣殿宇魯公又以經五千二百三十卷遺元淨卽西廡爲藏熙寧中詔歲度僧一朝廷每遣中使謁者致香幣歲給大農錢作佛事而公卿貴人致幣祈禱者旁午於道紹聖二年郡守陳軒請於朝詔以一路祠廟施利繕修精舍靖康初郡迎大士禱雨於法惠寺屬有狄難僧道元祕大士像於井【寺後廢今爲臺諫宅第二位廳事前廡下有觀音泉恐卽其處】賊退瓦礫中忽鏗然有聲始知井所在得聖像歸之院紹興五年髙宗皇帝嘗臨幸孝宗皇帝初卽位以久雨降香致禱卽日霽上喜甚賜內府寶玉三品明年禦制大士贊【見

禦制門】乾道三年淳熙二年翠華一再臨幸殿及門扁咸錫奎章攺院爲寺又賜金幣創十六觀堂法輪寶藏仍命皇太子大書二扁理宗皇帝賜大士應夢畫像書心經其上仍賜禦制贊及殿記【並見禦制門】又嘗書唐太宗所制聖教序及白玉秉鑪以賜如應眞閣超諸有海廣大靈感觀音教寺廣大靈感觀音寶殿諸扁皆奎畫也已上並貯於云漢之閣景定二年今太傅平章賈魏公施田二千畝作佛供自爲記寺內堂軒亭館幾五十所內秋芳閣髙宗皇帝車駕嘗憩焉它不悉載寺之外有肅儀亭【辧才建蔡襄名】梅峯庵琮老橋楊梅塢金佛橋復庵流虹澗夢泉植杖亭謝屐亭凝翠泉觀音泉【在大上殿北其味甘專以瀹茗】雲液池記文【鮑欽止代陳軒撰靈感觀音碑紹聖二年軒自合肥移守錢塘明年奏疏於朝曰臣所領州之西偏湖山之勝甲於天下而天竺山在焉自五代時僧翊得奇木不能名刻爲觀音菩薩像僧勛又以佛舍利內置頂閒其後像見光怪與人作福祥遠者載金石近者口相傳不絕不復槪舉臣自去秋視事民方薦饑今年春夏雨彌月不止吳興苦卑連歲水災父老日夜憂懼臣卽率官屬躬禱像下衝雨入山衣帽沾濕渠決壞道從者皆涉比臣之還天宇開霽纖雲不興白日正中淸風穆然邦人合爪嘆息旣又輿致城中作佛事與民祈禳已而雨暘有時農不告病稼穡旆旆遂爲丰年實玆像之庇此土也所不可忘臣切考圖志惟天竺山粵自晉末嘗爲道場逮聖朝天聖始分上下方而觀音像所在歷載崇奉在治平中賜號靈感因以名寺在熙寧中許寺歲度一人爲僧朝廷每遣中謁者走香幣其所封識用禦府寶璽蓋嚴恭如此惟是殿宇之建垂六七十年日就頹獘不足以揭虔妥靈宜有加飾臣不勝大願願給祠部空名度僧牒數十道貨緡錢市材僦工撤而新之不惟俾東南之人永有瞻式儻遇水旱禍災吏不能力者亦庶幾有所控告臣皇恐以聞奏下尙書禮部禮部則以敕令從事許裒一路祠廟施利以充其費於是毗陵胡公宗哲番陽張公綬偕爲轉運副使特主其事乃得錢五百萬民樂施者又若千萬是役也凡在見聞智者獻謀巧者出技富者薦貨貧者效力良材密石盡山澤之選經始於某年某月而某年某月告成爲殿屋若干閒髙明奧深嚴翼宏大復辟其前楹以爲懺堂金碧丹堊之飾炳煥奪目至於香火之具瓜華之供無物不備睟容妙相巍然益尊過而禮者怳若梵天帝釋之居又疑身在圖畫或以謂三昧力所變幻也蓋如是而後足以侈上之賜而顯揚菩薩之威靈以慰夫邦人父老之心四年某移金陵住持某大師某以書來乞銘將作石以詔於後旣爲撰次其本末又爲之贊云白衣仙人無住著補陀落迦眇雲海爲大導師安樂國﹝焱欠﹞然徧應河沙剎世閒熱惱或有聞曾弗旋踵垂覆護眾生心念非一種皇皇不足常有求如饑須食渴須水顧亦何從滿其願我觀聖心等太虛其視萬物猶一物細視一物如一身是身四大猶不有萬物何能作畱礙殊功妙用濟十方欲求功用不可得羣生歸報可兩忘爾固無餘我無欠嘗觀瑞像現寶光如淨明珠時白赤畱犁虎魄雜蒼玉熒煌璀璨照眉宇山顚或見初日升匹素曳空煙縹緲凡夫顚倒作思惟須臾變滅無復初非空非色非有無菩薩應世亦如是堂堂祕殿表東南山君海王盡同向觀音智力不思議佛子當作何等觀○洪內翰邁撰寺碑華藏世界毗盧覺海萬億河沙諸佛菩薩均以大慈能仁闡豁悲願爲出世導師而隨念融攝從聞思修使末劫有生恃戴瞻仰如在其上者惟觀音大士爲然自給孤靈山勝身贍部兜率毘耶之宮補怛落迦之谷薄於無量無垠魔區鬼窟未有不�赫示化暢宣正機而放大光明覺有緣眾接物利人因病施藥直若家至戶到者惟錢唐上天竺爲然故其肇始於道翊師示夢於錢忠懿顯祠於咸平浮像於天聖易十方於妙臻還舊貫於元淨塵塵剎剎久而﹝罕去幹攺木﹞昭於是有靈感美名之錫當時寶光示現浚發兆祥如赤珠如火燧如流離虎魄如蒼玉或粲絢屋翼或隮升山顚衍爲朝陽飛煙匹練絳采軒匼寒靑上挹霄漢湛然虛明之盛普照四天知制誥呂夏卿龍圖閣學士沈文通寶文閣待制陳軒紀載於前可覆視也遭靖康孽火鞠爲灰燼蒿目淺智意其復初爲難人天護承否極必泰大駕南巡守正臨是邦紹開中興寧濟方夏𨿽英謨雄烈大業得以憑借然窈冥沕穆菩薩焉依凡請雨謁晴不嫌於屢故六七十載昭事愈飭傳序三聖年增歲加錫鑾和鈴薦枉法駕捐內帑金幣俾建經鐘二樓會法安僧之堂羅漢之閣水陸之宇視所應爲次第崇立孝宗創於西北隅啟十六觀賜之玉缶觚彜珠宮金相寶冠瓔珞價直數十萬緡親制贊文特書兩扁終之以法輪寶藏聖安太上亦揭賁云章今皇帝又申永作天臺教寺之旨凡禪律賢首慈恩異宗毋得窺覦更易然後學者知所蒙賴是教也本於智者建化以妙爲宗以如爲體以法華三珠爲極致以贍養國士爲依歸以止觀爲修証之要蕩一切塵以空而觀立一切法以假而觀究一切性以中而觀以五時八教判釋如來一代訓典迄於無生眞諦超最上乘教海淵深義天髙遠業空緣廢理勝惑亡等於太虛無惡不斷厥今水精之域圓滿淸淨其門皇燁如其堂殿穹如其觀閣聳如其廂榮邃如羣居常寂以智導迷人知選佛之場定在是矣先後住持者曰惟日曰若訥曰師覺曰妙珪皆擢錄教門實稱僧中龍象珪遣信求記本末不置旣書之而又系偈言其詞曰北山鎭錢塘三竺立分鼎西峯居上頭气與下中異越其捨衛國千億踰繕那南無觀世音的以何年至至今無作相在此由在彼𨿽自西䢐東而實未嘗動法門元不二一一成菩提應生無住心了不滯空有長松徑九里飛來橫絕之境象非人寰是眞佛世界以我淸淨眼普鑑阿耨塵白日當空虛豈復畱纖翳皇居尺有咫天近聖澤深多羅蓮華臺不與昔時似髙皇屈萬乘孝祖親制文玉觚寶缾彜冠珞粲珠琲價直百千萬莊嚴不遺力誰言佛土遙小叩則小應炎天六七月要雨雨登來乃至請晴霽隨念便獲感左方十六觀攝彼散亂心天臺妙教宗永永傳眞諦蕩蕩水精域化樂侔天宮太上及今皇瞻敬更無極咨汝白足士思報君佛恩善修成法身一證一切證譬如杭巨海龍驤駕髙檣無風送吹噓難擬徹彼岸珍寶祕幽谷虎豹嚴衛守無人爲我先可到不可致菩薩具方便總持觀十方沈沈大道場誓願徧應物紫金光結聚若非煙非云闡宏慈悲心爲汝眾生父念我四天子與佛俱有緣拈花笑世尊咸透第一義功施無盡藏護國並相民剎那彈指閒聞見悉成佛惟日曁訥覺於今妙珪師稽首大士前洗我綺語罪○樓內翰鑰十六觀堂記嘉定攺元歲在戊辰四月乙巳被命禱雨於上天竺山住持左右街僧錄妙珪有請曰公頃年直學士院時嘗許以修造記旣而去國遂求於內相洪公今公旣再入朝而寺之十六觀堂崇成願求記文以踐前言余何辭餘四明人也城中延慶教院爲東南最盛處嘗讀諫議忠肅陳公所爲淨土院記云元丰中比丘介然修西方淨土之法不臥三年謂其同行曰我等各據一室成此勝緣來加眾而室不增多寺之西隅尙有隙地得檀施錢二千餘萬爲屋六十餘閒中建寶閣立丈六彌陀之身夾以觀音勢至環爲十有六室室各兩閒外列三聖之像內爲禪觀之所殿臨池水水生蓮華不離塵染之中豁開世外之境自是更七寒暑無一不如其志初介然燃手二指誓必成此元符三年三月落成之日復燃三指以增淨誓於是見聞歡喜淨習之士無有虛位期滿者去發志者來依勝境而獲善利者不知其幾何人也了翁洞明教觀其序大略如此抑聞介然願心深切當時一木一石微至磚甓皆以大悲咒歷歷咒之而後授匠者建炎兵燹城郭焚蕩寺亦不存獨所謂淨土院者至今堅致如故閒一至其處幾於未施敬於民而民敬者上天竺山以觀音大士功徳殊勝四民所欽孝宗皇帝畱心內典乾道三年二月駕幸此山修供大士賜緡錢二萬俾建此室遂寫延慶規模以爲之嚴淨精妙過者必肅又嘗命建於禁中退朝餘暇多燕坐其上或引禪律髙僧設齋講道非人閒所可及也光宗皇帝時在潛邸奉旨書額自此四方修梵行者接迹其中然物必廢興不離乎數開禧二年七月二十六日燈灺爲災悉以煨燼珪公竭力營建成於期年又過於舊金碧輝映稱其所謂淨土之說得旨再摹光宗禦書揭之山去都城最遠幽邃秀潤固已素離塵染況又爲此淨處坐進此道者可不勉乎余去已告老不謂復爲此來珪公住山十有七年建立勝事又作復庵於山之南爲歸老計道俗歸向日領三數百眾修進不倦累朝眷遇至今不衰余非久於此者將復尋延慶之遊又不能如了翁推明九品十倫之旨特以珪三請之勤爲書其實以遺之○陸待制遊復庵記嘉泰二年上天竺廣慧法師築退居於寺門橋南名之曰復庵後負白雲峯前直獅子乳竇二峯帶以淸溪環以美箭嘉木凡爲屋七十餘閒寢有室講有堂中則爲殿以奉西方像設殿前辟大池兩序列館以處四方學者炊爨湢浴皆有其所牀敷巾砵云布鱗次又以爲傳授講習梵唄之勤宜有遊息之地以休其暇日則又作園亭流泉以與學者共之旣成命其弟子了懷走山陰鏡湖上從子求文以記歲月予告之曰進而忘退行而忘居知趨前而昧於顧後者士大夫之通患也故朝廷於士之告歸每優禮之而又命有司察其尢不知止者以勵名節而厚風俗士猶有不能決然退者又況物外道人初不踐是非毀譽之途名山大眾以說法爲職業愈老而愈尊愈久而人愈歸之𨿽一坐數十夏何不可者如法師道遇三朝名蓋萬衲自紹熙至嘉泰十餘年閒詔書褒錄如日麗天學者歸仰如泉赴壑非有議其後者而法師慨然爲退居之舉傾竭橐裝無所顧惜𨿽然以予觀之師非獨視天竺之眾不啻獘屣加以歲年功成行著遂爲西方之歸則復庵又一獘屣也死生去來無常子老甚矣安知不先在寶池中俟師之來語今日作記事相與一笑乎○平章賈魏公施田記釋氏法施爲無量施捨特粗迹爾嗇於子者率以是借口似道不謂然直謂捐甚愛而空所有則可以是求福田利益則不可捐而空之在我不失爲廉如求所利於已第見爲貪貪廉系行己界限所貴乎明辧於利與善之閒也似道自以身徇國以來第見夫仁可成生可捨平日所自有者一不得視爲己物而莫甚於己未之冬汔於庚申之春命之短長直在屈仲肘閒當是時母子骨肉離散它抑可知已人能於此發深省則身且非我有而何有於外物外物不攝於心則好貨財私妻子之念自可頓悟貪風絕而廉道興矣然是心也人固或存於艱急之時而不能不忘於安逸之日以艱急而存以安逸而忘曾是以爲悟乎斯心斯語似道常於侍側及之吾母重有感焉一日命似道曰汝能作施捨功徳否苟能是汝固爲眞廉又將以善承吾志爲孝似道奉命惟謹會辛酉春似道所建石橋寺曇華亭成實宦未達時嘗於斯地有心則逮今酬之所撤舊材積於亭側一日晝晦風雨大作及少弛則若有物徙而之他者寸尺不復存矣及供五百聖僧茶茶甌中一一現異花猶夫常也中現四字其文曰大士應供聚觀者神之豈將有所動悟於似道耶夏五月常雨爲災上命近臣詣上天竺禱大士導迎致於明慶寺似道嘗精禱許飯千僧亡何獲嘉應以六月二十八日往謝且酬旣遂事佛光法師請於似道曰寺田已損僧飯將絕僧非谷粟不生活饑將柰何內溝若己公志也似道爲之動於是蹶然思外物之何有體吾母之所命溯大士之有緣亟輟吳中伏臘之田爲畝二千永作常住供養亦曰空諸所有非以是求福田也吾儒家法福惟自求布施求福何以異於市賈之利合而動不惟非所以自待所以待大士也宜不如此吾儕小人朝不謀夕相時射利皇卹厥徳似道惟於坡老之言知所涵泳惟大士證明若曰爲善必獲福厥應的不爽願以此功徳回向於君親亦惟大士證明】題詠【東坡贈上竺辯才師詩南北一山門上下兩天竺中有老法師瘦長如鸛鵠不知修何行碧眼照山谷見之自淸涼洗盡煩惱毒坐令一都會男女禮白足我有長頭兒角頰峙犀玉四歲不知行抱負煩背腹師來爲摩頂起走趁奔鹿乃知戒律中妙用謝羈束何必言法華佯狂啖魚肉雨中遊天竺靈感觀音院詩蠶欲老兮麥欲黃前山後山雨浪浪農夫輟耒女廢筐白衣仙人在髙堂八月十五日天竺山送桂花分贈元素雲月闕霜濃細蕊幹此花元屬桂堂仙鷲峯子落驚前夜蟾窟枝空記昔年破祴髙僧憐耿介練裙溪女淸妍願公采擷紉幽佩莫遣孤芳老澗邊聞辯才師復歸上天竺以詩問信云道人出山去山色如死灰白雲不解笑靑松有餘哀忽聞道人歸鳥語山容開神光出寶髻法雨洗浮埃想見南北山花發前後臺寄聲問道人借禪以爲詼何所聞而去何所見而回道人笑不答此意安在哉昔年本不住今者亦無來此語竟非是且食白楊梅又弔天竺海月辯師詩欲尋遺迹彊沾裳本自無生可得亡今夜生公講堂月滿庭依舊冷如霜生死猶如臂屈伸情鍾我輩一酸辛樂天不是蓬萊客憑仗西方作主人欲訪浮雲起滅因無緣卻見夢中身安心好住王文度此理何須更問人○孫雄飛上天竺詩行窮湖上徑迆邐到林巒地瘦馬蹄澀水淸山骨寒樓臺棲樹杪鐘磬鬧云端自笑利名役未能來掛冠】

彌陀興福教院淳熙初慧光法師若訥奉旨撥賜上天竺空閒山地用衣砵刱建孝宗皇帝禦制若訥頂相贊又賜宸翰三【並見禦制門】紹熙三年禦書彌陀興福教院爲額後充皇子衮王邠王攢所

永淸寺薛大資昂香火院大觀閒建

顯親多福院天福五年吳越王建舊名光福治平二年攺多福嘉泰元年敕葬韓節使同卿請賜今額

大明寺元賜額興國庵淳熙二年法華和尙建淳佑六年移請今額自錢塘門外霍山路掃帚塢至西溪黃杜筱山諸鄕

寶勝院在石函橋西幹徳五年吳越王建舊名應天治平二年攺今額

長慶院崇奉祠山香火舊系華嚴庵紹興四年請今額淳佑四年趙安撫﹝上與下心﹞增建寶閣

廣照院元系大聖庵紹興五年移請今額

淸心院舊名湧泉天福五年建治平二年攺今額對寺門有湧泉

精進院在澑水橋東開運元年建舊名精修治平二年攺今額充北蠟齋宮

延慶院在精進院公元爲長慶山興化寺嘉定九年移請今額

澄寂院在精進院側桃花衕乾道七年移請今額

寧國院在黃山橋淳佑六年自城內橘園亭移建

永安院在掃帚塢淳熙閒僧道恩建爲觀音庵慶元二年發地得石幢有永安寺名廣順二年歲次壬子二月丙午日建就請爲額嘗以奉吳秦王香火有小圃亭曰淸芬有太傅平章魏國賈公生祠

不空院廣順元年吳越王建舊名傳經治平二年攺今額

護國仁王禪寺在掃帚塢初慧開禪師休糧禪定於隆興黃龍峯頂自是所至禱雨輒應孟少保珙爲捐金買地建寺淳佑五年賜今額七年京師亢旱有旨宣入選徳殿演說雨隨至旣還山又遣內侍問何時沾足開對以寂然不動感而遂通是夕雨卻傾上大悅賜佛眼禪師錫賚甚渥寺後有龍洞澄深不可測八年鄭丞相淸之躬禱而雨賜護國龍祠額未幾錫侯封曰靈濟寶佑六年撥賜平江官田三千畝

顯親慈孝院在靑枝塢寶慶元年內侍羅舜舉香火院

廣恩報徳禪院在靑枝塢內侍王公昌香火院

上關崇先顯慶寺在靑枝塢內侍關氏香火院

下關寺在王家橋試院西堰橋系上關寺廨院

資壽院元系大聖庵淳熙七年移請今額

龍居上乘院正觀十九年建舊名龍居治平閒重建攺今額有寂觀堂

佛慧寺紹興閒益王府移請今額

趙山正等院紹興中侍衛馬軍司駐屯於西溪建屋以奉諸軍香火移請今額

報先明覺院在西溪建隆二年吳越王建舊名報先治平二年攺今額舊有虛心軒

崇眞院天福六年吳越王建舊名永福治平二年攺今額

能仁寺在西溪充少師鎭潼軍節度使攢所自錢塘門外澑水橋東西馬塍至余杭塘西良渚

淸修院在西馬塍淳熙十四年建

福昌院在東馬塍北湖州市西

接待妙行院在湖州市左家橋西大觀閒諭彌陀開山

智果觀音院在奉口端平元年移請今額

長慶崇福院元在長慶山興化寺嘉定九年攺今額

妙應院吳越王建舊名靈應治平二年移請今額

顯慈院紹定元年移請今額

靈感院在余杭塘新廟

寶林院在黃松山淳熙年閒建

慶雲院元系普寧庵嘉定元年移請今額

舍利院在東馬塍乾道七年建

安平院在東馬塍淳熙中建元爲寶月庵紹熙閒移請今額

丰樂院在淸修院北幹徳元年吳越臣田氏舍宅爲寺舊名歲丰治平二年攺今額

勝像院在西馬塍紹熙三年沈氏捨宅建移請今額

法云院在艸營巷治平二年攺今額

觀音妙智院開寶閒張彥捨宅爲寺舊名報國觀音紹興閒攺今額

羅漢院在余杭西

正等院在調露鄕開寶閒建舊名永福治平二年攺今額

仁壽院淳熙二年建移請今額

延慶雙塔院嘉定十四年建移請今額

金仙院正明二年郡人錢宗壽建舊名鳳泉治平二年攺今額

慶恩院開運元年吳越王建舊名國恩治平二年攺今額

無淨院天福中建舊額鎭安治平二年攺今額

禪智院唐穆宗長慶三年以本鄕馮氏刲股救親捨宅爲院賜名報恩大中祥符初攺今額

法華院乾道閒建系少傅劉氏香火庵淳熙十年移請今額

眞寂院開運三年吳越王建舊名云岫熙寧元年賜今額

崇福薦嚴院淳熙七年賜額爲劉少師府功徳院

崇恩顯親院系節使李氏功徳院淳熙八年請今額

廣恩崇報院紹興元年建賜今額爲內侍張氏香火院

東連理院紹興閒建元爲明月庵乾道八年移請今額

法昌院淳熙閒建移請今額

積善院僧妙通刱庵移請今額

仁壽教院嘉定十五年僧法昌開山請今額寧宗皇帝賜禦書顯庵二字

大雄教院元系上保庵開運中吳越王建治平二年攺今額

崇恩永慶院嘉定年閒建元系淸心庵紹定四年攺今額

光嚴寺在良渚山系張循王府功徳院嘉泰元年請今額寧宗皇帝賜禦書笑庵二字咸淳臨安志卷之八十一

志﹝六十六﹞寺觀七

寺院﹝城外五﹞

自嘉會門沿江至城東湯鎭上塘保寧院在普濟橋南淸泰中吳越王建舊名無量壽治平二年攺今額

普濟院在欏木橋東太平興國元年吳越王建有理宗皇帝元命殿曰祈永又有壽和聖福皇太后元命殿曰順福今上皇帝元命殿曰申佑有閣曰圓通寶閣四扁皆兩朝宸翰

福田院在浙江欏木橋徐路鈐夢明捨宅建寺寶佑二年移請今額崇先顯孝院紹興初建舊爲紫金庵內侍藍珪請爲香火院攺今額

寶積院天福七年施光慶捨宅爲寺舊名崇福後攺今額紹興十五年以其地爲﹝施去方攺馬﹞坊象院徙今處

永寧院在馬婆巷幹徳二年錢忠懿王建舊名還鄕治平閒攺賜今額

崇因院舊名大聖庵乾道九年移請今額今爲憲節皇后宅邢吳王功徳院

寶嚴院紹興二十三年建元名興福庵淳熙二年移請今額

慈云院在新門外顯徳二年建名慈濟大中祥符二年攺今額理宗皇帝禦書靈感道場

福昌院在候潮門外太平興國三年薛忠捨宅爲寺舊名寧邦大中祥符元年攺今額

演法院元系西北流寓普惠庵淳熙十二年移請今額

泗洲戒壇院元系紹興府山陰縣壽量院廨宇端平三年移請今額

慧安院【舊志作惠安】在候潮門外舊爲法云庵淳熙十四年移請今額

資賢院舊爲姚氏永寧庵慶元閒移請今額嘉熙二年壞於潮就螺螄橋僦屋以存香火

相國惠嚴院在薦橋門外紹興四年僧淨超建

殊勝寺在艮山門外三里建隆元年吳越王建元系最勝寺治平三年攺賜今額

演法院在東靑門外一里元系看經院治平二年攺賜今額

崇福院在艮山門外元系寶壽院祥符元年攺賜今額

延壽院在艮山門外臨江鄕白石建隆二年建

惠林寺在薦橋門外蒲場巷去城一里舊在天慶坊系紹興中建以處隨駕僧行嘉定四年毀徙建於報國寺基以奉魏惠憲王沂靖惠王祠堂

演教院在新門外惠海法師於建炎閒隨駕渡江所建

表節崇義寺在四版橋北爲李忠襄公謙功徳寺開禧元年賜今額

法善院元系普賢庵乾道三年內移請今額

祇園寺在崇新門外一里嘉定四年建移請今額

西北眞如院建炎初建以處流寓僧行

崇聖院吳越王建舊在鳳凰山淳熙四年移建爲澧恭惠王功徳院

善應院舊爲華嚴庵乾道中移請今額

觀音法濟院天福閒吳越王建舊名觀音治平二年攺今額毀於建炎神光夜發僧於瓦礫中得白衣大士相寺以復興

惠嚴院紹興四年西北流寓僧淨超建

悟空院【錢塘亦有之】天福七年吳越王建舊名崇新大中祥符元年攺今額

長明院開寶四年錢忠懿王建舊名法燈治平二年攺今額

崇寧萬壽教寺紹興初東京僧慈昌始得姚氏園結庵而居至乾道初增刱堂殿移請今額淳佑二年重建羅漢殿八十楹及建膺福殿今崇奉理宗皇帝神禦

慧林寺先是東京大相國寺有慧林禪院隨駕南渡紹興五年以舊額建院於天慶坊紹定四年毀徙建於薦橋門外報國廢寺基充沂靖惠王功徳院

長壽院在螺螄橋東天福三年吳越王建舊名觀音大中祥符中攺今額

太平院系張司封祖廟宣和元年建寶佑二年移請今額

法雨院淳熙閒王俊民捨基爲寺移請院額

永興院會同二年吳越王建嘉熙二年江潮衝壞院僧別僦屋以奉香火

傳法五藏院紹興初建以處流寓院有寶藏五輪一輪轉而四輪隨之故以爲額

普覺院幹徳三年錢氏建舊名恩徳大中祥符中攺今額紹興十五年被旨園林白地撥充﹝施去方攺馬﹞坊象院

金剛廣福院舊爲少師陳氏功徳院寶佑閒圓通大士光現眾出力建觀音寶閣

天龍寺在菜湖橋南元系香積院僧了端小庵嘉泰四年移請今額

寂照院舊爲施水庵慶元六年移請今額

資慶院舊爲永寧庵紹熙元年建移請今額

多福院乾道三年建移請今額

如意院建隆中吳越王建舊名報恩大中祥符元年攺今額

歸仁院吳越王建舊名歸義治平中攺今額

華藏院淸泰二年吳越王建舊額報恩大中祥符元年攺今額淳熙十五年重建

廣度院顯徳二年吳越王建舊名文殊普賢大中祥符二年攺今額

湖光院舊爲文殊庵紹興閒建紹熙五年移請今額

回向寺紹興閒僧思靜建移請今額

羅漢院舊爲文殊庵淳熙二年建請今額

昭化院顯徳二年吳越王建舊名龍含大中祥符中攺今額紹興二十年攺造省倉中界徙建今處有石姥潮王廟

歸徳院正明元年錢氏建有髙宗皇帝禦書古詩雲野水參差落漲痕疏林攲倒出霜根扁舟一棹向何處家在江南黃葉村以賜殿司統制劉漢臣後刻之石立東廡

因果院開運二年錢忠懿王建舊名崇壽大中祥符元年攺今額

長生院顯徳四年吳越王建紹興十九年旨充九宮壇殿齋宮開慶元年就壇西半里許建僧捨

延壽院應順元年吳越王建

眞�院淳熙五年建元在月塘嘉熙三年壞於潮淳佑五年重建於何﹝衙去吾攺賣﹞店

法明院建炎初建以處流寓嘉泰三年移請今額

寶界院元在城中正明閒建舊名翠峯治平中攺今額今移建於艮山門外

仙林定香院舊爲香積院在西湖上干徳四年許王建治平二年攺定香寶慶閒攺爲旌徳觀別建寺於今處紹定五年撥隸仙林寺

棲禪院在艮山門外半里吳越王建舊爲觀音院建炎閒攺賜今額

資福院元系破塘崇善王廟庵淳佑六年建寺移請今額

崇福院開運三年郡人以地易仁王院菜園建護國仁王院後攺寶壽大中祥符元年攺今額

延恩院嘉定五年建元系彌勒庵嘉定六年移請今額

看經院在範浦鎭河下顯徳四年錢氏建

自太平橋北前沙河至臨平上塘

水陸院淳熙九年重建東坡督開湯鎭運河宿此有詩寄北山淸順題詠【東坡寄淸順詩艸沒河堤雨暗村寺藏修竹不知門拾薪煮藥憐僧病掃地燒香淨客魂農事未休侵小雪佛燈初上報黃昏年來漸識閒居味思與髙人對榻論】

覺仁院天寶二年建治平二年攺今額

法輪院錢氏時有於榛莽中獲觀音泗洲二像知爲廢寺遂建僧坊名曰觀音長興中攺安國大中祥符閒攺今額

吉祥院神龍閒建舊名象先大中祥符閒攺今額

瑞像院舊在城內淳熙十四年僧明祖因夢白衣大士遂建佛宇成之日東楹現蓮花居民異之祈禱者趨焉淳佑五年移請今額

保慶院顯徳元年錢氏建舊名保安治平閒攺今額

崇善寺天福七年僧處齊建舊名眾善治平二年攺今額

廣嚴寺在臨平鼎湖吳地記云大中十三年常州督郵陸同芳寓居臨平浚井得石函有華嚴經一部乃奏捨宅建寺遂以華嚴名隋廢唐文明閒重修復舊額治平二年攺今額

梵天院在安仁東鄕天佑元年吳越王建元系順天院治平二年攺今額

福濟院在廉徳鄕之橫塘錢氏時朱可榮捨地建名資福利濟治平二年攺今額理宗皇帝禦書無量壽佛之閣

福善院在城北五里紹興閒移請今額

彌勒覺滿院在糴場廟北舊名棲眞庵乾道閒建端平三年移請今額

廣教院天福中吳越王建舊名傾心大中祥符中攺今額

寶明院在糴場廟後

普信院在端平倉東吳越王建紹興十一年重建

廣教院在余杭門外江漲橋東天福閒吳越王建大中祥符閒攺今額

寶華院在芳林鄕乾道六年上塘馬宗浩捨宅爲庵名寂慶後沂靖惠王及張夫人重建佛殿法堂淳佑七年移請今額

寶嚴院在肇元鄕元系寶勝院幹徳六年郡人全仁暉捨地建屋治平中攺今額政和中住山道崇夜夢白衣天人來謁始創圓通道場建炎四年金犯順院毀盡而大士殿巍然獨存金人駭異奉泥金法幢佛牙舍利謝罪夜遁去院旁數十里皆以大士得無恙紹興二年重建殿堂廊廡

萬安院在大云鄕顯徳閒建

崇聖院在大云鄕乾道閒建

天王院在丰年鄕

保江院在丰年鄕開運元年吳越王建

蓮華院在永和鄕建隆元年建

永慶院在永和鄕桐扣村淸泰二年吳越王建

明覺院在永和鄕天福三年吳越王建元系丁山羅漢院治平二年攺今額

勝因顯報院在永和鄕臨平山紹聖二年尙書左丞蔡卞奏請充功徳院賜今額

超山報慈圓滿院在超山紹興初無旦寸道人法才建請今額被旨追嚴顯仁皇后香火山上有海雲龍王神祠

淨信院在桐扣山天福六年邑人周璉捨宅爲寺舊名恩平治平二年攺今額

自北關門外至臨平下塘諸鄕

崇果院顯徳二年吳越王建舊名羅漢治平中攺今額

香積院太平興國三年柯氏捨宅爲寺舊額興福大中祥符中攺今額

化度寺梁朱﹝上巳下廾﹞捨故居爲寺舊名眾安隋攺眾善唐攺重云再攺承云治平二年攺今額有崇善王廟隋眞觀法師夢神人聽戒願割廟廬之半以益佛宇

廣教院系密印大師法暉退居庵慶元六年移請今額

崇先顯孝華嚴教寺在臯亭山紹興十九年建旨充顯仁皇太后功徳寺二十八年賜崇先顯孝禪寺爲額嘉定十二年攺充華嚴教寺寧宗皇帝禦書臯亭山三字及崇先顯孝華嚴教寺八字以賜有桃花塢龍遊洞云錦亭

興教院天福閒錢氏建舊名興善治平二年攺今額紹興二十六年重建

顯寧永報禪寺在眞珠塢少宰劉正夫功徳院宣和五年賜今額

萬安院在大云鄕顯徳閒建

慧日院在博陸舊在孤山開運元年吳越王建舊名廣照大中祥符中攺今額

蓮華院建炎閒有廣嚴寺僧移請今額建造

報慈圓滿院紹興初胡氏施山園僧法才募緣建被旨奉顯仁皇太后本命隆興二年攺賜今額寺山有海雲龍祠禱雨多應

月輪院嘉泰四年建移請今額嘉定五年寧宗皇帝禦書普照二字

天王院元系永寧庵紹興元年移請今額

寶嚴院在肇元鄕幹徳閒建

治平院唐朝建舊額大中治平二年攺今額

慧覺院淳熙辛丑歲旱僧梵融鑿井施水因建小庵嘉泰甲子移請今額

福安吉祥院紹興閒建移請今額

崇恩顯義院在臯亭山爲太師蒲察氏功徳院有髙宗皇帝禦書古詩五首及東坡墨竹賦刻石

普濟院在肇元鄕治平二年建賜今額

普寧院在大云鄕六都天福閒錢氏建治平中攺今額

傳燈院在奉口

崇聖院淳熙閒建

金佛院開禧二年移請今額

慈蔭院紹興閒建景靈宮院徒穴弘頭

顯忠院嘉泰閒建

資慶院元系南庵淳熙九年移請今額

羅漢院乾道四年移請今額

壽寧院咸通三年建舊名法昌淳化三年今額

龍興院在臨平鎭東紹興六年僧慧文募緣重建

安隱院在臨平山之南淸泰元年吳越王建舊名安平或謂安平以前又名永興蓋寺外有石幢鑴云於永興寺前建塔治平二年攺今額地生曲竹僧多取以爲杖故老相傳唐丘隱士丹成羽化植杖於此其竹皆曲竹閒有丹井井旁有池名安平泉極甘洌坡公嘗賦詩【詩見泉門】院之後有黃犢嶺丘眞人每乘黃犢采藥故名題詠【林次麟詩直節稜稜是此君耳孫卻以曲爲名首陽山下知難種祇可斜封向管城○呂紘詩云疇昔聞髙隱紅塵隔遠林閒乘黃犢出踏破白雲深自得忘歸樂應多扣角吟如今秋艸沒幾約與僧尋】

壽聖禪寺在謝家塘淳佑七年僧懷隱開山創建寶佑二年賜今額記文【林直院希逸撰寺記壽聖禪寺開山無住師懷隱所建也寺居臨安東北其地則仁和縣安仁裏謝家塘也始爲曠土四無人迹夜有異燈鄕人謂之神火師因經行或指以告師熟視喜之謂前臨浙江潮汐可挹兩山曰臨平曰臯阜左右擁如屏此佛地勝境也住錫營艸庵日夜危坐祥光煥耀遠近駭之師時仰面上見星斗若無屋然陰晦亦如是聞者傳異緇素爭趣於是木石之事興矣經始以淳佑丁未賜額以寶佑甲寅勤苦二十年而後寺之成規畢備三門兩廡演法有堂庫室鐘樓云堂方丈潭潭奕奕甲於諸方繼而皇帝本命有殿千佛有閣雄麗尢甚又浚築河堤三里許其廣三十尺通鎭市之舟楫便南北之往來寺前有池龍以時見遂以躍龍名之曰雨曰暘隨禱隨應穆陵聞而嘉之於是明禋虹節元命之辰夏制始終四季節朔宸香必降金帛隨盼遂爲禦前香火寺科敷借占有旨蠲除寺之田山園地其在毘陵霅川本邑者爲畝四千五百歲有常賦太傅平章魏公又奏免之一相兩朝共成其志非道力有以動人是肯輕畀哉師再來人也生於杭之蜀山一爲緇衣脇不至席常時削髮閒有舍利出焉激勵其徒寒暑不少息人無貴賤有問者必以向上事告之其語朴而眞破衲敗囊不事儀飾對境隨順泛若無心識眞之士始知其爲有道者也余觀自昔名山巨剎非人不興其始必牽茅蔭松耕墾巖谷以自給卒之崇檐傑閣動千百閒鐘魚之會其眾如雲由燦可以來壹是皆其徳業隆重有以自致焉近時則未有也若師者非今之麟角乎余識師三十年每以爲可敬持空拳造此役難矣哉余旣知其用心良苦而嘉其底績於成遂爲之志其本末云爾】

大慈院正明二年吳越王建舊名大安治平二年攺今額

無量壽院淳熙閒建移請今額

徧福院在赤岸天福七年吳越王建舊名眾善治平二年攺今額慶元初重建

妙果院在赤岸淳熙閒移請今額

寶慶院在桐扣嘉定閒移請今額

佛日淨慧寺天福七年吳越王建爲佛日院大中祥符元年攺今額東坡題名【祖志入山之十三日述古赴南都率景山達原子中子瞻會別於此熙寧七年八月十三日○右文忠公倅杭時送客至佛日山寺壁閒所題余年十五往來山中常與舉上人遊居其下後三十七年舉欲﹝句去口攺亡﹞縣公勒之石餘亦自蜀道東歸因勸成之淳熙丁酉嘉平日吳郡範成大書○佛日淨慧禪寺在桐扣黃鶴峯下寺中有池池有渥窪泉東坡先生常賦五絕句所謂細泉幽咽走金沙者堂上畱題今旣百年而詩僧慧舉乃謀入石可爲好事矣桐扣以張華得名俗云同口非也淳熙五年正月九日東裏周必大書○元象備數知仁和之三月以公事過臨平聞桐扣佛日寺有東坡先生畱題肩與往觀焉字在法堂東壁蓋熙寧七年先生倅杭日太守陳公自杭守宋先生與諸公會別於寺所題也先生其年三十九歲熙寧甲寅距今淳熙戊戌又百有五年堂宇日壞壁且摧剝字將闕蝕可爲嘆惜因命工摹勒而移之石庶幾可以永其傳云淳熙五年三月十日奉議郎知仁和縣事潁川韓元象題鄒忠公陳忠肅公題名紹聖丙子二月五日闕一字峴子履志完瑩中明遠坦然闕二字瞻禮懷禪師塔時赴南昌郡○淳佑己酉知縣李從命寺僧模以入石跋云物境之勝因人而尢勝如東西二林得平原公上下兩竺得眉山老皆與佳客同遊復親題名氏於碑巖之上好事撫拓以爲雅玩焉是邑佛日精舍有紹聖三年張子履所題版壁逮今猶存同與遊者鄒道鄕陳了翁趙明遠輩若夫鄒陳之賢視前二公何慊哉主僧本倅指以示予因浼壽諸石子履名綬是年以朝奉大夫帥鍾陵明遠名士﹝日東﹞嘗以淸遠軍畱後知南外宗正有詞集行世坦然則未詳爲何人所缺三字峴字之上必去字爾】題詠【東坡熙寧六年七月五日自長安堰還來遊畱贈長老榮公詩五首陶令思歸久未成遠公不出但聞名山中只有蒼髯叟數里蕭蕭管送迎千株玉槊攙云立一穟珠旒落鏡寒何處霜眉碧眼客結爲三友冷相看東麓云根露角牙細泉幽咽走金沙不堪土肉藏山骨未放蒼龍浴渥窪食罷茶甌未要深淸風一榻直千金腹搖鼻息庭花落還盡平生未足心日射回廊午枕明水沈銷晝碧煙橫山人睡起無人見惟有飛蚊遶鬢鳴○楊次公自海上來畱題並序云佛日山淨慧道場瞻禮懷禪師塔時長老弼公卽阿育王大覺禪師之嗣也予出山酌甘泉而別因畱詩云佛日山前水行人甘露杯須知源派遠直自四明來○司馬才仲題淸泠軒石冷苔生暈風髙竹度涼道人何處去春色半滄浪○秦少遊題五里喬松徑千年古道場泉聲與嵐影收拾入僧房○範石湖成大自蜀還呈舉老詩帆掠楓橋意欲飛西山云物欲依依回思客路豈非夢乍聽鄕音眞是歸舊事懶從五年少問故人稍覺坐中稀不須更說桑楡暖﹝禾亢﹞稻鱸魚也自肥】

永慶院淸泰二年吳越王建建炎閒重建

明覺院天福三年吳越王建

寶華院乾道六年土人馬宗浩捨宅爲庵名慶庵淳佑七年移請今額

吉祥院天福五年建舊額福臻紹定四年移請今額

廣安廣福院天福八年文穆王建舊額慶安熙寧元年攺今額

保江院乾道閒建移請今額

龍華廨院紹興閒建

永淸廨院紹興閒建寺有禹廟咸淳臨安志卷之八十二

志﹝六十七﹞

寺觀八

尼院

城內外

妙果院舊爲興福庵乾道八年移請在城妙果廢院爲額按舊志有妙果尼寺在金地山淸泰二年錢氏建號金地寺大中祥符元年攺妙果

華嚴淨行寺在府學後淳熙閒建

廣恩院在觀橋普寧坊東淳熙中建今爲秀王府香火院

明因院在報恩坊巷西舊爲云隱庵嘉泰元年移請今額

上方院在丰豫門北墻下舊爲西竺庵慶元五年移今額

淨勝寺在錢湖門裏祖師喜照於建炎閒隨駕來此創庵名淨居紹定四年移請今額理宗皇帝禦書淨居庵額以賜淳佑十一年移額於西湖集賢堂後塔庵

慧光院在聚景園前乾道閒張循王女孫眞寂妙明惠懿大師自幼奉敕爲尼守慈福宮香火遂建庵以居因佛指放光賜慧光爲額至今住持皆張氏女

寶林院元系棲隱庵慶元閒發地得石塔上有寶林院額尼僧道言於淳佑九年重建因請名以寶林

地藏寺嘉泰二年建

慈光寺寶慶二年建三年充張府功徳庵

福全禪院在慈云嶺下紹興五年請昌化縣廢額未幾毀嘉定十一年重建有圓通閣記文【程中書珌作重建院記福全老禪寒碧如淵姓羅氏新安人故龍圖閣學士吏部尙書汝楫之孫故通判福州顥之子受律六十年冰霜峻厲其徒有過面數不避裏中敬憚之一日偕其徒請於子曰福全故空山也吾師巖室紹達紹熙閒移額建焉無幾輒毀又建之三門兩廡則韜谷慧云繼之然未有殿也吾與正嚴始作之農昌化民家子也與吾同此戒故同此果不幸化矣幸爲吾記之予曰若之所以爲寺爲殿爲諸佛像者何也曰吾祖也往者之住善法堂也其屋皆金銀其器用琉璃瑪瑙今吾弟子不能變化惟以杉松桐柏爲村以桼丹鉛黃爲飾相與奉吾祖而事之耳予又曰然則事之者何也曰吾祖自炎劉乘白馬入中土始建伽藍是後役神功驅人力造塔八萬蘭若四萬大寺四千鳴魚撞鐘十方響答蓋設像施化睹物悟心望吾祖之居詹吾祖之容庶幾一世之人變熱惱而爲淸涼脫輪回而超淨界所以貴乎在在大海水處處須彌山也予曰善哉善哉受而祖之法如吾師者亦何病於法柰何法之不勝人也久矣吾欲焚之蕩之使之空虛至於無空虛而無所容其人焉不亦善乎曰不然其法在則其人舉其法廢則其人亡人敝法耳非法罔人也予曰吾以若等爲忘而祖之法也今乃未忘焉然而祖之所謂法者不以心亂性不以意生情無妄見無狂華無兩舌無嫌妒無殺心常認光明毋令退轉如其不然從無始際未滅無明𨿽名出家猶隔日翳此則沙門比丘尼之所同忌者至若身爲女人气稟太陰若欲證佛功力更倍根塵旣深縛脫有二使汝輪當出生入死所以若五戒若十戒若善信菩薩二十四戒若沙門二百五十戒獨比丘尼至五百戒若能分別斯爲第一知我出家從佛入道𨿽具戒律入三摩地心常散動未獲無漏今從正攝心覺內明令我虛淨猶如琉璃口相漸消鼻息全白以此妙香充滿法界普令一切咸證妙相若能如是則杉柏皆金銀丹桼皆眾寶譬如得水不在月珠我性圓明如空行月於是如來阿難與羅漢眾與人天龍眾悉皆歡喜作禮而退乃書而授之以爲記殿作於嘉定十一年三月成於其年五月糜金錢三千緡施之者武節郎陳起宗其子訓武郎陳遵宣城居士汪士隆西方念佛堂作於十六年主其役者無旦寸道鑑其年孟冬朔日記】

上石龍永壽寺在慈云嶺下天福七年吳越王建舊名資賢大中祥符元年攺今額寺與石龍相接山石突出宛如龍首故名石崖之上刻仁宗皇帝禦制佛牙贊【見禦制門】咸淳元年攺爲尼寺

妙淨寺在候潮門外乾道初尼宗普卓庵於此久之其徒妙懃請今額爲寺嘉定庚辰毀恭淑皇后倡諸邸第捐貲重建寶佑後智信極力增創由內及外總爲屋三百楹其弟智鑑相與經營之有觀音閣曰潮音寧宗皇帝禦書有華嚴閣口華嚴法界理宗皇帝禦書

淸修寺在崇新門外右軍寨前紹興閒尼善辯蒙顯肅皇后建仍賜額

定覺院在保安門外

大徳尼寺元系東京崇夏大徳院扈駕南渡紹熙五年建攺請今額

辯利尼院淳熙八年建元系崇慶庵嘉泰元年移請今額

明因尼寺在臨平鎭崇寧中尼妙湛大師覺成於此立庵禱雨感應崇寧四年賜今額寧宗皇帝禦書守內眞除外妄修覺慧悟眞如十二字恭聖仁烈皇后書眾生自度佛不能度欲正其心先誠其意無視無聽抱神以靜罪從心生還從心滅三十二字並揭於華嚴寶閣

廣慈尼院在永和鄕中和四年建元系慈孝院治平二年攺今額

安福尼院寶佑元年尼普隆創系錢湖門裏淨居子院五年請今額

開化寺在南山嘉泰三年妙智大師慧信開山請今額寧宗皇帝禦書寂庵二字咸淳四年旨充皇女潤國公主攢所

九曲眞覺院乾道元年建元系隱靜庵慶元四年移請今額

極樂院在淸化路口元系尼僧徳懃嘉定二年刱小庵淳佑五年移請今額

南禪資福院在鮑家田尼惠果開山紹熙元年移請今額景定五年更創佛殿記文【安著作劉撰建殿記髙宗皇帝駐蹕錢塘西有湖爲羣山囿浸成福地舊浮圖尢崇益無藝極至盈數百區有鮑家田最幽阻闃寂以演佛之說爲宜自仁師者從開封來惟玆卓庵遵其徒其地猶未寺也紹熙初有果師見謂克增光者會南禪敕賜資福寺以承嗣不任廢乃益自厲祈其額焉主比丘戒墉惠戶潔淨以樂宮掖向之無嫌礙嘉定壬午恭聖仁烈皇后灑翰錫之是名圓庵山門與額對映於是鮑田寺聲洞遠邇緣法充斥而殿屋未揚厥惟弗稱今師徳深喟曰殿以棲像將妥之心遠甚獨早夜貶穡累銖寸而圖之斂捲不迹權貴之門力役不彊耕作之夫負大木礱密石者不督而程若出神授殿落成獨�余記余曰是謂求福田利益者歟柰何中人十家之產也爾佛豈願費白日傷貨財者則曰吾仲尼未嘗厭厥居陋而百世道益光明宜乎惡於異端深輒瞠若謂君自孔氏則右其教獨如今之儒冠秩才下大夫腴田丰屋徒以益過子孫未聞守環堵而能棟孔子堂者惟譏吾殿也則工餘掩袂稱窮無以詘俛而第其言以爲記又施田記中國有佛氏非其教�借不深非是宜宅幽奧之阻絕湫囂之聚可耳�邇都會便遊觀非其所也非其教是自背所師非其所是自失所尙吾黨何是之取余獨有悟者自國朝駐蹕錢塘王气浮於耳目湖山南北諸峯隨人意以若媚四序景色易蠱諸欲非齋心理窟萍視俗浮往往胥而遊遊而悅與桑濮哇俚相醉以富不知復有靜中趣也萬有一生而靜者苟亦知之則見田衣笠首之侶柴立不自勝釜塵不聊生亦且曰寂以自苦未究厥道徒疢厥體於是靜者浸移於動此關於王城雄都之習俗常在法制勸懲維持之外今丞相魯國公深洞流情期於默返所性不徇淺議俾有以安其徒施捨旣徧寰宇於湖山浮屠尢弗計而南禪資福寺拜公賜其一也蓋爲田三百畝尼籍以歸先是比丘尼徳深實主此剎悉力以買尹山之田時使以辟寺址之圃可禾可蔬視昔稍裕然徒日集日懼不給今滋飽無匱營衛無威障於其佛之教殆庶乎有遊而蹐焉知醉夢軟紅之不如也於是公之賜始大】

普明院在淸修院北開禧元年請今額

正福院在西馬塍紹定三年重建

太平千佛寺元符元年尼僧思景建舊名千佛治平四年攺太平

安和寺系張循王府香火院慶元六年請建

妙慈寺舊在城右二廂建炎初廢紹熙二年移額建於今處

定善院嘉定閒建移請今額

廣福寺嘉泰閒建移請今額

庵

城內外

西北保寧庵在

太廟前紹興四年建

圓通庵在萬松嶺下郭公井淳熙十二年建

圓通禪庵在兒門元系五顯行祠寶佑二年創觀音殿五顯殿方丈云堂等屋又於路旁建施水亭

上善庵在包由元系白衣五聖廟淳佑七年易廟爲庵扁今額

福泉庵在包山冷水峪咸淳四年建扁福泉禪庵有龍王泉井方闊丈餘遇旱不竭

圓通接待庵在蘇公堤咸淳四年太傅平章賈魏公捐錢創建施往來者茶湯仍籠燈以惠夜行之人

石佛接待庵在水樂洞後相傳廣順閒有古佛出現化爲聖僧頂笠挑包入山隱於石時人於石上鐫成相貌嗣刱小庵咸淳元年辟地增建

寶林庵在臨平鎭梅墅開慶元年邑人閔道心等建施水接待

澄心庵在錢塘縣履泰鄕淳佑八年刱崇奉隨州大洪山三聖香火

妙智禪庵在棲霞嶺上洞在庵之左【詳見洞門】

天龍庵在昭慶教場云洞後山嘉定五年禪師慧開見山閒有紫气如蓋遂結庵其處嗣秀王師彌捐金爲增廣之樓參政鑰書天龍二大字

洞明禪庵在西湖石函橋咸淳六年朱端卿捨宅爲庵且捐田以助僧嗣源實經始之頗得湖山之勝

了義庵在錢塘縣履泰鄕景定三年刱

佛塔【散見諸寺院者此不悉載】

六和塔在龍山月輪峯卽舊壽寧院開寶三年智覺禪師延壽始於錢氏南果園開山建塔因卽其地造寺以鎭江潮塔髙九級五十餘丈內藏佛舍利或時光明煥發大江中舟人瞻見之後廢已而江潮洶湧蕩激石岸舟楫沈溺至紹興二十二年奉旨重造二十六年僧智曇捐市錢及募檀越因故基成之七層而止自後潮爲之卻人利賴焉記文【曹松隱勛塔記嘗謂天下之事利害相若惟能因利以除害則利斯得而害乃去錢塘�昔號都會旣天子建翠鳳之旗爲駐蹕之地可謂據東南天設之險而浙江介於吳越一晝一夜濤頭自海而上者再疾擊而遠馳虎駭而龍怒猛如山立﹝焱欠﹞如電轉掠堤突岸摧陷莫測甚至於捲民廬舍衝壞田畝爲臨安之患久矣𨿽智者造謀巧者述之莫能禦也故洶然獨起殊百川之進退昔人嘗以爲言又謂浙江者折也以潮之出海屈折而例流其地形蟠吳挾越夾羣山而中來折入旣深激而成夫以天設之險爲東南之固可謂利矣而其奔濤巨浪民不奠居則害可勝言哉冥冥中果有神物典司其事錢氏有吳越時曾以萬弩射潮頭終不能卻其勢後有僧智覺禪師延壽同僧統贊寧創建斯塔用以爲鎭相傳自爾潮習故道邊江石岸無衝墊之失緣堤居民無驚溺之虞聞者徳之而武林郡民日由之而不以爲徳迨宣和三祀塔與寺爲寇盜所爇赤地無餘自是潮復爲患歲加一歲或疾浪澎湃舞潛蛟躍鰍鱣以是巨浪怒沬頃刻閒搗堤壞屋侵附江之陸數十百丈民𨿽實苦其害然迄無以措手紹興歲在壬申天子憂之思所以制其害者在廷之臣首以復興斯塔爲請詔賜可下有司計度意將官給金幣庀工治材而都下守臣擇可主持斯事得僧智曇蔬食布衣戒行精潔道業堅固可任以干緣乃縷陳磚石土木方隅廣袤所以復塔之意曇口諾心然願以身任其勞仍不以絲毫出於官請得募民眾畢玆勝事都守卽日命住持是院曇自被命如大檀越和義郡王楊存中率先眾力出俸資助又居士董仲永以家之器用衣物咸捨以供費先造僧寮庫司水陸堂藏殿安存新眾俾來者有歸依祈求之地以致中朝蓮社聞風樂施雲臻霧集𨿽遠在他路亦荷檐而來自癸酉仲春鳩工至癸未之春五層告成是年歲晚則七級就緒巍然揭立成數十尋跨陸俯川欄楯層繚面面門敞寶网鳴鐸光動山海撐空突兀已立於風煙之上外則規制壯麗气象雄傑日以萬眾歡喜瞻仰得未曾有內則磴道以登環壁刊金剛經列於上下及塑五十三善知識備盡莊嚴至於佛菩薩眾各以次位置凡所以鎭靜山川護持法界調伏魔境者莫不閡而存焉塔興之初土石未及百簣而潮勢𨿽仍洶湧浪猶暴怒已不復向來之害編氓得袖手坐視略無隱憂矣噫塔之利益果可以除害如此之驗耶曇之願力緣法乃能興利如此之速耶以故緇黃耆艾上民徳曇甚深而拱手贊嘆是塔也不特鎭伏潮不爲害又航於海者寅夕昏晦星月沈象舟人未知攸濟則必向塔之方視塔中之燈光以爲指南則海航無迷津之憂是致富商大舶尢所歸向而喜捨無難色此又塔之利也塔將圓滿寺眾以事之始末求予文以記其實曇東人也體識深敏早受律儀持教臨壇已踰三紀信心之士往往聆芳咀妙割縛導迷作大方便護於羣生顧予知曩之戮力乃申利害之所出陳上聖之憂勞紀廷臣之建言道曇之率眾與夫工徒用度之數皆撫其實庶知不假聲勢成玆利益備諸難事而盡未來際千百載下僧俗當共謹護以爲此邦植福豈不美哉約用工百萬緡錢二十萬云嗚呼佛以像教開示羣生而迷妄不靈渾然莫知所謂塔之爲意蓋稽諸一體內外洞達於天人嚴持妙圓出乎物表堂堂此塔卽比佛也以是威神峙廣大之地四時有謝法體常然屹若佛身臨以願力足能制諸外道降伏天魔此釋伽文所以禮多寶塔也推是在人淸修梵行與之齊肩此塔髙廣攝受一切則與冥然日用而不知者固有閒矣予故標此若刑理兼宣則自應冰釋云】題詠【李文淸公宗勉題秀江亭詩經行塔下幾春秋每嘆無緣到上頭今日登臨方覺險不如歸去臥林丘○何宋英題云吳國山迎越國山江流吳越兩山閒兩山相對各無語江自奔波山自閒風帆煙棹知多少東去西來何日了江潮淘盡古今人只有靑山長不老○僧仲殊南柯子詞金甃蟠龍尾蓮開舞鳳頭涼生宮殿不因秋門外莫尋塵世捲地江流霽色澄千里潮聲帶兩州月華淸泛浪花浮今夜蓬萊歸夢十二瓊樓】

南髙峯塔天福中建髙可十丈崇寧二年僧修懿重修乾道五年僧義圓重建記文【僧了心重建塔記住南髙峯塔道人義圓一日疏其修建大略來東城退居求拙者語以識之老子曰噫予方掩關卻掃默據團蒲體乎明靜如冬枯木如古澗水口邊白﹝臭﹞久矣子不憚時流所忌將蕪污先佛之塔廟也耶止止越三數月圓又來叩請彌篤老子從容合十指爪掌曰諾願從事於斯矣翌日與二士夫過西關入石塢由煙霞嶺得支徑徜徉而上松篁蔥蒨羊腸頡屈行杳靄閒腳膝疲甚遂解衣分塊石而坐取棗栗相勞旣而怒策藤枝獲小平曠仰視云根秀拔天骨淸臞玉立危層巉巉千仞吾人駭目動心疑將厭焉圓倒屣迎笑如慰如慕者也老子乃肅儀野次拜手稽首獻文字供以塞其望曰聞如是晉天福中有梵僧飛錫至虎林因睥睨南峯最髙頂曰於斯可以立大覺眞人之表相些乃探毳囊出舍利一顆傍假比丘尼道圓疏助之力作窣堵波以福來者我聖世至道二年邦人朱氏泉崇寧癸未仁王僧修懿兩嘗葺補爾後跨涉星霜日就朽故紹興二十有一祀石屋宗妙師具箋疏挽今圓道人者居之圓器識周通歷練勤苦志在再新榱栱壯觀兩山於是乎切柏爲香鉤簾借月入法性三摩提理事圓修克念伸禱致大居士劉侯伉以靑銅錢五百萬而成就之今檐楹飛湧瓦甓堅致耽耽殖殖眾所悅可龕室之內繪佛菩薩像合二十有四尊嚴雍肅仰止如生衛以天龍部屬十六善神至於案几器用罔不備舉每巡檐張燈或冥冥雨夜海商山客以此爲司南者也四廂辟軒窗以備遊覽東瞰平蕪煙消日出盡湖山之觀南俯大江濤洞洄洑舟楫隱見指漁浦蕭然物色如畫西接巖竇怪石翔舞洞穴邃密疇昔紛擾之際脫虎口隱於是者活二十餘人其側有應眞瑞像一壇狀貌奇古若鬼工天成北矚陵阜坡陀曼延箭櫪叢出麥麰連云先是土竅中棲神﹝虫罔﹞圓至不復見矣山椒巨石屹如峨冠目之曰先照壇度孫公琦訪求香幹懸以繒幡豎精藍標幟復相其下上累石梯山乃便於步武者也信士周公紹能鼓﹝備去人攺革﹞爲千石鐘舉以重閣昏曉撾之蓋警諸昧昧者也是中或雄傑偉麗岌岌嶪嶪成像於斗牛之閒或春蚓秋蛇夭矯於晴嵐曉霞之際或鏗金戛玉聲聞於湖渚江臯之上此皆圓道人寘力不懈而大居士二檀信毅然而勇施者也】題詠【楊蟠詩云石气層層秀連山萬丈孤崔嵬天上影一半入江湖○郭祥正詩云岌岌穿南斗層層瞰下方揭名湖海頂半夜掛朝陽○著作曹棐登南山塔詩云平生登塔與登樓亂盡鄕心送盡愁試上南山山下塔依前懷古復悲秋】

北髙峯塔天寶中邑人建髙七層屢壞屢修中藏古佛舍利元丰閒長老圓明大師重建咸淳七年又毀見議鳩工題詠【潘閬仙登靈隱塔詩北峯峯上塔竟上最髙層嘗謂人難到何當我獨登天香聞不斷海月見微稜懶下紅塵路重來恐未能○梅侍讀詢髙峯塔詩髙塔列遠岑亭亭幾百載鈴聲答夜風輪影落滄海閒雲伴危級朗日平煙彩欲下生暮愁千山閉輕靄○東坡遊靈隱髙峯塔詩言遊髙峯塔蓐食治野裝火雲秋未衰及此初旦涼霧霏巖谷暗日出艸木香嘉我同來人久便雲水鄕相勸小舉足前路髙且長古松攀龍蛇怪石坐牛羊漸聞鐘磬音飛鳥皆下翔入門空無有雲海浩茫茫惟見聾道人老病時絕糧問年笑不答但指穴藜牀心知不復來欲歸更彷徨贈別畱疋布今歲天早霜○楊蟠詩杳杳孤峯上寒陰帶遠城不知山下雨奎斗自分明○郭祥正詩雲翠出諸峯上湖邊正北看夜深雲霧散獨臥斗杓寒】

保叔塔在巨石山咸平中僧永保重修土人因號保叔焉

雷峯塔在南山郡人雷氏居焉錢氏妃於此建塔故又名黃妃俗又曰黃皮塔以其地嘗植黃皮蓋語音之僞耳記文【吳越王錢俶記敬天修徳人所當行之矧俶忝嗣丕圖承平玆久𨿽未致全盛可不上體祖宗師仰瞿曇氏慈忍力所沾漑耶凡於萬幾之暇口不輟誦釋氏之書手不停披釋氏之典者蓋有深旨焉諸宮監尊禮佛螺髻發猶佛生存不敢私祕宮禁中恭率﹝王缶﹞貝創窣波於西湖之滸以奉安之規撫宏麗極所未見極所未聞宮監弘願之始以千尺十三層爲率爰以事力未充姑從七級梯旻初志未滿爲慊計磚灰土木油錢瓦石與夫工藝像設金碧之嚴通緡錢六百萬視會稽之應天塔所謂許元度者出沒人閒凡三世然後圓滿願心宮監等合力於彈指頃幻出﹝王缶﹞坊信多寶如來分身應現使之然耳顧元度有所不逮塔之成日又鐫華嚴諸經圍繞八面眞成不思議劫數大精進幢於是合十指爪以贊嘆之塔曰黃妃云吳越國王錢俶拜手謹書於經之尾】

崇聖塔事具聖果寺

佛牙塔在定民坊

辟支塔事具廣化寺題詠【楊蟠詩云佛心隨處見層出更分明不用催燈火天髙月自生○郭祥正詩云崔嵬辟支塔舒捲半腰云知是藏眞骨靈光五色分】

華嚴塔在南山延壽法顯院側

淨因石塔在府治前元系淨因尼院雙塔上刻佛像經咒今在民屋後風雨晦冥閒有祥光如然燈咸淳臨安志卷之八十三

志﹝六十八﹞

寺觀九

寺院

余杭縣

法喜院在縣郭內溪北舊名吉祥光化二年建大中祥符八年攺今額有王荊公安石讀書堂繪公像其中左有亭跨城東坡嘗宿於寺望吳興諸山懷孫莘老畱題亭上後人名爲懷舊亭紹興五年令範仲將建縣學於此而以舊學基爲院【院東百餘步有義井】題詠【荊公詩門前白道自縈回門外靑莎閒綠苔雜樹繞花鶯引去壞檐無幕燕歸來寂寥誰共樽前酒牢落空畱案上杯我憶故鄕情不淺可憐鶗﹝夬鳥﹞重相催○東坡詩徙倚秋原上淒涼晚照中水流天不盡人遠思何窮問路知秦過看山識禹功稻涼初吠蛤柳老半書虫荷背風翻白蓮腮雨褪紅追遊慰遲暮覓句效兒童北望苕溪轉遙憐震澤通烹魚得尺素好在紫髯翁】

明心院在縣郭內舊名資福廣順元年建紹興五年攺今額普救寺在縣溪南一里舊名實聖光化二年建治平二年攺今額建炎毀於兵紹興十年僧智方重造析而爲二有觀音像隨禱而應

寶輪寺在縣東南三里舊名建興南齊永明閒建大中祥符元年攺今額

妙智院在縣東南二里舊名觀音幹徳五年建治平三年攺今額

顯聖院在縣東南三里舊名白塔開寶四年建治平二年攺今額範文正公嘗經行有詩題詠【範文正公詩登臨溪上寺遷客特依依遠水欲無際孤舟曾未歸亂峯藏好處幽鷺得閒飛多少天眞趣遙心結翠微】

善法禪院在縣東南三里舊名慶善天福三年建治平二年攺今額院前有祝聖放生池紹興十年創

寶林院在縣西二里乾道二年建

壽聖院在縣南十二里招徳鄕舊名福梁顯徳二年建治平二年攺今額

興徳院在縣西南二十里招徳鄕舊名興善麟徳二年建治平二年攺今額

天眞院在縣西南二十里招徳鄕舊名眞君咸和二年建郭文舉曾於此修道故名治平二年攺今額

善應院在縣西南二十里招徳鄕舊名靈應天成二年建治平二年攺今額

崇先資福院在縣西南一十二里招徳鄕紹興二十九年建

靈源院在縣東南一十二瑞安樂鄕舊名龍泉咸通七年建治平二年攺今額題詠【唐張承吉畱題云四回山一面樓殿倚嵯峨中路見山遠上方行石多天晴花气漫地暖鳥音和徒﹝汀去丁攺敕﹞葛仙井此生其柰何】

澄鑑院在縣東一十五瑞安樂鄕紹興二十五年建移請今額

定水院在縣東一十五瑞安樂鄕紹興二十八年建移請今額

金山院在縣南一十五里欽徳鄕舊名金源廣順二年建治平二年攺今額

靜林寺在縣東南一十二里欽徳鄕蕭梁時建中廢人呼爲寺塢林木森隘人迹罕至陰雨時或聞鐘鼓鑼鈸聲有僧利欽築庵塢中漸拓基址得大石龜二斷碑一文磨滅不可辧止存篆文靜林寺記四字又得古井六及階砌隱約尙存於是寺復興紹興四年重建

廣福院在縣西一十二里同化鄕舊名興聖廣明元年建熙寧元年攺聖壽隆興元年攺今額

般若院在縣北二十五里孝行鄕舊名長樂大中十一年建祥符元年攺今額

無相寺在縣北三十里孝行鄕舊名無礙永明二年建治平二年攺今額

無相禪院在縣北四十里孝行鄕舊名吉祥咸通十四年建大中祥符元年攺今額

慈聖寺在縣東北四十里常熟鄕舊名靈嶽寺【唐歐陽詢寺記略云杭州余杭縣西北有鎭曰曹橋鎭走北十里得精舍曰靈嶽玆寺也建武二年有周閩越王無諸十二代孫搖氏捨宅之所建也】後唐天成元年復置治平二年攺今額

勝因院在縣東五十里常熟鄕舊名報聖開成二年建治平二年攺今額

大智院在縣東四十里常熟鄕舊名感山同光二年建治平二年攺今額

崇因報本禪院在縣東三十五里常熟鄕舊名興福幹徳四年建大中祥符中攺普寧紹興三十一年攺今額

大覺禪院在縣北四十里常熟鄕紹興三十年建

普安院在縣東北三十五里常熟鄕紹興二十七年建請今額

圓教院在縣北四十五里長安鄕舊名法華同光三年建大中祥符元年攺今額

悟眞院在縣東北三十五里長安鄕舊名吳山咸通八年建治平二年攺今額題詠【王荊公詩野水縱橫﹝汀去丁攺敕﹞屋除午窗殘夢鳥相呼春風日日吹香艸山北山南路欲無】

大安院在縣北五十里長安鄕舊名境安咸通十二年建治平二年攺今額

廣福院在縣北三十里長安鄕舊名安眾同光三年建治平二年攺聖壽隆興二年攺今額

光教院在縣北八十里止戈鄕舊名龍光大同二年建治平二年攺今額有淸習閣題詠【邑尉聞人符題淸習閣云淸曉卷書坐開簾揖遠峯膩云畱宿潤膏雨沐春容世味生來薄詩愁晚更濃溪山看未足還聽暮樓鐘】

慈濟院在縣北六十里止戈鄕舊名吳山天成二年建治平二年攺今額

甘露寺在縣北八十里止戈鄕舊名石泉永泰元年建治平二年攺今額

慈相院在縣北一百里止戈鄕舊名石佛天成四年建治平二年攺今額

寶嚴寺在縣北一百二十里止戈鄕舊名寶隆乾化二年建治平二年攺今額

崇覺院在縣北七十里止戈鄕舊名寶幢乾符元年建治平二年攺今額

淨嚴院在縣北六十里止戈鄕舊名靈石天福七年建治平二年攺今額

正觀院【以下尼院】在縣南一里舊名祈福天監二年建大中祥符元年攺今額

淨安院在縣一里舊名南禪乾化三年建治平閒攺今額

臨安縣

徑山能仁禪院在縣北三十里乃天目之東北山也開山曰國一禪師法欽唐代宗時詔杭州卽其庵所建徑山寺【詳具徑山】乾符六年攺爲乾符鎭國院大中祥符攺賜承天禪院政和七年【縣誌雲開禧元年】攺今額初師之來是山也猛獸不搏鷙鳥不擊山下之民不漁不獵有白兔二拜跪於杖屨閒有靈雞常隨法會不食生類及師之長安雞長鳴三日而死今靈雞冢存焉紹興閒大慧妙喜禪師宗杲住山衲子雲集乃建千僧閣有妙喜庵孝宗皇帝禦書扁顯仁皇太后髙宗皇帝嘗遊幸前後賜賚甚渥乾道四年乃建龍遊閣記文【吳尙書泳撰重建寺記國家駐蹕臨安自西天目龍翔鳳舞舒岡布麓蟠結而爲帝王之都者錢塘也自東南天目熊騰馬奔淩深拔峭發越而爲梵釋之宮者徑山也山徑名乃天目之徑路其地尊故鬼神不敢宅其境勝故凡庶不得居必也以大法力建大道場然後能儲精會秀攬光景而納於其中始國一禪師卓錫於此興廢逮今蓋已四百餘年矣先是慶元己未冬龍王殿災精廬佛宇一夕而燼住持僧元聰治故而復新之後三十五年夏再毀無準師範慨然嘆曰曩在育王時曾夢一神人偉衣冠盛儀衛馳騎而前迎疇昔之夜又夢前神人者持念一寶珠以相授曰謹勿訝或謂夢之神卽山之龍珠之數卽火之日也豈住止成壞皆數耶師於是以精進心轉不退輪以勇健力撾無畏鼓披榛塞竅髙深度材於山視昔所封植可以爲榱爲梁爲杗爲桷者適飽厥用則鳩工聚糧命幹力之僧相其役一念才起諸天響合上方頒賚甚渥公卿大夫士樂施捨南國之好善者不祈而獻貨不命而獻力越三年考成曰殿曰堂曰門曰廊曰樓觀棲客之廬齋庖之所庫庾井廏靡不畢具最是龍遊閣居翠峯之頂畫栱璇題承云納日而虛﹝木閻﹞外曰淩霄之閣天空宇迥若與灝气者遊循而下曰寶殿曰﹝王缶﹞所曰靈澤殿曰妙莊嚴閣不但如飛來湧出而宸奎麗畫寶鎭此山實振古所未有舊兩僧堂幼學者居外久習者居內殆非不二法門今則統而爲一楹七而口九席七十有四而衲千焉矧翼五鳳而閌離門之虛建萬佛而補艮山之闕皆以大用勝服之若夫乘金相水西奉多聞異僧所云更不道也比年以來歲數不登諸方寺宇兵殘火毀荒基斷礎相望百不能興一二師乃於艱棘之秋廉以克己勤以募眾竟乘願力成就玆事豈不謂釋中之傑耶𨿽然予嘗聞瞿曇氏之爲教也旅泊三界木下一宿穴土爲廬編茅爲庵達摩之不屋也徳山之無殿也包攝之不設佛像也楊岐之不蓋僧堂也鳳穴之不葺破院也林洋泰布衲之不飾寺塔不占檀那地也瓦石擊竹無非道山桃開花無非禪地上木庭下柏無非佛安得有宮殿樓觀之華哉無準曰不也了性者眞幻皆性證實者權假皆實一大寶藏半說莊嚴一部華嚴只言現量有是身非旅亭也有是物非寓宇也有是居處室廬非假觀也有是宮殿樓閣非化城也於密屋可以識無漏於鏡壁可以見因果於廣大樓閣可以觀三生立一枯木爲象可以起人敬心拈一團泥塗地可以使人不墮惡趣莖艸建剎具足大智聚沙爲塔皆成佛道安得謂無笵金合土塈茨丹雘之事哉予謂南前之說則一切有爲之事俱落虛無由後之說則諸祖無上之宗悉成斷滅泥空則如盲人摸象黑山窟裏修行墮有則猶跛鱉困泥濁海波中起沒二說皆非也道有則一塵不立道無則一法不捨於眞空而不著頑空於妄有而轉歸妙有性圓而不偏念活而無獘合體性名貌融爲一源其庶乎道哉師曰斯事且止普樂院火永邦建之記者張無盡也圜通寺焚師序復之記者周益公也己未之厄聰亦求記於樓學士子舊詞臣也盍爲我識之歲丁酉登山口首請守寧國又請奉祠龜溪請益勤且曰上累﹝月分﹞金幣賜禦書復賁範金襕法衣佛鏗師號蓋自靈山付囑以來未有如今天子神聖慈武淸心寡欲篤行善道扶立教門如此之力子尙可得而辭耶泳不嘗醍醐不嗅薝卜枮藤敗筆何能鋪述盛美然學自孔氏所求乎子以事父臣以事君常恐不盡其分無以報國汝等捨世俗家出形色界辭親割愛不拜君父飯以珍廚棲以大廈將於何所求報國恩持經誦咒不足以報談空說妙不足以報殫子之力盡未來世以無量﹝王缶﹞聚無量莊嚴不足以報惟發揚大旨警悟羣迷具如來眼踏毘盧﹝左上囪下心右頁﹞掘二祖髓禦大梅心標俱胝指破馬師欽師惑使一切眾生成等正覺具眞是報國恩處鑑曰惟乃爲之記○張魏公浚撰大慧禪師塔銘先是上爲普安郡王時聞師名嘗遣內都監至徑山謁師師作偈以獻上甚佳之及在建邸復遣內知客請師山中爲眾說法親書妙喜庵大慧禪師明年復取向所賜宸翰以禦寶識之恩寵加厚而師亡矣仰惟主上神聖英武資不世出而惠顧一方外之士如此蓋師於釋氏所謂卓然傑出於當世者忠誠感格得之天理是以上動宸心眷知特異吁其盛哉自昔聖賢以傳心爲學誠明合體變化興焉西方之教指心空爲解脫究竟蓋得一而不見諸用而悟入要處或幾於盡性者所爲後世三宗並行臨濟三傳號爲得人超出聲塵不立一法根源直截以證爲拯焜耀震動捲舒無礙如獅子吼遊戲自在獲大無畏此固不可以智知識識也臨濟六傳至楊岐再世而圓悟禪師克勤得法於五祖演被遇兩朝其道蓋盛行矣師實嗣圓悟益光明焉師諱宗杲宣州寧國人姓奚氏年十七爲浮圖不欲居鄕裏從經論師卽出行四方始從曹洞諸老宿遊旣得其說嘆曰是果佛祖意耶去之謁湛堂準準識師眉睫閒久謂之曰子談皆通暢特未可以敵生死吾今疾革他日見州勤當能辦子事勤卽圓悟師也湛堂死師謁丞相張公無盡求準塔銘無盡門庭髙於天下士亦少許可見師一言而契卽下榻朝夕與語名其庵曰妙喜字之曰曇晦且謂子必見圓悟師吾助子往遂津致行李來京師見勤於天寧一日勤升堂師豁然神悟以語勤勤曰未也子𨿽有得矣而大法故未明又一日勤舉演大師有句無句語師言下得大安樂法勤拊掌曰始知吾不汝欺邪自是縱橫踔厲無所疑於心大肆其說如蘇張之雄辯孫吳之用兵如建瓴水轉圓石於千仞之阪諸老斂衽莫當其鋒於是賢士大夫往往爭與之遊雲云浚在蜀時勤親以師囑謂眞得法髓浚造朝遂以臨安徑山延之道法之盛冠於一時百捨重趼往遷惟恐後拜其門惟恐不得見至無所容敞千僧之閣以居之凡二千餘眾所交皆俊乂當時名卿如侍郎張公子韶爲莫逆交而師亦竟以此遇禍蓋當軸者恐其議己惡之也毀衣焚牒屏居衡州凡十年徙梅州梅州瘴癘寂寞之地其徒裏糧從之𨿽死不悔噫是非有以眞服其心而然耶又五年太上皇帝特恩放還云云將示寂親書遺奏及寄聲告別右相湯公又貽書於浚了賢請偈復取筆大書不少亂師𨿽爲方外士而義篤君親每及時事愛君憂時見之詞气其論甚正確云云使爲吾儒豈不爲名士而其學佛亦卓然自立於當世非豪傑丈夫哉云云嗚呼我識師之早此心默契未言先同從容酬接達旦不倦人閒至樂孰與等擬蓋惜其泯沒山林慧利之不博加於人也然而以道觀之安可以隱顯去來索師於形骸之內哉我實知師宜爲之銘曰死生爲一非想非說澄澈了悟一息千劫嗟師何爲拳拳忠孝欲迪羣迷俾趨正教嘻笑怒罵佛事熾然情生智隔疑諦興焉天目巍巍終古莫移師之道徳此山與齊○陸待制遊撰別峯禪師塔銘南山自長安漢中西南馳爲蟠爲岷岷東行紆余起伏歷蠻夷中跨軼且千里然後秀偉特起爲三峯磨星辰蓄雲雨龍蟠鳳翥是名峨眉山通義犍爲二郡實在其下人鍾其气爲秀民傑士出而仕者固多以功業文章擅名古今至於厭薄世紛棄捐衣冠木食澗飲自放於塵垢聲利之外而不幸爲人知不能遂其隱操亦卒至於光顯暴耀者如別峯禪師是也師名寶印自成童時已博通六經及百家之說至是復從華嚴起信諸名師窮源探賾不髙出同學不止論說云興泉湧眾請主講席謝不可圓悟克勤禪師有嗣法上首安民號密印禪師說法於中峯道場乃挈一笠往從之一日密印舉僧問巖頭起滅不停時如何巖頭叱曰是誰起滅師豁然大悟自是室中鋒不可觸密印恨得師晚會圓悟自南歸成都昭覺乃遣師往省因隨眾入室圓悟舉從上諸聖何法接人師舉起拳圓悟曰此是老僧用者孰爲從上諸聖用者師卽揮拳圓悟亦舉拳相交大笑而罷圓悟嘆異之曰是子他日必類我云云久之南遊見潙山佛性泰福嚴月庵果疏山艸堂淸皆目擊而契或以第一座畱之師遁以免最後至徑山見大慧杲大慧問曰上座從何處來師曰西川來大慧曰未出劍門關與汝三十棒了也師曰不合起動和尙時徑山眾千七百𨿽耆宿名衲以得棲笠地爲幸顧爲師獨掃一室堂中皆驚云云被敕住徑山淳熙九年五月也七月至行在所至尊壽皇聖帝降中使召入禁中以老病足蹇賜肩輿於東華門內賜食於觀堂引對於選徳殿特賜坐勞問良渥師因舉古宿云透得見聞覺知受用見聞覺知不墮見聞覺知上悅曰此誰語師曰祖師皆如此提倡亦非別人語上爲微笑云云銘曰圓悟再傳是爲別峯坐十道場心法之宗淵識雄辯震驚一世矯乎人中龍也海口電目旄期稱道卓乎澗壑松也叩而能應應已能默渾乎金鐘大鏞也師之出世如日在空升於暘谷不爲生隱於崦嵫其可以爲終乎○陸放翁圓覺閣記淳熙十年二月己未徑山興聖萬壽禪寺西閣成乙丑上賜住持僧寶印禦注圓覺經且命寶印爲之序旣上爲嘉嘆召見錫賚甚寵於是道俗咸曰賜經與閣成同時宜榜曰圓覺之閣且刻石以侈盛事則又咸曰陸遊宜爲記寶印以眾言來諗遊於山陰澤中遊﹝上就下足﹞然不敢辭恭惟聖天子以聰明睿智之資體堯蹈舜深造道妙悟一心於萬法之中旣以博極皇墳帝典羲圖魯史之祕而象胥所傳木葉旁行亦靡不究覽以大圓覺爲我世界悼士之陋多岐私智昧乎大同乃以萬幾之餘親禦注釋凡十二大士之所問調禦之所說佛﹝施去方攺﹞波羅之所譯宗密之所注裴休之所言皆冰釋縷解於宸筆之下十日並照物無遁形百川東歸海無異味如旣望月無有缺減如大寶鏡莫不照了東夷西戎南蠻北狄霜露所墜日月所照莫不共在此大圓覺中魯之逢掖楚之黃冠竺幹之壞衣祝發平時相與爲矛盾爲冰炭者亦莫不共在此大圓覺中不偏不欠不迷不謬垂之萬世亦莫不然而寶印以山林枯槁之士道行海內名徹九重得以懷璉入侍仁宗皇帝故事召至便殿者再覲淸光承聖問口誦所聞文附巨典有學士大夫願學而不可得者又此閣壯麗首冠一山費至三十萬錢其落成也適當賜經之時山川動色神龍踴躍於虖盛哉方閣之未建東偏有千僧閣紹興中大慧禪師宗杲所營宗杲法門之傑方住山時眾溢千數故是名閣然自今觀之𨿽萬億阿僧祗眾猶有限量豈若圓覺之廣大無邊也哉顧遊衰病憔悴之餘學問廢落文思局澀而名山盛事本末閎關非區區筆力所能演述實以爲愧懼云】題詠【東坡潁濱詩並見徑山○範石湖題徑山淩霄庵峯頭非塵寰一捨誰所茇軒眉玉霄近挼指沙界豁萬山紛累塊眾水眇聚沬來云觸石回去鳥墮煙沒向無超俗緣玆路詎可越偕行木上坐同我證解脫徑山傾蓋亭萬山離立翠云幢裊裊稀聞晚吹香山下行人塵撲面誰知世界有淸涼題徑山寺樓落日蒼茫水捫星縹緲樓神光來燭夜壽木不知秋海內五蜂秀天涯雙徑遊愛山吾欲住衰疾懶乘流】

海會寺在縣西二里舊爲竹林寺大同中建會昌五年廢大中五年重建大中祥符元年攺今額記文【蔡端明襄撰杭州臨安縣海會寺梁大同中始作號曰竹林及五代正明之初錢吳越王又新之王縣人也少嘗往來裏中困甚已而跨有金吳名貴地大私自省所從來豈非有陰相我者邪且竹林最得山水佳處因大治之益廣前制當是時吳中浮屠居𨿽百千數無是倫者大中祥符閒例易天下寺名遂錫今額天禧五年冬十月火通夕而墟其徒散去總持僧有朋顧思憮然以興所廢爲己務每說於眾曰吾師之法或貲於塔廟福報之來稱其所出今殿適謀始而大家力饒不能厚施異時名氏不齒篆載反索气於後人其可乎於是盛仁俊張從實先輸而倡之從而和者數十百人以元一盛鋹兼管度材礱石塈茨陛級之役積費錢三千萬行一十年而後已旣成列像其下鼓鍾其中會合邑子而落之墟者復芘而散者復集錢氏以一國之資基之於前而有朋以一己之志繼之於後可謂能且勤矣】題詠【東坡題海會寺詩籃輿三日山中行山中信美少曠平下投黃泉上靑冥綫路每與猿狖爭重樓束縛遭澗坑兩股酸哀饑腸鳴北渡飛橋踏彭鏗繚垣百步如古城大鍾一撞千指迎髙堂延客夜不扃杉槽漆斛江湖傾本來無垢洗更輕倒牀鼻息四鄰驚紞如五鼓天未明木魚呼粥亮且淸不聞人聲聞履聲又淸心堂詩南郭子綦初喪我西來達摩尙求心此堂不說有淸濁遊客自觀隨淺深兩歲頻爲山水役一溪長照雪霜侵紛紛無補竟何事慚愧髙人閉戶吟】

淨土禪寺在縣南二里顯徳中吳越王建號光孝明因寺大中祥符元年攺今額有石刻妙法蓮華經七卷葉淸臣書題詠【東坡詩雞鳴發余杭到寺已亭午參禪固木暇飽食良先務平生睡不足急掃淸風宇閉門羣動息香篆起煙縷覺來烹石泉紫筍發輕乳晚涼沐浴罷衰發稀可數浩歌出門去暮色入村塢微月半隱山圓荷爭瀉露相攜石橋上夜與故人語明朝入山房石鏡炯當路昔照熊虎姿今爲猿鳥顧興廢何足弔萬世一仰俯○楊參政棟和云令君督來期書郵日旁午世事不足論淸遊乃先務朝朝叩禪關復此得淨宇淺斟琥珀濃細嚼銀絲縷味雋問牛酥軒髙來燕乳曲折溪屢橫尖圓峯可數萬頃喧桑田一簇靜松塢由來鏡中人不殊艸頭露越主朝汴宮蜀客盡吳語剝蝕淨土碑荒殘峽山路桑梓如之何誰能忘一顧日詢錦橋新三嘆淸流俯】

淨明院在縣西十五里舊爲五峯院天福中建

開化禪院在縣南二里乾化五年吳越王建舊名功臣大中祥符元年賜今額題詠【東坡自淨土步至功臣寺詩落日岸葛巾晚風吹羽扇松閒野步穩竹外飛橋轉神功鑿橫嶺巖石得巨片直渡千人溝下有微流泫岡巒蔚回互金碧爛明絢緬懷異姓王負擔此鄕縣長逢跨下辱屢乞桑閒飯誰知山石頑識此希世彥凜然英气逼屹起猶聳戰他年萬騎歸父老恣歡宴錦繡被原野珠金散貧賤竇融旣入朝吳芮空記面榮華坐銷歇閱世如郵傳惟有長明燈依然照深殿】

崇覺院在縣北三十里舊名合覺院幹徳中吳越王建治平二年攺今額

廣教院在縣南十里舊名寶積治平二年攺今額

雙林院在縣西北十五里舊名寶林天成元年徑山寺僧景文望南山有祥气遂廬於山巓大理評事兪壽因捨山爲寺於土中得金銅佛像三寺僧寶傳至今五百年矣山南有迎暉亭望錢塘江見東日初升溠水巖在寺山之腰有瀑布泉飛白甚長東流至於海記文【建溪黃揆撰院記杭州臨安縣之西北寶林院者卽後唐天成初里人大理評事兪壽以其山之髙明深秀眞浮圖氏之所居也遂召徑山僧景文廬於其旁巓一夕景文夢有祥气達天三及覺而異之翌日發地得金仙軀於是兪氏族人盡絕其旁地以爲寶林院焉院之建距今百有餘年堂殿摧杞法像隤壞其徒衝廣蘊式自嘉佑庚子同心悉力募諸鄕人鄕人樂施其財以成其志以至於今凡八年而工畢其丹漆之宇泥金之相莫不煥然一新矣英宗卽位例更天下寺名於是始易今額云夫金輪氏之教自漢明帝時流於中國及晉宋齊梁之閒崇尙益甚自是之後誇侈日滋樓觀相望多於廛野之廬井亦其習俗漸漬而非釋氏之本然也抑嘗聞菩提以法界爲居本空爲相居以法界則羣生之前萬物之後莫匪佛也相以本空則無倫之大無內之小莫匪佛也然而必宮其居必像其象者蓋爲之教而使民得以景仰修省而善之所自歸焉爾衝廣請余書廢興之迹以示於後余嘉其成功而亦明其學佛之本焉】題詠【邑令李敷詩云雙林髙寺秀峯環我欲題爲小徑山炎月一遊神骨爽天風相送出松關令鞏丰詩云我來將值日午時千峯照耀碧玻璃集賢村落俯列屋寶林樹石呈幽姿人言可比雙徑雄妙處乃在阿堵中崇岡展障屹亭左似約老眼專窺東日出烏鳥飛日入牛羊下再遊當與誇父期不用山僧遠迎迓○洪忠文公咨夔詩大徑山髙寺山巓小徑山深寺山趾辛夷花開數點雨艾納香空半泓水新新故故自樓閣下下髙髙各窗幾二三名公詩一束八十老衲畫幾紙云岑滅沒野屋浮艸樹離列渡舟檥露橫斷浦月已髙日落平沙風欲起直疑著我江湖閒安得伴君巖壑裏魚肥尙恨絲蒓晚酒酣苦愛葅筍美參寥有句墮杳靄更上迎暉亭徙倚】

吉祥院在縣東南二十五里光化中僧明曉大師開山舊名平陽治平二年攺今額

定惠院在縣西三里東晉時號朗瞻院【縣有瞻山】天禧四年攺今額

靈峯院在縣東十里舊名靈山長興二年建治平二年攺今額

興教院在縣東十五里天寶中建吳越王號興王院治平二年攺今額

演法院在縣西二十里天成四年邑人兪郢建治平二年攺今額

饒益院在縣東十五里舊名益錢治平二年攺今額

西化成院在縣西北三十里舊名普門咸通九年建治平二年攺今額

長淸院在縣西北三十里大中閒邑人阮章建治平二年攺今額

無垢院在縣西北二十五里天福三年邑人兪昭建景佑四年賜名靈福治平二年攺今額

精進院在縣西二十里舊名報恩治平二年攺今額

太平萬壽院在縣東二十里天佑中吳越王建天聖七年賜今額

梵安院在縣西十里舊名九州島保安長興元年吳越王建治平二年攺今額

大仁院在縣北二十五里舊名大祿天成元年建治平二年攺今額

觀音院在縣東北一里咸通九年建後廢建隆二年邑人吳光祿重建復元額

不二院在縣東南二十里舊名西華咸通二年吳越王建治平二年攺今額

晝錦院在縣城南舊名妙嚴治平二年攺今額

光孝院在縣西五里舊名保安天福元年吳越王建國初寺名廣孝紹興十三年攺今額

禪定院在縣東南二十五里舊名六度同光二年錢氏建治平二年攺今額

壽安院在縣西二十里舊名長壽天成元年錢氏建治平二年攺今額

淨應院在縣西三十里舊名應祈天福四年錢氏建治平二年攺今額

福勝院在縣北二十里舊名福全幹徳四年建治平二年攺今額寺之北山有亭曰豁然四望明敞題詠【趙守仲藏畱題千騎踏淸霜東遊古道場云籠山骨秀風引水聲長曉日依稀暖寒花取次香後隨吹管急空谷答宮商○家之巽詩三過山中寺勞生有底忙梵書虫蠹紙佛界燕巢梁曉日光明藏野花知見香丰碑如會意讀罷更彷徨】

國寧院在縣西南二十里舊名國安天福七年建治平二年攺今額

定安院在縣東二十五里舊名報慈天福七年建治平二年攺今額

眞覺院在縣東一十五里舊名建成幹徳三年賜額治平二年攺今額

普澤院在縣東南一十五里舊名龍泉天福七年建治平二年攺今額

福濟院在縣東南一十五里舊名金泉幹徳三年賜額治平二年攺今額

普淨院在縣東治平二年賜今額有丈八身彌﹝施去方攺﹞佛

道興院在縣東南四十里舊名新興幹徳二年賜額治平二年攺今額

化成院在縣東三里舊名法華光啟三年建治平二年攺今額

興善院在縣南四十里舊名歸善中和二年建治平二年攺今額

極樂院在縣東北一十五里舊名錢同天成元年建治平二年攺今額

淨安院在縣南一十五里舊名安樂天佑末吳越王建治平二年攺今額

淨梵院在縣南一十五里舊名靖嶽武徳八年建治平二年攺今額題詠【兪侍郎烈題淸虛堂詩天淸蠶麥餘綠結桃李實老僧詩銜袖過我語言質懷山意先行如病夢芝朮去口才一捨鞭策不終日堂筵新結束空洞無長物風來舞翠杉土暖榮病橘欲行意先淸舌評驥不及何由解鞍臥夜枕雨瀟瑟泉淸韻磬遠林樾瑯玕密杯寒續飛斟煙繼香遶室談玄契參同酒旨妙眞一懷新辜雅趣意懶�健筆亦如罷參僧野禪縛枯律○洪忠文公咨夔詩石澗寒泉鳴曉竹岡霽月橫秋一炷銅鑪杓子老禪破衲蒙頭又題頤蒙堂山下有雷頤山下出泉蒙主靜山之體養正靜之功閒閒六窗明寂寂萬籟空坐觀鼻端白巖花自春風】

善住院在縣南五里舊名興國天福七年吳越王建大中祥符元年攺今額

等慈院在縣西北四十五里舊名朗明長興四年建天禧四年攺名興慈治平二年攺今額

惠明院在縣東北二十里舊名重明光化二年建治平二年攺今額

殊勝院在縣東一十里舊名瑞竹天福四年建治平二年攺今額

護法院在縣西二十五里舊名護安天佑中建治平二年攺今額

福海院在縣東三里舊名延福乾化二年建治平二年攺今額

妙嚴院在縣東二十五里舊名寶慶吳越王建治平二年攺今額

眞如院在縣西五里咸通十年建大中祥符元年賜今額

無量院在縣西二十里葛洪許邁煉丹之地乾元中沙門令穆刱爲羅漢院大中祥符元年攺今額

寶積院在縣西北一十里舊名香積天成二年建治平二年攺今額

慈聖院在縣城東舊名資聖開平二年建治平二年攺今額

寶林院在縣東三十里舊名善林開運二年建治平二年攺今額

眞寂院在縣西二里舊名山房天成二年吳越王建治平二年攺今額

慈智院在縣南四里舊名慈濟正明三年吳越王建治平二年攺今額

普信院在縣西北三十里舊名淸信光啟元年建治平二年攺今額

妙淨院在縣北二十里舊名永安咸通二年建治平二年攺今額

威徳院在縣南一里舊名護國天王太平興國三年建治平二年攺今額

保錦院在縣東南二里顯徳二年吳越王建

東山塔院【縣誌云卽定惠院】在縣西三里云謝安石髙臥之地【詳具本山】有環翠閣記文【兪侍郎烈撰環翠閣記東山繚深幽邃僧徒依巖石左右結架爲房屋𨿽面勢位置各得近山顧不能以矚遠僧道堅由巖西上得負山之陽崖結屋數楹前瞰浮圖傍揖西山旣已淸曠深窈脫囂埃而納沆瀣又因崖累甓出屋之危結爲飛檐峣棟以接雲气臨風雨而名之曰環翠閣辟窗而南望則南峯近嶺奔騰延袤而東西馳如植戰士之旗如縱羣馬之羈如峨冠盛服駢肩接袂而劍佩陸離也傍眺西南林木斷缺日髙煙霽好山平遠溪光石磧吞吐出沒村墟野屋之離列沙禽谷鳥之上下野水渡影之往來隱見往往盡得於幾席之上余家西市山麓砥夷兒時羈丱已熟往來旣壯負書劍又寄迹焉堅師且老其徒慧淳久客方外頗疏通善談笑燻鑪茶鼎喜接吾徒余與往來又加密焉嘉泰甲子余復官中都山中之人以書來曰噫淳死矣淳以老死不足多﹝口宅﹞環翠爲東山勝處顧傾壓摧圮堙淪煙菲艸樹之閒鴟嘯灌莽鼠伏亂穴或無士大夫履者余聞之爲惻然動心勸寺僧了一糞除菑翳裁度腐折又使取材於山且捐私帑以助成之曾未幾軒閣渠渠遂可登覽溪山之流峙艸樹之華滋煙雲變態前瞻卻顧了無遺遁嗟夫人之寄短生於無窮俯仰之閒便爲陳迹而世之豪賢材傑之士往往登牛山而灑涕撫松菊盼庭柯則悠然自喜彼豈不知死生興壞相爲乘除而顧爲無益之悲喜哉撫今懷昔悼日月之逝有不容已耳餘年逾五十奔走南北坐閱世故亦云多矣乃猶徙倚於斯愴然興懷非特以識其念舊懷往之心亦以記夫時序之推移人事之變化且感余之老也○洪忠文公咨夔撰東山婆娑巖壑記婆娑巖壑者何鄕先生吏部兪公讀書處也天目下趨於臨安穹爲雙徑奧爲大滌洞崛奇明邃爲九仙玲瓏及東西永安上其鍾爲人物唐季光啟中錢武肅始以功名著越百二十餘年有郎工部出又百七十餘年有公卓卓相望爲名法從山川英靈之气大抵屯固蒙郁蓄極而後發夫豈易然也哉公家西市距東山里許少時屏人事窮年藏修山中學成一舉冠天下後每解官還裏輒抱書山房繹其業講索益精造詣益深論著益雄古四方秀艾摳請屨滿緇徒可與語亦泊然與爲莫逆交町宇佳處﹝句去口攺亡﹞一語品題未嘗不笑領也公卽世忽忽二十年僧老死且盡獨主塔了仁應門業淨趣明澹寂如止水撫風物之蕭疏愴耆舊之凋落以公平生最愛環翠之勝因葺閣下爲堂以祠公擿公疇昔所賦名之且悉疏詩文於壁林巘蔽虧花竹深映與窣堵相近遠儼猶昔也公儻騎云馭風挾仙人左元放之徒忽去而倏來乎夫出處之義大矣靜者常得之艮爲山主靜而動靜不失其時其道光明𨿽動未嘗不靜也公方昌羊空谷燕坐而山月上長嘯而林華墮閟風霆閣雲雨人莫窺其涘及出而施之詩書仁義之澤滂葩淋漓而春萬象風節所存殆有駭濤怒颶日夜舂撞所不能搖者身在禁闥乃心淸泉白石閒蓋處亦靜出亦靜也綸巾一壑目擊道存山顧不重邪晉謝太傅髙臥是山石室浚谷之趣自謂伯夷何遠悠悠千古此意惟公識之故並圖其像以慰山靈之思云】題詠【洪忠文公咨夔次兪紫微止止堂詩佛法元無法人謀盡過謀說空猶是著領妙更何求徑滑松杉古窗虛水石幽琤琤鳴鐵裏安處一時休又塔院詩僧伽傳法處阿育放光時到頂直無縫透心橫有枝梅閒詩鳳咮竹裏酒鴟夷醉上危層去空明渺所思】

寶華院在縣南二十里嘉定十年僧如訥始築庵越六年移請院額理宗皇帝禦書無量壽閣四字

石照山淨土寺在縣南二里錢武肅王兒時遊息之地同光二年創爲塔亭院治平二年攺賜今額有錢惟演所撰碑【詳具本山】題詠【家之巽題艮山閣詩樂山仁者寂不動面壁老胡機械深艮背行庭無別義佛心卽是伏羲心一丘兀硉蒼虯住四面森嚴陣馬齊卻笑白雲無定相長時逐雨過前溪】

法華院在縣西二里紹興九里韋郡王捨地刱建奉顯仁太后香火僧皆業醫

普應院在縣西五里景定閒請額

梵行院【以下尼院】在縣西北三十里舊名龍華長安二年邑人徐璉建治平二年攺今額

吉祥院在縣北二十里舊名靈龍政和七年攺今額

咸淳臨安志卷之八十四

志﹝六十九﹞

寺觀十

寺院

於潛縣

寂照寺在縣南二里丰國鄕舊名吳興大中五年攺今名隆興初邑令葉衡重建中書舍人張孝祥書額寺舊有綠筠軒後徙縣齋寶慶初避禦名攺爲此君軒題詠【東坡綠筠軒詩可使食無肉不可居無竹無肉令人瘦無竹令人俗人瘦尙可肥俗士不可醫傍人笑此言似髙還似癡若對此君仍大嚼世閒那有揚州鶴】

明智寺【西菩山】在縣西十八里波亭鄕初山之西有光亙天現菩薩像僧道志立茅廬其下唐天佑閒因建佛殿遂名西菩寺治平二年攺今額熙寧七年八月蘇文忠公同毛君寶方君武訪參寥辯才遂遊西菩山畱題建炎閒重修秦少遊之子湛爲記有淸涼池明月池雙峯堂滌軒覽秀軒西資閣見山亭記文【秦湛作寺記其略云於潛之西菩有光屬天見菩薩像其時僧道志茅廬其下遂聚邑人之錢而廟佛焉號西菩寺實唐天佑中也本朝攺曰明智今謂其山猶曰西菩辯才旣從此山行道吳越山中之徒思踵其武踴躍精進云云明智以有道者之故棲學佛者望之如仲尼之徒於闕裏其气象景物又蓋境內自於潛十有三里至山之麓未及之五里上松旁澗與道委蛇仰可以蔭俯可以鑑循環曲折乃得平直兩峯屹然如立長人如護居迎來五老九華未易伯仲泉湧西巖之址盛暑常寒筒引錯落徧於百室是以居者忘出遊者忘歸云云自有此寺已數百年土殞木壞風雨入室像設不嚴威儀不成雙峯旣歸未嘗有求邑之富與力者相率施所有寺爲之一新云云余先人與辯才善余兒時先人對辯才語必令旁侍其髙世之論至今能記一二而辯才物故前先人十年今龍井天竺閒雲容山色或誨人愁其能念前人乎余每見來自吳越者未嘗不問辯才門人何如故聞雙峯之名久矣杜門錫山之下一旦蒼頭告余曰門有道人吳語而文亟出見之乃常樂性禪師也謂明智重葺欲余爲記且曰先太史常爲辯才記龍井今記明智非子可乎余不敢辭𨿽然雞鳳異調大方之家豈不我笑】題詠【東坡詩推擠不去已三年魚鳥依然笑我頑人未放歸江北路天教看盡浙西山尙書淸節衣冠後處士風流水石閒一笑相逢那易得數詩狂語不須刪路轉山腰足未移水淸石瘦便能奇白雲自占東西嶺明月誰分上下池黑黍黃梁初熟後朱柑綠橘半甜時人生此樂須天賦莫遣兒曹取次知○王中丞樂道詩云邃壑重巒十里過天圍佛境隱巖阿儻來功業忘情久暫到山林結意多○李祕書公美詩云西峯直起翠屏開西院流泉湧碧臺不在徑山天目後使人去了又重來】

治平寺在縣北十里嘉徳鄕舊名天目幹寧元年建治平二年攺今額記文【程北山俱作重建佛殿記余杭之鎭曰天目山唐人作僧捨於其下號天目寺自會昌中廢大中復興更唐末五代至皇朝且數百年巋然嘗爲邑裏信人之所依向治平中敕賜名曰治平世以夏臘主寺事其徒往往遊楞叩義學師指授演說修多羅教或從善知識傳佛心宗自顯南禪師以來代不絕人宣和庚子盜發新定陷於潛寺焚有邑豪𦇤負其母避地走山谷過其門望遺址默自誓曰使賊平家脫禍當復新此殿云及賊平其家大小數十人汔無恙明年建大佛殿爲佛菩薩大弟子護法神像壯麗輝絢莊嚴殊特悉加於舊焉吾鄕鎭江天寧禪鑑長老通潛實受業治平寺蓋所謂從善知識傳佛心宗者之一也數爲余道治平事且求文以記本末於今三年矣而請愈堅吾聞至人開士依眞而住非可以國土觀一相無相非可以聲色求不卽不離非可以方處攝也又況棟宇之奉象寓之設哉然於無爲中示現有爲於不住中宣說常住其悲智願力所以開度有情者不廢也故昔釋迦文佛於欲色界中大集羣品說法之餘以四天下二十支提若須彌山頂開華藏殿若震旦漢國那羅耶那以如是等牟尼聖人往昔住處付屬諸龍又以閻浮提中四方國土若若遮波羅處若阿跋多山若善安住塔以如是等諸佛羅漢賢聖天人修行住處付屬星宿天龍藥又大鬼神等分布守護然則名山佛剎所以建立扶持者幽明之際必有尸之者矣玆豈偶然也哉方是寺之存也棟宇象寓屹然如山而惡念人能以一念使與灰燼散滅及其復也有信心者亦以一念能使荒穢瓦礫之區化爲梵釋之宮師子之座甚矣一念之不可思議也方一念之作𨿽有神智莫得而聞見搏執也然無形而成不疾而速𨿽無邊如虛空密用如造化堅固如金剛迅速如毘嵐不若是烈也一念爲善念念續之不惟成一身仁九族而已擴而濟天下澤百世無難也至於得果成道髙可以超三界下可以生梵天爲四果爲二乘爲菩提薩埵爲佛世尊極其原初出於一念之微而其所利益成就至於不可勝言者一念爲不善念念續之有至於提戈相尋伏屍流血數百千里人畜艸木爲空一旦敗禍父母妻子相隨就砧幾剝割膾醢肉餧鴟鴉狗鼠死人地獄受無量苦經千萬億劫乃爲畜生出入炮烙剖割之閒或爲餓鬼饑火所燒支節竅戶猛焰熾然又千萬億劫極其原亦出於一念之微而流毒之大受報之酷亦至於不可勝言者前日之羣盜是也使橫目之民惟善是念如火傳薪如水趨下而善不可勝用矣一家爲善則一家安一鄕爲善則一鄕化推而準之天下則很淩暴之風凶荒疵癘之應何從而有哉是則安樂之土已矣余因潛之請也以是告於方來使知一念之微不可不愼其不可思議力可使利益及於無邊成就至於佛地而塗之人皆可以勉也營事僧曰可先義交道顒住持僧曰希表邑豪曰徐彥通佛殿費蓋無慮二萬緡云】

常樂教寺在縣南五十里長安鄕舊名樂平建興二年佛圖澄建治平二年攺今額元丰閒僧保元重建寺有圖澄井圖澄閣

廣福院在縣南二里【舊云在縣南五十里】朱梁太師吳敬忠捨地舊名國泰天福二年建熙寧中攺壽聖紹興三十二年避髙宗皇帝殿名攺今額舊有放生池有般若莊後因洪水沖蕩遂爲寂照寺子院

崇壽院在縣西二里岝﹝上山下咢﹞山舊名興福紹興元年攺今額有曠軒雙溪疊嶂跨虛亭開禧三年令王日益始刊錫額之敕於石記文【令王日益跋敕額云浮溪之漘有山曰岝﹝上山下咢﹞瑰石嵌巖拔地千仞繚徑危磴盤空百折椒有精廬縹緲云木之表負陽崖結屋以淩空闊而納沆瀣是爲曠軒轉而西則爲雙溪疊嶂暇日領客登眺溪橋橫臥野木旁拱倒景流光下上相屬前峯後巘之奔伏遠洲近漵之分合霽日陰雲朝霞暮煙之開斂吞吐莫不盡於幾席之上窮天地之奇變遺氛埃之混濁長嘯激烈谷應水湧因訪主僧宗照以山中勝事纚纚可聽至立剎之顚末則曰知其爲崇壽而已他無考焉潛號山水邦而岝﹝上山下咢﹞爲最管領勝槪是剎居多固宜宏扁詳紀以聳秀偉傑特之觀顧缺不著得非時移事攺漫漶而失其傳歟抑遊者徒耳目之玩隱者惟仁智之樂而不暇及歟退而求諸故府得天聖錫額之敕始以是山具飛來之體而微故因鷲峯之廢而起之端拜肅睹榮光晃蕩遺珠獲於赤水藏簡出於魯壁駭愕疑喜恐得之夢寐而不敢自必其眞刊諸琬琰日星絢爛蓋欲侈熙朝之賜補曠世之闕而發山川之靈以慰鳧鷖糜鹿之思也夫天地之於景物往往珍其勝而嗇其全故名山佳剎淸泉異石多在隱僻荒翳之境或得之近郊而奇觀又不能皆稱矣非托之名雋榮之錫命𨿽奇猶未重也岝山咢去縣跬步截立溪流旣已淸曠絕特而玉局老仙之精爽復往來隱見於其間眾美畢具而寵額之錫猶晦而未彰意天鑑地祕果不以全予物而今盡得之要必有陰相之者故作而爲之書】

接待普寧院在縣西二里岝﹝上山下咢﹞山下慶元三年令趙彥倓建嘉泰三年令晃百談祠昭應靈惠二龍君遷錢氏時古佛像嘉定十六年移請今額記文【戴燧記遷釋迦像云後二百七十五年當巨宋之嘉泰三年癸亥寺廢已久像亦隨壞於是淸丰晁百談宰邑政成適浮橋接待院開山沙門宗浩新作朝陽閣乃命加雅飾而遷焉肖形甚古觀者起敬鄮峯戴燧從旁嘆曰吾佛以寂滅爲樂諸有皆空有相無相若不足計然二百七十五年之閒世代人物之變何可勝道像廢復興非偶然者昔東坡居士與參寥道人徜徉西菩羣山中其徒至今以爲重而名永長存今接待古佛又托侯以不朽山髙水長我侯盛名將與佛法俱無盡矣因喜而書之】

資聖院在縣東十三里丰國鄕舊名資福光啟三年建治平二年攺今額有觀音像祈禱必應

布金院在縣東二十里丰國鄕舊名朱金幹寧三年建治平二年攺今額

廣覺禪院在縣東二十五里丰國鄕舊名落云相傳俱胝道者落云於此後淸泰三年建治平二年攺今額

三學院在縣南十五里潛川鄕舊名三白光啟三年建治平二年攺今額

梵興院在縣南二十里潛川鄕舊名國興天福七年建治平二年攺今額

崇法院在縣西南三十里潛川鄕舊名崇福幹徳五年建治平二年攺今額

悟眞院在縣南三十里潛川鄕舊名白龍建隆二年建治平二年攺今額

福興禪院在縣南五十里潛川鄕馬頭山舊名慈雲天福七年建治平二年攺今額

廣慈院在縣北四十里惟新鄕天成二年有髙僧建於滴翠峯下梵行精進誦蓮經有功行上有烏隨之僧入滅烏亦隨化故舊名烏息治平二年攺今額有隱山堂

淨勝教院在縣南六十里長安鄕舊名靖山淸泰二年建治平二年攺今額

西明空院在縣西三十五里波亭鄕舊名朱山大中五年建治平二年攺今額

妙樂院在縣北十里惟新鄕舊名安樂天福五年建治平二年攺今額山有浮石

開化院在縣北三十里惟新鄕眉山絕頂之上徽宗皇帝朝崇政殿說書豫章陳安節隱居於此紹興十八年陳與僧福瑛同立精藍初名澄鑑二十五年賜今額有陳公讀書堂基

普明院在縣北三十里嘉徳鄕舊名普照乾化三年建治平二年攺今額

北明空院在縣北二十五里嘉徳鄕舊名興平文徳五年建大中祥符二年攺今額佛燈禪師曇印以說法被遇理宗皇帝禦書松巖及方丈四大字又禦制頂相贊以賜嘉熙閒建閣安奉寺屢毀咸淳二年僧祖華重刱法堂自是佛殿鐘樓皆次第興建云題詠【洪平齋題松軒詩蒼官面目冷於冰傾蓋眞成耐久朋隨世炎涼渠自爾與時榮悴我何曾聲傳茶鼎風鳴籟影過燻鑪月抹楞束絹欲煩三昧手个中著个覓詩僧】

寶福院在縣北四十里嘉徳鄕光啟二年頭陀朱道從開山故舊名朱陀皇佑元年賜今額理宗皇帝賜名褒忠爲洪端明府香火院

淨嚴寺【以下系尼寺】在縣城北舊名寶成天福五年建治平二年攺今額

明智寺在縣西南二里惟新鄕舊名保安大中五年建治平二年攺今額

法會院在縣南二里丰國鄕舊名龍華天福七年建治平二年攺今額

崇仁院在縣東三十里丰國鄕舊名雲峯大順元年建治平二年攺今額

靖林院在縣南十里潛川鄕舊名扶西乾符二年建治平二年攺今額

淸修院在縣南二十五里潛川鄕舊名報國顯徳六年建治平二年攺今額

妙行院在縣西南三十里潛川鄕舊名西柳幹寧三年建治平二年攺今額

寂樂院在縣西十五里波亭鄕舊名大同長興二年建治平二年攺今額

禪定院在縣北二十里嘉徳鄕舊名禪林幹寧元年建治平二年攺今額

白雲僧庵在縣治後東山後毀於火惟鐘樓獨存開禧三年令王日益重建

修眞道堂在縣西慶雲坊

富陽縣

永寧院在縣西舊名榮國寺大同三年建大中祥符元年攺今額爲邑最大剎建散祝聖道場於此嘉定五年令程珌葺新之

淨明寺在縣北五里舊普照寺天福五年重建治平二年攺今額寺枕髙山名曰舒壁山﹝土幻﹞有龍潭澗水橫流上有橋亭有禦書閣宣和閒毀嘉定十三年重建山門法堂廊廡題詠【李翰林白詩天臺國淸寺天下爲四絕今到普照遊到來復何別﹝木卉﹞木白雲飛髙僧頂殘雲門前一條水幾回流歲月○徐學士凝詩問人知寺路松竹暗春山潭黑龍應在巢空鶴未還經年爲客倦半日與僧閒更共嘗新茗聞鐘語笑閒○東坡詩富春眞古邑此寺亦唐余鶴老依喬木龍歸護賜書連筒春水遠出谷晚鐘疏欲寄江潮韻何人爲起子】

西巖寺在縣北三十八里白升村唐幹寧元年建【見西巖】

妙智院在縣西南五十里善政村舊名永安大和元年建【舊號驪峯唐許遠孫立額柳公權題有碑今不可辧】祥符元年攺今額

法相院在縣東南三十里麗景村舊名報恩院咸通十二年建大中祥符元年攺今額

淨土院在縣西二十里靈泉村舊名靈泉院光啟三年建大中祥符元年攺今額寺有竹軒遊者多畱題題詠【祝少卿詩寺依巖壑已幽深更植修篁結翠陰不使俗塵侵幾格直將髙節映叢林風來緩奏玲瓏玉日上輕篩瑣碎金跧伏未緣趨勝景試憑蝴蝶夢追尋○吳興姚愈詩勁節摩云歲月深冰霜不攺舊時陰靜浮香篆度幽徑冷滴翠光生茂林明月滿窗橫好墨淸風入指接黃金个中領取西方意夢落人閒何處尋○四明楊慈湖簡詩此意分明有底深蒲團斜倚滿鋪陰豈容俗子閒擡眼只許淸風得入林我對此君無一事自言幽處直千金古人今已成陳迹猶向當年擊處尋和者甚眾】

三學院在縣西南三十里慶護村舊名平源咸通十四年建治平二年攺今額題詠【李提刑﹝革兆﹞詩二首遠岫朝來更爽孤云徙倚長閒飛出偶成霜雨歸來依舊靑山江橫水如帶楓落山爲屏髙深自天險豪邁由地靈行行古道中下馬坐郵亭鶴棲必仙家鳳儀豈堯庭神仙事恍惚誰實觀超升孫氏一時傑父兄俱有聲將軍垂紫髯阿瞞眼亦靑周郎往視師不數李與程緬懷前哲人耿耿在心扃托宿就蕭寺夢還神更淸】

眞如禪院在縣東南百二十里大源村山有五峯故舊名五云咸通五年建治平二年攺今額

萬春院在縣西八十里棲鶴村一名千春唐幹寧元年建

能仁院在縣西南十里太平村舊名雲霄天成元年建

大安院在縣北十八里白升村舊名東安淸泰三年建治平二年攺今額

淨居院在縣南四十里舊名淨福天福八年建治平二年攺今額

眞覺院在縣東開運元年建【舊在縣北五十步卽丹霞觀基】

淨覺院在縣北舊名淨福建隆元年建治平二年攺今額

華蓋仙山院在縣東北十二里舊名福慶天福二年建有雙閣松庵題詠【楊慈湖簡題默齋云漸漸疏鐘動幽深一徑開炎光隔林麓淸興遶崔嵬擬作臨流賦應須倩雨催小窗宜掛起且放竹風來○徐自明云萬當不如一十發卻休九乃知多言累寧謹三緘口寂中洊雷震悟處師子吼百物自四時六鑿通九有風松靜度曲山花相與友心遠境更幽光生室無垢茶鼎蒼蠅鳴香幾黃金紐澄神天籟息見性籓籬剖對語彼上人一笑開戶牖自愧逐喧塵成佛靈運後○韓靑老農云舊聞山隱彌天釋幾欲從談不二門尋到經窗收足座卻應賓主兩忘言○僧法具云道人掛口蒼煙裏萬象無聲忽轉雷老去不知塵世事東風又上屋頭梅○寂光宗常云毘耶不默不良久渠識乃翁獅子吼凝兒枯坐黑山邊閉目藏睛如木偶阿師築室古仙山一室盡空諸所有夜坐月明風入松晝瞑霧捲鴉藏柳梅子黃時我獨來且觀掛壁詩千首卻憶韶陽曾有言道火何曾燒著口】

淨因院在縣東二十里春明村舊名雲峯太平興國二年建治平二年攺今額

龍景院在縣東十八里春明村唐大中元年建

惠濟院在縣東十二里舊名仙泉顯徳二年建治平二年攺今額

資聖院在縣北十八瑞安仁村舊名觀音天福七年建天聖七年攺今額

慈云院在縣北二十五里崇愛村舊名白龍山法云院幹徳二年建

長福羅漢院在縣西北十二里臨湖村幹徳二年建

慶恩院在縣北十八里臨湖村舊名新恩淸泰三年建

大智院在縣西二十五里祥鳳村舊名智覺幹徳元年建治平二年攺賜今額有卓錫泉初茂榮禪師卓錫於是山甘泉迸出遂穿爲方池泉卽盈溢寺之西院有樓三閒巍然插空气象甚勝韓彥古名之曰明月巢題詠【韓彥古詩淸風去無塵白雲來無心一笑玉溪上落花流水深】

寶林院在縣西南三十五里儀鳳村舊系雙林院大中祥符四年建治平二年攺今額有巖香閣石門霞仙人迹菖蒲澗題詠【範石湖題可賦軒詩十里山行雜市聲道旁無處濯塵纓寶林寺裏逢修竹方有詩情約略生】

崇善院在縣南四十里舊名寶善唐長慶三年建

妙嚴院在縣西三十五里慶善村舊名龍門天福二年建

禪寂院在縣南八十里太源村舊名黃禪廣順元年建治平二年攺今額

眞寂院在縣南四十里靈峯村紹興六年建

普惠院在縣西南三十五里看潮村舊名廣濟天福二年建治平二年攺今額【卽古法信寺】

靈巖院在縣東南三十里江陰村幹佑元年建大中祥符元年攺今額

淨土院在縣西南二十里楊潮村淳熙閒建

瑞相院在縣北十八里白升村舊名觀音天福二年建治平二年攺今額

法云院在縣西二十五里惠愛村舊名靜安光啟二年建大中祥符二年攺今額

接待延壽院在縣北一里紹興五年建八年賜今額

偃松院在縣西南十里紹興二年建

大雄院在縣西南四十里屠山村長慶三年建後因吳越國相許明捨宅爲寺遂卽其人爲名治平二年攺今額寺有禪月尊者畫住世十六大阿羅漢記文【福唐陳剛中撰禪月畫羅漢記略云錢氏奄有吳越欲南取王審知北取楊行密而方術遊說之士輻湊其國禪月師來自西先以詩見意曰一瓶一砵垂垂老萬水千山得得來館於給事郎羅隱之舍隱有識師遲之恨見於詩師復以詩遺王有一劍霜寒十四州之句王使人謂之曰若能攺作四十州當得相見師喟然曰州亦不可添詩亦不可攺孤云野鶴何天不可飛遂杖錫徑去至此山云云世傳禪月初畫羅漢時以三昧定力觀諸尊者所居處所作爲運筆一揮凜凜如生旣成十五身矣獨不得其一乃卽身是佛引鑑自繪遂爾滿足屠山之人謹事之水旱疾疫禱必應云云】

大明院在縣北四里四峯環繞前如連璧俗呼裏庵【卽東坡所謂東西二庵是也】舊名普明幹徳三年建治平二年攺今額嘉熙二年攺賜絜孝大明禪寺額充李文淸丞相香火院題詠【東坡自普照遊二庵詩長松吟風晚雨細東庵半掩西庵閉山行盡日不逢人裛裛野梅香入袂居僧怪我戀淸景自恨山深出無計我𨿽愛山亦自笑幽獨神傷復難繼不如西湖飲美酒紅杏碧桃香覆髻作詩寄謝采薇翁本不避人那避世】

靈巖寶山院在縣西南三十里一名湖南山髙八十丈乃鹿山神龍迎致靈悟大師曇超講經行雨之地【詳見靈巖山】嘉定四年有旨賜曇超師號而龍祠以仁惠廟爲額先是僧道琳爲屋三楹至是令程珌佐其費以刱佛廬景定元年移請今額

洪氏浴室院在縣初建炎庚戌洪忠宣公皓持節使金其長子文惠公適年十三思奉甘旨越六年當紹興乙卯遂建此院於富春以寓拳拳之思後七十年曾孫侃來丞富春乃識其事有進月堂題詠【楊慈湖簡進月堂詩我有一輪月不圓又不缺更無晝與夜光耀常洞徹縱有蔀屋遮亦莫之閒絕將此以爲燭難作進退說○徐提舉安國詩云斗橫宴坐一蒲團丈室寥寥夢境寒夜炷波涵煙易冷秋檐冰浸露先漙潭中寂境心灰見鏡裏虛形面壁觀俛仰淸光無盡藏細分沙界萬塵寬】

永壽院在縣長壽村乾道閒建咸淳臨安志卷之八十五

志﹝七十﹞

寺觀十一

寺院﹝三﹞

新城縣

華藏禪院在縣西二里天聖十年賜額

興教禪院在縣南三十里地名夏妃舊爲興福院長興二年建治平二年攺今額

多福禪院在縣西七十里地名靑牛嶺舊爲寶福院同光三年建

年攺今額

昌國院在華藏院之側舊爲福安院幹佑五年建大中祥符元年攺今額爲聖節祝壽道場寺有烏伊軒題詠【許廣淵題詩軒開環列萬峯靑門對烏伊遂榜名千室樓臺憑檻盡一溪煙水捲簾明鑪煙晨起迷雲色松韻時來雜梵聲峻極祇宜長閉戶柰何持砵入東城】

多福院在縣治東舊爲淥新院景福二年建治平二年攺今額爲國忌薦嚴道場寺有杜公井【唐大順閒淮南楊氏遣兵圍城城中乏水兵民穿井及石深百尺餘不得泉杜公稜至誠請之泉立至以此城得不陷遂目爲杜公井云】題詠【邑令許仲蔚詩云徳地見圖牒神機發杜稜寇圍炎甚火壺渴冽於冰古邑桑田換云源鑑面澄如今風月夕煮茗詫山僧】

護國院在縣治東北舊爲羅漢院開寶二年建大中祥符元年攺今額爲延壽道場

延壽院在縣西一里舊爲興福保壽院廣順三年建治平二年攺今額

廣福院在昌國院之側舊爲水陸院乾化二年建大中祥符元年攺今額有僧閣題詠【許廣淵題詩溪光山色照天晴開豁襟懷遠眼明每日風淸生竹韻有時雨過沸灘聲夷猶水上漁舟逸奮迅檐前燕翼輕珍重老僧無个事坐觀羣動競經營】

興善寺在縣西三里舊爲龍華寺上元二年建大中祥符元年攺今額有觀音像水旱禱必應有碧玉軒軒前有木犀絕圓正可愛題詠【江東羅願題木犀云老照軒前翠已空卻驚嘉樹巧玲瓏幽芬自出禪枝外圓相長標法窟中過客莫辭三宿戀道人已費十年工要須共結團欒坐賞盡淸秋面面風】

寧國院在縣南七里靑巒山晉郭文舉嘗隱於此邑人祠之有禱必應又相與建佛宇於祠之旁隆安五年賜額曰碧流咸通中重建門枕小池吳越王更爲碧沼大中祥符元年攺今額有白蓮堂妙樂堂定軒碧沼軒題詠【方千詩深僻孤髙無四鄰白雲明月自相親海中日出山先曉世上寒輕谷未春窗逼野溪聞鶴唳林通村徑見樵人此時惟有雷居士不厭籃輿來去頻○牛仙客詩步步穿蘿入徑幽柏髙松老幾人遊花開花落非僧事自有淸風對碧流○潘聞詩五峯髙插云居勝覽景畱題趣味長碧樹葉陰山骨潤白蓮花馥水池香鶴尋巢徑松千蓋僧臥溪流石一牀閒裏不知西日落馬蹄歸去帶斜陽○杜荀鶴題碧沼詩山半一山寺野人秋日登就中偏愛石獨上最髙層有果猿搖樹無齋鴿伴僧儒門日多事到此復何能○裴極詩一沼光涵四座寒夕陽回首更憑欄憑師早把香蓮種他日期來結社看○杜稜詩石骨生泉冷流來澗沼湄幽禽鳴竹砌遊客步階陲滃郁杉松碧陰稠煙靄緇古風吟不足嗟恨老蒼髭○許廣淵詩寺結千峯上門通一徑幽靜心無物亂淸耳有泉流樓閣先知曉園林預覺秋因君題秀句卻省昔年遊○邑令徐評詩岑寂千山曲縈紆一徑微樓臺靑嶂合窗戶亂雲飛野色侵僧衲池光射客衣偶來修吏隱到此益忘機】

寶勝院在縣西七里舊爲漁池院天寶十載建相傳爲唐人放生之所內有洞下通桐江葛仙翁煉丹於此池寺卽其所棲之山也大中祥符元年賜今額有葛仙翁煉丹井放生池題詠【許廣淵題煉丹井云葛公髙隱處鑿井碧山前煉就長生藥空餘白乳泉鼎藏今去水气吐舊成煙﹝古老云古有一鼎藏於井中其上常有祥煙後爲人取之矣﹞午夜風雷作人疑羽佩旋○題放生池雲天寶當年寺魚池此日存溪移古岸腳殿壓舊山根月照霜鐘遠風開霧閣昏网羅𨿽廢禁和气滿乾坤○令許仲蔚云唐家舊佛祠樓閣影參差魚散不知處水流無斷時山光朝暮變人事古今移惟有好生徳恩波尙滿池】

壽聖院在縣南三里舊爲賢名院皇佑三年建治平二年攺今額

惠濟院在縣南八里舊爲靈泉院乾化五年建治平二年攺今額

慶恩院在縣南十五里舊爲報恩院建隆元年建治平二年攺今額

總持院在縣北十里地名貝山舊爲永慶院幹佑元年建治平二年攺今額

法惠院在縣北二十五里舊爲太平院幹佑二年建大中祥符元年攺今額

淨名院在縣北二十五里舊爲白雲庵開運三年建治平二年攺今額題詠【許廣淵題杖錫窮危頂茅庵構白雲軒窗半峯出鐘磬別山聞海月曉同色鑪煙晝雜燻莫教深靜處思慮落塵氛】

資聖院在縣西北十五里舊爲寶安院開運四年建大中祥符二年攺今額寺有停雲軒

勝因院在縣西二十里舊爲棲心庵大觀閒邑人徐贇建政和四年賜今額

安隱院在縣西三十里舊爲龍門院幹佑元年建大中祥符元年攺今額

淨嚴院在縣西南三十五里舊爲隱居院大同元年建治平二年攺今額

寶乘寺在縣西十八里舊爲靈遠寺上元二年建初梓州刺史羅石朔掘地得銅鑄佛像二並鐘載之以歸一旦失鐘與像所在而新城人獲之於野因建寺焉新登鄕有佛嶺事由此會昌閒廢大中十三年復建爲聖像寺吳越王迎其像入城大中祥符元年攺今額有妙香堂深靜堂鑑軒綠竹軒分秀軒寺後有蛻龍洞濯龍池噓云亭刺史白居易贈休糧開士巨川上人詩題詠【白樂天贈休糧巨川上人詩三十餘年坐對山只將無事化人閒齋時往往聞鐘笑一食何如不食閒○參寥子畱題玆山嵯峨冠天下一徑縈云行兩捨始窮絕頂見招提碧閣丹樓屹如畫門前池水滀蜿蜒座上風雷驚晝夜峨眉五臺誇壯觀品目眞冥此爲亞偉哉南禪非世人開荒辟翳初椎輪寥寥相望三百載廢興一一難具陳丹丘大士來鼓舞气象煥發重增新投金輸贐走南北法雨徧被無涯津虛堂選勝得佳趣隆檐危棟成逡巡窗外洞達舒兩目異景錯出羅蓁蓁朝云夜月常萬頃寒光炯炯如鎔銀堂中隱幾人何似湛若玉兔垂秋旻榜名圓鏡示來客庶使方寸無緇燐】

三學院在縣北十五里郭文舉捨宅爲之舊名靈輝大同二年建攺爲靈耀治平二年賜今額有仰髙堂題詠【晁無咎詩步月尋溪過佛齋溪邊石蘚濕芒﹝革奚﹞虛窗獨臥聽松竹半夜一山風雨來○邑令王杸詩精藍本是眞人宅疊嶂今名釋子山綠樹不妨丹鶴下白雲長伴野僧閒扶風木任秋蟬蔭積雨庭多石蘚斑儒客坐來除俗態暮鐘飛出望歸還○祖世英詩洞庭西門天下奇煙巒百轉盤靑﹝王離﹞金堂玉室白雲鎖中有仙客閒棲遲以上事見晉書方睛秀骨郭文舉孤劍靑﹝革奚﹞出巖戶朅來此地訪禪翁共掃松花談太古拏龍忽駕升天行西歸只履埋巖坰聲﹝汀去丁攺不﹞影�遽如許故山惟有松風淸道師懷古興不淺堂宇橫陳迎翠巘悠悠遐想山阿人水帶云衣猶在眼涼颸五月吹浮埃蕉旗竹篲搖空階我來箕踞發長嘯月光飛射雲樓開寸心浩蕩逸天外欲去復住聊徘徊永懷西山五色藥服之羽化登蓬萊】

慈照院在縣西五十一里舊爲昕慈院大同元年建治平二年攺今額有石壁扁曰云洲記文【鄭丞相淸之作石壁云洲記曰韓潮州生平詆佛海上從大顚語藩拔級夷曠然忘儒墨畦徑蘇端明文章風局軒豁宇宙至錢唐逢辯才師意所領會如印印泥二公龍騫鳳翥未易迫近乃獨於邂逅之蹔棄其所挾待釋子以莫逆交則知五經之外六合之表別自有人也餘夏杪來自成均寓龍丘萬君舉之室一日逋暑相與尋並山佛廬遂至所謂慈照寺者有龐眉老衲肅客入西至石壁下丈室中修檐蔽日曲池橫前風蒲水漪意熊蕭爽小定毛髮灑淅如窮秋露曉坐水邊籬落閒執熱快濯未暇別語余與君舉據胡牀熟寢旣而黑雲壓浮屠上雨四面至師笑曰寒暑一變可起矣余竦然異之試叩其意橫貫直騖援引旁午纚纚可聽少焉雨霽月影移數弓暮鐘東西起對語未倦俗累暑氛灑然俱失余始知有世外味爲之畱再宿而歸師臨分戲余曰來暑去涼何以報我余周視其身如焦谷石女無一可以答師之意者請以子墨客卿助作佛事因取退之家彼吳洲云之句扁其室曰云洲而紀其顚末韓蘇方神遊八極安知不閒至人閒乎苟見余文以爲非是則大顚辯才可並按也亦以發千載之一笑云時嘉定丙子閏七月也】題詠【鄭丞相贈云洲老師詩嘉定丙子斗插申秋灰出管才半旬我來適值蒸暑節燭龍吐焰扶桑濱炎官流汗走躑躅金烏啄火焚空旻濕云擁岫呼不出火雲糊天掛赫日腦脂蓋眼壯士眠誰挽天河洗蒸鬱友人萬君家龍丘追涼共作招提遊入門指點到丈室中有石壁淸且幽半月泓澄鎖寒綠气象淒切涵淸秋凜然便覺肌骨爽恍疑石罅蟠蛟虯老師宴坐圓覺場一笑對客雙胡牀雀芽新試蟹眼湯未到舌本先生涼懸河倒流揮玉麈果然驚出蛟龍舞須臾霧裹浮圖尖地墨天昏作風雨吻端造化轉寒燠約束商羊上天去雲開月明眾峯出指向巖前石應語歸來爲乏瓊瑤報淸夢安排幾番到池角土花生碧艸逗曉檐前幹鵲噪我承佛敕爲行詞可拜云洲老師號】

普燻院在縣西五十里舊爲香積院同光二年建治平二年攺今額

普向院在縣西五十里舊爲回源院正明四年建治平二年攺今額寺有多寶佛塔記文【知貴池縣周燾撰多寶佛塔記道潛書記曰杭州南新普向院僧月言少喜技巧得刻雕三昧稍長爲僧鍵其智不得發元佑二年春三月始造木塔於院之西偏而成於四年冬十月旣成龍井辯才法師爲全書法華經龍女偈置塔之中而塔以閣覆之塔之終始悉出於言手而工無與焉蓋言之初嘗謂院之有浮屠猶人之眉目不可一日去之而南新地小院且無塔欲爲之而未能一日嘆曰昔多寶佛於法華會中地湧寶塔爲一大事而昧者徒知爲佛神通能出示現而不知夫一耳目口鼻之妙能使百千萬億具足成就發揚之巧者未嘗異也佛以地湧而吾以手化以爲非幻則兩俱不實以爲幻出則本出非幻乃相地擇木而經營之運斤風旋迎刃中繩袖手睥睨四旁無人而人不能測其意於是舍其朴而與人遊焉起居周旋雍容有餘而未嘗以語曉人故𨿽其徒有不知者閱兩歲有贏月而塔出矣其崇三十有四赤爲層七趾廣六赤重甍累瓦枅櫨柢梧錯出交映蹲獸寶网飛仙搖鐸出入上下如動如響中爲佛菩薩如其教意其下爲海須彌山魚龍神鬼出於海中皆塗以金彩眩奪人目然後觀者知言之塔磅礡於胸中也久矣平居休佚調伏悅樂則發而出之爲佛菩薩悲湣之相勇猛不退剛決難制則爲鬼神威武之變涕唾濡濕住不動之地欣榮慕樂之意見於葩華飛搖之閒心算交錯會於起伏盤糾之勢髙廣大小光祥開闔一應於言之頻伸欠呿之中而人不知也後之至者款戶而入形不自名而人能名之千變萬狀安徐決驟怳惚如神而適與意會佛菩薩鬼神一出而所謂言則亦不能自得也嗚呼亦庶幾佛之所謂善巧者歟非耶言與塔子皆未嘗接而參寥師爲予道之其本末如此且求予記云元佑八年二月一日】

資聖院在縣西北三十五里舊爲大安院淸泰元年建天聖七年攺今額

寶林院在縣西四十里舊爲上林院中和閒建治平二年攺今額

瑞相院在縣西七十里舊爲靈瑞院同光二年建治平二年攺今額

正覺院在縣西六十里舊爲龍門院建隆元年建治平二年攺今額

明寂院在縣西七十里舊爲靈巖院幹徳四年建治平二年攺今額

集福院在縣西五十里舊爲福春院廣順二年建治平二年攺今額

普照院在縣東北十五里舊爲普光院天福七年建治平二年攺今額題詠【許廣淵畱題云亂峯環合處中見古精廬萬事盡不到數僧閒有餘嶺雲時聚散松竹晝淸虛自辧一泉後多來長者車○邑令李淛云靑山遶屋藍光重流水沖階碧蘚滋獨坐午窗誰晤語鷓鴣聲裏竹陰移】

崇恩報福院在縣南二十里紹興五年攺今額

妙慈院【以下系尼寺】在護國院之北舊爲北禪院大中三年建治平二年攺今額

梵嚴院在縣西六十五里舊爲建興院天成三年建治平二年攺今額

寶相院在縣西七十五里舊爲石佛院天成五年建治平二年攺今額

持戒院在縣西六十里舊爲淨名院建隆三年建治平二年攺今額

淸修院在縣西四十里舊爲淨安院天福八年建治平二年攺今額

法門寺在縣南十五里望仙村舊名淨土咸通十一年建【元系空惠尼寺在花浦因水泛坍江遂移今地】祥符元年攺今額

通靈塔在縣北二里祥禽鄕地名官塘口塔後卽靈休靈佑廟

多寶塔在縣西六十里南新鄕地名回源卽普向院也亦名金塔

鹽官縣

安國禪寺在縣西北二百五十步唐開元元年建名鎭國海昌會昌五年廢大中四年復置名齊丰祥符元年攺今額熙寧七年僧居則建大悲閣蘇文忠公題梁明年爲之記藏殿後有唐會昌石經幢二寺門東有咸通石幢一在殿下者二無歲月字畫類唐人悟空禪師塔前有古檜宣和閒朱﹝面力﹞移以去記文【東坡作大悲閣記羊豕以爲羞五味以爲和秫稻以爲酒﹝麥曲﹞糪以作之天下之所同也其材同其水火之齊均其寒暖燥濕之候一也而二人爲之則美惡不齊豈其所以美者不可以數取歟然古之爲方者未嘗遺數也能者卽數以得妙不能者循數以得其略其出一也有不能而精粗見焉人見其二也則求精於數外而棄迹以逐妙曰我知酒食之所以美也而略其分齊捨其度數以爲不在是也而一以意造則其不爲人之所嘔棄者寡矣今吾學者之病亦然天文地理音樂律曆宮廟服器冠婚喪紀之法春秋之所去取禮之所可刑之所禁歷代之所以廢興與其人之賢不肖此學者之所宜盡力也曰是皆不足學學其不可傳於書而載於口者子夏曰日知其所亡月無忘其所能可謂好學也已古之學者其所亡與其所能皆可以一二數而日月見也如今世之學其所亡者果何物而所能者果何事邪孔子曰吾嘗終日不食終夜不寢以思無益不如學也由是觀之廢學而徒思者孔子之所禁而今世之所上也豈惟吾學者至於爲佛者亦然齋戒持律講誦其書而崇飾塔廟此佛之所以日夜教人者也而其徒或者以爲齋戒持律不如無心講誦其書不如無言崇飾塔廟不如無爲則飽食遊嬉而已矣是爲大以欺佛者也杭州鹽官安國寺僧居則自九歲出家十年而得惡疾且死自誓於佛願持律終身且造千手千眼觀世音像而誦其名千萬聲病已而力不給則縮衣節口三十餘年銖積寸絫以迄於成其髙九仞爲大屋四重以居之而求文以爲記余嘗以斯語告東南之士矣蓋僅有從者獨喜則之勤苦從事於有爲篤志守節老而不衰異夫爲大以欺佛者故爲記之且以風吾黨之士云】題詠【東坡悟空禪師塔已將民界等微塵空裏浮華夢裏身豈爲龍顏更分別只應天眼識天人自注云宣宗微時師知其非凡人又題塔前雙檜當年雙檜是雙童相對無言老更恭庭雪到腰埋不死如今化作兩蒼龍又題僧爽白雞斷尾雄鷄本畏烹年來聽法伴修行還應卻置蓮花漏老怯風霜恐不鳴又題云古邑居民半海濤師來基築便能髙千金用盡身無事坐看香煙繞白毫】

慶善寺在縣西南二百步天監七年士人弘靈度因井中有光三日不止捨宅爲寺地濱海遂以觀海爲名會昌五年廢大中祥符元年攺今額有千佛閣門外有唐大中閒石經幢有竇思永撰銅僧伽像記葛蘩撰天臺教院記不載題詠【王競題圓照堂詩佛心開晦暝覺性極融明實相自然見客塵何處生銅瓶秋水淨艸坐月華淸不必曹溪去穿雲振錫行】

廷恩院在縣西北舊系安國寺藏院建炎四年移額重建題詠【蘇才翁畱題云畫堂三月初三日絮撲紗窗燕拂檐蓮子數杯嘗冷酒柘枝一曲試春衫階臨池面勝看鏡屋映花叢當下簾誰倚南樓指新月玉鉤素手兩纖纖】

普信院在縣北二里建炎三年移額建常接待遊僧故邑人止以接待名之

常樂寺在縣南一里大同二年建舊名永興治平二年攺今額

惠明院在縣西隆興元年移額建

薦福寺在縣西三十六里永明二年建舊名安善會昌五年廢大中十三年重建祥符元年攺今額寺有第一代尙禪師塔記文【張無垢九成作尙禪師塔記聖王之道有非文字所能書言語所能傳者是故未有六經而堯舜爲聖帝禺稷臯夔爲賢臣學不到文字言語外而守章句泥訓詁欲以用天下國家猶趨燕南徵適越北鄕𨿽膏車秣馬風餐雨宿徒自苦耳於聖王之道漠如也孔子指二三子以無行而不與之說孟子指齊宣以是心足以王之說此豈可文字語言中求哉豈惟吾儒釋氏與其徒說法凡四十九年其爲書五千四十八卷不爲不多矣而臨絕之際乃拈華注目傳正法眼藏於迦葉彼前日科分派別皆爲無用然文字語言不可欺世而迦葉之傳易以罔人惟天資髙明不肯自昧者乃可以眞得末後之學惟尙禪師姓曹氏臨安鹽官人也其上世有仕宦者而世緒不詳少苦腹疾百藥不治父母憐之乃祈佛出家七歲禮慶善寺元辯爲師又十年披﹝上髟下弟﹞卽徧歷叢林求文宇言語外法首參淨慈本本可之不畱再參明祖圓圓如木也又不畱三參佛光正正如圓又不畱四參梁山會會如正也又不畱四參識超絕門庭穿穴縱橫微眇老禪宿徳有不能屈者印證許可前後相繼而師心不自欺故未幾而捨去謁尊宿凡五六十人最後參普照英得法於法云秀而見保寧勇秀得法於天衣懷而見浮山遠秀𨿽與本會同雲門派同天衣而機鋒穎脫獨出乎諸人之上英似其師秀故用處迥與諸方異師操平昔所得入英之室如圓枘方鑿一皆不契然師意愜焉謂當如是一日舉南泉斬貓語問英師胸中話端凡數條以謂不出是矣英乃曰須是南泉超然出師意外師進止所獲退失故步茫昧儻怳不知所鄕心憤口悱慮衡色作神情逼迫未及云堂豁然冰斷盡見古今機用乃知異時所有皆在私心浮慮中因喟然嘆曰今日方平生事畢不負初心矣再入見英方舉手師用見大愚機以築之自比髙視四海藐焉無人聞黃龍新坐斷江西無敢攖其鋒者師乃自荊南杖錫而往又用子胡斫碑之機以見之旣乃退歸故鄕宴坐墓廬鑪香瓶水與世相絕然師名橫厲天淵韞晦莫遂邑大夫郡太守迎請住壽聖院院本雪峯結庵故地灌莽榛棘之所都狐貍蛇虺之所宅師住八年勇者出力富者出財殿宇巍峨堂廡明潔一變爲化人之居厥功大矣師胝如涕唾推而不有遂就歸舊隱未幾更薦福爲禪居郡縣凡三請乃出就未半歲而病病復歸舊隱未數日趺坐而逝享年六十有七實紹興庚申七月三日也壽聖不忘師徳迎葬於院之西偏師機鋒峻密作用孤髙如雲峯悅如法昌遇學者莫測其端𨿽度弟子十有六人四方來者前後凡數百輩然其道無傳焉至於戒行精潔節槪剛嚴使人見之凜然如入宗廟中自幼至老如一日也門弟子了觀以師與余善狀行業來謁銘余不得辭也乃爲之銘銘曰道在方寸文字莫宣可以神會難用語傳偉哉禪師識超幾先挽而莫畱﹝焱欠﹞然逝川橫翔意外髙視大千節如霜筠機如電鞭嗚呼往矣其誰繼焉】

普安寺在縣西四十里大同元年建治平二年攺今額

吉祥寺在縣西北四十八里舊名齊明建隆二年重修攺名迎祥治平二年攺今額

覺王寺在縣西北二十五里長興四年建舊名正覺六年重修【卽吳越王私號寶正六年】治平二年攺今額寺後有三女堆

淨信院在縣西南六十里天福二年置

開福寺在縣西三十五里咸通元年建舊名文殊大中祥符元年攺今額

圓明院在縣西南五十里元和七年建舊名永城大中祥符元年攺今額

永隆廣福禪院在縣西一十里紹興十八年建

定香院在縣西北二十五里開寶元年建名茶毘庵治平二年攺今額

東堽廣福禪院在縣西南五十里幹徳元年建紹興三十二年攺今額

資聖院在縣西北四十里天福七年建舊名資壽治平二年攺今額

淨居院在縣西三里隆興二年移額建有童兒塔記文【張無垢九成重建童兒塔記壽聖禪師惟尙道眼明徹戒體潔淸傳法於普照英公得證於黃龍新公旣謝事乃歸老童兒塔之西環堵蕭然而聲震四海其叩門求法者蓋肩相摩而袂相屬也子寓居鹽官遇風日淸美芒﹝革奚﹞竹杖徑尋師於茂林修竹之閒一日予指塔而問其故師出邑人章瑋石刻且曰舊塔廢爲道士居者幾二十年矣紹興丁巳主塔僧仲淵之孫徳諶痛數百年勝槪一旦爲彊有力所奪影滅迹絕了不可尋問乃艸衣木食錙儲黍積卜地其東絫甓架屋於莽蒼榛棘中今蘭若窣堵崢嶸突兀鼎鼎一新其勤勞嗣續之功似可記也公其有意乎子笑而不答旣而予被召貳玉牒繼擢亞春官侍講金華未暇如師請後子以病乞歸聖天子閔其勤以奉祠寵之居閒日讀方書理藥物亦未暇如師請也予病今少閒師來請益勤子乃呼諶而告之曰堯舜禹湯文武周孔之道具在人心覺則爲聖賢惑則爲愚不肖聖人懼其惑也乃著之六經使以義理求乃銘之九鼎使以法象求簠簋俎豆火龍黼黻以發之鐘鼓筦磬琴瑟竽笙以警之淸廟明堂靈臺辟雍以形之使人目受耳聽心竦意明恍然霧披豁然冰泮乃知千聖𨿽往此心原不去萬變𨿽經此心自有餘不然吾聖人豈虛爲此紛紛哉子之辛苦經營儻有在於斯乎否則吾不知也諶謝而退乃書以遺之使刻諸石】

金佛院在縣西一十二里舊名上乘乾道二年攺今額

報國寺在縣西北四十八里嘉泰元年建

雲龍寺在縣西北一十五里慶元二年建

旌忠禪院在縣西北二十五里嘉泰二年建

定善院在縣西南三十里紹興十二年建

戒壇院在縣西南三里淳熙九年建

崇福寺在縣六十里乾元元年建舊名靈池會昌五年廢大中元年重建祥符元年攺今額

惠力寺在縣東北六十里紫微山下晉朝建舊名志願大中祥符二年攺今額

東山廣福院在縣東北六十里熙寧元年賜今額有葛僊翁井題詠【楊子平題詩云艤棹靑山下來尋薊子家人魚皆靜樂水木亦淸華松老欲成蓋菊寒殊未花何須覓句漏此自有丹砂】

西山廣福院在縣東北六十里峽石熙寧元年賜今額題詠【楊子平詩云野寺孤峯上危樓聳翠微卷簾滄海近洗砵白雲飛竹影臨經案松花點衲衣日斜登望處湖畔一僧歸又地勢連滄海山名號紫微景閒僧坐久路僻客來稀峽影靑相照河流石自圍塵喧都不到安得此忘歸○朱伯虎題鑿石開山已幾年半天臺殿聳危巒曉鐘聲向云邊落夜月光從檻底看野色難藏千里秀松風長占一軒寒老僧此處眞棲隱應笑塵勞效小官】

崇教寺在縣東六十里舊名妙果長興二年建

四果禪院在縣東北七十里咸通元年置舊名羅漢大中祥符元年攺今額

眞如禪院在縣東七十里黃灣本晉幹寶宅周顯徳二年置舊名菩提院治平二年賜今額有般若臺張無垢九成同宰刁文叔來遊遂以名臺上有郭熙畫山水又有靈泉井【詳見本山】題詠【張無垢九成詩髙僧超物外有戶晝常扃海闊知天大泉甘識也靈一簾春月靜半點越山靑便作歸歟計移文休勒銘○黃伯劑和寺古僧應少地偏心自扃憑髙通楚望懷遠眇胥靈深蟄虯藏翠斜飛鷺界靑休文今已去佛像寄誰銘○張諤題般若臺旗鼓初從海上回天風吹我上雄臺甲披雙木關西將﹝臺前木藤蔓蟠結如披甲然﹞馬驟羣峯驥北材塵世俯窺飛鳥去軍聲俄逐晚潮來誰能爲我書巖石他日重遊掃綠苔○董將題怪石玆山翠成堆峭骨乃如許化工妙融結石罅走靑乳當年女媧氏煉此不及補嵒嵒至於今丈室枕其股我來手摩挲松陰日亭午初疑道士羊亦類將軍虎坐久饑腸鳴試作先生煮】

興福寺在縣東北三十里開寶二年重建熙寧元年賜今額

太平廣禪院在縣東五十里幹徳二年建名太平庵熙寧元年攺今額

東庵廣福禪院在縣東南五里雪峯禪師結廬於此人見夜光亙天因名光明庵後稍增屋號光明禪院熙寧元年賜名壽聖紹興三十二年攺今額雪峯手鑿一井甚甘洌大旱不竭井中時聞風濤聲題詠【施彥執詩何處登臨眼最明雪峯佳處一川平潮隨海月生時上峯在雲天靜處橫幢蓋神扶喬木影風雷井閉古泉聲靈蹤鑿盡翻惆悵何日口山報道成○許寺丞應龍詩十年不到雪峯山寂寂春風晝掩關千載祖師無盡意門前流水綠回環】

寶嚴院在縣東六十里紹興元年建

延聖院在縣東北六十里紹興元年建

勝果院在縣東北六十里紹興三十二年建

正法院在縣東北一十五里乾道二年移額建

淨信寺在縣東北一十八里乾道二年建

靈龜寺在縣東北六十里峽石今廢僅存一池猶名靈龜題詠【顧況詩家在雙峯蘭若邊數聲淸磬發孤煙山連極浦鳥飛盡月上靑林人未眠】

靈寺在硤石市開寶六年重建

淨明院在縣東北二十步紹泰二年建舊名法明後攺爲淨信尼院治平二年攺今名慶元四年移額復爲僧院

南禪福嚴尼院【以下尼院】在縣東南建元四年尼僧猛捨宅爲寺舊名齊明幹佑中攺爲護國報恩禪院大中祥符元年攺今額

葆眞庵舊左縣西南三里乃馬自然得道之所邑人乞立宮觀宣和二年賜葆眞庵額紹興二十三年令劉偉移於縣東二里與嶽廟並

昌化縣

治平寺在縣西一里舊名忻平大中二年建開平三年攺爲治平寺熙寧閒蘇文忠公自雙溪館步尋溪源至寺有詩題詠【東坡詩亂山滴翠衣裘重雙澗響空窗戶搖飯食不嫌溪筍瘦穿林閒覓野芎苗卻愁縣令知遊寺尙喜漁人爭渡橋正似醴泉山下路桑枝刺眼麥齊腰每見田園輒自招倦飛不擬控扶搖共疑楊惲非鋤豆誰信劉章解立苗老去尙餐彭澤米夢歸時到錦江橋宦遊莫作無家客舉族長懸似細腰】千頃山龍興寺在縣西北六十里元和閒黃蘗禪師開山中和四年賜慈云禪師額天聖元年祥符寺僧惠新移創於山巓勝絕之境八年賜今額歲度僧五人題詠【吳珩詩松檜陰中六月淸異花靈艸不知名路從瓊液山前過人在水晶宮上行千尺翠嵐分月色一軒參籟動潮聲登臨不厭躋攀峻貪看雲從足下生】

慧照院在縣西八十里大中三年建初鹽官悟空禪師開山在大明山上前有鷂子峯昆侖巖神鸞峯白蛇巖後有瀑布泉經兵火徙山下十里卽今院是也治平二年攺今額

鷲峯院在縣西五十三里邑人俱胝道者居之號性空大師大歷二年捨宅爲寺賜名龍山治平二年攺今額院東揖白潭山相傳性空大師曾畱大石鐘閣於山半扣之則鳴音合律呂后溪漲失鐘所在題詠【林孝雍詩憶昔俱胝捨嵐光翠瀲侵金周沙界斷紫碧洞天深有匪瞻淇奧忘機學漢陰寥寥千古意瑤瑟豈遺音】

法興院在縣西四十里天福三年建吳越王名爲吳興院治平二年攺今額

梵安院在縣南二十五里天福七年建院後有巨石如筍號石筍山題詠【吳珩詩山腰小徑細於繩山鳥關關喜弄晴黃菊有情畱客醉白雲無事伴人行野流合處堪分字艸藥拈來�問名回首渡頭詩思逸漁舟一笛晚風淸】

澄寂院在縣南二十八里舊名石室開寶三年建後有盤陀石其大如屋容二十人名不疑庵庵後有虎威巖治平二年攺今額題詠【詹覺不疑庵詩巨石勢欲壓僧居常晏然應余女媧煉不受祖龍鞭促膝無餘地蒙頭莫問禪聖凡歸一致荊棘肯生田】

普向院在縣南五十里舊名回向廣順六年吳越王建院後有佛迹山始獵者見神人雙迹於雪中因名佛迹治平二年攺今額題詠【鄭君平詩地勝開金剎公餘一訪尋泉傾洗石面云出罩臺心谷鳥趨禪座山神聽梵音淸風行號令不許有塵侵】

法會院在縣南三十里舊名龍華乾化五年建有水陸池池中有會聖亭治平二年賜今額題詠【吳珩詩地占金山勝泉分銀漢流杉篁能護翠猿鶴似驚秋只恨登臨晚寧辭取次遊列峯饒遠秀不惜上層樓】龍井廣福院在縣西北二十里上元二年建山有龍湫石壁峭立飛泉噴薄前有石壇爲禱祭所紹興三十二年賜今額

百丈廣福院在縣西二十里舊名寶勝開寶七年建熙寧元年攺壽聖院紹興三十二年攺今額

淨嚴院【以下系尼寺】在縣西四里舊名永安治平二年攺今額

明因院在縣東二十里舊名泥郎院建隆元年建治平二年攺今額

福全院在縣東北五里天福二年建錢氏立院額

淸修院在縣南四里舊名招賢天福二年建治平二年攺今額咸淳臨安志卷之八十六志﹝七十一﹞

園亭

敍登臨遊觀之娛末耳𨿽然隆上都而觀萬國是亦有系焉昔人有言天下之治亂候於洛陽之盛衰洛陽之盛衰候於園囿之興廢夫善覘人國者乃或於是得之所謂不知其形視其景非邪然園囿一也有藏歌貯舞流連光景者有曠志怡神蜉蝣塵外者有澄想遐觀運量宇宙而遊特其寄焉者嘻使園囿常興而無廢天下常治而無亂非後天下之樂而樂其誰能敍園亭

園

水月園在大佛頭之西紹興中髙宗皇帝撥賜楊和王存中禦書水月二字後復獻於禦前孝宗皇帝撥賜嗣秀王伯圭中有水月堂俯瞰平湖前列萬柳燕遊者多集焉題詠【範石湖雨中集水月詩獻之今年不堪暑天亦相憐病良苦明便中秋法合涼夜半行雲曉行雨蘄州竹簟淸如冰饑蚊倔彊猶飛鳴下牀早喜衣裳健出門更覺山川明曳屐扶藜尋水月不惜垂垂巾角折竹閒松下已淒然卻要芳樽生暖熱】

梅莊園在西馬塍韓蘄王園廣一百三十畝堂曰樂靜曰淸風及竹軒皆髙宗皇帝禦書又有澄綠堂水閣梅坡芙蓉堆及四時花木各有亭

水竹院落在西林橋南太傅平章賈魏公別野先是理宗皇帝禦書二閣扁賜公其一曰奎文之閣公遂擇勝地敞層宇以荷上賜閣之下爲堂曰秋水觀則今上皇帝宸畫也圃於湖西者大率多幽窈之趣若俯浩蕩眇空碧非穿林越磴意不得騁而快也玆堂枕湖漘左挾孤山右帶蘇堤皆若卻立屏侍不敢迫近波光萬頃與闌檻相直無少障礙鳳皇諸山舉頭參前又有道院舫亭等傑然爲登覽最其一曰懋徳大勛之閣則揭於山陰裏第云

眞珠園在雷峯北張循王園內有眞珠泉故以名有髙寒堂

秀埜園在葛嶺水仙王廟西劉鄜王園有四並堂

云洞在錢塘門外古柳林楊和王園直抵北關最爲廣袤洞築土爲之中通往來其上爲樓又有堂曰萬景天全羣山環列洞之旁爲崇山峻嶺有亭曰紫翠閒尢可遠眺桂亭曰芳所荷亭曰天機云錦皆號勝處

北園在天水院橋福王府園

勝景園在長橋南舊名南園慈福以賜韓侂冑後復歸禦前理宗皇帝撥賜福王禦書勝景二字爲扁

擇勝園在錢塘門外九曲墻下紹定三年秀王府刱有理宗皇帝禦書擇勝愛閒二扁今徙置它所

新園在錢塘門外酒庫側秀王府園

隱秀園在錢塘門外城北劉鄜王園

環碧園在丰豫門外柳洲寺側楊郡王府園

挹秀園在葛嶺水仙王廟前楊府駙馬園

謝府新園在惠照齋宮西舊爲中常侍甘氏園今屬謝府有道院村莊四面堂水閣等

總宜園在斷橋路口中貴張氏園外有濱湖亭宇系官司創建者並載西湖門玆不復出

亭

余杭鑑亭在縣南百步外下瞰大溪淸流如鑑因名部伍亭在縣東北二里舊志云吳將淩統家余杭縣於本邑募鄕兵置部伍於此亭鰲亭晏元獻公輿地誌云在縣南五里唐正元初縣令盧鵬建以爲遊賞之地在南湖中山上故曰鰲祥符志云亦名南亭嗥亭在縣南五里晉郭文居大滌山常出肆貨藥伏虎於此歸晚則虎嗥故曰嗥亭祥符志云卽鰲亭聲之僞爾今山下澗石蒼翠奇怪流水潺湲放龜亭舊在縣南五里其地居山帶湖巨石叢起有類龜形唐正元中令盧鵬刱號放龜亭

臨安瑞亭在縣治之南二里中和亭在縣治東南二里東亭在縣治之東三里西亭在縣治之西五里靑亭在縣治之東一十八里章村亭在縣治西南一十五里馬溪亭在縣治東北五里丁峴亭在縣治之東七里北湖亭在縣治之東三里東風亭在縣治西北三里環錦亭邑人兪氏山園題詠【趙公善卞詩百世垂芳在一經茂林修竹讀書聲園池日涉皆成趣景物天然分外淸聊復垂綸藏渭釣等閒釋耒起莘耕知君自有眞良貴豈羨斯亭錦得名○趙南塘汝談詩與子鄕鄰信有年故王遺事到今傳爽鳩邑攺風煙在散騎園分水竹偏髙架插書供夜讀滿堂成彩敵春妍相如可是區區者戲筆題橋亦偶然枌社交陰舊有緣蹇驢那得到亭前靑山謝傅攜樽地白水錢王守冢田尙友詩書廑暇日養親豚韭樂丰年異時駟馬榮歸裏虛左相迎更可賢】迎暉亭在縣北一十里寶林院山南遙見浙江題詠【邑令鞏丰詩我來將值日午時千峯照耀碧玻璃集賢村落俯列屋寶林樹木呈幽姿人言可比雙徑雄妙處乃在阿堵中崇岡展障屹亭左似約老眼專窺東日出烏鳥飛日入牛羊下再遊當與誇父期不用山僧遠迎迓】豁然亭在縣北二十里福勝院之北山題詠【太守趙仲藏因遊徑山登亭遠望詩千騎踏靑霜東遊古道場云籠山骨秀風引水聲長曉日依稀暖寒花取次香後隨吹管急空谷答宮商】錦野亭在西山奎照亭在縣東七里空飛亭在九仙山眉山王橚建海風江月亭在九仙山瀑布前邑令家之巽建三休亭在玲瓏山

於潛

野翁亭熙寧閒令刁﹝王壽﹞建東坡爲賦詩雲山翁不出山溪翁長在溪不如野翁來往溪山閒後遂增刱三翁亭前挹岝﹝上山下咢﹞下臨浮溪爲一邑絕景淳熙初令趙師密更新之題詠【東坡於潛令野翁亭山翁不出山溪翁長在溪不如野翁來往溪山閒上友麋鹿下鳧鷖問翁何所樂三年不去煩推擠翁言此閒亦有樂非絲非竹非蛾眉山人醉後鐵冠落溪女笑時銀櫛低我來觀政問風謠皆云吠犬足生犛但恐此翁一旦捨此去長使山人索寞溪女啼】山翁亭在縣圃左東山白雲庵側令張大猷建令胡衛易山巓臨秀亭爲之溪翁亭淳熙初令張大猷立亭於縣西北之潘洲亭廢不復治嘉泰元年令晁百談徙於縣北三里後渚橋之東後令胡衛得舊盧瑢正中所書亭扁立於潘洲新亭上遂還舊觀雙溪亭潛之潘洲正在二水合流之中令胡衛築亭其上扁曰雙溪欸乃亭在野翁亭北今廢潺湲亭在縣城【見舊志】淸白泉亭令邵文炳經營浮溪橋之始散步溪岸俯視山麓有泉澑泠然色靑味甘因築亭於上且以名其酒此君軒在縣齋軒舊在寂照寺名綠筠東坡倅杭行縣題詩隆興初徙縣治衮繡堂之東寶慶初避禦嫌名易以此名【記見縣治

坡詩見寂照寺】

富陽望仙亭在縣西南二百步後更名春山偉觀近天亭權縣趙師耀建參政樓公鑰書扁折柳亭在縣西今廢知津亭令呂昭亮建今廢入覲亭在觀山東嘉定癸酉令程珌建

新城春波亭在登平橋之東端平元年令陳旼建憩節亭在景徳觀之北端平元年令陳旼建陳氏園題詠【晁無咎詩二首山園芙蓉開寂寞歲云晚公來無與同念我百里遠寒﹝風炎﹞吹空林白日下重巘興盡還獨歸挑燈古囊滿讀公棲鴉詩歲月傷晼晚公胡不念世蠟屐行避遠羇鳥翔別林歸云抱孤巘我才不及古嘆息襟淚滿○東坡次韻云荒涼廢圃秋寂歷幽花晚山城已窮僻況與城相遠我來亦何事徙倚望云巘不見苦吟人淸樽爲誰滿○許廣淵詩今日靑蕪滿當年碧瓦稠軒楹無寸木池沼有殘丘過客嗟啼鳥居人竟牧牛子孫誰秀穎念祖力重修】七賢鄕唐氏林亭有識春亭四並亭壽豈堂題詠【孫郎中邦詩華屋耽耽野外居茂林淸蔭遶門閭移花植果心無事抱子弄孫歡有餘閒過西疇觀刈獲懶尋南郭命申車問君爲圃嗟予晚便擬歸休學二疏】

鹽官綠繞堂張橫浦名取一水繞田之句

昌化薦菊亭循雙溪而上數百步溪側有窪其泉甘潔東坡常酌以試茶後人號爲東坡泉開禧二年令章伯奮作小亭其左曰薦菊蓋取坡詩一盞寒泉薦秋菊之義也尋源亭在象賢庵之上數十步合溪亭溪之上下皆分流湍激於其中合處橫亙里許平闊深靜開禧元年令章伯奮建記文【令章伯奮記雙溪與縣治相直流淺湍激市居叢雜無幽閒曠遠之意每憑欄望上流闊處無數百步欲一到未暇也一日有客自遠來與語意合遂駢舟至其處水流無聲綠淨可燭須眉極目平遠正在雙澗上下之閒面雙峯背武隆野航漁舟日夕往來雲煙牧抹頃刻異態舟行容與近一里許石紺白色平鋪水底日光下澈波影內見金綠映漾若織女浪沫�平流徐行散點若殘雪不銷者久之直後夾以蓮蕩屈曲橫亙十數畝或水暴漲巨魚自溪溯流而入掉尾鼓鬣以萬計若爭赴龍門而變化渡溪登南屏山巖壁峭立古木自石出枝榦瘦硬盤屈冬少霜雕之葉幽靜奇絕之觀閒見層出不可名狀而前人未有收拾品題之者抑山水顯晦自有時乎於是自雙溪取徑傍東坡泉登薦菊亭由象賢庵跨二橋沿流而入芟翳規址作亭其上榜以合溪或謂唐昌山水之勝萃於此矣亭成父老聚觀士女龢會咸曰令君遺我以無窮之勝稔我以去後之思而不與我久同其樂也余聞而愧之因自嘆曰峴山因羊叔子而名著後世見之爲墮淚蘭亭非王右軍則修竹激湍遂湮沒而無聞山川亭榭未有不資人而彰者余每臨文太息卽是邑有二事而尢有感於余心焉去縣三十里有灘曰洗耳橋曰白牛山曰箕山問其人則曰巢許嘗隱於是故因以得名雙溪舊有亭得東坡詩而山水爲之增明斯亭亦賴以不朽余貪戀微祿無巢許之髙操拙疏多奇又無東坡之才名今合溪之名旣以余辱後必得如東坡者品題之而後名始重故書以示後人】鏡紅亭在合溪亭之後十餘步藕池從其前可徑一里開禧二年令章伯奮建取韓詩平鋪紅蕖蓋明鏡之語芳洲亭在雙溪亭南岸之中洲倦飛亭在芳洲之左取坡詩倦飛不擬控扶搖之語芎筍亭在芳洲之右取坡詩溪筍瘦野芎苗之句右三亭開禧元年令章伯奮建淸暉亭在水南道院東舊名步虛令錢孜易今名中廢淳佑七年令趙希﹝仃去丁攺胥﹞重建捲雪臺在中洲南岸南屏之麓淳熙六年令錢孜建滴翠亭在南屏山淳熙六年令錢孜建許由亭在晚溪去縣西九里旁有箕山下有洗耳灘又橋名白牛管名許由舊傳巢許曾隱於此卞令圖經以許遠遊嘗居此山下遂有此名蓋得之矣【詳見山類】桃竹軒題詠【參寥子道潛題王悅道桃竹軒余杭門西山迆邐岌岌千峯插天起窮幽摘勝過三邑隨處雲林皆可喜邇來杖策到君家始覺溪山逢骨髓爭流萬壑會目前競秀千﹝上山下品﹞對窗幾丹楓洗雨秋霽餘白鳥出沒嵐光裏主人韻勝無塵埃翠竹紅桃相閒栽良辰樽俎憑誰共月友云朋自往來】銜翠軒題詠【葉三錫峽川盛氏銜翠軒詩平生丘壑心漫浪不羈束靑山亦解意四時共追逐朝翠空蒙時北窗夢淸熟晝寂庭戶涼坐課黃卷讀此心與山違對面若掩日孱顏儼如故心境兩不觸宴坐搜萬象剖璞出蒼玉木末流夕暉窗戶影搖綠相對兩靑眼悠然一笑足此意陶潛知不然問玉局】滴翠樓序文【程內翰珌作堪村徐氏滴翠樓序季登築樓蕭禦史名而詩之今三十年自余杭至新安達康廬九江又繇九江以達於湖湘梁益凡賢士大夫馳輕車道唐山者莫不登樓賦詩而後去故名章俊語鴻音逸韻爛若編貝前編旣盈嗣以今集且屬僕敍之顧僕低頭受束縛三年坐簿書朱墨叢中望滴翠不三十里寸旌漂搖雙蹻不隨坐想主人角巾鹿裘朝夕其上雲輕篆籀風動絲桐山雨溪涸盡顓幾席未嘗不臨風自愧也今乃欲僕吐塵土語置諸右簡點浣淸景得不爲山君所不受乎尙幸四月受代而歸酌雙溪之水洗灈塵容登滴翠之樓讀滿編之詩平招山色俯挹溪瀾聯嵐含輝浮空泛景以遊乎無倪未知季登能延客否慶元五年上元後三日新安程珌序】題詠【潯陽蕭禦史之敏詩並敍乾道五年三月十八日過堪村逆旅主人肅客甚恭問之徐其姓季登其字也飲予小樓之上且求樓名於予子曰亂山滴翠衣裘濕此東坡昌化之詩也請以滴翠名之可乎季登曰唯唯賦兩絕以志之云一溪流水漾殘春上有髙樓碧瓦新溪路晝陰元不雨卻愁空翠染衣巾我愛東坡句法遒治平雙澗昔經遊曾吟滴翠衣裘濕請借佳名牓畫樓】靜觀堂蕭源章氏山莊題詠【章詡首夏靜觀堂書懷杖策下層嶺來憩云外莊檐低繞頹垣澹泊在一堂山髙戶牖虛風淸長夏涼翳翳動林影瀲瀲浮溪光心遠與世隔獨有文史香汲井資咽﹝汀去丁攺敕﹞蒔藥助體彊園中橘爲奴沼內芰堪裳蒼官靑不老籬下明秋芳陶情在庶物養性歸琴觴矯首起遐觀是中有濠梁○番昜李達可靜觀堂詩君不見通都蕩蕩開九逵肩摩轂擊人爭馳危樓百尺獨髙臥下看膠擾無休時又不見滄江茫茫與天遠輕舟出沒風濤險此時著身平地人遙憐棹夫驚破膽靜中有味知者希紅塵拔腳與世違世人顚倒墮醉夢我獨坐照全天機榮名弗羨計非拙浮利勿爭癡更絕騁巧不若拙有餘役智何如癡且愚髙堂縣鏡收赴影對此令人發深省】藏春塢題詠【宋佽云老徐氏藏春塢詩屏翳除繁少放寬禮園書圃種仍昆未愁百卉空臺榭長引春風到酒樽底用黃鐘律管吹閒萌剩卉日相隨尙平緣累早敕斷荷插伯倫眞我師塢乃其菟裘身名漂泊客燈前過眼花枝一夢還爭似不知門外事抱孫攜子閱芳妍】

古迹

敍由今日視前日皆古也況數百年以往之迹乎春秋內外傳所載以地則晉有有莘之虛衛有昆吾之觀鄭有大庭氏之庫以物則夏后氏之璜在宋甲父之鼎在徐肅謹氏之楛矢在陳蓋存古以示後之人固廣記備言之一端也今諸所載凡耆舊所傳聞簡策所著記𨿽不必皆可考證亦因其故而存之庶無舊聞放失之恨云敍古迹

屋宅風渚郡國志云防風氏所封有金鵝山【考晉地理誌武康縣注云故防風氏國隋地理誌云余杭縣有金鵝山二者不同未知孰是】吳慶忌宅故老云丰儲倉卽其故基前有池是慶忌磨劍處【余見祥異門】晉郭文宅在新城縣晏元獻輿地誌云靈耀寺卽郭文故居唐淩準宅在縣西五十步唐褚無量故居在鹽官縣唐羅隱宅在新城縣東五里

木石岑石元在浙江長一丈四尺南北面廣六尺西尺六寸越絕書云秦始皇嘗取此石刻丈六於越東山秦王纜船石在西湖大佛頭【詳見石門】秦王磨劍石在鹽官縣東六十里審山之巓範蠡塘在鹽官縣西三十五里晉馮氏井在仁和縣臯亭山馮氏於所居發土有古井得石磚八十有四有刻文曰咸和八年十月丁丑朔十日馮氏作皆篆文陳朝柏見孤山隋朝檜見天竺重榮檜唐朝杉在洞霄宮外凡二耆老傳云唐昭宗景福二年閭丘先生自天臺山以盂移植於此圍二丈髙三十餘丈葉𨿽凋減而枝益堅或圖之以爲屏障唐朝櫟見洞霄宮

器物古鐘在祕書省道山堂下宋鼎唐鐘並見行在錄三茅觀大鍋在淨慈寺禎明二年三月造粟山石杵太平寰宇記粟山有石杵刻云黃武二年歲在戊午八月三日凡十二字【考之吳志黃武二年歲在癸卯後此十五年赤烏元年方是戊午今此刻磨滅不存必記之誤】袁公松門靈隱寺路九里松唐刺史袁仁敬所植左右各三行相去八九尺門扁吳說書髙宗皇帝嘗欲易以禦畫不果但以金飾其字【詳見紀遺】咸淳臨安志卷之八十七

志﹝七十二﹞

冢墓

敍夏后臯之墓見於晚周女媧氏之墳唐天寶中尙在也夫陵谷變遷髙深易位彼何能久若是哉聞之曰墟墓之閒不施哀而人哀此惻隱之眞忠厚之至歷古今通上下而一心者也故芻牧有禁耕發有律式祭以致其敬封修以篤其恩充類至𨿽蓬顆之不蔽虆櫑之不掩吾視之有弗忍況明君賢臣烈士之所藏其能久也固宜然則志也者非托焉以記久耶志爲杭作非杭人何以得書司馬牛宋人也避其家之難違之之吳又違之之魯卒於郭門之外葬於丘輿左氏特詳其事說者以爲錄其卒葬所在湣賢者之失所也嗚呼宇宙亦大矣人以眇然之軀生死於其閒固有與之並生而羞道之者司馬氏崎嶇死於道路窆於他邦而時人賢之君子湣焉秉彜好徳之同心猶不於此槪見乎敍冢墓

先賢墓

漢孫鍾墓在富陽陽平山孫堅之祖鍾性至孝種瓜爲業忽有三少年詣鍾乞瓜謂鍾曰此山下可作冢當出天子君可下山百步許顧見我去卽可葬也鍾去三十步便反顧見三人並成白鶴飛去鍾死卽葬其地冢上數有光怪雲气五色上屬天衍數里人由是知孫氏必興【孫氏墳墓在富陽者又有孫賁孫瑤墓並在縣西南孫皓子希祖墓在縣南】

漢於潛侯何滕墓在於潛縣南二十里獨角山

吳富春侯郭成墓在富陽樟巖

吳選曹尙書曁艷墓在余杭縣南由拳山之東

吳給事驍騎大將軍新丰侯曁惠景墓在余杭縣東北八里董捨村

晉郭文墓見九域志在臨安縣西南一十五里

晉常山太守禦史尙書兪歸墓在余杭縣西北三十五里地聯舟枕山

晉何史君墓淳熙八年駱忠翊嗣業創祠山別廟於於潛縣東一里南陽山獲古冢陶磚上有太康五年甲辰何史君墓十字

宋景侯吳喜墓在余杭縣西北仇山一里

宋侍中王裕之墓在余杭縣東二十五里按宋書王裕之字敬弘瑯邪臨沂人嘗爲吳興太守舊居余杭縣薨於所居之舍亭山

陳彊陵侯陳法明墓在余杭縣南一十三里唐苑山中

唐章成緬墓在於潛縣南七十里長安鄕兌口村

唐杜牧墓在南山東南與佛日山夾境名杜牧塢有數古冢

唐徐凝墓在新城縣桐峴鄕

唐馬自然墓在鹽官縣

梁太師吳敬忠墓在於潛縣南五里丰國鄕東村

梁太保饒京墓在昌化縣金山鄕首源林木蓊郁百尺合抱有犯者必爲異物所怖京本靑州淄水人梁末爲鎭海軍紫溪鎭遏使龍徳元年制贈太保

吳越武肅王墓在臨安縣城北十三步

吳越文穆王墓在龍山之南原和凝撰神道碑

吳越忠獻王墓在龍山之南原太常卿張昭撰神道碑

吳越孝獻世子墓在天竺前山

吳越忠懿王賢徳順睦妃孫氏墓在石人嶺下

吳越王妃仰氏墓在龍井山放馬場按表忠觀碑載錢氏墓在錢唐者二十有六在臨安者十有一今不可悉考矣

吳越太尉開府儀同三司正顯薛公墓在靈石山冢前生紫藤徧遶三峯之上其後三世孫昂仕國朝至尙書左丞葬於天竺山妙法院

吳越太師杜稜墓在新城縣北三里官塘子建徽墓在縣西十里袁村

吳越給事羅隱墓在錢唐縣定山鄕居山裏又昌化澞溪之楊村俗號羅公墓彎蓋其祖墓

客墓

和靖林處士墓在孤山所居側【詳見孤山】

知杭州胡侍郎則墓在西湖龍井廣福院之麓範文正公作墓志銘

周都尉邠墓周待制邦彥墓並在南蕩山子孫今居定山之北鄕

彊文憲公淵明墓在西溪之欽賢鄕

劉少宰正夫墓在石姥山嶺之西北眞珠塢

元少師絳墓在南蕩山

章樞密楶墓在寶石山

太師張文忠公橫浦先生墓在鹽官縣

陳寺丞剛中墓在龍井山風篁嶺沙盆塢公福州閩淸人慷慨挺特有志事功建炎二年李易榜登第紹興戊午任太府寺丞應詔上封事主議恢復忤秦檜意同年編修官胡銓以鯁切得罪貶新州作啟賀其行有云屈膝請和知廟堂禦侮之無策張膽論事喜樞庭經遠之有人遂與張九成等七人同謫送吏部差知虔州安遠縣士論惜之有詩云同日七人俱去國何時萬里許還家公至縣適有嶺寇之擾究心招撫感瘴而歿其妻子扶柩抵臨安得地葬焉其後湘中著紹興正論載公出處甚詳朱文公周益公皆有跋語

儀王墓在西湖顯明寺王諱仲湜生也有紫光照室及娩則肉塊刃剖遂得嬰兒靖康時六軍欲推王而立之杖劍以卻曉其徒曰自有眞主其徒猶未退則欲自伏劍死六軍遂與王約以踰月而眞主不出則王當卽大位王陽許而陰實款其期未幾髙宗皇帝卽位於應天王閒關而南上屢嘉嘆之主祭濮王嘗自贊其容曰熙寧六載歲在癸丑月當夏五二十有九餘乃始生濮祖之後性比山麋貌同野叟隨圓就方以無若有惟忠惟孝不污不苟皓月淸風良朋益友湛然靈臺確乎不朽蓋自敍其推戴事也嘗遊天竺有山禽忽驚起衝落半巖花之句子孫視諸邸爲蕃衍蓋爲善之報云

浙西提刑周龍圖格墓在獨角門步司前軍寨公處州人爲直祕閣浙西提刑建炎元年討叛卒陳通與子肇丕俱遇害朝廷嘉其死節贈中大夫直龍圖閣敕葬此地其子祔焉

周殿撰杞墓在九里松滕家原水岡塢公龍圖格之弟也建炎三年知常州值苗劉之變倡義勤王以功除右文殿修撰洪內翰邁跋其檄書謂公聞變憤踴卽飛表請反正適忠穆呂衛公制置淮浙兼領建康亟馳介詒書議起兵勤王公倡與協於是忠穆公及諸大將皆提兵道竟上凡軍之百役芻茭薪烝谷菽泉帛弓刀甲楯車船人徒動以萬計辰索暮辦調胹彌逢不使一閒語師旣東身獨畱常杜要害使去者無卻顧憂取日虞淵功最右席邁常恨世徒知忠穆復辟之功爲大而周公首倡大義則少有能言者

嶽鄂王飛墓在棲霞嶺下題詠【葉靖逸紹翁詩云萬古知心只老天英雄堪恨復堪憐如公更緩須臾死此寇安能八十年漠漠凝塵空掩月堂堂遺像在淩煙早知埋骨西湖路學取鴟夷理釣船○劉龍洲過六州歌頭詞雲中興諸將誰是萬人英身艸莽人𨿽死气塡膺尙如生年少起河北劍三尺弓兩石定襄漢開虢洛洗洞庭北望帝京狡兔依然在良犬先烹過舊時營壘荊鄂有遺民憶故將軍淚如傾說當年事知恨苦不奉詔僞耶眞臣有罪陛下聖可鑑臨一片心萬古在分茅土終不到舊姦臣人世夜白日照忽開明衮佩冕圭百拜九原下榮感君恩看年年二月滿地野花春鹵簿迎神】

劉鄜王錡墓在定山北鄕敕賜功徳院額曰旌忠題詠【過客不知名氏題詩云將軍力盡馬蹄穿一片丹心萬古傳叱﹝口宅﹞風雲起平地扶持日月麗中天寶刀掛壁血猶在丹詔褒功墨尙鮮到底英雄身不死旌忠長倚碧雲邊】

襄恪趙公密墓在西溪欽賢鄕中興以戰功顯嘗爲殿步帥其子雍登進士第

趙都運鞏墓在徐範村之閒

忠毅畢公再遇墓在錢塘西溪

朱祕閣弁墓在西湖公徽州人早歲遊京洛晁以道喜之歸以從女南渡後授官副王倫使金見執附表云節上之旄盡落口中之舌徒存嘆馬角之未生魂飛雲窖攀龍髯而莫逮淚灑冰天上爲感愴後與洪張二公俱歸除直祕閣卒旅殯臨安朱文公爲作行狀尢文簡公袤作志銘

濟王墓在﹝施去方攺馬﹞巘嶺下景定五年十一月有旨追復元贈少師保靜鎭潼軍節度使仍令所屬討論墳墓之制日下增修

丞相李文淸公墓在小隱山

趙紫芝師秀墓在葛嶺寶嚴院紫芝溫州人有詩集行於世題詠【劉后村克莊詩云奪到斯人處詞林亦可悲世閒空有集天下便無詩盡出香分妓惟畱硯付兒傷心湖上冢誰葬復誰碑】

孫花翁季蕃墓在水仙王廟側翁名惟信始居婺棄官隱湖山閒號花翁工爲長短句趙安撫﹝上與下心﹞葬之後村劉克莊志其墓

淳固宋先生斌墓在西湖資國寺之右先生字文叔袁州分宜人弱冠師晦庵先生受四書大義篤實靖重確守師說演繹窮究至老不少懈於世味泊如也號庸齋卒年八十眾議私謚爲淳固先生

古墓

吳王夫差墓舊志據吳越春秋夫差內傳三十三年葬於余杭山太宰嚭亦葬於旁今按夫差葬秦餘杭山在平江府長洲縣西北三十里已詳見吳越考此非

漢審食其墓在鹽官縣東六十里審山舊志疑食其不應葬此特此山之審氏墓耳

晉杜子恭墓孔稚珪東過錢唐北郭於舟中遙拜杜子恭墓【見南齊書】

趙墓在於潛縣東十二里古老傳趙宣子墓舊有墟冢二十五古溝五通人往來泉流不竭及有石人馬麒麟之屬歲月浸深頹僕艸莽多爲鄕民鑿而徙之近卽其地得陶磚二有咸和二年九月參軍趙悌建立冢功十四字故又以爲趙參軍墓

關中侯墓在於潛縣東一里東山塢紹興初謝氏營墳旁逼古冢得印一劍一印龜鈕金鑲篆文曰關中侯印

九里松前軍教場墓在九里松行春橋水竹塢教場內俗呼爲唐馬三寶墓故老云紹興末步司前軍因增廣教場惟此冢獨髙大寨兵欲去之方舉鍤有黑蜂數百飛出著人不可向是夜步帥戚方夢一人髙冠朱衣若王者服曰吾錢王之子葬此已久祈勿毀辭甚切方怪之詰朝得本軍申遂輟役

丁母冢丁蘭故居在今艮山門外三十六里丁橋母死刻木事之如生冢在姥山之東【一名桐扣山】

唐孝女墓在錢唐縣孝女南鄕古老相傳昔有孝女唐丑娘年十二三母病刲腹取肝和粥以進母病愈而醜娘以破瘡風死葬此山里人美其孝故以唐墓名

亞父冢在臯亭山亞父陳重生有神異壽百餘而終今顯靈其地有禱皆應世傳爲亞父冢

木娘墓在艮山門外太平鄕華林裏蔡塘東里人朝奉大夫通判瑞州蔡汝揆庶母沈氏卒汝揆尙幼父霖用浮屠法火之汝揆旣以父澤入仕每傷無松楸之地言之輒泣刻木爲形衣衾棺槨擇地而葬仍置瞻塋田建庵屋命僧守之鄕人呼爲木娘墓

上升墓在仙掌山與天目鄰巒舊傳有仙人隱居旣沒而葬裂棺飛升版從半空而墜故臨安有上版下版村又二版墜紫溪東岸今名爲版塢

蘇小墓在湖上周紫芝有詩題云湖堤步遊客言此蘇小墓也題詠【周紫芝詩野水橫分靑艸陂誰埋玉樹與瓊枝湖邊山自向人綠門外柳今何處垂行雨行雲均是夢施朱施粉未相宜一從蕙死蘭枯後剛道桃花好面皮】

僧塔【互見諸寺院此載其著者】

宋詮定法師墓在臨安縣西南一十五里郭文墳北十步

隋僧眞觀法師東岡塔在天竺隋開皇十五年有眞觀法師居天竺手標葬處天禧閒守王相欽若訪尋得之東岡之下甓甃甚工題詠【楊蟠詩云東岡人不識野寺在樵漁落葉年年滿春風爲掃除○郭祥正詩云窣堵藏眞骨東岡气象殊煙雲掃不盡苔蘚一痕無】

唐鳥窠禪師塔在竹閣

恩髙僧塔在碼瑙坡僧晤恩所藏圓公孤山詩有竹蔭髙僧塔之句

贊寧塔在放馬場棲眞院前

法慧大師墳在寶勝院後山師名智圓字無外自號中庸子能詩將終預斸所居巖爲墳令用陶器斂自銘其墓又作詩自挽有云陶器一藏荒木下綠苔芳艸任縱橫

辯才塔在龍井塔前有海棠二株乃師手植蘇潁濱爲撰碑見龍井寺咸淳臨安志卷之八十八

志﹝七十三﹞

卹民

敍大夏不能無萎艸盛世不能無窮民況五方之人之所聚乎凡生死而有不得其分願者五曰孩不舉曰貧無告曰老無依曰病無以療死無以藏也而在位之仁人爲之乳保爲之室廬爲之廩給爲之醫藥葬埋然後不得其分願者始庶幾乎王道之無憾焉嗚呼斯民也其亦不幸生於井田廢壞之後而生且死之或無以遂其天也其亦幸而生於忠厚積累之朝而養生送死之猶有以爲之天也匯而書之以見六保息之政掩骼埋胔之仁何獨三代然哉敍卹民

慈幼局在樓店務對河淳佑七年十二月有旨令臨安府刱屋爲慈幼局應遺棄小兒民閒有願收養者月支錢一貫米三斗盡三歲止其無人收養者官爲雇倩貧婦就局乳視惟謹續有願子之者從官請仍給錢米如式

施藥局在慈幼局之北淳佑八年五月有旨以民閒病暑者多合思振救趙安撫﹝上與下心﹞因創局制藥分差職醫家至診視隨證畀藥日以爲常十年二月朝廷益以錢十萬令多方措置以賞罰課督醫者月以其數上聞有詣局以病狀自言者亦田廾之藥民蒙更生不知其幾

養濟院一在寶勝院一在艮山門外又有善化坊四所先是守蘇文忠公嘗於城中創置病坊名曰安樂以僧主之仍請於朝三年醫愈千人乞賜紫衣並度牒一道詔從之崇寧元年八月詔諸路置安濟坊二年五月兩浙運司遂援蘇公之說以請仍攺病坊爲安濟紹興二年詔臨安府置養濟院十三年十月又因臣寮之請下錢塘仁和兩縣踏逐近城寺院充安濟坊籍定老疾貧乏不能自存及乞﹝句去口攺亡﹞之人自十一月一日起支常平錢米【每名日支米一升錢十文小兒半之】止次年二月終二十九年以後又屢降指揮展半月或再展仍申嚴奉行滅裂之罰乾道初遂展至四月終猶恐病者未愈至七月終食新方行住支嗚呼仁哉列聖之用心也【蘇公有與某宣徳書云蒙遣人致金五兩銀一百五十兩爲贐軾自黃遷汝亦蒙公厚餉當時鄰於寒殍尙且辭避今忝近臣尙有餘瀝未卽枯竭豈可冒受又恐數逆盛意非朋友之義輒已移杭州作公意捨之病坊此蓋某在杭日所置今已成倫理歲收租米千斛所活不貲故用助買田以養天民之窮者此公家家法故推而行之以資公之福壽某亦與有榮焉想必不訝至於感佩之意與收之囊中了無異也】

漏澤園錢塘仁和兩縣管下共一十二所先是崇寧三年二月詔諸州擇髙曠不毛之地置漏澤園凡寺觀寄畱槥櫝之無主者若暴露遺骸悉瘞其中各置圖籍立筆記識仍置屋以爲祭奠之所聽親屬祭饗著爲令其在臨安府者中更多故率爲官私占佃紹興十四年詔臨安府措置漏澤園遂下錢塘仁和縣悉行拘收爲藩籬以限之選僧二名主管月給常平錢五貫米一石瘞及二百人者申朝廷賜紫衣旣又有旨令諸路州軍一體措置施行仍委常平司檢察

諸縣余杭養濟院在本縣西門外城濠之北半里安濟坊在縣東半里漏澤園在縣東七瑞安樂鄕南渠河之南臨安漏澤園在縣西三里於潛養濟院在縣南二里寂照寺漏澤園在縣南三里富陽漏澤園在後嶺去縣一里半鹽官漏澤園在縣西三里昌化開禧閒令章伯奮置養濟院爲田五十畝嘉定閒常平使程珌以筮仕此邑撥錢置居養院田一十七畝旣歲久養濟田十失其八居養田十失其三淳佑八年令葉采請買官田於府益以他費買田遂足元額白之倉臺以養濟田隸治平寺以居養田隸佑聖堂各命主首掌之主簿司出納吏不得干預漏澤園在縣西二里

祥異

敍春秋記災不記瑞孔子不語怪神祥異有志不敢僭經而擬聖也龍見晉郊虎乳楚相鳥鳴亳社蛇出泉臺諸類此者非一春秋所不書孔子所不道而左氏咸錄焉何害其爲春秋之忠臣而與聖人同其好惡哉

祥瑞神怪

臨平湖石函臨平湖自漢末穢塞吳天璽元年一夕忽開湖邊得石函中有小靑石刻作皇帝字舊言臨平湖塞天下亂開則天下平人以爲祥

臨平湖寶鼎吳赤烏十二年六月戊戌寶鼎出臨平湖

玉冊晉元帝移檄召天下兵克日進討時有玉冊見於臨安人以爲中興之象

人面豕晉成帝咸和六年六月錢塘人家豭豕產兩子皆人面如胡人狀其身猶豕

甘露咸和九年四月甲寅甘露降錢塘縣右鄕康巷之柳閒

白﹝鳥﹞見咸和九年五月癸酉白鳥見於錢塘內史虞潭以獻

臨平湖水赤晉安帝元興二年十月錢塘臨平湖水赤

野稻生宋文帝元嘉二十三年鹽官縣野稻自生三十許種

白雀宋元嘉十八年七月二十四年四月鹽官產白雀太守劉禎以獻齊永明七年六月鹽官縣九年七月錢塘縣皆獲白雀

連理木泰始七年二月戊寅錢塘木連理生太守王延之以聞

禾蕈木生李升明元年餘杭捨亭禾蕈木生李實禾蕈卽胡頹木

翼異山大水升明二年二月於潛翼異山一夕五十一處水出

蒼玉璧永明七年錢塘縣獲蒼玉璧一枚太守江﹝學�﹞以獻

浙江靈石永明七年主書朱靈遜於浙江得靈石十人舉乃起在水深三尺而浮世祖親投於天淵池試之刻爲佛像

海燕出永明九年鹽官縣石浦有海魚乘潮來水退不得去長三十餘丈黑色無鱗有聲如牛土人呼爲海燕取而食之史以爲魚孽

淸泉紫玉梁元帝記曰昔宋人江巖因采藥至富春淸泉南見美女衣紫踞石而歌有穿雲裂石之聲其詞曰風淒淒云溶溶水潺潺兮不息山蒼蒼兮萬重亟往就之遽失所在惟存所踞之石巖剖石得紫玉廣長尺許

合歡竹唐正元十九年富陽縣招義鄕安州倉曹許儉家生﹝�曼﹞竹一本合歡郡守白之廉使畫圖表進

功臣堂芝艸太平興國三年八月庚申杭州言淮海國王舊府功臣堂柱生芝艸畫圖來獻

臨安縣土地雜誌吳育春卿爲臨安宰三日謁廟廨后土地稱屬國侯者視之乃十餘歲小兒故老云錢尙父所用小史一揮扇誤觸臂一於睡時以水添沸湯使無聲悉令誅之揮扇者甘死止沸者稱冤乃赦揮扇者曰吾睡方欲以水添沸湯使無聲此史己先知之矣不可赦後忽見形於前錢嘆曰我戮人無數此小兒乃敢現身封汝爲屬國侯永爲臨安土地受彼血食遂不見

石神王至和中郡守孫沔一夕夢神泣告曰吾兄弟三十六人沈埋市舶司園地久矣願公憐我再夢復如之遂遣人發園中地果得石神王三十六身各坐執寶瓶遂置之廳事前

瑞木字文沈括筆談云治平中杭州南新縣民家析柿木中有上天大國四字書法類顏魯公有筆力國字中閒仍排起作大口全是顏筆其橫畫卽是橫理斜畫卽是斜理其木直剖偶當天字中分而天字不破上下兩畫並一腳皆橫挺出半指許如木中之節以兩木合之如合契焉予親見之

珠飯菌菜熙寧八年閏四月杭州言鹽官縣自三月地產物如珠可造飯水產菜如菌可爲葅民賴以充食

無骨篛見洞霄宮

嘉禾景定四年九月昌化縣嘉禾嘉粟生守臣吳革圖以獻【詳見禦制門】

磨劍池水湧咸淳六年七月丰儲倉前池忽有風起水立如壁浮萍上屋蕩突久之或云池有大龜數百年此其所爲也倉官黃恮目擊其狀扣之土人云池乃吳慶忌磨劍處時有物浮水上若鐵棺然咸淳臨安志卷之八十九

志﹝七十四﹞

紀遺

敍紀事提其要纂言鉤其元有是言矣獨不曰紀之廣言之備乃史家法乎書成得辭與事之無所比屬者若朝政若民事與夫山川人物土俗以及風人之所賦詠墨客之所論述街談巷議蕞說詼語尙多也彊而附則贅放而軼則闕然則將安從夫子曰多聞闕疑多見闕殆疑有所未明殆有所未安若是者聖人猶難之故夫聞見非多之爲厭而疑與殆之當謹也儻其事核其言不誣吾猶懼夫遺而何敢闕諸此紀遺所爲作也

紀事﹝一﹞晉咸和二年蘇峻作逆明年吳國內史庾冰棄郡奔會稽內史王舒時舒假節都督行楊州刺史事乃移告屬郡以虞﹝馬斐﹞謝藻率眾一萬與庾俱渡浙江顧眾顧揚等皆起義軍應舒舒亦率眾爲後繼冰揚等進據無錫遇賊將張健與戰而敗退於錢塘賊遂入吳舒更遣眾揚守紫壁賊轉攻吳興掠余杭諸縣義軍沮退或勸眾過浙江眾曰不然今保固紫壁可得全錢塘五縣若越它境便爲寓軍控引無所非長計也臨平人範明亦謂眾曰此地險要可以制寇不可委也乃合諸軍復進討健大破之【其略已載牧守表】褚裒爲章安令遷太尉記室參軍名字已顯而位微人多未識公乘估船送故吏數人投錢塘亭住爾時吳興沈縣令嘗送客至浙江客至亭吏驅公移牛屋下潮水至沈令起彷徨問牛屋下是何牧人吏云昨有一傖父來寄亭中有尊貴客權移之令有酒色因遙問傖父欲食餅不姓何等可共語褚因舉手答曰河南褚季野遠近久承名令於是大遽不敢移公便於牛屋下修刺詣公更宰殺爲饌且於公前鞭撻亭吏欲以謝慚公與之宴酌言色無異狀如不覺公送至界安泰始二年會稽太守孔覬吳郡太守顧琛據郡同反太宗遣巴陵王休若董統東討諸軍建武將軍吳喜屬焉二月一日喜渡水擊諸壘柵東軍一時奔散顧琛與其子寶素攜老母泛海奔會稽海鹽令王孚邀討不及其月九日喜等至錢塘令顧昱及孔璪王曇生等奔渡江東喜乃進軍柳浦遣沈思仁等率軍破東軍諸砦乘風舉帆直趨定山斬其大帥孫會之自定山進向漁浦又斬其軍主孔奴其眾於是敗散齊永明三年富陽人唐﹝�禹﹞之僑居桐廬父祖以圖墓爲業﹝�禹﹞之自云其家墓有王气山中得金印轉相誑惑其年冬聚黨四百人於新城令陸赤奮棄縣走﹝�禹﹞之向富陽抄掠令何洵告漁浦邏主發村男丁防援﹝�禹﹞之陷富陽會稽太守沈文季遣將吏捄援錢塘﹝�禹﹞之至錢塘令劉彪拒之力不敵戰敗﹝�禹﹞之進柳浦彪棄縣走文季又發吳嘉興海鹽鹽官民丁救之賊分兵出諸縣鹽官令蕭元蔚逃走余杭令樂琰戰敗乃奔錢塘富人柯隆獻鋌數千爲﹝�禹﹞之作仗﹝�禹﹞之欲襲會稽至浦陽江郡丞張思祖遣浹口戍主湯休武拒戰大破之帝遣禁兵數千人馬數百匹東討賊眾烏合畏馬官軍至錢塘一戰便散禽斬禹之諸郡縣悉平永明六年會稽西陵戍主杜元懿啟吳興無秋會稽丰登商旅往來倍多常歲西陵牛埭稅官格日三千五百今可一倍略計年增百萬浦陽南北津及柳浦四埭乞領攝一年格外可增四百許萬世祖敕示郡訪察行會稽郡事顧憲之議曰尋始立牛埭之意非苟逼僦以納稅也當以風濤迅險人力不捷屢致膠溺濟急利物耳所以輸直無怨京師航渡卽其例也而後之監領者不達其本各務己功或禁遏別道或空稅江行或撲船倍價凡如此類已蒙停寢吳興頻歲失稔今玆尢饉去乏從丰良由饑棘或賫貨貿粒攜累餬口埭司責稅格外加倍幸災榷利將何以堪敢陳管見世祖從之梁吳興郡屢以水災失收有言當漕大瀆以瀉浙江中大通二年春詔發吳郡吳興義興三郡民丁就役昭明太子統上疏曰聞吳興累年失收民頗流移吳郡十城亦不全熟谷稼猶貴劫盜屢起所在有司不皆聞奏如復今玆失業慮恐爲獘更深不審可得權停否髙祖優詔諭焉陳徐儀東海郯人陵第三子也正明初爲尙書殿中郎兼東宮學士陳亡入隋開皇九年隱於錢塘赭山煬帝召爲學士尋除著作郎徐孝克陵之弟性至孝梁末侯景寇亂京邑大饑孝克養母饘粥不能給謂妻臧氏曰今饑荒如此供養交闕欲嫁卿與富人望彼此俱濟臧弗許時有孔景行者富於財孝克密因媒者陳意景行逼而迎之臧涕泣而去所得谷帛悉以供養孝克亦剃髮爲沙門兼乞食以給臧亦私致饋餉後景行死臧謂孝克曰往日之事非爲相負今旣得脫當歸供養孝克於是歸俗更爲夫妻東遊居於錢塘之佳義裏太建中兼國子祭酒每侍宴取珍果納紳帶中還以遺母髙宗知之敕所司自今宴享孝克前饌並遺將還以餉其母時論美之唐武徳元年武康沈﹝左汀去丁右上廌下去﹞興爲吳興太守舉兵以討宇文化及爲名比至烏程得精卒六萬遂攻余杭下之三年李子通攻沈﹝左汀去丁右上廌下去﹞興於吳郡﹝左汀去丁右上廌下去﹞興棄城走赴江溺死子通徙都余杭盡收﹝左汀去丁右上廌下去﹞興之地北自西湖南至嶺東包會稽西距宣城皆有之四年杜伏威遣其將王雄誕擊子通子通以精兵守獨松嶺雄誕乘髙據險以逼之多張旗幟夜則縳炬火於木布滿山澤子通懼走杭州雄誕追擊又敗之於城下子通遂降上元元年冬十一月以宋州刺史劉展爲都統淮東江西浙西節度使密敕都統李峘圖之展自疑旣得節印遂舉兵反峘敗奔宣城副使李藏用謂之曰處人尊位食人重祿臨難而逃之非忠也以數十州之兵食三江五湖之險固不發一矢而棄之非勇也失忠與勇何以事君乃收散卒募壯士得三千人立柵以拒展與展將張景超戰兵敗藏用奔杭州使其將溫�屯余杭明年展將孫待封自武康南出將會景超攻杭州溫�據險擊敗之待封脫身走及田神功討展展死待封詣藏用降張景超逃入海悉以兵授張﹝左汀去丁右上廌下去﹞雷使攻杭州藏用擊破之餘黨悉平國朝孫景璠者本杭州水軍篆千字文爲五十餘體以獻上善之詔取去黥文隸禦書院宰相宋琪請授以官秩上曰爵祿非所惜也顧此人面痕尙在豈稱冠帶乎琪固言之乃授國子書學博士【太平興國八年以下通鑑長編】上遣使取杭州釋迦佛舍利塔置闕下度開寶寺西北隅地造浮屠十一級以藏之上下三百六十尺所費億萬計前後踰八年癸亥工畢巨麗精巧近代所無也知制誥田錫嘗上疏諫其言切直至曰眾以謂金碧熒煌臣以爲塗膏釁血上亦不怒【端拱二年】杭州始置織務歲市諸州絲給其用後罷之【至道元年】知泰州田錫上疏﹝云云﹞今月十二日有杭州差人賫牒泰州會問公事臣問彼處米價每升六十五文足彼中難得錢又問疾疫死者多少人稱餓死者不少無人收拾溝渠中皆是死人卻有一僧收拾埋葬有一千人作一坑處有五百人作一窖處臣又問有無得雨稱春來亦少雨澤臣問旣少雨澤麥苗應損稱彼處種麥稀少【咸平三年】初錢塘江堤以竹籠石而潮囓之不數歲輒壞轉運使陳堯佐曰堤以捍患而反病民乃與知杭州戚綸議易以薪土有害其政者言於朝以爲不便參知政事丁謂主言者絀堯佐堯佐爭不已謂旣徙綸揚州癸巳又徙堯佐京西路發運使李溥請復籠石爲堤數歲功不就民力大困卒用堯佐議堤乃成【大中祥符七年】遣使巡撫溫處州發廩粟賑貧民因按視杭州江岸【大中祥符九年】選道士十人校定道藏經命王欽若總領舊藏三千七百三十七卷欽若增六百二十二卷仍令著作佐郎張君房就杭州監寫本【同上年】令杭州葺故吳越王錢氏廟從其孫惟演之請也【天禧四年】置杭州淸酒務指揮四百人以隸酒官酒官舊增取賣酒息錢二千緡雇民充役於是攺募兵士其後江寧府請如杭州例置百五十人亦許之【幹興元年】浙江抱余杭據岸爲二閘互啟閉納溫臺衢婺船而潮壤北閘久不治兩路船爲之稽壅辛酉侍禦史方謹言始奏復之【天聖四年】廢杭秀二州鹽場【明道元年】度支判官刑部員外郎直集賢院段少連爲兩浙轉運副使舊使者所至郡縣索簿書不暇殫閱往往委之吏胥持以爲貨少連命郡縣上簿書悉緘識遇事閒指取一二自閱摘其非是者按之餘不及閱者全緘識以還由是吏不能爲姦而州縣簿書莫敢不治部吏有過召詰曰聞子所爲若此有之乎有當告我我容汝自新苟以爲無吾不使善人被謗卽爲汝辯明矣吏不敢欺皆以實對少連每得其情諄諄戒飭使去後有能自攺過者猶保任之秀州獄死無罪人時少連在杭吏畏恐聚謀僞爲死者服罪款未及綴屬少連已拏舟入城訊獄吏具服請罪以爲神明是時龍圖閣直學士鄭向守杭無治才訟者不服往往自州出俓趨少連少連一言處決莫不盡其理向陳畱人也【景佑二年】復置杭秀二州鹽場【景佑三年】建州布衣徐復賜號衝晦處士復性髙潔而處世未嘗自異後居杭州十數年卒【慶曆元年】兩浙轉運司請自今杭州專管勾一路兵馬鈐轄司事如本路軍人犯法許鈐轄司量輕重指揮從之【皇佑元年】貶觀文殿學士禮部侍郎知壽州孫沔爲檢校工部尙書寧國軍節度副使初臺諫交論沔淫縱不法事詔按其實而使者奏沔在杭州嘗從蕭山民鄭旻市紗旻髙其直沔以爲恨會旻貿紗有隱而不稅者事覺沔取其家簿記積計不稅者幾萬端配隸旻它州州人許明有大珠百妻弟邊珣以錢三萬三千彊市之沔愛明所藏郭虔暉畫鷹圖明不以獻初明父禱水仙大王廟生明故幼名大王兒沔卽捕案明僭稱王取其畫鷹圖刺配之及沔罷去明詣提點刑獄斷一臂自訟乃得釋悅州人金氏女白晝使卒輿致亂之有趙氏女許嫁莘旦沔見西湖上令吏戒莘姥絕昏弗許又使官妓戒趙姥趙姥以莘姥爲解沔聞有僧與莘氏私者得從曉並莘母鞫爲姦寘之法遂取趙女至州宅與飲食臥起所刺配以百數及罷盜其案去後有訴冤者多以無案不能自解【嘉佑四年】龍圖閣學士右諫議大夫祖無擇責授檢校工部尙書忠正軍節度副使無擇坐知杭州日貸官錢及借公使酒並乘船過制與部民接坐及聽造景羔羊應巖等曲法請求輔坐主公使阿徇無擇法寺奏已會去年十一月徳音內無擇羔羊應巖皆特斷餘如法寺所奏嘉佑中無擇與王安石同知制誥時詞臣許受潤筆物安石因辭一人之饋不獲義不受以其物置舍人院梁上安石以母憂去無擇取爲本院公用安石聞而惡之以爲不廉安石旣當國無擇遂得罪【熙寧三年韓駒南窗雜抄云祖無擇知杭州坐法制勘鄭獬往代自開封府移知至郡上疏曰臣過秀州見赤地千里蝗蝻蔽天私怪其故已而見就逮者累累道路不絕問之皆坐無擇事追證也無擇官諫議大夫職龍圖閣學士乃以坐法就逮臣不爲無擇惜而爲聖朝惜也按無擇與官妓薛希濤通然聞希濤榜笞至死事卒無實至於給致仕官張先酒醋歷子及治亭榭不支瓦木價錢則皆州郡常事且今參政王安石前知江寧蔡襄前知福州皆嘗繕營矣豈盡出於家財若所坐止此則願少寬其獄或更他罪則臣請從坐乃詔無擇追一官勒停駒所云獬自開封移杭州誤也獬自翰林出守在二年五月癸未又云無擇追一官勒停皆失實】詔江淮發遣湖北運司體量殿中丞直史館蘇軾居喪服除往復賈販及令天章閣待制李師中供﹝木片﹞照驗見軾妄冒差借兵卒事實以聞侍禦史知雜事謝景溫劾奏故也景溫與王安石連姻安石實使之窮治卒無所得軾不敢自明久之乞補外上批出與知州差遣中書不可擬令通判潁州上又批出攺通判杭州【同上年載通判杭州不得其時基志云知雜禦史誣奏公過失公未嘗以一言自辧乞外任避之通判杭州然軾自此畱京師幾一歲明年夏末秋初乃出都由陳州赴杭州按軾有與其兄書云六月除杭州倅乃明年事今因謝景溫劾奏遂附見】賜米三萬石開蘇杭州運河淺澱【元丰三年】龍圖閣學士新知杭州蘇軾言竊聞臣僚繳進蔡確詩言涉謗讟此事所系國體至重欲望皇帝陛下降敕追確根勘然後太皇太后內出手詔勿問則二聖仁孝之道實爲兩得宣仁心善軾言而不能用軾出郊未發遣內侍賜龍茶銀合用前執政恩例所以慰勞甚厚【元佑四年】侍禦史賈易言蘇軾在杭州務以暴橫立威故決配稅戶顏章兄弟皆無罪之人今則漸蒙貸免矣旣而專爲姑息以邀小人之譽兼設欺獘以竊忠藎之名如累年災傷不過一二分軾則張大其言以甚於熙寧七八年之患彼年饑饉疾疫人之死亡者十有五六豈有更甚於此者又嘗建言以興修水利者皆爲虛妄無實而自爲奏請浚治西湖乞賜度牒賣錢雇役聞亦不免科借居民什器畚鍤之類虐使捍江廂卒築爲長堤於湖中以事遊觀於公私並無利害監司畏其彊無敢觸其鋒者況敢檢按其不法耶云云宣諭曰賈易排擊人太深須與責降大防對曰易誠過當若欲定疊不若兩罷爲便可之【元佑六年】建炎元年八月戊午杭州軍亂初上之立也遣勤王兵還諸道杭兵才三百其將得童貫下勝捷軍殘兵與之俱軍校陳通等見杭州富實甲東南因謀爲變會軍士以衣糧不足有怨言結約已定而兩浙轉運判官顧彥成行部未返需其還殺之至是彥成歸宿於城外夜三鼓軍士百餘人縱火殺士曹參軍及副將白均等十二人翌旦執守臣龍圖閣直學士葉夢得詣金紫光祿大夫致仕薛昂家殺兩浙轉運判官吳昉彥成聞亂亟奔湖州軍士見昂數夢得不給衣糧之罪昂論遣之眾乃推通等七人爲首釋夢得而囚之逼昂權領州事浙東安撫使翟汝文聞變自將七千人屯西興且奏請浙西兵受其節制戊辰江南經制司遣幹辦公事宣教郎鮑貽遜將福建槍杖手二千五百往杭州討叛兵壬申延康殿學士知鎭江府兩浙西路兵馬鈐轄趙子崧言杭州軍變遣京畿第二將劉俊往捕又命禦營統制辛道宗將西兵二千討之丙子浙東安撫使翟汝文以兵七千渡江先是杭賊陳通等紿汝文來受降汝文至城下賊不聽命汝文復還越州於是通等盡刺城中彊壯爲軍有眾數萬庚辰詔賜杭州黃榜招諭作過軍民若能率眾歸降當赦其罪一切不問仍審量事狀情理命以官資若敢抗拒仍舊爲惡則掩殺正賊外父母妻子並行處斬如大兵會合已到城下卽令來攺過出降放罪推賞指揮更不施行仍令監司召募土豪自率鄕兵會合討蕩亦許先次借補官職建炎後以黃榜招安叛兵自此始九月辛丑杭賊夜劫直祕閣兩浙路提點刑獄公事周格寨殺之提刑司所統蘇秀兵遂入杭與賊合時格所部淮南兵不肯從盡爲浙兵所害賊復以金帛遣人誘諸郡不逞使據城相應浙東安撫使翟汝文慮變生肘腋遂引兵還越州賊勢愈熾十月甲子初兩浙提點刑獄周格旣死直龍圖閣知秀州趙叔近權提刑司事招杭賊陳通降之賊聞槍杖手屯秀州界其兵精遂聽命是日叔近以素隊數十人入城通等猶不解甲叔近與通等相見置酒推心腹待之使皆馴伏以待朝廷授官之命城中稍定丁卯禦營使司都統制王淵爲捉殺杭州盜賊制置使仍賜銀帛萬匹兩爲軍費十一月丁酉詔江淮發運司幹辦公事鮑貽遜以福建槍杖手移屯江寧給事中劉﹝王玉﹞言杭寇猖獗今已數月翟汝文之師旣無功於前髙士瞳之兵又潰散於後惟貽遜之師屹然不動蓋杭卒匪茹頗有窺浙西之心所以未敢大肆者以槍杖手爲之捍蔽也羣寇之說欲遣散槍杖手乃就招安趙叔近已令退舍而寇猶未降則其說果可信乎願且令在杭州同共討捕候至錢塘蕩平然後遣屯江寧或令歸福建皆未晚也十二月庚申禦營使司都統制王淵入杭州初淵至秀州下令治兵十日乃行杭賊陳通等聞之爲備稍緩及是淵與統制官張俊馳至城下傳呼秀州趙龍圖來通出不意遂出迎淵慰勞之後二日乃諭以朝廷遣賜告身令通等祗受通等皆喜淵俊入州治命軍士分守諸門通等三百餘人立於譙門之外淵召其首三十人至庭下遽執之通呼曰已受招安何爲乃爾淵曰我受詔討賊不知其它遂執其餘黨於門外悉要斬之凡百八十餘人百姓皆相賀俊取杭州甲妓張穠以歸二年正月己亥龍圖閣直學士葉夢得落職提舉江州太平觀坐守杭州軍變故也先是言者論顯謨閣學士知越州翟汝文總兵臨城不肯會戰詔令分析汝文言自杭賊作亂首提孤軍與賊鏖戰而諸將悉爲憲臣所制除鮑貽遜槍杖手在城下與臣相聞外無單車一介以爲犄角不知使臣與誰會合兼前後請討賊奏牘具在焉可誣也詔降汝文爲顯謨閣直學士【以下系年要錄】三年十二月癸未元顏宗弼自安吉進兵過獨松嶺嘆曰南朝可謂無人若以羸兵數百守此吾豈能遽度哉知余杭縣曾﹝上旦下心﹞知是金人乃與丞徐聿成率父老具香花迎拜﹝上旦下心﹞鞏孫也時尉楊汝爲在徑山寺請監寺僧爲統領官率彊壯以拒金主僧梵仁從之乙酉元顏宗弼犯臨安府錢塘令朱蹕率迎�逆戰傷甚猶叱左右負已擊賊守臣浙西同安撫使康允之未知爲金人遣將迎敵於湖州市得二級允之視之曰金人也遂棄城遁保赭山時直顯謨閣劉誨自楚州赴召在城中軍民推之以守己丑金人陷臨安府初元顏宗弼旣圍城遣前知和州李儔入城招諭儔與權府事劉誨善至是削髮左衽而來二人執手而言儔欷歔不能止有倡言誨欲以城降金者軍民因殺誨是晚城陷錢塘令朱蹕在天竺山亦遇害後贈誨直龍圖閣四年二月丙戌金人自臨安退兵初元顏宗弼畱臨安聞浙西制置使韓世忠自江陰趨鎭江恐邀其後是月庚辰宗弼斂兵於吳山七寶山遂縱火三日夜煙焰不絕癸未火息甲申縱兵大掠且束裝丙戌退軍以鹵掠輜重不可遵陸乃出蘇秀取塘岸路行先是武功大夫成州團練使陸漸迎降宗弼以爲臨安府兵馬鈐轄漸勸宗弼括金銀焚臨安因從軍北去紹興元年二月辛巳禮部尙書兼侍讀秦檜參知政事龍圖閣待制孫覿時知臨安府以啟賀檜有曰盡室航海復還中州四方傳聞感涕交下漢蘇武節旄盡落止得屬國唐杜甫麻鞋入見乃拜拾遺未有如公獨參大政檜以爲譏已始大怒之五月戊申臨安府節度推官史祺孫言兩淛撲買坊場一千三百三十四處爲淨利錢約八十四萬緡今未賣者五百有奇乞募進納補官之家投買從之二年正月乙卯詔臨安諸門權勿稅柴薪油面等物戊午三衙奏定臨安府左右廂巡爲百有十五鋪用卒六百七十三人三衙及本府兵各居其半己未詔修臨安城之頹圯者以修內司所集湖秀等五州役卒就築之四月癸未詔臨安府令馬步軍司分左右廂巡警照管七月乙酉詔自今臨安府遺火止令馬步軍司及府兵救撲仍預給色號佗軍非奉禦前處分者毋得擅出營十一月壬申祕閣修撰知臨安府宋輝言本府酒稅課利乞依揚州例權免分撥諸司應副本府支使竣移蹕日如舊從之四年正月癸酉詔臨安府四至州郡犯罪合配之人毋得配本府俟回鑾日如舊三月甲戌徽猷閣待制知臨安府梁汝嘉請死事之家無人受恩澤者許換給度牒從之度牒直二百千承信郎一資易十四道佗視此爲差八月乙未詔以余饑縣南上下湖地置孳生牧馬監命臨安府守臣兼提舉每馬五百匹爲一監牡一而牝四之歲產駒三分斃二分以上皆有賞罰六年二月癸亥詔臨安府民閒僦捨錢不以多寡並三分中減一分白地錢減四分之一紹興十三年五月乙亥中書舍人兼侍讀楊願請仿唐乾元及國朝故事詔天下置放生池祝聖壽工部郎中林乂又請以臨安府西湖爲放生池從之旣而上恐其妨民諭輔臣舊有者令復之不然則否乂尢溪人也七月丙寅上謂秦檜曰朕嘗與卿言候國用足日蠲賦以寬民力若一槪除之又恐用或不足浙西駐蹕之久民供不易臨安尢甚本路三等下戶與蠲一料庶貧民被實賜也十七年七月乙丑詔臨安府更置庫造祠祭法酒舊取水於西湖上以軍民環居渠流渾濁乃命別醞焉二十三年四月甲戌上謂大臣曰近令臨安府收捕破落戶編置外州本爲民閒除害而所謂小火下者乃爲人訴其恐嚇取錢妄有供具甚非爲民除害之本意可令有司子細根治務得其實先是行在有號破落戶者巧於正晝通衢竊取人所帶之物秦檜得其姓名悉奏分遣外州拘之上恐因而擾人故有是諭二十六年七月辛亥戶部尙書兼權知臨安府韓仲通言安撫司回易庫昨將官錢責借油鋪並置米鋪以收利息又居民日用蔬菜果實之類近因牙儈陳獻置團拘賣克除牙錢太多致細民難於買賣又本府買撲稅錢並新添河渡所納錢物不多因此邀阻往來之人欲乞並行住罷從之三事皆曹泳所創及是因星變而罷三十年三月丁亥詔臨安府在城自紹興二十一年以後官司續置到房廊賃錢並減三分之一錢塘人喜殺日屠百鵝予自湖上夜歸屠者之門百鵝皆號聲振衢路若有所訴鵝能警盜亦能卻蛇其糞殺蛇蜀人園池養鵝蛇卽遠去有二能而不能免死又有祈雨之厄悲夫安得人如逸少乎【東坡仇池筆記】王師徵越敗於臨安裨將劉宣傷重臥於死人中至夜有官吏數人持簿徧閱死者至宣乃扶起曰此漢非是引出數十步置道左明日賊退乃得歸【唐余錄】國朝始置諸州通判嘗與知州爭權有錢昆者杭人嗜蟹嘗求外郡上問其所欲昆曰但得有螃蟹無通判處則可矣【歡公歸田錄】王文穆罷相知杭州陳從易學士送詩云千重浪裏平安過百尺竿頭穩下來【侯鯖錄】錢氏時有還鄕和尙每唱云還鄕寂寂杳無蹤不掛徵帆水陸通踏得故鄕田地穩更無南北與西東或問其說曰明年大家都去果有納土之應鄭向知杭州王景爲浙漕互有論列而景死鄭往哭之盡哀或曰龍圖素惡端公今何慟哭也範拯曰龍圖待哭斯人久矣【張師正倦遊雜錄】咸淳臨安志卷之九十﹝闕文﹞

志﹝七十五﹞

紀遺二

紀事﹝二﹞﹝內文闕﹞咸淳臨安志卷之九十一志﹝七十六﹞

紀遺三

紀事﹝三﹞﹝佚文﹞杭有西湖而潁亦有西湖皆爲遊賞之勝而東坡連守二州其初得潁也有潁人在坐云內翰但只消遊湖中便可以了郡事蓋言其訟簡也秦少章因作一絕獻之云十里荷花菡萏初我公所至有西湖欲將公事湖中了見說官閒事亦無後東坡到潁有謝執政啟亦云入參兩禁每玷北扉之榮出典二邦輒爲西湖之長【王直方】白樂天初到杭州令訪牡丹會開元寺惠澄近自都下得之時花初開徐凝自富春來謁公先題牡丹云惟有數包紅﹝僕去撲攺巾﹞在含芳只待舍人來【古今詩話】郎基在潁川不置木枕裴潛在兗州不敢胡牀居官淸操要當如是白藥天在杭州取天竺片石受代攜歸故其詩曰三年爲刺史飲冰復食檗惟向天竺山取得兩片石此抵直千金無乃傷淸白白藥天九日思杭州詩云笙歌委曲聲延耳金翠動搖光照身蘇子瞻有懷錢塘詩云剩著新番眉倒暈未應泣別臉消紅黎元耆舊何遽忘之也徐考其集白送杭州姚使君思舊遊雲閭裏固宜勤撫卹樓臺亦要數躋攀蘇亦雲細雨晴時一百六畫橈鼉鼓莫違民是未嘗無意於民庶也然白又云故妓數人憑問訊新詩兩首倩流傳坡又有云休驚歲歲年年貌且對朝朝暮暮人大抵淫樂之語多於撫養之語耳夫子稱未見好徳如好色而傷之曰已矣乎二公未能免俗餘人不必言【工凡石溪】山谷云歐陽公極賞林和靖梅詩云疏影橫斜水淸淺暗香浮動月黃昏之句而不知和靖別有詠梅一聯云雪後園林才半樹水邊籬落忽橫枝似勝前句不知文忠何緣棄此而賞彼文章大槪亦如女色好惡止系於人苕溪漁隱曰王直方又愛和靖雲池水倒窺疏影動屋檐斜入一枝低以謂此句於前所稱眞可處伯仲之閒餘觀此句略無佳處直方何爲喜之眞所謂一解不如一解也【漁隱叢話】林逋字君復居杭州西湖之孤山眞宗聞其名賜號和靖處士詔長吏歲時勞問逋工於畫善爲詩如曰艸泥行郭索云木叫鉤輈頗爲士大夫所稱又梅花詩云疏影橫斜水淸淺暗香浮動月黃昏評詩者謂前世詠梅者多矣未有此句也又其臨終爲句云茂陵他日求遺稿猶喜初無封禪書尢爲人稱誦自逋之卒湖山寂寥未有繼者【歸田錄】又靑箱雜記雲林逋景佑初尙無恙範文正公亦過其廬贈逋詩曰巢由不願仕堯舜豈遺人又曰風俗因君厚文章到老醇其激賞如此【言行錄】王冀公鎭金陵以書致錢塘講師遵式式將謁公過林逋逋以詩送云虎牙熊軾隱鈴齋棠樹陰陰長碧苔丞相望尊賓謁少淸言應喜道人來【閒居詩話】杭妓胡楚龍靚皆有詩名胡云不見當時丁令威年來處處是相思若將幽恨同芳艸卻恐靑靑有盡時張子野老於杭多爲官妓作詞而不及靚靚獻詩雲天與羣芳十樣葩獨分顏色不堪誇牡丹芍藥人題徧自分身如鼓子花子野於是爲作詞也【後山詩話】所至驛舍旅邸畱題壁閒亦多有可取者見李仲南丙言臨安旅邸壁閒一絕云太一峯前是我家滿牀書籍舊生涯春城戀酒不歸去老卻碧桃無限花【庚溪詩話】羅隱與桐廬章魯風齊名錢武肅崛起以魯風善筆札召爲表奏孔目官魯風不就執之後以羅隱爲錢塘令懼而受命因宴獻詩云一个禰衡容不得思量黃祖謾英雄自是始厚之【古今詩話】鄭毅夫守杭題僧文瑩所居壁云西湖頻送客綠波舟楫輕春入蘿徑靜浪花翻遠晴又云東飛江云北飛燕同寄靑春不相見又題杭郡閣雲雨影橫殘虹秋容陰映日寒江帶暮流晚角穿雲出峯藏翠如織宿鳥去無迹封書寫所懷聊托荊門翼時頗訝其气象不遠後解杭麾將赴靑社以病泊舟楚州而卒其語已兆於先矣【玉壺淸話】唐令狐相進李遠爲杭州宣宗曰聞李遠有詩雲長日惟消一局棋豈可使治郡哉對曰詩人之言不足爲實也乃薦遠廉察可任此正說詩者不以辭害志也【﹝上﹛工凡﹜下石﹞溪詩話】吳仁璧關右人中第入浙謁錢武肅殊禮之累辟入幕堅辭不就以詩謝云東門上相好知音數盡臺前郭隗金累重𨿽然容食椹力微無計報焚林獘貂不稱芙容幕衰朽仍慚玳瑁簪十里溪光一山月可堪從此負歸心武肅復遣人請撰羅城記仁壁堅不從武肅怒沈於江吳人惜之子野能爲詩及樂府至老不衰居錢塘蘇子瞻作倅時年已八十餘視聽不衰家猶蓄聲妓子瞻嘗贈以詩云詩人老去鶯鶯在公子歸來燕燕忙蓋全用張氏故事戲之【石林詩話】東坡云軾倅武林日夢神宗召入禁中宮女圍侍一紅衣女童捧紅﹝革華﹞一隻命軾銘之覺而記其一聯云寒女之絲銖積寸累天步所臨雲蒸霧起旣畢進禦上極嘆其敏使宮女送出睇視裙帶閒有六言詩一首云百疊猗猗風縐六銖縰縰雲輕植立含風廣殿微聞環佩搖聲又云軾自蜀應舉京師道過華淸宮夢明皇令賦太眞妃裙帶詩乃前六言詩也覺而記之今書贈柯山潘大臨邠老二說不同故並錄之【漁隱叢話】熙寧六年任杭州通判時知州系知制誥陳襄字述古是年冬十月內一僧寺開牡丹數朵陳襄作詩四絕軾當和云一朵妖紅翠欲流春光回照雪霜羞化工只欲呈新巧不放閒花得少休又云當時只道鶴林仙解遣秋花發杜鵑誰信詩能回造化直教霜﹝木卉﹞放春妍又云花開時節雨連風猶向霜林染爛紅漏泄春光私一物此心未信出天工又云不憤淸霜入小園故將詩律變寒暄使君欲見藍關詠更請韓郎爲染根此詩皆議諷當時執政大臣以比化工但欲出新意擘劃令小民不得暫閒也【以下東坡烏臺詩案】熙寧七年爲通判杭州於正月二十七日遊風水洞有本州島節推李佖知軾到來在彼等候軾到乃畱題於壁其卒章不合云世上小兒誇疾走如君相待今安有以譏世之小人多務急進也其詩卽不曾寫與李佖當年再遊風水洞又云世事漸艱吾欲去永隨二子脫譏讒意謂朝廷行新法後來世事日益艱難小人多務讒謗軾度斯時之不可以合又不可以容欲棄官隱居也熙寧五年軾任通判杭州於十二月內與發運司勾當公事大理寺丞李﹝木巳﹞因獵出遊孤山作詩四首內第二首有譏諷其意已在王詵項內聲說熙寧六年內遊孤山詩寄王詵除無譏諷外有誤隨弓旌落塵土坐使鞭箠環呻呼以譏諷朝廷新法行後公事鞭箠之多也又曰追胥保伍罪及孥百日愁嘆一日娛以譏諷朝廷鹽法收坐同保妻子移鄕法太急也又曰歲荒無術歸亡逋鵠則易畫虎難摸意取馬援言畫鵠不成猶類鶩畫虎不成反類狗言歲旣饑荒我欲出奇畫賑濟又恐朝廷不從乃似畫虎不成反類狗也熙寧六年因往諸縣提點到臨安縣有知縣大理寺丞蘇舜舉來本縣界外太平寺相接軾與本人爲同年自來相知本人見軾後言舜舉數日前入州卻被訓狐押出軾問其故舜舉言我擘劃得人戶供通家業役鈔規例一本甚簡前日將去呈本州島諸官皆不以爲然呈轉運副使王庭老等不喜差急足押出城來軾取其規例看詳委是簡便因問訓狐事舜舉言自來聞人說一小話云燕以日出爲旦日入爲夕蝙蝠以日入爲旦日出爲夕爭之不決訴於鳳凰鳳凰是百鳥之王至路次逢一禽謂燕不須往訴鳳凰在假或云鳳凰渴睡今不記其詳卻是訓狐權攝舜舉意以此譏笑王庭老等不知是非隔得一兩日周邠李行中二人亦來臨安與軾同遊徑山蘇舜舉亦來山中相見周邠作詩一首與軾卽無譏諷軾次韻和答兼贈舜舉云餔糟醉方熟灑面喚不醒柰何效燕蝠屢欲爭晨暝其意以譏諷王庭老等如訓狐不分別是非也熙寧五年六月任杭州通判日寄周邠所作山村詩第三首雲煙雨蒙蒙雞犬聲有生何處不安生但令黃犢無人佩布谷何勞也勸耕軾意言是時販鹽者多帶刀杖故取前漢龔遂令人賣劍買牛賣刀買犢則自力耕不勞勸督也以譏諷朝廷鹽法太峻不便也又第二首云老翁七十自腰鐮慚愧春山筍蕨甜豈是聞韶解忘味邇來三月食無鹽意山中之人饑貧無食縱老猶自采筍蕨充饑時鹽法峻急僻遠之人無鹽食動經數月若古之聖人則能聞韶忘味山中小民豈能食淡而樂乎以譏諷鹽法太急也第四首云杖藜裹飯去﹝上囪下心﹞﹝上囪下心﹞過眼靑錢轉手空贏得兒童語音好一年彊半在城中意言百姓𨿽得靑苗錢立便於城中浮費使卻又言鄕村之人一年兩度夏秋稅又數度請納和預買錢今此更添靑苗助役錢因此莊家子弟多在城中不著次第但學得城中語音而已以譏諷朝廷新法靑苗助役不便也開運鹽河詩云居官不任事蕭散羨長卿胡不歸去來滯畱愧淵明鹽事星火急誰能卹農耕薨薨曉鼓動萬指羅溝坑天雨助官政泫然淋衣纓人如鴨與豬投泥相濺驚下馬荒堤上四顧但湖泓綫路不容足又與牛羊爭歸田𨿽賤辱豈識泥中行寄語故山友謹勿厭藜羹是時盧秉提舉鹽事擘劃開運鹽河差夫千餘人某於大雨中部役其河只爲般鹽旣非農事而役農民秋田未了有妨農事又其河中閒有湧沙數里意言開得不便自嘆泥雨勞苦羨司馬長卿居官而不任事又愧陶淵明不早棄官歸去也農事未休而役千餘人故云鹽事星火急誰能卹農耕又言百姓已勞苦不易天雨又助官政之勞民轉致百姓疲獘役人在泥水中辛苦無異鴨與豬又言某亦在泥中與牛羊爭路而行若歸田豈識此哉故云寄語故山友謹不可厭藜羹而思仕宦以譏開運鹽河不當又妨農事也赴杭州通判弟轍送至潁州作初別詩云徵帆掛西風別淚滴淸潁畱連知無益惜此須臾景我生三度別此別尢酸冷念子似先君木訥剛且靜寡詞眞吉人介石乃機敬至今天下士去莫如子猛嗟我久病狂意行無坎井有如醉且墜幸未傷輒醒從今得閒暇默坐消日永作詩解子憂持用日三省此詩云至今天下士去莫如子猛爲弟轍曾差在制置三司條例司充檢詳文字爭議新法不合而罷旣美弟轍去之果決則意亦是譏新法不便也某初到杭州寄子由詩云眼看時事力難任貪戀君恩退未能遲鈍終須投劾去使君何日換聾丞此詩云眼看時事力難任時事謂新法靑苗助役等事也言已才力不能勝任意亦是譏新法事煩難了辦也遊徑山畱題詩云眾峯來自天目山勢若駿馬奔平川中塗勒破千里足金鞭玉﹝革登﹞相回旋人言山住水亦住下有萬古蛟龍淵道人天眼識王气結茅宴坐荒山巓精誠貫山石爲裂天女下試顏如蓮寒窗暖足來朴握夜缽咒水降蜿蜒雪眉老人朝叩門願爲弟子長參禪爾來廢興三百載奔走吳會輸金錢飛樓湧殿壓山破朝鐘暮鼓驚龍眠晴空偶見浮海蜃落日下數投村鳶有生共處覆載內擾擾膏火同烹煎近來愈覺世議隘每到寬處差安便嗟余老矣百事廢卻尋舊學心茫然問龍乞水歸洗眼欲看細字銷長年龍井水洗病眼有效此詩云近來愈覺世議隘以譏近日進用之人多是刻薄議論褊隘不容人過失故見山中寬閒之處爲樂也八月十五日觀潮作詩曰吳兒生長狎濤淵冒利忘生不自憐東海若知明主意應教斥鹵變桑田時新有旨禁弄潮故云吳兒生長狎濤淵冒利輕生不自憐蓋言弄潮之人爲貪官中利物致其閒有溺死者故朝旨禁斷某爲主上好興水利因作此詩言東海若知明主意應教斥鹵變桑田意言東海若知此意當令斥鹵地盡變桑田此事之必不可成者以譏興水利之難成也熙寧八年軾知徐州日有杭州鹽官縣安國寺相識僧居則請軾作大悲閣記意謂舊日科場以賦取人賦題所出多關涉天文地理禮樂律曆故學者不敢不畱意於此等事今來科場以大意取人故學者只務空言髙論而無實學以譏諷朝廷攺更科場法度不便也開平元年梁太祖卽位封錢武肅鏐爲吳越王時有諷錢拒其命者錢笑曰吾豈失爲一孫仲謀耶拜受之攺其鄕臨安縣爲衣錦軍是年省塋壠延故老旌鉞鼙吹振耀山谷自昔遊釣之所盡蒙以錦繡或樹石至有封官爵者舊貿鹽肩檐亦裁錦韜之一鄰媼九十餘攜壺漿角黍迎於道鏐下車亟拜媼撫其背猶以小字呼之曰錢婆畱喜汝長成蓋初生時光怪滿室父懼將沈於丫溪此媼酷畱之遂字焉爲牛酒大陳鄕飲別張蜀錦爲廣幄以飲鄕婦凡男女八十已上金樽百歲已上玉樽時黃髮飲玉者尙不減十餘人鏐起執爵於席自唱還鄕歌以娛賓曰三節還鄕兮掛錦衣吳越一王駟馬歸臨安道上列旌旗碧天明明兮愛日輝父老遠近來相隨家山鄕眷兮會時稀鬥牛光起兮天無欺時父老𨿽聞歌進酒都不之曉武肅覺其歡意不甚浹洽再飲髙揭吳喉唱山歌以見意詞曰你輩見儂底歡喜別是一般滋味子永在我儂心子裏歌闋合聲賡贊叫笑振席歡感閭裏今山民尙有能歌者【湘山野錄】姚舜明庭輝知杭州有老姥自言故娼也及事東坡先生云公春時每遇休暇必約客湖上早食於山水佳處飯畢每客一舟令隊長一人各領數妓任其所適晡後鳴鑼以集之復會望湖樓或竹閣之類極歡而罷至一二鼓夜市猶未散列燭以歸城中士女雲集夾道以觀千騎之還實一時之勝事也【以下王明淸揮塵錄及汝陰餘話】王文穆欽若以故相來守杭錢塘一老尉蒼顏華發矣文穆初甚不樂詢其履歷乃同年生惻然哀之遂封章於朝詔特攺京秩尉以詩謝之云當年同試大明宮文字𨿽同命不同我作尉曹君作相東君元沒兩般風蔡元長少年鼎貴建第錢唐極爲雄麗全占山林江湖之絕勝今行在殿前司是也宣和末金寇豕突盡以平日之所積用巨艦泛汴而下置其宅中靖康初下籍沒之詔適毛達可友守杭州達可元長門下士也緩其施行密諭其家藏隱逾半所以蔡氏之後皆不貧又嘗以金銀寶貨四十檐寄其族人家海鹽者已而蔡父子兄弟誅竄不暇往索盡掩爲己有至今海鹽蔡氏富冠浙右佑陵時有僧妙應者江南人往來京洛閒能知人休咎其說初不言五行形神且不在人之求而告之佯狂奔走初無定止飲酒食肉不拘戒行人呼之爲風和尙元長褫職居錢塘一日忽直造其堂書詩一絕云相得端明似虎形搖頭擺腦得人憎看取明年作宰相張牙劈口喫眾生又書其下云眾生受苦兩紀都休已而悉如其言紹興初猶在廣中蛻於柳州明淸投轄錄中亦書其略張彥實擴番易人子公參政大父行有東窗集行於世自知廣徳軍秩滿造朝除著作佐郎秦會之當軸其兄楚材爲祕書少監約彥實觀梅於西湖楚材有詩彥實次其韻雲天上新驂寶輅回看花仍趁雪霙開折歸忍負金蕉葉笑插新臨玉鏡臺女堞未須翻角調錦囊先喜助詩材少蓬自是調羹手葉底應尋好句來時楚材再婚故及玉鏡臺事會之見之大稱賞曰旦夕當以文字官相處遂擢左史再遷而掌外制揚原仲並居西掖代言多彥實與之潤色初亦無他彥實偶戲成二毫筆絕句云包羞曾借虎皮蒙筆陣仍推免作鋒未用吹毛彊分別卽今同受管城封原仲以爲誚己大怒愬於會之訹言路彈之彥實以本官罷爲宮祠謝表云𨿽造化之有生有殺本亦何心然臣下之或賞或刑咸其自取宣和初徽宗有意徵遼蔡元長鄭達夫不以爲然童貫初亦不敢領略惟王黼蔡攸將順贊成之有諜者雲天祚貌有亡國之相班列中或言陳堯臣者婺州人善丹靑精人倫登科爲畫學正黼聞之甚喜薦其人於上令銜命以視之擢水部員外郎假尙書以將使事堯臣卽挾畫學生二員俱行盡以道中所歷形勢向背且繪天祚像以歸入對卽云遼主望之不似人君臣謹寫其容以進若以相法言之亡在旦夕幸速進兵兼弱攻昧此其時也並圖其山川險易以上上大喜卽擢堯臣右司諫賜予巨萬燕云之役遂決時堯臣方三十三歲遷至侍禦史會蔡元長復將起預政事黼訹堯臣望風上疏以元長前日不合人情狀攻之初榜朝堂然上猶眷元長黜堯臣爲萬州監稅而元長竟不告廷堯臣竟寢是行黼敗堯臣亦遭斥建炎中監察禦史李寀疏其爲黼鷹犬誤國之罪始詔除其名初秦會之主判髙密堯臣以滄州掾曹同爲京東漕司試官因以厚甚會之擅國遂盡復故官𨿽不敢用招至武林每延致相府款密敍舊堯臣以前所錫萬金築園亭於西湖之上極其雄麗今所謂陳侍禦花園是也會之炎炎時前禦史敢於國門外建第以此可見越人姚宏字令聲宣和中在上庠有僧妙應者能知人休咎語令聲云君不得以令終候端午日伍子胥廟中見石橊花開則奇禍至矣令聲初任監杭州稅在任三載足迹不敢登吳山將赴江山宰自其諸曁所居趨越來訪帥憲旣歸出城數里值大風雨亟愒路旁一小廟中見庭下橊花盛開妍甚可愛詢祝史云此伍子胥廟其日乃五月五日令聲慘然登車未幾秦相以宿怨追赴大理而死周美成晚歸錢塘鄕裏夢中得瑞鶴僊一闋悄郊原帶郭行路永客去車塵漠漠斜陽映山落斂餘紅猶戀孤城闌角淩波步弱過短亭何用素約有流鶯勸我重解繡鞍緩引春酌不記歸時早暮上馬誰扶醉眠朱閣驚﹝風炎﹞動幕猶殘醉遶紅藥嘆西園已是花深無地東風何事又惡任流光過卻歸來洞天自樂未幾方臘盜起自桐廬擁兵入杭時美成方會客聞之倉黃出奔趨西湖之墳庵次郊外適際殘臘落日在山忽見故人之妾徒步亦爲逃避計約下馬小飲於道旁旗亭聞鶯聲於木杪分背少焉抵庵尙有餘醺困臥小閣之上恍如司中逾月賊平入城則故居皆遭蹂踐旋營緝而處繼而得請提舉杭州洞霄宮遂老焉悉符前作美成嘗自記甚詳今偶失其本姑追記其略而書於編明淸頃有沈必先日記言奏事殿中髙宗云近有人自東京逃歸聞張九成見爲劉豫用事可怪必先奏云張九成在其鄕裏臨安府鹽官縣寄居去行闕無百里而遠兩日前方有文字來乞將磨勘一官回授父攺緋章服幸陛下裁之上云如此則所傳忘矣可笑不若便與一差遣召來蓋子韶廷試策流播僞齊人悉諷誦故傳疑焉翌日降旨除祕書郎元佑中東坡守杭毛澤民爲法曹掾公以眾人遇之秩滿辭去是夕宴客有籍妓歌贈別小詞卒章云今夜山深處斷魂分付潮回去公問誰所作妓以毛法曹對公語坐客曰郡僚有詞人不及知某之罪也翌日折簡追還畱連數月澤民因此得名【百家詩選序】咸淳臨安志卷之九十二

志﹝七十七﹞

紀遺四

紀事﹝四﹞歐陽公五代史敍列國年譜云聞於故老謂吳越亦嘗稱帝攺元而求其事迹不可得頗疑吳越後自諱之及旁采諸國書與吳越往來者多矣皆無稱帝之事獨得其封落星石爲寶石山制書稱寶正六年辛卯耳王順伯收碑有臨安府石屋崇化寺尊勝幢云時天寶四年歲次辛未四月某日元帥府府庫使王某又明慶寺白傘蓋陀羅尼幢云吳越國女弟子吳氏十五娘建其發願文序曰十五娘生忝霸朝貴彰國懿天寶五年太歲壬申月日題順伯考其歲年知非唐天寶而辛未乃梁開平五年其五月攺乾化壬申乃二年梁以丁卯篡唐武肅是歲猶用唐天佑次年自建元也錢唐湖廣潤龍王廟碑云錢鏐正明二年丙子正月建新功臣壇院碑封睦州墻下神廟敕皆正明中登聖寺磨岸梁龍徳元年歲次辛巳錢鏐建又有龍徳三年上宮詩是歲梁亡九里松觀音尊勝幢寶大二年歲次乙酉建衢州司馬墓志云寶大二年八月歿順伯案乙酉乃唐莊宗同光三年其元年當在甲申蓋自壬申以後用梁紀元至後唐革命復自立正朔也又水月寺幢云寶正元年丙戌十月具位錢鏐建是年爲明宗天成招賢寺幢云丁亥寶正二年又小昭慶金牛碼瑙等九幢皆二年至五年所刻貢院前橋柱刻寶正六年歲在辛卯造然則寶大止二年而攺寶正寶正盡六年次年壬辰有天竺日觀庵經幢復稱長興三年八月用唐正朔其年三月武肅薨方寢疾語其子元瓘曰子孫善事中國勿以易姓廢事大之禮於是以遺命去國儀用藩鎭法然則有天寶寶大寶正三名歐陽公但知其一耳通鑑亦然自是歷晉漢周及本朝不復建元今猶有淸泰天福開運會同【系契丹年】幹佑廣順顯徳右刻存者三四十種固未嘗稱帝也【已下容齋隨筆】王順伯家有錢忠懿一判語其狀云臣贊寧右臣伏奉宣旨撰文疏今建呈乞給下取設齊日五更前上塔臣自宣卻欲重建乞於仁政殿前夜閒化卻不然便向塔前化並取聖旨判曰便要吾人宣讀後於眞身塔前焚化二十七日而在前花押子謂錢氏固嘗三攺元但或言其稱帝則否也此狀內進呈聖旨等語蓋類西河之人疑子夏於夫子故自貽僭帝之議想他所施行皆然矣東坡在杭州作有美堂會客詩頷聯雲天外黑風吹海立浙東飛雨過江來讀者疑海不能立黃魯直曰蓋是爲老杜所誤因舉三大禮賦朝獻太淸宮元九天之云下垂四海之水皆立以告之二者皆句語雄峻前無古人坡和陶停雲詩有云云屯九河雪立三江之句亦用此也國朝承平之時四方之人以趨京邑爲喜蓋士大夫則用功名進取系心商賈則貪舟車南北之利後生嬉戲則以紛華盛麗而悅夷考其實非南方比也讀歐陽公送僧慧勤歸余杭之詩可知矣曰越俗僭宮室傾貲事雕墻佛屋尢其侈耽耽擬侯王文彩瑩丹漆四壁金焜煌上垂百寶蓋宴坐以方牀胡爲棄不居棲身客京坊辛勤營一室有類燕巢梁南方精飲食菌筍比羔羊飯以玉粒粳調之甘露漿一饌費千金百品羅成行晨興未飯僧日昃不敢嘗乃玆隨北客枯粟充饑腸東南地秀絕山水澄淸光余杭幾萬家日夕聞淸香煙霏四面起雲霧雜芬芳豈如車馬塵鬢髮染成霜三者孰苦樂子奚勤四方觀此詩中所謂吳越宮室飲食山水三者之勝昔日固如是矣公又有山中之樂三章送之歸勤後識東坡爲作詩集序者錢塘關景仁子開爲稅官爲其下告訐郡守械之獄子開弟子東【注】往會稽告急於兵部侍郎汪彥章汪爲馳書屬杭守事遂釋子開具書謝汪未達而死子東爲致之汪書其後曰解晏子之驂昔曾伸於賢者掛徐君之劍今有感於斯文【已下夷堅志】蔡元長初登第爲錢塘尉巡捕至湯村薄晚休捨有道人狀貌甚偉求見蔡平日喜接方士亟延與語飲之酒而去明日宿他所復見之又明日洎近村道人復至飲酒盡數斗懇曰夜不能歸願托宿可乎蔡始猶不可其請至再不得已許之且同榻命蔡居外已處其內戒曰中夜有相尋覓者告勿言蔡意其姦盜亡命將有捕者身爲尉顧匿之不便也然無可柰何展轉至三更目不交睫聞捨外人聲俄頃漸眾遂排戶入曰車四元在此何由可耐欲就牀擒之或曰恐並損牀外人帝必怒吾屬且獲罪蔡大恐起坐呼從吏無一應者道人安寢自如撼之不動外人云又被渠﹝身單﹞了六十年可怪可怪咨嗟良久聞室內如揭竹紙數萬番之聲雞鳴乃寂呼從者始應問所見皆不知道人矍然興謝曰某乃車四也賴公脫此大厄又可活一甲子已度世第三次矣自此無所患公當貴窮人爵吾是以得免如其不然與公皆死矣念無以爲報吾有藥能化紙爲鐵鐵爲銅銅爲銀銀又爲金公欲之乎蔡拒不受彊語幹汞之術曰他日有急當用之天且明別去後不復見蔡惟以其說傳中子翛蔡死翛家竄廣西賴是以濟蔡之客陳丙嘗爲象郡守云然張子韶侍郎謫居大庾得目疾後爲永嘉守中風手足不能舉目遂內翳丐祠祿還鹽官舊隱紹興二十九年三月望夜夢靑衣人引至大寺門金書牌八字但記其二曰開福一僧如禪剎知客見張甚喜延入坐張問主僧爲誰曰沈元用給事也張曰吾與沈先生久不相見亟欲謁之命取公服隨語卽至見沈再拜沈答其半禮勞苦如平生且曰尊公在此命靑衣導往方丈東小堂其父母方對坐長嘯張趨拜號泣旁人叱曰此不是哭處復至法堂前問曰何故無佛殿靑衣曰此以十方法界爲佛殿張曰吾病廢又失明未知他日有眼可見佛有口可誦經否曰侍郎何嘗不見佛何嘗不誦經又行及門側有小池淸泠外設欄楯靑衣曰八功徳水也酌一杯飲之涼徹饑骨西廡一室極潔中掛畫像視之乃張寫眞大駭曰何以得此靑衣曰異日當主此地然待公見玉帶了卽來遂寤遽召門人郎曄使書其事皆謂玉帶爲吉證若疾愈且大拜至六月二日兩疾頓除卽日出謁先墓繼往所親家燕集如是五日偶與諸生讀江少虞所集事實類苑至章聖東封丁晉公取玉帶事怒曰丁謂眞姦邪𨿽人主物亦以術取因不懌廢捲而入疾復作不能言翼日卒人始悟玉帶之夢張壽六十八云紹興二十九年閏六月鹽官縣雷震先雷數日上管場亭戶顧徳謙妻張氏夢神人以宿生事責之曰明當死雷斧下覺而大恐流淚悲噎姑問之不以實對姑怒曰以我嘗貸汝某物未償故耶何至是張始言之姑殊不信明日暴風起天斗暗張知必死易服出屋外桑下立默自念震死旣不可免姑老矣柰驚怖何俄雷電晦冥空中有人呼張氏曰汝實當死以適一念起孝天赦汝又曰汝歸益爲善以此語世人也浙西兵馬都監康湑居臨安寶蓮山夏夜且睡爲蛙聲所聒命小童捕之湑熟寐夢十三人乞命湑曰吾職𨿽兵官非能擅生殺者何以能貸汝死曰但公見許無不可者少焉魘寤告其妻妻曰得非羣蛙乎呼童詰之已置一瓶中驗其數正十三枚也卽釋之時紹興二十九年京師人魯畤紹興十一年在臨安送所親於北閘下忘攜錢行解衣質於庫見主人如舊熟識者思之而未得退訪北關稅官朱子文言及之蓋數年前所常見丐者也其人本豪民遭亂家破與妻行乞於市使三子拾楊梅核椎取其實以賣少子嘗見一白鼠在聚核下歸語父父戒曰明日往捕之得而貨於禽戲者必直數百錢勿失也迨旦母與偕行至故處果見鼠逐之及湧金門墻下入穴中而臧母立不去遣子歸取鍤斸地深可三尺望鼠尾猶可見俄得一靑石揭去之下有大甕白金滿中遽奔告其父父至不敢取亟詣府自列願以半與官而乞廂吏護取府主從其言得銀凡五千兩持所得卽日鬻之買屋以居而用其錢爲子本遂成富家卽庫中主人也臨安萬松嶺上多中貴人宅陳內侍之居最髙紹興十五年盛夏納涼至四鼓未寢道上人迹已絕忽見獄卒衣黃衣領三人自北而南一衣金紫者行前其次著紫衫又其次著涼衫到劉供奉門外升階欲上金紫者難之獄卒曰彼中已承當如何不去時已晚請速行乃俛首而入其後二人相謂曰彥通早聽吾言當不至是皆嘆息相繼亦入俄聞門媼索燈甚急曰犬生三子毛色甚可愛明日陳具以語劉育於家稍長人或呼彥通則奔走而前竟莫知爲何人也鹽官縣慶善寺明義大師了宣退居邑人鄒氏庵隆興元年春晨起行徑中見鳩雛墮地攜以歸躬自哺飼兩月乃能飛日縱所適夜則投宿屏幾閒是歲十月其徒惠月復主慶善寺迎致其師於丈室之西偏逮暮鳩歸則闃無人矣旋室百﹝上一下巾﹞悲鳴不止守舍者憐之謂曰吾送汝歸老師處明日籠以授宣自是不復出馴狎左右以手摩拊皆不動他人近之輒驚起嗚呼孰謂畜產無知乎紹興二年兩浙進士類試於臨安湖州談誼與鄕友七人謁上天竺觀音祈夢誼夢人以二楪貯六茄爲饋惡之惟徐揚夢食巨蟹甚美迨旦同捨聚坐一客語及海物黃甲者揚問其狀曰視蝤蛑差小而比螃蟹爲大揚竊喜乃以夢告人以爲必中黃甲之兆洎榜出六人皆不利揚獨登科後二年誼復與周元特【操】赴漕司舉又同詣寺前一夕周夢與諸人同登殿誼先抽簽三反而三不吉余以次請禱周立於後曰所以來惟欲求夢爾何以簽爲眾彊之方詣筒下遇婦人被髮如新沐者從佛背趨出謂其貴家人急避之遂寤明晨入寺誼所卜三簽果不吉余或吉或否周但焚香再拜願得夢是夜夢鄕人徐廣之持省榜至凡列三等己爲中等第一人已而賀客四集有道士在焉明年七月省試罷還吳興待榜他日閱市聞呼於後曰元特奉賀奉賀回顧乃徐廣之也云適過郡門見揭試貼司榜內一人與君姓名同聊相戲耳周方譙責之則又有言曰省榜自南門入矣遂相與散歸及家而報至次日數客來賀一道士儼然其中周曰與君不相識何以辱顧我道士笑曰君豈忘之耶去年君過我卜我推君五行知今年必及第今而實然故來賀以印吾術非有所求也遽辭去沈思其人乃開元寺賣卜者始驗昨夢無小不合周果居中等𨿽非首選而於吳興爲第一人夫廣之之戲談黃冠之旅賀皆偶然細事也而夢寐魄兆已先見於旬月之前人生萬事不素定乎國朝故事翰林學士艸宰相制或次補執政謂之帶入大觀三年六月八日何淸源【執中】登庸四年六月八日張無盡【商英】登庸皆張臺聊【閣】艸麻竟無遷寵時蔡京責太子少保張當制詆之甚切爲搢紳所傳誦京銜之會復相卽出張知杭州明年六月八日宴客中和堂忽思前兩歲宿直命相正與是日同乃作長短句紀其事曰長天霞散遠浦潮平危欄駐目江臯長記年年榮遇同是今朝金鑾兩回命相對淸光頻許揮毫雍容久正茶杯初賜香袖時飄歸去玉堂深夜泥封罷金蓮一寸才燒帝語丁寧曾被華衮親褒如今漫勞夢想嘆塵蹤杳隔仙鰲無聊意彊當歌對酒怎消觀者美其詞而訝其卒章失意未幾以故物召還遽卒於官壽止四十臺卿河陽人濟南李茇字定國寓臨安軍營中以聚學自給暇則縱遊湖山嘗欲詣淨慈寺過長橋於竹徑迷路見靑衣道人林下斸筍茇揖之道人問所往曰將往淨慈瞻禮五百羅漢道人曰未須去且來同食燒筍食之甚美低風雨晦冥失道人所在茇皇懼伏林閒少頃雨止尋徑而出至寺門下覺身輕神逸行步如飛洎歸舍不復飲食其從兄大猷【莫】爲諸王宮教授將之任遣僕致書見其顏如桃紅且能辟穀以語大猷及大猷至則已去雲遊茅山矣後又聞入蜀隱靑城山大猷爲梓路提刑使人至眉訪所在眉守復書報數年前已輕舉乘雲而去今惟繪象存乾道三年秋臨安大雷震軍器所作坊兵龍澤夫婦並小兒曰郭僧凡三人震死於一室初澤父全旣死澤妹鐵師居白龜池爲娼其母但處女家遇子受俸米則來取三斗去澤夫婦頗厭其至屢出惡言郭僧者亦相與罵侮以乞婆目之故獲此譴同時有嚴州人陳永年同其兄開銀鋪於臨安市狂遊不檢母私儲金十數兩規以送終恐永年求取無度不使知一日開篋永年適自外來見之遽攫而走母恚悶僕絕兄追及爭奪僅得其半以歸母母遂病臥是夕永年亦遭震死錢塘江潮八月十八日最大天下偉觀也臨安民俗太半出觀紹興十年秋前二夕江上居民或聞空中語曰今年當死於橋者數百皆凶淫不孝之人其閒有名而未至者當分遣促之不預此籍則斥去又聞應者甚眾民怪駭不敢言次夜跨浦橋畔人夢有來戒者云來日勿登橋橋且折旦而告其鄰數家所夢皆略同相與危懼比潮將至橋上人已滿得夢者從旁伺之遇親識立於上者密勸之使下咸以爲妖妄不聽須臾潮至奔洶異常驚濤激岸橋震壞入水凡壓溺而死數百人旣而死者家來號泣收斂道路指言其人盡平日不逞輩也乃知神明罰惡假手致誅非偶然耳臨安鹽橋富室李省販海作商每出必經涉歲月紹熙元年與同業六七人共宗伴而出亙四年弗反且無音耗其妻絕憂之有與李善者謂妻曰同塗數客已盡歸不應獨後豈非墮於非命乎宜往占之妻歷訪十餘肆皆云不吉恐難得還妻慟哭而歸召僧建道場招魂掛服聞空中泣聲甚哀出視之見李在渺茫煙霧閒宛如存日仍詢問幼稚婢妾且云賴汝薦拔之功獲離苦難明日妻買地造冢備極力役之費又一月李泛舟達江下元不死也黠鬼詐爲此態予累書之矣朱思彥則淳熙初知臨安縣因鉤校官物得押錄髙生盜侵之過其妻尢貪冒每攬鄕民納官錢詐給印鈔而私其直時髙以事上府先逮妻送獄髙歸詢詰之應答殊不遜遂並鞫治囚系月餘日加絣訊一夕丞定牢二人哀泣言楚毒已極恐無生理丞惻然憐之會朱延過客飲宴席未散乃爲破械出之使潛竄迹明日丞詣縣與朱言髙某爲胥長而夫婦盜沒民錢且對長官咆哮誠宜痛治然久在囹圄昨夜呼其名已困頓不能應不免責出之旋聞皆到家卽死幸不殞於獄不必彰聞其子亦願斂瘞旣從其請矣失於顓擅此情悚然朱喜丞之同嫉惡又處事委曲無迹致詞言謝迨反室復念彼罪不至死一旦並命異時豈不累己正不然將有陰遣冤祟之撓自是寢食爲之不寧遂見二鬼裸形披髮箠痕徧體俓前挽衣裾曰我罪不過徒隸乃淪冥塗又使縣丞屏去骸骨慘忍如是必得爾往地下證辧斷無相捨之理朱噤不得對遂感疾鬼朝夕在傍丞來問疾朱告之故且曰思不忍一時之忿至不可悔今又奚言丞笑曰兩人實不死吾憫其困而脫之匿諸邑下親戚家而紿以亡告耳朱曰若是則日夕現形吾前者爲何人丞曰此憂疑太過所致當呼使來甫經宿果至拜於階下朱登時心志豁然厥疾頓愈命髙復故役焉政和中提舉兩浙路學事楊通貫之按部婺州往訪一異人坐閒典箋吏以錢唐尉書至未開緘異人曰得非求舉削乎楊曰然方欲論薦曰無益也渠爲五百鵝訴冤非久於世者楊未之信明日遣駛卒持薦牘往比至則已殂楊后到錢唐呼尉史問其狀對曰以病死曰嘗殺鵝乎曰平時不曾殺生數月前平江朱太尉托造鵝鮓遂買五百頭醢之楊深加悼嘆疑異人者通知幽明之故云乾道六年冬呂徳卿偕其友王季夷【嵎】魏子正【羔如】上官公祿【仁】往臨安觀南郊捨於黃氏客邸王魏俱夢一人著漢衣冠通名曰班固旣相見質問西漢史疑難臨去云明日暫過家閒少款可乎覺而莫能曉各道夢中事大抵略同適是日案閱五輅四人同出嘉會門外茶肆中坐見幅紙用緋帖尾云今晚講說漢書相與笑曰班孟堅豈非在此耶旋還到省門皆覺微餒就入一食店視其牌則班家四色包子也且笑且嘆因信一憩息一飲饌之微亦顯於夢寐萬事豈不前定乎王仲衡【希呂】淳熙二年爲起居舍人臨安爲僦吳山一新宅方徙居次日未曉將赴朝其婢詣廚欲煮湯才開廚門見異物如人在竈下若搖兩扇之狀呼問訶叱皆勿應婢恐而出告於王王未以爲然復遣老兵張進攜燈往驗物凝立不動燈亦滅進還報王淮北人有膽勇暗中拔劍俓趨之物猶自若旋覺有人至疾走赴後門穿狗竇出未半王揮劍斷其身爲二取火照視乃白鹿也灑血滿地王退朝剝其肉分餉侍從鹿之白者世所鮮有初疑爲不祥後一月乃除淮西帥淳熙七年夏秋之交浙西不雨苦旱吳江塔院大古井其水穢黑不堪汲飲僧命匠王大者浚之日亭午外閒居人見烈焰從井中出蓬勃丈許匠被爇皮膚皆灼破急出卽死一賣果實小民過其傍亦損面又焚井亭自是水淸冷可鑑同時有菜戶孫氏亦浚井匠入鑿土聞其下人聲良久一衣綠者坐胡牀一黃衫卒捧文書一童侍立匠望其處如官府然廳堂整峻黃衣叱之出急引索而登僅獲免識者疑爲龍神所據無復敢窺此井遂廢乾道初臨安靈隱寺後山茁一蕈圓徑二尺寺僕見之喜其光明潤澤采以納長老長老驚詫以爲目所未睹謂之曰我固願食異味然合院三百人今不過能及十之一非吾法平等意也於是賫餉楊郡王楊亦訝其大曰是當以奉玉食乃奏獻於孝宗詔以賜靈隱蓋初不知其所從來也迨復持至寺已經日盤內頗有汁沾濡兩犬在側爭舐之俄頃閒樂跌走若狂眼突毛顫僕地死諸僧乃悟爲毒物使之入天庖寧不大爲咎累亟瘞諸沈坑而不暇窮其根本惟萬乘所禦自有神物護持楊王亦大貴人長老不私口腹故皆脫於意外之禍咸淳臨安志卷之九十三

志﹝七十八﹞

紀遺五

紀事﹝五﹞余杭縣吏何某自壯歲爲小胥至押錄持心近恕略無過愆前後縣宰深所倚信又兼領開拆之職每遇受訟牒日拂旦先坐於門一一取閱之有挾詐姦欺者以忠言反復勸曉之曰公門不可容易入所陳旣失實空自貽悔何益也聽其言而去者甚眾民犯罪麗於徒刑合解府而顧其情理非重害必委曲白宰就縣斷治其當杖者又往往諫使寬釋置兩竹筒於堂擇小錢數千分精麤爲二等時擲三兩錢或一錢於筒中諸子問何故曰吾蒙知縣委任凡幹當一事了則投一錢所以分爲二者隨事之大小也子竟不深曉迨謝役壽終始告之曰爾曹解吾意乎吾免一人徒罪則投一光錢於左筒免一杖罪及諭解一訟則投一糙錢於右筒宜剖而觀之兩筒旣破皆充滿無餘地笑而言曰我無復遺恨如陰騭可憑爲後人利多矣遂卒後十年其子伯壽【鑄】登儒科紹興中位至執政累贈其父太子太師忠訓郎王良佐居臨安觀橋下初爲細民負擔販油後家道小康設肆於門稱王五郎夫婦好奉釋氏齋施無虛日淳熙初年二月淸旦焚香日中有塔影七層現於側黃碧璀璨宛若新飾金書三字曰寶叔塔私竊自念此塔艸創修治全未成緒我今自任其責乃捐力重建造規範雄赫勝於承平之時寺僧塑其夫婦像於第一層上後買給使減年恩補官或云王生少年日因在市毆傷人捕系仁和縣獄適與一重囚同牢語話頗款密因言我一生做經紀今焉敗獲念殺人負罪決無生理切有心臆之事爲君陳之我昔年曾掠富室之物得金銀甚多埋於寶叔塔下左方入地若干尺可悉掘取俟我伏法了幸爲收拾骸骨瘞之髙原仍廣作佛事以資超脫遇忌日時節宜飯僧讀經分明回向則我瞑目不憾矣王出獄悉如所戒往塔下啟穴果得物可直萬緡因此致富故假塔影之說以蓋其事云臨安西湖舊傳南北兩山僧寺大小合三百六十兵革之餘又爲軍營禁苑勢人園圃之所包占今存者不滿百惟南山境趣幽寂無繁華腴艷气象靈石寺僻在深林叢薄中古屋猶不壞屋山有六言詩一首曰南塢數回泉石西峯幾疊煙雲登攜孰以爲侶顏寓李甲蕭耘老僧言昔年有道人四輩來乞食是時午齋已過拒而不與一客取筆題此詩其後好事君子尋繹之曰首句寓呂字次句爲洞字又次爲賓字下句三人姓名是呂翁與之俱來必皆仙者也乾道四年三月予同三館之士至彼見其字乃倒書於椽閒頗類李北海錢塘頃歲有葛道人者無他技能孤獨無妻子惟以業屨爲生得錢卽沽酒放浪於湖山閒往來累年不逢知識一日爲寺僧修屨口中微作吟哦聲若運思搜詩者僧訝而問之笑曰今日偶得句但未成章耳僧亦喜此者加禮謂曰可得聞乎曰百囀已休鶯哺子三眠初罷柳飛花僧驚嘆宣揚其語自是人始知爲非市井凡流時宣和中也後不復審其在亡錢唐舊有長老名重喜會稽人少以捕魚爲生業而日誦觀世音菩薩不少休元不識字一日忽能書且又能作偈頌關子東博士及識之記其一頌云地鑪無火一囊空雪似楊花落歲窮乞得薴麻縫敗衲不知身在寂寥中味其旨趣豈捕魚小兒所能萬一解悟如是蓋大士智慧力也臨安都稅院土地予載田相公一事於支庚矣俗傳爲錢王輔臣有功於民者邦人崇事之甚敬而廟宇頹圯積久弗治慶元二年冬監官鄱陽宗子趙怡夫到任之初欲加修繕又念彼何功於我便爲致力遣徵吏告白俟每月稅課增羨則當以此報之未幾鄰居人鄭五遭竊禱其神旋卽獲盜自擬出錢營建然亦未暇也三年三月十九夜趙夢神命使來召趣行甚速因隨以往從後殿而過凡廊廡皆有貌位率起立拱揖徐抵正殿神邀坐聚語俄頃夫人攜男女各一亦出見因置酒畱飯具道陰庇一方之意先是都城頗嚴奉李王二太尉之祀云張王急腳時有靈應小人乘以射利散施符水至處處揭榜唱言今年李太尉行瘟趙惡其惑眾告於府尹王卿巽澤【漑】祈革此獘尹捕首惡數輩杖而出諸境仍追罰百千是夕神與趙言及此云聞君理會李太尉事張王甚喜蓋爲其所玷也繼云吾欲治廟室無肯任責者趙頓憶曩志卽對曰當竭愚衷神且喜且謝遂呼一僧使說相僧揣摩趙頭曰好似傅二相法他日官爵正如熊震潘文虎遂覺思所謂傅熊潘三人莫知爲誰明旦詣土地廟瞻謁宛如所夢始募眾集力一新其居怡夫以書告於弟懌夫慶元二年十月二十夜三更月初出時臨安嘉興兩邦人未寢者皆見其團圓如望夕太史奏是爲上瑞吳地當十歲大稔其冬不雪明春無雨民極以爲憂下詔惻怛豤祈中夏雨足繼此必有望也紹興中韓郡王旣解樞柄逍遙家居常頂一字巾跨駿騾周遊湖山之閒才以私童史四五人自隨時李如晦晦叔自楚州幕官來攺秩而失一舉將憂撓無計當春日同邸諸人相率往天竺李辭以意緒無聊賴皆曰正宜適野散悶可也彊挽之行各假僦鞍馬過九里松值暴雨眾悉迸避李奔至冷泉亭衣袽沾濕愁坐長嘆遇韓王亦來相顧揖矜其憔悴可憐之狀作秦音發問曰官人有何事縈心而悒怏若此李𨿽不識韓但見姿貌魁異頗起敬乃告以實韓曰所欠文字不是職司否答曰常員也韓曰世忠卻有得一紙明日當相贈命小史詳問姓名階位仍詢居止處李巽謝感泣明日一吏持舉牘授之曰郡王送來仍助以錢三百千李遂升京秩修箋詣韓府欲展門生之禮不復見趙粹中爲吏部侍郎夢出至廳上大門豁開吏報客通謁其長七尺著道士羽服形容端嚴視其刺字曰北方鎭天眞武靈應眞君趙奉神素謹肅然起敬趨下迎揖不敢以主禮自居神固請趙東向坐曰侍郎是主人今日之事公爲政毋用謙辭遂就席局脊而寤是時孝宗於潛邸王宮創建佑聖觀以答在藩禱祈感驗之貺明日降旨差趙爲奉安聖像使乃悟夢語余杭洞霄宮昔有主首道士誠敬感神誦度人經極著奇驗其側則龍潭所在每就彼持念倏一老人從潭出跪白曰弟子卽龍王也每獲聽經文無任瞻仰但不敢輒前今所以呈身切有請爾道士曰其說云何對曰師才到潭上則水府幽祇皆當起敬不退殊不自安玆願只宴坐宮中不妨日課庶幾百靈得以休息若慈悲賜許當日供鮮乳二斤以充齋膳道士曰吾意豈在斯謹奉王戒老人喜謝而隱潭上之役遂罷翌日廚僕報几案閒得乳兩片極新潔莫測所從來未審堪食否道士云非汝所知宜以餉我小師秤之果重二斤其後日日常然數年後忽失約深訝焉復誦經水次前老人再至曰乳乃世閒物弟子忝爲龍神何以得之但塵幾中有欺瞞取贏餘者我則陰攝之此去市戶董七者好舞秤權用十四兩作斤故卽而掠取今其人出外厥父自主鋪業淳朴有守未曾罔利故無從可致乳道土嘆息不已謂之曰吾欲知其端倪恐身有以詒譴爾然則欺心事那可妄爲吾誦經以增之亦亡益也遂周行郊關一意導人於善鄕宿至今尙能言之而忘其姓名及歲年矣皮場廟在臨安西湖者其威靈不減汴都處州士人葉生遊國學賦性若癡昏而誠敬居心事神竭力每月朔望必一往拜謁無閒於寒暑風雪也因省試下第無聊念歸而囊無一錢可動謂同捨曰吾窮困無策明當禱皮場乞三萬錢眾相與嗤笑及還有喜色曰卜之杯珓旣許我矣明日當得之眾曰如何送來曰殆不可知也明日兀坐薄晚有近郡太守倩鄰齋詣名以百千招一習書者充館客其人亦以失利不肯行葉亟往自獻鄰齋將付所迎之資但請借三十千約自鄕裏省母便道赴之遂符昨數皆以爲偶然耳又須一夫力荷擔復齋戒謝神之賜而申此請眾曰此豈難辦所患無錢旣有之何必薦瀆神祇拒不聽復禱祠下亦有喜色臨束裝杏無其人迫於潮信令齋僕賫行眾曰此只可至江下柰渡江乏使何曰吾所恃惟神定非所慮長揖俓出至午僕回爭扣之僕云葉上捨將上船恰一鄕夫自江西來無回驛正與之是鄰人欣然隨去矣於是始異之後數日一同捨自越回乃與葉同舟者語士友曰神哉皮場之靈獨私於彼是日到中流風雨驟作吹僕帆檣舟人窘束無措同載百人驚怖誦佛而葉熟寐不知也俄而風定檣正舟人云方危急時見金甲巨神仗劍坐於篷上不審爲誰所事實賴其陰助獲免傾覆爾葉竦然攺容曰卽吾香火所奉皮場大王也繪軸見在吾笥適於夢寐中固睹之矣臨川遊祖武爲前廊學錄親語其異臨安兩通判官舍一在石板捲曰北廳一在審計司旁曰南廳慶元三年北廳濟南張眞卿卒南廳金華潘好恭坐章罷四明王正民爲張代居於石板有道人過門語閽吏曰此宅有怪物故處之者不寧閽入白王亟延問之道人指廳壁題名記曰正伏於碑石之下王集從卒移石過掘之三尺得大龜徑二尺許亟輦致西湖中未幾王亦卒錢王名其居曰握發殿吳音握惡相亂錢塘人遂謂其處曰此錢大王惡發殿也【已下陸放翁老學庵筆記】秦會之當國有殿司軍人施全者伺其入朝持斬馬刀邀於望仙橋下斫之斷轎子一柱而不能傷誅死其後秦每出輒以親兵五十人持挺衛之初斬全於市觀者甚眾眾中有一人朗言曰此不了事漢不斬何爲聞者皆笑東坡守杭法外刺配顏巽父子禦史論爲不法累章不已蘇公𨿽放罪而顏巽者竟以朝旨放自便自是豪猾益甚以藥塗鹽鈔而用旣毀抹賂主者浸洗之藥盡去而鈔不傷𨿽老於其事者不能辧他不法尢眾有司稍按治軌劫持之曰某官乃元佑姦黨蘇某親舊故觀望害我公形狀牒時治黨籍方苛峻𨿽監司郡守得其牒輒畏縮解縱乃已大觀中胡奕修爲提舉鹽事會計已毀抹鹽鈔得其姦奏之黥竄化州籍沒貲產一方稱快杭僧思聰東坡爲作字說者大觀政和閒挾琴遊梁日登中貴人之門久之遂還俗爲禦前使臣方其將冠巾也蘇叔黨因浙僧入都送之詩曰試誦北山移爲我招琴聰詩至已無及矣參寥政和中老矣亦還俗而死然不知其故建炎三年春車駕南渡駐蹕於杭有侍臣召對者旣對所陳札子首曰恭惟陛下歲二月東巡狩至於錢塘呂相頤浩見之笑曰秀才家識甚好惡大駕初駐蹕臨安故都及四方士民商賈輻輳又創立官府扁榜一新好事者取以爲對曰鈐轄諸道進奏院詳定一司敕令所王防禦契聖眼科陸官人遇仙風藥幹濕腳气四斤元偏正頭風一字散三朝禦裹陳忠翊四世儒醫陸太丞東京石朝議女婿樂駐治藥鋪西蜀費先生外甥寇保義卦肆如此幾數十聯不能盡記蔡太師父準葬臨平山山爲﹝施去方攺馬﹞形術家謂﹝施去方攺馬﹞負重則行故作塔於﹝施去方攺馬﹞峯而其墓以錢唐江爲水越之秦望山爲案可謂雄矣然富貴旣極一旦喪敗幾於覆族至今不能振俗師之不可信如此謹東美秋夜待潮於錢塘江沙上露坐設大酒樽及一杯對月獨飲意象傲逸吟嘯自若顧臨適遇之亦懷一杯就其樽對酌東美不問臨亦不與之語酒盡各散去秦會之初賜居第時兩浙轉運司置一局曰箔場官吏甚眾專應副賜第事自是訖其死十九年不罷所費不可勝計其孫女封崇國夫人者謂之童夫人蓋小名也愛一獅貓忽亡之立限令臨安府訪求及期貓不獲府爲捕系鄰居民家且欲劾兵官兵官皇恐步行求貓凡獅貓悉捕致而皆非也乃賂入宅老卒詢其狀圖百本於茶肆張之府尹因嬖人祈懇乃已樂天有移家詩云移家入新宅罷郡有餘資又有履道新居二十韻蓋公平生從仕至是始有俸余於是定居於洛以爲終焉之計唐語林云公罷杭俸多畱官庫繼守者公用不足則假而復塡如是五十餘年及黃巢至郡文籍多焚其俸乃亡公自言罷郡有餘資而猶有寄畱官庫者豈亦如今世有事例而治不應得者乎【陳直齋振孫作白文公年譜】嘉泰癸亥歲劉攺之在中都時辛稼軒【棄疾】帥越聞其名遣介招之適以事不及行作書歸輅者因效辛體沁園春一詞並緘往下筆便逼眞其詞曰鬥酒彘肩醉渡浙江豈不快哉被香山居士約林和靖與蘇公等駕勒吾回坡謂西湖正如西子濃抹淡妝臨照臺諸人者都掉頭不顧只管傳杯白雲天竺去來圖畫裏崢嶸樓觀開看縱橫一澗東西水遶兩山南北髙下云堆逋曰不然暗香疏影只可孤山先探梅蓬萊閣訪稼軒未晚且此徘徊辛得之大喜致饋數百千竟邀之去館燕彌月酬倡亹亹皆似之逾喜垂別賙之千緡曰以是爲求田資攺之歸竟蕩於酒不問也詞語峻拔如尾腔對偶錯綜蓋出唐王勃體而又變之餘時與之飲西園攺之中席自言掀髯有得色余率然應之曰詞句固佳然恨無刀圭藥療君白日見鬼證耳坐中烘堂一笑【以下嶽尙書桯史】秦檜在相位頤指所欲爲上下奔走無敢議者曹泳尹天府民閒以乏見鏹告貨壅莫售日嚚而爭因白之檜檜笑曰易耳卽席命召文思院官未至趣者絡繹奔而來亟諭之曰適得旨欲變錢法煩公依舊夾錫樣鑄一緡將以進入盡廢見鏹不用約以翌午畢事院官不敢違惟而退夜呼工﹝備去人攺革﹞液將以及期富家聞之大窘盡輦宿藏爭取金粟物賈大昂泉溢於市旣而樣上省寂無所聞矣都堂左揆閣前有橊每著實檜嘿數焉忽亡其二不之問一日將排馬忽顧謂左右取斧伐樹有親吏在旁倉卒對曰實甚佳去之可惜檜反顧曰汝盜吾橊吏叩頭服蓋其機﹝上穴下井﹞根於心𨿽嵬瑣勿自覺此所謂莫見乎隱者亦可嘆也江山邑寺有緇童眉長諭尺來淨慈都人爭出視之信然事聞禁中詔給僧牒賜名延慶寺僧日坐之門護以行馬士女塡咽炷香謂之活羅漢遂裒施貲爲殿寺有故銅像甚侈乃位之中不期而成秦檜以紹興十五年四月丙子朔賜第望仙橋丁丑賜銀絹萬疋兩錢千萬彩千縑有詔就第賜燕假以教坊優伶宰執咸與中席優長誦致語退有參軍者前褒檜功徳一伶以荷葉交倚從之詼語雜至賓觀旣洽參軍方拱揖謝將就倚忽墜其﹝僕去人攺巾﹞頭乃總發爲髻如行伍之巾後有大巾鐶爲雙疊勝伶指而問曰此何鐶曰二勝鐶遽以撲擊其首曰爾但坐太師交倚請取銀絹例物此鐶掉腦後可也一坐失色檜怒明日下伶於獄有死者於是語禁始益繁芮燁令衿等吻禍蓋其末流焉劉蘊古燕人也逆亮將南寇使之僞降以覘國初吳山有伍員祠瞰闤闠都人敬事之有富民捐貲爲扁額金碧甚侈蘊古始至輒乞靈焉妄謂有心諾輟俸易牌而刻其官位姓名於旁市人皆驚曰以新易舊惡其未華耳易之而不如其舊其意果何在有右武大夫魏仲昌者獨曰是不難曉他人之歸正者僥幸官爵金帛而已蘊古則眞細作也夫諜之入境不止一人榜其名所以示踵至者欲其知已至耳聞者憮然不信後卒如言今

中都有豢魚者能變魚以金色鯽爲上鯉次之貴遊多鑿石爲池寘之檐牖閒以供玩問其術祕不肯言或云以闤市洿渠之小紅虫含凡魚百日皆然初白如銀次漸黃久則金矣未暇驗其信否也又別有雪質而黑章的皪若漆曰玳瑁魚文采尢可觀逆曦之歸蜀汲湖水浮載凡三巨艘以從詭狀瑰麗不止二種惟杭人能餌蓄之亦挾以自隨余考蘇子美詩曰松橋扣金鯽竟曰獨遲畱東坡詩亦曰我識南屏金鯽魚則承平時蓋已有之特不若今之盛多耳潘閬居錢唐今太學前有潘閬巷【俗呼爲潘郎】閬工唐風歸自富春有漁浦風波惡錢塘燈火微之句識者稱之惟落魄不檢爲秦王記室參軍王坐罪捕閬急甚閬自髡其發易緇衣持磬出南燻門上怒旣怠有爲閬說上者曰閬不南走粵則北走胡爾惟上招安之上旋悟時閬已再入京敕授四門助教閬以老懶不任朝謁爲辭自封還敕命時文法疏簡猶若此未幾論者謂閬終秦黨語多怨望編置信上至信上勺道旁聖泉題詩柱上曰炎天��熱如焚卻恨都無一點云不得此泉���幾乎渴殺老參軍猶稱記室舊銜也先是盧多遜與潘善故有四門之命多遜譖趙普不行普相多遜罷故閬終不免嘉定閒臨安守建先賢堂於西湖欲祀閬於列有風不宜預者遂黜閬事見祠記【進徳行而退文藝先節義而後功名以下葉紹翁四朝聞見錄】光堯幸徑山憩於萬木之陰顧問僧曰木何者爲王僧對大者爲王光堯曰直者爲王有杉小而直因封之光堯爲龍君炷香有五色蝪蜥出於塑像下從光堯左肩直下遂登右肩環聖體者數四又拱而朝亦數四光堯注視久之蝪蜥復循憲聖聖禮之半拱而不數時貴妃張氏亦綴憲聖覬蜴蜥旋繞僧至諷經嗾之憲聖亦祝曰菩薩如何不登貴妃身蜴蜥終不肯竟入塑像下妃慚沮不復有施利或問予曰今九里松一字門扁吳說所書也字何以用金予謂之曰髙宗聖駕幸天竺由九里松以入顧詹有扁翊日取入欲自爲禦書黼黻湖山命筆研書數十番嘆息曰無以易說所書也止命匠就以金塡其字復揭之於一字門云說又嘗書東坡寒碧句於寺之髹壁髙宗命借入宮中玩者數日復命還賜本寺說字畫際遇如此今南山慈云嶺下地名方家峪有劉婕妤寺【後贈賢妃】泉自鳳山而下注爲方池味甚甘美上揭鳳凰泉三字乃於湖張紫微【孝祥】所書夏執中爲後兄俗呼爲夏國舅偶至寺中謂於湖所書未工遂以己俸刊所自書三字易之孝宗已嘗幸寺中識孝祥所書矣心實敬之及再幸見易以執中所書詔左右劈爲薪幸寺僧藏於湖字故在詔仍用孝祥書今復揭執中字柳州龍王祠開禧中帥臣趙師﹝上睪下廾﹞重塑五王像冕旒珪服畢具其中三像一模韓侂冑二陳自彊三蘇師旦時韓陳猶在臺臣攻師旦惟於疏中及師旦自貌其像不敢斥韓陳至今未有易之者過此皆不識三人者恐未必以子言爲信而易之然師旦論疏可考也考亭先生得友人蔡元定【字季通號西山】而後大明天地之數精詣鐘律之學又緯之以陰陽風水之書先生信用蔡說上盡建議乞以武林山爲孝宗皇堂且謂會稽之穴淺觕而不利願博訪艸澤以決大議其後言者謂先生陰援元定元定亦因是得謫云辧正在丁集黨議龍川陳同甫亮嘗奏書孝宗謂錢塘一隅之地不足以容萬乘山川之气發泄而無餘故谷粟桑麻絲枲之利歲耗於一歲禽獸魚鱉艸木之生日微於一日力請移都建鄴且建行宮於武昌以用荊襄以制中原上韙其議使宰臣王淮召至都省問下手處陳與考亭先生遊王素不喜考亭故並陳而嫉之陳至都省不肯盡言度縱言亦未必盡復於上翌日上問以亮所欲言者王對曰秀才說話耳上方鄙遠俗儒遂不復召見時兩學猶用秦檜禁不許上書言事陳嘗遊太學故特棄去用鄕舉名伏麗正門下王又短之以爲欺君古篆無佑佑卽右賜佑聖扁篆者爲右羽流固爭以爲觀中無人何以自立至訴之禮部旨從之非篆古也識者謂旣從佑字則不當用篆觀爲孝宗潛邸先是有神三見於云端孝宗爲之拜跪旣卽大位賜邸爲觀蓋龍潛初志也眞聖殿潛邸正寢也寢旁規小室若今小學有富貴必從勤苦得男兒須讀五車書二句刻於石蓋宸翰也上自訓莊文讀書之地故書此以厲之慶元初韓侂冑旣逐趙忠定太學諸生敖陶孫賦詩於三元樓云左手旋乾右轉坤如何羣小恣流言【又曰羣邪相煽動謠言】狼胡無地居【一作歸】姬旦魚腹終天弔【一作葬】屈原一死固知公所欠孤忠幸有史長存九泉若遇韓忠獻休說如今有末孫【又曰休說渠家末世孫】陶孫方書於樓之木壁酒一再行壁已不復存陶孫知詩必己爲韓所廉則捕者必至急更行酒者衣持暖酒具下捕者與交臂問以敖上捨在否敖對以若問太學秀才耶飲方酣陶孫亟亡命歸走閩後登乙丑第孤山涼堂西湖奇絕處也堂規模壯麗下植梅數百株以備遊幸堂成中有素壁四堵幾三丈髙宗翌日命聖駕有中貴人相語曰官家所至壁乃素卽宜繪壁亟命禦前蕭照往繪山水照受命卽乞上方酒四斗昏出孤山每一鼓卽飲一斗盡一斗則一堵已成畫若此者四畫成蕭亦醉聖駕至則周行視壁閒爲之嘆賞知爲照畫賜以金帛蕭畫無他長惟能使玩者精神如在名山勝水閒不知其爲畫耳紹翁甲集載吳說所書九里松字詳矣後閱揮塵後錄載吳傅朋說知信州朝辭上殿髙宗云朕有一事每以自歉卿書九里松牌佳甚向來朕亦嘗書之終不迨卿當復以卿書揭之說頓首稱謝是日有旨物色說書猶藏天竺僧帑遂復揭之松門傅朋自云如此但至今九里松字尙塡以金過者皆見則紹翁甲集所載似是而傅朋不以語揮塵何也以紹翁考之蓋不特此按續稽古錄紹興二年六月攽黃庭堅戒石銘於郡縣亦用金書聖人不沒人之善如此張巨濟字宏圖福淸人嘉泰閒上書寧宗以慈懿攢陵今在湖曲若陛下游幸則未免張樂此豈履霜露之義寧皇感悟其言旌轉一秩由此湖山遂無淸蹕之聲非特儉徳云禦鷁至沈於波臣黃洪詩雲龍舟太半沒西湖便是先皇節儉圖三十二年安靜裏棹歌一曲在康衢髙文虎字炳如號爲博洽名儒疾程文浮誕其爲小司成專以藏頭策問試士問目必曰有某人某事者士不能應但以也字對者字士之憤髙也久矣會京尹趙師﹝上睪下廾﹞奏請盡以西湖爲祝聖池禁捕魚者作亭池上甚偉穹碑摩云髙實爲記其文有曰鳥獸魚鱉咸若商歷以興旣以鋟之石石本流傳殆不可掩攺商爲夏隱然猶有刊迹無名子作爲詞以謔之云髙文虎稱伶俐萬苦千辛作个放生亭記從頭沒一句說著朝廷【一作官家】盡把師﹝上睪下廾﹞【一作太師】歸美這老子忒無廉恥不知潤筆能幾夏王說不是商王只怕伏生是你【一作夏王事卻作商王那鳥獸魚鱉是你】然無名子之嘲胡可深信今詳載其記於後云蓋商字特筆誤而或者乘閒而詆之爾丁卯和議金索首謀函首予之或爲樂府云寶蓮山下韓家府主人飛頭去和�髙九萬吳山絕句云拂曉官來簿錄時未曾吹徹玉參差旁人不忍聽鸚鵡猶向金籠喚太師【劉后村詩話】咸淳臨安志卷之九十四

志﹝七十九﹞

紀遺六

紀文﹝一﹞

賦

丹陽葛澧錢塘賦【錢塘據東南之都會號天下繁盛之樂土其山川之秀麗井邑之浩穰人物之丰景槪之美詳詢熟覽實浮於名考按圖籍見於前人之稱述備矣因摭其大略總而賦之其辭日茹華大夫遺棄歊塵采擷芳英窮足力之所曁徧九垓而周行想見東南之域有名區焉據一方之都會萃萬景而敷榮贏糧首途薦罹寒暑始入其城倘佯踸踔四縱覛矕紛錯呈露莫能識覽目眩神聳惕栗而驚稔聞摛藻先生謝迹人寰屏除俗慮繹黃庭之祕術韄徵僑之髙趣眠云嘯月隱林泉之勝處乃滌垢心齋鞠躬緩步徐屆衡門情懇厥故曰先生髙臥久矣蘄有攸聞願洞開而悉論先生辴然笑曰視子辭气若有所睹有弗當於中心者乎豈生於偏城下邑而未究雄藩巨鎭之浩穰也邪子來前予語汝粵若一气肇分二儀聿建有淸有濁或合或散凝爲山嶽融爲河漢五方各殊號名爰辧鳥策篆素文該迹備顧玆都督之大府上當星紀之躔次驗夏書之所別爲揚州之內地春秋之際屬吳春秋之後屬越嬴秦統於會稽歷世藩於東北至陳始建錢塘之號當隋重置杭州之額總管府立於仁壽初余杭郡更於大業末唐武徳時因名於開皇李子通後嘗陷於公祏及正觀之休明隸江南之疆場開元中分東道之采訪乾元來歸江西之觀察厥後景福閒刱鎭海軍之節度聖宋淳化制寧海軍而攺易有山有川有市有廛提封千萬井丁黃幾萬千景槪之佳美百物之富繁可指而言焉七雉維髙數尋維原麤然屹然長云斷岸�臺穿�竇�甓�澑其出入有譏其啟閉有守內�居止外足禦戎寇周袤連亙五十餘里耽耽然虎踞麟伏羅峯列岫是爲州城城中則有東西之陌南北之阡四達之衢九出之逵開通且長方軌甚夷淸流中貫蕩漾漣漪畫艗來艤郵亭枕漘�禮會別去思披云寶右七星淸輝吳門彩虹橫帶欄楯夾烝常樂延寶千秋普明淸湖眾安通仙都亭綺分瓜列各撫界分時則有壩南壩北南城西城開道奉國溫泉水明中棚淸波朝天淸平巡邏糾禁晝警宵繩剖﹝木片﹞途巷標題坊號時則有通和延福廣文常慶興禮會昌義和從訓慈孝淸飌安國延定通寶丰財紫雲立政大書深刻誇詡爭勝坊中則有塈茨之垣墉肯刱之堂室上棟下宇以避燥濕欂櫨關鍵墻揮地闑綠窗朱扉畫簾繡幕聳樓閣兮千門叢綺紈兮萬國或對牖而胥瞰或而水而穩植崇庳列峙交措雜出如櫛密比如鱗疊集夫家於焉而樂生稚艾於焉而燕息鑿井渴飲實廩饑食漢志載用物常足之言隋史有尙禮惇庬之說牧之具甲於天下之稱居正敍繁會雕麗之迹邑屋華麗文忠公之記可稽萬屋相誇王文公之詠紀實蔡侯云爲一都會呂公云爲天下劇伯鳳言地多奇勝沈立言人物安逸世守良工競精舊業繢畫函韗刮摩搏埴裂帛之摫裁木之﹝金�﹞刱物器具交持遞挈百所爲備纖微罔闕背窳就攻丰阜積墆學古者不知力農之勞通鬻者不知伎巧之法熙熙陶陶含哺鼓腹沐浴皇靈優遊化國其阜通﹝�集﹞賄懋遷化居則建垂旌之思次分朝夕之三市旗亭五重俯﹝目察﹞百隧列族聚貨通﹝門貴﹞陳次有所次敍有地度量有式僞飾有禁大質小劑亮執其言胥師肆長各謹其令江帆海舶蜀商閩賈水浮陸趨聯檣接武紅塵四合駢至叢貯﹝﹞﹝上一吉下二吉﹞澩﹝�翏﹞揮袂飌舉息操倍蓰功辧良苦乃有安康之麩金白膠汝南之蓍艸龜甲上黨之石蜜貲布劍南之縞紵箋錦其它球琳瑯玕鉛松怪石蠙珠﹝上厭下大﹞絲杶幹栝柏金錫竹箭丹銀齒革林漆絲枲蒲魚布帛信都之棗固安之﹝�木﹞曁浦之三如奉化之海錯奇名異狀夥夠堆積貿易者莫詳其生博洽者疇克徧識其承流宣化聽訟訊獄則有官府焉貴有正有貳有察有屬賤有府有史有胥有徒牧伯之宇雄峙於爽塏廉按之司對列於通衢繡栭云楣鏤檻文�﹝壞去土攺王﹞幹虹梁藻井橑桴長廊廣廡連閣閈庭﹝左石右上而下大﹞磩致砌渥彩紛敷塞門內立儀檐豁如於以植其畫戟於以通於軺車列鍜垂瞂警戒不虞詔條自是以宣揚吏民於焉而緯趨聯職之第閷等並建徵商之局據要闊居圜扉靜兮束矢罕入帑藏啟兮金帛廣儲鹺礬搉酤秉式法而受授常平鎭城積紅腐而羨余其歲月有會有計其參勾有籍有書庭無壅滯繄師帥之明健人恥圖訟由易俗於恬愉其職供正取時運而益大府之用其休聲美政時傳而達天子之都毓材養士有學宮焉肄業有捨勸講有堂模範有師切偲有友升降以齒而人遵長幼之序漸摩有素而俗安禮義之守春秋祭享多儀必舉由是習先王之典歲時較藝工拙精分由是勵循循之誘故得圃澤之多賢妹邦之君子楚材南金汝潁神錐鼓篋朋來袍紛鷺集俎豆莘莘獻酬交錯歌唐頌虞泳仁蹈徳長者皆不厭不倦幼者亦克岐克嶷日就月將自彊不息人人號爲書淫處處稱其傳癖念夏侯拾芥之言慕桓榮稽古之力杏壇茂蔭扇習習之淸飌泮水澄波漾明明之皓魄衣冠不特盛於鄒魯齗齗豈專美於洙泗輔助文徳有武備焉養稍食衣繪帛會什伍居營屯駐泊崇節龍山水軍船務寶興捍江牢城統節制訓以五兵淬刃沙浦刷馬江濱大閱有時賞罰有經或揮左右揮右或三令或五申曁曁詻詻堂堂烝烝跿﹝�句﹞揘觱儵眒麠�密須之鼓闕鞏之甲繁弱烏號黃閒千鈞枉絜殺鍭龍藻龜文偏裻重襲矛鋋飄英奮烏合兮其陣猛厲鷹揚兮其敵勍稔坐作進退疾徐疏數之節熟鉦鐸鐲鐃旗斿厹﹝矛肖﹞之名器用犀銳人習精明陣整魚麗法嚴柳營勇者壯者大以備不虞不庭弱者脆者小以充執役使令足以鎭南國之疆宇足以暢皇家之威稜府地之北有吳山焉﹝上山下截﹞嶭﹝上告下山﹞嶞﹝山妥﹞峗﹝山辟﹞﹝山扈﹞墱道邐倚刻﹝隍去皇攺肖﹞可步英烈廟庭架植其所伊昔楚國有臣子胥憤讒夫之寖潤哀天屬之非辜解劍以析漁父渡江而奔東吳五戰至郢而昭王大去破家鞭屍而宿恥已除聲光旣振措國彊盛南服越人北威齊晉徒闔閭之撫封實子胥之輔政逮夫差嗣立宰嚭用事納句踐之幣遺欲伐齊而肆志𨿽輸忠讜之諫覬寤君心莫逃讒佞之謀終行詭計於戲身𨿽殞而徳愈光事𨿽往而名彌彰致黔黎之愛慕建祠宇於髙岡以迄於今餘千祀矣回廊邃殿覃覃增壯直誠大節藹藹騰芳顏貌如生濟濟鏘鏘孱夫觀之而激懦志烈士過此則厲剛腸﹝馬皮﹞﹝馬我﹞巍巓夏屋大啟夷茀崴﹝上嵬下衣﹞﹝車獻﹞﹝車獻﹞嶊嶉越軼埃壒炳耀曄韡仰攀云兮俯杳眇是爲堂兮日有美坻崿棧齴控壓羣峯飛翚老拱誕豁雲際前瞻後盼左顧右睨江湖匒﹝句去口攺臺﹞波瀾蕩沃翠屏碧嶂極目無翳夫尊榮之飾必因聖人吟詠而後得誰其詠之我仁宗皇帝夫景趣之佳必待賢者輯治而後顯疇其輯之前守臣梅摯由是天下想望而玩慕邦人咨嗟而欣﹝上喜下心﹞當其陽和煥發景物華鮮值淸明之後或禁火之前依依之綠野無際茸茸之芳艸連天撲春歡之燕乳啼春恨之鶯遷汀蒲岸柳之裊娜紅葩綠萼之芊綿都人士女妒艷爭妍鞚香﹝革廌﹞擁翠軿闐郛溢郭累迹差肩駢衍佖路要遮鮮扁水畔遲遲問誰人之祓禊林梢隱隱知何處之秋千若日山之气候則變態而無窮卻躬遠望穹林隱藪出沒於杳靄嵐光翠色合散於空中移跗近觀低坡崇岌彌絡開奠幽禽野鳥嘲﹝口哲﹞舞歡州城之外有西湖焉泉流瀦匯廣深停蓄﹝汀去丁攺崇﹞淏澯潾止而淸些﹝汀去丁攺驫﹞渹﹝汀去丁攺通﹞﹝汀去丁攺蔥﹞動而聲些沙洲之垂柳綻嫩波心之浮圖弄影湖中乃有千艘荃橈萬舸桂楫紼纚輕維蘭﹝木曳﹞捷行客遊人旁午雜沓或浮泛緣漪之上或艤泊他山之脇梵宇朴縟峯巒﹝社去土攺聶﹞濌相攜首東水心定水崇福興福惠明妙惠法善土宿其山有若竹園其嶺有若鐵埜其亭臺則有眾樂集賢在焉徙屨回南淨慈佛慧昭慶普寧淨因淨相眞如寶林其山有若南屏其嶺有若慈云其亭觀則有發符白蓮在焉縱步尋西惠因香積法雨法空廣果資國正濟六通其山有若靈石其嶺有若麥嶺其亭檻則有流杯涵溪在焉隨徑羾北菩提招賢寶積寶云普濟寶勝智果壽星其山有若巾子其嶺有若衣眉其樓臺則有看經英遊在焉傍西深入巖谷益秀上下天竺靈隱靈鷲爭出奇獻互獻重岫煙籠黛染澤通云覆十里之松徑陰陰萬脈之列泉澑澑又其西則南北髙峯獨透羣嶺之表亭亭插天亄費浮雲在其下而可以攀瑤光曳玉繩者也植中巖巖則有孤山西林報國崇因廣化開闔扉楹層廁碧瓦或跨閣於陛砌或引泉於堂下在昔林逋傲世嘉遁慕冥冥之髙飛潔皎皎而率性幽居遂志遺累深隱飄飄杖履泛泛小艇去尋精剎步隨幽徑縱鶴翔云延客反命長畱長者之車屢至公卿之迎蕙帳久虛而遺迹永存幾換園林而猶佳故境芬芬播傳而不泯湖山得是以增勝誕安步屧則有長堤隆隆防障橫臥湖心其長千尋其廣並輸增卑培薄完繕砥平跨以徒杠夾以柳陰其它巖曰玉女佛手洞曰煙霞香林石曰纜船隱士峯曰蓮花白雲亭曰夜講映發塢曰大慈楓林塔曰慈云黃皮澗曰呼猿石門井曰金沙烹茗庵曰永安寶雲泉曰虎跑臥犀池曰定箭湧金錢源龍濺袁松陳檜渦渚別嶼塢漾曲水綠竹有並生之奇偃松有八面之美小嶺有飛來之號髙臺有翻經之志畫橋碧沼觸處逢之月觀歡亭時時見矣或遠或近四周環列妙景幽趣殊蹤異迹名不可以殫紀足亦艱於徧歷供騷人無窮之吟付丹靑意外之筆故張祜載樓臺髙聳翠岑之言賈島有煙濃景晚難狀之述春波千頃見文正之句魚躍蟬嘶形舜欽之什楊蟠以百詠而譽佳元之以畫圖而顯飾每歲孟夏初旬八日郡人數萬以胥會競縱羽鱗而祈福者天禧中故丞相王冀公始請爲放生之會也水涸則艸生水淺而葑橫深虞堙塞之漸力陳浚治之言者元佑歲前內相蘇東坡敷奏乞興役之策也廣乎大哉東抵郭瀝之境西接新安之際申畫郊圻幾七百里之地若稽古先建邦蕃衛以守民社以壯形勢設﹝左汀去丁右上廌下去﹞備具莫盛於成周之世析之則有鄰有比統之則有鄕有遂豈王畿特私然舉六服皆若是故得內外同歡遐邇均惠國家大猷是經議事以制敻觀典則損益其事總之有州附之有縣縣則分鄕以識別鄕復分裏以表異惟此錢唐疆界旣廣故立縣有十而縣之所治九十二鄕鄕之所管四百二十有七里畇畇�隰乃疆乃裏其爲縣也錢唐置號以華信出私錢而築塘余杭立名因秦皇捨舟航而登陸於潛鹽官始自漢家臨安富陽更由晉室孫吳分富春而刱新城之邑我宋以仁和而易錢江之目南新立當淳化之年昌化攺在太平興國或爲緊或爲望或爲中或爲上其爲鄕爲裏制名取義亦各有所因焉如曰七賢因睹僊客如曰新登因更縣額若玆之類有所因而名鄕者也如雲勛責因命錢鏐如雲白雀因見白雀若玆之類有所因而名裏者也生齒居聚畜牧養蕃有場有圃有廬有園有桑有梓有林有泉爨煙相望雞犬相聞隱隱振振繚垣﹝帛系﹞聯稱秀菇穗象耕鳥耘賽華薌之重秬散滍臯之香﹝禾亢﹞俗享再稔之利婦蠶入育之﹝帛系﹞家蓄鶴膝之器戶衒犀渠之精出入足以相友賙救足以相生閒暇足以相樂急難足以相存頒白不負戴於道幼疾各得所而安吳地舊俗歷世仍傳尊釋氏以崇奉習巫覡以相先故蓮宮紛置五百三十有二而祠廟建立一百七十有三其爲寺也在內則有若承天梵天廣慧竺林淨戒淨住明心法云寧邦延壽仁王國淸寶月翠峯澄鑑福明在外則有若寶輪龍光晝錦瑞竹朱金龍華雲霄淨福靈耀普光圓通正覺昕慈靈巖忻平石室紺園洞啟淨土廣辟殿閣橫敞廊廡深邃寶相璘﹝王扁﹞花香列衛光以堊丹飾以金貝珊瑚琳碧瓀﹝王民﹞翟翠藻繡纖縟瑰奇屬綴雕﹝木甍﹞繪椽爭華競麗幡幢互出搖搖曳曳梵歌唄音磬低鈸厲晨魚數擊散落民家暮鐘杳杳縱橫四起其爲廟也近則武烈普濟福安福利福隆廣靈武寧衛寧保定立徳護國始興夫差臯亭威勇老人遠則保慶興聖彭澤七松隆福迎陽安惠桑亭廣慶懷柔徐偃郭文塔山松溪白石崇寧雄姿偉貌仗衛森然或因功血食或以徳顯名或當朝近世或數百千齡載於祀典咸秩其文傳記紀厥美實金石播厥馨芬至若旱潦流行札瘥驟起竭﹝上厥下足﹞虔禱肅將祀事立致感格默符人意故玆信仰弗怠弗替若夫疆圉形勢則有羣山焉鳳凰白鹿秦望鑿石功臣衣錦璧茂安國岝﹝上山下咢﹞金牛流襄峻立石甑金現玉座與邑阿頂獨角金樓華石峴曰顧望墽曰仙姥嶺曰金鵝峯曰卓筆巖則虎頭雞棲龍池朱積惟名山曁幽洞多異事及靈迹或振奇於一時或罕聞於曩昔如臨平山石鼓嘗出惟張華有言用蜀桐可擊天井開兮涸溢蔑增損龍洞辟兮源深不可測如仙姥墩裴姥嘗居采眾卉之華蕊因釀酒以當壚異人來飲授藥與俱如曰僊﹝沈去水攺土﹞則有僊客回鸞駐蹤𨿽有獵徒之偶到第見白鶴之飛空如曰金錢有僧智度棲隱山巓忽睹神人之出現固建精舍以相傳言其山勢嵾嶵崚嶒屹岦岝峉﹝上山下寶﹞﹝上山下兒﹞嶚峛崺嵽嵲猶云之蒸猶林之疊猶獸之蹲猶陣之列或如疏垂或如佩委或如鼎峙或如璧植遶者若朝近者若拜在後若拱居前若揖繚若篆籀妥若弭伏揭若﹝登瓦﹞梪赤若禿﹝上髟下間﹞其上乃有薛荔苜朮蒲黃牛膝桃李梅杏柑橘棗栗姜藿芋蒜葵蘇芹蕨楡柳楓檀桑柘梓櫟葔茥﹝�淡﹞葥葦苕茅荻發蔓滋茂雨培露殖攢柯拏莖重葩掩葉素蕊丹秀紫房靑壁麗藻燦燦芳蕤馥馥橚矗森莘冒霜停雪侯樵侯采莫有藝極噫嘻山𨿽多矣莫若天目爲大焉其廣也厜﹝廠義﹞甗隒縈繞盤礡連延負壓周遭有八百里其髙也侵接霄漢彌茫眇視莫見其脊凡三萬九千尺仰太虛兮日月低坐絕頂兮乾坤窄圍八極於寸眸撫四海於一息帶絡虹蜺襟包坱軋其上則有東西澗可度谷塢澳湖蛟龍池其冢坦平兩湖對立若人之有雙眸玆其名日天目又有洞府三十六所每至深秋風雨晦冥而叵測蓋靈異之所潛藏神仙於焉居宅異時嘗有徐五仙張道陵攤餌霞而服气或舉室而飛升近世亦聞隱者結廬危層髙臥棲眞每下視山半薈蔚紬隮如聞嬰兒之聲必有﹝上雨下滂﹞霈﹝上雨下立﹞霫大雷大霆則其穹隆峻極復可知矣主之有神司之有責飌��兮宣威云霏霏兮降澤﹝上雨下蒙﹞﹝上雨下蒙﹞其零祁祁傳及以沃我田楙土以稔我稼穡山所蓲蘛布濩蟬聯觸類推核斯可略言其木則山榎山樗杻檍椴檹棆楈﹝木隸﹞﹝木畢﹞虆楮﹝木彜﹞摠莖裛葉喬杭樛垂蓊郁薆薱吐葩揚蕤杉松靑靑並榦接枝其髙千仞其大百圍擁腫拳曲發骫權奇蔓根鎖石落影臥溪其艸則有若苜蓿藷蔗苓﹝�昜﹞�薊萰蘱旨﹝�鷊﹞菤﹝�庾﹞蓪﹝�裔﹞芊芊散葉茸茸合蔕瓣華黝�竦擢艷異萬色爭妍千枝麗其羽則有若鸑鷟﹝酓鳥﹞鶙﹝卽鳥﹞鴒﹝疊鳥﹞鸝鷤﹝圭鳥﹞鷦鷯鶢鶋�鸍排虛軒翥彳亍參差近呼遠應木巢艸棲或曳尾而食或理翮而飛其毛羣則有若﹝上敏下牛﹞犦白甝羭羖﹝�惢﹞獑﹝豕箑﹞���﹝孝廌﹞麎��﹝馬否﹞騃騤瞿彌迒駢田或遁藏密林或長養幽巖或馳逐而飌雲起或吟嘯而山谷寒若夫疏通灌漑則有眾流焉溪則停辭石鑑頰口上博無他平渡下阮盤石曰苕曰猷曰松曰葛湖則禦息明聖陽陂臨平南上南下明星建寧曰查曰北曰髙曰谷渡則鹽橋廟山占渡剡口塘則武丞捍海沙河吳諸潭則浣沙玉兒浦則百尺明珠渠曰五福濠曰中外或始浚或增治或築以去害或開而興利或因事建名或因名顯義如停辭溪始於範蠡欲開鑿爲山通浙江之水因民弗願辭訴而停焉如南下湖修於歸珧漑公私之大田興利澤於無窮因對上湖以立名焉在臨平湖則開通壅塞以顯祥得石湖邊以呈瑞築捍海塘則彊弩射濤以弭衝決詩什投海以回潮勢玆惟神奇之殊迹因以播傳於後世言其經理開竇釃流堤塍相紹或遂之縱或溝之橫或洫之廣或澮之深以列以捨以寫以揚以蓄以止以蕩以均潦則引出俾免滔溢暵則通入以遂耕耘噫嘻水𨿽眾矣莫若浙江爲大焉自婺歙之深山合二州而發源潀流會派東下淪大由建徳經富春而後入海昔神禹行水嘗躬臨其﹝厔去至攺圭﹞厥後巡狩橫渡會稽想其服乘之車馬儀衛之旌麾鐘鼓撞磕�﹝上楙下土﹞生輝應足以暢文宣武普曁博施若江流之浩蕩盡目力而渺渺沈﹝汀去丁攺尨﹞潚潫﹝汀去丁攺芝﹞﹝汀去丁攺蕁﹞﹝汀去丁攺貪﹞﹝汀去丁攺還﹞玆其深些漡﹝汀去丁攺括﹞涾淢滮﹝汀去丁攺虢﹞澉洃玆其流些貌也浤浤淈淈渳滭﹝汕莫﹞潗廣也漭泱瀠澐沺﹝汀去丁攺鮮﹞�瀿西顧則疑達蒙汜東盼則恐盡扶桑歲時之潮有信不妄其大必於哉生明月旣望其微必於上澣之休下旬之半當星虛之政中異三時之泛濫湧激澎湃浩溔滉瀁浴日之波浮天之浪沸騰回復其髙數丈眇覿若赴敵大兵貫弓捧戟攢刃列杖爭先摙出猛奔急趨而俯仰又如白練揚空隨狂﹝風炎﹞而舒捲飛騰於波而聽之則��之聲千車萬馬雜錯轟吼而前鄕又如破山疾雷悸神迅電驚天震地而動蕩西睹浮石之隨出時玩蜃樓之呈像離婁注目而矎矎陽侯傾耳而伎懩視無巓倪稽盧賦之鋪陳狂拋猛過發羅詩之詠賞雄乎偉哉岷山之江桐柏之淮亦有潮焉異若是也逮其平�則湛湛波光彼蒼一色乃有艅艎艒﹝舟宿﹞﹝舟發﹞﹝舟蠡﹞﹝舟﹞﹝舟弗﹞﹝舟侖﹞﹝舟﹛﹛上下小﹜﹞﹝舟芻﹞﹝舟吳﹞﹝舟句﹞﹝舟鹿﹞艬舶鷁首載浮鼓棹﹝舟舌﹞�乘飌破浪以濟以涉自西自東或南或北輕颿楗櫓朝吳暮越以言所產則有若鯄鰼鮦鰶魦魨鯦鮥﹝魚婁﹞﹝魚豆﹞﹝魚皮﹞﹝魚幼﹞鯇﹝魚﹞鯷鱳鯖鰡鯽﹝魚當﹞鰅鰫鰬魠隨波去來逐流出沒梁笱交設网罟互撒其它水虫水艸水畜水鳥傳記鮮備方言莫考筆難﹝爾見﹞縷而細道至若鳥云入河兮俗仰諸葛之神十石大瓠兮眾嗟張儼之奇光怪生於先壠知孫氏之當興斂板而見長吏美淩統之肅祗柯相因溺舟而顯異元遜以老桑而爛龜寄魚還刀兮衛嘉子恭靈運欲至兮夢應明師猛獸報郭文之徳鄕譽髙叔孫之爲卻縑顯孫謙之潔猾吏畏允恭之威江巖剖石而獲紫玉之珍廉使繪圖而獻蔓竹之枝仰孝義於公弁之門慕遺徳於吳筠之碑詰僞駁假人服其明者張無擇之爲參軍也飌流雅韻播於吳中者房孺復之爲州牧也梟尹盧於中江破曹休於石亭徵六安不務徼幸圍珠崖力諫無行則全琮之將略殊於眾也挺直致主剛毅不跲載筆謂君舉必書還笏扼艷嬖之立則遂良之秉節尢足尙也匠施及泉之工俗享勿幕之利貳參散處永世叵廢則李泌之政誠可嘉也增築塘堤時其鍾泄以灌以漑勿湮勿窒其居易之澤是足道也禪師振錫而歸淨界徳輿述序以送之惠皎石壁而鏤法華元稹撰記以紀之候仙亭立於韓仲聞之任觀飌亭刱於裴庶子之時見山置於盧子望冷泉建於元左司淸輝之榜未掛幽致想嚴郎之飌度胥山之銘已刊敍實見元輔之芳詞虛白花開兮念賢牧之栽植南庭記成兮仰予烈之施爲術士識牛斗之王气紹威薦羅隱之能詩錦樓集成兮傳元瓘之篇章庖人疾愈兮悟靈龜之酬私陳文惠以薪土易籠石而就工杜偉長自官浦至沙徑而築堤範文正發粟遊宴大施荒政之惠耳沈文通鉏治姦蠹人皆繪像以祠之砌石爲函接竹引水以注六井散在閭裏而一城足用者長樂陳公之恩以及民也因舊佛祠刱新道觀前旌錢氏之順服後作臣子之獎勸而表忠爲名者淸獻趙公之請以有立也以至仙人臺髙兮聞琴瑟之音陌上花開兮起緩緩之詠燈市於祥符而尢盛九曲花王有吉祥而冬日艷異亭牓碧波於道左堂標中和於府內南園之萬卉爭春別圃之翠幄殊麗羽宮之三教名垂理公之石室仍置百尺之佛樓齊巘後嶺之鰻井泄泄前建後增昔殊今異遠覽近收萃佳擅美棋散域中孰窮孰計先生言未旣茹華盱衡愕眙曰富哉言乎可謂多聞而博識者也僕嘗聞之有唐之世分符守士多用名曹星郎老成宿望而名世佳士蓋嘗酸辛哀鳴投書相府願擁朱轓一闖是境而終不可得者今玆先生羣曉猿侶夜鶴云冠霞裳鴻飛遁迹藝苑百家飽爛﹝匈�﹞臆日玩山川之勝槪優爲聖代之眞逸其知幸乎是言也播之天下傳之後世𨿽千萬齡之永足以知今重熙累洽極富極庶北迹於二帝三王之盛際其蕃方外地尙至於此則內一宸居帝都其皇皇之美赫赫之盛𨿽駕傾河之辯禿南山之竹亦不能形容其萬一若玆山川祠廟之號名閭裏景物之故迹因革廢興之所由人材產殖之攸出括古今之流傳備版圖之闕失則將卽此以核實徐磬折而復請曰我宋中華疆境萬里秦平一家名邦大城特勝相誇如大江之南則有建康劍閣之西則有成都彼二邦者靑山碧水與夫邑都非不眾且雄些然莫儷玆之盛者豈有說乎先生日猗嗟二邦昔事詎忍言哉夫風聲气俗系一時理亂而盛衰景趣山羣情憂愉𨿽歷年已久而未能悉變譬苦病旣痊而尙覺累﹝病去丙攺瞿﹞劉備鼎分之時鄧艾鍾會之討伐東晉建都之後祖約蘇峻之戰爭去世愈遠姑置勿談至其近代之事則可按典籍而推言稽昔唐季王綱縱弛姦雄伺隙而虓闞攘臂唾掌而競起僭竊位號者有焉逐鹿四方者多矣逮朱梁旣立之後咸負固而列峙由是王建據蜀闊視至後唐莊宗之時當同光乙酉之歲乃詔軍將曰郭崇韜舉兵往伐所鄕奔潰翦除妖孽削平僭僞卽以孟知祥鎭撫而臨治及明宗應順之初知祥復肆其姦計跳梁一方攫拏傲睨豈非僻處方隅保棧閣靈闕之阻又幸中�之多故因得逞爪牙而搏噬乎當彼之時五六十歲之閒經幾戰而幾爭封豕其土糜爛其民鉦鼓一過則犬羊竄伏士卒所至則艸木戕殘川谷半凝膏血居室盡染鮏羴我宋龍飛幹徳二年爰命全斌副以仁瞻統師西徵入境問臯故蜀昶始降而劍嶺屬內若夫建康之事亦大同而小異始唐明宗本以徐溫而鎭守至晉天福厥子知誥乃竊位自稱唐裔還姓李氏建國立號升殂璟嗣恃長江之險保兵甲之利我太祖之禦宇應天神而順舉愛惜元元之生命姑與包容之未取待其自悛十有五年輕肆桀驁終昧神天致皇威赫怒而大軍首南擁以罷貅度以龍船驍兵銳卒旣逾采石一入其城李煜遂擒彼二邦者如成都之濯錦江浣花溪武都山錦裏城與夫相如之舊壚子云之故居君平之�肆子美之艸堂之顏如建康之龍洞山白鷺洲烏衣巷華林園以至齊武射雉之地鳳凰棲集之臺大江秦淮之波濤茅山蔣山之崔嵬之類非無風光之美景物象之繽紛可以搜羅而賦詠可以悅目而娛情柰何自前世之用武罹兵火之蕩滅頹垣廢址鼠穿狐穴殘刻斷礎燒昏塵沒幸逢聖世昌運大來睿澤洋溢而無類鴻恩共被其根荄道綏徳撫燻醲涵浸一百五十載之久矣風聲气俗𨿽移易而一於正而山川景趣猶未克遠邁於雅無徵戰之邦也如論錢塘請申厥旨自唐乾符之後擁戎車者接軌徐約劉浩之徒孫儒董昌之輩或毒螯於淮甸之邦或虜掠於二浙之內蘇常近境允常故都鞠爲戰場蕩爲兵墟至錢唐則不然賴守土以安居𨿽黃巢之眾不能逾臨安而深入𨿽田頵之暴勿克破北門而馳驅歷五季之後迄聖朝之初幾百年閒按堵無虞干戈有備而不試四民奠枕於裏閭方太宗皇帝之當天繄太平興國之三年鏐裔曰俶遂捧圖籍以所管而獻焉是邦之內曰民曰軍詎知血戰之憂苦疇當矢石之辛勤矧歷休平八聖相承鋪鴻藻申景鑠灑徳波散皇明教條備民風純小而任一同之宰皆是榮途之遴選大而擁麾旄之牧莫非鵷行之貴臣勤勞勸課惠養斯民玆其繁富日增者也茹華曰二邦以戰爭而其迹若彼錢唐以效順而其盛如此非特其邦也三家苗裔盛衰同之且淸時待士如皇天罔私蓋有賢而有否豈特用而特遺質以禍福報應之明驗實緣忠順惡逆之殊歸因先生之言將使忠臣義士聞之而咸奮又足以貽萬世姦宄之永戒者也𨿽然是邦之內或今或古抑有遺美可以爲風化之補者乎先生曰昔者範子安不受蒲輪之召命褚伯玉優遊林泉而自娛或追謚而褒其節或立館以安其居孫鍾色養而孝而感天成緬廬墓而紫芝顯符或致司命之降顧或得旌表於門閭此其髙尙之操純孝之行曾之榮之足以粉飾王政當今明天子將聖在上賢公相以道弼丞孜孜圖治勉勉屬精惟是崇化阜俗之本常加宵旰探討之誠逸民之舉孝廉之科旌表之式追謚之榮卽聞講求而悉行矣茹華曰大哉言矣經國懿範豈伊地美實美風俗豈伊迹厚足厚人倫儻緣疏遠而𨿽遠盍亦投獻於搢紳或四言以寤意將探摭而申明庶或不負皇皇之言言訖曳踵而退】﹞

周紫芝酹三賢賦並敍【蠅館主人獨遊西湖短棹扇舟夷猶孤山之下夜旣久而無聲月將曉而始出仰而望之弔三賢之遺縱悵髙風之遼邈叩舷而歌舉酒一酹而賦之歲互武之宵中兮月旣望而時秋鼓蘭舟之桂楫兮采芙蓉乎芳洲夜黮黯其未艾兮驂白鷺以夷猶儼望舒之始駕兮升素魄於海陬整余冠而仰睇兮叩余舷乎中流望華祠於山阿兮眷三士之髙標𨿽出處之異致兮亦分路以揚鑣維香山之忠正兮耿直節於中朝忤羣姦而見逐兮指新井以蒙嘲彼西蜀之老人兮抱素業於夔臯援斯文於未泯兮障俗學之瀾濤終一斥而不復兮病讒口之囂囂歲七周於海濱兮脫九死而歸故丘痛二老之不遇兮越今昔而同儔豈鸞鴞之不可以爭飛兮抑駑驥之難於並遊豈枘鑿之不可以相入兮抑亦臭味之異於燻蕕棄珠璣而貫魚目兮斥綠耳而駕罷牛笑蹄涔之沮洳兮轉龍驤之巨舟獨髙人之前知兮遂遐舉而莫招爰卜宅於玆山兮侶麋鹿而友漁樵卻鶴書而不受兮恐曉猿之怒號艸萋萋其春榮兮葉靡靡而秋凋閱四時而不攺其操兮孰謂山中之不可以久畱抗髙風而配逸躅兮追兩軌以奚羞嗟餘生之後時兮徒心旆之搖搖瞻淸揚於髣佛兮拜遺像之非遙聊舉觴而一酹兮歌三疊而魂消儻微辭之可格兮冀旋旆乎雲霄】咸淳臨安志卷之九十五

志﹝八十﹞

紀遺七

紀文﹝二﹞

詩﹝一﹞

沈休文

早發定山夙齡愛遠壑晚蒞見奇山標峯彩虹外置嶺白雲閒傾壁忽斜豎絕頂復孤圓歸海流漫漫出浦水濺濺野棠開未落山櫻發欲然忘歸屬蘭杜懷祿寄芳荃眷言采三秀徘徊望九仙

杜荀鶴

錢唐寄姚中丞豈謂無心求上第難安帝裏爲家貧江南江北閒爲客潮去潮來老卻人兩岸雨收鶯語柳一樓風滿角吹春花前不獨垂鄕淚曾是朱門寄食身

錢唐別羅隱故國看看遠前程計在誰五更聽角後一葉渡江時吾道天寧喪人情日可疑西陵向西望雙淚爲君垂

呈錢唐羅判官還鄕夫子遇賢侯撫字情知不自由莫把一名專懊惱放教竹馬絕冤讎猩袍懶著辭公宴鶴氅閒披訪道流猶有九華知己在羨君髙臥早回頭

權載之

富陽道中又入亂峯去遠程殊未歸煙蘿迷客路山果落徵衣攲石臨淸淺晴雲出翠微漁潭明夜泊心憶謝玄暉

送二十叔赴余杭尉拜首直城陰樽開意不任梅仙歸劇縣阮巷奏離琴春艸吳門緣秋濤浙水深十年曾旅寓應愜宦遊心

發杭州泛富春江候曉起徒禦春江多好風白波連靑雲浩蕩晨光中四望浩無際沈憂將此同未離奔走途但恐成悲翁俯見觸餌鱗仰目淩宵鴻纓塵日已厚心累何時空區區此世人所向皆樊籠惟應杯中物醒醉爲窮通故人元圃姿瓊樹紛靑蔥終當此由去共結蘭桂藂

孟浩然

將遊天臺畱別臨安李主簿枳棘君尙棲匏瓜吾豈系𨿽念離當夏潭泊指炎裔【一作含離當夏首漂泊捐夷裔】江海非遊情田園失歸計定山旣早發漁浦亦宵濟泛泛隨波瀾行行任艫枻故林日已遠羣木坐成翳羽人在丹丘吾亦從此逝

皇甫冉

送元盛【一作晟】歸潛山【一作歸於潛山】

深山秋事早君去復何如裛露收新稼【一作橡】迎寒葺舊廬題詩卽招隱作賦是閒居別後空相憶嵇康懶寄書

白樂天

自中書舍人出守杭州路次藍溪作太原一男子自顧唐且鄙老逢不次恩洗拔出泥滓旣居可言地願助朝廷理伏合三土章戇愚不稱旨聖人存大體優貸容不死鳳詔停舍人魚書除刺史冥懷齊寵辱委順隨行止我自得此心於玆十年矣余杭乃名郡郡郭臨江汜已想海門山潮聲來入耳昔予正元末羈旅曾遊此甚覺太守尊亦諳魚酒美因生江海興每羨滄浪水尙擬拂衣行況今兼祿仕靑山峯巒接白日煙塵起東道旣不通攺轅遂南指自秦窮楚越浩蕩五千里聞有賢主人而多好山水是行頗爲愜所歷良可紀策馬度藍溪勝遊從此始

郡中卽事漫漫潮初平熙熙春日至空闊遠江山晴明好天气外有適意物中無系心事數篇對竹吟一杯望云醉行攜杖扶力臥讀書取睡久養病形骸深諳閒气味遙思九城陌擾擾趨名利今朝是只日朝謁多軒騎寵者防悔尢權者懷憂畏爲報髙車蓋恐非眞富貴

官舍髙樹換新葉陰陰覆地隅何言太守宅有似幽人居太守臥其下閒慵兩有餘起嘗一甌茗行讀一卷書早梅結靑實殘櫻落紅珠稚女弄庭果嬉戲索人裾是日晚彌靜巢禽下相呼嘖嘖護兒鵲啞啞母子烏豈惟鳥云爾吾亦引吾鶵

南亭對酒送春含桃實已落紅薇花尙燻冉冉三月盡晚鶯城上聞獨持一杯酒南亭送殘春半酣忽長歌歌中何所云云我五十餘未是苦老人刺史二千石亦不爲賤貧天下三品官多老於我身同年登第者零落無一分親故半爲鬼僮僕多見孫念此聊白解逢酒且歡欣

除官去未閒除官去未閒半月資遊討朝尋霞外寺暮宿波上島新樹少於松平湖半連艸躋攀有次第賞玩無昏早有時騎馬醉兀兀冥天造窮通與生死其柰吾懷抱江山信爲美齒髮行將老在郡誠未猒�歸鄕去亦好

三年爲刺史二首三年爲刺史無政在人口惟向郡城中題詩十餘首慚非甘棠詠豈有人思不三年爲刺史飲冰復食檗惟向天竺山取得兩片石此抵有千金無乃傷淸白

別萱桂使君竟不住萱桂徒栽種桂有畱人名萱無忘憂用不如江畔月步步來相送

對酒自勉五十江城守停杯一自思頭仍未盡白官亦不全卑榮寵尋過分歡娛已校遲肺傷𨿽怕酒心健尙誇詩夜舞吳娘袖春歌蠻子詞猶堪三五歲相伴醉花時

晚興極浦收殘雨髙城駐落暉出明虹半出松闇鶴雙歸將吏隨衙散文書入務稀閒吟倚新竹筠粉污朱衣

衰病老與病病相仍華簪發不勝行多朝散藥睡少夜停燈祿食分供鶴朝衣減施僧性多移不得郡政漫如繩

錢湖州以篛下酒李蘇州以五酘酒相次寄到無因同飲聊詠所懷勞將篛下忘憂物寄與江城愛酒翁鐺腳三州何處會甕頭一盞幾時同傾如竹葉盈樽綠飲作桃花上面紅莫怪殷勤醉相憶曾陪西省與南宮

花樓望雪命宴賦詩連天際海白皚皚好上髙樓望一回何處更能分道路此時兼不認池臺萬重雲樹山頭翠百尺花樓江畔開素壁聯題分韻句紅鑪巡飲暖寒杯冰鋪湖水銀爲面風捲汀沙玉作堆絆惹舞人春艷曳句畱醉客夜徘徊偸將虛白堂前鶴失卻樟亭驛後梅別有故情偏憶得曾經窮苦照書來

城上城上冬冬鼓朝衙復晚衙爲君慵不出落盡遶城花

醉中詶殷協律泗水城邊一分散浙江樓上重遊陪揮鞭二十年前別命駕三千里外來醉袖放狂相向舞愁眉和笑一時開畱君夜住非無分且盡靑娥紅燭臺

贈沙鷗老逼教垂白官科遣著緋形骸𨿽有累方寸卻無機遇酒多先醉逢山愛晚歸沙鷗不知我猶避隼旟飛

余杭形勝余杭形勝四方無州傍靑山縣杭湖遶郭荷花三十里拂城松樹一千株夢兒亭古傳名謝教妓樓新道姓蘇【州西靈隱山上有夢謝亭卽是杜明浦夢謝靈運之所因名客見也蘇小小本錢唐妓人也】獨有使君年太老風光不稱白髭須

木芙蓉花下招客飲晚涼思飲兩三杯召得江頭酒客來莫怕秋無伴醉物水蓮花盡水蓮開

江樓晚眺景物鮮奇吟翫成篇寄水部張員外澹煙疏雨閒斜陽江色鮮明海气涼蜃散云收破樓合虹殘水照斷橋梁風翻白浪花千片雁點靑天字一行好著丹靑圖寫取題詩寄與水曹郎

飲後夜醒黃昏飲散歸來臥夜半人扶彊起行枕上酒容和睡醒樓前海月伴潮生將歸梁燕還重宿欲滅﹝上穴下﹞燈卻復明直至曉來猶妄想耳中如有管弦聲

代賣新女贈諸妓亂蓬爲鬢布爲巾曉踏寒山自負薪一種錢塘江畔女著紅騎馬是何人

早冬十月江南天气好可憐冬景似春華霜輕未殺萋萋艸日暖初幹漠漠沙老柘葉黃如嫩樹寒櫻枝白是狂花此時卻羨閒人醉五馬無由入酒家

與諸客攜酒尋去年梅花有感馬上同攜今日杯湖邊其覓去春梅年年只是人空老處處何曾花不開詩思又牽吟詠發酒酣閒喚管弦來樽前百事皆依舊點檢惟無薛秀才

醉送李協律赴湖南辟命因寄沈八中丞富陽山底樟亭畔立馬停舟飛酒盂曾共中丞情繾綣暫畱協律語踟躕紫微星北承恩去靑艸湖南稱意無不羨君官羨君幕幕中收得阮元瑜

正月十五日夜月歲熟人心樂朝遊復夜遊春風來海上明月在江頭燈火家家市笙歌處處樓無妨思帝裏不合厭杭州

題州北路傍老柳皮枯緣受風霜久條短爲經攀折頻但見半衰當此路不知初種是何人雪花零碎逐年減煙葉稀疏隨分新莫道老株芳意少逢春猶勝不逢春

題淸頭陀頭陀獨宿寺西峯百尺禪庵半夜鐘煙月蒼蒼風瑟瑟更無雜樹對山松

湖上醉中代諸妓寄嚴郎中笙歌杯酒正歡娛忽憶仙郎望帝都借問連宵直南省何如盡日醉西湖蛾眉別久心知否雞舌含多口厭無還有些些惆悵事春來山路見蘼蕪

晚興艸淺馬翩翩新晴薄暮天柳條春拂面衫袖醉垂鞭立語花堤上行吟水寺前等閒消一日不覺過三年

竹樓宿小書樓下千竿竹深火鑪前一盞燈此處與誰相伴宿燒丹道士坐禪僧

戲醉客莫言魯國書生懦莫把杭州刺史欺醉客請君開眼望綠楊風下有紅旗

元微之除浙東觀察使喜得杭越鄰州先贈長句稽山鏡水歡遊地犀帶金章榮貴身官職比君𨿽校小封疆與我且爲鄰郡樓對翫千峯月江界平分兩岸春杭越風光詩酒主相看更合是何人

答微之上船後畱別燭下樽前一分手舟中岸上兩回頭歸來虛白堂中夢合眼先應到越州

答微之泊西陵驛見寄煙波盡處一點白應是西陵古驛臺知在臺邊望不見暮潮空送渡船回

答微之誇越州州宅賀上人回得報書大誇州宅似仙居厭看馮翊風沙久喜見蘭亭煙景初日出旌旗生气色月明樓閣在空虛知君暗數江南郡除卻余杭盡不如

微之重誇州居其落句有西州羅剎之謔因嘲玆石聊以寄懷君問西州城下事醉中疊紙爲君書嵌空石面標羅剎壓捺潮頭敵子胥神鬼曾鞭猶不動波濤𨿽打欲何如誰知太守心相似底滯堅頑兩有餘

醉封詩筒寄微之一生休戚與窮通處處相隨事事同未死又鄰滄海郡無兒俱作白頭翁展眉只仰三杯後代面惟憑五字中爲向兩州郵吏道莫辭來去遞詩筒

七言八韻走筆奉答兼呈微之白首余杭白太守落拓拋名來已久一辭渭北故園春再把江南新歲酒杯前笑歌徒勉彊鏡裏形容漸衰朽領郡慚當潦倒年鄰州喜得平生友長淵艸接松江岸曲水花連鏡湖口老去還能痛飲無春來曾作閒遊否憑鶯傳語報李六倩雁將書與元九莫嗟一曰日催人且貴一年年入手

早春西湖閒遊悵然興懷憶與微之同賞因思在越官重事殷鏡湖之遊或恐未暇偶成十八韻寄微之上馬復呼賓湖邊景气新管弦三數事騎從十餘人立換登山屐行攜漉酒巾逢花看當妓遇艸坐爲苬西日籠黃柳東風蕩白蘋小橋裝匯齒輕浪甃魚鱗畫舫牽徐轉銀船酌慢巡野情遺世累醉態任天眞彼此年將老平生分最親髙天從所願遠地得爲鄰雲樹分三驛煙波限一津翻嗟寸步隔卻猒尺書頻浙右稱雄鎭山陰委重臣貴垂長紫綬榮駕大朱輪出動刀槍隊歸生道路塵雁驚弓易散鷗怕鼓難馴百吏瞻相面千夫捧擁身自然閒興少應負鏡湖春

答微之見寄可憐風景浙東西先數余杭次會稽禹廟未勝天竺寺錢湖不羨若耶溪擺塵野鶴春毛暖拍水沙鷗濕翅低更對雪樓君愛否紅欄碧甃點銀泥

閒臥盡日前軒臥神閒境亦空有山當枕上無事到心中簾捲侵牀日屏遮入座風望春春不到應在海門東

聞歌妓唱嚴郎中詩因以絕句寄之已畱舊政布中和又付新詞與艷歌但是人家有遺愛就中蘇小感恩多

別州民耆老遮歸路壺漿滿別筵甘棠無一樹那得淚潛然稅重多貧戶農饑足旱田惟畱一湖水與汝救凶年【今春增築錢塘湖堤貯水以防天旱故云】

杭州回舫自別錢塘山水後不多飲酒懶吟詩欲將此意憑回棹與報西湖風月知

九日思杭州舊遊寄周判官及諸客忽憶郡南山頂上昔時同醉是今辰笙歌委曲聲延耳金翠動搖光照身風景不隨宮相去歡娛應逐使君新江山賓客皆如舊惟是當筵換主人

憶杭州梅花因敍舊遊寄蕭協律三年閒悶在余杭曾與梅花醉幾場伍相廟邊繁似雪孤山園裏麗如妝蹋隨遊騎心常惜折贈佳人手亦香賞自初開直至落歡因小飲便成狂薛劉相次埋新隴沈謝雙飛出故鄕【薛劉二客沈謝二妓皆當時歌酒之侶也】歌伴酒徒零散盡惟殘頭白老蕭郎

天竺寺送堅上人歸廬山錫杖登髙寺香鑪憶舊峯偶來舟不系忽去鳥無蹤豈要畱離偈寧勞動別容與師俱是夢夢裏暫相逢

答客問杭州爲我踟躕停酒盞與君約略說杭州山名天竺堆靑黛湖號錢塘寫綠油大屋檐多裝雁齒小航船亦畫龍頭所嗟水路無三百官系何因得再遊

送姚杭州與君細話杭州事爲我畱心莫待閒閭裏固宜勤撫卹樓臺亦要數躋攀笙歌縹緲虛空裏風月依稀夢想閒且喜詩人重管領遙飛一盞賀江山渺渺錢塘路幾千想君到後事依然靜逢竺寺猿偸橘閒看蘇家女采蓮故妓數人憑問訊新詩兩首倩畱傳舍人𨿽健無多興老校當時八九年

顧況

謁丘眞人不遇五月五日日卓午獨自騎驢上山塢來到君家不見君下驢倚杖扣君戶驚起山童開竹扉黃犬搖尾銜人衣借問先生往何處云入山中采紫薇平明一去今未歸引我池邊看釣磯池中數个白鷗兒見人慣後癡不飛欲待君歸君不歸卻復騎驢下翠微

韋應物

送丘員外還臨平山居長棲白雲表暫訪髙齋宿還辭郡邑喧歸泛松江淥結茅蒼嶺閒伐薪響深谷同是山中人不知往來躅靈芝非庭艸遼鶴逶池鶩終當署裏門一表髙陽族

方幹

錢唐旅捨此地似鄕國堪爲終夕念雲藏吳相廟樹引楚山禽潮落海人散鐘遲秋寺深我來無舊識誰見寂寥心

溫飛卿

錢唐錢塘岸上春如織渺渺寒湖帶晴色淮南遊客馬連嘶碧艸迷人歸不得風飄客意如吹煙纖指殷勤傷雁弦一曲堂堂紅燭筵金鯨瀉酒如飛泉

張蠙

錢塘夜宴畱別郡守四方騷動一州安夜列撙罍伴客歡觱栗調髙山閣迥蝦蟆更促海城寒屏閒佩響藏歌妓幙外刀光走從官沈醉不辭歸棹遠曉帆吹上子陵灘

楊公濟

錢塘江上一气連江色寥寥萬古淸客心兼俍湧時事與潮生路轉靑山出沙空白鳥行幾年滄海夢吟罷獨含情

石曼卿

送人遊杭激激霜風吹黑貂男兒醉別气飄飄五湖載酒期吳客六代成詩倍楚橋水樹漸靑含晚意江云初白向春嬌前秋亦擬錢塘去共看龍山八月潮

沈內翰文通

送施密學守錢塘塞外風煙河上塵歸來始覺二毛新承明自厭頻趨直滄海還思一濯巾幕府旌旗初壓境畫船歌吹便行春湖山滿目舊遊在何日從公醉紫蒓

潘逍遙

贈林處士云翦烏紗霧翦衣存神養气語還稀人人盡喚孫思邈只恐身輕白鳥飛

範文正公

白塔駐軒亭登臨江上寺遷客特依依遠水欲無際孤舟曾未歸前峯藏好處幽鷺得閒飛多少天眞事遙心結翠微

陳文惠公

杭州喜李度支至二首公望當年最得君畫圖城郭喜同羣門前碧浪家家海樹上靑山寺寺雲松下玉琴邀鶴聽溪邊苔石共僧分情多景好知難盡且倒金罍任半醺淡薄交情老更濃爲君彈瑟送金鍾薴蘿香徑無時到姑射仙姿在處逢鸞鶴品流慚晚達煙霞門戶憶先容公餘莫放西湖景步步蒼苔岸岸松

杭州蘇長官山亭詩閣城陰裏茅堂住半空鐘聲千寺合樹影萬家同山遠秋泉白溪寒晚日紅相逢吟未足沈醉戀雲中

杭州望越亭樹樹西風葉葉秋誰家煙火起滄洲乘閒不耐無機性擬動漁翁直釣鉤

王元之

錢塘縣海棠江東遺迹在錢塘手植庭花滿縣香若使當年歸顯位海棠今日是甘棠

王荊公

杭州呈勝之遊觀須知此地佳紛紛人物敵京華林巒臘雪千家水城郭春風二月花彩舫笙簫吹落日畫樓燈燭映殘霞如君援筆宜摹寫寄與塵勞北客誇

送僧惠思歸錢塘淥淨堂前湖水淥歸時正復有荷花花前若見余杭姥爲道僊人憶酒家

送張公赴辟杭州萬屋相誇漆與丹笑歌長在綺紈閒彩船春戲城邊水畫燭秋尋寺外山憶我屢隨遊客入喜君今赴辟書還遙知曼倩威行久赤箠應從到日閒

王疇

送同年蒲叔範察院杭州監酒釋之久未調王粲常從軍謂言寨垣事肚志橫風雲育材幸明代薦賢無令君如何漢酟冗沈此荊山珍萍氏本幾酒周官有彜倫孝武事攘卻志淸天地屯連兵無時已四海蕭然貧官始操釀具榷之飽師人利源一以泄頹波蕩無垠糜谷費耒耜良﹝上薛下米﹞爭淸醇酒禁著律令犯笞及其身狂藥乃陷﹝上穴下井﹞傷哉堯舜民炎靈屬我後天資英且仁邦力早雄富漢制仍相循歲賦二千萬經入固已勤彌年擁武節乘邊淸國氛雄雄百萬師跨邁聯燕秦仰給傾府庫賞賚圖戎勛加斂猶不足返古當何云杭城東南劇地將湖海鄰榷利冠天下旗亭壓重闉彼𨿽斗筲職亦擇才英臣風露气已肅溪潭寒彌新沙榜朝泛泛吳濤暮沄沄南州近牛鬥气象雄霜旻汀楓變老﹝木卉﹞赤葉晴相紛嘗茶泊幽寺觀魚下輕﹝舟侖﹞行當收翹楚寧復混蒸薪無爲狎吳叟共戀秋江蒓咸淳臨安志卷之九十六

志﹝八十一﹞

紀遺八

紀文﹝三﹞

詩﹝二﹞

林和靖

感懷衡宇日蕭寂髙舂猶掩扉春風似有舊社燕亦重歸覽照老已具開樽人向稀頹然此心曲持底屬芳菲

西湖與性上人話別秋山與湖水遠近如相送後夜宿扁舟知師有歸夢

郊園避暑柴門鮮人事氛垢頗能忘愛彼林閒靜復玆池上涼托心時散帙遲客或攜觴況有陶廬趣歸禽語夕陽

中峯行藥卻望北山因而成詠拂石翫林壑曠然空色秋歸云帶層巘疏葦際滄洲固自堪長往何爲難久畱庶將濠上想聊作剡中遊

西湖舟中值雪浩蕩彌空闊霏霏接水濆舟移忽自卻山近未全分凍軫閒淸泛溫鑪擁薄燻悠然詠招隱何許款離羣

春夕閒詠屐齒徧庭深時爲擁鼻吟微風引竹籟斜月轉花陰靜賞應難極孤懷自不禁蒼然小池上煙露達靑岑

山中冬日殘雪照籬落空山無俗喧雞寒懶下樹人晏獨開門廢圃春榮動回塘霧气昏誰家歲酒熟輟棹憶西村

西村晚泊弭棹危橋外霜村乍夕陰山園向野水樵采語空林白鳥歸飛遠靑山重復深那辭遲新月誰復賞微吟

園池一徑衡門數畝池平湖分漲艸含滋微風幾入扁舟意新霽難忘獨繭期鳥山上鶴毛遺野迹岸傍花影動春枝東嘉層構名今在獨愧憑欄負碧漪

送範希文中林蕭寂款吾廬亹亹猶歡接緒餘去棹看當辧江樹離樽聊爲摘園蔬馬卿才大嘗能賦梅福官卑數上書黼座垂精正求治何時條對召公交車

錢塘仙尉謝君詠物樓成寄題二韻仙人多在麗誰居況對西山爽气余若向湖瀕屬佳句莫忘秋水落芙渠

西巖夏日蕙帳蕭閒掩敝廬子眞巖石坐來初爲驚野鳥巢閒乳懶過鄰僧竹裏居新澑迸涼侵靜語晚云浮潤上殘書何煩彊捉白團扇一柄靑松自有餘

山合夏日寄黃大茂才幾日無緣見叔度令人鄙吝不能忘新篁遶合燻風細還肯時來納晚涼

和謝祕校西湖馬上表裏湖山極目春據鞍時此避埃塵蒼蒼煙樹悠悠水除卻王維少畫人

山中寒食二首方塘波淥杜衡靑布谷提壺已足聽有客新嘗寒具罷據梧慵復散幽經气象才過一百五且持春酒養衰年中林不是不禁火其柰山櫻發欲然

卽席送江夏茂才與君未別且酣飲別後令人空倚樓一點風帆若爲望海門平闊鷺濤秋

送易從師遊金華念捲田衣歲向殘孤舟夜泊大江寒前巖數本長松色及早歸來帶雪看

易從師山亭林表秋山白鳥飛此中幽致亦還稀西村渡口人煙晚坐見漁舟兩兩歸

池上春日一池春水淥於苔水上花枝竹閒開芳艸得時依舊長文禽無事等閒來年顏近老空多感風雅含情苦不才獨有浴沂遺想在使人終日此徘徊

水軒日於詩雅轉沈迷尢愛憑欄此構題紛泊楊花春意晚黃鸝飛過水東西

夏日卽事石枕涼生菌閣虛已應梅潤入圖書不辭齡發多衰疾所喜林泉有隱居粉竹亞梢垂宿露翠荷差影聚遊魚北﹝上穴下﹞人在羲皇上時爲淵明一起予

山捨小軒有石竹二叢哄然秀發因成七言二章麝香眠後露檀勻繡在羅衣色未眞斜倚細叢如有恨冷搖疏朵欲無春階前紅藥推詞客籬下黃花重古人今日含毫與題品可憐殊不愧淸新靑簾有酒不妨賒素壁無詩未足誇所重晚芳聊在目可關秋色易爲花深枝苒苒裝溪翠碎片英英翦海霞莫管金錢好行市寂寥相對是山家

易從上人山亭湖水汪灣隔數峯籬門和竹夾西東閒來此地行無厭又共吾廬看不同靈隱路歸秋色裏招賢庵在鳥行中屏風若欲相攙見合把巉巖與畫工

梅花吟懷長恨負芳時爲見梅花輒入詩雪後園林才半樹水邊籬落忽橫枝人憐紅艷多應俗天與淸香似有私堪笑胡雛亦風味解將聲調角中吹

山村冬暮蘅茅林麓下春气已微茫雪竹低寒翠風梅落晚香樵期多獨往茶事不全忙雙鷺有時起橫飛過野塘

和酬天竺慈云大師林表飛來色猶慚久卜鄰沿洄一水路夢想五天人謝絕空園艸沈冥滿兒塵暮云如有得寧謝寄聲頻

林閒石入夜跏趺多待月移時箕踞爲看山苔生晚片應知靜云動秋根合見閒瘦鶴獨隨行藥後髙僧相對試茶閒疏篁百本松千尺莫怪頻頻此往還

西湖孤山寺後舟中寫望天竺橫分景色寬孤山背後泊船看林藏野路秋偏靜水映漁家晚自寒拂拂煙雲初澹蕩蕭蕭蘆葦半衰殘舂鋤數點誰驚起書破晴雲粉字幹

和西湖霽上人寄然社師竹下經房號白蓮社師髙行出人天一齋巾拂晨鐘次數禮香燈夜像前瞑目幾閒松下月淨頭時動石盆泉西湖舊侶因吟寄憶著深峯萬萬年

城中書事一門深掩得閒權純白遺風要獨全彊接俗流終反道敢嫌貧病是欺天圍形古寺諳尋鶴照蘚秋廊擬疏玄從此免慚巖下者子眞髙興未蕭然

送謝尉試吏才未伸食貧同古人何以贈行色一酌湖水春

山園小梅數年閒作圜林主未有新詩到小梅摘索又開三兩朵團欒空遶百千回荒鄰獨映山初盡晚景相禁雪欲來寄語淸香少愁結爲君吟罷一銜杯

小圃春日岸幘倚微風柴籬春色中艸長團粉蝶林暖墜靑虫載酒爲誰子移花獨乃翁於陵偕隱事淸尙未相同

聞越僧靈皎遊天竺山因而有寄天竺秋重入招提隔翠林幾回聞桂子無復憶山陰峯曉云衣破溪寒石色深捫蘿諸勝槪孤病負同尋

秋日湖西晚歸舟中書事水痕秋落蟹螯肥閒過黃公酒捨歸魚覺船行沈艸岸犬聞人語出柴扉蒼山半帶寒云重丹葉疏分夕照微卻憶靑溪謝太傅當時未解惜蓑衣

小園春興艸煙橫碧露華微乘興春園懶欲歸聚散有情輸蛺蝶淺深無色比薔薇浮名莫惜千鍾貴急景須防百歲稀一事不堪身衣褐且偸閒眼看芳菲

梅花二首幾回山腳又江頭遶著瑤芳看不休一味淸新無我愛十分孤靜與伊愁任教月老須微見郤爲春寒得少畱終共公言數來者海棠端的免包羞小園煙景正淒迷陣陣寒香壓麝臍池水倒窺疏影動屋檐斜入一枝低畫名空向閒時看詩俗休徵故事題慚愧黃鸝與蝴蝶祇知春色在桃溪

中峯中峯一徑分盤折上幽云夕照全村見秋濤隔嶺聞長松含古翠衰藥動微燻自愛蘇門嘯懷賢事不羣

聞靈皎師自信州歸越以詩招之天師蒼翠橫金錫地藏淸涼掩竹扉千里白雲隨野步一湖明月上秋衣詩尋靜語應無極琴弄寒聲轉入微我亦孤山有泉石肯來松下其忘機

復賡前韻且以陋居幽勝﹝口宅﹞而誘之盡共藥村懸屋壁琴兼茶具入船扉秋花抱露明紅粉水鳥衝煙濕翠衣石磴背穿林寺近竹檐橫點海山微百千幽勝無人見說向吾師是泄機

雜興四篇短褐蕭蕭頂幅巾擁書才罷郎嚬呻耕樵可似居山者飲饌長如病酒人閉戶不無慵答客焚香除是靜朝眞前賢風槪聊希擬一刺偏多井大春散帙揮毫總不忺病懷愁緒坐相兼苔痕作意生秋壁樹影無端上古簾一壑等閒甘汨汨五門平昔避炎炎惟應數刻淸涼夢時曲顏肱興未厭湖上山林畫不如霜天時候屬園廬梯斜晚樹收紅柿筒直寒流得白魚石上琴樽苔野淨籬陰雞犬竹叢疏一�兼是和云掩敢道門無卿相車掉臂何妨入隱淪髙賢應總貴全眞次山有以稱聱叟魯望兼之傳散人拂水遠天孤榜晚夾村微雨一犁春不知圖畫誰名手狀取江湖太古民

山北寫望晚來山北景圖畫亦應非村路飄黃葉人家濕翠微樵當云外見僧向水邊歸一曲誰橫笛蒹葭白鳥飛

夏日池上蓮香如綺細蒙蒙悲翠窺魚褭水﹝�洪﹞捲箔未生單簟月憑櫥初過一襟風橫攲片石安琴薦獨傍新篁看鶴籠沈李凍醪無寄與可憐瀟灑興誰同

松徑霜子落秋笻卓破雨釵堆地屐拖平不知呵止長安客肯愛深穿冷翠行

竹林寺籬斜夾千梢翠山磴深穿萬籜幹卻憶貴家廳館裏粉墻時畫數莖看

菱塘含機綠錦翻新葉滿匣靑銅瑩古花最愛晚來鷗與鷺宿煙翹雨便爲家

蓮蕩洛妃臯女一何多裳似芙蓉衣芰荷幾夕霏霏煙露裏競窺淸淺弄重波

葑田於泥肥黑稻秧靑闊蓋春流旋旋生擬倩湖君書板籍水仙今佃老農耕

小舟舷低冷戛荷千柄底﹝舟少﹞斜穿月半輪一笠一蓑人穩坐晚風蕭颯弄靑蘋

鳴臯臯禽名秖有前聞孤引圓吭夜正分一唳便驚寥泬破亦無閒意到靑雲

呦呦深林摵摵分行響淺葑茸茸疊臥痕春雪滿山人起晚數聲低叫喚籬門

湖村晚興滄洲白鳥飛山影落晴暉映竹犬初吠弄船人合歸水波隨月動林翠帶煙微寺近疏鐘作翛然還掩扉

贈錢塘邑長髙祕校幾萬人家山水中爲官古雅少人同疏簾衙退卷花軸曲檻客來憑竹風惟道簿書多傍俗自憐琴酒未妨公等閒呵止郭門近輕棹遶湖尋佛宮

梅花二首宿靄相粘凍雪殘一枝深映竹叢寒不辭日日旁邊立長願年年末上看蕊訝粉綃裁太碎蔕疑紅蠟綴初幹香篘獨酌聊爲壽從此羣芳興亦闌孤根何事在柴荊村色仍將臘候並橫隔片煙爭向靜半﹝米古﹞殘雪不勝淸等閒題詠誰爲愧子細相看似有情搔首壽陽千載後可堪靑艸雜芳英

將終之歲自作壽堂因書一絕以志之湖外靑山對結廬墳前修竹亦蕭疏茂陵異日求遺艸猶喜曾無封禪書

東坡

雪後至臨平與柳子玉同至僧捨見陳尉烈落帆古戍下積雪髙如丘彊邀詩老出疏髯散颼颼僧房有宿火手足漸和柔靜士素寡言相對自忘憂銅鑪擢煙穟石鼎浮霜漚我行𨿽有程坐穩且復澑大哉天地閒此生得浮游

於潛女靑裙縞袂於潛女兩足如霜不穿屨﹝角奢﹞沙鬢髮絲穿抒蓬沓障前走風雨老濞宮妝傳父祖至今遺民悲故主苕溪楊柳初飛絮照溪畫眉渡溪去逢郎樵歸相媚嫵不信姬姜有齊魯

與臨安令宗人同年劇飲我𨿽不解飲把盞歡意足試呼白髮感秋人令昌黃雞催曉曲與君登科如隔晨敝袍霜葉空殘綠如今莫問老與少兒子森森如立竹黃雞催曉不須愁老盡世人非我獨

次韻述古過周長官夜飲二更鐃鼓動諸鄰百首新詩閒八珍已遣亂蛙成兩部更邀明月作三人雲煙湖寺家家境燈火沙河夜夜眷曷不勸公勤秉燭老來光景似奔輪

送南屏謙歸並引南屏謙師妙於茶事自云得之於心應之於手非可以言傳學到者十二月二十七日聞軾遊落星遠來設茶作此詩贈之道人曉出南屏山來施點茶三昧手忽驚午盞兔毛斑打作春甕鵝兒酒天臺乳花世不見玉川風腋今安有先生有意續茶經會使老謙名不朽

鹽官部役戲呈同事兼寄述古新月照水水欲泳夜霜穿屋衣生稜野廬半與牛羊共曉鼓卻隨鴉鵲興夜來履破裘穿縫紅頰曲眉應入夢千夫在野口如林豈不懷歸畏嘲弄我州賢將知人勞巳釀白酒買豚羔耐寒努力歸不遠兩腳凍硬公須軟

梅聖兪詩中有毛長官者今於潛令國華也聖兪沒十五年而君猶爲令捕蝗至其邑作詩戲之詩翁憔悴老一官厭見苜蓿堆靑盤歸來羞澀對妻子自比﹝魚占﹞魚緣竹竿今君滯畱生二毛飽聽衙鼓眠黃紬更將嘲笑調朋友人道狝猴騎土牛願君恰傾髙常侍暫爲小邑仍刺史不願君爲孟浩然卻遭明主放還山宦遊逢此歲年惡飛蝗來時半天黑羨君封境稻如雲蝗自識人人不識

初到杭州寄子由二絕眼看時事力難任貧戀君恩退未能遲鈍終須投劾去使君�日換聾丞聖明寬大許全身衰病摧頹自畏人莫上岡頭苦相望吾方祭竈請比鄰

和錢四寄其弟龢再見濤頭湧玉輪煩君久駐浙江春年來總作維摩病堪笑東西二老人

常潤道中有懷錢塘寄述古五首從來直道不辜身得向西湖兩看春沂上已成曾點服泮宮初采魯侯芹休驚歲歲年年貌且對朝朝暮暮人細雨晴時一百六畫船鼉鼓莫違民艸長江南賏鳥亂飛年來事事與心違花開後院還空落燕入華堂怪未歸世上功名何日是樽前點檢幾人非去年柳絮飛時節記得金籠放雪衣浮玉山頭日日風湧金門外已春融二年魚鳥渾相識三月鶯花付與公剩看新翻眉倒暈未應泣別臉消紅何人織得相思字寄與江邊北向鴻國艷夭饒酒半酣去年同賞寄僧檐但知撲撲晴香軟誰見森森曉態嚴谷雨共驚無幾日蜜蜂未許輒先甜應須火急回徵棹一片辭枝可得粘惠泉山下土如濡陽羨溪頭米勝珠賣劍買牛吾欲老殺雞爲黍子來無地偏不信容髙蓋俗儉眞堪著腐儒莫怪江南苦畱滯經營身計一生迂

九日湖上尋周李二君不見君亦見尋於湖上以詩見寄明日乃次其韻湖上野芙蓉含思愁脈脈娟然如靜女不肯傍阡陌詩人杳未來霜艷冷難宅君行逐鷗鷺出處浩莫測葦閒聞挐音云表已飛屐使我終日尋逢花不忍摘人生如朝露要作百年客喟彼終歲勞幸玆一日澤願言竟不遂人事多乖隔悟此知有命沈憂傷魂魄

自徑山回得呂察推詩用其韻招之宿湖上多君貴公子愛山如愛色心隨葉舟去夢遶千山碧新詩到中路令我喜折屐古來軒冕徒操捨兩悲栗數朝辭簪笏兩腳得暫赤歸來不入府卻是湖上宅寵辱吾久忘寧畏官長詰飄然便欲去誰在子思側君能從我遊出郭及未黑

會客有美堂周邠長官與數僧同泛湖往北山湖中聞堂上歌笑聲以詩見寄因和二首時周有服藹藹君詩似嶺雲從來不許醉紅裙不知野屐穿山翠惟見輕橈破浪紋頗憶呼盧袁彥道難邀罵坐灌將軍晚風落日元無主不惜淸涼與子分載酒無人過子云掩關晝臥客書裙歌喉不共聽珠貫醉面何因作纈紋僧侶且陪香火社詩壇欲斂鸛鵝軍憑君徧遶湖邊寺漲淥晴來已十分

徑山道中次韻答周長官兼贈蘇寺丞年來戰紛華漸覺夫子勝欲求五畝宅灑埽樂淸浮學道恨日淺問禪慚聽瑩聊爲山水行遂此麋鹿性獨遊吾未果覓伴誰復聽吾宗古遺直窮達付前定餔糟醉方熟灑而呼不醒柰何效燕蝠屢欲爭晨暝不如從我遊髙論發犀柄溪南渡橫木山寺稱小徑尋幽自玆始歸路微月映南望功臣山云外盤飛磴三更渡錦水再宿畱石鏡緬懷周與李能作洛生詠明朝二子至詩律嚴號令籃輿置紙筆得句輕千乘玲瓏苦奇秀名實巧相稱九仙更幽絕笑語千山應空巖側破甕飛澑灑浮磬山前見虎迹候吏鐃鼓競我生本艱奇塵土滿釜甑山禽與野獸知我久蹭蹬笑謂候吏還禦虎吾有命徑山𨿽雲遠行李稍可並頗訝王子猷忽起山陰興但報菊花開吾當理歸榜

次韻杭人裴維甫余杭門外葉飛秋尙記居人挽去舟一別臨平山上塔五年云夢澤南州淒涼楚些緣吾發邂逅秦淮爲子畱寄謝西湖舊風月故應時許夢中遊

次韻答劉景文左藏我老詩壇僕鼓旗借君佳句發良時但空賀監杯中物莫示孫郎帳下兒夜燭催詩金燼落秋芳壓帽露華滋故應好語如爬癢有味難名只自知時在有美堂宴集而景文有詩云雲閒獵獵立旌旗公在胥山把酒時笑語幾番畱湛輩風流千載與吳兒湖山日落丹靑煥樓閣風收雨露滋誰使管簫江上住胸中事業九門知自注云是日大霈

座上復借韻送岢嵐軍通判葉朝奉雲閒踏白看纏旗莫忘西湖把酒時夢裏吳山連越嶠樽前羌婦雜胡兒夕烽過後人初醉春燕來時雪未滋爲問從軍眞樂否書來粗遣故人知

次韻周邠南遷欲舉力田科三徑初成樂事多豈意殘年踏朝市有如疲馬畏陵坡羨君同甲心方壯笑我無聊鬢已皤何日西湖尋舊賞淡煙疏雨暗漁蓑

次韻聰上人見寄前身本同社宿業獨臨邊一悟鏡空老始知圓澤賢歸心忘犢佩生術寄羊鞭不似歐陽子空畱六一泉

送杭州杜戚陳三掾罷官歸鄕秋風摵摵鳴枯蓼船閣荒村夜悄悄正當逐客斷腸時君獨歌呼醉連曉老夫平生齊得喪尙戀微官失輕矯君今憔悴歸無食五斗未可秋毫小君言失意能幾時月啖蝦蟆行復皎殺人無驗中不快此恨終身恐難了徇時所得能幾何隨手已遭憂患繞期君正似種宿麥忍饑待食明年﹝麥少﹞

杭州牡丹開時僕猶在常潤周令作詩見寄次其韻復次一首送赴闕羞歸應爲負花期已見成陰結子時與物寡情憐我老遣春無恨賴君詩玉臺不見朝酣酒金縷猶歌空折枝從此年年定相見欲師老圃問樊遲莫負黃花九日期人生窮達可無時十年且就三都賦萬戶終輕千首詩天靜傷鴻猶戢翼月明驚鵲未安枝君看六月河無水萬斛龍驤到自遲

送襄陽從事李友諒歸錢塘居杭積五歲自意本杭人故山歸無家欲卜西湖鄰良田不難買靜士誰當親髯張旣超然老潛亦絕倫李子冰玉姿文行兩淸淳歸從三人遊便足了此身公堤不攺作姥嶺行開新幽夢隨子去松花落衣巾

正月二十二日病後述古邀往城外尋春屋上山禽苦喚人檻前冰沼忽生鱗老來厭伴紅裙醉病起空驚白髮新臥聽使君鳴鼓角試呼稚子整冠巾曲欄幽樹終寒窘一看郊原浩蕩春

山村五絕竹籬茅屋趁溪斜春入山村處處花無象太平還有象孤煙起處是人家煙雨蒙蒙雞犬聲有生何處不安生但令黃犢無人佩布谷何勞也勸耕老翁七十自腰鎌慚愧春山筍歲甜豈是聞韶解忘味爾來三月食無鹽杖藜裹飯去匆匆過眼靑錢轉手空贏得兒童語音好一年彊半在城中竊祿忘歸我自羞丰年底事汝憂愁不須更待飛鳶墮方念平生馬少遊

新城道中二首東風知我欲山行吹斷檐閒積雨聲嶺上晴雲披絮帽樹頭初日掛銅鉦野桃含笑竹籬短溪柳自搖沙水淸西崦人家應最樂煮葵煨筍餉春耕身世悠悠我此行溪邊委轡聽溪聲散材畏見搜林斧疲馬思聞捲﹝方﹞鉦細雨足時茶戶喜亂山深處長官淸人閒岐路知多少試向桑田問耦耕

予去杭十六年而復來畱二年而去平生自覺出處老少粗似樂天𨿽才名相遠而安分寡求亦庶幾焉二月六日來別南北山諸道人而下天竺惠淨師以醜石贈行作三絕句當年衫鬢兩靑靑彊說重臨慰別情衰發祇今無可白故應相對話來生出處依稀似樂天敢將衰朽較前賢便從洛社休官去猶有閒居二十年在郡依前六百日山中不記幾回來還將天竺一峯去欲把云根到處栽

和張子野見寄三絕

過舊遊前生我已到杭州到處長如到舊遊更欲洞霄爲隱吏一庵閒地且相畱

見題壁狂吟跌宕無風雅醉墨淋浪不整齊應爲詩人一回顧山僧未忍掃黃泥

竹閣見憶柏堂南畔竹如雲此閣何人是主人但遣先生披鶴氅不須更畫樂天眞

楊次公與髙麗僧統遊錢塘皆以王事而從方外之樂善哉未曾有也作是詩以送之天門夜上賓出日萬里紅波半天赤歸來平地看跳丸一點黃金鑄秋橘太華峯頭作重九天風吹灩黃花酒浩歌馳下腰帶﹝革呈﹞醉舞崩崖一揮手神遊八極萬緣虛下視蚊雷隱污渠大千一息八十返笑厲東海騎鯨魚三韓王子西求法鑿齒彌天兩勍敵過江風急浪如山寄語舟人好看客

杭州遊山山平村塢迷野寺鐘相答晚陰生林杪落日猶在塔行招兩社僧共步靑雲月送客渡石橋迎客出林樾幽尋本眞性往事聽徐說錢王方壯年此邦事輕俠鄕人鄙貧賤異類識英傑立石像興王遺址今岌業功勛三吳定富貴四海甲歸來父老藏崇髙畏輕壓詩人工譏病此欲恣挑抉流傳後世人談笑資口舌是非今已矣興廢何倉卒持歸問禪翁笑指浮漚沒

雪後便欲與同僚尋春一病彌月雜花都盡獨牡丹在爾劉景文左藏和順闍黎詩見贈次韻答之殘花怨久病剩雨泣餘妍不見雙旌出空令九陌遷知君苦寂寞妙語嚼芳鮮淺紫從爭發浮紅任早蔫天葩尙靑萼國色待華顚載酒邀詩將臞儒不是仙

次韻林子中見寄飄零洛社數遺民詩酒當年困惡賓元亮本無適俗韻孝章要是有名人蒜山小隱𨿽爲客江水西來亦帶岷捲卻西湖千頃葑笑他魚尾更莘莘

次前韻答馬忠玉坡﹝施去方攺﹞巨麓起連峯積累當年慶自鍾靈運子孫俱得鳳慈明兄弟孰非龍河梁會作看云別詩社何妨載酒從祇有西湖似西子故應宛轉爲君容

李杞寺丞見和前篇復用元韻獸在藪魚在湖一入池檻歸期無誤隨弓旌落塵土坐使鞭箠環呻呼追胥連保罪及孥百日愁嘆一日娛白雲舊有終老約朱綬豈合山人紆人生何者非蘧廬故山鶴怨秋猿孤何時自駕鹿車去掃除白髮煩菖蒲麻鞋短後隨獵夫射弋狐兔供朝晡陶潛自作五柳傳潘閬畫入三峯圖吾年凜凜今幾余知非不去慚衛蘧歲荒無術歸亡逋鵠則易畫虎難摹

再和東望海西望湖山平水遠細欲無野人疏狂逐魚釣剌史寬大容歌呼君恩飽暖及爾孥才者不閒拙者娛穿巖度嶺腳力健未厭山水相縈紆三百六十古精廬出遊無伴籃輿孤作詩𨿽未造藩國破悶豈不賢摴蒲君才敏贍兼百夫朝作千篇日未晡朅來湖上得佳句從此不看營丘圖知君篋櫝富有餘莫惜錦繡償菅蘧窮多險誰先逋賭取名畫不用摹

沈諫議召遊湖不赴明日得雙蓮於北山下作一絕持獻沈旣見和又別作一首因用其韻湖上棠陰手自栽問公更得幾回來水仙亦恐公歸去故遣雙蓮一夜開詔書行捧縷金箋樂府應歌相府蓮莫忘今年花發處西湖西北山前

杭州故人信至齊安昨夜風月淸夢到西湖上朝來聞好語叩戶得吳餉輕圓白曬荔脆釅紅螺醬更將西庵茶勸我洗江瘴故人情義重說我心西向十年兩僕夫千里問無恙相期結書社未怕供詩帳還將夢魂去一夜到江漲

觀杭州鈐轄歐育刀劍戰袍靑綾訥衫暖襯甲紅綫勒中光遶脇禿襟小袖雕鶻盤大刀長劍龍蛇插兩軍鼓噪屋瓦墜紅塵白羽紛相戛將軍恩重此身輕笑履鋒鋩如一掐書生只肯坐帷幄談笑毫端弄生殺叫呼擊鼓催上竿猛士應憐小兒黠試問黃河夜偸渡掠面驚沙寒霎霎何如大艦日髙眠一枕淸風過苕霅

送錢承制赴廣西路分都監當年我作表忠碑坐覺江山气未衰舞鳳尙從天目下牧駒時有渥窪姿據牀到處堪吹笛橫槊何人解賦詩知是丹霞破佛手先聲應已懾羣夷

仲元貺王元直自眉山來見予錢塘畱半歲旣行作絕句五首送之仲君豈弟多學王子淸修寡言病後空驚鶴瘦時來或作鵬騫海角煩君遠訪江源與我同來剩作數詩相送莫教萬里空回三人一旦同行畱下髙齋月明遙想扁舟京口尙餘孤枕潮聲更欲畱君久住念君去國彌年空使犀顱玉頰長懷髯舅淒然爲子遠致殷懃瑞艸橋邊老人紅帶雅宜華發白醪光泛新春

五月十日與呂仲甫周邠僧惠勤惠思淸順可久惟肅義詮同泛湖遊北山三吳雨連月湖水日夜添尋僧去無路瀲瀲水柏檐駕言䢐北山得與幽人兼淸風洗昏翳晚景分濃纖縹緲朱樓人斜陽半疏簾臨風一揮手悵焉起遐瞻世人騖朝市獨向溪山廉此樂得有命輕薄神所殲

明日重九亦以病不赴述古會再用前韻月入秋帷病枕涼霜飛夜簟故衾香可憐吹帽狂司馬空對親舂老孟光不作雍容傾座上翻成骯髒倚門旁人閒此會論今古細看茱萸感嘆長

述古以詩見責屢不赴會復次前韻我生孤癖本無鄰老病年來益自珍肯對紅裙辭白酒但愁新進笑陳人北山怨鶴休驚夜南畝巾車欲及辰多謝淸詩屢推轂豨膏那解轉方輪

法惠寺橫翠閣朝見吳山橫暮見吳山從吳山故多態轉側爲君容幽人起朱閣空洞更無物惟有千步岡東西作簾額春來故國歸無期人言悲秋春更悲已泛平湖思濯錦更看橫翠憶峨眉琱欄能得幾時好不獨憑欄人易老百年興廢更堪哀懸知艸莽化池臺遊人尋我舊遊處但覺吳山橫處來【寺今爲臺諫宅】

寄呂穆仲寺丞孤山寺下水侵門每到先看醉墨痕楚相未忘談笑是中郎悄見典刑存君先去踏塵埃陌我亦來尋桑棗村回首西湖眞一夢灰心雙鬢更休論

送劉寺丞赴余姚中和堂後石楠樹與君對牀聽夜雨玉笙哀怨不逢人但見香煙橫碧縷謳吟思歸出無計坐想蟋蟀空房語明朝開鎖放觀潮豪气正與潮爭怒銀山動地君不看獨愛淸香生雪霧別來聚散如宿昔城郭空存鶴飛去我老人閒萬事休君亦洗心從佛祖手香新寫法界觀眼淨不覷登伽女余姚古縣亦何有龍井白泉甘勝乳千金買斷顧渚春似與越人降日注咸淳臨安志卷之九十七

志﹝八十一﹞

紀遺九

紀文﹝四﹞

詩﹝三﹞

蘇養直

宿飛來峯下吳中未歷佳山水湖上懷思去惘然云去雲歸兩峯寺鷗飛鷗沒夕陽天客愁官渡落花雨歸夢下湖春水船想得對牀成夜語何須隴月向人圓

送子經歸臨安牛背行將老鷗沙盟已寒蒓鱸付張翰書札報任安古學飽胸次驚瀾翻筆端西湖千頃月畱取醉時看

曾南丰

錢塘得雨連章天上乞身閒笑入吳船擁節還一夜風雷驅旱魃始知霖雨出人閒旌旗東下路塵開六月風雲席上回正恐一方人暍死直將霖雨過江來

李泰伯

錢塘毛氏西園昔年曾泛西湖流今君更住西湖頭人生多事未得往地上有天何處求朱樓照影鐘磬曉畫船落手芙蓉秋鯉魚赤鱗應不少待與水仙相伴遊

晁之道

杭州思歸丘壑情無盡田園興有餘何當厭澤國不柰憶君廬庭戶艸應長江山木已疏何時整歸棹八月洞庭湖

黃山谷

錢塘舊遊薄宦飄然笑漫郎瑟洲花艸弄幽芳莫教景物添春色轉覺山川是異鄕南北峯﹝上山下品﹞空入夢短長亭捨自相望湖邊山寺淸明後想見蘭開禊水香

陳后山

過杭畱別曹朝奉陳蕃解榻爲畱連俯仰徒驚歲月遷敢意斯人柰風雨多情於我獨山川可憐顏貌非前日依舊窮秋似去年後夜相思隔煙水夢魂空寄過江船

郭功父

錢塘行東南會府惟錢塘髙門雙開南斗傍門前碧瓦十萬戶曉色滿城煙雨香聖祖神宗造區宇應命最先吳越王不經兵火二百載地饒沃衍民康彊蓮花紅白西湖芳南山翠影臨滄浪瓊樓寶塔照日月塵埃不到炎天涼畫船羅幕盡髙捲白玉美人遊冶郎年年中秋海潮過萬頃銀山面前墮少年輕命爭弄潮手掣紅旗逆潮簸聞君此行承辟書伯樂能求汗血駒四時風物閒吟嘯十郡兵民歸捲舒公閒蓄徳聊自養承平功業還吾儒況君登朝未四十謹勿出處窮歡娛謹勿出處窮歡娛臨淵履冰佩瓊琚

趙循道

泛州晚出北關舟泛寒塘靜人歸一葉閒影疏行處柳靑遠望中山道在身從老詩窮意覺閒到家秋斂足有謂掩柴關

上竺眞辯師一別支公僅兩年山房髙隱尙恬然心淸已澈靈泉奧行峻應磨峭壁堅俗眼不來靑嶂裏孤峯誰認白雲邊更期香火深寒夜坐使飛花墜九天

陳安行

西湖感舊蘇公堤畔采蓮船蘸碧樓臺動管弦山色湖光宛如昔心情不似十年前

唐太守彥猷

杭州舟中送客山雨霏微不滿空畫船來往疾輕鴻誰知獨臥朱簾裏一榻無塵四面風

蔡天啟

杭州次周大夫韻使君詩句益超然文陣收工是昔年本是東南遺愛守聊從﹝上山下品﹞谷甚臞仙莫嫌供給難畱客只爲湖山已自賢好請東封西狩頌老來詞格似甘泉湖邊蓮葉已田田聞道花開勝去年君不禦兮應有恨風其吹汝未應仙韻詞合繼菑公作郡守誰如白傅賢卻使詩翁閒著筆滔滔長句湧言泉只占西湖不占田六蓮重到欲忘年慚無佳句追和靖聊取幽芳薦水仙對面文章能發興脫身朝市已稱賢江邊五月梅天雨擬附齊船過冷泉

孫雄飛

錢塘感興百年承襲地和气媚芳塵車馬當吳會山川與楚鄰酒樓弦管暮花市綺羅春風俗眞佳麗多應笑魯民

參寥子

和湖上晚歸漾舟歸路興何賒水木低涼一道紏菱蔓蒹葭都捲盡芙蓉爛漫獨開花雲披霧捲仰昭回試望翻經古石臺應有秋香生桂樹吹風肯傍暮船來

次韻古上人湖上步月尋常西湖月雲霧多襲明玆宵實昭晰似慰詩人情低昂見列宿戢耀非光熒起餘二三子微詠哦新聲杖藜山前去雞犬寂不鳴蘭臯宿鷺羣回首時自驚君看南北山气象眞崢嶸參差煙樹藂一一含餘淸上人江南秀邂逅意所傾夜闌勸復路浩興殊未盈

次韻吳承老推官觀開西湖偉人謀議不求多事定紛紛自惟阿盡放龜魚還淥淨肯容蕭葦障前坡一朝美事誰能紀百尺蒼崖尙可磨天上列星當亦喜月明時下浴晴波

淸明日湖上呈秦少章主簿水邊花霧曉氤氳春入西湖兩岸深治葉倡條他自媚朽株枯木我何心秋千索轉朱樓角博塞聲喧碧柳陰年少故人方感慨未應從俗彊浮沈

寒食日蘇翰林同馬中玉提刑過訪有詩示怡然並余余次韻使君薄珪組富貴良易足一麾下東南千里爭拭目援毫賦山水詞力瀉溪谷勝遊便杖履聒耳厭絲竹西湖破春冰曉漲翻晴淥相將二使軺導從還屏逐後先度巖壑頡頏追鸞鵠樂事殊未央酒行宜局促風流俄醉舞坐客瞻頹玉嵇阮眞達生秦唐謾歌哭斜陽絕湖去兩槳淩波速卻尋元龍居隱隱隔喬木到門呼主人展畫滿髙屋夕鼓來遠近雨聲飄斷續籃輿入城市夾道鬧燈燭盛事在余杭他年見圖錄

次韻周開祖大夫泛湖見訪漾漾淸漪十里閒畫船人似鏡中安雨催菡萏幽香發風觸蒲萄細浪寒髙岸烏紗來靜院倒揮白羽傍層欄吟毫所遇無遺景天乞詞源比海寬

次韻文饒同自龍井出資國泛舟以歸北山踞虎奔犀列萬形奇觀眞巳過南屏縈云細路杳無盡落石飛泉靜有聲十里平湖初捲葑一天秋色共揚舲停橈共過孤山寺寂寂林僧半掩扃

訪勤上人斷橋蒼壁倚溪斜赤葉楓林噪晚鴉可怕嶺雲埋徑路會尋流水到君家

戲招李無悔秀才淋漓一雨過秋山洗出西湖小霽天炯炯魚鱗含倒景飄飄羊角捲荒阡野塘白芡珠盈斗幽浦紅蕖錦繞船冷炙殘杯當已厭好來波際弄嬋娟

雪霽寄彥瞻西湖漫天三日雪上下一色迷空虛層巒沓嶂杳難辧彷佛樓觀疑有無饑雛乳獸失所食飛走阡陌空號呼中園卻羨啄木鳥利觜自解謀朝晡曉來鐘鼓報新霽天半稍稍分浮圖試憑髙樓肆遠目千里顚倒羅瓊琚逡巡夜月出海角光彩猛射來城隅方壺員嶠只在眼綽約怳晤神仙居咄哉浩景似欺壓謂我不足爲傳模風流江左杜從事气格豪贍淩相如安得飄颻跨鸞鵠手指栗尾來爲書

照閣奉陪辯才法師夜坐懷少遊學士﹝�爰﹞鳥投林已寂然芭蕉過雨小樓前云依絕壁中閒破月自遙峯缺處圓照坐不須紅蠟炬可人惟有蕙鑪煙校讎禦府圖書客疇昔還同此夜禪

次韻景文會朱充仁大夫魏敏中朝奉於望湖樓長句髙樓冠浮雲下瞰百頃湖淸漪照兩岸秀色含菇蒲騷人富筆力領略驚須臾短長隨萬象肯議鶴與鳧二客各英妙溫溫古爲徒從公文字飲所樂非歌呼酒酣挹諸山髙下如迎趨籃輿復迆邐遠訪飛來孤炎蒸近亭午天地如大鑪石泉飲吾廬快意猶過屠松門徹九里始見靈山隅佳名自開皇籍甚聞中區幽芳不時艷地勝乃滋濡招提數四海雄觀宜且無歸途憩壽星寒碧森萬株蕭騷聒眾響孰辧笙與竽擡眸矚新榜蔚蔚气自殊將軍戀淸絕勸客頹玉壺道人烹露芽滿盞浮雲腴倘無方外姿未可同此娛

題小溪城根野水綠逶迆裊裊輕舟掠岸過欲采芝蘭無覓處野花汀艸占春多

楊次公

西湖參寥山房我愛參寥一味閒巖房占得畫屏閒斫開東廡數枝竹放入西湖千里山石底酌泉淸徹骨門前逢客彊爲顏白雲幽鳥應相信出本無心倦卽還

丘道源

錢塘南屏髙瞰府城西畫舸千艘共醉迷四柱臺邊煙是幕百花橋畔葑連堤龍檀咽路迎轝隼綺繡登山污粉題暮色沈沈郛郭閉寶燈輝映梵天低

登西湖北樓尋遊心緒忍闌珊髙處重登始是觀晚吹開三面碧晨曦收住一天寒南屏洞戶蘿陰合東極鰲峯雪浪漫遠近聲形窮不得離朱師曠漫憑欄澄霽無涯混一區似開塵网到華胥圖抨水墨煙昏處國占淸涼月上初云夢澤寬城邑遠華嚴川好酒肴疏祇期擺脫名韁了來約眞仙傍此居

王性之

送開公歸徑山白頭住世我無日破衲出家師妙年衮繡門庭猶自妄瓶盂蹤迹不離禪雞催曉月人奔渡雁喚西風葉滿船夢境相逢便相別萬峯秋色正磨天

許表民

晚宿江漲橋鳥徑靑山外人家苦竹邊江城懸夜鎖魚市散空船岸靜涵秋月林昏宿水煙又尋僧榻臥夜冷欲無眠

鄭毅夫

錢塘觀燈碧海芙蓉徹夜開亂花前後盡樓臺坐看萬里河漢外移下一天星斗來醉客倚欄吹玉笛美人弄鏡插香梅誰能飛入月宮去捉住嫦娥不放回

王深父

回浙江有感候潮門外浙江西曾憶浮舟自此歸萬古波濤今日是一身蹤迹昔人非愁侵壯齒頭先白淚入秋風眼易眵日暮彷徨不能去連堤疏柳更依依

汪龍溪

過臨平二首一別九霄路風煙長滿衣已成身老大無復世輕肥天闊鳥雙下山寒人獨歸曉來何處雨春水半巖扉睡起涼生岸鉤簾坐小窗麥風能起柂梅雨不鳴江往事心長折歸途影自雙依然蒲柳地人老故先降

余杭道中過境全疑道若窮縈紆百轉曲回通人行山頂半天上舟繞溪流亂石中獄訟已無前世號衣冠猶有古人風才歸又見爭相慶共聽歌謠萬室同

王中書希呂

湖山十詠瑟瑟輕冰拆禦溝溝邊柳色弄春柔數聲啼鳥破幽夢斷送西湖尋舊遊石罅微泉咽淺沙沙頭細艸換年華疏籬酒旆管春事倚馬短﹝木閻﹞梅著花山南山北異陰晴雨腳垂垂日腳明落盡桃花春事退柔桑深處一鳩鳴冥冥細雨不成泥十里平沙快馬蹄總爲好山牽醉眼不知縱轡過西溪雨挾東風作嫩寒短墻圍水柳藏煙遊人不出西湖靜白鷺飛來在畫船雨後桃花脫瘦紅鉤窗平揖竹閒風文書滿案不經意心在西湖山水中山光擁翠落杯中水色天容上下同身入蓬山人不悟碧桃無數倚春風露葵抱蕊未全開翠竹陰涼蔽綠苔貪看靑林飛白鳥丁丁啄木又驚回荷花過眼作鮮妍小艇初疑久自便日日孤山山下路紅菱白藕不論錢窗外平疇交遠風豆花成實谷苗丰向來河朔經行地盡在江南煙雨中

西湖僧順怡

竹詩城中寸土如寸金幽軒種竹只十个春風謹勿長兒孫穿我階前綠苔破

又林下詩久從林下游頗識林下趣從渠綠陰繁不礙淸風度閒來石上眼落葉不知數一鳥忽飛來啼破幽寂處

趙忠簡公鼎

趨三衢別故人時車駕幸杭州傖父何由習楚風家山俱在古河東相逢憔悴干戈後追數悲歡夢寐中摻袂又成千里別放歌空念一樽同他年倘有加餐字試問漁舟鶴髮翁飄零澤國幾春風又觸驚濤泛短逢四海未知棲息地百年半在別離中功名元與世緣薄兵火向來吾道窮獨倚危樓淒望眼靑山無數浙江東

髙九萬

湖上訪僧不遇亂花飛絮趁長髯未訪西湖竹裏庵行盡白雲三十里詩人又在白雲南乘興尋僧入翠微山中無限野薔薇主人不見從誰賞折得繁枝自插歸

夜步天街書所見賽罷祠山賽二郎酒行明日欲開張愚民可是多忘本香火何曾到杜康

喜杜仲髙移居淸湖笑攜雞犬入城居無復遊從嘆闊疏河水通船堪載酒桐陰近屋可修書飯香休憶辛田米羹美何慚丙穴魚我亦買山湖上住效芹時擬貢園蔬

歲除登岝﹝上山下咢﹞山精舍蕭寺經行無盡情倚欄長是眼增明溪因宿雨十分急山爲凝寒一咪淸竹外飛花隨晚吹樹頭幽鳥試春聲重米又是明年事臨出門猶款款行

楊炎正

錢塘迎酒詩並序閏八月二十有六日官妓迎酒聯鑣穿市觀者如堵作迎酒歌以發同觀諸公一笑云錢唐妓女顏如玉一一紅妝新結束同渠結束何所爲八月皇都酒新熟酒新熟浮蛆香十三庫中誰最彊臨安大尹索酒嘗舊有故事須迎將翠翹金鳳烏雲髻雕鞍玉勒三千騎金鞭爭道萬人看香塵冉冉沙河市琉璃杯深琥珀濃新翻曲調聲摩空使君一笑暘金帛今年酒賽眞珠紅畫樓突兀臨官道處處繡旗誇酒好五陵年少事豪華一斗十千誰復校黃公墟下謾徜徉何曾見此大堤倡惜無顏公三十萬往醉金釵十二行

繆瑜

遇巡報應詩並序辛酉錢塘火災延燒居民以七萬計惟吳山上一老翁家獨全翁平時誦經樂施火起之夕以老憊不能去遣兒與婦令亟走竟不忍相捨離處烈焰之中全家昏然熟寐至於蒲萄架亦不焚灼夫善積於平日之素而孝感於一念之頃其爲神物護持如此行路之人相與言者必曰蒲萄架因詩之以爲世人好善者之勸云郁攸屬者潛煽災蜚廉縱風相與偕林林生齒七萬戶連甍接棟燒成灰如何老翁一區宅閒不以寸獨不埃玉石俱焚勢應爾豈有幻術能然哉聞之翁乃好善者平時事佛經卷開有餘必以濟貧乏不以利欲縈其懷倉卒遂蒙鬼神護萬目注視咸驚猜厥初巨焰爇天起左顧右盼如燔柴翁知無地可脫免委身甘作燼與煨麾兒與婦令亟走誓死不去無違乖全家酣寢越信宿如聞大浪聲喧豗及其夢覺火亦息依然一室當崔嵬微如蒲萄不燻灼而況梁棟與桷榱蒼蒼表善有如此余自作孽何足哀作詩志往勸來者勿以斯語同優俳

陸放翁

臨安春雨初霽世味年來薄似紗誰憐騎馬客京華小樓昨夜聽春雨深巷今朝賣杏花矮紙斜行閒作艸睛窗細乳戲分茶素衣莫動風塵嘆猶及淸明可到家

陳節齋

寒食湖上花瘦水肥三月天畫橈雙動木蘭船人家盡換新楡火惟有垂楊帶舊煙

太傅平章賈魏公

舊題於潛道中數家煙火深村裏幾處牛羊落日中客久不歸心事遠梧桐葉葉是秋風

昌化道中西風落葉路漫漫衣袂微生旦暮寒只隔片雲家便到遠山移入夢中看

與友人會宿城中江湖相隔久不料宿京城終夜同談笑對牀如弟兄濕螢飛復落殘燭滅還明此去仍多事重期未必成

咸淳庚午冬大雪遺安撫潛侍郎詩臘前又放玉園林一片花飛一片心瀌奕端由人所召燮調多愧病難任乾坤浩浩無偏處田野穰穰更自今但得諸賢成此樂擢舟我欲去山陰安撫潛侍郎說友和並跋詩雲海水飛花到上林气形和處總由心采薇指日休兵甲宿麥連云辧輦任熾炭酒行懷往昔老枝詩句詔來今燮調妙用誰知得端在崇陽與抑陰雲气崢嶸眾俊林聖朝事事合天心梅根依傍蒙嘉澤竹力低垂愧重任有美江山祇如舊無塵宇宙幸逢今坐令淸晝閒鈴索白戰工夫效汝陰跋云咸淳六年閏十月乙卯雪越十一月辛卯大雨雪太師平章魏國公先生作爲詩章爲民志喜不鄙微陋而辱貺之說友拜手欽誦竊惟浩浩無偏天地之心也淸明虛一其著見固應爾漢中興再傳至於永平號稱熙洽而詔乃曰京師冬無宿雪勞煩有司積精禱求我國家景定以來年谷比登天休滋至亦惟明良心學純懿位育之功度越前代遠甚而說友蒙賴嘉澤匪勞匪煩旣與鄕遂之甿歌詠公詩交相慶幸且刻諸石以垂之百世傳之四海云○侍從各有和篇並刻之石附載於後○章侍郎鑑釀成和气遺林林上宰心通上帝心炙炭擁鑪謀已決龍枝擎玉力能任屢丰兆好彌穹壤寡和詞髙冠古今願乞一蓑歸釣隱兒時藝木欲成陰○方侍郎逢辰來自周原入禁林升平風露洽民心灞橋驢背詩爭詠魏國龍枝力獨任遠役載塗將撤戍丰年髙廩又從今君王對越加修省卻說陽明可勝陰○陳侍郎宜中瑞霙又報集琪林盡是寬民一點心銀闕光浮和气動玉龍力重老枝任鵝池凱奏傳中夜麥瓏歌聲沸自今得趁東風同此樂靑天何處不喬陰○鮑侍郎度一陶催發萬園林平施工夫天地心計出陳奇殲巨冠盟推滕六長諸任三登气象先呈臘一統封疆後視今多謝玉龍擎重力太平蓑笠好溪陰○盧侍郎鉞二首天花六出瑞千林公溥明通造化心農望丰年知兆眹物涵生意總懷任兔園奕奕誇圭璧薇戍霏霏詠昔今擎重老枝長玉立主張陽類杜羣陰底用封香禱梵林瑞霙先臘感由心豫知農畝宜禾稼復喜邊儲足輦任民樂齊宮誇往昔捷歌周戍屬斯今燮調妙造推元老治象陽明無伏陰○陳侍郎存先臘吹開萬玉林人心悅處卽天心山河洞徹重瞳遠宮闕髙寒一柱任瑞應崆峒知有日塵淸洄曲在斯今神功變化無畱迹便放春陽捲積陰○文右史及翁身遊廊廟意山林六出花開一寸心平地尺書叨載史瞻天班賀齒諸任婁丰歲事常如昔太素風光直到今收斂神功放晴景白河半夜掃層陰○曹侍郎元發乾坤滿眼盡琪林擎玉詩傳魏國心寫琰已增天府重掌冰愧匪地官任三千界內淸無際數十年來瑞獨今喜雪未幾還喜雨老農歌舞愛春陰

再賦二首玉立堂堂君子林由來彥聖好於心時和定是占書歲賢聚奚須更難任上瑞以人誇自昔太平有象適當今莫令一片花飛卻畱取春光到綠陰窮年枯坐似禪林爲喜祥霙寫我心歸去來兮懷靖節不能者止愧周任西園佳話從知舊東國諸賢復見今滿斛明珠逾美瑞定應摹刻徧碑陰○安撫潛侍郎再和並跋詩云突兀瓊樓照武林淋漓黃榜快羣心成功共說平淮度經世誰如釣海任後樂園應看最好婁丰年又數從今太平君子方宵旰想讀幽風到淩陰句落孤山壓老林橫枝解識燮調心眾賢戛擊宗韶頀外域流傳洗靺任不有鹿磯功許大那能兔苑樂如今非才久愧班東上抱甕何當學漢陰跋云右太師平章魏國公先生申賦二章一以酬法從羣彥一以重況說友遠邇傳誦金聲玉振美哉沨沨乎昔者詩人稱上天同雲雨雪雰雰占其丰也而於是懷禹之功焉良以原隰不甸則耕且不得丰於何存公再立乾坤一徳寅亮潤澤丰美如川方至顧乃不居其功謂賢聚而治猶云同而雪也吐握形諸歌詠惟恐賢者一日去朝廷其視西園識度萬有徑庭矣來世其以是見公之志○右並刻石府治

王帥參

洧湖山十景詩蘇堤春曉云孤山落月趁疏鐘畫舫參差柳岸風鶯夢初醒人未起金鴉飛上五云東段橋殘雪云望湖亭外半靑山跨水修梁影亦寒待伴痕邊分艸色鶴驚碎玉啄闌乾雷峯夕照云塔影初收日色昏隔墻人語近甘園南山遊徧分歸路半入錢唐半暗門﹝麥曲﹞院風荷云避暑人歸自冷泉步頭云錦晚涼天愛渠香陣隨人遠行過髙橋旋買船平湖秋月云萬頃寒光一席鋪冰輪行處片雲無鷲峯遙度西風冷桂子紛紛點玉壺柳浪聞鶯云如簧巧囀最髙枝苑樹靑歸萬縷絲玉輦不來春又老聲聲訴與落花知花港觀魚云斷汊惟餘舊姓存倚欄投餌說當年沙鷗曾見園興廢近日遊人又玉泉南屏晚鐘雲涑水崖碑半綠苔春遊誰向此山來晚煙深處蒲牢響僧自城中應供回三潭印月云塔邊分占宿湖船寶鑑開﹝匚僉﹞水接天橫玉叫云何處起波心驚覺老龍眠兩峯插云云浮圖對立曉崖嵬積翠浮空霽藹迷試向鳳凰山上望南髙天近北煙低

記

白樂天

華嚴經社石記有杭州龍興寺僧南操當長慶二年請靈隱寺僧道峯講大方廣佛華嚴經至華藏世界品聞廣博嚴淨事操歡喜發願願於白黑眾中勸十萬人人轉華嚴經一部十萬人又勸千人人諷華嚴經一卷每歲四季月其眾大聚會於是攝之以社齊之以齋自二年夏至今年秋凡十有四齋每齋操捧香踠啟於佛曰願我來世生華藏世界大香水海上寶蓮金輪中毗處遮那如來前與十萬人俱斯足矣又於眾中募財置良田十頃歲取其利永給齋用予前牧杭州時聞操發是願今牧蘇州時見操成是功操自杭詣蘇凡三請於子曰操八十一矣朝夕迨盡恐社與齋來者不能繼其志乞爲記誠俾無廢墜予卽十萬人中一人也宜乎志而贊之噫吾聞一毛之施一飯之供終不壞滅況田千畝齋四時用不竭之徵備無窮之供乎噫吾聞一願之力一偈之功終不壞滅況十二部經常出於千人口乎況十萬部經常入於百千人耳乎吾知操徒必果是願若經之句義若經之功神則存乎本傳若社人之姓名若財施之名數則列於別碑斯石之文但敍見願集來緣而已實歷二年九月二十五日前蘇州刺史白居易記

吳郡詩石記正元初韋應物爲蘇牧房孺復爲杭州牧皆豪人也韋嗜詩房嗜酒每與賓友一醉一詠其風流雅韻多播於吳中或目韋房爲詩酒仙時予始年十四五旅二郡以幼賤不得與遊宴尢覺共才調髙而郡守尊以當時心言異日蘇杭苟獲一郡足矣及今自中書舍人閒領二州去年脫杭印今年佩蘇印旣醉於彼又吟於此酣歌狂什亦往往在人口中則蘇杭之風景韋房之詩酒兼有之矣豈始願及此哉然二郡之物狀人情與曩時不異前後相去三十七年江山是而齒髮非又可嗟矣﹝云云﹞

杜樊川

杭州新造南亭子記佛著經曰生人旣死陰府收其精神校平生行事罪福之坐罪者刑獄皆怪險非人世所爲凡人平生一失舉止皆落其閒其尢怪者獄廣大千百萬億里積火燒之一日凡千萬生死窮億萬世無有閒斷名爲無閒夾殿宏廊悉圖其狀人未熟見者莫不毛立神駭佛經曰我國有阿闍世王殺父王篡其位法當入所謂獄無閒者能求事佛後生爲天人況其它罪事佛固無恙梁武帝明智勇武創爲梁國者捨身爲僧奴至國滅餓死不聞悟況下輩固惑之爲工商者雜良以苦僞內而華外納以大秤斛以小出之欺奪村閭憨民銖積粒聚以至於富刑法錢谷小胥出入人性命顚倒埋沒便簿書條令不可究知得財買大第豪奴如公侯家大吏有權力能開庫取公錢緣意恣爲人不敢言是此數者心自知其罪皆捐己奉佛以求救日月積久曰我罪如是貴富如所求是佛能滅吾罪復能以福與吾也有罪罪滅無福福至生人惟罪福耳𨿽田婦稚子知所趨避今權歸於佛買福賣罪如持左契交手相付至有窮民啼一稚子無以與哺得百錢召一僧飯之冀佛之助一日獲福若如此𨿽舉寰海內盡爲寺與僧不足怪也屋壁繡紋可矣爲金枝扶疏擎千萬佛僧爲具味飯之可矣飯訖持錢與之不大不壯不髙不多不珍奇﹝壞去土攺王﹞怪爲憂無有人力可及而不爲者晉霸主也一銅鞮宮之衰弱諸侯不肯來盟今天下能如幾晉凡幾千銅鞮人得不困哉文宗皇帝嘗語宰相曰古者三人共食一農人今加兵佛一農人乃爲五人所食其閒吾民尢困於佛帝念其本牢根大不能果去之武宗皇帝始卽位獨奮怒曰窮吾天下佛也始去其山臺野邑四萬所冠其徒至十萬人後至會昌五年始命西京畱佛寺四僧惟十人東京二寺天下所謂節度觀察同華汝三十四治所得畱一寺僧準西京數其它刺史州不得有寺出四禦史縷行天下以督之禦史乘馹未出關天下寺至於屋基耕而刓之凡除寺四千六百僧尼笄冠二十六萬五百其奴婢十五萬良人枝附爲使令者倍笄冠之數良田數千萬頃奴婢口率與百畝編入農籍其餘賤取民直歸於有司寺材州縣得以恣新其公署傳捨今天子卽位詔曰佛尙不殺而仁且來中國久亦可助以爲治天下州率與二寺用齒衰男女爲其徒各止三十人兩京數倍其四五焉著爲定令以徇其習且使後世不得復加也趙郡李子烈播立朝名人也自尙書比部郎中出爲錢塘錢塘於江南繁大雅亞吳郡子烈少遊其地委曲知其俗蠹人者剔削其根節斷其脈絡不數月人隨化之三箋幹丞相雲濤壞人居不一焊錮敗侵不休詔與錢二千萬築長堤少爲數十年計人益安喜子烈曰吳越古今多文士來吳郡遊登樓倚軒莫不飄然而增思吾郡之江山甲於天下信然也佛熾害中國六百歲生見聖人一揮而幾夷之今不取其寺材立亭勝地以彰聖人之功使文士歌詩之後必有指吾而罵者乃作南亭在城東南隅宏大煥顯工施手目發勻肉均牙滑而無遺巧矣江平入天越峯知髻越樹如發孤帆白鳥點盡止凝在半夜酒餘倚老松坐怪石殷殷潮聲起於月外東閩兩越宦遊善地也天下名士多往之予知百數十年後登南亭者念仁聖天子之神功美子烈之旨迹睹南亭千萬狀吟不能已四時千萬狀吟不能去作爲歌詩次之於後不知幾千百人矣

陳后山

關氏二亭記居則行其仁仕則行其義家非仁不親君臣之際又有義焉仁始於身內有以守同其樂於天外有以安同其好於人故爲宮室苑囿以燕其居車馬器服以效其用賓射燕享以廣其意故能羣天下而世守焉錢塘關氏於其居之右積土爲﹝土反﹞伐石爲壇而蓺以藥﹝土反﹞之下有甘井焉挾以二室左竹右木斷而不斲命其﹝土反﹞曰藥﹝土反﹞壇曰芝壇井曰丹井左曰巢亭右曰節亭自是關氏之父兄子弟仕而休者與夫學而未仕者朝夕在焉府縣之吏鄕邑之老與夫四方之過賓閒從其遊所樂𨿽異而各有得焉嗚呼可謂仁其身矣引而近之守莫固焉推而外之政莫善焉關氐爲吳大家世有彥士其宦於朝者三人仕於州縣者四人處而學者又十有幾人因而大之其興乎蜀方士李翁曰石有玉可攻甘井可化丹砂而未試也後有貪者將剝石而賈玉竭井以市丹砂關氏盛衰於是見之作亭之明年關氏之良彥瞻來京師以告其僚友遊舊於是士大夫之能詩者皆爲賦之而屬余爲之記元佑元年八月丙戌

敍

蘇東坡

牡丹記敍熙寧五年三月二十三日余從太守沈公觀花於吉祥寺僧守璘之圃圃中花千本其品以百數酒酣樂作州人大集金盤彩籃以獻於坐者五十有三人飲酒樂甚素不飲者皆醉自輿臺皂隸皆插花以從觀者數萬人明日公出所集牡丹記十卷以示客凡牡丹之見於傳記與栽植接養剝治之方古今詠歌詩賦下至怪奇小說皆在余旣觀花之極盛與州人共遊之樂又得觀此書之精究博備以爲三者皆可紀而公又求余文以冠於篇蓋此花見重於世三百餘年窮妖極麗以擅天下之觀美而近歲尢復變態百出務爲新奇以追逐時好者不可勝紀此艸木之智巧便佞者也今公自耆老重徳而余又方惷迂闊舉世莫與爲比則其於此書無乃皆非其人乎然鹿門子常怪宋廣平之爲人意其鐵心石腸而爲梅花賦則淸便艷發得南朝徐庾體今以余觀之凡托於椎陋以眩世者又豈足信哉余𨿽非其人彊爲公紀之公家書二萬卷博覽彊記遇事成書非獨牡丹也

錢塘勤上人詩集敍昔翟公罷廷尉賓客無一人至者其後復用賓客欲往翟公大書其門曰一死一生乃知交情一貧一富乃知交態一貴一賤交情乃見世以爲口實然余嘗薄其爲人以爲客則陋矣而公之所以待客者獨不爲小哉故太子少師歐陽公好士爲天下第一士有一言中於道不遠千里而求之甚於士之求公以故盡致天下豪俊自庸眾人以顯於世者固多矣然士之負公者亦時有蓋嘗慨然太息以人之難知爲好士者之戒意公之於士自是少倦而其退老於潁水之上余往見之則猶論士之賢者惟恐其不聞於世也至於負己者則曰是罪在我非其過翟公之客負公於死生貴賤之閒而公之士叛公於瞬息俄頃之際翟公罪客而公罪己與士益厚賢於古人遠矣公不喜佛老其徒有治詩書學仁義之說者必引而進之佛者惠勤從公遊三十餘年公嘗稱之爲聰明才智有學問者尢長於詩公薨於汝陰余哭之於其室其後見之語及於公未嘗不涕泣也勤固無求於世而公又非有徳於勤者其所以涕泣不忘豈爲利也哉余然後益知勤之賢使其得列於士大夫之閒而從事於功名其不負公也審矣熙寧七年餘自錢塘將赴髙密勤出其詩若干篇求余文以傳於世余以爲詩非待文而傳者也若其爲人之大略則非斯文莫之傳也

送錢唐僧思聰歸孤山敍天以一生水地以六成之一六合而水可見𨿽有神禹不能知其孰爲一孰爲六也子思子曰自誠明謂之性自明誠謂之教誠則明矣明則誠矣誠明合而道可見𨿽有黃帝孔丘不能知其孰爲誠孰爲明也佛者曰戒生定定生慧慧獨不生定乎伶元有言慧則通通則流是焉知眞慧哉醉而狂醒而止慧之生定通之不流也審矣故夫有目而自行則褰裳疾走常得大道無目而隨人則車輪曳踵常僕坑阱慧之生定速於定之生慧也錢唐僧思聰七歲善彈琴十二捨琴而學書書旣工十五捨書而學詩詩有奇語遂讀華嚴經入法界海慧今年二十有九老師宿儒皆敬愛之秦少遊取楞嚴觀世音語字之曰聞復使聰日進而不已自聞思修以至於道則華嚴法界海慧盡爲蘧廬而況書詩與琴乎𨿽然古之學道無自虛空入者輪扁斲輪傴僂承蜩苟有以發其巧智物無陋者聰若得道琴與書皆與有力詩其尢也聰能如水鏡以一含萬則書與詩當益奇吾將觀焉以爲聰得道淺深之候

制

白樂天

艸盧元輔杭州刺史制河南縣令盧元輔早以學藝列在周行嘗守商都頗聞有政再領京縣益見其才江南列郡余杌爲大徵賦猶重疲人未康藉爾登車往分憂矚勞徠安輯稱朕意焉懸賞旌能以佇報政可杭州刺史

汪龍溪行知杭州葉夢得復舊職制股肱宣力四方實寄藩維之重精神折衝千里允資師帥之良矧吾左右之臣殿彼東南之服雋功來上褒渥可忘具官某蚤以時才揚於禁路粹矣朝廷之表巋然人物之英治必有聲能使所居之官大動皆中節故每不勞而功成比緣蛇豕之妖未正鯨鯢之戮篁竹深阻溪山繹騷乃攄堂上之奇盡服中之眾惟三仕三已莫明令尹之心故七縱七擒微見武侯之略宜還寵數用示眷懷尙加厲於壯猷庶永綏於遐俗

表

白樂天

杭州刺史謝上表臣某言去年七月十四日蒙恩除授杭州刺史屬汴路未通取襄漢路赴任水陸七千餘里晝夜奔馳今月一日到本州島當日上任訖上分憂寄內省庸虛仰天戴恩局地失次臣某中謝臣謬因文學忝廁班行自先朝黜官以來六年放棄逢陛下嗣位之後數月徵還生歸帝京寵在郎署不踰年擢知制誥未周歲正授舍人出泥登霄從骨生肉惟有一死擬將報恩旋屬方隅不寧朝廷多事當陛下旰食宵衣之日是微臣輸肝寫膽之時𨿽進獻愚衷或期有補而退思事理多不合宜臣猶自知況在天鑑忝非土木如履冰泉合當鼎鑊之誅尙忝藩宣之寄才小官重恩深責輕欲答生成未知死所惟當夙興夕惕焦思苦心恭守詔條勤卹人庶下蘇凋瘵上副憂勤萬分之恩莫酬一二仰天舉首望闕馳心蔡藿之志徒傾螻蟻之誠難達無任感恩激切之至

蘇東坡

杭州謝上表臣軾言伏奉制書除臣龍圖閣學士知杭州臣已於今月三日到任上訖者始衰而病豈非滿溢之災乞越得杭又過平生之望中謝伏念臣起自廢黜驟登禁嚴畢命驅馳未償萬一懷安退縮豈所當然蓋散材不任於斧斤而病馬空糜於芻粟故求外補以盡餘年豈期避寵而益榮求閒而得劇此蓋伏遇皇帝陛下剛健中正緝熙光明無爲蓋虞舜之仁篤學有仲尼之智而臣猥以未技日奉講帷凜然威光近在咫尺惟古人責難之意每不自量方陛下好問之初遽以疾去推之理數可謂奇窮荷眷遇之不移竊恩榮而愈重𨿽雨露之施初不擇物而犬馬之報期於殺身

太皇太后表臣軾言伏奉制書除臣龍圖閣學士知杭州臣已於今月三日到任上訖者入奉禁嚴出膺方面皆人臣之殊選在儒者以尢榮中謝伏念臣受寵愈涯積憂成疾旣思退就於贍養又欲少逃於滿盈仰荷至仁曲從微願江山故國所至如歸父老遺民與臣相問知朝廷輟近侍爲太守蓋聖主視天下如一家鞭撲未施爭訟幾絕臣之厚幸豈易名言此蓋伏遇太皇太后陛下天地之仁賢愚兼取日月之照邪正自分每包函其惷迂欲保全其終始兄弟孤立嘗親奉於徳音死生不移更誓堅於晚節

杭州謝放罪表臣軾言臣近以法外刺配本州島百姓顏章顏益二人上章待罪奉聖旨特放罪者職在承宣當遵三尺之約束事關利害輒從一切之便宜曲荷天慈不從吏議中謝伏念臣早緣剛拙屢致憂虞用之朝廷則逆耳之奏形於言施之郡縣則疾惡之心見於政𨿽知難每以爲戒而臨事不能自回苟非日月之明肝膽必照則臣豈惟獲罪於今日久已見傾於眾言恭惟皇帝陛下浚哲生知淸明旁達委任羣下退托於不能愛養成材惟恐其有過知臣欲去一方之積獘須除二猾以示民特屈憲章以全器使臣敢不省循過咎祗服簡書眷此善良自不犯於漢法時有貸捨用益廣於堯仁

太皇太后表亂羣之誅不請而決蓋恩威之無素致姦猾之敢行方俟譴訶豈期寬宥中謝伏以法吏网密蓋出於近年守臣權輕無甚於今日觀祖宗信任之意以州郡責成於人豈有不擇師帥之良但知繩墨之馭若平居僅能守法則緩急何以使民顧臣不才難以議此恭惟太皇太后陛下寬仁從眾信順得天惟一身之至公納萬方於無罪而臣始終被遇中外蒙恩謂事有專而合宜情無他而可恕故加貸捨以示寵綏朝廷之明粗以臣爲可信吏民自服當不令而率從

汪龍溪

車駕幸臨安起居表化行裔土昭武節之親臨感動中邦仰天聲之復邇神祇交相徒禦則安恭惟皇帝陛下躬服禹勤世隆周徳念海寓興師之久知黎元厭亂之深蒙犯風霜猶屈河陽之狩按行士卒豈惟灞上之巡眾傒來蘇天將悔禍故三年鬼方之伐𨿽若淹延而七月王業之艱終期紹復肆巡方嶽暫駐戎行臣頃奉新除預膺取道之寄玆臨封守宜在執殳之先抗疏冒聞兪音弗遂徒絕朝宗之志莫伸拱極之誠

代發運趙修撰賀克復杭州表無知醜類自隅鴻恩有赫神兵肆行薄伐肅淸都會之地還定震驚之民成算自天歡聲屬海中賀臣聞河有防而蟻爲之決稼太盛而螟生其閒惟玆嘯聚之妖蓋以承平之久敢搖蜂蠆之毒盜弄﹝�佳﹞蒲之兵折箠一笞投戈四潰戊旃所向舉江山歸指顧之中帥藩復�他郡縣可談笑而得恭惟皇帝陛下兼收羣策獨運神謀歌采薇三章之詩士皆願奮設成湯一面之网人自知歸坐令脇附之徒再被生成之賜自顧﹝虫端﹞蝡何足誅鋤臣夙被使令適當期會舞兩階之羽幸親睹於苗徵上萬年之觴願美陪於虎拜咸淳臨安志卷之九十八﹝文佚﹞

志﹝八十三﹞

紀遺十

紀文﹝五﹞﹝佚文﹞咸淳臨安志卷之九十九﹝文佚﹞

志﹝八十四﹞

紀遺十一

紀文﹝六﹞﹝佚文﹞咸淳臨安志卷之一百﹝文佚﹞

志﹝八十五﹞

紀遺十二

歷代碑刻目﹝佚文﹞敍

汪右史小米以咸淳臨安志宋本已微傳寫日滋亥豕也曰校刊以廣其傳此郡人責矣因假士禮居朱本以所藏寫本出自吳氏繡谷亭者佐以吳氏拜經樓宋殘本盧氏抱經堂及余家琴趣軒寫本屬爲校勘盧氏別見宋殘本內人物六七繡谷亭本所無行在所錄序錄孝感拾遺又各本所無也寫本固多僞宋本亦有脫誤汪氏藏書故甲於一郡發所藏以讎校者不下三百餘種有可證其誤者正之兩通者仍之疑而無可證者闕之不敢肊攺一字其展轉避諱難以枚數【避禎及貞徵避曙及樹豎】又不一例有不出本字者【注廟諱禦名】有攺字者【匡爲康恆爲常】有去偏旁者【桓爲﹝桓去木﹞瑗爲爰】有闕筆者【孜啟】有作從某者【筠作從竹從均】有作上某下某者【亶作上下旦】今悉證補無可證者闕之攺字及去偏旁者仍之不敢肊補一字損闕者亦然楮墨旣多釐爲杞記三卷嚴君鷗盟與右史復爲審定裨益宏多右史以有功是志遂附刊於後昔龍泓丁先生有紿以宋刻百卷具在者遽走告小山趙氏曰果然當大會名士慶賞於西湖今𨿽終闕五卷然數百年墜簡得右史表章之一掃別風淮雨復見眞而其亦可宴飲以落之矣道光辛卯中秋錢唐黃士﹝王句﹞扣翁識校刊咸淳臨安志札記上序

遺俗【遺宋誤通】目錄【人物六後宋復出六行又列二空行今刊去】編估【估宋誤佑】人物五歷代列傳【前後卷注時代此卷系唐及五代也乃文佚而目亦不著疑此目後人補刊】仕賢【仕宋誤士以七十二卷校】祠祀三【祀宋誤妃】卷之一【宋闕鈔補尙失其腦盧氏抱經堂本校云前有序文二葉系專序行在所錄者余所見止末半葉今駐蹕歲月以下六十九字及銜名七十字據盧本補】圖【盧跋云宋本四圖字已多漫漶其依稀有字迹而不可辧者余以方圍識其處是盧氏曾見宋本校各本傳寫者爲詳今悉從之】��水門【以浙江圖校��是北出二字】�陽宮【�當是宗】﹝兀去一攺白﹞門稅務【﹝兀去一攺白﹞各本皁按橋道門進隆橋﹝兀去一攺白﹞門白塔嶺下圖列進龍橋之左龍卽隆異文皁當作兒或作﹝兀去一攺白﹞尢誤】車駕自紹興府幸臨安府【北盟會編是時百司官府皆艸創往往艸舍於杭州州治爲大內臨安府遷於奉國寺基】益尉【尉本漢書後仿此】大內在鳳凰山【方輿勝覽大內在鳳凰山東以臨安舊子城增築】時修內司乞造三百閒【與地紀勝時內侍楊公弼董其事欲增爲三百楹上不可而止】文徳殿【方輿勝覽降赦則禦焉】紫宸殿【紹興十二年以射殿作崇政殿遇朔權作紫宸殿凡引書與上同者不復出後仿此】崇政殿【紹興十二年始作行大朝會之禮】福寧殿【寧福殿紹興二十八年始作】復古殿【端平元年重修】啟佑【啟各鈔注禦舊名志避度宗初名今補出後仿此】周旋【旋各鈔注禦名未考】孜孜【各鈔闕末筆志避度宗賜名】萬微【幾作微志避度宗嫌名此類攺之不盡並仍其舊後仿此】謹思【愼作謹志避孝宗名】忱意【誠作忱志避理宗初名】惟謹【敬作謹志避翼祖名】以奉祖宗神禦【方輿勝覽神禦殿在崇政殿之東】卷之二因而制治【宋朝事實而作時】將加裒輯【將作特】淳熙十五年十月置【愧郯錄玉海並作十一月】擴斯道【擴宋本注廟諱避寧宗名】並輯鴻徽孔嚴燕翼【合璧事類並作典孔作禮】置學士待直閣【吳氏繡谷亭本學士下校增直學士三字按合璧事類以華文爲名置學士直學士待制直閣並慶元二年詔吳校是也】茂遵邦憲【茂作式】寶慶二年十月【十宋闕以玉海補】香遠【梅堂○武林舊事香遠堂旁注荷字】射廳【玉堂雜記射廳上有忻忻旁注古柏太湖石朝野雜記輿地紀勝作忻欣疑此志脫】臨賦【荷花○兩雜記荷花下並有山子二字】半綻紅【兩雜記紀勝並作半丈紅】冷香【兩雜記紀勝並作冷泉舊事作冷泉堂】北則絳華【欏木亭】俯翠【茅香】春桃又有亭曰盤松【夢粱錄北有欏木亭扁曰絳葉淸香亭前栽春桃扁曰倚翠又有一亭扁曰盤松兩雜記紀勝舊事絳華旁注羅木亭俯翠上有旱船二字茅香並作茅亭】皇太子惇【宋不出惇注禦名】闊典【闊海陵集閎】卷之三分十三陛【三宋史禮志二是也】四涓【四盧攺肆】合袪【袪黃氏琴趣軒本攺祀】殿下【下夢粱錄廡】請增建廟宇【宇作室】祭器屋庫屋【輿地紀勝祭器庫夢梁錄祭器庫屋疑此志器下衍屋字】便朝【朝夢粱錄殿】皇武【皇作宣】卷之四天下治【治宋誤功】朝暾【宋不出暾注廟諱避光宗嫌名】禦選徳【徳下盧增殿】皇降而帝【宋皇上誤空格今刊正】言曰【言宋誤詩】同轃【轃本漢書】皆經也【經鶴林集是】合爲六十有八人其重至三至者三十有三人【洪文敏集六上有百字事文類聚合爲百七十有五人其重至三至者二十有五人】樹籬【宋不出樹注廟諱避英宗嫌名】新構小軒亭【宋不出構注廟諱避髙宗名以志林校】譏察【譏宋誤機以事文類聚校】用內品【類聚品上有三字】示於外者若是則嚴乎中者可知矣【示作肅可知下有施於下者若是則發乎上者又可知矣二句志脫】嘗觀唐六典書載亭長掌固兩屬於尙書省亭長主守省門通傳禁約【六典掌固主守當倉庫及廳事鋪設】卷之五以革獘【宋史髙宗紀獘上有前字】承�憲府哉【承下宋本原闕後凡�者仿此】承學非據祇以自�爲恥【宋本紙損祇字存示旁據字以自字略可辧識爲上一字損後凡�者仿此】石旣具【石宋﹝木無﹞糊以事文類聚校】臣僚言【朝野雜記淳熙十五年正月兵部侍郎林栗言】講遺興禮【事文類聚舉遺典禮夢粱錄討論典故講習典禮】啟爲之【啟以類聚補】第一人【類聚人作品文敏集同】三之一【一作六集同】縉雲公【下有弋陽公三字集同志脫】有所瞻仰【仰類聚依】二十一日【初一日集同】並書其幸甚云於上【無於上二字集同是也】授官封之事【夢粱錄封下有爵字】胥史【史文忠集類聚吏】俓至【俓本史記】略不敢後羣有司下直【類聚後下有猶後二字志脫】黨不能【黨本漢書】凡十有五人焉【五宋闕以類聚補】姑以文具【以太倉稊米集爲】盡歸以待有用【類聚歸下有儲蓄二字志脫】卷之六比﹝汀去丁攺監﹞奏陳【﹝汀去丁攺監﹞本漢書】圉空【圉本說文】和�詳刑【和下注廟諱】𨿽頗【二字宋損以類聚校】以式班【式宋誤武以類聚校】稍覆其名數而鉤磨之【覆盧攺復數而二字宋損以類聚校】用於受【三字宋損以類聚校】庫屬焉【三字宋損以類聚校】卷之七不世之士【不輿地紀勝名】�揉【揉上注廟諱】光堯太上上皇帝聖政序【朝野雜記禦制序文實祕書少監陳傅良視艸乾道二年冬蔣子禮爲參知政事上其書凡三十卷】在天之心矣【宋天下誤空一格】紹興攺元【紹興二字宋損以類聚校】弭人【二字宋損以類聚校】作館【二字宋損以類聚校】楊簡贊孔子語【慈湖集名著庭記】四時運行於其中【宋脫行字以集校】不可度思矧可射思【二思字宋作斯以集校】有蓬萊【夢粱錄萊下有亭字】方壺【壺下有亭字】一從【二字宋損以類聚校】故也【故宋損以類聚校】卷之八故與軍器兩監【故與類聚文思是也】爲賓【賓類聚寮】陳懼【陳盧攺誠】王﹝迋去王攺來﹞【﹝迋去王攺來﹞類聚述李氏富孫按福建通誌王﹝迋去王攺來﹞乾道閒提舉常平茶鹽公事】公繼別【三字宋損以鶴山集校】周旋【旋以集補】登聞鼓院【繡谷校雲南宋但置院而無鼓以鼓在汴京並不復設見周輝淸波別誌】宗戚【戚類聚室】以乘【乘作秉】自宮禁【自上有上字】六史【六作令是也】專勾【宋不出勾注廟﹝言�﹞避髙宗嫌名以類聚補】回則轉鹽諸郡流而庾之【夢粱錄回上有去則貨茶四字郡作路流作畱志僞脫】四蜀【按宋舊有四蜀之稱】率一千萬【一類聚二】卷之九編估打套局【宋史職官志二局系揀選市舶香藥雜物等第會其直以待貿易志於監當諸局皆詳其職掌其闕者因附著焉】度牒庫【夢粱錄掌僧道二流承恩敕牒】三省樞密院激賞錢庫三省樞密院激賞灑庫【宋志二庫並因紹興用兵刱以備邊後兵罷專以備堂東兩廚應於宰執支遣若朝廷軍期急速錢物金帶以備激犒諸軍將帥告命綾紙以備科撥調遣等用省院府吏胥之給亦取具焉】日朝參【日夢粱錄每月】卷之十殿前司【山堂考索中興以來主管殿前司一員其屬有幹辦公事主管禁衛各二員準備差遣點檢醫藥飯食各一員尋減幹辦公事一員增書寫機宜文字一員】侍衛馬軍司【主管侍衛馬軍司一員幹辦公事備差遣點檢醫藥飯食常出戍建康】侍衛步軍司【主管侍衛步軍司一員幹辦公事準備差遣點檢醫藥飯食】合門【夢粱錄掌朝參朝賀上殿到班官等儀範上有知合簿書宣贊及合門祇候寄班等官】軍頭引見司【文獻通考軍頭引見司勾當官掌供奉便殿禁衛諸軍入見之事及馬步兩直軍員之名】等子營【朝野類要軍頭引見司等子驅擁有罪之人朝見也】入內內侍省【輿地紀勝在禁中入內內侍省與內侍省皆宮官也兩朝國史誌云入內內侍省與內侍省號爲前後省而內侍省比前省爲尢近凡通侍禁中役使衣執近者隸入內內侍省拱侍殿中備灑掃之職役使雜品者隸內侍省朝野雜記云舊號前後省紹興三十年以前省無職事遂廢之今其官有都知副都知押班等名】皇城司【宋志掌官城出入之禁令凡周廬宿衛之事宮門啟閉之節皆隸焉】禦藥院【朝野雜記掌應奉禮儀衣服湯藥】內東門司【掌機密門戶】天章閣【宋志龍圖天章寶文閣勾當四人掌藏祖宗文章圖籍及符瑞寶玩之物而安像設以崇奉之】後苑【後苑勾當官掌苑囿池沼臺殿種藝雜飾以備遊幸】內藏庫【掌受歲計之餘積以待邦國非常之用】翰林院【翰林院勾當官總天文書藝圖畫醫官四局凡執伎以事上者皆在焉中興以來深懲內侍用事之獘嚴前後省使臣與兵將官往來之禁著內侍官不許出謁及接見賓客之令紹興三十年詔內侍省所掌職務不多徒有﹝�幾﹞費可廢並歸入內內侍省】主管往來國信所【主管作管勾志避攺掌契丹使介交聘之事】修內司【朝野雜記修內司掌宮禁營繕渡江後浙漕及京府共爲之紹興末趙侍郎子潚爲浙漕奏免修繕以其事歸修內司】八作司【宋志掌京城內外繕修之事】祇候庫【掌受錢帛器皿衣服以備傳詔頒給及殿庭賜予】主管合同憑由司【朝野雜記掌禦前及宮禁取索金帛宋志掌禁中宣索之物給其要驗凡特旨賜予皆具名數憑由付有司準給】諸王府【夢粱錄末有漢王府在西橋一條】益王府在新橋【輿地紀勝在中沙巷】中都【中宋損以渭南集校補】司馬公之賢不肖【集無不肖二字是也】拓臯【拓集柘】土墮民解【民琴趣攺瓦】卷之十一【盧云此卷宋刻多僞】更創【更宋損盧補】攺教授爲博士又置諭一員【士又二字宋損盧補按輿地紀勝攺宗學教授爲博士又置宗諭一員並隸宗正寺盧補是也】才能【才宋闕琴趣補】鎖廳【廳宋應琴趣攺按宋史選舉志凡命士應舉謂之鎖廳試所屬先以名聞得旨而後解熙寧七年始立宗子試法凡祖宗袒免親已受命者附鎖廳試】舉錄【舉盧攺學校云宋本俱作舉錄但後又作學錄】惇化堂【宋不出惇注廟諱志避光宗嫌名以朝野雜記補】圜門【宋門上注禦嫌名盧補】還紆【宋紆上注禦名盧補】竊諗【盧云諗當作稔】秋秋【荀子解蔽篇注猶蹌蹌謂舞也】禦制宣聖七十二賢贊並序【今府學石刻有明吳訥跋云右宣聖及七十二弟子贊宋髙宗制並書其像則李龍眠﹝鹿吝﹞所畫也髙宗南渡建行宮於杭紹興十四年正月始卽嶽飛第作太學三月臨幸首制先聖贊後自顏淵而下亦譔辭以致褒崇之意二十六年十二月刻石於學】歷取顏回七十二人【石刻回下有而下二字】亦庶幾焉【亦作心】開元廿七年【廿宋十以石刻校攺與唐書禮樂志文獻通考合】謚爲文宣王【謚上有制追二字】兗國公【無國字與唐志合按國公之封在宋大中祥符二年此贊並仍唐爵國字衍通考亦誤】食埃甚忠【甚宋誤其下凡云誤某並以石刻校】昆弟【弟昆】休然【然作焉】並馳【馳作驅】爲鄰【爲作與】升堂惟先【先作光】千乘爲權【爲作惟】不可復禮【復作後】武城人【武上有南字與史記合城宋誤成】公伯寮【寮作僚與史合】字子周【周宋誤同史亦作周】季孫𨿽惑【宋季誤庶惑誤感】師資一言【資宋誤賢】具臣而居【具宋誤其】先覺旣立【立作位】禮樂並馳【禮樂作簪履】阿伯【阿作魯按唐志無申棖通典通考並作魯與石刻合】達士所遵【遵作賓】邦無道谷【谷宋誤廢】未達機鋒【達作答】斯言可宗【斯作其】汶伯【汶作向與唐志通考合】手足其親【其作甚】學如幹祿【如作以】問必書紳【必作以】學業先聖【學作受】宗廟之閒【閒作問】誠退而喜【喜宋誤止】燕伯【燕作樊與唐志通考合】問學良喜【學作鮑】似暌仁義【暌宋誤揆】啟問【啟宋注禦舊名】蓋永令問【蓋作盍】夫子所美【美作采】蘧瑗【瑗宋注孝宗禦名】果能進賢【能作得】徳則甚丰【甚作其】傅郭勿獲【獲宋誤獲事見家語】密雲【雲作雨】善扣【扣宋誤佑】惟夫子博【博宋誤期】充究【充作允】學者之藥【藥作樂】彌綸【綸作合】洙泗傳世【洙泗作洗心】莒父伯【宋無父字石刻與唐志合】表揭儒宗【宗宋誤林】善教之柔【之柔作云袤】文圃【圃作囿】上濟伯【濟作洛與唐志合】孔父秦父【秦父宋誤孝友】致法【法作詰】志銳於斯【於斯作所期】公西箴【箴作葴梁氏玉繩史記志疑按葴乃蒧之僞宋史咸淳詔作點索隱通考誤作箴】懋衣【衣作依】久親【親作視】其爲子驕【爲作惟】微言【微宋誤徽】已觀雩舞同聽齊韶【宋誤已觀舞雩同聲聽韶】字子欽【欽作斂與史記家語合白水碑作欽與志合】茂實斯騰【斯作騫】任不齊【不宋誤子】字選魯人【魯作楚按家語作子選鄭云楚人】禮教【禮作孔】令望昄昄【令緒顯顯】曹卹秦人【秦作蔡按史記家語不著何地人朱氏彜尊弟子考孔氏繼汾闕裏文獻考據宋封上蔡侯定爲蔡人】惟善則優【優作主】素徳【素作爾】令名永紀【紀宋誤祀】冉孺宋人【宋作魯與索隱引家語合】杞伯【杞作紀贊同唐志作郜】斯約【約作的】周旋【旋宋注禦名】駢伯【駢作聊贊同與通考合唐志作鄒】有虔【虔作懷】儒行旣明【明作名】啟祚【啟宋注禦舊名】偉矣【偉作煒】素蘊【素作得】萬世【萬作百】佩聽【聽作服】鯉則【則宋誤門】三得三亡【亡宋誤知事見說苑】深溫【深作殊】君子歸宓【宓宋誤服】左人郢【郢宋誤逞史亦作郢】獨賢【獨作稱】公﹝上析下口﹞哀【﹝上析下口﹞作皙與史合】字季次【季宋誤秀】政出羣公【出作在】家政【政作臣】漆雕徒字子斯【徒下有父字與史合斯作期】聖帷【帷宋誤幃】可縻【縻宋誤斯】乃賢【乃作旣】榮旗字子旗【旗作祺與史合唐志作旗與志合】七十是預【預宋誤賴】歷告【匪善】視於【視作紀】少梁伯【少宋誤沙贊同唐志通考並作少】汧陽伯【伯宋誤侯】式彰【彰作贊】俊義賢行【優入聖門】目傳【目宋誤自】顏韋【韋作幸與史合宋史禮志作辛】蕃伯【蕃作蕭贊同與唐志合】祀封【祀作孰】夙斂【斂作飫】惟馨【惟作斯】大侑【大作以】武城伯【城宋誤成】其問【問作聞】厥學【厥作願】禮教【禮作孔】增榮【增作疏】北衛伯【衛作微唐志徵】聖徒【聖宋誤望】得志則駕【得時而駕】國因【開國】榮名【榮作策】錫伯【伯宋誤作】持教【持宋誤特】宓祀【宓作毖】奚容箴【箴作葴史記家語唐志並作箴與疑云箴乃蒧之僞卽點字宋咸淳詔作點】下邽伯【邽作邳與唐志合】奉師於塾【宋師誤時塾誤墊】淵妙【淵作婉】髙士【士宋誤氏】優哉優哉【下優作遊】趙伯【趙作梁與唐志合】師言可復【言可宋誤之何】髙節【節宋誤爵】昌城【思誠】無他無意也【下無字以慈湖集校增】則日用平庸【平宋誤乎以集校】十日也【宋脫日字】以畱侯張良配【夢粱錄以畱侯張良武侯諸葛亮配】卷之十二王塈【塈宋誤曁】並淮尺【淮各鈔攺準按此志卷十四內準效亦從水旁作淮】卷之十三君棋臣棋民棋【棋宋史禮志夢粱錄並作基夢溪筆談君基臣基民基避唐明帝諱攺爲棋至今仍襲舊名未曾攺政十神太一一曰太一次曰五福太一三曰天一太一四曰地一太一五曰君基太一六曰臣基太一七曰民基太一八曰大遊太一九曰九气太一十曰十神太一惟太一最尊更無別名止謂之太一三年一移後人以其別無名遂對大遊而謂之小遊太一此出於誤加按十神之名志有四神直符筆談有九气十神彼此互異】挾殿【朝野雜記夾殿】在興禮坊內【夢粱錄在端禮坊西】啟聖【啟以淳佑臨安志補】門曰宗陽之宮曰開明之門【夢粱錄大門扁曰宗陽之宮中門扁曰開明之門】腹內銘四十有一字【四宋五據下銘字校攺】唐鐘【成化杭州府誌洪武七年錢塘知縣朱復拘爲廢銅】辰九月【宋辰上不空格蓋鐘文漫漶所闕不知幾字成化志作丙辰未敢從】寅賓【夢粱錄賓日】三茅寧壽之舊也【渭南集壽下有院字】榮光【榮宋熒以集校】寶章瓊藏【夢粱錄瓊章寶藏】右旋【旋以攻媿集補】羽士【士集衣】乃奎畫【乃集灑】卷之十四【盧校云此卷十三葉以後宋本闕黃氏士禮居宋本第十二葉鈔補】淮效【淮繡谷攺準】潛火【容齋三筆今所用潛火字如潛火軍兵潛火器具其義爲防以書傳考之當爲熸左傳襄廿六年王夷師熸昭廿三年楚師熸杜注皆曰吳楚之閒謂火滅爲熸釋文音子潛反火滅也讀如殲音】都亭驛【下闕按乾道臨安志輿地紀勝行在所館驛門載都亭驛在候潮門裏國信所附懷遠驛舊在法慧紀勝作惠寺今廢班荊館在赤岸港系年錄紹興三年二月庚寅詔以法惠寺爲同文館夢粱錄載都亭驛在候潮門裏泥路西侍從宅側次爲館伴外國使人之地也】卷之十五朝暾【暾以劍南集補】自艸坐之右【艸坐宋誤倒盧攺】牡璧【牡盧攺珪非是當是用云漢詩意乃牲字之僞】旋旋【以誠齋集補】次韻著庭緗梅【省齋稿次韻眞父著庭緗梅】左藏西廡下【誠齋集藏下有南庫二字】孔仲石【石集古】玲瓏【玲宋誤冬】岸邊莎【莎宋誤沙】卷之十六府治圖【官寺門有景蘇堂在簡樂堂西圖脫】聽雨淸明平【官寺門並有軒字】九縣總圖向山【向山川門響向響通】岝山咢山【岝宋誤巖以山川門及縣圖校】湖洑山【湖山川門胡】孫鍾墳【鍾宋誤中以冢墓門校】余杭縣圖羅平王廟【平宋誤王以祠祀門校】浮相寺【寺院門無浮相寺有無相寺在縣北三十里浮當是無之僞】臨安縣圖紫騰山【騰山川門藤】八伯山【伯總圖及山川門百】福勝山【山川門無寺院門有福勝院在縣北二十里山當是院之僞】平西鄕【宋西平以鄕裏門校】安村坊【坊巷門無安村坊有晝錦坊注舊名安仁坊】保錦坊【坊巷門無寺院門有保錦院在縣東南二里】晝錦堂【坊巷門有晝錦坊寺院門有晝錦院在縣城南堂當是院之僞】懷柔王廟【懷宋闕以祠祀門補】錢明王廟【王宋誤山以祠祀門校】廣愛王廟【王祠祀門侯圖中此廟凡兩見一列西南一列西北按祠祀門廣愛侯廟在縣西南二十里廣慶王廟在縣西北五里列西北者乃廣慶之僞】胡部王廟【祠祀門有胡博士廟在縣東南一十五里部王二字疑誤】善林院【寺院門無善林院有善住院在縣南五里林當是住之僞】於潛縣圖仙玄橋【玄橋道門源】朱郎橋【橋道門無朱郎橋有朱角橋在縣南六里郎當是角之僞】後渚橋【渚宋誤浪】泥堠橋【堠宋誤侯並以橋道門校】章成緬墓【緬宋脫以冢墓門校】何公墓【冢墓門漢於潛侯何滕】許遊觀【遊宋誤由以山川門校】明空院【寺院門北明空院】朱山空院【宋作朱山空院以寺院門校】富陽縣圖大源村【源鄕裏門元】馴雉村【馴鄕裏門避作循】炙溪【溪門不載】新城縣圖寶峯山【寶宋﹝木無﹞糊各鈔作寶山川門不載】杜太師堂【堂祠祀門廟】鹽官縣圖崇福山【山川門無崇福山寺觀門有崇福寺志脫方向成化志在縣東北山當是寺之僞】盤山【圖中凡兩見一列西南一列東南按山川門蟹山在縣東南六十二里盤疑蟹之僞】昌化縣圖巨溪橋【圖中凡兩見一列西一列西南橋道門有遽溪橋在縣西二十里又按溪門有遽溪在縣西十五里巨當是遽之僞】虞溪新廟【祠祀門澞溪廟】柯相公廟【柯宋誤何以祠祀門校】自夫差敗越【自宋誤有以成化志校】杜預注云嘉興縣南檇李城【廬校雲杜注檇李吳郡嘉興縣南醉李城旣引杜注不應攺醉爲檇按史記正義引注作檇】武帝元封二年更名丹陽【鄣郡本屬江都嘉定錢坫校漢志云考江都王建以元狩二年自殺國除非元封也封當狩字誤宋書州郡誌正作元狩】進睦【水經漸江水注作淮睦】史不能紀【史宋誤吏】宋書郡國志【宋書名州郡誌不名郡國志】柏溪【宋書作桐溪輿地廣記新城縣有桐溪柏字誤】省武隆紫溪二縣【大歷二年○武隆當作唐山唐志在三年】賜號鎭海軍【建中二年○按唐志鎭海軍建中二年置於潤州元和六年廢太和九年復置景福二年徙屯杭州此失考】攺橫山縣曰吳昌【昌宋誤山據下攺吳昌爲昌化校大淸一統志表作吳昌】置順化軍治臨安縣【太平興國三年○宋志在四年】攺安國縣復爲臨安攺錢江縣爲仁和攺新登縣爲新城【太平興國三年○宋志並在四年輿地廣記攺安國爲臨安在三年攺錢江爲仁和攺新登爲新城在四年九域志同】復置臨安縣【五年○盧校云三年已攺安國爲臨安何又云五年復置必有一誤按元丰九域志太平興國三年攺安國縣爲臨安五年廢順化軍以臨安縣隸州蓋攺安國爲臨安時以爲順化軍治不隸杭州至五年廢順化軍始以臨安縣隸杭州耳】置南新縣【淳化六年○九域志淳化五年以南新場爲昭徳縣六年攺爲南新】卷之十七東南取浙江【宋南誤西取誤至以元和郡縣誌校】導堆【堆乾道志墩志避光宗嫌名】入建徳府界【宋脫界字以乾道志校】郭瀝港【港宋誤巷以乾道志校】下塘大港【乾道志港下有導墩二字】上塘運河【河下有七里店三字】卷之十八其異女【至】歷南斗【蕭山王端履校越絕書曰此節四字爲句女字上歷字上各脫一字按王校是也女下斗土協韻】苻堅苻融【苻宋誤符】及胡越門【胡宋誤吳以唐書天文志校】其辰在丑【此劉昭注補引帝王世紀文其是於字之誤】五色气貫日【貫晉志冠】史記天官書【宋脫記字】嘉會門【淳佑志旁注舊名利涉門】曰榮春湖光迎波永丰【成化志東曰榮春西曰迎波南曰湖光北曰永丰】置潛州所【置潛州時築】西曰順城【城作成】昌化縣周三百六十步壕闊一丈五尺【按成化志引臨安志云舊有城周回三百六十步厚一丈五尺濠闊一丈五尺爲門三東曰趨京西曰三瑞南曰登龍其北則以負山不設門未知所本】丘之﹝�亡﹞【﹝�亡﹞琴趣攺甿】飛奇鉤貨【鉤盧攺釣】陳震撰【成化志邑尉陳震文尾有嘉定九年十一月旣望九字】﹝罕去幹攺木﹞年【年深】卷之十九宮城廂【淳佑志下有在嘉會門竹竿巷七字】左一南廂【在教坊前】左一北廂【在灞頭木瓜巷】左二廂【在大王宮】左三廂【在五房前】右一廂【在朝天門】接連右二廂【廂下有界字】右二廂【在棚橋北】右三廂【在七寶寺】右四廂【在通江橋】從吏部注大小使臣【乾道志下有分治煙火賊盜公事八字】城北右廂公事所在余杭門外江漲橋東【淳佑志在西倉側】西至余杭西【下西字疑誤】內界【乾道志州內界】左一北廂【左一北廂夢粱錄美化坊後有並在淸河坊北首一帶直至州府沿河至府學前淩家橋西兩行廿三字】菱椒巷【乾道志淩椒姜巷】眾樂坊【樂眾坊】賢福坊【延福坊】羲和坊【義和坊】新橋樓巷【小新橋巷】東巷坊西巷坊【俗呼上中沙巷○按乾道志東坊下旁注中沙後巷後巷西坊下旁注中沙前巷據夢粱錄此志上中沙巷下脫下中沙巷四字】冠巷【冠武林舊事夢粱錄官下同】菜市瓦【舊事市下有門字】舊瓦【此條下尙有嘉會門瓦【嘉會門外】北關門瓦【又名新瓦】艮山門瓦【艮山門外】羊坊橋瓦王家橋瓦龍山瓦共六條】在石牌頭北【牌舊事版夢粱錄碑】縣市【志無於潛縣成化志於潛縣市在縣治前宣化坊】卷之二十煙脂【煙成化志胭】皇妃【皇作黃】三堆【卽今之三墩也志避攺】欽徳鄕管裏一鳳亭【二行宋誤刊下方今刊正】石﹝王﹞【﹝王﹞成化志璞】表奏於朝【朝上宋誤空格今刊正】卷之二十一大河【南自至水門十五字宋誤系府城下今刊正】合同場前【前宋誤同以夢粱錄校】宋陽橋【陽下有宮字】榮府橋【府上有王字】大和橋【和下有樓字】田家普濟橋【通濟橋北○通濟橋北曰田家橋次曰普濟橋】灌肺橋【肺下有嶺字】五閒樓東【樓下有巷字】潘葑庫橋【藩封酒庫橋】西樓金文橋西酒庫北【橋宋正琴趣攺】府衙前橋【夢粱錄臨安府治前曰州橋俗名懊來橋】夏郎橋【郎作家】升仙橋【北是旱橋】一名呂公橋【公作家】一名席潭橋【席潭作廣澤】屠家橋【屠作唐】仲家橋【仲宋伸以錄校】錢下廟橋【下廂橋】淨慈寺東【東作北】試院大通橋王家橋【本府試院前○本州島試院前曰大通橋王家橋據錄則志文上試院二字似衍注中本字上宜有並字】方公橋【古塘橋東】西觀音橋【古塘橋東曰方公橋西曰觀音橋據錄則志文西字衍觀音橋下脫古塘橋西四字】夾城巷內【內作口】香花橋【花作火】佐家橋【佐作左】一名蔥版橋又名螄螄橋【又名蔥版螄橋】鑑焉中照【鑑宋鏗以成化志校】合石柱之派【柱宋誤注以成化志校】勤勩【勩宋誤剿盧攺】而松溪爲甚【爲宋惟以成化志校】卷之二十二煙樹【樹以蘇集補】獨不言【獨宋猶以集校】風雨過【過宋逼以集校】微月【月宋雨以集校】莫嫌【嫌宋嗟以集校】同郭殿帥遊鳳凰山【龍洲集遊鳳山寺探桃李駟馬【駟集戰】冠帶【帶作軍】有美【有作來】入轉【轉入】襟懷【胸襟】觀山【觀作看】艸塢山【元名艸場山○淳佑志舊圖經云在城中錢唐舊治之南五里】立鶴【鶴宋鵲以蘇集校】樹林【樹以集補】卷之二十三江濤至是輒抑聲【太平寰宇記濤至此聲輒抑】過此則雷吼霆怒【則記便】上有可避處【記及淳佑志避下有濤字】行者賴之【此下記有云是海神婦家六字淳佑志有俗傳是海神婦家七字】浮山【淳佑志舊圖經云在錢唐縣舊治之東南四十里】都人奉神者皆集焉【都人至暮春祠之】佛在世日【日作曰】遶檻【檻成化志澗】澗側【側宋誤則以淳佑志校】一名渦渚東嶼【東上成化志有在字】僧惠云【云淳佑志靈】守相裏君造【君淳佑志尹詳見後卷四十五】山樹【樹以白集補】述而不作【集後署長慶二年八月十三日記】道未成【成琴趣攺泯】遺蹤【蹤宋琴趣攺】徵君【徵作徵志避仁宗嫌名】白使君【使宋史繡谷攺志凡使君多作史君】不幾於誕乎【於宋誤其以蘇集校】水樹【樹以林集補下瓊樹同】淡薄【薄蘇集泊】霜紈【紈宋注廟諱避欽宗嫌名】華廈【廈集構志避攺】竹樹【樹以林集補下同】肩搭【搭宋誤掩以集校】香酤【酤集菇】無朮【朮宋木以集校】置閒仙【置集署志避英宗嫌名攺】惟知【惟宋誤誰以集校】行藥【藥宋誤樂以集校】甚如【甚集何】蠹關【蠹集柴】寓興【寓宋誤遇以集校】圖書【圖集琴】花影【花集林】庾骼【骼集格】有徵【徵宋注廟諱以集補】常遇困【嘗集常】比山陰【比宋誤北以集校】來客【來集過】翦綃【綃宋誤銷以集校】零落【落集碎按集此詩乃山園小梅二首之二志誤編下數年一首爲又永小梅吟懷一首爲梅花三首之第一首志皆脫其題】憶著【著宋誤惜以集校】長悵【悵集恨】石柱【柱寰宇記淳佑志杵此志古迹門亦作杵】巍石如甑然【淳佑志巍上有山頭有三字】七層古塔妙絕人工【寰宇記古作石妙作巧】蒼洲【蒼林集滄】全村【全集前】隔岸【岸集嶺】標古翠【標集捨】卷之二十四舟過臨平次杭人裴維甫韻【蘇集次韻杭人裴維甫無舟過臨平四字按此詩東坡在黃州作也志誤後紀文亦載此詩題與集合】山下路【下路集上﹝土畣﹞紀文與集合】楚些【些宋誤地以集校紀文與集合】雪霽過臨平邈師房會陳烈少府題詩【集雪後至臨平與柳子玉同至僧捨見陳尉列紀文題與集合】颼颼【紀文同集颼飅】徵夫念前路急鼓催行舟【集無此二句紀文亦無】浮游【宋誤浮浮以集校紀文與集合】或謂僧道潛作【謂宋誤爲以淳佑志校】黃顧之北【顧淳佑志鶴成化志黃鶴山北】髙五十餘丈【宋脫髙字以淳佑志校】第三十四洞【洞霄圖志洞下有天字】周回一百里【一作四】四隅斗絕【大淸一統志引紀下有中突一峯四字】過柱一重如竇【重圖志穴】有圓井【淳佑志圖志有上有中字】瑯瑯【圖志浪浪】仙書名爲玉芝【圖志﹝厔去至攺圭﹞上產艸名玉芝是也志沿淳佑志之誤】有東西二臺【志詳東臺不詳西臺按圖志西臺一石平如棋局白石子如拳委積其上旁列石坐環向焉】吳筠【宋不出筠注從竹從均避理宗嫌名後同】百餘丈【丈圖志尺】淸泠【泠宋誤冷以圖志校】育萍藻【育圖志冒】路石罅閒【路下育旁字】熟物【熟繡谷攺熱】有犬嗥【圖志有物大嗥】金闕九鎖明明開【洞霄詩集靑山九鎖閟仙源】九吟【九作八是也】常山【山中】鰲根【根作足】涓寒【淸寒淳佑志寒涓】翠蛟詩【洞霄詩集蒼松翠石東寒流卷下空山白玉虯亂壑無人煙霧集一庭飛雨暮生秋】飛玉詩【誰鑿巖扉石竇開懸﹝厔去至攺圭﹞飛瀑轉風雷須臾白浪從天下野客不知何處來並與此異】葉靖逸紹翁詩【中四句雲巖瀑蕭蕭中夜雨松風颯颯四時秋空亭虎嘯人何在古洞龍歸霧未收末句更遊作約重遊】縈迂靑峯【峯作山】吳大帝時【大宋誤元】舟枕山【枕宋誤杭按圖不誤】文明元年【文淳佑志廣按廣明爲唐僖宗年號文明爲睿宗年號唐書則天皇后本紀嗣聖元年二月立豫王輪爲皇帝攺元文明】俗呼爲禫山【禫祠祀門潭】晉宋陽太守【晉宋二字誤倒宋書州郡誌有晉陵晉安晉壽三太守陽或陵之僞】阿姥堆【本字廟諱○按木字爲墩光宗嫌名】卷之二十五自其西【忠惠文集自上有登字】平盈【盈集林】豎指【豎宋本注廟諱避英宗嫌名以集補】峯閒【峯宋闕以集補】翠桱【桱集檉】道澑【澑集流】凡茶出北苑【宋脫茶字以集校】已之者【已宋紀以集校】金鞍【鞍蘇集鞭紀事載此詩與集合】回旋【旋以集補】來叩門【來集朝紀事與集合】投林【林集村紀事與集合】世路【路集議紀事與集合】困睡【睡集臥】天一握【天宋誤山以集校集注古語云孤云兩角去天一握】遠徵【徵以集補】馴兔【馴以集補】屢欲【集未要】縈旋【旋以欒城集補】屢出【出宋誤上以集校】迷顚【迷集摧】相挹【挹集抱】飛烏鳶【飛集來】此處【宋誤處處以集校】猶未遠【遠集好】最深處【處集秀】水秀【秀集驚】下上【雞助集上下】狌鼯【狌宋誤猩以集校】探窮【集窮探】紫柏【柏宋誤陌以集校】累巢【巢宋誤樵集亦誤琴趣攺】海光【光集水】將軍木【木蘇集樹志避攺】石照【照集鏡志避翼祖嫌名攺】垂澑山【垂晉書許邁傳懸志避始祖嫌名攺】朗山【宋不出朗注聖祖諱按宋追尊始祖元朗爲聖祖下朗瞻山同】﹝桓去木﹞野王【﹝桓去木﹞蘇集桓志避欽宗名去木旁下﹝桓去木﹞伊盤﹝桓去木﹞同】入臨安西山【宋脫臨字以晉書許邁傳校】盤﹝桓去木﹞【九仙山在縣四十二里盧本縣下增西字琴趣本四攺西按九仙山縣圖不載總圖在縣西北】年年【蘇集垂垂】猶歌【猶宋獨以集校】卷之二十六呼爲道士邁【琴趣邁下補宅字】日勻【勻宋本注廟諱避理宗嫌名以白集補】靑山【寰宇記郡國志云靑山有石穴冬夏常暖石色如黛故號靑山下有吳均宅基按均當作筠記避攺】卷之二十七荒樹【樹以文選補】小徑【小琴趣攺山此詩文正集不載】惠山延壽寺【山琴趣攺民】屠山【淳佑志申屠山】海﹝木﹞【海宋梅以雞肋集校】天柱山在縣西【圖在北】廣陵鄕【陵宋誤靈以本詩注縣圖及鄕裏門校】塔山在縣【下宋闕五字成化志縣西二里】寶�【寶下注廟諱】昌化縣【宋誤低二格與前式異今刊正】千頃山【志脫方向按方輿紀要在縣西北六十里髙千六百丈】蛟龍客【客宋詩紀事攺窟】尙浮【浮攺有】六月【六宋誤天以寺院門校】卷之二十八陳夤【夤資治通鑑寅與後漢書異】許昌【昌作生】與其子韶【列上功狀按三國誌孫堅傳文接自稱陽明皇帝下裴注僅引靈帝紀以下十一字志欠分晰】太陽巖【重見琴趣攺大鳴按方輿紀要作大鳴】環坐石上【上宋山盧攺】在今大內後【夢粱錄在大內後殿司衙山上】五嶺【五下有子字】歲倍直以酬之【淳佑志下有髙宗晏駕之明年其木亦痿瘁十二字】秋行【秋蘇集朝】還衝細雨山前去【集明朝且復城中去】石上【上宋山繡谷攺】卷之二十九東坡水樂洞詩【蘇集題作東陽水樂亭爲東陽令王都官槪作盧校雲水樂洞借坡詩以爲重其說甚辯查初白得朱刻居世英家大字蘇詩本題下有爲東陽令王都官槪作九字又証之元人黃晉卿集亦然此志特逢合當局不足取信查說是也坡詩中兩稱君潁濱和詩又兩稱君家皆實有所指豈與遊覽發興而作者相類乎詩中磬襄入海與洞庭軒轅正一例是拓開泛說安得謂錢唐與海近並海月亦不可置之他處邪此查說所未及余爲補之以糾此志之失】涼州【涼宋梁以集校】軒轅【宋注暗諱按宋禁斥用黃帝名號見眞宗紀暗字疑誤今以集補】宮祉【祉集徵志避攺】洞口【洞與下句犯疑誤淳佑志亦作洞】上船回【回宋誤來以淳佑志校】蘇東坡詩並序【按蘇集往富陽云云十八字是題非序志並序二字誤衍】直下入洞【宋脫入字以淳佑志校】詳見天竺寺【五字宋誤作正文今準前後例刊正】卷之三十在北郭稅務側驛亭上【淳佑志下有今不存三字】化鶴【化宋誤花以靑山集校】楓木塢【集楓樹林志避攺】秋霜早【早宋誤旱以淳佑志校】別家人【宋誤別人家以集校】霜露【霜集霰】葉水心美趙振文遊馬塍詩【水心集題趙振文在城北廂兩月無日不遊馬塍作歌美之請知振文者同賦】揀構【構以淳佑志補】勻朱【勻以淳佑志補】校刊咸淳臨安志札記中卷之三十一引山海經云三天子都在閩西海北【見海內南經並劉昭引皆作三天子障海內東經云廬江出三天子都一曰天子鄣又去在閩西北棲霞郝氏懿行疑此海字衍】謂之玉山【山海經注作三王山郝氏疑玉山爲三王山之脫誤古玉字作王也山在今安徽歙縣西北】史記雲水至會稽山陰爲浙江【史記無此文見說文】姚寬西溪殘語【今書名西溪叢語】髙麗錄【當作髙麗圖經下同趙景安雲麓漫抄亦引作髙麗錄淳佑志同】濤志【按濤上脫海字下盧肇潮論同】漲斂【漲夢粱錄張重陽之母重叢語眾】水者陰【水乃陰類】隨於上下弦【隨作虛】故潮有大小焉【大小作小大】潮當附日【當作常】又小異【又作之】終不失於時期【於時期作其期也】北望嘉興大山【大山夢粱錄作太湖】亙之【之宋誤乏以淳佑志校叢語作連】惟浙江水未洎月徑【叢語水上有潮字未洎作不同】潮巽轉來已半【潮巽轉作乾巽潮】海嶠志【直齋書錄解題海濤志一卷竇叔蒙撰志承髙麗圖經誤作嶠】日出於海【髙麗圖經出下有入字】則海水縮而爲汐【縮下有下字】日臨於子【日作月是也下日皆臨子亦作月】月速漸東至於漸遲【於作午淳佑志同】至夜卽海下而言之【無至字】月速漸西至於漸遲【於作子淳佑志同】气以交而盛【盛下有出字下气以變而盛句同】而類應之自然歟【應下有本於理三字】俗習【方輿勝覽習俗】土不騫崩【崩宋誤摧以白集校】相與議�築【築上注廟諱】形勢�安以�萬世之利【安上萬上注廟諱】難測【測宋到以忠惠集校】吳儂【吳宋誤吾以蘇集校】濤淵【淵宋瀾以集校】波浪【集斥鹵】始疑是練橫【是當作疋】戴三山【戴宋誤載】卷之三十二飯我豆羹芋魁【漢書翟方進傳豆下有食字今本東坡全集亦有食字舊刻東坡奏議無食字與志合】上供米斛【米奏議額】而杭當得百道【當奏議獨】召入中米【入奏議人】度可得十萬工【可得宋誤倒以奏議校】卓然【卓奏議較】帶管開河司公事【奏議管下有勾字志避刪】菱葑【菱奏議茭下同】爲遺制【制宋闕以奏議補遺疑違之僞】湊及元額【湊宋揍盧攺】搢紳多聚拜於此【夢粱錄搢紳士人鄕飲團拜多集於此】先儒【先宋誤仙以錢唐先賢傳贊附錄校】祠祀【祠宋誤祝以傳贊校】何衛【何夢粱錄相盧云何有呵義】卷之三十三沈禮部遘【遘以宋史補後同】不利錢唐縣官多假他詞【白集重縣官二字是也】茭菱與稻粱之利【宋脫與字以白集校】完緝【完以蘇集補】天開我宋【開洺水集啟志避攺】販繒【販宋賣集同成化志販是也販繒見史記灌嬰傳】卽而祠之【集祠而祝之】復領京兆【兆集邑】茅容【容集焦】於是又昔鹽樂章【集又下有爲字】歌而祝之【祝集祀】禦歷【禦宋誤卿以集校】洞晨舊觀【錢唐先賢傳贊附錄作玉宸宮】磚花日斜【斜宋誤新以先賢傳贊校】學士陸公【先賢傳贊學上有閣字】湖浸【浸宋誤埽以四朝聞見錄校】金監【監聞見錄鑑】賈亭【賈宋誤古以白集校】暖樹【樹以集補】風情【情宋誤淸以集校】和樹【樹以林集補後雲樹煙樹同】上湖自石函泛下湖小墅詩【此詩載下卷下湖宜去此存彼平臯誤平望】迷空闊【迷林集彌】揖薄燻【揖集擁】嘆離羣【嘆集款】湖岸柳【柳宋寺以集校】短艸【艸朱誤莫以集校】秋淨雁行髙【淨雁宋靜鳥以集校】更晚晴【更宋正以集校】不讓【讓宋注廟諱避濮安懿王名以範文正公集補】盤桓【桓以蘇集補】旋已忘【旋以集補】鳥啼【啼宋誤題】東屏【東參寥子集素】西風【風宋誤湖以集校】僧惠洪遊西湖【石門文字禪送訥上人遊西湖】有眉目【有文字禪在】寒玉【玉文字禪谷】長坐【文字禪生長】出俗【出文字禪拔】旋折【旋以誠齋集補】解愁思【解宋闕石湖集作不誤盧本繡谷本並補解字】初晴【晴宋誤情】揚舲【舲宋誤聆】畫像在【在宋誤生】他界【他宋誤池以逍遙集校】吟味【味蘇集詠】扁舟【舟宋州以宋詩紀事校】卷之三十四隔簾捲簾當此時【宋脫捲簾二字以權文公集校】甬道西北【道下當有通字說見卷五十一淳佑志甬誤通】水之並溪者【之並二字宋闕以淳佑志補】渠河受水處【渠上成化志有南字】其袤一百三十丈【袤宋厚以成化志校】故石之工【淳佑志成化志皆同故疑攻之僞】水之畱塍下【淳佑志下字下有者字】數十里閒【十宋千以淳佑志校】湧泉湖【淳佑志在惠愛裏漑田三百餘畝】卷之三十五過茅山並蒲橋【並淳佑志井】地名半道紅昔亦有堰【紅昔東坡全集及奏議並作洪者】以快目下【以宋亦以集校】尋﹝劃去戈攺戔﹞【二字宋﹝木無﹞糊以奏議校】得一千人【集奏議並千餘人】而北出余杭門【宋脫余杭門三字以奏議校】潮水入茅山【宋脫入字以奏議校】集賢亭後水閘【宋脫水字以奏議校】宜於湧金門內【內字宋損以奏議校】趙安撫﹝上與下心﹞奏照得臨安府【奏下宋損各鈔補請字按淳佑志云趙公﹝上與下心﹞新開河奏照得臨安府云云則奏下乃照字】冬冬【蘇集薨薨紀事與集合】豈識【識宋誤失紀事同以集校】愼勿【愼以集補】卷之三十六有龍王祠【祠宋損尙存形迹各鈔作穴非】私水在縣西【宋無西字從盧本增】松溪在縣北五里【圖在縣東】東鄕【圖有昌東鄕成化志有昌字】余溪【余成化志畬注音蛇】在縣西【圖在縣北】與大溪合流【大成化志葛】西溪在縣西七十里南新鄕釜源溪在縣西五十五里南新鄕湘溪在縣西三十里廣陵鄕【按圖南新鄕廣陵鄕並在縣北】祥具【祥通詳本史記】黑龍惟龍【白集拜告於北方黑龍惟龍云云此志刪節不淨】太平鄕【夢粱錄大年鄕】麇祝【麇宋誤麋】吳烈帝【寰宇記吳武烈帝】赴府【赴宋損以成化志校】沙上【寰宇記洲】浦上【二字宋損各鈔補】卷之三十七凡九百九十眼【夢粱錄同成化志九十九眼詳後卷七十六】舊名龍泓【淮海集下有距錢唐十里五字】水泉【水集中】故老相傳【集無老字】風雨怒【怒宋作以集校】遇者摧【遇宋過以集校】靡麗【麗集曼】蓋有至於道者【道集是】益大聞【集下有於時二字】中秋後一日【中宋脫以集校】道杭【道集過】龍井辯才大師【宋辯上衍有字以集校刪大集法】毫髮【毫集毛】據石【據宋投以集校】凡經佛寺十五【集經佛寺十】人閒之境【之境集有也】鬧絲管【鬧宋閒以蘇集校】指露井尢良【尢宋不以成化志校良下宋空一格】�發【發上注廟諱】賊圍城【按成化志賊乃董昌】靈泉井在縣東七十里【七成化志六証之陳記六是也】晉寶宅之墟【寶上成化志有於字】卷之三十八頭戴白綸巾【宋戴誤帶綸誤倫】洄漩【洲以成化志補】尉韓彥端記【文載成化志】孫淸記【淳佑志全載】其碑尙存【碑宋牌以淳佑志校】合靈池【淳佑志躍龍池】在縣西六十五里南新鄕【圖鄕在縣北】碧沼【淳佑志方幹杜荀鶴牛仙客杜稜皆有題詠具見碧沼院】鹽官縣放生池【淳佑志舊在縣西北二百步慶元四年令施﹝木臺﹞徙於縣北一里爲亭三楹經始於七月落成於八月尉傅益作記】咸通二年【二宋三以唐志校秩官門引地理誌不誤】五里塘【淳佑志路通東新橋】自令之尹吾邑也【令宋誤今以成化志校】通四川驛路【川夢粱錄州成化志安】廣二丈五尺【淳佑志上廣一丈五尺下廣二丈五尺】髙一丈廣二丈【髙一丈上廣亦如之下廣二丈】南湖塘【太平靈衛王廟記云三以溪南有大野其地污下足以瀦水於是築塘環繞凡三十餘里號曰南湖是也按三乃王之僞】小旱【小宋誤水以成化志校】溪岸【溪宋﹝木無﹞糊從吳氏拜經樓本補】南北相去【宋脫北字以成化志校】宜知【知宋誤如以成化志校】朱林�【林下注禦名當是漩】官塘在縣北五里祥禽鄕【圖鄕在縣西南】開元九年【唐書地理誌九作元】淡塘【淳佑志其河迆邐直至臨安與錢塘江西湖水脈相通淨居院童兒塔記云有善風水者言直縣之西有水曰淡塘者其脈自錢源來於卦得辛兌之龍於經得秀文之气】卷之三十九啟版【啟以淳佑志補】宣秋嶺【宣繡谷攺千】右並在日升裏【宋脫並字以淳佑志校下並在安仁裏並在長壽裏同】馴雉裏【馴以淳佑志補】﹝上艮下寸﹞塘堰【字書無﹝上艮下寸﹞字漢婁壽碑有﹝�寸﹞字隸釋云爵省文淳佑志作辱恐傳寫之僞嚴氏傑曰﹝上艮下寸﹞當﹝上艮下寸﹞字之僞集韻﹝上艮下寸﹞閾也通作限】昌化縣【自平葛渡溪堰至王村溪堰成化志並載漑田若干畝及漑衝碓磨等文可補潛志之闕】澄水閘【淳佑志嘉定中府尹袁韶重修治二閘東閘在錢湖門外西閘在赤山教場側】侍禦史方�【方下注廟諱淳佑志注孝宗禦名又一本補伯宗二字按孝宗名﹝上下目﹞初名伯琮賜名瑗此志廟諱二字注在一格伯宗二字恐後人臆補未敢從】司馬渡【志脫所在夢業錄在油蠟局橋】卷之四十具條列以聞【具晉紀其】而樹之以君【樹以晉紀補】誠感【誠宋大詔令誠志避攺】管勾【勾以成化志補】卷之四十一﹝第十八葉宋闕鈔補﹞臣紹熙三年【熙宋誤興】明證【徵作證志避攺】﹝罕去幹攺木﹞深【﹝罕去幹攺木﹞乃冞之誤當作彌】劉旰【旰各鈔旰】奎畫【各鈔金書盧攺】卷之四十二賜守臣王欽若詩【乾道志云舊刻石於天慶觀】地有湖山美【乾道志淳佑志輿地紀勝並同庚溪詩話作吳山】歌謳【歌宋歡以詩話校】修筠【筠以四朝聞見錄補】又賜頌【頌宋誤訟以淳佑志校】閒斷【宋斷閒以淳佑志校】賜圓覺寺僧徳信詩【西湖遊覽志賜僧守璋】匪鐘【鐘成化志撞】卷之四十三到軍【宋誤軍到以漢書朱買臣傳校】召入【召傳徵志避攺後同】爭往宦焉【宦宋誤官以後漢書任延傳校】骸骨【骨宋﹝木無﹞糊以傳校】會稽郡都尉【後漢書彭修傳郡下有西部二字按會稽有兩都尉西部治錢唐志誤刪】收吳縣獄吏【傳吏下有將殺之三字】開購【購以後漢書張霸傳補】黃武七年【黃宋誤建以吳志校】卷之四十四天欲曙【曙宋注廟諱避英宗名以晉書鄧攸傳補】元溫【桓志避攺元】原山【晉書朱序傳原鄕山】穆章皇后【宋誤章穆以晉書何澄傳及後紀校】孔靖【晉書附孔愉傳作靜】加秩二千石【宋書羊元保傳秩下有中字】廉素【宋誤倒以傳校】王敬弘【名裕之宋書以同髙祖諱稱字南史作裕之】以將軍假節【節宋誤道以宋書張永傳校】卷之四十五歷任淸直【宋歷仕淸眞以齊書張岱傳校】宋大明中【按齊書沈文季傳乃元徽初】自祕書監【書宋﹝木無﹞糊以傳校】日視【二字宋﹝木無﹞糊以傳校】左將【二字宋﹝木無﹞糊以傳校】植碑【植深書何敬容傳樹志避攺】大通閒【梁書張纘傳大通三年】大同二年【傳三年】侯景遣其子【梁書張嵊傳景遣其中軍侯子鑑志刪節致誤】忠正子【正傳貞志避攺】咸資【咸宋盛以陳書沈君理傳校】悅附【附宋服以傳校】明秀【陳書衡陽獻王昌傳秀朗志避攺】正威【正陳書徐敬成傳貞志避攺】爲中郎將【陳書長沙王叔堅傳中上有東字】周筵【筵宋筵盧攺按晉書周處傳筵卓犖有才幹拜徵虜將軍吳興太守盧校是也】孔山士【宋書孔靖傳子﹝上山下土﹞爲會稽太守恐山士乃﹝上山下土﹞之僞然傳不言爲吳興太守未敢據攺】夏侯亶【宋注犯欽宗皇帝舊諱按欽宗初名亶梁書夏侯亶傳天監十七年出爲吳興太守】袁洵【洵宋珣按宋書袁湛傳湛弟豹豹子洵元嘉末爲吳興太守據以校攺】舊志韋湊在劉幽求之後今按韋傳無【潛氏據新唐書云爾按舊唐書韋湊傳開元四年入爲將作大匠再遷河南尹以公事左授杭州刺史轉汾州刺史此舊志所據潛失撿】崔渙【乾道志博陵安平人】舊志李錡之後有蘇弁自滁州轉杭州刺史今按蘇傳云爲滁州刺史卒【潛氏據新唐書云爾按舊唐書儒學傳蘇弁攺太子詹事貶河州司戶參軍起爲刺史授滁州轉杭州此舊志所據潛失檢】盧元輔【繡谷校云據盧胥山祠銘其守杭在憲宗元和八年至十年】姚杭州【繡谷校云姚合以敬宗寶歷中守杭】或云相裏君名造【容齋五筆唐內侍監魚朝恩怙貴誕肆凡詔會羣臣計事折媿坐人出其上𨿽宰相元載辯彊亦拱默惟禮部郎中相裏造殿中侍禦史李衎酬詰往返未始降屈朝恩不懌黜衎以動造又謀將易執政以震朝廷乃會百官都堂且言今水旱不時屯軍饋運困竭天子臥不安席宰相何以輔之不退避賢路尙何賴乎宰相俛首坐皆失色造徙坐從之因曰陰陽不和五穀踴貴皆軍容事宰相何與哉且軍帑不散故天降之沴今京師無事六軍可相維鎭又屯十萬饋糧所以不足百司無稍食軍容爲之宰相行文書而已何所歸罪朝恩拂衣去曰南衙朋黨且害我此段載於唐史宦者傳中不能記相裏造之本末予謂造當閹侍威權震主生殺在手之時以區區一部吏而抗身與爲敵後來名人議論及敍列忠言鯁詞未見有稱述之者通鑑亦不書輒紀於此以章潛徳】涇原【宋誤徑源以唐書周寶傳校】相裏君【乾道志作相裏尹造】杜陟陸則李幼崔鄯路異【乾道志右五人並杭州刺史與白居易盧元輔裴常棣楊憑九人皆曾造僧慧琳之室論心要見慧琳碑】涿縣人【涿宋誤卓以乾道志校】李�【李下注犯髙宗廟諱乾道志不載】崔涓【繡谷校云崔珙之子唐書有傳】卷之四十六亳州觀察使【亳乾道志邕】管勾【勾以乾道志補】徙京東東路安撫使知靑州【下東字宋誤西乾道志作東按輿地廣記靑州屬京東東路據以校攺】管當【管乾道志勾志避攺】徙沔京東西安撫使【乾道志京東東路安撫使此志僞脫】沈遘【遘宋注犯髙宗嫌諱以乾道志補】乾當【乾乾道志勾志避攺】五月辛未【辛乾道志癸】獬徙知靑州【靑宋某以乾道志校按宋史鄭獬傳出知杭州未幾徙靑州】加太子太保【加宋誤知以乾道志校】除龍圖直學士【乾道志直上有閣字】是日以檢校司徒【宋日誤月徒誤徙以乾道志校】是日以寶文閣待制【日宋誤月以乾道志校】以朝奉大夫【奉乾道志散】卷之四十七集賢殿修撰【賢乾道志英】元顏宗弼【完作元志避欽宗嫌名後仿此】太平宮【宮乾道志觀】龍圖閣待制【宋脫閣字以乾道志校】直祕閣知揚州【宋脫直字以乾道志校】右通奉大夫【宋脫奉字以乾道志校】閏四月【宋誤是月以乾道志校】以右朝請大夫直顯謨閣攺知【以乾道志校當作以右朝請大夫知紹興府除直顯謨閣攺知】十一月兼權戶部侍郎【乾道志十一月十七日】張偁【宋不出偁注犯秀安僖王諱避孝宗父名以乾道志補後卷五十同】試大理少卿【試宋﹝木無﹞糊以成化志校】卷之四十八劉�【劉下注光宗廟諱】正月二十八日【二字宋闕今補】卷之四十九二月十九日【按此行系淳佑五年下前已列五月不應復列二月二字僞】八月一日轉朝散大夫【朝宋誤請以成化志校】除戶部侍郎兼知【宋無知字繡谷增】卷之五十黃�書【黃下注光廟嫌諱後同】陳﹝彳爾﹞作【字書無﹝彳爾﹞字盧故彌】黃黼【紹熙四年運判○熙宋誤興】凡三十有六年【自建炎四年庚戌至隆興二年甲申凡三十五年六字誤】朱惇儒【宋不出惇注廟諱按宋史文苑傳有朱惇儒紹興初遷兩浙東路提點刑獄】方�【方下注犯寧宗皇帝廟諱】爲倅【倅宋誤﹝禾卒﹞以成化志校】傒�【�成化志便】舊牘【牘宋誤櫝以成化志校】徐【下闕成化志徐下亦注闕文】卷之五十一張佑【見宋書王歆之傳○歆宋誤﹝晉欠﹞以宋書本傳校據傳佑又以爲臨安令題名失之】沈文季【宋書顧琛傳吳縣令張闓居母喪無禮下廷尉錢唐令沈文秀判劾遠謬應坐被彈琛言�被劾之始屢相中明當起文秀畱縣誌誤秀爲季文季見南齊書但言其爲冠軍將軍督吳興錢唐軍事不言爲錢唐令也】治爲百姓所安【治爲宋誤倒以成化志校按南齊書蕭赤斧傳赤斧治政爲百姓所安成化志是也】錢道戢【錢宋誤劉按陳書錢道戢傳領錢唐余杭二縣令志於余杭題名正作錢據以校攺】仁和【趙氏一淸云古今郡守表歙人兪獻卿以仁宗景佑三年四月辛未由集賢院學士知杭州注云眞宗朝嘗爲仁和令而題名反脫失之】丁遵【繡谷校云梁天監初任】百姓爲徳政碑【成化志爲上有立字】及築甬道【甬宋誤南按唐書地理誌珧又築甬道通西北大路髙廣徑直百餘里據以校攺】趙希盤【繡谷校云紹定癸巳任】萬寵【繡谷校云見晉書郭文傳】杜詠【詠字誤唐書地理誌作泳云於潛南三十里有溪水漑田貞元十八年令杜泳開又鑿渠三十里以通舟楫與山川門紫溪下同】郟亶【亶宋注上下旦避欽宗初名】郝其【山川門富陽縣陽陂湖下亦作郝其唐書地理誌作郝某】開陽陂【陂下脫湖字】嘗增修陽陂湖【據唐書地理誌湖下脫堤字】孫�【宋注�宋嫌諱】徐衮【玉篇衮與裕同】曾﹝上邵下糸﹞【說文古文紹從邵作﹝上邵下糸﹞】趙崇【玉篇賢古作】裴�【宋注名犯禦諱】丁�【宋注孝宗禦諱】趙希﹝上旡下土﹞【集韻塈古作﹝上旡下土﹞】卷之五十二張詵【詵宋銑淳佑志詵此志古今郡守表亦作詵據以校攺】葉夢得錄話【當作避暑錄話】日爲戰守【忠惠集及淳佑志此志脫】風俗【俗集及淳佑志流】此吾鄕也【集及淳佑志鄕下有故字】縣木【宋不出縣注聖祖嫌諱上一字以集補】金埴【埴宋植以集校】我實爲之【爲集及淳佑志與】州人【州宋誤則以集及淳佑志校】究民之不至【不淳佑志所】記曰【記宋誤銘盧攺】怗懼【怗宋誤怙盧攺】奧賾【賾宋誤頤以淳佑志校】旋付【旋以淳佑志補】松樹【樹以白集補下巖樹同】遙知【遙集懸志避攺】被詔【詔宋誤召以集校】樹樹【以淳佑志補】曉霞【曉白集曙志避攺】江樓夕望【盧雲集下有招客二字不宜刪】題花榜【題集署志避攺】遽催【催集徵志避攺】前戶【前宋誤門以集校】气飄聞赤壁語勝踴黃樓【淳佑志二句下注云束坡誦赤壁二賦徐州集中數詩】共樂【共蘇集鼓】齊看【齊集爭】萬點【萬集數】卷之五十三吏故【成化志欲示是也】宅僦【慈湖集僦宅】變態百出於是閒名之乎﹝木無﹞寫不可於是閒名之乎【淳佑志同集無兩閒字以下文例之集是也】輝明【明宋誤月以集校】雲飛【雪宋誤忽以集校】與其麓【集與上空格似闕一字】租稅【稅宋闕以成化志補】安邊局【成化志邊下空格似闕一字】俾之番休役【成化志之下有更字疑之卽更之僞】老梓【成化志梓老】卷之五十四繁富【宋脫富字以攻媿集事文類聚校】比開封祥符兩赤縣【宋封下衍府字以集及類聚校按輿地廣記東京開封府開封祥符二縣皆赤縣也】禁﹝上竹下禦﹞【﹝上竹下禦﹞宋衛以集及類聚校】時則有詠物樓【時宋誤詩以上二句校】竹千梃【宋脫竹字梃作挺以韓集校】俯沼【俯宋誤附以類聚校】爲之者【者宋誤老繡谷攺】富陽縣【志於富陽以下甚略按成化志富陽縣有陛柟廳壁記謝震重建縣廳記洪侃丞廳記葉延年主簿廳記汪之剛主簿題名記皆宋文也】新城縣縣治【下似有闕文按成化志縣治自三國吳黃武五年始置歷世旣遠或廢或並其官署因革莫考紹定六年邑令陳旼建治廳丞相鄭淸之書縣額咸淳七年邑令陳君實建縣樓於儀門之南其丞廳簿廳尉司皆在治外許自有建縣樓記】鹽官縣【成化志有蘇夢齡重建公字記在景佑閒陳昱重建縣廳記在政和閒陳申綠繞堂記陳昱張少良丞廳記談鑰重修鼓樓記】昌化縣【成化志宣和中令錢冰重建廳署淸白堂在縣治東北咸淳中令李長瑞建邑人孫朝瑛記取舊名扁之】卞圜【圜以成化志補】滴翠堂【成化志取蘇文忠公亂山滴翠衣裘重之句爲扁】三瑞堂【成化志景定中邑西鳳皇山下產瑞麥又邑郛及馬嘶諸山產嘉禾嘉粟邑令劉宗憲登獻於朝理宗以禋祀甫慶成而沐瑞應因賜詩於宰臣】詩見禦制門【以故縣治內建三瑞堂市西坊門皆以三瑞爲扁】夕霏掬云【成化志並有軒字云朝陽堂夕霏軒掬云軒皆乾道中令卞圜建】尉司【成化志淳熙閒尉馮柳建】卷之五十五行在贍軍激賞酒庫所【夢粱錄點檢所官酒庫各庫有兩監官下有專吏酒匠掌其役但新煮兩界系本府關給工本下庫醞造所解利息聰充本府贍軍激賞公支則朝家無一毫取解耳】東庫【有酒樓曰太和廢之久矣】西庫【又名金文正庫】淸庫在橋西【淸界庫在三橋南惠遷橋側】南庫【元名升陽宮】南上庫【呼爲銀甕子庫樓曰和丰】南外庫煮庫【名之曰雪醅庫】並在九里松大路【按並上當有淸煮庫三字】一庫二門【以夢粱錄校之當作一門二庫】潘葑庫在常州無錫縣【潘葑作藩封按今常州府無錫縣有潘葑鎭錄誤也】灰場【灰作炭】在五林苟累【五林鬧市處】天宗倉在天宗門裏【在天宗水門內】臨安府倉【盧云尙有平糶倉亦趙﹝上與下心﹞建以二十八字爲敖記生民全仰食爲天百萬人家聚日邊官有積倉平糶價滿城和气樂丰年】皁角�下大�下【下上並注廟諱當是樹字】西教場東北門【淳佑志府治西教場東北門外】江天【天宋山以淳佑志校】長垂【垂蘇集懸志避攺】聲沈【聲宋誤深以參寥集校】市樓【樓宋誤橋以成化志校】千秋嶺【按嶺下當有界字】卷之五十六淩家橋西【西淳佑志東】禦書閣在【宋下闕】先賢祠堂東【知制誥射公下淳佑志有侍郎郎公】持正【持宋誤特盧攺】性養心【宋脫但存空行以夢粱錄補】風之徳行【古靈集及淳佑志之下有以字】人皆有此心【慈湖集重此心二字】而一木也【木宋誤本以集校】時而習【集重時字】故每止絕【集重每字】流光【光淳佑志先】先王仁義道徳之澤【王宋誤生各鈔攺】約一千三百餘貫【蘇集約計一千四百六貫九百八十三文】二百六十貫【集二百八十一貫三百九十七文同】動以百萬計【集無百字】九十九貫【集八十九貫】置擇能賢【賢宋誤院各鈔攺】﹝憧去童攺牟﹞﹝憧去童攺牟﹞【同年見荀子榮辱篇注愛欲之貌】孫延直【縣令門作延直】章得一【縣令門作徳一】忠信之者立有【當是忠信之者必有】有閌【閌宋誤誾今校攺】鄕社【鴻慶集同成化志社作射】蓋嘗【嘗宋誤常以集校】無媿於中而已【下署紹興十六年六月日晉陵孫某記】方熙重建【成化志方上有令字】新城縣【地所載極略按成化志紹興中令陸演重建鳳山孫淸撰記紹熙閒令劉景修重修錢厚爲記慶元閒又修之後主薄謝夢生又修之自爲記令錢壁置學田自爲記令唐大本增置學田邑人於柔爲記】要一胥吏【要宋誤妄繡谷校】益以知【益宋誤蓋各鈔攺】三代共之【成化志上有學則二字】如是焉以基之【下有如是焉以字之六字】事長有不足於敬與【下有或爲人謀而不忠與朋友交而不信與二句】主其役者某【某作主學南丰曾伋】駕設有堂【駕設作講論】其維【古靈集淳佑志並作維其】卷之五十七營寨在東靑門裏【裏乾道淳佑二志外】壯城指揮【乾道志同淳佑志夢粱錄壯作北疑誤】士軍【乾道淳佑二志諸寨土軍一十三處元額共管一千三百六十六人無城東城西有下塘巡檢司寨在仁和縣界元管額土軍三十人】海內巡檢司寨【內夢粱錄外】北隅元額一百二人【夢粱錄有望棲志前後皆有此脫】中隅元額一百二人【二宋三以淳佑志校盧云前後皆一百二人三字誤】親兵隊元額二百六人【六淳佑志三】搭材隊元額一百二十八人【淳佑志一百十八人】馬軍司營內【軍宋誤舊繡谷攺】卷之五十八皆尙勇【宋脫尙字以乾道淳佑二志校漢書地理誌好】惇龐【惇以隋志補】戶三萬五千七十一【千乾道志百】戶二十萬五千三百六十九【三作五】口一萬四千三十三【一成化志伍按乾道志戶口內佚各縣數以上戶數校之伍字是也】社【夢粱錄杜】樓子菉【菉作紅】白江【江作缸】其大如小刀【成化志其形如刀大當是形之誤】黑者名茅【夢粱錄黃者名茅蕈】赤者名竹孤【孤淳佑志菇夢粱錄茹】黃者名珠子【宋黃上衍紫字夢粱錄黃而瑩白者名珠子又名水晶最甜】孤云岑【岑宋誤峯以蘇集校】錢穆父【父宋誤公以集校宋脫子字以夢粱錄校】巧言語【巧宋好以林集校】猶有遺種【夢粱錄猶有牧馬遺迹焉】﹝魚共﹞【夢粱錄鯕】卷之五十九﹝帛系﹞五萬四千一百四兩【乾道淳佑二志五萬八千五百二十一兩二錢二分八釐】苗米一十三萬二千【乾道志一十二萬三千】分認四千四十三匹【淳佑志下有有奇二字】一丈五寸【寸作尺】絹五千三百五十匹【五千三百五十九匹七尺四寸】六千九百四十兩九錢【六千九百四十八兩七錢】亭戶折鹽折夏稅錢【證以下文上折字疑衍】苗田米【苗成化志營】夏稅絹三千三百七十四匹【淳佑志四千六百九十四匹二丈七尺二寸一分】﹝帛系﹞二千五百七十兩五錢【三千六百七十五兩五錢攺正推割三百二十二兩五錢七分志脫攺正以下十四字】役錢夏秋每料【下闕淳佑志無此條成化志亦闕】卷之六十垂澑山【懸志避攺垂】孫﹝桓去木﹞【桓志避去木】則君福之節度【宋脫度字各鈔增】唐拱【盧本拱後補唐介】楊由義【已見寓居不應再列邦人疑有誤盧校移前楊山義避地海昌七字於此未是】卷之六十一揚字【字成化志完盧本攺宇】章朝宗【紹興十六年同年小錄四甲第四十七人字宣卿本貫臨安府臨安縣錦南鄕勛貴裏】兪光疑【四甲第四十九人字子前本貫臨安府錢唐縣吳山鄕吳山裏疑錄作凝以字子前証之蓋取前疑之義疑字是也】陳俱【四甲第八十九人字載之本貫臨安府錢唐縣履泰鄕九曲裏】王允功【五甲第五人字符鼎本貫臨安府錢唐縣吳山鄕吳山裏】楊浚【五甲第九十五人字徳源本貫臨安府錢唐縣錢唐鄕錢唐裏】林�【林下注犯光廟諱】載宗師【載成化志戴盧據攺】張馮【寶佑四年登科錄四甲第五十人字成父本貫臨字府錢唐縣】陳南一【四甲第一百一人字一之本貫臨安府錢唐縣】黃啟【四甲第一百二人字字大本貫臨安府錢唐縣吳山鄕】黃去﹝圭丙﹞【四甲第一百五十人字安若本貫臨安府寓臺州臨海縣】李文昌【五甲第十二人字亨道本貫臨安府於潛縣】薛文龍【五甲第七十四人字云父本貫臨安府錢唐縣見居溫州南湖】鄭宗源【五甲第一百二十人字徳玉本貫臨安府錢唐縣按是科尙有一甲第十五人潘希聖字養蒙本貫臨安府見居溫州永嘉縣二甲第五人蘇直方字彥弘本貫臨安府錢唐縣吳山鄕四甲第五十九人朱鑑孫字明夫本貫臨安府仁和縣寄居溫州不知表中何以不載】王偊【考證作瑀盧校攺考證瑀作偊成化志偊】何�【何下注犯皇帝禦名】卷之六十二﹝首半葉宋本舊鈔本並闕﹞嚴光【傳闕前五行成化志字子陵一名遵富春人少與光武同學有髙名王莽數聘抗節不行光武卽位變姓名不見帝以物色訪之後齊國上言有一男子披羊裘釣澤中帝乃備安車元纁遣使聘之三反而後至車駕幸其館﹝云云﹞按成化志悉用潛志元文而多刪削此傳依宋本行數計刪去十五字其富春人三字則又屬臆撰據古今人表宜云會稽余姚人】居斷山��【山下二字宋損以祠祀門証之當是斷一作潭四字山川門俗呼爲禫山字又從示】則舊志稱鍾子者非【宋鍾則舊志稱子者非繡谷攺】擊劉表【擊宋誤系以吳志孫堅傳校】康【傳匡志避太祖名攺】不樂出仕【仕宋身以吳志孫靜傳校】字叔明【明吳志孫﹝日交﹞傳朗志避攺】聰徹【徹吳志孫桓傳朗志避攺】倒垂【垂吳志全琮傳懸志避攺】啟報【啟以傳補】攻沒【沒宋誤後以傳校】右大司馬左軍師【宋右大將軍師此節錄之誤也以傳校】十一年卒【一傳二】卷之六十三齊王景【景晉書孫惠問志避太宗嫌名攺】正立【正晉書孫晷傳貞志避仁宗嫌名攺】富春道動經江川【傳富春車道旣少動經山川此節錄之誤】所詣【詣宋誤系以傳校】木下【木傳樹志避攺】常往來【常傳恆志避眞宗名攺】遂與之【與宋誤去以傳校】特召【召傳徵志避攺】文正【正晉書範平傳貞志避攺】淸閒淡默【晉書褚陶傳淸淡閒默】龍躍云津【宋云躍龍津以傳校】復生【生傳見】遜表【遜宋書吳喜傳讓志避攺】去來【去宋誤未以傳校】三百【三宋二以傳校】志靜【靜南齊書南史顧歡傳盡】家有何書【有何宋誤倒以傳校】隨物變【變傳化】奉朝請【宋脫奉字以南齊書杜京產傳校】始寧東山【寧下宋衍中字承南齊書之僞以南史傳校】曄故往與遊【曄南齊書南史瓛】何嗣【嗣宋避攺】曉譬【曉南齊書杜棲傳惇志避攺】申靈勉【勉南齊書孝義傳勗志避神宗嫌名攺】今言【言梁書範元琰傳啟志避攺】多所【宋誤倒以梁書南史範述曾傳校】辧文章【辧梁書孝義傳解】妙旨【妙陳書南史顧越傳玄志避攺】宣晉安王【陳書南史宣下有惠字】武丘山【武陳書南史虎】侍東宮讀【讀宋講以陳書南史校下云侍讀如故傳是也】正道【正陳書南史政】中大通元年【通陳書南史杜之偉傳同按後有大同七年中大同紀元在大同後陳書南史誤】勉白【白陳書南史啟志避攺】通直散騎常侍【散宋誤郎以陳書校】杜龕【龕宋誤翕以陳書南史杜稜傳校】警備【陳書巡警志避理宗嫌名攺】正威【正陳書駱牙傳貞志避攺】正介【正隋書北史陸知命傳貞志避攺】陳遜【遜隋書北史讓志避攺】小醜【醜隋書豎志避攺】卷之六十四﹝宋本舊鈔本並闕今輯補﹞卷之六十五【宋闕鈔補盧云此卷與下卷皆外閒寫本所無借得宋刻本始補錄之】鎭浙東【浙鈔誤江以東都事略校】東南兵馬都元帥【事略東南下有面字】升州東面【面補鈔誤南以事略校】又以妻【事略妻上有俶字】啟封【啟以事略補】二十年【二補鈔誤三以事略校】鑄鐵錢有八害【補鈔脫鐵字以資治通鑑校】以起【起通鑑啟志避攺】勞攘【攘通鑑擾】知河陽【陽補鈔南以事略校】劉子儀【劉筠志避書字】必亟斂【必補鈔誤不以宋史錢暄傳校】易簡曰有錢易者【曰補鈔白以事略校】洞微志十卷【宋史藝文志三卷】章厚【惇志避作厚】閎放【閎補鈔誤閒以元丰集校】王元之【王禹偁志避偁書字】飄然【然逍遙集灑】俗士【士集子】吳鈗【馬端臨經籍考引崇文總目云翰林學士陳彭年與史館校刊吳銳等重刊玉篇玉海引亦作銳】納壙中【中補鈔誤土以事略校】搜經史【搜文正集購志避髙宗嫌名攺】簽書【書集暑志避攺】喪紀【補鈔脫喪字以集校】淮【補鈔維以集校】手十餘書【書補鈔言以祠部集校】木石【木集樹志避攺】子正【正事略政】卷之六十六﹝宋闕鈔補第四葉鈔本亦闕﹞謝景溫【傳止存首二行下闕成化志旁﹝口十﹞房杜當作黑頭公矣歷縣令通判除監察禦史知越揚潭蘄四州帥髙陽關遷北京畱守判河南應天開封府除刑部尙書博學洽聞歷仕四朝爲時吏師與範仲淹歐陽修王安石相友善按成化志悉用潛志元文而去其所修書名此傳不知采自何書矣】葉杲卿【傳止存末九行以上闕成化志葉杲卿名曙杲卿其字錢唐人生而穎拔讀書三試開封率髙等用嘗試禦前恩授鄭州長史司法桂州卒贈太子中允杲卿在桂有吳謐爲象州武化令而死其妻挈二女歸閩至桂而妻又死杲卿哀其無歸娶爲二子婦焉家故饒財諸弟用之盡而求異籍君喟然曰家事至此繇吾祿不足以聚親族﹝云云﹞按夢粱錄人物門射景溫後卽列葉杲卿則潛志謝葉之閒別無他人以成化志文多刪削故補謝傳四行葉傳八行尙缺八行葉傳云葉杲卿名曙杲卿其字亦襲潛志元文以下沈遘傳例之潛志作葉杲卿名犯英宗廟諱杲卿其字也吳謐成化志誤吳謚以祠部集校】胡爰【爰東都事略瑗志避孝宗賜名去王下卷關注傳同】太元【元補鈔誤原以元丰集校】與蟠書【補鈔誤答蟠詩以荊公集校】卒年六十六【補鈔六十以事略校】河北西路常平【補鈔脫平字以宋史虞奕傳校】自詭討賊【詭傳計】請實蔽罪【實補鈔誤寶以傳校下同】左藏【左傳內】忱明【忱古靈集誠志避攺】明士曹【宋史滕茂實傳司理】卷之六十七今有司【今宋誤令盧攺】荒幻【幻宋誤幼琴趣攺】楊子平名犯今上皇帝禦名【子平名璇見海寧縣誌】香巖【巖宋嚴以書錄解題校】親政【親宋史洪咨夔傳新】汝﹝言當﹞【﹝言當﹞宋史趙汝談傳讜】李壁【壁傳從玉按祠祀門會靈廟李直院壁撰亦從土】眞徳秀目爲諫書【傳陳碩曰此諫書也】沈著【著宋誤羞】著作佐郎【宋史李宗勉傳無佐字】進寶章閣【進下有直字】尙左郎中【中傳官】可捐【捐傳損下同】明年春兼侍講【講求讀以傳校】卷之六十八啟策【啟以吳志徐夫人傳補】邊鴻【鴻吳志孫韶傳注洪志避宣祖嫌名攺】正和【正晉書列女傳貞志避攺】孫晷傳【晷宋誤略】卷之六十九﹝第六葉宋闕鈔補﹞大滌山【晉書郭文傳大辟山中】樂聞【聞宋誤問以甫裏集校】剉﹝名�﹞【剉宋誤判以集校】時作細字文紀事【集時時書細字作文紀事】卷之七十﹝第二十二卞一兩葉宋本各鈔本並闕盧本以所見宋本鈔補﹞摧弓【摧宋誤推繡谷攺】丘遲【遲宋誤墀士禮攺】夏侯孜【孜以唐書補】遂禮【琴趣本校云遂禮五燈會元作師方作禮四字】景徳傳燈錄【錄宋誤傳繡谷攺】上垂【垂歐陽集懸志避攺】鄙羔羊【鄙後紀事作比】枯栗【栗集粟紀事與集合】焚淸香【焚紀事聞】乃云慕仁義可以治膏肓【集乃云慕仁義奔走不自遑始知仁義力可以治膏肓志脫十字後紀事乃云下不載】校刊咸淳臨安志札記下卷之七十一﹝宋闕首葉鈔補﹞若沈【沈宋闕以成化志補】井裏【二字宋﹝木無﹞糊略存形迹】楚客情髙情【情字連押必有一誤】以祈陰助【淳佑志下有逮輴轝渡江五字】旋有詔【旋以淳佑志補】欒櫨之構【構以淳佑志補】廟號【號淳佑志貌】大朝之寵【淳佑志大作天寵下有命字】今百三十有七年【按蘇公宋哲宗元佑六年辛未由杭被召至理宗寶慶元年乙酉僅一百三十五年七字誤】卷之七十二是時三君【時宋二以成化志校】尋復廟而祀之【復宋後盧攺】靈惠廟【淳佑志淳佑六年封神父諱子直積慶侯母曁氏靈順夫人押衙兪千勝威勝將軍】仗節【仗宋誤伏】神姓陳名頊【頊宋項以成化志校】卷之七十三申將軍廟【成化志云今廟有殘碑宋季人撰謂爲申包胥】神姓蔣世爲杭人【成化志神姓蔣名崇仁世居興徳坊】崇寧元年三月封公【宋無月字各鈔增】降旨建祠宇【宋旨上誤空一格今刊正】廣惠廟【夢粱錄始封靈濟王累加美號曰昭烈大帝後攺封昌福眞君今加寶號曰正俗聖烈昭徳昌福崇仁眞君淳佑志王妃李氏累封正寧昭助靈惠順應妃王祖父累封顯慶垂休昭遠侯父爲慈應潛口儲祉侯祖母爲顯應起家昭靈夫人母爲慈惠嗣徽聖善夫人王子五人累封長子曰承烈王次曰嗣應公濟美公紹休公善繼公】不折旋【旋以淳佑志補】仰山二王【林希逸﹝汀去丁攺鬳﹞溪十一稿續集第十卷

有行在仰山孚惠二王廟記志未采入】神姓陳名果仁【盧云當作杲仁】卷之七十四餘杭縣城隍廟在【宋下闕成化志在縣治之東】縣西海塘壞【海乃陂字之誤成化志作湖亦非】又有段主簿【成化志以段主簿郎典案從祀皆當時贊力之人也】張承嗣【承縣令門官寺門並作永此作承疑誤】居易與師儒【白集禱仇王神文謹遣朝議郎行余杭縣令常儒以淸酌之奠敬然於仇王神志刪去前文師儒不知何許人矣】一酹【酹集告】輝靈【輝集揮】城隍霸國侯王廟【霸當作屬淳佑志引吳育云云曰舊志作霸國必僞也】虞將軍廟【成化志將軍名詡東漢人】在縣西北三里觀山【裏宋誤星】二賢祠【淳佑志晉陵惠端文爲之記】宣和三年封威顯侯【淳佑志載宣和敕文】靈休廟靈佑廟【淳佑志初爲範二郎張七郎廟】周侯廟【成化志神姓周諱雄字仲偉】裏筍章明府祠【淳佑志府下有君字】鹽官縣城隍廟【淳佑志邑人稱其神爲永固王】紹興十年歲旱禱雨應【成化志載髙宗視文】惠山廟【淳佑志惠山潘廟】卷之七十五有待而啟【啟以淳佑志補璇以淳佑志補】忠孝【孝宋厚以蘇集校】中興觀【淳佑志漢丞相畱侯廟元在廟前門外今在廟後門外張康二王廟聖母池火池旁爲鐵像者四上有鑄文元佑九年三月日仁和縣沙河東界居民吳文貴顧希曄等捨冶戶兪守言郭靑鑄造按所稱鐵像蓋卽今所謂鐵哥哥是也此志不載厲氏鶚鐵四太尉詩序未溯其原附菩於此】洪容齋撰陳鑄城南堂記【文載淳佑志】景隆觀在新門外舊爲通元庵【淳佑志在崇新門外元在城內鐵綫巷爲通元庵】地湧泉【見後撫掌泉】五色云【見後祥光亭○按撫掌泉祥光亭並在卷二十四山川門不當言後】旋於珠口【旋以洞霄圖志補】日月之相斛【斛圖志觸繡谷攺糾】璇臺【璇以圖志補】懼無鞅【鞅圖志央】買曹橋田【買宋誤賣以圖志校】閒嘗【嘗宋誤當以圖志校】長歌【長宋誤是以洞霄詩集校】二天【二詩集一】紅樹【樹以詩集補】蓬瀛境【瀛詩集萊境以詩集補】錢景諶詩【詩集載錢詩第三首不同附錄於此余杭隱大滌邃道達華陽物外雲煙古山中日月長溪流分玉液柏子下仙香須信風塵表棲眞自有方其洞天三十六一首乃陳宗古詩也】鳴鶴【鳴詩集孤】未啟【啟以詩集補】物生亦倚數有形必有靡【十字宋脫以成化志校】空山【蘇集山空】內芝【內宋肉以集校】孫千霞【淳佑志千霞生仕宦之家年未笄嘗注道徳經宣政中賜名及師號戒行精嚴】卷之七十六上用韻以賜【見禦制門○按禦制門失載詩見淳佑志附錄於此禹湯罪已日興隆今古𨿽殊意實同閔雨何嫌屏黃屋望霓果見應蒼穹沛然七日苗皆起妙矣三才理本通調燮宣勞賴元老尙期一徳輔吾躬】小石塔二【一在寺門內一在居民家○淳佑志小石塔二在寺門裏及黃六家】錢王九百九十眼井【淳佑志有井九十九眼洪武杭州府誌有錢王所鑿九十九眼井按淳佑洪武兩志是也今其地有百井坊巷】僧了性作性【淳佑志無作性二字】電已䢐【䢐宋誤俱以蘇集校】祖仁仰天【仁宋脫以淳佑志校】厥初【厥宋誤闕以淳佑志校】饌僧【饌宋誤選以淳佑志校】上命【上淳佑志宣】言旋【旋以淳佑志補】眞實【眞宋誤寶以淳佑志校】東坡寒食遊南塔寺寂照堂云【此東坡嶺外詩志誤收紅稀掃去集紅英掃地】政和四年攺賜今額於西溪法華庵【淳佑志四年作七年今額下有寺廢移額四字志脫】寺壁有寒山拾得頌濟書記題【文見淳佑志附錄於此心地本無塵放下手中帚寒月印潭心淸風動林藪咦鬧裏無人虛妙中有守識得渠一笑翻身藏北斗】卷之七十七中秋二十四日【宋二下衍月字以淳佑志校】淸有子琦珍珍之子性【宋脫一珍字以洺水集校】致蒙東朝【東宋誤本以集及淳佑志校】乾道九年僧徳殊建接待院【淳佑志淳熙二年殊作珠】結爲【結蘇集紉】試看【看集著】取次【集自在】山林【山宋誤出以集校】我未卽【未宋誤來以集校】限南北【限宋誤恨以集校】旋被【旋以淳佑志補】衝師閘山溪水軒詩【宋無山字以淳佑志校】攺壽星【星淳佑志聖】及瞻其山【其宋誤吳以淳佑志校】孰噓而出【孰宋誤熟以淳佑志校】豈特適視聽身意【宋無適字以淳佑志校】松筠【筠以淳佑志補】逡巡【巡以淳佑志補】鞍旋【旋以淳佑志補下旋風同】又以是資福【宋無是字以淳佑志校】舊志有淵堂噴月泉【淳佑志舊志有玉淵堂噴月泉記】寧親廣福院【福淳佑志壽】兒戲【戲淮集嬉】湛妙【湛集甚】故佛宮室【集佛下有之字】從遊【從集宴】髙於天下【髙集豪】五月【月宋誤日以蘇集校】言公【宋誤公言以集校】卷之七十八不計年【洺水集同淳佑志計作記】爾謙【集同淳佑志謙作議】無礙【礙宋誤疑以集校】璇題【璇以集補】賜號紫衣【紫集賜】寶蓋【集下有法幢二字】方爲實相【爲實宋誤倒以集校】一彈指頃【集上有咄字】俗徐氏妙崧【集俗姓徐氏名妙崧】信有泉邪【泉宋眾淳佑志同繡谷攺】一水練靜【宋脫靜字淳佑志同以松隱集校】咸欲稍復【欲宋誤從以集校】眾請之【集眾悅請之】宜爲行都【爲宋誤於以集校】人念之善惡【之宋誤知淳佑志同以集校】至念之善者【者宋誤希以集校】不唐捐【集下有紹興二十九年己卯正月上元日記十四字】峭若懸【若下注廟諱當是懸字淳佑志煙】鳥山樹【樹以淳佑志補】兩無憑【馮宋平淳佑志同繡各攺按此詩安晚堂集不載】懸知【懸以淳佑志補】佳話【話宋誤語以淳佑志校】離離【宋脫一離字以淳佑志校】星辰【辰宋霜以止齋集及淳佑志校】數五更【數集聽】幹徳二年錢氏建【徳淳佑志佑】超化院【淳佑志開寶中吳越王建舊額下彌陀院治平二年攺今額】幹佑二年【按幹佑乃五代漢紀元不應空格或幹徳之僞】風光【宋光明以於湖集校】上烏巾【上宋誤土集校】�巨釭【巨上注廟諱】�福【福上注廟諱當是樹字】東坡題名【坡宋誤城】盤桓【桓以白石集外詩補】孱顏【顏宋頑以集外詩校】沼曰滌心【滌宋淵以成化志校証之前後文是也】其伯父【父欒城集祖】愼無【愼以集補】沈公遘【遘以集補】位本鐵輪而證止五品【集位本五品證止鐵輪】甓瓦【甓宋甃以集校】左三右二【集右三左二】季生【季集李】微言【微宋徽以集校】已沾足【宋脫已字以淳佑志校】平勻【勻以淳佑志補】有北東南【有蘇集西】時年八十一矣【一宋誤二以淳佑志校按辯才年止八十一】靈玄【玄以淳佑志補】廓然【廓字注廟嫌諱志避寧宗嫌名以淳佑志補】卷之七十九元照【元蘇集圓】生死中【三字宋﹝木無﹞糊以集校】以階其成【階宋誤陌以淳佑志校】下至圊湢【至宋誤屋以淳佑志校】又斥方丈【宋無方字丈作大以淳佑志校】無盡之田【無宋誤未以淳佑志校】麇至【麇宋誤麋淳佑志同繡谷攺】紹﹝上山下品﹞【二字宋﹝木無﹞糊以淳佑志校】憑花【花宋誤君以蘇集校】相解【相宋﹝木無﹞糊繡谷補】僧彬【淳佑志僧善彬】工悟【工宋損以淳佑志校】眞悟律師【淳佑志眞悟律師錢唐人名允堪卒於本寺】菩提寺記【淳佑志嘉禾陳舜兪撰】玉署【署以淳佑志補後府署同】況何【何宋﹝木無﹞糊以淳佑志校】樹寒【樹以淳佑志補】講經【講宋﹝木無﹞糊以淳佑志校】結社【社宋﹝木無﹞糊以淳佑志校】綠陰堂【陰淳佑志蔭】普安院幹徳中錢氏建【淳佑志顯徳四年吳越王建舊爲安吳塔院】元佑五年歲次庚午二月辛卯朔二十五日乙卯【按宋史本紀是年二月丁酉朔二十五日是辛酉志誤】廓秋漢【廓以參寥集補】惇末契【惇以集補】殘磬風中裊【磬宋夢裊宋溺淳佑志同以蘇集校】書唐氏【三字宋﹝木無﹞糊以蘇集校】歸全【全淳佑志泉】一樹【樹以淳佑志補下松樹同】樹搖【樹以成化志補下刻樹松樹同】石槽【槽宋誤糟繡谷攺】鳥窠【窠宋誤巢以淳佑志校】建庵【淳佑志建一枝庵】旋鉏墾【旋鉏墾旋以蘇集補】平生蔫病散仙【六字宋﹝木無﹞糊以集校】玉殿【玉集浴】休拈【拈宋誤粘淳佑志同以集校】治湖【湖宋誤潮以淳佑志校】智故【故宋﹝木無﹞糊以淳佑志校】循伏【馴避攺循】不期而然【期宋誤祈繡谷攺】衛之殤童汪【童汪是魯非衛】天申萬壽圓覺院【申宋﹝木無﹞糊以洪武志校】淸涼【涼淳佑志靜】�知【知上注廟諱淳佑志空一格當是懸字】元丰二年己未二月十二日壬戌【按宋史是年三月庚午朔二月十二日是辛亥非壬戌壬戌乃二十三日見上普圓院題名】卷之八十東晉咸和初【和宋誤平】垂珠之樹【樹以淳佑補下碧樹同】風閉【閉士禮攺閒】堅﹝王民﹞【堅淳佑志貞志避攺】語怪【語宋誤諸以淳佑志校】眞石【貞避攺眞】馴幽禽【馴以林集補】願磨礱【願宋誤類以淳佑志校】天下笑柳蒲【蘇集下笑柳與蒲】眞觀大師石龕詩【詩載淳佑志】殫土木【殫宋誤彈】三摩奢【三宋誤之繡谷攺】寶所【寶宋誤室繡谷攺】師深於琴【宋無師字以文正集校】一一而當【宋一二以集校】山月【月宋誤目以集校】遺文【文宋誤丈】絕境異人世【宋絕誤流世誤書以參寥集校】諸豪【諸宋詩以集校】古刻桂子詩並序【成化志慈永式懺主撰】飛桂【桂成化志下】仙家樹【樹以成化志補】苦折【苦成化志可】松樹【樹以誠齋集補】雨催【雨宋誤兩】靈鷲興聖寺【淳佑志寺上有教字】滴翠軒【翠宋﹝木無﹞糊以洪武志校】樓扶【扶宋﹝木無﹞糊淳佑志及舊鈔皆作杖盧本作扶按宋詩紀事樓扶字叔茂號梅麓鄞人端平中沿江制置司幹官淳佑中知泰州軍事盧本是也】茂樹【樹以淳佑志補】春云【春宋靑以淳佑志校】扶顚手【手宋宇以淳佑志校】千歲【千宋誤十淳佑志同】出世導師【導文敏集尊】�赫【赫上注廟諱】蒿目【蒿宋誤嵩】三珠【珠集昧】止觀【止宋誤正以集校】求記本末【宋脫末字各鈔增集無本末二字】䢐東【東宋誤來以集校】聖澤深【深集彌】左方【方集右】而莫甚【甚宋誤其】起走【走宋誤來以蘇集校】女廢筐【筐注廟諱志避太祖嫌名以集補】破﹝�戒﹞【﹝�戒﹞宋戒以集校】趙山正等院移請今額【額宋誤廢以淳佑志校】在黃松山【淳佑志同盧云疑是黃杜山】無淨院【淨盧攺諍】卷之八十一﹝自北捲至八十九卷宋闕鈔補﹞膺福殿【福淳佑志慶】舊爲香積院【各鈔誤積香以淳佑志校】山上有海雲龍王神祠【各鈔闕山上二字以淳佑志校】舊名廣照【照各鈔熙以淳佑志校】天王院紹興元年【興淳佑志熙】普寧院天福閒錢氏建【淳佑志下有舊額大王四字按此志下云攺今額上不著舊額似脫】資慶院【資各鈔貝盧云元本紙闕以淳佑志校】淳化三年今額【各鈔同年下當脫攺字】勤苦二十年【按淳佑七年丁未至寶佑二年甲寅僅八年二十字誤】卷之八十二寺與石龍相接【淳佑志石上有下字】定覺院【覺盧本慧】崇慶庵【各鈔脫崇字以淳佑志校】九曲眞覺院【覺盧本﹝見爻﹞集韻﹝見爻﹞古覺字自八十一卷下盧氏曾見宋本此必宋本之舊】獨�余記【獨下注廟諱】沈溺【溺各鈔誤匿淳佑志同】錢唐�昔【各鈔昔上空一格按松隱集無脫字】浙江者【集浙下無江字是】以是巨浪【是集至】門敞【各鈔門集同繡谷攺開】緇黃【集衣緇冠黃】皆撫其實【撫疑當作摭】止止【各鈔止心繡谷攺】嘗植黃皮【皮下淳佑志有木字】卷之八十三普救寺【寺淳佑志院】妙智院【各鈔脫院字以淳佑志校】寶嚴寺乾化二年建【各鈔乾化空格或疑幹徳之僞按淳佑志朱梁乾化二年置則乾化不誤空格誤也今刊正後淨安院下同】竅髙深【竅疑當作核】﹝上直下心﹞山【﹝上直下心﹞宋誤﹝上直下土﹞以傳燈錄校】普樂院火【火各鈔誤大】大慧禪師塔銘��【各鈔銘下空二格按當是云云二字淳佑志載塔銘首曰隆興元年八月十四日大慧禪師宗杲示寂於徑山明月堂皇帝聞之嗟惜詔以明月堂爲妙喜庵賜謚普覺塔曰寶光用寵賁之其徒以師全身葬於庵之後使了賢來請銘先是云云】親書妙喜庵大慧禪師【淳佑志親書妙喜庵大字及制眞贊寄師又二年而上卽位始賜號六慧禪師明年云云志刪並錯誤】爲拯【拯淳佑志極】圓悟【圓作圜志避政】勤卽圓悟師也【卽圓各鈔誤倒以淳佑志校】俊乂【乂各鈔誤義以淳佑志校】爲岷岷【下岷字各鈔誤峨以渭南集及淳佑志校】何法【各鈔誤自以集校】住徑山【住各鈔往以集校】壯麗【麗各鈔觀以集校】挼指沙界豁【挼石湖集按界各鈔累以集校】行十一年【淳佑志同忠惠集行作役】復集【復集及淳佑志還志避攺】猿狖【狖蘇集猱盧云宋狖】酸哀【哀集辛】珠金【集金珠盧云宋珠金】本空【本各鈔大繡谷攺証之下文是也】朗瞻院【瞻上注聖祖諱淳佑志注聖祖諱下一字成化志作朗瞻是也見山川門】縣有瞻山【淳佑志同成化志作朗山按臨安縣安國山本名朗山又名朗瞻山見山川門成化志作朗山是卷之八十四﹝第十八葉以後各鈔闕﹞唐天佑閒【各鈔作元佑上空格按元佑在治平後以秦記証之實唐天佑二年元字誤也今校正】遊楞【北山小集遊四方】擴而濟天下【擴以集補】不�【不下注禦名】俱胝道者【胝各鈔視以成化志校證以寺院門林孝雍詩是也】有髙僧建於滴翠峯下【洪武志僧師瓊建於滴翠峯下】文徳五年【按唐僖宗文徳二月攺元至十二月止五字誤】唐許遠孫立額【洪武志唐太和元年僧會遇始建僧姓許唐睢陽太守遠之孫也】多言【言各鈔口以淳佑志校】六鑿【鑿各鈔藝以淳佑志校】大智院幹徳元年建【各鈔同洪武志漢幹佑元年】眞寂院在縣南四十里【各鈔同成化志縣東南】卷之八十五西日【日各鈔月盧攺此詩逍遙集不載】寺結【結淳佑志構志避攺】構白雲【構以淳佑志補】始窮【始各鈔誤所以參寥集校】非世人【世各鈔誤古以集校】大士【士各鈔誤夫以集校】投金【投各鈔誤授以集校】影�【影下注廟諱】懸河【懸以淳佑志補】普向院在縣西五十里【淳佑志五十五里下多寶塔作六十里】涕唾濡濕住不動之地【成化志涕唾濡濕化爲波濤不定之水沈寂堅忍化爲安住不動之地】佛菩薩鬼神一出而所謂言則亦不能自得也【成化志佛菩薩鬼神一出而所謂言者不可得知矣使求於言則亦不能自知也按此記潛仍淳佑志舊多脫文成化志所載未知所木】崇恩報福院攺今額【額各鈔誤院以淳佑志校】基築【築蘇集構志避攺】竇思永撰銅僧伽像葛蘩撰天臺教院記【文並載淳佑志】蘇才翁畱題【盧云此白香山詩屋作戶】尙禪師【淳佑志尙上有惟字】霜筠【筠以橫浦集補】邑人章瑋石刻【淳佑志載元佑三年章瑋記】繼擢【擢橫浦集旋志避攺】意明【明集萌】使刻諸石【集下署紹興九年十月四日記】崇福寺在縣六十里【成化志縣下有東北二字按鹽官縣圖東北有崇福山山疑寺之誤成化是也】楊子平題詩【楊下注犯禦名今依人物門例以字補】西山廣福院題詠【按野寺一首乃唐章孝標詩宋詩紀事載楊璇詩止地勢一首采自海寧縣誌】�山【山上各鈔闕一字淳佑志遊疑是還字】長懸【懸以蘇集補】一軒參籟動潮聲【山川門一軒寒籟動秋聲】足下【足山川門舄】�問名【問上注禦名】卷之八十六園囿之興廢【囿盧本亭】東亭三里【三盧本二】邑令鞏丰詩【此詩已載寺觀門十二句乃一章也重見於此而又誤分爲三】太守趙仲藏詩【此詩已載寺觀門】色靑【靑盧本淸校云宋靑】令錢孜【各鈔不出孜注禦舊名以縣令題名校補彼捲但缺末筆下同】管名許由【管疑當作亭】康廬【匡志避作康】晉有有莘之墟【盧云城濮之戰晉侯登有莘之墟以觀師杜注城濮衙地則有莘之墟亦衛地】鄭有大庭氏之庫【盧云大庭氏之庫在魯地梓愼登此以望四國之火】岑石西尺六寸【成化志西上有東字志脫】秦王【王當作皇下同】範蠡塘三十五里【三成化志二】禎明【禎以成化志補】卷之八十七宋景侯吳喜墓【宋書本傳封景陵縣侯志脫陵字】作啟【啟以成化志補畱常常各鈔張以成化志校】丞相李文淸公墓在小隱山【成化志丞相文淸公李宗勉墓在富陽縣小隱山】卷之八十八柳閒【宋符瑞志柳樹志避攺】白﹝鳥﹞見【﹝鳥﹞宋書鵝疑誤】劉禎【禎以宋書補】卷之八十九屬郡【郡晉書王舒傳縣】海鹽鹽官【下鹽字各鈔脫以南齊書沈文季傳校】蕭元蔚【元各鈔文以集校】杜元懿啟【啟以南齊書顧憲之傳補】柳浦【柳各鈔誤柯以傳校】去乏【乏各鈔誤之以傳校】賫貨【賫傳徵志避攺】十城【十各鈔誤大以梁書昭明太子傳校】正明【正陳書徐陵傳禎志避攺】李峘【峘各鈔注犯眞宗諱以唐書郁林王傳補下同】溫�【溫下各鈔注犯太宗諱】冠帶【冠各鈔誤官以通鑑長編校】每升六十五文【升各鈔斗以長編校】癸巳【長編癸巳承上壬辰志失刪】大中祥符七年【六字以長編補各鈔脫】同上年【長編在大中祥符九年志例注同上年各鈔脫今補】啟閉【啟以長編補】辛酉【二字志亦失刪】景佑三年【三各鈔誤二以長編校】管勾【勾以長編補】沔聞有僧與莘氏私【此句各鈔互異今從長編】聽造景羔羊廳巖等曲法請求輔坐主公使阿狗無擇【長編丁憂人屯田郎中任造追一任官勒停經恩未得敍用國子博士致仕錢羔羊追三任官衢州編管殿中丞致仕王景追一任官勒停泗州參軍張應巖追參軍明州編管監杭州軍資庫司法參孫輔特衝替】勝捷軍【各鈔脫軍字以系年要錄校】十二月庚申禦營使司都統制王淵入杭州【要錄系辛酉日下注云淵誅陳通在此月癸亥今從日曆附辛酉入城之日】以啟賀檜【啟以要錄補】其糞殺蛇【其各鈔誤有以仇池筆記校】卷之九十﹝宋本舊鈔本並闕﹞卷之九十一﹝第一第二兩葉宋本闕補鈔亦闕﹞杭有西湖【至】榮出【此條宋本尙存末行注王直方今以漁隱叢話所引王直方詩話補】畫橈鼉鼓莫違民【宋鼉誤鰲違誤遺以﹝上﹛工凡﹜下石﹞溪詩話校詩話橈作船】荊門翼【荊宋金以玉壺淸話校】勾當【勾以烏臺詩案補】樹石【樹以湘山野錄補】東君【君宋誤風以揮塵餘話校】逾半【半宋誤旬以餘話校】張彥實擴【擴以宋史補】除其名【名揮塵後錄職】主判【判宋誤泮後錄同繡谷攺】旋營緝【旋以餘話補】守杭毛澤民【杭毛宋錢唐繡谷攺】卷之九十二壇院碑【壇宋禪以容齋四筆校】用梁紀元【宋元下衍年字以四筆校】今建呈【建四筆進】欲重建【四筆同成化志建作進】旋聞【旋以夷堅志補】正不然【志不然正】必得爾往【必宋誤非以志校】日夕【宋日日以志校】階下【階宋廷以志校】未開緘【閒志啟志避攺】上官公祿【祿志棣】旋還【旋以志補】吳江塔院【江疑當作由此條今本夷堅志無】卷之九十三至押錄【夷堅志至上有馴字志避刪】設肆【設志啟志避攺】啟穴【啟以志補】李王二太尉【王宋誤三】豤祈【狠本漢書】極著【極宋揭以夷堅志校】何以得之【何宋誤可以志校】朗言【朗以老學庵筆記補】四斤元【元筆記丸志避攺】謹東美【謹筆記愼志避攺】顧臨【筆記顧子惇志避書名】伐樹【樹以桯史補】旋悟【旋以四朝聞見錄補後旋繞旋幹同】炎天��熱如焚卻恨都無一點云不得此泉���幾乎渴殺老參軍【鮑氏廷博校聞見錄云後村詩話信州道旁有泉一泓�淸有詩牌云炎炎亭午暑如焚卻恨都無一點云六月騎驢來到晚幾乎渴殺老參軍潘逍遙詩也能攺齋漫錄潘閬題資福院石井炎炎畏日樹將焚卻恨都無一點云彊跨蹇驢來到得皆疑渴殺老參軍詩俱小異○宋卻恨誤恰限以錄校】詔仍用【仍宋誤止以聞見錄校】非特儉徳云【鮑云此句上似有脫文】三十二年【鮑云寧宗於紹熙五年甲寅卽位崩於嘉定十七年甲申凡在位三十一年二字誤】紹翁甲集【甲宋誤乙以錄校下同】對者字【宋脫字字以錄校】穹碑摩云【碑下宋衍略字以錄校】卷之九十四惕栗【栗宋誤慓】寒能

迹人眠云徐屆洞【以上九字宋損以賦匯校】�禮【禮上注廟諱】列族【賦匯下有聯羣二字】陳次【次作設】垂瞂【瞂宋誤瞂玉篇瞂盾也引詩蒙瞂有菀毛作伐假借字】聯職【職宋誤識下凡云宋誤者並各鈔校攺】杏壇【壇宋誤檀】跿﹝�句﹞【見史記張儀傳】捏觱【文選西京賦揘畢觱畢古通】儵眒【見史記司馬相如傳】老栱【栱宋誤拱】竹園【園宋誤外】鐵埜【埜賦匯冶】昭慶【昭宋誤招】羾北【北宋誤比】玉繩【繩宋誤純】陛砌【陛宋誤升】延客【客宋誤容】互出【互宋誤玄】疆圉【圉宋誤固】復可知矣【復宋誤後】飌【玉篇古文﹝風忽﹞疾風兒】﹝上雨下蒙﹞﹝上雨下蒙﹞其零【玉篇﹝上雨下蒙﹞﹝上雨下蒙﹞雨兒此必本三家詩毛作蒙假借字自來采三家者未及此】﹝上衛下﹛豚又﹜﹞【說文豚屬讀若罽】�【豕鬣如筆管者出南郡玉篇亦作豪】�【虫似豪豬者或作蝟】浮天【浮宋損以賦匯校】燈﹝上孑下舟﹞【集韻逆及切舟行】以言所產【言宋誤之】茹華【華宋誤蔕】磬折【磬宋誤罄】裏閭【宋誤閭裏】矢石【矢宋誤夫】民風【民宋誤老】先生【生宋誤王】優遊【宋脫遊字以賦匯校】豈伊地美【伊地宋誤非匪以賦匯校】盍亦【盍宋誤蓋】山阿【阿宋誤河以太倉稊米集校】忠正【正集貞志避攺】侶麋鹿【侶宋誤旅以集校】旋旆【旋以集補】乎雲霄【三字宋損以集校】卷之九十五斜豎【豎以文選補】老卻人【宋卻老人以全唐詩校】竹馬【全唐詩雙眼】世人【權文公集人世】瓊樹【樹以集補】𨿽念離當夏【全唐詩念離當夏首注一作誰念離亭下遊情全唐詩墮遊注一作惰】定山【定宋誤空】筠粉【筠以白集補】酒客【酒宋誤醉以集校】蜃散【宋不出蜃注廟諱避孝宗嫌名以集補】暮潮【潮宋誤湖以集校】七言八韻走筆奉答兼呈微之【集蘇州李中丞以元日郡齋感懷詩寄微之及予輒依來篇七言八韻走筆奉答兼呈微之】難馴【馴以集補】境亦空【境宋誤鏡以集校】寫綠油【寫集瀉】蒼嶺閒【韋集隱蒼嶺】庭艸【庭宋誤定以集校】逶池鶩【逶集委】署裏門【署以集補】終夕【終元英集朝】樹引【樹以集補】楚山【楚集越】杭州望越亭【詩已載官寺門】若見【若宋誤示繡谷攺】卷之九十六髙舂【舂宋誤春以林集校】下樹【樹以集補後並同】那辭【辭集堪】層構【構以集補下此構同】猶歡【歡集欣】且持【且宋誤具以集校】衰疾【疾集病】檀勻【勻以集補】無春【無集生】猶慚【慚集憐】諳尋鶴【諳宋誤譜以集校】疏玄【玄以集補】又開【開宋誤閒以集校】詩俗【俗集客】休徵【徵以集補】全村【全集前】懸屋壁【懸以集補】抱露【抱集挹】竹檐【檐集煙】一犁【犁集溪】黃葉【葉宋誤落以集校】興誰同【興宋誤與以集校】屐拖平【展宋誤履以集校】煙露【露集靄】淤泥【淤宋誤遊以集校】春流【春集深】旋旋【以集補】裁太碎【碎宋誤醉以集校】東坡雪後至臨平【詩已載山川門】遊落星【蘇集遊壽星寺】來施【施集試】先生【集東坡】口如林【林集麻】梅聖兪詩中【集詩下有集字】兩看春【看集過】俗儉【儉宋誤險以集校】辭簪笏【辭宋誤詞以集校】小徑【小宋誤心以集校自注太平寺俗號小徑山】渡錦水【渡宋誤杜以集校】二子【二宋誤三以集校】次韻杭人裴維甫【此請誤載山川門宜去彼存此】緣吾發【吾宋誤君以集校山川門不誤】爲子畱【畱宋誤由以集校山川門不誤】我此行【此宋自以集校】衫鬢【衫宋誤霜以集校】來生【來宋誤前以集校】杭州遊山【集遊杭州山】生林杪【生集失】千頃葑【葑集綠】勸我【勸宋觀以集校】廣西路【西集南】怨鶴【怨宋誤愁以集校】欲及辰【辰集春】卷之九十七郭功父錢塘行【靑山集錢塘行送別簽判李太博獻甫】蔡天啟【啟宋注禦舊名宋史文苑傳蔡肇字天啟潤州丹陽人今據補】水木【木參寥集樹志避攺】霧捲【霧宋誤霞以集校】桂樹【樹以集補後煙樹同】春冰【冰宋誤水以集校】手指【指集持】訴與【訴宋誤許】舊姓存【存成化志傳士禮攺甘並非是】南髙天近北煙低【成化志南峯天近北峯低】迨盡【迨白集待】正元【正集貞志避攺】憨民【憨樊川集戇】百錢【百宋誤前以集校】武宗皇帝【宋脫宗字以集校】窮吾天下佛也【宋脫佛字以集校】公署【署以集補】其根節【其宋誤一以集校】少爲【少集以】發勻【勻以集補】越樹【樹以集補】點盡止凝【集無止字】方憃【方蘇集愚】詩有奇語【集下有雲煙蔥朧珠�的皪議者以爲盡師之流聰又不已二十字】觀世音【集文殊】皆與有力【與宋誤興以集校】勞徠【勞宋損以白集校】懸賞【懸以集補】旌能【能宋損以集校堂上堂浮溪集掌】去年七月【宋脫年字以白集校】徵還【徵以集補】郎署【署以集補】旋屬【旋以集補】逆耳之奏【宋耳誤目奏誤憃以蘇集校】致姦猾【致宋誤政以集校】譴訶【訶宋誤何以集校】朝廷之明【明宋損以集校】﹝�佳﹞蒲【宋不出﹝�佳﹞注廟諱避欽宗嫌名】帥藩復�【復下注廟諱當是完此文及上篇浮溪集不載】卷之九十八﹝以下三卷宋本各鈔本並闕﹞跋

南宋志臨安者三家乾道時周淙淳佑時施鍔咸淳時潛說友乾道志十五卷今﹝勤﹞存三卷淳佑志宋史藝文志及諸家書目皆不著錄無從考其卷數今傳鈔本有二不過全書之半惟潛志較爲完具說友字君髙處州人登淳佑四年進士第知臨安時賈似道方枋國志中遇似道銜名皆提行或空格未免滋後人之議然徵材宏富辧論精核朱先生竹垞稱爲宋人志乘之最詳者其書原本一百卷竹垞從海鹽胡氏常熟毛氏先後得宋槧本八十卷又借鈔十三卷尙闕七卷鄕先輩繡谷亭吳氏小山堂趙氏彼此傳鈔寶同球璧遠孫家藏寫本亦從兩家本錄出魯魚亥豕閒所不免吳縣黃丈蕘圃【丕烈】藏有宋槧本謂是曝書亭故物旋歸余宗閬源觀察【士鐘】己丑秋介嘉興李丈薌沚【富孫】借歸讀之紙色墨香令人不敢手觸宋槧較竹垞本增多三卷鈔補十二卷亦從宋本影寫其六十五六十六兩卷盧先生抱經從知不足齋鮑氏宋槧殘本鈔補竹垞亦未之見也校勘一過良多是正又借得海昌拜經樓吳氏宋槧殘本及馬氏所藏抱經堂鈔本參校訂僞補闕始成善本惟六十四九十九十八至一百五卷終不可得合浦之珠延平之劍不知尙能復遇否吾郡遺聞佚事萃於是書所引祥符圖經晏元獻與地誌範子長郡縣誌諸書久已放佚藉此得存﹝厔去至攺圭﹞略爰付剞劂以廣其傳行款悉依宋本經始於庚寅二月凡十有八月而蕆事助余讎校者海昌吳丈子撰【春照】同邑黃丈薌泉【士珣】地六十四卷人物薌泉據夢粱錄目次以成化杭州府誌補之其有宋本顯誤據周施兩志及他書訂正者薌泉別爲札記三卷附於後並詳著其例云道光辛卯八月朔錢塘汪遠孫跋杭州愛日軒陸貞一董刊也或此志瞻上脫聖祖諱三字注】杓子【杓成化志柏】舊名朗明【朗以成化志補】

