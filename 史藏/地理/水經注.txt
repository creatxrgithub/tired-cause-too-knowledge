水經注

酈道元

卷一○河水一

△昆侖墟在西北﹐三成爲昆侖丘。《昆侖記》曰﹕昆侖之山三級﹐下曰樊桐﹐一名板桐﹔二曰玄圃﹐一名閬風﹔上曰層城﹐一名天庭﹐是謂太帝之居。

△去嵩髙五萬里﹐地之中也。《禹本紀》與此同。髙誘稱﹕河出昆山﹐伏流地中萬三千里﹐禹導而通之﹐出積石山。按《山海經》﹐自昆侖至積石一千七百四十里﹐自積石出隴西郡至洛﹐準地誌可五千餘里。又按《穆天子傳》﹐天子自昆侖山入於宗周﹐乃裏西土之數。自宗周瀍水以西﹐北至於河宗之邦﹑陽紆之山﹐三千有四百里﹐自陽紆西至河首﹐四千里﹐合七千四百里。《外國圖》又云﹕從大晉國正西七萬里﹐得昆侖之墟﹐諸仙居之。數說不同。道阻且長﹐經記綿褫﹐水陸路殊﹐徑復不同﹐淺見末聞﹐非所詳究﹐不能不聊述聞見﹐以志差違也。

△其髙萬一千里。《山海經》稱﹐方八百里﹐髙萬仞。郭景純以爲自上二千五百餘里。《淮南子》稱﹐髙萬一千里百一十四步二尺六寸。

△河水《春秋說題辭》曰﹕河之爲言荷也。荷精分布﹐懷陰引度也。《釋名》曰﹕河﹐下也﹐隨地下處而通流也。《考異郵》曰﹕河者﹐水之气﹐四瀆之精也﹐所以流化。《元命苞》曰﹕五行始焉﹐萬物之所由生﹐元气之腠液也。《管子》曰﹕水者﹐地之血气﹐如筋脈之通流者﹐故曰﹐水具財也。而水最爲大。水有大小﹐有遠近﹐水出山而流入海者﹐命曰經水。引佗水入於大水及海者﹐命曰枝水。出於地溝流於大水及於海者﹐又命曰川水也。《莊子》曰﹕秋水時至﹐百川灌河﹐經流之大。《孝經援神契》曰﹕河者﹐水之伯﹐上應天漢。《新論》曰﹕四瀆之源﹐河最髙而長﹐從髙注下﹐水流激峻﹐故其流急。徐幹《齊都賦》曰﹕川瀆則河洋洋﹐發源昆侖﹐九流分逝。北朝滄洲﹐驚波沛厲﹐浮沫揚奔。《風俗通》曰﹕江﹑河﹑淮﹑濟爲四瀆。瀆﹐通也﹐所以通中國垢濁。《白虎通》曰﹕其徳著大﹐故稱瀆。《釋名》曰﹕瀆﹐獨也﹐各獨出其所而入海。

△出其東北陬﹐《山海經》曰﹕昆侖墟在西北﹐河水出其東北隅。《爾雅》曰﹕色白﹐所渠並千七百﹐一川﹐色黃。《物理論》曰﹕河色黃者﹐眾川之流﹐蓋濁之也。百里一小曲﹐千里一曲一直矣。漢大司馬張仲《議》曰﹕河水濁。淸澄﹐一石水﹐六斗泥。而民競引河漑田﹐令河不通利。至三月桃花水至﹐則河決﹐以其噎不泄也。禁民勿復引河。是黃河兼濁河之名矣。《述徵記》曰﹕盟津河津恆濁﹐方江爲狹﹐比淮﹑濟爲闊。寒則冰厚數丈。冰始合﹐車馬不敢過﹐要須狐行﹐云此物善聽﹐冰下無水聲乃過。人見狐行方渡。余案《風俗通》云﹕裏語稱狐欲渡河﹐無如尾何﹐且狐性多疑﹐故俗有狐疑之說﹐亦未必一如緣生之言也。

△屈從其東南流﹐入於渤海。《山海經》曰﹕南卽從極之淵也﹐一曰中極之淵﹐深三百仞﹐惟馮夷都焉。《括地圖》曰﹕馮夷恆乘雲車﹐駕二龍。河水又出於陽紆。淩門之山﹐而注於馮逸之山。《穆天子傳》一曰﹕天子西徵﹐至陽紆之山﹐河伯馮夷之所都居﹐是惟河宗氏。天子乃沈珪璧禮焉。河伯乃與天子披圖視典﹐以觀天子之寶器﹐玉果﹑璿珠﹑燭銀﹑金膏等物。皆《河圖》所載﹐河伯以禮穆王。視圖﹐方乃導以西邁矣。粵在伏羲﹐受龍馬圖於河﹐八卦是也。故《命歷序》曰﹕《河圖》﹐帝王之階﹐圖載江河山川州界之分野。後堯壇於河﹐受《龍圖》﹐作《握河記》。逮虞舜﹑夏﹑商咸亦受焉。李尢《盟津銘》﹕洋洋河水﹐朝宗於海。徑自中州﹐《龍圖》所在。《淮南子》曰﹕昔禹治洪水﹐身禱陽紆。蓋於此也。髙誘以爲陽紆﹐秦藪﹐非也。釋氏《西域志》曰﹕阿耨達太山﹐其上有大淵水﹐宮殿樓觀甚大焉﹐山卽昆侖山也。《穆天子傳》二曰﹕天子升於昆侖之丘﹐以觀黃帝之宮﹐而封丰隆之葬。丰隆﹐雷公也。雷電龍卽阿耨達宮也。其山出六大水。山西有大水﹐名新頭河。郭義恭《廣志》曰﹕甘水也。在西域之東﹐名曰新陶水。山在天竺國西﹐水甘﹐故曰甘水。有石鹽﹐白如水精﹐大段則破而用之。康泰曰﹕安息﹑月支﹑天竺﹑至伽那調洲﹐皆仰此鹽。釋法顯曰﹕度蔥嶺已﹐入北天竺境。於此順嶺﹐西南行十五日﹐其道艱阻﹐崖岸險絕﹐其山惟石﹐壁立千仞﹐臨之目眩﹐欲進則投足無所。下有水﹐名新頭河。昔人有鑿石通路施倚梯者﹐凡度七百梯。度已﹐躡懸絙過河﹐河兩岸相去咸八十步。九譯所絕﹐漢之張騫﹑甘英皆不至也。余診諸史傳﹐卽所謂罽賓之境﹐有磐石之隥﹐道狹尺餘﹐行者騎步相持﹐縆橋相引﹐二十許裏﹐方到縣度。阻險危害﹐不可勝言。郭義恭曰﹕烏秅之西﹐有懸度之國﹐山溪不通﹐引繩而度﹐故國得其名也。其人山居﹐佃於石壁間﹐累石爲室﹐民接手而飲﹐所謂援飲也。有白艸﹑小步馬。有驢無牛。是其懸度乎﹖釋法顯又言﹕度河便到烏長國烏長國卽是北天竺﹐佛所到國也。佛遺足迹於此﹐其迹長短在人心念﹐至今猶爾。及曬衣石尙在。新頭河又西南流﹐屈而東南流﹐逕中天竺國。兩岸平地﹐有國名毗荼﹐佛法興盛。又逕蒲那般河﹐河邊左右﹐有二十僧伽藍。此水流逕摩頭羅國﹐而下合新頭河。自河以西﹐天竺諸國﹐自是以南﹐皆爲中國﹐人民殷富。中國者﹐服食與中國同﹐故名之爲中國也。泥洹已來﹐聖眾所行威儀法則﹐相承不絕。自新頭河至南天竺國﹐迄於南海﹐四萬里也《釋氏西域記》曰﹕新頭河﹐經罽賓﹐犍越﹑摩訶剌諸國﹐而入南海﹐是也。阿耨達山西南﹐有水名遙奴。山西南小東﹐有水名薩罕﹐小東﹐有水名恆伽。此三水同出一山﹐俱入恆水。康泰《扶南傳》曰﹕恆水之源﹐乃極西北﹐出昆侖山中﹐有五大源。諸水分流﹐皆由此五大源。枝扈黎大江出山﹐西北流﹐東南注大海。枝扈黎卽恆水也。故釋氏《西域志》有恆曲之目。恆北有四國﹐最西頭恆曲中者是也。有拘夷那褐國。《法顯傳》曰﹕恆水東南流﹐逕拘夷那竭國南﹐城北雙樹間﹐有希連禪河﹐河邊﹐世尊於此北首般泥洹﹐分舍利處。支僧載《外國事》曰﹕佛泥洹後﹐天人以新白緤裹佛﹐以香花供養﹐滿七日﹐盛以金棺﹐送出王宮﹐度一小水﹐水名醯蘭那﹐去王宮可三里許﹐在宮北﹐以栴檀木爲薪﹐天人各以火燒薪﹐薪了不然。大迦葉從流沙還﹐不勝悲號﹐感動天地。從是之後﹐他薪不燒而自然也。王斂舍利﹐用金作斗﹐量得八斛四斗。諸國王﹑天﹑龍﹐神王﹐各得少許﹐齋還本國﹐以造佛寺。阿育王起浮屠於佛泥洹處﹐雙樹及塔﹐今無復有也。此樹名娑羅樹﹐其樹華名娑羅佉也。此花色白如霜雪﹐香無比也。竺芝《扶南記》曰﹕林楊國﹐去金陳國步道二千里﹐車馬行﹐無水道﹐舉國事佛。有一道人命過﹐燒葬﹐燒之數千束樵﹐故坐火中﹐乃更著石室中﹐從來六十餘年﹐屍如故不朽﹐竺芝目見之。夫金剛常住﹐是明永存。舍利剎見﹐畢天不朽﹐所謂智空罔窮﹐大覺難測者矣。其水亂流注於恆。恆水又東逕毗舍利城北。釋氏《西域志》曰﹕毗舍利﹐維邪離國也。支僧載《外國事》曰﹕維邪離國﹐去王捨城五十由旬。城周圓三由旬。維摩詰家在大城裏﹐宮之南﹐去宮七里許﹐屋宇壞盡﹐惟見處所爾。釋法顯云﹕城北有大林重閣﹐佛住於此﹐本菴婆羅女家施佛起塔也。城之西北三里﹐塔名放弓仗﹐恆水上流﹐有一國﹐國王小夫人生一肉胎。大夫人妒之﹐言汝之生﹐不祥之徵。卽盛以木函﹐擲恆水中。下流有國王遊觀﹐見水上木函﹐開看﹐見千小兒﹐端正殊好。王取養之﹐遂長大﹐甚勇健﹐所往徵伐﹐無不摧服。次欲伐父王本國﹐王大愁憂。小夫人問何故愁憂﹖王曰﹕彼國王有千子﹐勇健無比﹐欲來伐吾國﹐是以愁爾。小夫人言勿愁﹐但於城西作髙樓﹐賊來時﹐置我樓上﹐則我能卻之。王如是言。賊到﹐小夫人於樓上語賊云﹕汝是我子﹐何故反作逆事﹖賊曰﹕汝是何人﹐云是我母﹖小夫人曰﹕汝等若不信者﹐盡張口仰向。小夫人卽以兩手捋乳﹐乳作五百道﹐俱墜千子口中。賊知是母﹐卽放弓仗。二父王作是思惟皆得辟支佛。今二塔猶在。後世尊成道﹐告諸弟子﹐是吾昔時放弓仗處﹐後人得知﹐於此處立塔﹐故以名焉。千小兒者﹐卽賢劫千佛也。釋氏《西域志》曰﹕恆曲中次東﹐有申迦扇柰揭城﹐卽佛下三道寶階國也。《法顯傳》曰﹕恆水東南流﹐逕僧迦施國南。佛自忉利天東下三道寶階﹐爲母說法處。寶階旣沒﹐阿育王於寶階處作塔﹐後作石柱﹐柱上作師子像﹐外道少信﹐師子爲吼﹐怖效心誠。恆水又東逕罽繞夷城﹐城南接恆水。城之西北六七里﹐恆水北岸﹐佛爲諸弟子說法處。恆水又東南逕沙祗國北。出沙祗城南門道東﹐佛嚼楊枝刺土中﹐生長七尺﹐不增不減﹐今猶尙在。恆水又東南﹐逕迦維羅衛城北﹐故白淨王宮也。城東五十里有王園﹐園有池水﹐夫人入池洗浴﹐出北岸二十步﹐東向舉手扳樹﹐生太子。太子墮地﹐行七步﹐二龍吐水浴太子﹐遂成井池﹐眾僧所汲養也。太子與難陀等撲象角力﹐射箭入地。今有泉水﹐行旅所資飲也。釋氏《西域志》曰﹕城北三里﹐恆水上父王迎佛處﹐作浮圖﹐作父抱佛像。《外國事》曰﹕迦維羅越國﹐今無復王也。城池荒穢﹐惟有空處。有優婆塞﹐姓釋﹐可二十餘家﹐是白淨王之苗裔﹐故爲四姓﹐住在故城中爲優婆塞。故尙精進﹐猶有古風。彼曰浮圖壞盡﹐條王彌更修治。一浮圖﹐私訶條王送物助成。今有十二道人住其中。太子始生時﹐妙後所扳樹﹐樹名須訶。阿育王以靑石作後扳生太子像。昔樹無復有﹐後諸沙門取昔樹栽種之﹐展轉相承﹐到今樹枝如昔﹐尙蔭石像。又太子見行七步足迹﹐今日文理見存。阿育王以靑石挾足迹兩邊﹐復以一長靑石覆上。國人今日恆以香花供養﹐尙見足七形﹐文理分明﹐今𨿽有石覆無異。或人復以數重吉貝﹐重覆貼著石上﹐逾更明也。太子生時﹐以龍王夾太子左右﹐吐水浴太子﹐見一龍吐水暖﹐一龍吐水冷﹐遂成二池﹐今尙一冷一暖矣。太子未出家前十日﹐出往田閻浮樹下坐。樹神以七寶奉太子﹐太子不受。於是思維﹐欲出家也。王田去宮一據。據者﹐晉言十里也。太子以三月十五日夜出家﹐四天王來迎﹐各捧馬足。爾時諸神天人﹐側塞空中﹐散天香花。此時以至河南摩彊水﹐卽於此水邊作沙門。河南摩彊水在迦維羅越北﹐相去十由旬。此水在羅閱祗瓶沙國﹐相去三十由旬。菩薩於是暫過瓶沙﹐王出見菩薩。菩薩於瓶沙隨樓那果園中住一日。日暮便去半達缽愁宿。半達﹐晉言白也﹐缽愁﹐晉言山也。白山北去瓶沙國十里﹐明旦便去。暮宿云蘭山﹐去白山六由旬。於是徑詣貝多樹。貝多樹在閱祗北﹐去云蘭山二十里。太子年二十九出家﹐三十五得道﹐此言與經異﹐故記所不同。竺法維曰﹕迦維國﹐佛所生天竺國也。三千日月萬二千天地之中央也。康泰《扶南傳》曰﹕昔範旃時﹐有嘾楊國人家翔梨﹐嘗從其本國到天竺﹐展轉流賈。至扶南﹐爲旃說天竺土俗﹐道法流通﹐金寶委積﹐山川饒沃﹐恣其所欲﹐左右大國﹐世尊重之。旃問云﹕今去何時可到﹐幾年可回﹖梨言﹕天竺去此可三萬餘里﹐往還可三年逾﹐及行﹐四年方返﹐以爲天地之中也。恆水又東逕藍莫塔。塔邊有池﹐池中龍守護之。阿育王欲破塔作八萬四千塔﹐悟龍王所供﹐知非世有﹐遂止。此中空荒無人﹐羣象以鼻取水灑地﹐若蒼梧﹑會稽象耕鳥耘矣。恆水又東至五河口﹐蓋五水所會﹐非所詳矣。阿難從摩竭國向毗捨離欲般泥洹﹐諸天告阿闍世王﹐王追至河上﹐毗捨離諸梨車聞阿難來﹐亦復來迎﹐俱到河上。阿難思維﹐前則阿闍世王致恨﹐卻則梨車復怨﹐卽於中河入火光三昧﹐燒具兩般泥洹。身二分﹐分各在一岸。二王各持半舍利還﹐起二塔。渡河南下一由巡﹐到摩竭提國巴連弗邑﹐邑卽是阿育王所治之城。城中宮殿﹐皆起墻闕﹐雕文刻鏤﹐累大石作山。山下作石室﹐長三丈﹐廣二丈﹐髙丈餘。有大乘婆羅門子﹐名羅汰私婆﹐亦名文殊師利﹐住此城裏﹐爽悟多智﹐事無不達﹐以淸淨自居。國王宗敬師之事﹐賴此一人﹐宏宣佛法﹐外不能陵。凡諸中國﹐惟此城爲大。民人富盛﹐競行仁義。阿育王壞七塔作八萬四千塔﹐最初作大塔﹐在城南二里餘。此塔前有佛迹﹐起精舍﹐北戶向塔。塔南有石柱﹐大四五圍﹐髙三丈餘。上有銘題云﹕阿育王以閻浮提布施四方僧﹐還以金贖塔。塔北三百步﹐阿育王於此作泥犁城。城中有石柱﹐亦髙三丈餘。上有師子﹐柱有銘﹐記作泥犁城因緣及年數日月。恆水又東南﹐逕小孤石山。山頭有石室﹐石室南向﹐佛昔坐其中﹐天帝釋以四十二事問佛﹐佛一一以指畫石﹐畫迹故在。恆水又西逕王捨新城﹐是阿闍世王所造。出城南四里入谷﹐至五山裏。五山周圍﹐狀若城郭﹐卽是蓱沙王舊城也。東西五六里﹐南北七八里。阿闍世王始欲害佛處。其城空荒﹐又無人徑。入谷傳山﹐東南上十五里﹐到耆闍崛山。未至頂三里有石窟﹐南向﹐佛坐禪處。西北三十步﹐復有一石窟﹐阿難坐禪處。天魔波旬化作雕鷲﹐恐阿難。佛以神力﹐隔石舒手﹐摩阿難肩﹐怖卽得止。鳥迹﹑手孔悉存﹐故曰雕鷲窟也。其山峯秀端嚴﹐是五山之最髙也。釋氏《西域記》云﹕耆闍崛山在阿耨達王捨城東北。西望其山。有兩峯雙立﹐相去二三里﹐中道﹐鷲鳥常居其嶺﹐土人號曰耆闍崛山﹐山名耆闍﹐鷲也。又竺法維云﹕王捨城﹐胡語云羅閱祇國﹐有靈鷲山﹐胡語云耆闍崛山﹐山是靑石﹐頭似鷲鳥。阿育王使人鑿石﹐假安兩翼兩腳﹐鑿治其身﹐今見存。遠望似鷲鳥形﹐故曰靈鷲山也。數說不同﹐遠邇亦異。今以法顯親宿其山﹐誦《首楞嚴》﹐香華供養﹐聞見之宗也。又西逕伽耶城南二十里﹐到佛苦行六年坐樹處﹐有林木。西行三里﹐到佛入水洗浴﹐天王按樹枝得扳出池處。又北行二里﹐得彌家女奉佛乳糜處。從此北行二里﹐佛於一大樹下石上東向坐﹑食糜處。樹石悉在﹐廣長六尺﹐髙減二尺。國中寒暑均調﹐樹木或數千歲﹐乃至萬歲。從此東北行二十里﹐到一石窟﹐菩薩入中﹐西向結跏趺坐。心念若我成道。當有神驗﹐石壁上卽有佛影見﹐長三尺許﹐今猶明亮。時天地大動﹐諸天在空言﹕此非過去當來諸佛成道處﹐去此西南行減半由旬﹐貝多樹下﹐是過去當來諸佛成道處。諸天導引﹐菩薩起行。離樹三十步﹐天授吉祥艸﹐菩薩受之。復行十五步﹐五百靑雀飛來﹐繞菩薩三幣西去。菩薩前到貝多樹下﹐敷吉祥艸﹐東向而坐。時魔王遣三玉女從北來試﹐菩薩魔王自從南來試。菩薩以足指按地﹐魔兵卻散﹐三女變爲老姥﹐不自服。佛於尼拘律樹下方石上﹐東向坐。梵天來詣佛處﹐四天王捧缽處皆立塔。《外國事》曰﹕毗婆梨﹐佛在此一樹下六年。長者女以金缽盛乳糜上佛。佛得乳糜﹐往尼連禪河浴﹐浴竟於河邊啖糜竟﹐擲缽水中﹐逆流百步﹐缽沒河中﹐迦梨郊龍王接取﹐在宮供養﹐先三佛缽亦見。佛於河傍﹐坐摩訶菩提樹摩訶菩提樹去貝多樹二里﹐於此樹下﹐七日思惟道成。魔兵試佛。釋氏《西域記》曰﹕尼連水南注恆水﹐水西有佛樹﹐佛於此苦行﹐日食麻米六年。西去城五里許﹐樹東河上﹐卽佛入水浴處。東上岸尼衢立樹下坐修﹐捨女上糜於此。於是西度水﹐於六年樹南貝多樹下坐﹐降魔得佛也。佛圖調曰﹕佛樹中枯﹐其來時更生枝葉。竺法維曰﹐六年樹去佛樹五里﹐書其異也。法顯從此東南行﹐還巴連弗邑﹐順恆水西下﹐得一精舍﹐名曠野﹐佛所住處。復順恆水西下﹐到迦屍國波羅柰城。竺法維曰﹕波羅柰國﹐在迦維羅衛國南千二百里﹐中間有恆水﹐東南流。佛轉法輪處﹐在國北二十里。樹名春浮﹐維摩所處也。法顯曰﹕城之東北十里許﹐卽鹿野苑﹐本辟支佛住此﹐常有野鹿棲宿﹐故以名焉。法顯從此還居巴連弗邑。又順恆水東行﹐其南岸有瞻婆大國。釋氏《西域記》曰﹕恆曲次東﹐有瞻婆國﹐城南有卜佉蘭池﹐恆水在北﹐佛下說戒處也。恆水又逕波麗國﹐卽是佛外祖國也。法顯曰﹕恆水又東到多摩梨帝國﹐卽是海口也。釋氏《西域記》曰﹕大秦一名梨靬﹐康泰《扶南傳》曰﹕從迦那調洲西南入大灣﹐可七八里﹐乃到枝扈黎大江口﹐度江逕西行﹐極大秦也。又云﹕發拘利口入大灣中﹐正西北入﹐可一年餘﹐得天竺江口﹐名恆水。江口有國﹐號擔袟﹐屬天竺﹐遣黃門字興爲擔袂王。釋氏《西域記》曰﹕恆水東流入東海﹐蓋二水所注﹐兩海所納﹐自爲東西也。釋氏論﹕佛圖調列《山海經》曰﹕西海之南﹐流沙之濱﹐赤水之後﹐黑水之前﹐有大山﹐名曰昆侖。又曰﹕鐘山西六百里有昆侖山﹐所出五水。祖以佛圖調《傳》也。又近推得康泰《扶南傳》﹐傳昆侖山﹐正與調合。如《傳》﹐自交州至天竺最近﹐泰《傳》亦知阿耨達山是昆侖山。釋云﹕賴得調《傳》﹐豁然爲解﹐乃宣爲《西域圖》﹐以語法汰。法汰以常見怪﹐謂漢來諸名人﹐不應河在惇煌南數千里﹐而不知昆侖所在也。釋復書曰﹕按《穆天子傳》三﹕穆王於昆侖側瑤池上﹐觴西王母。云﹐去宗周瀍澗萬有一千一百里。何得不如調言﹖子今見泰《傳》﹐非爲前人不知也。而今以後﹐乃知昆侖山爲無熱丘﹐何云乃胡國外乎﹖余考釋氏之言﹐未爲佳證。《穆天子》《竹書》及《山海經》﹐皆埋縕歲久﹐編韋稀絕﹐書策落次﹐難以緝綴。後人假合﹐多差遠意。至欲訪地脈川﹐不與經符﹐驗程準途﹐故自無會。釋氏不復根本眾歸之鴻致﹐陳其細趣﹐以辧其非﹐非所安也。今按《山海經》曰﹕昆侖墟在西北﹐帝之下都。昆侖之墟﹐方八百里﹐髙萬仞﹐上有木禾。面有九井﹐以玉爲檻。面有九門﹐門有開明獸守之﹐百神之所在。郭璞曰﹕此自別有小昆侖也。又按淮南之書﹐昆侖之上﹐有木禾﹑珠樹﹑玉樹﹑璇樹﹐不死樹在其西﹐沙棠﹑瑯玕在其東﹐絳樹在其南﹐碧樹﹑瑤樹在其北。旁有四百四十門﹐門間四里﹐裏間九純﹐純丈五尺。旁有九井﹐玉橫維其西北隅。北門開以納不周之風。傾宮﹑旋室。縣圃﹑涼風﹑樊桐﹐在昆侖閶闔之中﹐是其疏圃﹐疏圃之池﹐浸之黃水。黃水三周復其原﹐是謂丹水﹐飲之不死。河水出其東北陬﹐赤水出其東南陬﹐洋水出其西北陬﹐凡此四水﹐帝之神泉﹐以和百藥﹐以潤萬物。昆侖之邱﹐或上倍之﹐是謂涼風之山﹐登之而不死。或上倍之﹐是謂玄圃之山﹐登之乃靈﹐能使風雨。或上倍之﹐乃維上天﹐登之乃神﹐是謂太帝之居。禹乃以息土塡鴻水﹐以爲名山﹐掘昆侖虛以爲下地。髙誘曰﹕地或作池則以仿佛近浮圖調之說。阿耨達六水﹐蔥嶺﹐於闐二水之限﹐與經史諸書﹐全相乖異﹐又按《十洲記》﹕昆侖山在西海之戍地﹐北海之亥地﹐去岸十三萬里﹐有弱水﹐周幣繞山。東南接積石圃﹐西北接北戶之室﹐東北臨大闊之井﹐西南近承淵之谷﹐此四角大山﹐實昆侖之支輔也。積石圃南頭昔西王母告周穆王云﹕去咸陽三十六萬里。山髙平地三萬六千里。上有三角﹐面方廣萬里﹐形如偃盆﹐下狹上廣。故曰昆侖山有三角﹐其一角正北﹐幹辰星之輝﹐名曰閬風巓。其一角正西﹐名曰玄圃臺。其一角正東﹐名曰昆侖宮。其處有積金﹐爲天墉城﹐面方千里。城上安金臺五所﹐玉樓十二﹐其北戶出﹐承淵山﹐又有墉城﹐金臺玉樓﹐相似如一。淵精之闕﹐光碧之堂﹐瓊華之室﹐紫翠丹房﹐景燭日暉﹐朱霞九光﹐西王母之所治﹐眞官仙靈之所宗﹐上通旋機﹐元气流布﹐五常玉衡。理九天而調陰陽。品物羣生﹐希奇特出﹐皆在於此。天人濟濟﹐不可具記。其北海外﹐又有鐘山﹐上有金臺玉闕﹐亦元气之所含﹐天帝居治處也。考東方朔之言及《經》五萬里之文﹐難言浮圖調﹑康泰之是矣。六合之內﹐水澤之藏﹐大非爲巨﹐小非爲細﹐存非爲有﹐隱非爲無﹐其所苞者廣矣。於中同名異域﹐稱謂相亂﹐亦不爲寡。至如東海方丈﹐亦有昆侖之稱﹐西洲銅柱﹐又有九府之治。東方朔《十洲記》曰﹕方丈在東海中央。東西南北岸相去正等。方丈面各五千里﹐上專是羣龍所聚﹐有金玉琉璃之宮﹐三天司命所治處。羣仙不欲升天者皆往來也。張華敍東方朔《神異經》曰﹕昆侖有銅柱焉﹐其髙入天﹐所謂天柱也。圍三千里﹐圓周如削。下有回屋﹐仙人九府治。上有大鳥﹐名曰希有﹐南向﹐張左翼覆東王公﹐右翼覆西王母﹐背上小處無羽﹐一萬九千里﹐西王母歲登翼上﹐之東王公也。故其柱銘曰﹕昆侖銅柱﹐其髙入天﹐圓周如削﹐膚體美焉。其鳥銘曰﹕有鳥希有﹐綠赤煌煌﹐不鳴不食﹐東覆東王公﹐西覆西王母。王母欲東﹐登之自通。陰陽相須﹐惟會益工。《遁甲開山圖》曰﹕五龍見教﹐天皇被迹﹐望在無外柱州昆侖山上。榮氏《注》云﹕五龍治在五方﹐爲五行神。五龍降﹐天皇兄弟十二人﹐分五方爲十二部﹐法五龍之迹﹐行無爲之化﹐天下仙聖﹐治在柱州昆侖山上。無外之山﹐在昆侖東南一萬二千里﹐五龍天皇﹐皆出此中﹐爲十二時神也。《山海經》曰﹕昆侖之邱﹐實惟帝之下都﹐其神陸吾﹐是司天之九部及帝之囿時。然六合之內其苞遠矣。幽致沖妙﹐難本以情﹐萬像遐淵﹐思絕根尋。自不登兩龍於云轍﹐騁八駿於黽途﹐等軒轅之訪百靈﹐方大禹之集會計﹐儒墨之說﹐孰使辧哉﹖

△又出海外﹐南至積石山﹐下有石門﹐河水冒以西南流。《山海經》曰﹕河水入渤海﹐又出海外﹐西北入禹所導積石山。山在隴西郡河關縣西南羌中。余考羣書﹐咸言河出昆侖﹐重源潛發﹐淪於蒲昌﹐出於海水﹐故《洛書》曰﹕河自昆侖﹐出於重野﹐謂此矣。逕積石而爲中國河。故成公子安《大河賦》曰﹕覽百川之宏壯﹐莫尙美於黃河﹐潛昆侖之峻極﹐出積石之嵯峨。釋氏《西域傳》曰﹕河自蒲昌﹐潛行地下﹐南出積石。而經文在此﹐似如不比。積石宜在蒲昌海下矣。卷二○河水二△又南入蔥嶺山﹐又從蔥嶺出而東北流﹐河水重源有三﹐非惟二也。一源西出捐毒之國﹐蔥嶺之上﹐西去休循二百餘里﹐皆故塞種也。南屬蔥嶺﹐髙千里。《西河舊事》曰﹕蔥嶺在惇煌西八千里﹐其山髙大﹐上生蔥﹐故曰蔥嶺也。河源潛發其嶺﹐分爲二水﹕一水西逕休循國南﹐在蔥嶺西。郭義恭《廣志》曰﹕休循國﹐居蔥嶺﹐其山多大蔥。又逕難兜國北﹐北接休循﹐西南去罽賓國三百四十里。河水又西逕罽賓國北。月氏之破﹐西君大夏﹐塞王南君罽賓。治循鮮城。土地平和﹐無所不有。金銀珍寶﹐異畜奇物﹐逾於中夏大國也。山險有大頭痛小頭痛之山﹐赤土身熱之阪﹐人畜同然。河水又西逕月氏國南﹐治監氏城﹐其俗與安息同。匈奴冒頓單於破月氏﹐殺其王﹐以頭爲飲器﹐國遂分。遠過大宛﹐西居大夏爲大月氏。其餘小眾不能去者﹐共保南山羌中﹐號小月氏。故有大月氏﹑小月氏之名也。又西逕安息國南﹐城臨嬀水地方數千里﹐最大國也。有商賈車船行旁國﹐畫革旁行﹐爲書記也。河水與蜺羅跂禘水同注雷翥海。釋氏《西域記》曰﹕蜺羅跂禘﹐出阿耨達山之北﹐西逕於闐國。《漢書﹖西域傳》曰﹕於闐以西﹐水皆西流﹐注於西海。又西逕四大塔北。釋法顯所謂糺尸羅國﹐漢言截頭也。佛爲菩薩時以頭施人﹐故因名國。國東有投身飼餓虎處﹐皆起塔。又西逕犍陀衛國北﹐是阿育王子法益所治邑。佛爲菩薩時﹐亦於此國以眼施人﹐其處亦起大塔。又有弗樓沙國。天帝釋變爲牧牛小兒﹐聚土爲佛塔﹐法王因而成大塔﹐所謂四大塔也。《法顯傳》曰﹕國有佛缽﹐月氏王大興兵眾﹐來伐此國﹐欲持缽去﹐置缽象上﹐象不能進﹐更作四輪車載缽﹐八象共牽﹐復不進﹐王知缽緣未至﹐於是起塔﹐畱缽供養﹐缽容二斗﹐雜色而黑多﹐四際分明﹐厚可二分﹐甚光澤。貧人以少花投中便滿﹐富人以多花供養﹐正復百千萬斛﹐終亦不滿。佛圖調曰﹕佛缽﹐靑玉也﹐受三斗許﹐彼國寶之。供養時﹐願終日香花不滿﹐則如言。願一把滿﹐則亦便如言。又按道人竺法維所說﹕佛缽在大月支國﹐起浮圖﹐髙三十丈﹐七層﹐缽處第二層﹐金絡絡鎖縣缽﹐缽是靑石。或云﹕懸缽虛空。須菩提置缽在金機上﹐佛一足迹與缽共在一處。國王臣民﹐悉持梵香七寶璧玉﹐供養塔迹。佛牙﹑袈裟﹑頂相舍利﹐悉在弗樓沙國。釋氏《西域記》曰﹕犍陀越王城西北﹐有缽吐羅越城﹐佛袈裟王城也。東有寺。重復尋川水西北十里﹐有河步羅龍淵﹐佛到淵上浣衣處﹐浣石尙存。其水至安息﹐注雷翥海。又曰﹕犍陀越西﹐西海中有安息國。竺芝《扶南記》曰﹕安息國去私訶條國二萬里﹐國土臨海上﹐卽《漢書》安息國也。戶近百萬﹐最大國也。《漢書﹖西域傳》又云﹕犁靬﹑條支臨西海。長老傳聞﹐條支有弱水﹐西王母﹐亦未嘗見。自條支乘水西行﹐可百餘日﹐近日所入也。或河水所通西海矣。故《涼土異物志》曰﹕蔥嶺之水﹐分流東西﹐西入大海﹐東爲河源。《禹記》所云昆侖者焉。張騫使大宛而窮河源﹐謂極於此而不達於昆侖者也。河水自蔥嶺分源﹐東逕伽含羅國。釋氏《西域記》曰﹕有國名伽捨羅逝﹐此國狹小﹐而總萬國之要道無不由。城南有水﹐東北流出羅逝西山﹐山卽蔥嶺也。逕岐沙谷﹐出谷分爲二水。一水東流﹐逕無雷國北﹐治盧城。其俗與西夜子合同。又東流逕依耐國北﹐去無雷五百四十里﹐俗同子合。又東逕蒲犁國北﹐治蒲犁合﹐北去疏勒五百五十里﹐俗與子合同。河水又東﹐逕皮山國北﹐治皮山城﹐西北去莎車三百八十里。

△其一源出於闐國南山﹐北流﹐與蔥嶺河合﹐東注蒲昌海。河水又東與於闐河合。南源導於闐南山﹐俗謂之仇摩置。自置北流﹐逕於闐國西。治西城﹐山多玉石。西去皮山三百八十里﹐東去陽關五千餘里。釋法顯自烏夷西南行﹐路中無人民﹐沙行艱難﹐所逕之苦﹐人理莫比。在道一月五日﹐得達於闐﹐其國殷庶﹐民篤信﹐多大乘學﹐威儀齊整﹐器缽無聲。城南一十五里﹐有利剎寺﹐中有石鞾﹐石上有足迹。彼俗言是辟支佛迹﹐法顯所不傳﹐疑非佛迹也。又西北流注於河。卽《經》所謂北注蔥嶺河也。南河又東﹐逕於闐國北。釋氏《西域記》曰﹕河水東流三千里﹐至於闐﹐屈東北流者也。《漢書﹖西域傳》曰﹕於闐已東﹐水皆東流。南河又東北﹐逕扜彌國北﹐治扜彌城﹐西去於闐三百九十里。南河又東逕精絕國北﹐西去扜彌四百六十里。南河又東逕且末國北﹐又東﹐右會阿耨達大水。釋氏《西域記》曰﹕阿耨達山西北有大水﹐北流注牢蘭海者也。其水北流﹐逕且末南山﹐又北﹐逕且末城西﹐國治且末城﹐西通精絕二千里﹐東去鄯善七百二十里。種五穀﹐其俗略與漢同。又曰且末河東北流﹐逕且末北﹐又流而左會南河。會流東逝﹐通爲注濱河。注濱河又東﹐逕鄯善國北﹐治伊循城﹐故樓蘭之地也。樓蘭王不恭於漢。元鳳四年﹐霍光遣平樂監傳介子刺殺之﹐更立後王。漢又立其前王質子尉屠耆爲王﹐更名其國爲鄯善。百官祖道橫門。王自請天子曰﹕身在漢久﹐恐爲前王子所害﹐國有伊循城﹐土地肥美﹐願遣將屯田積粟﹐令得依威重。遂置田以鎭撫之。惇煌索勱﹐字彥義﹐有才略。刺史毛奕表行貳師將軍將酒泉﹑惇煌兵千入﹐至樓蘭屯田﹐起白屋﹐召鄯善﹑焉耆﹑龜玆三國兵各千﹐橫斷注濱河。河斷之日﹐水奮勢激﹐波陵冒堤。勱厲聲曰﹕王尊建節﹐河堤不溢。王霸精誠﹐呼沱不流。水徳神明﹐古今一也。勱躬禱祀﹐水猶未減﹐乃列陣被杖﹐鼓噪讙叫﹐且刺且射﹐大戰三日﹐水乃回減﹐灌浸沃衍﹐胡人稱神。大田三年﹐積粟百萬﹐威服外國。其水東注澤。澤在樓蘭國北﹐治扜泥城﹐其俗謂之東故城﹐去陽關千六百里﹐西北去烏壘千七百八十五里﹐至墨山國千三百六十五里。西北去車師千八百九十里﹐土地沙鹵﹐少田﹐仰谷旁國。國出玉﹐多葭葦﹑檉柳﹑胡桐﹑白艸。國在東垂﹐當白龍堆﹐乏水艸﹐常主發導﹐負水擔糧迎送漢使﹐故彼俗謂是澤爲牢蘭海也。釋氏《西域記》曰﹕南河﹐自於闐東迆北三千里﹐至鄯善﹐入牢蘭海者也。北河自岐沙東分﹐南河﹐卽釋氏《西域記》所謂二支北流﹐逕屈茨﹑烏夷﹑禪善﹐入牢蘭海者也。北河又東北流﹐分爲二水﹐枝流出焉。北河自疏勒逕流南河之北。《漢書﹖西域傳》曰﹕蔥嶺以東﹐南北有山﹐相距千餘里﹐東西六千里﹐河出其中。曁於溫宿之南﹐左合枝水。枝水上承北河於疏勒之西﹐東北流逕疏勒國南﹐又東北與疏勒北山水合。水出北溪﹐東南流逕疏勒城下。南去莎車五百六十里﹐有市列﹐西當大月氏﹑大宛﹑康居道。釋氏《西域記》曰﹕國有佛浴牀﹐赤眞檀木作之﹐方四尺。王於宮中供養。漢永平十八年﹐耿恭以戊己校尉﹐爲匈奴左鹿蠡王所逼﹐恭以此城側澗傍水﹐自金蒲遷居此城。匈奴又來攻之﹐壅絕澗水。恭於城中穿井﹐深一十五丈﹐不得水。吏士渴乏﹐笮馬糞汁飲之。恭乃仰天嘆曰﹕昔貳師拔佩刀刺山﹐飛泉湧出。今漢徳神明﹐豈有窮哉﹖整衣服﹐向井再拜﹐爲吏士禱之。有頃﹐水泉奔出﹐眾稱萬歲。乃揚水以示之﹐虜以爲神﹐遂卽引去。後車師叛﹐與匈奴攻恭。食盡窮困﹐乃煮鎧弩﹐食其筋革。恭與士卒同生死﹐鹹無二心。圍恭﹐不能下。關寵上書求救。建初元年﹐章帝納司徒鮑昱之言﹐遣兵救之。至柳中﹐以校尉關寵分兵入髙昌壁﹐攻交河城﹐車師降。遣恭軍吏範羌將兵二千人迎恭﹐遇大雪丈餘﹐僅能至。城中夜聞兵馬聲大恐。羌遙呼曰﹕我範羌也。城中皆稱萬歲﹐開門相持涕泣﹐尙有二十六人﹐衣履穿決﹐形容枯槁﹐相依而還。枝河又東逕莎車國南﹐治莎車城﹐西南去蒲犁七百四十里。漢武帝開西域﹐屯田於此。有鐵山﹐出靑玉。枝河又東逕溫宿國南﹐治溫宿城﹐土地物類與鄯善同。北至烏孫赤谷六百一十里。東通姑墨二百七十里。於此枝河右入北河。北河又東逕姑墨國南﹐姑墨川水注之。水導姑墨西北赤沙山﹐東南流逕姑墨國西﹐治南城。南至於闐﹐馬行十五日。土出銅鐵及雌黃。其水又東南流﹐右注北河。又東逕龜玆國南﹐又東﹐左合龜玆川。水有二源﹕西源出北大山南。釋氏《西域記》曰﹕屈茨北二百里有山﹐夜則火光﹐晝日但煙。人取此山石炭﹐治此山鐵﹐恆充三十六國用。故郭義恭《廣志》云﹕龜玆能鑄冶。其水南流逕赤沙山。釋氏《西域記》曰﹕國北四十里﹐山上有寺﹐名雀離﹐大淸淨。又出山東南流﹐枝水左派焉。又東南﹐水流三分﹐右二水俱東南流﹐注北河。東川水出龜玆東北﹐赤沙積梨南流。枝水右出﹐西南入龜玆城﹐音屈茨也﹐故延城矣。西去姑墨六百七十里。川水又東南流﹐逕於輪臺之東也。昔漢武帝初通西域﹐置校尉屯田於此。搜粟都尉桑弘羊奏言﹕故輪臺以東﹐地廣﹐饒水艸﹐可漑田五千頃以上。其處溫和田美﹐可益通溝渠﹐種五穀﹐收獲與中國同。時匈奴弱﹐不敢近西域﹐於是徙莎車相去千餘里﹐卽是臺也。其水又東南流﹐右會西川枝水﹐水有二源﹐俱受西川。東流逕龜玆城南﹐合爲一水。水間有故城﹐蓋屯校所守也。其水東南注東川水東川水又東南逕烏壘國南﹐治烏壘城﹐西去龜玆三百五十里。東去玉門﹑陽關二千七百三十八里﹐與渠犁田官相近。土地肥饒﹐於西域爲中﹐故都護治焉。漢使侍郎鄭吉並護北道﹐故號都護﹐都護之起﹐自吉置也。其水又東南注大河。大河又東﹐左會惇薨之水。其水出焉耆之北惇薨之山﹐在匈奴之西﹐烏孫之東。《山海經》曰﹕惇薨之山﹐惇薨之水出焉﹐而西流注於泑澤。出於昆侖之東北隅﹐實惟河源者也。二源俱道﹐西源東流分爲二水﹐左水西南流﹐出於焉耆之西﹐逕流焉耆之野﹐屈而東南流﹐注於惇薨之渚。右水東南流﹐又分爲二﹐左右焉耆之國﹐城居四水之中﹐在河水之洲﹐治員渠城﹐西去烏壘四百里﹐南會兩水﹐同注惇薨之浦。東源東南流﹐分爲二水﹐澗瀾雙引﹐洪湍濬發﹐俱東南流﹐逕出焉耆之東﹐導於危須國西。國治危須城﹐西去焉耆百里。又東南流﹐注於惇薨之數。川流所積﹐潭水斯漲﹐溢而爲海。《史記》曰﹕焉耆近海﹐多魚鳥﹐東北隔大山﹐與車師接。惇薨之水﹐自海西逕慰犁國。國治尉犁城﹐西去都護治所三百里﹐北去焉耆百里。其水又西出沙山鐵關谷。又西南流﹐逕連城別注﹐裂以爲田。桑弘羊曰﹕臣愚以爲連城以西﹐可遣屯田﹐以威西國。卽此處也。其水又屈而南﹐逕渠犁國西。故《史記》曰﹕西有大河。卽斯水也。又東南流﹐逕渠犁國南。治渠犁城﹐西北去烏壘三百三十里。漢武帝通西域﹐屯渠犁﹐卽此處也。南與精絕接﹐東北與尉犁接﹐又南流注於河。《山海經》曰﹕惇薨之水﹐西流注於泑澤。蓋亂河流﹐自西南注也。河水又東﹐逕墨山國南﹐治墨山城﹐西至尉犁二百四十里。河水又東﹐注賓城南﹐又東逕樓蘭城南而東注﹐蓋墢田士所屯﹐故城禪國名耳。河水又東﹐注於泑澤﹐卽《經》所謂蒲昌海也。水積鄯善之東北﹐龍城之西南。龍城故姜賴之虛﹐胡之大國也。蒲昌海溢﹐燙覆其國﹐城基尙存而至大﹐晨發西門﹐暮達東門。澮其崖岸﹐余澑風吹﹐稍咸龍形﹐西面向海﹐因名龍城。地廣千里﹐皆爲鹽而剛堅也。行人所逕﹐畜產皆布氈臥之。掘發其下﹐有大鹽﹐方如巨枕﹐以次相累﹐類霧起雲浮﹐寡見星日﹐少禽﹐多鬼怪。西接鄯善﹐東連三沙﹐爲海之北隘矣。故蒲昌亦有鹽澤之稱也。《山海經》曰﹕不周之山﹐北望諸毗之山﹐臨彼嶽崇之山﹐東望泑澤﹐河水之所潛也。其源渾渾泡泡者也。東去玉門陽關一千三百里﹐廣袤三百里。其水澄渟﹐冬夏不減。其中洄湍電轉﹐爲隱淪之脈﹐當其澴流之上﹐飛禽奮翮於霄中者﹐無不墜於淵波矣。卽河水之所潛而出於積石也。

△又東入塞﹐過惇煌﹑酒泉﹑張掖郡南。河自蒲昌﹐有隱淪之證﹐並間關入塞之始﹐自此《經》當求實致也。河水重源﹐又發於西塞之外﹐出於積石之山。《山海經》曰﹕積石之山﹐其下有石門﹐河水冒以西南流。是山也﹐萬物無不有。《禹貢》所謂導河自積石也。山在西羌之中﹐燒當所居也。延熹二年﹐西羌燒當犯塞﹐護羌校尉段熲討之﹐追出塞﹐至積石山﹐斬首而還。司馬彪曰﹕西羌者﹐自析支以西濱於河首﹐左右居也。河水屈而東北流﹐逕析支之地﹐是爲河曲矣。應劭曰﹕《禹貢》析支﹐屬雍州﹐在河關之西。東去河關千餘里﹐羌人所居﹐謂之河曲羌也。東北歷惇煌﹑酒泉﹑張掖南。應劭《地理風俗記》曰﹕惇煌酒泉﹐其水若酒味故也。張掖﹐言張國臂掖以威羌狄。《說文》曰﹕郡制﹕天子地方千里﹐分爲百縣﹐縣有四郡。故《春秋傳》曰﹕上大夫縣﹐下大夫郡。至秦始置三十六郡以監縣矣。從邑﹐君聲。《釋名》曰﹕郡﹐羣也﹐人所羣聚也。黃義仲《十三州記》曰﹕郡之言君也﹐攺公侯之封而言君者﹐至尊也。郡守專權﹐君臣之禮彌崇。今郡字君在其左﹐邑在其右﹐君爲元首﹐邑以載民﹐故取名於君﹐謂之郡。《漢官》曰﹕秦用李斯議﹐分天下爲三十六郡。凡郡﹕或以列國﹐陳﹑魯﹑齊﹑吳是也。或以舊邑﹐長沙﹑丹陽是也。或以山陵﹐太山﹑山陽是也。或以川原﹐西河﹑河東是也。或以所出﹐金城﹐城下得金﹐酒泉﹐泉味如酒﹐豫章﹐樟樹生庭﹐雁門﹐雁之所育﹐是也。或以號令﹐禹合諸侯﹐大計東冶之山﹐因名會稽﹐是也。河逕其南﹐而纏絡遠矣。河水自河曲又東﹐逕西海郡南﹐漢平帝時﹐王莽秉政﹐欲耀威徳﹐以服遠方﹐諷羌獻西海之地﹐置西海郡﹐而築五縣焉。周海﹐亭燧相望。莽篡政紛亂﹐郡亦棄廢。河水又東逕允川而歷大楡﹑小楡谷北﹐羌迷唐鐘存所居也。永元五年﹐貫友代聶尙爲護羌校尉﹐攻迷唐﹐斬獲八百餘級﹐收其熟麥數萬斛﹐於逢畱河上築城以盛麥﹐且作大航於河峽﹐作橋渡兵﹐迷唐遂遠依河曲。永元九年﹐迷唐復與鐘存東寇而還。十年﹐竭者王信﹑耿譚西擊迷唐﹐降之﹐詔聽還大小楡谷。迷唐以漢造河橋﹐兵來無時﹐故地不可居﹐復叛居河曲﹐與羌爲讎﹐種人與官兵擊之允川﹐去迷唐數十里營止﹐遣輕兵挑戰﹐因引還﹐迷唐追之﹐至營﹐因戰﹐迷唐敗走﹐於是西海及大﹑小楡谷無復聚落。隃糜相曹鳳上言﹕建武以來﹐西戎數犯法﹐常從燒當種起。所以然者﹐以其居大﹑小楡谷﹐土地肥美﹐又近塞內﹐與諸種相傍﹐南得鐘存﹐以廣其眾。北阻大河﹐因以爲固﹐又有西海魚監之利﹐緣山濱河以廣田畜﹐故能疆大﹐常雄諸種。今黨援沮壞﹐親屬離叛﹐其餘勝兵不過數百﹐宜及此時﹐建復西海郡縣﹐規固二楡﹐廣設屯田﹐隔塞羌胡交關之路﹐殖谷富邊﹐省輸轉之役。上拜鳳爲金城西部都尉﹐遂開屯田二十七部。列屯夾河﹐與建威相首尾。後羌反﹐遂能。按段國《沙州記》﹕吐谷渾於河上作橋﹐謂之河厲。長一百五十步﹐兩岸累石作基陛﹐節節相次﹐大木從橫﹐更相鎭壓。兩邊俱平﹐相去三丈﹐並大材﹐以板橫次之﹐施鈞欄﹐甚嚴飾橋在淸水川東也。

△又東過隴西河關縣北﹐洮水從東南來流注之。河水右逕沙州北。段國曰﹕澆河西南一百七十里有黃沙。沙﹐南北一百二十里﹐東西七十里。西極大楊川﹐望黃沙﹐猶若人委乾糒於地﹐都不生艸木﹐蕩然黃沙﹐周回數百里﹐沙州於是取號焉。《地理誌》曰﹕漢宣帝神爵二年﹐置河關縣﹐蓋取河之關塞也。《風俗通》曰﹕百里曰同﹐總名爲縣。縣﹐玄也﹐首也﹐從系倒﹛巛百﹜﹐舉首易偏矣。言當玄靜﹐平徭役也。《釋名》又曰﹕縣﹐縣也縣於郡矣。黃義仲《十三州記》曰﹕縣﹐弦也。弦以貞直﹐言下體之居﹐鄰民之位。不輕其誓﹐施繩用法﹐不曲如弦。弦聲近縣﹐故以取名﹐今系字在半也。漢髙帝六年﹐令天下縣邑城。張晏曰﹕令各自築其城也。河水又東北流﹐入西平郡界﹐左合二川﹐南流入河﹐又東北﹐濟川水注之。水西南出濫瀆﹐東北流入大谷﹐謂之大谷水。北逕澆河城西南﹐北流注於河。河水又東﹐逕澆河故城北﹐有二城﹐東西角倚﹐東北去西平二百二十里。宋少帝景平中﹐拜吐谷渾阿豺爲安西將軍澆河公﹐卽此城也。河水又東北﹐逕黃川城。河水又東﹐逕石城南﹐左合北谷水﹐昔段熲擊羌於石城﹐投河墜坑而死者八百餘人﹐卽於此也。河水又東北逕黃河城南﹐西北去西平二百一十七里。河水又東北﹐逕廣違城北﹐右合烏頭川水。水發遠川﹐引納支津﹐北逕城東﹐而北流注於河。河水又東逕邯川城南。城之左右﹐歷谷有二水﹐導自北山﹐南逕邯亭﹐注於河。河水又東﹐臨津溪水注之﹐水自南山﹐北逕臨津城西﹐而北流注於河。河水又東﹐逕臨津城北﹐白土城南。《十三州誌》曰﹕左南津西六十里﹐有白土城。城在大河之北﹐而爲緣河濟渡之處。魏涼州刺史郭淮破羌遮塞於白土﹐卽此處矣。河水又東﹐左會白土川水。水出白土城西北嶺下﹐東南流逕白土城北﹐又東南注於河。河水又東北會兩川﹐右合二水﹐參差夾岸﹐連壤負險相望﹐河北有層山﹐山甚靈秀。山峯之上﹐立石數百丈﹐亭亭桀豎。競熱爭髙﹐遠望﹤山參﹥々﹐若攢圖之托霄上。其下層巖峭舉﹐壁岸無階。懸巖之中﹐多石室焉。室中若有積捲矣﹐而世士罕有津逮者因謂之積書巖。巖堂之內﹐每時見神人往還矣。蓋鴻衣羽裳之士﹐練精餌食之夫耳﹐俗人不悟其仙者﹐乃謂之神鬼。彼羌目鬼曰唐述﹐復因名之爲唐述山﹐指其堂密之居﹐謂之唐述窟。其懷道宗玄之士﹐皮冠淨發之徒﹐亦往棲托焉。故《秦州記》曰﹕河峽崖傍有二窟﹕一曰唐述窟﹐髙四十丈。西二里有時亮窟﹐髙百丈﹐廣二十丈﹐深三十丈﹐藏古書五卷﹐亮﹐南安人也。下封有水﹐導自是山﹐溪水南注河﹐謂之唐述水。河水又東得野亭南﹐又東北流歷研川﹐謂之研川水。又東北注於河﹐謂之野城口。河水又東歷鳳林北。鳳林﹐山名也﹐五巒俱峙。耆彥云﹕昔有鳳烏飛遊五峯﹐故山有斯目矣。《秦州記》曰﹕枹罕原北有鳳林川﹐川中則黃河東流也。河水又東﹐與漓水合﹐水導源塞外羌中。故《地理誌》曰﹕其水出西塞外﹐東北流﹐歷野虜中逕消銅城西。又東北逕列河城東﹐考《地說》無目﹐蓋出自戎方矣。左合列水。水出西北溪﹐東北流﹐逕列城北﹐右入漓水﹐城居二水之會也。漓水又北﹐逕可石孤城西﹐西戎之名也。又東北﹐左合黑城溪水。水出西北山下﹐東南流逕黑城南。又東南﹐枝水左出焉。又東南﹐入漓水。漓水又東北﹐逕楡城東﹐楡城溪水注之。水出素和細越西北山下﹐東南流﹐逕細越川﹐夷俗鄕名也﹐又東南出狄周峽﹐東南右合黑城溪之枝津。津水上承溪水﹐東北逕黑城東﹐東北注之楡溪。又東南﹐逕楡城南﹐東北注漓水。漓水又東北﹐逕石門口。山髙險絕﹐對岸若門﹐故峽得闕名矣﹐疑卽臯蘭山門也。漢武帝元狩三年﹐驃騎霍去病出隴西﹐至臯蘭﹐謂是山之關塞也。應劭《漢書音義》曰﹕臯蘭在隴西白石縣﹐塞外﹐河名也。孟康曰﹕山關名也。今是山去河不遠﹐故論者疑目河山之間矣。漓水又東北﹐臯蘭山水自山左右翼注漓水。漓水又東﹐白石川水注之﹐水出縣西北山下﹐東南流﹐枝津東注焉。白石川水﹐又南逕白石城西﹐而注漓水。漓水又東逕白石縣故城南。王莽更曰順礫。闞駰曰﹕白石縣在狄道西北二百八十五里﹐漓水逕其北。今漓水逕其南﹐而不出其北也。漓水又東﹐逕白石山北﹐應劭曰﹕白石山在東。羅溪水注之。水出西南山下﹐東入漓水。漓水又東﹐左合罕幵南溪之﹐水出罕幵西﹐東南流逕罕幵南﹐注之。《十三州誌》曰﹕廣大阪在枹罕西北﹐罕幵在焉。昔慕容吐谷渾自燕歷陰山西馳﹐而創居於此。漓水又東﹐逕枹罕縣故城南。應劭曰﹕故罕羌侯邑也。《十三州誌》曰﹕枹罕縣在郡西二百一十里漓水在城南門前東過也。漓水又東北﹐故城川水注之。水有二源﹕南源出西南山下﹐東北流﹐逕金紐大嶺北﹐又東北﹐逕一故城南﹐又東北﹐與北水會。北源自西南逕故城北﹐右入南水﹐亂流東北﹐注漓水。漓水又東北﹐左合白石川之枝津水﹐上承白石川﹐東逕白石城北﹐又東絕罕幵溪﹐又東逕枹罕城南﹐又東入漓水。漓水又東北出峽﹐北流注於河。《地理誌》曰﹕漓水出白石縣西塞外﹐東至枹罕入河。河水又逕左南城南。《十三州誌》曰﹕石城西一百四十里﹐有左南城者也﹐津亦取名焉。大河又東﹐逕赤岸北卽河夾岸也。《秦州記》曰﹕枹罕有河夾岸﹐岸廣四十丈。義熙中﹐乞佛於此河上作飛橋﹐橋髙五十丈﹐三年乃就。河水又東﹐洮水注之。《地理誌》曰﹕水出塞外羌中。《沙州記》曰﹕洮水與墊江水﹐俱出嵹臺山﹐山南卽墊江源﹐山東則洮水源。《山海經》曰﹕白水出蜀。郭景純《注》云﹕從臨洮之西傾山﹐東南流入漢﹐而至墊江。故段國以爲墊江水也。洮水同出一山﹐故知嵹臺﹐西傾之異名也。洮水東北流﹐逕吐谷渾中。吐谷渾者﹐始是東燕慕容之枝庶﹐因氏其字﹐以爲首類之種號也﹐故謂之野虜。自洮嵹南北三百里中﹐地艸徧是龍須﹐而無樵柴。洮水又東北流﹐逕洮陽曾城北。《沙州記》曰﹕嵹城東北三百里有曾城﹐城臨洮水者也。建初二年﹐羌攻南部都尉於臨洮﹐上遣行車騎將軍馬防與長水校尉耿恭救之﹐諸羌退聚洮陽﹐卽此城也。洮水又東逕洪和山南﹐城在四山中。洮水又東逕迷和城北﹐羌名也。又東逕甘枳亭﹐歷望曲﹐在臨洮西南﹐去龍桑城二百里。洮水又東﹐逕臨洮縣故城北。禹治洪水﹐西至洮水之上﹐見長人﹐受黑玉書於斯水上。洮水又東北流﹐屈而逕索西城西﹐建初二年﹐馬防﹑耿恭從五溪﹐祥﹤木蓋﹥谷﹐出索西﹐與羌戰﹐破之﹐築索西城﹐徙隴西南部都尉居之。俗名赤水城﹐亦曰臨洮東城也。《沙州記》曰﹕從東洮至西洮一百二十里者也。洮水又屈而北﹐逕龍桑城西﹐而西北流。馬防以建初二年﹐從安故五溪出龍桑﹐開通舊路者也。俗名龍城。洮水又西逕步和亭東﹐步和川水注之。水出西山下﹐東北流出山﹐逕步和亭北﹐東北注洮水。洮水又北出門峽﹐歷求厥川﹐蕈川水注之﹐水出桑嵐西溪﹐東流歷桑嵐川﹐又東逕蕈川北﹐東入洮水。洮水又北歷峽﹐逕偏橋﹐出夷始梁﹐右合蕈塏川水。水東南出石底橫下﹐北歷蕈塏川﹐西北注洮水。洮水又東北﹐逕桑城東又北會藍川水﹐水源出求厥川西北溪﹐東北流逕藍川﹐歷水池城北﹐東入洮水。洮水又北﹐逕外羌城西﹐又北逕和博城東﹐城在山內﹐左合和博川水。水出城西南山下﹐東北逕和博城南﹐東北注於洮水。洮水北逕安故縣故城西。《地理誌》隴西之屬縣也。《十三州誌》曰﹕縣在郡南四十七里。蓋延轉擊狄道﹑安故﹐五溪反羌﹐大破之﹐卽此也。洮水又北逕降狄道故城西。闞駰曰﹕今日武始也。洮水在城西北下﹐又北﹐隴水注之﹐卽《山海經》所謂濫水也。水出鳥鼠山西北髙城嶺﹐西逕隴坻﹐其山岸崩落者﹐聲聞數百里﹐故楊雄稱響若坻頹﹐是也。又西北﹐歷白石山下。《地理誌》曰﹕降狄道東有白石山。濫水又西北﹐逕武街城南。又西北逕降狄道故城東。《百官表》曰﹕縣有蠻夷謂之道﹐公主所食曰邑。應劭曰﹕反舌左衽﹐不與華同﹐須有譯言乃通也。漢隴西郡治﹐秦昭王二十八年置。應劭曰﹕有隴坻在其東﹐故曰隴西也。《神仙傳》曰﹕封君達﹐隴西人﹐服煉水銀﹐年百歲﹐視之如年三十許﹐騎靑牛﹐故號靑牛道士。王莽更郡縣之名﹐郡曰厭戎﹐縣曰操虜也。昔馬援爲隴西太守六年﹐爲狄道開渠﹐引水種秔稻﹐而郡中樂業﹐卽此水也。濫水又西北流﹐注於洮水。洮水右合二水。左會大夏川水﹐水出西山﹐二源合捨而亂流﹐逕金柳城南。《十三州誌》曰﹕大夏縣西有故金柳城﹐去縣四十里﹐本都尉治。又東北逕大夏縣故城南。《地理誌》王莽之順夏。《晉書地道記》曰﹕縣有禹廟﹐禹所出也。又東北出山﹐注於洮水。洮水又北﹐翼帶三水﹐亂流北入河。《地理誌》曰﹕洮水北至枹罕﹐東入河﹐是也。

△又東過金城允吾縣北。金城郡治也﹐漢昭帝始元六年置。王莽之西海也。莽又更允吾爲修遠縣。河水逕其南﹐不在其北。南有湟水﹐出塞外﹐東逕西王母石室﹑石釜﹑西海﹑鹽池北﹐故闞駰曰﹕其西卽湟水之源也。《地理誌》曰﹕湟水所出也。湟水又東南流﹐逕龍夷城﹐故西零之地也。《十三州誌》曰﹕城在臨羌新縣西三百一十里﹐王莽納西零之獻﹐以爲西海郡﹐治此城。湟水又東南﹐逕卑禾羌海北﹐有鹽池﹐闞駰曰﹕縣西有卑禾羌海者也。世謂之靑海﹐東去西平二百五十里﹐湟水東流﹐逕湟中城北﹐故小月氏之地也。《十三州誌》曰﹕西平﹑張掖之間﹐大月氏之別﹐小月氏之國。範曄《後漢書》曰﹕湟中月氏胡者﹐其王爲匈奴所殺﹐余種分散﹐西逾蔥嶺﹐其弱者南入山﹐從羌居止﹐故受小月氏之名也。《後漢﹖西羌傳》曰﹕羌無弋爰劍者﹐秦厲公時﹐以奴隸亡入三河﹐羌怪爲神﹐推以爲豪。河﹑湟之間﹐多禽獸﹐以射獵爲事﹐遂見敬信﹐依者甚眾。其曾孫忍﹐因畱湟中﹐爲湟中羌也。湟水又東﹐右控四水﹐導源四溪﹐東北流﹐注於湟。湟水又東﹐逕赤城北﹐而東入﹐逕戎峽口﹐右合羌水﹐水出西南山下﹐逕護羌城東﹐故護羌校尉治。又東北﹐逕臨羌城西﹐東北流注於湟。湟水又東﹐逕臨羌縣故城北。漢武帝元封元年以封孫都爲侯國﹐王莽之監羌也﹐謂之綏戎城﹐非也。湟水又東﹐盧溪水注之﹐水出西南盧川﹐東北流﹐注於湟水。湟水又東﹐逕臨羌新縣故城南。闞駰曰﹕臨羌新縣在郡西百八十里﹐湟水逕城南也。城有東西門﹐西北隅有子城。湟水又東﹐右合澑溪﹑伏澑﹑石杜﹑蠡四川﹐東北流注之。左會臨羌溪水﹐水發新縣西北﹐東南流﹐歷縣北﹐東南入湟水。湟水又東﹐龍駒川水注之﹐水右出西南山下﹐東北流﹐逕龍駒城﹐北流注於湟水。湟水又東﹐長寧川水注之。水出松山﹐東南流﹐逕晉昌城﹐晉昌川水注之。長寧水又東南﹐養女川水注之。水發養女北山﹐有二源﹐皆長湍遠發﹐南總一川。逕養女山﹐謂之養女川。闞駰曰﹕長寧亭北有養女嶺﹐卽浩亹山﹐西平之北山也。亂流出峽﹐南逕長寧亭東。城有東西門﹐東北隅有金城﹐在西平西北四十里。《十三州誌》曰六十里﹐遠矣。長寧水又東南與一水合。水出西山﹐東南流。水南山上﹐有風伯祠﹐春秋祭之。其水東南逕長寧亭南﹐東入長寧水。長寧水又東南流﹐注於湟水。湟水又東﹐牛心川水注之。水出西南遠山﹐東北流﹐逕牛心堆東。又北逕西平亭西﹐東北入湟水。湟水又東﹐逕西平城北。東城﹐卽故亭也。漢景帝六年﹐封隴西太守北地公孫渾邪爲侯國。魏黃初中﹐立西平郡﹐憑倚故亭﹐增築南西北三城﹐以爲郡治。湟水又東﹐逕土樓南。樓北倚山原﹐峯髙三百尺﹐有若削成。樓下有神祠﹐雕墻故壁存焉。闞駰曰﹕西平亭北﹐有土樓神祠者也。今在亭東北五里。右則五泉注之。泉發西平亭北﹐雁次相綴﹐東北流﹐至土樓南﹐北入湟水。湟水又東﹐右合蔥谷水。水有四源﹐各出一溪﹐亂流注於湟水。又東﹐逕東亭北﹐東出漆峽﹐山峽也。東流﹐右則漆谷常溪注之﹐左則甘夷川水入焉。湟水又東﹐安夷川水注之。水發遠山﹐西北流﹐控引眾川﹐北屈﹐逕安夷城西北﹐東入湟水。湟水又東﹐逕安夷縣故城。城有東西門﹐在西平亭東七十里﹐闞駰曰﹕四十里。湟水又東﹐左合宜春水﹐水出東北宜春溪﹐西南流至於安夷﹐南入湟水。湟水又東﹐勒且溪水注之。水出縣東南勒且溪﹐北流逕安夷城東﹐而北入湟水。湟水有勒且之名﹐疑卽此號也。闞駰曰﹕金城河﹐初與浩亹河合﹐又與勒且河合者也。湟水又東﹐左合承流谷水南入﹐右會達扶東西二溪水﹐參差北注﹐亂流東出﹐期頓﹑雞谷二水北流注之。又東﹐吐那﹑孤長門兩川﹐南流入湟水。━━六山名也。湟水又東﹐逕樂都城南﹐東流﹐右合來谷﹑乞斤二水﹐左會陽非﹑流溪﹑細谷三水。東逕破羌縣故城南。應劭曰﹕漢宣帝神爵二年置﹐城﹐省南門。《十三州誌》曰﹕湟水河在南門前東過。六谷水自南﹐破羌川自北﹐左右翼注湟水。又東南逕小晉興城北﹐故都尉治﹐闞駰曰﹕允吾縣西四十里﹐有小晉興城也。湟水又東﹐與閤門河合﹐卽浩亹河也。水出西北塞外﹐東入塞﹐逕惇煌﹑酒泉﹑張掖南。東南逕西平之鮮谷塞尉故城南。又東南與湛水合。水有二源﹐西水出白嶺下﹐東源發於白岸谷﹐合爲一川﹐東南流至霧山﹐注閤門河。閤門河又東逕養女北山﹐東南﹐左合南流川水。水出北山﹐南流入於閤門河。閤門河﹐又東﹐逕浩亹縣故城南﹐王莽攺曰興武矣。闞駰曰﹕浩讀閤也﹐故亦曰閤門水﹐兩兼其稱矣。又東流﹐注於湟水。故《地理誌》曰﹕浩亹水東至允吾入湟水。又東逕允吾縣北﹐爲鄭伯津﹐與澗水合。水出令居縣西北塞外﹐南流逕其縣故城西﹐漢武帝元鼎二年置﹐王莽之罕虜也。又南逕永登亭西﹐歷黑石谷﹐南流注鄭伯津。湟水又東﹐逕允街縣故城南﹐漢宣帝神爵二年置﹐王莽之修遠亭也。縣有龍泉﹐出允街谷。泉眼之中﹐水文成交龍﹐或試撓破之﹐尋平成龍。畜生將飲者﹐皆畏避而走﹐謂之龍泉﹐下入湟水。湟水又東逕枝陽縣﹐逆水注之。水出允吾縣之參街谷﹐東南流﹐逕街亭城南。又東南﹐逕陽非亭北﹐又東南﹐逕廣武城西﹐故廣武都尉治﹐郭淮破羌﹐治無戴於此處也﹐城之西南二十許裏﹐水西有馬蹄谷。漢武帝聞大宛有天馬﹐遣李廣利伐之﹐始得此馬﹐有角爲奇。故漢武帝《天馬之歌》曰﹕天馬來兮歷無皂﹐逕千里兮巡東道。胡馬感北風之思﹐遂頓羈絕絆﹐驤首而馳。晨發京城﹐食時至惇煌北塞外﹐長鳴而去﹐因名其處曰候馬亭。今晉昌郡南及廣武馬蹄谷﹐盤石上馬迹若踐泥中﹐有自然之形﹐故其俗號曰天馬徑。夷人在邊效刻﹐是有大小之迹﹐體狀不同﹐視之便別。逆水又東﹐逕枝陽縣故城南﹐東南入於湟水。《地理誌》曰﹕逆水出允吾﹐東至枝陽﹐入湟。湟水又東流﹐注於金城河﹐卽積石之黃河也。闞駰曰﹕河至金城縣﹐謂之金城河﹐隨地爲名也。釋氏《西域記》曰﹕牢蘭海東伏流龍沙堆﹐在屯皇東南四百里阿步幹━━鮮卑山東流至金城爲大河。河出昆侖﹐昆侖卽阿耨達山也。河水又東﹐逕石城南﹐謂之石城津。闞駰曰﹕在金城西北矣。河水又東南﹐逕金城縣故城北。應劭曰﹕初築城得金﹐故曰金城也。《漢書集注》﹐薛瓚云﹕金者﹐取其堅固也﹐故《墨子》有金城湯池之言矣。王莽之金屏也。《世本》曰﹕鯀作城。《風俗通》曰﹕城﹐盛也。從土﹐成聲。《管子》曰﹕內爲之城﹐城外爲之郭﹐郭外爲之土閬。地髙則溝之﹐下則堤之﹐命之曰金城。《十三州誌》曰﹕大河在金城北門﹐東流﹐有梁泉注之﹐泉出縣之南山。按耆舊言﹕梁暉﹐字始娥﹐漢大將軍梁冀後﹐冀誅﹐入羌。後其祖父爲羌所推爲渠帥﹐而居此城。土荒民亂﹐暉將移居枹罕﹐出頓此山﹐爲羣羌圍迫﹐無水。暉以所執楡鞭堅地﹐以靑羊祈山﹐神泉湧出﹐楡木成林。其水自縣北流﹐注於河也。

△又東過楡中縣北。昔蒙恬爲秦北逐戎人﹐開楡中之地。《案《地理誌》﹐金城郡之屬縣也。故徐廣《史記音義》曰﹕楡中﹐在金城。卽阮嗣宗《勸進文》所謂楡中以南者也。

△又東過天水北界。苑川水出勇士縣子城南山﹐東北流歷此成川﹐世謂之子城川。又北逕牧師苑﹐故漢牧苑之地也。羌豪迷吾等萬餘人﹐到襄武﹑首陽﹑平襄﹑勇士﹐至此抄苑馬﹐焚燒亭驛﹐卽此處也。又曰﹕苑川水地﹐爲龍馬之沃土﹐故馬援請與田戶中分以自給也。有東西二苑城﹐相去七里﹐西城卽乞佛所都也。又北入於河也。

△又東北過武威媼圍縣東﹐河水逕其界﹐東北流﹐縣西南有泉源﹐東逕其縣南﹐又東北入河也。

△又東北過天水勇士縣北。《地理誌》曰﹕蒲福也。屬國都尉治。王莽更名之曰紀徳。有水出縣西﹐世謂之二十八渡水﹐東北流﹐溪澗縈曲﹐途出其中﹐逕二十八渡﹐行者勤於溯涉﹐故因名焉。北逕其縣而下注河。又有赤曄川水﹐南出赤蒿谷﹐北流逕赤曄川﹐又北逕牛官川﹐又北逕義城西北﹐北流﹐歷三城川﹐而北流注於河也。

△又東北過安定北界麥田山。河水東北流﹐逕安定祖厲縣故城西北。漢武帝元鼎五年﹐幸雍﹐遂逾隴﹐登空同﹐西臨祖厲河而遠。卽於此也。王莽更名之曰鄕禮也。━━李斐曰﹕音賴。又東北﹐祖厲川水注之。水出祖厲南山﹐北流﹐逕祖厲縣而西北流﹐注於河﹐河水又東北﹐逕麥田城西。又北﹐與麥田泉水合﹐水出城西北﹐西南流注於河。河水又東北﹐逕麥田山西谷﹐山在安定西北六百四十里。河水又東北逕於黑城北﹐又東北﹐髙平川水注之﹐卽苦水也。水出髙平大隴山苦水谷。建武八年﹐世祖徵隗囂﹐吳漢從髙平第一苦水谷入﹐卽是谷也。東北流﹐逕髙平縣故城東。漢武帝元鼎三年置﹐安定郡治也。王莽更名其縣曰鋪睦。西十里有獨阜﹐阜上有故臺﹐臺側有風伯壇﹐故世俗呼此阜爲風堆。其水又北﹐龍泉水注之﹐水出縣東北七里龍東﹐東北流﹐注髙平川。川水又北出秦長城﹐城在縣北一十五里。又西北流﹐逕東西二太樓故城門北﹐合一水﹐水有五源﹐咸出隴山西。東水發源縣西南二十六里湫淵﹐淵在四山中﹐湫水北流﹐西北出長城北﹐與次水會。水出縣西南四十里長城西山中。北流逕魏行宮故殿東﹐又北﹐次水注之﹐水出縣西南四十里山中。北流逕行宮故殿西﹐又北合次水﹐水出縣西南四十八里。東北流﹐又與次水合。水出縣西南六十里酸陽山。東北流﹐左會右水﹐總爲一川。東逕西樓北﹐東注苦水。段熲爲護羌校尉﹐於安定﹑髙平﹑苦水討先零﹐斬首八千級於是水之上。苦水又北﹐與石門水合。水有五源。東水導源髙平縣西八十里﹐西北流﹐次水注之。水出縣西百二十里如州泉。東北流﹐右入東水﹐亂流﹐左會三川﹐參差相得﹐東北同爲一川。混濤歷峽﹐峽卽隴山之北垂也。謂之石門口。水曰石門水。在縣西北八十餘里。石門之水﹐又東北﹐注髙平川。川水又北﹐自延水注之﹐水西出自延溪﹐東流歷峽﹐謂之自延口﹐在縣西北一百里。又東北逕延城南﹐東入髙平川。川水又北﹐逕廉城東。按《地理誌》﹐北地有廉縣﹐闞駰言在富平北。自昔匈奴侵漢﹐新秦之土﹐率爲狄場﹐故城舊壁﹐盡從胡目。地理淪移﹐不可復識﹐當是世人誤證也。川水又北﹐苦水注之。水發縣東北百里山﹐流注髙平川。川水又北﹐逕三水縣西﹐肥水注之。水出髙平縣西北二百里牽條山西﹐東北流與若勃溪合﹐水有二源﹐總歸一瀆﹐東北流入肥。肥水又東北流﹐違泉水注焉。泉流所發﹐導於若勃溪東﹐東北流入肥。肥水又東北出峽﹐注於髙平川。水東有山﹐山東有三水縣故城﹐本屬國都尉治﹐王莽之廣延亭也。西南去安定郡三百四十里。議郎張奐爲安定屬國都尉﹐治此。羌有獻金馬者﹐奐召主簿張祁入。於羌前以酒酹地﹐曰﹕使馬如羊﹐不以入廏﹐使金如粟﹐不以入懷。盡還不受﹐威化大行。縣東有溫泉﹐溫泉東有鹽池﹐故《地理誌》曰﹕縣有鹽官。今於城之東北有故城﹐城北有三泉﹐疑卽縣之鹽官也。髙平川水又北入於河。河水又東北﹐逕眴捲縣故城西。《地理誌》曰﹕河水別出爲河溝﹐東至富平北入河。河水於此有上河之名也。卷三○河水三△又北過北地富平縣西。河側有兩山相對﹐水出其間﹐卽上河峽也。世謂之爲靑山峽。河水歷峽北注﹐枝分東出。河水又北﹐逕富平縣故城西﹐秦置北地郡﹐治縣城。王莽名郡爲威戎﹐縣曰持武。建武中﹐曹鳳﹐字仲理﹐爲北地太守。政化尢異﹐黃龍應於九里谷髙岡亭﹐角長三丈﹐大十圍﹐梢至十餘丈。天子嘉之﹐賜帛百匹﹐加秩中二千石。河水又北﹐有薄骨律鎭城﹐在河渚上﹐赫連果城也。桑果余林﹐仍列洲上。但語出戎方﹐不究城名。訪諸耆舊﹐咸言﹐赫連之世﹐有駿馬死此﹐取馬色以爲邑號﹐故目城爲白馬驑。韻轉之謬﹐遂仍今稱﹐所未詳也。河水又逕典農城東﹐世謂之胡城。又北逕上河城東﹐世謂之漢城。薛瓚曰﹕上河在西河富平縣﹐卽此也。馮參爲上河典農都尉所治也。河水又北﹐逕典農城東﹐俗名之爲呂城﹐皆參所屯﹐以事農氓。河水又東北﹐逕廉縣故城東﹐王莽之西河亭。《地理誌》曰﹕卑移山在西北。河水又北﹐與枝津合。水受大河﹐東北逕富平城﹐所在分裂﹐以漑田圃。北流入河﹐今無水。《爾雅》曰﹕灉﹐反入﹐言河決復入者也。河之有灉﹐若漢之有潛也。河水又東北逕渾懷障西。《地裏志》渾懷都尉治塞外者也。太和初﹐三齊平﹐徙歷下民居此﹐遂有歷城之名矣。南去北地三百里。河水又東北﹐歷石崖山西﹐去北地五百里。山石之上﹐自然有文﹐盡若虎馬之狀﹐粲然成著﹐類似圖焉﹐故亦謂之畫石山也。

△又北過朔方臨戎縣西。河水東北﹐逕三封縣故城東﹐漢武帝元狩三年置。《十三州誌》曰﹕在臨戎縣西一百四十里。河水又北﹐逕臨戎縣故城西﹐元朔五年立﹐舊朔方郡治﹐王莽之所謂推武也。河水又北﹐有枝渠東出﹐謂之銅口。東逕沃野縣故城南﹐漢武帝元狩三年立﹐王莽之綏武也。枝渠東注以漑田﹐所謂智通在我矣。河水又北﹐屈而爲南河出焉。河水又北迆西﹐溢於窳渾縣故城東。漢武帝元朔二年開朔方郡﹐縣卽西部都尉治。有道自縣西北﹐出雞鹿塞﹐王莽更郡曰溝搜﹐縣曰極武。其水積而爲屠申澤﹐澤東西一百二十里。故《地理誌》曰﹕屠申澤在縣東﹐卽是澤也。闞駰謂之窳渾澤矣。

△屈從縣北東流。河水又屈而東流﹐爲北河。漢武帝元朔二年﹐大將軍衛靑﹐絕梓嶺﹐梁北河﹐是也。

△東逕髙闕南﹐《史記》﹕趙武靈王旣襲胡服﹐自代並陰山下﹐至髙闕爲塞。山下有長城。長城之際﹐連山刺天﹐其山中斷﹐兩岸雙闕﹐峨然云舉﹐望若闕焉。卽狀表目﹐故有髙闕之名也。自闕北出荒中﹐闕口有城﹐跨山結局﹐謂之髙闕戍。自古迄今﹐常置重捍以防塞道。漢元朔五年﹐衛靑將十萬人敗右賢王於髙闕﹐卽此處也。河水又東﹐逕臨河縣故城北。漢武帝元朔三年﹐封代恭王子劉賢爲侯國。王莽之監河也。

△至河目縣西。河水自臨河縣東逕陽山南。《史記音義》曰﹕陽山在河北﹐指此山也。東流逕石迹阜西﹐是阜﹐破石之文﹐悉有鹿馬之迹﹐故納斯稱焉。南屈﹐逕河目縣故城西﹐在北假中﹐地名也。自髙闕以東﹐夾山帶河﹐陽山以往﹐皆北假也。《史記》曰﹕秦使蒙恬將十萬人﹐北擊胡﹐度河取髙闕﹐據陽山北假中。是也。北河又南﹐合南河﹐南河上承西河﹐東逕臨戎縣故城北﹐又東逕臨河縣南。又東逕廣牧縣故城北﹐中部都尉治﹐王莽之鹽官也。逕流二百許裏﹐東會於河。河水又東﹐逕馬陰山西。《史記音義》曰﹕陽山在河北﹐陰山在河南﹐謂是山也﹐而卽實不在河南。《史記音義》曰﹕五原安陽縣北有馬陰山﹐今縣在河北﹐言陰山在河南﹐又傳疑之非也。余按南河﹑北河及安陽縣以南﹐悉沙阜耳﹐無佗異山。故《廣志》曰﹕朔方郡北移沙七所﹐而無山以擬之﹐是《音義》之僻也。陰山在河東南則可矣。河水又東南﹐逕朔方縣故城東北﹐《詩》所謂城彼朔方也。漢元朔二年大將軍衛靑取河南地爲朔方郡﹐使校尉蘇建築朔方城﹐卽此城也。王莽以爲武符者也。按《地理誌》云﹕金連鹽澤﹑靑鹽澤並在縣南矣。又按《魏土地記》曰﹕縣有大鹽池﹐其鹽大而靑白﹐名曰靑鹽﹐又名戎鹽﹐入藥分。漢置典鹽官。池去平城宮千二百里﹐在新秦之中。服虔曰﹕新秦﹐地名﹐在北﹐方千里。如淳曰﹕長安以北﹐朔方以南也。薛瓚曰﹕秦逐匈奴﹐收河南地﹐徙民以實之﹐謂之新秦也。

△屈南過五原西安陽縣南﹐河水自朔方東轉﹐逕渠搜縣故城北。《地理誌》朔方有渠搜縣﹐東部都尉治﹐王莽之溝搜亭也﹐《禮﹖三朝記》曰﹕北發渠搜﹐南撫交趾。此舉北封南﹐《禹貢》之所云析支﹑渠搜矣。河水又東﹐逕西安陽縣故城南﹐王莽更之鄣安矣。河水又東﹐逕田辟城南﹐《地理誌》曰﹕故西部都尉治也。

△屈東過九原縣南﹐河水又東﹐逕成宜縣故城南﹐王莽更曰艾虜也。河水又東﹐逕原亭城南。闞駰《十三州誌》曰﹕中部都尉治。河水又東﹐逕宜梁縣之故城南。闞駰曰﹕五原西南六十里﹐今世謂之石崖城。河水又東﹐逕副陽城南﹐東部都尉治。又東﹐逕河陰縣故城北。又東﹐逕九原縣故城南。秦始皇置九原郡﹐治此。漢武帝元朔二年更名五原也。王莽之獲降郡成平縣矣。西北接對一城﹐蓋五原縣之故城也﹐王莽之塡河亭也。《竹書紀年》云﹕魏襄王十七年﹐邯鄲命吏大夫奴遷於九原﹐又命將軍大夫適子﹑戍吏皆貉服矣。其城南面長河﹐北背連山﹐秦始皇逐匈奴﹐並河以東﹐屬之陰山﹐築亭障爲河上塞。徐廣《史記音義》曰﹕陰山在五原北﹐卽此山也。始皇三十三年﹐起自臨洮﹐東曁遼海﹐西並陰山﹐築長城及南越也。晝警夜作﹐民勞怨苦﹐故楊泉《物理論》曰﹕秦始皇使蒙恬築長城﹐死者相屬。民歌曰「生男愼勿舉﹐生女哺用餔﹐不見長城下﹐屍骸相支柱。」其冤痛如此矣。蒙恬臨死曰「夫起臨洮﹐屬遼東﹐城塹萬餘里﹐不能不絕地脈﹐此固當死也。」

△又東過臨沃縣南﹐王莽之振武也。河水又東﹐枝津出焉。河水又東流。石門水南注之。水出石門山。《地理誌》曰﹕北出石門鄣﹐卽此山也。西北趣光祿城。甘露三年﹐呼韓邪單於還﹐詔遣長樂衛尉髙昌侯董忠﹑車騎都尉韓昌等﹐將萬六千騎﹐送單於居幕南保光祿。徐自爲所築城也﹐故城得其名矣。城東北卽懷朔鎭城也。其水自障東南流﹐逕臨沃城東﹐東南注於河。河水又東﹐逕稒陽縣故城南。王莽之固陰也。河水決其西南隅﹐又東南﹐枝津注焉。水上承大河於臨沃縣﹐東流七十里﹐北漑田﹐南北二十里。注於河。河水又東﹐逕塞泉城南而東注。

△又東﹐過雲中楨陵縣南﹐又東過沙南縣北﹐從縣東屈南﹐過沙陵縣西。大河東逕咸陽縣故城南﹐王莽之賁武也。河水屈而南流﹐白渠水注之。水出塞外﹐西逕定襄武進縣故城北﹐西部都尉治﹐王莽更名伐蠻。世祖建武中﹐封隨憲爲侯國也。白渠水西北﹐逕成樂城北。《郡國志》曰﹕成樂故屬定襄也。《魏土地記》曰﹕雲中城東八十里有成樂城﹐今雲中郡治﹐一名石盧城也。白渠水又西逕魏雲中宮南。《魏土地記》曰﹕雲中宮在雲中故城東四十里。白渠水又西南﹐逕雲中故城南﹐故趙地。《虞氏記》云﹕趙武侯自五原河曲築長城﹐東至陰山﹐又於河西造大城﹐一箱崩不就﹐乃攺卜陰山河曲而禱焉。晝見羣鵠遊於雲中﹐徘徊經日﹐見大光在其下。武侯曰﹕此爲城乎﹖乃卽於其處築城﹐今雲中城是也。秦始皇十三年﹐立雲中郡。王莽更郡曰受降﹐縣曰遠服矣。白渠水又西北﹐逕沙陵縣故城南﹐王莽之希恩縣也。其水西注沙陵湖。又有荒幹水﹐出塞外﹐南逕鐘山﹐山卽陰山。故郎中侯應言於漢曰﹕陰山東西千餘里﹐單於之苑囿也。自孝武出師﹐攘之於漠北。匈奴失陰山﹐過之未嘗不哭。謂此山也。其水西南逕武臯縣﹐王莽之永武也。又南逕原陽縣故城西。又西南與武泉水合。其水東出武泉縣之故城西南﹐縣卽王莽之所謂順泉者也。水南流﹐又西屈﹐逕北輿縣故城南。━━按《地理誌》﹕五原有南輿縣﹐王莽之南利也﹐故此加北。━━舊中部都尉治。《十三州誌》曰﹕廣陵有輿﹐故此加北﹐疑太疏遠也。其水又西南入芒幹水﹐又西南﹐逕白道南谷口。有城在右﹐縈帶長城﹐背山面澤﹐謂之白道城。自城北出有髙阪﹐謂之白道嶺。沿路惟土穴出泉﹐挹之不窮。余每讀《琴操》﹐見《琴愼相和雅歌錄》云﹕飲馬長城窟﹐及其扳陟斯途﹐遠懷古事﹐始知信矣﹐非虛言也。顧瞻左右﹐山椒之上﹐有垣若頹基焉﹐沿溪亙嶺﹐東西無極﹐疑趙武靈王之所築也。荒幹水又西南﹐逕雲中城北﹐白道中溪水注之﹐水發源武川北塞中。其水南流﹐逕武川鎭城﹐城以景明中築﹐以禦北狄矣。其水西南流﹐歷谷﹐逕魏帝行宮東﹐世謂之阿計頭殿﹐宮城在白道嶺北阜上。其城圓角而不方﹐四門列觀﹐城內惟臺殿而已。其水又西南﹐歷中溪﹐出山﹐西南流﹐於雲中城北﹐南注芒幹水。芒幹水又西﹐塞水出懷朔鎭東北芒中﹐南流逕廣徳殿西山下。余以太和十八年﹐從髙祖北巡﹐屆於陰山之講武臺。臺之東有《髙祖講武碑》﹐碑文是中書郎髙聰之辭也。自臺西出﹐南上山。山無樹木﹐惟童阜耳。卽廣徳殿所在也。其殿四注兩廈﹐堂宇綺井﹐圖畫奇禽異獸之象。殿之西北﹐便得焜煌堂﹐雕楹鏤桷﹐取狀古之溫室也﹐其時帝幸龍荒﹐遊鸞朔北﹐南秦王仇池楊難當﹐捨蕃委誠﹐重譯拜闕﹐陛見之所也。故殿以廣徳爲名。魏太平眞君三年﹐刻石樹碑﹐勒宣時事。碑頌云﹕肅淸帝道﹐振攝四荒。有蠻有戎﹐自彼氐羌﹔無思不服﹐重譯稽顙。恂恂南秦﹐斂斂推亡。峨峨廣徳﹐奕奕焜煌。侍中﹑司徒﹑東郡公崔浩之辭也。碑陰題宣城公李孝伯﹑尙書盧遐等。從臣姓名﹐若新鏤焉。其水歷谷﹐南出山﹐西南入芒幹水。芒幹水又西南注沙陵湖。湖水西南入於河。河水南入楨陵縣西北﹐緣胡山﹐歷沙南縣東北﹐兩山二縣之間而出﹐余以太和中爲尙書郎﹐從髙祖北巡﹐親所逕涉。縣在山南。王莽之楨陸也﹐北去雲中城一百二十里。縣南六十許裏﹐有東西大山﹐山西枕河﹐河水南流﹐脈水尋經﹐殊乖川去之次﹐似非關究也。

△又南過赤城東﹐又南過定襄桐過縣西。定襄郡﹐漢髙帝六年置﹐王莽之得降也。桐過縣﹐王莽更名椅桐者也。河水於二縣之間﹐濟有君子之名。皇魏桓帝十一年﹐西幸楡中﹐東行代地。洛陽大賈賫金貨隨帝後行﹐夜迷失道﹐往投津長﹐曰子封﹐送之渡河。賈人卒死﹐津長埋之。其子尋求父喪﹐發冢舉屍﹐資囊一無所損。其子悉以金與之﹐津長不受。事聞於帝﹐帝曰﹕君子也。卽名其津爲君子濟﹐濟在雲中城西南二百餘里﹐河水又東南﹐左合一水﹐水出契吳東山﹐西逕故里南﹐北俗謂之契吳亭。其水又西流注於河。河水又南﹐樹頹水注之。水出東山﹐西南流﹐右合中陵川水。水出中陵縣西南山下﹐北俗謂之大浴眞山﹐水亦取名焉。東北流﹐逕中陵縣故城東北﹐俗謂之北右突城﹐王莽之遮害也。《十三州誌》曰﹕善無縣南七十五里﹐有中陵縣﹐世祖建武二十五年置。其水又西北﹐右合一水﹐水出東山﹐北俗謂之貸敢山﹐水又受名焉。其水西北流﹐注於中陵水。又西北流﹐逕善無縣故城西﹐王莽之陰館也。《十三州誌》曰﹕舊定襄郡治。《地理誌》﹐雁門郡治。其水又西北流﹐右會一水。水出東山下﹐北俗謂之吐文水﹐山又取名焉。北流逕鋤亭南﹐又西流﹐逕土壁亭南﹐西出峽﹐左入中陵水。中陵水又北分爲二水﹐一水東北流﹐謂之沃水。又東逕沃陽縣故城南﹐北俗謂之可不泥城﹐王莽之敬陽也。又東北逕沃陽城東﹐又東合可不泥水﹐水出縣東南六十里山下﹐西北流注沃水﹐合流而東﹐逕參合縣南﹐魏因參合陘以卽名也。北俗謂之倉鶴陘。道出其中﹐亦謂之參合口。陘在縣之西北﹐卽《燕書》所謂太子寶自河還師參合﹐三軍奔潰﹐卽是處也。魏立縣以隸涼城郡也。西去沃陽縣故城二十里。縣北十里有都尉城。《地理誌》曰﹕沃陽縣﹐西部都尉治者也。北俗謂之阿養城。其水又東合一水﹐水出縣東南六十里山下﹐北俗謂之災豆渾水﹐西北流注於沃水﹐又東北流﹐注鹽池。《地理誌》曰﹕鹽澤在東北者也。今鹽池西南去沃陽縣故城六十五里。池水澂渟﹐淵而不流﹐東西三十里﹐南北二十里。池北七里﹐卽涼城郡治。池西有舊城﹐俗謂之涼城也﹐郡取名焉。《地理誌》曰﹕澤有長﹑丞。此城卽長﹑丞所治也。城西三里有小阜﹐阜下有泉﹐東南流注池﹐北俗謂之大谷北堆﹐水亦受目焉。中陵川水﹐自枝津西北流﹐右合一水於連嶺北﹐水出沃陽縣東北山下﹐北俗謂之烏伏眞山﹐水曰誥升袁河。西南流﹐逕沃陽縣﹐左合中陵川﹐亂流西南﹐與一水合﹐北俗謂之樹頹水。水出東山下﹐西南流﹐右合誥升袁水﹐亂流西南注﹐分爲二水。左水枝分南出﹐北俗謂之太羅河。右水西逕故城南﹐北俗謂之昆新城﹐其水自城西南流﹐注於河。河水又南﹐太羅水注之。水源上承樹頹河﹐南流西轉﹐逕武縣故城南。《十三州誌》曰﹕武縣在善無城西南百五十里﹐北俗謂之太羅城﹐水亦藉稱焉。其水西南流﹐一水注之。水導故城西北五十里﹐南流逕城西﹐北俗名之曰故槃回城。又南流注太羅河﹐太羅河又西南流﹐注於河。河水又右﹐得湳水口。水出西河郡美稷縣﹐東南流。《東觀記》曰﹕郭伋﹐字細侯﹐爲並州牧。前在州﹐素有恩徳﹐老小相攜逢迎道路﹐行部到西河﹐美稷數百小兒﹐各騎竹馬迎拜。伋問﹕兒曹何自遠來﹖曰﹕聞使君到﹐喜﹐故迎。伋謝而發去。諸兒復送郭外﹐問使君何日還﹐伋計日告之。及還﹐先期一日。念小兒﹐卽止野亭﹐須期至乃往。其水又東南流﹐羌人因水以氏之。漢衝帝時﹐羌湳狐奴歸化﹐蓋其渠帥也。其水俗亦謂之爲遄波水﹐東南流入長城東。碱水出長城西碱谷﹐東入湳水。又東南﹐渾波水出西北窮谷﹐東南流注於湳水。湳水又東﹐逕西河富昌縣故城南﹐王莽之富成也。湳水又東流﹐入於河。河水左合一水﹐出善無縣故城西南八十里。其水西流﹐歷於呂梁之山﹐而爲呂梁洪。其巖層岫衍﹐澗曲崖深﹐巨石崇竦﹐璧立千仞﹐河流激蕩﹐濤湧波襄﹐雷奔電泄﹐震天動地。昔呂梁未辟﹐河出孟門之上。蓋大禹所辟以通河也。司馬彪曰﹕呂梁在離石縣西。今於縣西曆山尋河﹐並無遏岨﹐至是乃爲河之巨崄﹐卽呂梁矣。在離石北以東﹐可二百有餘裏也。

△又南過西河圁陽縣東。西河郡﹐漢武帝元朔四年置﹐王莽攺曰歸新。圁水出上郡白土縣圁谷﹐東逕其縣南。《地理誌》曰﹕圁水出西﹐東入河﹐王莽更曰黃土也。東至長城﹐與神銜水合。水出縣南神銜山﹐出峽﹐東至長城﹐入於圁。圁水又東﹐逕鴻門縣﹐縣故鴻門亭。《地理風俗記》曰﹕圁陰縣西五十里有鴻門亭﹑天封苑﹑火井廟﹐火從地中出。圁水又東﹐梁水注之﹐水出西北梁谷﹐東南流﹐注圁水。又東﹐逕圁陰縣北﹐漢惠帝五年立﹐王莽攺曰方陰矣。又東﹐桑谷水注之﹐水出西北桑溪﹐東南流入於圁。圁水又東﹐逕圁陰縣南﹐東流注於河。河水又東﹐端水入焉。水西出號山。《山海經》曰﹕其木多漆椶﹐其艸多芎窮﹐是多汵石﹐端水出焉﹐而東流注於河。河水又南﹐諸次之水入焉。水出上郡諸次山。《山海經》曰﹕諸次之山﹐諸次之水出焉。是山多木﹐無艸﹐鳥獸莫居﹐是多眾蛇。其水東逕楡林塞﹐世又謂之楡林山﹐卽《漢書》所謂楡溪舊塞者也。自溪西去﹐悉楡柳之藪矣。緣歷沙陵﹐屆龜玆縣西北﹐故謂廣長楡也。王恢云﹕樹楡爲塞﹐謂此矣。蘇林以爲楡中在上郡﹐非也。案《始皇本紀》﹐西北斥逐匈奴﹐自楡中並河以東﹐屬之陰山。然楡中在金城東五十許裏﹐陰山在朔方東﹐以此推之﹐不得在上郡。《漢書音義》蘇林爲失﹐是也。其水東入長城﹐小楡水合焉。歷澗西北﹐窮谷其源也。又東合首積水﹐水西出首積溪﹐東注諸次水﹐又東入於河。《山海經》曰﹕諸次之水﹐東流注於河﹐卽此水也。河水又南﹐湯水注之。《山海經》曰﹕水出上申之山﹐上無艸木﹐而多硌石。下多榛楛。湯水出焉﹐東流注於河也。河水又南﹐陵水注之。水出陵川北溪﹐南逕其川﹐西轉入河。

△又南過離石縣西。河水又南得離石水口。水出離石北山﹐南流逕離石縣故城西。《史記》云﹕秦惠王伐趙取離石者也。漢武帝元朔三年﹐封代共王子劉綰爲侯國﹐後漢西河郡治也。其水又南出西轉﹐逕隰城縣故城南。漢武帝元朔三年﹐封代共王子劉忠爲侯國﹐王莽之慈平亭也。胡俗語訛﹐尙有十城之稱。其水西流﹐注於河也。又南﹐奢延水注之。水西出奢延縣西南赤沙阜﹐東北流。《山海經》所謂生水出盂山者也。郭景純曰﹕盂或作明。漢破羌將軍段熲破羌於奢延澤﹐虜走洛川。洛川在南﹐俗因縣土﹐謂之奢延水﹐又謂之朔方水矣。東北流﹐逕其縣故城南﹐王莽之奢節也。赫連龍升七年﹐於是水之北﹐黑水之南﹐遣將作大匠梁公叱幹阿利攺築大城﹐名曰統萬城。蒸土加功﹐雉堞𨿽久﹐崇墉若新。並造五兵﹐器銳精利﹐乃咸百煉。爲龍雀大鐶﹐號曰大夏龍雀。銘其背曰﹕古之利器﹐吳﹑楚湛盧。大夏龍雀﹐名冠神都﹐可以懷遠﹐可以柔逋。如風靡艸﹐威服九區。世甚珍之。又鑄銅爲大鼓及飛廉﹑翁仲﹑銅駝﹑龍虎﹐皆以黃金飾之﹐列於宮殿之前﹐則今夏州治也。奢延水又東北﹐與溫泉合﹐源西北出沙溪﹐而東南流﹐注奢延水。奢延水又東﹐黑水入焉。水出奢延縣黑澗﹐東南歷沙陵﹐注奢延水。奢延水又東合交蘭水﹐水出龜玆縣交蘭谷﹐東南流﹐注奢延水。奢延水又東北流﹐與鏡波水合。水源出南邪山南谷﹐東北流﹐注於奢延水。奢延水又東﹐逕膚施縣﹐帝原水西北出龜玆縣﹐東南流﹐縣因處龜玆降胡著稱。又東南﹐注奢延水﹐又東逕膚施縣南。秦昭王三年置﹐上郡治。漢髙祖並三秦﹐復以爲郡。王莽以漢馬員爲增山連率﹐歸世祖﹐以爲上郡太守。司馬彪曰﹕增山者﹐上郡之別名也。東入五龍山﹐《地理誌》曰﹕縣有五龍山﹑帝﹑原水自下亦爲通稱也。歷長城東﹐出於赤翟白翟之中。又有平水﹐出西北平溪﹐東南入奢延水。又東﹐走馬水注之。水出西南長城北﹐陽周縣故城南橋山。昔二世賜蒙恬死於此。王莽更名上陵畤﹐山上有黃帝冢故也。帝崩﹐惟弓劍存焉﹐故世稱黃帝仙矣。其水東流。昔段熲追羌出橋門﹐至走馬水﹐聞羌在奢延澤﹐卽此處也。門卽橋山之長城門也。始皇令太子扶蘇與蒙恬築長城﹐起自臨洮﹐至於碣石﹐卽是城也。其水東北流﹐入長城﹐又東北注奢延水。又東﹐與白羊水合。其水出於西南白羊溪﹐巡溪東北﹐注於奢延水﹐奢延水又東﹐入於河。《山海經》曰﹕生水東流注於河。

△又南過中陽縣西。中陽縣故城在東﹐東翼汾水﹐隔越重山﹐不濱於河也。

△又南過土軍縣西。吐京郡治。故城卽土軍縣之故城也。胡﹑漢譯言﹐音爲訛變矣。其城圓長而不方。漢髙帝十一年﹐以封武侯宣義爲侯國。縣有龍泉﹐出城東南道左山下牧馬川﹐上多產名駒﹐駿同滇池天馬河。其水西北流﹐至其城東南﹐土軍水出道左髙山﹐西南注之。龍泉水又北﹐屈逕其城東﹐西北入於河。河水又南合契水﹐傍溪東入﹐窮谷其源也。又南至祿谷水口﹐水源東窮此溪也。河水又南﹐得大蛇水﹐發源溪首﹐西流入河。河水又南﹐右納辱水。《山海經》曰﹕辱水出鳥山﹐其上多桑﹐其下多楮。陰多鐵﹐陽多玉。其水東流注於河。俗謂之秀延水。東流得浣水口﹐傍溪西轉﹐窮溪便卽浣水之源也。延水又東﹐會根水﹐西南溪下﹐根水所發﹐而東北注延水。又東南﹐露跳水出西露溪﹐東流﹐又東北入延水﹐亂流注於河。河水又南﹐左合信支水﹐水發源東露溪﹐西流入於河。河水又南﹐左會石羊水﹐巡溪東入﹐導源窮谷﹐西流注於河。

△又南過上郡髙奴縣東。域谷水東啟荒原﹐西曆長溪﹐西南入於河。河水又南﹐合孔溪口﹐水出孔山南﹐歷溪西流注於河。孔山之上﹐有穴如車輪﹐三所。東西相當﹐相去各二丈許﹐南北直通﹐故謂之孔山也。山在蒲城西南三十餘里。河水又右會區水。《山海經﹖西次四經》之首曰陰山。西北二百七十里曰申山。其上多谷柞﹐其下多杻橿﹐其陽多金玉。區水出焉﹐而東流注於河。世謂之淸水。東流入上郡長城﹐逕老人山下﹐又東北流﹐至老人谷﹐傍水北出﹐極溪便得水源。淸水又東﹐得龍尾水口。水出北地﹐神泉鄣北山龍尾溪﹐東北流﹐注淸水。又東﹐會三湖水﹐水出南山三湖谷﹐東北流入淸水。淸水又東﹐逕髙奴縣﹐合丰林水﹐《地理誌》謂之洧水也。故言﹕髙奴縣有洧水﹐肥可﹛難灬﹜。水上有肥﹐可接取用之。《博物志》稱酒泉延壽縣南山出泉水﹐大如筥﹐注地爲溝﹐水有肥如肉汁﹐取著器中﹐始黃後黑﹐如不凝膏﹐然之極明﹐與膏無異。膏車及水碓釭﹐甚佳﹐彼方人謂之石漆。水肥亦所在有之﹐非止髙奴縣洧水也。項羽以封董翳爲翟王﹐居之﹐三秦﹐此其一也。漢髙祖破以縣之﹐王莽之利平矣﹐民俗語訛﹐謂之髙樓城也。丰林川長津瀉注﹐北流會淸水。淸水又南﹐奚谷水注之。水西出奚川﹐東南流入淸水﹐又東﹐注於河。河水又南﹐蒲川水出石樓山﹐南逕蒲城東﹐卽重耳所奔之處也。又南歷蒲子縣故城西。今大魏之汾州治。徐廣《晉紀》稱﹕劉淵自離石﹐南移蒲子者也。闞駰曰﹕蒲城在西北﹐漢武帝置。其水南出﹐得黃盧水口﹐東出﹐歷蒲子城南﹐東北入谷﹐極溪便水之源也。又南﹐合紫川水﹐水出東北紫川谷。西南合江水﹐江水出江谷﹐西北入紫水。紫水又西北﹐入蒲水﹐蒲水又西南﹐入於河。河水又南﹐黑水水出定陽縣西山﹐二源奇發﹐同瀉一壑。東南流﹐逕其縣北﹐又東南流﹐右合定水﹐俗謂之白水也。水西出其縣南山定水谷﹐東逕定陽縣故城南﹐應劭曰﹕縣在定水之陽也。定水又東﹐注於黑水﹐亂流東南﹐入於河。卷四○河水四△又南﹐過河東北屈縣西。河水南逕北屈縣故城西。北十里有風山﹐上有穴如輪﹐風气蕭瑟﹐習常不止。當其衝飄也﹐而略無生艸﹐蓋常不定﹐眾風之門故也。風山西四十里﹐河水南出﹐孟門山與龍門山相對。《山海經》曰﹕孟門之山﹐其上多蒼玉﹑多金。其下多黃堊﹑涅石。《尸子》曰﹕龍門未辟﹐呂梁未鑿﹐河出孟門之上﹐大溢逆流﹐無有邱陵髙阜滅之﹐名曰洪水。大禹疏通﹐謂之孟門。故《穆天子傳》曰﹕北登盟門﹐九河之隥。孟門卽龍門之上口也。實爲河之巨阸﹐兼孟門津之名矣。此石經始禹鑿﹐河中漱廣﹐夾岸崇深﹐傾崖返捍﹐巨石臨危﹐若墜復倚。古之人有言﹐水非石鑿而能入石﹐信哉﹗其中水流交衝﹐素气云浮﹐往來遙觀者﹐常若霧露沾人﹐窺深悸魄。其水尙崩浪萬尋﹐懸流千丈﹐渾洪贔怒﹐鼓若山騰﹐濬波頹疊﹐迄於下口。方知《愼子》﹐下龍門﹐流浮竹﹐非駟馬之追也。又有燕完水注之﹐異源合捨﹐西流注河。河水又南得鯉魚澗﹐歷澗東入﹐窮溪首便其源也。《爾雅》曰﹕鱣﹐鮪也。出鞏穴﹐三月則上渡龍門﹐得渡爲龍矣﹐否則點額而還。非夫往還之會﹐何能便有玆稱乎﹖河水又南﹐羊求水入焉。水東出羊求川﹐西逕北屈縣故城南﹐城卽夷吾所奔邑也。王莽之朕北也。《汲郡古文》曰﹕翟章救鄭﹐次於南屈。應劭曰﹕有南故加北。《國語》﹕二五言於獻公曰﹐蒲與二屈﹐君之疆也。其水西流注於河。河水又南爲采桑津。《春秋﹖僖公八年》﹕晉裏克敗狄於采桑﹐是也。赤水出西北罷谷﹐東流謂之赤石川﹐東入於河。河水又南合蒲水﹐西則兩源並發﹐俱導一山﹐出西河陰山縣﹐王莽之山寧也。陰山東麓南水﹐東北與長松水合﹐水出西丹陽山東﹐東北流左入蒲水。蒲水又東北與北溪會﹐同爲一川﹐東北注河。河水又南﹐丹水西南出丹陽山。東北逕冶官東﹐俗謂之丹陽城﹐城之左右猶有遺銅矣。其水東北會白水口﹐水出丹山東而西北注之。丹水又東北入河。河水又南﹐黑水西出丹山東﹐而東北入於河。河水又南至崿谷﹐傍谷東北窮澗﹐水源所導也。西南流注於河。河水又南﹐洛水自獵山枝分東派﹐東南注於河。昔魏文侯築館洛陰﹐指謂是水也。

△又南過皮氏縣西。皮氏縣﹐王莽之延平也。故城在龍門東南﹐不得延逕皮氏﹐方屆龍門也。

△又南出龍門口﹐汾水從東來注之。昔者﹐大禹導河積石﹐疏決梁山﹐謂斯處也﹐卽《經》所謂龍門矣。《魏土地記》曰﹕梁山北有龍門山﹐大禹所鑿﹐通孟津河口﹐廣八十步。巖際鐫迹﹐遺功尙存。岸上並有廟祠﹐祠前有石碑三所﹕二碑文字紊滅﹐不可復識﹐一碑是太和中立。《竹書紀年》﹕晉昭公元年﹐河赤於龍門三里。梁惠成王四年﹐河水赤於龍門三日。京房《易妖占》曰﹕河水赤﹐下民恨。河水又南右合暢谷水。水自溪東南流﹐逕夏陽縣西北﹐東南注於河。河水又南逕梁山原東。原自山東南出至河﹐晉之望也。在馮翊夏陽縣之西﹐臨於河上。山崩壅河﹐三日不流。晉侯以問伯宗﹐卽是處也。《春秋谷梁傳》曰﹕成公五年﹐梁山崩﹐遏河水三日不流。召伯尊。遇輦者﹐不避﹐使車右鞭之。輦者曰﹕所以鞭我者﹐其取道遠矣。伯尊因問之。輦者曰﹕君親素縞﹐率羣臣哭之﹐斯流矣。如其言而河流。河水又南﹐崌谷水注之。水出縣西北梁山﹐東南流﹐橫溪水注之。水出三累山﹐其山層密三成﹐故俗以三累名山。按《爾雅》﹐山三成爲昆侖邱﹐斯山豈亦昆侖邱乎﹖山下水際有二石室﹐蓋隱者之故居矣。細水東流﹐注於崌谷。側溪山南有石室﹐西面有兩石室﹐北面有二石室﹐皆因阿結牖﹐連扃接闥﹐所謂石室相距也。東廂石上﹐猶傳杵臼之迹。庭中亦有舊宇處﹐尙仿佛前基。北坎室上有微涓石澑﹐丰周瓢飲﹐似是棲遊隱學之所。昔子夏教授西河﹐疑卽此也﹐而無以辧之。溪水又東南﹐逕夏陽縣故城北﹐故少梁也﹐秦惠文王十一年﹐更從今名矣。王莽之冀亭也。其水東南流注於河。昔韓信之襲魏王豹也﹐以木罌自此渡。河水又南﹐右合陶渠水。水出西北梁山﹐東南流﹐逕漢陽太守殷濟精廬南。俗謂之子夏廟。陶水又南逕髙門南﹐蓋層阜墮缺﹐故流髙門之稱矣。又東南逕華池南﹐池方三百六十步﹐在夏陽城西北四里許。故《司馬遷碑》文云﹕髙門華池﹐在玆夏陽。今髙門東去華池三里。溪水又東南逕夏陽縣故城南。服虔曰﹕夏陽﹐虢邑也﹐在大陽東三十里。又歷髙陽宮北。又東南逕司馬子長墓北。墓前有廟﹐廟前有碑。永嘉四年﹐漢陽太守殷濟瞻仰遺文﹐大其功徳﹐遂建石室﹐立碑樹桓。《太史公自敍》曰﹕遷生於龍門﹐是其墳墟所在矣。溪水東南流入河。昔魏武侯與吳起浮河而下﹐美河山之固﹐卽於此也。河水又南﹐徐水注之。水出西北梁山﹐東南流逕漢武帝登仙宮東。東南流絕疆梁原﹐逕劉仲城北。是漢祖兄劉仲之封邑也﹐故徐廣《史記音義》曰﹕郃陽﹐國名也。髙祖八年﹐侯劉仲是也。其水東南逕子夏陵北﹐東入河。河水又南﹐逕子夏石室東。南北有二石室﹐臨側河崖﹐卽子夏廟室也。

△又南過汾陰縣西。河水東際汾陰脽﹐縣古城在脽側。漢髙帝六年﹐封周昌爲侯國。《魏土地記》曰﹕河東郡北八十里有汾陰城﹐北去汾水三里。城西北隅曰脽邱﹐上有後土祠。《封禪書》曰﹕元鼎四年﹐始立后土祠於汾陰脽邱是也。又有萬歲宮﹐漢宣帝神爵元年﹐幸萬歲宮﹐東濟大河﹐而神魚舞河矣。昔趙簡子沈欒激於此﹐曰﹕吾好聲色﹐而是子致之﹔吾好士﹐六年不進一人﹔是長吾過而絀吾善。君子以爲能譴矣。河水又逕郃陽城東﹐周威烈王之十八年﹐魏文侯伐秦﹐至鄭﹐還築雒陰﹑郃陽﹐卽此城也。故有莘邑矣﹐爲太姒之國。《詩》云﹕在郃之陽﹐在渭之涘。又曰﹕纘女維莘﹐長子維行。謂此也。城北有瀵水﹐南去二水各數里。其水東逕其城內﹐東入於河。又於城內側中﹐有瀵水﹐東南出城﹐注於河。城南又有瀵水﹐東流注於河﹐水南猶有文母廟﹐廟前有碑﹐去城一十五里﹐水卽郃水也。縣取名焉。故應劭曰﹕在郃水之陽也。河水又南﹐瀵水入焉。水出汾陰縣南四十里﹐西去河三里。平地開源﹐濆泉上湧﹐大幾如輪﹐深則不測﹐俗呼之爲瀵魁。古人壅其流以爲陂水﹐種稻﹐東西二百步﹐南北一百餘步﹐與郃陽瀵水夾河。河中渚上﹐又有一瀵水﹐皆潛相通﹐故呂忱曰﹕《爾雅》﹐異出同流爲瀵水。其水西南流歷蒲阪西﹐西流注於河。河水又南逕陶城西。舜陶河濱。皇甫士安以爲定陶﹐不在此也。然陶城在蒲阪城北﹐城卽舜所都也﹐南去歷山不遠﹐或耕或陶﹐所在則可﹐何必定陶方得爲陶也﹖舜之陶也﹐斯或一焉。孟津有陶河之稱﹐蓋從此始之。南對蒲津關。汲冢《竹書紀年》﹕魏襄王七年﹐秦王來見於薄阪關。四月﹐越王使公師隅來獻乘舟始罔及舟三百﹑箭五百萬﹐犀角﹑象齒焉。

△又南過蒲阪縣西。《地理誌》曰﹕縣故蒲也。王莽更名蒲城。應劭曰﹕秦始皇東巡﹐見有長阪﹐故加阪也。孟康曰﹕晉文公以賂秦﹐秦人還蒲於魏﹐魏人喜曰﹕蒲反矣﹐故曰蒲反也。薛瓚注《漢書》曰﹕《秦世家》以垣爲蒲反﹐然則本非蒲也。皇甫謐曰﹕舜所都也。或言蒲阪﹐或言平陽﹐及潘者也。今城中有舜廟。魏秦州刺史治﹐太和遷都﹐罷州﹐置河東郡。郡多流雜﹐謂之徙民。民有姓劉名墮者﹐宿擅工釀﹐采挹河流﹐醞成芳酎﹐懸食同枯枝之年﹐排於桑落之辰﹐故酒得其名矣。然香醑之色﹐淸白若滫漿焉。別調氛氳﹐不與佗同。蘭薰麝越﹐自成馨逸。方土之貢選﹐最佳酌矣。自王公庶友﹐牽拂相招者﹐每云﹕索郎有顧﹐思同旅語。索郎﹐反語爲桑落也。更爲籍徵之雋句﹐中書之英談。郡南有歷山﹐謂之歷觀﹐舜所耕處也。有舜井。嬀﹑汭二水出焉。南曰嬀水﹐北曰汭水。西逕歷山下﹐上有舜廟。周處《風土記》曰﹕舊說﹐舜葬上虞。又記云﹕耕於歷山﹐而始寧﹑剡二縣界上﹐舜所耕田於山下﹐多柞樹﹐吳越之間名柞爲櫪﹐故曰歷山。余案﹕周處此《志》爲不近情﹐傳疑則可﹐證實非矣。安可假木異名﹐附山殊稱﹐彊引大舜﹐卽比寧壤。更爲失志記之本體﹐差實錄之常經矣。歷山嬀汭言是﹐則安於彼乖矣。《尙書》所謂釐降二女於嬀汭也。孔安國曰﹕居嬀水之內。王肅曰﹕嬀汭﹐虞地名。皇甫謐曰﹕納二女於嬀水之汭。馬季長曰﹕水所入曰汭。然則汭似非水名。而今見有二水﹐異源同歸﹐渾流西注入於河。河水南逕雷首山西。山臨大河﹐北去蒲阪三十里。《尙書》所謂壺口﹑雷首者也。俗亦謂之堯山。山上有故城﹐世又曰堯城。闞駰曰﹕蒲阪﹐堯都。按《地理誌》曰﹕縣有堯山﹑首山祠﹐雷首山在南。事有似而非﹐非而是﹐千載眇邈﹐非所詳耳。又南﹐涑水注之。水出河北縣雷首山。縣北與蒲阪分山﹐有夷﹑齊廟。闞駰《十三州誌》曰﹕山一名獨頭山﹐夷﹑齊所隱也。山南有古冢﹐陵柏蔚然﹐攢茂邱阜﹐俗謂之夷﹑齊墓也。其水西南流﹐亦曰雷水。《穆天子傳》曰﹕壬戌﹐天子至於雷首。犬戎胡觴天子於雷首之阿﹐乃獻良馬四六﹐天子使孔牙受之於雷水之幹是也。昔趙盾田首山﹐食祁彌明翳桑之下﹐卽於此也。涑水又西南流注於河﹐《春秋左傳》謂之涑川者也。俗謂之陽安澗水。

△又南至華陰潼關﹐渭水從西來注之。汲郡《竹書紀年》曰﹕晉惠公十五年﹐秦穆公帥師送公子重耳﹐涉自河曲。《春秋左氏﹖僖公二十四年》﹐秦伯納之﹐及河﹐子犯以璧授公子﹐曰﹕臣負羈紲﹐從君巡於天下﹐臣之罪多矣。臣猶知之﹐而況君乎﹖請由此亡。公子曰﹕所不與舅氏同心者﹐有如白水。投璧於此。子推笑曰﹕天開公子﹐子犯以爲功﹐吾不忍與同位﹐遂逃焉。河水歷船司空與渭水會。《漢書﹖地理誌》﹕舊京兆尹之屬縣也。古語云﹕華嶽本一山當河﹐河水過而曲行﹐河神巨靈﹐手蕩腳蹋﹐開而爲兩﹐今掌足之迹仍存。《遁甲開山圖》曰﹕有巨靈胡者﹐偏得坤元之道﹐能造山川﹐出江河﹐所謂巨靈贔屓﹐首冠靈山者也。常有好事之人﹐故升華嶽而觀厥迹焉。自下廟歷列柏﹐南行十一里﹐東回三里﹐至中祠﹔又西南出五里﹐至南祠﹐謂之北君祠。諸欲升山者﹐至此皆祈請焉。從此南入谷七里﹐又屆一祠﹐謂之石養父母﹐石龕木主存焉。又南出一里至天井。井裁容人﹐穴空迂回﹐頓曲而上﹐可髙六丈餘。山上又有微涓細水﹐流入井中﹐亦不甚沾。人上者皆所由涉﹐更無別路。欲出井﹐望空視明﹐如在室窺窗也。出井東南行二里﹐峻阪斗上斗下。降此阪二里許﹐又復東上百丈崖﹐升降皆須扳繩挽葛而行矣。南上四里﹐路到石壁﹐緣旁稍進﹐逕一百餘步。由此西南出六里﹐又至一神﹐名曰胡越寺。神像有童子之容。從祠南歷夾嶺﹐廣裁三尺餘﹐兩箱懸崖數萬仞﹐窺不見底。祀祠有感﹐則云與之平﹐然後敢度﹐猶須騎嶺抽身﹐漸以就進﹐故世謂斯嶺爲搦嶺矣。度此二里﹐便屆出頂﹐上方七里﹐靈泉二所﹕一名蒲池﹐西流注於澗﹐一名太上泉﹐東注澗下。上宮神廟近東北隅﹐其中塞實雜物﹐事難詳載。自上宮東北出四百五十步﹐有屈嶺﹐東南望巨靈手迹﹐惟見洪崖壁而已﹐都無山下上觀之分均矣。河在關內南流﹐潼激關山﹐因謂之潼關。灌水注之﹐水出松果之山﹐北流逕通谷﹐世亦謂之通谷水﹐東北注於河。《述徵記》所謂潼谷水者也。或說﹐因水以名地也。河水自潼關北﹐東流﹐水側有長阪﹐謂之黃巷阪﹐傍絕澗﹐涉此阪以升潼關﹐所謂氵斥黃巷以濟潼矣。歷北出東崤﹐通謂之函谷關也。邃岸天髙﹐空谷幽深﹐澗道之陜﹐車不方軌﹐號曰天險。故《西京賦》曰﹕巖崄周固﹐衿帶易守﹐所謂秦得百二﹐並吞諸侯也。是以王元說隗囂曰﹕請以一丸泥東封函谷關﹐圖王不成﹐其獘足霸矣。郭緣生《記》曰﹕漢末之亂﹐魏武徵韓遂﹑馬超﹐連兵此地。今際河之西﹐有曹公壘。道東原上﹐云李典營。義熙十三年﹐王師曾據此壘。《西徵記》曰﹕沿路逶迆﹐入函道六里﹐有舊城﹐城周百餘步﹐北臨大河﹐南對髙山﹐姚氏置關以守峽。宋武王入長安﹐檀道濟﹑王鎭惡或據山爲營﹐或平地結壘﹐爲大小七營﹐濱帶河險﹐姚氏亦保據山原﹐陵阜之上﹐尙傳故迹矣。關之直北﹐隔河有層阜﹐巍然獨秀﹐孤峙河陽﹐世謂之風陵。戴延之所謂風塠者也。南則河濱姚氏之營﹐與晉對岸。河水又東北﹐玉澗水注之。水南出玉溪﹐北流逕皇天原西。周固記開山東首﹐上平博﹐方可裏余﹐三面壁立﹐髙千許仞﹐漢世祭天於其上﹐名之爲皇天原﹐上有漢武帝思子臺。又北逕閿鄕城西。《郡國志》曰﹕宏農湖縣在閺鄕。世謂之閿鄕水也。魏尙書僕射閿鄕侯河東衛伯儒之故邑。其水北流注於河。河水又東逕閿鄕城北﹐東與全鳩澗水合。水出南山﹐北逕皇天原東。《述徵記》曰﹕全節﹐地名也。其西名桃原﹐古之桃林﹐周武王克殷﹐休牛之地矣。《西徵賦》曰﹕咸徵名於桃園者也。《晉太康地記》曰﹕桃林在閿鄕南谷中。其水又北流注於河﹐△又東過河北縣南。縣與湖縣分河。蓼水出襄山蓼谷﹐西南流注於河。河水又東﹐永樂澗水注之。水北出於薄山﹐南流逕河北縣故城西﹐故魏國也。晉獻公滅魏﹐以封畢萬。卜偃曰﹕魏﹐大名也。萬後其昌乎﹖後乃縣之。在河之北﹐故曰河北縣也。今城南﹑西二面﹐並去大河可二十餘里﹐北去首山一十許裏﹐處河山之間﹐土地迫隘﹐故《魏風》著《十畝》之詩也。城內有龍泉﹐南流出城﹐又南﹐斷而不流。永樂溪水又南﹐入於河。余按《中山經》﹐卽渠豬之水也。太史公《封禪書》稱華山以西﹐名山七﹐薄山其一焉。薄山﹐卽襄山也。徐廣曰﹕蒲阪縣有襄山。《山海經》曰﹕蒲山之首﹐曰甘棘之山﹐共水出焉﹐而西流注於河。東則渠豬之山﹐渠豬之水出焉﹐而南流注於河。如準《封禪書》﹐二水無西南注河之理。今診蓼水川流所趣﹐與共水相扶﹔永樂溪水導源注於河﹐又與渠豬勢合。蒲山統目總稱﹐亦與襄山不殊。故揚雄《河東賦》曰﹕河靈玃踢﹐掌華蹈襄。注云﹕襄山在潼關北十餘里。以是推之﹐知襄山在蒲阪﹐溪水卽渠豬之水也。河水自河北城南﹐東逕芮城。二城之中﹐有段幹木冢。幹木﹐晉之賢人也。魏文侯過其門﹐軾其廬﹐所謂徳尊萬古﹐芳越來今矣。汲冢《竹書紀年》曰﹕晉武公元年﹐尙一軍。芮人乘京﹐荀人﹑董伯皆叛。匪直大荔故芮也﹐此亦有焉。《紀年》又云﹕晉武公七年﹐芮伯萬之母芮姜逐萬﹐萬出奔魏。八年﹐周師﹑虢師圍魏﹐取芮伯萬而東之。九年﹐戎人逆芮伯萬於郟。斯城亦或伯萬之故畫也。河水右會槃澗水。水出湖縣誇父山﹐北逕漢武帝思子宮﹑歸來望思臺東﹐又北流入於河。河水又東﹐逕湖縣故城北﹐昔範叔入關﹐遇穰侯於此矣。湖水出桃林塞之誇父山﹐廣圓三百里。武王伐紂﹐天下旣定﹐王巡嶽瀆﹐放馬華陽﹐散牛桃林﹐卽此處也。其中多野馬﹐造父於此得驊驑﹑綠耳﹐盜驪之乘以獻。周穆王使之馭以見西王母。湖水又北逕湖縣東﹐而北流入於河。《魏土地記》曰﹕宏農湖縣﹐有軒轅黃帝登仙處。黃帝采首山之銅﹐鑄鼎於荊山之下﹐有龍垂胡於鼎。黃帝登龍﹐從登者七十人﹐遂升於天﹐故名其地爲鼎湖。荊山在馮翊﹐首山在蒲阪﹐與湖縣相連。《晉書地道記》《太康記》並言胡縣也。漢武帝攺作湖。俗云﹕黃帝自此乘龍上天也。《地理誌》曰﹕京兆湖縣﹐有周天子祠二所﹐故曰胡。不言黃帝升龍也。《山海經》曰﹕西九十里曰誇父之山﹐其木多棕﹑楠﹐多竹箭﹐其陽多玉﹐其陰多鐵。其北有林焉﹐名曰桃林﹐其中多馬。湖水出焉﹐北流注於河。故《三秦記》曰﹕桃林塞在長安東四百里﹐若有軍馬經過﹐好行則牧華山﹐休息林下。惡行則決河漫延﹐人馬不得過矣。河水又東﹐合柏谷水﹐水出宏農縣南石堤山。山下有《石堤銘祠》云﹕魏甘露四年﹐散騎常侍﹑徵南將軍﹑豫州刺史領宏農太守﹑南平公之所經建也。其水北流﹐逕其亭下﹐晉公子重耳出亡﹐及柏谷﹐卜適齊﹑楚。狐偃曰﹕不如之翟。漢武帝嘗微行此亭﹐見饋亭長妻。故潘嶽《西徵賦》曰﹕長傲客於柏谷﹐妻睹貌而獻餐﹐謂此亭也。谷水又北流入於河。河水又東﹐右合門水﹐門水卽洛水之枝流者也。洛水自上洛縣東北﹐於拒陽城之西北﹐分爲二水﹐枝渠東北出爲門水也。門水又東北﹐歷陽華之山﹐卽《山海經》所謂陽華之山﹐門水出焉者也。又東北歷峽﹐謂之鴻關水。水東有城﹐卽關亭也。水西有堡﹐謂之鴻關堡﹐世亦謂之劉﹑項裂地處﹐非也。余按上洛有鴻臚圍池﹐是水津渠沿注﹐故謂斯川爲鴻臚澗。鴻關之名﹐乃起是矣。門水又東北歷邑川﹐燭水注之。左水出於陽華之陰﹐東北流逕盛墻亭西﹐東北流與右水合﹐右水出陽華之陽﹐東北流逕盛墻亭東﹐東北與左水合﹐卽《山海經》所謂糸昔姑之水﹐出於陽華之陰﹐東北流注於門水者也。又東北﹐燭水注之。水有二源﹐左水南出於衡嶺﹐世謂之石城山。其水東北流﹐逕石城西﹐東北合右水﹐右水出石城山﹐東北逕石城東﹐東北入左水。《地理誌》曰﹕燭水出衙嶺下谷。《開山圖》曰﹕衙山在函谷山西南。是水亂流﹐東注於糸昔姑之水﹐二水悉得通稱矣。歷澗東北出﹐謂之開方口。水側有阜﹐謂之方伯堆。宋奮武將軍魯方平﹐建武將軍薛安都等﹐與建威將軍柳元景北入﹐軍次方伯堆者也。堆上有城﹐卽方平所築也。又東北逕邑川城南﹐卽漢封竇門之故邑﹐川受其名。亦曰竇門城﹐在函谷關南七里。又東北﹐田渠川水注之。水出衡山之白石谷﹐東北流逕故丘亭東﹐是薛安都軍所從城也。其水又逕鹿蹄山西﹐山石之上﹐有鹿蹄﹐自然成著﹐非人功所刊。歷田渠川﹐謂之田渠水﹐西北流注於燭水。燭水又北入門水﹐水之左右卽函谷山也。門水又北逕宏農縣故城東﹐城卽故函谷關校尉舊治處也。終軍棄繻於此。燕丹﹑孟嘗亦義動雞鳴於其下﹐可謂深心有感﹐志誠難奪矣﹐昔老子西入關﹐尹喜望气於此也。故《趙至與嵇茂齊書》曰﹕李叟入秦﹐及關而嘆。亦言與嵇叔夜書﹐及關尹望气之所。異說紛綸﹐並未知所定矣。漢武帝元鼎三年﹐徙關於新安縣﹐以故關爲弘農縣﹐弘農郡治。王莽更名右隊。劉桓公爲郡﹐虎相隨渡河﹐光武聞而善之。其水側城北流﹐而注於河。河水於此﹐有浢津之名。說者咸云﹕漢武微行柏谷﹐遇辱寶門﹐又感其妻深識之饋﹐旣返玉階﹐厚嘗賚焉﹐賜以河津﹐令其鬻渡﹐今竇津是也。故潘嶽《西徵賦》云﹕酬匹婦其已泰﹐胡厥夫之謬官﹖袁豹之徒﹐並以爲然。余案河之南畔﹐夾側水濆有津﹐謂之浢津。河北縣有浢水﹑浢澤﹐其水南入於河。河水故有浢津之名﹐不從門始﹐蓋事類名同﹐故作者是之。《竹書﹖穆天子傳》曰﹕天子自窴軨﹐乃次於浢水之陽。丁亥﹐入於南鄭。考其沿歷所踵﹐路直斯津﹐以是推之﹐知非因門矣。俗或謂之偃鄕澗水也。河水又東﹐左合一水﹐其水二源疏引﹐俱導薄山﹐南流會成一川。其二水之內﹐世謂之閒原﹐言虞﹑芮所爭之田﹐所未詳矣。又南注於河。河之右﹐曹水注之。水出南山﹐北逕曹陽亭西。陳涉遣周章入秦﹐少府章邯斬之於此。魏氏以爲好陽。《晉書地道記》曰﹕亭在弘農縣東十三里。其水西北流入於河。河水又東﹐菑水注之﹐水出常烝之山。西北逕曲沃城南﹐又屈逕其城西﹐西北入河。諸注述者﹐咸言曲沃在北﹐此非也。魏司徒崔浩以爲曲沃﹐地名也。余案《春秋﹖文公十三年》晉侯使詹嘉守桃林之塞﹐處此以備秦。時以曲沃之官守之﹐故曲沃之名﹐遂爲積古之傳矣。河水又東﹐得七里澗﹐澗在陜西七里﹐故因名焉。其水自南山通河﹐亦謂之曹陽坈﹐是以潘嶽《西徵賦》曰﹕行於漫瀆之口﹐憩於曹陽之墟。袁豹﹑崔浩﹐亦不非其地矣。余按《漢志》﹐昔獻帝東遷﹐逼以寇難﹐李傕﹑郭汜追戰於弘農澗﹐天子遂露次曹陽。楊奉﹑董承外與催和﹐內引白波李樂等破傕﹐乘輿於是得進。復來戰﹐奉等大敗﹐兵相連綴四十餘里﹐方得達陜。以是推之﹐似非曹陽﹐然以《山海經》求之﹐菑﹑曹字相類﹐是或有曹陽之名也。河水又東合譙水﹐水導源常烝之山﹐俗謂之爲幹山﹐蓋先後之異名也。山在陜城南八十里。其川﹐二源雙導﹐同注一壑﹐而西北流注於河。

△又東過陜縣北。橐水出橐山﹐西北流﹐又有崖水﹐出南山北谷﹐逕崖峽﹐北流﹐與幹山之水會。水出幹山東谷﹐兩川合注於崖水。又東北注橐水﹐北流出谷﹐謂之漫澗矣。與安陽溪水合﹐水出石崤南﹐西逕安陽城南﹐漢昭帝封上官桀爲侯國﹐潘嶽所謂我䢐安陽也。西合漫澗水﹐水北有逆旅亭﹐謂之漫口客捨也。又西逕陜縣故城南。又合一水﹐謂之讀谷水﹐南出近溪﹐北流注橐。其水又西北﹐逕陜城西﹐西北入於河﹐河北對茅城﹐故茅亭﹐茅戎邑也。《公羊》曰﹕晉敗之大陽者也。津亦取名焉。《春秋﹖文公三年》﹐秦伯伐晉﹐自茅津濟﹐封崤屍而還是也。東則咸陽澗水注之。水出北虞山﹐南至陜津﹐注河。河南卽陜城也。昔周﹑召分伯﹐以此城爲東西之別。東城卽虢邑之上陽也。虢仲之所都爲南虢。三虢﹐此其一焉。其大城中有小城﹐故焦國也。武王以封神農之後於此。王莽更名黃眉矣。戴延之云﹕城南倚山原﹐北臨黃河﹐懸水百餘仞﹐臨之者咸悚惕焉。西北角河水湧起﹐方數十丈﹐有物居水中。父老云﹕銅翁仲所投處。又云﹕石虎載經﹐於此沈沒。二物並存﹐水所以湧﹐所未詳也。或云﹕翁仲頭髻常出﹐水之漲減﹐恆與水齊。晉軍當至﹐髻不復出﹐今惟見水異耳。嗟嗟有聲﹐聲聞數里。案秦始皇二十六年﹐長狄十二見於臨洮﹐長五丈餘﹐以爲善祥﹐鑄金人十二以象之﹐各重二十四萬斤﹐坐之宮門之前﹐謂之金狄。皆銘其胸云﹕皇帝二十六年﹐初兼天下﹐以爲郡縣﹐正法律﹐同度量。大人來見臨洮﹐身長五丈﹐足六尺。李斯書也。故衛恆《敍篆》曰﹕秦之李斯﹐號爲工篆﹐諸山碑及銅人銘﹐皆斯書也。漢自阿房﹐徙之未央宮前﹐俗謂之翁仲矣。地皇二年﹐王莽夢銅人泣﹐惡之﹐念銅人銘有皇帝初兼天下文﹐使尙方工鐫滅所夢銅人膺文。後董卓毀其九爲錢﹐其在者三。魏明帝欲徙之洛陽﹐重不可勝﹐至霸水西﹐停之。《漢晉春秋》曰﹕或言金狄泣﹐故畱之。石虎取置鄴宮﹐苻堅又徙之長安﹐毀二爲錢﹐其一未至而苻堅亂﹐百姓推置陜北河中﹐於是金狄滅。余以爲鴻河巨瀆﹐故應不爲細梗躓湍﹐長津碩浪﹐無宜以微物屯流。斯水之所以濤波者﹐蓋《史記﹖魏世家》所云﹐魏文侯二十六年﹐虢山崩﹐壅河所致耳。獻帝東遷﹐日夕潛渡﹐墜坑爭舟﹐舟指可掬﹐亦是處矣。

△又東過大陽縣南。交澗水出吳山﹐東南流入河。河水又東﹐路澗水亦出吳山﹐東逕大陽城西﹐西南流﹐入於河。河水又東﹐逕大陽縣故城南。《竹書紀年》曰﹕晉獻公十有九年﹐獻公會虞師伐虢﹐滅下陽。虢公醜奔衛。獻公命瑕父呂甥邑於虢都。《地理誌》曰﹕北虢也﹐有天子廟。王莽更名勤田。應劭《地理風俗記》曰﹕城在大河之陽也。河水又東﹐沙澗水注之。水北出虞山﹐東南逕傳巖﹐歷傳說隱室前﹐俗名之爲聖人窟。孔安國《傳》﹕傳說隱於虞﹑虢之間﹐卽此處也。傳巖東北十餘里﹐卽巓軨阪也﹐《春秋左傳》所謂入自巓軨者也。有東西絕澗﹐左右幽空﹐窮深地壑﹐中則築以成道﹐指南北之路﹐謂之爲軨橋也。傅說傭隱﹐止息於此﹐髙宗求夢得之是矣。橋之東北有虞原﹐原上道東有虞城﹐堯妻舜以嬪於虞者也。周武王以封太伯後虞仲於此﹐是爲虞公。《晉太康地記》所謂北虞也。城東有山﹐世謂之五家冢﹐冢上有虞公廟。《春秋穀梁傳》曰﹕晉獻公將伐虢。荀息曰﹕君何不以屈產之乘﹐垂棗之璧﹐假道於虞﹖公曰﹕此晉國之寶也。曰﹕是取中府置外府也。公從之。及取虢﹐滅虞﹐乃牽馬操璧﹐璧則猶故﹐馬齒長矣。卽宮之奇所謂虞﹑虢其猶輔車相依﹐唇亡則齒寒﹐虢亡則虞亦亡矣。其城北對長阪二十許裏﹐謂之虞阪。戴延之曰﹕自上及下﹐七山相重。《戰國策》曰﹕昔騏驥駕鹽東﹐上於虞阪﹐遷延負轅而不能進。此蓋其困處也。橋之東北出溪中﹐有小水﹐西南流注沙澗﹐亂流逕大陽城東﹐河北郡治也。澗水南流注於河。河水又東﹐左合積石﹑土柱二溪﹐並北發大陽之山﹐南流入於河。是山也﹐亦通謂之爲薄山矣。故《穆天子傳》曰﹕天子自盬己丑﹐南登於薄山窴軨之隥﹐乃宿於虞﹐是也。

△又東過砥柱間。砥柱﹐山名也。昔禹治洪水﹐山陵當水者鑿之﹐故破山以通河。河水分流﹐包山而過﹐山見水中﹐若柱然﹐故曰砥柱也。三穿旣決﹐水流疏分﹐指狀表目﹐亦謂之三門矣。山在虢城東北﹐大陽城東也。《搜神記》稱﹕齊景公渡於江沈之河﹐黿銜左驂﹐沒之﹐眾皆驚惕。古冶子於是拔劍從之﹐邪行五里﹐逆行三里﹐至於砥柱之下﹐乃黿也。左手持黿頭﹐右手挾左驂﹐燕躍鵠踴而出﹐仰天大呼﹐水爲逆流三百步﹐觀者皆以爲河伯也。亦或作江沅字者也。若因地而爲名﹐則宜在蜀及長沙。案《春秋》﹐此二土並景公之所不至﹐古冶子亦無因而騁其勇矣。劉向敍《晏子春秋》﹐稱古冶子曰﹕吾嘗濟於河﹐黿銜左驂﹐以入砥柱之流﹐當是時也﹐從而殺之﹐視之乃黿也。不言江沅矣。又考《史遷記﹖齊世家》云﹕景公十二年﹐公見晉平公﹐十八年﹐復見晉昭公。旌軒所指﹐路直斯津﹐從黿砥柱﹐事或在玆。又云觀者以爲河伯﹐賢於江沅之證﹐河伯本非江神﹐又河可知也。河之右則崤水注之。水出河南盤崤山﹐西北流﹐水上有梁﹐俗謂之鴨橋也。歷澗東北流﹐與石崤水合。水出石崤山。山有二陵﹐南陵﹐夏后臯之墓也﹐北陵﹐文王所避風雨矣。言山徑委深﹐峯阜交蔭﹐故可以避風雨也。秦將襲鄭﹐蹇叔致諫而公辭焉。蹇叔哭子曰﹕吾見其出﹐不見其入。晉人禦師必於崤矣﹐余收爾骨焉。孟明果覆秦師於此。崤水又北﹐左合西水﹐亂流注於河。河水又東﹐千崤之水注焉。水南導於千崤之山﹐其水北流﹐纏絡二道。漢建安中﹐曹公西討巴﹑漢﹐惡南路之險﹐故更開北道。自後行旅﹐率多從之。今山側附路﹐有石銘云﹕晉太康三年﹐宏農太守梁柳﹐修復舊道。太崤以東﹐西崤以西﹐明非一崤也。西有二石﹐又南五六十步﹐臨溪有《恬漠先生翼神碑》﹐蓋隱斯山也。其水北流注於河。河水翼岸夾山﹐巍峯峻舉﹐羣山疊秀﹐重嶺千霄。鄭玄案《地說》﹐河水東流﹐貫砥柱﹐觸閼流。今世所謂砥柱者﹐蓋乃閼流也。砥柱當在西河﹐未詳也。余按﹕鄭玄所說非是。西河當無山以擬之。自砥柱以下﹐五戶已上。其間一百二十里﹐河中竦石桀出﹐勢連襄陸﹐蓋亦禹鑿以通河﹐疑此閼流也。其山𨿽辟﹐尙梗湍流﹐激石云洄﹐澴波怒溢﹐合有一十九灘﹐水流迅急﹐勢同三峽﹐破害舟船﹐自古所患。漢鴻嘉四年﹐楊焉言﹕從河上下﹐患砥柱隘﹐可鐫廣之。上乃令焉鐫之﹐裁沒水中﹐不能復去﹐而令水益湍怒﹐害甚平日。魏景初二年二月﹐帝遣都督沙丘部﹐監運諫議大夫寇慈﹐帥工五千人﹐歲常修治﹐以平河阻。晉泰始三年正月﹐武帝遣監運大中大夫趙國都匠中郎將河東樂世﹐帥眾五千餘人﹐修治河灘﹐事見《五戶祠銘》。𨿽世代加功﹐水流漰渀﹐濤波尙屯﹐及其商舟是次﹐鮮不踟躕難濟﹐故有眾峽諸灘之言。五戶﹐灘名也。有神祠﹐通謂之五戶將軍﹐亦不知所以也。

△又東過平陰縣北﹐淸水從西北來注之。淸水出淸廉山之西嶺﹐世亦謂之淸營山﹐其水東南流出峽。峽左有城﹐蓋古關防也。淸水歷其南﹐東流逕臯落城北。服虔曰﹕赤翟之都也。世謂之倚亳城﹐蓋讀聲近﹐傳因失實也。《春秋左傳》所謂晉侯使太子申生伐東山臯落氏者也。與倚亳川水合。水出北山礦谷﹐東南流注於淸。淸水又東逕淸廉城南﹐又東南流﹐右會南溪水﹐水出南山而東注淸水﹐又東﹐合干棗澗水。水出石人嶺下﹐南流﹐俗謂之扶蘇水。又南歷姦苗北﹐馬頭山﹐亦曰白水原﹐西南逕垣縣故城北﹐《史記》﹐魏武侯二年﹐城安邑﹑王垣﹐卽是縣也。其水西南流注淸水﹐水色白濁﹐初會淸流﹐乃有玄素之異也。淸水又東南﹐逕陽壺城東﹐卽垣縣之壺丘亭﹐晉遷宋五大夫所居也。淸水又東南流注於河。河水又東﹐與教水合。水出垣縣北教山﹐南逕輔山。山髙三十許裏﹐上有泉源﹐不測其深。山頂周圓五六里﹐少艸木。《山海經》曰﹕孟門東南有平山﹐平水出於其上﹐潛於其下。又是王屋之次﹐疑卽平山也。其水南流﹐歷鼓鐘上峽﹐懸洪五丈﹐飛流注壑﹐夾岸深髙﹐壁立直上﹐輕崖秀舉﹐百有餘丈。峯次靑松巖懸赬石﹐於中歷落有翠柏生焉。丹靑綺分﹐望若圖繡矣。水廣一十許步﹐南流歷鼓鐘川﹐分爲二澗。一澗西北出﹐一百六十許裏﹐山岫回岨﹐才通馬步。今聞喜縣東北谷口﹐猶有乾河裏故溝存焉﹐今無復有水。一水歷冶官西﹐世人謂之鼓鐘城。城之左右﹐猶有遺銅及銅錢也。城西阜下有大泉﹐西流注澗﹐與教水合﹐伏入石下﹐南至下峽。《山海經》曰﹕鼓鐘之山﹐帝臺之所以觴百神﹐卽是山也。其水重源又發﹐南至西馬頭山﹐東截坡下﹐又伏流南十餘里復出﹐又謂之伏流水﹐南入於河。《山海經》曰﹕教山﹐教水出焉﹐而南流注於河。是水冬乾夏流﹐實惟乾河也。今世人猶謂之爲乾澗矣。河水又與畛水合。水出新安縣靑要山﹐今謂之疆山。其水北流﹐入於河。《山海經》曰﹕靑要之山﹐畛水出焉﹐卽是水也。河水又東﹐正回之水入焉。水出騩山﹐疆山東阜也。東流﹐俗謂之疆川水﹐與石瓜疇川合。水出西北石澗中﹐東南流﹐注於疆水。疆水又東逕疆治鐵官東﹐東北流注於河。河水又東﹐合庸庸之水。水出河南垣縣宜蘇山﹐俗謂之長泉水。《山海經》曰﹕水多黃貝﹐伊﹑洛門也。其水北流﹐分爲二水﹐一水北入河﹐一水又東北流注於河。河水又東﹐逕平陰縣北。《地理風俗記》曰﹕河南平陰縣﹐故晉陰地﹐陰戎之所居。又曰﹕在平城之南﹐故曰平陰也。三老董公說髙祖處。陸機所謂皤皤董叟﹐謨我平陰者也。魏文帝攺曰河陰矣。河水左會濝水出垣縣王屋西山濝溪﹐夾山東南流﹐逕故城東﹐卽濝關也。漢光武建武二年﹐遣司空王梁北守濝關﹑天井關﹐擊赤眉別挍﹐皆降之。獻帝自陜﹐北渡安邑﹐東出濝關﹐卽是關也。濝水西屈逕關城南﹐歷軹關南﹐逕苗亭西﹐亭故周之苗邑也。又東流注於河。《經》書淸水﹐非也﹐是乃濝水耳。

△又東至鄧。洛陽西北四十二里﹐故鄧鄕矣。卷五○河水五△又東過平縣北﹐湛水從北來注之。河水又東﹐逕河陽縣故城南。《春秋經》書天王狩於河陽。壬申﹐公朝於王所。晉侯執衛侯﹐歸於京師。《春秋左傳﹖僖公二十八年》﹕冬﹐會於溫﹐執衛侯。是會也﹐晉侯召襄王﹐以諸侯見﹐且使王狩。仲尼曰﹕以臣召君﹐不可以訓。故書曰天王狩於河陽﹐言非其狩地。服虔﹑賈逵曰﹕河陽﹐溫也。班固《漢書﹖地理誌》﹑司馬彪﹑袁山松《郡國志》《晉太康地道記》《十三州誌》﹕河陽﹐別縣﹐非溫邑也。漢髙帝六年﹐封陳涓爲侯國﹐王莽之河亭也。《十三州誌》曰﹕治河上﹐河﹐孟津河也。郭緣生《述徵記》曰﹕踐土﹐今冶阪城﹐是名異《春秋》焉﹐非也。今河北見者﹐河陽城故縣也﹐在冶阪西北﹐蓋晉之溫地﹐故羣儒有溫之論矣。《魏土地記》曰﹕冶阪城舊名漢祖渡﹐城險固﹐南臨孟津河。河水右逕臨平亭北。《帝王世紀》曰﹕光武葬臨平亭南﹐西望平陰者也。河水又東逕洛陽縣北。河之南岸有一碑﹐北面題云﹕洛陽北界﹐津水二渚分屬之也。上舊有河平侯祠﹐祠前有碑﹐今不知所在。郭頒《世語》曰﹕晉文王之世﹐大魚見孟津﹐長數百步﹐髙五丈﹐頭在南岸﹐尾在中渚河平侯祠。卽斯祠也。河水又東﹐逕平縣故城北。漢武帝元朔三年﹐封濟北貞王子劉遂爲侯國﹐王莽之所謂治平矣。俗謂之小平也。有髙祖講武場。河北側岸有二城相對﹐置北中郎府﹐徙諸徒隸府戶並羽林﹑虎賁領隊防之。河水南對首陽山﹐《春秋》所謂首戴也。夷齊之歌﹐所矣曰登彼西山。上有夷齊之廟﹐前有二碑﹐並是後漢河南尹廣陵陳導﹑雒陽令徐循與處士平蘇騰﹑南陽何進等立﹐事見其碑。又有周公廟。魏氏起玄武觀於芒垂。張景陽《玄武觀賦》所謂髙樓特起﹐竦跱岧峣﹐直亭亭以孤立﹐延千里之淸飆也。朝廷又置冰室於斯阜﹐室內有冰井。《春秋左傳》曰﹕日在北陸而藏冰。常以十二月采冰於河津之隘﹐峽石之阿﹐北陰之中。卽《邠詩》﹕二之日鑿冰衝衝矣。而內於井室﹐所謂納於淩陰者也。河南有鉤陳壘。世傳武王伐紂﹐八百諸侯所會處﹐《尙書》所謂不期同時也。紫微有鉤陳之宿﹐主鬥訟兵陣﹐故遁甲攻取之法﹐以所攻神與鉤陳並气﹐下制所臨之辰﹐則秩禽敵﹐是以壘資其名矣。河水於斯﹐有盟津之目。《論衡》曰﹕武王伐紂﹐升舟﹐陽侯波起﹐疾風逆流﹐武王操黃鉞而麾之﹐風波畢除。中流﹐白魚入於舟﹐燌以告天﹐與八百諸侯﹐咸同此盟﹐《尙書》所謂不謀同辭也。故曰孟津﹐亦曰盟津。《尙書》所謂東至於孟津者也。又曰富平津﹐《晉陽秋》曰﹕杜預造河橋於富平津﹐所謂造舟爲梁也。又謂之曰陶河﹐魏尙書僕射杜畿以帝幸許﹐試樓船﹐覆於陶河﹐謂此也。昔禹治洪水﹐觀於河﹐見白面長人魚身﹐出曰﹐吾河精也﹐授禹《河圖》而還於淵。及子朝篡位﹐與敬王戰﹐乃取周之寶玉沈河以祈福。後二日﹐津人得之於河上﹐將賣之﹐則變而爲石。及敬王位定﹐得玉者獻之﹐復爲玉也。河水又東﹐湨水入焉。《山海經》曰﹕和山﹐上無艸木而多瑤碧﹐實惟河之九都。是山也五曲﹐九水出焉﹐合而北流﹐注於河。其陽多蒼玉﹐吉神泰逢司之﹐是於萯山之陽﹐出入有光。《呂氏春秋》曰﹕夏后氏孔甲田於東陽萯山﹐遇大風雨﹐迷惑入於民室。皇甫謐《帝王世紀》以爲卽東首陽山也。蓋是山之殊目矣。今於首陽東山﹐無水以應之﹐當是今古世懸﹐川域攺狀矣。昔帝堯修壇河洛﹐擇良議沈﹐率舜等升於首山﹐而遵河渚﹐有五老遊焉﹐相謂《河圖》將來﹐告帝以期﹐知我者重瞳也。五老乃翻爲流星而升於昴﹐卽於此也。又東﹐泲水注焉。

△又東﹐過鞏縣北。河水於此﹐有五社渡﹐爲五社津。建武元年﹐朱鮪遣持節使者賈彊﹑討難將軍蘇茂﹐將三萬人﹐從五社津渡﹐攻溫。馮異遣校尉與寇恂合擊之﹐大敗﹐追至河上﹐生擒萬餘人﹐投河而死者數千人。縣北有山﹐臨河﹐謂之崟﹛山原﹜邱﹐其下有穴﹐謂之鞏穴﹐言潛通淮浦﹐北達於河。直穴有渚﹐謂之鮪渚。成公子安《大河賦》曰﹕鱣﹑鯉﹑王鮪﹐暮春來遊。《周禮》﹕春薦鮪。然非時及佗處則無。故河自鮪穴已上﹐又兼鮪稱。《呂氏春秋》稱﹕武王伐紂至鮪水﹐紂使膠鬲候周師。卽是處也。

△洛水從縣西﹐北流注之。洛水於鞏縣東逕洛汭﹐北對瑯邪渚﹐入於河﹐謂之洛口矣。自縣西來﹐而北流注河﹐淸濁異流﹐皦焉殊別。應瑒《靈河賦》曰﹕資靈川之遐源﹐出昆侖之神邱﹐涉津洛之峻泉﹐播九道於中州者也。

△又東過成臯縣北﹐濟水從北來注之。河水自洛口又東﹐左逕平臯縣南。又東﹐逕懷縣南﹐濟水故道之所入﹐與成臯分河。河水右逕黃馬阪北﹐謂之黃馬關。孫登之去楊駿﹐作書與洛中故人處也。河水又東﹐逕旋門阪北﹐今成臯西大阪者也。升陟此阪而東趣成臯也。曹大家《東徵賦》曰﹕望河洛之交流﹐看成臯之旋門者也。河水又東﹐逕成臯大伾山下﹐《爾雅》曰﹕山一成謂之伾。許愼﹑呂忱等並以爲丘一成也。孔安國以爲再成曰伾﹐亦或以爲地名。非也。《尙書﹖禹貢》曰﹕過洛汭至大伾者也。鄭康成曰﹕地肱也。沇出伾際矣。在河內修武﹑武徳之界。濟沇之水與熒播澤出入自此﹐然則大伾卽是山矣。伾北卽《經》所謂濟水從北來注之者也。今泲水自溫縣入河﹐不於此也。所入者奉溝水耳﹐卽濟沇之故瀆矣。成臯縣之故城在伾上﹐縈帶伾阜﹐絕岸峻周﹐髙四十許丈﹐城張翕崄﹐崎而不平。《春秋傳》曰﹕制﹐巖邑也﹐虢叔死焉。卽東虢也。魯襄公二年七月﹐晉成公與諸侯會於戚﹐遂城虎牢以逼鄭﹐求平也。蓋修故耳。《穆天子傳》曰﹕天子射鳥獵獸於鄭圃﹐命虞人掠林﹐有虎在於葭中。天子將至﹐七萃之士髙奔戎﹐生擒虎而獻之。天子命之爲柙﹐畜之東虢﹐是曰虎牢矣。然則虎牢之名﹐自此始也。秦以爲關﹐漢乃縣之。城西北隅有小城﹐周三里﹐北面列觀﹐臨河﹐苕苕孤上。景明中﹐言之壽春﹐路值玆邑﹐升眺淸遠﹐勢盡川陸﹐羈途遊至﹐有傷深情。河水南對玉門﹐昔漢祖與騰公潛出﹐濟於是處也。門東對臨河﹐澤岸有土穴﹐魏攻宋司州刺史毛徳祖於虎牢﹐戰經二百日﹐不克。城惟一井﹐井深四十丈﹐山勢峻峭﹐不容防捍﹐潛作地道取井。余頃因公至彼﹐故往尋之﹐其穴處猶存。河水又東﹐合汜水。水南出浮戲山﹐世謂之曰方山也。北流合東關水。水出蒿渚之山﹐泉發於層阜之上﹐一源兩枝﹐分流瀉注﹐世謂之石泉水也。東流爲索水﹐西注爲東關水。西北流﹐楊蘭水注之。水出非山﹐西北流﹐注於東關水。又西北﹐蒲水入焉。水自東浦西流﹐與東關水合﹐而亂流注於汜。汜水又北﹐右合石城水。水出石城山﹐其山復澗重嶺﹐欹疊若城。山頂泉流﹐瀑布懸瀉﹐下有濫泉﹐東流泄注。邊有數十石畦﹐畦有數野蔬。巖側石窟數口﹐隱迹存焉﹐而不知誰所經始也。又東北流﹐注於汜水。汜水又北﹐合鄤水。水西出婁山﹐至冬則煖﹐故世謂之溫泉。東北流﹐逕田鄤谷﹐謂之田鄤溪水﹐東流注於汜水。汜水又北﹐逕虎牢城東。漢破司馬欣﹑曹咎於是水之上。汜水又北流﹐注於河﹐《徵艱賦》所謂步汜口之芳艸﹐弔周襄之鄙館者也。余按昔儒之論﹐周襄所居在潁川襄城縣﹐是乃城名﹐非爲水目。原夫致謬之由﹐俱以汜﹑鄭爲名故也﹐是爲爽矣。又按郭緣生《述徵記》﹑劉澄之《永初記》﹐並言髙祖卽帝位於是水之陽﹐今不復知舊壇所在。盧諶﹑崔云亦言是矣。余按﹕髙皇帝受天命於定陶汜水﹐又不在此也﹐於是求壇﹐故無仿佛矣。河水又東﹐逕板城北﹐有津﹐謂之板城渚口。河水又東﹐逕五龍塢北。塢臨長河﹐有五龍祠﹐應劭云﹕昆侖山廟﹐在河南滎陽縣。疑卽此祠﹐所未詳。

△又東過滎陽縣北﹐蒗蕩渠出焉。大禹塞滎澤﹐開之以通淮﹐泗﹐卽《經》所謂蒗蕩渠也。漢平帝之世﹐河汴決壞﹐未及得修﹐汴渠東侵﹐日月彌廣﹐門閭故處﹐皆在水中。漢明帝永平十二年﹐議治汴渠﹐上乃引樂浪人王景﹐問水形便。景陳利害﹐應對敏捷﹐帝甚善之。乃賜《山海經》《河渠書》《禹貢圖》﹐及以錢帛。後作堤﹐發卒數十萬﹐詔景與將作謁者王吳治渠﹐築堤防修堨﹐起自滎陽﹐東至千乘海口﹐千有餘裏。景乃商度地勢﹐鑿山開澗﹐防遏衝要﹐疏決壅積﹐十里一水門﹐更相回注﹐無復滲漏之患。明年﹐渠成﹐帝親巡行﹐詔濱河郡國﹐置河堤員吏﹐如西京舊制。景由是顯名﹐王吳及諸從事者﹐皆增秩一等。順帝陽嘉中﹐又自汴口以東﹐緣河積石爲堰﹐通渠﹐咸曰金堤。靈帝建寧中﹐又增修石門﹐以遏渠口﹐水盛則通注﹐津耗則輟流。河水又東北﹐逕捲之扈亭北。《春秋左傳》曰﹕文公七年﹐晉趙盾與諸侯盟於扈。《竹書紀年》﹕晉出公十二年﹐河絕於扈。卽於是也。河水又東﹐逕八激堤北。漢安帝永初七年﹐令謁者太山於岑﹐於石門東﹐積石八所﹐皆如小山﹐以捍衝波﹐謂之八激堤。河水又東﹐逕捲縣北。晉楚之戰﹐晉軍爭濟﹐舟中之指可掬。楚莊祀河﹐告成而還。卽是處也。河水又東北﹐逕赤岸固北而東北注。

△又東北﹐過武徳縣東﹐沁水從西北來注之。河水自武徳縣━━漢獻帝延康元年﹐封曹叡爲侯國﹐卽魏明帝也。━━東至酸棗縣西﹐濮水東出焉。漢興三十有九年﹐孝文時﹐河決酸棗﹐東潰金堤﹐大發卒塞之。故班固云﹕文堙棗野﹐武作《瓠歌》﹐謂斷此口也。今無水。河水又東北﹐通謂之延津。石勒之襲劉曜﹐途出於此﹐以河冰泮爲神靈之助﹐號是處爲靈昌津。昔澹臺子羽賫千金之璧渡河﹐陽侯波起﹐兩蛟挾舟。子羽曰﹕吾可以義求﹐不可以威劫。操劍斬蛟﹐蛟死﹐波休﹐乃投璧於河﹐三投而輒躍出﹐乃毀璧而去﹐示無吝意。趙建武中﹐造浮橋於津上﹐采石爲中濟﹐石無大小﹐下輒流去﹐用工百萬﹐經年不就。石虎親閱作工﹐沈璧於河。明日﹐璧流渚上﹐波蕩上岸。遂斬匠而還。

△又東﹐過燕縣北﹐淇水自北來注之。河水於是有棘津之名﹐亦謂之石濟津﹐故南津也。《春秋﹖僖公二十八年》﹐晉將伐曹﹐曹在衛東﹐假道於衛﹐衛人不許﹐還﹐自南河濟﹐卽此也。晉伐陸渾亦於此渡。宋元嘉中﹐遣輔國將軍蕭斌率寧朔將軍王玄謨北入﹐宣威將軍垣護之以水軍守石濟﹐卽此處也。河水又東﹐淇水入焉。又東﹐逕遮害亭南。《漢書﹖溝洫志》曰﹕在淇水口東十八里﹐有金堤﹐堤髙一丈﹐自淇口東﹐地稍下﹐堤稍髙﹐至遮害亭﹐髙四五丈。又有宿胥口﹐舊河水北入處也。河水又東﹐右逕滑臺城北。城有三重﹐中小城謂之滑臺城。舊傳滑臺人自修築此城﹐因以名焉。城卽故鄭廩延邑也。下有延津。《春秋傳》曰﹕孔悝爲蒯瞶所逐﹐載伯姬於平陽﹐行於延津﹐是也。廩延南故城﹐卽衛之平陽亭也。今時人謂此津爲延壽津。宋元嘉中﹐右將軍到彥之﹐畱建威將軍朱修之守此城。魏軍南伐﹐修之執節不下。其母悲憂﹐一旦乳汁驚出﹐母乃號踴﹐告家人曰﹕我年老﹐非有乳時﹐今忽如此﹐吾兒必沒矣。修之絕援﹐果以其日陷沒。城故東郡治。《續漢書》曰﹕延熹九年﹐濟陰﹑東郡﹑濟北﹑平原﹐河水淸。襄楷上疏曰﹕《春秋》注記﹐未有河淸﹐而今有之。《易乾鑿度》曰﹕上天將降嘉應﹐河水先淸。京房《易﹖傳》曰﹕河水淸﹐天下平。今天垂異﹐地吐妖﹐民厲疾﹐三者並作而有河淸。《春秋》麟不當見而見﹐孔子書以爲異。河者﹐諸侯之象﹐淸者﹐陽明之徵﹐豈獨諸侯有窺京師計也﹖明年﹐宮車宴駕﹐徵解瀆侯爲漢嗣﹐是爲靈帝。建寧四年二月﹐河水又淸也。

△又東北﹐過黎陽縣南。黎﹐侯國也。《詩﹖式微》黎侯寓於衛是也。晉灼曰﹕黎山在其南﹐河水逕其東。其山上碑云﹕縣取山之名﹐取水之陽以爲名也。王莽之黎蒸也。今黎山之東北故城﹐蓋黎陽縣之故城也。山在城西﹐城憑山爲基﹐東阻於河。故劉楨《黎陽山賦》曰﹕南陰黃河﹐左覆金城﹐靑壇承祀﹐髙碑頌靈。昔慕容玄明自鄴﹐率眾南徙滑臺﹐旣無舟楫﹐將保黎陽﹐昬而流澌冰合﹐於夜中濟訖﹐旦而冰泮﹐燕民謂是處爲天橋津。東岸有故城﹐險帶長河。戴延之謂之逯明壘﹐周二十里﹐言逯明﹐石勒十八騎中之一﹐城因名焉。郭緣生曰﹕城﹐袁紹時築。皆非也。余案﹕《竹書紀年》梁惠成王十三年﹐鄭釐侯使許息來致地平邱﹑戶牖﹑首垣諸邑﹐及鄭馳地﹐我取枳道與鄭鹿﹐卽是城也。今城內有故臺﹐尙謂之鹿鳴臺﹐又謂之鹿鳴城。王玄謨自滑臺走鹿鳴者也。濟取名焉﹐故亦曰鹿鳴津﹐又曰白馬濟。津之東南﹐有白馬城﹐衛文公東徙渡河﹐都之﹐故濟取名焉。袁紹遣顏良攻東郡太守劉延於白馬﹐關羽爲曹公斬良以報效﹐卽此處也。白馬有韋鄕﹑韋城﹐故津亦有韋津之稱。《史記》所謂下修武﹐渡韋津者也。河水舊於白馬縣南泆﹐通濮﹑濟﹑黃溝﹐故蘇代說燕曰﹕決白馬之口﹐魏無黃﹑濟陽。《竹書紀年》﹕梁惠成王十二年﹐楚師出河水﹐以水長垣之外者也。金堤旣建﹐故渠水斷﹐尙謂之白馬瀆。故瀆東逕鹿鳴城南﹐又東北﹐逕白馬縣之涼城北。《耆舊傳》云﹕東郡白馬縣之神馬亭﹐實中層峙﹐南北二百步﹐東西五十許步﹐狀丘斬城也。自外耕耘墾斫﹐削落平盡。正南有躔陛陟上﹐方軌是由。西南側城有神馬寺﹐樹上修整﹐西去白馬津可二十許裏﹐東南距白馬縣故城可五十里。疑卽《開山圖》之所謂白馬山也。山上常有白馬羣行﹐悲鳴則河決﹐馳走則山崩。《注》云﹕山在鄭北﹐故鄭也。所未詳。劉澄之云﹕有白馬塞﹐孟達登之長嘆﹐可謂於川土疏妄矣。亭上舊置涼城縣﹐治此。白馬瀆又東南﹐逕濮陽縣﹐散入濮水﹐所在決會﹐更相通注﹐以成往復也。河水自津東北﹐逕涼城縣﹐河北有般祠。《孟氏記》云﹕祠在河中﹐積石爲基﹐河水漲盛﹐恆與水齊。戴氏《西徵記》曰﹕今見祠在東岸臨河﹐累石爲壁﹐其屋宇容身而已﹐殊似無靈﹐不如孟氏所記﹐將恐言之過也。河水又東北﹐逕伍子胥廟南﹐祠在北岸﹐頓邱郡界﹐臨側長河﹐廟前有碑﹐魏靑龍三年立。河水又東北﹐爲長壽津。《述徵記》曰﹕涼城到長壽津六十里。河之故瀆出焉。《漢書﹖溝洫志》曰﹕河之爲中國害尢甚﹐故導河自積石﹐歷龍門﹐釃二渠以引河。一則漯川﹐今所流也。一則北瀆﹐王莽時空﹐故世俗名是瀆爲王莽河也。東北逕戚城西。《春秋﹖哀公二年》﹕晉趙鞅率師﹐納衛太子蒯瞶於戚﹐宵迷。陽虎曰﹕右河而南﹐必至焉。今頓邱衛國縣西戚亭是也。爲衛之河上邑。漢髙帝十二年﹐封將軍李必爲侯國矣。故瀆又逕繁陽縣故城東﹐《史記》﹕趙將廉頗伐魏﹐取繁陽者也。北逕陰安縣故城西。漢武帝元朔五年﹐封衛不疑爲侯國。故瀆又東北﹐逕樂昌縣故城東﹐《地理誌》﹐東郡之屬縣也。漢宣帝封王稚君爲侯國。故瀆又東北﹐逕平邑郭西。《竹書紀年》﹕晉列公四年﹐趙城平邑。五年﹐田公子居思伐邯鄲﹐圍平邑。十年﹐齊田汾及邯鄲韓舉戰於平邑﹐邯鄲之師敗逋﹐獲韓舉﹐取平邑﹑新城。又東北逕元城縣故城西北﹐而至沙丘堰。《史記》曰﹕魏武侯公子元﹐食邑於此﹐故縣氏焉。郭東有五鹿墟﹐墟之左右多陷城。《公羊》曰﹕襲邑也。《說》曰﹕襲﹐陷矣。《郡國志》曰﹕五鹿墟故沙鹿﹐有沙亭。周穆王喪盛姬﹐東徵﹐捨於五鹿﹐其女叔﹤女坐﹥﹐屆此思哭﹐是曰女﹤女坐﹥之丘﹐爲沙鹿之異名也。《春秋左傳﹖僖公十四年》﹕沙鹿崩。晉史卜之﹐曰﹕陰爲陽雄﹐土火相乘﹐故有沙鹿崩。後六百四十五年﹐宜有聖女興﹐其齊田乎﹖後王翁孺自濟南徙元城﹐正直其地﹐日月當之。王氏爲舜後﹐土也。漢﹐火也。王禁生政君﹐其母夢見月入懷。年十八﹐詔入太子宮﹐生成帝﹐爲元後。漢祚道污﹐四世稱制﹐故曰﹕火土相乘而爲雄也。及崩﹐大夫揚雄作誄曰﹕太陰之精﹐沙鹿之靈﹐作合於漢﹐配元生成者也。獻帝建安中﹐袁紹與曹操相禦於官渡﹐紹逼大司農鄭玄﹐載病隨軍﹐屆此而卒﹐郡守已下﹐受業者﹐衰絰赴者﹐千餘入。玄注《五經》《讖緯》《侯》《歷》《天文經》﹐通於世。故範曄《贊》曰﹕孔書遂明﹐漢章中輟矣。縣北有沙邱堰﹐《尙書﹖禹貢》曰﹕北過降水。不遵其道曰降﹐亦曰潰。堰﹐障水也。至於大陸﹐北播爲九河。《風俗通》曰﹕河﹐播也。播爲九河﹐自此始也。《禹貢》沇州﹐九河旣道﹐謂徒駭﹑太史﹑馬頰﹑覆釜﹑胡蘇﹑簡﹑潔﹑句盤﹑鬲津也。同爲逆河。鄭玄曰﹕下尾合曰逆河﹐言相迎受矣。蓋疏潤下之勢﹐所通河海。及齊桓霸世﹐塞廣田居﹐同爲一河﹐故自堰以北﹐館陶﹑癭陶﹑貝邱﹑鬲﹑般﹑廣川﹑信都﹑東光﹑河間樂成以東﹐城地並存﹐川瀆多亡。漢世﹐河決金堤﹐南北離其害。議者常欲求九河故迹而穿之﹐未知其所。是以班固云﹕自玆距漢﹐北亡八枝者也。河之故瀆﹐自沙邱堰南分﹐屯氏河出焉。河水故瀆東北﹐逕發幹縣故城西﹐又屈逕其北﹐王莽之所謂戢楯矣。漢武帝以大將軍衛靑破右賢王功﹐封其子登爲侯國。大河故瀆又東﹐逕貝丘縣故城南。應劭曰﹕《左氏傳》齊襄公田於貝丘是也。余按京相璠﹑杜預並言在博昌﹐卽司馬彪《郡國志》所謂貝中聚者也。應《注》於此事近違矣。大河故瀆又東﹐逕甘陵縣故城南。《地理誌》淸河之厝也﹐王莽攺曰厝治者也。漢安帝父孝徳皇﹐以太子被廢爲王﹐薨於此﹐乃葬其地﹐尊陵曰甘陵﹐縣亦取名焉。桓帝建和二年﹐攺淸河圖曰甘陵﹐是周之甘泉市地也。陵在瀆北﹐邱墳髙巨﹐𨿽中經發壞﹐猶若層陵矣﹐世謂之唐侯冢﹐城曰邑城﹐皆非也。昔南陽文叔良以建安中爲甘陵丞﹐夜宿水側﹐趙人蘭襄夢求攺葬。叔良明循水求棺﹐果於水側得棺﹐半許落水。叔良顧親舊曰﹐若聞人傳此﹐吾必以爲不然﹐遂爲移殯﹐醊而去之。大河故瀆又東﹐逕艾亭城南﹐又東﹐逕平晉城南。今城中有浮圖五層﹐上有金露盤﹐題云﹕趙建武八年﹐比釋道龍和上竺浮圖澄﹐樹徳勸化﹐興立神廟。浮圖以壞﹐露盤尙存﹐煒煒有光明。大河故瀆又東北﹐逕靈縣故城南﹐王莽之播亭也。河水於縣﹐別出爲鳴犢河。河水故瀆又東﹐逕鄃縣故城東。呂后四年﹐以父嬰功﹐封子佗爲侯國﹐王莽更名之曰善陸。大河故瀆又東﹐逕平原縣故城西﹐而北絕屯氏三瀆。北逕繹幕縣故城東北﹐西流逕平原鬲縣故城西。《地理誌》曰﹕鬲津也﹐王莽名之曰河平亭﹐故有窮后羿國也。應劭曰﹕鬲﹐偃姓﹐咎繇後。光武建武十三年﹐封建義將軍朱祜爲侯國。大河故瀆又北﹐逕修縣故城東﹐又北﹐逕安陵縣西﹐本修之安陵鄕也。《地理風俗記》曰﹕修縣東四十里有安陵鄕﹐故縣也。又東北﹐至東光縣故城西﹐而北與漳水合。一水分大河故瀆北出﹐爲屯氏河﹐逕館陶縣東﹐東北出。《漢書﹖溝洫志》曰﹕自塞宣防﹐河復北決於館陶縣﹐分爲屯氏河﹐廣深與大河等。成帝之世﹐河決館陶及東郡金堤﹐上使河堤使者王延世塞之﹐三十六日﹐堤成。詔以建始五年爲河平元年﹐以延世爲光祿大夫。是水亦斷。屯氏故瀆水之又東北﹐屯氏別河出焉。屯氏別河故瀆﹐又東北逕信城縣﹐張甲河出焉。《地理誌》曰﹕張甲河首受屯氏別河於信成縣者也。張甲河故瀆﹐北絕淸河於廣宗縣﹐分爲二瀆。左瀆逕廣宗縣故城西﹐又北逕建始縣故城東。田融云﹕趙武帝十二年立建興郡﹐治廣宗﹐置建始﹑興徳五縣隸焉。左瀆又北﹐逕經城東﹐繚城西﹐又逕南宮縣西﹐北注絳瀆。右瀆東北﹐逕廣宗縣故城南﹐又東北﹐逕界城亭北﹐又東北﹐逕長樂郡棗彊縣故城東。長樂﹐故信都也。晉太康五年﹐攺從今名。又東北﹐逕廣川縣﹐與絳瀆水故道合。又東北﹐逕廣川縣故城西﹐又東﹐逕棘津亭南。徐廣曰﹕棘津在廣川。司馬彪曰﹕縣有棘津城。呂尙賣食之困﹐疑在此也。劉澄之云﹕譙郡酇縣東北有棘津亭﹐故邑也﹐呂尙所困處也。余按《春秋左傳》﹕伐巢﹐克棘﹐入州來。無津字﹐杜預《春秋釋地》又言棘亭在酇縣東北﹐亦不云有津字矣﹐而竟不知澄之於何而得是說。然天下以棘爲名者多﹐未可咸謂之棘津也。又《春秋﹖昭公十七年》﹐晉侯使荀吳帥帥﹐涉自棘津﹐用牲於洛﹐遂滅陸渾。杜預《釋地》﹐闕而不書。服虔曰﹕棘津﹐猶孟津也。徐廣《晉紀》又言﹕石勒自葛陂寇河北﹐襲汲人向冰於枋頭﹐濟自棘。棘津在東郡﹑河內之間﹐田融以爲卽石濟南津也。𨿽千古茫昧﹐理世玄遠﹐遺文逸句﹐容或可尋﹐沿途隱顯﹐方土可驗。司馬遷云﹕呂望﹐東海上人也﹐老而無遇﹐以釣幹周文王。韓嬰云﹕呂望行年五十﹐賣食棘津﹐七十則屠牛朝歌﹐行年九十﹐食爲帝師。皇甫士安云﹕欲隱東海之濱﹐聞文王善養老﹐故入釣於周。今汲縣城亦言有呂望隱居處。起自東海﹐迄於酆雍﹐緣其逕趣﹐趙﹑魏爲密。厝之譙﹑宋﹐事爲疏矣。張甲故瀆又東北﹐至修縣﹐東會淸河。《十三州誌》曰﹕張甲河東北至修縣﹐入淸漳者也。屯氏別河又東﹐枝津出焉。東逕信城縣故城南﹐又東﹐逕淸陽縣故城南﹐淸河郡北﹐魏自淸陽徙置也。又東北﹐逕陵鄕南﹐又東北﹐逕東武城縣故城南﹐又東北﹐逕東陽縣故城南。《地理誌》曰﹕王莽更之曰胥陵矣。俗人謂之髙黎郭﹐非也。應劭曰﹕東武城東北三十里有陽鄕﹐故縣也。又東﹐散絕無復津逕。屯氏別河又東北﹐逕淸河郡南﹐又東北逕淸河故城西。漢髙帝六年﹐封王吸爲侯國。《地理風俗記》曰﹕甘陵郡東南十七里﹐有淸河故城者﹐世謂之鵲城也。又東北﹐逕繹幕縣南﹐分爲二瀆。屯氏別河北瀆﹐東逕繹幕縣故城南﹐東絕大河故瀆﹐又東北﹐逕平原縣﹐枝津北出﹐至安陵縣遂絕。屯氏別河北瀆﹐又東北﹐逕重平縣故城南。應劭曰﹕重合縣西南八十里有重平鄕﹐故縣也。又東北逕重合縣故城南﹐又東北﹐逕定縣故城南。漢武帝元朔四年﹐封齊孝王子劉越爲侯國。《地理風俗記》曰﹕饒安縣東南三十里有定鄕城﹐故縣也。屯氏別河北瀆又東﹐入陽信縣﹐今無水。又東爲咸河﹐東北流﹐逕陽信縣故城北。《地理誌》﹐渤海之屬縣也。東注於海。屯氏別河南瀆﹐自平原東絕大河故瀆﹐又逕平原縣故城北﹐枝津右出﹐東北至安徳縣界﹐東會商河。屯氏別河南瀆又東北﹐於平原界﹐又有枝渠右出﹐至安徳縣遂絕。屯氏別河南瀆﹐自平原城北﹐首受大河故瀆東出﹐亦通謂之篤馬河﹐卽《地理誌》所謂平原縣有篤馬河﹐東北入海﹐行五百六十里者也。東北﹐逕安徳縣故城西﹐又東北﹐逕臨齊城南﹐始東齊未賓﹐大魏築城以臨之﹐故城得其名也。又屈逕其城東故瀆﹐廣四十步﹐又東北﹐逕重丘縣故城西。《春秋﹖襄公二十五年》﹕秋﹐同盟於重丘﹐齊成故也。應劭曰﹕安徳縣北五十里有重丘鄕﹐故縣也。又東北﹐逕西平昌縣故城北。北海有平昌縣﹐故加西。漢宣帝元康元年﹐封王長君爲侯國。故渠川派﹐東入般縣﹐爲般河﹐蓋亦九河之一道也。《後漢書》稱公孫瓚破黃巾於般河﹐卽此瀆也。又東爲白鹿淵水﹐南北三百步﹐東西千餘步﹐深三丈餘。其水冬淸而夏濁﹐渟而不流。若夏水洪泛﹐水深五丈﹐方乃通注般瀆。又逕般縣故城北﹐王莽更之曰分明也。東逕樂陵縣故城北﹐《地理誌》曰﹕故都尉治。伏琛﹑晏謨言﹕平原邑﹐今分爲郡。又東北﹐逕陽信縣故城南﹐東北入海。屯氏河故瀆﹐自別河東逕甘陵之信鄕縣故城南。《地理誌》曰﹕順帝更名安平。應劭曰﹕甘陵西北十七里有信鄕﹐故縣也。屯氏故瀆又東﹐逕甘陵縣故城北﹐又東﹐逕靈縣北。又東北﹐逕鄃縣。與鳴犢河故瀆合﹐上承大河故瀆於靈縣南。《地理誌》曰﹕河水自靈縣別出爲鳴犢河者也。東北逕靈縣東﹐東入鄃縣﹐而北合屯氏瀆﹐屯氏瀆兼鳴瀆之稱也。又東﹐逕鄃縣故城北﹐東北合大河故瀆﹐謂之鳴犢口。《十三州誌》曰﹕鳴犢河﹐東北至修﹐入屯氏﹐考瀆則不至也。

△又東北過衛國縣南﹐又東北過濮縣北﹐瓠子河出焉。河水東逕鐵丘南。《春秋左氏傳﹖哀公二年》﹕鄭罕達帥師﹐郵無卹禦簡子﹐衛太子爲右﹐登鐵上﹐望見鄭師﹐衛太子自投車下﹐卽此處也。京相璠曰﹕鐵﹐丘名也。杜預曰﹕在戚南。河之北岸有古城﹐戚邑也。東城有子路冢。河之西岸有竿城。《郡國志》曰﹕衛縣有竿城者也。河南有龍淵宮。蓋武帝起宮於決河之傍﹐龍淵之側﹐故曰龍淵宮也。武帝元光中﹐河決濮陽﹐汜郡十六﹐發卒十萬人塞決河﹐起龍淵宮。河水東北流而逕濮陽縣﹐北爲濮陽津﹐故城在南﹐與衛縣分水。城北十里﹐有瓠河口﹐有金堤﹐宣房堰。粵在漢世﹐河決金堤﹐涿郡王尊自徐州刺史遷東郡太守﹐河水盛溢﹐泛浸瓠子﹐金堤決壞。尊躬率民吏投沈白馬祈水神河伯﹐親執圭璧﹐請身塡堤﹐廬居其上。吏民皆走﹐尊立不動﹐而水波齊足而止﹐公私莊其勇節。河水又東北﹐逕衛國縣南﹐東爲郭口津。河水又東﹐逕鄄城縣北﹐故城在河南一十八里﹐王莽之鄄良也。沇州舊治﹐魏武創業﹐始自於此。河上之邑﹐最爲峻固。《晉八王故事》曰﹕東海王越治鄄城。城無故自壞七十餘丈﹐越惡之﹐移治濮陽。城南有魏使持節徵西將軍太尉方城侯鄧艾廟﹐廟南有艾碑﹐秦建元十二年﹐廣武將軍沇州刺史關內侯安定彭超立。河之南岸有新城﹐宋寧朔將軍王玄謨前鋒入河所築也。北岸有新臺﹐鴻墓層廣髙數丈﹐衛宣公所築新臺矣。《詩》齊姜所賦也。爲盧關津﹐臺東有小城﹐崎嶇頹側﹐臺址枕河﹐俗謂之邸閣城﹐疑故關津都尉治也﹐所未詳矣。河水又東北﹐逕範縣之秦亭西﹐《春秋經》書﹕築臺於秦者也。河水又東北﹐逕委粟津﹐大河之北﹐卽東武陽縣也。左會浮水故瀆。故瀆上承大河於頓邱縣而北出﹐東逕繁陽縣故城南。應劭曰﹕縣在繁水之陽。張晏曰﹕縣有繁淵。《春秋﹖襄公二十年經》書﹕公與晉侯﹑齊侯盟於澶淵。杜預曰﹕在頓邱縣南﹐今名繁淵。澶淵卽黎淵也﹐亦謂之浮水焉﹐昔魏徙大梁﹐趙以中牟易魏﹐故《地理誌》曰﹕趙南至浮水繁陽﹐卽是瀆也。故瀆東絕大河故瀆﹐東逕五鹿之野。晉文公受塊於野人﹐卽此處矣。京相璠曰﹕今衛國縣西北三十里有五鹿城﹐今屬頓丘縣。浮水故瀆又東南﹐逕衛國邑城北。故衛公國也﹐漢光武以封周後也。又東﹐逕衛國縣故城南﹐古斟觀。應劭曰﹕夏有觀扈﹐卽此城也。《竹書紀年》梁惠成王二年﹐齊田壽率師伐我﹐圍觀﹐觀降。浮水故瀆又東﹐逕河牧城而東北出。《郡國志》曰﹕衛本觀故國﹐姚姓﹐有河牧城。又東北﹐入東武陽縣﹐東入河﹐又有漯水出焉﹐戴延之謂之武水也。河水又東﹐逕武陽縣東﹐範縣西﹐而東北流也。

△又東北過東阿縣北。河水於範縣東北流﹐爲倉亭津。《述徵記》曰﹕倉亭津在範縣界﹐去東阿六十里。《魏土地記》曰﹕津在武陽縣東北七十里﹐津﹐河濟名也。河水右歷柯澤。《春秋左傳﹖襄公十四年》﹐衛孫文子敗公徒於阿澤者也。又東北﹐逕東阿縣故城西﹐而東北出﹐流注河水﹐枝津東出﹐謂之鄧裏渠也。

△又東北過茌平縣西。河水自鄧裏渠東北﹐逕昌鄕亭北﹐又東北﹐逕確磝城西。《述徵記》曰﹕確磝﹐津名也。自黃河泛舟而渡者﹐皆爲津也。其城臨水﹐西南崩於河。宋元嘉七年﹐到彥之北入﹐拔之﹐後失。至二十七年﹐以王玄謨爲寧朔將軍﹐前鋒入河﹐平確磝﹐守之。都督劉義恭以沙城不堪守﹐召玄謨﹐令毀城而還。後更城之﹐魏立濟州﹐治此也。河水沖其西南隅﹐又崩於河﹐卽故茌平縣也。應劭曰﹕茌﹐山名也﹐縣在山之平地﹐故曰茌平也。王莽之功崇矣。《經》曰﹕大河在其西﹐鄧裏渠歷其東﹐卽斯邑也。昔石勒之隸師懽﹐屯耕於茌平﹐聞鼓角鞞鐸之聲於是縣也。西與聊城分河。河水又東北﹐與鄧裏渠合﹐水上承大河於東阿縣西﹐東逕東阿縣故城北﹐故衛邑也。應仲瑗曰﹕有西﹐故稱東。魏封曹植爲王國。大城北門內﹐西側臯上﹐有大井﹐其巨若輪﹐深六七丈。歲嘗煮膠以貢天府﹐《本艸》所謂阿膠也。故世俗有阿井之名。縣出佳繒縑﹐故《史記》云﹕秦王服太阿之劍﹐阿縞之衣也。又東北逕臨邑縣﹐與將渠合。又北逕茌平縣東﹐臨邑縣故城西﹐北流入於河。河水又東北流﹐逕西瀆津﹐津西側岸臨河﹐有四瀆祠﹐東對四瀆口。河水東分濟﹐亦曰泲水受河也。然滎口石門﹐水斷不通﹐始自是出﹐東北流﹐逕九里﹐與淸水合﹐故濟瀆也。自河入濟﹐自濟入淮﹐自淮達江﹐水徑周通﹐故有四瀆之名也。昔趙殺鳴犢﹐仲尼臨河而嘆﹐自是而返。曰﹕丘之不濟﹐命也夫﹗《琴操》以爲孔子臨狄水而歌矣曰﹕狄水衍兮風揚波﹐船楫顚倒更相加。余按﹕臨濟﹐故狄也。是濟所逕﹐得其通稱也。河水又逕楊墟縣之故城東﹐俗猶謂是城曰陽城矣。河水又逕茌平城東﹐城內有故臺﹐世謂之時平城﹐非也﹐蓋茌﹑時音相近耳。

△又東北過髙唐縣東。河水於縣﹐漯水注之。《地理誌》曰﹕漯水出東武陽。今漯水上承河水於武陽縣東南﹐西北逕武陽新城東﹐曹操爲東郡所治也。引水自東門石竇﹐北注於堂池﹐池南故基尙存。中城內﹐有一石臺。大城西門名冰井門﹐門內曲中﹐冰井猶存。門外有故臺﹐號武陽臺﹐幣臺亦有隅雉遺迹。水自城東北﹐逕東武陽縣故城南。應劭曰﹕縣在武水之陽。王莽之武昌也。然則漯水亦或武水矣。臧洪爲東郡太守﹐治此。曹操圍張超於雍邱﹐洪以情義請袁紹救之﹐不許﹐洪與紹絕。紹圍洪。城中無食﹐洪呼吏士曰﹕洪於大義﹐不得不死﹐諸君無事空與此禍。眾泣曰﹕何忍捨明府也。男女八千餘人﹐相枕而死。洪不屈﹐紹殺洪。邑人陳容爲丞﹐謂曰﹕寧與臧洪同日死﹐不與將軍同日生﹗紹又殺之﹐士爲傷嘆。今城四周﹐紹圍郭尙存。水幣隍塹﹐於城東北﹐合爲一瀆﹐東北出郭﹐逕陽平縣之岡城西。《郡國志》曰﹕陽平縣有岡城亭。又北逕陽平縣故城東。漢昭帝元平元年﹐封丞相蔡義爲侯國。漯水又北﹐絕莘道。城之西北﹐有莘亭。《春秋﹖桓公十六年》﹐衛宣公使伋使諸齊﹐令盜待於莘﹐伋﹑壽繼殞於此亭。京相璠曰﹕今陽平陽平縣北一十里﹐有故莘亭﹐阸限蹊要﹐自衛適齊之道也。望新臺於河上﹐感二子於宿齡﹐詩人《乘舟》﹐誠可悲矣。今縣東有二子廟﹐猶謂之孝祠矣。漯水又東北﹐逕樂平縣故城東﹐縣故淸也。漢髙帝八年﹐封空中同於淸。宣帝封許廣漢少弟翁孫於樂平﹐並爲侯國﹐王莽之淸治矣。漢章帝建初中﹐更從今名也。漯水又北﹐逕聊城縣故城西。城內有金城﹐周幣有水﹐南門有馳道﹐絕水南出﹐自外泛舟而行矣。東門側有層臺﹐秀出云表﹐魯仲連所謂還髙唐之兵﹐卻聊城之眾者也。漯水又東北﹐逕淸河縣故城北。《地理風俗記》曰﹕甘陵故淸河。淸河在南一十七里﹐今於甘陵縣故城東南﹐無城以擬之。直東二十里有艾亭城﹐東南四十里有此城﹐疑卽淸河城也。後蠻居之﹐故世稱蠻城也。漯水又東北﹐逕文鄕城東南﹐又東北﹐逕博平縣故城南﹐城內有層臺秀上﹐王莽攺之曰加睦也。右與黃溝﹐同注川澤。黃溝承聊城郭水﹐水泛則津注﹐水耗則輟流。自城東北出﹐逕淸河城南﹐又東北﹐逕攝城北﹐《春秋》所謂聊攝以東也。俗稱郭城﹐非也。城東西三里﹐南北二里﹐東西隅有金城﹐城卑下﹐墟郭尙存﹐左右多墳壠﹐京相璠曰﹕聊城縣東北三十里有故攝城。今此城西去聊城二十五六里許﹐卽攝城者也。又東逕文鄕城南﹐又東南逕王城北。魏泰常七年﹐安平王鎭平原所築﹐世謂之王城。太和二十三年﹐罷鎭﹐立平原郡﹐治此城也。黃溝又東北流﹐左與漯水隱覆﹐勢鎭河陸﹐東出於髙唐縣。大河右迆﹐東注漯水矣。《地理誌》﹕桑欽曰﹕漯水出髙唐。余按《竹書﹖穆天子傳》稱﹕丁卯﹐天子自五鹿東徵﹐釣於漯水﹐以祭淑人﹐是曰祭丘﹐己巳﹐天子東徵﹐食馬於漯水之上。尋其沿歷逕趣﹐不得近出髙唐也。桑氏所言﹐蓋津流所出﹐次於是閒也。俗以是水上承於河﹐亦謂之源河矣。漯水又東北﹐逕援縣故城西﹐王莽之東順亭也。杜預《釋地》曰﹕濟南祝阿縣﹐西北有援城。漯水又東北﹐逕髙唐縣故城東。昔齊威王使肸子守髙唐﹐趙人不敢漁於河。卽魯仲連子謂田巴曰﹕今楚軍南陽﹐趙伐髙唐者也。《春秋左傳﹖哀公十年》﹕趙鞅帥師伐齊﹐取黎及轅﹐毀髙唐之郭。杜預曰﹕轅卽援也。祝阿縣西北有髙唐城。漯水又東北﹐逕漯陰縣故城北﹐縣故黎邑也。漢武帝元狩三年封匈奴降王昆邪爲侯國﹐王莽更名翼城。歷北漯陰城南﹐伏琛謂之漯陽城。南有漢沇州刺史劉岱碑。《地理風俗記》曰﹕平原漯陰縣﹐今巨漯亭是也。漯水又東北﹐逕著縣故城南﹐又東北﹐逕崔氏城北。《春秋左傳﹖襄公二十七年》﹕崔成請老於崔者也。杜預《釋地》曰﹕濟南東朝陽縣西北﹐有崔氏城。漯水又東北﹐逕東朝陽縣故城南。漢髙帝七年封都尉華寄爲侯國。《地理風俗記》曰﹕南陽有朝陽縣﹐故加東。《地理誌》曰﹕王莽之修治也。漯水又東﹐逕漢徵君伏生墓南﹐碑碣尙存。以明經爲秦博士﹐秦坑儒士﹐伏生隱焉。漢興﹐教於齊﹑魯之間﹐撰五經《尙書大傳》。文帝安車徵之﹐年老不行﹐乃使掌故朝錯受《尙書》於徵君﹐號曰伏生者也。漯水又東﹐逕鄒平縣故城北﹐古鄒侯國﹐舜後﹐姚姓也。又東北﹐逕東鄒城北。《地理誌》千乘郡有東鄒縣。漯水又東北﹐逕建信縣故城北。漢髙帝七年﹐封婁敬爲侯國。應劭曰﹕臨濟縣西北五十里﹐有建信侯城﹐都尉治故城者也。漯水又東北﹐逕千乘縣二城間﹐漢帝髙六年以爲千乘郡﹐王莽之建信也。章帝建初四年爲王國。和帝永元七年攺爲樂安郡﹐故齊也。伏琛曰﹕千乘城在齊城西北一百五十里﹐隔會水﹐卽漯水之別名也。又東北爲馬常坈﹐坈東西八十里﹐南北三十里﹐亂河枝流而入於海。河海之饒﹐玆焉爲最。《地理風俗記》曰﹕漯水東北﹐至千乘﹐入海﹐河盛則通津委海﹐水耗則微涓絕流。《書》﹕浮於濟﹑漯。亦是水者也。

△又東北﹐過楊虛縣東﹐商河出焉。《地理誌》楊虛﹐平原之隸縣也。漢帝文四年﹐以封齊悼惠王子將廬爲侯國也。城在髙唐城之西南﹐《經》次於此﹐是不比也。商河首受河水﹐亦漯水及澤水所潭也。淵而不流﹐世謂之淸水。自此𨿽沙漲塡塞﹐厥迹尙存。歷澤而北﹐俗謂之落裏坈﹐逕張公城西﹐又北﹐重源潛發﹐亦曰小漳河﹐商﹑漳聲相近﹐故字與讀移耳。商河又北﹐逕平原縣東﹐又逕安徳縣故城南﹐又東北﹐逕平昌縣故城南﹐又東﹐逕般縣故城南﹐又東﹐逕樂陵縣故城南。漢宣帝地節四年﹐封侍中史子長爲侯國。商河又東﹐逕朸鄕縣故城南。文帝四年﹐封齊悼惠王子劉辟光爲侯國。王莽更之曰張鄕也。應劭曰﹕般縣東南六十里﹐有朸鄕城﹐故縣也。沙溝水注之。水南出大河之陽﹐泉源之不合河者二百步﹐其水北流﹐注商河。商河又東北流﹐逕馬嶺城西北﹐屈而東注﹐南轉﹐逕城東。城在河曲之中。東海王越斬汲桑於是城。商河又東北﹐逕富平縣故城北﹐《地理誌》曰﹕侯國也。王莽曰安樂亭。應劭曰﹕明帝更名厭次。闞駰曰﹕厭次縣本富平侯車騎將軍張安世之封邑。非也。案《漢書》昭帝元鳳六年﹐封右將軍張安世爲富平侯﹐薨﹐子延壽嗣。國在陳畱﹐別邑在魏郡。《陳畱風俗傳》曰﹕陳畱尉氏縣安陵鄕﹐故富平縣也。是乃安世所食矣﹐歲入租千餘萬﹐延壽自以身無功徳﹐何堪久居先人大國﹐上書請減戶。天子以爲有讓﹐徙封平原﹐並食一邑﹐戶口如故﹐而稅減半。《十三州誌》曰﹕明帝永平五年﹐攺曰厭次矣。案《史記﹖髙祖功臣侯者年表》﹐髙帝六年﹐封元頃爲侯國。徐廣《音義》曰﹕《漢書》作爰類。是知厭次舊名﹐非始明帝﹐蓋復故耳。縣西有東方朔冢﹐冢側有祠﹐祠有神驗。水側有云城。漢武帝元朔四年﹐封齊孝王子劉信爲侯國也。商河又分爲二水﹐南水謂之長叢溝﹐東流傾注於海。溝南海側有蒲臺﹐臺髙八丈﹐方二百步。《三齊略記》曰﹕富城東南有蒲臺。秦始皇東遊海上﹐於臺下繙蒲系馬﹐至今每歲蒲生﹐縈委若有系狀﹐似水楊﹐可以爲箭。今東去海三十里。北水﹐世又謂之百薄瀆﹐東北流﹐注於海水矣。大河又東北﹐逕髙唐縣故城西。《春秋左傳﹖襄公十九年》﹕齊靈公廢太子光而立公子牙﹐以夙沙衛爲少傅。齊侯卒﹐崔杼逆光。光立﹐殺公子牙於句瀆之丘。衛奔髙唐以叛﹐京相璠曰﹕本平原縣﹐齊之西鄙也。大河逕其西而不出其東﹐《經》言出東﹐誤耳。大河又北﹐逕張公城﹐臨側河湄﹐魏靑州刺史張治此﹐故世謂之張公城。水有津焉﹐名之曰張公渡。河水又北﹐逕平原縣故城東。《地理風俗記》曰﹕原﹐博平也﹐故曰平原矣。縣故平原郡治矣﹐漢髙帝六年置﹐王莽攺曰河平也。晉灼曰﹕齊西有平原﹐河水東北過髙唐﹐髙唐卽平原也。故《經》言河水逕髙唐縣東﹐非也。按《地理誌》曰﹕髙唐﹐漯水所出﹐平原則篤馬河導焉﹐明平原非髙唐﹐大河不得出其東﹐審矣。大河右溢﹐世謂之甘棗溝﹐水側多棗﹐故俗取名焉﹐河盛則委泛﹐水耗則輟流。故瀆又東北﹐歷長堤﹐逕漯陰縣北。東逕著城北﹐東爲陂澱﹐淵潭相接﹐世謂之穢野薄。河水又東北﹐逕阿陽縣故城西。漢髙帝七年。封郎中萬爲侯國。應劭曰﹕漯陰縣西南五十里有阿陽鄕﹐故縣也。

△又東北過漯陰縣北。河水自平原﹐左逕安徳城東﹐而北爲鹿角津。東北逕般縣﹑樂陵﹑朸鄕﹐至厭次縣故城南﹐爲厭次河。漢安帝永初二年﹐劇賊畢毫等數百﹐乘船寇平原。縣令劉雄門下小史所輔﹐浮舟追至厭次津﹐與賊合戰﹐並爲賊擒。輔求代雄﹐毫縱雄於此津﹐輔可謂孝盡愛敬﹐義極君臣矣。河水右逕漯陰縣故城北﹐王莽之巨武縣也。河水又東北﹐爲漯沃津﹐在漯沃縣故城南﹐王莽之延亭者也。《地理風俗記》曰﹕千乘縣西北五十里﹐有大河﹐河北有漯沃城﹐故縣也。魏攺爲後部亭﹐今俗遂名之曰右輔城。河水又東﹐逕千乘城北﹐伏琛之所謂千乘北城者也。

△又東北過蓼城縣北﹐又東北過甲下邑﹐濟水從西來注之﹐又東北﹐入於海。河水又東﹐分爲二水﹐枝津東逕甲下城南﹐東南歷馬常坈﹐注濟。《經》言濟水注河﹐非也。河水自枝津東北流﹐逕甲下邑北﹐世謂之倉子城﹐又東北流﹐入於海。《淮南子》曰﹕九折注於海﹐而流不絕者﹐昆侖之輸也。《尙書﹖禹貢》曰﹕夾右碣石入於河。《山海經》曰﹕碣石之山﹐繩水出焉﹐東流注入於河。河之入海﹐舊在碣石﹐今川流所導﹐非禹瀆也。周定王五年﹐河徙故瀆。故班固曰﹕商竭周移也。又以漢武帝元光三年河又徙東郡﹐更注渤海。是以漢司空掾王璜言曰﹕往者天嘗連雨﹐東北風﹐海水溢﹐西南出﹐侵數百里。故張君云﹕碣石在海中﹐蓋淪於海水也。昔燕﹑齊遼曠﹐分置營州﹐今城屆海濱﹐海水北侵﹐城垂淪者半。王璜之言﹐信而有徵﹐碣石入海﹐非無證矣。卷六○汾水△汾水出太原汾陽縣北管涔山。《山海經》曰﹕《北次二經》之首﹐在河之東﹐其東﹐首枕汾﹐其名曰管涔之山﹐其上無木而多艸﹐其下多玉﹐汾水出焉﹐而西流注於河。《十三州誌》曰﹕出武州之燕京山﹐亦管涔之異名也。其山重阜修巖有艸無木﹐泉源導於南麓之下﹐蓋稚水濛流耳。又西南夾岸連山﹐聊峯接勢﹐劉淵族子曜﹐嘗隱避於管涔之山。夜中﹐忽有二童子入﹐跪曰﹕管涔王使小臣奉謁趙皇帝﹐獻劍一口。置前﹐再拜而去。以燭視之﹐劍長二尺﹐光澤非常﹐背有銘曰﹕神劍服禦除眾毒。曜遂服之﹐劍隨時變爲五色也。後曜遂爲胡王矣。汾水又南﹐與東﹑西溫溪合﹐水出左右近溪﹐聲流翼注。水上雜樹交陰﹐云垂煙接。自是水流潭漲﹐波襄轉泛。又南逕一城東﹐憑﹤土庸﹥積石﹐側枕汾水﹐俗謂之伏戎城。又南出二城間﹐其城角倚﹐翼枕汾流﹐世謂之侯莫幹城﹐蓋語出戎方﹐傳呼失實也。汾水又南﹐逕汾陽縣故城東。川土寬平﹐峘山夷水。《地理誌》曰﹕汾水出汾陽縣北山﹐西南流者也。漢髙帝十一年﹐封靳彊爲侯國﹐後立屯農﹐積粟所在﹐謂之羊腸倉。山有羊腸阪﹐在晉陽西北﹐石磴縈委﹐若羊腸焉﹐故倉阪取名矣。漢永平中治呼沱石臼河。按司馬彪《後漢郡國志》﹕常山南行唐縣有石臼谷。蓋欲乘呼沱之水﹐轉山東之漕﹐自都慮至羊腸倉﹐將憑汾水以漕太原﹐用實秦晉。苦役連年﹐轉運所經﹐凡三百八十九隘﹐死者無算。拜鄧訓爲謁者﹐監護水功。訓隱括知其難立﹐具言肅宗。肅宗從之﹐全活數千人。和熹鄧後之立﹐叔父陔以爲訓積善所致也。卽此羊腸倉也。又南逕秀容城東。《魏土地記》曰﹕秀容胡人徙居之﹐立秀容護軍治﹐東去汾水六十里﹐南與酸水合﹐水源西出少陽之山﹐東南流注於汾水。汾水又南出山﹐東南流﹐洛陰水注之﹐水出新興郡﹐西流﹐逕洛陰城北。又西逕盂縣故城南。《春秋左傳﹖昭公二十八年》﹐分祁氏七縣爲大夫之邑﹐以孟丙爲盂大夫。洛陰水又西﹐逕狼孟縣故城南﹐王莽之狼調也。左右夾澗幽深﹐南面大壑﹐俗謂之狼馬澗。舊斷澗爲城﹐有南北門﹐門闉故壁尙在。洛陰水又西南﹐逕陽曲城北。《魏土地記》曰﹕陽曲胡寄居太原界﹐置陽曲護軍治。其水西南流﹐注於汾水。汾水又南﹐逕陽曲城西南注也。

△東南過晉陽縣東﹐晉水從縣南﹐東流注之。太原郡治晉陽城﹐秦莊襄王三年立﹐《尙書》所謂旣修太原者也。《春秋說題辭》曰﹕髙平曰太原。原﹐端也﹐平而有度。《廣雅﹖釋地》曰﹕大鹵﹐太原也。《釋名》曰﹕地不生物曰鹵。鹵﹐壚也。《穀梁傳》曰﹕中國曰太原﹐夷狄曰大鹵。《尙書大傳》曰﹕東原底平﹐大而髙平者謂之太原﹐郡取稱焉。《魏土地記》曰﹕城東有汾水南流。水東有晉使持節﹑都督並州諸軍事﹑鎭北將軍﹑太原成王之碑。水上舊有梁﹐靑荓殞於梁下﹐豫讓死於津側﹐亦襄子解衣之所在也。汾水西逕晉陽城南﹐舊有介子推祠。祠前有碑﹐廟宇傾頹﹐惟單碑獨存矣﹐今文字剝落﹐無可尋也。

△又南﹐洞渦水從東來注之。汾水又南﹐逕梗陽縣故城東﹐故楡次之梗陽鄕也﹐魏獻子以邑大夫魏戊也。京相璠曰﹕梗陽﹐晉邑也。今太原晉陽縣南六十里楡次界﹐有梗陽城。汾水又南﹐卽洞渦水會者也。

△又南過大陵縣東。昔趙武靈王遊大陵﹐夢處女鼓琴而歌﹐想見其人﹐吳廣進孟姚焉﹐卽於此縣也。王莽攺曰大寧矣﹐汾水於縣左迆爲鄔澤。《廣雅》曰﹕水自汾出爲汾陂﹐其陂東西四里﹐南北一十餘里﹐陂南接鄔。《地理誌》曰﹕九澤在北﹐並州藪也。《呂氏春秋》謂之大陸。又名之曰漚洟之澤﹐俗謂之鄔城泊。許愼《說文》曰﹕漹水出西河中陽縣之西﹐南入河﹐卽此水也。漹水又會嬰侯之水﹐《山海經》稱﹐謁戾之山﹐嬰侯之水﹐出於其陰。北流注於祀水。水出祀山﹐其水殊源共捨﹐注於嬰侯之水﹐亂流逕中都縣南﹐俗又謂之中都水。侯甲水注之﹐水發源祁縣胡甲山﹐有長阪﹐謂之胡甲領﹐卽劉歆《遂初賦》所謂越侯甲而長驅者也。蔡邕曰﹕侯甲﹐亦邑名也﹐在祁縣。侯甲水又西北﹐歷宜歲郊﹐逕太谷﹐謂之太谷水。出谷西北流﹐逕祁縣故城南。自縣連延﹐西接鄔澤﹐是爲祁藪也。卽《爾雅》所謂昭余祁矣。賈辛邑也。辛貌醜﹐妻不爲言﹐與之如臯﹐射雉﹐雙中之﹐則笑也。王莽之示縣也。又西逕京陵縣故城北﹐王莽更名曰致城矣。於春秋爲九原之地也。故《國語》曰﹕趙文子與叔向遊於九原﹐曰﹕死者若可作也﹐吾誰與歸﹖叔向曰﹕其陽子乎﹖文子曰﹕夫陽子行廉直於晉國﹐不免其身﹐智不足稱。叔向曰﹐其舅犯乎﹖文子曰﹕夫舅犯見利不顧其君﹐仁不足稱。吾其隨會乎﹖納諫不忘其師﹐言身不失其友﹐事君不援而進﹐不阿而退。其故京尙存。漢興﹐增陵於其下﹐故曰京陵焉。侯甲水又西北﹐逕中都縣故城南﹐城臨際水湄﹐《春秋﹖昭公二年》﹐晉侯執陳無宇於中都者也﹐漢文帝爲代王﹐都此。武帝元封四年﹐上幸中都宮﹐殿上見光﹐赦中都死罪以下。侯甲水又西合於嬰侯之水。逕鄔縣故城南﹐晉大夫司馬彌牟之邑也。謂之鄔水也。俗亦曰慮水﹐慮﹑鄔聲相近﹐故因變焉。又西北入鄔陂﹐而歸於汾流矣。

△又南﹐過平陶縣東﹐文水從西來流注之。汾水又南﹐與石桐水合﹐卽綿水也。水出界休縣之綿山﹐北流逕石桐寺西﹐卽介子推之祠也。昔子推逃晉文公之賞﹐而隱於綿上之山也。晉文公求之不得﹐乃封綿爲介子推田﹐曰﹕以志吾過﹐且旌善人。因名斯山爲介山。故袁山松《郡國志》曰﹕介休縣有介山﹐有綿上聚﹑子推廟。王肅《喪服要記》曰﹕昔魯哀公祖載其父。孔子問曰﹕寧設桂樹乎﹖哀公曰﹕不也。桂樹者﹐起於介子推。子推﹐晉之人也。文公有內難﹐出國之狄﹐子推隨其行﹐割肉以續軍糧。後文公復國﹐忽忘子推。子推奉唱而歌﹐文公始悟﹐當受爵祿。子推奔介山﹐抱木而燒死。國人葬之﹐恐其神魂﹛雨肙﹜於地﹐故作桂樹焉。吾父生於宮殿﹐死於枕席﹐何用桂樹爲﹖余按夫子尙非玙璠送葬﹐安能問桂樹爲禮乎﹖王肅此證﹐近於誣矣。石桐水又西流﹐注於汾水。又西南逕界休縣故城西﹐王莽更名之曰界美矣。城東有徵士郭林宗﹑朱子浚二碑。宋衝以有道司徒徵。林宗﹐縣人也。辟司徒舉太尉﹐以疾辭。其碑文云﹕將蹈洪崖之遐迹﹐紹巢﹑由之逸軌﹐翔區外以舒翼﹐超天路以髙峙。稟命不融﹐享年四十有三﹐建寧四年正月丁亥卒。凡我四方同好之人﹐永懷哀痛﹐乃樹碑表墓﹐昭銘景行雲。陳畱蔡伯喈﹑範陽盧子幹﹑扶風馬日﹤石單﹥等﹐遠來奔喪﹐持朋友服。心喪期年者﹐如韓子助﹑宋子浚等二十四人。其餘門人﹐著錫衰者千數。其碑文故蔡伯喈謂盧子幹﹑馬日﹤石單﹥曰﹕吾爲天下碑文多矣﹐皆有慚容﹐惟郭有道元愧於色矣。汾水之右﹐有左部城﹐側臨汾水﹐蓋劉淵爲晉都尉所築也。

△又南過冠爵津。汾津名也﹐在界休縣之西南﹐俗謂之雀鼠谷。數十里間﹐道險隘﹐水左右悉結偏梁閣道﹐累石就路﹐縈帶巖側﹐或去水一丈﹐或髙五六尺﹐上戴山阜﹐下臨絕澗﹐俗謂之爲魯般橋﹐蓋通古之津隘矣﹐亦在今之地崄也。

△又南入河東界﹐又南過永安縣西。故彘縣也。周厲王流於彘﹐卽此城也。王莽更名黃城。漢順帝陽嘉三年﹐攺曰永安縣。霍伯之都也。

△歷唐城東。瓚注《漢書》云﹐堯所都也。東去彘十里。汾水又南﹐與彘水合﹐水出東北太嶽山﹐《禹貢》所謂嶽陽也﹐卽霍太山矣。上有飛廉墓。飛廉以善走事紂﹐惡來以多力見知。周王代紂兼殺惡來。飛廉先爲紂使北方﹐還無所報﹐乃壇於霍太山﹐而致命焉。得石棺﹐銘曰﹕帝令處父﹐不與殷亂﹐賜汝石棺以葬。死遂以葬於霍太山。有嶽廟﹐廟甚靈﹐烏雀不棲其林﹐猛虎常守其庭。又有靈泉﹐以供祭祀﹐鼓動則泉流﹐聲絕則水竭。湘東陰山縣有侯曇山﹐上有靈壇。壇前有石井﹐深數尺﹐居常無水﹐及臨祈禱﹐則甘泉湧出﹐周用則已﹐亦其比也。彘水又西流﹐逕觀阜北﹐故百邑也。原過之從襄子也﹐受竹書於王澤﹐以告襄子。襄子齋三日﹐親自剖竹﹐有朱書曰﹐余霍太山山陽侯﹐天使也。三月丙戌﹐余將使汝反滅智氏﹐汝亦立我於百邑也。襄子拜受三神之命﹐遂滅智氏﹐祠三神於百邑﹐使原過主之﹐世謂其處爲觀阜也。彘水又西流﹐逕永安縣故城南﹐西南流﹐注於汾水。汾水又南﹐逕霍城東﹐故霍國也。昔晉獻公滅霍﹐趙夙爲禦﹐霍公求奔齊﹐晉國大旱﹐卜之曰﹐霍太山爲祟﹐使趙夙召霍君奉祀﹐晉復穰也。蓋霍公求之故居也。汾水又逕趙城西南﹐穆王以封造父﹐趙氏自此始也。汾水又南﹐霍水入焉。水出霍太山。發源成潭﹐闊七十步﹐而不測其深。西南逕趙城南﹐西流注於汾水。

△又南過楊縣東。澗水東出谷遠縣西山﹐西南逕霍山南﹐又西逕楊縣故城北﹐晉大夫僚安之邑也。應劭曰﹕故楊侯國。王莽更名有年亭也。其水西流入於汾水。汾水逕楊城西﹐不於東矣。《魏土地記》曰﹕平陽郡﹐治楊縣﹐郡西有汾水南流者﹐是也。

△西南過髙梁邑西。黑水出黑山﹐西逕楊城南﹐又西與巢山水會。《山海經》曰﹕牛首之山﹐勞水出焉﹐西流注於潏水﹐疑是水也。潏水卽巢山之水也。水源東南出巢山東谷﹐北逕浮山東﹐又西北流與勞水合﹐亂流西北﹐逕髙梁城北﹐西流入於汾水。又南﹐逕髙梁故城西﹐故髙梁之墟也。《春秋﹖僖公二十四年》﹐秦穆公納公子重耳於晉﹐害懷公於此。《竹書紀年》﹐晉出公十三年﹐智伯瑤城髙梁。漢髙帝十二年﹐以爲侯國﹐封恭侯酈疥於斯邑也。

△又南過平陽縣東。汾水又南﹐逕白馬城西﹐魏刑白馬而築之﹐故世謂之白馬城。今平陽郡治。汾水又南﹐逕平陽縣故城東﹐晉大夫趙晁之故邑也。應劭曰﹕縣在平河之陽﹐堯舜並都之也。《竹書紀年》晉烈公元年﹐韓武子都平陽。漢昭帝封度遼將軍範明友爲侯國﹐王莽之香平也。魏立平陽郡﹐治此矣。水側有堯廟﹐廟前有碑。《魏土地記》曰﹕平陽城東十里﹐汾水東原上﹐有小臺﹐臺上有堯神屋石碑。永嘉三年﹐劉淵徙平陽於汾水﹐得白玉印﹐方四寸﹐髙二寸二分﹐龍紐﹐其文曰﹕有新寶之印﹐王莽所造也。淵以爲天授﹐攺永鳳二年爲河瑞元年。汾水南與平河水合﹐水出平陽縣西壺口山﹐《尙書》所謂壺口治梁及岐也。其水東逕狐谷亭北﹐春秋時﹐狄侵晉取狐廚者也。又東﹐逕平陽城南﹐東入汾﹐俗以爲晉水﹐非也。汾水又南歷襄陵縣故城西﹐晉大夫郤犨之邑也﹐故其地有犨氏鄕亭矣。西北有晉襄公陵﹐縣蓋卽陵以命氏也﹐王莽更名曰幹昌矣。

△又南過臨汾縣東。天井水出東陘山西南﹐北有長嶺﹐嶺上東西有通道﹐卽鈃隥也﹐《穆天子傳》曰﹕乙酉﹐天子西絕鈃隥﹐西南至監﹐是也。其水三泉奇發﹐西北流﹐總成一川﹐西逕堯城南﹐又西流入汾。

△又屈從縣南西流。汾水又逕絳縣故城北。《竹書紀年》﹕梁惠成王二十五年﹐絳中地坼﹐西絕於汾。汾水西逕虒祁宮北﹐橫水有故梁﹐截汾水中﹐凡有三十柱﹐柱徑五尺﹐裁與水平﹐蓋晉平公之故梁也。物在水﹐故能持久而不敗也﹐又西逕魏正平郡南﹐故東雍州治﹐太和中﹐皇都徙洛﹐罷州立郡矣。又西逕王澤﹐澮水入焉。

△又西過長修縣南。汾水又西與古水合﹐水出臨汾縣故城西﹐黃阜下﹐其大若輪﹐西南流故溝橫出焉﹐東注於汾﹐今無水。又西南逕魏正平郡北﹐又西逕荀城東﹐古荀國也。《汲郡古文》﹐晉武公滅荀﹐以賜大夫原氏也。古水又西南入於汾。汾水又西南﹐逕長修縣故城南﹐漢髙帝十一年﹐以爲侯國﹐封杜恬也。有修水出縣南﹐而西南流入於汾。汾水又西逕淸原城北﹐故淸陽亭也。城北有淸原﹐晉侯蒐淸原作五軍處也。汾水又逕冀亭南。昔臼季使﹐過冀野﹐見郤缺耨﹐其妻饁之﹐相敬如賓。言之文公﹐文公命之爲卿﹐復與之冀﹐京相璠曰﹕今河東皮氏縣有冀亭﹐古之冀國所都也。杜預《釋地》曰﹕平陽皮氏縣東北﹐有冀亭。卽此亭也。汾水又西﹐與華水合﹐水出北山華谷﹐西南流﹐逕一故城西﹐俗謂之梗陽城﹐非也。梗陽在楡次﹐非在此。按故漢上谷長史侯相碑云﹕侯氏出自倉頡之後﹐逾殷曆周﹐各以氏分﹐或著楚﹑魏﹐或顯齊﹑秦﹐晉卿士蒍﹐斯其裔也。食采華陽﹐今蒲阪北亭﹐卽是城也。其水西南流﹐注於汾。汾水又逕稷山北﹐在水南四十許裏﹐山東西二十里﹐南北三十里﹐髙十三里﹐西去介山一十五里。山上有稷祠﹐山下稷亭﹐《春秋﹖宣公十五年》﹐秦桓公伐晉﹐晉侯治兵於稷﹐以略狄土﹐是也。

△又西過皮氏縣南。汾水西逕鄈丘北﹐故漢氏之方澤也。賈逵云﹕漢法﹐三年祭地汾陰方澤。澤中有方丘﹐故謂之方澤﹐丘卽葵丘也。許愼《說文》稱﹐從邑﹐癸聲。河東臨汾地名矣﹐在介山北﹐山卽汾山也。文穎曰﹕介山在河東皮氏縣東南。其山特立﹐周七十里﹐髙三十里。穎言在皮氏縣東南則可﹐髙三十里﹐乃非也。今準此山﹐可髙十餘里。山上有神廟﹐廟側有靈泉﹐祈祭之日﹐周而不耗。世亦謂之子推祠。楊雄《河東賦》曰﹕靈輿安步﹐周流容與﹐以覽於介山。嗟文公而湣推兮﹐勤大禹於龍門。《晉太康記》及《地道記》與《永初記》﹐並言子推所逃﹐隱於是山﹐卽實非也。余按介推所隱者﹐綿山也。文公環而封之﹐爲介推田﹐號其山爲介山。杜預曰﹕在西河界休縣者﹐是也。汾水又西﹐逕耿鄕城北﹐故殷都也。帝祖乙自相徙此﹐爲河所毀﹐故《書﹖敍》曰﹕祖乙圮於耿杜預曰﹕平陽皮氏縣東南耿鄕﹐是也﹐盤庚以耿在河北﹐迫近山川﹐乃自耿遷亳。後晉獻公滅耿﹐以封趙夙。後襄子與韓﹑魏分晉﹐韓康子居平陽﹐魏桓子都安邑﹐號爲三晉﹐此其一也。漢武帝行幸河東﹐濟汾河﹐作《秋風辭》於斯水之上。汾水又西﹐逕皮縣南。《竹書紀年》﹐魏襄王十二年﹐秦公孫爰率師伐我﹐圍皮氏。翟章率師救皮氏圍﹐疾西風﹐十三年﹐城皮氏者也﹐漢河東太守番系穿渠﹐引汾水以漑皮氏縣。故渠尙存﹐今無水。

△又西至汾陰縣北﹐西注於河。水南有長阜﹐背汾帶河﹐阜長四五里﹐廣二里餘﹐髙十丈。汾水歷其陰﹐西入河﹐《漢書》謂之汾陰脽﹐應劭曰﹕脽﹐丘類也。汾陰男子公孫祥望气﹐寶物之精上見﹐祥言之於武帝﹐武帝於水獲寶鼎焉﹐遷於甘泉宮﹐攺其年曰元鼎﹐卽此處也。○澮水△澮水出河東絳縣東﹐澮交東髙山。澮水東出詳髙山。亦曰河南山﹐又曰澮山。西逕翼城南。按《詩譜》言﹐晉穆侯遷都於絳﹐曁孫孝侯﹐攺絳爲翼﹐翼爲晉之舊都也。後獻公又北廣其城方二里﹐又命之爲絳。故司馬遷《史記﹖年表》稱獻公九年﹐始城絳都。《左傳﹖莊公二十六年》﹐晉士蒍城絳以深其宮﹐是也。其水又西南﹐合黑水﹐水導源東北黑水谷﹐西南流﹐逕翼城北﹐右引北川水﹐出平川﹐南流注之。亂流西南﹐入澮水。澮水又西南﹐與諸水合﹐謂之澮交。《竹書紀年》曰﹕莊伯十二年﹐翼侯焚曲沃之禾而還。作爲文公也﹖又有賀水﹐東出近川﹐西南至澮交﹐入澮。又有髙泉水﹐出東南近川﹐西北趣澮交﹐注澮。又南﹐紫谷水東出白馬山白馬川。《遁甲開山圖》曰﹕絳山東距白馬山謂是山也。西逕熒庭城南﹐而西出紫谷﹐與乾河合﹐卽教水之枝川也。《史記﹖白起傳》稱﹐涉河﹐取韓安邑﹐東至乾河﹐是也。其水西與田川水合﹐水出東溪﹐西北至澮交入澮。又有女家水﹐出於家谷。《竹書紀年》曰﹕莊伯以曲沃叛﹐伐翼。公子萬救翼﹐荀叔軫追之﹐至於家谷。有範壁水出於壁下﹐並西北流至翼廣城。昔晉軍北入翼廣以築之﹐因卽其姓以名之﹐二水合而西北流﹐至澮交﹐入澮。澮水又西南﹐與絳水合﹐俗謂之白水﹐非也。水出絳山東谷﹐寒泉奮湧﹐揚波北注﹐縣流奔壑﹐一十許丈。靑崖若點黛﹐素湍如委練﹐望之極爲奇觀矣。其水西北流﹐注於澮。應劭曰﹕絳水出絳縣西南﹐蓋以故絳爲言也。《史記》稱﹐智伯率韓魏﹐引水灌晉陽﹐不沒者三版。智氏曰﹕吾始不知水可以亡人國﹐今乃知之。汾水可以浸平陽﹐絳水可以浸安邑。時韓居平陽﹐魏都安邑。魏桓子肘韓康子﹐韓康子履魏桓子肘足接於車上﹐而智氏以亡。魯定公問﹕一言可以喪邦﹐有諸﹖孔子以爲幾乎﹐余睹智氏之談矣。汾水灌平陽﹐或亦有之。絳水浸安邑﹐未識所由也。

△西過其縣南。《春秋﹖成公六年》﹐晉景公謀去故絳﹐欲居郇瑕。韓獻子曰﹕土薄水淺﹐不如新田有汾﹑澮以流其惡。遂居新田﹐又謂之絳﹐卽絳陽也﹐蓋在絳澮之陽。漢髙帝六年﹐封越騎將軍華無害爲侯國。縣南對絳山﹐面背二水。《古文瑣語》曰﹕晉平公與齊景公乘﹐至於澮上﹐見乘白驂八駟以來﹐有犬貍身而狐尾﹐隨平公之車。公問師曠﹐對曰﹕首陽之神有犬﹐貍身狐尾﹐其名曰者來﹐飲酒得福則徼之。蓋於是水之上也。

△又西南過虒祁宮南。宮在新田絳縣故城西四十里﹐晉平公之所構也。時有石言於魏楡﹐晉侯以問師曠﹐曠曰﹕石不能言﹐或憑焉。臣聞之﹐作事不時﹐怨讟動於民﹐則有非言之物言也。今宮室崇侈﹐民力彫盡﹐石言﹐不亦宜乎﹖叔向以爲子野之言﹐君子矣。其宮地背汾面澮﹐西則兩川之交會也。《竹書紀年》曰﹕晉平公五年﹐澮絕於梁。卽是水也。

△又西至王澤﹐注於汾水。晉智伯瑤攻趙襄子﹐襄子奔保晉陽。原過後至﹐遇三人於此澤﹐自帶以下不見﹐持竹二節﹐與原過曰﹕爲我遺無卹。原過受之於是澤﹐所謂王澤也。○涑水△涑水出河東聞喜縣東山黍葭谷。涑水所出﹐俗謂之華谷。至周陽與洮水合。水源東出淸野山﹐世人以爲淸襄山也。其水東逕大嶺下﹐西流出﹐謂之唅口。又西合涑水。鄭使子產問晉平公疾﹐平公曰﹕卜云﹐臺臺爲祟﹐史官莫知﹐敢問﹖子產曰﹕髙辛氏有二子﹐長曰閼伯﹐季曰實沈﹐不能相容。帝遷閼伯於商邱﹐遷實沈於大夏。臺臺﹐實沈之後﹐能業其官﹐帝用嘉之﹐國於汾川。由是觀之﹐臺臺﹐汾﹑洮之神也。賈逵曰﹕汾﹑洮﹐二水名。司馬彪曰﹕洮水出聞喜縣﹐故王莽以縣爲洮亭也。然則涑水殆亦洮水之兼稱乎﹖

△西過周陽邑南。其城南臨涑水﹐北倚山原。《竹書紀年》﹕晉獻公二十五年正月﹐翟人伐晉﹐周陽有白兔舞於市。卽是邑也。漢景帝以封田勝爲侯國。涑水西逕董池陂南﹐卽古董澤﹐東西四里﹐南北三里。《春秋﹖文公六年》﹐蒐於董卽斯澤也。涑水又與景水合。水出景山北谷。《山海經》曰﹕景山南望鹽販之澤﹐北望少澤﹐其艸多薯藇﹐秦椒﹐其陰多赭﹐其陽多玉。郭景純曰﹕鹽販之澤卽解縣鹽池也。按《經》不言有水﹐今有水焉﹐西北流注於涑水也。

△又西南過其縣南。涑水又西經仲郵泉阝北﹐又西逕桐鄕城北。《竹書紀年》曰﹕翼侯伐曲沃﹐大捷﹐武公請成於翼﹐至桐乃返者也。《漢書》曰﹕武帝元鼎六年﹐將幸緱氏﹐至左邑桐鄕﹐聞南越破﹐以爲聞喜縣者也。涑水又西﹐與沙渠水合﹐水出東南近川﹐西北流注於涑水。涑水又西南﹐逕左邑縣故城南﹐故曲沃也﹐晉武公自晉陽徙此﹐秦攺爲左邑縣﹐《詩》所謂從子於鵠者也。《春秋傳》曰﹕下國有宗廟謂之國﹐在絳曰下國矣﹐卽新城也。王莽之洮亭也。涑水自城西注﹐水流急濬﹐輕津無緩﹐故詩人以爲激揚之水﹐言不能流移束薪耳。水側卽狐突遇申生處也。《春秋傳》曰﹕秋﹐狐突適下國﹐遇太子﹐太子使登僕﹐曰﹕夷吾無禮﹐吾請帝以畀秦。對曰﹕神不歆非類﹐君其圖之。君曰﹐諾。請七日見我於新城西偏。及期而往﹐見於此處。故傳曰﹕鬼神所憑﹐有時而信矣。涑水又西﹐逕王官城北。城在南原上﹐《春秋左傳》﹕成公十三年四月﹐晉侯使呂相絕秦曰﹕康猶不悛﹐入我河曲﹐伐我涑川﹐俘我王官﹐故有河曲之戰﹐是矣。今世人猶謂其城曰王城也。

△又西南過安邑縣西。安邑﹐禹都也。禹娶塗山氏女﹐思戀本國﹐築臺以望之﹐今城南門臺基猶存。余按﹕《禮》天子諸侯臺門﹐隅阿相降而已﹐未必一如書傳也。故晉邑矣﹐春秋時﹐魏絳自魏徙此。昔文侯懸師經之琴於其門以爲言戒也。武侯二年﹐又城安邑﹐蓋增廣之。秦使左更白起取安邑﹐置河東郡。王莽更名洮隊﹐縣曰河東也。有項寧都學道升仙﹐忽復還此﹐河東號曰斥仙。漢世又有閔仲叔﹐隱遁市邑﹐罕有知者﹐後以識膽而去。涑水又西南﹐逕監鹽縣故城。城南有鹽池﹐上承鹽水﹐水出東南薄山﹐西北流逕巫咸山北。《地理誌》曰﹕山在安邑縣南。《海外西經》曰﹕巫咸國在女醜北﹐右手操靑蛇﹐左手操赤蛇﹐在登葆山﹐羣巫所從上下也。《大荒西經》云﹕大荒之中﹐有靈山﹐巫咸﹑巫卽﹑巫朌﹑巫彭﹑巫姑﹑巫眞﹑巫禮﹑巫抵﹑巫謝﹑巫羅十巫﹐從此升降﹐百藥爰在。郭景純《注》曰﹕言羣巫上下靈山﹐采藥往來也。蓋神巫所遊﹐故山得其名矣。谷口嶺上有巫咸祠﹐其水又逕安邑故城南﹐又西流﹐注於鹽池。《地理誌》曰﹕鹽池在安邑西南。許愼謂之鹽監。長五十一里﹐廣六里﹐周百一十四里﹐從鹽省﹐古聲。呂忱曰﹕宿沙煮海謂之鹽﹐河東鹽池謂之監﹐今池水東西七十里﹐南北十七里﹐紫色澄渟﹐潭而不流﹐水出石鹽﹐自然印成﹐朝取夕復﹐終無減損﹐惟水暴雨澍﹐甘潦奔泆。則鹽池用耗﹐故公私共堨水徑﹐防其淫濫﹐故謂之鹽水﹐亦爲堨水也。故《山海經》謂之鹽販之澤也。澤南面層山﹐天巖云秀﹐池谷淵深﹐左右壁立﹐間不容軌﹐謂之石門﹐路出其中﹐名之曰白徑﹐南通上陽﹐北曁鹽澤。池西又有一池﹐謂之女鹽澤﹐東西二十五里﹐南北二十里﹐在猗氏故城南。《春秋﹖成公六年》﹐晉謀去故絳﹐大夫曰﹕郇瑕地沃饒近盬。服虔曰﹕土平有漑曰沃﹐盬﹐鹽也。土人鄕俗﹐引水裂沃麻﹐分灌川野﹐畦水耗竭﹐土自成鹽﹐卽所謂咸鹺也﹐而味苦﹐號曰鹽田。鹽盬之名﹐始資是矣。本司鹽都尉治﹐領兵一千餘人守之。周穆王﹑漢章帝並幸安邑而觀鹽池。故杜預曰﹕猗氏有鹽池﹐後罷尉司﹐分猗氏﹑安邑﹐置縣以守之。

△又南過解縣東﹐又西南﹐注於張陽池。涑水又西﹐逕猗氏縣故城北。《春秋﹖文公七年》﹐晉敗秦於令狐﹐至於刳首﹐先蔑奔秦﹐士會從之。闞駰曰﹕令狐卽猗氏也。刳首在西三十里。縣南對澤﹐卽猗頓之故居也。《孔叢》曰﹕猗頓﹐魯之窮士也﹐耕則常饑﹐桑則常寒。聞朱公富﹐往而問術焉。朱公告之曰﹕子欲速富﹐當畜五﹐於是乃適西河﹐大畜牛羊於猗氏之南。十年之間﹐其息不可計﹐貲擬王公﹐馳名天下﹐以興富於猗氏﹐故曰猗頓也。涑水又西逕郇城﹐《詩》云﹕郇伯勞之﹐蓋其故國也。杜元凱《春秋釋地》云﹐今解縣西北有郇城。服虔曰﹕郇國在解縣東﹐郇瑕氏之墟也。余按《竹書紀年》云﹕晉惠公十有五年﹐秦穆公率師送公子重耳﹐圍令狐﹐桑泉﹑臼衰﹐皆降於秦師。狐毛與先軫禦秦至於廬柳﹐乃謂秦穆公使公子縶來與師言﹐退舍﹐次於郇﹐盟於軍。京相璠《春秋土地名》曰﹕桑泉﹑臼衰﹐並在解東南。不言解﹐明不至解可知。《春秋》之文﹐與《竹書》不殊﹐今解故城東北二十四里有故城﹐在猗氏故城西北﹐鄕俗名之爲郇城。考服虔之說﹐又與俗符﹐賢於杜氏單文孤證矣。涑水又西南﹐逕解縣故城南。《春秋》﹐晉惠公因秦返國﹐許以河外五城﹐內及解梁﹐卽斯城也。涑水又西南逕瑕城﹐晉大夫詹嘉之故邑也。《春秋﹖僖公三十年》﹐秦﹑晉圍鄭﹐鄭伯使燭之武謂秦穆公曰﹕晉許君焦﹑瑕﹐朝濟而夕設版者也。京相璠曰﹕今河東解縣西南五里有故瑕城。涑水﹐又西南﹐逕張陽城東﹐《竹書紀年》齊師逐鄭太子齒﹐奔張城南鄭者也。《漢書》之所謂東張矣。髙祖二年﹐曹參假左丞相﹐別與韓信東攻魏將孫遬軍東張。大破之。蘇林曰﹕屬河東﹐卽斯城也。涑水又西南屬於陂。陂分爲二﹐城南面兩陂﹐左右澤渚。東陂世謂之晉興澤﹐東西二十五里﹐南北八里﹐南對壇道山。其西則石壁千尋﹐東則磻溪萬仞﹐方嶺雲回﹐奇峯霞舉﹐孤標秀出﹐罩絡羣山之表﹐翠柏蔭峯﹐淸泉灌頂。郭景純云﹕世所謂盎漿也。發於上而潛於下矣。厥頂方平﹐有良藥。《神農本艸》曰﹕地有固活﹑女疏﹑銅蕓﹑紫菀之族也。是以緇服思玄之士﹐鹿裘念一之夫﹐代往遊焉。路出北巘﹐勢多懸絕﹐來去者咸援蘿騰崟﹐尋葛降深﹐於東則連木乃陟﹐百梯方降﹐巖側縻鎖之迹﹐仍今存焉﹐故亦曰百梯山也。水自山北流五里而伏﹐云潛通澤渚﹐所未詳也。西陂卽張澤也。西北去蒲阪一十五里﹐東西二十里﹐南北四五里﹐冬夏積水﹐亦時有盈耗也。○文水△文水出大陵縣西山文谷﹐東到其縣﹐屈南到平陶縣東北﹐東入於汾。文水出文谷﹐東徑大陵縣故城西﹐而南流﹐有泌水注之。縣西南山下﹐武氏穿井給養﹐井至幽深﹐後一朝﹐水溢平地﹐東南注文水。又南﹐逕平陶縣之故城東﹐西逕其城內﹐南流出郭。王莽更曰多穰也。文水又南﹐逕縣﹐右會隱泉口﹐水出謁泉山之上頂。俗云﹕暘雨愆時﹐是謁是禱。故山得其名﹐非所詳也。其山石崖絕險﹐壁立天固﹐崖半有一石室﹐去地可五十餘丈﹐爰有層松飾巖﹐列柏綺望。惟西側一處﹐得歷級升陟﹐頂上平地一十許頃。沙門釋僧光表建二剎。泉發於兩寺之間﹐東流瀝石﹐沿注山下﹐又東﹐津渠隱﹐沒而不恆流﹐故有隱之名矣。兩澤丰澍﹐則通入文水。又南﹐逕玆氏縣故城東﹐爲文湖﹐東西一十五里﹐南北三十里﹐世謂之西河泊﹐在縣直東一十里﹐湖之西側臨湖﹐又有一城﹐謂之豬城。水澤所聚﹐謂之都﹐亦曰豬﹐蓋卽水以名城也。文湖水又東﹐逕中陽縣故城東。按﹕《晉書地道記》《太康地記》﹐西河有中陽城舊縣也。文水又東南流﹐與勝水合。水出西狐岐之山﹐東逕六壁城南﹐魏朝舊置六壁於其下﹐防離石諸胡﹐因爲大鎭。太和中﹐罷鎭﹐仍置西河郡焉。勝水又東﹐合陽泉水。水出西山陽溪﹐東逕六壁城北﹐又東南流﹐注於勝水。勝水又東﹐逕中陽縣故城南﹐又東合文水﹐文水又東南﹐入於汾水也。○原公水△原公水出玆氏縣西羊頭山。東過其縣北。縣故秦置也。漢髙帝更封沂陽侯嬰爲侯國﹐王莽之玆同也﹐魏黃初二年﹐分太原﹐復置西河郡﹐晉徙封陳王斌於西河﹐故縣有西河恭王司馬子盛廟。碑文云﹕西河舊處山林﹐漢末擾攘﹐百姓失所。魏興﹐更開疆宇﹐分割太原四縣﹐以爲邦邑。其郡帶山側塞矣。王以咸寧四年攺命爵土﹐其年十二月喪國。臣太農閻崇﹐離石令宗郡等二百三十四人﹐刊石立碑﹐以述勛徳﹐碑北廟基尙存也。

△又東入於汾。水注文湖﹐不至汾也。○洞渦水△洞過水出沾縣北山。洞過水出樂平縣西北。其水西流﹐與南溪水合。水出南山﹐西北流注洞過水。又西北﹐黑水西出山﹐三源合捨﹐同歸一川。東流南屈﹐逕受陽縣故城東。按《晉太康地記》﹐樂平郡有受陽縣。盧諶《徵艱賦》所謂歷受陽而總轡者也。其水西南入洞過水。又西﹐蒲水南出蒲谷﹐北流注於洞過水。又西與原過水合﹐近北﹐便水源也。水西阜上有原過祠﹐蓋懷道協靈﹐受書天使﹐憂結宿情﹐傳芳後日﹐棟宇𨿽淪﹐攢木猶茂﹐故水取名焉。其水南流﹐注於洞過水也。

△西過楡次縣南﹐又西到晉陽縣南。楡次縣﹐故塗水鄕﹐晉大夫智徐吾之邑也。《春秋﹖昭公八年》﹐晉侯築虒祁之宮﹐有石言晉之魏楡。服虔曰﹕魏﹐晉邑。楡﹐州裏名也。《漢書》曰楡次﹐《十三州誌》以爲塗陽縣矣﹐王莽之太原亭也。縣南側水有鑿臺﹐韓﹑魏殺智伯瑤於其下﹐刳腹絕腸﹐折頸摺頤處也。其水又西南流﹐逕武觀城西北。盧諶《徵艱賦》曰﹕逕武館之故郛﹐問厥塗之遠近。洞過水又西南爲淳湖﹐謂之洞過澤﹐而塗水注之。水出陽邑縣東北大嵰山塗谷。西南逕蘿蘑亭南﹐與蔣谷水合。水出縣東南蔣溪。《魏土地記》曰﹕晉陽城東南一百一十里﹐至山﹐有蔣谷大道﹐度軒車嶺﹐通於武鄕。水自蔣溪西北流﹐西逕箕城北。《春秋﹖僖公三十三年》晉人敗狄於箕。杜預《釋地》曰﹕城在陽邑南。水北卽陽邑縣故城也。《竹書紀年》曰﹕梁惠成王九年﹐與邯鄲楡次﹑陽邑者也。王莽之繁穰矣。蔣溪又西合塗水﹐亂流西北﹐入洞過澤也。

△西入於汾﹐出晉水下口者也。劉琨之爲並州也﹐劉曜引兵邀擊之。合戰於洞渦﹐卽是水也。○晉水△晉水出晉陽縣西懸甕山。縣﹐故唐國也。《春秋左傳》稱﹐唐叔未生﹐其母邑姜夢帝謂己曰﹕余名而子曰虞﹐將與之唐﹐屬之參。及生﹐名之曰虞。《呂氏春秋》曰﹕叔虞與成王居﹐王援桐葉爲珪﹐以授之﹐曰﹕吾以此封汝。虞以告周公。周公請曰﹕天子封虞乎﹖王曰﹕余戲耳。公曰﹕天子無戲言。時唐滅﹐乃封之於唐。縣有晉水﹐後攺名爲晉。故子夏敍《詩》稱此晉也﹐而謂之唐﹐儉而用禮﹐有堯之遺風也。《晉書地道記》及《十三州誌》並言﹐晉水出龍山﹐一名結絀山﹐在縣西北﹐非也。《山海經》曰﹕縣甕之山﹐晉水出焉。今在縣之西南。昔智伯遏晉水以灌晉陽﹐其川上溯﹐後人踵其遺迹﹐蓄以爲沼﹐沼西際山枕水﹐有唐叔虞祠。水側有涼堂。結飛梁於水上。左右雜樹交蔭﹐希見曦景。至有淫朋密友﹐羈遊宦子﹐莫不尋梁契集﹐用相娛慰﹐於晉川之中﹐最爲勝處。

△東過其縣南﹐又東入於汾水。沼水分爲二派﹐北瀆﹐卽智氏故渠也。昔在戰國﹐襄子保晉陽﹐智氏防山以水之﹐城不沒者三版﹐與韓魏望嘆於此﹐故智氏用亡。其瀆乘髙﹐東北注入晉陽城﹐以周園漑。漢末﹐赤眉之難﹐太原郡掾劉茂﹐負太守孫福﹐匿於城門西下空穴中。其夜奔盂﹐卽是處也。東南出城流﹐注於汾水也。其南瀆﹐於石塘之下伏流﹐逕舊溪東南出﹐逕晉陽城南。城在晉水之陽﹐故曰晉陽矣。《經》書﹕晉荀吳帥師敗狄於大鹵。杜預曰﹕大鹵﹐晉陽縣也。爲晉之舊都。《春秋﹖定公十三年》﹐趙鞅以晉陽叛﹐後乃爲趙矣。其水又東南流﹐入於汾。○湛水△湛水出河內軹縣西北山。湛水出軹縣南原湛溪﹐俗謂之椹水也。是蓋聲形盡鄰﹐故字讀俱變同於三豕之誤耳。其水自溪出﹐南流。

△東過其縣北﹐又東過波縣之北。湛水南逕向城東﹐而南注。

△又東過毋辟邑南。原《經》所注﹐斯乃湨川之所由﹐非湛水之閒關也﹐是《經》之誤證耳。湛水自向城東南﹐逕湛城東﹐時人謂之椹城﹐亦或謂之隰城矣。溪曰隰澗﹐隰城在東﹐言此非矣。《後漢﹖郡國志》曰﹕河陽縣有湛城﹐是也。

△又東南當平縣之東北﹐南入於河。湛水又東南逕鄧﹐南流注於河﹐故河濟有鄧津之名矣。卷七○濟水一△濟水出河東垣縣東王屋山﹐爲沇水。《山海經》曰﹕王屋之山聯水出焉﹐西北流注於秦澤。郭景純云﹕聯﹑沇聲相近﹐卽沇水也。潛行地下﹐至共山南﹐復出於東丘﹐今原城東北有東丘城。孔安國曰﹕泉源爲沇﹐流去爲濟。《春秋說題辭》曰﹕濟﹐齊也﹔齊﹐度也﹐貞也。《風俗通》曰﹕濟出常山房子縣贊皇山﹐廟在東郡臨邑縣。濟者﹐齊也﹐齊其度量也。余按二濟同名﹐所出不同﹐鄕流亦別﹐斯乃應氏之非矣。今濟水重源出溫城西北平地。水有二源﹐東源出原城東北﹐昔晉文公伐原﹐以信而原降﹐卽此城也。俗以濟水重源所發﹐因復謂之濟源城。其水南逕其城東故縣之原鄕。杜預曰﹕沁水縣西北有原城者﹐是也。南流與西源合﹐西源出原城西。東流水注之﹐水出西南﹐東北流注於濟。濟水又東逕原城南﹐東合北水﹐亂流東南注﹐分爲二水。一水東南流﹐俗謂之爲衍水﹐卽沇水也。衍﹑沇聲相近﹐傳呼失實也。濟水又東南﹐逕絺城北﹐而出於溫矣。其一水﹐枝津南流﹐注於湨。湨水出原城西北原山勛掌谷﹐俗謂之爲白澗水。南逕原城西。《春秋》會於湨梁﹐謂是水之墳梁也。《爾雅》曰﹕梁莫大於湨梁。梁﹐水堤也。湨水又東南﹐逕陽城東﹐與南源合。水出陽城南溪﹐陽亦樊也﹐一曰陽樊。《國語》曰﹕王以陽樊賜晉﹐陽人不服﹐文公圍之。倉葛曰﹐陽有夏﹑商之嗣典﹐樊仲之官守焉﹐君而殘之﹐無乃不可乎﹖公乃出陽人。《春秋》﹐樊氏畔﹐惠王使虢公伐樊﹐執仲皮歸於京師。卽此城也﹐其水東北流﹐與漫流水合。水出軹關南﹐東北流﹐又北注於湨﹐謂之漫流口。湨水又東合北水﹐亂流東南﹐左會濟水枝渠。湨水又東逕鐘繇塢北﹐世謂之鐘公壘。又東南﹐塗溝水注之﹐水出軹縣西南山下。北流﹐東轉﹐入軹縣故城中﹐又屈而北流﹐出軹郭。漢文帝元年﹐封薄昭爲侯國也。又東北流﹐注於湨。湨水又東北﹐逕波縣故城北﹐漢髙帝封公上不害爲侯國。湨水又東南流﹐天漿澗水注之。水出軹南睪﹐向城北。城在睪上﹐俗謂之韓王城﹐非也。京相璠曰﹕或云﹐今河內軹西有地名向。今無。杜元凱《春秋釋地》亦言是矣。蓋相襲之向﹐故不得以地名而無城也。闞駰《十三州誌》曰﹐軹縣南山西曲﹐有故向城﹐卽周向國也。《傳》曰﹕向姜不安於莒而歸者矣。汲郡《竹書紀年》曰﹕鄭侯使韓辰歸晉陽及向。二月﹐城陽﹑向﹐更名陽爲河雍﹐向爲髙平。卽是城也。其水有二源俱導﹐各出一溪﹐東北流﹐合爲一川﹐名曰天漿溪。又東北逕一故城﹐俗謂之冶城。水亦曰冶水。又東流注於湨。湨水又東南流﹐右會同水﹐水出南原下﹐東北流﹐逕白騎塢南﹐塢在原上﹐據二溪之會﹐北帶深隍﹐三面岨崄﹐惟西版築而已。東北流﹐逕安國城西﹐又東北﹐注湨水。湨水東南﹐逕安國城東﹐又南﹐逕無辟邑西﹐世謂之無比城﹐亦曰馬髀城﹐皆非也。朝廷以居廢太子﹐謂之河陽庶人。湨水又南注於河。

△東至溫縣西北爲濟水。又東過其縣北。濟水於溫城西北與故瀆分。南逕溫縣故城西﹐周畿內國﹐司寇蘇忿生之邑也。《春秋﹖僖公十年》﹐狄滅溫﹐溫子奔衛。周襄王以賜晉文公。濟水南歷虢公臺西。《皇覽》曰﹕溫城南有虢公臺﹐基趾尙存。濟水南流注於河。郭緣生《述徵記》曰﹕濟水逕河內溫縣注於河﹐蓋沿歷之實證﹐非爲謬說也。濟水故瀆﹐於溫城西北﹐東南出﹐逕溫城北﹐又東逕虢公冢北。《皇覽》曰﹕虢公冢在溫縣郭東﹐濟水南大冢是也。濟水當王莽之世﹐川瀆枯竭﹐其後水流逕通﹐津渠勢攺﹐尋梁脈水﹐不與昔同。

△屈從縣東南流﹐過墳城西﹐又南當鞏縣北﹐南入於河。濟水故瀆﹐東南合奉溝水。水上承朱溝於野王城西。東南逕陽鄕城北﹐又東南逕李城西。秦攻趙﹐邯鄲且降﹐傳捨吏子李同說平原君勝﹐分家財饗士﹐得敢死者三千人﹐李同與赴秦軍﹐秦軍退﹐李同死﹐封其父爲李侯。故徐廣曰﹕河內平臯縣有李城﹐卽此城也。於城西南爲陂水﹐淹地百許頃﹐蒹葭萑葦生焉﹐號曰李陂。又逕墳城西﹐屈而東北流﹐逕其城北。又東逕平臯城南﹐應劭曰﹕邢侯自襄國徙此。當齊桓公時﹐衛人伐邢﹐邢遷於夷儀﹐其地屬晉﹐號曰邢邱﹐以其在河之臯﹐處勢平夷﹐故曰平臯。瓚注《漢書》云﹕《春秋》﹐狄人伐邢﹐邢遷夷儀﹐不至此也。今襄國西有夷儀城﹐去襄國一百餘里﹐邢是丘名﹐非國也。余按﹕《春秋﹖宣公六年》﹐赤狄伐晉﹐圍邢丘。昔晉侯送女於楚﹐送之邢丘﹐卽是此處也﹐非無城之言。《竹書紀年》曰﹕梁惠成王三年﹐鄭城邢丘。司馬彪《後漢﹖郡國志》云﹐縣有邢丘﹐故邢國﹐周公子所封矣。漢髙帝七年封碭郡長項佗爲侯國﹐賜姓劉氏。武帝以爲縣。其水又南注於河也。

△與河合流﹐又東過成臯縣北﹐又東過滎陽縣北﹐又東至北礫磎南﹐東出過滎澤北。《釋名》曰﹕濟﹐濟也。源出河北﹐濟河而南也。《晉地道志》曰﹕濟自大伾入河﹐與河水斗﹐南泆爲滎澤。《尙書》曰﹕滎波旣瀦。孔安國曰﹕滎波水以成瀦。闞駰曰﹕滎播﹐澤名也。故呂忱云﹕播水在滎陽﹐謂是水也。昔大禹塞其淫水﹐而於滎陽下引河東南以通淮﹑泗。濟水分河﹐東南流。漢明帝之世﹐司空伏恭薦樂浪人王景﹐字仲通﹐好學多藝﹐善能治水。顯宗詔與謁者王吳始作浚儀渠。吳用景法﹐水乃不害﹐此卽景﹑吳所修故瀆也。渠流東注浚儀﹐故復謂之浚儀渠也。明帝永平十五年﹐東巡至無鹽﹐帝嘉景功﹐拜河堤謁者。漢靈帝建寧四年﹐於敖城西北﹐壘石爲門﹐以遏渠口﹐謂之石門。故世亦謂之石門水。門廣十餘丈﹐西去河三里。石銘云﹕建寧四年十一月黃場石也。而主吏姓名﹐磨滅不可復識。魏太和中﹐又更修之。撤故增新﹐石字淪落﹐無復在者。水北有石門亭﹐戴延之所云﹕新築城周城三百步﹐滎陽太守所鎭者也。水南帶三山﹐卽三皇山﹐亦謂之爲三室山也。濟水又東逕西廣武城北。《郡國志》﹕滎陽縣有廣武城﹐城在山上﹐漢所城也。髙祖與項羽臨絕澗對語﹐責羽十罪﹐羽射髙祖中胸處也。山下有水﹐北流入濟﹐世謂之柳泉也。濟水又東﹐逕東廣武城北﹐楚項羽城之。漢破曹咎﹐羽還廣武﹐爲髙俎﹐置太公其上﹐曰﹐漢不下﹐吾烹之。髙祖不聽﹐將害之。項伯曰﹕爲天下者不顧家﹐但益怨耳。羽從之。今名其壇曰項羽堆。夾城之間﹐有絕澗斷山﹐謂之廣武澗。項羽叱婁煩於其上﹐婁煩精魄喪歸矣。濟水又東﹐逕敖山北﹐《詩》所謂薄狩於敖者也。其山上有城﹐卽殷帝仲丁之所遷也。皇甫謐《帝王世紀》曰﹕仲丁自亳﹐徙囂於河上者也﹐或曰敖矣。秦置倉於其中﹐故亦曰敖倉城也。濟水又東﹐合滎瀆﹐瀆首受河水﹐有石門﹐謂之爲滎口石門也。而地形殊卑﹐蓋故滎﹑播所道﹐自此始也。門南際河﹐有故碑云﹕惟陽嘉三年二月丁丑﹐使河堤謁者王誨﹐疏達河川﹐遹荒庶土。云大河衝塞﹐侵齒金堤﹐以竹籠石葺土而爲堨。壞隤無已﹐功消億萬﹐請以濱河郡徒﹐疏山采石﹐壘以爲障。功業旣就﹐徭役用息﹐辛未詔書﹐許誨立功﹐府卿規基經始﹐詔策加命﹐遷在沇州。乃簡朱軒﹐授使司馬登﹐令纘茂前緒﹐稱遂休功。登以伊﹑洛合注大河﹐南則緣山﹐東過大邳﹐回流北岸﹐其勢郁懞濤怒﹐湍急激疾﹐一有決溢﹐彌原淹野﹐蟻孔之變﹐害起不測。蓋自姬氏之所常蹙﹐昔崇鯀所不能治﹐我二宗之所劬勞。於是乃跋涉躬親﹐經之營之﹐比率百姓﹐議之於臣﹐伐石三谷﹐水匠致治﹐立激岸側﹐以捍鴻波﹐隨時慶賜﹐說以勸之。川無滯越﹐水土通演﹐役未逾年﹐而功程有畢﹐斯乃元勛之嘉課﹐上徳之弘表也。昔禹修九道﹐《書》錄其功﹔后稷躬稼﹐《詩》列於《雅》。夫不憚勞謙之勤﹐夙興厥職﹐充國惠民﹐安得湮沒而不章焉﹖故遂刊石記功﹐垂示於後﹐其辭云云。使河堤謁者山陽東緡司馬登﹐字伯志﹐代東萊曲城王誨﹐字孟堅。河內太守安城向豹﹐字伯尹。丞汝南鄧方﹐字徳山。懷令劉丞﹐字季意。河堤掾匠等造。陳畱浚儀邊韶字孝先頌。石銘歲遠﹐字多淪缺﹐其所滅﹐蓋厥如也。滎瀆又東南流﹐注於濟﹐今無水。次東得宿須水口﹐水受大河﹐渠側有扈城。水自亭東南流﹐注於濟﹐今無水。宿須在河之北﹐不在此也﹐蓋名同耳。濟水與河﹐渾濤東注﹐自西緣帶山隰﹐秦﹑漢以來﹐亦有通否。晉太和中﹐桓溫北伐﹐將通之﹐不果而還。義熙十三年﹐劉公西徵﹐又命寧朔將軍劉遵考仍此渠而漕之﹐始有激湍東注而終山崩壅塞﹐劉公於北十里﹐更鑿故渠通之。今則南瀆通津﹐川澗是導耳。濟水於此﹐又兼邲目。《春秋﹖宣公十二年》﹐晉﹑楚之戰﹐楚軍於邲﹐卽是水也﹐音卞。京相璠曰﹕在敖北。濟水又東逕滎陽縣北﹐曹太祖與徐榮戰﹐不利﹐曹洪授馬於此處也。濟水又東南﹐礫石溪水注之。水出滎陽城西南李澤。澤中有水﹐卽古馮池也。《地理誌》曰﹕滎陽縣馮池在西南﹐是也。東北流﹐歷敖山南。《春秋》﹐晉﹑楚之戰﹐設伏於敖前﹐謂是也。逕虢亭北。池水又東北﹐逕滎陽縣北﹐斷山東北﹐注於濟﹐世謂之礫石澗﹐卽《經》所謂礫溪矣。《經》云﹕濟出其南﹐非也。濟水又東﹐索水注之。水出京縣西南嵩渚山﹐與東關水同源分流﹐卽古旃然水也。其水東北流﹐器難之水注之。《山海經》曰﹕小陘之山﹐器難之水出焉﹐而北流﹐注於侵水。卽此水也。其水北流﹐逕金亭﹐又北﹐逕京縣故城西﹐入於旃然之水。城故鄭邑也。莊公以居弟段﹐號京城太叔。祭仲曰﹕京城過百雉﹐國之害也。城北有壇山罡﹐《趙世家》﹐成侯二十年﹐魏獻滎陽﹐因以爲壇臺罡也。其水亂流﹐北逕小索亭西。京相璠曰﹕京有小索亭。《世語》以爲本索氏兄弟居此﹐故號小索者也。又爲索水。索水又北﹐逕大柵城東。晉滎陽民張卓﹑董邁等遭荒﹐鳩聚流雜堡固﹐名爲大柵塢。至太平眞君八年﹐豫州刺史崔白自虎牢移州治此﹐又東開廣舊城﹐創制攺築焉。太和十七年﹐遷都洛邑﹐省州置郡。索水又屈而西流﹐與梧桐澗水合。水出西南梧桐谷﹐東北流注於索。斯水亦時有通塞而不常流也。索水又北屈東﹐逕大索城南。《春秋傳》曰﹕鄭子皮勞叔向於索氏。卽此城也。《晉地道志》所謂京有大索﹑小索亭﹐《漢書》﹐京﹑索之間也。索水又東﹐逕虢亭南。應劭曰﹕滎陽﹐故虢國也﹐今虢亭是矣。司馬彪《郡國志》曰﹕縣有虢亭﹐俗謂之平咷城。城內有大冢﹐名管叔冢﹐或亦謂之爲號咷城﹐非也。蓋號﹑虢字相類﹐字轉失實也。《風俗通》曰﹕俗說髙祖與項羽戰於京﹑索﹐遁於薄中﹐羽追求之。時鳩止鳴其上﹐追之者以爲必無人﹐遂得脫。及卽位﹐異此鳩﹐故作鳩杖以扶老。案《廣志》﹐楚鳩一名嗥啁﹐號咷之名﹐蓋因鳩以起目焉﹐所未詳也。索水又東北流﹐須水右入焉。水近出京城東北二里楡子溝﹐亦曰柰楡溝也。又或謂之爲小索水﹐東北流﹐木蓼溝水注之。水上承京城南淵﹐世謂之車輪淵。淵水東北流﹐謂之木蓼溝。又東北﹐入於須水。須水又東北流﹐於滎陽城西南﹐北注索。索水又東﹐逕滎陽縣故城南。漢王之困滎陽也﹐紀信曰﹕臣詐降楚﹐王宜間出。信乃乘王車出東門﹐稱漢降楚﹐楚軍稱萬歲﹐震動天地。王與數十騎出西門﹐得免楚圍。羽見信大怒﹐遂烹之。信冢在城西北三里﹐故蔡伯喈《述徵賦》曰﹕過漢祖之所隘﹐弔紀信於滎陽。其城跨倚岡原﹐居山之陽。王莽立爲祈隊﹐備周六隊之制。魏正始三年﹐歲在甲子﹐被癸丑詔書﹐割河南郡自鞏﹑闕以東﹐創建滎陽郡﹐並戶二萬五千。以南鄕築陽鄕亭侯李勝字公昭﹐爲郡守﹐故原武典農校尉﹐政有遺惠﹐民爲立祠於城北五里﹐號曰李君祠。廟前有石蹠﹐蹠上有石的。石的銘具存。其銘曰﹕百族欣戴﹐咸推厥誠﹐今猶祀禱焉。索水又東逕周苛冢北。漢祖之出滎陽也﹐令禦史大夫周苛守之。項羽拔滎陽﹐獲苛﹐曰﹕吾以公爲上將軍﹐封三萬戶侯﹐能盡節乎﹖苛瞋目罵羽﹐羽怒﹐烹之。索水又東流﹐北屈西轉﹐北逕滎陽城東﹐而北流注濟水。杜預曰﹕旃然水出滎陽成臯縣﹐東入汳。《春秋﹖襄公十八年》﹐楚伐鄭。右師涉潁﹐次於旃然。卽是水也。濟渠水斷﹐汳溝惟承此始﹐故云汳受旃然矣。亦謂之鴻溝水﹐蓋因漢﹑楚分王﹐指水爲斷故也。《郡國志》曰﹕滎陽有鴻溝水﹐是也。蓋因城地而變名﹐爲川流之異目。濟水又東﹐逕滎澤北﹐故滎水所都也。京相璠曰﹕滎澤在滎陽縣東南﹐與濟隧合。濟隧上承河水於捲縣北河﹐南逕捲縣故城東﹐又南逕衡雍城西。《春秋左傳﹖襄公十一年》﹐諸侯伐鄭﹐西濟於濟隧。杜預闕其地﹐而曰水名也。京相璠曰﹕鄭地也。言濟水自滎澤中北流﹐至垣雍西﹐與出河之濟會﹐南出新鄭百里。斯蓋滎﹑播﹑河﹑濟﹐往復逕通矣。出河之濟﹐卽陰溝之上源也﹐濟隧絕焉。故世亦或謂其故道爲十字溝﹐自於岑造八激堤於河陰﹐水脈徑斷﹐故瀆難尋。又南會於滎澤﹐然水旣斷﹐民謂其處爲滎澤。《春秋》﹐衛侯及翟人戰於榮澤﹐而屠懿公﹐宏演報命納肝處也。有垂隴城﹐濟瀆出其北。《春秋﹖文公二年》﹐晉士谷盟於垂隴者也。京相璠曰﹕垂隴﹐鄭地。今滎陽東二十里有故隴城﹐卽此是也。世謂之都尉城﹐蓋滎陽典農都尉治﹐故變垂隴之名矣。澤際又有沙城。城左佩濟瀆﹐《竹書紀年》﹐梁惠成王九年﹐王會鄭釐侯於巫沙者也。澤際有故城﹐世謂之水城。《史記》﹕秦昭王三十二年﹐魏冉攻魏﹐走芒卯﹐入北宅﹐卽故宅陽城也。《竹書紀年》曰﹕惠王十三年﹐王及鄭釐侯盟於巫沙﹐以釋宅陽之圍﹐還釐於鄭者也。《竹書紀年》﹐晉出公六年﹐齊﹑鄭伐衛﹐荀瑤城宅陽。俗言水城﹐非矣。濟水自澤東出﹐卽是始矣。王隱曰﹕河泆爲滎。濟水受焉。故有濟堤矣﹐爲北濟也。濟水又東南逕釐城東。《春秋經》書﹕公會鄭伯於時來﹐杜預所謂釐也。京相璠曰﹕今滎陽縣東四十里﹐有故釐城也。濟水右合黃水﹐水發源京縣黃堆山﹐東南流﹐名祝龍泉﹐泉勢沸湧﹐狀若巨鼎揚湯。西南流謂之龍項口﹐世謂之京水也。又屈而北注﹐魚子溝水入焉。水出石暗澗﹐東北流﹐又北﹐與濏々水合。水出西溪﹐東流﹐水上有連理樹﹐其樹柞櫟也。南北對生﹐淩空交合﹐溪水歷二樹之間﹐東流注於魚水。魚水又屈而西北﹐注黃水。黃水又北﹐逕髙陽亭東。又北至故市縣﹐重泉水注之。水出京城西南小陘山﹐東北流﹐又北流﹐逕髙陽亭西﹐東北流注於黃水。又東北﹐逕故市縣故城南﹐漢髙帝六年封閻澤赤爲侯國﹐河南郡之屬縣也。黃水又東北到滎澤南﹐分爲二水﹐一水北入滎澤﹐下爲船塘﹐俗謂之郟城陂﹐東西四十里﹐南北二十里。《竹書﹖穆天子傳》曰﹕甲辰﹐天子浮於滎水﹐乃奏廣樂﹐是也。一水東北流﹐卽黃雀溝矣。《穆天子傳》曰﹕壬寅﹐天子東至於雀梁者也。又東北與不家溝水枝津合。二水之會爲黃淵﹐北流注於濟水。

△又東過陽武縣南。濟水又東南流﹐入陽武縣﹐歷長城﹐東南流﹐蒗﹛艸碭﹜渠出焉。濟水又東北流﹐南濟也。逕陽武縣故城南﹐王莽更名之曰陽桓矣。又東爲白馬淵。淵東西二里﹐南北一百五十步﹐淵流名爲白溝。又東逕房城北。《穆天子傳》曰﹕天子裏甫田之路﹐東至於房。疑卽斯城也。郭《注》以爲趙郡房子也。余謂穆王裏鄭圃﹐而郭以趙之房邑爲疆﹐更爲非矣。濟水又東逕封丘縣南﹐又東逕大梁城北﹐又東﹐逕倉垣城﹐又東﹐逕小黃縣之故城北。縣有黃亭近濟﹐黃水出焉﹐又謂之曰黃溝。縣故陽武之東黃鄕也﹐故因水以名縣。沛公起兵﹐野戰﹐喪皇妣於黃鄕。天下平定﹐乃使使者﹐以梓宮招魂幽野。於是丹蛇自水濯洗﹐入於梓宮﹐其浴處有遺發焉﹐故謚曰昭靈夫人﹐因作寢以寧神也。濟水又東﹐逕東昏縣故城北﹐陽武縣之戶牖鄕矣。漢丞相陳平家焉。平少爲社宰﹐以善均肉稱﹐今民祠其社。平有功於髙祖﹐封戶牖侯。是後置東昬縣也。王莽攺曰東明矣。濟水又東﹐逕濟陽縣故城南﹐故武父城也﹐城在濟水之陽﹐故以爲名﹐王莽攺之曰濟前者也。光武生濟陽宮﹐光明照室﹐卽其處也。《東觀漢記》曰﹕光武以建平元年生於濟陽縣﹐是歲﹐有嘉禾生﹐一莖九穗﹐大於凡禾﹐縣界大熟﹐因名曰秀。

△又東過封丘縣北。北濟也﹐自滎澤東逕滎陽捲縣之武修亭南﹐《春秋左傳﹖成公十年》﹐鄭子然盟於修澤者也﹐鄭地矣。杜預曰﹕捲東有武修亭。濟水又東﹐逕原武縣故城南﹐《春秋》之原圃也。《穆天子傳》曰﹕祭父自圃鄭來謁﹝天子﹞。夏庚午﹐天子飲於洧上﹐乃遣祭父如圃鄭﹐是也。王莽之原恆矣。濟瀆又東逕陽武縣故城北。又東絕長城﹐魏築也。按《竹書紀年》﹐梁惠成王十二年﹐龍賈率師築長城於西邊。自亥谷以南﹐鄭所城矣。《竹書》云﹕是梁惠王十五年築也。《郡國志》曰﹕長城自捲逕陽武到密者是矣。濟瀆又東﹐逕酸棗縣之烏巢澤﹐澤北有故市亭。《晉太康地記》曰﹕澤在酸棗之東南﹐昔曹太祖納許攸之策﹐破袁紹軍處也。濟瀆又東﹐逕封丘縣北﹐南燕縣之延鄕也﹐其在《春秋》爲長丘焉。應劭曰﹕《左傳》﹐宋敗狄於長丘﹐獲長狄緣斯﹐是也。漢髙帝封翟旴爲侯國。濮水出焉。濟瀆又東﹐逕大梁城之赤亭北﹐而東注。

△又東過平丘縣南。北濟也﹐縣故衛地也。《春秋﹖魯昭公十三年》﹐諸侯盟於平丘﹐是也。縣有臨濟亭﹐田儋死處也。又有曲濟亭﹐皆臨側濟水者。

△又東過濟陽縣北。北濟也﹐自武父城北﹐闞駰曰﹕在縣西北﹐鄭邑也。東逕濟陽縣故城北。圈稱《陳畱風俗傳》曰﹕縣故宋地也。《竹書紀年》﹐梁惠成王三十年﹐城濟陽。漢景帝中六年﹐封梁孝王子明爲濟川王。應昭曰﹕濟川﹐今陳畱濟陽縣是也。

△又東過冤朐縣南。

△又東過定陶縣南。南濟也。濟瀆自濟陽縣故城南﹐東逕戎城北。《春秋﹖隱公二年》﹐公會戎於潛。杜預曰﹕陳畱濟陽縣東南有戎城是也。濟水又東北﹐菏水東出焉。濟水又東北﹐逕冤朐縣故城南。呂后元年﹐封楚元王子劉執爲侯國。王莽之濟平亭也。濟水又東﹐逕秦相魏冉冢南。冉﹐秦宣太后弟也﹐代客卿壽燭爲相﹐封於穰﹐益封於陶﹐號曰穰侯。富於王室﹐範睢說秦﹐秦王悟其擅權﹐免相﹐就封﹐出關﹐輜重千乘﹐卒於陶而因葬焉。世謂之安平陵﹐墓南崩碑尙存。濟水又東北﹐逕定陶恭王陵南﹐漢哀帝父也。帝卽位﹐母丁太后建平二年崩。上曰﹕宜起陵於恭皇之園。遂葬定陶﹐貴震山東。王莽秉政﹐貶號丁姬﹐開其槨戶﹐火出﹐炎四五丈﹐吏卒以水沃滅﹐乃得入﹐燒燔槨中器物。公卿遣子弟及諸生﹑四夷十餘萬人﹐操持作具﹐助將作掘平共王母傅太后墳﹐及丁姬冢﹐二旬皆平。莽又周棘其處﹐以爲世戒云。時有羣燕數千﹐銜土投於丁姬竁中﹐今其墳冢﹐巍然尙秀﹐隅阿相承﹐列郭數周﹐面開重門。南門內﹐夾道有崩碑二所﹐世尙謂之丁昭儀墓﹐又謂之長隧陵﹐蓋所毀者﹐傅太后陵耳。丁姬墳墓﹐事與書違﹐不甚過毀﹐未必一如史說也。墳南﹐魏濟陰郡治也﹐世謂之左城﹐亦名之曰葬城﹐蓋恭王之陵寢也。濟水又東北﹐逕定陶縣故城南﹐側城東注也。縣故三鬷國也。湯追桀﹐伐三鬷﹐卽此。周武王封弟叔振鐸之邑﹐故曹國也。漢宣帝甘露二年﹐更濟陰爲定陶國。王莽之濟平也。戰國之世﹐範蠡旣雪會稽之恥﹐乃變姓名﹐寓之於陶﹐爲朱公。以陶天下之中﹐諸侯四通﹐貨物之所交易也。治產數千金﹐富好行徳﹐子孫修業﹐遂致巨萬﹐故言富者﹐皆曰陶朱公也。

△又屈從縣東北流。南濟也。又東北﹐右合河水﹐水上承濟水﹐於濟陽縣東﹐世謂之五丈溝。又東﹐逕陶丘北﹐《地理誌》曰﹕《禹貢》定陶西南有陶丘。陶丘亭在南﹐墨子以爲釜丘也。《竹書紀年》﹐魏襄王十九年﹐薛侯來會王於釜丘者也。《尙書》所謂導濟水自陶丘北﹐謂此也。菏水東北﹐出於定陶縣﹐北﹐屈﹐左合氾水。氾水西分濟瀆﹐東北逕濟陰郡南。《爾雅》曰﹕濟別爲濋。呂忱曰﹕水決復入爲氾﹐廣異名也。氾水又東﹐合於河瀆。昔漢髙祖旣定天下﹐旣帝位於定陶泛水之陽。張晏曰﹕泛水在濟陰界﹐取其泛愛弘大而潤下也。泛水之名﹐於是乎在矣。河水又東北﹐逕定陶縣南﹐又東北﹐右合黃水枝渠﹐渠上承黃溝。東北合河﹐而北注濟瀆也。卷八○濟水二△又東至乘氏縣西﹐分爲二。《春秋左傳﹖僖公三十一年》﹐分曹地﹐東傳於濟。濟水自是東北流出菏澤。

△其一水東南流﹐其一水從縣東北流﹐入鉅野澤。南爲菏水。北爲濟瀆﹐逕乘氏縣﹐與濟渠﹑濮渠合。北濟自濟陽縣北﹐東北逕煮棗城南。《郡國志》曰﹕冤朐縣有煮棗城﹐卽此也。漢髙祖十二年﹐封革朱爲侯國。北濟又東北﹐逕冤朐縣故城北。又東北﹐逕呂都縣故城南﹐王莽更名之曰祁都也。又東北逕定陶縣故城北。漢景帝以濟水出其北﹐東注﹐中六年﹐分梁﹐於定陶置濟陰國﹐指北濟而定名也。又東北﹐與濮水合。水上承濟水於封邱縣﹐卽《地理誌》所謂濮渠水首受濟者也。闞駰曰﹕首受別濟﹐卽北濟也。其故瀆自濟東北流﹐左迆爲髙梁陂﹐方三里。濮水又東逕匡城北﹐孔子去衛適陳﹐遇難於匡者也。又東北﹐左會別濮水﹐受河於酸棗縣。故杜預云﹕濮水出酸棗縣﹐首受河。《竹書紀年》曰﹕魏襄王十年﹐十月﹐大霖雨疾風﹐河水溢酸棗郛。漢世塞之。故班固云﹐文湮棗野也。今無水。其故瀆東北逕南北二棣城間。《左傳﹖襄公五年》﹐楚子襄伐陳﹐公會於城棣以救之者也。濮渠又東北﹐逕酸棗縣故城南﹐韓國矣。圈稱曰﹕昔天子建國名都﹐或以令名﹐或以山林﹐故豫章以樹氏郡﹐酸棗以棘名邦﹐故曰酸棗也。《漢官儀》曰﹕舊河堤謁者居之。城西有韓王望气臺﹐孫子荊《故臺賦敍》曰﹕酸棗縣門外﹐夾道左右有兩故臺﹐訪之故老云﹐韓王聽訟觀臺﹐髙十五仞﹐𨿽樓榭泯滅﹐然廣基似於山嶽。召公大賢﹐猶捨某棠﹐區區小國﹐而臺觀隆崇﹐驕盈於世﹐以鑑來今。故作賦曰﹐蔑邱陵之邐迆﹐亞五嶽之嵯峨﹐言壯觀也。城北﹐韓之市地也。聶政爲濮陽嚴仲子刺韓相俠累﹐遂披面而死﹐其姊哭之於此。城內有《後漢酸棗令劉孟陽碑》。濮水北積成陂﹐陂方五里﹐號曰同池陂。又東逕胙亭東注﹐故胙國也。富辰所謂邢﹑茅﹑胙﹑祭﹐周公之胤也。濮渠又東北﹐逕燕城南﹐故南燕﹐姞姓之國也﹐有北燕﹐故以南氏縣。東爲陽淸湖陂﹐南北五里﹐東西三十里﹐亦曰燕城湖﹐逕桃城南﹐卽《戰國策》所謂酸棗﹐虛﹑桃者也。漢髙帝十二年﹐封劉襄爲侯國。而東注於濮﹐俗謂之朝平溝。濮渠又東北﹐又與酸水故瀆會。酸瀆首受河於酸棗縣﹐東逕酸棗城北﹐延津南﹐謂之酸水。《竹書紀年》曰﹕秦蘇胡率師伐鄭﹐韓襄敗秦蘇胡於酸水者也。酸瀆水又東北﹐逕燕城北﹐又東﹐逕滑臺城南﹐又東南逕瓦亭南。《春秋﹖定公八年》﹐公會晉師於瓦﹐魯尙執羔﹐自是會始也。又東南會於濮﹐世謂之百尺溝。濮渠之側有漆城。《竹書紀年》﹐梁惠成王十六年﹐邯鄲伐衛取漆富邱城之者也。或亦謂之宛亭。《春秋》﹕寧武子與衛人盟於宛濮。杜預曰﹕長垣西南﹐近濮水也。京相璠曰﹕衛地也。似非關究﹐而不知其所。《竹書紀年》﹕梁惠成王五年﹐公子景賈率師伐鄭韓明戰於陽﹐我師敗逋。澤北有壇陵亭﹐亦或謂之大陵城﹐非所究也。又有桂城。《竹書紀年》﹕梁惠成王十七年﹐齊田期伐我東鄙﹐戰於桂陽﹐我師敗逋。亦曰桂陵。按《史記》齊威王使田忌擊魏﹐敗之桂陵﹐齊於是彊﹐自稱爲王﹐以令天下。濮渠又東﹐逕蒲城北﹐故衛之蒲邑﹐孔子將之衛﹐路出於蒲者也。《韓子》曰﹕魯以仲夏起長溝﹐子路爲蒲宰﹐以私粟饋眾。孔子使子貢毀其器焉。余按《家語》言仲由爲蒲宰﹐修溝瀆。與之簞食瓢飲﹐夫子令賜止之﹐無魯字。又入其境﹐三稱其善。身爲大夫﹐終死衛難。濮渠又東逕韋城南﹐卽白馬縣之韋鄕也。《史遷記》曰﹐夏伯豕韋之故國矣。城西出而不方。城中有六大井﹐皆隧道下﹐俗謂之江井也。有馳道﹐自城屬於長垣。濮渠東絕馳道﹐東逕長垣縣故城北﹐衛地也﹐故首垣矣﹐秦更從今名﹐王莽攺爲長固縣。《陳畱風俗傳》曰﹕縣有防垣﹐故縣氏之。孝安帝以建光元年﹐封元舅宋俊爲侯國。縣有祭城﹐濮渠逕其北﹐鄭大夫祭仲之邑也。杜預曰﹕陳畱長垣縣東北有祭城者也。圈稱又言長垣縣有羅亭﹐故長羅縣也。漢封後將軍常惠爲侯國。《地理誌》曰﹕王莽更長羅爲惠澤﹐後漢省並長垣﹐有長羅澤﹐卽吳季英牧豬處也。又有長羅岡﹑蘧伯玉岡﹐《陳畱風俗傳》曰﹕長垣縣有蘧伯鄕﹐有蘧亭﹑伯玉祠﹑伯玉冢。曹大家《東徵賦》曰﹕到長垣之境界兮﹐察農野之居民﹐睹蒲城之邱墟兮﹐生荊棘之蓁蓁﹐蘧氏在城之東南兮﹐民亦饗其邱墳。惟令徳之不朽兮﹐身旣歿而名存。昔吳季札聘上國﹐至衛﹐觀典府﹐賓亭父疇﹐以衛多君子也。濮渠又東﹐分爲二瀆﹐北濮出焉。濮渠又東﹐逕須城北﹐《衛詩》云﹐思須與漕也。《毛傳》云﹕須﹐衛邑矣。鄭云﹕自衛而東﹐逕邑﹐故思。濮渠又北﹐逕襄邱亭南。《竹書紀年》曰﹕襄王七年﹐韓明率師伐襄邱﹔十年﹐楚庶章率師來會我﹐次於襄邱者也。濮水又東﹐逕濮陽縣故城南。昔師延爲紂作靡靡之樂﹐武王伐紂﹐師延東走﹐自投濮水而死矣。後衛靈公將之晉﹐而設捨於濮水之上﹐夜聞新聲﹐召師涓受之於是水也。濮水又東﹐逕濟陰。離狐縣故城南﹐王莽之所謂瑞狐也。《郡國志》曰﹐故屬東郡。濮水又東﹐逕葭密縣故城北。《竹書紀年》﹐幽公三年﹐魯季孫會晉幽公於楚邱﹐取葭密﹐遂城之。濮水又東北﹐逕鹿城南。《郡國志》曰﹕濟陰乘氏縣有鹿城鄕。《春秋﹖僖公二十一年》﹐盟於鹿上。京﹑杜並謂此亭也。濮水又東﹐與句瀆合﹐瀆首受濮水枝渠於句陽縣﹐東南逕句陽縣故城南﹐《春秋》之谷邱也﹐《左傳》以爲句瀆之邱矣。縣處其陽﹐故縣氏焉。又東﹐入乘氏縣﹐左會貞濮水﹐與濟同入鉅野。故《地理誌》曰﹕濮水自濮陽南入鉅野﹐亦《經》所謂濟水自乘氏縣兩分﹐東北入於鉅野也。濟水故瀆又北﹐右合洪水﹐水上承鉅野薛訓渚﹐歷澤西北流﹐又北逕闞鄕城西﹐《春秋》桓公十有一年﹐《經》書﹕公會宋公於闞。《郡國志》曰﹕東平陸有闞亭。《皇覽》曰﹕蚩尢冢在東平郡壽張縣闞鄕城中﹐冢髙七丈﹐常十月祠之﹐有赤气出﹐如匹絳帛﹐民名爲蚩尢旗﹐《十三州誌》曰﹕壽張有蚩尢祠。又北﹐與濟瀆合。自渚迄於北口﹐一百二十里﹐名曰洪水。桓溫以太和四年﹐率眾北入﹐掘渠通濟。至義熙十三年﹐劉武帝西入長安﹐又廣其功。自洪口已上﹐又謂之桓公瀆﹐濟自是北注也。《春秋﹖莊公十八年經》書﹕夏﹐公追戎於濟西。京相璠曰﹕濟水自鉅野至濟北﹐是也。

△又東北過壽張縣西界﹐安民亭南﹐汶水從東北來注之。濟水又北﹐汶水注之﹐戴延之所謂淸口也。郭緣生《述徵記》曰﹕淸河首受洪水﹐北注濟﹐或謂淸卽濟也。《禹貢》﹕濟東北會於汶。今枯渠注巨澤﹐巨澤北則淸口﹐淸水與汶會也。桑欽曰﹕汶水出太山﹐萊蕪縣西南入濟是也。濟水又北﹐逕梁山東。袁宏《北徵賦》曰﹕背梁山﹐截汶波﹐卽此處也。劉澄之引是山以證梁父﹐爲不近情矣。山之西南﹐有呂仲悌墓。河東岸有石橋﹐橋本當河﹐河移﹐故側岸也。古老言﹐此橋﹐東海呂母起兵所造也。山北三里﹐有呂母垞﹐垞東三里卽濟水。濟水又北﹐逕須朐城西。城臨側濟水﹐胡須朐國也。《春秋﹖僖公二十一年》﹐子魚曰﹕任﹑宿﹑須朐﹑顓臾﹐風姓也﹐實司太皞與有濟之祀。杜預曰﹕須朐在須昌縣西北﹐非也。《地理誌》曰﹕壽良西北有朐城者是也。濟水西有安民亭﹐亭北對安民山﹐東臨濟水﹐水東卽無鹽縣界也。山西有《冀州刺史王紛碑》﹐漢中平四年立。濟水又北逕微鄕東。《春秋﹖莊公二十八年經》書﹕冬築郿。京相璠曰﹕《公羊傳》謂之微。東平壽張縣西北三十里﹐有故微鄕﹐魯邑也。杜預曰﹕有微子冢。濟水又北﹐分爲二水﹐其枝津西北出焉﹐謂之馬頰水者也。

△又北過須昌縣西。京相璠曰﹕須朐﹐一國二城兩名﹐蓋遷都須昌﹐朐是其本。秦以爲縣。漢髙帝十一年﹐封趙衍爲侯國﹐濟水於縣﹐趙溝水注之。濟水又北﹐逕魚山東﹐左合馬頰水。水首受濟﹐西北流﹐歷安民山北﹐又西流﹐趙溝出焉﹐東北注於濟。馬頰水又逕桃城東。《春秋﹖桓公十年經》書﹐公會衛侯於桃丘﹐衛地也。杜預曰﹕濟北東阿縣東南有桃城﹐卽桃丘矣。馬頰水又東北流﹐逕魚山南﹐山卽吾山也。漢武帝《瓠子歌》所謂吾山平者也。山上有柳舒城﹐魏東阿王曹子建每登之﹐有終焉之志。及其終也﹐葬山西﹐西去東阿城四十里。其水又東﹐注於濟﹐謂之馬頰口也。濟水自魚山北﹐逕淸亭東。《春秋﹖隱公四年》﹐公及宋公遇於淸。京相璠云﹕今濟北東阿東北四十里有故淸亭﹐卽《春秋》所謂淸者也。是下濟水通得淸水之目焉。亦水色淸深﹐用兼厥稱矣。是故燕王曰﹕吾聞齊有淸濟濁河以爲固。卽是水也。

△又北過谷城縣西。濟水側岸﹐有尹卯壘。南去魚山四十餘里﹐是谷城縣界﹐故春秋之小谷城也。齊桓公以魯莊公三十二年城之﹐邑管仲焉﹐城內有夷吾井。《魏土地記》曰﹕縣有谷城山﹐山出文石。陽谷之地﹐《春秋》﹕齊侯﹑宋公會於陽谷者也。谷有黃山臺﹐黃石公與張子房期處也。又有狼水﹐出東南大檻山狼溪﹐西北逕谷城西﹐又北﹐有西流泉﹐出城東近山﹐西北逕谷城北﹐西注狼水﹐以其流西﹐故卽名焉。又西北﹐入濟水。城西北三里﹐有項王羽之冢﹐半許毀壞﹐石碣尙存﹐題云項王之墓。《皇覽》云﹕冢去縣十五里﹐謬也。今彭城谷陽城西南又有項羽冢﹐非也。余按《史遷記》﹐魯爲楚守﹐漢王示羽首﹐魯乃降﹐遂以魯公禮葬羽於谷城﹐寧得言彼也。濟水又北﹐逕周首亭西。《春秋》文公十有一年﹐左丘明云﹕襄公二年﹐王子城父獲長狄僑如弟榮如﹐埋其首於周首之北門﹐卽是邑也。今世謂之盧子城﹐濟北郡治也。京相璠曰﹕今濟北所治盧子城﹐故齊周首邑也。

△又北過臨邑縣東。《地理誌》曰﹕縣有濟水祠﹐王莽之谷城亭也。水有石門﹐以石爲之﹐故濟水之門也。《春秋﹖隱公三年》﹐齊﹑鄭會於石門﹐鄭車僨濟﹐卽於此也。京相璠曰﹕石門﹐齊地。今濟北盧縣故城西南六十里﹐有故石門﹐去水三百步﹐蓋水瀆流移﹐故側岸也。濟水又北﹐逕平陰城西。《春秋﹖襄公十八年》﹐晉侯沈玉濟河﹐會於魯濟﹐尋湨梁之盟﹐同伐齊﹐齊侯禦諸平陰者也。杜預曰﹕城在盧縣故城東北﹐非也。京相璠曰﹕平陰﹐齊地也﹐在濟北盧縣故城西南十里。平陰城南有長城﹐東至海﹐西至濟。河道所由﹐名防門﹐去平陰三里。齊侯塹防門﹐卽此也。其水引濟﹐故瀆尙存。今防門北有光裏﹐齊人言廣﹐音與光同﹐卽《春秋》所謂守之廣裏者也。又云﹕巫山在平陰東北﹐昔齊侯登望晉軍﹐畏眾而歸。師曠﹑邢伯聞烏鳥之聲﹐知齊師潛遁。人物咸淪﹐地理昭著﹐賢於杜氏東北之證矣。今巫山之上有石室﹐耆老言﹐郭巨葬母處﹐世謂之孝子堂。濟水右迆﹐遏爲湄湖﹐方四十餘里。濟水又東北﹐至垣苗城西﹐故洛當城也。伏滔《北徵記》曰﹕濟水又與淸河合流至洛當者也。宋武帝西徵長安﹐令垣苗鎭此﹐故俗又有垣苗城之稱。河水自四瀆口東北流而爲淸。《魏土地記》曰﹕盟津河別流十里﹐與淸水合﹐亂流而東﹐逕洛當城北﹐黑白異流﹐涇﹑渭殊別﹐而東南流注也。

△又東北過盧縣北。濟水東北﹐與湄溝合﹐水上承湄湖﹐北流注濟。《爾雅》曰﹕水艸交曰湄。通谷者微。犍爲舍人曰﹕水中有艸木交合也。郭景純曰﹕微﹐水邊通谷也。《釋名》曰﹕湄﹐眉也﹐臨水如眉臨目也。濟水又逕盧縣故城北﹐濟北郡治也。漢和帝永元二年﹐分泰山置﹐蓋以濟水在北故也。濟水又逕升城北城際水湄﹐故邸閣也﹐祝阿人孫升﹐將家居之﹐以避時難﹐因謂之升城焉。濟水又東北﹐與中川水合。水東南出山茌縣之分水嶺。溪一源兩﹐分泉流半﹐解亦謂之分流﹐交半水﹐南出太山﹐入汶。半水出山茌縣﹐西北流﹐逕東太原郡南。郡治山茌。西北﹐與賓溪谷水合。水出南格馬山賓溪谷﹐北逕盧縣故城北﹐陳惇戍南﹐西北流﹐與中川水合﹐謂之格馬口。其水又北﹐逕盧縣故城東﹐而北流入濟﹐俗謂之爲沙溝水。濟水又東北﹐右會玉水。水導源太山朗公谷﹐舊名琨瑞溪。有沙門竺僧朗﹐少事佛圖澄﹐碩學淵通﹐尢明气緯﹐隱於此谷﹐因謂之朗公谷。故車頻《秦書》云﹕苻堅時﹐沙門竺僧朗嘗從隱士張巨和遊。巨和常穴居﹐而朗居琨瑞山﹐大起殿捨﹐連樓累閣﹐𨿽素飾不同﹐並以靜外致稱﹐卽此谷也。水亦謂之琨瑞水也。其水西北流﹐逕玉符山﹐又曰玉水。又西北﹐逕獵山東﹐又西北﹐枕祝阿縣故城東﹐野井亭西。《春秋﹖昭公二十五年經》書﹐齊侯唁公於野井是也。《春秋﹖襄公十九年》﹐諸侯盟於祝柯﹐《左傳》所謂督陽者也﹐漢興﹐攺之曰阿矣。漢髙帝十一年﹐封髙邑爲侯國﹐王莽之安成者也。故俗謂是水爲祝阿澗水﹐北流注於濟。建武五年﹐耿弇東擊張步﹐從朝陽橋濟渡兵﹐卽是處也。濟水又東北﹐濼水入焉。水出歷城縣故城西南﹐泉源上奮﹐水湧若輪。《春秋﹖桓公十八年》﹐公會齊侯於濼是也。俗謂之爲娥薑水﹐以泉源有舜妃娥英廟故也。城南對山﹐山上有舜祠。山下有大穴﹐謂之舜井﹐抑亦茅山禹井之比矣。《書》舜耕歷山﹐亦云在此﹐所未詳也。其水北爲大明湖﹐西卽大明寺﹐寺東北兩面側湖﹐此水便成淨池也。池上有客亭﹐左右揪桐﹐負日俯仰﹐目對魚鳥﹐水木明瑟﹐可謂濠梁之性﹐物我無違矣。湖水引瀆東入西郭﹐東至歷城西而側城﹐北注陂。水上承東城歷祠下泉﹐泉源競發。其水北流﹐逕歷城東﹐又北﹐引水爲流杯池﹐州僚賓燕﹐公私多萃其上。分爲二水﹕右水北出﹐左水西逕歷城北。西北爲陂﹐謂之歷水﹐與濼水會。又北﹐歷水枝津首受歷水於歷城東﹐東北逕東城西而北出郭。又北注濼水﹐又北﹐聽水出焉。濼水又北流注於濟﹐謂之濼口也。濟水又東北﹐華不注山﹐單椒秀澤﹐不連邱陵以自髙﹐虎牙桀立﹐孤峯特拔以刺天﹐靑崖翠發﹐望同點黛。山下有華泉﹐故京相璠《春秋土地名》曰﹕華泉﹐華不注山下泉水也。《春秋左傳﹖成公二年》﹐齊頃公與晉卻克戰於鞍﹐齊師敗績﹐逐之﹐三周華不注﹐逢丑父與公易位。將及華泉﹐驂絓於木而止。丑父使公下﹐如華泉取飲﹐齊侯以免。韓厥獻丑父﹐卻子將戮之。呼曰﹕自今無有代其君任患者﹐有一於此﹐將爲戮矣。卻子曰﹕人不難以死免其君﹐我戮之﹐不祥﹐赦之以勸事君者。乃免之。卽華水也。北絕聽瀆二十里﹐注於濟。

△又東北過臺縣北。巨合水南出雞山西北﹐北逕巨合故城西﹐耿弇之討張步也﹐守巨裏﹐卽此城也。三面有城﹐西有深坑﹐坑西卽弇所營也﹐與費邑戰﹐斬邑於此。巨合水又北合關盧水。水導源馬耳山﹐北逕博亭城西﹐西北流至平陵城﹐與武原水合。水出譚城南平澤中﹐世謂之武原泉。北逕譚城東﹐俗謂之布城也。又北﹐逕東平陵縣故城西﹐故陵城也﹐後乃加平﹐譚﹐國也。齊桓之出﹐過譚﹐譚不禮焉。魯莊公九年﹐卽位﹐又不朝﹐十年﹐滅之。城東門外﹐有樂安任照先碑﹐濟南郡治也﹐漢文帝十六年置爲王國﹐景帝二年爲郡﹐王莽更名樂安。其水又北﹐逕巨合城東﹐漢武帝以封城陽頃王子劉發爲侯國。其水合關盧水﹐西出注巨合水﹐西北逕臺縣故城南。漢髙帝六年﹐封東郡尉戴野爲侯國。王莽之臺治也。其水西北流﹐自野泉水注之。水出臺城西南白野泉﹐北逕畱山﹐西北流﹐而右注巨合水﹐又北﹐聽水注之。水上承濼水﹐東流北屈﹐又東北流﹐注於巨合水﹐亂流又北﹐入於濟。濟水又東北﹐合芹溝水。水出臺縣故城東南﹐西北流逕臺城東﹐又西北﹐入於濟水。

△又東北過菅縣南。濟水東﹐逕菅縣故城南。漢文帝四年﹐封齊悼惠王子罷軍爲侯國。右納百脈水﹐水出土鼓縣故城西﹐水源方百步﹐百泉俱出﹐故謂之百脈水。其水西北流﹐逕陽丘縣故城中。漢孝文帝四年﹐以封齊悼惠王子劉安爲陽丘侯。世謂之章邱城﹐非也。城南有女郎山﹐山上有神祠﹐俗謂之女郎祠﹐左右民祀焉。其水西北出城﹐北逕黃巾固﹐蓋賊所屯﹐故固得名焉。百脈水又東北流﹐注於濟。濟水又東﹐有楊緒溝水﹐出逢陵故城西南二十里﹐西北逕土鼓城東﹐又西北逕章丘城東﹐又北逕寧戚城西。而北流﹐注於濟水也。

△又東北過梁鄒縣北。瀧水南出長城中﹐北流至般陽縣故城西南﹐與般水會。水出縣東南龍山﹐俗亦謂之爲左阜水﹐西北逕其城南﹐王莽之濟南亭也。應劭曰﹕縣在般水之陽﹐故資名焉。其水又南屈﹐西入瀧水﹐北逕其縣﹐西北流﹐至萌水口。水出西南甲山﹐東﹐北逕萌山西﹐東北入於瀧水。瀧水又西北﹐至梁鄒﹐東南﹐與魚子溝水合。水南出長白山東柳泉口﹐山卽陳仲子夫妻之所隱也。《孟子》曰﹕仲子﹐齊國之世家﹐兄戴﹐祿萬鐘﹐仲子非而不食﹐辟兄離母﹐家於於陵﹐卽此處也。其水又逕於陵縣故城西﹐王莽之於陸也。世祖建武十五年﹐更封則鄕侯侯霸之子昱爲侯國。其水北流注於瀧水﹐瀧水卽古袁水也。故京相璠曰「濟南梁鄒縣有袁水」者也。瀧水又西北﹐逕梁鄒縣故城南﹐鄒平又北﹐屈逕其城西﹐漢髙祖六年﹐封武虎爲侯國。其水北注濟。其城之東北﹐又有時水﹐西北注焉。

△又東北過臨濟縣南。縣故狄邑也王莽更名利居。《東觀漢記》安帝永初二年攺從今名。以臨濟故。《地理風俗記》云﹕樂安太守治。晏謨《齊記》曰﹕有南北二城﹐隔濟水﹐南城﹐卽被陽縣之故城也﹐北枕濟水。《地理誌》曰﹕侯國也。如淳曰﹕一作疲﹐音罷軍之罷也。《史記﹖建元以來王子侯者年表》曰﹕漢武帝元朔四年﹐封齊孝王子敬侯劉燕之國也﹐今渤海僑郡治。濟水又東北﹐迆爲淵渚﹐謂之平州坈。漯沃縣側有平安故城﹐俗謂之會城﹐非也。按《地理誌》﹐千乘郡有平安縣﹐侯國也﹐王莽曰鴻睦也。應劭曰﹕博昌縣西南三十里﹐有平安亭﹐故縣也﹐世尙存平州之名矣。濟水又東北﹐逕髙昌縣故城西。按《地理誌》曰﹕千乘郡有髙昌縣﹐漢宣帝地節四年﹐封董忠爲侯國﹐世謂之馬昌城﹐非也。濟水又東北﹐逕樂安縣故城南。伏琛《齊記》曰﹕博昌城西北五十里﹐有南北二城﹐相去三十里﹐隔時﹑濟二水﹐指此爲博昌北城﹐非也。樂安與博昌﹑薄姑分水﹐俱同西北﹐薄姑去齊城六十里﹐樂安越水差遠﹐驗非尢明。班固曰﹕千乘郡有樂安縣。應劭曰﹕取休令之名矣。漢武帝元朔五年﹐封李蔡爲侯國。城西三里﹐有任光等冢﹐光是縣人﹐不得爲博昌明矣。濟水又逕薄姑城北。後漢《郡國志》曰﹕博昌縣有薄姑城。《地理書》曰﹕呂尙封於齊郡薄姑。薄姑故城在臨淄縣西北五十里﹐近濟水﹐史遷曰﹕胡公徙薄姑。城內有髙臺。《春秋﹖昭公二十年》﹐齊景公飲於臺上﹐曰﹕古而不死﹐何樂如之﹖晏平仲對曰﹕昔爽鳩氏始居之﹐季荝因之﹐有逢伯陵因之﹐薄姑氏又因之﹐而後太公又因之﹐臣以爲古若不死﹐爽鳩氏之樂﹐非君之樂。卽於是臺也。濟水又東北﹐逕狼牙固西而東北流也。

△又東北過利縣西。《地理誌》曰﹕齊郡有利縣。王莽之利治也。晏謨曰﹐縣在齊城北五十里。

△又東北過甲下邑﹐入於河。濟水東北至甲下邑南﹐東歷瑯槐縣故城北。《地理風俗記》曰﹕博昌東北八十里﹐有瑯槐鄕﹐故縣也﹐《山海經》曰﹕濟水絕鉅野﹐注渤海﹐入齊瑯槐東北者也。又東北﹐河水枝津注之。《水經》以爲入河﹐非也。斯乃河水注濟﹐非濟入河。又東北入海。郭景純曰﹕濟自滎陽至樂安博昌入海。今河竭﹐濟水仍流不絕﹐《經》言入河﹐二說並失。然河水於濟﹑漯之北﹐別流注海﹐今所綴流者﹐惟漯水耳。郭或以爲濟注之﹐卽實非也。尋經脈水﹐不如《山經》之爲密矣。

△其一水東南流者﹐過乘氏縣南。菏水分濟於定陶東北﹐東南右合汳水枝流﹐俗謂之界溝也。北逕已氏縣故城西﹐又北逕景山東﹐《衛詩》所謂景山與京者也。毛公曰﹕景山﹐大山也。又北逕楚丘城西。《地理誌》曰﹕成武縣有楚丘亭。杜預云﹕楚丘在成武縣西南﹐衛懿公爲狄所滅。衛文公東徙渡河﹐野處曹邑﹐齊桓公城楚丘以遷之。故《春秋》稱邢遷如歸﹐衛國忘亡。卽《詩》所謂升彼虛矣﹐以望楚矣﹐望楚與堂﹐景山與京。故鄭玄言觀其旁邑及山川也。又東北逕成武縣西﹐又東北逕郈城東﹐疑郈徙也﹐所未詳矣。又東北逕梁丘城西。《地理誌》曰﹕昌邑縣有梁丘鄕。《春秋﹖莊公三十二年》﹐宋人齊人會於梁丘者也。杜預曰﹕髙平昌邑縣西南有梁丘鄕。又東北﹐於乘氏縣西而北注菏水。菏水又東南﹐逕乘氏縣故城南﹐縣卽《春秋》之乘丘也。故《地理風俗記》曰﹕濟陰乘氏縣﹐故宋乘丘邑也。漢孝景中五年﹐封梁孝王子買爲侯國也。《地理誌》曰﹕乘氏縣﹐泗水東南至睢陵入淮。《郡國志》曰﹕乘氏有泗水。此乃菏濟也。《尙書》豫州下有導菏澤之說﹐自陶丘北﹐東至於菏﹐無泗水之文。又曰﹕導菏澤﹐被孟豬。孟豬在睢陽縣之東北。闞駰《十三州記》曰﹕不言入而言被者﹐明不常入也﹐水盛方乃覆被矣。澤水渺漫﹐俱鐘睢泗﹐故志有睢陵入淮之言﹐以通苞泗名矣。然諸水注泗者多﹐不止此﹐未可以終歸泗水﹐便得擅通稱也。或更有泗水﹐亦可﹐是水之兼其目﹐所未詳也。

△又東過昌邑縣北。菏水又東﹐逕昌邑縣故城北。《地理誌》曰﹕縣故梁也。漢景帝中六年﹐分梁爲山陽國﹐武帝天漢四年更爲昌邑國﹐以封昌邑王髆。子賀嗣。賀廢﹐國除﹐以爲山陽郡﹐王莽之鉅野郡也﹐後更爲髙平郡﹐後漢沇州治。縣令王密懷金謁東萊太守楊震﹐震不受﹐是其愼四知處也。大城東北有金城﹐城內有《沇州刺史河東薛季像碑》。以郎中拜剡令﹐甘露降園。熹平四年遷州﹐明年﹐甘露復降殿前樹。從事馮巡﹑主簿華操等﹐相與褎樹﹐表勒棠政。次西有《沇州刺史茂陵楊叔恭碑》﹐從事孫光等﹐以建寧四年立。西北有《東太山成人班孟堅碑》。建和十年﹐尙書右丞﹐拜沇州刺史。從事秦閏等刊石頌徳政﹐碑咸列焉。

△又東過金鄕縣南。《郡國志》曰﹕山陽有金鄕縣。菏水逕其故城南﹐世謂之故縣城。北有金鄕山也。

△又東過東緡縣北。濟水又東逕漢平狄將軍扶溝侯淮陽朱鮪冢﹐墓北有石廟。濟水又東﹐逕東緡縣故城北﹐故宋地。《春秋﹖僖公二十三年》﹐齊侯伐宋﹐圍緡。《十三州記》曰﹕山陽有東緡縣。鄒衍曰﹕余登緡城以望宋都者也。後漢世祖建武十三年﹐封馮異長子璋爲侯國也。

△又東過方與縣兗州北爲菏水。濟水東逕重鄕城南﹐《左傳》所謂臧文仲宿於重館者也。菏水又東逕武棠亭北﹐《公羊》以爲濟上邑也。城有臺﹐髙二丈許﹐其下臨水﹐昔魯侯觀魚於棠﹐謂此也﹐在方與縣故城北十里。《經》所謂菏水也。菏水又東逕泥母亭北﹐《春秋左傳﹖僖公七年》﹐秋﹐盟於寧母﹐謀伐鄭也。菏水又東﹐與鉅野黃水合﹐菏濟別名也。黃水上承鉅澤諸陂。澤有濛澱﹐育陂﹐黃湖。水東流謂之黃水。又有薛訓渚水﹐自渚歷薛村前分爲二流﹐一水東注黃水﹐一水西北入澤﹐卽洪水也。黃水東南流﹐水南有漢荊州刺史李剛墓。剛字叔毅﹐山陽髙平人﹐熹平元年卒﹐見其碑。有石闕﹐祠堂石室三間﹐椽架髙丈餘﹐鏤石作椽瓦﹐屋施平天﹐造方井﹐側荷梁柱﹐四壁隱起雕刻﹐爲君臣﹑官屬﹑龜龍鳳麟之文﹐飛禽走獸之像﹐作制工麗﹐不甚傷毀。黃水又東﹐逕鉅野縣北﹐何承天曰﹕鉅野湖澤廣大﹐南通洙泗﹐北連淸濟﹐舊縣故城正在澤中﹐故欲置戍於此城。城之所在則鉅野澤也。衍東北出爲大野矣﹐昔西狩獲麟於是處也。《皇覽》曰﹕山陽鉅野縣有肩髀冢﹐重聚大小與闞冢等。傳言蚩尢與黃帝戰﹐克之於涿鹿之野﹐身體異處﹐故別葬焉。黃水又東﹐逕咸亭北﹐《春秋﹖桓公七年經》書﹐焚咸丘者也。水南有金鄕山﹐縣之東界也。金鄕數山皆空中穴口﹐謂之隧也。戴延之《西徵記》曰﹕焦氏山北數里﹐有漢司隸校尉魯峻冢﹐穿山得白蛇﹑白兔﹐不葬﹐更葬山南﹐鑿而得金﹐故曰金鄕山。山形峻峭﹐冢前有石祠﹑石廟﹐四壁皆靑石隱起﹐自書契以來﹐忠臣﹑孝子﹑貞婦﹐孔子及弟子七十二人形像﹐像邊皆刻石記之﹐文字分明。又有石牀﹐長八尺﹐磨瑩鮮明﹐叩之﹐聲聞遠近。時太尉從事中郎傳珍之﹐諮議參軍周安穆﹐折敗石牀﹐各取去﹐爲魯氏之後所訟﹐二人並免官。焦氏山東﹐卽金鄕山也。有冢﹐謂之秦王陵。山上二百步得冢口﹐塹深十丈﹐兩壁峻峭﹐廣二丈﹐入行七十步﹐得埏門。門外左右皆有空﹐可容五六十人﹐謂之白馬空埏。門內二丈得外堂﹐外堂之後﹐又得內堂。觀者皆執燭而行﹐𨿽無他雕鏤﹐然洽石甚精﹐或云﹐是漢昌邑哀王冢﹐所未詳也。東南有範巨卿冢﹐名件猶存。巨卿名式﹐山陽之金鄕人﹐漢荊州刺史﹐與汝南張劭﹑長沙陳平子石交﹐號爲死友矣。黃水又東南﹐逕任城郡之亢父縣故城西﹐任城縣在北﹐夏后氏之任國﹐王莽之延就亭也。漢章帝元和元年﹐別爲任城國。縣有詩亭﹐《春秋》之詩國也。王莽更之曰順父矣。《地理誌》﹐東平屬縣也。世祖建武二年﹐封劉隆爲侯國。其水謂之桓公溝﹐南至方與縣﹐入於菏水。菏水又東﹐逕秦梁﹐夾岸積石一里﹐髙二丈﹐言秦始皇東巡所造﹐因以名焉。又東過湖陸縣南﹐東入於泗水。澤水所鐘也。《尙書》曰﹕浮於淮﹑泗﹐達於菏﹐是也。《東觀漢記》曰﹕蘇茂殺淮陽太守﹐得其郡﹐營廣樂。大司馬吳漢圍茂﹐茂將其精兵突至湖陵﹐與劉永相會濟陰﹐山陽﹐濟兵於此處也。

△又東南過沛縣東北。濟與泗亂﹐故濟納互稱矣。《東觀漢記﹖安平侯蓋延傳》曰﹕延爲虎牙大將軍﹐與劉永等戰﹐永軍反走﹐溺水者半。復與戰﹐連破之﹐遂平沛﹐楚﹑臨淮悉降。延令沛修髙祖廟﹐置嗇夫﹑祝宰﹑樂人﹐因齋戒祠髙廟也。

△又東南過畱縣北。畱縣故城﹐翼佩泗濟。宋邑也﹐《春秋左傳》所謂侵宋呂﹑畱也。故繁休伯《避地賦》曰﹕朝餘發乎泗洲﹐夕余宿於畱鄕者也。張良委身漢祖﹐始自此矣﹐終亦取封焉。城內有張良廟也。

△又東過彭城縣北﹐猚水從西來注之。濟水又南﹐逕彭城縣之故城東北隅﹐不東過也﹐猚水自西注之﹐城北枕水湄。濟水又南﹐逕彭城縣故城東﹐不逕其縣北也﹐蓋《經》誤證。

△又東南過徐縣北。《地理誌》曰﹕臨淮郡﹐漢武帝元狩五年置﹐治徐縣。王莽更之曰淮平﹐縣曰徐調﹐故徐國也。《春秋﹖昭公三十年》﹐吳子執鐘吾子﹐遂伐徐防山以水之﹐遂滅徐。徐子奔楚﹐楚救徐﹐弗及﹐遂城夷以處之。張華《博物志》錄著作令史茅溫所爲送。劉成國《徐州地理誌》云﹕徐偃王之異﹐言徐君宮人娠而生卵﹐以爲不祥﹐棄之於水濱。孤獨母有犬﹐名曰鵠倉﹐獵於水側﹐得棄卵﹐銜以來歸。孤獨母以爲異﹐覆暖之﹐遂成兒。生時偃﹐故以爲名。徐君宮中聞之﹐乃更錄取。長而仁智﹐襲君徐國。後鵠倉臨死﹐生角而九尾﹐實黃龍也。偃王葬之徐中﹐今見有狗壠焉。偃王治國﹐仁義著聞﹐欲舟行上國﹐乃通溝陳﹑蔡之間﹐得朱弓矢﹐以得天瑞﹐遂因名爲號﹐自稱徐偃王。江淮諸侯服從者三十六國。周王聞之﹐遣使至楚﹐令伐之。偃王愛民﹐不鬥﹐遂爲楚敗﹐北走彭城武原縣東山下﹐百姓隨者萬數﹐因名其山爲徐山。山上立石室廟﹐有神靈﹐民人請禱焉。依文卽事﹐似有符驗﹐但世代綿遠﹐難以詳矣。今徐城外有徐君墓﹐昔延陵季子解劍於此﹐所謂不違心許也。

△又東至下邳睢陵縣南﹐入於淮。濟水與泗水渾濤東南流﹐至角城﹐同入淮﹐《經》書睢陵﹐誤耳。卷九○淸水△淸水出河內。修武縣之北黑山。黑山在縣北﹐白鹿山東﹐淸水所出也。上承諸陂散泉﹐積以成川﹐南流﹐西南屈。瀑布乘巖﹐懸河注壑﹐二十餘丈。雷赴之聲﹐震動山谷。左右石壁層深﹐獸迹不交﹐隍中散水霧合﹐視不見底。南峯北嶺﹐多結禪棲之士﹕東巖西谷﹐又是剎靈之圖。竹柏之懷﹐與神心妙遠﹕仁智之性﹐共山水效深﹐更爲勝處也。其水歷澗流飛﹐淸泠洞觀﹐謂之淸水矣。溪曰瑤溪﹐又曰瑤澗。淸水又南﹐與小瑤水合﹐水近出西北窮溪﹐東南流﹐注於淸水。淸水又東南流﹐吳澤陂水注之。水上承吳陂於修武縣故城西北。修武﹐故寧也﹐亦曰南陽矣。馬季長曰﹕晉地自朝歌以北至中山爲東陽﹐朝歌以南至軹爲南陽。故應劭《地理風俗記》云﹕河內﹐殷國也﹐周名之爲南陽。又曰﹕晉始啟南陽。今南陽城是也。秦始皇攺曰修武。徐廣﹑王隱並言始皇攺。瓚注《漢書》云﹕按韓非書﹐秦昭王越趙長平﹐西伐修武。時秦未兼天下﹐修武之名久矣。余按《韓詩外傳》言﹐武王伐紂﹐勒兵於寧﹐更名寧曰修武矣。魏獻子田大陸﹐還卒於寧﹐是也。漢髙帝八年﹐封都尉魏遫爲侯國。亦曰大修武﹐有小故稱大。小修武在東﹐漢髙與滕公濟自玉門津而宿小修武者也。大陸卽吳澤矣。《魏土地記》曰﹕修武城西北二十里﹐有吳澤陂﹐南北二十許裏﹐東西三十里﹐西則長明溝入焉。水有二源。北水上承河內野王縣東北界溝﹐分枝津爲長明溝﹐東逕雍城南﹐寒泉水注之。水出雍城西北﹐泉流南注﹐逕雍城西。《春秋﹖僖公二十四年》﹐王將以狄伐鄭﹐富辰諫曰﹕雍﹐文之昭也。京相璠曰﹕今河內山陽西有故雍城。又東南注長明溝﹐溝水又東﹐逕射犬城北。漢大司馬張揚爲將楊醜所害﹐眭固殺醜屯此。欲北合袁紹。《典略》曰﹕眭固﹐字白菟﹐或戒固曰﹐將軍字菟而此邑名犬﹐菟見犬﹐其勢必驚﹐宣急去。固不從。漢建安四年﹐魏太祖斬之於此﹐以魏種爲河內太守﹐守之。兗州叛﹐太祖曰﹕惟種不棄孤。及走﹐太祖怒曰﹕種不南走越﹐北走胡﹐不汝置也。射犬平﹐禽之。公曰﹕惟其才也﹐釋而用之。長明溝水東入石澗﹐東流﹐蔡溝水入焉。水上承州縣北白馬溝﹐東分﹐謂之蔡溝﹐東會長明溝水﹐又東﹐逕修武縣之吳亭北﹐東入吳陂﹐次北有苟泉水入焉。水出山陽縣故修武城西南﹐同源分派﹐裂爲二水﹐南爲苟泉﹐北則吳瀆﹐二瀆雙導﹐俱東入陂。山陽縣東北二十五里﹐有陸眞阜﹐南有皇母﹑馬鳴二泉﹐東南合注於吳陂也。次陸眞阜之東北﹐得覆釜堆。堆南有三泉﹐相去四五里﹐參差合次﹐南注於陂泉。陂在濁鹿城西﹐建安二十五年﹐魏封漢獻帝爲山陽公﹐濁鹿城卽是公所居也。陂水之北﹐際澤側有隤城。《春秋﹖隱公十一年》﹐王以司寇蘇忿生之田﹐攢茅﹑隤十二邑與鄭者也。京相璠曰﹕河內修武縣北有故隤城﹐實中。今世俗謂之皮垣﹐方四百步﹐實中﹐髙八丈。際陂北﹐隔水一十五里﹐俗所謂蘭丘也﹐方二百步。西一十里﹐又有一丘際陂﹐世謂之敕丘﹐方五百步﹐形狀相類﹐疑卽古攢茅也。杜預曰﹕二邑在修武縣北﹐所未詳也。又東﹐長泉水注之﹐源出白鹿山﹐東南伏流﹐逕一十三里﹐重源濬發於鄧城西北﹐世亦謂之重泉水也。又逕七賢祠東﹐左右筠篁列植﹐冬夏不變貞萋。魏步兵校尉陳畱阮籍﹑中散大夫譙國嵇康﹑晉司徒河內山濤﹑司徒瑯琊王戎﹑黃門郎河內向秀﹑建威參軍沛國劉伶﹑始平太守阮咸等﹐同居山陽﹐結自得之遊﹐時人號之爲竹林七賢。向子期所謂山陽舊居也。後人立廟於其處﹐廟南又有一泉﹐東南流注於長泉水。郭緣生《述徵記》所云﹐白鹿山東南二十五里﹐有嵇公故居﹐以居時有遺竹焉﹐蓋謂此也。其水又南﹐逕鄧城東﹐名之爲鄧瀆﹐又謂之爲白屋水也。昔司馬懿徵公孫淵﹐還﹐達白屋﹐卽於此也。其水又東南流﹐逕隤城北﹐又東南﹐歷澤注於陂。陂水東流﹐謂之八光溝﹐而東流注於淸水﹐謂之長淸河。而東周永丰塢﹐有丁公泉﹐發於焦泉之右。次東又得焦泉﹐泉發於天門之左﹐天井固右。天門山石自空﹐狀若門焉﹐廣三丈﹐髙兩匹﹐深丈餘﹐更無所出﹐世謂之天門也。東五百餘步﹐中有石穴西向﹐裁得容人﹐自平地東南入﹐徑至天井﹐直上三匹有餘﹐扳躡而升﹐至上平﹐東西二百步﹐南北七百步﹐四面崄絕﹐無由升陟矣。上有比邱釋僧訓精舍。寺有十餘僧﹐給養難周﹐多出下平﹐有志者居之。寺左右雜樹疏挺﹐有一石泉﹐方丈餘﹐淸水湛然﹐常無增減﹐山居者資以給飲。北有石室二間﹐舊是隱者念一之所﹐今無人矣。泉發於北阜﹐南流成溪﹐世謂之焦泉也。次東得魚鮑泉﹐次東得張波泉﹐次東得三淵泉﹐梗河參連﹐女宿相屬。是四川在重門城西﹐並單川南注也。重門城﹐昔齊王芳爲司馬師廢之。宮於此﹐卽《魏志》所謂送齊王於河內重門者也。城在共縣故城西北二十里。城南有安陽陂﹐次東﹐又得卓水陂﹐次東﹐有百門陂﹐陂方五百步﹐在共縣故城西。漢髙帝八年﹐封玈罷師爲共嚴侯國﹐卽共和之故國也。共伯旣歸帝政﹐逍遙於共山之山。山在國北﹐所謂共北山也﹐仙者孫登之所處。袁彥伯《竹林七賢傳》﹐稽叔夜嘗采藥山澤﹐遇之於山。冬以被髮自覆﹐夏則編艸爲裳﹐彈一弦琴而五聲和。其水三川南合﹐謂之淸川。又南逕凡城東。司馬彪﹑袁山松《郡國志》曰﹐共縣有凡亭。周凡伯國﹐《春秋﹖隱公七年經》書﹐王使凡伯來聘是也。杜預曰﹕汲郡共縣東南有凡城。今在西南。其水又西南與前四水總爲一瀆﹐又謂之陶水﹐南流注於淸水。淸水又東﹐周新丰塢﹐又東注也。

△東北過獲嘉縣北。《漢書》稱﹐越相呂嘉反﹐武帝元鼎六年﹐巡行於汲之新中鄕﹐得呂嘉首﹐因以爲獲嘉縣。後漢封侍中馮石爲侯國。縣故城西有漢桂陽太守趙越墓﹐冢北有碑﹐越字彥善﹐縣人也﹐累遷桂陽郡﹑五官將﹑尙書僕射﹐遭憂服闋﹐守河南尹﹐建寧中卒。碑東又有一碑﹐碑北有石柱﹐石牛﹑羊﹑虎﹐俱碎﹐淪毀莫記。淸水又東﹐周新樂城﹐城在獲嘉縣故城東北﹐卽汲之新中鄕也。

△又東過汲縣北。縣故汲郡治﹐晉太康中立。城西北有石夾水﹐飛湍濬急﹐世人亦謂之磻溪﹐言太公嘗釣於此也。城東門北側有太公廟﹐廟前有碑。碑云﹕太公望者﹐河內汲人也。縣民故會稽太守杜宣白令崔瑗曰﹕太公本生於汲﹐舊居猶存﹐君與髙﹑國同宗太公﹐載在經傳﹐今臨此國﹐宜正其位﹐以明尊祖之義。於是國老王喜﹑廷掾鄭篤﹑功曹邠勤等﹐咸曰宜之﹐遂立壇祀﹐爲之位主。城北三十里有太公泉﹐泉上又有太公廟﹐廟側髙林秀木﹐翹楚競茂﹐相傳云﹐太公之故居也。晉太康中﹐範陽盧無忌爲汲令﹐立碑於其上。太公避紂之亂﹐屠隱市朝﹐遁釣魚水﹐何必渭濱﹐然後磻溪﹐苟愜神心﹐曲渚則可﹐磻溪之名﹐斯無嫌矣。淸水又東逕故石梁下﹐梁跨水上﹐橋石崩褫﹐余基尙存。淸水又東﹐與倉水合。水出西北方山西倉谷﹐谷有倉玉瑉石﹐故名焉。其水東南流﹐潛行地下﹐又東南復出﹐俗謂之雹水。東南歷坶野。自朝歌以南﹐南曁淸水﹐土地平衍﹐據臯跨澤﹐悉坶野矣。《郡國志》曰﹕朝歌縣南有牧野。《竹書紀年》曰﹕周武王率西夷諸侯伐殷﹐敗之於坶野。《詩》所謂坶野洋洋﹐檀車煌煌者也。有殷大夫比干冢﹐前有石銘﹐題隸云﹕殷大夫比干之墓。所記惟此﹐今已中折﹐不知誰所志也﹖太和中﹐髙祖孝文皇帝南巡﹐親幸其墳而加弔焉﹐刊石樹碑﹐列於墓隧矣。雹水又東南﹐入於淸水。又東南逕合城南﹐故三會亭也﹐以淇﹑淸合河﹐故受名焉。淸水又屈而南﹐逕鳳皇臺東北﹐南注之也。

△又東入於河。謂之淸口卽淇河口也﹐蓋互受其名耳。《地理誌》魏郡曰﹕淸河水出內黃縣南。內黃無淸水可來﹐所有者惟鐘是水耳。蓋河徙南注﹐淸水瀆移﹐匯流逕絕﹐余目尙存﹐故東川有淸河之稱﹐相嗣不斷。曹公開白溝﹐遏水北注﹐方復故瀆矣。○沁水△沁水出上黨。涅縣謁戾山。沁水卽少水也﹐或言出谷遠縣羊頭山世靡谷。三源奇注﹐逕瀉一隍﹐又南會三水﹐歷落出﹐左右近溪﹐參差翼注之也。

△南過谷遠縣東﹐又南過陭氏縣東。谷遠縣﹐王莽之谷近也。沁水又南﹐逕陭氏縣故城東﹐劉聰以詹事魯繇爲冀州﹐治此也。沁水又南﹐歷陭氏關﹐又南與驫水合。水出東北巨峻山﹐乘髙瀉浪﹐觸石流響﹐世人因聲以納稱。西南流注於沁。沁水又南﹐與秦川水合。水出巨峻山東﹐帶引眾溪﹐積以成川。又西南﹐逕端氏縣故城東﹐昔韓﹑趙﹑魏分晉﹐遷晉君於端氏縣﹐卽此是也。其水南流入於沁水。

△又南過陽阿縣東。沁水南逕陽阿縣故城西。《魏土地記》曰﹕建興郡治陽阿縣。郡西四十里有沁水﹐南流。沁水又南﹐與濩澤水合﹐水出濩澤城西白澗嶺下﹐東逕濩澤。《墨子》曰﹕舜漁濩澤。應劭曰﹕澤在縣西北。又東逕濩澤縣故城南﹐蓋以澤氏縣也。《竹書紀年》梁惠成王十九年﹐晉取泫以濩澤者也。其水際城東注﹐又東合淸淵水﹐水出其城北﹐東南逕城東﹐又南入於澤水。澤水又東﹐得陽泉水口﹐水出鹿臺山。山上有水﹐淵而不流。其水東逕陽陵城南﹐卽陽阿縣之故城也。漢髙帝七年﹐封卞爲侯國﹐水歷嶕峣山東﹐下與黑嶺水合。水出西北黑嶺下﹐卽開隥也。其水東南流逕北鄕亭下﹐又東南﹐逕陽陵城﹐東南注陽泉水。陽泉水又南﹐注濩澤水﹐又東南﹐有上澗水注之﹐水導源西北輔山﹐東逕銅於崖南﹐歷析城山北﹐山在濩澤南﹐《禹貢》所謂砥柱析城至於王屋也。山甚髙峻﹐上平垣﹐下有二泉﹐東濁西淸﹐左右不生艸木﹐數十步外多細竹。其水自山陰東入濩澤水。濩澤水又東南﹐注於沁水。沁水又東南﹐陽阿水左入焉。水北出陽阿川﹐南流逕建興郡西。又東南流﹐逕午壁亭東﹐而南入山。其水沿波漱石﹐漰澗八丈﹐環濤谷轉。西南流﹐入於沁水。又南﹐五十餘里﹐沿流上下﹐步徑裁通﹐小竹細筍﹐被於山渚﹐蒙籠茂密﹐奇爲翳薈也。

△又南出山﹐過沁水縣北。沁水南逕石門﹐世謂之沁口。《魏土地記》曰﹕河內郡野王縣西七十里﹐有沁水﹐左逕沁水城西﹐附城東南流也。石門是晉安平獻王司馬孚之爲魏野王典農中郎將之所造也。按其《表》云﹕臣孚言﹕臣被明詔﹐興河內水利。臣旣到﹐檢行沁水﹐源出銅鞮山﹐屈曲周回﹐水道九百里。自太行以西﹐王屋以東﹐層巖髙峻。天時霖雨﹐眾谷走水﹐小石漂迸﹐木門朽敗﹐稻田汎濫﹐歲功不成。臣輒按行﹐去堰五里以外﹐方石可得數萬餘枚。臣以爲累方石爲門﹐若天亢旱﹐增堰進水﹔若天霖雨﹐陂澤充溢﹐則閉防斷水。空渠衍澇﹐足以成河。雲雨由人﹐經國之謀。暫勞永逸﹐聖王所許。願陛下特出臣《表》﹐敕大司農府給人工﹐勿使稽延﹐以贊時要。臣孚言。詔書聽許﹐於是夾岸累石﹐結以爲門﹐用代木門枋﹐故石門舊有枋口之稱矣。漑田頃畮之數﹐間關歲月之功﹐事見門側石銘矣。水西有孔山。山上石穴洞開﹐穴內石上﹐有車轍牛迹。《耆舊傳》云﹐自然成著﹐非人功所就也。其水南分爲二水﹐一水南出﹐爲朱溝水。沁水又逕沁縣故城北﹐蓋藉水以名縣矣。《春秋》之少水也。京相璠曰﹕晉地矣﹐又云﹐少水今沁水也。沁水又東﹐逕沁水亭北﹐世謂之小沁城。沁水又東﹐左合小沁水。水出北山臺渟淵﹐南流爲臺渟水﹐東南入沁水。沁水又東﹐倍澗水注之。水北出五行之山﹐南流注於沁水。

△又東過野王縣北。沁水又東﹐邘水注之。水出太行之阜﹐山﹐卽五行之異名也。《淮南子》曰﹕武王欲築宮於五行之山。周公曰﹕五行崄固﹐徳能覆也﹐內貢回矣。使吾暴亂﹐則伐我難矣。君子以爲能持滿。髙誘云﹕今太行山也﹐在河內野王縣西北上黨關也。詩所謂徒殆野王道﹐傾蓋上黨關﹐卽此山矣。其水南流逕邘城西﹐故邘國也。城南有邘臺﹐《春秋﹖僖公二十四年》﹐王將伐鄭﹐富辰諫曰﹕邘﹐武之穆也。京相璠曰﹕今野王西北三十里有故邘城﹐邘臺是也。今故城當太行南路﹐道出其中。漢武帝封李壽爲侯國。邘水又東南﹐逕孔子廟東﹐廟庭有碑。魏太和元年﹐孔靈度等以舊宇毀落﹐上求修復。野王令範眾愛﹑河內太守元眞﹑刺史咸陽公髙允表聞﹐立碑於廟。治中劉明﹑別駕呂次文﹑主簿向班虎﹑荀靈龜﹐以宣尼大聖﹐非碑頌所稱﹐宜立記焉﹐云﹐仲尼傷道不行﹐欲北從趙鞅﹐聞殺鳴犢﹐遂旋車而返。及其後也﹐晉人思之﹐於太行巓南爲之立廟﹐蓋往時回轅處也。余按諸子書及史籍之文﹐並言仲尼臨河而嘆﹐曰﹕丘之不濟﹐命也夫﹗是非太行回轅之言也。碑云﹕魯國孔氏﹐官於洛陽﹐因居廟下﹐以奉蒸嘗。斯言是矣。蓋孔氏因遷山下﹐追思聖祖﹐故立廟存饗耳。其猶劉累遷魯﹐立堯祠於山矣﹐非謂回轅於此也。邘水東南逕邘亭西。京相璠曰﹕又有亭在臺西南三十里。今是亭在邘城東南七八里﹐蓋京氏之謬耳﹐或更有之﹐余所不詳。其水又南流﹐注於沁。沁水東逕野王縣故城北。秦昭王四十四年﹐白起攻太行道絕﹐而韓之野王降。始皇拔魏東地﹐置東郡。衛元君自濮陽徙野王﹐卽此縣也。漢髙帝元年爲殷國﹐二年爲河內郡﹐王莽之後隊。縣曰平野矣。魏懷州刺史治﹐皇都遷洛﹐省州﹐復郡。水北有華嶽廟。廟側有攢柏數百根﹐對郭臨川﹐負岡蔭渚﹐靑靑彌望﹐奇可玩也。懷州刺史﹤擊頁﹥邱李洪之之所經構也。廟有碑焉﹐是河內郡功曹山陽荀靈龜以和平四年造﹐天安元年立。沁水又東﹐朱溝枝津入焉。又東與丹水合﹐水出上黨髙都縣故城東北阜下﹐俗謂之源源水。《山海經》曰﹕沁水之東有林焉﹐名曰丹林﹐丹水出焉﹐卽斯水矣。丹水自源東北流﹐又屈而東注﹐左會絕水。《地理誌》曰﹕髙都縣有莞谷﹐丹水所出﹐東南入絕水是也。絕水出泫氏縣西北楊谷﹐故《地理誌》曰﹕楊谷﹐絕水所出。東南流﹐左會長平水。水出長平縣西北小山﹐東南流﹐逕其縣故城﹐泫氏之長平亭也。《史記》曰﹕秦使左庶長王齕攻韓﹐取上黨。上黨民走趙。趙軍長平﹐使廉頗爲將﹐後遣馬服君之子趙括代之。秦密使武安郡白起攻之。括四十萬眾降起﹐起坑之於此。《上黨記》曰﹕長平城在郡之南﹐秦壘在城西﹐二軍共食流水澗﹐相去五里。秦坑趙眾﹐收頭顱﹐築臺於壘中﹐因山爲臺﹐崔嵬桀起﹐今仍號之曰白起臺。城之左右﹐沿山亙隰﹐南北五十許裏﹐東西二十餘里﹐悉秦﹑趙故壘﹐遺壁猶存焉。漢武帝元朔二年﹐以封將軍衛靑爲侯國。其水東南流注絕水。絕水又東南流﹐逕泫氏縣故城北。《竹書紀年》曰﹕晉烈公元年﹐趙獻子城泫氏。絕水東南與泫水會﹐水導源縣西北泫谷。東流逕一故城南﹐俗謂之都鄕城。又東南﹐逕泫氏縣故城南﹐世祖建武六年﹐封萬普爲侯國。而東會絕水﹐亂流東南入髙都縣﹐右入丹水。《上黨記》曰﹕長平城在郡南山中。丹水出長平北山﹐南流。秦坑趙眾﹐流血丹川﹐由是俗名爲丹水﹐斯爲不經矣。丹水又東南流﹐注於丹谷﹐卽劉越石《扶風歌》所謂丹水者也。《晉書地道記》曰﹕縣有太行關﹐丹溪爲關之東谷﹐途自此去﹐不復由關矣。丹水又逕二石人北﹐而各在一山﹐角倚相望﹐南爲河內﹐北曰上黨﹐二郡以之分境。丹水又東南﹐歷西巖下﹐巖下有大泉湧發﹐洪源巨輪﹐淵深不測﹐蘋藻冬芹﹐竟川含綠﹐𨿽嚴辰肅月﹐無變暄萋。丹水又南﹐白水注之。水出髙都縣故城西﹐所謂長平白水也。東南流歷天井關。《地理誌》曰﹕髙都縣有天井關。蔡邕曰﹕太行山上有天井﹐關在井北﹐遂因名焉。故劉歆《遂初賦》曰﹕馳太行之崄峻﹐入天井之髙關。太元十五年﹐晉徵虜將軍朱序﹐破慕容永於太行﹐遣軍至白水﹐去長子一百六十里。白水又東﹐天井溪水會焉。水出天井關﹐北流注白水﹐世謂之北流泉。白水又東南流﹐入丹水﹐謂之白水交丹水。又東南出山逕鄈城西﹐城在山際﹐俗謂之期城﹐非也。京相璠曰﹕河內山陽西北六十里有鄈城。《竹書紀年》曰﹕梁惠成王元年﹐趙成侯偃﹑韓懿侯若伐我葵﹐卽此城也。丹水又南﹐屈而西轉﹐光溝水出焉。丹水又西﹐逕苑鄕城北﹐南屈東轉﹐逕其城南﹐東南流注於沁﹐謂之丹口。《竹書紀年》曰﹕晉出公五年﹐丹水三日絕﹐不流。幽公九年﹐丹水出﹐相反擊。卽此水也。沁水又東﹐光溝水注之。水首受丹水﹐東南流﹐界溝水出焉。又南入沁水﹐又東南流﹐逕成鄕城北﹐又東逕中都亭南﹐左合界溝水﹐水上承光溝﹐東南流﹐長明溝水出焉。又南逕中都亭西﹐而南流注於沁水也。

△又東過周縣北。縣故州也。《春秋左傳》隱公十有一年﹐周以賜鄭公孫段﹐六國時﹐韓宣子徙居之。有白馬溝水注之﹐水首受白馬湖﹐湖一名朱管陂。陂上承長明溝。湖水東南流﹐逕金亭西﹐分爲二水﹐一水東出爲蔡溝﹐一水南流注於沁水也。

△又東過懷縣之北。《韓詩外傳》曰﹕武王伐紂﹐到邢邱﹐更名邢邱曰懷。春秋時﹐赤翟伐晉﹐圍懷﹐是也。王莽以爲河內﹐故河內郡治也。舊三河之地矣。韋昭曰﹕河南﹑河東﹑河內爲三河也。縣北有沁陽城﹐沁水逕其南而東注也。

△又東過武徳縣南﹐又東南至滎陽縣北﹐東入於河。沁水於縣南水積爲陂﹐通結數湖﹐有朱溝水注之。其水上承沁水於沁水縣西北﹐自方口東南流﹐奉溝水右出焉。又東南流﹐右泄爲沙溝水也。其水又東南﹐於野王城西﹐枝渠左出焉﹐以周城漑﹐東逕野王城南﹐又屈逕其城東﹐而北注沁水。朱溝自枝渠東南﹐逕州城南﹐又東逕懷城南﹐又東逕殷城北。郭緣生《述徵記》曰﹕河之北岸﹐河內懷縣有殷城。或謂楚﹑漢之際﹐殷王卬治之﹐非也。余按《竹書紀年》云﹕秦師伐鄭﹐次於懷﹐城殷﹐卽是城也。然則殷之爲名久矣﹐知非從卬始。昔劉琨以郭默爲殷州刺史﹐督緣河諸軍事﹐治此。朱溝水又東南注於湖。湖水又右納沙溝水。水分朱溝南派﹐東南逕安昌城西。漢成帝河平四年﹐封丞相張禹爲侯國。今城之東南有古冢﹐時人謂之張禹墓。余按《漢書》禹﹐河內軹人﹐徙家蓮芍。鴻嘉元年﹐禹以老乞骸﹐自治冢塋﹐起祠堂於平陵之肥牛亭﹐近延陵﹐奏請之﹐詔爲徙亭。哀帝建平二年薨﹐遂葬於彼。此則非也。沙溝水又東﹐逕隰城北﹐《春秋﹖僖公二十五年》﹐取太叔於溫﹐殺之於隰城﹐是也。京相璠曰﹕在懷縣西南。又逕殷城西﹐東南流入於陂。陂水又直滎陽縣北﹐東南流入於河。先儒亦咸謂是溝爲濟渠。故班固及闞駰並言濟水至武徳入河﹐蓋濟水枝瀆條分﹐所在布稱﹐亦兼丹水之目矣。○淇水△淇水出河內隆慮縣西大號山。《山海經》曰﹕淇水出沮洳山。水出山側﹐頹波漰注﹐衝激橫山﹐山上合下開﹐可減六七十步﹐巨石磥砢﹐交積隍澗﹐傾瀾渀蕩﹐勢同雷轉﹐激水散氛﹐曖若霧合。又東北﹐沾水注之。水出壺關縣東沾臺下。石壁崇髙﹐昂藏隱天﹐泉流發於西北隅﹐與金穀水合﹐金穀卽沾臺之西溪也。東北會沾水﹐又東流注淇水。淇水又逕南羅川﹐又歷三羅城北﹐東北與女臺水合。水發西北三女臺下﹐東北流注於淇。淇水又東北歷淇陽川﹐逕石城西北。城在原上﹐帶澗枕淇。淇水又東北﹐西流水注之。水出東大嶺下﹐西流﹐逕石樓南﹐在北陵石上﹐練垂桀立﹐亭亭極峻。其水西流﹐逕注於淇。又東逕馮都壘南﹐世謂之淇陽城﹐在西北三十里。淇水又東出山﹐分爲二水﹐水會立石堰﹐遏水以沃白溝﹐左爲菀水﹐右則淇水。自元甫城東南﹐逕朝歌縣北。《竹書紀年》﹐晉定公二十八年﹐淇絕於舊衛﹐卽此也。淇水又東﹐右合泉源水。水有二源﹐一水出朝歌城西北﹐東南流。老人晨將渡水﹐而沈吟難濟。紂問其故﹐左右曰﹕老者髓不實﹐故畏寒也。紂乃於此斮脛而視髓也。其水南流東屈﹐逕朝歌城南。《晉書地道記》曰﹕本沫邑地。《詩》云﹕爰采唐矣﹐沫之鄕矣。殷王武丁﹐始遷居之﹐爲殷都也。《禹貢》﹐紂都在冀州大陸之野﹐卽此矣。有糟邱酒池之事焉。有新聲靡樂﹐號邑朝歌。晉灼曰﹕《史記﹖樂書》﹐紂爲《朝歌》之音﹐朝歌者﹐歌不時也。故墨子聞之﹐惡而回車﹐不逕其邑。《論語撰考讖》曰﹕邑名朝歌﹐顏淵不捨﹐七十弟子揜目﹐宰予獨顧﹐由蹙墮車。宋均曰﹕子路患宰予顧視凶地﹐故以足蹙之﹐使墮車也。今城內有殷鹿臺﹐紂昔自投於火處也。《竹書紀年》曰﹕武王親禽帝受辛於南單之臺﹐遂分天之明。南單之臺﹐蓋鹿臺之異名也。武王以殷之遺民﹐封紂子武庚於玆邑﹐分其地爲三﹐曰邶﹑鄘﹑衛﹐使管叔﹑蔡叔﹑霍叔輔之﹐爲三監。三監叛﹐周討平﹐以封康叔爲衛。箕子佯狂自悲﹐故《琴操》有《箕子操》﹐逕其墟﹐父母之邦也﹐不勝悲﹐作麥秀歌。地居河﹑淇之間﹐後乃屬晉﹐戰國時皆屬於趙。男女淫縱﹐有紂之餘風。土崄多寇﹐漢以虞詡爲長﹐朋友以難治致弔。詡曰﹕不遇盤根錯節﹐何以別利器乎﹖又東與左水合﹐謂之馬溝水。水出朝歌城北﹐東流﹐南屈至其城東﹐又東流與美溝水合。水出朝歌西北大嶺下﹐東流逕駱駝谷﹐於中逶迆九十曲﹐故俗有美溝之目矣。歷十二崿﹐崿流相承﹐泉響不斷﹐返水捍注﹐捲復深隍﹐隍間積石千通﹐水穴萬變﹐觀者若思不周賞﹐情乏圖狀矣。其水東逕朝歌城北﹐又東南流﹐注馬溝水﹐又東南注淇水﹐爲肥泉也。故《衛詩》曰﹕我思肥泉﹐玆之永嘆。《毛注》云﹕同出異歸爲肥泉。《爾雅》曰﹕歸異出同曰肥。《釋名》曰﹕本同出時﹐所浸潤少﹐所歸各枝散而多﹐似肥者也。犍爲舍人曰﹕水異出﹐流行合同曰肥。今是水異出同歸矣。《博物志》謂之澳水。《詩》云﹕瞻彼淇澳﹐菉竹猗猗。毛云﹕菉﹐王芻也﹔竹﹐編竹也。漢武帝塞決河﹐斬淇園之竹木以爲用。寇恂爲河內﹐伐竹淇川﹐治矢百餘萬﹐以輸軍資。今通望淇川﹐無復此物。惟王芻編艸﹐不異毛興。又言﹕澳﹐隈也。鄭亦不以爲津源﹐而張司空專以爲水流入於淇﹐非所究也。然斯水卽《詩》所謂泉源之水也。故《衛詩》云﹐泉源在左﹐淇水左右。衛女思歸﹐指以爲諭﹐淇水左右﹐蓋舉水所入爲左右也。淇水又南﹐歷枋堰﹐舊淇水東南流﹐逕黎陽縣界南入河。《地理誌》曰﹕淇水出共﹐東至黎陽入河。《溝洫志》曰﹕遮害亭西一十八里至淇水口是也。漢建安九年﹐魏武王於水口﹐下大枋木以成堰﹐遏淇水東入白溝﹐以通漕運﹐故時人號其處爲枋頭。是以盧諶《徵艱賦》曰﹕後背洪枋巨堰﹐深渠髙堤者也。自後遂廢﹐魏熙平中復通之。故渠歷枋城北﹐東出﹐今瀆破故堨。其堰悉鐵柱﹐木石參用。其故瀆南逕枋城西。又南分爲二水﹕一水南注淸水﹐水流上下﹐更相通注﹐河淸水盛﹐北入故渠﹐自此始矣。一水東流﹐逕枋城南﹐東與菀口合。菀水上承淇水於元甫城西北﹐自石堰東注菀城西﹐屈逕其城南﹐又東南流歷土軍東北﹐得舊石浢﹐故五水分流﹐世號五穴口﹐今惟通並爲二水。一水西注淇水﹐謂之天井溝。一水逕土軍東﹐分爲蓼溝﹐東入白祀陂。又南分﹐東入同山陂﹐漑田七十餘頃。二陂所結﹐卽臺陰野矣菀水東南入淇水。淇水右合宿胥故瀆﹐瀆受河於頓邱縣遮害亭東﹐黎山西北。會淇水處﹐立石堰遏水﹐令更東北注。魏武開白溝﹐因宿胥故瀆而加其功也。故蘇氏曰﹕決宿胥之口﹐魏無虛﹑頓丘。卽指是瀆也。淇水又東北流﹐謂之白溝﹐逕雍楡城南。《春秋﹖襄公二十三年》﹐叔孫豹救晉﹐次於雍楡者也。淇水又北逕其城東﹐東北逕同山東﹐又東北逕帝嚳冢西﹐世謂之頓邱臺﹐非也。《皇覽》曰﹕帝嚳冢在東郡濮陽﹑頓丘城南臺陰野中者也。又北逕白祀山東﹐歷廣陽裏﹐逕顓頊冢西﹐俗謂之殷王陵﹐非也。《帝王世紀》曰﹕顓頊葬東郡頓丘城南﹐廣陽裏大冢者是也。淇水又東屈而西轉﹐逕頓丘北。故闞駰云﹕頓丘在淇水南。《爾雅》曰﹕山一成謂之頓丘。《釋名》謂一頓而成丘﹐無髙下小大之殺也。《詩》所謂送子涉淇﹐至於頓丘者也。魏徙九原﹑西河﹑土軍諸胡﹐置土軍於丘側﹐故其名亦曰土軍也。又屈逕頓丘縣故城西﹐《古文尙書》以爲觀地矣﹐蓋太康弟五君之號曰五觀者也。《竹書紀年》晉定公三十一年﹐城頓丘。《皇覽》曰﹕頓丘者﹐城門名頓丘道。世謂之殷﹐皆非也﹐蓋因丘而爲名﹐故曰頓丘矣。淇水東北﹐逕枉人山東﹐牽城西。《春秋﹖定公十四年》﹐公會齊侯於牽者也。杜預曰﹕黎陽東北有牽城﹐卽此城矣。淇水又東北﹐逕石柱岡﹐東北注矣。

△東過內黃縣南爲白溝。淇水又東北﹐逕並陽城西﹐世謂之辟陽城﹐非也。卽《郡國志》所謂內黃縣有並陽聚者也。白溝又北﹐左合蕩水﹐又東北流﹐逕內黃縣故城南。縣右對黃澤﹐《郡國志》曰﹕縣有黃澤者也。《地理風俗記》曰﹕陳畱有外黃﹐故加內。《史記》曰﹕趙廉頗伐魏﹐取黃。卽此縣。

△屈從縣東北與洹水合。白溝自縣北逕戲陽城東﹐世謂之羛陽聚。《春秋左傳﹖昭公九年》﹐晉荀盈如齊逆女﹐還﹐卒戲陽﹐是也。白溝又北﹐逕髙城亭東﹐洹水從西南來注之。又北逕問亭東﹐卽魏縣界也。魏縣故城﹐應劭曰﹕魏武侯之別都也。城內有武侯臺﹐王莽之魏城亭也。左與新河合﹐洹水枝流也。白溝又東北﹐逕銅馬城西﹐蓋光武徵銅馬所築也﹐故城得其名矣。白溝又東北﹐逕羅勒城東﹐又東北﹐漳水注之﹐謂之利漕口。自下淸漳﹑白溝﹑淇河﹐咸得通稱也。

△又東北過館陶縣北﹐又東北過淸淵縣西。白溝水又東北﹐逕趙城西﹐又北阿難河出焉﹐蓋魏將阿難所導﹐以利衡瀆﹐遂有阿難之稱矣。白溝又東北﹐逕空陵城西﹐又北逕喬亭城西﹐東去館陶縣故城十五里﹐縣卽《春秋》所謂冠氏也﹐魏陽平郡治也。淇水又屈逕其縣北。又東北﹐逕平恩縣故城東。《地理風俗記》曰﹕縣故館陶之別鄕也﹐漢宣帝地節三年置﹐以封後父許伯爲侯國。《地理誌》﹐王莽之延平縣矣。淇水又東逕淸淵縣故城西﹐又歷縣之西北爲淸淵﹐故縣有淸淵之名矣﹐世謂之魚池城﹐非也。淇水又東北逕楡楊城北。漢武帝封太常江徳爲侯國。文穎曰﹕邑在魏郡淸淵﹐世謂之淸淵城﹐非也。

△又東北過廣宗縣東﹐爲淸河。淸河東北逕廣宗縣故城南。和帝永元五年﹐封皇太子萬年爲王國。田融言﹐趙立建興郡於城內﹐置臨淸縣於水東﹐自趙石始也。淸河之右﹐有李云墓。云字行祖﹐甘陵人。好學﹐善陰陽﹐舉李廉﹐遷白馬令。中常侍單超等立掖庭民女亳氏爲後﹐後家封者四人﹐賞賜巨萬。云上書﹐移副三府曰﹕孔子云﹐帝者﹐諦也。今尺一拜用﹐不經禦省﹐是帝欲不諦乎﹖帝怒﹐下獄﹐殺之。後冀州刺史賈琮使行部﹐過祠云墓﹐刻石表之﹐今石柱尙存﹐俗猶謂之李氏石柱。淸河又東北﹐逕界城亭東。水上有大梁﹐謂之界城橋。《英雄記》曰﹕公孫瓚擊靑州黃巾賊﹐大破之﹐還屯黃宗。袁本初自往徵瓚﹐合戰於界橋南二十里。紹將曲義破瓚於界城橋﹐斬瓚冀州刺史嚴綱﹐又破瓚殿兵於橋上﹐卽此梁也。世謂之鬲城橋﹐蓋傳呼失實矣。淸河又東北逕信鄕西。《地理風俗記》曰﹕甘陵西北十七里有信鄕﹐故縣也。淸河又北﹐逕信成縣故城西。應劭曰﹕甘陵西北五十里有信成亭﹐故縣也。趙置水東縣於此城﹐故亦曰水東城。淸河又東北﹐逕淸陽縣故城西﹐漢髙祖置淸河郡﹐治此。景帝中三年封皇子乘爲王國﹐王莽之河平也。漢光武建武二年﹐西河鮮於冀爲淸河太守﹐作公廨﹐未就而亡。後守趙髙計功用二百萬﹐五官黃秉﹑功曹劉適言四百萬錢。於是冀乃鬼見﹐白日道從入府﹐與髙及秉等對共計校﹐定爲適﹑秉所割匿。冀乃書表自理。其略言﹕髙貴不尙節﹐畝壠之夫﹐而箕踞遺類﹐研密失機﹐婢妾其性﹐媚世求顯﹐偸竊銀艾﹐鄙辱天官﹐《易》譏負乘﹐誠髙之謂。臣不勝鬼言﹐謹因千里驛聞﹐付髙上之﹐便西北去三十里﹐車馬皆滅﹐不復見。秉等皆伏地物故。髙以狀聞﹐詔下還冀西河田宅﹐妻子焉﹐兼爲差代﹐以旌幽中之訟。漢桓帝建和二年攺淸河爲甘陵王國﹐以王妖言徙﹐其年立甘陵郡﹐治此焉。

△又東北過東武城縣西。淸河又東北﹐逕陵鄕西。應劭曰﹕東武城西南七十里有陵鄕﹐故縣也。後漢封太僕梁松爲侯國﹐故世謂之梁侯城﹐遂立侯城縣治也。淸河又東北﹐逕東武城縣故城西。《史記》﹐趙公子勝號平原君﹐以解邯鄲之功﹐受封於此。定襄有武城﹐故加東矣。淸河又東北﹐逕復陽縣故城西。漢髙祖七年﹐封右司馬陳胥爲侯國﹐王莽更名之曰樂歲。《地理風俗記》曰﹕東武城西北三十里﹐有復陽亭﹐故縣也。世名之曰檻城﹐非也。淸河又東北流﹐逕棗彊縣故城東。《史記﹖建元以來王子侯者年表》云﹕漢武帝元朔三年﹐封廣川惠王子晏爲侯國也。應劭《地理風俗記》曰﹕東武城西北五十里﹐有棗彊城﹐故縣也。

△又北過廣川縣東。淸河北逕廣川縣故城南。闞駰曰﹕縣中有長河爲流﹐故曰廣川也。水側有羌壘﹐姚氏之故居也﹐今廣川縣治。淸河又東北﹐逕歷縣故城南。《地理誌》﹐信都之屬縣也﹐王莽更名曰歷寧也。應劭曰﹕廣川縣西北三十里﹐有歷城亭﹐故縣也。今亭在縣東如北﹐水濟尙謂之爲歷口渡也。

△又東過修縣南﹐又東北過東光縣西。淸河又東北﹐左與張甲屯﹑絳故瀆合。阻深堤髙障﹐無復有水矣。又逕修縣故城南﹐屈逕其城東。修音條。王莽更名之曰治修。《郡國志》曰﹕故屬信都。淸河又東北﹐左與橫漳枝津故瀆合。又東北逕修國故城東﹐漢文帝封周亞夫爲侯國﹐故世謂之北修城也。淸河又東北﹐逕邸閣城東。城臨側淸河﹐晉修縣治。城內有縣長魯國孔明碑。淸河又東﹐至東光縣西南﹐逕胡蘇亭。《地理誌》﹐東光有胡蘇亭者也。世謂之羌城﹐非也。又東北﹐右會大河故瀆﹐又逕東光縣故城西。後漢封耿純爲侯國。初平二年﹐黃巾三十萬人﹐入渤海﹐公孫瓚破之於東光界﹐追奔是水﹐斬首三萬﹐流血丹水﹐卽是水也。

△又東北過南皮縣西。淸河又東北﹐無棣溝出焉。東逕南皮縣故城南﹐又東逕樂亭北﹐《地理誌》之臨樂縣故城也﹐王莽更名樂亭。《晉書地道志》《太康地記》﹐樂陵國有新樂縣﹐卽此城矣。又東逕新鄕城北﹐卽《地理誌》髙樂故城也﹐王莽更之曰爲鄕矣。無棣溝又東分爲二瀆。無棣溝又東逕樂陵郡北。又東屈而北出﹐又東轉﹐逕苑鄕故城南﹐又東南﹐逕髙城縣故城南﹐與枝瀆合。瀆上承無棣溝﹐南逕樂陵郡西﹐又東南﹐逕千童縣故城東。《史記﹖建元以來王子侯者年表》曰﹕故重也﹐一作千鐘。漢武帝元朔四年﹐封河間獻王子劉陰爲侯國。應劭曰﹕漢靈帝攺曰饒安也。魏滄州治。枝瀆又南東屈﹐東北注無棣溝。無棣溝又東北﹐逕一故城北﹐世謂之功城也。又東北﹐逕鹽山東北入海。《春秋﹖僖公四年》﹐齊﹑楚之盟於召陵也﹐管仲曰﹕昔召康公錫命先君太公履﹐北至於無棣。蓋四履之所也。京相璠曰﹕舊說無棣在遼西孤竹縣。二說參差﹐未知所定。然管仲以責楚﹐無棣在此﹐方之爲近。旣世傳以久﹐且以聞見書之。淸河又東北﹐逕南皮縣故城西。《十三州誌》曰﹕章武有北皮亭﹐故此曰南皮也。王莽之迎河亭。《史記﹖惠景侯者年表》云﹕漢文帝後七年中﹐封孝文後兄子彭祖爲侯國。建安中﹐魏武擒袁譚於此城也。淸河又北﹐逕北皮城東﹐左會滹沱別河故瀆﹐謂之合口﹐故謂之合城也。《地理風俗記》曰﹕南皮城北五十里有北皮城﹐卽是城矣。

△又東北﹐過浮陽縣西。淸河東北流﹐浮水故瀆出焉。按《史記》﹐趙之南界﹐有浮水出焉。浮水在南﹐而此有浮陽之稱者﹐蓋浮水出入津流﹐同逆混並﹐淸漳二瀆﹐河之舊道﹐浮水故迹﹐又自斯別﹐是縣有浮陽之名也。首受淸河於縣界﹐東北逕髙城縣之苑鄕城北﹐又東逕章武縣之故城南。漢文帝後七年﹐封孝文後弟竇廣國爲侯國。王莽更名桓章。晉太始中﹐立章武郡﹐治此。浮水故瀆﹐又東逕篋山北。《魏土地記》曰﹕髙城東北五十里有篋山﹐長七里。浮瀆又東北﹐逕柳縣故城南。漢武帝元朔四年﹐封齊孝王子劉陽爲侯國。《地理風俗記》曰﹕髙城縣東北五十里有柳亭﹐故縣也﹐世謂之辟亭﹐非也。浮瀆又東北﹐逕漢武帝望海臺﹐又東注於海。應劭曰﹕浮陽﹐浮水所出﹐入海﹐潮汐往來日再。今溝無復有水也。淸河又北﹐分爲二瀆﹐枝分東出﹐又謂之浮瀆。淸河又北﹐逕浮陽縣故城西﹐王莽之浮城也。建武十五年﹐更封驍騎將軍平鄕侯劉歆爲侯國。魏浮陽郡治。又東北﹐滹沱別瀆注焉﹐謂之合口也。

△又東北﹐過濊邑北。濊水出焉。

△又東北﹐過鄕邑南。淸河又東﹐分爲二水﹐枝津右出焉。東逕漢武帝故臺北。《魏土地記》曰﹕章武縣東一百里﹐有武帝臺。南北有二臺。相去六十里﹐基髙六十丈﹐俗云﹐漢武帝東巡海上所築。又東注於海。淸河又東北﹐逕紵姑邑南﹐俗謂之新城﹐非也。

△又東北﹐過窮河邑南。淸河又東北﹐逕窮河邑南﹐俗謂之三女城﹐非也。東北至泉周縣﹐北入滹沱水。《經》曰﹕笥溝東南至泉周縣﹐與淸河合﹐自下爲派河尾也。又東﹐泉周渠出焉。

△又東北﹐過漂楡邑﹐入於海。淸河又東﹐逕漂楡邑故城南﹐俗謂之角飛城。《趙記》云﹕石勒使王述煮鹽於角飛﹐卽城異名矣。《魏土地記》曰﹕髙城縣東北一百里﹐北盡漂楡東臨巨海﹐民咸煮海水﹐藉鹽爲業。卽此城也。淸河自是入於海。○蕩水△蕩水出河內蕩陰縣西山東。蕩水出縣西石尙山﹐東流﹐逕其縣故城南﹐縣因水以取名也。晉伐成都王穎﹐敗帝於是水之南﹐盧綝《四王起事》曰﹕惠帝徵成都王穎﹐戰敗﹐時舉輦司馬八人﹐輦猶在肩上﹐軍人競就殺舉輦者﹐乘輿頓地﹐帝傷三矢﹐百僚奔散。惟侍中嵇紹扶帝﹐士將兵之。帝曰﹕吾吏也﹐勿害之。眾曰﹕受太弟命﹐惟不犯陛下一人耳。遂斬之﹐血污帝袂﹐將洗之﹐帝曰﹕嵇侍中血﹐勿洗也。此則稽延祖殞命之所。

△東北至內黃縣﹐入於黃澤。羑水出蕩陰西北韓大牛泉。《地理誌》曰﹕縣之西山﹐羑水所出也。羑水又東﹐逕韓附壁北﹐又東﹐流逕羑城北﹐故羑里也。《史記音義》曰﹕牖裏在蕩陰縣。《廣雅》稱﹕獄﹐犴也。夏曰夏臺﹐殷曰羑里﹐周曰囹圄。皆圜土。昔殷紂納崇侯虎之言﹐囚西伯於此。散宜生﹑南宮括見文王﹐乃演《易》﹐用明否﹑泰始終之義焉。羑城北水積成淵﹐方一十餘步﹐深一丈餘﹐東至內黃﹐與防水會。水出西山馬頭澗﹐東逕防城北﹐盧諶《徵艱賦》所爲越防者也。其水東南流﹐注於羑水﹐又東歷黃澤入蕩水。《地理誌》曰﹕羑水至內黃入蕩者也。蕩水又東﹐與長沙溝水合﹐其水導源黑山北谷。東流逕晉鄙故壘北﹐謂之晉鄙城﹐名之爲魏將城。昔魏公子無忌矯奪晉鄙軍於是處﹐故班叔皮《遊居賦》曰﹕過蕩陰而弔晉鄙﹐責公子之不臣者也。其水又東﹐謂之宜師溝。又東﹐逕蕩陰縣南﹐又東﹐逕枉人山東北至內黃縣﹐右入蕩水﹐亦謂之黃雀溝。是水﹐秋夏則泛﹐春冬則耗。蕩水又東﹐逕內黃城南﹐陳畱有外黃﹐故稱內也。東注白溝。○洹水△洹水出上黨泫氏縣。水出洹山﹐山在長子縣也。

△東過隆慮縣北。縣北有隆慮山﹐昔帛仲理之所遊神也﹐縣因山以取名。漢髙帝六年﹐封周竈爲侯國。應劭曰﹕殤帝名曰隆﹐故攺從林也。縣有黃水﹐出於神囷之山﹐黃華谷北崖。山髙十七里﹐水出木門帶﹐帶卽山之第三級也﹐去地七里﹐懸水東南注壑﹐直瀉巖下﹐狀若雞翹﹐故謂之雞翹洪﹐蓋亦天臺﹑赤城之流也。其水東流至谷口﹐潛入地下﹐東北一十里﹐復出﹐名柳渚﹐渚周四五里﹐是黃水重源再發也。東流﹐葦泉水注之﹐水出林慮山北澤中。東南流與雙泉合﹐水出魯般門東﹐下流﹐入葦泉水。葦泉水又東南流﹐注黃水﹐謂之陵陽水。又東﹐入於洹水也。

△又東北出山﹐過鄴縣南。洹水出山﹐東逕殷墟北。《竹書紀年》曰﹕盤庚卽位﹐自奄遷於北蒙曰殷。昔者項羽與章邯盟於此地矣。洹水又東﹐枝津出焉。東北流﹐逕鄴城南﹐謂之新河。又東﹐分爲二水。北水北逕東明觀下﹐昔慕容雋夢石虎齒其臂﹐寤而惡之﹐購求其屍﹐而莫之知。後宮嬖妾言虎葬東明觀下﹐於是掘焉﹐下度三泉﹐得其棺﹐剖棺出屍﹐屍僵不腐。雋罵之曰﹕死胡安敢夢生天子也﹗使禦史中尉陽約數其罪而鞭之。此蓋虎始葬處也。又北逕建春門﹐石梁不髙大﹐治石工密。舊橋首夾建兩石柱﹐螭矩趺勒甚佳。乘輿南幸﹐以其作制華妙﹐致之於平城。東側西屈﹐北對射堂。淥水平潭﹐碧林側浦﹐可遊憩矣。其水際其西﹐逕魏武玄武故苑。苑舊有玄武池﹐以肄舟楫。有魚梁釣臺﹐竹木灌叢﹐今池林絕滅﹐略無遺迹矣。其水西流注於漳。南水東北逕女亭城北﹐又東北逕髙陵城南﹐東絕坰溝﹐又東逕鸕鶿陂﹐北與臺陂水合。陂東西三十里﹐南北……注白溝。坰溝上承洹水﹐北絕新河﹐北逕髙陵城東﹐又北逕斥丘縣故城西。縣南角有斥丘﹐蓋因丘以氏縣。故乾侯矣﹐《春秋經》書昭公二十八年﹐公如晉次於乾侯也。漢髙帝六年﹐封唐厲爲侯國﹐王莽之利丘矣。又屈逕其城北﹐東北流注於白溝。洹水自鄴﹐東逕安陽縣故城北。徐廣《晉紀》曰﹕石遵自李城北入﹐斬張豺於安陽﹐是也。《魏土地記》曰﹕鄴城南四十里﹐有安陽城﹐城北有洹水東流者也。洹水又東﹐至長樂縣﹐左則坰溝出焉。洹水又東﹐逕長樂縣故城南。按《晉書﹖地理誌》曰﹐魏郡有長樂縣也。

△又東過內黃縣北﹐東入於白溝。洹水逕內黃縣北﹐東流注於白溝﹐世謂之洹口也。許愼《說文》﹑呂忱《字林》並云﹕洹水出晉﹑魯之間。昔聲伯夢涉洹水﹐或與己瓊瑰而食之﹐泣而又爲瓊瑰﹐盈其懷矣。從而歌曰﹕濟洹之水﹐贈我以瓊瑰。歸乎﹗歸乎﹗瓊瑰盈吾懷乎﹗後言之之暮而卒﹐卽是水也。卷十○濁漳水△濁漳水出上黨。長子縣西發鳩山。漳水出鹿谷山。與發鳩連麓而在南﹐《淮南子》謂之發苞山﹐故異名互見也。左則陽泉水注之﹐右則散蓋水入焉。三源同出一山﹐但以南北爲別耳。

△東過其縣南。又東﹐堯水自西山東北流﹐逕堯廟北﹐又東﹐逕長子縣故城南﹐周史辛甲所封邑也。《春秋﹖襄公十八年》﹐晉人執衛行人石買於長子﹐卽是縣也。秦置上黨郡﹐治此。其水東北流入漳水。漳水東會於梁水。梁水出南梁山﹐北流﹐逕長子縣故城南。《竹書紀年》曰﹕梁惠成王十二年﹐鄭取屯畱尙子﹑涅。尙子﹐卽長子之異名也。梁水又北入漳水。

△屈從縣東北流。陶水南出陶鄕﹐北流逕長子城東﹐西轉逕其城北﹐東注於漳水。

△又東過壺關縣北。漳水東逕屯畱縣南﹐又屈逕其城東﹐東北流﹐有絳水注之。水西出谷遠縣東發鳩之谷﹐謂之爲濫水也。東逕屯畱縣故城南﹐故畱吁國也﹐潞氏之屬。《春秋左傳﹖襄公十八年》﹐晉人執孫蒯於純畱是也。其水東北流﹐入於漳。故桑欽云﹕絳水出屯畱西南﹐東入海。漳水又東﹐凍水注之。水出西發鳩山﹐東逕余吾縣故城南。漢光武建武六年封景丹子尙爲侯國。凍水又東﹐逕屯畱縣故城北。《竹書紀年》﹕梁惠成王元年﹐韓共侯﹑趙成侯遷晉桓公於屯畱。《史記》趙肅侯奪晉君端氏而徙居之﹐此矣。其水又東流﹐注於漳。故許愼曰﹕水出發鳩山入河﹐從水﹐東聲也。漳水又東北﹐逕壺關縣故城西﹐又屈逕其城北﹐故黎國也﹐有黎亭。縣有壺口關﹐故曰壺關矣。呂后元年﹐立孝惠後宮子武爲侯國。漢有壺關三老公乘興上書訟衛太子﹐卽邑人也。縣在屯畱東﹐不得先壺關而後屯畱也。漳水歷鹿臺山﹐與銅鞮水合。水出銅鞮縣西北石磴山﹐東流與專池水合。水出八持山﹐東北流﹐入銅鞮水。銅鞮水又東南﹐合女諫水。水西北出好松山﹐東南流﹐北則葦池水﹐與公主水合﹐而右注之﹐南則楡交水﹐與皇后水合﹐而左入焉。亂流東南﹐注於銅鞮水。銅鞮水又東﹐逕李憙墓﹐墓前有碑﹐碑石破碎﹐故李氏以太和元年立之。其水又東逕故城北。城在山阜之上﹐下臨岫壑﹐東西北三面阻澗﹐廣袤二里﹐世謂之斷梁城﹐卽故縣之上虒亭也。銅鞮水又東﹐逕銅鞮縣故城北﹐城在水南山中﹐晉大夫羊舌赤銅鞮伯華之邑也。漢髙祖破韓王信於此縣。銅鞮水又東南流﹐逕頃城西﹐卽縣之下虒聚也。《地理誌》曰﹕縣有上虒亭﹑下虒聚者也。銅鞮水又南﹐逕胡邑西﹐又東﹐屈逕其城南﹐又東﹐逕襄垣縣入於漳。漳水又東北流﹐逕襄垣縣故城南﹐王莽之上黨亭。

△又東北過屯畱縣南潞縣北。縣故赤翟潞子國也。其相丰舒﹐有俊才﹐而不以茂徳。晉伯宗數其五罪﹐使荀林父滅之。闞駰曰﹕有潞水﹐爲冀州浸﹐卽漳水也。余按《燕書》﹐王猛與慕容評相遇於潞川也﹐評鄣固山泉﹐鬻水與軍﹐入絹匹﹐水二石。無佗大川﹐可以爲浸﹐所有巨浪長湍﹐惟漳水耳﹐故世人亦謂濁漳爲潞水矣。縣北對故臺壁﹐漳水逕其南﹐本潞子所立也﹐世名之爲臺壁。慕容垂伐慕容永於長子﹐軍次潞川。永率精兵拒戰﹐阻河自固﹐垂陣臺壁﹐一戰破之﹐卽是處也。漳水於是左合黃須水口。水出臺壁西張諱巖下﹐世傳巖赤則土離兵害﹐故惡其變化無常﹐恆以石粉污之﹐令白﹐是以俗目之爲張諱巖。其水南流逕臺壁西﹐又南入於漳。漳水又東北﹐歷望夫山﹐山之南有石人﹐佇於山上﹐狀有懷於云表﹐因以名焉。有涅水﹐出覆甑山﹐而東流與西湯溪水合。水出涅縣西山湯谷﹐五泉俱會﹐謂之五會之泉。又東南流﹐謂之西湯水。又東南流﹐注涅水﹐又東逕涅縣故城南﹐縣氏涅水也。東與白雞水合﹐水出縣之西山﹐東逕其縣北﹐東南流入涅水。涅水又東南﹐武鄕水會焉。水源出武山﹐西南逕武鄕縣故城西﹐而南出得淸谷口。水源出東北長山淸谷﹐西南與鞸鞈﹑白壁二水合﹐南入武鄕水﹐又南得黃水口﹐黃水三源﹐同注一壑﹐東南流﹐與隱室水合。水源西北出隱室山﹐東南注黃水﹐又東入武鄕水﹐武鄕水又東南﹐注於涅水﹐涅水又東南流﹐注於漳水。漳水又東﹐逕磻陽城北﹐倉石水入焉。水出林慮縣之倉石溪﹐東北逕魯班門西﹐雙闕昂藏﹐石壁霞舉﹐左右結石修防。崇基仍存﹐北逕偏橋東﹐卽林慮之嶠嶺﹐抱犢固也。石磴西陛﹐陟踵修上﹐五里餘﹐崿路中斷﹐四五丈中﹐以木爲偏橋﹐劣得通行﹐亦言故有偏橋之名矣。自上猶須攀蘿捫葛﹐方乃自津山頂﹐卽庾衮眩墜處也。倉石溪水又北﹐合白木溪。溪水出壺關縣東白木川﹐東逕百畮城北﹐蓋同仇池百頃之稱矣。又東﹐逕林慮縣之石門谷﹐又注於蒼溪水。蒼溪水又北﹐逕磻陽城東﹐而北流注於漳水。漳水又東﹐逕葛公亭北而東注矣。

△又東過武安縣南。漳水於縣南﹐淸漳水自涉縣東南來流注之。世謂決入之所爲交漳口也。

△又東出山﹐過鄴縣西。漳水又東﹐逕三戶峽﹐爲三戶津。張晏曰﹕三戶﹐地名也﹐在梁期西南。孟康曰﹕津峽名也﹐在鄴西三十里。又東﹐污水注之。水出武安山﹐東南流﹐逕污城北。昔項羽與蒲將軍﹑英布濟自三戶﹐破章邯於是水。污水東注於漳水。漳水又東﹐逕武城南﹐世謂之梁期城。梁期在鄴北﹐俗亦謂之兩期城﹐皆爲非也。司馬彪《郡國志》曰﹕鄴縣有武城﹐卽斯城矣。漳水又東北﹐逕西門豹祠前。祠東側有碑﹐隱起爲字。祠堂東頭石柱﹐勒銘曰﹕趙建武中所修也。魏文帝《述徵賦》曰﹕羨西門之嘉迹﹐忽遙睇其靈宇。漳水右與枝水合﹐其水上承漳水於邯會西﹐而東別與邯水合。水發源邯山東北﹐逕邯會縣故城西﹐北注枝水。故曰邯會也。張晏曰﹕漳水之別﹐自城西南與邯山之水會。今城勞猶有溝渠存焉。漢武帝元朔二年﹐封趙敬肅王子劉仁爲侯國。其水又東北入於漳。昔魏文侯以西門豹爲鄴令也﹐引漳以漑鄴﹐民賴其用。其後至魏襄王﹐以史起爲鄴令﹐又堰漳水以灌鄴田﹐咸成沃壤﹐百姓歌之。魏武王又堨漳水﹐回流東注。號天井堰。二十里中﹐作十二墱﹐墱相去三百步﹐令互相灌注。一源分爲十二流﹐皆懸水門。陸氏《鄴中記》雲﹕水所漑之處﹐名曰晏陂澤。故左思之賦魏都也。謂墱流十二﹐同源異口者也。魏武之攻鄴也﹐引漳水以圍之。《獻帝春秋》曰﹕司空鄴城圍﹐周四十里﹐初淺而狹﹐如或可越。審配不出爭利﹐望而笑之。司空一夜增修﹐廣深二丈﹐引漳水以注之﹐遂拔鄴。本齊桓公所置也﹐故《管子》曰﹕築五鹿﹑中牟﹑鄴以衛諸夏也。後蜀晉﹐魏文侯七年﹐始封此地﹐故曰魏也。漢髙帝十二年﹐置魏郡﹐治鄴縣﹐王莽更名魏城。後分魏郡﹐置東﹑西部都尉﹐故曰三魏。魏武又以郡國之舊﹐引漳流自城西東入﹐逕銅雀臺下﹐伏流入城東注﹐謂之長明溝也。渠水又南﹐逕止車門下。魏武封於鄴﹐爲北宮﹐宮有文昌殿。溝水南北夾道﹐枝流引灌﹐所在通漑﹐東出石竇下﹐注之洹水。故魏武《登臺賦》曰﹕引長明﹐灌街裏﹐謂此渠也。石氏於文昌故殿處﹐造東﹑西太武二殿﹐於濟北谷城之山﹐采文石爲基。一基下五百武直宿衛。屈柱趺瓦﹐悉鑄銅爲之﹐金漆圖飾焉。又徙長安﹑洛陽銅人﹐置諸宮前﹐以華國也。城之西北有三臺﹐皆因城爲之基﹐巍然崇舉﹐其髙若山。建安中魏武所起﹐平坦略盡。《春秋古地》云﹕葵邱﹐地名﹐今鄴西三臺是也。謂臺已平﹐或更有見﹐意所未詳。中曰銅雀臺﹐髙十丈﹐有屋百餘間。臺成﹐命諸子登子﹐並使爲賦。陳思王下筆成章﹐美捷當時。亦魏武望奉常王叔治之處也。昔嚴才與其屬攻掖門﹐修聞變﹐車馬未至﹐便將官屬步至宮門。太祖在銅雀臺望見之﹐曰﹕彼來者必王叔治也。相國鐘繇曰﹕舊﹐京城有變﹐九卿各居其府﹐卿何來也﹖修曰﹕食其祿﹐焉避其難﹖居府𨿽舊﹐非赴難之義。時人以爲美談矣。石虎更增二丈﹐立一屋﹐連棟接榱﹐彌覆其上﹐盤回隔之﹐名曰命子窟。又於臺上起五層樓﹐髙十五丈﹐去地二十七丈。又作銅雀於樓巓﹐舒翼若飛。南則金鳳臺﹐髙八丈﹐有屋一百九間。北曰冰井臺﹐亦髙八丈﹐有屋一百四十間。上有冰室﹐室有數井。井深十五丈﹐藏冰及石墨焉。石墨可書﹐又然之難盡﹐亦謂之石炭。又有粟窖及鹽窖﹐以備不虞。今窖上猶有石銘存焉。左思《魏都賦》曰﹕三臺列峙而崢嶸者也。城有七門﹐南曰鳳陽門﹐中曰中陽門﹐次曰廣陽門﹐東曰建春門﹐北曰廣徳門﹐次曰廏門﹐西曰金明門﹐一曰白門。鳳陽門三臺洞開﹐髙三十五丈。石氏作層觀架其上﹐置銅鳳﹐頭髙一丈六尺。東城上﹐石氏立東明觀﹐觀上加金博山﹐謂之鏘天。北城上有齊鬥樓﹐超出羣榭﹐孤髙特立。其城東西七里﹐南北五里﹐飾表以磚﹐百步一樓。凡諸宮殿門臺隅雉﹐皆加觀榭﹐層甍反宇﹐飛檐拂云﹐圖以丹靑﹐色以輕素。當其全盛之時﹐去鄴六七十里﹐遠望苕亭﹐巍若仙居。魏因漢祚﹐復都洛陽﹐以譙爲先人本國﹐許昌爲漢之所居﹐長安爲西京之遺迹﹐鄴爲王業之本基﹐故號五都也。今相州刺史及魏郡治。漳水自西門豹祠北﹐逕趙閱馬臺西。基髙五丈﹐列觀其上。石虎每講武於其下﹐升觀以望之。虎自於臺上放鳴鏑之矢﹐以爲軍騎出入之節矣。漳水又北逕祭陌西。戰國之世﹐俗巫爲河伯取婦﹐祭於此陌。魏文帝時﹐西門豹爲鄴令﹐約諸三老曰﹕爲河伯娶婦﹐幸來告知﹐吾欲送女。皆曰﹐諾。至時﹐三老﹑廷掾﹐賦斂百姓﹐取錢百萬。巫覡行裏中﹐有好女者﹐祝當爲河伯婦。以錢三萬聘女﹐沐浴脂粉如嫁狀。豹往會之。三老﹑巫﹑掾與民咸集赴觀。巫嫗年七十﹐從十女弟子。豹呼婦視之﹐以爲非妙﹐令巫嫗入報河伯。投巫於河中﹐有頃﹐曰﹐何久也﹖又令三弟子及三老入白﹐並投於河。豹磬折曰﹕三老不來﹐柰何﹖復欲使廷掾﹑豪長趣之﹐皆叩頭流血﹐乞不爲河伯取婦。淫祀𨿽斷﹐地畱祭陌之稱焉。又慕容雋投石虎屍處也。田融以爲紫陌也。趙建武十一年﹐造紫陌浮橋於水上。爲佛圖澄先造生墓於紫陌﹐建武十四年卒﹐十二月葬焉﹐卽此處也。漳水又對趙氏臨漳宮﹐宮在桑梓苑﹐多桑木﹐故苑有其名。三月三日及始蠶之月﹐虎帥皇后及夫人采桑於此。今地有遺桑﹐墉無尺雉矣。漳水又北﹐滏水入焉。漳水又東﹐逕梁朝城南。《地理風俗記》曰﹕鄴北五十里有梁期城﹐故縣也。漢武帝元鼎五年﹐封任破胡爲侯國。晉惠帝永興元年﹐驃騎王浚遣烏丸渴末逕至梁期。候騎到鄴﹐成都王穎遣將軍石超討末﹐爲末所敗於此也。又逕平陽城北。《竹書紀年》曰﹕梁惠成王元年﹐鄴師敗邯鄲之師於平陽者也。司馬彪《郡國志》曰﹕鄴有平陽城。卽此地也。

△又東過列人縣南。漳水又東﹐右逕斥邱縣北﹐卽裴縣故城南﹐王莽更名之曰卽是也。《地理風俗記》曰﹕列人縣西南六十里﹐有卽裴城﹐故縣也。漳水又東北﹐逕列人縣故城南﹐王莽更名之爲列治也。《竹書紀年》曰﹕梁惠成王八年﹐惠成王伐邯鄲﹐取列人者也。於縣左合白渠故瀆。白渠水出魏郡武安縣欽口山﹐東南流﹐逕邯鄲縣南﹐又東與拘澗水合。水導源武始東山白渠﹐北俗猶謂是水爲拘河也。白渠水又東﹐又有牛首水入焉。水出邯鄲縣西堵山﹐東流分爲二水﹐洪湍雙逝﹐澄映兩川。漢景帝時﹐七國悖逆﹐命曲周侯酈寄攻趙﹐圍邯鄲﹐相捍七月﹐引牛首拘水灌城﹐城壞﹐王自殺。其水東入邯鄲城﹐逕溫明殿南﹐漢世祖擒王郎﹐幸邯鄲﹐書臥處也。其水又東﹐逕叢臺南﹐六國時趙王之臺也。《郡國志》曰﹕邯鄲有叢臺。故劉劭《趙都賦》曰﹕結云閣於南宇﹐立叢臺於少陽者也。今遺基舊墉尙在。其水又東歷邯鄲阜﹐張晏所謂邯山在東城下者也。曰﹕單﹐盡也﹐城郭從邑﹐故加邑。邯鄲之名﹐蓋指此以立稱矣。故趙郡治也﹐《長沙耆舊傳》稱﹕桓階爲趙郡太守﹐嘗有遺囊粟於路者﹐行人掛囊粟於樹﹐莫敢取之﹐卽於是處也。其水又東流出城﹐又合成一川也﹐又東澄而爲渚﹑沁二水﹐東南流注拘澗水﹐又東入白渠﹐又東﹐故瀆出焉。一水東爲澤渚﹐曲梁縣之雞澤也。《國語》所謂雞丘矣。東北通澄湖。白渠故瀆南出﹐所在枝分﹐右出卽邯溝也。歷邯溝縣故城東﹐蓋因溝以氏縣也。《地理風俗記》曰﹕卽裴城西北二十里有邯溝城﹐故縣也。又東逕肥鄕縣故城北。《竹書紀年》曰﹕梁惠成王八年﹐伐邯鄲取肥者也。《晉書地道記》曰﹕太康中立﹐以隸廣平也。渠道交徑﹐互相纏縻﹐與白渠同歸﹐逕列人﹐右會漳津﹐今無水。《地理誌》曰﹕白渠東至列人入漳﹐是也。

△又東北過斥漳縣南。應劭曰﹕其國斥鹵﹐故曰斥漳。漢獻帝建安十八年﹐魏太祖鑿渠﹐引漳水東入淸﹑洹﹐以通河漕﹐名曰利漕渠。漳津故瀆水舊斷﹐溪東北出﹐涓流濗注而已。《尙書》所謂覃懷底績﹐至於衡漳者也。孔安國曰﹕衡﹐橫也﹐言漳水橫流也。又東北逕平恩縣故城西。應劭曰﹕縣故館陶之別鄕﹐漢宣帝地節三年置﹐以封後父許伯爲侯國﹐王莽更曰延平也。

△又東北過曲周縣東﹐又東北過鉅鹿縣東。衡漳故瀆東北逕南曲縣故城西。《地理誌》﹐廣平有南曲縣。應劭曰﹕平恩縣北四十里有南曲亭﹐故縣也。又逕曲周縣故城東。《地理誌》曰﹕漢武帝建元四年置﹐王莽更名直周。余按《史記》﹐大將軍酈商以髙祖六年封曲周縣爲侯國。又考《漢書》同﹐是知曲周舊縣﹐非始孝武。嘯父冀州人﹐在縣市補履數十年﹐人奇其不老﹐求其術而不能得也。衡漳又北﹐逕巨橋邸閣西。舊有大梁橫水﹐故有巨橋之稱。昔武王伐紂﹐發巨橋之粟﹐以賑殷之饑民。服虔曰﹕巨橋﹐倉名。許愼曰﹕鉅鹿水之大橋也。今臨側水湄﹐左右方一二里﹐中狀若邱墟﹐蓋遺囤故窖處也。衡水又北﹐逕鉅鹿縣故城東。應劭曰﹕鹿者﹐林之大者也。《尙書》曰﹕堯將禪舜﹐納之大麓之野﹐烈風雷雨不迷﹐致之以昭華之玉。而縣取目焉﹐路溫舒﹐縣之東里人。父爲裏監門﹐使溫舒牧羊澤中﹐取蒲牒用寫書﹐卽此澤也。鉅鹿郡治。秦始皇二十五年﹐滅趙﹐以爲鉅鹿郡。漢景帝中元年爲廣平郡。武帝徵和二年﹐以封趙敬肅王子爲平干國。世祖中興﹐更爲鉅鹿也。鄭玄注《尙書》﹐引《地說》云﹕大河東北流﹐過絳水千里﹐至大陸﹐爲地腹。《地理誌》曰﹕大陸在鉅鹿﹐絳水在安平信都。如《志》之言﹐鉅鹿與信都﹐相去不容此數也。水土之名變易﹐世失其處﹐見降水則以爲絳水﹐故依而廢讀﹐或作絳字﹐非也。今河內共北山﹐淇水出焉﹐東至魏郡黎陽入河﹐近所謂降水也。降讀當如郕降於齊師之降﹐蓋周時國於此地者﹐惡言降﹐故攺爲共耳。又今河所從﹐去大陸遠矣。館陶北屯氏河﹐其故道與﹖余按鄭玄據《尙書》有東過洛汭﹐至於大伾﹐北過降水﹐至於大陸﹐推次言之﹐故以淇水爲降水﹐共城爲降城﹐所未詳也。稽之羣書﹐共縣本共和之故國﹐是有共名﹐不因惡降而更稱。禹著《山經》﹐淇出沮洳﹐《淇澳》《衛詩》﹐列目又遠﹐當非﹐攺降革爲今號。但是水導源共北山﹐玄欲因成降義﹐故以淇水爲降水耳。卽如玄引《地說》﹐黎陽﹑鉅鹿﹐非千里之逕﹐豈直信都於大陸者也。惟屯氏北出館陶﹐事近之矣。按《地理誌》云﹕絳水發源屯畱﹐下亂漳津﹐是乃與漳俱得通稱﹐故水流間關﹐所在著目﹐信都復見絳名﹐而東入於海。尋其川脈﹐無他殊瀆﹐而衡漳舊道﹐與屯氏相亂﹐乃《書》有過降之文﹐與《地說》千里之志﹐卽之途致﹐與《書》相鄰﹐河之過降﹐當應此矣。下至大陸﹐不異經說。自寧迄於鉅鹿﹐出於東北﹐皆爲大陸﹐語之纏絡﹐厥勢眇矣。九河旣播﹐八枝代絕。遺迹故稱﹐往往時存。故鬲﹑般列於東北﹐徒駭瀆聯漳﹑絳﹐同逆之狀粗分﹐陂漳之會猶在﹐按經考瀆﹐自安故目矣。漳水又歷經縣故城西。水有故津﹐謂之薄落津。昔袁本初還自易京﹐上已屆此﹐率其賓從﹐禊飲於斯津矣。衡漳又逕沙邱臺東﹐紂所成也﹐在鉅鹿故城東北七十里。趙武靈王與秦始皇並死於此矣。又逕銅馬祠東﹐漢光武廟也。更始二年秋﹐光武追銅馬於館陶﹐大破之﹐遂降之。賊不自安﹐世祖令其歸營﹐乃輕騎行其壘。賊乃相謂曰﹕蕭王推赤心置人腹中﹐安得不投死乎﹖遂將降人分配諸將﹐眾數十萬人﹐故關西號世祖曰銅馬帝也﹐祠取名焉。廟側有碑﹐述河內修武縣張導﹐字景明﹐以建安三年爲鉅鹿太守。漳津泛濫﹐土不稼穡﹐導披按地圖﹐與丞彭參﹑掾馬道嵩等﹐原其逆順﹐揆其表裏﹐修防排通﹐以正水路﹐功績有成﹐民用嘉賴。題云《漳河神壇碑》。而俗老耆儒﹐猶揭斯廟爲銅馬劉神寺。是碑頃因震裂﹐余半不可復識矣。又逕南宮縣故城西。漢髙後元年﹐以封張越人子買爲侯國﹐王莽之序中也﹐其水與隅醴通爲衡津﹐又有長蘆淫水之名﹐絳水之稱矣。今漳水旣斷﹐降水非復纏絡矣。又北﹐絳瀆出焉﹐今無水。故瀆東南逕九門城南﹐又東南﹐逕南宮城北﹐又東南﹐逕繚城縣故城北。《十三州誌》曰﹕經縣東五十里﹐有繚城﹐故縣也。左逕安城南﹐故信都之安城鄕也。更始二年﹐和城太守邳彤﹐與上會信都南安城鄕﹐上大悅﹐卽此處也。故瀆又東北﹐逕辟陽亭﹐漢髙帝六年﹐封審食其爲侯國﹐王莽之樂信也。《地理風俗記》曰﹕廣川西南六十里﹐有辟陽亭﹐故縣也。絳瀆又北﹐逕信都城東﹐散入澤渚﹐西至於信都城﹐東連於廣川縣之張甲故瀆﹐同歸於海。故《地理誌》曰﹕《禹貢》﹐絳水﹐在信都﹐東入於海也。

△又北過堂陽縣西。衡水自縣分爲二水﹐其一水北出﹐逕縣故城西﹐世祖自信都以四千人先攻堂陽絳水者也。水上有梁﹐謂之旅津渡﹐商旅所濟故也。其右水東北注﹐出石門。門石崩褫﹐余基殆在﹐謂之長蘆水﹐蓋變列葭之名也。長蘆水東逕堂陽縣故城南。應劭曰﹕縣在堂水之陽。《穀梁傳》曰﹕水北爲陽也。今於故縣城南﹐更無別水﹐惟是水東出﹐可以當之。斯水蓋包堂水之兼稱矣。長蘆水又東逕九門陂﹐故縣也。又東逕扶柳縣故城南。世祖建武三十年﹐封寇恂子楫爲侯國。又東屈﹐北逕信都縣故城西﹐信都郡治也。漢髙帝六年置﹐景帝中二年爲廣川惠王越國﹐王莽更爲新博﹐縣曰新博亭。光武自薊至信都是也。明帝永平十五年﹐更名樂成。安帝延光中攺曰安平。城內有《漢冀州從事安平趙徵碑》﹐又有《魏冀州刺史陳畱丁紹碑》﹐靑龍三年立。城南有《獻文帝南巡碑》﹐其水城北注﹐又北逕安陽城東﹐又北逕武陽城東﹐《十三州誌》曰﹕扶柳縣東北有武陽城﹐故縣也。又北爲博廣池﹐池多名蟹佳蝦﹐歲貢王朝﹐以充膳府。又北逕下博縣故城東﹐而北流注於衡水也。

△又東北過扶柳縣北﹐又東北過信都縣西。扶柳縣故城在信都城西﹐衡水逕其西。縣有扶澤﹐澤中多柳﹐故曰扶柳也。衡水又北﹐逕昌城縣故城西。《地理誌》﹐信都有昌城縣。漢武帝以封城陽頃王子劉差爲侯國。闞駰曰﹕昌城本名阜城矣。應劭曰﹕堂陽縣北三十里﹐有昌城﹐故縣也。世祖之下堂陽﹐昌城人劉植率宗親子弟﹐據邑以奉世祖是也。又逕西梁縣故城東。《地理風俗記》曰﹕扶柳縣西北五十里﹐有西梁城﹐故縣也。世以爲五梁城﹐蓋字狀致謬耳。衡漳又東北﹐逕桃縣故城北﹐漢髙祖十二年﹐封劉襄爲侯國﹐王莽攺之曰桓分也。合斯洨故瀆。斯洨首受大白渠﹐大白渠首受綿蔓水。綿蔓水上承桃水﹐水出樂平郡﹐之上艾縣﹐東流﹐世謂之曰桃水。東逕靖陽亭南﹐故關城也。又北流﹐逕井陘關下﹐注澤發水﹐水出董卓壘東﹐亂流東北﹐逕常山蒲吾縣西﹐而桃水出焉。澤發水又北入滹沱桃水﹐南逕蒲吾縣故城西﹐又東南流﹐逕桑中縣故城北﹐世謂之石勒城﹐蓋趙氏增城之﹐故擅其目。俗又謂之髙功城也﹐《地理誌》曰﹕侯國也﹐桃水又東南流﹐逕綿蔓縣故城北﹐王莽之綿延也。世祖建武二年﹐封郭況爲侯國。自下通謂之綿蔓水。綿蔓水又東流﹐逕樂陽縣故城西﹐右合井陘山水。水出井陘山﹐世謂之鹿泉水。東北流﹐屈逕陳余壘西﹐俗謂之故壁城。昔在楚﹑漢﹐韓信東入﹐余拒之於此﹐不納左車之計﹐悉眾西戰﹐信遣奇兵自間道出﹐立幟於其壘﹐師奔失據﹐遂死泜上。其水又屈逕其壘南﹐又南逕城西﹐東注綿蔓水﹐綿蔓水又屈從城南﹐俗名曰臨淸城﹐非也。《地理誌》曰侯國矣。王莽更之曰暢苗者也。《東觀漢記》曰﹕光武使鄧禹發房子。兵二千人﹐以銚期爲偏將軍﹐別攻眞定﹑宋子餘賊﹐拔樂陽﹑槁城﹑肥壘者也。綿蔓水又東逕烏子堰﹐枝津出焉。又東謂之大白渠。《地理誌》所謂首受綿蔓水者也。白渠水又東南逕關縣故城北﹐《地理誌》常山之屬縣也。又東爲成郎河﹐水上有大梁﹐謂之成郎橋。又東逕耿鄕南﹐世祖封前將軍耿純爲侯國﹐世謂之宜安城。又東逕宋子縣故城北﹐又謂之宋子河。漢髙帝八年﹐封許瘛爲侯國﹐王莽更名宜子。昔髙漸離擊築傭工﹐自此入秦。又東逕敬武縣故城北。按《地理誌》﹐鉅鹿之屬縣也。漢元帝封女敬武公主爲湯沐邑。闞駰《十三州記》曰﹕楊氏縣北四十里﹐有敬武亭﹐故縣也。今其城﹐實中﹑小邑耳﹐故俗名之曰敬武壘﹐卽古邑也。白渠水又東﹐謂之斯洨水﹐《地理誌》曰﹕大白渠東南至下曲陽入斯洨者也。東分爲二水﹐枝津右出焉﹐東南流﹐謂之百尺溝。又東南﹐逕和城北﹐世謂之初邱城﹐非也。漢髙帝十一年﹐封郎中公孫耳爲侯國。又東南逕貰城西﹐漢髙帝六年﹐封呂博爲侯國。百尺溝東南散流﹐逕歷鄕東﹐而南入泜湖﹐東注衡水也。斯洨水自枝津﹐東逕貰城北﹐又東﹐積而爲陂﹐謂之陽縻淵。淵水在左納白渠枝水﹐俗謂之祗水。水承白渠於槁城縣之烏子堰﹐又東逕肥累縣之故城南﹐又東逕陳臺南。臺甚寬廣﹐今上陽臺屯居之。又東逕新丰城北﹐按《地理誌》云﹕鉅鹿有新市縣﹐侯國也。王莽更之曰樂市﹐而無新丰之目﹐所未詳矣。其水又東逕昔陽城南﹐世謂之曰直陽城﹐非也﹐本鼓聚矣。《春秋左傳﹖昭公十五年》﹐晉荀吳帥師伐鮮虞﹐圍鼓﹐三月﹐鼓人請降。穆子曰﹕猶有食色﹐不許。軍吏曰﹕獲城而弗取﹐勤民而頓兵﹐何以事君﹖穆子曰﹕獲一邑而教民怠﹐將焉用邑也。賈怠無卒﹐棄舊不祥。鼓人能事其君﹐我亦能事吾君。率義不爽﹐好惡不愆﹐城可獲也。有死義而無二心﹐不亦可乎﹖鼓人告食竭力盡而後取之。克鼓而返﹐不戮一人﹐以鼓子鳶鞮歸﹐旣獻而返之。鼓子又叛﹐荀吳略東陽﹐使師僞糴﹐負甲息於門外﹐襲而滅之﹐以鼓子鳶鞮歸﹐使涉佗守之者也。《十三州誌》曰﹕今其城昔陽亭是矣。京相璠曰﹕白狄之別也。下曲陽有鼓聚﹐故鼓子國也。白渠枝水又東逕曲陽城北﹐又逕安鄕縣故城南﹐《地理誌》曰﹕侯國也。又東逕貰縣﹐入斯洨水。斯洨水又東﹐逕西梁城南﹐又東北﹐逕樂信縣故城南。《地理誌》鉅鹿屬縣﹐侯國也。又東入衡水。衡水又北爲袁譚渡﹐蓋譚自鄴往還所由﹐故濟得厥名。

△又東北過下博縣之西。衡水又北﹐逕鄔縣故城東。《竹書紀年》﹐梁惠成王三十年﹐秦封衛鞅於鄔﹐攺名曰商。卽此是也﹐故王莽攺曰秦聚也。《地理風俗記》曰﹕縣北有鄔阜﹐蓋縣氏之。又右逕下博縣故城西﹐王莽攺曰閏博。應劭曰﹕太山有博﹐故此加下。漢光武自呼沱南出﹐至此失道﹐不知所之。遇白衣老父曰﹕信都爲長安守﹐去此八十里。世祖赴之﹐任光開門納焉。漢氏中興﹐始基之矣。尋求老父不得﹐議者以爲神。衡漳又東北﹐歷下博城北﹐逶迆東北注﹐謂之九爭曲。西逕樂鄕縣故城南﹐王莽更之曰樂丘也。又東﹐列葭水注之。

△又東北過阜成縣北﹐又東北至昌亭﹐與虖池河會。《經》敍阜成於下博之下﹐昌亭之上﹐考地非比﹐於事爲同。渤海阜城又在東昌之東﹐故知非也。漳水又東北逕武邑郡南﹐魏所置也。

△又東逕武彊縣北。又東北﹐逕武隧縣故城南。按《史記》﹐秦破趙將扈輒於武隧﹐斬首十萬。卽於此處也。王莽更名桓隧矣。白馬河注之。水上承虖池﹐東逕樂鄕縣北﹐饒陽縣南﹐又東南逕武邑郡北﹐而東入衡水﹐謂之交津口。衡漳又東﹐逕武邑縣故城北﹐王莽之順桓也。晉武帝封子於縣﹐以爲王國﹐後分武邑﹐武隧﹑觀津爲武邑郡﹐治此。衡漳又東北﹐右合張平口故溝﹐上承武彊淵﹐淵之西南﹐側水有武彊縣故治﹐故淵得其名焉。《東觀漢記》曰﹕光武拜王梁爲大司空﹐以爲侯國。耆宿云﹐邑人有行於途者﹐見一小蛇﹐疑其有靈﹐持而養之﹐名曰擔生。長而吞噬人﹐裏中患之﹐遂捕系獄。擔生負而奔﹐邑淪爲湖﹐縣長及吏咸爲魚矣。今縣治東北半許落水。淵水又東南﹐結而爲湖﹐又謂之郎郡淵。耆宿又言﹐縣淪之日﹐其子東奔﹐又陷於此﹐故淵得郎君之目矣。淵水北通﹐謂之石虎口。又東北爲張平澤﹐澤水所泛﹐北決堤口﹐謂之張刀溝。北注衡漳﹐謂之張平口﹐亦曰張平溝。水溢則南注﹐水耗則輟流。衡漳又逕東昌縣故城北﹐《經》所謂昌亭也﹐王莽之田昌也﹐俗名之曰東相﹐蓋相昌聲韻合﹐故致玆誤矣。西有昌城﹐故目是城爲東昌矣。衡漳又東北﹐左會滹池故瀆﹐謂之合口。衡漳又東北﹐分爲二川﹐當其水泆處﹐名之曰李聰渙。

△又東北至樂成陵縣﹐別出北。衡漳於縣無別出之瀆﹐出縣北者﹐乃虖池別水﹐分虖池故瀆之所纏絡也。衡漳又東﹐分爲二水﹐左出爲向氏口﹐瀆水自此決出也。衡漳又東﹐逕弓髙縣故城北。漢文帝封韓王信之子韓隤當爲侯國﹐王莽之樂成亭也。衡漳又東北﹐右合柏梁溠﹐水上承李聰渙﹐東北爲柏梁溠﹐東逕蒲領縣故城南。漢武帝元朔三年﹐封廣川惠王子劉嘉爲侯國。《地理風俗記》云﹕修縣西北八十里有蒲領鄕﹐故縣也。又東北﹐會桑社枝津﹐又東北﹐逕弓髙城北﹐又東﹐注衡漳﹐謂之柏梁口。衡漳又東北﹐右會桑社溝﹐溝上承從陂﹐世稱盧達從薄﹐亦謂之摩訶河﹐東南通淸河﹐西北達衡水。春秋雨泛﹐漳澤津渚﹐今觀津城北方二十里﹐盡爲澤藪﹐蓋水所鐘也。其瀆逕觀津縣故城北﹐樂毅自燕降趙﹐封之於此邑﹐號望諸君。王莽之朔定亭也。又南屈﹐東逕竇氏靑山南﹐側堤東出。靑山卽漢文帝竇后父少翁冢也﹐少翁是縣人﹐遭秦之亂﹐漁釣隱身﹐墜淵而死。景帝立﹐後遣使者塡以葬父﹐起大墳於觀津城東南﹐故民號曰靑山也。又東逕董仲舒廟南。仲舒﹐廣川人也。世猶謂之董府君祠﹐春秋禱祭不輟。舊溝又東﹐逕修市縣故城北。漢宣帝本始四年﹐封淸河綱王子劉寅爲侯國。王莽更之曰居寧也﹐俗謂之溫城﹐非也。《地理風俗記》曰﹕修縣西北二十里﹐有修市城﹐故縣也。又東會從陂。陂水南北十里﹐東西六十步﹐子午潭漲﹐淵而不流﹐亦謂之桑社淵。從陂南出﹐夾堤東派﹐逕修縣故城北﹐東合淸漳﹐漳泛則北注﹐澤盛則南播﹐津流上下互相逕通。從陂北出﹐東北分爲二。一川北逕弓髙城西﹐而北注柏梁溠。一川東逕弓髙城南﹐又東北﹐楊津溝水出焉。左瀆北入衡漳﹐謂之桑社口。衡水東逕阜城縣故城北﹐樂成縣故城南﹐河間郡治﹐《地理誌》曰﹐故趙也。漢文帝二年﹐別爲國。應劭曰﹕在兩河之間也。景帝二年﹐封子徳爲河間王﹐是爲獻王。王莽更名郡曰朔定﹐縣曰陸信。褚先生曰﹕漢宣帝地節二年﹐封大將軍霍光兄子山爲侯國也。章帝封子開於此。桓帝追尊祖父孝王開爲孝穆皇﹐以其邑奉山陵﹐故加陵曰樂成陵也。今城中有故池﹐方八十步。舊引衡水北入城注池。池北對層臺﹐基隍荒蕪﹐示存古意也。

△又東北過成平縣南。衡漳又東逕建成縣故城南。按《地理誌》﹐故屬渤海郡。褚先生曰﹕漢宣帝五鳳三年﹐封丞相黃霸爲侯國也。成平縣故城在北﹐漢武帝元朔三年﹐封河間獻王子劉禮爲侯國﹐王莽之澤亭也。城南北相直。衡漳又東﹐右會楊津溝水﹐水自澤東逕阜城南。《地理誌》﹐渤海有阜城縣﹐王莽更名吾城者﹐非《經》所謂阜城也。建武十五年﹐世祖更封大司馬王梁爲侯國。楊津溝水又東北﹐逕建成縣左﹐入衡水﹐謂之楊津口。衡漳又東﹐左會虖池別河故瀆﹐又東北合淸河﹐謂之合口。又逕南皮縣之北皮亭﹐而東北逕浮陽縣西﹐東北注也。

△又東北過章武縣西﹐又東北﹐過東平舒縣南﹐東入海。淸﹑漳逕章武縣故城西﹐故濊邑也。枝瀆出焉﹐謂之濊水。東北逕參戶亭﹐分爲二瀆。應劭曰﹕平舒縣西南五十里有參戶亭﹐故縣也。世謂之平虜城﹐枝水又東注﹐謂之蔡伏溝。又東﹐積而爲澱。一水逕亭北﹐又逕東平舒縣故城南。代郡有平舒城﹐故加東﹐《地理誌》勃海之屬縣也。《魏土地記》曰﹕章武郡治。故世以爲章武故城﹐非也。又東北﹐分爲二水。一水右出爲澱﹐一水北注呼池﹐謂之濊口。淸漳亂流﹐而東注於海。○淸漳水△淸漳水出上黨沾縣西北少山大要谷﹐南過縣西﹐又從縣南屈。《淮南子》曰﹕淸漳出揭戾山。髙誘云﹕山在沾縣。今淸漳出沾縣故城東北﹐俗謂之沾山。後漢分沾縣爲樂平郡﹐治沾縣。水出樂平郡沾縣界。故《晉太康地記》曰﹕樂平縣﹐舊名沾縣﹐漢之故縣矣。其山亦曰鹿谷山。水出大要谷﹐南流逕沾縣故城東﹐不歷其西也。又南逕昔陽城。《左傳﹖昭公十二年》﹐晉荀吳僞會齊師者﹐假道於鮮虞﹐遂入昔陽。杜預曰﹕樂平沾縣東有昔陽城者是也。其水又南﹐得梁楡水口。水出梁楡城西大嵰山。水有二源。北水東南流﹐逕其城東南﹐注於南水。南水亦出西山﹐東逕文當城北﹐又東北逕梁楡城南﹐卽閼與故城也。秦伐韓﹐軍於閼與。惠文王使趙奢救之。奢納許歷之說﹐破秦於閼與。謂此也。司馬彪﹑袁山松《郡國志》﹐並言涅縣有閼與聚。盧諶《徵艱賦》曰﹕訪梁楡之虛郭﹐弔閼與之舊都。桓亦云﹐閼與﹐今梁楡城﹐是也。漢髙帝八年﹐封馮解散爲侯國。其水左合北水﹐北水又東南﹐入於淸漳。淸漳又東南﹐與轑水相得﹐轑水出轑河縣西北轑山﹐南流逕轑河縣故城西南﹐東流至粟城﹐注於淸漳也。

△東過涉縣西﹐屈從縣南。按《地理誌》﹐魏郡之屬縣也。漳水於此有涉河之稱﹐蓋名因地變也。

△東至武安縣南黍窖邑﹐入於濁漳。卷十一○易水△易水出涿郡故安縣閻鄕西山。易水出西山寬中谷﹐東逕五大夫城南。昔北平侯王譚﹐不同王莽之政。子興﹐生五子﹐並避時亂﹐隱居此山﹐故其舊居﹐世以爲五大夫城﹐卽此。潘嶽《贊》云﹕五王在中﹐龐葛連續者也。易水又東﹐左與子莊溪水合。水北出子莊關﹐南流逕五公城西﹐屈逕其城南。五公卽王興之五子也。光武卽帝位﹐封爲五侯﹕元才﹐北平侯﹔益才﹐安喜侯﹔顯才﹐蒲陰侯﹔仲才﹐新市侯﹔季才﹐唐侯﹐所謂中山之五王也﹐俗又以五公名居矣。二城並廣一里許﹐俱在罡阜之上﹐上邪而下方。其水東南入於易水。易水又右會女思谷水。水出西南女思澗﹐東北流注於易﹐謂之三會口。易水又東屆關門城西南﹐卽燕之長城門也﹐與樊石山水合。水源西出廣昌縣之樊石山﹐東流逕覆釜山下﹐東流注於易水。易水又東歷燕之長城﹐又東逕漸離城南﹐蓋太子丹館髙漸離處也。易水又東逕武陽城南。蓋易自寬中歷武夫關東出﹐是兼武水之稱﹐故燕之下都﹐擅武陽之名。左得濡水枝津故瀆。武陽大城東南小城﹐卽故安縣之故城也。漢文帝封丞相申屠嘉爲侯國。城東西二里﹐南北一里半。髙誘云﹐易水逕故安城南外東流﹐卽斯水也。誘是涿人﹐事經明證。今水被城東南隅。世又謂易水爲故安河。武陽蓋燕昭王之所城也﹐東西二十里﹐南北十七里﹐故傅逮《述遊賦》曰﹕出北薊﹐歷良鄕﹐登金臺﹐觀武陽﹐兩城遼廓﹐舊迹冥茫﹐蓋謂是處也。易水東流而出於範陽。

△東過範陽縣南﹐又東過容城縣南。易水逕範陽縣故城北。秦末﹐張耳﹑陳余爲陳勝略地燕﹑趙﹐命蒯通說之﹐範陽先下﹐是也。漢景帝中三年﹐封匈奴降王代爲侯國﹐王莽之通順也。易水又東與濡水合﹐水出故安縣西北﹐窮獨山南谷。東流與源泉水合﹐水發北溪﹐東南流注濡水。濡水又東南﹐逕樊於期館西﹐是其授首於荊軻處也。濡水又東南流﹐逕荊軻館北﹐昔燕丹納田生之言﹐尊軻上卿﹐館之於此。二館之城﹐澗曲泉淸﹐山髙林茂﹐風煙披薄﹐觸目怡情﹐方外之士﹐尙憑依舊居﹐取暢林木。濡水又東逕武陽城西北舊堨濡水枝流南入城﹐逕柏冢西。冢垣城側﹐卽水塘也。四周塋域深廣﹐有若城焉。其水側有數陵墳髙壯﹐望若靑丘﹐詢之古老﹐訪之史籍﹐並無文證。以私情求之﹐當是燕都之前故墳也﹐或言燕之墳塋﹐斯不然矣。其水之故瀆南出﹐屈而東轉﹐又分爲二瀆。一水逕故安城西﹐側城南注易水﹐夾塘崇峻﹐邃岸髙深﹐左右百步﹐有二釣臺﹐參差交峙﹐迢遞相望﹐更爲佳觀矣。其一水東出注金臺陂﹐陂東西六﹑七十步﹐南北五十步﹐側陂西北有釣臺﹐髙丈餘﹐方可四十步。陂北十餘步有金臺﹐臺上東西八十許步﹐南北如減﹐髙十餘丈。昔慕容垂之爲範陽也﹐戍之﹐卽斯臺也。意欲圖還上京﹐阻於行旅﹐造次不獲遂心。北有小金臺﹐臺北有蘭馬臺﹐並悉髙數丈﹐秀峙相對﹐翼臺左右﹐水流徑通﹐長廡廣宇﹐周旋被浦﹐棟堵咸淪﹐柱礎尙存﹐是其基構﹐可得而尋。訪諸耆舊﹐咸言昭王禮賓﹐廣延方士﹐至於郭隗﹑樂毅之徒﹐鄒衍﹑劇辛之儔﹐宦遊歷說之民﹐自遠而屆者多矣。不欲令諸侯之客﹐伺隟燕邦﹐故修建下都﹐館之南垂。言燕昭創之於前﹐子丹踵之於後﹐故雕墻敗館﹐尙傳鐫刻之石﹐𨿽無經記可憑﹐察其古迹﹐似符宿傳矣。濡水自堰又東﹐逕紫池堡西﹐屈而北流。又有渾塘溝水注之﹐水出遒縣西﹐白馬山南溪中﹐東南流入濡水。濡水又東至塞口﹐古累石堰水處也。濡水舊枝分南﹐入城東大陂﹐陂方四里﹐今無水。陂內有泉﹐淵而不流﹐際池北側﹐俗謂聖女泉。濡水又東﹐得白楊水口﹐水出遒縣西山白楊嶺下﹐東南流入濡水﹐時人謂之虎眼泉也。濡水東合檀山水﹐水出遒縣西北﹐檀山西南。南流與石泉水會。水出石泉固東南隅﹐水廣二十許步﹐深三丈。固在眾山之內﹐平川之中﹐四周絕澗阻水﹐八丈有餘﹐石髙五丈﹐石上赤土又髙一匹﹐壁立直上﹐廣四十五步。水之不周者﹐路不容軌﹐僅通人馬﹐謂之石泉固。固上宿有白楊寺﹐是白楊山神也。寺側林木交蔭﹐叢柯隱景。沙門釋法澄建剎於其上﹐更爲思玄之勝處也。其水南流﹐注於檀水﹐故俗有並溝之稱焉。其水又東南流﹐歷故安縣北﹐而南注濡水。又東南流﹐於容城縣西北﹐大利亭東南﹐合易水而注巨馬水也。故《地理誌》曰﹕故安縣閻鄕﹐易水所出﹐至範陽入濡水。闞駰亦言是矣﹔又曰﹕濡水合渠。許愼曰﹕濡水入淶。淶﹑渠二號﹐卽巨馬之異名。然二易俱出一鄕﹐同入濡水。北易至涿郡範陽縣會北濡﹐又並亂流入淶﹐是則易水與諸水﹐互攝通稱﹐東逕容城縣故城北﹐渾濤東注﹐至勃海平舒縣與易水合。闞駰曰﹕涿郡西界代之易水﹐而是水出代郡廣昌縣東南﹐郎山東北﹐燕王仙臺東。臺有三峯﹐甚爲崇峻﹐騰雲冠峯﹐髙霞翼嶺﹐岫壑衝深﹐含煙罩霧。耆舊言燕昭王求仙處。範曄《後漢書》云﹕中山簡王焉之窆也﹐厚其葬﹐采涿郡山石以樹墳塋。陵隧碑獸﹐並出此山﹐謂之石虎山。山有所遺二石虎﹐後人因以名罡。罡之東麓﹐卽泉源所導也。《經》所謂閻鄕西山﹐其水東流﹐有毖水南會﹐渾波同注﹐俗謂之爲雹河。司馬彪《郡國志》曰﹕雹水出故安縣。世祖令耿況擊故安西山賊吳耐蠡﹐符雹上十餘營﹐皆破之﹐卽是水者也。易水又東逕孔山北﹐山下鐘乳穴﹐穴出佳乳﹐采者煹。火尋沙﹐入穴里許﹐渡一水﹐潛流通注﹐其深可涉。於中眾穴奇分﹐令出入者疑迷﹐不知所趣。每於疑路﹐必有歷記。返者乃尋孔以自達矣。上又有大孔﹐豁達洞開﹐故以孔山爲名也。其水又東﹐逕西故安城南﹐卽閻鄕城也。歷送荊陘北﹐耆舊云﹐燕丹餞荊軻於此﹐因而名焉。世代已遠﹐非所詳也。遺名舊傳﹐不容不詮﹐庶廣後人傳聞之聽。易水又東流﹐屈逕長城西﹐又東流﹐南逕武遂縣南﹐新城縣北。《史記》曰﹕趙將李牧伐燕﹐取武遂﹑方城是也。俗又謂是水爲武遂津。津北對長城門﹐謂之汾門。《史記﹖趙世家》云﹕孝成王十九年﹐趙與燕易土﹐以龍兌﹑汾門與燕﹐燕以葛城﹑武陽與趙﹐卽此也。亦曰汾水門﹐又謂之梁門矣。易水東分爲梁門陂。易水又東﹐梁門陂水注之。水上承易水於梁門﹐東入長城﹐東北入陂﹐陂水北接範陽陂﹐陂在範陽城西十里﹐方一十五里﹐俗亦謂之爲鹽臺陂。陂水南通梁門澱﹐方三里。澱水東南流﹐出長城注易﹐謂之範水﹐易水自下有範水通目﹐又東逕範陽縣故城南﹐卽應劭所謂範水之陽也。易水又東逕樊輿縣故城北。漢武帝元朔五年﹐封中山靖王子劉條爲侯國﹐王莽更名握符矣。《地理風俗記》曰﹕北新城縣東二十里﹐有樊輿亭﹐故縣也。易水又東逕容城縣故城南。漢髙帝八年﹐封趙將夜﹐於深澤﹐景帝中三年﹐以封匈奴降王惟徐盧於容城﹐皆爲侯國﹐王莽更名深澤。易水又東﹐泥水注之。水上承二陂於容城縣東南﹐謂之大泥澱﹑小泥澱﹐其水南流注易水﹐謂之泥洞口。水側有渾泥城﹐易水逕其南﹐東合滱水。故桑欽曰﹕易水出北新城西北﹐東入滱。自下滱﹑易互受通稱矣。易水又東﹐逕易京南。漢末﹐公孫瓚害劉虞於薊下。時童謠云﹕燕南垂﹐趙北際﹐惟有此中可避世。瓚以易地當之﹐故自薊徙臨易水﹐謂之易京城﹐在易城西四五里。趙建武四年﹐石虎有遼西南達易京﹐以京鄣至固﹐令二萬人廢壞之。今者城壁夷平﹐其樓基尙存﹐猶髙一匹余。基上有井﹐世名易京樓﹐卽瓚所堡也。故瓚所與子書云﹕袁氏之攻﹐狀若鬼神﹐衝梯舞於樓上﹐鼓角鳴於地中。卽此樓也。易水又東﹐逕易縣故城南﹐昔燕文公徙易﹐卽此城也。闞駰稱﹕燕太子丹遣荊軻刺秦王﹐與賓客知謀者祖道﹐皆素衣冠﹐送之於易水之上。荊軻起爲壽﹐歌曰﹕風蕭蕭兮易水寒﹐壯士一去兮不復還﹗髙漸離擊築﹐宋如意和之。爲壯聲﹐士發皆衝冠。爲哀聲﹐士皆流涕。疑於此也。余按遺傳舊迹﹐多在武陽﹐似不餞此也。漢景帝中三年﹐封匈奴降王僕﹤黑旦﹥爲侯國也。

△又東過安次縣南。易水逕縣南﹐鄚縣故城北﹐東至文安縣﹐與虖池合。《史記》蘇秦曰﹐燕長城以北﹐易水以南﹐正謂此水也。是以班固﹑闞駰之徒﹐咸以斯水謂之南易。

△又東過泉州縣南﹐東入於海。《經》書水之所歷﹐沿次注海也。○滱水△滱水出代郡靈邱縣髙氏山。卽嘔夷之水也﹐出縣西北髙氏山。《山海經》曰﹕髙氏之山﹐滱水出焉﹐東流注於河者也。其水東南流﹐山上有石銘﹐題言冀州北界﹐故世謂之石銘陘也。其水又南陘候塘。候塘﹐川名也。又東合溫泉水﹐水出西北暄谷﹐其水溫熱若湯﹐能愈百疾﹐故世謂之溫泉焉。東南流逕興豆亭北﹐亭在南原上﹐欹傾而不正﹐故世以欹城目之。水自原東流﹐注於滱水。又東﹐莎泉水注之﹐水導源莎泉南流﹐水側有莎泉亭。東南入於滱水。又東逕靈邱縣故城南。應劭曰﹐趙武靈王葬其東南二十里﹐故縣氏之。縣古屬代﹐漢靈帝光和元年﹐中山相臧旻上請別屬也。瓚注《地理誌》曰﹕靈邱之號﹐在武靈王之前矣。又按司馬遷《史記》﹐趙敬侯二年﹐敗齊於靈邱﹐則名不因武靈王事﹐如瓚《注》。滱水自縣南流入峽﹐謂之隘門﹐設隘於峽﹐以譏禁行旅。歷南山﹐髙峯隱天﹐深溪埒谷。其水沿澗西轉﹐逕禦射臺南﹐臺在北阜上。臺南有禦射石碑。南則秀嶂分霄﹐層崖刺天﹐積石之峻﹐壁立直上。車駕沿氵斥﹐每出是所遊藝焉。滱水西流﹐又南轉東屈﹐逕北海王詳之石碣南﹐《禦射碑》石柱北﹐而南流也。

△東南過廣昌縣南。滱水東逕嘉牙川﹐川有二水﹐南來注之。水出恆山北麓﹐稚川三合逕嘉牙亭東﹐而北流注於滱水﹐水之北。山行卽廣昌縣界。滱水又東逕倒馬關。關山險隘﹐最爲深峭﹐勢均詩人髙岡之病良馬﹐傅險之行軒﹐故關受其名焉。關水出西南長溪下﹐東北歷關﹐注滱。滱水南山上﹐起禦坐於松園﹐建祗洹於東圃﹐東北二面﹐岫鄣髙深﹐霞峯隱日﹐水望澄明﹐淵無潛甲。行李所逕﹐鮮不徘徊忘返矣。

△又東南過中山上曲陽縣北﹐恆水從西來注之。滱水自倒馬關南流﹐與大嶺水合。水出山西南大嶺下﹐東北流出峽﹐峽右山側有祗洹精廬﹐飛陸陵山﹐丹盤虹梁﹐長津泛瀾﹐縈帶其下﹐東北流注於滱。滱水又屈而東﹐合兩嶺溪水﹐水出恆山北阜﹐東北流歷兩嶺間。北嶺𨿽層陵云舉﹐猶不若南巒峭秀。自水南步遠峯﹐石磴逶迆﹐沿途九曲。歷睇諸山﹐咸爲劣矣。抑亦羊腸﹑邛來之類者也。齊﹑宋通和﹐路出其間。其水東北流﹐注於滱水。又東﹐左合懸水﹐水出山原岫盤谷﹐輕湍濬下﹐分石飛懸﹐水一匹有餘﹐直灌山際﹐白波奮流﹐自成潭渚。其水東南流﹐揚湍注於滱。滱水又東流歷鴻山﹐世謂是處爲鴻頭﹐疑卽《晉書地道記》所謂鴻上關者也。關尉治北平﹐而畫塞於望都﹐東北去北平不遠﹐兼縣土所極也。滱水於是左納鴻上水﹐水出西北近溪﹐東南流注於滱水也。

△又東過唐縣南。滱水又東﹐逕左人城南。應劭曰﹐中人城西北四十里﹐縣有雹水﹐亦或謂之爲唐水也。水出中山城之西如北。城內有小山﹐在城西﹐側而銳上﹐若委粟焉﹐疑卽《地道記》所云﹐望都縣有委粟關也。俗以山在邑中﹐故亦謂之中山城﹐以城中有山之水﹐因復謂之爲廣唐城也。《中山記》以爲中人城﹐又以爲鼓聚﹐殊爲乖謬矣。言城中有山﹐故曰中山也。中山郡治。京相璠曰﹕今中山望都東二十里﹐有故中人城。望都城東有一城﹐名堯姑城﹐本無中人之傳﹐璠或以爲中人﹐所未詳也。《中山記》所言中人者﹐城東去望都故城一十餘里﹐二十里則減﹐但苦其不東。觀夫異說﹐咸爲爽矣。今此城於盧奴城北如西六十里。城之西北﹐泉源所導﹐西逕狼山北。郎﹐唐音讀近﹐實兼唐水之稱。西流歷左人亭﹐注滱水。又東左會一水。水出中山城北﹐郎山阜下﹐亦謂之唐水也。然於城非西北﹐俗又名之爲雹水﹐又兼二名焉。西南流入滱﹐並所未詳﹐蓋傳疑耳。滱水又東﹐恆水從西來注之﹐自下滱水兼納恆川之通稱焉﹐卽《禹貢》所謂恆衛旣從也。滱水又東﹐右苞馬溺水﹐水出上曲陽城東北馬溺山﹐東北流逕伏亭。《晉書地道記》曰﹕望都縣有馬溺關。《中山記》曰﹕八渡﹑馬溺﹐是山曲要害之地﹐二關勢接﹐疑斯城卽是關尉宿治﹐異目之來﹐非所詳矣。馬溺水又東流注於滱。滱水又東﹐逕中人亭南。《春秋左傳﹖昭公十三年》﹐晉荀吳率師侵鮮虔及中人﹐大獲而歸者也。滱水又東﹐逕京邱北﹐世謂之京陵﹐南對漢中山頃王陵。滱水北對君子岸﹐岸上有哀王子憲王陵﹐坎下有泉源積水﹐亦曰泉上岸。滱水又東﹐逕白土北﹐南卽靖王子康王陵﹐三墳並列者是矣。滱水又東﹐逕樂羊城北。《史記》稱魏文侯使樂羊滅中山﹐蓋其城攻中山所造也﹐故城得其名。滱水又東﹐逕唐縣故城。南北二城﹐俱在滱水之陽﹐故曰滱水逕其南。城西又有一水﹐導源縣之西北平地﹐泉湧而出﹐俗亦謂之爲唐水也。東流至唐城西北隅﹐堨而爲湖﹐俗謂之唐池。蓮荷被水﹐嬉遊多萃其上﹐信爲勝處也。其水南入小溝﹐下注滱水﹐自上歷下﹐通禪唐川之兼稱焉。應劭《地理風俗記》曰﹕唐縣西四十里得中人亭。今於此城取中人鄕﹐則四十也。唐水在西北入滱﹐與應符合。又言堯山者在南﹐則無山以擬之﹐爲非也。闞駰《十三州誌》曰﹕中山治盧奴﹐唐縣故城在國北七十五里。駰所說此則非也。《史記》曰﹕帝嚳氏沒﹐帝堯氏作﹐始封於唐。望都縣在南﹐今此城南對盧奴故城﹐自外無城以應之。考古知今﹐事義全違。俗名望都故城﹐則八十許裏﹐此城距中山城則七十里﹐驗途推邑﹐宜爲唐城。城北去堯山五里﹐與七十五里之說相符﹐然則俗謂之都山﹐卽是堯山﹐在唐東北望都界。皇甫謐曰﹕堯山一名豆山。今山於城北如東﹐嶄絕孤峙﹐虎牙桀立。山南有堯廟﹐是卽堯所登之山者也。《地理誌》曰﹕堯山在南。今考此城之南﹐又無山以應之﹐是故先後論者﹐咸以《地理誌》之說爲失。又卽俗說以唐城爲望都城者﹐自北無城以擬之。假復有之﹐途程紆遠﹐山河之狀﹐全乖古證﹐傳爲疏罔。是城西北﹐豆山西足﹐有一泉源﹐東北流逕豆山下﹐合蘇水﹐亂流轉注﹐東入滱。是豈唐水乎﹖所未詳也。又於是城之南如東一十餘里﹐有一城﹐俗謂之髙昌縣城﹐或望都之故城也。故縣目曰望都﹐縣在唐南。皇甫謐曰﹕相去五十里。稽諸城地﹐猶十五里﹐蓋書誤耳。此城之東﹐有山孤峙﹐世以山不連陵﹐名之曰孤山。孤﹑都聲相近﹐疑卽所謂都山也。《帝王世紀》曰﹕堯母慶都所居。張晏曰﹕堯山在北﹐堯母慶都山在南﹐登堯山見都山﹐故望都縣以爲名也。唐亦中山城也﹐爲武公之國﹐周同姓。其後桓公不卹國政﹐周王問太史余曰﹕今之諸侯﹐孰先亡乎﹖對曰﹕天生民而令有別﹐所以異禽獸也。今中山滛昏康樂﹐逞欲無度﹐其先亡矣。後二年果滅。魏文侯以封太子擊也。漢髙祖立中山郡﹐景帝三年爲王國﹐王莽之常山也。魏皇始二年﹐破中山﹐立安州﹐天興三年﹐攺曰定州﹐治水南盧奴縣之故城。周之衰也﹐國有赤狄之難﹐齊桓霸諸侯﹐疆理邑土﹐遣管仲攘夷狄﹐築城以固之。昔耿伯昭歸世祖於此處也。滱水之右﹐盧水注之。水上承城內黑水池。《地理誌》曰﹕盧水出北平﹐疑爲疏闊﹐闞駰﹑應劭之徒﹐咸亦言是矣。余按﹕盧奴城內西北隅﹐有水淵而不流﹐南北一百步﹐東西百餘步﹐水色正黑﹐俗名曰黑水池。或雲﹐水黑曰盧﹐不流曰奴﹐故此城藉水以取名矣。池水東北﹐際水有漢中山王故宮處﹐臺殿觀榭﹐皆上國之制。簡王尊貴﹐壯麗有加。始築兩宮﹐開四門﹐穿城北累石爲竇﹐通涿唐水流於城中﹐造魚池﹑釣臺﹑戲馬之觀。歲久頹毀﹐遺基尙存﹐今悉加土爲剎利靈圖。池之四周﹐民居駢比﹐塡徧穢陋﹐而泉源不絕。曁趙石建武七年﹐遣北中郎將始築小城﹐興起北榭﹐立宮造殿。後燕因其故宮﹐建都中山。小城之南﹐更築隔城﹐興復宮觀。今府榭猶傳故制。自漢及燕﹐涿滱水逕石竇﹐石竇旣毀﹐池道亦絕﹐水潛流出城﹐潭積微漲﹐涓水東北注於滱。滱水又東﹐逕漢哀王陵北﹐冢有二墳﹐故世謂之兩女陵﹐非也。哀王是靖王之孫﹐康王之子也。滱水又東﹐右會長星溝﹐溝出上曲陽縣。西北長星渚﹐渚水東流﹐又合洛光水﹐水出洛光溝﹐東入長星水﹐亂流東逕恆山下廟北。漢末喪亂﹐山道不通﹐此舊有下階神殿﹐中世以來歲書法族焉。晉﹑魏攺有東西二廟﹐廟前有碑闕﹐壇場列柏焉。其水又東逕上曲陽縣故城北﹐本嶽牧朝宿之邑也。古者﹐天子巡狩﹐常以歲十一月至於北嶽﹐侯﹑伯皆有湯沐邑以自齋潔。周昭王南徵不還﹐巡狩禮廢﹐邑郭仍存。秦罷井田﹐因以立縣﹐城在山曲之陽﹐是曰曲陽﹐有下﹐故此爲上矣。王莽之常山亭也。又東南流﹐胡泉水注之。水首受胡泉﹐逕上曲陽縣南﹐又東逕平樂亭北﹐左會長星川﹐東南逕盧奴城南﹐又東北﹐川渠之左﹐有張氏墓冢﹐有《漢上谷太守議郎張平仲碑》﹐光和中立。川渠又東北合滱水﹐水有窮通﹐不常津注。

△又東過安喜縣南﹐縣故安險也﹐其地臨險﹐有井﹑塗之難。漢武帝元朔五年﹐封中山靖王子劉應爲侯國﹐王莽更名寧險﹐漢章帝攺曰安喜。《中山記》曰﹕縣在唐水之曲﹐山髙岸險﹐故曰安險﹔邑丰民安﹐攺曰安喜。秦氏建元中﹐唐水泛漲﹐髙岸崩頹﹐城角之下﹐有大積木﹐交橫如梁柱焉。後燕之初﹐此木尙在﹐未知所從。余考記稽疑﹐蓋城地當初﹐山水渀蕩﹐漂淪巨栰﹐阜積於斯﹐沙息壤加﹐漸以成地。滱水又東逕鄕城北﹐舊盧奴之鄕也。《中山記》曰﹕盧奴有三鄕﹐斯其一焉。後隸安喜﹐城郭南有漢明帝時《孝子王立碑》。

△又東過安國縣北。滱水歷縣東﹐分爲二水﹐一水枝分﹐東南流﹐逕解瀆亭南。漢順帝陽嘉元年﹐封河間孝王子淑於解瀆亭﹐爲侯國﹐孫宏﹐卽靈帝也。又東南逕任邱城南﹐又東南逕安郭亭南。漢武帝元朔五年﹐封中山靖王子劉博爲侯國。其水又東南流入於虖池﹐滱水又東北流﹐逕解瀆亭北﹐而東北注也。

△又東過博陵縣南。滱水東北﹐逕蠡吾縣故城南。《地理風俗記》曰﹕縣故饒陽之下鄕者也。自河間分屬博陵。漢安帝永初七年﹐封河間王開子翼爲都鄕侯﹐順帝永建五年更爲侯國也。又東北﹐逕博陵縣故城南﹐卽古陸城﹐漢武帝元朔二年﹐封中山靖王子劉貞爲侯國者也。《地理風俗記》曰﹕博陵縣﹐《史記》蠡吾故縣矣。漢質帝本初元年﹐繼孝衝爲帝﹐追尊父翼陵曰博陵﹐因以爲縣﹐又置郡焉﹐漢末﹐罷還安平。晉太始元年復爲國﹐今謂是城爲博野城。滱水又東北﹐逕侯世縣故城南﹐又東北逕陵陽亭東﹐又北﹐左會博水。水出望都縣﹐東南流﹐逕其縣故城南﹐王莽更名曰順調矣。又東南潛入下地下。博水又東南循瀆﹐重源湧發﹐東南逕三梁亭南﹐疑卽古勺梁也。《竹書紀年》曰﹕燕人伐趙﹐圍濁鹿。趙靈王及代人救濁鹿﹐敗燕師於勺梁者也。今廣昌東嶺之東有山﹐俗名之曰濁鹿羅。城地不遠﹐土勢相鄰﹐以此推之﹐或近是矣﹐所未詳也。博水又東南﹐逕谷梁亭南﹐又東逕陽城縣﹐散爲澤渚﹐渚水瀦漲﹐方廣數里﹐匪直蒲筍是丰﹐實亦偏饒菱藕﹐至若孌童卯角﹐弱年崽子﹐或單舟采菱﹐或疊舸折芰﹐長歌陽春﹐愛深淥水﹐掇拾者不言疲﹐謠詠者自流響﹐於時行旅過矚﹐亦有慰於羈望矣﹐世謂之爲陽城澱也。陽城縣故城近在西北﹐故陂得其名焉。《郡國志》曰﹕蒲陰縣有陽城者也。今城在縣東南三十里。其水又伏流循瀆﹐屈淸梁亭西北﹐重源又發。博水又東逕白堤亭南﹐又東逕廣望縣故城北﹐漢武帝元朔二年﹐封中山靖王子劉忠爲侯國。又東合堀溝﹐溝上承淸梁陂。又北逕淸涼城東﹐卽將梁也。漢武帝元朔二年﹐封中山靖王子劉朝平爲侯國。其水東北入博水﹐博水又東北﹐左則濡水注之。水出蒲陰縣西﹑昌安郭南。《中山記》曰﹕郭東有舜氏甘泉﹐有舜及二妃祠。稽諸傳記﹐無聞此處﹐世代雲遠﹐異說之來﹐於是乎在矣。其水自源東﹐逕其縣故城南﹐枉渚回湍﹐率多曲復﹐亦謂之爲曲逆水也。張晏曰﹕濡水於城北﹐曲而西流﹐是受此名。故縣亦因水名而氏曲逆矣。《春秋左傳﹖哀公四年》﹐齊國夏伐晉﹐取曲逆﹐是也。漢髙帝擊韓王信﹐自代過曲逆﹐上其城﹐望室宇甚多﹐曰﹕壯哉﹗吾行天下﹐惟洛陽與是耳。詔以封陳平爲曲逆侯。王莽更名順平。濡水又東﹐與蘇水合﹐水出縣西南近山﹐東北流﹐逕堯姑亭南﹐又東逕其縣入濡。濡水又東﹐得蒲水口﹐水出西北蒲陽山﹐西南流﹐積水成淵﹐東西一百步﹐南北百餘步﹐深而不測。其水又東南流﹐水側有古神祠﹐世謂之爲百祠﹐亦曰蒲上祠﹐所未詳也。又南逕安陽亭東。《晉書地道記》曰﹕蒲陰縣有安陽關﹐蓋安陽關都尉治。世俗名斯川爲安陽壙。蒲水又東南歷壙﹐逕安陽關下﹐俗名關睪爲唐頭阪。出關北流﹐又東流﹐逕夏屋故城﹐實中險絕。《竹書紀年》曰﹕魏殷臣﹑趙公孫裒伐燕還﹐取夏屋城曲逆者也。其城東側﹐因阿仍墉﹐築一城﹐世謂之寡婦城。賈復從光武追銅馬﹑五幡於北平所作也。世俗音轉﹐故有是名矣。其水又東南流﹐逕蒲陰縣故城北。《地理誌》曰﹕城在蒲水之陰。漢章帝元和三年﹐行巡北嶽﹐以曲逆名不善﹐因山水之名﹐攺曰蒲陰焉。水右合魚水。水出北平縣西南魚山﹐山石若巨魚﹐水發其下﹐故世俗以物色名川。又東流注於蒲水﹐又東入濡。故《地理誌》曰﹐蒲水﹑蘇水﹐並從縣東入濡水。又東北逕樂城南﹐又東入博水﹐自下博水亦兼濡水通稱矣。《春秋﹖昭公七年》﹐齊與燕會於濡上。杜預曰﹕濡水出髙昜縣。東北至河間鄚縣入易水﹐是濡水與虖池﹐滱﹑易﹐互舉通稱矣。博水又東北﹐徐水注之。水西出廣昌縣東南大嶺下﹐世謂之廣昌嶺。嶺髙四十餘里﹐二十里中﹐委折五回﹐方得達其上嶺﹐故嶺有五回之名。下望層山﹐盛若蟻垤﹐實兼孤山之稱﹐亦峻竦也。徐水三源奇發﹐齊瀉一澗﹐東流北轉﹐逕東山下。水西有《禦射碑》。徐水又北流﹐西屈逕南巖下。水陰又有一碑。徐水又隨山南轉﹐逕東巖下﹐水際又有一碑。凡此三銘﹐皆翼對層巒﹐嚴障深髙﹐壁立霞峙。石文云﹕皇帝以太延元年十二月﹐車駕東巡﹐逕五回之險邃。覽崇岸之竦峙﹐乃停駕路側﹐援弓而射之﹐飛矢逾於巖山﹐刊石用贊元功。夾碑並有層臺二所﹐卽禦射處也。碑陰皆列樹碑官名。徐水屈東北逕郎山﹐又屈逕其山南﹐眾岑競舉﹐若豎鳥翅﹐立石嶄巖﹐亦如劍杪﹐極地險之崇峭。漢武之世﹐戾太子以巫蠱出奔﹐其子遠遁斯山﹐故世有郎山之名。山南有《郎山君碑》﹐事具其文。徐水又逕郎山君中子﹐觸鋒將軍廟南。廟前有碑﹐晉惠帝永康元年八月十四日壬寅﹐發詔錫君父子法祠。其碑﹐劉曜光初七年前頓邱太守郎宣﹑北平太守陽平包振等﹐共修舊碑﹐刻石樹頌焉。徐水又逕北平縣縣界﹐有漢熹平四年幽﹑冀二州以戊子詔書﹐遣冀州從事王球﹑幽州從事張﹤阝良﹥郡縣分境﹐立石標界﹐具揭石文也。徐水又東南流﹐歷石門中﹐世俗謂之龍門也。其山上合下開﹐開處髙六丈﹐飛水歷其間﹐南出﹐乘崖傾澗﹐泄注七丈有餘﹐渀蕩之音﹐奇爲壯猛。觸石成井﹐水深不測﹐素波自激﹐濤襄四陸﹐瞰之者驚神﹐臨之者駭魄矣。東南出山﹐逕其城中﹐有故碑是《太白君碑》﹐郎山君之元子也﹐其水又東流﹐漢光武追銅馬五幡於北平﹐破之順水北﹐乘勝追北﹐爲其所敗。短兵相接﹐光武自投崖下﹐遇突騎王丰﹐於是授馬﹐退保範陽。順水蓋徐水之別名也。徐水又東﹐逕蒲成北﹐又東逕淸苑城﹐又東南與沈水合。水出蒲城西﹐俗謂之泉頭水也。《地理誌》曰﹕北平縣有盧水﹐卽是水也。東逕其城﹐又東南﹐左入徐水。《地理誌》曰﹕東至髙陽入博﹐今不能也。徐水又東﹐左合曹水﹐水出西北朔寧縣曹河澤﹐東南流﹐左合岐山之水。水出岐山﹐東逕邢安城北﹐又東南入曹河。曹水又東南﹐逕北新城縣故城南﹐王莽之朔寧縣也。曹水又東﹐入於徐水。徐水又東南逕一故城北﹐俗謂之祭隅城﹐所未詳也。徐水又東流入博水。《地理誌》曰﹕徐水出北平﹐東至髙陽﹐入於博。又東入滱。《地理誌》曰﹕博水自望都東至髙陽﹐入於河。

△又東北入於易。滱水又東北逕依城北﹐世謂之依城河。《地說》無依城之名﹐卽古葛城也。《郡國志》曰﹕髙陽有葛城﹐燕以與趙者也。滱水又東北﹐逕阿陵縣故城東﹐王莽之阿陸也。建武二年﹐更封左將軍任光爲侯國。滱水東北至長城﹐注於易水者也。卷十二○聖水△聖水出上谷。故燕地﹐秦始皇二十三年﹐置上谷郡。王隱《晉書地道志》曰﹕郡在谷之頭﹐故因以上谷名焉。王莽更名朔調也。水出郡之西南聖水谷﹐東南流﹐逕大防嶺下。嶺之東首﹐山下﹐有石穴﹐東北洞開﹐髙廣四五丈﹐入穴轉更崇深﹐穴中有水。耆舊傳言﹐昔有沙門釋惠彌者﹐好精物隱﹐嘗煹火尋之。傍水入穴﹐三里有餘﹐穴分爲二。一穴殊小﹐西北出﹐不知趣詣。一穴西南出﹐入穴經五六日方還﹐又不測窮深。其水夏冷冬溫﹐春秋有白魚出穴﹐數日而返﹐人有采捕食者﹐美珍常味﹐蓋亦丙穴嘉魚之類也。是水東北流入聖水。聖水又東逕玉石山﹐謂之玉石口﹐山多瑉玉燕石﹐故以玉石名之。其水伏流裏余﹐潛源東出﹐又東﹐頹波瀉澗﹐一丈有餘﹐屈而南流也。

△東過良鄕縣南。聖水南流﹐歷縣西轉﹐又南逕良鄕縣故城西﹐王莽之廣陽也。有防水注之﹐水出縣西北大防山南﹐而東南流逕羊頭阜下﹐俗謂之羊頭溪。其水又東南流﹐至縣﹐東入聖水。聖水又南﹐與樂水合﹐水出縣西北大防山南﹐東南流﹐歷縣西﹐而東南流注聖水﹐又東逕其縣故城南﹐又東逕聖聚南﹐蓋藉水而懷稱也。又東與俠河合﹐水出良鄕縣西甘泉原東谷﹐東逕西鄕縣故城北﹐王莽之移風也﹐世謂之都鄕城。案《地理誌》﹐涿郡有西鄕縣﹐而無都鄕城﹐蓋世傳之非也。又東逕良鄕城南﹐又東北注聖水﹐世謂之挾活河﹐又名之曰非理之溝也。

△又東過長鄕縣北。聖水自涿縣。東﹐與桃水合﹐水首受淶水﹐於徐城東南﹐良鄕西﹐分垣水﹐世謂之南沙溝﹐卽桃水也。東逕乃縣北﹐又東逕涿縣故城下﹐與涿水合﹐世以爲涿水﹐又謂之桃水﹐出涿縣故城西南奇溝東八里大坎下。數泉同發﹐東逕桃仁墟北﹐或曰因水以名墟﹐則是桃水也﹔或曰終仁之故居﹐非桃水也。余按《地理誌》﹐桃水上承淶水﹐此水所發﹐不與志同﹐謂終爲是。又東北與樂堆泉合﹐水出堆東﹐東南流注於涿水。涿水又東北逕涿縣故城西流﹐注於桃。應劭曰﹕涿郡故燕﹐漢髙帝六年置﹐其南有涿水﹐郡蓋氏焉。闞駰亦言是矣。今於涿城南無水以應之﹐所有﹐惟西南有是水矣。應劭又云﹕涿水出上谷涿鹿縣。余案涿水自涿鹿東注漯水﹐漯水東南逕廣陽郡﹐與涿郡分水。漢髙祖六年﹐分燕置涿郡。涿之爲名﹐當受涿水通稱矣﹐故郡﹑縣氏之。但物理潛通﹐所在分發﹐故在匈奴爲涿邪水﹐山川阻闊﹐並無沿注之理﹐所在受名者﹐皆是經隱顯相關﹐遙情受用﹐以此推之﹐事或近矣﹐而非所安也。桃水又東﹐逕涿縣故城北﹐王莽更名垣翰。晉太始元年攺曰範陽郡﹐今郡理涿縣故城。城內東北角有《晉康王碑》﹐城東有《範陽王司馬虓廟碑》。桃水又東北﹐與垣水會﹐水上承淶水﹐於良鄕縣分桃水﹐世謂之北沙溝。故應劭曰﹕垣水出良鄕。東﹐逕垣縣故城北。《史記﹖音義》曰﹕河間有武垣縣﹐涿有垣縣。漢景帝中三年﹐封匈奴降王賜爲侯國﹐王莽之垣翰亭矣。世謂之頃城﹐非也。又東逕頃﹐亦地名也﹐故有頃上言﹐世名之頃前河。又東﹐洛水注之。水上承鳴澤渚﹐渚方一十五里。漢武帝元封四年行幸鳴澤者也。服虔曰﹕澤名﹐在醲逎縣北界。卽此澤矣。西則獨樹水注之﹐水出逎縣北山﹐東入渚。北有甘泉水注之﹐水出良鄕西山﹐東南逕西鄕城西﹐而南注鳴澤渚。渚水東出爲洛水﹐又東逕西鄕城南﹐又東逕垣縣故城北而南入垣水。垣水又東﹐逕涿縣北﹐東流注於桃。故應劭曰﹕垣水東入桃。闞駰曰﹕至陽鄕注之。今案經脈水而不能屆也。桃水東入陽鄕﹐東注聖水。聖水又東﹐廣陽水注之﹐水出小廣陽西山﹐東逕廣陽縣故城北。又東﹐福祿水注焉﹐水出西山﹐東南逕廣陽縣故城南﹐東入廣陽水﹐乳流東南﹐至陽鄕縣﹐右注聖水。聖水又東南﹐逕陽鄕城西﹐不逕其北矣。縣故涿之陽亭也。《地理風俗記》曰﹕涿縣東五十里有陽鄕亭﹐後分爲縣。王莽時更名章武﹐卽長鄕縣也。案《太康地記》﹐涿有長鄕而無陽鄕也。聖水又東﹐逕長興城南﹐又東逕方城縣故城北﹐李牧伐燕。取方城﹐是也。魏封劉放爲侯國。聖水又東﹐左會白祀溝﹐溝水出廣陽縣之婁城東﹐東南流﹐左合婁城水﹐水出平地﹐導源東南流﹐右注白祀水﹐亂流﹐東南逕常道城西。故鄕亭也。西去長鄕城四十里﹐魏少帝璜﹐甘露三年所封也。又東南入聖水。聖水又東南﹐逕韓城東。《詩﹖韓奕》章曰﹕溥彼韓城﹐燕師所完。王錫韓侯﹐其追其貊﹐奄受北國。鄭玄曰﹕周封韓侯﹐居韓城﹐爲侯伯﹐言爲獫夷所逼﹐稍稍東遷也。王肅曰﹕今涿郡方城縣有韓侯城﹐世謂之寒號城﹐非也。聖水又東南流﹐右會淸澱水﹐水發西澱﹐東流注聖水﹐謂之劉公口也。

△又東過安次縣南﹐東入於海。聖水又東﹐逕勃海安次縣故城南﹐漢靈帝中平三年﹐封荊州刺史王敏爲侯國。又東南流﹐注於巨馬河﹐而不達於海也。○巨馬河△巨馬河出代郡廣昌縣淶山。卽淶水也﹐有二源﹐俱發淶山。東逕廣昌縣故城南﹐王莽之廣屏矣。魏封樂進爲侯國。淶水又東北﹐逕西射魚城東南﹐而東北流﹐又逕東射魚城南﹐又屈逕其城東。《竹書紀年》曰﹕荀瑤伐中山取窮魚之邱。窮﹑射字相類﹐疑卽此城也﹐所未詳矣。淶水又逕三女亭西﹐又逕樓亭北﹐左屬白澗溪﹐水有二源﹐合注一川。川石皓然﹐望同積雪﹐故以物色受名。其水又東北流﹐謂之石槽水﹐伏流地下﹐溢則通津委注﹐謂之白澗口。淶水又東北﹐桑谷水注之。水南發桑溪﹐北注淶水。淶水又北逕小黌東﹐又東逕大黌南﹐蓋霍原隱居教授處也。徐廣云﹕原隱居廣陽山﹐教授數千人﹐爲王浚所害。𨿽千古世懸﹐猶表二黌之稱﹐旣無碑頌﹐竟不知定誰居也﹖淶水又東北歷紫石溪口﹐與紫水合。水北出聖人城北大亙下﹐東南流﹐左會磊砢溪水﹐蓋山崩委澗﹐積石淪隍﹐故溪澗受其名矣。水出東北﹐西南流注紫石溪水。紫石溪水又逕聖人城東﹐又東南﹐右會檐車水﹐水出檐車硎﹐東南流逕聖人城南﹐南流注紫石水﹐又南注於淶水。淶水又東南﹐逕楡城南﹐又屈逕其城東﹐謂之楡城河。淶水又南﹐逕藏刀山下﹐層巖壁立﹐直上干霄﹐遠望崖側﹐有若積刀﹐鈈鈈相比﹐咸悉西首。淶水東逕徐城北﹐桃﹑垣二水出焉﹐世謂之沙溝水。又東﹐督亢溝出焉。一水東南流﹐卽督亢溝也﹐一水西南出﹐卽淶水之故瀆矣。水盛則長津宏注﹐水耗則通波潛伏﹐重源顯於逎縣﹐則舊川矣。

△東過逎縣北。淶水上承故瀆於縣北垂﹐重源再發﹐結爲長潭﹐潭廣百許步﹐長數百步﹐左右翼帶涓流﹐控引眾水﹐自成淵渚﹐長川漫下﹐一十許裏。東南流逕逎縣故城東。漢景帝中三年﹐以封匈奴降王隆疆爲侯國﹐王莽更名逎屏也。謂之巨馬河﹐亦曰渠水也。又東南流﹐袁本初遣別將崔巨業攻固安不下﹐退還﹐公孫瓚追擊之於巨馬水﹐死者六七千人。卽此水也。又東南逕範陽縣故城北﹐易水注之。

△又東南過容城縣北。巨馬水又東﹐酈亭溝水注之。水上承督亢溝水於逎縣東﹐東南流歷紫淵東。餘六世祖樂浪府君﹐自涿之先賢鄕﹐爰宅其陰。西帶巨川﹐東翼玆水﹐枝流津通﹐纏絡墟圃﹐匪直田漁之贍可懷﹐信爲遊神之勝處也。其水東南流﹐又名之爲酈亭溝。其水又西南﹐轉歷大利亭﹐南入巨馬水。又東逕容城縣故城北﹐又東﹐督亢溝水注之。水上承淶水於淶谷﹐引之則長津委注﹐遏之則微川輟流﹐水徳含和﹐變通在我。東南流逕遒縣北﹐又東逕涿縣酈亭樓桑裏南﹐卽劉備之舊裏也。又東逕督亢澤﹐澤苞方城縣﹐縣故屬廣陽﹐後隸於涿。《郡國志》曰﹕縣有督亢亭。孫暢之《述畫》﹐有督亢地圖﹐言燕太子丹使荊軻齋入秦﹐秦王殺軻﹐圖亦絕滅。地理書《上古聖賢冢地記》曰﹕督亢地在涿郡﹐今故安縣南有督亢陌﹐幽州南界也。《風俗通》曰﹕沆﹑漭也﹐言乎淫淫漭漭無崖際也。沆﹐澤之無水﹐斥鹵之謂也。其水自澤枝分﹐東逕涿縣故城南﹐又東逕漢侍中盧植墓南﹐又東散爲澤渚﹐督亢澤也。北屈注於桃水。督亢水又南﹐謂之白溝水﹐南逕廣陽亭西﹐而南合枝溝。溝水西受巨馬河﹐東出爲枝溝﹐又東注白溝﹐白溝又南入於巨馬河。巨馬河又東南逕益昌縣﹐濩澱水右注之﹐水上承護陂於臨鄕縣故城西﹐東南逕臨鄕城南。漢封廣陽頃王子云爲侯國。《地理風俗記》曰﹕方城南十里有臨鄕城﹐故縣也。澱水又東南逕益昌縣故城西南﹐入巨馬水。巨馬水東逕益昌縣故城南﹐漢封廣陽頃王子嬰爲侯國﹐王莽之有秩也。《地理風俗記》曰﹕方城縣東八十里有益昌城﹐故縣也。又東﹐八丈溝水注之。水出安次縣東北平地泉﹐東南逕安次城東﹐東南逕泉州縣故城西﹐又南﹐右合虖池河枯溝。溝自安次西北﹐東逕常道城東安次縣故城西﹐晉司空劉琨所守﹐以拒石勒也。又東南至泉州縣西南﹐東入八丈溝﹐又南入巨馬河﹐乳流東注也。

△又東過勃海東平舒縣北﹐東入於海。《地理誌》曰﹕淶水東南至容城入於河﹐河卽濡水也。蓋互以明會矣。巨馬水於平舒城北﹐南入於虖池﹐同歸於海也。卷十三○漯水△漯水出雁門陰館縣﹐東北過代郡桑乾縣南。漯水出於累頭山﹐一曰治水。泉發於山側﹐沿坡歷澗﹐東北流﹐出山﹐逕陰館縣故城西。縣故樓煩鄕也﹐漢景帝後三年置﹐王莽更名富臧矣。魏皇興三年齊平﹐徙其民於縣﹐立平齊郡。漯水又東北流。左會桑乾水﹐縣西北上下﹐洪源七輪﹐謂之桑乾泉﹐卽溹涫水者也。耆老云﹐其水潛承太原汾陽縣北﹐燕京山之大池。池在山原之上。世謂之天池﹐方裏余。其水澄淳鏡淨﹐潭而不流﹐若安定朝那之湫淵也。淸水流潭﹐皎馬衝照﹐池中曾無片艸。及其風籜有淪﹐輒有小鳥翠色﹐投淵銜出﹐若會稽之耘鳥也。其水陽焊不耗﹐陰霖不濫﹐無能測其淵深也。古老相傳言﹐嘗有人乘車於池側﹐忽過大風﹐飄之於水﹐有人獲其輪於桑乾泉﹐故知二水潛流通注矣。池東隔阜﹐又有一石池﹐方可五六十步﹐淸深鏡潔﹐不異天池。桑乾水自源東南流﹐右會馬邑川水。水出馬邑西川﹐俗謂之磨川矣﹐蓋狄語音訛。馬磨聲相近故爾。其水東逕馬邑縣故城南。幹寶《搜神記》曰﹕昔秦人築城於武周塞內﹐以備胡﹐城將成而崩者數矣。有馬馳走一地周旋反復。父老異之﹐因依以築城﹐城乃不崩﹐遂名馬邑。或以爲代之馬城也。諸記紛競﹐未識所是。漢以斯邑封韓王信﹐後爲匈奴所圍﹐信遂降之。王莽更名之曰章昭。其水東注桑乾水。桑乾水又東南流﹐水南有故城﹐東北臨河﹐又東南﹐右合漯水﹐亂流﹐枝水南分。桑乾水又東﹐左合武周塞水。水出故城﹐東南流出山﹐逕日沒城南﹐蓋夕陽西頹﹐戎車所薄之城故也。東南日中城﹐城東又有早起城﹐亦曰食時城﹐在黃瓜阜北曲中。其水又東流﹐右注桑乾水。桑乾水又東南﹐逕黃瓜阜曲西﹐又屈逕其堆南。徐廣曰﹕猗盧廢嫡子曰利孫於黃瓜堆者也。又東右合枝津。枝津上承桑乾河﹐東南流﹐逕桑乾郡北﹐大魏因水以立郡﹐受厥稱焉。又東北﹐右合夏屋山水﹐水南出夏屋山之東溪﹐西北流逕故城北﹐所未詳也。又西北入桑榦枝水。桑榦枝水又東流﹐長津委浪﹐通結兩湖﹐東湖西浦﹐淵潭相接﹐水至淸深。晨鳧夕雁﹐泛濫其上﹐黛甲素鱗﹐潛躍其下。俯仰池潭﹐意深魚鳥﹐所寡惟良木耳。俗謂之南池﹐池北對陶縣之故城﹐故曰南池也。池水又東北注桑乾水﹐自下爲漯水﹐並受通稱矣。漯水又東北﹐逕巨魏亭西蓋皇魏天賜三年之所經建也。漯水又東北﹐逕白狼堆南﹐魏烈祖道武皇帝於是遇白狼之瑞﹐故斯阜納稱焉。阜上有故宮廟﹐樓榭基雉尙崇﹐每至鷹隼之秋﹐羽獵之日﹐肆閱淸野﹐爲昇眺之逸地矣。漯水又東流四十九里﹐東逕巨魏亭北﹐又東﹐崞川水注之。水南出崞縣故城南﹐王莽之崞張也。縣南面玄嶽﹐右背崞山﹐處二山之中﹐故以崞張爲名矣。其水又西出山﹐謂之崞口﹐北流逕繁畤縣故城東﹐王莽之當要也。又北逕巨魏亭東﹐又北逕劇陽縣故城西﹐王莽之善陽也。按《十三州誌》曰﹕在陰館縣東北一百三里。其水又東注於漯水。漯水又東逕班氏縣南﹐如渾水注之。水出涼城旋鴻縣西南五十餘里﹐東流逕故城南﹐北俗謂之獨谷孤城﹐水亦卽名焉。東合旋鴻池水﹐水出旋鴻縣東山下﹐水積成池。北引魚水﹐水出魚溪﹐南流注池。池水吐納川流﹐以成巨沼﹐東西二里﹐南北四里﹐北對涼川城之南池﹐池方五十里﹐俗名乞伏袁池。𨿽隔越山阜﹐鳥道不遠﹐雲霞之間﹐常有西南流逕旋鴻縣南﹐右合如渾水﹐是總二水之名矣。如渾水又東南流﹐逕永固縣﹐縣以大和中﹐因山堂之目以氏縣也。右會羊水﹐水出平城縣之西苑外武周塞。北出東轉﹐逕燕昌城南。按《燕書》﹐建興十年﹐慕容寶自西河還﹐軍敗於參合﹐死者六萬人。十一年﹐垂眾北至參合﹐見積骸如山﹐設祭弔之禮﹐死者父兄皆號泣﹐六軍哀慟。垂慚憤嘔血﹐因而寢疾焉。輿過平城北四十里﹐疾篤﹐築燕昌城而還﹐卽此城也﹐北俗謂之老公城。羊水又東注於如渾水﹐亂流逕方山西嶺上有文明太皇太后陵﹐陵之東北有髙祖陵﹐二陵之南有永固堂﹐堂之四隅雉列榭﹑階﹑欄﹑檻﹐及扉﹐戶﹑梁﹑壁﹑椽﹑瓦﹐悉文石也。檐前四柱﹐采洛陽之八風谷黑石爲之﹐雕鏤隱起﹐以金銀間云矩﹐有若錦焉。堂之內外四側﹐結兩石趺﹐張靑石屏風以文石爲緣﹐並隱起忠孝之容﹐題刻貞順之名。廟前鐫石爲碑﹑獸﹐碑石至佳。左右列柏﹐四周﹐迷禽暗日。院外西側有思遠靈圖﹐圖之西有齋堂﹐南門表二石闕﹐闕下斬山累結禦路﹐下望靈泉宮池﹐皎若圓鏡矣。如渾水又南至靈泉池﹐枝津東南注池﹐池東西一百步﹐南北二百步。池渚舊名白楊泉﹐泉上有白楊樹﹐因以名焉﹐其猶長楊五柞之流稱矣。南面舊京﹐北背方嶺﹐左右山原﹐亭觀繡峙﹐方湖反景﹐若三山之倒水下。如渾水又南逕北宮下﹐舊宮人作薄所在。如渾水又南﹐分爲二水。一水西出﹐南屈入北苑中﹐歷諸池沼。又南逕虎圈東﹐魏太平眞君五年成之以牢虎也。季秋之月﹐聖上親禦圈﹐上敕虎士效力於其下﹐事同奔戎﹐生制猛獸﹐卽《詩》所謂袒裼暴虎﹐獻於公所也﹐故魏有《捍虎圖》也。又逕平城西郭內﹐魏太常七年所城也。城西郭外有郊天壇﹐壇之東側有《郊天碑》﹐延興四年立。其水又南﹐屈逕平城縣故城南。《史記》曰﹕髙帝先至平城。《史記音義》曰﹐在雁門﹐卽此縣矣﹐王莽之平順也。魏天興元年﹐遷都於此。太和十六年﹐破太華﹑安昌諸殿﹐造太極殿﹐東西堂及朝堂﹐夾建象魏﹑乾元﹑中陽﹑端門﹑東西二掖門﹑雲龍﹑神虎﹑中華諸門﹐皆飾以觀閣。東堂東接太和殿﹐殿之東階下有一碑﹐太和中立石﹐是洛陽八風谷之緇石也﹐太和殿之東北接紫宮寺﹐南對承賢門﹐門南卽皇信堂。堂之四周﹐圖古聖忠臣烈士之容﹐刊題其側﹐是辯章郎彭城張僧達﹑樂安蔣少遊筆。堂南對白臺。臺其髙廣﹐臺基四周列壁﹐閣道自內而升。國之圖錄祕籍﹐悉積其下。臺西卽朱明閣﹐直侍之官﹐出入所由也。其水夾禦路南流﹐逕蓬臺西。魏神瑞三年又建白樓﹐樓甚髙竦﹐加觀榭於其上﹐表裹飾以石粉﹐皜曜建素﹐赭白綺分﹐故世謂之白樓也。後置大鼓於其上﹐晨昏伐以千椎﹐爲城裏諸門啟閉之候﹐謂之戒晨鼓也。又南逕皇舅寺西﹐是太師昌黎王馮晉國所造﹐有五層浮圖﹐其神圖像﹐皆合靑石爲之﹐加以金銀火齊﹐眾采之上﹐煒煒有精光。又南逕永寧七級浮圖西﹐其制甚妙﹐工在寡雙。又南遠出郊郭﹐弱柳蔭街﹐絲楊被浦﹐公私引裂﹐用周園漑長塘曲池﹐所在布濩﹐故不可得而論也。一水南逕白登山西。服虔曰﹕白登﹐臺名也﹐去平城七里。如淳曰﹕平城旁之髙地﹐若邱陵矣。今平城東十七里有臺﹐卽白登臺也。臺南對罡阜﹐卽白登山也。故《漢書》稱上遂至平城﹐上白登者也﹐爲匈奴所圍處。孫暢之《述畫》曰﹕漢髙祖被圍七日﹐陳平使能畫作美女﹐送與冒頓閼氏﹐恐冒頓勝漢﹐其寵必衰﹐說冒頓解圍於此矣。其水又逕寧先宮東。獻文帝之爲太上皇也﹐所居故宮矣。宮之東次﹐下有兩石柱﹐是石虎鄴城東門石橋柱也。按柱勒﹐趙建武中造﹐以其石作工妙﹐徙之於此。余爲尙書祠部﹐與宜都王穆羆同拜北郊﹐親所逕見。柱側悉鏤云矩﹐上作蟠螭﹐甚有形勢﹐信爲工巧﹐去《子丹碑》則遠矣。其水又南逕平城縣故城東﹐司州代尹治。皇都洛陽以爲恆州。水左有大道壇廟﹐始光二年﹐少室道士寇謙之所議建也。兼諸嶽廟碑﹐亦多所署立。其廟階三成﹐四周欄檻﹐上階之上﹐以木爲員基﹐令互相枝梧﹐以板砌其上﹐欄陛承阿。上員制如明堂﹐而專室四戶﹐室內有神坐﹐坐右列玉磬。皇輿親降﹐受籙靈壇﹐號曰天師。宣揚道式﹐暫重當時。壇之東北﹐舊有靜輪宮﹐魏神四年造﹐抑亦柏梁之流也。臺榭髙廣﹐超出雲間﹐欲令上延霄客﹐下絕囂浮。太平眞君十一年﹐又毀之﹐物不停固﹐白登亦繼褫矣。水右有三層浮圖﹐眞容鷲架﹐悉結石也。裝制麗質﹐亦盡美善也。東郭外﹐太和中﹐閹人宕昌公鉗耳慶時立祗洹捨於東睪﹐椽瓦梁棟﹐臺壁欞陛﹐尊容聖像﹐及牀坐軒帳﹐悉靑石也。圖制可觀﹐所恨惟列壁合石﹐疏而不密。庭中有《祗洹碑》﹐碑題大篆﹐非佳耳。然京邑帝裏﹐佛法丰盛﹐神圖妙塔﹐桀峙相望﹐法輪東轉﹐玆爲上矣。其水自北苑南出﹐歷京城內﹐河幹兩湄﹐太和十年﹐累石結岸。夾塘之上﹐雜樹交蔭。郭南結兩石橋﹐橫水爲梁。又南逕藉田及藥樂圃西﹐明堂東。明堂上圓下方﹐四周十二戶九室﹐而不爲重隅也。室外柱內﹐綺井之下﹐施機輪﹐飾縹碧﹐仰象天狀﹐畫北道之宿焉﹐蓋天也。每月隨斗所建之辰﹐轉應天道﹐此之異古也。加靈臺於其上﹐下則引水爲辟雍。水側結石爲塘﹐事準古制﹐是太和中之所經建也。如渾水又南﹐與武周川水會。水出縣西南山下﹐二源翼導﹐俱發一山。東北流合成一川﹐北流逕武周縣故城西﹐王莽之桓周也。又東北右合黃水﹐水西出黃阜下﹐東北流﹐聖山之水注焉。水出西山﹐東流注於黃水。黃水又東注武周川﹐又東歷故亭北﹐右合火山西溪水。水導源火山﹐西北流﹐山上有火井﹐南北六七十步﹐廣減尺許﹐源深不見底﹐炎勢上升﹐常若微雷發響。以艸爨之﹐則煙騰火發。東方朔《神異傳》云﹕南方有火山焉﹐長四十里﹐廣四五里。其中皆生不鑪之木﹐晝夜火然﹐得雨猛風不滅﹐火中有鼠﹐重百斤﹐毛長二尺餘﹐細如絲﹐色白﹐時時出外﹐以水逐而沃之則死。取其毛﹐績以爲布﹐謂之火浣布。是山亦其類也。但卉物則不能然。其山以火從地中出﹐故亦名熒臺矣。火井東五六尺有湯井﹐廣輪與火井相狀﹐熱勢又同﹐以艸內之則不然﹐皆沾濡露結﹐故俗以湯井爲目。井東有火井祠﹐以時祀祭焉。井北百餘步﹐有東西谷﹐廣十許步。南崖下有風穴﹐闕大容人﹐其深不測﹐而穴中肅肅常有微風﹐𨿽三伏盛暑﹐猶須襲裘。寒吹淩人﹐不可暫停。而其山出雛烏﹐形類雅烏﹐純黑而姣好﹐音與之同﹐繢采紺髮﹐觜若丹砂。性馴良而易附﹐中童幼子﹐捕而執之﹐曰赤觜烏﹐亦曰阿雛烏。按《小爾雅》﹐純黑反哺﹐謂之慈烏﹔小而腹下白﹐不反哺者﹐謂之雅烏﹐白項而羣飛者﹐謂之燕烏﹔大而白項者﹐謂之蒼烏。《爾雅》曰﹕斯﹐卑居也。孫炎曰﹕卑居﹐楚烏。犍爲舍人以爲壁居﹐《說文》謂之雅﹐雅﹐楚烏。《莊子》曰雅賈矣。馬融亦曰﹕賈烏者也。又案《瑞應圖》有三足烏﹐赤烏﹑白烏之名﹐而無記於此烏﹐故書其異耳。自恆山已北﹐並有此矣。其水又東北流﹐注武周川水。武周川水又東南流﹐水側有石祗洹捨並諸窟室﹐比邱尼所居也。其水又東轉﹐逕靈巖南﹐鑿石開山﹐因崖結構﹐眞容巨壯﹐世法所稀。山堂水殿﹐煙寺相望﹐林淵錦鏡﹐綴目新眺。川水又東南流出山。《魏土地記》曰﹕平城西三十里﹐武周塞口者也。自山口枝渠東出入苑﹐漑諸園池。苑有洛陽殿﹐殿北有宮館。一水自枝渠南流﹐東南出﹐火山水注之。水發火山東溪﹐東北流出山﹐山有石炭﹐火之熱同樵炭也。又東注武州川﹐逕平城縣南﹐東流注如渾水。又南流﹐逕班氏縣故城東﹐王莽之班副也。闞駰《十三州誌》曰﹕班氏縣在郡西南百里﹐北俗謂之去畱城也。如渾水又東南流﹐注於漯水。漯水又東逕北平邑縣故城南。趙獻侯十三年﹐城平邑﹐《地理誌》屬代﹐王莽所謂平胡也。《十三州誌》曰﹕城在髙柳南八十里。北俗謂之丑寅城。漯水又東逕沙陵南﹐魏金田之地也﹐事同曹武鄴中定矣。漯水又東﹐逕狋氏縣故城北﹐王莽更名之曰狋聚也。《十三州誌》曰﹕縣在髙柳南百三十里﹐俗謂之苦力幹城矣。漯水又東﹐逕道人縣故城南。《地理誌》曰﹕王莽之道仁也。《地理風俗記》曰﹕初築此城﹐有仙人遊其地﹐故因以爲城名矣。今城北有淵﹐潭而不流﹐故俗謂之爲平湖也。《十三州誌》曰﹕道人城在髙柳東北八十里﹐所未詳也。漯水又東﹐逕陽原縣故城南。《地理誌》曰﹕代郡之屬縣也﹐北俗謂之比郍州城。漯水又東﹐陽原水注之﹐水出縣東北澤中﹐北俗謂之太拔回水﹐水自澤東南流注於漯水。又東逕東安陽縣故城北﹐趙惠文王三年﹐主父封長子章爲代安陽君﹐此卽章封邑﹐王莽之競安也。《地理風俗記》曰﹕五原有西安陽﹐故此加東也。漯水又東﹐逕昌平縣﹐溫水注之﹐水出南墳下﹐三源俱導﹐合而南流﹐東北注漯水。漯水又東逕昌平縣故城北﹐王莽之長昌也。昔牽招爲魏鮮卑校尉﹐屯此。漯水又東北﹐逕桑乾縣故城西﹐又屈逕其城北﹐王莽更名之曰安徳也。《魏土地記》曰﹕代城北九十里有桑乾城。城西渡桑乾水﹐去城十里有溫湯﹐療疾有驗﹐《經》言出南﹐非也﹐蓋誤證矣。魏任城王彰以建安二十三年﹐伐烏丸﹐入涿郡﹐逐北﹐遂至桑乾﹐正於此也。漯水又東流﹐祁夷水注之﹐水出平舒縣﹐東逕平舒縣之故城南澤中。《史記》﹐趙孝成王十九年﹐以汾門予燕﹐易平舒﹐徐廣曰﹕平舒在代。王莽更名之曰平葆。後漢世祖建武七年﹐封揚武將軍馬成爲侯國。其水控引眾泉﹐以成一川。《魏土地記》曰﹕代城西九十里﹐有平舒城。西南五里﹐代水所出﹐東北流﹐言代水﹐非也。祁夷水又東北﹐逕蘭亭南﹐又東北﹐逕石門關北﹐舊道出中山故關也。又東北流﹐水側有故池。按《魏土地記》曰﹕代城西南三十里有代王魚池﹐池西北有代王臺﹐東去代城四十里。祁夷水又東北﹐得飛狐谷﹐卽廣野君所謂杜飛狐之口也。蘇林據酈公之說﹐言在上黨﹐卽實非也。如淳言在代﹐是矣。晉建興中﹐劉琨自代出飛狐口﹐奔於安次﹐卽於此道也。《魏土地記》曰﹕代城南四十里有飛狐關﹐關水西北流﹐逕南捨亭西﹐又逕句瑣亭西﹐西北注祁夷水。祁夷水又東北流﹐逕代城西。盧植言﹕初築此城﹐板幹一夜自移於此﹐故代西南五十里大澤中﹐營城自護﹐結葦爲九門﹐於是就以爲治。城圓匝而不方﹐周四十七里﹐開九門﹐更名其故城曰東城。趙滅代漢封孝文爲代王。梅福上事曰﹔代谷者﹐谷中之地﹐恆山在其南﹐北塞在其北﹐上谷在東﹐代郡在西﹐是其地也。王莽更之曰厭狄亭。《魏土地記》曰﹕城內有二泉﹐一泉流出城西門﹐一泉流出城北門﹐二泉皆北注代水。祁夷水又東北﹐熱水注之。水出綾羅澤﹐澤際有熱水亭。其水東北流﹐注祁夷水﹐又東北﹐谷水注之﹐水出昌平縣故城南﹐又東北入祁夷水。祁夷水右會逆水﹐水導源將城東﹐西北流逕將城北﹐在代城東北一十五里﹐疑卽東代矣﹐而尙傳將城之名。應劭曰﹕城徙西南﹐去故代五十里﹐故名代曰東城。或傳書倒錯﹐情用疑焉﹐而無以辧之。逆水又西﹐注於祁夷之水﹐逆之爲名﹐以西流故也。祁夷水東北逕靑牛淵﹐水自淵東注之。耆彥云﹐有潛龍出於玆浦﹐形類靑牛焉﹐故淵潭受名矣。潭深不側﹐而水周多蓮藕生焉。祁夷水又北﹐逕一故城西﹐西去代城五十里﹐又疑是代之東城﹐而非所詳也。又逕昌平郡東﹐魏太和中置﹐西南去故城六十里。又北﹐連水入焉﹐水出雊瞀縣東﹐西北流﹐逕雊瞀縣故城南﹐又西逕廣昌城南﹐《魏土地記》曰﹕代南二百里有廣昌城﹐南通大嶺﹐卽實。非也。《十三州記》曰﹕平舒城東九十里有廣平城﹐疑是城也﹐尋其名狀﹐忖理爲非。又西逕王莽城南﹐又西﹐到剌山水注之﹐水出到剌山西。山甚層峻﹐未有升其巓者。《魏土地記》曰﹕代城東五十里有到剌山﹐山上有佳大黃也。其水北流﹐逕一故亭東﹐城北有石人﹐故世謂之石人城。西北注連水﹐又北﹐逕當城縣故城西。髙祖十二年﹐周勃定代﹐斬陳豨於當城﹐卽此處也。應劭曰﹕當桓都山作城﹐故曰當城也。又逕故代東﹐而西北流注祁夷水。祁夷水西有隨山﹐山上有神廟﹐謂之女郎祠﹐方俗所祠也。祁夷水又北﹐逕桑乾故城東﹐而北流注於漯水。《地理誌》曰﹕祁夷水出平舒縣北﹐至桑乾入治﹐是也。漯水又東北逕石山水口﹐水出南山﹐北流逕空侯城東。《魏土地記》曰﹕代城東北九十里﹐有空侯城者也。其水又東北流﹐注漯水。漯水又東﹐逕潘縣故城北﹐東合協陽關水﹐水出協溪。《魏土地記》曰﹕下洛城西南九十里﹐有協陽關﹐關道西通代郡。其水東北流﹐歷笄頭山。闞駰曰﹕笄頭山在潘城南。卽是山也。又北逕潘縣故城﹐左會潘泉故瀆。瀆舊上承潘泉於潘城中﹐或云﹐舜所都也。《魏土地記》曰﹕下洛城西南四十里有潘城﹐城西北三里有歷山﹐山上有虞舜廟。《十三州記》曰﹕廣平城東北一百一十里﹐有潘縣。《地理誌》曰﹕王莽更名樹武。其泉從廣十數步﹐東出城﹐注協陽關水。雨盛則通注﹐陽旱則不流﹐惟湃泉而已。關水又東北流﹐注於漯水。又東﹐逕雍洛城南。《魏土地記》曰﹕下洛城西南二十里﹐有雍洛城﹐桑乾水在城南東流者也。漯水又東﹐逕下洛縣故城南﹐王莽之下忠也。魏燕州廣寧縣﹐廣寧郡治。《魏土地記》曰﹕去平原五十里﹐城南二百步有堯廟。漯水又東﹐逕髙邑亭北又東逕三臺北。漯水又東﹐逕無鄕城北。《地理風俗記》曰﹕燕語呼毛爲無﹐今攺宜鄕也。漯水又東﹐溫泉水注之。水上承溫泉於橋山下。《魏土地記》曰﹕下洛城東南四十里有橋山。山下有溫泉﹐泉上有祭堂。雕檐華宇﹐被於浦上﹐石池吐泉﹐湯湯其下﹐炎涼代序﹐是水灼焉無攺﹐能治百疾﹐是使赴者若流。池水北流入於漯水。漯水又東﹐左得於延水口。水出塞外柔玄鎭西﹐長川城南小山﹐卽修水也。《山海經》曰﹕梁渠之山﹐無艸木﹐多金玉﹐修水出焉。東南流逕且如縣故城南。應劭曰當城﹐西北四十里有且如城﹐故縣也。代稱不拘﹐名號變攺﹐校其城郭﹐相去遠矣。《地理誌》曰﹕中部都尉治。修水又東南逕馬城縣故城北。《地理誌》曰﹕東部都尉治。《十三州誌》曰﹕馬城在髙柳東二百四十里﹐俗謂是水爲阿頭。阿頭出戎方﹐土俗變名耳。又東逕零丁城南﹐右合延鄕水。水出縣西山﹐東逕延陵故城北。《地理風俗記》曰﹐當城西北有延陵鄕﹐故縣也﹐俗謂之琦城。又東逕羅亭﹐又東逕馬城北。又東注修水﹐又東南﹐於大寧郡北﹐右注雁門水。《山海經》曰﹕雁門之水﹐出於雁門之山﹐雁出其間﹐在髙柳北﹐髙柳在代北。其山重巒疊獻﹐霞舉云髙﹐連山隱隱﹐東出遼塞。其水東南流﹐逕髙柳縣故城北﹐舊代郡治。秦始皇二十五年﹐虜趙王嘉﹐以爲郡。王莽之所謂厭狄也。建武十九年﹐世祖封代相堪爲侯國。昔牽招斬韓忠於此處。城在平城東南六七十里﹐於代爲西北也。雁門水又東南流﹐屈逕一故城﹐背山面澤﹐北俗謂之叱險城。雁門水又東南流﹐屈而東北﹐積而爲潭。其陂斜長而不方﹐東北可二十餘里﹐廣一十五里﹐蒹葭叢生焉。惇水注之。其水導源西北少咸之山南麓﹐東流逕參合縣故城南。《地理風俗記》曰﹕道人城北五十里﹐有參合鄕﹐故縣也。惇水又東﹐泌水注之﹐水出東阜下﹐西北流逕故城北﹐俗謂之和堆城。又北合惇水﹐亂流東北注雁門水。故《山海經》曰﹔少咸之山﹐惇水出焉﹐東流注於雁門之水。郭景純曰﹕水出雁門山間﹐謂斯水也。雁門水又東北﹐入陽門山﹐謂之陽門水﹐與神泉水合。水出葦壁北﹐水有靈焉。及其密雲不雨﹐陽旱愆期﹐多禱請焉。水有二流﹐世謂之比連泉。一水東北逕一故城東﹐世謂之石虎城﹐而東北流注陽門水﹐又東逕三會亭北﹐又東逕西伺道城北﹐又東﹐托臺谷水注之。水上承神泉於葦壁北﹐東逕陽門山南托臺谷﹐謂之托臺水。汲引泉溪﹐渾濤東注﹐行者間一十餘渡﹐東逕三會城南﹐又東逕托臺亭北﹐又東北逕馬頭亭北﹐東北注雁門水。雁門水又東逕大寧郡北﹐魏太和中置。有修水注之﹐卽《山海經》。所謂修水東流注於雁門水也。《地理誌》有於延水﹐而無雁門﹑修水之名﹐《山海經》有雁門之目﹐而無說於延河﹐自下亦通謂之於延水矣。水側有桑林﹐故時人亦謂是水爲叢桑河也。斯乃北土寡桑﹐至此見之﹐因以名焉。於延水又東逕罡城南。按《史記》﹐蔡澤﹐燕人也﹐謝病歸相印﹐號罡成君﹐疑卽澤所邑也。世名武罡城。於延水又東﹐左與寧川水合﹐水出西北﹐東南流逕小寧縣故城西﹐東南流﹐注於延水﹐又東﹐逕小寧縣故城南﹐《地理誌》寧縣也﹐西部都尉治﹐王莽之博康也。《魏土地記》曰﹕大寧城西二十里有小寧城。昔邑人班邱仲﹐居水側﹐賣藥於寧﹐百餘年﹐人以爲壽﹐後地動宅壞﹐仲與裏中數十家皆死﹐民人取仲屍棄於延水中﹐收其藥賣之。仲被裘從而詰之﹐此人失怖﹐叩頭求哀。仲曰﹕不恨汝﹐故使人知我耳。去矣。後爲夫余王驛使來寧﹐北方人謂之謫仙也。於延水又東﹐黑城川水注之。水有三源﹐出黑土城西北﹐奇源合注﹐總爲一川﹐東南逕黑土城西﹐又東南流﹐逕大寧縣西﹐而南入延河。延河又東﹐逕大寧縣故城南。《地理誌》云廣寧也﹐王莽曰廣康矣。《魏土地記》曰﹕下洛城西北百三十里﹐有大寧城。於延水又東南﹐逕茹縣故城北﹐王莽之谷武也﹐世謂之如口城。《魏土地記》曰﹕城在雞鳴山西十里﹐南通大道﹐西達寧川。於延水又東南﹐逕鳴雞山西。《魏土地記》曰﹕下洛城東北三十里有延河﹐東流﹐北有鳴雞山。《史記》曰﹕趙襄子殺代王於夏屋而並其土。襄子迎其姊於代﹐其姊﹐代之夫人也。至此﹐曰﹕代已亡矣﹐吾將何歸乎﹖遂磨笄於山而自殺。代人憐之﹐爲立祠焉﹐因名其山爲磨笄山。每有野雞羣鳴於祠屋上﹐故亦謂之爲鳴雞山。《魏土地記》云﹕代城東南二十五里有馬頭山﹐其側有鐘乳穴。趙襄子旣害代王﹐迎姊。姊﹐代夫人。夫人曰﹕以弟慢夫﹐非仁也﹔以夫怨弟﹐非義也。磨笄自刺而死﹐使者自殺。民憐之﹐爲立神屋於山側﹐因名之爲磨笄之山﹐未詳孰是﹖於延水又南﹐逕且居縣故城南﹐王莽之文居也。其水東南流注於漯水。《地理誌》曰﹕於延水東至廣寧入治﹐非矣。

△又東過涿鹿縣北。涿水出涿鹿山﹐世謂之張公泉。東北流﹐逕涿鹿縣故城南﹐王莽所謂褫陸也。黃帝與蚩尢戰於涿鹿之野﹐而邑於涿鹿之阿﹐卽於是也。其水又東北與阪泉合﹐水導源縣之東泉。《魏土地記》曰﹕下洛城東南六十里﹐有涿鹿城﹐城東一里有阪泉﹐泉上有黃帝祠。《晉太康地理記》曰﹕阪泉﹐亦地名也。泉水東北流﹐與蚩尢泉會﹐水出蚩尢城﹐城無東面﹐《魏土地記》稱﹐涿鹿城東南六里有蚩尢城。泉水淵而不流﹐霖雨並則流注阪泉﹐亂流東北入涿水。涿水又東逕平原郡南﹐魏徙平原之民置此﹐故立僑郡﹐以統流雜。涿水又東北逕祚亭北﹐而東北入漯水。亦云﹐涿水枝分入匈奴者﹐謂之涿邪水。地理潛顯﹐難以究昭﹐非所知也。漯水又東南﹐左會淸夷水﹐亦謂之滄河也。水出長亭南﹐西逕北城村故城北﹐又西北﹐平鄕川水注之。水出平鄕亭西﹐西北流注淸夷水。淸夷水又西北﹐逕陰莫亭﹐在居庸縣南十里。淸夷水又西會牧牛山水。《魏土地記》曰﹕沮陽城東八十里﹐有牧牛山﹐下有九十九泉﹐卽滄河之上源也。山在縣東北三十里﹐山上有道武皇帝廟。耆舊云﹐山下本有百泉競發﹐有一神牛駁身﹐自山而降﹐下飲泉竭﹐故山得其名。今山下導九十九泉﹐積以成川﹐西南流﹐谷水與浮圖溝水注之。水出夷輿縣故城西南﹐王莽以爲朔調亭也。其水俱西南流﹐注於滄水。又西南﹐右合地裂溝﹐古老云﹐昔時地裂﹐分此界間成溝壑。有小水﹐俗謂之分界水﹐南流入滄河﹐又西逕居庸縣故城南﹐魏上谷郡治。昔劉虞攻公孫瓚不克﹐北保此城﹐爲瓚所擒。有粟水入焉。水出縣下﹐城西枕水﹐又屈逕其縣南﹐南注滄河。又西右與陽溝水合。水出縣東北﹐西南流﹐逕居庸縣城北。西逕大翮﹑小翮山南﹐髙巒截云﹐層陵斷霧﹐雙阜共秀﹐競舉羣峯之上。郡人王次仲﹐少有異志﹐年及弱冠﹐變蒼頡舊文爲今隸書。秦始皇時﹐官務煩多﹐以次仲所易文簡﹐便於事要﹐奇而召之﹐三徵而輒不至。次仲履眞懷道﹐窮數術之美。始皇怒其不恭﹐令檻車送之﹐次仲首發於道﹐化爲大鳥﹐出在車外﹐翻飛而去。落二翮於斯山﹐故其峯巒有大翮﹑小翮之名矣。《魏土地記》曰﹕沮陽城東北六十里有大翮﹑小翮山。山上神名大翮神﹐山﹐屋東有溫湯水口。其山在縣西北二十里﹐峯舉四十里﹐上廟則次仲廟也。右出溫湯﹐療治萬病。泉所發之麓﹐俗謂之土亭山。此水炎熱﹐倍甚諸湯﹐下足便爛人體﹐療疾者﹐要須別引﹐消息用之耳﹐不得言大翮山東。其水東南流﹐左會陽溝水﹐亂流南注滄河。滄河又左﹐得淸夷水口。《魏土地記》曰﹐牧牛泉西流與淸夷水合者也。自下二水互受通稱矣。淸夷水又西﹐靈亭水注之。水出馬蘭西澤中﹐眾泉瀉澑﹐歸於澤﹐澤水所鐘﹐以成溝瀆。瀆水又左﹐與馬蘭溪水會﹐水導源馬蘭城﹐城北負山勢﹐因阿仍溪﹐居民所給﹐惟仗此水。水南流出城﹐東南入澤水。澤水又南﹐逕靈亭北﹐又屈逕靈亭東﹐次仲落鳥翮於此﹐故是亭有靈亭之稱矣。其水又南流﹐注於淸夷水﹐又西﹐與泉溝水會。水導源川南平地﹐北注淸夷水。淸夷水又西南﹐得桓公泉。蓋齊桓公霸世﹐北伐山戎﹐過孤竹西徵﹐束馬縣車﹐上卑耳之西極﹐故水受斯名也。水源出沮陽縣東﹐而西北流入淸夷水﹐淸夷水又西﹐逕沮陽縣故城北﹐秦始皇上谷郡治此。王莽攺郡曰朔調﹐縣曰沮陰。闞駰曰﹕涿鹿東北至上谷城六十里。《魏土地記》曰﹕城北有淸夷水西流也。其水又屈逕其城西南流﹐注於漯水。漯水南至馬陘山﹐謂之落馬河。

△又東南出山。漯水又南入山﹐瀑布飛梁﹐縣河注壑﹐漰湍十餘丈﹐謂之落馬洪﹐抑亦孟門之流也。漯水自南出山﹐謂之淸泉河﹐俗亦謂之曰千泉﹐非也。漯水又東南﹐逕良鄕縣之北界﹐歷梁山南﹐髙梁水出焉。

△過廣陽薊縣北。漯水又東﹐逕廣陽縣故城北。謝承《後漢書》曰﹕世祖與銚期出薊﹐至廣陽﹐欲南行﹐卽此城也。謂之小廣陽。漯水又東北﹐逕薊縣故城南。《魏土地記》曰﹕薊城南七里有淸泉河﹐而不逕其北﹐蓋《經》誤證矣。昔周武王封堯後於薊﹐今城內西北隅有薊邱﹐因邱以名邑也﹐猶魯之曲阜﹐齊之營邱矣。武王封召公之故國也。秦始皇二十一年滅燕﹐以爲廣陽郡。漢髙帝以封盧綰爲燕王﹐更名燕國。王莽攺曰廣公﹐縣曰代成。城有萬載宮﹑光明殿﹐東掖門下﹐舊慕容俊立銅馬像處。昔慕容廆有駿馬﹐赭白﹐有奇相逸力。至俊光壽元年﹐齒四十九矣﹐而駿逸不虧﹐俊奇之﹐比鮑氏驄﹐命鑄銅以圖其像﹐親爲銘贊﹐鐫頌其旁﹐像成而馬死矣。大城東門內道左﹐有魏徵北將軍建城鄕景侯劉靖碑。晉司隸校尉王密表靖功加於民﹐宜在祀典﹐以元康四年九月二十日刊石建碑﹐揚於後葉矣。漯水又東﹐與洗馬溝水合﹐水上承薊城西之大湖﹐湖有二源﹐水俱出縣西北平地導泉。流結西湖﹐湖東西二里﹐南北三里﹐蓋燕之舊池也。綠水澄澹﹐川亭望遠﹐亦爲遊矚之勝所也。湖水東流爲洗馬溝﹐側城南門東注﹐昔銚期奮戰處也。其水又東入漯水。漯水又東逕燕王陵南。陵有伏道﹐西北出薊城中。景明中﹐造浮圖建剎﹐窮泉掘得此道﹐王府所禁﹐莫有尋者。通城西北大陵而是二墳﹐基址磐固﹐猶自髙壯﹐竟不知何王陵也﹖漯水又東南﹐髙梁之水注焉。水出薊城西北平地泉﹐東注﹐逕燕王陵北。又東逕薊城北﹐又東南流。《魏土地記》曰﹕薊東一十里﹐有髙梁之水者也。其水又東南入漯水。

△又東至漁陽雍奴縣西入笥溝。漢光武建武二年﹐封潁川太守寇恂爲雍奴侯。魏遣張郃﹑樂進圍雍奴﹐卽此城矣。笥溝﹐潞水之別名也。《魏土地記》曰﹕淸泉河上承桑乾河﹐東流與潞河合。漯水東入漁陽﹐所在枝分﹐故俗諺云﹐髙梁無上源﹐淸泉無下尾。蓋以髙梁微涓淺薄﹐裁足津通﹐憑藉涓流﹐方成川畎。淸泉至潞﹐所在枝分﹐更爲微津﹐散漫難尋故也。卷十四○漯餘水△漯餘水出上谷居庸關東。關在沮陽城東南六十里居庸界﹐故關名矣。更始使者入上谷﹐耿況迎之於居庸關﹐卽是關也。其水導源關山﹐南流歷故關下﹐溪之東岸﹐有石臺三層﹐其戶牖扇扉悉石也﹐蓋古關之候臺矣。南則絕谷﹐累石爲關垣﹐崇墉峻壁﹐非輕功可舉。山岫層深﹐側道褊狹﹐林鄣邃險﹐路才容軌。曉禽暮獸﹐寒鳴相和﹐羈官遊子﹐聆之者莫不傷思矣。其水歷山南﹐逕軍都縣界﹐又謂之軍都關。《續漢書》曰﹕尙書盧植隱上谷軍都山﹐是也。其水南流出關﹐謂之下口﹐水流潛伏十許裏也。

△東流過軍都縣南﹐又東流過薊縣北。漯餘水故瀆東逕軍都縣故城南﹐又東﹐重源潛發﹐積而爲潭﹐謂之漯余潭。又東流﹐易荊水注之﹐其水導源西北千蓼泉﹐亦曰丁蓼水。東南流逕郁山西﹐謂之易荊水。公孫瓚之敗於鮑邱也﹐走保易荊﹐疑阻此水也。易荊水又東左合虎眼泉﹐水出平川﹐東南流入易荊水﹐又東南與孤山之水合。水發川左﹐導源孤山﹐東南流入易荊水﹐謂之塔界水。又東逕薊城﹐又東逕昌平縣故城南﹐又謂之昌平水。《魏土地記》曰﹕薊城東北一百四十里有昌平城﹐城西有昌平河。又東北注漯餘水。漯餘水又東南流﹐左合芹城水。水出北山﹐南逕芹城﹐又東南流注漯餘水。漯餘水又東南流﹐逕安樂縣故城西﹐更始使謁者韓鴻北徇﹐承制拜吳漢爲安樂令﹐卽此城也。

△又北屈﹐東南至狐奴縣﹐西南﹐入於沽河。昔彭寵使狐奴令王梁﹐南助光武起兵﹐自是縣矣。漯餘水於縣西南﹐東入沽河。故《地理誌》曰﹕漯餘水自軍都縣東﹐至潞﹐南入沽﹐是也。○沽河△沽河從塞外來。沽河出禦夷鎭西北九十里﹐丹花嶺下。東南流﹐大谷水注之。水發鎭北大谷溪﹐西南流﹐逕獨石北界。石孤生﹐不因阿而自峙。又南﹐九源水注之。水導北川﹐左右翼注﹐八川共成一水﹐故有九源之稱。其水南流至獨石﹐注大谷水。大谷水又南逕獨石西﹐又南逕禦夷鎭城西。魏太和中置﹐以捍北狄也。又東南﹐尖谷水注之。水源出鎭城東北尖溪﹐西南流﹐逕鎭城東﹐西南流﹐注大谷水﹐亂流南注沽水。又南出峽﹐夾岸有二城﹐世謂之獨固門﹐以其藉險憑固﹐易爲依據。巖壁升聳疏通若門﹐故得是名也。沽水又南﹐左合干溪水﹐引北川西南﹐逕一故亭東﹐又西南注沽水。沽水又西南﹐逕赤城東。趙建武年﹐並州刺史王霸﹐爲燕所敗﹐退保此城。城在山阜之上﹐下枕深隍﹐溪水之名﹐藉以變稱﹐故河有赤城之號矣。沽水又東南與鵲谷水合。水有二源﹐南卽陽樂水也。出且居縣﹐《地理誌》曰﹕水出縣東。北流﹐逕大翮山﹑小翮山北﹐歷女祁縣故城南。《地理誌》曰﹕東部都尉治。王莽之祁縣也。世謂之橫水﹐又謂之陽田河。又東南逕一故亭﹐又東﹐左與候鹵水合。水出西北山﹐東南流逕候鹵城北﹐城在居庸縣西北二百里﹐故名云候鹵﹐太和中更名禦夷鎭。又東南流注陽樂水。陽樂水又東南傍狼山南﹐山石白色特上﹐亭亭孤立﹐超出羣山之表。又東南逕溫泉東﹐泉在山曲之中。又逕赤城西﹐屈逕其城南。東南入赤城河。河水又東南﹐左合髙峯水﹐水出髙峯戍東南﹐城在山上。其水西南流﹐又屈而東南﹐入沽水。沽水又西南流出山﹐逕漁陽縣故城西﹐而南合七度水。水出北山黃頒谷﹐故亦謂之黃頒水﹐東南流注於沽水。沽水又南﹐漁水注之。北出縣東南平地﹐泉流西逕漁陽縣故城南。應劭曰﹕在漁水之陽也。考諸地說則無聞﹐脈水尋川則有自。今城在斯水之陽﹐有符應說﹐漁陽之名當屬此。秦發閭左戍漁陽﹐卽是城也。漁水又西南﹐入沽水。又南與螺山之水合﹐水出漁陽城南小山。《魏土地記》曰﹕城南五里有螺山﹐其水西南入沽水。沽水又南逕安樂縣故城東。《晉書地道記》曰﹕晉封劉禪爲公國。俗謂之西潞水也。

△南過漁陽狐奴縣北﹐西南與漯餘水合爲潞河。沽水西南流﹐逕狐奴山西﹐又南逕狐奴縣故城西﹐漁陽太守張堪於縣開稻田﹐教民種殖﹐百姓得以殷富。童謠歌曰﹕桑無附枝﹐麥秀兩岐。張君爲政﹐樂不可支。視事八年﹐匈奴不敢犯塞。沽水又南﹐陽重溝水注之﹐水出狐奴山﹐南轉逕狐奴城西﹐王莽之所謂舉符也。側城南注﹐右會沽水。沽水又南﹐漯餘水注之。沽水又南﹐左會鮑邱水﹐世所謂東潞也。沽水又南逕潞縣。爲潞河﹐《魏土地記》曰﹕城西三十里有潞河﹐是也。

△又東南至雍奴縣西﹐爲笥溝。漯水入焉﹐俗謂之合口也。又東﹐鮑邱水於縣西北而東出焉﹐△又東南至泉州縣﹐與淸河合﹐東入於海。淸河者﹐派河尾也。沽河又東南逕泉州縣故城東﹐王莽之泉調也。沽水又東南合淸河也﹐今無水。淸﹑淇﹐漳﹑洹﹑滱﹑易﹑淶﹑濡﹑沽﹑虖池﹐同歸於海﹐故《經》曰派河尾也。○鮑邱水△鮑邱水從塞外來﹐南過漁陽縣東。鮑邱水出禦夷北塞中﹐南流逕九莊嶺東﹐俗謂之大楡河。又南﹐逕鎭東南九十里西密雲戍西。又南﹐左合道人溪水。水出北川﹐南流逕孔山西﹐又歷密雲戍東﹐左合孟廣﹤山刑﹥水。水出﹤山刑﹥下﹐﹤山刑﹥甚嶒峻﹐峨峨冠眾山之表。其水西逕孔山南﹐上有洞穴開明﹐故土俗以孔山流稱。﹤山刑﹥水又西南至密雲戍東﹐西注道人水﹐亂流西南﹐逕密雲戍城南﹐右會大楡河。有東密雲﹐故是城言西矣。大楡河又東南流﹐白楊泉水注之。北發白楊溪﹑望離﹐右注大楡河﹐又東南﹐龍芻溪水自坎注之。大楡河又東南出峽﹐逕安州舊漁陽郡之滑鹽縣南﹐左合縣之北溪水。水出縣北廣長塹南﹐太和中﹐掘此以防北狄。其水南流逕滑鹽縣故城東﹐王莽更名匡徳也。漢明帝攺曰鹽田。右承治﹐世謂之斛臨城﹐西北去禦夷鎭二百里﹐南注鮑邱水。又南逕虒奚縣故城東﹐王莽更之曰惇徳也。鮑邱水又西南﹐逕獷平縣故城東﹐王莽之所謂平獷也。又南合三城水﹐水出臼裏山﹐西逕三城﹐謂之三城水﹐又逕香陘山﹐山上悉生槁本香﹐世故名焉。又西逕石窟南。窟內寬廣﹐行者依焉。窟內有水﹐淵而不流﹐棲薄者取給焉。又西北逕伏淩山南﹐與石門水合。水出伏淩山﹐山髙峻﹐巖鄣寒深﹐陰崖積雪﹐凝水夏結﹐事同《離騷》峨峨之詠﹐故世人因以名山也。其水西南流注之﹐是水有桑谷之名﹐蓋沿出桑溪故也。又西南逕獷平城東南﹐而右注鮑邱水。鮑邱水又東南﹐逕漁陽縣故城東﹐漁陽郡治也。秦始皇二十二年置﹐王莽更名郡曰通潞﹐縣曰得漁。鮑邱水又西南流﹐公孫瓚旣害劉虞﹐烏丸思劉氏之徳﹐迎其子和﹐合眾十萬﹐破瓚於是水之上﹐斬首一萬。鮑邱水又西南歷狐奴城東﹐又西南流注於沽河﹐亂流而南。

△又南過潞縣西。鮑邱水入潞﹐通得潞河之稱矣。髙梁水注之﹐水首受漯水於戾陵堰﹐水北有梁山﹐山有燕剌王旦之陵﹐故以戾陵名堰。水自堰枝分﹐東逕梁山南﹐又東北逕《劉靖碑》北。其詞云﹕魏使持節﹑都督河北道諸軍事﹑徵北將軍﹑建城鄕侯﹑沛國劉靖﹐字文恭﹐登梁山以觀源流﹐相漯水以度形勢﹐嘉武安之通渠﹐羨秦民之殷富﹔乃使帳下丁鴻督軍士千人﹐以嘉平二年﹐立遏於水﹐導髙梁河﹐造戾陵遏﹐開車箱渠。其遏表云﹕髙梁河水者﹐出自並州﹐黃河之別源也。長岸峻固﹐直截中流﹐積石籠以爲主遏﹐髙一丈﹐東西長三十丈﹐南北廣七十餘步。依北岸立水門﹐門廣四丈﹐立水遏﹐長十丈。山水暴發﹐則乘遏東下﹐平流守常﹐則自門北入﹐灌田歲二千頃﹐凡所封地百餘萬畝。至景元三年辛酉﹐詔書以民食轉廣﹐陸費不贍﹐遣謁者樊晨﹐更制水門﹐限田千頃﹐刻地四千三百一十六頃﹐出給郡縣﹐攺定田五千九百三十頃。水流乘車箱渠﹐自薊西北逕昌平﹐東盡漁陽潞縣﹐凡所潤含﹐四五百里﹐所灌田萬有餘頃。髙下孔齊﹐原隰底平﹐疏之斯漑﹐決之斯散﹐導渠口以爲濤門﹐灑滮池以爲甘澤﹐施加於當時﹐敷被於後世。晉元康四年﹐君少子驍騎將軍﹑平鄕侯弘﹐受命使持節﹑監幽州諸軍事﹐領護烏丸校尉﹑寧朔將軍。遏立積三十六載﹐至五年夏六月﹐洪水暴出﹐毀損四分之三﹐剩北岸七十餘丈。上渠車箱﹐所在漫溢。追惟前立遏之動﹐親臨山川﹐指授規略﹐命司馬﹑關內侯逢惲內外將士二千人﹐起長岸﹐立石渠﹐修主遏﹐治水門﹐門廣四丈﹐立水五尺。興復載利﹐通塞之宜﹐準遵舊制。凡用功四萬有餘焉。諸部王侯﹐不召而自至﹐繦負而事者蓋數千人。《詩》載經始勿亟﹐《易》稱民忘其勞﹐斯之謂乎﹖於是二府文武之士﹐感秦國思鄭渠之績﹐魏人置豹祀之義﹐乃遐慕仁政﹐追述成功。元康五年十月十一日﹐刊石立表﹐以紀動烈﹐並記遏制度﹐永爲後式焉。事見其碑辭。又東南流逕薊縣北。又東至潞縣﹐注於鮑邱水。又南逕潞縣故城西﹐王莽之通潞亭也。漢光武遣吳漢﹑耿弇等破銅馬﹑五幡於潞東﹐謂是縣也。屈而東南流﹐逕潞城南。世祖拜彭寵爲漁陽太守﹐治此。寵叛﹐光武遣遊擊將軍鄧隆伐之﹐軍於是水之南。光武策其必敗﹐果爲寵所破﹐遺壁故壘存焉。鮑邱水又東南入夏澤。澤南紆曲渚一十餘里﹐北佩謙澤﹐眇望無垠也。

△又南至雍奴縣北﹐屈東入於海。鮑邱水自雍奴縣故城西北﹐舊分笥溝水東出。今笥溝水斷﹐眾川東注﹐混成一瀆﹐東逕其縣北。又東與泃河合﹐水出右北平無終縣西山﹑白楊谷。西北流逕平谷縣﹐屈西南流﹐獨樂水入焉。水出北抱犢固﹐南逕平谷縣故城東。後漢建武元年﹐光武遣十二將﹐追大槍﹑五幡﹐及平谷﹐大破之於是縣也。其水南流入於泃﹐泃水又左合盤山水﹐水出山上﹐其山峻險﹐人迹罕交。去山三十許裏﹐望山上水﹐可髙二十餘里﹐素湍皓然﹐頹波歷溪﹐沿流而下﹐自西北轉注於泃水。泃水又東南逕平谷縣故城東南﹐與洳河會。水出北山﹐山在傂奚縣故城東南。東南流逕博陸故城北﹐又屈逕其城東﹐世謂之平陸城﹐非也。漢武帝璽書封大司馬霍光爲侯國。文穎曰﹕博大陸平﹐取其嘉名而無其縣。食邑北海﹑河東。薛瓚曰﹕按漁陽有博陸城﹐謂此也。今其居山之陽處平陸之上﹐匝帶川流﹐面據四水﹐文氏所謂無縣目嘉美名也。洳水又東南流﹐逕平谷縣故城西﹐而東南流注於泃河。泃河又南逕紻城東﹐而南合五百溝水﹐水出七山北﹐東逕平谷縣之紻城南﹐東入於泃河。泃河又東南﹐逕臨泃城北﹐屈而歷其城東﹐側城南出。《竹書紀年》﹐梁惠成王十六年﹐齊師及燕戰於泃水﹐齊師遁。卽是水也。泃水又南﹐入鮑邱水。又東合泉州渠口故瀆﹐下承滹沱水於泉州縣﹐故以泉州爲名。北逕泉州縣東﹐又北﹐逕雍奴縣東﹐西去雍奴故城一百二十里。自滹沱北入﹐其下歷水澤一百八十里﹐入鮑邱河﹐謂之泉州口。陳壽《魏志》曰﹕曹太祖以蹋頓擾邊﹐將徵之﹐從泃口鑿渠﹐逕雍奴泉州以通河海者也。今無水。鮑邱水又東﹐庚水注之。水出右北平徐無縣北塞中﹐而南流﹐歷徐無山﹐得黑牛谷水﹐又得沙谷水﹐並西出山﹐東流注庚水。昔田子春避難居之﹐眾至五千家。《開山圖》曰﹕山出不灰之木﹐生火之石。按注云﹐其木色黑﹐似炭而無葉﹐有石﹐赤色如丹﹐以二石相磨﹐則火發﹐以然無灰之木﹐可以終身﹐今則無之。其水又逕徐無縣故城東﹐王莽之北順亭也。《魏土地記》曰﹕右北平城東北一百一十里有徐無城。其水又西南﹐與周盧溪水合﹐水出徐無山﹐東南流﹐注庚水。庚水又西南流﹐漯水注之。水出右北平俊靡縣﹐王莽之俊麻也。東南流﹐世謂之車軬水。又東南流﹐與溫泉水合。水出北山溫溪﹐卽溫源也。養疾者不能澡其炎漂﹐以其過灼故也。《魏土地記》曰﹕徐無城東有溫湯﹐卽此也。其水南流百步﹐便伏流入於地下﹐水盛則通注漯水。又東南逕石門峽﹐山髙嶄絕﹐壁立洞開﹐俗謂之石門口。漢中平四年﹐漁陽張純反﹐殺右北平太守劉政﹑遼東太守陽紘。中平五年﹐遣中郎將孟益率公孫瓚討純﹐戰於石門﹐大破之。漯水又東南流﹐謂之北黃水﹐又屈而爲南黃水﹐又西南逕無終山﹐卽帛仲理所合神丹處也﹐又於是山﹐作金五千斤以救百姓。山有陽翁伯玉田﹐在縣西北﹐有陽公壇社﹐卽陽公之故居也。《搜神記》曰﹕雍伯﹐洛陽人﹐至性篤孝﹐父母終歿﹐葬之於無終山。山髙八十里﹐而上無水﹐雍伯置飲焉。有人就飲﹐與石一斗﹐令種之﹐玉生其田。北平徐氏有女﹐雍伯求之﹐要以白璧一雙。媒者致命﹐伯至玉田﹐求得五雙﹐徐氏妻之﹐遂卽家焉。《陽氏譜敍》言﹕翁伯是周景王之孫﹐食采陽樊。春秋之末﹐爰宅無終﹐因陽樊而易氏焉。愛仁博施﹐天祚玉田。其碑文云﹕居於縣北六十里翁同之山﹐後路徙於西山之下﹐陽公又遷居焉﹐而受玉田之賜。情不好寶﹐玉田自去﹐今猶謂之爲玉田陽。幹寶曰﹕於種石處﹐四角作大石柱﹐各一丈﹐中央一頃之地﹐名曰玉田﹐至今相傳云﹐玉田之揭﹐起於此矣﹐而今不知所在﹐同於《譜敍》自去文矣。藍水注之﹐水出北山﹐東流屈而南﹐逕無終縣故城東。故城﹐無終子國也。《春秋﹖襄公四年》﹐無終子嘉父使孟樂如晉﹐因魏絳納虎豹之皮﹐請和諸戎。是也﹐故燕地矣。秦始皇二十一年﹐滅燕﹐置右北平郡﹐治此﹐王莽之所謂北順也。漢世﹐李廣爲郡﹐出遇伏石﹐謂虎也﹐射之飲羽﹐卽此處矣。《魏土地記》曰﹕右北平城西北百三十里﹐有無終城。其水又南入漯水﹐漯水又西南﹐入於庚水。《地理誌》曰﹕漯水出俊靡縣﹐南至無終﹐南入庚水。庚水﹐世亦謂之爲柘水也。南逕燕山下﹐懸巖之側﹐有石鼓﹐去地百餘丈﹐望若數百石囷﹐有石梁貫之﹐鼓之東南﹐有石人援桴﹐狀同擊勢﹐耆舊言﹐燕山石鼓鳴則土有兵。庚水又南﹐逕北平城西﹐而南入鮑邱水﹐謂之柘口。鮑邱水又東﹐逕右北平郡故城南。《魏土地記》曰﹐薊城東北三百里﹐有右北平城。鮑邱水又東﹐巨梁水注之。水出土垠縣北陳宮山。西南流逕觀雞山﹐謂之觀雞水。水東有觀雞寺﹐寺內起大堂﹐甚髙廣﹐可容千僧。下悉結石爲之﹐上加塗塈。基內疏通﹐枝經脈散。基側室外﹐四出爨火﹐炎勢內流﹐一堂盡溫。蓋以此土寒嚴﹐霜气肅猛﹐出家沙門﹐率皆貧薄﹐施主慮闕道業﹐故崇斯構﹐是以志道者多棲托焉。其水又西南流﹐右合區落水。水出縣北山﹐東南流入巨梁水。巨梁水又南﹐逕土垠縣故城西﹐左會寒渡水。水出縣東北﹐西南流至縣﹐右注梁河。梁河又南﹐澗於水注之。水出東北山﹐西南流﹐逕土垠縣故城東﹐西南流﹐入巨梁水﹐又東南﹐右合五里水﹐水發北平城東北五里山﹐故世以五里名溝。一名田繼泉﹐西流﹐南屈逕北平城東﹐東南流注巨梁河﹐亂流入於鮑邱水。自是水之南﹐南極滹沱﹐西至泉州﹑雍奴﹐東機於海﹐謂之雍奴藪。其澤野有九十九澱﹐枝流條分﹐往往逕通﹐非惟梁河﹐鮑邱歸海者也。○濡水△濡水從塞外來﹐東南過遼西令支縣北。濡水出禦夷鎭東南﹐其水二源雙引﹐夾山西北流﹐出山合成一川。又西北逕禦夷故城東﹐鎭北百四十里﹐北流﹐左則連淵水注之﹐水出故城東﹐西北流﹐逕故城南﹐又西北逕淥水池南。池水淵而不流。其水又西﹐屈而北流﹐又東逕故城北﹐連結兩池沼﹐謂之連淵浦。又東北注難河。難河右則污水入焉。水出東塢南﹐西北流逕沙野南﹐北人名之曰沙。鎭東北二百三十里﹐西北入難河﹐濡﹑難聲相近﹐狄俗語訛耳。濡水又北逕沙野西﹐又北逕箕安山東﹐屈而東北流﹐逕沙野北﹐東北流逕松林山北。水北有池﹐潭而不流。濡水又東北流﹐逕孤山南﹐東北流﹐呂泉水注之。水出呂泉塢西﹐東南流屈而東逕塢南﹐東北流﹐三泉水注之。其源﹐三泉雁次﹐合爲一水。鎭東北四百里﹐東南注呂泉水。呂泉水又東﹐逕孤山北﹐又東北﹐逆流水注之。水出東南﹐導泉西流﹐右屈而東北注﹐松林山水會之。水出山南﹐東注逆水﹐亂流東北﹐注濡河。濡河又東﹐盤泉入焉。水自西北﹐東南流注濡河。濡河又東南﹐水流回曲﹐謂之曲河。鎭東北三百里﹐又東出峽﹐入安州界﹐東南流逕漁陽白檀縣故城。《地理誌》曰﹕濡水出縣北蠻中。漢景帝詔李廣曰﹕將軍其帥師東轅﹐弭節白檀者也。又東南流﹐右與要水合﹐水出塞外﹐三川並導﹐謂之大要水也。東南流﹐逕要陽縣故城東﹐本都尉治﹐王莽更之曰要術矣。要水又東南流﹐逕白檀縣﹐而東南流入於濡。濡水又東南﹐索頭水注之。水北出索頭川﹐南流﹐逕廣陽僑郡西。魏分右北平置﹐今安州治。又南流注於濡水。濡水又東南流﹐武列水入焉。其水三川派合。西源右爲溪水﹐亦曰西藏水﹐東南流出溪﹐與蟠泉水合。泉發州東十五里﹐東流九十里﹐東注西藏水。西藏水又西南流﹐東藏水注之。水出東溪﹐一曰東藏水﹐西南流出谷﹐與中藏水合。水導中溪﹐南流出谷﹐南注東藏水﹐故目其川曰三藏川﹐水曰三藏水。東藏水又南﹐右入西藏水﹐亂流左會龍泉水。水出東山下﹐淵深不測。其水西南流注於三藏水﹐三藏水又西南流﹐與龍芻水合﹐西出於龍芻之溪﹐東流入三藏水﹐又東南流﹐逕武列溪﹐謂之武列水。東南歷石挺下﹐挺在層巒之上﹐孤石云舉﹐臨崖危峻﹐可髙百餘仞。牧守所經﹐命選練之士﹐彎張弧矢﹐無能屆其崇標者。其水東合流入濡。濡水又東南﹐五渡水注之。水北出安樂縣丁原山﹐南流逕其縣故城西﹐本三會城也。其水南入五渡塘﹐於其川也﹐流紆曲溯﹐涉者頻濟﹐故川塘取名矣。又南流注於濡。濡水又與髙石水合﹐水東出安樂縣東山﹐西流歷三會城南﹐西入五渡川﹐下注濡水。濡水又東南逕盧龍塞。塞道自無終縣東出﹐渡濡水﹐向林蘭陘﹐東至靑陘﹐盧龍之險﹐峻阪縈折﹐故有九崢之名矣。燕景昭元璽二年﹐遣將軍步渾治盧龍塞道﹐焚山刊石﹐令通方軌﹐刻石嶺上﹐以記事功﹐其銘尙存。而庚仲初注《揚都賦》﹐言盧龍山在平罡城北﹐殊爲孟浪﹐遠失事實。余按﹕盧龍東越靑陘﹐至凡城二百許裏。自凡城東北出﹐趣平罡故城﹐可百八十里。向黃龍則五百里。故陳壽《魏志》曰﹕田疇引軍出盧龍塞﹐塹山堙谷﹐五百餘里﹐逕白檀﹐歷平罡﹐登白狼﹐望柳城。平罡在盧龍東北遠矣﹐而仲初言在南﹐非也。濡水又東南﹐逕盧龍故城東﹐漢建安十二年﹐魏武徵蹋頓所築也。濡水又南﹐黃洛水注之﹐水北出盧龍山﹐南流入於濡。濡水又東南﹐洛水合焉。水出盧龍塞﹐西南流注濡水。又屈而流﹐左得潤水﹐又會敖水﹐二水並自盧龍西注濡水。又東南流﹐逕令支縣故城東﹐王莽之令氏亭也。秦始皇二十二年﹐分燕置遼西郡﹐令支隸焉。《魏土地記》曰﹕肥如城西十里﹐有濡水﹐南流逕孤竹城西﹐左合玄水﹐世謂之小濡水﹐非也。水出肥如縣東北玄溪﹐西南流逕其縣東﹐東屈﹐南轉﹐西回﹐逕肥如縣故城南。俗又謂之肥如水﹐非也。故城肥子國﹐應劭曰﹕晉滅肥﹐肥子奔燕﹐燕封於此﹐故曰肥如也。漢髙帝六年﹐封蔡寅爲侯國。西南流右會盧水水出縣東北沮溪﹐南流﹐謂之大沮水。又南﹐左合陽樂水﹐水出東北陽樂縣。《地理風俗記》曰﹕陽樂﹐故燕地﹐遼西郡治﹐秦始皇二十二年置。《魏土地記》曰﹕海陽城西南有陽樂城。其水又西南﹐入於沮水﹐謂之陽口。沮水又西南﹐小沮水注之﹐水發冷溪﹐世謂之冷池。又南得溫泉水口﹐水出東北溫溪﹐自溪西南流入於小沮水。小沮水又南流﹐與大沮水合而爲盧水也。桑欽說盧子之書﹐言晉旣滅肥﹐遷其族於盧水。盧水有二渠﹐號小沮﹑大沮﹐合而入於玄水。盧水又南與溫水合﹐水出肥如城北﹐西流注於玄水。《地理誌》曰﹕盧水南入玄。玄水又西南逕孤竹城北﹐西入濡水。故《地理誌》曰﹕玄水東入濡﹐蓋自東而注也。《地理誌》曰﹕令支有孤竹城﹐故孤竹國也。《史記》曰﹕孤竹君之二子伯夷﹑叔齊﹐讓國於此﹐而餓死於首陽。漢靈帝時﹐遼西太守廉翻夢人謂己曰﹕余孤竹君之子﹐伯夷之弟。遼海漂吾棺槨﹐聞君仁善﹐願見藏覆。明日視之﹐水上有浮棺﹐吏嗤笑者﹐皆無疾而死。於是攺葬之。《晉書地道志》曰﹕遼西人見遼水有浮棺﹐欲破之。語曰﹐我孤竹君也﹐汝破我何爲﹖因爲立祠焉。祠在山上﹐城在山側。肥如縣南十二里﹐水之會也。

△又東南過海陽縣﹐西南入於海。濡水自孤竹城東南﹐逕西鄕北﹐瓠溝水注之。水出城東南﹐東流注濡水。濡水又逕牧城南﹐分爲二水。北水枝出﹐世謂之小濡水也。東逕樂安亭北﹐東南入海。濡水東南流﹐逕樂安亭南﹐東與新河故瀆合。瀆自雍奴縣承鮑邱水﹐東出﹐謂之鹽關口。魏太祖徵蹋頓﹐與泃口俱導也﹐世謂之新河矣。陳壽《魏志》云﹐以通河海也。新河又東北﹐絕庚水﹐又東北出﹐逕右北平﹐絕巨梁之水﹐又東北逕昌縣故城北﹐王莽之淑武也。新河又東﹐分爲二水﹐枝瀆東南入海。新河自枝渠東出﹐合封大水﹐謂之交流口。水出新安平縣﹐西南流逕新安平縣故城西﹐《地理誌》遼西之屬縣也。又東南流﹐龍鮮水注之。水出縣西北﹐世謂之馬頭水﹐二源俱導﹐南合一川﹐東流注封大水。《地理誌》曰﹕龍鮮水東入封大水者也。亂流南會新河﹐南注於海。《地理誌》曰﹕封大水於海陽縣南入海。新河又東出海陽縣﹐與緩虛水會。水出新安平縣東北﹐世謂之大籠川﹐東南流逕令支城西﹐西南流與新河合﹐南流注於海。《地理誌》曰﹕緩虛水與封大水皆南入海。新河又東與素河會﹐謂之白水口。水出令支縣之藍山﹐南合新河﹔又東南入海。新河又東至九濄口﹐枝分南注海。新河又東逕海陽縣故城南﹐漢髙祖六年﹐封搖毋余爲侯國﹐《魏土地記》曰﹕令支城南六十里有海陽城者也。新河又東﹐與淸水會﹐水出海陽縣﹐東南流逕海陽城東﹐又南合新河﹐又南流一十許裏﹐西入九濄﹐注海。新河東絕淸水﹐又東﹐木究水出焉﹐南入海。新河又東﹐左迆爲北陽孤澱﹐澱水右絕新河﹐南注海。新河又東會於濡。濡水又東南至累縣碣石山。文穎曰﹕碣石在遼西累縣。王莽之選武也。累縣並屬臨渝﹐王莽更臨渝爲憑徳。《地理誌》曰﹕大碣石山在右北平驪成縣西南﹐王莽攺曰碣石也。漢武帝亦嘗登之﹐以望巨海﹐而勒其石於此。今枕海有石如埇道﹐數十里﹐當山頂﹐有大石如柱形﹐往往而見﹐立於巨海之中﹐潮水大至則隱﹐及潮波退﹐不動不沒﹐不知深淺﹐世名之天橋柱也。狀若人造﹐要亦非人力所就。韋昭亦指此以爲碣石也。《三齊略記》曰﹕始皇於海中作石橋﹐海神爲之豎柱。始皇求與相見。神曰﹕我形醜﹐莫圖我形﹐當與帝相見。乃入海四十里﹐見海神﹐左右莫動手﹐工人潛以腳畫其狀。神怒曰﹕帝負約﹐速去。始皇轉馬還﹐前腳猶立﹐後腳隨崩﹐僅得登岸。畫者溺死於海﹐眾山之石皆傾注﹐今猶岌岌東趣﹐疑卽是也。濡水於此南入海﹐而不逕海陽縣西也﹐蓋《經》誤證耳。又按《管子》齊桓公二十年﹐徵孤竹﹐未至卑耳之溪十里﹐闟然止﹐瞠然視﹐援弓將射﹐引而未發﹐謂左右曰﹕見前乎﹖左右對曰﹕不見。公曰﹕寡人見長尺而人物具焉﹐冠﹐右祛衣﹐走馬前﹐豈有人若此乎﹖管仲對曰﹐臣聞豈山之神﹐有偸兒﹐長尺﹐人物具。霸王之君興﹐則豈山之神見。且走馬前﹐走導也﹐祛衣﹐示前有水﹐右祛衣﹐示從右方涉也。至卑耳之溪﹐有贊水者﹐從左方涉﹐其深及冠﹐右方涉﹐其深至膝。已涉﹐大濟。桓公拜曰﹕仲父之聖至此﹐寡人之抵罪也久矣。今自孤竹南出則巨海矣。而滄海之中﹐山望多矣﹐然卑耳之川﹐若贊溪者﹐亦不知所在也。昔在漢世﹐海水波襄﹐吞食地廣﹐當同碣石﹐苞淪洪波也。○大遼水△大遼水出塞外衛白平山﹐東南入塞﹐過遼東襄平縣西。遼水亦言出砥石山﹐自塞外東流﹐直遼東之望平縣西﹐王莽之長說也。屈而西南流﹐逕襄平縣故城西。秦始皇二十五年滅燕﹐置遼東郡﹐治此。漢髙帝八年﹐封紀通爲侯國﹐王莽之昌平也﹐故平州治。又南逕遼隊縣故城西﹐王莽更名之曰順睦也。公孫淵遣將軍畢衍拒司馬懿於遼隊﹐卽是處也。遼水又南歷縣﹐有小遼水﹐其流注之也。

△又東南過房縣西。《地理誌》﹕房故遼東之屬縣也。遼水右會白狼水。水出右北平白狼縣﹐東南逕廣成縣﹐北流﹐西北屈﹐逕廣成縣故城南﹐王莽之平虜也﹐俗謂之廣都城。又西北﹐石城川水注之﹐水出西南石城山﹐東流逕石城縣故城南。《地理誌》右北平有石城縣﹐北屈逕白鹿山西﹐卽北狼山也。《魏書﹖國志》曰﹔遼西單於蹋頓尢彊﹐爲袁氏所厚﹐故袁尙歸之﹐數入爲害。公出盧龍﹐塹山堙谷五百餘里。未至柳城二百里﹐尙與蹋頓將數萬騎逆戰。公登白狼山﹐望柳城﹐卒與虜遇﹐乘其不整﹐縱兵擊之﹐虜眾大崩﹐斬蹋頓﹐胡漢降者二十萬口。《英雄記》曰﹕曹操於是擊馬鞍﹐於馬上作十片﹐卽於此也。《博物志》曰﹕魏武於馬上逢獅子﹐使格之﹐殺傷甚眾。王乃自率常從健兒數百人擊之。獅子哮呼奮越﹐左右咸驚。王忽見一物﹐從林中出﹐如貍﹐超上王車軛上。獅子將至﹐此獸便跳上獅子頭上﹐獅子卽伏不敢起﹐於是遂殺之﹐得獅子而還。未至洛陽四十里﹐洛中雞狗皆無鳴吠者也。其水又東北入廣城縣﹐東注白狼水。白狼水北逕白狼縣故城東﹐王莽更名伏狄。白狼水又東﹐方城川水注之。水發源西南山下﹐東流﹐北屈逕一故城西﹐世謂之雀目城。東屈逕方城北﹐東入白狼水。白狼水又東北﹐逕昌黎縣故城西。《地理誌》曰交黎也﹐東部都尉治﹐王莽之禽虜也。應劭曰﹕今昌黎也。髙平川水注之﹐水出西北平川﹐東流逕倭城北﹐蓋倭地人徙之。又東南逕乳樓城北﹐蓋逕戎鄕邑﹐兼夷稱也。又東南注白狼水﹐白狼水又東北﹐自魯水注之﹐水導西北遠山﹐東南注白狼水。白狼水又東北逕龍山西﹐燕慕容皝以柳城之北﹐龍山之南﹐福地也﹐使陽裕築龍城﹐攺柳城爲龍城縣。十二年﹐黑龍﹑白龍見於龍山﹐皝親觀龍﹐去二百步﹐祭以太牢﹐二龍交首嬉翔﹐解角而去。皝悅﹐大赦﹐號新宮曰和龍宮。立龍翔祠於山上。白狼水又北逕黃龍城東。《十三州誌》曰﹕遼東屬國都尉治﹐昌黎道﹐有黃龍亭者也。魏營州刺史治。《魏土地記》曰﹕黃龍城西南有白狼河﹐東北流﹐附城東北下﹐卽是也。又東北﹐濫眞水出西北塞外﹐東南歷重山﹐東南入白狼水。白狼水又東北出﹐東流﹐分爲二水﹐右水疑卽渝水也。《地理誌》曰﹕渝水首受白狼水﹐西南巡山﹐逕一故城西﹐世以爲河連城﹐疑是臨渝縣之故城﹐王莽曰憑徳者矣。渝水南流﹐東屈與一水會﹐世名之曰﹛栱血﹜倫水﹐蓋戎方之變名耳。疑卽《地理誌》所謂侯水北入渝者也。《十三州誌》曰﹕侯水南入渝。《地理誌》蓋言自北而南也。又西南流注於渝。渝水又東南逕一故城東﹐俗曰女羅城。又南逕營丘城西。營丘在齊﹐而名之於遼﹑燕之間者﹐蓋燕齊遼迥﹐僑分所在。其水東南入海。《地理誌》曰﹕渝水自塞外南入海。一水東北出塞﹐爲白狼水﹐又東南流至房縣﹐注於遼。《魏土地記》曰﹕白狼水下入遼也。

△又東過安市縣西南﹐入於海。《十三州誌》曰﹕大遼水自塞外﹐西南至安市﹐入於海。○小遼水△又玄菟髙句麗縣有遼山﹐小遼水所出﹐西南至遼隊縣﹐入於大遼水也。縣故髙句麗胡之國也。漢武帝元封三年平右渠﹐置玄菟郡於此。王莽之下句麗。水出遼山﹐西南流逕遼陽縣﹐與大梁水會。水出北塞外﹐西南流逕遼陽縣﹐注遼水﹐故《地理誌》曰﹕大梁水西南至遼陽入遼﹐《郡國志》曰﹕縣故屬遼東﹐後入玄菟。其水西南流﹐故謂之爲東梁水也。小遼水又西南﹐逕襄平縣﹐爲淡淵。晉永嘉三年﹐涸。小遼水又逕遼隊縣﹐入大遼水。司馬宣王之平遼東也﹐斬公孫淵於斯水之上者也。○浿水△浿水出樂浪鏤方縣﹐東南過臨浿縣﹐東入於海。許愼云﹕浿水出鏤方﹐東入海﹐一曰﹐出浿水縣。《十三州誌》曰﹕浿水縣在樂浪東北﹐鏤方縣在郡東﹐蓋出其縣南逕鏤方也。昔燕人衛滿﹐自浿水西至朝鮮。朝鮮﹐故箕子國也。箕子教民以義﹐田織信厚﹐約以八法﹐而不知禁﹐遂成禮俗。戰國時﹐滿乃王之﹐都王險城﹐地方數千里。至其孫右渠﹐漢武帝元封二年﹐遣樓船將軍楊僕﹑左將軍荀彘討右渠﹐破渠於浿水﹐遂滅之。若浿水東流﹐無渡浿之理。其地今髙句麗之國治。余訪番使﹐言城在浿水之陽﹐其水西流﹐逕故樂浪朝鮮縣﹐卽樂浪郡治﹐漢武帝置。而西北流﹐故《地理誌》曰﹕浿水西至增地縣入海。又漢興﹐以朝鮮爲遠﹐修遼東故塞﹐至浿水爲界。考之今古﹐於事差謬﹐蓋《經》誤證也。卷十五○洛水△洛水出京兆上洛縣讙舉山。《地理誌》曰﹕洛出冢嶺山。《山海經》曰﹕出上洛西山﹔又曰﹕讙舉之山﹐洛水出焉。東與丹水合﹐水出西北竹山﹐東南流注於洛。洛水又東﹐屍水注之。水北出屍山﹐南流入洛。洛水又東得乳水﹐水別出良余山﹐南流注於洛。洛水又東﹐會於龍余之水。水出蠱尾之山﹐東南流入洛。洛水又東﹐至陽虛山﹐合玄扈之水。《山海經》曰﹕洛水東北流﹐注於玄扈之水。是也。又曰﹕自鹿蹄之山﹐以至玄扈之山﹐凡九山。玄扈亦山名也﹐而通與讙舉爲九山之次焉。故《山海經》曰﹕此二山者﹐洛間也。是知玄扈之水﹐出於玄扈之山﹐蓋山水兼受其目矣。其水逕於陽虛之下。《山海經》又曰﹕陽虛之山﹐臨於玄扈之水。是爲洛汭也。《河圖﹖玉版》曰﹕倉頡爲帝南巡﹐登陽虛之山﹐臨於玄扈﹑洛汭之水。靈龜負書﹐丹甲靑文以授之﹐卽於此水也。洛水又東﹐歷淸池山傍﹐東合武裏水﹐水南出武裏山﹐東北流注於洛。洛水又東﹐門水出焉。《爾雅》所謂洛別爲波也。洛水又東﹐要水入焉。水南出三要山﹐東北逕拒陽城西﹐而東北流﹐入於洛。洛水又東與獲水合﹐水南出獲輿山﹐俗謂之備水也。東北逕獲輿川﹐世名之爲卻川。東北流注於洛。洛水又東﹐逕熊耳山北。《禹貢》所謂導洛自熊耳。《博物志》曰﹕洛出熊耳﹐蓋開其源者是也。

△東北過盧氏縣南。洛水逕隖渠關北。塢渠水出南塢渠山﹐卽荀渠山也。其水一源兩分﹐流半解。一水西北流﹐屈而東北入於洛。《山海經》曰﹕熊耳之山﹐浮豪之水出焉﹐西北流﹐注於洛。疑卽是水也。荀渠蓋熊耳之殊稱﹐若太行之歸山也。故《地說》曰﹕熊耳之山﹐地門也。洛水出其間﹐是亦總名矣。其一水東北逕塢渠城西﹐故關城也。其水東北流注於洛。洛水又東﹐逕盧氏縣故城南。《竹書紀年》﹕晉出公十九年﹐晉韓龍取盧氏城﹐王莽之昌富也。有盧氏川水注之﹐水北出盧氏山﹐東南流﹐逕盧氏城東﹐而流注於洛水。又東﹐翼合三川﹐並出縣之南山﹐東北注洛。《開山圖》曰﹕盧氏山宜五穀﹐可避水災﹐亦通謂之石城山。山在宜陽山西南﹐千名之山﹐咸處其內﹐陵阜原隰﹐易以度身者也。又有葛蔓谷水﹐自南山流﹐注洛水。洛水又東﹐逕髙門城南﹐卽《宋書》所謂後軍外兵龐季明入盧氏﹐進達髙門木城者也。洛水東與髙門水合。水出北山﹐東南流﹐合洛水枝津﹐水上承洛水﹐東北流﹐逕石勒城北﹐又東逕髙門城北﹐東入髙門水﹐亂流南注洛。洛水又東﹐松陽溪水注之。水出松陽山﹐北流注於洛。洛水又東﹐逕黃亭南﹐又東﹐合黃城溪水。水出鵜鶘山﹐山有二峯﹐峻極於天﹐髙崖云舉﹐亢石無階﹐援徒喪其捷巧﹐鼯族謝其輕工﹐及其長霄冒顚﹐層霞冠峯﹐方乃就辧優劣耳。故有大﹑小鵜鶘之名矣。溪水東南流﹐歷亭下﹐謂之黃亭溪水﹐又東南﹐入於洛水。洛水又東﹐得荀公溪口﹐水出南山荀公澗﹐卽龐季明所入荀公谷者也。其水歷谷東北流﹐注於洛水。洛水又東﹐逕檀山南﹐其山四絕孤峙﹐山上有塢聚﹐俗謂之檀山塢。義熙中﹐劉公西入長安﹐舟師所屆﹐次於洛陽。命參軍戴延之與府舍人虞道元﹐卽舟逆流﹐窮覽洛川﹐欲知水軍可至之處。延之屆此而返﹐竟不達其源也。洛水又東﹐庫谷水注之。水自宜陽南山﹐三川並發﹐合爲一溪﹐東北流注於洛。洛水又東﹐得鵜鶘水口﹐水發北鵜鶘澗﹐東南流﹐入於洛。洛水又逕僕谷亭北﹐左合北水﹐水出北山﹐東南流﹐注於洛。洛水又東﹐侯谷水出南山﹐北流入於洛。洛水又東﹐逕龍驤城北。龍驤將軍王鎭惡﹐從劉公西入長安﹐陸徑所由﹐故城得其名。洛水又東﹐左合宜陽北山水。水自北溪﹐南流注洛。洛水又東﹐廣由澗水注之。水出南山由溪﹐北流逕龍驤城東﹐而北流入於洛。洛水又東﹐右得直谷水﹐水出南山﹐北逕屯城西﹐北流注於洛水也。

△又東北過蠡城邑之南。城西有塢水﹐出北四里﹐山上原髙二十五丈﹐故黽池縣治。南對金門塢﹐水南五里﹐舊宜陽縣治也。洛水右會金門溪水﹐水南出金門山﹐北逕金門塢西﹐北流入於洛。洛水又東合款水﹐有二源並發﹐兩川逕引﹐謂之大款水也。合而東南﹐入於洛。洛水又東﹐黍良谷水入焉。水南出金門山。《開山圖》曰﹕山出多重﹐固在韓。建武二年﹐彊弩大將軍陳俊轉擊金門﹑白馬﹐皆破之﹐卽此也。而東北流﹐注於洛。洛水又東﹐左合北溪﹐南流入於洛也。

△又東過陽市邑南﹐又東北﹐過於父邑之南。太陰谷水﹐南出太陰溪﹐北流注於洛。洛水又東﹐白馬溪水出宜陽山﹐澗有大石﹐厥狀似馬﹐故溪澗以物色受名也。溪水東北流﹐注於洛。洛水又東﹐有昌澗水注之﹐水出西北宜陽山﹐而東南流﹐逕宜陽故郡南﹐舊陽市邑也。故洛陽都典農治此﹐後攺爲郡。其水又南﹐注於洛。洛水又東﹐逕一全塢南﹐城在川北原上﹐髙二十丈﹐南北東三箱﹐天險峭絕﹐惟築西面﹐卽爲全固﹐一全之名﹐起於是矣。劉曜之將攻河南也﹐晉將軍魏該奔於此﹐故於父邑也。洛水又東﹐合杜陽澗水﹐水出西北杜陽溪﹐東南逕一全塢東﹐與槃谷水合﹐亂流東南入洛。洛水又東﹐渠谷水出宜陽縣南女幾山﹐東北流﹐逕雲中塢﹐左上迢遰層峻﹐流煙半垂﹐纓帶山阜﹐故塢受其名。渠谷水又東北﹐入洛水。臧滎緒《晉書》稱﹕孫登嘗經宜陽山﹐作炭人見之﹐與語﹐登不應。作炭者覺其情神非常﹐咸共傳說。太祖聞之﹐使阮籍往觀﹐與語﹐亦不應。籍因大嘯。登笑曰﹕復作向聲。又爲嘯﹐求與俱出﹐登不肯。籍因別去。登上峯﹐行且嘯﹐如簫韶笙簧之音﹐聲振山谷。籍怪而問作炭人﹐作炭人曰﹕故是向人聲。籍更求之﹐不知所止。推問久之﹐乃知姓名。余按孫綽之敍《髙士傳》言在蘇門山﹐又別作《登傳》孫盛《魏春秋》亦言在蘇門山﹐又不列姓名。阮嗣宗感之﹐著《大人先生論》﹐言吾不知其人。旣神遊自得﹐不與物交﹐阮氏尙不能動其英操﹐復不識何人而能得其姓名。

△又東北過宜陽縣南。洛水之北﹐有熊耳山﹐雙巒競舉﹐狀同熊耳﹐此自別山﹐不與《禹貢》導洛自熊耳同也。昔漢光武破赤眉樊崇﹐積甲仗與熊耳平﹐卽是山也。山際有池﹐池水東南流﹐水側有一池﹐世謂之黽池矣。又東南逕宜陽縣故城西﹐謂之西度水。又東南流入於洛。洛水又東﹐逕宜陽縣故城南。秦武王以甘茂爲左丞相﹐曰﹕寡人欲通三川﹐窺周室﹐死不朽矣﹗茂請約魏以攻韓﹐斬首六萬﹐遂拔宜陽城。故韓地也﹐後乃縣之。漢哀帝封息夫躬爲侯國。城之西門﹐赤眉樊崇與盆子及大將軍等﹐奉璽綬劍璧處﹐世祖不卽見。明日﹐陳兵於洛水﹐見盆子等﹐謂盆子丞相徐宣曰﹕不悔乎﹖宣曰﹕不悔。上嘆曰﹕卿庸中皦皦。鐵中錚錚也。洛水又東﹐與厭染之水合﹐水出縣北傅山大陂。山無艸木﹐其水自陂北流﹐屈而東南注﹐世謂之五延水。又東南流﹐逕宜陽縣故城東﹐東南流﹐注於洛。洛水又東南﹐黃中澗水出北阜﹐二源奇發﹐總成一川﹐東流注於洛。洛水又東﹐祿泉水注之﹐其水北出近溪。洛水又東﹐共水入焉。水北出長石之山﹐山無艸木﹐其西有谷焉﹐厥名共谷﹐共水出焉。南流得尹溪口﹐水出西北尹谷﹐東南注之。共水又西南﹐與左澗水會﹐水東出近川﹐西流注於共水。共水又南﹐與李谷水合﹐水出西北李溪﹐東南注蓁水。蓁水發源蓁谷﹐西南流﹐與李谷水合﹐而西南流﹐入共水。共水世謂之石頭泉﹐而南流注於洛。洛水又東﹐黑澗水南出陸渾西山﹐歷於黑澗﹐西北入洛。洛水又東﹐臨亭川水注之﹐水出西北近溪。東南與長澗水會﹐水出北山﹐南入臨亭水﹐又東南﹐歷九曲西﹐而南入洛水也。

△又東北出散關南。洛水東﹐逕九曲南﹐其地十里﹐有阪九曲。《穆天子傳》所謂天子西徵升於九阿﹐此是也。洛水又東﹐與豪水會﹐水出新安縣密山﹐南流﹐歷九曲東﹐而南流﹐入於洛。洛水之側有石墨山﹐山石盡黑﹐可以書疏﹐故以石墨名山矣。洛水又東﹐枝瀆左出焉。東出關﹐絕惠水。又逕淸女冢南﹐冢在北山上。《耆舊傳》云﹕斯女淸貞秀古﹐迹表來今矣。枝瀆又東﹐逕周山﹐上有周靈王冢。《皇覽》曰﹕周靈王葬於河南城西南﹐周山上。蓋以王生而神﹐故謚曰靈。其冢﹐人祠之不絕。又東北﹐逕柏亭南。《皇覽》曰﹕周山在柏亭西﹐指謂斯亭也。又東北﹐逕三王陵﹐東北出焉。三王或言周景王﹑悼王﹑定王也。魏司徒公崔浩注《西徵賦》云﹕定當爲敬。子朝作難﹐西周政弱人荒﹐悼﹑敬二王與景王俱葬於此﹐故世以三王名陵。《帝王世紀》曰﹕景王葬於翟泉﹐今洛陽太倉中大冢是也。而復傳言在此﹐所未詳也。又悼﹑敬二王﹐稽諸史傳﹐復無葬處。今陵東有石碑﹐錄赧王以上世王名號﹐考之碑記﹐周墓明矣。枝瀆東北歷蒯鄕﹐逕河南縣王城西﹐歷郟鄏陌。杜預《釋地》曰﹕縣西有郟鄏陌﹐謂此也。枝瀆又北入谷﹐蓋經始周啟﹐瀆久廢不修矣。洛水自枝瀆﹐又東出關﹐惠水右注之﹐世謂之八關水。戴延之《西徵記》謂之八關澤﹐卽《經》所謂散關。鄣自南山﹐橫洛水﹐北屬於河﹐皆關塞也﹐卽楊僕家僮所築矣。惠水出白石山之陽﹐東南流﹐與瞻水合﹐水東出婁涿之山﹐而南流﹐入惠水。惠水又東南﹐謝水北出瞻諸之山。東南流﹐又有交觸之水﹐北出廆山﹐南流俱合惠水。惠水又南流逕關城北﹐二十里者也。其城西阻塞垣﹐東枕惠水。靈帝中平元年﹐以河南尹何進爲大將軍﹐將五營士屯都亭﹐置函谷﹑廣城﹑伊闕﹑大谷﹑轘轅﹑旋門﹑小平津﹑孟津等八關﹐都尉官治此﹐函谷爲之首﹐在八關之限﹐故世人總其統目﹐有八關之名矣。其水又南流﹐入於洛水。《山海經》曰﹕白石之山﹐惠水出其陽﹐而南流注於洛。謂是水也。洛水又與虢水會﹐水出扶豬之山﹐北流注於洛水﹐其南則鹿蹄之山也﹐世謂之縱山﹐非也。其山陰則峻絕百仞﹐陽則原阜隆平。甘水發於東麓﹐北流注於洛水也。

△又東北過河南縣南。《周書》稱周公將致政﹐乃作大邑成周於中土﹐南系於洛水﹐北因於郟山﹐以爲天下之大湊。《孝經援神契》曰﹕八方之廣﹐周洛爲中﹐謂之洛邑。《竹書紀年》﹕晉定公二十年﹐洛絕於周。魏襄王九年﹐洛入成周﹐山水大出。南有甘洛城﹐《郡國志》所謂甘城也。《地記》曰﹕洛水東北過五零陪尾北﹐與澗瀍合。是二水東入千金渠﹐故瀆存焉。

△又東過洛陽縣南﹐伊水從西來注之。洛陽﹐周公所營洛邑也。故《洛誥》曰﹕我卜瀍水東﹐亦惟洛食。其城方七百二十丈﹐南系於洛水﹐北因於郟山﹐以爲天下之湊﹐方六百里﹐因西爲千里。《春秋﹖昭公三十二年》﹐晉合諸侯大夫戍成周之城﹐故亦曰成周也。司馬遷自序云﹕太史公畱滯周南。摯仲治曰﹕古之周南﹐今之洛陽。漢髙祖始欲都之﹐感婁敬之言﹐不日而駕行矣。屬光武中興﹐宸居洛邑﹐逮於魏﹑晉﹐咸兩宅焉。故《魏略》曰﹕漢火行忌水﹐故去其水而加佳。魏爲土徳﹐土﹐水之牡也。水得土而流﹐土得水而柔﹐除佳加水。《長沙耆舊傳》云﹕祝良﹐字召卿﹐爲洛陽令﹐歲時亢旱﹐天子祈雨不得。良乃曝身階庭﹐告誠引罪﹐自晨至中午﹐紫雲沓起﹐甘雨登降。人爲歌曰﹕天久不雨﹐烝人失所。天王自出﹐祝令特苦。精符感應﹐滂沱雨下。縣則司州及河南尹治﹐司隸﹐周官也。漢武帝使領徒隸﹐董督京畿﹐後世因名司州焉。《地記》曰﹕洛水東入於中提山間﹐東流會於伊﹐是也。昔黃帝之時﹐天大霧三日﹐帝遊洛水之上﹐見大魚﹐煞五牲以醮之。天乃甚雨﹐七日七夜﹐魚流﹐始得圖書﹐今《河圖﹖視萌》篇是也。昔王子晉好吹鳳笙﹐招延道士﹐與浮邱同遊伊洛之浦﹐含始又受玉雞之瑞於此水﹐亦浴神宓妃之所在也。洛水又東﹐合水南出半石之山﹐北逕合水塢﹐而東北流﹐注於公路澗﹐但世俗音訛﹐號之曰光祿澗﹐非也。上有袁術固﹐四周絕澗﹐迢遞百仞﹐廣四五里﹐有一水﹐淵而不流﹐故溪澗卽其名也。合水北與劉水合﹐水出半石東山﹐西北流﹐逕劉聚﹐三面臨澗﹐在緱氏西南。周畿內﹐劉子國﹐故謂之劉澗。其水西北流﹐注於合水﹐合水又北流﹐注於洛水也。

△又東過偃師縣南。洛水又東逕計素渚﹐中朝時﹐百國貢計所頓﹐故渚得其名。又直偃師故縣南﹐與緱氏分水。又東﹐休水自南注之。其水導源少室山﹐西流逕穴山南﹐而北與少室山水合。水出少室北溪﹐西南流﹐注休水。休水又左﹐會南溪水﹐水發大穴南山﹐北流入休水。休水又西南北屈﹐潛流地下﹐其故瀆北屈出峽﹐謂之大穴口。北歷覆斧堆東﹐蓋以物象受名矣。又東屆零星塢﹐水流潛通﹐重源又發﹐側緱氏原﹐《開山圖》謂之緱氏山也﹐亦云﹐仙者升焉。言王子晉控鶴斯阜﹐靈王望而不得近﹐舉手謝而去﹐其家得遺屣。俗亦謂之爲撫父堆﹐堆上有子晉祠。或言在九山﹐非此﹐世代已遠﹐莫能辧之。劉向《列仙傳》云﹕世有簫管之聲焉。休水又逕延壽城南﹐緱氏縣治﹐故滑費﹐春秋滑國所都也。王莽更名中亭﹐卽緱氏城也。城有仙人祠﹐謂之仙人觀。休水又西轉北屈﹐逕其城西。水之西南﹐有《司空密陵元侯鄭袤廟碑》﹐文缺不可復識。又有《晉城門校尉昌原恭侯鄭仲林碑》﹐晉泰始六年立。休水又北流﹐注於洛水。洛水又東﹐逕百谷塢北。戴延之《西徵記》曰﹕塢在川南﹐因原爲塢﹐髙一十餘丈。劉武王西入長安﹐舟師所保也。洛水又北﹐陽渠水注之。《竹書紀年》﹐晉襄公六年﹐洛絕於氵向﹐卽此處也。洛水又北﹐逕偃師城東﹐東北歷鄩中﹐水南謂之南鄩﹐亦曰上鄩也。逕訾城西﹐司馬彪所謂訾聚也。而鄩水注之。水出北山鄩溪﹐其水南流﹐世謂之溫泉水﹐水側有僵人穴﹐穴中有僵屍。戴延之從劉武王《西徵記》曰﹕有此屍﹐屍今猶在。夫物無不化之理﹐魄無不遷之道﹐而此屍無神識﹐事同木偶之狀﹐諭其推移﹐未若正形之速遷矣。鄩水又東南﹐於訾城西北﹐東入洛水。故京相璠曰﹕今鞏洛渡北﹐有鄩谷水﹐東入洛﹐謂之下鄩﹐故有上鄩﹑下鄩之名﹔亦謂之北鄩﹐於是有南鄩﹑北鄩之稱矣。又有鄩城﹐蓋周大夫鄩肹之舊邑。洛水又東﹐逕訾城北﹐又東﹐羅水注之。水出方山羅川﹐西北流﹐蒲池水注之﹐水出南蒲陂﹐西北流﹐合羅水﹐謂之長羅川﹐亦曰羅中也。蓋肹子鄩羅之宿居﹐故川得其名耳。羅水又西北﹐白馬溪水注之。水出崧山北麓﹐逕白馬塢東﹐而北入羅水。西北流﹐白桐澗水注之。水出崧麓桐溪﹐北流逕九山東﹐又北﹐九山溪水入焉﹐水出百稱山東谷。其山孤峯秀出﹐嶕峣分立。仲長統曰﹕昔密有卜成者﹐身遊九山之上﹐放心不拘之境﹐謂是山也。山際有九山廟﹐廟前有碑云﹕九山顯靈府君者﹐太華之元子﹐陽九列名﹐號曰九山府君也。南據嵩嶽﹐北帶洛澨。晉元康二年九月﹐太歲庚午﹐帝遣殿中中郎將關內侯樊廣﹑緱氏令王與﹑主簿傅演﹐奉宣詔命﹐興立廟殿焉。又有《百虫將軍顯靈碑》。碑云﹕將軍。姓伊氏﹐諱益﹐字隤敳﹐帝髙陽之第二子伯益者也。晉元康五年七月七日﹐順人吳義等建立堂廟。永平元年二月二十日﹐刻石立頌﹐贊示後賢矣。其水東北流﹐入白桐澗﹐又北逕袁公塢東﹐蓋公路始固有此也﹐故有袁公之名矣。北流注於羅水。羅水又西北﹐逕袁公塢北﹐又西北﹐逕潘嶽父子墓前。有碑﹐嶽父茈﹐瑯琊太守。碑石破落﹐文字缺敗。《嶽碑》題云﹕《給事黃門侍郎潘君之碑》。《碑》云﹕君遇孫秀之難﹐闔門受過。故門生感覆醢以增慟﹐乃樹碑以記事。太常潘尼之辭也。羅水又於訾城東北﹐入於洛水也。

△又東北過鞏縣東﹐又北入於河。洛水又東﹐明樂泉水注之。水出南原下﹐五泉並導﹐故世謂之五道泉﹐卽古明溪泉也。《春秋﹖昭公二十二年》﹐師次於明溪者也。洛水又東﹐逕鞏縣故城南﹐東周所居也。本周之畿內鞏伯國也。《春秋左傳》所謂尹文父涉於鞏﹐卽於此也。洛水又東﹐濁水注之﹐卽古湟水也﹐水出南原。京相璠曰﹕訾城北三里有黃亭。卽此亭也。《春秋》所謂次於黃者也。洛水又東北﹐泂水發南溪石泉﹐世亦名之爲石泉水也。京相璠曰﹕鞏東地名坎欿﹐在泂水東﹐疑卽此水也。又逕盤谷塢東﹐世又名之曰盤谷水。司馬彪《郡國志》﹕鞏有坎欿聚。《春秋﹖僖公二十四年》﹐王出﹐及坎欿。服虔亦以爲鞏東邑名也。今考厥文﹐若狀焉而不能精辧耳。《晉太康地記》《晉書地道記》並言在鞏西﹐非也。其水又北入洛。洛水又東北流入於河。《山海經》曰﹕洛水成臯西入河﹐是也。謂之洛汭﹐卽什谷也。故張儀說秦曰﹕下兵三川﹐塞什谷之口。謂此川也。《史記音義》曰﹕鞏縣有鄩谷水者也。黃帝東巡河過洛﹐修壇沈璧﹐受《龍圖》於河﹐《龜書》於洛﹐赤文綠字。堯帝又修壇河洛﹐擇良議沈﹐榮光出河﹐休气四塞﹐白雲起﹐回風逝﹐赤文綠色﹐廣袤九尺﹐負理平上﹐有列星之分﹐什政之度﹐帝王錄記興亡之數﹐以授之堯。又東沈書於日稷﹐赤光起﹐玄龜負書﹐背甲赤文成字﹐遂禪於舜。舜又習堯禮﹐沈書於日稷﹐赤光起﹐玄龜負書﹐至於稷下﹐榮光休至﹐黃龍捲甲﹐舒圖壇畔﹐赤文綠錯﹐以授舜。舜以禪禹。殷湯東觀於洛﹐習禮堯壇﹐降璧三沈﹐榮光不起﹐黃魚雙躍﹐出濟於壇﹐黑烏以浴﹐隨魚亦上﹐化爲黑玉赤勒之書﹐黑龜赤文之題也。湯以伐桀。故《春秋說題辭》曰﹕河以通乾出天苞﹐洛以流坤吐地符。王者沈禮焉。《竹書紀年》曰﹕洛伯用與河伯馮夷斗﹐蓋洛水之神也。昔夏太康失政﹐爲羿所逐﹐其昆弟五人﹐須於洛汭﹐作《五子之歌》於是地矣。○伊水△伊水出南陽魯陽縣西蔓渠山。《山海經》曰﹕蔓渠之山﹐伊水出焉。《淮南子》曰﹕伊水出上魏山。《地理誌》曰﹕出熊耳山。卽麓大同﹐陵巒互別耳。伊水自熊耳東北﹐逕鸞川亭北。﹛艸姦﹜水出﹛艸姦﹜山﹐北流﹐際其城東﹐而北入伊水﹐世人謂伊水爲鸞水﹐﹛艸姦﹜水爲交水﹐故名斯川爲鸞川也。又東爲淵潭﹐潭渾若沸﹐亦不測其深淺也。伊水又東北﹐逕東亭城南。又屈逕其亭東﹐東北流者也。

△東北過郭落山。陽水出陽山陽溪﹐世人謂之太陽谷﹐水亦取名焉。東流入伊水。伊水又東北﹐鮮水入焉﹐水出鮮山﹐北流注於伊。伊水又與蠻水合﹐不出盧氏縣之蠻谷﹐東流﹐入於伊。

△又東北過陸渾縣南。《山海經》曰﹕滽々之水﹐出於釐山﹐南流注於伊水。今水出陸渾縣之西南王母澗﹐澗北山上有王母祠﹐故世因以名溪。東流注於伊水﹐卽滽々之水也。伊水歷崖口﹐山峽也﹐翼崖深髙﹐壁立若闕。崖上有塢﹐伊水逕其下﹐歷峽北流﹐卽古三塗山也。杜預《釋地》曰﹕山在縣南。闞駰《十三州誌》云﹕山在東南。今是山在陸渾故城東南八十許裏。《周書》武王問太公曰﹕吾將因有夏之居﹐南望過於三塗﹐北瞻望於有河。《春秋﹖左傳﹖昭公四年》﹐司馬侯曰﹕四嶽﹑三塗﹑陽城﹑太室﹑荊山﹑中南﹐九州之險也。服虔曰﹕三塗﹑大行﹑轘轅﹑崤黽﹐非南望也。京相璠著《春秋土地名》亦雲山名也。以服氏之言云﹐塗﹐道也﹐準《周書》南望之文﹐或言宜爲轘轅﹑大谷﹑伊闕﹐皆爲非也。《春秋》晉伐陸渾﹐請有事於三塗﹐知是山明矣。有七谷水注之﹐水西出女機山之南七溪﹐山上有西王母祠。東南流注於伊水。又北﹐蚤谷水注之﹐水出女機山之東谷﹐東逕故亭南﹐東流﹐入於伊水。伊水又東北逕伏流嶺東﹐嶺上有昆侖祠﹐民猶祈焉。劉澄之《永初記》稱﹕陸渾縣西有伏流阪者也。今山在縣南崖口北三十里許﹐西則非也。北與溫泉水合﹐水出新城縣之狼睪山西南阜下﹐西南流﹐會於伊水。伊水又東北﹐逕伏睹領﹐左納焦澗水﹐水西出鹿鶻山﹐東流逕孤山南﹐其山介立丰上﹐單秀孤峙﹐故世謂之方山。卽劉中書澄之所謂縣有孤山者也。東歷伏睹嶺﹐南東流注於伊。伊水又東北﹐涓水注之。水出陸渾西山﹐卽陸渾山者也。尋郭文之故居﹐訪胡昭之遺像﹐世去不停﹐莫識所在。其水有二源俱導﹐而東注虢略﹐在陸渾縣西九十里也。司馬彪《郡國志》曰﹕縣西虢略地﹐《春秋》所謂東盡虢略者也。北水東流﹐合侯澗水﹐水出西北侯溪﹐東南流注於涓水﹐涓水又東﹐逕陸渾縣故城北。平王東遷﹐辛有適伊川﹐見有被髮而祭於野者﹐曰﹕不及百年﹐此其戎乎﹗魯僖公二十二年﹐秦﹑晉遷陸渾之戎於伊川﹐故縣氏之也。涓水東南流﹐右合南水。水出西山七谷﹐亦謂之七谷水﹐阻澗東逝﹐歷其縣南。又東南﹐左會北水﹐亂流左合禪渚水。水上承陸渾縣東禪渚﹐渚在原上﹐陂方十里﹐佳饒魚葦﹐卽《山海經》所謂南望禪渚﹐禹父之所化。郭景純《注》云﹕禪一音暖﹐鯀化羽淵﹐而復在此﹐然已變怪﹐亦無往而不化矣。世謂此澤爲愼望陂。陂水南流﹐注於涓水。涓水又東南﹐注於伊水。昔有莘氏女﹐采桑於伊川﹐得嬰兒於空桑中﹐言其母孕於伊水之濱﹐夢神告之曰﹐臼水出而東走。母明視而見臼水出焉﹐告其鄰居而走﹐顧望其邑﹐咸爲水矣。其母化爲空桑﹐子在其中矣。莘女取而獻之﹐命養於庖﹐長而有賢徳﹐殷以爲尹﹐曰伊尹也。

△又東北過新城縣南。馬懷橋長水出新城西山﹐東逕晉使持節徵南將軍宋均碑南。均字文平﹐縣人也。其碑﹐太始三年十二月立。其水又東流入於伊。又有明水﹐出梁縣西狼臯山﹐俗謂之石澗水也。西北流逕楊亮壘南﹐西北合康水﹐水亦出狼臯山。東北流﹐逕範塢北﹐與明水合。又西南流﹐入於伊。《山海經》曰﹕放臯之山﹐明水出焉﹐南流注於伊水﹐是也。伊水又與大戟水會。水出梁縣西﹐有二源﹕北水出廣成澤﹐西南逕楊志塢北﹐與南水合。水源南出廣成澤﹐西流﹐逕陸渾縣。《河南十二縣境簿》曰﹕廣成澤在新城縣界黃阜﹐西北流﹐屈而東逕楊志塢南﹐又北屈逕其塢東﹐又逕塢北﹐同注老倒澗﹐俗謂之老倒澗水﹐西流入於伊。伊水又北逕新城東﹐與吳澗水會。水出縣之西山﹐東流﹐南屈逕其縣故城西﹐又東轉﹐逕其縣南﹐故蠻子國也﹐縣有鄤聚﹐今名蠻中﹐是也。漢惠帝四年置縣。其水又東北流﹐注於伊水。伊水又北﹐逕當階城西﹐大狂水入焉。水東出陽城縣之大苦山。《山海經》曰﹕大苦之山﹐多﹤王虖﹥琈之玉﹐其陽﹐狂水出焉﹐西南流﹐其中多三足龜﹐人食之者無大疾﹐可以已腫。狂水又西﹐逕綸氏縣故城南。《竹書紀年》曰﹕楚吾得帥師及秦伐鄭﹐圍綸氏者也。右與倚薄山水合。水北出倚薄之山﹐南逕黃城西﹐又南逕綸氏縣故城東﹐而南流﹐注於狂水。狂水又西﹐八風溪水注之。水北出八風山﹐南流﹐逕綸氏縣故城西﹐西南流﹐入於狂水。狂水又西﹐得三交水口。水有三源﹐各導一溪﹐並出山南流合捨﹐故世有三交之名也。其水西南流﹐注於狂水。狂水又西﹐逕缶髙山北﹐西南與湮水合﹐水出東北湮谷﹐西南流﹐逕武林亭東北﹐又屈逕其亭南﹐其水又西南﹐逕湮陽亭東﹐蓋藉水以名亭也。又東南流﹐入於狂。狂水又西﹐逕湮陽城南﹐又西﹐逕當階城南﹐而西流﹐注於伊。伊水又北﹐土溝水出玄望山西﹐東逕玄望山南﹐又東﹐逕新城縣故城北﹐東流注於伊水。伊水又北﹐板橋水入焉﹐水出西山﹐東流入於伊水。伊水又北﹐會厭澗水。水出西山﹐東流逕邥垂亭南﹐《春秋左傳﹖文公十七年》﹐秋﹐周甘歜敗戎於邥垂者也。服虔曰﹕邥垂在髙都南。杜預《釋地》曰﹕河南新城縣北﹐有邥垂亭。司馬彪《郡國志》曰﹕新城有髙都城。今亭在城南七里﹐遺基猶在。京相璠曰﹕舊說言邥垂在髙都南﹐今上黨有髙都縣。余謂京論疏遠﹐未足以證﹐無如虔說之旨密矣。其水又東﹐注於伊水。伊水又北﹐逕髙都城東。徐廣《史記音義》曰﹕今河南新城縣有髙都城。《竹書紀年》﹐梁惠成王十七年﹐東周與鄭髙都利者也。又來儒之水﹐出於半石之山﹐西南流﹐逕斌輪城北﹐西曆艾澗﹐以其水西流﹐又謂之小狂水也。其水又西南﹐逕大石嶺南﹐《開山圖》所謂大石山也。山下有《大石嶺碑》。河南隱士通明以漢靈帝中平六年八月戊辰於山堂立碑﹐文字淺鄙﹐殆不可尋。魏文帝獵於此山﹐虎超乘輿﹐孫禮拔劍投虎於是山。山在洛陽南。而劉澄之言在洛東北﹐非也。山阿有魏明帝髙平陵。王隱《晉書》曰﹕惠帝使校尉陳總仲元詣洛南山請雨﹐總盡除小祀﹐惟存大石而祈之﹐七日大雨。卽是山也。來儒之水﹐又西南逕赤眉城南﹐又西至髙都城東﹐西入伊水﹐謂之曲水也。

△又東北過伊闕中。伊水逕前亭西。《左傳﹖昭公二十二年》﹐晉箕遺﹑樂徵﹑右行詭濟師﹐取前城者也。京相璠曰﹕今洛陽西南五十里﹐伊滿外前亭矣。服虔曰﹕前讀爲泉。周地也。伊水又北﹐入伊闕。昔大禹疏以通水﹐兩山相對﹐望之若闕﹐伊水歷其間﹐北流﹐故謂之伊闕矣。《春秋》之闕塞也﹐昭公二十六年﹐趙鞅使女寬守闕塞是也。陸機云﹕洛有四關﹐斯其一焉。東嚴西嶺﹐並鐫石開軒﹐髙甍架峯。西側靈巖下﹐泉流東注﹐入於伊水。傅毅《反都賦》曰﹕因龍門以暢化﹐開伊闕以達聰也。闕左壁有石銘云﹕黃初四年六月二十四日辛巳﹐大出水﹐舉髙四丈五尺﹐齊此已下。蓋記水之漲減也。右壁又有石銘云﹕永康五年﹐河南府君﹐循大禹之軌﹐部督郵辛曜﹐新城令王琨﹐部監作掾董猗﹑李褒﹐斬岸開石﹐平通伊闕。石文尙存也。

△又東北至洛陽縣南﹐北入於洛。伊水自闕東北流﹐枝津右出焉﹐東北引漑﹐東會合水﹐同注公路澗﹐入於洛。今無水。《戰國策》曰﹕東周欲爲田﹐西周不下水。蘇子見西周君曰﹕今不下水﹐所以富東周也﹐民皆種麥﹐無他種。欲害之﹐不如下水以病之。東周必復種稻﹐種稻而復奪之﹐是東周受命於君矣。西周遂下水。卽是水之故渠也。伊水又東北﹐枝渠左出焉。水積成湖﹐北流注於洛。今無水。伊水又東北﹐至洛陽縣南﹐逕圜丘東﹐大魏郊天之所﹐準漢故事建之。《漢書﹖郊祀志》曰﹕建武二年﹐初制郊兆於洛陽城南七里。爲圜壇八陛﹐中又爲重壇﹐天地位其上﹐皆南向。其外壇上爲五帝位。其外爲壝﹐重營皆紫﹐以像紫宮。按禮﹕天子大裘而冕﹐祭昊天上帝於此。今衮冕也﹐壇壝無復紫矣。伊水又東北流﹐注於洛水。《廣志》曰﹕鯢魚聲如小兒啼﹐有四足﹐形如鱧﹐可以治牛﹐出伊水也。司馬遷謂之人魚﹐故其著《史記》曰﹕始皇帝之葬也﹐以人魚膏爲燭。徐廣曰﹕人魚似鮎而四足﹐卽鯢魚也。○瀍水△瀍水出河南谷城縣北山。縣北有潛亭﹐瀍水出其北梓澤中。梓澤﹐地名也。澤北對原阜﹐卽裴氏墓塋所在﹐碑闕存焉。其水歷澤東南流﹐水西有一原﹐其上平敞﹐古贊亭之處也。卽潘安仁《西徵賦》所謂越街郵者也。東與千金渠合。《周書》曰﹕我卜瀍水西﹐謂斯水也﹐東南流。水西南有帛仲理墓﹐墓前有碑﹐題云﹕眞人帛君之表。仲理名護﹐益州巴郡人。晉永寧二年十一月立。瀍水又東南流注於谷﹐谷水自千金堨東注﹐謂之千金渠也。又東過洛陽縣南。又東過偃師縣﹐又東入於洛。○澗水△澗水出新安縣南白石山。《山海經》曰﹕白石之山﹐惠水出於其陽﹐東南注於洛﹐澗水出於其陰﹐北流注於谷。世謂是山曰廣陽山﹐水曰赤岸水﹐亦曰石子澗。《地理誌》曰﹕澗水出新安縣東南﹐東入洛﹐是爲密矣。東北流歷函谷東阪東﹐謂之八特阪。《山海紀》曰﹕北流注於穀。摯仲治《三輔決錄﹖注》云﹕馬氏兄弟五人﹐共居澗﹑穀二水之交﹐作五門客捨﹐因以爲名。今在河南西四十里。以《山海經》推校﹐里數不殊。仲治所記﹐水會尙有故居處﹐斯則澗水也。卽《周書》。所謂我卜澗水東者是也。

△東南入於洛。孔安國曰﹕澗水出澠池山。今新安縣西北有一水﹐北出澠池界﹐東南流﹐逕新安縣而東南流入於谷水。安國所言﹐當斯水也。然谷水出澠池﹐下合澗水﹐得其通稱﹐或亦指之爲澗水也﹐並未之詳耳。今孝水東十里有水﹐世謂之慈澗﹐又謂之澗水。按《山海經》則少水也﹐而非澗水﹐蓋習俗之誤耳。又按河南有離山水﹐謂之爲澗水。水西北出離山﹐東南流﹐歷郟山於谷城東﹐而南流注於谷。舊與谷水亂流﹐南入於洛。今谷水東入千金渠﹐澗水與之俱東入洛矣。或以是水並爲周公之所相卜也。呂忱曰﹕今河南使水﹐疑其是卽此水也﹐然意所未詳﹐故並書存之耳。卷十六○谷水△谷水出宏農黽池縣南墦冢林﹑谷陽谷。《山海經》曰﹕傅山之西﹐有林焉﹐曰墦冢﹐谷水出焉﹐東流注於洛﹐其中多珚玉。今谷水出千崤東馬頭山谷陽谷﹐東北流﹐歷黽池川﹐本中鄕地也。漢景帝中二年﹐初城﹐徙萬戶爲縣。因崤黽之池以目縣焉。亦或謂之彭池﹐故徐廣《史記音義》曰﹕黽﹐或作彭﹐谷水所出處也。谷水又東逕秦﹑趙二城南﹐世謂之俱利城。耆彥曰﹕昔秦﹑趙之會﹐各據一城。秦王使趙王鼓瑟﹐藺相如令秦王擊缶處也。馮異又破赤眉於是川矣。司馬彪《續漢書》曰﹕赤眉從黽池﹐自利陽南欲赴宜陽者也。故光武璽書曰﹕始𨿽垂翅回溪﹐終能奮翼黽池。可謂失之東隅﹐收之桑楡矣。谷水又東﹐逕土崤北﹐所謂二崤也。谷水又東﹐左會北溪﹐溪水北出黽池山﹐東南流﹐注於谷﹐疑卽孔安國所謂澗水也。谷水又東﹐逕新安縣故城﹐南北夾流﹐而西接崤黽。昔項羽西入秦﹐坑降卒二十萬於此。國滅身亡﹐宜矣﹗谷水又東﹐逕千秋亭南﹐其亭累石爲垣﹐世謂之千秋城也。潘嶽《西徵賦》曰﹕亭有千秋之號﹐子無七旬之期﹐謂是亭也。又東逕雍谷溪﹐回岫縈紆﹐石路阻峽﹐故亦有峽石之稱矣。谷水歷側﹐左與北川水合。水有二源﹐並導北山﹐東南流﹐合成一水﹐自乾注巽﹐入於谷。谷水又東﹐逕缺門山﹐山阜之不接者裏余﹐故得是名矣。二壁爭髙﹐斗聳相亂。西瞻雙阜﹐右望如砥。谷水自缺門而東﹐廣陽川水注之。水出廣陽北山。東南流注於谷﹐南望微山﹐雲峯相亂。谷水又逕白超壘南。戴延之《西徵記》云﹕次至白超壘﹐去函谷十五里﹐築壘當大道﹐左右有山夾立﹐相去百餘步﹐道從中出﹐此乃故關城﹐非所謂白超壘也。是壘在缺門東一十五里。壘側舊有塢﹐故冶官所在。魏﹑晉之日﹐引谷水爲水治﹐以經國用﹐遺迹尙存。谷水又東﹐石默溪水出微山東麓﹐石默溪東北流﹐入於谷。谷水又東﹐宋水北流﹐注於谷。谷水又東﹐逕魏將作大匠母邱興墓南﹐二碑存焉﹐儉父也。《管輅別傳》曰﹕輅嘗隨軍西徵﹐過其墓而嘆﹐謂士友曰﹕玄武藏頭﹐靑龍無足﹐白虎銜屍﹐朱雀悲哭﹔四危已備﹐法應滅族。果如其言。谷水又東﹐逕函谷關南﹐東北流﹐皂澗水注之。水出新安縣﹐東南流﹐逕母邱興墓東﹐又南逕函谷關西。關髙崄峽﹐路出廛郭。漢元鼎三年﹐樓船將軍楊僕﹐數有大功﹐恥居關外﹐請以家僮七百人﹐築塞徙關於新安﹐卽此處也。昔郭丹西入關﹐感慨於其下﹐曰﹕不乘駟馬髙車﹐終不出此關也。去關十二年﹐果如志焉。皂澗水又東流﹐入於谷。谷水又東北﹐逕函谷關城東﹐右合爽水。《山海經》曰﹕白石山西五十里曰谷山﹐其上多谷﹐其下多桑﹐爽水出焉。世謂之紵麻澗﹐北流﹐注於谷﹐其中多碧綠。谷水又東﹐澗水注之。《山海經》曰﹕婁涿山西四十里﹐曰白石之山﹐澗水出焉﹐北流注於谷。自下通謂之澗水﹐爲谷水之兼稱焉。故《尙書》曰﹕伊﹑洛﹑瀍﹑澗旣入於河﹐而無谷水之目﹐是名亦通稱矣。劉澄之云﹕新安有澗水﹐源出縣北﹐又有淵水﹐未知其源。余考諸地記﹐並無淵水﹐但淵﹑澗字相似﹐時有字錯爲淵也。故闞駰《地理誌》曰﹕禹貢之淵水﹐是以知傳寫書誤﹐字謬舛眞﹐澄之不思所致耳。旣無斯水﹐何源之可求乎﹖谷水又東﹐波水注之。《山海經》曰﹕瞻諸山西三十里曰婁涿之山﹐無艸木﹐多金玉﹐波水出於其陰。世謂之百答水。北流注於谷﹐其中多茈石﹑文石。谷水又東﹐少水注之。《山海經》曰﹕廆山西三十里﹐曰瞻諸之山﹐其陽多金﹐其陰多文石。少水出於其陰﹐控引眾溪﹐積以成川。東流注於谷。世謂之慈澗也。谷水又東﹐兪隨之水注之。《山海經》曰﹕平蓬山西十里曰廆山﹐其陽多﹤王雩﹥琈之玉。兪隨之水出於其陰﹐北流注於谷。世謂之孝水也。潘嶽《西徵賦》曰﹕澡孝水以濯纓﹐嘉美名之在玆。是水在河南城西十餘里﹐故呂忱曰﹕孝水在河南郡。而戴延之言在函谷關西﹐劉澄之又云﹕出檀山。檀山在宜陽縣西﹐在谷水南﹐無南入之理。考尋玆說﹐當承緣生《述徵》謬志耳。緣生從戍行旅﹐徵途訊訪﹐旣非舊土﹐故無所究。今川瀾北注﹐澄映泥濘﹐何得言枯涸也﹖皆爲疏僻矣。

△東北過谷城縣北。城西臨谷水﹐故縣取名焉。谷水又東﹐逕谷城南﹐不歷其北。又東﹐洛水枝流入焉﹐今無水也。

△又東過河南縣北﹐東南入於洛。河南王城西北﹐谷水之右有石磧﹐磧南出爲死谷﹐北出爲湖溝。魏太和四年﹐暴水流髙三丈﹐此地下停流以成湖渚﹐造溝以通水﹐東西十里﹐決湖以注瀍水。谷水又逕河南王城北﹐所謂成周矣。《公羊》曰﹕成周者何﹖東周也。何休曰﹕名爲成周者﹐周道始成﹐王所都也。《地理誌》曰﹕河南河南縣﹐故郟﹑鄏地也。京相璠曰﹕郟﹐山名﹔鄏﹐邑名也。卜年定鼎﹐爲王之東都﹐謂之新邑﹐是爲王城。其城東南﹐名曰鼎門﹐蓋九鼎所從入也﹐故謂是地爲鼎中。楚子伐陸渾之戎﹐問鼎於此。《述徵記》曰﹕谷﹑洛二水﹐本於王城東北合流﹐所謂谷﹑洛斗也。今城之東南缺千步﹐世又謂之谷﹑洛斗處﹐俱全非也。余按史傳﹐周靈王之時﹐谷﹑洛二水斗﹐毀王宮。王將堨之﹐太子晉諫﹐王不聽。遺堰三堤尙存。《左傳﹖襄公二十四年》﹐齊人城郟﹐穆叔如周賀。韋昭曰﹕洛水在王城南﹐谷水在王城北﹐東入於瀍。至靈王時﹐谷水盛﹐出於王城西﹐而南流合於洛。兩水相格﹐有似於斗﹐而毀王城西南也。穎容著《春秋條例》言西城梁門枯水處﹐世謂之死谷﹐是也。始知緣生行中造次﹐入關經究﹐故事與實違矣。考王封周桓公於是﹐爲西周。及其孫惠公﹐封少子於鞏﹐爲東周﹐故有東西之名矣。秦滅周﹐以爲三川郡。項羽封申陽爲河南王。漢以爲河南郡﹐王莽又名之曰保忠信鄕。光武都洛陽﹐以爲尹。尹﹐正也﹐所以董正京畿﹐率先百郡也。谷水又東流﹐逕乾祭門北﹐子朝之亂﹐晉所開也。東至千金堨。《河南十二縣境簿》曰﹕河南縣城東十五里有千金堨。《洛陽記》曰﹕千金堨舊堰谷水﹐魏時更修此堰﹐謂之千金堨。積石爲堨﹐而開溝渠五所﹐謂之五龍渠。渠上立堨﹐堨之東首立一石人﹐石人腹上刻勒云﹕太和五年二月八日庚戍﹐造築此堨﹐更開溝渠﹐此水沖渠﹐止其水﹐助其堅也﹐必經年曆世﹐是故部立石人以記之云爾。蓋魏明帝修王﹑張故績也。堨是都水使者陳協所修也。《語林》曰﹕陳協數進阮步兵酒﹐後晉文王欲修九龍堰﹐阮舉協﹐文王用之。掘地得古承水銅龍六枚﹐堰遂成。水歷堨東注﹐謂之千金渠。逮於晉世﹐大水暴注﹐溝瀆泄壞﹐又廣功焉。石人東脇下文云﹕太始七年六月二十三日﹐大水迸瀑﹐出常流上三丈﹐蕩壞二堨。五龍泄水﹐南注瀉下﹐加歲久涑齒﹐每澇卽壞﹐歷載捐棄大功﹐故爲今遏。更於西開泄﹐名曰代龍渠。地形正平﹐誠得瀉泄至理﹐千金不與水勢激爭﹐無緣當壞﹐由其卑下﹐水得逾上涑齒故也。今增髙千金於舊一丈四尺﹐五龍自然必歷世無患。若五龍歲久復壞﹐可轉於西﹐更開二碣。二渠合用二十三萬五千六百九十八功﹐以其年十月二十三日起作﹐功重人少﹐到八年四月二十日畢﹐代龍渠卽九龍渠也。後張方入洛﹐破千金堨﹐京師水碓皆涸。永嘉初﹐汝陰太守李矩﹑汝南太守袁孚修之﹐以利漕運﹐公私賴之。水積年﹐渠堨頹毀﹐石砌殆盡﹐遺基見存。朝廷太和中修復故堨。按千金堨石人西脇下文云﹕若溝渠久﹐疏深引水者﹐當於河南城北石磧西﹐更開渠北出﹐使首狐邱﹐故溝東下﹐因故易就﹐磧堅便時﹐事業已訖﹐然後見之。加邊方多事﹐人力苦少﹐又渠堨新成﹐未患於水﹐是以不敢預修通之﹐若於後當復興功者﹐宜就西磧。故書之於石﹐以遺後賢矣。𨿽石磧淪敗﹐故迹可憑﹐準之於文﹐北引渠東合舊瀆。舊瀆又東﹐晉惠帝造石梁於水上。按橋西門之南頰文稱﹕晉元康二年十一月二十日﹐攺治石巷水門﹐除豎枋﹐更爲函枋﹐立作覆枋屋﹐前後辟級續石障﹐使南北入岸﹐築治涑處﹐破石以爲殺矣。到三年三月十五日畢訖﹐並紀列門廣長深淺於左右﹐巷東西長七尺﹐南北龍尾廣十二丈﹐巷瀆口髙三丈﹐謂之睪門橋。潘嶽《西徵賦》曰﹕秣馬臯門﹐卽此處也。谷水又東﹐又結石梁﹐跨水制城﹐西梁也。谷水又東﹐左會金穀水。水出太白原﹐東南流﹐歷金穀﹐謂之金穀水。東南流﹐逕晉衛尉卿石崇之故居也。石季倫《金穀詩集﹖敍》曰﹕余以元康七年﹐從太僕卿出爲徵虜將軍﹐有別盧在河南界金穀澗中﹐有淸泉茂樹﹐眾果竹柏﹐藥艸蔽醫。金穀水又東南流﹐入於谷。谷水又東﹐逕金墉城北﹐魏明帝於洛陽城西北角築之﹐謂之金墉城。魏文帝起層樓於東北隅。《晉宮閣名》曰﹕金墉有崇天堂﹐卽此地上﹐架木爲榭﹐故百尺樓矣。皇居創徙﹐宮極未就﹐止蹕於此。構霄榭於故臺﹐所謂臺以亭亭者也。南曰乾光門﹐夾建兩觀﹐觀下列朱桁於塹﹐以爲禦路。東曰含春門﹐北有退門﹐城上西面列觀﹐五十步一睥睨﹐屋臺置一鐘﹐以和漏鼓。西北連廡函蔭﹐墉比廣榭﹐炎夏之日﹐髙祖常以避暑﹐爲綠水池一所﹐在金墉者也。谷水逕洛陽小城北﹐因阿舊城﹐憑結金墉﹐故向城也。永嘉之亂﹐結以爲壘﹐號曰洛陽壘。故《洛陽記》曰﹕陵雲臺西有金市﹐金市北對洛陽壘者也。又東歷大夏門下﹐故夏門也。陸機《與弟書》云﹕門有三層樓﹐髙百尺﹐魏明帝造。門內東側際城﹐有魏明帝所起景陽山﹐余基尙存。孫盛《魏春秋》曰﹕景初元年﹐明帝愈崇宮殿﹐雕飾觀閣﹐於太行谷城之山﹐取白石英及紫石英及五色文石﹐起景陽山於芳林園﹐樹松竹艸木﹐捕禽獸以充其中。於時百役繁興﹐帝躬自掘土﹐率羣臣﹑三公以下﹐莫不展力。山之東﹐舊有九江。陸機《洛陽記》曰﹕九江直作圓水﹐水中作圓壇三破之﹐夾水得相逕通。《東京賦》曰﹕濯龍﹑芳林﹐九谷﹑八溪﹐芙蓉覆水﹐秋蘭被崖。今也山則瑰阜獨立﹐江無復仿佛矣。渠水又東﹐枝分南入華林園﹐歷疏圃南。圃中有古玉井﹐井悉以瑉玉爲之﹐以緇石爲口﹐工作精密﹐猶不變古﹐璨焉如新。又逕瑤華宮南﹐歷景陽山北。山有都亭。堂上結方湖﹐湖中起禦坐﹐石也。禦坐前建蓬萊山﹐曲池接筵﹐飛沼拂席﹐南面射侯夾席﹐武峙背山。堂上則石路崎嶇﹐嚴嶂峻險﹐雲臺風觀﹐纓巒帶阜。遊觀者升降阿閣﹐出入虹陛﹐望之狀鳧沒鸞舉矣。其中引水飛睪﹐傾瀾瀑布﹐或枉渚聲澑﹐潺潺不斷。竹柏蔭於層石﹐繡薄叢於泉側﹐微飆暫拂﹐則芳溢於六空﹐實爲神居矣。其水東注天淵池。池中有魏文帝九華殿﹐殿基悉是洛中故碑累之﹐今造釣臺子其上。池南直魏文帝茅茨堂﹐前有《茅茨碑》﹐是黃初中所立也。其水自天淵池東﹐出華林園﹐逕聽訟觀南﹐故平望觀也。魏明帝常言﹕獄﹐天下之命也。每斷大獄﹐恆幸觀聽之。以太和三年﹐更從今名。觀西北接華林隸簿﹐昔劉楨磨石處也。《文士傳》曰﹕文帝之在東宮也﹐宴諸文學。酒酣﹐命甄后出拜﹐坐者咸伏﹐惟劉楨平視之﹐太祖以爲不敬﹐送徒隸簿。後太祖乘步牽車乘城﹐降閱簿作﹐諸徒咸敬﹐而楨摳坐﹐磨石不動。太祖曰﹕此非劉楨也﹖石如何性﹖楨曰﹕石出荊山玄巖之下﹐外炳五色之章。內秉堅貞之志﹐雕之不增文﹐磨之不加瑩﹐稟气貞正﹐稟性自然。太祖曰﹕名豈虛哉﹗復爲文學。池水又東流﹐入洛陽縣之南池﹐池卽故狄泉也﹐南北百一十步﹐東西七十步。皇甫謐曰﹕悼王葬景王於翟泉﹐今洛陽太倉中大冢是也。《春秋﹖定公元年》﹐晉魏獻子合諸侯之大夫於翟泉﹐始盟城周。班固﹑服虔﹑皇甫謐咸言翟泉在洛陽東北﹐周之墓地。今案周威烈王葬洛陽城內東北隅。景王冢在洛陽太倉中﹐翟泉在兩冢之間﹐側廣莫門道東﹐建春門路北﹐路卽東宮街也﹐於洛陽爲東北。後秦封呂不韋爲洛陽十萬戶侯﹐大其城﹐並得景王冢矣﹐是其墓地也。及晉永嘉元年﹐洛陽東北步廣裏地陷﹐有二鵝出﹐蒼色者飛翔衝天﹐白色者止焉。陳畱孝廉董養曰﹕步廣﹐周之狄泉﹐盟會之地﹐今色蒼﹐胡象矣﹐其可盡言乎﹖後五年﹐劉曜﹑王彌入洛﹐帝居平陽。陸機《洛陽記》曰﹕步廣裏在洛陽城內宮東。是狄泉所在﹐不得於太倉西南也。京相與裴司空彥季修《晉輿地圖》﹐作《春秋地名》﹐亦言﹕今太倉西南池水名狄泉。又曰﹕舊說言﹐翟泉本自在洛陽北﹐萇弘城成周﹐乃繞之。杜預因其一證﹐謂必是狄泉﹐而卽實非也。後遂爲東宮池。《晉中州記》曰﹕惠帝爲太子﹐出聞蝦蟆聲﹐問人﹐爲是官蝦蟆﹑私蝦蟆﹖侍臣賈胤對曰﹕在官地爲官蝦蟆﹐在私地爲私蝦蟆。令曰﹕若官蝦蟆﹐可給廩。先是有讖云﹐蝦蟆當貴。昔晉朝收憫懷太子於後池﹐卽是池也。其一水自大夏門﹐東逕宣武觀﹐憑城結構﹐不更增墉。左右夾列步廊﹐參差翼跂﹐南望天淵池﹐北矚宣武場。《竹林七賢論》曰﹕王戎幼而淸秀。魏明帝於宣武場上﹐爲欄﹐苞虎牙﹐使力士袒裼﹐疊與之博﹐縱百姓觀之﹐戎年七歲﹐亦往觀焉。虎乘間薄欄而吼﹐其聲震地﹐觀者無不辟易顚僕。戎亭然不動﹐帝於閣上見之﹐使問姓名而異之。場西故賈充宅也。谷水又東﹐逕廣莫門北﹐漢之谷門也﹐北對芒阜﹐連嶺修亙﹐苞總眾山﹐始自洛口﹐西逾平陰﹐悉芒壠也。《魏志》曰﹕明帝欲平北芒﹐令登臺見孟津。侍中辛毗諫曰﹕若九河溢湧﹐洪水爲害﹐邱陵皆夷﹐何以禦之﹖帝乃止。谷水又東﹐屈南﹐逕建春門石橋下。卽上東門也。阮嗣宗《詠懷詩》曰﹕步出上東門者也。一曰上升門﹐晉曰建陽門。《百官志》曰﹕洛陽十二門﹐每門候一人﹐六百石。《東觀漢記》曰﹕郅惲爲上東門候。光武嘗出﹐夜還﹐詔開門﹐欲入﹐惲不內。上令從門間識面。惲曰﹕火明遼遠。遂拒不開﹐由是上益重之。亦袁本初掛節處也。橋首建兩石柱﹐橋之右柱銘云﹕陽嘉四年乙酉﹑壬申詔書﹐以城下漕渠東通河﹐濟﹐南引江﹐淮﹐方貢委輸﹐所由而至﹐使中謁者魏郡淸淵馬憲監作石橋梁柱﹐惇敕工匠﹐盡要妙之巧﹐撰立重石﹐累髙周距﹐橋工路博﹐流通萬里﹐云云。河南尹邳崇﹤阝嵬﹥﹑丞渤海重合雙福﹑水曹掾中牟任仿﹑史王蔭﹑史趙興﹑將作吏睢陽申翔﹑道橋掾成睪卑國﹐洛陽令江雙﹑丞平陽降﹑監掾王騰之﹑主石作右北平山仲。三月起作﹐八月畢成。其水依柱﹐又自樂裏道屈而東﹐出陽渠。昔陸機爲成都王穎入洛﹐敗北而返。水南卽馬市也﹐舊洛陽有三市﹐斯其一也。卽嵇叔夜爲司馬昭所害處也。北則白社故里也﹐昔孫子荊會董威輦於白社﹐謂此矣﹐以同載爲榮﹐故有《威輦圖》。又東逕馬市石橋。橋南有二石柱﹐並無文刻也。漢司空漁陽王梁之爲河南也﹐將引谷水以漑京都﹐渠成而水不流﹐故以坐免。後張純堰洛水以通漕﹐洛中公私穰贍。是渠今引谷水﹐蓋純之創也。按陸機《洛陽記》﹑劉澄之《永初記》言﹐城之四面﹐有陽渠﹐周公制之也。昔周遷殷民於洛邑﹐城隍逼狹﹐卑陋之所耳。晉故城成周以居敬王﹐秦又廣之﹐以封不韋﹐以是推之﹐非專周公可知矣。亦謂之九曲瀆。《河南十二縣境簿》云﹕九曲瀆在河南鞏縣西﹐西至洛陽。又按傅暢《晉書》云﹕都水使者陳狼鑿運渠﹐從洛口入﹐注九曲﹐至東陽門。是以阮嗣宗《詠懷詩》所謂朝出上東門﹐遙望首陽基﹐又言遙遙九曲間﹐裴徊欲何之者也。陽渠水南曁閶闔門﹐漢之上西門者也。《漢官儀》曰﹕上西門所以不純白者﹐漢家厄於戍﹐故以丹漆鏤之。太和遷都﹐徙門南側。其水北乘髙渠﹐枝分上下﹐歷故石橋東﹐入城﹐逕瑤光寺﹐中有碑﹐碑側法《子丹碑》﹐作龍矩勢﹐於今作則佳﹐方古猶劣。渠水又東﹐歷故金市南﹐直千秋門﹐古宮門也。又枝流入石逗﹐伏流注靈芝九龍池。魏太和中﹐皇都遷洛陽﹐經構宮極﹐修理街渠﹐務窮幽隱。發石視之﹐曾無毀壞﹐又石工細密﹐非今之擬﹐亦可爲精至也﹐遂因用之。其一水自千秋門南流﹐逕神虎門下﹐東對雲龍門。二門衡栿之上﹐皆刻雲龍風虎之狀﹐以火齊薄之。及其晨光初起﹐夕景斜輝﹐霜文翠照﹐陸離眩目。又南逕通門﹑掖門西。又南流﹐東轉﹐逕閶闔門南。案禮﹕王有五門﹐謂臯門﹑庫門﹑雉門﹑應門﹑路門。路門一曰畢門﹐亦曰虎門也。魏明帝上法太極於洛陽南宮﹐起太極殿於漢崇徳殿之故處﹐攺雉門爲閶闔門。昔在漢世﹐洛陽宮殿門題﹐多是大篆﹐言是蔡邕諸子。自董卓焚宮殿﹐魏太祖平荊州﹐漢吏部尙書安定梁孟皇﹐善師宜官八分體﹐求以贖死。太祖善其法﹐常仰系帳中﹐愛玩之﹐以爲勝宜官。北宮榜題﹐咸是鵠筆。南宮旣建﹐明帝令侍中京兆韋誕以古篆書之。皇都遷洛﹐始令中書舍人沈含馨以隸書書之。景明﹑正始之年﹐又敕符節令江式以大篆易之。公諸桁榜題﹐皆是式書。《周官》﹕太宰以正月懸治法於象魏。《廣雅》曰﹕闕謂之象魏。《風俗通》曰﹕魯昭公設兩觀於門﹐是謂之闕﹐從門﹐嘆聲。《爾雅》曰﹕觀謂之闕。《說文》曰﹕闕﹐門觀也。《漢官典職》偃師去洛四十五里﹐望朱雀闕﹐其上郁然與天連﹐是明峻極矣。《洛陽故宮名》有朱雀闕﹑白虎闕﹑蒼龍闕﹑北闕﹐南宮闕也。《東觀漢記》曰﹕更始發洛陽﹐李松奉引﹐車馬奔﹐觸北闕鐵柱門﹐三馬皆死﹐卽斯闕也。《白虎通》曰﹕門必有闕者何﹖闕者﹐所以餙門﹐別尊卑也。今閶闔門外﹐夾建巨闕﹐以應天宿﹐𨿽不如禮﹐猶象而魏之上加復思﹐以易觀矣。《廣雅》曰﹕復思謂之屏。《釋名》曰﹕屏﹐自障屏也。罦思在門外﹐罦﹐復也。臣將入請事﹐於此復重思之也。漢末兵起﹐壞園陵罦思﹐曰﹕無使民復思漢也。故《鹽鐵論》曰﹕垣闕罦思﹐言樹屏隅角所架也。穎容又曰﹕闕者﹐上有所失﹐下得書之於闕﹐所以求論譽於人﹐故謂之闕矣。今闕前水南道右﹐置登聞鼓以納諫也。昔黃帝立明堂之議﹐堯有行衢室之問﹐舜有告善之旌﹐禹有立鼓之訊﹐湯有總街之誹﹐武王有靈臺之復﹐皆所以廣設過誤之備也。渠水又枝分﹐夾路南出﹐逕太尉﹑司徒兩坊間﹐謂之銅駝街。舊魏舊帝置銅駝諸獸於閶闔南街。陸機云﹕駝髙九尺﹐脊出太尉坊者也。水西有永寧寺﹐熙平中始創也。作九層浮圖﹐浮圖下基﹐方一十四丈﹐自金露柈下至地四十九丈﹐取法代都七級而又髙廣之﹐𨿽二京之盛﹐五都之富﹐利剎靈圖﹐未有若斯之構。按《釋法顯行傳》﹐西域有爵離浮圖﹐其髙與此相狀。東都﹑西域﹐俱爲莊妙矣。其地是曹爽故宅。經始之日﹐於寺院西南隅﹐得爽窟室﹐下入地可丈許。地壁悉累方石砌之﹐石作細密﹐都無所毀﹐其石悉入法用。自非曹爽﹐庸匠亦難復制。此桓氏有言﹕曹子丹先此豚犢﹐信矣。渠左是魏﹑晉故廟地﹐今悉民居﹐無復遺墉也。渠水又西曆廟社之間﹐南注南渠。廟色各以物色辧方。《周禮》﹕廟及路寢皆如明堂﹐而有燕寢焉。惟祧廟則無。後代通爲一廟﹐列正室於下﹐無復燕寢之制。《禮》﹕天子建國﹐左廟右社﹐以石爲主﹐祭則希冕。今多王公攝事﹐王者不親拜焉。咸寧元年﹐洛陽大風﹐帝社樹折﹐靑气屬天﹐元王東渡﹐魏社代昌矣。渠水自銅駝街東﹐逕司馬門南。魏明帝始築闕﹐崩﹐壓殺數百人﹐遂不復築。故無闕。門南屏中舊有置銅翁仲處﹐金狄旣淪﹐故處亦褫﹐惟壞石存焉。自此南直宣陽門﹐經緯通達﹐皆列馳道﹐往來之禁﹐一同兩漢。曹子建嘗行禦街﹐犯門禁﹐以此見薄。渠水又東﹐逕杜元凱所謂翟泉北﹐今無水。坎主九丈六尺﹐深二丈餘﹐似是人功﹐而不類於泉陂﹐是驗非之一證也。又皇甫謐《帝王世紀》云﹕王室定﹐遂徙居成周﹐城小不受王都﹐故壞翟泉而廣之。泉源旣塞﹐明無故處﹐是驗非之二證也。杜預言翟泉在太倉西南﹐旣言西南﹐於雒陽不得爲東北﹐是驗非之三證也。稽之地說﹐事幾明矣﹐不得爲翟泉也。渠水歷司空府前﹐逕太倉﹐南出東陽門石橋下﹐注陽渠。谷水自閶闔門而南﹐逕土山東。水西三里有阪﹐阪上有土山﹐漢大將軍梁冀所成﹐築土爲山﹐植林成苑。張璠《漢記》曰﹕山多峭阪﹐以象二崤。積金玉。采捕禽獸﹐以充其中。有人殺苑兔者﹐疊相尋逐﹐死者十三人。南出逕西陽門﹐舊漢氏之西明門也﹐亦曰雍門矣。舊門在南﹐太和中以故門邪出﹐故徙是門﹐東對東陽門。谷水又南﹐逕白馬寺東。昔漢明帝夢見大人﹐金色﹐項佩白光﹐以問羣臣。或對曰﹕西方有神﹐名曰佛﹐形如陛下所夢﹐得無是乎﹖於是發使天竺﹐寫致經像。始以楡欓盛經﹐白馬負圖﹐表之中夏﹐故以白馬爲寺名。此楡欓後移在城內湣懷太子浮圖中﹐近世復遷此寺。然金光流照﹐法輪東轉﹐創自此矣。谷水又南﹐逕平樂觀東。李尢《平樂觀賦》曰﹕乃設平樂之顯觀﹐章祕偉之奇珍。華嶠《後漢書》曰﹕靈帝於平樂觀下起大壇﹐上建十二重五采華蓋﹐髙十丈。壇東北爲小壇﹐復建九重華蓋﹐髙九丈。列奇兵騎士數萬人﹐天子住大蓋下。禮畢﹐天子躬擐甲冑﹐稱無上將軍﹐行陣三匝而還﹐設祕戲以示遠人。故《東京賦》曰﹕其西則有平樂都場﹐示遠之觀﹐龍雀蟠蜿﹐天馬半漢。應劭曰﹕飛廉神禽﹐能致風气﹐古人以良金鑄其象。明帝永平五年﹐長安迎取飛廉並銅馬﹐置上西門外平樂觀。今於上西門外﹐無他基觀﹐惟西明門外﹐獨有此臺﹐巍然廣秀﹐疑卽平樂觀也。又言皇女雅殤﹐埋於臺側﹐故復名之曰皇女臺。晉灼曰﹕飛廉﹐鹿身﹐頭如雀﹐有角﹐而蛇尾﹑豹文。董卓銷爲金用﹐銅馬徙於建始殿東階下。昔洛水泛泆﹐漂害者眾。津陽城門校尉﹐將築以遏水。諫議大夫陳宣止之曰﹕王尊﹐臣也﹐水絕其足。朝廷中興﹐必不入矣。水乃造門而退。谷水又東﹐逕宣陽門南﹐故小苑門也。皇都遷洛﹐移置於此﹐對閶闔門﹐南直洛水浮桁。故《東京賦》曰﹕溯洛背河﹐左伊右瀍者也。夫洛陽考之中土﹐卜惟洛食﹐實爲神都也。門左卽洛陽池處也﹐池東﹐舊平城門所在矣。今塞﹐北對洛陽南宮﹐故蔡邕曰﹕平城門﹐正陽之門﹐與宮連屬﹐郊祀法駕所由從出﹐門之最尊者。《洛陽諸宮名》曰﹕南宮有謻臺﹐臨照臺。《東京賦》曰﹔其南則有謻門曲榭﹐邪阻城洫。《注》云﹕謻門﹐冰室門也﹔阻﹐依也﹔洫﹐城下池也﹔皆屈曲邪行﹐依城池爲道。故《說文》曰﹕隍﹐城池也﹐有水曰池﹐無水曰隍矣。謻門卽宣陽門也﹐門內有宣陽水室。《周禮》有冰人。日在北陸而藏之﹐西陸﹐朝覿而出之。水室舊在宣陽門內﹐故得是名﹐門旣擁塞﹐冰室又罷。谷水又逕靈臺北﹐望云物也。漢光武所築﹐髙六丈﹐方二十步。世祖嘗宴於此臺﹐得鼮鼠於臺上。亦諫議大夫第五子陵之所居﹐倫少子也﹐以淸正稱。洛陽無主人﹐鄕裏無田宅﹐寄止靈臺﹐或十日不炊。司隸校尉南陽左雄﹑太史令張衡﹑尙書廬江朱建﹑孟興等﹐故頡所舉孝廉﹑功曹﹐各致禮餉﹐並辭不受。永建中﹐卒。谷水又東﹐逕平昌門南﹐故平門也。又逕明堂北﹐漢光武中元元年立。尋其基構﹐上圓下方﹐九室﹐重隅﹐十二堂﹐蔡邕《月令章句》同之。故引水於其下爲辟雍也。谷水又東﹐逕開陽門南。《晉宮閣名》曰﹕故建陽門也。《漢官》曰﹕開陽門始成﹐未有名﹐宿昔有一柱來在樓上。瑯琊開陽縣上言﹐南城門一柱飛去。光武皇帝使來識視﹐良是﹐遂堅縛之﹐因刻記年月日以名焉。何湯﹐字仲弓﹐嘗爲門候。上微行﹐夜還﹐湯閉門不內﹐朝廷嘉之。又東逕國子太學石經北。《周禮》有國學教成均之法。《學記》曰﹕古者﹐家有塾﹐黨有庠﹐遂有序﹐國有學。亦有虞氏之上庠﹑下庠﹐夏后氏之東序﹑西序﹐殷人之右學﹑左學﹐周人之東膠﹑虞庠。《王制》云﹕養國老於上庠﹐養庶老於下庠﹐故有太學﹑小學﹐教國之子弟焉﹐謂之國子。漢﹑魏以來﹐置太學於國子堂東。漢靈帝光和六年刻石鏤碑﹐載五經﹐立於太學講堂前﹐悉在東側。蔡邕以熹平四年﹐與五官中郎將棠溪典﹑光祿大夫楊賜﹑諫議大夫馬日磾﹑議郎張馴﹑韓說﹑太史令單颺等﹐奏求正定六經文字﹐靈帝許之。邕乃自書丹於碑﹐使工鐫刻﹐立於太學門外。於是後儒晚學﹐咸取正焉。及碑始立﹐其觀視及筆寫者﹐車乘日千餘兩﹐塡塞街陌矣。今碑上悉銘刻蔡邕等名。魏正始中又立古﹑篆﹑隸《三字石經》。古文出於黃帝之世﹐倉頡本鳥迹爲字﹐取其孳乳相生﹐故文字有六義焉。自秦用篆書﹐焚燒先典﹐古文絕矣。魯恭王得孔子宅書﹐不知有古文﹐謂之科斗書﹐蓋因科斗之名﹐遂效其形耳。言大篆出於周宣之時﹐史籀創著。平王東遷﹐文字乖錯。秦之李斯及胡母敬又攺籀書﹐謂之小篆﹐故有大篆﹑小篆焉。然許氏字說﹐專釋於篆﹐而不本古文。言古隸之書﹐起於秦代﹐而篆字文繁﹐無會劇務﹐故用隸人之省﹐謂之隸書。或云﹐卽程邈於云陽增損者﹐是言隸者篆捷也。孫暢之嘗見靑州刺史傅宏仁說臨淄人發古冢﹐得銅棺﹐前和外隱起爲隸字﹐言齊太公六世孫胡公之棺也。惟三字是古﹐餘同今書。證知隸自出古﹐非始於秦。魏初﹐傳古文出邯鄲淳﹐石經古文﹐轉失淳法。樹之於堂西﹐石長八尺﹐廣四尺﹐列石於其下。碑石四十八枚﹐廣三十丈。魏明帝又刊《典論》六碑附於其次。陸機言﹕《太學贊》別一碑﹐在講堂西。下列石龜﹐碑載蔡邕﹑韓說﹑堂谿典等名。《太學弟子贊》復一碑﹐在外門中。今二碑並無。石經東有一碑﹐是漢順帝陽嘉元年立。碑文云﹕建武二十七年造太學﹐年積毀壞。永建六年九月﹐詔書修太學。刻石記年﹐用作工徒十一萬二千人﹐陽嘉元年八月作畢。碑南面刻頌﹐表裏鏤字﹐猶存不破。漢石經北﹐有《晉辟雝行禮碑》﹐是太始二年立﹐其碑中折。但世代不同﹐物不停故﹐石經淪缺﹐存半毀幾﹔駕言永久﹐諒用憮焉。考古有三雝之文﹐今靈臺﹑太學﹐並無辟雝處。晉永嘉中﹐王彌﹑劉曜入洛﹐焚毀二學﹐尙仿佛前基矣。谷水於城東南隅﹐枝分北注﹐逕靑陽門東﹐故淸明門也﹐亦曰稅門﹐亦曰芒門。又北逕東陽門東﹐故中東門也。又北逕故太倉西。《洛陽地記》曰﹕大城東有太倉﹐倉下運船常有千計﹐卽是處也。又北入洛陽溝。谷水又東﹐左迆爲池。又東﹐右出爲方湖﹐東西一百九十步﹐南北七十步﹐故水衡署之所在也。谷水又東﹐南轉﹐屈而東注﹐謂之阮曲﹐云阮嗣宗之故居也。谷水又東﹐注鴻池陂。《百官志》曰﹕鴻池﹐池名也﹐在洛陽東二十里。丞一人﹐二百石。池東西千步﹐南北千一百步﹐四周有塘﹐池中又有東西橫塘﹐水澑逕通。故李尢《鴻池陂銘》曰﹕鴻澤之陂﹐聖王所規﹐開源東注﹐出自城池也。其水又東﹐左合七里澗。《晉後略》曰﹕成都王穎使吳人陸機爲前鋒都督﹐伐京師﹐輕進﹐爲洛軍所乘﹐大敗於鹿苑﹐人相登躡﹐死於塹中及七里澗﹐澗爲之滿﹐卽是澗也。澗有石梁﹐卽旅人橋也。昔孫登不欲久居洛陽﹐知楊氏榮不保終﹐思欲遁迹林鄕﹐隱淪妄死﹐楊駿埋之於此橋之東。駿後尋亡矣。《搜神記》曰﹕太康末﹐京洛始爲《折楊》之歌﹐有兵革辛苦之辭。駿後被誅﹐太后幽死﹐《折楊》爲之應也。凡是數橋﹐皆累石爲之﹐亦髙壯矣。制作甚佳﹐𨿽以時往損功﹐而不廢行旅。朱超石《與兄書》云﹕橋去洛陽宮六七里﹐悉用大石﹐下圓以通水﹐可受大舫過也﹐奇制作。題其上云﹕太康三年十一月初就功﹐日用七萬五千人﹐至四月末止。此橋經破落﹐復更修補﹐今無復文字。陽渠水又東流﹐逕漢廣野君酈食其廟南。廟在北山上﹐成公綏所謂偃師西山也﹐山上舊基尙存﹐廟宇東面﹐門有兩石人對倚。北石人胸前銘云﹕門亭長。石人西有二石闕﹐𨿽經頹毀﹐猶髙丈餘。闕西卽廟故基也﹐基前有碑﹐文字剝缺﹐不復可識。子安仰澄芬於萬古﹐贊淸徽於廟像﹐文存厥集矣。陽渠水又東﹐逕毫殷南﹐昔盤庚所遷﹐攺商曰殷﹐自此始也。班固曰﹕屍鄕﹐故殷湯所都者也﹐故亦曰湯亭。薛瓚《漢書﹖注》﹑皇甫謐《帝王世紀》並以爲非﹐以爲帝嚳都矣。《晉太康記》《地道記》並言田橫死於是亭﹐故攺曰屍鄕﹐非也。余按司馬彪《郡國志》﹐以爲《春秋》之屍氏也。其澤野負原﹐夾郭多墳隴焉﹐卽陸士衡會王輔嗣處也。袁氏《王陸詩敍》機初入洛﹐次河南之偃師﹐時忽結陰﹐望道左若有民居者﹐因往逗宿﹐見一少年﹐姿神端遠﹐與機言玄﹐機服其能﹐而無以酬折﹐前致一辯﹐機題緯古今﹐綜檢名實﹐此少年不甚欣解。將曉去﹐稅駕逆旅﹐嫗曰﹕君何宿而來﹖自東數十里無村落﹐止有山陽王家墓。機乃怪悵﹐還睇昨路﹐空野昏霾﹐云攢蔽日﹐知所遇者﹐審王弼也。此山卽祝雞翁之故居也。《搜神記》曰﹕祝雞翁者﹐洛陽人也﹐居屍鄕北山下﹐養雞百年餘﹐雞至千餘頭﹐皆有名字﹐欲取﹐呼之名﹐則種別而至。後之吳山﹐莫知所去矣。谷水又東﹐逕偃師城南。皇甫謐曰﹕帝嚳作都於毫﹐偃師是也。王莽之所謂師氏者也。谷水又東流﹐注於洛水矣。○甘水△甘水出宏農宜陽縣鹿蹄山。山在河南陸渾縣故城西北﹐俗謂之縱山。水之所導﹐發於山曲之中﹐故世人目其所爲甘掌焉。

△東北至河南縣南﹐北入洛。甘水發源東北流﹐北屈﹐逕一故城東﹐在非山上﹐世謂之石城也。京相璠曰﹕或云﹐甘水西山上﹐夷污而平。有故甘城﹐在河南城西二十五里﹐指謂是城也。余按甘水東一十許裏﹐洛城南有故甘城焉。北對河南故城﹐世謂之鑑洛城﹐鑑﹑甘聲相近﹐卽故甘城也。爲王子帶之故邑矣﹐是以昭叔有甘公之稱焉。甘水又與非山水會﹐水出非山東谷﹐東流入於甘水。甘水又於河南城西﹐北入洛﹐《經》言縣南﹐非也。故京相璠曰﹕今河南河南縣西有甘水﹐北入洛﹐斯得之矣。○漆水△漆水出扶風杜陽縣兪山﹐東北入於渭。《山海經》曰﹕羭次之山﹐漆水出焉﹐北流注於渭。蓋自北而南矣。《開山圖》曰﹕麗山西北有溫池﹐溫池西南八十里﹐岐川在杜陵北。長安西有渠﹐謂之漆渠。潘嶽《關中記》曰﹕關中有涇﹑渭﹑灞﹑滻﹑酆﹑鄗﹑漆﹑沮之水。酆﹑鄗﹑漆﹑沮四水﹐在長安西南鄠縣﹐皆注酆鄗水北注渭。周太王去邠度漆﹐逾梁山﹐止岐下。故《詩》曰﹕民之初生﹐自土沮漆。又曰﹕率西水滸﹐至於岐下。班固《地理誌》云﹐漆水在漆縣西。闞駰《十三州誌》又云﹕漆水出漆縣西北岐山﹐東入渭。許愼《說文》稱﹕漆水出右扶風杜陽縣岐山﹐東入渭﹐從水﹐漆聲。一曰﹐漆城池也。今有水出杜陽縣岐山北漆溪﹐謂之漆渠﹐西南流注岐水。但川土奇異﹐今說互出﹐考之經史﹐各有所據﹐識淺見浮﹐無以辧之矣。○滻水△滻水出京兆藍田谷﹐北入於灞。《地理誌》曰﹕滻水出南陵縣之藍田谷﹐西北流與一水合﹐水出西南莽谷﹐東北流﹐注滻水。滻水又北歷藍田川﹐北流注於灞水。《地理誌》曰﹕滻水北至灞陵﹐入灞水。○沮水△沮水出北地直路縣﹐東過馮翊礻殳祤縣北﹐東入於洛。《尙書﹖禹貢》﹑太史公《禹本紀》云﹕導渭水東北至涇﹐又東過漆沮入於河。《地理誌》曰﹕沮出直路縣西﹐東入洛。孔安國曰﹕漆﹑沮﹐一水名﹐亦曰洛水也﹐出馮是符《禹貢》《本紀》之說今水自直路縣東南逕燋石山﹐東南流﹐歷檀臺川﹐俗謂之檀臺水。屈而夾山西流﹐又西南逕宜君川﹐世又謂之宜君水。又得黃嵚水口﹐水西北出云陽縣石門山黃嵚谷﹐東南流﹐注宜君水。又東南流﹐逕礻殳祤縣故城西﹐縣以漢景帝二年置。其水南合銅官水。水出縣東北﹐西南逕銅官川﹐謂之銅官水。又西南流﹐逕祲祤縣東﹐西南流﹐逕其城南原下﹐而西南注宜君水。宜君水又南﹐出土門山西﹐又謂之沮水。又東南﹐歷土門南原下﹐東逕懷徳城南﹐城在北原上。又東逕漢太上皇陵北﹐陵在南原上。沮水東注鄭渠。昔韓欲令秦無東伐﹐使水工鄭國間秦﹐鑿涇引水﹐謂之鄭渠。渠首上承涇水於中山西瓠口﹐所謂瓠中也。《爾雅》以爲周焦獲矣。爲渠並北山﹐東注洛﹐三百餘里﹐欲以漑田中作而覺。秦欲殺鄭國﹐鄭國曰﹕始臣爲間﹐然渠成﹐亦秦之利。卒使就渠﹐渠成而用﹐注塡閼之水﹐漑澤鹵之地四萬餘頃﹐皆畮一鐘。關中沃野﹐無復凶年﹐秦以富疆﹐卒並諸侯﹐命曰鄭渠。渠瀆東逕宜秋城北﹐又東逕中山南。《河渠書》曰﹕鑿涇水自中山西。《封禪書》﹕漢武帝獲寶鼎於汾陰﹐將薦之甘泉。鼎至中山﹐氤氳﹐有黃雲蓋焉。徐廣《史記音義》曰﹕關中有中山﹐非冀州者也。指證此山﹐俗謂之仲山﹐非也。鄭渠又東﹐逕捨車宮南﹐絕冶谷水。鄭渠故瀆又東﹐逕﹤山截﹥嶭山南﹐池陽縣故城北﹐又東絕淸水﹐又東逕北原下﹐濁水注焉。自濁水以上﹐今無水。濁水上承云陽縣東大黑泉﹐東南流﹐謂之濁谷水。又東南﹐出原注鄭渠﹐又東﹐歷原﹐逕曲梁城北﹐又東逕太上陵南原下﹐北屈﹐逕原東﹐與沮水合﹐分爲二水。一水東南出﹐卽濁水也﹐至白渠與澤泉合﹐俗謂之漆水﹐又謂之爲漆沮水。絕白渠﹐東逕萬年縣故城北﹐爲櫟陽渠﹐城卽櫟陽宮也。漢髙帝葬皇考於是縣﹐起墳陵﹐署邑號﹐攺曰萬年也。《地理誌》曰﹕馮翊萬年縣﹐髙祖置。王莽曰異赤也。故徐廣《史記音義》曰﹕櫟陽﹐今萬年矣。闞駰曰﹕縣西有涇渭﹐北有小河﹐謂此水也。其水又南屈﹐更名石川水。又西南﹐逕郭﹛艸狠﹜城西﹐與白渠枝渠合﹐又南﹐入於渭水也。其一水東出﹐卽沮水也。東與澤泉合﹐水出沮東澤中﹐與沮水隔原﹐相去十五里﹐俗謂是水爲漆水也。東流﹐逕薄昭墓南﹐冢在北原上。又逕懷徳城北﹐東南注鄭渠﹐合沮水。又自沮直絕﹐注濁水﹐至白渠合焉﹐故濁水得漆沮之名也。沮循鄭渠﹐東逕當道城南。城在頻陽縣故城南﹐頻陽宮也﹐秦厲公置。城北有頻山﹐山有漢武帝殿﹐以石架之。縣在山南﹐故曰頻陽也。應劭曰﹕縣在頻水之陽。今縣之左右無水以應之﹐所可當者﹐惟鄭渠與沮水。又東逕蓮芍縣故城北﹐《十三州誌》曰﹕縣以艸受名也。沮水又東﹐逕光武故城北﹐又東﹐逕粟邑縣故城北﹐王莽更名粟城也。後漢封騎都尉耿夔爲侯國》其水又東北流﹐注於洛水也。卷十七○渭水上△渭水出隴西首陽縣渭首亭南鳥鼠山。渭水出首陽縣首陽山渭首亭南谷。山在鳥鼠山西北。此縣有髙城嶺﹐嶺上有城﹐號渭源城﹐渭水出焉。三源合注﹐東北流逕首陽縣西﹐與別源合。水出南鳥鼠山渭水谷﹐《尙書﹖禹貢》所謂渭出鳥鼠者也。《地說》曰﹕鳥鼠山﹐同穴之枝榦也。渭水出其中﹐東北過同穴枝間﹐旣言其過﹐明非一山也。又東北流而會於殊源也。渭水東南流逕首陽縣南﹐右得封溪水﹐次南得廣相溪水﹐次東得共谷水﹐左則天馬溪水﹐次南則伯陽谷水﹐並參差翼注﹐亂流東南出矣。

△東北過襄武縣北。廣陽水出西山﹐二源合注﹐共成一川﹐東北流注於渭。渭水又東南﹐逕襄武縣東北﹐荊頭川水入焉。水出襄武西南鳥鼠山荊谷﹐東北逕襄武縣故城北﹐王莽更名相桓。漢護羌校尉溫序行部﹐爲隗囂部將苟宇所拘﹐銜須自刎處也。其水東北流注於渭﹐渭水常若東南﹐不東北也。又東﹐枲水注之﹐水出西南雀富谷﹐東北逕襄武縣南﹐東北流入於渭。《魏志》稱﹕咸熙二年﹐襄武上言﹐大人見﹐身長三丈餘﹐迹長三尺二寸﹐白髮﹐著黃單衣﹑黃巾﹐拄杖﹐呼民王始語云﹔今當太平。十二月﹐天祿永終﹐歷數在晉。遂遷魏而事晉。

△又東過獂道縣南。右則岑溪水﹐次則同水﹐俱左注之。左則過水右注之﹐渭水又東南﹐逕獂道縣故城西。昔秦孝公西斬戎之獂王於此。應劭曰﹕獂﹐戎邑也。漢靈帝中平五年別爲南安郡。赤亭水出東山赤谷﹐西流逕城北﹐南入渭水。渭水又逕城南﹐得粟水﹐水出西南安都谷﹐東北流注於渭。渭水又東﹐新興川水出西南鳥鼠山﹐二源合捨。東北流與彰川合﹐水出西南溪下﹐東北至彰縣南﹐本屬故道候尉治﹐後漢縣之﹐永元元年﹐和帝封耿秉爲侯國也。萬年川水出南山﹐東北流注之。又東北注新興川。又東北逕新興縣北﹐《晉書地道記》﹐南安之屬縣也。其水又東北與南川水合﹐水出西南山下﹐東北合北水﹐又東北注於渭水。渭水又東逕武城縣西﹐武城川水入焉。津源所導﹐出鹿部西山﹐兩源合注﹐東北流逕鹿部南﹐亦謂之鹿部水。又東北﹐昌丘水出西南丘下﹐東北注武城水﹐亂流東北注渭水。渭水又東入武陽川。又有關城川水出南﹐安城谷水出北﹐兩川參差注渭水。渭水又東﹐與落門西山東流﹐三府谷水注之﹐三川統一﹐東北流﹐注於渭水﹐有落門聚。昔馮異攻落門﹐未拔而薨。建武十年﹐來歙又攻之﹐擒隗囂子純﹐隴右平。渭水自落門東至黑水峽﹐左右六水夾注。左則武陽溪水﹐次東得土門谷水﹐俱出北山﹐南流入渭。右則溫谷水﹐次東有故城溪水﹐次東有閭裏溪水﹐亦名習溪水﹐次東有黑水﹐並出南山﹐北流入渭水﹐又東出黑水峽﹐歷冀川。

△又東過冀縣北。渭水自黑水峽至岑峽﹐南北十一水注之。北則溫谷水注之﹐其水導源平襄縣南山溫溪﹐東北流逕平襄縣故城南﹐故襄戎邑也。王莽之所謂平相矣。其水東南流歷三堆南。又東流而南屈﹐入黃槐川﹐梗津渠﹐冬則輟流﹐春夏水盛則通川注渭。次則牛谷水﹐南入渭水。南有長塹谷水﹐次東有安蒲溪水﹐次東有衣谷水﹐並南出朱圉山。山在梧中聚﹐有石鼓不擊自鳴﹐鳴則兵起。漢成帝鴻嘉三年﹐天水冀南山有大石自鳴﹐聲隱隱如雷﹐有頃止﹐聞於平襄二百四十里﹐野雞皆鳴。石長丈三尺﹐廣厚略等﹐著崖脇﹐去地二百餘丈﹐民俗名曰石鼓。石鼓鳴則有兵。是歲﹐廣漢鉗子攻牢﹐篡死囚﹐盜庫兵﹐略吏民﹐衣繡衣﹐自號爲仙君﹐黨與浸廣﹐曰﹕明年冬﹐伏誅。自歸者三千餘人。信而有徵矣。其水北逕冀縣城北。秦武公十年﹐代冀戎﹐縣之。故天水郡治﹐王莽更名鎭戎縣曰冀治。漢明帝永平十七年﹐攺曰漢陽郡。城卽隗囂稱西伯所居也。後馬超之圍冀也﹐涼州別駕閻伯儉潛出水中﹐將告急夏侯淵﹐爲超所擒﹐令告城無救。伯儉曰﹕大軍方至。咸稱萬歲。超怒﹐數之。伯儉曰﹕卿欲令長者出不義之言乎﹖遂殺之。渭水又東合冀水﹐水出冀谷。次東有濁谷水﹐次東有當裏溪水﹐次東有托裏水﹐次東有渠谷水﹐次東有黃土川水﹐俱出南山﹐北逕冀城東﹐而北流注於渭。渭水又東出岑峽﹐入新陽川﹐逕新陽下城南﹐溪谷﹑赤蒿二水﹐並出南山﹐東北入渭水。渭水又東與新陽崖水合﹐卽隴水也﹐東北出隴山。其水西流﹐右逕瓦亭南。隗囂聞略陽陷﹐使牛邯守瓦亭﹐卽此亭也。一水亦出隴山﹐東南流﹐歷瓦亭北﹐又西南﹐合爲一水﹐謂之瓦亭川。西南流﹐逕淸賓溪北﹐又西南﹐與黑水合﹐水出黑城北。西南逕黑城西﹐西南流﹐莫吾南川水注之﹐水東北出隴垂。西南流歷黑城南﹐注黑水。黑水西南出懸鏡峽﹐又西南入瓦亭川。又有泌水自西來會﹐世謂之鹿角口。又南逕阿陽縣故城東。中平元年﹐北地羌胡與邊章侵隴右﹐漢陽長史蓋勛屯阿陽以拒賊﹐卽此城也。其水又南與燕無水合﹐水源延發東山﹐西注瓦亭水。瓦亭水又南﹐左會方城川﹐西注瓦亭水。瓦亭水又南﹐逕成紀縣東﹐歷長離川﹐謂之長離水。右與成紀水合﹐水導源西北當亭川﹐東流出破石峽﹐津流遂斷。故瀆東逕成紀縣故城東﹐帝太皞庖犠所生之處也﹐漢以屬天水郡﹐王莽之阿陽郡治也。又東潛源隱發﹐通之成紀水﹐東南入瓦亭川﹐川水又東南與受渠水會﹐水東出大隴山﹐西逕受渠亭北﹐又西南入瓦亭川。川水又西南流歷僵人峽。路側巖上﹐有死人﹐僵屍巒穴﹐故岫壑取名焉。釋鞍就穴﹐直上可百餘仞﹐石路逶迆﹐劣通單步。僵屍倚窟﹐枯骨尙全﹐惟無膚髮而已。訪其川居之士﹐云﹐其鄕中父老作兒童時﹐已聞其長舊傳此﹐當是數百年骸矣。其水又西南與略陽川水合﹐水出隴山香谷西﹐西流右則單溪西注﹐左則閣水入焉。其水又西曆蒲池郊﹐石魯水出東南石魯溪﹐西北注之。其水又西曆略陽川﹐西得破杜谷水﹐次西得平相谷水﹐又西得金裏谷水﹐又西得南室水﹐又西得蹄谷水﹐並出南山﹐北流﹐於略陽城東﹐揚波北注。川水又西逕略陽道故城北。泥渠水出南山﹐北逕泥峽北﹐入城。建武八年﹐中郎將來歙與祭遵所部護軍王忠﹑右輔將軍朱寵﹐將二千人﹐皆持鹵刀斧﹐自安民縣之楊城。元始二年﹐平帝罷安定滹沱苑﹐以爲安民縣﹐起官寺市裏。從番須回中﹐伐樹木﹐開山道﹐至略陽。夜襲擊囂拒守將金梁等﹐皆殺之﹐因保其城。隗囂聞略陽陷﹐悉眾以攻歙﹐激水灌城。光武親將救之﹐囂走西城﹐世祖與來歙會於此。其水自城北注川﹐一水二川﹐蓋囂所堨以灌略陽也。川水西得白楊泉﹐又西得蒲谷水﹐又西得蒲谷西川﹐又西得龍尾溪水﹐與蒲谷水合﹐俱出南山﹐飛淸北入川水。川水又西南﹐得水洛口﹐水源東導隴山﹐西逕水洛亭西南流﹐又得犢奴水口﹐水出隴山﹐西逕犢奴川﹐又西逕水洛亭南﹐西北注之﹐亂流西南﹐逕石門峽﹐謂之石門水。西南注略陽川﹐略陽川水又西北流入瓦亭水。瓦亭水又西南﹐出顯親峽﹐石巖水注之。水出北山﹐山上有女媧祠。庖犠之後有帝女媧焉﹐與神農爲三皇矣。其水南流﹐注瓦亭水﹐瓦亭水又西南逕顯親縣故城東南﹐漢封大鴻臚竇固爲侯國。自石宕﹐次得蝦蟆溪水﹐次得金黑水﹐又得宜都溪水﹐咸出左右﹐參差相入瓦亭水。又東南合安夷川口﹐水源東出胡谷﹐西北流歷夷水川﹐與東陽川水會﹐謂之取陽交。又西得何宕川水﹐又西得羅漢水。並自東北﹐西南注夷水。夷水又西逕顯親縣南﹐西注瓦亭水。瓦亭水又東南﹐得大華谷水﹐又東南﹐得折裏溪水﹐又東﹐得六谷水﹐皆出近溪湍峽﹐注瓦亭水。又東南出新陽峽﹐崖岫壁立﹐水出其間﹐謂之新陽崖水。又東南注於渭也。

△又東過上邽縣。渭水東歷縣北﹐封山之陰﹐流逕固嶺東北﹐東南流﹐蘭渠川水出自北山﹐帶佩眾溪。南流注於渭。渭水東南﹐與神澗水合。《開山圖》所謂靈泉池也﹐俗名之爲萬石灣。淵深不測﹐實爲靈異﹐先後漫遊者多離其斃。渭水又東南﹐得歷泉水﹐水北出歷泉溪﹐東南流注於渭。渭水又東南﹐出橋亭西﹐又南得藉水口﹐水出西山﹐百澗聲流﹐總成一川﹐東歷當亭川﹐卽當亭縣治也。左則當亭水注之﹐右則曾席水入焉。又東與大弁川水合﹐水出西山﹐二源合注﹐東歷大弁川﹐東南流注於藉水。藉水又東南流﹐與竹嶺水合﹐水出南山竹嶺﹐二源同瀉﹐東北入藉水。藉水又東北入上封縣﹐左佩四水﹕東會占溪水﹐次東有大魯谷水﹐次東得小魯谷水﹐次東有楊反谷水﹐咸自北山﹐流注藉水。藉水右帶四水竹嶺東得亂石溪水﹐次東得木門谷水﹐次東得羅城溪水﹐次東得山谷水﹐皆導源南山﹐北流入藉水。藉水又東﹐黃瓜水注之。其水發源黃瓜西谷﹐東流逕黃瓜縣北﹐又東﹐淸溪﹑白水左右夾注。又東北﹐大旱谷水﹐南出旱溪﹐歷澗北流﹐泉溪委漾﹐同注黃瓜水。黃瓜水又東北歷赤谷﹐咸歸於藉。藉水又東得毛泉谷水﹐又東逕上封城南﹐又得核泉水。並出南山﹐北流注於藉。藉水卽洋水也。北有濛水注焉。水出縣西北封山。翼帶眾流﹐積以成溪﹐東流南屈﹐逕上封縣故城西﹐側城南出。上封﹐故封戎國也。秦武公十年﹐伐邽﹐縣之。舊天水郡治﹐五城相接﹐北城中有湖水﹐有白龍出是湖﹐風雨隨之。故漢武帝元鼎三年﹐攺爲天水郡。其鄕居悉以板蓋屋﹐毛公所謂西戎板屋也。濛水又南注藉水。《山海經》曰﹕邽山﹐邽水出焉﹐而南流注於洋﹐謂是水也。藉水又東﹐得陽谷水﹐又東﹐得宕谷水並自南山北入於藉。藉水又東﹐合段谷水﹐水出西南馬門溪﹐東北流﹐合藉水。藉水又東入於渭。渭水又歷橋亭南面是入綿諸縣﹐東與東亭水合﹐亦謂之爲橋水也﹐又或爲淸水之通稱矣。水源東髮小隴山﹐眾川瀉注﹐統成一水﹐西入東亭川﹐爲東亭水﹐與小祗﹑大祗二水合。又西北得南神谷水﹐三川並出﹐東南差池瀉注。又有埋蒲水﹐翼帶二川﹐與延水並西南﹐注東亭水。東亭水又西﹐左則暵溝水﹐次西得曲谷水﹐水出東南﹐二溪西北流﹐注東亭川。東亭川水﹐右則溫谷水出小隴山﹐又西﹐莎谷水出東北莎溪﹐西南注東亭川水。東亭川水﹐又西得淸水口﹐水導源東北隴山﹐二源俱發﹐西南出隴口﹐合成一水﹐西南流﹐歷細野峽﹐逕淸池谷﹐又逕淸水縣故城東﹐王莽之識睦縣矣。其水西南合東亭川﹐自下亦通謂之淸水矣。又逕淸水城南﹐又西與秦水合。水出北大隴山秦谷﹐二源雙導﹐歷三泉﹐合成一水而歷秦川。川有故秦亭﹐非子所封也。秦之爲號﹐始自是矣。秦水西逕降隴縣故城南﹐又西南自亥﹑松多二水出隴山﹐合而西南流﹐逕降隴城北﹐又西南注秦水。秦水又西南歷隴川﹐逕六槃口﹐過淸水城﹐西南注淸水。淸水上下﹐咸謂之秦川。又西﹐羌水注焉。水北出羌谷﹐引納眾流﹐合以成溪。泌水星會﹐謂之小羌水。西南流﹐左則長谷水西南注之﹐右則東部水東南入焉。羌水又南入淸水。淸水又西南﹐得綿諸水口﹐其水導源西北綿諸溪﹐東南與長思水合﹐水北出長思溪﹐南入綿諸水。又東南﹐歷綿諸道故城北。東南入淸水。淸水東南注渭。渭水又東南合涇谷水﹐水出西南涇谷之山﹐東北流﹐與橫水合﹐水出東南橫谷。西北逕橫水壙﹐又西北入涇谷水﹐亂流西北﹐出涇谷峽。又西北﹐軒轅谷水注之﹐水出南山軒轅溪。南安姚瞻以爲黃帝生於天水﹐在上封城東七十里軒轅谷。皇甫謐云生壽邱﹐邱在魯東門北。未知孰是也﹖其水北流﹐注涇谷水。涇谷水又西北﹐有白城溪東北流﹐白娥泉水出其西﹐東注白城水。白城水又東北﹐入涇谷水。涇谷水又東北﹐歷董亭下。楊難當使兄子保宗鎭董亭﹐卽是亭也。其水東北流﹐注於渭。《山海經》曰﹕涇谷之山﹐涇水出焉﹐東南流注於渭﹐是也。渭水又東﹐伯陽谷水入焉。水出刑馬山之伯陽谷。北流﹐白水出東南白水溪﹐西北注伯陽水。伯陽水又西北歷谷﹐引控羣流﹐北注渭水。又東歷大利﹐又東南流﹐苗谷水注之。水出南刑馬山﹐北歷平作﹐西北逕苗谷﹐屈而東逕伯陽城南﹐謂之伯陽川。著李耳西入。往逕所由﹐故山原畎谷﹐往往播其名焉。渭水東南流﹐眾川瀉浪﹐雁次鳴注。左則伯陽東溪水注之﹐次東得望松水﹐次東得毛六溪水﹐次東得皮周谷水﹐次東得黃杜東溪水﹐並出北山﹐南入渭水。其右則胡谷水﹐次東得邱谷水﹐次東得邱谷東溪水﹐次東有鉗嚴谷水﹐並出南山﹐東北注渭。渭水又東南﹐出石門﹐度小隴山﹐逕南由縣南﹐東與楚水合﹐世所謂長蛇水也。水出汧縣之數歷山﹐南流逕長蛇戍東﹐魏和平三年築﹐徙諸流民以遏隴寇。楚水又南流注於渭﹐闞駰以是水爲汧水﹐言又東﹐汧﹑扞二水入焉。余按諸地誌﹐汧水出汧縣西北﹐闞駰《十三州誌》與此同﹐復以汧水爲魚龍水﹐蓋以其津流逕通﹐而更攝其通稱矣。渭水東入散關。《抱朴子﹖神仙傳》一曰﹕老子西出關﹐關令尹喜候气﹐知眞人將有西遊者﹐遇老子﹐疆令之著書﹐耳不得已﹐爲著《道》《徳》二《經》﹐謂之《老子書》也。有老子廟。幹寶《搜神記》云﹕老子將西入關﹐關令尹喜﹐好道之士﹐睹眞人當西﹐乃要之途也。皇甫士安《髙士傳》云﹕老子爲周柱下史﹐及周衰﹐乃以官隱﹐爲周守藏室史﹐積八十餘年好無名接﹐而世莫知其眞人也。至周景王十年﹐孔子年十七﹐遂適周見老聃。然幽王失道﹑平王東遷﹐關以捍移﹐人以職徙﹐尹喜候气﹐非此明矣。往逕所由﹐玆焉或可。渭水又東逕西武功北﹐俗以爲散關城﹐非也。褚先生乃曰﹕武功﹐扶風西界小邑也。谷口蜀棧道近山﹐無他豪﹐易髙者是也。渭水又與捍水合﹐水出周道谷﹐北逕武都故道縣故城西﹐王莽更名曰善治也。故道縣有怒特祠。《列異傳》曰﹕武都故道縣有怒特祠﹐云神本南山大梓也。昔秦文公二十七年伐之﹐樹瘡隨合。秦文公乃遣四十人﹐持斧斫之﹐猶不斷。疲士一人傷足﹐不能去﹐臥樹下﹐聞鬼相與言曰﹕勞攻戰乎﹖其一曰﹕足爲勞矣。又曰﹕秦公必持不休。答曰﹕其如我何﹗又曰﹕赤灰跋於子﹐何如﹖乃默無言。臥者以告。令士皆赤衣﹐隨所斫以灰跋樹斷﹐化爲牛﹐入水﹐故秦爲立祠。其水又東北歷大散關而入渭水也。渭水又東南﹐右合南山五溪水﹐夾澗流注之也。

△又東過陳倉縣西。縣有陳倉山﹐山上有寶雞鳴祠。昔秦文公感陽伯之言﹐遊獵於陳倉﹐遇之於北阪﹐得若石焉﹐其色如肝﹐歸而寶祠之﹐故曰陳寶。其來也自東南﹐殷殷聲如雷﹐野雞皆鳴﹐故曰雞鳴神也。《地理誌》曰﹕有上公﹑明星﹑黃帝孫﹑舜妻盲冢祠。有羽陽宮﹐秦武王起。應劭曰﹕縣氏陳山。姚睦曰﹕黃帝都陳言在此。榮氏《開山圖﹖注》曰﹕伏羲生成紀﹐徙治陳倉也﹐非陳國所建也。渭水又東逕陳倉縣故城北。魏明帝遣將軍太原郝昭築陳倉城成﹐諸葛亮圍之。亮使昭鄕人靳祥說之﹐不下。亮以數萬攻昭千餘人﹐以云梯﹑衝車﹑地道逼射昭﹐昭以火射連石拒之。亮不利而還。今汧水對亮城﹐是與昭相禦處也。陳倉水出於陳倉山下﹐東北流注於渭水。渭水又東與綏陽溪水合﹐其水上承斜水﹐水自斜谷分注綏陽溪﹐北屆陳倉﹐入渭。故諸葛亮《與兄瑾書》曰﹕有綏陽小谷﹐𨿽山崖絕險﹐溪水縱橫﹐難用行軍。昔邏候往來﹐要道通人。今使前軍斫治此道﹐以向陳倉﹐足以板連賊勢﹐使不得分兵東行者也。渭水又東逕郁夷縣故城南。《地理誌》曰﹕有汧水祠。王莽更之曰郁平也。《東觀漢記》曰﹕隗囂圍來歙於略陽。世祖詔曰﹕桃花水出﹐船槃皆至郁夷﹑陳倉分部而進者也。汧水入焉。水出汧縣之蒲谷鄕弦中谷﹐決爲弦蒲藪。《爾雅》曰﹕水決之澤爲汧。汧之爲名﹐實兼斯舉。水有二源﹐一水出縣西山﹐世謂之小隴山﹐巖障髙險﹐不通軌轍。故張衡《四愁詩》曰﹕我所思兮在漢陽﹐欲往從之隴阪長。其水東北流﹐歷澗﹐注以成淵﹐潭漲不測。出五色魚﹐俗以爲靈﹐而莫敢采捕﹐因謂是水爲龍魚水﹐自下亦通謂之龍魚川。川水東逕汧縣故城北﹐《史記》﹐秦文公東獵汧田﹐因遂都其地﹐是也。又東歷澤﹐亂流爲一。右得白龍泉﹐泉徑五尺﹐源穴奮通。淪漪四泄﹐東北流﹐注於汧。汧水又東﹐會一水﹐水發南山西側。俗以此山爲吳山﹐三峯霞舉﹐疊秀雲天﹐崩巒傾返﹐山頂相捍﹐望之恆有落勢。《地理誌》曰﹕吳山在縣西﹐古文以爲汧山也。《國語》所謂西虞矣。山下石穴﹐廣四尺﹐髙七尺﹐水溢石空﹐懸波側注﹐崩奔震蕩﹐發源成川﹐北流注於汧。自水會上下﹐咸謂之龍魚川。汧水又東南﹐逕隃麋縣故城南。王莽之扶亭也。昔郭歙恥王莽之徵﹐而遁迹於斯。建武四年﹐光武封耿況爲侯國矣。汧水東南歷慈山﹐東南逕郁夷縣北﹐平陽故城南。《史記》秦寧公二年﹐徙平陽。徐廣曰﹕故郿之平陽亭也。城北有《漢邠州刺史趙融碑》﹐靈帝建寧元年立。汧水又東流﹐注於渭水。渭水之右﹐磻溪水注之。水出南山玆谷﹐乘髙激流﹐注於溪中。溪中有泉﹐謂之玆泉﹐泉水潭積﹐自成淵渚﹐卽《呂氏春秋》所謂太公釣玆泉也。今人謂之凡谷﹐石壁深髙﹐幽隍邃密﹐林障秀阻﹐人迹罕交﹐東南隅有石室﹐蓋太公所居也。水次平石釣處﹐卽太公垂釣之所也。其投竿跽餌﹐兩厀遺迹猶存﹐是有磻溪之稱也。其水淸冷神異﹐北流十二里﹐注於渭﹐北去維堆城七十里。渭水又東逕積石原﹐卽北原也。靑龍二年諸葛亮出斜谷﹐時司馬懿屯渭南。雍州刺史郭淮策亮必爭北原而屯﹐遂先據之。亮至﹐果不得上。渭水又東逕五丈原北。《魏氏春秋》曰﹕諸葛亮據渭水南原﹐司馬懿謂諸將曰﹕亮若出武功﹐依山東轉者﹐是其勇也。若西上五丈原﹐諸君無事矣。亮果屯此原﹐與懿相禦。渭水又東逕郿縣故城南﹐《地理誌》曰﹕右輔都尉治。《魏氏春秋》﹐諸葛亮寇郿﹐司馬懿據郿拒亮﹐卽此縣也。渭水又東逕郿塢南。《漢獻帝傳》曰﹕董卓發兵築郿塢﹐髙與長安城等﹐積谷爲三十年儲﹐自云﹐事成﹐雄據天下﹐不成﹐守此足以畢老﹐其愚如此。卷十八○渭水中△又東過武功縣北。渭水於縣﹐斜水自南來注之。水出縣西南衙嶺山﹐北歷斜谷﹐逕五丈原東。諸葛亮《與步騭書》曰﹕僕前軍在五丈原﹐原在武功西十里餘。水出武功縣﹐故亦謂之武功水也。是以諸葛亮《表》云﹕臣遣虎步監孟琰﹐據武功水東。司馬懿因水長﹐攻琰營﹐臣作竹橋﹐趙水射之。橋成馳去。其水北流注於渭。《地理誌》曰﹕斜水出衙嶺北﹐至郿注渭。渭水又東﹐逕馬冢北。諸葛亮《與步騭書》曰﹕馬冢在武功東十餘里﹐有髙勢﹐攻之不便﹐是以畱耳。渭水又逕武功縣故城北﹐王莽之新光也。《地理誌》曰﹕縣有太一山﹐古文以爲終南。杜預以爲中南也。亦曰﹕太白山在武功縣南﹐去長安二百里﹐不知其髙幾何﹖俗云﹕武功太白﹐去天三百。山下軍行﹐不得鼓角﹐鼓角則疾風雨至。杜彥達曰﹕太白山﹐南連武功山﹐於諸山最爲秀傑﹐冬夏積雪﹐望之皓然。山上有谷春祠。春﹐櫟陽人﹐成帝時病死而屍不寒﹐後忽出櫟南門及光門上﹐而入太白山。民爲立祠於山嶺﹐春秋來祠﹐中止宿焉。山下有太白祠﹐民所祀也。劉曜之世﹐是山崩﹐長安人劉終於崩所得白玉﹐方一尺﹐有文字﹐曰﹕皇亡皇亡敗趙昌﹐井水竭﹐構五梁﹐咢酉小衰困囂喪。嗚呼﹗嗚呼﹗赤牛奮靷其盡乎﹗時羣官畢賀。中書監劉均進曰﹕此國滅之象﹐其可賀乎﹖終如言矣。渭水又東﹐溫泉水注之。溫水出太一山﹐其水沸湧如湯﹐杜彥達曰﹕可治百病世淸則疾愈﹐世濁則無驗。其水下合溪流﹐北注十三里﹐入渭。渭水又東﹐逕斄縣故城南﹐舊邰城也﹐后稷之封邑矣﹐《詩》所謂卽有邰家室也。城東北有姜嫄祠﹐城西南百步有稷祠﹐郿之斄亭也。王少林之爲郿縣也﹐路逕此亭。亭長曰﹕亭凶殺人。少林曰﹕仁勝凶邪﹐何鬼敢忤﹖遂宿。夜中﹐聞女子稱冤之聲。少林曰﹕可前求理。女子曰﹕無衣﹐不敢進。少林投衣與之。女子前訴曰﹕妾夫爲涪令﹐之官過宿此亭﹐爲亭長所殺。少林曰﹕當爲理侵冤﹐勿復害良善也。因解衣於地﹐忽然不見明告亭長﹐遂服其事﹐亭遂淸安。渭水又東﹐雍水注之。水出雍縣雍山﹐東南流﹐歷中窂溪﹐世謂之中窂水﹐亦曰冰井水﹐南流逕胡城東﹐俗名也。蓋秦惠公之故居所謂祈年宮也。孝公又謂之橐泉宮﹐按《地理誌》曰在雍。崔駰曰﹕穆公冢在橐泉宮祈年觀下﹐《皇覽》亦言是矣。劉向曰﹕穆公葬無邱壠處也。《史記》曰﹕穆公之卒﹐從死者百七十七人﹐良臣子車氏奄息﹑仲行﹑鍼虎﹐秦人哀之﹐爲之賦《黃鳥》。余謂崔駰及《皇覽》繆志也。惠公﹑孝公並是穆公之後﹐繼世之君矣﹐子孫無由起宮於祖宗之墳陵矣。以是推之﹐知二証之非實也。而左會左陽水﹐世名之西水。北出左陽溪﹐南流逕岐州城西﹐魏置岐州刺史治。左陽水又南流﹐注於雍水﹐雍水又與東水合﹐俗名也。北出河桃谷﹐南流﹐右會南源﹐世謂之返眼泉。亂流南﹐逕岐州城東﹐而南合雍水﹐州居二水之中﹐南則兩川之交會也。世亦名之爲淬空水。東流﹐鄧公泉注之﹐水出鄧艾祠北﹐故名曰鄧公泉。數源俱發於雍縣故城南﹐縣故秦徳公所居也。《晉書地道記》以爲西虢地也。《漢書﹖地理誌》以爲西虢縣。《太康地記》曰﹕虢叔之國矣﹐有虢宮﹐平王東遷﹐叔自此之上陽爲南虢矣。雍有五畤祠﹐以上祠祀五帝。昔秦文公田於汧﹑渭之間﹐夢黃蛇自天屬地﹐其口止於鄜衍﹐以爲上帝之神﹐於是作鄜畤﹐祀白帝焉。秦宣公作密畤於渭南﹐祀靑帝焉。靈公又於吳陽作上畤﹐祀黃帝﹔作下畤﹐祀炎帝焉。獻公作畦畤於櫟陽而祀白帝。漢髙帝問曰﹕天有五帝﹐今四何也﹖博士莫知其故。帝曰﹕我知之矣﹐待我而五。遂立北畤﹐祀黑帝焉。應劭曰﹕四面積髙曰雍。闞駰曰﹕宜爲神明之隩﹐故立羣祠焉。又有鳳臺﹑鳳女祠。秦穆公時﹐有簫史者﹐善吹簫﹐能致白鵠﹑孔雀。穆公女弄玉好之。公爲作鳳臺以居之。積數十年﹐一旦隨鳳去﹐云雍宮世有簫管之聲焉。今臺傾祠毀﹐不復然矣。鄧泉東流注於雍﹐自下𨿽會他津﹐猶得通稱﹐故《禹貢》有雍﹑沮會同之文矣。雍水又東逕邵亭南﹐世謂之樹亭川﹐蓋邵﹑樹聲相近﹐誤耳。亭故邵公之采邑也。京相璠曰﹕亭在周城南五十里。《後漢﹖郡國志》曰﹕郿縣有邵亭﹐謂此也。雍水又東南流﹐與杜水合。水出杜陽山。其水南流﹐謂之杜陽川。東南流﹐左會漆水﹐水出杜陽縣之漆溪﹐謂之漆渠。故徐廣曰﹕漆水出杜陽之岐山者﹐是也。漆渠水南流﹐大巒水注之。水出西北大道川﹐東南流入漆﹐卽故岐水也。《淮南子》曰﹕岐水出石橋山﹐東南流。相如《封禪書》曰﹕收龜於岐。《漢書音義》曰﹕岐﹐水名也﹐謂斯水矣。二川並逝﹐俱爲一水﹐南與杜水合﹐自下通得岐水之目﹐俗謂之小橫水﹐亦或名之米流川。逕岐山西﹐又屈逕周城南﹐城在岐山之陽而近西﹐所謂居岐之陽也﹐非直因山致名﹐亦指水取稱矣。又歷周原下﹐北則中水鄕成周聚﹐故曰有周也。水北卽岐山矣。昔秦盜食穆公馬處也。岐水又東﹐逕姜氏城南爲薑水。按《世本》﹐炎帝姜姓。《帝王世紀》曰﹕炎帝﹐神農氏﹐姜姓﹐母女登﹐遊華陽﹐感神而生炎帝﹐長於薑水。與雍水合而東﹐會美陽縣之中亭川水也。水發杜陽縣大嶺側﹐世謂之赤泥峴﹐沿波歷澗﹐俗名大橫水也。疑卽杜水矣。其水東南流﹐東逕杜陽縣故城﹐東西三百步﹐南北二百步﹐世謂之故縣川。又故縣有杜陽山﹐山北有杜陽谷﹐有地穴﹐北入﹐亦不知所極﹐在天柱山南。故縣取名焉﹐亦指是水而攝目矣。卽王莽之通杜也。故《地理誌》曰﹕縣有杜水。又東﹐二坑水注之。水有二原﹐一水出西北﹐與瀆魋水合﹐而東﹐歷五將山﹐又合鄕谷水﹐水出鄕溪﹐東南流入杜﹐謂之鄕谷川。又南﹐莫水注之。水出好畤縣梁山大嶺東﹐南逕梁山宮西﹐故《地理誌》曰﹕好畤有梁山宮﹐秦始皇起。水東有好畤縣故城﹐王莽之好邑也。世祖建武二年﹐封建威大將軍耿弇爲侯國。又南逕美陽縣之中亭川﹐注雍水﹐謂之中亭水。又南逕美陽縣西﹐永元二年﹐更封彰侯耿秉爲侯國。其水又南流注於渭。渭水又東洛谷之水﹐出其南山洛谷。北流逕長城西﹐魏甘露二年﹐蜀遣姜維出洛谷﹐圍長城﹐卽斯地也。又北流注於渭。

△又東﹐芒水從南來流注之。芒水出南山芒谷﹐北流逕玉女房﹐水側山際有石室﹐世謂之玉女房。芒水又北逕盩厔縣之竹圃中﹐分爲二水。漢衝帝詔曰﹕翟義作亂於東﹐霍鴻負倚盩厔芒竹﹐卽此也。一水東北爲枝流﹐一水北流注於渭也。卷十九○渭水下△又東過槐裏縣南﹐又東﹐澇水從南來注之。渭水逕縣之故城南。《漢書集注》﹐李奇謂之小槐裏。縣之西城也。又東與芒水枝流合﹐水受芒水於竹圃。東北流﹐又屈西北入於渭。渭水又東北逕黃山宮南﹐卽《地理誌》所謂縣有黃山宮﹐惠帝二年起者也。《東方朔傳》曰﹕武帝微行﹐西至黃山宮﹐故世謂之遊城也。就水注之。水出南山就谷﹐北逕大陵西﹐世謂之老子陵。昔李耳爲周柱下史﹐以世衰入戎﹐於此有冢﹐事非經證。然莊周著書云﹕老聃死﹐秦失弔之﹐三號而出。是非不死之言。人稟五行之精气﹐陰陽有終變﹐變無不化之理。以是推之﹐或復如傳。古人許以傳疑﹐故兩存耳。就水歷竹圃﹐北與黑水合。水上承三泉﹐就水之右﹐三泉奇發﹐言歸一瀆﹐北流左注就水﹐就水又北流注於渭。渭水又東合田溪水﹐水出南山田谷﹐北流逕長楊宮西﹐又北逕盩厔縣故城西。又東北與一水合﹐水上承盩厔縣南泉﹐北逕其縣東﹐又北逕思鄕城西﹐又北注田溪。田溪水又北流注於渭水也。縣北有蒙蘢渠﹐上承渭水於郿縣東﹐逕武功縣爲成林渠。東逕縣北﹐亦曰靈軹渠﹐《河渠書》以爲引堵水﹐徐廣曰﹕一作諸川﹐是也。渭水又東逕槐裏縣故城南。縣﹐古犬邱邑也﹐周懿王都之。秦以爲廢邱﹐亦曰舒邱﹐中平元年﹐靈帝封左中郎將皇甫嵩爲侯國。縣南對渭水﹐北背通渠。《史記﹖秦本紀》云﹕秦武王三年﹐渭水赤三日。秦昭王三十四年﹐渭水又大赤三日。《洪範五行傳》云﹕赤者﹐火色也﹐水盡赤﹐以火沴水也。渭水﹐秦大川也﹐陰陽亂﹐秦用嚴刑敗亂之象。後項羽入秦﹐封司馬欣爲塞王﹐都櫟陽﹔董醫爲翟王﹐都髙奴﹔章邯爲雍王﹐都廢邱﹐居槐裏﹐爲三秦。漢祖北定三秦﹐引水灌城﹐遂滅章邯﹐三年﹐攺曰槐裏﹐王莽更名槐治也。世謂之爲大槐裏﹐晉太康中﹐始平郡治也。其城遞帶防陸﹐舊渠尙存﹐卽《漢書》所謂槐裏環堤者也。東有漏水﹐出南山赤谷。東北流逕長楊宮東﹐宮有長楊樹﹐因以爲名。漏水又北歷葦圃西﹐亦謂之仙澤。又北逕望仙宮。又東北﹐耿谷水注之﹐水發南山耿谷﹐北流與柳泉合。東北逕五柞宮西。長楊﹑五柞二宮﹐相去八里﹐並以樹名宮﹐亦猶陶氏以五柳立稱。故張晏曰﹐宮有五柞樹。在盩厔縣西。其水北逕仙澤東﹐又北﹐逕望仙宮東﹐又北與赤水會﹐又北逕思鄕城東﹐又北注渭水。渭水又東合甘水﹐水出南山甘谷﹐北逕秦文王﹛艸負﹜陽宮西﹐又北逕五柞宮東。又北逕甘亭西﹐在水東鄠縣。昔夏啟伐有扈﹐作誓於是亭。故馬融曰﹕甘﹐有扈南郊地名也。甘水又東得澇水口。水出南山澇谷﹐北逕漢宜春觀東﹐又北逕鄠縣故城西。澇水際城北出﹐合美陂水。水出宜春觀北﹐東北流注澇水。澇水北注甘水而亂流入於渭。卽上林故地也。《東方朔傳》稱﹕武帝建元中微行﹐北至池陽﹐西至黃山﹐南獵長楊﹐東遊宜春﹐夜漏十刻乃出﹐與侍中﹑常侍武騎﹑待詔及隴西﹑北地良家子能騎射者﹐期諸殿下﹐故有期門之號。旦明入山下﹐馳射鹿豕狐兔﹐手格熊羆。上大歡樂之。上乃使大中大夫虞邱壽王與待詔能用算者﹐舉籍﹔阿城以南﹐盩厔以東﹐宜春以西﹔提封頃畝及其賈直﹐屬之南山﹐以爲上林苑。東方朔諫﹐秦起阿房而天下亂﹐因陳泰階六符之事。上乃拜大中大夫﹐給事中﹐賜黃金百斤。卒起上林苑。故相如請爲天子遊獵之賦﹐稱烏有先生﹑亡是公而奏《上林》也。

△又東﹐丰水從南來注之。《地說》云﹕渭水又東與丰水會於短陰山內﹐水會﹐無他髙山異巒﹐所有惟原阜石激而已。水上舊有便門橋﹐與便門直對﹐武帝建元三年造。張昌曰﹕橋在長安西北﹐茂陵東。如淳曰﹕去長安四十里。渭水又逕太公廟北﹐廟前有太公碑﹐文字褫缺﹐今無可尋。渭水又東北與鎬水合﹐水上承鎬池於昆明池北﹐周武王之所都也。故《詩》云﹕考卜維王﹐宅是鎬京﹐維龜正之﹐武王成之。自漢武帝穿昆明池於是地﹐基構淪褫﹐今無可究。《春秋後傳》曰﹕使都鄭客入函谷關﹐至平舒置﹐見華山有素車白馬﹐問鄭客安之﹖答曰﹕之咸陽。車上人曰﹕吾華山君使﹐願托書致鎬池君。子之咸陽﹐過鎬池﹐見大梓下有文石﹐取以款梓﹐當有應者﹐以書與之。勿妄發﹐致之得所欲。鄭客行至鄗池﹐見一梓下﹐果有文石﹐取以款梓。應曰﹕諾。鄭容如睡﹐覺而見宮闕﹐若王者之居焉。謁者出﹐受書﹐入﹐有頃﹐聞語聲言﹕祖龍死。神道茫昧﹐理難辧測﹐故無以精其幽致矣。鄗水又北流﹐西北注﹐與彪池合。水出鄗池西﹐而北流入於鄗。《毛詩》云﹕滮﹐流貌也。而世傳以爲水名矣。鄭玄曰﹕丰鎬之間﹐水北流也。鎬水北逕淸冷臺西﹐又逕磁石門西。門在阿房宮前﹐悉以磁石爲之﹐故專其目。令四夷朝者﹐有隱甲懷刃入門而脇之以示神﹐故亦曰卻胡門也。鎬水又北﹐注於渭。渭水北有杜郵亭﹐去咸陽十七里﹐今名孝裏亭﹐中有白起祠。嗟呼﹗有制勝之功﹐漸尹﹑商之仁﹐是地卽其伏劍處也。渭水又東北逕渭城南﹐文穎以爲故咸陽矣。秦孝公之所居離宮也。獻公都櫟陽﹐天雨金。周太史儋見獻公曰﹕周故與秦國合而別﹐別五百歲復合﹐合七十歲而霸王出。至孝公作咸陽﹐築冀闕﹐而徙都之。故《西京賦》曰﹕秦裏其霸﹐實爲咸陽。太史公曰﹕長安﹐故咸陽也。漢髙帝更名新城。武帝元鼎三年別爲渭城﹐在長安西北﹐渭水之陽。王莽之京城也。始隸扶風﹐後並長安。而泬水注之﹐水上承皇子陂於樊川﹐其地卽杜之樊鄕也。漢祖至櫟陽﹐以將軍樊噲灌廢邱﹐最﹐賜邑於此鄕也。其水西北流逕杜縣之杜京西﹐西北流逕杜伯冢南。本伯與其友左儒仕宣王﹐儒無罪見害﹐杜伯死之﹐終能報恨於宣王。故成公子安五言詩曰﹕誰謂鬼無知﹖杜伯射宣王。泬水又西北逕下杜城﹐卽杜伯國也。泬水又西北﹐左合故渠﹐渠有二流﹐上承交水﹐合於髙陽原﹐而北逕河池陂東﹐而北注泬水。泬水又北與昆明故池會﹐又北逕秦通六基東﹐又北逕堨水陂東﹐又北得陂水﹐水上承其陂。東北流入於泬水。泬水又北逕長安城西﹐與昆明池水合。水上承池於昆明臺﹐故王仲都所居也。桓譚《新論》稱﹕元帝被病﹐廣求方士。漢中送道士王仲都﹐詔問所能。對曰﹕能忍寒暑。乃以隆冬盛寒日﹐令袒﹐載駟馬﹐於上林昆明池上﹐環冰而馳。禦者厚衣狐裘寒戰﹐而仲都獨無變色﹐臥於池臺上﹐曛然自若。夏大暑日﹐使曝坐﹐環以十鑪火。不言熱﹐又身不汗。池水北逕鎬京東﹐秦阿房宮西。《史記》曰﹕秦始皇三十五年﹐以咸陽人多﹐先王之宮小﹐乃作朝宮於渭南﹐亦曰阿城也。始皇先作前殿阿房﹐上可坐萬人﹐下可建五丈旗。周馳爲閣道﹐自殿直抵南山。表山巓爲闕。爲復道自阿房度渭﹐屬之咸陽﹐象天極閣道﹐絕漢抵營室也。《關中記》曰﹕阿房殿在長安西南二十里。殿東西千步﹐南北三百步﹐庭中受十萬人。其水又屈而逕其北﹐東北流注堨水陂。陂水北出﹐逕漢武帝建章宮東﹐於鳳闕南﹐東注泬水。又北逕鳳闕東。《三輔黃圖》曰﹕建章宮﹐漢武帝造﹐周二十餘里﹐千門萬戶。其東鳳闕﹐髙七丈五尺﹐俗言貞女樓﹐非也。《漢武帝故事》云﹐闕髙二十丈。《關中記》曰﹕建章宮圓闕﹐臨北道﹐有金鳳在闕上﹐髙丈餘﹐故號鳳闕也。故繁欽《建章鳳闕賦﹖敍》曰﹕秦漢規模﹐廓然毀泯﹐惟建章鳳翔﹐蘬然獨存﹐𨿽非象魏之制﹐亦一代之巨觀也。泬水之北﹐分爲二水﹐一水東北流﹐一水北逕神明臺東。《傅子﹖宮室》曰﹕上於建章中作神明臺﹑井幹樓﹐咸髙五十餘丈﹐皆作懸閣﹐輦道相屬焉。《三輔黃圖》曰﹕神明臺在建章宮中﹐上有九室﹐今人謂之九天臺﹐卽實非也。泬水又逕漸臺東。《漢武帝故事》曰﹕建章宮北有太液池﹐池中有漸臺﹐髙三十丈。漸﹐浸也﹐爲池水所漸。一說﹐星名也。南有璧門三層﹐髙三十餘丈﹐中殿十二間﹐階陛咸以玉爲之。鑄銅鳳﹐髙五丈﹐飾以黃金﹐樓屋上。椽首﹐薄以玉璧﹐因曰玉璧門也。泬水又北流注渭﹐亦謂是水爲潏水也。故呂忱曰﹕潏水出杜陵縣。《漢書音義》曰﹕潏﹐水聲﹐而非水也。亦曰髙都水。前漢之末﹐王氏五侯大治池宅﹐引髙都水入長安城﹐故百姓歌之曰﹕五侯初起﹐曲陽最怒。壞決髙都﹐竟連五杜﹐土山漸臺﹐像西白虎。卽是水也。

△又東過長安縣北。渭水東分爲二水。《廣雅》曰﹕水自渭出爲滎﹐其由河之有雍也。此瀆東北流﹐逕《魏雍州刺史郭淮碑》南。又東南合一水﹐逕兩石人北。秦始皇造橋﹐鐵鐓重不能勝﹐故刻石作力士孟賁等像以祭之﹐鐓乃可移動也。又東逕陽侯祠北﹐漲輒祠之。此神能爲大波﹐故配食河伯也。後人以爲鄧艾祠。悲哉﹗讒勝道消﹐專忠受害矣。此水又東注渭水。水上有梁﹐謂之渭橋﹐秦制也﹐亦曰橫門橋。秦始皇作離宮於渭水南北﹐以象天宮。故《三輔黃圖》曰﹕渭水貫都以象天漢﹐橫橋南度以法牽牛。橋廣六丈﹐南北三百八十步﹐六十八間﹐七百五十柱﹐一百二十二梁。橋之南北有堤激﹐立石柱﹐柱南﹐京兆主之﹐柱北﹐馮翊主之。有令丞﹐各領徒一千五百人。橋之北首﹐壘石水中﹐故謂之石柱橋也。舊有忖畱神像。此神嘗與魯班語﹐班令其人出。忖畱曰﹕我貌狠醜﹐卿善圖物容﹐我不能出。班於是拱手與言曰﹐出頭見我。忖畱乃出首﹐班於是以腳畫地﹐忖畱覺之﹐便還沒水故置像於水﹐惟背以上立水上。後董卓入關﹐遂焚此橋﹐魏武帝更修之﹐橋廣三丈六尺。忖畱之像﹐曹公乘馬見之﹐驚﹐又命下之。《燕丹子》曰﹕燕太子丹質於秦﹐秦王遇之無禮﹐乃求歸。秦王爲機發之橋欲以陷丹﹐丹過之﹐橋不爲發。又一說﹐交龍捧舉而機不發。但言﹐今不知其故處矣。渭水又東與泬水枝津合。水上承泬水﹐東北流逕鄧艾祠南﹐又東分爲二水。一水東入逍遙園﹐注藕池。池中有臺觀﹐蓮荷被浦﹐秀實可玩。其一水﹐北流注於渭。渭水又東逕長安城北。漢惠帝元年築﹐六年成﹐卽咸陽也。秦離宮無城﹐故城之。王莽更名常安。十二門﹐東出北頭第一門。本名宣平門﹐王莽更名春王門。正月亭﹐民曰都門﹐其郭門亦曰東都門﹐卽逢萌掛冠處也。第二門本名淸明門﹐一曰凱門﹐王莽更名宣徳門﹐布恩亭。內有藉田倉﹐亦曰藉田門。第三門本名霸城門﹐王莽更名仁壽門﹐無疆亭。民見門色靑﹐又曰靑城門﹐或曰靑綺門﹐亦曰靑門。門外舊出好瓜。昔廣陵人邵平爲秦東陵侯﹐秦破﹐爲布衣﹐種瓜此門﹐瓜美﹐故世謂之東陵瓜。是以阮籍《詠懷詩》曰﹕昔聞東陵瓜﹐近在靑門外﹐連畛拒阡陌﹐子母相鉤帶。指謂此門也。南出東頭第一門﹐本名覆盎門﹐王莽更名永淸門﹐長茂亭。其南有下杜城﹐應劭曰﹕故杜陵之下聚落也﹐故曰下杜門。又曰端門﹐北對長樂宮。第二門本名安門﹐亦曰鼎路門﹐王莽更名光禮門﹐顯樂亭。北對武庫。第三門本名平門﹐王莽更名信平門﹐誠正亭。一曰西安門﹐北對未央宮。西出南頭第一門﹐本名章門﹐王莽更名萬秋門﹐意年亭﹐亦曰光華門也﹐又曰便門。第二門本名直門﹐王莽更名直道門﹑端路亭﹐故龍樓門也。張晏曰﹕門樓有銅龍。《三輔黃圖》曰﹕長安西出第二門卽此門也。第三門本名西城門﹐亦曰雍門﹐王莽更名章義門﹑著誼亭。其水北入﹐有函裏﹐民名曰函裏門﹐又曰光門。亦曰突門。北出西頭第一門﹐本名橫門﹐王莽更名霸都門﹑左幽亭。如淳曰﹕橫音光﹐故曰光門。其外郭有都門﹐有棘門。徐廣曰﹕棘門在渭北。孟康曰﹕在長安北﹐秦時宮門也。如淳曰﹕《三輔黃圖》曰棘門﹐在橫門外。按《漢書》﹐徐厲軍於此﹐備匈奴。又有通門﹑亥門也。第二門﹐本名洛門﹐又曰朝門﹐王莽更名建子門﹑廣世亭﹐一曰髙門。蘇林曰﹕髙門﹐長安城北門也。一曰廚門﹐其內有長安廚官在東﹐故名曰廚門也。如淳曰﹕今名廣門也。第三門本名杜門﹐亦曰利城門﹐王莽更名進和門﹑臨水亭﹐其外有客捨﹐故名曰客捨門﹐又曰洛門也。凡此諸門﹐皆通逵九達﹐三途洞開﹐隱以金椎﹐周以林木﹐左出右入﹐爲往來之徑。行者升降﹐有上下之別。漢成帝之爲太子﹐元帝嘗急召之。太子出龍樓門﹐不敢絕馳道﹐西至直城門﹐方乃得度。上怪遲﹐問其故﹐以狀對。上悅乃著令﹐令太子得絕馳道也。渭水東合昆明故渠﹐渠上承昆明池東口﹐東逕河池陂北﹐亦曰女觀陂。又東合泬水﹐亦曰漕渠。又東逕長安縣南﹐東逕明堂南﹐舊引水爲辟雍處﹐在鼎路門東南七里。其制上圓下方﹐九宮十二堂﹐四響五室。堂北三百步﹐有靈臺﹐是漢平帝元始四年立。渠南有漢故圜丘﹐成帝建始二年罷雍五畤。始祀皇天上帝於長安南郊。應劭曰﹕天郊在長安南﹐卽此也。故渠之北有白亭﹑博望苑﹐漢武帝爲太子立﹐使通貴客﹐從所好也。太子巫蠱事發﹐斫杜門東出。史良娣死﹐葬於苑北﹐宣帝以爲戾園﹐以倡優千人樂思後園廟﹐故亦曰千鄕。故渠又東而北屈﹐逕靑門外﹐與泬水枝渠會。渠上承泬水於章門西。飛渠引水入城。東爲倉池﹐池在未央宮西。池中有漸臺﹐漢兵起﹐王莽死於此臺。又東逕未央宮北。髙祖在關東﹐令蕭何成未央宮。何斬龍首山而營之。山長六十餘里﹐頭臨渭水﹐尾達樊川。頭髙二十丈﹐尾漸下﹐髙五六丈﹐土色赤而堅。云昔有黑龍從南山出﹐飲渭水﹐其行道因山成迹﹐山卽基﹐闕不假築﹐髙出長安城。北有玄武闕﹐卽北闕也。東有蒼龍闕﹐闕內有閶闔﹑止車諸門。未央殿東有宣室﹑玉堂﹑麒麟﹑含章﹑白虎﹑鳳皇﹑朱雀﹑鵷鸞﹑昭陽諸殿﹐天祿﹑石渠﹑麒麟三閣。未央宮北卽桂宮也﹐周十餘里﹐內有明光殿﹑走狗臺﹑柏梁臺﹐舊乘復道﹐用相逕通。故張衡《西京賦》曰﹕鉤陳之外﹐閣道穹窿屬長樂與明光﹐逕北通於桂宮。故渠出二宮之間﹐謂之明渠也。又東歷武庫北。舊樗裏子葬於此﹐樗裏子名疾﹐秦惠王異母弟也﹐滑稽多智﹐秦人號曰智囊﹐居於昭王廟西﹐渭南陰鄕樗裏﹐故俗謂之樗裏子。云﹕我百歲後﹐是有天子之宮夾我墓。疾以昭王七年卒﹐葬於渭南章臺東。至漢﹐長樂宮在其東﹐未央宮在其西﹐武庫直其墓。秦人唁曰﹕力則任鄙﹐智則樗裏。是也。明渠又東逕漢髙祖長樂宮北﹐本秦之長樂宮也﹐周二十里。殿前列銅人﹐殿西有長信﹑長秋﹑永壽﹑永昌諸殿。殿之東北有池﹐池北有層臺﹐俗謂是池爲酒池﹐非也。故渠北有漢京兆尹司馬文預碑。故渠又東出城﹐分爲二渠﹐卽《漢書》所謂王渠者也。蘇林曰﹕王渠﹐官渠也﹐猶今禦溝矣。晉灼曰﹕渠名也﹐在城東覆盎門外。一水逕楊橋下﹐卽靑門橋也。側城北﹐逕鄧艾祠西﹐而北注渭﹐今無水。其一水﹐右入昆明故渠﹐東逕奉明縣廣城鄕之廣明苑南。史皇孫及王夫人葬於郭北﹐宣帝遷苑南﹐卜以爲悼園﹐益園民千六百家﹐立奉明縣以奉二園。園在東都門。昌邑王賀自霸禦法駕﹐郎中令龔遂驂乘﹐至廣明東都門﹐是也。故渠東北逕漢太尉夏侯嬰冢西。葬日﹐柩馬悲鳴﹐輕車网進﹐下得石槨﹐銘云﹕於嗟滕公居此室﹗故遂葬焉。冢在城東八里﹐飲馬橋南四里﹐故時人謂之馬冢。故渠又北﹐分爲二渠﹐一水東逕虎圈南﹐而東入霸﹐一水北合渭﹐今無水。

△又東過霸陵縣北﹐霸水從縣西北流注之。霸者﹐水上地名也。古曰滋水矣﹐秦穆公霸世﹐更名滋水爲霸水﹐以顯霸功。水出藍田縣南藍田谷。所謂多玉者也。西北有銅谷水﹐次東有輞谷水﹐二水合而西注﹐又西流入泥水。泥水出藍田山之東谷﹐俗謂之劉谷﹐西北與石門谷水合。石門谷水東卽銅谷水也。泥水又西逕峣關北﹐歷峣柳城﹐東西有二城﹐魏置靑泥軍於城內﹐世亦謂之靑泥城也。秦二世三年﹐漢祖入自武關﹐攻秦﹐趙髙遣將距於峣關者也。《土地記》曰﹕藍田縣南有峣關﹐地名峣柳﹐道通荊州。《晉地道記》曰﹕關當上洛縣西北。泥水又西北流入霸。霸水又北歷藍田川逕藍田縣北﹐《竹書紀年》﹐梁惠成王三年﹐秦子向命爲藍君﹐蓋子向之故邑也。川有漢臨江王榮冢。景帝以罪徵之﹐將行﹐祖於江陵北門﹐車軸折。父老泣曰﹕吾王不反矣﹗榮至﹐中尉郅都急切責王﹐王年少﹐恐而自殺。葬於是川。有燕數萬﹐銜土置冢上﹐百姓矜之。霸水又左合滻水﹐歷白鹿原東﹐卽霸川之西故芷陽矣。《史記》﹐秦襄王葬芷陽者是也﹐謂之霸上。漢文帝葬其上﹐謂之霸陵﹐上有四出道以瀉水在長安東南三十里。故王仲宣賦《詩》云﹕南登霸陵岸﹐回首望長安。漢文帝嘗欲從霸陵上﹐西馳下峻阪。袁盎攬轡於此處。上曰﹕將軍怯也﹖盎曰﹕臣聞千金之子﹐坐不垂堂﹐百金之子﹐立不倚衡。聖人不乘危。今馳不測﹐如馬驚車敗﹐柰髙廟何﹖上乃止。霸水又北﹐長水注之。水出杜縣白鹿原﹐其水西北流謂之荊溪。溪水又西北﹐左合狗枷川水﹐水有二源。西川上承磈山之斫槃谷﹐次東有苦谷﹐二水合而東北流﹐逕風涼原西。《開山圖》曰﹐麗山之西﹐川中有阜﹐名曰風涼原﹐在磈山之陰﹐雍州之福地。卽是原也。其水傍溪北注﹐原上有漢武帝祠。其水右合東川﹐水出南山之石門谷﹐次東有孟谷﹐次東有大谷﹐次東有雀谷﹐次東有土門谷﹐五水合而西北歷風涼原東﹐又北與西川會﹐原爲二水之會﹐亂流北逕宣帝許後陵東北﹐去杜陵十里。斯川於是有狗枷之名。川東亦曰白鹿原也。上有狗枷堡﹐《三秦記》曰﹕麗山西有白鹿原﹐原上有狗枷堡。秦襄公時有天狗來下﹐有賊則狗吠之﹐一堡無患﹐故川得厥目焉。川水北逕杜陵東﹐元帝初元元年﹐葬宣帝杜陵﹐北去長安五十里。陵之西北有杜縣故城。秦武公十一年縣之。漢宣帝元康元年﹐以杜東原上爲初陵﹐更名杜縣爲杜陵。王莽之饒安也。其水又北注荊溪﹐荊溪水又北入霸縣﹐又有溫泉入焉。水發自原下﹐入荊溪水﹐亂流注於霸﹐俗謂之滻水﹐非也。《史記﹖封禪書》﹐文帝出長門《注》云﹐在霸陵縣。有故亭﹐卽《郡國志》所謂長門亭也。《史記》云﹕霸﹑滻﹑長水也﹐𨿽不在祠典﹐以近咸陽秦﹑漢﹑都﹐涇﹑渭﹑長水﹐盡得比大川之禮。昔文帝居霸陵﹐北臨廁﹐指新丰路示愼夫人曰﹕此走邯鄲道也。因使愼夫人鼓瑟﹐上自倚瑟而歌﹐淒愴悲懷﹐顧謂羣臣曰﹕以北山石爲槨﹐用紵絮斮陳漆其間﹐豈可動哉﹖釋之曰﹕使其中有可欲﹐𨿽錮南山﹐猶有隙﹔使無可欲﹐𨿽無石槨﹐又何戚焉﹖文帝曰﹕善﹗拜廷尉。韋昭曰﹕髙岸夾水爲廁。今斯原夾二水也。霸水又北會兩川﹐又北故渠右出焉。霸水又北逕王莽九廟南﹐王莽地皇元年﹐博徵天下工匠﹐壞撤西苑中建章諸宮館十餘所﹐取材瓦以起九廟﹐算及吏民﹐以義入錢谷﹐助成九廟。廟殿皆重屋。太初祖廟﹐東西南北各四十丈﹐髙十七丈﹐余廟半之。爲銅薄櫨﹐飾以金銀雕文﹐窮極百工之巧﹐褫髙增下﹐功費數百巨萬﹐卒徒死者萬數。霸水又北逕枳道﹐在長安縣東十三里。王莽九廟在其南。漢世有白鶖羣飛自東都門過於枳道﹐呂后祓除於霸上﹐還見倉狗戟脇於斯道也。水上有橋﹐謂之霸橋﹐地皇三年﹐霸橋木災﹐自東起﹐卒數千以水汛沃救不滅﹐晨燌夕盡。王莽惡之﹐下書曰﹕甲午火橋﹐乙未﹐立春之日也。予以神明聖祖黃虞遺統受命﹐至於地皇四年爲十五年﹐正以三年終冬﹐絕滅霸駁之橋﹐欲以興成新室﹐統一長存之道。其名霸橋﹐爲長存橋。霸水又北﹐左納漕渠﹐絕霸右出焉。東逕霸城北﹐又東逕子楚陵北。皇甫謐曰﹕秦莊王葬於芷陽之麗山。京兆東南霸陵山﹐劉向曰﹕莊王大其名﹐立墳者也。《戰國策》曰﹕莊王字異人﹐更名子楚﹐故世人猶以子楚名陵。又東逕新丰縣右會故渠。渠上承霸水﹐東北逕霸城縣故城南﹐漢文帝之霸陵縣也﹐王莽更之曰水章。魏明帝景初元年徙長安金狄﹐重不可致﹐因畱霸城南。人有見薊子訓與父老共摩銅人曰﹐正見鑄此時﹐計爾日以近五百年矣。故渠又東北逕劉更始冢西。更始三年﹐爲赤眉所殺﹐故侍中劉恭﹐夜往﹐取而埋之。光武使司徒鄧禹收葬於霸陵縣。更始尙書僕射﹑行大將軍事鮑永﹐持節安集河東﹐聞更始死﹐歸世祖﹐累遷司隸校尉。行縣﹐逕更始墓﹐遂下拜﹐哭盡哀而去。帝問公卿﹐大中大夫張湛曰﹕仁不遺舊﹐忠不忘君﹐行之髙者。帝乃釋。又東北逕新丰縣﹐左合漕渠﹐漢大司農鄭當時所開也。以渭水難漕﹐命齊水工徐伯發卒穿渠引渭。其渠自昆明池南傍山原﹐東至於河﹐且田且漕﹐大以爲便。今無水。霸水又北逕秦虎圈東。《列士傳》曰﹕秦昭王會魏王﹐魏王不行﹐使朱亥奉璧一雙。秦王大怒﹐置朱亥虎圈中。亥瞋目視虎﹐眥裂﹐血出濺虎﹐虎不敢動﹐卽是處也。霸水又北﹐入於渭水。渭水又東會成國故渠。渠﹐魏尙書左僕射衛臻徵蜀所開也。號成國渠﹐引以澆田。其瀆水上承汧水於陳倉東。東逕郿及武功﹑槐裏縣北。渠左有安定梁嚴冢。碑碣尙存。又東逕漢武帝茂陵南﹐故槐裏之茂鄕也。應劭曰﹕武帝自爲陵﹐在長安西北八十餘里。《漢武帝故事》曰﹕帝崩後﹐見形謂陵令薛平曰﹕吾𨿽失勢﹐猶爲汝君﹐柰保令吏卒上吾陵磨刀劍乎﹖自今以後可禁之。平頓首謝﹐因不見。推問陵旁﹐果有方石﹐可以爲礪﹐吏卒常盜磨刀劍。霍光欲斬之。張安世曰﹕神道茫昧﹐不宜爲法。乃止。故阮公《詠懷詩》曰﹕失勢在須臾﹐帶劍上吾邱。陵之西如北一里﹐卽李夫人冢。冢形三成﹐世謂之英陵。夫人兄延年知音﹐尢善歌舞﹐帝愛之。每爲新聲變曲﹐聞者莫不感動。常侍上﹐起舞﹐歌曰﹕北方有佳人﹐絕世而獨立。一顧傾人城﹐再顧傾人國。寧不知傾城復傾國﹐佳人難再得﹗上曰﹕世豈有此人乎﹖平陽主曰﹕延年女弟。上召見之﹐妖麗﹐善歌舞﹐得幸﹐早卒。上憫念之﹐以後禮葬﹐悲思不已﹐賦詩悼傷。故渠又東逕茂陵縣故城南﹐武帝建元二年置。《地理誌》曰﹕宣帝縣焉。王莽之宣成也。故渠又東逕龍泉北﹐今人謂之溫泉﹐非也。渠北故阪北卽龍淵廟。如淳曰﹕《三輔黃圖》有龍淵宮﹐今長安城西有其廟處﹐蓋宮之遺也。故渠又東逕姜原北﹐渠北有漢昭帝平陵﹐東南去長安七十里。又東逕平陵縣故城南﹐《地理誌》曰﹕昭帝置。王莽之廣利也。故渠之南有竇氏泉﹐北有徘徊廟。又東逕漢大將軍魏其侯竇嬰冢南﹐又東逕成帝延陵南﹐陵之東北五里﹐卽平帝康陵阪也。故渠又東﹐逕渭陵南。元帝永光四年﹐以渭城壽陵亭原上爲初陵﹐詔不立縣邑。又東逕哀帝義陵南。又東逕惠帝安陵南﹐陵北有安陵縣故城﹐《地理誌》曰﹕惠帝置﹐王莽之嘉平也。渠側有杜郵亭。又東﹐逕渭城北。《地理誌》曰﹕縣有蘭池宮。秦始皇微行﹐逢盜於蘭池﹐今不知所在也。又東逕長陵南﹐亦曰長山也。《三秦記》曰﹕長安城北有平原﹐廣數百里。民井汲巢居﹐井深五十丈。秦名天子冢曰山﹐漢曰陵﹐故通曰山陵矣。《風俗通》曰﹕陵者﹐天生自然者也﹐今王公墳壠稱陵。《春秋左傳》曰﹕南陵﹐夏后臯之墓也。《春秋說題辭》曰﹕丘者墓也﹔冢者﹐種也﹐種墓也。羅倚於山﹐分卑尊之名者也。故渠又東逕漢丞相周勃冢南﹐冢北有弱夫冢﹐故渠東南謂之周氏曲。又東南逕漢景帝陽陵南﹐又東南注於渭﹐今無水。渭水又東﹐逕霸城縣北﹐與髙陵分水﹐水南有定陶恭王廟﹐傳太后陵。元帝崩﹐傅昭儀隨王歸國﹐稱定陶太后。後十年﹐恭王薨﹐子代爲王。徵爲太子﹐太子卽帝位﹐立恭王寢廟於京師﹐比宣帝父悼皇故事。元壽元年﹐傅后崩﹐合葬渭陵。潘嶽《關中記》﹐漢帝後同塋則爲合葬﹐不共陵也﹐諸侯皆如之。恭王廟在霸城西北﹐廟西北卽傅太后陵。不與元帝同塋﹐渭陵非謂元帝陵也﹐蓋在渭水之南﹐故曰渭陵也。陵與元帝齊者﹐謂同十二丈也。王莽奏毀傅太后冢﹐冢崩﹐壓殺數百人。開棺﹐臭聞數里。公卿在位﹐皆阿莽旨﹐入錢帛﹐遺子弟﹐及諸生四夷凡十餘萬人﹐操持作具﹐助將作掘傅后冢﹐二旬皆平﹐周棘其處﹐以爲世戒。今其處積土猶髙﹐世謂之增墀﹐又亦謂之增阜﹐俗亦謂之成帝初陵處﹐所未詳也。渭水又逕平阿侯王譚墓北﹐冢次有碑。左則涇水注之。渭水又東﹐逕鄣縣西﹐蓋隴西郡之鄣徙也。渭水又東﹐得白渠枝口﹐又東與五丈渠合﹐水出云陽縣石門山﹐謂之淸水。東南流﹐逕黃嵚山西﹐又南入礻殳祤縣﹐歷原南出﹐謂之淸水口。東南流﹐絕鄭渠﹐又東南﹐入髙陵縣逕黃白城西﹐本曲梁宮也。南絕白渠﹐屈而東流﹐謂之曲梁水。又東南﹐逕髙陵縣故城北﹐東南絕白渠枝瀆﹐又東南﹐入萬年縣﹐謂之五丈渠。又逕藕原東﹐東南流﹐注於渭。渭水右逕新丰縣故城北﹐東與魚池水會。水出麗山東北﹐本導源北流﹐後秦始皇葬於山北﹐水過而曲行﹐東注北轉。始皇造陵取土﹐其池污深﹐水積成池﹐謂之魚池。池在秦皇陵東北五里﹐周圍四里。池水西北流﹐逕始皇冢北。秦始皇大興厚葬﹐營建冢壙於麗戎之山﹐一名藍田﹐其陰多金﹐其陽多玉。始皇貪其美名﹐因而葬焉。斬山鑿石﹐下錮三泉﹐以銅爲槨﹐旁行周回三十餘里。上畫天文星宿之象﹐下以水銀爲四瀆百川﹐五獄九州﹐具地理之勢。宮觀百官﹐奇器珍寶﹐充滿其中。令匠作機弩﹐有所穿近﹐輒射之。以人魚膏爲燈燭﹐取其不滅者﹐久之﹐後宮無子者﹐皆使殉葬﹐甚眾。墳髙五十丈﹐周回五里餘。作者七十萬人﹐積年方成。而周章百萬之師已至其下﹐乃使章邯領作者以禦難﹐弗能禁。項羽入關﹐發之以三十萬人﹐三十日﹐運物不能窮。關東盜賊﹐銷槨取銅。牧人尋羊﹐燒之﹐火延九十日﹐不能滅。北對鴻門十里。池水又西北流﹐水之西南有溫泉﹐世以療疾。《三秦記》曰﹕麗山西北有溫水﹐祭則得入﹐不祭則爛人肉。俗云﹐始皇與神女遊而忤其旨﹐神女唾之生瘡﹐始皇謝之﹐神女爲出溫水﹐後人因以澆洗瘡。張衡《溫泉賦﹖序》曰﹕余出麗山﹐觀溫泉﹐浴神井﹐嘉洪澤之普施﹐乃爲之賦云。此湯也﹐不使灼人形體矣。池水又逕鴻門西﹐又逕新丰縣故城東﹐故麗戎地也。髙祖王關中﹐太上皇思東歸﹐故象舊裏﹐制玆新邑﹐立城社﹐樹枌楡﹐令街庭若一﹐分置丰民﹐以實玆邑﹐故名之爲新丰也。漢靈帝建寧三年﹐攺爲都鄕﹐封段熲爲侯國。後立陰槃城。其水際城北出﹐世謂是水爲陰槃水﹐又北絕漕渠﹐北注於渭。渭水又東﹐逕鴻門北﹐舊大道北下阪口名也。古有鴻門亭。《漢書》﹕髙祖將見項羽。《楚漢春秋》曰﹕項王在鴻門。亞父曰﹕吾使人望沛公﹐其气沖天﹐五色相繆﹐或似龍﹐或似云﹐非人臣之气﹐可誅之。髙祖會項羽﹐範增目羽﹐羽不應。樊噲杖盾撞人入﹐食豕肩於此﹐羽壯之。《郡國志》曰﹕新丰縣東有鴻門亭者也。郭緣生《述徵記》曰﹕或云﹐霸城南門曰鴻門也。項羽將因會危髙祖﹐羽仁而弗斷。範增謀而不納﹐項伯終護髙祖以獲免。旣抵霸上﹐遂封漢王。按《漢書﹖注》﹐鴻門在新丰東十七里﹐則霸上應百里。按《史記》﹐項伯夜馳告張良﹐良與俱見髙祖﹐仍使夜返﹐考其道裏﹐不容得爾。今父老傳其霸城南門數十里﹐於理爲得。按緣生此記﹐𨿽歷覽《史》《漢》﹐述行塗逕見﹐可謂學而不思矣。今新丰縣故城東三里有阪﹐長二里餘﹐塹原通道﹐南北洞開﹐有同門狀﹐謂之鴻門。孟康言在新丰東十七里﹐無之。蓋指縣治而言﹐非謂城也。自新丰故城西﹐至霸城五十里﹐霸城西十里﹐則霸水﹐西二十里則長安城。應劭曰﹕霸水上地名﹐在長安東三十里﹐卽霸城是也。髙祖舊停軍處﹐東去新丰旣遠﹐何由項伯夜與張良共見髙祖乎﹖推此言之﹐知緣生此記乖矣﹗渭水又東﹐石川水南注焉。渭水又東﹐戲水注之﹐水出麗山馮公谷。東北流﹐又北逕麗戎城東。《春秋﹖晉獻公五年》﹐伐之﹐獲麗姬於是邑。麗戎﹐男國也﹐姬姓。秦之麗邑矣。又北右總三川﹐逕鴻門東﹐又北逕戲亭東。應劭曰﹕戲﹐宏農湖縣西界也。地隔諸縣﹐不得爲湖縣西。蘇林曰﹕戲﹐邑名﹐在新丰東南三十里。孟康曰﹕乃水名也﹐今戲亭是也。昔周幽王悅袤姒﹐姒不笑﹐王乃擊鼓舉烽﹐以徵諸侯。至﹐無寇﹐袤姒乃笑﹐王甚悅之。及犬戎至﹐王又舉烽以徵諸侯﹐諸侯不至﹐遂敗幽王於戲水之上﹐身死於麗山之北。故《國語》曰幽滅者也。漢成帝建始二年﹐造延陵爲初陵﹐以爲非吉﹐於霸陵曲亭南更營之。鴻嘉元年﹐於新丰戲鄕爲昌陵縣﹐以奉初陵。永始元年﹐詔以昌陵卑下﹐客土疏惡﹐不可爲萬歲居﹐其罷陵作﹐令吏民反故﹐徙將作大匠解萬年惇煌。《關中記》曰﹕昌陵在霸城東二十里﹐取土東山﹐與粟同價﹐所費巨萬﹐積年無成。卽此處也。戲水又北分爲二水﹐並注渭水。渭水又東﹐冷水入焉。水南出胏浮山﹐蓋麗山連麓而異名也。北會三川﹐統歸一壑﹐歷陰槃﹑新丰兩原之間﹐北流注於渭。渭水又東﹐首水南出倒虎山﹐西總五水﹐單流逕秦步髙宮東﹐世名市邱城。歷新丰原東﹐而北逕步壽宮西﹐又北入渭。渭水又東得西陽水﹐又東得東陽水﹐並南出廣鄕原北垂﹐俱北入渭。渭水又東逕下邽縣故城南﹐秦伐邽﹐置邽戎於此﹐有上邽﹐故加下也。渭水又東與竹水合。水南出竹山﹐北逕媚加谷﹐歷廣鄕原東﹐俗謂之大赤水﹐北流注於渭。渭水又東得白渠口。大始二年﹐趙國中大夫白公﹐秦穿渠。引涇水﹐首起谷口﹐出於鄭渠南﹐名曰白渠。民歌之曰﹕田於何所﹐池陽谷口。鄭國在前﹐白渠起後。卽水所始也。東逕宜春城南﹐又東南逕池陽城北﹐枝瀆出焉。東南逕藕原下﹐又東逕鄣縣故城北﹐東南入渭。今無水。白渠又東﹐枝渠出焉。東南逕髙陵縣故城北。《地理誌》曰﹕左輔都尉治﹐王莽之千春也。《太康地記》謂之曰髙陸也。車頻《秦書》曰﹕苻堅建元十二年﹐髙陸縣民穿井﹐得龜﹐大二尺六寸﹐背文負八卦古字﹐堅以石爲池﹐養之﹐十六年而死﹐取其骨以問吉凶﹐名爲客龜。大卜佐髙虜夢客龜言﹐我將歸江南﹐不遇﹐死於秦。虜於夢中自解曰﹕龜三萬六千歲而終﹐終必亡國之徵也。爲謝玄破於淮肥﹐自縊新城浮圖中。秦祚因卽淪矣。又東逕櫟陽城北。《史記》秦獻公二年﹐城櫟陽﹐自雍徙居之。十八年雨金於是處也。項羽以封司馬欣爲塞王。按《漢書》﹐髙帝定關中﹐始都之﹐王莽之師亭也。後漢建武二年﹐封驃騎大將軍景丹爲侯國。丹讓﹐世祖曰﹕富貴不還故鄕﹐如衣錦夜行﹐故以封卿。又東南注石川水。白渠又東﹐逕秦孝公陵北﹐又東南逕居陵城北﹐蓮芍城南﹐又東注金氏陂﹐又東南注於渭。故《漢書﹖溝洫志》曰﹕白渠首起谷口﹐尾入櫟陽﹐是也。今無水。

△又東過鄭縣北。渭水又東逕巒都城北﹐故蕃邑﹐殷契之所居。《世本》曰﹕契居蕃。闞駰曰﹕蕃在鄭西。然則今巒城是矣﹐俗名之赤城﹐水曰赤水﹐非也。苻健入秦﹐據此城以抗杜洪。小赤水卽《山海經》之灌水也﹐水出石脆之山﹐北逕蕭加谷於孤柏原西﹐東北流與禺水谷﹐水出英山﹐北流與招水相得﹐亂流西北注於灌。灌水又北注於渭﹐渭水又東合沙溝水﹐水卽符禺之水也﹐南出符禺之山﹐北流入於渭。渭水又東﹐西石橋水南出馬嶺山﹐積石據其東﹐麗山距其西﹐源泉上通﹐懸流數十丈﹐與華嶽同體。其水北逕鄭城西﹐水上有橋﹐橋𨿽崩褫﹐舊迹猶存﹐東去鄭城十里﹐故世以橋名水也。而北流注於渭﹐闞駰謂之新鄭水。渭水又東逕鄭縣故城北。《史記》﹐秦武公十一年﹐縣之。鄭桓公友之故邑也。《漢書》薛瓚《注》言﹐周自穆王已下﹐都於西鄭﹐不得以封桓公也。幽王旣敗﹐虢﹑儈又滅﹐遷居其地﹐國於鄭父之邱﹐是爲鄭桓公。無封京兆之文。余按遷《史記》《世本》言﹐周宣王二十二年﹐封庶弟友於鄭。又《春秋》《國語》並言桓公爲周司徒﹐又王室將亂﹐謀於史伯而寄帑與賄於虢﹑儈之間。幽王霣於戲﹐鄭桓公死之。平王東遷﹐鄭武公輔王室﹐滅虢﹑儈而兼其土。故周桓公言於王曰﹕我周之東遷﹐晉﹑鄭是依。乃遷封於彼。《左傳﹖隱公十一年》﹐鄭伯謂公孫獲曰﹕吾先君新邑於此﹐其能與許爭乎﹖是指新鄭爲言矣。然班固﹑應劭﹑鄭玄﹑皇甫謐﹑裴頠﹑王隱﹑闞駰之諸述作者﹐咸以西鄭爲友之始封﹐賢於薛瓚之單說也﹐無宜違正經而從逸錄矣。赤眉樊崇於鄭北設壇﹐祀城陽景王﹐而尊右挍卒史劉俠卿牧牛兒盆子爲帝。年十五﹐被髮徒跣﹐爲具絳單衣﹐半頭赤幘﹐直綦履。顧見眾人拜﹐恐畏欲啼。號年建世。後月餘﹐乘白蓋小車﹐與崇及尙書一人相隨﹐向鄭﹐北渡渭水﹐卽此處也。城南山北有五部神廟﹐東南向華嶽。廟前有碑﹐後漢光和四年鄭縣令河東裴畢字君先立。渭水又東與東石橋水會﹐故沈水也。水南出馬嶺山﹐北流逕武平城東。按《地理誌》﹐左馮翊有武城縣﹐王莽之桓城也。石橋水又逕鄭城東﹐水有故石梁。《述徵記》曰﹕鄭城東西十四里﹐各有石梁者也。又北逕沈城北﹐注於渭。《漢書﹖地理誌》﹐左馮翊有沈陽縣﹐王莽更之曰制昌也﹐蓋藉水以取稱矣。渭水又東﹐敷水注之。水南出石山之敷谷。北逕告平城東。耆舊所傳﹐言武王伐紂﹐告太平於此﹐故城得厥名﹐非所詳也。敷水又北逕集靈宮西。《地理誌》曰﹕華陰縣有集靈宮﹐武帝起。故張昶《華獄碑》稱漢武慕其靈﹐築宮在其後﹐而北流注於渭。渭水又東﹐餘水注之。水南出良余山之陰﹐北流入於渭﹐俗謂之宣水也。渭水又東﹐合黃酸之水﹐世名之爲千渠水。水南出升山﹐北流注於渭。渭水又東逕平舒城北。城側枕渭濱﹐半破淪水﹐南面通衢。昔秦始皇之將亡也﹐江神素車白馬﹐道華山下﹐返璧於華陰平舒道﹐曰﹕爲遺鎬池君。使者致之﹐乃二十八年渡江所沈璧也。卽江神返璧處也。渭水之陽﹐卽懷徳縣界也。城在渭水之北﹐沙苑之南﹐懷徳縣故城也﹐世謂之髙陽城﹐非也。《地理誌》曰﹕《禹貢》北條荊山﹐在南﹐山下有荊渠。卽夏后鑄九鼎處也。王莽更縣曰徳驩。渭水又東﹐逕長城北﹐長澗水注之。水南出太華之山﹐側長城東而北流﹐注於渭水。《史記》﹐秦孝公元年﹐楚﹑魏與秦接界。魏築長城﹐自鄭濱洛者也。

△又東過華陰縣北。洛水入焉﹐闞駰以爲漆沮之水也。《曹瞞傳》曰﹕操與馬超隔渭水﹐每渡渭﹐輒爲超騎所衝突。地多沙﹐不可築城。婁子伯說﹕今寒﹐可起沙爲城﹐以水灌之﹐一宿而成。操乃多作縑囊以摙水﹐夜汲作城﹐比明﹐城立於是水之次也。渭水逕華陰縣故城北﹐《春秋》之陰晉也。秦惠文王五年﹐攺曰寧秦。漢髙帝八年﹐更名華陰。王莽之華壇也。縣有華山。《山海經》曰﹕其髙五千仞﹐削成而四方﹐遠而望之﹐又若華狀﹐西南有小華山也。韓子曰﹕秦昭王令工施鉤梯﹐上華山﹐以松柏之心爲博箭﹐長八尺棋﹐長八寸﹐而勒之曰﹕昭王嘗與天神博於是。《神仙傳》曰﹕中山衛叔卿嘗乘雲車﹕駕白鹿﹐見漢武帝﹐帝將臣之﹐叔卿不言而去。武帝悔﹐求得其子度世﹐令追其父。度世登華山﹐見父與數人博於石上﹐敕度世令還。山層雲秀﹐故能懷靈抱異耳。山上有二泉﹐東西分流﹐至若山雨滂湃﹐洪津泛灑﹐掛澑騰虛﹐直瀉山下。有漢文帝三廟﹐廟有石闕數碑。一碑是建安中立﹐漢鎭遠將軍段煨更修祠堂。碑文﹐漢給事黃門侍郎張昶造﹐昶自書之﹐魏文帝又刊其碑陰二十餘字﹐二書有重名於海內﹐又刊侍中﹑司錄校尉鐘繇﹐宏農太守毌丘儉姓名﹐廣六行﹐郁然修平。是太康八年﹐宏農太守河東衛叔始爲華陰令﹐河東裴仲恂﹐役其逸力﹐修立壇廟﹐夾道樹柏﹐迄於山陰﹐事見永興元年華百石所造碑。渭水又東﹐沙渠水注之。水出南山﹐北流﹐西北入長城。城自華山﹐北達於河。《華獄銘》曰﹕秦﹑晉爭其祠﹐立城建其左者也。郭著《述徵記》﹐指證魏之立長城﹐長城在後﹐不得在斯﹐斯爲非矣。渠水又北注於渭。渭水又東﹐逕定城北。《西徵記》曰﹕城因原立。《述徵記》曰﹕定城去潼關三十里﹐夾道各一城。渭水又東﹐泥泉水注之。水出南山靈谷﹐而北流注於渭水也。東入於河。《春秋》之渭汭也。《左傳﹖閔公二年》﹐虢公敗犬戎於渭隊。服虔曰﹕隊謂汭也。杜預曰﹕水之隈曲曰汭。王肅云﹕汭﹐入也。呂忱云﹕汭者﹐水相入也。水會卽船司空所在矣。《地理誌》曰﹕渭水東至船司空入河。服虔曰﹕縣名﹐都官。《三輔黃圖》有船庫官﹐後攺爲縣。王莽之船利者也。丰水。宋敏求《長安志》長安縣下﹐引《水經注》曰﹕丰水出丰溪﹐西北流﹐分爲二水。一水東北流﹐又北﹐交水自東入焉﹐又北﹐昆明池水注之﹐又北﹐逕靈臺西﹐又北至石堨﹐注於渭。萬年縣下云﹐福水卽交水也。《水經注》曰。卷二十○漾水丹水△漾水出隴西氐道縣嶓冢山﹐東至武都沮縣爲漢水。常璩《華陽國誌》曰﹕漢水有二源﹐東源出武都氐道縣漾山﹐爲漾水。《禹貢》導漾東流爲漢是也。西源出隴西西縣嶓冢山﹐會白水﹐逕葭萌入漢。始源曰沔。按沔水出東狼谷﹐逕沮縣入漢。《漢中記》曰﹕嶓冢以東﹐水皆東流﹐嶓冢以西﹐水皆西流。卽其地勢源流所歸﹐故俗以嶓冢爲分水嶺。卽此推沔水無西入之理。劉澄之云﹐有水從沔陽縣﹐南至梓潼漢壽﹐入大穴﹐暗通岡山。郭景純亦言是也。岡山穴小﹐本不容水﹐水成大澤而流﹐與漢合。庾仲雍又言﹐漢水自武遂川﹐南入蔓葛谷﹐越野牛﹐逕至關城合西漢水。故諸言漢者﹐多言西漢水至葭萌入漢。又曰﹕始源曰沔﹐是以《經》雲漾水出氐道縣東至沮縣爲漢水。東南至廣漢白水。診其沿注﹐似與三說相符﹐而未極西漢之源矣。然東西兩川﹐俱受沔﹑漢之名者﹐義或在玆矣。班固《地理誌》﹑司馬彪﹑袁山松《郡國志》﹐並言漢有二源﹐東出氐道﹐西出西縣之嶓冢山。闞駰云﹕漢或爲漾。漾水出昆侖西北隅﹐至氐道﹐重源顯發﹐而爲漾水。又言﹐隴西西縣嶓冢山﹐西漢水所出﹐南入廣魏白水。又云﹕漾水出獂道﹐東至武都入漢。許愼﹑呂忱並言漾水出隴西獂道﹐東至武都爲漢水﹐不言氐道。然獂道在冀之西北﹐又隔諸川﹐無水南入﹐疑出獂道之爲謬矣。又云﹕漢﹐漾也﹐東爲滄浪水。《山海經》曰﹕嶓冢之山﹐漢水出焉﹐而東南流注於江。然東西兩川﹐俱出嶓冢而同爲漢水者也。孔安國曰﹕泉始出爲漾。其猶濛耳。而常璩專爲漾山漾水﹐當是作者附而爲山水之殊目矣。余按《山海經》漾水出昆侖西北隅﹐而南流注於醜塗之水。《穆天子傳》曰﹕天子自舂山西徵﹐至於赤烏氏。己卯﹐北徵﹐庚辰﹐濟於洋水﹐辛巳﹐入於曹奴。曹奴之人戲﹐觴天子於洋水之上﹐乃獻良馬九百﹐牛羊七千。天子使逢固受之。天子乃賜之黃金之鹿﹐戲乃膜拜而受。余以太和中從髙祖北巡﹐狄人猶有此獻。𨿽古今世殊﹐而所貢不異。然川流隱伏﹐卒難詳照﹐地理潛閟﹐變通無方﹐復不可全言闞氏之非也。𨿽津流派別﹐枝渠勢懸﹐原始要終﹐潛流或一﹐故俱受漢﹑漾之名﹐納方土之稱﹐是其有漢川﹑漢陽﹑廣漢﹑漢壽之號﹐或因其始﹐或據其終﹐縱異名互見﹐猶爲漢﹑漾矣。川共目殊﹐或亦在斯。今西縣嶓冢山﹐西漢水所導也﹐然微涓細注﹐若通幕歷﹐津注而已。西流與馬池水合﹐水出上邽西南六十餘里﹐謂之龍淵水﹐言神馬出水﹐事同徐吾來淵之異﹐故因名焉。《開山圖》曰﹕隴西神馬山有淵池﹐龍馬所生。卽是水也。其水西流﹐謂之馬池川。又西流入西漢水。西漢水又西南流﹐左得蘭渠溪水﹐次西有山黎谷水﹐次西有鐵谷水﹐次西有石耽谷水﹐次西有南谷水﹐並出南山﹐揚湍北注。右得髙望谷水﹐次西得西溪水﹐次西得黃花谷水﹐咸出北山﹐飛波南入西漢水。又西南﹐資水注之。水北出資川﹐導源四壑﹐南至資峽﹐總爲一水﹐出峽西南流﹐注西漢水。西漢水又西南得峽石水口﹐水出苑亭西艸黑谷。三溪西南至峽石口﹐合爲一瀆﹐東南流﹐屈而南注西漢水。西漢水又西南﹐合楊廉川水﹐水出西谷﹐眾川瀉流﹐合成一川。東南流﹐逕西縣故城北。秦莊公伐西戎﹐破之。周宣王與其先大駱犬邱之地﹐爲西垂大夫﹐亦西垂宮也﹐王莽之西治矣。建武八年﹐世祖至阿陽﹐竇融等悉會。天水震動﹐隗囂將妻子奔西城﹐從楊廣。廣死﹐囂愁窮城守。時潁川賊起﹐車駕東歸﹐畱吳漢﹑岑彭圍囂。岑等壅西谷水﹐以縑幔盛土爲堤﹐灌城。城未沒丈餘。水穿壅不行﹐地中數丈湧出﹐故城不壞。王元請蜀救至﹐漢等退還上邽。但廣﹑廉字相狀﹐後人因以人名名之﹐故習訛爲楊廉也﹐置楊廉縣焉。又東南流﹐右會茅川水﹐水出西南戎溪﹐東北流﹐逕戎邱城南。吳漢之圍西城﹐王捷登城﹐向漢軍曰﹕爲隗王城守者﹐皆必死﹐無二心﹐願諸將亟罷﹐請自殺以明之。遂刎頸而死。又東北流﹐注西谷水﹐亂流東南﹐入於西漢水。西漢水又西南﹐逕始昌峽﹐《晉書地道記》曰﹕天水始昌縣﹐故西城也。亦曰淸崖峽。西漢水又西南﹐逕嚴備戍南﹐左則嚴備水自東南﹐西北注之。右則鹽官水南入焉。水北有鹽官﹐在嶓冢西五十許裏﹐相承營煮不輟﹐味與海鹽同。故《地理誌》云﹕西縣有鹽官是也。其水東南逕嚴備戍西﹐東南入漢水。漢水又西南﹐合左谷水﹐水出南山窮溪﹐北注漢水。又西南﹐蘭臯水出西北五交谷﹐東南歷祁山軍﹐東南入漢水。漢水又西南﹐逕祁山軍南﹐雞水出南雞谷﹐北逕水南縣西﹐北流注於漢。漢水又西﹐建安川水入焉。其水導源建威西北山﹐白石戍東南﹐二源合注。東逕建威城南。又東與蘭坑水會﹐水出西南近溪﹐東北逕蘭坑城西﹐東北流注建安水。建安水又東逕蘭坑城北﹐建安城南﹐其地故西縣之歷城也。楊定自隴右徙治歷城﹐卽此處也﹐去仇池一百二十里﹐後攺爲建安城。其水又東合錯水﹐水出錯水戍東南﹐而東北入建安水。建安水又東北﹐有雉尾谷水﹐又東北﹐有太谷水﹐又北﹐有小祁山水﹐並出東溪﹐揚波西注。又北﹐左會胡谷水﹐水西出胡谷﹐東逕金盤﹑歷城二軍北﹐軍在水南層山上。其水又東注建安水。建安水又東北﹐逕塞峽。元嘉十九年﹐宋太祖遣龍驤將軍裴方明伐楊難當﹐難當將妻子北奔﹐安西參軍魯尙期追出塞峽﹐卽是峽矣。左山側有石穴洞﹐人言潛通下辧﹐所未詳也。其水出峽西北流﹐注漢水。漢水北﹐連山秀舉﹐羅峯競峙。祁山在嶓冢之西七十許裏﹐山上有城﹐極爲嚴固﹐昔諸葛亮攻祁山﹐卽斯城也﹐漢水逕其南。城南三里﹐有亮故壘﹐壘之左右﹐猶丰茂宿艸﹐蓋亮所植也﹐在上邽西南二百四十里。《開山圖》曰﹕漢陽西南有祁山﹐蹊徑逶迆﹐山髙嚴險﹐九州之名岨﹐天下之奇峻。今此山於眾阜之中﹐亦非爲佶矣。漢水又西南﹐與甲谷水合﹐水出西南甲谷﹐東北流注漢水。漢水又西﹐逕南岈北岈之中﹐上下有二城相對﹐左右墳壠低昂﹐亙山被阜。古諺云﹕南岈北岈﹐萬有餘家。諸葛亮《表》言﹕祁山去沮縣五百里﹐有民萬戶﹐矚其邱墟﹐信爲殷矣。漢水西南逕武植戍南。武植戍水發北山﹐二源奇發﹐合於安民戍南﹐又南逕武植戍西﹐而西南流﹐注於漢水。漢水又西南﹐逕平夷戍南﹐又西南﹐夷水注之。水出北山﹐南逕其戍﹐西南入漢水。漢水又西逕蘭倉城南﹐又南﹐右會兩溪﹐俱出西山﹐東流注於漢水。張華《博物志》云﹕溫水出鳥鼠山﹐下注漢水。疑是此水﹐而非所詳也。漢水又南入嘉陵道﹐而爲嘉陵水。世俗名之爲階陵水﹐非也。漢水又東南﹐得北谷水﹐又東南得城階水﹐又東南得倉谷水﹐右三水並出西溪﹐東流注漢水。漢水又東南逕瞿堆西﹐又屈逕瞿堆南﹐絕壁峭峙﹐孤險云髙﹐望之形若覆壺。髙平地方二十餘里﹐羊腸蟠道三十六回﹐《開山圖》謂之仇夷﹐所謂積石嵯峨﹐嵚岑隱阿﹐者也。上有平田百頃﹐煮土成鹽﹐因以百頃爲號。山上丰水泉﹐所謂淸泉湧沸﹐潤气上流者也。漢武帝元鼎六年開﹐以爲武都郡。天池大澤在西﹐故以都爲目矣。王莽更名樂平郡﹐縣曰循虜。常琚﹑範曄云﹕郡居河池﹐一名仇池﹐地方百頃﹐卽指此也。左右悉白馬氐矣。漢獻帝建安中﹐有天水氐楊騰者﹐世居隴右﹐爲氐大帥。子駒﹐勇健多計﹐徙居仇池。魏拜爲百頃氐王。漢水又東合洛谷水﹐水有二源﹐同注一壑於神蛇戍西。左右山溪多五色蛇﹐性馴良﹐不爲物毒。洛谷水又南逕虎馗戍東﹐又南逕仇池郡西﹐瞿堆東﹐西南入漢水。漢水又東合洛溪水﹐水北發洛谷﹐南逕威武戍南﹐又西南與龍門水合﹐水出西北龍門谷﹐東流與橫水會﹐東北窮溪﹐卽水源也。又南逕龍門戍東﹐又東南入洛溪水﹐又東南逕上祿縣故城西﹐修源濬導﹐逕引北溪﹐南總兩川﹐單流納漢。漢水又東南逕濁水城南﹐又東南會平樂水﹐水出武階東北四十五里﹐更馳。南溪導源東北流﹐山側有甘泉﹐湧波飛淸﹐下注平洛水。又逕甘泉戍南﹐又東逕平洛戍南﹐又東入漢﹐謂之會口。漢水東南逕修城道南。與修水合。水總二源﹐東北合漢。漢水又東南於盤頭郡南﹐與濁水合。水出濁城北﹐東流與丁令溪水會。其水北出丁令谷﹐南逕武街城西﹐東南入濁水。濁水又東逕武街城南﹐故下辧縣治也。李琀﹑李稚以氐王楊難敵妻死﹐葬陰平。襲武街﹐爲氐所殺於此矣﹐今廣業郡治。濁水又東﹐宏休水注之﹐水出北溪﹐南逕武街城東﹐而南流注於濁水。濁水又東逕白石縣南。《續漢書》曰﹕虞詡爲武都太守﹐下辧東三十餘里有峽﹐峽中白水生大石﹐障塞水流﹐春夏輒溢﹐敗壞城郭。詡使人燒石﹐以醋灌之。石皆碎裂﹐因鐫去焉。遂無泛溢之害。濁水卽白水之異名也。濁水又東南﹐泥陽水北出泥谷﹐南逕白石縣東﹐而南入濁水。濁水又東南與仇鳩水合﹐水發鳩溪﹐南逕河池縣故城西﹐王莽之樂平亭也。其水西南流注濁水。濁水又東南與河池水合﹐水出河池北谷﹐南逕河池戍東﹐西南入濁水。濁水又東南﹐兩當水注之。水出陳倉縣之大散嶺﹐西南流入故道川﹐謂之故道水。西南逕故道城東﹐魏徵仇池﹐築以置戍。與馬鞍山水合。水東出馬鞍山﹐歷谷西流﹐至故道城東﹐西入故道水。西南流﹐北川水注之﹐水出北洛﹤木煎﹥山南。南流逕唐倉城下。南至困冢川﹐入故道水。故道水又西南歷廣香交﹐合廣香川水﹐水出南由縣利喬山﹐南流至廣香川﹐謂之廣香川水。又南注故道水﹐謂之廣香交。故道水又西南﹐入秦岡山﹐尙婆水注之。山髙入云﹐遠望增狀﹐若嶺紆曦軒﹐峯枉月駕矣。懸崖之側﹐列壁之上﹐有神像若圖﹐指狀婦人之容。其形上赤下白﹐世名之曰聖女神﹐至於福應衍違﹐方俗是祈。水源北出利喬山﹐南逕尙婆川﹐謂之尙婆水。歷兩當縣之尙婆城南﹐魏故道郡治也。西南至秦岡山﹐入故道水。故道水又右合黃盧山水﹐水出西北天水郡黃盧山腹﹐歷谷南流﹐交注故道水。故道水南入東益州之廣業郡界﹐與沮水枝津合﹐謂之兩當溪﹐水上承武都沮縣之沮水瀆﹐西南流﹐注於兩當溪。虞翊爲郡漕谷布在沮﹐從沮縣至下辧﹐山道險絕﹐水中多石﹐舟車不通﹐驢馬負運﹐僦五致一。詡乃於沮受僦直﹐約自致之。卽將吏民按行﹐皆燒石﹤木煎﹥木﹐開漕船道。水運通利﹐歲省萬計﹐以其僦廩與吏士﹐年四十餘萬也。又西南﹐注於濁水﹐濁水南逕盤頭郡東﹐而南合鳳溪水﹐水上承濁水於廣業郡﹐南逕鳳溪﹐中有二石雙髙﹐其形若闕﹐漢世有鳳凰止焉﹐故謂之鳳凰臺﹐北去郡三里。水出臺下東南流﹐左注濁水。濁水又南注漢水。漢水又東南歷漢曲﹐逕挾崖﹐與挾崖水合。水西出擔潭交﹐東流入漢水。漢水又東﹐逕武興城南﹐又東南與北谷水合﹐水出武興東北﹐而西南逕武興城北﹐謂之北谷水。南轉逕其城東﹐而南與一水合﹐水出東溪﹐西流注北谷水。又南流﹐注漢水。漢水又西南﹐逕關城北﹐除水出西北除溪﹐東南流入於漢。漢水又西南﹐逕通谷﹐通谷水出東北通溪﹐上承漾水﹐西南流﹐爲西漢水。漢水又西南﹐寒水注之﹐水東出寒川﹐西流入漢。漢水又西﹐逕石亭戍﹐廣平水西出百頃川﹐東南流注漢。又有平阿水﹐出東山﹐西流注漢水。漢水又逕晉壽城西﹐而南合漢壽水。水源出東山﹐西逕東晉壽故城南﹐而西南入於漢水也。

△又東南至廣魏白水縣西。又東南至葭萌縣東北﹐與羌水合。白水西北出於臨洮縣西南西傾山﹐水色白濁﹐東南流與黑水合﹐水出羌中﹐西南逕黑水城西﹐又西南入白水。白水又東逕洛和城南﹐洛和水西南出和溪﹐東北流﹐逕南黑水城西﹐而北注白水。白水又東南逕鄧至城南。又東南與大夷祝水合﹐水出夷祝城西南﹐窮溪﹐北注夷水。又東北合羊洪水﹐水出東南羊溪﹐西北逕夷祝城東﹐又西北流﹐屈而東北﹐注於夷水。夷水又東北入白水﹐白水又東﹐與安昌水會﹐水源發衛大西溪﹐東南逕鄧至安昌郡南﹐又東南﹐合無累水﹐無累水出東北近溪﹐西南入安昌水。安昌水又東南入白水﹐白水又東南﹐入陰平﹐得東維水﹐水出西北維谷﹐東南逕維城西﹐東南入白水。白水又東南﹐逕陰平道故城南﹐王莽更名摧虜矣﹐卽廣漢之北部也。廣漢屬國都尉治﹐漢安帝永初三年分廣漢蠻夷置。有白馬水﹐出長松縣西南白馬溪﹐東北逕長松縣北﹐而東北注白水。白水又東﹐逕陰平大城北﹐蓋其渠帥自故城徙居也。白水又東﹐偃溪水出西南偃溪﹐東北流逕偃城西﹐而東北流入白水。白水又東﹐逕偃城北﹐又東北﹐逕橋頭。昔姜維之將還蜀也﹐雍州刺史諸葛緒邀之於此﹐後期不及﹐故維得保劍閣﹐而鐘會不能入也。白水又與羌水合﹐自下羌水又得其通稱矣。白水又東﹐逕郭公城南。昔郭淮之攻廖化於陰平也﹐築之﹐故因名焉。白水又東﹐雍川水出西南雍溪﹐東北注白水。白水又東﹐合空泠水﹐傍溪西南﹐窮谷﹐卽川源也。白水又東南與南五部水會。水有二源﹐西源出五部溪﹐東南流﹐東源出郎谷﹐西南﹐合注白水。白水又東南﹐逕建陽郡東﹐而北與一水合﹐二源同注﹐共成一溪﹐西南流入於白水。白水又東南﹐逕白水縣故城東﹐卽白水郡治也。《經》云﹕漢水出其西﹐非也。白水又東南﹐與西谷水相得﹐水出西溪﹐東流逕白水城南﹐東南入白水。白水又南﹐左會東流水﹐東入﹐極溪﹐便卽水源也。白水又南逕興城東﹐又東南﹐左得刺稽水口﹐溪東北出﹐便水源矣。白水又東南﹐淸水左注之。庚仲雍曰﹕淸水自祁山來﹐合白水﹐斯爲孟浪也。水出於平武郡東北﹐矚累亙下﹐南逕平武城東﹐屈逕其城南﹐又西曆平洛郡東南﹐屈而南﹐逕南陽僑郡東北﹐又東南﹐逕新巴縣東北﹐又東南逕始平僑郡南﹐又東南逕小劍戍北﹐西去大劍三十里﹐連山絕險﹐飛閣通衢﹐故謂之劍閣也。張載銘曰﹕一人守險﹐萬夫趑趄。信然。故李特至劍閣而嘆曰﹕劍氏有如此地﹐而面縛於人﹐豈不奴才也﹖小劍水西南出劍谷﹐東北流逕其戍下﹐入淸水。淸水又東南﹐注白水。白水又東南﹐逕吐費城南﹐卽西晉壽之東北也。東南流﹐注漢水。西晉壽﹐卽蜀王弟葭萌所封﹐爲苴侯邑﹐故遂名城爲葭萌矣。劉備攺曰漢壽﹐太康中又曰晉壽。水有津關。善風角﹐弟子歸﹐元章封筒藥授之﹐曰﹕路有急難﹐開之﹐生到葭萌﹐從者與津吏諍﹐打傷﹐開筒得書﹐言其破頭者﹐可以此藥裹之。生乃歡服﹐還卒業焉。亦廉叔度抱父柩自沈處也。

△又東南過巴郡閬中縣。闞駰曰﹕彊水出陰平西北彊山﹐一曰彊川。姜維之還也﹐鄧艾遣天水太守王頎敗之於彊川﹐卽是水也。其水東北﹐逕武都﹑陰平﹑梓潼﹑南安入漢水。漢水又東南﹐逕津渠戍東﹐又南逕閬中縣東﹐巴西郡治也。劉璋之分三巴﹐此其一焉。閬水出閬陽縣﹐而東逕其縣南﹐又東注漢水。昔劉璋之攻霍峻於葭萌也﹐自此水上。張達﹑範彊害張飛於此縣。漢水又東南﹐得東水口﹐水出巴嶺﹐南歷獠中﹐謂之東遊水。李壽之時﹐獠自牂柯北入﹐所在諸郡﹐布滿山谷。其水西南﹐逕宋熙郡東﹐又東南逕平城東﹐又東南﹐逕巴西郡東﹐又東入漢水。漢水又東﹐與濩溪水合﹐水出獠中﹐世亦謂之爲淸水也。東南流﹐注漢水。漢水又東南﹐逕宕渠縣西﹐又東南﹐合宕渠水﹐水西北出南鄭縣巴嶺﹐與盤餘水同源派注﹐南流﹐謂之北水﹐東南流﹐與難水合﹐水出東北小巴山﹐西南注之。又東南流﹐逕宕渠縣﹐謂之宕渠水﹐又東南﹐入於漢。

△又東南過江州縣東﹐南入於江。涪水注之。庚仲雍所謂涪內水者也。

△丹水出京兆上洛縣西北冢領山﹐一名髙豬山也。丹水東南流﹐與淸池水合﹐水源東北出淸池山﹐西南流﹐入於丹水。

△東南過其縣南。縣故屬京兆﹐晉分爲郡。《地道記》曰﹕郡在洛上﹐故以爲名。《竹書紀年》﹐晉烈公三年﹐楚人伐我南鄙﹐至於上洛。楚水注之﹐水源出上洛縣西南楚山﹐昔四皓隱於楚山﹐卽此山也。其水兩源﹐合捨於四皓廟東﹐又東逕髙車領南﹐翼帶眾流﹐北轉入丹水﹐領上有四皓廟。丹水自蒼野﹐又東歷兔和山﹐卽春秋所謂左師軍於兔和﹐右師軍於蒼野者也。

△又東南過商縣南﹐又東南至於丹水縣﹐入於均。契始封商。《魯連子》曰﹕在太華之陽。皇甫謐﹑闞駰並以爲上洛商縣也。殷商之名﹐起於此矣。丹水自商縣東南流注﹐歷少習﹐出武關。應劭曰﹕秦之南關也﹐通南陽郡。《春秋左傳﹖哀公四年》﹐楚左司馬使謂陰地之命大夫士蔑曰﹕晉﹑楚之盟﹐好惡同之﹐不然﹐將通於少習以聽命者也。京相璠曰﹕楚通上洛阨道也。漢祖下析﹑酈﹐攻武關。文穎曰﹕武關在析縣西一百七十里﹐宏農界也。丹水又東南流入臼口﹐歷其戍下。又東南﹐析水出析縣西北﹐宏農盧氏縣大蒿山。南流逕修陽縣故城北﹐縣卽析之北鄕也。又東入析縣﹐流結成潭﹐謂之龍淵﹐淸深神異。耆舊傳云﹕漢祖入關﹐逕觀是潭﹐其下若有府捨焉。事旣非恆﹐難以詳矣。其水又東逕其縣故城北﹐蓋《春秋》之白羽也。《左傳﹖昭公十八年》﹐楚使王子勝遷許於析﹐是也。郭仲產云﹕相承言此城漢髙所築﹐非也。余按《史記》楚襄王元年﹐秦出武關﹐斬眾五萬﹐取析一十五城。漢祖入關﹐亦言下析﹑酈﹐非無城之言﹐修之則可矣。析水又歷其縣東﹐王莽更名縣爲古亭也。而南流入丹水縣﹐注於丹水﹐故丹水會均﹐有析口之稱。丹水又東南﹐逕一故城南﹐名曰三戶城。昔漢祖入關﹐王陵起兵丹水﹐以歸漢祖﹐此城﹐疑陵所築也。丹水又逕丹水縣故城西南﹐縣有密陽鄕﹐古商密之地﹐昔楚申息之師所戍也﹐《春秋》之三戶矣。杜預曰﹕縣北有三戶亭。《竹書紀年》曰﹕壬寅﹐孫何侵楚入三戶郛者是也。水出丹魚﹐先夏至十日夜﹐伺之﹐魚浮水側﹐赤光上照如火﹐綱而取之﹐割其血以塗足﹐可以步行水上﹐長居淵中。丹水東南流﹐至其縣南。黃水北出予山黃谷﹐南逕丹水縣﹐南注於丹水。黃水北有墨山﹐山石悉黑﹐繢彩奮發﹐黝焉若墨﹐故謂之墨山。今河南新安縣有石墨山﹐斯其類也。丹水南有丹崖山﹐山悉赬壁霞舉﹐若紅雲秀天﹐二岫更爲殊觀矣。丹水又南﹐逕南鄕縣故城東北。漢建安中﹐割南陽右壤爲南鄕郡。逮晉封宣帝孫暢爲順陽王﹐因立爲順陽郡。而南鄕爲縣﹐舊治酇城。永嘉中﹐丹水浸沒﹐至永和中﹐徙治南鄕故城。城南門外﹐舊有郡社柏樹﹐大三十圍。蕭欣爲郡﹐伐之﹐言有大蛇從樹腹中墜下﹐大數圍﹐長三丈﹐羣小蛇數十﹐隨入南山﹐聲如風雨。伐樹之前﹐見夢於欣﹐欣不以厝意﹐及伐之﹐更少日﹐果死。丹水又東﹐逕南鄕縣北。興寧末﹐太守王靡之攺築今城。城北半據在水中﹐左右夾澗深長。及春夏水漲﹐望若孤洲矣。城前有晉順陽太守丁穆碑﹐郡民範寧立之。丹水逕流兩縣之間﹐歷於中之北﹐所謂商於者也。故張儀說楚絕齊﹐許以商於之地六百里。謂以此矣。《呂氏春秋》曰﹕堯有丹水之戰﹐以服南蠻。卽此水也。又南合均水﹐謂之析口。卷二十一○汝水△汝水出河南梁縣勉鄕西天息山。《地理誌》曰﹕出髙陵山﹐卽猛山也。亦言出南陽魯陽縣之大盂山﹐又言﹕出弘農盧氏縣還歸山﹐《博物志》曰﹕汝出燕泉山﹐並異名也。余以永平中﹐蒙除魯陽太守﹐會上臺下﹐列山川圖﹐以方誌參差﹐遂令尋其源流。此等旣非學徒﹐難以取悉﹐旣在逕見﹐不容不述。今汝水西出魯陽縣之大盂山黃柏谷﹐嚴鄣深髙﹐山岫邃密﹐石徑崎嶇﹐人迹裁交﹐西卽盧氏界也。其水東北流﹐逕太和城西﹐又東流逕其城北。左右深松列植﹐筠柏交蔭﹐尹公度之所棲神處也。又東屆堯山西領下﹐水流兩分﹐一水東逕堯山南﹐爲滍水也﹐卽《經》所言滍水出堯山矣。一水東北出爲汝水﹐歷蒙柏谷﹐左右岫壑爭深﹐山阜競髙﹐夾水層松茂柏﹐傾山蔭渚﹐故世人以名也。津流不已﹐北歷長白沙口﹐狐白溪水注之。夾岸沙漲若雪﹐因以取名。其水南出狐白川﹐北流注汝水﹐又東北趣狼臯山者也。

△東南過其縣北。汝水自狼臯山東出峽﹐謂之汝厄也。東歷麻解城北﹐故鄤鄕城也﹐謂之蠻中。《左傳》所謂單浮余圍蠻氏﹐蠻氏潰者也。杜預曰﹕城在河南新城縣之東南﹐伊洛之戎﹐陸渾蠻氏城也。俗以爲麻解城﹐非也﹐蓋蠻﹑麻讀聲近故也。汝水又逕周平城南。京相璠曰﹕霍陽山在周平城東南者也。汝水又東﹐與三屯谷水合﹐水出南山﹐北流﹐逕石碣東。柱側刊云河南界。又有一碣﹐題言洛陽南界。碑柱相對﹐旣無年月﹐竟不知何代所表也。其水又北流﹐注於汝水。汝水又東與廣成澤水合﹐水出狼臯山北澤中。安帝永初元年﹐以廣成遊獵地假與貧民。元初二年﹐鄧太后臨朝﹐鄧騭兄弟輔政。世士以爲文徳可興﹐武功宜廢﹐寢蒐狩之禮﹐息戰陣之法。於時﹐馬融以文武之道﹐聖賢不墜﹐五材之用﹐無或可廢﹐作《廣成頌》云﹕大漢之初基也﹐揆厥靈囿﹐營於南郊。右矕三塗﹐左枕嵩獄﹐面據衡陰﹐背箕王屋﹐浸以波﹑溠﹐演以滎﹑洛。金山﹑石林﹐殷起乎其中。神泉側出﹐丹水﹑涅池。怪石浮磬﹐燿焜於其陂。桓帝延熹元年﹐校獵廣成﹐遂幸函谷關。其水自澤東南流﹐逕溫泉南﹐與溫泉水合。溫水數源﹐揚波於川左﹐泉上﹐華宇連蔭﹐茨甍交拒﹐方塘石沼﹐錯落其間﹐頤道者多歸之。其水東南流﹐注廣成澤水。澤水又東南入於汝水。汝水又東﹐得魯水口。水上承陽人城東魯公陂。城﹐古梁之陽人聚也﹐秦滅東周﹐徒其君於此。陂水東南流﹐合於澗水﹐水出北山﹐南流注之﹐又亂流﹐注於汝水。汝水之右﹐有霍陽聚。汝水逕其北﹐東合霍陽山水﹐水出南山﹐杜預曰﹕河南梁縣有霍山者也。其水東北流﹐逕霍陽聚東﹐世謂之華浮城﹐非也。《春秋左傳﹖哀公四年》﹐楚侵梁及霍。服虔曰﹕梁﹑霍﹐周南鄙也。建武二年﹐世祖遣徵虜將軍祭遵攻蠻中山賊張滿﹐時﹐厭新﹑柏華餘賊合﹐攻得霍陽聚﹐卽此。水又逕梁城西。按《春秋》﹐周小邑也﹐於戰國爲南梁矣。故《經》云﹐汝水逕其縣北﹐俗謂之治城﹐非也﹐以北有注城故也。今置治城縣﹐治霍陽山。水又東北流﹐注於汝水。汝水又左合三里水﹐水北出梁縣西北﹐而東南流﹐逕其縣故城西﹐故﹛單心﹜狐聚也。《地理誌》云﹕秦滅西周﹐徙其君於此﹐因乃縣之。杜預曰﹕河南縣西南有梁城﹐卽是縣也。水又東南﹐逕注城南。司馬彪曰﹕河南梁縣有注城。《史記》魏文侯三十二年﹐敗秦於注者也。又與一水合﹐水發注城東阪下﹐東南流注三里水。三里水又亂流入於汝。汝水又東逕成安縣故城北。按《地理誌》﹐潁川郡有成安縣﹐侯國也。《史記﹖建元以來功臣侯者年表》曰﹕漢武帝元鼎五年﹐校尉韓千秋擊南越﹐死﹐封其子韓延年爲成安侯。卽此邑矣。世謂之白泉城﹐非也﹐俗謬耳。汝水又東﹐爲周公渡﹐藉承休之徽號﹐而有周公之嘉稱也。汝水又東﹐黃水注之。水出梁山﹐東南逕周承休縣故城東﹐爲承休水。縣﹐故子南國也。漢武帝元鼎四年﹐幸洛陽﹐巡省豫州﹐觀於周室﹐邈而無祀。詢問耆老﹐乃得孽子嘉﹐封爲周子南君﹐以奉周祀。按《汲冢古文》謂衛將軍文子爲子南彌牟﹐其後有子南勁。《紀年》﹐勁朝於魏。後惠成王如衛﹐命子南爲侯。秦並六國﹐魏最後滅。疑嘉是衛后﹐故氏子南而稱君也。初元五年﹐爲周承休邑。《地理誌》﹕侯國也﹐元帝置。元始二年﹐更曰鄭公。王莽之嘉美也。故汝渡有周公之名﹐蓋藉邑以納稱﹐世謂之黃城﹐水曰黃水﹐皆非也。其水又東南﹐逕白茅臺東﹐又南逕梁瞿鄕西﹐世謂之期城﹐非也。按《後漢書》世祖自潁川往梁瞿鄕﹐馮魴先詣行所﹐卽是邑也。水積爲陂﹐世謂之黃陂。東轉﹐逕其城南﹐東流﹐右合汝水。

△又東南過潁川郟縣南。汝水又東與張磨泉合﹐水發北阜﹐春夏水盛﹐則南注汝水。汝水又東﹐分爲西長湖﹐湖水南北五十餘步﹐東西三百步。汝水又東﹐扈澗水北出大劉山﹐南逕木蓼堆東﹑郟城西﹐南流入於汝。汝水又右﹐迆爲湖。湖水南北八九十步﹐東西四五百步﹐俗謂之東長湖﹐湖水下入汝﹐古養水也﹐水出魯陽縣北將孤山北長岡下。數泉俱發﹐東歷永仁三堆南。又東逕沙川﹐世謂之沙水﹐歷山符壘北﹐又東逕沙亭南﹐故養陰裏也。司馬彪《郡國志》曰﹕襄城有養陰裏。京相璠曰﹕在襄城郟縣西南。養﹐水名也﹐俗以是水爲沙水﹐故亦名之爲沙城﹐非也。又城處水之陽﹐而以陰爲稱﹐更用惑焉。但流雜間居﹐裂漑互移﹐致令川渠異容﹐津途攺狀﹐故物望疑焉。又右會堇溝水﹐水出沛公壘西六十許步。蓋漢祖入關﹐往徵是由﹐故地擅斯目矣。其水東北注養﹐亂流注汝水也。汝水又逕郟縣故城南﹐━━《春秋﹖昭公十九年》﹐楚令尹子瑕之所城也。━━滶水注之。水出魯陽縣之將孤山﹐東南。流許愼雲﹕水出南陽魯陽﹐入父城﹐從水﹐敖聲。呂忱《字林》亦言在魯陽。滶水東入父城縣﹐與桓水會。水出魯陽北山﹐水有二源奇導於賈復城﹐合爲一瀆。逕賈復城北﹐復南擊郾所築也。俗語訛謬﹐謂之寡婦城﹐水曰寡婦水。此瀆水有窮通﹐故有枯渠之稱焉。其水東北流至父城縣北﹐右注滶水﹐亂流又東北至郟﹐入汝。汝水又東南﹐左合藍水﹐水出陽翟縣重領山﹐東南流﹐逕紀氏城西﹐有層臺﹐謂之紀氏臺。《續漢書》曰﹕世祖車駕西徵﹐盜賊羣起。郟令馮魴爲賊延裒所攻﹐力屈。上詣紀氏﹐羣賊自降。卽是處﹐在郟城東北十餘里。其水又東南流﹐逕黃阜東﹐而南入汝水。汝水又東南流﹐與白溝水合﹐水出夏亭城西﹐又南逕龍城西。城西北卽摩陂也﹐縱廣可一十五里。魏靑龍元年﹐有龍見於郟之摩陂﹐明帝幸陂觀龍﹐於是攺摩陂曰龍陂﹐其城曰龍城﹐其水又南入於汝水。又東南與龍山水會﹐水出龍山龍溪﹐北流際父城縣故城東。昔楚平王大城城父以居太子建﹐故杜預曰﹕卽襄城之城父縣也。馮異據之﹐以降世祖﹐用報巾車之恩也。其水又東北流﹐與二水合﹐俱出龍山﹐北流注之﹐又東北入於汝水。汝水又東南﹐逕襄城縣故城南。王隱《晉書地道記》曰﹕楚靈王築。劉向《說苑》曰﹕襄城君始封之日﹐服翠衣﹐帶玉佩﹐徙倚於流水之上﹐卽是水也。楚大夫莊辛所說處。後乃縣之。呂后元年﹐立孝惠後宮子義爲侯國﹐王莽更名相成也。黃帝嘗遇牧童於田野。故嵇叔夜贊曰﹕奇矣難測﹐襄城小童﹐倦遊六合﹐來憩玆邦也。其城南對汜城﹐周襄王出鄭居汜﹐卽是此城也。《春秋﹖襄公二十六年》﹐楚伐鄭﹐涉汜而歸。杜預曰﹕涉汝水於汜城下也。晉襄城郡治。京相璠曰﹕周襄王居之﹐故曰襄城也。今置關於其下。汝水又東南流﹐逕西不羹城南。《春秋左傳﹖昭公二十年》﹐楚靈王曰﹕昔諸侯遠我而畏晉﹐今我大城陳﹑蔡﹑不羹﹐賦皆千乘﹐諸侯其畏我乎﹖《東觀漢記》曰﹕車騎馬防以前參藥﹐勤勞省闥﹐增封侯國襄城羹亭千二百五十戶﹐卽此亭也。汝水又東南﹐逕繁邱城南﹐而東南出也。

△又東南﹐過定陵縣北。湛水出犨縣北魚齒山西北﹐東南流﹐歷魚齒山下﹐爲湛浦﹐方五十餘步。《春秋﹖襄公十六年》﹐晉伐楚﹐報楊梁之役。楚公子格及晉師戰於湛阪﹐楚師敗績﹐遂侵方城之外。今水北悉忱翼山阜﹐於父城東南﹐湛水之北﹐山有長阪﹐蓋卽湛水以名阪﹐故有湛阪之名也。湛水又東南逕蒲城北﹐京相璠曰﹕昆陽縣北有蒲城﹐蒲城北有湛水者﹐是也。湛水又東﹐於汝水九曲北東入汝。杜預亦以是水爲湛水矣。《周禮》﹕荊州﹐其浸潁﹑湛。鄭玄云未聞﹐蓋偶有不照也。今考地則不乖其土﹐言水則有符經文矣。汝水又東南﹐逕定陵縣故城北。漢成帝元延三年﹐封侍中﹑衛尉淳於長爲侯國﹐王莽更之曰定城矣。《東觀漢記》曰﹕光武擊王莽二公﹐還到汝水上﹐於涯﹐以手飲水﹐澡頰塵垢﹐謂傅俊曰﹕今日疲倦﹐諸君寧備也﹖卽是水也。水右則滍水左入焉﹐左則百尺溝出矣。溝水夾岸層崇﹐亦謂之爲百尺堤也。自定陵城北﹐通潁水於襄城縣﹐潁盛則南播﹐汝泆則北注。溝之東有澄潭﹐號曰龍淵﹐在汝北四里許﹐南北百步﹐東西二百步﹐水至淸深﹐常不耗竭﹐佳饒魚筍﹐湖溢﹐則東注漷水矣。汝水又東南﹐昆水注之﹐水出魯陽縣唐山﹐東南流﹐逕昆陽縣故城西。更始元年﹐王莽徵天下能爲兵法者﹐選練武衛﹐招募猛士。旌旗輜重﹐千里不絕。又驅諸獷獸﹐虎豹犀象之屬﹐以助威武。自秦﹑漢出師之盛﹐未嘗有也。世祖以數千兵徼之陽關﹐諸將見尋﹑邑兵盛﹐反走入昆陽。世祖乃使成國上公王鳳﹑廷尉大將軍王常畱守﹐夜與十三騎出城南門﹐收兵於郾。尋﹑邑圍城數十重﹐云車十餘丈﹐瞰臨城中﹐積弩亂髮﹐矢下如雨。城中人負戶而汲。王鳳請降﹐不許。世祖帥營部俱進﹐頻破之。乘勝﹐以敢死三千人﹐徑衝尋﹑邑兵﹐敗其中堅於是水之上﹐遂殺王尋。城中亦鼓噪而出﹐中外合勢﹐震呼動天地。會大雷風﹐屋瓦皆飛﹐莽兵大潰。昆水又屈逕其城南﹐世祖建武中﹐封侍中傅俊爲侯國。故《後漢﹖郡國志》有昆陽縣﹐蓋藉水以氏縣也。昆水又東﹐逕定陵城南﹐又東﹐注汝水。汝水又東南﹐逕奇頟城西北﹐今南潁川郡治也。汶水出焉﹐世亦謂之大氵隱水。《爾雅》曰﹕河其雍﹐汝有汶。然則汶者﹐汝別也。故其下夾水之邑﹐猶流汝陽之名﹐是或汶﹑氵隱之聲相近矣﹐亦或下合氵隱﹑潁﹐兼統厥稱耳。

△又東南﹐過郾縣北。汝水逕奇頟城西﹐東南流﹐其城衿帶兩水﹐側背雙流。汝水又東南流﹐逕郾縣故城北﹐故魏下邑也。《史記》﹐楚昭陽伐魏﹐取郾﹐是也。汝水又東﹐得醴水口﹐水出南陽雉縣﹐亦云﹐導源雉衡山﹐卽《山海經》云衡山也。郭景純以爲南嶽﹐非也。馬融《廣城頌》曰﹕面據衡陰﹐指謂是山﹐在雉縣界﹐故世謂之雉衡山。依《山海經》﹐不言有水。然醴水東流﹐歷唐山下﹐卽髙鳳所隱之山也。醴水又東南﹐與臯水合﹐水發臯山。郭景純言﹐或作章山﹐東流注於醴水。醴水又東南﹐逕唐城北。南入城﹐而西流出城。城蓋因山以卽稱矣。醴水又屈而東南流﹐逕葉縣故城北﹐《春秋﹖成公十五年》﹐許遷於葉者也。楚盛﹐周衰﹐控霸南土﹐欲爭彊中國﹐多築列城於北方﹐以逼華夏﹐故號此城爲萬城﹐或作方字。唐勒《奏土論》曰﹕我是楚也﹐世霸南土﹐自越以至頁垂﹐弘境萬里﹐故號曰萬城也。余按《春秋》﹐屈完之在召陵﹐對齊侯曰﹕楚國方城以爲城﹐杜預曰﹕方城﹐山名也﹐在葉南﹐未詳孰是。楚惠王以封諸梁子髙﹐號曰葉公﹐城卽子髙之故邑也。葉公好龍﹐神龍下之。河東王喬者﹐爲葉令﹐每月望﹐常自縣詣臺朝﹐帝怪其來數而不見車騎﹐密令太史伺望之﹐言其臨至﹐輒有雙鳧從東南飛來。於是候鳧至﹐舉羅張之﹐但得一支舄。乃詔尙方診視﹐則四年中所賜尙書官屬履也。每當朝時﹐葉門下鼓不擊自鳴﹐聞於京師。後天下玉棺於堂前﹐吏民推排﹐終不搖動。喬曰﹕天帝獨欲召我邪﹖乃沐浴服飾寢其中。蓋便立覆。宿昔﹐葬於城東﹐土自成墳。其夕﹐縣中牛皆流汗喘乏﹐而人無知者。百姓爲立廟﹐號葉君祠。牧守每班錄﹐皆先謁拜之。吏民祈禱﹐無不如應﹐若有違犯﹐亦立能爲祟。帝乃迎取其鼓﹐置都亭下﹐略無復聲焉。或云﹕卽古仙人王喬也。是以於氏書之於神化。醴水又逕其城東﹐與燒車水合﹐水西出苦菜山﹐東流側葉城南﹐而下注醴水。醴水又東﹐逕葉公廟北。廟前有《葉公子髙諸梁碑》。舊秦﹑漢之世﹐廟道有雙闕﹑幾筵。黃巾之亂﹐殘毀頹闕。魏太和﹑景初中﹐令長修飾舊宇。後長汝南陳晞以正始元年立碑﹐碑字破落﹐遺文殆存﹐事見其碑。醴水又東﹐與葉西陂水會。縣南有方城山﹐屈完所謂楚國方城以爲城者也。山有湧泉﹐北流﹐畜之以爲陂﹐陂塘方二里。陂水散流﹐又東﹐逕葉城南﹐而東北﹐注醴水。醴水又東﹐注頁陂。陂﹐東西十里﹐南北七里。二陂﹐並諸梁之所堨也。陂水又東﹐逕潕陽縣故城北。又東逕定陵城南﹐東與芹溝水合。其水導源葉縣﹐東逕潕陽城北﹐又東﹐逕定陵縣南﹐又東南流注醴。其水逕流昆﹑醴之間﹐纏絡四縣之中﹐疑卽呂忱所謂涀水也。今於定陵更無別水﹐惟是水可當之。醴水東逕郾縣故城南﹐左入汝。《山海經》曰﹕醴水東流注於涀水也。汝水又東南流﹐逕鄧城西﹐《春秋左傳﹖桓公二年》﹐蔡侯﹑鄭伯會於鄧者也。汝水又東南流﹐潕水注之。

△又東南﹐過汝南上蔡縣西。汝南郡﹐楚之別也。漢髙祖四年置﹐王莽攺郡曰汝汶。縣故蔡國﹐周武王克殷﹐封其弟叔度於蔡。《世本》曰﹕上蔡也﹐九江有下蔡﹐故稱上。《竹書紀年》曰﹕魏章率師及鄭師伐楚﹐取上蔡者也。永初元年﹐安帝封鄧騭爲侯國。汝水又東﹐逕懸瓠城北。王智深云﹕汝南太守周矜起義於懸瓠者﹐是矣。今豫州刺史汝南郡治。城之西北﹐汝水枝別左出﹐西北流﹐又屈西東轉﹐又西南會汝﹐形若垂瓠。耆彥云﹕城北名馬灣﹐中有地數頃﹐上有栗園﹐栗小﹐殊不並固安之實也。然歲貢三百石﹐以充天府。水渚﹐卽栗州也。樹木髙茂﹐望若屯云積气矣。林中有栗堂﹑射埻﹐甚間敞﹐牧宰及英彥﹐多所遊薄。其城上西北隅﹐髙祖以太和中幸懸瓠﹐平南王肅起髙臺於小城﹐建層樓於隅阿﹐下際水湄﹐降眺栗渚﹐左右列榭﹐四周參差競跱﹐奇爲佳觀也。

△又東南﹐過平輿縣南。溱水出浮石領北靑衣山﹐亦謂之靑衣水也。東南逕朗陵縣故城西﹐應劭曰﹕西南有朗陵山﹐縣以氏焉。世祖建武中﹐封城門校尉臧宮爲侯國也。溱水又南屈逕其縣南﹐又東北﹐逕北宜春縣故城北﹐王莽更名之爲宣孱也。豫章有宜春﹐故加北矣。元初三年﹐安帝封後父侍中閻暢爲侯國。溱水又東北﹐逕馬香城北﹐又東北﹐入汝。汝水又東南﹐逕平輿縣南﹐安成縣故城北﹐王莽更名至成也。漢武帝元光六年﹐封長沙定王子劉蒼爲侯國矣。汝水又東南﹐汶水注之﹐水首受愼水於愼陽縣故城南陂。陂水兩分﹐一水自陂北﹐繞愼陽城四周城塹。潁川荀淑遇縣人黃叔度於逆旅﹐與語移日﹐曰﹕子﹐吾師表也。範曄論曰﹕黃憲言論風旨﹐無所得聞。然士君子見之者﹐靡不服深遠﹐去疵吝﹐將以道周性全﹐無得而稱乎﹖塹水又自瀆東北流﹐注北陂﹐一水自陂東北流﹐積爲同陂。陂水又東北﹐又結而爲陂﹐世謂之窖陂。陂水上承愼陽縣北陂﹐東北流﹐積而爲土陂。陂水又東爲窖陂。陂水又東南流﹐注壁陂。陂水又東北爲太陂。陂水又東﹐入汝。汝水又東南﹐逕平陵亭北﹐又東南﹐逕陽遂鄕北。汝水又東﹐逕櫟亭北。《春秋》之棘櫟也。杜預曰﹕汝陰新蔡縣東北有櫟亭。今城在新蔡故城西北﹐城北半淪水。汝水又東南﹐逕新蔡縣故城南。昔管﹑蔡間王室﹐放蔡叔而遷之。其子胡﹐能率徳易行。周公舉之爲魯卿士﹐以見於王。王命之以蔡﹐申呂地也﹐以奉叔度祀﹐是爲蔡仲矣。宋忠曰﹕故名其地爲新蔡。王莽所爲新遷者也。世祖建武二十八年﹐封吳國爲侯國。《汝南先賢傳》曰﹕新蔡鄭敬﹐字次都﹐爲郡功曹。都尉髙懿廳事前﹐有槐樹﹐白露類甘露者。懿問掾屬﹐皆言是甘露。敬獨曰﹕明府政未能致甘露﹐但樹汁耳。懿不悅﹐托疾而去。汝水又東南﹐左會澺水。水上承汝水別流於奇頟城東﹐東南流爲練溝﹐逕邵陵縣西﹐東南流注﹐至上蔡西岡北﹐爲黃陵陂。陂水東流﹐於上蔡岡東爲蔡塘。又東逕平與縣故城南﹐爲澺水縣﹐舊沈國也﹐有沈亭。《春秋﹖定公四年》﹐蔡滅沈﹐以沈子嘉歸。後﹐楚以爲縣。《史記》曰﹕秦將李信攻平與﹐敗之者也。建武三十年﹐世祖封銚統爲侯國。本汝南郡治。昔費長房爲市吏﹐見王壺公﹐懸壺郡市﹐長房從之﹐因而自遠﹐同入此壺﹐隱淪仙路﹐骨謝懷靈﹐無會而返。𨿽能役使鬼神﹐而終同物化。城南裏余有神廟﹐世謂之張明府祠﹐水旱之不節﹐則禱之。廟前有《圭碑》﹐文字紊碎﹐不可復尋。《碑》側有小石函。按《桂陽先賢畫贊》﹐臨武張熹﹐字季智﹐爲平與令。時天大旱﹐熹躬禱雩﹐未獲嘉應﹐乃積柴自焚。主簿侯崇﹐小史張化﹐從熹焚焉。火旣燎﹐天靈感應﹐卽澍雨。此熹自焚處也。澺水又東南﹐左迆爲葛陂。陂方數十里。水物含靈﹐多所苞育﹐昔費長房投杖於陂而龍變所在也﹐又劾東海君於是陂矢。陂水東出爲鮦水﹐俗謂之三丈陂﹐亦曰三嚴水。水逕鮦陽縣故城南﹐應劭曰﹕縣在鮦水之陽。漢明帝永平中﹐封衛尉陰興子慶爲侯國也。縣有葛陵城﹐建武十五年﹐更封安成侯銚丹爲侯國。城之東北﹐有楚武王冢﹐民謂之楚王琴﹐城北祝社裏下﹐土中得公鼎﹐曰楚武王﹐是知武王﹤土遂﹥也。鮦陂東注爲富水﹐水積之處﹐謂之陂塘﹐津渠交絡﹐枝布川隰矣。澺水自葛陂東南﹐逕新蔡縣故城東﹐而東南流注於汝水。又東南逕下桑裏﹐左迆爲橫塘陂﹐又東爲北靑陂者也。汝水又東南﹐逕壺邱城北﹐故陳地。《春秋左傳﹖文公九年》﹐楚侵陳﹐克壺邱﹐以其服於晉﹐是也。汝水又東﹐與靑陂合﹐水上承愼水於愼陽縣之上愼陂﹐左溝北注馬城陂﹐陂西有黃邱亭。陂水又東﹐逕新息亭北﹐又東爲綢陂。陂水又東﹐逕新息縣﹐結爲墻陂。陂水又東﹐逕遂鄕東南﹐而爲壁陂。又東爲靑陂﹐陂東對大呂亭。《春秋外傳》曰﹕當成周時﹐南有荊蠻﹑申﹑呂﹐姜姓矣﹐蔡平侯始封也。西南有小呂亭﹐故此稱大也。側陂南有靑陂廟﹐廟前有陂﹐漢靈帝建寧三年﹐新蔡長河南緱氏李言上請修復靑陂。司徒臣訓﹑尙書臣襲。奏可洛陽宮﹐於靑陂東塘南樹碑。碑稱靑陂在縣坤地。源起桐伯淮川﹐別流入於潺湲。逕新息墻陂﹐衍入褒信界﹐灌漑五百餘頃。陂水又東﹐分爲二水﹐一水南入淮﹐一水南東逕白亭北﹐又東﹐逕吳城南。《史記》﹐楚惠王二年﹐子西召太子建之子勝於吳﹐勝入居之﹐故曰吳城也。又東北屈逕壺邱東﹐而北流注於汝水﹐世謂之薄溪水。汝水又東﹐逕褒信縣故城北﹐而東注矣。

△又東至原鹿縣。汝水又東南逕縣故城西。杜預《釋地》曰﹕汝陰有原鹿縣也。

△南入於淮。所謂汝口﹐側水有汝口戍﹐淮﹑汝之交會也。卷二十二○潁水洧水氵異水潧水渠﹝沙水﹞

△潁水出潁川陽城縣西北少室山。秦始皇十七年﹐滅韓﹐以其地爲潁川郡﹐蓋因水以著稱者也。漢髙帝二年﹐以爲韓國。王莽之左隊也。《山海經》曰﹕潁水出少室山。《地理誌》曰﹕出陽城縣陽乾山。今潁水有三源奇發﹐右水出陽乾山之潁谷。《春秋》潁考叔爲其封人。其水東北流。中水導源少室通阜﹐東南流﹐逕負黍亭東。《春秋﹖定公六年》﹐鄭伐馮﹑滑﹑負黍者也。馮敬通《顯志賦》曰﹕求善捲之所在﹐遇許由於負黍。京相璠曰﹕負黍在潁川陽城縣西南二十七里。世謂之黃城也。亦或謂是水爲氵隱水﹐東與右水合。左水出少室南溪﹐東合潁水﹐故作者互舉二山﹐言水所發也。《呂氏春秋》曰﹕卞隨恥受湯讓﹐自投此水而死。張顯《逸民傳》﹑嵇叔夜《髙士傳》並言﹐投泂水而死﹐未知其孰是也。

△東南過其縣南。潁水又東﹐五渡水注之。其水導源崈髙縣東北﹐太室東溪。縣﹐漢武帝置﹐以奉太室山﹐俗謂之崧陽城。及春夏雨泛﹐水自山頂而疊相灌澍﹐崿流相承爲二十八浦也。暘旱輟津﹐而石潭不耗﹐道路遊憩者﹐惟得餐飲而已﹐無取澡盥其中﹐苟不如法﹐必數日不豫﹐是以行者憚之。山下大潭周數里﹐而淸深肅潔。水中有立石﹐髙十餘丈﹐廣二十許步﹐上甚平整。緇素之士﹐多泛舟升陟﹐取暢幽情。其水東南逕陽城西﹐石澑縈委﹐溯者五涉﹐故亦謂之五渡水。東南流入潁水。潁水逕其縣故城南。昔舜禪禹﹐禹避商均﹐伯益避啟﹐並於此也。亦周公以土圭測日景處。漢成帝永始元年封趙臨爲侯國也。縣南對箕山﹐山上有許由冢﹐堯所封也。故太史公曰﹕余登箕山﹐其上有許由墓焉。山下有牽牛墟。側潁水有犢泉﹐是巢父還牛處也。石上犢迹存焉。又有許由廟﹐碑闕尙存﹐是漢潁川太守朱寵所立。潁水逕其北﹐東與龍淵水合﹐其水導源龍淵﹐東南流逕陽城北﹐又東南入於潁。潁水又東﹐平洛溪水注之。水發玉女臺下平洛澗﹐世謂之平洛水。呂忱所謂勺水出陽城山﹐蓋斯水也。又東南流注於潁。潁水又東出陽城關﹐歷康城南﹐魏明帝封尙書右僕射衛臻爲康鄕侯﹐此卽臻封邑也。

△又東南過陽翟縣北。潁水東南流逕陽關聚﹐聚夾水相對﹐俗謂之東西二土城也。潁水又逕上棘城西﹐又屈逕其城南。《春秋左傳﹖襄公十八年》﹐楚師伐鄭城上棘以涉潁者也。縣西有故堰﹐堰石崩褫﹐頹基尙存﹐舊遏潁水枝流所出也。其故瀆東南逕三封山北﹐今無水。渠中又有泉流出焉﹐時人謂之﹤山禺﹥水﹐東逕三封山東﹐東南歷大陵西。《歸藏易》曰﹕啟筮享神於大陵之上。卽鈞臺也。《春秋左傳》曰﹕夏啟有鈞臺之鄕﹐是也。杜預曰﹕河南陽翟縣南有鈞臺。其水又東南流﹐水積爲陂﹐陂方十里﹐俗謂之鈞臺陂﹐蓋陂指臺取名也。又西南流逕夏亭城西﹐又屈而東南﹐爲郟之靡陂。潁水自堨東逕陽翟縣故城北﹐夏禹始封於此﹐爲夏國。故武王至周曰﹕吾其有夏之居乎﹖遂營洛邑。徐廣曰﹕河南陽城﹐陽翟則夏地也。《春秋經》書﹐秋﹐鄭伯突入於櫟。《左傳》曰﹕桓公十五年﹐突殺檀柏而居之。服虔曰﹕檀伯﹐鄭守櫟大夫﹐櫟﹐鄭之大都。宋忠曰﹕今陽翟也。周末﹐韓景侯自新鄭徙都之。王隱曰﹕陽翟﹐本櫟也。故潁川郡治也。城西有《郭奉孝碑》。側水有《九山祠碑》﹐業柏猶茂﹐北枕川流也。又東南過潁陽縣西﹐又東南過潁陰縣西南。應劭曰﹕縣在潁水之陽﹐故邑氏之。按《東觀漢記》﹐漢封車騎將軍馬防爲侯國。防﹐城門校尉﹐位在九卿上﹐絕席。潁水又南逕潁鄕城西。潁陰縣故城在東北﹐舊許昌典農都尉治也。後攺爲縣﹐魏明帝封侍中辛毗爲國侯也。潁水又東南逕柏祠曲東﹐歷罡丘城南﹐故汾丘城也。《春秋左傳﹖襄公十八年》﹐楚子庚治兵於汾。司馬彪曰﹕襄城縣有汾丘。杜預曰﹕在襄城縣之東北也。逕繁昌故縣北﹐曲蠡之繁陽亭也。《魏書﹖國志》曰﹕文帝以漢獻帝延康元年﹐行至曲蠡﹐登壇受禪於是地﹐攺元黃初﹐其年以潁陰之繁陽亭爲繁昌縣。城內有三臺﹐時人謂之繁昌壇。壇前有二碑。昔魏文帝受禪於此﹐自壇而降﹐曰﹕舜﹐禹之事﹐吾知之矣﹗故其石銘曰﹕遂於繁昌築靈壇也。於後其碑六字生金﹐論者以爲司馬金行﹐故曹氏六世﹐遷魏而事晉也。潁水又東南流﹐逕靑陵亭城北。北對靑陵陂﹐陂縱廣二十里﹐潁水逕其北﹐枝入爲陂。陂西則漷水注之﹐水出襄城縣之邑城下﹐東流注於陂。陂水又東﹐入臨潁縣之狼陂。潁水又東南流而歷臨潁縣也。

△又東南過臨潁縣南﹐又東南過汝南氵隱彊縣北﹐洧水從河南密縣東流注之。臨潁﹐舊縣也。潁水自縣西﹐小氵隱水出焉。《爾雅》曰﹕潁別爲沙。郭景純曰﹕皆大水溢出﹐別爲小水之名也。亦猶江別爲沱也。潁水又東南逕澤城北﹐卽古城臯亭矣。《春秋經》書﹕公及諸侯盟於臯鼬者也。臯﹑澤字相似﹐名與字乖耳。潁水又東逕氵隱陽城南﹐《竹書紀年》曰﹕孫何取氵隱陽﹐氵隱彊城在東北﹐潁水不得逕其北也。潁水又東南﹐潩水入焉﹐非洧水也。

△又東過西華縣北﹐王莽更名之曰華望也﹐有東故言西矣。世祖光武皇帝建武中﹐封鄧晨爲侯國。漢濟北戴封﹐字平仲﹐爲西華令﹐遇天旱﹐慨治功無感﹐乃積柴坐其上以自焚﹐火起而大雨暴至﹐遠近歡服。永元十三年﹐徵太常焉。縣北有習陽城﹐潁水逕其南﹐《經》所謂洧水流注之也。

△又南過女陽縣北縣故城南有汝水枝流﹐故縣得厥稱矣。闞駰曰﹕本汝水別流﹐其後枯竭﹐號曰死汝水﹐故其字無水。余按汝﹑女乃方俗之音﹐故字隨讀攺﹐未必一如闞氏之說﹐以窮通損字也。潁水又東﹐氵隱水注之﹐又東南逕博陽縣故城東﹐城在南頓縣北四十里﹐漢宣帝封邴吉爲侯國﹐王莽更名樂嘉。

△又東南過南頓縣北﹐氵隱水從西來流注之。氵隱水於樂嘉縣入潁﹐不至於頓。頓﹐故頓子國也﹐周之同姓。《春秋﹖僖公二十五年》﹐楚伐陳﹐納頓子於頓是也﹐俗謂之潁陰城﹐非也。潁水又東南逕陳縣南﹐又東南左會交口者也。

△又東南至新陽縣北﹐蒗蕩渠水﹐從西北來注之。《經》云蒗蕩渠者﹐百尺溝之別名也。南合交口﹐新溝自是東出。潁上有堰﹐謂之新陽堰﹐俗謂之山陽堨﹐非也。新溝自潁北東出﹐縣在水北﹐故應劭曰﹕縣在新水之陽。今縣故城在東﹐明潁水不出其北﹐蓋《經》誤耳。潁水自堰東南流﹐逕項縣故城北。《春秋﹖僖公十七年》﹐魯滅項是矣。潁水又東﹐右合谷水﹐水土承平鄕諸陂﹐東北逕南頓縣故城南﹐側城東注。《春秋左傳》所謂頓迫於陳而奔楚﹐自頓徙南﹐故曰南頓也。今其城在頓南三十餘里。又東逕項城中﹐楚襄王所郭﹐以爲別都。都內西南小城﹐項縣故城也﹐舊潁州治。谷水逕小城北﹐又東逕刺史賈逵祠北。王隱言祠在城北﹐非也﹐廟在小城東。昔王淩爲宣王司馬懿所執﹐屈廟而歡曰﹕賈梁道王淩﹐魏之忠臣﹐惟汝有靈知之。遂仰鴆而死。廟前有碑﹐碑石金生。幹寶曰﹕黃金可采﹐爲晉中興之瑞。谷水又東流﹐出城東注潁。潁水又東﹐側潁有公路城﹐袁術所築也﹐故世因以術字名城矣。潁水又東﹐逕臨潁城北﹐城臨水﹐闕南面。又東逕云陽二城間﹐南北翼水﹐並非所具。又東逕邱頭。邱頭南枕水《魏書﹖郡國志》曰﹕宣王軍次邱頭﹐王淩面縛水次﹐故號武邱矣。潁水又東南流﹐於故城北﹐細水注之。水上承陽都陂﹐陂水枝分﹐東南出爲細水﹐東逕新陽縣故城北﹐又東南逕宋公縣故城北。縣卽所謂郪邱者也﹐秦伐魏取郪邱﹐謂是邑矣。漢成帝綏和元年﹐詔封殷後於沛﹐以存三統。平帝元始四年﹐攺曰宋公。章帝建初四年﹐徙邑於此﹐故號新郪爲宋公國也﹐王莽之新延矣。細水又南逕細陽縣﹐新溝水注之。新溝首受交口﹐東北逕新陽縣故城南。漢髙帝六年﹐封呂淸爲侯國﹐王莽更名曰新明也。故應劭曰﹕縣在新水之陽。今無水﹐故渠舊道而已。東入澤渚而散流入細。細水又東南逕細陽縣故城南﹐王莽更之曰樂慶也。世祖建武中﹐封岑彭子遵爲侯國。細水又東南積而爲陂﹐謂之次塘﹐公私引裂﹐以供田漑。又東南流屈而西南入潁。《地理誌》曰﹕細水出細陽縣南入潁。潁水又東南流﹐逕胡城東﹐故胡子國也。《春秋﹖定公十五年》﹐楚滅胡﹐以胡子豹歸﹐是也。杜預《釋地》曰﹕汝陰縣西北有胡城也。潁水又東南﹐汝水枝津注之。水上承汝水別瀆於奇頟﹐城東三十里﹐世謂之大氵隱水也。東南逕召陵縣故城南﹐《春秋左傳﹖僖公四年》﹐齊桓公師於召陵﹐責楚貢不入﹐卽此處也。城內有大井﹐徑數丈﹐水至淸深。闞駰曰﹕召者﹐髙也。其地丘墟﹐井深數丈﹐故以名焉。又東南逕徵羌縣﹐故召陵縣之安陵鄕﹐安陵亭也。世祖建武十一年﹐以封中郎將來歙。歙以徵定西羌功﹐故更名徵羌也。闞駰引《戰國策》﹐以爲秦昭王欲易地﹐謂此也。汝水別瀆又東逕公路臺北﹐臺臨水方百步﹐袁術所築也。汝水別溝又東逕西門城﹐卽南利也。漢宣帝封廣陵厲王子劉昌爲侯國。縣北三十里有孰城﹐號曰北利。故瀆出於二利之間﹐間關女陽之縣﹐世名之死女。縣取水名﹐故曰女陽也。又東逕南頓縣故城南﹐又東南逕鮦陽城北﹐又東逕氏阝鄕城北﹐又東逕固始縣故城北﹐《地理誌》﹐縣﹐故寢也﹐寢丘在南﹐故籍丘名縣矣。王莽更名之曰閏治。孫叔敖以土浸薄﹐取而爲封﹐故能綿嗣。城北猶有《叔敖碑》建武二年﹐司空李通﹐又慕叔敖受邑﹐故光武以嘉之﹐更名固始。別汝又東逕蔡岡北﹐岡上有平陽侯相蔡昭冢。昭字叔明﹐周后稷之冑。冢有石闕﹐闕前有二碑﹐碑字淪碎﹐不可復識﹐羊虎傾低﹐殆存而已。枝汝又東北流逕胡城南﹐而東歷女陰縣故城西北﹐東入潁水。潁水又東逕女陰縣故城北。《史記﹖髙祖功臣侯者年表》曰﹕髙祖六年﹐封夏侯嬰爲侯國。王莽更名之曰汝墳也。縣在汝水之陰﹐故以汝水納稱。城西有一城﹐故陶丘鄕也﹐女陰郡治。城外東北隅﹐有舊臺﹐翼城若丘﹐俗謂之女郎臺﹐𨿽經頹毀﹐猶自廣崇﹐上有一井。疑故陶丘鄕﹐所未詳。

△又東南至愼縣﹐東南入於淮。潁水東南流﹐左合上吳﹑百尺二水﹐俱承次塘細陂﹐南流注於潁。潁水又東南﹐江陂水注之。水受大漴陂陂水南流﹐積爲江陂﹐南逕愼城西﹐側城南流入於潁。潁水又逕愼陽縣故城南﹐縣故楚邑白公所居以拒吳。《春秋左傳﹖哀公十六年》﹐吳人伐愼﹐白公敗之。王莽之愼治也。世祖建武中﹐封劉賜爲侯國。潁水又東南逕蜩蟟郭東﹐俗謂之鄭城矣。又東南入於淮。《春秋﹖昭公十二年》﹐楚子狩於州來﹐次於潁尾。蓋潁水之會淮也。

△洧水出河南密縣西南馬領山。水出山下。亦言出潁川陽城山﹐山在陽城縣之東北﹐蓋馬領之統目焉。洧水東南流﹐逕一故臺南﹐俗謂之陽子臺。又東逕馬領塢北﹐塢在山上﹐塢下泉流北注﹐亦謂洧別源也﹐而入於洧水。洧水東流﹐綏水會焉﹐水出方山綏溪﹐卽《山海經》所謂浮戲之山也。東南流﹐逕漢宏農太守張伯雅墓塋域四周﹐壘石爲垣﹐隅阿相降﹐列於綏水之陰。庚門﹐表二石闕﹐夾對石獸於闕下。冢前有石廟﹐列植三碑。碑云﹕徳字伯雅﹐河南密人也。碑側樹兩石人﹐有數石柱及諸石獸矣。舊引綏水南入塋域﹐而爲池沼。沼在丑地﹐皆蟾蠩吐水﹐石隍承澑。池之南又建石樓。石廟前又翼列諸獸。但物謝時淪﹐凋毀殆盡。夫富而非義﹐比之浮雲﹐況復此乎﹖王孫﹐士安斯爲達矣。綏水又東南流﹐逕上郭亭南﹐東南注洧。洧水又東﹐襄荷水注之。水出北山子節溪﹐亦謂之子節水﹐東南流注於洧。洧水又東會會瀝滴泉﹐水出深溪之側﹐泉流丈餘﹐懸水散注。故世士以滴瀝稱﹐南流入洧水也。

△東南過其縣南。洧水又東南流與承雲二水合﹐俱出承雲山﹐二源雙導﹐東南流注於洧。世謂之東﹑西承雲水。洧水又東﹐微水注之。水出微山﹐東北流入於洧。洧水又東逕密縣故城南﹐《春秋》謂之新城。《左傳﹖僖公六年》﹐會諸侯伐鄭﹐圍新密﹐以鄭不時城也。今縣城東門南側﹐有漢密令卓茂祠。茂字子康﹐南陽宛人﹐溫仁寬雅﹐恭而有禮。人有認其馬者﹐茂與之﹐曰﹕若非公馬﹐幸至丞相府歸我。遂挽車而去。後馬主得馬﹐謝而還之。任漢黃門郎﹐遷密令﹐舉善而教﹐口無惡言﹐教化大行﹐道不拾遺﹐蝗不入境﹐百姓爲之立祠﹐享祀不輟矣。洧水又左會璅泉水﹐水出玉亭西﹐北流注於洧。洧水又東南與馬關水合﹐水出玉亭下﹐東北流歷馬關﹐謂之馬關水。又東北注於洧。洧水又東合武定水﹐水出北武定岡﹐西南流﹐又屈而東南流﹐逕零鳥塢西﹐側塢東南流。塢側有水﹐懸流赴壑﹐一匹有餘﹐直注澗下﹐淪積成淵。嬉遊者矚望﹐奇爲佳觀。俗人睹此水掛於塢側﹐遂目之爲零鳥水。東南流入於洧。洧水又東﹐與虎牘山水合。水發南山虎牘溪﹐東北流入洧。洧水又東南﹐赤澗水注之。水出武定岡﹐東南流逕皇臺岡下。又歷岡東﹐東南流注於洧。洧水又東南流﹐潧水注之。洧水又東南逕會阝城南﹐《世本》曰﹕陸終娶於鬼方氏之妹﹐謂之女隤﹐是生六子﹐孕三年﹐啟其左脇﹐三人出焉﹐破其右脇﹐三人出焉。其四曰求言﹐是爲鄶人﹐鄶人者﹐鄭是也。鄭桓公問於史伯曰﹕王室多難﹐予安逃死乎﹖史伯曰﹕虢﹑鄶﹐公之民﹐遷之可也。鄭氏東遷﹐虢﹑鄶獻十邑焉。劉楨云﹕鄶在豫州外方之北﹐北鄰於虢﹐都滎之南﹐左濟右洛﹐居兩水之間﹐食溱﹑洧焉。徐廣曰﹕鄶在密縣﹐妘姓矣﹐不得在外方之北也。洧水又東逕陰阪北﹐水有梁焉﹐俗謂是濟爲參辰口。《左傳﹖襄公九年》﹐晉伐鄭﹐濟於陰阪﹐次於陰口而還﹐是也。杜預曰﹕陰阪﹐洧津也。服虔曰﹕水南曰陰。口者﹐水口也。參﹑陰聲相近﹐蓋傳呼之謬耳。又晉居商參之分﹐實沈之土。鄭處大辰之野﹐閼伯之地。軍師所次﹐故濟得其名也。

△又東過鄭縣南﹐潧水從西北來注之。洧水又東逕新鄭縣故城中。《左傳﹖襄公元年》﹐晉韓厥﹑荀偃﹑帥諸侯伐鄭﹐入其郛﹐敗其徒兵於洧上﹐是也。《竹書經年》﹕晉文侯二年﹐周宣王子多父伐鄫。克之﹐乃居鄭父之丘﹐名之曰鄭﹐是曰桓公。皇甫士安《帝王世紀》云﹕或言縣故有熊氏之墟﹐黃帝之所都也。鄭氏徙居之﹐故曰新鄭矣。城內有遺祠﹐名曰章乘﹐是也。洧水又東爲洧淵水。《春秋傳》曰﹕龍鬥於時門之外洧淵﹐卽此潭也。今洧水自鄭城西北入﹐而東南流﹐逕鄭城南﹐城之南門內﹐舊外蛇與內蛇斗﹐內蛇死。六年﹐大夫傅瑕殺鄭子納厲公﹐是其徵也。水南有鄭莊公望母臺。莊姜惡公寤生﹐與段京居。段不弟﹐姜氏無訓。莊公居夫人於城潁。誓曰﹕不及黃泉﹐無相見也。故成臺以望母﹐用伸在心之思﹐感考叔之言﹐忻大隧之賦﹐泄泄之慈有嘉﹐融融之孝得常矣。洧水又東與黃水合﹐《經》所謂潧水﹐非也。黃水出太山南黃泉﹐東南流逕華城西。史伯謂鄭桓公曰﹕華﹐君之土也。韋昭曰﹕華﹑國名矣。《史記》秦昭王三十三年﹐白起攻魏﹐拔華陽﹐走芒卯﹐斬首十五萬。司馬彪曰﹕華陽﹐亭名﹐在密縣。嵇叔夜常采藥於山澤﹐學琴於古人﹐卽此亭也。黃水東南流﹐又與一水合。水出華城南岡﹐一源兩分﹐泉流派別﹐東爲七虎澗水﹐西流卽是水也。其水西南流注於黃水﹐黃卽《春秋》之所謂黃崖也。故杜預云﹕苑陵縣西有黃水者也。又東南流﹐水側有二臺﹐謂之積粟臺﹐臺東卽二水之會也。捕章山水注之﹐水出東捕章山﹐西流注於黃水。黃水又南至鄭城北﹐東轉於城東北﹐與黃溝合。水出捕獐山﹐東南流至鄭城東﹐北入黃水。黃水又東南﹐逕龍淵泉東南﹐七里溝水注之﹐水出隟侯亭東南平地﹐東注﹐又屈而南流﹐逕升城東﹐又南歷燭城西﹐卽鄭大夫燭之武邑也。又南流注於洧水也。

△又東南過長社縣北。洧水東南流﹐南濮﹑北濮二水入焉。濮音僕。洧水又東南與龍淵水合﹐水出長社縣西北。有故溝﹐上承洧水﹐水盛則通注龍淵﹐水減則津渠輟流。其瀆中泌泉﹐南注東轉爲淵﹐淥水平潭﹐淸潔澄深﹐俯視遊魚﹐類若乘空矣﹐所謂淵無潛鱗也。又東逕長社縣故城北﹐鄭之長葛邑也。《春秋﹖隱公五年》﹐宋人伐鄭﹐圍長葛是也。後社樹暴長﹐故曰長社。魏潁川郡治也。余以景明中﹐出宰玆郡﹐於南城西側﹐修立客館。版築旣興﹐於土下得一樹根﹐甚壯大﹐疑是故社怪長暴茂者也。稽之故說﹐縣無龍淵水名﹐蓋出近世矣。京相璠《春秋土地名》曰﹕長社北界有稟水。但是水導於隍塹之中﹐非北界之所謂。又按京﹑杜地名﹐並云﹕長社縣北有長葛鄕。斯乃縣徙於南矣。然則是水卽稟水也。其水又東南逕棘城北﹐《左傳》所謂楚子伐鄭﹐救齊﹐次於棘澤者也。稟水又東﹐左注洧水。洧水又東南﹐分爲二水也。其枝水東北注沙﹐一水東逕許昌縣﹐故許男國也。姜姓﹐四嶽之後矣。《穆天子傳》所謂天子見許男於洧上者也。漢章帝建初四年﹐封馬光爲侯國。《春秋佐助期》曰﹕漢以許昌失天下。及魏承漢歷﹐遂攺名許昌也。城內有景福殿基﹐魏明帝太和中造﹐準價八百餘萬。洧水又東入汶倉城內﹐俗以是水爲汶水﹐故有汶倉之名﹐非也﹐蓋洧水之氏阝閣耳。洧水又東逕鄢陵縣故城南。李奇曰﹕六國爲安陵也。昔秦求易地﹐唐且受使於此。漢髙帝十二年﹐封都尉朱濞爲侯國。王莽更名左亭。洧水又東﹐鄢陵陂水注之﹐水出鄢陵南陂東﹐西南流注於洧水也。

△又東南過新汲縣東北。洧水自鄢陵東逕桐邱南﹐俗謂之天井陵﹐又曰岡﹐非也。洧水又屈而南流﹐水上有梁﹐謂之桐門橋﹐藉桐邱以取稱﹐亦言取桐門亭而著目焉。然不知亭之所在﹐未之詳也。洧水又東南逕桐邱城﹐《春秋左傳﹖莊公二十八年》﹐楚伐鄭﹐鄭人將奔桐邱﹐卽此城也。杜預《春秋釋地》曰﹕潁川許昌城東北。京相璠曰﹕鄭地也。今圖無﹐而城見存﹐西南去許昌故城可三十五里。俗名之曰堤﹐其城南卽長堤﹐固洧水之北防也。西南桐邱﹐其城邪長而不方﹐蓋憑邱之稱﹐卽城之名矣。洧水又東逕新汲縣故城北。漢宣帝神雀二年﹐置於許之汲鄕曲洧城﹐以河內有汲縣﹐故加新也。城有洧水南堤上。又東洧水右迆爲濩陂。洧水又逕匡城南﹐扶溝之匡亭也。又東﹐洧水左迆爲鴨子陂﹐謂之大穴口也。

△又東南過茅城邑之東北。洧水自大穴口東南逕洧陽城﹐西南逕茅城﹐東北又南﹐左合甲庚溝。溝水上承洧水於大穴口﹐東北枝分﹐東逕洧陽故城南﹐俗謂之復陽城﹐非也。蓋洧復字類音讀變。漢建安中封司空祭酒郭奉孝爲侯國。其水又東南爲鴨子陂﹐陂廣一十五里﹐餘波南入甲庚溝﹐西注洧﹐東北瀉沙。洧水又南逕一故城西﹐世謂之思鄕城﹐西去洧水十五里。洧水又右合濩陂水﹐水上承洧水於新汲縣﹐南逕新汲縣故城東﹐又南積而爲陂。陂之西北卽長捨城﹐陂水東翼洧堤﹐西面茅邑﹐自城北門列築堤道﹐迄於此岡﹐世尙謂之茅岡﹐卽《經》所謂茅城邑也。陂水北出﹐東入洧津﹐西北納潩流。

△又東過習陽城西﹐折入於潁。洧水又東南逕辰亭東﹐俗謂之田城﹐非也。蓋田﹑辰聲相近﹐城亭音韻聯故也。《經》書﹕魯宣公十一年﹐楚子﹑陳侯﹑鄭伯盟於辰陵也。京相璠曰﹕潁川長平有故辰亭。杜預曰﹕長平縣東南有辰亭。今此城在長平城西北﹐長平城在東南﹐或杜氏之謬﹐《傳》書之誤耳。長平東南澇陂北畔﹐有一阜﹐東西減裏﹐南北五十許步﹐俗謂之新亭臺。又疑是杜氏所謂辰亭﹐而未之詳也。洧水又南逕長平縣故城西﹐王莽之長正也。洧水又南分爲二水﹐枝水東出﹐謂之五梁溝。逕習陽城北﹐又東逕赭邱南﹐邱上有故城。《郡國志》曰﹕長平故屬汝南縣﹐有赭邱城﹐卽此城也。又東逕長平城南﹐東注澇陂。洧水南出﹐謂之溪籠水﹐故水會有籠口之名矣。洧水又東逕習陽城西﹐西南折入潁。《地理誌》曰﹕洧水東南至長平縣入潁者也。

△潩水出河南密縣大騩山。大騩卽具茨山也。黃帝登具茨之山﹐升於洪堤之上﹐受《神芝圖》於黃蓋童子﹐卽是山也。潩水出其阿流而爲陂﹐俗謂之玉女池。東逕陘山北﹐《史記》魏襄王六年﹐敗楚於陘山者也。山上有鄭祭仲冢。冢西有子產墓﹐累石爲方墳﹐墳東有廟﹐並東北向鄭城。杜元凱言不忘本。際廟舊有一枯柏樹﹐其塵根故株之上﹐多生稚柏﹐列秀靑靑﹐望之﹐其奇可嘉矣。潩水又東南逕長社縣故城西北﹐南濮﹑北濮二水出焉。劉澄之著《永初記》云﹕《水經》﹐濮水源出大騩山﹐東北流注泗。衛靈聞音於水上。殊爲乖矣。余按《水經》爲潩水﹐不爲濮也。是水首受潩水﹐川渠雙引﹐俱東注洧。洧與之過沙﹐枝流派亂﹐互得通稱。是以《春秋﹖昭公九年》﹐遷城父人於陳﹐以夷濮西田益之。京相璠曰﹕以夷之濮西田益也。杜預亦言﹐以夷田在濮水西者與城父人。服虔曰﹕濮﹐水名也。且字類音同﹐津瀾邈別﹐不得爲北濮上源。師氏傳音於其上矣。潩水又南逕鐘亭西﹐又東南逕皇亭西﹐又東南逕關亭西﹐又東南逕宛亭西﹐鄭大夫宛射犬之故邑也。潩水又南分爲二水﹐一水南出逕胡城東﹐故潁陰縣之狐人亭也。其水南結爲陂﹐謂之胡城陂。潩水自枝渠東逕曲彊城東﹐皇陂水注之。水出西北皇臺七女岡北﹐皇陂卽古長社縣之濁澤也。《史記》魏惠王元年﹐韓懿侯與趙成侯合軍伐魏﹐戰於濁澤是也。其陂北對雞鳴城﹐卽長社縣之濁城也。陂水東南流逕明泉城北﹐故潁陰縣之狐宗鄕也。又東合狐城陂水﹐水上承陂水﹐而東南流注於黃水﹐謂之合作口。而東逕曲彊城北﹐東流入潩水。時人謂之敕水﹐非也。敕﹑潩音相類﹐故字從聲變耳。潩水又逕東西二武亭間﹐兩城相對﹐疑是古之岸門﹐史遷所謂走犀首於岸門者也。徐廣曰﹕潁陰有岸亭﹐未知是否﹖潩水又南逕射犬城東﹐卽鄭公孫射犬城也﹐蓋俗謬耳。潩水又南﹐逕潁陰縣故城西。魏明帝封司空陳羣爲侯國。其水自城西分爲二﹐枝津東南出﹐又東逕許昌城南﹐東流入濩陂水。潩水又東南﹐與宣梁陂水合﹐陂水上承狼陂﹐於潁陰城西南﹐陂南北二十里﹐東西十里。《春秋左傳》曰﹕楚子伐鄭﹐師於狼淵是也。其水東南入許昌縣﹐逕巨陵城北﹐鄭地也。《春秋左氏傳﹖莊公十四年》﹐鄭厲公獲傅瑕於大陵。京相璠曰﹕潁川臨潁縣東北二十五里﹐有故巨陵亭﹐古大陵也。其水又東積而爲陂﹐謂之宣梁陂也。陂水又東南入潩水。潩水又西南流逕陶城西﹐又東南逕陶陂東。

△東南入於潁。潧水出鄭縣西北平地。潧水出鄶城西北溪絡塢下。東南流逕賈復城西。東南流左合泌水﹐水出賈復城東﹐南流注於潧。潧水又南﹐右會承雲山水﹐水出西北承雲山﹐東南歷渾子岡東注﹐世謂岡峽爲五鳴口﹐東南流注於潧。潧水又東南流﹐歷下田川﹐逕鄶城西﹐謂之爲抑泉水也。故史伯答桓公曰﹕君以成周之眾﹐奉辭伐罪﹐若克虢﹑鄶﹐君之土也。如前華後河﹐右洛左濟﹐主芣騩而食潧洧﹐修典刑以守之﹐可以少固﹐卽謂此矣。潧水又南﹐懸流奔壑﹐崩注丈餘﹐其下積水成潭﹐廣四十許步﹐淵深難測。又南注於洧﹐《詩》所謂溱與洧者也﹐世亦謂之爲鄶水也。

△東過其縣北﹐又東南過其縣東﹐又南入於洧水。自鄶﹑潧東南﹐更無別瀆﹐不得逕新鄭而會洧也。鄭城東入洧者﹐黃崖水也。蓋《經》誤證耳。

△渠水出滎陽北河﹐東南過中牟縣之北。《風俗通》曰﹕渠者﹐水所居也。渠水自河與泲亂流﹐東逕滎澤北﹐東南分泲﹐歷中牟縣之圃田澤北﹐與陽武分水。澤多麻黃艸。故《述徵記》曰﹕踐縣境便睹斯卉﹐窮則知逾界。今𨿽不能﹐然諒亦非謬。《詩》所謂東有圃艸也。皇武子曰﹕鄭之有原圃﹐猶秦之有具圃。澤在中牟縣西﹐西限長城﹐東極官渡﹐北佩渠水﹐東西四十許裏﹐南北二十許裏。中有沙岡﹐上下二十四浦﹐津流逕通﹐淵潭相接﹐各有名焉。有大漸﹑小漸大灰﹑小灰﹑義魯﹑練秋﹑大白楊﹑小白楊﹑散哧﹑禺中﹐羊圈﹑大鵠﹑小鵠﹑龍澤﹑密羅﹑大哀﹐小哀﹑大長﹑小長﹑大縮﹑小縮﹑伯邱﹑大蓋﹑牛眠﹑等浦﹐水盛則北注﹐渠溢則南播﹐故《竹書紀年》梁惠成王十年﹐入河水於甫田﹐又爲大溝而引甫水者也。又有一瀆﹐自酸棘受河﹐導自濮瀆﹐歷酸棘﹐逕陽武縣南出。世謂之十字溝而屬於渠。或謂是瀆爲梁惠之年所開﹐而不能詳也。斯浦乃水澤之所鐘﹐爲鄭隰之淵藪矣。渠水右合五池溝。溝上承澤水﹐下注渠﹐謂之五池口。魏嘉平三年﹐司馬懿帥中軍討太尉王淩於壽春﹐自彼而還﹐帝使侍中韋誕勞軍於五池者也。今其地爲五池鄕矣。渠水又東﹐不家溝水注之﹐水出京縣東南梅山北溪。《春秋﹖襄公十八年》﹐楚蒍子馮﹑公子格率銳師侵費﹐右回梅山。杜預曰﹕在密東北﹐卽是山也。其水自溪東北流﹐逕管城西﹐故管國也。周武王以封管叔矣﹐成王幼弱﹐周公攝政﹐管叔流言曰﹕公將不利於孺子。公賦《鴟鴞》以伐之﹐卽東山之師是也。《左傳﹖宣公十二年》﹐晉師救鄭﹐楚次管以待之。杜預曰﹕京縣東北有管城者是也。俗謂之爲管水。又東北分爲二水﹔一水東北流﹐注黃雀溝﹐謂之黃淵﹐淵同一百步。其一水東越長城東北流﹐水積爲淵﹐南北二里﹐東西百步﹐謂之百尺水。北入圃田澤﹐分爲二水。一水東北逕東武彊城北。《漢書﹖曹參傳》稱﹕擊羽嬰於昆陽﹐追至頁﹐還攻武彊﹐因至滎陽。薛瓚云﹕按武彊城在陽武縣﹐卽斯城也。漢髙帝六年﹐封騎將莊不識爲侯國。又東北流左注於渠﹐爲不家水口也。一水東流﹐又屈而南轉﹐東南注白溝也。渠水又東﹐淸池水注之﹐水出淸陽亭西南平地﹐東北流逕淸陽亭南﹐東流﹐卽故淸人城也。《詩》所謂淸人在彭﹐彭爲髙克邑也。故杜預《春秋釋地》云﹕中牟縣西有淸陽亭是也。淸水又屈而北流﹐至淸口澤﹐七虎澗水注之﹐水出華城南岡﹐一源兩派﹐津川趣別﹐西入黃崖溝﹐東爲七虎溪﹐亦謂之爲華水也。又東北流﹐紫光溝水注之﹐水出華陽城東北﹐而東流﹐俗名曰紫光澗。又東北注華水。華水又東逕棐城北﹐卽北林亭也。《春秋》文公與鄭伯宴於棐﹐子家賦《鴻雁》者也。《春秋﹖宣公元年》﹐諸侯會於棐林以伐鄭﹐楚救鄭﹐遇於北林。服虔曰﹕北林﹐鄭南地也。京相璠曰﹕今滎陽苑陵縣有故林鄕﹐在新鄭北﹐故曰北林也。余按林鄕故城﹐在新鄭東如北七十許裏﹐苑陵故城東南五十許裏﹐不得在新鄭北也。考京﹑服之說﹐並爲疏矣。杜預云﹕滎陽中牟縣西南有林亭﹐在鄭北。今是亭南去新鄭縣故城四十許裏。蓋以南有林鄕亭﹐故杜預據是爲北林﹐最爲密矣。又以林鄕爲棐﹐亦或疑焉。諸侯會棐﹐楚遇於此﹐寧得知不在是而更指他處也﹖積古之傳﹐事或不謬矣。又東北逕鹿臺南岡﹐北出爲七虎澗﹐東流﹐期水注之﹐水出期城西南平地﹐世號龍淵水。東北流﹐又北逕期城西﹐又北與七虎澗合﹐謂之虎溪水﹐亂流東注﹐逕期城北﹐東會淸口水。司馬彪《郡國志》曰﹕中牟有淸口水﹐卽是水也。淸水又東北﹐白溝水注之。水有二源。北水出密之梅山東南﹐而東逕靖城南﹐與南水合。南水出太山﹐西北流至靖城南﹐左注北水﹐卽承水也。《山海經》曰﹕承水出太山之陰﹐東北流注於役水者也。世亦謂之靖澗水也。又東北流﹐太水注之。水出太山東平地。《山海經》曰﹕太水出於太山之陽﹐而東南流注於役水。世謂之禮水也。東北逕武陵縣城西﹐東北流注於承水。又東北入黃甕澗﹐北逕中陽城西。城內有舊臺甚秀。臺側有陂池﹐池水淸深。澗水又東﹐屈逕其城北。《竹書紀年》梁惠成王十七年﹐鄭釐侯來朝中陽者也。其水東北流爲白溝﹐又東北逕伯禽城北﹐蓋伯禽之魯往逕所由也。屈而南流﹐東注於淸水﹐卽潘嶽《都鄕碑》所謂自中牟故縣以西﹐西至於淸溝﹐指是水也。亂流東逕中牟宰魯恭祠南。漢和帝時﹐右扶風魯恭﹐字仲康﹐以太尉掾遷中牟令。政專徳化﹐不任刑罰﹐吏民敬信﹐蝗不入境。河南尹袁安疑不實﹐使部掾肥親按行之。恭隨親行阡陌﹐坐桑樹下﹐雉止其旁。有小兒。親曰﹕兒何不擊雉﹖曰﹕將雛。親起曰﹕虫不入境﹐一異﹔化及鳥獸﹐二異﹔豎子懷仁﹐三異。久畱非優賢﹐請還。是年﹐嘉禾生縣庭。安美其治﹐以狀上之。徵博士﹑待中﹐車駕每出﹐恭常陪乘。上顧問民政﹐無所隱諱。故能遺愛自古﹐祠饗來今矣。溝水又東北逕沈淸亭﹐疑卽博浪亭也。服虔曰﹕博浪﹐陽武南地名也﹐今有亭﹐所未詳也。歷傅浪澤﹐昔張良爲韓報仇於秦﹐以金椎擊秦始皇﹐不中﹐中其副車於此。又北分爲二水﹐枝津東注役水。淸水自枝流北注渠﹐謂之淸溝口。渠水又左逕陽武縣故城南﹐東爲官渡水﹐又逕曹太祖壘北﹐有髙臺謂之官渡臺﹐渡在中牟﹐故世又謂之中牟臺。建安五年﹐太祖營官渡﹐袁紹保陽武。紹連營稍前﹐依沙堆爲屯﹐東西數十里。公亦分營相禦﹐合戰不利。紹進臨官渡﹐起土山地道以逼壘。公亦起髙臺以捍之﹐卽中牟臺也。今臺北土山猶在。山之東悉紹舊營﹐遺基並存。渠水又東逕田丰祠北。袁本初慚不納其言﹐害之。時人嘉其誠謀﹐無辜見戮﹐故立祠於是﹐用表袁氏覆滅之宜矣。又東﹐役水注之。水出苑陵縣西﹐隟侯亭東﹐世謂此亭爲卻城﹐非也﹐蓋隟﹑卻聲相近耳。中平陂﹐世名之泥泉也﹐卽古役水矣。《山海經》曰﹕役山﹐役水所出﹐北流注於河。疑是水也。東北流逕苑陵縣故城北﹐東北流逕焦城東﹐陽邱亭西﹐世謂之焦溝水。《竹書紀年》﹐梁惠成王十六年﹐秦公孫壯率師伐鄭﹐圍焦城﹐不克﹐卽此城也。俗謂之驛城﹐非也。役水自陽邱亭東流﹐逕山氏城北﹐爲髙楡淵。《竹書紀年》﹐梁惠成王十六年﹐秦公孫壯率師城上枳﹑安陵山氏者了。又東北爲酢溝﹐又東北﹐魯溝水出焉。役水又東北﹐泥溝水出焉。又東北爲八丈溝﹐又東﹐淸水枝津注之﹐水自沈城東派﹐注於役水。又東逕曹公壘南﹐東與沫水合。《山海經》云﹕沫山﹐沫水所出﹐北流注於役。今是水出中牟城西南﹐疑卽沫水也。東北流逕中牟縣故城西﹐昔趙獻侯自耿都此。班固云﹕趙自邯鄲徙焉。趙襄子時﹐佛肸以中牟叛﹐置鼎於庭﹐不與己者烹之﹐田英將褰裳赴鼎處也。薛贊注《漢書》云﹕中牟在春秋之時﹐爲鄭之疆也。及三卿分晉﹐則在魏之邦土﹐趙自漳北﹐不及此也。《春秋傳》曰﹕衛侯如晉﹐過中牟。非衛適晉之次也。《汲郡古文》曰﹕齊師伐趙東鄙﹐圍中牟。此中牟不在趙之東也。按中牟當在漯水之上矣。按《春秋》﹐齊伐晉夷儀﹐晉車千乘在中牟﹐衛侯過中牟﹐中牟人欲伐之。衛褚師圃亡在中牟﹐曰﹕衛𨿽小﹐其君在﹐未可勝也。齊師克城而驕﹐遇必敗之﹐及敗齊師。服虔不列中牟所在。杜預曰﹕今滎陽中有牟﹐回遠﹐疑爲非也。然地理參差﹐土無常域﹐隨其彊弱﹐自相吞並﹐疆裏流移﹐寧可一也﹖兵車所指﹐逕紆難知。自魏徙大梁﹐趙以中牟易魏。故趙之南界﹐極於浮水﹐匪直專漳也。趙自西取後止中牟。齊師伐其東鄙﹐於宜無嫌﹐而瓚徑指漯水﹐空言中牟所在﹐非論證也。漢髙帝十二年﹐封單父聖爲侯國。沫水又東北﹐注於役水。昔魏太祖之背董卓也﹐間行出中牟﹐爲亭長所錄。郭長公《世語》云﹕爲縣所拘﹐功曹請釋焉。役水又東北逕中牟澤﹐卽鄭太叔攻萑蒲之盜於是澤也。其水東流﹐北屈注渠。《續述徵記》所謂自醬魁城到酢溝十里者也。渠水又東流而左會淵水﹐其水上承聖女陂﹐陂周二百餘步﹐水無耗竭﹐湛然淸滿﹐而南流注於渠。渠水又東南而注大梁也。

△又東至浚儀縣。渠水東南逕西赤城北﹐戴延之所謂西北有大梁亭﹐非也。《竹書紀年》﹐梁惠成王二十八年﹐穰疵率師及鄭孔夜戰於深赫﹐鄭師敗逋﹐卽此城也。左則故瀆出焉。秦始皇二十二年﹐王賁斷故渠﹐引水東南出以灌大梁﹐謂之梁溝。又東逕大梁城南﹐本《春秋》之陽武髙陽鄕也﹐於戰國爲大梁﹐周梁伯之故居矣。梁伯好土功﹐大其城﹐號曰新裏。民疲而潰﹐秦遂取焉。後魏惠王自安邑徙都之﹐故曰梁耳。《竹書紀年》梁惠成王六年﹐四月甲寅﹐徙都於大梁﹐是也。秦滅魏以爲縣。漢文帝封孝王於梁﹐孝王以土地下涇﹐東都睢陽﹐又攺曰梁。自是置縣﹐以大梁城廣﹐居其東城夷門之東。夷門卽侯嬴抱關處也。《續述徵記》以此城爲師曠城﹐言﹕郭緣生曾遊此邑﹐踐夷門﹐升吹臺﹐終古之迹﹐緬焉盡在。余謂此乃梁氏之臺門﹐魏惠之朝居﹐非吹臺也﹐當是誤證耳。《西徵記》論儀封人卽此縣﹐又非也。《竹書紀年》梁惠成王三十一年三月﹐爲大溝於北郛﹐以行圃田之水。《陳畱風俗傳》曰﹕縣北有浚水﹐像而儀之﹐故曰浚儀。余謂故汴沙爲陰溝矣。浚之故曰浚﹐其猶《春秋》之浚洙乎﹖漢氏之浚儀水。無他也﹐皆變名矣。其國多池沼﹐時池中出神劍﹐到今其民像而作之﹐號大梁氏之劍也。渠水又北屈﹐分爲二水。《續述徵記》曰﹕汴沙到浚儀而分也。汴東注﹐沙南流。其水更南流﹐逕梁王吹臺東。《陳畱風俗傳》曰﹕縣有倉頡﹑師曠城﹐上有列仟之吹臺﹐北有牧澤﹐中出蘭蒲﹐上多俊髦﹐衿帶牧澤﹐方一十五里﹐俗謂之蒲關澤﹐卽謂此矣。梁王增築以爲吹臺﹐城隍夷滅﹐略存故迹。今層臺孤立於牧澤之右矣﹐其臺方一百許步﹐卽阮嗣宗《詠懷詩》所謂駕言發魏都﹐南向望吹臺﹐簫管有遺音﹐梁王安在哉﹖晉世喪亂﹐乞活憑居﹐削墮﹐故基﹐遂成二層。上基猶方四五十步﹐髙一丈餘﹐世謂之乞活臺﹐又謂之婆臺城。渠水於此﹐有陰溝﹑鴻溝之稱焉。項羽與漢髙分王﹐指是水以爲東西之別。蘇秦說魏襄王曰﹕大王之地﹐南有鴻溝﹐是也。故尉氏縣有波鄕﹐波亭﹐鴻溝鄕﹐鴻溝亭﹐皆藉水以立稱也。今蕭縣西亦有鴻溝亭﹐梁國睢陽縣東有鴻口亭﹐先後談者﹐亦指此以爲楚﹑漢之分王﹐非也。蓋《春秋》之所謂紅澤者也。渠水右與汜水合﹐水上承役水於苑陵縣﹐縣故鄭都民。王莽之左亭縣也。役水枝津東派爲汜水者也﹐而世俗謂之泥溝水也。《春秋左傳﹖僖公三十年》﹐晉侯﹑秦伯圍鄭。晉軍函陵﹐秦軍汜南﹐所謂東汜者也。其水又東北逕中牟縣南﹐又東北逕中牟澤﹐與淵水合﹐水出中牟縣故城北﹐城有層臺。按郭長公《世語》及幹寶《晉記》並言﹕中牟縣故魏任城王臺下池中﹐有漢時鐵錐﹐長六尺﹐入地三尺﹐頭西南指不可動﹐至月朔自正﹐以爲晉氏中興之瑞﹐而今不知所在。或言在中陽城池臺﹐未知焉是﹖淵水自池西出﹐屈逕其城西﹐而東南流注於汜。汜水又東逕大梁亭南﹐又東逕梁臺南﹐東注渠。渠水又東南流逕開封縣﹐睢﹑渙二水出焉。右則新溝注之。其水出逢池﹐池上承役水於苑陵縣﹐別爲魯溝水﹐東南流逕開封縣故城北﹐漢髙帝十一年﹐封陶捨爲侯國也。《陳畱志》稱﹕阮簡﹐字茂宏﹐爲開封令。縣側有劫賊﹐外白甚急數﹐簡方圍綦長嘯。吏云﹕劫急。簡曰﹕局上有劫亦甚急。其耽樂如是。故《語林》曰﹕王中郎以圍棋爲坐隱﹐或亦謂之爲手談﹐又謂之爲棋聖。魯溝南際富城﹐東南入百尺陂﹐卽古之逢澤也。徐廣《史記音義》曰﹕秦孝公會諸侯於澤﹐汲郡墓《竹書紀年》作逢澤﹐斯其處也。故應徳璉《西徵賦》曰﹕鸞衡東指﹐弭節逢澤。其水東北流爲新溝。新溝又東北流﹐逕牛首鄕北﹐謂之牛建城。又東北注渠﹐卽沙水也﹐音蔡﹐許愼正作沙音﹐言水散石也。從水少﹐水少沙見矣。楚東有沙水。謂此水也。

△又屈南至扶溝縣北。沙水又東南逕牛首鄕東南﹐魯渠水出焉﹐亦謂之宋溝也。又逕陳畱縣故城南。孟康曰﹕畱﹐鄭邑也﹐後爲陳所並﹐故曰陳畱矣。魯溝水又東南逕圍縣故城北。縣苦楚難﹐修其干戈﹐以圉其患﹐故曰圉也。或曰﹐邊陲之號矣。歷萬人散﹐王莽之篡也﹐東郡太守翟義興兵討莽﹐莽遣奮威將軍孫建﹐擊之於圉北﹐義師大敗﹐屍積萬數﹐血流溢道﹐號其處爲萬人散﹐百姓哀而祠之。又歷魯溝亭﹐又東南至陽夏縣故城西。漢髙祖六年﹐封陳豨爲侯國。魯溝水又南入渦﹐今無水也。沙水又東南逕斗城西﹐《左傳﹖襄公三十年》﹐子產殯伯有屍﹐其臣葬之於是城也。沙水又東南逕牛首亭東﹐《左傳﹖桓公十四年》﹐宋人與諸侯伐鄭東郊﹐取牛首者也﹐俗謂之車牛城矣。沙水又東南﹐八里溝水出焉。又東南﹐逕陳畱縣裘氏鄕裘氏亭西﹐又逕澹臺子羽冢東﹐與八里溝合。按《陳畱風俗傳》曰﹔陳畱縣裘氏鄕有澹臺子羽冢﹐又有子羽祠﹐民祈禱焉。京相璠曰﹕今泰山南武城縣﹐有澹臺子羽冢﹐縣人也。未知孰是﹖因其方誌所敍﹐就記纏絡焉。溝水上承沙河而西南流﹐逕牛首亭南﹐與百尺陂水合。其水自陂﹐南逕開封城東三里岡﹐左屈而西南流轉﹐注八里溝。又南得野兔水口。水上承西南兔氏亭北野兔陂﹐鄭地也。《春秋傳》云﹕鄭伯勞屈生於兔氏者也。陂水東北入八里溝﹐八里溝水又南逕石倉城西﹐又南逕兔氏亭東﹐又南逕邵亭西﹐東入沙水。沙水南逕扶溝縣故城東﹐縣卽潁川之谷平鄕也。有扶亭﹐又有洧水溝﹐故縣有扶溝之名焉。建武元年﹐漢光武封平狄將軍朱鮪爲侯國。沙水又東與康溝水合﹐水首受洧水於長社縣東﹐東北逕向岡西﹐卽鄭之向鄕也。後人遏其上口﹐今水盛則北注﹐水耗則輟流。又有長明溝水注之﹐水出苑陵縣故城西北﹐縣有二城﹐此則西城也。二城以東﹐悉多陂澤﹐卽古制澤也。京相璠曰﹕鄭地。杜預曰﹕澤在滎陽苑陵縣東﹐卽《春秋》之制田也。故城西北平地出泉﹐謂之龍淵泉。淵水流陵邱亭西﹐又西﹐重泉水注之﹐水出城西北平地。泉湧南流﹐逕陵邱亭西﹐西南注龍淵水。龍淵水又東南逕凡陽亭西﹐而南入白雁陂。陂在長社縣東北﹐東西七里﹐南北十里﹐在林鄕之西南。司馬彪《郡國志》曰﹕苑陵有林鄕亭。白雁陂又引瀆南流﹐謂之長明溝﹐東轉北屈。又東逕向城北﹐城側向岡﹐《左傳﹖襄公十一年》﹐諸侯伐鄭師於向者也。又東右﹤辶也﹥爲染澤陂﹐而東注於蔡澤陂。長明溝水又東逕尉氏縣故城南。圈稱云﹕尉氏﹐鄭國之東鄙。獘獄官名也。鄭大夫尉氏之邑。故欒盈曰﹕盈將歸死於尉氏也。溝瀆自是三分﹐北分爲康溝﹐東逕平陸縣故城北。髙後元年﹐封楚元王子禮爲侯國。建武元年﹐以戶不滿三千﹐罷爲尉氏縣之陵樹鄕﹐又有陵樹亭﹐漢建安中﹐封尙書荀攸爲陵樹鄕侯。故《陳畱風俗傳》曰﹕陵樹鄕﹐故平陸縣也。北有大澤﹐名曰長樂廏。康溝水又東逕扶溝縣之白亭北﹐《陳畱風俗傳》曰﹕扶溝縣有帛鄕帛亭﹐名在七鄕十二亭中。康溝水又東逕少曲亭。《陳畱風俗傳》曰﹕尉氏縣有少曲亭﹐俗謂之爲小城也。又東南逕扶溝縣故城東﹐而東南注沙水。沙水又南會南水﹐其水南流﹐又分爲二水。一水南逕關亭東﹐又東南流與左水合。其水自枝瀆南逕召陵亭西﹐疑卽扶溝之亭也。而東南合右水﹐世以是水與鄢陵陂水雙導﹐亦謂之雙溝。又東南入沙水。沙水南與蔡澤陂水合﹐水出鄢陵城西北。《春秋﹖成公十六年》﹐晉﹑楚相遇於鄢陵﹐呂錡射中共王目﹐王召養由基﹐使射殺之。亦子反醉酒自斃處也。陂東西五里﹐南北十里。陂水東逕匡城北﹐城在新汲縣之東北﹐卽扶溝之匡亭也﹐亭在匡城鄕。《春秋﹖文公元年》諸侯朝晉﹐衛成公不朝﹐使孔達侵鄭﹐伐綿訾及匡﹐卽此邑也。今陳畱﹑長垣縣南有匡城﹐卽平邱之匡亭也。襄邑又有承匡城﹐然匡居陳﹑衛之間﹐亦往往有異邑矣。陂水又東南至扶溝城北﹐又東南入沙水。沙水又南逕小扶城西﹐而東南流也。城卽扶溝縣之平周亭﹐東漢和帝永元中﹐封陳敬王子恭爲侯國。沙水又東南逕大扶城西﹐城卽扶樂故城也。城北二里有《袁梁碑》﹐云﹕梁﹐陳國扶樂人。後漢世祖建武十七年﹐更封劉隆爲扶樂侯﹐卽此城也。渦水於是分焉﹐不得在扶溝北便分爲二水也。

△其一者﹐東南過陳縣北。沙水又東南逕東華城西﹐又東南﹐沙水枝瀆西南達洧﹐謂之甲庚溝﹐今無水。沙水又南與廣漕渠合﹐上承龐官陂﹐云鄧艾所開也。𨿽水流廢興﹐溝瀆尙夥。昔賈逵爲魏豫州刺史﹐通運渠二百里餘﹐亦所謂賈侯渠也。而川渠逕復﹐交錯畛陌﹐無以辧之。沙水又東逕長平縣故城北﹐又東南逕陳城北﹐故陳國也。伏羲﹑神農並都之。城東北三十許裏﹐猶有羲城實中。舜後嬀滿﹐爲周陶正。武王賴其器用﹐妻以元女太姬而封諸陳﹐以備三恪。太姬好祭祀﹐故《詩》所謂坎其擊鼓﹐宛邱之下。宛邱在陳城南道東。王隱云﹕漸欲平﹐今不知所在矣。楚討陳﹐殺夏徵舒於栗門﹐以爲夏州後。城之東門內有池﹐池水東西七十步﹐南北八十許步﹐水至淸潔而不耗竭﹐不生魚艸。水中有故臺處﹐《詩》所謂東門之池也。城內有《漢相王君造四縣邸碑》﹐文字剝缺。不可悉識。其略曰﹕惟玆陳國﹐故曰淮陽郡﹐云云﹕王君淸惠著聞爲百姓畏愛﹐求賢養士﹐千有餘人﹐賜與田宅。吏捨﹐自損俸錢﹐助之成邸。五官掾西華陳騏等二百五人﹐以延熹二年云云﹐故其頌曰﹐修徳立功﹐四縣回附。今碑之左右﹐遺墉尙存﹐其礎猶在。時人不復尋其碑證﹐云孔子廟學﹐非也。後楚襄王爲秦所滅﹐徙都於此。文潁曰西楚矣﹐三楚斯其一焉。城南郭裏﹐又有一城﹐名曰淮陽城﹐子產所置也。漢髙祖十一年﹐以爲淮陽國。王莽更名新平﹐縣曰陳陵﹐故豫州治。王隱《晉書地道記》云﹕城北有故沙﹐名之爲死沙。而今水流津通﹐漕運所由矣。沙水又東南而南屈﹐逕陳城東﹐謂之百尺溝。又南分爲二水﹐沙水出焉。溝水東南流﹐谷水注之﹐水源上承澇陂。陂在陳城西北﹐南曁牽城﹐皆爲陂矣。陂水東流﹐謂之谷水﹐東逕澇城北﹐王隱曰﹕牽北有谷水﹐是也﹐牽卽檉矣。《經》書公會齊﹑宋於檉者也。杜預曰﹕檉卽牽也﹐在陳縣西北爲非﹐檉﹐小城也﹐在陳郡西南。谷水又東流逕陳城南﹐又東南流入於沙水枝津﹐又東南流注於潁﹐謂之交口﹐水次大堰有﹐卽古百尺堰也。《魏書》《國志》曰﹕司馬宣王討太尉王淩﹐大軍掩至百尺堨﹐卽此堨也。今俗呼之爲山陽堰﹐非也。蓋新水首受潁水於百尺溝﹐故堰兼有新陽之名也﹐以是推之﹐悟故俗謂之非矣。

△又東南至汝南新陽縣北。沙水自百尺溝﹐東逕寧平縣之故城南。《晉陽秋》稱﹕晉太傅東海王越之東奔也﹐石勒追之﹐燌屍於此。數十萬眾﹐斂手受害。勒縱騎圍射﹐屍積如山。王夷甫死焉。余謂後者所以智勝羣情﹐辧者所以文身袪惑﹐夷甫𨿽體荷俊令﹐口擅雌黃﹐污辱君親﹐獲罪羯勒﹐史官方之華﹑王﹐諒爲褒矣。沙水又東﹐積而爲陂﹐謂之陽都陂。明水注之﹐水上承沙水枝津﹐東出逕汝南郡之宜祿縣故城北﹐王莽之賞都亭也。明水又東北流注於陂﹐陂水東南流﹐謂之細水。又東逕新陽縣北﹐又東﹐髙陂水東出焉。沙水又東﹐分爲二水﹐卽《春秋》所謂夷濮之水也。枝津北逕譙縣故城西﹐側城入渦。沙水東南逕城父縣西南﹐枝津出焉﹐俗謂之章水也。一水東注﹐卽濮水也。俗謂之父水也﹐東逕城父縣之故城南﹐東流注也。

△又東南過山桑縣北。山桑故城在渦水北﹐沙水不得逕其北明矣﹐《經》言過北﹐誤也。

△又東南過龍亢縣南。沙水逕故城北﹐又東南逕白鹿城北而東注也。

△又東南過義城縣西﹐南入於淮。義城縣故屬沛﹐後隸九江﹐沙水東流注於淮﹐謂之沙汭。京相璠曰﹕楚東地也。《春秋左傳﹖昭公二十七年》﹐楚令尹子常以舟師及沙汭而還。杜預曰﹕沙﹐水名也。卷二十三○陰溝水汳水獲水△陰溝水出河南陽武縣蒗蕩渠。陰溝首受大河於捲縣﹐故瀆東南逕捲縣故城南﹐又東逕蒙城北。《史記》﹕秦莊襄王元年﹐蒙驁擊取成臯﹑滎陽﹐初置三川郡﹐疑卽驁所築也﹐於事未詳。故瀆東分爲二﹐世謂之陰溝水。京相璠以爲出河之濟﹐又非所究。俱東絕濟隧﹐右瀆東南逕陽池城北﹐又東南絕長城﹐逕安亭北﹐又東北會左瀆。左瀆又東絕長城﹐逕垣雍城南。昔晉文公戰勝於楚﹐周襄王勞之於此。故《春秋》書甲午﹐至於衡雍﹐作王宮於踐土。《呂氏春秋》曰﹕尊天子於衡雝者也。《郡國志》曰﹕捲縣有垣雝城。卽《史記》所記韓獻秦垣雍是也。又東逕開光亭南﹐又東逕淸陽亭南﹐又東合右瀆﹐又東南逕封丘縣﹐絕濟瀆﹐東南至大梁﹐合蒗蕩渠。梁溝旣開﹐蒗蕩渠故瀆實兼陰溝﹑浚儀之稱﹐故云出陽武矣。東南逕大梁城北﹐右屈與梁溝合﹐俱東南流﹐同受鴻溝沙水之目。其川流之會﹐左瀆東導者﹐卽汳水也。蓋津源之變名矣。故《經》云﹕陰溝出蒗蕩渠也。

△東南至沛爲濄水。陰溝始亂蒗﹛艸碭﹜﹐終別於沙而濄水出焉。濄水受沙水於扶溝縣。許愼又曰﹕濄水首受淮陽扶溝縣蒗﹛艸碭﹜渠﹐不得至沛方爲濄水也。《爾雅》曰﹕濄爲洵。郭景純曰﹕大水溢爲小水也。呂忱曰﹕洵﹐濄水也。濄水逕大扶城西城之東北﹐悉諸袁舊墓﹐碑宇傾低﹐羊﹑虎碎折﹐惟司徒滂﹑蜀郡太守騰﹑博平令光碑字所存惟此﹐自余殆不可尋。冫過水又東南逕陽夏縣西﹐又東逕邈城北﹐城實中而西有璅郭。濄水又東逕大棘城南﹐故鄢之大棘鄕也。《春秋﹖宣公二年》﹐宋華元及鄭公子歸生戰於大棘﹐獲華元。《左傳》曰﹕華元殺羊食士﹐不及其禦﹐將戰﹐羊斟曰﹕疇昔之羊﹐子爲政。今日之事﹐我爲政。遂禦入鄭﹐故見獲焉。後其地爲楚莊所並。故圈稱曰﹕大棘﹐楚地﹐有楚太子建之墳﹐及伍員釣臺﹐池沼具存。濄水又東逕安平縣故城北。《陳畱風俗傳》曰﹕大棘鄕﹐故安平縣也。士人惇憃﹐易以統禦。濄水又東逕鹿邑城北﹐世謂之虎鄕城﹐非也。《春秋》之鳴鹿矣。杜預曰﹕陳國武平西南有鹿邑亭﹐是也。城南十里﹐有《晉中散大夫胡均碑》﹐元康八年立。濄水之北有《漢溫令許續碑》。續字嗣公﹐陳國人也﹐舉賢良﹐拜議郎﹐遷溫令。延熹中立。濄水又東逕武平縣故城北。城之西南七里許﹐有《漢尙書令虞詡碑》。碑題云﹕《虞君之碑》﹐諱詡﹐字定安﹐虞仲之後。爲朝歌令﹐武都太守。文字多缺﹐不復可尋。按範曄《漢書》﹕詡字升鄕﹐陳國武平人。祖爲縣獄吏﹐治存寬恕﹐嘗曰於公爲裏門﹐子爲丞相﹐吾𨿽不及於公﹐子孫未必不爲九卿﹐故字詡曰升卿﹐安定蓋其幼字也。魏武王初封於此﹐終以武平華夏矣。濄水又東逕廣鄕城北。圈稱曰﹕襄邑有蛇丘亭﹐故廣鄕矣﹐攺曰廣世。後漢順帝陽嘉四年﹐封侍中摯塡爲侯國﹐卽廣鄕也。濄水又東逕苦縣西南﹐分爲二水。枝流東北注於賴城入谷﹐謂死濄也。濄水又南東屈﹐逕苦縣故城南。《郡國志》曰﹕春秋之相也。王莽更名之曰賴陵矣。城之四門﹐列築馳道﹐東起賴鄕﹔南自南門﹐越水直指故臺﹐西面南門﹐列道徑趣廣鄕道西門馳道。西屆武平北門馳道﹐曁於北臺。濄水又東北屈﹐至賴鄕﹐谷水注之。谷水首受渙水於襄邑縣東﹐東逕承匡城東。《春秋經》書﹕夏﹐叔彭生會晉卻缺於承匡。《左傳》曰﹕謀諸侯之從楚者。京相璠曰﹕今陳畱襄邑西三十里有故承匡城。谷水又東南逕已吾縣故城西﹐《陳畱風俗傳》曰﹕縣故宋也﹐雜以陳﹑楚之地﹐故梁國寧陵縣之徙種龍鄕也。以成哀之世﹐戶至八九千﹐冠帶之徒﹐求置縣矣。永元十一年﹐陳王削地﹐以大棘鄕﹑直陽鄕﹐十二年﹐自鄢隸之﹐命以嘉名曰已吾﹐猶有陳﹑楚之俗焉。谷水又東逕柘縣故縣東。《地理誌》淮陽之屬縣也。城內有柘令許君《淸徳頌》﹐石碎字紊﹐惟此文見碑。城西南里許有《漢陽翟令許叔臺碑》﹐光和中立。又有《漢故樂成陵令太尉掾許嬰碑》﹐嬰字虞卿﹐司隸校尉之子﹐建寧元年立。余碑文字碎滅﹐不復可觀﹐當似司隸諸碑也。谷水又東逕苦縣故城中﹐水泛則四周隍塹﹐耗則孤津獨逝。谷水又東逕賴鄕城南﹐其城實中﹐東北隅有臺偏髙﹐俗以是臺在谷水北﹐其城又謂之谷陽臺﹐非也。谷水自此東入濄水。濄水又北逕老子廟東。廟前有二碑﹐在南門外。漢桓帝遣中官管霸祠老子﹐命陳相邊韶撰碑。北有雙石闕﹐甚整頓。石闕南側﹐魏文帝黃初三年經譙所勒。闕北東側有孔子廟﹐廟前一碑﹐西面﹐是陳相魯國孔疇建和三年立。北則老君廟﹐廟東院中有九井焉。又北濄水之側﹐又有李母廟。廟在老子廟北﹐廟前有李母冢。冢東有碑﹐是永興元年譙令長沙王阜所立。碑云﹕老子生於曲﹑濄間。濄水又曲東﹐逕相縣故城南﹐其城卑小實中。邊韶《老子碑》文云﹕老子﹐楚相縣人也。相縣虛荒﹐今屬苦﹐故城猶存﹐在賴鄕之東。濄水處其陽。疑卽此城也。自是無郭以應之。濄水又東﹐逕譙縣故城北。《春秋左傳﹖僖二十三年》﹐楚成得臣帥師伐陳﹐遂取譙﹐城頓而還。是也。王莽之延成亭也。魏立譙郡﹐沇州治。沙水自南枝分﹐北逕譙城西﹐而北注濄。濄水四周城側﹐城南有曹嵩冢﹐冢北有碑﹐碑北有廟堂﹐余基尙存﹐柱礎仍在。廟北有二石闕雙峙﹐髙一丈六尺﹐榱櫨及柱﹐皆雕鏤云矩﹐上罦罳已碎。闕北有圭碑﹐題云﹕《漢故中常侍長樂太僕特進費亭侯曹君之碑》﹐延熹三年立。碑陰又刊詔策﹐二碑文同。夾碑東西﹐列對兩石馬﹐髙八尺五寸﹐石作粗拙﹐不匹光武隧道所表象馬也。有騰兄冢。冢東有碑題云﹕《漢故潁川太守曹君墓》。延熹九年卒﹐而不刊樹碑歲月。墳北有其元子熾冢﹐冢東有碑﹐題云﹕《漢故長水校尉曹君之碑》。歷太中大夫﹑司馬﹑長史﹑待中﹑遷長水﹐年三十九卒﹐熹平六年造。熾弟胤冢。冢東有碑﹐題云﹕《漢謁者曹君之碑》﹐熹平六年立。城東有曹太祖舊宅所在﹐負郭對廛﹐側隍臨水。《魏書》曰﹕太祖作議郎﹐告疾歸鄕裏﹐築室城外﹐春﹑夏習讀書傳﹐秋冬射獵﹐以自娛樂。文帝以漢中平四年生於此﹐上有靑雲如車蓋﹐終日乃解﹐卽是處也。後文帝以延康元年幸譙﹐大饗父老﹐立壇於故宅。壇前樹碑﹐碑題云﹕《大饗之碑》。碑之東北﹐濄水南有譙定王司馬士會冢。冢前有碑﹐晉永嘉三年立。碑南二百許步﹐有兩石柱﹐髙丈餘﹐半下爲束竹交文﹐作制工巧。石榜云﹕晉故使持節﹑散騎常侍﹑都督楊州﹐江州諸軍事﹑安東大將軍﹑譙定王河內溫司馬公墓之神道。濄水又東逕朱龜墓北﹐東南流。冢南枕道有碑﹐碑題云﹕《漢故幽州刺史朱君之碑》。龜字伯靈﹐光和六年卒官﹐故吏別駕從事史右北平﹐無終年化中平二年造。碑陰刊故吏姓名﹐悉薊﹑涿及上谷﹑北平等人。濄水東南逕層邱北﹐邱阜獨秀﹐巍然介立﹐故壁壘所在也。濄水又東南﹐逕城父縣故城北﹐沙水枝分注之。水上承沙水於思善縣﹐世謂之漳水﹐故有漳頭之名也。東北流逕城父縣故城西﹐側城東北流入於濄。濄水又東逕下城父北。《郡國志》曰﹕山桑縣有下城父聚者也。濄水又屈逕其聚東郎山西﹐又東南屈﹐逕郎山南﹐山東有垂惠聚﹐世謂之禮城。袁山松《郡國志》曰﹕山桑縣有垂惠聚﹐卽此城也。濄水又東南逕濄陽城北﹐臨側濄水﹐魏太和中爲南兗州治﹐以孟表爲刺史﹐後罷州立郡﹐衿帶遏戍。濄水又東南逕龍亢縣故城南﹐漢建武十三年﹐世祖封傅昌爲侯國。故語曰﹕沛國龍亢至山桑者也。濄水又曲而南流﹐出石梁﹐梁石崩褫﹐夾岸積石﹐髙二丈﹐水歷其間。又東南流逕荊山北﹐而東流注也。

△又東南至下邳淮陵縣入於淮。濄水又東﹐左合北肥水﹐肥水出山桑縣西北澤藪﹐東南流﹐左右翼佩﹐數源異出同歸﹐蓋微脈涓注耳。東南流逕山桑邑南﹐俗謂之北平城。昔文欽之封山桑侯﹐疑食邑於此。城東南有一碑﹐碑文悉破無驗﹐惟碑背故吏姓名尙存﹕熹平元年義士門生沛國蕭劉定興立。北肥水又東逕山桑縣故城南﹐俗謂之都亭城﹐非也。今城內東側﹐猶有山亭桀立﹐陵阜髙峻﹐非洪臺所擬。《十三州誌》所謂山生於邑其亭有桑﹐因以氏縣者也。郭城東有《文穆冢碑》﹐三世二千石﹐穆郡戶曹史﹐徵試博士﹑太常丞﹐以明气侯﹐擢拜侍中﹑右中郎將﹐遷九江﹑彭城﹑陳畱三郡﹐光和中卒。故吏涿郡太守彭城呂虔等立。北肥水又東﹐積而爲陂﹐謂之瑕陂。陂水又東南逕瑕城南。《春秋左傳﹖成公十六年》﹐楚師還及瑕﹐卽此城也。故京相璠曰﹕瑕﹐楚地。北肥水又東南逕向縣故城南。《地理誌》曰﹕故向國也。《世本》曰﹕許﹑州﹑向﹑申﹐姜姓也﹐炎帝後。京相璠曰﹕向﹐沛國縣﹐今並屬譙國龍亢也。杜預曰﹕龍亢縣東有向城﹐漢世祖建武十三年﹐更封富波侯王霸爲侯國﹐卽此城也﹐俗謂之圓城﹐非。又東南逕義城南﹐世謂之楮城﹐非。又東入於濄﹐濄水又東注於淮。《經》言下邳淮陵入淮。誤矣。

△汳水出陰溝於浚儀縣北。陰溝卽蒗蕩渠也。亦言汳受旃然水﹐又云丹﹑沁亂流﹐於武徳絕河﹐南入滎陽合汳﹐故汳兼丹水之稱。河泲水斷﹐汳承水旃然而東﹐自王賁灌大梁﹐水出縣南﹐而不逕其北﹐夏水洪泛則是瀆津通﹐故渠卽陰溝也。於大梁北又曰浚水矣。故圈稱著《陳畱風俗傳》曰﹕浚水逕其北者也。又東﹐汳水出焉。故《經》云﹕汳出陰溝於浚儀縣北也。汳水東逕倉垣城南﹐卽大梁之倉垣亭也。城臨汳水陳畱相畢邈治此。徵東將軍苟晞之西也﹐邈走歸京。晞使司馬東萊王贊代據倉垣﹐斷畱運漕汳水又東逕陳畱縣之鉼鄕亭北。《陳畱風俗傳》所謂縣有鉼鄕亭卽斯亭也。汳水又逕小黃縣故城南。《神仙傳》稱靈壽光扶風人﹐死於江陵胡岡家﹐岡殯埋之。後百餘日﹐人有見光於此縣﹐寄書與岡。岡發視之﹐惟有履存。汳水又東逕鳴雁亭南。《春秋左傳﹖成公十六年》﹐衛侯伐鄭至於鳴雁者也。杜預《釋地》云﹕在雍丘縣西北。今俗人尙謂之爲白雁亭。汳水又東逕雍丘縣故城北﹐逕陽樂城南。《西徵記》曰﹕城在汳北一里﹐周五里﹐雍丘縣界。汳水又東﹐有故渠出焉﹐南通睢水﹐謂之董生決﹐或言﹐董氏作亂﹐引水南通睢水﹐故斯水受名焉。今無水。汳水又東﹐枝津出焉﹐俗名之爲洛架口。《西徵記》曰﹕洛架﹐水名也。《續述徵記》曰﹕在董生決下二里。汳水又逕外黃縣南﹐又東逕莠倉城北。《續述徵記》曰﹕莠倉城去大遊墓二十里。又東逕大齊城南。《陳畱風俗傳》曰﹕外黃會有大齊亭。《陳畱風俗傳》曰﹕縣有科稟亭﹐是則科稟亭也。汳水又東﹐逕小齊城南。汳水又南逕利望亭南。《風俗傳》曰﹕故成安也。《地理誌》陳畱﹐縣名。漢武帝以封韓延年爲侯國。汳水又東﹐龍門故瀆出焉。瀆舊通睢水﹐故《西徵記》曰﹕龍門﹐水名也。門北有土臺﹐髙三丈餘﹐上方數十步。汳水又東逕濟陽考城縣故城南﹐爲菑獲渠。考城縣﹐周之采邑也﹐於《春秋》爲戴國矣﹐《左傳﹖隱公十年》秋﹐宋﹑衛﹑蔡伐戴是也。漢髙帝十一年封秋彭祖爲侯國。《陳畱風俗傳》曰﹕秦之谷縣也。後遭漢兵起﹐邑多災年﹐故攺曰菑縣。王莽更名嘉谷。章帝東巡過縣﹐詔曰﹕陳畱菑縣其名不善。髙祖鄙柏人之邑﹐世宗休聞喜而顯獲嘉應亨吉之符﹐嘉皇靈之故﹐賜越乃光烈考武王﹐其攺菑縣曰考城。是瀆蓋因縣以獲名矣。汳水又東逕寧陵縣之沙陽亭北﹐故沙隨國矣。《春秋左傳﹖成公十六年》秋﹐會於沙隨﹐謀伐鄭也。杜預《釋地》曰﹕在梁國寧陵縣北沙陽亭﹐是也。世以爲堂城﹐非也。汳水又東逕黃蒿塢北。《續述徵記》曰﹕堂城至黃蒿二十里。汳水又東逕斜城下。《續述徵記》曰﹕黃蒿到斜城五里。《陳畱風俗傳》曰﹕考城縣有斜亭。汳水又東逕周塢側﹐《續述徵記》曰﹕斜城東三里。晉義熙中﹐劉公遣周超之自彭城緣汳故溝﹐斬樹穿道七百餘里﹐以開水路﹐停薄於此﹐故玆塢流稱矣。汳水又東逕葛城北﹐故葛伯之國也。孟子曰﹕葛伯不祀。湯問曰﹕何爲不祀﹖稱﹕無以供祠祭。遺葛伯。葛伯又不祀﹐湯又問之﹐曰﹕無以供犠牲。湯又遺之﹐又不祀。湯又問之。曰﹕無以供粢盛。湯使亳眾往爲之耕﹐老弱饋食。葛伯又率民奪之﹐不授者則殺之。湯乃伐焉。葛於六國屬魏。魏襄王以封公子無咎﹐號信陵君﹐其地葛鄕﹐卽是城也﹐在寧陵縣東四十里。汳水又東逕神坈塢﹐又東逕夏侯長塢。《續述徵記》曰﹕夏侯塢至周塢﹐各相距五里。汳水又東逕梁國睢陽縣故城北﹐而東歷襄鄕塢南。《續述徵記》曰﹕西去夏侯塢二十里。東一里卽襄鄕浮圖也﹐汳水逕其南﹐漢熹平中某君所立﹐死因葬之﹐其弟刻石樹碑﹐以旌厥徳。隧前有師子﹑天鹿﹐累塼作百達柱八年。荒蕪頹毀﹐彫落略盡矣。

△東至梁郡蒙縣爲獲水﹐餘波南入睢陽城中。汳水又東逕貰城南﹐俗謂之薄城﹐非也。闞駰《十三州誌》以爲貫城也﹐在蒙縣西北。《春秋﹖僖公二年》﹐齊侯﹑宋公﹑江﹑黃盟於貫﹐杜預以爲貰也﹐云﹕貰﹑貫字相似。貫在齊﹐謂貫澤也﹐是矣。非此也。今於此地﹐更無他城在蒙西北﹐惟是邑耳。考文準地﹐貰邑明矣﹐非亳可知。汳水又東逕蒙縣故城北﹐俗謂之小蒙城也。《西徵記》﹕城在汳水南十五六里﹐卽莊周之本邑也﹐爲蒙之漆國吏﹐郭景純所謂漆園有傲吏者也。悼惠施之沒杜門於此邑矣。汳水自縣南出﹐今無復有水﹐惟睢陽城南側有小水﹐南流入於睢。城南二里﹐有《漢太傳掾橋載墓碑》。載字元賓﹐梁國睢陽人也。睢陽公子﹐熹平五年立。城東百步有石室﹐刊云﹕漢鴻臚橋仁祠﹐城北五里﹐有石虎﹑石柱而無碑志﹐不知何時建也﹖汳水又東逕大蒙城北﹐自古不聞有二蒙﹐疑卽蒙亳也。所謂景薄爲北亳矣。椒舉云﹕商湯有景亳之命者也。闞駰曰﹕湯都也。亳本帝嚳之墟﹐在《禹貢》豫州河﹑洛之間﹐今河南偃師城西二十里屍鄕亭是也。皇甫謐以爲考之事實﹐學者失之。如孟子之言湯居亳﹐與葛爲鄰﹐是卽亳與葛比也。湯地七十里﹐葛又伯耳﹐封域有限﹐而寧陵去偃師八百里﹐不得童子饋餉而爲之耕。今梁國自有二亳﹐南亳在谷熟﹐北亳在蒙﹐非偃師也。古文《仲虺之誥》曰﹕葛伯仇餉﹐徵自葛始﹐卽孟子之言是也。崔駰曰﹕湯冢在濟陰薄縣北。《皇覽》曰﹕薄城北郭東三里﹐平地有湯冢。冢四方﹐方各十步﹐髙七尺﹐上平也。漢哀帝建平元年﹐大司空史卻長鄕按行水災﹐因行湯冢﹐在漢屬扶風﹐今徵之回渠亭﹐有湯池徵陌﹐是也。然不經見﹐難得而詳。按《秦寧公本紀》云﹕二年伐湯﹐三年與亳戰﹐亳王奔戎﹐遂滅湯。然則周桓王時自有亳王號湯﹐爲秦所滅﹐乃西戎之國﹐葬於徵者也﹐非殷湯矣。劉向言殷湯無葬處爲疑。杜預曰﹕梁國蒙縣北有薄伐城﹐城中有成湯冢﹐其西有箕子冢今城內有故冢方墳﹐疑卽杜元凱之所謂湯冢者也。而世謂之王子喬冢。冢側有碑﹐題云﹕《仙人王子喬碑》﹐曰﹕王子喬者﹐蓋上世之眞人﹐聞其仙不知興何代也。博問道家﹐或言潁川﹐或言產蒙﹐初建此城﹐則有斯邱﹐傳承先民﹐曰王氏墓。曁於永和之元年﹐冬十二月﹐當臘之夜﹐墓上有哭聲﹐其音甚哀。附居者王伯怪之﹐明則祭而察焉。時天鴻雪﹐下無人徑﹐有大鳥迹在祭祀處﹐左右咸以爲神。其後有人著大冠﹐絳單衣﹐杖竹﹐立冢前﹐呼扌采薪孺子伊永昌﹐曰﹕我﹐王子喬也﹐勿得取吾墳上樹也。忽然不見。時令泰山萬熹稽故老人之言﹐感精瑞之應﹐乃造靈廟﹐以休厥神。於是好道之儔﹐自遠方集﹐或糸玄琴以歌太一﹐或譚思以歷丹田﹐知至徳之宅兆﹐實眞人之祖先。延熹八年秋八月﹐皇帝遣使者奉犠牲致禮﹐祠濯之敬﹐肅如也。國相東萊王璋﹐字伯義以爲神聖所興﹐必有銘表﹐乃與長史邊乾遂樹之玄石﹐紀頌遺烈。觀其碑文﹐意似非遠﹐旣在逕見﹐不能不書存耳。

△推水出汳水於梁郡蒙縣北。《漢書﹖地理誌》曰﹕獲水也。《十三州誌》曰﹕首受甾獲渠﹐亦兼丹水之稱也。《竹書紀年》曰﹕宋殺其大夫皇瑗於丹水之上。又曰﹕宋大水﹐丹水壅不流。蓋汳水之變名也。猚水自蒙東出﹐水南有《漢故繹幕令匡碑》。匡字公輔﹐魯府君之少子也。碑字碎落﹐不可尋識﹐竟不知所立歲月也。猚水又東逕長樂固北﹐己氏縣南﹐東南流逕於蒙澤。《十三州誌》曰﹕蒙澤在縣東。《春秋﹖莊公十二年》﹐宋萬與公爭博﹐殺閔公於斯澤矣。猚水又東﹐逕虞縣故城北﹐古虞國也。昔夏少康逃奔有虞。爲之庖正。虞思於是妻之以二姚者也。王莽之陳定亭也。城東有《漢司徒盛允墓碑》。公子伯世﹐梁國虞人也。其先奭氏﹐至漢中頁﹐避孝元皇帝諱﹐攺姓曰盛。世濟其美﹐以迄於公。察孝廉﹐除郎﹐累遷司空﹑司徒﹐延熹中立。墓中有石廟﹐廟宇傾頹﹐基構可尋。猚水又東南逕空桐澤北。澤在虞城東南。《春秋﹖哀公二十六年》冬﹐宋景公遊於空澤﹐辛己﹐卒於連中。大尹興空澤之士﹐千甲﹐奉公自空桐入﹐如沃宮者矣。猚水又東逕龍譙固﹐又東合黃水口﹐水上承黃陂﹐下注猚水﹐猚水又東入櫟林﹐世謂之九里柞。猚水又東南逕下邑縣故城北﹐楚考烈王滅魯﹐頃公亡﹐遷下邑。又楚﹑漢彭城之戰﹐呂后兄周﹐軍於下邑。髙祖敗﹐還從周軍。子房肇捐地之策﹐收垓下之師﹐陸機所謂卽謀下邑者也。王莽更名下治矣。猚水又東逕碭縣故城北。應劭曰﹕縣有碭山﹐山在東﹐出文石。秦立碭郡蓋取山之名也。王莽之節碭縣也。山有梁孝王墓﹐其冢﹐斬山作郭﹐穿石爲藏。行一里到藏中﹐有數尺水﹐水有大鯉魚﹐黎民謂藏有神﹐不敢犯之。凡到藏皆潔齊而進﹐不齊者至藏﹐輒有獸噬其足﹐獸難得見﹐見者云似狗﹐所未詳也。山上有梁孝王祠。猚水又東﹐谷水注之。水上承碭陂﹐陂中有香城﹐城在四水之中﹐承諸陂散流﹐爲零水﹑瀤水﹑淸水也﹐積而成潭﹐謂之碭水。趙人有琴髙者﹐以善鼓琴﹐爲宋康王舍人﹐行彭﹑涓之術﹐浮游碭郡間﹐二百餘年﹐後入碭水中﹐取龍子﹐與弟子期曰﹕皆潔齊待於水旁﹐設屋祠﹐果乘赤鯉魚出﹐入坐祠中。碭中有千萬人觀之。畱月餘復入水也。陂水東注﹐謂之谷水﹐東逕安山北﹐卽﹤石易﹥北山也。山有陳勝墓。秦亂﹐首兵伐秦﹐弗終厥謀﹐死葬於碭﹐謚曰隱王也。谷水又東北注於猚水。猚水又東﹐歷藍田鄕郭﹐又東逕梁國杼秋縣故城南﹐王莽之予秋也。猚水又東歷洪溝東注﹐水南北各一溝﹐溝首對猚﹐世謂之鴻溝非也。《春秋﹖昭公八年》﹐秋﹐蒐於紅。杜預曰﹕沛國蕭縣西有紅亭﹐卽《地理誌》之虹縣也。景帝三年封楚元王子富爲侯國﹐王莽之所謂貢矣。蓋溝名音同﹐非楚﹑漢所分也。

△東﹐過蕭縣南﹐睢水北流注之。蕭縣南對山﹐世謂之蕭城南山也。戴延之謂之同孝山﹐云﹕取漢陽城侯劉徳所居裏名目山見。劉澄之云﹕縣南有冒山﹐未詳孰是也。山有箕谷﹐谷水北流注猚﹐世謂之西流水﹐言水上承梧桐陂﹐陂水西流﹐因以爲名也。余嘗逕蕭邑城右﹐惟是水北注猚水﹐更無別水﹐疑卽《經》所謂睢水也。城東西及南三面﹐臨側猚水﹐故沛郡治﹐縣亦同居矣。城南舊有石橋耗處﹐積石爲梁﹐髙二丈﹐今荒毀殆盡﹐亦不具誰所造也。縣本蕭叔國﹐宋附庸﹐楚滅之。《春秋﹖宣公十二年》﹐楚伐蕭﹐蕭潰。申公巫臣曰﹕師人多寒。王巡三軍﹐撫之士﹐皆同挾纊。蓋思使之然矣。蕭女娉齊﹐爲頃公之母。卻克所謂蕭同叔子也。猚水又東歷龍城﹐不知誰所創築也。猚水又東逕同孝山北。山陰有楚元王冢﹐上圓下方﹐累石爲之﹐髙十餘丈﹐廣百許步﹐經十餘墳﹐悉結石也。猚水又東﹐淨淨溝水注之。水上承梧桐陂西北流﹐卽劉中書澄之所謂白溝水也。又北入於猚﹐俗名之曰淨淨溝也。

△又東至彭城縣北﹐東入於泗。猚水自淨淨溝東﹐逕阿育王寺北﹐或言楚王英所造﹐非所詳也。蓋遵育王之遺法﹐因以名焉。與安陂水合﹐水上承安陂餘波﹐北逕阿育王寺側﹐水上有梁﹐謂之玄注橋。水旁有石墓﹐宿經開發﹐石作工奇﹐殊爲壯構﹐而不知誰冢﹐疑卽澄之所謂淩冢也。水北流注於猚。猚水又東逕彌黎城北。劉澄之《永初記》所謂城之西南有彌黎城者也。猚水於彭城西南﹐回而北流﹐逕彭城。城西北舊有楚大夫龔勝宅﹐卽楚老哭勝處也。猚水又東轉﹐逕城北而東注泗。水北三里﹐有石冢被開﹐傳言楚元王之孫劉向冢﹐未詳是否。城卽殷大夫彭祖之國也。於春秋爲宋地﹐楚伐宋﹐並之﹐以封魚石。崔子季圭《述初賦》曰﹕想黃公於邳圯﹐封魚石於彭城﹐卽是縣也。孟康曰﹕舊名江陵爲南楚﹐吳爲東楚﹐彭城爲西楚。文穎曰﹕彭城﹐故東楚也﹐項羽都焉﹐謂之西楚。漢祖定天下﹐以爲楚郡﹐封弟交爲楚王﹐都之。宣帝地節元年﹐更爲彭城郡。王莽更之曰和樂郡也﹐徐州治。城內有漢司徒袁安﹑魏中郎將徐庶等數碑﹐並列植於街右﹐咸曾爲楚相也。大城之內有金城。東北小城﹐劉公更開廣之﹐皆壘石髙四丈﹐列塹環之。小城西又有一城﹐是大司馬﹐瑯邪王所修﹐因項羽故臺﹐經始卽構﹐宮觀門閤﹐惟新厥制。義熙十二年﹐霖雨驟澍﹐汴水暴長﹐城遂崩壞。冠軍將軍﹐彭城劉公之子也﹐登更築之。悉以塼壘﹐宏壯堅峻﹐樓櫓赫奕﹐南北所無。宋平北將軍﹑徐州刺史河東薛安都﹐舉城歸魏﹐魏遣博陵公尉苟仁﹑城陽公孔伯恭援之﹐邑閤如初﹐觀不異昔。自後毀撤﹐一時俱盡。間遺工雕鏤尙存﹐龍云逞勢﹐奇爲精妙矣。城之東北角﹐起層樓於其上﹐號曰彭祖樓。《地理誌》曰﹕彭城縣﹐古彭祖國也。《世本》曰﹕陸終之子﹐其三曰篯﹐是爲彭祖。彭祖者﹐彭城是也。下曰彭祖蒙。彭祖長年八百﹐綿壽永世﹐於此有冢﹐蓋亦元極之化矣。其樓之側﹐襟汳帶泗﹐東北爲二水之會也。聳望川原﹐極目淸野﹐斯爲佳處矣。卷二十四○睢水瓠子河汶水△睢水出梁郡鄢縣﹐睢水出陳畱縣西﹐蒗蕩渠﹐東北流。《地理誌》曰﹕睢水首受陳畱浚儀蒗蕩水也。《經》言出鄢﹐非矣。又東逕髙陽故亭北。俗謂之陳畱北城﹐非也。蘇林曰﹕髙陽者﹐陳畱北縣也。按在畱﹐故鄕聚名也。有《漢廣野君廟碑》。延熹六年十二月﹐雍邱令董生﹐仰余徽於千載﹐遵茂美於絕代﹐命縣人長照爲文﹐用章不朽之徳。其略云﹕輟洗分餐﹐諮謀帝猷﹐陳﹑鄭有涿鹿之功﹐海岱無牧野之戰﹐大康華夏﹐綏靜黎物﹐生民以來﹐功盛莫崇。今故宇無聞﹐而單碑介立矣。《陳畱風俗傳》曰﹕酈氏居於髙陽﹐沛公攻陳畱縣﹐酈食其有功﹐封髙陽侯。有酈峻﹐字文山﹐官至公府掾。大將軍商﹐有功食邑於涿﹐故自陳畱徙涿。縣有鉼亭﹐鉼鄕。建武二年﹐世祖封王常爲侯國也。睢水又東逕雍邱縣故城北。縣﹐舊耜國也﹐殷湯﹑周武以封夏后﹐繼禹之嗣。楚滅杞﹐秦以爲縣。圈稱曰﹕縣有五陵之丘﹐故以氏縣矣。城內有夏后祠。昔在二代﹐享祀不輟。秦始皇因築其表爲大城﹐而以縣焉。睢水又東﹐水積成湖﹐俗謂之白羊陂。陂方四十里﹐右則姦梁陂水注之。其水上承陂水﹐東北逕雍丘城北。又東分爲兩瀆﹐謂之雙溝﹐俱入白羊陂。陂水東合洛架口﹐水上承汳水﹐謂之洛架水﹐東南流入於睢水。睢水又東逕襄邑縣故城北﹐又東逕首鄕城北。睢水又東逕寧陵縣故城南﹐故葛伯國也﹐王莽攺曰康善矣。歷鄢縣北﹐二城南北相去五十里﹐故《經》有出鄢之文。城東七里水次﹐有單父令楊彥﹑尙書郎楊禪字文節兄弟二碑﹐漢光和中立也。

△東過睢陽縣南。睢水又東逕橫城北。《春秋左傳﹖昭公二十一年》﹐樂大心禦華向於橫。杜預曰﹕梁國睢陽縣南有橫亭。今在睢陽縣西南﹐世謂之光城﹐蓋光橫聲相近﹐習傳之﹐非也。睢水又逕新城北﹐卽宋之新城亭也。《春秋左傳﹖文公十四年》﹐公會宋公﹑陳侯﹑衛侯﹑鄭伯﹑許男﹑曹伯﹑晉趙盾﹐盟於新城者也。睢水又東逕髙鄕亭北。又東逕亳城北﹐南亳也﹐卽湯所都矣。睢水又東逕睢陽縣故城南。周武王封微子啟於宋﹐以嗣殷後﹐爲宋都也。昔宋元君夢江使乘輜車﹐被繡衣﹐而謁於元君。元君感衛平之言﹐而求之於泉陽﹐男子余且獻神龜於此矣。秦始皇二十二年以爲碭郡。漢髙祖嘗以沛公爲碭郡長。天下旣定﹐五年﹐爲梁國。文帝十二年﹐封少子武爲梁王﹐太后之愛子﹐景帝寵弟也﹐是以警衛貂侍﹐飾同天子﹐藏珍積寶﹐多擬京師。招延豪傑﹐士咸歸之。長卿之徒﹐免官來遊。廣睢陽城七十里﹐大治宮觀﹐臺苑屏榭勢並皇居﹐其所經構也。役夫流唱﹐必曰《睢陽曲》。創傳由此始也。城西門卽寇先鼓琴處也。先好釣﹐居睢水旁。宋景公問道﹐不告﹐殺之。後十年﹐止此門﹐鼓琴而去。宋人家家奉事之。南門曰盧門也﹐《春秋》華氏居盧門……裏叛。杜預曰﹕盧門﹐宋城南門也。司馬彪《郡國志》﹐睢陽縣有盧門亭。城內有髙臺﹐甚秀廣﹐巍然介立﹐超焉獨上﹐謂之蠡臺﹐亦曰升臺焉。當昔全盛之時﹐故與雲霞競遠矣。《續述徵記》曰﹕回道似蠡﹐故謂之蠡臺﹐非也。余按﹕《闕子》稱﹕宋景公使工人爲弓﹐九年乃成。公曰﹕何其遲也﹖對曰﹕臣不復見君矣﹐臣之精盡於弓矣。獻弓而歸﹐三日而死。景公登虎圈之臺﹐援弓東面而射之﹐失逾於西霜之山﹐集於彭城之東﹐餘勢逸勁﹐猶飲羽於石梁。然則蠡臺卽是虎圈臺也﹐蓋宋世牢虎所在矣。晉太和中﹐大司馬桓溫入河﹐命豫州刺史袁眞開石門。鮮卑堅戍此臺﹐眞頓甲堅城之下﹐不果而還。蠡臺如西﹐又有一臺﹐俗謂之女郎臺。臺之西北城中﹐有涼馬臺。臺東胡曲池﹐池北列兩釣臺﹐水周六七百步。蠡臺直東又有一臺﹐世謂之雀臺也。城內東西道北﹐有晉梁王妃王氏陵表﹐並列二碑﹐碑云﹕妃諱粲﹐字女儀﹐東萊曲城人也。齊北海府君之孫﹐司空東武景侯之季女。咸熙元年﹐嬪於司馬氏﹐泰始二年妃於國。太康五年薨。營陵於新蒙之太康九年立。碑東卽梁王之吹宮也。基陛階礎尙存在﹐今建追明寺故宮東﹐卽安梁之舊地也。廣周五六百步﹐水列釣臺﹐池東又有一臺﹐世謂之淸泠臺。北城憑隅﹐又結一池臺。晉灼曰﹕或說平臺在城中東北角﹐亦或言兔園在平臺側。如淳曰﹕平臺﹐離宮所在。今城東二十里有臺﹐寬廣而不甚極髙﹐俗謂之平臺。余按﹕《漢書﹖梁孝王傳》稱王以功親爲大國﹐築東苑﹐方三百里﹐廣睢陽城七十里﹐大治宮室﹐爲復道﹐自宮連屬於平臺三十餘里。復道自宮東出楊門之左。陽門卽睢陽東門也。連屬於平臺則近矣﹐屬之城隅則不能﹐是知平臺不在城中也。梁王與鄒﹑枚﹑司馬相如之徒﹐極遊於其上。故齊隨郡王《山居序》所謂西園多士﹐平臺盛賓﹐鄒﹑馬之客咸在﹐《伐木》之歌屢陳﹐是用追芳昔娛﹐神遊千古﹐故亦一時之盛事。謝氏賦雪﹐亦曰﹕梁王不悅﹐遊於兔園。今也歌堂淪宇﹐律管理音﹐孤基塊立﹐無復曩日之望矣。城北五六里﹐便得漢太尉橋玄墓﹐冢東有廟﹐卽曹氏孟徳親酹處。操本微素﹐嘗候於玄。玄曰﹕天下將亂﹐能安之者﹐其在君乎﹖操感知己﹐後經玄墓﹐祭云﹕操以頑質﹐見納君子﹐士死知己﹐懷此無忘。又承約言﹕䢐沒之後﹐路有經由﹐不以鬥酒支雞過相沃酹﹐車過三步﹐腹痛勿怨﹗𨿽臨時戲言﹐非至親篤好﹐胡肯爲此辭哉﹖淒愴致祭﹐以申宿懷。冢列數碑﹐一是漢朝羣儒﹐英才哲士﹐感橋氏徳行之美﹐乃共刊石立碑﹐以示後世。一碑是故吏司徒博陵崔烈﹑廷尉河南吳整等﹐以爲至徳在己﹐揚之由人﹐苟不皦述﹐夫何考焉﹖乃共勒嘉石﹐昭明芳烈。一碑是隴西枹罕北次陌碭守長騭爲左尉漢陽豲道趙馮孝髙﹐以橋公嘗牧涼州﹐感三綱之義﹐慕將順之節﹐以爲公之動美﹐宜宣舊邦﹐乃樹碑頌﹐以昭令徳。光和七年主記掾李友字仲僚作碑文。碑陰有《右鼎文》﹐建寧三年拜司寧。又有《中鼎文》﹐建寧四年拜司徒。又有《左鼎文》﹐光和元年拜太尉。《鼎銘》文曰﹕故臣門人﹐相與述公之行﹐咨度體則﹐文徳銘於三鼎﹐武功勒於徵鉞﹐書於碑陰﹐以昭光懿。又有《鉞文》稱﹐是用鏤石假象﹐作玆徵鉞﹐軍鼓﹐陳之於東階﹐亦以昭公之文武之動焉。廟南列二石柱﹐柱東有二石羊﹐羊北有二石虎。廟前東北有二石駝。駝西北有二石馬﹐皆髙大﹐亦不甚彫毀。惟廟頹構﹐粗傳遺墉﹐石鼓仍存﹐鉞今不知所在。睢水於城之陽﹐積而爲逢洪陂。陂之西南有陂﹐又東合明水。水上承城南大池﹐池周千步﹐南流會睢﹐謂之明水﹐絕睢注渙。睢水又東南流﹐歷於竹圃。水次綠竹蔭渚﹐菁菁實望﹐世人言梁王竹園也。睢水又東﹐逕谷熟縣故城北。睢水又東﹐蘄水出焉。睢水又東﹐逕栗縣故城北。《地理誌》曰侯國也。王莽曰成富。睢水又東﹐逕太丘縣故城北。《地理誌》曰故敬丘也。漢武帝元朔三年﹐封魯恭王子節侯劉政爲侯國。漢明帝更從今名。《列仙傳》曰﹕仙人文賓﹐邑人﹐賣靴履爲業。以正月朔日﹐會故嫗於鄕亭西社﹐教令服食不老﹐卽此處矣。睢水又東逕芒縣故城北。漢髙帝六年﹐封耏跖爲侯國。王莽之傅治也。世祖攺曰臨睢。城西二里水南﹐有《豫州從事皇毓碑》﹐殞身州牧陰君之罪﹐時年二十五。臨睢長平輿﹐李君﹐二千石丞﹐輪氏夏文則﹐髙其行而悼其殞﹐州國咨嗟﹐旌閭表墓﹐昭敍令徳﹐式示後人。城內有《臨睢長左馮翊王君碑》。善有治功﹐累遷廣漢屬國都尉﹐吏民思徳。縣人公府掾陳盛孫郎中兒定興劉伯鄜等﹐共立石表政﹐以刊遠績。縣北與碭縣分水。有碭山。芒﹑碭二縣之間﹐山澤深固﹐多懷神智﹐有仙者涓子﹑主柱﹐並隱碭山得道。漢髙祖隱之﹐呂后望气知之﹐卽於是處也。京房《易候》曰﹕何以知賢人隱﹖師曰﹕視四方常有大云﹐五色具而不雨﹐其下賢人隱矣。

△又東過相縣南﹐屈從城北東流﹐當蕭縣南﹐入於猚。相縣﹐故宋地也。秦始皇二十三年﹐以爲泗水郡﹐漢髙帝四年﹐攺曰沛郡﹐治此。漢武帝元鼎六年封南越桂林監﹑居翁爲侯國﹐曰湘成也。王莽更名郡曰吾符﹐縣曰吾符亭也。睢水東逕石馬亭﹐亭西有漢故伏波將軍馬援墓。睢水又東逕相縣故城南﹐宋恭公之所都也。國府園中﹐猶有伯姬黃堂基。堂夜被火﹐左右曰﹕夫人少避。伯姬曰﹕婦人之義﹐保傅不具﹐夜不下堂。遂遇火而死。斯堂卽伯姬燌死處也。城西有伯姬冢。昔鄭渾爲沛郡太守﹐於蕭﹑相二縣﹐興陂堰﹐民賴其利﹐刻石頌之﹐號曰鄭陂。睢水又左合白溝水﹐水上承梧桐陂﹐陂側有梧桐山﹐陂水西南流﹐逕相城東﹐而南流注於睢。睢盛則北流入於陂﹐陂溢則西北注於猚。出入回環﹐更相通注﹐故《經》有入猚之文。睢水又東逕彭城郡之靈壁東﹐東南流。《漢書》項羽敗漢王於靈壁東﹐卽此處也。又云﹕東逼谷泗。服虔曰﹕水名也﹐在沛國相界。未詳。睢水逕谷熟﹐兩分睢水而爲蘄水﹐故二水所在枝分﹐通爲兼稱﹐谷水之名﹐蓋因地變﹐然則谷水卽睢水也。又云﹕漢軍之敗也﹐睢水爲之不流。睢水又東南逕竹縣故城南。《地理誌》曰﹕王莽之篤亭也。李奇曰﹕今竹邑縣也。睢水又東與滭湖水合﹐水上承甾丘縣之渒陂﹐南北百餘里﹐東西四十里﹐東至朝解亭﹐西屆彭城甾丘縣之故城東。王莽更名之曰善丘矣。其水自陂南系於睢水。睢水又東南﹐八丈故溝水注之。水上承蘄水而北會睢水﹐又東逕符離縣故城北。漢武帝元狩四年﹐封路博徳爲侯國﹐王莽之符合也。睢水又東﹐逕臨淮郡之取慮縣故城北。昔汝南步遊張少失其母﹐及爲縣令﹐遇母於此﹐乃使良馬踟躕﹐輕軒岡進﹐顧訪病姬﹐乃其母也。誠願宿憑﹐而冥感昭徵矣。睢水又東合烏慈水﹐水出縣西南烏慈渚﹐潭漲東北流﹐與長直故瀆合。瀆舊上承蘄水﹐北流八十五里注烏慈水。烏慈水又東逕取慮縣南﹐又東屈逕其城東﹐而北流注於睢。睢水又東逕睢陵縣故城北。漢武帝元朔元年﹐封江都易王子劉楚爲侯國﹐王莽之睢陸也。睢水又東與潼水故瀆會。舊上承潼縣﹐西南潼陂﹐東北流逕潼縣故城北﹐又東北逕睢陵縣下會睢。睢水又東南流﹐逕下相縣故城南。髙祖十二年﹐封莊侯泠耳爲侯國。應劭曰﹕相水出沛國相縣﹐故此加下也﹐然則相又是睢水之別名也。東南流入於泗﹐謂之睢口。經止蕭縣﹐非也﹐所謂得其一而亡其二矣。

△瓠子河出東郡濮陽縣北河。縣北十里﹐卽瓠河口也。《尙書﹖禹貢》雷夏旣澤﹐雝﹑沮會同。《爾雅》曰﹕水自河出爲雝。許愼曰﹕雝者﹐河雝水也。曁漢武帝元光三年﹐河水南泆﹐漂害民居。元封二年上使汲仁﹑郭昌發卒數萬人﹐塞瓠子決河。於是上自萬里沙還﹐臨決河﹐沈白馬﹑玉壁﹐令羣臣將軍以下﹐甚負薪塡決河。上悼功之不成﹐乃作歌曰﹕瓠子決兮將柰何﹖浩浩洋洋﹐慮殫爲河。殫爲河兮地不寧﹐功無已時兮吾山平。吾山平兮巨野溢﹐魚沸郁兮柏冬日。正道弛兮離常流﹐蛟龍騁兮放遠遊。歸舊川兮神哉沛﹐不封禪兮安知外﹗皇謂河公兮何不仁﹐泛濫不止兮愁吾人﹗齧桑浮兮淮﹑泗滿﹐久不返兮水維緩。一曰﹕河湯湯兮激潺湲﹐北渡回兮汛流難。搴長茭兮湛美玉﹐河公許兮薪不屬。薪不屬兮衛人罪﹐燒蕭條兮噫乎何以禦水﹗隤竹林兮楗石菑﹐宣防塞兮萬福來。於是卒塞瓠子口﹐築宮於其上﹐名曰宣房宮﹐故亦謂瓠子堰爲宣房堰﹐而水亦以瓠子受名焉。平帝已後﹐未及修理﹐河水東浸﹐日月彌廣。永平十二年﹐顯宗詔樂浪人王景治渠。築堤起自滎陽﹐東至千乘﹐一千餘里。景乃防遏衝要﹐疏決壅積﹐瓠子之水﹐絕而不通﹐惟溝瀆存焉。河水舊東流﹐逕濮陽城東北﹐故衛也。帝顓頊之墟。昔顓頊自窮桑徙此﹐號曰商丘﹐或謂之帝丘﹐本陶唐氏火正閼伯之所居﹐亦夏伯昆吾之都﹐殷相土又都之。故《春秋傳》曰﹕閼伯居商邱﹐相土因之﹐是也。衛成公自楚邱遷此。秦始皇徙衛君角於野王﹐置東郡﹐治濮陽縣﹐濮水逕其南﹐故曰濮陽也。章邯守濮陽﹐環之以水。張晏曰﹕依河水自固。又東逕碱城南。《春秋﹖僖公十三年》夏﹐會於碱。杜預曰﹕東郡濮陽縣東南有碱城者是也。瓠子故瀆﹐又東逕桃城南。《春秋傳》曰﹕分曹地﹐自洮以南﹐東傳於濟﹐盡曹地也。今鄄城西南五十里有桃城﹐或謂之洮也。瓠瀆又東南逕淸丘北。《春秋﹖宣公十二年﹖經》書﹐楚滅蕭。晉人﹑宋﹑衛﹑曹同盟於淸丘。京相璠曰﹕在今東郡濮陽縣東南三十里。魏都尉治。

△東至濟陰句陽縣爲新溝。瓠河故瀆又東逕句陽縣之小成陽城北。城北側瀆﹐《帝王世紀》曰﹕堯葬濟陰成陽西北四十里﹐是爲谷林《墨子》以爲堯堂髙三尺﹐土階三等﹐北教八狄﹐道死﹐葬蛩山之陰。《山海經》曰﹕堯葬狄山之陰﹐一名崇山。二說各殊﹐以爲成陽近是堯冢也。余按小成陽在成陽西南半里許實中﹐俗﹤阝彥﹥以爲囚堯城﹐士安蓋以是爲堯冢也。瓠子北有都關縣故城﹐縣有羊裏亭﹐瓠河逕其南爲羊裏水﹐蓋資場地而變名﹐猶《經》有新溝之異稱矣。黃初中﹐賈逵爲豫州刺史﹐與諸將徵吳於洞浦﹐有功﹐魏封逵爲羊裏亭侯﹐邑四百戶﹐卽斯亭也。俗名之羊子城﹐非也﹐蓋韻近字轉耳。又東右會濮水枝津﹐水上承濮渠﹐東逕鉏邱城南。京相璠曰﹕今濮陽城西南十五里有沮邱城。六國時沮﹑楚同音﹐以爲楚邱﹐非也。又東逕浚城南﹐西北去濮陽三十五里。城側有寒泉岡﹐卽《詩》所謂爰有寒泉﹐在浚之下。世謂之髙平渠﹐非也。京相璠曰﹕濮水故道在濮陽南者也。又東逕句陽縣西﹐句瀆出焉。濮水枝渠又東北逕句陽縣之小成陽東垂亭西而北入瓠河。《地理誌》曰﹕濮水首受泲於封邱縣﹐東北﹐至都關入羊裏水者也。又按《地理誌》山陽郡有都關縣﹐今其城在廩邱城西。考《地誌》﹐句陽廩邱俱屬濟陰﹐則都關無隸山陽理。又按《地理誌》﹐郕都亦是山陽之屬縣矣。而東杜考地驗城﹐又並言在廩邱城南﹐推此而論﹐似《地理誌》之誤矣。或亦疆理參差﹐所未詳。瓠瀆又東逕垂亭北。《春秋﹖隱公八年》﹐宋公﹑衛侯遇於犬邱﹐《經》書垂也。京相璠曰﹕今濟陰句陽縣小城陽﹐東五里有故垂亭者也。

△又東北過廩邱縣爲濮水。瓠河又右逕雷澤北﹐其澤藪在大城陽縣故城西北一十餘里﹐昔華胥履大迹處也。其陂東西二十餘里﹐南北一十五里﹐卽舜所漁也。澤之東南卽成陽縣﹐故《史記》曰﹕武王封弟叔武於成﹐應劭曰﹕其後乃遷於成之陽﹐故曰成陽也。《地理誌》曰﹕成陽有堯冢﹑靈臺﹐今成陽城西二里有堯陵﹐陵南一里有堯母慶都陵﹐於城爲西南﹐稱曰靈臺﹐鄕曰崇仁﹐邑號修義﹐皆立廟。四周列水﹐潭而不流﹐水澤通泉﹐泉不耗竭﹐至丰魚笱﹐不敢采捕。前並列數碑。栝柏數株﹐檀馬成林﹐二陵南北列﹐馳道逕通﹐皆以磚砌之﹐尙修整。堯陵東城西五十餘步﹐中山夫人祠﹐堯妃也。石壁階墀仍舊。南﹑西﹑北三面﹐長櫟聊蔭﹐抉疏裏余。中山夫人祠南有仲山甫冢﹐冢西有石廟﹐羊虎傾低﹐破碎略盡﹐於城爲西南﹐在靈臺之東北。按郭緣生《述徵記》﹕自漢迄晉﹐二千石及丞﹑尉多刊石﹐述敍堯卽位至永嘉三年﹐二千七百二十有一載﹐記於《堯碑》﹐見漢建寧五年五月成陽令管遵所立碑。又云﹕堯陵北﹐仲山甫墓南﹐二冢間有伍員祠。晉大安中立一碑﹐是永興中建﹐今碑祠並無處所。又言﹕堯城在城南九里﹐中山夫人祠在城南二里﹐東南六里﹐堯母慶都冢﹐堯陵北二里有仲山甫墓。考地驗狀﹐咸爲疏僻﹐蓋聞疑書疑耳。雷澤西南十許裏﹐有小山﹐孤立峻上﹐亭亭佶峙﹐謂之歷山。山北有小阜﹐南屬迆澤之東北。有陶墟﹐緣生言舜耕陶所在﹐墟阜聯屬﹐濱帶瓠河也。鄭玄曰﹕歷山在河東﹐今有舜井。皇甫謐或言﹐今濟陰曆山是也。與雷澤相比﹐余謂鄭玄之言爲然。故揚雄《河東賦》曰﹕登歷觀而遙望兮﹐聊浮游於河之嚴。今雷首山西枕大河﹐校之園緯﹐於事爲允。士安又云﹕定陶西南陶丘﹐舜所陶也。不言在此﹐緣生爲失。瓠河之北﹐卽廩丘縣也。王隱《晉書地道記》曰﹕廩丘者﹐《春秋》之所謂齊邑矣。實表東海者也。《竹書紀年》﹐晉烈公十一年﹐田悼子卒﹐田布殺其大夫公孫孫﹐公孫會以廩邱叛於趙﹐田布圍廩邱﹐翟角﹑趙孔屑﹑韓師救廩邱﹐及田布戰於龍澤﹐田布敗逋是也。瓠河與濮水俱東流﹐《經》所謂過廩丘爲濮水者也。縣南瓠北﹐有羊角城﹐《春秋傳》曰﹕烏余取衛羊角﹐遂襲我髙魚﹐天大雨﹐自竇入﹐介於其庫。登其克城而取之者也。京相璠曰﹕衛邑也。今東郡廩丘縣南有羊角城。髙魚﹐魯邑也﹐今廩丘東北有故髙魚城。俗謂之交魚城﹐謂羊角爲角逐城﹐皆非也。瓠河又逕陽晉城南。《史記》﹐蘇秦說齊曰﹕過衛陽晉之道﹐逕於亢父之險者也。今陽晉城在廩丘城東南一十餘里﹐與都關爲左右也。張儀曰﹕秦下甲攻衛陽晉﹐大關天下之匈。徐廣《史記音義》云﹕關一作開。東之亢父﹐則其道矣。瓠河之北﹐又有郕都城。《春秋﹖隱公五年》﹐郕侵衛。京相璠曰﹕東郡廩丘縣南三十里有故郕都城。《地理誌》曰山陽鄕也。褚先生曰﹕漢封金安上爲侯國﹐王莽更名之曰城谷者也。瓠河又東﹐逕黎縣故城南﹐王莽攺曰黎治矣。孟康曰今黎陽也。薛瓚曰﹕按黎陽在魏郡﹐非黎縣也﹐世謂黎侯城﹐昔黎侯寓於衛《詩》所謂胡爲乎泥中﹖毛云﹕泥中﹐邑名。疑此城也。土地污下﹐城居小阜﹐魏濮陽郡治也。瓠河又東逕秅縣故城南﹐《地理誌》濟陰之屬縣也。褚先生曰﹕漢武帝封金日磾爲侯國﹐王莽之萬歲矣﹐世猶謂之爲萬歲亭也。瓠河又東逕鄆城南。《春秋左傳﹖成公十六年》﹐公自沙隨還﹐待於鄆。京相璠曰﹕《公羊》作運字。今東郡廩丘縣東八十里有故運城﹐卽此城也。

△又北過東郡範縣東北﹐爲注渠﹐與將渠合。瓠河自運城東北﹐逕範縣與濟﹑濮枝渠合。故渠上承濟瀆於乘氏縣﹐北逕範縣﹐左納瓠瀆﹐故《經》有濟渠之稱。又北與將渠合。渠受河於範縣西北﹐東南逕秦亭南。杜預《釋地》曰﹕東平範縣西北有秦亭者也。又東南逕範縣故城南﹐王莽更名建睦也。漢興平中﹐靳允爲範令。曹太祖東徵陶謙於徐州﹐張邈迎呂布﹐郡縣響應。程昱說允曰﹕君必固範﹐我守東阿﹐田單之功可立﹐卽斯邑也。將渠又東會濟渠﹐自下通謂之將渠﹐北逕範城東﹐俗又謂之趙溝﹐非也。

△又東北過東阿縣東。瓠河故瀆又東北﹐左合將渠枝瀆﹐枝瀆上承將渠於範縣。東北逕範縣北﹐又東北逕東阿城南﹐而東入瓠河故瀆﹐又北逕東阿縣故城東。《春秋經》書﹕冬﹐會齊侯盟於柯。《左傳》曰﹕冬盟於柯﹐始及齊平。杜預曰﹕東阿卽柯邑也。按《國語》﹐曹沬挾匕首﹐劫齊桓公﹐返遂邑於此矣。

△又東北過臨邑縣西﹐又東北過茌平縣東﹐爲鄧裏渠。自宜防已下﹐將渠已上﹐無復有水。將渠下水首受河﹐自北爲鄧裏渠。

△又東北過祝阿縣爲濟渠。河水自四瀆口出爲濟水﹐二瀆合而東注於祝阿也。

△又東北至梁鄒縣西﹐分爲二。脈水尋梁濟無二流﹐蓋《經》之誤。

△其東北者爲濟河﹐其東者爲時水。又東北至濟西﹐濟河東北入於海。時水東至臨淄縣西屈﹐南過太山華縣東。又南至費縣東﹐入於沂。時卽耏水也﹐音而。《春秋﹖襄公三年》﹐齊﹑晉盟於耏者也。京相璠曰﹕今臨淄惟有澅水西北入泲﹐卽《地理誌》之如水矣。耏﹑如聲相似﹐然則澅水卽耏水也。蓋以澅與時合﹐得通稱矣。時水自西安城西南﹐分爲二水﹐枝津別出﹐西流﹐徳會水注之。水出昌國縣黃山﹐西北流逕昌國縣故城南。昔樂毅攻齊﹐有功﹐燕昭王以是縣封之爲昌國君。徳會水又西北五里泉水注之﹐水出縣南黃阜﹐北流逕城西北入徳會﹐又西北﹐世謂之滄浪溝﹐又北流注時水。《地理誌》曰﹕徳會水出昌國西北﹐至西安入如是也。時水又西逕東髙苑城中而西注也。俗人遏令側城南注﹐又屈逕其城南。《史記》﹕漢文帝十五年﹐分齊爲膠西王國﹐都髙苑。徐廣《音義》曰﹕樂安有髙苑城﹐故俗謂之東髙苑也。其水又北注故瀆﹕又西﹐蓋野溝水注之﹐源導延鄕城東北﹐平地出泉。西北逕延鄕城北。《地理誌》千乘有延鄕縣﹐世人謂故城爲從城﹐延﹑從字相似﹐讀隨字攺﹐所未詳也。西北流﹐世謂之蓋野溝﹐又西北流﹐逕髙苑縣北﹐注時水。時水又西逕西髙苑縣故城南。漢髙帝六年封丙倩爲侯國﹐王莽之常鄕也。其水側城西注。京相璠曰﹕今樂安博昌縣南界有時水西通濟﹐其源上出盤陽﹐北至髙苑﹐下有死時﹐中無水。杜預亦云﹕時水於樂安岐流﹐旱則竭涸﹐爲春秋之乾時也。《左傳﹖莊公九年》﹐齊﹑魯戰地﹐魯師敗處也。時水西北至梁鄒城﹐入於泲。非泲入時﹐蓋時來注泲。若泲分東流﹐明不得以時爲名。尋時﹑泲更無別流南延華費之所﹐斯爲謬矣。

△汶水出泰山萊蕪縣原山﹐西南過其縣南。萊蕪縣在齊城西南﹐原山又在縣西南六十許裏。《地理誌》汶水與淄水俱出原山西南入濟﹐故不得過其縣南也。《從徵記》曰﹕汶水出縣西南流﹐又言﹕自入萊蕪谷﹐夾路連山百數里。水隍多行石澗中﹐出藥艸﹐饒松柏﹐林藿綿濛﹐崖壁相望﹐或傾岑阻徑﹐或回嚴絕谷。淸風鳴條﹐山壑俱響﹐淩髙降深﹐兼惴慓之懼﹐危蹊絕徑﹐過懸度之艱。未出谷十餘里﹐有別谷在孤山。谷有淸泉﹐泉上數丈有石穴﹐二口﹐容人行。入穴丈餘﹐髙九尺許﹐廣四五丈。言是昔人居山之處﹐薪爨煙墨猶存。谷中林木致密﹐行人鮮有能至矣。又有少許山田﹐引灌之蹤尙存。出谷有平邱﹐面山傍水﹐土人悉以種麥﹐云此邱不宜殖稷黍而宜麥﹐齊人相承以殖之﹐意謂麥邱所棲愚公谷也﹐何其深沈幽翳﹐可以托業怡生如此也﹗余時逕此﹐爲之踟躕﹐爲之屢眷矣。余按﹕麥邱愚公在齊川谷猶傳其名﹐不在魯﹐蓋志者之謬耳。汶水又西南逕嬴縣故城南﹐《春秋左傳﹖桓公三年》﹐公會齊侯於嬴﹐成婚於齊也。

△又東南過奉髙縣北。奉髙縣﹐漢武帝元封元年立﹐以奉泰山之祀﹐泰山郡治也。縣北有吳季札子墓﹐在汶水南曲中。季札之聘上國也﹐喪子於嬴﹑博之間﹐卽此處也。《從徵記》曰﹕嬴縣西六十里有季札兒冢﹐冢圓其髙可隱也。前有石銘一所﹐漢末奉髙令所立﹐無所述敍﹐標誌而已。自昔恆蠲民戶灑埽之﹐今不能。然碑石麋碎﹐靡有遺矣﹐惟故趺存焉。

△屈從縣西南流。汶出牟縣故城西南阜下﹐俗謂之胡盧堆。《淮南子》曰﹕汶出弗其。髙誘曰﹕山名也﹐或斯阜矣。牟縣故城在東北﹐古牟國也。春秋時﹐牟人朝魯。故應劭曰﹕魯附庸也。俗謂是水爲牟汶也。又西南逕奉髙縣故城南。西南流注於汶。汶水又南﹐右合北汶水。水出分水溪﹐源與中川分水﹐東南流逕泰山﹐東合天門下溪水。水出泰山天門下谷東流。古者帝王升封﹐咸憩此水。水上往往有石核存焉﹐蓋古設捨所跨處也。馬第伯書云﹕光武封泰山﹐第伯從登﹐山去平地二十里﹐南向極望無不睹。其爲髙也﹐如視浮雲。其峻也﹐石壁窅窱﹐仰視嚴石﹐松樹鬱鬱蒼蒼﹐如在雲中﹐俯視溪谷﹐碌碌不見丈尺。直上七里﹐至天門﹐仰視天門﹐如從穴中視天矣。應劭《漢官儀》云﹕泰山東南山頂﹐名曰日觀。日觀者﹐雞一鳴時﹐見日始欲出﹐長三丈許﹐故以名焉。其水自溪而東﹐濬波注壑﹐東南流逕龜陰之田。龜山在博縣北一十五里。昔夫子傷政道之陵遲﹐望山而懷操﹐故《琴操》有《龜山操》焉。山北卽龜陰之田也。《春秋﹖定公十年》﹐齊人來歸龜陰之田是也。又合環水﹐水出泰山南溪﹐南流歷中下兩廟間。《從徵記》曰﹕泰山有下中上三廟﹐墻闕嚴整﹐屆中柏樹夾兩階﹐大二十餘圍﹐蓋漢武所植也。赤眉嘗斫一樹﹐見血而止﹐今斧創猶存。門閣三重﹐樓榭四所﹐三層壇一所﹐髙丈餘﹐廣八尺。樹前有大井﹐極香冷﹐異於凡水﹐不知何代所掘﹖不常浚渫﹐而水旱不減。庫中有漢時故樂器及神車木偶﹐皆靡密巧麗。又有石虎。建武十三年﹐永貴侯張余上金馬一匹﹐髙二尺餘﹐形制甚精。中廟去下廟五里﹐屋宇又崇麗於下廟﹐廟東西夾澗。上廟在山頂﹐卽封禪處也。其水又屈而東流﹐入於汶水。又東南流逕明堂下。漢武帝元封元年﹐封泰山﹐降坐明堂於山之東北阯。武帝以古處險狹而不顯也﹐欲治明堂於奉髙傍﹐而未曉其制。濟南人公玉帶上黃帝時《明堂圖》。《圖》中有一殿﹐四面無壁﹐以茅蓋之﹐通水﹐圜宮垣爲復道﹐上有樓﹐從西南入﹐名曰昆侖。天子從之入﹐以拜祀上帝焉。於是上令奉髙作明堂於汶上﹐如帶圖也。古引水爲辟雝處﹐基瀆存焉﹐世謂此水爲石汶。《山海經》曰﹕環水出泰山東流注於汶﹐卽此水也。環水又左入於汶水。汶水又西南流﹐逕䢐徠山西。山多松柏﹐《詩》所謂䢐徠之松也。《廣雅》曰﹕道梓松也。《抱朴子》稱《玉策記》曰﹕千歲之松﹐中有物﹐或如靑牛﹐或如靑犬﹐或如人﹐皆壽萬歲。又稱天陵偃有蓋之松也﹐所謂樓松也。《魯連子》曰﹕松樅髙十仞而無枝﹐非憂王室之無柱也。《爾雅》曰﹕松葉柏身曰樅。《鄒山記》曰﹕䢐徠山在梁甫﹑奉髙﹑博三縣界﹐猶有美松﹐亦曰尢徠之山也。赤眉渠帥樊崇所保也。故崇自號尢徠三老矣。山東有巢父廟﹐山髙十里。山下有陂水﹐方百許步﹐三道流注﹕一水東北沿溪而下﹐屈逕縣南﹐西北流入於汶。一水北流﹐歷澗西流入於汶。一水南流逕陽關亭南﹐《春秋﹖襄公十七年》﹐逆臧紇自陽關者也。又西流入於汶水也。

△過博縣西北。汶水南逕博縣故城東﹐《春秋﹖哀公十一年》﹐會吳伐齊取博者也。灌嬰破田橫於城下。屈從其城南西流﹐不在西北也。汶水又西南逕龍鄕故城南。《春秋﹖成公二年》﹐齊侯圍龍﹐龍囚頃公嬖人盧蒲就魁﹐殺而膊諸城上﹐齊侯親鼓取龍者也。漢髙帝八年﹐封謁者陳署爲侯國。汶水又西南逕亭亭山東﹐黃帝所禪也﹐山有神廟。水上有石門﹐舊分水下漑處也。汶水又西南逕陽關故城西﹐本鉅平縣之陽關亭矣。陽虎據之以叛﹐伐之﹐虎焚萊門而奔齊者也。汶水又南﹐左會淄水﹐水出泰山梁父縣東﹐西南流逕菟裘城北。《春秋﹖隱公十一年》營之。公謂羽父曰﹕吾將歸老焉。故《郡國志》曰﹕梁父有菟裘聚。淄水又逕梁父縣故城南﹐縣北有梁父山。《開山圖》曰﹕泰山在左﹐亢父在右﹐亢父知生﹐梁父主死。王者封泰山﹐禪梁父﹐故縣取名焉。淄水又西南逕柴縣故城北。《地理誌》泰山之屬縣也﹐世謂之柴汶矣。淄水又逕郕城北。漢髙帝六年﹐封董渫爲侯國。《春秋》齊師圍郕﹐郕人伐齊﹐飲馬於斯水也。昔孔子行於郕之野﹐遇榮啟期於是﹐衣鹿裘﹐被髮琴歌三樂之歡﹐夫子善其能寬矣。淄水又西逕陽關城南﹐西流注於汶水。汶水又南逕鉅平縣故城東﹐而西南流﹐城東有魯道﹐《詩》所謂魯道有蕩﹐齊子由歸者也。今汶上夾水有方姜臺。汶水又西南流﹐《詩》云﹕汶水滔滔矣。《淮南子》曰﹕狢渡汶則死﹐天地之性﹐倚伏難尋﹐固不可以情理窮也。汶水又西南逕魯國汶陽縣北﹐王莽之汶亭也。縣北有曲水亭﹐《春秋﹖桓公十二年﹖經》書﹕公會杞侯﹑莒子盟於曲池。《左傳》曰﹕平杞﹑莒也。故杜預曰﹕魯國汶陽縣北有曲水亭。漢章帝元和二年﹐東巡泰山﹐立行宮於汶陽﹐執金吾耿秉屯於汶上﹐城門基塹存焉﹐世謂之闕陵城也。汶水又西逕汶陽縣故城北而西注。

△又西南過蛇丘縣南。汶水又西﹐洸水出焉。又西逕蛇丘縣南﹐縣治鑄鄕故城。《春秋左傳》﹐宣叔娶於鑄。杜預曰﹕濟北蛇邱縣所治鑄鄕城也。

△又西南過剛縣北。《地理誌》﹕剛﹐故闡也。王莽更之曰柔也。應劭曰﹕《春秋經》書﹕齊人取讓及闡﹐今闡亭是也。杜預《春秋釋地》曰﹕闡在剛剛城東有一小亭﹐今剛縣治﹐俗人又謂之闡亭。京相璠曰﹕剛縣西四十里有闡亭。未知孰是﹖汶水又西﹐蛇水注之。水出縣東北泰山西南流逕汶陽之田﹐齊所侵也。自汶之北﹐平暢極目﹐僖公以賜季友。蛇水又西南逕鑄城西﹐《左傳》所謂蛇淵囿也。故京相璠曰﹕今濟北有蛇邱城﹐城下有水﹐魯囿也﹐俗謂之濁須水﹐非矣。蛇水又西南逕夏暉城南﹐《經》書﹕公會齊侯於下讓是也。今俗謂之夏暉城。蓋《春秋左傳﹖桓公三年》﹐公子翚如齊﹐齊侯送姜氏於下讓﹐非禮也。世有夏暉之名矣。蛇水又西南入汶。汶水又西﹐溝水注之﹐水出東北馬山﹐西南流逕棘亭南﹐《春秋﹖成公三年﹖經》書﹕秋﹐叔孫僑如帥師圍棘。《左傳》曰﹕取汶陽之田﹐棘不服﹐圍之。南去汶水八十里。又西南逕遂城東。《地理誌》曰﹕蛇邱﹐遂鄕﹐故遂國也。《春秋﹖莊公十三年》﹐齊滅遂而戍之者也。京相璠曰﹕遂在蛇邱東北十里﹐杜預亦以爲然。然縣東北無城以擬之﹐今城在蛇邱西北﹐蓋杜預傳疑之非也。又西逕下讓城西而入汶水。汶水又西逕春亭北﹐考古無春名﹐惟平陸縣有崇陽亭﹐然是亭東去剛城四十里﹐推璠所《注》則符﹐並所未詳也。

△又西南過東平章縣南。《地理誌》曰﹕東平國﹐故梁也。景帝中六年﹐別爲濟東國。武帝元鼎元年爲大河郡﹐宣帝甘露二年爲東平國﹐王莽之有鹽也。章縣按《世本》﹐任姓之國也。《春秋》齊人降章者也﹐故城在無鹽縣東北五十里。汶水又西南﹐有泌水注之﹐水出肥成縣東北原﹐西南流逕肥成縣故城南。樂正子春謂其弟子曰﹕子適齊過肥﹐肥有君子焉。左逕句窳亭北﹐章帝元和二年﹐鳳凰集肥城句窳亭﹐復其租而逕泰山﹐卽是亭也。泌水又西南逕富城縣故城西﹐王莽之成富也。其水又西南流注於汶。汶水又西南逕桃鄕縣故城西﹐王莽之鄣亭也。世以此爲鄣城﹐非﹐蓋因巨新之故目耳。

△又西南過無鹽縣南﹐又西南過壽張縣北﹐又西南至安民亭﹐入於濟。汶水自桃鄕四分﹐當其泒別之處﹐謂之四汶口。其左二水雙流﹐西南至無鹽縣之郈鄕城南﹐郈昭伯之故邑也﹐禍起鬥鷄矣。《春秋左傳﹖定公十二年》﹐叔孫氏墮郈。今其城無南面。汶水又西南逕東平陸縣故城北﹐應劭曰﹕古厥國也。今有厥亭。汶水又西逕危山南﹐世謂之龍山也。《漢書》曰﹕哀帝時﹐無鹽危山土自起﹐覆艸﹐如馳道狀﹐又瓠山石轉立。晉灼曰﹕《漢﹖注》作報山。山脇石一枚﹐轉側起立﹐髙九尺六寸﹐旁行一丈﹐廣四尺。東平王云及後謁﹐自之石所祭﹐治石象報山立石﹐束倍艸﹐並祠之。建平三年﹐息夫躬告之﹐王自殺﹐後謁棄市﹐國除。《漢書》石立﹐宣帝起之表也。汶水又西合爲一水﹐西南入茂都澱﹐澱﹐陂水之異名也。澱水西南出﹐謂之巨野溝。又西南逕致密城南。《郡國志》曰﹕須昌縣有致密城﹐古中都也﹐卽夫子所宰之邑矣﹐制養生送死之節﹐長幼男女之禮﹐路不拾遺﹐器不彫僞矣。巨野溝又西南入桓公河。北水西出澱﹐謂之巨良水﹐西南逕致密城北﹐西南流注洪瀆。次一汶﹐西逕郈亭北﹐又西至壽張故城東﹐瀦爲澤渚。初平三年﹐曹公擊黃巾於壽張東﹐鮑信戰死於此。其右一汶﹐西流逕無鹽縣之故城南﹐舊宿國也。齊宣後之故邑﹐所謂無鹽醜女也。漢武帝元朔四年﹐封城陽共王子劉慶爲東平侯﹐卽此邑也。王莽更名之曰有鹽亭。汶水又西逕郈鄕城北﹐《地理誌》所謂無鹽有郈鄕者也。汶水西南流﹐逕壽張縣故城北﹐《春秋》之良縣也。縣有壽聚﹐漢曰壽良。應劭曰﹕世祖叔父名良﹐故光武攺曰壽張也。建武十五年﹐世祖封樊宏爲侯國。汶水又西南﹐長直溝水注之。水出須昌城東北谷陽山﹐南逕須昌城東﹐又南﹐漆溝水注焉。水出無鹽城東北五里阜山下﹐西逕無鹽縣故城北。水側有東平憲王倉冢。碑闕存焉元和二年章帝幸東平﹐祀以太牢﹐親拜祠坐﹐賜禦劍於陵前。其水又西流注長直溝﹐溝水奇分爲二﹕一水西逕須昌城南入濟﹐一水南流注於汶。汶水又西流入濟﹐故《淮南子》曰﹕汶出弗其﹐西流合濟。髙誘云﹕弗其﹐山名﹐在朱虛縣東。余按誘說是﹐乃東汶﹐非《經》所謂入濟者也﹐蓋其誤證耳。卷二十五○泗水沂水洙水△泗水出魯卞縣北山。《地理誌》曰﹕出濟陰乘氏縣﹐又云﹕出卞縣北﹐《經》言北山﹐皆爲非矣。《山海經》曰﹕泗水出魯東北﹐余昔因公事﹐沿歷徐﹑沇﹐路逕洙﹑泗﹐因令尋其源流。水出卞縣故城東南﹐桃墟西北。《春秋﹖昭公七年》﹐謝息納季孫之言﹐以孟氏成邑與晉而遷於桃。杜預曰﹕魯國卞縣東南有桃墟。世謂之曰陶墟﹐舜所陶處也﹐井曰舜井﹐皆爲非矣。墟有漏澤﹐方一十五里﹐淥水徵渟三丈如減。澤西際阜﹐俗謂之嬀亭山﹐蓋有陶墟﹑舜井之言﹐因復有嬀亭之名矣。阜側有三石穴。廣圓三四尺。穴有通否﹐水有盈漏﹐漏則數夕之中﹐傾陂竭澤矣。左右居民﹐識其將漏﹐預以木爲曲狀﹐約障穴口﹐魚鱉暴鱗﹐不可勝載矣。自此連岡通阜﹐西北四十許裏﹐岡之西際﹐便得泗水之源也。《博物志》曰﹕泗水出陪尾。蓋斯阜者矣。石穴吐水﹐五泉俱導﹐泉穴各徑尺餘。水源南側有一廟﹐栝柏成林﹐時人謂之原泉祠﹐非所究也。泗水西逕其縣故城南。《春秋﹖襄公二十九年》﹐季武子取卞曰﹕聞守卞者將叛﹐臣率徒以討之是也。南有姑蔑城。《春秋﹖隱公元年》﹐公及邾儀父盟於蔑者也。水出二邑之間﹐西逕郚城北。《春秋﹖文公七年﹖經》書﹐公伐邾﹐三月甲戌﹐取須句﹐遂城郚。杜預曰﹕魯邑也﹐卞縣南有郚城備邾難也。泗水自卞而會於洙水也。

△西南過魯縣北。泗水又西南流﹐逕魯縣﹐分爲二流﹐水側有一城﹐爲二水之分會也。北爲洙瀆。《春秋﹖莊公九年﹖經》書﹐冬﹐浚洙。京相璠﹑杜預並言﹕洙水在魯城北﹐浚深之﹐爲齊備也。南則泗水。夫子教於洙﹑泗之間﹐今於城北二水之中﹐卽夫子領徒之所也。《從徵記》曰﹕洙﹑泗二水﹐交於魯城東北十七里。闕裏背洙面泗﹐南北一百二十步﹐東西六十步﹐四門各有石﹤門團﹥。北門去洙百步餘。後漢初﹐闕裏荊棘自辟﹐從講堂至孔裏。鮑永爲相﹐因修響祠﹐以誅魯賊彭丰等。郭緣生言﹕泗水在城南﹐非也。余按﹕《國語》﹕宣公夏濫於泗淵﹐裏革斷罟棄之。韋昭曰﹕泗在魯城北。《史記》《冢記》﹑王隱《地道記》咸言﹐葬孔子於魯城北泗水上。今泗水南有夫子冢。《春秋孔演圖》曰﹕鳥化爲書﹐孔子奉以告天﹐赤爵銜書上﹐化爲黃玉﹐刻曰﹕孔提命﹐作應法﹐爲赤制。《說題辭》曰﹕孔子卒﹐以所受黃玉葬魯城北﹐卽子貢廬墓處也。譙周云﹕孔子死後﹐魯人就冢次而居者百有餘家﹐命曰孔裏。《孔業》曰﹕夫子墓塋方一里﹐在魯城北六里泗水上。諸孔氏封五十餘所﹐人名昭穆﹐不可復識。有銘碑三所﹐獸碣具存。《皇覽》曰﹕弟子各以四方奇木來植﹐故多諸異樹﹐不生棘木刺艸﹐今則無復遺條矣。泗水自城北﹐南逕魯城西南﹐合沂水。沂水出魯城東南﹐尼邱山西北﹐山卽顏母所祈而生孔子也。山東一十里有顏母廟。山南數里﹐孔子父葬處﹐《禮》所謂防墓崩者也。平地發泉﹐流逕魯縣故城南。水北東門外﹐卽爰居所止處也。《國語》曰﹕海鳥曰爰居﹐止於魯城東門之外三日﹐臧文仲祭之﹐展禽譏焉。故《莊子》曰﹕海鳥止郊﹐魯侯觴之﹐奏以廣樂﹐具以太牢﹐三日而死﹐此養非所養矣。門郭之外﹐亦戎夷死處。《呂氏春秋》曰﹕昔戎夷違齊如魯﹐天大寒而後門﹐與弟子宿於郭門外﹐寒愈甚﹐謂弟子曰﹕子與我衣﹐我活﹐我與子衣﹐子活。我國士也﹐爲天下惜。子不肖人﹐不足愛。弟子曰﹕不肖人﹐惡能與國士並衣哉﹖戎夷歡曰﹕不濟夫﹗解衣與弟子﹐半夜而死。沂水北對稷門。昔圉人牽有力﹐能投蓋於此門。服虔曰﹕能投千鈞之重過門之上也。杜預謂走接屋之桷﹐反覆門上也。《春秋﹖僖公二十年﹖經》書﹐春﹐新作南門。《左傳》曰﹕書不時也。杜預曰﹕本名稷門﹐僖公更髙大之﹐今猶不與諸門同﹐攺名髙門也。其遺基猶在﹐地八丈餘矣。亦曰雩門。《春秋左傳﹖莊公十年》﹐公子偃請擊宋師﹐竊從雩門蒙臯比而出者也。門南隔水有雩壇﹐壇髙三丈﹐曾點所欲風舞處也。髙門一里餘道西﹐有《道兒君碑》﹐是魯相陳君立。昔曾參居此﹐梟不入郭。縣卽曲阜之地﹐少昊之墟。有大庭氏之庫﹐《春秋》豎牛之所攻也。故劉公幹《魯都賦》曰﹕戢武器於有炎之庫﹐放戎馬於巨野之坰。周武王封姬旦於曲阜﹐曰魯。秦始皇二十三年以爲薛郡﹐漢髙後元年爲魯國阜上有季氏宅﹐宅有武子臺﹐今𨿽崩夷﹐猶髙數丈。臺西百步有大井﹐廣三丈﹐深十餘丈﹐以石壘之﹐石似磬制。《春秋﹖定公十二年》﹐公山不狃帥費人攻魯﹐公入季氏之宮﹐登武子之臺也。臺之西北二里﹐有周公臺﹐髙五丈﹐周五十步。臺南四里許則孔廟﹐卽夫子之故宅也。宅大一頃﹐所居之堂﹐後世以爲廟。漢髙祖十三年﹐過魯﹐以太牢祀孔子。自秦燒《詩》《書》﹐經典淪缺。漢武帝時﹐魯恭王壞孔子舊宅﹐得《尙書》《春秋》《論語》《孝經》。時人已不復知有古文﹐謂之科斗書﹐漢世祕之﹐希有見者。於時聞堂上有金石絲竹之音﹐乃不壞。廟屋三間﹐夫子在西間東向﹐顏母在中間南向。夫人隔東一間東向。夫人牀前有石硯一枚﹐作甚朴﹐云平生時物也。魯人藏孔子所乘車於廟中﹐是顏路所請者也。獻帝時﹐廟遇火﹐燒之。永平中﹐鐘離意爲魯相﹐到官﹐出私錢萬三千文﹐付戶曹孔治夫子車﹐身入廟﹐拭幾席劍履。男子張伯除堂下艸﹐土中得玉璧七枚。伯懷其一﹐以六枚白意。意令主簿安置幾前。孔子寢堂牀首﹐有懸甕。意召孔問﹕何等甕也﹖曰﹕後也﹖對曰﹕夫子甕也﹐背有丹書﹐人勿敢發也。意曰﹕夫子聖人﹐所以遺甕﹐欲以懸示後賢耳。發之﹐中得素書﹐文曰﹕後世修吾書﹐董仲舒。護吾車﹐拭吾履﹐發吾笥﹐會稽鐘離意。璧有七﹐張伯藏其一。意卽召問伯﹐果服焉。魏黃初二年﹐文帝令郡國修起孔子舊廟﹐置百石卒吏。廟有夫子像﹐列二弟子執捲立侍﹐穆穆有詢仰之容。漢﹑魏以來﹐廟列七碑﹐二碑無字。栝柏猶茂。廟之西北二里有顏母廟﹐廟像猶嚴﹐有修栝五株。孔廟東南五百步有雙石闕﹐卽靈光之南闕﹐北百餘步卽靈光殿基﹐東西二十四丈﹐南北十二丈﹐髙丈餘。東西廊廡別捨﹐中間方七百餘步。闕之東北有浴池﹐方四十許步。池中有釣臺﹐方十步﹐池臺之基岸悉石也。遺基尙整﹐故王延壽《賦》曰﹕周行數里﹐仰不見日者也。是漢景帝程姬子魯恭王之所造也。殿之東南﹐卽泮宮也。在髙門直北道西。宮中有臺﹐髙八十尺﹐臺南水東西一百步﹐南北六十步﹐臺西水南北四百步﹐東西六十步﹐臺池咸結石爲之﹐《詩》所謂思樂泮水也。沂水又西逕圜丘北丘髙四丈餘。沂水又西流﹐昔韓雉射龍於斯水之上。《尸子》曰﹕韓雉見申羊於魯﹐有龍飲於沂。韓雉曰﹕吾聞之﹐出見虎﹐搏之﹐見龍﹐射之﹐今弗射﹐是不得行吾聞也。遂射之。沂水又西右注泗水也。

△又西過瑕邱縣東﹐屈從縣東南流﹐漷水從東來注之。瑕邱﹐魯邑﹐《春秋》之負瑕矣。哀公七年季康子伐邾﹐囚諸負瑕是也。應劭曰﹕瑕邱在縣西南。昔衛大夫公叔文子升於瑕邱﹐蘧伯玉從。文子曰﹕樂哉斯邱﹗死則我欲葬焉。伯玉曰﹕吾子樂之﹐則瑗請前。刺其欲害民良田也。瑕邱之名﹐蓋因斯以表稱矣。曾子弔諸負夏﹐鄭玄﹑皇甫謐並言衛地﹐魯﹑衛𨿽殊﹐土則一也。漷水出東海合鄕縣。漢安帝永初七年﹐封馬光子朗爲侯國。其水西南流入邾。《春秋﹖哀公二年》﹐季孫斯伐邾﹐取漷東田及沂西田是也。漷水又逕魯國鄒山東南﹐而西南流﹐《春秋左傳》所謂嶧山也﹐邾文公之所遷。今城在鄒山之陽﹐依嚴阻以墉固﹐故邾婁之國﹐曹姓也。叔梁紇之邑也﹐孔子生於此。後乃縣之﹐因鄒山之名以氏縣也。王莽之鄒亭矣。京相璠曰﹕《地理誌》﹐嶧山在鄒縣北﹐繹邑之所依以爲名也。山東西二十里﹐髙秀獨出﹐積石相臨﹐殆無土壤。石間多孔穴﹐洞達相通﹐往往有如數間屋處﹐其俗謂之嶧孔。遭亂﹐輒將家入嶧﹐外寇𨿽眾﹐無所施害。晉永嘉中﹐太尉郗鑑將鄕曲保此山﹐胡賊攻守不能得。今山南有大嶧﹐名曰郗公嶧。山北有絕嚴﹐秦始皇觀禮於魯﹐登於嶧山之上﹐命丞相李斯﹐以大篆勒銘山領﹐名曰書門﹐《詩》所謂保有鳧嶧者也。漷水又西南逕蕃縣故城南。又西逕薛縣故城北﹐《地理誌》曰﹕夏車正奚仲之國也。《竹書紀年》﹐梁惠成王三十一年﹐邳遷於薛﹐攺名徐州。城南山上有奚仲冢。《晉太康地記》曰﹕奚仲冢在城南二十五里山上﹐百姓謂之神靈也。齊封田文於此﹐號孟嘗君﹐有惠譽﹐今郭側猶有文冢﹐結石爲郭﹐作制嚴固﹐瑩麗可尋﹐行人往還﹐莫不逕觀﹐以爲異見矣。漷水又西逕仲虺城北。《晉太康地記》曰﹕奚仲遷於邳﹐仲虺居之﹐以爲湯左相。其後當周﹐爵稱侯﹐後見侵削﹐霸者所絀爲伯﹐任姓也。應劭曰﹕邳在薛。徐廣《史記音義》曰﹕楚元王子郢客﹐以呂后二年﹐封上邳侯也。有下故此爲上矣。《晉書地道記》曰﹕仲虺城在薛城西三十里。漷水又西至湖陸縣﹐入於泗。故京相璠曰﹕薛縣淳水﹐首受蕃縣﹐西注山陽湖陸是也。《經》言瑕邱東﹐誤耳。

△又東過平陽縣西。縣卽山陽郡之南平陽縣也。《竹書紀年》曰﹕梁惠成王二十九年﹐齊田盻及宋人伐我東鄙﹐圍平陽者也。王莽攺之曰黽平矣。泗水又南逕故城西﹐世謂之漆鄕。應劭《十三州記》曰﹕漆鄕﹐邾邑也。杜預曰﹕平陽東北有漆鄕。今見有故城西南方二里﹐所未詳也。

△又南過髙平縣西﹐洸水從西北來﹐流注之。泗水南逕髙平山﹐山東西十里﹐南北五里﹐髙四里﹐與眾山相連﹐其山最髙﹐頂上方平﹐故謂之髙平山﹐縣亦取名焉。泗水又南逕髙平縣故城西。漢宣帝地節三年﹐封丞相魏相爲侯國。髙帝八年﹐封將軍陳鍇爲橐侯。《地理誌》﹐縣故山陽之橐縣也。王莽攺曰髙平。應劭曰﹕章帝攺。按本《志》曰王莽攺名﹐章帝因之矣。所謂洸水者﹐洙水也﹐蓋洸﹑洙相入﹐互受通稱矣。

△又南過方輿縣東。漢哀帝建平四年﹐縣女子田無嗇生子。先未生二月﹐兒啼腹中﹐及生不舉﹐葬之陌上。三日﹐人過聞啼聲﹐母掘養之。

△菏水從西來注之。菏水﹐卽泲水之所苞注以成湖澤也。而東與泗水合於湖陵縣西六十里谷庭城下﹐俗謂之黃水口。黃水西北通巨野澤﹐蓋以黃水沿注於菏﹐故因以名焉。

△又屈東南過湖陸縣南﹐涓涓水從東北來﹐流注之。《地理誌》故湖陵縣也﹐菏水在南﹐王莽更曰湖陸。應劭曰﹕《尙書》一名湖陵﹐章帝封東平王蒼子爲湖陸侯﹐更名湖陸也。泗水又東﹐逕郗鑑所築城北﹐又東﹐逕湖陵城東南。昔桓溫之北入也﹐範懽擒慕容忠於此。城東有《度尙碑》。泗水又左會南梁水。《地理誌》曰﹕水出蕃縣。今縣之東北﹐平澤出泉若輪焉﹐發源成川﹐西南流分爲二水。北水枝出西逕蕃縣北﹐又西逕滕城北。《春秋左傳﹖隱公十一年》﹐滕侯﹑薛侯來朝﹐爭長。薛侯曰﹕我先封。滕侯曰﹕我周之卜正也。薛﹐庶姓也﹐我不可以後之。公使羽父請薛侯曰﹕君辱在寡人﹐周諺有之曰﹕山有木﹐工則度之﹔賓有禮﹐主則擇之。周之宗盟﹐異姓爲後。寡人若朝於薛﹐不敢與諸任齒。君若辱貺寡人﹐則願以滕君爲請。薛侯許之﹐乃長滕侯者也。漢髙祖封夏侯嬰爲侯國﹐號曰滕公。鄧展曰﹕今沛郡公丘也。其水又漑於公丘焉。縣故城在滕西北﹐城周二十里﹐內有子城。按《地理誌》卽滕也。周懿王子錯叔繡文公所封也。齊滅之﹐秦以爲縣。漢武帝元朔三年﹐封魯恭王子劉順爲侯國。世以此水漑我良田﹐遂及百秭﹐故有兩溝之名焉。南梁水自枝渠西南﹐逕魯國蕃縣故城東﹐俗以南鄰於漷﹐亦謂之西漷水。南梁水又屈逕城南﹐應劭曰﹕縣﹐古小邾邑也。《地理誌》曰﹕其水西流注於泲。泲在湖陸西而左注泗﹐泗﹑泲合流﹐故《地記》或言泲入泗﹐泗亦言入泲﹐互受通稱﹐故有入泲之文。闞駰《十三州誌》曰﹕西至湖陸入泗是也。《經》無南梁之名﹐而有涓涓之稱﹐疑卽是水也。戴延之《西徵記》亦言湖陸縣之東南有涓涓水﹐亦無記於南梁﹐謂是吳王所道之瀆也。余按湖陸西南﹐止有是水。延之蓋以《國語》云﹕吳王夫差起師﹐將北會黃池﹐掘溝於商﹑魯之間﹐北屬之沂﹐西屬於濟。以是言之﹐故謂是水爲吳王所掘﹐非也。余以水路求之﹐止有泗川耳。蓋北達沂西﹐北逕於商﹑魯而接於濟﹐吳所浚廣耳。非謂起自東北受沂西南注濟也。假之有道﹐非吳所趣﹐年載誠﹤耳少﹥﹐人情則近﹐以今忖古﹐益知延之之不通情理矣。泗水又南﹐漷水注之﹐又逕薛之上邳城西而南注者也。

△又南﹐過沛縣東。昔許由隱於沛澤﹐卽是縣也。縣蓋取澤爲名﹐宋滅屬楚﹐在泗水之濱﹐於秦爲泗水郡治﹐黃水注之。黃水出小黃縣黃鄕黃溝。《國語》﹕吳子會諸侯於黃池者也。黃水東流﹐逕外黃縣故城南。張晏曰﹕魏郡有內黃縣﹐故加外也。薛瓚曰﹕縣有黃溝﹐故縣氏焉。圈稱《陳畱風俗傳》曰﹕縣南有渠水﹐於《春秋》爲宋之曲棘裏﹐故宋之別都矣。《春秋﹖昭公二十五年》﹐宋元公卒於曲棘是也。宋華元居於稷裏。宣公十五年﹐楚圍宋﹐晉解揚違楚﹐致命於此。宋人懼﹐使華元乘闉﹐夜入楚師﹐登子反之牀﹐曰﹕寡君使元以病告。獘邑易子而食﹐析骸以爨。城下之盟﹐所不能也。子反退一捨﹐宋﹑楚乃平。今城東闉上﹐猶有華元祠﹐祠之不輟。城北有華元冢。黃溝自城南﹐東逕葵邱下。《春秋﹖僖公九年》﹐齊桓公會諸侯於癸邱。宰孔曰﹕齊侯不務徳而勤遠略﹐北伐山戎﹐南伐楚﹐西爲此會。東略之不知﹐西則否矣﹐其在亂乎﹖君務靖亂﹐無勤於行﹐晉侯乃還。卽此地也。黃溝又東注大澤﹐蒹葭莞葦生焉﹐卽世所謂大薺陂也。陂水東北流逕定陶縣南﹐又東逕山陽郡成武縣之楚邱亭北﹐黃溝又東逕成武縣故城南﹐王莽更之曰成安也。黃溝又東北逕郜城北。《春秋﹖桓公二年﹖經》書﹐取郜大鼎於宋﹐戊申﹐納於太廟。《左傳》曰﹕宋督攻孔父而取其妻﹐殺殤公而立公子馮﹐以郜大鼎賂公。臧哀伯諫爲非禮。《十三州誌》曰﹕今成武縣東南有郜城﹐俗謂之北郜者也。黃溝又東逕平樂縣故城南﹐又東右合泡水﹐卽丰水之上源也。水上承大薺陂﹐東逕貰城北﹐又東逕已氏縣故城北﹐王莽之已善也。縣有伊尹冢。崔駰曰﹕殷帝沃丁之時﹐伊尹卒﹐葬於薄。《皇覽》曰﹕伊尹冢在濟陰已氏平利鄕。皇甫謐曰﹕伊尹年百餘歲而卒﹐大霧三日。沃丁葬以天子之禮﹐親自臨喪﹐以報大徳焉。又東逕孟諸澤﹐杜預曰﹕澤在梁國睢陽縣東北。又東逕邛城縣故城南﹐《地理誌》山陽縣也﹐王莽更名之曰告城矣。故世有南郜﹑北郜之論也。又東逕單父縣故城南。昔宓子賤之治也﹐孔子使巫馬期觀政﹐入其境﹐見夜漁者﹐問曰﹕子得魚輒放何也﹖曰﹕小者﹐吾大夫欲長育之故也。子聞之曰﹕誠彼形此﹐子賤得之﹐善矣。惜哉﹗不齊所治者小也。王莽更名斯縣爲利父矣。世祖建武十三年﹐封劉茂爲侯國。又東逕平樂縣﹐右合泡水。水上承猚水於下邑縣界﹐東北注﹐一水上承猚水於杼秋縣界北流﹐世又謂之瓠盧溝﹐水積爲渚。渚水東北流﹐二渠雙引﹐左合灃水﹐俗謂之二泡也。自下灃﹑泡並得通稱矣。故《地理誌》曰﹕平樂﹐侯國也。泡水所出。又逕丰西澤謂之丰水。《漢書》稱髙祖送徒麗山﹐徒多亡。到丰西澤﹐有大蛇當徑﹐拔劍斬之。此卽漢髙祖斬蛇處也。又東逕大堰水分爲二﹐又東逕丰縣故城南﹐王莽之吾丰也。水側城東北流﹐左合枝水﹐上承丰西大堰﹐派流東北逕丰城北﹐東注灃水。灃水又東合黃水﹐時人謂之狂水﹐蓋狂﹑黃聲相近﹐俗傳失實也。自下黃水又兼通稱矣。水上舊有梁﹐謂之泡橋。王智深《宋史》云﹕宋太尉劉義恭於彭城﹐遣軍主稽玄敬北至城﹐覘候魏軍。魏軍於淸西望見玄敬士眾。魏南康侯杜道俊引趣泡橋﹐沛縣民逆燒泡橋﹐又於林中打鼓。俊謂宋軍大至﹐爭渡泡水。水深酷寒﹐凍溺死者殆半。淸水卽泗水之別名也。沈約《宋書》稱魏軍欲渡淸西﹐非也。泡水又東逕沛縣故城南。秦末兵起﹐蕭何﹑曹參迎漢祖於此城。髙帝十一年﹐封合陽侯劉仲子爲侯國。城內有漢髙祖廟。廟前有三碑﹐後漢立﹐廟基以靑石爲之﹐階陛尙存。劉備之爲徐州也﹐治此。袁術遣紀靈攻備﹐備求救呂布﹐布救之﹐屯小沛﹐招靈﹐請備共飲。布謂靈曰﹕玄徳﹐布弟也﹐布性不憙合斗﹐但熹解鬥。乃植戟於門﹐布彎弓曰﹕觀布射戟小支﹐中者﹐當各解兵。不中﹐可畱決鬥。一發中之﹐遂解。此卽布射戟枝處也。《述徵記》曰﹕城極大﹐四周塹通丰水。丰水於城南﹐東注泗﹐卽泡水也。《地理誌》曰﹕泡水自平樂縣東北至沛入泗者也。泗水南逕小沛縣東﹐縣治故城南垞上。東岸有泗水亭﹐漢祖爲泗水亭長﹐卽此亭也。故亭今有髙祖廟﹐廟前有碑﹐延熹十年立﹐廟闕崩褫﹐略無全者。水中有故石梁處﹐遺石尙存。髙祖之破黥布也﹐過之﹐置酒沛宮﹐酒酣歌舞﹐慷慨傷懷﹐曰﹕遊子思故鄕也。泗水又東南流﹐逕廣戚縣故城南。漢武帝元朔元年﹐封劉擇爲侯國﹐王莽更之曰力聚也。泗水又逕畱縣﹐而南逕垞城東。城西南有崇侯虎廟﹐道淪遺愛﹐不知何因而遠有此圖﹖泗水又南逕宋大夫桓魋冢西﹐山枕泗水﹐西上盡石﹐鑿而爲冢﹐今人謂之石郭者也。郭有二重﹐石作工巧﹐夫子以爲不如死之速朽也。

△又東南過彭城縣東北。泗水西有龍華寺﹐是沙門釋法顯﹐遠出西域﹐浮海東還﹐持龍華圖﹐首創此制。法流中夏﹐自法顯始也。其所持天竺二石﹐仍在南陸東基堪中。其石尙光潔可愛。泗水又南﹐﹤犬隹﹥水入焉。而南逕彭城縣故城東。周顯王四十二年﹐九鼎淪沒泗淵。秦始皇時而鼎見於斯水。始皇自以徳合三代﹐大喜﹐使數千人沒水求之﹐不得﹐所謂鼎伏也。亦云﹕系而行之﹐未出﹐龍齒齧斷其系。故語曰﹕稱樂大早絕鼎系﹐當是孟浪之傳耳。泗水又逕龔勝墓南﹐墓碣尙存。又逕亞父冢東。《皇覽》曰﹕亞父冢在廬江居巢縣郭東。居巢亭中。有亞父井。吏民視事皆祭亞父於居巢廳上。後更造祠於郭東﹐至今祠之。按《漢書﹖項羽傳》﹐歷陽人範增未至彭城而發疽死﹐不言之居巢。今彭城南有項羽涼馬臺。臺之西南山麓上﹐卽其冢也。增不慕範蠡之舉﹐而自絕於斯﹐可謂褊矣。推考書事﹐墓近於此也。

△又東南過呂縣南。呂﹐宋邑也。《春秋﹖襄公元年》﹐晉師伐鄭及陳﹐楚子辛救鄭﹐侵宋呂畱。是也。縣對泗水。漢景帝三年﹐有白頸烏與黑烏羣鬥於縣﹐白頸烏不勝﹐墮泗水中死者數千﹐京房《易傳》曰﹕逆親親﹐厥妖白黑烏斗。時有吳﹑楚之反。泗水之上有石梁焉﹐故曰呂梁也。昔宋景公以弓工之弓﹐彎弧東射﹐矢集彭城之東﹐飲羽於石梁﹐卽斯梁也。懸濤崩渀﹐實爲泗險。孔子所謂魚鱉不能遊﹐又云﹕懸水三十仞﹐流沫九十里﹐今則不能也。蓋惟獄之諭﹐未便極天﹐明矣。《晉太康地記》曰﹕水出磬石﹐《書》所謂泗濱浮磬者也。泗水又東南流﹐丁溪水注之。溪水上承泗水於呂縣﹐東南流﹐北帶廣隰﹐山髙而注於泗川。泗水冬春淺澀﹐常排沙通道﹐是以行者多從此溪。卽陸機《行思賦》所雲乘丁水之捷岸﹐排泗川之積沙者也。晉太元九年﹐左將軍謝玄於呂梁﹐遣督護聞人奭﹐用工九萬﹐擁水立七埭﹐以利運漕者。

△又東南過下邳縣西。泗水歷縣﹐逕葛嶧山東﹐卽奚仲所遷邳嶧者也。泗水又東南逕下邳縣故城西﹐東南流﹐沂水流注焉﹐故東海屬縣也。應劭曰﹕奚仲自薛徙居之﹐故曰下邳也。漢徙齊王韓信爲楚王﹐都之﹐後乃縣焉﹐王莽之閏儉矣。東陽郡治。文穎曰﹕秦嘉﹐東陽郡人﹐今下邳是也。晉灼曰﹕東陽縣本屬臨淮郡﹐明帝分屬下邳﹐後分屬廣陵。故張晏曰﹕東陽郡﹐今廣陵郡也。漢明帝置下邳郡矣。城有三重﹐其大城中有大司馬石苞﹑鎭東將軍胡質﹑司徒王渾﹑監軍石崇四碑。南門謂之白門﹐魏武擒陳宮於此處矣。中城﹐呂布所守也。小城﹐晉中興﹐北中郎將荀羨﹑郗曇所治也。昔泰山吳伯武少孤﹐與弟文章相失二十餘年﹐遇於縣市。文章欲歐伯武﹐心神悲慟﹐因相尋問﹐乃兄弟也。縣爲沂﹑泗之會也。又有武原水注之。水出彭城武原縣西北﹐會注陂南﹐逕其城西﹐王莽之和樂亭也。縣東有徐廟山﹐山因徐徙﹐卽以名之也。山上有石室﹐徐廟也。武原水又南合武水﹐謂之泇水。南逕剛亭城﹐又南至下邳入泗﹐謂之武原水口也。又有桐水出西北﹐東海容邱縣東南﹐至下邳入泗。泗水東南逕下相縣故城東﹐王莽之從徳也。城之西北﹐有漢太尉陳球墓﹐墓前有三碑﹐是弟子管寧﹑華歆等所造。初平四年﹐曹操攻徐州﹐破之﹐拔取慮﹑睢陵﹑夏邱等縣﹐以其父避難﹐被害於此﹐屠其男女十萬﹐泗水爲之不流。自是數縣人無行迹﹐亦爲暴矣﹗泗水又東南得睢水口。泗水又逕宿預城之西﹐又逕其城南﹐故下邳之宿畱縣也﹐王莽更名之曰康義矣。晉元皇之爲安東也﹐督運軍儲而爲邸閣也。魏太和中﹐南徐州治﹐後省爲戍。梁將張惠紹北入﹐水軍所次﹐憑固斯城﹐更增修郭﹐塹其四面﹐引水環之。今城在泗水之中也。

△又東南入於淮。泗水又東逕陵柵南﹐《西徵記》曰﹕舊陵縣之治也。泗水又東南逕淮陽城北﹐城臨泗水。昔菑丘訴飲馬斬蛟﹐眇目於此處也。泗水又東南逕魏陽城北﹐城枕泗川。陸機《行思賦》曰﹕行魏陽之枉渚﹐故無魏陽﹐疑卽泗陽縣故城也。王莽之所謂淮平亭矣。蓋魏文帝幸廣陵所由﹐或因變之﹐未詳也。泗水又東逕角城北﹐而東南流注於淮。考諸地說﹐或言泗水於睢陵入淮﹐亦云於下相入淮﹐皆非實錄也。

△沂水出泰山蓋縣艾山。鄭玄云﹕出沂山﹐亦或云臨樂山。水有二源﹐南源所導﹐世謂之柞泉﹐北水所發﹐俗謂之魚窮泉﹐俱東南流﹐合成一川。右會洛預水﹐水出洛預山﹐東北流注之。沂水東南流﹐左合桑預水﹐水北出桑預山﹐東流注於沂水。沂水又東南﹐螳螂水入焉﹐水出魯山﹐東南流﹐右注沂水。沂水又東逕蓋縣故城南﹐東會連綿之水﹐水發連綿山﹐南流逕蓋城東﹐而南入沂。沂水又東逕浮來之山﹐《春秋經》書﹕公及莒人盟於浮來者也。卽公來山也﹐在邳鄕西﹐故號曰邳來之間也。浮來之水注之﹐其水左控三川﹐右會甘水﹐而注於沂。沂水又南逕爆山西﹐山有二峯﹐相去一里﹐雙巒齊秀﹐圓峙若一。沂水又東南逕東莞縣故城西﹐與小沂水合。孟康曰﹕縣故鄆邑﹐今鄆亭是也。漢武帝元朔二年﹐封城陽共王子吉爲東莞侯。魏文帝黃初中﹐立爲東莞郡﹐《東燕錄》謂之團城。劉武帝北伐廣固﹐登之以望五龍。魏南靑州治。《左氏傳》曰﹕莒﹑魯爭鄆﹐爲日久矣。今城北鄆亭是也。京相璠曰﹕瑯邪姑幕縣南四十里員亭﹐故魯鄆邑世變其字﹐非也。《郡國志》﹐東莞有鄆亭。今在團城東北四十里﹐猶謂之故東莞城矣。小沂水出黃孤山﹐西南流逕其城北﹐西南注於沂。沂水又南與閭山水合﹐水出閭山﹐東南流﹐右佩二水﹐總歸於沂。沂水南逕東安縣故城東﹐而南合時密水﹐水出時密山﹐春秋時莒地。《左傳》﹕莒人歸共仲於魯及密而死﹐是也。密水東流。逕東安城南。漢封魯孝王子彊爲東安侯。密水又東南流入沂。沂水又南﹐桑泉水北出五女山﹐東南流﹐巨圍水注之。水出巨圍之山﹐東南注於桑泉水。桑泉水又東南﹐堂阜水入焉﹐其水導源堂阜﹐《春秋﹖莊公九年》﹐管仲請囚﹐鮑叔受之﹐及堂阜而稅之。杜預曰﹕東莞蒙陰縣西北有夷吾亭者是也。堂阜水又東南注桑泉水。桑泉水又東南逕蒙陰縣故城北﹐王莽之蒙恩也。又東南與﹛山叟﹜崮水合。水有二源雙會﹐東導一川﹐俗謂之汶水也。東逕蒙陰縣﹐注桑泉水。又東南﹐盧川水注之﹐水出鹿領山﹐東南流﹐左則二川臻湊﹐右則諸葛泉源斯奔﹐亂流逕城陽之盧縣﹐故蓋縣之盧上裏也。漢武帝元朔二年﹐封城陽共王子劉稀爲侯國。王莽更名之曰著善矣。又東南注於桑泉水﹐桑泉水又東南﹐右合蒙陰山水。水出蒙陰山﹐東北流。昔瑯邪承宮避亂此山﹐立性好仁﹐不與物競。人有認其黍者﹐捨之而去。其水又東北流﹐注於桑泉水﹐又東南入沂。沂水又南逕陽都縣故城東﹐縣故陽國也。齊同盟﹐齊利其地而遷之者也。漢髙帝六年﹐封將軍丁復爲侯國。沂水又南與蒙山水合﹐水出蒙山之陰﹐東流逕陽都縣南﹐東注沂水。沂水又左合溫水﹐水上承溫泉陂﹐而西南入於沂水者也。

△南過瑯邪臨沂縣東﹐又南過開陽縣東。沂水南逕中丘城西。《春秋﹖隱公七年》﹐夏﹐城中邱。《左傳》曰﹕書不時也。沂水又南逕臨沂縣故城東。《郡國志》曰﹕瑯邪有臨沂縣﹐故屬東海郡。有治水注之﹐水出泰山南武陽縣之冠石山。《地理誌》曰﹕冠石山﹐治水所出。應劭《地理風俗記》曰﹕武水出焉。蓋水異名也。東流逕蒙山下﹐有祠。治水又東南逕顓臾城北。《郡國志》曰﹕縣有顓臾城﹐季氏將伐之。孔子曰﹕昔者先王以爲東蒙主﹐社稷之臣也。何以伐爲﹖冉有曰﹕今夫顓臾固而便﹐近於費者也﹐治水又東南流﹐逕費縣故城南。《地理誌》東海之屬縣也﹐爲魯季孫之邑。子路將墮之。公山弗擾師襲魯﹐弗克。後季氏爲陽虎所執﹐弗擾以費畔﹐卽是邑也。漢髙帝六年﹐封陳賀爲侯國。王莽更名之曰順從也。許愼《說文》云﹕沂水出東海費縣東﹐西入泗﹐從水﹐斤聲。呂忱《字林》亦言是矣。斯水東南所注者沂水﹐在西﹐不得言東南趣也﹐皆爲謬矣。故世俗謂此水爲小沂水。治水又東南逕祊城南。《春秋﹖隱公八年》﹐鄭伯請釋泰山之祀而祀周公﹐使宛歸泰山之祊而易許田。杜預《釋地》曰﹕祊﹐鄭祀泰山之邑﹐在瑯邪費縣東南。治水又東南流注於沂。沂水又南逕開陽縣故城東﹐縣故鄅國也。《春秋左傳﹖昭公十八年》﹐邾人襲鄅﹐盡俘以歸。鄅子曰﹕余無歸矣﹗從帑於邾是也。後更名開陽矣。《春秋﹖哀公三年﹖經》書季孫斯﹑叔孫州仇帥師城啟陽者﹐是也。縣故瑯邪郡治也。

△又東過襄賁縣東﹐屈從縣南西流﹐又屈南過郯縣西。《魯連子》稱﹕陸子謂齊湣王曰﹕魯費之眾臣﹐甲捨於襄賁者也。王莽更名章信也。郯故國也﹐少昊之後。《春秋﹖昭公十七年》﹐郯子朝魯﹐公與之宴。昭子━━叔孫婼﹐問曰﹕少昊鳥名官﹐何也﹖郯子曰﹕吾祖也﹐我知之。黃帝﹑炎帝以云﹑火紀官﹐太皞以龍紀。少皞瑞鳳鳥﹐統歷鳥官之司﹐議政斯在。孔子從而學焉﹐旣而告人曰﹕天子失官﹐學在四夷者也。《竹書紀年》晉烈公四年﹐越子朱句滅郯﹐以郯子鴣歸。縣故舊魯也﹐東海郡治。秦始皇以爲郯郡﹐漢髙帝二年﹐更從今名﹐卽王莽之沂平者也。

△又東過良城縣西﹐又南過下邳縣﹐西南入於泗。《春秋左傳》曰﹕昭公十三年﹐秋﹐晉侯會吳子於良﹐吳子辭水道不可以行﹐晉乃還﹐是也﹐《地理誌》曰良城﹐王莽更名承翰矣。沂水於下邳縣北西流﹐分爲二水﹕一水於城北西南入泗﹐一水逕城東﹐屈從縣南﹐亦注泗﹐謂之小沂水。水上有橋﹐徐﹑泗間以爲圯。昔張子房遇黃石公於圯上﹐卽此處也。建安二年﹐曹操圍呂布於此﹐引沂﹑泗灌城而擒之。

△洙水出泰山蓋縣臨樂山。《地理誌》曰﹕臨樂山﹐洙水所出﹐西北至蓋﹐入泗水﹐或作池字﹐蓋字誤也。洙水自山西北逕蓋縣﹐漢景帝中五年﹐封後兄王信爲侯國。又西逕泰山東平陽縣。《春秋﹖宣公八年》﹐冬﹐城平陽。杜預曰﹕今泰山平陽縣﹐是也﹐河東有平陽﹐故此加東矣。晉武帝元康九年攺爲新泰縣也。

△西南至卞縣﹐入於泗。洙水西南流﹐盜泉水注之﹐泉出卞城東北﹐卞山之陰。《尸子》曰﹕孔子至於勝母﹐暮矣而不宿﹔過於盜泉﹐渴矣而不飲﹔惡其名也。故《論語撰考讖》曰﹕水名盜泉﹐仲尼不漱﹐卽斯泉矣。西北流注於洙水。洙水又西南流於卞城西﹐西南入泗水亂流。西南至魯縣東北﹐又分爲二水。水側有故城﹐兩水之分會也。洙水西北流逕孔裏北﹐是謂洙﹑泗之間矣。《春秋》之浚洙﹐非謂始導矣﹐蓋深廣之耳。洙水又西南﹐枝津出焉。又南逕瑕丘城東﹐而南入石門﹐向來結石爲水門﹐跨於水上也。西南流﹐世謂之杜武溝。洙水又西南﹐逕南平陽縣之顯閭亭西﹐邾邑也。《春秋﹖襄公二十一年﹖經》書﹐邾庶其以漆﹑閭丘來奔者也。杜預曰﹕平陽北有顯閭亭。《十三州記》曰﹕山陽南平陽縣又有閭丘鄕。《從徵記》曰﹕杜謂顯閭﹑閭丘也。今按漆縣在縣東北﹐漆鄕東北十里﹐見有閭丘鄕﹐顯閭非也。然則顯閭自是別亭﹐未知孰是﹖又南﹐洸水注之。呂忱曰﹕洸水出東平﹐上承汶水於剛縣西﹐闡亭東。《爾雅》曰﹕汶別爲闡﹐其由洛之有波矣。洸水西南流﹐逕盛鄕城西。京相璠曰﹕剛縣西南有盛鄕城者也。又南逕泰山寧陽縣故城西。漢武帝元朔三年﹐封魯共王子劉恬爲侯國。王莽攺之曰寧順也。又南﹐洙水枝津注之。水首受洙﹐西南流逕瑕邱城北﹐又西逕寧陽城南﹐又西南入於洸水。洸水又西南﹐逕泰山郡乘丘縣故城東。趙肅侯二十年﹐韓將舉與齊﹑魏戰於乘丘﹐卽此縣也。漢武帝元朔五年﹐封中山靖王子劉將夜爲侯國也。洸水又東南流﹐注於洙水﹐又南至主平縣南入於泗水。西有茅鄕城﹐東去髙平三十里。京相璠曰﹕今髙平縣西三十里有故茅鄕城者也。卷二十六○沭水△沭水出瑯邪東莞縣西北山。大弁山與小泰山連麓而異名也。引控眾流﹐積以成川。東南流逕邳鄕南﹐南去縣八十許裏。城有三面﹐而不周於南﹐故俗謂之半城。沭水又東南流﹐左合峴水﹐水北出大峴山﹐東南流逕邳鄕東﹐東南流注於沭水也。

△東南過其縣東。沭水左與箕山之水合。水出東諸縣西箕山﹐劉澄之以爲許由之所隱也﹐更爲巨謬矣。其水西南流注於沭水也。

△又東南過莒縣東。《地理誌》曰﹕莒子之國﹐盈姓也﹐少昊後。《列女傳》曰﹕齊人杞梁殖襲莒﹐戰死。其妻將赴之﹐道逢齊莊公﹐公將弔之。杞梁妻曰﹕如殖死有罪﹐君何辱命焉﹖如殖無罪﹐有先人之獘廬在下﹐妾不敢與郊弔。公旋車弔諸室。妻乃哭於城下﹐七日而城崩。故《琴操》云﹕殖死﹐妻援琴作歌曰﹕樂莫樂兮新相知﹐悲莫悲兮生別離﹗哀感皇天﹐城爲之墮﹐卽是城也。其城三重﹐並悉崇峻﹐惟南開一門。內城方十二里﹐郭周四十許裏。《尸子》曰﹕莒君好鬼巫而國亡。無知之難﹐小白奔焉。樂毅攻齊﹐守崄全國。秦始皇縣之﹐漢興以爲城陽國封朱虛侯章﹐治莒。王莽之莒陵也。光武合城陽國爲瑯邪國以封皇子京﹐雅好宮室﹐窮極伎巧﹐壁帶飾以金銀。明帝時﹐京不安莒﹐移治開陽矣。沐水又南﹐袁公水東出淸山﹐尋坤維而注沭。沭水又南﹐潯水注之﹐水出於巨公之山﹐西南流﹐舊堨以漑田﹐東西二十里﹐南北十五里。潯水又西南流入沭。沭水又南與葛陂水會。水發三柱山﹐西南流逕辟城南﹐世謂之辟陽城。《史記﹖建元以來王子侯者年表》曰﹕漢武帝元朔二年﹐封城陽共王子節侯劉壯爲侯國也。其水於邑﹐積以爲陂﹐謂之辟陽湖﹐西南流注於沭水也。

△又南過陽都縣東入於沂。沭水自陽都縣又南﹐會武陽溝水。水東出倉山﹐山上有故城﹐世謂之監官城﹐非也。卽古有利城矣。漢武帝元朔四年﹐封城陽共王子劉釘爲侯國也。其城因山爲基﹐水導山下西北流﹐謂之武陽溝。又西至卽丘縣注於沭。沭水又南逕東海郡卽丘縣﹐故《春秋》之祝丘也。桓公五年﹐《經》書﹕齊侯﹑鄭伯如紀﹐城祝丘。《左傳》齊﹑鄭朝紀﹐欲襲之。漢立爲縣﹐王莽更之曰就信也。《郡國志》曰﹕自東海分屬瑯邪。闞駰曰﹕卽﹑祝﹐魯之音﹐蓋字承讀變矣。沭水又南逕東海厚丘縣﹐王莽更之曰祝其亭也。分爲二瀆﹕一瀆西南出﹐今無水﹐世謂之枯沭。一瀆南逕建陵縣故城東。漢景帝六年封衛綰爲侯國﹐王莽更之曰付亭也。沭水又南逕建陵山西。魏正光中﹐齊王之鎭徐州也﹐立大堨﹐遏水西流﹐兩瀆之會﹐置城防之﹐曰曲沭戍。自堨流三十里﹐西注沭水舊瀆﹐謂之新渠。舊瀆自厚丘西南出﹐左會新渠﹐南入淮陽宿預縣﹐注泗水。《地理誌》所謂至下邳注泗者也。《經》言於陽都入沂﹐非矣。沭水左瀆自大堰水斷﹐故瀆東南出﹐桑堰水注之。水出襄賁縣泉流東注沭瀆﹐又南﹐右合橫溝水﹐水發瀆右﹐東入沭之故瀆。又南曁於遏。其水西南流﹐逕司吾山東。又逕司吾縣故城西。《春秋左傳》吳執鐘吾子以爲司吾縣﹐王莽更之曰息吾也。又西南至宿預注泗水也。沭水故瀆﹐自下堰﹐東南逕司吾城東﹐又東南歷柤口城中。柤水出於楚之柤地。《春秋﹖襄公十年﹖經》書﹐公與晉及諸侯會吳於柤。京相璠曰﹕宋地。今彭城逼陽縣西北有柤水溝﹐去逼陽八十里﹐東南流逕逼陽縣故城東北﹐《地理誌》曰﹕故逼陽國也。《春秋左傳﹖襄公十年》﹐夏四月戊午﹐會於柤。晉荀偃﹑士匄請伐逼陽而封宋向戍焉。荀罃曰﹕城小而固﹐勝之不武﹐弗勝爲笑。固請﹐丙寅﹐圍之﹐弗克。孟氏之臣秦堇父﹐輦重如役。逼陽人啟門﹐諸侯之士門焉﹐縣門發﹐鄹人紇抉之以出門者。狄虎彌建大車之輪﹐而蒙之以甲以爲櫓﹐左執之﹐右拔戟﹐以成一隊。孟獻子曰﹕《詩》所謂有力如虎者也。主人縣布﹐堇父登之﹐及堞而絕之﹐墜﹐則又縣之。蘇而復上者三。主人辭焉﹐乃退﹐帶其斷以徇於軍三日。諸侯之師﹐久於逼陽﹐請歸。智伯怒曰﹕七日不克﹐爾乎取之﹐以謝罪也。荀偃﹑士匄攻之﹐親受矢石﹐遂滅之﹐以逼陽子歸﹐獻於武宮﹐謂之夷俘﹐逼陽﹐妘姓也。漢以爲縣。漢武帝元朔三年﹐封齊孝王子劉就爲侯國。王莽更之曰輔陽也。《郡國志》曰﹕逼陽有柤水﹐柤水又東南﹐亂於沂而注於沭﹐謂之柤口﹐城得其名矣。東南至朐縣入遊﹐注海也。○巨洋水△巨洋水出朱虛縣泰山北﹐過其縣西。泰山卽東小泰山也。巨洋水卽《國語》所謂具水矣﹐袁宏謂之巨﹤目末﹥﹐王韶之以爲巨薎﹐亦或曰朐瀰﹐皆一水也﹐而廣其目焉。其水北流逕朱虛縣故城西﹐漢惠帝二年﹐封齊悼惠王子劉章爲侯國。《地理風俗記》曰﹕丹山在西南﹐丹水所出﹐東入海。丹水由朱虛丘阜矣﹐故言朱虛城西有長阪遠峻﹐名爲破車峴。城東北二十里有丹山﹐世謂之凡山﹐縣在西南﹐非山也。丹凡字相類﹐音從字變也。丹水有二源﹐各導一山﹐世謂之東丹﹑西丹水也。西丹水自凡山北流逕劇縣故城東﹐東丹水注之﹐水出方山﹐山有二水﹐一水卽東丹水也。北逕縣﹐合西丹水而亂流﹐又東北出逕渏薄澗北。渏水亦出方山﹐流入平壽縣﹐積而爲渚。水盛則北注東南流﹐屈而東北流逕平壽縣故城西﹐而北入丹水﹐謂之魚合口。丹水又東北逕望海臺東﹐東北注海﹐蓋亦縣所氏者也。

△又北過臨朐縣東。巨洋水自朱虛北入臨朐縣﹐燻治泉水注之。水出西溪﹐飛泉側瀨﹐於窮坎之下﹐泉溪之上﹐源麓之側﹐有一祠﹐目之爲冶泉祠。按《廣雅》﹐金神謂之淸明﹐斯地蓋古冶官所在﹐故水取稱焉。水色澄明﹐而淸泠特異。淵無潛石﹐淺鏤沙文﹐中有古壇﹐參差相對﹐後人微加功飾﹐以爲嬉遊之處。南北邃岸淩空﹐疏木交合。先公以太和中作鎭海岱﹐余總角之年﹐侍節東州﹐至若炎夏火流﹐間居倦想﹐提琴命友﹐嬉娛永日。桂筍尋波﹐輕林委浪﹐琴歌旣洽﹐歡情亦暢﹐是焉棲寄﹐實可憑衿。小東有一湖﹐佳饒鮮筍﹐匪直芳齊芍藥﹐實亦潔並飛鱗。其水東北流入巨洋﹐謂之燻冶泉。又逕臨朐縣故城東。城古伯氏駢邑也。漢武帝元朔二年﹐封菑川懿王子劉奴爲侯國。應劭曰﹕臨朐﹐山名也。故縣氏之。朐亦水名﹐其城側臨朐川﹐是以王莽用表厥稱矣。其城上下沿水﹐悉是劉武皇北伐廣固﹐營壘所在矣。巨洋水又東北逕委粟山東﹐孤阜秀立﹐形若委粟。又東北﹐洋水注之。水西出石膏山西北石澗口﹐東南逕逢山祠西。洋水又東南。歷逢山下﹐卽石膏山也。麓三成﹐壁立直上。山上有石鼓﹐鳴則年凶。郭緣生《續徵記》曰﹕逢山在廣固南三十里﹐有祠並石人﹑石鼓。齊地將亂﹐石人輒打石鼓﹐聞數十里。洋水歷其陰而東北流﹐世謂之石溝水。東北流出於委粟山北﹐而東注於巨洋﹐謂之石溝口。然是水下流﹐亦有時通塞﹐及其春夏水泛﹐川瀾無輟﹐亦或謂之爲龍泉水。《地理誌》石膏山﹐洋水所出是也。今於此縣﹐惟是瀆當之﹐似符羣證矣。巨洋水又東北得邳泉口﹐泉源西出平地﹐東流注於巨洋。巨洋水又北會建徳水﹐水西發逢山阜﹐而東流入巨洋水也。

△又北過劇縣西。巨洋水又東北合康浪水﹐水發縣西南﹤山其﹥山﹐無事樹木﹐而圓峭孤峙﹐巑岏分立。左思《齊都賦》曰﹕﹤山其﹥領鎭其左是也。康浪水北流﹐注於巨洋。巨洋水又東北逕劇縣故城西﹐古紀國也。《春秋﹖莊公四年》﹐紀侯不能下齊﹐以與弟季﹐大去其國﹐違齊難也。後攺曰劇﹐故《魯連子》曰﹕朐劇之人辯者也。漢文帝十八年﹐別爲菑川國﹐後並北海。漢武帝元朔二年﹐封菑川懿王子劉錯爲侯國﹐王莽更之曰兪縣也。城之北側有故臺﹐臺西有方池。晏謨曰﹕西去齊城九十七里。耿弇破張步於臨淄﹐追至巨﹤目末﹥﹐水上﹐僵屍相屬﹐卽是水也。巨洋水又東北逕晉龍驤將軍﹑幽州刺史辟閭渾墓東﹐而東北流。墓側有一墳﹐甚髙大﹐時人咸謂之爲馬陵﹐而不知誰之丘壠也﹖巨洋水又東北逕益縣故城東。王莽更之曰滌蕩也。晏謨曰﹕西去齊城五十里﹐司馬宣王伐公孫淵﹐北徙丰人﹐住於此城﹐遂攺名爲南丰城也。又東北積而爲潭﹐枝津出焉﹐謂之百尺溝﹐西北流逕北益都城也。漢武帝元朔二年﹐封菑川懿王子劉胡爲侯國。又西北流而注於巨澱矣。

△又東北過壽光縣西。巨洋水自湖東北流﹐逕縣故城西﹐王莽之翼平亭也。漢光武建武二年﹐封更始子鯉爲侯國。城之西南水東﹐有孔子石室﹐故廟堂也。中有孔子像﹐弟子問經﹐旣無碑志﹐未詳所立。巨洋水又東北流﹐堯水注之﹐水出劇縣南角崩山﹐卽故義山也。俗人以其山角若崩﹐因名爲角崩山﹐亦名爲角林山﹐皆世俗音訛也。水卽蕤水矣。《地理誌》曰﹕劇縣有義山﹐蕤水所出也。北逕﹤山其﹥山東﹐俗亦名之爲靑水矣。堯水又東北逕東﹑西壽光二城間。應劭曰﹕壽光縣有灌亭。杜預曰﹕在縣東南﹐斟灌國也。又言﹕斟亭在平壽縣東南。平壽故城在白狼水西﹐今北海郡治。水上承營陵縣之下流。東北逕城東﹐西入別畫湖﹐亦曰朕懷湖。湖東西二十里﹐南北三十里﹐東北入海。斟亭在漑水東﹐水出桑犢亭東覆甑山﹐亭故髙密郡治﹐世謂之故郡城﹐山謂之塔山﹐水曰鹿孟水﹐亦曰戾孟水﹐皆非也。《地理誌》﹐桑犢﹐北海之屬縣矣。有覆甑山﹐漑水所出﹐北逕斟亭西北。按《地理誌》﹐北海有斟縣。京相璠曰﹕故斟尋國﹐禹後。西北去灌亭九十里。漑水又北逕寒亭西﹐合白狼水。《郡國志》曰﹕平壽有斟城﹐有寒亭。薛瓚《漢書集注》云﹕按《汲郡古文》﹐相居斟灌﹐東郡灌是也。明帝以封周後﹐攺曰衛。斟尋在河南﹐非平壽。又云﹕太康居斟尋﹐羿亦居之﹐桀又居之。《尙書﹖序》曰﹕太康失國﹐兄弟五人﹐徯於洛汭。此卽太康之居爲近洛也。余考瓚所據﹐今河南有尋地﹐衛國有觀土。《國語》曰﹕啟有五觀﹐謂之姦子。五觀蓋其名也。所處之邑﹐其名曰觀。皇甫謐曰﹕衛地。又云﹕夏相徙帝丘依同姓之諸侯於斟尋氏。卽《汲冢書》云﹕相居斟灌也。旣依斟尋﹐明斟尋非一居矣。窮後旣仗善射﹐篡相﹐韓浞亦因逢蒙弒羿﹐卽其居以生澆﹐因其室而有豷。故《春秋﹖襄公四年》﹐魏絳曰﹕澆用師滅斟灌及斟尋氏﹐處澆於過﹐處豷於戈。是以伍員言於吳子曰﹕過澆殺斟灌以伐斟尋是也。有夏之遺臣曰靡﹐事羿﹔羿之死也﹐逃於鬲氏。今鬲縣也。收斟灌﹑斟尋二國之餘燼﹐殺韓浞而立少康﹐滅之﹐有窮遂亡也。是蓋寓其居而生其稱﹐宅其業而表其邑﹐縱遺文沿褫﹐亭郭有傳﹐未可以彼有灌目﹐謂專此爲非﹐捨此尋名﹐而專彼爲是。以土推傳。應氏之據﹐亦可按矣。堯水又東北注巨洋。伏琛﹑晏謨並言﹐堯嘗頓駕於此﹐故受名焉。非也。《地理誌》曰﹕蕤水自劇東北﹐至壽光入海。沿其逕趣﹐卽是水也。

△又東北入於海。巨洋水又東北逕望海臺西﹐東北流。伏琛﹑晏謨並以爲平望亭在平壽縣故城西北八十里﹐古縣﹔又或言秦始皇升以望海﹐因曰望海臺﹐未詳也。按《史記》漢武帝元朔二年﹐封菑川懿王子劉賞爲侯國。又東北注於海也。○淄水△淄水出泰山萊蕪縣原山。淄水出縣西南山下﹐世謂之原泉。《地理誌》曰﹕原山﹐淄水所出。故《經》有原山之論矣。《淮南子》曰﹕水出自飴山。蓋山別名也。東北流逕萊蕪谷﹐屈而西北流﹐逕其縣故城南。《從徵記》曰﹕城在萊蕪谷﹐當路阻絕﹐兩山間道﹐由南北門。漢末﹐有範史云爲萊蕪令﹐言萊蕪在齊﹐非魯所得引。舊說云﹕齊靈公滅萊﹐萊民播流﹐此谷﹐邑落荒蕪﹐故曰萊蕪。《禹貢》所謂萊夷也。夾谷之會﹐齊侯使萊人以兵劫魯侯﹐宣尼稱夷不亂華是也。余按泰無﹐萊柞﹐並山名也﹐郡縣取目焉﹐漢髙祖置。《左傳》曰﹕與之無山及萊柞﹐是也。應劭《十三州記》曰﹕太山萊蕪縣﹐魯之萊柞邑。淄水又西北轉逕城西﹐又東北流與一水合﹐水出縣東南﹐俗謂之家桑谷水。《從徵記》名曰聖水。《列仙傳》曰﹕鹿皮公者﹐淄川人也﹐少爲府小吏﹐才巧﹐舉手成器﹐岑山上有神泉﹐人不能到。小吏白府君﹐請木工斤斧三十人﹐作轉輪﹐造縣閣﹐意思橫生。數十日﹐梯道成﹐上其巓﹐作祠屋﹐畱止其旁。其二間以自固﹐食芝艸﹐飲神泉﹐七十餘年。淄水來山下﹐呼宗族得六十餘人﹐命上山﹐半﹐水出﹐盡漂一郡﹐沒者萬計。小吏辭遣家室﹐令下山﹐著鹿皮衣﹐升閣而去。後百餘年﹐下賣藥齊市也。其水西北流注淄水。淄水又北出山﹐謂之萊蕪口﹐東北流者也。

△東北過臨淄縣東。淄水自山東北流逕牛山西﹐又東逕臨淄縣故城南﹐東得天齊水口﹐水出南郊山下﹐謂之天齊淵。五泉並出﹐南北三百步﹐廣十步﹐山卽牛山也。左思《齊都賦》曰﹕牛嶺鎭其南者也。水在齊八祠中﹐齊之爲名﹐起於此矣。《地理風俗記》曰﹕齊所以爲齊者﹐卽天齊淵名也。其水北流注於淄水﹐又東逕四豪冢北﹐水南山下有四冢﹐方基圓墳﹐咸髙七尺﹐東西直列﹐是田氏四王冢也。淄水又東北逕蕩陰裏西。水東有冢﹐一基三墳﹐東西八十步﹐是列士公孫接﹑田開疆﹑古冶子之墳也。晏子惡其勇而無禮﹐投桃以斃之﹐死葬陽裏﹐卽此也。淄水又北逕其城東﹐城臨淄水﹐故曰臨淄﹐王莽之齊陵縣也。《爾雅》曰﹕水出其前左爲營丘。武王以其地封太公望﹐賜之以四履﹐都營丘爲齊。或以爲都營陵。《史記》﹐周成王封師尙父於營丘﹐東就國﹐道宿﹐行遲﹐萊侯與之爭營丘。逆旅之人曰﹕吾聞時難得而易失﹐客寢安﹐殆非就封者也。太公聞之﹐夜衣而行至營丘。陵亦丘也﹐獻公自營丘徙臨淄。余按營陵城南無水﹐惟城北有一水﹐世謂之白狼水﹐西出丹山﹐俗謂凡山也﹐東北流﹐由《爾雅》出前左之文﹐不得以爲營丘矣。營丘者﹐山名也。《詩》所謂子之營兮﹐遭我乎峱之間兮。作者多以丘陵號同﹐緣陵又去萊差近﹐咸言太公所封。考之《春秋經》書﹐諸侯城緣陵。《左傳》曰﹕遷祀也。《毛詩》﹑鄭《注》並無營字﹐瓚以爲非﹐近之。今臨淄城中有丘﹐在小城內﹐周回三百步﹐髙九丈﹐北降丈五﹐淄水出其前﹐逕其左﹐故有營丘之名﹐與《爾雅》相符。城對天齊淵﹐故城有齊城之稱。是以晏子言﹕始爽鳩氏居之﹐逢伯陵居之﹐太公居之。又曰﹕先君太公築營之丘。季札觀風﹐聞齊音﹕曰﹕泱泱乎大風也哉﹗表東海者﹐其太公乎﹖田巴入齊﹐過淄自鏡。郭景純言﹕齊之營丘﹐淄水逕其南及東也。非營陵明矣。獻公之徙其猶晉氏深翼名絳﹐非謂自營陵而之也。其外郭卽獻公所徙臨淄城也﹐世謂之虜城﹐言齊泯王伐燕﹐燕王噲死﹐虜其民﹐實諸郭﹐因以名之。秦始皇二十六年﹐滅齊爲郡﹐治臨淄。漢髙帝六年﹐封子肥於齊﹐爲王國。王莽更名濟南也。《戰國策》曰﹕田單爲齊相。過淄水﹐有老人涉淄而出﹐不能行﹐坐沙中。單乃解裘於斯水之上也。

△又東過利縣東。淄水自縣東北流﹐逕東安平城北。又東逕巨澱縣故城南。徵和四年﹐漢武帝幸東萊﹐臨大海。三月﹐耕巨澱﹐卽此也。縣東南則巨澱湖﹐蓋以水受名也。淄水又東北逕廣饒縣故城南﹐漢武帝元鼎中封菑川靖王子劉國爲侯國。淄水又東北﹐馬車瀆水注之﹐首受巨澱﹐澱卽濁水所注也。呂忱曰﹕濁水一名混水﹐出廣縣爲山﹐世謂之冶嶺山。東北流逕廣固城西﹐城在廣縣西北四里﹐四周絕澗﹐岨水深隍。晉永嘉中﹐東萊人曹嶷所造也。水側山際﹐有五龍口。義熙五年﹐劉武帝伐慕容超於廣固也﹐以藉崄難攻﹐兵力勞獘。河間人玄文說裕云﹕昔趙攻曹嶷﹐望气者以爲繩水帶城﹐非可攻拔。若塞五龍口﹐城當必陷。石虎從之﹐嶷請降。降後五日﹐大雨﹐雷電震開。後慕容恪之攻段龕﹐十旬不拔﹐塞口而龕降﹐降後無幾﹐又震開之。舊基猶存﹐宜試修築。裕塞之﹐超及城內男女皆患腳弱﹐病者大半﹐超遂出奔﹐爲晉所擒也。然城之所跨﹐實憑地崄﹐其不可固城者在此。濁水東北流逕堯山東﹐《從徵記》曰﹕廣固城北三里有堯山祠﹐堯因巡狩登此山﹐後人遂以名山。廟在山之左麓﹐廟像東面﹐華宇修整﹐帝圖嚴飾﹐軒冕之容穆然﹐山之上頂﹐舊有上祠﹐今也毀廢﹐無復遺式。盤石上尙有人馬之迹﹐徒黃石而已﹐惟刀劍之蹤逼眞矣。至於燕鋒代鍔﹐魏鋏齊銘﹐與今劍莫殊﹐以密模寫﹐知人功所制矣。西望胡公陵﹐孫暢之所云﹕靑州刺史傅弘仁言得銅棺隸書處。濁水又東北流﹐逕東陽城北﹐東北流合長沙水。水出逢山北阜。世謂之陽水也。東北流逕廣縣故城西﹐舊靑州刺史治﹐亦曰靑州城。陽水又東北流﹐石井水注之。水出南山﹐山頂洞開﹐望若門焉﹐俗謂是山爲劈頭山。其水北流注井﹐井際廣城東側﹐三面積石﹐髙深一匹有餘。長津激浪﹐瀑布而下﹐澎贔之音﹐驚川聒谷﹐漰渀之勢﹐狀同洪井﹐北流入陽水。餘生長東齊﹐極遊其下﹐於中闊絕﹐乃積綿載。後因王事﹐復出海岱。郭金紫惠同石井﹐賦詩言意。彌日嬉娛﹐尢慰羈心﹐但恨此水時有通塞耳。陽水東逕故七級寺禪房南。水北則長廡徧駕﹐回閣承阿﹐林際則繩坐疏班﹐錫缽間設﹐所謂修修釋子﹐眇眇禪棲者也。陽水又東逕東陽城東南。義熙中﹐晉靑州刺史羊穆之築此﹐以在陽水之陽﹐卽所謂東陽城﹐世以濁水爲西陽水故也。水流亦有時窮通﹐信爲靈矣。昔在宋世﹐是水絕而復流﹐劉晃賦《通津》焉。魏太和中﹐此水復竭﹐輟流積年。先公除州﹐卽任未期﹐是水復通﹐澄映盈川﹐所謂幽谷枯而更溢﹐窮泉輟而復流矣。海岱之士﹐又頌通津焉。平昌耆民孫道相《頌》曰﹕惟彼繩泉﹐竭逾三齡﹐祈盡珪璧﹐謁窮斯牲﹐道從隆替﹐降由聖明。耋民河間趙嶷《頌》云﹕敷化未期﹐玄澤潛施﹐枯源揚瀾﹐涸川滌陂。北海郭欽曰﹕先政輟津﹐我後通洋。但頌廣文煩﹐難以具載。陽水又北屈﹐逕漢城陽景王劉章廟東﹐東注於巨洋﹐後人堨斷﹐令北注濁水﹐時人通謂濁水爲陽水﹐故有南陽﹑北陽水之論。二水渾流﹐世謂之爲長沙水也﹐亦或通名之爲繩水。故晏謨﹑伏琛爲《齊記》﹐並云﹕東陽城旣在澠水之陽﹐宜爲澠陽城﹐非也。世又謂陽水爲洋水﹐余按羣書盛言洋水出臨朐縣﹐而陽水導源廣縣﹐兩縣𨿽鄰﹐川土不同﹐於事疑焉。濁水又北逕臧氏臺西﹐又北逕益城西﹐又北流注巨澱。《地理誌》曰﹕廣縣爲山﹐濁水所出﹐東北至廣饒入巨澱。巨澱之右﹐又有女水注之﹐水出東安平縣之菟頭山。《從徵記》曰﹕水西有桓公冢﹐甚髙大。墓方七十餘丈﹐髙四丈﹐圓墳圍二十餘丈﹐髙七丈。餘一墓方七丈。一墳﹐晏謨曰﹕依《陵記》非葬禮﹐如承世故﹐與其母同墓而異墳﹐伏琛所不詳也﹐冢東山下女水原有桓公祠﹐侍其衡奏魏武王所立﹐曰﹕近日路次齊郊﹐瞻望桓公墳壠﹐在南山之阿﹐請爲立祀﹐爲塊然之主。郭緣生《述徵記》曰﹕齊桓公冢在齊城南二十里﹐因山爲墳。大冢東有女水。或云﹕齊桓公女冢在其上﹐故以名水也。女水導川東北流﹐甚有神焉﹐化隆則水生﹐政薄則津竭。燕建平六年﹐水忽暴竭﹐玄明惡之﹐寢病而亡。燕太上四年﹐女水又竭﹐慕容超惡之﹐燕祚遂淪。女水東北流﹐逕東安平縣故城南。《續述徵記》曰﹕女水至安平城南﹐伏流一十五里﹐然後更流﹐注北楊水。城故酅亭也。《春秋﹖魯莊公三年》﹐紀季以酅入齊。《公羊傳》曰﹕季者何﹖紀侯弟也。賢其服罪請酅以奉五祀。田成子單之故邑也﹐後以爲縣。博陵有安平﹐故此加東也。世祖建武七年﹐封菑川王子劉茂爲侯國。又逕東安平城東﹐東北逕壠丘東﹐東北入巨澱。《地理誌》曰﹕菟頭山﹐女水所出﹐東北至臨淄入巨澱。又北爲馬車瀆﹐北合淄水。又北﹐時﹑澠。之水注之。時水出齊城西南二十五里﹐平地出泉﹐卽如水也﹐亦謂之源水﹐因水色黑﹐俗又目之爲黑水。西北逕黃山東﹐又北歷愚山﹐山東有愚公冢。時水又屈而逕杜山北﹐有愚公谷。齊桓公時﹐公隱於谷。鄰有認其駒者﹐公以與之。山卽社山之通阜﹐以其人狀愚﹐故謂之愚公。水有石梁﹐亦謂之爲石梁水。又有澅水注之﹐水出時水東﹐去臨淄城十八里﹐所謂澅中也。俗以澅水爲宿畱水﹐西北入於時水。孟子去齊﹐三宿而後出澅﹐故世以此而變水名也。水南山西有王歜墓。昔樂毅伐齊﹐賢而封之﹐歜不受﹐自縊而死。水側有田﹐引水漑迹尙存。時水又西北逕西安縣故城南﹐本渠丘也。齊大夫雝稟之邑矣。王莽更之曰東寧。時水又西至石洋堰﹐分爲二水﹐謂之石洋口﹐枝津西北至梁鄒入濟。時水又北逕西安城西﹐又北﹐京水﹑系水注之。水出齊城西南﹐世謂之寒泉也。東北流直申門西﹐京相璠﹑杜預並言﹐申門卽齊城南面西第一門矣﹐爲申池。昔齊懿公遊申池﹐邴戎﹑庸職二人害公於竹中。今池無復仿佛﹐然水側尙有小小竹木﹐以時遺生也。左思《齊郡賦﹖注》﹕申池在海濱﹐齊藪也。余按《春秋﹖襄公十八年》﹐晉伐齊﹐戊戌﹐伐雍門之萩﹐乙亥﹐焚雍門﹐壬寅﹐焚東北二郭﹐甲辰﹐東侵及濰﹐南及沂﹐而不言北掠於海。且晉獻子尙不辭死以逞志﹐何容對仇敵而不懲﹐暴艸木於海嵎乎﹖又炎夏火流﹐非遠遊之辰﹐懿公見弒﹐蓋是白龍魚服﹐見困近郊矣。左氏捨近舉遠﹐考右非矣。杜預之言﹐有推據耳。系不傍城北流逕陽門西﹐水次有故封處﹐所謂齊之稷下也。當戰國之時﹐以齊宣王喜文學遊說之士﹐鄒衍﹑淳於髡﹑田駢﹑接子﹑愼到之徒﹐七十六人﹐皆賜列第爲上大夫﹐不治而論議。是以齊稷下學士復盛﹐且數百十人。劉向《別錄》以稷爲齊城門名也。談說之士﹐期會於稷門下﹐故曰稷下也。《鄭志》曰﹕張逸問《書贊》云﹕我先師棘下生何時人﹖鄭玄答云﹕齊田氏時﹐善學者所會處也。齊人號之棘下生。無常人也。余按《左傳﹖昭公二十二年》﹐莒子如齊﹐盟於稷門之外。漢以叔孫通爲博士﹐號稷嗣君。《史記音義》曰﹕欲以繼蹤齊稷下之風矣。然棘下又是魯城內地名。《左傳﹖定公八年》﹐陽虎劫公﹐伐孟氏﹐入自上東門﹐戰於南門之內﹐又戰於棘下者也。蓋亦儒者之所萃焉﹐故張逸疑而發問﹐鄭玄釋而辯之﹐𨿽異名互見﹐大歸一也。城內有故臺﹐有營丘﹐有故景王祠﹐卽朱虛侯章廟矣。《晉起居注》云﹕齊有大蛇﹐長三百步﹐負小蛇長百餘步﹐逕於市中﹐市人悉觀﹐自北門所入處也。北門外東北二百步﹐有齊相晏嬰冢﹑宅。《左傳》﹕晏子之宅近市﹐景公欲易之而嬰弗更﹐爲誡曰﹕吾生則近市﹐死豈易志。乃葬故宅﹐後人名之曰淸節裏。系水又北逕臨淄城西門北﹐而西流逕梧宮南。昔楚使聘齊﹐齊王饗之梧宮﹐卽是宮矣。其地猶名梧臺裏。臺甚層秀﹐東西一百餘步﹐南北如減﹐卽古梧宮之臺。臺東卽闕子所謂宋愚人得燕石處。臺西有《石社碑》﹐猶存﹐漢靈帝熹平五年立﹐其題云梧臺裏。系水又西逕葵丘北。《春秋﹖莊公八年》﹐襄公使連稱﹑管至父戍葵丘。京相璠曰﹕齊西五十里有葵丘地﹐若是﹐無庸戍之。僖公九年﹐齊桓會諸侯於葵丘。宰孔曰﹕齊侯不務修徳而勤遠略。葵丘不在齊也。引河東汾陰葵丘﹑山陽西北葵城宜在此﹐非也。余原《左傳》﹐連稱﹑管至父之戍葵丘﹐以瓜時爲往還之期。請代弗許﹐將爲齊亂﹐故令無寵之妹候公於宮。因無知之絀﹐遂害襄公﹐若出遠無代﹐寧得謀及婦人而爲公室之亂乎﹖是以杜預稽《春秋》之旨﹐卽《傳》安之﹐《注》於臨淄西。不得捨近托遠﹐苟成己異﹐於異可殊﹐卽義爲負。然則葵丘之戍﹐卽此地也。系水西左迆爲潭﹐又西逕髙陽僑郡南﹐魏所立也。又西北流注於時。時水又東北流﹐繩水注之。水出營城東﹐世謂之漢溱水也。西北流逕營城北﹐漢文帝四年﹐封齊悼惠王子劉信都爲侯國。繩水又西逕樂安博昌縣故城南。應劭曰﹕昌水出東萊昌陽縣﹐道遠不至﹐取其嘉名。闞駰曰﹕縣處勢平﹐故曰博昌。繩水西曆貝丘。京相璠曰﹕博昌縣南近澠水﹐有地名貝丘﹐在齊城西北四十里。《春秋﹖莊公八年》﹐齊侯田於貝丘﹐見公子彭生﹐豕立而泣。齊侯墜車傷足於是處也。繩水又西北入時水。《從徵記》又曰﹕水出臨淄縣北﹐逕樂安﹑博昌南界﹐西入時水者也。自下通謂之爲繩也。昔晉侯與齊侯宴﹐齊侯曰﹕有酒如澠﹐指諭此水也。時水又屈而東北﹐逕博昌城北。時水又東北逕齊利縣故城北﹐又東北逕巨澱縣故城北﹐又東北逕廣饒縣故城北﹐東北入淄水。《地理風俗記》曰﹕淄入濡。《淮南子》曰﹕白公問微言曰﹕若以水投水﹐如何﹖孔子曰﹕淄繩之水合﹐易牙嘗而知之﹐謂斯水矣。

△又東北入於海。淄水入馬車瀆﹐亂流東北﹐逕瑯槐故城南﹐又東北逕馬井城北﹐與時澠之水﹐互受通稱﹐故邑流其號。又東北至皮丘坈入於海。故晏謨﹑伏琛並言淄澠之水合於皮丘坈西。《地理誌》曰﹕馬車瀆至瑯槐入於海﹐蓋舉縣言也。○汶水△汶水出朱虛縣泰山山上有長城﹐西接岱山﹐東連瑯邪﹐巨海千有餘裏﹐蓋田氏之所造也。《竹書紀年》﹐梁惠成王二十年﹐齊築防以爲長城。《竹書》又云﹕晉烈公十二年﹐王命韓景子﹑趙烈侯及我師伐齊﹐入長城。《史記》所謂齊威王越趙侵我﹐伐長城者也。伏琛﹑晏謨並言﹕水出縣東南峿山﹐山在小泰山東者也。

△北過其縣東。汶水自縣東北逕郚城北﹐《地理風俗記》曰﹕朱虛縣東四十里有郚城亭﹐故縣也。又東北逕管寧冢東。故晏謨言柴阜西南﹐有魏獨行君子管寧墓﹐墓前有碑。又東北逕柴阜山北﹐山之東有徵士邴原冢﹐碑志存焉。汶水又東北逕漢靑州刺史孫嵩墓西﹐有碑碣。汶水又東逕安丘縣故城北。漢髙帝八年﹐封將軍張說爲侯國。《地理誌》曰﹕王莽之誅郅也。孟康曰﹕今渠丘亭是也。伏琛﹑晏謨《齊記》並言莒渠丘亭在安丘城東北十里﹐非矣。城對牟山﹐山之西南﹐有孫賓碩兄弟墓﹐碑志並在也。

△又北過淳於縣西﹐又東北入於濰。故夏后氏之斟灌國也。周武王以封淳於公﹐號曰淳於國。《春秋﹖桓公五年》﹐冬﹐州公如曹﹐《傳》曰﹕淳於公如曹﹐度其國危﹐遂不復也。其城東北﹐則兩川交會也。○濰水△濰水出瑯邪箕縣。瑯邪﹐山名也﹐越王句踐之故國也。句踐並吳﹐欲霸中國﹐徙都瑯邪。秦始皇二十六年﹐滅齊﹐以爲郡。城卽秦皇之所築也。二十八年遂登瑯邪﹐作層臺於其上﹐謂之瑯邪臺﹐臺在城東南十里﹐孤立﹐特顯出於眾山﹐上下周二十餘里﹐傍濱巨海。秦皇大樂之﹐因畱三月﹐乃徙黔首三萬戶於瑯邪山下﹐復十二年。所作臺﹐基三層﹐層髙三丈﹐上級平敞﹐方二百餘步﹐廣五里﹐刊石立碑﹐紀秦功徳。臺上有神淵﹐淵至靈焉。人污之則竭﹐齋潔則通。神廟在齊八祠中。漢武帝亦嘗登之。漢髙帝呂后七年﹐以爲王國﹐文帝三年﹐更名爲郡。王莽攺曰塡夷矣。濰水導源濰山﹐許愼﹑呂忱云﹕濰水出箕屋山﹐《淮南子》曰﹕濰水出覆舟山﹐蓋廣異名也。東北逕箕縣故城西﹐又西﹐析泉水注之﹐水出析泉縣北松山﹐東南流逕析泉縣東﹐又東南逕仲固山﹐東北流入於濰。《地理誌》曰﹕至箕縣北入濰者也。濰水又東北逕諸縣故城西。《春秋﹖文公十二年》﹐季孫行父城諸及鄆。《傳》曰﹕城其下邑也。王莽更名諸並矣。濰水又東北﹐涓水注之。水出馬耳山。山髙百丈﹐上有二石並舉﹐望齊馬耳﹐故世取名焉。東去常山三十里﹐涓水發於其陰﹐北逕婁鄕城東。《春秋﹖昭公五年﹖經》書夏﹑莒牟夷以牟﹑婁﹑防﹑玆來奔者也。又分諸縣之東爲海曲縣﹐故俗人謂此城爲東諸城。涓水又北注於濰水。

△東北過東武縣西。縣因岡爲城﹐城周三十里。漢髙帝六年﹐封郭蒙爲侯國﹐王莽更名之曰祥善矣。又北﹐左合扶淇之水﹐水出西南常山﹐東北流注濰。晏﹑伏並以濰水爲扶淇之水﹐以扶淇之水爲濰水﹐非也。按經脈志﹐濰自箕縣關﹐逕東武縣西北流﹐合扶淇之水。晏謨﹑伏琛云﹕東武城西北二里﹐濰水者﹐卽扶淇之水也。濰水又北﹐右合盧水﹐卽久臺水也。《地理誌》曰﹕水出瑯邪橫縣故山。王莽之令丘也。山在東武縣故城東南﹐世謂之盧山也。西北流﹐逕昌縣故城西﹐東北流。《齊地記》曰﹕東武城東南有盧水﹐水側有勝火木﹐方俗音曰檉子﹐其木經野火燒死﹐炭不滅。故東方朔云﹕不灰之木者也。其水又東北流逕東武縣故城東﹐而西北入濰。《地理誌》曰﹕久臺水出東南至東武入濰者也。《尙書》所謂濰﹑淄其道矣。

△又北過平昌縣東。濰水又北逕石泉縣故城西﹐王莽之養信也。《地理風俗記》曰﹕平昌縣東南四十里﹐有石泉亭﹐故縣也。濰水又北逕平昌縣故城東﹐荊水注之。水出縣南荊山阜東北流逕平昌縣故城東﹐漢文帝封齊悼惠王肥子卬侯國。城之東南角有臺﹐臺下有井﹐與荊水通。物墜於井﹐則取之荊水。昔常有龍出入於其中﹐故世亦謂之龍臺城也。荊水又東北流﹐注於濰水。又北﹐浯水注之﹐水出浯山﹐世謂之巨平山也。《地理誌》曰﹕靈門縣有髙﹤廠呆﹥山﹑壺山﹐浯水所出﹐東北入濰。今是山西接浯山。許愼《說文》言水出靈門山﹐世謂之浯汶矣。其水東北逕姑幕縣故城東。縣有五色土﹐王者封建諸侯﹐隨方受之。故薄姑氏之國也。闞駰曰﹕周成王時﹐薄姑與四國作亂﹐周公滅之﹐以封太公。是以《地理誌》曰﹕或言薄姑也。王莽曰季睦矣。應劭曰﹕《左傳》曰﹕薄姑氏國﹐太公封焉。薛瓚《漢書﹖注》云﹕博昌有薄姑城﹐未知孰是﹖浯水又東北逕平昌縣故城北﹐古堨此水﹐以溢漑田﹐南注荊水。浯水又東北流而注於濰水也。

△又北過髙密縣西。應劭曰﹕縣有密水故有髙密之名也。然今世所謂百尺水者﹐蓋密水也。水有二源。西源出奕山﹐亦曰鄣日山。山勢髙峻﹐隔絕陽曦。晏謨曰﹕山狀鄣日﹐是有此名。伏琛曰﹕山上有鄣日﹐故名鄣日山也。其水東北流。東源出五弩山﹐西北流﹐同瀉一壑﹐俗謂之百尺水。古人堨以漑田數十頃﹐北流逕髙密縣西﹐下注濰水﹐自下亦兼通稱焉。亂流歷縣西碑產山西。又東北﹐水有故堰﹐舊鑿石豎柱﹐斷濰水﹐廣六十許步﹐掘東岸﹐激通長渠﹐東北逕髙密縣故城南。明帝永平中﹐封鄧震爲侯國。縣南十里﹐蓄以爲塘﹐方二十餘里﹐古所謂髙密之南都也﹐漑田一頃許。陂水散流﹐下注夷安澤。濰水自堰北﹐逕髙密縣故城西。漢文帝十六年﹐別爲膠西國。宣帝本始元年﹐更爲髙密國。王莽之章牟也。濰水又北。昔韓信與楚將龍且﹐夾濰水而陣於此。信夜令爲萬餘囊﹐盛沙以遏濰水﹐引軍擊且﹐僞退﹐且追北﹐信決水﹐水大至﹐且軍半不得渡﹐遂斬龍且於是水。水西有厲阜﹐阜上有漢司農卿鄭康成冢﹐石碑猶存。又北逕昌安縣故城東。漢明帝永平中﹐封鄧襲爲侯國也。《郡國志》曰﹕漢安帝延光元年復也。

△又北過淳於縣東。濰水又北﹐左會汶水﹐北逕平城亭西﹐又東北逕密鄕亭西。《郡國志》曰﹕淳於縣有密鄕。《地理誌》﹐皆北海之屬縣也。應劭曰﹕淳於縣東北六十里﹐有平城亭﹐又四十里﹐有密鄕亭﹐故縣也。濰水又東北﹐逕下密縣故城西。城東有密阜。《地理誌》曰﹕有三戶山祠。余按應劭曰﹕密者﹐水名﹐是有下密之稱。俗以之名阜﹐非也。

△又東北過都昌縣東。濰水東北逕逢萌墓。萌﹐縣人也。少有大節﹐恥給事縣亭﹐遂浮海至遼東﹐復還﹐在不其山隱學。明帝安車徵﹐萌以佯狂免。又北逕都昌縣故城東。漢髙帝六年﹐封朱軫爲侯國。北海相孔融爲黃巾賊管亥所圍於都昌也﹐太史慈爲融求救劉備﹐持的突圍﹐其處也。

△又東北入於海。○膠水△膠水出黔陬縣膠山北﹐過其縣西。《齊記》曰﹕膠水出五弩山﹐蓋膠山之殊名也。北逕祝玆縣故城東。漢武帝元鼎中﹐封膠東康王子延爲侯國。又逕扶縣故城西﹐《地理誌》瑯邪之屬縣也。漢文帝元年﹐封呂平爲侯國。膠水又北逕黔陬縣故城西。袁山松《郡國志》曰﹕縣有介亭。《地理誌》曰﹕故介國也。《春秋﹖僖公二十九年》﹐介葛盧來朝﹐聞牛鳴﹐曰﹕是生三犠﹐皆用之。問之﹐果然。晏謨﹑伏琛並云﹕縣有東西二城﹐相去四十里有膠水。非也。斯乃拒艾水也。水出拒縣西南拒艾山﹐卽《齊記》所謂黔艾山也。東北流逕拒縣故城西﹐王莽之祓同也。世謂之王城﹐又謂是水爲洋水矣。又東北流﹐晏﹑伏所謂黔陬城西四十里有膠水者也。又東入海。《地理誌》曰﹕瑯邪有拒縣﹐拒艾水出焉。東入海﹐卽斯水也。膠水北逕晏﹑伏所謂西黔陬城東﹐今髙密郡側有黔陬縣。《地理誌》曰﹕膠水出邞縣﹐王莽更之純徳矣﹐疑卽是縣﹐所未詳也。

△又北過夷安縣東。縣故王莽更名之原亭也。應劭曰﹕故萊夷維邑也。太史公曰﹕晏平仲﹐萊之夷維之人也。漢明帝永平中﹐封鄧珍爲侯國。西去濰水四十里﹐膠水又北逕膠陽亭東。晏﹑伏並謂之東亭。自亭結路﹐南通夷安。《地理風俗記》曰﹕淳於縣東南五十里﹐有膠陽亭﹐故縣也。又東北流﹐左會一水﹐世謂之張奴水。水發夷安縣東南阜下﹐西北流﹐歷膠陽縣注於膠。膠水之左爲澤渚﹐東北百許裏﹐謂之夷安潭﹐潭周四十里﹐亦濰水枝津之所注也。膠水又東北逕下密縣故城東﹐又東北逕膠東縣故城西。漢髙帝元年別爲國。景帝封子寄爲王國﹐王莽更之郁袟也﹐今長廣郡治。伏琛﹑晏謨言膠水東北回達於膠東城北百里﹐流注於海。又北過當利縣西北﹐入於海。縣故王莽更名之東萊亭也。又北逕平度縣﹐漢武帝元朔二年﹐封菑川懿王子劉衍爲侯國﹐王莽更名之曰利盧也。縣有土山﹐膠水北歷土山﹐注於海。海南﹐土山以北﹐悉鹽坈相承﹐修煮不輟。北眺巨海﹐杳冥無極﹐天際兩分﹐白黑分別﹐所謂溟海者也。故《地理誌》曰﹕膠水北至平渡入海者也。卷二十七○沔水上△沔水出武都沮縣東狼谷中。沔水一名沮水。闞駰曰﹕以其初出沮洳然﹐故曰沮水也。縣亦受名焉。導源南流﹐泉街水注之。水出河池縣東南流入沮縣﹐會於沔。沔水又東南﹐逕沮水戍而東南流﹐注漢﹐曰沮口。所謂沔漢者也。《尙書》曰﹕嶓冢導漾﹐東流爲漢。《山海經》所謂漢出鮒嵎山也。東北流得獻水口。庾仲雍云﹕是水南至關城﹐合西漢水。漢水又東北﹐合沮口﹐同爲漢水之源也。故如淳曰﹕此方人謂漢水爲沔水。孔安國曰﹕漾水東流爲沔﹐蓋與沔合也。至漢中爲漢水﹐是互相通稱矣。沔水又東逕白馬戍南﹐浕水入焉。水北發武都氐中﹐南逕張魯城東。魯﹐沛國張陵孫。曾學道於蜀鶴鳴山﹐傳業衡﹐衡傳於魯。魯至﹐行寬惠﹐百姓親附﹐供道之費﹐米限五斗﹐故世號五斗米道。初平中﹐劉焉以魯爲督義司馬﹐住漢中﹐斷絕穀道﹐用遠城治﹐因卽崤嶺﹐周回五里﹐東臨浚谷﹐杳然百尋。西北二面﹐連峯接崖﹐莫究其極。從南爲盤道﹐登陟二里有餘。浕水又南逕張魯治東水西山上﹐有張天師堂﹐於今民事之。庾仲雍謂山爲白馬塞﹐堂爲張魯治東對白馬城﹐一名陽平關。浕水南流入沔﹐謂之浕口。其城西帶浕水﹐南面沔川城側二水之交﹐故亦曰浕口城矣。沔水又東逕武侯壘南諸葛武侯所居也﹐南枕沔水。水南有亮壘﹐背山向水﹐中有小城﹐回隔難解。沔水又東﹐逕沔陽縣故城南﹐城舊言漢祖在漢中﹐蕭何所築也。漢建安二十四年﹐劉備並劉璋﹐北定漢中﹐始立壇﹐卽漢王位於此城。其城南臨漢水﹐北帶通逵﹐南面崩水三分之一﹐觀其遺略﹐厥狀時傳。南對定軍山﹐曹公南徵漢中﹐張魯降﹐乃命夏侯淵等守之。劉備自陽平關南渡沔水﹐遂斬淵首﹐保有漢中。諸葛亮之死也﹐遺令葬於其山﹐因卽地勢﹐不起墳壠﹐惟深松茂柏﹐攢蔚川阜﹐莫知墓塋所在。山東名髙平是亮宿營處﹐有亮廟。亮薨﹐百姓野祭。步兵校尉習隆﹑中書郎向充共表云﹕臣聞周人思召伯之徳﹐甘棠爲之不伐。越王懷範蠡之功﹐鑄金以存其像。亮徳軌遐邇﹐勛蓋來世。王室之不壞﹐實賴斯人﹐而使百姓巷祭﹐戎夷野祀﹐非所以存徳念功﹐追述在昔者也。今若盡順民心﹐則黷而無典﹐建之京師﹐又逼宗廟﹐此聖懷所以惟疑也。臣謂宜近其墓﹐立之沔陽﹐斷其私祀﹐以崇正禮。如聽立祀。斯廟蓋所啟置也。鐘士季徵蜀﹐枉駕設祠﹐營東卽八陣圖也。遺基略在﹐崩褫難識。沔水又東逕西樂城北﹐城在山上﹐周三十里﹐甚險固。城側有谷﹐謂之容裘谷﹐道通益州﹐山多羣獠﹐諸葛亮築以防遏。梁州刺史楊亮以卽險之固﹐保而居之﹐爲苻堅所敗。後刺史姜守﹑潘猛﹐亦相仍守此城。城東容裘溪水注之﹐俗謂之洛水也。水南導巴嶺山﹐東北流。水左有故城﹐憑山卽險﹐四面阻絕﹐昔先主遣黃忠據之﹐以拒曹公。溪水又北逕西樂城東﹐而北流注於漢。漢水又左得度口水﹐出陽平北山。水有二源﹕一曰淸檢﹐出佳鳠。一曰濁檢﹐出好鮒﹐常以二月﹑八月取之﹐美珍常味。度水南逕陽平縣故城東﹐又南逕沔陽縣故城東﹐而南流注於漢水。又東﹐右會溫泉水口﹐水發山北平地﹐方數十步﹐泉源沸湧﹐冬夏湯湯﹐望之則白气浩然。言能瘥百病﹐云洗浴者皆有硫黃气﹐赴集者常有百數。池水通注漢水。漢水又東﹐黃沙水左注之。水北出遠山﹐山谷邃險﹐人迹罕交﹐溪曰五丈溪。水側有黃沙屯﹐諸葛亮所開也。其水南注漢水。南有女郎山﹐山上有女郎冢﹐遠望山墳﹐嵬嵬壯髙﹐及卽其所﹐裁有墳形。山上直路下出﹐不生艸木﹐世人謂之女郎道。下有女郎廟及搗衣石﹐言張魯女也。有小水北流入漢﹐謂之女郎水。漢水又東合褒水﹐水西北出衛嶺山﹐東南逕大石門﹐歷故棧道下谷﹐俗謂千梁無柱也。諸葛亮《與兄瑾書》云﹕前趙子龍退軍﹐燒壞赤崖以北閣道緣谷一百餘里﹐其閣梁一頭入山腹﹐其一頭立柱於水中。今水大而急﹐不得安柱﹐此其窮極﹐不可彊也。又云﹕頃大水暴出﹐赤崖以南﹐橋閣悉壞。時趙子龍與鄧伯苗一戍赤崖屯田﹐一戍赤崖口﹐但得緣崖與伯苗相聞而已。後諸葛亮死於五丈原﹐魏延先退而焚之﹐謂是道也。自後按舊修路者﹐悉無復水中柱﹐逕涉者浮梁振動﹐無不搖心眩目也。褒水又東南逕三交城﹐城在三水之會故也。一水北出長安﹐一水西北出仇池﹐一水東北出太白山﹐是城之所以取名矣。褒水又東南得丙水口﹐水上承丙穴﹐穴出嘉魚﹐常以三月出﹐十月入地﹐穴口廣五六尺﹐去平地七八尺﹐有泉懸注。魚自穴下透入水﹐穴口向丙﹐故曰丙穴。下注褒水﹐故左思稱嘉魚出於丙穴﹐良木攢於褒谷矣。褒水又東南歷小石門﹐門穿山通道﹐六丈有餘。刻石言﹕漢明帝永平中﹐司隸校尉犍爲楊厥之所開。逮桓帝建和二年﹐漢中太守同郡王升嘉厥開鑿之功﹐琢石頌徳。以爲石牛道。來敏《本蜀論》云﹕秦惠王欲伐蜀﹐而不知道﹐作五石牛﹐以金置尾下﹐言能屎金。蜀王負力﹐令五丁引之成道。秦使張儀﹑司馬錯尋路滅蜀﹐因曰石牛道。厥蓋因而廣之矣。《蜀都賦》曰﹕阻以石門﹐其斯之謂也。門在漢中之西﹐褒中之北。褒水又東南歷褒口﹐卽褒谷之南口也。北口曰斜。所謂北出褒斜。褒水又南逕褒縣故城東﹐褒中縣也。本褒國矣﹐漢昭帝元鳳六年置。褒水又南流入於漢。漢水又東逕萬石城下﹐城在髙原上﹐原髙十餘丈﹐四面臨平﹐形若覆甕。水南遏水爲阻﹐西北並帶漢水﹐其城宿是流雜聚居﹐故世亦謂之流雜城。漢水又東逕漢廟堆下﹐昔漢女所遊﹐側水爲釣臺﹐後人立廟於臺上。世人睹其頹基崇廣﹐因謂之漢廟堆﹐傳呼乖實﹐又名之爲漢武堆﹐非也。

△東過南鄭縣南﹐縣故褒之附庸也。周顯王之世﹐蜀有褒漢之地。至六國﹐楚人兼之。懷王衰弱﹐秦略取焉。周赧王二年﹐秦惠王置漢中郡﹐因水名也。耆舊傳云﹕南鄭之號﹐始於鄭桓公。桓公死於犬戎﹐其民南奔﹐故以南鄭爲稱。卽漢中郡治也。漢髙祖入秦﹐項羽封爲漢王。蕭何曰﹕天漢﹐美名也。遂都南鄭。大城周四十二里﹐城內有小城﹐南憑北結﹐環雉金墉漆井﹐皆漢所修築也。地沃川險﹐魏武方之雞肋﹐曰﹕釋騏驥而不乘﹐焉皇皇而更求﹖遂畱杜子緒鎭南鄭而還。晉咸康中﹐梁州刺史司馬勛﹐斷小城東面三分之一﹐以爲梁州漢中郡南鄭縣治也。自宋﹑齊﹑魏咸相仍焉。水南卽漢陰城也﹐相承言呂后所居也。有廉水出巴嶺山﹐北流逕廉川﹐故水得其名矣。廉水又北注漢水。漢水右合池水﹐水出旱山。山下有祠﹐列石十二﹐不辧其由﹐蓋社主之流﹐百姓四時祈禱焉。俗謂之獠子水﹐夾漑諸田﹐散流左注漢水。漢水又東﹐得長柳渡﹐長柳﹐村名也。漢太尉李固墓﹐碑銘尙存﹐文字剝落﹐不可復識。漢水又東逕胡城南。義熙十三年﹐城上有密雲細雨﹐五色昭章﹐人相與謂之慶雲﹐休符當出﹐曉而雲霽﹐乃覺城崩半許淪水﹐出銅鐘十二枚。刺史索邈奉送洛陽﹐歸之宋公府。南對扁鵲城﹐當是越人舊所逕涉﹐故邑流其名耳。漢水出於二城之間﹐右會磐餘水﹐水出南山巴嶺上﹐泉流兩分﹐飛淸派注﹐南入蜀水﹐北注漢津﹐謂之磐余口。庾仲雍曰﹕磐余去胡城二十里。漢水又左會文水﹐水卽門水也﹐出胡城北山石穴中。長老云﹕杜陽有仙人宮﹐石穴﹐宮之前門﹐故號其川爲門川﹐水爲門水。東南流逕胡城北﹐三城奇對﹐隔谷羅布﹐深溝固壘﹐髙臺相距。門水右注漢水﹐謂之髙橋溪口。漢水又東﹐黑水注之。水出北山﹐南流入漢。庾仲雍曰﹕黑水去髙橋三十里。諸葛亮《箋》云﹕朝發南鄭﹐墓宿黑水﹐四五十里﹐指謂是水也﹐道則百里也。又東過城固縣南﹐又東﹐過魏興安陽縣南﹐涔水出自旱山﹐北注之。常琚《華陽國誌》曰﹕蜀以城固爲樂城縣也。安陽縣故隸漢中﹐魏分漢中立魏興郡﹐安陽隸焉。涔水出西南而東北入漢。左谷水出西北﹐而東南入漢。左谷水出漢北﹐卽智水也。北發聽山﹐山下有穴水﹐穴水東南流﹐歷平川中﹐謂之智鄕﹐水曰智水。川有唐公祠。唐君字公房﹐成固人也。學道得仙﹐入雲臺山﹐合丹服之﹐白日升天。雞鳴天上﹐狗吠雲中﹐惟以鼠惡﹐畱之。鼠乃感激﹐以月晦日。吐腸胃更生﹐故時人謂之唐鼠也。公房升仙之日﹐婿行未還﹐不獲同階雲路﹐約以此川爲居﹐言無繁霜蛟虎之患﹐其俗以爲信然。因號爲婿鄕﹐故水亦卽名焉。百姓爲之立廟於其處﹐刊石立碑﹐表述靈異也。婿水南歷婿鄕溪﹐出山東南流﹐逕通關勢南。山髙百餘丈﹐上有匈奴城﹐方五里﹐浚塹三重。髙祖北定三秦﹐蕭何守漢中﹐欲修北道﹐通關中﹐故名爲通關勢。婿水又東逕七女冢﹐冢夾水羅布如七星﹐髙十餘丈﹐周回數畝。元嘉六年﹐大水﹐破墳﹐墳崩﹐出銅不可稱計。得一塼刻云﹕項氏伯無子﹐七女造墩﹐世人疑是項伯冢。水北有七女池﹐池東有明月池﹐狀如偃月﹐皆相通注﹐謂之張良渠﹐蓋良所開也。婿水逕樊噲臺南﹐臺髙五六丈﹐上容百許人。又東南逕大城固北﹐城乘髙勢﹐北臨婿水。水北有韓信臺﹐髙十餘丈﹐上容百許人﹐相傳髙祖齋七日﹐置壇﹐設九賓禮﹐以禮拜信也。婿水東回南轉﹐又逕其城東﹐而南入漢水﹐謂之三水口也。漢水又東會益口﹐水出北山益谷﹐東南流注於漢水。漢水又東至灙城南﹐與洛谷水合。水北出洛谷﹐谷北通長安。其水南流﹐右則灙水注之。水發西溪﹐東南流合爲一水﹐亂流南出﹐際其城西﹐南注漢水。漢水又東逕小城固南﹐州治大城固﹐移縣北﹐故曰小城固。城北百二十里﹐有興勢阪﹐諸葛亮出洛谷﹐戍興勢﹐置烽火樓﹐處處通照。漢水東歷上濤﹐而逕於龍下﹐蓋伏石驚湍﹐流屯激怒﹐故有上下二濤之名。龍下﹐地名也。有丘郭墳墟﹐舊謂此館爲龍下亭。自白馬迄此﹐則平川夾勢﹐水丰壤沃﹐利方三蜀矣。度此﹐溯洄從漢﹐爲山行之始。漢水又東逕石門灘山峽也。東會酉水﹐水北出秦嶺酉谷﹐南歷重山﹐與寒泉合﹐水東出寒泉嶺。泉湧山頂﹐望之交橫﹐似若瀑布﹐頹波激石﹐散若雨灑﹐勢同厭原﹐風雨之池。其水西流入於酉水。酉水又南注漢﹐謂之酉口。漢水又東逕嬀虛灘。《世本》曰﹕舜居嬀內﹐在漢中西城縣。或言嬀墟在西北﹐舜所居也。或作姚墟。故後或姓姚﹐或姓嬀﹐嬀﹑姚之異﹐事妄未知所從。余按應邵之言﹐是地於西城爲西北也。漢水又東逕猴徑灘﹐山多猴猿﹐好乘危綴飲﹐故灘受斯名焉。漢水又東逕小﹑大黃金南﹐山有黃金峭﹐水北對黃金穀。有黃金戍傍山依峭﹐險折七里。氐掠漢中﹐阻此爲戍﹐興鐵城相對﹐一城在山上﹐容百餘人﹐一城在山下﹐可置百許人﹐言其險峻﹐故以金﹑鐵制名矣。昔楊難當令魏興太守薛健﹐據黃金﹐姜寶據鐵城。宋遣秦州刺史蕭思話西討。話令陰平太守蕭坦攻拔之﹐賊退酉水矣。漢水又東合蘧蒢溪口。水北出就谷﹐在長安西南。其水南流逕巴溪戍西﹐又南逕陽都阪東﹐阪自上及下﹐盤折一十九曲﹐西連寒泉嶺。《漢中記》曰﹕自西城涉黃金峭﹑寒泉嶺﹑陽都阪﹐峻崿百重﹐絕壁萬尋﹐旣造其峯﹐謂已逾崧岱﹐復瞻前嶺﹐又倍過之。言陟羊腸﹐超煙雲之際﹐顧看向塗﹐杳然有不測之險。山丰野牛野羊騰巖越嶺﹐馳走若飛﹐觸突樹木﹐十圍皆倒。山殫艮阻﹐地窮坎勢矣。其水南歷蘧蒢溪﹐謂之蘧蒢水﹐而南流注於漢﹐謂之蒢口。漢水又東﹐右會洋水﹐川流漫闊﹐廣幾里許。洋水導源巴山﹐東北流逕平陽城。《漢中記》曰﹕本西鄕縣治也。自城固南城南入三百八十里﹐距南鄭四百八十里。洋川者﹐漢戚夫人之所生處也。髙祖得而寵之﹐夫人思慕本鄕﹐追求洋川米﹐帝爲驛致長安。蠲復其鄕﹐更名曰縣﹐故又目其地爲祥川﹐用表夫人載誕之休祥也。城卽定遠矣。漢和帝永元七年﹐封班超以漢中郡南鄭縣之西鄕﹐爲定遠侯﹐卽此也。洋水又東北流入漢﹐謂之城陽水口也。漢水又東歷敖頭﹐舊立倉儲之所﹐傍山通道﹐水陸險湊。魏興安康縣治﹐有戍﹐統領流雜。漢水又東合直水﹐水北出子午谷巖嶺下。又南枝分﹐東注旬水﹐又南逕蓰閣下﹐山上有戍﹐置於崇阜之上﹐下臨深淵。張子房燒絕棧閣﹐示無還也。又東南歷直谷逕直城西而南流注漢。漢水又東逕直城南﹐又東逕千渡而至蝦蟆追﹐歷漢陽潕口而屆於彭溪龍竈矣﹐並溪澗灘磧之名也。漢水又東逕晉昌郡之寧都縣南﹐縣治松溪口。又東逕魏興郡廣城縣﹐縣治王谷。穀道南出巴獠有鹽井﹐食之令人癭疾。漢水又東逕魚脯谷口舊西城﹑廣城二縣﹐指此谷而分界也。

△又東過西城縣南。漢水又東逕鱉池而爲鯨灘﹐鯨﹐大也。《蜀都賦》曰﹕流漢湯湯﹐驚浪雷奔﹐望之天回﹐卽之云昏者也。漢水又東逕嵐谷北口﹐嶂遠溪深﹐澗峽險邃﹐气蕭蕭以瑟瑟﹐風颼颼而飅飅﹐故川谷擅其目矣。漢水又東﹐右得大勢﹐勢阻急溪﹐故亦曰急勢也。依山爲城﹐城周二里﹐在峻山上﹐梁州督護吉挹所治﹐苻堅遣偏軍韋鐘伐挹﹐挹固守二年﹐不能下﹐無援﹐遂陷。漢水右對月谷口﹐山有阪月川﹐於中黃壤沃衍﹐而桑麻列植﹐佳饒水田﹐故孟達《與諸葛亮書》﹐善其川土沃美也。漢水又東﹐逕西城縣故城南﹐《地理誌》曰﹕西城﹐故漢中郡之屬縣也。漢末爲西城郡。建安二十四年﹐劉備以申儀爲西城太守。儀據郡降魏。魏文帝攺爲魏興郡﹐治故西城縣之故城也。氐略漢川﹐梁州移治於此。城內有舜祠﹑漢髙帝廟﹐置民九戶﹐歲時奉祠焉。漢水又東爲鱣湍﹐洪波渀蕩﹐漰浪云頹﹐古耆舊言﹐有鱣魚奮鰭溯流﹐望濤直上﹐至此則暴鰓失濟﹐故因名湍矣。漢水又東合旬水﹐水北出旬山﹐東南流逕平陽戍下與直水枝分東注﹐逕平陽戍入旬水﹐旬水又東南逕旬陽縣﹐與柞水合。水西出柞溪﹐南流逕重巖堡西﹐屈而東流﹐逕其堡南﹐東南注於旬水。旬水又東南逕旬陽縣南﹐縣北山有懸書崖﹐髙五十丈﹐刻石作字﹐人不能上﹐不知所述﹐山下有石壇﹐上有馬迹五所﹐名曰馬迹山。旬水東南注漢﹐謂之旬口。漢水又東逕木蘭寨南﹐右岸有城﹐名伎陵城﹐周回數里﹐左岸壘石數十行﹐重壘數十里﹐中謂是處爲木蘭寨﹐云﹕吳朝遣軍救孟達於此矣。漢水又東﹐左得育溪﹐興晉﹑旬陽二縣分界於是谷。漢水又東合甲水口﹐水出秦嶺山﹐東南流﹐逕金井城南﹐又東逕上庸郡北﹐與關祔水合。水出上洛陽亭縣北靑泥西山﹐南逕陽亭聚西﹐俗謂之平陽水。南合丰鄕川水﹐水出弘農丰鄕東山﹐西南流逕丰鄕故城南。京相璠曰﹕南鄕淅縣有故鄷鄕﹐《春秋》所謂丰淅也﹐於《地理誌》屬弘農﹐今屬南鄕。又西南合關祔水。關祔水又南入上津﹐注甲水。甲水又東南逕魏興郡之興晉縣南﹐晉武帝太康中立。甲水又東﹐右入漢水。漢水又東爲龍淵﹐淵上有胡鼻山﹐石類胡人鼻故也。下臨龍井渚﹐淵深數丈。漢水又東逕魏興郡之錫縣故城北﹐爲白石灘。縣故《春秋》之錫穴地也﹐故屬漢中﹐王莽之錫治也。縣有錫義山﹐方圓百里﹐形如城﹐四面有門﹐上有石壇﹐長十數丈﹐世傳列仙所居。今有道士﹐被髮餌術﹐恆數十人。山髙谷深﹐多生薇蘅艸﹐其艸有風不偃﹐無風獨搖。漢水又東逕長利谷南﹐入谷﹐有長利故城﹐舊縣也。漢水又東歷姚方﹐蓋舜後枝居是處﹐故地畱姚稱也。卷二十八○沔水中△又東過堵陽縣﹐堵水出自上粉縣﹐北流注之。堵水出建平郡界故亭谷﹐東歷新城郡﹐郡故漢中之房陵縣也。世祖建武元年封鄧晨爲侯國也。漢末以爲房陵郡。魏文帝合房陵﹑上庸﹑西城﹐立以爲新城郡﹐以孟達爲太守﹐治房陵故縣。有粉水﹐縣居其上﹐故曰上粉縣也。堵水之旁有別溪﹐岸側土色鮮黃﹐乃云可啖。有言飲此水者﹐令人無病而壽﹐豈其信乎﹖又有白馬山﹐山石似馬﹐望之逼眞。側水謂之白馬塞。孟達爲守﹐登之而嘆曰﹕劉封﹑申耽據金城千里﹐而更失之乎﹖爲《上堵吟》﹐音韻哀切﹐有惻人心﹐今水次尙歌之。堵水又東北徑上庸郡﹐故庸國也。《春秋﹖文公十六年》﹐楚人﹑秦人﹑巴人滅庸。庸﹐小國﹐附楚﹐楚有災不救﹐舉羣蠻以叛﹐故滅之以爲縣﹐屬漢中郡。漢末﹐又分爲上庸郡﹐城三面際水。堵水又東徑方城亭西﹐東北歷﹤山參﹥山下﹐而北徑堵陽縣南﹐北流注於漢﹐謂之堵口。漢水又東﹐謂之澇灘﹐冬則水淺﹐而下多大石。又東爲淨灘﹐夏水急盛﹐川多湍洑﹐行旅苦之。故諺曰﹕冬澇夏淨﹐斷官使命﹐言二灘阻礙也。

△又東過鄖鄕南。漢水又東徑鄖鄕縣南之西山﹐上有石蝦蟆﹐倉卒看之與眞不別。漢水又東徑鄖鄕縣故城南﹐謂之鄖鄕灘﹐縣故黎也。卽長利之鄖鄕矣。《地理誌》曰﹕有鄖關。李奇以爲鄖子國。晉太康五年立以爲縣。漢水又東徑琵琶谷口﹐荊﹑益二州﹐分境於此﹐故謂之琵琶界也。

△又東北流﹐又屈東南﹐過武當縣東北。縣西北四十里﹐漢水中有洲﹐名滄浪洲。庾仲雍《漢水記》謂之千齡洲﹐非也。是世俗語訛﹐音與字變矣。《地說》曰﹕水出荊山東南流爲滄浪之水。是近楚都。故漁文歌曰﹕滄浪之水淸兮﹐可以濯我纓﹔滄浪之水濁兮﹐可以濯我足。余按《尙書﹖禹貢》言﹕導漾水東流爲漢﹐又東爲滄浪之水﹐不言過而言爲者﹐明非他水決入也﹐蓋漢沔水﹐自下有滄浪通稱耳。纏絡鄢鄀﹐地連紀郢﹐咸楚都矣。漁父歌之﹐不違水地﹐考按經傳﹐宜以《尙書》爲正耳。漢水又東爲佷了潭﹐譚中有石磧洲﹐長六十丈﹐廣十八丈﹐世亦以此洲爲佷子葬父於斯﹐故潭得厥目焉﹐所未詳也。漢水又東南徑武當縣故城北﹐世祖封鄧晨子堂爲侯國。內有一碑﹐文字磨滅﹐不可復識﹐俗相傳言是《華君銘》﹐亦不詳華君何代之士﹖漢水又東﹐平陽川水注之。水出縣北伏龍山﹐南歷平陽川﹐徑平陽故城下。又南流注於沔。沔水又東南徑武當縣故城東﹐又東﹐曾水注之。水導源縣南武當山﹐一曰太和山亦曰﹤山參﹥上山﹐山形特秀﹐又曰仙室。《荊州圖副記》曰﹕山形特秀﹐異於眾嶽﹐峯首狀博山香鑪﹐亭亭遠出﹐藥食延年者萃焉。晉咸和中﹐歷陽謝允﹐捨羅邑宰﹐隱遁斯山﹐故亦曰謝羅山焉。曾水發源山麓﹐徑越山陰﹐東北流注於沔﹐謂之曾口。沔水又東徑龍巢山下。山在沔水中﹐髙十五丈﹐廣員一里二百三十步。山形峻峭﹐其上秀林茂木﹐隆冬不凋。

△又東南過涉都城東北﹐故鄕名也。按《郡國志》築陽縣有涉都鄕者也。漢武帝元封元年封南海守降侯子嘉爲侯國。均水於縣入沔﹐謂之均口也。

△又東南過酇縣之西南。縣治故城南臨沔水﹐謂之酇頭。漢髙帝六年﹐封蕭何爲侯國也。薛瓚曰﹕今南鄕酇頭是也。《茂陵書》曰在南陽﹐王莽更名南庚者也。

△又南過穀城東﹐又南過陰縣之西。沔水東逕穀城南﹐而不逕其東矣。城在穀城山上﹐春秋谷伯綏之邑也。墉闉頹毀﹐基塹亦存。沔水又東南逕陰縣故城西﹐故下陰也。《春秋﹖昭公十九年》﹐楚工尹赤遷陰於下陰是也。縣東有冢。縣令濟南劉熹﹐字徳怡﹐魏時宰縣﹐雅好博古﹐教學立碑﹐載生徒百有餘人﹐不終業而夭者﹐因葬其地﹐號曰生墳。沔水又東南得洛溪口﹐水出縣西北集池陂﹐東南流逕洛陽城﹐北枕洛溪﹐溪水東南注沔水也。

△又南過築陽縣東﹐築水出自房陵縣﹐東過其縣﹐南流注之。沔水又南﹐泛水注之。水出梁州閬陽縣。魏遣夏侯淵與張郃下巴西﹐進軍宕渠。劉備軍泛口﹐卽是水所出也。張飛自別道襲張郃於此水﹐郃敗﹐棄馬升山﹐走遠漢中。泛水又東逕巴西﹐歷巴渠北新城﹑上庸﹐東逕泛陽縣故城南﹐自縣以上﹐山深水急﹐枉渚崩湍﹐水陸逕絕。又東逕學城南﹐梁州大路所由也。舊說﹐昔者有人立學都於此﹐值世荒亂﹐生徒罔依﹐遂共立城以禦難﹐故城得厥名矣。泛水又東流注於沔﹐謂之泛口也。沔水又南徑闕林山東﹐本郡陸道之所由。山東有二碑﹕其一卽記闕林山﹐文曰﹕君國者不躋髙堙下﹐先時或斷山岡﹐以通平道﹐民多病﹐守長冠軍張仲瑜乃與邦人築斷故山道﹐作此銘。其一《郭先生碑》﹐先生名輔﹐字甫成﹐有孝友悅學之美﹐其女爲立碑於此﹐並無年號﹐皆不知何代人也。沔水又南逕築陽縣東﹐又南﹐築水注之。杜預以爲彭水也。水出梁州新城郡魏昌縣界﹐縣以黃初中分房陵立。築水東南流逕築陽縣﹐水中有孤石挺出﹐其下澄潭﹐時有見此石根﹐如竹根而黃色﹐見者多凶﹐相與號爲承受石﹐所未詳也。築水又東逕築陽縣故城南﹐縣故楚附庸也。秦平鄢郢﹐立以爲縣。王莽更名之曰宜禾也。建武二十八年﹐世祖封吳盱爲侯國。築水又東流注於沔﹐謂之築口。沔水又南逕髙亭山﹐東山有靈焉﹐士民奉之﹐所請有驗。沔水又東爲漆灘﹐新野郡山都縣與順陽築陽分界於斯灘矣。

△又東過山都縣東北。沔南有固城﹐城側沔川﹐卽新野山都縣治也。舊南陽之赤鄕矣﹐秦以爲縣。漢髙後四年﹐封衛將軍王恬啟爲侯國。沔北有和城﹐卽《郡國志》所謂武當縣之和城聚﹐山都縣舊嘗治此﹐故亦謂是處爲故縣灘。沔水北岸數里﹐有大石激﹐名曰五女激。或言﹕女父爲人所害﹐居固城﹐五女思復父怨﹐故立激以攻城。城北今淪於水。亦云﹕有人葬沔北﹐墓宅將爲水毀﹐其人五女無男﹐皆悉巨富﹐共修此激以全墳宅。然激作甚工。又云﹕女嫁爲陰縣佷子婦﹐家貲萬金﹐而自少小不從父語。父臨亡﹐意欲葬山上﹐恐兒不從﹐故倒言葬我著渚下石磧上。佷子曰﹕我由來不奉教﹐今從語。遂盡散家財﹐作石冢﹐積土繞之﹐成一洲﹐長數百步。元康中﹐始爲水所壞﹐今石皆如半榻許﹐數百枚聚在水中。佷子是前漢人。襄陽太守胡烈有惠化﹐補塞堤決﹐民賴其利。景元四年九月﹐百姓刊石銘之﹐樹碑於此。沔水又東﹐偏淺﹐冬月可涉渡﹐謂之交湖﹐兵戎之交﹐多自此濟。晉永康中得鳴石於此水﹐撞之﹐聲聞數里。沔水又東逕樂山北﹐昔諸葛亮好爲《梁甫吟》﹐每所登遊﹐故俗以樂山爲名。沔水又東逕隆中﹐歷孔明舊宅北。亮語劉禪云﹕先帝三顧臣於艸廬之中﹐咨臣以當世之事﹐卽此宅也。車騎沛國劉季和之鎭襄陽也﹐與犍爲人李安﹐共觀此宅﹐命安作《宅銘》云﹕天子命我﹐於沔之陽﹐聽鼓鞞而永思﹐庶先哲之遺光。後六十餘年﹐永平之五年﹐習鑿齒又爲其宅銘焉。

△又東過襄陽縣北﹐沔水又東逕萬山北﹐山上有《鄒恢碑》﹐魯宗之所立也。山下潭中有《杜元凱碑》﹐元凱好尙後名﹐作兩碑﹐並述己功﹐一碑沈之峴山水中﹐一碑下之於此潭﹐曰﹕百年之後﹐何知不深谷爲陵也﹖山下水曲之隈﹐云漢女昔遊處也。故張衡《南都賦》曰﹕遊女弄珠於漢臯之曲。漢臯﹐卽萬山之異名也。沔水又東合檀溪水﹐水出縣西柳子山下。東爲鴨湖﹐湖在馬鞍山東北﹐武陵王愛其峯秀﹐攺曰望楚山。溪水自湖兩分﹐北渠卽溪水所導也。北徑漢陰臺西﹐臨流望遠﹐按眺農圃﹐情邈灌蔬﹐意寄漢陰﹐故因名臺矣。又北逕檀溪謂之檀溪水﹐水側有沙門釋道安寺﹐卽溪之名以表寺目也。溪之陽有徐元直﹑崔州平故宅。悉人居。故習鑿齒《與謝安書》云﹕每省家舅﹐縱目檀溪﹐念崔徐之友﹐未嘗不撫膺躊躇﹐惆悵終日矣。溪水傍城北注﹐昔劉備爲景升所謀﹐乘的顱馬西走﹐墜於斯溪。西去城裏余﹐北流注於沔。一水東南出。應劭曰﹕城在襄水之陽﹐故曰襄陽。是水當卽襄水也。城北枕沔水﹐卽襄陽縣之故城也。王莽之相陽矣。楚之北津戍也﹐今大城西壘是也。其土﹐古鄢﹑鄀﹑盧﹑羅之地。秦滅楚﹐置南郡﹐號此爲北部焉。建安十三年﹐魏武平荊州分南郡﹐立爲襄陽郡。荊州刺史治﹐邑居隱賑﹐冠蓋相望﹐一都之會也。城南門道東有三碑﹕一碑是《晉太傳羊祜碑》﹐一碑是《鎭南將軍杜預碑》﹐一碑是《安南將軍劉儼碑》﹐並是學生所立。城東門外二百步劉表墓﹐太康中﹐爲人所發﹐見表夫妻﹐其屍儼然﹐顏色不異﹐猶如平生。墓中香气﹐遠聞三四里中﹐經月不歇。今墳冢及祠堂﹐猶髙顯整頓。城北枕沔水﹐水中常苦蛟害。襄陽太守鄧遐﹐負其气果﹐拔劍入水﹐蛟繞其足﹐遐揮劍斬蛟﹐流血丹水﹐自後患除﹐無復蛟難矣。昔張公遇害﹐亦亡劍於是水。後雷氏爲建安從事﹐逕踐瀨溪﹐所畱之劍﹐忽於其懷躍出落水﹐初猶是劍﹐後變爲龍。故吳均《劍騎詩》云﹕劍是兩蛟龍﹐張華之言不孤爲驗矣。沔水又逕平魯城南。城﹐魯宗之所築也。故城得厥名矣。東對樊城﹐仲山甫所封也。《漢晉春秋》稱﹕桓帝幸樊城﹐百姓莫不觀。有一老父﹐獨耕不輟。議郎張溫使問焉。父嘯而不答。溫因與之言﹐問其姓名﹐不告而去。城周四里﹐南半淪水。建安中﹐關羽圍於禁於此城﹐會沔水泛溢三丈有餘﹐城陷﹐禁降。龐徳奮劍乘舟﹐投命於東岡。魏武曰﹕吾知於禁三十餘載﹐至臨危受命﹐更不如龐徳矣。城西南有《曹仁記水碑》﹐杜元凱重刊其後﹐書伐吳之事也。

△又從縣東屈西南﹐淯水從北來注之。襄陽城東有東白沙﹐白沙北有三洲﹐東北有宛口﹐卽淯水所入也。沔水中有魚梁洲﹐龐徳公所居。士元居漢之陰﹐在南白沙世故謂是地爲白沙曲矣。司馬徳操宅洲之陽﹐望衡對宇﹐歡情自接﹐泛舟褰裳﹐率爾休暢。豈待還桂柁於千里﹐貢深心於永思哉。水南有鷹臺﹐號曰景升臺。蓋劉表治襄陽之所築也。言表盛遊於此常所止憩。表性好鷹﹐嘗登此臺﹐歌《野鷹來曲》。其聲韻似孟達《上堵吟》矣。沔水又徑桃林亭東﹐又逕峴山東﹐山上有桓宣所築城﹐孫堅死於此。又有《桓宣碑》。羊祜之鎭襄陽也﹐與鄒潤甫嘗登之。及祜薨﹐後人立碑於故處﹐望者悲感。杜元凱謂之《墮淚碑》。山上又有《徵南將軍胡罷碑》﹐又有《徵西將軍周訪碑》﹐山下水中﹐杜元凱沈碑處。沔水又東南徑蔡洲﹐漢長水校尉蔡瑁居之﹐故名蔡洲。洲大岸西有洄湖﹐停水數十畮﹐長數里﹐廣減百步﹐水色常綠。楊儀居上洄﹐楊顒居下洄﹐與蔡洲相對﹐在峴山南廣昌裏。又與襄陽湖水合﹐水上承鴨湖﹐東南流逕峴山西﹐又東南流注白馬陂水。又東入侍中襄陽侯習郁魚池。郁依範蠡養魚法作大陂﹐陂長六十步﹐廣四十步﹐池中起釣臺。池北亭﹐郁墓所在也。列植松篁於池側沔水上﹐郁所居也。又作石洑逗﹐引大池水於宅北﹐作小魚池﹐池長七十步﹐廣二十步。西枕大道﹐東北二邊﹐限以髙堤﹐楸竹夾植﹐蓮芡覆水是遊宴之名處也。山季倫之鎭襄陽﹐每臨此池﹐未嘗不大醉而還﹐恆言此是我髙陽池。故時人爲之歌曰﹕山公出何去﹐往至髙陽池﹐日暮倒載歸﹐酩酊無所知。其水下入沔。沔水西又有孝子墓。河南秦氏﹐性至孝﹐事親﹐無倦。親沒之後﹐負土成墳﹐常泣血墓側。人有詠蓼莪者﹐氏爲泣涕﹐悲不自勝。於墓所得病﹐不能食﹐虎常乳之﹐百餘日﹐卒。今林木幽茂﹐號曰孝子墓也。其南有蔡瑁冢﹐冢前刻石爲大鹿﹐狀甚大﹐頭髙九尺﹐制作甚工。沔水又東南逕邑城北﹐習郁襄陽侯之封邑也﹐故曰邑城矣。沔水又東合洞口﹐水出安昌縣故城東北大父山﹐西南流﹐謂之白水。又南逕安昌故城東﹐屈逕其縣南﹐縣故蔡陽之白水鄕也。漢元帝以長沙卑濕﹐分白水﹑上唐二鄕爲舂陵縣。光武卽帝位﹐攺爲章陵縣﹐置園廟焉。魏黃初二年﹐更從今名﹐故義陽郡治也。白水又西南流﹐而左會昆水。水導源城東南小山﹐西流逕金山北﹐又西南流逕縣南﹐西流注於白水。水北有白水陂﹐其陽有漢光武故宅﹐基址存焉﹐所謂白水鄕也。蘇伯阿望气處也。光武之徵秦丰﹐幸舊邑﹐置酒極歡。張平子以爲眞人南巡﹐觀舊裏焉。《東觀漢記》曰﹕明帝幸南陽﹐祀舊宅﹐召校官子弟作雅樂﹐奏《鹿鳴》﹐上自禦塤篪和之﹐以娛賓客﹐又於此宅矣。白水又西合浕水﹐水出於襄鄕縣東北陽中山﹐西逕襄鄕縣之故城北。按《郡國志》﹐是南陽之屬縣也。浕水又西逕蔡陽縣故城東﹐西南流注於白水﹐又西逕其城南。建武十三年﹐世祖封城陽王祉世子本爲侯國。應劭曰﹕蔡水出蔡陽﹐東入淮。今於此城南﹐更無別水﹐惟是水可以當之。川流西注﹐苦其不東﹐且淮源阻礙﹐山河無相入之理﹐蓋應氏之誤耳。洞水又西南流注於沔水。

△又東過中廬縣東﹐淮水自房陵縣淮山東流注之。縣卽《春秋》廬戎之國也。縣故城南﹐有水出西山。山有石穴出馬﹐謂之馬穴山。漢時有數百匹馬出其中﹐馬形小似巴滇馬。三國時﹐陸遜攻襄陽﹐於此穴又得馬數十匹﹐送建業。蜀使至﹐有家在滇池者﹐識其馬毛色﹐云﹕其父所乘馬﹐對之流涕。其水東流一百四十里﹐逕城南﹐名曰浴馬港。言初得此馬﹐洗之於此﹐因以名之。亦云﹕乘出沔次浴之﹐又曰洗馬旣﹐渡沔宿處﹐名之曰騎亭﹖然候水諸蠻北遏是水﹐南壅淮川以周田漑﹐下流入沔。沔水又東南流﹐逕黎丘故城西﹐其城下對繕洲﹐秦丰居之﹐故更名秦洲。王莽之敗也。秦丰阻兵於黎丘。黎丘城在觀城西二里。建武三年﹐光武遣徵南岑彭擊丰四年﹐朱祐自觀城擒丰於黎丘是也。沔水又南與疏水合﹐水出中廬縣西南﹐東流至邔縣北界﹐東入沔水﹐謂之疏口也。水中有物﹐如三四歲小兒﹐鱗甲如鯪鯉﹐射之不可入。七八月中﹐好在磧上自曝。厀頭似虎掌爪﹐常沒水中﹐出厀頭﹐小兒不知﹐欲取弄戲﹐便殺人。或曰﹕人有生得者﹐摘其臯厭﹐可小小使﹐名爲水虎者也。

△又南過巳阝縣東北。沔水之左有騎城﹐周回二里餘﹐髙一丈六尺﹐卽騎亭也。縣故楚邑也。秦以爲縣。漢髙帝十二年﹐封黃極忠爲侯國。縣南有黃家墓﹐墓前有雙石闕﹐雕制甚工﹐俗謂之黃公闕。黃公名尙﹐爲漢司徒。沔水又東逕豬蘭橋。橋本名木蘭橋﹐橋之左右﹐丰蒿荻﹐於橋東劉季和大養豬。襄陽太守曰﹕此中作豬屎臭﹐可易名豬蘭橋﹐百姓遂以爲名矣。橋北有習郁宅﹐宅側有魚池﹐池不假功﹐自然通洫﹐長六七十步﹐廣十丈﹐常出名魚。沔水又南﹐得木裏水會﹐楚時﹐於宜城東穿渠上口﹐去城三里。漢南郡太守王寵又鑿之﹐引蠻水灌田﹐謂之木裏溝﹐逕宜城東而東北入於沔﹐謂之木裏水口也。

△又南過宜城縣東﹐夷水出自房陵縣﹐東流注之。夷水﹐蠻水也﹐桓溫父名夷﹐攺曰蠻水。夷水導源中廬縣界康狼山﹐山與荊山相鄰。其水東南流﹐歷宜城西山﹐謂之夷溪。又東南逕羅川城﹐故羅國也。又謂之鄢水《春秋》所謂楚人伐羅﹐渡鄢者也。夷水又東南流﹐與零水合。零水卽沶水也。上通梁州沒陽縣之默城山﹐司馬懿出沮之所由。其水東逕新城郡之沶鄕縣﹐縣分房陵立﹐謂之沶水。又東歷軨鄕﹐謂之軨水。晉武帝平吳﹐割臨沮之北鄕﹐中廬之南鄕﹐立上黃縣。治軨鄕。沶水又東歷宜城西山﹐謂之沶溪。東流合於夷水﹐謂之沶口也。與夷水亂流東出﹐謂之淇水﹐逕蠻城南﹐城在宜城南三十里﹐《春秋》莫敖自羅敗退﹐及鄢﹐亂次以濟﹐淇水﹐是也。夷水又東注於沔﹐昔白起攻楚﹐引西山長谷水﹐卽是水也。舊堨去城一百許裏﹐水從城西﹐灌城東入﹐注爲淵﹐今熨斗陂是也。水潰城東北角﹐百姓隨水流死於城東者﹐數十萬﹐城東皆臭﹐因名其陂爲臭池。後人因其渠流﹐以結陂田。城西陂謂之新陂﹐覆地數十頃。西北又爲土門陂﹐從平路渠以北﹐木蘭橋以南﹐西極土門山﹐東跨大道﹐水流周通。其水自新陂東入城。城故鄢郢之舊都﹐秦以爲縣﹐漢惠帝三年﹐攺曰宜城。其水歷大城中﹐逕漢南陽太守秦頡墓北﹐墓前有二碑。頡﹐鄀人也﹐以江夏都尉出爲南陽太守﹐逕宜城中﹐見一家東向﹐頡住車視之﹐曰﹕此居處可作冢。後卒於南陽﹐喪還至昔住車處﹐車不肯進﹐故史爲市此宅﹐葬之﹐孤墳尙整。城南有宋玉宅。玉﹐邑人﹐雋才辯給﹐善屬文而識音也。其水又逕金城前﹐縣南門有古碑﹐猶存。其水又東出城﹐東注臭池﹐臭池漑田﹐陂水散流﹐又入朱湖陂﹐朱湖陂亦下灌諸田。餘水又下入木裏溝﹐木裏溝是漢南郡太守王寵所鑿﹐故渠引鄢水也灌田七百頃。白起渠漑三千頃﹐膏良肥美﹐更爲沃壤也。縣有太山﹐山下有廟。漢末多士﹐其中刺史二千石鄕長數十人﹐朱軒華蓋﹐同會於廟下。荊州刺史行部見之﹐雅歡其盛﹐號爲冠蓋裏﹐而刻石銘之。此碑於永嘉中始爲人所毀﹐其餘文尙有可傳者。其辭曰﹕峨峨南嶽﹐烈烈離明﹐實敷俊乂﹐君子以生﹐惟此君子﹐作漢之英﹐徳爲龍光﹐聲化鶴鳴。此山以建安三年崩﹐聲聞五六十里﹐雉皆屋雊。縣人惡之﹐以問侍中龐季。季云﹕山崩川竭﹐國土將亡之占也。十三年﹐魏武平荊州﹐沔南凋散。沔水又逕鄀縣故城南﹐古鄀子之國也﹐秦﹑楚之間﹐自商﹑密遷此﹐爲楚附庸﹐楚滅之以爲邑。縣南臨沔津﹐津南有石山﹐上有古烽火臺。縣北有大城﹐楚昭王爲吳所迫﹐自紀郢徙都之﹐卽所謂鄢﹑鄀﹑盧﹑羅之地也﹐秦以爲縣。沔水又東﹐敖水注之。水出新市縣東北﹐又西南逕大陽山﹐西南流徑新市縣北﹐又西南而右合枝水﹐水出大洪山而西南流﹐逕襄陽鄀縣界西南﹐逕湫城東南﹐左注敖水。敖水又西南流注於沔﹐是曰敖口。沔水又南逕石城西﹐城因山爲固﹐晉太傅羊祜鎭荊州﹐立。晉惠帝元康九年﹐分江夏西部﹐置竟陵郡﹐治此。沔水又東南與臼水合﹐水出竟陵縣東北聊屈山﹐一名盧屈山﹐西流注於沔。魯定公四年﹐吳師入郢﹐昭王奔隨﹐濟於成臼。謂是水者也。

△又東過荊城東。沔水自荊城東南流﹐逕當陽縣之章山東。山上有故城﹐太尉陶侃伐杜曾所築也。《禹貢》所謂內方至於大別者也。旣濱帶沔流﹐實會《尙書》之文矣。沔水又東﹐右會權口。水出章山﹐東南流逕權城北﹐古之權國也。《春秋﹖魯莊公十八年》﹐楚武王克權﹐權叛﹐圍而殺之﹐遷權於那處是也。東南有那口城。權水又東入於沔。沔水又東南與陽口合﹐水上承江陵縣赤湖。江陵西北有紀南城﹐楚文王自丹陽徙此﹐平王城之。班固言﹕楚之郢都也。城西南有赤阪岡﹐岡下有瀆水﹐東北流入城﹐名曰子胥瀆﹐蓋吳師入郢所開也﹐謂之西赤湖。又東北出城西南﹐注於龍陂﹐陂﹐古天井水也﹐廣圓二百餘步﹐在靈溪東﹐江堤內。水至淵深﹐有龍見於其中﹐故曰龍陂。陂北有楚莊王釣臺﹐髙三丈四尺﹐南北六丈﹐東西九丈。陂水又逕郢城南﹐東北流謂之楊水。又東北﹐路白湖水注之。湖在大港北﹐港南曰中湖﹐南堤下曰昬官湖﹐三湖合爲一水。東通荒谷﹐荒谷東岸有冶父城﹐《春秋傳》曰﹕莫敖縊於荒谷﹐羣帥囚於冶父﹐謂此處也。春夏水盛﹐則南通大江﹐否則南迄江堤﹐北逕方城西。方城卽南蠻府也。又北與三湖會。故盛弘之曰﹕南蠻府東有三湖﹐源同一水﹐蓋徙治西府也。宋元嘉中﹐通路白湖﹐下注楊水﹐以廣連漕。楊水又東歷天井北﹐井在方城北裏余﹐廣圓二里﹐其深不測。井有潛室﹐見輒兵。西岸有天井臺﹐因基舊堤﹐臨際水湄﹐遊憩之佳處也。楊水又東北流﹐得東赤湖水口﹐湖周五十里﹐城下陂池﹐皆來會同。湖東北有大暑臺﹐髙六丈餘﹐縱廣八丈﹐一名淸暑臺﹐秀宇層明﹐通望周博﹐遊者登之﹐以暢遠情。楊水又東入華容縣﹐有靈溪水﹐西通赤湖水口﹐已下多湖﹐周五十里﹐城下陂池﹐皆來會同。又有子胥瀆﹐蓋入郢所開也。水東入離湖﹐湖在縣東七十五里﹐《國語》所謂楚靈王闕爲石郭陂漢﹐以象帝舜者也。湖側有章華臺﹐臺髙十丈﹐基廣十五丈。左丘明曰﹕楚築臺於章華之上。韋昭以爲﹕章華亦地名也。王與伍舉登之。舉曰﹕臺髙不過望國之氛祥﹐大不過容宴之俎豆。蓋識其奢而諫其失也。言此瀆﹐靈王立臺之日漕運所由也。其水北流注於楊水﹐楊水又東北與柞溪水合﹐水出江陵縣北﹐蓋諸池散流﹐咸所會合﹐積以成川。東流逕魯宗之壘南﹐當驛路﹐水上有大橋﹐隆安三年﹐桓玄襲殷仲堪於江陵﹐仲堪北奔﹐縊於此橋。柞溪又東注船官湖﹐湖水又東北入女觀湖﹐湖水又東入於楊水。楊水又北逕竟陵縣西﹐又北納巾﹑吐柘﹐柘水卽下楊水也。巾水出縣東一百九十里﹐西逕巾城。城下置巾水戌﹐晉元熙二年﹐竟陵郡巾戍山得銅鐘七口﹐言之上府。巾水又西逕竟陵縣北﹐西注楊水﹐謂之巾口。水西有古竟陵大城﹐古鄖國也。鄖公辛所治﹐所謂鄖鄕矣。昔白起拔郢﹐東至竟陵﹐卽此也。秦以爲縣﹐王莽之守平矣。世祖建武十三年﹐更封劉隆爲侯國。城旁有甘魚陂﹐《左傳﹖昭公十三年》﹐公子黑肱爲令尹﹐次於魚陂者也。楊水又北注於沔謂之楊口﹐中夏口也。曹太祖之追劉備於當陽也﹐張飛按予於長阪﹐備得與數騎斜趣漢津﹐遂濟夏口﹐是也。沔水又東得滻口﹐其水承大滻﹑馬骨諸湖水﹐周三四百里﹐及其夏水來同﹐渺若滄海﹐洪潭巨浪﹐縈連江沔。故郭景純《江賦》云﹕其旁則有朱滻﹑丹漅是也。

△又東南過江夏雲杜縣東﹐夏水從西來注之。卽﹤月者﹥口也﹐爲中夏水縣故云阝亭﹐《左傳》所謂若敖娶於云阝是也。《禹貢》所謂云土夢作乂故縣取名焉。縣有云夢城﹐城在東北。沔水又東逕左桑﹐昔周昭王南徵﹐船人膠舟以進之。昭王渡沔﹐中流而沒﹐死於是水。齊﹑楚之會﹐齊侯曰﹕昭王南徵而不復﹐寡人是問。屈完曰﹕君其問諸水濱。庾仲雍言﹕村老云﹕百姓佐昭王喪事﹐於此﹐成禮而行﹐故曰佐喪。左桑﹐字失體耳。沔水又東合巨亮水口﹐水北承巨亮湖﹐南達於沔。沔水又東得合驛口﹐庾仲雍言﹕須導村耆舊云﹕朝廷驛使﹐合王喪於是﹐因以名焉。今須導村正有大斂口﹐言昭王於此殯斂矣。沔水又東﹐謂之橫桑﹐言得昭王喪處也。沔水又東謂之鄭公潭﹐言鄭武公與王同溺水於是。余謂世數旣懸﹐爲不近情矣。斯乃楚之鄭鄕﹐守邑大夫僣言公﹐故世以爲鄭公潭耳。沔水又東得死沔﹐言昭王濟沔自是死﹐故有死沔之稱﹐王屍豈逆流乎﹖但千古芒昧﹐難以昭知﹐推其事類﹐似是而非矣。沔水又東與力口合﹐有溾水﹐出竟陵郡新陽縣西南池河山﹐東流徑新陽縣南﹐縣治雲杜故城﹐分雲杜立。溾水又東南﹐流注宵城縣南大湖﹐又南入於沔水﹐是曰力口。沔水又東南﹐涢水入焉。沔水又東逕沌水口﹐水南通沌陽縣之太白湖﹐湖水東南通江﹐又謂之沌口。沔水又東逕沌陽縣北﹐處沌水之陽也。沔水又東逕林鄣故城北﹐晉建興二年太尉陶侃爲荊州﹐鎭此也。

△又南至江夏沙羨縣北﹐南入於江。庾仲雍曰﹕夏口亦曰沔口矣。《尙書﹖禹貢》云﹕漢水南至大別入江。《春秋左傳﹖定公四年》﹐吳師伐郢﹐楚子常濟漢而陳﹐自小別至於大別。京相璠《春秋土地名》曰﹕大別﹐漢東山名也﹐在安丰縣南。杜預《釋地》曰﹕二別近漢之名﹐無緣乃在安丰也。按《地說》言﹐漢水東行﹐觸大別之陂。南與江合﹐則與《尙書》﹑杜預相符﹐但今不知所在矣。卷二十九○沔水下△沔水與江合流﹐又東過彭蠡澤。《尙書﹖禹貢》匯澤也。鄭玄曰﹕匯﹐回也。漢與江鬥﹐轉東成其澤矣。

△又東北出居巢縣南。古巢國也。湯代桀﹐桀奔南巢﹐卽巢澤也。《尙書》周有巢伯來朝。《春秋﹖文公十二年》﹐夏﹑楚人圍巢。巢羣舒國也。舒叛﹐故圍之。永平元年﹐漢明帝更封菑丘侯劉般爲侯國也。江水自濡須口又東﹐左會柵口﹐水導巢湖﹐東逕烏上城北﹐又東逕南譙僑郡城南﹐又東絕塘逕附農山北﹐又東左會淸溪水﹐水出東北馬子峴之淸溪也。東逕淸溪城南﹐屈而西南﹐歷山西南流﹐注柵水﹐謂之淸溪口。柵水又東﹐左會白石山水﹐水發白石山西﹐逕李鵲城南﹐西南注柵水。柵水又東南﹐積而爲竇湖﹐中有洲﹐湖東有韓縱山﹐山上有城。山北湖水東出﹐爲後塘北湖﹐湖南卽塘也﹐塘上有潁川僑郡故城也。竇湖水東出﹐謂之竇湖口。東徑刺史山北﹐歷韓縱山南﹐徑流二山之間﹐出王武子城北﹐城在刺史山上。湖水又東逕右塘穴北﹐爲中塘﹐塘在四水中。水出格虎山北﹐山上有虎山﹐有郭僧坎城﹐水北有趙祖悅城﹐並故東關城也。昔諸葛恪帥師作東興堤﹐以遏巢湖﹐傍山築城﹐使將軍全端﹑畱略等﹐各以千人守之。魏遣司馬昭督鎭東諸葛誕﹐率眾攻東關三城﹐將毀堤遏﹐諸軍作浮梁﹐陳於堤上﹐分兵攻城。恪遣冠軍丁奉等﹐登塘鼓噪奪擊﹐朱異等以水軍攻浮梁。魏徵東胡遵軍士爭渡﹐梁壞﹐投水而死者數千。塘卽東興堤﹐城亦關城也。柵水又東南逕髙江產城南﹐胡景略城北﹐又東南逕張祖禧城東﹐東南流﹐屈而北逕鄭衛尉城西。魏事已久﹐難用取悉﹐推舊訪新﹐略究如此。又北委折﹐蒲浦出焉。柵水又東南流注於大江﹐謂之柵口。

△又東過牛渚縣南﹐又東至石城縣﹐《經》所謂石城縣者﹐卽宣城郡之石城縣也。牛渚在姑熟﹑烏江兩縣界中﹐於石城東北減五百許裏﹐安得逕牛渚而方屆石城也﹖蓋《經》之謬誤也。

△分爲二﹕其一東北流﹐其一又過毗陵縣北﹐爲北江。《地理誌》毗陵縣﹐會稽之屬縣也。丹徒縣北二百步有故城﹐本毗陵郡治也。舊去江三里﹐岸稍毀﹐遂至城下。城北有揚州刺史劉繇墓﹐淪於江。江卽北江也﹐《經》書爲北江則可﹐又言東至余姚則非﹐考其逕流﹐知《經》之誤參。《地理誌》曰﹕江水自石城東出﹐逕吳國南﹐爲南江。江水自石城東入爲貴口﹐東逕石城縣北﹐晉太康元年隸宣城郡﹐東合大溪。溪水首受江北﹐逕其縣故城東﹐又北入南江﹐南江又東﹐與貴長池水合﹐水出縣南郾山﹐北流爲貴長池。池水又北注於南江。南江又東﹐逕宣城之臨城縣南﹐又東合涇水。南江又東﹐與桐水合。又東逕安吳縣﹐號曰安吳溪。又東﹐旋溪水注之。水出陵陽山下﹐逕陵陽縣西﹐爲旋溪水。昔銍縣人陵陽明子明釣得白龍處。後三年﹐龍迎子明上陵陽山﹐山去地千餘丈。後百餘年﹐呼山下人﹐令上山半﹐與語溪中。子安問子明釣車所在。後二十年﹐子安死﹐葬山下﹐有黃鶴棲其冢樹﹐鳴常呼子安﹐故縣取名焉。晉咸康四年﹐攺曰廣陽縣。溪水又北﹐合東溪水﹐水出南裏山﹐北逕其縣東。桑欽曰﹕淮水出縣之東南﹐北入大江。其水又北歷蜀由山﹐又北﹐左合旋溪﹐北逕安吳縣東。晉太康元年分宛陵立。縣南有落星山﹐山有懸水﹐五十餘丈﹐下爲深潭。潭水東北流﹐左入旋溪﹐而同注南江。南江之北﹐卽宛陵縣界也。南江又東逕寧國縣南。晉太康元年分宛陵置。南江又東逕故鄣縣南﹐安吉縣北。光和之末﹐天下大亂﹐此鄕保險守節﹐漢朝嘉之。中平二年﹐分故鄣之南鄕以爲安吉縣。縣南有釣頭泉﹐懸湧一仞﹐乃流於川。川水下合南江。南江又東北爲長瀆﹐歷湖口。南江東注於具區﹐謂之五湖口﹐五湖謂長塘湖﹑太湖﹑射湖﹑貴湖﹑滆湖也。郭景純《江賦》曰﹕注五湖以漫漭。蓋言江水經緯五湖而苞注太湖也。是以左丘明述《國語》曰﹕越伐吳戰於五湖是也。又云﹕範蠡滅吳返至五湖而辭越﹐斯乃太湖之兼攝通稱也。虞翻曰﹕是湖有五道﹐故曰五湖。韋昭曰﹕五湖﹐今太湖也﹐《尙書》謂之震澤﹐《爾雅》以爲具區﹐方圓五百里。湖有苞山﹐《春秋》謂之夫椒山﹐有洞室﹐入地潛行﹐北通瑯邪東武縣﹐俗謂之洞庭。旁有靑山﹐一名夏架山﹐山有洞穴﹐潛通洞庭。山上有石鼓﹐長丈餘﹐鳴則有兵。故《吳記》曰﹕太湖有苞山﹐在國西百餘里﹐居者數百家﹐出弓弩材。旁有小山﹐山有石穴﹐南通洞庭﹐深遠莫知所極。三苗之國﹐左洞庭﹐右彭蠡﹐今宮亭湖也。以太湖之洞庭對彭蠡則左右可知也。余按二湖俱以洞庭爲目者﹐亦分爲左右也﹐但以趣矚爲方耳。旣據三苗﹐宜以湘江爲正﹐是以郭景純之《江賦》云﹕爰有包山﹐洞庭﹐巴陵地道﹐潛達旁通﹐幽岫窈窕。《山海經》曰﹕浮玉之山﹐北望具區﹐苕水出於其陰﹐北流注於具區。謝康樂云﹕《山海經》浮玉之山﹐在句余東五百里﹐便是句余縣之東山﹐乃應入海。具區﹐今在余姚鳥道山西北﹐何由北望具區也﹖以爲郭於地理甚昧矣。言洞庭南口有羅浮山﹐髙三千六百丈。浮山東石樓下﹐有兩石鼓﹐叩之淸越﹐所謂神鉦者也。事備《羅浮山記》。會稽山宜直湖南﹐又有山陰溪水入焉。山陰西四十里﹐有二溪﹕東溪廣一丈九尺﹐冬暖夏冷﹔西溪廣三丈五尺﹐冬冷夏暖。二溪北出﹐行三里﹐至徐村﹐合成一溪﹐廣五丈餘﹐而溫涼不雜﹐蓋《山海經》所謂苕水也﹐北逕羅浮山而下注於太湖﹐故言出其陰﹐入於具區也。湖中有大雷﹑小雷三山﹐亦謂之三山湖﹐又謂之洞庭湖。楊泉《五湖賦》曰﹕頭首無錫﹐足虒松江﹐負烏程於背上﹐懷太吳以當胸﹐岝﹤山頟﹥崔嵬﹐穹窿紆曲。大雷﹑小雷湍波相逐。用言湖之苞極也。太湖之東﹐吳國西十八里﹐有岝﹤山頟﹥山。俗說此山本在太湖中﹐禹治水﹐移進近吳。又東及西南有兩小山﹐皆有石如捲笮﹐俗云禹所用牽山也。太湖中有淺地﹐長老云是笮﹤山頟﹥山蹠。自此以東差深﹐言是牽山之溝。此山去太湖三十餘里﹐東則松江出焉﹐上承太湖﹐東逕笠澤﹐在吳南松江左右也。《國語》曰﹕越伐吳﹐吳禦之笠澤﹐越軍江南﹐吳軍江北者也。虞氏曰﹕松江北去吳國五十里﹐江側有丞胥二山。山各有廟。魯哀公十三年﹐越使二大夫疇無餘﹑謳陽等伐吳﹐吳人敗之﹐獲二大夫﹐大夫死﹐故立廟於山上﹐號曰丞﹑胥二王也。胥山上今有壇石﹐長老云﹐胥神所治也。下有九折路﹐南出太湖﹐闔閭造﹐以遊姑胥之臺以望太湖也。松江自湖東北流﹐逕七十里﹐江水奇分﹐謂之三江口。《吳越春秋》稱﹕範蠡去越﹐乘舟出三江之口﹐入五湖之中者也。此亦別爲三江五湖﹐𨿽名稱相亂﹐不與《職方》同。庾仲初《揚都賦﹖注》曰﹕今太湖東注爲松江﹐下七十里有水口﹐分流﹕東北入海爲婁江﹐東南入海爲東江﹐與松江而三也。《吳記》。曰﹕一江東南行七十里﹐入小湖﹐爲次溪﹐自湖東南出﹐謂之谷水。谷水出吳小湖﹐逕由捲縣故城下。《神異傳》曰﹕由捲縣﹐秦時長水縣也。始皇時﹐縣有童謠曰﹕城門當有血﹐城陷沒爲湖。有老嫗聞之﹐憂懼﹐旦往窺城門﹐門侍欲縛之﹐嫗言其故。嫗去後﹐門侍煞犬﹐以血塗門。嫗又往﹐見血﹐走去不敢顧。忽有大水長﹐欲沒縣。主簿令幹入白令﹐令見幹﹐曰﹕何忽作魚﹖幹又曰﹕明府亦作魚。遂乃淪陷爲谷矣。因目長水城水曰谷水也。《吳記》曰﹕谷中有城﹐故由捲縣治也﹐卽吳之柴辟亭﹐故就李鄕槜李之地﹐秦始皇惡其勢王﹐令囚徒十餘萬人污其土﹐表以污惡名﹐攺曰囚捲﹐亦曰由捲也。吳黃龍三年﹐有嘉禾生捲縣﹐攺曰禾興。後太子諱和攺爲嘉興﹐《春秋》之槜李城也。谷水又東南逕嘉興縣城西。谷水又東南逕鹽官縣故城南﹐舊吳海昌都尉治。晉太康中分嘉興立。《太康地道記》吳有鹽官縣。樂資《九州誌》曰﹕縣有秦逕山﹐秦始皇逕此﹐美人死﹐葬於山上﹐山下有美人廟。谷水之右有馬睪城﹐故司鹽都尉城﹐吳王濞煮海爲鹽﹐於此縣也。是以《漢書﹖地理誌》曰﹕縣有鹽官。東出五十里有武原鄕﹐故越地也﹐秦於其地置海鹽縣。《地理誌》曰﹐縣故武原鄕也。後縣淪爲柘湖﹐又徙治武原鄕﹐攺曰武原縣。王莽名之展武。漢安帝時﹐武原之地﹐又淪爲湖﹐今之當湖也﹐後乃移此。縣南有秦望山﹐秦始皇所登以望東海故山得其名焉。谷水於縣出爲澉浦﹐以通巨海。光熙元年﹐有毛民三人﹐集於縣﹐蓋泛於風也。

△又東至會稽余姚縣東入於海。謝靈運云﹕具區在余姚﹐然則余曁是余姚之別名也。今余曁之南﹐余姚西北﹐浙江與浦陽江同會歸海。但水名巳殊﹐非班固所謂南江也。郭景純曰﹕三江者﹐岷江﹑松江﹑浙江也。然浙江出南蠻中﹐不與岷江同。作者述志﹐多言江水至山陰爲浙江。今南江枝分歷烏程縣﹐南通余杭縣﹐則與浙江合。故闞駰《十三州誌》曰﹕江水至會稽與浙江合。浙江自臨平湖﹐南通浦陽江﹐又於余曁東﹐合浦陽江﹐自秦望分派﹐東至余姚縣又爲江也。東與車箱水合﹐水出車箱山﹐乘髙瀑布﹐四十餘丈﹐𨿽有水旱﹐而澍無增減。江水又東逕黃橋下。臨江有漢蜀郡太守黃昌宅﹐橋本昌創建也。昌爲州書佐﹐妻遇賊相失﹐後會於蜀﹐復修舊好。江水又東逕緒山南。虞翻嘗登此山四望﹐誡子孫可居江北﹐世有祿位﹐居江南則不昌也。然住江北者﹐相繼代興﹐時在江南者﹐輒多淪替。仲翔之言爲有徵矣。江水又逕官倉﹐倉卽日南太守虞國舊宅﹐號曰西虞﹐以其兄光居縣東故也。是地卽其雙雁送故處。江水又東逕余姚縣故城南﹐縣城是吳將朱然所築﹐南臨江津﹐北背巨海﹐夫子所謂滄海浩浩﹐萬里之淵也。縣西去會稽一百四十里﹐因句余山以名縣。山在余姚之南﹐句章之北也。江水又東逕穴湖塘﹐湖水沃其一縣﹐並爲良疇矣。江水又東注於海。是所謂三江者也。故子胥曰﹕吳﹑越之國﹐三江環之﹐民無所移矣。但東南地卑﹐萬漢所湊﹐濤湖泛決﹐觸地成川﹐枝津交渠﹐世家分夥﹐故川舊瀆﹐難以取悉﹐𨿽粗依縣地﹐緝綜所纏﹐亦未必一得其實也。○潛水△潛水出巴郡宕渠縣﹐潛水蓋漢水枝分潛出﹐故受其稱耳。今受有大穴﹐潛水入焉。通岡山下﹐西南潛出﹐謂之伏水﹐或以爲古之潛水。鄭玄曰漢別爲潛﹐其穴本小﹐水積成澤﹐流與漢合﹐大禹自導漢疏通﹐卽爲西漢水也。故《書》曰﹕沱潛旣道。劉澄之稱白水入潛﹐然白水與羌水合入漢﹐是猶漢水也。縣以延熙中分巴立宕渠郡﹐蓋古賨國也﹐今有賨城。縣有渝水﹐夾水上下﹐皆賨民所居。漢祖入關﹐從定三秦﹐其人勇健﹐好歌舞﹐髙祖愛習之﹐今《巴渝舞》是也。縣西北有不曹水﹐南逕其縣﹐下注潛水。縣有車騎將軍馮緄﹑桂陽太守李溫冢﹐二子之靈﹐常以三月遠鄕﹐漢水暴長﹐郡縣吏民﹐莫不於水上祭之﹐今所謂馮李也。

△南入於江。庾仲雍云﹕墊江有別江﹐出晉壽縣﹐卽潛水也。其南源取道巴西﹐是西漢水也。○湍水△湍水出酈縣北芬山﹐南流過其縣東﹐又南過冠軍縣東。湍水出弘農界翼望山﹐水甚淸徹﹐東南流逕南酈縣故城東﹐《史記》所謂下酈也。漢武帝元朔元年﹐封左將黃同爲侯國。湍水又南﹐菊水注之﹐水出西北石澗山芳菊溪﹐亦言出析谷﹐蓋溪澗之異名也。源旁悉生菊艸﹐潭澗滋液﹐極成甘美﹐云此谷之水土﹐餐挹長年。司空王暢﹑太傅袁隗﹑太尉胡廣﹐並汲飲此水﹐以自綏養﹐是以君子畱心﹐甘其臭尙矣。菊水東南流入於湍。湍水又逕其縣東南﹐歷冠軍縣西北﹐有楚堨﹐髙下相承八重﹐周十里。方塘蓄水﹐澤潤不窮。湍水又逕冠軍縣故城東﹐縣本穰縣之盧陽鄕﹑宛之臨駣聚﹐漢武帝以霍去病功冠諸軍﹐故立冠軍縣以封之。水西有《漢太尉長史邑人張敏碑》。碑之西有魏徵南軍司張詹墓。墓有碑﹐碑背刊云﹕白楸之棺﹐易朽之裳﹐銅鐵不入﹐瓦器不藏﹐嗟矣後人﹐幸勿我傷﹗自後古墳舊冢﹐莫不夷毀﹐而是墓至元嘉初﹐尙不見發。六年﹐大水蠻饑﹐始被髮掘。說者言﹕初開﹐金﹑銀﹑銅﹑錫之器﹐朱漆雕刻之飾﹐爛然。有二朱漆棺﹐棺前垂竹簾﹐隱以金釘。墓不甚髙﹐而內極寬大﹐虛設白楸之言﹐空負黃金之實。𨿽意錮南山﹐寧同壽乎﹖湍水又逕穰縣爲六門陂﹐漢孝元之世﹐南陽太守邵信臣﹐以建昭五年﹐斷湍水﹐立穰西石堨。至元始五年﹐更開三門爲六石門﹐故號六門堨也。漑穰﹑新野﹑昆陽三縣五千餘頃。漢末毀廢﹐遂不修理。晉太康三年﹐鎭南將軍杜預復更開廣﹐利加於民﹐今廢不修矣。六門側猶有六門碑﹐是部曲主安陽亭侯鄧達等﹐以太康五年立。湍水又逕穰縣故城北﹐又東南逕魏武故城之西南﹐是建安三年﹐曹公攻張繡之所築也。

△又東過白牛邑南。湍水自白牛邑南﹐建武中﹐世祖封劉嵩爲侯國。東南逕安眾縣故城南﹐縣本宛之西鄕﹐漢長沙定王子康侯丹之邑也。湍水東南流﹐涅水注之。水出涅陽縣西北岐棘山﹐東南逕涅陽縣故城西。漢武帝元封四年﹐封路最爲侯國。王莽之所謂前亭也。應劭曰﹕在涅水之陽矣。縣南有二碑﹐碑字紊滅﹐不可復識﹐云是《左伯豪碑》。涅水又東南逕安眾縣﹐堨而爲陂﹐謂之安眾港。魏太祖破張繡於是處﹐與荀彧《書》曰﹕繡遏吾歸師﹐迫我死地。蓋於二水之間﹐以爲沿涉之艱阻也。涅水又東南流注於湍水。

△又東南至新野縣。湍水至縣西北﹐東分爲鄧氏陂。漢太傳鄧禹故宅﹐與奉朝請西華侯鄧晨故宅隔陂﹐鄧颺謂晨宅略存焉。

△東入於淯。○均水△均水出析縣北山﹐南流過其縣之東。均水發源弘農郡之盧氏縣熊耳山﹐山南卽修陽﹑葛陽二縣界也。雙峯齊秀﹐望若熊耳﹐因以爲名。齊桓公召陵之會﹐西望熊耳﹐卽此山也。太史公司馬遷皆嘗登之。縣卽析縣之北鄕﹐故言出析縣北山也。均水又東南流逕其縣下﹐南越南鄕縣﹐又南流與丹水合。

△又南當涉都縣北﹐南入於沔。均水南逕順陽縣西﹐漢哀帝更爲博山縣﹐明帝復曰順陽。應劭曰﹕縣在順水之陽。今於是縣﹐則無聞於順水矣。章帝建初四年﹐封衛尉馬廖爲侯國。晉太康中﹐立馬順陽郡縣﹐西有石山﹐南臨汮水﹐汮水又南流注於沔水﹐謂之汮口者也。故《地理誌》謂之淯水﹐言熊耳之山﹐淯水出焉。又東南至順陽﹐入於沔。○粉水△粉水出房陵縣﹐東流過郢邑南。粉水導源東流﹐逕上粉縣﹐取此水以漬粉﹐則皓耀鮮潔﹐有異眾流﹐故縣水皆取名焉。

△又東過谷邑南﹐東入於沔。粉水至築陽縣西而下汪於沔水﹐謂之粉水口。粉水旁有文將軍冢﹐墓隧前有石虎﹐石柱﹐甚修麗。閭丘羨爲南陽﹐葬婦﹐墓側﹐將平其域﹐夕忽夢文諫止﹐羨不從。後羨爲楊佺期所害﹐論者以爲文將軍之崇也。○白水△白水出朝陽縣西﹐東流過其縣南。王莽更名朝陽爲厲信縣。應劭曰﹕縣在朝水之陽。今朝水逕其北而不出其南也。蓋邑郭淪移﹐川渠狀攺﹐故名舊傳﹐遺稱在今也。

△又東至新野縣西﹐東入於淯。○比水△比水出比陽東北太胡山﹐東南流過其縣南﹐泄水從南來注之。太胡山在比陽北﹐如東﹐三十餘里﹐廣圓五六十里﹐張衡賦南都﹐所謂天封太胡者民。應劭曰﹕比水出比陽縣﹐東入蔡。《經》云﹕泄水從南來注之。然比陽無泄水﹐蓋誤引壽春之沘泄耳。余以延昌四年﹐蒙除東荊州刺史﹐州治比陽縣故城﹐城南有蔡水﹐出南磐石山﹐故亦曰磐石川﹐西北流注於比﹐非泄水也。《呂氏春秋》曰﹕齊令章子與韓﹑魏攻荊﹐荊使唐蔑應之﹐夾比而軍﹐欲視水之深淺﹐荊人射之而莫知也。有匈者曰﹕兵盛則水淺矣。章子夜襲之﹐斬蔑於是水之上也。比水又西﹐澳水注之。水北出茈丘山﹐東流﹐屈而南轉﹐又南入於比水。按《山海經》云﹕澳水又北入視﹐不注比水。余按呂忱《字林》及《難字》《爾雅》並言氵藥水在比陽﹐脈其川流所會﹐診其水土津注﹐宜是氵藥水﹐音藥也。比水又西南﹐歷長岡月城北﹐舊比水右會馬仁陂水﹐水出潕陰北山﹐泉流競湊﹐水積成湖﹐蓋地百頃﹐謂之馬仁陂。陂水歷其縣下西南﹐堨之以漑田疇。公私引裂﹐水流遂斷﹐故瀆尙存。比水又南逕會口﹐與堵水枝津合。比水又南與澧水會。澧水源出於桐柏山﹐與淮同源﹐而別流西注﹐故亦謂水爲派水。澧水西北流﹐逕平氏縣故城東北﹐王莽更名其縣曰平善。城內有《南陽都鄕正衛彈勸碑》。澧水又西北合溲水出湖陽北山。西流北屈﹐逕平氏城西﹐而北入澧水。澧水又西注比水。比水自下﹐亦通謂之爲派水。昔漢光武破甄阜﹑梁丘賜於比水西﹐斬之於斯水也。比水又南﹐趙﹑澧二渠出焉。比水又西南流﹐謝水注之。水出謝城北﹐其源微小﹐至城漸大。城周回側水﹐申伯之都邑﹐《詩》所謂申伯番番﹐旣入於謝者也。世祖建武十三年﹐封樊重少子丹爲謝陽侯﹐卽其國也。然則是水卽謝水也。髙岸下深﹐浚流徐平﹐時人目之爲渟瀯水﹐城戍又以渟瀯爲目﹐非也。其城之西﹐舊棘陽縣治﹐故亦謂之棘陽城也。謝水又東南逕新都縣﹐左注比水。比水又西南流﹐逕新都縣故城西﹐王莽更之曰新林。《郡國志》以爲新野之東鄕。故新都者也。

△又西至新野縣﹐南入於淯。比水於岡南﹐西南流﹐戍在岡上。比水又西南﹐與南長阪門二水合。其水東北出湖陽東隆山。山之西側有《漢日南太守胡著碑》。子珍﹐騎都尉﹐尙湖陽長公主﹐卽光武之伯姊也。廟堂皆以靑石爲階陛。廟北有石堂。珍之玄孫桂陽太守瑒﹐以延熹四年遭母憂﹐於墓次立石祠﹐勒銘於梁﹐石字傾頹﹐而梁字無毀。盛弘之以爲樊重之母畏雷室﹐蓋傳疑之謬也。隆山南有一小山﹐山阪有兩石虎相對夾隧道﹐𨿽處蠻荒﹐全無破毀﹐作制甚工﹐信爲妙矣。世人因謂之爲石虎山。其水西南流﹐逕湖陽縣故城南。《地理誌》曰﹕故蓼國也。《竹書紀年》曰﹕楚共王會宋平公於湖陽者矣。東城中有二碑﹐似是《樊重碑》﹐悉載故吏人名。司馬彪曰﹕仲山甫封於樊﹐因氏國焉。爰自宅陽﹐徙居湖陽﹐能治田﹐殖至三百頃﹐廣起廬舍﹐髙樓連閣﹐波陂灌注﹐竹木成林﹐六畜放牧﹐魚蠃梨果﹐檀棘桑麻﹐閉門成市。兵弩器械﹐貲至百萬。其興工造作﹐爲無窮之功﹐巧不可言﹐富擬封君。世祖之少﹐數歸外氏﹐及之長安受業﹐賫送甚至。世祖卽位﹐追爵敬侯。詔湖陽爲重立廟﹐置吏奉祠。巡祠章陵﹐常至重墓。其水四周城漑﹐城之東南﹐有《若令樊萌﹑中常侍樊安碑》。城南有數碑無字。又有石廟數間﹐依於暮側﹐棟宇崩毀﹐惟石壁而已﹐亦不知誰之冑族矣。其水南入大湖﹐湖陽之名縣﹐藉玆而納稱也。湖水西南流﹐又與湖陽諸陂散水合﹐謂之板橋水﹐又西南與醴渠合﹐又有趙渠注之。二水上承派水﹐南逕新都縣故城東﹐兩瀆雙引﹐南合板橋水。板橋水又西南與南長水會。水上承唐子襄鄕諸陂散流也。唐子陂在唐子山西南﹐有唐子亭。漢光武自新野屠唐子鄕﹐殺湖陽尉於是地。陂水淸深﹐光武后以爲神淵。西南流於新野縣﹐與板橋水合﹐西南注於比水﹐又西南流注於淯水也。卷三十○淮水△淮水出南陽平氏縣胎簪山。東北過桐柏山。《山海經》曰﹕淮出余山﹐在朝陽東﹐義鄕西。《尙書》﹕導淮自桐柏。《地理誌》曰﹕南陽平氏縣﹐王莽之平善也。《風俗通》曰﹕南陽平氏縣桐柏大復山在東南﹐淮水所出也。淮﹐均也。《春秋說題辭》曰﹕淮者﹐均其勢也。《釋名》曰﹕淮﹐韋也﹐韋繞揚州北界﹐東至於海也。《爾雅》曰﹕淮爲滸。然淮水與醴水同源俱導﹐西流爲醴﹐東流爲淮。潛流地下﹐三十許裏﹐東出桐柏之大復山南﹐謂之陽口。水南卽復陽縣也。闞駰言復陽縣﹐胡陽之樂鄕也。宣帝元康元年置﹐在桐柏大復山之陽﹐故曰復陽也。《東觀漢記》曰﹕朱祐少孤﹐歸外家復陽劉氏。山南有淮源廟﹐廟前有碑﹐是南陽郭苞立。又二碑﹐並是漢延熹中守﹑令所造﹐文辭鄙拙﹐殆不可觀。故《經》云東北過桐柏也。淮水又東逕義陽縣﹐縣南對固成山。山有水﹐注流數丈﹐洪濤灌山﹐遂成巨井﹐謂之石泉水﹐北流注於淮。淮水又徑義陽縣故城南﹐義陽郡治也﹐世謂之白茅城﹐其城圓而不方。闞駰言晉太始中﹐割南陽東鄙之安昌﹑平林﹑平氏﹑義陽四縣﹐置義陽郡於安昌城。又《太康記》《晉書地道記》﹐並有義陽郡﹐以南陽屬縣爲名。漢武帝元狩四年﹐封北地都尉衛山爲侯國也。有九渡水注之﹐水出雞翅山﹐溪澗瀠委﹐沿溯九渡矣。其猶零陽之九渡水﹐故亦謂之爲九渡焉。於溪之東山有一水﹐發自山椒下數丈﹐素湍直注﹐頹波委壑﹐可數百丈﹐望之若霏幅練矣﹐下注九渡水﹐九渡水又北流注於淮。

△又東過江夏平春縣北。淮水又東﹐油水注之。水出縣西南油溪﹐東北流逕平春縣故城南。漢章帝建初四年﹐封子全爲王國。油水又東曲﹐岸北有一土穴﹐徑尺﹐泉流下注﹐沿波三丈﹐入於油水﹐亂流南屈﹐又東北注於淮。淮水又東北逕城陽縣故城南﹐漢髙帝十二年﹐封定侯奚意爲侯國﹐王莽之新利也。魏城陽郡治。淮水又東北與大木水合﹐水西出大木山﹐山卽晉車騎將軍祖逖自陳畱將家避難所居也。其水東逕城陽縣北﹐而東入於淮。淮水又東北流﹐右會湖水﹐傍川西南出﹐窮溪得其源也。淮水又東逕安陽縣故城南﹐江國也﹐嬴姓矣。今其地有江亭。《春秋﹖文公四年》﹐楚人滅江﹐秦伯降服出次﹐曰﹕同盟滅﹐𨿽不能救﹐敢不矜乎﹖漢乃縣之。文帝八年﹐封淮南厲王子劉勃爲侯國﹐王莽之均夏也。淮水又東﹐得浉口水源﹐南出大潰山﹐東北流翼帶三川﹐亂流北注浉水。又北徑賢首山西﹐又北出﹐東南屈﹐逕仁順城南﹐故義陽郡治﹐分南陽置也。晉太始初﹐以封安平獻王孚長子望﹐本治在石城山上﹐因梁希侵逼﹐徙治此城。梁司州刺史馬仙琕不守﹐魏置郢州也。昔常珍奇自懸瓠遣三千騎援義陽行事龐定光﹐屯於浉水者也。浉水東南流﹐歷金山北﹐山無樹木﹐峻峭層峙。浉水又東逕義陽故城北﹐城在山上﹐因倚陵嶺﹐周回三里﹐是郡昔所舊治城。城南一十五步﹐對門有天井﹐周一百餘步﹐深一丈。東逕鐘武縣故城南﹐故江夏之屬縣也﹐王莽之當利縣矣。又東逕石城山北﹐山甚髙峻﹐《史記》曰﹕魏攻冥阨。《音義》曰﹕冥阨或言在鄳縣葙山也。案《呂氏春秋》九塞﹐其一也。浉水逕鄳縣故城南。建武中﹐世祖封鄧邯爲鄳侯。案蘇林曰﹕音盲。浉水又東逕七井岡南﹐又東北注於淮。淮水又東至谷口。谷水南出鮮金山﹐北流﹐瑟水注之。水出西南具山﹐東北逕光淹城東﹐而北逕靑山東﹐羅山西﹐東北流注於谷水。谷水東北入於淮。

△又東過新息縣南。淮水東逕故息城南。《春秋左傳﹖隱公十一年》﹐鄭﹑息有違言﹐息侯伐鄭﹐鄭伯敗之者也。淮水又東逕浮光山北﹐亦曰扶光山﹐卽弋陽山也﹐出名玉及黑石﹐堪爲棋。其山俯映長淮﹐每有光輝。淮水又東﹐逕新息縣故城南。應劭曰﹕息後徙東﹐故加新也。王莽之新徳也。光武十九年﹐封馬援爲侯國。外城北門內有新息長賈彪廟。廟前有碑。面南又有《魏汝南太守程曉碑》。魏太和中﹐蠻田益宗效誠﹐立東豫州﹐以益宗爲刺史。淮水又東合愼水。水出愼陽縣西﹐而東逕愼陽縣故城南﹐縣取名焉。漢髙帝十一年﹐封欒說爲侯國。潁陰劉陶爲縣長﹐政化大行﹐道不拾遺﹐以病去官。童謠歌曰﹕悒然不樂﹐思我劉君﹐何時復來﹐安此下民﹖見思如此。應劭曰﹕愼水所出﹐東北入淮。愼水又東流﹐積爲燋陂。陂水又東南流爲上愼陂﹐又東爲中愼陂﹐又東南爲下愼陂﹐皆與鴻郤陂水散流。其陂首受淮川﹐左結鴻陂。漢成帝時﹐翟方進奏毀之。建武中﹐汝南太守鄧晨欲修復之﹐知許偉君曉知水脈﹐召與議之。偉君言﹕成帝用方進言毀之﹐尋而夢上天﹐天帝怒曰﹕何故敗我濯龍淵﹖是後民失其利﹐時有童謠曰﹕敗我陂﹐翟子威﹐反乎覆﹐陂當復。明府興復廢業﹐童謠之言﹐將有徵矣。遂署都水掾﹐起塘四百餘里﹐百姓得其利。陂水散流﹐下合愼水﹐而東南逕息城北﹐又東南入淮﹐謂之愼口。淮水又東﹐與申陂水合。水上承申陂於新息縣北﹐東南流分爲二水。一水逕深丘西﹐又屈逕其南﹐南派爲蓮湖水﹐南流注於淮。淮水又左迆流結兩湖﹐謂之東﹑西蓮湖矣。淮水又東﹐右合壑水。水出白沙山﹐東北逕柴亭西﹐俗謂之柴水。又東北流﹐與潭溪水合。水發潭谷東北流﹐右會柴水。柴水又東逕黃城西﹐故弋陽縣也﹐城內有二城﹐西卽黃城也。柴水又東北入於淮﹐謂之柴口也。淮水又東北﹐申陂枝水注之。水首受陂水於深丘北﹐東逕釣臺南。臺在水曲之中﹐臺北有琴臺。又東逕陽亭南﹐東南合淮。淮水又東逕淮陰亭北﹐又東逕白城南﹐楚白公勝之邑也﹐東北去白亭一十里。淮水又東逕長陵戍南﹐又東﹐靑陂水注之﹐分靑陂東瀆﹐東南逕白亭西﹐又南於長陵戍東﹐東南入於淮。淮水又東北合黃水﹐水出黃武山﹐東北流﹐木陵關水注之﹐水導源木陵山﹐西北流注於黃水。黃水又東逕晉西陽城南﹐又東逕光城南﹐南光城郡治。又東北逕髙城南﹐故弦國也。又東北逕弋陽郡東﹐有虞丘郭﹐南有伍相廟。黃水又東北入於淮﹐謂之黃口。淮水又東北逕褒信縣故城南﹐而東流注也。

△又東過期思縣北。縣故蔣國周公之後也。《春秋﹖文公十年》﹐楚王田於孟諸﹐期思公復遂爲右司馬﹐楚滅之以爲縣。漢髙帝十二年﹐以封賁赫爲侯國。城之西北隅﹐有楚相孫叔敖廟﹐廟前有碑。淮水又東北﹐淠水注之﹐水出戈陽縣南垂山。西北流歷陰山關﹐逕二城間﹐舊有賊難﹐軍所頓防。西北出山﹐又東北流﹐逕新城戍東。又東北得詔虞水口﹐西北去弋陽虞丘郭二十五里﹐水出面山﹐東北流﹐逕詔虞亭東﹐而北入淠水。又東北注淮﹐俗曰白鷺水。

△又東過原鹿縣南﹐汝水從西北來注之。縣卽春秋之鹿上也。《左傳﹖僖公二十一年》宋人爲鹿上之盟﹐以求諸侯於楚。建武十五年﹐世祖更封侍中﹑執金吾陰鄕侯陰識爲侯國者也。

△又東過廬江安風縣東北﹐決水從北來注之。廬江﹐故淮南也。漢文帝十六年﹐別以爲國。應劭曰﹕故廬子國也。決水自舒蓼北注﹐不於北來也。安風東北注淮者﹐窮水矣﹐又非決水﹐皆誤耳。淮水又東﹐谷水入焉。水上承富水﹐東南流﹐世謂之谷水也。東逕原鹿縣故城北﹐城側水南。谷水又東逕富陂縣故城北﹐俗謂之成閭亭﹐非也。《地理誌》﹕汝南郡有富陂縣。建武二年﹐世祖攺封平鄕侯王霸爲富陂侯。《十三州誌》曰﹕漢和帝永元九年﹐分汝陰置﹐多陂塘以漑稻﹐故曰富陂縣也。谷水又東﹐於汝陰城東南注淮。淮水又東北﹐左會潤水﹐水首受富陂﹐東南流爲髙塘陂﹐又東﹐積而爲陂水﹐東注焦陵陂。陂水北出爲鮦陂﹐陂水潭漲﹐引瀆北注汝陰﹐四周隍塹﹐下注潁水。焦湖東注﹐謂之潤水﹐逕汝陰縣東﹐逕荊亭北而東入淮。淮水又東北﹐窮水入焉。水出六安國安風縣窮谷。《春秋左傳》楚救灊﹐司馬沈尹戍與吳師遇於窮者也。川流泄注於決水之右﹐北灌安風之左﹐世謂之安風水﹐亦曰窮水﹐音戎﹐並聲相近﹐字隨讀轉。流結爲陂﹐謂之窮陂。塘堰𨿽淪﹐猶用不輟﹐陂水四分﹐農事用康。北流注於淮。京相璠曰﹕今安風有窮水﹐北入淮。淮水又東爲安風津﹐水南有城﹐故安風都尉治。後立霍丘戍﹐淮中有洲﹐俗號關洲﹐蓋津關所在﹐故斯洲納稱焉。《魏書﹖國志》有曰﹕司馬景王徵毌丘儉﹐使鎭南將軍﹑豫州刺史諸葛誕從安風津先至壽春。儉敗﹐與小弟秀藏水艸中。安風津都尉部民張屬斬之﹐傳首京都﹐卽斯津也。

△又東北至九江壽春縣西﹐沘水﹑泄水合北注之。又東﹐潁水從西北來流注之。注之淮水又東﹐右合沘口。又東逕中陽亭北﹐爲中陽渡﹐水流淺磧﹐可以厲也。淮水又東流與潁口會。東南逕倉陵北﹐又東北流逕壽春縣故城西﹐縣卽楚考烈王自陳徙此。秦始皇立九江郡﹐治此﹐兼得廬江﹑豫章之地﹐故以九江名郡。漢髙帝四年爲淮南國﹐孝武元狩六年復爲九江焉。文穎曰﹕《史記﹖貨殖傳》曰﹕淮以北﹐沛﹑陳﹑汝南﹑南郡爲西楚﹐彭城以東﹐東海﹑吳﹑廣陵爲東楚。衡山﹑九江﹑江南﹑豫章﹑長沙爲南楚。是爲三楚者也。淮水又北﹐左合椒水。水上承淮水﹐東北流逕虵城南﹐又歷其城東﹐亦謂之淸水﹐東北流注於淮水﹐謂之淸水口者也。

△又東過壽春縣北﹐肥水從縣東北流注之。淮水於壽陽縣西北﹐肥水從城北西入於淮﹐謂之肥口。淮水又北﹐夏肥水注之。水上承沙水於城父縣﹐右出東南流逕城父縣故城南﹐王莽之思善也。縣故焦夷之地﹐《春秋左傳﹖昭公九年》﹐楚公子棄疾遷許於夷﹐實城父矣。取州來淮北之田以益之﹐伍舉授許夷田。杜預曰﹕此時攺城父爲夷﹐故《傳》實之者也。然丹遷城父人於陳﹐以夷濮西田益之﹐言夷田在濮水西者也。然則濮水卽沙水之兼稱﹐得夏肥之通目矣。漢桓帝永興元年﹐封大將軍梁冀孫桃爲侯國者也。夏肥水自縣﹐又東逕思善縣之故城南﹐漢章帝章和三年分城父立。夏肥水又東爲髙陂﹐又東爲大漴陂。水出分爲二流﹐南爲肥水﹐北爲雞陂。夏肥水東流﹐左合雞水﹐水出雞陂﹐東流爲黃陂﹐又東南流﹐積爲茅陂﹐又東爲雞水。《呂氏春秋》曰﹕宋人有取道者﹐其馬不進﹐投之雞水是也。雞水右會肥水而亂流東注﹐俱入於淮。淮水又北逕山硤中﹐謂之硤石。岸山上﹐結二城以防津要。西岸山上有馬迹﹐世傳淮南王乘馬升仙所在也。今山之東南石上﹐有大小馬迹一十餘所﹐仍今存焉。淮水又北逕下蔡縣故城東﹐本州來之城也。吳季札始封延陵﹐後邑州來﹐故曰延州來矣。《春秋﹖哀公二年》﹐蔡昭侯自新蔡遷於州來﹐謂之下蔡也。淮之東岸﹐又有一城﹐卽下蔡新城也。二城對據﹐翼帶淮汶。淮水東逕八公山北﹐山上有老子廟。淮水歷潘城南﹐置潘溪戍。戍東側潘溪﹐吐川納淮﹐更相引注。又東逕梁城﹐臨側淮川﹐川左有湄城。淮水左迆爲湄湖。淮水又右納洛川於西曲陽縣北﹐水分閻溪﹐北絕橫塘。又北逕蕭亭東﹐又北﹐鵲甫溪水入焉。水出東鵲甫谷﹐西北流逕鵲甫亭南﹐西北流注於洛水。北逕西曲陽縣故城東﹐王莽之延平亭也。應劭曰﹕縣在淮曲之陽﹐下邳有曲陽﹐故是加西也。洛澗北歷秦墟﹐下注淮謂之洛口。《經》所謂淮水過壽春縣北﹐肥水從縣東北注者也。蓋《經》之謬矣。考川定土﹐卽實爲非﹐是曰洛澗﹐非肥水也。淮水又北逕莫邪山西﹐山南有陰陵縣故城。漢髙祖五年﹐項羽自垓下﹐從數百騎﹐夜馳渡淮﹐至陰陵﹐迷失道左﹐陷大澤﹐漢令騎將灌嬰以五千騎追及之於斯縣者也。案《地理誌》﹐王莽之陰陸也。後漢九江郡治。時多虎災﹐百姓苦之﹐南陽宗均爲守﹐退貪殘﹐進忠良﹐虎悉東渡江。

△又東過當塗縣北﹐匯聚濄水從西北來注之。淮水自莫邪山﹐東北逕馬頭城北﹐魏馬頭郡治也﹐故當塗縣之故城也。《呂氏春秋》曰﹕禹娶塗山氏女﹐不以私害公﹐自辛至甲四日﹐復往治水。故江淮之俗﹐以辛壬癸甲爲嫁娶日也。禹聚在山西南﹐縣卽其地也。《地理誌》曰﹕當塗﹐侯國也。魏不害以圉守尉﹐捕淮陽反者公孫勇等﹐漢以封之。王莽更名山聚也。淮水又東北﹐濠水注之﹐水出莫邪山東北溪。溪水西北引瀆﹐逕禹墟北﹐又西流注於淮。淮水又北﹐沙水注之﹐《經》所謂蒗蕩渠也。淮之西有平阿縣故城﹐王莽之平寧也。建武十三年﹐世祖更封耿阜爲侯國。《郡國志》曰﹕平阿縣有當塗山﹐淮出於荊山之左﹐當塗之右﹐奔流二山之間而揚濤北注也。《春秋左傳﹖哀公七年》﹐諸大夫對孟孫曰﹕禹會諸侯於塗山﹐執玉帛者萬國。杜預曰﹕塗山在壽春東北。非也。余按《國語》曰﹕吳伐越﹐墮會稽﹐獲骨焉﹐節專車。吳子使來聘﹐且問之。客執骨而問曰﹕敢問骨何爲大﹖仲尼曰﹕丘聞之﹕昔禹致羣神於會稽之山﹐防風氏後至﹐禹殺之﹐其骨專車﹐此爲大也。蓋丘明親承聖旨﹐錄爲實證矣。又案劉向《說苑﹖辧物》﹐王肅之敍孔子廿二世孫孔猛所出先人書《家語》﹐並出此事﹐故塗山有會稽之名。考校羣書及方土之目﹐疑非此矣﹐蓋周穆之所會矣。淮水於荊山北﹐濄水東南注之。又東北逕沛郡義城縣東。司馬彪曰﹕後隸九江也。

△又東過鐘離縣北。《世本》曰﹕鐘離﹐嬴姓也。應劭曰﹕縣故鐘離子國也﹐楚滅之以爲縣。《春秋左傳》所謂吳公子光伐楚﹐拔鐘離者也。王莽之蠶富也。水出陰陵縣之陽亭北﹐小屈﹐有石穴﹐不測所窮﹐言穴出鐘乳﹐所未詳也。豪水東北流﹐逕其縣西﹐又屈而南﹐轉東﹐逕其城南﹐又北歷其城東﹐逕小城而北流﹐注於淮。淮水又東﹐逕夏丘縣南﹐又東﹐渙水入焉。水首受蒗蕩渠於開封縣。《史記》韓釐王二十一年﹐使暴救魏﹐爲秦所敗﹐走開封者也。東南流徑陳畱北﹐又東南﹐西入九里注之。渙水又東南流﹐逕雍丘縣故城南﹐又東逕承匡城﹐又東逕襄邑縣故城南﹐故宋之承匡襄牛之地﹐宋襄公之所葬﹐故號襄陵矣。《竹書紀年》﹕梁惠成王十七年﹐宋景鼓衛公孫倉會齊師﹐圍我襄陵。十八年﹐惠成王以韓師敗諸侯師於襄陵。齊侯使楚景捨來求成﹐卽於此也。西有承匡城﹐《春秋》會於承匡者也。秦始皇以承匡卑濕﹐徙縣於襄陵﹐更爲襄邑也。王莽以爲襄平也。漢桓帝建和元年﹐封梁冀子胡狗爲侯國。《陳畱風俗傳》曰﹕縣南有渙水﹐故《傳》曰﹕睢﹑渙之間出文章﹐天子郊廟禦服出焉﹐《尙書》所謂厥篚織文者也。渙水又東南逕巳吾縣故城南﹐又東逕鄫城北。《春秋﹖襄公元年﹖經》書﹐晉韓厥帥師代鄭﹐魯仲孫蔑會齊﹑曹﹑邾﹑杞﹐次於鄫。杜預曰﹕陳畱襄邑縣東南有鄫城。渙水又東南逕鄢城北﹐新城南﹐又東南﹐左合明溝﹐溝水自蓬。洪陂東南流﹐謂之明溝﹐下入渙水。又逕亳城北。《帝王世記》曰﹕谷熟爲南亳﹐卽湯都也。《十三州誌》曰﹕漢武帝分谷熟置。《春秋﹖莊公十二年》宋公子禦說奔亳者也。渙水東逕谷熟城南。漢光武建武二年﹐封更始子歆爲侯國。又東逕楊亭北。《春秋左氏傳﹖襄公十二年》﹐楚子囊﹑秦庶長無地﹐伐宋師於楊梁﹐以報晉之取鄭也。京相璠曰﹕宋地矣。今睢陽東南三十里﹐有故楊梁城﹐今曰陽亭也﹐俗名之曰緣城﹐非矣。西北去梁國八十里。渙水又東逕沛郡之建平縣故城南﹐漢昭帝元鳳元年﹐封杜延年爲侯國﹐王莽之田平也。又東逕酇縣故城南。《春秋﹖襄公十年》﹐公會諸侯及齊世子光於虘阝。今其地虘阝聚是也﹐王莽之酇治矣。渙水又東南逕費亭南。漢建和元年﹐封中常侍沛國曹勝爲侯國。勝字季興﹐譙人也。永初中﹐定桓帝策﹐封亭侯﹐此城卽其所食之邑也。渙水又東逕銍縣故城南。昔吳廣之起兵也﹐使葛嬰下之。渙水又東﹐苞水注之。水出譙城北自汀陂。陂水東流逕酇縣南﹐又東﹐逕鄲縣故城南。漢景帝中元年﹐封周應爲侯國﹐王莽更之曰單城也﹐音多。又東逕嵇山北﹐嵇氏故居。嵇康本姓奚﹐會稽人也。先人自會稽遷於譙之銍縣﹐攺爲嵇氏﹐取稽字之上以爲性﹐蓋志本也。《嵇氏譜》曰﹔譙有嵇山﹐家於其側﹐遂以爲氏。縣﹐魏黃初中﹐文帝以酇城父﹑山桑﹑銍﹑置譙郡﹐故隸譙焉。苞水東流入渙。渙水又東南逕蘄縣故城南﹐《地理誌》曰﹕故垂鄕也。漢髙帝破黥布於此縣﹐舊都尉治﹐王莽之蘄城也。水上有古石梁處﹐遺基尙存。渙水又東逕谷陽縣﹐左會八丈故瀆﹐瀆上承洨水﹐南流注於渙。渙水又東逕谷陽戍南﹐又東南逕谷陽故城東北﹐右與解水會。水上承縣西南解塘﹐東北流逕谷陽城南﹐卽谷水也。應劭曰﹕城在谷水之陽﹐又東北流注於渙。渙水又東南逕白石戌南。又逕虹城南﹐洨水注之。水首受蘄水於蘄縣﹐東南流逕谷陽縣八丈故瀆出焉。又東合長直故溝。溝上承蘄水﹐南會於洨。洨水又東南流﹐逕洨縣故城北。縣有垓下聚﹐漢髙祖破項羽所在也。王莽更名其縣曰肴城。應劭曰﹕洨水所出﹐音絞﹐《經》之絞也。洨水又東南﹐與渙水亂流而入於淮。故應劭曰﹕洨水南入淮。淮水又東至﹤山毚﹥石山﹐潼水注之。水首受潼縣西南潼陂﹐縣故臨淮郡之屬縣﹐王莽攺曰成信矣。南逕沛國夏丘縣﹐絕蘄水﹐又南逕夏丘縣故城西﹐王莽攺曰歸思也。又東南流﹐逕臨潼戍西﹐又東南至﹤山毚﹥石﹐西南入淮。淮水又東逕浮山﹐山北對﹤山毚﹥石山。梁氏天監中﹐立堰於二山之間﹐逆天地之心﹐乖民神之望﹐自然水潰壞矣。淮水又東逕徐縣南﹐歷澗水注之。水導徐城西北徐陂﹐陂水南流﹐絕蘄水﹐逕歷澗戍西﹐東南流注於淮。淮水又東﹐池水注之。水出東城縣﹐東北流﹐逕東城縣故城南。漢以數千騎追羽﹐羽帥二十八騎引東城因四隤山﹐斬將而去﹐卽此處也。《史記》﹕孝文帝八年﹐封淮南厲王子劉良爲侯國。《地理誌》﹕王莽更名之曰武城也。池水又東北流﹐歷二山間﹐東北入於淮﹐謂之池口也。淮水又東﹐蘄水注之。水首受睢水於谷熟城東北﹐東逕建城縣故城北。漢武帝元朔四年﹐封長沙定王子劉拾爲侯國。王莽之多聚也。蘄水又東南﹐逕蘄縣﹐縣有大澤鄕。陳涉起兵於此﹐篝火爲狐鳴處也。南則洨水出焉。蘄水又東南﹐北八丈故溝出焉。又東流﹐南﹑北長直故瀆出焉。又東入夏丘縣﹐東絕潼水﹐逕夏丘縣故城北﹐又東南逕潼縣南﹐又東南流入徐縣﹐東絕歷澗﹐又東逕大徐縣故城南﹐又東流注於淮。淮水又東歷客山﹐逕盱眙縣故城南。《地理誌》曰﹕都尉治。漢武帝元朔元年﹐封江都易王子劉蒙之爲侯國。王莽更名之曰匡武。淮水又東逕廣陵﹐歷淮陽城﹐城北臨泗水﹐阻於二水之間。《述徵記》淮陽太守治﹐自後置戍﹐縣亦有時廢興也。

△又東北至下邳淮陰縣西﹐泗水從西北來流注之。淮﹑泗之會﹐卽角城也。左右兩川﹐翼夾二水決入之所﹐所謂泗口也。

△又東過淮陰縣北﹐中瀆水出白馬湖﹐東北注之。淮水右岸﹐卽淮陰也。城西二里有公路浦﹐昔袁術向九江﹐將東奔袁譚﹐路出斯浦﹐因以爲名焉。又東逕淮陰縣故城北。北臨淮水﹐漢髙帝六年﹐封韓信爲侯國。王莽之嘉信也。昔韓信去下鄕而釣於此處也。城東有兩冢﹕西者﹐卽漂母冢也﹐周回數百步﹐髙十餘丈。昔漂母食信於淮陰﹐信王下邳﹐蓋投金增陵以報母矣。東一陵卽信母冢也。縣有中瀆水﹐首受江於廣陵郡之江都縣。縣城臨江﹐應劭《地理風俗記》曰﹕縣爲一都之會﹐故曰江都也。縣有江水祠﹐俗謂之伍相廟也。子胥但配食耳﹐歲三祭﹐與五嶽同。舊江水道也。昔吳將伐齊﹐北霸中國﹐自廣陵城東南築邗城﹐城下掘深溝﹐謂之韓江﹐亦曰邗溟溝﹐自江東北通射陽湖。《地理誌》所謂渠水也﹐西北至末口入淮。自永和中﹐江都水斷﹐其水上承歐陽﹐引江入埭﹐六十里至廣陵城﹐楚﹑漢之間爲東陽郡。髙祖六年爲荊國﹐十一年爲吳城﹐卽吳王濞所築也。景帝四年﹐更名江都。武帝元狩三年﹐更曰廣陵。王莽更名郡曰江平﹐縣曰定安。城東水上有梁﹐謂之洛橋。中瀆水自廣陵北出武廣湖東﹐陸陽湖西。二湖東西相直五里﹐水出其間﹐下注樊梁湖。舊道東北出﹐至博芝﹑射陽二湖。西北出夾邪﹐乃至山陽矣。至永和中﹐患湖道多風。陳敏因穿樊梁湖北口﹐下注津湖逕渡﹐渡十二里﹐方達北口﹐眞至夾邪。興寧中﹐復以津湖多風﹐又自湖之南口﹐沿東岸二十里﹐穿渠入北口﹐自後行者不復由湖。故蔣濟《三州論》曰﹕淮湖紆遠﹐水陸異路﹐山陽不通﹐陳登穿溝﹐更鑿馬瀨﹐百里渡湖者也。自廣陵出山陽白馬湖﹐逕山陽城西﹐卽射陽縣之故城也。應劭曰﹕在射水之陽。漢髙祖六年﹐封楚左令九項纏爲侯國也。王莽更之曰監淮亭。世祖建武十五年﹐封子荊爲山陽公﹐治此﹐十七年爲王國。城本北中郎將庾希所鎭。中瀆水又東﹐謂之山陽浦﹐又東入淮﹐謂之山陽口者也。

△又東﹐兩小水流注之。淮水左逕泗水國南﹐故東海郡也。徐廣《史記音義》曰﹕泗水﹐國名。漢武帝元鼎三年初置﹐都郯。四年﹐常山憲王子思王商爲國。《地理誌》曰﹕王莽更泗水郡爲順水﹐淩縣爲生淩。淩水注之﹐水出淩縣﹐東流逕其縣故城東﹐而東南流注於淮﹐是曰淩口也。應劭曰﹕淩水出縣西南入淮﹐卽《經》之所謂小水者也。

△又東至廣陵淮浦縣入於海。應劭曰﹕浦岸也蓋臨側淮汶﹐故受此名。淮水逕縣故城東。王莽更名之曰淮敬。淮水於縣枝分﹐北爲游水。歷朐縣與沭合。又逕朐山西。山側有朐縣故城。秦始皇三十五年﹐於朐縣立石海上﹐以爲秦之東門。崔琰《述初賦》曰﹕倚髙艫以周眄兮﹐觀秦門之將將者也。東北海中有大洲﹐謂之郁洲﹐《山海經》所謂郁山在海中者也。言是山自蒼梧徙此﹐雲山上猶有南方艸木。今郁州治。故崔季珪之敍《述初賦》﹐言郁州者﹐故蒼梧之山也﹐心悅而怪之﹐聞其上有仙士石室也﹐乃往觀焉。見一道人獨處﹐休休然不談不對﹐顧非己所及也。卽其《賦》所云﹕吾夕濟於郁洲者也。游水又北逕東海利成縣故城東﹐故利鄕也。漢武帝元朔四年﹐封城陽共王子嬰爲侯國﹐王莽更之曰流泉。游水又北﹐歷羽山西。《地理誌》曰﹕羽山在祝其縣東南。《尙書》曰﹕堯疇咨四嶽得舜﹐進十六族﹐殛鯀於羽山﹐是爲檮杌﹐與驩兜﹑三苗﹑共工同其罪﹐故世謂之四凶。鯀旣死﹐其神化爲黃龍﹐入於羽淵﹐是爲夏郊﹐三代祀之。故《連山易》曰﹕有崇伯鯀﹐伏於羽山之野者﹐是也。游水又北逕祝其縣故城西。《春秋經》書﹕夏﹐公會齊侯於夾谷。《左傳﹖定公十年》﹐公及齊平﹐會於祝其﹐實夾谷也。服虔曰﹕地二名。王莽更之曰猶亭。縣之東有夾口浦﹐游水左逕瑯邪卽丘縣故城之西。《地理誌》曰﹕莒子起於此﹐後徙莒﹐有鹽官﹐故世謂之南莒也。游水又東北逕贛楡縣北﹐東側巨海﹐有《秦始皇碑》在山上﹐去海一百五十步﹐潮水至﹐加其上三丈﹐去則三尺所見東北傾石﹐長一丈八尺﹐廣五尺﹐厚三尺八寸﹐一行一十二字。游水又東北逕紀鄣故城南。《春秋﹖昭公十九年》﹐齊伐莒﹐莒子奔紀鄣。莒之婦人﹐怒莒子之害其夫﹐老而托紡焉。取其纑而夜縋﹐縋絕﹐鼓噪﹐城上人亦噪。莒共公懼﹐啟西門而出﹐齊遂入紀。故紀子帛之國。《谷梁傳》曰﹕吾伯姬歸於紀者也。杜預曰﹕紀鄣﹐地二名。東海贛楡縣東北有故紀城﹐卽此城也。游水東北入海﹐舊吳之燕岱﹐常泛巨海﹐憚其濤險﹐更沿溯是瀆﹐由是出。《地理誌》曰﹕游水自淮浦北入海。《爾雅》曰﹕淮別爲滸。游水亦枝稱者也。淮水又東入於海。卷三十一○滍水△滍水出南陽魯陽縣西之堯山。堯之未孫劉累﹐以龍食帝孔甲﹐孔甲又求之﹐不得﹐累懼而遷於魯縣﹐立堯祠於西山﹐謂之堯山。故張衡《南都賦》曰﹕奉先帝而追孝﹐立唐祠於堯山。堯山在太和川太和城東北﹐滍水出焉。張衡《南都賦》曰﹕其川瀆則滍﹑澧﹑氵藥﹑浕﹐發源巖穴﹐布濩漫汗﹐漭沆洋溢﹐總括急趣﹐箭馳風疾者也。滍水又歷太和川東﹐逕小和川﹐又東﹐溫泉水注之。水出北山阜﹐七泉奇發﹐炎熱特甚。闞駰曰﹕縣有湯水﹐可以療疾矣。湯側又有寒泉焉﹐地勢不殊﹐而炎涼異致﹐𨿽隆火盛日﹐肅若冰谷矣﹐渾流同溪﹐南注滍水。又東逕胡木山﹐東流又會溫泉口﹐水出北山阜﹐炎勢奇毒。痾疾之徒﹐無能澡其衝漂。救養者咸去湯十許步別池﹐然後可入。湯側有石銘云﹕皇女湯﹐可以療萬疾者也。故杜彥達云﹕狀如沸湯﹐可以熟米﹐飲之﹐愈百病。多少自在。四十日後﹐身中萬病愈﹐三虫死。學道遭難逢危﹐終無悔心﹐可以牢神存志。卽《南都賦》所謂湯谷湧其後者也。然宛縣有紫山﹐山東有一水﹐東西十五里﹐南北二十步﹐湛然衝滿﹐無所通會﹐冬夏常溫﹐世亦謂之湯谷也。非魯陽及南陽之縣故也。張平子廣言土地所苞﹐明非此矣。滍水又東﹐房陽川水注之。水出南陽雉縣西房陽川﹐北流注於滍。滍水之北有積石焉﹐世謂女靈山。其山平地介立﹐不連岡以成髙﹐峻石孤峙﹐不托勢以自遠﹐四面壁絕﹐極能靈舉﹐遠望亭亭﹐狀若單楹插霄矣。北面有如頹落﹐劣得通步﹐好事者時有扳陟耳。滍水又與波水合﹐水出霍陽西川﹐大嶺東谷﹐俗謂之歇馬嶺﹐川曰廣陽川﹐非也。卽應劭所謂孤山﹐波水所出也。馬融《廣成頌》曰﹕浸以波﹑溠。其水又南逕蠻城下﹐蓋蠻別邑也﹐俗謂之麻城﹐非也。波水又南﹐分三川於白亭東﹐而俱南入滍水。滍水自下兼波水之通稱也。是故闞駰有東北至定陵入汝之文。滍水又東逕魯陽縣故城南﹐城卽劉累之故邑也﹐有魯山﹐縣居其陽﹐故因名焉。王莽之魯山也。昔在於楚﹐文子守之﹐與韓構難﹐戰有返景之誠。內有《南陽都鄕正衛爲碑》。滍水右合魯陽關水﹐水出魯陽關外分頭山橫嶺下夾谷﹐東北出入滍。滍水又東北合牛蘭水。水發縣出魯陽關外分頭山橫嶺下夾谷﹐東北出入滍。滍水又東北合牛蘭水。水發縣北牛蘭山﹐東南逕魯陽城東﹐水側有《漢陽侯焦立碑》。朱蘭水又東南﹐與柏樹溪水合。水出魯山北峽谷中﹐東南流逕魯山西﹐而南合牛蘭水。又東南逕魯山南。闞駰曰﹕魯陽縣﹐今其地魯山是也。水南注於滍。滍水東逕應城南﹐故應鄕也﹐應侯之國。《詩》所謂應侯順徳者也。彭水注之俗謂之小滍水。水出魯陽縣南彭山蟻塢東麓﹐北流逕彭山西﹐下有彭山廟﹐廟前有《彭山碑》﹐漢桓帝元嘉三年杜仲長立。彭水逕其西北﹐漢安邑長尹儉墓東。冢西有石廟﹐廟前有兩石闕﹐闕東有碑﹐闕南有二獅子相對﹐南有石碣二枚﹐石柱西南有兩石羊﹐中平四年立。彭水又東北流﹐直應城南而入滍。滍水又左合橋水﹐水出魯陽縣北恃山﹐東南逕應山北﹐又南逕應城西。《地理誌》曰﹕故父城縣之應鄕也。周武王封其弟爲侯國。應劭曰﹕《韓詩外傳》稱﹕周成王與弟戲﹐以桐葉爲圭﹐曰﹕吾以封汝。周公曰﹕天子無戲言。王乃應時而封﹐故曰應侯鄕。亦曰應鄕。按《呂氏春秋》云﹕成王以桐葉爲圭﹐封叔虞﹐非應侯也。《汲郡古文》殷時已有應國﹐非成王矣。戰國範睢所封邑也﹐謂之應水﹐又東南流注於滍。滍水又東逕犨縣故城北。《左傳﹖昭公元年》冬﹐楚公子圍使伯州犁城犨是也﹐出於魚齒山下。《春秋左傳﹖襄公十八年》﹐楚伐鄭﹐次於魚陵﹐涉於魚齒之楚師。師曠曰﹕不害。吾驟歌北風﹐又歌南風﹐南風不競﹐多死聲﹐楚必無功矣。所涉卽滍水也。水南有漢中常侍﹑長樂太僕吉成侯州苞冢。冢前有碑﹐基西枕岡城﹐開四門﹐門有兩石獸﹐墳傾墓毀﹐碑獸淪移。人有掘出一獸﹐猶全不破﹐甚髙壯﹐頭去地減一丈許﹐作制甚工﹐左膊上刻作辟邪字。門表塹上起石橋﹐歷時不毀。其碑云﹕六帝四後﹐是咨是諏﹐蓋仕自安帝﹐沒於桓後。於時閽閹擅權﹐五侯暴世﹐割剝公私﹐以事生死。夫封者表有徳﹐碑者頌有功﹐自非此徒﹐何用許爲﹖石至千春﹐不若速朽﹐苞墓萬古﹐祇彰誚辱﹐嗚呼﹗愚亦甚矣。滍水又東﹐犨水注之﹐俗謂之秋水﹐非也。水有二源﹐東源出其縣西南踐犢山東崖下﹐水方五十許步﹐不測其深﹐東北流逕犨縣南﹐又東北屈逕其縣東﹐而北合西源水。西源出縣西南頗山北阜下﹐東北逕犨城西﹐又屈逕其縣北﹐東合右水﹐亂流北注於滍。漢髙祖入關﹐破南陽太守呂齮於犨東﹐卽於是地﹐滍水之陰也。滍水又東南逕昆陽縣故城北。昔漢光武與王尋﹑王邑戰於昆陽﹐敗之。走者相騰踐﹐奔殆百餘里閒。會大雨如注﹐滍川盛溢﹐虎豹皆股戰。士卒爭赴﹐溺死者以萬數﹐水爲不流。王邑﹑嚴尢﹑陳茂輕騎﹐皆乘屍而渡矣。

△東北過潁川定陵縣西北﹐又東過郾縣南﹐東入於汝。滍水東逕東不羹亭南。亭北背汝水﹐於定陵城北﹐東入汝。郾縣在南﹐不得過。○淯水△淯水出弘農盧氏縣攻離山﹐東南過南陽西鄂縣西北﹐又東過宛縣南。淯水導源﹐東流逕酈縣故城北。郭仲產曰﹕酈縣故城在攻離山東南﹐酈舊縣也。《三倉》曰樊﹑鄧﹑酈。酈有二城北酈也﹐漢祖入關﹐下淅酈﹐卽此縣也。淯水又東南流歷雉縣之衡山﹐東逕百章郭北﹐又東﹐魯陽關水注之。水出魯陽縣南分水嶺﹐南水自嶺南流﹐北水從嶺北注﹐故世俗謂此嶺爲分頭也。其水南流逕魯陽關﹐左右連山插漢﹐秀木干云﹐是以張景陽詩云﹕朝登魯陽關﹐峽路峭且深。亦司馬芝與母遇賊處也。關水歷雉衡山西南逕皇后城西。建武元年﹐世祖遣侍中傅俊﹐持節迎光烈皇后於淯陽。俊發兵三百餘人﹐宿衛皇后道路﹐歸京師。蓋稅捨所在﹐故城得其名矣。山有石室﹐甚飾潔﹐相傳名皇后浴室﹐又所幸也。關水又西南逕雉縣故城南。昔秦文公之世有陽伯者﹐逢二童曰舀﹐曰被。二童﹐二雉也。得雌者霸﹐雄者王。二童翻飛﹐化爲雙雉。光武獲雉於此山﹐以爲中興之祥﹐故置縣以名焉。關水又屈而東南流﹐注於淯。淯水又東南流﹐逕博望縣故城東。郭仲產曰﹕在郡東北一百二十里﹐漢武帝置。校尉張騫﹐隨大將軍衛靑西徵﹐爲軍前導﹐相望水艸﹐得以不乏。元光六年﹐封騫爲侯國。《地理誌》南陽有博望縣﹐王莽攺之曰宜樂也。淯水又東南逕西鄂縣故城東。應劭曰﹕江夏有鄂﹐故加西也。昔劉表之攻杜子緒於西鄂也。功曹柏孝長聞戰鼓之音﹐懼而閉戶﹐蒙被自覆﹐漸登城而觀﹐言勇可習也。淯水又南﹐洱水注之。水出弘農郡盧氏縣之熊耳山。東南逕酈縣北﹐東南逕房陽城北。漢哀帝四年﹐封南陽太守孫寵爲侯國。俗謂之房陽川。又逕西鄂縣南﹐水北有張平子墓。墓之東﹐側墳有《平子碑》﹐文字悉是古文篆額﹐是崔瑗之辭。盛弘之﹑郭仲產並云﹕夏侯孝若爲郡﹐薄其文﹐復刊碑陰爲銘。然碑陰二銘﹐乃是崔子玉及陳翕耳﹐而非孝若﹐悉是隸字﹐二首並存﹐嘗無毀壞。又方墓次有二碑﹐今惟見一碑﹐或是餘夏景驛途﹐疲而莫究矣。水南道側﹐有二石樓﹐相去六七丈﹐雙跱齊竦﹐髙可丈七八﹐柱圓圍二丈有餘﹐石質言靑綠﹐光可以鑑。其上欒櫨承栱﹐雕檐四注﹐窮巧綺刻﹐妙絕人工。題言﹕蜀郡太守﹐姓王﹐字子雅﹐南陽西鄂人﹐有三女無男﹐而家累千金。父沒當葬﹐女自相謂曰﹕先君生我姊妹﹐無男兄弟﹐今當安神玄宅﹐翳靈后土﹐冥冥絕後﹐何以彰吾君之徳﹖各出錢五百萬﹐一女築墓﹐二女建樓﹐以表孝思。《銘》云﹕墓樓東﹐平林下﹐近墳墓﹐而不能測其處所矣。洱水又東南流﹐注於淯水﹐世謂之肄水﹐肄﹑洱聲相近﹐非也。《地理誌》曰﹕熊耳之山﹐出三水﹐洱水其一焉﹐東南至魯陽入沔是也。淯水又南逕預山東﹐山上有神廟﹐俗名之爲獨山也。山南有魏車騎將軍黃權夫妻二冢﹐地道潛通。其冢前有四碑﹐其二﹐魏明帝立﹐二是其子及臣吏所樹者也。淯水又西南逕《史定伯碑》南﹐又西爲瓜裏津﹐水上有三梁﹐謂之瓜裏渡。自宛道途﹐東出赭陽﹐西道方城。建武三年﹐世祖自赭陽西入﹐破虜將軍鄧奉怨漢掠新野﹐拒瓜裏﹐上親搏戰﹐降之夕陽下﹐遂斬奉。《郡國志》所謂宛有瓜裏津﹑夕陽聚者也。阻橋卽桓溫故壘處。溫以升平五年﹐與範汪眾軍北討所營。淯水又西南逕晉蜀郡太守鄧義山墓南﹐又南逕宛城東﹐其地故申伯之國﹐楚文王滅申以爲縣也。秦昭襄王使白起爲將﹐伐楚取郢﹐卽以此地爲南陽郡﹐攺縣曰宛。王莽更名郡曰前隊﹐縣曰面陽。劉熙曰﹕在中國之面而居陽地﹐故以爲名。大城西南隅﹐卽古宛城也﹐荊州刺史治﹐故亦謂之荊州城。今南陽郡治大城﹐其東城內有舊殿基﹐周二百步﹐髙八尺﹐陛階皆砌以靑石。大城西北隅有殿基﹐周一百步﹐髙五尺﹐蓋更始所起也。城西三里﹐有古臺﹐髙三丈餘﹐文帝黃初中南巡行所築也。淯水又屈而逕其縣南﹐故《南都賦》所言淯水蕩其胸者也。王莽地皇二年﹐朱鮪等共於城南會諸將﹐設壇﹐燔燎﹐立聖公爲天子於斯水上。《世語》曰﹕張繡反﹐公與戰敗﹐子昂不能騎進馬於公﹐而昂遇害。《魏書》曰﹕公南徵至宛﹐臨淯水﹐祠亡將士﹐歔欷流涕﹐眾皆哀慟。淯水又南﹐梅溪水注之。水出縣北紫山﹐南逕百奚故宅。奚﹐宛人也﹐於秦爲賢大夫﹐所謂迷虞智秦者也。梅溪又逕宛西呂城東。《史記》曰﹕呂尙先祖爲四嶽﹐佐禹治水﹐有功。虞﹑夏之際﹐受封於呂﹐故因氏爲呂尙也。徐廣《史記音義》曰﹕呂在宛縣。髙後四年﹐封昆弟子呂忿爲呂城侯﹐疑卽此也。又案新蔡縣有大呂﹑小呂亭而未知所是也。梅溪又南逕杜衍縣東﹐故城在西。漢髙帝七年﹐封郎中王翳爲侯國﹐王莽更之曰閏衍矣。土地墊下﹐湍溪是注﹐古人於安眾堨之﹐令游水是瀦﹐謂之安眾港。世祖建武三年﹐上自宛遣潁陽侯祭遵西擊鄧奉弟終﹐破之於杜衍﹐進兵涅陽者也。梅溪又南﹐謂之石橋水﹐又謂之汝溪﹐南流而左注淯水。淯水之南﹐又有南就聚﹐《郡國志》所謂南陽宛縣有南就聚者也。郭仲產言﹕宛城南三十里﹐有一城﹐甚卑小﹐相承名三公城﹐漢時鄧禹等歸鄕餞離處也。盛弘之著《荊州記》以爲三公置。余案淯水左右﹐舊有二澨所謂南澨﹑北澨者﹐水側之汶。聚在淯陽之東北﹐考古推地則近矣。城側有範蠡祠﹐蠡﹐宛人﹐祠卽故宅也。後漢末﹐有範曾﹐字子閔﹐爲大將軍司馬﹐討黃巾賊﹐至此祠﹐爲蠡立碑﹐文勒可尋。夏侯湛之爲南陽﹐又爲立廟焉。城東有大將軍何進故宅。城西有孔嵩舊居。嵩字仲山﹐宛人﹐與山陽範式有斷金契。貧無養親﹐賃爲阿街卒﹐遣迎式。式下車把臂曰﹕子懷道卒伍﹐不亦痛乎﹗嵩曰﹕侯嬴賤役﹐晨門﹐卑下之位﹐古人所不恥﹐何痛之有﹖故其《贊》曰﹕仲山通達﹐捲舒無方﹐屈身廝役﹐挺秀含芳。

△又屈南過淯陽縣東。淯水又南入縣﹐逕小長安。司馬彪《郡國志》曰﹕縣有小長安聚。謝沈《漢書》稱﹕光武攻淯陽不下﹐引兵欲攻宛﹐至小長安﹐與甄阜戰敗於此。淯水又西南逕其縣故城南。桓帝延熹七年﹐封鄧秉爲侯國。縣故南陽典農治﹐後以爲淯陽郡﹐省郡復縣﹐避晉簡文諱﹐更名云陽焉。淯水又逕安樂鄕北﹐漢桓帝建和元年﹐封司徒胡廣爲淯陽縣安樂鄕侯﹐今於其國立樂宅戍。郭仲產《襄陽記》曰﹕南陽城南九十里﹐有晉尙書令樂廣故宅。廣字彥輔﹐善淸言﹐見重當時。成都王﹐廣女婿﹐長沙王猜之。廣曰﹕寧以一女而易五男猶疑之﹐終以憂殞。其故居今置戍﹐因以爲名。

△又南過新野縣西﹐淯水又南入新野縣﹐枝津分派﹐東南出﹐隰衍苞注﹐左積爲陂﹐東西九里﹐南北一十五里。陂水所漑﹐咸爲良沃。淯水又南與湍水會﹐又南逕新野縣故城西。世祖之敗小長安也﹐姊元遇害。上卽位﹐感悼姊沒﹐追謚元爲新野節義長公主﹐卽此邑也。晉咸寧二年封大司馬扶風武王少子歆爲新野郡公﹐割南陽五屬﹐棘陽﹑蔡陽﹑穰﹑鄧﹑山都封焉。王文舒更立中隔﹐西卽郡治﹐東則民居﹐城西傍淯水。又東與朝水合。水出西北赤石山﹐而東南逕冠軍縣界﹐地名沙渠。又東南徑穰縣故城南﹐楚別邑也。秦拔鄢郢卽以爲縣﹐秦昭王封相魏冉爲侯邑﹐王莽更名曰丰穰也。魏荊州刺史治。朝水又東南﹐分爲二水﹐一水枝分東北爲樊氏陂﹐陂東西十里﹐南北五里﹐俗謂之凡亭陂。陂東有樊氏故宅﹐樊氏旣滅﹐庾氏取其陂﹐故諺曰﹕陂汪汪﹐下田良﹐樊子失業庾公昌。昔在晉世﹐杜預繼信臣之業﹐復六門陂﹐遏六門之水﹐下結二十九陂。諸陂散流﹐咸入朝水﹐事見《六門碑》﹐六門旣陂﹐諸陂遂斷。朝水又東逕朝陽縣故城北﹐而東南注於淯水。又東南與棘水合﹐水上承赭水。赭水出赭陽縣北山﹐數源並發﹐南流逕小堵鄕﹐謂之小赭水。世祖建武三年﹐成安侯臧宮從上擊赭鄕。東源方七八步﹐騰湧若沸﹐故世名之騰沸水。南流逕於赭鄕﹐謂之赭水。建武三年﹐祭遵引兵南擊董於赭鄕。以水氏縣﹐故有赭陽之名也。《地理誌》曰﹕縣有堵水﹐王莽曰陽城也。漢哀帝攺爲順陽。建武二年﹐更封安陽侯朱祜爲堵陽侯。堵水於縣﹐堨以爲陂﹐東西夾崗﹐水相去五六里﹐古今斷岡兩舌﹐都水潭漲﹐南北一十餘里﹐水決南潰﹐下注爲灣。灣分爲二﹐西爲赭水﹐東爲滎源。堵水參差﹐流結兩湖﹐故有東陂﹑西陂之名。二陂所導﹐其水枝分﹐東南至會口入比。是以《地理誌》比水﹑堵水﹐皆言入蔡﹐互受通稱故也。二湖流注﹐合爲黃水﹐惟所受焉。又南逕棘陽縣之黃淳聚﹐又謂之爲黃淳水者也。謝沈《後漢書》甄阜等敗光武於小長安東﹐乘勝南渡黃淳水前營﹐背阻兩川﹐謂臨比水﹐絕後橋﹐示無還心。漢兵擊之﹐三軍潰﹐溺死黃淳水者二萬人。又南逕棘陽縣故城西。應劭曰﹕縣在棘水之陽﹐是知斯水爲棘水也。漢髙帝七年﹐封杜得臣爲侯國。後漢兵起﹐擊唐子鄕﹐殺湖陽尉﹐進拔棘陽﹐鄧晨將賓客會光武於此縣也。棘水又南逕新野縣﹐歷黃郵聚﹐世祖建武三年﹐傅俊﹑岑彭進擊秦丰﹐先拔黃郵者也﹐謂之黃郵水﹐大司馬吳漢破秦丰於斯水之上。其聚落悉爲蠻居﹐猶名之爲黃郵蠻。棘水自新野縣東﹐而南流入於淯水﹐謂之爲力口也。棘﹑力聲相近﹐當爲棘口也。又是方俗之音﹐故字從讀變﹐若世以棘子木爲力子木﹐是也。淯水又東南﹐逕士林東﹐戍名也﹐戍有邸閣。水左有豫章大陂﹐下灌良疇三千許頃也。

△又西南過鄧縣東。縣故鄧侯吾離之國也﹐楚文王滅之﹐秦以爲縣。淯水右合濁水﹐俗謂之弱溝。水上承白水於朝陽縣﹐東南流逕鄧縣故城南。習鑿齒《襄陽記》曰﹕楚王至鄧之濁水﹐去襄陽二十里。卽此水也。濁水又東逕鄧塞北﹐卽鄧城東南小山也﹐方俗名之爲鄧塞﹐昔孫文臺破黃祖於其下。濁水東流注於淯。淯水又南逕鄧塞東﹐又逕鄾城東﹐古鄾子國也。蓋鄧之南鄙也。昔巴子請楚與鄧爲好﹐鄾人奪其幣﹐卽是邑也。司馬彪以爲鄧之鄾聚矣。

△南入於沔。○氵隱水△氵隱水出氵隱彊縣南澤中﹐東入潁。氵隱水出潁川陽城縣少室山﹐東流注於潁水﹐而亂流東南逕臨潁縣西北﹐小氵隱水出焉。東逕臨潁縣故城北。氵隱水又東逕氵隱陽城北﹐又東逕氵隱彊縣故城南﹐建武元年﹐世祖封揚化將軍堅鐔爲侯國。氵隱水東爲陶樞陂﹐余按氵隱陽城在氵隱水南﹐然則此城正應爲氵隱陰城而有氵隱陽之名者﹐明在南猶有氵隱水﹐故此城以陽爲名矣。潁水之南有二瀆。其南瀆東南流﹐歷臨潁亭西﹐東南入汝﹐今無水也﹐疑卽氵隱水之故瀆矣。汝水於奇頟城西﹐別東派﹐時人謂之大氵隱水﹐東北流﹐枝瀆右出﹐世謂之死汝。別汝又東北﹐逕召陵城北﹐練溝出焉。別汝又東﹐汾溝出焉。別汝又東﹐逕徵羌城北。水南有汾陂﹐俗音糞。汾水自別汝東注﹐而爲此陂。水積徵羌城北四五里﹐方三十里許。瀆左合小氵隱水﹐水上承狼陂南流﹐名曰鞏水。靑陵陂水自陂東注之。東回又謂之小氵隱水﹐而南流注於大氵隱水。大氵隱水取稱﹐蓋藉氵隱沿注﹐而總受其目矣。又東逕西華縣故城南﹐又東逕汝陽縣故城北﹐東注於潁。○灈水△灈水出汝南吳房縣西北奧山﹐東過其縣﹐北入於汝。縣西北有堂溪城﹐故房子國。《春秋﹖定公五年》﹐吳王闔閭弟夫槪奔楚﹐封之於棠溪﹐故曰吳房也。漢髙帝八年﹐封莊侯楊武爲侯國。建武中﹐世祖封泗水王歙子燀爲堂溪侯。山溪有白羊澗﹐澗水舊出山羊﹐漢武元封二年﹐白羊出此澗﹐畜牧者禱祀之。俗禁拍手﹐嘗有羊出水﹐野母驚撲﹐自此絕焉。澗水下合灈水。灈東逕灈陽縣故城西﹐東流入瀙水﹐亂流逕其縣南。世祖建武二十八年﹐封吳漢孫旦爲侯國。其水又東入於汝水。○瀙水△瀙水出潕陰縣東上界山。《山海經》謂之視水也。郭景純《注》﹕或曰﹐視宜爲瀙﹐出葴山﹐許愼云﹕出中陽山﹐皆山之殊目也。而東與此水合﹐水出潕陰縣旱山﹐東北流注瀙。瀙水又東北﹐殺水出西南大熟之山﹐東北流入於瀙。瀙水又東﹐淪水注之﹐水出宣山﹐東北流注瀙水。瀙水又東得奧水口﹐水西出奧山﹐東入於瀙水也。

△東過吳房縣南﹐又東過灈陽縣南。應劭曰﹕灈水出吳房縣﹐東入瀙﹐縣之西北﹐卽兩川之交會也。

△又東過上蔡縣南﹐東入汝。○潕水△潕水出潕陰縣西北扶予山﹐東過其縣南。《山海經》曰﹕朝歌之山﹐潕水出焉﹐東南流注於滎。《經》書扶予者﹐其山之異名乎﹖滎水上承赭水﹐東流﹐左與西遼水注合﹐又東﹐東遼水注之﹐俱導北山﹐而南流注於滎。滎水又東北﹐於潕陰縣北左會潕水﹐其道稍西﹐不出其縣南。漢以爲縣﹐其故城在山之陽﹐漢光武建武中﹐封岑彭爲侯國。魏武與張繡戰於宛﹐馬名絕景﹐爲流矢所中﹐分傷右臂﹐引還潕陰﹐卽是地也。城之東有馬仁陂。郭仲產曰﹔陂在比陽縣西北五十里﹐蓋地百頃﹐其所周漑田萬頃﹐隨年變種﹐境無儉歲。陂水三周其隍﹐故瀆自隍西南而會於比﹐潕水不得復逕其南也。且邑號潕陰﹐故無出南之理﹐出南則爲陽也。非直不究﹐又不思矣。潕水又東北﹐河水注之。水出雉衡山﹐東南逕建城東﹐建當爲捲﹐字讀誤耳。《郡國志》云﹕葉縣有捲城。其水又東流入於潕。潕水東北逕於東山西﹐西流入潕。潕水之左﹐卽黃城山也。有溪水出黃城山﹐東北逕方城。《地理誌》曰﹕葉縣有方城。郭仲產曰﹕苦菜﹑於東之間﹐有小城﹐名方城﹐東臨溪水。尋此城致號之由﹐當因山以表名也。苦菜卽黃城也﹐及於東﹐通爲方誌矣。世謂之方城山水﹐東流注潕水。故《聖賢冢墓記》曰﹕南陽葉邑方城西有黃城山﹐是長沮﹑桀溺耦耕之所﹐有東流水﹐則子路問津處。尸子曰﹕楚狂接輿耕於方城﹐蓋於此也。盛弘之云﹕葉東界有故城﹐始犨縣﹐東至瀙水﹐達比陽界﹐南北聯聯數百里﹐號爲方城﹐一謂之長城﹐云酈縣有故城一面﹐未詳里數﹐號爲長城﹐卽此城之西隅﹐其間相去六百里﹐北面𨿽無基築﹐皆連山相接﹐而漢水流其南﹐故屈完答齊桓公云楚國方城以爲城﹐漢水以爲池。《郡國志》曰﹕葉縣有長城﹐曰方城﹐指此城也。潕水又東北﹐歷舞陽縣故城南﹐漢髙祖六年﹐封樊噲爲侯國也。

△又東過西平縣北。縣故柏國也。《春秋左傳》所謂江﹑黃﹑道﹑柏﹐方睦於齊也。漢曰西平。其西呂墟﹐卽西陵亭也。西陵平夷﹐故曰西平。漢宣帝甘露三年﹐封丞相於定國爲侯國。王莽更之曰新亭。晉《太康地理誌》曰﹕縣有龍泉水﹐可以砥礪刀劍﹐特堅利﹐故有堅白之論矣﹐是以龍泉之劍爲楚寶也。縣出名金﹐古有鐵官。

△又東過郾縣南。郾縣故城去此遠矣﹐不得過。

△又東過定潁縣北﹐東入於汝。漢安帝永初二年﹐分汝南郡之上蔡縣﹐置定潁縣。順帝永建元年﹐以陽翟郭鎭爲尙書令﹐封定潁侯﹐卽此邑也。○涢水△涢水出蔡陽縣。涢水出縣東南大洪山﹐山在隋郡之西南﹐竟陵之東北﹐槃基所跨﹐廣圓一百餘里。峯曰懸鉤﹐處平原眾阜之中﹐爲諸嶺之秀。山下有石門﹐夾鄣層峻﹐巖髙皆數百許仞。入石門﹐又得鐘乳穴。穴上素崖壁立﹐非人迹所及。穴中多鐘乳﹐凝膏下垂﹐望齊冰雪。微津細液﹐滴瀝不斷。幽穴潛遠﹐行者不極窮深﹐而穴內常有風勢﹐火無能以經久故也。涢水出於其陰﹐初流淺狹﹐遠乃寬廣﹐可以浮舟栰巨川矣。時人以涢水所導﹐故亦謂之爲涢山矣。涢水東北流合石水﹐石水出大洪山﹐東北流注於涢﹐謂之小涢水。而亂流東北﹐逕上唐縣故城南﹐本蔡陽之上唐鄕﹐舊唐侯國。《春秋﹖定公三年》﹐唐成公如楚﹐有兩肅霜馬﹐子常欲之﹐弗與﹐止之三年﹐唐人竊馬而獻之﹐子常歸唐侯﹐是也。涢水又東﹐均水注之﹐水出洪山﹐東北流逕土山北﹐又東北流入於涢水。涢水又屈而東南流。

△東南過隋縣西。縣故隋國矣。《春秋左傳》所謂漢東之國﹐隋爲大者也。楚滅之以爲縣。晉武帝太康中立爲郡。有溠水出縣西北黃山﹐南逕氵厥西縣西﹐又東南﹐氵厥水入焉。氵厥水出桐柏山之陽。呂忱曰﹕水在義陽。氵厥水東南逕氵厥西縣西﹐又東南流入於溠﹐溠水又東南逕隋縣故城西。《春秋﹖魯莊公四年》﹐楚武王伐隋。令尹斗祁﹑莫敖屈重﹐除道梁溠﹐軍臨於隋﹐謂此水也。水側有斷蛇丘﹐隋侯出而見大蛇中斷﹐因舉而藥之﹐故謂之斷蛇丘。後蛇銜明珠報徳﹐世謂之隋侯珠﹐亦曰靈蛇珠。丘南有隋季良大夫池﹐其水又南與義井水合﹐水出隨城東南﹐井泉嘗湧溢而津注﹐冬夏不異﹐相承謂之義井﹐下流合溠。溠水又南流注於涢。涢水又會於支水﹐水源亦出大洪山﹐而東流注於涢。涢水又逕隋縣南﹐隋城山北﹐而東南注。

△又南過江夏安陸縣西。隋水出隋郡永陽縣東石龍山﹐西北流﹐南回﹐逕永陽縣西﹐歷橫尾山﹐卽禹貢之陪尾山也。隋水又西南﹐入於涢。涢水又南﹐至安陸縣故城西﹐故鄖城也。因岡爲墉﹐峻不假築。涢水又南逕石巖山北。昔張昌作亂﹐於其下籠彩鳳以惑眾。晉太安二年﹐鎭南將軍劉弘遣牙門皮初與張昌戰於淸水﹐昌敗﹐追斬於江涘。卽《春秋左傳﹖定公四年》﹐吳敗楚於柏舉﹐從之﹐及於淸發﹐蓋涢水兼淸水之目矣。又東南流而右會富水﹐水出竟陵郡新市縣東北大陽山。水有二源﹕大富水出山之陽﹐南流而左合小富水。水出山之東﹐而南逕三王城東。前漢末﹐王匡﹑王鳳﹑王常所屯﹐故謂之三王城。城中有《故碑》﹐文字闕落﹐不可復識。其水屈而西南流﹐右合大富水﹐俗謂之大泌水也。又西南流逕杜城西﹐新市縣治也﹐《郡國志》以爲南新市也。中山有新市﹐故此加南﹐分安陸縣立。又王匡中興初﹐舉兵於縣﹐號曰新市兵者也。富水又東南流﹐於安陸界左合土山水﹐世謂之章水。水出土山﹐南逕隋郡平林縣故城西﹐俗謂之將陂城﹐與新市接界﹐故中興之始﹐兵有新市﹑平林之號。又南流﹐右入富水﹐富水又東入於涢。涢水又逕新城南﹐永和五年﹐晉大司馬桓溫築。涢水又會溫水。溫水出竟陵之新陽縣東澤中。口徑二丈五尺﹐垠岸重沙﹐端淨可愛﹐靖以察之﹐則淵泉如鏡﹐聞人聲﹐則揚湯奮發﹐無所復見矣。其熱可以燖雞﹐洪瀏百餘步﹐冷若寒泉。東南流注於涢水。又右得潼水﹐水出江夏郡之曲陵縣西北潼山﹐東南流逕其縣南﹐縣治石潼故城﹐城圓而不方。東入安陸﹐注於涢水。

△又東南入於夏。涢水又南﹐分爲二水﹐東通灄水﹐西入於沔﹐謂之涢口也。卷三十二○漻水△漻水出江夏平春縣西。漻水北出大義山﹐南至厲鄕西﹐賜水入焉。水源東出大紫山﹐分爲二水﹐一水西逕厲鄕南﹐水南有重山﹐卽烈山也。山下有一穴﹐父老相傳﹐云是神農所生處也﹐故《禮》謂之烈山氏。水北有九井﹐子書所謂神農旣誕﹐九井自穿﹐謂斯水也。又言汲一井則眾水動。井今堙塞﹐遺迹仿佛存焉。亦云賴鄕﹐故賴國也﹐有神農社。賜水西南流入於漻﹐卽厲水也﹐賜﹑厲聲相近﹐宜爲厲水矣。一水出義鄕西南入隋﹐又注漻。漻水又南逕隋縣注安陸也。

△南過安陸入於涢。○蘄水△蘄水出江夏蘄春縣北山。山卽蘄山也。水首受希水﹐枝津西南流﹐歷蘄山﹐出蠻中﹐故以此蠻爲五水蠻。五水卽謂蘄水﹑希水﹑巴水﹑及赤亭水﹑西歸水﹐蠻左憑居﹐阻藉山川﹐世爲抄暴。宋世﹑沈慶之於西陽上下﹐誅伐蠻夷﹐卽五水蠻也。

△南過其縣西。晉攺爲蘄陽縣﹐縣徙江州﹐置大陽戍﹐從齊昌郡移治於此也。

△又南至蘄口南﹐入於江。蘄水南對蘄陽州入於大江﹐謂之蘄口。洲上有蘄陽縣徙。○決水△決水出廬江雩婁縣南大別山。俗名之爲檀公峴﹐蓋大別之異名也。其水歷山委注而絡其縣矣。

△北過其縣東﹐縣故吳也。《春秋左傳﹖襄公二十六年》﹐楚子秦人侵吳﹐及雩婁﹐聞吳有備而還﹐是也。《晉書地道記》云﹕在安丰縣之西南﹐卽其界也。故《地理誌》曰﹕決水出雩婁。

△又北過安丰縣東。決水自雩婁縣北﹐逕雞備亭。《春秋﹖昭公二十三年》吳敗諸侯之師於雞父者也。安丰縣故城﹐今邊城郡治也。王莽之美丰也。世祖建武八年﹐封大將軍﹑涼州牧竇融爲侯國﹐晉立安丰郡。決水自縣西北流﹐逕蓼縣故城東﹐又逕其北﹐漢髙帝六年﹐封孔藂爲侯國也。世謂之史水。決水又西北﹐灌水注之﹐其水導源廬江金蘭縣西北東陵鄕大蘇山﹐卽淮水也。許愼曰﹕出雩婁縣。俗謂之澮水。褚先生所謂神龜出於江﹑灌之間﹐嘉林之中﹐蓋謂此水也。灌水東北逕蓼縣故城西﹐而北注決水﹐故《地理誌》曰﹕決水北至蓼入準﹐灌水亦至蓼入決。《春秋﹖宣公八年》冬﹐楚公子滅舒蓼。臧文仲聞之曰﹕臯陶庭堅﹐不祀忽諸﹐徳之不逮﹐民之無援﹐哀哉﹗決水又北﹐右會陽泉水﹐水受氵夫水﹐東北流逕陽泉縣故城東﹐故陽泉鄕也。漢獻帝中﹐封太尉黃琬爲侯國。又西北流﹐左入決水﹐謂之陽泉口也。

△又北入於淮。俗謂之澮口。非也﹐斯決﹑灌之口矣。余往因公至於淮津﹐舟車所屈﹐次於決水﹐訪其民宰﹐與古名全違。脈水尋經﹐方知決口。蓋灌﹑澮聲相倫﹐習俗害眞耳。○沘水△沘水出廬江灊縣西南﹐霍山東北。灊者﹐山﹑水名也。《開山圖》灊山圍繞大山爲霍山。郭景純曰﹕灊水出焉。縣卽其稱矣。《春秋﹖昭公二十七年》吳因楚喪﹐圍灊是也。《地理誌》曰沘水出沘山﹐不言霍山﹐沘﹐字或作淠。淠水又東北逕博安縣﹐泄水出焉。

△東北過六縣東﹐淠水東北﹐右會蹹鼓川水﹐水出東南蹹鼓川﹐西北流左注渒水。淠水又西北逕馬亭城西﹐又西北逕六安縣故城西﹐縣故臯陶國也。夏禹封其少子﹐奉其祀。今縣都陂中有大冢﹐民傳曰公琴者﹐卽臯陶冢也。楚人謂冢爲琴矣。漢髙帝元年﹐別爲衡山國﹐五年屬淮南﹐文帝十六年﹐復爲衡山國﹐武帝元狩二年﹐別爲六安國﹐王莽之安風也﹐《漢書》所謂以舒屠六。晉太康三年廬江郡治。淠水又西北﹐分爲二水﹐芍陂出焉。又北逕五門亭西﹐西北流逕安丰縣故城西﹐《晉書地道記》﹕安丰郡之屬縣也﹐俗名之曰安城矣。又北會濡水﹐亂流西北注也。

△北入於淮。水之決會﹐謂之沘口也。○泄水△泄水出博安縣﹐博安縣《地理誌》之博鄕縣也﹐王莽以爲揚陸矣。泄水自縣﹐上承沘水於麻步川﹐西北出﹐歷濡溪﹐謂之濡水也。

△北過芍陂﹐西與沘水合。泄水自濡溪逕安風縣﹐北流注於淠亦謂之濡口。

△西北入於淮。亂流同歸也。○肥水△肥水出九江成徳縣廣陽鄕西。呂忱《字林》曰﹕肥水出良余山﹐俗謂之連枷山﹐亦或以爲獨山也。北流分爲二水﹐施水出焉。肥水又北逕荻城東﹐又北逕荻丘東﹐右會施水枝津﹐水首受施水於合肥縣城東﹐西流逕成徳縣﹐注於肥水也。

△北過其縣西﹐北入芍陂。肥水自荻丘﹐北逕成徳縣故城西﹐王莽更之曰平阿也。又北逕芍陂東﹐又北逕死虎塘東﹐芍陂瀆上承井門﹐與芍陂更相通注﹐故《經》言入芍陂矣。肥水又北﹐右合閻澗水。水上承施水於合肥縣﹐北流逕浚遒縣西﹐水積爲陽湖﹐陽湖水自塘西北﹐逕死虎亭南﹐夾橫塘西注。宋泰始初﹐豫州司馬劉順帥眾八千﹐據其城地﹐以拒劉勔﹐杜叔寶以精兵五千﹐送糧死虎﹐劉勔破之此塘。水分爲二﹐洛澗出焉。閻漿水注之﹐水受芍陂﹐陂水上承淠水於五門亭南﹐別爲斷神水﹐又東北逕五門亭東﹐亭爲二水之會也。斷神水又東北逕神迹亭東﹐又北謂之豪水﹐𨿽廣異名﹐事實一水。又東北逕白芍亭東﹐積而爲湖﹐謂之芍陂。陂周一百二十許裏﹐在壽春縣南八十里﹐言楚相孫叔敖所造。魏太尉王淩與吳將張休戰於芍陂﹐卽此處也。陂有五門﹐吐納川流﹐西北爲香門陂水﹐北逕孫叔敖祠下。謂之芍陂瀆。又北分爲二水﹕一水東注黎漿水﹐黎漿水東逕黎漿亭南。文欽之叛﹐吳軍北入﹐諸葛緒拒之於黎漿﹐卽此水也。東注肥水﹐謂之黎漿水口。

△又北過壽春縣東。肥水自黎漿北逕壽春縣故城東爲長瀨津﹐津側有謝堂北亭﹐迎送所薄﹐水陸舟車﹐是焉萃止。又西北右合東溪﹐溪水引瀆北出﹐西南流逕導公寺西。寺側因溪﹐建剎五層﹐屋宇間敞﹐崇虛嶕堯也。又西南流注於肥。肥水又西逕東臺下﹐臺卽壽春外郭﹐東北隅阿之榭也。東側有一湖﹐三春九夏﹐紅荷覆水﹐引瀆城隍﹐水積成潭﹐謂之東臺湖﹐亦肥南播也。肥水西逕壽春縣城北﹐右合北溪﹐水導北山泉源下注﹐漱石頹隍﹐水上長林插天﹐髙柯負日﹐出於山林精舍右﹐山淵寺左。道俗嬉遊﹐多萃其下。內外引汲﹐泉同七淨。溪水沿注西南﹐逕陸道士解南。精廬臨側川溪﹐大不爲廣﹐小足間居﹐亦勝境也。溪水流注於肥水。

△北入於淮。肥水又西分爲二水﹐右卽肥之故瀆﹐遏爲船官湖﹐以置舟艦也。肥水左瀆﹐又西逕石橋門北﹐亦曰艸市門﹐外有石梁。渡北洲﹐洲上有西昌寺。寺三面阻水﹐佛堂設三像﹐眞容妙相﹐相服精煒﹐是蕭武帝所立也。寺西卽船官坊﹐蒼兕﹑都水﹐是營是作。湖北對八公山﹐山無樹木﹐惟童阜耳。山上有淮南王劉安廟。劉安是漢髙帝之孫﹐厲王長子也。折節下士﹐篤好儒學﹐養方術之徒數千人﹐皆爲俊異焉。多神仙祕法鴻寶之道。忽有八公﹐皆須眉皓素﹐詣門希見。門者曰﹕吾王好長生﹐今先生無住衰之術﹐未敢相聞。八公咸變成童﹐王甚敬之。八士並能煉金化丹﹐出入無間﹐乃與安登山﹐薶金於地﹐白日升天。余藥在器﹐雞犬舐之者﹐俱得上升。其所升之處﹐踐石皆陷﹐人馬迹存焉。故山卽以八公爲目﹐余登其上﹐人馬之迹無聞矣﹐惟廟像存焉。廟中圖安及八士像﹐皆坐牀帳如平生﹐被服纖麗﹐咸羽扇裙帔﹐巾壺枕物﹐一如常居。廟前有碑﹐齊永明十年所建也。山有隱室石井﹐卽崔琰所謂餘下壽春﹐登北嶺淮南之道室﹐八公山石井在焉。亦云﹕左吳與王春﹑傅生等尋安﹐同詣玄洲﹐還爲著記﹐號曰《八公記》﹐都不列其雞犬升空之事矣。按《漢書》﹐安反﹐伏誅﹐葛洪明其得道﹐事備《抱朴子》及《神仙傳》。肥水又左納芍陂瀆。瀆水自黎漿分水﹐引瀆壽春北﹐逕芍陂門右﹐北入城。昔鉅鹿時苗爲縣長﹐是其畱犢處也。瀆東有東都街﹐街之左道北﹐有宋司空劉勔廟。宋元徽二年﹐建於東鄕孝義裏。廟前有碑﹐時年碑功方創﹐齊永明元年方立。沈約《宋書》言泰始元年﹐豫州刺史殷琰叛﹐明帝假勔輔國將軍﹐討之﹐琰降。不犯秋毫﹐百姓來蘇﹑生爲立碑﹐文過其實。建元四年﹐故吏顏幼明爲其《廟銘》﹐故佐寵延爲《廟贊》﹐夏候敬友爲《廟頌》﹐並附刊於碑側。瀆水又北逕相國城東﹐劉武帝伐長安所築也﹐堂宇廳館仍故﹐以相國爲名。又北出城﹐注肥水。又西逕金城北﹐又西﹐左合羊頭溪水。水受芍陂﹐西北歷羊頭溪﹐謂之羊頭澗水。北逕熨湖﹐左會烽水瀆﹐瀆受淮於烽村南﹐下注羊頭溪﹐側逕壽春城西﹐又北歷象門﹐自沙門北出金城西門逍遙樓下﹐北注肥瀆。肥水北注舊瀆之橫塘﹐爲玄康南路馳道﹐左通船官坊也。肥水逕玄康城西北流﹐北出﹐水際有曲水堂﹐亦嬉遊所集也。又西北流。昔在晉世﹐謝玄北禦苻堅﹐祈八公山﹐及置陣於肥水之濱﹐堅望山上艸木﹐咸爲人狀﹐此卽堅戰敗處。非八公之靈有助﹐蓋苻氏將亡之惑也。肥水又西北注於淮﹐是曰肥口也。○施水△施水亦從廣陽鄕肥水別﹐東南入於湖。施水受肥於廣陽鄕﹐東南流逕合肥縣。應劭曰﹕夏水出城父東南﹐至此與肥合﹐故曰合肥。闞駰亦言出沛國。城父東﹐至此合爲肥。余按川殊派別﹐無沿注之理﹐方知應﹑闞二說﹐非實證也。蓋夏水暴長﹐施合於肥﹐故曰合肥也。非謂夏水。施水又東逕合肥縣城南﹐城居四水中﹐又東有逍遙津﹐水上舊有梁。孫權之攻合肥也﹐張遼敗之於津北﹐橋不撤者兩版。權與甘寧蹴馬趨津﹐谷利自後著鞭助勢﹐遂得渡梁。淩統被鎧落水﹐後到追及﹐流涕津渚。施水又東﹐分爲二水﹐枝水北出焉﹐下注陽淵。施水又東逕湖口戍﹐東注巢湖﹐謂之施口也。○滁水《唐六典》淮南道大川曰滁肥之水﹐巢湖在焉。《寰宇記》廬州愼縣下云﹕滁水源出縣西﹐暴禿古塘。酈元注《水經》云﹕滁水出浚遒縣也。又和州含山縣下引《水經注》云﹕滁水東經大﹤山見﹥山﹐西北流逕大﹤山見﹥亭﹐卽此山也。《方輿紀要》云﹕滁河源出廬州府合肥縣東北七十里﹐廢梁縣界﹐東流過滁州全椒縣南六十里﹐又東至滁州東南三汊河﹐又東至江寧府六合縣﹐爲瓦梁河﹐東南流至瓜埠口而入大江。《三國誌》吳赤烏三年作堂邑塗塘以淹北道﹐今滁州古曰塗中﹐其地實南北扼要之區﹐猶脫落無聞﹐則濱江來會之水﹐大要失亡矣。○沮水△沮水出漢中房陵縣景山﹐東南過臨沮縣界。沮水出汶陽郡沮陽縣西北景山﹐卽荊山首也﹐髙峯霞舉﹐峻竦層雲。《山海經》云﹕金玉是出﹐亦沮水之所導。故《淮南子》曰﹕沮出荊山。髙誘云﹕荊山在左馮翊懷徳縣﹐蓋以洛水有漆沮之名故也。斯謬證耳。杜預雲﹕水出新城郡之西南發阿山﹐蓋山異名也。沮水東南流﹐逕沮陽縣東南。縣有潼水﹐東逕其縣南﹐下入沮水。沮水又東南逕汶陽郡北﹐卽髙安縣界。郡治錫城﹐縣居郡下﹐城故新城之下邑。義熙初分新城立。西表悉重山也。沮水南逕臨沮縣西﹐靑溪水注之。水出縣西靑山﹐山之東有濫泉﹐卽靑溪之源也。口徑數丈﹐其深不測﹐其泉甚靈潔。至於炎陽有亢﹐陰雨無時﹐以穢物投之﹐輒能暴雨。其水導源東流﹐以源出靑山﹐故以淸溪爲名。尋源浮溪﹐奇爲深峭。盛弘之云﹕稠木傍生﹐淩空交合﹐危樓傾崖﹐恆有落勢。風泉傳響於靑林之下﹐巖猨流聲於白雲之上﹐遊者常若目不周玩﹐情不給賞。是以林徒棲托﹐云客宅心﹐泉側多結道士精廬焉。靑溪又東流入於沮水。沮水又屈逕其縣南。晉咸和中﹐爲沮陽郡治也。沮水又東南﹐逕當陽縣城北。城因岡爲阻﹐北枕沮川﹐其故城在東一百四十里﹐謂之東城﹐在綠林長阪南﹐長圾卽張翼徳橫矛處也。沮水又東南逕驢城西﹐磨城東﹐昔關雲長詐降處﹐自此遂叛。《傳》云﹕子胥造驢﹑磨二城以攻麥邑﹐卽諺所云﹔東驢西磨﹐麥城自破者也。沮水又南逕楚昭王墓。東對麥城﹐故王仲宣之賦《登樓》云﹕西接昭丘是也。沮水又南﹐與漳水合焉。

△又東南過枝江縣﹐東南入於江。沮水又東南逕長城東﹐又東南流注於江﹐謂之沮口也。○漳水△漳水出臨沮縣東荊山﹐東南過蓼亭﹐又東過章鄕南。荊山在景山東一百餘里﹐新城沶鄕縣界。𨿽羣峯競舉﹐而荊山獨秀。漳水東南流﹐又屈西南﹐逕編縣南﹐縣舊城之東北百四十里也。西南髙陽城﹐移治許茂故城﹐城南臨漳水。又南歷臨沮縣之漳鄕南。昔關羽保麥城﹐詐降而遁﹐潘璋斬之於此。漳水又南逕當陽縣﹐又南逕麥城東﹐王仲宣登其東南隅﹐臨漳水而賦之曰﹕夾淸漳之通浦﹐倚曲沮之長洲是也。漳水又南﹐洈水注之。《山海經》曰﹕洈水出東北宜諸之山﹐南流注於漳水。

△又南至枝江縣北烏扶邑﹐入於沮。《地理誌》曰﹕《禹貢》南條荊山﹐在臨沮縣之東北﹐漳水所出﹐東至江陵入楊水﹐注於沔。非也。今漳水於當陽縣之東南一百餘里而右會沮水也。○夏水△夏水出江津﹐於江陵縣東南。江津豫章口東有中夏口﹐是夏水之首﹐江之汜也。屈原所謂過夏首而西浮﹐顧龍門而不見也。龍門﹐卽郢城之東門也。

△東過華容縣南。縣故容城矣。《春秋﹖魯定公四年》﹐許遷於容城是也。北臨中夏水﹐自縣東北﹐逕成都郡故城南。晉永嘉中﹐西蜀阻亂﹐割華容諸城爲成都王穎國。夏水又逕交趾太守胡寵墓北。漢太傅廣身陪陵﹐而此墓側有《廣碑》﹐故世謂廣冢﹐非也。其文言是蔡伯喈之辭。歷範西戎墓南。王隱《晉書地道記》曰﹕陶朱冢在華容縣﹐樹碑云是越之範蠡。《晉太康地記》盛弘之《荊州記》﹑劉澄之《記》﹐並言在縣之西南。郭仲產言在縣東十里﹐檢其碑題云﹕故西戎令範君之墓。碑文缺落﹐不詳其人﹐稱蠡是其先也。碑是永嘉二年立。觀其所述﹐最爲究悉﹐以親逕其地﹐故違眾說﹐從而正之。夏水又東﹐逕監利縣南。晉武帝太康五年立縣﹐縣土卑下﹐澤多陂池﹐西南自州陵東界﹐逕於雲杜沌陽﹐爲云夢之藪矣。韋昭曰﹕云夢在華容縣。按《春秋》魯昭公三年﹐鄭伯如楚﹐子產備田具﹐以田江南之夢。郭景純言華容縣東南巴丘湖﹐是也。杜預云﹕枝江縣﹑交陸縣有云夢。蓋跨川互隰﹐兼苞勢廣矣。夏水又東﹐夏楊水注之。水上承楊水於竟陵縣之柘口﹐東南流與中夏水合﹐謂之夏楊水。又東北逕江夏惠懷縣北﹐而東北注。

△又東至江夏雲杜縣﹐入於沔。應劭《十三州記》曰﹕江別入沔爲夏水﹐原夫夏之爲名﹐始於分江﹐冬竭夏流﹐故納厥稱﹐旣有中夏之目﹐亦苞大夏之名矣。當其決入之所﹐謂之﹤月者﹥口焉。鄭玄注《尙書》滄浪之水﹐言今謂之夏水﹐來同﹐故世變名焉。劉澄之著《永初山川記》云﹕夏水﹐古文以爲滄浪﹐漁父所歌也。因此言之﹐水應由沔。今按夏水是江流沔﹐非沔入夏。假使沔注夏﹐其勢西南﹐非《尙書》又東之文﹐余亦以爲非也。自﹤月者﹥口下沔水﹐通兼夏目﹐而會於江﹐謂之夏汭也。故《春秋左傳》稱吳伐楚﹐沈尹射奔命夏汭也。杜預曰﹕漢水曲入江﹐卽夏口矣。○羌水△羌水出羌中參狼谷。彼俗謂之天池白水矣。《地理誌》曰﹕出隴西羌道。東南流逕宕昌城東﹐西北雲天池五百餘里。羌水又東南﹐逕宕昌婆川城東而東南注。昔姜維之寇隴右也﹐聞鐘會入漢中﹐引還﹐知雍州刺史諸葛緒屯橋頭﹐從孔函谷將出北道。緒邀之此路﹐維更從北道渡橋頭﹐入劍閣﹐緒追之不及。羌水又東南﹐陽部水注之。水發東北陽部溪﹐西南逕安民戍﹐又西南注羌水﹐又東南逕武階城西南﹐又東南逕葭蘆城西﹐羊湯水入焉。水出西北陰平北界湯溪﹐東南逕北部城北﹐又東南逕五部城南﹐東南右合妾水傍西南出﹐卽水源所發也。羌水又逕葭蘆城南﹐又逕余城南﹐又東南左會五部水。水有二源﹐出南北五部溪﹐西南流合爲一水﹐屈而東南注羌水。羌水又東南流至橋頭﹐合白水﹐東南去白水縣故城九十里。

△東南至廣魏白水縣﹐與漢水合﹐又東南過巴郡閬中縣﹐又南至墊江縣﹐東南入於江。○涪水△涪水出廣魏涪縣西北。涪水出廣漢屬國剛氐道徼外﹐東南流與建始水合﹐水發平洛郡西溪﹐西南流﹐屈而東南流﹐入於涪。涪水又東南逕江油戍北。鄧艾自陰平景谷步道﹐懸兵束馬入蜀﹐逕江油﹑廣漢者也。涪水又東南逕涪縣西﹐王莽之統睦矣。臧宮進破涪城﹐斬公孫恢於涪﹐自此水上。縣有潺水﹐出潺山。水源有金﹑銀礦﹐洗取火合之﹐以成金銀。潺水歷潺亭而下注涪水。涪水又東南逕綿竹縣北。臧宮溯涪至平陽﹐公孫述將王元降﹐遂拔綿竹。涪水又東南﹐逕南安郡南﹐又南與金堂水會﹐水出廣漢新都縣﹐東南流入涪。涪水又南﹐枝津出焉﹐西逕廣漢五城縣﹐爲五城水﹐又西至成都﹐入於江。

△南至小廣魏﹐與梓潼水合。小廣魏卽廣漢縣也﹐王莽更名曰廣信也。○梓潼水△梓潼水出其縣北界﹐西南入於涪。故廣漢郡公孫述攺爲梓潼郡。劉備嘉霍峻守葭萌之功﹐又分廣漢以北﹐別爲梓潼郡﹐以峻爲守。縣有五女﹐蜀王遣五丁迎之﹐至此﹐見大蛇入山穴﹐五丁引之﹐山崩﹐壓五丁及五女﹐因氏山爲五婦山﹐又曰五婦候﹐馳水所出。一曰五婦水﹐亦曰潼水也。其水導源南逕梓潼縣。王莽攺曰子同矣。自縣南逕涪城東﹐又南入於涪水﹐謂之五婦水口也。

△又西南至小廣魏南﹐入於墊江。亦言涪水至此入漢水﹐亦謂之爲內水也。北逕墊江。昔岑彭與臧宮自江州﹐從涪水上。公孫述令延岑盛兵於沈水。宮左步右騎﹐夾船而進﹐勢動山谷﹐大破岑軍﹐斬首溺水者萬餘人﹐水爲濁流。沈水出廣漢縣﹐下入涪水也。○涔水△涔水出漢中南鄭縣東南旱山﹐北至安陽縣﹐南入於沔。涔水卽鬵水也。東北流﹐逕城固南城北。城在山上﹐或言韓信始立﹐或言張良創築﹐未知定所制矣。義熙九年﹐索邈爲梁州刺史﹐自城固治此﹐故謂之南城。城周七里﹐衿澗帶谷﹐絕壁百尋。北谷口造城東門﹐傍山尋澗﹐五里有餘﹐磐道登陟﹐方得城治。城北水舊有桁﹐北渡涔水。水北有趙軍城﹐城北又有桁渡沔﹐取北城﹐城卽大城固縣治也。鬵水右岸有悅歸館﹐涔水歷其北﹐北至安陽左入沔﹐爲三水口也。卷三十三○江水一△岷山在蜀郡氐道縣﹐大江所出﹐東南過其縣北。岷江卽瀆山也﹐水曰瀆水矣﹐又謂之汶阜山﹐在徼外﹐江水所異也。《益州記》曰﹕大江泉源﹐卽今所聞﹐始發羊膊嶺下﹐緣崖散漫﹐小水百數﹐殆未濫觴矣。東南下百餘里﹐至白馬嶺﹐而歷天彭闕﹐亦謂之爲天彭谷也。秦昭王以李冰爲蜀守。冰見氐道縣有天彭山﹐兩山相對﹐其形如闕﹐謂之天彭門﹐亦曰天彭闕。江水自此已上﹐至微弱﹐所謂發源濫觴者也。漢元延中岷山崩﹐壅江水﹐三日不流。揚雄《反離騷》云﹕自岷山投諸江流﹐以弔屈原﹐名曰《反騷》也。江水自天彭闕東逕汶關﹐而歷氐道縣北。漢武帝元鼎六年﹐分蜀郡北部﹐置汶山郡以統之。縣本秦始皇置﹐後爲升遷縣也。《益州記》曰﹕自白馬嶺回行﹐二十餘里至龍涸﹐又八十里至蠶陵縣﹐又南下六十里至石鏡。又六十餘里而至北部﹐始百許步。又西百二十里﹐至汶山故郡﹐乃廣二百餘步。又西南百八十里至濕阪﹐江稍大矣。故其精則井絡纏曜﹐江漢昞靈。《河圖括地象》曰﹕岷山之精﹐上爲井絡。帝以會昌﹐神以建福。故《書》曰﹕岷山導江﹐泉流深遠﹐盛爲四瀆之首。《廣雅》曰﹕江﹐貢也。《風俗通》曰﹕出珍物﹐可貢獻。《釋名》曰﹕江﹐共也。小水流入其中﹐所公共也。東北百四十里曰崍山﹐中江所出﹐東注於大江。崍山﹐邛崍山也﹐在漢嘉嚴道縣。一曰新道﹐南山有九折阪﹐夏則凝冰﹐冬則毒寒﹐王陽按轡處也。平恆言是中江所出矣。郭景純《江賦》曰﹕流二江於崌﹑崍。又東百五十里曰崌山﹐北江所出﹐東注於大江。《山海經》曰﹕崌山﹐江水出焉﹐東注大江。其中多怪蛇。江水又逕汶江道。汶出徼外岷山西﹐玉輪阪下而南行﹐又東逕其縣而東注於大江。故蘇代告楚曰﹕蜀地之甲﹐浮船於汶﹐乘夏水而下江﹐五日而至郢。謂是水也。又有湔水入焉。水出綿虒道﹐亦曰綿虒縣之玉壘山。呂忱云﹕一曰半浣水也。下注江。江水又東別爲沱﹐開明之所鑿也。郭景純所謂玉壘作東別之標者也。縣卽汶山郡治﹐劉備之所置也。渡江有笮橋。江水又歷都安縣。縣有桃關﹑漢武帝祠。李冰作大堰於此﹐壅江作塴。塴有左右口﹐謂之湔塴﹐江入郫江﹑撿江以行舟。《益州記》曰﹕江至都安堰其右﹐撿其左﹐其正流遂果﹐郫江之右也。因山頹水﹐坐致竹木﹐以漑諸郡。又穿羊摩江﹑灌江﹐西於玉女房下白沙郵﹐作三石人﹐立水中。刻要江神﹐水竭不至足﹐盛不沒肩。是以蜀人旱則藉以爲漑﹐雨則不遏其流。故《記》曰﹕水旱從大﹐不知饑饉﹐沃野千里﹐世號陸海﹐謂之天府也。俗謂之都安大堰﹐亦曰湔堰﹐又謂之金堤。左思《蜀都賦》云﹕西踰金堤者也。諸葛亮北徵﹐以此堰農本﹐國之所資﹐以徵丁千二百人主護之﹐有堰官。益州刺史皇甫晏至都安﹐屯觀阪。從事何誘曰﹕今所安營﹐地名觀阪﹐自上觀下﹐反上之象﹐其徵不祥。不從﹐果爲牙門張弘所殺。江水又逕臨邛縣﹐王葬之監邛也。縣有火井﹑鹽水﹐昏夜之時﹐光興上照。江水又逕江原縣﹐王葬更名邛原也﹐壽阝江水出焉。江水又東北逕郫縣下﹐縣民有姚精者﹐爲叛夷所殺﹐掠其二女。二女見夢其兄﹐當以明日自沈江中﹐喪後日當至﹐可伺侯之﹐果如所夢﹐得二女之屍於水﹐郡﹑縣表異焉。江水又東逕成都縣﹐縣以漢武帝元鼎二年立。縣有二江﹐雙流郡下。故揚子云《蜀都賦》﹕曰雨江珥其前者也。《風俗通》曰﹕秦昭王使李冰爲蜀守﹐開成都兩江﹐漑田萬頃。江神歲取童女二人爲婦。冰以其女與神爲婚﹐徑至神祠﹐勸神酒﹐酒杯恆澹澹﹐冰厲聲以責之﹐因忽不見。良久有兩牛鬥於江岸旁﹐有間﹐冰還﹐流汗﹐謂官屬曰﹕吾斗大極﹐當相助也。南向腰中正白者﹐我綬也。主簿刺殺北面者﹐江神遂死。蜀人慕其气決﹐凡壯健者﹐因名冰兒也。秦惠王二十七年﹐遣張儀與司馬錯等滅蜀﹐遂置蜀郡焉。王葬攺之曰導江也。儀築成都以象咸陽。晉太康中﹐蜀郡爲王國﹐更爲成都內史﹐益州刺史治。《地理風俗記》曰﹕華陽黑水惟梁州。漢武帝元朔二年攺梁曰益州﹐以新啟犍爲﹑牂柯﹑越巂﹐州之疆壤益廣﹐故稱益云。初治廣漢之雒縣﹐後乃徙此。故李固《與弟圄書》曰﹕固今年五十七﹐鬢髮已白﹐所謂容身而遊﹐滿腹而去。周觀天下﹐獨未見益州耳。昔嚴夫子常言﹕經有五﹐涉其四﹐州有九﹐遊其八。欲類此子矣。初﹑張儀築城﹐取土處去城十里﹕因以養魚﹐今萬頃池是也。城北又有龍堤池﹐城東有千秋池﹐西有柳池﹐西北有天井池﹐津流徑通﹐冬夏不竭。西南兩江有七橋﹐直西門郫江上﹐曰衝治橋﹐西南石牛門曰市橋﹐吳漢入蜀﹐自廣都令輕騎先往焚之。橋下謂之石犀淵﹐李冰昔作石犀五頭﹐以厭水精﹐穿石犀渠於南江﹐命之曰犀牛裏﹐後轉犀牛二頭在府中﹐一頭在市橋﹐一頭沈之於淵也。大城南門曰江橋﹐橋南曰萬里橋﹐西上曰夷裏橋﹐下曰笮橋﹐南岸道東有文學﹐始文翁爲蜀守﹐立講堂﹐作石室於南城。永初後﹐學堂遇火﹐後守更增二石室。後州奪郡學﹐移夷裏。道西城﹐故錦官也。言錦工織錦﹐則濯之江流﹐而錦至鮮明﹐濯以佗江﹐則錦色弱矣﹐遂命之爲錦裏也。蜀有回復水﹐江神嘗溺殺人﹐文翁爲守﹐祠之﹐勸酒不盡﹐拔劍擊之﹐遂不爲害。江水東逕廣都縣﹐漢武帝元朔二年置﹐王莽之就都亭也。李冰識察水脈﹐穿縣鹽井﹐江西有望川原﹐鑿山度水﹐結諸陂池﹐故盛養生之饒﹐卽南江也。又從衝治橋北折曰長升橋。城北十里曰升仙橋﹐有送客觀﹐司馬相如將入長安﹐題其門曰﹕不乘髙車駟馬﹐不過汝下也。後入邛蜀﹐果如志焉。李冰沿水造橋﹐上應七宿﹐故世祖謂吳漢曰﹕安軍宜在七橋連星間。漢自廣都﹐乘勝進逼成都﹐與其副劉尙南北相望﹐夾江爲營﹐浮橋相對。公孫述使謝丰揚軍市橋出漢後﹐襲破漢﹐漢墜馬落水﹐緣馬尾得出﹐入壁。命將夜潛渡江就尙﹐擊丰﹐斬之於是水之陰。江北則左對繁田﹐文翁又穿湔氵臾以漑灌繁田一千七百頃。江水又東絕綿洛逕五城界﹐至廣都北岸﹐南入於江﹐謂之五城水口﹐斯爲北江。江水又東至南安爲璧玉津﹐故左思云東越玉津也。

△又東南過犍爲武陽縣﹐靑衣水﹑沫水從西南來﹐合而注之。縣故大夜郎國﹐漢武帝建元六年﹐開置郡縣。太初四年﹐益州刺史任安城武陽。王莽更名郡曰西順﹐縣曰戢成。光武謂之士大夫郡。有壽阝江入焉。水出江原縣﹐首受大江﹐東南流至武陽縣﹐注於江。縣下江上﹐舊有大橋﹐廣一里半﹐謂之安漢橋。水盛歲壞﹐民苦治功。後大守李嚴鑿天社山﹐尋江通道﹐此橋遂廢。縣有赤水﹐下注江。建安二十九年﹐有黃龍見此水﹐九日方去。此縣藉江爲大堰﹐開六水門﹐用灌郡下。北山﹐昔者王喬所升之山也。江水又與文井江會﹐李冰所導也。自莋道與濛溪分水﹐至蜀郡臨邛縣﹐與布僕水合。水出徼外成都西沈黎郡。漢武帝元封四年﹐以蜀郡西部邛莋置﹐理旄牛道﹐天漢四年置都尉﹐主外羌﹐在邛來山表。自蜀西度邛莋﹐其道至險﹐有弄棟八渡之難﹐揚母閣路之阻。水從縣西布僕來﹐分爲二流。一水逕其道﹐又東逕臨邛縣入文井水。文井水又東逕江原縣﹐縣濱文井江﹐江上有常氏堤﹐跨四十里。有朱亭﹐亭南有靑城山﹐山上有嘉谷﹐山下有蹲鴟﹐卽芋也。所謂下有蹲鴟﹐至老不饑﹐卓氏之所以樂遠徙也。文井江又東至武陽縣天社山下﹐入江。其一水南逕越巂邛都縣西﹐東南至雲南郡之蜻蛉縣﹐郡本云川地也﹐蜀建興三年置。僕水又南逕永昌郡邪龍縣而與貪水合。水出蜻蛉縣﹐上承蜻蛉水﹐逕葉楡縣﹐又東南至邪龍入於僕。僕水又逕寧州建寧郡﹐州故庲降都督屯﹐故南入謂之屯下。劉禪建興三年分益州郡置。歷雙柏縣﹐卽水入焉。水出秦臧縣牛蘭山﹐南流至雙柏縣﹐東注僕水。又東至來惟縣入勞水。水出徼外﹐東逕其縣﹐與僕水合。僕水東至交州交阯郡﹛米尼﹜泠縣﹐南流入於海。江水自武陽東至彭亡聚。昔岑彭與吳漢溯江水入蜀﹐軍次是地﹐知而惡之。會日暮不移﹐遂爲刺客所害。謂之平模水﹐亦曰外水。此地有彭冢﹐言彭祖冢焉。江水又東南﹐逕南安縣。西有熊耳峽﹐連山競險﹐接嶺爭髙。漢河平中﹐山崩地震﹐江水逆流。懸漑有灘﹐名壘坻﹐亦曰監漑﹐李冰所平也。縣治靑衣江會﹐衿帶二水矣﹐卽蜀王開明故治也。來敏《本蜀論》曰﹕荊人鄨令死﹐其屍隨水上﹐荊人求之不得。鄨令至汶山下﹐復生﹐起見望帝。望帝者﹐杜宇也。從天下。女子朱利﹐自江源出﹐爲宇妻﹐遂王於蜀﹐號曰望帝。望帝立以爲相。時巫山峽而蜀水不流﹐帝使鄨令鑿巫峽通水﹐蜀得陸處。望帝自以徳不若﹐遂以國禪﹐號曰開明。縣南有峨眉山﹐有濛水﹐卽大渡水也。水發蒙溪﹐東南流與渽水合。水出徼外﹐逕汶江道。呂忱曰﹕渽水出蜀。許愼以爲涐水也。從水﹐我聲。南至南安﹐入大渡水。大渡水又東入江﹐故《山海經》濛水出漢陽西﹐入江﹐灄陽西。

△又東南過僰道縣北﹐若水﹑淹水合從西來注之。又東﹐渚水北流注之。縣本僰人居之。《地理風俗記》曰﹕夷中最仁﹐有人道﹐故字從人。《秦紀》謂僰僮之富者也。其邑﹐髙後六年城之。漢武帝感相如之言﹐使縣令南通僰道﹐費功無成﹐唐蒙南入﹐斬之﹐乃鑿石開閣﹐以通南中。迄於建寧﹐二千餘里。山道廣丈餘﹐深三四丈﹐其塹鑿之迹猶存。王莽更曰僰治也。山多猶猢﹐似猴而短足﹐好遊巖樹﹐一騰百步﹐或三百丈﹐順往倒返﹐乘空若飛。縣有蜀王兵蘭﹐其神作大灘江中﹐崖峻阻險﹐不可穿鑿﹐李冰乃積薪燒之﹐故其處懸巖﹐猶有赤白玄黃五色焉。赤白照水玄黃﹐魚從僰來﹐至此而止﹐言畏崖嶼不更上也。《益部耆舊傳》曰﹕張眞妻﹐黃氏女也﹐名帛。眞乘船覆沒﹐求屍不得。帛至沒處灘頭﹐仰天而嘆﹐遂自沈淵。積十四日﹐帛持眞手於灘下出。時人爲說曰﹕符有先絡﹐僰道有張帛者也。江水又與符黑水合﹐水出寧州南廣郡南廣縣﹐縣故犍爲之屬縣也。漢武帝太初元年置﹐劉禪延熙中分以爲郡。導源汾關山﹐北流﹐有大涉水注之。水出南廣縣﹐北流注符黑水﹐又北逕僰道入江﹐謂之南廣口。渚水則未聞也。

△又東過江陽縣南﹐洛水從三危山﹐東過廣魏洛縣南﹐東南注之。洛水出洛縣漳山﹐亦言出梓潼縣柏山。《山海經》曰﹕三危在惇煌南﹐與岷山相接﹐山南帶黑水。又《山海經》不言洛水所導。《經》曰出三危山﹐所未詳。常璩云﹕李冰導洛通山水﹐流發瀑口﹐逕什邡縣。漢髙帝六年﹐封雍齒爲侯國﹐王莽更名曰美信也。洛水又南逕洛縣故城南﹐廣漢郡治也。漢髙祖之爲漢王也﹐發巴渝之士﹐北定三秦。六年﹐乃分巴蜀﹐置廣漢郡於乘鄕。王莽之就都﹐縣曰吾雒也。漢安帝元初二年﹐移治涪城﹐後治洛縣。先是洛縣城南﹐每陰雨常有哭聲﹐聞於府中。積數十年﹐沛國陳寵爲守﹐以亂世多死亡﹐暴骸不葬故也﹐及悉收葬之﹐哭聲遂絕。劉備自將攻洛﹐龐士元中流矢死於此。益州舊以蜀郡﹑廣漢﹑犍爲爲三蜀。土地沃美﹐人士雋乂﹐一州稱望。縣有沈鄕﹐去江七里﹐姜士遊之所居。詩至孝﹐母好飲江水﹐嗜魚膾﹐常以雞鳴溯流汲江。子坐取水溺死﹐婦恐姑知﹐稱托遊學﹐冬夏衣服﹐實投江流。於是至孝上通﹐湧泉出其捨側﹐而有江之甘焉。詩有田濱江澤鹵﹐泉流所漑﹐盡爲沃野。又湧泉之中﹐旦旦常出鯉魚一雙以膳焉﹐可謂孝悌發於方寸﹐徽美著於無窮者也。洛水又南逕新都縣﹐蜀有三都﹐謂成都﹑廣都﹐此其一焉。與綿水合。水西出綿竹縣。又與湔水合﹐亦謂之郫江也﹐又言是涪水。呂忱曰﹕一曰湔。然此二水俱與洛會矣。又逕犍爲牛鞞縣爲牛鞞水。昔羅尙乘牛鞞水﹐東徵李雄﹐謂此水也。縣以漢武帝元封二年置。又東逕資中縣﹐又逕漢安縣﹐謂之綿水也。自上諸縣﹐咸以漑灌﹐故語曰﹕綿洛爲浸沃也。綿水至江陽縣方山下入江﹐謂之綿水口﹐亦曰中水。江陽縣枕帶雙流﹐據江﹑洛會也。漢景帝六年封趙相蘇嘉爲侯國﹐江陽郡治也。故犍爲枝江都尉﹐建安十八年﹐劉璋立。江中有大闕﹑小闕焉﹐季春之月﹐則黃龍堆沒﹐闕乃平也。昔世祖微時﹐過江陽縣﹐有一子。望气者言江陽有貴兒象﹐王莽求之﹐而獠殺之。後世祖怨﹐爲子立祠於縣﹐謫其民罰布數世。楊雄《琴淸英》曰﹕尹吉甫子伯奇至孝﹐後母譖之﹐自投江中﹐衣苔帶藻﹐忽夢見水仙﹐賜其美藥﹐思惟養親﹐揚聲悲歌。船人聞之而學之。吉甫聞船人之聲﹐疑似伯奇﹐援琴作《子安之操》。江水逕漢安縣北。縣𨿽迫﹐山川土地特美﹐蠶桑魚鹽家有焉。江水東逕樊石灘﹐又逕大附灘﹐頻歷二險也。

△又東過符縣北邪東南﹐鰼部水從符關東北注之。縣故巴夷之地也。漢武帝建元六年﹐以唐蒙爲中郎將﹐從萬人出巴符關者也。元鼎二年立﹐王莽之符信矣。縣治安樂水會﹐水源南通寧州平夷郡鄨縣﹐北逕漢安縣界之東﹐又逕符縣下﹐北入江。縣長趙祉遣吏先尼和﹐以永建元年十一月﹐詣巴郡﹐沒死成湍灘﹐子賢求喪不得。女絡﹐年二十五歲﹐有二子﹐五歲以還。至二年二月十五日﹐尙不得喪﹐絡乃乘小船﹐至父漢處﹐哀哭自沈。見夢告賢曰﹕至二十一日﹐與父俱出﹐至日﹐父子果浮出江上。郡﹑縣上言﹐爲之立碑﹐以旌孝誠也。其鰼部之水﹐所未聞矣﹐或是水之殊目﹐非所究也。

△又東北至巴郡江州縣東﹐彊水﹑涪水﹑漢水﹑白水﹑宕渠水合﹐南流注之。彊水卽羌水也。宕渠水卽潛水﹑渝水矣。巴水出晉昌郡宣漢縣巴嶺山﹐郡隸梁州﹐晉太康中立﹐治漢中。縣南去郡八百餘里﹐故屬巴渠。西南流歷巴中﹐逕巴郡故城南﹐李嚴所築大城北﹐西南入江。庾仲雍所謂江州縣對二水口﹐右則涪內水﹐左則蜀外水。卽是水也。江州縣﹐故巴子之都也。《春秋﹖桓公九年》﹐巴子使韓服告楚﹐請與鄧好是也。及七國稱王﹐巴亦王焉。秦惠王遣張儀等救苴侯於巴﹐儀貪巴﹑苴之富﹐因執其王以歸﹐而置巴郡焉﹐治江州。漢獻帝初平元年﹐分巴爲三郡﹐於江州﹐則永寧郡治也。至建安六年﹐劉璋納蹇胤之訟﹐復爲巴郡﹐以嚴顏爲守。顏見先主入蜀﹐嘆曰﹕獨坐窮山﹐放虎自衛。此卽拊心處也。漢世郡治江州巴水北﹐北府城是也。後乃徙南城。劉備初以江夏費觀爲太守﹐領江州都督。後都設李嚴﹐更城周一十六里﹐造蒼龍﹑白虎門﹐求以五郡爲巴州﹐丞相諸葛亮不許﹐竟不果。地勢側險﹐皆重屋累居﹐數有火害﹐又不相容﹐結舫水居者五百餘家﹐承二江之會﹐夏水增盛﹐壞散顚沒﹐死者無數。縣有甘橘官﹐荔枝園﹐夏至則熟。二千石常設廚膳﹐命士大夫共會樹下食之。縣北有稻田﹐出禦米也。縣下又有淸水穴﹐巴人以此水爲粉﹐則皓曜鮮芳﹐貢粉京師﹐因名粉水﹐故世謂之爲江州墮林粉。粉水亦謂之爲粒水矣。江之北岸﹐有塗山﹐南有夏禹廟﹑塗君祠﹐廟銘存焉。常璩﹑瘐仲雍並言禹娶於此。余案羣書﹐咸言禹娶在壽春當塗﹐不於此也。

△又東至枳縣西﹐延江水從牂柯郡北流西屈注之。江水東逕陽關巴子梁﹐江之兩岸﹐猶有梁處﹐巴之三關﹐斯爲一也。延熙中﹐蜀車騎將軍鄧芝爲江州都督﹐治此。江水又東右逕黃葛峽﹐山髙崄﹐全無人居。江水又左逕明月峽﹐東至梨鄕﹐歷雞鳴峽。江之南岸有枳縣治。《華陽記》曰﹕枳縣在巴郡江州東四百里﹐治涪陵水會。庾仲雍所謂有別江出武陵者也。水及延江之枝津﹐分水北注﹐逕涪陵入江﹐故亦云涪陵水也。其水南導武陵郡﹐昔司馬錯溯舟此水﹐取楚黔中地。延熙中﹐鄧芝伐徐巨射玄猨於是縣。猨自拔矢﹐捲木葉塞射創。芝嘆曰﹕傷物之生﹐吾其死矣。江水又東逕涪陵故郡北﹐後乃並巴郡﹐遂罷省。江水又東逕文陽灘﹐灘險難上。江水又東逕漢平縣二百餘里﹐左自涪陵東出百餘里﹐而屆於黃石﹐東爲銅柱灘。又逕東望峽東歷平都﹐峽對丰民洲﹐舊巴子別都也。《華陽記》曰﹕巴子𨿽都江州﹐又治平都﹐卽此處也。有平都縣﹐爲巴郡之隸邑矣。縣有天師治﹐兼建佛寺。甚淸靈。縣有市肆﹐四日一會。江水又逕虎﹛髟頁﹜灘﹐灘水廣大﹐夏斷行旅。江水又東逕臨江縣南﹐王莽之監江縣也。《華陽記》曰﹕縣要枳東四百里﹐東接朐忍﹐縣有鹽官。自縣北入鹽井溪﹐有鹽井營戶。溪水沿注江。江水又東得黃華水口﹐江浦也﹐左逕石城南﹐庾仲雍曰﹕臨江至石城黃華口一百里。又東至平洲﹐洲上多居民。又東逕壤塗而歷和灘。又東逕界壇﹐是地巴東之西界﹐益州之東境﹐故得是名也。

△又東過魚復縣南﹐夷水出焉。江水又東﹐右得將龜溪口。《華陽記》曰﹕朐忍縣出靈龜﹐咸熙元年﹐獻龜於相府﹐言出自此溪民。江水又東﹐會南﹑北集渠﹐南水出涪陵縣界﹐謂之於陽溪。北流逕巴東郡之南浦僑縣西。溪硤側﹐鹽井三口﹐相去各數十步﹐以木爲桶﹐徑五尺﹐修煮不絕。溪水北流注於江﹐謂之南集渠口﹐亦曰於陽溪口。北水出新浦縣北髙梁山分溪﹐南流逕其縣西﹐又南一百里﹐入朐忍縣﹐南入於江﹐謂之北集渠口﹐別名班口﹐又曰分水口﹐朐忍尉治此。江水又東﹐右逕氾溪口﹐蓋江氾決入也。江水又東﹐逕石龍而至於博陽二村之間﹐有盤石﹐廣四百丈﹐長六里而復﹐殆於阻塞江川﹐夏沒冬出﹐基亙通渚。又東逕羊腸虎臂灘。楊亮爲益舟州﹐至此舟覆﹐懲其波瀾﹐蜀人至今猶名之爲使君灘。江水又東﹐彭水注之。水出巴渠郡獠中﹐東南流逕漢丰縣東﹐淸水注之。水導源出西北巴渠縣東北巴嶺南獠中﹐卽巴渠水也。西南流至其縣﹐又西入峽﹐檀井溪水出焉。又西出峽﹐至漢丰縣東而西注彭溪﹐謂之淸水口。彭溪水又南﹐逕朐忍縣西六十里﹐南流注於江﹐謂之彭溪口。江水又東左逕朐忍縣故城南。常璩曰﹕縣在巴東郡西二百九十里﹐縣治故城﹐跨其山阪﹐南臨大江。江之南岸有方山﹐山形方峭﹐枕側江汶。江水又東逕瞿巫灘﹐卽下瞿灘也﹐又謂之博望灘。左則湯溪水注之﹐水源出縣北六百餘里上庸界﹐南流歷縣﹐翼帶鹽井一百所﹐巴川資以自給。粒大者﹐方寸﹐中央隆起﹐形如張傘﹐故因名之曰傘子鹽。有不成者﹐形亦必方﹐異於常鹽矣。王隱《晉書地道記》曰﹕入湯口四十三里﹐有石﹐煮以爲鹽。石大者如升﹐小者如拳﹐煮之﹐水竭鹽成﹐蓋蜀火井之倫﹐水火相得乃佳矣。湯溪下與檀溪水合﹐水上承巴渠水﹐南歷檀井溪﹐謂之檀井水。下入湯水。湯水又南入於江﹐名曰湯口。江水又逕東陽灘。江上有破石﹐故亦通謂之破石灘﹐苟延光沒處也。常璩曰﹕水道有東陽﹑下瞿數灘﹐山有大小石城勢﹐靈壽木及橘圃也。故《地理誌》曰﹕縣有橘官﹐有民市。江水又逕魚復縣之故陵﹐舊郡治故陵溪西二里故陵村﹐溪卽永谷也。地多木瓜樹﹐有子大如甒﹐白黃﹐實甚芬香﹐《爾雅》之所謂楙也。江水又東爲落牛灘﹐逕故陵北。江側有六大墳。庾仲雍曰﹕楚都丹陽所葬﹐亦猶枳之巴陵矣﹐故以故陵爲名也﹐有魚復尉﹐戍此。江之左岸有巴鄕村﹐村人善釀﹐故俗稱巴鄕淸。郡出名酒﹐村側有溪﹐溪中多靈壽木。中有魚﹐其頭似羊﹐丰肉少骨﹐美於余魚。溪水伏流逕平頭山﹐內通南浦故縣陂湖。其地平曠﹐有湖澤﹐中有菱芡鯽雁﹐不異外江﹐凡此等物﹐皆入峽所無﹐地密惡蠻﹐不可輕至。江水又東﹐右逕夜淸而東歷朝陽道口﹐有縣治﹐治下有市﹐十日一會。江水又東﹐左逕新市裏南﹐常璩曰﹕巴舊立市於江上﹐今新市裏是也。江水又東﹐右合陽元水﹐水出昆陽縣西南﹐髙陽山東﹐東北流逕其縣南﹐東北流﹐丙水注之。水發縣東南柏枝山﹐山下有丙穴﹐穴方數丈﹐中有嘉魚﹐常以春末遊渚﹐冬初入穴﹐抑亦襃漢丙穴之類也。其水北流入髙陽溪。溪水又東北流﹐注於江﹐謂之陽元水口。江水又東逕南鄕峽﹐東逕永安宮南﹐劉備終於此﹐諸葛亮受遺處也。其間平地可二十許裏﹐江山回闊﹐入峽所無。城周十餘里﹐背山面江﹐頹墉四毀﹐荊棘成林﹐左右民居多墾其中。江水又東逕諸葛亮圖壘南﹐石磧平曠﹐望兼川陸﹐有亮所造八陣圖﹐東跨故壘﹐皆累細石爲之。自壘西去﹐聚石八行﹐行間相去二丈﹐因曰﹕八陣旣成﹐自今行師庶不覆敗。皆圖兵勢行藏之權﹐自後深識者所不能了。今夏水漂蕩﹐歲月消損﹐髙處可二三尺﹐下處磨滅殆盡。江水又東逕赤岬城西﹐是公孫述所造﹐因山據勢﹐周回七里﹐一百四十步﹐東髙二百丈﹐西北髙一千丈﹐南連基白帝山﹐甚髙大﹐不生樹木。其石悉赤。土人云﹐如人袒胛﹐故謂之赤岬山。《淮南子》曰﹕徬徨於山岬之旁。《注》曰﹕岬﹐山脇也。郭仲產曰﹕斯名將因此而興矣。江水又東逕魚復縣故城南﹐故魚國也。《春秋左傳﹖文公十六年》﹐庸與羣蠻叛楚﹐莊王伐之﹐七遇皆北﹐惟裨﹑儵﹑魚人逐之﹐是也。《地理誌》江關都尉治。公孫述名之爲白帝﹐取其王巴蜀。章武二年﹐劉備爲吳所破﹐攺白帝爲永安﹐巴東郡治也。漢獻帝初平元年﹐分巴爲三郡﹐以魚復爲故陵郡。蹇胤訴劉璋﹐攺爲巴東郡﹐治白帝山﹐城周回二百八十步﹐北緣馬嶺﹐接赤岬山﹐其間平處﹐南北相去八十五丈﹐東西七十丈。又東傍東瀼溪﹐卽以爲隍。西南臨大江﹐闚之眩目。惟馬嶺小差委迆﹐猶斬山爲路﹐羊腸數轉﹐然後得上。益州刺史鮑陋鎭此﹐爲譙道福所圍﹐城裏無泉﹐乃南開水門﹐鑿石爲函﹐道上施木天公﹐直下至江中﹐有似猨臂相牽﹐引汲然後得水。水門之西﹐江中有孤石爲淫預石﹐冬出水二十餘丈﹐夏則沒﹐亦有裁出處矣。縣有夷溪卽佷山淸江也﹐《經》所謂夷水出焉。江水又東逕廣溪峽﹐斯乃三峽之首也。其間三十里﹐頹巖倚木﹐厥勢殆交。北岸山上有神淵﹐淵北有白鹽崖﹐髙可千餘丈﹐俯臨神淵。土人見其髙白﹐故因名之。天旱﹐燃木崖上﹐推其灰燼﹐下穢淵中﹐尋卽降雨。常璩曰﹕縣有山澤水神﹐旱時鳴鼓請雨﹐則必應嘉澤。《蜀都賦》所謂應鳴鼓而興雨也。峽中有瞿塘﹑黃龍二灘﹐夏水回復﹐沿溯所忌。瞿塘灘上有神廟﹐尢至靈驗。刺史二千石逕過﹐皆不得鳴角伐鼓。商旅上下﹐恐觸石有聲﹐乃以布裹篙足。今則不能爾﹐猶饗薦不輟。此峽多猨﹐猨不生北岸﹐非惟一處﹐或有取之﹐放著北山中﹐初不聞聲﹐將同狢獸渡汶而不生矣。其峽﹐蓋自昔禹鑿以通江﹐郭景純所謂巴東之峽﹐夏后疏鑿者也。卷三十四○江水二△又東出江關﹐入南郡界。江水自關﹐東逕弱關﹑捍關。捍關﹐廩君浮夷水所置也。弱關在建平﹑秭歸界。昔巴﹑楚數相攻伐﹐藉險置關﹐以相防捍﹐秦兼天下﹐置立南郡﹐自巫下皆其域也。

△又東過巫縣南﹐鹽水從縣東南流注之。江水又東﹐烏飛水注之。水出天門郡溇中縣界﹐北流逕建平郡沙渠縣南﹐又北流逕巫縣南﹐西北歷山道三百七十里﹐注於江﹐謂之烏飛口。江水又東逕巫縣故城南﹐縣故楚之巫郡也。奏省郡﹐立縣以隸南郡。吳孫休分爲建平郡﹐治巫城。城緣山爲墉﹐周十二里一百一十步﹐東西北三面皆帶傍深谷﹐南臨大江﹐故夔國也。江水又東﹐巫溪水注之。溪水導源梁州晉昌郡之宣漢縣東﹐又南逕建平郡泰昌縣南﹐又逕北井縣西﹐東轉歷其縣北﹐水南有鹽井﹐井在縣北﹐故縣名北井﹐建平一郡之所資也。鹽水下通巫溪﹐溪水是兼鹽水之稱矣。溪水又南﹐屈逕巫縣東。縣之東北三百步﹐有聖泉﹐謂之孔子泉。其水飛淸石穴﹐潔並髙泉﹐下注溪水。溪水又南入於大江。杜宇所鑿以通江水也。郭仲產云﹔按《地理誌》﹐巫山在縣西南﹐而今縣東有巫山﹐將郡﹑縣居治無恆故也。江水歷峽東﹐逕新崩灘﹐此山漢和帝永元十二年崩﹐晉太元二年又崩。當崩之日﹐水逆流百餘里﹐湧起數十丈。今灘上有石或圓如簞﹐或方似笥﹐若此者甚眾﹐皆崩崖所隕﹐致怒湍流﹐故謂之新崩灘。其頹巖所餘﹐比之諸嶺﹐尙爲竦桀。其下十餘里﹐有大巫山﹐非惟三峽所無﹐乃當抗峯岷﹑峨﹐偕嶺衡﹑疑。其翼附羣山﹐並槪靑雲﹐更就霄漢﹐辧其優劣耳。神孟塗所處。《山海經》曰﹕夏后啟之臣孟塗﹐是司神於巴。巴人訟於孟塗之所﹐其衣有血者執之。是請生居山上﹐在丹山西。郭景純云﹕丹山在丹陽﹐屬巴。丹山西卽巫山者也。又帝女居焉。宋玉所謂天帝之季女﹐名曰瑤姬﹐未行而亡﹐封於巫山之臺。精魂爲艸﹐實爲靈芝﹐所謂巫山之女﹐髙唐之姬。旦爲行雲﹐暮爲行雨﹐朝朝暮暮﹐陽臺之下。旦早視之﹐果如其言﹐故爲立廟﹐號朝云焉。其間首尾一百六十里﹐謂之巫峽﹐蓋因山爲名也。自三峽七百里中﹐兩岸連山﹐略無闕處﹐重巖疊嶂﹐隱天蔽日﹐自非停午夜分﹐不見曦月。至於夏水襄陵﹐沿氵斥阻絕﹐或王命急宣﹐有時朝發白帝﹐暮到江陵﹐其間千二百里﹐𨿽乘奔禦風﹐不以疾也。春冬之時﹐則素湍綠潭﹐回淸倒影﹐絕巘多生檉柏﹐懸泉瀑布﹐飛潄其間﹐淸榮峻茂﹐良多趣味。每至晴初霜旦﹐林寒澗肅﹐常有髙猿長嘯﹐屬引淒異﹐空谷傳響﹐哀轉久絕。故漁者歌曰﹕巴東三峽巫峽長﹐猿鳴三聲淚沾裳。江水又東逕石門灘。灘北岸有山﹐山上合下開﹐洞達東西﹐緣江步路所由。劉備爲陸遜所破﹐走逕此門﹐追進甚急﹐備乃燒鎧斷道﹐孫桓爲遜前驅﹐奮不顧命﹐斬上夔道﹐截其要徑﹐備踰山越險﹐僅及得免﹐忿恚而嘆曰﹕吾昔至京﹐桓尙小兒﹐而今迫孤﹐乃至於此。遂發憤而薨矣。

△又東過秭歸縣之南。縣故歸鄕。《地理誌》曰﹕歸子國也。《樂緯》曰﹕昔歸典葉聲律。宋忠曰﹕歸卽夔。歸鄕蓋夔鄕矣。古楚之嫡嗣有熊摯者﹐以廢疾不立﹐而居於夔﹐爲楚附庸。後王命爲夔子。《春秋﹖僖公二十六年》﹐楚以其不祀滅之者也。袁山松曰﹕屈原有賢姊﹐聞原放逐﹐亦來歸﹐諭令自寬全。鄕人冀其見從﹐因名曰秭歸﹐卽《離騷》所謂女媭嬋媛以詈余也。縣城東北﹐依山卽阪﹐周回二里﹐髙一丈五尺﹐南臨大江。古老相傳﹐謂之劉備城﹐蓋備徵吳所築也。縣東北數十里﹐有屈原舊田宅。𨿽畦堰縻漫﹐猶保屈田之稱也。縣北一百六十里﹐有屈原故宅﹐累石爲屋基﹐名其地曰樂平裏。宅之東北六十里﹐有女媭廟﹐搗衣石猶存。故《宜都記》曰﹕秭歸蓋楚子熊繹之始國﹐而屈原之鄕裏也。原田宅於今具存﹐指謂此也。江水又東逕一城北﹐基城憑嶺作固﹐二百一十步﹐夾溪臨谷﹐據山枕江﹐北對丹陽城﹐城據山跨阜﹐周八里二百八十步﹐東北兩面﹐悉臨絕澗﹐西帶亭下溪﹐南枕大江﹐險峭壁立﹐信天固也。楚子熊繹始封丹陽之所都也。《地理誌》以爲吳之丹陽﹐論者云﹕尋吳楚悠隔﹐繿縷荊山﹐無容遠在吳境﹐是爲非也。又楚之先王陵墓在其間﹐蓋爲徵矣。江水又東南逕夔城南。城跨據川阜﹐周回一里百一十八步﹐西北皆枕深谷﹐東帶鄕溪﹐南側大江。城內西北角有金城﹐東北角有圓土獄﹐西南角有石井口﹐徑五尺。熊摯始治巫城後復移此﹐蓋夔徙也。《春秋左傳﹖僖公二十六年》﹐楚令尹子玉滅夔者也。服虔曰﹕在巫山之陽﹐秭歸歸鄕矣。江水又東逕歸鄕縣故城北。袁山松曰﹕父老傳言﹐原旣流放﹐忽然暫歸﹐鄕人喜悅﹐因名曰歸鄕。抑其山秀水淸﹐故出儁異﹐地險流疾﹐故其性亦隘。《詩》云﹕惟嶽降神﹐生甫及申﹐信與﹗余謂山松此言﹐可謂因事而立證。恐非名縣之本旨矣。縣城南面重嶺﹐北背大江。東帶鄕口溪﹐溪源出縣東南數百里﹐西北入縣。逕狗峽西﹐峽崖龕中石﹐隱起有狗形﹐形狀具足﹐故以狗名峽。鄕口溪又西北逕縣下入江﹐謂之鄕口也。江水又東逕信陵縣﹐南臨大江﹐東傍深溪﹐溪源北發梁州上庸縣界﹐南流逕縣下﹐而注於大江也。又東過夷陵縣南。江水自建平至東界峽﹐盛弘之謂之空泠峽。峽甚髙峻﹐卽宜都﹑建平二郡界也。其間遠望﹐勢交嶺表﹐有五六峯﹐參差互出。上有奇石﹐如二人像﹐攘袂相對﹐俗傳兩郡督郵爭界於此﹐宜都督郵﹐厥勢小東傾﹐議者以爲不如也。江水歷峽東﹐逕宜昌縣之插竈下﹐江之左岸﹐絕崖壁立數百丈﹐飛鳥所不能棲。有一火燼﹐插在崖間﹐望見可長數尺。父老傳言﹐昔洪水之時﹐人薄舟崖側﹐以餘燼插之巖側﹐至今猶存﹐故先後相承謂之插竈也。江水又東逕流頭灘﹐其水並峻激奔暴。魚鱉所不能遊。行者常苦之﹐其歌曰﹕灘頭白勃堅相持﹐倏忽淪沒別無期。袁山松曰﹕自蜀至此﹐五千餘里﹐下水五日﹐上水百日也。江水又東逕宜昌縣北﹐分夷道佷山所立也。縣治江之南岸﹐北枕大江﹐與夷陵對界《宜都記》曰﹕渡流頭灘十里﹐便得宜昌縣也。江水又東逕狼尾灘百歷人灘。袁山松曰﹕二灘相去二里。人灘水至峻峭﹐南岸有靑石﹐夏沒冬出﹐其石嵚崟﹐數十步中﹐悉作人面形﹐或大或小。其分明者﹐須髮皆具﹐因名曰人灘也。江水又東逕黃牛山﹐下有灘﹐名曰黃牛灘。南岸重嶺疊起﹐最外髙崖間有石色如人負刀牽牛﹐人黑牛黃﹐成就分明﹐旣人迹所絕﹐莫能究焉。此巖旣髙﹐加以江湍紆回﹐𨿽途逕信宿﹐猶望見此物﹐故行者謠曰﹕朝發黃牛﹐暮宿黃牛﹐三朝三暮﹐黃牛如故。言水路紆深﹐回望如一矣。江水又東逕西陵峽﹐《宜都記》曰﹕自黃牛灘東入西陵界﹐至峽口一百許裏﹐山水紆曲﹐而兩岸髙山重嶂﹐非日中夜半﹐不見日月﹐絕壁或千許丈﹐其石彩色形容﹐多所像類﹐林木髙茂﹐略盡冬春。猿鳴至淸﹐山谷傳響﹐泠泠不絕。所謂三峽﹐此其一也。山松言﹕常聞峽中水疾﹐書記及口傳﹐悉以臨懼相戒﹐曾無稱有山水之美也。及余來踐躋此境﹐旣至欣然﹐始信耳聞之不如親見矣。其疊崿秀峯﹐奇構異形﹐固難以辭敍。林木蕭森﹐離離蔚蔚﹐乃在霞气之表。仰矚府映﹐彌習彌佳。流連信宿﹐不覺忘返﹐目所履歷﹐未嘗有也。旣自欣得此奇觀﹐山水有靈﹐亦當驚知己於千古矣﹗江水歷禹斷江南。峽北有七谷村﹐兩山間有水淸深﹐潭而不流。又耆舊傳言﹐昔是大江﹐及禹治水﹐此江小不足瀉水﹐禹更開今峽口﹐水勢並衝﹐此江遂絕﹐於今謂之斷江也。江水出峽﹐東南流﹐逕故城洲。洲附北岸﹐洲頭曰郭洲﹐長二里﹐廣一里。上有步闡故城﹐方圓稱洲﹐周回略滿。故城洲上﹐城周一里﹐吳西陵督步﹛陟馬﹜所築也。孫皓鳳凰元年﹐陟息闡復爲西陵督﹐據此城降晉﹐晉遣太傳羊祜接援未至爲陸抗所陷也。江水又東逕故城北﹐所謂陸抗城也。城卽山爲墉﹐四面天險。江南岸有山孤秀﹐從江中仰望﹐壁立峻絕。袁山松爲郡﹐嘗登之矚望焉。故其《記》云﹕今自山南上至其嶺﹐嶺容十許人﹐四面望諸山﹐略盡其勢﹐俯臨大江﹐如縈帶焉﹐視舟如鳧雁矣。北對夷陵縣之故城。城南臨大江﹐秦令白起伐楚﹐三戰而燒夷陵者也。應劭曰﹕夷山在西北﹐蓋因山以名縣也。王莽攺曰居利。吳黃武元年﹐更名西陵也。後復曰夷陵。縣北三十里﹐有石穴﹐名曰馬穿。嘗有白馬出穴食﹐人逐之入穴﹐潛行出漢中﹐漢中人失馬﹐亦嘗出此穴﹐相去數千里。袁山松言江北多連山﹐登之望江南諸山﹐數十百重﹐莫識其名﹐髙者千仞﹐多奇形異勢﹐自非煙褰雨霽﹐不辧見此遠山矣。余嘗往返十許過﹐正可再見遠峯耳。江水又東逕白鹿巖。沿江有峻壁百餘丈﹐援所不能遊。有一白鹿﹐陵峭登崖﹐乘巖而上﹐故世名此巖爲白鹿云。江水東歷荊門﹑虎牙之間。荊門在南﹐上合下開﹐闇徹山南﹐有門像﹐虎牙在北﹐石壁色紅﹐間有白文類牙形﹐並以物像受名此二山﹐楚之西塞也。水勢急峻﹐故郭景純《江賦》曰﹕虎牙桀堅以屹崒﹐荊門闕竦而磐礡﹐圓淵九回以懸騰﹐湓流雷呴而電激者也。漢建武十一年﹐公孫述遣其大司徒任滿﹑翼江王田戎﹐將兵數萬﹐據險﹐爲浮橋橫江﹐以絕水路﹐營壘跨山﹐以塞陸道。光武遣吳漢﹑岑彭將六萬人擊荊門﹐漢等率舟師攻之﹐直衝浮橋﹐因風縱火﹐遂斬滿等矣。

△又東南過夷道縣北﹐夷水從從佷山縣南﹐東北注之。夷道縣﹐漢武帝伐西南夷﹐路由此出﹐故曰夷道矣。王莽更名江南。桓溫父名彜﹐攺曰西道﹐魏武分南郡置臨江郡。劉備攺曰宜都。郡治在縣東四百步。故城﹐吳丞相陸遜所築也。爲二江之會也。北有湖裏淵﹐淵上橘柚蔽野﹐桑麻闇日﹐西望佷山諸嶺﹐重峯疊秀﹐靑翠相臨﹐時有丹霞白雲﹐遊曳其上。城東北有望堂﹐地特峻﹐下臨淸江﹐遊矚之名處也。縣北有女觀山﹐厥處髙顯﹐回眺極目。古老傳言﹐昔有思婦﹐夫官於蜀﹐屢愆秋期。登此山絕望﹐憂感而死﹐山木枯悴﹐鞠爲童枯。鄕人哀之﹐因名此山爲女觀焉﹐葬之山頂﹐今孤墳尙存矣。

△又東過枝江縣南﹐沮水從北來注之。江水又東﹐逕上明城北。晉太元中﹐苻堅之寇荊州也﹐刺史桓沖徙渡江南﹐使劉波築之﹐移州治此城。其地夷敞﹐北據大江。江汜枝分﹐東入大江﹐縣治洲上﹐故以枝江爲稱。《地理誌》曰﹕江沱出西南﹐東入江是也。其民古羅徒。羅故居宜城西山﹐楚文王又徙之於長沙﹐今羅縣是矣。縣西三里有津鄕﹐津鄕﹐裏名也。《春秋﹖莊公十九年》﹐巴人伐楚﹐楚子禦之﹐大敗於津。應劭曰﹕南郡江陵有津鄕﹐今則無聞矣。郭仲產云﹕尋楚禦巴人﹐枝江是其塗便。此津鄕殆卽其地也。盛弘之曰﹕縣舊治沮中﹐後移出百里洲﹐西去郡一百六十里﹐縣左右有數十洲﹐槃布江中﹐其百里洲最爲大也。中有桑田甘果﹐映江依洲。自縣西至上明﹐東及江津﹐其中有九十九洲。楚諺云﹕洲不百﹐故不出王者。桓玄有問鼎之志﹐乃增一洲﹐以充百數。僣號數旬﹐宗滅身屠。及基傾敗﹐洲亦消毀。今上在西﹐忽有一洲自生﹐沙流回薄﹐成不淹時﹐其後未幾﹐龍飛江漢矣。縣東二里﹐有縣人劉凝之故宅。凝之字志安。兄盛公﹐髙尙不仕。凝之慕老萊﹑嚴子陵之爲人﹐立屋江湖﹐非力不食。妻梁州刺史郭銓女﹐亦能安貧。宋元嘉中﹐夫妻隱於衡山﹐終焉不返矣。縣東北十里﹐土臺北岸有迆洲﹐長十餘里﹐義熙初﹐烈武王斬桓謙處。縣東南二十里﹐富城洲上﹐有道士範儕精廬。自言巴東人﹐少遊荊土﹐而多盤桓縣界。惡衣粗食﹐蕭散自得﹐言來事多驗﹐而辭不可詳。人心欲見﹐歡然而對﹐貌言尋求﹐終弗遇也。𨿽逕跨諸洲﹐而舟人未嘗見其濟涉也。後東遊廣陵﹐卒於彼土。儕在洲無定止處﹐宿憩一小菴而已。弟子慕之於其昔遊﹐共立精舍﹐以存共人。縣有陳畱王子香廟。頌子香於漢和帝之時﹐出爲荊州刺史有惠政﹐天子徵之﹐道卒﹐枝江亭中。常有三白虎﹐出入人間﹐送喪踰境。百姓追美甘棠﹐以永元十六年﹐立廟設祠﹐刻石銘徳﹐號曰枝江白虎王君。其子孫至今﹐猶謂之爲白虎王。江水又東會沮口﹐楚昭所謂江﹑漢﹑沮﹑漳﹐楚之望也。

△又南過江陵縣南。縣江有洲﹐號曰枚回洲﹐江水自此兩分而爲南﹑北江也。北江有故鄕洲。元興之末﹐桓玄西奔﹐毛佑之與參軍費恬射玄於此洲。玄子升﹐年六歲﹐輒拔去之。王韶之云﹕玄之初奔也。經日不得食﹐左右進粗粥﹐咽不能下。升抱玄胸撫之﹐玄悲不自勝。至此﹐益州督護馮遷斬玄於此洲﹐斬升於江陵矣。下有龍洲﹐注東有寵洲﹐二洲之間﹐世擅多魚矣。漁者投罟歷网﹐往往洲絕﹐有潛客泳而視之﹐見水下有兩石牛﹐嘗爲罾害矣。故漁者莫不擊浪浮舟﹐鼓枻而去矣。其下謂之邴裏洲﹐洲有髙沙湖﹐湖東北有小水通江﹐名曰曾口。江水又東逕燕尾洲北﹐合靈溪水﹐水無泉源﹐上承散水﹐合成大溪﹐南流注江。江﹑溪之會有靈溪戍﹐背阿面江﹐西帶靈溪﹐故戍得其名矣。江水東得馬牧口﹐江水斷洲通會。江水又東逕江陵縣故城南﹐《禹貢》荊及衡陽惟荊州﹐蓋卽荊山之稱而制州名矣。故楚也。子革曰﹕我先君僻處荊山以供王事。遂遷紀郢﹐今城﹐楚船官地也﹐《春秋》之渚宮矣。秦昭襄王二十九年﹐使白起拔鄢郢﹐以漢南地而置南郡焉。《周書》曰﹕南﹐國名也。南氏有二臣﹐力鈞勢敵﹐競進爭權﹐君弗能制。南氏用分爲二南國也。按韓嬰敍《詩》云﹕其地在南郡﹑南陽之間。《呂氏春秋》所謂禹自塗山巡省南土者也。是郡取名焉。後漢景帝以爲臨江王榮國。王坐侵廟垣地爲宮﹐被徵﹐升車﹐出北門而軸折。父老竊流涕曰﹕吾王不還矣﹗自後北門不開﹐蓋由榮非理終也。漢景帝二年﹐攺爲江陵縣。王莽更名郡曰南順﹐縣曰江陸。舊城﹐關羽所築。羽北圍曹仁﹐呂蒙襲而據之。羽曰﹕此城吾所築﹐不可攻也。乃引而退。杜元凱之攻江陵也﹐城上人以瓠系狗頸示之﹐元凱病癭故也。及城陷﹐殺城中老小﹐血流沾足。論者以此薄之。江陵城地東南傾﹐故緣以金堤﹐自靈溪始。桓溫令陳遵造。遵善於於方功﹐使人打鼓﹐遠聽之﹐知地勢髙下﹐依傍創築﹐略無差矣。城西有棲霞樓﹐俯臨通隍﹐吐納江流。城南有馬牧城﹐西側馬徑。此洲始自枚回﹐下迄於此。長七十餘里﹐洲上有奉城﹐故江津長所治﹐舊主度州郡貢於洛陽﹐因謂之奉城。亦曰江津戍也。戍南對馬頭岸。昔陸抗屯此﹐與羊祐相對﹐大宏信義﹐談者以爲華元﹑子反復見於今矣。北對大岸﹐謂之江津口﹐故洲亦以名焉。江大自此始也。《家語》曰﹕江水至江津﹐非方舟避風﹐不可涉也。故郭景純云﹕濟江津以起漲﹐言其深廣也。江水又東逕郢城南﹐子囊遺言所築城也。《地理誌》曰﹕楚別邑﹐故郢矣。王莽以爲郢亭。城中有趙臺卿冢﹐岐平生自所營也。冢圖賓主之容﹐用存情好﹐敍其宿尙矣。江水又東得豫章口﹐夏水所通也。西北有豫章岡﹐蓋因岡而得名矣。或言因楚王豫章臺名﹐所未詳也。卷三十五○江水三△又東至華容縣西﹐夏水出焉。江水左迆爲中夏水﹐右則中郎浦出焉。江浦右迆﹐南派屈西﹐極水曲之勢﹐世謂之江曲者也。

△又東南當華容縣南﹐湧水出焉。江水又東﹐湧水注之。水自夏水南通於江﹐謂之湧口。《春秋左氏傳》所謂閻敖遊湧而逸者也。二水之間﹐謂之夏洲。江水又逕南平郡孱陵縣之樂鄕城北﹐吳陸抗所築﹐後王濬攻之﹐獲吳水軍督陸景於此渚也。

△又東南﹐油水從西南來注之。又東﹐右合油口﹐又東逕公安縣北﹐劉備之奔江陵﹐使築而鎭之。曹公聞孫權以荊州借備﹐臨書落筆。杜預克定江南﹐罷華容置之﹐謂之江安縣﹐南郡治。吳以華容之南鄕爲南郡﹐晉太康元年攺曰南平也。縣有油水﹐水東有景口﹐口卽武陵郡界。景口東有淪口﹐淪水南與景水合。又南通澧水及諸陂湖﹐自此淵潭相接﹐悉是南蠻府屯也。故側江有大城﹐相承云倉儲城﹐卽邸閣也。江水左會髙口﹐江浦也﹐右對黃州。江水又東得故市口﹐水與髙水通也。江水又右逕楊岐山北﹐山枕大江﹐山東有城﹐故華容縣尉舊治也。大江又東﹐左合子夏口。江水左迆北出﹐通於夏水﹐故子曰夏也。大江又東﹐左得侯臺水口﹐江浦也。大江右得龍穴水口﹐江浦右迆也。北對虎洲。又洲北有龍巢﹐地名也。昔禹南濟江﹐黃龍夾舟﹐舟人五色無主。禹笑曰﹕吾受命於天﹐竭力養民。生﹐性也。死﹐命也﹐何憂龍哉﹖於是二龍弭鱗掉尾而去焉﹐故水地取名矣。江水自龍巢而東﹐得兪口﹐夏水泛盛則有﹐冬無之。江之北岸﹐上有小城﹐故監利縣尉治也。又東得淸揚土塢二口﹐江浦也。大江右逕石首山北﹐又東逕赭要。赭要﹐洲名﹐在大江中﹐次北湖洲下。江水左得飯筐上口﹐秋夏水通下口。上下口間。相距三十餘里。赭要下卽楊子洲﹐在大江中。二洲之間﹐常若蛟害。昔荊佽飛濟此﹐遇兩蛟﹐斬之﹐自後罕有所患矣。江之右岸則淸水口﹐口上卽錢官也。水自牛皮山東北通江﹐北對淸水洲﹐洲下接生江洲﹐南卽生江口﹐水南通澧浦﹐江水左會飯筐下口﹐江浦所入也。江水又右得上檀浦﹐江溠也。江水又東逕竹町南﹐江中有觀詳溠﹐溠東有太洲﹐洲東分爲爵洲﹐洲南對湘江口也。

△又東至長沙下雋縣北﹐澧水﹑沅水﹑資水合東流注之。凡此諸水﹐皆注於洞庭之陂﹐是乃湘江水﹐非江川也。

△湘水從南來注之。江水右會湘水﹐所謂江水會者也。江水又東﹐左得二夏浦﹐俗謂之西江口。又東逕忌置山南﹐山東卽隱口浦矣。江之右岸有城陵山﹐山有故城﹐東接微落山﹐亦曰暉落﹤山幾﹥。江之南畔名黃金瀨﹐瀨東有黃金浦﹐良父口﹐夏浦也。又東逕彭城口﹐水東有彭城磯﹐故水受其名﹐卽玉澗﹐水出巴丘縣東玉山玉溪﹐北流注於江。江水自彭城﹤山幾﹥東逕如山北﹐北對隱﹤山幾﹥﹐二﹤山幾﹥之間﹐有獨石孤立大江中﹐山東江浦﹐世謂之白馬口。江水又左逕白螺山南﹐右歷鴨蘭﹤山幾﹥北﹐江中山也。東得鴨蘭﹑治浦二口﹐夏浦也。江水左逕上烏林南﹐村居地名也。又東逕烏黎口﹐江浦也﹐卽中烏林矣。又東逕下烏林南﹐吳黃蓋敗魏武於烏林﹐卽是處也。江水又東﹐左得子練口﹐北通練浦﹐又東合練口﹐江浦也。南直練洲﹐練名所以生也。江之右岸得蒲﹤山幾﹥口﹐卽陸口也。水出下雋縣西三山溪﹐其水東逕陸城北﹐又東逕下雋縣南﹐故長沙舊縣﹐王莽之閏雋也。宋元嘉十六年﹐割隸巴陵郡。陸水又屈而西北流﹐逕其縣北﹐北對金城﹐吳將陸渙所屯也。陸水又入蒲圻縣北﹐逕呂蒙城西。昔孫權徵長沙﹑零﹑桂所鎭也。陸水又逕蒲﹤山幾﹥山﹐北入大江﹐謂之刀環口。又東逕蒲﹤山幾﹥山北﹐北對蒲圻洲﹐亦曰擎洲﹐又曰南洲﹐洲頭卽蒲圻﹐縣治也﹐晉太康元年置。洲上有白面洲﹐洲南又有澋口﹐水出豫章艾縣﹐東入蒲圻縣﹐至沙陽西南魚嶽山入江。山在大江中﹐楊子洲南﹐孤峙中洲。江水左得中陽水口﹐又東得白沙口﹐一名沙屯﹐卽麻屯口也。本名蔑默口﹐江浦矣。南直蒲圻洲﹐水北入百餘里﹐吳所屯也。又逕魚嶽山北﹐下得金梁洲。洲東北對淵洲﹐一名淵步洲。江濆從洲頭以上﹐悉壁立無岸﹐歷蒲圻至白沙﹐方有浦﹐上甚難。江中有沙陽洲﹐沙陽縣治也﹐縣本江夏之沙羨矣。晉太康中攺曰沙陽縣。宋元嘉十六年﹐割隸巴陵郡。江之左岸有雍口﹐亦謂之港口。東北流爲長洋港。又東北逕石子岡﹐岡上有故城﹐卽州陵縣之故城也。莊辛所言左州侯國矣。又東逕州陵新治南﹐王莽之江夏也。港水東南流注於江﹐謂之洋口。南對龍穴洲﹐沙陽洲之下尾也。洲裏有駕部口﹐宋景平二年﹐迎文帝於江陵﹐法駕頓此﹐因以爲名。文帝車駕發江陵﹐至此黑龍躍出﹐負帝所乘舟﹐左右失色。上謂長史王云曇曰﹕乃夏禹所以受天命矣﹐我何徳以堪之﹖故有龍穴之名焉。江水又東﹐右得聶口﹐江浦也。左對聶洲。江水左逕百人山南。右逕赤壁山北﹐昔周瑜與黃蓋詐魏武大軍所起也。江水東逕大軍山南。山東有山屯﹐夏浦江水左迆也。江中有石浮出﹐謂之節度石。右則塗水注之。水出江州武昌郡武昌縣泰山。西北流逕汝南僑郡故城南﹐咸和中﹐寇難南逼﹐戶口南渡﹐因置斯郡﹐治於塗口。塗水歷縣西﹐又西北流注於江。江水又東逕小軍山南﹐臨側江津﹐東有小軍浦。江水又東逕雞翅山北﹐山東卽土城浦也。

△又東北至江夏沙羨縣西北﹐沔水從北來注之。沌水上承沌陽縣之太白湖﹐東南流爲沌水﹐逕沌陽縣南﹐注於江。謂之沌口。有沌陽都尉治。晉永嘉六年﹐王惇以陶侃爲荊州﹐鎭此﹐明年徙林鄣。江水又東逕嘆父山﹐南對嘆州﹐亦曰嘆步矣。江之右岸當鸚鵡洲﹐南有江水右迆﹐謂之驛渚。三月之末﹐水下通樊口水。江水又東逕魯山南﹐古翼際山也。《地說》曰﹕漢與江合於衡北翼際山旁者也。山上有吳江夏大守陸渙所治城﹐蓋取二水之名。《地理誌》曰﹕夏水過郡入江也。舊治安陸﹐漢髙帝六年置﹐吳乃徙此。城中有《晉徵南將軍荊州刺史胡奮碑》。又有平南將軍王世將刻石記徵杜曾事。有劉琦墓及廟也。山左卽沔水口矣。沔左有卻月城﹐亦曰偃月壘﹐戴監軍築﹐故曲陵縣也。後乃沙羨縣冶也。昔魏將黃祖所守﹐吳遣董襲﹑淩統攻而擒之。禰衡亦遇害於此。衡恃才倜儻﹐肆狂狷於無妄之世﹐保身不足﹐遇非其死﹐可謂咎悔之深矣。江之右岸有船官浦﹐歷黃鵠﹤山幾﹥西而南矣。直鸚鵡洲之下尾。江水溠洄洑浦﹐是曰黃軍浦﹐昔吳將黃蓋軍師所屯﹐故浦得其名﹐亦商舟之所會矣。船官浦東卽黃鵠山。林澗甚美﹐譙郡戴仲若野服居之。山下謂之黃鵠岸﹐岸下有灣﹐目之爲黃鵠灣。黃鵠山東北對夏口城﹐魏黃初四年孫權所築也。依山傍江﹐開勢明遠﹐憑墉藉阻﹐髙觀枕流﹐上則遊目流川﹐下則激浪崎嶇﹐實舟人之所艱也。對岸則入沔津﹐故城以夏水爲名﹐亦水羨縣治也。江水左得湖口﹐水通大湖﹐又東合灄口﹐水上承涢水於安陸縣而東逕灄陽縣北﹐東流注於江。江水又東﹐湖水自北南注﹐謂之嘉吳。江之右岸頻得二夏浦﹐北對東城洲西﹐浦側有雍伏戍。江之左岸﹐東會龍驤水口﹐水出北山蠻中﹐江之左有武口﹐水上通安陸之延頭。宋元嘉三元﹐衛將軍荊州刺史謝晦﹐阻兵上流﹐爲徵北檀道濟所敗﹐走奔於此﹐爲戍主光順之所執處也。南至武城﹐俱入大江。南直武洲﹐洲南對楊桂水口﹐江水南出也﹐通金女﹑大文﹑桃班三治。吳舊屯所在﹐荊州界盡此。江水東逕若城南。庾仲雍《江記》曰﹕若城至武城口三十里者也。南對郭口﹐夏浦而不常泛矣。東得苦菜夏浦﹐浦東有苦菜山﹐江逕其北﹐故浦有苦菜之名焉﹐山上有苦菜可食。江水左得廣武口江浦也。江之右岸有李姥浦﹐浦中偏無蚊蚋之患矣。北對崢嶸洲﹐冠軍將軍劉毅破桓玄於此洲﹐玄乃挾天子西走江陵矣。

△又東過邾縣南。江水東逕白虎﹤山幾﹥北﹐山臨側江汶﹐又東會赤溪夏浦浦口﹐江水右迆也。又東逕貝﹤山幾﹥北﹐庾仲雍謂之沛岸矣。江之左岸有秋口﹐江浦也﹐又東得烏石水﹐出烏石山﹐南流注於江。江水右逕黎﹤山幾﹥北﹐亦曰黎岸也。山東有夏浦﹐又東逕七磧北﹐山名也。仲雍謂之大小竹磧也。北岸烽火洲﹐卽舉洲也。北對舉口﹐仲雍作莒字﹐得其音而忘其字﹐非也。舉水出龜頭山﹐西北流逕蒙蘢戍南﹐梁定州治﹐蠻田超秀爲刺史。舉水又西流﹐右合垂山之水。水北出垂山之陽﹐與弋陽淠水同發一山﹐故是水名之。水之東有南口戍﹐又南逕方山戍西﹐西流注於舉水。又西南逕梁司﹑豫二州東﹐蠻田魯生爲刺史﹐治湖陂城﹐亦謂之水城也。舉水又西南逕顏城南﹐又西南逕齊安郡西﹐倒水注之。水出黃武山﹐南流逕白沙戍西﹐又東南逕梁達城戍西﹐東南合舉水舉水又東南歷赤亭下﹐謂之赤亭水﹐又分爲二水﹐右水南流注於江﹐謂之舉口﹐南對舉洲﹐《春秋左傳﹖定公四年》﹐吳﹑楚陳於柏舉。京相璠曰﹕漢東地矣。江夏有洰水﹐或作舉﹐疑卽此也。左水東南流入於江。江滸曰文方口。江之右岸有鳳鳴口﹐江浦也。浦側有鳳鳴戍。江水又東逕邾縣故城南﹐楚宣王滅邾﹐徙居於此﹐故曰邾也。漢髙帝元年﹐項羽封吳芮爲衡山王﹐都此。晉咸和中﹐庚翼爲西陽太守﹐分江夏立。咸康四年﹐豫州刺史毛寶﹐西陽太守樊俊共鎭之﹐爲石虎將張格度所陷﹐自爾丘墟焉。城南對蘆洲﹐舊吳時築客捨於洲上﹐方便惟所止焉﹐亦謂之羅洲矣。

△鄂縣北。江水右得樊口﹐庾仲雍《江記》云﹕谷裏袁口﹐江津南入﹐歷樊山上下三百里﹐通新興﹑馬原二冶。樊口之北有灣。昔孫權裝大船﹐名之曰長安﹐亦曰大舶﹐載坐直之士三千人。與羣臣泛舟江津﹐屬值風起﹐權欲西到蘆洲。谷利不從﹐及拔刀急止。令取樊口薄﹐舶船至岸而敗﹐故名其處爲敗舶灣。因鑿樊山爲路以上﹐人卽名其處爲吳造峴﹐在樊口上一里﹐今厥處尙存。江水又左逕赤鼻山南﹐山臨側江川。又東逕西陽郡南﹐郡治卽西陽縣也。《晉書地道記》以爲弦子國志。江之右岸有鄂縣故城﹐舊樊楚也。《世本》稱熊渠封其中子紅爲鄂王。《晉太康地記》以爲東鄂矣。《九州記》曰﹕鄂﹐今武昌也。孫權以魏黃初中﹐自公安徙此﹐攺曰武昌縣。鄂縣徙治於袁山東。又以其年立爲江夏郡﹐分建業之民千家以益之。至黃龍元年﹐權遷都建業﹐以陸遜輔太子鎭武昌。孫皓亦都之﹐皓還東﹐令滕牧守之。晉惠帝永平中﹐始置江州﹐傳綜爲刺史﹐治此城。後太尉庾亮之所鎭也。今武昌郡治﹐城南有袁山﹐卽樊山也。《武昌記》曰﹕樊口南有大姥廟﹐孫權常獵於山下﹐依夕﹐見一姥﹐問權獵何所得﹖曰﹕止得一豹。母曰﹕何不豎豹尾﹖忽然不見。應劭《漢官﹖序》曰﹕豹尾過後﹐執金吾罷屯﹐解圍。天子鹵薄中﹐後屬車施豹尾。於道路﹐豹尾之內爲省中。蓋權事應在此﹐故爲立廟也。又孫皓亦嘗登之﹐使將害常侍王蕃﹐而以其首虎爭之。北背大江﹐江上有釣臺﹐權常極飲萁上曰﹕墮臺醉乃已。張昭盡言處。城西有效壇﹐權告天卽位於此﹐顧謂公卿曰﹕魯子敬嘗言此﹐可謂明於事勢矣。城東故城﹐言漢將灌嬰所築也。江中有節度石三段﹐廣百步﹐髙五六丈﹐是西陽﹑武昌界﹐分江於斯石也。又東得五丈浦﹐又東得次浦﹐江浦也。東逕五﹤山幾﹥北﹐有五山﹐沿次江陰﹐故得是名矣﹐仲雍謂之五圻﹐江水左則巴水注之﹐水出雩婁縣之下靈山﹐卽大別山也。與決水同出一山﹐故世謂之分水山﹐亦或曰巴山。南歷蠻中﹐吳時﹐舊立屯於水側﹐引巴水以漑野。又南逕巴水戍﹐南流注於江﹐謂之巴口﹐又東逕軑縣故城南﹐故弦國也。《春秋﹖僖公五年》秋﹐楚滅弦﹐弦子奔黃者也。漢惠帝二年﹐封長沙相利倉爲侯國。城在山之陽﹐南對五洲也。江中有五洲相接﹐故以五洲爲名。宋孝武帝舉兵江州﹐建牙洲上﹐有紫雲蔭之﹐卽是洲也。東會希水口﹐水出灊縣霍山西麓。山北有灊縣故城。《地理誌》曰﹕縣南有天柱山﹐卽霍山也﹐有祠南嶽廟。音潛。梁立霍州治此。西南流分爲二水﹐枝津出焉。希水又南﹐積而爲湖﹐謂之希湖。湖水又南流﹐逕軑縣東而南流注於江﹐是曰希水口者也。然水流急濬﹐霖雨暴疾﹐漂濫無常﹐行者難之。大江右岸有厭裏口﹑安樂浦。從此至武昌﹐尙方作部諸屯相接﹐枕帶長江。又東得桑步﹐步下有章浦﹐本南陽郡治。今悉荒蕪。江水左得赤水浦﹐夏浦也。江水又東逕南陽山南﹐又曰芍﹤山幾﹥﹐亦曰南陽﹤山幾﹥﹐仲雍謂之南陽圻﹐一名洛至圻﹐一名石姥﹐水勢建迅急。江水又東逕西陵縣故城南﹐《史記》秦昭王遣白起伐楚﹐取西陵者也。漢章帝建初二年﹐封陰棠爲侯國。江水東歷孟家溠。江之右岸有黃石山﹐水逕其北。卽黃石﹤山幾﹥也。一名石茨圻﹐有西陵縣也。縣北則三洲也。山連延江側﹐東山偏髙﹐謂之西塞﹐東對黃公九﹤山幾﹥﹐所謂九圻者也。於行小難﹐兩山之間爲闕塞。從此濟於土復﹐土復者﹐北岸地名也。

△又東過蘄春縣南﹐蘄水從北來注之。江水又得葦口﹐江浦也。浦東有葦山﹐江水東逕山北。北崖有東湖口﹐江波左迆﹐流結成湖﹐故謂之湖口矣。江水又東得空石口﹐江浦左右﹐臨江有空石山﹐南對石穴洲﹐洲上有蘄陽縣治也。又東﹐蘄水注之。江水又東﹐逕蘄春縣故城南。世祖建武三十年﹐封陳俊子浮爲侯國也。江水又東﹐得銅零口﹐江浦也。大江右逕蝦蟆山北﹐而東會海口。水南通大湖﹐北達於江。水左右翼山﹐江水逕其北﹐東合臧口﹐江浦也。江水又左逕長風山南﹐得長風口﹐江浦也。江水又東逕積布山南﹐俗謂之積布﹤山幾﹥﹐又曰積布圻﹐庾仲雍所謂髙山也。此卽西陽﹑尋陽二郡界也。右岸有土復口﹐江浦也。夾浦有江山﹐山東有護口﹐江浦。庾仲雍謂之朝二浦也。

△又東過下雉縣北﹐利水從東陵西南注之。江水東逕琵琶山南﹐山下有琵琶灣也。又東逕望夫山南﹐又東得苦菜水口﹐夏浦也。江之右岸﹐富水注之。水出陽新縣之靑湓山﹐西北流逕陽新縣﹐故豫章之屬縣矣。地多女鳥。《玄中記》曰﹕陽新男子。於水次得之﹐遂與共居﹐生二女﹐悉衣羽而去。豫章間食兒﹐不露其衣﹐言是鳥落鹿於兒衣中﹐則令兒病﹐故亦謂之夜飛遊女矣。又西北逕下雉縣﹐王莽更名之潤光矣﹐後並陽新。水之左右﹐公私裂漑﹐咸成沃壤。舊吳屯所在也。又東流注於江﹐謂之富口。江水又右得口﹐又東﹐得蘭溪水口。並江浦也。又東﹐左得靑林口﹐水出廬江郡之東陵鄕﹐江夏有西陵縣﹐故是言東矣。《尙書》云﹕江水過九江至於東陵者也。西南流﹐水積爲湖﹐湖西有靑林山。宋太始元年﹐明帝遣沈攸之西伐子勛﹐伐柵靑山﹐睹一童子甚麗﹐問伐者曰﹕取此何爲﹖答欲討賊。童子曰﹕下旬當平﹐何勞伐此﹖在眾人之中﹐忽不復見。故謂之之靑林湖。湖有鯽魚﹐食之肥美﹐辟寒暑。湖水西流﹐謂之靑林水﹐又西南歷尋陽﹐分爲二水﹐一水東流﹐通大雷。一水西南流注於江﹐《經》所謂利水也。右對馬頭岸。自富口迄此五十餘里﹐岸阻江山。卷三十六○靑衣水桓水若水沫水延江水存水溫水△靑衣水出靑衣縣西蒙山﹐東與沫水合也。縣故靑衣羌國也。《竹書紀年》梁惠成王十年﹐瑕陽人自秦道岷山﹑靑衣水來歸。漢武帝天漢四年﹐罷沈黎郡﹐分兩部都尉﹐一治靑衣﹐主漢民。公孫述之有蜀也﹐靑衣不服﹐世祖嘉之﹐建武十九年以爲郡。安帝延光元年﹐置蜀郡屬國都尉﹐靑衣王子心慕漢制﹐上求內附。順帝陽嘉二年﹐攺曰漢嘉。嘉得此良臣也。縣有蒙山﹐靑衣水所發﹐東逕其縣﹐沫水會於越巂郡之靈關道。靑衣水又東﹐邛水注之﹐水出漢嘉嚴道邛來山﹐東至蜀郡臨邛縣﹐東入靑衣水。

△至犍爲南安縣﹐入於江。靑衣水逕平鄕﹐謂之平鄕江。《益州記》曰﹕平鄕江東逕峨眉山﹐在南安縣界﹐去成都南千里。然秋日淸澄﹐望見兩山相峙﹐如蛾眉焉。靑衣水又東流注於大江。

△桓水出蜀郡岷山﹐西南行羌中﹐入於南海。《尙書﹖禹貢》﹐岷﹑蟠旣藝﹐沱﹑潛旣道﹐蔡﹑蒙旅平﹐和夷底績。鄭玄曰﹕和上﹐夷所居之地也﹐和讀曰桓。《地理誌》曰﹕桓水出蜀郡蜀山西南行羌中者也。《尙書》又曰﹕西傾因桓是來。馬融﹑王肅云﹕西治傾山﹐惟因桓水是來﹐言無他道也。余按《經》據《書》岷山﹑西傾﹐俱有桓水。桓水出西傾山﹐更無別流﹐所導者惟斯水耳。浮於潛﹑漢而達江﹑沔。故《晉地道記》曰﹕梁州南至桓水﹐西抵黑水﹐東限扞關。今漢中﹑巴郡﹑汶山﹑蜀郡﹑漢嘉﹑江陽﹑朱提﹑涪陵﹑陰平﹑廣漢﹑新都﹑梓潼﹑犍爲﹑武都﹑上庸﹑魏興﹑新城﹐皆古梁州之地。自桓水以南爲夷﹐《書》所謂和夷底績也。然所可當者﹐惟斯水與江耳。桓水蓋二水之別名﹐爲兩川之通稱矣。鄭玄注《尙書》﹕言織皮謂西戎之國也。西傾﹐雍州之山也。雍﹑戎二野之間﹐人有事於京師者﹐道當由此州而來。桓是﹐隴阪名﹐其道盤桓旋曲而上﹐故名曰桓是﹐今其下民謂是阪曲爲盤也。斯乃玄之別致﹐恐乖《尙書》因桓之義﹐非浮潛入渭之文。余考校諸書﹐以具聞見。今略緝綜川流沿注之緒﹐𨿽今古異容﹐本其流俗﹐粗陳所由。然自西傾至葭萌﹐入於西漢﹐卽鄭玄之所謂潛水者也。自西漢逆流而屆於晉壽界。沮漾枝津南﹐歷岡穴﹐迆邐而接漢﹐沿此入漾﹐《書》所謂浮潛而逾沔矣。歷漢川至南鄭縣﹐屬於褒水。溯褎曁於衙嶺之南溪水﹐支灌於斜川屆於武功﹐而北達於渭水。此乃水陸之相關﹐川流之所經﹐復不乖《禹貢》入渭之宗﹐實符《尙書》亂河之義也。

△若水出蜀郡旄牛徼外﹐東南至故關爲若水也。《山海經》曰﹔南海之內﹐黑水之間﹐有木名曰若木﹐若水出焉。又云﹕灰野之山有樹焉﹐靑葉赤華﹐厥名若木。生昆侖山﹐西附西極也。《淮南子》曰﹕若木在建木西﹐木有十華﹐其光照下地。故屈原《離騷﹖天問》曰﹕羲和未陽﹐若華何光﹖是也﹐然若木之生﹐非一所也。黑水之間﹐厥木所植﹐水出其下﹐故水受其稱焉。若水沿流﹐間關蜀土﹐黃帝長子昌意﹐徳劣不足紹承大位﹐降居斯水﹐爲諸侯焉。娶蜀山氏女﹐生顓頊於若水之野。有聖徳﹐二十登帝位﹐承少皞金官之政﹐以水徳膺歷矣。若水東南流﹐鮮水注之﹐一名州江。大度水出徼外﹐至旄牛道﹐南流入於若水。又逕越巂大莋縣入繩。繩水出徼外。《山海經》曰﹕巴遂之山﹐繩水出焉﹐東南流分爲二水﹐其一水﹐枝流東出﹐逕廣柔縣﹐東流注於江﹐其一水﹐南逕旄牛道﹐至大莋﹐與若水合﹐自下亦通謂之爲繩水矣。莋﹐夷也﹐汶山曰夷﹐南中曰昆彌﹐蜀曰邛﹐漢嘉越巂曰莋﹐皆夷種也。

△又南過越巂邛都縣西﹐直南至會無縣﹐淹水東南流注之。邛都縣﹐漢武帝開邛莋置之。縣陷爲池﹐今因名爲邛池﹐南人謂之邛河。河中有蜯巂山﹐有巂水言越此水以章休盛也。後復反叛﹐元鼎六年﹐漢兵自越巂水伐之﹐以爲越巂郡﹐治邛都縣。王莽遣任貴爲領戎大尹﹐守之﹐更名爲集巂也。縣故邛都國也。越巂水卽繩﹑若矣﹐似隨水地而更名矣。又有溫水﹐冬夏常熱﹐其源可燅雞豚。下湯沐洗。能治宿疾。昔李驤敗李釗於溫水是也。若水又逕會無縣﹐縣有駿馬河﹐水出縣東髙山。山有天馬徑﹐厥迹存焉。馬日行千里﹐民家馬牧之山下﹐或產駿駒﹐言是天馬子。河中有貝子﹐以羊祠之﹐則可取也。又有孫水焉。水出臺髙縣﹐卽臺登縣也。孫水一名白沙江。南流逕邛都縣﹐司馬相如定西夷﹐橋孫水﹐卽是水也。又南至會無﹐入若水。若水又南逕雲南郡之遂久縣﹐蜻蛉水入焉。水出蜻蛉縣西﹐東逕其縣下﹐縣以氏焉。有石豬圻﹐長谷中有石豬﹐子母數千頭。長老傳言﹐夷昔牧此﹐一朝化爲石﹐迄今夷人不敢往牧。貪水出焉。蜻蛉水又東﹐注於繩水。繩水又逕三絳縣西﹐又逕姑復縣北﹐對三絳縣﹐淹水注之。三絳一曰小會無﹐故《經》曰﹕淹至會無注若水。若水又與母血水合。水出益州郡弄棟縣東農山母血谷。北流逕三絳縣南﹐北入繩。繩水又東﹐塗水注之。水出建寧郡之牧靡縣南山。縣﹐山並卽艸以立名。山在縣東北烏句山南五百里﹐山生牧靡﹐可以解毒。百卉方盛﹐鳥多誤食鳥喙﹐口中毒﹐必急飛往牧靡山﹐喙牧靡以解毒也。塗水導源臘谷﹐西北流至越巂入繩﹐繩水又逕越巂郡之馬湖縣謂之馬湖江。又左合卑水﹐水出卑水縣﹐而東流注馬湖江也。

△又東北至犍爲朱提縣西。爲滬江水。朱提山名也。應劭曰﹕在縣西南﹐縣以氏焉。犍爲屬國也。在郡南千八百許裏。建安二十年﹐立朱提郡﹐郡治縣故城。郡西南二百里﹐得所綰堂瑯縣﹐西北行上髙山﹐羊腸繩屈八十餘里﹐或攀木而升﹐或繩索相牽而上﹐緣陟者若將階天。故袁休明《巴蜀志》云﹕髙山嵯峨﹐巖石磊落﹐傾側縈回﹐下臨峭壑﹐行者扳緣﹐牽援繩索。三蜀之人﹐及南中諸郡﹐以爲至險。有滬津﹐東去縣八十里﹐水廣六七百步﹐深十數丈﹐多瘴气﹐鮮有行者。晉明帝太寧元年﹐李驤等侵越巂﹐攻臺登縣﹐寧州刺史王遜遣將軍姚嶽擊之﹐戰於堂瑯﹐驤軍大敗﹐嶽追之﹐至滬水﹐赴水死者千餘人。遜以嶽等不窮追﹐怒甚﹐發上衝冠﹐帢裂而卒。按永昌郡有蘭倉水﹐出西南博南縣﹐漢明帝永平十二年置。博南﹐山名也。縣以氏之。其水東北流逕博南山﹐漢武帝時﹐通博南山道﹐渡蘭倉津﹐土地絕遠﹐行者苦之﹐歌曰﹕漢徳廣﹐開不賓﹐渡博南﹐越倉津﹐渡蘭倉﹐爲作人﹗山髙四十里。蘭倉水出金沙﹐越人收以爲黃金。又有光珠穴﹐穴出光珠﹐又有琥珀﹑珊瑚﹑黃﹑白﹑靑珠也。蘭倉水又東北逕不韋縣與類水合﹐水出巂唐縣﹐漢武帝置。類水西南流﹐曲折又北流﹐東至不韋縣﹐注蘭倉水。又東與禁水合。水自永昌縣而北逕其郡西﹐水左右甚饒犀象﹐山有鉤蛇﹐長七八丈﹐尾末有岐﹐蛇在山澗水中﹐以尾鉤岸上人牛食之。此水傍瘴气特惡。气中有物﹐不見其形﹐其作月聲﹐中木則折﹐中人則害﹐名曰鬼彈。惟十一月﹑十二月差可渡﹐正月至十月﹐逕之無不害人。故郡有罪人﹐徙之禁旁﹐不過十日皆死也。禁水又北注滬津水﹐又東逕不韋縣北而東北流﹐兩岸皆髙山﹐數百丈﹐滬峯最爲傑秀﹐孤髙三千餘丈。是山於晉太康中崩﹐震動郡邑。水之左右﹐馬步之徑裁通﹐而特有瘴气﹐三月﹑四月﹐逕之必死﹐非此時猶令人悶吐。五月以後﹐行者差得無害。故諸葛亮表言﹕五月渡滬﹐並日而食﹐臣非不自惜也。顧王業不可偏安於蜀故也。《益州記》曰﹕滬水源出曲羅巂下三百里﹐曰滬水。兩峯有殺气﹐署月舊不行﹐故武侯以夏渡爲艱﹐滬水又下合諸水而總其目焉﹐故有滬江之名矣。自朱提至僰道有水步道﹐有黑水﹐羊官水﹐至險難。三津之阻﹐行者苦之﹐故俗爲之語曰﹕楢溪赤水﹐盤蛇七曲﹐盤羊烏櫳﹐气與天通。看都濩泚﹐住柱呼尹﹐庲降賈子﹐左擔七里。又有牛叩頭﹑馬搏頰阪﹐其艱險如此也。

△又東北至僰道縣入於江。若水至僰道縣﹐又謂之馬湖江﹐繩水﹑滬水﹑孫水﹑淹水﹑大渡水隨決入而納通稱﹐是以諸書錄記羣水﹐或言入若﹐又言注繩﹐亦或言至僰道入江﹐正是異水沿注﹐通爲一津﹐更無別川可以當之。水有孝子石﹐昔縣人有隗叔通者﹐性至孝﹐爲母汲江膂水﹐天爲出平石﹐至江膂中﹐今猶謂之孝子石﹐可謂至誠發中而休應自天矣。

△沫水出廣柔徼外﹐縣有石紐鄕﹐禹所生也。今夷人共營之﹐地方百里﹐不敢居牧。有罪逃野﹐捕之者不逼﹐能藏三年﹐不爲人得﹐則共原之﹐言大禹之神所祐之也。

△東南過旄牛縣北﹐又東至越巂靈道到﹐蒙山南。靈道縣一名靈關道﹐漢制﹕夷狄曰道。縣有銅山﹐又有利慈渚。晉太始九年﹐黃龍二見於利慈。縣令董玄之率吏民觀之﹐以白刺史王濬﹐濬表上之晉朝﹐攺護龍縣也。沫水出岷山西﹐東流過漢嘉郡﹐南流衝一髙山﹐山上合下開﹐水逕其間﹐山卽蒙山也。

△東北與靑衣水合﹐《華陽國記》曰﹕二水於漢嘉靑衣縣東﹐合爲一川﹐自下亦謂之爲靑衣水。沫水又東﹐逕開刊縣﹐故平鄕也﹐晉初置。沫水又東逕臨邛南﹐而東出於江原縣也。

△東入於江。昔沫水自蒙山至南安西混崖﹐水脈漂疾﹐破害舟船﹐歷代爲患。蜀郡太守李冰發卒﹐鑿平混崖。河神贔怒﹐冰乃操刀入水與神鬥﹐遂平混崖﹐通正水路﹐開處卽冰所穿也。

△延江水出犍爲南廣縣﹐東至牂柯鄨縣﹐又東屈北流﹐鄨縣故犍爲郡治也﹐縣有犍山﹐晉建興元年﹐置平夷郡。縣有鄨水﹐出鄨邑西不狼山﹐東與溫水合。溫水一曰煖水﹐出犍爲符縣﹐而南入黚水。黚水亦出符縣﹐南與溫水會﹐──闞駰謂之闞水──俱南入鄨水。鄨水於其縣而東注於延水。延水又與漢水合﹐水出犍爲﹐漢陽道山闟谷﹐王莽之新通也。東至鄨邑入延江水也。

△至巴郡涪陵縣注更始水。更始水﹐卽延江枝分之始也。延水北入涪陵水﹐涪陵水出縣東﹐故巴郡之南鄙﹐王莽更名巴亭﹐魏武分巴立爲涪陵郡﹐張堪爲縣﹐會公孫述擊堪﹐同心義士選習水者﹐筏渡堪於小別江﹐卽此水也。其水北至枳縣入江﹐更始水東入巴東之南浦縣﹐其水注引瀆口石門﹐空岫陰深﹐邃澗闇密﹐傾崖上合﹐恆有落勢﹐行旅避瘴﹐時有逕之﹐無不危心於其下。又謂之西鄕水﹐亦謂之西鄕溪﹐溪水間關二百許裏﹐方得出山。又通波注遠﹐復二百餘里﹐東南入遷陵縣也。

△又東南至武陵酉陽縣﹐入於酉水。《武陵先賢傳》曰﹕潘京世長爲郡主簿﹐太守趙偉甚器之﹐問京﹕貴郡何以名武陵﹖京答曰﹕鄙郡本名義陵﹐在辰陽縣界﹐與夷相接﹐數爲所破。光武時移治東山之上﹐遂爾易號。《傳》曰﹕止戈爲武。《詩》云﹕髙平曰陵﹐於是名焉。酉水北岸有黚陽縣。許愼曰﹕溫水南入黚。蓋鄨水以下津流沿注之通稱也。故縣受名焉。西鄕溪口在遷陵縣故城上五十里﹐左合酉水﹐酉水又東際其故城北﹐又東逕酉陽故縣南而東出也。兩縣相去﹐水道可四百許裏﹐不得於酉陽合也。酉水東南至沅陵縣﹐入於沅。

△存水出犍爲存阝馬阝縣﹐王莽之孱馬阝也。益州大姓雍闓反﹐結壘於山﹐系馬枊柱﹐柱生成林﹐今夷人名曰雍無梁林﹐口梁﹐夷言馬也。存水自縣東南流﹐逕牧靡縣北﹐又東逕且蘭縣北而東南出也。

△東南至郁林定周縣爲周水。存水又東。逕牂柯郡之毋斂縣北﹐而東南與毋歡水合﹐水首受牂柯水﹐東逕毋斂縣爲毋歡水﹐又東注於存水。存水又東逕郁林﹐定周縣爲周水﹐蓋水變名也。

△又東北至潭中縣﹐注於潭。溫水出牂柯夜郎縣。縣故夜郎侯國也﹐唐蒙開以爲縣﹐王莽名曰同亭矣。溫水自縣西北流﹐逕談槁縣﹐與迷水合。水西出益州郡之銅瀨縣談虜山﹐東逕談槁縣﹐右注溫水。溫水又西逕昆澤縣南﹐又逕味縣﹐縣故滇國都也。諸葛亮討平南中﹐劉禪建興三年﹐分益州郡﹐置建寧郡於此。水側皆是髙山﹐山水之間﹐悉是木耳夷居﹐語言不同﹐嗜欲亦異﹐𨿽曰山居﹐土差平和而無瘴毒。溫水又西南逕滇池城﹐池在縣西北﹐周三百許裏﹐上源深廣﹐下流淺狹﹐似如倒流﹐故曰滇池也。長老傳言﹐池中有神馬﹐家馬交之﹐則生駿駒﹐日行五百里。晉太元十四年﹐寧州刺史費統言﹕晉寧郡滇池縣兩神馬﹐一白一黑﹐盤戲河水之上。有滇州﹐元封二年立益州郡﹐治滇池﹐劉禪建寧郡也。溫水又西會大澤﹐與葉楡僕水合。溫水又東南﹐逕牂柯之毋單縣。──建興中﹐劉禪割屬建寧郡。──橋水注之。水上承兪元之南池。縣治龍池洲﹐周四十七里。一名河水﹐與邪龍分浦﹐後立河陽郡﹐治河陽縣﹐縣在河源洲上﹐又有云平縣﹐並在洲中。橋水東流至毋單縣﹐注於溫。溫水又東南。逕興古郡之毋棳縣東。王莽更名有棳也──與南橋水合。水出縣之橋山東流﹐梁水注之。梁水上承河水於兪元縣而東南逕興古之勝休縣﹐王莽更名勝僰縣。梁水又東逕毋棳縣﹐左注橋水。橋水又東﹐注於溫。溫水又東南﹐逕律髙縣南﹐劉禪建興三年﹐分牂柯置興古郡﹐治宛溫縣。《晉書地道記》治此。溫水又東南﹐逕梁水郡南﹐溫水上合梁水﹐故自下通得梁水之稱﹐是以劉禪分興古之盤南﹐置郡於梁水縣也。溫水又東南﹐逕鐔封縣北﹐又逕來惟縣東﹐而僕水右出焉。

△東至郁林廣郁縣爲郁水。秦桂林郡也。漢武帝元鼎六年﹐更名郁林郡。王莽以爲郁平郡矣。應劭《地理風俗記》曰﹕《周禮》郁人掌裸器﹐凡祭醊賓客之裸事﹐和郁鬯以實樽彜。郁﹐芳艸也。百艸之華﹐煮以合釀黑黍﹐以降神者也。或說﹕今郁金香是也。一曰﹕郁人所貢﹐因氏郡矣。溫水又東逕增食縣﹐有文象水注之﹐其水導源牂柯句町縣。應劭曰﹕故句町國也。王莽以爲從化。文象水﹑蒙水與盧惟水﹑來細水﹑伐水﹐並自縣東﹐歷廣郁至增食縣﹐注於郁水也。

△又東至領方縣﹐東與斤南水合。縣有朱厓水﹐出臨塵縣﹐東北流﹐驩水注之。水源上承牂柯水﹐東逕增食縣而下注朱厓水。朱厓水又東北逕臨塵縣﹐王莽之監塵也。縣有斤南水﹑侵離水﹐並逕臨鹿﹐東入領方縣﹐流注郁水。

△東北入於郁。郁水卽夜郎豚水也。漢武帝時﹐有竹王興豚水﹐有一女子﹐浣於水濱﹐有三節大竹﹐流入女子足間﹐推之不去。聞有聲﹐持歸破之﹐得一男兒。遂雄夷濮﹐氏竹爲姓。所捐破竹﹐於野成林﹐今竹王祠竹林是也。王嘗從人止大石上﹐命作羹。從者白無水。王以劍擊石出水﹐今竹王水是也。後唐蒙開牂柯﹐斬竹王首﹐夷獠咸怨﹐以竹王非血气所生﹐求爲立祠。帝封三子爲侯﹐及死﹐配父廟﹐今竹王三郎祠﹐其神也。豚水東北流﹐逕談槁縣﹐東逕牂柯郡且蘭縣﹐謂之牂柯水。水廣數里﹐縣臨江上﹐故且蘭侯國也。一名頭蘭﹐牂柯郡治也。楚將莊躍溯沅伐夜郎﹐椓牂柯擊船﹐因名且蘭爲牂柯矣。漢武帝元鼎六年開。王莽更名同亭。有柱浦關。牂柯亦江中兩山名也。左思《吳都賦》云吐浪牂柯者也。元鼎五年﹐武帝伐南越﹐發夜郎精兵﹐下牂柯江﹐同會番禺是也。牂柯水又東南逕毋斂縣西﹐毋斂水出焉。又東﹐驩水出焉。又逕郁林廣郁縣爲郁水。又東北逕領方縣北﹐又東逕布山縣北﹐郁林郡治也。吳陸績曰﹕從今以後六十年﹐車同軌﹐書同文。至太康元年﹐晉果平吳。又逕中畱縣南﹐與溫水合﹐又東入阿林縣﹐潭水注之。水出武陵郡鐔成縣玉山﹐東流逕郁林郡潭中縣﹐周水自西南來注之。潭水又東南流﹐與剛水合。水西出牂柯毋斂縣﹐王葬之有斂也﹐東至潭中入潭。潭水又逕中畱縣東﹐阿林縣西﹐右入郁水。《地理誌》曰﹕橋水東至中畱入潭。又云﹕領方縣而有橋水。余診其川流﹐更無殊津﹐正是橋﹑溫亂流﹐故兼通稱。作者咸言至中畱入潭﹐潭水又得郁之兼稱﹐而字當爲南﹐南橋水也﹐蓋書字誤矣。郁水右則畱水注之﹐水南出布山縣下﹐逕中畱入郁。潭水東逕阿林縣﹐又東逕猛陵縣﹐泿水注之。又東逕蒼梧廣信縣﹐漓水注之﹐郁水又東﹐封水注之。水出臨賀郡馮乘縣西﹐謝沭縣東界﹐牛屯山。亦謂之臨水﹐東南流逕萌渚嶠西﹐又東南左合嶠水。庾仲初雲﹕水出萌渚嶠南流入於臨。臨水又逕臨賀縣東﹐又南至郡﹐左會賀水﹐水出東北興安縣西北羅山東南流逕興安縣西。盛弘之《荊州記》云﹕興安縣水邊有平石﹐上有石履﹐言越王渡溪﹐脫履於此。賀水又西南流﹐至臨賀郡東﹐右注臨水。郡對二水之交會﹐故郡﹑縣取名焉。臨水又西南流﹐逕郡南﹐又西南逕封陽縣東﹐爲封溪水。故《地理誌》曰﹕縣在封水之陽。又西南流入廣信縣﹐南流注於郁水﹐謂之封溪水口者也。郁水又東逕髙要縣﹐牢水注之。水南出交州合浦郡﹐治合浦縣﹐漢武帝元鼎六年平越所置也。王莽更名曰桓合﹐縣曰桓亭。孫權黃武七年﹐攺曰珠官郡。郡不產谷﹐多采珠寶﹐前政煩苛﹐珠徙交趾。會稽孟伯周爲守﹐有惠化﹐去珠復還。郡統臨允縣﹐王莽之大允也。牢水自縣北流逕髙要縣﹐入於郁水。郁水南逕廣州南海郡西﹐浪水出焉。又南﹐右納西隨三水﹐又南逕四會浦水﹐上承日南郡盧容縣西古郎究﹐浦﹐內漕口﹐馬援所漕。水東南屈曲通郎湖﹐湖水承金郎究﹐究水﹐北流﹐左會盧容壽泠二水。盧容水出西南區粟城南髙山。山南長嶺連接天障嶺西。盧容水氵奏隱山繞西衛北﹐而東逕區粟城北﹐又東﹐右與壽泠水合﹐水出壽泠縣界。魏正始九年﹐林邑進侵至壽泠縣﹐以爲疆界﹐卽此縣也。區粟城南長嶺東﹐壽泠縣以水氵奏﹐故水得其名。隱山繞東逕區粟故城南。考古《志》並無區粟之名。應劭《地理風俗記》曰﹕日南故秦象郡﹐漢武帝元鼎六年開日南郡﹐治西捲縣。《林邑記》曰﹕城去林邑步道四百餘里。《交州外域記》曰﹕從日南郡南去﹐到林邑國﹐四百餘里。準逕相符﹐然則城故西捲縣也。《地理誌》曰﹕水入海﹐有竹可爲杖。王莽更之曰日南亭。《林邑記》曰﹕其城治二水之間﹐三方際山﹐南北瞰水。東西澗浦﹐流湊城下。城西折十角﹐周圍六里﹐一百七十步﹐東西度六百五十步﹐磚城二丈﹐上起磚墻一丈﹐開方隟孔。塼上倚板﹐板上五重層閣﹐閣上架屋﹐屋上架樓﹐樓髙者七八丈﹐下者五六丈。城開十三門﹐凡殿南向﹐屋宇二千一百餘間。市居周繞﹐岨峭地險。故林邑兵器戰具﹐悉在區粟。多城壘﹐自林邑王範胡達始。秦餘徙民﹐染同夷化﹐日南舊風﹐變易俱盡﹐巢棲樹宿﹐負郭接山﹐榛棘蒲薄﹐騰林拂云﹐幽煙冥緬﹐非生人所安。區粟建八尺表﹐日影度南八寸﹐自此影以南﹐在日之南﹐故以名郡。望北辰星﹐落在天際﹐日在北﹐故開北戶以向日﹐此其大較也。範泰《古今善言》曰﹕日南張重﹐舉計入洛。正旦大會。明帝問﹕日南郡北向視日邪﹖重曰﹕今郡有雲中﹑金城者﹐不必皆有其實。日亦俱出於東耳。至於風气暄暖﹐日影仰當﹐官民居止隨情﹐面向東西南北﹐回背無定。人性凶悍﹐果於戰鬥﹐便山習水﹐不閒平地。古人云﹕五嶺者﹐天地以隔內外﹐況綿途於海表﹐顧九嶺而彌邈﹐非復行路之逕岨﹐信幽荒之冥域者矣。壽泠水自城南﹐東與盧容水合﹐東注郎究究水﹐所積下潭爲湖﹐謂之狼湖浦口。有秦時象郡﹐墟域猶存。自湖南望﹐外通壽泠﹐從郎湖入四會浦。元嘉二十年﹐以林邑頑凶﹐歷代難化﹐恃遠負眾﹐慢威背徳。北寶旣臻﹐南金闕貢﹐乃命偏將﹐與龍驤將軍交州刺史檀和之﹐陳兵日南﹐修文服遠。二十三年﹐揚旌從四會浦口﹐入郎湖。軍次區粟﹐進逼圍城﹐以飛梯云橋﹐懸樓登壘。鉦鼓大作﹐虎士電怒﹐風烈火揚﹐城摧眾陷﹐斬區粟王範扶龍首﹐十五以上﹐坑截無赦﹐樓閣雨血﹐塡屍成觀。自四會南入﹐得盧容浦口。晉太康三年﹐省日南郡屬國都尉﹐以其所統盧容縣﹐置日南郡﹐及象林縣之故治。《晉書地道記》曰﹕郡去盧容浦口二百里﹐故秦象郡﹐象林縣治也。永和五年﹐徵西桓溫遣督護滕畯﹐率交﹑廣兵伐範文於舊日南之盧容縣﹐爲文所敗﹐卽是處也。退次九眞﹐更治兵﹐文被創死﹐子佛代立。七年﹐畯與交州刺史楊平﹐復進軍壽泠浦﹐入頓郎湖﹐討佛於日南故治。佛蟻聚連壘五十餘里﹐畯平破之。佛逃竄川藪﹐遣大帥面縛請罪軍門。遣武士陳延勞佛﹐與盟而還。康泰《扶南記》曰﹕從林邑至日南盧容浦口﹐可二百餘里。從口南發。往扶南諸國﹐常從此口出也。故《林邑記》曰﹕盡紘滄之徼遠﹐極流服之無外﹐地濱滄海﹐眾國津逕。郁水南通壽泠﹐卽一浦也。浦上承交趾郡南都官塞浦。《林邑記》曰﹕浦通銅鼓外﹐越安定黃岡心口﹐蓋藉度銅鼓卽越駱也。有銅鼓﹐因得其名。馬援取其鼓以鑄銅馬。至鑿口﹐馬援所鑿﹐內通九眞﹑浦陽。《晉書地道記》九徳郡有浦陽縣。《交州記》曰﹕鑿南塘者﹐九眞路之所經也。去州五百里。建武十九年﹐馬援所開。《林邑記》曰﹕外越紀粟望都。紀粟出浦陽﹐渡便州至典由﹐渡故縣至咸驩。咸驩屬九具。咸驩已南﹐獐麂滿岡﹐鳴咆命疇﹐警嘯聒野。孔雀飛翔﹐蔽日籠山。渡治口﹐至九徳。按《晉書地道記》有九徳縣﹐《交州外域記》曰﹕九徳縣屬九眞郡﹐在郡之南﹐與日南接。蠻盧舉居其地﹐死﹐子寶綱代﹐孫黨服從吳化﹐定爲九徳郡﹐又爲隸之。《林邑記》曰﹕九徳﹐九夷所極﹐故以名郡。郡名所置﹐周越裳氏之夷國。《周禮》九夷﹐遠極越裳。白雉象牙﹐重九譯而來。自九徳通。類口﹐水源從西北遠荒﹐逕寧州界來也。九徳浦內逕越裳究﹑九徳究﹑南陵究。按《晉書地道記》九徳郡有南陵縣﹐晉置也。笠芝《扶南記》山溪瀨中謂之究。《地理誌》曰﹕郡有小水五十二﹐並行大川﹐皆究之謂也。《林邑記》曰﹕義熙九年﹐交趾太守杜慧期造九眞水口﹐與林邑王範胡達戰﹐擒斬胡達二子﹐虜獲百餘人﹐胡達遁。五月﹐慧期自九眞水歷都粟浦﹐復襲九眞。長圍跨山﹐重柵斷浦﹐驅象前鋒﹐接刃城下﹐連日交戰﹐殺傷乃退。《地理誌》曰﹕九眞郡﹐漢武帝元鼎六年開﹐治胥浦縣。王莽更之曰驩成也。《晉書地道記》曰﹕九眞郡有松原縣。《林邑記》曰﹕松原以西﹐鳥獸馴良﹐不知畏弓。寡婦孤居﹐散發至老。南移之嶺﹐﹤山卒﹥不踰仞。倉庚懷春於其北﹐翡翠熙景乎其南﹐𨿽嚶讙接響﹐城隔殊非﹐獨步難遊﹐俗姓塗分故也。自南陵究出於南界蠻﹐進得橫山。永和三年﹐範文侵交州﹐於橫山分界﹐度比景廟﹐由門浦至古戰灣﹐吳赤烏十一年﹐魏正始九年﹐交州與林邑於灣大戰﹐初失區粟也。渡盧容縣﹐日南郡之屬縣也。自盧容縣至無變﹐越烽火﹐至比景縣﹐日中﹐頭上影當身下﹐與影爲比。如淳曰﹕故以比影名縣。闞駰曰﹕比讀陰庇之庇﹐影在己下﹐言爲身所庇也。《林邑記》曰﹕渡比景至朱吾﹐朱吾縣浦﹐今之封界。朱吾以南﹐有文狼人﹐野居無室宅﹐依樹止宿﹐魚食生肉﹐采香爲業﹐與人交市﹐若上皇之民矣。縣南有文狼究﹐下流逕通。《晉書地道記》曰﹕朱吾縣屬日南郡﹐去郡二百里。此縣民﹐漢時不堪二千石長吏調求﹐引屈都乾爲國。《林邑記》曰﹕屈都﹐夷也。朱吾浦內通地勞湖﹐無勞究水通壽泠浦。元嘉元年﹐交州刺史阮彌之徵林邑﹐楊邁出婚﹐不在。奮威將軍阮謙之領七千人﹐先襲區粟﹐以過四會﹐未入壽泠﹐三日三夜﹐無頓上處。凝海直岸﹐遇風大敗。楊邁攜婚都部伍三百許船﹐來相救援。謙之遭風。餘數船艦﹐夜於壽泠浦裏相遇﹐闇中大戰﹐謙之手射楊邁柁工﹐船敗縱橫。昆倉單舸﹐接得楊邁﹐謙之以風溺之餘﹐制勝理難﹐自此還渡壽泠﹐至溫公浦。升平三年﹐溫放之徵範佛於灣分界陰揚圻﹐入新羅灣﹐至焉下﹐一名阿賁浦﹐入彭龍灣﹐隱避風波﹐卽林邑之海渚。元嘉二十三年﹐交州刺史檀和之破區粟已﹐飛旍蓋海﹐將指典衝﹐於彭龍灣上鬼塔﹐與林邑大戰﹐還渡典衝。林邑入浦﹐令軍不進﹐持重故也。浦西卽林邑都也﹐治典衝﹐去海岸四十里。處荒流之徼表﹐國越裳之疆南﹐秦﹑漢象郡之象林縣也。東濱滄海﹐西際徐狼﹐南接扶南﹐北連九徳﹐後去象林﹐復林邑之號。建國起自漢末。初平之亂﹐人懷異心﹐象林功曹姓區﹐有子名連﹐攻其縣﹐殺令﹐自號爲王。值世亂離﹐林邑遂立﹐後乃襲代﹐傳位子孫。三國鼎爭﹐未有所附。吳有交土﹐與之鄰接﹐進侵壽泠﹐以爲疆界。自區連以後﹐國無文史﹐失其纂代﹐世數難詳﹐宗胤滅絕﹐無復種裔。外孫範熊代立﹐人情樂推。後熊死﹐子逸立。有範文﹐日南西捲縣夷帥範稚奴也。文爲奴時﹐山澗牧牛﹐於澗水中﹐得兩鱧魚﹐隱藏挾歸﹐規欲私食。郎知檢求﹐文大慚懼﹐起托云﹕將礪石還﹐非爲魚也。郎至魚所﹐見是兩石﹐信之而去。文始異之。石有鐵﹐文入山中﹐就石冶鐵﹐鍛作兩刀。舉刀向鄣﹐因祝曰﹕鱧魚變化﹐冶石成刀﹐斫石鄣破者﹐是有神靈﹐文當治此﹐爲國君王。斫不入者﹐是刀無神靈。進斫石鄣﹐如龍淵﹑幹將之斬蘆槁。由是人情漸附。今斫石尙在﹐魚刀猶存﹐傳國子孫﹐如斬蛇之劍也。稚嘗使文遠行商賈﹐北到上國﹐多所聞見﹐以晉湣帝建興中﹐南至林邑﹐教王範逸﹐制造城池﹐繕治戎甲﹐經始廓略。王愛信之﹐使爲將帥﹐能得眾心﹐文訁毚王諸子﹐或徙或奔﹐王乃獨立。成帝咸和六年死。無胤嗣。文迎王子於外國﹐海行取水﹐置毒椰子中。飲而殺之﹐遂脇國人﹐自立爲王。取前王妻妾﹐置髙樓上﹐有從己者﹐取而納之﹐不從己者﹐絕其飲食而死。《江東舊事》云﹕範文﹐本揚州人﹐少被掠爲奴﹐賣墮交州。年十五六﹐遇罪當得杖﹐畏怖﹐因逃﹐隨林邑賈人渡海遠去﹐沒入於王﹐大被幸愛。經十餘年﹐王死﹐文害王二子﹐詐殺侯將﹐自立爲王﹐威加諸國。或夷椎蠻語﹐口食鼻飲﹐或雕面鏤身﹐狼﹤月荒﹥裸種﹐漢魏流赭﹐咸爲其用。建元二年﹐攻日南﹑九徳﹑九眞﹐百姓奔迸﹐千里無煙﹐乃還林邑。林邑西去廣州二千五百里﹐城西南角髙山長嶺﹐連接天鄣嶺﹐北接澗。大源淮水出郍郍遠界﹐三重長洲﹐隱山繞西衛北回東﹐其嶺南開澗﹐小源淮水出松根界﹐上山壑流﹐隱山繞南曲街回﹐東合淮流﹐以注典衝。其城西南際山﹐東北瞰水﹐重漸流浦﹐周繞城下。東南漸外﹐因傍薄城﹐東西橫長﹐南北縱狹﹐北邊西端﹐回折曲入。城周圍八里一百步﹐塼城二丈上起塼墻一丈﹐開方隟孔﹐塼上倚板﹐板上層閣﹐閣上架屋﹐屋上構樓。髙者六七丈﹐下者四五丈。飛觀鴟尾﹐迎風指云﹐緣山瞰水﹐騫翥嵬崿。但制造壯﹐拙稽古。夷俗城開四門﹐東爲前門﹐當兩淮渚濱﹐於曲路有古碑﹐夷書《銘》贊前王胡達之徳。西門當兩重漸﹐北回上山﹐山西卽淮流也。南門度兩重漸﹐對溫公壘。升平二年﹐交州刺史溫放之﹐殺交趾太守杜寶別駕阮朗﹐遂徵林邑﹐水陸累戰﹐佛保城自守﹐重求請服﹐聽之。今林邑東城南五里﹐有溫公二壘﹐是也。北門濱淮﹐路斷不通。城內小城﹐周圍三百二十步﹐合堂瓦殿﹐南壁不開﹐兩頭長屋﹐脊出南北。南擬背曰西區城﹐內石山順淮面陽﹐開東向殿﹐飛檐鴟尾﹐靑璅丹墀﹐榱題桷椽﹐多諸古法。閣殿上柱﹐髙城丈餘五﹐牛屎爲泥。墻壁靑光回度﹐曲掖綺牖﹐紫窗椒房﹐嬪媵無別﹐宮觀﹐路寢﹐永巷﹐共在殿上﹐臨踞東軒﹐逕與下語。子弟臣侍﹐皆不得上。屋有五十餘丘﹐連甍接棟﹐檐宇相承。神祠鬼塔﹐小大八廟﹐層臺重榭﹐狀似佛剎。郭無市裏﹐邑寡人居﹐海岸蕭條﹐非生民所處﹐而首渠以永安﹐養國十世﹐豈久存哉﹖元嘉中﹐檀和之徵林邑﹐其王楊邁﹐舉國夜奔竄山藪。據其城邑﹐收寶巨億。軍還之後﹐楊邁歸國﹐家國荒殄﹐時人靡存﹐躊躕崩擗﹐憤絕復蘇﹐卽以元嘉二十三年死。初﹑楊邁母懷身﹐夢人鋪楊邁金席﹐與其兒落席上﹐金色光起﹐昭晣艷曜。華俗謂上金爲紫磨金﹐夷俗謂上金爲楊邁金。父胡達死﹐襲王位﹐能得人情﹐自以靈夢﹐爲國祥慶。其太子初名咄﹐楊邁死咄年十九﹐代立﹐慕先君之徳﹐復攺石楊邁。昭穆二世﹐父子共名﹐知林邑之將亡矣。其城隍漸之外﹐林棘荒蔓﹐榛梗冥郁﹐藤盤筀秀﹐參錯際天。其中香桂成林﹐气淸煙澄。桂父﹐縣人也﹐棲居此林﹐服桂得道。時禽異羽﹐翔集間關﹐兼比翼鳥﹐不比不飛﹐鳥名歸飛﹐鳴聲自呼﹐此蠻鄕之思孔悲﹐桑梓之敬成俗也。豫章兪益期﹐性气剛直﹐不下曲俗﹐容身無所﹐遠適在南﹐《與韓康伯書》曰﹕惟檳榔樹﹐最南遊之可觀﹐但性不耐霜﹐不得北植﹐不遇長者之目﹐令人恨深。嘗對飛鳥戀土﹐增思寄意。謂此鳥其背靑﹐其腹赤﹐丹心外露﹐鳴情未達﹐終日歸飛﹐飛不十千﹐路餘萬里﹐何由歸哉﹗九眞太守任延﹐始教耕犁﹐俗化交土﹐風行象林﹐知耕以來﹐六百餘年﹐火耨耕藝﹐法與華同。名白田﹐種白谷。七月火作﹐十月登熟﹐名赤田﹐種赤谷。十二月作﹐四月登熟﹐所謂兩熟之稻也。至於艸甲萌芽﹐谷月代種﹐橦稑早晚﹐無月不秀﹐耕耘功重﹐收獲利輕﹐熟速故也。米不外散﹐恆爲丰國。桑蠶年八熟繭。《三都賦》所謂八蠶之綿者矣。其崖小水冪歷﹐常吐頓飛澑﹐或雪霏沙漲﹐淸寒無底﹐分溪別壑﹐津濟相通。其水自城東北角流﹐水上懸起髙橋﹐渡淮北岸﹐卽彭龍區粟之通逵也。檀和之東橋大戰﹐楊邁被創落象﹐卽是處也。其水又東南流逕船官口﹐船官川源徐狼﹐外夷皆裸身﹐男以竹筒掩體﹐女以樹葉蔽形﹐外名狼﹤月荒﹥﹐所謂裸國者也。𨿽習俗裸袒﹐猶恥無蔽﹐惟依暝夜﹐與人交市闇中﹐嗅金便知好惡。明朝曉看﹐皆如其言。自此外行﹐得至扶南。按竺芝《扶南記》曰﹐扶南去林邑四千里﹐水步道通。檀和之令軍入邑浦﹐據船官口城六里者也。自船官下注大浦之東湖﹐大水連行﹐潮上西流﹐潮水日夜長七八尺﹐從此以西﹐朔望並潮﹐一上七日﹐水長丈六七。七日之後﹐日夜分爲再潮﹐水長一二尺。春夏秋冬﹐厲然一定﹐髙下定度﹐水無盈縮﹐是爲海運﹐亦曰象水也﹐又兼象浦之《晉﹖功臣表》所謂金潾淸逕﹐象渚澄源者也。其川浦渚﹐有水虫彌微﹐攢木食船﹐數十日壞。源潭湛瀨﹐有鮮魚﹐色黑﹐身五丈﹐頭如馬首﹐伺人入水﹐便來爲害。《山海經》曰﹕離耳國﹑雕題國皆在郁水南。《林邑記》曰﹕漢置九郡﹐儋耳預焉。民好徒跣﹐耳廣垂以爲飾﹐𨿽男女褻露﹐不以爲羞。署褻薄日﹐自使人黑﹐積習成常﹐以黑爲美。《離騷》所謂玄國矣。然則儋耳卽離耳也。王氏《交廣春秋》曰﹕朱崖﹑儋耳二郡﹐與交州俱開﹐皆漢武帝所置﹐在大海中﹐南極之外﹐對合浦徐聞縣﹐淸朗無風之日﹐遙望朱崖州如囷廩大。從徐聞對渡﹐北風舉帆﹐一日一夜而至。周回二千餘里﹐徑度八百里。人民可十萬餘家﹐皆殊種異類﹐被髮雕身﹐而女多姣好﹐白晳﹐長髮美鬢。犬羊相聚﹐不服徳教。儋耳先廢﹐朱崖數叛﹐元帝以賈捐之議罷郡。楊氏《南裔異物志》曰﹕儋耳﹑朱崖俱在海中。分爲東蕃﹐故《山海經》曰﹕在郁水南也。郁水又南﹐自壽冷縣注於海。昔馬文淵積石爲塘﹐達於象浦﹐建金標爲南極之界。兪益期《箋》曰﹕馬文淵立兩銅柱於林邑岸北﹐有遺兵十餘家不反﹐居壽泠岸南﹐而對銅柱。悉姓馬﹐自婚姻﹐今有二百戶。交州以其流寓﹐號曰馬流。言語餘食﹐尙與華同。山川移易﹐銅柱今復在海中﹐正賴此民以識故處也。《林邑記》曰﹕建武十九年﹐馬援樹兩銅柱於象林南界﹐與西屠國分漢之南疆也。土人以其流寓﹐號曰馬流﹐世稱漢子孫也。《山海經》曰﹕郁水出象郡而西南注南海﹐入項陵東南者也。應劭曰﹕郁水出廣信﹐東入海﹐言始則可﹐終則非矣。新聞网頁貼吧知道MP3圖片國學幫助全文書名作者卷三十七○淹水葉楡河夷水油水澧水沅水泿水△淹水出越巂遂久縣徼外。呂忱曰﹕淹水﹐一曰復水也。

△東南至晴蛉縣。縣有禺同山﹐其山神有金馬﹑碧雞﹑光景悠忽﹐民多見之。漢宣帝遣諫大夫王襃祭之﹐欲致其雞﹑馬﹑襃道病而卒﹐是不果焉。王襃《碧雞頌》曰﹕敬移金精神馬縹碧之雞。故左太衝《蜀都賦》曰﹕金馬騁光而絕影﹐碧雞悠忽而耀儀。

△又東過姑復縣南﹐東入於若水。淹水逕縣之臨池澤﹐而東北逕雲南縣西﹐東北注若水也。

△益州葉楡河﹐出其縣北界。屈從縣東北流﹐縣故滇池葉楡之國也。漢武帝元封二年﹐使唐蒙開之﹐以爲益州郡。郡有葉楡縣﹐縣西北八十里﹐有弔鳥山﹐眾鳥千百爲羣﹐共會鳴呼啁哳﹐每歲七八月至﹐十六七日則止。一歲六至﹐雉雀來弔﹐夜燃火伺取之。其無嗉不食﹐似特悲者﹐以爲義鳥﹐則不取也。俗言鳳凰死於此山﹐故眾鳥來弔﹐因名弔鳥。縣之東有葉楡澤﹐葉楡水所鐘而爲此川藪也。

△過不韋縣。縣故九隆哀牢之國也。有牢山﹐其先有婦人﹐名沙壹﹐居於牢山。捕魚水中﹐觸沈木﹐若有感﹐因懷孕﹐產十子。後沈木化爲龍出水﹐九子驚走。小子不能去﹐背龍而坐﹐龍因舐之。其母鳥語﹐謂背爲九﹐謂坐爲隆﹐因名爲九隆。及長﹐諸兄遂相共推九隆爲王。後牢山下有一夫一婦﹐生十女﹐九隆皆以爲妻﹐遂因孳育﹐皆畫身像龍文﹐衣皆著尾。九隆死﹐世世不與中國通。漢武二十三年﹐王遣兵乘箄船南下﹐攻漢鹿茤民。鹿茤民弱小﹐將爲所擒﹐於是天大震雷疾雨﹐南風漂起﹐水爲逆流﹐波湧二百餘里﹐箄船沈沒﹐溺死數千人。後數年﹐復遣六王﹐將萬許人攻鹿茤。鹿茤王與戰﹐殺六王﹐哀牢耆老共埋之。其夜﹐虎掘而食之。明旦﹐但見骸骨﹐驚怖引去。乃懼﹐謂其耆老小王曰﹕哀牢犯徼﹐自古有之。今此攻鹿茤﹐輒被天誅。中國有受命之王乎﹖何天祜之明也。卽遣使詣越雋奉獻。求乞內附﹐長保塞徼。漢明帝永平十二年﹐置爲永昌郡。郡治不韋縣﹐蓋秦始皇徙呂不韋子孫於此﹐故以不韋名縣。北去葉楡六百餘里﹐楡水不逕其縣﹐自不韋北注者﹐盧倉﹑禁水耳。楡水自縣南﹐逕遂久縣東﹐又逕姑復縣西﹐與淹水合。又東南逕永昌邪龍縣﹐縣以建興三年﹐劉禪分隸雲南﹐於不違縣爲東北。

△東南出益州界。葉楡水自邪龍縣東南﹐逕秦臧縣﹐南與濮水同注滇池澤於連然雙柏縣也。楡水自澤﹐又東北逕滇池縣南﹐又東逕同並縣南﹐又東逕漏江縣﹐伏流山下﹐復出蝮口﹐謂之漏江。左思《蜀都賦》曰﹕漏江洑流潰其阿﹐汨若湯谷之楊濤﹐沛若蒙氾之湧波。諸葛亮之平南中也﹐戰於是水之南。楡水又逕賁古縣北﹐東與盤江合。盤水出律髙縣東南盤町山東逕梁水郡北﹐賁古縣南﹐水廣百餘步﹐深處十丈﹐甚有瘴气。朱裒之反﹐李恢追至盤江者也。建武十九年﹐伏波將軍馬援上言﹕從﹛米尼﹜泠同賁古﹐擊益州。臣所將駱越萬餘人﹐便習戰鬥者二千兵以上﹐弦毒矢利﹐以數發﹐矢注如雨﹐所中輒死。愚以行兵﹐此道最便。蓋承藉水利﹐用爲神捷也。盤水又東逕漢興縣。山溪之中﹐多生邛竹﹐桄榔樹﹐樹出面﹐而夷人資以自給。故《蜀都賦》曰﹕邛竹緣嶺﹔又曰﹕有桄榔。盤水北入楡水﹐諸葛亮入南﹐戰於盤東是也。

△入牂柯郡西隨縣北爲西隨水。又東出進桑關。進桑縣牂柯之南部都尉治也。水上有關﹐故曰進桑關也。故馬援言從﹛米尼﹜﹐泠水道出進桑王國至益州貴古縣﹐轉輸通利﹐蓋兵車資運所由矣。自西隨至交阯﹐崇山接險﹐水路三千里。楡水又東南﹐絕溫水﹐而東南注於交阯。

△過交阯﹛米尼﹜泠縣北﹐分爲五水﹐絡交阯郡中﹐至東界復合爲三水﹐東入海。《尙書﹖大傳》曰﹕堯南撫交阯﹐於《禹貢》荊州之南垂﹐幽荒之外﹐故越也。《周禮》南八蠻﹐雕題﹐交阯有不粒食者焉。《春秋》不見於傳不通於華夏﹐在海島﹐人民鳥語。秦始皇開越嶺南﹐立蒼梧南海﹑交阯﹑象郡。漢武帝元鼎二年﹐始並百越﹐啟七郡﹐於是乃置交阯刺史以督領之﹐初治廣信﹐所以獨不稱州。時又建朔方﹐明已始開北垂﹐遂辟交阯於南﹐爲子孫基阯也。﹛米尼﹜泠縣﹐漢武帝元鼎六年開﹐都尉治。《交州外域記》曰﹕越王令二使者典主交阯﹑九眞二郡民﹐後漢遣伏波將軍路博徳討越王。路將軍到合浦﹐越王令二使者賫牛百頭﹐酒千鍾﹐及二郡民戶口簿﹐詣路將軍。乃拜二使者爲交阯﹑九眞太守。諸雒將主民如故。交阯郡及州本治於此也﹐州名爲交州。後朱雒將子名詩索﹐﹛米尼﹜泠雒將女名徵側爲妻﹐側爲人有膽勇將詩起賊﹐攻破州郡﹐服諸雒將﹐皆屬徵側爲王﹐治﹛米尼﹜泠縣﹐得交阯﹑九眞二郡民二歲調賦。後漢遣伏波將軍馬援將兵討側﹐詩走入金溪究﹐三歲乃得。爾時西蜀並遣兵共討側等﹐悉定郡縣爲令長也。山多大蛇﹐名曰髯蛇﹐長十丈﹐圍七八尺﹐常在樹上伺鹿獸。鹿獸過﹐便低頭繞之﹐有頃﹐鹿死﹐先濡令涇訖﹐便吞﹐頭角骨皆鉆皮出。山夷始見蛇不動時﹐便以大竹簽簽蛇頭至尾﹐殺而食之﹐以爲珍異。故楊氏《南裔異物志》曰﹕髯惟大蛇﹐旣洪且長。采色駮牽﹐其文錦章。食豕吞鹿﹐腴成養創。賓享嘉宴﹐是豆是觴。言其養創之時﹐肪腴甚肥﹐搏之﹐以婦人衣投之﹐則蟠而不起走﹐便可得也。北二水﹕左水東北逕望海縣南﹐建武十九年﹐馬援徵徵側置﹐又東逕龍淵縣北﹐又東合南水。水自﹛米尼﹜泠縣東﹐逕封溪縣北。《交州外域記》曰﹕交阯昔未有郡縣之時﹐土地有雒田。其田從潮水上下﹐民墾食其田﹐因名爲雒民。設雒王﹑雒侯﹐主諸郡縣。縣多爲雒將﹐雒將銅印靑綬。後蜀王子將兵三萬﹐來討雒王﹑雒侯﹐服諸雒將﹐蜀王子因稱爲安陽王。後南越王尉佗舉眾攻安陽王。安陽王有神人﹐名臯通﹐下輔佐﹐爲安陽王治神弩一張﹐一發殺三百人。南越王知不可戰﹐卻軍住武寧縣。按《晉太康記》縣屬交趾。越遣太子名始﹐降服安陽王﹐稱臣事之。安陽王不知通神人﹐遇之無道﹐通便去﹐語王曰﹕能持此弩王天下﹐不能持此弩者亡天下。通去﹐安陽王有女名曰眉珠﹐見始端正﹐珠與始交通。始問珠﹐令取父弩視之。始見弩﹐便盜以鋸截弩訖﹐便逃歸報越王。南越進兵攻之﹐安陽王發弩﹐弩折﹐遂敗。安陽王下船﹐逕出於海。今平道縣後王宮城見有故處。《晉太康地記》縣屬交阯。越遂服諸雒將。馬援以西南治遠﹐路逕千里﹐分置斯縣。治城郭﹐穿渠﹐通道漑灌﹐以利其民。縣有猩猩獸﹐形若黃狗﹐又狀貆﹤豸屯﹥。人面﹐頭顏端正﹐善與人言﹐音聲酈妙﹐如婦人好女。對語交言﹐聞之無不酸楚。其肉甘美﹐可以斷谷﹐窮年不厭。又東逕浪泊﹐馬援以其地髙﹐自西裏進屯此。又東逕龍淵縣故城南﹐又東左合北水。建安二十三年﹐立州之始﹐蛟龍蟠編於南﹑北二津﹐故攺龍淵﹐以龍編爲名也。盧循之寇交州也﹐交州刺史杜惠度﹐率水步軍﹐晨出南津﹐以火箭攻之﹐燒其船艦﹐一時潰散﹐循亦中矢赴水而死。於是斬之﹐傳首京師。惠度以斬循動﹐封龍編侯。劉欣期《交州記》曰﹕龍編縣功曹左飛﹐曾化爲虎﹐數月﹐還作吏。旣言其化﹐亦化無不在﹐牛哀易虎﹐不識厥兄﹐當其革狀﹐安知其訛變哉﹖其水又東逕曲易縣﹐東流注於泿郁。《經》言於郡東界﹐復合爲三水﹐此其一也。其次一水東逕封溪縣南﹐又西南逕西於縣南﹐又東逕羸﹤阝婁﹥縣北﹐又東逕北帶縣南﹐又不逕稽徐縣﹐涇水注之。水出龍編縣髙山﹐東南流入稽徐縣﹐注於中水。中水又東逕羸﹤阝婁﹥縣南﹐《交州外域記》曰﹕縣本交趾郡治也。《林邑記》曰﹕自交阯南行﹐都官塞浦出焉。其水自縣東逕安定縣﹐北帶長江﹐江中有越王所鑄銅船﹐潮水退時﹐人有見之者。其水又東流﹐隔水有泥黎城﹐言阿育王所築也。又東南合南水。南水又東南﹐逕九徳郡北。《交州外域記》曰﹕交阯郡界有扶嚴究﹐在郡之北﹐隔渡一江﹐卽是水也。江北對交阯朱縣﹐又東逕浦陽縣北﹐又東逕無功縣北。建武十九年九月﹐馬援上言﹕臣謹與交阯精兵萬二千人﹐與大兵合二萬人﹐船車大小二千艘﹐自入交趾﹐於今爲盛。十月﹐援南入九眞﹐至無功縣﹐賊渠降。進入餘發﹐渠帥朱伯棄郡﹐亡入深林巨藪。犀象所聚﹐羣牛數千頭﹐時見象數十百爲羣。援又分兵入無編縣﹐王莽之九眞亭。至居風縣﹐帥不降﹐並斬級數十百﹐九眞乃靖。其水又東逕句漏縣﹐縣帶江水﹐江水對安定縣﹐《林邑記》所謂外越安定﹑紀粟者也。縣江中有潛牛﹐形似水牛﹐上岸斗﹐角輭還入江水﹐角堅復出。又東與北水合﹐又東注郁﹐亂流而逝矣。此其三也。平撮通稱﹐同歸郁海﹐故《經》有入海之文矣。○夷水△夷水出巴郡魚復縣江。夷水卽佷山淸江也﹐水色淸照﹐十丈分沙石﹐蜀人見其澄淸﹐因名淸江也。昔廩君浮土舟於夷水﹐據捍關而王巴。是以法孝直有言﹕魚復捍關﹐臨江據水﹐實益州禍福之門。夷水又東逕建平沙渠縣﹐縣有巫城﹐水南岸山道五百里﹐其水歷縣東出焉。

△東南過佷山縣南。夷水自沙渠入縣﹐水流淺狹﹐裁得通船。東逕難畱城南﹐城卽山也。獨立峻絕﹐西面上裏余﹐得石穴。把火行百許步﹐得二大石磧﹐並立穴中﹐相去一丈﹐俗名陰陽石。陰石堂濕﹐陽石常燥。每水旱不調﹐居民作威儀服飾﹐往入穴中﹐旱則鞭陰石﹐應時雨﹐多雨則鞭陽石﹐俄而天晴。相承所說﹐往往有效﹐但捉鞭者不壽﹐人頗惡之﹐故不爲也。東北面又有石室﹐可容數百人。每亂﹐民入室避賊﹐無可攻理﹐因名難畱城也。昔巴蠻有五姓﹐未有君長﹐俱事鬼神﹐乃共擲劍於石穴﹐約能中者奉以爲君。巴氏子務相乃中之。又令各乘土舟﹐約浮者當以爲君﹐惟務相獨浮﹐因共立之﹐是爲廩君。乃乘土舟﹐從夷水下﹐至鹽陽。鹽水有神女﹐謂廩君曰﹕此地廣大﹐魚鹽所出﹐原畱共居。廩君不許﹐鹽神暮輒來宿﹐旦化爲虫﹐羣飛蔽日﹐天地晦暝。積十餘日﹐廩君因伺便射殺之﹐天乃開明。廩君乘土舟﹐下及夷城。夷城石岸險曲﹐其水亦曲﹐廩君望之而嘆﹐山崖爲崩。廩君登之。上有平石﹐方二丈五尺﹐因立城其傍而居之﹐四姓臣之。死﹐精魂化而爲白虎﹐故巴氏以虎飲人血﹐遂以人祀。鹽水卽夷水也。又有鹽石﹐卽陽石也。盛弘之以是推之﹐疑卽廩君所射鹽神處也。將知陰石﹐是對陽石立名矣。事旣鴻古﹐難爲明徵。夷水又東逕石室﹐在層巖之上。石室南向﹐水出其下﹐懸崖千仞﹐自水上徑望見。每有陟山嶺者﹐扳木側足而行﹐莫知其誰﹐村人駱都﹐小時到此室邊采蜜﹐見一仙人﹐坐石牀上﹐見都﹐凝矚不轉。都還招村人重往﹐則不復見。鄕人今名爲仙人室。袁山松云﹕都孫息尙存。夷水又東與溫泉三水合。大溪南北夾岸﹐有溫泉對注﹐夏暖冬熱﹐上常有霧气﹐瘍疾百病﹐浴者多愈。父老傳此泉先出鹽﹐於今水有鹽气。夷水有鹽水之名﹐此亦其一也。夷水又東逕佷山縣故城南﹐縣卽山名也。孟康曰﹕音恆。出藥艸恆山。今世以銀爲音也。舊武陵之屬縣。南一里卽淸江東注矣。南對長楊溪。溪水西南潛穴﹐穴在射堂村東六七里﹐谷中有石穴﹐淸泉濆流﹐三十許步復入穴﹐卽長楊之源也。水中有神魚﹐大者二尺﹐小者一尺。居民釣魚﹐先陳所須多少﹐拜而請之﹐拜訖﹐投釣餌。得魚過數者﹐水輒波湧﹐暴風卒起﹐樹木摧折。水側生異花﹐路人欲摘者﹐皆當先請﹐不得輒取。水源東北之風井﹐山回曲有異勢﹐穴口大如盆﹐袁山松云﹕夏則風出﹐冬則風入﹐春秋分則靜。余往觀之﹐其時四月中﹐去穴數丈﹐須臾寒栗﹐言至六月中﹐尢不可當。往人有冬過者﹐置笠穴中﹐風吸之。經日還涉楊溪﹐得其笠﹐則知潛通矣。其水重源顯發﹐北流注於夷水。此水淸泠﹐甚於大溪﹐縱暑伏之辰﹐尙無能澡其津流也。縣北十餘里有神穴﹐平居無水﹐時有渴者﹐誠啟請乞﹐輒得水。或戲求者﹐水終不出。縣東十許裏至平樂村﹐又有石穴﹐出淸泉﹐中有潛龍﹐每至大旱﹐平樂左近村居﹐輦艸穢著穴中。龍怒﹐須臾水出﹐蕩其艸穢﹐傍側之田﹐皆得澆灌。從平樂順流五六里﹐東亭村北﹐山甚髙峻﹐上合下空﹐空竅東西廣二丈許﹐髙起如屋。中有石牀﹐甚整頓﹐傍生野韭。人往乞者﹐神許﹐則風吹別分﹐隨偃而輸﹐不得過越﹐不偃而輸﹐輒凶。往觀者去時特平﹐曁處自然恭肅矣。

△又東過夷道縣北。夷水又東逕虎灘﹐岸石有虎像﹐故因以名灘也。夷水又東逕釜瀨﹐其石大者如釜﹐小者如刁鬥﹐形色亂眞﹐惟實中耳。夷水又東北﹐丹水注之。其源百里﹐出西南望州山﹐山形竦峻﹐峯秀甚髙。東北白巖壁立﹐西南小演通行。登其頂﹐平可有三畮許﹐上有故城﹐城中有水﹐登城望見一州之境﹐故名望州山﹐俗語訛﹐今名武鐘山。山根東有湧泉成溪﹐下注丹水﹐天陰欲雨﹐輒有赤气﹐故名曰丹水矣。丹水又逕亭下﹐有石穴甚深﹐未嘗測其遠近。穴中蝙蝠﹐大者如烏﹐多倒懸﹐《玄中記》曰﹕蝙蝠百歲者倒懸﹐得而服之﹐使人神仙。穴口有泉﹐冬溫夏冷﹐秋則入藏﹐春則出遊。民至秋﹐闌斷水口﹐得魚﹐大者長四五尺﹐骨輭肉美﹐異於余魚。丹水又逕其下﹐積而爲淵。淵有神龍﹐每旱﹐村人以﹛艸网﹜艸投淵上流﹐魚則多死。龍怒﹐當時大雨。丹水又東北流﹐兩岸石上有虎迹甚多﹐或深或淺﹐皆悉成就自然﹐咸非人工。丹水又北注於夷水﹐水色淸澈﹐與大溪同。夷水又東北逕夷道縣北而東注。

△東入於江。夷水又逕宜都北﹐東入大江﹐有涇渭之比﹐亦謂之佷山北溪。水所經皆石山﹐路無土岸。其水虛映﹐俯視遊魚﹐如乘空也。淺處多五色石﹐冬夏激素飛淸﹐傍多茂木空岫﹐靜夜聽之﹐恆有淸響。百鳥翔禽﹐哀鳴相和﹐巡頹浪者﹐不覺疲而忘歸矣。○油水△油水出武陵孱陵縣西界﹐縣有白石山﹐油水所出﹐東逕其縣西﹐與洈水合。水出髙城縣洈山﹐東逕其縣下﹐東至孱陵縣入油水也。

△東過其縣北。縣治故城﹐王莽更名孱陸也。劉備孫夫人﹐權妹也﹐又更修之。其城背油向澤。

△又東北入於江。油水自孱陵縣之東北﹐逕公安縣西﹐又北流注於大江。

△澧水出武陵充縣西曆山﹐東過其縣南。澧水自縣東逕臨澧﹑零陽二縣故界。水之南岸﹐白石雙立﹐厥狀類人﹐髙各三十丈﹐周四十丈。古老傳言﹐昔充縣尉與零陽尉共論封境﹐因相傷害﹐化而爲石﹐東標零陽﹐西揭充縣。充縣廢省﹐臨澧縣卽其地﹐臨澧縣之故治﹐臨側澧水﹐卽爲縣名﹐晉太康四年置。澧水又東。茹水注之。水出龍茹山﹐水色淸澈﹐漏石分沙。莊辛說楚襄王所謂飲茹溪之流者也。茹水東注澧水。

△又東過零陽縣之北。澧水東與溫泉水會。水發北山石穴中﹐長三十丈﹐冬夏沸湧﹐常若湯焉。溫水南流注於澧水。澧水又東合零溪﹐水源南出零陽之山﹐歷溪北注澧水。澧水又東﹐九渡水注之。水南出九渡山﹐山下有溪﹐又以九渡爲名。山獸咸飲此水﹐而逕越他津﹐皆不飲之。九渡水北逕仙人樓下﹐傍有石形﹐極方峭﹐世名之爲仙樓。水自下歷溪曲折﹐逶迆傾注。行者間關﹐每所褰氵斥﹐山﹑水之號﹐蓋亦因事生焉。九渡水又北流注於澧水。澧水又東﹐婁水入焉。水源出巴東界﹐東逕天門郡婁中縣北﹐又東逕零陽縣﹐注於澧水。澧水又東逕零陽縣南﹐縣卽零溪以著稱矣。澧水又逕渫陽縣﹐左會渫水。水出建平郡﹐東逕渫陽縣南﹐晉太康中置。渫水又右合黃水﹐水出零陽縣西﹐北連巫山﹐溪出雄黃﹐頗有神異。采之常以冬月祭祀﹐鑿石深數丈﹐方得佳黃﹐故溪水取名焉。黃水北流注於渫水。渫水又東注澧水﹐謂之渫口。澧水又東逕澧陽縣南﹐南臨澧水﹐晉太康四年立﹐天門郡治也。吳永安六年﹐武陵郡嵩梁山﹐髙峯孤竦﹐素壁千尋﹐望之苕亭﹐有似香鑪。其山洞開玄朗如門﹐髙三百丈﹐廣二百丈﹐門角上各生一竹﹐倒垂下拂﹐謂之天帚。孫休以爲嘉祥﹐分武陵﹐置天門郡。澧水又東歷層步山﹐髙秀特出。山下有峭澗﹐泉流所發﹐南流注於澧水。

△又東過作唐縣北。作唐縣﹐後漢分孱陵縣置。澧水入縣﹐左合涔水。水出西北天門郡界﹐南流逕涔坪屯﹐屯堨涔水﹐漑田數千頃。又東南流注於澧水。澧水又東﹐澹水出焉。澧水又南逕故郡城東﹐東轉逕作唐縣南。澧水又東逕安南縣南﹐晉太康元年分孱陵立。澹水注之。水上承澧水於作唐縣﹐東逕其縣北﹐又東注於澧﹐謂之澹口。王仲宣《贈士孫文始詩》曰﹕悠悠澹澧者也。澧水又東﹐與赤沙湖水會﹐湖水北通江而南注澧﹐謂之沙口﹐澧水又東南注於沅水﹐曰澧口﹐蓋其枝瀆耳。《離騷》曰「沅有芷兮澧有蘭。」

△又東至長沙下雋縣﹐西北﹐東入於江。澧水流注於洞庭湖﹐俗謂之曰澧江口也。

△沅水出牂柯且蘭縣﹐爲旁溝水﹐又東至鐔成縣﹐爲沅水。東逕無陽縣。無水出故且蘭﹐南流至無陽故縣。縣對無水﹐因以氏縣。無水又東﹐南入沅﹐謂之無口。沅水東逕無陽縣﹐南臨運水。水源出東南岸許山﹐西北逕其縣南﹐流注於熊溪。熊溪南帶移山﹐山本在水北﹐夕中風雨﹐旦而山移水南﹐故山以移爲名﹐蓋亦蒼梧郁州﹐東武怪山之類也。熊溪下注沅水。沅水又東逕辰陽縣﹐縣有龍溪﹐水南出於龍嶠之山﹐北流入於沅。沅水又東﹐滏水注之﹐水南出扶陽之山﹐北流會於沅。沅水又東與序溪合﹐水出義陵郡義陵縣鹿阝梁山﹐西北流逕義陵縣﹐王莽之建平縣也﹐治序溪。其城﹐劉備之秭歸﹐馬良出五溪﹐綏撫蠻夷﹐良率諸蠻所築也。所治序溪﹐最爲沃壤﹐良田數百頃﹐特宜稻﹐修作無廢。又西北入於沅。沅水又東﹐合柱水﹐水導源柱溪﹐北流注沅。沅水又東逕辰陽縣南﹐東合辰水。水出縣三山谷﹐東南流﹐獨母水注之。水源南出龍門山﹐歷獨母溪北入辰水。辰水又逕其縣北﹐舊治在辰水之陽﹐故卽名焉。《楚辭》所謂夕宿辰陽者也。王莽更名會亭矣。辰水又右會沅水﹐名之爲辰溪口。武陵有五溪﹐謂雄溪﹑樠溪﹑無溪﹑酉溪﹑辰溪其一焉。夾溪悉是蠻左所居﹐故謂此蠻五溪蠻也。沅水又逕沅陵縣西﹐有武溪﹐源出武山﹐與酉陽分山。水源石上有盤瓠迹猶存矣。盤瓠者﹐髙辛氏之畜狗也﹐其毛五色﹐髙辛氏患犬戎之暴﹐乃募天下有能得犬戎之將吳將軍頭者﹐妻以少女。下令之後﹐盤瓠遂銜吳將軍之首於闕下﹐帝大喜﹐未知所報。女聞之以爲信不可違﹐請行﹐乃以配之﹐盤瓠負女入南山﹐上石室中。所處險絕﹐人迹不至。帝悲思之﹐遣使不得進﹐經二年﹐生六男六女。盤瓠死﹐因自相夫妻。織績木皮﹐染以艸實﹐好五色衣﹐裁制皆有尾。其母白帝﹐賜以名山。其後滋蔓﹐號曰蠻夷。今武陵郡夷﹐卽盤瓠之種落也。其狗皮毛﹐嫡孫世寶錄之。武水南流注於沅。沅水又東﹐施水注之。水南出施山﹐溪源有陽欺崖﹐崖色純素﹐望同積雪。下有二石室﹐先有人居處其間。細泉輕流﹐望川競注﹐故不可以言也。施水北流會於沅。沅水又東逕沅陵縣北﹐漢故頃侯吳陽之邑也。王莽攺曰沅陸縣。北枕沅水。沅水又東逕縣故治北﹐移縣治﹐縣之舊城置都尉府。因岡傍阿﹐勢盡川陸﹐臨沅對酉﹐二川之交會也。酉水導源益州巴郡臨江縣﹐故武陵之充縣酉源山﹐東南流﹐逕黚陽故縣南﹐又東逕遷陵故縣界﹐與西鄕溪谷﹐卽延江之枝津﹐更始之下流﹐謂之西鄕溪口。酉水又東逕遷陵縣故城北﹐王莽更名曰遷陸也。酉水東逕酉陽故縣南﹐縣故酉陵也。酉水又東逕沅陵縣北﹐又東南逕潘承明壘西﹐承明討五溪蠻﹐營軍所築也。萁城跨山枕谷﹐酉水又南注沅水﹐闞駰謂之受水﹐其水所決入﹐名曰酉口。沅水又逕竇應明城側﹐應明以元嘉初伐蠻所築也。沅水又東。溪水南出茗山﹐山深回險﹐人獸阻絕﹑溪水北瀉沅川。沅水又東﹐與諸魚溪水合﹐水北出諸魚山﹐山與天門郡之澧陽縣分嶺﹐溪水南流會於沅。沅水又東﹐夷水入焉。水南出夷山﹐北流注沅。夷山東接壺頭山﹐山髙一百里﹐廣圓三百里。山下水際﹐有新息侯馬援徵武溪蠻停軍處﹐壺頭徑曲多險﹐其中紆折千灘。援就壺頭﹐希效早成﹐道遇瘴毒﹐終沒於此。忠以獲謗﹐信可悲矣﹗劉澄之曰﹕沅水自壺頭枝分﹐跨三十三渡﹐逕交趾龍編縣東北﹐入於海。脈水尋梁﹐乃非關究﹐但古人許以傳疑﹐聊書所聞耳。

△又東北過臨沅縣南。臨沅縣與沅南縣分水。沅南縣西有夷望山﹐孤竦中流﹐浮險四絕﹐昔有蠻民﹐避寇居之﹐故謂之夷望也。南有夷望溪水南出重山﹐遠注沅。沅水又東得關下山東帶關溪﹐瀉注沅瀆。沅水又東歷臨沅縣西﹐爲明月池﹐白壁灣。灣狀半月﹐淸潭鏡澈﹐上則風籟空傳﹐下則泉響不斷。行者莫不擁檝嬉遊﹐徘徊愛玩。沅水又東歷三石澗﹐鼎足均跱﹐秀若削成﹐其側茂行便娟﹐致可玩也。又東帶綠蘿山﹐頹巖臨水﹐懸蘿釣渚﹐漁詠幽谷﹐浮響若鐘。沅水又東逕平山西﹐南臨沅水﹐寒松上蔭﹐淸泉下注﹐棲托者不能自絕於其側。沅水又東逕臨沅縣南﹐縣南臨沅水﹐因以爲名﹐王葬更之曰監沅也。縣南有晉徵士漢壽人襲玄之墓。銘﹐太元中車武子立。縣治武陵郡下﹐本楚之黔中郡矣。秦昭襄王二十七年﹐使司馬錯以隴蜀軍攻楚﹐楚割漢北與秦﹐至三十年﹐秦又取楚巫黔及江南地﹐以爲黔中郡。漢髙祖二年﹐割黔中故治爲武陵郡﹐王葬更之曰建平也。南對沅南縣。後漢建武中所置也。縣在沅水之陰﹐因以沅南爲名。縣治故城﹐昔馬援討臨鄕所築也。沅水又東歷小灣﹐謂之枉渚。渚東里許﹐便得枉人山。山西帶修溪一百餘里﹐茂竹便娟﹐披溪蔭渚﹐長川逕引﹐遠注於沅。沅水又東入龍陽縣﹐有澹水﹐出漢壽縣西楊山。南流東折﹐逕其縣南。縣治索城﹐卽索縣之故城也。漢順帝陽嘉中攺從今名。闞駰以爲興水所出﹐東入沅。而是水又東歷諸湖﹐方南注沅﹐亦曰漸水也。水所入之處﹐謂之鼎口。沅水又東歷龍陽縣之氾洲﹐洲長二十里﹐吳丹楊太守李衡植柑於其上。臨死﹐敕其子曰﹕吾州裏有木奴千頭﹐不責衣食﹐歲絹各匹。太史公曰﹕江陵千樹橘﹐可當封君。此之謂矣。吳末﹐衡柑成﹐歲絹千匹。今洲上猶有陳根余枿﹐蓋其遺也。沅水又東逕龍陽縣北﹐城側臨沅水﹐沅水又東合壽溪﹐內通大溪口有木連理﹐根各一岸﹐而淩空交合。其水上承諸湖﹐下注沅水。

△又東至長沙下雋縣西北﹐入於江。沅水下注洞庭湖﹐方會於江。

△泿水出武陵鐔城縣北界沅水谷。《山海經》曰﹕禱過之山﹐泿水出焉﹐而南流注於海﹐是也。

△南至郁林潭中縣﹐與鄰水合。水出無陽縣﹐縣故鐔成也。晉義熙中﹐攺從今名。俗謂之移溪﹐溪水南歷潭中﹐注於泿水。

△又東至蒼梧猛陵縣爲郁溪﹐又東至髙要縣爲大水。郁水自郁林之阿林縣東逕猛陵縣。猛陵縣在廣信之西南﹐王莽之猛陸也。泿水於縣左合郁溪﹐亂流逕廣信縣。《地理誌》蒼梧郡治﹐武帝元鼎六年開。王莽之新廣郡﹐縣曰廣信亭。王氏《交廣春秋》曰﹕元封五年﹐交州自羸﹤阝婁﹥縣移治於此。建安十六年﹐吳遣臨淮步騭爲交州刺史﹐將武吏四百人之交州﹐道路不通。蒼梧太守長沙吳巨擁眾五千﹐騭有疑於巨﹐先使諭巨﹐巨迎之於零陵﹐遂得進州。巨旣納騭而後有悔﹐騭以兵少﹐恐不存立。巨有都督區景﹐通略與巨同﹐士爲用。騭惡之﹐陰使人請巨﹐巨往告景﹐勿詣騭。騭請不已。景又往﹐乃於廳事前中庭俱斬﹐以首徇眾﹐卽此也。郁水又逕髙要縣。《晉書﹖地理誌》曰﹕縣東去郡五百里﹐刺史夏避毒﹐徙縣水居也。縣有鵠奔亭﹐廣信蘇施妻始珠﹐鬼訟於交州刺史何敞處﹐事與斄亭女鬼同。王氏《交廣春秋》曰﹕步騭殺吳巨﹐區景﹐使嚴舟船﹐合兵二萬﹐下取南海。蒼梧人衡毅﹑錢博﹐宿巨部伍﹐興軍逆騭於蒼梧髙要峽口﹐兩軍相逢﹐於是遂交戰﹐毅與眾投水死者﹐千有餘人。

△又東至南海番禺縣西﹐分爲二﹔其一﹐南入於海。郁水分泿南注。

△其一﹐又東過縣東南﹐入於海。泿水東別逕番禺﹐《山海經》謂之賁禺者也。交州治中合浦姚文式問云﹕何以名爲番禺﹖答曰﹕南海郡昔治﹐在今州城中﹐與番禺縣連接﹐今入城東南偏﹐有水坈陵﹐城倚其上﹐聞此縣人名之爲番山。縣名番禺﹐儻謂番山之禺也。《漢書》所謂浮牂柯﹐下離津﹐同會番禺﹐蓋乘斯水而入越也。秦並天下﹐略定揚越﹐置東南一尉﹐西北一候﹐開南海以謫徙民。至二世時﹐南海尉任囂召龍川令趙佗曰﹕聞陳勝作亂﹐豪傑叛秦﹐吾欲起兵﹐阻絕新道﹐番禺負險﹐可以爲國。會疾綿篤﹐無人與言﹐故召公來﹐告以大謀。囂卒﹐佗行南海尉事﹐則拒關門設守﹐以法誅秦所置吏﹐以其堂爲守﹐自立爲王。髙帝定天下﹐使陸賈就立佗爲南越王﹐剖符通使。至武帝元鼎五年﹐遣伏波將軍路博徳等攻南越﹐王五世﹐九十三歲而亡。以其地爲南海﹑蒼梧﹑郁林﹑合浦﹑交趾﹑九眞﹑日南也。建安中﹐吳遣步騭爲交州﹐騭到南海見土地形勢﹐觀尉佗舊治處﹐負山帶海﹐博敞渺目﹐髙則桑土﹐下則沃衍﹐林麓鳥獸﹐於何不有﹖海怪魚鱉﹐黿鼉鮮鱷﹐珍怪異物﹐千種萬類﹐不可勝記。佗因岡作臺﹐北面朝漢﹐圓基千步﹐直峭百丈﹐頂上三畮﹐復道回環﹐逶迆曲折﹐朔望升拜﹐名曰朝臺。前後刺史﹑郡守﹐遷除新至﹐未嘗不乘車升履﹐於焉逍遙。騭登髙遠望﹐睹巨海之浩茫﹐觀原藪之殷阜﹐乃曰﹕斯誠海島膏腴之地﹐宜爲都邑。建安二十二年﹐遷州番禺﹐築立城郭﹐綏和百越﹐遂用寧集。交州治中姚文式《問答》云﹕朝臺在州城東北三十里。裴淵《廣州記》曰﹕城北有尉佗墓﹐墓後有大岡﹐謂之馬鞍岡。秦時占气者言﹐南方有天子气。始皇發民鑿破此岡﹐地中出血﹐今鑿處猶存。以狀取目﹐故岡受厥稱焉。王氏《交廣春秋》曰﹕越王趙佗﹐生有奉制稱藩之節﹐死有祕奧神密之墓。佗之葬也﹐因山爲墳﹐其壠塋可謂奢大﹐葬積珍玩。吳時﹐遣使發掘其墓﹐求索棺柩﹐鑿山破石﹐費日損力﹐卒無所獲。佗𨿽奢潛﹐愼終其身﹐乃令後人﹐不知其處﹐有似松﹑喬遷景﹐牧堅固無所殘矣。鄧徳明《南康記》曰﹕昔有盧耽﹐仕州爲治中﹐少學仙術﹐善解雲飛。每夕﹐輒淩虛歸家﹐曉則還州。嘗於元會至朝﹐不及朝列﹐化爲白鵠﹐至閣前﹐回翔欲下﹐威儀以石擲之﹐得一隻履﹐耽驚遠就列﹐內外左右﹐莫不駭異。時步騭爲廣州﹐意甚惡之﹐便以狀列聞﹐遂至誅滅。《廣州記》稱吳平﹐晉滕修爲刺史。修鄕人語修﹐鰕須長一赤﹐修責以爲虛。其人乃至東海﹐取鰕須﹐長四赤速送示修﹐修如服謝﹐厚爲遣。其一水南入者﹐郁川分派﹐逕四會入海也。其一卽川東別﹐逕番禺城下﹐《漢書》所謂浮牂柯﹑下離津﹐同會番禺蓋乘斯水而入於越也。泿水又東逕懷化縣入於海。水有﹤魚昔﹥魚。裴淵《廣州記》曰﹕﹤魚昔﹥魚長二丈﹐大數圍﹐皮皆鑪物。生子﹐子小隨母覓食﹐驚則還入母腹。《吳錄﹖地理誌》曰﹕﹤魚昔﹥魚子朝索食﹐暮入母腹。《南越志》曰﹕暮從臍入﹐旦從口出。腹裏兩洞腸﹐貯水以養子。腸容二子﹐兩則四焉。

△其餘水又東至龍川縣爲涅水﹐屈北入員水。泿水枝津衍注﹐自番禺東歷增城縣。《南越志》曰﹕縣多鵕鸃。鵕鸃﹐山雞也。光色鮮明五彩眩耀利距善斗世以家雞斗之﹐則可擒也。又逕博羅縣﹐西界龍川﹐左思所謂目龍川而帶坰者也。趙佗乘此縣而跨據南越矣。

△員水又東南一千五百里入南海。東歷揭陽縣﹐王莽之南海亭﹐而注於海也。卷三十八○資水△資水出零陵都梁縣路山。資水出武陵郡無陽縣界唐糺山﹐蓋路山之別名也﹐謂之大溪水。東北逕邵陵郡武岡縣南﹐縣分都梁之所置也。縣左右二岡對峙﹐重岨齊秀﹐間可二里﹐舊傳後漢伐五溪蠻﹐蠻保此岡﹐故曰武岡﹐縣卽其稱焉。大溪逕建興縣南﹐又逕都梁縣南﹐漢武帝元朔五年﹐以封長沙定王子敬侯定之邑也。縣西有小山﹐山上有渟水﹐旣淸且淺﹐其中悉生蘭艸﹐綠葉紫莖﹐芳風藻川﹐蘭馨遠馥。俗謂蘭爲都梁﹐山因以號﹐縣受名焉。

△東北過夫夷縣。夫水出縣西南零陵縣界少延山。東北流逕扶陽縣南﹐本零陵之夫夷縣也。漢武帝元朔五年﹐以封長沙定王子敬侯義之邑也。夫水又東注邵陵水﹐謂之邵陵浦水口也。

△又東北過邵陵縣北縣治郡下﹐南臨大溪﹐水逕其北﹐謂之邵陵水。魏咸熙二年﹐吳寶鼎元年﹐孫皓分零陵北部﹐立邵陵郡於邵陵縣﹐縣故昭陵也。溪水東得髙平水口﹐水出武陵郡沅陵縣首望山﹐西南流逕髙平縣南﹐又東入邵陵縣界﹐南入於邵水。邵水又東會雲泉水﹐水出零陵永昌縣雲泉山﹐西北流逕邵陽縣南﹐縣故昭陽也。雲泉水又北注邵陵水﹐謂之邵陽水口。自下東北出益陽縣﹐其間逕流山峽﹐名之爲茱萸江﹐蓋水變名也。

△又東北過益陽縣北。縣有關羽瀨﹐所謂關侯灘也。南對甘寧故壘。昔關羽屯軍水北﹐孫權令魯肅﹑甘寧拒之於是水。寧謂肅曰﹕羽聞我咳唾之聲﹐不敢渡也﹐渡則成擒矣。羽夜聞寧處分﹐曰興霸聲也﹐遂不渡。茱萸江又東逕益陽縣北﹐又謂之資水。應劭曰﹕縣在益水之陽。今無益水﹐亦或資水之殊目矣。然此縣之左右﹐處處有深潭﹐漁者咸輕舟委浪﹐謠詠相和。羅君章所謂其聲綿邈者也。水南十里﹐有井數百口﹐淺者四五赤﹐或三五丈﹐深者亦不測其深。古老相傳﹐昔人以杖撞地﹐輒便成井。或云古人采金沙處﹐莫詳其實也。

△又東與沅水合於湖中﹐東北入於江也。湖卽洞庭湖也。所入之處﹐謂之益陽江口。○漣水△漣水出連道縣西﹐資水之別。水出邵陵縣界﹐南逕連道縣﹐縣故城在湘鄕縣西一百六十里。控引眾流﹐合成一溪。東入衡陽湘鄕縣﹐歷石魚山﹐下多玄石﹐山髙八十餘丈﹐廣十里。石色黑而理若雲母﹐開發一重﹐輒有魚形﹐鱗鬐首尾﹐宛若刻畫﹐長數寸﹐魚形備足﹐燒之作魚膏腥﹐因以名之。漣水又逕湘鄕縣﹐南臨漣水﹐本屬零陵﹐長沙定王子昌邑。漣水又屈逕其縣東﹐而入湘南縣也。

△東北過湘南縣南﹐又東北至臨湘縣西南﹐東入於湘。漣水自湘南縣東流﹐至衡陽湘西縣界﹐入於湘水也。於臨湘縣爲西南者矣。○湘水△湘水出零陵始安縣陽海山。卽陽朔山也。應劭曰﹕湘出零陵山﹐蓋山之殊名也。山在始安縣北﹐縣故零陵之南部也。魏咸熙二年﹐孫皓之甘露元年﹐立始安郡。湘﹑漓同源﹐分爲二水﹐南爲漓水﹐北則湘川。東北流。羅君章《湘中記》曰﹕湘水之出於陽朔則觴爲之舟﹐至洞庭﹐日月若出入於其中也。

△東北過零陵縣東。越城嶠水﹐南出越城之嶠﹐嶠卽五嶺之西嶺也。秦置五嶺之戍﹐是其一焉。北至零陵縣﹐下注湘水。湘水又逕零陵縣南﹐又東北逕觀陽縣﹐與觀水合。水出臨賀郡之謝沭縣界﹐西北逕觀陽縣西。縣蓋卽水爲名也。又西北流注於湘川﹐謂之觀口也。

△又東北過洮陽縣東。洮水出縣西南大山﹐東北逕其縣南﹐卽洮水以立稱矣。漢武帝元朔五年﹐封長沙定王子靖侯狗彘爲侯國。王莽更名之曰洮治也。其水東流注於湘水。

△又東北過泉陵縣西。營水出營陽泠道縣南流出。西流逕九疑山下﹐蟠基蒼梧之野﹐峯秀數郡之間。羅巖九舉﹐各導一溪﹐岫壑負阻﹐異嶺同勢﹐遊者疑焉﹐故曰九疑山。大舜窆其陽﹐商均葬其陰。山南有舜廟﹐前有石碑﹐文字缺落﹐不可復識。自廟仰山極髙﹐直上可百餘里。古老相傳﹐言未有登其峯者。山之東北﹐泠道縣界﹐又有舜廟。縣南有《舜碑》﹐碑是零陵太守徐儉立。營水又西逕營道縣﹐馮水注之。水出臨賀郡馮乘縣東北馮岡。其水導源馮溪﹐西北流﹐縣以托名焉。馮水帶約眾流﹐渾成一川﹐謂之北渚。歷縣北﹐西至關下﹐關下﹐地名也﹐是商舟攺裝之始。馮水又左﹐合萌渚之水。水南出於萌渚之嶠﹐五嶺之第四嶺也﹐其山多錫﹐亦謂之錫方矣。渚水北逕馮乘縣西﹐而北注馮水。馮水又逕營道縣而右會營水。營水又西北屈而逕營道縣西﹐王莽之九疑亭也。營水又東北逕營浦縣南。營陽郡治也。魏咸熙二年﹐吳孫皓分零陵置﹐在營水之陽﹐故以名郡矣。營水又北﹐都溪水注之。水出舂陵縣北二十里仰山﹐南逕其縣西。縣本泠道縣之舂陵鄕﹐蓋因舂陵爲名矣。漢長沙定王分以爲縣﹐武帝元朔五年﹐封王中子買爲舂陵侯。縣故城東又有一城﹐東西相對﹐各方百步。古老相傳﹐言漢家舊城﹐漢稱猶存﹐知是節侯故邑也。城東角有一碑﹐文字缺落﹐不可復識。東南三十里尙有節侯廟。都溪水又南逕新縣東。縣東傍都溪﹐溪水又西逕縣南﹐左與五溪俱會。縣有五山﹐山有一溪﹐五水會於縣門﹐故曰都溪也。都溪水自縣又西北流﹐逕泠道縣北﹐與泠水合。水南也九疑山﹐北流逕其縣西南﹐縣指泠溪以卽名﹐王莽之泠陵縣也。泠水又北流注於都溪水﹐又西北入於營水。營水又北流入營陽峽﹐又北至觀陽縣而出於峽。大小二峽之間﹐爲沿溯之極艱矣。營水又西北﹐逕泉陵縣西﹐漢武帝元朔五年﹐以封長沙定王子節侯賢之邑也。王莽名之曰溥潤﹐零陵郡治故楚矣。漢武帝元鼎六年分桂陽置。太史公曰﹕舜葬九疑﹐實惟零陵﹐郡取名焉﹐王莽之九疑郡也。下邳陳球爲零陵太守﹐桂陽賊胡蘭攻零陵﹐激流灌城﹐球輒於內﹐因地勢反決水淹賊﹐相拒不能下。縣有白土鄕。《零陵先賢傳》曰﹕鄭產﹐字景載﹐泉陵人也。爲白土嗇夫。漢末多事﹐國用不足﹐產子一歲﹐輒出口錢﹐民多不舉子。產乃敕民勿得殺子﹐口錢當自代出。產言其郡﹑縣﹐爲表上言﹐錢得除﹐更名白土爲更生鄕也。《晉書地道志》曰﹕縣有香茅﹐气甚芬香﹐言貢之以縮酒也。營水又北流注於湘水。湘水又東北與應水合﹐水出邵陵縣歷山﹐崖登險阻﹐峻崿萬尋﹐澄淵湛於下﹐應水湧於上。東南流逕應陽縣南﹐晉分觀陽縣立﹐蓋卽應水爲名也。應水又東南流﹐逕有鼻墟南。王隱曰﹕應陽縣本泉陵之北部﹐東五里有鼻墟﹐言象所封也。山下有象廟﹐言甚有靈﹐能興雲雨。余所聞也﹐聖人之神曰靈﹐賢人之精气爲鬼﹐象生不惠﹐死靈何奇乎﹖應水又東南流而注於湘水。湘水又東北得氵毛口﹐水出永昌縣北羅山。東南流逕石燕山東﹐其山有石﹐紺而狀燕﹐因以名山。其石或大或小﹐若母子焉﹐及其雷風相薄﹐則石燕羣飛﹐頡頏如眞燕矣。羅君章云﹕今燕不必復飛也。其水又東南逕永昌縣南﹐又東流注於湘水。又東北逕祁陽縣南﹐又有餘溪水注之。水出西北邵陵郡邵陵縣﹐東南流注於湘。其水揚淸泛濁﹐水色兩分。湘水又北與宜溪水合﹐水出湘東郡之新寧縣西南﹐新平故縣東﹐新寧﹐故新平也。眾川瀉浪﹐共成一津。西北流﹐東岸山下有龍穴﹐宜水逕其下﹐天旱則擁水注之﹐便有雨降﹐宜水又西北注於湘。湘水又西北﹐得舂水口﹐水上承營陽舂陵縣西北潭山﹐又北逕新寧縣東﹐又西北流注於湘江水也。

△又東北過重安縣東。又東北過酃縣西﹐承水從東南來注之。承水出衡陽重安縣西﹐邵陵縣界邪姜山。東北流至重安縣﹐逕舜廟下﹐廟在承水之陰﹐又東合略塘相傳云﹕此塘中有銅神﹐今猶時聞銅聲於水﹐水輒變綠﹐作銅腥﹐魚爲之死。承水又東北逕重安縣南﹐故零陵之鐘武縣﹐漢長沙頃王子度邑也。王莽更名曰鐘桓也。武水入焉。水出鐘武縣西南表山﹐東流至鐘武縣故城南。而東北流至重安縣﹐注於承水。至湘東臨承縣北﹐東注於湘﹐謂之承口。臨承卽故酃縣也﹐縣卽湘東郡治也。郡舊治在湘水東﹐故以名郡。魏正元二年﹐吳主孫亮分長沙東部立。縣有石鼓﹐髙六赤﹐湘水所逕﹐鼓鳴則土有兵革之事。羅君章云﹕扣之﹐聲聞數十里﹐此鼓今無復聲。觀陽縣東有裴巖﹐其下有石鼓﹐形中覆船﹐扣之淸響遠徹﹐其類也。湘水又北歷印石﹐石在衡山縣南﹐湘水右側。盤石或大或小﹐臨水﹐石悉有迹﹐其方如印。累然行列﹐無文字﹐如此可二里許﹐因名爲印石也。湘水又北逕衡山縣東﹐山在西南﹐有三峯﹐一句紫蓋﹐一名石囷﹐一名芙蓉﹐芙蓉峯最爲竦傑﹐自遠望之。蒼蒼隱天。故羅含云﹕望若陣云﹐非淸齊素朝﹐不見其峯。丹水湧其左﹐澧泉流其右。《山經》謂之岣嶁山﹐爲南嶽也。山下有舜廟﹐南有祝融冢。楚靈王之世﹐山崩﹐毀其墳﹐得《營丘九頭圖》。禹治洪水﹐血馬祭山﹐得金簡玉字之書。芙蓉峯之東﹐有仙人石室﹐學者經過﹐往往聞諷誦之音矣。衡山東南二面﹐臨映湘川﹐自長沙至此﹐沿湘七百里中﹐有九向九背﹐故漁者歌曰﹕帆隨湘轉﹐望衡九面。山上有飛泉下注﹐下映靑林﹐直注山下﹐望之若幅練在山矣。湘水又東北逕湘南縣東﹐又歷湘西縣南﹐分湘南置也﹐衡陽郡治。魏甘露二年﹐吳孫亮分長沙西部立﹐治湘南。太守何承天徙治湘西矣。《十三州誌》曰﹕華水出桂陽郴縣華山西﹐至湘南縣入湘。《地理誌》曰﹕郴縣有耒水﹐出耒山西﹐至湘南西入湘。湘水又北逕麓山東﹐其山東臨湘川﹐西傍原隰﹐息心之士﹐多所萃焉。

△又東北過陰山縣西﹐洣水從東南來注之。又北過醴陵縣西﹐漉水從東來注之。《續漢書﹖五行志》曰﹕建安八年﹐長沙醴陵縣有大山﹐常鳴如牛呴聲﹐積數年。後豫章賊攻沒縣亭﹐殺掠吏民﹐因以爲候。湘水又北逕建寧縣﹐西傍湘水﹐縣北有空泠峽﹐驚浪雷奔﹐濬同三峽。湘水又北逕建寧縣故城下﹐晉太始中立。

△又北過臨湘縣西﹐瀏水從縣西北流注之。縣南有石潭山﹐湘水逕其西。山有石室﹑石牀﹐臨對淸流。湘水又北逕昭山西﹐山下有旋泉﹐深不可測﹐故言昭潭無底也。亦謂之曰湘州潭﹐湘水又北逕南津城西﹐西對橘洲﹐或作吉字﹐爲南津洲尾。水西有橘洲子戍﹐故郭尙存。湘水又北﹐左會瓦官水口﹐湘浦也。又逕船官西﹐湘州商舟之所次也。北對長沙郡﹐郡在水東﹐州城南﹐舊治在城中﹐後乃移此。湘水左逕麓山東﹐上有故城﹐山北有白露水口﹐湘浦也。又右逕臨湘縣故城西﹐縣治湘水﹐濱臨川側﹐故卽名焉。王莽攺號撫陸﹐故楚南境之地也。秦滅楚﹐立長沙郡﹐卽靑陽這地也。秦始皇二十六年令曰﹕荊王獻靑陽以西。《漢書﹖鄒陽傳》曰﹕越水長沙﹐還舟靑陽。《注》張晏曰﹕靑陽﹐地名也。蘇林曰﹕靑陽﹐長沙縣也。漢髙祖五年﹐以封吳芮爲長沙王﹐是城卽芮築也。漢景帝二年﹐封唐姬子發爲王﹐都此﹐王莽之鎭蠻郡也。於《禹貢》則荊州之域。晉懷帝以永嘉元年﹐分荊州湘中諸郡﹐立湘州﹐治此。城之內。郡廨西有陶侃廟﹐云舊是賈誼宅地﹐中有一井﹐是誼所鑿﹐極小而深﹐上斂下大﹐其狀似壺。傍有一腳石牀﹐才容一人坐﹐形制甚古。流俗相承﹐云誼宿所坐牀。又有大柑樹﹐亦云誼所植也。城之西北有故市﹐北對臨湘縣之新治。縣治西北有北津城﹐縣北有吳芮冢﹐廣踰六十八丈﹐登臨寫目﹐爲廛郭之佳憩也。郭頒《世語》云﹕魏黃初末﹐吳人發芮冢﹐取木﹐於縣立孫堅廟﹐見芮屍﹐容貌衣服並如故。吳平後﹐預發冢人於壽春見南蠻校尉吳綱﹐曰﹕君形貌何類長沙王吳芮乎﹖但君微短耳。綱瞿然曰﹕是先祖也。自芮卒至冢發四百年﹐至見綱又四十餘年矣。湘水左合誓口﹐又北得石槨口﹐並湘浦也。右合麻溪水口﹐湘浦也。湘水又北逕三石山東。山枕側湘川﹐北卽三石水口也﹐湘浦也。水北有三石戍戍城爲二水之會也。湘水又逕瀏口戍西﹐北對瀏水。

△又北﹐潙水從西南來注之。潙水同益陽縣馬頭山﹐東逕新陽縣南﹐晉太康元年攺曰新康矣。潙水又東入臨湘縣﹐歷潙口戍﹐東南注湘水。湘水又北合斷口﹐又北則下營口﹐湘浦也。湘水之左岸有髙口﹐水出益陽縣﹐西北逕髙口戍南﹐又西北﹐上鼻水﹐自鼻洲上口﹐受湘西入焉。謂之上鼻浦。髙水西北與下鼻浦合﹐水自鼻洲下口﹐首受湘川﹐西通髙水﹐謂之下鼻口。髙水又西北﹐右屈爲陵子潭﹐東北流注湘爲陵子口。湘水自髙口戍東﹐又北﹐右會鼻洲﹐左合上鼻口﹐又北﹐左對下鼻口﹐又北﹐得陵子口﹐湘水右岸﹐銅官浦出焉。湘水又北逕銅官山﹐西臨湘水﹐山土紫色﹐內含雲母﹐故亦謂之雲母山也。

△又北過羅縣西﹐涢水從東來流注之。湘水又北逕錫口戍東﹐又北左派﹐謂之錫水。西北流逕錫口戍北﹐又西北流﹐屈而東北﹐玉水注焉。水出西北玉池﹐東南流注於錫浦﹐謂之玉池口。錫水又東北﹐東湖水注之。水上承玉池之東湖也﹐南流注於錫﹐謂之三陽涇﹐水南有三戍﹐又東北注於湘。湘水自錫口北出﹐又得望屯浦﹐湘浦也。湘水又北﹐枝津北出﹐謂之門涇也。湘水紆流西北﹐東北合門水﹐謂之門涇口。又北得三溪水口﹐水東承太湖﹐西通湘浦﹐三水之會﹐故得三溪之目耳。又北﹐東會大對水口﹐西接三津涇。湘水又北逕黃陵亭西﹐右合黃陵水口﹐其水上承大湖﹐湖水西流﹐逕二妃廟南﹐世謂之黃陵廟也。言大舜之陟方也。二妃從徵﹐溺於湘江。神遊洞庭之淵﹐出入瀟湘之浦。瀟者﹐水淸深也。《湘中記》曰﹕湘川淸照五六丈﹐下見底石﹐如樗浦矣﹐五色鮮明﹐白沙如霜雪﹐赤岸若朝霞﹐是納瀟湘之名矣﹐故民爲立祠於水側焉。荊州牧劉表刊石立碑﹐樹之於廟﹐以旌不朽之傳矣。黃水又西流入於湘﹐謂之黃陵口。昔王子山有異才﹐年二十而得惡夢﹐作《夢賦》。二十一﹐溺死於湘浦﹐卽斯川矣。湘水又北逕白沙戍西﹐又北﹐右會東町口涢水也。湘水又左合決湖口﹐水出西陂﹐東通湘渚。湘水又北﹐汨水注之。水東出豫章艾縣桓山﹐西南逕吳昌縣北﹐與純水合。水源出其縣東南純山。西北流﹐又東逕其縣南﹐又北逕其縣故城下。縣是吳主孫權立。純水又右會汨水。汨水西逕羅縣北﹐本羅子國也。故在襄陽宜城縣西﹐楚文王移之於此。秦立長沙郡﹐因以爲縣﹐水亦謂之羅水。汨水又西﹐逕玉笥山。羅含《湘中記》云﹕屈潭之左﹐有玉笥山﹐道士遺言﹐此福地也。一曰地腳山。汨水又西爲屈潭﹐卽汨羅淵也﹐屈原懷沙自沈於此﹐故淵潭以屈爲名。昔賈誼﹑史遷皆嘗逕此﹐弭檝江波﹐投弔於淵。淵北有屈原廟﹐廟前有碑。又有《漢南太守程堅碑》﹐寄在原廟。汨水又西逕汨羅戍南﹐西流注於湘﹐《春秋》之羅汭矣。世謂之汨羅口。湘水又北﹐枝分北出逕汨羅戍西﹐又北逕壘石山東﹐又北逕磊石戍西﹐謂之苟導涇矣﹐而北合湘水。湘水自汨羅口﹐西北逕磊石山西﹐而北對靑艸湖﹐亦或謂之爲靑艸山也。西對懸城口。湘水又北得九口﹐並湘浦也。湘水又東北﹐爲靑艸湖口﹐右合苟導涇北口﹐與勞口合﹐又北得同拌口﹐皆湘浦右迆者也。

△又北過下雋縣西﹐微水從東來流注之。湘水左會淸水口﹐資水也。世謂之益陽江。湘水左逕鹿角山東。右逕謹亭戍西﹐又北合查浦﹐又北得萬石浦﹐咸湘浦也。側湘浦北有萬石戍。湘水左則沅水注之﹐謂之橫房口﹐東對微湖﹐世或謂之麋湖也。右屬微水﹐卽《經》所謂微水經下雋者也。西流注於江﹐謂之麋湖口。湘水又北逕金浦戍﹐北帶金浦水﹐湖溠也。湘水左則澧水澧水注之﹐世謂之武陵江。凡此四水﹐同注洞庭﹐北會大江﹐名之五渚﹐《戰國策》曰﹕秦與荊戰﹐大破之﹐取洞庭五渚者也。湖水廣圓五百餘里﹐日月若出沒於其中。《山海經》云﹕洞庭之山﹐帝之二女居焉。沅﹑澧之風﹐交瀟﹑湘之浦﹐出入多飄風暴雨。湖中有君山﹑編山。君山有石穴﹐潛通吳之包山﹐郭景純所謂巴陵地道者也。是山﹐湘君之所遊處﹐故曰君山矣。昔秦始皇遭風於此﹐而問其故。博士曰﹕湘君入則多風。秦王乃赭其山。漢武帝亦登之﹐射蛟於是山。東北對編山﹐山多篪竹。兩山相次去數十里﹐回峙相望﹐孤影若浮。湖之右岸有山﹐世謂之笛鳥頭石。石北右會翁湖口。水上承翁湖﹐左合洞浦﹐所謂三苗之國﹑左洞庭者也。

△又北至巴丘山入於江。山在湘水右岸。山有巴陵故城﹐本吳之巴丘邸閣城也。晉太康元年﹐立巴陵縣於此﹐後置建昌郡。宋元嘉十六年﹐立巴陵郡﹐城跨岡嶺﹐濱阻三江。巴陵西對長洲﹐其洲南﹤廣棼﹥湘浦﹐北屆大江﹐故曰三江也。三水所會﹐亦或謂之三江口矣。夾山列關﹐謂之射獵﹐又北對養口﹐咸湘浦也。水色靑異﹐東北入於大江﹐有淸濁之別﹐謂之江會也。○漓水△漓水亦出陽海山。漓水與湘水出一山而分源也。湘﹑漓之間﹐陸地廣百餘步﹐謂之始安嶠﹐嶠卽越城嶠也。嶠水自嶠之陽﹐南流注漓﹐名曰始安水。故庾仲初之賦《揚都》云﹕判五嶺而分流者也。漓水又南與潙水合﹐水出西北邵陵縣界。而東南流至零陵縣西﹐南逕越城西。建安十六年﹐交州刺史賴恭自廣信合兵小零陵越城迎就騭﹐卽是地也。潙水又東南流﹐注於漓水﹐《漢書》所謂出零陵下漓水者也。漓水又南合彈丸溪﹐水出於彈丸山。山有湧泉﹐奔流衝激。山嵁及溪中﹐有石若丸﹐自然珠圓﹐狀彈丸矣﹐故山水卽名焉。驗其山髙十餘丈﹐深數丈﹐復有石竇﹐下深數丈﹐洞穴深遠﹐莫究其極。溪水東流注於漓水。漓水又南逕始安縣東﹐魏元帝咸熙二年﹐吳孫皓分零陵南部﹐立始安郡。漓水又南﹐右會洛溪﹐溪水出永丰縣西北洛溪山﹐東流逕其縣北﹐縣本蒼梧之北鄕﹐孫皓割以爲縣。洛溪水又東南逕始安縣﹐而東注漓水。漓水又東南流入熙平縣﹐逕羊瀨山﹐山臨漓水﹐石間有色類羊。又東南逕雞瀨山。山帶漓水﹐石色狀雞﹐故二山以物象受名矣。漓水又南﹐得熙平水口﹐水源出縣東龍山﹐西南流逕其縣南﹐又西與北鄕溪水合﹐水出縣東北北鄕山﹐西流逕其縣北﹐又西流南轉﹐逕其縣西﹐縣本始安之扶鄕也﹐孫皓割以爲縣。溪水又南注熙平水﹐熙平水又西注於漓水。縣南有朝夕塘﹐水出東山西南﹐有水從山下注塘﹐一日再增再減﹐盈縮以時﹐未嘗衍期﹐同於潮水﹐因名此塘爲朝夕塘矣。漓水又西逕平樂縣界﹐左合平樂溪口﹐水出臨賀郡之謝沭縣南歷山﹐西北流逕謝沭縣西南﹐西南流至平樂縣東南﹐左會謝沭眾溪﹐派流湊合﹐西逕平樂縣南。孫皓割蒼梧之境﹐立以爲縣﹐北隸始安。溪水又西南流﹐注於漓水﹐謂之平樂水。

△南過蒼梧荔浦縣。瀨水出縣西北魯山東逕其縣西﹐與濡水合。水出永丰縣西北濡山﹐東南逕其縣西﹐又東南流入荔浦縣注於瀨溪﹐又注於漓水﹐漓水之上﹐有關。漓水又南﹐左合靈溪水口﹐水出臨賀富川縣北符靈岡﹐南流逕其縣東﹐又南注於漓水也。

△又南至廣信縣﹐入於郁水。○溱水△溱水出桂陽臨武縣南﹐繞城西北屈東流。溱水導源縣西南﹐北流逕縣西﹐而北與武溪合。《山海經》曰﹕肆水出臨武西南﹐而東南注於海。入番禺西。肆水蓋溱水之別名也。武溪水出臨武縣西北桐柏山﹐東南流右合溱水﹐亂流東南逕臨武縣西﹐謂之武溪。縣臨側溪東﹐因曰臨武縣﹐王莽更名大武也。溪又東南流左會黃岑溪水﹐水出郴縣黃岑山﹐西南流右合武溪武水又南入重山﹐山名藍豪﹐廣圓五百里﹐悉曲江縣界。崖壁峻岨﹐巖嶺乾天﹐交柯云蔚﹐霾天晦景﹐謂之瀧中。懸湍回注﹐崩浪震山﹐名之瀧水。

△東至曲江縣安聶邑東﹐屈西南流。瀧水又南出峽﹐謂之瀧口。西岸有任將軍城﹐南海都尉任囂所築也。囂死﹐尉佗自龍川始居之。東岸有任將軍廟。瀧水又南合泠水﹐泠水東出泠君山﹐山﹐羣峯之孤秀也。晉太元十八年﹐崩十餘丈。於是懸澗瀑掛﹐傾流注壑﹐頹波所入﹐灌於瀧水。瀧水又左合林水﹐林水出縣東北洹山。王歆之《始興記》曰﹕林水源裏有石室﹐室前磐石上﹐行羅十甕﹐中悉是餅銀。采伐遇之﹐不得取﹐取必迷悶。晉太元初﹐民封驅之家僕﹐密竊三餅﹐歸發看﹐有大蛇螫之而死。《湘州記》曰﹕其夜﹐驅之夢神語曰﹕君奴不謹﹐盜銀三餅﹐卽日顯戮﹐以銀相償。覺視則奴死銀在矣。林水自源西注於瀧水。又與雲水合﹐水出縣北湯泉。泉源沸湧﹐浩气云浮﹐以腥物投之﹐俄頃卽熟。其中時有細赤魚遊之﹐不爲灼也。西北合瀧水。又有藉水﹐上承滄海水﹐有島嶼焉。其水吐納眾流﹐西北注於瀧水。瀧水又南歷靈鷲山﹐山本名虎羣山﹐亦曰虎市山﹐以虎多暴故也。晉義熙中﹐沙門釋僧律﹐葺宇巖阿﹐猛虎遠迹﹐蓋律仁感所致﹐因攺曰靈鷲山。瀧水又南逕曲江縣東﹐云縣昔號曲紅﹐曲紅﹐山名也﹐東連岡是矣。瀧中有碑文曰﹕自瀑亭至乎曲紅。按《地理誌》曲江﹐舊縣也。王莽以爲除虜。始興郡治。魏元帝咸熙二年﹐孫皓分桂陽南部立。縣東傍瀧溪﹐號曰北瀧水﹐水左卽東溪口也。水出始興東﹐江州南康縣界石閻山。西流而與連水合﹐水出南康縣涼熱山連溪﹐山卽大庾嶺也。五嶺之最東矣﹐故曰東嶠山。斯則攺裝之次﹐其下船路﹐名漣溪﹐漣水南流﹐注於東溪﹐謂之漣口﹐庾仲初謂之大庚嶠水也。東溪亦名東江﹐又曰始興水。又西﹐邪階水注之。水出縣東南邪階山。水有別源﹐曰巢頭﹐重嶺衿瀧﹐湍奔相屬﹐祖源雙注﹐合爲一川。水側有鼻天子城﹐鼻天子﹐所未聞也。邪階水又西北注於東江。江水又西逕始興縣南﹐又西入曲江縣﹐邸水注之。水出浮嶽山﹐山躡一處﹐則百餘步動﹐若在水也﹐因名浮嶽山。南流注於東江。東江又西﹐與利水合。水出縣之韶石北山。南流逕韶石下﹐其髙百仞﹐廣圓五里﹐兩石對峙﹐相去一里﹐小大略均﹐似雙闕﹐名曰韶石。古老言﹐昔有二仙﹐分而憩之﹐自爾年丰﹐彌歷一紀。利水又南逕靈石下﹐靈石一名逃石﹐髙三十丈﹐廣圓五百丈。耆舊傳言﹐石本桂陽汝城縣﹐因夜迅雷之變﹐忽然遷此﹐彼人來見﹐嘆曰﹕石乃逃來。因名逃石﹐以其有靈運徙﹐又曰靈石。其傑處﹐臨江壁立﹐霞駮有若繢焉。水石驚瀨﹐傳響不絕﹐商船淹畱﹐聆玩不已。利水南注東江﹐東江又西注於北江﹐謂之東江口。溱水至此﹐有始興大江之名﹐而南入湞陽縣也。

△過湞陽縣﹐出洭浦關﹐與桂水合。溱水南逕湞陽縣西﹐舊漢縣也﹐王莽之綦武矣。縣東有湞石山﹐廣圓三十里﹐挺崿大江之北﹐盤址長川之際。其陽有石室﹐漁叟所憩。昔欲於山北開達郡之路﹐輒有大蛇斷道﹐不果。是以今行者﹐必於石室前泛舟而濟也。溱水又西南﹐歷臯口﹑太尉二山之間﹐是曰湞陽峽。兩岸傑秀﹐壁立虧天。昔嘗鑿石架閣﹐令兩岸相接﹐以拒徐道覆。溱水出峽﹐左則湞水注之﹐水出南海龍川縣﹐西逕湞陽縣南﹐右注溱水。故應劭曰﹕湞水西入溱是也。溱水又西南﹐洭水入焉。《山海經》所謂湟水﹐出桂陽西北﹐東南注肆入郭浦西者也。溱水又西南逕中宿縣會一里水﹐其處隘﹐名之爲觀峽。連山交枕﹐絕崖壁竦﹐下有神廟﹐背阿面流﹐壇宇虛肅﹐廟渚攢石﹐巉巖亂峙中川。時水洊至﹐鼓怒佛騰﹐流木淪沒﹐必無出者。世人以爲河伯下材。晉中朝時﹐縣人有使至洛者事訖﹐將還。忽有一人寄其書﹐云﹕吾家在觀峽前﹐石間懸藤﹐卽其處也。但叩藤﹐自當有人取之。使者謹依其言﹐果有二人出外取書﹐並延入水府﹐衣不霑濡。言此似不近情﹐然造化之中﹐無所不有﹐穆滿西遊﹐與河宗論寶﹐以此推之﹐亦爲類矣。溱水又西南逕中宿縣南﹐吳孫皓分四會之北鄕立焉。

△南入於海。溱水又南注於郁﹐而入於海。卷三十九○洭水△洭水出桂陽縣盧聚。水出桂陽縣西北上驛山盧溪﹐爲盧溪水﹐東南流逕桂陽縣故城﹐謂之洭水。《地理誌》曰﹕洭水出桂陽﹐南至四會是也。洭水又東南流﹐嶠水注之﹐水出萌渚嶠之溪﹐溪水下流﹐歷峽南出﹐是峽謂之貞女峽。峽西岸髙巖﹐名貞女山。山下際有石﹐如人形﹐髙七尺﹐狀如女子﹐故名貞女峽。古來相傳﹐有數女取螺於此﹐遇風雨書晦﹐忽化爲石。斯誠巨異﹐難以聞信。但啟生石中﹐執呱空桑﹐抑斯類矣。物之變化﹐寧以理求乎﹖溪水又合洭水。洭水又東南入陽山縣﹐右合漣口﹐水源出縣西北一百一十里石塘村﹐村之流水側﹐有豫章木﹐本徑可二丈﹐其株根猶存﹐伐之積載﹐而斧迹若新。羽族飛翔不息﹐其旁眾枝﹐飛散遠集﹐鄕亦不測所如﹐惟見一枝﹐猶在含洭水矣。漣水東南流注於洭。洭水又東南流﹐而左與斟水合。水導源近出東巖下﹐穴口若井﹐一日之中﹐十溢十竭﹐信若潮流﹐而注洭水。洭水又南逕陽山縣故城西﹐耆舊傳曰﹐往昔縣長臨縣﹐輒遷擢超級﹐太史逕觀言地勢使然。掘斷連岡﹐流血成川﹐城因傾阤﹐遂卽傾敗。閣下大鼓﹐飛上臨武﹐乃之桂陽﹐追號聖鼓﹐自陽山達乎桂陽之武步驛﹐所至循聖鼓道也。其道如塹﹐迄於鼓城矣。洭水又逕陽山縣南﹐縣故含洭縣之桃鄕﹐孫皓分立爲縣也。洭水又東南流也。

△東南過含洭縣。應劭曰﹕洭水東北入沅。瓚注《漢書》沅在武陵﹐去洭遠﹐又隔湘水﹐不得入沅。洭水東南﹐左合翁水。水出東北利山湖﹐湖水廣圓五里﹐潔逾凡水﹐西南流注於洭﹐謂之翁水山。口已下﹐東岸有聖鼓杖﹐卽陽山之鼓杖也。橫在川側﹐𨿽衝波所激﹐未嘗移動。百鳥翔鳴﹐莫有萃者。船人上下﹐以篙撞者﹐輒有虐疾。洭水又東南﹐左合陶水﹐水東出堯山。山盤紆數百里﹐有赭嵒疊起﹐冠以靑林﹐與雲霞亂采。山上有白石英﹐山下有平陵﹐有大堂基﹐耆舊云﹐堯行宮所。陶水西逕縣北﹐右注洭水。洭水又逕含洭縣西。王歆之《始興記》曰﹕縣有白鹿城﹐城南有白鹿岡。咸康中﹐郡民張魴爲縣﹐有善政﹐白鹿來遊﹐故城及岡並卽名焉。

△南出洭浦關爲桂水。關在中宿縣。洭水出關﹐左合溱水﹐謂之洭口。《山海經》謂之湟水。徐廣曰﹕湟水﹐一名洭水﹐出桂陽﹐通四會﹐亦曰漼水也。漢武帝元鼎五年﹐路博徳爲伏波將軍﹐徵南越﹐出桂陽﹐下湟水﹐卽此水矣。桂水其別名也。○深水△深水出桂陽盧聚。呂忱曰﹕深水﹐一名邃水﹐導源盧溪﹐西入營水﹐亂流營波﹐同注湘津。許愼云﹕深水出桂陽南平縣也。《經》書桂陽者﹐縣本隸桂陽郡也。後割屬始興。縣有盧溪﹑盧聚山﹐在南平縣之南﹐九疑山東也。

△西北過零陵營道縣南﹐又東北過營浦縣南﹐又西北過泉陵縣﹐西北七里至燕室丘﹐入於湘。水上有燕室丘﹐亦因爲聚名也。其下水深不測﹐號曰龍淵。○鐘水△鐘水出桂陽南平縣都山﹐北過其縣東﹐又東北過宋渚亭﹐又北過鐘亭﹐與漼水合。都山卽都龐之嶠也﹐五嶺之第三嶺也。鐘水卽嶠水也。庾仲初曰﹕嶠水南入始興漼水﹐注於海。北入桂陽湘水注於江是也。漼水﹐卽桂水也﹐漼﹑桂聲相近﹐故字隨讀變﹐《經》仍其非矣。桂水出桂陽縣北界山﹐山壁髙聳﹐三面特峻﹐石泉懸注瀑布而下。北逕南平縣﹐而東北流屆鐘亭﹐右會鐘水﹐通爲桂水也。故應劭曰﹕桂水出桂陽﹐東北入湘。

△又北過魏寧縣之東。魏寧﹐故陽安也。晉太康元年攺曰晉寧。縣在桂陽郡東一百二十里。縣南西二面﹐阻帶淸溪﹐桂水無出縣東理﹐蓋縣邑流移﹐今古不同故也。

△又東北入於湘。○耒水△耒水出桂陽郴縣南山。耒水發源出汝城縣東烏龍白騎山﹐西北流逕其縣北﹐西流三十里﹐中有十四瀨﹐各數百步﹐濬流奔急﹐竹節相次﹐亦爲行旅氵斥涉之艱難也。又西北逕晉寧縣北﹐又西左合淸溪水口﹐水出縣東黃皮山﹐西南流歷縣南﹐又西北注於耒水。汝城縣在郡東三百餘里﹐山又在縣東﹐耒水無出南山理也。

△北過其縣之西縣有淥水﹐出縣東俠公山。西北流而南﹐屈注於耒﹐謂之程鄕溪﹐郡置酒官﹐醞於山下﹐名曰程酒﹐獻同酃也。耒水又西﹐黃水注之。水出縣西黃岑山﹐山則騎田之嶠﹐五嶺之第二嶺也。黃水東北流。按盛弘之云﹕眾山水出注於大溪﹐號曰橫流溪。溪水甚小﹐冬夏不乾﹐俗亦謂之爲貪泉﹐飲者輒冒於財賄﹐同於廣州石門貪流矣。廉介爲二千石﹐則不飲之。昔吳隱之挹而不亂﹐貪豈謂能污其眞乎﹖蓋亦惡其名也。劉澄之謂爲一涯溪﹐通四會殊爲孟浪而不悉也。庾仲初云﹕嶠水南入始興溱水﹐注海。卽黃岑水入武溪者也。北水入桂陽湘水﹐注於大江﹐卽是水也。左則千秋水注之。水出西南萬歲山。山有石室﹐室中有鐘乳。山上悉生靈壽木﹐溪下卽千秋水也。水側民居﹐號萬歲村。其水下合黃水﹐黃水又東北逕其縣東﹐右合除泉水。水出縣南湘陂村﹐村有圓水。廣圓可二百步﹐一邊暖﹐一邊冷。冷處極淸綠﹐淺則見石﹐深則見底。暖處水白且濁﹐玄素旣殊﹐涼暖亦異﹐厥名除泉﹐其猶江乘之半湯泉也。水盛則瀉黃溪﹐水耗則津徑輟流。郴﹐舊縣也﹐桂陽郡治也﹐漢髙帝二年分長沙置。《地理誌》曰﹕桂水所出﹐因以名也。王莽更名南平﹐縣曰宣風。項羽遷義帝所築也。縣南有義帝冢﹐內有石虎﹐因呼爲白彪郡。《東觀漢記》曰﹕茨充﹐字子何﹐爲桂陽太守﹐民惰懶﹐少粗履﹐足多剖裂。充教作履﹐今江南知織履﹐皆充之教也。黃溪東有馬嶺山﹐髙六百餘丈﹐廣圓四十許裏。漢末﹐有郡民蘇耽﹐棲遊此山。《桂陽列仙傳》云﹕耽﹐郴縣人。少孤﹐養母至孝。言語虛無﹐時人謂之癡。常與眾兒共牧牛﹐更直爲帥﹐錄牛無散。每至耽爲帥﹐牛輒徘徊左右﹐不逐自還。眾兒曰﹕汝直﹐牛何道不走耶﹖耽曰﹕非汝曹所知。卽面辭母云﹕受性應仙﹐當違供養。涕泗。又說﹕年將大疫﹐死者略半﹐穿一井飲水﹐可得無恙。如是有哭聲甚哀。後見耽﹐乘白馬﹐還此山中﹐百姓爲立壇祠﹐民安歲登﹐民因名爲馬嶺山。黃水又北流注於耒水﹐謂之郴口。耒水又西逕華山之陰﹐亦曰華石山﹐孤峯特聳。枕帶雙流。東則黃溪﹑耒水之交會也。耒水東流沿注﹐不得北過其縣西也。兩岸連山﹐石泉懸澑﹐行者輒徘畱念﹐情不極已也。

△又北過便縣之西縣故惠帝封長沙王子吳淺爲侯國﹐王莽之便屏也。縣界有溫泉水﹐在郴縣之西北﹐左右有田數十畮﹐資之以漑。常以十二月下種﹐明年三月谷熟﹐度此水冷﹐不能生苗。溫水所漑﹐年可三登。其餘波散流入於耒水也。

△又西北過耒陽縣之東。耒陽﹐舊縣也﹐蓋因水以制名。王莽更名南平亭。東傍耒水﹐水東肥南﹐有郡故城。縣有溪水﹐東出侯計山﹐其水淸澈﹐冬溫夏冷。西流謂之肥川。川之北有盧塘。塘池八頃﹐其深不測﹐有大魚﹐常至五月﹐輒一奮躍﹐水湧數丈﹐波襄四陸﹐細魚奔迸﹐隨水登岸﹐不可勝計。又云﹕大魚將欲鼓作﹐諸魚皆浮聚。水側注。西北逕蔡洲﹐洲西卽蔡倫故宅。傍有蔡子池。倫﹐漢黃門﹐順帝之世﹐搗故魚网爲紙﹐用代簡素﹐自其始也。

△又北過酃縣東。縣有酃湖﹐湖中有洲﹐洲上民居﹐彼人資以給釀﹐酒甚醇美﹐謂之酃酒﹐歲常貢之。湖邊尙有酃縣故治﹐西北去臨承縣一十五里。從省隸。《十三州誌》曰﹕大別水南出耒陽縣太山﹐北至酃縣入湖也。

△北入於湘。耒水西北至臨承縣﹐而左注湘水﹐謂之耒口也。○洣水△洣水出荼陵縣上鄕﹐西北過其縣西。水出江州安成郡廣興縣太平山西北流﹐逕荼陵縣之南。漢武帝元朔四年﹐封長沙定王子節侯訴之邑也。王莽更名聲鄕矣。洣水又屈而過其縣﹐西北流注也。《地理誌》謂之泥水者也。

△又西北過攸縣南。攸水出東南安成郡安復縣封侯山﹐西北流逕攸縣北﹐縣北帶攸溪﹐蓋卽溪以名縣也﹐漢武帝元朔四年﹐封長沙定王子則爲攸輿侯﹐卽《地理誌》所謂攸縣者也。攸水又西南流入荼陵縣﹐入於洣水也。

△又西北過陰山縣南。縣本陽山縣也﹐縣東北猶有陽山故城﹐卽長沙孝王子宗之邑也。言其勢王﹐故塹山堙谷﹐攺曰陰山縣。縣上有容水﹐自侯曇山下注洣水﹐謂之容口。水有大穴﹐容一百石﹐水出於此﹐因以名焉。洣水又西北逕其縣東﹐又西逕歷口。縣有歷水﹐下注洣水。謂之歷口。洣水又西北﹐與洋湖水會。水出縣西北樂藪岡下洋湖﹐湖去岡七里﹐湖水下注洣﹐謂之洋湖口。洣水東北有峨山﹐縣東北又有武陽﹑龍尾山﹐並仙者羽化之處。上有仙人及龍馬迹﹐於其處得遺永﹐𨿽神棲白雲﹐屬想芳流﹐藉念泉鄕﹐遺詠在玆。覽其餘誦﹐依然息遠﹐匪直邈想霞蹤﹐愛其文詠可念﹐故端牘抽札﹐以詮其詠。其略曰﹕登武陽﹐觀樂藪﹐峨嶺千蕤洋湖口﹐命蜚螭﹐駕白駒﹐臨天水﹐心踟躕﹐千載後﹐不知如。蓋勝賞神鄕﹐秀情超拔矣。

△又西北入於湘。○漉水△漉水出醴陵縣東漉山﹐西過其縣南。醴陵縣﹐髙後四年﹐封長沙相侯越爲國。縣南臨淥水﹐水東出安城萍鄕翁陵山。余謂漉﹑淥聲相近﹐後人藉便﹐以淥爲稱﹐𨿽翁陵名異﹐而卽麓是同。屈從縣西﹐西北流至漉浦﹐注入於湘。○瀏水△瀏水出臨湘縣東南瀏陽縣﹐西北過其縣﹐東北與澇溪水合。瀏水出縣東江州豫章縣首裨山﹐導源西北流﹐逕其縣南﹐縣憑溪以卽名也。又西北注於臨湘縣也。西入於湘。○氵買水△氵買水出豫章艾縣。《春秋左氏傳》曰﹕吳公子慶忌諫夫差﹐不納﹐居於艾是也。王莽更名治翰。

△西過長沙羅縣西。羅子自枝江徙此﹐世猶謂之爲羅侯也。氵買水又西流﹐積而爲陂﹐謂之町湖也。

△又西至累石山﹐入於湘水。累石山在北﹐亦謂之五木山﹐山方尖如五木狀﹐故俗人藉以名之。山在羅口北。氵買水又在羅水南﹐流注於湘﹐謂之東町口者也。○贛水△贛水出豫章南野縣西﹐北過贛縣東。《山海經》曰﹕贛水出聶都山﹐東北流注於江﹐入彭澤西也。班固稱南野縣﹐彭水所發﹐東入湖漢水。庾仲初謂大庾嶠水﹐北入豫章﹐注於江者也。《地理誌》曰﹕豫章水出贛縣西南﹐而北入江。蓋控引眾流﹐總成一川﹐𨿽稱謂有殊﹐言歸一水矣。故《後漢﹖郡國志》曰﹕贛有豫章水。雷次宗云﹕似因此水爲其地名。𨿽十川均流﹐而此源最遠﹐故獨受名焉。劉澄之曰﹕縣東南有章水﹐西有貢水﹐縣治二水之間。二水合贛字﹐因以名縣焉。是爲謬也﹐劉氏專以字說水﹐而不知遠失其實矣。豫章水導源東北流﹐逕南野縣北。贛川石阻﹐水急行難﹐傾波委注﹐六十餘里。又北逕贛縣東﹐縣卽南康郡治﹐晉太康五年分廬江立。豫章水右會湖漢水﹐水出雩都縣。導源西北流﹐逕金雞石﹐其石孤竦臨水。耆老云﹕時見金雞出於石上﹐故石取名焉。湖漢水又西北逕贛縣東﹐西入豫章水也。

△又西北過廬陵縣西。廬陵縣﹐卽王莽之桓亭也。《十三州誌》稱﹕戶水西出長沙安成縣。武帝元光六年﹐封長沙定王子劉蒼爲侯國﹐卽王莽之用成也。吳寶鼎中立﹐以爲發城郡﹐東至廬陵入湖漢水也。

△又東北過石陽縣西。漢和帝永平九年﹐分廬陵立。漢獻帝初平二年﹐吳長沙桓王立廬陵郡﹐治此。豫章水又逕其郡南﹐城中有井﹐其水色半靑半黃﹐黃者如灰汁﹐取作飲粥﹐悉皆金色﹐而甚芬香。

△又東北過漢平縣南。又東北過新淦縣西。牽水西出宜春縣﹐漢武帝元光六年﹐封長沙定王子劉成爲侯國。王莽之修曉也。牽水又東逕吳平縣﹐舊漢平也。晉太康元年攺爲吳平矣。牽水又東逕新淦縣﹐卽王莽之偶亭——而注於豫章水。湖漢及贛﹐並通稱也。又淦水出其縣下﹐注於贛水。

△又北過南昌縣西。旴水出南城縣西北流逕南昌縣南﹐西注贛水。又有濁水注之﹐水出康樂縣﹐故陽樂也。濁水又東逕望蔡縣﹐縣因汝南上蔡民萍居此土﹐晉太康元年﹐攺爲望蔡縣。濁水又東逕建成縣﹐漢武帝元朔四年﹐封長沙定王子劉拾爲侯國。王莽更名之曰多聚也。縣出燃石。《異物志》曰﹕石色黃白而理疏﹐以水灌之便熱﹐以鼎著其上﹐炊足以熟。置之則冷﹐灌之則熱﹐如此無窮。元康中﹐雷孔章入洛﹐賫石以示張公。張公曰﹕此謂燃石。於是乃知其名。濁水又東至南昌縣東流入於贛水。贛水又歷白社西﹐有徐孺子墓。吳嘉禾中﹐太守長沙徐熙於墓隧種松。太守南陽謝景於墓側立碑。永安中﹐太守梁郡夏侯嵩於碑傍立思賢亭。松大合抱﹐亭世修治﹐至今謂之聘君亭也。贛水又北歷南塘﹐塘之東有孺子宅﹐際湖南小洲上。孺子名穉﹐南昌人﹐髙尙不仕。太尉黃瓊辟﹐不就。桓帝問尙書令陳蕃﹕徐穉﹑袁閎誰爲先後﹖蕃答稱﹕袁生公族﹐不鏤自雕。至於徐穉﹐傑出薄域﹐故宜爲先。桓帝備禮徵之﹐不至。太原郭林宗有母憂﹐穉往弔之﹐置生芻而於廬前而去。眾不知其故﹐林宗曰﹕必孺子也。《詩》云﹕生芻一束﹐其人如玉。吾無徳以堪之。年七十二﹐卒。贛水又逕谷鹿洲﹐舊作大艑處。贛水又北逕南昌縣故城西﹐於《春秋》屬楚﹐卽令尹子蕩師於豫章者也。秦以爲廬江南部。漢髙祖六年﹐始命灌嬰定豫章置南昌縣。以爲豫章郡治﹐此卽灌嬰所築也。王莽更名縣曰宜善﹐郡曰九江焉。劉歆云﹕湖漢等九水入彭蠡﹐故言九江矣。陳蕃爲太守﹐署徐穉爲功曹。蕃在郡不接賓客﹐惟穉來﹐特設一榻﹐去則懸之﹐此卽懸榻處也。建安中﹐更名西安﹐晉又名爲豫章。城之南門曰松陽門﹐門內有樟樹﹐髙七丈五尺﹐大二十五圍﹐枝葉扶疏﹐垂蔭數畝。應劭《漢官儀》曰﹕豫章樟樹生庭中﹐故以名郡矣。此樹嘗中枯﹐逮晉永嘉中﹐一旦更茂﹐丰蔚如初﹐咸以爲中宗之詳也。《禮﹖斗威儀》曰﹕君政訟平﹐豫樟常爲生。太興中﹐元皇果興大業於南。故郭景純《南郊賦》云﹕獘樟擢秀於祖邑是也。以宣王祖爲豫章故也。贛水北出﹐際西北﹐歷度支步﹐是晉度支校尉立府處﹐步卽水渚民。贛水又逕郡北﹐爲津步﹐步有故守賈萌廟﹐萌與安成侯張普爭地﹐爲普所害﹐卽日靈見津渚﹐故民爲立廟焉。水之西岸有磐石﹐謂之石頭﹐津步之處也。西行二十里曰散原山﹐疊嶂四周﹐杳邃有趣。晉隆安末﹐沙門竺曇顯建精舍於山南﹐僧徒自遠而至者相繼焉。西北五六里﹐有洪井﹐飛流懸注﹐其深無底﹐舊說洪崖先生之井也。北五六里有風雨池﹐言山髙瀨激﹐激著樹木。霏散遠灑若雨。西有鸞岡﹐洪崖先生乘鸞所憩泊也。岡西有鶴嶺﹐云王子喬控鶴所逕過也。有二崖﹐號曰大蕭﹑小蕭﹐言蕭史所遊萃處也。雷次宗云﹕此乃擊風捕影之論。據實本所未辧﹐聊記奇聞﹐以廣井魚之聽矣。又按謝莊詩﹐莊嘗遊豫章﹐觀井賦詩。言鸞岡四周有水﹐謂之鸞陂。似非虛論矣。東大湖十里二百二十六步﹐北與城齊﹐南緣回折至南塘﹐本通大江﹐增減與江水同。漢永元中﹐太守張躬築塘以通南路﹐兼遏此水。冬夏不增減﹐水至淸深﹐魚甚肥美。每於夏月﹐江水溢塘而過﹐居民多被水害。至宋景平元年﹐太守蔡君西起堤﹐開塘爲水門﹐水盛則閉之﹐內多則洩之。自是居民少患矣。贛水又東北逕王步﹐步側有城﹐云是孫奮爲齊王鎭此﹐城之。今謂之王步﹐蓋齊王之渚步也。郡東南二十餘里﹐又有一城﹐號曰齊王城。築道相通﹐蓋其離宮也。贛水又北逕南昌左尉廨西﹐漢成帝時﹐九江梅福爲南昌尉﹐居此。後福一旦捨妻子﹐去九江﹐傳云得仙。贛水又北逕龍沙西﹐沙甚潔白﹐髙峻而阤﹐有龍形﹐連亙五里中﹐舊俗九月九日升髙處也。昔有人於此沙﹐得故冢刻塼﹐題云﹕西去江七里半﹐筮言其吉﹐卜言其凶。而今此冢垂沒於水﹐所謂筮短龜長也。贛水又逕椒丘城下﹐建安四年﹐孫策所築也。贛水又歷釣圻邸閣下﹐度支校尉治﹐太尉陶侃移置此也。舊夏月﹐邸閣前洲沒﹐去浦遠﹐景平元年﹐校尉豫章因運出之力﹐於渚次聚石爲洲﹐長六十餘丈。洲裏可容數十舫。贛水又北逕鄡陽縣﹐王莽之豫章縣也。餘水注之。水東出余汗縣﹐王莽名之曰治幹也。餘水北至鄡陽縣注贛水。贛水又與鄱水合﹐水出鄱陽縣東﹐西逕其縣南武陽鄕也。地有黃金采﹐王莽攺曰鄕亭。孫權以建安十五年﹐分爲鄱陽郡。鄱水又西流﹐注於贛。又有繚水入焉。其水導源建昌縣﹐漢元帝永光二年分海昬立。繚水東逕新吳縣﹐漢中平中立。繚水又逕海昬縣﹐王莽更名宜生。——謂之上繚水﹐又謂之海昬江﹐分爲二水。縣東津上有亭﹐爲濟渡之要。其水東北逕昌邑城而東出豫章大江﹐謂之慨口。昔漢昌邑王之封海昬也。每乘流東望﹐輒憤慨而還﹐世因名焉。其一水枝分別注﹐入於修水也。

△又北過彭澤縣西。修水出艾縣西。東北逕豫寧縣﹐故西安也﹐晉太康元年更從今名。修水又東北逕永修縣﹐漢靈帝中平二年立。修水又東北注贛水﹐其水總納十川﹐同溱一瀆﹐俱注於彭蠡也。

△北入於江。大江南贛水﹐總納洪流﹐東西四十里﹐淸澤遠漲﹐綠波凝淨﹐而會注於江川。○廬江水△廬江水出三天子都﹐北過彭澤縣﹐西北入於江。《山海經》三天子都﹐一曰天子鄣。王彪之《廬山賦﹖敍》曰﹕廬山﹐彭澤之山也。𨿽非五嶽之數﹐穹窿嵯峨﹐實峻極之名山也。孫放《廬山賦》曰﹕尋陽郡南有廬山﹐九江之鎭也。臨彭蠡之澤﹐接平敞之原。《開山圖》曰﹕山四方﹐周四百餘里﹐疊鄣之巖萬仞﹐懷靈抱異﹐苞諸仙迹。《豫章舊志》曰﹕廬俗﹐字君孝﹐本姓匡﹐父東野王﹐共鄱陽令吳芮佐漢定天下而亡。漢封俗於鄡陽﹐曰越廬君。俗兄弟七人皆好道術﹐遂寓精於宮庭之山。故世謂之廬山。漢武帝南巡﹐睹山以爲神靈﹐封俗大明公。元法師《廬山記》曰﹕殷﹑周之際﹐匡俗先生﹐受道仙人﹐共遊此山﹐時人謂其所止爲神仙之廬﹐因以名山矣。又按周景式曰﹕廬山匡俗﹐字子孝﹐本東裏子﹐出周武王時﹐生而神靈﹐屢逃徵聘﹐廬於此山﹐時人敬事之。俗後仙化﹐空廬猶存﹐弟子睹室悲哀﹐哭之旦暮﹐事同烏號。世稱廬君﹐故山取號焉。斯耳傳之談﹐非實證也。故《豫章記》以廬爲姓﹐因廬以氏﹐周氏﹑遠師﹐或托廬墓爲辭﹐假憑廬以托稱。二證旣違﹐三情互爽。按《山海經》創志大禹﹐記錄遠矣。故《海內東經》曰﹕廬江出三天子都﹐入江彭澤西﹐是曰廬江之名﹐山水相依﹐互舉殊稱﹐明不因匡俗始﹐正是好事君子﹐彊引此類﹐用成章名耳。又按張華《博物志﹖曹著傳》﹐其神自雲姓徐﹐受封廬山。後吳猛經過﹐山神迎猛﹐猛語曰﹕君王此山﹐近六百年﹐符命已盡﹐不宜久居非據。猛又贈詩云﹕仰矚列仙館﹐俯察王神宅﹐曠載暢幽懷﹐傾蓋付三益。此乃神道之事﹐亦有換轉﹐理難詳矣。吳猛﹐隱山得道者也。《尋陽記》曰﹕廬山上有三石梁﹐長數十丈﹐廣不盈尺﹐杳然無底。吳猛將弟子登山﹐過此梁﹐見一翁坐桂樹下﹐以玉杯承甘露漿與猛。又至一處﹐見數人﹐爲猛設玉膏。猛弟子竊一寶﹐欲以來示世人﹐梁卽化如指﹐猛使送寶還﹐手牽弟子﹐令閉眼相引而過。其山川明淨﹐風澤淸曠﹐气爽節和﹐土沃民逸。嘉遁之士﹐繼響窟巖。龍潛鳳采之賢﹐往者忘歸矣。秦始皇﹑漢武帝及太史公司馬遷咸升其巖﹐望九江而眺鐘﹑彭焉。廬山之北有石門水﹐水出嶺端﹐有雙石髙竦﹐其狀若門﹐因有石門之目焉。水導雙石之中﹐懸流飛澍﹐近三百許步﹐下散漫十數步﹐上望之連天﹐若曳飛練於霄中矣。下有磐石﹐可坐數十人。冠軍將軍劉敬宣﹐每登陟焉。其水歷澗﹐逕龍泉精舍南﹐太元中﹐沙門釋慧遠所建也。其水下入江。南嶺﹐卽彭蠡澤西天子鄣也。峯隥險峻﹐人迹罕及。嶺南有大道﹐順山而下﹐有若畫焉。傳云匡先生所通至江道。巖上有宮殿故基者三﹐以次而上﹐最上者極於山峯。山下又有神廟﹐號曰宮亭廟﹐故彭湖亦有宮亭之稱焉。余按《爾雅》云﹕大山曰宮。宮之爲名﹐蓋起於此﹐不必一由三宮也。山廟甚神﹐能分風擘流﹐住舟遣使﹐行旅之人﹐過必敬祀而後得去。故曹毗詠云﹕分風爲貳﹐擘流爲兩。昔吳郡太守張公直自守徵還﹐道由廬山。子女觀祠﹐婢指女戲妃像人。其妻夜夢致聘﹐怖而遽發﹐明引中流﹐而船不行。合船驚懼﹐曰﹕愛一女而合門受禍也。公直不忍﹐遂令妻下女於江。其妻布席水上﹐以其亡兄女代之﹐而船得進。公直方知史女﹐怒妻曰﹕吾何面目於當世也。復下己女於水中。將渡﹐遙見二女於岸側。傍有一吏立﹐曰﹕吾廬君主簿﹐敬君之義﹐悉還二女。故幹寶書之於《感應》焉。山東有石鏡﹐照水之所出。有一圓石﹐懸崖明淨﹐照見人形晨光初散﹐則延曜入石﹐豪細必察﹐故名石鏡焉。又有二泉﹐常懸注﹐若白雲帶山。《廬山記》曰﹕白水在黃龍南﹐卽瀑布也。水出山腹﹐掛流三四百丈﹐飛湍林表﹐望若懸素。注處悉成巨井﹐其深不測。其水下入江淵。廬山之南﹐有上霄石﹐髙壁糸面然。與霄漢連接。秦始皇三十七年﹐嘆斯嶽遠﹐遂記爲上霄焉。上霄之南﹐大禹刻石志其丈尺里數﹐今猶得刻石之號焉。湖中有落星石﹐周回百餘步﹐髙五丈﹐上生竹木。傳曰有星墜此﹐因以名焉。又有孤石﹐介立大湖中﹐周回一里﹐竦立百丈﹐矗然髙峻﹐特爲環異。上生林木﹐而飛禽罕集﹐言其上有玉膏可采﹐所未詳也。耆舊云﹔昔禹治洪水至此﹐刻石紀功﹐或言秦始皇所勒﹐然歲月已久﹐莫能辧之也。卷四十○漸江水斤江水江以南至日南郡二十水禹貢山水澤地所在

△漸江水出三天子都。《山海經》謂之浙江也。《地理誌》雲﹕水出丹陽黟縣南蠻中。北逕其縣南﹐有博山﹐山上有石﹐特起十丈﹐上峯若劍杪。時有錄鼓潛發﹐正長臨縣﹐以山鼓爲候﹐一鳴﹐官長一年﹐若長雷發聲﹐則官長不反﹐浙江又北歷黟山﹐縣居山之陽﹐故縣氏之。漢成帝鴻嘉二年﹐以爲廣徳國﹐封中山憲王孫云客王於此。晉太康中﹐以爲廣徳縣﹐分隸宣城郡。會稽陳業﹐潔身淸行﹐遁迹此山。浙江又北逕歙縣東﹐與一小溪合。水出縣東北翁山﹐西逕故城南﹐又西南入浙江。又東逕遂安縣南。溪廣二百步﹐上立杭以相通﹐水甚淸深﹐潭不掩鱗﹐故名新定。分歙縣立之。晉太康中﹐又攺從今名。浙江又左合絕溪﹐溪水出始新縣西﹐東逕縣故城南﹐爲東西長溪。溪有四十七瀨﹐睿流驚急﹐奔波聒天。孫權使賀齊討黟﹑歙山賊﹐賊固黟之林歷山﹐山甚峻絕﹐又工禁五兵。齊以鐵杙椓山﹐升出不意﹐又以白棓擊之﹐气禁不行﹐遂和奇功平賊。於是立始新之府﹐於歙之華鄕令齊守之。後移出新亭。晉太康元年﹐攺曰新安郡。溪水東注浙江。浙江又東北逕建徳縣南。縣北有烏山﹐山下有廟﹐廟在縣東七里。廟渚有大石﹐髙十丈﹐五尺圍﹐水瀨睿激而能致雲雨。浙江又東逕壽昌縣南﹐自建徳至此﹐八十里中有十二瀨﹐瀨皆峻崄﹐行旅所難。縣南有孝子夏先墓﹐先少喪二親﹐負土成墓。數年﹐不勝哀卒。浙江又北逕新城縣﹐桐溪水注之。水出吳興郡於潛縣北天目山。山有髙峻﹐崖嶺竦疊﹐西臨峻澗。山上有霜木﹐皆是數百年樹﹐謂之翔鳳林。東面有瀑布﹐下注數晦深沼﹐名曰蛟龍池。池水南流逕縣西﹐爲縣之西溪。溪水又東南與紫溪合。水出縣西百丈山﹐卽潛山也。山水東南流﹐名爲紫溪﹐中道夾水﹐有紫色磐石﹐石長百餘丈﹐望之如朝霞。又名此﹐水爲赤瀨﹐蓋以倒影在水故也。紫溪又東南流﹐逕白山之陰。山甚峻極﹐北臨紫溪。又東南連山夾水﹐兩峯交峙﹐反項對石﹐往往相捍。十餘里中﹐積石磊砢﹐相挾而上﹐澗下白沙細石﹐狀若霜雪。水木相映﹐泉石爭暈﹐名曰樓林。紫溪東南流﹐逕桐廬縣東爲桐溪。孫權藉溪之名以爲縣目﹐割富春之地﹐立桐廬縣。自縣至於潛﹐凡十有六瀨﹐第二是嚴陵瀨。瀨帶山﹐山下有石室。漢光武帝時﹐嚴子陵之所居也。故山及瀨﹐皆卽人姓名之。山下有磐石﹐周回十數丈﹐交枕潭際﹐蓋陵所遊也。桐廬溪又東北﹐逕新城縣入浙江。縣故富春地﹐孫權置﹐後省並桐廬﹐咸和九年﹐復立爲縣。浙江又東北入富陽縣﹐故富春也。晉後名春﹐攺曰富陽也。東分爲湖浦。浙江又東北逕富春縣南﹐縣故王莽之誅歲也。江南有山﹐孫武皇之先所葬也。漢末﹐墓上有光﹐如雲气屬天。黃武四年﹐孫權以富春爲東安郡﹐分置諸縣。以討山越﹐命全琮浙江又東北逕亭山西﹐山上有孫權父冢。

△北過余杭﹐東入於海。浙江逕縣左﹐合余杭大溪。江北卽臨安縣界﹐水北對郭文宅﹐宅傍山面溪﹐宅東有郭文墓﹐晉建武元年﹐驃騎王導迎文﹐置之西園。文逃此而終。臨安令攺葬之。建安十六年﹐縣民郎雅作亂﹐賀齊討之。孫權分余杭立臨水縣﹐晉攺曰臨安縣﹐因岡爲城﹐南門尢髙。謝安蒞郡﹐遊縣﹐逕此門﹐以爲難爲亭長。浙江又東逕余杭故縣南﹐新縣北。秦始皇南遊會稽﹐途出是地。因立爲縣。王莽之進睦也。漢末陳渾移築南城﹐縣後溪南大塘。卽渾立以防水也。縣南有三碑﹐是顧颺﹑範寧等碑。縣南有大壁山﹐郭文自陸渾遷居也。浙江又東逕烏傷縣北﹐王莽攺曰烏孝﹐《郡國志》謂之烏傷。《異苑》曰﹕東陽顏烏以淳孝著聞﹐後有羣烏銜鼓﹐集顏鳥所居之邨﹐烏口皆傷﹐一境以爲顏烏至孝﹐故致慈烏﹐欲令孝聲遠聞﹐又名其縣曰烏傷矣。浙江又東北流至錢唐縣﹐谷水入焉。水源西出太末縣﹐縣是越之西部姑蔑之地也。秦以爲縣。王莽之末治也。吳寶鼎中﹐分會稽立﹐隸東陽郡。谷水東逕獨松故冢下﹐冢爲水毀﹐其磚文﹕筮言吉﹐龜言凶﹐百年隋水中﹐今則同龜繇矣。谷水又東逕長山縣南﹐與永康溪水合﹐縣卽東陽郡治也。縣﹐漢獻帝分烏傷立﹔郡﹐呈寶鼎中分會稽置。城居山之陽﹐或謂之長仙縣也﹐言赤松采藥此山﹐因而居之﹐故以爲句。後傳呼乖謬﹐字亦因攺。溪水南出永康縣。縣﹐赤烏中分烏傷上浦立。劉敬叔《異苑》曰﹕孫權時﹐永康縣有人入山﹐遇一大龜﹐卽束之以歸。龜便言曰﹕遊不量時﹐爲君所得。擔者怪之﹐載出﹐欲上吳王。夜宿越裏﹐纜船於大桑樹。宵中﹐樹忽呼龜曰﹕元緒﹐奚事爾也﹖龜曰﹕行不擇日﹐今方見烹﹐𨿽盡南山之樵﹐不能潰我。樹曰﹕諸葛元遜識性淵長﹐必致相困。令求如我之徒﹐討將安泊﹖龜曰﹕子明﹐無多辭﹐旣至建業﹐權將煮之﹐燒柴萬車﹐龜猶如故。諸葛恪曰﹕燃以老桑乃熟。獻人仍說龜言﹐權使伐桑﹐取煮之卽爛。故野人呼龜曰元緒。其水飛湍北注﹐至縣南門﹐入谷水。谷水又東﹐定陽溪水注之。水上承信安縣之蘇姥布。縣本新安縣﹐晉武帝太康元年攺曰信安。水懸百餘丈﹐瀨勢飛注﹐狀如瀑布。瀨邊有石如牀﹐牀上有石牒﹐長三尺許﹐有似雜采帖也。《東陽記》云﹕信安縣有懸室阪。晉中朝時﹐有民王質﹐伐木至石室中﹐見童子四人﹐彈琴而歌。質因畱﹐倚柯聽之。童子以一物如棗核與質﹐質含之﹐便不復饑。俄頃﹐童子曰﹕其歸。承聲而去﹐斧柯漼然爛盡。旣歸﹐質去家已數十年﹐親情凋落﹐無復向時比矣。其水分納眾流﹐混波東逝﹐逕定陽縣。夾岸緣溪﹐悉生支竹﹐及芳枳木連﹐雜以霜菊金橙。白沙細石﹐狀如凝雪。石澑湍波﹐浮響無輟。山水之趣。尢深人情。縣﹐漢獻帝分信安立。溪亦取名焉。溪水又東逕長山縣北﹐北對髙山。山下水際﹐是赤松羽化之處也。炎帝少女追之﹐亦俱仙矣。後人立廟於山下。溪水又東入於谷水﹐又東逕烏傷縣之云黃山﹐山下臨溪水﹐水際石壁傑立﹐髙一百許丈。又與吳寧溪水合。水出吳寧縣﹐下逕烏傷縣入谷﹐謂之烏傷溪水。閩中有徐登者﹐女子化爲丈夫﹐與東陽趙昞﹐並善越方。時遭兵亂相遇於溪﹐各示所能。登先禁溪﹐水爲不流。昞次禁枯柳﹐柳爲生荑。二人相示而笑。登年長﹐昞師事之。後登身故﹐昞東入章安。百姓未知。昞乃升茅屋﹐梧鼎而爨﹐主人驚怪﹐昞笑而不應﹐屋亦不損。又嘗臨水求渡﹐船人不許。昞乃張蓋坐中﹐長嘯呼風﹐亂流而濟。於是百姓神服﹐從者如歸﹐章安令惡而殺之﹐民立祠於永康而蚊蚋不能入。昞秉道懷術﹐而不能全身避害﹐事同萇弘﹐宋元之龜﹐戹運之來﹐故難救矣。谷水又東入錢唐縣﹐而左入浙江。故《地理誌》曰谷水自太末東北﹐至錢唐﹐入浙江﹐是也。浙江又東逕靈隱山﹐山在四山之中﹐有髙崖洞穴﹐左右有石室三所﹐又有孤石壁立﹐大三十圍﹐其上開散﹐狀似蓮花。昔有道士﹐長往不歸﹐或因以稽畱爲山號。山下有錢唐故縣。浙江逕其南﹐王莽更名之曰泉亭。《地理誌》曰﹕會稽西部都尉治。《錢唐記》曰﹕防海大塘在縣東一里許﹐郡議曹華信家議立此塘﹐以防海水。始開募﹐有能致一斛土石者﹐卽與錢一千。旬日之間﹐來者雲集﹐塘未成而不復取。於是載土石者皆棄而去﹐塘以之成﹐故攺名錢塘焉。縣南江側有明聖湖。父老傳言﹐湖有金牛﹐古見之。神化不測﹐湖取名焉。縣有武林山﹐武林水所出也。闞駰云﹕山出錢水﹐東入海。《吳地記》言﹐縣惟浙江﹐今無此水。縣東有定﹑包諸山皆西臨浙江﹐水流於兩山之間﹐江川急濬﹐兼濤水畫夜再來﹐來應時刻﹐常以月晦及望尢大﹐至二月﹑八月最髙﹐峨峨二丈有餘。《吳越春秋》以爲子胥﹑文種之神也。昔子胥亮於吳﹐而浮屍於江﹐吳人憐之﹐立祠於江上﹐名曰胥山。《吳錄》曰﹕胥山在太湖邊去江不百里﹐故曰江上。文種誠於越﹐而伏劍於山陰﹐越人哀之﹐葬於重山。文種旣葬一年﹐子胥從海上﹐負種俱去﹐遊夫江海。故潮水之前揚波者﹐伍子胥﹐後重水者大夫種。是以枚乘曰﹕濤無記焉。然海水上潮﹐江水朔流﹐似神而非﹐於是處焉。秦始皇三十七年﹐將遊會稽﹐至錢唐﹐臨浙江﹐所不能渡﹐故道余杭之西津也。浙江北合詔息湖﹐湖本名阼湖﹐因秦始皇帝巡狩所憩﹐故有詔息之名也。浙江又東合臨平湖。《異苑》曰晉武時﹐吳郡臨平岸崩﹐出一石鼓﹐打之無聲﹐以問張華。華曰﹕可取蜀中桐材﹐刻作魚形﹐扣之則鳴矣。於是如言﹐聲聞數十里。劉道民《詩》曰﹕事有遠而合﹐蜀桐鳴吳石。傳言此湖艸穢壅塞﹐天下亂﹐是湖開﹐天下平。孫皓天璽元年﹐吳郡上言﹐臨平湖自漢末穢塞﹐今更開通。又於湖邊得石函﹐函中有小石﹐靑白色﹐長四寸﹐廣二寸餘﹐刻作皇帝字。於是攺天冊爲天璽元年。孫盛以爲元皇中興之符徵﹐五湖之石瑞也。《錢塘記》曰﹕桓玄之難﹐湖水色赤﹐熒熒如丹。湖水上通浦陽江﹐下注浙江﹐名曰東江﹐行旅所從以出浙江也。浙江又逕固陵城北﹐昔範蠡築城於浙江之濱﹐言可以固守﹐謂之固陵﹐今之西陵也。浙江又東逕柤塘﹐謂之柤瀆。昔太守王朗拒孫策﹐數戰不利。孫靜說策曰﹕朗負阻城守﹐難可卒拔。柤瀆去此數十里﹐是要道也。若從此出﹐攻其無備﹐破之必矣。策從之﹐破朗於固陵。有西陵湖﹐亦謂之西城湖。湖西有湖城山﹐東有夏架山。湖水上承妖臯溪而下注浙江。又逕會稽山陰縣﹐有若竹裏﹐裏有舊城﹐言句踐封範蠡子之邑也。浙江又東與蘭溪合﹐湖南有天柱山﹐湖口有亭﹐號曰蘭亭﹐亦曰蘭上裏。太守王羲之﹑謝安兄弟﹐數往造焉。吳郡太守謝勗封蘭亭侯﹐蓋取此亭以爲封號也。太守王廙之﹐移亭在水中﹐晉司空何無忌之臨郡也。起亭於山椒﹐極髙盡眺矣。亭宇𨿽壞﹐基陛尙存。浙江又逕越王允常冢北﹐冢在木客村。耆彥云﹕句踐使工人伐榮楯﹐欲以獻吳﹐久不得歸﹐工人尢思﹐作《木客吟》﹐後人因以名地。句踐都瑯邪﹐欲移允常冢﹐冢中生分風﹐飛沙射人﹐人不得近。句踐不欲﹐遂止。浙江又東北得長湖口﹐湖廣五里﹐東西百三十里﹐沿湖開水門六十九所﹐下漑田萬頃﹐北瀉長江。湖南有覆斗山﹐周五百里﹐北連鼓吹山﹐山西枕長溪﹐溪水下注長湖。山之西嶺有賀臺﹐越入吳﹐還而成之﹐故號曰賀臺矣。又有秦望山﹐在州城正南﹐爲眾峯之傑﹐涉境便見。《史記》云﹕秦始皇登之以望南海。自平地以取山頂﹐七里﹐懸隥孤危﹐徑路險絕。《記》云﹕扳蘿捫葛﹐然後能升。山上無甚髙木﹐當由地迥多風所致。山南有嶕峴﹐峴裏有大城﹐越王無餘之舊都也。故《吳越春秋》云﹕句踐語範蠡曰﹕先君無餘﹐國在南山之陽﹐社稷宗廟在湖之南。又有會稽之山﹐古防山也﹐亦謂之爲茅山﹐又曰棟山。《越絕》云﹕棟猶鎭也。蓋《周禮》所謂揚州之鎭矣。山形四方﹐上多金玉﹐下多玞石。《山海經》曰﹕夕水出焉﹐南流注於湖。《吳越春秋》稱覆釜山之中﹐有金簡玉字之書﹐共帝之遺識也。山下有禹廟﹐廟有聖姑像。《禮樂緯》云﹕禹治水畢﹐天賜神女﹐聖姑卽其像也。山上有禹冢。昔大禹卽位十年﹐東巡狩﹐崩於會稽﹐因而葬之。有鳥來爲之耘﹐春銜拔艸根﹐秋啄其穢﹐是以縣官禁民不得妄害此鳥﹐犯則刑無赦山東有湮井﹐去廟七里﹐深不見底﹐謂之禹井﹐云東遊者多探其穴也。秦始皇登稽山刻石紀功﹐尙存山側。孫暢之《述書》云﹕丞相李斯所篆也。又有石匱山﹐石形似匱﹐上有金簡玉字之書﹐言夏禹發之﹐得百川之理也。又有射的山﹐遠望山的的狀若射侯﹐故謂射的。射的之西﹐有石室﹐名之爲射堂。年登否常占射的﹐以爲貴賤之準。的明則米賤﹐的暗則米貴。故諺云﹕射的白﹐斛米百﹐射的玄﹐斛米千。北則石帆山﹐山東北有孤石﹐髙二十餘丈﹐廣八丈﹐望之如帆﹐因以爲名。北臨大湖。水深不測﹐傳與海通。何次道作郡﹐常於此水中得烏賊魚。南對精廬﹐上蔭修﹐木﹐下瞰寒泉。西連稽山﹐一山也。東帶若邪溪﹐《吳越春秋》所謂歐冶涸而出銅﹐以成五劍。溪水上承嶕峴麻溪﹐溪之下﹐孤潭﹐周數畝﹐甚淸深﹐有孤石臨潭。乘崖俯視。猨狖驚心﹐寒木被潭﹐森沈駭觀。上有一櫟樹﹐謝靈運與從弟惠連常遊之﹐作連句﹐題刻樹側。麻潭下注若邪溪﹐水至淸照﹐眾山倒影﹐窺之如畫。漢世劉寵作郡﹐有政績﹐將解任去治﹐此溪父老﹐人持百錢出送﹐寵各受一文。然山棲遁逸之士﹐谷隱不羈之民﹐有道則見﹐物以感遠爲貴﹐荷泉致意﹐故受者以一錢爲榮﹐豈藉費也。義重故耳。溪水下注大湖﹐邪溪之東﹐又有寒溪﹐溪之北有鄭公泉﹐泉方數丈﹐冬溫夏涼。漢太尉鄭弘宿居潭側﹐因以名泉。弘少以苦節自居﹐恆躬采伐﹐用貿糧膳。每出入溪津﹐常感神風送之﹐𨿽憑舟自運﹐無杖檝之勞。村人貪藉風勢﹐常依隋往還﹐有淹畱者﹐徒輩相謂﹐汝不欲及鄭風邪﹖其感致如此。湖水自東亦注江通海﹐水側有白鹿山。山北湖塘上舊有亭﹐吳黃門郎楊哀明﹐居於弘訓裏﹐太守張景數往造焉﹐使開瀆作埭﹐埭之西作亭﹐亭﹑埭皆以楊爲名。孫恩作賊﹐從海來﹐楊亭被燒﹐後復修立﹐厥名猶在。東有銅牛山﹐山有銅穴﹐三十許丈﹐穴中有大樹神廟。山上有冶官﹐山北湖下有練塘裏。《吳越春秋》云﹕句踐煉冶銅錫之處。采炭於南山﹐故其間有炭瀆。句踐臣吳﹐吳王封句踐於越百里之地﹐東至炭瀆是也。縣南九里有侯山﹐山孤立長湖中。晉車騎將軍孔敬康少時﹐遁世棲迹此山。湖北有三小山﹐謂之鹿野山﹐在縣南六里﹐按《吳越春秋》﹐越之麋苑也。山有石室﹐言越王所遊息處矣。縣南湖北有陳音山。楚之善射者曰陳音﹐越王問以射道﹐又善其說﹐乃使簡士習射北郊之外。按《吳越春秋》﹐音死﹐葬於國西山上﹐今陳音山乃在國南五里。湖北有射堂及諸邸捨﹐連衍相屬。又於湖中築塘﹐直指南山﹐北卽大越之國。秦攺爲山陰縣﹐會稽郡治也。太史公曰﹕禹會諸侯計於此﹐命曰會稽﹐會稽者﹐會計也。始以山名﹐因爲地號。夏后少康封少子杼以奉禹祠爲越。世歷殷﹑周﹐至於允常﹐列於《春秋》。允常卒﹐句踐稱王﹐都於會稽。《吳越春秋》所謂越王都埤中﹐在諸曁北界﹐山陰康樂裏有地名邑中者是。越事吳﹐故北其門﹐以東爲右﹐西爲左﹐故雙闕在北門外。闕北百步有雷門﹐門樓兩層﹐句踐所造。時有越之舊木矣。州郡館宇﹐屋之大瓦﹐亦多是越時故物。句踐霸世。徙都瑯邪﹐後爲楚伐﹐始還浙東。城東郭外有靈氾﹐下水甚深﹐舊傳下有地道﹐通於震澤。又有句踐所立宗廟﹐在城東明裏中甘滂南。又有玉笥竹林雲門天柱精舍。並疏山創基﹐架林裁宇﹐害澗延流﹐盡泉石之好﹐水流逕通。浙江又北逕山陰縣西。西門外百餘步有怪山。本瑯邪郡之東武縣山也﹐飛來徙此﹐壓殺數百家。《吳越春秋》稱怪山者﹐東武海中山也﹐一名自來山﹐百姓怪之﹐號曰怪山。亦曰﹕越王無疆爲楚所伐﹐去瑯邪﹐還浙東﹐東武人隨居山下。遠望此山﹐其形似龜﹐故亦有龜山之稱也。越起靈臺於山上﹐又作三層樓以望云物。川土明秀﹐亦爲勝地。故王逸少云﹕從山陰道上﹐猶如鏡中行也。浙江之上﹐又有大吳王﹑小吳王邨﹐並產闔閭﹑夫差伐越所捨處也。今悉民居﹐然猶存故目。昔越王爲吳所敗﹐以五千餘眾﹐棲於稽山。卑身待士﹐施必及下。《呂氏春秋》曰﹕越王之棲於會稽也﹐有酒投江﹐民飲其流﹐而戰气自倍。所投卽浙江也。許愼﹑晉灼並言江水至山陰爲浙江。江之西巖有朱室塢﹐句踐百里之封﹐西至朱室﹐謂此也。浙江又東北逕重山西﹐大夫文種之所葬也。山上有白樓亭﹐亭本在山下﹐縣令殷朗移置今處。沛國醒儼﹐避地會稽﹐聞陳業履行髙潔。往侯不見。儼後浮海﹐南入交州﹐臨支遺書與業﹐不因行李﹐擊白樓亭柱而去。升陟遠望﹐山湖滿目也。永建中﹐陽羨周嘉上書﹐以縣遠赴會至難﹐求得分置﹐遂以浙江西爲吳﹐以東爲會稽。漢髙帝十二年﹐一吳也﹐後分爲三﹐世號三吳﹐吳興﹑吳郡﹑會稽其一焉。浙江又東逕禦兒鄕。《萬善歷》曰﹕吳黃武六年正月﹐獲彭綺。是歲﹐由拳西鄕有產兒﹐隋地便能語﹐云﹕天方明﹐河欲淸。鼎腳折。金乃生。因是詔爲語兒鄕非也。禦兒之名遠矣﹐蓋無智之徒﹐因藉地名﹐生情穿鑿耳。《國語》曰﹕句踐之地﹐北至禦兒是也﹐安得引黃武證地哉﹖韋昭曰﹕越北鄙在嘉興。浙江又東逕柴辟南﹐舊吳楚之戰地矣。備侯於此﹐故謂之辟塞﹐是以《越絕》稱吳故從由拳﹑辟塞渡會稽﹐溱山陰是也。又逕永興縣南﹐縣在會稽東北一百二十里﹐故余曁縣也。闔閭弟夫槪之故邑也。王莽之餘衍也。漢末﹐童謠云﹕天子當興東南三餘之間。故孫權攺曰永興﹐縣濱浙江。又東合浦陽江。江水導源烏傷縣﹐東逕諸曁縣﹐與泄溪合。溪廣數丈﹐中道有兩髙山夾溪﹐造云壁立﹐凡有五泄。下泄懸三十餘丈﹐廣十丈﹐中三泄不可得至﹐登山遠望﹐乃得見之。泄懸百餘丈﹐水勢髙急﹐聲震水外。上泄懸二百餘丈﹐望若云垂﹐此是瀑布﹐土人號爲泄也。江水又東逕諸曁縣南﹐縣臨對江流﹐江南有射堂。縣北帶烏山﹐故越地也。先名上諸曁﹐亦曰句無矣。故《國語》曰﹕句踐之地﹐南至句無。王莽之疏虜也。夾水多浦﹐浦中有大湖﹐春夏多水﹐秋冬涸淺。江水又東南逕剡縣﹐與白石山水會。山上有瀑布﹐懸水三十丈﹐下注浦陽江。浦陽江水又東流南屈﹐又東回北轉﹐逕剡縣東﹐王莽之盡忠也。縣開東門向江﹐江廣二百餘步。自昔耆舊傳﹐縣不得開南門﹐開南門則有賊盜。江水翼縣轉注﹐故有東渡﹑西渡焉。東南二渡﹐通臨海﹐並泛單船爲浮航。西渡通東陽﹐並二十五船爲橋航。江邊有查浦﹐浦東行二百餘里﹐與句章接界。浦裏有六里﹐有五百家﹐並夾浦居﹐列門向水﹐甚有良田。有靑溪﹑余洪溪﹑大發溪﹑小發溪﹐江上有溪﹐六溪列漑﹐散入江。夾溪上下﹐崩崖若傾。東有簟山。南有黃山﹐與白石三山﹐爲縣之秀峯。山下眾流前導﹐湍石激波﹐浮險四注。浦陽江又東逕石橋﹐廣八丈﹐髙四丈。下有石井﹐口徑七尺﹐橋上有方石﹐長七尺﹐廣一丈二尺。橋頭有磐石﹐可容二十人坐。溪水兩旁悉髙山﹐山有石壁二十許丈﹐溪中相攻﹐贔響外發﹐未至橋數里﹐便聞其聲。江水北逕嵊山﹐山下有亭﹐亭帶山臨江﹐松嶺森蔚﹐沙渚平靜﹐浦陽江又東北逕始寧縣﹤山雩﹥山之成功嶠。嶠壁立臨江﹐欹路峻狹﹐不得並行。行者牽木稍進﹐不敢俯視。嶠西有山﹐孤峯特上﹐飛禽罕至。嘗有采藥者﹐沿山見通溪﹐尋上﹐於山頂樹下﹐有十二方石﹐地甚光潔。還復更尋﹐遂迷前路。言諸仙之所憩宴﹐故以壇宴名山。嶠北有﹤山雩﹥浦﹐浦口有廟﹐廟甚靈驗﹐行人及樵伐者皆先敬焉。若相侵竊﹐必爲蛇虎所傷。北則﹤山雩﹥山與嵊山接﹐二山𨿽曰異縣﹐而峯嶺相連﹐其間傾澗懷煙﹐泉溪引霧﹐吹畦風馨﹐觸岫延賞。是以王元琳謂之神明境﹐事備謝康樂《山居記》。浦陽江自﹤山雩﹥山東北﹐逕太康湖﹐車騎將軍謝玄田居所在。右濱長江﹐左傍連山﹐平陵修通﹐澄湖遠鏡。於江曲起樓﹐樓側悉是桐梓﹐森聳可愛﹐居民號爲桐亭樓﹐樓兩面臨江﹐盡升眺之趣。蘆人漁子﹐泛濫滿焉。湖中築路﹐東出趣山﹐路甚平直﹐山中有三精舍﹐髙甍淩虛﹐垂檐帶空﹐俯眺平林﹐煙杳在下﹐水陸寧晏﹐足爲避地之鄕矣。江有琵琶圻﹐圻有古冢墮水﹐甓有隱起字云﹕筮吉龜凶﹐八百年﹐落江中。謝靈運取甓詣京﹐咸傳觀焉。乃如龜繇﹐故知冢已八百年矣。浦陽江又東北逕始寧縣西﹐本上虞之南鄕也。漢順帝永建四年﹐陽羨周嘉上書﹐始分之。舊治水西﹐常有波潮之患。晉中興之初﹐治今處。縣下有小江﹐源出﹤山兆﹥山﹐謂之﹤山兆﹥浦﹐逕縣下西流注於浦陽茠山﹐下注此浦。浦西通山陰浦而達於江。江廣百丈﹐狹處二百步﹐髙山帶江﹐重蔭被水﹐江閱漁商﹐川交樵隱﹐故桂棹蘭栧﹐望景爭途。江南有故城﹐太尉劉牢之討孫恩所築也。江水東逕上虞縣南﹐王莽之會稽也。本司鹽都尉治也﹐地名虞賓。《晉太康地記》曰﹕舜避丹朱於此﹐故以名縣﹐百官從之﹐故縣北有百官橋。亦云﹕禹與諸侯會事訖﹐因相虞樂﹐故曰上虞。二說不同﹐未詳孰是﹖縣南有蘭風山﹐山少木多石﹐驛路帶山傍江﹐路邊皆作欄幹。山有三嶺﹐枕帶長江﹐苕苕孤危﹐望之若傾。緣山之路﹐下臨大川﹐皆作飛閣欄幹。山有三嶺﹐梘帶長江﹐苕苕孤危﹐望之若傾。緣山之路﹐不臨大川﹐皆作飛閣欄幹﹐乘之而渡﹐謂此三嶺爲三石頭。丹陽葛洪遁世居之﹐基井存焉。瑯邪王方平性好山水﹐又爰宅蘭風﹐垂釣於此﹐以永終朝。行者過之﹐不識﹐問曰﹕賣魚師﹐得魚賣否﹖方平答曰﹕釣亦不得﹐得復不賣。亦謂是水爲上虞江。縣之東郭外有漁浦湖﹐中有大獨小獨二山。又有覆舟山。覆舟山下漁浦王廟。廟今移入裹山。此三山孤立水中。湖外有靑山﹑黃山﹑澤蘭山﹐重岫疊嶺﹐參差入云。澤蘭山頭有深潭﹐山影臨水﹐水色靑綠。山中有諸塢﹐有石楗一所﹐右臨白馬潭。潭之深無底﹐傳云創湖之始﹐邊塘屢崩﹐百姓以白馬祭之﹐因以名水。湖之南﹐卽江津也。江南有上塘﹑陽中二里。隔在湖南﹐常有水患。太守孔靈符遏蜂山前湖以爲埭。埭下開瀆﹐直指南津。又作水楗二所﹐以捨此江﹐得無淹潰之害。縣東有龍頭山﹐山崖之間有石井﹐冬夏常冽淸泉﹐南帶長江﹐東連上陂。江之道南有《曹娥碑》。娥父旴﹐迎濤溺死﹐娥時年十四﹐哀父屍不得﹐乃號湧江介﹐因解衣投水﹐祝曰﹕若值父屍﹐衣當沈。若不值﹐衣當浮。裁落更沈﹐娥遂於沈處赴水而死。縣令度尙﹐使外甥邯鄲子禮爲碑文﹐以彰孝烈。江濱有馬目山﹐洪濤一上﹐波隱是山﹐勢淪嵊亭﹐間歷數縣﹐行者難之﹐縣東北上﹐亦有孝子楊威母墓。威少失父﹐事母至孝﹐常與母入山采薪﹐爲虎所副﹐自計不能禦﹐於是抱母﹐且號且行﹐虎見其情﹐遂弭耳而去。自非誠貫精微﹐孰能理感於英獸矣。又有吳瀆﹐破山導源﹐注於胥江。上虞江東逕周市而注永興。《地理誌》曰﹕縣有仇亭﹐柯水東入海。仇亭有縣之東北一十里江北﹐柯水疑卽江也。又東北逕永興縣東﹐與浙江合﹐謂之浦陽江。《地理誌》又云﹕縣有蕭山﹐潘水所出﹐東入海。又疑是浦陽江之別名也﹐自外無水以應之。浙江又東注於海。故《山海經》曰﹕浙江在其東﹐在閩西北入海。韋昭以松江﹑浙江﹑浦陽江爲三江。

△斤江水出交阯龍編縣﹐東北至郁林領方縣東﹐注於郁。《地理誌》云﹕逕臨塵縣至領方縣﹐注於郁。

△容容﹑夜﹑糸鹵﹑湛﹑乘﹑牛渚﹑須無﹑無濡﹑營進﹑皇無﹑地零﹑侵離。侵離水出廣州晉興郡﹐郡以太康中分郁林置。東至臨塵﹐入郁。

△無會﹑重瀨﹑夫省﹑無變由蒲﹑王都﹑融﹑勇外。此皆出日南郡西﹐東入於海。容容水在南垂﹐名之﹐以次轉北也。

△右二十水﹐從江已面﹐至日南郡也。《禹貢錐指》曰﹕弱水﹐《經》不言所出﹐桑欽以爲出張掖刪丹縣。鄭康成曰﹕眾水東流﹐此獨西流。而《水經注》無之﹐其所經與所入﹐不可得而詳也。一淸按﹕《史記﹖索隱》曰﹕《水經》曰「弱水出張掖刪丹縣﹐西北至酒泉會水縣入合黎山腹。《漢志》張掖郡刪丹縣﹐桑欽以爲導弱水自此西至酒泉合黎﹐卽是小司馬所引之文。是唐時尙有《弱水》篇﹐今本盡失之耳。張守節《正義》亦云﹕合黎水出臨松縣東﹐而北流逕張掖故城下﹐又北流至縣北二十三里﹐合弱水。弱水自合黎出折而北泫﹐逕沙磧之西﹐入居延澤﹐行千五百里。又《漢志》金城郡臨羌縣下云﹕有弱水。《說文》曰﹕弱水自張掖刪丹西﹐至酒泉合黎﹐餘波入於流沙。觀此則弱水之源委﹐約略可得矣。又曰﹕﹤山幾﹥山也﹐或曰弱水之所出。《十六國春秋》乞伏札子擊吐谷渾﹐覓地於弱水西。《元和志》弱水在刪丹縣南山下。《括地誌》蘭門山一名窮石﹐在刪丹縣西南七十里。《離騷》夕次於窮石。《淮南子》弱水出窮石山是也。《隋書﹖地理誌》刪丹縣有祀山﹑弱水。胡渭曰﹕疑卽﹤山幾﹥字之誤。《寰宇記》曰﹕合黎水一名羌谷﹐鮮水﹐一名覆袁水﹐亦名張掖河﹐南自吐谷渾界流入。《禹貢》導弱水至於合黎。孔安國云﹕合黎﹐水名﹐在流沙東。卽謂此也。詳《河水》篇第二篇

《注》中。《禹貢錐指》曰﹕《傳》云﹕黑水自北而南﹐經三危﹐過梁州﹐入南海。《正義》云﹕《地理誌》﹐益州郡計在蜀郡西南三千餘里﹐故滇王國也。武帝元封二年﹐始開爲郡。郡內有滇池縣。縣有黑水祠。止言有祠﹐不知水之所在。鄭云﹕今中國無也。《傳》之此言﹐順《經》文耳。案酈道元《水經》黑水出張掖雞山﹐南流至惇煌﹐過三危山﹐南流入於南海。然張掖﹑惇煌﹐立在河北﹐所以黑水得越河入南海者﹐自積石以西﹐皆多伏流﹐故黑水得越而南也。渭案﹕滇池所祠之黑水﹐卽金沙江﹐與雍州無涉。《山海經》曰﹕灌湘之山﹐又東五百里曰雞山﹐黑水出焉﹐而南流注於海。雞山不知在何郡﹖郭璞無注。而孔《疏》引《水經》以爲出張掖之雞山﹐檢今本無此文﹐蓋其書有散逸耳。《太平禦覽》引《張掖記》曰﹕黑水出縣界雞山﹐亦名玄圃。昔有娀氏女簡狄﹐浴於玄丘之水﹐卽黑水也。據此則雞山當在甘州張掖縣界﹐漢爲﹤舟樂﹥得縣地。今陜西甘州衛西﹐有張掖河﹐卽古羌谷水﹐出羌中北流﹐至衛西爲張掖河﹐合弱水﹐東北入居延海﹐欲謂之黑河。此水立不經三危入南海﹐安得以此爲《禹貢》之黑水耶﹖《山海經》明言南流注於海﹐必非東北入居延之張掖河﹐其雞山恐亦不在縣界也。又曰﹕夏﹑殷之衰﹐雍州西北境皆爲戎﹑翟所據。及周室東遷﹐舊都八百里之地﹐悉棄以予秦。秦染夷俗﹐諸侯擯之﹐不與中國會盟。輶軒之使﹐莫有過而問焉。況三危西裔之區乎﹖故屈原《天問》曰﹕黑水玄趾﹐三危安在﹖蓋自戰國時﹐此地之山川﹐已與昆侖弱水﹐同其渺茫﹐亻堇得之傳聞而無從目驗矣。秦火之後﹐載籍淪亡。漢興﹐治《尙書》者﹐不能言黑水﹐三危之所在。武帝通西域﹐玉門﹑陽關之外﹐使者往來數十輩﹐不聞涉大川而西﹐可以當古之黑水者。故班《志》張掖﹑酒泉﹑惇煌郡下﹐並無其文。司馬彪亦無可言。至酈道元始云﹕黑水出張掖雞山﹐而其所謂南流至惇煌過三危入南海﹐亦不過順《經》爲義﹐與他水歷敍所過之郡縣者﹐詳略相去遠矣。故杜佑云﹕道元注《水經》﹐銳意尋討﹐亦不能知黑水所經之處。唐初﹐魏王泰《括地誌》云﹕黑水出伊吾縣北。此與張掖雞山﹐未知孰是﹖然其所謂南流絕三危者﹐竟亦不可復尋。禹治黑水﹐不若治河之詳。自屈原已不能知﹐而況伏生輩乎﹖自古文《尙書》家﹐已不能知﹐而況班固﹑司馬彪﹑酈道元﹑魏王泰諸人乎﹖至若樊綽﹑程大昌﹑金履祥﹑李元陽等﹐紛紛辯論﹐擊風捕影﹐了無所得﹐徒獻笑於後人而已﹗

△嵩髙爲中嶽﹐在潁川陽城縣西北。《春秋說題辭》曰﹕陰今陽﹐故石凝爲山。《國語》曰﹕禹封九山﹐山﹐土之聚也。《爾雅》曰﹕山大而髙曰嵩。合而言之爲嵩髙﹐分而名之爲二室﹐西南爲少室﹐東北爲太室。《嵩髙山記》曰﹕山下巖中有一石室﹐云有自然經書﹐自然飲食。又云﹕山有玉女臺﹐言漢武帝見三仙玉女﹐因以名臺。

△泰山爲東嶽﹐在泰山博縣西北。岱宗也﹐王者封禪於其山﹐示增髙也。有金策玉檢之事焉。

△霍山爲南嶽﹐在廬江灊縣西南。天柱山也。《爾雅》云﹕大山宮小山爲霍。《開山圖》曰﹕其山上侵神气﹐下固窮泉。

△華山爲西嶽﹐在弘農華陰縣西南。古文之惇物山也。

△雷首山在河東蒲阪縣東南。

△砥柱山在河東大陽縣東河中。

△王屋山在河東垣縣東北也。昔黃帝受丹訣於是山也。

△太行山在河內野王縣西北。王烈得石髓處也。

△恆山爲北嶽﹐在中山上曲陽縣西北。

△碣石山在遼西臨渝縣南水中也。大禹鑿其石﹐夾右而納河﹐秦始皇﹑漢武帝皆嘗登之。海水西侵﹐歲月逾甚﹐而苞其山﹐故言水中矣。

△析城山在河東濩澤縣西南。

△太嶽山在河東永安縣。

△壺口山在河東北屈縣東南。

△龍門山在河東皮氏縣西。

△梁山在馮翊夏陽縣西北河上。

△荊山在馮翊懷徳縣南。

△岐山在扶風美陽縣西北。

△汧山在扶風汧縣之西也。隴山△終南山﹑惇物山在扶風武功縣西南也。西頃山﹐在隴西臨洮縣西南。《禹貢》中條山也。

△嶓冢山在隴西氐道縣之南。南條山也。

△鳥鼠同穴山在隴西首陽縣西南。鄭玄曰﹕鳥鼠之山有鳥焉﹐與鼠飛行而處之﹐又有止而同穴之山焉﹐是二山也。鳥名爲余﹐似鵽而黃黑色﹐鼠如家鼠而短尾﹐穿地而共處﹐鼠內而鳥外。孔安國曰﹕共爲雌雄﹐杜彥達曰﹕同穴止宿﹐養子互相哺食﹐長大乃止。張晏言不相爲牝牡﹐故因以名山。

△積石在隴西河關縣西南。《山海經》云﹕山在鄧林山東﹐河所入也。

△都野澤在武威縣東北。縣在姑臧城北三百里﹐東北卽休屠澤也﹐古文以爲豬野也。其水上承姑臧武始澤﹐澤水二源﹐東北流爲一水﹐逕姑臧縣故城西﹐東北流﹐水側有靈淵池。王隱《晉書》曰﹕漢末﹐博士惇煌侯瑾﹐善內學﹐語弟子曰﹕涼州城西﹐泉水當竭﹐有雙闕起其上。至魏嘉平中﹐武威太守條茂﹐起學捨﹐築闕於此泉。太守塡水﹐造起門樓﹐與學闕相望。泉源徙發﹐重導於斯﹐故有靈淵之名也。澤水又東北流逕馬成東﹐━━城卽休屠縣之故城也。本匈奴休屠王都。━━謂之馬城河﹐又東北與橫水合﹐水出姑臧城下﹐武威郡涼州治。《地理風俗記》曰﹕漢武帝元朔三年﹐攺雍曰涼州﹐以其金行﹐土地寒涼故也。遷於冀﹐晉徙治此。王隱《晉書》曰﹕涼州有龍形﹐故曰臥龍城﹐南北七里。東西三里﹐本匈奴所築也。及張氏之世居也﹐又增築四城﹐箱各千步。東城殖園果﹐命曰講武場﹐北城殖園果﹐命曰玄武圃﹐皆有宮殿。中城內作四時宮﹐隨節遊幸﹐並舊城爲五。街衢相通﹐二十二門。大繕宮殿觀閣﹐采綺妝飾﹐擬中夏也。其水側城北流﹐注馬城河﹐河水又東北﹐淸澗水入焉﹐俗亦謂之爲五澗水也。水出姑臧城東﹐而西北流注馬城河。河水又與長泉水合﹐水出姑臧東揟次縣王莽之播徳也。西北歷黃沙阜﹐而東北流注馬城河﹐又東北逕宣威縣故城南﹐又東北逕平澤﹑晏然二亭東﹐又東北逕武威縣故城東。漢武帝太初四年﹐匈奴渾邪王殺休屠王﹐以其眾置武威縣﹐武威郡治。王莽更名張掖。《地理誌》曰﹕谷水出姑臧南山﹐北至武威入海﹐屈此水流兩分﹐一水北入休屠澤﹐俗謂之爲西海﹔一水又東逕一百五十里入豬野。世謂之東海﹐通謂之都野矣。

△合離山在酒泉會水縣東北。合黎山也。

△流沙地在張掖居延縣東北。居延澤在其縣故城東北。《尙書》所謂流沙者也。形如月生五日也。弱水入流沙﹐流沙﹐沙與水流行也。亦言出鐘山﹐西行極崦嵫之山﹐在西海郡北。山有石赤﹑白色﹐以兩石相打﹐則水潤。打之不已﹐潤盡則火出﹐山石皆然﹐炎起數丈﹐逕日不滅。有大黑風﹐自流沙出奄之﹐乃滅﹐其石如初。言動火之事﹐發疾經年﹐故不敢輕近耳。流沙又逕浮渚﹐歷壑市之國﹐又逕於鳥山之東﹐朝云國﹐西曆昆山﹐西南出於過瀛之山。《大荒西經》云﹕西南海之外﹐流沙出焉﹐逕夏后開之東開上三嬪於天﹐得《九辯》與《九歌》焉。又歷員丘不死山之西﹐入於南海。

△三危山在惇煌縣南。《山海經》曰﹕三危之山﹐三靑鳥居之。是山也﹐廣圓百里。在鳥鼠山西﹐卽《尙書》所謂竄三苗於三危也。《春秋傳》曰﹕允姓之姦﹐居於瓜州。瓜州﹐地名也。杜林曰﹕惇煌﹐古瓜州也。州之貢物﹐地出好瓜﹐民因氏之。瓜州之戎並於月氏者也。漢武帝後元年﹐分酒泉置﹐南七里有鳴沙山﹐故亦曰沙州也。

△朱圉山在天水北﹐冀城南。卽冀縣﹐山有石鼓﹐《開山圖》謂之天鼓山。九州害起則鳴﹐有常應。又云﹕石鼓山有石鼓﹐於星爲河鼓﹐星動則石鼓鳴﹐石鼓鳴則秦土有殃。鳴淺殃萬物﹐鳴深則殃君王矣。

△岷山在蜀郡湔氐道西。《漢書》以爲瀆山者也。

△熊耳山﹐在弘農盧氏縣東。是山也。谷水出其北林也。

△荊山在南郡臨沮縣東北。東條山也。卞和得玉璞於是山﹐楚王不理﹐懷璧哭於其下﹐王后使玉人理之﹐所謂和氏之玉焉。

△內方山在江夏竟陵縣東北。《禹貢》注章山也。

△大別山在廬江安丰縣西南。

△外方山﹐嵩髙是也。

△桐柏山在南陽平氏縣東南。

△陪尾山在江夏安陸縣東北。

△衡山在長沙湘南縣南。禹治洪水﹐血馬祭衡山﹐於是得金簡玉字之書。按省玉字。得通水理也。

△九江地在長沙下巂﹐縣西北。

△云夢澤在南郡華容縣之東。

△東陵地在廬江金蘭縣西北。

△敷淺原地在豫章歷陵縣西。

△彭蠡澤在豫章彭澤縣西北。《尙書》所謂彭蠡旣豬﹐陽鳥攸居也。

△中江在丹陽蕪湖縣西南﹐東至會稽陽羨縣﹐入於海。

△震澤在吳縣南五十里。

△北江在毗陵北界﹐東入於海。

△嶧陽山在下邳縣之西。

△羽山在東海祝其縣南也。縣卽王莽之猶亭也。《尙書》殛鯀於羽山﹐謂是山也。山西有羽淵﹐禹父之所化﹐其神爲黃能以入淵矣。故《山海經》曰﹕洪水滔天﹐鯀竊帝之息壤以堙水﹐不待帝命。帝令祝融殺鯀羽郊者也。

△陶丘在濟陰定陶縣之西南。陶丘﹐丘再成也。

△菏澤在定陶縣東。

△雷澤在濟陰成陽縣西北。

△菏水在山陽湖陸縣南。

△蒙山在太山蒙陰縣西南。

△大野澤在山陽鉅野縣東北。

△大邳地在河南成臯縣北。《爾雅》曰﹕山一成謂之邳﹐然則大邳山名﹐非地之名也。

△明都澤在梁郡睢陽縣東北。

△益州沱水在蜀郡汶江縣西南。其一在郫縣西南﹐皆還入江。

△荊州沱水在南郡枝江縣。

△三澨池在南郡邔縣之北﹐《尙書》曰﹕導漢水過三澨。《地說》曰﹕沔水東行過三澨﹐合流觸大別山陂﹐故馬融﹑鄭玄﹑王蕭﹑孔安國等﹐咸以爲三澨﹐水名也。許愼言﹕澨者﹐埤增水邊土﹐人所止也。按《春秋左傳》曰﹕文公十有六年﹐楚軍次於句澨﹐以伐諸庸。宣公四年﹐楚令尹子越師於漳澨。定公四年﹐左司馬戍敗吳師於雍澨。昭公二十三年﹐司馬薳越縊於蓬澨。服虔或謂之邑﹐又謂之地。京相璠杜預亦雲﹕水際及邊地名也。今南陽﹑淯陽二縣之間﹐淯水之濱﹐有南澨﹑北澨矣。而諸儒之論﹐水陸相半﹐又無山源出處之所﹐津途關路﹐惟鄭玄及劉澄之言在竟陵縣界。《經》云邔縣北沱﹐然沱流多矣﹐論者疑焉﹐而不能辧其所在。

△右《禹貢山水澤地所在》凡六十。

