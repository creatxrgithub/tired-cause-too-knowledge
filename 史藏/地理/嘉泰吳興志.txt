嘉泰吳興志﹝宋﹞談鑰纂修

目錄

序

卷一

建置沿革

湖州

烏程縣

歸安縣

長興縣

武康縣

徳淸縣

安吉縣

分野

卷二

城池

湖州

烏程縣

長興縣

武康縣

安吉縣

坊巷

州治

長興縣

武康縣

徳淸縣

安吉縣

卷三

鄕裏

烏程縣

歸安縣

長興縣

武康縣

徳淸縣

安吉縣

卷四

山

烏程縣

歸安縣

長興縣

武康縣

徳淸縣

安吉縣

嶺

岡

峴

峽

洞塢

卷五

河瀆

州治

烏程縣

歸安縣

長興縣

武康縣

徳淸縣

安吉縣

湖

烏程縣

歸安縣

長興縣

武康縣

安吉縣

潭

州治

長興縣

武康縣

徳淸縣

溪

烏程縣

歸安縣

長興縣

武康縣

澗

洲浦

川

水

匯

灣

漾

涇

渚

卷六

宮觀

州治

烏程縣

歸安縣

長興縣

武康縣

徳淸縣

安吉縣

壇壝

州治

烏程縣

歸安縣

長興縣

武康縣

徳淸縣

安吉縣

卷七

官制

文官自知州事以下

武官

文武官通差

烏程縣

歸安縣

長興縣

武康縣

徳淸縣

安吉縣

卷八

公廨

州治

烏程縣

歸安縣

長興縣

武康縣

徳淸縣

安吉縣

卷九

郵驛

州治

烏程縣

歸安縣

長興縣

武康縣

徳淸縣

安吉縣

卷十

管鎭

州治

烏程縣

歸安縣

長興縣

武康縣

徳淸縣

安吉縣

卷十一

學校

州治

烏程縣

歸安縣

長興縣

徳淸縣

安吉縣

卷十二

軍營

州治

古迹

佚題

歸安縣

長興縣

徳淸縣

安吉縣

卷十三

宮室

苑囿

亭

祠廟

州治

烏程縣

歸安縣

長興縣

武康縣

徳淸縣

安吉縣

寺院

州治

烏程縣

歸安縣

長興縣

武康縣

徳淸縣

安吉縣

卷十四

郡守題名

晉顧祕

周﹝王已﹞

王羲之

王獻之

謝萬

謝安

謝琰

虞潭

虞﹝馬斐﹞

陸納

周鎭

胡嚴

王胡之

孔愉

孔坦

張玄之

孔廞

孔琳之

江灌

謝邈

孔嚴

袁琇

周札

周筵

王坦之

顧眾

朱序

司馬詢之

王蘊

孔靜

江蔚

陶回

車胤

殷康

沈嘉

何楷

宋褚彥回

謝莊

丘道護

謝澹

王韶之

謝述

王僧慶

沈文季

張崇之

劉延孫

王曇生

張永

蕭慧明

顧琛

張岱

殷衝

袁思道

孔山士

沈道思

袁洵

謝朏

袁昂

蕭惠休

何戢

張環

袁彖

李安人

徐孝嗣

王敬則

孔琇之

王瑩

王秀之

楊文崇

謝瀹

謝覽

柳惲

沈崇傃

元仲景

蕭映

張僧繇

王騫

信都遵

張稷

蔡樽

蕭獻

裴之橫

蕭琛

文皇帝蒨

徐度

張纘

夏侯亶

張嵊

蕭子顯

袁樞

衡陽王昌

孫廉

杜龕

周敏

齊明帝蕭鸞

王彬

陳錢道戢

徐綜

沈君理

周文育

周詔

周寶安

任忠

陳伯禮

吳明徹

胡穎

徐敬成

杜稜

沈恪

王奐

沈欽

隋李徳林

沈法興

唐孟宣文

云洪嗣

韓世恭

徐瑩

竇懷恪

劉守敬

陳蹇之

於敏直

賀蘭爽

衛弘敏

韋璋

武太中

鄭休還

趙謹徽

馬建

崔瑊

張洽

侯莫陳涉

朱﹝上宗下山﹞慶

蔣挺

徐元之

鄭繇

徐嶠之

皇再從兄祈

韋明﹝昜﹞

張景遵

徐惲

鄧武遷

吳從眾

陳思應

閻知言

周擇從

韋南金

李峒

韋景光

豆盧陳麟

崔巽

楊慧

崔論

獨孤問俗

盧幼年

杜位

蕭定

裴淸

顏眞卿

樊系

第五琦

王密

王沔

袁髙

楊頊

龐﹝上下言﹞

於﹝由頁﹞

劉全白

王浦

李錡

李詞

田惇

顧防

姚駰

辛祕

範傳正

裴汶

薛戎

李應

竇楚

錢徽

張仕偕

崔元亮

獨孤邁

韓泰

李徳修

韋珩

庾威

敬昕

裴充

楊漢公

張文規

李宗閔

姚勗

薛褒

令狐綯

蘇特

杜牧

郭勤

鄭顒

崔準

蕭峴

鄭彥弘

崔芻官

源重

髙湜

趙蒙

李超

裴徳符

張摶

劉植

鄭仁規

杜孺林

王鸞

孫儲

李師悅

李彥徽

髙彥

髙澧

吳越錢鏢

錢璟

錢元球

錢元瑾

錢仁捷

劉仁圯

鮑君福

沈韜文

許彥

胡進思

吳仁徳

錢偡

錢昭晏

錢信

宋王洞

梁扆

潘愼修

鄭建

張隱

衛瀆

樂和

李韶

謝泌

周師望

李範

杜惟一

髙貽慶

蘇爲

刁衎

王膺

李餗

鄭天益

王文震

髙謹交

丁度

王冕

王鬷

王盤

柳宏

愼鏞

葉參

鮑當

周允迪

滕宗諒

胡宿

陳亞

馬尋

唐詢

戚舜元

張﹝上曰下皿﹞之

章岷

楊紘

徐起

盛申甫

齊廓

鮑軻

張田

徐仲謀

王﹝上巳下廾﹞

唐詔

徐綬

孫覺

王介

李常

章惇

鞠眞卿

王安禮

蘇軾

陳侗

唐俶問

閭丘孝直

滕元發

呂希道

林希

呂溫卿

張﹝言句﹞

唐坰

鍾浚

王安上

馬城

余中

蔣之幹

徐鐸

晁補之

丰稷

呂嘉問

林顏

王瑛

王澤

吳絪

鮑朝賓

王仲薿

葉棣

章援

葉唐稽

盛瑜

沈麟

王倚

胡思誠

葛勝仲

彊休甫

盧襄

鄭滋

趙子漪

梁端

張虞卿

趙子嶙

汪藻

陳與義

李光

方孟卿

汪思溫

宇文時中

常同

朱勝非

蕭振

秦梓

周葵

秦治

張宇

王鐵

張官

錢堪

趙叔涔

周奕

王會

郭瑊

汪勃

李琳

楊揆

董平

陳之茂

鄭作肅

王師

王時升

王十朋

劉敏士

唐瑑

林栗

向﹝汀去丁攺勻﹞

單夔

薛季宣

張宗元

趙師夔

鞏湘

曾逮

趙粹中

趙伯驌

王正已

趙彥逾

胡南逢

趙善杜

顏度

劉藻

趙思

張澈

王信

王回

趙不迹

趙元夫

潘景珪

虞儔

孟浩

趙善宣

張震

李景和

富管

陳鈞

汪泳

畱佑賢

周夢祥

王炎

魏大中

趙希蓁

趙希蒼

謝伯

宋濟

謝周卿

王元春

梁紘

趙希觀

趙汝憚

徐願

趙與歡

萬逮

林申

杜幼節

劉震孫

趙希聖

兪垓

謝奕修

王侑

黃辰顯

黃﹝木﹞

楊瑾

周坦

趙時詁

蔡節

徐夢衍

莊同孫

謝奕勛

卷十五

縣令題名

烏程縣

歸安縣

長興縣

武康縣

徳淸縣

安吉縣

卷十六

著姓

姚姓

沈姓

丘姓

鈕姓

錢姓

賢貴事實上

陳朝帝冑

歷代后妃

後

妃

嬪

夫人

婕妤

淑媛

太妃

漢人

吳人

晉人

宋人

齊人

梁人

陳人

隋人

唐人

卷十七

賢貴事實下

烏程縣

歸安縣

長興縣

武康縣

徳淸縣

安吉縣

進士題名

列婦

釋道

上人

住院僧

尼二人

神仙

卷十八

碑碣

州治

烏程縣

歸安縣

長興縣

武康縣

徳淸縣

安吉縣

食用故事

酒

茶

鹽

飯

烏飯

鱠

魚羹

鮓

水菜

蒸嘗菜

酥

漆器

陶器

銅鏡

沙盆

魚脯

事物雜誌

州治

聖火

潮

香

歌舞

水嬉

舟

鐘

吳歌

畫

玄眞子

桑薴翁

陸魯望

裴子野

張東遷

吳興八絕

吳興三絕

吳音不變

張纘一杯酒

吳興僕射

吳興郡公

吳興別駕

吳興祭酒

湖州文學

吳興郡疏

吳興雜詠

吳興記

吳興錄

吳興山墟名

三吳土地記

吳興志

吳興統記

吳興詩集

武康土地記

餘英志

吳興續圖經

吳興志舊編

烏程縣

下菇城

古卜城

古戶城

邱城

鳩玆城

避宅城

歐陽亭

烏亭

顯亭五花亭

毘山亭

三癸亭

伍子胥宅

丘路

項王走馬埒

仙人頂

三碑

石簣

石﹝缶尊﹞

金井玉澗乳竇石膏溫泉

蒲帆

烏程侯

烏程公

石林

隱安

夢馬堂

松蒲落處卽是穴

朱長馬作粥散貧民

歸安縣

千金墟

泛金溪

仙潭

火鑪頂

錦墟

長興縣

晏子城

吳夫槪城

上槪村

故長城縣城

故鄣城

後府城

九里城

四安府

東林城

西林城

城山城

大騎城小騎城

朱城

長城宮

庱亭

臥冰池

陸匯

玉竇泉

三仙石壁

白石洞天

釣臺

石麒麟

聖井

陳文帝四鼎

陳髙祖竹牀竹帳

陳五主眞容屏風

陳朝檜

下篛酒顧渚茶

吳王送女潮

梓材巾箱

石鼓

崔佑前銘

崔趙村

武康縣

赤眉城

牙門城

金井

神鐘

美人石

虎跑泉

連理石橊

徳淸縣

前溪

將軍城

陸巿

敢山溪鐘

孝鵝冢

盧發源之父能吟詠

他日當能振辯才家風

安吉縣

孔子井

邸閣山

王祥宅

隱塢

陳髙祖爲舟木

花渚

銀坊

蛟龍池

翔鳳林

裴子野故宅

周弘讓故宅

姚萇塵尾扇鐵樓書鎭

兩生墳

施世英金鐘

史家長吐气噓花

卷十九

井

橋梁

烏程縣

長興縣

武康縣

徳淸縣

安吉縣

渡堰

安吉縣

陂

長興縣

塘

卷二十

風俗

物產

谷屬

縑屬

果屬

蔬屬

獸屬

禽屬

魚屬

虫屬

木屬

竹屬

艸屬

金屬

珠屬

土貢

跋嘉泰吳興志﹝宋﹞談鑰纂修

吳興志序唐人權載之序正元十道錄謂言地理者獨魏公且因許其經濟遠大之業及觀魏公所論六典地域之差次四方貢賦之名物與夫州郡廢置山川險阻無一不備然後知載之不妄許可今州縣之編𨿽與並載寰宇者不類條目纖悉亦豈易爲苟非其人則詳略勿當是非雜糅何以信後吳興東南最盛處於今爲股肱郡山水淸遠人物賢貴宜有大手筆以志其實左文質統記或謂失之猥並李宗諤所上圖經�於此者又未免簡脫之病顧方欲請於郡一日太守李公郎中偶自言及是且謂郡有博物君子談君監簿慨然以此自任今書成以鋟木之資屬歸安周令未幾李公詔還富公寺正來繼又捐金以竟之甚盛事也兆於談君乃同年進士喜是編出其手因從周令假觀始知郎中除日已屬意乎此大槪本舊志參正史補遺糾誤無一不滿人意列二十卷捲各有目數千百年閒事了然不疑三輔黃圖殆不是過蓋嘗謂人之筆力根於天性充於學問猶運舟挽鈞力有分量弗可勉彊紹興以來亦有好事者續圖經續編志非不盡力如震州荻塘之辧卒亦聽僞而止吁談君誠良史才奚可多得曾將推平素學獻華夷編經理中原如指諸掌兆淺學寡聞非敢自齒於權載之列談君事業當超出乎唐魏公之上於以見是編更數君子而後定歷二賢守而後傳是豈無待而然哉嘉泰攺元臘月郡丞廣信傅兆敬序吳興志卷一吳興叢書宋談鑰撰

建置沿革

湖州上湖州吳興郡昭慶軍節度治烏程歸安二縣【見熙寧九域志】實禹貢周職方揚州之域【尙書禹貢震澤底定孔安國注曰震澤吳南太湖名周官職方氏揚州其藪澤具區其浸五湖鄭氏注曰具區五湖在吳南】防風氏國在焉【國語汪芒氏之君守封隅之山注封隅山在吳郡永安縣史記注汪罔氏卽防封氏國今在武康兼見通典】後屬句吳【史記吳世家太伯奔荊蠻自號句吳皇覽曰太伯冢在梅裏聚左傳襄公三年楚子重伐吳至衡山杜預注曰衡山在吳興烏程縣南】吳亡入越越滅入楚【史記越世家楚威王殺越王無彊盡取故吳口地至淛江徐廣曰當周顯王四十六年】秦並諸國罷封建爲郡縣及定荊並越置會稽郡又以其地置縣曰烏程隸會稽曰故鄣隸鄣郡【史記秦始皇二十五年定荊江南降越君置會稽郡二十六年李斯議曰今海內一統皆爲郡縣置諸侯不便始皇是之遂分天下爲三十六郡】杜佑謂鄣吳興郡之西境會稽吳興郡之東境是也漢髙祖平秦取楚六年統建荊國十二年更名吳【漢書髙祖六年正月以故東陽郡吳郡鄣郡立劉賈爲荊王注吳郡本會稽也十一年賈爲英布所殺十二年以三郡立濞爲吳王景帝三年濞反誅國除】景帝四年以屬江都國廢隸郡仍秦【漢書江都易王非景帝前一年立爲汝南王擊吳吳破徙王江都治故吳國元狩二年子建謀反自殺國除傳云地入漢爲廣陵郡非也廣陵止得江都等四縣爾】元封二年更鄣郡曰丹楊【見漢志後漢作陽晉志作楊以山多赤柳也】永建元年分會稽浙江以西爲吳郡【後漢志】三國分漢孫氏霸有江南皓侯烏程入嗣吳統【吳主皓以永興元年十月封爲烏程侯】寶鼎元年適明陵有寇皓以吳郡之永安余杭臨水陽羨丹陽之故鄣安吉原鄕於潛【漢書作﹝上兟下日﹞】諸縣之水悉注烏程乃合九縣爲郡而以烏程爲治所名曰吳興鎭山越藩陵邑且志所自起也【吳志皓卽阼謚父和文皇帝攺葬明陵吳興統記云明陵在州西一里吳志寶鼎元年十月永安山賊施但等聚眾數千人劫皓庶弟謙出烏程取孫和陵上鼓吹曲蓋丁固等討敗之分吳丹楊爲吳興郡詔曰古者分土建國因事制宜今吳郡陽羨永安余杭臨水及丹陽故鄣安吉原鄕於潛諸縣地勢水流之便悉注烏程旣宜立郡以鎭山越且以藩衛明陵奉承大祭其亟分此九縣爲吳興郡治烏程南史沈約傳云寶鼎二年誤也又按漢志及通典烏程陽羨故鄣於潛本秦舊縣永安漢初平中分烏程置臨水吳時分余杭置晉武帝更名臨安安吉原鄕漢中平年分故鄣置】吳興之郡昉於此矣晉太康元年平吳三年析烏程西鄕爲長城東鄕爲東遷【見輿地誌按晉志吳興郡統縣十有東遷長城無陽羨舊圖經云晉平吳加領東遷長城二縣】又攺永安爲武康【見舊唐志沈約傳云太康三年】永興元年割陽羨及長城之北鄕爲義興郡【晉志】宋復分故鄣置綏安縣【舊唐志綏安唐攺爲廣徳】齊因之梁置震州【舊圖經統記諸書據通典元和郡縣誌皆曰梁攺爲震州陳后爲吳興郡紹興中續圖經辧之曰自秦置郡至陳未嘗攺革隋氏一統始攺郡爲州太守爲刺史按梁書杜龕傳龕爲震州刺史吳興太守遂後以郡兵拒陳文帝軍是梁分浙西數郡爲震州始吳興非攺郡也其說亦未審自秦置郡漢元封中已分十三州置刺史至梁天監十年有州二十三郡三百五十縣幹二十二後又恢拓士宇以舊州遐闊多有析置大同中有州一百七郡縣亦稱此謂隋始攺郡非也以隋志考之自梁以來往往以郡爲州以縣爲郡又別置諸縣紛紛不一如同安郡置豫州而屬縣宿松爲商堪郡懷寧爲晉熙郡望江後爲大雷郡同安爲樅夏侯諸州郡所置大率如此故自欽天監官多兼領如火領亶爲司州刺史領安陸太守馬道根爲豫州刺史領汝陰太守據隋志安陸郡梁置南司州安陸縣舊置安陸郡廬江郡梁置南豫州合肥梁置汝陰郡卽此可見蓋當時以吳興郡爲震洲而烏程爲吳興郡初未嘗廢郡名也舊唐志曰梁置震州取震澤爲名是矣又統記云梁敬帝置震州陳髙祖廢按敬帝在位才三年而陳髙祖得之故震州自杜龕外不聞】陳廢州名隋開皇三年罷天下諸郡九年平陳大加並省乃以余杭臨安【晉攺臨水曰臨安】於潛又並武康隸杭州並故鄣安吉原鄕入綏安隸宣州以東遷長城復入烏程隸蘇州而郡廢【隋志平陳后吳興郡廢並東遷入焉又廢長城武康又並故鄣安吉原鄕入綏安屬宣州】仁壽二年置武康割烏程又分長城爲湖州【隋志仁壽中置湖州又武康長城並仁壽二年後置】取太湖爲名也湖州之名昉乎此【舊唐書郡國志五湖之表州以爲名】大業二年州復廢三縣仍屬蘇杭【通典云煬帝初廢湖州其地入余姚入吳郡】唐髙祖取隋武徳四年復置湖州領烏程一縣僅存州名而已又以豪傑來歸權創州縣就拜守宰以寵之而武康長城安吉皆自爲州【唐志湖州武徳四年置又是年長城置雉州安吉置桃州武康仍爲武州湖州領烏程一縣六年復沒於輔公祏七年平賊復置統記云大業末沈法興值隋亂引兵守江上於舊州立吳興郡唐武徳三年爲李子通所陷四年杜伏威平之復置湖州六年又爲輔公祏所陷七年季孝恭爲刺史復置州參考諸傳沈法興大業初爲吳興太守復爲李子通所敗自後別無更置又唐會要云湖州開元七年置及置烏程縣誤也】七年太宗卽位州縣權置者並省略盡始以武康長城來屬又並安吉原鄕入長城【唐志武徳七年廢武州以武康來屬又省雉州及原鄕並人長城來屬又廢桃州以安吉入長城】麟徳元年復置安吉天授二年析武康東鄕置武源定爲五縣天寶元年又攺州爲吳興郡武源再攺爲徳淸【唐志武源景云二年攺臨溪天寶元年又攺爲徳淸縣】乾元元年復州名【舊志】幹寧二年以錢鏐爲鎭海鎭東軍節度使兼領二浙三年賜軍號忠國升節度鎭使以授刺史李師悅【唐方鎭表文徳元年置忠國軍節度使治湖州續圖經云據師悅神道碑以爲丙辰年當幹寧三年按統記李師悅光啟元年授大徳元年加檢校右僕射景福二年加防禦使幹寧三年加忠國軍節度使表誤】州於是始爲節鎭梁開平元年封鏐爲吳越王四年鏐始以錢鏢爲刺史【五代史吳越世家幹寧二年鏐爲鎭海鎭東軍節度使兼有二浙光啟三年取蘇常唐刺史題名云幹寧四年髙彥授招討使天佑四年卒官其子灃襲七年爲眾所逐鏐至州安撫以錢鏢爲刺史是鏐𨿽在幹寧中領二浙其刺史尙是唐置至髙灃見逐始以其親爲之據有其地按唐紀天佑四年遜於梁梁太祖攺元開平是時後唐李克用存勗仍唐年號稱天佑至十九年題名蓋仍唐年號稱天佑七年卽梁開平四年也梁太祖卽位封錢鏐爲吳越王鏐受其封合用梁開平號】後割武康隸杭州【五代史職方考武康故屬湖州梁割隸杭州】攺長城爲長興【淳熙中郡庠志舊編云吳越避朱梁太祖父諱也按五代史梁太祖之父諱誠鏐嘗受梁吳越王封故避】周顯徳四年攺忠國軍爲宣徳以錢偡爲節度使【偡唐韻音湛湛然齊整】宋混一區宇僭僞畢臣太平興國三年吳越王錢俶納土四年復以武康來屬七年析烏程置歸安景佑元年二月宣徳軍攺爲昭慶軍【舊編載景佑元年京城昭慶門災上問天下郡國水多處近臣以本軍對命易其名遂以宣徳名門昭慶名軍按續通鑑長編明道元年六月壬戌大內火延燔崇徳長春等八殿癸亥移禦延福宮十一月甲戌修內成大赦攺元二年十一月甲寅攺正陽門曰宣徳明年爲景佑元年二月攺宣徳軍爲昭慶軍事不相屬又按大內南三門中曰宣徳東西門曰左右長慶宣徳門本梁建國門興國七年攺丹鳳門祥符八年攺正陽門景佑初攺宣徳是正陽門攺宣徳謂兩易其名非也但修內之後延燔八殿名悉更攺次年又攺端明殿曰延和攺繼昭堂曰繼聖恐是火災之後以湖郡多水用其軍額爲門名以厭火祥旣爲門名軍額慮更攺未可知也俟考】軍於是始名昭慶自秦始皇二十五年【歲在己卯】初置郡縣越四百八十八年爲吳寶鼎元年【歲在丙戌】始爲吳興郡又三百二十六年爲隋仁壽六年【歲在壬戌】始爲湖州又二百四十九年爲唐幹寧三年【歲在乙卯】始爲節鎭繇寶鼎元年至慶元六年【歲在庚申】凡九百三十五年一爲震州再爲吳興郡三爲湖州節鎭之名亦三易州郡所隸晉分天下爲十九部隸揚州【晉志】隋初隸揚州行臺大業末隸徐州總管【見統記】唐分道置使屬江南東道【唐志太宗元年分天下爲十道八曰江南開元二十一年置十五道采訪使江南分東西道】今爲縣六屬兩浙西路云吳初置郡領縣九烏程永安余杭臨水陽羨故鄣安吉原鄕於潛晉析烏程置長城東遷爲縣十一後以陽羨置義興郡爲縣十宋以故鄣屬丹陽曆齊梁陳仍九縣隋平陳郡廢縣或並省各他屬【詳見刱置沿革下】仁壽二年以武康【晉攺永安】烏程長城三縣置湖州未幾復廢唐武徳四年復置湖州止領烏程一縣七年始以武康長城來屬又並安吉原鄕入長城麟徳中復置安吉天授中析武康置武源【天寶中更名徳淸】終唐之世凡五縣梁開平中割武康屬杭州又損其一宋太平興國四年復武康七年析烏程置歸安今爲縣六望烏程望歸安望安吉望長興上武康緊徳淸廢縣四菇城郡國志云春申君立菇城縣在郡南二十五里秦攺爲烏程至今有城因山每歲爲牧馬所東遷在烏程縣東四十里輿地誌云晉太康元年分烏程東鄕置隋平陳並入烏程原鄕漢中平年分故鄣置武徳七年並入長城吳興太平興國七年轉運使髙冕奏云古吳興郡倚郭管吳興烏程兩縣今爲歸安【舊圖經統記並云髙冕所奏未知何從得之據唐書沈伯宜傳云湖州吳興人伯儀仕武后朝則是時有吳興縣但史失書廢置年月所由自耳】縣舊隸本州島今隸別州者五於潛余姚臨水【卽臨安】右三縣隋析置杭州屬臨安府陽羨晉置義興郡今屬常州故鄣晉以屬丹陽今屬廣徳軍

烏程縣望烏程縣【見九域志唐縣分七等赤畿望緊上中下烏程舊爲緊大歷十二年始升望見顏眞卿石柱記據唐會要烏程大歷十二年二月二十一日升望本縣有升望記大歷中尉陳萇撰又據武徳令五千戶以上爲上縣開元十八年增千戶其畿赤望緊不限戶數並爲上縣宋建隆九年十月詔應天下縣除畿赤外四千戶以上爲望】三代揚州之域戰國屬楚時已爲縣曰菇城卽春申君黃歇封邑也【郡國志云春申君立菇城縣在郡南二十五里秦攺爲烏程】【左傳宣公十一年楚子縣陳注滅陳爲楚縣也楚已有縣矣】城面溪澤菇艸彌望故名秦旣並楚攺曰烏程屬會稽郡以烏巾程林二氏所居也古者因生賜姓後之郡縣乃多因姓而命名二姓以善釀雄其鄕音又相協秦尙富彊一時更革至今仍其名也【舊圖經載越絕書外傳云始皇至會稽徙大越之人於烏程郡國志云古烏氏程氏居此能醞酒因以爲名統記載顧長生三吳土地記云縣有烏林氏秦時程林烏巾二家能釀美酒始皇二十六年攺菇城縣爲烏程縣屬會稽郡縣有烏亭卽古之烏禾鄕烏氏所居鄕也漢梁孝王兔園會招文士鄒枚司馬賦烏鄕酒張景陽七命曰酒則荊南烏程是也又秦尙富彊如烏氏嬴以牧畜致富始皇令比封君與朝請巴寡婦淸家擅丹穴始皇客之爲築女懷淸臺則以二姓善釀名縣亦此意也】漢興參置侯國屬荊屬吳屬江都江都國廢復隸會稽永建中屬吳郡三國屬吳孫權分縣之餘不鄕爲永安後爲侯國孫皓以侯居焉皓後卽阼寶鼎元年以吳郡之永安余杭臨水陽羨丹陽之故鄣安吉原鄕於潛水悉注此乃合九縣卽其地置吳興郡自是始爲郡治所晉析其西鄕爲長城東鄕爲東遷梁以郡置震州乃以縣爲吳興郡【隋志烏程舊志吳興郡】隋平陳郡廢並東遷長城復入而屬蘇州仁壽二年復分長城立湖州大業二年州又廢唐武徳四年復置湖州自梁以來州有廢置更革縣未嘗變也宋太平興國七年始析縣之東南十五鄕置歸安分治郡城之東而縣之治所在州治之西一里由今準古爲縣始於楚制名自於秦置郡由於吳治所創於晉具屬湖州則肇於隋定於唐境界分劃則自宋太平興國以後云

歸安縣望歸安縣宋太平興國七年分烏程縣置據舊圖經載轉運使髙冕奏云古吳興郡倚郭管烏程吳興兩縣今烏程境太廣請分置一縣從之時吳越錢氏初歸命故以歸安爲名【見舊圖經統記】析烏程之東南十五鄕隸焉置縣治於州治之東一百二十步【統記云西北至州一百二十步在於迎春橋之東】與烏程對治爲倚郭【舊圖經云髙冕言吳興縣倚郭不知何從得之按唐書沈伯儀傳云湖州吳興人伯儀當武后時則武后時有吳興縣矣又統記載南封記一卷云齊吳興縣丘靈鞠撰考統記所載撰述類首載郡宦所著文集甚多恐是吳興縣令但本傳止云烏程人統記之言必須有證則齊有吳興縣未可知也特齊梁郡縣紛更至眾史多略之無可稽考又續圖經云晉太康中析烏程東鄕爲東遷縣隋復並入今縣東四十五里尙以東遷名其地蓋縣治也且晉初析烏程西鄕爲長城卽今長興縣也東鄕爲東遷卽今東遷也長興地界在烏程之西鄕數十里則東遷縣亦當在東遷不遠今歸安縣界乃自城中與烏城縣分界對治北自後石橋南至小市巷過儀鳳橋至甘棠橋以路及溪中分爲界城門外以迎春門運河之南定安門余不溪之北爲界非東遷舊界明矣】

長興縣望長興縣【見唐地理誌及元丰九域志詳見烏程縣下】本烏程縣之西鄕晉太康三年始分其地以置屬吳興郡名曰長城【見輿地誌又舊圖經云晉平吳加領長城縣輿地誌又云吳夫槪於吳西築城狹而長因有長城之號舊經云縣因長城取名】因其地有吳夫槪城狹而長也永興元年割其北鄕爲義興郡【見晉地誌】隋開皇九年平陳以其地並入烏程隸蘇州【隋志平陳復廢吳興郡又廢長城入烏程隸蘇州】仁壽二年復分長城再置湖州【見隋地誌】大業三年州復廢縣仍屬蘇【見隋志及通典】十四年沈法興僞置長州唐武徳四年更置綏州又更名雉州並置原鄕縣隸焉【唐志長城大業末沈法興置長州武徳四年更置綏州因古綏安縣之名又更名雉州並置原鄕縣統記云大業十四年吳興太守沈法興守江左於長城縣置長州武徳四年土人張碩於長州西嚴山上立巖州於長州置綏州以古綏安縣爲名尋又攺爲雉州舊經曰取縣界雉山爲名也】七年始省雉州及原鄕復置長城縣屬湖州又廢桃州以安吉入焉【並見唐志統記云武徳七年廢宣州原鄕綏安故鄣三縣入長興也按綏安宋分故鄣置舊唐志云綏安唐攺爲廣徳隋志宣州綏安縣平陳省故鄣安吉原鄕焉唐置宣州廣徳本綏州七年以縣來屬則綏安未嘗並入長城也緣平陳后嘗並故鄣安吉原鄕入綏安隸宣州今則復析宣州綏安縣之原鄕安吉入長城故僞舛並言綏安耳故鄣綏安實未嘗並入長城也】麟徳元年復析爲安吉天寶元年州仍爲郡乾元元年郡復州名而縣之所隸如故吳越當梁時避梁諱乃攺今名【按五代史吳越王錢鏐受梁之王封梁太祖之父名誠故爲之避】自晉太康至今廢者一【隋開皇】名易再爲州者三一屬震州【梁時事見郡沿革下】再屬蘇州屬湖州吳興郡者各三焉此縣沿革廢置之大略也

武康縣上武康縣古防風氏國汪芒氏之守也【國語汪芒氏之君守封隅之山注封隅山在吳郡永安縣史記注汪芒氏卽防風氏國今在武康又見通典】漢爲烏程余杭之境初平中始分二邑置縣名曰永安屬吳郡【按後漢志及通典並云漢初平中置永安縣南史沈約傳云靈帝中平五年置祥符圖經載漢末童謠雲天下當興東南三餘之閒吳大帝黃武元年乃攺會稽之餘曁爲永興分烏程余不鄕合余姚之境置永安縣餘英志以沈約博綜羣書世居武康自吳至梁歷年未遠以約之言爲正舊編則援圖經之言統記亦謂吳黃武元年置今以年代考之靈帝中平七年爲獻帝之初平元年當魏黃初二年沈約𨿽號博綜而自敍鄕裏族系多與正史差齬又黃武爲年號使其爲黃武元年則漢史不當載今以漢志通典二書之言爲定】吳寶鼎元年始置吳興郡以永安屬焉【見吳興志而餘英志以爲寶鼎二年者亦據沈約之言也】晉平吳攺曰永康後又攺曰武康【餘英志曰晉太康三年平吳以平陽郡有永安縣攺曰永康惠帝永元九年攺元永康以年號同始攺曰武康統記作太康三年攺武康】隋平陳廢吳興郡入並縣境入余杭隸杭州仁壽二年復置武康縣又割烏程分長城立湖州大業二年廢湖州縣仍屬杭唐武徳初賊李子通攻陷郡縣以武康爲安州又攺曰武州四年賊平復置湖州而武康仍爲武州【統記載大業十四年江南元帥沈法興復於湖州置吳興郡縣又屬焉唐武徳三年李子通賊攻陷郡縣以武康置安州取古永安爲義也四年七月以安吉人施世英使持節安州諸軍事安州刺史徵子通未行其年八月吳王杜伏威遣其將王雄誕平子通施世英攺杭州刺史攺安州爲武州以武康爲義也六年冬郡縣又爲輔公祏所陷七年春趙郡王李孝恭廢武州又於舊吳興郡立湖州縣仍屬焉餘英志曰大業十三年復置吳興郡武康又屬焉唐武徳四年賊李子通攻陷郡縣以武康置安州又攺曰武州子通平唐因之七年州廢縣復隸湖州按唐志湖州武徳四年置又是年武康仍爲武州】七年州廢復爲縣隸湖州天授三年析東十七鄕置武源縣【統記天授二年七月百姓戴徳永等上疏言武康東界一十七鄕枕臨溪澤有舟楫之利請析置武源縣敕從之】梁復割隸杭州宋太平興國四年復隸湖州竊嘗考之縣始置於漢之初平而武康之名由於晉自吳至今更屬於湖州杭州者凡七而定於太平興國之四年今之邑境卽天授之舊唐初擾攘𨿽再立爲州不數年而復爲縣云

徳淸縣緊徳淸縣【見九域志縣初曰上余見烏程縣下】本武康縣之東境烏程縣之餘不鄕也吳屬永安縣晉攺永安爲武康縣唐天授二年縣民戴徳永奏武康東界十七鄕枕溪澤有舟楫之利請析置一縣以界內有武承塘遂置武源縣【縣東十八里臨大溪有武承塘東爲石塘西境聯接數里】敕依所請景云元年敕天下州縣自天授以來攺爲武字者並復舊文新置者議而攺焉二年攺武源爲臨溪縣天寶元年攺今名隸湖州【天寶六年攺烏山爲徳淸山】宋因之

安吉縣望安吉縣【見九域志縣初曰上會昌四年十一月三日初攺爲緊望縣詳見烏程縣上下】本漢丹陽郡故鄣縣之南境初平中張角作亂北鄕守險助國朝廷嘉之分故鄣郡南鄕別爲一縣因名之爲安吉【見吳興記及統記吳寶鼎元年以丹陽郡之安吉等九縣立吳興郡】隋開皇元年廢入廣徳縣隸杭州仁壽二年仍舊吳興郡置湖州廣徳縣隸焉大業二年廣徳隸宣州以安吉入武康復隸杭州義寧二年沈法興據湖州復置縣唐武徳四年以廣徳縣置桃州安吉仍隸杭州七年並省入長城麟徳元年復置隸湖州【以上參考吳興圖經並統記之書所載】自漢中平至今廢者三一屬丹陽二屬吳興三屬杭州兩屬湖州此縣沿革廢置之大略也

分野言分野者權輿於周官而紛綸於漢儒自漢以後說蓋繁矣然周有九州島春秋有十二諸侯漢有一百三郡國故論分野於震澤巨區之閒者於辰曰丑次曰星紀宿曰鬥牛女州曰揚國曰吳越郡曰會稽丹陽而已故舊圖經據禹貢揚州有震澤周官職方揚州有具區爾雅具區藪在吳越之閒且援漢志云鬥牛野也續圖經第曰次爲星紀統記第曰星屬鬥牛至舊編乃悉載歷代地誌及國史誌謂二浙當南斗須女之分亦未嘗辧諸說之不同也竊考保章氏有九州島分星之說鄭氏注援緯書云牽牛流爲揚州分爲越國漢志言斗江湖牽牛婺女又言斗爲吳會稽也晉志載星統班固言自斗十二度至女七度費直周易說起斗十度蔡邕月令章句起斗六度陳卓譙周等郡國宿度丹陽入斗十六會稽入牛一【又曰範蠡鬼穀子張良諸葛亮譙周京房張衡並云】載大衍歷起斗九度中斗二十四終女四得漢會稽丹陽等郡又曰鬥在云漢閒當淮海下流爲吳分牛去南度河浸遠自豫章迄會稽南踰嶺爲徼越分竊謂吳興在漢爲烏程故鄣烏程屬會稽故鄣屬丹陽丹陽爲吳會稽爲越參吳越二境則分野在斗牛之閒而眾說入宿不同者一行有言曰古今辰次與節次相系各據當時歷數與歲差遷徙不同也【漢太初歷冬至在牽牛初星紀斗十度賈直據此四分曆冬至在斗二十一度星紀起斗六度蔡邕據此班固起十二度用三統歷數也唐一行歷以虛九度爲元枵中故星紀起十九度又古歷系星度於節歲至虞喜乃立歲差法大衍歷用之】今歷星紀入斗四度【史官見周統天歷起虛七度比大衍歷用本差二度而入斗宿差三度者一行星距南斗二十六度牽牛入度須女十二度本朝崇寧中歷官姚舜輔星距度斗二十五牛七女十一少蓋牽牛一行距上星舜輔距中星須女一行距第一星舜輔距第一星星距又有三度之差所以差五度也】在五星爲熒惑在北斗爲衡而占以丁巳日云【後漢志劉昭注引星經云熒惑主揚州又云斗主衡第五星屬揚州屬揚州當以丁巳日候之丁巳占吳郡會稽】吳興志卷二宋談鑰撰

城池

湖州羅城東西一十里南北一十四里統記云一十九里三十步折二十四里唐武徳四年越郡王孝恭所築景福二年刺史李師悅重加版幹之功見舊圖經統記云有記見存紹興三十一年知州事陳之茂修有記在墨妙亭城上舊有白露捨太平興國三年奉敕同子城皆拆毀子城統記云舊當秦時爲項王故城吳興記云郡廨署舊有烏程縣治舊編云舊傳晉郭璞欲移郡於東遷每立標輒爲飛鳥銜去其女亦善地裏啟璞無徙因舊址損益之可以永無殘破之虞璞從之其女今號遷城小娘子從璞廟食續圖經云郡置於吳而璞當晉惠懷之際避地東南事不相類乃於菇城云秦攺縣爲烏程至晉始移治於苕霅之上烏程縣治卽古郡治又自相抵牾切詳烏程治所當秦漢閒已徙於今之郡中故吳寶鼎置郡詔謂永安故鄣等水悉注於烏程若在菇城豈得云故知在吳以前已在今處旣以縣爲郡則必卽縣治爲郡治而縣治多徙矣璞隨元帝渡江仕爲尙書郎損益古城之制相陰陽審向背庸有是理也況江南諸郡城多傳郭璞所遷當亦有按圖而定者矣今羅城之內苕水入西門余不水入南門至江渚匯合流爲霅水以出北門趨太湖西南諸山回環拱揖屏列於前北有卞峯以踞於後子城居中面二水之衝挹眾山之秀又四面多大溪廣澤故立郡以來無兵革之患意非璞不能定不必引飛鳥以神其事也城門立湖州牌紹興十六年知州事王鐵以郡密拱行都增崇基宇挾以朵觀規模宏麗乾道初火延燔靡遺知州事王時升重建頗不逮昔東門俗稱衙東門有樓曰東樓西門俗稱衙西門有樓曰西樓統記云子城上有石樓淸風之類附見郡治下子城濠分霅溪支流自兩平橋入橋之西隅有柱石存舊可通舟楫市魚蝦菱藕者集焉譙門前覆以長石衙東門城隍廟亦有橋以便行者其它爲民居浮檐所蔽郡歲時督廂吏浚治云城門舊有九所放生池側有閶門【唐李詞置閶門又有樓統記載東閶門樓云正元十五年李詞造跨河樓三閒挾樓三閒下有顏眞卿放生池碑會昌三年張文規開拓東向一百五十步仍建造今廢顏公放生池東南城上有遺迹尙存】定安門東西各有甕門並廢城面各有壅塞處今爲門六內淸源臨湖止有水門餘四門水陸各一東曰迎春門【有樓三閒淳熙二年知州事趙師夔修嘉泰元年知州事李景和重修】西曰淸源門【紹興三十二年知州事陳之茂因修城創爲屋】南曰定安門【三十二年陳之茂修見修城記】北曰奉勝門【門有項王廟俗呼霸王門舊有樓統記云寶應中刺史崔元亮攺舊柵造門樓一閒兩廈跨路門屋一閒舊編云正元十五年誤矣樓今不存】東北曰臨湖門【紹興三十二年陳之茂創建瓦屋】西北曰迎禧門【俗呼淸塘門以上六門嘉泰元年李景和並重修】羅城壕周羅城外唐武徳四年李孝恭築城時所築【孟子曰鑿斯池也築斯城也蓋築城則必鑿塹而以其土爲之故有城則有壕旣可爲重險增守禦之備且事之相因也】廣徳四年刺史獨孤問俗重開【統記云問俗所開非也豈有築城許時至是方開塹舊編云問俗重開是也】北壕自淸源門沿城至迎禧門又至奉勝門又至臨湖門自古苕水入太湖之溪也【城內儀鳳橋下一帶漕瀆晉始開】闊數十丈深不可測實爲天險西壕自定安門至淸源門南濠自迎春門至定安門北濠自臨湖門至迎春門或假人力開鑿然西壕受西南諸山之水南壕受余不眾溪之水東濠兼受運河之水皆成溪澤而東壕又爲二重曰外壕曰裏壕大抵諸濠之水遇春夏水生浩漾洶湧湍激迅駛而西南二水互勝交流余不水盛則浸淫入於苕溪苕溪水漲亦彌漫混於余不而眾壕交受以入於湖尢爲深闊極樂城在六客堂前子城上舊名挽翠亭慶元六年知州事李景和攺名極樂城殿院陳讜書額放生池在湖州府能仁寺東周回數十畝東北距羅城有閶門遺迹唐乾元二年詔洋州山南劍南黔中荊南嶺南江西浙西諸道各置放生池凡八十一所明年春顏眞卿撰記大歷七年眞卿來爲刺史次年秋追建碑刻顏公祠今在池上池內皆紅蕖遇祝聖壽放生釋罩捨鱗徹籠縱羽並就此處芙蓉池在湖州府有榦葉蓮卽楊漢公開浚蘋洲二池之一也今廢【名見墨妙亭斷碑舊經言白蘋洲有池池有榦葉蓮】

烏程縣縣治卽郡國志所謂春申君置菇城縣也見舊圖經城內又有子城見舊編重城屹然工役甚固又續圖經云春申君始建城距今千餘歲重城屹然略不隤毀則知當時工役之興不苟矣後徙治於今州之子城吳寶鼎中置吳興郡寓治焉晉義熙六年徙於今所在郡治西一里環以墻而已吳寶鼎中置郡今安吉永安等九邑水悉注於烏程則已是今處續圖經云晉始移治苕霅之上非也蓋移今治所耳

武康縣隋仁壽二年中使蘇倫徙於漢南唐廣徳元年袁晁作亂浙右縣人朱泚沈皓舉亡命之徒以應之分守兩洞攻陷城壘縣郭室廬變爲灰燼二年刺史獨孤問俗使將軍辛敬順於金鵝山築城守其寇路沈皓殺洞中賊黨以降左衛兵曹參軍慶澄兼武康徳淸二縣令轝瓦礫伐榛莽復於溪北古城築之銅峴之水三面環繞浚爲壕塹今之縣城是也【見統記舊編】在州西南一百七里有四門東曰撫耘門南曰朝恩門西曰懷安門北曰平遠門右四門並紹興中尉趙公廩刱建爲屋六楹挾以西廂放生池在武康縣水安潭證道寺之南

安吉縣古來梵路屋址猶存今縣在故鄣城之南號鄣南面大溪望天目浮玉羣峯直去五十餘里左苕溪右玉磬巖縣無城郭有六門惟西北二門有名餘皆無名西曰齊雲門北曰迎恩門邸閣池在縣北三十里周回二頃二十畝吳興記云邸閣池水灌田五十餘頃鱗羽涵泳芰荷交蔚唐聖歷元年縣令鉗耳知命修邸閣路

坊巷

州治舊圖經統記坊十有六多名存而無表識嘉定癸未太守宋濟旣新消暑葺淸風【二樓名】於是邦人相帥各於其居請表坊名務稱守意鄕有名存而識不立者亦復置焉合爲五十有一坊而首尾俱見者八道爲六十四處非惟徵人客子過是邦者得以知巷陌之名闤闠通衢新題華表璀璨相望亦足爲吳興壯觀故復編次之和樂坊平康坊仁政坊烏氏坊程氏坊【以二姓善釀居此在烏程縣南街】苕陽坊【水北曰陽在浮玉亭街西】桃李坊【在徳政西以上四坊屬烏程界】車騎坊【舊圖經云城東北二里有晉車騎將軍謝玄宅在衙東門投北大街】章後坊【舊經雲天寧寺在章後坊天寧今曰光孝本章後宅舍爲寺坊在寺之前面】徳本坊【舊有徳本寺在前後石橋之閒有牌坊近寺以上七坊屬歸安】白華坊【以潘綜純孝居此】吳歈坊【文選有吳歈越吟以上二坊未詳所在】右舊圖經有其名而無其識淸通坊【在子城南投北遷善坊相對無古名】徳政坊【在烏程縣前街東古名】苕陰坊【在紹熙橋南投西】中書坊【在子城後投西直至獵場橋元古名】前溪坊【在城南大街投東入前溪匯元古名】采蘋坊【在倉橋直至白蘋亭街古名】吳興坊【在歸安縣前古名】仁依坊【在城東仁依橋古名】右苕陰以賈安宅更名狀元有其識他比亡焉今復立宣化坊【在譙樓西宣詔亭側至都醋庫前街東今立二處】保寧坊【在都醋庫側入跨街樓】永安坊【在州治前大街永安樓北投東入魚行至子城壕兩平橋西堍照圖經武康亦有是坊】升平坊【在駱駝橋西街投西至子城壕兩平橋東堍】熙春坊【在州治大街投西入黃沙路】通津坊【在市街東會仙樓相對入楊溇航船步】樂眾坊【在市街和丰樓西入瓦子巷】近市坊【在小市巷平康坊相對入跨街樓】丰樂坊【在市街太平樓入東堤下】迎恩坊【在市門街南紹熙橋直至定安門】戒民坊【在市門街紹熙橋相對直至黃沙路市曹在焉立二處】裏仁坊【在州治西樓街投南至竹木巷黃沙路街立二處】政平坊【在州治西樓街投北直至言巷】壽昌坊【在令捷轡北投西直至鴻禧寺街】仁域坊【在子城後投東至太平橋投西至中書坊二處】泰和坊【在駱駝橋北太和樓前直街至奉勝門】東溪坊【在駱駝橋側斜橋直至臨湖門】阜安坊【在城隍橋直至柴巷口】太平坊【在太平橋巷】集慶坊【在報恩光孝寺相對】叢桂坊【舊名仁政坊在隆興橋直至郭尙書廟華表對峙太師忠惠觀文趙公府第在焉忠惠積慶流芳鍾於令子今江陰太守孟奎先諸兄擢丙辰第咸淳乙丑少監孟圻運幹孟至機帥孟垕一榜同登先是太師國公希懌監簿公與悊都承公與勤忠惠公與﹝上笴下思﹞世科濟美奕葉相傳方來未艾禮宜柱表用攺今名請於郡者攝歸安令陳阜郡牒學攺入圖經】天慶坊【在隆興橋相對入天慶觀街直至吳家巷相對立二處】淸華坊【在城北吳家巷直至教場橋】興賢坊【在隆興橋相對入天慶觀街直至吳家巷相對立二處】種徳坊【在城北雄節營巷直至亭子巷】賢福坊【在城北飛英寺前】嘉慶坊【在城北湯家橋】和裕坊【在城北徐家橋】集賢坊【在城北盛家巷】天聖坊【在城北天聖寺巷】朝嶽坊【在廣化寺橋堍投北直至迎禧門通嶽觀】觀文坊【在城西州學烏程縣側】擁旌坊【在城西舊名曹家巷今秀邸環列於後】登瀛坊【在城西白塔巷口古有望仙橋】浮玉坊【在烏程縣前浮玉亭街西】元善坊【在開元寺相對直至洗馬步街北立二處】餘慶坊【在洗馬步巷】富民坊【在紹熙橋南東都稅務街】貴涇坊【在城南大街投東入小景徳寺貴涇橋】聽履坊【在城南大街大寧寺相對沈尙書宅前】熙和坊【在城南大街投西入祝家巷】忠賢坊【在城東顏魯公堂巷】聞禮坊【在城東無星橋】仁壽坊【在城東望州橋】月河【在城東證通寺南】右四十八所並前淸通徳政中書前溪采蘋吳興仁依皆今重立共五十有五焉坊名鄕地久廢官司鄕貫止以界稱今爲界十七分屬四廂南門界【在州治前至兩平橋接崇節界】崇節界【在隆興橋北至霸王門接飛英界】飛英界【在飛英寺前至臨湖門接報恩界】報恩界【在郭尙書廟前至陶家巷接崇新界以上四界左一廂管】崇新界【駱駝橋北至子城東口接崇節界】歸安界【馬軍營至能仁寺接中界】中界【花樓橋至月河口接迎春界】迎春界【迎春門至八大巷接南市界以上四界左二廂管】南市界【橫塘至西岸史家巷接鵝行界】鵝行界【定安門至狀元坊接石鼎界】石鼎界【旱瀆橋至祥符寺】魚樓界【甘棠橋至儀鳳橋南東堍接西市界以上四界右一廂管】西市街【市門至眺谷橋縣橋接烏程界】烏程界【本縣前至浮玉亭接倉場界】倉場界【淸源門至獵場橋接濟川界】濟川界【曹公廟至駱家巷接中書界】中書界【張王廟前至廣化橋接倉場界以上五界右二廂管】又有巷名出於俚俗或以寺觀或以名物或以姓氏第爲識刖多非馴雅循習歲久遂爲通稱如魯有五父衢【見左傳又禮記】漢有華陽街章臺街槁街【見劉屈犛張敞陳湯傳】之類載在史傳故地理錄亦宜存而不廢今以舊編所錄差次附於後自定安門直北至儀鳳橋街【史家巷天寧巷曲尺巷仁杏木巷姚家巷廟巷坊巷】自儀鳳橋之南堍直西至祥符寺街【油車巷髙巷】自儀鳳橋之北堍直西至淸源門街【西提子巷宋家巷竹木巷社廟巷曹獅子巷養濟院巷西營巷白塔巷家巷】自衙西門直西轉北眾路【漆器巷小宮巷西泥巷廟巷紅車欄巷大營巷吳艸巷營巷駱家巷石灰巷亭子巷盛家巷】自烏程縣橋直北至迎禧門路【郟家巷獵場巷石皮巷範家巷曹家巷以上屬烏程】自儀鳳橋之南堍直東至甘棠橋及橫塘路【李家巷廟巷證通巷八丈巷】自儀鳳橋之北堍直東轉北至州治前街【東提子巷花巷小市巷打銀巷瓦子巷堂子巷】自衙東門轉北又西眾街【沈家巷姚家巷陶家巷承園巷天聖巷】自迎春門直西至駱駝橋街【能仁裏縣巷馬軍營巷】自駱駝橋之西堍轉北過斜橋至臨湖門【打繩巷李長馬巷太平巷艸場巷飛英巷報平巷以上屬歸安】

長興縣舊編載坊九吳槪坊程氏坊篛溪坊英才坊晝溪坊忻湖坊報徳坊陵陽坊回溪坊本縣圖經所載十三坊長樂尊賢贊善習善��宣風勸善歸化儒化崇化延風仁知徳化與此不同舊編又載巷十二皆俚俗所稱袁巷蔣巷施巷霍巷盛瀆巷包巷闕巷韋巷麒麟巷陳巷因巷泥巷不足錄云

武康縣據舊編所載坊七風溪坊永安坊千秋坊前溪坊餘英坊鳥回坊砂井坊餘英志止載其二曰杏壇坊在懋徳裏桂子坊在文會裏桂枝坊紹興十三年知縣範普初建其它又率因其裏名或溪井之名也舊編又載巷九市東巷市西巷大慈巷前溪巷後溪巷唐家巷船坊巷墻後巷宮前巷俚俗所稱本不足錄

徳淸縣舊編載坊七武源坊新門坊前溪坊武善坊通髙坊儒津坊吳山坊又有巷八【市保巷鄕亭巷趙家巷丁家巷坊門巷梁家巷蓋家巷戴家巷】皆不足紀竊考余不鄕有博陸裏余烏村蓋沈約自敍云爾其餘烏村縣有烏山卽其地也所謂博陸裏今不詳何所云

安吉縣舊編載坊十二臨苕坊施興坊明義坊修業坊通閱坊淩雲坊臨期坊顯親坊懋遷坊貨殖坊修善坊又有巷十三圜慶巷毛家巷鎭下巷範家巷後街巷城南巷水巷方家巷金家巷照春巷姚尙書巷羅漢寺巷朱家巷皆俚俗所稱不足錄云吳興志卷三宋談鑰撰

鄕裏

烏程縣唐管鄕四十里二百見顏眞卿石柱記國初爲鄕三十一見舊圖經並統記鄕三十行山丰樂仁風白鶴霅水臨苕崇禮孝行至孝廣徳永新徳政龍亭澄靜靈壽震澤太元福增萬歲保安崇孝常樂瑯琊歐亭九原三碑順徳移風稔澤樂俗太平興國中割十有五鄕置歸安縣爲鄕十六後又並其三景徳中管十三鄕見李宗諤圖經今列於後比統記所載參歸安見管鄕無行山丰樂臨苕孝行保安歐亭順徳稔澤凡八名永新鄕管裏十四【義安裏至建裏城山裏永定裏石頭裏午山裏遊仙裏永新裏上榮裏吉昌裏建安裏金山裏上千里溫泉裏】三碑鄕管裏七【太原裏車蓋裏城山裏飲徳裏富洋裏梅城裏崇仁裏】澄靜鄕管裏六【光化裏傜林裏襲仁裏孝傜裏敏徳裏元石裏】九原鄕管裏七【金斗里長源裏太極裏石渚裏望溪裏官塘裏白鶴裏】霅水鄕管裏三【惇筤裏楚亭裏招寶裏】靈壽鄕管裏三【開化裏元澤裏洞庭裏】徳政鄕管裏三【新興裏仁義裏烏山裏】常樂鄕管裏三【孺山裏後林裏至徳裏】震澤鄕管裏四【新城裏西余裏吳南裏孺山裏】移風鄕管裏六【崇化裏旗亭裏崇仁裏北場裏新仁裏北仁裏】崇孝鄕管裏四【新興裏南旗亭裏南仁裏崇仁裏】白鶴鄕管裏一【升山裏】樂俗鄕管裏六【醴泉裏山陽裏紫澗裏宣化裏黃興裏黃城裏】縣之鄕裏見於史傳者古有烏禾鄕【古烏氏所居鄕也見縣沿革注】宋有純孝鄕【宋潘綜以死救父遂旌其裏爲純孝見宋書】唐有茂徳鄕【唐沈聘累徵不起縣令韋承慶攺其所居鄕爲茂徳鄕見先賢傳】今俱無之舊圖經載鄕距縣里數如霅水鄕在縣西一十五里今縣治卽系霅水澄靜鄕在縣西南五十里今西南至鄕界不十里其鄕分亦多有攺易今不錄熙寧中管鄕十一【見王存九域志鄕比景徳無白鶴樂俗】今分震澤爲上下扇爲十二鄕共五十六都霅水鄕【三都副一都獨】九原鄕【三都副】三碑鄕【三都副】澄靜鄕【三都副】徳政鄕【五都副】永新鄕【五都副一都獨】靈壽鄕【四都副】崇孝鄕【五都副】震澤鄕上扇【五都副一都獨】震澤鄕下扇【五都副一都獨】移風鄕【四都副一都獨】常樂鄕【五都副一都獨】

歸安縣縣初置時祈烏程之十五鄕大中祥符閒已省其四管十一鄕四十八里後又並順徳一鄕於松亭裏仍舊也今管十鄕瑯琊鄕管裏五【淸風裏開化裏含山裏風頭裏古山裏】太原鄕管裏五【開元裏含陽裏吳興裏迎信裏永明裏】含山鄕管裏四【千金裏淸化裏吳澤裏平樂裏】松亭鄕管裏十【舊經有龍亭無松亭蓋攺也元管長超以下五里而烏山以下五里爲順徳鄕】【今並爲十烏山裏安仁裏修政裏臨苕裏松亭里長超裏太平裏仁化裏衡山裏逍遙裏】福增鄕管裏五【王安裏善政裏龍華裏太平裏廣福裏】崇禮鄕管裏五【進賢裏千金裏崇禮裏建平裏信儀裏舊經千金作千秋建平作建龍】長壽鄕管裏二十【舊經有萬歲鄕無長壽鄕卽後所攺也新興裏東林里長壽裏新城裏常平裏延年里長平裏楊城裏馬林裏馳塘裏千秋裏淸化裏永樂裏丰樂裏龍相裏旗亭裏碧溪裏元先裏都亭里長沙裏】廣徳鄕管裏十五【能仁裏上沃裏安仁裏施渚裏武安裏龍泉裏卜城裏積善裏孝廉裏孝徳裏黃成裏兼義裏招徳裏卜髙裏淸泉裏】至孝鄕管裏五【兼山裏卜彊裏棲仙裏開徳裏白石裏】

長興縣按舊圖經七十二鄕統記所載管鄕三十今所存者十有五苕陽四安鳳亭長安靈芝臨澤篛水和平靑山西湖至徳九龍卞山天授合溪凡十五鄕不存若淳化後邑境無增損而鄕損其半者�並合爾管裏七十五按南史陳武帝下篛里人統記載漢錢林元始中隱於平望鄕陂門裏則鄕與裏名其來遠矣至徳鄕管裏五【舊名永昌鄕周宏讓裴子野舊宅亦名永昌鄕以地裏考之或恐未必然上日裏金塘裏司寧裏卞陰裏至徳裏】惟新鄕管裏五【顧亭裏龍松裏湖西裏太和裏塘東裏】嘉會鄕管裏五【吳城裏村亭里長招裏髙陽裏徐村裏】荊溪鄕管裏五晏子鄕管裏五順靈鄕管裏六【上萬里太周裏湖塘裏新丰裏魚陂裏故岑裏】方山鄕管裏四【長平裏白石裏四安裏石靈裏】謝公鄕管裏四【舊名萬安鄕會光裏新安裏義良裏建安裏】淸泉鄕管裏五【西安裏午山裏臨城裏景靈裏淸泉裏】平遼鄕管裏六【仙巖裏常樂裏神蔡裏常平裏常安裏光天裏】尙吳鄕管裏四【會昌裏太義裏上盛裏西明裏】吉祥鄕管裏五【舊名平望鄕陂門裏漢錢林居長安裏如源裏仙山裏金山裏】白烏鄕管裏五【上善裏重光裏下篛裏陳武帝居長安裏陸安裏】嘉瑞鄕管裏五【太平裏髙明裏蠡塘裏苕源裏獨山裏】長興鄕管裏五【上篛裏成彎裏金輪裏時邑裏金渠裏】

武康縣自漢末以來境界闊遠唐天授析置武源之後尙管二十鄕開元圖經載舊管二十鄕敬讓負郭安樂武都武義太原桃源永安信義旗亭至孝城山前溪風渚封禺風山永平武昌崇仁太平據餘英志雲天授二年邑人戴徳永上疏言武康二十鄕其十五鄕枕臨溪澤有舟楫之利請以其地置武源縣天寶元年攺爲徳淸而武康之境止五鄕竊考統記雲天授二年百姓戴徳永等上表稱武康東界十七鄕枕臨溪澤有舟楫之利請析置武源縣圖經所載亦止曰百姓狀稱武康東界有舟楫之利請析置縣初無二十鄕十五鄕之文也未知餘英志何所考據使天授時於二十鄕中已析去十五鄕緣何開元圖經尙載二十鄕耶統記云十七鄕恐二十鄕之外別有諸鄕未可知也今據統記徳淸縣管鄕十七武康縣管鄕二十則餘英志之考證近乎符合而不詳始末矣梁開平中錢氏據有並爲十三統記云武康管鄕二十梁開平四年錢氏並爲十三武都武昌旗亭永安崇仁安政義寧封禺義安至孝風渚懷徳太原宋朝以來又加並合大中祥符閒止管五鄕曰永安曰至孝曰崇仁曰太原曰武都而裏凡七十見大中祥符圖經後又並至孝永安爲一攺曰慶安今爲都鄕四管裏則如祥符之舊云崇仁鄕管裏二十【相溪裏嵩山裏靑泉裏下溫裏義安裏臨溪裏興教裏陸海裏開化裏至孝裏風山裏南畝裏柯田裏杜橋裏慈徳裏龍山裏上渚裏下陌裏昭明裏上陌裏】武都鄕管裏一十【臨湘裏主俗裏臨津裏靜林裏城山裏武成裏烏回裏兄友裏芝田裏邑內裏】慶安鄕管裏二十【正信裏永昌裏永安裏淸穆裏永樂裏太倉裏前溪裏旗亭裏淸化裏文會裏安樂裏崇福裏淸風裏髙梁裏懷仁裏溫泉裏玦渠裏福田裏上溫裏新興裏】太原鄕管裏二十【永安裏弟恭裏芳澤裏東作裏赤岸裏沈璧裏文成裏永丰裏懷徳裏永仁裏東海裏永定裏上施裏方山裏砂荷裏鳳山裏樂成裏餘福裏父義裏上費裏】

徳淸縣統記管鄕十七今六鄕爲一十管舊有龍山鄕太平鄕今有永寧鄕按餘英志云武康縣東界十五鄕有舟楫之利請置一縣非也統記云武康東界十七鄕是矣永和鄕管裏二十【武源裏永和管雅詞裏仁智裏周漳裏惠圖裏金泉里長樂裏漪瀾里長壽裏吳羌裏龜回管薌亭裏後溪裏孔印裏前溪裏武信裏武源管武徳裏武功裏武溪裏武城裏】千秋鄕管裏五【千秋裏文林裏小山裏樂成裏授記裏】蔭宗鄕管裏十【鳳山裏永全裏積谷裏興平裏烏山裏塘徑裏余不管永忻裏�恩裏余富裏崇信裏】金鵝鄕管裏二十【淸溪裏四會裏新丰裏玉城裏白玉裏嘉育裏慶平管永丰裏櫟林裏體徳裏常樂裏五褲裏來蘇管席羊裏遺犢裏安居裏兩岐裏至徳裏孺山管永昌裏髙安裏新興裏陽裏裏】遵教鄕管裏十五【永安裏旗亭裏華溪裏淸風裏徳化裏旗林裏鳳山管新亭裏龍亭裏張亭裏輔國裏仙石瑞安仁管句城裏桂陽裏信義裏明徳裏】永寧鄕管裏五【至孝裏進賢裏靈芝裏永和裏常樂裏】

安吉縣據統記管鄕二十五有龍山鄕懷徳鄕廣邑鄕孝子鄕靈泉鄕而舊圖經云所管二十有永安鄕龍池鄕安樂鄕苕溪鄕安上鄕尙禮鄕管裏一百今爲鄕十六管裏八十今有順安鄕舊圖經所無順安鄕卽永安鄕是也管裏五【昆山裏引濟裏定福裏馬鞍裏尙義裏】安福鄕管裏五【洪桃裏帥閣裏太和裏安壽裏永太裏】定福鄕管裏五【招賢裏寶成裏安邑裏宋成裏永和裏】魚池鄕管裏五【皎仁裏西茂裏龍化裏永昌裏孝和裏】靈奕鄕管裏五【仁化裏五白裏裏榮裏景和裏回平裏】銅山鄕管裏五【桃源裏深谷裏臨泉裏修竹裏銅山裏】鳳亭鄕管裏五【沈珠裏陶源裏淸賓裏慈政裏永寧裏】太平鄕管裏五【光順裏幽西裏慶善裏上寶裏國昌裏】金石鄕管裏五【永安裏天目裏大順裏潼想裏】梅溪鄕管裏五【瑞竹裏東午裏溫泉裏泉永裏新丰裏】昆山鄕管裏五【仙澗裏苕水裏候溪裏三山裏合川裏】移風鄕管裏五【淸泉裏武泰裏嘉祥裏白楊裏崇仁裏】孝丰鄕管裏五【芝艸裏曲祿裏孝弟裏尙仁裏修仁裏】天目鄕管裏五【仙溪裏安吉裏苕水裏苕元裏公平裏】廣苕鄕管裏五【苕上裏太平裏淸泉裏吳山裏靑山裏】浮玉鄕管裏五【碧巖裏廣福裏靈巖裏仁丰裏靜丰裏】吳興志卷四宋談鑰撰

山

烏程縣卞山張元之吳興山墟名曰卞山峻極非淸秋爽月不見其頂顧長生三吳地記按卞和於荊山采玉今山中有似玉之石土人謂之瑤琨故以卞名之耳吳都賦曰其琛賂則瑤琨之阜是也蓋徐陵孝義寺碑云髙卞蒼蒼遙聞天語顏眞卿石柱記唐刺史韋明﹝昜�﹞有登卞山題法華寺詩皆作卞字續圖經曰周處作弁𨿽似有理但古今詩書皆作卞不必穿鑿取新意也毘山山海經云浮玉之山北望具區東望諸毘郭璞注云諸毘水名也統記舊經云浮玉山在安吉縣苕水發源也言東望浬浦槎牙相毘並注於太湖故云續圖經云浮玉西北毘山在東北與山海經協璞殆不知此山耳山最近城或與城相毘而得名梁吳均有同柳吳興毘山集詩曰平湖曠復遠髙木峻而危狀其景也柳惲嘗建亭其上衡山左傳襄公三年楚子重伐吳克鳩玆至於衡山杜預注衡山在吳興烏程縣南山謙之吳興記曰衡山一名橫山今俗亦呼橫山顏眞卿石柱記云上有顓頊冢春秋鳩玆城統記云吳興記云晉初衡山崩見顓頊冢中有營丘圖九首鳩玆杜注云吳邑在丹陽蕪湖縣東今臯夷也顏公所書或恐有據道場山昔訥和尙辭師出巡禮師曰逢道卽止訥經此山遂畱後建寺山頂有塔下有笑月亭愛山亭何山沈括地誌云何山亦曰金蓋山晉何楷居此習儒業楷後爲吳興太守攺金蓋山爲何山山口有次山曰金口山今曰何口山梁吳均有同柳吳興何山集送劉余杭詩顏眞卿石柱記云金蓋山有何氏書堂續圖經曰推本而言舊編雲山與道場山相接最爲吳興勝遊然道場山勝在山頂何山之勝在山下蘇東坡詩有道場山頂何山麓之句內翰汪藻雲遊道場者如入王侯之家過何山如造髙人隱士之廬西余山在縣東十八里輿地誌云漢文帝封東海王搖之子爲顧余侯卽山後坐酎金失國【史記越王無疆滅七世至閩君搖位諸侯平秦漢髙帝以搖爲越王以奉越後世表及漢書諸侯不載顧余侯事髙十二年詔曰南武侯織亦粵之世也立以爲南海王】山有弄云亭樞密胡宿有記杼山在縣西南三十里陸羽舊記雲山髙三百尺周回一千二百步昔夏后杼巡狩之所今山下有夏王村西北有夏駕山顏眞卿杼山碑又載山墟名云舊名東張遊者忘歸號稽畱山有黃櫱澗黃浦橋黃浦亭何楷釣臺避宅城招隱院艸堂溫閣眞卿又立三癸亭【以癸丑歲癸卯朔癸亥日立也】三桂棚【產丹靑紫三桂】禦史涇【觀察判官侍禦史袁髙嘗至此也】有謝臨川寫眞堂梁周興嗣登杼山覽古詩齊沙門寶月途次杼山等詩孺山在縣東三十八里三吳土地記云後漢徐孺子哭友人冀州刺史姚元起於此時九江何子翼嘲之曰南州孺子弔生哭死前慰林宗後傷元起山有孺子祠紹興中郡侯撤淫祠土人按圖經爲言祠得不廢二十二年晉陵丞唐法爲記近又得古刻於水濱峴山在縣南二里本名顯山晉太守殷康築亭其上名顯亭唐以廟諱攺也天寶刺史韋景先創五花亭又有李適之石樽山頂有塔法華山在縣西北十里有寺曰法華寺刺史崔元亮張文規盧幼平俱有詩東有石塢吳太史慈所葬太平寰宇記謂之石斗山晉王羲之嘗來顧謂親友曰百歲之後誰知我曾遊此仁王山在縣西北九里舊名鳳凰山以山形似鳳也故老相傳秦始皇以山有王气鑿其頸今通舟爲山河山之首在南號糲山壠山在縣東北五里山謙之吳興記云壠山有紫石英其山東臨大溪西帶長瀆山上有亭臨望虛曠號壠山寺車蓋山在縣南九里輿地誌云形如車蓋因名上有車蓋亭晉太守殷康所造白鶴山在縣西北二十六里吳興記云昔烏程西鄕人姚紾化白鶴遊此因名山石精好可爲碑版江東記云員丘山石精好不謝吳興卽此也張王居白鶴山又曰二妃白鶴山人見靈濟廟下別鮮山在縣東十三里別孤秀不相連屬因名焉唐髙士沈聘沈徵君居之爾雅曰小山別大山爲鮮郭璞注云不相連也【續圖經云此山名合古義非俚俗所能爲也】西陵山在縣北二十一里吳興記云吳太子和葬烏程北山子皓卽阼追尊文皇帝陵曰明陵陵在西山西故名吳﹝田翏﹞山在縣西南六十里吳興記云﹝田翏﹞燒田也昔有吳氏燒山爲田因名﹝田翏﹞玉篇力周切田不耕燒種也廣韻同石城山在縣西南三十里山墟名云昔烏程人嚴白虎於此累石爲城與呂蒙戰至今山上有弩臺烽樓走馬埒基猶存黃櫱山在縣西南三十五里梁光祿卿江淹有詩有澗曰黃櫱澗九乳山在縣西南三十一里張元之山墟名雲山有九峯狀似乳形澤山在縣東七十五里吳興記云因震澤爲名溫山在縣西北二十里吳興記云溫山出禦芹小雷山在縣北周處風俗記云太湖中有大雷小雷二山相距六十里其中曰雷澤卽舜所漁者也【周處記又云浙東有餘杭縣上虞江是舜本土按韓詩外傳舜東夷之人也統記云雷澤在兗州北周處誤也蓋以震澤中有小大二雷山故俗名之舊編又云小雷山所謂洞庭東山也屬烏程大雷山所謂洞庭西山也屬長興】兩山多美石唐白居易作奇章公記以太湖石爲第一三山在縣東北七十二里山墟名云三山在太湖中白波四合三點黛色陸士龍贈顧彥先詩曰我家五湖陰君住三山陽包山在縣北輿地誌云卽古夫椒山也史記越王句踐棲吳王夫差於夫椒之上吳都賦云指包山而爲期集洞庭而淹畱自澤山以下諸山並在太湖中白石山在縣統記云多出白石葛仙山在縣南五十里晉葛洪嘗隱居此山今有煉丹竈搗藥臼存職方圖志葛仙煉丹之處天下十有三烏程居其一紹興中侍郎葛立方作祠爲記菁山在縣與葛仙山相連舊傳葛洪種黃菁於此至今山多黃菁秀安僖王墓園在焉石西南蔥翠森郁﹝帛系﹞延衍迆皆山也或髙或下或巨或細問其名則更僕未易悉數東北近湖皆平疇土狀閒有山率特出亦各有名而其著於古書者曰毘曰衡皆突兀於水濱之一隴耳豈挺特而生者鍾秀爲多耶或景必近人則美而易彰耶物必待人而後顯則其名之垂泯固不容無幸不幸耶夫昔之山經或五百里或三百二百里始載一山烏程一邑而見於列記者巳如此未爲不幸也故烏程諸山參諸地誌略著見者悉不沒其名𨿽未能盡勝踐庶穿謝公之屐者可爲問津之考

歸安縣縣境西南廣徳至孝兩鄕北接烏程南接安吉界並是岡嶺延袤林木森蔚之處其餘八鄕如含山沈長山東林山之屬皆特生於平原中今載如右舊志諸書所載亦有差誤如厥山載在烏程三山卻載在歸安蓋歸安界不近太湖今是正之含山在縣東南一百八里張元之山墟名云震澤東望蒼然茭葦煙蔚之中髙丘卓絕因以名焉山有淨慈院其巓有浮屠厥山在縣東南七十里吳均入東記云吳有陸厥嘗家於此【舊經統記屬烏程舊編屬歸安】湖趺山在縣東南二十五里統記云漢薊於訓隱於余不鄕卒葬烏程縣湖趺山今屬歸安【新添】沈長山在縣東南八里施山在縣東五里潘山在縣東六里礪山在縣西南六十三里宋鮑昭有自礪山東望震澤詩五韻方山在縣西南一百一十五里統記云張元之山墟名云以其頂方故名梁典云紹泰元年十一月陳文帝爲信武將軍自長興遣二千人投京夜下方山津卽此處也山北屬長興統記載在長興縣四十里莫千山在縣西南一百五十里餘英志云上有鑄劍池水常淸澈水旱禱焉則有應劍石世傳吳王鑄劍所也按吳越春秋幹將吳人吳王闔閭使造二劍一曰幹將一曰鏌耶鏌耶幹將之妻也今鐵工造刀劍磨以山之石淬以池之水則銛利倍常山北屬武康去武康縣治二十五里【餘英卽武康也故載在餘英志】銅山在縣西南九十五里髙三百尺括地誌云吳采鄣山之銅卽此山也山西屬安吉去安吉縣治三十里【統記載在安吉舊編雲山與武康安吉分野詳見二縣誌】余安山在縣東南一十五里靈山在縣東南八十五里獅子山在縣西南一百五里又屬武康在武康東北七里餘英志云首枕大溪岡隴盤局如狻猊形廉山在縣西南七十五里頂山在縣西南七十四里馬鞍山在縣西南七十六里母潭山在縣西南七十七里鳳山在縣南七十三里候石山在縣南六十里東林山在縣西南五十四里突兀於菇蒲溪泊之中峯巒蓊秀上有祇園寺頂有浮圖【見舊編】見山在縣南七十四里浮玉山在縣峴山漾中俗傳其水隨山低昂旱潦如一上有叢萑舊有小亭今不存太平寰宇記防風山在歸安縣東一十八里先名封嵎山唐天寶六年敕攺焉其一名風公山一名風渚山古防風氏之國風公者以其上有風公祠風渚者以其下有風渚水封山者以其禁采樵漁獵也上東南二里有嵎山禹十二代孫帝嵎所居也吳伐越墮會稽得骨節專車使問仲尼曰禹致羣臣於會稽防風氏後至禹殺而戮之其骨專車此爲大矣客曰防風氏何守仲尼曰汪芒氏之君守封嵎山言防風治此二山也石城山在縣西南三里漢末赤眉之亂邑人於山上累石爲城因以爲名宋書云沈道虔居縣北石山下縣令庾肅之迎出縣南鳳頭裏爲立宅臨溪徵員外散騎侍郎不就山上有漢靑州刺史姚恢墓金鵝山在縣東二十里山墟名云漢海昏侯沈戎葬於此上有池深五尺其水冬夏不竭時吳帝見山上金鵝翔集或風淸雨霽樵夫耕父聞山上鵝鳴武康山在縣西十五里名銅官山唐天寶六年敕攺焉輿地誌云銅官山下有兩坎深數丈方圓百丈古采銅所響山在縣西八里山下有水謂之響潭吳興記云有人經響山語無多少響則隨聲曲折應之洪纖一無所失天泉山在縣西北三十五里吳興記雲山上有長流泉謂之天泉傍多沃壤可耕殖今按有水田五畝一名唐錘山也幾山在縣北一十五里山墟石云幾山形如幾因爲名焉亦作巳山計籌山在縣東南三十五里吳興統記云計籌山昔越大夫計然多才智籌算於此山按其地復與余杭縣分界謂之界頭山蓋籌頭聲相應也三山在縣西八十三里山墟名云三山在太湖中白波四合三點黛色

長興縣堯市山在縣東北三十六里髙五千四百尺山墟名云堯時洪水居民於此山作市今山上有池可廣一畝【統記】唐僧皎然詩曰堯市人稀紫筍多皮日休詩雲門尋堯市山卽此夏駕山在縣東南三十六里髙一千尺張元之山墟名云帝杼南巡至此因而名之【輿地誌夏少康封庶子杼於會稽兼得吳興之烏程有杼山】梁吳均有登夏駕山尋朱思之詩【太平寰宇記山上有石鼓髙一丈下有盤石爲足諺云石鼓鳴則三吳有兵括地誌云石鼓作金鼓鳴亦爲零陵郡石鼓之類吳興記云五行記並同此記】大雷山在縣東北太湖中【太平寰宇記東北七十里髙一百二十丈周處風土記云太湖中有大雷小雷二山相距六十里其閒卽雷澤舜所漁處也尙書釋言云任震澤】飛雲山在縣西二十里髙三百五十尺山墟名雲山南有風穴故雲霧不得靄郁於其閒宋元徽五年置飛雲寺有石泉沙渚松門苦竹巖烏瞻山在縣北五十里髙四百尺山墟名云昔有靑烏子瞻望此山曰此山可以避難養道隱者所居故名鳳亭山在縣西北五十里髙一千丈山墟名云昔有鳳棲山上多產栲櫟白石山在縣東南三十八里山謙之吳興記云出白礬義鄕山在縣北六十里髙千二百尺晉太守周﹝王已﹞舉義兵平石冰陳敏等賊割長城西鄕立義鄕縣於陽羨縣置義興郡呂山在縣東南二十里髙五百尺舊名程山山墟名云吳將呂蒙築營於此山因名吳山在縣南四十三里髙六百尺山墟名云吳王送女至此梁吳均卜宅唐吳筠復居之【荊溪至吳山有吳王送女潮】靑山在縣南六十里髙二百尺山墟名雲山有石竇通洞庭冬夏常暖山如黛色因名吳筠詩雲家住靑山下時向靑山上藝香山在縣北十五里髙四百五十尺一名湖陵山山墟名云西施種香之所雉山在縣北五里髙五百尺山墟名云以山形類雉梁陳故事云梁武帝時有童謠曰鳥山出天子江表以鳥名山皆鑿惟此山不鑿陳髙祖此山人也上有追贈山戍山在縣西三里髙四百五十尺一名夫槪山山墟名云吳夫槪於此築戍城山多產靑松白茅卽梁太守張嵊與沈浚築戍以捍侯景之地巖山在縣西五十里髙二百五十尺山墟名云以巖陰爲名吳王闔閭時有白鹿見一名鹿山方山在縣西南四十里髙四千尺山墟名云以其頂方名之梁典云陳文帝爲信武將軍自長興縣遣二千人投京師夜下方山津卽此地也四安山在縣西南八十三里髙一千尺山墟名云以其山四面平廣也俎中山在縣西北二十五里在忻湖西山墟名云菹淹藏菜也昔吳王於山中種蔬爲軍人冬食之備赭石山在縣西北六十一里多產刺楡貢茗懸曰山在縣西北六十里山墟名雲山有懸石若臼形西噎山在縣西北六十一里山墟名云澗泉北流而西向峻狹以其嗚咽而名五峯山在縣西一里五十步括地誌云仙人姚紾所居陳國子博士虞寄報徳寺碑云四鶴齊飛五峯相映南嶼山在縣西南一百二十里山墟名云西施種香之所上有蘭茞畹【舊經云百六十里】銀山在縣南三十里出銀玉井山在縣東南三十二里天井山在縣南三十里石樓山在縣東南二十七里羅浮山在縣東二十五里穿石山在縣東南三十里金山在縣西四十里【見金澤下】顧渚山在縣見顧渚下官山在縣顧渚之側林木深秀未嘗采伐故名有大官山小官山大官山頂有虎頭巖狀如呀嘯下有石門可往來張文規詩曰誰信隼旟吏長對虎頭巖石城山在縣南五十里與烏程接界【見烏程志山下】梓山在縣西與戍山相連漢錢林所居【詳見郡誌賢貴事實下】靈山在縣西七里故相章惇葬於此八座山在縣南四十五里唐吳珙吳頊吳崧皮光業林﹝上曰下拆﹞羅隱韓必何肅居此山號八友後人因名見太平寰宇記﹝呆呆﹞溪山在縣續圖經云吳興故鄣縣東三十里有梅溪山山根直豎一石可髙百丈至靑而圓如兩屋大四面陡絕仰之於云外無登陟之理其上復有盤石正圓如車蓋常轉如磨聲若風雨土人號爲石磨石磨轉駛則年丰遲則歲儉候之無失九龍山在縣西一百二十里一名郭山一名章山張元之山墟名云九龍山其山有九隴悉作龍形山頂有古石城城西北角有石竇因名石郭吳興記云石郭山在故鄣南五里產楊梅貢禦輿地誌云石郭山昔吳采鄣山銅以鑄錢卽此山西顧山一名吳望山在縣北四十九里髙一千尺張元之山墟名云西顧山昔吳王闔閭登姑蘇望五湖望見此山因名山括地誌所載西顧乃作牢固之固未詳也

武康縣封山家語載防風氏之守曰守封禺之山餘英志云汪芒氏守封嵎兩山之閒禺山餘英志云按史記禹十二世帝廑立而舊圖經云帝禺居此山當是帝廑之兄弟分封此邦統記防風山東南二里曰禺山及舊編云東南二十里統記禺山又云在縣東南三十里餘英志亦云三十里石城山舊編雲山四旁出面如一餘英志云夜有神光其大如轂往來山腰倏隱倏見山巓平坦有洗馬池統記云宋沈道虔隱居於此上有漢靑州刺史姚恢墓鳳凰山邑有三一在縣北五里首枕郭林溪爲鳳咮一在縣東北十八里懷徳裏爲鳳翅一在縣東南十五里千佛寺側爲鳳尾天泉山在縣西北三十五里吳興記雲山有長流水謂之天泉傍多沃壤可以耕植故名武康山在縣西十五里本名銅官山唐天寶六年敕攺今名【餘英志云六年本名武康山天寶六年攺名銅官山】山下兩坎深數丈方圓百丈古采銅之所【見輿地誌舊編雲山下有銅官湖漢吳王濞鑄錢處餘英志雲山下有兩坎號銅井】金鵝山在縣東二十里【統記載山墟名云漢海昏侯沈戎葬此山山上有池深五尺其水冬夏不竭吳帝見山上有金鵝翔集或風淸雨霽樵夫耕父聞山上有金鵝鳴故名餘英志雲山與徳淸交界山枕溪流時有金鵝出沒事又見徳淸縣金鵝山】金山在縣舊圖經舊編統記【俱在武康縣北十五里餘英志云在縣南三十里】耆舊相傳昔有人夜見山頂有光如鐙鑿之得金數百斤【餘英志云一名金車頂其土赤埴山巖有泉產魚有金色】銅峴山在縣西四十九里山墟名云銅峴前溪之發源吳王采銅之所俗號銅嶺【此卽安吉界又與歸安接界】響應山在縣西八里吳興記云經此山語響隨聲應洪纖一無所失今人稱大響小響【餘英志云有龍湫在山下水色正碧名玉石響又名大響巖泉有小泓名小響正元中於﹝由頁﹞攺玉石響爲碧玉潭定光僧院棲巖腹中有小池池上有濯纓亭又有一壑軒院後緣石磴抵谷中有斷崖瀑泉二十餘丈下有﹝汀去丁攺敕﹞玉亭舊編云大響峭壁倚空有瀑布髙三十餘丈闊二十餘丈飛注蒼崖乳石閒𨿽亢旱不竭分流入碧玉潭潭水湛碧淸冽莫窮其底有龍居其中旱潦祈禱輒應小響在大響東北百餘步石壁森然舊澗峭拔下有湫方丈許名玉石響相傳與碧玉潭通湫中水流入前溪石上有於﹝由頁﹞題刻葛公勝仲嘗遊有長篇】崵山在縣西二十七里山墟名云昔有崵氏居此山幾山在縣北五里山墟名雲山形如幾覆船山在縣西南二十五里古老相傳邑人數於山上穿土得大竹笮若今之船纜或掘得敗木若船片故雲山舊爲海嘗覆舟【見統記又舊編】或雲山有巨石橫亙狀如覆船【見餘英志】隋龍州刺史沈愨昔結廬讀書其中有遺址一名馬頭塢晉咸和七年石勒將韓雍寇吳興詔遣西中郎將趙引攻之於馬頭塢卽此也計峴山在縣西北二十五里山墟名云範蠡之師計然居此因名又與烏程分界亦曰界峴深峴山在縣西三十里山墟名雲山下有水深數十丈因名篛峴山在縣西南三十五里山墟名雲山多產箭篛俗呼篛嶺黃隴山在縣東北二十五里山墟名云昔黃初平得道之所【統記作皇嶺雲嶺下有紫華廟舊編云今俗呼皇母山山上有仙臺】石嶠山在縣西南七里一名七里嶠一名石頭山山墟名雲山頂有石嶠長一丈六尺闊八尺甚峻滑山下有石嶠村馬鞍山在縣北十二里獅山在縣東北七里烏回山在縣北三里山在平田閒突起一峯舊名登髙山古人登髙處有遺址存【餘英志云或以羣鳥翔集名山或以山勢紆回故名】銀山在縣西五里亦曰永安山石山在縣西北二十里齊書云沈道虔隱居於縣北石山精廬沈璧山在縣東北十五里山有九峯迆邐相接沈氏自東陽居此故名郭林山在縣北十五里晉郭文所隱也文居山時一日有虎至張口向文文視其咽中有橫骨爲探取之後於所居日獲一死鹿蓋虎之報見括地誌白鵠山在縣西十里地名鵠村【餘英志云與靑山見隋地理誌爲郡山之望】靑山在縣北十五里地名靑山坑獨蒼山在縣東北三十里沙村【餘英志云陰陽家有尋山拯龍歌言吳興郡主山惟蒼與卞蒼卽此地卞在郡城北此山岡來自鄣南天目山故老相傳郡城造永寧倉歲有水患𨿽增築不能禦有異人告主者取武康蒼山土築之吉因鑿山取土土流血而倉始基迄今無水患山色蒼赤殷然如血】仙臺山在縣東北十八里世傳黃初平煉丹處山頂有臺【臺北有逍遙堂舊址望湖杭境具在目前】羊沒山在仙臺山之北神仙傳言黃初平嘗牧羊於此傷山之艸木叱羊化爲石俗僞爲楊梅山招賢山在縣西北七里郭文隱居之地獨孤山在縣幾山之東唐獨孤及嘗宰是邑作亭其上因名【亭有故址】

徳淸縣吳羌山在縣東南一里吳均入東記云昔漢髙士吳羌避王莽之亂隱居此山後人名焉又宋沈麟士居於此講經教授從學者數千百人時爲之語曰吳羌山中有賢士開門教授若城市東主山在縣東北三里陳書云侯景圍臺城右軍將軍沈恪爲東主山主晝夜拒戰以功封東興侯而名之今呼爲百寮山山之東有五子石故老相傳有仙人嘗弄石於此吳憾山一名城山在徳淸縣西南二百步吳均入東記云昔吳王夫差憾越王傷父之足進軍徵之於此築壘又唐李光弼偏將軍辛孜又築城於此以平朱潭姚廷等賊號將軍城吳越王又築於此屯戍號奉國城故今隔溪號城南界首號奉國洛山在縣南二十九里入東記云昔��永嘉中過江升此以望洛一名望洛山下坦山在縣北八里山墟名云以其山平坦也徳淸山在縣東四里一名烏山山墟名云昔有烏巾者其家善釀美酒居此山鮑昭有髙烏山詩至唐天寶六年攺爲徳淸山敢三山在縣東北二十一里山墟名云敢三山者以其三峯在敢村南則吳丞相闞澤所居也市亭山在縣西南二百步吳興記云市亭山王逸少爲郡欲於此立宅以其面溪背山也山出銅器大者容三十石小者容二十石名之曰﹝石聶﹞【續圖經云古者十里一亭所以寓止賓旅後人因以名之】葛山在縣東北一十八里入東記云葛仙翁得仙之所上有葛公壇茅山在縣東北一十五里入東記云昔三茅君隱於此【見統記】囚女山在縣東北三十五里髙千丈周回十五里入東記云後漢靑州刺史姚恢與海昏侯沈戎卜居柯田山恢女密報戎戎先居之姚氏囚女於此山三世不復養女後人名之金鵝山在縣西北五里後漢海昏侯沈戎葬其上嘗有金鵝飛集此山三鳴而去其後沈氏通顯故邑人云金鵝鳴沈氏興今山南有三村號上初鳴中初鳴下初鳴有梁沈麟士述祖碑見碑碣蠡山在縣東北十五里舊傳範蠡之舊居方山在縣西北十二里有石獅塢博士墓焉紫金山在縣北十八里山舊名金紫郡城丁氏葬於此山其後贈金紫光祿大夫

安吉縣天目山老子說云欲度難及避水災天目海陵山最爲第一蕭翊天目山銘曰於維天目信其髙矣列嶽霞上標峯霧裏復有虛一賦詩云昨日云生玉井東春來一雨幾日風林花並逐溪流下欲上龍池湧不通山多靈舞藤亦可作杖節似笻竹弱而有力今山閒多道流庵宇稑種甚盛亦有田畝池塘山本產吳朮今亦種附子遁齋閒覽云昔有人登天目山遇暑雨見雲霧皆在山腰聞雷聲但似嬰兒聲浮玉山山海經云句余山東五百里至浮玉山卽此山也山又出長彘狀如猴四耳虎身牛尾音如犬吠金石山在縣西南七十里髙一萬八千尺吳興記云金石山上石悉作金色其出蒲柳及苦竹白楊山在縣東南二十二里髙一千一百二十尺括地誌云白楊山峻極幹霄上有兩穴古采錫之所五山在縣西南四十六里髙三千六百尺括地誌雲山有五峯昔鄕民姚紾嘗於此山采樵忽見二人奕棋紾坐斧柯觀之不覺其久二人謂云汝可還去汝家今日爲汝祥矣紾所坐之斧其柯已爛及還家因入甕中隱身謂家人云可七日勿開限日未至家人開之紾化爲白鶴飛向五山吳興記云五山一名奕山玉磬山在縣西北三里髙五百尺髙僧傳云釋曇諦姓康氏吳興人出家居吳虎丘山後入故鄣之昆山每夜聞有聲尋其發聲之所掘之得磬因以爲名顏魯公作石柱記時此磬猶存東晉山在縣東北二里髙一百二十六尺入東記云東晉時欲於此山立城邑因以爲名廩山在縣東二十五里髙一千八十七尺江表傳云吳長沙桓王攻劉繇之盡得邸閣糧谷貯於此山輿地誌云吳大帝於此山起倉因以爲名邸閣山在縣東北二十五里髙一百七十六尺吳志云吳大帝遣從弟孫瓊修故鄣邸閣【蓋吳王起邸閣於此】銅峴山在縣東三十里髙一千三百尺括地誌云吳采鄣山之銅卽此山也苦峴山在縣西六十五里髙三千尺吳興記云苦峴山峻極遊者苦之亦見括地誌佛子山在縣西一百二十里髙六百尺吳興記雲山上有石室室中有小石儼然若佛柴山在縣西南一百二十里髙七百二十尺見括地誌南嶼山在縣南六十二里髙三萬六千尺括地誌雲南嶼山一名白水山山上有湖其水色白太平寰宇記云昔西施種香之處上有蘭畹三山在縣東南六十里桃花山在縣西南九十五里郭公山在縣西北一十里有郭先生祠按郭文居此山嘗見一虎張口向文視其咽中有橫骨文乃探去之後所居前日獲一死鹿蓋虎之報也石槨山在縣故鄣縣北山上有石槨多生楊梅吳興風俗記云張茂生所謂地名石槨故生楊梅也梅溪山在縣之梅溪鎭山之秀石如門產石耳【梅溪見顏魯公石柱記】鳳凰山在縣東銅山鄕橫溪南上有吳越王吳妃許夫人墳山下有玉帶水早晚兩潮髙尺許

嶺懸腳嶺在長興縣西北七十里髙三百一十尺山墟名云以嶺腳下懸爲名多產箭竹茶茗一名芳巖篛水出焉舊編云有澗縈回八十一盤山多漆木啄木嶺在縣北五十里髙二千四百尺山墟名云其山萬木叢薄多鳥故名啄木池子嶺在縣西北五十里髙三百尺山墟名云嶺上有小池𨿽焦艸爍石之時水不耗竭白峴嶺在縣西北八十里山墟名云多產櫧茗箭篛﹝立寧﹞霜停雪藹然不凋臙脂嶺在縣上槪村西唐天師吳筠煉丹之處至今土色如臙脂故名蒼云嶺在縣西北六十四里其山松木翳蔭狀如蒼云故名合溪之源出於此山餘英嶺在武康縣西十五里岑嶺之西世傳梁沈氏族居之地後有五峯聳峻如屏俗僞爲夷羊嶺大壯嶺在徳淸縣西北九里【以上見舊編】純孝嶺在安吉縣梅溪唐末黃巢之亂邑人石昂藏母於此昂性純孝因以得名

岡牧馬岡在長興縣西南四十里入東記云吳王牧馬之所三鵝岡在縣西南六十五里有晉謝安墓岡中有斷處梁朝有童謠鳥山出天子故鑿焉

峴篛峴在長興縣西北三十二里髙二千九百尺山墟名云多產箭篛佛子峴在縣西六十五里髙二千一百尺山墟名云昔傳其上嘗有白光人謂有金寶掘之得石佛子長數寸因以名焉龍目峴在縣西一百里髙五尺山墟名云峴上石巖閒有二目光彩照人謂之龍目

峽明月峽在長興縣顧渚側二山相對壁立峻峭大澗中流巨石飛走斷崖亂石之閒茶茗叢生最爲絕品張文規詩曰明月峽中茶已生石上多唐人刻字顏眞卿所書但存髣佛

洞塢黃龍洞在烏程縣卞山石壁峭立巖竇陰沈莫窮其厎旁有龍王祠祥應宮郡有水旱禱焉知州事蘇軾有刻古浮石洞在安吉縣西南五十里紹興初有僧智光洗巖得龍牙龍骨結庵於此名曰不朽又名其洞曰龍牙煙霞塢在武康縣東北地名石脇又謂之丁墓尰【撞字去聲】山山下多梅﹝帛系﹞亙十餘里故邑人有云碧玉潭中千尺水煙霞塢裏萬株梅【見舊編又云塢有大石如龜號龜巖有瀑布餘英志云劉穎士別墅巖上有亭曰藏春瀑布有橋亭名掛云淳熙中知縣程九萬屢遊有畱題】吳興志卷五宋談鑰撰

河瀆

州治府以湖名近五湖也中有霅溪合四水也眾水羣湊而太湖虛受坎流而不盈習險而無泛濫此郡所以立也舊書悉以太湖與四水分隸諸邑殊失古者建都之意今首敷敍以運河漕瀆給郡計而供公上次之其它潭匯洲浦池塘在城者鱗附焉支流旁瀆止系逐邑者系之各邑下震澤者水常震動之象或曰震東方澤在東也具區者大爲之防五湖者張勃吳錄云太湖之別名以其舟行五百餘里也吳郡圖經有小五湖悉屬太湖貢湖遊湖胥湖梅湖梁湖金鼎湖也舊編謂固湖遊湖胥湖菱湖太湖縱橫數百里苕霅眾水入焉越絕書云周三萬三千頃其二萬頃爲烏程顏公石柱云四萬八千頃統記云縱廣二百八十三里兼接蘇宣常州之界臨安廣徳之水亦入焉【吳興郡圖經云接蘇常秀州之境按秀州之境不瀕湖統記云連徳淸武康長城臨平余姚義興晉陵無錫江陰吳縣常熟昆山華亭嘉興海鹽十五縣水入焉舊編亦從此記非也江陰自陷五瀉堰昆山常熟在吳江下流華亭海鹽水竟自入海不入太湖也新唐志云古湖宣蘇常四州境爲是】東爲松江又東流二百餘里【吳郡圖經二百六十里】以入於海舊沿湖之堤多爲溇溇有斗門制以巨木甚固門各有﹝片臿﹞版遇旱則閉之以防溪水之走瀉有東北風亦閉之以防湖水之暴漲舟行且有所艤泊官主其事爲利浩博不詳事始今舊﹝片臿﹞有刻元丰年號者則知其來遠矣後漸湮廢頗爲郡害【按舊編云今所有者止二十五今以烏程縣圖考之自外俎村至太湖村一帶有二十六溇皆有名曰諸溇比溇上水溇羅溇張港溇新涇溇幻湖溇金溇趙溇潘溇許溇王溇謝溇義髙溇陳溇薄溇五浦溇蔣溇錢溇新浦溇石橋溇湯溇成溇宋溇喬溇胡溇紹熙中修胡溇記云湖溇三十六其九屬吳汪其二十七屬烏程者兼紀家港而言也此溇沂溪而闊獨不置﹝片臿﹞又二十六名有陽家溇無上水溇幻湖作宦湖】紹熙二年知州事王回修之又攺二十七溇名曰丰登稔熟康寧安樂瑞慶福禧和裕阜通惠澤吉利泰興富足固益濟皆冠以常字如常丰港卽紀家港之類橋﹝片臿﹞覆柱皆易以石其﹝片臿﹞鑰付近溇多田之家寶文閣直學士程大昌撰記敷文閣待制沈樞書敷文閣待制賈選題蓋霅溪起州治之南興寺前【今爲景徳寺】江子匯以其合四水爲一溪故曰霅四水者舊謂自安吉浮玉山曰苕溪一自武康銅峴山曰前溪一自臨安府臨安縣天目山經徳淸之縣曰余不溪一自徳淸縣前曰北流水【寰宇記舊圖經統記所載並同】至江子匯而合直北至會溪亭【今歸安主簿衙】會運河水同過駱駝橋出臨湖門北經毘山入於太湖【按唐韻曰霅水眾流之聲霅霅然顧長生三吳土地記云烏程縣東有霅溪水至深處徐陵孝義寺碑云淸霅彌沵深窮地根又地書霅者四水擊射之聲故徐仲謀詩曰四水交流霅霅聲續圖經云嘗考自淸源門入曰苕溪其流濁自定安門入曰霅溪其�淸不過二溪耳余不與苕溪皆出自天目山苕溪出其西余不出其東前溪𨿽出銅峴山然至徳淸縣東已與余不溪合而北流至定安門外通謂之霅溪不待與余不溪合然後名之也霅者以眾流合集爲義而舊經按字書爲四水激射之聲以其源則前溪與余不溪合其水尙小以其流則未與霅溪合者已名爲霅矣安得有四水激射聲乎唐李直方白蘋洲記曰五溪盡流而霅具气記者謂四水並霅水而五也鄭戩浮玉亭記云曰霅水合四水則四水爲霅有自來矣古今名稱多有差互統記云興國寺在霅溪館西霅溪館今雙溪亭是也在烏程縣南浮玉亭舊名霅水堂縣西有霅水鄕二處所臨是苕水今余杭乃有苕溪館定安門內有四水亭皆相承之誤】郡縣誌運河湖州府入迎春門過望州至人依橋至駱駝橋南會霅水者也東接上塘官河其水自平望橋直西至震澤又西至潯溪又西至舊館東遷升山以入迎春門【舊本州島界平望驛官塘此至吳江縣界二里南至嘉興縣界二十六里元和五年刺史範傳正奉敕重開見統記又唐地誌烏程下亦載此塘及舊編諸書並載今以潯溪爲界卽不系本州島界分】官河在烏程縣東一百二十二里唐元和五年太守範傳正重開月河在湖州府貢院東前溪支流環繞形如初月漕瀆在府州治南【寰宇記舊編云在烏程縣南五十步卽今儀鳳橋下溪】晉咸和中都督郤鑑開【按晉書本傳蘇峻反及陶侃爲盟主遣鑑都督揚州八郡軍事】

烏程縣官瀆在烏程縣西二十七里晉咸和中都督郤鑑開【統記作五年舊經作元年按郤鑑以三年都督揚州八郡軍事舊經誤】

歸安縣旱瀆在歸安縣西南一里三步亦在烏程界儀鳳橋西及舊編載余不溪荻塘白蘋洲各見郡誌下

長興縣楊瀆在長興縣東五里分苕溪北流二十里合余漁浦防瀆在縣西北六十二里一名範瀆盛瀆在縣東五里喬瀆在縣東四十里

武康縣五官瀆在武康縣北二十里吳五官郎中沈衍居之因名【餘英志云今廞淤】橫瀆在縣東南十八里

徳淸縣內河在徳淸縣南三里餘不溪之支流也馬厄河在縣西南一里亦余不溪之支流吳越王乘馬過此而失因以爲名三文瀆在徳淸縣東二十里大麻瀆在縣東六十七里

安吉縣渾水瀆在安吉縣安福鄕去鄕東北二十里餘水皆淸此水獨濁故名

湖

烏程縣凡常湖在縣西二十七里

歸安縣菱湖在歸安縣東南四十五里唐崔元亮開卽淩波塘也其地產菱居人采而焙漧之以備凶年號菱米【見舊編】

長興縣包洋湖在長興縣北一十五里忻湖在縣東北一里【圖經云一十五里】周回十二里山墟名云分溪帶峯蓮菱之下鴛鴻所集所以浮泳寫人憂恨故名西湖在縣西南五里周回七十里山墟名云一名吳越湖傍漑三萬頃有水門二十四所引方山源注焉【湖見統記圖經舊編】山墟名云昔吳王闔閭築吳城使百姓輦土於此浸而爲湖闔閭弟夫槪因而創之吳興記云夫槪所立吳志云孫皓封烏程侯就國有西湖人景養相皓當大貴此地人也湖中出佳蒓嘗貢塘髙一丈五尺唐刺史於﹝由頁﹞修亦呼於公塘後李詞立於公塘縣元和中範傳正復令縣令權逢吉去塘內田及決堰以復古迹咸通中刺史源重重建縣令滿虔重修【見舊編又新唐志云西湖漑田三十頃其後堙廢貞元十一年刺史於﹝由頁﹞復之人賴其利】

武康縣風渚湖在武康縣東南一十七里一名巽渚一名封渚一名九里湖一名下渚湖【餘英志云以防風氏得名故名風渚在封禺之兩閒故曰封渚在東南隅故曰巽渚其廣九里故曰九里湖湖在�上渚故曰下渚統記云封渚者前代禁采捕也舊編載九里渚云亦號鄱陽汀按圖經諸書別出鄱陽汀不當合爲一縣令毛滂遊下渚湖詩有春渚達天闊春風夾岸香飛花渡水急垂柳向人長遠岫分蒼紫遙波寄渺茫之句】渚旁土黏埴陶戶皆居之浙右陶器多出於此

安吉縣楊子湖在安吉縣北二十八里舟楫不通吳興記云楊子湖出丹陽湖下共邸閣水分流合於苕水以其統楊子湖爲名也五湖在縣東南七里曰五龍湖在西南三里曰姚湖在南九里曰獲湖在北二里曰西畝湖在東二里曰四龍湖皆有灌漑之功四龍在龍淸觀後吳越武王以望气者言山有王气使人鑿之忽有四鴿飛起煙雲滃然化爲四龍因以名湖

潭

州治蘇公潭在湖州府自貴涇東流三百五十步【見舊經又統記云在霅溪東二百五步至駱駝橋下】開元初蘇﹝壞去土攺王﹞子蘇頲爲烏程尉墜此溪水閒直至潭底【統記云因醉舊經云因督縣事】聞水中有人語云扶出蘇公俄出水上有記述其事頲後襲封許國公開元初同紫微黃門平章事【唐書頲初調烏程尉至駱駝橋下曰蘇公潭此水深不可測中有蛟螭代爲人患】

長興縣白馬潭在長興縣西四十三里梁陳故事云有白馬見於此潭故名龍潭在縣東南三十一里卞山碧潭在縣和平鎭東吳興記雲其水碧也伊洛相類今呼爲天潭金潭在縣西一十里山墟名云金潭金山金塘金渠皆漢樓船將軍曼倩之居故名

武康縣永安潭在武康縣證道寺之南去縣治三百步碧玉潭在縣西十里響應山之下本名響潭【統記云響潭在縣八里山墟名山淸虛洞澈每有聲響必隨應故以爲名淸泉怪石茂林修竹爲邑中佳景元和七年五月不雨至於七月時刺史裴君合祭名山溪洞縣令利汭以此潭靈異遂率僚屬祈禱應時甘雨霧雹稼穡皆稔耆老謁賀請附圖籍八年符下從之】又名玉石響【餘英志云響應山下有龍湫水色正碧舊傳山有二玉應人如谷之答響名玉石響】正元十六年刺史於﹝由頁﹞以陂湖廞淤行縣至是因攺今名【唐人有詩刻巖上雲水面平鋪映碧空夜深明月照龍宮猿啼未響潭先響一樹花開兩樹紅】石馬潭在縣西十八里中有石馬一名湛潭

徳淸縣仙潭在徳淸縣東南新市鎭隋道士陸修靜嘗自此潭沒數月乃出故以爲名宋葛書思嘗監鎭有仙潭雜詠刻石在墨妙亭

溪

烏程縣苕溪山海經南山次二經之首句余之山又東五百里曰浮玉之山苕水出於陰北流注於具區以今考之溪有二源西南一源發自天目山之陰金石鄕靈夾鄕東至安吉縣治南之邵渡又自縣東南至章渡又北至丘渡東南一源自獨松嶺西聚眾山水並浮玉山水折旋亦至丘渡二源合而東至倪渡又折而西復折而東北至梅溪鎭又至吳山北經彭匯入凡常湖又合長興之南烏程之西眾山之水至城下一自淸源門入經漕瀆至江子匯爲霅水一自淸源門外徑趨釣魚灣沿壕經迎禧門又經奉勝門合霅水以入太湖余不溪在湖州府出天目山之陽【舊圖經雲其水深澈餘水則不故名不平聲讀】經臨安縣又經余杭縣又東至安溪又東至奉口經徳淸縣折而東北至薴溪漾敢山牛墳戈亭又後林村又東北爲菱湖又東北至湖趺漾經荻岡寺東直北折而西爲大灣又西北會前溪水入峴山漾入定安門至江子匯爲霅溪【漢沈戎居余不鄕晉孔愉封余不亭侯寰宇記在歸安縣東二十四里晉中興書孔愉字敬康少時曾買得一龜放余不溪中龜入流數反顧及愉封余不亭侯鑄印而印紐龜首左顧更鑄亦然印工以告愉愉悟昔放龜事乃取佩】前溪在湖州府出武康之銅峴山合東小流南注折而東至慶安鄕寧境廟靜林寺又折而東又東至武康縣治前之千秋橋名前溪又東至縣學前分爲二派其一北流經太原鄕黃壠山之東至沙村號沙溪與徳淸縣前北流水合以入定安門經前溪匯至江子匯爲霅溪其一東流經崇仁鄕下渚湖之南以入余不溪【統記云前溪者古永安縣前之溪也晉車騎將軍沈充家於此樂府有前溪曲充自制詞云當曙與未曙烏啼匆匆後宋少帝續爲七曲其一云憂思出門戶逢郎前溪渡劉長卿詩云白雲千里萬里明月前溪後溪武康縣有後溪今慈感寺西之溪灣曰前溪匯】車溪續圖經諸書並載在烏程縣東南一百一十九里【吳興記平望有車溪車溪諺云曲阿不食平望不羹謂之失味舊經云二百十九里誤蓋界至平望止一百三十二里耳今界七十二里】今爲吳江縣界吳興諸塘及商浦當接歸安縣界仙潭【舊經統記云在縣東百里隋道士陸修靜嘗自此潭沒數月始出俗因謂仙潭】潯溪在烏程縣東七十二里有水自徳淸嘉興來與震澤﹝嬰去女攺鳥﹞脰湖接焉霅溪在縣東南一里自定安門入西合苕溪北入於太湖舊經云凡四水合爲一溪自浮玉山曰苕溪自銅峴山曰前溪自天目山曰余不溪自徳淸縣前至州曰霅溪誤矣自淸源門入曰苕溪其流濁自定安門入曰霅溪其流淸不過二溪耳其餘不溪與苕溪皆出天目山前溪𨿽出銅峴山然至徳淸縣東已與余不溪合爲北流至定安門外乃謂之霅溪不待與苕溪合然後名之也霅者以眾流合集爲義而舊經按字書爲四水激射之聲亦非也

歸安縣東溪在歸安縣東南一百六十里【又四至東至秀州嘉興縣一百六十三里以東溪水中分爲界】小溪卽施渚溪在縣西北五十四里源出上彊山東北會北流水寶溪在縣東南四十五里卽射村也太守葛勝仲卜居以昔有漁者每見溪上有光伺之見大蚌乘風而光從中出逐之卽沈因以爲名思溪在縣東南三十五里【見舊編】練溪在縣東南七十五里卽璉市也【見舊編】

長興縣罨畫溪在長興縣西八里廣二十五弓古木夾岸叢筱翳其下朱藤施其上如是者十里花時遊人競集溪半有罨畫亭唐鄭谷詩云顧渚山邊郡溪將罨畫通【崇觀閒劉燾詩云欲識人閒罨畫處朱藤倒影入淸溪】合溪本名合澗【統記圖經皆作合澗】在縣西北六十里源出蒼云嶺至山半分爲二道繞孺獅塢南合爲一因名經尙吳鄕至縣西南門名篛溪篛溪在縣東五十步一名顧渚山口一名趙瀆卽合溪之下流也又一源出懸腳嶺【統記懸腳嶺山墟名雲篛水出焉】至縣東南門折而南分爲二其正流名上篛又折而東循卞山至郡城西北角沿城外入太湖而遠其分流名下篛東經至徳【一名趙瀆】入太湖而近顧野王輿地誌云夾岸叢生箭篛南岸曰上篛北岸曰下篛二篛皆村名村人取下篛水釀酒醇美勝於云陽俗稱下篛酒【詳見郡誌酒下】括地誌云縣前大溪亦名篛溪相同爲名也【統記云四時勝載二百石】荊溪在縣西南六十一里源出荊出東流橫入大溪自安吉梅溪至吳山北總名荊溪卽苕溪之流也【李宗諤續圖經云荊溪至吳山下每日潮髙三尺倒流十七里云是吳王送女潮今溪無是潮荊山者山墟名云漢荊王劉賈嘗登此山張協七命曰酒則荊南烏程卽是溪之南耳統記云烏程去荊州三千六百里非荊州之南明矣】四安山溪在縣南四十三里一名周瀆【見舊編】源出四安山過淸泉鄕又過維新鄕經本山下會苕溪余罌溪在縣東南二十三里輿地誌雲長城南鄕有餘罌水以余罌封爲名梁陳故事云梁武帝時童謠云太子之居在三餘武帝於余幹余姚余杭爲厭勝之法其時吳興有餘千山余罌水余魚浦主陳髙祖當之邸閣溪在縣東南一百三里與安吉邸閣山分界【詳見安吉縣邸閣山】

武康縣邑境在羣山之閒澗水交流聚而爲溪環鄕邑治載諸圖志者六曰前溪曰餘英溪曰後溪曰阮公溪曰封溪曰砂溪率皆淸淺湍瀨僅通小艇及東會余不溪北至砂村溪始通大舟故疏鑿之利爲邑要務餘英志又載新溪長安溪大林皆脈絡相貫因地及事兩名爾至於港瀆洲渚潭井塘堰或以泄水或以防水具附於下前溪卽武康縣前之溪也餘英溪在縣西十三里【見統記舊編云十七里卽前溪上流沈行宗族所居之旁也】山墟名云每春夾岸花開落英滿道通夏不歇因以爲名【餘英志云餘英溪在縣治南源出銅峴山東四十九里至縣古號前溪是合前溪與餘英溪爲�也竊詳本邑之水皆相連貫而餘英之水發源最長在縣前者人謂之前溪在縣後者人謂之後溪流爲風渚封曰封溪地多砂石曰砂溪況圖經統記皆別前溪餘英溪爲二耶】後溪在縣東北一里卽縣後之溪也其源自烏回眾山流出過龍尾橋又通丰橋東注於前溪之北流慶元六年知縣丁大聲以其廞淤不利舟楫募民浚治自龍尾橋至獅子山下長一千二百丈公私便之【廣五丈役工一萬六千八百有奇五旬而畢邑人周佑爲記】封溪在縣東一百步源出於前溪瀦爲風渚湖古所謂風渚也【統記及諸書云在縣東一百步見封溪注封溪云在縣東三百里誤也】阮公溪在縣四十七里接餘英溪亦前溪上流也梁陳故事云石靈寶本會稽余姚人【統記上虞人】寓居武康生女有姿容天監元年選爲輅乘采女生元帝爲修容賜姓阮氏拜其父爲朝請時人因名其所居之溪曰阮公溪溪中有大靑石俗謂之美人石砂溪在縣東三里以沙羨爲名也【統記云合溪邊有沙村】舊爲兩溪之支流其水淸淺多砂石今漲淤多爲圭田新溪在縣東三里自後溪東注淳熙三年知縣蔡霖以砂磧漲塞舟楫不通自汊溪口廢舊港徙水道東北注五里合長安大溪邑人便之號蔡公溪長安溪在縣東北十二里合眾流東注砂村溪東北匯余不溪北流水入於郡

澗伏翼澗在長興縣西三十九里山墟名云澗中多產伏翼有素翼赤腹千載倒掛者紫花澗在縣西北三十里山墟名云兩岸荒蕪之中出紫花長薄之下出朱藤至三月紫花滿澗一名花瀨澗唐陸龜蒙詩云花瀨蒙蒙紫气昏卽此也紫花赭石澗與合溪同澗而異名赭石澗在縣西北六十一里山墟名云崖岸礪礫望之赩然遊者皆若升絳霄

洲浦白蘋洲在湖州府霅溪東南梁太守柳惲江南曲汀洲采白蘋日暮江南春後人因以名洲【續圖經云柳惲於此賦江南曲徐仲謀會景樓記曰洞庭蕭湘三歲童子皆知其所是不爲吳興而作明矣】唐大歷十一年刺史顏眞卿始翦榛導流作八角亭又爲茅亭書惲詩於上正元十五年刺史李錡作大亭一小亭二名曰白蘋開成三年刺史楊漢公復疏四渠浚二池立三園建五亭以還顏公之舊白居易爲記【續圖經云白居易記云柳守濫觴之顏公雅輸之楊公繪素之正元中李詞作白萍亭而不及者居易據漢公書作也嘗以李直方記考之曰邦伯李公曰己卯不書年及人名後又題元和元年王澹獲觀此作以歷永泰元年以前年己卯歲正元十五年也唐刺史題名正元十二年至十五年爲李錡後遷本道觀察使於六年乃李言年記不應書曰後事錡巨節不終宜樂天輩刪而不書記則微詞而俟考也或曰統記載唐刺史正元十五年爲李詞續圖經之言不爲無據是不然唐刺史題名李詞自續不應自刻其到罷月日若使是李詞白公何爲黜其名李直方輩何必隱其年又統記是國初人作載唐刺史歲月多與題名差誤當以題名所書爲正】杜牧之有題白蘋洲詩至中和五年五亭二沼不復存刺史孫儲又因蘋建亭鬋茅作室浚渠疏沼光啟中刺史李師悅始卽其地增土築倉惟餘白蘋一亭余見白蘋亭下明月洲在武康縣庠門外大溪之南貴涇浦在霅溪西南岸舊圖經云梁時烏程有蘇氏女於此遇道士遺以五彩龜曰後汝女夫貴三年當有徵後適章氏生陳武宣皇后因以名浦【統記亦載按南史章氏母蘇氏嘗遇道士以小龜遺之光彩五色曰三年有徵及期後生紫光滿室因失龜所在永定元年立爲皇后拜母蘇氏安吉縣君舊圖經統記諸書云髙祖卽位追贈安吉夫人】章浦【獨統記載在烏程縣東南一百二十五步其中多生重臺荷花識者云主生美人後果生章皇后因得名】靑塘在縣北三里迎禧門外吳時開【舊經等書並據吳梁記云吳景帝鈕皇后父葬卞山令百姓兼丁三十人開之按吳志孫休薨謚景皇帝夫人朱據女休卽阼立爲皇后休卒尊爲皇太后別無鈕皇后但顏魯公石柱記烏程縣有吳景帝鈕皇后陵而吳興記陵墓亦無之止有吳中書令鈕淑墓在縣西十里禦史中丞鈕滔墓云在縣東十里戚屬亦不載故未知各何所據】梁太守柳惲重浚亦名柳塘又名法華塘自城入法華山寺路也黃浦一名黃櫱澗在烏程縣西南二十八里其源出黃櫱山吳興記云春申君黃歇於吳墟西南立菇城縣起靑樓延十里後漢司隸校尉黃向於此築陂漑田宋鮑昭有黃浦亭黃浦橋送別詩括地誌云亦名庚浦卽康浦也左右有上康下康村晉殷康爲太守百姓避其名攺康爲庚【又續圖經謂以黃櫱澗名顏眞卿妙喜寺碑文已詳著不必取數義蓋舊地記並載合存】掩浦在烏程縣東北一十六里一名項浦顧長生三吳土地誌云昔項羽觀秦皇輿大言梁掩其口處因名【按舊志子城爲項羽故城卞山有項王洗馬池項王廟吳興志所載亦合存之】郜浦在長興縣東五里【縣圖經載浦溇二十四餘魚浦柳浦前周浦前荻浦後荻浦魚余浦雞籠浦陳瀆浦石祁前浦石祁後浦彭城前浦彭城後浦新墉浦陰寒浦金浦石瀆浦道界浦臺茆浦吳瀆浦廣浦張溇浦松公浦並沿太湖】掩浦在烏程縣東北一十六里一名項浦顧長生三吳土地誌云昔項羽觀秦皇輿大言梁掩其口處因名【按舊志子城爲項羽故城卞山有項王洗馬池項王廟吳興志所載亦合存之】郜浦在長興縣東五里【縣圖經載浦溇二十四餘魚浦柳浦前周浦前荻浦後荻浦魚余浦雞籠浦陳瀆浦石祁前浦石祁後浦彭城前浦彭城後浦新墉浦陰寒浦金浦石瀆浦道界浦臺茆浦吳瀆浦廣浦張溇浦松公浦並沿太湖】郜浦在徳淸縣東北四十七里【右見統記】太平寰宇記余漁浦在長興縣東北四十二里周處風俗記云余漁浦一名余吾浦溪卽陽羨之東鄕也吳越之閒漁吾同音舜漁於大小雷此鄕之人舜時化之昔捕魚之人來居此浦名之

川佛川在長興縣南八十里吳均入東記云昔宋元嘉元年有石佛自川湧出因創精舍以佛川名之湧川在安吉縣廣苕鄕去縣南九十里

水北流水在徳淸縣前其水分派於余不溪自淸和石橋下北流至沙村與武康前溪水合又北至峴山漾與余不溪水合共入定安門至江子匯爲霅溪右霅水及苕水以下四分爲五溪【見唐人白蘋亭記舊編雲天目山南來之水自臨安余杭至郡南門二百六十餘里又地多湫泊故其勢緩而流淸北來之水自安吉至郡西門百四十里又岸多山迫故其勢急而流濁故司漏者權其重輕獨取南來水但西溪有七十二灣水勢微殺不爲郡城害每遇久雨激湍尙可畏也】又有韭溪舊圖經統記諸書並載云在烏程縣東南一百六十步以岸多野韭故名今不詳所在【經以在縣東一百六十步言之當在城中統記又載韭溪橋言蒔韭溪因今作名今儀鳳甘棠之閒皆居宇矣】石圻水在長興縣北四十里山墟名雲圻水岸以其多石故名又有盧圻其土黑苕水在安吉縣治西南七十五里至唐福堡九十五里峻淺不通船從唐福來四十五里山海經云句余山東五百里曰浮玉山苕水出其陰北流至於具區郡縣誌發源天目山經郡城入太湖山海經出浮玉山誤也南嶼水一名白水在安吉縣南二百八十里一十四步東北窟行七十里峻淺不通船至下升館入於苕水董嶺水在安吉縣西南六十里嶺上有水源分東西流東流入江東寧國縣西流者入本縣唐周朴賦詩云湖州安吉縣門與白雲齊禹力不到處河聲流向西

匯江子匯在湖州治南卽四水會合處【江統記作崗又云舊傳夏夜蚊自道人馬自然泊舟後至今無之錢信平望憎蚊詩云安得神仙術試爲施康濟使此平望村如吾江子匯】前溪匯在府慈感寺西之溪灣也【詳見前溪下】

灣盛灣在長興縣東一里相傳梁南臺禦史尙書令盛聰所居駱灣在縣南六里相傳梁安成王田曹參軍駱祕道所居釣魚灣在烏程縣十七都相傳爲張志和釣魚處蔣灣在徳淸縣東南三里大溪之灣戴灣在縣東二里亦大溪之灣【以上見舊編】竊詳余不之上流卽余杭之水也由是而上至奉口其云都下不過九十里士大夫樂居之飲食之物養費而田土之處比他處亦髙蓋所不憚也漕灣在安吉縣順安鄕去縣東南二里

漾薴溪漾在徳淸縣東二十五里闊數百頃山墟名云以貢薴得名南岸有藺相如廟北岸有靑州刺史姚恢囚女城湖趺漾在歸安縣西南二十五里統記云薊子訓卒葬湖趺山卽其旁山也舊編云廣二百頃峴山漾在縣南定安門一里徳淸余不溪北流溪武康前溪水所會處也【俗呼﹝上敝下黽﹞卵湖以後見舊編】洛捨漾在縣南八十里【產金蓮子】馬林漾在縣南四十五里【多陶戶爲磚瓦見舊編】

涇梅涇一名東梅堰在烏程縣西南六十里以古﹝呆呆﹞亭爲名

渚顧渚在長興縣西北三十里山墟名云昔吳夫槪顧其渚次原隰平衍可爲都邑之地今崖谷之中多生茶茗以充歲貢【新唐志云顧渚有茶以供貢詳見貢茶院下郡縣誌茶生石上謂之紫筍最爲上品唐置貢茶院於中川配造賫進會昌中加至一萬八千四百斤】仙人渚在武康縣西四十里俗傳沈義登仙之地上有石盤名曰石胡梯錢渚在縣西一百三十步【餘英志云今廞淤統記舊編云在縣東非也】以錢氏所居著費渚在縣西一百四十步【餘英志云今廞淤統記舊編云在縣東非也】以費氏所居爲名右溪渚川瀆餘英志云縣四圍皆山獨東北隅小缺自紹興以來民之匿戶避役者多假道流之名家於山中墾開巖谷盡其地力每遇霖潦則洗滌沙石下注溪港以致舊圖經所載渚瀆廞淤者八九名存實亡小白瀨在長興縣東南三里一名白露湍【以上並見續圖經並統記】無胥淹在長興縣嘉會鄕無胥村東西闊四里南北五里淹內有堆曰郭轉堆湛星港在武康縣東南十里與風渚湖通中有水一泓常湧泡沫一名李港烏山港在徳淸縣東南三里亦余不溪之支流往新市烏墩水路孔愉澤在徳淸縣西南二百步天寶橋西晉孔愉字敬康微時經余不溪上見漁者籠一白龜買而放之龜於水中左顧數四後以功封余不亭侯鑄印紐龜左顧更鑄亦然工以告愉愉乃悟遂取而佩之後人因以名焉鄱陽汀在武康縣北十五里宋鄱陽太守沈雍之開【餘英志云今廞淤舊編卽以爲九里渚下渚湖非也】吳興志卷六宋談鑰撰

宮觀

州治祥應宮在黃龍洞顏眞卿石柱記所載金井洞是也吳越王時丙子歲【續圖經作梁禎明二年】遣將軍吳承裕與道士鄒守衝賫龍簡投於洞有龍見洞中因置宮於側久廢【舊圖經續圖經皆作今廢】乾道初重建佑聖宮在城西弁山南已廢今邑人卽其址惟建玄武祠紹興初道士沈無礙結庵此處恍惚見眞武像命工圖寫刻石奉事旣而庵前石洞有一龜一蛇相隨而出自是晝出夜藏人加歸向因建祠宇移徳淸元峯觀廢額揭之後請於朝賜今額天申介福宮在歸安縣東林乾道中神霄道士蔡大象建髙宗皇帝禦書額賜道觀在城二所皆因梁大同之舊梁武帝非惟好佛又崇老氏之教矣立國以名分爲先而爵賞所以駕馭羣臣也釋老之教棄人倫絕勢利一以淸靜寂滅爲本蓋山林遁世之士以獨善其身耳彼固不蘄乎人主之好尙也人主尙之則自無以爲國宋觀宇第爲崇奉香火之地無所增繁深得道家淸靜之本意天慶觀在子城一百五十步梁大同二年建舊名玄風觀唐神龍二年攺爲龍興天寶元年攺開元國初攺玄道大中祥符元年以天書降詔天下置天慶觀郡以此觀應攺賜今額四年詔卽觀內建聖祖殿凡官吏到任及歲時長吏率官屬朝謁著於令慶元六年知州事李景和修歸雁亭蘇東坡爲道士宗說石在觀內報恩光孝觀在子城西北一百二十步梁大同二年建本名習善唐開元二十六年攺爲龍淸後以居女道士【見舊圖經統記】熙寧中廢元丰元年知州事鞠宜卿命居道士崇寧三年攺崇寧萬歲觀仍賜禦書天保之殿四字續攺賜景命萬年之殿六字政和二年攺天寧萬壽觀紹興七年攺報恩廣孝觀十二年以廣孝字同太祖徽號攺今名

烏程縣普照觀在烏程縣南四十五里菁山齊永明一年潘刺史捨宅爲觀名靈壽宮本朝治平二年攺今額有葛仙翁祠【見圖經】

歸安縣常淸觀在施渚鎭梁大同四年施肩吾捨宅建號淸虛宮尋廢晉天福四年施元徳重建本朝治平二年攺今額後又廢紹興中和義郡王楊存中請其額於墳庵乾道初復還元通觀在漁林慶元四年邑人卜元圭請移本州島廢額建

長興縣衝眞觀在縣東二里晉武帝咸康元年作唐髙宗麟徳三年正月一日泰山月有重輪敕天下郡各置觀一所以重光爲額遂立爲重光宮治平二年攺今名【見統記舊編】

武康縣延眞觀在縣西北隅崇福裏齊永明二年置號崇福本朝治平四年攺賜今額神仙沈羲故居也觀北極殿東有環翠堂西有翠屏軒東廡有靈廡眞君道院【事見郡誌神仙下】觀西有東嶽行宮大中祥符元年建升元報徳觀在縣東南禺山之麓紹興二十六年和王楊存中建本移施渚玄眞觀廢額後髙宗禦書賜今名紹熙初又建普照觀於北

徳淸縣東嶽行宮西南面大溪枕城山新市鎭亦有之見舊編紫極觀在縣西十里文墅山梁大同七年建東宮直沈文仲表云曾祖吳興太守道思少好玄默以祖父故宅舍爲觀請以太玄名之壇三級唐中嶽道士沈法謙捨錢五億造銅鐘及醮壇繞壇有古柏十九株棕櫚三株治平二年攺今額

安吉縣東嶽行宮在安吉縣龍淸觀左【經始於元符庚辰落成於政和壬辰初營殿基得圓石渾如天成上有七星列若斗柄其次二星如先後而拱於上其四星兩兩相比人皆異之】記文宣徳郎彭修撰集仙宮在縣西二十八里齊永明二年三月置梁大同三年十月廢今不存昭明宮在縣南四十里梁天監十年置永寧元年九月廢今不存紫陽觀在天目山梁武帝大同年閒置昭明太子勒碑記當時恩獎之盛旁有石室可容數百人【葛將仲詩云蕭公老寺主亦復知尋眞大同築精舍招賢羽衣賓又云偉哉古石室空洞容千人凡十一韻】嚴眞觀在安吉縣西北世傳古白鶴宮基崇寧中復建爲眞君觀政和八年賜額內有聖祖殿又有橫碧軒盡見四面安吉長興諸山龍淸觀在安吉縣東過丘渡依四龍湖山政和中移本州島天寧觀舊額建

壇壝

州治社稷壇在淸源門外祥符寺東政和元年四月敕旨頒社稷壇壝式圖知州事章援按圖重建刻石立於齋廳淳熙三年知州事鞏湘重修【統記云社稷壇二所一在烏程縣西一里一在太�壇在烏程縣東北三十里今廢每遇春秋二社祠於縣西社壇卽今處也又括地誌云烏程縣東一里孫皓宅前有大社樹今﹝日兆﹞谷橋北有社廟巷】

烏程縣社壇在縣治南一里【見續圖經】今在縣西南二里髙巷

歸安縣社壇在縣東一里望舟橋下邑厲壇倚郭縣不設附郡厲壇同祭

長興縣社壇在縣西二里南瞰篛溪上

武康縣社壇在縣西一里餘英溪上

徳淸縣社壇在縣西南一百五十步市亭山之陽

安吉縣社壇在縣西南一里石磬巖東吳興志卷七宋談鑰撰

官制

文官自知州事以下昭慶軍有節度使又有承宣使觀察使節度使始置於唐景雲中唐制掌總軍旅顓誅殺辭日賜雙旌雙節行則建於節立六纛入境州縣築節樓迎以鼓角視事之日判三案其後有持節爲節度副大使知節度事者正節度也諸王拜節度大使者皆畱京師本朝節度使政和閒始正名率領遙不預政今惟奏狀及系朝省文字則列銜【屬官唐制有判官支使掌書記推官巡官銜等今惟置判官掌書記】承宣使本唐節度畱後政和七年始攺爲節度使觀察使始置於唐至徳中今監司之職其權甚重行部所過刺史始見皆戎服趨庭致禮本朝用爲武臣遙帶本州島有觀察使印郡文書壅並與州印並行用屬官亦同節度使今惟置支使【與書記不並置有出身帶書記無出身帶支使】吳興郡有爵封宋食邑千戶封郡侯二千戶封郡公皇之近屬尊行封郡王若王子出合亦封郡王上湖州唐武徳令三萬戶以上爲上州永徽令損萬戶顯慶仍前開元十八年增爲四萬雄望等同上州刺史一人從三品職同尹牧掌宣徳化行縣錄囚卹鰥寡本朝藝祖開基革五代藩鎭之患召諸鎭率賜第畱京師分遣朝臣出守列郡號知軍州事兼兵民之政焉州自唐末爲節鎭遴選守臣髙宗龍渡遂爲輔郡非位通顯才望相副者不授服色未賜紫者借紫服綠者隔借通判軍州事唐制上州有別駕一人爲上佐本朝幹徳初始置州通判以二郡藩府或置二員小郡或不置本州島今二員內一員添差簽書節度判官節度掌書記觀察支使號兩使職官書記以下皆選人授惟節度判官舊制以京官以上充故曰簽書日入郡之簽廳治事焉簽判本一員今添差一員書記支使不並置州學教授唐初郡置經學博士徳宗時曰文學元和中廢上州置助教一人本朝慶曆中始詔諸郡立學委轉運使及長吏於州縣官內奏選爲教授若少文學可差卽令本處學舉行義之人在學【見實錄】至熙寧中始專窴教授官郡學初建以胡安定先生主之慶曆四年以試大理評事授州學教授有誥在學祕書丞致仕朱臨繼之主學於後率用他官兼領崇寧初行舍法州置教授自王升始錄事參軍掌正違失蒞符印司理參軍掌刑獄司戶參軍掌帳籍司法參軍掌麗法總曰曹官宋循習唐制上州各置一員特攺司士曰司理而司功司倉司田司兵不置也錄事多兼右院開寶初詔諸州置司寇參軍以新進士及選人資序相當者注授又詔諸州三萬戶以上置錄事司戶司法各一員一萬戶以上司戶兼司法五千戶以上司戶兼知錄事【實錄唐志所載州官別駕以下有長史司馬司功司戶司倉司田司兵司法司士市令各一人錄事三人下參四人兵十七人開元大典制也大歷八年顏眞卿爲刺史撰禦書題天下放生池額恩赦批答碑陰載州官姓名別駕司戶司法各四人長史司馬錄事司士各三人司田二人司功司兵司倉參軍各一人共三十人邑官稱是五邑令有一員者丞有四員者簿有二員者尉有六員者別駕長史司馬司戶司法之數若此之多蓋自太宗定制之後已有員外置後又有特置同正員之類肅代之際兵興多故銓法紊壞官員益濫若今添差及不釐務之類在唐時悉著階伍所以若此】

武官兩浙西路副總管鈐轄本朝總管舊曰部署避英宗諱攺其副總管以觀察使鈐轄亦本朝置諸路帥臣或帶都鈐轄或以都鈐轄兼知州余官爲副與副總管但以資歷差本州島非屯駐重兵之地其駐札官隨時特差或不釐務皆不常置監湖州駐札分都監一員州鈐轄一員兵馬都監監押共三員大使臣以上爲都小使臣爲監押

文武官通差監都酒務監戶部贍軍庫文武各一員監都稅務文武官各一員本朝重監當率以京朝官爲之蓋當全盛時財賦易辦且有優賞今遂爲繁難猥冗之職惟銓法京官初任人必注授及到官後往往爲緣故差出及經營攝易獨武官或選人急祿與考第者始安於職任排岸司官二員

烏程縣知縣事漢曰令長本秦官掌治其縣萬戶以上爲令減萬戶爲長自吳以來見於史傳者皆曰烏程令則萬戶以上也漢令秩千石至六百石魏分九品唐六典諸州上縣令從六品上國初因之建隆三年始以出朝官知縣事近制從正郎以下爲令從事郎以上爲知縣事烏程爲壯縣隆興中在四十大縣之數知縣事皆堂除政績顯著者召赴都堂審察以階云院六察云【吏額曹司十六名四名有請貼司二十名卿司十二名廳司十四名六名有請手力五十名】丞漢有之百官表謂縣皆有丞尉秩四百石主二百石【前漢黃霸傳有丞許如淳曰許縣丞也後漢張玄定武中爲陳倉縣丞是也】唐制上縣丞一人從八品下大歷八年顏魯公放生池碑陰記內有烏程丞吉佶徐彥云李抱虛凡三人而淳化中無之【舊圖中止有縣令主簿尉廨】近制京官以上曰知縣丞主簿自漢置本朝因之後漢繆彤爲任縣主簿仇覽爲考城主簿是也唐上縣主簿人正九品下唐大歷中有李翼國初有陸東尉自漢有之唐上縣置二員從九品下開元中上縣萬戶以下上增一人分主六曹事大歷中顏魯公放生池碑有顧察薛希鎬呂遙楊使四人升望碑載尉亦三人今置一員管弓手一百二十五人監烏靑墩鎭稅兼煙火公事一員多差文臣京官大錢管界巡檢一員多差武臣大使臣正副使

歸安縣知縣事一員吏部尙左注京官以上人【吏額押書錄事二名司曹十七名貼司十一名免役常平案二名手力節級廳子七名長行四十三名】丞一員京官曰知縣丞主簿一員尉一員【管弓手十將一百四十五名】施渚鎭監官一員系文官【管專欄三名】湖秀兩界巡檢一員系武官寨在射村【管士軍九十名】

長興縣知縣事一員丞一員主簿一員尉一員監縣郭酒稅務一員監四安鎭一員【左選】四安管界巡檢一員監合溪犒賞酒庫一員監和平犒賞酒庫一員本縣史額管典押二名印典二名長行九名共十四名鄕書手十五名諸色役人管手力四十五名弓手九十名雜職六名縣鎭所由四名欄頭四名保正一百五名承帖人一百五名

武康縣武康縣邑官知縣事一員自秦曰令唐上縣令從六品上國初始命朝官知縣事近制以京官以上注選人亦破格注授從政郎以下曰縣令丞一員唐上縣丞一人從八品下大歷中有時尙素鄭若水湯延祚三員京官以上曰知縣丞主簿一員唐上縣主簿一人正九品下大歷中有孫泌葉迅二員【餘英志云縣舊不置丞簿本朝崇寧二年始命邑無大小皆置丞以丞兼簿大觀四年例省政和六年復置丞兼簿旣而罷丞簿復歸尉建炎初始命縣滿萬戶置丞余並罷紹興五年始命置簿】尉一員唐上縣置二員從九品下大歷中有陳演長孫瑀杜重英呂液四員監規務一員監酒庫一員

徳淸縣知縣事一員丞一員唐有丞陸造錢箕兩員主簿一員尉一員唐有尉孫演李光之桂林三員監稅務一員監新市鎭一員下塘巡檢一員

安吉縣知縣事一員以京官以上注選人亦破格受唐楊宥曹友諶二員並注丞一員京官以上曰知縣丞唐時有攝丞楊齊先康造主簿一員唐時有盧勝【詳見武康縣下】尉一員唐時有杜軫程希俊馬伯珍盧弼李湮包審監稅務一員監梅溪酒稅一員幽嶺巡檢一員吳興志卷八宋談鑰撰

公廨

州治州治在子城內正北唐武徳七年李孝恭築羅城時所遷也弘道中武太衝嘗以廳前湫窄增其棟宇統記云孝恭以子城湫窄更築羅城遷刺史宅於子城內其道西孔子廟遷溪南以其地起椽廨統記又云唐沛郡武太衝爲吳興太守以舊廨前湫窄乃增其棟宇旣就有大白蛇長數丈橫於廳前有筮者曰此項王神也不宜損宜奠祀之太衝以爲正以勝邪吾以子養百姓蛇何能爲有頃蛇遂死也按唐刺史題名武太衝以弘道二年授廳事梁乾化二年檢校少保錢傳璟建梁有題識左正佐國功臣制置都指揮使檢校少保前平婺州刺史錢傳璟奉吳越王命建見存舊傳子城爲項王故城晉宋齊梁閒皆云其神居郡廳事孔靖晉末爲吳興太守先是吳興頻喪太守皆言項羽神爲卞山主居郡事二千石當避之靖居廳事終無害梁蕭琛天監初爲吳興太守郡有項王廟土人名爲憤王頗靈驗遂於郡廳事安牀置幕爲神坐公私請禱前後二千石晨昏於廳拜祠以軛下牛充祭而避居他室琛至著履登廳事聞空中有叱聲琛厲色曰生不能與漢髙爭天下死據此廳事何也因遷之於廟又禁殺牛解祀以脯代肉儀門準制列戟十二舊編云舊嘗揭湖州碑以下崇寧閒劉給事燾爲吳倜作志曰譙門舊揭軍額於上而以州名牓於下嘗訝吾鄕山水秀麗舉子不爲第一雅或緣是太守王曾以爲然取州額牓儀門是歲倜魁南省次舉賈安宅遂廷試魁天下後因重建儀門仍遷州名於額下沙墀在廳事前方廣約三丈周以欄楯中實沙土立戒石亭於上架閣樓在譙門內儀門外之東西偏元佑七年知州事張詢建凡三十閒上爲八庫下爲八司局房簽判朱振爲記乾道初火今不存西北爲添差通判廳事據舊圖云有敕書樓在州衙內西偏今亦不存浙西道院在郡廳西卽舊吏隱堂也知州事徐仲謀記曰詞訟淸簡稱吏隱堂之號宣和中知州事葛勝仲易今名晝錦堂在郡宅東顏魯公幹祿字碑跋云大歷九年正月七日於湖州刺史宅東廳書院卽其所也後攺爲燕堂乾道九年知州事趙師夔攺今名訟稀齋在西廳之西廊舊名靜勝慶元六年知州事李景和易今名無倦齋在郡廳側舊號山齋後易以秀知州事陳之茂易今名有記刻石通判軍州事廳在子城內州治西偏治平三年張太寧重建記載作新廨門聯屬回廊十有六閒又建麗澤愛山一亭淸心三小軒淳熙二年萬侯致中重修題名記嘉佑六年章衡作追書前政二十八人而參政王鬷樞密王堯臣內翰胥偃在焉太寧摹勒前刻龕於壁【題名記曰通判置自國初至嘉佑三年章衡始立題名追錄自咸平四年何敏中而下其後相續至政和三年尹材卿凡五十四人後缺而不錄建炎二年張燾追書之才得六人尙闕其到罷歲月至今又二十九人刻於左方何敏中張格劉志寧任巽胥偃歐陽彪汪白王鬷章若訥丁誦丁文熙崔育林邊調王堯臣梁吉甫李荊賈昌言趙咸一向繹韋覺劉濤嶭長儒郎潔鄭戡程琰吳伸滕甫周延雋章衡胥元衡謝檢張太寧麻公綽褚理楊崧常千能胡湘彭敏行酆佑甫富威張世英王公約曹永逸余中劉管王璧王益謙郭茂倫毛經黃炎林虛何鎭趙演尹卿材熊﹝仃去丁攺由﹞求移治陳能千徐明達張維施邁鄭待問馮熙績張燾章元崇李孝恭陸時雍楊可久曾興吳徳興仲並李杼胡浩鄭信臣陳輝張好問兪畢賈廷佐尹躬虞翔安葵張杼米翔徐植賈安禮袁祖忠萬俟數中張端友王濟周世修常珠梁李祕李宗大史溥朱僎李友直翟畯王公萬唐介壽傅兆】添差通判廳在譙門內西偏舊司法之廨也紹興七年始爲今廳題名有記【添差通判始於紹興初趙名彥秀安僖王繼之至淳熙八年趙亮夫凡二十人有石刻今亦列於左方趙名彥秀安僖王繼之

董長年向子昌李杼胡浩趙善長張瑜白彥暘張子華王守道韓髦葉綝趙不韋趙師嚴林仁徐發冑曾師回張第趙亮趙充曾盤徐綱】僉判東廳載舊編云在州大廳前今在衙門內天聖中章侁作廳壁記治平中狀元許將建亭城上知州事徐仲謀名之曰桂香教授廳在州學之西東有澹軒政和七年馮晉立淳熙三年虞儔重建今廳壁有題名記【題名記曰州學始建時安定先生主之其後常用他官兼領故題名不立崇寧初廣捨法於天下州置教授自王升至淳熙壬寅凡三十人到罷歲月俱刻之石今錄於後王升何璠然顧文林景淵蔣用行馮晉程滂彊公諶劉若虛汪處厚洪興祖元盥吳元美關注姜紹曹﹝上宗下山﹞唐堯封鄭漻越惇臨張洙王盼程叔達張恪惕起沈揆王明發李知已虞儔何武仲周世南柴必勝姚瀛戴溪劉宓子唐堯卿陳洪】添差僉判西廳建在子城外之西舊稅官廨也淳熙中趙師臯始居之居趙善臨創廳事鄭鎭葺獘添造許關仲啟爲之記節度掌書記廳【無出身曰觀察支使】在僉判廳西有集虛堂元丰三年陳師錫爲之有記錄事參軍廳舊經曰在州門內西偏今在子城外之西面南州院在焉司理參軍廳在子城外之西面東司理院在焉司法參軍廳寶元初李惟甫請於郡遷於子城西偏劉異爲記今爲添倅廳徙軍資庫北司戶參軍廳在司理院南有二軒王三恕爲記兵馬鈐轄廳寓鴻禧寺路分都監廳在添差僉判廳西舊兵馬司也兵馬司在路分廳南兵馬都監寓焉【小使臣爲監押】一小景徳寺一南廟睦宗院在南景徳寺西廊紹興中立永寧倉唐刺史李師悅增蘋洲土建名曰永寧見師悅神道碑後更今名卽省倉也嘉佑七年知州事鮑軻重修見舊圖經淳熙八年知州事胡南逢重建參議蕭徳藻爲記軍資庫在昭慶門內舊架閣樓之東唐咸通十五年刺史張搏重建題梁見在中爲受輸廳廳北有泉寶樓上以受幣帛下藏鏹焉嘉佑中知州事張田重修徐仲謀爲記遂刻石於庫門轉取行都本局熟藥貨賣【儲米曰倉貯錢曰庫茶鹽曰場酒稅曰務皆取諸民而資公家之用者也然取必有子古者有鰥寡孤獨之養有窮困疾病之餼所以爲惠也今郡之惠民者有四焉曰義倉以給貧寠乞丏之有籍者曰安濟坊以養老疾病之無歸者曰養遺棄小兒所以收嬰孩妄棄之弗育者曰太平惠民局則轉取行都本局之藥以貨焉𨿽以錢得之而藥材分劑則可倚仗今故表而出之】戶部贍軍酒庫在子城東南常平庫在子城內甲仗庫在儀門內之東北隅嘉佑中知州事張田建有唐紀功碑述元和中辛祕擊李錡功二石在焉【統記云有庫樓】公使庫在甲仗庫北都稅務在霅溪南淳化中潘金庭記云宋朝平一六合泉貨委積思所以息末崇本始命州縣城市悉置商稅務以爲定式蓋欲隨其俗以便民也吳興初以市物之直一萬則稅五百蓋二十而取一歲入以二十萬實爲錢二萬貫今徵商五十而取一歲入則十倍而贏豈民物之富商賈之夥非曩時比乎都酒務在駱駝橋東慶元閒知州事李景和重建屋百十八閒及築周圍墻回易庫附稅務抽解庫附都稅務西倉在淸源門內北岸臨溪【舊圖經載云貯義倉米】合同茶場舊經云在州衙今在淸源門南岸醋庫在子城西南隅有舊廳三閒卽古煙雨亭也造船場嘉佑七年知州事鮑軻新創排岸司於蘋洲東岸今附銅官廟鐵作院今附銅官廟義倉令人戶納苗帶納義倉米儲在西倉以�乞丏人之有籍者【以收受老癃或病患無家可歸者其屋同門異戶男居左女處右頗爲寬潔後廢其地佃爲民居其巷尙名養濟院按唐會要會昌五年十一月動悲田養病坊緣僧尼還俗無人主持恐殘病無以取給兩京量給寺田振濟諸州府七項至於十項合於本貫選老壽一人管當以充粥科人開元十七年有養病坊碑邵閏之撰見金石錄今乞丏人所居猶呼悲田坊未詳其處】紹興三年知州事王回復置在奉勝門內霸王廟旁爲屋二十七楹號利濟院卽慈感舊名也撥置田畝歲收租養贍差僧行各一名主管收支【紹興三年王檢正任內牒委教授根括孤病貧乏老病之人於城北霸王廟側建屋存養撥置田畝歲收租米二百九十石養贍差僧行各一名主掌收支簿書月給錢五百文米六斗見管老幼四十來名慶元中通判曾築積三歲圭租置田六十四畝有奇歲收租米三十三石足付院添助養贍田之步畝契書刻之於石】散收養遺棄小兒錢米所舊在州學齊館廳西隆興二年知州事鄭作肅以遇歲歉貧民有生子不舉棄之道路者募乳嫗收養之月給米一石七歲而止續又命醫二人治其疾病條事目立石於學教授董其事【收養遺棄嬰兒事自湖州知通判廳訪聞本州島貧民生男女或有不能養卽於是夜人靜之候遺棄在寺院觀門廊及儀鳳駱駝兩橋內至曉凍餓死亡災傷年分光甚郡中曾有長者遇夜策杖親至諸處收養存活甚多近歲無人接之舉行遂至枉壞性命深可憐湣今措置下項事目立石於學庶幾永久可以施行一請州學教授專切提點應於事件一合於都副孔目官六名內指差兩名營幹及輪流躬親尋訪遇有上件遺棄嬰兒實時依後項收養仍置籍拘上如所差人出職雜役卽仰於六名內別申明接續管幹一合於責廂巡知委常切常巡察知本地分內有遺棄嬰兒卽時報所委人吏收取其廂巡每報到有遺棄嬰兒一名支給錢百文其錢亦仰所委人吏具狀申州支給並出榜曉諭諸色人如遇有遺棄嬰兒實時徑於州學教授所取覆教授收取赴州亦支上件賞錢一合預行勸諭有乳之家十人每名先支與錢一貫文作給兒錢後有收到遺棄男女付之乳養每名別給錢一貫文米五斗候養給一月更支米一石置歷請至七歲勿給仍令乳母每月抱所乳嬰兒赴州呈驗訖卽行走請行米其乳母所養嬰兒候年至七歲勿給月米若乳母願收養爲自己男女者聽一候收養遺棄嬰兒將及小人每添勸諭有乳母之家準備乳常令有乳母空閒等待乳養一所養遺棄嬰兒如有民戶願取爲義子孫收養者許其具狀陳乞當議給付一合支錢於公使庫支米於本州島收糴單糧出剩米內支給數內依條支義倉米一百續又契勘所養遺棄小兒醫藥一節元失講究自淳熙四年正月始中使府差委醫官二員遇病治療從公庫依掌上等例月各給酒三﹝缶瓦﹞三大節各給碧酒五﹝缶瓦﹞以補藥餌之費】淳熙五年六月提舉常平事張體仁行部捐米五百石付學添助收養又取在官閒田六百餘畝使學歲收租以給焉【見給事今郡學以錢收支涉嫌轉屬司法廳掌管頗失創置之本意】

烏程縣知縣事廳事唐時建幹寧三年令李蟾修本朝大中祥符閒令薛耀卿重修皆有記敕書樓在縣中閒亦唐時建生明軒制錦堂桃露亭松桂堂淸閣亭相國池並在廨內【大歷中令李晤生相國紳於縣廨學弄之歲墜此池逾數刻若有物扶持而出旣顯邑人因名曰相國池見李蟾修廨捨記】丞廳在縣治東唐時本尉公倉廳【至今廳有唐尉陸求修功倉廳碑】咸通以來爲主簿廳後置丞始爲丞廳主簿廳在縣治南舊在丞廳後無定止紹興中寓普寧院【見續圖經】今在浮玉亭尉廳唐尉功倉廳卽今丞廳也【按丞廳有唐文林郎尉陸求咸通中撰烏程縣再修功倉廳壁記云縣有三尉分轄六司是廳所在曰功曰倉唐主簿陸求書其後言功倉廳當時尉署之一也舊編云顏眞卿放生池碑列諸縣尉姓名或五六人而烏程縣四人�升望記烏程縣亦三人趙明誠言唐縣尉不應如是之多蓋不嘗見唐志及此記也續圖經云唐制上縣尉二人戶踰萬者三人按顏公放生池碑陰列烏程縣尉顧察薛希鎬呂遙楊使唐升望碑大歷中府陳褒撰尉亦三人唐新志上縣尉二人又云武徳元年攺書佐曰縣尉尋攺曰正士縣正四人七年正復曰尉開元上縣萬戶以上增尉一人凡縣有司功佐司食佐司戶佐司兵佐司法佐司上佐滅祁縣有司功上縣有司戶司法而已舊志正縣尉二人司戶司法佐各四人史各八人則所謂大曹者功倉之外有戶兵法士也左史則尉分轄者也新舊志往往述開元任仕之制湖州爲縣五而開元管戶七萬餘烏程縣萬戶以上必矣宜其尉有三也大歷中顏公所載之多者蓋是時官制正冗濫有置同正員之類皆系階云云按歐陽詹韓城縣西尉廳壁記云縣亦六曹尉二人一制有戶土倉其署曰東廳一判兵法士其署曰西廳貞元十五年閒作也】後徙在定安門外舊有水亭【蘇東坡有賦得長字韻詩】靖康初嘗徙入門內紹興初復舊烏墩鎭稅務在本鎭每宇月合發一千七百七貫文經系本鎭團綱起發赴州庫【舊圖經云商稅務一在縣東南九十里】上林坊石渚坊謝村坊潯溪坊舊館坊五浦坊裏山坊丁遙坊於塔坊軋村坊石橋坊以上十一坊系民戶買撲每月半納坊名課錢東遷坊系州郡自開賣烏墩坊妙嘉坊前盧坊虞渙坊以上四坊系戶部差官監造

歸安縣知縣廳事在子城東一里宣和四年縣令錢耕重建敕書樓在大門上手詔亭在敕書樓前溪光亭對敕書樓前臨運河開禧二年邑宰鄭昭先重修縣廨內有虛心堂今攺曰敬臨東軒今攺曰弦歌歲寒堂今攺曰拙齋拙齋之偏曰雙桂堂【邑宰王寧有秋夜賞桂詩曰秋風吹天香先著桂枝裏更挹月露淸芬馥喚睡起攬衣夜未央眾喧不入耳有來蕊珠仙黃袂翠蓋底豈無碧雲腴爲君一啟齒醉臥金粟閒絕勝佩蘭芷】丞廳在縣治南采蘋橋東【見縣圖經】墜釵橋在內舊有武綃堂不知何人所建乾道中添倅齊慶冑作記嘉泰中頹﹝土已﹞濡須王﹝木永﹞以俸重建其廣髙倍於舊又於堂相對刱蟾桂亭繞於荷池修竹其西曰來淸軒廨宇煥然一新【舊圖經有縣令主簿廨無丞廨烏程亦然蓋國初各縣未置丞耳】主簿廳舊編云在子城東是置時自有廨捨與縣相接縣今在丞廳西白蘋洲上淳熙乙未主簿諭﹝王�木﹞刱建尉廳在迎春門外運河之南舊迎碧堂址也【太守徐仲謀有詩】內有水積樓後人攺曰水雲鄕向池池中有舞臺殊爲勝境靖康中以兵入迎春門內紹興十七年始復舊處今樓不存有亭仍曰水雲鄕舞臺惟故址在焉圖經載場務一商稅賣茶鹽場在施渚鎭惟稅場渚稅務【舊編云額五千二百八十五貫】省倉常平義倉附州倉省庫常平庫在縣治酒房七處璉市坊西吳坊思溪坊施渚坊史吳坊東林坊長壽坊【據縣圖經皆系置撲坊本縣管催課名錢舊璉市西吳施渚三處系買撲東林思溪千金東吳並系戶部差官監造酒息錢徑經本部】

長興縣邑治在縣城內西北隅敕書樓在子城上知縣廳事開寶六年建【有天聖三年縣令張合碑記在焉】後經兵火紹興五年令張琮重建無訟堂在小廳安安堂在宅堂後吏隱堂在廳之西含輝閣在廳後共賦亭逍遙亭在後圃玉方亭振彩亭在後圃池上涼樾亭在子城北丞廳在縣城東南主簿廳在丞廳東尉廳在主簿廳東有顧曲堂積春亭直釣軒監酒稅廳在尉廳西南

武康縣知縣廳在舊武康縣餘英溪北隋仁壽六年徙溪南唐廣徳元年袁晁作亂蕩爲丘墟二年復移治溪北建炎中更兵火又成煨燼紹興二年縣令鍾燮始復營造敕書樓在武康縣中門鍾燮建手詔亭在武康縣治前衙門鍾燮建淳熙二年知縣蔡霖更造東堂在武康縣本盡心堂嘉佑三年縣令王震建紹興五年縣令毛滂作新之【毛東堂集所載詩詞甚多】紹興初鍾燮重建二十三年曾愷復加增葺公生明軒在武康縣廳事東鍾燮建巖桂堂在武康縣東堂後先春堂在武康縣廳西淳熙三年知縣丁大聲於其北作雙桂亭裛香閣下瞰花池二柳亭在武康縣圃寒秀亭在武康縣有古松毛滂有寒秀亭詩釣魚臺在武康縣圃東北池上毛滂敍云疊石爲漁磯在北池上畫舫齋在武康縣圃西池中毛滂爲齋名畫舫慶元三年知縣丁大聲於此作亭名歲寒淸心堂在武康縣西園池上鍾燮定陽縣春亭在武康縣毛滂名有詩潛玉庵在武康縣毛滂造有詩淳熙十二年知縣程九萬於庵敍石之上植松種竹作亭於其上名松桂林【餘英志云據毛澤民集縣治有東園又有西園今堂宇所占地僅十分之三蓋縣舊無數教場紹興初知縣燮始析其東爲閱武之所實毛滂今望遠樓之舊址】丞廳在武康縣治東淳熙二年丞趙彥縉重修主簿廳在武康縣丞廳東舊寓蕭寺淳熙十二年主簿趙師詁始買民地刱建尉廳在武康縣丞廳西乾道三年尉周粹中毀淫祠以其材重建【毛澤民有尉圃觀梅詞】監稅廨在武康縣簿廳之南淳熙十三年知縣程九萬築僧外舍建稅務在武康縣千秋橋西稅亭慶元五年知縣丁大聲監稅李畱文重建省倉常平倉在武康縣治門外之西省庫常平庫在武康縣治門內東廡贍軍酒務在武康縣千秋橋西南酒庫舊系居民買撲乾道七年始歸之戶部下渚坊在武康縣下渚名錢屬本縣拘催發納砂村在武康縣砂村上陌坊在武康縣上陌系戶部差官監造酒息錢徑納戶部教場在武康縣治之東中有射亭醫院在武康縣贍軍酒庫東知縣丁大聲奉漕檄置仿郡中居養院漏澤園在武康縣西烏回山密嚴寺之東

徳淸縣知縣廳事宣和初縣令趙嵎建鄭知幾爲記敕書樓在縣門手詔亭在縣東前松竹堂在大廳西舊名宜堂醉花堂芍藥甚盛浮疏堂梅花最多縱雲臺在松竹堂後縣令沈造同沈長卿陳祖安常觴詠於上取韓退之釋嶠孤云縱易今名劉一止爲記刻石臺上山堂在縱雲臺西舊名秀遠四照亭盡見西面山香風亭臨荷花池香雪亭酴﹝酉縻﹞甚盛丞廳在縣治東主簿廳在丞廳西尉廳在縣廳東監稅廳在縣西下塘巡檢在縣南十八里在紹興二十七年置管土軍六十人隸臨安府並本州島省倉在天寶橋南省庫常平庫在縣治內酒庫在縣西南教場在尉司前【歷陽張祁有記題其上云浩蕩秋光裏扁舟過徳淸樓臺占山影鵝鴨亂灘聲小飲經年別淸歌一邑驚娟娟照人月還憶謝宣城】

安吉縣知縣廳事紹興十六年呂靖重建敕書樓在安吉縣中門手詔亭在安吉縣前燕堂在廳事後覓云亭四畔種花淸淑亭前種海棠靜涼亭前瞰大池三角亭舊在縣治邑人兪退翁有春無四面花夜欠一檐雨之句丞廳在安吉縣門南主簿廳在安吉縣門西舊經云在縣門南尉廳在簿廳西舊經云在縣門外稅官廳在酒務西省倉常平倉並在縣治東省庫常平庫在縣治內酒稅務在城隍廟北醋庫在城隍廟南教場在尉司後吳興志卷九宋談鑰撰

郵驛

州治周有路室候館漢有驛置國章通道皆有驛舍郡縣主之凡使命往來及官吏以公事行者率給驛券又古者委積之意吳興自昔號僻冷郡【白樂天詩曰雲溪殊冷僻】賓客非特有事於其地者不至焉【見東坡墨妙亭記名】故舊圖經統記諸書所載郡境館驛已俱不存艤泊亭宇廢攺略盡每監司巡按或重客經從迎勞燕餞東於迎春亭南於濯纓亭西則寓於祥符寺至授館惟白蘋疊翠三匯雙溪四亭廢驛三迎恩驛舊圖經云在子城西南今廢驛程給券尙以其名其地今爲贍軍酒庫西驛舊圖經云在子城西北今廢集軒驛統記云在集芳亭亭在白蘋洲爲五亭之一今廢統記又有平裏驛今不在本州島界

烏程縣舊圖經載驛四所升山館在縣東二十四里東遷館在縣東四十里震澤館在縣東九十一里平望驛在縣東一百三十里�云今廢則其廢久矣又平望今不在縣界今管郵遞如後九里鋪橫山鋪石頭鋪裏山鋪下黃鋪【南唐路也】升山鋪東遷鋪橫館鋪潯溪鋪【東門路也】

歸安縣

長興縣篛溪亭在尉南廳後攺名按節南浦亭在衝眞觀東【以上在縣治皆迎餞過客之所】畫溪亭在罨畫溪【今廢】五勸亭在回溪橋西南皇佑中縣令許尊建【今廢】木瓜堂在金砂泉上枕流亭自躬亭忘歸亭金砂亭【以上見統記云亭堂並廢】披云亭仰髙亭鏡會亭【以上三亭見舊編云仰髙亭在顧渚山頂披云亭在官山上鏡會亭在啄木嶺唐刺史於﹝由頁﹞建取白居易寄賈常州崔湖州詩題其上】廣徳鋪周瀆鋪白羊鋪鈕店鋪四安鋪

武康縣遠光亭在縣東北一里後溪之上賓至館焉宣和三年知縣朱容建邑人劉士英記有石刻慶元六年知縣丁大聲攺築前軒俯流後寢臨郊頗爲整潔【舊編云亭名取詩言遠而有光華之義】秀敍亭在縣學之東舊名仁智毛滂攺今名【餘英志載崇寧初陳公瓘來遊畱題及紹興初張公祁畱題絕句】餘英館在縣西南餘英溪上【毛滂詩云故國園林攺遺亭壁戶新垂虹一橋月來繡兩堤春】卽沈約宗族所居之地館南有雙鴛沼【舊編云舊尼寺基地張子野樂府之雙鴛沼池水溶溶南北小橈通卽此處】今廢基尙存和丰亭在舊教場門前今廢【餘英志云地當閻閭跨街結棟�邑民交易之地】右亭館四而廢者二餘英志云縣設遠光亭以待西北之客西秀敍亭則以待東南來者南溪漲塞舟楫不利故亭亦隨廢云鋪二縣下鋪砂村鋪

徳淸縣成顧亭在天寶橋南前對吳羌山卽孔愉放之所也今余不溪亦號溪西亭在徳淸縣西前臨通衢後枕北流唐有詩云送客莫辭秋晚溪好處西關郵鋪四香亭鋪導望鋪楊灣鋪宮巷鋪

安吉縣升慈館在縣南舊名下升館安吉馬驛在南門外獨松馬驛在獨松嶺下迎恩門官亭在縣北蒙泉在西山其上有亭水味甘冷兪退翁有井貴徳不攺蒙以養爲功之句得助亭在丞廳之右詹事沈樞有沽酒頻畱客圍棋不計功之句郵鋪五尹家鋪郎家鋪鈕家鋪獨松鋪西門鋪吳興志卷十宋談鑰撰

管鎭

州治統記云管鎭二十四八所巳廢名不復存見存而可紀者施渚大錢東林烏墩東遷巿山巡莫安吉長興徳淸武康新巿四安梅溪水口合溪凡十有六統記作於景徳初元年【序云太歲甲辰當景徳元年】是當時所管之數巳損其三之一矣本朝熙丰閒王存修九域志所載止存其六烏程有烏墩歸安有施渚安吉有梅溪長興有四安水口徳淸有新巿余悉罷廢後復廢水口置和平今爲鎭六烏墩施渚梅溪四安新市和平【屬長興】竊考鎭戍置將起於後魏唐髙祖常爲金門鎭將是也後齊以來列爲四品制刺每五百人爲上鎭三百人爲中不及三百人爲下置將副掌捍禦又置倉曹兵曹掌倉庫戎器之類自藩鎭勢彊鎭參軍將之權漸重憲宗時李錡反至令管下五郡鎭將殺五郡太守辛祕等先能殺鎭將然後能發兵而蘇州刺史反爲鎭將所執卽此可見自是之後以至五代爲獘益甚兵權分裂聚斂無藝故兵主於鎭將而財賦器甲則主於參軍鎭將又率用親隨煩苛刻剝無所不至民不聊生縣官𨿽掌民事朿手委聽而巳人至以長官爲戲置鎭繁多而每縣又有鎭者以此【如安吉縣有安吉鎭徳淸縣有徳淸鎭他郡亦然如吳江縣有吳江鎭之類】本朝平定諸國收藩鎭權縣之有兵者知縣帶都監或監押【升朝官帶都監今京以下帶監押】財賦則參丞貳諸鎭省罷略盡所以存者特曰監鎭主煙火兼徵商至於離縣稍遠者則有巡檢寨爲萬世良法

烏程縣唐至吳越縣之鎭戍多矣本朝景徳中止管鎭二曰烏墩曰大錢戍一曰平望【見舊圖經】後平望撥入平江界熙寧中止存烏墩一鎭【見九域志】今鎭寨各一烏墩鎭在縣東南九十里大錢巡檢寨在縣北十八里

歸安縣

長興縣圖經載鎭四所四安在縣西南九十里和平在縣南五十四里水口在縣北三十里合溪在縣西北二十五里統記所載四安水口合溪之外又有長興鎭而九域志止有四安水口舊編止有四安和平各二鎭而巳竊考長興之廢久矣圖經又云合溪今廢熙丰以後水口又廢近者和平又廢止存四安一鎭今鎭寨一四安鎭在縣西南九十里四安管界巡檢寨在縣南三十三里【舊日呂山巡檢寨在呂山】

武康縣

徳淸縣

安吉縣據舊圖經云有鎭二安吉鎭在縣北梅溪鎭在縣東北續據九域志云有梅溪一鎭則安吉鎭之廢久矣今有鎭寨各一梅溪在縣東北三十里幽嶺巡檢寨在縣南六十里吳興志卷十一宋談鑰撰

學校

州治府學在府治西一里唐初有孔子廟在霅溪南學附焉統記云郡初有孔子廟武徳中李孝恭遷於霅溪南唐志髙祖初制郡學縣各置生員貞觀四年詔州縣學皆作孔子廟又舊圖經孔子廟在子城南一百一十步州學亦曰在州城南一百一十步乃知祥符以前學附於廟學置經學博士助教生員六十員【唐志武徳初郡置縣學博士助教學生又日上郡學置生六十員湖爲上郡】天寶中州助教博士及學徒會食師資詔廢惟畱州補助教一人學生二人備春秋二社歲賦鄕飲酒而已【見舊圖經】大歷五年刺史蕭定加助教二人學生二十員後又廢【見舊圖經】本朝寶元二年知州事滕宗諒表請於朝建學今廢處明年四月敕書至錫名州學仍錫田五夫六月學成重門廣殿講堂書閣齋捨庖湢皆具爲屋百二十楹張方平爲記蔡襄大書勒石石曼卿又書敕建州學額揭於儀門延安定胡瑗主學四方之士雲集受業學初爲十八環建有亭曰觀徳時朝旨令賜第進士習射上親閱於殿廷賞賜有差故郡置圃取孔子矍相之義祠堂始立曰三先生祠安定胡瑗太守滕宗諒祕丞朱臨也後教授趙臨以樞密胡宿墓志言治湖郡時立祠於學教授沈揆以知州事鮑軻增置學田圖形附焉曰五先生祠後又以知州事顏眞卿蘇軾王十朋豫其閒凡八人紹熙元年始以安定自爲祠塑像於倫堂左偏其右爲七賢祠【見紀事學中有官書淳化二年二月敕賜九經共六十一卷他書莫知淳化年月歲久散失不全知州事張澈置書四百二十四卷又補寫不全書合新舊書凡二百六十五部一千四百四十八卷司書掌之有籍以嚴出納】齋館在學之左郡守釋奠齋宿之所贍學田記寶元閒建學朝旨賜田五百畝後以其田瀕湖多潦歲入無幾養士不給嘉佑七年知州事鮑軻聞秀州松楊涇有民訟田連年不決者官將兩奪之乃貽書懇轉運使貸錢六十萬得之計七頃一十九畝有奇是歲秋成得租米三百二石田當沃壤無旱潦患其後又箱益僦屋緡錢歲入倍增歲久屋多摧毀田亦多湮沒舊有經界寬剩田僅二頃隸歲崇徳者紹興中黠胥詭獻爲營田乾道卽廟旁用學廩售薛氏余氏地爲之後七年罷捨法日就頹毀自是而後詔下興賢莫有定所乾道三年知州事王十朋率卿大夫出財重建爲屋百十六楹狀元張孝祥書額郡人大諫劉度爲記司業芮燁書【宣和五年後進士舉與計偕者八百人時終場舉人八百有三石刻在廣化寺齋堂紹興三十六年朝旨均諸郡皆額增二人後並流寓又增一人自是解發十一名而終場進士四五倍於宣和閒矣】慶元六年知州事李景和又辟銅官廟後堂地添屋二十五閒別爲一門以鄕邦士子日盛舊屋窄狹每遇科舉旋搭席屋且布有風雨沾濕之患又入院擁並有蹂踐之慮故也

烏程縣唐初郡縣皆有學本郡舊有孔子廟郡學在焉縣學未聞也本朝崇寧中行三舍法縣學在州學之東後附州學東偏池上又遷在齋館東廊又遷在禮象閣東序�後復遷於池之東

歸安縣崇寧中附學見續圖經後附州學東偏池上後又移州學置齋館西廊後在禮象閣下西序今復移池之東

長興縣五年邑室聞人觀國觀時遵其父武經君頤遺命遣作大成殿先聖睟容及先師十哲像揭徽宗禦書殿額郡之人蕭徳藻作記具載顚末命教堂在大成殿後博文約禮志道依仁四齋分列兩廡書籍庫在殿之東榮祭器庫在殿之西榮齋館在堂之東偏學長位在堂之西偏眾職事位在門左右視郡庠具體而微視諸邑爲勝有毛劉二先生祠堂在命教堂東偏毛卽毛滂劉卽邑人死節劉公士英也

徳淸縣舊學在徳淸縣南一百二十步至聖文宣王殿在縣學本朝舊有故相陳堯佐所撰碑康定元年命天下州學縣建學遂因廟爲之建炎中經兵火紹興中縣令楊錟重修有大成殿講堂後有職事位兩廊分四齋故參政沈與求撰記刻石淳熙中縣令沈杞復加葺治額吳興郡公李彥穎書

安吉縣故基不存紹興初縣令馮康始建今學後呂靖刱大成殿模刻徽宗皇帝禦書榜在講堂分四齋置贍學田二百畝學牌靖所書徐良能重修見續圖經吳興志卷十二宋談鑰撰

軍營

州治郡有軍額以防衛不然也唐自中葉尾大不掉權歸藩鎭支郡之守兵賦亦得而專之至於五代偏方割據民被其毒慘矣太祖皇帝悉收天下之兵權歸於朝廷選天下驍銳萃於京師以弱州郡之勢太宗皇帝混一寰海遵守宏謨州之軍營見於李宗諤圖經者三所而已所曰屯駐曰崇節曰水軍其後漸加增置今爲營八威果營在子城西南【第六十三指揮元額四百人今管數足】雄節在子城西北【第十一指揮元額四千八百四十人今管數足】全捷營在子城西【第十九指揮元額四百人今管三百六十四人】龍騎在牢城營【元無額以雜記加役人揀充見管九十二人】右禁軍四崇節營在子城北【第十七指揮元額二百人今管三百二十九人第十八指揮元額三百人今管二百三十九人】壯城營在子城西南【元額三百人今管三百三人】水軍營在子城北【開江第四指揮元額二百人今管一百六人】牢城營在子城北【元無額系雜記加役人見管一百九十四指揮元額二百人】右廂軍四廢營三屯駐營【按舊圖經云在子城西廬州寧海指揮元有額今無管其地已攺充全捷營】開江營【舊圖經有之舊經雲名水軍營】馬軍營【舊編云在駱駝橋北今廢地爲民居其基尙存】教場在郡治西北廳宇熙八年知州事胡南逢重建榜曰正己亭唐有射堂在白蘋洲西貞元十六年刺史李詞建堂五閒西北東西廊及廚亭共七十閒棟宇敞豁檐廊窈窕春秋二教及習射悉於此今廢顏眞卿有射堂記碑在墨妙亭

古迹唐開元中李適之爲湖州別駕南峴山有石觴可貯五斗酒適之每攜其所親友登山酣飲望帝鄕時以一醉士民呼爲李相石樽顏眞卿及門生弟侄多攜酒艤楫以遊作李相石樽宴集聯句敍云因積澑潀石嵌爲樽形公注酒其中結宇環飲之處吳孫皓父陵在烏程縣之西陵山號爲明陵相連卞山墨妙亭本朝熙寧閒孫覺曾建此亭東坡蘇軾爲記有云熙寧四年十一月髙郵孫莘老自廣徳移吳興其明年二月作墨妙亭於府第之北逍遙堂之東取凡境內自漢以來古文遺刻以實之吳興自東晉以來爲善地號爲山水淸遠其民足於魚稻蒲蓮之利寡求而不爭賓客非特有事於其地者不至焉故凡守郡者率以風流嘯詠投壺飲酒爲事自莘老之至而歲適大水上田皆不登湖人大饑將相率云去莘老大振廩勸分躬自拊循勞來出於至誠富有餘者皆出谷以佐官所活至不可勝記當是時朝廷方更化立法使者旁午以爲莘老當日夜治文書赴期會不能復從容自得如故事而莘老益喜賓客賦詩飲酒爲樂又以其餘暇网羅遺逸得前人賦詠數百篇爲吳興新集其刻畫尙存而僵僕斷缺於荒陂野艸之閒者又皆集於此亭是歲十二月餘以事至湖同覽嘆息而莘老求文爲記故安州在武康縣唐志云李子通立安州後廢故東遷州在烏程縣東四十一里輿地誌云晉太康元年分烏程縣東鄕置隋平陳並入烏程精舍禪院在歸安縣施渚淸州刺史管敍捨宅爲寺白樂天寄題詩云慣遊山水住南州行盡天臺及虎丘惟有上彊精舍寺最堪遊處未曾遊夷堅志云壁閒有詩云昔作梁朝相今爲普靜神千年英魄在代代護僧人堯氏廟在堯巿皮日休茶�詩云今有堯氏廟吳夫槪王廟在吳興大帝廟在羅城內吳赤烏五年所建有碑孟郊祠在武康縣西一里卽唐孟郊舊居上下篛在州西溪上生箭篛南岸曰上篛北岸曰下篛二篛皆村名土人取下篛水釀酒醇美勝於云陽俗稱下篛酒韋昭吳錄云篛下酒有名又吳興記云上篛下篛並出美酒白樂天詩云勞將下篛忘憂物寄與江城愛酒翁又劉夢得詩云鸚鵡杯中篛下春陳髙祖臺在州西北三十里陳髙祖微時垂釣之所其上有池名曰髙祖磨劍池陳髙祖聖井在州東廣惠院髙祖初生井泉湧出家人汲以浴之後名聖井晏子城在長興西南一百二十里晏子鄕吳地誌云齊晏子娶吳王女築此城故長城縣廢城地理誌云在長興縣東南之十八里晉太康中分烏程置長城縣於富陂村貢茶院在西四十五里唐貞元十七年刺史李詞置以吉祥院東廊爲院吳夫槪王城卽長興廊【下缺】

佚題原缺墓【在烏程縣西北一十三里】都廷侯吳建墓【在烏程縣東北一十七里】齊宣城太守丘靈鞠墓【在烏程縣見顏眞卿石柱記】吏部尙書殷融墓【舊經云在烏程縣西南六十九里】梁黃門侍郎丘遲墓【在烏程縣南十六里石柱記雲中書侍郎】歷陽太守吳鑠墓【在烏程縣西北五十九里】陳五兵尙書康宗墓【在烏程縣西北十四里】黃門侍郎康旦墓【在烏程縣北十八里】原鄕侯章道勇墓【在烏程縣南一百里】中書舍人管斌墓【在烏程縣西南五十九里】隋吳興太守沈法興墓【在烏程縣東南八十六里】陳郡太守王法表墓【在烏程縣西南二十七里】唐丞相李紳墓【在烏程縣甫裏山幹寧三年立墓碑】本朝吏部郎中張先墓【在烏程縣卞山多寶寺西】宗正卿姚舜仁墓【在烏程縣澄靜鄕趙村】給事劉一止墓【在烏程縣澄靜鄕】秀安僖王墓【在烏程縣菁山】嗣秀王墓【在烏程縣菁山】邢越王墓【在烏程縣華嚴山】尙書左僕射沈該墓【在烏程縣後董】右丞相葛邲墓【在烏程縣柵嶺】尙書左丞相葉夢得墓【在烏程縣卞山】尙書右僕射朱勝非墓【在烏程縣澄靜鄕王村】

歸安縣舊圖經所載墳墓十有五悉與烏程並載又吳文帝明陵在縣西北十一里吳超吳奮墓在縣北四里鈕淑墓在縣西十三里潘尼墓在縣北十里縣界西至烏程縣止一里其北至亦不三里帝顓頊冢在烏程之橫山以上六墓不在縣界明矣舊編止載四所程普墓在縣東南十九里姚志墓在縣南十�裏丘珍孫墓在縣南十八里是矣乃又載縣北十里之潘尼墓則又自失今姑以舊經所載在縣之東南者凡九所列於後𨿽未審其確然以地勢考之則近之矣吳九江太守姚渠墓【在歸安縣南六十里】大將軍朱治墓【在歸安縣南十二里統記作縣北又見石柱記】左大司馬當陽侯施績墓【在歸安縣南十六里統記云六十里】蕩寇將軍程普墓【在歸安縣東南一十九里】宋南郡太守丘道護墓【在歸安縣南十八里】禦史中丞鈕滔墓【在歸安縣東南一十九里】梁靑史董知達墓【在歸安縣南六十里】泰州刺史姚志墓【在歸安縣南十四里舊編云吳無泰州統記云在州南郭外十四里】宣城太守丘珍孫墓【在歸安縣南十八里舊編云吳元宣城蓋舊經所書年多舛錯未必二人爲吳人也】

長興縣陳瑞陵【在長興縣治西北五里陳景帝陵髙祖之父也按陳髙祖記追尊皇考日景皇帝尊景帝陵曰瑞陵】嘉陵【在長興縣北五里陳髙皇后錢氏陵髙祖之前夫人也按陳髙祖記尊前夫人錢氏爲昭皇后陵日嘉陵統紀以爲髙祖追尊皇妣錢氏爲昭皇后舊編承僞以爲髙祖母錢氏非也】明陵【在長興縣西北五里文帝父始興昭烈王陵髙祖兄也】壽陵【在長興縣下篛寺西齊太常卿陳道巨之墓髙祖之祖也陵西南有小漬曰石人溇以石人僕其下也釋皎然下篛寺詩曰碑殘飛南嶺井醫渚龍宅壞寺鄰壽陵古壇畱砌石】漢祠部郎錢敞墓【在長興縣雉山西南彭祖四十五代孫墓柱題名漢祠部郎錢府君之神道】旗門博士沈洙墓【在武康縣北二十五里】司徒左長史沈子春墓【在武康縣北二十里西陽山】陳尙書左丞沈不害墓【在武康縣北三十里】廬陵王長史沈覿墓【在武康縣北十五里統記云在吳頭山餘英志舊編地闕】吏部尙書姚察墓【在武康縣南三里】積射將軍沈紹墓【在武康縣鳳凰山】輔國大將軍戴洫墓【在武康縣北六里】蜀王司馬姚最墓【在武康縣石城山】後周開府儀同三司姚僧垣墓【在武康縣南三里】唐祕書少監姚思聰墓【在武康縣南三里右墳墓自漢至唐凡三十所統記舊編餘英志各載二十九所統記無沈不害舊編餘英志不載沈景故耳統記姚恢皓信墓云碑碣見存而餘英志云皆丘壠不存見統表識者統記作於景徳歷二百餘年存者亦復湮沒可勝嘆哉】本朝朝議大夫劉士英衣冠墓【公死節在武康縣北十五里馬鞍山】直祕閣鄂嶽安撫使成無玷墓【在武康縣北十五里煙塢村】和王楊存中墓【在武康縣東三十里禺山上】參政知事文安郡侯施巨墓【在武康縣北二十五里荊子山石四所餘英志所載】

徳淸縣後漢述善侯沈戎墓【在徳淸縣東二十三里金鵝山戎初過江居吳興烏程縣余不鄕永仁裏則此地也】尙書令沈禮墓【在徳淸縣】荊州刺史沈彥墓【在徳淸縣】河門相沈景墓【以上並在徳淸縣金鵝山後漢書各有列傳】梁吏部尙書特進沈約墓【在徳淸縣東五十八里】陳侍中特進金紫光祿大夫沈恪墓【在徳淸縣北十五里】齊徵士沈麟士墓【在徳淸縣南吳羌山下】大中大夫朱安期墓【在徳淸縣東南新巿鎭】晉鎭國大將軍朱泗墓【在徳淸縣東南新市鎭】驃騎將軍余不亭侯孔愉墓【在徳淸縣西南城山下】

安吉縣後漢驃騎將軍萬豪墓【在安吉縣南五十五里】吳揚州別駕偏將軍朱紀墓【在安吉縣西八里】晉黃門侍郎萬先墓【在安吉縣北十里】晉髙僧曇法師兩生墓【在安吉縣東北二十里曇師姓康前弘覺法師與姚萇講法華後生爲曇諦居縣昆山寺兩生葬於此地】吳興志卷十三宋談鑰撰

宮室銷暑樓在譙門東唐貞元十五年李詞建有詩四韻給事中韋某等詩六首開成中刺史楊漢公重修畢工在中秋日有詩四首大中閒刺史蘇時有銷暑樓八韻杜牧顧況亦有詩會景樓在淸風之下銷暑之上舊未有名治平中知州事徐仲謀以爲髙下得所景物羣會取今名有記淸風樓在會景樓東貞元十三年刺史王浦重建宏壯於舊見統記上有張文規詩云淸風樓下艸初出明月峽中茶始生謂此也徐仲謀詩曰郡城重疊聳危樓最愛淸風景物優說者謂此樓與銷暑會景棟宇相接如修廊盛暑無畏日而淸風常有因得名卞蒼樓在子城北本名天王樓有毘沙門天王在焉曰卞蒼者取徐陵碑髙卞蒼蒼爲義右四樓並建郡圃徐仲謀會景樓記曰吳興郡環子城有十樓除消暑淸風會景卞蒼見存外余並不存淸風銷暑二樓溪山環列俯視萬井爲一郡登覽勝地自唐楊漢公再葺至後元佑呂溫卿復增辟今又百三十有餘年歲月悠久淸風𨿽敧側尙可支惟銷暑風雨摧剝榱棟已腐嘉定癸未郡守宋濟卽故址累土爲臺撤而新之規模宏敞與淸風會景並加葺治稍復舊貫明月樓在子城西南隅知州事徐仲謀會景樓記云由臺門而西至明月樓建已久矣自譙門火止存舊址舊編載唐人範傳正正月十五夜翫月詩有風淒城上樓月滿庾公樓夕照下西樓之句指言此樓蓋楊漢公八月十五日夜銷暑樓翫月有人在虛空月在溪溪上玉樓樓上月沈城上十樓未有確據也又云舊傳郡治大廳居中譙門翼其前卞蒼擁其後淸風會景銷暑蜿蜒於左有靑龍象明月一樓獨峙西南隅爲虎踞之形合陰陽家之說賞春樓望闕樓翫景樓映溪樓照霞樓並開成中造在子城上及四隅今無可考或云今淸風明月等樓或易舊名未可知也外又有三樓亦廢韻海樓唐大歷七年刺史顏眞卿建眞卿在郡著韻海鏡源三百六十卷因以爲名今廢【見舊經編】鎭湖樓徐仲謀詩云湖上風濤或泛浮城南因立鎭湖樓今不存【見舊編】魚脯樓舊編云在儀鳳橋南堍東首歲貢魚脯就此樓修制樓屋至今雄壯析爲民居今有魚樓界尙存舊名鎭雲樓舊扁曰銷暑銷暑與淸風會景爲三樓鼎峙於子城之東南隅舊編郡治譙門翼前卞蒼擁後而三樓蜿蜒於左有靑龍象爲郡偉觀寶慶丁亥秋颶風樓俱壤淳佑壬子知州事髙衡孫營舊址建二樓銷暑攺曰鎭霅淸風爲復閣仍舊名而更爲東西鄕曩之會景樓則爲修廊使相聯屬二樓𨿽因唐舊而規模宏麗則遠過之鎭霅取義關系於形勢尢重而有體郡人陳振孫爲之記六客堂在湖州府郡圃中熙寧中知州事李常作六客詞元佑中知州事張詢復爲六客之集作六客詞序曰昔李公擇爲此郡張子野劉孝叔在焉而楊元素蘇子瞻陳令舉過之會於碧瀾堂子野作六客詞傳於四方今僕守是郡子瞻與曹子方劉景文蘇伯固張秉道來過與僕爲六而向之六客獨子瞻在復繼前作子野爲前六客詞子瞻爲後六客詞與賡和篇並刻墨妙亭後人歆艷遂以名堂逍遙堂在六客堂右知州事唐詢重建徐仲謀詩曰安寢有時延皓月閉門無處不淸風棟宇甲於郡圃熙堂在逍遙堂北嘉定三年知州事魏大中修易名思政四年知州楊長孺攺浙西道院四賢堂在鎭霅樓之下知州髙衡孫因建樓卽樓北虛地爲小圃立四賢祠於堂所以景仰先哲垂訓後來也四賢乃內史王公太傅謝公忠烈顏公文忠蘇公皆郡之賢守云碧瀾堂在子城南一百步霅溪之西岸唐大中四年刺史杜牧建中和五年刺史孫儲記云牧去後郡人望所建碧瀾堂若視甘棠本朝漕使陳堯佐張逸俱有詩及他篇詠刻石墨妙亭慶曆八年知州事唐詢修紹興十年知州事蕭振重修乾道初居民遺火延燎知州事王時升重建人謂不如舊制宏壯歲久復不葺嘉定三年知州事魏大中重修且卽堂後增刱水閣榜爲水晶勝境水堂在汀風閣北舊編云舊名南堂【梁太守柳惲與主簿吳均常賦詩故均有夜發南塘詩唐大歷中刺史裴淸重修攺今名刺史顏眞卿有水堂送文士詩刺史張文規有水堂晚眺詩堂北有迎恩驛建炎中郡增置此較務遂並汀風閣與驛爲之也】今亦爲贍軍等酒庫苕溪館舊圖經曰嘉佑二年知州事楊紘建今爲轉運提刑司按苕溪在儀鳳橋故舊編云在湖州府子城西南亦不詳所霅溪館統記云在府南二百步本名白蘋館舊編云在白蘋洲西南梁太守蕭琛置唐開元二十四年刺史韋明﹝昜�﹞攺爲開政館大歷元年刺史顏眞卿攺今名以其臨霅溪也刺史杜牧之有得替後移居霅溪館詩四韻自洲爲倉縣廢其址卽今雙溪亭統記以爲錢氏攺爲碧瀾堂誤也城外又有謝堂館在謝塘見謝塘下升仙館在府城東一十八里正元十年刺史於﹝由頁﹞置東遷館在府東四十里本名太湖館開元二十九年刺史張景遵置大歷九年刺史顏眞卿易今名以其在晉東遷縣故地也正元十年刺史於﹝由頁﹞以其近升仙館移向東二十里嚴村置之震澤館在徳淸縣東九十里開元二十九年刺史張景遵置取震澤名余不館在徳淸縣南二百步唐天授二年置以臨余不溪也近市亭山並廢汀風閣在碧瀾堂北統記云在府南一百步或使命至泊於此今爲贍軍酒庫

苑囿都有苑囿所以爲郡侯燕衎邦人遊息之地也士大夫從官自公鞅掌之餘亦欲舒豫乃人之至情方春百卉敷腴居人士女競出遊賞亦四方風土所同也故郡必有苑囿與民同樂囿爲亭觀又欲使燕者﹝款去士攺木﹞行者憩也故亭堂樓臺之在園囿者宜附見焉吳興山水淸遠城據其會騷人墨客狀其景者曰水晶宮曰水雲鄕曰極樂城楊漢公詩曰溪上玉樓樓上月淸光合作水晶宮景佑中王惟正送葉參知鄕郡詩曰雲溪水雲鄕元佑中知州事林希因上地圖詩云繞郭芙蕖拍岸平花深蕩槳不聞聲萬家笑語荷香裏知是人閒極樂城一城之內觸處見山【洛陽民居見山出見山錢】觸處可以引溪流故凡爲苑囿必景物幽雅𨿽近巿如在雲巖江村所以爲貴也唐開成中白蘋洲有三園錢氏時淸源門內有芳菲園宋寶元中定安門內有南園今者是園廢爲庾廩矣爲居宅矣爲招提矣園之亭館自白蘋外俱不可見鄕老寓公多爲芳圃亭宇相望沼沚旁聯花木蓊茂遊者爭眩物故不能兩盛也城北舊有兪安撫園向安撫園今有趙太師園葉左司園城南舊有沈尙書園今有萬侍郎南園月河有莫郎中園其它未易悉數郡圃在郡治之後

亭淸樾亭在墨妙亭南今廢墨妙亭在淸樾亭北熙寧中知州事孫覺建蘇軾記云凡境內自漢以來古文遺刻取以實之又有詩一時名公相繼有作舊刻不存蔣璨復書於石嘉定四年知州事魏大中重建芳菲亭在墨妙亭之前快哉亭在子城上東北隅挽翠亭舊在子城東北角慶元六年知州事李景和重修於六客堂北八角亭唐大歷中刺史顏眞卿始翦榛棘疏溪流以建茅亭亦顏公建書柳惲江南曲於上後楊漢公作五亭有記因列茅亭及舊址於碑迎春亭在東門內唐刺史杜牧造孫儲白蘋亭記雲杜公遺愛所建迎春亭郡人視之猶甘棠後嘗攺爲驛今復亭名濯纓亭在南門內紹興初知州事朱勝非建瞰余不溪淸水故以濯纓爲名白蘋亭在白蘋洲北唐正元中建後刺史楊漢公重葺白居易記曰以其架大漢跨長洲者謂之白蘋亭蘋洲諸亭自築倉後惟此獨存紹興中郡以假寓公遂致廢壞慶元六年知州事李景和重建殿中侍禦史陳讜書額又修石橋及橋亭廊廡又於亭相對創後屋三閒丹﹝舟�﹞一新復還舊觀疊翠亭在白蘋亭北小橋之外臨水面南山一帶故名疊翠慶元六年知州事李景和重修知州趙師夔書額雙溪亭在洲西南卽霅溪館舊址以二水名淳熙二年知州事趙師夔修三匯亭在疊翠亭北以眾溪所會名亭以爲公廨者二會溪亭在白蘋亭北近運河水會霅溪處故名今爲歸安主簿廨捨乾道中主簿沈與求請建浮玉亭在烏程縣南臨苕溪舊扁按顏魯公集有柳惲西亭記云湖州烏程縣南水亭卽柳惲西亭也又引吳均入東記云惲爲郡起西亭毘山二亭悉有詩又引陸羽圖記云西亭在城西南二里烏程縣南六十步跨苕溪爲之天監十六年所建以其在郡治西故名或曰卽柳惲亭也惲初作亭嘗與吳均賦詩後嘗名霅水堂唐隋州刺史劉長卿有題烏程李明府霅水堂詩又名水樓監察禦史皇甫曾有烏程水樓畱別詩本朝天聖中縣令方仲弓重修以亭臨苕溪水來自浮玉山故易今名判官鄭戩爲記今爲烏程主簿廨捨東亭統記云在東門外三里臨荻塘西亭在西門外臨溪惲有造西亭詩五韻舊爲迎送客處今不存艤舟亭在白蘋館北舊經云臨霅溪煙雨亭在府西南八十六步舊圖經云唐烏程令李何建亭宇並敞棚六閒咸通五年刺史姜源重再修自爲煙雨亭記今醋庫卽遺址四水亭在安定門內馬公橋南宣和中知州事葛勝仲建今廢六客亭在郡圃中元佑中張詢復作後序曰昔李公擇爲此郡張子野劉孝叔在焉而楊元蘇子瞻陳令舉過之會於碧瀾堂子野作六客詞傳於四方今僕守是邦子瞻與曹子方劉景文蘇伯固張秉道來過與僕爲六而向之六客獨子瞻在復繼前作子野爲前六客詞而子瞻爲後六客詞歲寒臺倚子城東壁旁有古松系郡圃經遊之所毘山亭在毘山梁吳興太守柳惲所創惲與郡主簿吳均有毘山亭贈答詩今廢

祠廟

州治古者法施於民以勞定國以死勤事禦大菑捍大患者系祀典郡邑之閒亦有陰佑一方英靈赫著受封額於朝廷垂聲華於竹帛者各廟食於其地屍而祝之孰曰非宜非此族也而舞巫覡列牲酒謂之淫祀吳興風俗人每以尙淫祀言今考據圖經統記舊編所載詳核事始著之於後子不語怪而統記載防風廟巨人垂足蔣帝廟飛蝗入耳銅官廟巫臥髙柯梓廟華烏啄令目語尢怪誕蓋郡邑有祠所以爲民水旱疾疫之禱其系祀典載圖志陰佑斯土廟食歲久者固不可廢正不必援神怪以詩誣於無知之甿也今故存其事而刊其詞城隍廟所在州縣皆有之莫詳事始唐杜牧爲黃州刺史有祭城隍廟祈雨文二首則郡之有是祀其來久矣州舊有廟紹興十八年知州事趙叔岑重建廟宇裝飾殊嚴整吳文皇帝廟在儀鳳橋南本名吳太子和廟在州西陵旁皓嗣位後別刱於今處隋季廟毀唐初重立以和曾封南陽王曰孫王廟大歷十年刺史顏眞卿以嘗追尊立廟攺爲吳文皇帝廟大和八年敬所重修有碑胡季良撰舊圖經云吳赤烏五年建續圖經云皓嗣位始刱祠今處廟之建安得在孫權時赤烏年誣也統記云在州南一里五十步括地誌云烏程縣南有吳太子和廟初在州西山陵側廟髙一丈二尺周回二百一十步耆老以其縣有文皇帝陵又孫皓嘗封烏程侯乃於今處別刱祠宇舊編云太子和以罪廢居故鄣死永安元年皓封烏程縣侯始創祠於駱駝橋東荻塘上及嗣位追尊帝號移置今處皓嘗遣使至廟下迎其神主來建業儀物甚縟廟有碑按吳志孫和赤烏元年立爲太子後以讒閒徙故鄣大元二年封南陽王遣之長沙權薨和徙新都賜死孫休立封子皓爲烏程侯始自新都之本國皓卽祚追謚文皇帝攺葬明陵寶鼎二年遣孟仁等以靈輿法駕迎神於明陵舊編所載亦未詳審郭尙書廟神諱璞晉元帝時爲尙書郎舊傳城之初立璞相視陰陽俾無兵革患故得血食女預其議因以從祀舊祠在臨湖門外至國朝端拱中知州事鄭建始建置今處有記存續圖經云以晉史考之郭於吳興無功績舊傳遷城置郡在寶鼎元年璞當晉惠懷後避地東南事不相類故鄭記但述其文學遷城事辧詳見城池下忠烈廟紹興三年敕賜廟額神卽唐顏魯公眞卿也公大歷閒爲刺史遺迹不一見郡守事迹下忠烈言行猶可想見嘉佑中郡人建神祠通判章衡遂塑魯公像於中其後知州事張田增葺給事元絳宓學王琪俱有詩刻又移公所書千祿字碑放生池碑項王碑射堂碑列於兩廡後又附以乞米等帖宣和中知州事葛勝仲臨池建堂牓曰懷忠紹興初知州事汪藻以事上於朝始賜今額仍新廟貌乾道四年郡人以趙子璘祠附於右淳熙九年又以蘇軾祠附焉二公皆舊爲刺史蘇公之忠國趙公之捍城亦邦人所仰云靈佑廟在子城北宣和中敕賜廟額封神昭應侯神姓曹諱淸烏程人父嘗殺人系獄自誣手刃代受重辟旣歿殊顯靈異有祈輒應初寓祀於靈濟祠宣和初盜起淸溪犯歙及杭近郊復有陸盜千餘人且及城下知州事王倚見神於夢已而守城者夜睹異人冠服華侈往來雉堞閒轉相告語知神陰助賊平州主其事遂有封額之賜及度地建廟爲屋七十楹郡人劉燾爲記並書碑在廟廟有井遇歲大疫飲者輒漸愈靈濟廟在子城西北報恩觀之右廣徳祠山張王也有敕賜廟額累封王爵王后漢人初居郡之白鶴山唐顏眞卿碑載其事干寧中邑人避宣城亂寓居卞山立艸堂祀神時李師悅爲守夢神丏授館乃建祠於卞山之隅

顯靈集云王諱潡姓張后漢時人初居苕溪之白鶴山注云其事見湖州碑大歷九年刺史顏眞卿書重立徐浩題額碑載新室之亂野火隳其祠本朝大觀丁亥歲知廣徳軍張競辰得之摭其殘缺之餘刻石於廟今舊碑不復存又載湖州刺史李師悅記云授館事又統記云舊傳王之柳趙二姬實白鶴山之人建中靖國初知州事徐鐸始創今廟爲屋三十四楹曰行廟有碑�絡撰碑在廟額題爲行廟以卞山下有廟也今下山廟廢定安門外又創別祠徳貺廟在吳文皇帝廟之左崇寧初敕賜廟額神姓沈諱約宋時人沈爲吳興著姓約在宋以文名官至左僕射特進俗號吳興地主不詳創廟之始西楚霸王廟在北二里舊項王廟在子城西北內隅以其地爲項王故城也自後漢以來有之宋永初中廢統記云子城內地爲項籍故城有古項王廟以永初二年中廢後又興廟於楚帝寺又云當後漢吳晉時有二廟一在卞山一在子城內宋永初二年並廢尋以其靈驗置於州北二里今項王寺也舊圖經云在烏程縣東北四里南齊書曰李安人爲吳興太守舊方伯到郡者皆殺軛下牛祭項籍神然後方上安人不信牛無故自死埋於廟側號李公牛冢梁典云蕭琛爲吳興太守栘神歸廟事見郡守事迹下陳髙祖永定二年於舊廟西北一里更立新廟遣中書舍人韋鼎冊拜神爲楚帝唐顏眞卿於碑陰述王與叔父梁避仇吳中蓋今湖州也靈應事迹頗多陸羽圖經亦具載南史臨汝侯蕭猷爲太守與楚王神交飲至一斛每酬祀盡歡猷醉神形亦有酒色祈禱必從後爲益州刺史齊苟兒反眾十萬攻州城猷兵糧俱盡乃遙禱請救是日田父有逢二騎衣鐵從東方來俄有數百騎如風一騎過請飲田父問爲誰曰吳興楚王來救臨汝侯當此時廟中祈請無驗十餘日乃見侍衛土偶皆泥濕如汗者又統記載唐狄仁傑承制應天下神廟非典禮者悉除父老以項王廟爲請仁傑試齋宿於廟中夜見偉人曰吾西楚霸王也自國家起義兵及徵遼吾常以陰兵佐之今以功獲焚柰何仁傑許其完葺至曉以牢酒祭奠其廟至今存通靈王廟在甘棠橋與橋相直舊謂之銅官山趙監廟【見舊圖經統記今俗呼銅官廟】漢吳王令監督胥靡鑿山采銅不忍虐用其民山覆而死因以立廟【吳興錄顧野王輿地誌及寰宇記皆不載其名】唐同光中敕封爲通靈王淸泰二年加封福善保仁王廟本在武康縣銅官山今廟國初第曰廨宇【統記云武康銅官山有廟州東南亦有廨宇見存】元符元年知州事丰稷重修郡人姚舜仁撰記題曰重修通靈王廟記云蘇將軍廟在臨湖門內郭尙書廟碑云移置蘇驃騎堂之上廟之置久矣按南史宋封蘇侯神爲驃騎將軍神卽蘇侯【續圖經云所載經及郡人曾於此廟獨見於鄭建所述郭尙書廟碑故老相傳此郡人當是蘇峻然峻本張掖人嘗寇江南���建康自爲驃騎領軍將軍而初不及此竟置神像亦有依憑者耶今按南史文帝諸子邵傳劭排鳳正輦迎蔣神侯像於宮內乞恩拜爲大司焉封王蘇侯爲驃騎將軍使南平王鑠爲祝文今廟在武康則蘇侯有廟在城下事相類也特建之由續圖經之言未嘗考此又蘇峻起兵蔣侯事見武康蔣侯廟下況峻自爲驃騎神信爲蘇峻但事涉怪謬不足載】防風氏祠在郭尙書蘇將軍廟之閒廟在封禺山城下亦爲小祠舊傳寧化寺防置之宅也見統記

烏程縣項王廟在縣東北四里唐天佑四年建卽卞山下祠也今廢見舊圖經靈佑廟在西陽卽昭應侯所居也州城又有廟【詳見郡廟下】徐孺子廟在孺山【見孺山下】李靖廟在古山【舊編云有唐吳道古碑在廟】有賜額及碑志可考沈將軍廟在烏程縣升山神諱淸唐婺州剌史大歷中李希烈陷汴州浙東西觀察使韓滉使勒嘉興子弟四百人翼於潤州交點土眾發自升山逐逆黨至汴口力戰而死詔贈衛尉少卿兼左金吾衛將軍卽發軍之地置祠光啟三年再新廟貌有記具載其事【按唐史憲宗時李希烈反韓滉爲浙江東西觀察使希烈陷汴州滉遣裨將王棲耀李長榮柏良器以勁卒萬人進討次睢陽破之】顯利侯廟在卞山山之巓有龍池麓有龍洞熙寧四年大水明年春復苦雨知州事孫覺禱焉應期雨止年遂有秋明年始建祠七年春不雨知州事常禱於祠下須臾卽雨祕丞朱臨記其事元丰三年敕封顯利侯烏將軍廟在烏墩鎭一名烏戍將軍唐烏重胤之族子史失其名李錡反將軍與之戰死葬於鎭之普靜寺遂廟食於此前有大池方十餘畝多黿人不敢捕【見舊編而續圖經乃云烏氏自秦著名今以名鎭則將軍血食於此久矣第年代﹝帛系﹞遠圖志缺逸不可考按唐史烏重胤河東將軍承玭於憲宗時擢河陽節度使又憲宗卽位李錡反令管內鎭將殺常蘇湖等五州刺史辛祕殺鎭將進討辛祕立功事有石刻在軍資庫及將吏姓名當考】

歸安縣按本縣圖經城內外祠廟七所在城有蘇將軍西楚王郭尙書通靈王顏魯公六所見郡誌又有阜俗安誾王及城外有功善王不知創建之由東嶽行祠三一在射村一在東林一在璉市【舊編有言城王廟在思溪俗傳爲言偃史記言偃吳人九域志平江有言偃宅但以偃爲言城語殊鄙俚有東林土地廟記系是唐人所作及橫洋土地廟文編修沈瀛所撰內云唐裴節使求立寨以屯師旅故謂之射村語不知其何所考稽】一在長興縣西門外五峯山紹興十年【見舊編】吳文皇帝廟及東嶽行祠三今惟射村璉市二嶽祠在餘三處皆廢今復以舊志之不載者附錄於編東林土地廟在歸安縣舊志不載其詳【按廟碑神姓許陳辛三姓相爲昆弟此廟之立已近千載則神之廟食遠矣舊基在山北有靈烏銜鼓於山之南廟遂遷焉建炎四年金人渡江所至屠戮遊騎距廟十八里居人震恐祈禱於神賊無故自遁會有傳者云賊見旗幟亙數里謂有大軍故去人以神威靈潛卻之紹興初侍郎李宜白於朝封靈應侯元仍其舊】石冢廣陵侯廟舊志所無據廟中碑文載之【按宋禮部尙書文及翁記神姓陸名圭世爲昭慶都人生於宋熙寧閒幼時勇猛神異以祖澤補右爵兩調爲洄州眞州兵馬都監宣和中大歉發粟振饑存活百萬計適方臘弄兵東南大震軍帥調公駐浙江進嚴瀨與賊戰數合賊敗績而遁師還錢塘以卒遂爲潮神紹興閒海濤衝激江岸民不遑安神役陰兵治之潮勢遂平嘉定閒夏飛蝗蔽天神見云端驅之蝗不爲害淳佑閒錢塘江復大決有司隨築隨﹝土已﹞神與三女揚旗空中浮石江面以顯其天堤賴以成浙西帥臣徐﹝上�下木﹞實董斯役以其事聞於朝乃�額曰協順封其爵曰廣陵封三女爲夫人立廟是邦地曰石冢生英靈歿昭不可掩環千里之地家視而鄕祀奚啻子若孫之與祖禰所以蓋覆斯民歷千載彌一日炳乎不可誣也朝廷頒爵命案廟貌於禮實宜水旱疾疫有禱輒應】吳興志吳文皇帝廟在中涇卽太子和別廟也

長興縣吳夫槪王廟在東南一里【吳興記云吳王闔閭使其弟夫槪築城於此又一所在洛塢圖經作吳王棠溪氏廟】漢錢卿廟在西北四里舊圖經云彭祖四十六代孫錢卿名朔字幼子建武中爲黃門侍郎代郡太守卒有靈永平七年立廟於柯裏村置吏十人供其灑掃唐貞觀元年重修陳聖子廟在縣東九里舊圖經云陳武帝微時行息一楓木下忽見一人云子當富有天下及武帝卽位不知其人所在乃於楓木邊立廟享之名曰聖之子其廟唐末猶存堯氏廟在堯氏山下皮日休茶詩注云有堯氏廟及羿後廟在顧渚山口謝太傅廟在縣南三鴉岡廟前卽其墓有治平四年知縣事吳濤修廟碑斫射神廟在顧渚唐張文規廟記云斫射神圖籍所不載會昌二年予入山修貢先遣押衙祭以酒脯及到山茶芽若抽泉水若傾因建祠宇系之祝祠貢茶院面虎頭巖後曰顧渚右斫射左懸曰漁陂王廟在縣西南包山舊經云吳夫槪養魚於此故號漁陂王廟五酉季王廟在合溪鎭賢良祝鑑爲記以爲五酉有吳之僞季王季札也

武康縣防風氏廟在武康邑境有二其一在縣東二里地名淸穆一在封禺二山之閒風渚湖上【統記云廟在封禺二山閒徵異記云晉元康初中夜見有人坐武康縣樓上身長數丈垂膝至地縣令會稽賀循知之曰此地本防風氏之國其防風氏之神乎遂立廟於縣之東�錢氏封爲靈徳王號靈徳廟有石刻存】淵徳廟在響應山下碧玉潭側潭水奫澄神龍居之唐元和八年縣令劉汭禱雨有驗始載祀典本朝元符元年邑人大旱縣令毛滂馳禱未出山而雨自是有請必應刺史蔣之幹遣烏程簿禱雪卽如所請以其事聞敕賜今額建中靖國元年邑人相與立祠宇毛滂有記刻石在廟乾道三年知縣張端友重建蔣靈帝廟在縣前溪南漢末蔣子文之神也吳立廟於鐘山不詳此邑創廟之自【統記云蔣帝廟神姓蔣字子文廣陵人漢末爲秣陵尉孫權時有人晝行於鐘山遇子文朱衣白馬謂曰爲我報吳王爲我立廟於此吳王聞之爲立廟於鐘山南封爲蔣侯因攺鐘山爲蔣山晉蘇峻之亂晉師祈之封爲王齊東昏侯封爲帝】銅官趙監廟在縣西北十五里銅官山吳興記云昔漢末吳王濞鑿山采銅監姓趙遇山崩壓死記以爲神因爲立廟水旱必禱公私皆有憑驗後唐同光中敕封通靈王至淸泰二年封福善保仁王【州東南亦有廨宇】梓華廟在武康縣黃隴山【統記載宣驗記云廟本在錢塘爲錢塘令盛凝所焚遂移祠於此】沈尙書廟在縣南一里尙書沈伯儀也【統記云沈伯儀武康人有儒學解褐授太子文學國子祭酒】樊將軍廟在縣南上百步地號樊宅漢舞陽侯樊噲是也【餘英志云樊噲少失父從母嫁沛中遂爲沛人今其地有古井見物怪人不敢汲】陳許二侯廟在縣東北隅吳越錢氏時建祀典失其名【舊編云二王廟故老相傳爲陳許二王廟云】嶽帝廟在縣西北隅崇福裏元符三年建靈濟廟在縣治東北淸風裏淳熙十二年建九沈廟在沈壁山號九沈公【舊編云沈氏初徙居山下兄弟九人山有峯頂各立一廟】旌忠廟在楊村乾道初樞密楊倓爲父請於朝賜今額郭先生祠堂在武康縣北十五里郭林村卽晉郭文也文河內軹人晉中原之亂避地江南步擔入吳興余杭【余杭卽武康舊境】謝安聞其名迎置西園今祠堂南有郭林橋西有招賢山皆文遊息之地貞曜先生祠堂在縣西懷安門外一里地名孟宅保卽唐詩人孟郊也地蓋其舊居【郊卒門人張籍謚曰貞曜先生】

徳淸縣孔侯廟在城山之陽舊圖經以爲孔愉從子嚴爲吳興太守立廟於此今者市保廟乃廟食之處孔侯廟乃墓前祠堂後因爲廟廟後有大冢磚甓半露上有古木數株堅如鐵石千歲之物故老相傳愉葬後龜銜窠木種於此至今號龜銜樹沈麟士廟在吳羌山之陰而大溪墓在廟後藺相如廟在縣東二十五里系金鵝鄕界【見舊編】孫王廟在縣東南四十五里孫皓父孫和之祠也【見舊編】

安吉縣朱明府廟明府墳在其後因廟食焉神名紀吳揚州別駕偏將軍施明侯廟在梅溪鎭神爲晉尙書左丞相徵西大將軍施彬以徵討有功詔封中涓侯彬父先爲靑州牧封安吉侯至是彬上表請縣之住宅南空地爲食邑其後遂廟食唐大中三年重修七年二十四代孫公贊作記石刻見存仁濟廟在縣西北三里俗呼爲落石大王卽唐李靖也靖﹝打去丁攺金﹞輔公祏有功於此邑人祀之崇寧三年賜仁濟廟額後封惠武侯進封忠惠景武公又進封輔世靈佑忠烈王供有誥詞碑記在廟靈濟廟在縣西北常樂寺東已廢吳興志紹興五年建天目祠龍王廟在縣西南金石鄕廟有龍井遇旱祈禱甚靈響又有古杉侵云上已枯槁枝葉郁然父老相傳僅百餘年白蝯神廟唐嵩嶽天師吳均煉丹於吳山有白蝯竊而吞之丹發躁甚走至黃村自沈於水而死其後有靈頗狂怪故不錄

寺院

州治鴻禧寺在子城西北統記云一百二十步梁大同二年侍中蕭翼捨宅建舊名寶勝寺唐會昌中廢咸通十二年僧法珍請爲崇福寺龍紀元年攺寶勝寺【統記作寶聖】晉天福二年錢氏攺廣慧崇益寺【統記作建隆元年吳興郡王錢偡奏乞攺額爲廣慧崇益寺】本朝大中祥符二年攺今名【統記云景徳二年】飛英寺唐咸通五年忠顗禪師募眾建刺史髙湜表請爲資聖寺中和五年攺爲上乘寺舊圖經云在白鶴鄕咸通十三年建爲資聖禪寺中和五年攺上乘寺寺前有石甃洗馬池寺內有舍利石塔白蓮池二所唐刺史髙湜劉植杜儒林有詞吳興郡王錢偡詩云兩岸槿花紅步障一行山色綠屏風景物可想本朝景徳三年攺今額續圖經云攺上乘寺當開寶五年攺今名當祥符元年舍利石塔院在寺西有上乘寺石塔舍利院本浮圖碑云僧云皎咸通中飛錫長安僧伽授以舍利七粒及阿育王飼虎面像遂歸建塔始中和四年成於幹寧元年凡三十七層髙六十五丈開寶中有神光見於絕頂遂復增建木塔於外紹興庚午歲雷震成燼知州事常同因州人之請復立是塔舍利無恙今又建木塔云廣化寺在子城西統記云二百步卽吳興郡王錢偡第偡歿後捨爲寺號正法明舊編云當開寶四年本朝景徳三年攺今額西廊有子院號寶藏教院院之經軸皆題曰正法明寺殿後有鐵塔九層乃恭義王祠卽偡也大寧寺在儀鳳橋南本福田院唐開元中建州舊有大寧寺在北丘尾今報恩光孝寺也崇寧二年詔諸州置崇寧萬壽寺郡以大寧寺應詔遂移寺額與所居尼於福田院寧化寺在府東北二里舊傳古防風氏宅會昌元年刺史張文規置今廢【統記云今人往往於寺夜見巨鬼坐股垂足於地寺有杉松院院中有古塔及鐵文殊像】楚帝寺在東北一里古項王廟也梁太守元仲景夢偉人羽葆甚盛請居宅爲寺遂捨宅建昭明太子撰碑以陳封項王爲楚帝因呼楚帝寺今廢【見統記】徳本寺在府北前石橋後石橋之閒今不存【郡學文宣王廟碑陰載郡人徐導居徳本寺之後石橋敍事頗詳】報恩光孝禪寺在子城北陳永定三年章皇后捨宅建【見舊圖經】名龍興寺神龍二年攺孝義寺【有徐陵撰碑十代孫嶠之書】中宗時復舊名會昌五年廢次年再置長興二年錢氏攺爲大寧寺【據統記】本尼居也其地曰章後坊【有唐經幢十數皆刻尼名】本朝崇寧二年攺爲崇寧萬壽寺紹興七年以崇奉徽宗香火賜報恩廣孝十二年攺今名【統記云文殊堂額顏魯公書之又有謝安石碑裴淸撰今不存】開元寺在子城西【統記云一百二十步】天監中尙書右僕射徐勉以居宅有慶雲之瑞捨爲尼寺號八政武徳元年攺居僧開元二十六年攺今名殿內有明皇眞容武宗初例廢會昌五年奉敕再置見統記薛逢有寄湖州開元寺座主詩曰傍城花柳覆精廬气象可見寺東廊有廣福院奉觀音像西廊有智者院居教徒奉普賢像寺屢經回祿之後今惟存廊廡觀音廣福院因別立門興國寺在府東南一里南齊給事中徐系祖捨宅爲寺今廢【統記曰系祖初爲靑州刺史造石佛像二軀及還江東其像堅重不可載行及松江風雨夕晦石像偉然在側舊編載舊圖經雲四水至州南吳國寺前合爲霅溪至江子匯左右唐初寺廢移額於千金今名無爲寺】天聖禪院在子城北唐中和二年郡人吳言捨宅建刺史王鸞表請爲景淸禪院本朝天聖八年罷攺今額宣和中攺院爲神霄玉淸萬壽宮建炎元年罷宮名復爲寺殿有鐘唐咸通中鑄刻景淸禪院經一藏唐天佑中寫本皆題保聖寺景徳禪院俗稱小景徳院在子城南舊經云在歸安縣南苕溪坊錢氏時楊順捨宅建得額爲霅水傳經院續圖經云建時當乾化四年得額當貞明三年本朝大中祥符元年攺今額舊圖經云幹徳四年後有彌勒教院能仁院在駱駝橋東錢氏時刺史錢照晏建舊名法照本朝乾道元年後大中祥符元年攺承天院政和七年攺今額報本禪院在飛英寺西錢氏時州人蔡延禮建舊名淨土吉祥院本朝開寶七年後大中祥符二年攺今額廣福觀音禪院在子城西幹興初有僧鑑眞鑄鐵觀音像置開元寺東南隅後經火災就故址建殿宇廊廡等五十餘閒號鐵觀音院熙寧元年賜壽聖觀音禪院紹興二十二年攺今額廣福施水禪院在子城西本朝至和元年州人請於鴻禧寺前建屋施水後增至六十餘閒熙寧元年攺今額舊編作紹興二十二年恐誤有故相惇祠【章惇祠】景徳教院在定安門內統記云在縣南三里梁貞明中吳越武肅王第三子湖州刺史錢傳璟建名保安後又重修宣徳軍節度使錢信撰記當本朝開寶八年太平興國三年敕立戒壇景徳二年攺今名賜金書額嘉佑中災治平三年僧懷秀重建紹興八年寺僧請爲教寺今兩廊爲睦宗院舊圖經云在龍華裏唐天佑十七年建天佑十九年給額爲保安寺空相教院在州城西北隅舊名彌陀懺院不詳元置事因治平二年攺今額大觀二年有僧請爲十方教院歲有期懺會惠日教院在子城西北錢氏時楊【續圖經作湯】庭禮捨宅建初號報國看經院後攺今名證通教院在子城東南花樓橋南錢氏時朱可賓捨宅建當石晉開運元年舊名保安院舊圖經云東保安院治平二年攺今額紹興四年爲教院告成教院在月河錢氏時銀靑光祿大夫錢徳安建舊名正眞院當周顯徳六年本朝大中祥符二年攺今額紹興十二年爲教院慈感教院在定安門內橫塘嘉佑中知州事盛申甫始建於迎禧門外【舊編作元年續圖經作六年按太守題名盛申甫於二年到任五年罷皆非也】俾僧行主楚露骴號利濟院元丰初僧法源增廣之待制章衡爲記大觀元年攺今額建炎三年郡人慮院在城外或屯寇盜徙置今處【寺有珠羅漢漁人得之蚌中偏袒右肩矯首左顧如行腳相衣紋畢具郡人劉燾作傳石刻在寺】郡安院在子城東北唐光啟中續圖經作景福刺史李師悅因郡人捨地建幹寧中賜額今居尼普寧院在子城西唐光啟元年刺史李師悅建號護國保安院錢氏攺普提保安院後攺今額居尼

烏程縣顯化禪寺在縣南二里峴山崇寧四年以澄悟禪師塔祈求有驗始賜今額其塔號定應圓證寺在縣西北一十五里卞山唐大歷中有僧惠政坐禪四十年元和五年故宰相於﹝由頁﹞表上其事賜名聖壽寺會昌三年刺史張文規積石貯泉曰浮空潭又以水似伊洛攺名思洛又作泣玉亭本朝治平二年攺賜今額祥符圖經已作圓證寺未詳惠覺寺在縣西北一十五里法華山梁普通二年建號法華寺寺有偃松九曲池流杯亭望湖亭唐刺史常明﹝昜�﹞李峒盧幼平崔元亮張文規有詩本朝治平二年攺賜今額【舊圖經作法華寺】普靜寺在縣東南九十里烏鎭梁天監中司空沈約捨父墓地建光福寺約先葬父於此今寺殿基卽其處約歲時來展墓武帝遣昭明太子迎之約不自安乃遷葬以地爲寺本朝大中祥符閒攺今額密印寺在普靜寺側梁昭明太子之館也沈約展墓昭明館此約捨墓地爲寺昭明因以此館別爲一寺今約與昭明爲二寺伽藍神舊有碑刻大覺寺在縣東十八里西余山舊名寧化本朝治平二年攺今額妙果寺在烏鎭元佑中建尼寺也喜宥院在縣東四十里舊館唐光啟中建見續圖經舊編云蕭梁時建號聖嘉院錢氏攺今名圓明院在縣東北四十五里上林錢氏同光中建名看經院後攺廣濟院布金院在縣東北七十里湖上喬溇廣順十年錢氏建名觀音院法忍院在縣東北四十五里軋村錢氏建號善慶院護聖萬壽禪院在縣南十二里道場山唐中和閒有如訥禪師出巡禮師曰好去逢道卽止訥經此山問何名父老曰古傳號道場因欲畱止父老曰此山多虎訥策杖直上坐盤石虎伏其側經三宿無所傷因結庵使居之今號其處曰伏虎巖後起廊廡佛殿塑千羅漢於中吳越王與額爲吳興正眞禪院續攺爲寺郡守錢信王洞皆有遊道場山詩【文多不載】本朝攺妙覺寺【祥符圖經尙曰正眞禪院】元丰三年知州事陳侗奏攺賜今額寺旁有笑月亭愛月亭移惠崇報禪院在湖南十四里何山元嘉十四年張劭丘道祚共建號禪幽寺有二道人碑碣【見統記舊圖經作何山院會昌中廢碑亦不存】本朝天聖中攺宣化禪院乾道初開府趙伯圭請爲秀安僖王功徳院賜今額觀音禪院惠覺寺子院也蕭梁時尼總持道場唐大歷中法華寺僧大光和尙於其地建觀音懺院【見舊編續圖經蕭梁作朱梁大歷中作開寶四年惠覺寺僧續圖經誤】錢氏時攺今額【當太平興國二年唐丞相李仲幹賓中神異碑】寶積禪院在縣西南二十七里杼山舊在金鬥山梁大同七年初建號妙喜寺以東方有妙喜佛國故名唐貞觀六年始移額於此寺多古迹顏眞卿杼山妙喜寺碑載甚詳顏公與李萼陸羽等於此撰韻海鏡源剌史盧幼平及李萼張著陳古陸羽蔣至皆有詩【文多不載】有僧如晝祠【詳見杼山下】後攺今名【舊圖經統記並作妙喜寺】本朝治平二年攺今額護國仁王院在仁王山唐咸通中賜今額護國羅漢院在縣東四十五里上陂唐光啟中僧道聰建【續圖經云景徳三年繁昌知縣郟良撰修佛殿記云梁乾符初建據蕭梁朱梁並無此號唐僖宗嘗攺號乾符去光啟不遠】本朝景徳三年賜今額上明院在縣西南五十四里官澤宋元嘉中靑州刺史錢響冀州刺史錢產捨宅建寺錢氏號爲上�院周顯徳中避諱攺今額寂照院在縣東北四十五里號驥村唐光啟中建號靜居院自後院十六所並本朝治平二年攺賜今額本覺院在縣東北三十里湖上五浦唐光化中建號興福院超果院在縣西南三十六里麻谷村唐龍紀元年建號龍紀院淨眾院在縣南十八里下菇塘唐元和十四年建會昌中廢天復三年有僧立庵以金蓋道場名上金院寶林院在縣東六十八里湖上新浦廣順二年錢氏建號永寧院金文院在縣東北十三里外莊村幹徳五年錢氏建名看經院慈云院在縣西四十九里姜村錢氏建名龍安有龍湫法印院在縣西南四十九里章宅幹徳五年建名崇徳院明心院在縣東五十四里東遷初號寶光興法院興善院在縣東北二十七里湖上義髙村錢氏建號善慶院慈恩院在縣東南六十里馬要村錢氏時建號興國院多寶院在縣北二十里卞山元號西峯塔院乾化二年錢氏建號西蠻院【以上十六所並本朝治平二年攺賜今額】廣福禪院在縣東南九十里烏鎭本朝治平中建熙寧中元年名壽聖隆興元年攺賜今額【以太上皇后稱壽聖今故攺】昭感院在縣北十八里湖上吳越錢氏文穆王領兵拒南唐至此有異夢遂建院名瑞現【舊編云夢泗州大聖言泛海而來翌日得之湖上遂建寺】本朝端拱中鄭建記有石刻大中祥符元年攺今名【見續圖經舊編云治平中】福田院在縣東十五里謝村基本謝靈運故宅唐大中年閒建【續圖經舊編皆作戊戌歲按大中元年歲次丁卯正十三年己卯有戊辰戊寅甲戌無戊戌年也當誤】大順中攺今額嘉會院在烏鎭本朝紹興初建號壽聖下院後移本州島廢額於此利濟院在縣西二十五里棲賢村仙人頂本朝紹興初僧明辧建淳熙中移安吉縣廢額爲名常照院在菁山建炎中僧梵隆建因請廢額爲名顯親隆報禪院在縣西一十里卞山本朝政和二年中書侍郎林攄請置功徳院賜額承慶薦福禪院在縣西北十二里本朝建炎三年前宰相徐處仁之子康於父墳請置功徳院賜額積善教忠禪院在縣西北十二里本朝建炎三年資政殿學士葉夢得請置功徳院賜額崇因薦福禪院在縣西三十五里華嚴山舊名嘉會院本朝紹興十三年尙書右僕射朱勝非乞於母秦國夫人墳所置功徳院賜今額崇報勝因禪院在縣西二十五里後董村本朝紹興初丞相沈該請置功徳院賜額旌忠崇先禪院在縣西南四十五里唐正觀中覺聞禪師建號景山寺本朝隆興元年檢校少保張子益請置功徳院賜今額報嚴彰孝禪院在縣東夾山

歸安縣舊圖經載寺院三十四有法照院東保安院多慶院福田院霅水傳經院景徳寺本縣圖經載在城十一所光孝慈感天聖報本能仁告成證通飛英景徳郡安大寧城外二十九所除在城內者附見郡誌其在城外者如後獅子吼寺在縣南崇禮鄕射村吳太元中有居人劉鉞嘗與費長房睹空中奇獸金毛五色哮吼之聲三振遂奏捨宅爲寺因以爲名唐會昌中廢中和二年重建本朝天聖壬申歲僧有感等起三門及軒廡景佑乙亥畢工有記在寺慶元二年重建編修沈瀛述記祗園寺在縣西南東林齊永明三年建號大乘寺本朝治平二年寺東廊有呂仙像在薜荔中有塔在山頂【見圖經舊編及沈東老事】鹿苑寺在射村梁大同元年處士夏份捨宅建寺後廢唐大歷三年沙門明哲募緣請重建詔賜名永興寺元和五年鄕貢進士吳行周撰記有鹿苑神辟龍宮化來之言其莊嚴可知又云郡守工部尙書顏公篆額卽顏眞卿也本朝治平二年攺今額隆興元年僧元偡募緣重修佛像侍郎葛立方宗丞沈詢進士吳椿有詩並記刻石精舍禪院在施渚陳永定中靑州刺史管聚捨宅爲院【見舊經統記載管聚捨宅後再到遊覽題詩有昔捨家山爲梵宇今來此寺覽遺蹤之句又白樂天詩寄題曰慣遊山水住南州行盡天臺及虎丘惟有上彊精舍寺最堪遊處未曾遊又唐中書舍人李百藥禦史大夫髙知周金部郎中錢起郢州刺史郎士元各有題詩在寺】唐大中元年攺爲禪院院中有井廣半畝水甚淸泚中有靈鰻長數尺背有金綫俗呼爲鰻菩薩井殊靈異水旱如禱卽見井面無爲寺在縣東南福增鄕千金裏晉王衍捨宅建【見舊圖經及舊經云見興國寺碑竊詳王衍在東晉時已死於夷虜何從有宅在江南不知寺碑之言何所據】唐時土人馮倫沈演復建移郡城興國寺廢額榜之會昌中廢咸通三年又建鄕貢進士張蟾撰記【記略雲華開寶殿文燦瑤階百堵興而門戶開萬楹疊而廊廡對寺有名僧五千人其雄偉亦可見也】本朝治平二年攺今額黃巖禪寺在縣西南至孝鄕唐村唐中和三年建錢氏時號長慶院【本朝治平二年攺今額見舊編據舊圖經有黃巖院並云在至孝鄕長慶院云不詳初置歲月後唐淸泰元年重建黃巖云唐中和三年建是一院而重載也】開化院在縣東南孝仁鄕侯村晉永嘉元年孫徳宗捨宅建唐會昌五年廢錢氏重建號菩提寺當周廣順三年本朝治平二年攺今額鳳山院在縣西南廣徳鄕宋元嘉四年遂昌縣令潘琮捨宅建錢氏攺今額當本朝建隆元年棲眞禪院在縣西南延村唐咸通六年姚恩捨宅建號孝義院本朝治平二年攺今額覺悟教院在松亭鄕思溪村唐咸通十四年金州刺史劉某捨宅建號覺觀院會昌中廢本朝咸平以來始建大殿法堂諸天閣攺今額【據舊編云會昌中廢咸通中復興又云治平二年攺今額按舊經云唐咸通十四年劉使君捨宅建作圖經時已號覺悟非治平二年攺明矣】淨慈院在太元鄕含山唐乾符三年沈從昭捨地建號含山院本朝治平二年攺今額山頂有塔瑤山院在璉巿唐初郡有通瑤寺廢會昌三年請額建此咸通二年攺今額禪智院在縣東南三十里竹墩唐咸通十五年沈思立建號大乘禪院錢氏時沈思蘊重修當後唐同光四年又攺名廣福羅漢院當周顯徳六年也本朝治平二年攺今額宣妙院在縣東九十里瑯琊鄕古博村唐乾符五年進士蔣子友捨宅建號興福院本朝治平攺今額【據舊經有興福院無宣妙院舊編有宣妙院無興福院鄕分年代俱同故知宣妙卽舊名興福也】尊勝院在縣西南九十里至孝鄕銅盤村不詳初置歲月錢氏重建號寶善院當周顯徳五年本朝治平二年攺今名妙嚴院在縣西南九十里至孝鄕莫村錢氏建當晉天福八年無相院在縣西南一百里至孝鄕莫幹山錢氏時建號莫幹院本朝治平二年攺今額演教院在縣東南三十里荻岡錢氏建號興福院先當周顯徳二年本朝建隆元年重建治平二年攺今額上乘院在縣東四十里增鄕靈山村未詳初置年代錢氏重建號淸靈院當晉天福七年治平二年攺今額悟空院在縣東南二十里松亭鄕湖趺村不詳初置年代錢氏重建號正福院當唐幹佑二年本朝治平二年攺今額淨業院在縣東南二十里松亭鄕沈灣本名沈灣禪院不詳初建年代錢氏時重建號普光院當周顯徳二年也本朝治平二年攺今額靑蓮院在縣東南二十五里松亭鄕石冢唐大順三年建景福三年賜額名報恩【見舊經據舊編云幹寧元年賜名】本朝治平二年攺今額紹興二十六年僧齊嶽鼎新重建劉一止爲記興慶院在縣東南九十里屠村錢氏建【舊編舊經俱不載年月】金地院在縣東南九十里淸風村初號淸風院不詳始置年代本朝治平二年攺今額廣福禪院在縣西南九十里中山頂上不詳建置歲月【按舊經有資福庵在縣南至孝鄕北齊幹明二年重建而爲此院舊編及本縣圖經卻有此資福庵至孝鄕在縣西南九十里卽此院也】顯親教院在縣東南六十里熟梅村紹興八年卽唐廢寺基建賜額圓覺禪院在思溪宣和中土人密州觀察使王永從與弟崇信軍承宣使永錫創建賜額爲慈愛和尙道場寺有塔十一層及有藏經五千四百八十卷印板作印經坊妙因院在菁山嘉泰中武經郎張思恭移廢額以待雲遊崇勝院在歸安縣西南孝仁鄕施渚鎭晉永嘉元年孫徳宗捨宅建會昌五年廢錢氏重建號幽巖院當周廣順三年本朝治平二年攺今額

長興縣大雄寺在縣西北一里陳文帝天嘉元年爲皇考始興昭烈王太妃所立也本號報徳寺周弘制寺碑唐會昌二年縣令兪鳧奉敕重建治平二年攺今額字石曼卿書寺西偏水陸寺院有疏瀹池仰止亭東有秋音亭寸碧軒巖壑齋【慧隱道虯嘗住持見郡誌僧道下】空王寺在縣西北天居村錢氏時建名天居寺本朝治平二年攺今額寶相寺在縣西曲水村陳大建五年建名曲水寺本朝治平二年攺今額慧豪慧暢住寺【見郡誌髙僧下】大云寺在縣西南四十里方山齊永明元年置號方山寺本朝熙寧中有僧析竹絲織爲佛至今存號竹佛【後攺今名】習善寺在縣西南百四十里齊永明元年置本朝祥符中增修有釋靈采記治平二年攺爲證心院後復今名【舊編以爲治平後又攺今名按統記作於淳化時已載集善寺】普安寺在縣西十六里陳永定二年蔡州刺史柏顯度所建名陳興唐天寶四年攺爲唐興錢氏又攺名長興本朝治平二年攺今額曉覺寺在縣西南百十九里洞口齊永明元年建號齊明唐天寶四年攺今額離相院在長興縣西南六十里佛川宋元嘉元年建吳均入東記云是年有石佛自川中湧出因建寺以佛川名之唐天寶中重建本朝治平二年攺今額廣福禪院在縣西三十里合溪宋元徽五年建號飛雲寺【舊圖經云寺側有風穴故雲霧不得靄郁於其閒故名】本朝治平二年攺今額崇觀閒僧元禮作飛雲堂劉燾有詩刻上吉祥院在縣西北三十五里水口額本陳大建五年置在武康唐貞元十七年刺史李詞表移置貢茶院會昌中廢大中八年刺史鄭顒奉敕重建廣惠院在縣東九里下篛陳髙祖故宅也光大元年詔立爲寺號爲天居慧篆住持精於學業唐初經輔公祏焚毀珠寶悉散失惟餘尙書左僕射王繕撰碑碣後復建至僖宗時名崇光院本朝治平二年攺今額制勝院在縣西九里罨畫溪舊號淸異寺梁大同元年江州刺史錢道居捨宅爲寺唐會昌中廢錢氏重建天聖景佑閒增修院後有溪光亭【以上寺院十所舊圖經統記並載舊編云寺有畫羅漢與慈氏院畫皆管洞筆】廣福院在大雄寺東本寺之子院也號報徳常住院本朝熙寧初賜名壽聖院僧淨瑞主之爲禪席後攺教院有塔有經藏隆興初更今名下吉祥院在縣北上步村舊名崇興院不知始建年月本朝治平二年攺今額慈光禪院在縣西南果尙村唐景福二年建號果尙本朝治平二年攺今額淸涼禪院在縣東南和平鎭錢氏建號化城庵本朝治平二年攺今額普濟院在縣南湖南山錢氏建號保壽寺本朝治平二年攺今額孝感禪院在縣西靈山本朝元丰中丞相章惇爲母請建功徳院賜額承慶報慈禪院在縣西北赭石山本朝建炎中樞密劉﹝王玉﹞請建功徳院賜額解空院在縣南四十三里吳山錢氏建名保安本朝治平二年攺今額國淸院在縣西南洛塢唐天順二年建本朝治平二年攺今額寶隱院在縣西南魚陂唐天寶中建【事見僧如晝作明禪師塔銘】所謂魚陂道場也錢氏攺名空隱本朝治平二年攺今額及賜二銅鐘院有明心亭梵慧院在縣西南四安鎭唐咸通中建集云寺本朝治平二年攺今額舊編云建炎中金虜遊騎縱火至藏院經輪自轉有聲如雷火亦遂滅賊遂散去有江東汪用汝記饒益院在縣西北應山錢氏建名應山寺本朝治平二年攺今額定香院在縣東北彭城沿湖舊號國安錢氏攺名護國本朝治平二年攺今額梵業院在縣東北髙塘沿湖錢氏建號護明本朝治平二年攺今額定慧院在縣北無胥村沿湖錢氏建號報國本朝治平二年攺今額慈氏院在縣東南和平鎭晉日南太守莫封宋元嘉元年捨宅爲寺號新安【唐僧如畫有碑銘】本朝治平二年攺今額三學院在縣西南午山錢氏建號看經院本朝治平二年攺今額正覺院在縣西南九龍山錢氏建號九龍本朝治平二年攺今額化城院在縣西南曉覺村齊永明元年建號齊明唐天寶中攺爲曉覺本朝治平二年攺今額龍華院在縣西南呂山唐咸通十五年建號普廣本朝治平二年攺今額辧利院在縣東南卞山白鶴嶺紹興三十二年賜額

武康縣大慈寺在武康縣東五十步【統記云百步】梁普通六年八月建名寶相【統記作保相唐漢陽王張柬之爲碑續編及餘英志不載碑事】後唐廣順元年邑人唐君師捨宅重建本朝幹徳五年僧道興重修治平二年攺今額寺有神鐘記【見事物雜誌】證道寺在縣西二百步南齊建元元年置【餘英志云以邑人祕書郎沈密舊居建】名齊昌唐天寶四年攺名永安建隆三年縣令羅文圭重建治平二年攺賜今額【舊編雲門對大溪南望羣山最淸勝餘英志載毛澤民遊證道寺詩有更看酴醾一夜春之句統記又云沈密爲其寺碑】靜林寺在縣西三里孟宅保西梁大同四年十月置唐咸通六年齊﹝仃去丁攺品﹞禪師更造【舊編云九年攺今額餘英志云寺瞰溪流相爲勝絕寺有妙峯亭妙行堂壺中軒載毛澤民及葛文康詩詞葛公詩有云妙行堂前聳碧鮮壺中軒外疊礸﹝石穴﹞軒外疊石爲山也又云吳興記稱寺有唐張柬之碑今碑僅存字不可辧】禪靜寺在縣西北七里招寶賢山唐顯徳中建名招賢本朝治平二年攺今額【寺有集翠堂畱芳軒玉醴泉餘英志載毛澤民集翠堂詩禪靜庵詩葛文康畱題】皇覺寺在縣東北十五里鳳凰山後漢述善侯沈戎故居地名沈碧沈氏世居之宋元嘉三年戎之八世孫司空慶之吏部尙書曇慶五兵尙書懷寧光祿大夫孟韙等請以始祖宅爲寺文帝以述善俟有功於人人懷其徳錫名懷徳唐天復九年重建攺名永徳本朝治平二年攺賜今額【餘英志云始開山時術者以此山有鳳翅形鑿之必異旣而舉鍤若有鳳凰飛去】翠峯寺在縣東北三十里小山之麓【統記作小山寺】宋元嘉元年建僧法瑤嘗住持【事見郡誌髙僧下】齊永明三年攺爲尼寺本朝大中祥符元年攺今額復爲僧捨寺有塔七層【餘英志載毛澤民遊翠峯寺詩及題塔院詩】廣福尼寺在縣東南大賽山慶元六年以廢額建建靈寺在縣北一里【統記云晉義熙二年八月晉車騎將軍沈充捨宅爲寺今廢】龍光寺【統記云縣東北三十里宋元嘉三年九月置其中卽車騎將軍沈充別館今不存花藏尼寺餘英志云在縣東二百步今廢】等慈尼寺【餘英志云在千秋橋西南今廢】千佛寺在縣東南十五里鳳凰山下梁大同二年建名報徳本朝治平二年攺今額【琳師有千佛寺避暑詩】仁王院在縣東二十五里秀峯山本朝建隆元年錢氏建名羅漢治平二年攺今額大安院在大賽山本朝開寶六年錢氏建禪居院在縣東南三十一里金井山本朝幹徳三年錢氏建治平二年攺今額圓覺院在縣南十五里龍口山梁普通三年建名智業本朝大中祥符三年攺今額【舊編云唐大中二年攺】報慈資福禪院在縣東北三十五里三班村紹興十三年參政範純禮請爲功徳院【見舊編餘英志云在縣西南十五里金華山】思嚴孝親禪院在縣南二十里大賽山乾道九年節使王槪建【舊編云王晉錫請爲功徳院】淨因院在縣北百五十步唐開元中建名開元院【舊編云大中三年建】本朝治平二年攺今額有藏經五千餘卷嘉佑元年造護國禪院在縣西北二十五里石頤山唐咸通五年建景趣幽絕有﹝仃去丁攺品﹞禪師坐禪石及虎跑泉淸澈無底【舊編云﹝仃去丁攺品﹞師以結庵有一虎常隨之師以乏水爲憂虎跑地得泉因以爲名餘英志載毛澤民遊虎跑泉石頤山詩葛文康畱宿石頤詩云住山﹝仃去丁攺品﹞老富心機云云何須兼住兩招提蓋﹝仃去丁攺品﹞師建兩伽藍冬居石頤夏居靜林】隆教院在縣西北十八里銅山之麓石晉天福三年建周顯徳中名資福本朝治平二年攺今額建中靖國初僧維琳居之【餘英志琳號無畏大士受知蘇公軾與毛滂酬唱甚多】院內有無畏庵內苑橋外有淸奏亭古月泉擎天松後有牛頭峯緩步堤毛公堂皆師所刱定空院在縣東北七里梁普通六年建名永昌治平二年攺今額【寺前後皆梅毛東堂有定空寺觀梅樂府寺後有白雲亭掌琳師有詩院在煙霞塢】福慶院在縣南十八里上陌步本朝幹徳四年錢氏建名鎭安大中祥符元年攺今額【院有翠屏軒秀巘亭毛東堂有詩刻石】體寂院在縣西南二十里中山唐咸通三年建中和元年賜今額【見舊編而餘英志乃云失建置年月】西南有虎鹿冢【舊編載佛日禪師居此院道行髙潔常有一虎一鹿隨之一日虎獨歸而鹿不至師意虎害鹿薄責之虎屏气徐出須臾負一死鹿至前虎亦斃師並瘞之號虎鹿冢餘英志同】定光院在縣響應山下本朝建隆三年錢氏建名寶安治平二年攺今額【古迹並見響應山下】章法院在縣西南二十六里前村山本朝治平元年建名延壽二年攺今額達觀院在縣東北三十六里獨蒼山梁大同中建號龍巖本朝治平二年攺今額永光院在縣西北三十五里天泉山建隆二年錢氏建寶福院在縣十五里上陌步幹興元年建護戒禪院在縣東二十五里龍山下本朝太平興國中錢氏建號福慶治平二年攺今額崇福密巖禪院在縣北二里烏回山紹興七年賜額奉懿節皇后祠資福妙靜禪院在縣南十八里雞鳴峯紹興二十四年衛茂實請爲功徳院崇孝院在縣東北三十里翠峯淳熙六年參政施巨建報恩資福禪院在縣西南二十五里大安嶺淳熙八年少保鄧從義建云岫禪院在縣東七里石井山淳熙八年建右寺院三十六而廢者四據統記所載懷徳永安寶相小山靜林建靈龍光止七所而建靈龍光已廢存者五而已其它皆未置𨿽置而名未顯今據諸書所載存者三十有二而九所建於紹興以來入爲大官所請功徳院豈非郡爲行都輔郡而本邑山川特秀士大夫多擇葬地於此而然耶十佛院【云云】

徳淸縣大中乾元寺在縣南十里天寶橋南吳羌山之陰梁大同二年戴可先捨宅爲寺大殿棟宇巍然釋迦寶殿四字梁武帝書大中乾元之寺六字唐柳公權書寺舊有塔本朝乾道中沈作式重建初成鐙火闔邑人呼之爲腰金塔【不數歲鄭聞沈復李彥穎韓元吉相繼爲執政侍從】壽聖寺在縣東三十六里韶村寺記云基四百畝溪水環繞梁天監五年靑州節度使沈子眞居宅一夕鐘磬自鳴堂前井中放出毫光俄有龍騰空而去子眞遂捨爲寺武帝賜今名【統記云會昌六年置】先建大殿宏壯髙峻皆香栟木殿有三世佛佛碑石曼卿所書在彌勒像前吳越王病目聞此井神異取水洗之卽愈因賜旃檀香作井欄唐太宗皇帝亦賜禦書佛賦逍遙詠急就章四十餘卷寶函鎭寺唐咸通中刺史髙湜重修大殿其後弼陵沈氏別立禪院於寺後號順慶本朝皇佑閒重建三門兩廊記阿育禪院懷璉作奉化知縣沈時升立石紹興十二年太上皇帝降禦旨省札許比慈感壽聖兩寺免諸色科覺海寺在縣東四十五里新市鎭唐時武康縣舊有興福寺後廢元和十年鍾思染於鎭中得漢中大夫朱安期墓地請於刺史薛戎移額建寺於此烏程令朱集捨田宅金錢賈彜昌相與力成之武宗時廢毀宣宗時彜昌重建本朝治平二年攺今名按三門佛殿唐時所立記文建中靖國初太史章撰大唐興善之寺六字小碑今藏墨妙亭有法鑑講師若愚塔銘殿柱有天書雷公大印大善寺在縣南二十七里唐棲村梁大同二年水部員外郎沈著捨宅爲寺號永明唐貞觀中攺爲大名寺本朝治平二年攺賜今額慧通教寺在縣東四十五里新市鎭熙寧元年建號法華院政和七年攺今額覺華寺在縣東北二十七里新塘梁天監中郡人沈悅捨宅爲寺號華林本朝大中祥符元年攺今額有一石經幢唐會昌初僧淸﹝恐去心攺言﹞建處士胡季良贊唐壽寺在縣北二十七里戈亭吳越時建號孝徳寺本朝治平二年攺今額安國寺在縣北二十里下捨舊名安居禪院唐咸通中攺延慶寺本朝治平二年攺今額慈相寺在縣北三里唐元和中建號石壁院本朝治平二年攺今額院有泉出石罅狀如半月號靈泉華藏寺【在吳羌山前乾道四年移武康廢額來此武康華藏舊寺吳越王錢俶所建號興慧治平二年攺今額今寺中有錢王護戒牒尙存】海會禪院在學海寺西北隅國初邑人悔延昶建本興善寺羅漢子院大中祥符五年攺今名保慶院在縣西五里積谷山之陰唐朝乾元中邑人余邦開山賜號積谷禪院吳越時攺大寧保慶禪院今爲民居東有望蠡亭正與蠡山相對妙嚴院在縣北十里大壯嶺東唐乾符二年號集云院後攺今額本朝紹興七年樞密沈與求乞爲功徳院有妙峯堂詩榜甚多保寧院在縣北十里大壯嶺本朝紹興五年初建朱皇后宅乞爲功徳院賜今額道林庵在縣東二十七里崇寧元年建常以本州島天聖院名之後罷神霄宮復舊院額遂以今名榜爲庵三徳院在縣東四十里默林南齊建武中邑人太常少卿張迪捨宅爲寺始號波羅蜜寺唐大中元年攺波羅護國院本朝治平二年攺賜今額【有岑碩詩云齊朝立蘭若曾廢會昌初佛法滅不得僧徒還此居無碑傳古昔有樹老扶疏門外滌塵冰寒光浸太虛】院有彌陀閣大悲閣甚雄壯眞教院在縣北二十七里相村唐咸通六年建本朝建隆三年爲集福院治平二年攺今額延壽院在縣東北二十七里敢村梁天監四年邑人沈慶之舍宅爲寺唐大中初賜今名【統記云在縣東十八里咸通十年置】明因院在縣東四十五里新巿鎭吳越時顯徳三年餘杭令章靖捨宅創建號羅漢院記文龍街首座贊熙寧元年攺今額齊政院在縣東北十五里忻村唐咸通十二年建本朝元符中靈芝元照撰記永寧院在縣東北三十六里白彪村齊永明二年丹陽太守沈豫捨宅建唐咸通中復賜今額永壽院在縣東四十五里後柳��大中二年建咸通中賜額梵行院在縣東四十五里苦竹村唐咸通二年建號永恩院本朝治平二年攺今額瑞蓮院在縣東北四十五里櫟林村周廣順二年邑人吳篆請於吳越國鄧王就古院基建號護國瑞蓮院越山院在縣東五里本朝開寶中建因舊寺基未賜額以今名宣梵尼院在縣東四十五里新巿鎭唐咸通五年建號連云院本朝治平二年賜今額寧國尼院在縣西南赤土山本朝乾道四年開府鄭藻建請爲功徳院寶覺慈光禪院在城山之陰本朝熙寧中天臺僧了因結廬其上洛僧道容繼之屋宇寖多遂請安吉妙香禪院廢額名之紹興三十二年內知省徐伸乞爲功徳院賜今名山頂有塔又有掛月環翠二亭廣法教院在縣東南七十里海瀉村乾道元年移臨安府廢額建寧國院在縣東北五里蘭山乾道二年移臨安府廢額於此廣福院在縣南十二里上初塢乾道元年移錢塘縣廢額建眞寂院在縣東南三十六里南林乾道六年移錢塘縣廢額建今攺爲淨化院

安吉縣報恩光孝教寺在縣西北三里玉磬巖宋元嘉二十九年建號昆山寺本朝政和三年攺爲天寧萬壽寺五年攺爲十方教寺紹興中再攺報恩光孝教院崇奉孝宗皇帝道場寺前舊有放生池縣令胡浚明重浚並記樂平寺在縣東北三十五里梅溪鎭宋元嘉元年信義太守施彬捨宅建唐會昌中廢後復舊大明寺在縣南十五里霧山錢氏卽古寺基建名祇洹寺本朝治平二年攺今額寺有錢氏元給奏憑稱持降宣命甲子年十一月某狀奏【葛勝仲詩云空翠沾我襟溟蒙認堂奧兼乃張公超五里方術妙】化度寺在縣西南二十五里上巿錢氏建號永樂寺本朝治平二年攺今額廣福寺在縣東南二十里錢氏建名修道寺【舊有修道寺在縣南四十三里梁大同四年三月置隋大徳三年三月廢】本朝治平二年攺壽聖寺紹興三十二年攺今額上方法云禪院在玉磬巖唐幹興三年建本報恩寺子院本朝天禧五年始賜院額寺後舊有半山亭歲久隳壞乾道六年縣令安鼎夢遊是亭尋訪得舊址重建題曰眞賞鼎自撰記常樂禪院在縣西北半里錢氏時將軍吳頊捨宅爲寺號羅漢院本朝治平二年攺今額有慶曆二年建康兪璋所撰羅漢院重修法堂記百福院在縣西南三十里靈峯山梁開平元年建號靈峯院本朝治平二年攺今額有熙寧元年知懷州孔叔瞻撰重修大殿記淨行院在縣西南六十五里董嶺村晉開運元年錢氏建號寶徳禪院本朝治平二年攺今額妙香院在縣西南四十五里結竹村本朝幹徳六年錢氏建建炎初兵火徳淸城山請廢額去凡三十年再得舊額今方葺治澤心院在縣西北二十五里磴頭本朝建隆元年錢氏卽古寺基建名龍安院治平二年攺今額等慈院在安吉縣東三里四龍湖山吳越錢氏建號永安禪院【舊有永安寺在縣東南四十里梁天監三年六月置隋開皇八年十月廢】本朝治平二年攺今額大觀中重修宗子博士魯百能撰記靈芝塔院在等慈院西錢氏建戒香院在縣西南六十里按坑本朝幹徳二年錢氏建號龍香禪院治平二年攺今額普滿院在縣北二十五里白茆晉開運二年錢氏建號寶積院【舊有寶積寺在縣南二十五里梁大同元年十月置天監五年九月廢】本朝治平二年攺今額普潤院在縣西南八十里荻浦晉天福六年錢氏建名長慶院本朝治平二年攺今額華嚴院在縣東南二十里銅峴山周廣順三年錢氏建名寶相院本朝治平二年攺今額華嚴院在縣東南四十五里塔塢幹徳三年錢氏建名資福院治平二年攺今額普慈院在縣西南五十里古浮山晉天福四年錢氏建名安樂院本朝治平二年攺今額葛勝仲詩雲路出古浮山木杪飛華屋卽此處也徳山禪院在縣西南三十五里唐龍紀二年建天佑四年吳越王攺爲五峯興國院本朝大中祥符元年又攺今額淨慧院在縣西南八十里杭千晉開運二年錢氏建名禪定院本朝治平二年攺今額廣慈院在縣東南三十五里本朝建隆元年錢氏建名永慶禪院治平二年攺今額寺有天聖五年通判杭州陳詁所撰永慶院彌陀殿記禪源院在縣西九十里銅坑本朝幹徳二年錢氏建名龍居院治平二年攺今額寶梵院在縣西半里晉天福五年錢氏建名保安院本朝治平二年攺今額寺有山塔在溪外北門接待院本朝紹興元年準尙書省黃給度牒未曾賜額院有廬舍那佛閣萬壽尼院崇寧元年建本縣有寺二十七其二十四系舊圖經所載除樂平昆山前代所置外餘二十二皆錢氏所爲以安吉一方而所置寺繁盛如此民何以堪哉外有齊梁等六寺除永安保積修道爲後人所取名外有齊弘寺【安吉縣南七里齊永明三年十月置隋開皇八年五月廢】吳興志卷十四宋談鑰撰

郡守題名郡守題名郡侯自吳置郡歷晉訖陳曰太守閒爲王國則曰內史自隋至周曆唐至吳越曰刺史宋曰知州事繇吳至隋未有題名唐大歷中剌史裴淸始撰歷官記首於王羲之終於任忠四十四人勒於謝傅碑陰前吳后隋缺而靡聞也宋滕宗諒以所編未盡采摭史傳增二十七人續圖經又以所書歷官與正史差誤重加是正且搜羅遺失得二十四人共九十有五以今考之年代之弗詳事迹之弗著登載尙有缺焉唐剌史題名廣徳中李紓始立自武徳以來名氏官秩遷就歲時悉追書之正元中刺史李詞及滕宗諒繼此志刻訖於吳越納土凡一百三十九人其閒亦有與統記史書所載不同者宗諒又爲宋朝題名自太平興國三年王洞而下其後聯續書刻至劉敏士百二十八人而石窮知州事唐瑑續之至慶元六年又二十九政竊詳古人創題名之意非惟欲著姓氏後先而巳有勸善懲惡之善焉必追錄前政搜訪遺闕者非惟欲涉獵務博而巳正懼其事迹之湮沒也元結道州刺史廳壁記曰問之耆老前後剌史能卹養貧弱專守法令有徐公履道李公廙徧問諸公善或不及惡有不堪說者故爲此記爲剌史作戒使題名不作則前人之名皆不可見後人亦無由歷指以問而善惡之迹俱泯矣此古人微意而元公剖判之者也石刻墨本必俟椎搨以張屋壁故並錄以便觀覽自晉以來且以正史諸書參考年代訂正訛舛備錄事迹善惡畢見疑者闕之其有功徳此民者別標載賢守類俾繼是而書者愈加意晉顧祕記云驃騎將軍榮之族父自交州刺史遷吳興太守續圖經云晉史顧眾傳父祕爲交州刺史卒眾往迎喪值杜弢之亂崎嶇六年乃還祕曾蒞吳興過吳興義故共遺眾錢二百萬一無所受則知祕非吳興遷交州也周﹝王已﹞傳石冰略有揚土﹝王已﹞率吳興太守顧祕都督揚州九郡軍事斬冰所置吳興太守區山惠帝太安二年前吳興內史顧祕起義兵以討石冰周﹝王已﹞記云字宣佩徵西將軍處之子累遷吳興太守晉史﹝王已﹞斬錢璯三定江南元帝嘉其勛以爲建威將軍吳興太守封烏程縣侯按懷帝光熙三年錢璯反周﹝王已﹞率郡人斬璯百姓敬愛事見賢守下王羲之字逸少司徒導之從子起家祕書郎徵西將軍累遷吳興太守子獻之續圖經云晉史不載爲守又傳雲起家祕書郎徵西將軍庾亮請爲參軍當是將軍下脫參軍二字梁吳均入東記羲之爲守升烏山事王獻之字子敬建威將軍吳興太守續圖經云晉史不載爲守事恐唐人必有據按晉史傳獻之爲衛將軍長史尋除建威將軍吳興太守徵拜中書令南史羊欣傳載獻之爲太守吳興書裙數幅事王儉傳宋蒼梧王暴虐儉引新安主婿王獻之任吳興爲列補義興太守謝萬字萬之伯祖承撰後漢書歷吏部郎爲吳興太守兄安侄瑗晉史紀穆帝升平二年八月以吳興太守謝萬爲西中郎將豫州剌史謝安爲吳興太守晉史作徵西將軍軍司馬尋除吳興太守又烏程縣西四里有謝塘舊圖經云晉太守謝安開世說王僧彌謝玄曰汝是吳興溪中釣�耳注玄叔父安曾爲吳興玄少時從之遊故云在官無當時譽去後爲人所思開城西官塘人獲其利號謝公塘頃之召拜侍中謝琰爲吳興太守續圖經云晉史謝琰督吳興義興二郡軍事討孫恩非太守也恐別有據琰討恩至義興斬賊許允進吳興討丘王破之虞潭字思奧吳騎都尉翻之孫散騎常侍出爲吳興內史兄子﹝馬斐﹞續圖經云晉史潭爲吳興太守秩中二千石顧眾張闓傳並云吳興內史職官志諸王國以內史掌太守之任則吳興必嘗封王太守爲內史矣按成帝卽位潭爲太守蘇峻反加督三吳等五都軍事與闓等同討峻帝紀咸寧三年五月蘇峻逼遷太子吳興太守虞潭等起義兵於三吳王舒傳亦作太守虞﹝馬斐﹞﹝馬斐﹞亦至吳興太守晉史傳字思行歷吳興太守世說注歷尙書郎吳興守徵爲金紫光祿大夫卒陸納字祖言自吳興太守遷大中正晉史納以尙書吏部郎出爲吳興太守先至姑孰辭桓溫徵拜左氏尙書領洲大中正裝止襆被事見賢守下周鎭字康特累遷吳興太守胡嚴字起祖左遷吳興太守王胡之字修靈廙之子自吳興太守遷西中郎將司州剌史圖經云晉史靈作齡不載爲吳興太守世說有王司州至吳興印渚事注別傳云歷吳興太守按世說云王司州至印渚看嘆曰非惟使人情開滌亦覺日月淸朗注云歷吳興太守吳興記云於潛縣東七十里有印渚旁有白石山峻壁四十餘丈印渚蓋眾溪之下流也又按晉書沈勁傳勁吳興人少有節操郡將王胡之深異之乃遷平北將軍司州刺史上書薦勁續圖經弗深考耳孔愉字敬康司徒左長史出爲吳興太守封余不亭侯子坦續圖經云晉史累遷吳興太守非自長史出也封余不亭侯亦在爲太守前坦從子也按晉史建興初以討華軼功封余不亭侯後出爲司徒左長史累遷吳興太守沈充反棄官還京師拜禦史中丞孔坦字君平官至吳興太守續圖經云晉史坦嘗爲吳興內史非太守也按傳愉從兄侃侃卽坦父也蘇峻平遷吳興內史封晉安男加建威將軍運米振之事見賢守下張玄之登之子歷吏部尙書冠軍將軍吳興太守晉史謝玄傳爲會稽內史時吳興太守寧晉侯張玄之亦以才學顯自吏部尙書與玄同年之郡時人稱南北二玄又顏眞卿杼山寺碑云晉吳興太守張玄之吳興記曰【云云】統記又多載玄之山墟名孔廞禦史中丞羣之孫自吳興太守遷廷尉卿子琳之晉史孔壁傳云嚴叔父也孫廞位至吳興太守廷尉孔琳之官至吳興太守遷侍中晉史傳廞子琳之以艸書擅名又爲吳興太守侍中江灌虨從弟累遷吳興太守續圖經云晉史江逌從弟灌自禦史中丞轉吳興太守虨統之子與逌皆曾祖蕤當爲再從弟逌統有傳不必言虨也按傳灌轉吳興太守蔑視權貴桓溫患之徵拜侍中以在郡時公事有誤追過之謝邈字茂�太傅安之猶子自侍中出爲吳興太守晉史傳邈爲吳興太守孫恩之亂爲賊所執逼令北面邈厲聲曰我不得罪天子何北面之有遂害之紀安帝隆安三年謝方明隨伯父吳興太守邈在郡孫恩寇會稽東土響應吳興人胡傑鵠驃破東遷縣方明勸邈避之不從被害方明合門遇害數日葬送並畢孔嚴字彭祖愉從弟自尙書左丞出爲吳興太守晉史傳自揚州別駕遷尙書左丞以侯領尙書太和中拜吳興太守秩中二千石褎義婦事見賢守下以上歷官記元二十三人今退王韶之謝述入宋爲二十一人袁琇晉史紀湣帝建興三年吳興人徐馥害太守袁琇周札晉史本傳徐馥平元帝以札爲奮武將軍吳興內史攺封東遷縣侯周筵晉史札傳云札兄靖子筵徵虜將軍吳興內史王坦之晉史本傳不載爲吳興太守統記據搜神記言王坦之爲吳興郡守有竺師與之甚厚論及幽冥事曰先死者當以冥務見報歲餘竺師﹝焱欠﹞至曰貧道巳死昔之所論一無差誤勉崇利濟言訖而去坦之亦尋卒本傳亦載竺師事但言歷徐兗三州刺史若據搜神記所言是坦之終於吳興太守顧眾晉史傳王惇欲以顧眾爲吳興內史眾舉桓彜亦遜眾事並不行是未曾授巳未知滕公別有何據朱序晉史本傳太和中遷兗州剌史時長城人錢洪聚黨百餘人藏匿原鄕山以序爲中軍司馬吳興太守討﹝打去丁攺金﹞之事訖還兗州紀孝武寧康二年長城錢步射錢洪等作亂吳興太守朱序討平之司馬詢之晉史西陽王羕之子元孫詢之歷吳興太守劉裕伐關中以爲咨議參軍王蘊晉史本傳蘊起家佐著作郎累遷尙書吏部郎補吳興太守有徳政屬郡荒人饑輒開倉振卹主簿執諫請蘊列表上待報蘊曰今百姓嗷然路有饑饉若表上須報何以救將死之命專輒之愆罪在太守於是大振貸之賴蘊全者十七八人焉朝廷以違科免蘊官士庶詣闕訟之詔特左降晉陵太守孔靜南史傳字季恭晉熙寧閒累遷吳興太守加冠軍先是吳興頻喪太守言項羽神爲卞山王居郡聽事二千石當避之靜居聽事無害也遷尙書左僕射以上九人滕宗諒增今添孔靜一人爲十人江蔚晉史逌傳子蔚吳興太守陶回晉史家傳蘇峻平以功封康樂伯久之遷徵虜將軍吳興太守在郡四年徵拜領軍將軍加散騎常侍年饑輒開倉救民事見賢守下車胤晉史本傳隆安初爲吳興太守秩中二千石辭疾不拜加護國將軍丹陽尹殷康晉史殷覲傳父康吳興太守括地誌曰黃浦亦名庚浦卽康浦也左右有上康村晉殷康爲太守百姓避其名攺康爲庚統記雲開荻塘漑田十餘頃峴山康築亭其上名顯亭續圖經元五人今退張崇之入宋爲四人沈嘉統記云晉度支尙書吳興太守又重開荻塘更名吳興塘見荻塘下何楷括地誌云金蓋山何楷居此修儒業楷後爲吳興太守攺金蓋爲何山又顏眞卿杼山妙喜寺碑雲從艸堂徑行百步至吳興太守何楷釣臺南史何子平傳祖楷晉侍中唐姓纂云何叡渡江生楷以上二人今添右晉大官歷官記及滕守續及續圖經所載共三十七人王韶之謝述合系宋而孔靜乃系之梁今皆是正又添沈嘉何楷二人爲三十七人歷官記始於王羲之今按晉史顧祕周﹝王已﹞袁琇周筵周札屬西晉惠帝湣懷之際故以爲首而羲之次之餘姑循舊次宋褚彥回記云字彥回起家著作佐郎轉太子舍人尙餘姚公主拜駙馬都尉出爲吳興太守累遷驃騎大將軍侍中錄尙書事謚文簡續圖經曰南史本傳尙宋文帝女南郡獻公主拜駙馬都尉除著作佐郎歷侍中領尙書右衛將軍元徽二年出爲吳興前後宜以史爲正沈憲爲烏程令太守褚彥回嘆美以爲方員可施丘靈鞠傳褚彥回爲吳興太守謂之曰此郡才士惟有丘靈鞠及沈勃耳乃啟申之謝莊記云字希逸弘徽之孫自散騎常侍出爲吳興太守子朏續圖經雲南史謝密字弘徽子莊非孫也南史傳大明中除吳興太守廢帝卽位後爲散騎常侍尋加光祿大夫卒丘道護記云卽靈鞠之伯父遲之伯祖黃門侍郎出爲吳興太守統記有晉新安太守條陽侯道護舊圖經雲南郡太守道護未知官記何據謝澹記云字景恆父談祖安累遷吳興太守南史本傳作父瑤晉歷位尙書宋景平中累遷光祿大夫元嘉中位侍中特進卒不載爲吳興太守事王韶之記云字體泰羨之之孫歷吳興太守入宋至門下侍郎續圖經雲南史傳晉恭帝時遷黃門侍郎宋文帝時免給事中後爲吳興太守卒是爲黃門侍郎在晉末爲吳興太守在宋文帝時也孝義傳吳逵潘綜並吳興人太守王韶之擢逵補功曹史不就又發教列上綜行於州臺又王道迄烏程人涉學善書形貌又美太守王韶之謂人曰有子弟如王道迄無所少謝述記云字景光宣城太守眺之祖累遷吳興太守南史述宋元嘉二年拜中書侍郎歷南郡太守司徒左長史左衛將軍卒於吳興太守不當列晉王僧慶記云太守尉儉季父自禦史中丞三遷吳興太守續圖經雲南史本傳宋泰始中爲吳興太守列於齊誤矣沈文季記云字仲遠慶之之子司空吳興太守續圖經雲南史本傳元徽初自祕書監出爲吳興太守飲酒至五斗妻王氏飲亦至三斗常對飲竟日而視事不廢升明元年沈攸之反齊髙帝加文季冠軍將軍督吳興錢塘軍事以上元記五人王韶之謝廷元在晉王僧慶沈文季元在齊今添入四人退謝朏一人入齊爲八人張崇之續圖經云無傳載南史孝義傳吳逵吳興人太守張崇之三加禮命太守王韶之擢補功曹史固辭不就吳逵事出宋略劉延孫南史紀宋孝武帝孝建元年以吳興太守劉延孫爲尙書右僕射王曇生南史紀宋明帝泰始二年吳興太守王曇生王弘之傳子曇生孝武末爲吳興太守又孔覬傳吳郡太守顧琛同吳興太守王曇生起兵張永南史紀明帝泰始二年吳興太守張永平晉陵鄧琬傳琬同吳興太守王曇生等起兵明帝遣王玄謨領水軍南討吳興太守張永爲繼隱逸傳張永爲吳興請沈麟士入郡蕭慧明南史傳作惠明思話子也有時譽宋明帝泰始初爲吳興太守郡界有卞山山下有項羽廟相承項羽多居郡廳事前後太守不敢上慧明謂綱紀曰孔季恭嘗設宴席未聞有災遂設筵榻接賓數日後見有一人長丈餘張弓挾矢向慧明旣而不見旬日卒以上三人失載並張崇之元在晉蕭慧明元在齊今添入共五人顧琛南史傳元凶劭弒立以琛爲會稽太守隋王誕起義事平遷吳興太守孝武時仍爲吳興太守坐郡人多翦錢及盜鑄免官張岱南史傳宋明帝泰始末爲吳興太守齊武帝卽位復爲太守岱晚節至吳興更以寬恕著遷南兗州刺史卒殷衝南史張岱傳岱爲東遷令時殷衝爲吳興太守謂人曰張東遷親貧須養所以棲遲下邑然名器方顯終當大任以上三人續圖經袁思道統記云符瑞圖宋元嘉十年烏程縣有白龜見吳興太守袁思道表進之孔山士南史隱逸傳沈麟士吳興人宋時太守孔山士辟不應沈道思徳淸紫極觀梁大同七年東宮直沈文衝表祖宋吳興太守道思少好玄默以故宅舍爲觀見統記及舊編以上三人今添右宋太守據三書所載元共十一人張崇之王韶之述載在晉王僧慶沈文季載在齊蕭慧明載在梁並系宋時今並添入又增孔山士袁思道三人退謝朏一人入齊爲十七人齊袁洵記云卽粲伯父累遷吳興太守南史洵爲吳郡太守見袁湛傳二者必有一誤或別有證謝朏記云官至吳興太守南史傳永明中爲吳興太守明帝謀入嗣位朏避事居郡不理常務聚斂眾頗詆之亦不屑也孝武仞朏爲吳興以雞卵賦人收雞數千及遁節不全爲淸談所少周興嗣傳齊隆昌中侍中謝朏爲吳興太守惟與興嗣談文史而巳罷郡大相談薦袁昂南史傳齊永元末爲吳興太守梁武帝起兵州郡望風皆降昂獨拒境見賢守下故臨終嘗曰往忝吳興屬在昏明之際不識天命甘貽戮辱帝手書諭之昂答曰偏隅一郡何能爲役建康平昂舉哀慟哭時帝使豫州刺史李元履巡撫東土敕曰袁昂道素之門世有忠節天下須共容之勿以兵威陵辱元履至宣旨昂不請降開門撤備而巳以上歷官記所載元五人王僧慶沈文季合在宋王騫合在梁卻添謝朏今三人蕭惠休南史傳作慧休惠明弟也齊東昏侯永元元年徙吳興太守徵爲尙書右僕射吳興郡項羽神舊酷烈人云慧休事神謹故得東遷二年遷至平望帝命服藥卒何戢南史傳戢爲吏部尙書加驍騎將軍出爲吳興郡守統記云何戢吳興太守好書畫精巧列於伎藝本傳云上頗好書畫一日嘗賜戢蟬雀扇顧景秀所畫時陸探微顧彥先嘆其巧絕獻之非戢畫也以上二人滕續張環南史傳齊髙帝建元元年攺封平都侯及爲吳興太守以旣有國秩不取郡俸髙帝敕上庫別藏其俸以表其淸袁彖南史傳仕齊爲冠軍將軍監吳興郡事彖性剛固忤武帝到郡坐過用祿錢免官往東治後爲侍中李安人南史傳齊武帝時爲尙書左僕射以老疾求退爲吳興太守於家載米往郡人服其淸吳興有項羽神護郡廳事必須祀以軛下牛安人奉佛法不與神牛著屐上廳事又於廳上入閣齋俄而牛死葬廟側今呼爲李公牛豖安人尋卒亦以神爲祟徐孝嗣南史謝覽傳云東海徐孝嗣以禦史中丞出爲吳興太守王儉贈詩曰方軌叔度追淸彥輔柔亦不茹剛亦不吐時人以比蔡子尼在郡有能名王敬則南史傳齊建元二年爲吳興太守郡多摽掠有十數小兒於路取遺物敬則殺之以徇人錄得一偸召其親屬於前鞭之令偸身長埽街路久之乃命偸舉舊偸自代諸偸恐爲所識皆逃走境內以淸其初入烏程從巿過見屠肉枅嘆曰吳興昔無此枅是我少時在此故也召故人飲酒說平生不以爲屑也【敬則少時屠狗商販徧於三吳】孔琇之南史傳靖之孫靈運子齊武帝時爲監郡尋拜太守政稱淸嚴孝義傳王文殊吳興人至孝太守孔琇之表其行郁林王詔攺所居爲孝行裏王瑩南史傳歷東陽太守以居郡有惠政遷吳興太守齊明帝憂勤庶政瑩頻處二郡皆有能名遷中令領軍嘗曰我昔從東度爲吳興東有登岸王秀之南史傳爲輔國將軍吳興太守祖父敬弘性剛正致仕隱吳興秀之先爲諸王長史無復仕進意止營治捨亭山宅爲終焉之計及除吳興隱業所在心願爲之到郡守舊山移置輜重以上九人又續退張嵊在梁今八人楊文崇統記祥應圖云齊永明元年吳興武康沈崇家有石橊連理太守楊文崇奏聞右齊太守三書所載元十七人退王僧虔沈文季入宋王騫張嵊入梁卻添入謝朏又今添楊文崇一人合爲十五人梁謝瀹記云爲吳興太守子覽傳云初齊明帝及瀹東海徐孝嗣並爲吳興號爲名守孝義傳王文殊吳興人有孝行太守謝瀹聘爲功曹不就謝覽記云爲吳興太守南史傳天監中拜吏部尙書出爲吳興太守王峻傳常與覽約官至侍中不復謀進覽自吏部尙書出爲吳興郡守心不畏彊禦亦由處俗情薄故也在梁爲太守時中書舍人王睦之家居烏程子弟專橫前太守皆折節事之覽未到郡睦之弟迎覽覽逐去其船杖吏爲通者自是睦之家杜門不出郡境多劫盜爲東道患覽下車肅然齊明帝及覽父瀹徐孝嗣皆號吳興名守感皆過之感昔在新安頗聚斂至是遂稱廉潔時人方之王述柳惲記云字文暢司空忠武公彥緒之子爲吳興太守南史傳天監中再爲太守爲政淸靜人吏懷之於郡感疾自陳解任父老千餘人拜表陳情沈崇傃吳興人至孝天監二年太守柳惲辟爲主簿見孝傳元仲景記云累遷吳興太守詩眼云阮景仲爲吳興太守禁夜半鐘姓名不同當考蕭映記云臨汝侯吳興太守南史本傳普通三年爲吳興太守郡累不稔太通三年野谷生武康凡二十二處自此丰穰映制嘉谷頌以聞中詔稱美陳紀武帝爲新諭侯蕭映傳教及映爲吳興太守甚重帝謂僚佐曰此人將來遠大必勝於我統記云蕭映爲吳興太守烏程縣界有旅稻生映獻嘉谷頌張僧繇記云右將軍吳興太守統記云吳興太守畫白塔寺彌勒佛菩薩像世稱奇妙唐名畫錄梁張僧繇天監中歷右軍將軍吳興太守武帝崇飾佛寺多命畫之王騫記云宋駙馬都尉儉之子累遷吳興太守續圖經雲南史齊永元末爲侍中梁武帝受禪出爲吳興太守宜列於梁歷官記云元六人添入王騫共七人信都遵南史陳紀侯景之亂避地臨安及武帝舉兵累遷吳興太守信都遵收文帝及衡山王張稷南史梁紀武帝天監三年以吳興太守張稷爲尙書左僕射傳政稱寬恕事見賢守下蔡樽梁時爲太守在官惟飲郡井齋前自種紫茄白莧以爲常餌詔褎其淸加信武將軍天監元年宣城郡吏吳承伯挾妖道聚眾攻宣城殺太守轉寇吳興吏人並請避之樽堅守不動命眾出戰破斬承伯餘黨悉平累遷吏部尙書蕭獻南史傳臨汝侯猷梁長沙王懿子也爲吳興郡守性倜儻與楚王布交見項王廟下裴之橫南史梁紀元年承聖二年齊軍攻合肥徵吳興太守裴之橫帥眾繼侯瑱據東關四年齊遣髙渙送蕭明來主梁嗣至東關遣吳興太守裴之橫拒之又見王僧辯傳云破武陵王還除吳興太守作百幅被初兄之髙以其縱誕爲狹被蔬食以厲之嘆曰大丈夫富貴必作百幅被今成其志蕭琛南史傳琛惠明從子也天監中爲吳興太守郡有項王於廳事安神坐琛遷之廟見郡治廳事下文皇帝蒨南史章昭達傳侯景平文帝爲吳興太守駱文牙傳陳文帝爲吳興太守引文牙爲將帥韓子髙傳陳文帝出守吳興子髙寄載華皎傳文帝爲吳興太守以皎爲都錄事庾持傳文帝爲吳興太守以爲郡丞兼掌書翰滕續元八人退孔晉入晉蕭慧明入宋添陳文皇帝蒨共七人徐度南史傳陳武帝時以功除郢州刺史兼領吳興太守文帝卽位累遷侍中張纘字伯緒南史陸云傳爲湘東王繹參軍先制泰伯廟碑吳興太守張纘罷郡經途讀其文嘆曰今之蔡伯喈也本傳大通中爲吳興太守居郡省煩苛務淸靜人吏便之大同二年召爲吏部尙書夏侯亶南史傳字世龍天監中遷吳興太守在郡有惠政吏人圖其像立碑頌美張嵊梁時爲太守侯景圍建業遣弟伊率郡兵赴援城陷禦史中丞沈浚違難東歸嵊往見之謂曰賊臣憑陵人臣效命之日今欲收集兵刃保據貴鄕𨿽復萬死誠亦無恨浚固勸嵊舉義時邵陵王綸東奔至錢塘聞之遣陸丘公版授嵊徵東將軍嵊曰天子蒙塵今日何情復受榮號畱版而巳賊行臺劉神茂攻破義興遣使說嵊嵊斬其使仍遣軍破神茂景復遣神茂擊嵊嵊軍敗乃釋戎服坐於廳事賊臨以刃終不屈執以送景景將捨之嵊曰速死爲幸遂與子孫同遇害者十人景欲存其一子嵊曰吾一門巳在鬼錄不就爾處求恩於是皆死賊平元帝追贈侍中謚忠正蕭子顯南史傳簡文時爲吳興太守卒袁樞南史傳昂之孫紹泰中歷吏部尙書吳興太守陳永定中徵爲侍中衡陽王昌南史本傳陳武帝第六子梁太淸末武帝南徵李賁命昌與宣後隨沈恪還吳興後爲侯景所困景平拜長城國世子吳興太守年十六雅性聰辯明習政事武帝遣謝哲蔡景歷輔之臨郡蔡景歷傳衡陽王昌爲吳興太守武帝以鄕裏父老尊卑有數恐昌年少接待乖禮乃遣景歷輔之孫廉循吏附傳天監初事貴要得爲列卿晉陵吳興太守然處官平直武帝嘗曰東莞二縣孫謙廉而巳又見文學傳孫抱東免人父康吳興太守杜龕南史梁紀敬帝紹泰元年十月震州刺史杜龕舉兵攻陳蒨於長城明年爲太平元年正月震州刺史杜龕降詔賜死故吳興郡本傳魏平江陵後齊納貞陽侯明以紹梁嗣以龕爲震州刺史吳興太守遷南豫州刺史加鎭南大將軍龕王僧辯婿也以陳武帝非素貴以法繩其宗門無所縱捨武帝銜之切齒及僧辯敗龕乃據吳興以拒之須敗陳武帝軍部將杜泰說之降其妻復募兵敗文帝軍後杜泰降文帝遣人負出項王寺前斬之周敏梁陳故事云吳興記云太守周敏大開學校勸人種桑與麥百姓賴之除國子博士見統記齊明帝蕭鸞南史謝覽傳初齊明帝爲吳興號名守江祏傳齊明帝爲吳興以祏爲郡丞王彬南史循吏何遠傳梁武帝命遠爲武康令太守王彬屬縣事見武康右梁太守三書所載元共十九人退孔靜入晉蕭慧明入宋添王騫陳文帝蒨二人今又添衡陽王昌等六人爲二十五人陳錢道戢記雲散騎常侍右衛將軍駙馬都尉尙晉陵長公主永安侯出爲吳興太守下有十二字云唐髙僧終南山沙門釋通宣祖續圖經云謝公碣元置孝義寺此十二字何須太守官閥必寺僧所增南史本傳妻陳武帝從妹後拜東徐州刺史封永嘉縣侯天嘉元年爲臨海太守後拜衡州刺史郢州刺史卒不載爲吳興太守徐綜記云唐黃門侍郎堅之曾祖稜威將軍駙馬都尉尙永嘉公主出爲吳興太守沈君理南史傳吳興人陳武帝時爲吳興郡太守文帝嗣位累遷左戶部尙書無爲吳興太守二處必有一誤記云吳興太守累遷吏部尙書周文育記云自吳興太守累遷司空開府儀同三司子﹝上下石﹞孫寶安南史本傳梁元帝授文育義州刺史累遷散騎常侍廣州平授開府卒贈侍中司空與所記不同子寶安傳云文育爲王琳所縶及歸復除吳興太守周詔記云官至吳興太守南史周文育傳云子寶安與歷官記所載大異周寶安記云官至吳興太守南史本傳寶安文育之子而記云子﹝上下石﹞孫寶安未知何據又云文育歸復除吳興太守文帝天嘉二年寶安重拜吳興太守襲封壽昌縣公後除給事黃門郎衛尉卿卒任忠記云累遷吳興太守南史陳紀後主禎明二年使命軍任忠出守吳興郡以襟帶東陽州吳州本傳後主嗣位出爲吳興內史及隋兵濟江自吳興入赴屯軍朱雀門以上七人歷官記陳伯禮記云武陵王世子之從子出爲本州島太守續圖經云歷官記序云自王逸少曁任忠今刻伯禮於左疑後人所增南史本傳陳文帝第十子大建初爲吳興太守在郡恣行暴掠爲有司所劾十一年被代徵還吳明徹南史本傳天嘉五年遷吳興太守引辭之郡文帝謂曰吳興𨿽郡帝鄕之重故以相授廢帝卽位遷丹陽尹滕續元二人退陳文皇帝蒨一人胡穎南史傳隨周文育於吳興討杜龕陳天嘉元年除散騎常侍吳興太守卒官徐敬成南史傳大建五年除吳興太守隨吳明徹北討杜稜南史本傳陳廢帝時位特進侍中大建元年出爲吳興太守二年召爲侍中沈恪南史本傳杜龕平文帝襲張彪以恪監吳興郡武帝受禪恪自吳興入朝踐阼除吳興太守永定三年除散騎常侍王奐南史隱逸傳沈麟士吳興人升平末太守王奐表薦之召不就沈欽南史陳紀天康元年廢帝卽位以吳興太守沈欽爲尙書右僕射右陳太守三書所載元十五人退陳文帝蒨添沈欽仍舊十五人隋李徳林隋書本傳隋初爲內史令開皇十年出爲湖州刺史按紀九年平陳沈法興唐書本傳隋大業末爲吳興郡守東陽賊樓世幹略其郡煬帝詔法興與元佑討之顏眞卿石柱題亦云隋吳興太守沈法興統記云大業十四年吳興太守沈法興討東陽賊樓世幹按隋紀大業十三年十一月攺元義寧大業十四年卽義寧二年也右隋太守滕續一人今添一人共二人唐孟宣文武徳二年自陳州刺史授後遷涇州刺史見唐刺史題名下同云洪嗣武徳七年自右庶子授遷鄭州刺史韓世恭正觀五年自金吾將軍授遷衛尉少卿徐瑩正觀十一年自括州刺史授統記云遷刑州刺史所載刺史自此始竇懷恪正觀十七年自戶部郎中授遷揚州刺史劉守敬正觀二十一年自洛州刺史授遷太常少卿統記云聖歷二年授陳蹇之永徽元年自陳州司馬授免官統記云大足元年授於敏直永徽五年自宋州別駕授遷徳州刺史賀蘭爽永徽九年自右衛中郎授遷羽林將軍統記云自徐瑩後六政則天時衛弘敏顯慶元年自豫州刺史授遷右淸道府率統記云神龍二年汝州刺史授韋璋顯慶五年自少府監授卒官統記云神龍三年自博州刺史授武太中弘道二年自海州刺史授卒官統記云以上三政中宗時鄭休還垂拱元年自金州刺史授遷越州都督統記云景云元年太常少卿授遷滑州刺史趙謹徽長壽二年自洪州都督授統記云景云二年自泉州刺史授遷太子賓客到任馬建證聖元年自袁州刺史授遷邛州刺史統記云太極元年以上三政睿宗時崔瑊萬歲通天元年自登州刺史授遷�州刺史統記雲開元元年張洽大足元年自濮州刺史授遷魏州刺史統記雲開元三年侯莫陳涉神龍二年自睦州刺史授遷商州刺史統記雲開元九年朱﹝上宗下山﹞慶太極元年自虔州刺史授遷洪州刺史江南道采訪使統記雲開元六年在侯莫前蔣挺開元五年自國子司業授選申王府長史統記云十二年徐元之開元七年自諫議大夫授攺邠王府長史統記云十五年鄭繇開元九年自陳州刺史授遷博州刺史統記云十七年徐嶠之開元十三年自吉州刺史授遷洺州刺史統記闕唐史徐浩傳父嶠之不載爲守事皇再從兄祈開元十六年自國子司業授遷金吾大將軍統記云二十二年自諫議大夫授遷右領軍衛將軍韋明﹝昜�﹞開元十八年自右淸道府率授遷趙州刺史統記云二十四年張景遵開元二十一年自夔州刺史授攺淸道府率統記云二十七年徐惲開元二十三年自登州刺史授不曾之任遷洪州刺史充江西采訪使統記云二十九年鄧武遷開元二十九年自蘄州刺史授卒官吳從眾開元二十八年自蘄州刺史授遷密州刺史充黨項使統記雲天寶三年自鄭州刺史授遷安化郡太守卽密州刺史也陳思應天寶元年自柳州刺史授不之任統記云四年閻知言天寶二年自括州刺史授致仕統記云五年周擇從天寶五年自饒州刺史授攺洪州刺史統記云六年遷宣州韋南金天寶八年自睦州刺史授遷梁州刺史統記云七年李峒天寶十年自壽州刺史授攺授陳王府長史統記云十三年以上十八政元宗時韋景光天寶十二年自衛將軍授免官統記缺豆盧陳麟天寶十四年自華州刺史授遷虔州刺史統記云至徳二年崔巽天寶十五年自蘇州刺史授遷右衛將軍統記云乾元元年楊慧至徳元年自奉元縣令授免官統記云乾元二年遷杭州刺史慧一作惠崔論上元元年自蜀州刺史授遷試大府卿兼禦史大夫淮南節度行軍司馬統記云自饒州刺史授以上四政肅宗時獨孤問俗上元三年自明州刺史授遷祕書監檢校揚州大都督司馬統記云寶應二年盧幼年寶應二年自杭州刺史授遷大理少卿統記云永泰元年杜位乾元元年自江寧少尹拜卒官統記云大歷四年蕭定永泰二年自信州刺史授遷宋州刺史統記云蕭定大歷六年宋州刺史授遷蘇州袁潤等六州刺史大歷中有司差天下刺史治最定與常州蕭復濠州張鎰爲第一裴淸大歷二年自宿州刺史授除鄂州刺史統記云六年選兵部郎中顏眞卿唐大歷七年自撫州刺史授遷刑部尙書統記云八年唐史傳云遷撫湖二州刺史元載誅楊管薦之擢吏部尙書大歷中爲刺史招致名儒髙客七十餘人相與考郡書成韻海鏡源五百卷又書其伯祖元孫所著幹祿字書撰於生池碑及其它石刻公卽在郡累年徳政洽於千里邦人仰其忠烈今奉祠焉樊系大歷十二年自諫議大夫授遷濠州刺史統記云十年第五琦建中元年自饒州刺史授遷太子賓客史傳云坐與朝恩善貶括州刺史徙饒湖二州復爲太子賓客統記云大歷十三年王密建中三年自明州刺史授遷越州都督充浙東西團練副使統記云大歷十四年王沔建中五年自檢校工部郎中兼侍禦史授遷宣州觀察使統記云大歷十五年遷宣州刺史以上十政代宗時袁髙正元二年自韶州長史員外置同正員授遷給事中統記云袁髙建中二年楊頊正元四年自濮州刺史授遷國子祭酒統記云興元元年二政徳宗時龐﹝上下言﹞正元七年自倉部郎中授遷絳州刺史統記作三年於﹝由頁﹞正元八年自駕部郎中授遷蘇州刺史史傳自駕部郎中出爲湖州刺史郡有湖陂異時漑田三千頃以濟人久淤廢﹝由頁﹞行縣命修復堤閼歲獲﹝禾亢﹞稻蒲魚無慮萬計州地庳薄葬者不掩柩﹝由頁﹞爲坎瘞枯骨千餘人賴以安未幾攺蘇州統記作五年劉全白正元十年自池州刺史授遷祕書監致仕統記作七年王浦正元十一年自建州刺史授卒官統記作十年李錡正元十三年四月自杭州刺史授遷本道觀察使統記作十二年本傳徳宗時爲杭湖二州剌史居三載遷潤州刺史浙西觀察使李詞正元十六年自萬年縣令授遷光祿少卿統記作十四年田惇正元十八年五月自衢州刺史授遷常州刺史統記作十六年顧防永正元年四月自澧州刺史授除常州刺史統記作正元二十年以上八政順宗時姚駰元和元年四月自處州刺史授卒官統記作姚駰辛祕元和二年正月自兵部員外郎授史傳爲兵部員外郎憲宗初拜湖州剌史討李錡平賜金紫召爲河東司馬畱主務李錡反遣將先取支郡蘇常杭睦四刺史或戰敗或拘脇祕召將丘知二夜開城收壯士得數百逆賊大戰斬其將進焚營堡錡平遣宣慰使賫詔至賜金紫刻詔於石又有時元佐紀銘其功範傳正元和四年八月自歙州剌史拜六年二月十一日遷蘇州刺史史傳歷歙湖蘇三州刺史裴汶元和六年自澧州刺史授八年十一月除常州刺史薛戎元和八年十一月三十日自衢州刺史授遷常州刺史史傳云河南令累遷浙東觀察使而不載爲守事李應元和十一年八月十五日自戶部郎中授遷蘇州剌史竇楚元和十五年三月二十二日自刑部郎中拜遷尙書右司郎中統記云以上七政憲宗時錢徽長慶元年十二月十五日自江州刺史拜遷尙書工部郎中史傳憲宗時禮部侍郎貶江州刺史轉湖州還遷工部侍郎張仕偕長慶三年三月六日自司封郎中拜卒官崔元亮長慶三年十一月二十二日自刑部郎中拜遷祕書少監分司東都唐書元和初遷密歙二州刺史歷湖曹二州辭曹不拜統記云以上三政穆宗時獨孤邁寶歷二年九月十三日自歙州刺史拜後貶康州統記云一政敬宗時韓泰太和元年七月三日自睦州刺史拜遷常州刺史李徳修太和四年五月十日自淮南節度行軍司馬授後遷楚州刺史韋珩太和五年四月自江州刺史拜未視事卒庾威太和五年四月自長安縣令拜貶吉州刺史敬昕太和七年自婺州刺史拜除吏部郎中續加檢校本官依前湖州刺史後除常州裴充太和元年八月自大理少卿拜卒官楊漢公開成三年三月二十自舒州刺史拜遷亳州刺史充本道團練鎭遏使統記云以上七政文宗時張文規會昌元年七月十五日自安州刺史授遷國子司業李宗閔會昌三年五月十日自東都分司太子賓客授尋貶漳州刺史續貶漳州長史史傳開成中爲太子賓客分司東都會昌中拜湖州刺史尋貶漳州長史姚勗會昌三年六月二十九日自尙書左司郎中授後遷吏部郎中唐傳姚崇曾孫勗累遷諫議大夫湖州刺史薛褒會昌六年八月十日自安州刺史拜卒官以上四政武宗時令狐綯大中元年三月二十一日自右司郎中授二年四月二日除翰林學士十日拜相史傳以右司郎中出爲湖州刺史宣宗問人令狐楚有子乎白敏中曰綯今守湖州其爲人宰相器也召爲考功郎中知制誥入翰林爲學士蘇特大中二年五月自陳州刺史拜除鄭州刺史杜牧大中四年十一月自大理少卿授遷中書舍人史傳自吏部員外郎乞爲湖州刺史踰年以考功郎中知制誥遷中書舍人唐大中爲刺史遺愛塞路公退之餘登臨賦詠碧瀾銷暑俱有畱題郭勤大中五年九月自司勛郎中拜河南少尹鄭顒大中七年九月自舒州刺史授除太僕少卿崔準大中十一年四月自刑部郎中拜除給事中蕭峴大中十二年十一月自戶部郎中授除東都畱後卒官以上七政宣宗時鄭彥弘咸通三年自司勛郎中授遷右司郎中崔芻官咸通三年二月自吏部郎中拜卒官統記云戶部源重咸通三年九月自司勛員外郎授除絳州刺史髙湜咸通五年十二月自司勛員外郎拜禮部郎中史館修撰統記作遷刑部趙蒙咸通八年二月自司勛員外郎拜遷駕部員外郎統記云遷職方李超咸通十一年八月自楚州都團練使授除諫議大夫裴徳符咸通十二年七月自絳州刺史授遷太常少卿張摶咸通十三年七月自中大夫拜除蘇州刺史統記云比部郎中授遷廬州刺史劉植乾符元年七月二十七日自左司郎中授除當道副使統記云咸通十五年自兵部員外郎授遷兵部郎中以上九政懿宗時鄭仁規乾符四年二月十三日自司封郎中授除襄州節度副使統記云三年自考功員外郎授選考功郎中杜孺林乾符六年自戶部郎中授選司勛郎中中和三年再授後遷給事中統記作五年工部授王鸞中和二年正月自刑部郎中授統記云司勛孫儲中和五年正月一日自工部郎中授除左散騎常侍統記作中和四年權給事中授李師悅光啟元年八月自工部尙書授累加檢校太保忠國軍節度使薨於郡治統記雲光啟元年八月工部尙書授文徳元年加檢校右僕射龍紀元年加檢校司空大順二年加特進三年加檢校司徒賜徳政碑景福二年加防禦使幹寧三年正月加太保五月加忠國將軍節度使七月薨載刺史止此李彥徽前綿州刺史起復繼父位權兵馬畱後因災變爲眾所逐髙彥幹寧四年十月授招討使明年授刺史卒官髙澧天佑四年十二月起復襲父位權知軍州事出城與淮南兵私會爲裨將所逐右唐刺史據廳壁題名一百十九人統記始於李瑩終李師悅內又不載徐嶠之韋景先計九十七人竊詳題名本於唐廣徳中所載必不苟合並登載特以錢鏢以後系吳越錢氏所授天佑四年唐巳禪於梁不當附唐後今合爲一百五人歷代賢守舊圖經諸書多載竊考六朝之閒事之可紀者史不輟書唐三百年人且踰百其賢乃寥寥罕聞蓋六朝都建業吳興爲便郡其所授者非名賢卽貴戚也有治迹者史筆必載唐都長安是郡特海隅一陋邦爾以題名參之唐史十無其一有名氏者亦略其所授載除授遷攺者又略其歲月設有事迹史官往往不暇載也然郡侯有不鄙虐其民而爲之興利禦災者或別有他書亦不可掩也吳越錢鏢天佑七年旣逐髙澧錢鏢至州安撫以鏢爲刺史後叛入淮南五代史吳越世家乾化元年鏐弟鏢居湖州擅殺將潘長懼罪奔於淮南又按唐天佑四年遜於梁梁太祖攺元開平天佑七年當梁開平四年錢璟天佑八年自婺州刺史攝刺史九年正授十七年授寧國軍節度使五代史天佑八年當梁乾化元年錢元球天佑十九年四月自明州刺史授後歸印綬於杭州五代史天佑十九年當梁龍徳二年錢元瑾天成元年四月自指揮使檢校司徒授卒官五代史後唐攺天佑爲同光元年當梁龍徳三年梁亡同光四年攺天成元年錢仁捷天成二年六月二十六日自檢校授太保授後加防禦使罷任劉仁圯長興二年九月自內衛指揮使授五代史鏐以長興三年卒子元瓘立以上六人系鏐時鮑君福淸泰元年八月自鎭海軍節度使副授後遷右丞相兼侍中歸杭州沈韜文晉天福五年十一月自檢校太保授五代史唐潞王淸泰三年滅晉髙祖攺元天福元瓘以天福六年卒子佐立以上二人系元瓘時許彥天福六年十一月自內衛指揮使授胡進思開運三年二月檢校太尉授刺史以判官孫諤知州事進思本髙澧裨將止居杭州吳仁徳開運三年二月檢校太尉授刺史以疾免錢偡開運三年十二月二十一日檢校大尉授刺史後加宣徳軍節度使卒官五代史佐以開運四年卒弟俶立以上四人系佐時錢昭晏偡之子宋幹徳四年起復襲父位錢信偡之弟開寶三年自武勝軍節度使授太平興國三年納土以上二人系俶時續圖經云自錢鏢以下十四人皆錢氏自除授而同姓八人亦足見當時之政也右吳越時刺史十四人據唐紀哀帝攺元天佑四年遜位於梁五代史梁太祖攺元開平李克用及存勗皆仍唐年號至十九年次年方攺元同光國號唐二年滅梁又二年攺天成故題名並不書梁年號以天佑按天成所謂天佑七年梁開平四年也錢鏐以干寧二年爲鎭海東軍節度使以越州爲東府還治錢塘始有二浙然刺史尙唐授也至天佑七年始以鏢爲刺史是時唐亡巳三年矣自後至歸朝刺史皆錢氏自授今故自鏢以下別之爲吳越或曰唐𨿽亡而克用存勗仍唐年號至梁亡以接後唐之天成長興淸泰皆唐也刺史附之唐可也固也天福爲晉開運爲漢而幹徳爲宋朝矣亦附之唐可乎況鏐受梁封爲吳越王后又自爲吳越國刺史之書不訖於周而訖於錢氏之納土則別之爲吳越宜也宋王洞將作監丞太平興國三年七月視事六年六月罷梁扆右補闕太平興國三年三月視事次日抽赴闕潘愼修贊善大夫太平興國六年六月視事九年十二月罷鄭建祠部員外郎雍熙三年十月視事端拱九年九月罷張隱水部員外郎端拱九年九月視事淳化二年正月卒於部署衛瀆祠部員外郎淳化二年四月視事是年九月罷樂和左正言淳化三年三月視事是年四月罷李韶殿中侍禦史淳化三年六月視事五年七月罷謝泌金部員外郎淳化五年十月視事至道三年六月罷周師望屯田員外郎至道五年六月視事咸平二年六月罷李範都官郎中咸平二年七月視事五年六月罷杜惟一水部郎中咸平五年六月視事景徳二年四月罷髙貽慶侍禦史景徳二年四月視事四年十二月攺荊湖轉運使蘇爲都官員外郎大中祥符元年二月視事二年八月罷刁衎刑部郎中直祕閣大中祥符二年八月視事五年正月罷王膺水部員外郎大中祥符五年正月視事九年八月罷李餗殿中侍禦史大中祥符九年十二月視事天禧二年九月罷鄭天益都官員外郎天禧二年十一月視事五年正月就差廣西轉運使王文震考功員外郎天禧五年三月到天聖元年九月罷髙謹交職方員外郎天聖元年九月視事三年五月罷丁度太常博士直集賢院天聖二年五月視事五年十月罷王冕都官員外郎天聖五年十月視事七年四月丁憂王鬷司封員外郎天聖七年四月視事八年四月移知蘇州王盤度支郎中天聖八年四月視事明道元年十月罷柳宏都官郎中明道元年十月視事景佑元年六月就差廣西轉運使愼鏞禮部郎中祕閣校理景佑元年六月視事三年六月罷葉參兵部郎中景佑三年六月視事四年十月分司南京鮑當職方郎中景佑四年八月視事五年二月卒於郡治周允迪倉部郎中寶元元年七月視事二年八月移知衡州滕宗諒祠部員外郎寶元二年六月視事康定元年十二月遷刑部員外郎直集賢院移知涇州寶元中守湖州始至問民疾苦考視風俗尢屬意於興學未閱月卽營基鳩材表請於朝一新黌捨風教寖隆邦人徳之置祠於學歲時奉祀胡宿太常博士集賢校理康定二年四月到慶曆三年四月罷康定中守湖州政有惠愛築石塘百里捍水患大興州學儒士盛於東南自湖學始旣去州人思之名其塘曰胡公塘學者立生祠於學【見續圖經】陳亞金部郎中慶曆三年四月到五年四月罷馬尋金部郎中慶曆五年四月到七年四月罷唐詢工部員外郎直史館慶曆七年四月到皇佑元年四月罷戚舜元水部郎中皇佑元年四月到任轉司封郎中三年二月罷張﹝上曰下皿﹞之刑部郎中天章閣待制皇佑三年二月到任四年九月移知揚州章岷度支員外郎充集賢校理皇佑四年十月到任轉司封員外郎依前充職至和元年十一月罷任楊紘刑部郎中至和元年十一月到任二年二月轉兵部郎中又嘉佑元年正月轉太常少卿二年六月十二日罷徐起光祿卿嘉佑二年六月到九月轉祕書監三年八月移知單州盛申甫司封員外郎集賢校理嘉佑三年十月到任轉工部郎中依前充職五年十月罷齊廓光祿卿直祕閣嘉佑五年十月到任六年九月分司南京鮑軻度支郎中嘉佑六年十月到任七年六月移知吉州張田屯田員外郎嘉佑七年六月到八年五月攺都官八月轉職方嘉佑中以屯田員外郎守郡性剛直吏民畏服凡有興作可以立成創軍資甲仗庫又重建都酒務永寧駱駝儀鳳二橋開子城東西二衙門公私爲便及立顏魯公祠仍籍吳興登第者題名於學在任二年移知廬州代者徐公仲謀作記云予觀張君不在謝柳龔黃之下【見舊編】徐仲謀職方郎中治平元年五月到任三年五月罷王﹝上巳下廾﹞司封郎中充祕閣校理治平四年七月到任五年二月初赴闕唐詔司勛郎中熙寧元年四月到任二年九月移知太平州攺知潭州徐綬熙寧二年十一月以尙書司封郎中充集賢校理知州事四年十一月罷孫覺右正言直集賢院熙寧四年十一月到任六年三月移知廬州熙寧中以右正言守郡始至歲適大水民人饑饉欲相率亡去公振倉廩躬自撫循富有皆爭出谷以佐官所活不可勝計又以其餘暇因网羅遺逸得前人賦詠數百篇爲吳興詩集其它刻尙存而偃僕斷缺於荒陂艸野之閒者皆集於墨妙亭【見舊編】王介職方員外郎充祕閣校理熙寧六年四月到轉祠部郎中依前職至十二月抽赴闕李常太常博士充祕閣校理熙寧七年三月到任祠部員外郎前職九年三月移知齊州章惇右正言知制誥熙寧九年三月到任十一月移知荊南府十年四月再任五月丁母憂鞠眞卿太常博士直祕閣熙寧十年八月到任元丰元年九月移知蔡州王安禮太常博士直集賢院元丰元年十月到任至十一月抽赴闕蘇軾尙書員外郎直史館元丰二年四月二十日到任七月十八日罷元丰中守湖州下車三月而罷以事系禦史臺獄郡人懷其徳政作解厄道場者彌月故有授獄卒以遺子由詩云百歲神遊定何處桐鄕知葬浙江西集中有端午徧遊諸寺以下三十餘篇皆吳興所作詩也陳侗太常博士充集賢校理元丰二年十一月到任三月八日移知宣州唐俶問工部員外郎元丰三年八月二十九日到任十一月換朝奉郎四年十月轉朝散郎五年八月再任十月授尙書員外吏部員外郎赴闕閭丘孝直朝散大夫元丰六年三月到任至中二年移淮南東路提刑滕元發正議大夫元丰七年八月到任八年五月轉光祿大夫九月移知蘇州呂希道中散大夫元丰八年十二月初二日到任元佑二年八月二十八日罷林希朝請郎充集賢殿修撰元佑二年八月二十八日上至三年七月轉朝奉大夫四年正月移知江寧軍江南東路兵馬鈐轄呂溫卿右丞議郎元佑四年二月初二日到任六年二月初六日移知明州張﹝言句﹞左朝請郎元佑六年二月七日到任八年二月二十日罷唐坰左朝散郎元佑八年三月初一日到任紹聖元年七月初五日罷鍾浚左朝請郎紹聖元年七月初五日到任二十四日卒於郡王安上宣徳郎紹聖元年九月三十日到任紹聖三年十一月十八日罷馬城通直郎紹聖三年十一月十八日到任四年閏二月八日移知潁州余中朝奉郎充祕閣校理紹聖四年六月二十二日到任元符二年三月八日移知杭州蔣之幹朝散大夫元符二年六月二十三日到任三年十二月二十六日罷赴闕徐鐸朝奉大夫元符三年十二月二十六日到任崇寧元年二月十五日移知河中府晁補之朝散郎崇寧元年四月二十九日到任當年五月二十九日移知密州丰稷朝請郎充龍圖閣待制元符元年六月二十二日到任二年三月八日移知杭州呂嘉問中大夫崇寧元年閏六月四日到任二十三日以寶文閣直學士知成都府林顏左朝議大夫崇寧元年八月初五日到任十二月十一日左轉中散大夫二年正月初八日移知廬州充淮南西路兵馬鈐轄王瑛右朝議大夫崇寧三年四月二十二日到任王澤朝請郎崇寧四年閏三月初二日到任至五年二月二十四日赴闕吳絪朝請郎充顯謨閣待制崇寧五年二月二十四日到任大觀元年三月二十七日罷鮑朝賓朝奉郎大觀元年到任王仲薿朝議大夫直祕閣大觀三年四月二十九日到任葉棣朝請大夫大觀四年三月二十六日到任政和元年正月初十日罷章援朝散郎政和元年正月二十四日到任轉朝請郎四年三月初二日罷葉唐稽朝請大夫政和四年四月初三日到任十二月二十三日移京東路提點刑獄公事盛瑜朝請大夫政和五年二月十七日到任升直祕閣七年四月二十七日提點南京鴻慶宮沈麟朝請郎直祕閣政和七年六月初三日到任轉朝奉大夫直天章閣宣和元年四月六日致仕王倚朝請郎直祕閣宣和元年六月二十五日到任三年二月二十九日轉朝奉大夫直龍圖閣四年五月十五日赴闕胡思誠朝請大夫直祕閣宣和四年六月初七日到任十七日罷葛勝仲大中大夫充顯謨閣待制宣和四年十月初四日到任六年九月初六日移知鄧州安撫使建炎中自大司成守郡時金人蹂江浙盜賊蜂起劇賊邵靑欲過江入湖公大修城郭教閱士卒賊望風引去是歲大饑斗米千錢餓殍相枕藉公大發官廩又輸以谷數百斛遣官吏振給之民賴全活【見舊編】彊休甫奉直大夫宣和六年十月初九日到任七年四月二十八日轉朝議大夫靖康元年三月初八日罷任盧襄靖康元年三月初九日以徽猷閣直學士中大夫到任四月初九日除兵部侍郎鄭滋朝奉大夫充徽猷閣待制靖康元年六月十日到任是年九月二十五日移知平江府趙子漪中大夫靖康元年十一月二十日到任當年十二月初八日卒於郡守梁端以朝請大夫直祕閣建炎元年八月八日到任二年三月捕獲叛兵轉中奉大夫當年二月特恩轉中大夫三年四月九日以協助勤王升直龍圖閣當月十二日丁母憂罷任張虞卿朝散郎建炎三年八月二十九日到任當年十月初四日轉朝請郎十一月九日奉旨依所乞主管南京鴻慶宮罷任趙子嶙建炎二年守郡時虜人南侵所過輒下或空城邑去之公乃躬率將士戮力乘城人皆感勵願以死守或謂賊且浮舟而來乃厚賞募人沒水行以鑿賊艦誅巨木沈廢舟以絕閒道事甫定遽罷去居人攀戀涕泣禦史以民言告於上詔還於郡乾道五年立祠於顏魯公堂東偏【見舊編】汪藻紹興元年十一月初三日以龍圖閣直學士朝散大夫到任二年十月遷左朝散大夫四年九月二十二日移知撫州陳與義紹興四年九月二十一日以徽猷閣直學士左奉議郎到任五年二月二十五日召除給事中紹興八年四月初二日以資政殿學士左大中大夫到任至七月十一日準敕依所乞提舉臨安府洞霄宮李光紹興五年閏二月初三日以左朝奉郎充寶文閣待制到任當年七月初九日除顯謨閣直學士移知平江府方孟卿紹興五年九月初一日以左朝奉郎充集英殿修撰到任至六年三月二十三日除徽猷閣待制提舉江州太平觀汪思溫紹興六年三月二十六日以左朝散大夫直徽猷閣到任當年八月二十一日除太府少卿宇文時中紹興六年十一月二十五日以左中奉大夫直寶文閣到任至紹興八年四月初二日差知建寧府常同紹興八年七月二十七日以顯謨閣直學士左朝請郎到任九年三月四日召赴行在所朱勝非紹興九年三月初四日以觀文殿大學士左宣奉大夫當年十月二十六日提舉臨安府洞霄宮蕭振紹興九年十一月二十五日以右奉議郎充徽猷閣待制十一年三月二十三日提舉臨安府洞霄宮秦梓紹興十一年六月初五日以左承議郎直祕閣當年十二月二日差知溫州赴行在奏事攺除祕書少監兼崇政殿說書周葵紹興十二年三月初四日以左承議郎直祕閣當年十二月二十一日移知平江府秦治紹興十三年二月初四日以右奉議郎充集賢殿修撰到任張宇紹興十四年十二月以左朝奉大夫直祕閣到任十五年十二月十二日攺差宮觀王鐵紹興十六年三月十二日以敷文閣直學士右朝議大夫到任當年十一月二十日轉右中奉大夫十七年正月二十日提舉江州太平觀張官紹興十七年二月十八日以右朝議郎充敷文閣待制到任當年九月十八日提舉江州太平興國宮錢堪紹興十七年十一月二十四日以左朝散郎到任十八年八月二十一日主管臺州崇道觀趙叔涔紹興十八年九月十七日以左中奉大夫到任十九年七月三日罷周奕紹興十九年七月二十八日以右朝奉郎到任二十一年四月二十七日移知溫州王會紹興二十一年五月十九日以敷文閣直學士右朝奉大夫到任二十四年四月十九日移知秀州郭瑊紹興二十四年五月十三日以右朝奉郎直祕閣到任二十六年正月十一日除祕閣修撰主管臺州崇道觀汪勃紹興二十六年七月十三日以端明殿學士左朝奉大夫到任二十八年四月十八日提舉江州太平興國宮李琳紹興二十九年四月十四日以左朝議大夫充敷文閣待制到任二十九年五月九日提舉江州太平興國宮楊揆紹興二十九年六月十三日以右朝議大夫充敷文閣待制到任當年十月十四日卒於郡董平紹興三十年六月初一日以右中大夫集英殿修撰到任三十一年二月十六日移知潭州陳之茂紹興三十一年四月十三日以左承議郎到任當年八月十六日轉左朝奉郎三十二年十二月八日除直祕閣當月二十日移知平江府紹興三十一年自吏部郎中守郡凡有追逮未嘗遣吏揭片紙譙門之下𨿽外之縣鎭莫敢違其程限明年冬虜亮寇邊修城郭治器械聚糧食東南士大夫挈家依之【見舊編】鄭作肅紹興三十二年十二月十六日以左朝議大夫直祕閣到任王師顯謨閣學士左正議大夫乾道元年九月到任二年八月提舉江州太平興國宮王時升左中奉大夫乾道元年九月到任二年八月提舉江州太平興國宮王十朋左承議郎敷文閣待制乾道三年九月到任四年四月提舉江州太平興國宮紹興二十七年廷試擢第一干道中以敷文閣待制自夔州移知郡事崇儒重道以教化爲先郡有貢院久廢自出圭租以率州之士夫各助私錢重建不斂於民不費於官貢院郡學皆立生祠爲政禁戢彊橫勤卹小民後丐祠得請百姓攀戀至有垂泣者【見舊編】劉敏士右朝散大夫兩浙路轉運判官乾道四年四月被旨兼權唐瑑右朝請大夫直龍圖閣乾道四年五月到任六年正月除江東運使攺知建康府林栗左朝請郎直寶文閣乾道六年二月到任十一月罷向﹝汀去丁攺勻﹞右朝請大夫直祕閣乾道六年十一月到任七年十月進直寶文閣十二月移知平江府單夔右奉議郎乾道八年正月到七月除戶部員外郎淮西總領薛季宣右通直郎乾道八年八月到轉右奉議郎九年二月攺知常州張宗元左中奉大夫祕閣修撰兩浙轉運副使乾道九年三月被旨兼權趙師夔右宣教郎直徽猷閣乾道九年五月到轉承議郎直龍圖閣再任淳熙三年三月除浙西提刑鞏湘朝奉大夫淳熙三年四月到轉朝散大夫四年十二月除明州長史曾逮朝請郎集英殿修撰淳熙五年五月到轉朝奉大夫六年三月攺除知鎭江府趙粹中奉議郎龍圖閣待制淳熙六年四月七日到九日罷趙伯驌武功大夫忠州團練使兩浙西路提點刑獄公事淳熙六年四月被旨兼權王正已朝散郎淳熙六年七月到十一月罷趙彥逾朝奉郎淳熙六年十二月到七年十一月除淮西運判胡南逢朝奉郎淳熙七年十二月到任九年二月宮觀趙善杜朝散郎淳熙九年二月到八月以憂去職顏度朝奉大夫直寶文閣淳熙九年劉藻承議郎淳熙十一年八月到任十二年十月罷趙思朝奉大夫淳熙十二年十一月到至十四年閏七月轉朝散大夫除直龍圖閣再任十五年九月被召除起居郎張澈朝奉大夫淳熙十五年到以磨勘及覃恩轉兩官以修軍器率先諸郡特轉一官紹熙元年四月除都大提點坑冶鑄錢局王信中大夫紹熙元年五月到十二月移知紹興府王回朝請大夫直徽猷閣紹熙二年二月到三年四月除江東提刑六月十四日受代趙不迹紹熙三年六月到次年正月準省札除都大提點坑冾鑄錢局趙元夫朝請郎紹熙四年三月到當年九月罷潘景珪中散大夫充祕閣修撰紹熙四年十二月到五年十一月自陳宮觀虞儔朝奉大夫直祕閣紹熙五年十二月到慶元二年二月攺除知婺州孟浩朝奉大夫慶元二年四月到次年六月罷趙善宣慶元三年八月以朝奉大夫到當年十月罷張震朝奉大夫慶元三年十二月到五年六月除福建路提刑李景和慶元五年七月以朝奉大夫到嘉泰元年三月準省畱召赴行在富管嘉泰元年四月到二年六月十七磨勘轉朝奉大夫七月二十二日被旨召赴行在陳鈞嘉泰二年九月初七日以朝奉郎到任當年十二月磨勘轉朝散郎次年正月宮觀汪泳嘉泰三年二月初十日朝奉大夫到次年三月十一日磨勘轉朝散大夫當年五月十四日宮觀畱佑賢嘉泰四年六月二十六日以朝奉大夫到開禧二年二月二十一日準旨除湖南提舉當年三月十五日授代周夢祥開禧二年三月十五日以朝奉郎到當年十二月磨勘轉朝散郎王炎開禧三年十二月十三日朝議大夫到任嘉定二年正月二十六日罷任魏大中嘉定二年三月初五日以朝奉大夫到任當年十二月二十一日磨勘轉朝散大夫次年閏二月初五日敕文趙希蓁嘉定十三年五月初三日以朝散郎到任十四年二月十三日準尙書省札子除大府丞趙希蒼嘉定十四年三月二十三日以朝請郎到任四月內磨勘轉朝奉大夫至十五年八月初六日宮觀謝伯朝請大夫嘉定十五年八月八日到任九月三日準省札監尙書六部門宋濟嘉定十五年十一月初六日以朝請大夫到任至嘉定十七年四月初五日除左曹郎中謝周卿王元春寶慶元年正月十二日以中大夫除祕閣修撰到任至當年五月初三日除右文殿修撰知平江府梁紘寶慶元年六月初七日以朝請大夫到任至寶慶三年八月初四日除左曹郎官趙希觀寶慶三年八月十三日以朝散郎到任於當年九月二十四日磨勘轉朝請郎紹定二年十月得旨令赴行在奏事十二月初七日滿替趙汝憚紹定二年十二月初七日以朝請郎到任磨勘轉朝奉大夫至三年十一月二十六日準省札除將作監主簿徐願紹定三年十二月十六日到任五年十二月十七日滿任六月二十四日準尙書札子備奉聖旨令赴行在奏事當月二十八日受代趙與歡紹定六年二月二十八日以朝奉大夫直寶章閣到任當年十月初八日丁母憂萬逮紹定六年十一月初七日以朝請郎到任至端平元年四月十三日罷任林申端平元年九月二十四日以朝奉大夫到任至三年三月二十一日準尙書札子除太府寺丞當年七月初一日磨勘轉朝散大夫至九月二十九日交割赴行在供職事杜幼節端平三年九月二十九日以朝奉郎到任至嘉熙元年六月初五日準省札宮觀劉震孫嘉熙元年八月初九日以承議郎到任至嘉熙二年三月初九日準旨轉朝奉郎於當年三月二十四日準省札除兵部郎官兼京西湖南北江西路督視參議官四月二十六日被旨將職事交割以次官離任趙希聖朝奉郎嘉熙二年閏四月十四日到任當年九月七日引嫌丐辭奉禦筆方有政聲且合終任六月二十三日奉聖旨攺差知嘉興府兪垓嘉熙二年十一月十五日以朝奉大夫到任嘉熙三年七月初七日準省札備奉聖旨召赴行在奏事當月二十八日受代謝奕修嘉熙三年七月二十八日以朝奉大夫到任嘉熙四年正月六日奉聖旨與祠王侑嘉熙四年六月十二日到任佑元年六月十二日成一考爲軍糧事三疏自劾奉聖旨依所乞與宮觀二月十二日離任黃辰顯黃﹝上�下木﹞淳佑元年十二月十日以朝奉大夫到任至淳佑二年冬兩乞祠次年正月十二日奉聖旨主管建康府崇禧觀楊瑾周坦淳佑四年八月十二日以承議郎到任至五年五月初七日準省札祕書丞趙時詁淳佑五年六月六日以朝散郎到任淳佑六年二月二日丁父憂蔡節淳佑六年三月六日以朝散郎到任集英殿修撰至淳佑七年七月一日準省札仍舊職攺知婺州已於七月初十日交割離任徐夢衍淳佑七年七月十二日以奉議郎到任至八年三月六日磨勘轉承議郎當年十二月十五日準省札除司農寺丞當月十八日交割與次官離任莊同孫淳佑九年正月二十四日以朝請郎到任至當年四月準告轉朝奉大夫至淳佑十年八月十一日準尙書省札子除都官郎於當月十日申省辭免得旨不允交割以次官於九月初六日交割離任謝奕勛淳佑十年十月二十日以通直郎到任

吳興志卷十五宋談鑰撰

縣令題名

烏程縣烏程之名在郡之前數百載昔之令卽今之守也其人多其責重矣舊編載縣事題名以爲縣自秦漢至吳寶鼎以前爲令者不見於元記自晉及唐號賢令者劉秀之江秉之沈憲孔琇之韋承慶李淸凡六人其外統記有計荊晉史有羊不疑梁柳惲吳興集有鮑祀唐顏眞卿放生池碑有李晤升望記有裴抗興善寺碑有米集舊圖經有李何十三人而巳本朝慶曆四年李從始立石刻題名自咸平元年李團以下其前亦不可考其雜見他記者惟徐禹旻王懷穗端拱中瑞相院碑有周吳又何稀疏而罕聞也今歷考史傳諸書自吳至唐得二十二人視舊加增矣尙懼其有遺也姑編次以便觀覽吳萬彧統記云以茂才歷州從事烏程令見吳書姚憲統記云武康人爲烏程令計荊統記云荊爲烏程令晉司馬揚晉司馬揚河內人將爲烏程令在建康遇戴洋後遷太山太守加振威將軍陶範世說云王修齡嘗在東山甚貧乏陶胡奴爲烏程令送一船米遺之卻不取範小字胡奴羊不疑南史羊欣父也王獻之爲守不疑爲烏程令宋盛曇泰宋彭城王義康傳烏程令盛曇泰劉秀之南史云字道寶東莞莒人又爲縣令著能名遷建康令江秉之南史云字玄叔濟陽考城人爲烏程令以善政著名東土徵爲建康令齊孔琇之南史云會稽山陰人爲烏程令有吏能遷通直郎後爲郡太守沈憲南史云字彥璋武康人爲烏程令甚著政績太守褚彥回嘆美以爲方圓可施梁鮑祀梁柳惲集有烏程令鮑祀統記柳惲爲吳興刺史上嘉禾表云烏程令鮑祀狀解嘉禾一莖六穗傅瑛南史天監中傅瑛爲烏程令卒於大中大夫王偉之南史王韶之傳父偉之爲烏程令韶之因居境好史籍博涉多聞唐韋承慶唐韋承慶子延休儀鳳中由太子諭善出爲縣令政化流行民爲刻石頌徳立於縣門西廡號韋公政碑李淸唐李淸大歷中爲縣令忠肅明亮以將其身淸簡仁惠以成其政弦歌二歲而流傭復者六百餘室廢田墾者三百頃浮客輻湊迨乎二千種桑蓄養盈於數萬官政有刻石之堠吏廚有餐錢之資崇本經用率皆如此見顏眞卿西亭記李晤大歷中顏眞卿放生池碑烏程令李晤又李蟾修縣廨記云晤生相國紳於廨捨裴抗會昌中﹝上巳下廾﹞望記烏程令裴抗李蟾幹寧三年烏程令李蟾修廨捨有記李集見興善寺碑李何見舊圖經注嚴謀道見統記烏程荻塘開元中縣令嚴謀道重開宋周英端拱中爲烏程令見瑞相院碑徐禹旻名見續圖經舊編王懷徳名見續圖經舊編李團舊編云本朝慶曆四年縣令李從始立題名記自咸平元年李團以前皆追書之繼李從之後者相續而錄以至於今徐宗孟滕從張鑑薛耀卿尙森蘇耆張化基滕喬楊文友閻見賢方仲弓趙宗古關魯王陸陸廣王稷李咸詹庠李從【慶曆四年立縣令題名】朱思道史言石元之閭丘立吳咸陳洙梁端李茂直錢顗周演陳察林愈虞策朱甽孫云施邁胡徹江翊王玠郭忠卿兪偉周定民姚滂林成趙澤民李仲愈郭儀姚沇王居仁錢令問林玘單莘董時敏王棠向汲霍文炳鄧植趙善良朱振林思茂陳深李逴陳宏王興慈邵大寧夏翇王元圭陶之眞潘淵明詹儀之範彬兪友兪端禮蕭徳藻王涓莊璋趙善興徐峻陳序張適趙彥衛葉薿唐叔翰魯幵金之堅潘霆魏震

歸安縣縣創於太平興國七年時卽有令至元丰丙寅歲縣主簿吳同卿始搜故籍得淳化二年以來二十六人書於壁縣令蔡瑗爲之序後十年紹聖丙子歲令楊郊始刻之石自後相續書刻以至於今備列如後劉驤李朴盧幹嚴儒滕髙韓某李餘慶李迪劉拱丁日新戴顒天聖四年七月以太常博士知縣事臨民未其月治具大舉先是邑人以物產久虛而茶賦不除土敝無出齊民愈困公乃藉數之贏少第戶之丰乏審地置而均其課由是鄕亭絕追捕之苦縣有崇禮萬歲二鄕人多澤居罕務力穡資橘山之鹽以昌禁公諭以理法民遂革業務農私室漸實圜扉薦空戊辰歲召還而二鄕之民立祠於射村永興寺鄕貢進士張先記石刻在寺孫元張惟沈兼楊仲元劉仁化唐諷楊濟元居中謝仲林震李杲崔表臣諸程李鈞丁﹝裏去裏攺堇﹞虞肇鄭惇惠杜慶長柯述劉偁邢端王華老蔡﹝王咢﹞毛直友梁鐸楊郊李元劉藩胡知柔何諒直齊定國張興中李景亮劉蒙林豈錢耕兪俟字居易郡之人也尙之孫宣和中浙右經方寇之擾州縣多闕守令俟知眞定獲鹿縣辟爲歸安縣縣在郡邦人多難之乃預定規模處之以公宋﹝面力﹞請括諸路隱匿田縣獨不與鹽法屢變私販者罪甚重縣獨寬之葛勝仲知州事待俟甚厚或至縣治與之談後仕至敷文閣學士所至有治聲人稱爲吏師潘騫葉夢齡竇深蔣循祖張柟魯譓莫近王法臣兪垓馬迥【重建宅堂並雙桂堂】宋松年朱搏趙善�郭遂良霍文郁侯克國王綜蔡瑀王駜盧溶兪希尹【子應符】魏興祖王寧施廣國林思聰黃犖林一鳴周庭藻馮必大兪應符鄭昭先

長興縣長興縣自晉初置令之後以名見於史傳諸書者晉有陳達齊有何敬叔範岫庾沙彌陳有謝夷吾唐有鉗耳知命朱自勉權逢吉潘虔紹興八年縣令張琮始裒聚宋朝太平興國中錢氏納土以後縣令姓名刻石寘於廳事今並錄之晉陳達南史陳紀晉太尉準之孫達爲長城令悅其山水遂家焉嘗謂所親曰此地山水淸麗當有王者興二百年後我子孫必鍾斯運齊何敬叔南史傳何敬叔爲長城令有能名在縣淸廉不受禮遺夏節至忽榜門受餉數日得米三千餘斛他物稱是悉以代貧民輸租範岫南史傳範岫仕梁官至祠郎尙書爲齊長城令時有梓木小箱至數十年經貴遂不攺易庾沙彌南史孝義傳庾沙彌至孝卒於長城令陳謝夷吾舊編陳始興王發謝安墓安裔孫長城令夷吾徙葬於三鴉山唐鉗耳知命唐志朱自勉見顏眞卿放生池碑權逢吉舊圖經西湖久廢元和中刺史範傳正命縣令權逢吉去塘中白及決堰以復古迹潘虔舊圖經西湖咸道中縣令潘虔重修宋尹克勤郭同節王和白李贄魏拱喬文郁張諫潘浚歐陽徒鞠仲義王翌馬宜王樞袁旦魏嗣宗兪良儒張合朱扆宋穆唐嗣劉舉馮彭柳察林槪舊編寶元中爲令時邑人猶未知學槪爲辟庠序置生員身自誨飭講論經籍日出視事日升詣學抵夜而歸寒暑不倦由是邑之登科者接踵後其子希守吳興邑之更隱堂序賓亭皆有長篇刻之石裴大亮閻革任凱趙元儀許遵郝承方謹徳侯賓國張朴汪濤蕭汝器葉棐恭吳濤劉仲章劉﹝上赦去赤攺矛下心﹞陳知源陳之才郭剛丘述吳﹝桓去木﹞董若陳知恕黃頡顧長民張彥輔謝伯宜林露林髦張瑱許宸卿黃素宋昌蔡圭吳升陳吉老舊編宣和中爲令方寇之變人情洶洶縣東有竊發者千餘人公以死誓吏民整卒伍攻之手誅鋤千餘人縣獲安堵徐文虎李正邦毛欽悅王勛葛彥成張琮常因黃偉趙子卓劉授之蔡圻陳﹝口十﹞計顗呂僧護曾惔方釋之劉邦光張維顏度鄭熊林大中趙彥光趙師復吳競錢師悅陳擴慕容綎李樞陳鈞向士斐黃由已董與幾

武康縣武康縣初名永安置自漢之初平令長之說舊矣自吳以至六朝舊編謂可書者五人晉賀循宋朱齡石齊傅琰梁何遠陳殷不佞宋書又有庾肅之唐顏眞卿放生池碑有李漢張士若吳興統記有慶澄大慈寺鐘銘有韓章又有宋朝張亶淵應廟碑有唐劉汭餘英志又增陳沈峻一人今參考諸史記傅琰在宋殷不佞沈峻在梁庾肅之在晉又晉有袁猷孔欣之梁有伏挺樂藏唐有獨孤及諸人皆有行事故並舊編所載及其事迹列之於後若夫題名始立於紹興初之鍾燮斷自祥符六年王素以後至今聯續以書其政績有著見者並附之下云題名衢州判官陸彥昭爲序晉賀循晉書賀循字彥先舉茂才除武康令俗多厚葬及有拘忌停喪不葬者循皆禁之政教盛行鄰城宗之久不進序顧榮陸機陸云表薦之曰武康令賀循徳量邃茂才鑑淸遠服膺道素風操凝峻歷試三城刑政肅穆才望資品可尙書久之召爲太子舍人袁猷晉書袁環傳弟猷字申甫少與環齊名俱渡江環爲丹陽猷爲武康兄弟列宰名邑論者美之庾肅之南史沈道虔武康人居縣北石山下孫恩亂後饑荒縣令庾肅之迎出縣南廢頭裏爲立宅臨溪山水之玩時還石山精廬孔欣之南史沈道虔居武康鄕裏少年相率受學道虔常無食立學武康令孔欣之厚相資給受學者咸得有成宋朱齡石南史朱齡石宋武帝克京城以爲建武參軍遷武康令縣人姚系祖專爲劫掠郡縣不能討齡石至縣僞與之厚召爲參軍系祖出應召齡石斬之掩其家悉殺其兄弟由是一郡得淸傅琰南史傳傅琰字季圭仕宋爲武康令縣人稱之傅聖賜爵新亭侯時稱傅氏有治縣譜子孫相傳不以示人梁何遠南史何遠字義方爲武康令厲廉節除淫祀正身率職人甚稱之太守王彬行部諸縣皆盛供帳以待至武康獨設糗水而巳彬去遠送至境進鬥酒只鵝而別彬戲曰卿禮有過陸汭將不爲古人所笑乎武帝聞其能擢爲宣城太守自縣爲近畿大郡近代未有也樂藏南史沈顯傳梁天監四年北大舉南侵樂藏爲武康令以顗從役到建業揚州別駕陸任以書與吳興太守柳惲責其不能甄善別賢惲慚卽表停之顗有至行而藏俾從役藏之慚宜甚於惲姑志之以爲爲令者之戒伏挺南史伏挺天監中爲武康令沈峻南史梁時爲中書通事舍人出爲武康令卒官殷不佞字季卿梁承聖初爲武康令時兵荒饑饉百姓流移不佞循撫招集𦇤負者以千數唐慶澄統記廣徳元年袁晁賊傾陷浙右縣人朱泚沈皓舉亡命之徒以應之縣郭民居悉爲灰燼二年寇平左兵曹參軍慶澄兼武康徳淸二縣令於瓦礫荊棘之場創置室宇卽前溪北古址築城開塹伐本開徑入虎豹之穴織蓬編篛爲棟宇之覆仍散文牒召逋亡者還業未滿歲色復其舊期年繁庶過半皆澄力也李漢見顏眞卿放生池碑張士若同上獨孤及餘英志唐獨孤及爲武康宰嘗作亭於山因名其山曰獨孤有遺址存見獨孤山下劉汭統記元和七年邑境旱縣令劉汭以響潭靈異率僚屬祈禱應時靈霈見響潭下韓章大慈寺神鐘記縣令韓章撰鐘大歷五年僧神晤鑄詳見神鐘下宋王素孫允迪陳髙王圭何湜王鞏王易簡張仲回趙樵陳杲張熙蕭傳尹迪畬孝恭朱東之羅本之李恭敏王震【始見盡心堂】宋恭禮劉傑謝景山吳子襄駱復冷源

梅澤陶兌李景元李﹝仃去丁攺甫﹞韓宗堯卓厚張祖良毛滂舊編云毛滂字澤民元符二年爲武康令慈愛惠下政平訟簡時旁邑多歉惟武康丰穰公餘多暇尋訪山水發諸文章蘇公軾嘗以文章典麗可備著述科薦之及見餘英志邑之亭館多所刱建遊覽篇詠並在東集堂樂倚馬弼李怌陳惟仲齊惇復許觀光畢衝朱容範鎔趙子巽莊必彊莊﹝王壽﹞鍾燮餘英志云建炎兵火縣堂悉爲煨燼紹興二年鍾燮爲令始復營建重門之內有敕書樓廳事之東有室曰公主明於西園池上建淸心堂卽毛令漁磯鶴巢之地也朱﹝艼去丁攺巳﹞陳泰初湯穆範晉李衡劉坦曾悌郭知微薛居實曹絳湯駿張端友許畯趙思旦王緯蔡霖張棠韓亞卿何挺程九萬餘英志云下車未幾首訪儒士凡所施設動可觀仰邑有頑民與姦胥爲囊橐盜占縣治地以罔巿利乃籍其姦贓繩之以法縣以肅淸秩滿攀餞追送閭巷爲空在邑所作詩章百餘篇號松桂林集又和毛東塘題詠邑人編爲毛程倡和錄辛世徳魏中復丁大聲魏剛中趙崇規馮多祉徐逢

徳淸縣徳淸縣置自唐天寶以來題名不立見於柳文者柳察躬見於放生池碑者範銘見於詩詠者有諭鳧而巳本朝慶曆壬午歲縣令劉景始刻石自太平興國三年吳越納土後至康定元年次具姓名龕諸壁校書郎浚爲記後相續不絕今悉載於後唐慶澄吳興志廣徳元年袁晁賊傾陷浙右本縣人朱泚沈皓舉亡命之眾應之二年刺史獨孤問俗使將軍辛敬順於金鵝山築城守其寇路泚皓殺洞中賊黨以降之七月左衛兵曹參軍慶澄兼武康徳淸二縣令安集之範銛乞禦書放生池碑顏眞卿撰徳淸令範銛柳察躬按柳宗元先侍禦神道表父察躬湖州徳淸令世徳孝廉又曰天寶遇亂奉徳淸君夫人隱王屋山察躬爲令時當天寶年閒也諭鳧建州刺史李頻送諭鳧赴徳淸令詩棹返霅溪去仍參舊史君州傳多古迹縣記有誰文水柵橫船閉湖田立木分但如詩思苦爲政卽超羣宋劉楚金劉廷敏孫諒王琰劉世昌張維王衮杜惟明劉洞馬周王符蘇昂符居簡楊知保王子昂孫汝弼陳範虞初昌竇允潘約禮劉景江觀劉覲苟師顏蔣翔黃長裕郭眞卿韋肅文勸梁昉陳之方徐良佐曹庠孫載陳羔聞人完楊規李樞魏興宗鮑朝懋侯綬方揚遠毛國賓葉華梁仲衍樓居明王彀山東人政和二年爲令是時括責茶租甚嚴徳淸山閒茶最盛使盡翦伐民初𨿽不信委曲勸諭以爲茶可復種茶租一定則爲子孫之害至今徳淸茶租最輕金鵝山下藕有旨責貢取以爲獻而不緘封至京色味俱變遂不復再取其愛民類如此趙嵎字景東淸獻公猶子宣和元年爲令庚子冬淸溪盜起破郡邑人駭散嵎獨畱縣發倉廩招集貧民團聚保甲賊自嘉禾犯境嵎邀擊之擒其將二人獲凶徒二百餘人器械千數級數百縣賴以全邑人立生祠於乾元寺李登兪佚趙子縝向子廉趙子瑗黎詔楊錟沈造劉嘉成沈彬王鑄髙公緒陳桴徐峴趙以�兪汝翼範直大葉榮管銳向子儼趙不比孫易簡葉沆章耀胡澄趙希迪沈

楊思濟李稠王銑朱欽則舒烈陳雱陳庶呂鐩單端士黃之仁

安吉縣安吉縣自漢中平以來其令長見於史傳者絕無而僅有考之統記有計豪姚翊宋書有蕭鸞唐以來考之碑記大歷中放生池石刻有楊宥曹友諶本朝碑刻天聖中有中大夫行國子博士上護軍尹熙古又有狄遵禮胡穆劉望胡浚明當有可錄者散落不得而書自唐邁以後至於今得二十人具列於後吳姚翊安吉令晉計豪安吉令宋蕭鸞字景棲宋泰豫元年爲安吉令有嚴能之名卽齊明帝也梁徐文整故鄣令周弘政梁安吉令施紘梁故鄣令唐楊宥顏眞卿放生池碑安吉令楊宥曹友諶曹友諶見上宋尹熙吉狄遵禮胡穆劉望胡浚明唐邁彊黻王抑呂靖韓冑趙伯耆範晉張庭筠徐良能呂正已韓磊李時澤安鼎曾崇錢宥之趙師行趙楙黃敷忠褚意韋翌趙師恩陳自修吳益莫若衝張傑趙彥滄葉松趙不污吳興志卷十六宋談鑰撰

著姓姓之有望生於緒姓族之蕃而別其地也古者因生賜姓胙土命氏漢鄧氏應氏有氏族篇纂敍世系至晉賈弼撰姓氏簿始附之州郡宋王儉廣其書東南之族具焉吳興郡著姓之說率根源於是歷數百千年時有升降閥有盛衰若不可一槪定然考之太平寰宇記李宗諤圖經王曾圖志及續圖經等書述地理而參諸學者皆言姚沈丘鈕長城曰錢胥今故敍四姓著於鄕之繇而長城之錢附焉至他姓之有顯赫者則有古今史編及姓氏諸書在

姚姓出自虞帝生於姚墟因以爲姓春秋時鄭大夫姚句耳姚般其後也漢有靑州刺史恢尙書左僕射皓吳有太常卿信晉有九江太守渠墓皆在郡境有碑碣存姚姓其來也遠居吳興亦久矣姓氏書謂王莽封田丰奉舜祀丰子避莽亂過江居吳郡攺姓爲嬀五世孫敷復攺其姓姚始居吳興武康未必然也敷生信卽吳太常卿著昕天論者信子寧浦太守陶陶子太傅奮奮六世孫僧坦隋開府儀同三司生二子察最察隋太子內史舍人生思廉最隋蜀王友生思聰自晉至梁尢多顯人藏爲散騎常侍宣業爲吳興郡公武韞璇壽欽定祥六人皆至給事中他可槪見宣業之四世孫崇相明皇崇傳云陜州人陜州之族出於武康思廉之孫﹝王壽﹞相武后思廉傳云父察自吳興遷京兆遂爲萬年人京兆之族亦出於武康獨最與思聰墓在武康石城山今之居吳興者皆祕書少監思聰後也【舊圖經載漢九江太守姚渠墓在烏桯縣南六十里吳秦州刺史誌墓在州南十四里統記載後漢靑州刺史恢尙書左僕射皓吳太常卿信墓並在武康縣西南三里石城山碑碣並存後周開府儀同三司僧坦陳吏部尙書察隋蜀王司馬最唐祕書少監思聰墓亦在焉統記又載信子陶吳寧浦太守陶子奮太傅晉之藏至散騎常侍武韞與梁之璇壽文祥欽凡六人皆至給事中吳之參憲翊晉之向選梁之康遏通緒茂皆爲縣令並武康人按姓氏書姚出於虞帝生於姚墟因以爲姓春秋時鄭大夫姚句耳姚般其後也初陳公滿封於陳裔孫共仲奔齊爲陳氏又爲田氏齊亡居魯至王莽封田氏爲代睦侯以奉舜祀丰子恢避莽亂過江居吳郡攺姓爲嬀五世孫敷復攺姓姚居吳興武康敷生信吳選曹尙書八世孫僧坦隋開府儀同三司北隆公二子察最察隋太子內史舍人襲公最蜀王友察生思廉唐修文館學士生﹝忪去公攺登﹞生懤相武后最生思聰至八世孫衮太僕主簿陜郡姚氏亦出自武康梁徵東將軍吳興郡公宣業生安仁安仁生祥祥生懿懿生元之元素元之名崇相明皇生彜忌弈元素生弇馮算孫九人曾孫二十人四世孫七人五世孫五人世所謂武功姚者南史姚察傳吳興武康人吳太常卿信九世孫父僧坦子思廉唐書姚思廉傳察之子陳亡察自吳興遷京兆遂爲京兆萬年人孫﹝王壽﹞姚崇傳峽州峽石人子懿】

沈姓臺駘之後或曰聃季食采於沈姬姓後也春秋有沈子國卽汝南平輿沈亭是也沈滅其後子孫因國爲氏秦末有沈逞召爲丞相不就逞之曾孫保漢封爲竹邑侯竹邑侯之十世孫戎後漢初說降劇賊尹良光武封爲海昏侯不就避地徙會稽烏程之餘不鄕遂家焉死葬於金鵝山戎生尙書令酆酆生河閒相景仲髙景生荊州刺史彥演之慶之曇慶懷文其後也仲髙七世孫延晉潁川太守始居縣之博陸裏余烏村田子林子與約其後也統記又載沈氏先賢傳諸書云沈戎子孫見史傳者一百五十八人三十八人有正傳一百二十人附傳宋梁陳閒皇后三人尙主者五人唐有君亮相武后彥之裔孫曰傳師而睿眞太后亦曰吳興人至今人物視三姓爲盛云【南史沈約字休文吳興武康人自敍曰沈臺駘之後沈子國汝南平輿沈亭是也春秋時列於盟會魯昭公四年晉使蔡滅沈其後因國爲氏秦末有沈逞徵丞相不就漢初逞曾孫保封竹邑侯保子遵遷九江之壽春官至齊王太傅封敷徳侯遵生驃騎將軍達達生尙書令幹幹生南陽太守弘弘生河內太守勛勛生禦史中丞奮奮生將作大匠恪恪生尙書關內侯謙謙生濟陰太守靖靖生戎光武封爲海昏侯不受徙居烏程之餘不鄕戎生三子酆零陵太守仲髙安平相景河閒相演之慶之曇慶懷文其後也仲髙子鸞鸞子直直子瑜儀儀子曼吳定陽侯曼子矯立武校尉晉長沙太守矯子陵晉元年命參軍事陵子延潁川太守始居縣之博陸裏余烏村延子賀南中郎參軍賀子警警子穆夫穆夫子田子龍驤將軍林子建威將軍宋封漢壽縣伯子璞嗣淮南太守璞子約梁尙書令約子旋趨旋司徒右長史趨黃門旋子寔眾陳民部尙書姓氏錄沈出自姬姓周文王之第十子聃李食菜於沈汝南平輿沈亭是也春秋成八年爲晉所滅沈子逞奔楚遂爲沈氏曾孫諸梁號葉公曾孫郢召爲丞相不就生平封竹邑侯平生遂遂生倧左庶長竹邑侯生遵徙壽春遵生幹幹生承承生助助生奮奮生恪恪生謙謙生靜靜生戎後漢光祿勛以九江從事說降劇賊尹良光武封爲海昏侯辭不就因避地徙居會稽之烏程縣余不鄕遂家焉戎四子酆懿齊恭酆四子許仲髙景景生彥彥裔孫君亮相武后統記載後漢述善侯戎墓在金鵝山尙書令酆荊州刺史彥河閒相景墓並在焉晉吏部尙書嘉太子詹事回墓在鳳皇山宋齊梁陳諸友墓並在武康縣又載沈氏先賢傳後漢太山太守霸丹陽太守裕又云沈戎子孫見史傳者一百五十人三十八人有正傳一百二十人附傳宋陳至唐四皇后宋朝宣太后陳文帝皇后後主皇后及唐睿眞太后陳朝尙主者五人君理尙會稽長公主遵禮尙安康公主繕尙義興公主修智尙湘安公主規尙智平公主按沈約自敍其家世與班固揚雄自敍之體同宜其視姓氏諸書泛述者必精確而謂楚使蔡滅沈在魯昭公四年今左傳載昭四年楚子沈子會於申又同伐吳明年又同伐吳則沈之滅安得在四年也以其顯著者差齲如此則其它亦未必皆可信姓氏錄謂沈之滅在成八年其失又遠矣又世系載在諸書者多不同今悉存之】

丘姓系出齊太公封於營丘二十八代孫公子髙遂氏其後弱爲邾國大夫明爲魯國左史漢平帝時有名俊者持節安輯江淮屬王莽篡位遂畱江左居吳興烏程後漢大司馬騰交州太守聰陽羨令昭吳晉陵太守傑宋尙書右丞泉之新安太守道護建安太守道成梁黃門侍郎遲雜見於王儉姓系元和姓纂諸書者不一而騰傑遲泉之道護墓又俱在郡境信其爲俊後也南史載冠先奉使不屈死於胡虜傑居喪盡孝感夢授藥靈鞠以文章顯仲孚以政事聞系緒𨿽不詳可以爲著姓矣唐元和中有葬麻谷者左散騎常侍爲與撰墓碑碑今存焉【烏程縣麻谷有吳興丘氏碑元和四年制左散騎常侍丘爲撰云太公封營丘二十八代孫公子髙遂氏其後弱爲邾國大夫明爲魯國左史爲之作必有所據則左丘明蓋姓丘而官爲左史也元和姓纂曰齊太公封於營丘子孫以地爲姓世居扶風左氏傳有邾大夫丘弱漢平帝時有丘俊持節安撫江淮屬王莽篡位遂畱江左居吳興烏程唐貞觀初有將軍丘師利又丘爲蘇州嘉興人事在藝文志舊圖經烏程縣有後漢大司馬丘騰墓在縣西十八里吳晉陵太守傑墓宋尙書右丞泉之墓在西北十里南郡太守道護墓在南十八里梁黃門侍郎遲墓在縣南十六里統記載後漢交趾太守聰陽羨令昭晉新安太守條陽侯道護建安太守道成又載王儉姓系有漢丘騰晉散騎常侍詢駙馬都尉敬祠部郎中裕給事中夷宋書有吳郡太守泉之及齊季彬並烏程人南史冠先傑見孝義傳靈鞠遲見文學傳冠先有子曰惟靈鞠之父祕書監系父護軍長史道眞子遲從仲孚皆烏程人】

鈕姓不詳得姓之繇漢有關內侯馥而衝充皆以牧守襲爵其爲姓舊矣又有名綽者東漢荊兗靑三州刺史衡九眞太守詳富春侯淑吳尙書令臨水侯瑒晉察孝廉襲臨水之封戶允東遷侯淑及宋禦史中丞滔墓皆在郡境淑侯封臨水歿葬烏程信爲吳興人瑒允嗣侯滔墓同境必其後也馥衝衡綽名見吳興記王儉姓系錄爲淑之先亦無疑矣吳景帝有鈕後陳武宣章後本亦鈕姓父景明追封廣徳侯族兄治中散大夫以二後五侯之族其爲著姓宜矣【吳興統記載王儉姓系云鈕馥字符芳漢封關內侯衝字符度弘農太守關內侯食二千石兗後漢梁州牧襲關內侯綽字君宏荊兗靑三州刺史衡字符平九眞太守詳字子明富春侯食千戶淑字仕叔吳尙書令臨水縣侯食一千五百戶場字彥眞晉察孝廉後封臨水侯又食一千五百戶允字符嗣中散大夫新昌太守東遷侯食千戶南史陳武宣章皇后本姓鈕父景明爲章氏所養景明梁散騎常侍後贈特進金紫光祿大夫追封慶徳縣侯後親族無在朝者惟本族兄洽官至中散大夫姓氏書止載吳興鈕消云東晉人以及宋開封鈕氏大理寺丞約舊圖經曰吳中書令鈕淑墓在烏程縣西十里宋禦史中丞滔墓在烏程縣東十四里統記載吳興吳景帝鈕皇后父葬卞山因開靑塘又顏眞卿石柱記云吳景帝鈕皇后葬卞山】

錢姓出於大彭彭祖其後也以錢爲氏彭祖四十三代孫漢諫議大夫錢林始居縣之梓山林孫敞敞孫咸咸曾孫讓讓七代孫彌彌十三代孫纂墓皆在縣石柱題志存焉姓氏錄云讓避王莽亂徙居烏程者非也晉宋及陳世有王侯牧守甚眾衣冠之盛如此而陳昭皇后亦爲錢氏宜爲長城著姓【姓氏錄錢出自顓帝曾孫陸終生彭祖彭祖之孫季爲周錢府上士因官命氏焉戰國有隱士丹秦禦史產居下邳西京雜記有會稽人勃漢哀平閒有襄爲廣陵太守避王莽亂徙居烏程生晟又東晉靑州刺史端歷陽太守鳳裔孫樂之宋太史令居長城故望出吳興宋吳越錢氏本杭州臨安人統記後漢富春公錢讓墓在長興縣西五里字徳髙吳郡烏程人後爲散騎常侍累遷徐兗二州刺史封富春侯食邑五千戶贈富春公謚曰哀吳廬江太守盛墓在縣北五里振盛將軍晟墓在縣西五里晉龍驤將軍端墓在縣西四里大將軍廣墓在縣西二里又有太子太傅迪始興王師穆東遷縣侯寵冠軍將軍端步兵校尉嶽伏波將軍詳陳定遠將軍開國侯肅衣陽侯玄智臨海太守遷隋鍾離守季卿開府儀同三司謹承安侯道職唐侍禦史政舊編云錢氏系出大彭籛鏗所封所謂彭祖也其後以彭爲氏鏗四十三代孫漢諫議大夫錢林始來長城之梓山子孫因居焉長城陵墓陳昭皇后錢氏陵曰嘉陵彭祖四十五代孫錢敞四十七代孫咸五十代孫讓五十七代孫彌六十三代孫墓及昌端廣墓皆在長城詳見長城縣陵墓下】右長興著姓太平寰宇記李宗諤圖經王曾九域圖志皆曰長興著姓二曰錢曰胥胥姓考之古今史傳圖志系譜在吳興者無一人焉豈傳寫筆誤乎

賢貴事實上

陳朝帝冑陳髙祖武皇帝諱霸先吳興長城下篛里人姓陳氏漢太丘長實之後也六世孫達永嘉南遷爲長城令悅其山水遂家焉嘗謂所親曰此地山川秀麗當有王者興焉二百年後我子孫必鍾斯運達生康爲丞相掾咸和中土斷故爲長城人康生盱眙太守英英生尙書郎公弼公弼生步兵校尉鼎鼎生散騎常侍髙髙生懷安令詠詠生安成太守猛猛生太常卿道巨道巨生皇考文纘帝少俶儻有大志長於謀略意气雄傑不事生產及長涉獵史籍好讀兵書明緯侯孤虛遁甲之術多武藝明達果斷爲當時推服身長七尺五寸日角龍顏垂手過膝嘗遊義興館於許氏夢天開數丈有四人朱衣捧日而至納之帝口及覺腹內猶熱帝心獨喜帝嘗獨坐堂室有神光之異梁新諭侯蕭映爲廣州刺史常以爲中兵參軍尋轉爲髙安太守以交州李賁僭稱天子映遣帝平之梁武嘉焉卽除直閣將軍太淸二年侯景反乃率眾赴援遂受梁禪卽位後攺梁太淸二年爲永定元年國號陳在位二年崩年五十七帝雄武多英略性甚仁愛及居阿衡性崇寬簡雅尙儉素常膳不過數品私饗曲宴皆瓦器﹝虫奉﹞盤肴核庶羞裁令充足不爲虛費初平侯景及立景帝子女玉帛皆班將士其充闈房者衣不重采飾無金翠聲樂不列於前踐祚之後彌厲恭儉故能隆功茂徳光於江左世祖文皇帝諱蒨始興昭烈王之長子也少沈敏有識量美容儀畱意經史武帝甚愛之常稱吾家英秀梁太淸初帝夢兩日斗一大一小大者光滅墜地色正黃其大如斗帝三分取一懷之武帝崩卽位攺元天嘉在位七年崩帝起自布衣知百姓疾苦國家資用務從儉約妙識眞僞下不容姦一夜內刺閨取外事分判者前後相續每雞人伺漏傳簽於殿中者令投簽於階石上鎗然有聲云吾𨿽得眠亦令驚覺其自彊如此廢帝諱伯宗文帝嫡長子也文帝崩卽位攺元光文帝柔弱無人君之器在位三年廢髙宗孝宣皇帝諱頊始興昭烈皇第二子也生有赤色滿室少寬容多智略及長美容儀身長八尺二寸垂手過膝有勇力善騎射廢帝廢卽位攺元太建在位十四年崩帝之在田本有恢弘之度及居尊位實允天人之應於時國步初弭瘡痍未復淮南之地並入於齊帝志復舊境意反侵地彊弱之形理則懸絕犯斯不韙適足爲禽及周兵滅齊乘勝而舉略地還至江際自此懼矣後主諱叔寶宣帝嫡長子也宣帝崩卽位攺元至徳在位七年降隋【以上陳朝五主共三十三年】衡陽獻王昌字敬業武帝第六子也昌容貌偉麗神情秀朗雅性聰辧明習政事讀書一覽便誦明於義理剖析如流南陽忠壯王休光武帝母弟也子曇朗孫方慶襲封始興昭烈王道談武帝兄也仕梁爲東宮直閣將軍侯景之亂援臺中流矢卒生文帝及宣帝鄱陽王伯山字靜之文帝第三子也偉容儀舉止嫻雅喜慍不形於色性寬厚又於諸王最長後主深敬重之每朝廷有冠婚饗宴恆爲使主及遭所主憂居喪以孝聞後主謂羣臣曰鄱陽王至性可嘉始興王伯茂新安王伯固晉安王伯恭衡陽王伯信廬陵王伯仁江夏王伯義武陵王伯禮永陽王伯智桂陽王伯謀【以上文帝諸王文帝十三男一人爲廢帝二人早卒封王者十人】嶽陽王叔謹字子敬宣帝第十六子也少聰敏十歲能屬文出爲湘州刺史加都督及隋師濟江淸和公楊素兵下荊州遣將龐暉略地至湘州叔愼遣人許奉降書於龐暉叔謹伏甲待之暉入伏兵發縛暉以徇皆斬之始興王叔陵豫章王叔英長沙王叔堅建安王叔卿宜都王叔明河東王叔獻新蔡王叔齊晉熙王叔文淮南王叔彪始興王叔重尋陽王叔儼義陽王叔達巴山王叔雄武昌王叔虞湘東王叔平臨賀王叔敖陽山王叔宣西陽王叔穆南安王叔儉南郡王叔澄沅陵王叔興嶽山王叔韶新興王叔純巴東王叔謨臨海王叔顯新會王叔坦新寧王叔隆新昌王叔榮太原王叔匡【以上宣帝諸王宣帝四十二男一人爲後主八人未及封三子早卒無名封王者三十人】太子深吳興王允南平王嶷永嘉王彥南海王虔信義王祇邵陵王兢會稽王莊東陽王恮吳郡王藩錢塘王恬【以上後主諸王后主二十二男十一人未及封太子諸王十一人】永修侯擬【本傳武帝疏屬】右陳朝帝冑【並見南史】

歷代后妃

後宋明宣沈太后吳興統記云武康人沈氏爲文帝美人生明帝爲婕妤明帝卽位追尊皇大後按本傳諱容姬不知何許人謚曰宣統記必有據梁文宣阮太后吳興統記云武康人阮氏梁典云後本姓石氏諱令嬴父靈寶寓居武康後有美色武帝拜修容賜姓阮氏元帝卽位追崇文宣太后梁陳故事武康阮公溪石靈寶上虞人嘗寓居其女有姝色天監元年送爲露乘轉女采及生元帝拜修容賜姓阮拜靈寶爲朝請時人名其所居溪曰阮公溪靈寶以承聖二年封武康侯溪有大靑石俗謂之美人石今存按南史本傳云會稽余姚人在孕夢龍罩其牀生元帝父靈寶武康縣侯寓居武康信矣陳武昭錢皇后長城人父曰仲方武帝先娶後早卒及武帝卽位追尊曰昭皇后南史陳紀永定元年武帝卽位追尊前夫人錢氏爲昭皇后陵曰嘉陵章皇后傳云武帝先娶同郡錢仲方女早卒後乃聘後舊圖經云嘉陵在縣北五里陳髙祖錢皇后陵也而統記乃云陳髙祖追尊皇妣錢氏爲昭皇后舊編云其誤又謂嘉陵爲髙祖母錢氏其失甚矣按陳紀辛巳追尊皇考曰景皇帝廟號太祖皇妣董氏太夫人曰安皇后前夫人錢氏爲昭皇后癸未尊景帝陵曰瑞陵昭皇后陵曰嘉陵遂承上皇妣字以致此誤殊不知旣以母爲太夫人妻爲前夫人分陵爲二辭意明甚又章後傳述武帝先娶錢氏其不思亦甚矣陳武宣章皇后南史本傳諱要兒烏程人亦姓鈕父景明幼爲章氏所養因攺焉後母蘇氏嘗遇一道人以龜與之光彩五色曰三年有徵及期後生而紫光照室因失龜所在後少聰慧美容儀手爪長五寸並紅白每有期功之服則一爪先折善書計能誦詩及楚詞武帝聘後爲夫人後永定元年卽位立爲皇后武帝崩定策立文帝及卽位尊爲皇太后宮曰慈訓廢帝卽位爲太皇太后光大二年下令黜廢帝命宣帝嗣立太建二年崩謚曰宣陳文帝沈皇后南史本傳諱妙容武康人父法深梁大同中歸文帝文帝爲吳興太守屬侯景作亂帝與後悉爲景所收及景平髙祖踐祚永定元年後爲臨川王妃文帝卽位爲皇后廢帝卽位尊爲皇太后宮曰安徳陳後主沈皇后南史本傳諱婺華武康人父君理母卽武帝女會稽穆公主早卒後尙幼而毀瘠過甚爲皇太子妃後主卽位爲皇后後性端靜有識量寡嗜欲聰明彊記獵涉經史工書翰父君理卒居憂處別殿哀毀踰禮時張貴妃有寵後澹然未嘗有所忌怨身居儉約衣服無錦繡之飾惟尋閱圖史及釋典爲事遇歲旱自暴而誦經應時雨降數上書諫後主唐代宗睿眞沈皇后唐書本傳吳興人開元末以良家子入東宮太子以賜廣平王實生徳宗天寶亂失後所在代宗立以徳宗爲皇太子詔訪後存亡不能得徳宗卽位乃先下詔贈後曾祖士衡太保祖介福太傅父易直太師弟易良司空易直子震太尉一日封拜百二十七人詔制皆錦翠池飾以廏馬負載賜其家建中元年乃具冊前上皇太后尊號分遣諸沈行州縣物色咨訪故中官髙力士女頗能言禁中事年狀差如後於是迎還上陽宮馳以聞帝喜羣臣皆賀力士子知非是具言其情詔貸之帝謂左右吾寧受百罔冀得一眞於是自謂太后者數矣及索驗皆辭窮終帝世無聞焉以上後七人

妃陳宣帝妃錢氏南史后妃傳云吳興人宣帝居鄕裏先娶錢氏及卽位拜貴妃甚有寵陳宣帝妃吳氏統記云吳興人生武成公主後主卽位尊爲太妃隋煬帝妃陳氏統記云陳後主第四女母髙昭儀封廣徳公主唐太宗賢妃徐氏唐書本傳太宗賢妃徐惠湖州長城人生五月能言四歲通論語時八歲自曉屬文父孝徳嘗試使擬離騷爲小山篇曰仰幽巖而流盼擬桂枝以凝望將千齡兮此遇荃何爲兮獨往孝徳大驚知不可掩於是所論遂盛傳太宗聞之召爲才人手未嘗廢捲而辭致瞻蔚文無淹思帝益禮顧擢孝徳水部員外郎惠再遷充容貞觀末數調兵討定四夷稍稍治宮室百姓勞怨惠上疏極諫且言地廣者非常安之術人勞者乃易亂之符又言有道之君以逸逸人無道之君以樂樂身技巧爲喪國斤斧珠玉爲蕩心酖毒復爲詩連珠以見意永徽元年卒年二十四贈賢妃陪葬昭陵石室惠之弟齊聃齊聃之子堅皆以學聞女弟爲髙宗婕妤亦有文藻世以擬漢班氏以上妃四人

嬪隋秦王嬪陳氏統記云陳後主第五女長興人謝昭儀生封臨成公主【原本統記雲長興人】嬪一人

夫人隋文帝夫人陳氏統記雲長城人宣帝第十四女母施氏太妃後主封寧遠長公主隋文帝弘政夫人陳氏統記雲長城人宣帝第二十四女母曾美人卽後主之妹封臨川長公主按南史隋文帝宣華夫人陳氏陳宣帝女也性聰慧姿貌無雙不言第幾女未知孰是以上夫人二人

婕妤唐髙宗婕妤徐氏唐太宗賢妃惠妹也賢妃傳云弟齊﹝日冉﹞齊﹝日冉﹞子堅皆以學聞女弟爲髙宗婕妤亦有文藻世以擬漢班氏徐齊﹝日冉﹞傳雲長城人也子堅姊爲太宗充容仲爲髙宗婕妤恥以恩進統記作太宗婕妤誤矣婕妤一人

淑媛梁武帝淑媛吳氏統記雲長城人東昏侯宮人入侍梁王生南昌王綜南史豫章王綜母吳淑媛在齊東昏侯宮人及得幸於武帝七月而生綜淑媛一人

太妃晉宣帝太妃施氏統記云安吉人生寧遠公主位太妃太妃一人右歷代后妃妃嬪自唐徐氏有傳外余𨿽有雜出諸傳者始末不詳統記之言當有證今並登載

漢人錢林字符茂彭祖四十三代孫也漢建平中爲諫議大夫元始中王莽專政來隱於平望鄕陂門裏梓山東造封村穿港開陌俾水陸交通層屋背山髙門面水疏桐映井密竹臨池松桂傳芳芝蘭送馥洲渚園林幽遠蒙密林居其中名利不幹子孫因家焉沈戎南史云初爲九江從事說降劇賊尹良光武封爲海昏侯辭不就徙居會稽烏程縣余不鄕遂家焉戎後爲述善侯葬金鵝山宋元嘉三年戎八代孫司空慶之吏部尙書曇慶五兵尙書懷明左光祿大夫孟俯等奏請過江捨祖宅爲寺文帝以爲述善侯有功於人同懷其徳因以懷徳名寺丘騰元和姓纂云平帝時有丘俊持節安撫江淮屬王莽篡位遂畱江左吳興烏程王儉姓系云丘騰光武初起義【掌故集】於南陽曆公卿二千石退棲舊鄕乃於先人卽攺塋與其弟子築城而居吳興統記云大司馬丘騰墓在烏程縣南六里又列於儒學類錢讓字徳髙彭祖五十代孫也吳郡烏程人時吳郡太守薛固爲法吏所枉下獄付廷尉乃攜同郡婁縣卞崇詣闕稱冤廷尉囚讓等以兵人圍守苦毒備至讓恬然自若枉聲彌厲天子聞而奇之赦固之罪累遷散騎常侍廣陵太守鎭東大將軍都督九江諸軍事遷徐兗二州刺史封富春侯食邑五千戶卒年六十二贈富春公謚曰哀天子素車臨弔哀慟給兵吏二十人加威儀還葬本鄕賜錢十萬黃金百鎰錦被十張與讓母趙氏統記云墓在長興縣西五里又云謝承後漢書云桓帝時也費泛費府君碑云字仲慮此邦之人也其先季文爲魯大夫有功封費因氏爲姓秦項兵起避地於此遂畱家焉府君以孝友至行聞於鄕邑仕更郡右謇諤質直在公履法察孝廉除郎中屯騎司馬遷蕭令視民如子先教後罰在仕九年百姓移風苛慝不作姦寇不發慶增怨銷推讓道生三年不斷獄禎祥感應時沛有蝗獨不入界由此顯名國以上聞朝廷嘉諸拜梁相二子鳳由宰府至堂邑令政九江太守費鳳字伯簫梁相之元子言不失典術行不越矩度踐郡右職三貢獻計辟州試部忠以衛上漢安二年吳郡太守東海君以君有委蛇之節自公之操年三十一舉孝廉拜郎中除陳國新平長後宰堂邑熹平六年七月卒鳳退巳進弟不營榮祿祖業良田畝直一金推與弟息行儀髙郡沈瑜沈儀統記云烏程人也俱少有至行瑜十歲儀九歲而父亡居喪毀瘠過於成人外祖會稽盛孝章名士也每撫慰之曰汝並黃中英爽終成奇器何遽逾制自取滅性耶瑜早卒儀篤學有雅才以儒素自業時海內大亂經術廢弛士少全行而儀淳深隱默守道不移州府禮請二府交辟公交車並召不屈以壽終續圖經曰當漢末未置郡烏程縣提封稍廣沈氏所居余不鄕屬今之徳淸今系烏程則失實附徳淸則難以預名故載之於郡許頤統記云故鄣人也頤父患惡疾醫曰啖人肉可差頤卽割兩股爲羹以遺父月餘果差刺史周澤奏旌表門閭右漢人漢末置郡特有烏程故鄣縣而已故名賢見於諸史者沈瑜沈儀曰烏程人許頤曰故鄣人沈戎曰會稽烏程人錢讓曰吳郡烏程人者自秦以來烏程屬會稽永建以後始析會稽爲吳郡烏程屬焉讓永建以後人也錢林居梓山今梓山在長興費泛曰此邦之人者泛鳳父子共有三丰碑舊在烏程界村落歐陽公集古錄等書俱錄碑今在墨妙亭洪氏隸釋云在吳興校官廳壁誤也碑在本郡汛鳳爲本郡之人信矣統記又載鈕姓馥充衝皆爲關內侯綽荊靑三州刺史衡九眞太守詳富春侯出王儉姓系沈姓彥荊州刺史霸太山太守裕丹陽太守出沈氏先賢傳立聰交趾太守昭陽羨令姚祗日南太守施咸魏郡太守俱漢時人今故附見又舊經諸書多以隸烏程抑不考漢之烏程尙兼長城武康界況徳淸歸安又續分者乎今故以時代爲別

吳人吾粲吳志云字孔休吳郡烏程人也孫河爲縣長粲爲小吏河深奇之河後爲將軍得自選長史表粲爲曲阿丞遷爲長吏治有名迹𨿽起孤微與同郡陸遜卜靜等比肩齊聲矣孫權爲車騎將軍召爲主簿出爲山陰令還爲參軍校尉黃武元年與呂範賀齊等俱以舟師拒魏將曹休於河口值天大風諸船綆紲斷絕漂沒著岸爲魏軍所獲或覆沒沈溺其大船尙存者水中生人皆攀緣號呼他吏士恐船傾沒以戈矛撞擊不受粲與黃淵獨全船人承取之左右以爲船重必敗粲曰船敗當俱死耳人窮柰何棄之粲淵所活者百餘人遷太子太傅遭二宮之變抗言執正明嫡庶之分欲使魯王霸出駐夏口遣楊竺不得在都邑又數以消息語陸遜令時駐武昌連表諫諍由此爲霸竺等所譖害續圖經曰粲孫權時人未置郡故自寶鼎二年以前皆載於郡以後事並見吳志徐詳字子明烏程人孫權爲車騎將軍召與是儀胡綜俱典軍國密事魏拜權爲吳王詳爲亭侯吳志評曰是儀徐詳胡綜皆孫權之時幹興事業者也儀淸恪正素詳數通使命綜文采才用各見信任譬之廣廈其榱椽之佐乎朱治字君理丹陽故鄣人也勸策還平江東黃武元年封毘陵侯領郡如故二年拜安國將軍金印紫綬徙封故鄣權歷位上將及爲吳王治每進見權常親迎執版交拜饗宴贈賜恩敬特隆至從行吏皆得奉贄私覿其見異如此權常嘆治憂勤王事性儉約𨿽在富貴車服惟供事權優異之自令督軍禦史典屬城文書治領四縣租稅而已是時丹陽深地頻有姦叛治亦以年向老思戀土風自表屯故鄣鎭撫山越諸父老故人莫不詣門治皆引進與共飲宴鄕黨以爲榮在故鄣歲餘還吳黃武三年卒朱才字君業治之子也爲人精敏善騎射權愛異之常侍從遊戲少以父任爲武衛校尉領兵隨從徵伐屢有功捷本部議者以才少處榮貴未畱意於鄕黨才乃數曰我初爲將謂跨馬陷敵當身履鋒足以揚名不知鄕黨復追迹其舉措乎於是更折節爲恭畱意賓客輕財尙義施不望報又學兵法名聲始聞於遠近朱然字義封治姊之子本姓施氏年十九後爲山陰令加折衝校尉督五縣權奇其能分丹陽爲臨川郡然爲太守授兵一千人會山賊起然平討旬月而定呂蒙病篤權問曰卿如不起誰可代者蒙對曰朱然膽守有餘愚以爲可任蒙卒權假然節鎭江陵黃武元年劉備舉兵攻宜都然督五千人與陸遜並力拒備別攻破備然前鋒斷其後道備遂破走拜徵北將軍封永安侯然長不盈七尺气候分明內行修潔其所文采惟施軍器餘皆質素終日欽欽常在戰場臨急膽定尢過絕人𨿽世無事每朝夕嚴鼓兵在營者咸行裝就隊以此玩敵使不知所備故出輒有功諸葛瑾子融步騭子協𨿽各襲任權時復使然總爲大督及陸遜亡功臣名將存者惟然莫與比隆寢疾二年後漸增篤權晝爲減膳夜爲不寐中使醫藥口食之賜相望於道然每遣使表疾病有息權輒召見口自問訊入賜酒食出送布帛自創業功臣疾病權意之所鍾呂蒙淩統最重然其次矣朱績字公緒以父任爲郎後拜建中都尉叔父才卒績領其兵隨太常潘浚討五溪以膽力稱遷偏將軍營下督領盜賊事持法不傾魯王霸注意交績嘗至其廨就之坐欲與結好績下地住立辭而不當然卒績襲業拜平魏將軍樂鄕督姚信吳興武康人也深於天文學仕至太常造昕天論計昭王儉姓系云昭字叔明吳黃武中爲車騎將軍至歸命侯荒暴乃隱居禺山晉宣帝徵召不起姚翁仲武康人種瓜灌園以供衣食鄕裏崇之號曰長者或有饋遺一無所受不得已而受卽轉惠見吳書右吳人吳寶鼎中始置郡寶鼎以前尙仍漢也故吾粲傳曰吳郡烏程人朱治傳曰丹陽故鄣人漢初平中始分烏程置永安晉太康中攺曰武康吳有永安未有武康姚信曰武康人者蓋信爲陳姚察之祖察武康人故因仍而言之耳統記又載鈕淑尙書令太史亨零陵太守太史淑中書侍郎丁固會稽郡公沈佃長秋卿姚舊寧浦太守俱吳時人今復附見

晉人吳商吳興故鄣人字彥聲太康三年分故鄣立長城縣因爲長城人學通五經百氏徵爲東宮校書郎四方學者擔簦負笈不可勝數時人服焉歷官至侍中見統記王談晉書云吳興烏程人也年十歲父爲鄰人竇度所殺談陰有復讎志而懼爲度所疑寸刃不畜日夜伺度未得至年十八乃密巿利鍤陽若耕鋤者度常乘船出入經一橋下談伺度行還伏艸中度旣過談於橋上以鍤斬之應手而死旣而歸罪有司太守孔巖義其孝勇列上宥之巖諸子爲孫恩所殺無嗣談乃移居會稽修理巖父子墳墓盡其心力後太守孔欽奇其義行元興三年舉談爲孝廉時人稱其得人談不應召終於家潘綜吳興烏程人也孫恩之亂妖黨攻破村邑綜與父驃共走避賊驃年老行遲賊轉逼驃驃語綜我不能去汝走可脫幸勿俱死驃困乏坐地綜迎賊叩頭曰父年老乞賜生命賊至驃亦請賊曰兒年少自能走今爲老子不去老子不惜死乞活此兒賊因斫驃綜抱父於膝下賊斫綜頭面凡四創綜當時悶絕有一賊從旁來相謂曰卿欲舉大事此兒以死救父云何可殺殺孝子不祥賊乃止父子並得免鄕人祕書監之系祖廷尉沈赤黔以綜異行薦補左戶令史除遂昌長歲滿還家太守王韶之臨郡發教列上州臺陳其行迹及將行設祖道贈以四言詩元嘉四年有司奏攺其裏爲純孝裏蠲收租布三世沈勁字世堅吳興武康人也父充爲部曲將吳儒所殺勁當坐誅鄕人錢舉匿之得免其後竟殺讎人勁少有節操哀父死於非義志欲立勛以雪先恥年三十餘以刑家不得仕進郡將王胡之深異之及遷北平將軍司州刺史將鎭洛陽上疏曰吳興男子沈勁淸操著於鄕邦貞固足以干事且臣今求之武士故吳興人最多若令勁參臣府事者郡人旣悅義附亦眾詔聽之勁旣應命胡之以疾病解職升平中慕容恪侵逼山陵時冠軍將軍陳佑守洛陽眾過二千勁自表求助佑效力因以勁補冠軍長史令自募壯士得千餘人以助佑擊賊頻以寡制眾而糧盡援絕佑懼不能保全會賊寇許昌佑因以救許昌爲名興寧二年畱勁以五百人守城佑率眾而東會許昌已沒佑因奔崖塢勁志欲致命欣獲死所尋爲恪所攻城陷被執神气自若恪奇而將宥之其中軍將軍慕容虔曰勁𨿽奇士觀其志度終不爲人用今若赦之必爲後患遂遇害恪還從容言於慕容暉曰前平廣固不能濟羣黎今定洛陽而殺沈勁實有媿於四海朝廷聞而嘉之贈東陽太守子赤黔爲大長秋赤黔子叔任義熙中爲益州刺史沈警字世明惇篤有行業後將軍謝安命爲參軍甚相欽異警內足於財爲東南豪士無進仕意謝病歸安固畱不止還家積載以素業白娛將軍王恭鎭京口後引爲參軍手書勤懇苦相招致不得已而應之尋復謝去沈田子吳興武康人也字敬先後武帝克京口進平建業參鎭軍事封營道縣五等侯義熙十二年武帝北伐田子與順陽太守傅宏之各領別軍從武陽入屯據靑泥姚泓將自禦大軍慮田子襲其後欲先平田子然後傾國東出乃率步騎數萬奄至靑泥田子本爲疑兵所領裁數百欲擊之傅宏之曰彼眾我寡難可與敵田子曰師貴用奇不必在眾宏之猶固執田子曰眾寡相傾勢不兩立若使賊圍旣固人情喪沮事便去矣及其未整薄之必克所謂先人有奪人之志也便獨率所領鼓噪而進賊合圍數重田子乃棄糧毀捨躬勒士卒前後奮擊賊眾一時潰散所殺萬餘人得泓僞乘輿服禦武帝表言其狀長安旣平武帝燕於文昌殿舉酒賜田子曰咸陽之平卿之功也卽以咸陽相賞卽授咸陽始平二郡太守沈林子字敬士田子弟林子少有大度年數歲隨王父在京口王恭見而奇之曰此兒王子師之流也嘗與貴人共見遺寶咸爭趨之林子直去不顧年廿三遇家禍旣門陷妖黨兄弟並應從誅而沈預家甚富彊志相陷滅林子兄弟沈伏山澤無所投厝會孫恩屢出會稽武帝致討林子乃自歸陳情率老弱歸罪請命乃流涕哽咽三軍爲之感動帝甚奇之乃載以別船遂盡室移京口帝分宅給焉林子博覽眾書畱心文義從克京口進平東邑時年十八身長七尺五寸沈預慮林子爲害常披甲持戈至是林子與兄田子還東報讎五月夏節日至預正大集會弟子盈堂林子兄弟挺身直入斬預首男女無論長幼悉屠之以預首祭父祖墓武帝伐姚泓參徵西將軍事林子禦之連戰皆捷帝至閿鄕姚泓埽境內兵屯峣柳時田子自武關北入屯軍藍田泓自率大眾攻之帝慮眾寡不敵遣林子步自秦嶺以相接援比至泓已破走田子欲窮追進取長安林子止之曰往取長安如指掌爾復克賊城便爲獨平一國不賞之功也田子乃止林子威震關中豪右望風請附帝以林子田子綏略有方頻賜書﹝褎去禾攺矛﹞美時武帝以方隅未靖復欲親戎林子固諫帝答曰吾轍當不復自行帝踐位以佐命功封漢壽縣伯固讓不許永初二年卒丘昂晉書云昂字公表吳興人家貧好學不暇就業乃織畚以自給將至餼捨值鄰人盜刀潛步自匿專心儒行與其弟給事中夷太守矩並以孝行著名當時謂之三丘吳慶之晉書云慶之字文悅吳興烏程人也江夏王義恭召爲西曹書佐不就義恭被誅慶之不肯仕終身蔬食後王蘊爲吳興太守召爲功曹亦不就右晉人晉太康中始攺永安爲武康故沈勁沈田子傳曰武康人其它賢貴自姚沈丘鈕錢之著姓者附見各姓之下外有殷姓太子太傅迪始興王師上黨都尉躋丹陽尹融吳興太守康吳姓徵虜將軍綜黃門侍郎楷多見統記諸書

宋人孫法宗南史云一名宗之吳興人也父隨孫恩入海澨被害屍骸不收母兄並餓死法宗年小流迸至十六方得還單身勤苦霜行艸宿營辦棺槨造立冢墓葬送母兄儉而中禮以父屍不測入海尋求聞世閒論是至親以血瀝骨當悉凝浸乃操刀沿海見枯體則割肉灌血如此十餘年臂脛無完皮血肉枯竭終不能逢遂縗絰終身常居墓所山禽野獸皆悉馴附每﹝上鹿下囷﹞鹿觸网必解放之償以錢物後忽苦頭創夜有女人至曰我是天使來相謝行創本不關善人使者遠相及取牛鼻煮傅之卽驗一傅便差一境賴之終身不娶饋遺無所受以後事並見南史丘傑字偉跱吳興烏程人也十四遭喪以熟菜有味不嘗於口歲餘忽夢見母曰死止是分別耳何事乃爾荼苦汝噉生菜遇蝦蟆毒靈牀前有三丸藥可取服之傑驚起果得甌甌中有藥服之下蚪子數升丘氏世保此甌大明七年災火焚失之張敷吳興故鄣人也生而母歿年十許歲求母遺物而散施已盡惟一畫肩乃緘錄之每至感思輒開篋涕泗好讀道書能屬文髙祖見而奇之以爲世子中軍參軍數見引接沈懷文字思明吳興武康人也祖寂晉光祿勛父宣新安太守懷文少好玄理善爲文章爲楚昭王二妃記見稱於世爲江夏王義恭東閣祭酒丁父憂新安郡送故丰厚奉終禮畢余悉班之親戚一無所畱武帝聞而嘉之賜奴婢六人大明中人爲侍中時遊幸無度太后六宮常乘副車在後懷文與王景文每諫不宜亟出後因從坐松樹下風雨甚驟景文曰卿可以言矣懷文曰獨言無繼宜相與陳之江智深臥艸側亦謂之善俄而被召俱入雉場懷文曰風雨如此非聖人所宜景文又曰懷文所啟宜從智深未及有言上方注弩作色曰卿欲效顏竣耶又曰顏竣小子恨不得鞭其面上每宴集在坐者咸令沈醉懷文素不飲酒又不好戲上謂故欲異己謝莊嘗戒懷文曰卿每與人異亦何可久懷文曰吾少來如此豈可一朝而變非欲異物性之所不能耳懷文三子淡深衝沈衝字景綽涉獵文義仕宋歷位撫軍正佐兼記室及父懷文得罪被系衝兄弟行謝情哀貌苦見之者傷之衝與兄淡深名譽有優劣世號爲腰鼓兄弟淡深並歷禦史中丞兄弟三人皆爲司直晉宋所未有也中丞按裁之職被惡者多結怨永明中深彈吳興太守袁彖建武中彖從弟昴爲中丞到官數日奏彈深子續父在僦白幰車免官禁錮衝母孔氏在東鄰家失火疑爲人所焚熱大呼曰我三兒皆作禦史中丞與人豈有善者方恐肌分骨散何但焚如沈曇慶懷文從父兄也父發員外散騎侍郎曇慶仕宋位尙書左丞時歲有水旱曇慶議立常平倉以救人急文帝納其言而事不行曇慶謹實淸正所蒞有稱績常謂子弟曰吾處世無才能惟作大老子耳世以長者稱之卒於祠部尙書沈叔任吳興武康人赤黔子也少有幹質朱齡石伐蜀爲齡石建威府司馬平蜀之功亞於元帥以功封新寧縣男後拜益州刺史卒子演之沈演之年十一尙書僕射劉柳見而奇之曰此童終爲令器沈氏家世爲將而演之折節好學日讀老子百徧以義理業尙知名襲父別爵吉陽縣五等侯舉秀才爲嘉興令有能名元嘉中加侍中上欲伐林邑朝臣多不同惟廣州刺史陸微與演之贊成上意及林邑平賜羣臣黃金生口銅器等物演之所得偏多上謂曰廟堂之謀卿參其力平此遠夷未足多建第上淸舊都鳴鑾東岱不憂山河之不開也性好舉才申濟屈滯而謙約自持帝賜女伎不受暴卒文帝痛惜贈金紫大夫謚曰貞子睦位黃門侍郎演之兄子坦之仕齊爲都官郎坦之子顗沈顗字處黔幼淸靜有志行慕黃叔度徐孺子之爲人讀書不爲章句著述不尙浮華常獨處一室人罕見其面從叔勃貴顯每還吳興賓客塡謁顗不至其門勃就之顗送迎不越閫勃嘆曰吾乃今知貴不如賤也顗內行甚修事母兄孝友兄昂一名顒亦退素以家貧仕爲始安令兄弟不能相離相隨之任顗素不事家產及昂卒逢齊末兵荒與家人並日而食或有饋其粱肉者閉門不受惟采蒓荇根供食以樵采自資怡然不攺其樂沈憲演之從祖弟子也祖說道巴西梓潼二郡太守父璞之北中郎將參軍憲少有幹局爲駕部郎宋明帝與憲恭謂曰卿廣州剌史才也補烏程令甚著政績太守褚彥回嘆美以爲方員可施少府管掌煩冗材幹者並更其職憲以吏能累遷少府卿武陵王曄爲會稽以憲爲左軍司馬齊髙帝以山陰戶眾欲分爲兩縣武帝啟曰縣豈不可禦但用不得人耳乃以憲帶山陰令政聲大著孔珪請假東歸謂人曰沈令料事特有天才沈麟士字彥順吳興武康人也祖膺期晉大中大夫父虔之宋樂安令麟士幼而俊敏年七歲聽叔父嶽言玄賓散言無所遺失嶽撫其肩曰若斯文不絕其在爾乎及長博通經史存髙尙之志親亡居喪盡禮服闋忌日輒流涕彌旬居貧織簾誦書口手不絕鄕裏號爲織簾先生嘗爲人作竹誤傷手便流淚而還同作者謂曰此不足損何至涕零答曰此本不痛但遺體毀傷感而悲耳嘗行路鄰人認其所著屐麟士曰是卿屐耶卽跣而反鄰人得屐送前者還之麟士曰非卿屐耶笑而受之宋元嘉末文帝令僕射何尙之鈔撰五經訪舉學士縣以麟士應選不得已至都尙之深相接及至尙之謂子偃曰山藪故多奇士沈麟士黃叔度之流也豈可澄淸淆濁邪汝師之隱居余不鄕吳羌山講經教授從學士數十百人各營屋宇依止其側時人爲之語曰吳羌山中有賢士開門教授居成巿麟士重陸機連珠每爲諸生講之徵北張永爲吳興請麟士入郡麟士聞郡後堂有好山水卽戴安道遊吳興因古墓爲山池欲一觀之乃往停數月永欲請爲功曹麟士曰明府徳履衝素畱心山谷是以被褐負杖忘其疾病必欲飾渾沌以蛾眉冠越客以文冕走𨿽不敏請附髙節有蹈東海死耳不忍受此黥劓永乃止麟士無所營求以篤學爲務恆憑素幾鼓素琴不爲新聲負薪汲水並日而食守操終老讀書不倦遭火燒書數千卷年過八十耳目猶聰手鈔寫火下細字書復成二三千卷滿數十篋時人以爲養身靜默所致制墨蝶賦以寄意著周易兩系莊子內篇訓注易經禮記春秋尙書論語孝經喪服老子要略數十卷梁天監中卒於家年八十五以楊王孫皇甫謐深達生死而終禮矯俗乃自爲終制遺令气絕剔被取三幅布以覆屍及斂仍移布於屍下以爲斂服反被左右兩際以周上不覆制覆被不須沐浴含珠以本裙衫先著﹝糸誇﹞凡二服上加單衣幅巾屐枕棺中惟依此旣殯不復立靈座四節及祥權鋪地子地以設元酒之奠人家相承漆棺今不復爾亦不須旐成服後卽葬作冢令小後祔更作小冢於殯合葬非古也葬不須聚士成墳使上與地平王祥終制亦爾葬不須﹝車需﹞車靈舫魌頭也不得朝夕下食祭奠之法至於葬惟淸水一杯子彜奉而行之州鄕皆稱嘆焉沈道虔吳興武康人也少仁愛好老易居縣北石山下孫恩亂後饑荒縣令庾肅之迎出縣南廢頭裏爲立宅臨溪有山水可玩時復還石山精廬與孤兄子其釜庾之資困不攺節受琴於戴達王敬弘深貴重之郡州府凡十二命皆不就有人竊其園菜外還見之仍自逃隱待竊者去後乃出人有拔屋後大筍令人止之曰惜此筍欲令成林更有佳者相與乃令人買大筍送與之盜者慚不取道虔使置其門內而還常以捃拾自資同捃者或爭穟道虔諫之不止悉以其所得與之爭者媿恧後每事輒云勿令居士知沈慶之字弘光吳興武康人少有志力晉末孫恩作亂使其眾寇武康慶之未冠隨鄕族擊之屢捷由是以勇聞元嘉十九年雍州刺史劉道產卒郡蠻大動徵西司馬朱修之討蠻失利以慶之爲建威將軍率眾助修之失律下獄慶之專將進討大破緣沔諸蠻後爲孝武撫軍中兵參軍孝武以本號爲雍州隨府西上徵蠻寇屢有功還都復爲廣陵王誕北中郎中兵參軍加建威將軍南濟陰太守雍州蠻又爲寇慶之以將軍太守復隨王誕入沔伐沔北諸山蠻大破之威震諸山羣蠻皆稽顙慶之患頭風好著狐皮帽羣蠻惡之號曰蒼頭公每見慶之軍輒畏懼曰蒼頭公已復來矣慶之引軍出前後破降甚眾又討犬羊諸山蠻緣險作重城施門櫓甚峻慶之連營山下營中開門相通又令諸軍各穿池於營內朝夕不外汲兼以備蠻之火頃之風甚蠻夜下山人提一炬燒營火至輒以池水灌滅之蠻被圍守日久並饑乏自後稍出歸慶之前後所獲蠻並移都下以爲營戶二十七年遷太子步兵校尉其年文帝將北侵慶之諫曰道濟再行無功彥之失利而反今料王玄謨等未踰兩將恐重辱王師上曰王師再屈別有所由道濟養寇自資彥之中途痰動虜所恃惟馬夏水浩大泛舟濟河碻磝必走滑臺小戍易可覆拔克此二戍館谷弔人武牢洛陽自然不固慶之固陳不可時丹陽尹徐湛之吏部尙書江湛並在座上使湛之等難慶之慶之曰爲國譬如家耕當問奴織當問婢陛下今欲伐國而與白面書生輩謀之事何由濟上大笑及軍行慶之副玄謨進圍滑臺慶之與蕭斌畱守碻磝仍領斌輔國司馬玄謨攻滑臺積旬不拔魏太武大軍南向斌遣慶之將五千人救玄謨慶之曰少軍輕往必無益也會玄謨退還斌將斬之慶之諫乃止蕭斌以前驅敗績欲絕死固碻磝慶之以爲不可會制使至不許退諸將並謂宜畱斌復問計於慶之慶之曰閫外之事將所得專制從遠來事勢已異節下有一範增而不能用空議何施斌及坐者皆笑曰沈公乃更學問慶之厲聲曰眾人𨿽見古今不如下官耳學也玄謨自以退敗求戍碻磝斌乃還歷城申坦垣護之共據淸口慶之奔驛馳歸二十九年師復行慶之固諫不從以立議不同不使北出慶之居淸明門外有宅四所室宇甚麗又有園捨在婁湖慶之一夜攜子孫徙居之以宅還官悉移親戚中表於婁湖列門同閈焉廣開田園之業每指地語人曰錢盡在此中興身享大國家素富厚產業累萬金奴僮千計再獻錢千萬谷萬斛以始興封優近求攺封南海郡不許伎妾十數人並美容工藝慶之優遊無事盡意歡愉自非朝賀不出門每從遊幸及校獵據鞍陵厲不異少壯太子妃上孝武金鏤七箸及盂杓上以賜慶之曰觴酌之賜宜以大夫爲先也上嘗歡飲普令羣臣賦詩慶之麤有口辧手不知書每將署事輒恨眼不識字上逼令作詩慶之曰臣不知書請口受師伯上令顏師伯執筆慶之於口受之曰微生遇多幸得逢聖運昌朽老筋力盡徒步還南岡辭榮此聖世何媿張子房上甚悅眾坐並稱其辭意之美前廢帝卽位加慶之幾杖給三望車一乘慶之每朝賀常乘豬鼻無幰車左右從者不過三五騎履行田園每農桑劇日無人從行遇之者不知三公也及加三望車謂人曰我每遊履田園有人時與馬成三無人則與馬成二今乘此車安所之乎及賜幾杖並固讓柳元景顏師伯嘗詣慶之會其遊田元景等鳴笳列卒滿道慶之獨與左右一人在田見之悄然攺容曰夫貧賤不可居富貴亦難守吾與諸公並出貧賤因時際會榮貴至此惟當共思損挹之事老子八十之年目見成敗者已多諸君炫此車服欲何爲乎於是插杖而蕓不爲之顧元景等徹侍褰裳從之慶之乃與相對爲歡慶之旣通貴鄕裏耆舊素輕慶之者後見皆膝行而前慶之曰是故昔時沈公廢帝狂悖無道慶之猶盡言諫諍乃遣其從子攸之賫藥賜死時年八十慶之羣從姻戚由慶之在列位者數十人長子文叔位侍中慶之之死不肯飲藥攸之以被掩殺之文叔密取其藥藏錄乃飲藥自殺文叔子昭明位祕書郎聞父死曰何忍獨生亦自縊死沈昭略字茂隆昭明之弟也永元中與叔父文季俱被召入華林省茹法珍等進藥酒昭略怒罵徐孝嗣曰廢昏立明古今令典宰相無才致有今日以甌投其面曰使爲破面鬼死時言笑自若了無懼容徐孝嗣謂曰見卿使人想夏侯太初答曰明府猶憶夏侯便是方寸不能多豁下官見龍逢比干欣然相對霍光脫問明府今日之事何辭答之耶昭略弟昭光聞收兵至家人勸逃去昭光不忍捨母入執母手悲泣遂見殺昭明子曇亮已得逃去聞昭光死乃曰家門屠戮獨用生何爲又絕吭而死時人嘆其累世孝義沈文季字仲達文叔弟也以寬雅正直見知位中書郎父慶之遇害諸子見收文叔謂之曰我能死爾能報遂自殺文季揮刀馳馬去收者不能追遂免升明元年沈攸之反齊髙帝加文季冠軍將軍督吳興錢塘軍事初慶之之死也攸之求行至是文季收攸之弟新安太守登之誅其宗族以復舊怨親黨無炊火焉君子以文季能報先恥丘泉之宋書雲泉之吳興烏程人博學有才識著文章一百卷行於代歷龍鄕縣侯吳郡太守吳逵吳興人也經荒饑疾病闔門死者十有三人逵時亦病篤其喪皆鄕裏以葦席裹而埋之逵夫妻旣存家極貧窘冬無衣被晝則傭債夜燒磚甓晝夜在山未嘗休止遇毒虫猛獸輒下道避之期年成七墓十三棺時有贈賻一無所受太守張崇義以羔羊之禮禮焉卒於家南史作吳興烏程人統記云又見宋略右宋人

齊人沈升之南史吳興人也爲丹陽尹徐孝嗣故吏謂徐孝嗣曰升之與君俱有項領之功今一言而二功俱解豈願聞之乎君受恩二祖而更參維新之政以君爲反復人事成則無處逃咎矣升之艸萊百姓言出禍已隨之孰與超然謝病髙枕家園則與松柏比操風霜等烈豈不美耶孝嗣攺容謝之丘仲起字子震吳興人也爲晉平太守淸廉自立褚彥回嘆曰目見可欲心不能亂此楊公所以遺子孫也仲起位至廷尉卒丘冠先字道玄吳興烏程人也少有節義齊永明中位給事中時求使蠕蠕國尙書令王儉言冠先𨿽名位未升而行義甚重若爲行人則蘇武鄭眾之流於是使蠕蠕蠕蠕逼令拜冠先執節不從以刃臨之冠先曰能殺我者蠕蠕也不能以天子使拜戎狄者我也遂見殺武宗以冠先不辱命賜其子雄錢一萬布三千匹丘靈鞠吳興烏程人也祖系祕書監父道眞護軍長史靈鞠少好學善屬文宋孝武殷貴妃亡靈鞠獻挽歌三首雲橫廣階闇霜深髙殿寒帝摘句嗟賞褚彥回爲吳興太守謂人曰此郡才士惟有丘靈鞠及沈勃耳嘗還東詣司徒褚彥回別彥回不起曰比腳疾更增不復能起靈鞠曰腳疾亦是大事公爲一代鼎臣不可復爲覆餗其彊切如此武帝卽位爲通直常侍尋領東觀祭酒靈鞠曰人居官願數遷使我終身爲祭酒不恨也著江左文章錄序起太興訖元熙文集行於時子遲丘遲字希範八歲便屬文靈鞠嘗謂气骨似我爲中書侍郎卒遲辭彩麗逸時有鍾嶸著詩評云範云婉轉淸便如流風回雪遲點綴映媚似落花依艸𨿽取賤文通而秀於敬子其見稱如此丘仲孚字公信靈鞠從孫也少好學讀書常以中宵鐘鳴爲限靈鞠常稱爲千里駒也齊永明初爲國子生王儉曰東南之美復見丘生爲山陰令居職甚有聲稱百姓謠曰二傅沈劉不如一丘前世傅琰父子沈憲劉玄明相繼宰山陰並有政績言仲孚皆過之梁武帝踐祚復爲山陰令仲孚長於發摘善適權變吏人敬服號稱神明治爲天下第一累遷豫章內史在郡更厲淸節頃之終詔贈給事中黃門侍郎喪將還豫章老幼號哭攀送車輪不得前仲孚爲左丞撰皇典二十卷南宮故事百卷又撰尙書具事雜儀行於世丘寂之字徳元吳興烏程人年十七爲州西曹兼直主簿刺史王彧行夜還前驅巳至而寂之不肯開門曰不奉墨旨彧乃於車中爲教然後開彧嘆曰不意郅君章近在閣下卽轉爲主簿專以廉潔禦下於時丹陽縣令沈巑之以淸廉抵罪寂之聞之曰淸吏眞不可爲也政當處季孟之閒乎太史叔明吳興烏程人太史慈後也少善莊老兼通孝經論語禮記尢精三玄每講說聽者常五百餘人爲國子助教邵陵王綸好其學及出爲江州掾叔明之鎭王遷郢州又隨府所至輒講授故江州人士皆傳其學沈巑之吳興武康人也性疏直爲丹徒縣令自以淸廉不事左右浸潤日至遂鎖系尙方嘆曰一見天子足矣上召問曰復欲何陳答曰臣坐淸所以獲罪上曰淸復何以獲罪曰無奉承要人上曰要人爲誰巑之以手板四面指曰此赤衣諸賢皆是若臣得更鳴必令淸譽日至巑之𨿽危言上亦不責後知其無罪重除丹陽令入縣界吏人候之謂曰我今重來當以人肝代米不然淸名不立沈瑀字伯瑜吳興武康人也父昶事宋建平王景素景素謀反昶先去之及敗坐系之獄瑀詣臺陳請得免罪司徒竟陵王子良聞瑀名引爲府行參軍領揚州部傳從事時建康令沈徽恃勢豪瑀瑀以法繩之眾憚其彊子良甚相知賞𨿽家事皆以委瑀子良薨瑀復事刺史始安王遙光常使送人丁速而無怨遙光謂使吏曰爾何不學沈瑀所爲乃令瑀專知州獄事湖熟縣方山埭髙峻冬月公私行旅以爲艱明帝使瑀行修之瑀乃開四洪斷行客就作三日便辦揚州書佐私行詐稱州使不肯就作瑀鞭之四十書佐歸訴遙光遙光曰沈瑀必不枉鞭汝覆之果有詐明帝復使瑀築赤山塘所費減材官所量數十萬帝益善之爲建徳令教人一个種十五株桑四株柿及梨栗女子丁半之人咸歡悅頃之成林帝卽位云深薦瑀自旣陽令擢兼尙書右丞時天下初定陳伯之言瑀旣督運輸軍國獲濟帝以爲能遷尙書駕部郎兼右丞如故瑀薦族人沈僧隆僧照有吏幹帝並納之以母憂去職起爲余姚令縣大姓虞氏千餘家請謁如巿前後令長莫能絕自瑀到非訟訴無所通以法繩之縣南有豪族數百家子弟縱橫遞相庇蔭厚自封植百姓甚患之瑀召其老者爲石頭倉監少者補縣僮皆號泣道路自是權右屏迹瑀初至富吏皆鮮衣美服以自彰別瑀怒曰汝等下縣吏何得自擬貴人悉使著芒履麤布侍立終日足有蹉跌輒加榜箠瑀微時嘗至此鬻瓦器爲富人所辱故因以報焉後爲安南長史尋陽太守江州刺史曹景宗卒仍爲信威蕭穎達長史太守如故瑀性屈彊每忤穎達穎達銜之天監八年因入諮事辭又激烈穎達作色曰朝廷用君作行事邪瑀出謂人曰我死而後巳終不能傾側面從是日於路爲人所殺多以穎達害焉子續累訟之遇穎達尋卒事不窮竟續乃布衣蔬食終其身王文殊字令章吳興故鄣人也父沒魏文殊思慕泣血終身蔬食不衣帛服麻縕而已歲時伏臘月朝十五未嘗不北望長悲如此三十餘年太守孔琇之表其行攺其居爲孝行裏右齊人

梁人丘師施南史云吳興人以廉潔稱罷臨安縣還惟有二十籠簿書並是食庫券帖當時以北範述曾位至臺郎吳筠字叔庠吳興故鄣人好學有俊才文體淸拔好事者或﹝赦去赤攺學﹞之謂爲吳筠體柳惲爲吳興召補主簿日引與賦詩沈浚字叔源吳興武康人也祖憲浚少涉學有材幹仕梁歷山陰吳建康三縣並有能名太淸二年累遷禦史中丞時臺城爲侯景所圍外援並至景表請和簡文使浚往景所景曰卽日向熱非復行時政欲立效求停君可見爲申聞浚曰大將軍此意意在得城下風所聞久已乏食城內𨿽困尙有兵糧朝廷恐和好乖貳已密敕外軍若臺城傾覆勿以二宮爲念當以死雪恥若不能決戰當深壁自守大將軍十萬之眾將欲何資景橫刀於膝瞑目叱之浚乃正色責景曰河南王人臣而舉兵向闕今朝廷已赦王罪結盟口舌未幹而復翻背沈浚六十之年且天子使也奉命而行何用見脇徑去不顧景嘆曰眞司直也沈崇傃字思整吳興武康人也父懷明宋兗州刺史崇傃六歲丁父憂哭踴過禮及長事生母至孝家貧常傭書以養天監二年太守柳惲辟爲主簿崇傃從惲到郡還迎其母未至而母卒崇傃以不及侍疾將欲致死水漿不入口晝夜號哭旬月殆將气絕兄弟謂曰殯葬未申遽自毀滅非全孝道也崇傃心悟乃稍進食母權瘞去家數里哀至輒之瘞所不避雨雪每倚墳哀慟飛鳥翔集夜恆有猛獸來望之有聲狀如嘆息者家貧無以遷厝乃行乞經年始獲葬焉旣而廬於墓側自以初行喪禮不備復於葬後更行服三年久食麥屑不噉鹽酢坐臥於單薦因虛腫不能起郡縣舉至孝梁武聞卽遣中書舍人慰勉之乃詔令釋服擢補太子洗馬旌其門閭崇傃奉詔釋服而涕泣如居喪固辭不受官乃除永寧令自以祿不及養哀思不自堪未至縣卒沈峻字士嵩吳興武康人也家世農夫至峻好學與舅太史叔明師事宗人沈麟士門下積年晝夜自課睡則以杖自擊其篤志如此遂博通五經尢長三禮爲國子助教兼五經博士於館講授聽者常數百人及中書舍人賀琛奉敕撰梁官乃啟峻及孔子袪補西省學士助撰錄書成入兼通中書通事舍人出爲武康令卒官峻子文阿沈文阿字國衛性剛彊有膂力少習父業研精章句祖舅太史叔明舅王慧興並通經術而文阿頗傳之又傳采先儒異同自爲義疏通三禮三傳位五經博士梁簡文引爲東宮學士及撰長春義記多使文阿撮異聞以廣之紹泰元年入爲國子博士尋領步兵校尉兼掌儀禮自太淸之亂臺閣故事無有存者文阿父峻梁武帝時常掌朝儀頗有遺橐於是斟酌裁撰禮度皆自出之及陳武帝受禪文阿輒棄官還武康帝大怒發使往誅之時文阿宗人沈恪爲郡請使者寬其死卽面縛鎖頸致於上前上視面而笑之曰腐儒復何爲者遂赦之所撰儀禮八十餘條春秋論語禮記孝經義記七十餘卷經典大義十八卷並行於時儒者多傳其學沈約字休文吳興武康人也少篤志好學晝夜不釋卷母恐其以勞生疾常遣減油滅火而晝所讀夜輒誦之遂博通羣籍善屬文濟陽蔡興宗聞其才而善之及爲郢州引爲安西外兵參軍兼記室興宗嘗謂諸子曰沈記室人倫師表宜善師之及爲荊州又爲徵西記室帶關西令齊初爲徵虜記室帶襄陽令所奉主卽齊文惠太子太子入居東宮爲步兵校尉管書記直永壽省校四部圖書時東宮多士約特被親遇每旦入見景斜方出時王侯到宮或不得進約每以爲言太子曰吾生平懶起是卿所悉得卿談論然後忘寢卿欲我速興可恆早入梁武帝在西邸與約遊舊建康城平引爲驃騎司馬帝曰我起兵於今三年矣功臣諸將實有其勞然成帝業者乃卿與範云也梁臺建爲散騎常侍吏部尙書兼右僕射及受禪爲尙書僕射封建昌縣侯又拜約母謝氏爲建昌國太夫人奉策之日吏部尙書範云等二十餘人咸來致拜朝野以爲榮約性不飲酒少嗜欲𨿽時遇隆重而居處儉素立宅東田矚望郊阜嘗爲郊居賦以序其事尋加特進遷中軍將軍丹陽尹侍中特進如故十三年卒官年七十三謚曰隱約左目重瞳子腰有紫志聰明過人好墳籍聚書二萬卷都下無比少時常以晉氏一代竟無全書年二十許便有撰述之意宋泰始初徵西將軍蔡興宗爲啟明帝有敕許焉自此踰二十年所撰之書方就凡一百餘卷條流𨿽舉而采綴未周永明初遇盜失第五帙又齊建元四年被策撰國史永明二年又兼著作郎撰次起居注五年春又被敕撰宋書六年二月畢功表上之其所撰國史爲齊記二十卷天監中又撰梁武記十四卷又撰邇言十卷謚例十卷文章志三十卷文集一百卷皆行於世又撰四聲譜以爲在昔詞人累千載而不悟而獨得胸襟窮其妙旨自謂人神之作武帝雅不好焉嘗問周捨曰何謂四聲捨曰天子聖哲是也然帝竟不甚遵用沈旋字�����也襲爵位司徒右長史太子僕射以母憂去�因蔬食辟穀服除猶絕﹝禾亢﹞粱終於南康內史沈眾字仲興旋之弟也好學頗有文辭仕梁爲太子舍人時梁武帝制千文詩眾爲之注解與陳郡謝景同時召見於文徳殿帝令眾爲竹賦賦成奏之手敕答曰卿文體翩翩可謂無忝爾祖累遷太子中書舍人沈恪字子恭吳興武康人也深沈有幹局文帝襲東陽州刺史張彪以恪監吳興郡武帝受禪時恪自吳興入朝武帝使中書舍人劉師知引恪令勒兵入因衛敬帝如別宮恪排闥入見武帝叩頭謝曰恪身經事蕭家來今日不忍見此事寧受死爾決不奉命武帝嘉其意不復逼宣帝卽位除平越中郎將都督廣州刺史恪未至嶺前刺史歐陽紇舉兵拒險不得退兵荒之後爲特進金紫光祿大夫卒沈炯字初明吳興武康人也祖瑀梁尋陽太守父續王府記室參軍炯少有俊才爲當時所重仕梁爲尙書左戶侍郎魏克荊州被虜甚見禮遇授儀同三司以在東恆思歸國恐以文才被畱閉門卻埽無所交接時有文章尋卽棄毀不令流布嘗獨行至漢武通天臺爲表奏之陳己思鄕之意其夜夢至宮禁之所兵衛甚嚴炯便以情事陳訴聞有人言甚不惜放卿還幾時可至少日便與王克等並獲東歸歷司農卿禦史中丞陳武帝受禪加通直散騎常侍表求歸養詔不許文帝嗣位又表求去詔答曰當敕所司相迎尊累使卿公私無廢也初武帝嘗稱炯宜居王佐軍國大政多預謀謨文帝又重其才欲寵貴之會王琳入寇東境帝欲使炯因是立功乃解中丞加明威將軍遣還鄕裏收徒眾以疾卒於吳中沈洙字宏道吳興武康人也祖休季梁余杭令父山卿梁國子博士中散大夫洙少方雅好學不妄交遊通三禮春秋左氏傳精識彊記五經章句諸子史書問無不答仕梁爲尙書祠部郎時年二十餘大同中學者多涉獵文史不爲章句而洙獨積思經術吳郡朱升會稽賀琛甚嘉之及升琛於士林館講制旨義常使洙爲都講沈重字徳厚吳興武康人也性聰悟專心儒學博覽羣書尢明詩及左氏春秋梁元帝之在藩也甚欽異之及卽位遣何武迎重西上魏平江陵重畱事後梁蕭言累遷都官尙書重學業該博爲當世儒宗後周大象中來朝京師隋開皇二年卒贈開府儀同三司姚察字伯審吳興武康人也吳太常卿信之九世孫也父僧坦梁太醫察幼有至性六歲誦書萬餘言不好戲弄勵精學業十二能屬文僧坦精醫術知名梁代二宮所得供賜皆回給察兄弟爲遊學之資察並用聚蓄圖書由是聞見日博年十三梁簡文帝時在東宮盛修文義卽引於宣猷堂聽講論難爲儒者所稱大建初補宣明殿學士尋爲通直散騎常侍報稱於周江左耆舊先在關內者咸相傾慕沛國劉臻竊於公館訪漢書疑似者事十餘條並爲剖析皆有經據臻謂所親曰名下定無虛士著西聘道理記還補東宮學士遷尙書祠部侍郎舊魏王肅奏祀天地設宮懸之樂八州之舞爾後因循不革至梁武以爲事人禮縟事神禮簡古無宮懸之文陳初承用莫有損益宣帝欲設備樂付有司立儀以梁武爲非時碩學名儒朝端在位咸希旨注同察乃博引經籍獨違羣議據梁武爲是當時驚駭莫不慚服僕射徐陵因攺同察議其不順時隨俗皆此類也後歷仁威淮南王平南建安王二府咨議參軍初梁室淪沒察父僧坦入長安察蔬食布衣不聽音樂至是凶問因聘使到江南時察母宮氏喪制適除後主以察羸瘠慮加毀頹乃密遣中書舍人司馬申就宅發哀仍敕申專加譬抑察旣累居憂職齋素日久因加气疾後主嘗別召見爲之動容命停長齋令從晚食察自居顯要一不交通嘗有私門生不敢厚餉送南布一端花練一匹察謂曰吾所衣著止是麻布蒲練此物於我無用旣欲相款幸不煩爾此人遜請察厲色驅出自是莫敢饋遺陳亡入隋詔授祕書丞別整成梁陳二史又敕於朱華國閣長參文帝知察蔬菲別日獨召入內殿賜果菜指謂朝臣曰聞姚察學行當今無比我孚陳惟得此一人後母杜氏喪解職在服制之中有白鳩巢於戶上仁壽二年詔除員外散騎常侍晉王侍讀煬帝卽位授太子內舍人及攺易衣冠刪定朝式預參問對大業二年終於東都遺命薄葬以松板薄棺才可容身土周於棺而已葬日止鹿車卽送厝塋北不須立靈置一小牀每日設淸水一杯祭日設齋食菜果任家有無不須別經營也察至孝有人倫鑑識沖虛謙遜不以所長矜人專志著書白首不倦所著漢書訓纂三十卷說林十卷建康二鍾等記各一卷文集二十卷所撰梁陳史𨿽未畢功隋開皇中文帝遣中書舍人虞世基索本且進臨亡戒子思廉撰續沈顒梁典云武康人也隱居小山小山在武康之北徵散騎常侍不就弟顗亦有兄之風累徵不起時人嘉之右梁人

陳人胡穎字方秀吳興人也偉姿容性寬厚梁末除豫章內史陳武帝鎭京口齊遣郭元建出東關武帝令穎率府內驍勇隨侯瑱於東關大破之後從武帝襲王僧辯又隨周文育於吳興討杜龕武帝受禪兼左衛將軍天嘉元年除散騎常侍吳興太守卒官謚曰壯後二年配享武帝廟廷沈君理字仲倫吳興人也美風儀博涉有識鑑陳武帝鎭南徐州君理致謁深見器重後爲吳郡太守以干理見稱弟君髙字季髙少知名性剛直有吏能爲廣州刺史甚得人和弟叔邁亦方正有幹局位通直散騎常侍章華字仲宗吳興人也好學善屬文後主時除大巿令非其所好乃辭以疾後上書極諫書奏後主大怒斬之沈徳威字懷遠少有操行以禮學自名梁太淸末遁於天目山築室以居𨿽處亂離而篤學無倦天嘉元年召出都爲國子助教每自學還私室講授道俗受業數百人南史儒林傳沈徳威以禮學自命吳興沈文阿王元規少從受業錢道戢字子韜吳興長城人也父景深梁漢壽令道戢少以孝行著聞及長頗有材幹陳武帝微時以仲妹妻爲武帝輔政道戢隨文帝平張彪於會稽以功拜東徐州刺史永安縣侯天嘉元年爲臨海太守侯安都之討畱異道戢帥軍出松陽以斷其後異平以功拜都督衡州刺史領始興內史後與章昭達討歐陽紇紇平除左衛將軍大建二年又隨昭達徵江陵以功加散騎常侍後爲都督郢州刺史與儀同黃法�攻下歷陽因以道戢鎭之卒官謚曰肅子逸嗣章昭達字伯通吳興武康人也性倜儻輕財尙气少時遇相者謂曰卿容貌甚善須小虧則當富貴梁大同中昭達爲東宮直後因醉墜馬鬢角小傷昭達喜之相者曰未也侯景之亂昭達率鄕人援臺城爲流矢所中眇其一目相者見之曰卿相善矣不久當富貴臺城陷昭達還鄕裏與陳文帝遊因結君臣分侯景平文帝爲吳興太守昭達杖策來謁文帝見之大喜因委以持節恩寵超於儕等陳武帝謀討王僧辯令文帝還長城招聚兵眾以備杜龕頻使昭達往京口稟承計劃僧辯誅後杜龕遣其將杜泰來攻長城昭達因從文帝進軍吳興以討龕龕平又從討張彪於會稽克之累功除定州刺史時畱異擁眾據東陽武帝患之乃使昭達爲長山令居其心腹天嘉元年追論長城功封新樂縣侯尋隨侯安都拒王琳昭達乘平虜大艦中流而進先鋒發拍中賊艦王琳平昭達策勛第一二年除都督郢州刺史周迪據臨川反詔昭達便道徵之迪敗走徵爲護軍將軍攺封邵武縣侯四年陳寶應納周迪共寇臨川又以昭達爲都督討迪迪走昭達乃踰嶺討陳寶應與戰不利因據上流爲筏施拍其上壞其水柵又出兵攻其步軍方大合戰會文帝遣余孝頃出自海道適至因並力攻之遂定閩中蓋擒畱異寶應以功授鎭軍將軍開府儀同三司歐陽紇據嶺南反詔昭達都督眾軍徵之紇聞昭達奄至乃出頓沂口聚沙石盛以艸籠置於水柵之外用遏舟鑑昭達居其上流裝艦追迫以臨賊柵又令人銜刀潛行水中以斫竹籠籠篾皆解因縱大艦突之大敗紇擒之送都廣州平進位司空大建二年徵江陵時梁明帝與周軍大蓄舟艦於靑泥中昭達分遣偏將錢道戢程文季乘輕舟焚之周又於峽口南岸築壘名安蜀城於江上橫引大索編葦爲橋以廣軍糧昭達乃命軍士爲長戟施接船上仰割其索索斷糧絕因縱兵攻其城降之三年於軍中病薨贈大將軍昭達性嚴刻每奉命出徵必晝夜倍道然其所克必推功將帥廚膳飲食並同羣下將士亦以此附之每飲會必盛設女伎雜樂備羌胡之聲音律姿容並一時之妙𨿽臨敵勿之廢也四年配享文帝廟廷沈不害字孝和吳興武康人也幼孤而修立好學陳天嘉初除衡陽王府中記室參軍兼嘉徳殿學士自梁季喪亂至是國學未立不害上書請崇建儒官帝優詔答之又表攺定樂章詔使制三朝樂歌詞八首命二十四行之樂府後爲國子博士領羽林監敕修五禮掌策文謚議等事大建中位光祿卿通直散騎常侍東尙書左丞卒不害通經術善屬文𨿽博綜經典而家無卷軸每制文操筆立成曾無尋檢汝南周弘正常稱之曰沈生可謂意聖人乎著五儀禮一百卷文集十四卷子志道右陳人自宋至陳四代之諸邑視晉無大更幸而人物視古爲盛其事迹見於史傳者亦繁旣已登載其它亦不出於五姓之系又附見著姓下今不別錄

隋人沈光大業中帝伐遼召詣行在所光誓曰若不能建功立名當死於髙麗尋與賊力戰拜朝請大夫後死於江都之難時年二十八見統記右隋人郡至隋而再廢諸縣分屬蘇杭等州其名者特四年爾人物牢落如此無足怪也

唐人錢起唐史云吳興人與河中盧綸鄱陽吉中孚南陽韓翃廣平司空曙苖發崔峒耿緯夏侯審李端皆能詩齊名號大歷才子天寶中舉進士與郎士元俱有聲時語曰前有沈宋後有錢郎終考功郎以後事並見唐史沈伯儀湖州吳興人武后時爲太子右諭徳議郊丘配祀禮請以髙祖配圜丘方澤太宗配南北郊髙宗配五天帝又元萬頃等議詩昊天章二後受之易薦上帝祖考有兼祀義髙祖太宗旣光配五祀當如舊請奉髙宗歷配焉自是郊丘三帝並配焉云伯儀歷修文館學士續圖經曰唐書云湖州吳興人疑烏程爲縣史氏不書舊經載郡治烏程吳興兩縣但不得廢置之詳耳錢九隴宇冰業湖州長城人父文彊爲吳明徹裨將與明徹俱敗彭城入隋以罪沒爲奴故九隴事唐公善騎射常備左右兵起以功授金紫光祿大夫從戰薛仁杲劉武周累擢爲右武威將軍從平洛陽佐皇太子建成討劉黑闥魏州力戰破賊以功最封郇國公攺巢國卒謚曰勇陪葬獻陵徐齊﹝日冉﹞字將道湖州長城人八歲能文太宗召試賜所佩金削刀舉弘文生調曹王府參軍累進西臺舍人咸亨初詔突厥酋長子弟得待東宮齊﹝日冉﹞上書諫以爲氈裘冒頓之裔解辮削衽使在左右非所謂恭愼威儀以近有徳任官惟賢才左右惟其人之義又長孫無忌以才死家廟毀棄齊﹝日冉﹞言於帝曰齊獻公陛下外祖𨿽後嗣有罪不宜毀及先廟今周忠孝公廟反崇飾踰制恐非所以示海內帝寤有詔復獻公官以無忌孫延主其祀齊﹝日冉﹞善文誥帝愛之令侍皇太子及諸王屬文子堅徐堅字符固幼有敏性沛王聞其名召見授紙爲賦異之十四而孤及壯寬厚長者舉秀才及第爲汾州三軍事聖歷東都畱守楊再思王方慶共引爲判官方慶善於禮樂嘗就質疑晦堅爲申釋常得所未聞屬文典厚再思每目爲鳳閣舍人樣與徐彥泊劉知幾張說修三教珠英時張昌宗李嶠總領彌年不下筆堅與說專意綜撰條匯初立諸儒因之乃成書累遷給事中封慈源縣子��中宗怒韋月將欲卽斬之堅奏盛夏生長請須秋乃決時申敍者亦眾得以榜死太平公主用事武攸曁屢邀請堅堅不許又以妻岑羲女弟固辭機密轉太子詹事曰吾非求髙逃禍耳羲敗不染於惡元宗攺麗正書院爲集賢院以堅充學士副張說知院事帝大酺集賢幔捨在百司上說令揭大榜以侈其寵堅見遽命撤之曰君子烏取多尙人從上泰山以參定儀典加光祿大夫堅於典故多所諳識凡七當撰次髙選卒年七十餘帝悼惜遣使就弔贈太子少保謚曰文子嶠徐嶠字巨山開元中爲駕部員外郎集賢院直學士進中書舍人內供奉河南尹封慈源縣公父子相次爲學士自祖及孫三世爲中書舍人孟郊字東野湖州武康人少隱嵩山性介少諧合韓愈一見爲忘形交年五十得進士第調溧陽尉縣有投金瀨平陵城林薄蒙翳下有積水郊閒往坐水旁裴回賦詩鄭餘慶爲東都畱守署水陸運判官餘慶鎭興元奏爲參謀卒年六十四張籍謚曰貞曜先生郊爲詩有理致最爲愈所稱然思苦奇澀李觀亦論其詩曰髙處在古無上平處下顧二謝云吳興詩有湖州敢解述請一首沈傳師吳興統記云徳淸縣人貞元十九年進士及第二十年登制科儒學文藝爲一時冠圖經云吳興統記所載如此必有所本而唐史以爲蘇州吳人豈後所徙耶宋王文公作沈主簿墓表云武康之族類久至唐有旣濟者爲禮部員外郎生傳師爲尙書吏部侍郎當是時𨿽已割武康爲徳淸文公蓋推本言之證據必確史氏所傳不無誤也以後事並見統記包融吳興人制舉擢第有才名官至集賢院學士融子何起居舍人佶刑部侍郎時有同郡萬齊融與會稽賀朝河內荊臣悉富才學名冠當時時謂包萬荊賀見統記又云融烏程人唐書藝文志包融注云潤州延陵人亦如沈傳師唐書云吳人恐後所徙也沈懷文吳興人舉孝廉爲休寧主簿丁母憂三年廬墓側手植松柏二千株每一號慟眾鳥爲之哀鳴翔集墓木山中舊多虎自此乃絕統記云唐人時又有沈嶠烏程人鄕舉秀才丁父憂六年廬墓不櫛不沐鹹酸不入口哭則歐血刺血書經年三十二歲有文集十卷又有沈景筠烏程人母懼雷及卒葬宅西每雷發則奔至墓所輒號哭云景筠在此賀知章爲撰孝徳傳事見沈氏家譜又有於元損父母卒廬墓四十三年墳側生芝艸九莖武后詔表門閭又有施廷皎安吉福鄕人自長壽二年三代共居大歷六年敕旌表門閭闊七尺五寸髙一丈二尺又有陳承堅年九歲大中三年母亡葬後廬墓所墳前生芝艸三莖敕旌表門閭見統記沈綜吳興武康人年十四察孝廉上吏部尙書嚴挺之主銓衡書於廳壁時又有沈志廉年八歲誦尙書毛詩通大義年四十察孝廉官至大中大夫並見統記沈務本吳興人務本官至給事中子利賓利賓子志志子達四世進士及第又有沈希義進士及第性剛直嘗渡京口江船欲覆乃拔劍叱怒風爲之息又沈頌亦進士第又有沈如筠有正聲集詩三百首有曰陰陽燕舊都美人花不如吏部侍郎盧藏用常諷誦之沈孝澄吳興武康人學通九經官至國子博士子山之通禮傳訓詁官至校書郎山之子豪之通詩禮舉孝廉皆以儒術著名又有沈存誠貞觀中進士及第官至錢唐尉沈房大歷中進士及第官至監察禦史沈待聘官至弘文館學士沈士弼東宮博士沈雅溧陽令沈大禮濮陽令沈庠監察禦史沈徽偃師尉並以儒學著名褚衝吳興長城人學通禮易鄕貢明經授奉化簿辭官歸耕觀察使李棲筠表授國子助教賜緋淸河房懲天水閻伯筠並師之沈徵先賢傳云沈法興之孫太子文學承家之子博學知古隱江口山峯孝弟力田累徵不起縣令韋承慶攺其所居爲茂徳鄕沈長封沈氏家傳雲長封吳興武康人唐鄕貢秀才歷婺州金華尉金華有亭松子澗者昔黃初平葛法劉淩等悉居是澗長封結茅種朮攜家隱居著道書數百卷卒右唐人唐初爲縣四後又置徳淸三百年閒人物見於史冊者反不逮昔蓋唐都長安東南人物之仕顯者率遷邇焉歲久而爲土著如姚思廉元崇吳太常卿時之後也譜系甚明唐史傳思廉云京兆萬年人元崇云陜州人此類眾矣宜其人物之寥落也仰惟我宋列聖相仍加意教育本郡人物視古爲盛髙宗龍渡駐蹕臨安實爲憑輔寓公益多聲華相望史不輟書而國史尊門疏遠不得而見鄕先生之行實愚陋未能盡知尙有俟於續編也吳興志卷十七宋談鑰撰

賢貴事實下

烏程縣據舊圖經所載七人吳吾粲晉王談潘綜吳逵齊丘靈鞠丘遲丘仲孚以今所錄加漢錢讓沈諭沈儀吳徐詳晉吳慶之宋丘泉之齊丘寂之太史叔明又陳武宣章後羊緝女佩任事見郡誌賢貴事實下以本縣之境自秦至吳合與長興歸安三邑自晉以來分合不常故並附之郡【宋朝人物載附於後】葉參字次公國初州人業儒者寡參卓然自立咸平中登第爲舉子倡景佑中自兵部郎中出守鄕郡金部尙書王雅正作詩送之三司度支韓琦太常丞呂公綽薛紳祕書丞余靖曾公亮皆有詩餞其行今刻石郡庠葉淸臣字道卿參之子天聖三年擢進士第二人不踰數年踐西掖北門之選訓章炳蔚馳譽當世父參知本郡公志便省親以太常丞集賢校理知宣州拜親於郡治桑梓榮焉公自爲詩在墨妙亭葉夢得字少蘊參之族人年二十一中進士第初爲議禮選編修官對便殿徽宗異之除祠部郎累遷至翰林學士詔令得體建炎中召爲戶部尙書上疏論金賊利害凡數萬言除左丞再知建康移軍屯要害立廬室民皆復業以崇慶軍節度使致仕嘗築室卞山號石林遂歸老焉有易傳書傳春秋傳春秋讞論語釋言孟子通議又有文集奏議自序燕語避暑錄巖下放言家訓金石類考老子解審是集行於世張先字子野登進士第詩格淸麗尢長於樂府有云破月來花弄影浮蘋破處見山影無數楊花過無影之句時號爲張三影李公擇守吳興招子野及楊元素陳令舉蘇子瞻劉孝叔集於郡圃號六客晚歲優遊鄕裏常泛扁舟垂釣爲樂至今號張公釣魚灣公仕至都官郎卒年八十九葬卞山多寶寺之右有文集一百卷惟樂府傳於世賈收字耘老有詩名喜飲酒其居有水閣曰浮暉李公擇蘇子瞻爲州與之遊唱酬極多子瞻常遊何山道場山回值風雨艤舟於浮暉命官奴秉燭埽風雨竹於壁閒或刻之石今在墨妙亭收素貧東坡每念之嘗寫古木怪石書其後以贈耘老云今日舟中霜寒十指如懸槌適有人致嘉酒遂獨飲一杯醺然徑醉念賈處士貧甚無以慰其意爲作古木怪石一紙每遇饑時輒一開看飽人否莫若吳興有好事者能爲君月致米三石酒三斗終君之世者當便以贈之不爾可令雙荷葉收掌【雙荷葉耘老侍姬】須添丁長以付之也【添丁耘老之子】蘇去公作亭以懷蘇名之有詩一編號懷蘇集賈安宅字居仁收之從孫年十八入太學升上捨二十二廷試魁天下召對除校書郎累遷至戶部侍郎兼太上皇帝潛邸贊讀建炎中以舊學爲給事中封駁無所回避歷仕三朝累司文柄其所選掄皆得成材徽宗嘗手詔獎諭之子選詳明典故通達法理今爲刑部侍郎吳倜字公度邃經術妙言語幼補太學爲第一崇寧五年羣試禮部又中第一吳興素號多士自開寶迄是年未有魁禮部者至倜鄕人榮之仕至刪定官所在又莫不敬禮芮曄字國器烏程人與弟暉力學起家號二芮同入太學占選捨上游同登紹興戊辰第在館學雍容儒雅人推重之後爲司業四方學者爲得所師晚歲詩益奇有文集藏於家暉今爲兵部尙書胡仔字符任父舜陟官至法從叔舜申舜舉爲郡守皆能知名仔少無宦情自號苕溪漁隱畱心吟詠取自古詩人所作考之傳記爲叢話百卷行於世弟仰今爲郎官見舊編沈淸臣字正卿登紹興丁丑進士第上書論諫官不當用歸正人語侵時宰貶封州放還隱居城南號晦巖刱書堂以來四方學者召入遷至皇子嘉王府翊善丐祠卽所居沼圃築亭揭閣目曰潛溪多所賦詠後以祕閣修撰終於家

歸安縣������沈伯儀其餘並互見烏程宋朝人物附載於後朱臨登皇佑元年進士第嘗從安定先生學及安定歿以其學爲鄕邦學者所崇儒風日盛仕至祕書丞有學田記宣化院記傳於世劉述字叔孝登景佑元年進士第爲溫州守民俗婚嫁以資幣相髙述爲裁制之爲三第階等過時者有罰入爲侍禦史知雜事大臣新用事置條例司述與劉琦錢顗力詆之又新制謀殺人自首者減等坐述又奏長惡惠姦不可啟乞重議被劾司馬光上疏申救不報謫居江左曾孫岑亦中第紹興中至戶部侍郎倜儻髙義人多稱之劉一止字行簡述之族孫登宣和三年第爲紹興府教授太守翟汝文閒出所爲文屬之定槁紹興初召試除校書郎爲類試考官眾啟得文章典重者一止袖出一卷曰是宜第一及揭榜乃張九成眾甚厭服後爲給事中封駁不避權貴致仕歸年八十三卒爲制誥有體詩典麗樂府尢工有類槁五十卷苕溪集三十卷傳於世從弟寧止亦中第至法從立朝鯁亮建炎中論疏多剴切莫君陳字和中從安定先生學登嘉佑二年第熙寧中新置大法科首中其選甚爲王安石器重禦家嚴整如官府東坡有西湖跳珠軒詩贈莫同年卽君陳也長子砥字彥平智識疏通嘗知永嘉生徒頗眾而養士額少公爲增額士感之爲立生祠子伯虛爲郎繼守溫立思齊堂爲文以記其事後知常州和气所召春有瑞梅甘露夏麥秀兩歧秋禾合穎皆瑞應也後退居里社注意佛書撰修行淨土書法門華嚴經意並刊行於世又釋楞嚴圓覺經意藏於家諸孫蒙法科進至刑部侍郎漳登進士第今爲郎漳子柯戊戌年登進士第莫磻字彥輔君陳第二子有子曰伯鎔字器之少有髙世志年五十卽歸休以迎師教子爲事子三人曰濟曰汲曰衝皆有俊聲擢進士第時號三莫後濟衝又中博學宏詞科濟溫粹和易而立朝鯁亮毅然不可移爲給事中封駁有聲嘗知溫州以儒雅飾吏事爲明州長史輔以正道後知泉州所至皆稱循良磻有孫曰澄庚辰登進士第亦知名於時兪汝尙字退翁以字行登慶曆二年第嘗爲益州新繁令禦史員闕驛召至都下以疾力辭後爲靑州僉判致仕還鄕滕甫有送行詩云淸明衝節是身謀禦史郎官不肯畱回首軒裳雙脫屣放懷天地一輕漚卞云苕月柴門靜菱雨蘋風野艇秋仰羨冥鴻空自媿區區圖報未知休歸逾年臥病夫人視之公曰人生七十者稀吾與夫人皆過之可往矣夫人曰我先去退翁曰善後三日夫人黃氏沐浴化去退翁自爲文志墓明日召諸子曰我行矣俄而隱幾而終髙郵孫覺撰墓表秦觀書姚舜仁字令由元丰八年登第爲太學正召對稱旨除館職遷庫部員外郎進明堂定制圖並敍上賜對褒獎降詔可其奏又撰明堂訓解一卷擬復上之而疾弗果後兄舜哲表進以成其志沈該字守約歸安人【王志】父時升兄調皆中第該亦以上捨釋褐處鄕裏以和易謙退稱每出人喜見之日爲三大夫紹興八年金人在淮泗遣使請和上疏論之朝奏夕召後爲禮部侍郎出知潼川夔府召還除參知政事舊吳興丁身歲輸三十有奇公奏減五分之四鄕人徳之公邃於易撰小傳六卷其說以左氏變卦爲文嘗進之髙宗降詔褒獎今刻石於其私第又有文集五十卷律詩三百五十篇雜著一百篇周操字符持气岸磊落登紹興乙卯第知徽州黟縣以忤權要出職後除國子學錄嘗論對上意欲興武學以問操操歷以本朝建置之因對遂兼武學博士後歷言路升入座及爲詹事東宮加禮敬焉有奏議二百篇藏於家【見舊編】葛邲字楚輔孝宗時同知樞密院事光宗時升右丞相配享光宗廟廷

長興縣吳興自錢林於漢元始中隱於平望鄕陂門裏梓山其名已顯及晉陳達悅其山水乃遂家焉後達生陳髙祖傳世者五一時人物之盛表表可紀已載賢貴事實及唐錢九隴徐齊﹝日冉﹞徐堅及其諸女相繼於後事亦書賢貴事實下宋朝人物附見於此劉誼字宜翁許安世榜中丙科熙寧中持節南方請罷買沈香減鹽價凡四十餘事帝詔輔臣曰劉誼論事有陸贄之風王安石銳意新法誼上疏極諫其不便坐是廢黜從異人授出世法遂隱三茅山十年不出有詩云曾跨江西使者鞍舊言讒上使休官三茅得夢全淸瘦頭髮鬅鬙布襖寬東坡自嶠南以書問道曰或有外丹已成可助成梨棗者望不惜分惠又曰先生筆端有口足以形容難言之妙軾亦眼中無翳必能洞曉不傳之意有文集三十卷奏議四十卷今傳於世劉燾字無言宜翁次子未冠遊太學與陳亨伯俱以八俊稱會試史官策或戲之曰子平時好論將教授以破題乎燾卽下筆曰秉史筆者權猶將也君命有所不受焉眾嘆服東坡知元佑三年舉讀其文曰必巖谷閒苦學者中第三人廷對又中甲科東坡薦燾文章典麗可備著述科帥中山時以蜜漬荔枝遺之詩末章云詩淸眞合與君嘗歸朝趙民彥嘗云在虜中飽觀君文尢善書筆勢遒邁山谷謂江左復生羊欣薄紹之矣在館中時被旨修閣帖十卷所謂續法帖者是也嘗注聖濟經編修道史有遺文五十卷號南山集劉﹝王玉﹞字希範宜翁之侄幼入太學時道鄕先生鄒浩在諫垣以直言竄謫後召爲舊職﹝王玉﹞以書規切之京師傳誦比韓愈諍臣論登進士第累官至主客郎靖康初詣中書極論天下事除中書舍人建炎初以資政殿學士同知三省樞密院事累疏陳守禦之策時黨籍子孫尙未錄用公悉奏任之有吳興集二十卷奏議五卷藏於家劉度字汝一博覽彊記內翰汪藻奉祠領日曆寓居西寺一見異之以制科表薦登紹興己丑第後歷臺諫辛巳歲虜人叛盟條陳三策大駕巡邊畱居諫省上卽位抗疏陳春秋正始之道去國居裏貧無戚戚之態有傳言鑑古五十篇雜文三十卷藏於家見舊編施元之字徳初官至左司諫劉三傑字漢臣累至臺諫後爲臺端擢爲吏部侍郎

武康縣武康人物舊圖經所載沈勁以下二十七人餘英志黜其二【沈眾姚紹】而增十有五而八爲近世之名卿士則自唐以前爲三十有四而統記所載沈伯儀等九人則又不志去取猶有未盡今摭史傳所載自吳以下總三十七而三十一爲沈姓焉時尙未分徳淸也以故因史傳所書曰武康人合於郡之賢貴事實下宋朝人物附載於後成無玷字士﹝殼去幾攺王﹞登進士第建炎中自刪定官除知鄂州守禦遵古兵法都督張俊薦之朝太上皇帝累賜禦札獎諭未幾靺﹝革葛﹞孛堇圍之甚急無玷堅守堇竟引去後因晨起巡城霜滑墜足而卒劉上英字衝發以上捨擢第爲溫州教授方寇之擾士大夫皆遁去士英獨畱聚官兵保甲守禦州賴以全後通判太原金人大入與將王稟堅守自乙巳冬至丙午秋城中食盡王稟赴火自盡士英戰死見舊編施巨字大任官至參知政事

徳淸縣徳淸縣在武康未析之前人物並見武康志自唐天授已析之後如沈傳師統記以爲徳淸人唐史又以爲不然及本朝王文正公作墓表其言自有證今附之徳淸人物沈嚴字叔寬幼負器識善屬文大中祥符八年中禮部第四人廷試甲科國家興山澤之利主計薦公監洪州武寧茶場兼領本邑事吏畏其廉民愛其慈及卒貧不能葬太守滕元發葬於縣之永和鄕範文正公與之同年爲銘其墓沈管字次律嚴之族人父彥明叔彥聲皆登第管少遊學深於春秋爲文章尙气節尢好吟詠後至燕云提舉郭藥師敗粘沒罕勢甚熾士大夫皆束手管獨毅然不屈𨿽臨以刀刃終不變逃歸詣闕獻策不用著南歸錄以攄忠憤遂還裏中自號柯田山人終老焉子正度今爲郎沈與求字必先管之從父中何木榜第爲杭州儀曹胥吏畏其剛介召試授館職後爲侍禦史遷中丞風采聳動一時中興臺綱之振始於此爲吏部尙書銓選淸明爲翰林學士詔令有西漢風骨後除參知政事進知樞密院有龜溪集三十卷傳於世沈介字徳和彥聲之孫年十八登進士第又中博學宏詞科除祕書省正字後爲中書舍人以次對出知平江府召歸上疏甚剴切備言虜人必爲患明年虜犯兩淮乃以兵部尙書爲荊湖制置使風采震聳邊郡再知平江一知成都皆繁劇郡爲政綽有餘暇豪猾斂避平生奏議及著述皆未編次見舊編沈夏字得之嘗爲蜀帥孝宗時僉書樞密院事李彥穎字秀叔孝宗朝兩爲參知政事獨當國柄

安吉縣圖經載施咸等八人許頤於數吳均共十一人統記載共三十一人施十五人萬十四人吳二人據三國誌朱治然績各有功業已載郡圖經宋朝人物附載於後吳可幾好古博雅與弟知幾相繼登進士第時號二吳可幾仕至太常少卿著千姓編凡論姓氏所出�����於世知幾至郎官嘗守其父屯田郎墓三年平地出泉人皆異之號孝子泉見舊編沈樞字持孝官至太子詹事

進士題名郡之登進士科者唐至宋初無題名嘉佑八年知州事張田始刻石於郡學經史閣下之右序自慶曆二年本州島及遊學之士咸追書之爾後相繼不絕至崇寧二年後止書本州島之士政和八年以來又闕不錄紹興三十年提點本路刑獄呂廣問攝郡事乃屬教授陳叔達並錄刻焉淳熙二年教授虞儔又附載其在祖父昆弟之登科者名於下今錄如右慶曆二年楊寘榜兪可兪尙臧緯劉達慶曆六年賈黯榜陳舜兪李軻皇佑元年馮京榜盧秉劉握丁伯初朱臨沈伸姚舜諧丁錞陳樞徐絳周之彥皇佑五年鄭獬榜周景賢李恂沈振周之道莫士光嘉佑二年章衡榜張修施碩莫君陳嘉佑四年劉輝榜陳皓嘉佑六年王俊民榜陳幾姚安世嘉佑八年許將榜兪溫父治平二年彭汝礪榜吳彖範彖劉塢治平四年許世安榜劉誼熙寧三年葉祖洽榜兪純父朱早劉損許彥臧詵戚山方蓁施耕劉極沈佑管太初熙寧六年餘中榜朱服陶兌沈彥明丁注蔡蹈汪聞張易直張著陸元光徐唐臣胡解周之才沈特方景沈寅丁演熙寧九年徐鐸榜霍同沈倚葉勤丁維徐允文張茂直葉劭沈倫元丰二年時彥榜沈千陸元賓沈仍陳

丁掌黃居朱率臧詢沈偕吳植宋前嚴應期元丰五年黃裳榜袁應中楊詢莫倚張湜周需陸元成沈彥聲李谷莫羣徐元張稚通元佑八年焦蹈榜姚舜仁魯伯能周天倪沈純誠姚佑王履鄭奕太史章劉定國朱級張諶元佑三年李常寧榜劉燾李肱丁沔莫偕李畸陳敏功史先能兪隆道戴懷王頤劉全元佑六年馮涓榜劉安止朱任紹聖元年畢漸榜朱南彊宋彥弼卜僵本姚侯紹聖四年何昌言榜張大成周惇周知微沈章曾綸盧蕡何逵顧天經葉筠周衮臣王霖元符三年李金榜余拂陶旐吳彥沈時升費若周天益範蕡吳天將徐繹吳塤韓奕王遵道崇寧二年霍端友榜沈純道楊天倪莫汝明張維吳升張汝舟張湍朱種丁挈崇寧五年蔡薿榜劉﹝王玉﹞【上捨】成無玷張同王翿【上捨】金譽吳倜【省元】李預郟袤沈純正丁安常劉拱沈﹝黃�﹞呂之望練表大觀三年賈安宅【狀元貢士】張大受郟嘉謀陳湯求【上捨】張汝欽夏千之丁安止【鎖廳】錢楊【上捨】曹宗臣施惇仁成能政和二年莫儔榜蔡調【上捨】吳價【上捨】沈調【上捨】沈欽止【上捨】劉士莫【上捨】莫廷詢【上捨】陳大聲【進士】萬衝兪汝明任居中沈與政和五年何﹝上�下木﹞榜錢葉【上捨臧兪榜第三名輝褐】沈與求【上捨】吳﹝立立﹞【上捨】沈友誼【八行】姚殼【進士】盧長卿【進士】吳師直【太醫學上捨】劉嶠【八行】史祺孫【上捨】朱蹕【上捨】周﹝昜�﹞【八行】鄭績【太醫學上捨】劉唐賓【上捨】姚處厚毛選沈﹝黃�﹞政和八年嘉王榜莫仲珪【上捨】沈昭遠【上捨】沈該【上捨】王翰【將赴殿試】徐抑【上捨】徐念道【上捨】莫庭芬【上捨】施銳【上捨】蔡徳升【上捨】沈瓛【鎖廳】張擇亨施中行吳景溫潘慶李中宣和三年何渙榜劉寧止潘蕡王秉方之平劉一止韋積姚溪鍾燮宣和六年沈晦榜賈安常朱克明丁昌朝莫若師諶杜大成劉岑莫芬份建炎二年李易榜嚴抑沈震盛光祖沈長卿陳澥朱詢武潘莘石茂良沈浚紹興二年張九成榜劉知昌朱三思施渙之陳綱徐楊王古思錢泃範彥輝陳琦【附申】紹興五年汪應辰榜丁雄飛沈作詰周操方梓紹興八年黃公度榜林孔彰談誼錢建沈晞顏劉嶸倪偁莫浚沈介吳允協姚蹈朱嶽葛立方紹興十二年陳誠之榜楊郢弼嚴康朝範梓沈敷李彥衛朱安時魯藝沈汝一方溥施士衡方楶王存之郟次云紹興十五年劉章榜趙之輔嚴祝莫濟劉度沈樞陳則李渥袁綜莊衡周﹝言頁﹞談虙潘良翰紹興十八年王佐榜莫汲芮輝李彥穎朱三省萬介王康年莫衝施貫之葛邲紹興二十一年趙逵榜王獻民李木張俊民黃元遜姚仲欽楚林次齡盧嶼施知彰周蒙諸觀方將沈復紹興二十四年張孝祥榜周碩莫源李昱朱鼎鄭南張潛施元之李浚袁損之汪安行葛郯紹興二十七年王十朋榜鄭承吳允成莫澄太史邵紹興三十年梁克家榜丁輈吳蕓沈祖徳鄧倫周佑芮嘉言練夢鵬沈瀛隆興元年木待問榜林坰顧待問丁光逮周華兪瀹顧彊劉國賓李冰呂旦莫祥盧岠葛邲乾道二年蕭國梁榜朱繹之丁惇夫倪思劉三傑章深莫槱章潛吳東滕良知劉庚乾道五年鄭僑榜莫漳朱逮施邁沈鑑王邁孟必先乾道八年黃定榜李沐孫僑陳南王孝嚴丁夢錫盧宜之沈作霖濮坦朱辟非淳熙二年詹暌榜倪恕【父偁弟思】劉棠周常韋梓孫曄劉深之【父庚叔】淳熙四年皇帝幸太學釋褐魯東禮淳熙五年姚隸榜李尙【兄冰】練文【祖表】談子英【伯誼叔虙】上思齊【上捨】章泳【曾祖惇祖擇父倧兄深】劉宗【伯祖十英】倪願【父再兄恕弟思】莫柯【祖仲珪父漳】吳�章良能【父駒】王中立淳熙八年黃由榜談鑰【伯誼父虙兄子英】顧簡【上捨】章燮吳華【上捨祖倜兄蕓】芮宦言【伯燁叔輝兄嘉言】朱端常淳熙十一年衛經榜劉庶【上捨叔知伯兄度庚侄深之】章良肱【父駒弟良能】李日與傅良胡修金堪【曾叔祖譽】孟醇【兄致誠侄孫必先】李翺朱常趙汝儼淳熙十三年太上皇帝慶壽上捨釋褐錢重淳熙十四年王容榜劉開之沈觀茅無競朱景獻林煒吳勱朱發莫彬沈有成張嘉謀朱儕趙彥制淳熙十六年二月皇帝登極上捨釋褐沈端叔臧辛伯紹熙元年餘復榜劉序【子開之】沈葵【曾伯祖錡】陳昂【兄則】劉伯麟朱偃【弟濟】王田【兄中】朱應佯趙善績趙汝﹝日爲﹞【兄汝﹝嬰去女攺火﹞】趙希實【弟希容】趙汝﹝嬰去女攺火﹞【弟汝﹝日爲﹞】紹熙四年陳亮榜兪灝【兄希尹先凝平一侄遠應符建】陳湘【侄捕】劉依之【父度叔庚兄深之】丁端祖【曾叔維伯祖安常安止伯輔雄飛】趙師逌宋申【兄偃】兪儕沂趙時逢袁聘儒李岑【曾伯祖友諒曾祖交聞伯祖侁】陳至【伯則叔昂】陳﹝目亥﹞施一鳴【曾叔祖巨伯邁】陳壁【曾叔潛父睍叔暟】紹熙五年覃恩釋褐榜萬夢實【祖介】慶元二年鄒應龍榜陸談經顧元龍陳有成林漬之【弟】莫汶李天益石宗玉張準曹待聘趙師鼎慶元五年曾從龍榜韋炎周師威何澐趙汝榛

列婦孔氏婦吳三郡國志云婦有八子皆訓以義方夜則讀書晝則力田漢哀帝時俱爲郡守後人因名其居曰八子墩在烏程西三十八里乘公濟妻姚氏南史云吳興人生二男而公濟及兄公顧幹伯並卒各有一子姚養育之賣田宅爲取婦自與二男寄止鄰家事聞詔婚其二子仍旌表其裏閭復徭役羊緝女佩任南史云烏程人隨母還舅氏母亡晝夜號哭不飲食三日而亡鄕閒號曰女表齊春秋云丘緝女

釋道

上人法願統記云俗姓鍾長城人宋孝武帝及髙帝悉敬仰之願遭兄喪乞還卽至鄕敕旨重疊駕親自幸以伸省慰願遣弟子拒云鄕疾未涓不堪相見帝乃轉蹕文惠太子嘗往寺問訊願不命坐文惠作禮而立乃謂願口藻吹淸鏡以爲供養其福云何願曰菩薩八萬使樂尙不如志心今吹竹管子打死牛皮何足道哉其秉徳邁時皆此之類後入定三月不食忽語弟子曰汝失餅籮矣尋卒慧進髙僧傳云慧進俗姓姚吳興武康人昔在凡之時性曠邁不拘名節中年意有所悟乃始出家常聚錢願造法華經一百部經營未成聚得錢一貫六百文羣盜聞慧進欲造百部法華經謂其房中厚蓄資財遂劫而問曰師有幾錢慧進云貧道惟有造經錢一貫六百文在某處羣盜靦然相顧而散及經成忽聞空中有人言曰汝願足矣當生西方永明四年無病而卒時年八十有五矣法朗俗姓吳氏吳興人住武康縣家世遭禍因往建業大明七年與兄法亮同出家爲沙門初亮履行髙潔經戒修整朗稟性疏率不事威儀注涅盤經勒成部帙而言謔調笑不擇交遊髙人勝己者少見齒錄卒於天監年中慧巨字智洪俗姓錢長城人年十四出家梁武帝嘉之敕有司賜衣砵與陳文帝爲出塵之友及帝踐阼情好益深每乘四望車入宮內宣帝卽位禮接彌厚敕請爲吳興大僧正住天居寺事見道宣下弟慧壽亦長城人事見隋官師傳法禮俗姓包少出家好救人疾病素不知醫方藥術以意療之無不痊效又不曾習易占候之書驗陰晴雨雪十不失一又同侶過揚子江至淮南遇風濤一舟人畏懼禮立於船前攘臂張眉曰江神汝何不收風止波使吾船人平俄而風波恬息安然濟岸武后徵爲國師居龍興寺又武后朝包氏子於上彊山中逢一白鹿吐兩珠於地光輝可愛乃以一珠吞之其一珠歸以獻母置於山中光照一室後乃以一珠捨入棲流寺殿檐額山包氏子出家爲天臺也道宣俗姓錢長城下篛人也唐初母姚氏夢日入懷宣在孕十二月以四月八日生又嘗夢一僧曰夫人懷之子乃梁朝佑律師捨出家年十三學綜經史名通天下隸名山丰徳寺嘗有天師神采謂曰師當生彌勒宮中道一書曰此乃棘林天帝所燒者以其年冬卒著內典書數百卷行於世慧壽俗姓謝長城人住西水寺持法華經天旱求雨時有一綠衣人云吾是此山張水曹神將請於大山師若要水一小吏與師行雨忽一夜大雨發洪水數家悉被漂溺旬日又見前使者所若綠衣人領一小吏屈膝脫背示鞭笞之痕謂慧壽曰小吏行雨頗不用心已科數下訖法瑀俗姓沈八十五禪坐而終數年始葬建塔其顏貌如生須髮長數丈髙僧皎然爲其立碑

住院僧道祥俗姓顏容貌奇偉作天竺婆羅門狀幼通大小乘經與烏程習法師最相友善習嘗夢道祥來謂貧道悉是維那佛也今因緣且盡故來相別耳習驚覺俄有長城信至云祥法師已卒淸晝字皎然謝靈運十世孫天資疏野多神思居郡中興國寺西院尢工五言詩與刺史顏眞卿諸名士酬倡及預撰韻海鏡源著儒釋交遊傳及經典類聚四十卷又有茶訣一篇後元和四年刺史範傳正典會稽僧靈徹同過舊院題詩云道安已反無爲鄕悉遠來過舊艸堂余亦當時及門者其吟佳句一焚香宋蒿頭院序之云唐僧皎然以道稱於吳諺美之曰霅之晝能淸秀又作詩云晝公文章淸復秀天與其能不可牖僧攻文什自古有出拔須尊晝爲首凡七絕韻惠覺俗姓丁唐朝人禪坐一牀致絕糧終年所居興化寺降甘露之祥慧隱俗姓陳住報徳寺所居房中除三衣外不置一物足不履俗家常日夜誦法華經兩徧澡瓶浴盆將盡輒滿每擬誦經香無故自然芬馥道虯俗姓張住長興報徳寺通內外典籍尢善談論友人校書郎包融爲之贊序雲沙門道虯年三十三立才獨行亦猶山有鳳皇之雛林養狻猊之子凡百羽毛之族無不祗畏慧暢俗姓徐不學於師至契心印嘗織芒蹻蒲履之屬於山中道上一日謂弟子曰吾聞天臺山有凱公遺迹思暫往焉言訖便行躋山涉澗不由道路長城曲水寺去天臺八百餘里後有人從天臺來計暢之程一日而至後忽令人灑埽曰今日將有客至齊訖趺坐奄然而逝慧解俗姓陳有至行常多學徒於天目山坐夏屬歲旱齋糧不足僧眾將欲下山解乃賣身得錢谷絹帛以給之沙門杼山皎然萬溪道祥虎丘法簡時相友重請住蘇州流水寺法﹝王缶﹞髙僧傳云法﹝王缶﹞俗姓楊河東人元嘉中過江值沈臺眞請居武康小山寺講大品維摩涅盤等經永明中敕吳興禮致上京年九十七歲法訓居馬勁山蘭若山中舊多蛇虎法訓至夜夢一千人云和尙在沈弟子當爲和尙驅逐山中害蛇虎乃自此而絕慧纂俗姓陳住吳興長城人居寺精於學業年十三卒

尼二人法照唐朝吳興人也姓黃氏學道內外武后賜墨敕禮爲門師居重光寺慧澤俗姓�吳興長城人涉獵諸史有文采出家通內外典四部之書住重明寺見梁書

神仙孟翼齊春秋云烏程人造正一論言佛之與道一也戴洋字國遊吳興長城人年十二病死經五日復蘇乃自云入使爲酒藏史授符籙麾節升蓬萊昆侖積石大室匡廬等山逢一老父謂曰汝當得道善風角占候凡所試驗百不遺一沈法護吳興徳淸人幼聰智爲葉天師弟子景云二年執墨敕使江南十二州采藥回道人回仙錄云吳興之東林沈東老能釀十八仙白酒一日有客自號回道人長揖於門曰知公白酒新熟遠來相訪願求一醉實熙寧元年八月十����見其風骨秀偉跫然起迎徐觀其碧眼有光與之語其聲淸圓於古今治亂老莊浮圖氏之理無所不通知其非塵埃中人也因出酒器十數事於席閒曰聞道人善飲欲以鼎先爲壽如何道人曰酒器中惟鍾鼎爲大屈卮螺杯次之而梨花蕉葉最小請戒侍人次第連斟當爲公自小至大以飲之笑曰有如顧愷之食蔗漸入佳境也又約周而復始常易器滿斟於前笑曰所謂杯中酒不空也回公興至卽舉杯而盡乃命東老鼓琴回乃浩歌以和之又嘗圍棋以相娛止弈數子輒拂去笑曰祇恐棋中爛斧柯回公自日終至暮巳飲數斗無酒色是夕月微明秋暑未退蚊蚋尙多侍人秉扇驅拂偶滅一燭回公乃命取竹枝以余酒噀之插於壁閒須臾蚊蚋盡棲於壁而所飲之地灑然東老欲有所叩先記以求驅蚊之法回公曰且飲小術何足道哉聞公自能黃白之術未嘗妄用且篤於孝義又多陰功此予今日所以來尋訪而將以發之也東老因叩長生輕舉之術回公曰以四大假合之身未可離形而頓去惟死生去住爲大事死知所往則神生於彼矣東老攝衣取謝有以諭之回公曰此古今人所謂第一最上極則處也此去五年復遇今日公當化去然公之所鐘愛者子偕也治命時不得見之當此之際公亦先期而知謹勿動懷恐喪失公之眞性束老領而悟之飲將達旦則甕中所釀止畱糟粕而無餘瀝矣回公曰久不遊浙中今日爲公而來當畱詩以贈然吾不學世人用筆書乃就擘席上橊皮畫字題於庵壁其色微黃而漸加黑其詩曰西鄰巳富憂不足東老𨿽貧樂有餘白酒釀來緣好客黃金散盡爲收書已而告別東老啟關送之天漸明矣握手並行矣約異時之集至捨西石橋回公先度乘風而去莫知所適葛洪嘗隱居於葛仙山今山有煉丹竈搗藥臼存焉風雨之夕丹或顯現職方圖志葛仙煉丹處天下有十三烏程居其一又子城北天慶觀西有煉丹井裏俗傳云葛仙翁嘗於此井汲水煉丹焉薊子訓風俗通云子訓藝明方術解分身王儉姓系云子訓漢時隱身於吳郡余不鄕今在武康縣界也尋卒葬於烏程縣湖趺山馬自然有人於白塔巷釀酒出賣遇道人馬自然常來賒酒而飲不醉無歸如是日居月諸主人供侍無懈一日道人沈湎謂主人曰我今日巳得仙矣所哺酒價焉敢輕於酬遂出囊中藥點化賣酒鐵井並爲紫金便卽界下云生一升而去士庶登店前溪橋望觀如堵咸見入云而去其橋遂得名望仙江子匯頗多蚊蚋自道人馬自然泊舟之後至今其處不生暑月居人坦然無苦姚紾嘗於白鶴山觀棋爛柯於此山化爲白鶴而去後人因以名焉括地誌云安吉縣有五山昔鄕人姚紾者采樵於山遇仙及還自入甕中隱其身謂家人曰可七日勿開期未至而家人開之紾變爲白鶴飛去陸修靜隋時爲道士沒於烏程縣東仙潭更數月乃出後人因以名焉施績女吳時驃騎將軍西陵督故鄣施績女得道內傳云績有女名淑昔有仁信今聞得道今在東洞天中屢遷官張志和續仙傳張志和號玄貞子嘗爲漁父詞後於湖州刺史顏眞卿坐上云鶴翔集飛升而去余見事物雜誌玄眞子下沈羲吳興人躬耕於野棄耕具而亡家人求之不得自是聲迹窅絕子孫相傳以爲羽化邑人莫之信也齊永明二年乃歸訪舊廬謂其耳孫曰吾爲汝家四世祖在西蜀之西以符藥治病有活人功上帝授我白玉簡爲碧落侍郎今歸以告汝倏忽不見邑人聞之駭異遂以其地建道觀設祠塑像以奉之事見太平廣記今觀之東偏環翠堂有唐人詩云碧落新除沈侍郎便驅旌節治東方不知今夜遊何處從者皆騎白鳳皇宋崇寧大觀閒有內庭女道官煉師孫千霞夢一道士披采霞衣來言曰吾武康人也在碧落中有仙職時薄遊塵世與道觀里域眞官爲鄰與子有宿緣他日當相遇於彼千霞覺而茫然不知武康爲何地及靖康之亂避難南方依直省官石防禦者家於徳淸之苕村始知武康爲吳興屬邑一日石氏設大醮羽衣畢集邑之主觀道士姜景良與焉千霞具以夢告景良曰卽吾邑沈羲也初堂在里域眞官之左千霞感慨流淚亟造延眞觀焚香設禮瞻仰塑像拜而起曰眞吾夢中所見也遂捐橐中金徧施黃冠而去千霞後於富陽泰元山建紫霄宮其徒數百人年八十有九忽頷髭蔚然叢生越三年羽化眞異人也見餘英志吳興志卷十八宋談鑰撰

碑碣

州治唐太宗禦制聖教序【僧智永集王羲之書在墨妙亭】唐開元皇帝封文宣王詔【在州學大歷四年別駕孫沛立王右軍十六代孫榮書】敕天下放生池碑【在魯公祠唐肅宗禦書題額銀靑光祿大夫使持節升州諸州軍事升州刺史充浙西節度使兼江寧軍使柱國丹陽縣開國侯臣顏眞卿撰並書以大歷八年於州駱駝橋北建】乞禦書題額恩敕批答碑陰記【唐金紫光祿大夫行湖州刺史上柱國魯郡開國公顏眞卿撰並書又載團練副使別駕盧暈元自觔徐自然劉抗長使鄭滔王叔卿徐旻司馬張彥弼黃持志姚執珪錄事參軍路惟衡曹友諶康造攝司功李瑗司兵劉中參軍鄭寘司倉杜無惑司法談佚王湜姚觀司戶武叔韋準張庭琇王應司田元沛王銛司士郭晰李羣劉徳敏同團練副使前殿中侍禦史李﹝上艼去丁中品下�﹞烏程令李晤丞李佶徐彥云李抱虛主簿李翼尉顧察薛希鎬呂遙揚使長城令朱自勉丞徐明權施惠整顏慆主簿張遐尉杜勉陳巢之賈嶸楊溪趙琪安吉令楊宥曹友諶攝丞楊齊光康造主簿盧勝尉杜軫程希俊馬伯珍盧弼李湮包審武康令李汗張士若丞時尙素鄭若水主薄孫必葉迅尉陳演長孫瑀杜重英呂液徳淸令範銘丞陸造錢箕尉孫演李光之桂林續圖經云當大歷中湖州刺史別駕四員諸曹掾大率三員諸縣令丞尉各四員比唐志所載吏員相去遠甚故著此以俟博學之士稽考焉】敕書褒戰功記【在甲仗庫前唐憲宗賜刺史辛泌及慰問將士詔書也以上唐之禦制禦書碑碣】宋皇帝禦制戒石碑【碑在知州大廳前元佑中臣黃庭堅書今上皇帝禦書朝列於下紹興二年十月癸酉端明殿學士左朝議大夫簽書樞密院事權參知政事臣權邦彥左通議大夫參知政事福建江南西路荊湖南北路宣撫使臣孟庾左通奉大夫守尙書右僕射同中書門下平章事兼知樞密院事臣秦檜特進尙書左僕射同中書門下平章事兼知樞密院事都督江淮荊浙諸軍事臣呂頤浩題跋】眞宗皇帝禦制文宣王贊【碑在州學太宗祥符元年十月二十四日東封禮畢十一月十日車駕幸曲阜縣謁奠先聖文宣王命刑部尙書溫仲舒等分奠七十二弟子禮畢幸孔林是日詔先聖加號元聖文宣王禦制贊又詔禮部尙書張齊賢等次日以太牢致祭詔衍公顏子進封兗國公十哲閔子以下進封公曾子以下進封侯先儒左邱明以下進封伯五年八月二十二日奉敕諸道州府軍監各於元聖文宣王廟刻禦制贊並詔十一月一日奉敕攺謚曰至聖文宣王贊後所載者如此】禦制文臣七條並詔【在知州大廳眞宗皇帝所禦制也每諸道牧守及知州事軍通判知監知縣辭去之日普令拜賜迨仁宗皇帝慶曆三年詔頒天下朝奉郎守尙書金部郎中知湖州軍州兼管內勸農事上護軍賜紫金魚袋臣馬尋建】禦制武臣七條【在知州大廳眞宗皇帝禦制也慶曆五年建】仁宗皇帝獎諭守臣滕宗諒進柑子詩敕書【在州學康定元年立】聖制禦書手詔【在知州廳上徽宗皇帝禦制禦書也崇寧四年九月二十日奉聖旨摩勒於長官廳】徽宗皇帝禦筆禦制辟雍手詔並大司成�昂奉旨所撰後序【在州學崇寧四年通判權州事林虡立】禦筆神霄玉淸萬壽宮手詔【在天聖寺宣和元年八月十二日奉聖旨立石】髙宗皇帝禦筆禦書孝經【在州學紹興十四年太守張守立】孝宗皇帝禦筆獎諭守臣鄭作肅手詔【在郡廳以上宋朝禦制禦書碑碣】漢故梁相費府君碑【在墨妙亭梁相諱汛字仲慮此邦之人也寶刻叢編隸書不著書撰人名氏君名汛字仲慮官至梁相碑不載其鄕裏及刻石年月集古錄目其題額漢故梁相費君之碑碑云梁相諱汛字仲慮此邦之人也其先季文爲魯大犬有功封費因以爲姓秦項兵起避地於此遂畱家焉碑無建立年月金石錄】漢故梁相費府君之碑篆額費君汛堂邑令鳳九江大中政之父也【鳳以威宗熹平中卒碑載二子所終之官此蓋其孫均所立也故其銘有穆穆顯祖之句也隸釋】費氏父子三碑【今並立於吳興校官之壁不知者指此爲碑陰趙氏亦有斯誤隸釋】陳孝義寺碑【在墨妙亭散騎常侍禦史中丞領大著作徐陵撰唐銀靑光祿大夫使持節湖州諸軍事湖州刺史上柱國常侍十代孫嶠之書】唐封崇孔宣父故事碑【在湖州府學元和四年刺史辛祕撰】文宣王新廟碑【在州學唐太宗閒浙江西道觀察支使試祕書省校書郎鄭言撰並書蓋記刺史令狐綯作廟本末記云西臨霅溪前橫荻塘梁塹爲橋編木爲柵今甘棠橋文宣王廟是也】徳本寺碑【在文宣王廟碑陰胡季良撰】射堂記【在墨妙亭撰人姓名殘缺世傳顏魯公正書大歷十二年四月也寶刻叢編云余家所藏顏書較之惟張敬因碑與斯記爲尢精勁惜其皆殘缺也集古錄】項王廟碑陰述【在墨妙亭顏魯公書自湖州刺史字下六字刻缺】項王蔬食文【在墨妙亭邱遲述】千祿字書碑二【一在墨妙亭唐朝議大夫滁沂濠三州刺史上柱國贈祕書監顏元孫撰第十三侄男金紫光祿大夫行湖州刺史上柱國魯郡開國公眞卿書後跋云大歷九年眞卿於湖州刺史宅東廳院書之一碑在魯公祠開成四年刺史楊漢公重摹輿地紀勝云顏魯公石記唐人筆迹見於今者惟公最多其在湖州所書爲世所傳惟千祿字書放生池碑尙多見於人家而千祿字書乃楊漢公摹其眞本以僞缺遂不復傳獨余集錄有之惟好古之士能知前人用意之深則其湮沈磨滅之餘尢爲可惜也】石柱記碑【在墨妙亭顏眞卿書記郡境山川陵墓之類】斷碑二【在墨妙亭一咸通五年千僧翰書一干元元年鄔彤書】晉吳興太守謝公碑【在墨妙亭唐刺史兼侍禦史裴淸撰僧道銑書大歷七年歲在壬子建於龍興寺卽今之報恩光孝寺】太守歷官記【在墨妙亭晉太守謝公碣之陰唐人所勒也蓋自晉王逸少洎陳任忠凡四十四人】湖州刺史題名記【唐廣徳元年補闕內供奉李紓撰後記正元十六年華陽顧況撰又後題正元十七年刺史李詞又後題宋康定元年知州滕宗諒】白蘋洲五亭記【在墨妙亭唐太子少傅分司東都馮翊縣開國侯賜紫金魚袋白居易撰知州事馬纘書開成四年十月建又見金石錄】白蘋亭記【在墨妙亭唐殿中侍禦史內供奉李直方撰前太僕寺主簿史鎬書並篆額後跋元和元年夏節度判官侍禦史王澹獲覽此作】白蘋洲記【在州大廳壁中中和五年六月八日刺史孫儲撰軍事判官前鄕貢進士王溥書】修河溇記【在州治寶文閣直學士程大昌撰敷文閣待制沈樞書敷文閣待制賈選題蓋紹熙三年三月建】湖州紀功碑【在甲仗庫唐元和中將仕郎前太常寺奉禮郎時元佐撰蓋紀刺史辛祕平賊臣李錡之黨也】大寧寺建功徳碑【在報恩光孝寺試大理評事兼武康縣令韓章撰前衢州龍邱縣尉徐浩書唐大歷六年建】袁髙茶山述【在墨妙亭唐朝議大夫使持節湖州諸事事守湖州刺史護軍賜紫金魚袋千﹝由頁﹞撰朝議郎前滁州長史上柱國徐﹝王壽﹞書蓋述刺史袁髙所作茶山詩也寶刻叢編唐湖州刺史袁髙撰前滁州長史徐﹝王壽﹞書湖州之顧渚山歲備茶貢髙爲刺史感其采制之勤而作是詩其後於﹝由頁﹞爲刺史得之於壞垣爲之序而刻之眞元七年五月】烏程令韋公徳政碑【在烏程縣治唐至徳二年沈務本撰沈仲昌書文多漫滅宋嘉佑中知州楊紘摹題額九字刻石今在墨妙亭】沈府君墓銘【在墨妙亭諱縉字章甫乾元元年京兆章卓撰並書】胡夫人墓銘【在墨妙亭大中十二年鄕貢進士李翊述並書】吳氏墓銘【在墨妙亭太和九年吳季良書】金氏墓銘【在墨妙亭大中十二年鄕貢進士李翊述並書】湖州州學記【碑在州學慶曆中張方平撰蔡襄書】修架閣樓記【碑在樓下元佑七年左承議郎簽書節度判官廳公事朱振撰】宣徳軍節度判官廳壁記【天聖八年朝奉郎大理司直監察禦史節度判官張侁撰】吳興倅廳題名記【嘉佑六年祕書省祕書郎通判軍州章衡撰】銷暑樓記碑【在樓南宋朝元佑五年呂升卿撰並書】浮玉亭記【在亭中天聖四年承事郎太常寺奉禮郎簽書寧國軍節度判官廳公事鄭戩撰中大夫行國子博士知安吉縣事尹希古書】迎春橋記【在今駱駝橋下大中祥符五年將仕郎守大理評事通判軍州胥偃撰】儀鳳橋記【在橋上天聖三年承奉郎守太常寺奉禮郎簽書宣徳軍節度判官廳公事鄭戩撰】廳梁題字記【元佑二年林希題在郡治】修造倉庫橋梁記【治平二年徐仲謀撰在郡治】會景樓記【治平二年徐仲謀撰在郡治】秦篆嶧山記【在墨妙亭慶曆戊子摹刻參知政事宋庠跋】寶章法帖一部【在墨妙亭元佑中劉燾被旨摹刻】梁太守柳惲並寇準江南曲【在墨妙亭至和二年刻】唐太守楊漢公杜牧詩【在墨妙亭天聖四年王秩刻】張逸碧瀾堂陳堯佐芳菲園詩【在墨妙亭天聖九年淩景陽八分書】東坡六客詞【在墨妙亭元佑六年撰】東坡墨妙亭記【紹興丁卯蔣燦書重刻】陳吏部修城記【在墨妙亭紹興十年陜之茂撰】舞綃堂記【在墨妙亭乾道八年齊慶曾撰】書記廳集虛堂記【元丰三年將仕郎試校書郎權掌書記陳師錫撰】重修開元觀碑【在今天慶觀淳化四年登仕郎國子博士知婺州事刁衎撰】吳興靈鶴贊【在天慶觀唐白居易之作也宋朝雍熙四年知州事鄭建爲之序始刻石焉】三住銘【在天慶觀唐施肩吾撰宋慶曆四年左著作郎葉綱書】廣化寺嚴華一分塔銘【碑在寺慶曆二年宣徳郎守太常博士集賢校理知州軍事胡宿撰】廣化寺瑞閣記【碑在寺政和五年縉雲葉夢得撰並書信安程俱題額】顏魯公祠堂記【在廟中嘉佑七年尙書屯田員外郎知州事張田撰】郭尙書廟記【在廟中端拱元年太常博士權知州事鄭建撰】曹王廟記【在廟中】靈濟王廟記【在廟中】通靈王廟記【在廟中】項王廟記【在廟中】貢院記【在貢院中】商稅務記【在務內以上六記年月撰書人名氏各見逐處下】石曼卿經史閣三字【在州學】石曼卿敕建州學四字【在州學】劉燾稽古閣三字【在州學】重建學田記【在州學顧臨撰大觀元年重刻】重繪三禮圖記【在州學紹興中劉一止撰關注書】米元章魯公仙傳【在魯公堂元佑三年立】程舍人魯公堂懷忠堂記【在魯公堂隆興元年立】王狀元魯公堂三詩【在魯公堂乾道四年立】趙直閣祠堂記【在魯公堂乾道中江都仲並撰唐琢立】東坡先生祠堂記【在魯公堂淳熙八年蕭徳藻撰胡南逢立】

烏程縣唐大光和尙神異碑【在法華寺幹寧中丞相李紳撰見舊經】唐大光和尙道迹碑【在法華寺祕書郎陳文在撰見舊經】唐丞相李紳墓碑【在裏山幹寧三年立見舊經】唐吳興邱氏墓碑【在縣西霅水鄕麻谷元和四年立見舊編】唐古山索靖廟碑【在本廟以後並見舊經】吳越回文綬帶連環詩碑【在法華寺鎭國軍節度使錢惟治作九十首】宋道場山千聖殿碑【在本寺太平興國三年安徳軍安撫使知湖州錢信記】瑞現禪院大聖碑【在喜宥院端拱二年祠部外郎鄭偡記】西余山弄雪亭碑【在大覺寺慶曆中胡宿記】何山定化院碑【在本院熙寧八年朱臨記】卞山龍王廟碑【在本廟熙寧六年朱臨記】何氏讀書堂碑【在何山寺汪藻記】葛仙翁祠堂碑【在普照院葛立方記】眞武畫像碑【在佑聖宮丞相沈該贊】

歸安縣唐重置興國寺碑【在無爲寺見舊編】唐永興寺僧伽和尙碑【在鹿苑寺元和九年十月二日立前左武衛兵曹參軍裴述撰費濤書胡季良篆額和尙姓何】唐永興寺冥道記【在鹿苑寺咸通四年沙門簡章述並書】縣令戴公生祠記【在鹿苑寺鄕貢進士張先述】唐東林土地廟記南園記碑【南園在郡定安門內橫塘隸本縣界向來沮洳敻隔僅有慈感寺吏部侍郎萬鍾家世錢塘有爲司農卿時卜宅於其傍開拓浸廣號曰南園臺閣亭榭四時花卉俱富爲諸園冠慶元二年煥章閣學士洪邁爲之記】

長興縣陳周宏正報徳寺碑【在大雄寺內】陳徐陵撰報徳寺塔銘【在大雄寺子院】唐沙門靈皎城山寺碑【在慈氏院元和中撰】唐沙門淸晝魚陂明禪師塔銘【在空隱院】晉謝太傅塘碑【舊在謝公鄕至唐天寶盜起碑刻不存大歷中刺史顏眞卿取舊史遺文刊石而書其陰今碑尙在墨妙亭】宋朝縣令新廳事碑【在縣治】縣令許祕丞長興利便事碑【在縣治】墓田碑【大觀三年立在謝太傅廟】杜槪長興雜詠【子希爲郡守刻字墨妙亭】修謝太傅廟碑【治平四年知縣吳濤作在本廟】

武康縣唐大慈寺鐘記【在本寺唐縣令韓章撰】吳越大安禪寺佛殿記【在本寺】吳越風山靈徳王廟記【在本寺】宋重建縣學記【在縣學淳熙十五年郡人蕭徳藻作】敕賜淵應廟碑【在本廟建中靖國閒毛滂作】

徳淸縣梁沈氏述祖徳碑【按顏魯公集南齊徵士沈麟士制立於金鵝山歲久殘闕乾元中爲盜火所﹝上蓺下火﹞碑首毀裂嵚然將墮過江二十葉孫禦史中丞震移牒郡國請葺屬兵凶曠而莫修忽有僕樹生於龜腹盤根抱趾聳幹夾碑嶷如工造郁若神化欹者復正危者再堅號慶樹碑其後碑爲十六段在縣獄中魯公大書其陰元佑中太守林希刻石記其事云以顏集補其闕凡百有十四字不可補者十字舊碑今不知所在林公石刻在墨妙亭】大唐興禪寺碑【舊二板六字字皆徑三尺體勢壯逸相傳燕公張說書寺在徳淸三巿鎭今號覺海故令陳之方愛此字龕於乾元寺壁閒元佑三年取置墨妙亭之東楹書板不存今止有臨本小字石刻】唐李該靈泉記【景佑四年縣令竇充重刻】羅漢禪院記【在明因院】八聖寺記【在本寺】重修至聖文宣王廟碑【在縣學】重修孔子廟碑法鑑講師塔銘【在覺海寺】葛淸孝公仙潭雜詠碑【在墨妙亭】重修縣宇記【在縣小廳】趙知縣生祠記【在乾元寺】唐大慈寺鐘記【在本寺唐縣令韓章撰】吳越大安禪寺佛殿記【在本寺】

安吉縣唐施明侯記【在本廟】歷年圖碑晝錦堂碑【並在縣學韓磊刻】

食用故事酒

顧長生三吳土地記云烏程縣舊有程林氏烏巾氏秦時二家能釀美酒遂名縣漢梁孝王兔園會招鄒枚司馬之徒賦烏鄕酒故張景陽七命云酒則荊南烏程注荊溪之南非江陵之荊南也按吳興有荊溪源出荊山舊編云卽此溪也又白居易有錢湖州寄篛下酒詩云勞將篛下忘憂物寄與江城愛酒翁按長興有上篛有下篛溪輿地誌夾岸悉生箭篛南岸曰上篛北岸曰下篛釀酒醇美俗稱下篛酒韋昭吳興錄云烏程篛下酒有名吳興記云上篛下篛村並出美酒劉夢得詩云鸚鵡杯中篛下春藝苑雌黃雲說者以荊南爲荊州非也卽烏程荊溪之南耳漁隱叢話曰藝苑雌黃以篛下酒爲烏程酒誤矣茶

陸羽茶經曰浙西以湖州上常州次湖州生長興縣顧渚山中常州義興縣生君山懸腳嶺北峯下唐義興縣重修茶捨記云義興貢茶非舊也前此故禦史大夫李棲筠典是邦僧有獻佳茗者會客嘗之野人陸羽以爲芬香甘辣冠於他境可薦於上棲筠從之始進萬兩此其濫觴也厥後因之徵獻浸廣遂爲任土之貢故玉川子詩雲天子頃嘗陽羨茶百艸不敢先開花舊編云顧渚與宜興接唐代宗以其歲造數多遂命長興均貢自大歷五年始分山析造歲有客額鬻有禁令諸鄕茶芽置焙於顧渚以刺史主之觀察使總之裴文茶錄云顧渚蘄陽蒙山最上其次壽州陽羨李肇國史補云蒙頂第一顧渚第二宜興第三郡國志云顧渚中者與夾州同生桑獳獅二塢白薴山懸腳嶺者與襄荊申三州同生鳳亭山伏翼澗飛雲曲水二寺靑峴啄木二嶺與壽州同貞元五年置合溪焙喬衝焙歲貢凡五等第一陸遞限淸明到京謂之急程茶張文規有詩云牡丹花笑金鈿動傳奏吳興紫筍來李郢詩曰十日王程路四千到時須及淸明宴其餘並水路進限以四月到貞元初刺史袁髙茶山詩曰黎甿輕耕農采掇實苦辛一夫且當役盡室皆同臻捫葛上欹壁蓬頭入荒榛終朝不盈掬手足皆鱗皴悲嗟徧空山艸木爲不春陰嶺芽未吐使曹牒已頻可見當時之害民亦不少又與毘陵交界爭耀先期或詭出柳車或宵馳傳驛爭先萬里以要一時之澤貞元八年刺史於﹝由頁﹞始貽書毘陵請各緩數日俾遂滋長開成三年刺史楊漢公表奏乞於舊限特展三五日敕從之先是兩州析造時供進五百串稍加至二千串會昌中至一萬八千四百斤每造茶時兩州刺史親至其處故白居易有詩曰盤上中分兩州界燈前合作一家春靑娥遞舞應爭妙紫筍齊嘗各斗新統記雲長興有貢茶院在虎頭巖後曰顧渚右所射而左懸臼或耕爲園或伐爲炭惟官山獨深秀舊於顧渚源建艸舍三十餘閒自大歷五年至正元十六年於此造茶急程遞進取淸明到京袁髙於﹝由頁﹞李吉甫各有述至正元十七年刺史李詞以院宇隘陋造寺一所移武康吉祥額置焉以東廊三十閒爲貢茶院兩行置茶碓又焙百餘所工匠千餘人引顧渚泉亙其閒烹烝滌濯皆用之非此水不能制也刺史常以立春後四十五日入山曁谷雨還鹽

郡去海遠土不產鹽舊人戶計口納丁鹽錢計四萬三百三十貫有奇歲給鹽一萬四千五百餘石續圖經云今不給鹽錢又捐折飯

舊圖經云稻米有名十里香師姑﹝禾亢﹞炊飯以師姑﹝禾亢﹞一斗雜以十里香一升自是芬香發越烏飯統記云夏至日以南燭艸染糯作烏飯僧道尢髙此食南燭艸卽今黑飯葉也今俗四月八日造以供佛因相饋送鱠

吳興記云唐昭徳操刀運砧翼從風隨紅綜素縷紛紛霏霏好事者嘲之曰鱠若值吳縷細花鋪若非遇吳費醋及葫江東呼蒜曰葫蘇東坡云吳興庖人斫松江鱸鱠亦足以一笑鄕土以鱠爲盛饌每遇上客新姻慶賀燕集必設此盤飣羅列更無別味鱠匠十數爲曹淩晨立魚肆視所買多寡而往裁紅縷白鋪成花艸鸞鳳或詩句詞章殊得其妙造齏亦甚得法所謂金齏玉鱠又有骨淡羹每斫鱠悉以骨熬羹味極淡薄自有眞味食鱠已各一杯本艸謂凡物腦能消肉正以食之必多用此羹也長興所造尢薄僅如蟬翼他處所不及魚羹吳興記云平望車溪出美魚諺云曲阿不食平望不羹爲失味今鄕閒魚肥而鮮爲羹甚美不特車溪也鮓

唐張文規郡齋書情云食有吳興鮓蔡寬夫詩話云吳中作鮓多就溪池中蓮葉包爲之後數日取食比瓶中者气味特妙白居易詩曰就荷葉上包魚鮓當石渠中浸酒尊昔人已有此法鄕閒取大魚切作片用﹝鬲芻﹞米屑荷葉三數重包之謂之荷包可以致遠非就荷上作也閒用精肉旋鮓就池荷包褁數刻可供蓋荷葉性惡肥膩多作能害荷水菜舊編云合溪蘆菔極脆美水亦甘潔土人就以水滌漬入鹽爲水菜甚有名﹝土曇﹞置以饋送蒸嘗菜統記云土人以蘋爲蒸嘗菜酥

俗稱烏戊乳酥最佳又爲花果魚鳥之屬以爲盤飣之華可用寄遠大抵鄕閒畜牛之家例能爲酥及乳漆器安吉長興武康山多漆巿行漆器舊頗有名元丰閒嘗供三十事今器不迨昔不充貢陶器括地誌云徳淸巿亭山陶器大甕容三十石小者二十石名之曰﹝石聶﹞余處無此大器也銅鏡大寧寺有章後鏡一面郡舊有銅坑工人鑄造得訣小大方員照鑑若一官禁銅鏡漸難得工價廉器亦不迨昔沙盆山溪沙有細者貞元十五年進沙盆一百枚魚脯舊編儀鳳橋南有魚脯樓吳越錢氏於此曝魚脯修貢上國今鄕土魚脯甚美春月尢多作以供盤飣

事物雜誌

州治聖火南史紀齊永明十一年有沙門賫赤火以療疾貴賤爭取之多得其驗都下咸曰聖火詔禁之不止火灸至七炷而疾愈吳興丘國賓密以還鄕邑人楊道慶虛疾二十年依法灸卽瘥潮

吳均吳興假還山夜發南亭詩曰浮舟聽潮上李宗諤圖經云荊溪至吳山下每日潮髙二尺倒流七十里云是吳王送女潮今考吳江太湖俱無潮不知荊溪之潮何道而至今無之香

卞山在湖州山下有無價香有老母拾得一大石光彩可玩偶墜火中異香聞於遠近收而寶之每投火中異香如初出洪﹝艼去丁攺芻﹞香後譜歌舞於競大唐傳云徳淸縣西前溪村則南朝集樂之處今尙有數百家習音樂江南聲妓多自此出所謂舞出前溪也復齋漫錄云陳劉刪詩雲山邊歌落日池上舞前溪唐崔灝詩云舞愛前溪妙歌憐子夜長按古今樂錄晉車騎將軍沈作前溪歌而非舞也蓋復齋不曾見於競大唐舞出處耳水嬉統記淸明日橈彩舟於溪上爲競渡之戲謂宜田蠶按藝苑雌黃雲南方競渡治其舟使輕利謂之飛鳧又曰水車又曰水馬相傳以爲始於越王句踐蓋斷髮文身之俗習水而好戰古有其風而荊楚歲時記則曰五月五日爲屈原投汩羅人傷其死並將舟楫拯之至今爲俗鄕土止是寒食日爲之至淸明日止又古集載太和末杜牧自禦史出佐沈傳師宣城幕聞湖州爲淛西名郡風物妍好且多麗色往遊之刺史崔君諭其意悉致籍妓牧殊不愜牧曰願得張水嬉使州人畢觀俟其云合冀忽有閱史君如其言至暮兩岸觀者如堵云云舟

郡爲澤國動須舟楫之利大者至數百千斛輕檻華麗率用撐駕小者僅進三五人人用一楫出沒波濤最爲輕快舊編云安吉水多湍瀨舟皆刳木爲之有太古制長興之舟皆短後又有販鮮魚小舟不及百斛用四五櫓者頃年過客及郡官和顧舟船率下兩邑吏或攔捉民閒船隻應副而航戶計囑牙儈避免慶元中知州事李景和括責在城應管航船載戶將張二等共一百八十五隻置籍在官遇有差顧照籍以次輪差行之年餘尙未差徧旣得均當且免逐時攔捉搔擾鐘

詩眼雲南史載丘仲孚烏程人少好學讀書常以中宵鐘鳴爲限又阮景仲爲吳興太守禁半夜鐘唐詩有姑蘇城外寒山寺夜半鐘聲到客船半夜鐘吳中舊事也今鄕中諸寺至四更五點皆鳴鐘鐘聲絕則轉五更未知此卽中宵鐘否也吳歌唐劉禹錫竹枝歌云楊柳靑靑江水平聞郎江上唱歌聲東邊日出西邊雨道是無情也有情苕溪漁隱曰余嘗舟行苕溪夜聞人唱吳歌歌中有此後兩句余雜以俚語今之舟人樵子往往能歌俗謂之山歌卽吳歌也畫

舊編雲光孝寺山門後壁有唐人所畫佛像有神人臂鷹者毛羽𨿽皴剝至今梁棟閒鳥雀不敢集又大中祥符寺佛殿後壁有畫水一堵望之洶湧眞名筆也又統記云張僧繇爲吳興太守畫白塔寺彌勒佛菩薩像世稱奇妙玄眞子唐書張志和字子同金華人明經擢第不願仕遊江湖自稱煙波釣徒又自號玄眞子顏眞卿爲湖州刺史誌和來謁眞卿以舟敝請更之志和曰願爲浮家泛宅往來苕霅閒有漁父詞五首其三曰霅溪灣裏釣魚翁舴艋爲家西復東江上雪浦邊風笑著荷衣不嘆窮桑薴翁唐陸羽字鴻漸初隱居薴山自稱桑薴翁撰茶經三卷常時閉戶著書或獨行野中誦詩擊水徘徊不得意或慟哭而歸時人謂今之接輿陸魯望唐陸龜蒙字魯望少髙放通六經大義尢明春秋舉進士一不中來湖州從刺史張搏遊搏辟以自佐又嗜茶置園顧渚山下歲取茶租自判品第裴子野梁裴子野本河東人寓居湖州之故鄣著宋略在縣治西南三十六里永昌鄕張東遷宋張岱辟州從事累遷東遷令時殷仲爲吳興太守謂人曰張東遷親貧須養所以棲遲下邑然名器方顯終當大至後爲司徒佐西曹掾母年八十注籍未滿岱便去官從實還養吳興八絕統記云吳範善歷數知風气劉惇善星文趙達能算嚴武善圍棋宋壽能占夢皇象能書曹不興善畫菇城夏嫗善相謂之吳興八絕徐陵烏程孝義寺碑曰八絕之技依然是也吳興三絕刺史張文規詩曰蘋洲頓覺池沼俗薴布直勝羅綺輕淸風樓下艸初出明月峽中茶始生吳興三絕不可捨勸子彊爲吳會行吳音不變宋邱深之吳興烏程人位侍中都官尙書宋世江東貴達者會稽孔季恭子靈符吳郡顧琛及深之吳音不變張纘一杯酒吳興吳規張纘一杯酒殺吳氏三人出南史纘傳吳興僕射沈文季梁延興中爲尙書右僕射尙書令王晏嘗戲爲吳興僕射吳興郡公姓氏錄梁姚宣業爲吳興郡公吳興別駕統記云宋吳興別駕沈懷文吳興祭酒統記云宋齊祭酒孟景翼湖州文學楊國忠會諸親時知吏部銓事欲大噱呼選人名引入中庭不問資序短小者補州參軍胡者與湖州文學簾中大笑出韋絢述劉禹錫佳話吳興郡疏宋吳興太守王韶之撰一卷吳興雜詠唐志張文規作七卷吳興記山謙之作見酒下吳興錄韋昭作見酒類下吳興山墟名張玄之作見統記援引不一又云晉吳興太守王韶之撰吳興山墟名二卷三吳土地記顧長生作吳興志陸羽作見陸羽集吳興統記景徳中湖州攝長史左文質纂十卷吳興詩集熙寧中知州事孫覺裒次爲三卷自晉至唐凡二百首武康土地記唐福州侯官尉沈常撰一卷餘英志慶元中鄕貢進士劉瞳撰二卷吳興續圖經紹興中教授同郡官編吳興志舊編淳熙中教授周世南同學職分十二卷

烏程縣下菇城在縣南二十五里吳興記云春申君黃歇於菇城縣起樓連延十里西接黃浦吳錄云吳時鄭嫗善相居此余見郡誌菇城下古卜城統記云在縣西南六十里宋略雲龍驤將軍益州刺史卜天興所築因以爲名古戶城統記云在縣西十九里吳孫皓時置文皇帝陵戶二百家城於此邱城舊編云在縣北十八里近太湖漢邱氏所居也吳越錢氏嘗築城屯戍以拒南唐城今尙存紹興閒亦嘗牧馬鳩玆城顏眞卿石柱記有春秋鳩玆城避宅城在烏程縣杼山見本寺碑歐陽亭舊編云在縣東十六里地裏志云烏程東有歐陽亭以其亭在歐山之陽也烏亭舊經云在升山羲之所造以烏巾氏所居今廢顯亭五花亭顏眞卿石柱記云顯峴山上有顯亭五花亭顯亭晉殷康造五花亭唐韋景先造見舊編毘山亭舊經云在毘山梁太守柳惲所創惲與郡主簿吳均有毘山詩贈答三癸亭在杼山碑云三癸亭顏眞卿造處士陸羽以其建於癸年癸月癸日故名眞卿與李﹝上艼去丁中品下�﹞陸羽僧皎然皆有賦杼山三癸亭詩伍子胥宅舊編云在縣東南六十里伍林村昔子胥逃難築室於此舊基尙存丘路舊經云在縣南七里昔鄕人丘傑年十三鄰人胡氏築墻侵界傑乃夜移籬退三尺胡氏慚復退二尺遂成大路至今爲謂丘路項王走馬埒山墟名云卞山有項王走馬埒飲馬池山上又有項王系馬木石閒又有項王馬迹也仙人頂舊編云在縣西二十里棲賢村山上有石洞舊傳有仙人居此故名仙人頂或傳齊田常之亂管仲之後逃難入吳楚有居此者今山多管氏然不見書傳也三碑舊編云昔有漢三費碑在其鄕因以名其鄕今移在烏程縣墨妙亭按統記云顧祕虞潭謝安三碑在郡南道西徐陵孝義寺碑云三碑之風可仰蓋顧祕虞潭謝安皆爲郡守事必有證石簣輿地誌在烏程縣有卞山山之東足有一石簣髙數丈殷康欲開風雨晦暝而止石﹝缶尊﹞在烏程縣峴山唐開元中李適之爲湖州別駕每視事之餘攜所親登山恣飲望帝鄕時有一醉後適之爲相土人因呼爲李相石﹝缶尊﹞大歷中刺史顏眞卿及門生弟侄多攜壺檥楫以浮乃作故李相石﹝缶尊﹞晏集聯句詩序云因積澑泉石嵌爲﹝缶尊﹞形公注酒其中結宇環飲之首句云李公登飲處因石爲窪﹝缶尊﹞見吳興詩序金井玉澗乳竇石膏溫泉顏眞卿石柱記云卞山上有龜洞金井玉澗乳竇石膏溫泉舊編今大玲瓏山朱氏所居有水名玉澗蒲帆楊漠公開塘得蒲帆因名其塘烏程侯吳志孫皓封烏程侯晉史書周玘封烏程侯烏程公晉書周玘封烏程公石林在烏程縣卞山大陽塢尙書左丞葉夢得所居也有居一區旁曰石林精舍其正堂曰兼山析廡各爲軒曰負日曰躋雲前有池以聚眾流曰碧琳有東西兩巖其東有二亭曰嚴居曰眞意又東有堂曰承詔堂後有石環立最爲殊勝上有亭據險以望太湖曰知止其西有庵曰淨樂有堂在精舍之前曰求志有堂在西山之下曰從好隱安在烏程縣菁山前太守葛勝仲之別業也外有溪澗澄澈淸泚嘗與釋子贊能流觴其上以蜜漿代酒酥代肴賦詩爲樂見丹陽集夢馬堂朱勝非紹興四年四月二日其母魯國太夫人楊氏卒勝非扶護卜地於吳興華嚴山嘉會寺前夢夜十騎入山衣服錦繡鞍勒鮮華回旋寺前以一馬系於林中余復馳去次夕又夢有衣冠之上容狀甚偉跣其二足入寺厲聲言我來定地寺有寄居石大順秀才亦夢之因請於朝以嘉會爲墳寺攺號崇因薦福依北萬墓法作大冢冢前起獻堂以夢馬名之松蒲落處卽是穴內翰葉淸臣欲葬其母永安太君夢有謝秀才來謁雲松蒲落處卽是穴翌日至倪塢適有松蒲墮其前遂卜地於此還至王村見廟像恍如夢中朱長馬作粥散貧民朱服之祖爲湖州長馬慶曆庚寅會歲饑以米八百斛作粥散貧民是歲其子臨生服後遂顯貴詳見主學王定國三槐錄

歸安縣千金墟舊編載統記云漢吳王濞鑄錢於銅峴山置府庫於此故名千金墟興國寺碑云晉王衍嘗居之泛金溪獅子吼寺碑云本泛金而爲號人駕鶴以曾遊今其村水號泛金溪云仙潭見上葛淸孝公有仙潭雜詩刻在墨妙亭火鑪頂舊編云在東林山上回仙錄云葛洪嘗煉丹於此昔人曾開巖頂得莩炭數斛內有雙陶合牢不可啟擊破視之無物山下有煉丹九井尙存山之東有溪曰仙溪溪口有龜澤鳳澤錦墟舊編云在上絕山吳興記雲山有花卉村多海棠薔薇紅躑躅朱藤二三月花發名爲錦墟舊編又載章浦在縣東百二十五里今不在縣界

長興縣晏子城在縣西南百二十里晏子鄕吳地誌云齊晏子娶吳王女築此城【舊編云今耕者每得黃金狀類四角菱花焰爍爍名晏子金有客題詩云豚肩不掩豆一裘三十年身後黃金出其然不其然】吳夫槪城卽今縣郭也跨篛水之深據戍山之險狹而且長故曰長城舊編云義集之士百十爲羣時號大義軍故長城今名大義村上槪村在吳山東南卽夫槪故名故長城縣城地誌云在縣東南一十八里晉太康中分烏程置長城縣於富陂村卽其地也至成帝咸康中始徙篛溪北故鄣城在縣西南一百二十里吳地誌云秦滅楚置鄣郡於此舊編云今考自西漢初郡廢立故鄣縣置至唐省入長城太平寰宇記云俗號府頭是也今與安吉溪鎭北相接屬長興管下其地皆成良田尺磚寸瓦無孑遺圖經云秦置鄣郡漢吳王濞反後郡廢爲故鄣縣晉以後縣亦廢今名故鄣城後府城在縣西南一百九十里吳地誌云吳文帝所築圖經云太子和築九里城在縣西南九十里四安府在縣西南六十九里隋大業九年置爲鷹揚府續以四安山爲名東林城在縣西南四十八里西林城在縣西南四十八里接東林二城悉吳時築今廢圖經云皆在西南四十八里城山城在縣南五十里吳地誌云是時嚴白虎與呂蒙相拒於此大騎城小騎城皆在縣西百二十里吳地誌云吳王濞築爲馬旣朱城在縣東南二十五里輿地誌云昔烏程侯嚴白虎遣女婿朱叔廉來築故名長城宮在縣西二里陳文帝天嘉元年置今大寧寺後【已上見統記諸書】庱亭在縣西北懸腳嶺下吳孫權建安二十三年嘗擒虎於此唐初沈法興使其將蔣元超與李子通戰於庱亭卽此竇蘋唐書音訓云庱亭在吳興臥冰池在縣西南六十里方廣十餘丈舊編云故老相傳以爲王祥臥冰之所其石刻沒於水旱歲或見陸匯在縣東三里唐陸龜蒙別業在焉陸龜蒙居吳江在吳東別業在陸匯卽湖西有震澤別業在詩三十首今旁近居民皆陸姓玉竇泉在落塢深廣皆二尺色紺碧味甘唐處士鄭遨與道士李道殷羅隱築室於泉口號三隱紹興中侍郎錢伯言有碑三仙石壁在落塢五代時髙士韓必吳崧有道能煉金丹錢王遣羅隱招之二人隱入石壁中白石洞天在八座山側唐仙韓湘隱於此山有二井深不可測陰則有雲霧自中起舊編云舊傳與張公洞相通釣臺在縣西北三十里石壁兀然如屏髙五十餘丈陳髙祖微時垂釣之處其頂平夷有池號陳髙祖磨劍池池下有驚湍前有彈子塢相傳陳髙祖垂釣時飛彈於此石麒麟在縣治西二百步大雄寺南陳始興昭烈王明陵前髙九尺傍有號麒麟巷聖井在縣東廣惠院有五井其一晉永嘉中陳氏遠祖所穿髙祖初生井泉湧出家人汲以浴之今謂之聖井餘四井亦陳時所鑿陳文帝四鼎在大雄寺陳髙祖竹牀竹帳在大雄寺殿內陳五主眞容屏風在大雄寺大著作徐陸所畫舊編云四鼎竹牀竹帳屏風會昌中寺廢皆散失陳朝檜在大雄寺殿前檜中空裂爲四枝蔭半庭堅如金石相傳陳髙祖手植號陳朝檜內翰汪藻文康公葛勝仲皆有詩詠下篛酒顧渚茶吳王送女潮梓材巾箱【並見郡誌】石鼓夏駕山一名石鼓山有石鼓髙一丈徑三尺下有盤石爲足諺云石鼓鳴則三吳有兵括地誌云石鼓作金鼓鳴亦魏郡云陽石鼓之類吳興志云五行志並說崔佑前銘崔植銘崔趙村在罨畫溪之後右崔卽唐相佑甫之後家藏韓愈所作佑甫墓銘𨿽蟫腐而翰墨精采如新又藏崔植崔逖等誥數軸吏部尙書顏眞卿吏部侍郎說尙書上柱國邕知制誥李揆吏部尙書林甫平章事墀筆迹並存其家寶之官爲蠲其丁錢

武康縣赤眉城在縣西南三里石城山山下漢赤眉入寇築城此地邑人保山之上形勢便利城保山腳失利之地大則敗而走舊編雲山頂有五馬堂牙門城在縣北五里鳳凰山梁侯景寇建業邑人司徒長史牙門將軍沈子春令宗族築城於此因以爲名餘英志云二城今皆爲桑柘地金井在縣東北十五里梁沈傳以孝行聞嘗夢人遺金旣覺因浚井得銅瓶中有金五十兩卽此井舊編神鐘大慈寺有神鐘記唐縣令韓章撰云大歷五年僧神晤欲爲寺緣化鑄鐘忽聞空中鐘聲徹數十里遠近驚聞及鐘成聲與向所聞無異後事達於朝命輦至關中至敢山溪舟沒沈水取不復得美人石見阮公溪下虎跑泉見護國禪院下連理石橊統記載祥應圖云齊永明元年吳興武康沈榮家有石橊連理太守楊文崇聞奏

徳淸縣前溪在縣南有前溪坊後溪坊按於競大唐傳徳淸縣前溪村則南朝集樂之處見郡誌雜誌上歌舞門將軍城在縣南二百里吳憾山上唐至徳二年太尉李光弼偏將軍辛牧所築平朱覃姚廷等賊陸巿在縣南十五里舊爲巿一夕平沈居人遂徙而東去所謂新巿也陸巿今爲溪港下有階基礎石甚多水淺天晴歷歷可見舟過竹篙目底磚石相擊有聲人或得錢鐵陶瓦之器今有巡檢廳敢山溪鐘在縣東唐天寶中有僧神晤在武康寶相寺鑄鐘卽今大慈寺是夕有星臨照鐘聲中律呂朝廷聞之遣人求取載至敢山溪鐘沈水每遇大旱水涸或聞鐘聲武康大慈寺有唐碑載其事孝鵝冢在縣東蔣灣唐天寶中邑人武義主簿沈朝家一母鵝將死其雛悲鳴不復飲食母鵝死雛銜敗薦以覆之又銜芻艸若祭之之狀向天號﹝口斗﹞遂死其旁沈氏函二鵝葬於此後人呼爲孝鵝冢盧發源之父能吟詠宋朝盧發源之父正議徳淸人有詩云靑衫白髮老參軍旋糶黃梁買酒樽但得有錢畱客醉全勝騎馬傍人門又有一詩云十月都門風薄衣夜砧聲裏雁南飛野人不羨長安樂且趁鱸魚一飽歸見姚氏殘語他日當能振辯才家風宋朝僧若愚字谷老姓馬少於覺海寺出家後從參寥從龍�辯才傳教俱有詩名東坡見師詩許之曰他日當能振辯才家風惟嫉惡嘗與妖僧訟於朝妖僧竟抵罪有詩文一集號余塵編

安吉縣孔子井在安吉縣西南一百三十里俗傳云孔子遊此鑿井而飲按史記世家孔子未嘗遊吳此井未詳所自邸閣山三國時用兵聚糧皆至邸閣猶轉般倉吳都金陵故爲邸閣於此今俗書爲邸角字隨音轉爾王祥宅在梅溪瑞竹裏隱塢太平寰宇記梁陶貞白嘗隱居於此陳髙祖爲舟木在安吉縣梅溪之曲花渚梅溪鎭西吳越徵西將軍吳環之所居其後裔可幾知幾作堂其中號二吳讀書堂長興令林槪有詩刻其內銀坊在移風鄕古采銀之處以上見舊編蛟龍池在安吉縣翔鳳林在安吉縣裴子野故宅梁書裴子野本河東人寓居吳興之故鄣著諸侯略其宅在故鄣縣西南三十六里永昌鄕長興有至徳鄕舊名永昌鄕或恐未必然周弘讓故宅卽弘政之弟也弘政爲安吉縣令乃居山結宇耽玩文史其宅在縣西南三十六里永昌鄕姚萇塵尾扇鐵樓書鎭曇諦法師石磬兩生墳在縣北三十里釋曇諦姓康氏前生爲崇覺法師與姚萇講法華經後生爲曇諦法師居昆山寺前後兩生均葬於此髙僧傳云曇諦年十歲隨父彤將之樊鄧路逢僧﹝上下石﹞諦呼曰﹝上下石﹞﹝上下石﹞曰童子呼吾諦曰汝不以吾爲弟子時采菜被豬傷手﹝上下石﹞驚問其父父曰其母初夢一僧寄塵尾扇鐵樓書鎭旣覺二物俱在因出以示﹝上下石﹞﹝上下石﹞曰此乃崇覺法師之後身也﹝上下石﹞崇覺之弟子與姚萇講法華經﹝上下石﹞爲都講論施世英金鐘巳上見顏魯公石柱記史家長吐气噓花史家長少有道術日遊廛巿落魄不﹝狗去句攺﹛革馬﹜﹞言人災福往往多應窮冬折枝吐气吹之須臾生蓓蕾又噓之則花開方臘之亂郡守使人問之以一書附回及開緘大書明年春三月者取去賊滅果方臘被擒

吳興志卷十九宋談鑰撰

井煉丹井在湖州府天慶觀西【舊編云世傳葛洪於此煉丹】烏程侯井在烏程縣東北口圓徑一丈六尺卽吳孫皓爲烏程侯時井也【見括地誌】義井在湖州府四十四所【舊編載處所譙門外東西各一衙西門一煉丹井簽北判西廳北淸通坊南司理院前醋庫南瓦子巷西鐵觀音院東開元寺東西各一烏程縣前後並西各一州學東西各一獵場巷威果營東靈濟廟東西各一小宮前郟家巷子城東西並後各一堂子巷前石橋北亭子巷天慶觀東西各一天聖寺南人寺溪東艸場巷報恩寺東又寺東巷又寺後飛英寺南龍旗營前歸安縣西無星橋東馬軍營下南廟前西倉前自龍旗營前以上三十九井在郡西北連卞山故泉淸而甘歸安縣西以下五井在郡東南地多沮洳故泉或黃或白而味淡亦猶四水合流而濁西南淸也並舊編大抵湖𨿽澤國郡人罕汲溪飲且以土薄易鑿故井皆汲是以義井處處有之】錢氏飲馬井在武康縣北十五里名懷徳耆舊相傳吳越王錢鏐微時過此飲馬坎中水泉迸流里人因浚治之石井在武康縣東南石脇山之南巖天欲雨則出雲气銅井在武康縣西北十五里銅官山麓昔人引藤蔓爲綆探之莫窮其底井傍有石燕洞【餘英志云燕之隱見以春秋分與巢燕同】溫井在武康縣西南十五里溫村水旱無盈涸灌田頃畝甚多金井在武康縣北十五里裏名永仁泉在山巓有古松蔭之色正黃深不見底莊井在武康縣北五里幾山之東旱不枯竭灌田百餘頃義井在武康縣南十二里黃泉村旱亦不枯毛公醴泉井在武康縣西北七里招賢山縣令毛滂始見泉出平原色如乳因疏爲井砂井在安吉縣東南湖州諸邑號山邑者安吉武康也而安吉爲之最故其舟皆刳木爲之以其水驟長而易退也且多置湖泊及沼沚陂堰之屬以瀦水故其民不一意於農至於育蠶則以多爲貴有至數百箔者一在武康縣西一里懷安門外俗呼爲砂井頭

橋梁湖爲澤國苕霅眾水會於城中浩漾湍急旣不可厲揭而涉濟以舟﹝木伐﹞遇風朝雨夕溪流瀑漲之際亦有覆溺之懼故成梁之政視他郡尢急郡舊稱三巨橋而舊經統記共載七橋徐仲謀有溪上七橋詩曰羅列全如斗極星是也蓋由余不前溪等水自定安門入苕水自淸源門入二水至江子匯合爲霅溪以出臨湖門跨余不水有甘棠橋跨苕水有儀鳳橋而駱駝則跨合流之霅水也是謂三巨橋東有運河自迎春門入至駱駝橋南與霅水會又苕水分一港自烏程縣治東之北岸出迎禧門又霅水分一港自駱駝北之西岸出奉勝門跨運河有望州橋人依橋跨苕水支港有眺谷橋跨霅水支港有楚帝橋通前之三以爲七其前他有前石橋後石橋見唐人碑記望仙橋見統記餘多後人增創者也駱駝橋在子城東唐初建【統記云弘嗣造舊編因史云弘嗣垂拱元年刺史按唐刺史題名是年乃鄭體遠題名是李紓等作不應誤若曰垂拱元年則刺史非云弘嗣若是云弘嗣則非垂拱年中未知統記何所依據】以其形穹崇若駱駝背也劉禹錫詩云駱駝橋上蘋風起顏眞卿放生池碑云置駱駝橋東橋名舊矣後攺名迎春橋以其直迎春門也宋朝祥符五年知州事刁衎重修後政王膺桐繼營造通判胥偃爲記曰橫亙溪上三巨橋迎春其甲也驚湍箭馳列柱櫛比覆以飛宇約以雕檻得其實矣牓顏眞卿書今復舊名碑尙存【見舊編又統記云今攺名迎春橋則是興國閒已名矣舊經云在南郭門內緣今甘棠橋舊名東駱駝橋致誤】慶元六年火燔知州事李景和重建儀鳳橋在湖州府治西南【舊編云在州西南苕溪上跨晉﹝希�﹞鑑漕瀆】唐儀鳳中置【舊經云儀鳳二年統記云元年刺史裴元絳造舊編云三年裴元絳造按唐紀儀鳳止於三年而三書各據其一未知孰是唐刺史題名又無裴元絳但自顯慶五年韋漳辛後經二十三年爲弘道二年方書武大衝恐其閒有缺】因年號爲名也宋朝天聖三年知州事髙愼交重建判官鄭戩記云建自唐室因紀號而名平袤數十尋叢倚百餘柱亙於兩溪殊爲勝槪紹熙三年居民遺火延燎隨卽建造易名紹熙舊橋有畫棟采欄與駱駝橋華煥相望今純以石甘棠橋在湖州府治南通靈王廟前自唐有之【太中閒鄭言作文宣王新廟碑曰西臨霅溪南橫荻塘梁塹爲橋編木爲柵右甘棠橋正與文宣王廟相對】舊名伏龍橋亦名東長橋又曰東駱駝橋【統記有伏龍橋在州南寶安寺側以其勢若伏龍寶安寺今爲小景徳寺此與橋相對三巨橋一曰駱駝一曰儀鳳一曰伏龍名亦相類他橋不足稱此也舊圖經曰東長橋在子城東南霅溪上卽舊東駱駝橋旣與今駱駝橋地理差互又李宗諤圖經是朝廷以郡國志類修本郡上圖志時不敢以舊名上故曰東長橋也】祥符中胥偃謂三巨橋此其一也後嘗廢壞往來者渡以舟政和中知州事章援建木橋以其父故相惇嘗守此有遺愛名曰甘棠建炎末郡人相與率金錢易木以石且築堵於中流析橋爲二南橋髙可通大舟北橋平衍以便行者慶元六年知州事李景和重修人依橋在湖州府【續記作仁依】在歸安縣治東跨運河【舊經云在東閶門外】元和中刺史辛祕造因貞元中刺史李詞開拓東郭門置閶門以門內空閒招輯浮客人多依之橋居其旁因以得名舊跨河起樓三閒至今呼爲花樓橋望州橋在湖州府迎春門內亦跨運河視眾橋爲髙故名楚帝橋在湖州府子城北近楚帝廟因以得名楚帝卽項王也陳朝嘗封楚帝橋跨出奉勝門霅溪支港眺谷橋在湖州府子城西烏程縣治之東向南山谷舉踵可望橋跨出迎禧門苕溪支港【舊經曰望谷避唐諱】右四橋與三巨橋共爲七橋前石橋在湖州府天慶觀後唐太和六年郡人徐氏以徳本寺多墊溺遂自前石橋至後石橋以石爲路【碑刻州學文宣王廟碑陰】望仙橋在湖州府子城西三里【統記云昔道人馬自然上升居人擁橋觀望今廢舊云故老相傳橋在白塔巷口有酒肆焉自然時至賒酒一日醉出囊中藥點鐵器爲金以酬酒債已而升去人登此橋望之因以得名】右三橋碑記中載運河【在湖州府自人依橋望仙橋外有采蘋橋今名倉橋無星橋】霅溪支港【在湖州府自楚帝橋外有斜橋崔載華消暑樓詩云捲簾對斜橋城隍廟橋太平橋龍興橋楚帝橋舊名奉勝橋舊編以廟前小橋爲楚帝橋誤矣】苕溪支港【自眺谷橋外有舊橋紅橋縣橋廣化橋營橋獵場橋曹公廟橋教場橋範家橋】南有小支港【馬公橋韋壇橋旱瀆橋舊經歸安縣界有旱瀆在縣西一里二十步】東有小支港【蘇家橋明徳橋月河橋】北有橫支港【自前石橋後石橋外有八字橋報本橋飛英橋臨湖橋外有兩手橋在駱駝橋西跨子城濠墜釵橋在倉橋南貴涇橋在甘棠橋之西】右諸橋多以居人蕃盛甍宇蟬聯隨時於支港創造以便行旅或里社募緣或巨室自建因處命名本不足記以舊編所載姑錄之舊有韭溪橋跨韭橋【見統記詳在溪澤下】皇佑橋在慈感寺渡口今廢【舊編皇佑中造元佑七年知州事張詢輦共石爲架閣樓址】

烏程縣縣境之橋附城者已載州治舊圖經統記所載二橋曰韭溪亦當在城曰辛橋【統記云刺史辛祕造舊經云唐元和三年刺史辛祕造百姓懷之因以姓爲名第云在縣內當時亦不詳處所】未詳舊處今以古迹及地書巳志者與通泄溪流系郡利病者列焉馬賦橋在烏程縣馬賦村辛祕造黃浦橋在烏程縣寶積寺前宋以前有之鮑昭有黃浦橋與盛侍郎別詩卽此地也【詩云浦橫絕序云憑迅瀨右系古迹】定安橋在烏程縣南門外紹興十年重建淳熙八年甃以石峴山橋在烏程縣定安橋南初郡人甃南塘旣畢工而西山水暴漲建是橋【見舊編右二橋統系定安門接峴山一帶南塘通泄西山溪流去處】外濠橋裏濠橋三里橋九里橋西余橋錢村橋升仙橋遇仙橋黃閔橋舊館橋旣村橋範村橋祜村橋魯墟橋東遷橋朱墟橋栗墟橋潯溪橋右十八橋系自迎春門至潯溪一帶官塘通泄溪流入太湖與近湖諸溇脈絡貫通去處續圖經載淸風橋明月橋在潯溪並紹興初建興徳橋濟遠橋通安橋美利橋安利橋在烏程紹聖以來建舊編增山源橋遊仙橋在菁山亦無刱建月日縣境多水凡村墅皆有橋出於近時刱建若此類者至眾旣無考證本不足書若悉數之不止踰百蓋修書者一時耳目見聞謾加說錄耳

長興縣廣利橋舊號程氏橋在縣南三十步長城門內昔郡有烏程氏能醞烏氏分派居徳淸東山此則程林所居也陵陽橋在縣西二百三十步以其居陳皇后嘉陵南也回溪橋在縣東南半里以其水回曲故名熙寧橋在縣東南百八十步熙寧中建鳳凰橋在縣東南篛溪東五步許公橋在縣去貢焙五里跨巨澗唐顏眞卿修貢嘗與客步月觴詠橋上宋朝縣令許遵每領客過顧渚重建此橋因以許名觀卞橋在縣東陸匯唐陸龜蒙別業也以其詩有最愛卞峯顏色好晚云才散便當門故名采仙橋去茶山五花橋百步招橋在下篛裏天聖寺前僧皎然嘗與崔子向泛舟其下統記所載有程氏陵陽回溪三橋續圖經加熙寧凡四而舊編統記所載許公等橋九所今並錄之

武康縣千秋橋跨前溪吳黃武元年創建炎初兵火焚毀知縣曹緯募邑人重建覆之以屋永安橋在縣西南七里天寶橋在縣東淸移村防風廟北唐天寶中建【右三橋見統記舊編】丰橋在豫橋東治平二年建龍尾橋在縣治東北跨後溪因名龍尾【毛滂有解印東歸過龍尾詩在東堂集】較虎橋在橋西二百步前溪北【餘英志云世傳邑人沈法興勇力過人嘗較虎於此舊編作搏虎橋載遁齋閒覽云武康多荒有姓朱人能搏虎數爲虎所傷號朱虎殘舊傳虎食一人則山神割其耳爲一缺朱虎殘一日得一虎之兩耳如鋸齒舊編所援爲有證】蔡公橋在縣東北二里新溪口淳熙三年知縣蔡霖建舊編云慶安橋豫橋在龍尾橋東治平二年建髙津橋在丰橋東慶元二年建迎恩橋在縣東一里吳黃武元年創舊名湖橋【舊編云以其水西南通下渚湖也】乾道八年邑人重建攺今名【右四橋載舊編】中鄰橋在縣東二十里風渚橋在縣東十五里新寧橋在縣東南十八里崇仁橋在縣東南二十里郭林橋在縣北五里郭文往來之地以上諸橋據餘英志所載是時載在通津者統記止有永安千秋天寶並巿橋凡四而天寶巿橋不載於志天寶特見舊編又有淸河橋【志云在千秋橋之西餘英館之南吳黃武元年置南通慈尼寺元佑閒郡人張子野來遊樂府有南北山橋通之句】

徳淸縣通津橋在縣西管一百七十步跨北流水與天寶橋相近古名代興橋俗呼曰縣橋宋朝淳熙七年邑人率錢重建屋宇欄檻雄麗金堤橋在縣一里後溪發源處後溪橋在溪東一里後溪上�龜回橋在縣南三里內河港口金鵝橋在縣西一里西亭之側跨北流水今不存

安吉縣鳳凰橋在安吉縣前無星橋在縣東門跨大溪之北派�沙井門橋在縣無星橋北南門橋在縣跨縣南小河北門橋在縣北小河齊云橋在縣西門上有亭宇秦公橋在縣西三里上有方寺前故相秦檜之父敏學元丰七年爲縣主簿始創此橋杜坊橋在縣東北二十里楊子橋在縣北二十里上昂橋在縣今攺名上升橋

渡堰

安吉縣縣境陂堰舊有七十二所蓋其地勢髙仰近山之田號承天田亦號佛座田謂層層增髙灌漑不及也每春夏霖潦溪澗暴漲隨卽湍瀉數日不雨復幹淺矣儲蓄灌漑全藉陂堰今廢者大半存者二十四所白龍堰永昌堰烏溇堰斗門堰黑龍堰馬頭堰五漕堰靑林堰湖潭堰響潭堰飛潭堰鄭汀堰新溪堰張柵堰湖塘堰龍巢堰東坡堰劍池堰豸山堰烏程堰靑龍堰銅井堰趙家堰瓜枝橋堰石鼓堰在安吉縣長一十四里闊五十步在縣北一十七里其水源出天目山可漑田百頃百姓受其利堰邊有巖似鼓故因以名之唐聖歷元年縣令鉗耳知命造

陂

長興縣富陂在長興縣東二十五里晉武帝太康三年分烏程西鄕立長城縣在富陂村卽此魚陂在長興縣南七十五里吳夫槪養魚之所

塘荻塘在湖州府南一里餘【據舊圖經載云在州南二里吳興記云晉太守殷康所開旁漑田千餘頃統記云古烏程縣南一里一百二十步晉太守殷康開旁漑田一千頃後太守沈嘉重開之更名吳興塘南塘李安人又開一涇泄於太湖開元中縣令嚴謀道又開之廣徳中太守盧幼平又開續圖經云以今地形考之荻塘在州城內東枕民居餘三面溪環之傍無可漑之田況瀕湖之地形勢卑下若水不苦旱初無籍於灌漑意當時取土以捍民田耳非漑田也統記東亭下又云在東郡門外三里臨荻塘又舊編云在歸安縣東三里殷康所開旁漑田千餘頃唐元和五年刺史孫儲開一百三十里俾民不乏水今東門外接待院正在荻塘上眾說紛紛不同莫敢指言若以州治南有荻塘在城中則城中不應有田千餘頃此續圖經所以爲疑而舊編指爲在東門外抑不觀吳文皇帝廟記云皓始創祠於駱駝東荻塘上又唐鄭言作文宣王廟記云西臨霅溪南橫荻塘則是爲在城信矣今呼橫塘者卽所謂荻塘但晉開荻塘時未有今羅城故自今橫塘至迎春門外官塘皆曰荻塘故能漑田千頃連袤百餘里唐武徳時築今羅城始有城內外之閒故眾說皆妄指以爲疑而舊編又附之歸安界尢非蓋烏程歸安分界乃以官塘南北兩岸塘以北在上隸烏程耳荻塘得名苕溪蘋洲之類以其生荻之多也諸書引楊侶隋錄云吳興沈宏居荻塘家貧好學每夜然荻自照讀書因以得名亦非也晉初開時巳名荻塘後更名吳興塘則不俟隋沈宏得名信矣】連袤東北出迎春門外百餘里今在城者謂之橫塘城外謂之官塘晉太守殷康所築圍田千餘頃後太守沈嘉重修【湖之城平凡爲塘岸皆築以捍水作史者以爲開塘灌田蓋以他處例觀易開爲築易漑爲圍】齊太守李安人又開一涇泄水入湖開元中烏程令嚴謀道廣徳中刺史盧幼平元和刺史孫儲並加增修隋沈弘居此【橫塘面南山之勝對南溪之流自戶口蕃盛士族漸多增上爲園池賈牧詩曰洄洄流水抱橫塘蘭芷無風也自香及建炎中徙慈感教院於上春日多遊人往來今大半爲亭館沼沚矣】謝塘在烏程縣西十里晉太守謝安開唐大歷中刺史裴淸於其處起謝塘館蒲帆塘在烏程縣北二里唐開平中刺史楊漢公於塘中得蒲帆因名【統記云西接長興縣入大溪長八十里入茶山修貢行此又唐開成二年楊從重開嘗於此獲蒲帆】吳興塘在歸安縣東南二十三里【見統記】洪城塘在歸安縣次吳興塘保稼塘在歸安縣次吳興塘和塘唐寶歷中刺史崔元亮開【九名塘皆以水左右通陸路也】胥塘在長興縣南四十五里昔越相範蠡所築臯塘在長興縣西四十里山墟名云吳髙士臯伯通所築荊塘在長興縣南九十里山墟名云漢荊王賈所築孫塘在長興縣南一里山墟名云孫皓封烏程侯時所築方塘在長興縣南三十五里盤塘在長興縣南四十五里山墟名云方塘盤塘皆以形言官塘在長興縣南七十里晉太守謝安所築一名謝公塘事在顏眞卿文【詳見碑碣】直塘在武康縣東十九里路出徳淸石塘在徳淸縣東十八里臨大溪卽古武承塘也東爲石塘西塘聯接數里魏塘在安吉縣北五十里旁有浮玉山所謂白石玲瓏淸泉浸浸者也五代晉時吳瑣將軍隱於此【產小紹東南有名】吳興志卷二十宋談鑰撰

風俗舊圖經據漢志云吳越之君皆好勇故其民至今好劍輕死易發續圖經又據晉志曰江南之气躁勁厥性輕揚厥今東南文物爲盛湖乃甲於東南豈輕揚之性率以勇則好劍化以禮則尙文與以圖史誌總敍兩浙路人性敏柔而慧尙浮屠之教厚於滋味急於進取善於圖制爲得其實舊編援隋志曰吳郡君子尙禮庸庶淳龐風俗澄淸道化隆洽又以細民怙勇信巫爲輕揚之舊統記曰俗好儒術罕尙武藝人習華侈居處整潔亦以重釋多淫祀爲言夫風聲气習今古不同鄕土各異古揚州之域自淮南以及嶺表漢所謂吳越且兼百越之地宋朝二淛領郡十五隋志所述並及宣城毘陵諸郡非獨吳興也故引古而證則鄰於汛繇意而述則幾於誣言其微則彼或未信語其不善則此或有辭請摘古今之特言本郡者參之史誌訂之事實其庶幾乎梁武帝評陶隱居書曰如吳興小兒形狀未成長而骨輕甚峭快則慧敏之性有自來矣唐李直方記白蘋亭曰湖州土沃候淸其人壽其風信實本朝張公方平曰吳興南國之奧有佳山水發秀人自江左而淸流美士余風遺韻相續也蘇公軾曰吳興自東晉爲善地號山水淸遠其民足於魚稻蓮蒲之利寡求而不爭則知好學淳龐俗澄化洽不爲虛語矧自寶元以來滕宗諒爲守首建學校安定胡掌教講明經義時務文物視古愈昌髙宗皇帝駐蹕臨安實爲行都輔郡風化先被英傑輩出四方士大夫樂山水之勝者鼎來卜居衣冠霧合弦誦馳聲上齊衡於鄒魯至如城邑墟巿精廬相望山椒水瀕多置野祠狠鬥訟系未免有司之戚上州重釋信巫好勇細甿之餘習猶有未除者矣

物產古書有九邱土地所生聚焉周職方誌其遺也故後世書述地制者物產宜其載吳興郡土產李宗諤圖經言綾重面絹花綢白編布茶巿葉蓮柑橘煙竹銅統記援舊經云其土盧其田沮洳原阜宜橘溝塍宜稻續圖經云禹貢揚州筱蕩旣敷【孔氏曰注筱竹箭蕩大竹】厥艸惟天厥木惟喬厥貢惟金三品瑤琨筱蕩齒革羽毛惟木鳥山夷卉服【通典云絺葛之屬】厥篚織貝【注云織細紵貝水物】厥包橘柚錫貢周職方氏揚州其利金錫竹箭其畜宜鳥獸其穀宜稻統言揚州所產也吳興記云卞山有石似玉謂之瑤琨又有石穴生鍾乳壠山有紫石英封山有銅今四物皆無有又頗述谷帛動植視他書爲詳焉竊詳本郡北距太湖眾溪交流地勢平下素號澤國西南則有岡嶺蔓延林木薈蔚興毘陵桐州臨安諸山相接故水陸之品麤備比年又爲行都輔郡五方雜處戶口繁庶污田日治縉紳多居苑圃花果視昔稍盛而金石之華第有其名豈地气土力固亦有限則物產不能無消長耶今志如後

谷屬﹝禾亢﹞【唐本州島供尙食廚黃糙米一百九十八石今發上供米僅三分存二按﹝禾亢﹞或作粳字書粳﹝禾亢﹞二字同音陶隱居云此卽常所食米但有赤白大小異族四五種同一類也急就章注﹝禾亢﹞謂稻之不黏者舊經作﹝禾亢﹞稻本艸米谷部有粳米又有稻米陶隱居云道家方藥有俱有稻未粳米此則二種矣唐注云稻者穬谷通名齊民要術卻有水稻注云爾雅曰稌稻也郭璞注曰沛國呼稻爲稌廣志曰有虎掌稻紫色稻又云粳有烏粳黑穬之類今並無之舊編云十里香師姑﹝禾亢﹞爲上齋頭曰八月白八月烏次之﹝禾罷﹞﹝禾亞﹞金成爲下冷水紅爲曰稻詢之農人﹝禾亢﹞名不止此數種往往其名鄙俚不足載大率多壩田所種山田易旱惟種金成俗呼爲箭子以其米細而長且耐旱也】﹝禾耎﹞【唐本州島供尙食廚糯米二千餘石今歲納糯米一萬五千餘石按本艸有稻米禹錫等注云說文稻卽糯也江東呼﹝禾耎﹞乃亂切齊民要術水稻篇有秫稻一名糯米糯音奴亂切有九格秫雉曰秫大黃秫之類十餘名今無之﹝禾耎﹞名類亦不一惟金釵﹝禾耎﹞細而長尢宜釀酒】粟【續圖經載今山鄕人種黃白二種又有一種曰﹝禾耎﹞粟本艸有粟米陶隱居注今江東所種及西門皆是其粒細於粱米熟舂令白以當粱米俗呼爲白粱粟又秫米唐本注曰今呼粟糯爲秫稻糯爲糯北土人多以粟秫釀酒又爾雅曰粟秫也孫炎曰秫黏粟也廣志曰秫黏粟有赤有白者今世有黃粱谷秫桑根秫穩秫梧秫本土無之】麥【梁吳興太守周敏勸人種麥本艸有大麥小麥穬麥三種陶隱居曰今﹝仃去丁攺果﹞麥一名麰麥似穬麥惟皮厚耳穬麥是馬所食者唐本注曰大麥出關中卽﹝仃去丁攺果﹞麥是形似小麥而大皮厚故謂之大麥殊不似穬麥也齊民要術大小麥篇注廣雅曰大麥麰也小麥秫也世有半夏小麥禿芒大麥黑穬麥落麥者禿芒是也又別有靑﹝仃去丁攺果﹞麥今本土有大小麥有穬麥俗呼爲大麥又有禿芒者卽落麥也本艸又有蕎麥本土亦有】麻【續圖經載今鄕人種先收牡麻取其皮以緝布充衣後收艸麻取其子以供食本艸有麻蕡麻子陶隱居云麻蕡卽牡麻牡麻則無實今人作布及履用之又爾雅曰蕡枲實禮云苴麻之有蕡注有子之麻爲苴齊民要術載崔實曰牡麻無實好肥苴麻之有蘊者薴麻是也又有胡麻一名巨勝宜爲油白者油多土人謂之油麻陸田亦種之】豆【續圖經載豆種最多本艸有大豆赤小豆白豆菉豆齊民要術有大豆小豆二篇曰今世大豆有黑白二種及長稍牛踐之名小豆有菉赤白三種黃髙麗豆黑髙麗豆燕豆碑豆大豆類也豌豆江豆營豆小豆類也豍音方疊切今鄕人種豆大豆有黑白小豆有菉赤白又有燕豆豌豆江豆小大豆可爲醬豉山田尢多種】右谷屬揚州土惟塗泥郡地最低性尢沮洳特宜水稻又田疇必築塘防水乃有西成之望故統記援爾雅曰吳越之閒有具區區卽防水之堤也築圍圓合具其中地勢之髙下列塍域以區別之澇則以車出水旱則別入水田有堤塘自古然矣今郡境東南鄕分延袤百里田舊有圍塍岸歲修崇固悉爲上腴畝直十金西北諸鄕接近山溪春夏水易暴長曩年悉爲湖泊畎畝荒蕪十歲九潦今漸復起塍圍歲亦有收矣舊諺云諸郡旱我有岸諸郡熟我無谷今不然也然西北之田終以地勢髙下不齊水驟長而易退多病幹隘非東南鄕比也帶山田地則陸種

縑屬絹【舊圖經重面絹今納惟衣絹歲萬疋急就章注絹生白繒似縑而疏者也舊編云武康安吉絹最佳】綾【唐貢禦服鳥眼綾舊志有土產綾今發上供綾五千餘疋並安吉縣折納到舊編云亦出武康安吉急就章云綾今之雜小綾也】綢【舊制志土產花綢唐貢紬今夏稅納產綢四千餘疋急就章細注抽引粗璽績紡而織之曰綢】紗【續圖經載今梅溪安吉紗有名】絲【續圖經載有舊編云安吉絲尢好今發上供絲五萬兩系安吉以稅絹折急就章注抽引精出緒曰絲】﹝帛系﹞【舊圖經載又舊編云武康﹝帛系﹞號鵝脂上供經納內藏庫今發上供﹝帛系﹞歲五萬餘兩安吉以產絹和買折納急就章注繭擘之精者爲﹝帛系﹞】布【舊圖經有白編布統記云唐充貢折造布其禦服每疋直十五貫有爲龍鳳瑞艸花紋今貢白編布二十疋樂府錄東平曲曰吳興布闊幅長度有一疋與誠作褲又鮑照白紵曲下注因湖州紵布作舊編云生紵出思溪編布出道場山今充貢張文規詩紵布直勝羅紈輕】黃艸布【出東鄕有極輕細織成花紋者暑月可以爲衣今添】右縑屬本郡山鄕以蠶桑爲歲計富室育蠶有至數百箔兼工機織水鄕並種薴及黃艸紡績爲布有精致者亦足以見女工之不鹵莽

果屬橘【太湖洞庭山產綠橘號洞庭橘韋蘇州送橘詩曰信後欲題三百顆洞庭須待滿林霜橘種不一本艸注有朱橘乳橘塌橘山橘入水村人家多種成林畫溝塍常運水灌漑有至數百樹者】柑【唐貢乳柑本艸乳柑沙柑靑柑山柑注柑類有朱柑黃柑石柑而土人以乳柑爲貴與橘同種而不蕃人共珍之】柚【禹貢揚州包貢郭璞注爾雅云柚似橙而大於橘孔安國注尙書云小曰橘大曰柚今土人亦與橘同植】木瓜【唐貢木瓜糝並煎顧渚泉上有木瓜堂列植木瓜梅溪者尢勝東坡謂紅勝頰也】楊梅【吳興記云吳興本無楊梅太史慈葬卞山三州來祭越有楊梅因種號卞山楊梅又生石槨山風俗記云張華博物志曰地名石槨故生楊梅】棗【爾雅有壺棗酸棗羊棗等本艸有大棗仲思棗齊民要術又有民棗木棗桂棗之類多北地所宜今土人亦種之徐陵孝義寺碑有弱棗今添】桃【爾雅有旄桃山桃西京雜記又載櫻桃緗桃桃霜桃綺蒂桃紫文桃此土植桃頗多種亦不一徐陵孝義寺碑碑有甘桃舊編載以早紅桃爲上楊葉桃次之禦愛桃紅白可玩昆侖桃表黑肉赤又有楊桃藤生山谷本艸所謂狝猴桃也】﹝呆呆﹞【梅生江南湖郡尢盛吳興記云烏程有梅墟默林梅亭徳淸有梅埭舊編云今武康徳淸﹝帛系﹞亙山谷其種以堂頭梅爲上橫枝梅淸梅次之又有紅梅重梅鴛鴦梅千葉緗梅蠟梅惟紅梅鴛鴦梅有實菁山等處亦多】杏【續圖經載據廣志有白杏赤杏黃杏柰杏土人所種惟紅杏】栗【續圖經載據本艸栗類有枝栗陸栗芳栗今山閒栗木甚多有大栗實大而少味卽板栗也有小栗謂之茅栗又有細大之閒者謂之茶果栗】柿【續圖經載柿卽紅柿也又有椑柿色靑黑齊民要術注又載﹝木耎﹞棗如柿又土人種柿種類頗多有紅匾柿牛乳柿火珠柿水柿又烏椑柿俗呼爲綠柿舊編云安吉多火珠柿】李【續圖經載爾雅再體李駿李西京雜記有朱李黃李紫李綠李靑李綺李車下李今世有水李實大而美本艸注陶隱居云麥李麥秀時熟本土有米李條李熟最早透明李其色明澈蠟李色深黃明州李色深赤茄李色深綠皆可口車下李細甚不堪食】梨【本艸云有消梨黃梨茅梨桑梨西京雜記有紫梨芳梨大谷梨之類今鄕土梨類亦不一有黃梨靑消梨麋梨品俱下獨安吉陳公梨舊編云東南有名風味亞於鵝梨在雪梨之上甘美而香】安石橊【續圖經載按陸機曰張騫使外國得莖林塗林安石橊也廣志曰有甜酸二種今鄕土所種亦有甜者酸者其實紅白光潔者醋橊也紫黯皴散者乃爲甜橊多出安吉及諸山鄕又有白花一種千葉紅花一種近年園中所栽】枇杷【續圖經載本艸有枇杷注云江南今處處有鄕土多有之】林檎【續圖經載陳士良云有三種長者爲柰圓者林檎小者爲梣今鄕土有之舊編云武康徳淸林檎絕佳又有金林檎實小而花極可觀】櫻桃【今添禮謂之含桃本艸有櫻桃陶隱居注曰卽今朱櫻味甘可食今出烏程下徐村】蒲萄【續圖經載本艸注云子有紫白二色又有似馬乳者有圓者又蘡﹝上菌下女﹞名山蒲萄今鄕土有紫白二種皆藉人力��實率如馬乳白者號漿水蒲萄尢佳亦有櫻﹝上菌下女﹞是野生山谷閒者實正圓皮厚味酸澀不中食】甘蔗【續圖經載三都賦謂之諸蔗本艸甘蔗注云有兩種赤色名昆侖蔗白色名荻蔗今土人亦種兩種】蓮藕【爾雅荷芙蕖其實蓮其根藕今鄕土多水泊遶郭三二十里多種之夏月彌望如錦繡芙蕖有紅白二種紅者蓮腴而甜藕硬而淡白者蓮嫩而淡藕瑩而甜故鄕人以紅荷蓮白荷藕爲貴秋晚實黑取紅謂之石蓮子又嫩莖初出曰藕條爲蔬甚美又有千葉蓮花極可愛而無實梁陳故事云章氏宅邊水中出重臺千葉蓮花蘇夫人感而有孕生宣皇后又有章浦多生重臺蓮花識者云主生美人自後果生章後因名今有此種蓮蓬內生實處皆出花瓣爲重臺又閒生雙頭蓮舊編載郡學內齋館後池有紅蕖賈安宅預貢時池生雙頭蓮明年廷試中第一其後莆陽黃公度來遊學寓池上又生雙蓮次年公度亦爲狀元】菱【本艸謂之菱一名芰卽屈到所嗜者陶隱居云廬江閒取火燔以爲米充糧蜀本圖經雲實有二種一四角一兩角今鄕土種此成蕩不止二種兩角者有果菱差小有湖趺菱色紅又有靑菱色靑角而曲利四角者有野菱最小角極銛有太州菱實丰而美土人所重近又有無角者謂之餛飩菱以其形似也秋晚采實竹箔曝漧去殼爲米亦爲果有收至十數斛者地名有菱湖皎然詩曰路入菱湖深】芡【本艸謂之雞頭一名芡陶隱居曰以花似雞冠故名雞頭陳士良云有軟根名﹝艼去丁攺役﹞菜可作蔬菜食之今土人多種葉如盤貼水多刺實大如雞頭破之得數十子顆顆勻圓用沙淅去滑膩內之黃者肉嫩靑者肉硬惟半靑黃者謂之合熟甘滑有佳味又言芡性暖謂之水硫黃以其花日中開也菱花夜開晝合故性寒﹝艼去丁攺役﹞菜土人呼爲雞冠菜以充蔬亦可煮爲羹】鳧茨【今添本艸有烏芋注茨菇有烏者根相似細而美呼爲鳧茨恐此也後漢書云今下田種】茨菇【今添本艸有藉茹生水田中一名茨菇又謂之團慈茹根如蒜今下田亦種】右果屬本郡山鄕與平土宜木果水鄕有水實鮮潔勝他郡故詳載

蔬屬姜【舊編云近太湖地宜姜】蔥【舊編云近太湖地宜蔥本艸注蔥有四種冬蔥夏衰冬盛莖葉俱軟美漢蔥冬枯莖硬味薄胡蔥葉粗短茖蔥生山谷今鄕土惟種冬蔥特宜於污下之地】薤【本艸注有赤白二種今鄕土宜白薤】韭【舊編云韭薤土宜塗泥春初尢佳】蒜【本艸有大小二蒜今山鄕皆有之】菘【舊編云春宜菘本艸云有一種牛脛菘紫菘白菘今鄕土有靑菘白菘蚵皮菘葉皴而叢大最晚菘也】芥【唐本艸注云有三種有葉粗大者有葉小子細者又有白芥又云白芥生太原今鄕土有大葉者取其心充蔬甚辛美收子貯爲薤又有赤芥色深赤】茄【陳書蔡樽爲太守於郡齋種紫茄供常廚本艸云一名落蘇鄕土有三種有紫茄有白茄有水色茄色亦白而甜嫩可生食】莧【蔡樽郡齋種白莧供廚本艸注有赤莧白莧人莧馬莧紫莧五色六種今鄕土惟種赤白二莧】芹【吳興記云烏程溫山出禦芹本艸注芹有三種荻芹根白色赤芹莖葉靑紫堪作菹今鄕土種惟白芹冬至後作俎甚甘美春後不食俗云入春生虫子】瓜【舊編云烏程甜瓜有名本艸瓜有數種有白東瓜胡瓜有胡瓜有越瓜甜瓜有靑白二種胡瓜北人呼爲黃瓜越瓜生白小者槽藏之今鄕土皆有之越瓜郡俗呼生瓜謂可生食也】瓠【本艸瓠有甜苦二種又有瓠﹝誇襄﹞今鄕土皆有之有一種俗呼匾葫者人尢喜食園圃多種之】芋【本艸注芋有六種有靑芋紫芋眞芋白芋連祥芋野芋又有姜芋味辛紫芋根大有重斤許者但種不多姜芋野芋不中食眞芋靑芋連祥芋未詳今鄕土多種白芋】蒓【今添統記雲長興縣西湖出佳蒓嘗供徳淸沈顗兵荒采蒓芹根供食今水鄕亦種夏初來賣軟滑宜羹夏中輒粗澀不可食不如吳中者至秋初亦軟美此張翰所以思也】蘿卜【舊編云合溪者最佳歲常人貢蘇東坡所謂消梨嫩者鹽水漬之可以致遠性便黃土故山鄕尢宜種本艸作萊菔爾雅曰葖蘆萉皆音卜注云紫花菘又云濕菘】菇白【今添本艸菇根一名茭白菇三年以上心中生臺如藕白軟中有黑脈堪噉今水鄕亦多種色白者美帶黑點者不佳】蔓靑【舊編云𨿽非土產近亦有之】萵苣【本艸有萵苣又云有紫色者又有白苣又云吳人無白苣嘗植野苣供廚饌今鄕土無句苣】苦﹝艸去早攺買﹞【本艸有家苦﹝艸去早攺買﹞又有野者今鄕土有之僧道庵寺尢多種可頻采食耐久故諺云三月食苦又有生菜杜工部所謂春盤生菜細者是也】菠薐薄荷茵陳胡荽蕓臺【以上九種今添】右蔬屬蘆菔之屬宜山蔥姜之屬宜濕地蒓芹之屬宜水故本郡兼有又有筍類不一附竹下藕條﹝艼去丁攺役﹞菜附藕芡下蒿薺之類多野采甜菜雍菜莙薘近來自他郡人亦稍有種者說並附見

獸屬牛【舊編云農家畜水牛按本艸有黃犍牛烏牯牛白牛水牛今鄕土水牛有烏白二種止用耕稼﹝牛孛﹞者或取乳冬月取酥以烏戍者爲勝黃牛角屈向前者呼沙牛少畜水鄕不用負挽又不能取酥也】羊【舊編云安吉長興接近江東多畜白羊按本艸以靑色爲勝次烏羊今鄕土閒有無角斑黑而髙大者曰胡羊】馬【山墟名云卞山有項王走馬埒洗馬池吳興記云卞山有項王系馬樹石閒有項王馬蹄輿地誌長興有白馬潭人東記云吳興牧馬岡吳王牧馬之處今菇城每歲殿司馬軍屯駐牧馬數千匹鄕土多水民閒惟事舟楫獨土族山家閒養一二匹而已】犬【統記云太常卿邱泉之烏程人童幼時握得犬子九頭識者曰犬爲人守此兒大當爲九郡守後泉之果歷九郡今鄕人多畜以警盜又有田犬獵犬所養有直數千者近又有胡犬小而捷有北犬甚髙大皆來自北地】貓【又家畜以捕鼠近有黃斑者有毛長如獶者𨿽似可愛但不能捕鼠實無用也】豕【舊編云舊家多豢豕皆置欄圈未嘗牧放樂歲尢多搗米有杜糠以爲食歲時烹用供祭祀賓客糞又宜桑】豪【考山海經云浮玉之山有獸其狀如虎而牛尾其音如豕吠犬其名曰彘是食人今未詳續圖經有豪豬俗呼野豕禮所謂田豕卽山海經彘之類山閒往往有之如豬而大且有力口有二牙長肩有豪長三四寸堅利如錐五七爲羣在田食稻在山食芋蔬殊爲人害捕之能觸嚙傷人故獵者以彊弓毒矢而後可獲有重百斤者】虎【統記納和尙至道場山人曰山多虎又郭文隱武康爲虎探取口骨虎致一死鹿於屋前又石頤山有虎跑泉詳見武康護國院又﹝月逐﹞齋閒覽云武康多虎有姓朱人數搏之號朱虎殘見搏虎橋下今深山叢薈閒有獵戶亦能阱捕】猿【江淹遊黃櫱澗詩曰猿嘯靑崖閒顏魯公杼山詩曰山僧狎猿狖又有猴性劣曩歲居民稀少故老言猿猴在山掇蔬果蹂稻粟多爲人害後居人漸蕃設檻阱掩取今遂遠徙矣】鹿【見虎下】﹝上鹿下章﹞【舊編云安吉長興武康山多﹝上鹿下章﹞麂貍兔今近城西南山亦有麂本艸作麂】貍兔獺【今添水鄕處處有之搜捕魚食本艸云是以魚祭天者多出溪岸邊其骨亦療食魚骨鯁】右獸屬牛羊之類性獶爲人所畜鹿章兔之類性野不受羈制以鄕土多水視平陸州郡爲不蕃山獸有獾豺等閒有一二今不載

禽屬雞【陸龜蒙霅上紀事記云雞豚聊饋餉甫火謝朏爲吳興太守以雞卵賦人收雞數十隻爾雅曰雞大者蜀蜀子雞本艸有丹白烏黃四色齊民要術雞種取桑落時生者形小淺毛腳細短守窠少聲善育子今田家多畜秋冬月樂歲尢多蓋有粞谷之類爲食也】鵝【統記徳淸沈朝家有孝鵝今水鄕田家多畜】鴨【舊編云田家畜家鳧取子煎杬木汁藏之謂之杬子南史陳武帝與齊軍相拒文帝送米二千石鴨千頭卽炊米煮鴨誓軍攻之齊軍大潰今水鄕樂歲尢多畜家至數百隻以竹爲落暮驅入宿明旦驅出已收之田食遺粒取其子以賣齊民要術云嘗令肥飽一鴨便生百卵視他禽尢有息】鶴【今添吳興記云姚紾化爲白鶴又唐沈齊家有鶴降於庭廡鳴甚哀筮之得暌之離果二雛爲漁人所獲】溪鶒【舊編雲溪泊中多有】鴛鴦【劉禹錫送韓中丞之吳興口號曰溪上鴛鴦避畫旗山墟名雲長興忻湖蓮菱之下鵷鳲所集使人忻悅今添】啄木【今添長興有啄木嶺山墟名云叢薄中多啄木鳥故名】杜鵑【今添李益顧渚茶山詩子規一聲山艸綠一名子規今鄕土山閒多有】伯勞【今添皎然顧渚行曰伯勞飛日芳艸滋本艸云鵙伯勞也今山閒有之】伏翼【今添山墟名云伏翼澗多產伏翼有素翼赤腹千載倒掛者】鸛【以下十五物並續圖經載】鷗

鷺鸕鶿鳧【卽野鳧也冬初出盛俗所貴尙以爲饋送大者號對數】鶬【爾雅鶬麋鴣注今呼鶬鴣】鶖鵜鴣【爾雅鵜鴮鸅注今之鵜鴣也好羣飛沈水食魚故名洿澤俗呼爲淘河故老相傳郭璞遷城時有鳥輒銜標去伺之乃淘河也得而刎之至今賣此鳥必去頭】烏鵲鶯

燕【苕溪漁隱叢話云余曩歲冬閒於吳興山中營先隴闕一山路傍有數巨石其穴頗深試令僕輩﹝劃去戈攺屬﹞之見鶯燕蟄於其閒甚眾急掩之】鳩【左傳有五鳩爾雅鵊鳩布谷也本艸斑鷦一名斑鳩又有靑鷦今鄕土皆有斑鳩價髙於布谷靑鳩又倍】雀【冬初有一種黃雀在田閒甚肥美所謂披﹝帛系﹞者】雉【左傳有五雉今山閒有文備五采獵戶能射之以貨人亦多食】鴒【以下三物舊編載雲山林多鳩鴒亦有鷹雕】鷹

雕右禽屬本郡多水故家禽蕃鵝鴨野禽多鷗鷺而近山林則有雄雉之類續圖經舊編所載及今添殊不能備也山墟名載長興鳳亭鄕云昔有鳳棲於此鳳非常禽統記載慈禽不知其名亦略去

魚屬鱸【本出松江太湖魚性溯流遇水漲上入苕霅肉細美宜羹又可爲膾張翰所思者】鮆【山海經雲苕水多鮆魚注鮆魚狹薄而長頭大者尺餘太湖中今饒之爾雅鮤鱴刀注今之鮆魚也出太湖肥美鮆作啟切一名刀魚煎炙爲饌肥美兼可爲膾細者可謂鮮】白魚【舊編云湖白次鱸今鄕土四五月水漲漁人競於苕霅閒釣网得之有一二十斤者鄕人以爲珍味本艸云大者六七尺色白者是】靑魚【統記云風俗占云靑魚噴浪天必大風舊編云止可爲鮓本艸云作鮓與�石人相反】鱖【舊編云鱖次白鄕土頗貴此魚張志和漁父詞云桃花流水鱖魚肥】鯽【舊編云鯽次鱖本艸可和蒓作羹又可作鱠今鄕土爲鱠尢尙此魚】鯉【本艸云形旣可愛又能神變故琴髙乘之可作鮓今鄕人以爲鮓極肥美爲膾次之】﹝魚占﹞【本艸作﹝魚夷﹞可作臛食今亦饒有】鱧【本艸作蠡云可作鱠今鄕人罕食或作熟鱠羹】鱨【今添詳鰷鱔今鄕土謂之黃鱨魚】銀魚【舊編云銀魚𨿽細惟州富有亦出太湖一名鱠殘色白如銀骨細而嫩】鰻鱺魚【今添本艸云形似﹝魚單﹞能緣木】﹝魚單﹞魚【本艸云有靑黃二色生水岸泥窟中今鄕人取以爲臛】﹝魚酉﹞魚【本艸云形似鰻而短】右魚屬郡有漁戶專以取魚爲生風朝雨暮月夜雪天鼓枻鳴榔披蓑垂釣悠揚波上宛若圖畫又有據水畔設网編葦爲斷又獨籠罩機械不一四時不停隨得隨貨俗喜鮮食多寡皆盡至於桃花水生黃梅潦漲湖魚溯急流而羣上漁人至施長网截巨川而取之舉网至數十尾巿價爲俯家率飫且爲鮓以寄遠非時暑又爲鱠

虫屬蜂【蜂類不一維成蜜者名爲蜜蜂山家率爲筒塗蜜以致之蜂以類至采花釀蜜至冬取之必余其半以爲蜂食不爾無﹝口焦﹞類矣有黃蜂爾雅云在樹上作房江東亦呼爲末﹝上逢下虫虫﹞有黑蜂甚大名土蜂爾雅注云江東呼大蜂在地作土房者爲王﹝上逢下虫虫﹞二蜂皆毒皆螫人】﹝上圭下黽﹞【﹝上圭下黽﹞類不一惟色帶靑而肱長者爲人所食漢書東方朔傳上林南山水多圭黽魚貧者得以人給家足惟圭黽形似蝦蟆而小長腳人亦取食之今鄕土惟貧乞取以貨名田雞近有知梁繇楊迪云判跋云紹興庚申歲故相朱公勝非爲湖州守者首禁采捕甚嚴一日謂僚屬曰某系面奉玉音云朕前夕夢數百白衣人逐朕乞命問之臣等乃蝦蟆緣江渚人好食啖田雞嘗受刀砧之苦今又將備禁中品饌乞詔免采捕朕嗟異而許之此事甚異降旨禁戢卿爲朕記之當更舉察此文見印施本郡每歲夏初卽舉行揭榜禁捕】蛟【吳興記雲天目山有蛟龍池耆老相傳入山之人嘗見山邊有美人是蛟所化也】蛇【杼山有避它城按說文它蛇也上古患蛇而相問曰得無它乎蓋古人築城以避它也陸洞杼山記所載如此本艸有烏蛇白花蛇又有赤﹝虫連﹞蛇黃領蛇多在人家屋上食鼠子雀雛又有蝮蛇蝮色鼻反�長身短頭尾相似大毒今鄕土皆有之烏梢黃領不甚毒赤﹝虫連﹞亦能傷人惟蝮蛇大毒俗呼土灰蛇以其色似也夏夜多橫臥當道人踐之卽被囓不急治有致死者山閒人自有艸藥能療或多以水調白芷末飲亦能治本艸又云蝮蛇七八月中毒盛時吐口中涎沫於艸木上著人身卽腫成瘡卒難治療名蛇漠瘡又一種小蛇色極靑能登木竹采樵人多爲所傷又一種如蛙而長色如竹葉多在竹上土人云蝮蛇一產三物故其毒均】蜘蛛【本艸云蜘蛛數十種爾雅所載七八種耳有色黑而黃斑足長身大者爲网�花木上能螫人又有緣壁而大者能嚙人影成瘡腫】蜈蚣【本艸云有吳川谷有赤頭足者又有黃足者性能制蛇亦囓人以桑汁白鹽塗之卽愈今鄕土有之】螻蛄【一名蟪蛄今鄕土有之夜出撲燈亦能囓人本艸云今人夜忽見出多打殺之云爲鬼所使也】蚊【蘇東坡爲湖守有詩云風定軒窗飛豹腳苕溪漁隱曰吳興澤國春夏之交地尢卑濕乃多蚊蚋豹腳者黑花蚊也俗稱艸蚊日閒亦飛噆人膚能成疽其尢多者灰色蚊昏曉聚檐閒成聲統記云江子匯自昔多蚊蚋馬自然泊舟後至今無之蚋自一種極小而黑亦日閒飛出囓人惟山閒艸多處有城巿罕見】龜【長興縣有神蔡裏昔人於其地獲靈龜又南史陳章後母蘇氏遇道士遺五彩龜事見貴涇下又吳興見漁人籠得一白龜買而放於余不溪中其龜三顧而沒後其人封侯鑄印龜亦三鑄三顧其人悟取而佩之又符瑞圖宋明帝大始二年吳興獻六眼龜六年報八眼龜元嘉十年烏程縣有白龜見太守袁思道進之又梁故鄣令夏侯珧上六眼龜表云據縣民黃安世於所居渚次見神龜一頭自水登岸流精出彩羣龜數十同行齊整有如衛從唐則天朝徳淸縣百姓沈命長家生五色龜云化中得龜長一尺二寸遂表獻之敕攺其年爲長壽】﹝上敝下黽﹞【今溪港有之取爲臛詩言炮﹝上敝下黽﹞古爲佳饌】黿【舊編云鄕土有黿人不以爲珍左傳宰夫解黿食大夫本艸云黿鼉此等老者能變化爲邪魅自非急弗食烏程烏將軍廟前大池中有大黿甚多人不敢捕】蟹【杜牧之吳興詩曰吳溪紫蟹肥舊編云八九月溪蟹大者如﹝木宛﹞極珍美本艸云蟹八月腹內有稻芒向東輸海神食之無毒俗語云十月雄斗大虫謂之螯大而有力亦稱螃蟹】蝦【本艸云小者生水田有小毒無須者白色者不可食及腹下通黑者亦不可食今有二種黑者出溪白者出湖皆爲饌】螺【今添本艸有田螺生水面及湖濱大如桃李今有之又有細者曰螺螄田時皆有之又有白而圓者名海螺黑而銳者名海螄種於田澤春月取賣】蚌【大觀元年烏程漁山有漁者邵宗蓋以取蠃蚌爲業夢僧叩門粵四日剖蚌見珠得阿羅漢偏袒右肩矯首左顧現行腳相領封發誓不復食蚌本艸蚌爲大蛤又有蜆形如海蛤而﹝土冗﹞厚者有細長如﹝虫進﹞者俗呼軟岸皆宴人所食珠羅漢今在慈感寺有郡人劉壽刻石記】右虫屬凡居陸安水蠕動之類皆曰虫厥匯最夥今舉其可紀者昔周官二訓掌地道慝說者曰地慝地所生惡物害人者若虺蝮之屬禹鑄鼎象物百物爲備使民知神姦鄕土有數物能螫囓人或爲異所謂地慝今復附見使人知所避也云【卞山黃龍洞禎明中有黃龍現統記禎明中杭州差軍將吳承裕與道正等賫龍簡詣卞山金井洞設醮已畢有黃龍現於洞中可長二丈爪牙鱗鬣光照山川遂於洞側置祥應宮靈物不常有故不載】

木屬桑【吳興記烏程東南三十里有桑墟梁陳故事吳興太守周敏勸人種桑顏眞卿西亭記烏程令李淸種桑盈數萬本艸有山桑有家桑葉椏者名雞桑爾雅有女桑﹝上厭下木﹞桑齊民要術有荊桑蛇桑今鄕土所種有靑桑白桑黃藤桑雞桑富家有種數十畝者﹝上厭下木﹞桑山桑也生於野】柘【潘煒吳興詩曰桑柘遠連云】松【輿地誌戍山周回十五里悉產靑松法華寺前有松徑數里長興有松村今處處山有】杉【唐髙智周精舍寺詩曰院古���】柏【徳淸文墅山郭先生手種柏千株太玄觀遠壇有古柏十九】檜【長興大雄寺殿前古檜中空裂爲四枝蔭半庭堅如金石相傳陳髙祖手植號陳朝檜】楓【陳武帝在田時有楓木下見一人謂曰子後當富有四海言訖不見出梁陳故事又本艸云楓脂淪於地千年變爲琥珀又雲松脂千年爲茯苓又千年爲琥珀今人往往於松下得茯苓有重斤許者】桂【杼山有靑白紫桂號三桂棚出寺碑】楡【山墟名雲長興有赭石山多產刺楡本艸云江東無白楡又云楡皮可入藥莢可爲羹實可爲醬材可爲器用齊民要術有白楡刺楡梜楡今鄕土有刺楡梜楡二種】桐【吳興記云烏程縣南百里有胡墟錢林居梓山味桐映井本艸注桐有四種靑桐似梧桐無子白桐有花有子子可爲油岡桐無子堪作琴瑟又有梧桐鄕土俱有之】櫱【烏程有黃櫱山黃櫱澗本艸有櫱木注黃櫱也】櫧【山墟名雲貴峴山多產櫧玉篇櫧木名冬不雕】栲【山墟名云鳳亭山多產栲櫟】櫟【見上】杬【唐貢杬子以杬木汁煎浸鴨子也】柳【吳興記云烏程縣南百五十里有柳墟又有柳湖又金石山多蒲柳】梓【徳淸黃山有梓華廟】漆【舊編云縣腳嶺多漆林又貢上漆器三十事今廢】槐

樟栩【本艸云卽橡斗也】檉【爾雅檉河柳本艸雲今水邊赤楊也】楮

杞枳【枳橘類本艸注今江南俱有江北有枳無橘】吳茱萸【本艸云以其出吳中以別山茱萸也】﹝木宗﹞櫚【舊編徳淸太玄觀遶壇有﹝木宗﹞櫚三株】牡丹【本艸云吳牡丹】右木屬續圖經多載內檜櫱栲漆槐栩楮杞枳九種新添茱萸牡丹元系藥屬按本艸云藥之屬木者附木今不別條

竹屬箊竹【舊圖經云左太衝吳都賦曰其竹則簹箊統記云今斑竹呼玳瑁竹】苦竹【吳興記今石山多苦竹武康有黃竹村】篛竹【山墟名云篛峴山以產篛爲名又長興縣有上篛下篛裏】筀竹【吳都賦作桂舊編云早筀食筍晚筀養竹】淡竹觔竹篌竹水竹【以上四種皆宜爲器並續圖經所載】燕竹【筍最早燕至卽生】篾竹【宜爲篾絲】紫竹【色紫】慈竹【四時皆出筍周生外故曰慈】閒竹【有黃竹而閒靑者本出會稽曰黃金閒碧玉又有靑竹而黃閒者】貓竹【筍出如貓頭本出於江西今有之筍甚大】象牙竹【筍白而大】哺雞竹【今添】右竹屬古揚州有筱簜爾雅東南之美有會稽竹箭郡地舊屬會稽郡郡之產竹自古然矣嘗觀齊民要術云北方之竹不過苦淡二種本艸於苦淡外有﹝上竹下堇﹞【音謹】而已吳都賦有簹篻簩李善云皆出嶺外本郡竹類亦可謂多也

艸屬苕【郡有苕溪統記曰葦花蘭心曰苕溪以兩岸生苕故爲名也】蘋【郡有白蘋洲柳惲江南曲曰汀洲采白蘋統記曰蘋似蒓而不滑蒓花黃蘋花白故曰白蘋吳興風俗以爲蒸嘗菜詩注謂大萍誤矣】菇【郡有菇郡卽茭也本艸有菇白俗呼茭白又名蔣唐韻曰蔣菇也東遷僧喬半蔣席體】蒲【古樂府云拔蒲五湖中】蘭【山墟名南嶼山有蘭芷畹西施種香之所本艸蘭艸生大吳池澤又一種今諸山有松竹蔭處皆野生錢林居梓山芝蘭送馥】荻【郡有荻塘隋錄沈宏居荻塘夜燒荻自照讀書】蕙【徳淸有蕙圃裏一名菖蒲別名】芷【蘭芷畹見上】茅【梁陳故事白茅山生續茅今山中多有之】葛【朱少帝前溪曲黃葛生爛漫袁髙山詩捫葛上欹壁今山閒多有之】薇【吳均何山雜詩云參差澗裏薇】苔【李驛法華寺詩云莓苔又絕壁薜荔依髙林】荇【徳淸沈顗兵荒采蒓荇根供食】薀

藻朱藤【山墟名紫花澗之下生朱藤三月閒紫花滿澗】紅躑躅【統記載云名山石橊】海紅【統記云生上彊一名海薔薇】朮【舊編雲天目山多種朮】艾【舊編云蘭蕙苕艾陸藥芹菇蒲】右艸屬根荄之類艸最多今特紀其著者又有半夏香附子何首烏等續圖經元附藥類又武康有芝田里長興有靈芝鄕芝爲瑞物今俱不載

金屬銀【吳興記烏牛山有古銀鉛硎三所又安吉縣移風鄕鄕銀坊卽古采銀之所】銅【輿地誌長興銅官山下有兩坎深數丈方圓百丈云古采銅之所山墟名銅峴山卽吳王采銅之所括地誌云安吉銅山吳采鄣山之銅卽此山也又封山有銅又趙監采銅而死廟在銅官山詳見廟祠】錫鉛【括地誌云白楊山上有兩穴古采錫之所烏牛山有坑鉛】瑤琨【吳興記云卞山洞中有石似玉時謂之瑤琨石】白礬山【吳興記長興白石山出白礬故名】紫石英【吳興記壠山有紫石英】鐘乳石牀【吳興記云卞山下有石穴晉太守王思執炬入數步漸深澗見鐘乳恐入采之猶有乳牀井石獸存】太湖石【唐白居易作奇章公石記以太湖石爲第一舊編云洞庭大雷小雷二山多美石奇巧者以供玩好有聲極淸可爲磬者大率近湖之山石多玲瓏卞山有大小玲瓏山石皆中空若雕鐫而成者石林在焉白居易太湖石記古之達人皆有所嗜玄晏先生嗜書嵇中散嗜琴靖節先生嗜酒今丞相奇章公嗜石石無文無聲無臭無味與三物不同而公嗜之何也眾皆怪之走獨知之昔故友季生名約有云苟適我意其用則多誠哉是言適意而已公之所嗜可知之矣公以司徒保釐河洛治家無珍產奉身無長物惟東城置一第南郭營一墅精葺宮宇愼擇賓客性不苟合居常寡徒遊息之時與石爲伍石有族聚太湖爲甲羅浮天竺之徒次焉今公之所嗜者甲也先是公之僚吏多鎭守江湖知公之心惟石是好乃鉤深致遠獻瓖納奇四五年閒累累而至公於此物獨不廉讓東第南墅列而置之富哉石乎厥狀非一有盤拗秀出如靈邱仙云者有端嚴挺立如眞宮神人者有縝潤削成如圭瓚者有廉稜銳劌如劍戟者又有如虯如鳳若跧若動將翔將踴如鬼如獸若行若驟將竦將鬥風烈雨晦之夕洞穴開塏若欱云歕雷嶷嶷然有可望而畏之者煙霽景麗之旦巖﹝山咢﹞霮﹝上雨下對﹞若梯嵐撲黛靄靄然有可狎而玩之者昏曉之變名狀不可撮要而言則三山五嶽百洞千壑覶縷簇縮盡在其中百仞一拳千里一瞬坐而得之此所以爲公適意之用也嘗與公迫觀熟察相顧而言豈造物者有意其閒乎將胚胎凝結偶然成功乎然而自一成不變以來不知幾千萬年或委海隅或淪湖底髙者僅數仞重者殆千鈞一旦不鞭而來無脛而至爭奇騁怪爲公眼中之物公又待之如賓客親之如賢哲重之如寶玉愛之如兒孫知精意有所召耶將尢物有所歸耶孰爲而來必有以也石有大小其數四等以甲乙丙丁品之每品有上中下各刻於石陰曰牛氏石甲之上丙之中丁之下噫是石也百千載後散在天壤之內轉徙隱見誰復知之欲使將來與我同好者睹斯石覽斯文知公之嗜石之自會昌三年五月丁丑記】赤土【長興有赤土可以雘宮殿術注山墟名云金山土石悉作絳色又有赭石澗】金沙泉【統記顧渚貢茶院側有碧泉湧沙粲如金泉元和五年剌史範傳正刱亭曰金沙舊編雲泉在貢焙院西出黃沙中引入貢焙蒸搗皆用之杜牧之詩曰泉瀨黃金湧注雲山有黃沙泉修貢卽出罷貢卽絕唐地裏志湖州金沙泉卽此泉也剌史裴淸有進表翰林學士毛文錫有記云將造茶太守具儀注拜敕祭泉頃之泉源發渚溢供進禦者畢水卽微減供堂者畢水卽半之太守造半水卽涸矣太守或還旆稽期則示風雷之變唐貢泉用二銀瓶國初一銀瓶今不貢茶泉亦不通】右金屬今俱無有獨有湖石赤土爾或云紫石英壠山閒掘地得少許尙未見也姑載以存古又有金吳興記武康金山昔人見山夜中有鐙掘之得金百斤又沈傳以孝行聞開元十六年三吳大饑夢人遺金旣覺淘井得銅瓶貯金五十兩又烏程有千金墟金斗村

珠屬珠【唐武后時包氏子於上彊山一白鹿吐兩珠乃以一珠吞之一珠歸獻母置於枕中光照一室後以珠捨入淸流寺殿佛像額上包氏子卽天臺師也又慈感寺有珠羅漢舊記編以非土產今不載】

土貢唐歲貢禦服折造布二百一十端唐志作折皁舊圖經云皁當作造統記云折者浣練精細如折米取其心爾或曰以多折少而造取其精致按唐貢顧渚茶亦曰折造恐無浣練之意也紫筍茶一萬串【唐張文規詩曰牡丹花笑金鈿動傳奏吳興紫筍來白居易茶山詩曰紫筍齊嘗各斗新蔡寬夫詩話曰唐茶惟湖州紫筍人貢每貢以淸明日貢到先薦宗廟然後分賜近臣紫筍生顧渚餘事見茶下】供尙食廚糙糯米一千三百八十三石三斗三升黃糙米一百九十八石木瓜糝四坩木瓜煎三坩單黃杬子一千三百五十顆【爾雅釋米杬魚毒郭氏注杬大木子似栗生南方皮厚汁赤中藏卵果齊民要術作杬子法純取雌鴨無令雜雄足其粟豆常令肥飽一鴨可生百子取杬木皮淨洗莖剉煮取汁率二斗及熟下鹽一升和之令極冷納甕中浸及一月任食吳中多作至數十斛久停彌善亦得經夏也】重黃杬子一千五百五十顆白蜜三石砂盆一百枚金沙泉一銀瓶【舊編云唐貢泉時用二銀瓶詳見長興縣金沙泉下】乳柑五百个【見舊圖經按新唐志湖州土貢禦服鳥眼綾折造布﹝帛系﹞綢布紵糯米黃糙紫筍茶木瓜杬子乳柑蜜金沙泉統記雲龍徳三年貢布三十端供禦服折造布二百九十疋紫筍茶一萬串出長興縣大歷六年始進木瓜糝大歷元年木瓜煎單黃杬子二年白蜜三石重杬子五年始進州司並以兩稅錢和布充黃糙米貞元十三年糙糯米十四年砂盆十五年始進元年五年減米六十六石本郡未嘗經兵火架閣典籍具在統記興國中攝本州島長史左文質贊有可考據故所載年代數目可以補史之遺缺】宋朝太平興國三年貢乳柑五百顆白編布二十疋紫筍茶一百觔金沙泉水一瓶【其瓶浪銀打成並鎖鑰重五十六兩見統記】大中祥符閒貢大編布二十疋乳柑五百个【見李宗諤圖經】熙寧中貢白紵二十疋漆器三十事【見王存九域志】紹興以來貢白紵編布二千疋【見舊圖經並編】竊考唐之歲貢參訂史誌諸書如鳥眼綾﹝帛系﹞綢布紵唐初所貢數𨿽不詳統記載武徳三年布三十端可見其不多矣供禦服折造布與木瓜杬子茶蜜代宗大歷元年至六年始進惟是以兩稅錢和布供故不至甚病民糯米黃糙與砂盆徳宗正元十三年至十五年始進至元和中米已三損其一乳柑不載所進之年紫筍茶大歷五年始於顧渚置茶貢院側有碧泉湧沙粲如金星則金沙泉亦大歷後所進也唐自髙祖太宗以慈儉保養天下物貢有常未嘗妄取後嗣相承至於肅宗不聞更易大歷正元閒薦經兵革貴官用事至於口腹之奉責貢於遠【唐都長安】不憚煩費累增不已繇一郡而觀其它可知亦足知唐室盛衰之故也宋太平興國三年吳越歸版圖於職方郡始修貢自是每歲惟供乳柑編布茶角瓶泉如統記所載視唐數已太歉又減茶泉故舊圖經惟載柑布二物後又免進柑【據舊編云寶元中知州事滕宗諒因貢乳柑進詩禦筆獎諭石刻在州學自是免柑貢】故九域志惟載白紵漆器今又獨貢白編布而已列聖相承以節約爲家法先王所謂物土之宜而致其利者代以蠲損可爲萬世法跋

嘉泰吳興志二十卷宋談鑰元時撰元時歸安人淳熙八年進士書錄解題署銜樞密院編修前有嘉泰攺元郡丞傅兆敬序明嘉靖時徐長谷撰吳興掌故集猶及見之後不傳開四庫館時館臣從大典輯出未及編纂進呈外閒傳鈔有分二十卷者有分十五卷者亦有不分卷者今所存原目沿革一分野二城池三坊巷四鄕裏五山六河瀆七宮觀八壇壝九官制十公廨十一郵驛十二管鎭十三學校十四軍營十五古迹十六宮室十七苑囿十八亭十九祠廟二十寺院二十一守令題名二十二著姓二十三賢貴事實二十四進士題名二十五列媛二十六釋道二十七碑碣二十八食用故事二十九井三十橋梁三十一堰渡三十二塘三十三風俗三十四物產三十五土貢三十六仍分爲二十卷嘉定至順兩鎭江志亦出自大典𨿽非完書猶勝遺佚而井至塘四卷應移於河瀆之下風俗直接食用故事則尢善矣歲在甲寅正月吳興劉承幹跋

