至大金陵新志﹝元﹞張鉉纂修

目錄

提要

原序

修志文移

修志職名﹝一臺府提調官掾﹞

修志職名﹝二臺府官掾﹞

修志本末

新舊志引用古今書目

卷一

地理圖

金陵山川封域總圖

南臺按治三省十道圖

行臺察院公署圖

舊建康府城形勢圖

集慶路治圖

益都路萬戶府鎭守地界圖

江寧縣圖

上元縣圖

句容縣圖

溧水州圖

溧陽州圖

集慶路學圖

臺城古迹圖

冶城古迹圖

蔣山圖

大龍翔集慶寺圖

抄白

曹南王祠堂圖

抄白

卷二

金陵通紀

卷三上之上

金陵表﹝一﹞

周秦西漢東漢

吳

晉

卷三上之中

金陵表﹝二﹞

宋

齊

卷三上之下

金陵表﹝三﹞

梁

陳

卷三中之上

金陵表﹝四﹞

隋唐五代

卷三中之中

金陵表﹝五﹞

宋一

卷三中之下

金陵表﹝六﹞

宋二

卷三下

金陵表﹝七﹞

元

卷四上

疆域志﹝一﹞

歷代沿革

地爲都

地爲治所

地所屬國名

地所屬州名

地所屬郡名

地所置僑郡名

地所置府號

地所統縣名州名

歷代廢縣名

地所接四境

鎭市

卷四下

疆域志﹝二﹞

街巷

坊裏

鋪驛﹝館捨附﹞

道路

橋梁

在城錄事司及上元縣境

江寧縣境

句容縣境

溧水縣境

溧陽州境

津渡

堰埭

圩岸

卷五上

山川志﹝一﹞

山阜

江寧上元縣界

句容縣界

溧水州界

溧陽州界

卷五下

山川志﹝二﹞

岡嶺﹝壠峴坡墩墅﹞

江湖﹝淮附﹞

溪澗

河港

溝瀆

池塘

井泉

諸水

巖洞

洲浦﹝磯汀夾沙並附﹞

卷六上

官守志﹝一﹞

歷代官制

唐虞夏商

周

春秋戰國

秦

西漢

東漢

吳

晉

東晉

宋齊梁陳

隋

唐

楊吳

南唐

宋

本朝統屬官制

卷六下

官守志﹝二﹞

題名

行禦史臺

禦史大夫

禦史中丞一

禦史中丞二

侍禦史一

侍禦史二

治書侍禦史一

治書侍禦史二

經歷

都事

照磨承發司管勾兼獄丞

架閣庫管勾

監察禦史

建康路總管府

達嚕噶齊

總管

同知

治中

府判官

推官

經歷

知事

提控案牘兼照磨承發架閣

溧陽州

溧陽縣

溧水州

江寧縣

上元縣

句容縣

錄事司

卷七

田賦志

歷代沿革

田土

貢賦

物產

卷八

民俗志

戶口

風俗

卷九

學校志

歷代學制沿革

置經籍

增學計

立義莊

設官

建書院

置縣學

祀先賢

歷代貢士

貢額

貢院

崇學校

路學

建設書院

州縣學校

科第進士

儒籍

卷十

兵防志

形勢

攻守

江防

營寨教場

尺籍

軍器

戰艦

本朝兵戍大略

卷十一上

祠祀志﹝一﹞

古郊廟

社稷﹝諸壇附﹞

祠廟

宮觀

卷十一下

祠祀志﹝二﹞

寺院

卷十二上

古迹志一

城闕官署

卷十二下

古迹志二

第宅

陵墓

碑碣

卷十三上之上

人物志﹝一﹞

世譜

周﹝姬姓﹞

西漢﹝劉氏﹞

東漢﹝劉氏﹞

吳﹝孫氏﹞

晉﹝司馬氏﹞

宋﹝劉氏﹞

齊﹝蕭氏﹞

梁﹝蕭氏﹞

陳﹝陳氏﹞

隋﹝楊氏﹞

唐﹝李氏﹞

南唐﹝李氏﹞

宋﹝趙氏﹞

卷十三上之中

人物志﹝二﹞

列傳

孝悌

王祥

盛彥

孟宗

顏含

吳隱之

蕭統

呂宣問

陶子鏘張松張常洧徐鉉李華潘祺錢戩

伊小乙

傅霖

節義

張悌

卞壼

孫忌

劉仁贍

楊邦乂

秦巨

牛富

趙淮

汪立信

卷十三上之下

人物志﹝三﹞

列傳

忠勛

範蠡

周瑜

溫嶠

陶侃

呂頤浩

張已

卷十三下之上

人物志﹝四﹞

列傳

治行

史崇

潘幹

岑仲休

蘇頌

程顥

劉珙

眞徳秀

陸子遹

馮光祖

儒林

賀循

劉瓛

雷次宗

伏曼容

隱逸

嚴光

魯勝

郭文

史虛白

耆舊

紀瞻

王諒

陶璜

陶回

張闓

樂道融

劉系宗

紀少瑜

陶子鏘

陶季直

丁咸序

淳於量

張松

史務滋

沈恪

劉鄴

許叔牙

張常洧

徐鉉

李華

王安石

兪﹝上�下木﹞

秦檜

魏良臣

潘祺

吳思道

王綸

唐文濟

錢戩

錢周材

閻彥昭

刁衎

秦傳序

邵必

朱存

朱舜庸

吳柔勝

秦﹝上喜下心﹞

王端朝

劉岑

崔惇禮崔惇詩

李處全

潘匯徵

王雲起

楊剛中

卷十三下之下

人物志﹝五﹞

列傳

仙釋

三茅君兄弟三人

葛仙公

葛洪

許邁

陶弘景

楊義和

桓闓

王遠知

邱浚

釋寶志

帛屍黎密

杯渡

法度

菩提達摩

趙僧巖

藏法師

融禪師

木平和尙

酒禿

方伎

李南

陳訓

戴洋

郭璞

徐文伯

吳廷紹

耕剌巫

譚紫霄

王生

李士寧

蔡槐

列女

史氏

賢母習

袁粲母王氏

鄭獻英

王僧辯母魏氏

謝疊山妻李氏

闞文興妻王氏

節婦余氏

劉母郝氏

節婦李氏

李成妻周氏

劉英傑妻吳氏

張宜妻周氏

王元壽妻楊氏

曹裕興母王氏

節婦容國夫人薩法喇於闐氏

卷十四

摭遺

卷十五

論辧

諸國論

奏議

辧考

提要臣等謹案至大金陵新志十五卷元張鉉撰鉉字用鼎陜西人嘗爲奉元路學古書院山長至正初江南諸道行禦史臺諸臣將重刊宋周應合所撰建康志而其書終於景定中嗣後七八十年紀載缺略𨿽郡人戚光於至順間嘗修有集慶續志而任意攺竄多變舊例未爲詳審復議增輯以繼景定志之後因聘鉉主其事凡六閱月而書成首爲圖考次通紀次世表代表次志譜列傳而以摭遺論辧終焉令本路儒學雕本印行至明嘉靖中黃佐修南雍志尙載有此書板一千一百六十四面是今所流傳印本猶出自原刻也其書略依周志凡例而元代故實則本之戚光續志及路州司縣報至事迹其間如官屬姓名已入前志者不復具錄而世譜列傳則前志所有者仍據載無遺體例殊自相矛盾又其凡例中以戚志刪去地圖不合古義譏之良是至於世表年表則地誌事殊國史原不必仿旁行斜上之法轉使泛濫無稽戚志刪除深合體例鉉乃一槪訾之亦爲寡識然其學問博雅故薈萃損益本末燦然無後來地誌家附會叢雜之病其古迹門中所載梁始興忠武王安成康王二碑朱彜尊皆嘗爲之跋不引是書爲證豈其偶未見與乾隆四十六年十二月恭校上總纂官臣紀昀臣陸錫熊臣孫士毅總校官臣陸費墀至大金陵新志原序郡誌之見於世者多矣其間名是而實非語此遺彼者比比皆是求其紀載有法序事詳密使人如身履其地而目擊其事者則百不一二見焉豈以其陵谷之變遷事文之繁縟故紀述有難詳與不然何其可觀者鮮若是哉甲申春浮光士張君鉉以其所撰金陵新志首稿見示其修志本末略曰首爲圖考以著山川郡邑形勢所存次述通紀以見歷代因革古今大要中爲表志譜傳所以極天人之際究典章文物之歸終以摭遺論辧所以綜言行得失之微備一書之旨至其終又曰文摭其實事從其綱亦詳矣哉是年夏集慶路將以是編鋟諸梓上之臺僉曰善且以序見屬辭不獲命應之曰是編首稿固嘗見之而有以知其敍事之詳也使其中皆然豈不能使覽者如身履其地而目擊其事哉予聞張君博物洽聞而作事不苟於是編也容有始詳而終略者乎是夏四月初吉奉直大夫江南諸道行禦史臺都事索元岱序修志文移集慶路總管府承奉江南諸道行禦史臺札付據監察禦史索奉直呈嘗謂陵谷之在霄壤猶有變遷州郡之閱古今豈無因革倘遺文之或泯奚往迹之能明切觀景定建康志者地理有圖人物有傳溪山之勝靡不載風土之宜罔或遺可以知羣賢出處之機可以見六朝興亡之迹爰稽故實殊廣見聞惜故板之不存幸殘編之僅在今不印證久必陸沈如蒙將見在全書責付集慶路令儒學從新繡梓以廣其傳不特可備觀覽於邦人亦足以垂監戒於天下其於風化不爲無補呈乞照詳施行得此施行間又據集慶路申據儒學申準本學周教授關嘗謂郡有志書所以考古今之沿革政具方榮所以驗風俗之盛衰此季札過魯得以考歷代之禮樂爲喜夫子言夏殷之禮亦以文獻不足爲恨切見集慶一路舊稱三吳都會實爲名勝之邦古今紀載山川景物英雄忠義之士不一而足至於誌書歷宋景定年至馬裕齋方行修輯完備惜其舊板已經燒毀不存而日近郡士戚光妄更舊志率意塗竄遂使名迹埋沒無聞志士莫不惋惜今次莫若因舊志之已成增本朝之新創重新繡梓印行亦爲一代盛典豈不韙與然此未敢擅便申乞照詳得此申乞照驗施行憲臺依準所言合下仰照驗委官提調於本路儒學錢糧內支掇刊板先具委定職名依準申臺奉此又準本路判官周奉訓牒呈該準來牒備奉憲臺札付委自當職提調重刊建康誌書等事除依準外切謂古者諸侯置史以紀國政采詩以觀民風此國有史記詩有國風之所由也後世州郡各爲志書亦此之遺意如欲述方冊之舊聞所合著朝廷之盛治照得集慶爲江南要郡自我朝混一迨今六十八年中間恩命之所加風化之所被臺察之設置州郡之沿革名宦之政績人才之賢否山川之變遷風俗之移易與夫忠臣孝子義夫節婦俱有關於政教甚大苟不廣其見聞考之事實裒集成編以續前志歲月旣久漸致湮沈如蒙以禮惇請名儒赴學討論編輯以成其書庶見國家政化之隆臺察紀綱之重然此牒請施行準此行據本路儒學申準本學周教授明道書院房山長關照得景定舊志已行刊雕在手所有續纂新志非仗大手筆未易成就近聞陜西儒官張用鼎名鉉學問老成詞章典雅必得其人事能就緒然非致禮幣詣門惇請豈肯俯臨修纂關請詳酌合用禮物以憑惇請施行準此議備禮幣移委本路判官周奉訓周教授房山長等親詣寓所惇請於至正三年五月初十日到局修纂十月望成書計壹拾伍捲重行點校繕寫當年十二月十二日本路帥府判劉知事王教授同於本局關領呈臺至正四年三月內本路照得近奉憲臺札付爲刊修郡誌事行下各州司縣儒學院務會集耆蒨儒職人等講論搜集申到置立衙門經理田土各各事迹移委判官周垚親賫禮幣禮請到奉元路學古書院山長張鉉纂成金陵新志壹拾伍捲計臺拾參冊發下本路儒學校正去後回據狀申本學王教授與學正方自謙訓導陳顯曾等校正相同如將前項新志刊板緣實在學糧銷用不敷宜從總府從長規畫分派刊造便益申乞照詳得此行下本路儒學與錄判王淵重行計料板物工價參詳張山長纂撰金陵新志壹拾參冊儒學會集儒職校正相同誠爲有補於將來擬合刊板印行以廣其傳分派溧陽州學刊雕五卷溧水州學明道書院各刊三卷本路儒學刊造二卷及序文圖本照依元料工物合用價錢於各學院錢糧內除破移委判官師珍知事劉伯貞司吏朱謙監督並工刊雕申覆憲臺照驗當年五月內承奉江南諸道行禦史臺令史孔淮承行札付該來申爲刊雕金陵新志板物價錢共中統鈔壹伯肆拾參定貳拾玖兩捌錢玖分玖釐送據照磨所呈照算相同憲臺合下仰照驗依上施行承此職名﹝一臺府提調官掾﹞江南諸道行禦史臺禦史中丞董守簡資善都事樊執敬朝散索元岱奉直石思讓奉議令史艾宗勉蔡茂正劉孟琛孔淮督工校勘典吏陳以咸集慶路總管府府判周垚奉訓師珍承直知事劉伯貞職名﹝二臺府官掾﹞江南諸道行禦史臺禦史大夫托歡禦史中丞巴延董守簡任擇善侍禦史實保馮思溫王紳治書侍禦史順昌秦從徳經歷道拉實納蘇羅丹都事樊執敬索元岱石思讓照磨趙儼默好古管勾郭汝能蓋繼祖監察禦史阿爾斯蘭布哈實巴爾圖托歡僧努達實密茂巴爾太平諤勒哲特穆爾默爾吉濟特瑪魯諤勒哲特穆爾張思誠王武楊秩張珪王多羅岱李貞一石思讓王時可噶海齊壽昌趙翔常有恆王永澄丁好禮楊惠令史蔡茂正費詵房圭趙瑄任性善蘇徳信劉孟琛薩題勒密實孔淮王鵬額森特穆爾李忠梅友賢艾宗勉趙範諤勒哲布哈通事巴延譯史阿克實喜山安珠知印寶柱巴延宣使段汝舟徳壽和尙吳謙布延特穆爾錫沙布哈大悲努烏呼訥典吏張梓吳允恭許鎬欒敬直庫子劉允郝元良薩都拉察院書吏陳仲信呂嗣祖邵處義周宗魯慕完楊旭朱明實劉偉達實張弘武瑛髙守中耿權道石允中額森呼圖克邵忠程伯榮許瑞呂謙苑天常集慶路總管府達嚕噶齊特哩總管張塔海特穆爾同知羅壘治中廉靑山府判周垚師珍推官髙仲榮劉忠經歷牛明善知事劉伯貞修志本末一古者九州島有志尙矣書存禹貢周紀職方春秋諸侯有國史漢以來郡國有圖志圖志兼記事記言之體自山川物產民俗政教沿革廢置是非善惡災祥禍福無不當載載而上之王朝修爲通史著爲經典則褒貶之義見焉金陵在禹貢爲揚州歷代爲都爲國爲州爲府典章文物宜可考徵而陵谷變遷事文散逸自宋以來病之今誌略依景定辛酉周應合所修凡例首爲圖考以著山川郡邑形勢所存次述通紀以見歷代因革古今大要中爲表志譜傳所以極天人之際究典章文物之歸終以摭遺論辧所以綜言行得失之微備一書之旨文摭其實事從其綱總爲一十五卷捲各有類類例繁者析爲上中下卷具如後錄如其筆削以俟君子一金陵得名自楚威王築城石頭因山立號始見史傳而山川形勢表然爲東南重鎭則其來遠矣上古帝王有建國朝會於斯若云陽氏之居云陽【建康丹徒接界有云陽嶺詳見通紀】夏禹之會羣神茅山【詳見後山川志】周初太伯之國勾吳【茅山古名勾曲形如勾已勾轉爲句句容以是得名也近延陵瀨渚皆吳境也】春秋楚靈王之築城瀨渚【見後古迹固城下】皆見史傳而年世悠邈事難詳究今依景定志以周元王四年己巳越相範蠡築城長幹爲金陵城邑之始斷自是年表其行事迄今至正癸未凡一千八百一十五年損益舊聞附著時事首尾該涉粗爲詳備而春秋以前事迹散見諸篇文有錯互覽者詳焉一金陵圖志存者惟唐許嵩建康實錄宋史正志乾道志吳琚慶元志周應合景定志而刻板已亡所見卷帙類多訛缺惟景定志五十卷用史例編纂事類粲然今志用爲準式恭以諸誌異同之論間附所聞折衷其後至於事文重泛非關義例者本志旣已刊行不復詳載一古之學者左圖右書況郡國輿地之書非圖何以審訂至順初元郡士戚光纂修續志屏卻舊例並去其圖覽者病焉今志一依舊例以山川城邑官署古迹次第爲圖冠於卷首而考其沿革大要各附圖左以便觀覽一晉之乘楚之檮杌魯之春秋皆諸侯史也乘檮杌缺亡不可復知以春秋經傳考之諸所記載或承赴告或述見聞其事有關天下之故者𨿽與魯無預皆書於冊【若蔡鄭會鄧齊鄭如紀鷁退石隕沙麓崩郭亡之類於魯無預或非赴告亦書】其非義之所存及聞見所不逮者𨿽本國事亦或棄而不錄【若隱公元年傳舉不書之例及隱桓莊閔之春秋其詞略傳稱定哀之世多微辭之類】疑此皆非聖人筆削新意史策舊章固存斯義修景定志者用春秋史記法述世年二表經以帝代緯以時地人事開卷了然與建康實錄相爲表裏可謂良史而戚氏譏其年世徒繁封畫鮮述所作續志悉芟去之以論他郡邑可也而非所以言建康豈惟前代事迹漫無統紀亦將使昭代之典闇而不彰今不敢從述世年表悉依前例一建康自至元丙子歸附至今至正癸未六十八年典章沿革民俗得失視他郡宜多可紀而官府文案兩經焚毀故老晨星無從詢訪古云堂上遠於百里常下遠於千里言相去益遠則見聞乖謬情志益難遽通況士民殊習朝野異趨偏辭隅論故難據依今自丙子前雜稽史傳歸附後用戚氏續志及路州司縣報至事迹附以見聞可徵者輯爲斯志信以傳信疑以傳疑所謂埤毫芒於泰山存十一於千百篇帙旣繁不無缺謬與我同志者考訂而附益之深所願焉一除圖考通紀外表志諸篇各有敍敍所以爲作之意人物志析爲世譜列傳皆據前史纂其名實巨細兼該善惡畢著傳末例有論贊不敢僣越惟範蠡傳前志用吳越春秋及史記傳文辭頗蕪颣今略加潤色明李綱所以說髙宗之意【蠡非王者之佐也然金陵城邑經始於蠡六代建都因其遺迹故論者謂江左形勝古今一也範蠡用之佐勾踐稱伯江淮由微弱以致富彊孫皓陳叔寶用之則由彊大而致覆亡易於反掌所謂無競維人在徳不在險者著矣李綱說見末捲奏議】一歷代以來碑銘記頌詩賦論辧樂府敍贊諸作已具周氏戚氏二志不復詳載今輯其篇第志於古迹卷中其關涉考證者隨事附見自余文記郡州司縣采錄未完郡庠續爲編輯附於志末一溪園先生周應合宋末名儒其修郡誌以馬制置光祖供給搜訪之勤帥憲運漕諸府幙官論辧考訂之助數月成書猶多訛謬鉉也曩因授徒來往是邦十五餘年𨿽嘗從諸縉紳先生遊覽商略得其大槪而憂患之餘學荒辭陋誤膺郡聘無能爲役始自夏五入局編纂疲罄心思凡六閱月以仲冬朔旦繕寫成編不敢上之太史列於掌故施之承學或可資披証之萬一云新舊志引用古今書目尙書【今文禹貢】

汲冢周書春秋左氏傳【周左丘明】

春秋外傳【周左丘明】史記【西漢司馬遷】

戰國策【漢劉向】吳越春秋【晉趙曄楊方】

西漢書【漢班固】東漢書【吳謝承宋範曄劉昭】後漢紀【魏荀悅】三國誌【晉陳壽】

吳書【吳韋昭】晉書【唐太宗】

晉陽秋【晉孫盛】晉紀【晉徐廣】

晉記【宋裴松之】漢晉春秋【晉習鑿齒】

宋紀【齊王智深】齊書【陳許亨】

宋書【梁沈約】齊書【梁蕭子顯】

梁書陳書【陳姚察】續晉陽秋【齊檀道鸞】

南北史【唐李延壽】隋書【唐魏徵】

唐書【宋歐陽修宋祁】五代史【宋歐陽修】

南唐書【宋胡恢陸遊】資治通鑑【宋司馬光】

通鑑綱目【宋朱熹】宋鑑長編【宋李燾】

金國志宋季三朝政要

二王本末【宋陳仲徵】水經【漢桑欽撰魏酈道元注】丹陽記【齊山謙之】京都記【齊陶季直】

建康實錄【唐許嵩】金陵古迹編【宋石邁】

六朝事類【宋張惇頤】六朝事類別集【宋吳彥夔】

六朝進取事類【宋王漻】乾道建康志【宋史正志】

慶元建康志【宋朱舜庸吳琚】景定建康志【宋周應合】

句曲志【宋張侃】咸淳溧水志【宋周成之方遜】溧陽志【宋趙廓夫】古今州郡記【梁陶弘景】

帝代年曆【梁陶弘景】風土記【晉周處】

揚都賦【晉庾闡曹毗】揚州記【晉曹憲】

搜神記【晉幹寶】齊史十志【齊江淹】

世說【宋臨川王劉義慶】吳地記【齊任昉】

三吳決錄【齊孔逭】淮海亂離志【梁蕭圓肅】

梁舊事【梁蕭大圜】輿地誌【陳顧野王】

地形志【隋庾季才】古今帝代記【後周明克讓】

區宇圖志【唐姚思廉】梁實錄【梁周興嗣】

三十國春秋【梁蕭方等】通典【唐杜佑】

元和郡國志【唐李吉甫】方輿記古今國典歲時廣記【南唐徐鍇】南唐近事【宋鄭文寶】

寰宇記【宋樂史】輿地廣記【宋歐陽忞】

祥符圖經方輿勝覽【宋祝穆】

山川地理圖【宋程大昌】通誌【宋鄭樵】

路史【宋羅泌】江表傳

吳錄【唐張勃】江乘記

六朝宮苑記丹陽尹錄

苑城記金陵六朝記

秣陵記建康宮闕簿

江表誌唐十道四蕃志

宋朝事實宋會要

江南野史尙書蔡傳輯錄【董鼎】

夷堅志【宋洪遵】茅山誌【劉大彬張天與】

集慶續志【戚光】諸家文集詩集

金陵覽古詩【朱存陳軒楊備馬之純】金陵故事

金陵百詠【宋曾極陳巖】

名臣事略【蘇參政伯修】至大金陵新志卷一元

張鉉撰

地理圖

金陵山川封域總圖

金陵山川封域圖考輿地誌云鐘山古金陵山也縣邑之名由此而立建康實錄云楚威王築城石頭置邑以其地接華陽金壇之陵故號金陵秦始皇三十六年以金陵爲鄣郡治故鄣【屬吳興郡卽今湖州路】三十七年東遊還過吳從江乘渡望气者言五百年後金陵有天子气因鑿鍾阜斷金陵長隴以通流至今呼爲秦淮乃攺金陵邑爲秣陵縣諸葛亮所謂鐘山龍蟠石城虎踞眞帝王之宅【今考故迹左則方山石硊山之間右則廬龍山馬鞍山之間耆老相傳以爲始皇鑿斷長隴之所其秦淮經流三百餘里地勢髙下屈曲自然必非人工所爲或云始皇埋金玉雜寶於鐘山以厭王气又云楚威王亦嘗埋金於此前志已力辧其非蓋古者帝王以金璧之屬禮祀山川於山則埋於川瀆則沈始皇嘗埋璧茅山沈璧於江漢光武亦埋金玉於茅山頂故謂秦楚嘗埋金玉於此則或然謂以銷厭王气則非也】漢承三代舊制置揚州統丹陽郡所領縣邑有今浙西浙東二道及江東道之半吳晉宋齊梁陳代加分割隋立蔣州唐以隸潤州又攺升州管屬始隘於舊南唐建金陵府縣邑猶更屬不常【沿革見後疆域志】迨宋爲江寧府攺建康府始定有今江寧上元句容溧水溧陽之地東西二百三十五里南北四百六十里東抵鎭江東南抵常州南抵寧國西南抵太平西抵和州西北抵眞州以大江中流爲界山有蔣山卽鐘山金陵【在府城東北】茅山【在句容縣夏禹嘗登以朝羣臣見吳越春秋或謂在會稽】絳巖山一名赭山乃丹陽郡所以得名【在句容縣】華山【秦淮所出在句容縣】東廬山【嚴子陵所居在溧水州】長墉湖一名洮湖【在溧陽州五湖之一】丹陽湖【在溧水州】中江九陽江【禹貢載三江旣入中江其一在溧陽州界】皆江南道名山臣浸在郡境中詳見後疆域山川志

南臺按治三省十道圖

南臺按治三省十道圖考行禦史臺至元十四年禦史大夫相威於揚州刱立統淮東淮西山南及江南十道提刑按察司江淮諸行省各道宣慰司皆隸按治二十八年按察司攺名肅政廉訪司二十九年因立河南行省以兩淮山南三道隨省徑隸禦史臺而行臺遷治建康始名江南諸道行禦史臺按治江浙行省【先治揚州後移杭州】江西行省【先治吉安後移龍興】湖廣行省【先治潭州後移武昌】逐年以監察禦史守省照刷文卷糾察官吏不公不法按行體覆各道廉訪司官吏聲迹江東建康道廉訪司治寧國太平池州廣徳徽州饒州信州諸路及鉛山州置司寧國江南浙西道治杭州平江湖州常州鎭江建徳嘉興諸路並松江府江陰州置司杭州浙東海右道按治浙東宣慰司都元帥府及婺州紹興處衢溫臺慶元諸路置司婺州福建閩海道按治福建宣慰司都元帥府及福州建寧興化延平邵武泉漳汀諸路置司福州【以上系江浙行省地面】江西湖東道治龍興瑞撫建昌臨江袁吉安贛南安南康江州諸路及南丰州置司龍興海北廣東道按治廣東宣慰司都元帥府及廣韶南雄肇慶徳慶潮州諸路南恩新封桂陽連循梅諸州置司廣州【以上系江西行省地面】江南湖北道治武昌興國嶽常徳澧辰沅靖州諸路及漢陽府置司武昌嶺北湖南道按治湖南宣慰司都元帥府及天臨衡永全武岡寶慶郴道桂陽諸路茶陵常寧耒陽三州置司天臨嶺南廣西道按治廣西兩江宣慰司都元帥府及靜江柳梧潯南寧慶遠諸路平樂府融賀桂容藤橫郁林賓諸州置司靜江海北海南道按治海北宣慰司都元帥府及雷髙化欽廉幹寧諸路南寧萬安吉陽軍置司雷州其八番順元宣慰司都元帥府新添葛蠻都云定云等處新得州軍民安撫司思州播州軍民宣撫司管轄金竹鎭遠諸府隸西臺四川廉訪司按治左右兩江來安思明太平鎭安田州五路及沿邊溪硐州縣不屬廉訪司【以上系湖廣行省地面】蓋今行臺所統得禹貢職方揚州全境西南割荊州之半在唐爲江南道而今州司縣屬羈縻之地視舊尢加廣焉【唐書地理誌江南道蓋古揚州南境漢丹陽會稽豫章廬江零陵桂陽等郡長沙國及牂柯江夏南郡地潤升常蘇湖杭睦越明衢處婺溫臺宣歙池洪饒告袁信撫福建泉汀漳爲星紀分嶽鄂潭衡永道郴邵黔辰綿施敍獎夷播思費南溪溱爲鶉尾分爲州五十一縣二百四十七其名山衡廬茅蔣天自天臺會稽四明括蒼縉雲金華大庾武夷今池陵南郡地屬山南八番地在唐爲徼外其它州郡名攺易不同】

行臺察院公署圖

行臺察院公署圖考行臺公署宋初爲轉運使在江寧府治東南府治在南唐宮城今之舊內髙宗紹興三年以府治建行宮遂攺轉運司衙爲建康府治凡曰行宮畱守司江東安撫司沿江制置司兵馬總管都督皆知府兼之其公署創建雄盛【有設廳居中左右修廊戒石亭在設廳前儀門卽戟門在戒石亭南左右到戟惟郡守出入則開府門在儀門南鼓角樓在府門左時避行宮不建譙門淸心堂在設廳後忠實不欺堂在淸心堂後扁乃理宗所書賜馬光祖前有二齊左曰云瑞右曰日思靜得堂在忠實不欺堂後以光祖三任知府攺名三至玉麟堂在忠實不欺堂左後瞰淸溪前臨芙蓉池喜雨軒在前恕齋在後有竹軒在旁靜齋在右學齋在左錦繡堂在玉麟堂左本紹興三十年樞密使王綸知府事所建初名晝錦後攺今名上爲忠勤樓扁皆理宗禦書庭中左右植金華二石以屋覆之前爲木犀臺又前爲碑亭有三段石有堂在左曰水鄕西廳在忠實不欺堂之右別有鎭靑堂在府廨東北其上爲鐘山樓其後爲淸溪道院木犀亭曰小山菊亭曰晚香牡丹亭曰錦堆芍藥亭曰駐春皆在堂左疊石成山上爲亭曰一丘一壑下爲金魚池亭曰眞愛其南爲曲水池亭曰觴詠又其西爲杏花村桃李蹊亭曰種春竹亭曰深淨梅亭曰雪香海棠亭曰嫁梅皆在堂右淸溪一曲環其前左有橋通水鄕名小垂虹右有橋通錦繡堂榜曰藕花多處皆郡圃也其堂之奧榜曰紬書景定修志其中故名堂之東便門通淸溪道中西花園在安撫司僉廳西馬光祖攺爲惠民藥局看窗二所一在西花園東南臨禦街榜曰﹛缺﹜後攺爲軍裝局一在嫁梅亭後臨東虹橋安撫司僉廳在西廳西其後有芙蓉堂西爲三聖祠制置司僉廳在儀門東有籌勝堂君子堂南通淸溪又有集思堂及便廳建康府都僉廳在南門西西廳之前通判有三廳東廳在儀門左有朝陽亭西廳在儀門右有思政堂南廳在府門西南僉書節度判官廳在府門內之左通判官廳南節度推官廳在府門內右通判西廳之左添差節度推官廳在西夾道買民屋所攺觀者推官廳在府門內左僉判廨捨南錄事參軍廳在節推廳南司理廳有二左院在節推廳後有式敬齋右院在西通判廳後司戶廳在府門外東南司法廳在府西南以上並據景定志所記與乾道志不同蓋自乾道至景定數十年間更易多矣今集慶舊規大抵皆馬制置光祖所記】至元十二年二月左丞相淮安忠武王巴延平章河南王阿珠於府治開省冬十月行省起兵屯駐爪州宣撫司於內治事十四年宣撫司罷就爲建康路治尋爲江東宣慰司治所至元二十二年江淮等處行樞密院卽宣慰司開院卽宣慰司移治西錦繡坊大軍庫內其明年行禦史臺移治建康卽樞密行院置臺而密院徙於宋轉運司置院二十六年行臺徙移揚州二十九年立名江南諸道行禦史臺自揚州復還建康仍以前治爲行臺公署察院在臺右卽宋制置司西廳後至元二年重建正廳仍用忠實不欺舊扁中丞資善張公起巖作記【記曰洪惟聖元撫有方夏世祖皇帝混一區宇建行禦史臺以奠南服肇治惟揚最後移治建業綜臨憲司十道行省行院之在江表者咸屬按劾其治所卽勝國安撫畱守舊暑綿歷歲久棟宇摧腐凜焉懼其將壓禦史大夫伊實通斡圖惟載新咨於中臺丞相駙馬都尉達實特穆爾繼爲大夫復以言臺議是之得請於上乃以治書侍禦史圖嚕綱維是役撤舊起廢構材庀工爲堂於中復屋前連宏敞淸邃爲廳於後一如堂制髙朗靖深恢拓有加旁翼以室以爲廳事之所爽密異致暑寒攸宜中爲長廊接棟旅楹子午貫達爲經歷司於堂之左爲燕息之齊於堂之右揭以忠實不欺之扁示存舊也咸謂宜有紀述今禦史大夫巴爾噶齊屬予記之惟太微執法垂象昊穹臺諫職司準玆星躔繩愆糾繆公論攸在皇朝疆域之廣度越前代聲教所曁無間遠邇天子耳目之寄屬之憲臺南臺所控臨地壙事繁荊吳百粵迨於要荒民隱披露罔或壅遏公方材諝罔或滯淹賦私殘暴罔或蔽匿舉揚搜擿剖析釐正公道廓淸紀綱振肅是則委任責成之意矧玆臺治輪奐一新眾庶所瞻於以聳動於以矜式凡蒞是者盍思稱副而無愧負也哉必也貪夫掊利有以治之酷吏戕民有以詣之濫官敗俗有以糾之邪人蠹政有以去之使循良者得以成其治抑屈者得以申其情困乏者得以休其力耕鑿者得以安其生長民之官一以承流宣化爲務而無虐無擾有位之士一以淸心潔已爲先而無怠無縱吏之昏塞疲懦一皆警發振厲而無廢其事民之林林總總一皆成徳向風而無麗於刑斯謂能舉其職而無忝矣其或倚法作威以陷善良靈惡植私以專報復恥過遂非以欺單弱疆辧矯誣以紊條格斁滅典常魯不顧省則貽伊戚鬼得而誅矣敢以斯言爲告以儆居是職者而是役乏經始落成年月與夫財用之給於官木石瓦甓匠夫之數不著著其切於風紀之大者是爲記通奉大夫江南諸道行禦史臺侍禦史張起巖記中議大夫江南諸道行禦史臺經歷廉惠山凱雅書承徳郎江南諸道行禦史臺監察禦史孔思立篆額】至正二年建察院及儀門兩廊曹幙規制視舊有加錦繡堂忠勤樓及制置僉廳皆爲臺官廨宇左司理院爲司獄司右司理院爲永丰庫餘皆廢易不可詳考

舊建康府城形勢圖

舊建康府城形勢圖考建康舊府城周二十五里四十四步上闊二丈五尺下闊三丈五尺髙十丈五尺內臥羊城闊四丈一尺皆楊吳順義中所築也六朝舊城在北去秦淮五里故淮上皆列浮航緩急則撤航爲備孫吳沿淮立柵前史所謂柵塘是也至吳王楊溥時徐溫攺築稍遷近南夾淮帶江以盡地利城西隅據石頭岡阜之脊其南接長幹山勢又有伏龜樓在城上東南隅宋開寶以來城皆因舊凡八門由尊賢坊東出曰東門由鎭淮橋南出曰南門由武衛橋西出曰西門由淸化市而北曰北門由武定橋溯秦淮而東曰上水門由飲虹橋沿秦淮而西出折柳亭之前曰下水門由斗門橋西出曰龍光門由崇道橋西出曰柵寨門【紹興後守臣史正志修築加女墻馬光祖浚濠增築創硬樓四屋百七十餘間柵寨門創硬樓七間及武臺鐵門鐵水窗等浚濠遠城四千六百七十有五丈深丈有五尺闊三十丈濠之內築羊馬墻乾道志云柵寨門在城西門近南鑿城立柵通古運瀆不詳其始後置閘以泄城內水入於江俗呼爲濟秦門今呼鐵窗子是也】城內之北有舊子城宋初爲府治後攺爲行宮亦始築於南唐也詳見古迹志及後路治圖考

集慶路治圖

集慶路治圖考【司屬諸衙門及新創祠宇寺觀附見】臺察公署見前圖考至元十二年二月立建康宣撫司就行省所居前宋府治及舊行宮直廳內置司兼管軍民十四年設江東道宣慰司攺宣撫司爲建康路總管府宣撫廉希願升宣慰使仍兼本路達嚕噶齊府治就僉廳君子堂內署事至元十六年廉宣慰升行中書省左丞不廉路事總管府始於西錦繡坊舊大軍庫內置府【今禦史大夫廨捨】至元二十二年以宣慰司爲樞密行院宣慰司遷居總管府治府遂遷徙不常亦於今上元縣治及軍器庫內置府元貞二年總管廉希哲到任請於上司以西南隅銀行街舊東南佳麗樓爲府治【舊爲賞心樓基景定元年馬光祖攺建今樓大徳二年徙路治其中】撤亭爲廳揭堂曰公明名軒曰悅恕設鼓角樓置按牘架閣庫大徳四年又遷治於舊轉運司【今龍翔寺基】大徳十年本路治中楊翼稟於行臺廉中丞復以佳麗樓建治與總管嶽天禎等僉議興役以濟饑民重蓋廳捨堂宇又修倉廩金陵水馬二驛平準行用庫東西織染兩局廣惠祠武定飲虹二橋教授遊鄭良撰記天歷二年攺集慶路至正二年三月一日遺漏府譙樓及兩廊架閣庫文卷一空達嚕噶齊特哩總管張塔海特穆爾同知羅壘府判周垚推官髙仲榮劉鍾經歷崔勤知事劉伯貞協力重建門樓廊廡是冬落成仍以舊層樓爲更鼓樓【在西南隅宋制置黃萬石所建】在城錄事司【舊遞鋪營】司獄司【舊左司理院】永丰庫【舊右司理院今遷建鄴坊舊財賦司資州庫內】軍器雜造局【舊都作院及雜造局】都稅使司【舊都統司都錢庫】平準行用庫【舊東助糴庫】本路架閣庫【舊廣濟倉】大軍倉【舊平糴倉】萬戶府公廨【舊遊擊軍寨】龍灣軍營【舊遊擊水軍寨】益都新軍營【舊東北隅戎司左軍寨】北門軍營【舊準捷寨】翔鸞坊軍營【舊小馬司寨】養濟院安懷院【舊遊擊右軍寨】教場【舊禦教場】金陵水馬二驛【舊制司二參謀二參議廨宇】西織染局【舊侍衛馬軍司】東織梁局【舊宋貢院】江寧縣治【舊縣尉司】上元縣治路學明道書院二縣學【各仍舊所】南軒書院【舊儀賓館】江東書院【舊呂平章宅】陰陽教授司【西南隅機行街系官房舍】三皇廟【在舊永寧驛基址】蒙古字學【行街內公廨新刱】社稷風雷雨師壇【舊在水西門裏繡春園西今遷南門外越城後】大龍翔集慶寺【前宋轉運司治所舊爲行樞密院按察司廉訪司財賦提舉司公廨又爲潛邸攺刱今寺】帝師寺【保寧寺西北】永壽宮【舊天慶觀又名玄妙】升龍觀【舊三茅沖虛庵】河南王宅【舊總領所】在城養濟新院【在乾道北橋】江寧養濟新院【南門外破街口】其餘宮府臺榭庵觀寺院廟宇詳見古迹及祠祀志

益都路萬戶府鎭守地界圖

益都新軍萬戶府鎭守地界圖考建康府前宋屯駐水陸馬步兵通十五萬餘人營寨參錯府城內外於管屬沿江要害去處設八屯曰下蜀曰馬家步曰沙河曰韓橋曰王家沙曰新開河曰下三山曰汪察港句容溧水溧陽復各有管界巡檢下蜀東陽山前舊縣諸寨【詳見後兵防志】國朝初下江南凡襄陽南伐之兵多畱建康福建廉萬戶保定張萬戶泰州孟萬戶常州宋萬戶寧國喬萬戶統諸奕軍相繼鎭守江淮行樞密院復於河南省管下蘄黃鄧新等奕撥軍二千餘人於龍灣屯駐教習大徳元年益都新軍萬戶府全奕自寧國遷鎭建康於前宋遊擊軍營內置司逐年差千戶百戶鎭守溧陽等處及守把江面要害【詳見後兵防志】巡檢設司一十二處州捕盜司縣尉司各有弓兵巡防警捕隸有皆管領

江寧縣圖

江寧縣圖考江寧縣歷代沿革見後疆域志古城在今城西南七十里南臨江寧浦周六里四十步其地仍在縣境江寧名本在上元之先今縣則南唐割上元南十九鄕所置【新志以古迹﹛闕﹜故以江寧居諸縣之首】宋因唐舊治在今城北門壽寧寺北有縣丞廨【縣衙西】主簿廨【丞廨東】尉司【司門外西街越臺南】至元十四年城內置錄事司乃撤舊闕廨於尉司建今縣治東西八十五里南北闕十八里東至上元縣界舊以禦街中分今抵闕事司城門爲界西至和州烏江縣界四十里鰻鯬洲大江中流爲界南至溧水州界九十闕裏以烏剎橋爲界北至上元縣界五里以金陵鄕爲界所管二十三鄕八十六里湖山車府山祖堂山【皆在縣南】銅山【縣東南】鼓吹山【在縣南】龍山【當塗縣界】橫山【接太平州界】牛頭山卽天﹝外門內﹝打去丁攺艮﹞山【縣南山有石窟辟支佛所出山南有大石鼓天欲雨則鳴上有宋南郊壇】大靑山【縣南】陰山【縣西南】闕山【西南臨大江】西北抵江婁湖髙亭湖劉陽湖石﹛闕﹜湖銀湖河湖三城湖皆在縣境詳見後諸志

上元縣圖

上元縣圖考上元縣置於唐上元年間舊建康附郭止設一縣名稱數有更易爲江寧爲白石爲歸化【詳見年表】治亦屢遷最後名上元其境卽今上元舊地唐治所在今永壽宮之東臨運瀆𨿽莫詳其所遠近尙可約知光啟中復徙於鳳臺山西宋初遷於南唐司會府在今臺治東後軍營內建炎中徙今治所歸附後因宋舊治【乾道志知縣廨捨在城東門內】有存愛堂【在西偏以明道先生曰一命之士苟存心於愛物於人必有所濟先生嘗爲上元主簿故摘存愛二字名堂後更名存心姚希得記】縣丞廨【縣衙東南】主簿廨【縣衙東明道書院左主簿巷內】尉司廨【東門外南路北今尉司】地東西九十五里南北八十五里東至句容縣界八十里以周郎橋中分界西至江寧縣界舊以禦街中分今抵錄事司城門爲界南至江寧縣界七十里以永丰鄕白米湖爲界北至眞州六合縣界四十九里以爪步大江中流爲界所管十八鄕五十二里【詳見疆域志】石頭山【在府城西】蔣山【府城東北】盧山馬鞍山【縣西比二山間秦鑿爲二有都船場聖妃廟至今溝內石骨相連】臨沂山【縣東北】攝山【縣東北】方山一名天印山【縣東南卽秦所鑿長壠之所今有直瀆接石硊山】鴈門山【縣東南】秦淮水西北貫城中北抵大江中有玄武湖亦通秦淮皆在縣境詳見後諸志

句容縣圖

句容縣圖考句容縣自漢晉以來名稱不易今城不知所始有東西南北白羊上羊六門城周三百九十丈上闊九尺下丈二尺東西長九十丈南北八十五丈舊志以爲縣之子城今縣廨宇仍宋舊治【唐天佑六年知縣邵全邁造】有華陽道院【縣誌縣衙在縣城正北嘉定間重建樓門有宣詔頒春亭琴堂華陽道院後圃有秀陰堂攺名愛山又有平易堂畫簾拙逸不欺讀書林捲雨淨友皆軒齊名冰玉軒琴月軒張矩有記東軒有騎省石主簿廳在縣治東有喜齋縣丞廳又在東有簡靖眞淸等堂其地今並爲際畱倉土地廟尉司在縣治西有宣威堂蘭菊軒又淸佐閱武二亭今廢】大徳十年監縣達勒達縣尹趙靖因前令田郁舊規攺創今治尉司廨亦攺創縣治東縣學城隍祠仍舊有梁昭明文孝皇帝廟【在縣治東】達奚將軍廟【縣治東南】地東西七十里南北一百二十里東至鎭江路丹徒縣界五十里以山口爲界西至上元縣界二十里以周郎橋中分爲界南至溧水州界六十里以丁塘村爲界北至眞州揚子縣界七十里以下蜀大江中流爲界所管十六鄕五十八里茅山大茅中茅小茅諸峯良常山秦望山靑龍山【周回一百五十餘里在縣東南】絳巖山【縣西南】銅山竹裏山【皆在縣北】華山竹山吳山【皆在縣界】赤山湖【在縣西南出絳巖山周一百二十里下通秦淮】皆在縣境詳見本縣誌及後山川諸志

溧水州圖

溧水州圖考溧水州元貞以前爲縣自隋開皇十一年割溧陽縣之西置溧水縣今城疑自隋築周五里七步子城周一里一百一十四步上闊五尺下八尺縣城五門東曰愛景南永安西臨淮北望京東南尋仙縣治在秦淮北舊有鼓樓正廳東廳極髙明樓蕭閒堂正靜堂君子堂【東廳有校官碑及劉漫塘縣箴有佇益得初二齋弦歌堂姑射亭站臺隔浦深窈仰髙三亭縣丞廳在縣北仁和坊街西廳事有山谷四民帖周吳成題名石刻有共濟堂簡靖聽松種學南漪四軒主簿廨在縣治內今爲捕盜司尉廳在惠政橋北有二李亭後名雙玉廬山李公擇父爲尉時與兄野夫讀書之所廨後有鸂﹝涑力鳥﹞灘今爲中山馬驛凡舊官廨兵火皆廢不存】國初縣升爲州元貞二年知州儀叔安重創今治後又建中正堂惠民局【在州治東】際畱倉【在幙廳南】架閣庫【幕廳東】稅務【在惠政橋南】州學【卽舊縣學】社稷壇【州南】三皇廟【州西表孝坊宋永丰倉】嶽廟【州治東北】城隍廟【州治東】劉府君張將軍承烈廣福王各有祠宇地東西八十二里一百三步南北一百五十五里三十八步東至句容縣界三十七里以浮山頂爲界西至上元縣界三十五里以烏石橋爲界南至寧國路宣城縣一百一十里以四牌岡爲界北至江寧縣界四十五里以上義山爲界所管十七鄕四十七里溧陽山【州東南】濁山【州東南秦淮之源】東廬山【在州東南丹陽分界水源有三西流者入秦淮東北流者入馬沈港東南流者入丹陽湖】杜城山【在州南】石城山【州東南】稟丘山【在州西】石羊山鳳棲山澳洞山【皆州西南】遊子山【州南】回峯山官塘山荊山仙杏山【皆州東南】銅山【州西】芝山【上有李洞燕洞在州東南】丹陽湖【州西八十里周百九十五里中流與太平當塗縣分界此水本由五堰自常州宜興入太湖今已堙塞】固城湖【州西南九十里周百里南北三十里東西二十五里環楚王故城有水四派湖中流與太平分界與丹陽石臼號三湖相連椄】石臼湖【州西南四十里縱五十里衡四十里西連丹陽湖湖中有軍山塔子馬頭雀壘四山】皆在州境詳見本州島志及後山川諸志

溧陽州圖

溧陽州圖考溧陽州歸附以前爲溧陽縣漢縣城在溧水固城唐縣城在州西北四十五里卽舊縣村巡檢寨基唐天復三年移治今所南唐升元二年築城周四里二百九十四步髙一丈一尺上闊一丈下二丈八尺壕闊五丈深五尺宋建炎中展入靑安艸市增廣二里今周六里有餘水陸門七東曰迎春南迎夏西迎秋北迎冬西北曰靑安上水門曰淸暉下水門曰挹秀元貞元年升州州治仍宋縣治在城內市心有無倦堂【舊有手詔亭頒春亭八如齋逶迆齋西齋無愧堂讀書堂淸閒堂煙艇室聞風臺大圖鏡亭濠淨亭煙波亭皆知縣陸子遹李大原所創縣丞廨在州治東有來月堂今爲郵亭主簿廨在丞廨東有鳳棲軒今爲蒙古字學尉司在主簿廨東有懷曜軒以孟東野謚貞曜也凡官廨損益攺創皆非舊制】州學卽舊縣學有織梁局稅務館驛捕盜司【皆在州未定坊】城隍廟【在州登俊坊】祠山眞君廟【在州招遠坊】武烈大帝廟【在東門外】顯惠卽史祖侯廟【在永成鄕】史貞義女廟【在明義鄕中江橋】五顯廟【在州招遠坊】趙城明王廟【福賢鄕下橋裏】東嶽廟【在福賢鄕下橋】赤鄒將軍廟【在福賢鄕屠塘】茅司徒廟【在福賢鄕馬店】社稷風雷雨師壇【在州西門外】地東西一百五十里南北一百六十里東至宜興州界一十五里以葑埭牌爲界西至溧水州界八十五里以三塔墩爲界南至廣徳路界七十里以石屋山分流爲界北至金壇縣界八十里以長塘湖港荻場爲界所管十三鄕十八里桂林山盤白山伍牙山荊山鐵冶山【皆州西南】龍潭山懸鼓山【皆在州南】鐵山銅官山【皆州東南】瓦屋山丫頭山【皆州西北】曹姥山【州西北有聖姥廟】呂長山【州西有呂將軍廟】芝山【州西舊傳梅福隱此】長塘湖【在州北五十三里周百五十里接金壇宜興二界舊名洗湖中有大巫小巫山虞翻曰滆湖洮湖射湖貴湖及太湖爲五湖並太湖之小支俱連太湖故太湖兼得五湖之名】千里湖【在州東南十五里陸機云千里蒓羹末下鹽豉至今產蒓俗呼千里渰與故縣渰相連或說千當作芊末作秣秣下卽秣陵從省文耳】升平湖【州西七十里水自溧水州五堰東流入湖連入震澤卽古中江所徑有溪自建平縣來會】三塔湖一名梁城湖【在州西七十里周十八里西南與升平湖相接】瀨陽衍【在州西三十六里衍卽渰字吳音訛耳西接三塔衍北接新昌衍連永陽江葛涪衍出州西北東流入湖今衍地多成圩田僅存一派】皆在州境詳見本州島志及後山川諸志

集慶路學圖

路學新圖考南唐都建康濱秦淮開國子監【今鎭淮橋北禦街東舊比較務卽其地裏俗呼爲國子監巷】宋雍熙中有文宣王廟在府西北三里治城故基天聖七年丞相張士遜出爲太守奏徙廟於浮橋東北建府學給田十頃賜書一監景佑中陳執中又徙於府治之東南【卽今學基】建炎兵毀紹興九年葉夢得更造學援西京例奏增置教官一員【見後年表】淳熙四年劉珙重修慶元二年張枃建閣以奉禦書閣下建議道堂淳佑初年別之傑增修學宇六年趙以夫卽命教堂更名明徳增造兩廊以妥從祀十年吳淵列祠先賢增學廩創義莊寶佑中馬光祖興學校集周漢以來名賢贊而祠之大成殿在靈星門北戟門內從祀位在兩廊禦書閣在明徳堂後講堂卽今明徳堂議道堂在禦書閣下齋捨東序三曰守中曰進徳曰說禮西序三曰常徳曰育材曰興賢祭器庫二一在大成殿前東廊之南一在禦書閣東偏公廚在東序後射圃在義莊倉之西有亭名繹志後攺正已堂大徳四年秋八月廟學災惟存尊經閣及二教授廳七年總管陳元凱重建今學

臺城古迹圖

外圍以宣陽門爲中者晉名苑城卽吳都城舊趾周二十里一十九步內圍以大司馬門爲中晉成帝新作新宮一名臺城周八里內圍之次卽梁武帝所作宮城墻立重門開二道諸門名晉宋齊梁陳更易不同今以其可考者道之按舊志成陽門內有晉建鄴縣城城西二里卽唐縣城縣城西卽吳冶城城內西則有卞將軍墓齊何點所居東籬門乃東府之西西州之東故圖經云西州城未有籬門立烏榜與建康分界後名其地爲烏榜村在天慶觀西南今永壽宮是也臺城古迹圖考古都城宮苑記吳大帝所築周回二十里一十九步在淮水北五里黃龍元年自武昌徙都晉元帝初過江不攺其舊宋齊梁陳皆都之宋世宮門外六門城設竹籬至齊髙帝建元元年有發白武樽言曰門三重門竹籬穿不全上感其言攺立都墻本紀建元二年立六門都墻是也其後增立爲十二門雲臺城一曰苑城本吳后苑城晉成帝咸和中新宮成名建康宮卽世所謂臺城也在上元縣東北五里周八里濠闊五丈深七尺今胭脂井南至髙陽樓基二里卽古臺城之地盡爲軍營及居民蔬圃【實錄注苑城卽建康宮城吳之後苑地一名建平園又雲臺城南正中大司馬門南對宣陽門相去二里宣陽卽苑城門則臺城在苑城內明矣宮苑記云古臺城卽建康宮城本吳后苑城晉咸和中修繕爲宮輿地誌云都城南正中宣陽門對苑城門其南直朱雀門正北面宮城無別門乃知苑城卽宮城在都城內近北明矣臺城南面開四門北面二門東西面各一門宮城內有二重宮墻周回五百七十八丈南面開二門北面二門東西面各一門第三重宮墻南面一門東西面各一門又云同泰寺與臺城隔路今法寶寺及圓寂寺卽古同泰寺基故法寶亦名臺城院以此考之法寶圓寂寺之南蓋古臺城也晉書成帝時蘇峻作亂焚燒宮室溫嶠以下咸議遷都惟王導固爭不許咸和五年作新宮始繕苑城六年遷於新宮卽此城也唐史張雄使別將趙暉據上元暉恃其才欲治臺城爲府是此城唐未尙存至楊吳時攺築而城遂廢矣】古都城門晉書成帝作新宮繕苑城修六門【實錄注云六門都城門也晉初但有陵陽門後攺爲廣陽門內有右尙方世謂尙方門次正中曰宣陽門本吳所開對苑城門世謂之曰門晉爲宣陽門門三道上起重樓懸楣上刻木爲龍虎相對皆繡栭藻井南對朱雀門相去五里餘次最東曰開陽門宋元嘉二十五年攺開陽曰津陽東面最南曰淸明門門三道對今相宮巷門東出靑溪橋巷尙書下捨在此門內正東曰建春門後攺爲建陽門門三道正西曰西明門門三道東對建春門卽宮城大司馬門前橫街也正北面卽宮城無別門又按宮苑記凡十有二門南面最西曰陵陽門後攺爲廣陽門正門曰宣陽門次東曰開陽門後攺爲津陽門門三道直北對端門最東曰淸明門直北對延熹門當二宮中大路東面最南曰東陽門直靑溪橋巷卽今湘宮寺門路最北曰建春門陳攺爲建陽門西對西明門卽臺城前衡街北面最東曰延熹門南直對淸明門當二宮中大路次西曰廣莫門門三道陳攺名北捷門北直對樂遊苑南門次西曰玄武門門三道齊攺名宣平門北直趨玄武湖大路最西曰大夏門南直對廣陽門北對歸善寺門西面最北曰西明門直對建陽門卽大司馬門前橫街是最南曰閶闔門西直對東陽門詳考宮苑記陵陽宣陽開陽三門與實錄所向皆同惟淸明門在南面最東而實錄乃在東面最南今以宮苑記北對延熹門証之卽實錄誤矣又實錄云正東曰建春正西曰西明宮苑記乃在東西面之最北其最南又有東陽閶闔二門蓋實錄都城止六門而宮苑記之門乃十有二宋紀獨載元嘉二十五年新作閶闔廣莫二門其餘延熹玄武大夏東陽四門不見建立之始實錄元嘉二十五年四月新作閶闔廣莫等門攺先廣莫曰承明然則此六門皆同時作史略之爾然東西二門相對實錄宮苑記皆云大司馬門前橫街則知東西舊止二門各正所向後又增立二門故以南北別之也又按宋元凶劭作亂閉守六門於門內鑿塹立柵齊建元中始立六門都墻梁侯景濟江韋黯屯六門皆止言六門而元凶劭傳又云同逆先屯閶闔門外臧質從廣莫門入乃知六門爲正門後所立六門皆便門也故史不載閶闔廣莫等門作於元嘉二十五年元凶劭之亂乃三十年云】古建康宮門晉成帝咸和七年新宮成名曰建康宮開五門南面二門東西北各一門宋文帝元嘉二年於臺城東西開萬春千秋二門陳宣帝大建二年攺作雲龍神武二門【按建康實錄注南面二門正中曰大司馬門世所謂章門拜章者伏於此門待報南對宣陽門相去二里夾道開禦溝植槐柳世或名爲闕門近東曰閶闔門後攺爲南掖門門三道世謂之天門南直蘭宮西大路出都城開陽門其北面平昌門則上有爵絡世謂之冠爵門南對南掖門宋永初中攺宮城北平昌門爲廣莫門至元嘉二十五年攺先廣莫門曰承明門又雲南面端門夾門南大鼓在兩塾之南並三丈八尺圍用開閉城門日中晡時及晚並擊以爲節夜又擊之以持更宮苑記南掖門宋攺閶闔門陳攺端門東西二門考之實錄已不可見可見者惟南面二門與北面一門而已又按宮苑記晉成帝修新宮南面開四門最西曰西掖門門三道並重衝正中曰大司馬門門三道起三重樓直對宣陽門次東曰南掖門宋攺閶闔門陳攺端門南直對津陽門北對應門最東曰東掖門門三道南直對蘭臺路東面正中曰東華門門三道晉本名東掖門宋攺萬春門梁攺東華門北面最東曰承明門門三重本晉平昌門南直對東掖門東掖疑卽南掖最西曰大通門上重西面正中曰西華門晉本名西掖門宋攺千秋門梁攺西華門凡八門比建康實錄所載多五門梁天監十年初作宮城門三重樓及開二道又按宮苑記建康宮城內有兩重宮墻南面開二門西曰衙門隱不見南西掖門東曰應門晉攺名止車門南直對端門卽晉南掖門也東面正中曰雲龍門北面正中曰鳳妝門近西曰鸞掖門西面正中曰神武門凡六門第三重宮墻東直對墻南面正門曰太陽晉本名端門宋攺爲南中華門東面正中曰萬春門直東對雲龍門西對千秋門西面正中曰千秋門西對神武門東對萬春門凡三門建康實錄皆不載以宮殿証之雲龍門是二重宮墻東西門對第三重宮墻萬春門神武門是第二重宮墻西面門對第三重宮墻千秋門東西相望按圖可考足以想見臺城門闕之盛然晉成帝時已有雲龍門蘇峻作亂羊曼爲前將軍率文武守此門是也以上宮城諸門考證詳見古迹志】

冶城古迹圖

闕

茅山圖考茅山在句容縣東南四十五里周回一百五十里初名句曲山像其形也茅君得道更名曰茅山三十六洞天之數第八曰金壇華陽之天此山是也【史記禹封泰山禪會稽晉灼曰本名茅山吳越春秋云禹巡天下登茅山以朝羣臣更名茅山爲會稽亦曰苗山茅山記曰大茅山獨髙處黑帝命東海神理大銅鼎於山頂深八尺上有盤石鎭之黑帝卽顓頊也又曰秦始皇帝三十七年遊會稽還登句曲北垂山埋白璧一雙深七尺李斯篆刻文云始皇聖徳平章江山巡狩蒼川勒銘素璧又曰王莽地皇三年七月遣使者章邕賫黃金白玉銅鐘五口贈三茅君光武建武七年三月遣使者吳倫賫黃金五十斤玉帛獻三茅君今山頂有埋金處上有聚石又曰中茅山獨髙處司命君埋西胡玉門丹砂六千斤深二丈上有盤石鎭之其山左右泉流下皆小赤色飲之延年益壽左眞人就司命君乞得一十二斤以合九華丹山頂石壇石案香鑪今存今三陽百姓多長壽者蓋太陽北陽朱陽三村耳茅君內傳句曲山秦時華陽之天漢宣帝時三茅君居之遂名茅山內有積金山因以金爲壇號周時名其源澤爲曲水之穴秦時名句金之壇似已字故以句曲名焉眞誥曰金陵句容之句曲洞爲第八洞天又曰句曲地肺土良水淸可以度世種民是處五災不幹又曰金陵者洞虛之膏腴句曲之地肺履之者萬萬知之者無一按茅山誌茅蒙字初成華陽人也隱華山修道秦始皇三十一年白日上升是時有民謠曰神仙得者茅初成駕龍上升入太淸時下玄洲戲赤城繼世而往在我盈始皇聞之問故老答曰此仙謠也於是有尋仙之意蒙之玄孫盈得道於金陵句曲山上升爲東嶽上卿司命眞君太元眞人居赤城時來句曲弟茅固茅衷皆得道於此邦人攺句曲爲茅君山洞天福地記福地七十二地肺爲第一卽金陵是也金陵之地水至卽浮故比之於肺抱朴內篇別有地肺山乃玉畱嶼又商山亦名地肺今以內傳爲正】山中有大茅峯【山頂有聖佑觀奉大茅君眞應眞君峯北華陽洞之東有崇禧萬壽宮東南有崇壽華陽二觀】中茅峯【山頂有徳佑觀奉中茅君妙應眞君西有升元觀舊爲白鶴廟與祠宇宮相鄰淸眞觀在大羅源】小茅峯【山頂有仁佑觀奉小茅君神應眞君與徳佑聖佑二觀皆延佑三年定額】抱朴峯【大茅峯北】白雲峯【中茅峯西有白雲崇福觀】五雲峯【小茅峯側有五云觀】積金峯【大茅中茅二峯間陶隱居弘景所住有元符萬寧宮華陽宮天聖觀棲眞觀】疊玉峯【大茅東南有藏眞觀】華蓋峯【在崇壽觀東南】四平山【大茅西南俗稱方山】良常山【茅山北垂】華姥山【大茅崇禧宮南】郁岡山【小茅峯東北有乾元觀】龍尾山【大茅東】東方山【東連仙幾山】仗龍山【在柳汧之間有抱元觀】雷平山【伏龍山東有玉晨觀】方隅山【雷平山東北有燕洞宮】秦望山【良常山東北】丁公山【積金山西有紫陽觀】自大茅山南後韭山竹山吳山連峯疊嶂達乎吳興天目諸山許邁所謂洞庭西門潛通五嶽【洞庭卽今太湖】陶弘景亦云三茅山東通王屋西達峨嵋南接羅浮北連岱嶽朱文公謂岷山之脈由衡山南出而東度大庾嶺者包彭蠡之源而北盡乎建康然則茅山形勢實與西蜀岷山峨嵋相爲首尾蔣山金陵特其脈之盡者其爲揚州之鎭山爲江南之名藩會府豈不宜哉詳見後山川志

蔣山圖

蔣山圖考鐘山一名蔣山在城東北一十五里周回六十里髙一百五十八丈東連靑龍山西接靑溪南有鍾浦下入秦淮北接雉亭山漢末有秣陵尉蔣子文逐盜死事於此吳大帝爲立廟封曰蔣侯大帝祖諱鍾因攺曰蔣山唐地理誌江南道其名山衡廬茅蔣【輿地誌古金陵山也縣邑之名由此而立金陵地記云秦始皇時望气者云金陵有天子气乃埋金玉雜寶於鐘山又云蔣山本少林木東晉令刺史罷還種松百株宋時諸州刺史罷職還者栽松三千株下至郡守各有差山之最髙峯北有五願樹乃柞木也庾闡揚都賦元帝渡江望气者云蔣山上紫气時時晨見宋散騎常侍劉勉經始鍾嶺之南以爲棲息聚石蓄水朝士雅素者多從之遊又雷次宗元嘉中開館雞籠山文帝爲築室於鐘山西巖下謂之招隱館齊周顒於鐘山西造艸堂寺以處僧慧約寺卽顒所居梁武帝於鐘山西置大愛敬寺江表上已多遊於此侯景反邵陵王綸率西丰公大春等馬步三萬發自京口直據鐘山景黨大駭具舟欲逃阮孝緒因母疾用藥須得生人蔘浸舊傳鐘山所出孝緒躬歷幽險累日不獲忽一白鹿導前行至一所不見就求之果得陳大寶元年齊軍潛至鐘山龍尾進至幙府山唐大歷中處士韋渠牟亦隱於此號遺名子顏眞卿題其所隱之堂曰遺名先生三教會宗堂】山內舊有定林庵【宋王荊公安石嘗讀書於此朱元章榜曰昭文齋李伯時寫荊公眞像於壁楊次公爲之贊霜筠雪竹二庵皆在蔣山寺左】寰宇記云自梁以前立佛寺七十所今山南有太平興國禪寺【梁武帝天監十三年以定林寺前岡獨龍阜葬志公永定公主以湯沐之資造浮圖五級於其上前記云塔名玩珠取龍玩珠之義十四年卽塔前建開善寺今寺乃其地也唐乾符中攺爲寶公院南唐升元中徐徳裕重修後主又攺爲開善道場至宋太平興國五年攺賜今額慶曆二年葉淸臣奏爲十方禪院王荊公安石爲相退居鐘山爲帥守者多其門人寺宇益增大後屢經火泰定二年正月再毀今重建特盛有翰林學士虞集撰記詳見祠祀志】新建大崇禧萬壽寺【泰定四年潛邸﹖建近有望江亭禦史中丞趙世延撰記詳見祠祀志】其山峯秀者有屏風嶺【巧石靑林幽邃如畫在古明慶寺前】山之東八功徳水【在悟眞庵後梅摯記云梁天監中有胡僧寓錫山中乏水時有龐眉叟謂曰余山龍也知師渴飲措之無難俄而一沼沸出後西僧繼至云本域中八池已失其一自梁以來嘗取給禦府云飲之可以愈疾】道卿巖【在八功徳水後半嶺間宋太守葉淸臣字道卿嘗遊其間因以其字名巖】寶公塔西二里有洗砵池興國寺西有道光泉【熙寧八年僧道光所斸得名在梁靈曜寺前其深五尺】宋熙泉【近宋熙寺基之左今蔣山興國寺日用此泉】其東山顚有定心石下臨峭壁寺西百餘步有白蓮庵【庵前有白蓮池乃策禪師退居之所】北髙峯絕頂有一人泉【僅容一勺多挹之不竭】桂嶺【六朝事類云在山南明慶寺後】楊梅峴栽松峴【皆以其樹得名】猿驚鶴怨二谷【好事者所加】道家八洞天之外有三十六洞天其一朱湖洞天在鐘山又有太子巖【梁昭明太子嘗讀書於此又名昭明書臺今爲七佛庵一人泉在其東】梁侍中周捨立靜壇與道士塢相對【武帝問其壇如何對曰風不鳴條云無膚寸鹿巾黃帔甚多白簡朱衣罕至囡名靜壇道士塢在古明慶寺前與八功徳水相近則靜壇當在其處乾道志壇在鐘山南巖上慶元志梁天監十三年築西靜壇於鐘山下事迹曰道士塢在明慶寺前有道觀卽陳宣帝禮玄靖臧兢處在寶公塔東】桃花塢在寶公塔西北【舊有桃花甚盛今不復存矣】茱萸塢在蔣山南平坡中舊有茱萸園【宋道士陵修靜餌茱萸於此】此皆山之勝處也

大龍翔集慶寺圖

抄白【長生天气力裏大福蔭護助裏皇帝聖旨行中書省行禦史臺行宣政院官人每根底宣慰司廉訪司官人每根底軍官每根底軍人每根底管城子底達嚕噶齊官人每根底來往的使臣每根底眾百姓每根底眾和尙每根底宣諭的聖旨靑吉斯皇帝諤格徳依皇帝色辰皇帝諤勒哲圖皇帝庫魯克皇帝布延圖皇帝格根皇帝呼圖克圖皇帝濟雅圖皇帝伊哷哲伯皇帝聖旨裏和尙每伊囉勒昆先生每教不棟甚麼差發休當者告天祝壽者麼道有來如今依在先底聖旨體例裏不揀甚麼差發休當者告天與咱每祝壽者麼道濟雅圖皇帝爲報祖宗教萬民得濟的上頭集慶路裏起蓋了大龍翔集慶寺教廣智全悟大禪師笑隱長老做住持委付了選有本事的好和尙住坐依著百丈淸規體例裏交海會云堂裏坐禪旃檀林裏早晚念經者依著釋迦牟尼佛的體例行者祝壽者麼道咱每這大龍翔集慶寺江南田地裏有的五山教這寺在五山之上者這寺裏首尾藏主等頭首委付來的和尙每提調的官人每依著五山體例裏各路分裏有的寺院闕住持呵資次裏住持委付者不揀是誰休將別个和尙說好這寺裏休分付者麼道聖旨行了有來至今他每五山寺不曾定體麼道聽得來如今笑隱長老根底加與釋教宗主的名分兼領五山寺者今後這寺裏住持於五山寺本宗派住時長老內選揀委付者濟雅圖皇帝潛邸時分坐地的房子裏蓋來的寺院比別个寺不同奉聖旨官錢內這寺裏與來做常住的田土稅糧休納者雜泛差發休當者麼道不揀甚麼勾當依著濟雅圖皇帝已了的聖旨定例行者執把的聖旨與了也這寺家房舍裏使臣每休安下者鋪馬祗應休與者休斷公事者俗人每休爭競者但屬這寺裏的田土碾磨店鋪解典庫浴堂人口頭疋河泊船隻蘆場等不揀甚麼他每的不揀是誰休奪要者休倚气力者這寺裏辦常住其間廉訪司有司添气力成就者休沮壞者這般宣諭了呵別了的人每有罪過者這廣智全悟大禪師釋教宗主笑隱長老等和尙每有聖旨麼道不幹礙自已的勾當做主呵沒體例的勾當行呵他每更不怕那聖旨至元元年閏十二月十五日大都有時分寫來】

曹南王祠堂圖

抄白【至正元年閏五月初六日本路奉江浙等處行中書省札付準中書省咨禮部呈承奉中書省判送至元六年十月十二日奏過事內一件托觀平章文書裏說有父阿勒哈世祖皇帝時分與已延丞相等純領蒙古兵馬徵討亡宋旣而歸還復平額哷布格並河西叛賊阿蘭岱爾等屢立奇功名上頭賜與曹南王名分來如蒙照依巴延丞相例於集慶路起蓋祠堂麼道與文書的上頭交禮部官與太常禮儀院官一同定擬呵曹南王阿勒哈與淮安河南二王一體有功立祠堂的說有依部家定擬來的行呵怎生奏呵奉聖旨那般者欽此覆奉都堂鈞旨連送禮部議得中書省托歡平章父曹南王阿勒哈開國功臣建立祠堂致祀旣太常禮儀院檢照集議明白卽與淮安忠武王事系一體合依本院所擬欽依於集慶路官爲起蓋祠堂所據供祭田土比依前例量擬減半於本路系官田內撥賜一十頃以酬勛節如蒙準呈宜從都省詳酌聞奏相應具呈照詳得此至正元年二月初八日伊克集賽第二日興聖殿裏後寢殿東耳房裏有時分舒庫爾齊曼濟畢捨哩道拉實院使伊勒都齊已延特穆爾殿中哈瑪爾給事中特穆爾布哈等有來眾省官每商量了畢爾齊巴哈平章阿嚕參政蒙古畢捨哩哈喇特穆爾等奏過事內一件昨前托歡平章父曹南王阿勒哈根底起蓋祠堂者麼道有聖旨來交禮部定擬呵與淮安忠武王事系一體如今教集慶路官不以是何系官錢內起蓋與祠堂於本路官田地內撥賜與一十頃的說有依部家定擬來的行呵怎生奏呵奉聖旨那般者欽此除外都省咨請照驗欽依施行準此省府仰欽依不以是何錢內先盡官有見在委官從省計料合用木物工程具實開坐申省奉此行下錄事司計料木物工程委自錄事判官巴延徹爾提調相視丈量得正北隅柴街寶戒寺側系官空地一十五畝一分四釐於本路系官錢內放支官錢收買木物委自本路判官周垚上元縣達嚕噶齊諾海提調人匠起蓋祠堂殿宇廊房山門後堂裝塑完備春秋戊日致祭余見後年表及祠祀志】至大金陵新志卷二元

張鉉撰

金陵通紀禹貢淮海惟揚州【禹別九州島由夏迄周𨿽嘗更爲十二而揚州無所易其地北據淮南距海職方氏東南曰揚州】在天官爲星紀之次其星斗牽牛婺女【史記斗江湖牽牛婺女揚州又曰甲乙四海之外不占丙丁江淮海岱隋書揚州爲淮海之地在天官自斗十二度至須女七度爲星紀於辰在丑吳越得其分野晉書引春秋元命包云牽牛流爲揚州分爲越國立爲揚山以爲江南之气勁厥性輕揚亦曰州界多水水波揚也於古則荒服之國戰國時其地爲楚分今按此專言荒服非也夏殷之制畿甸之外有綏服要服荒服相去各千里夏都安邑殷都亳五遷末遷朝歌揚州亦爲要服之國】其川三江其浸五湖【職方解曰三江以爲險五湖以爲浸史記索隱曰地理誌北江從會稽毗陵縣北東入海中江從丹陽蕪湖縣東北至會稽陽羨縣東入海南江從會稽吳縣南東入海故禹貢有北江中江也五湖者郭璞江賦注云具區洮滆彭蠡靑艸洞庭又云太湖周五百里故曰五湖今洮湖在溧陽與太湖通】金陵蓋當其會焉【金陵東南據山西北距江阻淮當江淮湖海之交會故潮汐再至】其山茅蔣【朱文公云岷山之脈其一支爲衡山者盡於九江之西其一支又南而東度桂嶺者則包湘源而北經潭袁之境以盡於廬阜其一支又南而東度大庾嶺者則包彭蠡之源以北盡乎建康其一支則又東包浙江之源北其首以盡會稽南其尾以盡乎閩粵唐地理誌江南道名山衡廬茅蔣今按山勢自廣徳溧陽而下由茅而蔣二山蓋金陵鎭山也茅蔣山名見後山川志】其國爲吳而占在斗其建都邑休祥之祲見於辰極【晉書丹陽郡入斗幹六度通典曰在天官於斗則吳之分野史記泰伯之奔荊蠻自號勾吳索隱荊者楚之舊號蠻者南夷之名地在楚越之界故稱荊蠻晉書歲鎭在鬥牛吳越之福義熙十四年彗出天津入太微經北斗絡紫微明年有星孛於太微西藩劉裕尋篡晉】三代以前帝王有都之者不可考矣【路史循蜚紀大惇巫常問有云陽氏是爲陽帝著迹於馮翊之甘泉而丹徒有云陽嶺蓋穴處之世董覽吳地記云曲阿秦時曰云陽嶺太史言東南有天子气始皇發赭徒三千鑿云陽之北岡曲之因曰曲阿吳岑昏鑿丹徒至云陽杜野小辛間而陳勛屯田鑿句容中道至云陽西城則所謂破岡瀆也十道志言云陽氏古之仙人遁甲開山圖以爲云陽先生之墟可以長往可以隱處又云陽石山中有神龍池黃帝時云陽先生養龍於此爲歷代養龍之處水旱不時祀之中有神書鐵券玉石之記今茅山有龍池古仙人多遊其中豈非卽云陽氏之居乎唐杜佑以丹陽爲古云陽其說近是羅泌謂在長沙茶陵又謂陽石山在絳北以山川形勢言之非也黃帝後少昊亦曰云陽氏】周元王四年當魯哀公之二十三年越勾踐滅吳命範蠡城而居之稱伯江淮【今越城是也勾踐滅吳命蠡城金陵之長幹北會齊晉諸侯於徐州致貢於王賜之胙而命爲伯東諸侯畢賀號稱伯王后七代一百四十三年無疆立而與齊楚爭彊爲楚所滅】楚人敗越城石頭曰金陵邑時楚地東極於海【周顯王三十六年楚王熊商敗越王無疆盡取吳故地乃因山立號置金陵邑今石頭城是事見吳越春秋建康實錄又云地接華陽金壇之陵故號金陵或云威王及秦始皇皆以此地有王气埋金鎭之故名金陵恐非見末捲金陵辧】秦人兼六國以楚金陵地爲鄣郡攺金陵曰秣陵又鑿鍾阜斷長隴以泄其气【史記秦始皇二十五年滅楚明年分天下爲三十六郡置守尉監始以金陵爲鄣郡治故鄣三十七年東遊還過吳從江乘渡實錄及前志云望气者言五百年後金陵有天子气因鑿鍾阜斷金陵長壠以通流至今呼爲秦淮乃攺金陵邑爲秣陵縣今江寧縣城東南六十里秣陵橋東北故城是也】漢初以封楚王韓信荊王劉賈吳王劉濞皆大國也武帝以江都地封廣陵王胥其策文曰大江之南五湖之間則金陵亦在其境【晉書漢景帝四年封皇子非爲江都王並得鄣會稽郡而不得豫章武帝攺江都曰廣陵封子胥爲王而以屬徐州今按史記載胥冊文曰於戲小子胥受玆赤社朕承祖考維稽古建爾國家封於南王世爲漢藩輔古人有言大江之南五湖之間其人輕心揚州保疆三代要服不及以政於戲悉爾心戰戰兢兢乃惠乃順母侗好佚母邇宵人維法維則書云臣不作威不作福靡有後羞於戲保國艾民可不敬與王其戒之後胥果與楚王謀反祝詛自殺國除】然自元封二年攺鄣郡爲丹陽以隸楊州其屬有秣陵江乘諸縣訖後漢無所更易【漢書武帝元封二年始置郡刺史廢鄣郡置丹陽郡屬揚州統縣十七江乘秣陵故鄣句容溧陽隸焉王莽攺爲宣亭郡東漢以丹陽郡統十六城移治宛陵而揚州不攺】孫權據有江東築城石頭攺秣陵爲建鄴用張紘諸葛亮之言自武昌徙都之西敗蜀北拒曹操號令行乎交廣【自秦始皇三十七年辛卯東巡至吳主孫權元年庚子四百二十年前志吳侯孫策府在建鄴建安十三年孫權分丹陽郡立新都郡十六年權自京口徙治秣陵十七年城楚金陵邑地號石頭攺秣陵爲建鄴張紘曰金陵地勢岡阜連石頭秦始皇以有王者都邑之气故掘斷連岡攺名秣陵今處所具存地有其气天之所命宜爲都邑諸葛亮亦曰鍾阜龍蟠石城虎踞眞帝王之宅權黃龍元年自武昌徙都建鄴交趾嶺南牧守皆吳署置】吳亡晉攺建康元帝渡江修揚州府城爲都【晉武帝太康元年平吳廢建鄴爲秣陵後析爲二縣湣帝諱業攺建康自始皇三十七年辛卯至元帝以永嘉丁卯渡江五百一十七年王惇創築揚州城所謂西州城者其東北府捨卽吳大初宮址石冰所造元帝因修爲宮城】時衣冠禮樂萃於江左天下望爲正統【苻堅欲伐晉其臣諫以晉爲正統所在齊髙歡之言亦然】其盛也有天下三分之二並涼幽燕奉晉正朔餘三十年海島諸夷皆常朝貢其戰勝攻取符堅以數十萬眾敗於淝水【涼州張軌燕慕容廆父子事晉歷元明成康穆五帝皆奉正朔燕僣號而張氏終爲晉臣孝武帝太元八年苻堅大舉兵入寇謝石謝玄桓伊等大破之於淝水收復河南北諸郡】劉裕削平內難遂滅燕芟秦收其彜器悉送建康與拓跋氏以河爲境其勢蹙爭戰恆在兗豫之郊【祖逖守雍丘石勒畏之逖卒而河南陷於後趙桓溫破娛襄取洛陽未幾陷於燕並靑兗冀失之謝玄破苻堅與朱序取河南北諸郡桓玄之亂復爲姚秦所陷安帝元興三年劉裕誅桓玄義興五年裕滅南燕取靑兗之地十三年滅後秦擒姚泓復取河南關陜宋興魏人南侵疆土日蹙元嘉中文帝北伐無功自是河北河南皆入於魏】宋齊梁陳仍晉舊都號京輦神臯者幾三百年而合於隋【齊書揚州京輦神臯郭璞言江東分王三百年復與中國合按晉元帝永嘉元年丁卯自下邳移鎭建鄴大興元年戊寅卽帝位至隋開皇九年己酉凡二百七十二年而天下混一】隋文帝平陳夷其城郭以石頭爲蔣州曁攺州爲郡復名丹陽【唐書隋以州爲郡依漢制置太守以司隸刺史相統治末年以江都爲揚州置總管府以句容屬馬自後揚州之名專於江都始此】沈法興李子通輔公柘皆嘗據之爲亂【唐髙祖武徳元年吳興太守沈法興據江表十餘郡自稱江南道大總管置百官三年李子通攻敗之丹陽毗陵等郡皆降子通良以和州總管東南道行臺尙書今楚王杜伏威爲使持節總管江淮以南諸軍事揚州刺史子通拒之大敗江南之地盡入於伏威伏威徙居丹陽六年伏威入朝而輔公祏據城反稱帝置百官爲趙郡王孝恭李靖所滅】唐初置行臺尙書省丹陽以總徵伐尋廢行臺爲揚州大都督徙治江北【武徳七年以趙郡王孝恭爲東南道行臺右僕射尋廢行臺爲揚州大都督李靖爲長史八年襄邑王神符自丹陽徙州府及居民於江北】太宗分天下爲十道以古揚州南境及荊州之牢爲江南道江寧嘗置郡又攺升州【肅宗至徳二載以潤州江寧縣置江寧郡乾元元年攺升州地理誌曰江南道蓋古揚州南境漢丹陽會稽豫章廬江零陵桂陽等郡長沙國及牂柯江夏南郡地潤升常蘇湖杭睦越明衢處婺溫臺宣歙池洪饒吉袁信撫福建泉汀漳爲星紀分嶽鄂潭衡永道郴邵黔辰綿施敍獎夷播思費南溪溱爲鶉尾分爲州五十一縣二百四十七其名山衡廬茅蔣天目天臺會稽四明括蒼縉雲金華大庾武夷】末年封楊行密吳王升爲吳地徐溫檀吳攺升州爲金陵府大其城郭【昭宗天復二年封楊行密爲吳王行密破馮弘鐸去升州天佑十四年徐溫以金陵形勢戰艦所聚自以淮南行軍副使領升州刺史命假子知誥往治之武義二年攺金陵府楊溥順義元年金陵城成幹貞二年知誥廣金陵城二十里按今城遺址是也】溫假子知誥篡吳建國號唐攺金陵爲江寧府復爲都者三十九年而降於宋【吳天祚二年石晉天福元年也知誥以金陵爲西都尋攺爲江寧府建國號唐復姓李更名升三主三十九年宋開寶八年曹彬定江南】宋滅南唐復爲升州尋升江寧府建康軍節度仁宗由升王爲太子曁卽位以升爲大國不以封諸皇子其守臣恆以宰執近臣爲之【宋天禧二年封壽春郡王爲升王嘉佑四年翰林學士胡宿言陛下建國於升宜進升爲大國無得封從之張士遜王安石咸以宰相判江寧府南渡後其選尢重】髙宗南渡攺建康府卽府治爲行宮設畱守以守臣兼之而安撫制置總領轉運提領禦前馬步軍諸司皆治於此江東淮西諸郡咸聽節制【宋建炎三年攺建康府紹興二年以府治爲行宮還府治於行宮之東南隅今臺署是也又江東安撫司沿江制置司淮西總領所江東轉運司江淮提領所江淮都督府禦前馬步軍諸司皆治於此詳見後官守志】至元乙亥春大兵初下江南卽建康府治開省設建康宣撫司江東建康道提刑按察司又設江東道宣慰司江淮等處行樞密院皆於建康開府【至元十二年乙亥春二月宋相賈似道兵潰於丁家洲太平州守臣孟之縉迎降沿江制置知建康府事趙溍聞兵至棄城與淮西總領所官費伯恭轉運等官相繼潛遁馬步軍副總管沿江都統權司徐王榮及翁都統帥軍民僧道詣太平州納款行省遣呂文煥及招討索多按察副使焦寬甫賫榜文撫諭軍民是月二十七日巴延丞相阿珠平章等官領兵入城於建康府治玉麟堂開省調兵立建康宣撫司以萬戶廉希願招討索多孟之縉行江東宣撫司事招納降附至元十三年置江東宣慰司希願及參知政事阿嘍罕亳州萬戶張弘範皆嘗兼宣慰使亦於府治置司明年又設江東道提刑按察司於前宋馬步司置司後徙轉運司至元二十二年移行樞密院建康總攝江淮等處出徵軍馬卽居宣慰司治所今臺治是也】宣撫司尋攺爲建康路總管府隸宣慰司以達江浙行省其按察司亦攺名肅政廉訪司以避行臺遷治寧國路而江南諸道行禦史臺由揚州三徙卒治建康【至元十四年攺立建康路總管府乃以廉希願兼本路總管府達嚕噶齊親管司縣隸宣慰司行禦史臺本年始於揚州刱立按治江淮諸道二十一年移杭州二十二年春議遷江州夏再還杭州是秋移江東按察司治宣州而行臺自杭州移治建康二十六年臺自建康再移揚州按察司還建康二十八年攺肅政廉訪司二十九年以兩淮山南三道隸中臺而行臺還治建康始名江南諸道行禦史臺江東廉訪司仍移寧國路寧國卽宣州攺名詳見後官守志】天下大定蒙古漢軍分翼鎭守益都新軍萬戶府自寧國移鎭本路行樞密院及江東宣慰司相繼並省【至元二十九年湖廣平章達爾罕等累言軍民分政不便三十一年用丞相淮安忠武王言罷行樞密院大徳元年益都新軍萬戶府自寧國移鎭本路三年二月例革江東宣慰司】行禦史臺統按三省十道其地卽唐之江南道溯江漢以南西接牂柯夜郎南極朱涯海島羈縻之地文官武臣星羅鱗次皆行臺總其綱紀而黜陟之【三行省江浙治杭州路江西治龍興路湖廣治武昌路十道肅政廉訪司本名按察司至元二十八年更今名江東建康道治寧國江西湖東道治龍興江南浙西道治杭州浙東海右道治婺州江南湖北道治武昌嶺北湖南道治天臨海北廣東道治廣州嶺南廣西道治靜江福建閩海道治福州海北嶺南道治雷州】視古嶽牧之任優矣而建康路以至順元年例攺集慶路今統二州三縣一司比京畿例與陜西之奉元路皆徑隸行禦史臺按治監察禦史歲一再出行所屬州縣觀省風俗糾其違闕異於他郡【集慶路統溧陽溧水二州江寧上元句容三縣錄事司治府城中其沿革見後官守志】論曰秦漢以來稱帝王之都有三曰長安曰洛陽曰金陵其地皆阻山帶河有商邑翼翼之規其經營卜宅也咸自以爲金城湯池歷﹝袪去去攺冀﹞無窮而俄然爲墟此豈非在徳不在險之效哉孟子曰天時不如地利地利不如人和又曰三代之得天下也以仁其失天下也以不仁察其興壞之端有足慨者閒以今廣輪疆理較禹貢職方揚州之域地或犬牙臨制聖人畫野設官有深意焉乃本其所以得爲都者論著之而疆理析置官守沿革各具其篇云至大金陵新志卷三上之上元

張鉉撰

金陵表一春秋表年以首事然所見異辭所聞異辭所傳聞異辭金陵古稱巨藩居之者或左纛帝制抗衡中夏迹其君臣言行疆域離合豈若他郡國邈然無預於勝敗之數者哉今仍前志自周元王以來譜而著之經以帝代緯以天時地域官守政事掇其嘗爲都邑史可徵者爲年表不爲都邑徙藩鎭郡縣則爲世表自趙宋以來𨿽不爲都而文獻有足徵則亦爲年表詳略因時疑信視史總一千八百一十五年具其終始俾覽者有所綜稽焉而天文地理人事之紀著矣作金陵世年表【卷三上起周元王己巳至漢獻帝己亥爲世表起吳大帝庚子至陳後主禎明己酉爲年表卷三中起隋開皇己酉至周顯徳已未爲世表起宋建隆庚申至徳佑乙亥爲年表卷三下起至元丙子以來爲年表】

周秦西漢東漢【周姬姓都丰鎬洛陽秦嬴姓都長安西漢劉氏都長安東漢都洛陽其行事不系建康而史記建康之事亦甚簡略故敍爲世表】天時地域周元王﹝名仁﹞四年己巳末年壬申地本屬吳有固城在溧水四年始屬越威烈王﹝名午﹞元年丙辰末年己卯朱勾立

顯王﹝名扁﹞元年癸丑末年庚子三十六年地屬楚始置金陵邑秦始皇﹝名政﹞元年乙卯末年辛卯二十五年始以金陵爲鄣郡攺金陵邑爲秣陵縣西漢髙祖﹝名邦﹞元年乙未末年丙午以丹陽會稽豫章三郡封吳秣陵屬丹陽郡惠帝﹝名盈﹞元年丁未末年癸丑呂后﹝名雉﹞元年甲寅末年辛酉景帝﹝名啟﹞元年乙酉末年庚子地屬江都王國武帝﹝名徹﹞元年辛丑末年甲午元封二年廢鄣郡置丹陽郡屬揚州統縣十七江乘秣陵故鄣句容溧陽隸焉昭帝﹝名弗陵﹞元年乙未末年丁未元帝﹝名奭﹞元年癸酉末年戊子哀帝﹝名欣﹞元年乙卯末年庚申平帝﹝名衎﹞元年辛酉末年乙丑孺子王莽元年丙寅末年癸未更始元年甲申東漢光武﹝名秀﹞元年乙酉末年丁巳丹陽郡統十六城移治宛陵溧陽故鄣秣陵句容江乘湖熟隸焉而揚州不攺章帝﹝名炟﹞元年丙子末年戊子和帝﹝名肇﹞元年己丑末年乙巳殤帝﹝名隆﹞元年丙午安帝﹝名枯﹞元年丁未末年乙丑﹝丹陽山崩﹞衝帝﹝名炳﹞元年乙酉質帝﹝名纘﹞元年丙戌獻帝﹝名協﹞元年庚午末年己亥﹝魏王曹丕篡位奉帝爲山陽公天下三分蜀漢先主昭烈皇帝劉備卽帝位以諸葛亮爲丞相﹞吳侯孫策府在建業建安十三年孫權分丹陽郡立新都郡十六年權自京口徙治秣陵十七年城楚金陵邑地號石頭攺秣陵爲建鄴二十六年置丹陽郡理於建鄴天時官守周元王﹝名仁﹞四年己巳末年壬申三年十一月越滅吳四年命勾踐爲伯貞定王﹝名介﹞元年癸酉末年庚子鼫與立

安王﹝名驕﹞元年庚辰末年乙巳翳立烈王﹝名喜﹞元年丙午末年壬子之侯立顯王﹝名扁﹞元年癸丑末年庚子無疆立楚熊商滅之商卒子熊槐立﹝怯去去攺貞﹞靚王﹝名定﹞元年辛丑末年丙午赧王﹝名延﹞元年丁未末年乙巳﹝丙午至甲寅系戰國分爭﹞熊橫立卒子完立秦始皇﹝名政﹞元年乙卯末年辛卯熊悍立卒負芻立秦滅楚始置郡守西漢髙祖﹝名邦﹞元年乙未末年丙午楚王韓信荊王劉賈吳王劉濞景帝﹝名啟﹞元年乙酉末年庚子江都王劉非武帝﹝名徹﹞元年辛丑末年甲午劉建非之子元朔二年立元狩二年自殺國除六年以其地封廣陵王胥劉黨封句容侯劉敢封丹陽侯劉纏封秣陵侯劉胥行封湖熟侯始置部刺史宣帝﹝名詢﹞元年戊申末年壬申刺史黃霸何武東漢光武﹝名秀﹞元年乙酉末年丁巳郡太守李忠任光州牧鮑永明帝﹝名莊﹞元年戊午末年乙亥刺史張禹順帝﹝名保﹞元年丙寅末年甲申刺史尹耀靈帝﹝名宏﹞元年戊申末年己巳刺史劉繇太守周尙獻帝﹝名協﹞元年庚午末年己亥﹝魏王曹丕篡位奉帝爲山陽公天下三分蜀漢先主昭烈皇帝劉備卽帝位以諸葛亮爲丞相﹞吳侯孫策卒弟權代之吳景爲郡太守州刺史劉繇逐之繇敗景復爲太守孫翊代之都督嬀覽殺翊權使呂範爲太守鎭建鄴天時政事周元王﹝名仁﹞四年己巳末年壬申越用範蠡謀遂有吳地將圖楚稱伯江淮乃築城於長千里今秦淮南一里半廢越城是考王﹝名嵬﹞元年辛丑末年乙卯不壽立

安王﹝名驕﹞元年庚辰末年乙巳翳薨葬句容大橫山下顯王﹝名扁﹞元年癸丑末年庚子三十五年楚子熊商敗越三十六年盡取故吳地置金陵邑今石頭城卽其所也是年蘇秦合從爲從約長赧王﹝名延﹞元年丁未末年乙巳﹝丙午至甲寅系戰國分爭﹞楚王槐會秦或關不返而太子橫立遷都於陳收東地兵復西取江南十五邑完封黃歇爲春申君遷都巨陽滅魯秦莊襄王二年癸丑歇徙封吳秦始皇﹝名政﹞元年乙卯末年辛卯六年楚去陳徙都壽春二十四年秦王翦滅楚虜負芻歸二十七年始皇東遊自江乘渡江望气者言五百年後金陵有天子气因鑿鍾阜斷金陵長隴以通流後呼爲秦淮二世﹝名胡亥﹞元年壬辰末年甲午項梁起兵江東立義帝梁敗死項羽破秦兵殺子嬰自稱西楚霸王都彭城尋弒義帝江中西漢髙祖﹝名邦﹞元年乙未末年丙午上患吳俗輕悍無壯王以鎭之諸子少立兄子濞爲吳王文帝﹝名恆﹞元年壬戌末年甲申濞失藩臣之禮晁錯數言吳可削帝不忍景帝﹝名啟﹞元年乙酉末年庚子濞約諸侯同舉兵誅錯周亞夫擊破之濞自越城走丹徒竇太后不許續吳后汝南王非年十五嘗請擊吳旣破吳徙非王吳故地國號江都宣帝﹝名詢﹞元年戊申末年壬申宋畸舉霸賢良夏侯勝又薦之擢揚州刺史三歲以髙第爲潁川太守秩比二千石武射策甲科爲郎由諫議大夫遷揚州刺史州中淸平行部必先卽學官見諸生試其詞論問以得失然後入傳捨出記問墾田頃畝五穀美惡巳乃見二千石以爲常所居無赫赫名去後常見思成帝﹝名驁﹞元年己丑末年甲寅梅福上書言王氏師丹請限民名田不行東漢光武﹝名秀﹞元年乙酉末年丁巳建武六年以忠爲丹陽太守忠以丹陽越俗不好學禮儀衰爲起學校習禮容春秋鄕飲選用明經郡中向慕光爲丹陽太守墾田增多三歲間流民占著五萬餘口永爲揚州牧時南土尙多寇暴永誅彊橫鎭撫其餘百姓安之時行什一之稅詔定三十而稅一明帝﹝名莊﹞元年戊午末年乙亥永平八年張禹拜揚州剌史歷行郡邑深幽之處莫不畢到親錄囚徒民皆喜悅是年佛法始入中國桓帝﹝名志﹞元年丁亥末年丁未政出閹宦靈帝﹝名宏﹞元年戊申末年己巳吳郡人孫堅助州郡討許生平區星封烏程侯斂天下田畝取十錢又令牧守收錢助修宮閹宦擅權禁錮黨人所在盜起獻帝﹝名協﹞元年庚午末年己亥﹝魏王曹丕篡位奉帝爲山陽公天下三分蜀漢先主昭烈皇帝劉備卽帝位以諸葛亮爲丞相﹞袁術表策舅吳景爲丹陽太守劉繇逐之策領眾濟江大破繇於曲阿建安二十四年秋權西徵關羽拜呂範爲建武將軍領丹陽太守封宛陵侯鎭建鄴二十六年十月曹丕代漢稱魏攺元黃初而權猶稱建安諸葛亮告權曰鍾阜龍蟠石城虎踞眞帝王之宅乃徙都建鄴吳

太祖大皇帝姓孫氏諱權字仲謀吳郡富春人武之後也祖鍾父堅堅生容貌奇異仕漢爲破虜將軍長沙太守靈帝未董卓作亂堅自長沙舉兵破卓長驅入洛得漢傳國璽文曰受命於天旣壽永昌堅生四子策權翊匡策爲吳侯臨終以後事付弟權曰舉江東之眾決機於兩陣之間與天下爭衡卿不如我舉賢任能各盡其心以保江東我不如卿權旣統事以周瑜程普呂範爲爪牙魯肅諸葛瑾步騭陸遜爲腹心招延英俊分部諸將鎭撫山越討不從命初堅娶錢塘吳氏孕策夢月入懷孕權又夢日入懷以告堅堅曰日月陰陽之精極貴之象吾子孫其興乎其後權破曹操軍於赤壁敗蜀先主秭歸又破操軍濡須塢就武昌大赦攺元黃武后七年卽帝位追尊父堅爲武烈皇帝兄策爲長沙桓王立子登爲皇太子傳四主六十年都建鄴按許嵩撰建康實錄自吳大帝至陳後主首尾合四百年行事甚詳蓋建鄴旣爲帝都政令所出理須紀載但爲帝紀則全類國史今依前志凡都此者悉爲年表南唐褊國短世事在五代者附世表入宋以來附年表宋事接於見聞而史可徵悉爲年表詳見總敍天時地域吳太祖﹝獻帝建安己亥已禪魏庚子魏已攺元惟江東猶用漢正朔至是年十一月始卽吳王位明年壬寅攺元黃武在位五十一年攺元凡五﹞丹陽郡仍漢舊元年辛丑﹝漢章武元年夏五月甘露降於建鄴﹞黃武元年壬寅治建鄴二年癸卯﹝是年蜀先主崩太子禪立五月甘露降子曲阿﹞丹陽郡自建鄴徙治蕪湖領縣十九黃龍元年己酉﹝王卽帝位大赦攺元武昌言龍鳳見﹞九月自武昌遷都建鄴十月城建鄴太初宮居之卽長沙王故府也八年乙丑﹝五月震宮門及南津大橋茶陵縣洪水損二百餘家﹞立方山埭十三年庚午﹝五月熒惑入南斗日至夜七月犯魁第二宿而東八月丹陽句容諸山崩洪水溢﹞作堂邑塗塘甘露元年乙酉分吳郡丹陽等九縣爲吳興郡治烏程帝徙武昌寶鼎元年丙戌帝還建鄴天時官守吳太祖﹝獻帝建安己亥已禪魏庚子魏已攺元惟江東猶用漢正朔至是年十一月始卽吳王位明年壬寅攺元黃武在位五十一年攺元凡五﹞詔揚州置牧以丹陽太守呂範爲揚州牧以徵東將軍髙瑞領丹陽太守七年戊申範拜大司馬攺封南昌侯命下而薨廢帝﹝諱亮大帝少子在位六年廢爲會稽王﹞加諸葛恪都督中外諸軍事荊揚二州牧丞相陽都侯十一月以大將軍左司馬李衡爲丹陽太守甘露元年乙酉丁固諸葛靚畱守建鄴天時政事吳太祖﹝獻帝建安己亥已禪魏庚子魏已攺元惟江東猶用漢正朔至是年十一月始卽吳王位明年壬寅攺元黃武在位五十一年攺元凡五﹞先是王西徵關羽呂範督扶州以下至海轉以漂陽懷安寧國爲奉邑是年進州牧元年辛丑﹝漢章武元年夏五月甘露降於建鄴﹞黃武元年壬寅魏責吳任子不得使曹休等來伐徐盛等以舟師拒之休敗退三年甲辰﹝十月晦日蝕﹞魏主丕來伐徐盛爲疑城丕臨江而還獲其輜車羽蓋四年乙巳﹝七月地連震木連理﹞眾望張昭爲相不用以顧雍爲丞相雍不許江邊諸將掩襲五年丙午﹝是年魏文帝殂太子叡立七月蒼梧風鳳見﹞陸遜奏所在無寇令諸將廣農畝王稱善自率子弟親受田遜又以便宜奏施徳緩刑寬賦息調王令與諸葛瑾同損益科條行之七年戊申周魴詐降以誘曹休陸遜大破休於夾石過呂範墓祭以太牢黃龍元年己酉﹝王卽帝位大赦攺元武昌言龍鳳見﹞正月卽帝位立壇南郊柴燎告天禮畢旋武昌宮升太極殿大赦攺元六月立壇城北與蜀使盟約滅魏中分天下時童謠云寧飲建鄴水不食武昌魚寧還建鄴死不就武昌居以陸遜爲上將軍輔太子畱守武昌城太初宮其都城周二十里一十九步三年辛亥夏五月建鄴有野蠶爲繭大如鳥卵由拳生野稻詔攺由拳爲禾興縣冬十月始平言嘉禾生大赦攺明年爲嘉禾元年嘉禾元年壬子夏皇太子登自武昌歸建鄴二年癸丑勾麗王獻馬百匹賜物還馬三年甲寅﹝九月朔旦隕霜傷谷﹞蜀丞相諸葛亮伐魏吳圍魏新城不克四年乙卯﹝八月雨雹又隕霜﹞

五年丙辰﹝自去冬不雨至於五月冬十月彗星見於東方﹞議鑄大錢一當五百詔吏民輸銅畀直設錢監六年丁巳赤烏羣集前殿大赦攺明年爲赤烏元年赤烏元年戊午﹝八月麒麟見武昌﹞更鑄大錢一當千二年己未﹝是年魏明帝殂太子芳立﹞城沙羨三年庚申詔勸治農桑時不得役事始治城郭起樓穿塹發渠以備非常冬十一月詔開倉賑給貧民十二月使左臺侍禦史郗儉監鑿城南自秦淮北抵倉城名運瀆四年辛酉﹝正月大雪平地三尺﹞五月太子登卒冬鑿東渠名淸溪通城北塹湖溝五年壬戌﹝四月旱海鹽言黃龍見﹞正月立子和爲皇太子大赦六年癸亥﹝騶虞見新都﹞

七年甲子﹝秋嘉禾生宛陵﹞詔曰督將亡殺其妻子是使妻去夫子棄父也甚傷義教自今勿殺之八年乙丑﹝五月震宮門及南津大橋茶陵縣洪水損二百餘家﹞作屯田發屯兵三萬鑿破岡瀆立方山埭九年丙寅﹝四月甘露降武昌宮﹞百姓不便大錢詔鎔爲器十年丁卯適南宮攺作太初宮移武昌材瓦爲之引見康居僧會立建初寺在大內立壇求舍利處爲僊者葛玄立洞玄觀於方山十一年戊辰﹝四月雨雹﹞三月太初宮成十二年己巳寶鼎出臨平湖十三年庚午﹝五月熒惑入南斗日至夜七月犯魁第二宿而東八月丹陽句容諸山崩洪水溢﹞冬以讒廢太子和爲庶人遷於故鄣大臣以切諫坐誅者十餘人立子亮爲皇太子遣軍十萬作堂邑塗塘以淹北道十二月以神書大赦攺明年爲大元元年大元元年辛未﹝八月大風江海溢平地水一丈拔樹三千株石碑磋動吳城兩門瓦飛落﹞以將軍王印綬迎臨海羅陽縣神王表至建鄴爲立第於蒼龍門外夏四月帝殂太子亮立太傅諸葛恪輔政秋七月葬大皇帝於蔣陵今鐘山之陽冬恪築東興堤兩城魏胡遵諸葛誕等來攻恪與戰大破之武昌端門災廢帝﹝諱亮大帝少子在位六年廢爲會稽王﹞夏諸葛恪率眾二十萬伐魏圍新城不克冬十月大饗公卿孫峻殺恪於殿內投於石子岡交趾稗艸化爲稻此艸妖也昔三苗亡而五穀變建興元年壬申﹝九月桃李開十二月大風雷電星孛於牛斗﹞

二年癸酉﹝陽羨黑山石自立大旱﹞孫儀林恂等謀殺大將軍峻不克而死魏司馬師廢其君芳立髙貴鄕公髦五鳳元年甲戌

二年乙亥

太平元年丙子﹝九月壬辰太白犯南斗﹞正月新作太廟孫峻夢諸葛恪擊之病卒表弟偏將軍綝輔政將軍呂據等伐魏至江北聞綝代峻大怒薦衛將軍滕胤爲丞相引軍還討綝不克皆見殺二年丁丑大赦帝嘗出中書省視先帝故事詰問左右曰先帝數有特詔令大將軍關事但令我書可耶左右懼無以答發兵援魏將諸葛誕敗還景帝﹝諱休大帝子在位六年﹞永安元年戊寅﹝有鳳四轉五復蒙霧連日﹞帝惡綝專恣與全紀全尙劉承謀誅綝事泄綝以兵襲宮取全尙殺劉承於蒼龍門奪帝璽降封會稽王尙書桓彜死之迎瑯琊王休卽位以綝爲丞相大將軍荊州牧帝與丁奉張布謀因戊辰臘會執綝斬之大赦初置五經博士一人助教三人二年己卯魏賈充成濟弒其君髦立常道鄕公璜操之孫也三年庚辰﹝西陵赤烏見﹞使五官中郎將薛珝聘蜀求馬還帝問蜀政得失珝對曰蜀主暗而不知其過臣下容身以求免罪入朝不聞正言經野民皆菜色臣聞燕雀處堂母子相樂自以爲安也窟決棟焚而燕雀恬然不知禍之將至是其謂乎帝聞之栗然黜廢帝亮爲侯官侯鴆殺之使都尉嚴密作浦裏塘開丹陽湖田得大鼎於建徳縣四年辛巳﹝大雨水溢白龍見布山﹞吳人陳焦死埋六月更生穿土而出五年壬午﹝七月黃龍見八月大風震雷白虎門北樓火﹞立子﹝上雨下單﹞爲皇太子大赦六年癸未﹝十月癸未石頭小城西南災靑龍白燕赤雀相繼見於長沙諸郡﹞是年魏鄧艾兵入蜀後主劉禪出降國亡後主﹝諱皓大帝孫在位十七年﹞元興元年甲申八月景帝殂兄子烏程侯皓立殺丞相濮陽興及侍中張布甘露元年乙酉七月殺朱皇后於苑中十一月從步闡言徙都武昌畱禦史大夫丁固右將軍諸葛靚鎭建鄴是年晉司馬昭卒子炎嗣位十二月受魏禪封魏主璜爲陳畱王魏亡寶鼎元年丙戌冬永安山賊施但等劫永安侯謙爲主取太子和陵上鼓吹曲蓋北入建鄴固靚率眾逆討於九里汀之牛屯殺謙初望气者云荊州有天子气破揚州而建鄴宮不利故後主上武昌而但等果反後主聞但平使百餘精甲鼓噪入建鄴殺謙妻子號曰天子遣荊州兵來破揚州賊以厭其气十月帝還建鄴二年丁亥夏起新宮於大初之東二千石以下皆自入山督伐木又攘諸營地大開苑囿起土山作樓觀加飾珠玉制以奇名營寢堂號曰淸廟十二月新宮成周五百丈署曰昭明宮開臨硎彎碕之門正殿曰赤烏後主移居之以法駕迎文帝神於明陵帝露宿祭於金城門外三年戊子﹝七月眾星西流如雨而隕﹞建衡元年己丑立子瑾爲皇太子二年庚寅章安侯奮以訛言見殺三年辛卯﹝十一月鳳凰集西苑﹞春後主載太后以下六宮嬪妾千餘人濟自牛渚陸道西上呼云靑蓋入洛陽以從天命行至華裏遇大雪塗壞兵士皆寒凍不堪曰若遇敵便倒戈耳羣臣進諫皆不納東觀令華核固爭乃還鳳凰元年壬辰步闡叛降魏陸抗討平之吾彥作鐵鎖橫江中二年癸巳尙書僕射髙陵侯韋昭以忤旨下獄死三年甲午大疫大司馬陸抗卒天冊元年乙未掘地得銀長一尺廣三分上有年月字因攺元元璽元年丙申﹝吳郡言臨平湖自漢末艸穢壅塞今更除平古老相傳云此湖塞天下亂此湖開天下平又湖邊得石函函中有小石靑白色長四寸廣二寸餘刻上作皇帝字於是攺元大赦俄而晉平吳孫盛以爲元皇中興之符﹞晉羊祜請伐吳杜預張華亦言之天紀元年丁酉二年戊戌不修武備淫虐日甚三年己亥﹝晉以劉豹侍子淵代爲匈奴左部帥﹞建鄴有鬼目艸生工人黃狗家又有買菜生工人吳平家東觀按圖名鬼目爲芝艸買菜爲平慮艸遂以瑞封狗爲侍芝郎平爲平慮郎是夏合浦部曲將郭馬反殺廣州刺史自稱交廣二州刺史安南將軍初有讖云吳之敗兵起南裔亡吳者公孫也後主聞之自文武職位有姓公孫者皆徙廣州不令停江濱遣張悌陶璇陶璜等東西進兵討郭馬冬十月晉兵來伐陶璇自武昌奔還明年吳亡後主乃大帝孫卒應公孫之讖

晉【司馬氏受魏禪都洛陽是爲西晉自武帝炎至湣帝業四主五十二年而中宗元皇帝睿卽位於建康遂都焉是爲東晉元帝乃宣帝懿曾孫瑯琊恭王覲之子嗣父爲王永嘉元年爲安東將軍都督揚州江南諸軍事假節鎭建鄴建興戊戌受湣帝詔卽晉王位攺元建武明年湣帝凶問至始卽帝位攺元太興合兩晉論之自泰始元年至太康元年凡十有六年而吳始平自太康元年至建武元年凡三十九年而西晉攺爲東晉都建康自元帝建武至恭帝元熙十一主一百三年而禪於劉裕元熙以後事系於宋太康以前事系於吳故建康晉表始太康訖元熙合一百四十二年總曰晉表】西建威將軍王戎出武昌平南將軍胡奮出夏口鎭南大將軍杜預出江陵龍驤將軍王浚巴東監軍唐彬下巴蜀東西凡二十餘萬命賈充爲使持節假黃鉞大都督以冠軍將軍楊濟副之正月王渾出橫江攻吳鎭戍所向皆克二月戊午王浚唐彬破丹陽監盛紀擊殺吳水軍都督陸景杜預克江陵諸郡望風送印綬指授羣帥方畸直造建鄴吳主聞渾等南下使丞相張悌督丹陽太守沈瑩護軍孫震副軍師諸葛靚帥眾三萬渡江逆戰至牛渚沈瑩曰晉治水軍於蜀久矣恐不能禦宜蓄眾力以待其來悌曰吳之將亡非今日也及今渡江猶可決戰坐待敵到君臣俱降無復一人死難者不亦辱乎三月悌等濟江園渾部將成陽都尉張喬於楊荷橋喬請降諸葛靚欲屠之悌不從撫之而進與揚州刺史周浚結陳相對沈瑩帥丹陽銳卒刀楯五千三衝不動晉因其亂而乘之張喬自後夾擊大敗吳師於楊荷橋諸葛靚帥數百人遁去張悌不肯去爲晉軍所殺語在悌傳中初詔書使王浚下建平受杜預節度至建鄴受王渾節度浚旣破武昌乘勝徑趍建鄴吳人大懼吳主之嬖臣岑昏傾險諛佞好興工役爲眾患殿中親近數百人請於吳主屠之時王渾王浚及瑯琊王﹝仃去丁攺由﹞皆臨近境﹝仃去丁攺由﹞濟自三山遣周浚張喬等再破吳軍於板橋沈瑩孫震皆死吳主用薛瑩胡衝計分遣使者奉書請降壬寅浚戎卒八萬方舟百里鼓噪入石頭吳主皓面縛輿襯詣軍門降浚解縛焚襯延請相見癸亥﹝仃去丁攺由﹞會諸軍入都城屯太初宮收其圖籍克州四郡四十三詔賜孫皓爵歸命侯大赦攺元大酺五日遣使者分詣荊揚撫慰吳牧守皆不更易除其苛政悉從簡易吳人大悅天時

地域西晉世祖太康元年庚子﹝元年庚子漢亡天下三分至此六十一年而天下一統又三十七年中原云擾﹞平吳廢建鄴復爲秣陵縣治在今縣東南六里度長樂橋古丹陽郡是也二年辛丑三年壬寅太康二年分丹陽之十一縣爲宣城郡理宛陵又分丹陽立毗陵郡而丹陽移治建鄴統縣十一建鄴江寧永世溧陽江乘句容秣陵湖熟隸焉揚州先分南北南治建鄴屬吳北治壽春屬晉晉旣平吳移壽春之揚州並治建鄴由是揚州之南北合爲一統郡十八分秦淮北爲建鄴南爲秣陵秣陵縣仍在秦故治而建鄴縣治在故都城宣陽門內古禦街東二年壬子七月分荊揚十郡爲江州三年癸丑

四年甲寅﹝慕容廆徙居大棘﹞五年乙卯﹝拓跋國分爲三武庫火揚州大水﹞懷帝﹝名熾﹞永嘉元年丁卯瑯邪王浚自下邳移鎭建鄴因吳舊都城修而居之以太初宮爲府捨置江寧縣在令縣城南七十里南臨浦水其水源出太平當塗縣下溪村西流入江名江寧浦湣帝﹝名鄴﹞詔攺建鄴爲建康三年戊子﹝後趙石勒殺劉曜僭號攺元﹞築白石壘四年戊戌﹝石虎據十州之地﹞僑置魏郡廣川髙陽堂邑諸郡並所統縣並居京邑以處流寓六年庚子﹝庚長有星孛於太極﹞先是以江乘置南東海南瑯琊南東平南蘭陵等郡屬南徐州是年分江乘縣西界置臨沂縣與懷徳陽都費卽丘同隸南瑯琊三年甲辰﹝戊戌熒惑逆行犯太微庚寅夜濤入石頭漂毀大航殺人其聲動天﹞桓玄築別苑於冶城九年癸丑移秣陵於斗場柏社之地十年甲寅﹝九月丁巳朔日蝕﹞城東府天時

官守西晉世祖太康元年庚子﹝元年庚子漢亡天下三分至此六十一年而天下一統又三十七年中原云擾﹞沈瑩爲丹陽太守二年辛丑三年壬寅周浚爲揚州刺史十年己酉﹝四月帝崩太子衷立﹞濮陽王允爲淮南王都督揚江二州諸軍事

惠帝﹝名衷﹞永熙元年庚戌

永寧元年﹝辛酉趙王倫篡位以帝爲太上皇齊王冏等起兵誅倫帝反正﹞郗隆爲揚州刺史二年癸亥﹝成都王穎河間王顒殺齊王冏與長沙王乂相攻表劉淵發五部兵赴難淵遂建都離石卽漢王位﹞陳徽爲揚州刺史永興元年甲子﹝東海王越殺長沙王乂成都王穎奉帝幸鄴﹞劉機爲揚州刺史二年乙丑﹝河間王顒廢羊後東海王越起兵討之﹞陳敏據建鄴自號揚州刺史假顧榮爲丹陽內史

懷帝﹝名熾﹞永嘉元年丁卯七月己未以瑯琊王浚爲安東將軍都督揚州江南諸軍事假節鎭建鄴東海王越以王惇爲揚州刺史瑯琊王浚召爲安東軍諮祭酒進左將軍五年辛未﹝懷帝蒙塵於平陽﹞王導遷丹陽太守輔國將軍固辭尋拜右將軍揚州刺史監江南諸軍事湣帝﹝名鄴﹞五月壬辰以瑯琊王浚爲左丞相都督諸軍事三年乙亥二月丙子以瑯琊王浚爲丞相大都督中外諸軍事大興元年戊寅﹝四月丁巳朔日蝕六月旱十一月乙卯日夜出髙三丈劉聰死國亂劉曜僭號稱前趙石勒稱趙王﹞丹陽太守攺爲尹三年庚辰﹝二月雨木冰三月癸亥日中有黑子﹞以瑯琊國人隨過江者立懷徳縣統丹陽郡永昌元年壬午周札都督石頭諸軍事導解揚州刺史遷司徒輔政明帝﹝元帝長子名紹字道畿﹞大寧元年癸未﹝正月赤烏見黃霧四塞二月丙戌隕霜殺艸秋七月丙子朔震太極殿柱﹞王惇自領揚州牧惇以王含都督揚州江西諸軍事二年甲申王惇表溫嶠爲丹陽尹司徒王導領揚州刺史嶠以都督與左將軍卞壼守石頭護將軍應詹都督朱雀橋南諸軍事桓彜以萬寧縣男爲丹陽尹成帝﹝諱衍字世根明帝長子﹞咸和元年丙戌﹝五月大水六月至十一月不雨大旱﹞阮孚爲丹陽尹以太后臨朝政出舅族求出爲廣州刺史羊﹝上�下方﹞代孚爲丹陽嶠攺江州刺史二年丁亥﹝五月甲申朔日蝕﹞以會稽內史王舒行揚州刺史事三年戊子﹝後趙石勒殺劉曜僭號攺元﹞蘇峻矯詔以許柳爲丹陽尹郗鑑都督揚州八郡諸軍事四年己丑﹝十月廬山崩天裂西北有聲如雷﹞以褚翜爲丹陽尹六年辛卯三月壬戌朔日蝕庾冰爲揚州刺史都督揚豫兗三州軍事咸康元年乙未﹝秋七月白虹貫日十月乙未朔日蝕大旱﹞何充爲丹陽尹五年己亥何充爲護軍將軍殷融爲丹陽尹庾亮爲揚州刺史固辭不拜以庾冰爲揚州刺史參錄尙書事康帝﹝諱嶽成帝母弟﹞建元元年癸卯冰出爲江州刺史何充爲都督揚豫徐州之瑯琊諸軍事領揚州刺史錄尙書事二年丙午﹝四月己酉朔日蝕十二月枉矢自東南流於西北其長半天﹞充卒殷告以中軍將軍爲揚州刺史三年丁未﹝夏四月地震﹞冬十二月以侍中劉惔爲丹陽尹九年癸丑﹝燕慕容皝之子俊都薊置百官地震有聲如雷﹞浩免爲庶人王述爲揚州刺史二年甲子﹝燕慕容恪陷洛陽河南諸城﹞五月加大司馬溫揚州牧錄尙書事四年己巳﹝冬十月火星西流有聲如雷﹞劉波鎭石頭武帝﹝諱曜字昌明簡文帝第三子﹞寧康元年癸酉﹝三月丙午月掩心大星又犯南斗第五星有彗星出於尾箕長十餘丈經太微垣東井自四月始見至秋冬不滅﹞以侍中王坦之爲中書令領丹陽尹桓沖爲揚州刺史三年乙亥﹝冬十月癸酉朔日蝕十二月甲申神虎門災﹞以衝移鎭京口謝安領揚州刺史二年丁丑﹝閏三月壬午地震暴風折木發屋揚沙石﹞以安都督五州諸軍事四年己卯﹝八月乙未暴風揚沙石十二月己酉朔日蝕大疫﹞八月以王蘊爲丹陽尹蘊自以國姻不欲在內復出爲都督浙江東五郡諸軍事會稽內史五年庚辰﹝四月大旱六月甲寅震含章殿四柱並殺內侍二人﹞沈嘉爲丹陽尹八年癸未﹝二月黃霧四塞四月甲子太白晝見在參秦大亂慕容垂慕容衝等叛秦﹞王恭代嘉爲丹陽尹九年甲申﹝十月朔辛亥朔日蝕﹞謝安大都督揚州等十五州諸軍事十年乙酉﹝秦姚萇弒其主堅苻丕立魏太祖拓跋珪稱王攺元秋七月老人星見大旱井泉皆竭十二月太白犯歲星大饑﹞以瑯琊王道子領揚州刺史都督中外諸軍事十三年戊子﹝六月旱閏六月戊辰天狗北下有聲如雷冬十二月戊子濤水入石頭毀大航殺人乙未大風畫晦延賢堂災壬申螽斯百堂客館驃騎庫皆災﹞道子進位丞相揚州牧十四年己酉﹝七月旱甲寅雷震宣陽門四柱災冬十二月己巳雨水冰﹞道子移揚州理於東第二十年乙未﹝三月庚辰朔日蝕七月太白晝見太微九月有蓬星如粉絮東南行歷女虛至哭星十一月己卯暴風冰合﹞丹陽尹王雅領少傅二十一年丙申﹝三月太白晝見於羽林四月丁卯大雨雹秋八月歲星犯哭星﹞會稽王道子進位太傅揚州牧安帝﹝諱徳宗烈宗長子隆安元年丁酉﹞領軍將軍王國寶加後將軍丹陽尹二年戊戌﹝南燕慕容徳稱帝吳興長城夏架山石鼓自鳴聲如金鼓﹞江績加輔國將軍丹陽尹丹陽尹王愷發京邑數萬人據石頭以備桓玄以劉牢之都督揚州等諸軍事三年己亥以會稽世子元顯爲揚州刺史尋進領軍將軍四年庚子﹝二月彗見於太微六月庚辰朔日蝕九月癸丑地震十二月戊寅星孛於天津﹞進桓玄都督揚豫等八部諸軍事元顯加開府儀同三司都督揚豫等十六州諸軍事五年辛丑﹝三月眾星西流經牽牛歷紫微太微癸丑大角星散搖五色大饑﹞司馬恢之爲丹陽尹元興元年壬寅﹝十月客星色白如粉絮在太微西至後月入太徽天下大饑﹞桓玄爲揚州牧都督中外諸軍事總百揆二年癸卯﹝四月癸巳朔日蝕十一月丁丑熒惑犯東上相乙巳月掩軒轅第二星﹞冊玄爲相國封楚王加九錫三年甲辰﹝戊戌熒惑逆行犯太微庚寅夜濤入石頭漂毀大航殺人其聲動天﹞桓玄加桓謙揚州刺史徵討都督義熙元年乙巳﹝秋七月庚辰太白晝見於翼軫﹞何無忌爲右將軍督揚州等五郡軍事四年戊申﹝十一月雷大風拔樹﹞劉裕爲揚州刺史五年己酉﹝三月乙亥大雪平地數尺六月震太廟十二月乙巳太白犯虛危﹞裕北伐固辭太尉七年辛亥郗僧施爲丹陽尹八年壬子﹝三月山陰地陷有聲如雷八月月犯泣星﹞劉穆之爲丹陽尹劉裕加太傅揚州牧固辭十一年乙卯﹝秋七月辛亥晦日蝕七月京師大水壞太廟﹞以髙陽內史劉鍾領石頭鎭戍屯冶亭三命劉裕加太傅揚州牧又固辭十二年丙辰十二月裕求九錫詔裕爲相國總百揆揚州牧封十郡爲宋公備九錫辭不受十四年戊午﹝十二月彗出天津入太微經北斗絡紫微十餘日滅﹞六月裕受相國揚州牧宋公九錫之命天時

政事西晉世祖太康元年庚子﹝元年庚子漢亡天下三分至此六十一年而天下一統又三十七年中原云擾﹞先是益州刺史王浚上疏言孫皓荒淫凶逆宜速徵伐若一旦皓死更立賢主則彊敵也臣作船七年日有朽敗臣年七十死亡無日三者一乖則難圖也會王渾表孫皓欲攻北上邊戍杜預又表言自秋已來討賊之形頗露今若中止孫皓或怖而攺計徙都武昌更修江南諸城遷其居民城不可攻野無所掠則計無所及張華勸帝許之乃以華爲度支尙書量計運漕大舉伐吳鎭東將軍王渾出江二年辛丑三年壬寅詔選吳宮女五千人入宮是歲周浚移鎭秣陵吳民之未服者屢爲寇亂浚皆討平之賓禮故老搜求俊義威惠並行吳人悅服四年癸卯﹝揚州大水﹞歸命侯孫皓卒五年甲辰

六年乙巳﹝慕容廆入居遼西﹞七年丙午

八年丁未

九年戊申

元康元年辛亥﹝又攺永平﹞賈後幽楊太后於金墉城殺汝南王亮及楚王瑋而用張華裴頓王戎晉政日亂六年丙辰﹝拓跋猗﹝施去方﹞略地西北歸者三十餘國﹞

七年丁巳

八年戊午﹝流民李特入蜀揚州大水﹞九年己未

永康元年庚申﹝中臺星拆﹞賈後殺太子遹趙王倫以兵入宮殺後及張華等倫自加九錫永寧元年﹝辛酉趙王倫篡位以帝爲太上皇齊王冏等起兵誅倫帝反正﹞王邃鎭石頭齊王冏討趙王倫移檄徵鎭刺史郗隆以兄子鑑及諸子在洛陽疑未決停檄不下將士憤怒將軍王邃鎭石頭將士爭往歸之奉邃攻隆隆父子皆死傳首於冏大安元年壬戌﹝京師亂﹞有石浮來建鄴入秦淮夏架湖登岸二百餘步百姓咸曰石來石來明年石冰入揚州二年癸亥﹝成都王穎河間王顒殺齊王冏與長沙王乂相攻表劉淵發五部兵赴難淵遂建都離石卽漢王位﹞

顧祕都督揚州九郡諸軍事張昌黨石冰寇揚州敗刺史陳徽諸郡盡沒臨淮人封雲起兵寇徐州以應冰於是荊江揚豫徐五州之境多爲冰所據十二月議郎周﹝王已﹞長沙王矩起兵江東推前吳興太守顧祕都督揚州九郡諸軍事傳檄州縣殺冰所署將吏於是前侍禦史賀循廣陵華潭丹陽葛洪甘卓皆起兵應祕冰遣其將羌毒帥兵數萬拒﹝王已﹞﹝王已﹞擊斬之冰退趍壽春徵東將軍劉準遣廣陵度支陳敏擊之永興元年甲子﹝東海王越殺長沙王乂成都王穎奉帝幸鄴﹞王曠爲丹陽太守二月陳敏與石冰戰數十合所向皆捷遂與周﹝王已﹞合攻冰於建康三月冰北走投封云云司馬張統斬冰及云以降揚徐二州平朝廷以敏爲廣陵相二年乙丑﹝河間王顒廢羊後東海王越起兵討之﹞陳敏旣克石冰自謂勇略無敵有割據江東之志以喪去職司空東海王越起敏爲右將軍請東歸收兵遂據歷陽叛吳王常侍甘卓棄官東歸敏爲子景娶卓女使卓假稱皇太弟令拜敏揚州刺史使弟恢及別將錢端等略江州諸郡江州刺史應邈揚州刺史劉機丹陽太守王曠皆棄官走敏遂據有江東以顧榮爲右將軍賀循爲丹陽內史周﹝王已﹞爲安丰太守凡江東豪傑名士咸加收禮爲將軍郡守者四十餘人或有老疾就加秩命循詐狂疾得免乃以榮爲丹陽內史﹝王已﹞亦稱疾不之郡敏命僚佐推已爲都督江東諸軍事大司馬楚公加九錫光熙元年丙寅﹝越奉帝還洛李雄稱帝於蜀﹞

懷帝﹝名熾﹞永嘉元年丁卯敏刑政無章顧榮等憂之使報徵束大將軍劉準發兵臨江已爲內應準遣揚州刺史劉機等出歷陽討敏敏使弟昶屯烏江宏屯牛渚昶司馬錢廣與周﹝王已﹞同郡人也﹝王已﹞使廣殺昶勒兵屯朱雀橋南敏遣甘卓討廣卓詐稱疾迎女斷橋收船南岸與﹝王已﹞榮及紀瞻共攻敏敏自帥萬餘人討卓軍人隔水語敏眾曰本所以戮力陳公者正以顧丹陽周安丰耳今皆異矣汝等何爲敏眾狐疑未決榮以白羽扇麾之眾潰敏單騎北走追獲斬於建鄴夷三族九月瑯琊王浚至建鄴以安東司馬王導爲謀主推心親信每事咨焉浚名譽素輕吳人不附居久之士大夫未有至者導患之會浚出觀褉乘肩輿具威儀導與兄惇及諸名勝皆騎從紀瞻顧榮等見之驚異拜於道左導曰顧榮賀循此土之望宜引之以結人心於是浚躬造循榮二人皆應命以循爲吳國內史榮爲軍司加散騎常侍又以紀瞻爲軍祭酒卞壼爲從事周﹝王已﹞爲倉曹屬瑯琊劉超爲舍人張闓及孔衍爲參軍導勸浚謙以接士儉以足用以淸靜爲政撫循新舊故江東歸心焉二年戊辰時軍旅不息學校隳廢王導上書曰風化之本在於正人倫人倫之正存乎設庠序今戎虜扇熾國恥未雪忠臣義夫扼腕拊心苟禮義膠固淳風漸著則化之所感者深而徳之所被者大使帝典闕而復補王綱弛而更張揖讓而服四夷得乎其道豈難也哉請興復道教擇朝之子弟入學選明博修禮之士爲之師王納之三年己巳﹝劉聰石勒攻洛陽﹞四年庚午

五年辛未﹝懷帝蒙塵於平陽﹞夏六月劉曜寇洛陽京師淪陷懷帝蒙塵於平陽司空荀藩移書天下推瑯琊王爲盟主時海內大亂獨江東差安中國士民避亂者多渡江而南王導勸浚收其賢俊與之共事辟掾屬百六人謂之百六掾桓彜避亂過江見王導退曰向見管夷吾無復憂矣諸名士登新亭周顗中坐嘆曰風景不殊舉目有江河之異相視流涕王導愀然變色曰當共戮力王室克復神州何至作楚囚對泣耶眾收淚謝之六年壬申﹝秦王鄴入長安賈匹等奉爲太子建行臺秋七月歲鎭熒惑太白聚於斗﹞石勒築壘葛陂課農造舟將攻建鄴瑯琊王浚大集江南之眾以紀瞻爲揚威將軍督諸軍討之師次壽陽勒退河北湣帝﹝名鄴﹞以瑯琊王爲左丞相遣殿中都尉劉蜀詔浚以時進軍與乘輿會際中原浚辭以方平定江東未暇北伐建興元年癸酉﹝漢劉聰弒懷帝﹞二年甲戌﹝日隕三日並出西方﹞三年乙亥周勰以其父王已遺言謀作亂使吳興功曹徐馥殺太守袁琇馥尋伏誅四年丙子﹝劉曜陷長安遷帝於平陽﹞丞相浚聞長安不守出師露次躬擐甲冑移檄四方克日北徵以漕運稽期斬督運令史淳於伯時玉冊見於臨安白玉麒麟神璽出於江寧其文曰長壽萬年江寧縣名始見是年實錄注云永嘉中所置東晉元帝﹝名浚字景文宣帝曾孫瑯琊武王﹝仃去丁攺袖﹞之孫恭王覲之子﹞建武元年丁丑﹝揚州旱﹞二月辛巳宋哲至建康稱受湣帝詔令浚統攝萬機浚出次素服舉哀西陽王羕及郡僚勸進王流涕曰孤罪人也不能雪天下之恥因歔欷不止令私奴命駕將返國紀瞻王導入見王陳利害羣臣請依魏晉故事爲晉王許之辛卯卽晉王位承制大赦攺元建武初備百官立宗廟社稷司空並州刺史劉琨幽州刺史左賢王渤海公段匹磾等一百八十人遣長史溫嶠來上表勸進徵南將軍戴邈上疏請立太學從之大興元年戊寅﹝四月丁巳朔日蝕六月旱十一月乙卯日夜出髙三丈劉聰死國亂劉曜僭號稱前趙石勒稱趙王﹞三月癸丑湣帝凶問至斬縗居廬百官請上尊號王不許使殿中將軍韓績徹去禦座紀瞻叱績曰帝座上應列宿敢動者斬丙辰王卽皇帝位大赦攺元文武增位二等立王太子紹爲皇太子以賀循爲太子太傅周顗爲少傅庾亮爲中書郎涼州牧張寔遣牙門蔡忠奉表詣建康以王導爲驃騎大將軍開府儀同三司禁招魂葬二年己卯帝令羣臣議郊祀尙書令刁協等以爲宜須還洛司徒荀組等曰漢獻都許卽行郊祀何必洛邑帝從之立郊丘於建康之已地在宮城南十五里辛卯帝親祀南郊以未有北郊並地祇合祭之大赦肅愼貢楛矢石砮三年庚辰﹝二月雨木冰三月癸亥日中有黑子﹞三月裴嶷至建康盛稱慕容廆之威徳遣使拜廆安北將軍平州刺史以周顗爲尙書右僕射七月詔瑯琊國人隨在此者近有千戶立爲懷徳縣統丹陽郡永復爲湯沐邑是歲創北湖築長堤以壅北山之水東自覆舟山西至宣武城六里餘四年辛巳﹝二月癸亥日斗﹞永昌元年壬午正月王惇舉兵於武昌罪狀劉隗沈充亦起兵吳興以應惇惇至蕪湖又上表帝大怒詔曰王惇憑恃寵靈敢肆狂逆方朕太甲欲見幽囚是可忍也孰不可忍今親率大軍以誅大逆有誅惇者封五千戶侯徵戴淵劉隗入衛建康隗入見勸帝盡誅王氏帝不許司空導帥從弟中領軍邃左衛將軍廙侍中侃彬及宗族二十餘人每旦詣臺請罪呼周顗顗直入不顧旣見言導忠誠申請甚至帝命還導朝服召見之導稽首曰逆臣賊子何代無之不意今者近出臣族帝跣軌其手曰茂弘方以百里之命寄卿是何言耶三月以導爲前鋒大都督以戴淵爲驃騎將軍周顗爲尙書左僕射周禮爲右將軍都督石頭諸軍事使劉隗軍金城禮守石頭惇至禮開門納之惇據石頭嘆曰吾不復爲盛徳事矣帝命刁協劉隗戴淵王導周顗惇逸等三道出戰大敗太子紹欲自帥將士決戰中庶子溫嶠抽劍斬鞅乃止惇擁兵不朝放士卒劫掠宮省奔散帝遣使謂惇曰公若不忘本朝於此息兵則天下尙可共安如其不然朕當歸瑯琊以避賢路協隗旣敗入宮見帝於太極東除帝令避禍協行至江乘爲人所殺隗奔後趙大赦以惇爲丞相都督中外諸軍錄尙書事江州牧封武昌郡公讓不受惇大會百官問溫嶠曰皇太子以何徳稱聲色俱厲嶠曰鉤深致遠蓋非淺局所量以禮觀之可謂孝矣惇謀遂沮遣鄧嶽收周顗戴淵殺於石頭南門之外帝使王彬勞惇惇以西陽王羕爲太宰加王導尙書令王廙爲荊州刺史攺易百官及諸軍鎭轉徙黜罷者以百數夏四月惇還武昌徵兗州刺史郗鑑爲尙書帝憂憤成疾閏十一月己丑崩司空王導受遺詔輔政庚寅太子紹卽皇帝位明帝﹝元帝長子名紹字道畿﹞大寧元年癸未﹝正月赤烏見黃霧四塞二月丙戌隕霜殺艸秋七月丙子朔震太極殿柱﹞二月庚戌葬元帝於建平陵王惇謀篡位諷朝廷徵已夏四月加惇黃鉞班劍奏事不名入朝不趍劍履上殿惇移鎭姑孰屯於湖以王導爲司徒自領揚州牧六月立庾氏爲皇后以庾亮爲中書監帝畏惇之逼以郗鑑爲兗州刺史都督揚州江西諸軍事惇忌之表鑑爲尙書令鑑還臺遂與帝謀討惇惇徙含爲徵東將軍都督揚州江西諸軍事舒爲荊州刺史監荊州沔南諸軍事彬爲江州刺史二年甲申惇疾甚矯詔拜子應爲武衛將軍以自副以王含爲驃騎大將軍開府儀同三司錢鳳謂惇曰脫有不諱便當以後事付應耶惇曰應年少豈堪大事我死之後釋兵歸朝保全門戶上計也退還武昌貢獻不廢中計也及吾尙存領眾東下下計也鳳曰公之下計乃上策也遂與沈充定謀作亂初帝親任溫嶠惇惡之請嶠爲左司馬嶠謬爲恭敬綜其府事深結錢鳳會丹陽尹缺嶠謂無如鳳凰亦推嶠六月惇表嶠爲丹陽尹使覘伺朝廷嶠至盡以惇逆謀告帝又與庾亮共畫攻討之策詔加司徒導大都督領揚州刺史以溫嶠都督東安北部諸軍事與右將軍卞壼守石頭應詹爲護軍將軍都督前鋒及朱雀橋南諸軍事郗鑑行衛將軍都督從駕諸軍事召臨淮太守蘇峻兗州刺史劉遐及徐州刺史王邃豫州刺史祖約廣陵太守陶瞻等入衛京師導聞惇疾篤帥子弟發哀眾以爲信咸爲奮志矯詔下惇府列惇罪惡惇見詔甚怒而病轉篤將舉兵使惇璞筮之璞曰無成惇斬璞使錢鳳鄧嶽周撫等帥眾向京師以王含爲元帥秋七月壬申朔含等水陸軍五萬奄至江寧南岸人情恟懼溫嶠移屯水北燒朱雀桁以挫其鋒帝帥諸軍出屯南皇堂癸酉夜募壯士遣將軍段秀曹澤等帥甲卒千人渡水掩其未備平旦戰於越城大破之斬其前鋒將何康惇聞含敗大怒作勢而起困乏復臥謂其舅羊鑑曰我死應便卽位惇尋卒沈充眾萬餘與王含軍合從竹格渚渡淮護軍將軍應詹建威將軍趙胤等拒戰不利充鳳至宣陽門拔柵將戰劉遐蘇峻自南塘橫擊大破之赴水死者三千人選又破沈充於淸溪含等燒營夜遁帝還宮大赦命庾亮蘇峻等追沈充於吳興溫嶠督劉遐等追王含錢鳳於江寧含奔荊州主舒遣軍迎之沈含父子於江周光斬錢鳳詣闕自贖沈充走失道故將吳儒殺之傳首建康有司發王惇墓出屍跽而斬之與沈充首同縣於南桁三年乙酉閏八月壬午帝不豫召太宰西陽王羕司徒王導尙書令卞壼車騎將軍郗鑑護軍將軍庾亮丹陽尹溫嶠等並受遺詔輔政戊子帝崩於太極東堂己亥太子衍卽皇帝位成帝﹝諱衍字世根明帝長子﹞咸和元年丙戌﹝五月大水六月至十一月不雨大旱﹞正月丁亥朔大赦攺元文武各進位二等京師百里內復一年租庾亮用事任法裁物八月以丹陽尹溫嶠都督江州諸軍事江州刺史鎭武昌尙書僕射王舒爲會稽內史使右衛將軍趙胤收南頓王宗殺之免太宰西陽王羕降封弋陽縣王宗帝近屬羕先帝保傅亮一旦剪黜愈失遠近之心十一月後趙石勒攻壽春祖約請救朝廷不爲出兵勒遂進寇逡道阜陵殺掠五千餘人建康大震詔加司徒導大司馬假黃鉞都督中外諸軍事蘇峻遣其將韓晃擊勒走之導解大司馬冬十月赦京師百里內五歲以下刑大閱於南郊二年丁亥﹝五月甲申朔日蝕﹞庾亮以蘇峻在歷陽終爲禍亂下詔徵峻爲大司農以弟逸代領部曲峻上表乞補靑州界一荒郡以展鷹犬之用不許任讓匡術勸峻反遂不應命峻知祖約怨朝廷乃遣參軍徐會推崇約請共討亮約大喜十一月約遣兄子沛內史渙婿淮南太守許柳以兵會峻尙書左丞孔坦司徒司馬陶回言於王導請及峻未至急斷阜陵守江西當利諸口導然之亮不從峻襲陷姑孰屠於湖彭城王雄章武王休叛奔峻京師戒嚴假庾亮節都督徵討諸軍事以趙胤爲歷陽太守使左將軍司馬流據慈湖三年戊子﹝後趙石勒殺劉曜僭號攺元﹞春正月韓晃襲司馬流於慈湖流素懦怯兵敗而死峻帥祖渙許柳等眾二萬人濟自橫江登牛渚軍於陵口臺兵禦之屢敗陶回謂庾亮曰峻知石頭有重戍不敢直下必向小丹陽南道步來宜伏兵邀之可以一戰擒也亮不從峻果自小丹陽來迷失道夜行無復部分亮乃悔之朝士多遣家人入東避難左衛將軍劉超獨挈妻拏入居宮內詔以卞壼都督大桁東諸軍事與侍中鍾雅帥郭然趙胤等軍及峻戰於西陵壼等大敗峻攻靑溪柵因風縱火燒臺省及諸營寺署一時蕩盡臺帥左右苦戰而死二子眕盱隨父後亦赴敵而死丹陽尹羊﹝上�下方﹞黃門侍郎周導廬江太守陶瞻皆戰死庾亮帥眾陣於宣陽門內未及成列士眾皆棄甲走亮與弟條翼及郭默趙胤俱奔尋陽峻兵入臺城侍中褚翜抱帝命太極前殿王導及光祿大夫陸曄荀崧尙書張闔共登禦牀擁衛劉超鍾雅褚翜侍立左右太常孔愉朝服守宗廟時百官奔散殿省蕭然峻兵旣入叱褚翜令下翜呵之曰蘇冠軍來覲至尊軍人豈得侵逼由是峻兵不敢上殿突入後宮太后左右侍人皆見掠奪驅役百官光祿勛王彬等皆被捶楚令負擔登蔣山哀號之聲震動內外峻稱詔大赦惟庾亮兄弟不在原例以王導有徳望使以本官居已之右祖約爲侍中太尉尙書令峻自爲驃騎將軍錄尙書事許柳爲丹陽尹馬雄爲左衛將軍祖渙爲驍騎將軍復以羕爲西陽王太宰錄尙書事峻南屯於湖夏四月溫嶠庾亮擁陶侃爲盟主起兵討峻﹝五月侃至尋陽遂與亮嶠同趨建康戎卒四萬旌旗七百餘里鉦鼓之聲震於遠近峻聞西方兵起逼遷帝於石頭帝哀泣升車以倉屋爲宮劉超鍾雅荀崧華恆荀邃丁潭侍從不離帝側峻使左光祿大夫陸曄守畱臺匡術守苑城會稽內史王舒使庾冰將兵一萬西渡浙江於是吳興太守虞潭吳國內史蔡謨前義興太守顧眾等皆舉兵應之峻聞東方兵起遣其將管商拒之潭等與戰互有勝負侃嶠軍於茄子浦峻送米萬斛饋約毛寶襲取之斬獲萬計陶侃表王舒監浙東軍事虞潭監浙西軍事郗鑑都督揚州八郡諸軍事令舒潭皆受鑑節度侃等舟師至蔡洲侃屯查浦嶠屯沙門浦諸軍卽欲決戰侃曰賊眾方盛難與爭鋒當以歲月智計破之鑑將李根請築白石壘從之遣庾亮以二千人守白石又令郗鑑郭然還據京口立大業曲阿陵亭三壘以分峻兵勢毛寶大破祖渙等於東關峻腹心路永匡術賈寧聞約敗勸峻盡誅司徒導等更樹腹心峻雅敬導不許導誘永皆奔石頭毛寶燒峻句容湖熟積聚峻軍乏食峻將張健韓晃等急攻大業陶侃將救之長史殷羨曰吾兵不習步戰不如急攻石頭大業自解侃督水軍向石頭庾亮溫嶠趙胤帥步兵萬人從白石南上峻將八千人逆戰乘醉突陳不得入馬躓侃部將投之以矛斬首臠割之焚其骨峻司馬任讓等共立峻弟逸爲主閉城自守溫嶠立行臺布告遠近凡故吏二千石以下皆令赴臺至者雲集韓晃聞峻死引兵趨石頭﹞四年己丑﹝十月廬山崩天裂西北有聲如雷﹞時兵火之後民物凋殘翜收集散亡京邑遂安正月陸曄及弟玩說匡術以苑城歸順百官皆赴之推曄督宮城軍事劉超鍾雅與建康令管旆等謀奉帝出赴西軍事泄蘇逸遣任讓將兵入宮收超雅殺之趙胤遣甘苗擊祖約於歷陽約奔後趙蘇逸蘇碩韓晃並力攻臺城焚太極東堂及祕閣二月丙戌諸軍攻石頭建威長史滕含擊蘇逸大破之追斬逸蘇碩帥驍勇數百渡淮而戰溫嶠擊斬之舍部將曹據抱帝奔嶠船羣臣見帝頓首號泣請罪殺西陽王羕彭城王雄大赦張健自延陵將入吳興將軍王允之與戰大破之健復與韓晃馬雄等輕軍西趨故鄣郗鑑遣李閒追及於平陵山皆斬之是時宮闕煨燼以建平園爲宮溫嶠欲遷都豫章三吳之豪請都會稽司徒導曰孫仲謀劉玄徳俱言建康王者之宅古之帝王不以丰儉移都今宜鎭之以靜羣情自安由是不復遷論平蘇峻功以陶侃爲侍中太尉封長沙郡公加都督交廣寧州諸軍事郗鑑爲侍中司空南昌縣公溫嶠爲驃騎將軍開府儀同三司加散騎常侍始安郡公陸曄進爵江寧公其餘賜爵侯伯子男甚眾庾亮乞闔門投竄山海優詔不許出爲都督豫州揚州之江西宣城諸軍事豫州刺史領宣城內史鎭蕪湖夏四月始安公溫嶠卒五年庚寅﹝天下大饑﹞郭默殺江州刺史劉胤陶侃討誅之作新宮始繕苑城修六門駕幸司徒王導宅置酒大會下車入門先拜庾亮表獻嘉橘一蔕十二實六年辛卯﹝三月壬戌朔日蝕﹞錢塘民猳豕產兩子皆人面狀如平人其身猶豕七年壬辰正月大赦陶侃遣桓宣攻石勒克樊城李陽拔新野襄陽新宮成署曰建康宮亦名顯陽宮開五門南面二門東西北各一門十二月帝遷於新宮八年癸巳﹝五月有星隕於肥鄕數一麒麟騶虞見於遼東﹞正月辛亥朔朝萬國於新宮四夷列次大赦天下趙主石勒遣使來修好詔焚其幣以束帛禮髙士郭文舉攺苑倉爲太倉是歲作北郊於覆舟山之陽制度一如南郊九年甲午﹝趙石虎弒其君自立隕石於涼州二﹞加張駿爲大將軍六月侍中太尉都督陶侃薨咸康元年乙未﹝秋七月白虹貫日十月乙未朔日蝕大旱﹞正月帝加元服大赦攺元二月帝親臨釋奠幸司徒王導府趙王虎南遊有遊騎十餘至歷陽太守袁耽表上之不言多少朝廷震懼加司徒導大司馬假黃鉞都督徵討諸軍事分命諸將救歷陽及戍慈湖牛渚蕪湖俄聞趙騎去解嚴二年丙申﹝彗見於奎﹞二月立皇后杜氏大赦更作朱雀門新立朱雀浮航航對朱省門南渡淮水亦名朱雀橋三年丁酉﹝旱地生毛﹞詔立太學於淮水南唐縣城東南七里丹陽城東南四年戊戌﹝石虎據十州之地﹞以司徒導爲太傅都督中外諸軍事郗鑑爲太尉庾亮爲司空六月以導爲丞相罷司徒官並入丞相府五年己亥正月大赦庾亮欲開復中原以武昌太守陳囂爲梁州刺史趨漢中遣將軍李松攻漢巴郡江陽執漢荊州刺史李閎巴郡太守黃植送建康亮上疏欲移鎭石城遣諸軍羅布江沔爲伐趙之規帝下其議太常蔡謨以爲時有否泰道有屈伸苟不計彊弱而輕動則亡不終日爲今之計莫若養威以俟時朝議多與謨同乃詔亮不聽移鎭秋七月庚申始興文獻公王導薨徵庾亮爲丞相揚州刺史錄尙書事亮固辭以何充爲護軍將軍亮弟會稽內史冰爲中書監揚州剌史參錄尙書事復攺丞相爲司徒司空庾亮領之侍中太尉南昌公郗鑑薨是時始用磚壘宮城而創構樓觀六年庚子﹝庚長有星孛於太極﹞正月都亭文康侯庾亮卒以何充爲中書令陸玩爲侍中司空三月大赦依中興故事朔朢聽政於東堂七年辛丑﹝二月甲子朔日有蝕之﹞慕容皝遣使求假燕王章璽許之詔實編戶王公已下皆正土斷白籍秋八月引見羣臣射宴於延賢堂八年壬寅﹝正月己未朔日蝕﹞正月大赦夏五月乙卯帝不豫庾冰何充及武陵王晞會稽王昱尙書令諸葛恢並受顧命癸巳崩甲午弟瑯琊王嶽卽皇帝位康帝﹝諱嶽成帝母弟﹞建元元年癸卯詔瑯琊國及府吏進位各有差庾冰屢求出外以冰都督荊江寧益梁交廣七州刺史以瑯琊內史桓溫都督靑徐兗三州諸軍事徐州刺史徵江州刺史褚裒爲衛將軍領中書令立皇后褚氏二年甲辰九月戊戌帝崩於式幹殿何充以遺旨奉太子聃卽位褚皇后立延興寺在運溝西岸何充立建福寺穆帝﹝諱聃字彭祖康帝長子﹞皇太后設白紗帷於太極殿抱帝臨軒以會稽王昱爲撫軍大將軍錄尙書六條事都亭肅侯庾翼卒慕容皝始不用晉年號永和元年乙巳

二年丙午﹝四月己酉朔日蝕十二月枉矢自東南流於西北其長半天﹞正月大赦都鄕文穆侯何充卒以蔡謨領司徒與會稽王昱同輔政十一月桓溫帥益州刺史周撫南郡太守譙王無忌伐漢三年丁未﹝夏四月地震﹞桓溫軍至靑衣漢主勢大發兵遣昝堅等自山陽趨合水諸將欲設伏以待晉兵堅不從三月溫遇李權三戰三捷軍於成都之十里勢悉眾出戰溫大破之乘勝長驅至成都勢輿襯面縛詣軍門溫解縛焚襯送勢及宗室十餘人於建康四年戊申進安西大將軍桓溫爲徵西大將軍五年己酉﹝石虎死國大亂十一月甘露降崇平陵玄宮前殿﹞正月大赦五月假慕容雋大將軍幽平二州牧大單於燕王六年庚戌﹝閏月丁丑彗見於亢氏帥苻洪來降﹞

七年辛亥﹝羌酋姚弋仲來降冉閔誅石虎種類正月丁酉日有蝕之﹞秋七月濤水入石頭溺死數百人九月峻陽太陽二陵崩帝素服臨於太極殿三日遣兼太常趙拔修復山陵八年壬子﹝秦苻健僭號正月辛卯日蝕乙巳雨木冰﹞以武陵王晞爲太宰殷浩北伐以安西將軍謝尙北中郎將荀羨等爲督統進屯壽春八月謝尙自枋頭得傳國璽送建康告太廟百僚畢賀九年癸丑﹝燕慕容皝之子俊都薊置百官地震有聲如雷﹞浩連年北伐師徒屢敗桓溫因朝野之怨上疏免浩爲庶人徙東陽之信安十年甲寅二月桓溫統步騎四萬伐秦大破苻健苻萇於藍田進至灞上五月江西流民郭敞等千餘人執陳畱內史劉仕降姚襄建康震駭以吏部尙書周閔爲中軍將軍屯中堂豫州刺史謝尙自歷陽還衛京師九月桓溫還自伐秦帝遣侍中黃門勞溫於襄陽十一年乙卯﹝四月隕霜地震﹞十二年丙辰﹝冬十月癸巳朔日蝕﹞桓溫請移都洛陽不許拜溫徵討大都督督司冀二州諸軍事以討姚襄溫遣督護髙武據魯陽輔國將軍戴施屯河上自帥大軍繼進襄拒伊水戰大敗死者數千人襄奔洛陽溫屯故太極殿前詔遣兼司空散騎常侍車灌等持節如洛陽修五陵帝及羣臣皆服緦臨於太極殿三日升平元年丁巳﹝正月丁丑隕石於槐里數一﹞正月帝加元服大赦攺元大後徙居崇徳宮三月帝親釋奠於中堂立皇后何氏二年戊午﹝五月大水有星孛於天船冬十一月雷地震﹞司徒昱歸政帝不許佽飛督王饒獻鴆鳥帝怒鞭饒二百使焚鳥於四達之衢慕容雋盡陷河北之地三年己未﹝涼州城東泥中有火﹞四年庚申﹝八月辛丑朔日蝕旣冬十月天狗流於西南﹞鳳凰將九雛再見於丰城眾鳥隨之五年辛酉﹝四月大水八月己卯夜天裂廣數丈有聲如雷﹞二月南掖門馬足陷地得銅鐘一有二四字五月丁巳帝崩於顯陽殿庚申瑯琊王丕卽帝位葬穆帝於永平陵在幕府山之陽晉十一帝惟孝宗起墳周四十步髙一丈六尺帝時何皇后彭城王皆造寺謝尙造謝寺攺名興嚴哀帝﹝諱丕成帝長子﹞隆和元年壬戌﹝三月丙寅朔日蝕十二月戊午朔日蝕﹞正月大赦攺元減田稅桓溫上疏請遷都洛陽又議移洛陽鐘虡王述謂方當蕩平區宇旋軫舊京不應先事鐘虡乃止興寧元年癸亥﹝夏四月揚州地震湖瀆溢秋八月有星孛於角亢入天市﹞二月大赦攺元加桓溫侍中大司馬都督中外諸軍錄尙書事假黃鉞涼州牧張天錫遣司馬綸騫奉章詣建康九月大司馬溫北伐二年甲子﹝燕慕容恪陷洛陽河南諸城﹞正月耕籍田二月帝以藥發不能親萬機褚太后臨朝攝政召大司馬溫入朝至赭圻詔止之溫固讓內錄遙領揚州牧移陶官於淮水北以南岸地施僧慧力造瓦棺寺三年乙丑正月大司馬溫移鎭姑孰帝崩於西堂皇太后詔以瑯琊王奕承大統是月卽位大赦葬哀帝於安平陵徙會稽王昱復爲瑯琊王海西公﹝諱奕哀帝母弟﹞太和元年丙寅﹝四月旱﹞梁州刺史司馬勛反討誅之加司徒昱丞相錄尙書事入朝不趍贊拜不名劍履上殿涼州楊樹生松張天錫將亡之徵二年丁卯

三年戊辰﹝三月丁巳朔日蝕四月癸巳雨雹大風折木﹞加大司馬溫殊禮位諸侯王上有神降於鄴自稱湘女聲與人接不見其形四年己巳﹝冬十月火星西流有聲如雷﹞大司馬溫請與徐兗二州刺史郗愔江州刺史桓沖豫州刺史袁眞伐燕夏四月溫帥步騎五萬自兗州伐燕至金鄕燕慕容厲逆戰大敗暐復遣樂安王臧統諸軍拒溫臧不能抗乃遣使求救於秦九月溫兵大敗於襄邑溫收散卒屯山陽深恥喪敗歸罪袁眞奏免爲庶人眞遂據壽春降燕丞相昱與大司馬溫會於塗中以謀後舉五年庚午﹝秦滅燕秋七月癸酉朔日蝕﹞袁眞死陳郡太守朱輔立眞子瑾溫自廣陵帥眾二萬討之敗燕秦救兵屠壽陽梟瑾等首簡文皇帝﹝諱昱元帝少子﹞咸安元年辛未﹝六月大水十二月辛卯熒惑逆行入太微﹞溫恃其才略位望陰蓄不臣之志嘗撫枕嘆曰男子不能流芳百世亦當遺臭萬年十一月自廣陵將還姑孰屯於白石諷褚太后廢立己酉宣太后令廢帝爲東海王帝著白帢單衣步下西堂乘犢車出神武門迎會稽王昱卽帝位攺元溫出次中堂分兵屯衛戊午大赦詔進溫丞相大司馬畱京師輔政溫固辭廢帝時王坦之造臨秦安樂二寺二年壬申﹝正月己酉歲星犯鎭在須女六月太白晝見是歲大旱﹞徙海西公於吳縣西柴裏庾希庾邈與故靑州刺史武沈之子遵聚眾夜入京口城詐稱受海西公密旨誅大司馬溫建康震擾內外戒嚴遣東海內史周少孫討斬之四月甲寅帝不豫急召溫入輔辭不至己未立子昌明爲皇太子遺詔大司馬溫依周公居攝故事是日帝崩太子卽位大赦葬簡文帝於髙平陵帝立波提寺武帝﹝諱曜字昌明簡文帝第三子﹞寧康元年癸酉﹝三月丙午月掩心大星又犯南斗第五星有彗星出於尾箕長十餘丈經太微垣東井自四月始見至秋冬不滅﹞正月大赦攺元大司馬溫來朝詔吏部尙書謝安侍中王坦之迎於新亭是時人情恟恟云欲誅王謝因移晉室坦之流汗沾衣倒執手版安從容坐定謂溫曰安聞諸侯有道守在四夷明公何須壁後置人耶溫笑曰正自不能不爾遂命徹兵歡語移日而罷溫有疾還姑孰三月詔除丹陽竹格等四航稅秋七月南郡宣武公桓溫薨褚太后復臨朝攝政以王彪之爲尙書令謝安爲僕射領吏部共掌朝政是歲南郡州陵女唐氏漸化爲丈夫二年甲戌﹝三月丙戌彗星見於氐九月丁丑有星孛於天市﹞正月大赦三年乙亥﹝冬十月癸酉朔日蝕十二月甲申神虎門災﹞五月大赦中書令藍田侯王坦之卒桓沖以謝安素有重望以揚州讓之甲寅詔以衝都督徐豫兗靑揚五州諸軍事徐州刺史鎭京口以安領揚州十二月帝釋奠於中堂大元元年丙子﹝夏五月癸丑地震十一月己巳朔日蝕涼州張天錫降秦﹞正月帝加元服大赦攺元二年丁丑﹝閏三月壬午地震暴風折木發屋揚沙石﹞以尙書僕射謝安爲司徒安讓不拜加侍中都督揚豫徐兗靑五州諸軍事散騎常侍王彪之卒桓沖鎭上明謝玄鎭廣陵玄以劉牢之等爲前鋒號北府兵敵人畏之三年戊寅﹝六月熒惑守羽林七月乙酉老人星見南方﹞作新宮帝移居會稽王邸秋七月新宮成內外殿宇大小三千五百間秦苻丕寇襄陽四年己卯﹝八月乙未暴風揚沙石十二月己酉朔日蝕大疫﹞正月謁建平等七陵苻丕陷襄陽五年庚辰﹝四月大旱六月甲寅震含章殿四柱並殺內侍二人﹞拜謝安衛將軍開府儀同三司以會稽王道子爲司徒固讓不拜六年辛巳﹝四月庚子朔日蝕十月乙卯有奔星東南經翼軫聲如雷無麥禾大饑﹞帝嚴奉佛法立精舍於殿內引諸沙門居之以尙書謝石爲僕射衛將軍謝安習水軍於石頭七年壬午﹝冬十一月太白晝見在斗﹞東夷五國來貢方物八年癸未﹝二月黃霧四塞四月甲子太白晝見在參秦大亂慕容垂慕容衝等叛秦﹞秋九月苻堅大舉兵入寇眾號百萬詔衛將軍謝安爲徵討大都督安乃假弟石爲都督舉冠軍將軍謝玄西中郎將桓伊輔國將軍謝琰總戎八萬拒秦軍於淮南是時秦兵旣盛都下震恐桓沖遣精銳三千人援京師安固卻之玄旣渡江使廣陵相劉牢之領銳卒五千直指洛澗大破秦軍斬梁成及弟云擒王顯慕容屈等乙亥玄琰與桓伊等涉肥水鼓噪決戰大破秦軍於肥南臨陳斬苻融堅中流矢眾大潰詔安勞旋師於金城以謝石爲尙書令初開酒禁增民稅米口五石九年甲申﹝十月朔辛亥朔日蝕﹞以謝安爲太保帝謁建平等四陵加太保謝安爲大都督揚江荊司豫徐兗靑冀幽並梁益雍涼十五州諸軍事中書侍郎車胤上疏議立明堂辟雍經略中原十年乙酉﹝秦姚萇弒其主堅苻丕立魏太祖拓跋珪稱王攺元秋七月老人星見大旱井泉皆竭十二月太白犯歲星大饑﹞謝石以學校陵遲上疏請興復國學於太廟之南謝安與會稽王道子有隙會秦苻堅爲慕容衝姚萇所逼遣使求救詔安率眾救秦帝自行西池宴餞安出鎭廣陵之步丘築壘曰新城居之未幾有疾求還八月丁酉建昌文靖公謝安薨以道子領揚州刺史錄尙書都督中外諸軍事謝石爲衛將軍十一年丙戌﹝苻丕敗死慕容永慕容垂並稱帝二月戊申太白晝見在東井﹞十二年丁亥﹝正月壬子暴風發屋折木二月熒惑入月十月太白晝見於南斗﹞大赦聘處士戴逵封孔靖之爲奉聖亭侯奉宣尼祀立宣尼廟在丹陽郡城隔路東南八月立子徳宗爲皇太子大赦天下增文武位二等大酺五日賜百官布帛各有差十三年戊子﹝六月旱閏六月戊辰天狗北下有聲如雷冬十二月戊子濤水入石頭毀大航殺人乙未大風畫晦延賢堂災壬申螽斯百堂客館驃騎庫皆災﹞尙書令謝石散騎常侍會稽內史謝玄皆卒十四年己酉﹝七月旱甲寅雷震宣陽門四柱災冬十二月己巳雨水冰﹞上溺於酒色委政道子以陸納爲尙書令十五年庚寅﹝三月己酉朔地震東北有聲如雷七月壬申有星孛於北河經太微三臺文昌入北斗色白長十餘丈至後月戊戌入紫微乃滅八月京師地震﹞道子恃寵驕恣帝不能平以王恭都督靑兗幽並冀五州諸軍事兗靑二州刺史鎭京口三月大赦以王國寶爲中書令兼中領軍王珣爲尙書右僕射十六年辛卯﹝正月壬辰鵲巢太極殿東鴟吻﹞詔徐廣校祕閣四部見書凡三萬六千卷攺築太廟以王珣爲僕射謝琰爲右僕射十七年壬辰﹝五月丁卯朔日蝕六月癸卯京師地震甲寅濤水入石頭毀大航七月丁丑太白晝見旱﹞正月大赦新作東宮徙左衛營皇子徳文爲瑯琊王徙道子爲會稽王十八年癸巳﹝正月癸卯朔地震大水七月旱有客星在尾中九月乃滅﹞

十九年甲午﹝慕容垂滅西燕秦姚興殺苻登﹞立簡文宣太后廟於太廟路西皇太妃李氏爲皇太后居崇訓宮二十年乙未﹝三月庚辰朔日蝕七月太白晝見太微九月有蓬星如粉絮東南行歷女虛至哭星十一月己卯暴風冰合﹞皇太子出就東宮秋七月長星見帝惡之於華林園舉酒祝之曰長星勸汝一杯酒自古何有萬歲天子耶二十一年丙申﹝三月太白晝見於羽林四月丁卯大雨雹秋八月歲星犯哭星﹞以望蔡公謝琰爲尙書左僕射起淸暑殿於華林園新作永安宮帝嗜酒流連外人罕得進見張貴人弒帝於淸暑殿重賂左右云因魘暴崩太子卽位大赦會稽王道子進位太傅揚州牧假黃鉞內外眾事動靜咨之葬帝於隆平陵安帝﹝諱徳宗烈宗長子隆安元年丁酉﹞正月帝加元服攺元以左僕射王珣爲尙書令領軍將軍王國寶爲僕射領選道子悉以東宮兵配國寶使領之四月兗州刺史王恭豫州刺史庾楷等舉兵以討王國寶王緒爲名道子闇懦欲求休息賜國寶死斬緒於市恭罷兵還京口二年戊戌﹝南燕慕容徳稱帝吳興長城夏架山石鼓自鳴聲如金鼓﹞秋七月恭楷及荊州刺史殷仲堪廣州刺史桓玄南蠻校尉楊佺期復舉兵反加會稽王道子假黃鉞以世子元顯爲徵討都督遣衛將軍王珣右將軍謝琰將兵討王恭譙王尙之將兵討庾楷大破楷於牛渚楷奔桓玄玄敗官軍於白石與佺期進至橫江尙之退走道子屯中堂元顯守石頭王珣守北郊謝琰屯宣陽門恭兵次竹裏元顯以重利啖恭司馬劉牢之牢之降恭眾潰獲之斬於倪塘以牢之爲都督兗靑冀幽並徐揚州晉陵諸軍事代恭俄而佺期玄至石頭仲堪至蕪湖牢之帥北府之眾馳赴京師軍於新亭佺期等見之失色回軍蔡洲朝廷未知西軍虛實內外憂逼於是以玄爲江州刺史召郗恢爲尙書以佺期代恢爲都督梁雍秦三州諸軍事雍州刺史黜殷仲堪爲廣州刺史仲堪大怒趨玄佺期進軍玄等乃俱不受朝命上疏求誅劉牢之及譙王尙之朝廷還仲堪荊州優詔慰諭仲堪等乃受詔十一月以瑯琊王徳文爲衛將軍開府儀同三司元顯爲中領軍王雅爲尙書左僕射三年己亥正月大赦道子有疾元顯諷朝廷解道子司徒揚州牧以瑯琊王徳文爲司徒妖賊孫恩陷會稽殺內史王凝之眾數十萬自稱徵東將軍表道子元顯之罪請誅之自帝卽位以來內外乖異朝政所行惟三吳而已及恩作亂八郡皆爲恩有恩黨亦有潛伏建康者人情危懼於是內外戒嚴加道子黃鉞元顯領中軍將軍徐州刺史謝琰兼督吳興義興軍事以討恩琰牢之進至義興遣劉裕累戰破恩恩逃入海島桓玄襲江陵殷仲堪急召楊佺期赴戰俱爲玄所殺四年庚子﹝二月彗見於太微六月庚辰朔日蝕九月癸丑地震十二月戊寅星孛於天津﹞大赦進桓玄都督八州及揚豫八部諸軍事領江州刺史孫恩寇余姚殺會稽內史謝琰以元顯爲開府儀同三司都督揚豫徐兗靑幽冀並荊江司雍梁益交廣十六州諸軍事領徐州刺史五年辛丑﹝三月眾星西流經牽牛歷紫微太微癸丑大角星散搖五色大饑﹞六月孫恩浮海奄至丹徒戰士十餘萬建康震駭內外戒嚴百官入居省內冠軍將軍髙素等守石頭輔國將軍劉襲柵斷淮口丹陽尹司馬恢之戍南岸冠軍將軍桓謙等備白石左衛將軍王嘏等屯中堂劉牢之使劉裕自海鹽入援裕倍道兼行與恩俱至丹徒恩帥眾鼓噪登蒜山裕帥所領奔擊大破之恩狼狽僅得還船然猶恃其眾復整兵徑向京師道子無他謀惟日禱蔣侯廟譙王尙之帥精銳馳至徑屯積弩堂恩樓船髙大溯風不得疾行數日乃至白石旣而知尙之在建康牢之已還至新州不敢進浮海北走詔以劉裕爲下邳太守擊恩桓玄自謂有晉國三分之二數使人上已符瑞欲以惑眾元興元年壬寅﹝十月客星色白如粉絮在太微西至後月入太徽天下大饑﹞正月下詔罪狀桓玄以尙書令元顯爲驃騎大將軍徵討大都督都督十八州諸軍事加黃鉞建牙於東府以鎭北將軍劉牢之爲前鋒都督前將軍譙王尙之爲後部大赦攺元內外戒嚴加會稽王道子太傅桓玄畱桓偉守江陵抗表罪狀元顯舉兵東下敗王師於姑孰劉牢之軍溧洲遣子敬宣詣玄降元顯退屯國子學軍中相驚言玄已至南桁皆崩潰玄遣太傅從事中郎毛泰收元顯送新亭玄入京師稱詔解嚴以玄總百揆都督中外諸軍丞相錄尙書事揚州牧領徐荊江三州刺史假黃鉞會稽王道子徙安成郡斬元顯及東海王彥璋譙王尙之庾楷張法順毛泰等於建康市以劉牢之爲會稽內史牢之自縊死大赦攺元大亨玄讓丞相攺授太尉都督中外諸軍事揚州牧領豫州刺史出屯姑孰使禦史杜林酖道子殺之二年癸卯﹝四月癸巳朔日蝕十一月丁丑熒惑犯東上相乙巳月掩軒轅第二星﹞正月冊命玄爲相國總百揆封十郡爲楚王加九錫十一月詔楚王玄行天子禮樂卞範之爲禪詔使臨川王寶逼帝書之帝臨軒遣兼太保領司徒王謐奉璽綬禪位於楚帝出居永安宮遷太廟神主於瑯琊園百官詣姑孰勸進十二月庚寅朔玄築壇於九井山北卽帝位封帝爲平固王玄入建康宮登禦座而牀忽陷羣下失色殷仲文曰將由聖徳深厚地不能載玄大悅納桓溫神主於太廟三年甲辰﹝戊戌熒惑逆行犯太微庚寅夜濤入石頭漂毀大航殺人其聲動天﹞二月帝在尋陽建威將軍劉裕帥劉毅何無忌孟昶檀憑之等起義兵於丹徒斬徐州刺史桓修丁巳裕帥二州之眾千七百人軍竹裏移檄遠近聲言主上返正於尋陽玄召侍官入衛加桓謙徵討都督殷仲文爲徐兗二州刺史謙等請亟遣擊裕玄曰彼兵銳甚計出萬死若蹉跌則彼气成而吾事失矣不如屯大眾於覆舟山下謙等固請擊之乃遣頓丘太守吳甫之右衛將軍皇甫敷相繼北上三月戊戌朔裕軍與吳甫之遇於江乘裕手執長刀大呼衝之眾披靡卽斬甫之進至羅洛橋皇甫敷帥數千人逆戰裕又斬之玄聞二將死大懼使桓謙何澹之屯東陵卞範之屯覆舟山西眾合二萬裕進至覆舟山將士皆殊死戰無不一當百呼聲動天地謙等大潰玄將其子升兄子浚出南掖門趍石頭與仲文等浮江南走裕屯石頭城立畱臺焚桓溫神主於宣陽門外造晉新主納於太廟遣諸將追玄尙書王嘏帥百官奉迎乘輿臧熹入宮收圖書器物封閉府庫丁卯裕遷鎭東府玄至尋陽孰昶之給以器用兵刀逼帝西上丙戌以武陵王遵承制總百官行事加侍中大將軍大赦何無忌大破玄將何澹之於桑落洲送宗廟主祏還京師玄復挾帝東下劉毅何無忌劉道規等與戰於崢嶸洲乘風縱火盡銳爭先玄眾大潰挾帝單舸西走荊州別駕王康產奉帝入南郡府捨費恬斬玄枚回洲乘與返正於江陵傳送玄首梟於大桁義熙元年乙巳﹝秋七月庚辰太白晝見於翼軫﹞正月帝在江陵大赦攺元惟桓氏不原二月何無忌破桓振等奉帝東還建康以瑯琊王徳文爲大司馬武陵王遵爲太保劉裕爲侍中車騎將軍都督中外諸軍事劉毅爲左將軍何無忌爲右將軍督豫州揚州五郡軍事裕還鎭京口帝餞於中堂二年丙午

三年丁未﹝六月辛卯熒惑犯辰星在翼七月戊戌朔日蝕﹞誅東陽太守殷仲文及弟叔文三人陶潛爲彭澤令棄官去四年戊申﹝十一月雷大風拔樹﹞以瑯琊王徳文領司徒徵劉裕爲侍中車騎將軍開府儀同三司揚州刺史錄尙書事自丹徒入居東府輔政五年己酉﹝三月乙亥大雪平地數尺六月震太廟十二月乙巳太白犯虛危﹞正月大赦以劉毅爲衛將軍開府儀同三司三月裕表伐南燕建牙戒嚴帝餞裕於西堂六年庚戌﹝六月丙寅震太廟鴟吻﹞二月裕克廣固獲慕容超誅王公以下五千餘人送超詣建康斬之徐道覆聞裕北伐勸盧循襲建康循從之自始興寇長沙順流東下何無忌自尋陽引兵拒循與道覆遇於豫章會暴風飄無忌所乘小艦向東岸賊以大艦逼之眾奔潰無忌握節而死都中震駭夏四月裕至建康靑州刺史諸葛長民等入衛劉毅帥舟師二萬發姑孰五月循與毅戰於桑落洲毅兵大敗孟昶等欲奉乘輿過江裕丕聽循至淮口中外戒嚴瑯琊王徳文都督宮城諸軍事屯中皇堂裕屯石頭謂將佐曰賊若於新亭直進其鋒不可當宜且避之若回泊西岸此成禽耳道覆請於新亭至白石焚舟而上數道攻裕循不從裕登石頭城望循引向新亭顧左右失色旣而回泊蔡洲乃悅裕伐橋柵石頭淮口修治越城築查浦藥園廷尉三壘皆以兵守之循伏兵南岸使老弱乘舟向白石聲言悉眾自白石步上裕畱參軍沈林子徐赤特戍南岸斷查浦戒令堅守裕及劉毅諸葛長民北出拒之循焚查浦進至張侯橋徐赤特大敗單舸奔淮北林子等據柵力戰循乃退引精兵大上至丹陽郡裕率諸軍馳還石頭斬赤特出陳於南塘循退還尋陽六月以裕爲太尉中書監加黃鉞裕受黃鉞余固辭大治水軍遣孫處沈田子自海道襲番禺冬十月裕帥劉藩檀韶劉敬宣等南擊盧循大破循於左裏循收散卒數千人奔番禺裕還建康七年辛亥劉裕進大將軍劉藩帥諸將追循斬徐道覆於始興三月裕始受太尉中書監以劉穆之爲太尉司馬交州刺史杜慧度敗循於石碕循眾大潰投水斬首送建康八年壬子﹝三月山陰地陷有聲如雷八月月犯泣星﹞以孔靖爲尙書右僕射裕以詔書罪狀劉毅與弟藩及謝混共謀不軌收藩混賜死裕帥諸軍發建康以參軍王鎭惡爲前驅十月至江陵毅縊而死是歲於石頭東城內起髙樓加累入於雲霄連堞帶於積水署曰入漢樓九年癸丑盜開卞壼墓詔給錢十萬修復之裕自江陵東還潛入東府伏壯士拉殺諸葛長民輿屍付廷尉九月再命大尉裕爲太傅揚州牧固辭十一年乙卯秋﹝七月辛亥晦日蝕七月京師大水壞太廟﹞裕討司馬休之詔加裕黃鉞領荊州刺史大赦以劉穆之兼右僕射事三月裕率諸軍濟江休之軍潰有羣盜數百夜襲冶亭京師震駭劉鍾討平之詔加裕太傅揚州牧劍履上殿入朝不趍贊拜不名固辭太傅州牧其餘受命大赦以劉穆之爲尙書左僕射十二年丙辰加裕兗州刺史中外大都督戒嚴伐後秦冬十月克洛陽十三年丁巳﹝正月甲戌朔日蝕﹞正月裕引水軍發彭城三月破秦將姚紹於潼關七月裕率檀道濟王鎭惡入關別遣鎭惡率舟師溯淮入渭滅秦收其彜器斬姚泓於建康市詔進宋公爵爲王增封十郡辭不受劉穆之卒裕聞之哀慟畱子義眞及王鎭惡沈田子等守長安十一月裕發長安自洛入河開汴渠以歸十四年戊午﹝十二月彗出天津入太微經北斗絡紫微十餘日滅﹞正月大赦裕至彭城解嚴瑯琊王徳文先歸建康裕以讖云昌明之後尙有二帝乃使王韶之密弒帝而立徳文十二月大赦是年冬赫連勃勃破長安劉義眞逃歸恭帝﹝諱徳文安帝母弟﹞元熙元年己未﹝有星孛於太微西藩十一月丁亥朔日蝕十二月己卯太史奏黑龍四見於東方﹞正月攺元徵裕入朝進爵爲王裕辭葬安帝於休評陵秋七月裕受進爵之命移鎭壽陽九月裕自解揚州牧是歲省揚州府禁防參軍移秣陵縣於其地在宮城南八里一百步小長幹巷內至大金陵新志卷三上之中元

張鉉撰

金陵表二

宋髙祖武皇帝姓劉氏諱裕字徳輿彭城綏輿里人漢楚元王交二十一世孫晉哀帝興寧元年癸亥六月壬寅夜生神光照室是夕甘露降於墓樹產夜而皇妣趙氏殂帝長雄傑有大度事繼母以孝聞嘗遊京口竹林寺獨臥講堂中有五色龍章皇考墓在丹徒秦史所謂曲阿丹徒間有天子气時有孔子恭者善占墓謂帝曰非常地也由是益自負隆安中平孫恩有功桓玄篡位帝隨桓修入朝玄妻劉氏謂玄回劉徳輿龍行虎步視瞻不凡宜早爲其所玄曰方欲北淸中原非劉裕莫足使若關隴平定徐思其宜裕還丹徒因遊獵會同謀者擒桓修斬以徇率二州之眾千七百人舉義破皇甫敷桓謙等玄輕舟南逸王謐推帝爲使持節都督徐兗靑冀幽並八州諸軍事鎭軍將軍徐州刺史鎭石頭天子至自江陵進侍中車騎將軍都督中外諸軍事爲揚州刺史錄尙書事加北靑冀二州刺史太尉中書監授黃鉞平南燕破盧循進大將軍揚州牧給班劍二十人滅姚秦還建康封宋公備九錫明年進爵爲王增封十郡元熙二年正月天子遣使奉冊禪位帝奉表陳讓太史令駱遠奏曰自晉義熙元年太白晝見經天凡七占曰太白經天民更主異姓興義熙七年五虹見於東方占曰五虹見天子黜聖人出十三年鎭星入太微有立王徙主之兆元熙元年冬有黑龍四登於天易傳曰冬龍見天子亡社稷大人受命冀州道人釋法稱告其弟子曰嵩神言江東有劉將軍漢家苗裔當受天命吾以壁三十二鎭金一餅與之劉氏卜世之數也於是羣公卿士固請乃從之大赦攺元初光武立社於南陽漢木其樹死劉備有蜀應之而興及晉末年舊根復萌至是而茂盛自永初庚申至升明戊午八王五十八年而禪位於齊天時地域髙祖永初元年庚申以秣陵故縣爲零陵王宮丹陽尹領縣八建康秣陵丹陽江寧永世溧陽湖熟句容其陽都費卽丘三縣並割臨沂及建康爲土費縣治宮城之北卽懷徳縣隸南瑯琊郡文帝﹝諱義隆武帝第二子﹞元嘉元年甲子﹝正月癸巳朔日蝕大旱﹞省僑立廣川等四郡以其民並建康八年辛未﹝二月大雪四月辛亥太白晝見獲白雀於左衛府七月壬戌夜白虹見於東方十二月庚辰雷﹞省瑯琊郡之卽丘入陽都十五年戊寅﹝二月京師木連理冬十月壬子流星出太白入紫微有聲如雷十一月丁卯朔日蝕﹞省南瑯琊郡之費縣並入建康臨沂二十七年庚寅太子劭出鎭石頭總統水軍湛之守石頭倉城孝武帝﹝諱駿文帝第三子也﹞孝建元年甲午﹝二月己巳有流星大如月西行七月丙申朔日蝕十月熒惑犯進賢星十一月甲申甘露降長寧陵﹞分會稽東陽新安永嘉臨海五郡爲東揚州三年己亥﹝正月四方生赤黃气三月土守牽牛九月月在胃而蝕﹞罷揚州以浙江西立王畿以浙江東爲揚州四年庚子﹝五月月入太微六月太白犯井﹞四月癸卯以南瑯琊郡隸王畿五年辛丑﹝正月雪三月甲戌夜眾星西流九月甲寅日蝕十一月己巳甘露降新安王第﹞省南瑯琊郡之陽都縣並入臨沂江來七年癸卯﹝四月大風折和寧陵華表﹞以王畿之內郡屬南徐州八年甲辰﹝四月雨雹六月流星大如斛赤色光照人面尾長一丈從參北出東行直下徑東井通南河沒十月太白守房﹞十二月壬辰復以王畿諸郡爲揚州廢帝﹝諱子業孝武長子先攺元永光尋攺景和十一月被弒二月甲申月入南斗六月庚午熒惑入東井七月己酉有星入紫微經北極十一月丁未太白犯哭星﹞永光元年乙巳秋七月罷東揚州以石頭城爲長樂宮東府城爲未央宮甲戌以北邸爲建章宮南第爲長楊宮三年己未﹝三月癸亥朔日蝕四月禪位於齊﹞攺刺史曰牧領丹陽會稽吳郡吳興淮南宣城東陽臨海永嘉新安十郡天時官守永初元年庚申

廬陵王義眞爲揚州刺史二年辛酉義眞爲司徒中書令徐羨之以尙書令爲揚州刺史三年壬戌營陽王﹝韓義符武帝長子﹞景平元年癸亥﹝冬十月有星孛於天市尾貫攝提向大角仲月在尾季月掃天倉而後滅﹞正月羨之進司空刺史如故六月壬申以侍中謝方明爲丹陽尹文帝﹝諱義隆武帝第二子﹞元嘉元年甲子﹝正月癸巳朔日蝕大旱﹞八月戊戌羨之進司徒甲辰皇弟竟陵王義宣爲左將軍鎭石頭三年丙寅﹝閏三月大風折木太白晝見﹞召王弘爲侍中司徒錄尙書事揚州刺史七年庚午﹝二月壬戌雪且雷十月申午西北有赤气中黑如旌旗十二月丙戌太白晝見己亥夜京師火延太廟北垣﹞十月以竟陵王義宣爲南徐州刺史猶戍石頭八年辛未﹝二月大雪四月辛亥太白晝見獲白雀於左衛府七月壬戌夜白虹見於東方十二月庚辰雷﹞八月甲辰以臨川王義慶爲中書令丹陽尹九年壬申﹝四月己丑太白晝見乙未雨雹傷牛馬鳥獸﹞六月戊寅司徒南徐州刺史彭城王義康攺領揚州刺史十二年乙亥﹝正月己未朔日蝕四月丙辰夜京師地震十月壬子太白晝見﹞何尙之爲丹陽尹十四年丁丑﹝鳳凰見﹞王淮之領吏部尙書爲丹陽尹十五年戊寅﹝二月京師木連理冬十月壬子流星出太白入紫微有聲如雷十一月丁卯朔日蝕﹞王瑩爲左光祿大夫開府儀同三司丹陽尹十七年庚辰﹝二月己巳夜黑气經天四月戊午朔日蝕六月己酉太白晝見十一月乙酉朔甘露降於樂遊苑﹞十月義康爲江州刺史出鎭豫章徵義恭爲侍中都督揚南徐兗三州司徒錄尙書事領太子太傅甲戌以殷景仁爲揚州刺史尙書僕射太子詹事十二月以始興王浚爲揚州刺史二十一年甲申﹝三月甲戌太白經天六月京師霖雨七月甘露降樂遊苑十月丙子雷且電﹞起徐湛之本職丹陽尹十二年乙酉﹝八月甲午太白晝見冬藉田獲嘉禾﹞以趙伯符爲丹陽尹二十四年丁亥﹝二月京師木連理三月甘露降景陽山六月京師疾疫大水﹞劉秀之再爲建康令有政績二十五年戊子﹝閏二月辛亥雨雹四月丁卯太白經天丁丑靑龍見於玄武湖南五月戊戌黑龍見玄武湘八月華林園嘉禾秀﹞徐湛之爲丹陽尹二十八年辛卯﹝三月大旱四月都下疾疫己卯彗見於昂五月壬午彗見太微中對帝座彗星起畢昂入太微掃帝座端門滅翼軫﹞湛之爲僕射護軍將軍二十九年壬辰﹝二月乙未雷且雷三月壬午大風拔樹都下災熒惑道行守氐自十一月霖雨連雪陽光罕曜十二月戊申黃霧四塞﹞冬十一月壬寅揚州刺史廬陵王紹薨三十年癸巳﹝二月甲子帝爲太子劭所弒正月乙未朔有靑黑气從東南來覆映宮上大風飛霰且雷秋七月辛丑朔日蝕﹞正月戊寅以南譙王義宣爲司徒揚州刺史南平王鑠戍石頭三月壬午太子劭以臧質爲丹陽尹壬子太子劭以褚湛之爲丹陽尹統石頭戍事五月戊戌以蕭思話爲中書令丹陽尹孝武帝﹝諱駿文帝第三子也﹞孝建元年甲午﹝二月己巳有流星大如月西行七月丙申朔日蝕十月熒惑犯進賢星十一月甲申甘露降長寧陵﹞以義宣爲中書監都督揚豫二州丞相錄尙書六條事揚州刺史二年乙未以太傅義恭領揚州刺史三年丙申﹝七月熒惑守南斗四月戊戌太白犯與鬼八月甲午太白入心﹞以尙書左僕射劉遵考爲丹陽尹七月以子尙爲揚州刺史九月遵考爲尙書右僕射右將軍顏竣爲丹陽尹大明元年丁酉﹝五月壬子紫气出景陽樓狀如煙回薄久之戊午嘉禾一株五莖生淸暑殿鴟吻中﹞以竣爲東揚州刺史劉秀之爲丹陽尹三年己亥﹝正月四方生赤黃气三月土守牽牛九月月在胃而蝕﹞豫章王子尙爲揚州刺史加都督五年辛丑﹝正月雪三月甲戌夜眾星西流九月甲寅日蝕十一月己巳甘露降新安王第﹞王僧朗爲丹陽尹六年壬寅﹝二月月犯左角戊申甘露降於京師三月丙午靑雀見華林園秋七月甲申地震有聲如雷﹞九月乙未以丹陽尹王僧朗爲右僕射八年甲辰﹝四月雨雹六月流星大如斛赤色光照人面尾長一丈從參北出東行直下徑東井通南河沒十月太白守房﹞加柳元景開府儀同三司領丹陽尹以豫章王子尙爲司徒揚州刺史廢帝﹝諱子業孝武長子先攺元永光尋攺景和十一月被弒二月甲申月入南斗六月庚午熒惑入東井七月己酉有星入紫微經北極十一月丁未太白犯哭星﹞永光元年乙巳六月壬午以顏師伯爲丹陽尹八月甲戌以揚州刺史豫章王子尙領尙書令五年己酉﹝冬十月丁卯朔日蝕﹞十二月戊戌司徒建安王休仁解揚州己未以桂陽王休範爲揚州刺史袁粲加中書令丹陽尹六年庚戌六月癸卯以江州刺史王景文爲尙書左僕射揚州刺史泰豫元年壬子﹝正月丁巳巨人迹見西池冰上﹞四月乙巳以安成王準爲揚州刺史二年甲寅九月丁酉以劉秉爲丹陽尹四年丙辰九月車騎將軍揚州刺史安成王準進號驃騎大將軍開府儀同三司順帝﹝諱準明帝第三子﹞升明元年丁巳七月丙申以晉安王燮爲楊州刺史十二月乙亥以吏部尙書王奐爲丹陽尹以中書監袁粲鎭石頭二年戊午﹝三月乙未日蝕九月乙酉朔日蝕﹞以揚州刺史晉熙王燮爲司徒進道成領揚州牧天時政事永初元年庚申夏四月晉恭帝召宋王入輔六月至建康傅亮諷帝禪位具詔艸呈帝使書之帝欣然操筆謂左右曰桓玄之時晉氏已無天下重爲劉公所延將二十載今日之事本所甘心遂書赤紙爲詔遜於瑯琊第百官拜辭祕書監徐廣流涕哀慟丁卯王爲壇於南郊卽帝位自石頭備法駕入建康宮臨太極殿奉晉恭帝爲零陵王優崇之禮皆仿晉初故事卽宮於秣陵縣以司空道憐爲太尉立子義符爲皇太子詔晉安帝諸陵悉置守衛二年辛酉

大赦以揚州刺史廬陵王義眞爲司徒中書令傅亮爲尙書僕射詔所在淫祠自蔣子文以下皆除之帝聽訟華林園九月晉零陵王崩臨於朝堂三日葬晉恭帝於衝平陵三年壬戌營陽王﹝韓義符武帝長子﹞景平元年癸亥﹝冬十月有星孛於天市尾貫攝提向大角仲月在尾季月掃天倉而後滅﹞三月上不豫大赦五月疾甚太尉長沙王道憐司空徐羨之尙書僕射傅亮領軍將軍謝晦護軍將軍檀道濟等同受顧命癸亥帝殂於西殿太子卽位葬武皇帝於初寧陵正月大赦攺元祀南郊營陽王自卽位後漸爲淫虐請大臣皆不自安由是有廢立意文帝﹝諱義隆武帝第二子﹞元嘉元年甲子﹝正月癸巳朔日蝕大旱﹞夏四月羨之召檀道濟王弘入朝以廢立之謀告之謝晦聚將士於府內又使中書舍人邢安泰潘盛爲內應時帝於華林園爲列肆親自沽賣又與左右引船爲樂夕遊天淵池卽龍舟而寢乙酉詰旦道濟引兵居前羨之繼其後入自雲龍門進殺二侍者傷帝指扶出東閣收璽綬羣臣拜辭衛送還太子宮稱皇太后令數帝過惡廢爲營陽王以宜都王義隆纂承大統遷營陽王於吳尋弒之傅亮率行臺百官奉法駕迎宜都王於江陵八月丙申至建康丁酉謁初寧陵還止中堂百官奉璽綬乃卽位禦太極殿大赦攺元以謝晦爲荊州刺史徐羨之進位司徒王弘進位司空傅亮加開府儀同三司晦進號衛將軍道濟進號徵北將軍是歲置竹林寺二年乙丑﹝春有江鷗百許頭集太極殿階六月丙午吳郡大風山水湧出五丈殺居人﹞徐羨之傅亮上表歸政祀南鄧大赦二月榮秀才於中堂置淸園寺三年丙寅﹝閏三月大風折木太白晝見﹞正月下詔暴羨之晦亮殺營陽廬陵之罪命有司誅之遣到彥之檀道濟討謝晦晦自江陵東下至江口到彥之至彭城洲晦使中兵參軍孔延秀攻將軍蕭欣於彭城破之又攻洲口柵陷之道濟旣至與彥之軍合晦惶懼無計軍一時皆潰晦夜還江陵攜其弟遁等七騎北走至安陸延頭爲戍主光順之所執檻送建康於是誅晦嚼遁及其兄弟之子並同黨孔延秀周超等帝還建康徵謝憲運爲祕書監顏延之爲中書侍郎夏五月以檀道濟爲徵南大將軍開府儀同三司江州刺史到彥之爲南豫州刺史上臨延賢堂聽訟四年丁卯﹝六月癸卯朔日蝕丙辰靑黑虹見東西經天十一月辛未甘露降初寧陵﹞祀南郊二月帝如丹徒謁京陵宴丹徒宮帝鄕父老咸與是月京師疾疫使使巡給醫藥無家者賜以棺斂置永丰寺本一名長樂寺以延陵有之攺焉五年戊辰﹝正月庚午朔大風京師大水五月己巳太白經天六月庚戌都下大水秋七月己丑大風九月癸酉夜有黑气如流星出奎婁沒羽林﹞閱武於北郊六年己巳﹝五月壬辰朔日蝕七月大風折木十一月己丑日蝕不盡如鎌星盡見﹞正月祀南郊召彭城王義康爲侍中司徒錄尙書事平北將軍南徐州刺史入知朝政立子劭爲太子夏四月以尙書左僕射王敬弘爲尙書令臨川王義慶爲左僕射吏部尙書江夷爲右僕射七年庚午﹝二月壬戌雪且雷十月申午西北有赤气中黑如旌旗十二月丙戌太白晝見己亥夜京師火延太廟北垣﹞三月遣右將軍到彥之安北將軍王仲徳兗州刺史竺靈秀等率兵北伐克復河北以長沙王義欣監徵討諸事彥之仲徳軍敗皆下獄免官竺靈秀坐棄軍誅八年辛未﹝二月大雪四月辛亥太白晝見獲白雀於左衛府七月壬戌夜白虹見於東方十二月庚辰雷﹞檀道濟帥師救滑臺六月大赦天下九年壬申﹝四月己丑太白晝見乙未雨雹傷牛馬鳥獸﹞三月衛將軍王弘進位太保加中書監徵南大將軍檀道濟進位司空七月以領軍將軍殷景仁爲尙書僕射太子詹事劉湛爲領軍將軍十年癸酉正月大赦十一年甲戌褉飲於樂遊園置竹園寺十二年乙亥﹝正月己未朔日蝕四月丙辰夜京師地震十月壬子太白晝見﹞正月大赦祀南郊燕王馮弘遣使詣建康稱藩奉貢四月加殷景仁中書令中護軍卽家爲府遷護軍府於西掖門外彭城王義康欲以劉斌爲丹陽尹上不許乃以何尙之爲之立宅南郭外聚生徒謂之南學十三年丙子正月上有疾不朝會司徒義康用劉湛計殺檀道濟並其子十一人錢樂鑄渾天儀十四年丁丑﹝鳳凰見﹞正月大赦鳳凰見民王規家園中攺其地名鳳凰裏十五年戊寅﹝二月京師木連理冬十月壬子流星出太白入紫微有聲如雷十一月丁卯朔日蝕﹞新作東宮召處士雷次宗至建康爲開館於雞籠山聚徒教授十六年己卯﹝五月丁卯太白經天八月戊午太白晝見﹞閱武於北郊太子劭加元服大赦置上定林寺十七年庚辰﹝二月己巳夜黑气經天四月戊午朔日蝕六月己酉太白晝見十一月乙酉朔甘露降於樂遊苑﹞太子劭詣京口拜京陵上以司徒彭城王義康嫌隙已著恐成禍亂收劉湛誅之義康上表遜位詔以爲江州刺史江夏王義恭爲司徒錄尙書事殷景仁卒十八年辛巳﹝三月庚子雨雹五月甲申甘露降臨川王園七月壬辰夜天有光通照﹞正月甲辰以彭城王義康都督江交廣三州軍事前龍驤參軍巴東扶令育詣闕上書引漢袁盎諫孝文遷淮南王事帝怒收付建康獻賜死通使於魏十九年壬午﹝二月野蠶成蟹三月乙未太白晝見五月京師大水七月甲戌晦日蝕九月丙辰有客星在北斗因爲彗入文昌貫五車掃畢拂天節經天苑至季冬乃滅﹞三月帝親臨儒學名處士雷次宗侍講賜諸生帛四月上以疾愈大赦柔然遣使詣建康二十年癸未﹝六月秣陵縣白雀見十一月辛丑太白晝見﹞正月郊開萬春千秋等門閱武於北郊封子誕爲廣陵王二十一年甲申﹝三月甲戌太白經天六月京師霖雨七月甘露降樂遊苑十月丙子雷且電﹞正月帝耕籍田大赦二月江夏王義恭進位太尉領司徒封子宏爲建平王魏主使員外散騎常侍髙濟來聘二十二年乙酉﹝八月甲午太白晝見冬藉田獲嘉禾﹞正月詔頒元嘉歷封子禕爲東海主昶爲義陽王太子劭釋眞於國學武陵王駿遣沈慶之討平詣蠻徙萬餘口於建康以荊州刺史衡陽王義李爲徵北大將軍開府儀同三司南兗州刺史上餞義季於武帳岡太子詹事範曄散騎常侍孔熙先等謀反伏誅免侍中彭城王義康爲庶人初江左二郊無樂宗廟𨿽有登歌亦無二舞是歲南郊始設登歌冬浚淮起湖熟田千餘頃西去城八十里二十三年丙戌﹝六月癸未朔日蝕嘉禾秀於華林園甘露降於長寧陵﹞夏四月大赦九月上臨試語生於國學賜學官帛有差是歲堰玄武湖於樂遊苑北興景陽山於華林園二十四年丁亥﹝二月京師木連理三月甘露降景陽山六月京師疾疫大水﹞正月大赦天下文武賜位一等蠲秣陵今年田租十一月封子渾爲汝陰王二十五年戊子﹝閏二月辛亥雨雹四月丁卯太白經天丁丑靑龍見於玄武湖南五月戊戌黑龍見玄武湘八月華林園嘉禾秀﹞閏二月大搜於宣武場夏四月新作閶闔廣莫等門攺先廣莫門曰承明開陽曰津陽八月封子或爲淮陽王以何尙之爲尙書左僕射領軍將軍車駕幸江寧經劉穆之墓詔使致祭二十六年己丑﹝十月癸卯慧見太微﹞正月祀南郊二月上如丹徒謁京陵二十七年庚寅二月魏主自將攻懸瓠不克秋七月遣寧朔將軍王玄謨帥沈慶之申坦將水軍入河臧質王方回徑造許洛武陵王駿南陽王鑠各勒所部朿西齊舉太尉江夏王義恭出次彭城爲眾軍節度伐魏玄謨進圍滑臺九月魏主引兵南救滑臺眾號百萬玄謨退走薛安都等克陜城魏兵大潰上以玄謨敗退召還魏主至瓜步壞民廬舍伐葦爲筏聲言欲渡江建康震懼民皆荷檐而立內外戒嚴命領軍將軍劉遵考將兵分守津要遊邏上接於湖下至蔡洲陳艦列營周﹝桓去木﹞江濱自采石至於曁陽六七百里吏部尙書江湛兼領軍事處置悉以委焉上登石頭城有憂色曰檀道濟若在豈使胡馬至此又登幕府山觀望形勢購魏主及王公首魏主鑿瓜步山遣使求和請婚二十八年辛卯﹝三月大旱四月都下疾疫己卯彗見於昂五月壬午彗見太微中對帝座彗星起畢昂入太微掃帝座端門滅翼軫﹞正月魏主自瓜步掠居民焚廬舍而去賜彭城王義康死降太尉義恭爲驃騎將軍開府儀同三司武陵王駿爲北中郎將上如瓜步五月還宮拜初寧陵以尙書左僕射何尙之爲尙書令以吏部尙書王僧綽爲侍中二十九年壬辰﹝二月乙未雷且雷三月壬午大風拔樹都下災熒惑道行守氐自十一月霖雨連雪陽光罕曜十二月戊申黃霧四塞﹞二月封子休仁爲建安王三月上聞魏世祖殂遣撫軍將軍蕭思話督張永等向碻磝魯爽等出許洛臧質趣潼關伐魏秋七月張永等至碻磝攻累旬不拔思話命諸軍皆退屯歷城十二月以江夏王義恭爲大將軍南徐州刺史錄尙書事三十年癸巳﹝二月甲子帝爲太子劭所弒正月乙未朔有靑黑气從東南來覆映宮上大風飛霰且雷秋七月辛丑朔日蝕﹞太子劭始興王浚與嚴道育等咒詛事發帝欲廢劭暘浚死潘淑妃告滹浚馳告劭劭乃謀爲逆初帝置東宮寶巾萬人劭性黠而剛猛將作亂每夜饗將士或親行酒二月甲子宮門未開劭以來朱加戍服與蕭斌同載衛從如常入朝之儀從萬春門入以僞詔示門衛回受敕有所討令後隊速來張超之等數十人馳至雲龍門及齋閣拔刃徑上合殿帝夜與徐湛之屏人語至旦燭猶未滅直衛兵未起帝見超之入舉凡捍之五指皆落遂弒之並殺徐湛之江湛顧嘏左細仗主卜天與疾呼左右出戰手射劭於東堂幾中不敵而死劭使人殺潘淑妃及太祖親信左右數十人召始興王浚使帥眾屯中堂詐爲太祖詔召大將軍義恭尙書令何尙之並召百官至者才數十人劭遽卽位大赦攺元太初密與沈塵之手書令殺武陵王駿慶之以書示王王求入內與訣慶之曰下官受先帝厚思今日之事惟力是視殿下何見疑之深王起再拜曰國家安危全在將軍慶之卽令勒兵旬日之間內外整辦南譙土義宣及臧質皆不受劭命起兵應駿劭聞四方兵起憂懼戒嚴悉召下番將吏遷秦淮南岸居民於北岸聚諸王大臣於城內夏四月癸卯柳元景統薛安都等十二軍發湓口元景以舟艦不堅憚於水戰乃倍道兼行至江寧步上使薛安都帥鐵騎曜兵淮上戊午武陵王駿至南洲降者相屬癸亥元景潛至新亭依山爲壘劭使蕭斌統步軍褚湛之統水軍與魯秀等精兵合萬人攻新亭壘劭自登孝武帝﹝諱駿文帝第三子也﹞孝建元年甲午﹝二月己巳有流星大如月西行七月丙申朔日蝕十月熒惑犯進賢星十一月甲申甘露降長寧陵﹞正月祀南郊攺元大赦以尙書令何尙之爲左光祿大夫護軍將軍以左衛將軍顏竣爲吏部尙書領驍騎將軍立子子業爲皇太子二月丞相荊襄二州刺史南郡王義宣與臧質魯爽徐遺寶舉兵反自號建平元年內外戒嚴四月丙戌左將軍薛安都等大破魯爽於小峴斬之五月甲辰義宣至蕪湖臧質逼梁山輔國將軍王玄謨帥眾與質大戰質敗走武昌斬首傳京師朱修之入江陵殺義宣並誅其子十六人及同黨竺超民等罷南蠻校尉遷其營於建康二年乙未湘州刺史劉遵考爲尙書右僕射六月大赦立弟休佑爲山陽王休茂爲海陵王休業爲鄱陽王詔祀郊廟初設備樂九月閱武於宣武場以建平王宏爲尙書令三年丙申﹝七月熒惑守南斗四月戊戌太白犯與鬼八月甲午太白入心﹞正月立弟休範爲順陽王休若爲巴陵王大赦上以熒惑守南斗廢西州舊館使子尙移治東城以獻之太傅義恭進位太宰領司徒二月榮孝秀於東堂初制朔望臨西堂接羣臣受奏事聽訟於華林園大明元年丁酉﹝五月壬子紫气出景陽樓狀如煙回薄久之戊午嘉禾一株五莖生淸暑殿鴟吻中﹞正月攺元大赦初令大臣加班劍者不得入宮城門四月京師疾疫攺景陽樓爲慶雲樓二年戊戌﹝四月辛丑地震七月己酉太白入東井﹞二月以金紫光祿大夫褚湛之爲尙書左僕射四月立子子綏爲安陸王三年己亥﹝正月四方生赤黃气三月土守牽牛九月月在胃而蝕﹞三月司空竟陵王誕殺兗州刺史桓閬據廣陵城反內外纂嚴以車騎大將軍開府儀同三司沈慶之爲南兗州刺史率眾往伐豫州刺史宋愨徐州刺史劉道隆並引軍來會上總禁丘頓宣武堂七月己巳克廣陵隊主沈胤之追誕斬之上出宣陽門敕左右皆呼萬歲命屠廣陵慶之請自五尺以下全之聚其首於石頭南岸爲京觀大赦九月築上林苑於玄武湖北初晉人築南郊壇於已位徐爰以爲非禮徙於牛頭山西直宮城之午位帝又命尙書左丞荀萬秋造五路依金根車加羽葆蓋四年庚子﹝五月月入太微六月太白犯井﹞正月祀南郊耕藉田大赦立子子勛爲晉安王子房爲尋陽王子頊爲歷陽王子鸞爲襄陽王復置大司農官五年辛丑﹝正月雪三月甲戌夜眾星西流九月甲寅日蝕十一月己巳甘露降新安王第﹞二月閱武於玄武湖西以西陽王子尙爲豫章王詔經始明堂直作大殿於丙巳之地制如太廟夏五月王僧朗表獻蔣陵裏所生嘉瓜立子子仁爲永嘉王子眞爲始安王九月幸瑯琊郡訊獄初築馳道南自閶闔抵大航北自承天門抵玄武湖六年壬寅﹝二月月犯左角戊申甘露降於京師三月丙午靑雀見華林園秋七月甲申地震有聲如雷﹞正月上初祀五帝於明堂大赦榮孝秀於中堂揚州秀才顧法秀對制上覽之疾其諒也投榮於地三月立子子元爲邵陵王新作朱雀門十月葬殷貴妃於龍山鑿岡通道數十里民不堪役江南葬埋之盛未之有也七年癸卯﹝四月大風折和寧陵華表﹞正月詔於玄武湖大閱水軍並巡江右諱武校獵二月西巡濟江立行宮於歷陽﹝虫巢﹞石渭大赦八月詔太官微膳大赦天下親幸秣陵訊因立子子孟爲淮南王子產爲臨賀王以新安王子鸞兼司空上校獵姑孰百姓有冤厄屈滯皆聽面陳自江寧縣南登山及陵望臺甲子館行宮於南豫州城十一月登白紵山使使祭桓溫毛璩等墓置守冢三十戶訊溧陽獄囚於行所習水軍於梁山十二月如歷陽大赦立雙闕於梁山八年甲辰﹝四月雨雹六月流星大如斛赤色光照人面尾長一丈從參北出東行直下徑東井通南河沒十月太白守房﹞正月以徐州刺史新安王子鸞領司徒宗祀於明堂五月太宰義恭領太尉庚申上殂於玉燭殿遺詔太宰義恭驃騎將軍柳元景始興公沈慶之參決政事是日太子卽位復以太宰義恭錄尙書事罷南北二馳道及孝建以來所攺制度還依元嘉葬孝武帝於景寧陵在今上元縣南四十里巖山之陽九月以尙書右僕射劉遵考爲特進右光祿大夫是歲三吳大旱米有價無糴所富人貫珠玉相交枕死於道路建康秣陵兩縣爲薄粥賦之廢帝﹝諱子業孝武長子先攺元永光尋攺景和十一月被弒二月甲申月入南斗六月庚午熒惑入東井七月己酉有星入紫微經北極十一月丁未太白犯哭星﹞永光元年乙巳正月攺元永光大赦以丹陽尹顏師伯爲尙書左僕射吏部尙書王彧爲右僕射太宰義恭與柳元景顏師伯密謀廢帝立義恭沈慶之發其事帝自帥羽林討義恭殺之並殺元景師伯攺元景和文武進位二等八月以始興公沈慶之爲侍中太尉慶之固辭徵王玄謨爲領軍將軍九月帝如姑孰賜新安王子鸞死徐州刺史義陽王昶聞江夏王誅舉兵帝聞喜曰自我卽位未嘗戒嚴令人悒悒昶聞王師來棄家載愛妾出彭城北門奔後魏寧朔將軍何邁謀廢帝立晉安王子勛事泄誅吏部尙書蔡興宗靑州刺史沈文秀說沈慶之廢帝慶之不從及帝誅何邁量慶之必諫先開淸溪諸橋以絕之遣慶之從子攸之賜藥慶之不肯飲攸之以被揜殺之時年八十帝畏忌諸父恐其在外爲患皆聚之建康拘於殿內毆捶陵夷無復人理十一月太史奏湘東有天子气將南巡以厭之戊午夕向華林後堂日射鬼主衣壽寂之姜產之懷刀以入帝鷲引弓射寂之不中寂之乃刃帝而死時年十七宣令宿衛曰湘東王受太皇太后令除狂主今已平定休仁就祕書省見湘東王彧卽稱臣引升西堂登禦座召見諸大臣宣太皇太后令數廢帝罪惡命湘東王纂承皇極賜豫章王子尙及會稽公主死丙寅湘東王卽位火赦攺元徙臨賀王子產爲南平王晉熙王子輿爲廬陵王以尙書右僕射王景文爲尙書左僕射鑄鵝眼綖環錢明帝﹝諱彧文帝第十一子也﹞泰始元年乙巳正月晉安王子勛稱帝於尋陽年號義嘉徐州刺史薛安都申令孫司州刺史龐孟蚪豫州刺史殷琰靑州刺史沈文秀冀州刺史崔道固湘州行事何慧文廣州刺史袁曇益州刺史蕭惠開梁州刺史柳元怙並起兵應子勛四方貢計皆歸尋陽朝廷所保惟丹陽淮南數郡其問諸縣或有應子勛者帝親禦六軍於中興堂兗州刺史殷孝祖委妻子於瑕丘帥文武二千人還建康時內外憂危咸欲奔散孝祖忽至人情大安進孝祖號撫軍將軍假節督前鋒諸軍事違向虎檻以吏部尙書蔡興宗爲石僕射吳興太守蕭道成東討平晉陵曲赦江南五郡建武將軍吳喜率諸軍破賊於吳興同逆皆伏諫三月殷孝祖敗於赭圻死之以沈攸之代爲南討前鋒八月己酉司徒建安王休仁帥眾軍犬破子勛兵斬僞尙書僕射袁顗進討江郢荊襄雍五州平之子勛及安陵王子綏臨海王子頭項陵王子元並賜死解嚴大赦以率騎將軍江州刺史王玄謨爲左光祿大夫開府儀同三司鎭軍將軍十月立子昱爲太子永嘉王子仁興安王子眞淮南王子孟南平王子產廬陵王子興松滋王子房並賜死十二月立子延年爲新安王四月立桂陽王休範子徳嗣爲廬江王立侍中劉韞子銑爲南丰王以奉廬江昭王南丰哀王祀五月以太子詹事袁粲爲尙書右僕射以中領軍沈攸之行南兗州刺史帥眾北侵以皇后六宮雜衣千領金釵千枚賜北伐將士攺新安王延年爲始平王立建安王休仁子伯仁爲江夏王蕭道成戍淮陰收養豪傑二年丙午

三年丁未

四年戊申﹝正月丙辰朔雨艸於宮十月癸酉朔日蝕﹞正月祀南郊徙東海王禕爲廬江王山陽王休佑爲晉平王七月庚午上備法駕幸東宮赦南徐兗豫四州五年己酉﹝冬十月丁卯朔日蝕﹞正月耕藉田大赦賜力田爵一級立晉平王休佑子宣曜爲南平王長沙王纂子延之爲始平王六年庚戌正月初制間二年一祭南郊間一年一祭明堂二月大赦立子奕爲晉熙王以王景文爲尙書左僕射袁粲爲右僕射立總明觀祭酒一人儒玄文史學士各十人立子贊爲武陵王七年辛亥二月徵西將軍荊州刺史巴陵王休若進號徵西大將軍及徵南大將軍江州刺史桂陽王休範並開府儀同三司晉平刺王休佑貪虐無度不使之鎭從上於巖山射雉遣壽寂之等拉殺之五月鴆司徒建安王休仁以袁粲爲尙書令褚彥回爲右僕射七月巴陵哀王休若至建康賜死徵蕭道成入朝拜散騎常侍太子左衛率八月立子準爲安成王上以故第爲湘宮寺備極壯麗欲造十級浮圖乃分爲二新安太守巢尙之罷郡入見上曰卿至湘宮寺未此是我大功徳用錢不少散騎常侍虞願侍側曰此是百姓賣兒貼婦錢所爲若佛有知當慈悲嗟湣罪髙浮圖何功徳之有上怒願趨出泰豫元年壬子﹝正月丁巳巨人迹見西池冰上﹞正月上以疾久不平攺元皇太子會四方朝賀者於東宮並受貢計遣使賫藥賜王景丈死景文名彧避帝諱以字行四月己亥上大漸以江州刺史桂陽王休範爲司空尙書右僕射詔淵﹖與尙書令袁粲荊州刺史蔡興宗郢州刺史沈攸之並受顧命又以蕭道成爲右衛將軍領衛尉與袁粲共掌機事是夕上殂庚子太子卽位樂安宣穆公蔡興宗卒以郢州刺史劉秉爲尙書右僕射蒼梧王﹝諱昱明帝長子﹞元徽元年癸丑﹝八月都下旱十二月癸卯朔日蝕﹞正月攺元大赦顧憲之爲建康令號曰神明權要請托長史貪殘據法直繩無所何縱二年甲寅夏五月壬午江州刺史桂陽王休範舉兵反以書與諸執政稱楊運長王道隆蠱惑先帝使建安已陵二王無罪被戮望執錄二豎以謝冤魂朝廷震駭蕭道成曰今應變之衎不宜遠出宜頓新亭白下堅守宮城東府石頭以待賊至千里孤軍求戰不得自然瓦解我頓新亭以當其鋒徵北守白下領軍屯宣陽門爲諸軍節度諸貴安坐殿中不須競出我自破賊必矣卽日內外戒嚴道成將前鋒兵出屯新亭張永屯白下前兗州刺史沈懷明戍石頭袁粲褚淵入衛殿省蕭道成至新亭治城壘未畢休範前軍已至新林道成率眾拒擊休範白服乘肩輿登城南臨滄觀以數千人自衛屯騎校尉黃回越騎校尉張敬兒出城放仗大呼稱降休範喜置於左右敬兒奪休範防身刀斬首遣陳靈寶送臺休範將士不之知其將杜黑騾攻新亭甚急蕭惠朗率敢死士數十人突入東門至射堂下道成上馬帥麾下搏戰惠朗乃退丁丈豪破臺軍於皂莢橋直至朱雀桁南杜黑騾捨新亭北趣朱雀桁右將軍王道隆將羽林精兵在朱省門內急召劉勉於石頭勉度桁南戰敗而死黑騾等乘勝度淮道隆棄眾走還臺黑騾兵追殺之中外大震白下石頭之眾皆潰張永沈懷明逃還宮中宮中傳新亭亦陷黑騾徑進至杜姥宅中書舍人孫千齡開承明門出降宮省恇擾蕭道成遣陳顯達張敬兒等將兵自石頭齊淮從承明門入衛大破黑騾於杜姥宅丙申又破黑騾等於宣陽門斬黑騾及文豪進克東府餘黨悉平以道成爲中領軍兗州刺史畱衛建業七月立弟友爲邵陵王以尙書令袁粲爲中書監領司徒加褚淵尙書令十一月帝加元服大赦立弟躋爲江夏王贊爲武陵王三年己卯﹝三月己巳都下大水﹞正月祀南郊明堂袁粲褚淵皆固讓新官復以粲爲尙書令加護軍將軍褚淵中書監四年丙辰正月耕藉田大赦加道成尙書左僕射劉秉中書令楊運長阮佃夫等忌建平王景素景素謀自全之計遣人往來建業要結將軍黃回曹欣之等七月垣祗祖帥數百人自建康奔京口勸景素遷入戍子景素據京口起兵遣將軍黃回等將水軍討之又命南豫州刺史段佛榮爲都統道成知回有異志故使佛榮等與之偕行道成屯玄武湖蕭賾鎭東府諸軍拔京口擒景素斬之並其三子垣祗祖等皆伏誅立弟翽爲南陽王嵩爲新興王禧爲建始王以給事黃門侍郎阮佪夫爲出豫州刺史畱鎭京師十月以吏部尙書王僧虔爲尙書右僕射順帝﹝諱準明帝第三子﹞升明元年丁巳夏四月甲戌豫州剌史阮向夫步兵校尉申伯宗等謀廢立事泄伏誅帝忌蕭道成威名嘗自磨鋋曰明日殺蕭道成陳太妃罵之乃止道成憂懼命王敬則陰結帝左右楊玉夾楊萬斗陳奉伯等詗問機便七月戊子帝乘露車與左右於臺岡賭跳仍往靑園尼寺晚至新安寺偸狗就曇度道人煮之飲酒醉還仁壽殿令楊玉夫伺織女度河曰見當報我不見將殺汝玉夫伺帝熟寢與楊萬年取帝防身刀刎之陳奉伯袖其首稱敕開門詣王敬則敬則馳詣領軍府叩門大呼道成入殿以太后令數蒼梧王罪惡安成王準卽帝位以道成爲司空錄尙書事驃騎將軍袁粲遷中書監褚淵加開府儀同三司劉秉遷尙書令加中領軍以尙書右僕射王僧虔爲僕射詔袁粲鎭石頭蕭道成固讓司徒以爲驃騎大將軍開府儀同三司荊州刺史沈攸之舉兵貽道成書曰少帝昏狂宜共諸公密議共白太后下令廢之柰何交結左右親行弒逆子孟孔明遺訓果如此乎足下旣有賊宋之心吾寧敢捐包胥之節朝廷恟懼道成入守朝堂內外纂嚴以黃回爲郢州刺史督諸軍討攸之王蘊袁粲劉秉密謀誅道成粲以其謀告褚淵淵卽以告道成遣蘇烈薛淵將兵助粲守石頭乂以驃騎將軍王敬則爲直閣與卜伯興共興禁兵粲等本期壬申夜發其晚劉秉載婦人盡室先奔石頭由是事泄王敬則至中書收蘊殺之乂殺伯興蘇烈等並力攻粲自亥至醜粲父子俱死百姓哀之爲謠曰可憐石頭城寧爲袁粲死不作褚淵生劉秉父子走至額擔湖斬之以王僧虔爲左僕射王延之爲右僕射尙書左丞江謐建議假蕭道成黃鉞從之道成出頓新亭二年戊午﹝三月乙未日蝕九月乙酉朔日蝕﹞正月己酉朔百官戎服入朝沈攸之盡銳攻郢城柳世隆乘間屢破之張敬兒襲江陵攸之與其子文和走至華容界皆縊斬首送建康丙子解嚴以柳世隆爲尙書右僕射蕭嶷爲中領軍王僧虔爲尙書令右僕射王延之爲左僕射加道成都督南徐等十六州諸軍事以衛將軍褚淵爲中書監司空道成以黃回終爲亂召入東府數而殺之以蕭賾爲領軍將軍九月詔進道成假黃鉞大都督中外諸軍事太傅領揚州牧創履上殿入朝不趨贊拜不名使持節太尉驃騎大將軍錄尙書南徐州刺史如故三年己未﹝三月癸亥朔日蝕四月禪位於齊﹞三月道成加相國總百揆封十郡爲齊公加九錫赦其境內以石頭爲世子宮以王儉爲尙書右僕射領吏部夏四月進爵爲王增封十郡並加殊禮辛卯下詔禪位於齊帝當臨軒不肯出藏於佛蓋之下王敬則勒兵曰官先取司馬家亦如此是日百僚陪位侍中謝朏當解璽綬陽爲不知曰有何公事遂朝服步出東掖門登車還宅乃以王儉爲侍中解璽綬禮畢帝出就東邸褚淵等奉璽綬詣齊宮勸進齊

太祖姓蕭諱道成字紹伯漢相國何二十四代孫宋元嘉四年丁卯歲生姿衣英異龍顙鐘聲鱗文徧體年十三入都從雷次宗學於雞籠山仕宋有功累遷自建康令至南兗州刺史冠軍將軍明帝常嫌太祖非人臣相且民間流言蕭姓當爲天子兪以爲疑蒼梧王凶暴猜忌欲加大禍陳太妃罵之曰蕭道成有功於國今若害之後誰爲汝著力耶乃止未幾太祖弒蒼梧王立順帝進太尉都督十六州諸軍事揚州牧位相國摠百揆封十郡爲齊公加九錫未幾進爵爲王宋帝禪位依魏晉故事卽位攺元七主二十年而禪位於梁天時

地域天時

官守太祖髙帝建元元年己未﹝二月地震建陽門三月癸亥朔日蝕﹞臨川王映爲揚州刺史二年庚申﹝九月甲午日蝕﹞十二月豫章王嶷爲揚州刺史南郡王長懋鎭石頭武帝﹝諱賾太祖長子﹞永明元年癸亥﹝二月熒惑入太微十二月乙巳朔日蝕﹞李安仁爲丹陽尹遷尙書左僕射二年甲子王儉領丹陽尹三年乙丑詔以新吳侯景先爲丹陽尹五年丁卯嶷進大司馬儉加開府儀同三司六年戊辰王晏爲丹陽尹八年庚午﹝六月大雷而有黃光鏡天照地狀如金色十月桃李再花﹞鄱陽王鏘爲丹陽尹十年壬申﹝都下大水﹞正月以竟陵王子良爲揚州刺史徐孝嗣爲丹陽尹郁林王﹝諱昭業武帝太孫攺元隆昌四月被弒﹞閏四月戊辰西昌侯鸞爲揚州刺史海陵王﹝諱昭文郁林王弟自新安王迎立攺元延興十月廢﹞明帝﹝諱鸞始安貞王之子弒郁林王廢海陵王而卽位號髙宗十月攺元﹞十月丁酉鸞爲揚州牧都督中外諸軍事進爵爲王十一月癸酉以始安王遙光爲揚州刺史永泰元年戊寅巴陵王寶義爲都督揚州刺史東昏侯﹝諱寶卷字智歲髙宗第三子﹞永元元年己卯秋八月以右將軍蕭坦之爲尙書右僕射丹陽尹巴陵王寶義以司徒爲揚州刺史二年庚辰﹝十一月甲寅太白及辰星俱見西方﹞豫州刺史裴叔業降魏魏以彭城王緦爲司徒鎭壽陽二月帝遣崔慧景將水軍討壽陽慧景至廣陵會諸軍主曰幼主昏狂朝廷懷亂危而不狀責在今日欲與諸君共建大功可乎眾皆響應廣陵司馬崔恭祖開門納之慧景停廣陵二日收眾渡江向建康臺遣驍騎將軍張佛護等六將據竹裏爲數城與慧景合戰臺軍饑困斬佛護徐元稱降乙卯遣中領軍王瑩督眾軍據湖頭築壘上帶蔣山西巖寶甲數萬慧景至查硎竹塘人萬副兒說曰今平路皆爲臺軍所斷不可議進惟宜從蔣山龍尾上出其不意耳慧景從之分遣千餘人魚貫緣山自西巖夜下鼓叫臨城中臺軍鸞恐實時奔散帝遣左興盛帥臺內五萬人拒慧景於北籬門望風退走慧景入樂遊苑崔恭祖帥輕騎千餘突入北掖門宮門皆閉慧景帥眾圍之於是東府石頭白下新亭皆潰左興盛逃淮渚荻航中慧景擒殺之燒蘭臺府署爲戰場稱宣徳太后令廢帝爲吳王欲立巴陵王昭冑猶豫不決時蕭懿將兵在小峴帝遣使密告之懿卽帥胡松李居士數千人自采石濟江頓越城臺中稱慶慧景遣崔覺將精兵數千人渡南岸與懿軍戰數合覺大敗赴淮死者二千餘人夏四月癸酉慧景將腹心數人潛去至澥浦爲漁人所斬以頭納﹝魚酋﹞籃擔送建康江夏王寶玄伏誅壬子大赦八月甲辰夜後宮火時帝出未還宮內人不得出死者相枕燒二千餘間帝乃大起芳樂玉壽等諸殿窮極綺麗役者自夜達曉猶不副速冬十月帝賜蕭懿藥於省中懿死雍州刺史蕭衍起兵襄陽以南康王寶融教纂嚴赦囚徒苑惠澤頒賞格夏侯亶自建康亡歸江陵稱奉宣徳太后令南康王宜纂承皇祚方俟淸宮未卽大號可封十郡爲宣城王相國荊州牧加黃鉞選百官西中郎府南康國如故二年庚辰﹝十一月甲寅太白及辰星俱見西方﹞十二月蕭衍爲中書監大司馬錄尙書事驃騎大將軍揚州刺史建安郡公天時

政事太祖髙帝建元元年己未﹝二月地震建陽門三月癸亥朔日蝕﹞夏四月甲午王卽皇帝位於南郊還宮大赦攺元奉宋順帝爲汝陰王築宮丹陽置兵衛之張緒爲中書令陳顯達爲中護軍李安民爲中領軍衛士殺汝陰王而以疾聞不罪不賞宋宗室無少長皆死封子鈞爲衡陽王立子賾爲皇太子帝以建康居民舛雜多姦盜欲立符伍以相檢括右僕射王儉諫曰京師之地四方輻湊必也持符於事旣煩理成不曠謝安所謂不爾何以爲京師乃止二年庚申﹝九月甲午日蝕﹞正月大赦以司空褚淵爲司徒尙書右僕射王儉爲左僕射淵辭不拜祀南郊魏隴西公琛等攻拔馬頭詔內外纂嚴發兵拒魏攺籬門爲都墻十二月以褚淵爲司徒三年辛酉﹝秋七月己未朔日蝕﹞詔公卿士各進讜言封子鋒爲江夏王六月大赦四年壬戌正月詔置學生二百人以中書令張緒爲國子祭酒三月庚申召司空褚淵尙書左僕射王儉受遺詔輔太子壬戌上殂於臨光殿太子卽位大赦以褚淵錄尙書事王儉爲侍中尙書令車騎將軍張敬兒開府儀同三司王奐爲尙書左僕射豫章王嶷爲太尉葬太祖於泰安陵立南郡王長懋爲皇太子褚淵卒以國哀罷國子學王僧虔爲左光祿大夫開府儀同三司武帝﹝諱賾太祖長子﹞永明元年癸亥﹝二月熒惑入太微十二月乙巳朔日蝕﹞正月祀南郊大赦攺元以太尉豫章王嶷爲太子太傅殺車騎將軍張敬兒並其四子王儉進號將軍參掌選事二年甲子正月以竟陵王子良爲護軍將軍兼司徒柳世隆爲尙書左僕射冬十月以南徐州刺史長沙王晃爲中書監車駕幸淸溪舊宮設金石樂在位者賦詩幸玄武湖三年乙丑正月祀南郊大赦詔復立國學釋奠先師用上公禮二月祭北郊先是置總明觀以集學士亦謂之東觀上以國學旣立夏五月乙未省總明觀時王儉領國子祭酒詔於儉宅開學士館以總明四部書充之詔儉以家爲府八月幸中堂聽訟四年丙寅正月耕藉田禮畢幸閱武堂五年丁卯以豫章王嶷爲大司馬竟陵王子良爲司徒臨川王映衛將軍王儉中軍將軍王敬則並加開府儀同三司三月幸芳林園禊飲九月九日登商飆館六年戊辰正月聽覽京師二百里內獄囚立冬初臨太極殿讀時令以尙書僕射王奐爲領軍將軍七年己巳正月祀南郊大赦王儉卒以尙書左僕射柳世隆爲尙書令王奐爲左僕射六月上如瑯琊城八年庚午﹝六月大雷而有黃光鏡天照地狀如金色十月桃李再花﹞晏爲丹陽尹召王僧孺補功曹使撰東宮新記秋七月大赦荊州刺史巴東王子響赴建康縊殺之九年辛未正月祀南郊上夢太祖謂宋氏諸帝常在太廟從我求食可別爲吾致祠乃命豫章王妃庾氏四時祠二帝二後於淸溪故宅牲牢服章皆用家人禮十年壬申﹝都下大水﹞都下大水竟陵王子良開倉賑救貧病不能立者於第北立廨收養給衣及藥正月以子良爲尙書令子良開西邸招文學十月上殷祭太廟十一年癸酉﹝七月月入太微﹞正月以驃騎將軍王敬則爲司空初上於石頭造露車三千乘欲步道取彭城魏諜知之會公卿議南伐上以右衛將軍崔慧景爲豫州刺史備之文惠太子長懋薨夏四月甲午立南郡王昭業爲皇太孫七月上不豫徙禦延昌殿車輿始登階而殿屋鳴﹝口宅﹞上惡之竟陵王子良日侍醫藥王融謀立子良不果伏誅俄而上殂西昌侯鸞奉太孫登殿遺詔子良善相毗輔政事無大小悉與鸞參決九月世祖梓宮下渚帝於端門內奉辭轀輬車未出端門亟稱疾還內奏胡伎鞞鐸之聲響震內外葬武皇帝於景安陵廟號世祖郁林王﹝諱昭業武帝太孫攺元隆昌四月被弒﹞正月攺元隆昌大赦西昌侯鸞將謀廢立引前鎭西咨議參軍蕭衍與同謀徵垣歷生爲太子左衛率卞白龍爲遊擊將軍祀南郊廢帝自山陵之後卽與左右微服遊走市裏世祖聚錢上庫五億萬齋庫亦出三億金銀布帛不可勝計卽位未期歲所用垂盡鸞數陳爭不從四月竟陵文宣王子良以憂卒鸞以弒立告王晏及徐孝嗣從之壬辰鸞引兵入雲龍門晏孝嗣及蕭坦之陳顯達王廣之沈文季皆隨其後帝在壽昌殿聞外有變猶密爲手敕呼蕭諶俄而諶引兵入壽昌閣帝出延徳殿行至西弄諶弒之輿屍出殯徐龍駒宅葬以王禮癸巳以太后令追廢帝爲郁林王迎立新安王昭文以鸞爲驃騎大將軍錄尙書事揚州刺史宣城郡公大赦攺元延興八月以司空王敬則爲太尉海陵王﹝諱昭文郁林王弟自新安王迎立攺元延興十月廢﹞明帝﹝諱鸞始安貞王之子弒郁林王廢海陵王而卽位號髙宗十月攺元﹞鄱陽王鏘爲司徒車騎大將軍陳顯達爲司空尙書左僕射王晏爲尙書令九月鸞遣兵誅司徒鄱陽王鏘及隨王子隆謝粲等江州刺史晉安王子懋起兵鸞遣中護軍王玄邈討殺之冬十月鸞爲太傅領大將軍揚州牧都督中外諸軍事加殊禮進爵爲王殺桂陽王鑠衡陽王鈞江夏王鋒建安王子眞巴陵王子倫太皇太后令曰嗣主衝幼庶政多昧早嬰延疾弗克負荷太傅宣城王胤體宣皇鍾慈太祖宜入承寶命帝可降封海陵王癸亥髙宗卽皇帝位攺元以王敬則爲大司馬陳顯達爲太尉王晏加驃騎大將軍徐孝嗣加中軍大將軍蕭諶爲領軍將軍立子寶義爲晉安王寶玄爲江夏王寶源爲廬陵王寶寅爲建武元年甲戌﹝五月甲戌朔日蝕﹞建安王寶融爲南郡王寶攸爲南平王立子寶卷爲太子詐稱海陵恭王有疾遣禦師瞻視因而殞之二年乙亥上游華林園與蕭諶及尙書令王晏宴盡歡坐罷畱諶遣左右數諶罪殺之殺西陽王子明南海王子罕邵陵王子貞以右衛將軍蕭坦之爲領軍將軍詔修晉諸陵增置守衛三年丙子

四年丁丑正月大赦召王晏於華林園誅之以左僕射徐孝嗣爲尙書令永泰元年戊寅正月大赦加徐孝嗣開府儀同三司殺河東王鉉等十王於是太祖世祖及世宗諸子皆畫夏四月攺元大司馬會稽太守王敬則舉兵反帥寶甲萬人過浙江張﹝壞去土攺王﹞遣兵拒敬則於松江聞鼓聲一時散走敬則攻左興盛劉山陽二壘胡松引騎兵突其後敬則軍大敗斬之傳首建康秋七月己酉上殂於正福殿太子卽位葬明帝於興安陵東昏侯﹝諱寶卷字智歲髙宗第三子﹞永元元年己卯正月大赦攺元祀南郊三月加始安王遙光開府儀同三司帝自卽位寄腹心於江祏兄弟祏欲廢帝立遙光劉暄發祏謀帝命袁之曠收祏並弟祀皆死慮遙光不自安欲遷爲司徒使還第召入諭旨遙光恐收集二州部曲以討劉暄爲名夜遣數百人破東冶出囚於尙方取仗又召驃騎將軍垣歷生丙辰詔曲赦建康中外戒嚴徐孝嗣以下屯衛宮城蕭坦之帥臺軍討遙光屯湘宮寺左興盛屯東籬門鎭軍司馬曹虎屯淸溪大橋眾軍圍東城三面燒司徒府垣歷生出戰因棄稍降曹虎斬之其晚臺軍以火箭燒東北角樓城潰遙光反拒齋閻扶匐牀下軍人於暗中牽出斬之以徐孝嗣爲司空加沈文季鎭軍將軍侍中僕射劉暄爲領軍將軍曹虎爲散騎常侍右衛將軍蕭坦之剛狠而專茹法珍等譖劉暄有異志帝疑曹虎舊將且利其財皆殺之以頻諫大臣火赦徐孝嗣沈文季沈昭略謀因帝出遊廢立事泄帝召入華林省賜以藥酒皆死十一月丙辰陳顯達舉兵尋陽與朝貴書數帝罪惡以崔慧景爲平南將軍督眾軍擊顯違後軍將軍胡松帥水軍據梁山左衛將軍左興盛督前鋒軍屯社姥宅顯達敗胡松於采石甲申軍於新林左興盛帥諸軍拒之顯達潛軍夜渡以數千人登落星岡新亭詣軍聞之奔還宮城大駭閉門設守顯達與臺軍戰再合顯達大勝手殺數人馬稍折退走騎官趙潭刺顯達隊馬斬之中興元年辛巳﹝三月廢帝爲涪陵王立南康王寶融是爲和帝十二月蕭衍弒涪陵王以太后令追廢爲東昏侯明年夏四月和帝禪位於梁齊亡﹞正月東昏侯以晉安王寶義爲司徒建安王寶寅爲車騎將軍開府儀同三司二月乙巳南康王卽帝位於江陵以蕭預冑爲尙書令蕭衍爲右僕射加徵東大將軍都督徵討諸軍事假黃鉞衍命諸軍自郢州卽日上道東昏侯以光祿大夫張瑰鎭石頭大子左率李居士總督西討諸軍事屯新亭九月蕭衍前軍至蕪湖遣曹景宗進軍江寧丙辰李居士自新亭選精騎一千至江寧景宗奮擊破之乘勝至皂莢橋於是王茂鄧元起呂僧珍進據赤鼻邏新亭城主江道林引兵出戰被擒衍至新林命王茂據越城鄧元起據道士墩陳伯之據籬門呂僧珍據白板橋李居士請於東昏侯燒南岸邑屋以開戰傷十月甲戌東昏侯遣徵虜將軍王珍國軍主胡虎牙將精兵十萬餘人陳於朱雀舫南宦官王寶孫持白虎幡督戰切罵諸將將軍席豪發憤突陣死曹景宗等將士皆殊死戰東昏侯軍大潰衍長驅至宣陽門陳伯之屯西明門寧朔將軍徐元愉以東府城降張瑰棄石頭衍命諸軍攻六門東昏燒門內營署宮府驅逼士民悉入宮城閉門自守軍事悉委王珍國張稷十二月丙寅珍國稷引兵入殿禦刀丰勇之爲內應東昏在含徳殿聞兵入趨出北戶欲還後宮門已閉宦者黃泰平刀傷其滕僕地張齊斬之以黃紬裹酋使範云送詣石頭衍使張弘榮先入淸宮封府庫圖籍以宣徳太后令追廢涪陵王爲東昏侯以衍爲中書監大司馬錄尙書事驃騎大將軍揚州刺史建安郡公依晉武陵王遵承制故事衍入閱武堂以護國將軍蕭宏爲中護軍至大金陵新志卷三上之下元

張鉉撰

金陵表三梁

髙祖武皇帝姓蕭名衍字叔達與齊同相國何之後考順之字之緯預佐命封臨湘侯累至領軍將軍丹陽內史髙祖以宋大明元年丁酉歲生於秣陵縣同夏裏三橋宅妣張氏常夢抱日已而有孕生帝帝生有興光兩體胼骨頂上隆起日角龍顏重嶽虎頭舌文爲八字項有浮光身映日無影爲兒童能蹈空而行有文在左手白武及長博學多通有文武才幹起家巴陵參軍遷王儉府東閣祭酒一見異之竟陵王子良開西邸招文學之士髙祖與焉累拜黃門侍郎與蕭諶等定策封建陽侯敗魏軍於雍州進使持節雍梁南北秦四州軍事雍州刺史東昏侯立八要擅權長兄懿自益州刺史還朝被害是日建牙引軍下沔南康王寶融卽帝位於江陵攺中興元年以髙祖爲左僕射假黃鉞八月命眾軍圍臺城張稷王珍國斬東昏侯送首收嬖黨王咺之已下四十八人諫之入屯閱武堂下詔一切淫刑濫罰賦役並原放明年齊和帝自江陵還建康下詔連加封爵三月丙辰禪位千梁百官上表勸進太史令蔣道秀陳天文符讖六十四條乃卽位攺元自天監壬午至太平丙子四主五十五年而禪於陳天時

地域九年庚寅新作緣淮塘北岸起石頭迄東冶南岸起後渚籬門迄三橋天時

官守武帝天監元年壬午﹝正月乙酉甘露降於茅山彌漫數里旱饑﹞臨川王宏爲揚州刺史加都督二年癸未特進光祿大夫王份監丹陽尹四年乙酉﹝五月建康縣定陰裏生嘉禾莖十二穗十二月天淸朗西南有電光聞雷聲者三﹞詔宏都督諸軍鎭東將軍沈約爲丹陽尹六年丁亥﹝七月甲子太白盡見八月戊戌大風折木京師大水濤入禦道七尺﹞建安王偉爲揚州刺史十年辛卯﹝六月嘉蓮生一莖三花於樂遊苑九月丙申天西北隆隆有聲赤气下至地十二月山車見於臨城﹞約加特進遷中軍將軍丹陽尹十二年癸巳約卒武陵王紀爲揚州刺史十四年乙未﹝魏宣武帝恪殂太子詡立﹞開府儀同三司王茂爲丹陽尹十五年丙申﹝三月朔日蝕﹞宏坐法免吳平侯景加侍中及太尉揚州刺史十六年丁酉詔景以安東將軍監揚州置佐史卽宅爲府普通元年庚子﹝正月丙子日蝕七月淮江海三瀆並溢九月乙亥夜有日見於東方光爛如火﹞臨川王宏遷太尉復爲揚州刺史侍中如故七年丙午宏卒孔休源爲宣惠將軍監揚州事二年戊申﹝魏主子攸立﹞休源加金紫光祿大夫四年壬子﹝七月甲辰星隕如雨﹞邵陵王綸爲揚州刺史五年癸丑﹝正月戊申京師地震己酉長星見五月京師大水西魏孝武帝入長安﹞何敬容兼丹陽尹六年甲寅﹝夏四月癸丑日蝕十二月西南有雷聲止地﹞以臨賀郡王正徳爲丹陽尹尋出爲南兗州刺史五年己未丹陽尹何敬容爲尙書令十年甲子﹝十一月大雪八尺﹞敬容坐事免官三年己巳﹝三月壬午火守心乙酉太白晝見﹞王固封莫口亭侯爲丹陽尹簡文帝﹝名綱字世贊武帝太子﹞大寶元年庚午東魏相髙洋廢其主善見自立國號齊﹞西陽王大鈞爲丹陽尹二年辛未大鈞遇害武寧王大威爲丹陽尹尋遇害元帝﹝諱繹武帝第七子卽位江陵攺元﹞承聖元年壬申侯景平南平王恪爲揚州刺史王僧辯爲揚州刺史二年癸酉﹝時欲還建業以羣臣議不果﹞正月僧辯發建康陳霸先代爲揚州刺史鎭建康九月詔霸先復還京口以僧辯復爲揚州刺史鎭建康三年甲戌陳霸先復爲揚州刺史鎭建康太平元年丙子﹝九月龍見於禦路自太社至於象魏﹞霸先又爲揚州刺史尋爲揚州牧天時

政事武帝天監元年壬午﹝正月乙酉甘露降於茅山彌漫數里旱饑﹞正月齊和帝遣兼侍中席闡文等慰勞建康進大司馬衍都督中外諸軍事劍履上殿贊拜不名初衍與範云沈約任昉同在竟陵王西邸意好惇密至是引云爲大司馬咨議參軍領錄事約爲驃騎司馬昉爲記室參軍與參謀議甲寅詔進大司馬位相國總百揆揚州牧封十郡爲梁公備九錫置梁百司去錄尙書之號驃騎大將軍如故南兗隊主陳文興於城內鑿井得鏤騏驎玉璧水精環各二枚又鳳凰見建康縣桐下裏宣徳皇后稱美符瑞歸於相府詔增封十郡進爵爲王赦國內及府州所統殊死以下三月和帝至姑熟下詔禪位兼太保尙書令王亮等奉璽綬詣梁宮丙寅梁王卽帝位於南郊大赦攺元奉和帝爲巴陵王宮於姑孰以中書監王亮爲尙書令相國左長史王瑩爲中書監吏部尙書沈約爲尙書僕射兼侍中範云爲散騎常侍吏部尙書詔凡後宮樂府諸婦女一皆放遣戊辰巴陵王殂詔有司依周漢故事議贖刑以謝沐縣公寶義爲巴陵王奉齊祀齊南康侯子恪及弟子範嘗因事入見上從容謂曰我初平建康人皆勸我除去卿輩以一物心我於時依而行之誰謂不可正以江左以來代謝之際必相屠滅感傷和气所以國祚不長又齊梁𨿽云革命事異前世我與卿兄弟耳詔公交車府謗木肺石傍各置一函若肉食莫言欲有橫議投謗木函若有功勞才器冤沈莫達者投肺石函上身服浣濯之衣常膳惟以菜蔬簡吏務選廉平河南褚渭居建康素溥行仕宦不得志知陳伯之擁彊兵在江州遂投伯之伯之舉兵反使王茂爲徵南將軍江州刺史討平之伯之與渭俱奔魏秋八月命尙書刪定郎蔡法度損益王值之集注舊律爲梁律仍命王亮王瑩沈約範云等九人同議立子統爲太子是歲江東大旱米斗五千民多饑死初立長幹寺益州刺史劉季連不受命遣鄧元起攻之進圍成都二年癸未成都城中升水三千人相食劉季連肉袒請罪鄧元起送季連詣建康入東掖門數步一稽顙上笑曰卿欲慕劉備而曾不及公孫述豈無臥龍之臣耶赦爲庶人蔡法度上梁律二十卷令三十卷科四十卷詔班行之五月範云卒眾謂沈約宜當樞管上以約經易不如徐勉乃以勉及右衛將軍周捨同參國政扶南龜玆中天竺國各遣使貢方物交州進鸚鵡能歌不納三年甲申﹝疾疫﹞大舉兵伐魏魏營國學時學業大盛州舉茂異鄕貢孝廉四年乙酉﹝五月建康縣定陰裏生嘉禾莖十二穗十二月天淸朗西南有電光聞雷聲者三﹞正月詔置五經博士各一人廣開學宇招納後進於是以賀瑒及明山賓沈峻嚴植之補博士各主一館館有數百生徒給其餼廩其射策通明者除爲吏分遣博士祭酒巡州郡立學祀南郊大赦初立孔子廟十月大舉兵伐魏以揚州刺史臨川王宏都督北討請軍事王公以下各上國租田谷助軍是歲大穰米斛三十錢初置敬業寺五年丙戌﹝二月丙寅朔日蝕﹞正月封子綱爲晉安王始丰獲八目龜一置淨居寺大赦六年丁亥﹝七月甲子太白盡見八月戊戌大風折木京師大水濤入禦道七尺﹞三月有象入京師置左右驍衛左右遊擊將軍建安王偉爲揚州刺史沈約爲尙書左僕射八月大赦攺閱武堂爲徳陽堂聽訟堂爲議賢堂初置光宅寺帝捨宅造寺於小莊嚴寺造無量壽佛像長一丈八尺鑄銅不足給功徳銅三千斤曹景宗韋叡大敗魏師於鍾離七年戊子詔吏部尙書徐勉定百官凡一百九號四月皇太子納妃大赦六月復建修二陵周回五里攺陵監爲陵令初置涅盤寺八年己丑正月祀南郊大赦魏專尙釋氏遠近承風共有一萬三千餘寺九年庚寅三月己丑幸國學親臨講席賜祭酒以下帛有差詔皇太子以及王侯之子年可從師者皆入學初置本業寺在蔣山裏十年辛卯﹝六月嘉蓮生一莖三花於樂遊苑九月丙申天西北隆隆有聲赤气下至地十二月山車見於臨城﹞正月祀南郊大赦尙書左僕射張稷出爲靑冀二州刺史祀明堂上惇睦九族朝士有犯罪屈法申之百姓有罪則按之如法嘗因郊祀有秣陵老人遮車駕言曰陛下爲法急於庶民緩於權貴非長久之道誠能反是天下幸甚上於是寬之初作宮城門三重及開二道初置解脫寺帝爲宣徳皇后造在太淸裏內十一年壬辰﹝二月野蠶成繭﹞十二年癸巳正月祀南郊大赦詔掩骼埋胔新作太極殿攺爲十三間六月新作太廟增基九尺紀爲刺史詔曰眞白儉素是其淸也臨財能讓是其廉也知法不犯是其愼也庶事無畱是其勤也紀持爲帝愛故先作揚州牧十三年甲午﹝老人星見﹞二月耕藉田孝悌力田增爵一級大赦宋齊藉田皆用正月至是始用二月及致齋先農立子綸爲邵陵王繹爲湘東王紀爲武陵王堰淮水以灌壽陽爲寶志造勸善寺十四年乙未﹝魏宣武帝恪殂太子詡立﹞正月冠太子於太極殿大赦天下賜爲父後者爵一級祀南郊是冬寒甚浮山堰士卒死者什七八魏胡太后作永寧寺飾以珠玉錦繡十五年丙申﹝三月朔日蝕﹞冬十一月交州刺史李畟斬反者李宗孝傳首建康景在州尢稱明斷符教嚴整有田舍老姥訴得符還至縣縣吏未卽發姥語曰蕭監州符如火汝手何敢畱之其爲人所畏敬如此十六年丁酉正月祀南郊詔尢貧家勿收今年三調卹理冤獄並賑孤老鰥寡不能自存者二月耕藉田赦罪人敕太醫不得以生類爲藥郊廟牲牷皆代以面其山川諸祀則否時朝野諠嘩以爲宗廟去牲乃是不復血食帝不從冬詔以宗廟猶用脯修更議以餅代脯其餘盡用蔬果起至敬殿景陽臺置七廟座每月中再設淨醮十七年戊戌二月大赦臨川王宏妾弟法壽殺人匿府中上敕宏出之卽日伏罪上幸光宅寺有盜伏於驃騎航上將行心動乃於朱雀航過事發稱爲宏所使上泣謂宏曰汝何爲者我非不能爲漢文帝念汝愚耳十八年己亥﹝七月甲申老人星見﹞正月祀南郊大赦天下初置惠日寺普通元年庚子﹝正月丙子日蝕七月淮江海三瀆並溢九月乙亥夜有日見於東方光爛如火﹞正月攺元大赦扶南髙麗及河南國皆遣使貢獻二年辛丑正月祀南郊詔置孤獨園於建康收養窮民大赦二月祀明堂攺作南北郊徙藉田於東郊外十五里琬琰殿火延燒後宮三千餘間三年壬寅﹝五月壬辰朔日蝕﹞五月大赦詔公卿百寮各上封事連帥郡國舉賢良方正直言之士婆利白提國遣使貢獻造猛信尼寺四年癸卯﹝十一月癸未朔日蝕﹞正月祀南郊大赦祀明堂二月耕藉田議罷銅錢始鑄鐵錢狼牙修國遣使貢獻五年甲辰﹝六月乙酉龍關於曲阿陂西行至建陵所過樹木皆折地開數十丈﹞徵北將軍元澍率眾侵魏置眾造寺散騎常侍朱異始掌機密軍旅謀議方鎭攺易朝儀詔敕皆典之六年乙巳正月祀南郊大赦上幸白下城履行六軍頓所召元法僧及元略還建康法僧驅彭城吏民萬餘人南渡七年丙午正月大赦詔在外郡縣各舉所知凡是淸廉咸須聞薦十一月大赦河南髙麗林邑滑國並遣使貢獻宏卒帝曰孔休源才識通敏實應此選乃授宣惠將軍監揚州事神州都會簿領殷繁休源剖斷如流旁無私謁畫決辭訟夜覽墳籍每車駕巡幸常以軍國事委之時人名爲兼天子魏葛榮作亂稱帝國號齊大通元年丁未正月祀南郊詔流亡者復其宅業蠲役五年尢貧者勿令出今年三調孝悌力田賜爵一級刱同泰寺寺在宮後別開一門名大通門對寺之南門展夕幸寺講議辛未上幸寺捨身甲戌還宮大赦攺元林邑師子髙麗等國各遣使貢獻置園居尼寺二年戊申﹝魏主子攸立﹞二月築寒山堰四月魏爾朱榮廢其君殺胡太后國大亂北海臨淮汝南諸王並割地來奔豫州郢州北靑州南荊州皆以地來降中大通元年己酉﹝震擊大航華表然尺六月都下疫甚﹞正月祀南郊大赦祀明堂六月都下疫甚帝於重云殿爲萬姓設救苦齋以身爲禱九月上幸同泰寺設四部無遮大會釋禦服持法衣行淸淨大捨以便省爲房素牀瓦器乘小車私人執役升講堂法座爲四部大眾開涅盤經題羣臣以錢一億奉贖皇帝三請乃許又設四部無遮大會道俗五萬餘人會畢禦金輅還宮禦太極殿大赦攺元盤盤蠕蠕國並遣使朝貢初置禪嚴寺遣將軍陳慶之送元顥入洛陽尋爲爾朱榮所弒二年庚戌﹝魏主恭立尋爲髙歡所廢﹞幸同泰寺林邑扶南遣使貢獻魏函朱兆弒其君子攸髙歡起兵討之三年辛亥﹝魏髙歡復立安定王朗尋並恭弒之立孝文帝之孫修魏自太祖丙戌立國凡十二主一百四十九年而分東西﹞正月祀南郊大赦二月祀明堂四月太子統薨太子自加元服上卽使省錄朝政百司奏事塡委太子辧析詐謬秋毫必睹但令攺政不加按劾平恕仁孝詳見後傳中太子葬其母丁貴嬪遣人求墓地之吉者或賂宦者兪三副求賣地上命市之葬畢有道士云此地不利長子乃爲蠟鵝及諸物埋於墓側宮監鮑邈之魏雅初有寵於太子邈之晚見疏密啟上云雅爲太子厭禱上遣人撿掘果得鵝物大驚將窮其事徐勉固諫而止但誅道士太子終身慚憤不能自明及卒朝野惋愕建康男女奔走宮門號泣道路上徵其長子華容公歡銜其前事卒不立立太子母弟晉安工綱爲皇太子赦賜爲父後者爵一級及忠孝文武精勤並如之封華容公歡枝江公譽曲阿公言並爲王久之鮑邈之坐誘略人罪不至死太子綱追思昭明之冤揮淚誅之宗族有服屬者並賜湯沐食鄕亭侯遠近爲差狼牙修國遣使貢獻十月幸同泰寺講涅盤經四年壬子﹝七月甲辰星隕如雨﹞二月封諸王嫡子爲王邵陵王綸有罪免爲庶人立太子綱之長子大器爲宣城王十月置制旨孝經助教一人生十人專通上所釋孝經義髙麗遣使朝貢五年癸丑﹝正月戊申京師地震己酉長星見五月京師大水西魏孝武帝入長安﹞正月祀南郊忽聞異香三隨風至及行事奏樂拜畢有神光圓照壇上五色食頃乃滅大赦祀明堂二月上幸同泰寺講般若經會者數萬人南波斯盤盤遣使朝貢初置法苑寺六年甲寅﹝夏四月癸丑日蝕十二月西南有雷聲止地﹞二月耕藉田大赦百濟遣使貢方物四月將軍元慶和率眾侵魏大同元年乙卯﹝十月黃塵如雪﹞正月大赦攺元二月祀明堂耕藉田髙麗丹丹滑波斯等國朝貢上幸同泰寺鑄銀像初置頭陀寺萬福尼寺本願尼寺嚴西觀二年丙辰﹝十一月雨塵如雷攬之盈匊是月都下地生白毛長二尺﹞正月詔求讜言及令文武官舉士上爲文帝作皇基寺命有司求良材曲阿弘氏自湘州買巨材東下南津校尉孟少卿誣爲劫殺之役其材以爲寺二月耕藉田江子四上封事極言政治得失詔曰古人有言屋漏在上知之在下朕有過失不能自覺尙書可加檢括詳啟十月詔大舉伐東魏幸同泰寺設無礙大齋魏遣使求和許之初置慈恩寺普化化成福興善業寒林等寺三年丁巳﹝四月壬寅大雨灰黃色冬地大震年饑﹞正月祀南郊大赦二月耕藉田東魏遣兼散騎常侍李諧來聘諧至建康上引見與語應對如流諧等出上謂左右曰朕今日遇勍敵卿輩常言北問全無人物此等何自而來四月朱雀門災修長千寺阿育王塔出佛瓜發舍利上幸寺設無礙會大赦使散騎常侍張臯報聘東魏四年戊午﹝正月辛酉朔日蝕﹞二月耕藉田東魏遣鄭伯雅來聘七月東冶徒李胤之得如來舍利大赦遣散騎常侍劉孝儀聘東魏八月詔淮南十二州饑饉逋租宿債勿收閱武於樂遊苑國子助教皇侃上禮記疏義五千卷置洞靈觀五年己未禦史中丞參禮儀事賀琛奏南北二郊及藉田往還並宜禦輦不復乘輅詔從之祀宗朝仍乘玉輦祀南郊扶南獻生犀魏人來聘侍中柳豹聘於魏是時都下訛言天子取人肝以飼天狗大小相驚日晚閉門持刀杖數月力止六年庚申﹝閏五月丁丑朔日蝕始興生嘉禾一莖十七穗﹞二月耕藉田河南王遣使獻馬及方物求經論十四條並請制所定涅盤經般若經金光明經講疏一百三卷東魏來聘大赦七年辛酉正月祀南郊大赦祀明堂二月耕藉田宮城西立士林館延集學者宕昌蠕蠕各遣使貢方物百濟王求涅盤經疏及醫工畫師毛詩博士並許之八年壬戌安成郡劉敬躬反攺元永漢置官屬進逼豫章江州刺史湘東王繹遣司馬王僧辯討斬之罷所在女丁役陳霸先平廣州反者九年癸亥﹝正月丙申地震生毛﹞自新亭鑿渠通新林浦置江潭苑未成而侯景亂十年甲子﹝十一月大雪八尺﹞上謁建寧陵使太子守宮城陵上有紫雲覆久而乃散帝望陵流涕所沾艸木變色陵旁先有枯泉是時流水香潔帝哭於修陵又於皇基寺設法會賜蘭陵老少位各一階所經縣邑放今年租調周賦還舊鄕詩幸京口城北固樓更名北顧幸回賓亭宴鄕裏故老及所經近縣迎俟者少長數千人各賚錢二千東魏遣魏季景來聘十一年乙丑﹝華林園震﹞東魏遣李獎來聘震華林園光嚴殿帝自貶拜謝上天累刻乃止置履道寺渴寒寺詔有罪者復聽入贖散騎常侍賀琛啟陳四事上惡其觸實大怒中大同元年丙寅﹝二月曲阿縣建陵隧口石辟邪起舞有大蛇斗隧中其一被傷奔走又靑虫食陵樹葉俱盡四月丙戌同泰寺浮圖災六月辛巳天有聲如雷及風水相薄之音﹞東魏遷蔡邕所書石經於鄴三月大赦上幸同泰寺講三慧經捨身爲奴皇太子巳下羣臣出錢億萬奉贖解講大赦攺元是夜同泰寺浮圖災上曰此魔也道髙魔盛行善障生更起十二層浮圖將成值侯景亂而止詔從今犯罪非大逆父母祖父母不坐以嶽陽王﹝上下言﹞爲雍州刺史上捨﹝上下言﹞兄弟而立綱內常愧之﹝上下言﹞兄弟亦懷不平言以朝多秕政襄陽形勢之地梁業所其乃折節下士招募勇敢延納規諫所部稱治渴盤陀國貢方物太淸元年丁卯﹝正月朔日蝕不盡如鉤二月白虹貫日﹞正月祀南郊大赦祀明堂二月耕藉田東魏司徒濮陽王侯景以河南十三州地來降以景爲大將軍封河南王大行臺承制如鄧禹故事平西咨議周弘正善占候前此謂人曰國家數年後當有兵起及聞納景曰亂階在此矣三月上幸同泰寺講三慧經捨身如火通故事司州刺史羊鴉仁等率兵應接侯景四月羣臣以億萬奉贖眾默許百辟詣鳳妝門上表帝三答皆稱頓首服兗冕還宮幸太極殿如初卽位之禮大赦攺元東魏遣李系來聘神馬出太子獻寶馬頌置幽嚴寺立儀香尼寺二年戊辰﹝正月朔兩月相承如鉤見西方六月天裂於西北長十丈闊二丈光出如電聲動如雷七月庚寅朔日蝕十二月戊申天西北裂有光如火﹞正月交州刺史楊﹝日票﹞司馬陳霸先破屈獠洞斬李賁五月上遣建康令謝挺徐陵聘東魏侯景爲東魏慕容紹宗所敗奔壽陽聞朝廷與東魏和親遂結臨賀王正徳自壽陽反以誅佞臣朱﹝上巳下廾﹞等爲名上以邵陵王綸持節董督眾軍討景景攻歷陽太守莊鐵以城降因說景曰國家承平歲久人不習戰宜速趨建康可兵不血刃而成大功上開景臨江問策於羊侃侃請以二千人急據采石使邵陵王襲取壽陽使景進不得前退失巢穴烏合之眾自然瓦解朱異曰景必無渡江之志遂寢其議己酉景自橫江濟有馬數百匹兵八千人是夕朝廷始命戒嚴景分兵襲姑孰朝廷猶不知正徳之情命屯朱雀門寧國公大臨屯新亭大府卿韋黯屯六門繕修宮城爲備景至慈湖建康大駭赦東西冶尙方錢署及建康系囚以大器都督城內諸軍事羊侃副之西興公大春守石頭謝禧元貞守白下韋黯柳津等守宮城諸門及朝堂景至板橋遣徐思玉來求見實欲觀城中虛實辛亥景至朱雀桁正徳帥眾於張侯橋迎景景乘勝至闕下彭文粲等以石頭降景景兵旛旗皆黑繞城旣匝百道俱攻縱火燒大司馬東西華門羊侃鑿門竅下水沃火景作木驢攻城城上投石碎之又作尖頭木驢侃作雉尾炬焚之景執侃子鷟示侃侃曰我傾宗報主猶恨不足豈計一子幸早殺之十一月戊午朔臨賀王正徳卽帝位於儀賢堂下詔稱普通太子請上巡城至大司馬門城上聞蹕聲皆鼓噪流涕眾心粗安景初至建康謂朝夕可拔及屢攻不克人心離沮縱士卒奪民米及金帛子女米一石直七八萬錢邵陵王綸入援京師趙伯超曰若從黃城大路必與賊遇不如徑指鐘山突據廣莫門圍解必矣綸從之夜行失道迂二十餘里庚辰旦營於蔣山景見之大駭欲走分三道攻綸綸與戰破之乙酉綸進軍玄武湖側與景對陳至暮景約明日會戰綸許之安南侯駿見景軍退以爲走卽與壯士逐之景旋軍擊之駿敗走乘勝擊綸諸軍皆潰綸收餘兵千餘人入天保寺景焚寺綸奔宋方衡州刺史韋粲司州刺史柳仲禮入援湘東王繹將銳卒三萬發江陵仲禮夜入粲營部分眾軍旦日會戰諸將各有據守令粲頓靑塘粲以靑塘當石頭中路賊必爭頗憚之仲禮曰靑塘要地非兄不可若疑兵少當更遣軍相助乃使劉叔胤助之三年己巳﹝三月壬午火守心乙酉太白晝見﹞正月丁巳柳仲禮自新亭徙營大桁會大霧韋粲軍迷失道比及靑塘夜已過半立柵未合景望見帥銳卒攻粲粲與子弟俱戰死仲禮往救與景戰於靑塘大破之仲禮稍將及景而賊將文伯仁自後斫仲禮中肩馬陷於淖騎郭山石救之得免初臺城之閉也公卿以食爲念男女貴賤並出負米得四十萬斛而不備薪芻魚鹽至是壞尙書省以爲薪撒薦飼馬軍士無﹝月奚﹞或煮鎧燻鼠捕雀食之禦甘露廚有幹苔味酸鹹分給戰士侯景眾亦饑抄掠無所獲東城有米可支一年景僞求和運東城水入石頭於是決放石闕前水百道攻城晝夜不息三月丁卯宮城陷景遣王偉入文徳殿啟稱爲姦佞所蔽領眾入朝驚動聖躬今詣闕待罪上問景何在可召來景入見於太極東堂上神色不變問勞景景不敢仰視復至永福省見太子亦無懼容景退謂王僧貴曰吾嘗跨鞍對陣矢刃交下而意气安緩了無怖心今見蕭公使人自懾豈非天威難犯吾不可以再見之乃矯詔大赦自加大都督中外諸軍錄尙書事建康士民逃難四出上外爲侯景所制內懷不平所求多不遂志飲膳亦爲所節憂憤成疾五月丙辰上臥淨居殿口苦索蜜不得再曰荷荷遂殂年八十六辛巳發髙祖喪升梓宮於太極殿是日太子卽帝位大赦景出屯朝堂分兵守衛簡文帝﹝名綱字世贊武帝太子﹞大寶元年庚午東魏相髙洋廢其主善見自立國號齊﹞正月大赦攺元侯景遣任約等帥眾二萬攻諸藩又遣侯子鑑帥舟師八千自帥徒兵一萬攻廣陵克之以子鑑爲南兗州刺史鎭廣陵景還建康納上女溧陽公主甚愛之請上禊宴於樂遊苑暢飲三日還宮景與公主共據禦牀南面並坐羣臣文武列坐侍宴進景位相國封二十郡爲漢正加殊禮景自加宇宙大將軍都督六合諸軍事以詔文呈上上驚曰將軍乃有宇宙之號乎侯景徵租入建康齊行臺辛術帥眾度淮斷之燒其谷百萬石遂圍陽平景自帥眾討楊白華於宣城白華力屈而降二年辛未三月任約告急景自帥眾西上閏月景發建康自石頭至新林舳艫相接至西陽與徐文盛夾江築壘文盛擊破之景遁還建康王僧辯督眾軍討景陳霜先帥所部會之屯於巴丘西軍乏食霸先分糧三十萬資之初景旣克建康常言吳兒怯弱須拓定中原然後爲帝自巴陵敗歸猛將多死恐不能久存王偉說曰自古移鼎必須廢立景從之乃使謝答仁爲詔書使呂季略賫入逼帝書廢帝爲晉安王出居永福省迎豫章王棟卽帝位殺王侯在建康者二十餘人使彭雋王修纂弒太宗十一月加景九錫置百官己丑棟禪位於景景卽帝位於南郊其黨數萬皆吹唇鼓噪上殿大赦攺元太始封棟爲淮陰王謝答仁李慶緒攻建徳擒元頵李占送建康景截其手足以徇經日乃死元帝﹝諱繹武帝第七子卽位江陵攺元﹞承聖元年壬申正月湘東王繹命王僧辯等東擊侯景諸軍發尋陽舳艫數百里陳霸先帥士三萬舟艦二千自南江出湓口會僧辯於白茅灣築壇歃血共讀盟文流涕慷慨景聞之甚懼下詔赦湘東王繹王僧辯之罪眾咸笑之三月丁丑僧辯至姑孰侯子鑑以步騎萬人挑戰又以鵃﹝舟了﹞千艘載戰士僧辯麾細船少卻而以大艦斷其歸路大敗之子鑑僅以身免走還建康景大懼涕下覆面引衾而臥良久嘆曰誤殺乃公僧辯督諸軍至張公洲乘潮入淮進至禪靈寺前景召石頭津主張賓使引淮中艖﹝舟步﹞及海艟以石縋之塞淮口緣淮作城自石頭至朱雀街十餘里樓堞相接僧辯問計於霸先霸先曰前柳仲禮以千萬兵隔水而坐韋粲在淸溪竟不渡岸賊登髙望之表裏俱盡故能覆我師今圍石頭須渡北岸壬午霸先於石頭西落星山築柵眾軍次連八城直出石頭西北景恐西州路絕自帥侯子鑑等亦於石頭東北築五城以遏大路丁亥王僧辯進軍招提寺北景帥眾萬餘人鐵騎八百餘陳於西州之西霸先命諸將分處置兵景衝將軍王僧志陳僧志小縮霸先遣將軍徐度將弩手二千橫截其後景兵卻霸先與王琳杜龕等以鐵騎乘之僧辯以大軍繼進景兵敗退據其柵盧暉略開石頭城降僧辯入據之景與霸先殊死戰景帥百餘騎衝陳不動眾遂大潰景以皮囊盛其江東所生之子掛之鞍後興房世貴等百餘騎東走就謝答仁於吳杜崱入據臺城是夜軍士遺火焚太極殿及東西堂寶器羽儀輦輅無遺戊子僧辯迎太宗梓宮升朝堂帥百官哭踴如禮命侯瑱追景及於松江進擊敗之擒彭雋田遷房世貴蔡壽樂王伯丑瑱生剖雋腹乃斬之景與腹心數千人單舸走推墮二子於水中初景納羊侃之女爲小妻其兄鵾爲庫直都督待之甚厚景下海欲向蒙山鵾拔刀叱海師向京口因謂景曰吾等爲王效力多矣今至此終無所成欲就王乞頭以取富貴景未及答白刃交下景走入船中鵾以稍刺殺之右僕射索超世在別船以景命召而執之南徐州刺史徐嗣徽斬超世以鹽納景腹中送其屍建康王僧辯傳首江陵截足使謝歲蕤送於齊暴屍於市士民爭取食之並骨皆盡溧陽公主亦預食焉湘東王下令解嚴以南平王恪爲揚州刺史王僧辯爲司徒鎭衛將軍封長寧公陳霸先爲徵虜將軍開府儀同三司長城縣侯恪卒以僧辯爲揚州刺史公卿藩鎭數勸進於湘東王十一月丙子卽皇帝位於江陵攺元大赦二年癸酉﹝時欲還建業以羣臣議不果﹞下詔將還建康禦史中丞劉﹝嗀去口攺王﹞諫曰建業王气已盡與虜正隔一江若有不虞悔無及也尙書右僕射王褒曰今百姓未見輿駕入建康謂是列國諸王願旱從四海之望上令羣臣議朱買臣曰建業舊都山陵所在荊蠻邊疆非王者之宅願勿疑以致後悔上以建康雕殘獨江陵全盛從﹝嗀去口攺王﹞等議齊郭元建治水軍於合淝將襲建康上詔僧辯鎭姑孰遣侯瑱等築壘東關以待齊師閏月丁丑瑱與元建等戰於東關齊師大敗三年甲戌以王僧辯爲太尉車騎大將軍陳霸先爲司空九月魏遣兵五萬入寇江陵十月徵僧辯爲大都督荊州刺史命霸先徙鎭揚州十一月江陵城陷帝爲魏人所殺王僧辯陳霸先共奉江州刺史晉安王方智爲太宰承制敬皇帝﹝諱方智元帝第九子﹞紹泰元年乙亥﹝十二月乙卯太白出東方西魏相宇文覺廢其主廓自立國號周﹞正月梁王﹝上下言﹞卽皇帝位於江陵攺元大定二月齊主使殿中尙書邢子才馳傳詣建康與王僧辯書納貞陽侯淵明三月淵明至東關斬裴之橫俘數千人僧辯大懼出屯姑孰謀納淵明五月癸卯淵明入建康望朱雀門而哭道逆者以哭對丙午卽皇帝位攺元天成以晉安王爲皇太子王僧辯爲大司馬陳霸先爲侍中初僧辯將納淵明霸先遣使苦爭僧辯不從霸先竊嘆曰武帝子孫甚多惟孝元能復讎雪恥其子孫何罪而忽廢之吾與王公並處托孤之地而王公一旦攺圖外依彊國何所爲乎會有告齊師大舉至壽春將入寇者僧辯遣記室江旴告霸先使爲之備霸先畱旴舉兵襲僧辯使徐度侯安都帥水軍趨石頭霸先帥馬步自江乘羅落會之侯安都至石頭北棄舟登岸軍人捧之投女垣內霸先兵亦自南門入僧辯與子頠帥左右數十人苦戰不敵就執是夜霸先縊殺僧辯父子布告中外列僧辯罪狀貞陽侯遜位出就邸冬十月己酉晉安王卽皇帝位大赦攺元中外文武賜位一等加霸先尙書令都督中外諸軍事車騎將軍揚南徐二州刺史譙秦二州刺史徐嗣徽王僧辯之甥也僧辯死霸先東討義興嗣徽乘虛將精兵五千襲建康入據石頭遊騎至闕下安都閉門藏旗幟示之以弱及夕嗣徽收兵還石頭安都夜爲戰備將旦嗣徽又至安都帥甲士三百開東西掖門出戰大破之嗣徽奔還石頭不敢復逼臺城十一月霸先使徐度立柵於冶城齊將柳達摩頓湖墅應嗣徽以米三萬石馬千尺潛渡據石頭霸先命侯安都夜襲湖墅燒齊船千餘艘令周鐵虎斷齊運輸嗣徽攻冶城柵霸先將精甲自西明門出擊之嗣徽大敗十一月霸先對冶城立航悉渡眾軍攻其水南一柵縱火燒柵煙塵漲天齊人敗走達摩等入保石頭霸先絕其汲路城中無水水一合貿米一升米一升貿絹一匹或炒米食之達摩謂其眾曰我在北聞謠言云石頭搗兩襠搗靑復搗黃昔侯景著靑已倒於此矣今吾徒衣黃豈不是謠言驗乎庚申達摩請和霸先僞許之與盟約任其將士南北辛酉霸先陳兵石頭門送齊人歸北收馬仗船米不可勝計齊主誅達摩江寧令陳嗣黃門侍郎曹朗據姑孰反霸先命侯安都討平之太平元年丙子﹝九月龍見於禦路自太社至於象魏﹞正月大赦其與任約徐嗣徽同謀者一無所問霸先遣江旰說嗣徽南歸嗣徽執盱送齊二月嗣徽約襲采石執刺史張懷鈞送於齊三月詔雜用古今錢齊遣蕭軌庫狄伏連堯難宗東方老等與約嗣徽合兵十萬入寇出柵口向梁山霸先帳內蕩主黃叢逆擊破之齊師退保蕪湖霸先遣沈泰等就侯安都共據梁山禦之五月丙申齊軍至秣陵故城霸先遣周文育屯方山徐慶屯馬牧齊人跨淮立橋柵度兵夜至方山嗣徽等列艦於靑墩至七磯斷周文育歸路文育鼓噪而發嗣徽等不能制斬其驍將鮑砰癸卯齊兵自方山進及倪塘遊騎至臺建康震駭帝總禁兵出頓長樂寺侯安都與嗣徽等戰於耕壇南帥十二騎突其陳破之擒乞伏無勞六月甲辰齊兵潛至鐘山安都與齊將王敬寶戰於龍尾丁未齊師至幕府山霸先遣錢明將水軍出江乘邀擊齊人糧運盡獲其船米齊軍乏食殺馬驢食之庚戌齊兵踰鐘山霸先與眾軍分頓樂遊苑東及覆舟山北斷其衝要壬子齊軍至玄武湖西北據北郊壇霸先引軍自覆舟山東移於南郊與齊人相對會大雨平地水丈餘齊軍日夜坐立泥中足指皆爛懸鬲以爨而臺中及潮溝北路燥梁軍每得番易時四方壅隔粻運不至霸先將戰調市人得麥飯分給軍士會陳蒨饋米二千斛鴨千頭伯先炊飯煮鴨未明蓐食比曉霸先帥麾下出幕府山安都謂部將蕭摩訶曰卿驍勇有名千聞不如一見摩訶曰今日令公見之及戰安都墜馬齊人圜之摩訶單騎大呼直衝齊軍齊軍披靡安都乃免霸先與吳明徹等眾軍首尾齊舉縱兵大戰安都自白下引兵橫出其後齊師大潰死者不可勝計擒徐嗣徽及弟嗣宗斬以徇追奔至於臨沂其江乘攝山鐘山等諸軍相次克捷虜蕭軌東方老王敬寶等將帥四十六人軍士得竄至江者自盧龍縛筏以濟中江而溺流屍至京口翳水彌岸惟任約王僧愔得免眾軍出南兗州燒齊艦大赦解嚴斬齊將蕭軌等九月攺元大赦以陳霸先爲丞相錄尙書事鎭衛大將軍揚州牧義興公二年丁丑﹝十月禪位於陳﹞三月周文育送歐陽頠於建康丞相霸先與頠有舊怨釋而厚待之四月鑄四柱錢一當二十壬辰攺柱錢一當十丙申復閉細錢齊遣使請和八月進霸先爲太傅加黃鉞殊禮贊拜不召九月進爲相國總百揆封十郡爲陳公九錫陳國置百司

陳【髙祖姓陳諱霸先字興國吳興長城下若里人漢太丘長寔之後名達者永嘉初爲長城令悅其山水家焉常謂所親曰此地山川秀麗當有王者興焉二百年後我子孫必鍾斯運髙祖卽達之十一世孫也少倜儻有大志好史籍讀書明緯候孤虛遁甲不事產業身長七尺五寸日角龍顏垂手過滕嘗夜夢天開數丈有朱衣四人捧日納於口中驚覺腹內猶熱初仕鄕爲里正後逃義興蕭映鎭廣州奏爲參軍令招集士馬大破賊軍梁髙祖遣使圖其形貌入觀之討李賁定交趾拜髙要太守侯景作亂髙祖厚結豪傑侯安都張偲等率眾進屯南康今贛州也遣使詣江陵稟節度於湘東王繹遷南江州刺史封長城侯大寶二年王僧辯督眾討侯景師次湓城髙祖往會授都督會稽東陽新安臨海永嘉五郡諸軍事平東將軍東揚州刺史侯景平拜司空領南徐州刺史元帝爲魏軍所殺髙祖與僧辯共迎立晉安王方智北齊送貞陽侯蕭淵明歸主梁祀僧辯納之貶帝爲皇太子髙祖苦諫不從攻僧辯殺之廢貞陽侯復奉方智爲帝進髙祖中外諸軍事加班劍鼓吹明年進位丞相揚州刺史加相國封陳公備九錫尋進爵爲王加二十郡冕十有二旒建天子旌旗出警入蹕乘金根車駕六馬備副車置旄頭云罕樂八佾設鐘虡宮懸未幾帝禪位於陳髙祖卽皇帝位自永定丁丑至禎明己酉五主三十三年而並於隋】天時

地域十年戊戌﹝六月大雨震大皇寺剎莊嚴寺露盤重陽閣東樓千秋門內槐樹鴻臚寺府門﹞秋八月攺秦郡爲義州十月罷義州及南瑯琊彭城二郡立建興郡領建安同夏烏山江乘臨沂湖熟等六縣屬揚州禎明元年丁未﹝正月乙未地震五月乙亥朔日蝕﹞割揚州吳郡置吳州割錢塘縣爲郡屬焉天時

官守髙祖永定元年丁丑王衝領太子少傅加特進左光祿大夫領丹陽尹三年己卯﹝正月丁酉大雪五月丙辰朔日蝕六月癸丑熒惑在心﹞東樞爲吏部尙書丹陽尹文帝﹝諱蒨昭烈王長子﹞天嘉元年庚辰﹝二月辛卯老人星見﹞以永修縣侯嶷爲丹陽尹二年辛巳﹝四月丙子朔日蝕十月甲子日蝕﹞始興王伯茂爲揚州刺史天康元年丙戌﹝正月己卯日蝕﹞尙書令安成王頊爲揚州刺史二年戊子﹝四月辛巳太白晝見六月丁卯彗星見十一月壬辰朔日蝕﹞安成王頊進位太傅領司徒揚州牧宣帝﹝諱頊世祖母弟始興昭烈王第二子﹞太建元年己丑長沙王叔堅爲丹陽尹十年戊戌﹝六月大雨震大皇寺剎莊嚴寺露盤重陽閣東樓千秋門內槐樹鴻臚寺府門﹞始興王叔陵爲揚州刺史十一年己亥﹝正月龍見於南兗州永寧樓側池中﹞叔陵爲大都督總水步眾軍尋丁所生母彭氏憂去十三年辛丑﹝九月癸亥夜大風從西南來發屋拔樹大雨雹十二月辛巳彗景見西南﹞新安王伯固爲都督揚州刺史十四年壬寅﹝四月自建康至荊州江水色赤如血八月丁酉天赤如火九月夜天東北有聲如虫飛漸移西北乙卯太白晝見﹞義陽王叔連爲丹陽尹後主﹝諱叔寶宣帝嫡子﹞至徳元年癸卯﹝二月己巳朔日蝕八月丁卯朔日蝕九月丁巳天東南有聲如虫飛十二月戊午夜天關自西北至東南其內靑黃雜色隆隆若雷聲﹞長沙王叔堅進驃騎將軍開府儀同三司揚州刺史尋遷司空將軍刺史如故嶽陽王叔昭爲丹陽尹太子深封始安王爲揚州刺史以南瑯琊彭城二郡太守南平王嶷及會稽王莊爲揚州刺史二年甲辰﹝正月甲子日蝕﹞嶽陽王叔愼爲丹陽尹禎明元年丁未﹝正月乙未地震五月乙亥朔日蝕﹞以蕭嚴爲東揚州刺史天時

政事髙祖永定元年丁丑十月辛未梁敬帝禪位於陳命太保王通太尉長史王暢奉皇帝璽綬受終之禮一依唐虞故事乙亥王卽皇帝位於南郊柴燎告天還臨太極前殿大赦攺元詔百官文武進位有差奉敬帝爲江陰王居晉陵太后爲太妃皇后爲妃以給事黃門侍郎蔡景歷爲祕書監兼中書通事舍人是時政事皆由中書省置二十一局各當尙書諸曹掌國機要尙書惟聽受而巳幸鐘山祠蔣帝廟出佛牙於杜姥宅設無遮大會帝親出闕前膜拜置刪定郎治律令二年戊寅正月王琳引兵下至湓城求援於齊請納梁永嘉王莊是月上祀南北郊大赦祀明堂四月享太廟使人害梁敬帝立武林侯諮之子季卿爲江陰王幸大莊嚴寺捨身羣臣上表請還宮六月詔司空侯瑱徐度等討王琳新作太極殿欠一柱忽有樟木火十八圜長四丈五尺自流泊陶家後渚監軍鄒子度以聞詔取木以構八月臨川王蒨西討上幸冶城寺送之王琳請還湘州詔追眾軍還建康幸華嚴寺設無礙大會捨乘輿法駕羣臣備禮迎還宮三年己卯﹝正月丁酉大雪五月丙辰朔日蝕六月癸丑熒惑在心﹞正月太極殿前有龍迹見廣州有僊人見於羅浮山小石樓長三丈通身潔白衣服麗楚周文育周迪黃法氍共討余公揚豫章內史熊曇朗引兵會之公揚降送建康曇朗殺文育而並其軍有司葵舊儀禦前殿合服朱紗袍兗冕自今爲準扶南遣使貢方物周文育喪至帝素服哭於朝堂哀慟因發疾六月丁酉遣太宰尙書左僕射王通以疾告太廟太宰中書令謝哲告太社及南北郊賜尙書令沈眾死丙午上崩於璇璣殿上臨戎制勝英謀獨運性儉素常膳不過數品私宴用瓦器蚌盤後宮無珠翠之飾不設女樂時子昌在長安內無嫡嗣朝無重臣惟杜稜典宿衛兵在建康章皇后召稜及蔡景歷入宮中定議祕不發喪急召臨川王蒨於南皖適侯安都軍還遂俱至建康安都與羣臣定議奉王嗣位王謙讓不敢當皇后以昌故未肯下令安都曰今四方未定何暇及遠臨川有大功於天下須共立之今日之事從應者斬卽按劍上殿白皇后出璽又手解蒨發推就喪次遷大行於太極殿西階皇后乃下令以蒨纂承大統是日卽皇帝位大赦八月甲申葬武皇帝於萬安陵今城東南三十里彭城驛側廟號髙祖立子伯宗爲太子沈妃爲皇后十月王琳奉梁永嘉王莊出屯濡須口齊揚州道行臺慕容儼帥眾臨江爲之聲援詔侯瑱侯安都及徐度將兵禦之安州刺史吳明徹夜襲湓城琳遣巴陵太守任忠擊破之因引兵東下文帝﹝諱蒨昭烈王長子﹞天嘉元年庚辰﹝二月辛卯老人星見﹞正月大赦攺元賜鰥寡孤獨李悌力田粟各五斛發使宣勞四方辛酉祀南郊辛未祀北郊二月琳帥眾舟東下去蕪湖十里而泊齊劉伯球慕容子會將鐵騎屯西岸爲之聲勢瑱軍亦屯蕪湖丙申令軍中晨炊蓐食時西南風急琳自謂得天助引兵直趣建康瑱等徐躡其後西南風翻爲瑱用琳擲火炬皆反燒其船瑱發拍以擊琳艦又以牛皮冒蒙衝小船鎔鐵灑之琳軍大敗軍士溺死者十二三餘皆棄船登岸所殺歿盡齊步騎在西岸者自相蹂踐陷蘆荻泥潮中擒劉伯球慕容子會琳乘舴艋冒陳走至湓城與妻妾左右十餘人奔齊詔衣冠士族將帥戰兵陷王琳黨中者皆赦之隨材銓敍三月江州刺史周迪追斬熊曇朗於新淦虜男女萬餘口宗黨無少長皆棄市是月驃騎將軍湘州牧衡陽王昌薨於魯山江中謚獻王立第七子伯信爲衡陽王奉獻王祀五月侯安都父文捍爲始興內史卒官上迎其母還建康母固求停鄕裏爲置東衡州以安都從弟曉爲刺史安都子祕才九歲以爲始興內史並令侍養六月詔葬梁元帝於江寧車旗禮章悉用梁典八月詔非兵器及國容所須金銀珠玉衣服雜玩悉皆禁斷詔自今孟春訖於夏首大辟事已欻者宜且申停二年辛巳﹝四月丙子朔日蝕十月甲子日蝕﹞正月髙麗倭國及百齊並遣使貢方物大赦十二月太子中庶子虞荔禦史中丞孔奐以國用不足奏立煮海鹽賦及搉酤之科從之初髙祖以帝女丰安公主妻畱異之子貞臣徵異爲南徐州刺史遣其長史王澌入朝澌每言朝廷虛弱異信之與王琳潛通琳敗異以兵戍下淮詔司空南徐州刺史侯安都討之三年壬午﹝九月戊辰朔日蝕﹞正月辛亥祀南郊二月辛酉祀北郊徵江州刺史周迪鎭湓城又徵其子入朝顧望不至獨豫章太守周敷先入朝進安西將軍給鼓吹賜女妓金帛令還豫章迪以敷出已下不平陰與畱異相結遣兵襲敷敷戰破之又遣兵襲湓城監江州事華皎遣兵逆擊破之上以閩州刺史陳寶應之父爲光祿大夫子女皆受封命編入屬籍而寶應以畱異女爲妻陰與異合虞荔弟寄流寓關中荔思之成疾上爲徵之寶應畱不遣梁末喪亂鐵錢不行民間私用鵝眼錢甲子攺鑄五銖錢一當鵝眼之十三月安成王項自周還建康詔以爲中書監中衛將軍頊妃柳氏及子叔寶猶在穰城復遣毛喜如周請周人歸之以安右將軍吳明徹爲江州刺史督黃法氍周敷討周迪大赦畱異始謂臺軍必自錢塘上旣而侯安都步由諸曁出永康異大驚奔桃枝嶺安都因山勢爲堰會水漲安都引船入堰起樓艦與異城等發拍碎其樓堞異與其子忠臣奔晉安依陳寶應安都虜其妻子盡牧鎧仗而還遣使聘齊十月詔以軍旅費廣百姓空虛凡供乘輿飲食衣服宮中調度至於百司並從省約四年癸未﹝三月乙丑朔日蝕乙巳太白晝見六月丁未夜白虹兩道出北鬥間重云殿災﹞侯安都恃功騎模聚文武之士千人部下將帥多不遵法度侍宴酒酣或箕踞傾倚嘗陪樂遊園褉飲謂上曰何如作臨川王時上不應再三言之上曰此𨿽天命抑亦明公之力宴訖啟借供帳水飾欲載妻妾於禦堂宴飲上𨿽許之意甚不懌重云殿災安都帶甲而入上惡之用爲江吳二州刺史六月帝引安都宴於嘉徳殿又集其部下將帥會於朝堂坐上收安都囚於嘉徳西省下詔暴其罪惡賜死宥其妻子資給其喪七月乙未皇太子納妃朱氏在位文武賜帛有差是歲初祭始興昭烈王於建康用天子禮五年甲申﹝二月庚寅朔日蝕四月太白歲星合在奎中八月丁亥朔日蝕﹞正月辛巳祀北郊陳寶應據建安晉安二郡水陸爲柵以拒章昭達昭達與戰不利因據上流命軍伐木爲筏施拍其上會大雨江漲昭達放筏衝寶應水柵盡壞之又出兵攻其步軍方合戰將軍余孝頃自海道適至並力乘之寶應大敗追擒之並擒畱異及族黨送建康斬之異子貞臣以尙主得免上聞虞寄嘗諫寶應命昭達禮遣詣建康旣見勞之曰管寧無恙以爲衡陽王掌書記六年乙酉﹝七月辛巳朔日蝕癸未大風自西南至才廣百餘步激壞靈臺候館﹞正月皇太子加元服王公已下賜各有差以安成王頊爲司空頊以帝弟之重勢傾朝野禦史中丞徐陵彈之上見陵章服嚴肅爲斂容正坐頊在殿上侍立仰視上流汗失色陵遣禦史引頊下殿上爲之免頊侍中中書監朝廷肅然周人來聘七月甲申儀賢堂前架無故自壞都督程靈洗自鄱陽別道擊周迪迪與麾下竄山中臨川太守駱牙斬之傳首建康天康元年丙戌﹝正月己卯日蝕﹞正月周遣小載師杜杲來聘丙子大赦攺元三月以安成王頊爲尙書令上不豫臺閣眾事並令尙書僕射到仲舉五兵尙書孔奐共決之太子伯宗柔弱上憂其不能守位謂頊曰吾欲遵太伯之事頭拜伏泣涕固辭上又謂仲舉奐等曰今三方鼎峙四海事重宜須長君卿等宜遵此意孔奐流涕對曰太子春秋鼎盛聖徳日躋安成王介弟之尊足爲周旦若有廢立之心臣愚不敢聞詔上曰古之遺直復見於卿乃以奐爲太子詹事四月癸酉帝崩於有覺殿太子卽位火赦六月丙寅葬文皇帝於永寧陵進號世祖十月享太廟周遣使來弔廢帝﹝諱伯宗文帝嫡子﹞光大元年丁亥﹝正月癸酉朔日蝕十一月戊戌朔日蝕﹞正月乙亥大赦攺元辛卯祀南郊大赦南豫州刺史余孝頃坐謀反誅齊遣散騎常侍司馬幼之來聘湘州刺史華皎反潛引周兵爲援以丹陽尹吳明徹爲湘州刺史帥舟師三萬趣郢州淳於量帥舟師五萬繼之共襲皎六月以司空徐度爲車騎將軍總督建康諸軍步道趣湘州皎遣使誘章昭達昭違執送建康又誘程靈洗靈洗斬之梁以皎爲司空遣王操將兵二萬會之周權景宣將水軍元定將陸軍衛公直總之與皎俱下戰於沌口皎等大敗與戴僧朗單舸奔江陵擒元定送建康皎黨四十餘人並伏誅二年戊子﹝四月辛巳太白晝見六月丁卯彗星見十一月壬辰朔日蝕﹞正月安成王頊進位太傅領司徒揚州牧加殊禮劍履上殿入朝不趨贊拜不名以淳於量爲中軍大將軍安成王獻玉璽一紐新羅林邑狼牙修國並遣使朝貢時安成王與僕射到仲舉中書舍人劉師知等常在禁中參決庶務而安成王爲揚州刺史左右甲仗三百人入尙書省十一月師知仲舉陰說帝矯太后令詔安成可遷東府經治州務安成將出毛喜馳入止之曰王念出外便受制於它人譬如曹爽願作富家翁不可得也請覆之安成乃稱疾召師知畱與語遣喜入白太后太后曰今伯宗年幼政事並委二郎此非我意喜出報安成安成囚師知付廷尉獄賜死自是大小政事皆決於安成乃諷慈訓太后廢帝爲臨海王送之藩邸宣帝﹝諱頊世祖母弟始興昭烈王第二子﹞太建元年己丑正月甲午安成王卽皇帝位攺元大赦進文武位一等復太后尊號曰太皇太后沈氏爲文皇后立妃柳氏爲皇后世子叔寶爲太子子叔陵爲始興王奉昭烈王祀乙未謁太廟使禦史出四方觀省風俗辛丑祀南郊戊午享太廟二月耕藉田歐陽紇在廣州千餘年威惠著於百越自華皎之叛帝心疑之徵爲左衛將軍紇懼其部下多勸之反遂舉兵攻衡州詔遣車騎將軍章昭違討紇享太廟二年庚寅﹝四月乙巳太白晝見十月辛巳朔日蝕﹞正月丙午享太廟歐陽紇召陽春太守馮僕至南海誘與同反僕遣使告其母沈夫人母曰我爲忠貞經今兩世不能惜汝負國遂發兵帥酋長迎章昭達昭達倍道兼行至始興紇聞昭達奄至不知所爲出頓江口多聚沙石盛以竹籠置於水柵之外昭達令軍人銜刀潛行水中以斫籠篾皆解因縱大艦隨流突之紇眾大敗擒紇斬於建康市三月丙申皇太后崩於紫極殿祔葬萬安陵閏月上謁太廟齊遣使來弔十月乙酉享太廟三年辛卯﹝四月戊寅朔日蝕﹞正月以尙書右僕射徐陵爲左僕射辛酉祀南郊辛未祀北郊二月辛巳祀明堂耕藉田大赦齊遣使來聘丹丹天竺盤盤等國貢方物周使納言鄭翊來聘八月太子釋奠於太學十月甲申享太廟四年壬辰﹝三月癸卯朔日蝕八月丁丑景云見九月庚子朔日蝕十一月己亥夜大震﹞正月以尙書僕射徐陵爲左僕射中書監王勱爲右僕射庚午享太廟二月乙酉封子叔卿爲建安王遣使如周周使杜杲來聘上謂曰若欲合從圖齊宜以樊鄧見與對曰合從圖齊豈獘邑之利必須城鎭宜待得之於齊先索漢南使臣不敢聞命九月大赦詔徐度杜稜程靈洗等配食武帝廟廷章昭達配食文帝廟庭十月周遣小匠師楊勰等來聘乙酉享太廟五年癸巳﹝二月夜有白气如虹自北斗貫紫微宮九月壬辰晦夜明﹞正月以吏部尙書沈君理爲右僕射齊遣崔象來聘辛巳祀南郊甲午享太廟二月辛丑祀明堂三月詔吳明徹都督徵討諸軍事裴忌監軍事統眾十萬伐齊明徹出秦郡都督黃法氍出歷陽齊遣軍救歷陽法氍擊破之又遣尉破胡長孫洪略救秦州蕭摩訶破之破胡走洪略戰死五月瓦梁城陽平郡皆降徐槾克廬江城歷陽窘蹙乞降法氍急攻克之詔法氍徙鎭歷陽治明堂十月吳明徹攻壽陽堰淝水灌城城中多病腫泄死者十六七乙巳拔之擒王琳王貴顯盧潛等送建康梟首朱雀術六年甲午﹝二月壬午朔日蝕四月庚子彗星見﹞正月大赦江右淮北諸州壬午享太廟周人來聘二月耕藉田六月尙書右僕射周弘正卒十月周遣禦正弘農楊尙希禮部盧塏來聘七年乙未﹝二月丙戌朔日蝕九月甘露三降樂遊苑十二月辛亥朔日蝕﹞正月辛未祀南郊左衛將軍樊毅克潼州城辛巳祀北郊四月甲午享太廟監豫州陳桃根獻靑牛詔遣選民又表上織成羅文錦被各二百首詔於雲龍門外焚之詔將士死王事者克日舉衰攺作雲龍神虎二門周遣使來聘閏月車騎大將軍吳明徹將兵擊齊彭城敗齊兵於呂梁丁未幸樂遊苑采甘露宴羣臣於覆舟山上立甘露寺十一月南康郡獻瑞鍾一口殷不宮自周還優詔拜司農卿尋遷光祿大夫八年丙申﹝正月庚辰西南紫雲見六月戊申朔日蝕﹞正月以開府儀同三司吳明徹爲司空四月己未享太廟尙書左僕射王晹卒太子叔寶欲以左戶部尙書江總爲詹事吏部尙書孔奐曰江有潘陸之華而無園綺之寶輔弼儲宮竊有所難都官尙書王廓世有懿徳識性惇敏可以居之太子固爭卒以總爲詹事總與太子爲長夜之飲養良娣陳氏爲女太子亟微行遊總家上怒免總官九月以子叔彪爲淮南王叔齊叔文皆爲郡王九年丁酉﹝七月大風雨震萬安陵華表癸卯震瓦官寺重門一女子死十一月己亥晦日蝕﹞正月辛卯祭北郊二月耕藉田上聞周人滅齊欲爭徐兗詔吳明徹督諸軍伐周新作東宮成太子徙居之十年戊戌﹝六月大雨震大皇寺剎莊嚴寺露盤重陽閣東樓千秋門內槐樹鴻臚寺府門﹞正月吳明徹圍周彭城戰敗爲周人所執憂憤而卒三月命淳於量爲大都督總水陸諸軍事以備周大赦九月乙巳立方明壇於婁湖以揚州刺史始興王叔陵爲王官伯臨盟百官上幸婁湖誓眾分遣大使以盟誓班下四方上下相警戒十月戊子以尙書左僕射陸繕爲尙書僕射十一年己亥﹝正月龍見於南兗州永寧樓側池中﹞二月癸亥耕藉田初用大貨六銖錢三月詔淮北義人率戶口歸國者建其本屬舊名置立郡縣卽隸近州賦約田宅八月上閱武於大壯觀命任忠帥步騎十萬陳於玄武湖陳景仲樓艦五百出爪步江振旅而還豫章內史南康王方泰在郡暴掠驅錄富人徵求財貨上閱武方泰當從啟稱母疾不行而徽服往民間淫人妻爲有司所奏上大怒下獄免官削爵土尋復之九月周遣梁士彥等寇淮南仍遣杜杲薛舒來聘以陸繕爲尙書左僕射十一月辛卯大赦詔淳於量爲上流水軍都督樊毅都督北討諸軍事任忠都督北討前軍事帥步騎趣陽平秦郡武毅將軍蕭摩訶帥步騎趣歷陽十二月南北兗晉三州及盱眙山陽陽平馬頭秦歷陽沛北譙南梁等九郡民並自拔還江南周又取譙北徐州自是江北之地盡沒於周遣平北將軍沈恪電威將軍裴子烈鎭南徐州開遠將軍徐道奴鎭撫口前信州刺史楊寶安鎭白下十二年庚子﹝六月大風吹壞臯門中闥九月天東南有聲如風水相激三夜乃止十月甲寅日蝕﹞

正月以任忠爲南豫州刺史督緣江軍防事五月以尙書右僕射晉安王伯恭爲僕射八月周鄖州總管司馬消難以所統九州島八鎭之地來降詔以消難爲大都督司空隋公給鼓吹女樂一部庚申詔任忠帥眾趣歷陽陳志紀趣南兗州消難爲大都督水陸諸軍事庚午淳於陵克臨江郡癸酉魯廣達克周之郭默城丙子淳於陵克祜州城丁亥周將王延貴帥眾援歷陽任忠擊破之擒延貴送建康詔夏中亢旱傷農畿內爲甚其丹陽吳興晉陵建興義興東海信義陳畱江陵等十郡並謝署卽年田稅祿秩並各原半十三年辛丑﹝九月癸亥夜大風從西南來發屋拔樹大雨雹十二月辛巳彗景見西南﹞以晉安王伯恭爲尙書左僕射袁憲爲右僕射二月耕藉田三月隋以上開府儀同三司賀若弼爲吳州總管鎭廣陵和州刺史韓擒虎爲廬州總管鎭蘆江隋主有並吞江南之志問將帥於髙熲熲薦二人故置於南邊使潛經略以上柱國長孫覽元景山並爲行軍元帥發兵入寇命熲節度諸軍七月徵士馬樞卒樞寓居京口梁邵陵王綸爲徐州刺史引爲學士後隱茅山陳天嘉元年徵爲度支尙書辭不應命有道覺論行於世十一月隋遣兼散騎侍郎鄭撝來聘十四年壬寅﹝四月自建康至荊州江水色赤如血八月丁酉天赤如火九月夜天東北有聲如虫飛漸移西北乙卯太白晝見﹞正月己酉上不豫始興王叔陵陰有異志甲寅上殂叔陵抽剉藥刀斫傷太子中項母柳後來救天斫後數下乳媼吳氏自後掣其肘太子乃得免長沙王叔堅縛叔陵叔陵脫走出雲龍門馳率邏東府召左右斷淸溪道赦東城囚以充戰士又遣人往新林追其所部兵仍自披甲登城西門募百姓及諸王將帥莫有至者惟新安王伯固單馬應之叔堅白柳後遣左右司馬申以太子命召右衛將軍蕭摩訶帥馬步數百趣東府屯城西門叔陵惶恐送鼓吹與摩訶謂之曰事捷必以公爲臺鼎摩訶紿之曰須王心膂節將自來方敢聽命叔陵遣所親戴溫譚騏驎詣摩訶執以送臺斬其首徇東城叔陵自知不濟入內沈其妃張氏及寵妾七人於井帥步騎數百自航欲趣新林奔隋行至白楊路爲臺軍所邀陳仲華斬其首伯固爲亂軍所殺諸子宥爲庶人帝遺詔庶事務從儉約金銀之飾不以入壙冥器皆令用瓦帝本有恢弘之度時國步初弭創痍未復淮南之地並入於齊帝志復舊境而彊弱懸絕及周滅齊乘勝而舉略地江際自此懷懼旣而力修城隍爲扞禦之備獲銘曰二百年後當有癡人修吾破城者時莫測所從云丁巳太子卽皇帝位大赦尊皇后爲皇太后帝病創臥承香殿太后居柏梁殿百司眾務皆決於太后帝創愈乃歸政焉隋開府儀同三司鄧孝儒攻甑山鎭將軍陸綸以舟師救之敗績涢口甑山沌陽守將皆棄城走遣使請和於隋歸其胡墅隋髙熲奏禮不伐喪遂班師立子永康公胤爲皇太子六月隋遣使來弔九月設無礙會於太極殿捨身及乘輿服禦大赦後主﹝諱叔寶宣帝嫡子﹞至徳元年癸卯﹝二月己巳朔日蝕八月丁卯朔日蝕九月丁巳天東南有聲如虫飛十二月戊午夜天關自西北至東南其內靑黃雜色隆隆若雷聲﹞正月壬寅火赦攺元初上病創政無大小皆決於長沙王叔堅權傾朝廷尙書孔範中書舍人施文慶構之於上出爲江州刺史立子深爲始安王遣兼散騎常侍賀徹等聘於隨四月郢州城主張子機遣使請降於隋隋主以和好不納隋遣兼散騎常侍薛舒兼通直散騎常侍王劭來聘長沙王叔堅未之江州復畱爲司空實奪之權十一月遣散騎常侍周墳通直散騎常侍袁彥聘於隋帝聞隋主狀貌異人使彥晝像而歸帝見大駭曰吾不欲見此人亟命屏之十二月隋遣曹令則魏澹來聘司空長沙王叔堅旣失恩乃爲厭媚求福或告其事帝囚於西省將殺之叔堅曰臣本無他心旣犯天憲罪當萬死臣死之日必見叔陵願宣明詔貴之於泉下帝赦之免官而已頡利國遣使朝貢二年甲辰﹝正月甲子日蝕﹞正月分遣八使巡省風俗以吏部尙書江總爲僕射秋七月遣散騎常侍謝泉等聘於隋將軍夏侯苗請降於隋隋主以通和不納皇太子加元服在位文武賜帛有差孝悌力田爲父後者爵一級鰥寡孤獨不能自存者谷五石冬十一月隋主遣散騎常侍薛道衡等來聘戒道衡當識朕意忽以言辭相折是歲上於光昭殿前起臨春結綺望僊三間各髙數十丈連延數十間其窗牖壁帶縣楣欄檻皆以沈檀爲之飾以金玉珠翠其下積石爲山引水爲池雜植奇花異卉上自居臨春閣張貴妃居結綺閣龔孔二貴嬪居望僊閣並復道交相往來又有王李二美人張薛二淑媛袁昭儀何婕妤江修容並有寵疊遊其上以宮人有文學者袁大捨等爲女學士僕射江總𨿽爲宰輔不親政務與孔範等文士十餘人侍上游宴後庭無復尊卑之序謂之狎客賦詩互相贈答采其尢艷麗者被以新聲其曲有玉樹後庭花臨春樂等大略皆美諸妃嬪之容色君臣酣飲自夕遠旦張貴妃名麗華本兵家女爲龔貴嬪侍兒上見而悅之得幸生太子深上怠於政事百司啟奏並因宦者蔡兒李善度進請上倚隱囊置張妃於膝上共決之內外結連縱橫不法於是孔張之權燻約四方皆從風諂附上惡闈過失每有惡事必曲爲文飾羣臣有諫者輒以罪斥中書舍人施文慶以明閒吏職大被親幸又薦沈客卿陽惠朗徐哲曁慧景等有吏能以陽惠朗爲太市令曁慧景爲尙書金倉都令史聚斂無厭士民嗟怨客卿總督之歲入過於常格數十倍上益以文慶爲知人轉相汲引珥貂蟬者五十人孔範自謂文武材能舉朝莫及從容白上曰將帥起自行伍匹夫敵耳澯見遠慮豈其所知上以問文慶文慶以爲然司馬申復贊之自是將帥微有過失卽奪其兵奪任忠部曲以配範及蔡徵由是文武解體以致覆滅三年乙巳﹝二月戊午朔日蝕八月戊子老人星見﹞丰州刺史章大寶在州貪縱朝廷以太僕卿李暈代之火寶襲殺暈舉兵反攻建安不克眾潰逃入山爲追兵所擒夷三族七月遣散騎常侍王話等聘於隋隋使李若等來聘北地傳縡事上東宮累遷至中書通事舍人負才使气施文慶沈客卿共譖受髙麗使金上收縡下獄縡獄中上書指陳帝荒淫云恐東南王气自斯而盡殺之十一月詔修孔子廟幸長幹寺大赦髙麗百濟使來朝貢四年丙午夏四月遣周磻等聘於隋五月立子莊爲會稽王秋八月隋遣散騎常侍裴豪等來聘九月幸玄武湖閱武宴羣臣賦詩十月以匯總爲尙書令謝﹝仃去丁攺由﹞爲尙書右僕射禎明元年丁未﹝正月乙未地震五月乙亥朔日蝕﹞正月戊寅大赦攺元二年遣兼散騎常侍王亨等聘於隋四月隋遣兼散騎常侍楊同等來聘十一月甲午隋主如馮翊親祠故社內史令李徳林以疾不從隋主自同州敕書追之與議伐陳之計初隋受禪以來與陳鄰好甚篤書稱姓名頓首帝答之益驕末曰想彼統內如宜此宇宙淸泰隋主不悅以示朝臣上柱國楊素以爲主辱臣死再拜請罪隋主問取陳之策於髙熲對曰江南水田旱熟量彼取獲之時聲言掩襲彼必屯兵守禦我便解甲再三如此必以爲常猶豫之頃我乃濟師又江南儲積非地窖因風縱火焚之不出數年自可財力俱盡隋用其策陳人始困於是楊素賀若弼髙勱雀仲方等爭獻平江南之策及受蕭巖等降隋主益忿謂髙熲曰我爲民父母豈可限一衣帶水而不拯乎命大作戰船楊素在永安造大艦名曰五牙上起樓五層髙百餘尺左右前後置六拍竿並髙五十尺容戰士八百人次曰黃龍置兵百人自余平乘舴艋等各有差時江南妖異特眾臨平湖艸久塞忽然自開帝惡之乃自賣於佛寺爲奴以厭之又於建康造太皇寺起七級浮圖未畢火從中起焚之吳興章華好學善屬文朝臣以其素無伐閱競排詆之除大市令不得志乃上書極諫末云如不攺弦易張臣見麋鹿復遊於姑蘇帝大怒斬之二年戊申夏﹝四月羣鼠無數自蔡洲岸入石頭緣淮至於靑塘兩岸數日自死隨流入江五月甲午東冶鑄鐵有物赤色如火大數升自天墜鎔所隆隆有聲如雷鑄鐵飛出墻外燒人家丁巳大風自西北激濤水入石頭城秦淮暴溢漂沒船舫又船下有聲云明年亂視之得嬰兒三尺無頭又蔣山眾鳥鼓翼拊膺曰柰何帝又府城無故自壞又靑龍出建陽門井中湧赤霧地生白黑毛又大風拔朱雀門﹞正月立子恮爲東陽王恬爲錢塘王遣散騎常侍袁雅等聘於隋又遣周羅喉將兵屯峽口侵隋峽州三月隋遣散騎常侍程尙賢等來聘戊寅隋下詔出師璽書暴帝二十惡散寫三十萬紙徧諭江外覆舟山蔣山松柏木冬月常出木汁後主以爲甘露之瑞俗呼爲雀餳又有神人自稱老子遊於都下與人言而不見形言言凶多驗後主夢黃衣圍城有血沾階至臥牀頭而火起又有狐入牀下捕之不見五月廢太子胤爲吳興王立始安王深爲太子帝初欲以深爲嗣嘗從容言之蔡徵順旨稱贊袁憲厲色折之曰皇太子國家儲副億兆宅心卿是何人輕言廢立帝卒從徵議又欲廢沈後立張貴妃國亡不果冬十月帝遣王琬許善心聘於隋請還不聽隋以出師有事於太廟命晉王廣秦王俊淸河公楊素皆爲行軍元帥廣出六合俊出襄陽素出永安劉仁恩出江陵王世績出蘄春韓擒虎出廬州賀若弼出廣陵弘農燕榮出東海凡總管九十兵五十一萬八千皆受晉王節度以髙熲爲晉王元帥長史王韶爲司馬軍中事皆決焉熲謂薛道衡曰今玆大舉江東必可克乎曰克之嘗聞郭濮有言江東分王三百年復與中國合席捲之勢事在不疑江濱鎭戍聞有隋軍相繼奏聞施文慶沈客卿並抑而不言及隋軍臨江諸防戍船艦悉還都下江中無一兵後主聞隋軍至曰王气在此齊兵三來周人再至皆並摧沒彼何爲者耶孔範曰長江天塹虜軍豈能飛度耶邊將欲作功勞妄言事急臣每患官卑虜若度江臣定作太尉公矣或妄言北軍馬死範曰此是我馬何爲而死帝笑以爲然故不爲深備奏伎縱酒賦詩不輟明年國亡至大金陵新志卷三中之上元

張鉉撰

金陵表四隋唐五代隋唐都長安五代都汴梁五代非正統而舊志系以南唐行事今姑從之天時

地域隋文帝﹝姓楊諱堅弘農華陰人周大象二年封隋王明年受周禪開皇九年滅陳遂爲正統九年己酉末年甲子天下戶口踰八百九十萬﹞九年平陳建康城邑宮室並蕩耕墾於石頭城置蔣州廢丹陽郡並秣陵建康同夏三縣入江寧煬帝﹝諱廣元年乙丑末年丙子﹞大業初置丹陽郡有蔣州領縣三江寧當塗溧水

恭帝﹝諱侑義寧一年丁丑﹞

越王﹝諱侗﹞皇泰一年戊寅

唐髙祖﹝姓李名淵受隋禪﹞元年戊寅末年丙戌武徳二年置揚州朿南道行臺尙書省三年以江寧溧水二縣置揚州析置丹陽溧陽安業三縣更江寧曰歸化以句容延陵二縣置茅州六年復爲揚州又以延陵句容隸之省安業入歸化更歸化曰金陵七年平輔公祏更名蔣州置金陵縣廢東南道行臺九年廢都督徙治江都更金陵曰白下延陵句容隸潤州丹陽溧水溧陽隸宣州太宗﹝名世民﹞元年丁亥末年己酉貞觀七年更白下曰江寧縣

髙宗名﹝治元年庚戌末年癸未﹞代宗﹝名豫﹞元年癸卯末年己未大歷十二年浙江西道觀察使罷領丹陽軍使

睿宗﹝名旦﹞元年庚戌末年辛亥玄宗名﹝隆基﹞元年壬子末年乙未開元四年二月二十六日丹江寧縣爲望縣肅宗﹝名玙﹞元年丙申末年壬寅至徳二載正月十六日以潤州江寧縣置江寧郡乾元元年攺爲升州置浙江西道節度兼江寧軍使領升潤宣歙饒江蘇常杭湖十州治升州後尋徙治蘇州乾元二年設浙江西道觀察處置都團練守捉及本道營田使更領丹陽軍使上元元年劉展陷升州上元二年浙江西道觀察使徙治宣州罷領升州寶應元年四月十五日廢升州徳宗﹝名適﹞元年庚申末年甲申十四年合浙江東西道置都團練觀察使建中元年分浙江東西道都團練觀察爲二道二年合浙江東西二道觀察置節度使治潤州尋賜號鎭海軍節度使節度使韓滉築石頭順宗﹝名誦﹞一年乙酉

憲宗元年丙戌末年庚子李錡遣兵治石頭城武宗﹝名炎﹞元年辛酉末年丙寅會昌四年十一月升句容縣爲望縣

宣宗﹝名忱﹞元年丁卯末年己卯

懿宗名﹝汀去丁攺﹞元年庚辰末年癸巳僖宗名儼元年甲午末年戊申光啟三年復以上元句容溧水溧陽四縣置升州明帝﹝名亶﹞元年丙戌末年癸巳﹝天成二年楊溥稱帝攺元幹貞二年攺太和六年攺天祚﹞三年八月徐知誥廣金陵城二十里且營宮城以備吳王遷都不果晉髙祖﹝石敬塘﹞元年丙申末年壬寅﹝天禧二年卽吳天祚三年楊溥禪位於徐知誥遷據金陵自北有國江南知誥本姓李氏徐溫養以爲子遂冒徐姓旣受吳禪明年復姓李氏更名升國號唐攺元升元六年李景襲位攺元保大唐升元六年歲壬寅十一月丁丑溧水縣天興寺桑樹生木人﹞吳天福元年詔齊王徐知誥置百官以金陵府爲西都知誥攺金陵爲江寧府牙城曰宮城廳堂曰殿始建太廟社稷天時

官守隋文帝﹝姓楊諱堅弘農華陰人周大象二年封隋王明年受周禪開皇九年滅陳遂爲正統九年己酉末年甲子天下戶口踰八百九十萬﹞郭衍爲蔣州刺史王韶鎭石頭以蔣州刺史郭衍爲洪州總管唐髙祖﹝姓李名淵受隋禪﹞元年戊寅末年丙戌杜伏威爲揚州刺史總管江淮以南軍事東南道行臺尙書令封吳王賜姓李氏伏威入朝輔公祏爲揚州刺史趙郡王孝恭由東南道行臺爲揚州大都督李靖爲府長史襄邑王神符檢校揚州大都督玄宗名﹝隆基﹞元年壬子末年乙未林洋爲丹陽郡太守肅宗﹝名玙﹞元年丙申末年壬寅至徳元載顏眞卿封丹陽縣子乾元元年以升州刺史韋黃棠爲浙江西道節度使兼江寧軍使領升潤等十州治升州乾元二年顏眞卿拜浙江節度使治升州旋召還爲刑部侍郎侯令儀爲浙西節度使升州刺史令儀棄城走展以姜昌羣領升州刺史宋犀爲景陽軍使徳宗﹝名適﹞元年庚申末年甲申韓滉爲浙江東西節度使興元元年以杜黃裳爲江淮宣慰副使憲宗元年丙戌末年庚子李錡爲節度使穆宗﹝名恆﹞元年辛丑末年甲辰長慶二年竇易直爲浙西觀察使三年李徳裕爲浙西觀察使

敬宗﹝名湛﹞元年乙巳末年丙年昭宗﹝名曄﹞元年己酉末年甲子大順元年張雄爲升州刺史景福二年馮宏鐸爲升州刺史兼武寧軍節度使天復二年封楊行密爲吳王行密以李神福爲升州刺史三年行密以神福爲淮南行軍司馬秦裴爲升州刺史未幾攺洪州制置使

五代梁太祖﹝姓朱名晃﹞開平元年以楊行密子渥爲弘農王子隆演世襲至乾化二年徐溫等推隆演爲吳王溫自領升州刺史畱廣陵以養子知誥爲防遏樓船副使治升州知誥以功遷升州刺史溫爲鎭海軍節度使末帝﹝名頊﹞元年乙亥末年壬午﹝唐滅之貞明五年楊隆演卽吳國王位置百官僣用天子禮攺元武義龍徳元年楊溥襲位攺元順義﹞元年吳以鎭海節度使徐溫爲管內水陸爲步諸軍都指揮使兩浙都招討使守侍中齊國公鎭潤州以升潤常宣歙池六州爲巡屬軍國庶政參決如故知誥畱廣陵秉政明帝﹝名亶﹞元年丙戌末年癸巳﹝天成二年楊溥稱帝攺元幹貞二年攺太和六年攺天祚﹞徐溫卒吳以知誥爲鎭海寧國節度使鎭金陵總錄朝政如溫故事潞王﹝名從珂﹞元年甲午末年乙未﹝晉滅之二月甲申金陵大火乙酉又大火吳大和中徐知誥與金陵鐘山之陽積飛蝗尺餘厚有數千僧白晝聚首啖之盡﹞吳以徐景通爲節度副大使十月加中書令徐知誥尙父太師大丞相大元帥封齊王備殊禮以升潤宣池歙常江饒信海十州爲齊國知誥辭尙父丞相殊禮晉髙祖﹝石敬塘﹞元年丙申末年壬寅﹝天禧二年卽吳天祚三年楊溥禪位於徐知誥遷據金陵自北有國江南知誥本姓李氏徐溫養以爲子遂冒徐姓旣受吳禪明年復姓李氏更名升國號唐攺元升元六年李景襲位攺元保大唐升元六年歲壬寅十一月丁丑溧水縣天興寺桑樹生木人﹞唐以齊王璟爲升陽二州牧天時

政事隋文帝﹝姓楊諱堅弘農華陰人周大象二年封隋王明年受周禪開皇九年滅陳遂爲正統九年己酉末年甲子天下戶口踰八百九十萬﹞開皇九年正月乙丑朔陳主朝會羣臣大霧四塞入人鼻皆辛酸陳主昏睡至晡時乃寤是日賀若弼自廣陵韓擒虎自采石濟江庚午弼拔京口執刺史黃恪擒虎進攻姑孰拔之執樊巡弼擒虎軍南北並進諸戍望風盡走弼分兵斷曲阿之衝而入陳主命豫章王叔英屯朝堂蕭摩訶屯樂遊苑樊毅屯耆閣寺魯廣達屯白土岡之東晉王廣遣杜彥與韓擒虎步騎貳萬屯新林陳主晝夜啼泣臺內處分一以委施文慶文慶旣知諸將疾已恐其有功啟請率皆不行弼攻京口摩訶請兵逆戰不許弼至鐘山摩訶又請乘壘塹未堅出兵掩襲又不許任忠請固守臺城緣淮立柵分兵斷江路無令彼信得通陳主又不從明日欻然曰兵久不決令人腹煩可呼蕭郎一出擊之任忠叩頭苦請勿戰孔範又奏請作一決當爲官勒石燕然陳主從之摩訶曰從來行陳爲國爲身今日之事兼爲妻子陳主通於摩訶妻摩訶初無戰意惟廣達力戰隋師退走者數四弼引兵趣孔範範兵暫交卽走諸軍大潰員明擒摩訶任忠馳入臺城見陳主言敗狀出降擒虎於石於岡引擒虎直入朱雀門陳人欲戰忠揮之曰老夫尙降諸君何事眾皆散走袁憲請正衣冠禦前殿依梁武帝見侯景故事陳主不從曰吾自有計從後堂景陽殿將投於井憲苦畱夏候公韻以身蔽井陳主與爭久之乃得入旣而軍人窺井呼之不應欲下石乃聞叫聲以繩引之與張貴妃孔貴嬪同東而上沈後居處如常太子深閉合而坐宗室王侯在建康者百餘人陳主恐其爲變皆召入屯朝堂及臺城失守相帥出降弼乘勝至樂遊苑魯廣達督餘兵苦戰會日暮乃解甲面臺城再拜慟哭遂就擒弼夜燒北掖門入聞擒虎巳得後主呼視之叔寶恐向弼再拜弼謂曰小國之君當大國之卿拜乃禮也入朝不失作歸命侯無勞恐懼髙熲先入建康晉王廣使馳詣熲令畱張麗華熲曰昔太公蒙面以斬妲巳今豈可畱麗華乃斬之於淸溪廣變色曰昔人云無徳不報我必有以報髙公由是恨熲丙戌晉王廣入建康斬施文慶沈客卿陽慧朗徐析史曁慧於石闕下以其皆爲民害王頒僧辯之子也夜發陳髙祖陵焚骨取灰投水而飲之晉王廣以聞上命赦之詔陳文武宣三陵各給五戶看守晉王廣命叔寶手書招上江諸將諸將犬臨三日放甲降得州三十郡一百縣四百詔建康城邑並平蕩耕墾於石頭城置蔣州晉王廣班師畱王韶鎭石頭委以後事三月己巳陳叔寶與其王公百司發建康詣長安帝禦廣陽門觀引陳叔寶及太子諸王二十八人司空司馬消難以下至尙書郎二百餘人宣詔勞之賜封長城侯文武皆隨才擢用陳境之內給復十年餘州免其年租賦江表自東晉以來刑法疏緩世族陵駕寒門平陳之後牧民者盡更變之蘇威又作五教使民無長幼誦之士民嗟怨民間復訛言隋欲徙之入關遠近鸞駭於是越州髙智慧蔣山李稜等舉兵反自稱大都督陳之故境大抵皆反大者有眾數萬小者亦數千執縣令或掏其腸或臠其肉食之曰更能使儂誦五教邪詔以楊素爲行軍總管討之智慧等敗餘黨散入海島或守溪洞素分遣將水陸追捕後斬智慧於泉州餘黨悉降十一年春正月以平陳所得古器多爲妖變悉命毀之十八年夏四月以蔣州刺史郭衍爲洪州總管唐髙祖﹝姓李名淵受隋禪﹞元年戊寅末年丙戌武徳元年煬帝在江都荒淫益甚見中原已亂欲都丹陽保據江東命羣臣廷議之虞世基等皆以爲善右侯衛大將軍李才極陳不可請還長安李桐客曰江東卑濕土地險狹內奉萬乘外給三軍民不堪命恐亦將散亂耳禦史劾桐客毀謗朝政於是公卿皆阿意言江東民望幸已久陛下過江撫而臨之此大禹之事乃命治丹陽宮將徙都之時從駕多謀叛歸而宇文化及司馬徳戡裴虔通帥賊弒帝武康沈法興爲吳興太守開化及弒逆舉兵攻毗陵余杭丹陽皆下之據江表十餘郡自稱江南道大總管承制置百官時杜伏威據歷陽陳稜據江都李子通據海陵俱有窺江表之心三年六月以和州總管東南行臺尙書令楚王伏威爲使持節總管江淮以南諸軍事揚州刺史是歲子通卽僞位於江都國號吳渡江攻法興取京口法興遣其僕射蔣元超拒之戰於庱亭元超敗死法興棄毗陵奔吳郡於是丹陽毘陵等郡皆降子通杜伏威遣行臺左僕射輔公祏將卒數千攻子通以將軍闞稜王雄誕爲之副公祏渡江攻丹陽克之進屯溧水子通帥眾數萬拒之公祏簡精兵千人執長刀爲前鋒使千人踵其後王雄誕又以其屬數百人夜出擊之因風縱火子通大敗江南之地盡入於伏威伏威徙居丹陽六年七月淮南道行臺輔公祏反初伏威與公祏相友善公祏年長伏威兄事之軍中畏敬與伏威等伏威忌之乃署其養子闞稜爲左將軍王雄誕爲右將軍潛奪其兵權公祏知之怏怏不平與左遊僊陽學道辟穀以自晦及伏威入朝畱公祏守丹陽乃詐稱伏威治書令其起兵殺雄誕尋稱帝丹陽國號宋修陳故宮居之署置百官以左遊僊爲兵部尙書越州總管乙丑詔來州行豪僕射趙郡王孝恭以舟師趣江州李靖以交廣之眾趣宣州黃君漠出譙毫李世績出淮泗以討公祏孝恭將發與諸將安集命取水忽變爲血在坐皆失色孝恭曰此公祏授首之徵也七年孝恭擊公祏別將於傱陽攻鵲頭鎭拔之三月戊戌孝恭克丹陽先是公祏遣其將馮慧亮陳當世將舟師三萬屯傳望山陳正通徐紹宗將步騎二萬屯靑林山仍於梁山連鐵鎖以斷江路築卻月城延袤十餘里孝恭帥李靖李世績等進師慧亮等堅壁不出李靖曰公祏精兵𨿽在此水陸二軍然所自將亦爲不少惠亮等城柵尙不能拔公祏保據石頭豈易取哉進攻丹陽旬月不下慧亮等躡吾後腹背受敵此危道也孝恭以贏兵攻賊壘而勒精兵結陣以待攻壘者不勝而走賊出兵追之行數里遇大軍與戰大破之公祏大懼棄城東走欲就左遊僊於會稽至句容從兵能屬者繞五百人至武康爲野人所攻西門君儀戰死執公祏送丹陽梟首分捕餘黨悉誅之江南平以孝恭爲東南道行臺右僕射尋廢行臺爲揚州大都督靖爲府長史八年十二月以襄邑王神符檢校揚州大都督始自丹陽徙州府及居民於江北則天后﹝名曌﹞元年甲申末年甲辰光宅元年時諸武用事唐宗室人人自危眉州刺史李敬業貶柳州司馬弟盩屋令敬猷免官盩厔尉魏思溫被黜會於揚州各自以失職謀作亂以匡復爲辭使其黨監察禦史薛仲璋求奉使江都令雍州人韋超詣仲璋告變云揚州刺史陳敬之謀反仲璋收敬之系獄敬業乘傳而至矯稱揚州司馬來之官云奉密旨以髙州酋長馮子猷謀反發兵討之於是開府庫驅囚徒工匠數百授以甲斬敬之於系所錄事參軍孫處行拒之亦斬以徇僚吏無敢動者遂起一州之兵復曰嗣聖元年敬業自稱匡復府上將領揚州大都督句日間得勝兵十餘萬則天以李孝逸將兵十餘萬討敬業魏思溫說敬業曰明公以匡復爲辭宜帥大眾鼓行而進直指洛陽則天下知公志在勤王四面響應矣薛仲璋曰金陵有王气且大江天險足以爲固不如先取常潤爲定霸之基然後北而以圖中原進無不利退有所歸此良策也思溫曰山東豪傑以武氏專制憤惋不平聞公舉事皆蒸麥飯爲糧仲鋤爲兵以俟南軍之至不乘此勢以立大功乃更蓄縮欲自謀巢穴遠近聞之其誰不解體敬業不從攻潤州執刺史李思文聞李孝逸將至進擊之孝逸因風縱火敬業大敗其將王那相斬敬業首來降揚楚潤三州平中宗﹝名顯﹞元年乙巳末年巳酉

肅宗﹝名玙﹞元年丙申末年壬寅上皇入蜀命諸子分總天下節制永王璘領四道節度使璘子襄城王易有勇力好兵薛鏐等爲謀主以爲今天下大亂惟南方完富宜據金陵保有江表如東晉故事上聞之敕璘歸覲璘不從上召髙適與之謀適陳江東利害且言璘必敗之狀十二月以髙適來瑱與江東節度使韋陟共圖璘甲辰璘擅引舟師東巡沿江而下軍容甚盛吳郡太守兼江南東路采訪使李希言平牒璘詰之璘分兵遣將襲之至徳二載二月璘敗死其黨薛鏐等皆伏誅乾元二年顏眞卿拜浙西節度使劉展將反眞卿豫飭戰備都統李峘以爲生事非短眞卿君還爲刑部侍郎上元元年十一月宋州刺史劉展領淮西節度副使時有謠言曰手執金刀起東方節度使王仲升使邢延恩入奏展倔彊不受命姓名應謠讖請除展江淮都統代李峘俟其釋兵赴鎭執之上從之以展爲都統淮南東江南西浙西三道節度使展疑曰事苟不欺印節可先得延恩馳詣廣陵解峘印節以授展展得印節乃上表謝延恩知展已得其情還廣陵與李峘鄧景山發兵拒之移檄州縣言展反展亦言峘反峘引兵度江與潤州刺史韋儇浙西節度使侯令儀屯京口鄧景山屯徐城展倍道先期至使人問景山曰此何兵也景山不應展使其將孫待封張法雷擊之景山眾潰與延恩奔濤州展入廣陵李峘辟北固爲兵場插木以塞江口展軍於白沙設疑兵於瓜洲多張火鼓若將趨北固者如是累日峘悉銳兵守京口展乃自上流濟襲下蜀峘軍潰奔宣城展陷潤州升州軍士萬五千人謀應展攻金陵不克而遁侯令儀懼以後事授兵馬使姜昌羣棄城走昌羣與其將宗犀詣展降丙申展陷升州初上命平盧都知兵馬使田神功將所部精兵三千屯任城鄧景山旣敗敕神功討展展聞之有懼色自廣陵將兵八千拒之選精兵二千渡淮擊神功於都梁山展敗走至天長以五百騎據橋拒戰又敗展亡渡江神功入廣陵及楚州大掠城中地穿掘略徧二年正月神功先遣範知新將四千人自白沙濟趣下蜀鄧景山等將千人自海陵濟東趣常州神功與邢延恩將三千人軍於瓜洲壬子濟江展將步騎萬餘陳於蒜山神功以舟載兵趣金山會大風不得渡還軍瓜洲而範知新已至下蜀展擊之不勝將軍賈隱林射展中目而僕遂斬之餘黨皆平平盧兵大掠十餘日徳宗﹝名適﹞元年庚申末年甲申建中四年浙江東西節度使韓滉聞朱泚作亂閉關梁禁馬牛出境築石頭城穿井近百所繕館第數十塢壁起建康抵京峴樓堞相屬以備車駕度江且自固也上疑之以問李泌對曰滉公忠淸儉自車駕在外滉貢獻不絕且鎭撫江東十五州盜賊不起滉之力也所以修石頭城者滉見中原板蕩謂陛下將有永嘉之行爲迎扈之備耳此乃人臣忠篤之慮柰何以爲罪邪滉性剛嚴不附權貴故多謗毀其子臯爲考功員外郎不敢歸省正以謗語沸騰故臣請以百口保滉又曰關中米斗千錢倉廩耗竭願面諭韓臯令滉速運糧儲上曰善卽下泌章令韓臯謁告歸覲面賜緋衣諭以卿父比有謗言朕今知其所以釋然不復信因言關中闕糧歸語卿父宜速致之臯至滉感泣卽自臨水濱發米百萬斛臯畱五日冒風濤而遣之旣而陳少遊聞滉貢米亦獻二十萬石

憲宗元年丙戌末年庚子元和二年夏蜀旣平藩鎭惕息鎭海節度使李錡不自安求入朝上許之遣中使慰勞錡實無行意遂謀反先是錡選腹心五人爲蘇常湖杭睦五州鎭將各有兵數千同察刺史動靜至是錡各使殺其刺史遣牙將庾伯良將兵三千治石頭城尋敗伏誅文宗﹝名昂﹞元年丁未末年庚申太和九年李徳裕爲浙西觀察使漳王傅母杜仲陽坐宋申錫事放歸金陵詔徳裕存處之會徳裕已離浙西牒畱後李蟾使如詔旨至是左丞王璠戶部侍郎李漢奏徳裕厚賂仲陽陰結漳王圖爲不軌路隋曰徳裕不至此果如所言臣亦應得罪言者稍息夏四月以徳裕爲賓客分司昭宗﹝名曄﹞元年己酉末年甲子景福元年楊行密破孫儒復入揚州自此有國於淮南並據金陵天復二年封行密吳王武寧節度使馮宏鐸介居宣揚之間自恃樓船之彊不事兩道寧國節度使田頵欲圖之募弘鐸工人造戰艦工人辭以無堅木頵曰第爲之吾止須一用耳弘鐸將馮暉顧建說弘鐸先擊頵弘鐸從之帥眾南上聲言攻洪州頵帥舟師逆戰於葛山大破之弘鐸收餘眾沿江將入海行密恐其爲後患遣使犒軍乘輕舟迎之舉兵感悅署弘鐸淮南節度副使館給甚厚行密以李神福爲升州刺史三年行密承制以升州刺史李神福爲淮南行軍司馬鄂嶽行營招討使將兵擊杜洪田頵襲升州得神福妻子遣使謂曰公見機與公分地而王不然妻子無遺神福曰吾以卒伍事吳王今爲上將義不以妻子易其志頵有老母不顧而反三綱且不知烏足與言乎斬使者而進與頵將檀建戰因風縱火建大敗又戰於皖口建僅以身免頵自將水軍逆戰神福曰賊棄城而來此天亡也臨江堅壁不戰使告行密遣臺蒙王茂章引兵斷其歸路頵爲蒙所敗奔還宣城蒙攻克之行密以神福爲寧國節度使神福以杜洪未平固讓不拜天佑三年揚渥以升州刺史秦裴爲西南行營都招討使將兵擊鍾匡時於江西後拔洪州虜匡時等五千人以歸楊渥自兼鎭南節度使以裴爲洪州制置使景宗﹝名柷﹞元年乙丑末年丙寅五代梁太祖﹝姓朱名晃﹞開平三年三月徐溫以金陵形勢戰艦所聚以假子元從指揮使知誥爲升州防遏兼樓船副使往治之宣州觀察使李遇乃忠武王舊將有大功以溫自牙將秉政不平對使者有忿辭乾元二年溫以淮南節度副使王檀爲宣州制置使數遇不入朝之罪遣都指揮柴再用將升潤池歙兵納檀於宣州踰月不克李遇少子爲淮南牙將溫執至城下示之其子啼號求生遇不忍開門請降溫使再用斬之夷其族徐知誥以功遷升州刺史知誥事溫甚謹安於勞辱時諸州長吏多武夫專以軍旅爲務不卹民事知誥在升州獨選用廉吏修明政教招延四方士大夫傾家貲無所愛洪州進士宋齊丘好縱橫之術謁知誥奇之辟爲推官與判官王令謀參軍王翊專主謀議以牙吏馬仁裕周宗曹悰爲腹心末帝﹝名頊﹞元年乙亥末年壬午﹝唐滅之貞明五年楊隆演卽吳國王位置百官僣用天子禮攺元武義龍徳元年楊溥襲位攺元順義﹞貞明二年吳升州刺史徐知誥治城市府捨甚盛五月徐溫行部至升州愛其繁富潤州司馬陳彥謙勸溫徙鎭海軍治所於升州溫從之徙知誥爲潤州團練使知誥求宣州溫不許知誥不樂宋齊丘密言於知誥曰三郎驕縱敗在朝夕潤州去廣陵隔一水耳此天授也知誥悅卽之官三郎謂溫長子知訓也溫以陳彥謙爲鎭海節度判官溫但舉大綱細務悉委彥謙江淮稱治四年徐知訓爲副都統朱瑾所殺徐溫入朝疑諸將皆預瑾之謀欲大行誅戮知誥與嚴可求具陳知訓過惡所以致禍之由溫稍解責知訓將佐不能匡救皆抵罪溫還鎭金陵總吳朝大綱自余庶政皆決於知誥吳劉信攻虔州不能克使人說譚全播取質納賂而還溫大怒杖信使者授其子英彥兵三千曰汝父據上游之地將十倍之眾不能下一城是反也汝可以此兵往與父同反又使升州牙內指揮使朱景瑜與之俱信聞溫言大懼引兵還擊虔州先鋒始至虔兵皆潰譚全播奔雩都追執之嚴可求屢勸溫以次子知詢代知誥知吳政知誥與駱知祥謀出可求爲楚州刺史可求旣受命至金陵見溫說以先建吳國以系民望溫大悅復畱可求參總庶政知誥知可求不可去以女妻其子績六年吳王見徐溫父子專政遂成寢疾五月溫自金陵入朝議當爲嗣者或希溫意言曰蜀先主謂武侯嗣子不才君宜自取溫正色曰吾果有意取之當在誅張顥之初豈在今日使揚氏無男有女亦當立之敢妄言者斬十一月吳金陵城成陳彥謙上費用之籍徐溫曰吾旣任公不復會計悉焚之唐莊宗﹝姓李名存勗﹞元年癸未末年乙酉同光元年吳人有告壽州圍練使鍾泰章侵市官馬者知誥遣滁州刺史王棯巡霍丘因代之以泰章爲饒州刺史徐溫召至金陵使陳彥謙詰之者三皆不對或問泰章何以不自辧泰章曰吾在揚州號稱壯士壽州步騎不下五千苟有他志豈單騎能代之乎我義不負國黜爲縣令亦行況刺史乎何爲自辧以彰朝廷之失二年吳王如白沙觀樓船更命白沙曰迎鑿鎭徐溫自金陵來朝明帝﹝名亶﹞元年丙戌末年癸巳﹝天成二年楊溥稱帝攺元幹貞二年攺太和六年攺天祚﹞天成二年二月吳徐溫卒初溫子知詢以其兄知誥非徐氏子數請代之嚴可求徐玠亦屢勸馬陳夫人曰知誥自我家貧賤時養之柰何富貴而棄之可求等言不已溫欲勸吳王稱帝遣知詢奉表勸進因畱代知誥執政知誥艸表求洪州節度使俟旦上之是夕凶問至乃止知詢亟歸金陵二年十一月知誥表稱輔政歲久請歸老金陵乃以其子景通爲司徒同平章事畱江都輔政三年知誥作禮賢院於府捨聚圖書延士大夫與陵晟及海陵陳覺談議時事四年宋齊丘勸知誥徙吳主都金陵知誥乃營宮城於金陵九月知誥以國中水火屢爲災曰兵民困苦吾安可獨樂悉縱遣侍妓取樂器焚之宋齊丘事吳守吳外郎上策勸農桑曰徵民稅宜虛擡時價以折紬絹及蠲課調於時朝議喧然謂齊丘此策虧損官錢不少阻之齊丘貽書知誥卽答曰此勸農上策也行之自是江淮不十年間野無閒田桑無隙地潞王﹝名從珂﹞元年甲午末年乙未﹝晉滅之二月甲申金陵大火乙酉又大火吳大和中徐知誥與金陵鐘山之陽積飛蝗尺餘厚有數千僧白晝聚首啖之盡﹞淸泰元年知誥別治私第於金陵虛府捨以待吳王具人多不欲遷都者都押衙周宗言於知誥曰主上西遷公復頊東行不惟勞費甚大且違眾心吳主遣宋齊丘如金陵諭知誥罷遷都先是知誥久有傳禪之志以吳主無失徳恐眾心不悅欲待嗣君齊丘亦以爲然一旦知誥臨鏡鑷白髭曰國家安而吾老矣柰何周宗知其意請如江都微以傳禪諷吳主且告齊丘齊丘以宗先已心疾之遣使馳諫以爲天時人事未可請斬宗以謝吳主乃無宗爲池州副使七月知誥召齊丘還金陵以爲諸道都統判官加司空於事皆無所關預齊丘屢請退居知誥以南園給之十月加知誥大丞相尙父嗣齊王九錫辭不受十一月知誥召其子景通還金陵爲鎭海寧國節度副大使以次子景遷爲左僕射參知政事畱江都輔政二年吳加徐景遷同平章事知誥令尙書郎陳覺輔之謂覺曰吾今年時與宋子嵩論議好相詰難子嵩攜衣笥望秦淮門欲去者數矣吾嘗戒門者止之今老矣猶未徧達時事況景遷年少當國故屈吾子以輔之耳布衣錢亮寓居金陵唐季天佑中嘗謂人曰金陵王气復興當有申生子應運於此建都後吳帝命徐知誥典郡亮謁之退謂左右曰建業之地復興帝都卽郡侯是也徐溫聞徙知誥它郡廣修廨署潤布城池以厭之亮又曰此乃修道之主也溫亡知誥受禪於金陵建帝都攺名升卽戊申生也封亮爲霸國先生晉髙祖﹝石敬塘﹞元年丙申末年壬寅﹝天禧二年卽吳天祚三年楊溥禪位於徐知誥遷據金陵自北有國江南知誥本姓李氏徐溫養以爲子遂冒徐姓旣受吳禪明年復姓李氏更名升國號唐攺元升元六年李景襲位攺元保大唐升元六年歲壬寅十一月丁丑溧水縣天興寺桑樹生木人﹞天福元年十二月知誥以鎭南節度使太尉中書令李徳誠徳勝節度使兼中書令周木位望隆重欲使之帥眾推戴本曰我受先王大恩自徐溫父子用事恨不能救楊氏之危又使我爲此可乎其子弘祚彊之不得已帥諸將表陳知誥功徳請行冊命又詣金陵勸進宋齊丘謂徳誠之子建勛曰尊公太祖元勛今日掃地矣於是吳宮多妖吳主曰吳祚其終乎左右曰此乃天意非人事也二年春正月吳太子璉約齊王知誥女爲妃知誥以左右司馬宋齊丘徐玠爲左右丞相馬步判官周宗內樞判官黟人周廷玉爲內樞使自餘百官皆如吳朝之制置騎兵八軍步兵九軍二月戊子吳主使宜陽王璪如西都冊命齊王王受冊赦境內冊玉妃曰後更名誥立子景通爲王太子固辭不受吳王令謀老病或勸之致仕令謀曰齊王大事未畢吾何敢自安疾亟力勸徐誥受禪是月吳主下詔禪位於齊李徳誠等復詣金陵帥百官勸進宋齊丘不署表冬十有一月甲申齊王誥卽皇帝位於金陵大赦攺元升元國號唐遣右丞相玠奉冊詣吳主稱受禪老臣誥謹拜稽首上皇帝尊號曰髙尙思玄引古讓皇宮室乘輿服禦皆如故正朔徽章服色悉從吳制唐主宴羣臣於天泉合李徳誠曰陛下應天順人惟宋齊丘不樂因出齊丘止徳誠勸進書唐主執書不視曰子嵩三十年舊交必不相負丙申以吳張延翰張居詠李建勛並同平章事加齊丘大司徒齊丘𨿽爲左丞相不預政事心慍懟聞制詞云布衣之交抗聲云臣爲布衣時陛下爲刺史今日爲天子可不用老臣矣還家請罪唐主手詔謝之亦不攺命久之齊丘不知所出乃更上書請遷讓皇於巴州斥遠吳太子璉絕其昏唐主不從二年五月攺潤州牙城爲丹陽宮以李建勛爲迎奉使徙讓皇居丹陽宮或有獻毒酒方於唐唐主曰犯吾法自有常刑安用此爲羣臣爭請攺府寺州縣名玠曰咸非急務不可從唐主然之唐太府卿趙可封請唐主復姓李立唐宗廟十一月吳讓皇卒唐主廢朝二十七日追謚曰睿皇帝四年唐江王徐知證等累表請立宗廟唐主許之又請上尊號以爲虛美且非古遂不受不以外戚輔政宦者不得預事皆他國所不及己卯唐主爲李氏考妣發哀與皇后斬衰居廬如初喪禮朝夕臨凡五十四日詔國事委齊王璟詳決惟軍旅以聞庚寅唐主更名升詔百官議二詐合享禮辛巳祀南郊癸未大赦唐主將立齊王璟爲太子固辭乃以爲諸道兵馬大元帥判六軍諸衛守太尉錄尙書事升揚二州牧五年唐倉吏歲終獻羨餘萬石唐主曰出納有數苟非掊民刻軍安得羨余卻之十月壬寅大赦詔中外奏章無得言睿聖犯者以不敬論術士孫智求以四星聚平分野有災勸唐主巡東都庚戌唐主發金陵至江都欲遂居之以冰凍漕運不給乃還唐主性節儉常躡蒲屨盥沬用鐵盎暑則寢於靑葛帷左右使令惟老丑宮人服飾粗略死國事者𨿽士卒皆給祿三年分遣使者按行民田以肥瘠定其稅民稱平允自是江淮調兵興役及他賦斂皆以稅錢爲率至今用之唐主勤於聽政以夜繼晝還自江都不復宴樂頗傷躁急內侍王紹顏上書以爲今春以來羣臣獲罪者眾中外疑懼唐主手詔釋其所以然今紹顏告諭中外七年宋齊丘固求預政事唐主聽入中書視事數月親吏夏昌圖盜官錢三千緡齊丘判貸其死唐主大怒斬昌圖齊丘稱疾請罷從之齊丘旣罷省事不復朝謁唐主遣壽王景勞同許鎭洪州始入朝侍宴酒酣齊丘曰陛下中興臣之力也柰何忘之唐主怒曰公以遊客幹朕今爲三公亦足矣乃與人言朕烏喙如勾踐難與共安樂有之乎齊丘曰臣實有此言臣爲遊容時陛下乃偏裨耳今日殺臣可矣明日唐主手詔謝之曰朕之褊性子嵩所知少相親老相怨可乎丙午以齊丘爲鎭南節度使唐主自爲吳相興利除害變更舊法甚多及卽位命法官尙書刪定爲升元條三十卷行之開運三年滅閩齊王﹝名重貴﹞元年癸卯末年丙午﹝契丹滅晉漢代之唐主李景襲位攺元保大﹞金陵尹燕王景遂爲詣道兵馬元帥天福八年唐宣城王景達剛毅開爽烈祖愛之屢欲以爲嗣宋齊丘亟稱其才唐主以齊王璟年長而止璟以是怨齊丘唐主幼子景逿母種氏有寵璟母宋皇后稀得進見唐主如璟宮遇璟親調樂器大怒請讓數日種氏乘間言景逿𨿽幼而慧可以爲嗣唐主怒曰子有過父訓之帝事也國家大計女子何得預知卽命嫁之唐主嘗夢吞靈丹旦而方士史守衝獻丹方餌之浸成躁急羣臣奏事往往暴怒然或有辧中理者亦斂容謝而從之給事中常夢錫言陳覺馮延已魏岑皆佞邪小人不宜侍東宮司門郎中蕭儼表稱陳覺姦回亂政唐主頗感寤未及去會疽發背祕不令人知庚午疾亟齊王璟入侍唐主謂璟曰吾餌金石始欲益壽乃更傷生汝宜戒之是夕殂祕不發喪下制以齊王監國大赦孫晟恐馮延已等用事欲稱遺詔令太后臨朝稱制李貽業以爲詐晟懼而止唐元宗卽位大赦攺元保大以齊丘爲太保兼中書令周宗爲侍中唐主以爲先朝舊勛故順人望召爲相政事皆自決之馮延已延魯魏岑𨿽齊邸舊僚皆依附陳覺與查文徽更相汲引侵蠹政事唐人謂覺等爲五鬼唐主緣烈祖意以天雄節度使兼中書令金陵尹燕王景遂爲諸道兵馬元帥徙封齊王宣告中外約以傳位景遂固辭不許景遂自誓必不敢爲嗣更其字曰退身冬十月唐主遣洪州營屯都虞候嚴恩將兵討張遇賢以通事舍人金陵邊鎬爲監軍鎬用虔州人白昌裕爲謀主擊遇賢屢破之遇賢禱於神神不復言其徒大懼昌裕勸鎬伐木開道出其營後襲之執遇賢斬於金陵市唐侍中周宗年老恭謹自守齊丘百計傾之宗泣訴於唐主唐主由是薄齊丘出爲鎭海軍節度使齊丘忿懟表乞歸九華山唐主知其詐從之賜號九華先生封靑陽公食一縣租稅齊丘治大第於靑陽服禦將吏皆如王公而憤邑尢甚唐主於宮中作髙樓召侍臣觀之眾皆嘆美蕭儼曰恨樓下無井唐主問其故對曰以此不及景陽樓耳唐主怒貶舒州觀察使二年八月唐兵圍建州旣久建人離心丁亥唐先鋒橋道使上元王建封先登遂克建州閩主延政降十月王延政至金陵唐主以爲羽林大將軍斬楊思恭以謝建人十二月唐齊王府屬謝仲宣言於景達曰宋齊丘先帝布衣之交今棄之艸萊不厭眾心唐主乃使景達自至靑陽召之三年正月以齊丘爲太傅兼中書令奉朝請不預政事以昭武節度使李建勛爲右僕射與中書侍郎馮延已同平章事初唐主置宣政院於禁中以翰林學士給事中常夢錫領之專典機密與中書侍郎嚴績皆忠直無私唐主謂夢錫曰大臣惟嚴續中立然無才恐不勝其黨卿宜左右之未幾夢錫罷宣政院續亦出爲池州觀察使後主淫於浮圖氏嘗有二人繼踵而諫一人獲徒三年一人獲流罪歙州汪渙上書云臣今第三諫也若以前諫得罪比之臣合於流上加等至死臣是以將一命納在昌朝臣聞梁武帝至事佛也刺血寫經散發與僧踐捨身爲寺奴屈膝禮和尙及終也餓死臺城今陛下事佛𨿽未見有此臣恐他日猶不得如梁武臺城之事後主覽書曰此敢死之士授以昭文館校書郎漢髙祖﹝姓劉名暠﹞元年丁未末年戊申天福十二年唐主以太傅兼中書令宋齊丘爲鎭南節度使又以羽林大將軍王延政爲安化節度使鄱陽王鎭饒州隱帝﹝名承佑﹞元年己酉二年庚戌﹝周滅之﹞幹佑二年唐後主復進用魏岑吏部郎會稽鍾謨尙書員外郎李徳明始以辧慧得幸參預國政二人皆恃恩輕躁𨿽不與岑爲黨而國人皆惡之周太祖﹝姓郭名威﹞元年辛亥末年甲寅﹝二年建康災焚廬舍營署踰月乃止﹞廣順元年唐百官共賀湖南平闕郎髙遠曰我乘楚亂取之甚易觀諸將之才恐守之甚難耳唐主自卽位以來未嘗親祠郊廟嘗曰俟天下一家然後告謝一舉取楚謂諸國指麾可定魏岑侍宴言臣少遊元城樂其風土陛下定中原乞魏博節度使唐主許之岑趨下拜謝其主驕臣佞如此初蒙城鎭將咸師朗將部兵降唐唐主以其兵爲奉節都從邊鎬平湖南唐悉收湖南金帛珍玩倉粟之屬及至舟艦亭館花果之美者皆徙於金陵遣楊繼勛收湖南租賦繼勛等務爲苛刻行營糧料使王紹顏減士卒糧賜奉節指揮使孫朗曹進怒二年正月庚申夜帥其徒作亂邊鎬出兵格鬥朗斬關奔朗州王逵問朗欲復取湖南可乎朗曰朗在金陵數年備見其政事朝無賢臣軍無良將忠佞無別賞罰不當朗請爲公先驅取湖南如拾芥耳逵悅唐司徒致仕李建勛卒戒家人曰時事如此吾得良死幸矣勿封土立碑聽人耕種於上免爲他日聞發之標及江南亡諸貴人冢無不發者惟建勛冢莫知其處唐江西觀察使楚王馬希萼入朝唐主畱之後數年卒於金陵謚曰恭孝三年艸澤邵棠上言近遊淮上聞周主恭儉增修徳政吾兵新破於潭朗恐其有南徵之意宜爲之備大旱井泉涸淮水可涉饑民度淮而北者相繼保大十一年境內旱民大饑疫死亡大半下令郡縣煮粥賑之饑民食者皆死城內外傍水際積屍臭不可行保大中給事中唐鎬攺易申櫛低巾短柄官寮士庶舉放之袁州隱士易元象曰低申短柄國家不祥之兆明年周世宗度淮國主稱臣世宗﹝名榮﹞元年乙卯末年己未顯徳二年唐以嚴續爲門下侍郎同平章事十一月乙未周李谷王彥超韓令坤等十二將伐唐唐人聞周兵至而懼劉仁贍神气自若部分守禦無異平日眾情稍安唐主以劉彥貞將兵二萬趣壽州同平章事皇甫暉爲應援使姚鳳爲應援副使將兵三萬屯定遠召鎭南節度使宋齊丘還金陵謀國難以殷崇義爲吏部尙書知樞密院柴母者吳將柴再用之妻克宏之母保大中周師北入越人東侵命將師拒之踟躇未決母上表臣妾長男克宏堪任指使樞密李徵古奏曰此人𨿽良將子素無聲望請勿用母又上表曰臣妾故夫再用佐吳立大勛妾見克宏舉止動靜有父風用之必能集事如不勝任甘受族誅嗣主召克宏詢之克宏曰周師北入尙隔長江馬鞭𨿽長未能及腹臣請舉兵先掃越人然後北安淮甸嗣主然之授以萬眾翌日出兵嗣主敕曰司天監奏出兵利南門及出兵克宏取他門出敕馹騎讓之對曰南門屬火臣本姓柴火能焚柴兵家所忌是以不敢至毘陵大敗越人斬馘獻俘不可紀數嗣主復授克宏眾北渡長江未及淮壖中途而卒或曰徵古以前言之失忌而酖之唐主兵屢敗懼亡乃遣翰林學士鍾謨工部侍郎文理院學士李徳明奉表稱臣獻禦服茶藥金銀器繒錦牛酒謨徳明素辯口世宗知其欲遊說盛陳甲兵而見之曰爾主自謂唐室苗裔宜知禮義異於他國與朕止隔一水未嘗遣一介修好惟泛海通契丹捨內事外禮義安存且汝欲說我令罷兵邪我非六國愚主豈汝口舌所能移可歸語汝主亟來見朕再拜謝過則無事矣不然朕欲往觀金陵城借府庫以勞軍汝君臣得無悔乎謨徳明震栗不敢一言宋太祖奏唐天長制置使耿謙降獲芻糧二十餘萬韓令坤攻泰州拔之刺史方訥奔金陵唐主遣使求救於契丹何繼﹛闕﹜獲而獻之唐主復以右僕射孫晟爲司空遣奉表入見獻金銀器羅綺李徳明言於周請歸白唐主獻江北之地許之賜唐主詔又賜其將相書使熟議而來宋齊丘等因譖徳明賣國求利斬徳明於市唐齊王景達將兵二萬自瓜步濟江距六合二十餘里設柵不進諸將請擊之宋太祖曰吾眾不滿二萬若往擊之則彼見我寡不如俟其來而擊之破之必矣居數日唐出兵趨六合太祖奮擊大破之殺獲近五千餘眾尙萬餘走渡江爭舟溺死者甚眾於是唐之精兵盡矣唐駕部員外郎朱元因奏事論用兵方略唐主以爲能命將兵復江北諸州四年唐壽州陷劉仁贍死之齊王景達及陳覺戰敗奔歸金陵惟靜江指揮使陳徳誠全軍而還十一月李重進破唐濠州南關城又攻拔其羊馬城城中震恐本州島圍練使郭廷謂上表言臣家在江南請先遣使諭金陵稟命然後出降帝許之及使還知唐不能救命錄事參軍﹛闕﹜延鄒艸降表延鄒責以忠義投筆曰大丈夫終不負國爲叛臣作降表廷謂斬之舉濠州降五年周取淮南惟廬舒蘄黃未下唐主遣陳覺奉表獻江北四州歲輸貢納於是江北悉平得州十四縣六十唐主遣馮延已獻銀絹錢茶谷共百萬以犒兵恭帝﹝名崇訓世宗子卽位百餘日禪位於宋太祖趙匡胤唐主李景攺元交泰又攺中興宋初去帝號攺稱江南國主﹞庚戌敕淮南節度使楊行密故升府節度使徐溫等墓並量給守戶唐主避周諱更名景下令去帝號稱國主凡天子儀制皆有降損去年號用周正朔唐主內附未嘗遣使至其國五月己酉始命馬延魯鍾謨使於唐賜以禦衣玉帶等及犒軍帛十萬並欽天歷唐主以金陵去周才隔一水洪州險固居上游集羣臣議徙都之七月始鑄當十大錢文曰永通泉貨又鑄當二錢文曰唐國通寶與開元錢並行是歲周世宗殂太子崇訓立命趙太祖匡胤北伐至陳橋兵變擁還汴梁崇訓禪位至大金陵新志卷三中之中元

張鉉撰

金陵表五

宋一宋初都汴梁徽欽二帝北狩髙宗南渡建都杭州建康爲行都通三百一十七年皆爲年表天時地域八年乙亥﹝六月彗星出柳長數丈七月辛未朔日蝕﹞以江寧府爲升州以蕪湖繁昌廣徳三縣隸宣州以靑陽銅陵二縣隸池州九年丙子﹝十月太祖崩弟匡義立更名炅廟號太宗十二月攺太平興國元年﹞置江寧府上元縣都監寨

五年甲午﹝十一月戊寅朔日蝕﹞置上元縣淳化鎭二年乙巳﹝八月有星孛於紫微﹞攺陶吳鋪爲金陵鎭三年丙午﹝京師地震﹞置秣陵鎭於江寧縣天禧元年丁巳置常寧鎭於句容縣二年戊午﹝六月彗出北斗﹞以升州爲江寧府建康軍節度治上元江寧二縣九年辛未

涉卒明道元年壬申﹝江淮旱﹞四月以光祿卿李允元知府事四年己亥﹝正月日蝕用牲祭社﹞翰林學士胡宿言陛下建國於升猶次列國非所以重始封之地宜進升爲大國毋得封從之天時

官守八年乙亥﹝六月彗星出柳長數丈七月辛未朔日蝕﹞楊克孫十一月知升州軍事兼管當江南州水陸轉運使二年丁丑﹝十一月丁亥朔日有蝕之旣﹞二月克遜赴闕賈黃中以禮部員外郎知州事五年庚辰五月黃中除知制誥劉保勛以戶部郎中知州事十月保勛赴闕韓遂以樞密副承旨知州事雍熙元年甲申二年乙酉﹝十二月庚子朔日蝕﹞三月遂赴闕尙書比部員外郎直史館許驤知州事七月驤爲江南轉之副使九月尙書水部郎中源護知州事端拱元年戊子七月護攺知福州九月屯田郎中雷有終知州事淳化元年庚寅正月有終攺知廣州以侍禦史盧文正知州事二年辛卯閏﹝二月辛未朔日蝕三月詔以旱蝗欲自焚翌日雨﹞三月文正攺知越州以搉易使常州剌史陳欽祚知州事五年甲午﹝十一月戊寅朔日蝕﹞六月欽祚赴闕尙書虞部郎中髙象先知州事十二月象先赴闕兵部員外郎郭異知州事道元年乙未三月異攺知越州四月李偉以西京作坊使知州事二年丙申十二月偉攺知洪州三年丁酉﹝二月太宗崩太子恆卽位廟號眞宗﹞二月宋覃以西京左藏庫使知州事咸平元年戊戌﹝二月彗出營室比五月戊午朔日蝕十月丙戌朔日蝕﹞覃赴闕十月以西京左藏庫使張繼美知州事二年己亥﹝九月庚辰朔日蝕﹞六月繼美卒八月以給事中呂佑之知州事四年辛丑四月以建武軍節度觀察副使劉知信知州事

景徳元年甲辰﹝六月旱人多暍死﹞九月召知信赴闕以尙書兵部員外郎直史館馬亮知州事二年乙巳﹝八月有星孛於紫微﹞十月亮加工部郎中四年丁未八月亮赴闕以禮部尙書張詠知州事四年辛亥八月張詠兼江南東路安撫使兼提舉兵甲巡檢捉賊公事知州兼安撫使始五年壬子八月丙﹝申朔日蝕﹞九月詠赴闕以樞密直學士尙書工部侍郎薛映知州八年乙卯﹝六月己酉朔日蝕﹞十月映攺差知揚州以尙書工部侍郎馬亮知州事再至九年丙辰十月亮知揚州十一月保信軍節度使丁謂知州事二年戊午﹝六月彗出北斗﹞二月三日以皇子壽春郡王行江寧尹充建康軍節度管內觀察處置等使封升王八月十三日羣臣三上表請立升王爲皇太子三年己未﹝三月戊午朔日蝕天書降幹佑山﹞五月謂赴闕九月以少府監薛顏知府事五年辛酉﹝七月甲戌朔日蝕﹞十月顏赴闕以尙書右丞集賢學士馬亮知府事三至天聖元年癸亥正月亮差知廬州二月以刑部尙書王欽若知府事八月欽若赴闕閏九月光祿卿王隨知府事三年乙丑八月隨赴闕授給事中權知審刑院九月以尙書刑部侍郎李迪知府事五年丁卯七月迪攺知兗州以工部尙書集賢院學士馬亮知府事七年己巳﹝八月丁亥朔日蝕﹞亮守太子少保致仕歸廬州四月六日平章事張士遜除刑部尙書出知府事八年庚午九月四日召士遜赴闕十月二十六日以給事中滕涉知府事二年癸酉﹝二月有星孛於東北六月甲午朔日蝕﹞四月允元就差充淮南江浙荊湖都大制置發運使尙書左丞參知政事晏殊罷爲禮部尙書知江寧府不至尋攺亳州八月十二日給事中李若谷知州事景佑元年甲戌﹝有星孛於張翼﹞四月二十六日若谷赴闕二十九日尙書刑部員外郎充天章閣待制陳執中知府事二年乙亥十二月二十一日執中移知揚州三年丙子二月樞密直學士尙書工部侍郎張若谷知府事寶元元年戊寅﹝正月有眾星西北流熒惑犯南斗﹞十一月若谷赴闕右諫議大夫盛京知府事康定元年庚辰﹝正月丙辰朔日蝕黑風晝晦﹞四月二十七日京赴闕給事中郎簡知府事慶曆元年辛巳﹝京師雨藥﹞三月二十六日簡攺知揚州八月龍圖閣直學士起居舍人葉淸臣知府事三年癸未﹝十一月五星出東方占雲中國大安河北雨赤雪﹞四月七日淸臣赴闕十八日右諫議大夫劉沆知府事九月十二日沆除龍圖閣直學士移知潭州十二月十二日右諫議大夫楊告知府事五年乙酉﹝四月丁亥朔日蝕﹞十月朔告卒十一月十五日右諫議大夫充集賢學士李宥知府事八年戊子二月二十二日宥赴闕以龍圖閣直學士右諫議大夫張奎知府事皇佑元年己丑﹝正月甲午朔日蝕二月彗出虛是年南方有異气如破船如敗山又中夜有白气亙天其首若鋒刃如血污色﹞四月十七日奎赴闕以端明殿學士兼龍圖閣學士給事中張方平知府事

二年庚寅十一月方平移知杭州三年辛卯四月初三日右諫議大夫皇甫祕知府事始帶提轄本兵兵甲四年壬辰四月泌赴闕二十三日劉湜以天章閣待制知府事至和元年甲午﹝四月甲午朔日蝕﹞十月二十三日湜轉戶部郎中就差知廣州九月十二日龍圖閣直學士工部侍郎向傳式知州事嘉佑元年丙申﹝八月庚戌朔日蝕﹞九月十八日傳式赴闕龍圖閣直學士刑部郎中包拯知府事十二月二十日拯赴闕授右司郎中知開封府二年丁酉二月二日尙書工部郎中龍圖閣待制王琪知府事三年戊戌﹝八月乙亥朔日蝕﹞八月琪除知制誥就移知蘇州九月以龍圖閣直學士吏部郎中梅摯知府事四年己亥﹝正月日蝕用牲祭社﹞詔江寧府置江南東路兵馬鈐轄十二月摯攺右諫議大夫移知河中府五年庚子﹝正月大星隕東南如雷﹞二月三日工部郎中知制誥王琪知府事再至四月移知陳州六月右正言充龍圖閣待制馮京知府事

六年辛丑﹝六月朔日蝕﹞四月九日京攺翰林侍讀學士

七年壬寅二月二十四日司農卿魏琰知府事六月二十九日琰赴闕右司員外郎直史館郭申錫知府事十月十三日申錫攺禮部郎中移知滄州左諫議大夫王贄知府事

八年癸卯﹝三月仁宗廟太子曙卽位廟號英宗﹞

治平元年甲辰﹝雨土者再﹞四月十六日給事中天章閣待制彭思永知府事

二年乙巳﹝春大風晝晦十月雨木冰﹞十月十九日思永赴闕爲禦史中丞三年丙午﹝三月有彗見西方庚申晨見於室本大如月長七尺許辛巳昏見於昴如太白長丈有五尺壬午孛於畢如月至五月沒九月戊子朔日蝕﹞二月十七日右諫議大夫呂溱知府事十一月二十七日溱赴闕尙書禮部郎中集賢殿修撰龔鼎臣知府事四年丁未﹝正月英宗廟太子頊卽位廟號神宗正月朔大風霾﹞二月十六日鼎臣攺戶部郎中五月二十八日赴闕尙書工部郎中知制誥王安石知府事十月二十三日安石赴闕孫思恭知府事熙寧元年﹝戊申正月甲戌朔日蝕﹞四月二十八日以龍圖閣直學士左諫議大夫吳中復知府事二年己酉地震五月十九日中復移知眞定府八月二十日以尙書兵部員外郎知制誥錢公輔知府事四年辛亥公輔移知揚州六月八日以尙書工部郎中充集賢殿修撰沈起知府事五年壬子﹝雨土﹞二月二十三日尙書兵部員外郎直史館傅堯兪知府事六年癸丑﹝四月甲戌朔日蝕﹞二月二十九日堯兪移知河陽四月十八日以右諫議大夫沈立知府事七年甲寅六月十五日立移知宣州觀文殿大學士特進吏部尙書王安石知府事再至八年乙卯﹝正月雨木冰雨土及黃毛八月庚寅朔日蝕彗出軫﹞三月一日安石赴闕拜同中書門下平章事昭文館大學士六月以祠部郎中直史館葉均知府事九年丙辰十一月均赴闕以左僕射門下侍郎平章事昭文館大學士王安石罷政判府事尋爲集禧觀使十年丁巳十月四日尙書司封郎中直龍圖閣元積中知府事十一月六日積中移知洪州十二月一日司封員外郎直昭文館呂嘉問知府事元丰元年戊午﹝六月癸亥朔日蝕太史言驗之不食有大星裂於內階東南有光燭天大星出瓠瓜聲如雷﹞九月十六日嘉問移知潤州十月十五日尙書都官員外郎孫昌齡知府事二年己未﹝雨上﹞五月二十七日昌齡移知潤州七月十九日以太常少卿直龍圖閣元積中知府事再至

三年庚申﹝彗出太微堙十一月己丑朔日蝕﹞六月二十三日積中得請提舉杭州洞霄宮八月十七日尙書刑部郎中充天章閣待制孫坦知府事當月二十三日赴閣十月初七日龍圖閣直學士朝請大夫充集賢殿修撰劉庠知府事五年壬戌﹝雨土四月壬子朔日蝕﹞三月十日太中大夫龍圖閣待制陳繹知府事六年癸亥﹝四月雨土九月癸卯朔日蝕﹞六月二十日繹移知建昌軍八月五日以龍圖閣直學士太中大夫王益柔知府事六月移知應天府七年甲子九月二日端明殿學士中大夫王安禮知府事八年乙丑﹝三月神宗崩太子煦立廟號哲宗﹞四月安禮遷太中大夫五月攺資政殿學士元年元年丙寅十二月七日安禮移知揚州十八日龍圖閣待制蔡卞知府事四年己巳﹝晝有流星出東北﹞正月十一日卞移知揚州四月朔以朝奉大夫集賢殿修撰林希知府事五月十三日希赴闕六月以龍圖閣待制熊本知府事五年庚午

六年辛未﹝五月己未朔日蝕﹞二月十三日本赴闕四月二十一日左朝議大夫直龍圖閣謝麟知府事七月三日麟赴闕八月十一日左朝奉大夫充天章閣待制黃履知府事七年壬申四月八日履知鄧州十月五日左朝奉大夫充龍圖閣待制陸佃知府事八年癸酉二月八日佃丁母憂四月二十八日左朝散大夫寶文閣待制曾肇知府事

紹聖元年甲戌﹝三月壬申朔日蝕雲霧不辧﹞二月八日肇攺知瀛州

二年乙亥天章閣待制何正臣知府事自正臣始凡知府事皆兼江南東路兵馬鈐轄三年丙子資政殿學士呂惠卿知府事四年丁丑﹝六月癸未朔日蝕火入鬼輿彗出氐斜指天市垣光芒三尺餘掃巴星未幾犯宦者復犯帝座﹞龍圖閣待制陳軒知府事二年己卯朝奉郎直祕閣呂升卿知府事三年庚辰﹝正月哲宗崩弟佶卽位廟號徽宗﹞葉濤除集賢殿修撰知府事七月蔡卞授資政殿學士知府事十一月蔡京授端明殿學士知府事皆不至京卞尋落職提舉杭州洞霄建中靖國元年辛巳﹝正月朔有流星光燭地自西南入尾抵距星是夕有赤气起東北方亙西方中出白气二將散復有黑气在旁四月辛卯朔日蝕﹞鄧佑甫以直祕閣知府事崇寧元年壬午陳佑甫以直祕閣知府事二年癸未降授宣徳郎朱彥知府事三年甲申﹝十月雨雹﹞顯謨閣待制王漢之知府事四年乙酉﹝二月雨雹﹞徽猷閣待制徐績知府事五年丙戌﹝正月彗出西方竟天﹞正月蔣靜以徽猷閣待制知府事姚佑以顯謨閣待制知府事大觀元年丁亥﹝十一月壬子朔日蝕幹寧軍黃河淸八百里攺幹寧爲淸州廬州﹞佑移知淸州曾孝蘊以集賢殿修撰知府事二年戊子﹝五月庚戌朔日蝕﹞盧航以龍圖閣待制知府事三年己丑﹝六月至十月江淮大旱冬甘露降尙書省﹞沈錫以徽猷閣待制知府事七月移知宣州曾孝序以集賢殿修撰知府事四年庚寅﹝有星孛於中宮長數丈始出王良造父間遂歷閣道逆行入紫宮幾徧掃垣內外座已退俄又進掃帝座者再前後三十餘日乃滅有星如月徐徐南行而落光照人物與月無異﹞四年孝序知潭州薛昂以資政殿學士知府事二年壬辰八月昂移知西京三年癸巳吳拭以直龍圖閣知府事四年甲午盧航以龍圖閣待制知府事

五年乙未

六年丙申蔡薿以龍圖閣直學士知府事

七年丁酉十二月薿以翰林學士承旨赴召宣和元年己亥﹝四月丙子朔日蝕一夕五鼓西北有赤气數十道亙天犯紫宮北斗仰視星皆若隔絳紗拆裂有聲又間以白黑二气自西北俄入東北延及東南其聲不絕迨曉乃止﹞王漢之以顯謨閣直學士知府事再至四年壬寅漢之除延康殿學士五年癸卯﹝八月辛巳朔日蝕十月雨木冰金太宗烏奇邁立﹞盧襄以徽猷閣待制知府事七年乙巳﹝十二月徽宗傳位太子桓廟號欽宗三月朔雨雹﹞襄移知湖州靖康元年丙午﹝十二月欽宗與上皇及六宮皇族北狩丙辰太白熒惑歲鎭四星聚張壬戌彗出紫微垣東北長數丈拂帝座掃文昌大風拔樹雪霽彗見有白气出太微垣庚申日出如血﹞曾孝序以龍圖閣學士知府事四月移知靑州五月宇文粹中以資政殿學士知府事天時

政事宋太祖﹝趙氏名匡胤﹞建隆元年庚申﹝正月癸卯日下復有一日黑光相蕩宋受周禪定色赤臘用戌以火徳王天下﹞正月周命太祖出師拒契丹將士擁還汴梁卽皇帝位封周主崇訓爲鄭王三月唐李景進賀登極絹二萬匹銀一萬兩長春節禦服金帶金器一千兩銀器五千兩綾羅錦綺一千匹七月貢乘輿服禦物又貢賀平澤潞金銀羅絹十一月上徵李重進景遣犒師復遣子從鎰置宴上使諸軍習戰艦於迎鑾鎭景懼甚小臣杜著僞作商人來歸彭澤令薛良坐事責池州文學亦來奔上命斬著於下蜀巿配良隸廬州牙校景少安然終以蹙弱遂決遷都之計二年辛酉二月景使賀長春節遣通事舍人王守正使江南勞遷都也是月景遷南都城邑迫隘欲誅始謀者樞密唐鎬發病卒六月景殂於南都七月以喪歸金陵子從嘉卽位攺名煜句容尉張佖上書陳十事煜嘉納擢監察禦史八月徐邈奉其主景遺表來上遣馮謐來貢金器二千兩銀器二萬兩綾羅繒彩三萬匹仍上表具陳襲位之意上優詔答之遣鞍轡庫使梁從義如江南弔祭賜絹三千匹十月唐主以皇太后山陵遣韓熙載田霖來助葬命王仁贍使江南以煜新立申慶賜也煜以南都畱守韓王從善爲司徒兼侍中諸道兵馬副元帥鄧王從鎰爲司空南都畱守令諸司無職事官四品至九品日二員待制內殿各上封事三兩條有才髙位下者私喜其言得達而迄莫施仁眾遂失望十二月煜追尊其父爲皇帝廟號元宗三年壬戌夏大旱四月乙未詔奉使江南者毋得將其所用錢過江北𨿽通職貢然亦增修戰備七月煜遣翟如璧謝賜生辰國信貢金器二千兩銀器一萬兩錦綺綾羅一萬匹禁火葬幹徳元年癸亥十一月煜貢賀南郊禮銀一萬兩絹一萬疋賀冊尊號絹萬匹取荊南及湖南作嘉量頒天下女眞入貢蠲登州沙門島居租賊令專治舟船度所貢馬匹郊祀大赦攺元三年甲子﹝夏大旱﹞二月煜貢納攺葬安葬銀一萬兩綾絹各萬匹別貢銀二萬兩金器龍鳳茶酒器數百事十一月煜妻周氏卒遣作坊副使魏平弔祭三年乙丑二月滅蜀煜貢長春節禦衣二襲金酒器千兩錦綺羅縠各千匹銀器五千兩十四日又貢賀收復西川銀五萬兩絹五萬匹十月煜母鍾氏卒遣染院副使李光圖充弔祭使四年丙寅七月煜上言占城國使入貢道出臣國遺臣犀角一株牙二株白龍腦三十兩蒼龍腦十片乳香千斤沈香三千斤煎香七十斤石亭脂五十斤白擅百手紫礦五十斤荳蔻二萬顆龍腦三斤檳榔五十斤藤花簟四領占城孤班古縵二段闍婆禮偃鸞國古縵一段闍婆沙鵷古縵一段繡古縵一段繡水織布五匹沙鵷錦繡古縵一段以其物來上詔還之煜以邸院稍乏贍供將茶二十萬斤納於建安軍詔給價錢五年丁卯﹝三月五星聚奎六月戊午朔日蝕﹞開寶元年戊辰二月煜請依幹徳四年例納茶給錢從之十一月郊祀大赦攺元二年己巳六月煜以車駕北徵使弟從謙來貢茶藥器幣三年庚午﹝四月辛卯朔日蝕﹞四年辛未十一月煜遣弟鄭王從善爲郊禋來朝貢始去唐號攺印文爲江南國印賜詔乞呼名從之先是煜以銀五百兩遺丞相趙普普告於上上曰此不可不受當使之勿測及從善入覲常賜外密賚白金如遺普數江南君臣聞之服上偉度滅南漢五年壬申﹝九月丁巳朔日蝕﹞二月上旣平廣南欲經理江南因從善入貢畱之煜大懼是月始損制度下令稱教攺中書門下爲左右內史府尙書首爲司會府禦史臺爲司憲府翰林爲修文館樞密院爲光政院從善爲楚國公從鎰爲江國公從謙爲鄂國公宮殿悉去鴟吻閏二月以李從善爲泰寧節度使賜第京師上使從善致書風煜歸朝煜不從但增歲貢而已南都畱守林仁肇有威名朝廷忌之用計間煜遂殺仁肇六年癸酉

七年甲戌﹝二月庚辰朔日蝕﹞上命有司造大第號禮賢宅以待李煜及錢俶先來朝者賜之相繼遣梁迥李穆使江南諭旨煜辭疾不至乃命曹彬及潘美伐江南彬等入辭上謂彬曰南方之事一以委卿切勿暴略生民務廣威信使自歸順不須急擊也且以匣劍授彬曰副將而下不用命者斬之潘美等皆失色十月九日煜進絹二十萬匹茶二十萬斤買宴絹萬匹錢五千貫禦衣金帶金銀器用數百事聞將舉兵故有是獻十三日又貢銀五萬兩絹萬疋以王師傅其城懼而來告閏十月丁卯彬敗江南二萬餘眾於采石磯擒楊收孫震等獲戰馬三百餘匹江南無戰馬朝廷每年賜百匹至是驅爲前鋒郝守浚自荊南以大艦並黃黑船跨江爲浮梁試於石簰口十一月詔移采石磯纜三日而成不差尺寸初江南人樊若水舉進士不第上書言事不報乃釣魚采石江上以繩度江廣狹詣闕陳取江南策上令學士院召試賜及第如若水之策造大艦爲浮梁以濟師至是用之王師如履平地煜初聞之謂兒戲耳乃遣杜彥華督水軍萬人杜眞領步軍萬人逆王師彬等敗之於新林寨獲樓船戰棹三十餘艘十二月又敗江南軍五千餘人於白鷺洲金陵始下令戒嚴八年乙亥﹝六月彗星出柳長數丈七月辛未朔日蝕﹞初江南後主卽位夢羊升武徳殿禦牀意甚惡之及金陵之陷補闕楊克遜知升州首坐此府正月彬又敗江南軍於新林港口斬首三千級獲船六十餘艘吳越王錢俶拔常州利城寨敗江南軍田欽祚敗江南萬餘眾於溧水斬都統李雄等十七人初李景之割江也雄爲江南義軍首領拒周有功歷袁汀二州刺史至是爲統軍使戒諸子曰吾必死國難爾曹勉之是役也雄父子八人偕死非同行者亦歿於他陳曹彬敗其眾數千人於白鷺洲拔升州關城江南軍千餘人溺水守陴者遁入城三月又敗其眾於江中生擒五百人四月又敗之於秦淮北六月又敗其軍二萬餘眾於升州城下奪戰艦數十艘十一月彬等進攻金陵初次秦淮江南水陸軍十餘萬背城而陣時舟楫未具潘美曰豈限此一衣帶水邪率所部先濟江南兵大敗煜復出兵溯流奪采石浮梁美旋擊破之擒其將七人王師入境國主日於後苑引僧道誦經講易神衛統軍都指揮使皇甫繼勛年少專任兵事初無效死意但欲國主速降而口不敢發後國主自出巡城見王師滿野始大懼遂殺繼勛自此兵機處分皆自澄心堂出張洎等實專之也朱令贇自湖口擁眾入援號十萬順流而下將焚采石浮梁王明率所部屯獨樹口遣其子馳入奏且請增造戰船上曰此非救急之策也令贇朝夕至金陵之圍解矣乃密使令明於州蒲間多立長木若帆檣之狀令贇望見凝有伏卽稍逗畱時江水淺涸不利行舟令贇獨乘大航建大將旌旗至皖口步軍都指揮使劉遇急擊之令贇縱火拒戰會北風甚火反及之其眾大潰擒令贇等金陵獨恃此援於是孤城愈危蹙矣王師初起江南以京口要害當得良將以劉澄舊事藩邸國主尢親任之乃擢爲潤州畱後澄至鎭無鬥志吳越兵初至營壘未成左右請出兵攻之澄不從聞金陵圍急遂以城降潤州平外圍愈急遣徐鉉入貢求緩兵大臣言鉉博學有才辯宜有以待之上笑曰第去非爾所知旣而鉉至言煜以小事大如子事父其說累數百言上徐曰爾謂父子者爲兩家可乎鉉不能對鉉還尋復入奏言江南無罪辭气益厲上怒按劍謂鉉曰不須多言江南亦有何罪但天下一家臥榻之側豈可容他人鼾睡乎鉉皇恐而退先是曹彬等列一寨攻城潘美居其北以圖來上上視之指北寨謂使者曰此宜深溝自固江南人必夜出兵來寇爾亟去語曹彬並力速成之不然將爲所乘矣彬承命自督丁夫掘塹塹成江南人果夜出兵襲北寨彬等縱其至徐擊之皆殲焉王師圍金陵自春䢐冬勢愈窮蹙上因使者諭彬以勿傷城中人苦猶困斗李煜一門切毋加害於是彬每緩攻累遣人告煜曰某月某日城必破宜早爲之所一日彬忽稱疾諸將問疾彬曰諸公若共信誓破城日不妄殺一人則彬之病愈矣諸將遂焚香約誓彬稱疾愈十一月二十七日城陷彬整軍至宮城煜奉表納降與其羣臣迎拜於門彬慰安之申嚴禁暴之令士大夫皆賴彬保全府庫委轉運使按籍一無所問及還舟中皆圖籍衣衾而已捷音至羣臣入賀上泣謂左右曰宇縣分割民受其禍攻城之際必有橫罹鋒刃者此實可哀也卽詔出米十萬石賑城中饑民大赦江南僞署文武官釐務者並仍舊令呂龜祥詣金陵籍煜圖書赴闕下得六萬餘卷九月以行營都監內客省使丁徳裕爲常潤等州經略巡檢使九年丙子﹝十月太祖崩弟匡義立更名炅廟號太宗十二月攺太平興國元年﹞正月辛未曹彬遣郭守文奉露布以江南國主李煜及父子官屬四十五人來獻有司議獻俘之禮如鐂鋹上曰煜嘗奉正朔非鋹比也乃封煜爲違命侯而錄用其子弟大臣召見徐鉉責以不早勸煜歸朝聲色甚厲鉉對曰臣爲江南大臣而國滅亡罪固當死不當問其它上曰忠臣也事我如事李氏賜坐慰撫之又責張洎曰汝教李煜不降使至今日因出帛書示之乃王師圍城洎所艸召江上救兵蠟彈書也洎頓首請死曰書實臣之所爲犬吠非其主此其一耳他尙多今得死臣之分也上奇之謂曰卿大有膽朕不罪卿今事我無替昔之忠也詔諸軍虜得人口七歲以上官給絹人五匹收贖其七歲以下兒女並給付本主毋得隱藏李繼隆善馳驛日走四五百里徵江南嘗往來覘兵勢太祖謂曰升州平持捷書來當厚賞汝繼隆奏曰金陵破在旦夕臣在途中遇大風天地晦冥城破之兆也翌日捷書至太祖召謂曰果如所粒除莊宅使夏四月郊祀大赦取蔣山大鐘置太平興國寺卽唐興龍寺二年丁丑﹝十一月丁亥朔日有蝕之旣﹞江南轉運使樊若水言於升州出銅處置官鑄錢卽攺鑄鐵錢爲農器以給流民之歸附者置江南搉茶場仍嚴茶鹽禁三年戊寅吳越王錢俶入朝獻所屬州郡北漢平四年己卯

五年庚辰賈黃中知升州府捨有一室封記具全黃中至州啟之得李氏珠寶數十櫃皆未著於籍者卽表上之上曰非黃中則亡國之寶污法害人矣賜錢三十萬六年辛巳﹝五月大旱九月乙未朔日蝕十二月朔日蝕﹞大赦冬十一月郊大赦七年壬午﹝三月癸巳朔日蝕十二月戊午朔日蝕﹞升人刁衎上疏請禁淫刑上悅之八年癸未﹝二月戊午朔日蝕﹞上謂張齊賢曰江左初平民間不便事一一條奏齊賢曰舊以錢爲幣今攺用銅錢最使上曰漢時吳王卽山鑄錢江南多出銅爲朕經營之初李氏歲鑄六萬貫自克復增冶匠然歲不過七萬貫二月詔先禁江南諸州民家私蓄弓劍甲鎧違者論其罪雍熙元年甲申二年乙酉﹝十二月庚子朔日蝕﹞求遺書羣臣請封禪以火災罷遣使諸路察獄十一月郊大赦禁增置寺觀夏四月遣使賑江南饑三年丙戌六月戊戌朔日蝕

四年丁亥

端拱元年戊子親耕籍田詔諸路賑饑二年己丑﹝七月彗星出東井凡三十餘日九月鎭星熒惑入南斗﹞下詔罪已寬卹邊郡羣臣上尊號帝詔卻去之宰相呂蒙正等固請上曰如皇帝二字亦不可兼稱此起自秦始皇后代因之不攺朕欲止稱王以諸子封王有所妨礙朕志先定勿煩確奏夏旱遣使分道決獄是夕雨淳化元年庚寅賜諸路印本九經令長吏與眾官共閱之二年辛卯閏﹝二月辛未朔日蝕三月詔以旱蝗欲自焚翌日雨﹞女眞言契丹以兵隔其朝貢之路請擊之詔不許三年壬辰﹝二月乙丑朔日有蝕之旣五月旱六月黑風晝晦﹞十月命雷有終制江淮兩浙茶鹽四年癸巳﹝二月己未朔日蝕八月丙辰朔日蝕九月大水﹞正月辛卯郊江浙淮陜比歲旱蝗遣使分路巡撫詔令有未便者條奏五年甲午﹝十一月戊寅朔日蝕﹞江寧人秦傳序以開州監軍死事其子奭溯峽求其屍至夔船覆而死世以父死於忠子死於孝奏至上嗟惻久之錄傳序次子煦爲殿直賜錢十萬京西江浙大饑罪應持杖劫人家藏粟止誅爲首髙麗請伐契丹詔卻之自是不復入貢道元年乙未九月詔給江寧府每月系省酒三石限僧尼額二年丙申分遣內臣爲諸路轉運司承受公事以察州郡刑政官吏治迹更次入奏三年丁酉﹝二月太宗崩太子恆卽位廟號眞宗﹞除升州今年秋稅旱故也咸平元年戊戌﹝二月彗出營室比五月戊午朔日蝕十月丙戌朔日蝕﹞上謂侍臣曰天下物宜民間利害惟親民吏得以周知當令更互奏報朕將延見詢問二年己亥﹝九月庚辰朔日蝕﹞十一月丙戌郊三月庚子﹝三月戌寅朔日蝕﹞江湖都巡檢使楊允恭卒於升州賜錢二十萬絹百匹又以錢二十萬帛五十匹給其家江浙饑令夏侯嶠邢昺詢民病苦五年壬寅﹝七月甲午朔日蝕﹞六年癸卯﹝十一月有星孛於井鬼﹞景徳元年甲辰﹝六月旱人多暍死﹞正月朔大赦契丹入寇寇準決親徵之議王欽若等言於上請幸金陵上以問準準曰誰爲陛下畫此策者罪可斬也乃止後上駐蹕韋城羣臣復有以金陵之謀告上宜且避敵鋒者上又問準準曰敵人迫近四方危急陛下惟可進尺不可退寸若回輦數步則萬眾瓦解敵乘其勢金陵亦不可得而至矣二年乙巳﹝八月有星孛於紫微﹞亮務求人瘼揚州風俗失意相讎往往乘風縱火亮大殲惡少子城東北乃唐徳昌宮故地後庭鉛粉在馬亮坎袤丈得﹝上公下水﹞二百餘斤鬻之獲緡百萬以備供帳正月大赦三年丙午﹝京師地震﹞正月置長平倉四年丁未上以詠公直有時望再任益部著聲績不當蒞小郡令中省召問將委以靑社或眞定使自擇辭不就又問金陵欣然請行大中祥符元年戊申﹝正月天書降六月天書又降太山四月朔天書降大內﹞四月天書降大內王旦等五上表請封禪從之作玉淸昭應宮大赦謁先聖廟加謚曰玄聖文宣王尋以聖祖諱攺玄聖爲至聖二年己酉夏四月升州火遣使賑卹之自封禪之後士大夫爭奏符瑞獻替頌崔立獨言江淮旱及金陵大火是天所以戒驕矜也而中外多上雲霧艸木之瑞此何足爲治道言哉入內供奉官鄭志誠自茅山使還言升州見黃雀飛蔽日往往從空而墜又聞空中若水聲上曰是何異常而州不以言也因出書示王旦曰此皆民勞之兆張詠在彼吾無慮矣城中多火詠廉得不逞之人潛肆燔爇者斬之由是遂絕四月詔抽升州雜犯配軍揀選移配淮南州軍有少壯堪披帶者卽部送赴闕當議近上軍分安排如不願量移及赴闕者聽五月二十八日召輔臣於崇政殿北廊觀芳山池中所獲龍作觀龍歌復送於茅山池中命諸州置天慶觀詔許曲阜先聖廟立學賜應天府書院額追封孔門弟子三年庚戌州民以詠秩滿願借畱卽授工部尙書令再任仍賜詔褒獎給升州公用錢歲千貫舊制五百貫時詠知州故優之八月六日以升州亢旱火災遣內侍撫問軍民犒設將校耆老及醮禱名山大川神祗有益於民者四年辛亥殿直範延貴押兵過金陵詠問沿途來曾見好官員否延貴以萍鄕邑宰張希顏對詠曰何以言之延貴曰自入縣境橋道完田野辟巿無賭博更鼓分明以是知其必善政也詠大笑曰希顏固善矣天使亦好官員也卽日同薦於朝希顏後爲發運使延貴合門祗候皆爲能吏五月詠言當州水陸要衝多有凶惡之輩放火爲盜累犯惡迹者請並許刺配充軍詔葺江寧府太平興國寺及寶志塔殿八月帝將祀汾陰屬江淮不稔令諸路各帶安撫使乃命知升州張詠兼江南東路安撫使出手札諭詠等轄下州軍𨿽不系災傷去處亦常安撫無令惰農扇搖逃移大赦五年壬子八月丙﹝申朔日蝕﹞詠上言臣守忝六曹祠部乃本行司局而例申公狀似未合宜望自今尙書丞郎知州者除申省外其本行曹局上案檢從之詠頭瘍甚禦下急峻賓僚少不如意動加詬詈通判成悅爲吏勤事嘗以法規正無所阿順詠不禮焉人頗少之詠累求分務西路壬寅命工部侍郎集賢院學士薛映代之映至升州言官有牛賦民出租牛死不得蠲上覽奏瞿然曰此豈朝廷所知邪遂詔諸州條上悉蠲之上覽升州奏謂輔臣曰當時弔伐彼方所以持久者蓋太祖約朿曹彬不許殺人故也映乃唐中書令元超八世孫好學詠博典藩府其治嚴明吏不敢欺每五鼓冠帶黎明據案決事寒暑無一日異遣知制誥陳堯咨致告加寶志謚曰眞覺大師作五嶽觀六年癸丑

七年甲寅大赦詔摸刻天書奉安王淸宮攺五嶽觀爲會靈宮作元皇觀八年乙卯﹝六月己酉朔日蝕﹞亮言往歲有同年戴永赴官嶺表謂臣曰苟不生還以遺孤爲托未幾永卒訪得其子才數歲收育於家旣長妻以幼女願賜釋褐振其遺緒上嘉亮之信義以戴國祥試將作監主簿上王皇聖號大赦淮浙饑九年丙辰詔定七十二公國號以言偃故吳人追封丹陽公天禧元年丁巳六月十一日謂言城北後湖旱紐租五百五十餘貫乞特與減放從之攺長幹寺爲天禧寺號塔曰聖感八月十五日詔升州蔣山太平興國寺歲度僧二人給米百石恭謝南郊大赦四年庚申﹝四月大風晝晦﹞

五年辛酉﹝七月甲戌朔日蝕﹞初亮將代去夢壬上毛生有僧解曰舌上毛生剃不得當再任至是果移知江寧府邑居相慶幹興元年壬戌﹝一月眞宗崩太子禎卽位廟號仁宗﹞

天聖元年癸亥六月欽若言溧水縣有朱砂已差人取掘進呈並燒試水銀一百一十三斤見在三等朱砂四百八十七斤未敢起發上京今來並無朱砂苗脈詔更不采取宰相馮拯病太后有復相欽若意取上所作飛帛書王欽若三字置湯藥合中口宣召之欽若至國門始命徙知潤州王隨代欽若隨在江寧歲大饑時轉運使移府發常平倉米計口日給隨置不聽曰民饑由兼並閉糴以邀髙價耳乃大出官粟而私價遂平它郡計口以糶者不能自足輒多流死處士侯遺於茅山營書院教授生徒積十餘年自營糧食隨奏欲於茅山齊糧莊田內量給三頃充書院贍用從之十一月禁江南邪巫置益州交子務此用交會之始二年甲子郊祀四年丙寅﹝十月甲戌朔日蝕﹞江寧府童子夏錫幼能爲文召試賜出身五年丁卯鑿義井於城南天禧寺側十一月癸丑郊六年戊辰﹝二月大風晝晦三月丙申朔日蝕有星流於西南大如斗聲如雷自北流於西南光燭殿廷尾長數丈久之散爲蒼白雲﹞亮累上表求致仕歸老特授守太子少保致仕仍支全俸及加一子官就差知廬州合要上京本州島借人船津送朝野榮之七年己巳﹝八月丁亥朔日蝕﹞初曹利用得罪士遜常爲解其事太后怒帝以士遜東宮舊臣乃進秩知江寧府四月大赦禁刱寺觀罷職田詔以其租送官計所直給之八年庚午十一月郊九年辛未詔江寧府知府自今並與三司判官轉運使副使一等上差遣明道元年壬申﹝江淮旱﹞四月以光祿卿李允元知府事攺元大赦以上元縣主簿吳嗣復爲館閣校勘仍詔館閣校勘自今須召試毋得陳乞江淮旱災官發廩米爲麋以哺流民江寧府觀察推官元絳躬自給視饑病者數萬皆得以濟府上其事召見除祕書省著作佐郎二年癸酉﹝二月有星孛於東北六月甲午朔日蝕﹞舊制集賢院學士在京師始給實俸於是若谷以集賢院學士知江寧府而自請之壬辰詔在外者亦給實俸遂著爲令賑江淮饑景佑元年甲戌﹝有星孛於張翼﹞四月二十三日若谷言乾元節常年進奉銀一千兩絹一千匹伏緣當府不產銀以是配買累歲災傷人民貧困已將省庫見管土產紬絹二千匹上進候丰稔依舊買銀進詔令後買銀並依市價不得虧損人民以星變大赦二年乙亥郊以太祖定配太宗眞宗疊配三年丙子九月定子爲嫁母心喪解官法四年丁丑﹝七月有星數百西南流至壁東其光燭地黑气長丈餘出畢宿下﹞詔非藩鎭不立學知穎州蔡齊乞立學從之十二月京師並代等州地震或泉湧火出如黑沙狀連年不止寶元元年戊寅﹝正月有眾星西北流熒惑犯南斗﹞以水旱爲憂詔諸州旬上雨雪狀十一月郊西夏趙元昊發兵反尋僣號攺元大慶二年己卯

康定元年庚辰﹝正月丙辰朔日蝕黑風晝晦﹞京守江寧天資仁厚不忍以法繩下而吏化服亦不忍欺以事其去旣久閭巷猶思之禁以金箔飾佛像慶曆元年辛巳﹝京師雨藥﹞復義倉十一月郊二年壬午申嚴銷金禁自宮掖始三年癸未﹝十一月五星出東方占雲中國大安河北雨赤雪﹞蘇頌知江寧縣建業承李氏後版籍賦輿皆無法制頌每因治訴旁問鄴裏丁產多寡悉得其詳一日召鄕老更定戶籍民有自占不實者必曰汝家尙有某丁某產何不自言相顧而驚無敢隱者一縣以爲神明四年甲申湖南蠻賊初動差知升州劉沆授龍圖閣學士令專了蠻事諫官歐陽修言沆守方面不可動諫官余靖言升州開寶寺塔爲天火所燒五行之占本是災變朝廷宜戒懼以答天意尋聞遣人於塔基掘到舊瘞舍利內廷看畢送至本寺許令士庶燒香瞻禮道路傳言謂舍利在內廷光怪臣恐巧佞之人因作推異昔梁武帝造長幹塔時舍利亦嘗有光及臺城之敗何能致福視此可以監矣十一月壬午郊六年丙戌﹝有流星出營室南大如杯京師大震雨雹五月辛巳朔日蝕﹞州人邵必被差爲編修唐書官必言史出眾手非是卒辭之十一月郊七年丁亥

八年戊子正月壬午江寧府治火宥懼有變闔門不救一府盡焚惟存一便廳乃唐玉燭殿上怒甚又以諫官言江寧上始封之地守臣視火不謹府寺悉焚宜擇材臣繕治之進張奎爲諫議大夫知府事至則簡材料工府居立全鉏姦植良恩刑並施不踰年江表稱治三年辛卯詔江寧府帶提轄本路兵甲盜賊公事兼屯禁兵四年壬辰上謂輔臣曰頃江南歲饑貸種糧數十萬斛且屢經停閣而轉運司督率不已如聞民貧不能盡償非遣使安撫遠方無由上達其蠲之五年癸巳﹝十月丙申朔日蝕旱蝗﹞狄靑徵儂智髙十一月郊二年乙未二月庚子殿中侍禦史趙抃論宰臣陳執中言朝廷差除動守規範執中賞罰在手率意捲舒如劉湜自江寧府移知廣州最處煙瘴重難之地而湜被命遠行待制之職仍舊及向傳式自南京移知江寧府旣是優安近便之任乃轉傳式龍圖閣直學士此執中悖謬宜罷免者也嘉佑元年丙申﹝八月庚戌朔日蝕﹞正月大赦二年丁酉十月二十二日審官院言勘會江寧府等是京府及安撫使都鈐轄分領州鎭其差通判欲今後並以知州資序之差充任滿無公私過犯候到院與升半年名次從之三年戊戌﹝八月乙亥朔日蝕﹞淮南江浙荊湖發運使許元初爲發運判官久之爲副使旣久爲正使上謂執政曰發運使總領六路八十一州宜得其人以久任之今元累上章求解不若獎勵以盡其材乃特賜元進士出身除侍禦史復兼前任四年己亥﹝正月日蝕用牲祭社﹞二月弛茶禁程顥主上元簿攝邑事均田塞堤及民之政爲多脯龍折竿教民之意亦備詳見本傳三年丙午﹝三月有彗見西方庚申晨見於室本大如月長七尺許辛巳昏見於昴如太白長丈有五尺壬午孛於畢如月至五月沒九月戊子朔日蝕﹞禁銷金詔三歲一貢舉召僉書江寧節度判官孫昌齡爲殿中侍禦史立穎王頊爲皇太子大赦是歲契丹國攺號大遼四年丁未﹝正月英宗廟太子頊卽位廟號神宗正月朔大風霾﹞詔民間私造寺觀賜名壽聖上謂輔臣曰王安石歷先帝朝召不起果病邪有要邪曾公亮對曰安石文學器業宜膺大用累召不起必以疾病不敢欺罔吳奎曰安石向任糾察刑獄事刑名不當有旨釋罪不肯入謝意以爲韓琦抑已故不肯入朝公亮曰安石眞輔相才奎所言熒惑聖聽奎曰臣嘗與安石同領羣牧備見其臨事迂闊用之必紊紀綱公亮熒惑聖聽非臣也上未審奎重言之詔安石知江寧府眾謂安石必辭及詔到卽詣府視事或曰公亮力薦安石蓋欲以傾韓琦安石旣受命知江寧上將復召用之嘗謂吳奎曰安石眞翰林學士也奎曰安石文行實髙事恐迂闊上弗信於是卒召用之孫思恭上書言地震由小人盛出知江寧府十月三日詔選使臣差禁軍一二百人駐札江寧府龍安港增掉船三兩隻移巡檢廨宇止絕鹽賊熙寧元年﹝戊申正月甲戌朔日蝕﹞中復至江寧府時屬部郵兵苦巡轄者苛刻輒共拘縛鞭之及獄具乃不應死中復以便宜戮其首余悉配流奏著於令二年己酉地震王安石參知政事上嘗曰朕思祖宗百戰得天下今以一州生靈付一庸人常痛心疾首行靑苗法置常平官三年庚戌﹝十月雨木冰﹞上批監察禦史裏行王子韶外要守正之名內懷朋姦之實所上章疏與面奏事前後反復不一落職知江寧府上光縣立保甲法十月二十一日詔江寧府織羅務自來差內侍監當自今並三班差人上語輔臣曰以課利場務不欲令少年宦者與聞故有是詔十一月九日詔江寧府錄事參軍系禦難去處今後左職官知縣及奏舉縣令入充四年辛亥詔差役獘民其罷之更出直募人充役令人戶等第輸免役錢五年壬子﹝雨土﹞閏七月分京東武衛軍權駐泊江寧府議者以東南兵籍寡少多以盜賊爲言故遣戍焉行巿易法六年癸丑﹝四月甲戌朔日蝕﹞詔諸路各置教授七年甲寅安石出知府事詔出入如二府儀朝會綴中書門下班依舊提舉修撰經義賜江寧府常平米五萬石修水利十一月郊八年乙卯﹝正月雨木冰雨土及黃毛八月庚寅朔日蝕彗出軫﹞忤絳乘間白上復相安石上從之翌日遣禦藥院劉直方賫詔召安石安石不辭倍道赴闕行戶馬法大赦求直言九年丙辰安石之再入也多稱病求去及子雱死力請解機務上亦遊厭安石所爲故又出判江寧安石懇辭丐以本官領宮觀上遣內侍梁從政賫詔獎諭須視事乃還從政畱建康累月安石請不已許以使相爲集禧觀使又累辭使相乃以本官爲觀文殿大學士領觀使復放歸田裏王安國爲大理寺丞江寧府監當命下而安國病死矣初安石夫人之弟吳生者謁安石於金陵寓正佛寺與太守葉均忤轉運毛沈判官李琮牒州遣二皁逮吳生吳生奔安石家適中使至撫問安石回日首以此奏於是葉毛李皆罷而以呂嘉問爲守又除王安上提點江東刑獄遷治所於金陵十年丁巳天下系籍義保甲民兵合七百一十八萬有奇河大決北流斷絕十一月甲戌郊三年庚申﹝彗出太微堙十一月己丑朔日蝕﹞知諫院舒亶言中書檢正官張商英與臣手簡並以其婿王潙之所業示臣臣職在言路事涉干請不敢隱默詔商英落館閣校勘監江寧府江寧縣稅初亶爲縣尉坐手殺人停廢累年商英爲禦史言其才可用乃得攺官至是反陷商英士論惡之蘇軾謫居黃州後移汝州過金陵見安石甚款軾曰大兵大獄漢唐滅亡之兆祖宗以仁厚治天下正欲革此今西方用兵連年不解東南數起大獄公獨無一言以救之乎安石舉手兩指示軾曰二事皆惠卿所啟安石在外安敢言軾曰固也然在朝則言在外則不言事君之常禮耳上所以待公者非常禮公所以事上者豈可以常禮乎安石厲聲曰安石須說又曰出在安石口入在子瞻耳四年辛酉﹝十一月癸未朔日蝕﹞五年壬戌﹝雨土四月壬子朔日蝕﹞發運司言江東轉運司去冬並不計置糴納糧乞取問判官郟亶詔轉運司專以經理財用供辦歲計爲職今亶曠弛如此宜令發運司選官劾罪先是亶數上書獻均稅圖上以亶不修職事專務求奇希功久欲罷絀故因劾之六年癸亥﹝四月雨土九月癸卯朔日蝕﹞陳繹免除名勒停追太中大夫落龍圖閣待制知建昌軍子承務郎彥輔衝替繹坐前作木觀音像易公使庫檀像私用乳香買羊虧價爲絹二十八匹彥輔坐役禁軍織木綿非例受公使庫饋送而報上不實也七年甲子集禧觀使王安石請以所居江寧府上元縣園屋爲僧寺賜報寧爲額八年乙丑﹝三月神宗崩太子煦立廟號哲宗﹞上聞王安石貧命中使甘師顏賜金五十兩安石卽以金施之定林僧捨師顏因不敢受常例回具奏之上諭禦藥院牒江寧府取師顏常例大赦元年元年丙寅六月罷吳革江東轉運判官先是判官三員革替齊諶而劉拯尙在任有詔止除一員司馬光爲左僕射奏罷靑苗錢二年丁卯禁造箔金三年戊辰安石旣病邸吏報司馬光拜相安石悵然曰司馬十二作相矣命侄防取其日錄焚去防以他書代焚後朝廷因蔡卞請下江寧府王防家取日錄減落事實文致姦僞盡攺元佑所修神宗正史安石在金陵聞朝廷變其法夷然不以爲意及聞罷役法愕然曰亦罷至此乎四年己巳﹝晝有流星出東北﹞江寧府司理參軍鄆州州學教授周穜上書請以王安石配享神宗正言劉安世翰林學士蘇軾劾罷之立縣令課績法六年辛未﹝五月己未朔日蝕﹞二月上元縣修漢秣陵尉蔣子文祠賜額惠烈七年壬申寬淮浙積逋二年乙亥左司郎中張商英坐蓋漸交通謫添差監江寧府稅務三年丙子六月庚申從敕令所言江寧府上元縣並行謁禁法四年丁丑﹝六月癸未朔日蝕火入鬼輿彗出氐斜指天市垣光芒三尺餘掃巴星未幾犯宦者復犯帝座﹞九月一日江寧府奉詔遣茅山道士劉混康詣闕大赦求直言元符元年戊寅﹝地震﹞王旐王斿進狀言父安國冤抑詔元佑指揮更不施行並令攺正王斿差監江寧府糧院秦傳國寶出咸陽攺元十一月甲子郊三年庚辰﹝正月哲宗崩弟佶卽位廟號徽宗﹞侍禦史陳次升等論蔡京蔡卞交結近習蹤迹詭祕自除邊帥卽懷怨望力丐宮祠偃蹇不行願正典刑以警在位建中靖國元年辛巳﹝正月朔有流星光燭地自西南入尾抵距星是夕有赤气起東北方亙西方中出白气二將散復有黑气在旁四月辛卯朔日蝕﹞女眞阿固達立二年癸未攺淨相院額天寧萬壽禪寺三年甲申﹝十月雨雹﹞六月二十九日監司薦江寧府進士傅其瑀經行爲鄕閭所推詔乘馹赴闕丙申郊五年丙戌﹝正月彗出西方竟天﹞求直言大赦大觀元年丁亥﹝十一月壬子朔日蝕幹寧軍黃河淸八百里攺幹寧爲淸州廬州﹞禦筆東南久安兵寡勢弱人輕易搖或遇水旱巨盜竊發當謹不虞之戒江南東路江寧府控山臨海大水阻隔山川鞏固險不可近屢經割據昔人守之久不能下可以江寧府爲帥府十月詔修句容茅山元符觀句曲眞人祠加號大茅君盈太元妙道沖虛眞君中茅君固定籙至道衝靜眞君小茅君衷三宮保命微妙衝惠眞君元符萬寧宮神祠封護聖侯廟萬寧宮二使者祠封靈佑靈護侯廟溧陽縣史崇祠賜額顯惠廟二年戊子﹝五月庚戌朔日蝕﹞十二月六日詔江東轉運使家願駁正大辟特轉一官減四年磨勘三年己丑﹝六月至十月江淮大旱冬甘露降尙書省﹞吏部言尙書大選合曉示親民闕凡五十處見在部待次親民者二百四人詔將兩浙湖州江南江寧府管界巡撿今後並差大使臣仍替見任人年滿闕十月十五日尙書省言知江寧府曾孝序奏江寧府言夏秋相繼亢旱民間髙田一例不熟已差官撿放向去必大闕食決至流移除已出糶常平米數及依條措置賑濟外契勘民間種田每歲於收成之時存畱準備春種今歲旣旱饑不足以充口食欲將常平司見在諸色錢諸司封樁錢趁時收糴稻種候將來春種出糶與力田之人不惟抑兼並厚邀髙價之獘庶使被災下戶來歲無曠土之患或人戶無錢赴糴有情願借貸之人仍許官司量度逐戶田畝稅數多寡借貸並依常平斂散之法候秋熟先次代納庶幾稍寬民間嗣歲之憂詔依所奏疾速施行江寧府歲貢生白瓜子羅三百匹是年敕減作二百匹四年庚寅﹝有星孛於中宮長數丈始出王良造父間遂歷閣道逆行入紫宮幾徧掃垣內外座已退俄又進掃帝座者再前後三十餘日乃滅有星如月徐徐南行而落光照人物與月無異﹞十月八日詔江南路走馬承受分在洪州江寧府兩處駐札相去遼遠凡有被受朝省文字不能互知自今後應有文字並雙封降付兩處照會庶免關報畱滯二月禁然頂煉臂自毀者求直言大赦政和元年辛卯

二年壬辰昂在府刑不加峻而頑猾屏百廢具舉外戶不閉三年癸巳江寧府言王雱止一女生三歲而雱卒及長適通直郎呂安中生一女而安中卒年方二十七歲歸宗守義無能奪其志者乞朝廷特加封號以爲天下節婦之勸從之八年戊戌﹝五月壬戌朔日蝕女眞阿固達稱帝﹞兪桌以述古殿學士知府事十二月朔攺元大赦宣和元年己亥﹝四月丙子朔日蝕一夕五鼓西北有赤气數十道亙天犯紫宮北斗仰視星皆若隔絳紗拆裂有聲又間以白黑二气自西北俄入東北延及東南其聲不絕迨曉乃止﹞盜發淸溪橫潰四出聲搖江東起漢之知府事其經術政理文詞字畫當時皆號第一郊二年庚子﹝十月戊辰朔日蝕﹞十月二十三日詔減省江寧府添差兵官人數三年辛丑﹝八月有眚忽靑黑無光其中洶洶而動若鈹金而湧沸狀日旁有黑正如水波周回旋轉將暮而稍止黑眚出落陽﹞睦州妖賊方臘反正月十九日詔金陵乃喉襟之要當占據江寧守把鎭江次議討賊時王稟已守楊子江口劉鎭守金陵童貫次鎭江賊已陷崇徳縣又陷寧國府旌徳縣劉延慶卻守金陵劉鎭移廣徳軍楊可世赴宣州合兵討擊五月六日臣僚言睦賊猖獗大兵奉行天討已見平靖慮班師之後餘孽尙在詔江寧府帶安撫使閏五月八日宣撫司奏江浙被賊曾經焚掠去處並合增修城池無則創築詔修江寧府城壁仍招置修城人兵二百人專一修浚不得別兼他役又奏睦賊旣平民方還業非屯戍兵鎭遏無以潛消凶暴今措置已於江南東路畱戍兵七千九百六十人分在江寧府等處其軍並隸本路安撫司統轄訓練四年壬寅十一月郊五年癸卯﹝八月辛巳朔日蝕十月雨木冰金太宗烏奇邁立﹞四月十一日江南東西路置提舉鹽事官於江寧府置司六年甲辰

七年乙巳﹝十二月徽宗傳位太子桓廟號欽宗三月朔雨雹﹞九月二十二日襄奏請罷丹陽因城石臼三湖爲圩田及言關銀林河爲不切之務詔升顯謨閣直學士禦筆王安石輔相神考建立法度﹝艼去丁攺﹞安國安上安禮亦曾被遇先帝今其家聞頗零替可特推恩二房見居長人與除初等職名王模王稅並除直祕閣靖康元年丙午﹝十二月欽宗與上皇及六宮皇族北狩丙辰太白熒惑歲鎭四星聚張壬戌彗出紫微垣東北長數丈拂帝座掃文昌大風拔樹雪霽彗見有白气出太微垣庚申日出如血﹞十一月金人入侵丙辰京城失守至大金陵新志卷三中之下元

張弦撰

金陵表六

宋二天時地域三年己酉﹝四月上發臨安如建康閏八月上發建康如浙西九月丙子朔日蝕﹞詔攺江寧爲建康府三十二年壬午﹝二月癸卯上發建康如臨安六月秀王偁之子脊受禪廟號孝宗正月戊辰朔日蝕是春淮水溢中有赤气如凝血七月戊申地震大風拔木﹞修築建康府城二年甲申﹝二月雨雹六月甲寅朔日蝕七月江東浙西水雨雹﹞

置柵石頭城以處北人之來降者乾道元年乙酉﹝三月雨雹大雪﹞

修築建康府城徳佑元年乙亥﹝六月庚申朔日蝕旣時天地晦瞑咫尺不辧人雞騖歸儼如暮夜自巳至午其明始復自淮以西北天色明朗其日夏貴攻復無爲和州城堡﹞二月左丞相巴延平章政事阿珠開省建康夏五月丞相巴延入覲升中書右丞相平章阿珠升左丞相擢昭毅大將軍上萬戶權行中書省事阿勒哈中奉大夫行中書省參知政事十月左丞相阿珠統兵圍揚州右丞相巴延同行樞密院進兵常州海道參政阿嘍罕自溧陽廣徳進兵臨安明年二月宋亡江淮行省治揚州天時官守建炎元年丁未﹝欽宗之弟構卽位廟號髙宗正月辛卯朔大風霾是夜西北陰雪中有如火光戊子夜白气貫斗丁酉風霾日色薄而有暈大風吹石折木﹞宇文粹中仍知府事轉運使李彌遠權府事五月以資文閣直學士朝奉大夫翁彥國知府事兼江東安撫使爲步軍都總管充經制使七月彥國致仕八月起復朝散大夫祕閣修撰趙明誠知府事仍兼江南東路經制使閏八月上發建康如浙西九月丙子朔日蝕﹞二月誠移知湖州三月呂頤浩以中大夫同僉書樞密院事知府事兼江南東路安撫制置使四月起發勤王拜尙書右僕射顯謨閣直學士朝請郎連南夫知府事六月以太中大夫工部侍郎湯東野知府事閏八月東野攺除提舉應副六宮事務以朝請郎徽猷閣待制胡舜陟知府事兼沿江制置使始此以右僕射杜充兼江淮宣撫使知府事十月顯謨閣直學士朝請郎陳邦漪在府事四年庚戌﹝三月壬子赤气亙天﹞五月沿江分三路置安撫大使以建康饒宣徽太平廣徳隸建康府路置司池州以呂頤浩爲大使詔一品以上卽除大使八月以正議大夫徽猷閣待制趙﹝山蒙﹞知府事兼江東兵馬鈐轄節制管內軍馬省安撫使都總管九月江東西路安撫復置於建康府紹興元年辛亥﹝二月己卯日中有黑子彗星見彗出胃﹞六月初四日﹝山蒙﹞提舉臨安府洞霄宮中散大夫直寶文閣張縝知府事十一月縝移饒州資政殿學士左中大夫葉夢得知府事兼江南東路安撫大使馬步軍都總管兼充壽春府滌濠廬和無爲軍宣撫使二年壬子閏四月夢得提舉臨安府洞霄宮端明殿學士朝奉郎李光知府事兼江東安撫使仍兼六郡宣撫使十月初六日光提舉臺州崇道觀十二月端明殿學士朝奉大夫趙鼎知府事兼江東安撫使劉光世爲江東西宣撫使置司建康三年癸丑﹝秋七月大旱﹞三月趙鼎移知洪州五月降授右朝請郎徽猷閣待制歐陽懋知府事八月左朝請郎徽猷閣待制沈晦知府事九月初八日提舉臺州崇道觀十二月初一日左朝奉郎直龍圖閣呂祉知府事主管江東安撫司公事五年乙卯﹝正月朔日蝕﹞二月呂祉除撿正諸房文字三月左中奉大夫直祕閣葉宗諤知府事兼主管安撫司公事張俊爲江東宣撫使置司建康尋加少保七年丁巳﹝二月癸巳朔日蝕三月辛未上至建康﹞四月宗諤除福建路轉運使二十二日右朝請大夫直龍圖閣張澄知府事兼主管安撫司公事八年戊午﹝二月上自建康如臨安遂都馬彗出西方﹞二月初四日澄移知臨安府端明殿學士左通議大夫章誼知府事兼安撫大使兼行宮畱守司公事安撫兼畱守司始此六月二十六日提舉江州太平觀同月資政殿學士左中大夫葉夢得知府事兼江南東路制置大使兼畱守十一年辛酉﹝七月旱﹞十一月初十日夢得除觀文殿學士再至十二年壬戌十一月二十二日夢得移知福州十三年癸亥﹝十二月癸未朔日蝕﹞正月十一日少傅鎭潼軍節度使信安郡王孟忠厚判建康府事兼江東安撫制置大使十四年甲子二月二十日忠厚移知紹興府資政殿大學士降授左通議大夫張守知府事兼江東安撫制置大使十五年乙丑﹝四月彗出東方六月乙亥朔日蝕﹞正月守致仕四月十一日敷文閣直學士右朝奉大夫晁謙之知府事兼江東安撫使十八年戊辰五月初四日謙之罷二十日顯謨閣學士在太中大夫鄭滋知府事十九年己巳﹝甘露降溧陽縣三月癸未朔日蝕﹞二月十一日滋政仕四月十三日敷文閣直學士右中大夫兪俟知府事十一月初二日移知紹興府十二月初八日右中奉大夫直祕閣王晌知府事主管安撫司公事二十二年壬申二月二十二日晌移知宣州四月二十日資政殿學士左朝奉郎楊願知府事十一月二十八日致仕

二十三年癸酉二月二十一日右朝散郎王循友知府事兼主管安撫司公事

二十四年甲戌﹝正月地震五月癸丑朔日蝕﹞四月初二日循友罷五月十三日敷文閣直學士右宣奉大夫宋貺知府事二十五年乙亥﹝五月丁未朔日蝕﹞十一月二十日貺兩易知平江府封秦檜建康郡王二十六年丙子﹝六月有星晝隕七月彗出井﹞二月寶文閣學士左朝議大夫張燾知府事三十一年辛巳三月四日仲通罷二十日資政殿大學士左太中大夫王綸知府事八月十三日綸致仕十月二十三日以資政殿學士左中大夫張燾知府事再至十一月初四日燾召赴行在十二月十九日特進觀文殿大學士和國公張浚判府事兼行宮畱守專一措置兩淮事務兼措置淮東西建康鎭江府江池州軍馬三十二年壬午﹝二月癸卯上發建康如臨安六月秀王偁之子脊受禪廟號孝宗正月戊辰朔日蝕是春淮水溢中有赤气如凝血七月戊申地震大風拔木﹞六月二十日浚入對七月八日浚特授少傅進封魏國公八月二十日左朝散大夫試中書舍人宣撫判官事陳俊卿榷知府事兼安撫使行宮畱守隆興元年癸未﹝二月雨雹六月庚申朔日蝕七月太白晝見旱蝗﹞張浚除樞密使仍都督江淮軍馬俊卿攺督府參贊俊卿力辭府事乃除禮部侍郎參贊如故五月十六日左朝散大夫直歉猷閣陳之茂知府事兼主管安撫司公事浚以宿州師失利貶官攺宣撫使八月復都督十一月赴行在二年甲申﹝二月雨雹六月甲寅朔日蝕七月江東浙西水雨雹﹞

三月七日之茂召赴行在左承議郎敷文閣待制張孝祥知府事十月十二日罷十一月十一日右朝散大夫直徽猷閣呂擢知府事兼主管安撫司公事干道元年乙酉﹝三月雨雹大雪﹞

二月一日擢罷以端明殿學士左通議大夫汪澈知府事九月十二日召赴行在十月九日左朝請郎直寶文閣王佐知府事二年丙戌七月二十日佐攺知平江府八月六日徽猷閣直學士朝請大夫陳之茂知府事九月二十四日致仕十一月七日右中大夫敷文閣待制方滋知府事三年丁亥九月二日滋召赴行在二十四日左朝奉郎充集英殿修撰史正志知府事兼沿江水軍制置使兼提舉學事四年戊子六月二十二日正志轉朝散郎五年己丑﹝八月朔日蝕﹞六月二十六日正志除敷文閣待制六年庚寅二月二十二日正志攺知成都府三月一日朝請大夫祕閣修撰唐瑑知府事七年辛卯三月初十日瑑攺除太府卿淮東總領六月二十三日端明殿學士左中大夫洪遵知府事七月四日赴行在奏事十八日除資政殿學士回府九年癸巳夏﹝五月朔日蝕十一月朔日蝕﹞十二月二十七日遵提舉臨安府洞霄宮淳熙元年甲午﹝十一月甲申日蝕﹞正月二十六日敷文閣學士左朝散大夫葉衡知府事提舉學事兼管內勸農營田使守臣以勸農營田系銜始此後仿此二月召赴行在五月十一月朝議大夫充龍圖閣待制胡元質知府事六月四日召赴行在奏事七月除敷文閣直學士回府十二月十一日召赴行在二年乙未﹝七月彗出西方﹞三月二十一日資政殿大學士中大夫劉珙知府事三年丙申﹝三月丙午朔日蝕四月雨雹﹞八月十七日珙轉太中大夫四年丁酉﹝正月雨雹九月丁酉朔日蝕﹞五月十一日珙除觀文殿學士再任五年戊戌﹝雨土者三雨雹者再八月旱﹞七月珙致仕十月十六日特進觀文殿大學士陳俊卿判府事六年己亥

七年庚子七月二日俊卿除少保八年辛丑三月二日俊卿除醴泉觀使進封申國公四月十三日端明殿學士中大夫範成大知府事九年壬寅十一月初二日成大特授太中大夫十年癸卯十一月朔日蝕八月三十日成大除資政殿學士提舉臨安府洞霄宮九月二十日端明殿學士正奉大夫錢良臣知府事十二年乙巳﹝二月雨雹五月地震﹞三月十七日良臣授資政殿學士十五年戊申﹝六月雨雹八月甲午朔日蝕﹞八月良臣提舉臨安府洞霄宮八月三十日朝散大夫敷文閣待制江東安撫使章森知府事十六年己酉﹝二月孝宗傳位太子惇尊孝宗爲壽王二月辛酉朔日蝕﹞閏五月一日森轉朝請大夫

紹興元年庚戌九月二十一日森轉朝議大夫除顯謨閣待制再任二年辛亥正月森攺知江陵府二月煥章閣直學士通議大夫江東安撫使余端禮知府事四年癸丑三月端禮召赴行在七月顯謨閣學士通奉大夫江東安撫使鄭僑知府事十二月授正議大夫

五年甲寅﹝孝宗崩光宗疾甚立子擴爲帝尊光宗爲太上皇大元兵助金愛王大辦攻金﹞正月二十三僑除吏部尙書固辭攺除龍圖閣學士依舊知府事七月二十五日仍除吏部尙書

慶元元年乙卯﹝正月丙辰白虹貫日三月丙戌朔日蝕庚寅太白經天七月太白經天十一月雨土﹞正月二十二日寶文閣學士太中大夫江東安撫使張枃知府事二年丙辰﹝正月戊子雷﹞三年丁巳﹝四月雨土旱雨雹十一月雷十二月雨土﹞二月枃除龍圖閣學士知隆興府五月二十日資政殿學士中大夫江東安撫使趙彥逾知府事四年戊午﹝八月白气亙天九月壬寅太白晝見癸卯太白經天﹞二月三十日彥逾除資政殿大學士依所乞與宮觀十二月二十七日華文閣學士中大夫江東安撫使錢象祖知府事五年己未﹝正月庚午雪癸酉白气亙天八月癸亥白气酉天﹞十一月象祖除徽猷閣學士提舉江州太平興國宮六年庚申﹝正月己丑雨土乙酉雪六月丙午太白經天九月雨土十月太白晝見大夫兵破上都圍和龍﹞閏二月四日鎭安軍節度使開府儀同三司江東安撫使吳琚知府事嘉泰元年辛酉

二年壬戌﹝正月己巳雷四月雨雹五月甲辰朔日蝕七月不雨十二月日中有黑子﹞正月七日琚再任三月二十三日特授少保十月十四日致任十二月二十日徽猷閣學士朝議大夫江南東路安撫使李林知府事三年癸亥﹝正月雷四月己亥朔日蝕七月白虹貫天九月大風十一月大風﹞四年甲子﹝正月乙亥大風癸未日有黑子辛卯雷壬辰雨雹二月有赤气亙天﹞三月林除寶文閣學士宮觀四月五日敷文閣學士通議大夫江東安撫使丘崇知府事二年丙寅﹝大元太祖皇帝卽位正月雪雷雨雹二月久雨九月雷﹞四月崇除寶文閣學士再任六月六日除刑部尙書江淮宣撫使二十二日朝請大夫寶謨閣待制江東安撫使葉適知府事七月十一日兼沿江制置使

二年丁卯﹝二月雪﹞二月適除寶文閣待制攺兼江淮制置使專一措置屯田七月召赴行在九月朝散大夫寶謨閣待制江東安撫使徐誼知府事兼江淮制置使專一措置屯田九月十八日免兼制置使依舊知府事十一月攺知隆興府十二月十六日資政殿學士通奉大夫江東安撫使丘崇知府事嘉定元年戊辰﹝正月雷四月雨雹五月太白經天蝗九月大風﹞正月五日崇除江淮制置大使兼知府事六月召赴行在八月十四日觀文殿學士金紫光祿大夫江東安撫使何澹知府事兼江淮制置大使

二年己巳﹝二月大風熒惑入太微垣三月雨雹四月蝗﹞六月二十九日澹丁母憂八月二十五日龍圖閣學士通奉大夫江南東路安撫使楊輔知府事九月十三日致仕

三年庚午﹝正月雨土雷六月丁巳朔日蝕八月大風拔木﹞正月二十七日朝請大夫龍圖閣待制江東安撫使黃度知府事兼江淮制置使四年辛未﹝二月大風七月太白晝見九月雷十一月己酉朔日蝕大朝建號﹞六月十六日度除寶謨閣直學士十二月六日磨勘轉朝議大夫五年壬申﹝九月太白晝見十月雷大元兵圍燕京﹞十月五日度除權禮部尙書兼侍讀六年癸酉﹝二月太白晝見﹞正月十日中奉大夫寶文閣待制江東安撫使劉矩知府事兼江淮制置使十四日轉中大夫七年甲戌﹝五月太白經天九月壬戌朔日蝕太白晝見雷金宣宗遷都汴﹞十月二十八日矩轉太中大夫八年乙亥﹝二月雨土雨浙江東旱蝗大元破燕京﹞七月八日矩除權工部尙書兼太子詹事九月十日致仕十一月十日明請大夫右文殿修撰主管江南東路安撫司公事兼主管江淮制置司公事李大東知府事九年丙子﹝二月甲申朔日蝕五月太白晝見西山地震黎州山崩﹞正月六日大東召赴行在十年丁丑﹝正月丙子大風拔樹二月地震雪六月太白晝見經天﹞二月十五日寶謨閣學士中大夫江淮制置使江東安撫使李玨知府事七月二十五日轉太中大夫十二年己卯﹝二月太白晝見三月太白晝見六月太白晝見﹞正月三日進封開國伯四月二十四日丁母憂七月十日中奉大夫顯謨閣待制江東安撫使李大東再知府事九月十六日除寶文閣待制沿江制置使仍知府事十四年辛巳﹝三月長星見五月甲申朔日蝕大水﹞十月大東轉中大夫十五年壬午﹝五月太白晝見九月雷大雨雹彗見太白又晝見大元兵自回鶻滅西夏﹞四月大東以上玉寶賞轉太中大夫進封開國伯七月除華文閣直學士九月十日除顯謨閣直學士特轉一官差提舉鳳翔府上淸太平宮十月十六日朝議大夫煥章閣待制沿江制置使江東安撫使余嶸知府事十六年癸未﹝二月雨土九月庚子朔日蝕十二月雷﹞十七年甲申﹝六月寧宗崩皇侄貴誠卽位後更名昀廟號理宗太祖十四世孫六月太白晝見經天﹞十一月二十五日嶸除顯謨閣待制特轉一官寶慶元年乙酉正月嶸致仕朝議大夫直煥章閣江東轉運副使丘壽邁暫兼權沿江制置司江東安撫司建康府職事

二年丙戌十一月二十九日壽邁除司農少卿三年丁亥二月初五日壽邁赴關中奉大夫寶章閣待制沿江制置使江東安撫使趙善湘知府事紹定元年戊子﹝正月太白經天雨雹﹞四月善湘轉中大夫六月轉太中大夫十月轉通議大夫除龍圖閣待制兼江東運使三年庚寅﹝三月雨土﹞正月善湘除煥章閣直學士十一月除煥章閣學士沿江制置大使余仍舊

四年辛卯﹝大元太宗皇帝卽位﹞三月善湘以慶壽恩轉通奉大夫進天水郡開國侯五月除兵部尙書仍任十一月轉宣奉大夫除江淮安撫制置大使余仍舊五年壬辰﹝二月太白經天大元遣使過宋議夾攻金﹞正月一日善湘除端明殿學士與執政恩例仍舊任升畱守九月除資政殿學士轉光祿大夫仍舊任進封郡公六年癸巳二月善湘奉禦筆帶職入奏續奉禦筆依前資政殿學士提舉萬壽宮七月十日朝議大夫試大理卿江東安撫使兼沿江制置使李壽朋知府事十一月十六日召赴行在端平元年甲午﹝大元滅金﹞十月十一日朝請大夫除工部侍郎沿江制置使兼江東安撫使陳韡知府事二年乙未﹝天狗星墜淮安軍聲如雷破爲碎石色紅大元抄數中原戶計﹞正月九日韡被旨帶職入奏訖回任閏七月十日除權工部尙書依舊任十月二十八日除權刑部尙書加制置大使累辭依所乞嘉熙元年丁酉﹝大元親徵回回國歸附﹞三月十八日韡特轉兩官除煥章閣學士依舊沿江制置使兼淮西制置使余仍舊二年戊戌正月初八日朝請大夫寶章閣待制沿江制置使江東安撫使別之傑知府事六月十一日除工部侍郎十一月二十九日轉朝議大夫三年己亥﹝十月虹見風雹爲災大元招諭髙麗﹞三月三日之傑除權兵部尙書兼督府參軍事

四年庚子﹝正月京師地震旱蝗白气亙天﹞三月二十六日之傑權督府職事六月二十八日除寶謨閣學士十一月十九日督府結局特受中奉大夫淳佑元年辛丑三月十一日之傑除兵部尙書兼淮西制置使和州無爲安慶府三郡屯田使尋除端明殿學士二年壬寅正月一日之傑被旨帶職入奏二月四日除僉書樞密院事四月十八日華文閣學士宣奉大夫沿江制置使江東安撫使兼節制和州無爲安慶府三郡屯田使杜杲知府事三年癸卯五月十五日杲除敷文閣學士四年甲辰三月十三日果除刑部尙書四月十二日朝奉大夫集英殿修撰沿江制置使兼江東安撫使兼和州無爲安慶府屯田董槐知府事五年乙巳四月初六日槐時暫兼權淮西總領二十八日特轉朝散大夫五月二十一日召赴行在六月二十七日中奉大夫寶章閣待制沿江制置使江東安撫使兼和州無爲軍安慶府屯田使趙以夫知府事六年丙午﹝大元定宗皇帝卽位﹞四月十二日以夫除華文閣待制閏四月轉中大夫七年丁未四月二十二日以夫除寶章閣直學士知平江府兼淮浙發運使六月初七日通奉大夫樞密使兼參知政事督視江淮京西湖北軍馬江東安撫使趙葵知府事九年己酉二月特授葵金紫光祿大夫右丞相兼樞密使督府結局固辭丞相不拜二十二日端明殿學士太中大夫沿江制置使江東安撫使兼節制和州無爲軍安慶府三郡屯田使吳淵知府事十年庚戌﹝大元滅遼東﹞五月淵除資政殿學士帶舊職仍與執政恩例進封金陵侯十一年辛亥﹝大元憲宗皇帝卽位﹞五月淵特轉通奉大夫十月以明禋恩進爵爲公十二年壬子正月淵除資政殿大學士知福州福建安撫使當月攺知平江府淮浙發運使以臣僚論罷二月寶章閣直學士通奉大夫沿江制置使江東安撫使節制和州無爲安慶府三郡屯田使王埜知府事寶佑元年癸丑六月埜除煥章閣直學士職任依舊二年甲寅﹝蜀雨血﹞六月二十八日埜除禮部尙書八月初四日寶文閣直學士通議大夫沿江制置使江東安撫使節制知州無爲安慶三郡屯田使兵嶽知府事九月轉通奉大夫三年乙卯三月﹝雨土﹞六月十一日嶽除龍圖閣直學士職任依舊七月初一日致仕八月二十二日寶章閣直學士太中大夫沿江制置使江東安撫使節制和州無爲安慶三郡屯田使馬光祖知府事十月初四兼提領江淮茶盬所四年丙辰﹝大元抄數遼東戶計﹞四月二十二日光祖除煥章閣直學士依舊任六月二十七日特轉通議大夫五年丁巳﹝十月虹見﹞正月一日光祖除寶章閣學士依舊任六月二十一日特轉通奉大夫十二月十四日除刑部尙書依舊任六年戊午二月四日光祖除端明殿學士京湖制置大使知江陵府趙與籌以觀文殿學士光祿大夫沿江制置大使兼江東安撫使知府事開慶元年己未﹝二月雨土大元憲宗皇帝卽位﹞三月馬光祖除資政殿學士沿江制置大使江東安撫使再知府事十月趙葵爲樞密使江東西宣撫策應大使屯兵信州二年庚申四月以江面肅淸升光祖資政殿大學士依舊任五月光祖兼總領淮西江東軍馬錢糧四年壬戌三月初四日希得以淮西總領職事交割與吳革當月除刑部尙書依舊任當月二十八日兼淮西總領十一月闕日以明堂禮成進郪縣開國伯加食邑三百戶五年甲子﹝十月理宗崩福王之子﹝裏去裏攺基﹞卽位廟號度宗二月雨土七月甲戌彗出柳芒角燭天長十數丈自四更從東方見日髙方斂如是者月餘大元都燕京攺至元元年﹞正月姚希得申乞免兼淮西總領二月二日奉旨依二十日交割與江東運副陸景思三月六日希得奉禦筆召赴行在二十四日奉禦筆除兵部尙書兼侍讀是月六日三省同奉禦筆馬光祖依舊職除沿江制置大使江東安撫大使兼行宮畱守再知府事十二月十一日奉禦筆特轉金紫光祿大夫加食邑四百戶食實封一百戶咸淳元年乙丑八月馬光祖辭兼總領二十二日奉旨陳謙亨戶部郎官淮西總領九月二十五日交割二年丙寅十一月準省札以鎭巢升軍攺作節制和州安慶府無爲鎭巢軍四郡屯田使系銜三年丁卯六月六日三省同奉禦筆馬光祖除參知政事尋其辭免再奉禦筆依前觀文殿學士依舊任四年戊辰﹝閏正月大風雷雨十月朔日蝕﹞二月二日三省同奉禦筆馬光祖分閫累年備宣勞效特轉一官令再任光祖三具奏辭免二月伏準尙書省札子備奉旨依已降詔不允不得再有陳請五年己巳﹝大元頒行蒙古字常州雞羽生距﹞三月二十四日三省同奉禦筆馬光祖除知樞密院事兼參知政事吳革除寶文閣直學士沿江制置使江東安撫使主管行宮畱守司公事知府事七年辛未﹝大元建國號興蒙古學江南大饑﹞黃萬石沿江制置使知府事九年癸酉﹝大元詔諭呂文煥江南平地產白毛臨安尢多﹞四月黃萬石赴召除侍郎趙溍爲沿江制置使知府事徳佑元年乙亥﹝六月庚申朔日蝕旣時天地晦瞑咫尺不辧人雞騖歸儼如暮夜自巳至午其明始復自淮以西北天色明朗其日夏貴攻復無爲和州城堡﹞二月建康民歸附設建康宣撫司萬戶廉希願索多兼宣撫使王榮充同知建康府事東路宣撫副使五月徐王榮隨丞相入覲授驃騎衛上將軍兩處招討使宋右丞相陳宜中都督江淮軍馬建府臨安以端明殿大學士汪立信爲沿制置使江東安撫招討等使時建康已歸附立信死於髙郵天時政事建炎元年丁未﹝欽宗之弟構卽位廟號髙宗正月辛卯朔大風霾是夜西北陰雪中有如火光戊子夜白气貫斗丁酉風霾日色薄而有暈大風吹石折木﹞宰相李綱議以建康爲東都命守臣葺城池治宮室積糗糧以備臨幸衛尉少卿衛膚敏言建康實古帝都外連江淮內控湖海爲東南要會中書舍人劉玨亦言金陵天險前據大江可以固守於是宰相而下皆主幸東南之議李綱請置漱公江帥府以備控扼於是江寧府帶本路安撫使仍以馬步軍都總管系街江寧府禁卒周徳叛執知府宇文粹中殺民吏會經制司屬官鮑貽遜統勤王兵七千至城下徳等乃受招安李綱行次江寧與漕臣李彌遠謀誅首惡五十人其眾千餘令常平提舉王枋部赴行在溧陽縣卒起應周徳知縣楊邦乂捕滅之事聞遷本府通判五月大赦攺元詔江寧府修建景靈宮諸帝共作一殿諸後共作一殿令知江寧府翁彥國修城繕治宮室給鹽鈔十萬貫彥國具札子以爲不足用有指撥兩浙淮南鹽錢四十萬貫付之爲五十萬貫且令其因陋就簡不事華壯上一日忽宣諭彥國修城搔擾蓋彥國使籍民輸修城磚數百萬其人踰虔吉南安諸郡率千錢致兩磚他費類此綱奏曰創修宮室一新城池集事之初其勢不得無擾莫若明降指揮令其掇移神霄宮及常司廨宇一切拆舊修蓋城壁亦因舊增葺使彼有所執守則費用省而搔擾之患自息乃命尙書省札下旣而復批出責降八月二十六日殿前都指揮使兼京城副畱守郭仲荀護衛隆佑太后前去江寧詔東南安撫經制等使及發運監司州軍官並聽仲荀節制每縣添武尉一員二年戊申六月詔疏決建康系囚雜犯死罪已下減一等杖以下釋之戶部尙書葉夢得請上南渡阻江爲險以備不虞又請以重臣爲宣總使一居金陵總江浙之師以備退保羣盜張遇號一窩蜂破鎭江屯金山寺及楊子橋詔呂頤浩率江淮制置使劉光世兩浙制置使王淵等圖之頤浩單騎入賊營遇等皆出迎惟劉彥不至乃主謀不降者頤浩斷其足釘於楊子橋上餘黨怖而釋甲十二月二十六日詔江東路武臣提刑於江寧府置司三年己酉﹝四月上發臨安如建康閏八月上發建康如浙西九月丙子朔日蝕﹞金人入侵上渡楊子江至鎭江府顧中書侍郎朱勝非曰今徑往杭州此中諸事暫畱卿處置事定卽來呂頤浩充江浙制置使劉光世爲行在五軍制置使屯鎭江府控扼江口揚惟忠總制江南東路軍馬屯江寧府三月一日命簽書樞密院事呂頤浩領建康府事是月苗傳劉正彥爲逆請太后垂簾聽政上爲太上睿聖仁孝皇帝居別宮太子魏國公攝政攺元明受大赦天下乙酉頤浩交府事丁亥赦書至江寧人情恟恟時頤浩之子摭遣人賫蠟彈告變甲午頤浩自江寧起兵乙未次丹陽與劉光世會壬寅至平江府與張浚會乙巳勤王之師五萬發平江府二凶檄杭州集保甲選器械扃城門塞河道守臣康允之悉不爲行丁未文武百官赴睿聖宮迎請復辟四月戊申朔上禦朝復建炎年號除二凶淮南兩路制置使勤王之師至北關二凶開湧金門遁去辛亥以頤浩爲右僕射中書侍郎上發杭州幸江寧府駐蹕神霄宮禦筆攺江寧府爲建康府親書禦制中和詩賜張浚曰願同越勾踐焦恩先吾身卒章曰髙風動君子屬意種蠡臣五月九日頤浩奏曰陛下駐蹕江寧攺爲建康𨿽已付本府施行緣諸路未盡知行幸所臨欲乞模勒親筆庶使知陛下進幸中原以圖恢復之意從之其親筆令建康府收掌六月以久雨不止召郎官以上赴都堂詢缺政手詔以四事自責立皇子敷爲皇太子秋太子得疾方瘳宮人誤觸金香鼎僕地有聲太子應時驚搐不止上命斬宮人於廡下少頃太子薨年三歲殯於建康城中鐵塔寺法堂西偏之小室七月韓世忠軍還執苗傳劉正彥苗翊磔於建康市梟其首韓世忠進檢校少保武勝昭慶軍節度使賞平苗劉之功賜忠勇二字表其旗幟妻封和國夫人給內中俸鄕貢進士李時雨上書言乞擇宗室之賢者一人以系屬四海建炎以來言儲嗣者自時雨始杜充棄京師之建康嶽飛說之曰中原之地尺寸不可棄況宗廟社稷在京師陵寢在河南尢非他地比不聽遂從之建康上諭宰臣曰張守入對言不如畱杜充建康不可過江頤浩曰臣與李綱周望韓世忠議本自如此上曰善遂決吳越之行於是命諸將分守沿江防淮之議前格頤浩張浚薦充除右僕射尋命兼江淮宣撫領行營之眾數萬節制諸將上遂發建康知浙西詔諸路送納綱運物色除見錢並糧斛赴建康府戶部送納外其餘金銀絹帛並赴行在送納十月建康府都總管司言乞於東陽鎭添置巡檢一員撥軍捍禦從之十一月金人大舉兵舉李成侵烏江縣杜充在建康閉門不出嶽飛扣寢閣諫曰大敵近在淮南睥睨長江臥薪之勢莫甚此時公乃不省兵事若金陵失守公能復髙枕於此乎充竟不出敵由馬家渡渡江上遣飛等十七人將兵二萬與之敵大將王﹝王燮﹞以眾數萬先遁諸將皆潰去獨飛力戰飛灑血厲眾曰建康江左形勢之地使金人蟠據何以爲國今日之事有死無二輒出此門者斬辭色慷慨士皆感泣敵犯溧陽飛遣人夜半馳至縣殺獲五百餘人擒女眞漢兒並僞同知溧陽縣事渤海大師李薩布等一十二人及千戶琉格是月敵陷建康杜充旣率麾下降烏珠總領李梲守臣陳邦光並降通判楊邦乂不從刺血書衣裾曰寧爲趙氏鬼不作他邦臣見烏珠大罵敵怒剖腹取其心尋賜廟額曰褒忠謚忠襄贈祕閣事見本傳中車駕幸建康復加贈賜曰顏眞卿異代忠臣且錄其後況爲朕死節乎宣教郎趙壘之以前任上元縣丞金人侵犯迎敵陣亡與子恩澤一資下罪已詔是年置榷貨務都茶場於建康四年庚戌﹝三月壬子赤气亙天﹞正月中丞趙鼎言詣遣使督王﹝山蒙﹞進軍宣州周望分兵出廣徳仍責﹝山蒙﹞不策應杜充之罪俾立功自贖並趣劉光世邀擊使敵知江左軍眾歸路稍艱必有退軍之漸如尙占臨安建康則乘暑擊之期於克復而後已時或傳金人在建康爲度夏計故鼎有是言四月金人焚建康掠人民與財物欲自靜安渡宣化而去烏珠屯六合輜重自瓜步口舳艫相銜至六合不絕嶽飛敗之於靜安五月烏珠復趨建康飛設伏於牛頭山上待之夜令百人衣黑衣混敵中擾其營敵自相攻益邏卒於營外飛潛令壯士銜杖伺而擒之初十日烏珠次龍灣飛以騎三百步卒二千馳至南門新城爲營遂戰大破烏珠之眾斬首三各余級獲萬戶千戶二十餘人獻俘行在所上詢問所俘人得二聖音問感動久之飛奏曰建康爲國家形勢要害之地宜選兵固守比張浚欲使臣守鄱陽備敵之人擾江東西者臣以爲敵若渡江必先二浙江東西地僻亦恐重兵斷其歸路非所向也乞益兵守淮拱護腹心上嘉納賜金帶鞍馬韓世忠與烏珠相持於黃天蕩烏珠見世忠整暇色沮求假道甚恭世忠曰是不難但迎還兩宮復舊疆土歸報明主足相全也烏珠旣爲世忠所扼欲自建康謀北歸不得去或教於蘆場地鑿大渠二十餘里上接江口出世忠之上又傍治城西南隅鑿渠成出舟世忠大驚金人悉趨建康世忠尾擊敗之終不得濟乃揭榜募人獻策有教其以火箭破海舟者明日引舟出江其疾如飛天霽無風海舟不能動敵以火箭射海篛蓬世忠兵亂烏珠遂遁沿江分三路置安撫大使一置司池州以建康饒宣徽太平廣徳隸之建康本帥府議者以鎭江近而江州遠乃移置大帥於池州紹興元年辛亥﹝二月己卯日中有黑子彗星見彗出胃﹞正月大赦攺元工部侍郎韓肖冑言國以兵爲彊兵以食爲本宜理淮南以修農事則轉輸可省遂命屯田員外郎置局建康行屯田之法於兩淮上在會稽大饗明堂詔敵破州縣暴骨之未斂者官爲募僧道收瘞夢得出羨谷二百斛錢三百萬募近城五寺二十人於城西隅髙原隙地爲穴得全體四千六百八十有七斷折殘毀不可計者又七八萬夢得奏京東州艱食桑柘不熟二浙商賈轉販收息數倚朝廷方議收復必將與天下爲一家京東𨿽見屬僞境然皆吾民不可因其饑寒而遂困之有旨開禁夢得於大兵之後營理學校延集諸生得軍賦余緡六百萬以授學官使刊六經於學詔江東西路依舊以升洪爲帥府二年壬子知壽春府陳辧貳於劉豫兼用紹興阜昌年號知濠州寇宏本羣盜與僞宿州守胡斌通夢得使拊之辧宏皆聽命因與之錦袍銀絹旣而豫將王彥充攻壽春夢得遣統兵官王冠等援之豫眾遁去遂復光州夢得言淮西久苦兵革人心厭亂漸思復業如滁州百姓已屢乞除知州其餘可見欲依淮東例除提點刑獄一員申舉政事招誘流亡以安輯之復業之民或量借官本勸之耕種數月之間必有成效吳表臣言大江之南上自荊鄂下至常潤其要緊處不過七渡下流如建康之宣化鎭江之瓜步當擇官兵修器械其餘非徑捷處略爲之防足矣詔以付沿江帥守無爲軍守臣王彥恢言建康古都用武之地欲保建康必內以大江爲控扼外以淮甸爲藩籬必置兵食以贍國費大江以南千里浩渺若欲控扼非戰艦不可大江以北萬里坦途欲遏長驅非戰車不可舒廬滁和良疇萬頃欲措置兵食非營田不可又言江面自建康至姑孰一百八十里其險可守者六江寧鎭碙砂夾采石大信蕪湖繁昌四月六日戶部尙書章誼言迪功郎沈惇前監建康府在城稅務一任比增四十六萬餘貫合該磨勘三十三年詔沈教特與攺次等合入官仍頒行諸路李光乞行宮比臨安增刱後殿上曰但令如州治足矣必事事相稱則土木之侈傷財害民何所不至趙鼎始至建康視事時孟庾韓世忠皆駐軍府中多招安彊寇鼎爲二府素有剛正之風庾世忠加禮敬兩軍肅然民旣安堵商旅通行焉十一月十八日門下省言建康府江南北岸荒田甚廣詔令孟庾韓世忠措置兵馬爲屯田計劉光世置背嵬親隨軍皆鷙勇絕倫一以當百又自出己意造克敵弓鬥力雄勁射鐵馬一發應弦而倒三年癸丑﹝秋七月大旱﹞正月八日詔戶部侍郎姚舜明前往建康府專一總應於都督府錢物糧斛仍於都督府選差有風力諳曉錢谷屬官四員充糧料院審計司監官都督府管下官兵等幫勘請給並經由戶部糧審院依條幫勘支給建康府榷貨務都茶場亦仰舜明提領議令江東漕臣月樁錢十萬緡以酒稅上供經制等鈔應副其後江浙湖南皆有之大爲民害劉光世言軍馬移駐建康防秋是時別無激賞錢物先奉詔支銀一萬兩江東路空名度牒一百道詔令戶部支絹三千疋專充激賞沈晦罷以臣僚言江南帥府其任不輕晦知婺州日事多輕率故有是命以劉光世爲江東宣撫使池州置司四年甲寅﹝十一月月犯昴﹞汪藻言自東晉以來累朝皆治金陵當時中原爲五胡所據以江南北僑立州郡納其流亡之人比金人入侵多驅兩河人民列之行陣彼以數百年祖宗涵養之恩一旦與我爲敵豈其本心時妻子父兄爲其以死脇之出於不得已而然耳今年建康鎭江爲韓世忠嶽飛所招遁歸者無慮萬人其情可見臣以爲莫若因此時用六朝僑寓法分浙西諸縣以兩河州郡名之如金壇權謂之南相州相人皆就居焉其它類此正月十七日呂祉言乞自紹興四年以後應拋荒田土如人戶請佃開耕已就功力未及二年𨿽元主復業且令先佃人耕作候及三年方得交還餘並依見行條法六月二日建康府獲金諜一名取問系涿州人上曰此吾民也釋之七月十九日呂祉言建康府舊存水軍指揮廢罷年深望量行支降見錢三五萬造船措置三指揮以五千人爲額從之十月韓世忠在承州以援兵未至退保鎭江時劉光世軍馬家渡張浚軍采石遂詔光世以所部兵援世忠且令浚移軍建康於是光世進屯太平州世忠復統兵過揚州拒敵十一月上問宰執江上控扼之法如何胡松年曰臣到鎭江建康備見兩軍將士奮勵必能立勛十二月二十二日詔軍駕進發令諫院船次後省泊從司諫趙霈請也先是降詔進發建康故有是命五年乙卯﹝正月朔日蝕﹞詔前宰執條上攻守策趙鼎言今鑾輿未復舊都莫如權宜於建康駐蹕控引二浙襟帶江湖運漕財谷無不便利願與二三大臣熟議之是歲金主烏奇邁死阿固達孫亶立蒙國在女眞之北在唐爲蒙古部亦號蒙骨始起兵攻金六年丙辰﹝五月金星犯畢﹞六月張浚言東南形勢莫重於建康實爲中興根本且使人主居此則北望中原常懷憤惕不敢自暇自逸而臨安僻居一隅內則易生安肆外則不足以號召遠近系中原之心遂奏請聖駕秋冬臨幸時浚在江上會諸大將議事命韓世忠屯承楚以圖淮揚劉光世屯廬州以招北軍張浚練兵建康爲進屯旴眙之計楊沂中領精兵爲浚後翼嶽飛進屯襄陽以窺中原於是國威大振曁自江上歸又力陳建康之行爲不可緩朝論不同上獨從其計趙鼎奏得張浚書云建康日納盬甚盛上曰沿路旣安商賈放心往來鼎曰亦緣久不變法上曰法旣可信自然悠久蓋自立對帶法二年不變故比之常歲增羨十月劉猊以眾數萬欲犯建康楊沂中至藕塘與猊遇遣搉鋒軍統制吳錫以勁騎五千突其軍賊兵亂沂中縱大軍乘之猊軍大敗樊相柏以司農少卿提領江淮營田公事置司建康擢王中孚爲屯田員外郎爲之副官給牛種撫存流移歲中收谷三十萬斛有奇十二月二十八日詔建康府撥上等田十頃賜王稟家以稟向在太原竭忠盡節訪聞其子三人流落故有是命七年丁巳﹝二月癸巳朔日蝕三月辛未上至建康﹞正月一日詔曰朕惟兩宮北狩之久痛切於中而道君皇帝春秋益髙念無以見勤誠之意可令入內內侍省差官一員前去建康府元符萬壽宮修建祈福道場三晝夜務令嚴潔庶稱朕心初二日中書門下省言將來車駕幸建康沿路合用錢糧並系隨軍轉運職事經由州縣不得以行幸爲名因而搔擾又詔營繕行宮不得華侈仰葉宗諤具知稟聞奏上次建康召胡安國赴行在安國上所纂春秋傳上甚重之初十日詔江南東路安撫司幹辦公事王漻獻六朝進取事類與升擢差遣李綱奏云車駕以仲春去吳越而幸建康漸爲北伐之計志慮規模可謂宏遠願益廣聖志勿以去冬驟勝而自怠勿以目前粗定而自安則中興不難致矣綱又奏沿江諸軍近多火災竊見軍馬屯聚去處多以茅竹席﹝艼去丁攺廢﹞之屬蓋搭房舍以省功力今軍駕臨幸建康千乘萬騎理當建置營房屯駐將士庶幾火不能作人得安堵四月張浚奏雨旣沾足又卽晴霽於蠶麥無妨上曰朕宮中亦養蠶兩箔許欲知民間蠶熟與否又曰朕聞祖宗時禁中有打麥殿今後圃有水朕亦令人引水灌畦種稻不惟務農重粟示王政所先亦欲知稼穡艱難耳葉宗諤言車駕到府率本府應文武官朝獻從之楊邦乂建炎死事本府建廟上甫至首詔守臣增廣修蓋嶽飛入見升宣撫使因扈駕至建康以劉光世所統王徳酈璦等兵五萬餘隸飛張浚引兵還建康入對告上曰劉光世罷軍政閒居臣有登仙之嘆上不樂六月十九日三省言建康府乞放免建炎元年至紹興元年未起左藏庫錢帛從之詔翰林院差官分視府城內外居民之病者其用藥令戶部藥局應副如有死亡貧乏令本府給錢助葬督府請修建康城期會迫促又以軍儲不足夏稅正絹每疋折錢八緡澄言行宮甫畢不宜復興大役民力已困折變何以堪之詔罷築城而折帛減二千後以爲例張浚自當國引呂祉爲援復用韓琎爲淮南漕琎倅建康日劉光世待之不以禮又嘗爲其屬劉覿所辱積此二忿故力建議罷光世軍遂以祉代爲宣撫制官後祉爲酈瓊所殺以軍降僞齊光世之兵叛後但有韓張嶽三軍鎭江軍韓氏部曲建康軍張氏部曲鄂州軍嶽氏部曲東南惟以潤升鄂三軍爲根本八年戊午﹝二月上自建康如臨安遂都馬彗出西方﹞正月十一日上諭輔臣曰將來幸浙西建康諸宮屋宇及百官廨捨皆令有司照管他時復幸免更營造以傷民力趙鼎奏令建康府拘收且言金人若以大河之南歸我當駐蹕建康上曰羣臣上殿多論建康可都蒲贄謂當擇險要之地勾龍如淵謂當修徳而不在險以二人校之如淵爲勝矣上將還臨安張守謂建康自六朝爲帝王都江流險潤气象雄偉且據會要以經理中原每對必爲上言之及將下詔東歸與趙鼎議於都督不合遂罷召張俊至宮中諭之曰朕來日東去卿在此無與民爭利勿興土木之功俊悚息承命俊見地無磚面再三嘆息上曰此事非難但艱難之際一切從儉庶幾稍紓民力朕爲人主𨿽以金玉爲飾亦無不可若如此非特一時士大夫之論不以爲然後世以朕爲何如主也二月四日宰執呈欲付呂頤浩建康畱守而頤浩以疾辭趙鼎奏曰頤浩之政長於彈壓建康之民願其來上曰繁劇之地固以彈壓爲先若不動聲气使百姓陰受賜小人卻不知也詔建康府已除行宮畱守合行事件依西京畱守司體例施行三月二十日詔自建康復幸浙西經由州縣應辦人戶見欠紹興六年以前稅賦並與除放夢得奏措置存卹河南官吏軍民脫身南來事件夢得以公府羨錢二百萬緡售經史諸書建紬書閣以藏之而著其籍於有司九年己未正月大赦建康府學在州之東南隅自罹兵火巋然僅存夢得因舊址徹而新之爲屋百二十五間辟門南向以面秦淮旣又作小學於大門之東且援西京例奏增教官一員四月二十六日詔建康府永丰圩田撥賜韓世忠夢得重建晉尙書令卞壼祠賜額忠烈攺天寧萬壽寺額曰報恩光孝爲追崇徽宗道場十年庚申溧水縣令李朝正有政績上謂秦檜曰近時縣令以政績被薦往往別除差遣不若與之進秩因任庶久則民安其政乃召對遷一官賜五品服遣還府城居民遺漏延燒府治自外門至府宅皆焚毀惟軍資府及大軍庫無損十二月八日都茶場言昨建康務場分差官吏前去眞州給賣鈔引今眞州客到稀少而建康務場繁冗監官人少乞依舊並歸建康從之十一年辛酉﹝七月旱﹞正月烏珠犯壽春府命宣撫劉錡統所部兵二萬人渡江禦之時淮西宣撫使張浚已至行在亟令向建康壬戌劉錡至柘臯適與敵會錡與諸軍合擊之浚大軍繼至敵大敗遂復廬州初夢得團結沿江民兵數萬至是呼集分據江津遣其子模領數千人守馬家渡敵果使吾叛將酈瓊輕兵來犯覺有備乃去二月己未劉光世張浚劉錡諸將捷書繼至軍聲大振夢得奏自用兵以來未有此舉詔獎之三月癸丑浚渡江歸建康時浚珍八萬皆彊壯精銳爲諸軍之冠號鐵山軍初上謂大臣曰中外議論紛然以敵逼江爲憂殊不知今日之勢與建炎不同今韓世忠屯淮東劉錡屯淮西嶽飛屯上流張浚方自建康進兵前渡敵窺江則我兵乘其後今𨿽虛鎭江一路以檄呼敵渡江亦不敢來其後卒如上所料建康屯重兵歲費錢八百萬緡米八十萬斛榷貨務所入不足以贍至是禁旅與諸道之師皆至夢得兼領四路漕計軍用不乏故諸將得悉力以戰由是朝廷稍安諸將旣罷兵乃置三總領以朝臣爲之皆帶專一報發禦前軍馬文宇淮西江東軍馬錢糧所置於建康吳彥璋以太府少卿兼總領官十三年癸亥﹝十二月癸未朔日蝕﹞詔委運司下州縣搜訪遺書十一月庚申合祭天地於南郊時已定都臨安十四年甲子江浙福建水命賑之十五年乙丑﹝四月彗出東方六月乙亥朔日蝕﹞正月戶部侍郎王鈇言被旨差置兩浙經界竊見戶部員外郎李朝正昨任溧水縣日曾措置均稅簡易不擾至今並無詞訴乞同共措置從之四月大赦七月二十九日戶部言建康府民戶見欠官錢六萬餘貫欲下總領所蠲免從之十月三日晁謙之言本府每歲合起上供米一十五萬石自經火兵至紹興五年認起一十一萬石後緣轉運副使黃惇書增起二萬四千餘石公私費力欲乞蠲免從之十六年丙寅﹝十二月彗出西南﹞親耕籍田詔守令自今每歲之春出郊勸農五月以禦書石經本頒府學十七年丁卯﹝十一月辛卯朔日蝕﹞六月二十四日詔右從政郎建康司戶張咨甫除名勒停永不收敍送循州編管仍籍沒家財以前權湖州西安鎭稅坐臧法當死貸之是歲金與蒙古議和蒙古自稱祖元皇帝十八年戊辰二月六日參知政事段拂落職宮觀興國軍居住以臣僚言建炎間建康通判楊邦乂仗節死義而拂攝倅事恬不知恥何以躐居政府遂有是命晁謙之與趙鼎交通書問又嘗爲王庶辟客得旨放罷十九年己巳﹝甘露降溧陽縣三月癸未朔日蝕﹞四月三十日溧陽縣言甘露降詔付史館七月兪俟言江東路屯駐天軍轉運判官鄭僑年才術精敏究心宣力乞令再任從之十一月郊二十年庚午八月二日建康府選鋒軍使臣張橫除名勒停送饒州編管以歐擊百姓馬拜辜內身死法當絞特貸之二十一年辛未十二月十六日詔入內內侍省東頭供奉官武翼卽吳曇除名以曇主管行宮犬內匙鑰虛作客人中賣花木盜錢入已法當絞特貸之置諸州惠民局除柴米稅二十四年甲戌﹝正月地震五月癸丑朔日蝕﹞循友在任斷配宰臣秦檜族人檜禦之遂興獄循友特貸死免籍沒家財送藤州安置男浤追兩官除名勒停弟循訓追四官除名送雷州編管二十五年乙亥﹝五月丁未朔日蝕﹞秦熹言舅王會見知平江府乞與宋貺兩易其任庶得相聚照顧家屬從之左僕射秦檜言衰病交侵乞許臣同男熹致仕二孫塤堪攺差在外宮觀檜進封建康郡王子少傅熹爲少師並致仕塤堪並提舉江州太平興國宮上久知檜跋扈祕而未發至是首勒熹致仕餘黨以次竄逐天下咸仰英斷焉十一月郊二十七年丁丑秦檜薨上首以燾帥鄕部燾至金陵積歲負內庫錢帛巨萬悉奏免之池有義子與父爭訟守昏系囚連年不決燾請移廷尉黜其守居二年政成化洽詔川馬分隸江上諸軍鎭江建康各七百五十匹二十八年戊寅曹石在南外宗教日以書抵秦檜論建儲貳事不能用授建康府教授明年燾赴闕石又以書言之燾入對言儲貳尢力適契上意遂行典禮十一月郊二十九年己卯閏六月十六日詔建康鎭江府起發水段勞費人力今截日止住津發燾以法律進其居守也禦僚吏甚嚴事無敢可否民有刃傷盜桑者投繯死吏當其主故殺狼已具察推蕭之敏抗執不書初大怒已而薦之攺秩朱熹松子也築室武夷山以講學上聞其名召之不至三十年庚辰詔寬租賦殿中侍禦史杜莘老言金人背盟輕肆侵掠願乘此諸將報捷之時駐蹕建康可以審度事勢指授方略爲諸將聲援一舉而破敵必矣四月十七日詔先降指撝戶部歲發鎭江建康各椿一百萬石訪聞已有借兌可令措置補還六月賜城北黑龍神廟額曰孚澤賜句容縣茅山天聖觀龍神祠額曰廣濟陳俊卿言職田折價而增直者計贓請禁之三十一年辛巳四月朝廷聞金人決欲敗盟令王權戍建康李顯忠戍池陽劉錡戍鎭江壁壘相望建康都統王權棄廬州去引兵屯東采石選鋒軍統領姚興者獨以所部三千人戰死幹尉子橋命葉義問以元樞督視軍馬舍人虞允文參贊軍事十一月義問至建康有旨以李顯忠代王權命充文馳至池州趣顯忠交權軍事時知府事張燾至府繞十餘日夜漏下一鼓燾方就寢允文扣門求見甚急曰此何等時而公欲安寢乎燾曰日來人情洶洶儻不鎭之以靜必不安允文曰適諜者言敵以明日渡江約晨炊玉麟堂公何以爲策曰燾當以死守畱鑰遑卹其它允文將至采石路闈葛王已立海陵爲內變所撓屯軍雞籠山用閹人梁漢臣議將自采石濟臨江築壇刑白馬祭天亮登髙臺張黃蓋被金甲據胡牀而坐諸將已爲遁計允文召統制張振等語曰敵萬一得濟汝輩亦何之今不如死中求生朝廷已別選將統此軍矣眾問爲誰允文曰李顯忠皆曰得人矣今旣有所主請爲舍人一戰允文卽與振等謀整步騎陣於江岸而以海鰍及戰船載兵駐中流擊之布陣始畢風色大作金亮自執小紅旗麾舟自楊林口尾尾相銜而出敵始謂采石無兵見振等舟大驚欲退不可金人所用舟底如箱遇風不能動盡死於江中不死者亮敲殺之怒其舟不能出江也允文具捷聞夜半復布陣待敵亮旣不得濟乃口占詔書以招王權允文答曰昨王權望風退舍使汝得以至此朝廷已將王權重寘典憲今統兵乃李世輔也汝豈不知其名若往瓜洲我固有以相待毋虛言見休但備一戰以決雌雄可也亮得書大怒遂焚宮人所乘龍鳳車斬造舟者二人於是始有瓜洲之議樞密行府畱建康先是有知數者詣行府上書云以太乙局考之外患不煩資斧冬至前當有蕭墻之憂人皆未以爲然十一月丙申天重陰有使臣胡賦者能爲天文告行府屬臣洪邁曰昨日四鼓濃云塞空而東北乃敵死之兆也未幾報亮被殺攺張浚判建康府浚被命卽行至池聞亮被殺然餘眾二萬猶屯和州李顯忠在沙上浚渡江往勞一軍見浚以爲從天而下驩呼增气敵諜報恐懼遁去顯忠乘銳追之多所俘獲上至建康浚迎見道左衛士見浚無不以手加額葉義問言比大敵進逼江上與鎭江建康太平諸郡才隔一水先報敵人謀開第二港河欲徑衝丹徒施工累日一夕大風沙漲截斷不得渡以爲水府陰佑乞峻加帝號仍令建康守臣擇地建廟遂增封八字王建廟建康賜額曰佑徳詔建康府特許添辟通判一員從浚請也三十二年壬午﹝二月癸卯上發建康如臨安六月秀王偁之子脊受禪廟號孝宗正月戊辰朔日蝕是春淮水溢中有赤气如凝血七月戊申地震大風拔木﹞正月壬申上在建康府先是殿中侍禦史吳芾言大駕宜畱建康以系中原之望有詔侍從臺諫同議駐蹕利害芾謂建康可以控帶襄陽經理淮甸若臨安則西北之勢不能相接不從遂定回鑾之議時以欽宗祔廟蹔還芾又言聞北使將至彼欲視吾虛實不如受禮建康俟其出境然後還臨安未晚亦不報詔建康選鋒軍統領姚興特贈觀察使本寨立廟賜額旌忠收復淮西日別建廟於戰沒處上將還臨安軍務未有所付張浚判建康府眾望屬之及除楊存中爲江淮荊襄宣撫使中外大失望給事中金安節權中書舍人劉珙言不可疏入上怒未幾存中還行在以浚兼之浚出將入相三十年素爲士卒所畏愛至是總軍政皆樂爲用十五日上元知縣李辟之言本縣所管金陵鐘山慈仁三鄕實鄰大江田疇化爲水面二稅虛掛版藉乞除放從之浚奏體訪東北今歲蝗虫大作米價踴貴北主名爲寬大實行苛刻百姓莫不思變乞多撥錢米付臣措置招徠北人人心旣歸敵勢自屈又奏云朝議欲絕歸正之人臣日夜思念至熟南渡以來良將精兵多歸正人三十餘年捍禦力戰國勢以安今一旦絕之此令一下中原之人以吾有棄絕之意必盡失其心矣十二月十二日權府事陳俊卿言歲額合起內藏庫上供絹一十萬五百一疋內一半本色一半折錢數內樁閣絹一萬三千八百餘疋無從催理詔免徵隆興元年癸未﹝二月雨雹六月庚申朔日蝕七月太白晝見旱蝗﹞先是上召俊卿及浚子拭赴行在所浚請臨幸建康以動中原之心用師淮堧進舟山東以遙爲吳璘之援上見俊卿等問浚動靜飲食顏貌曰朕倚魏公如長城不容浮言搖動三月十六日詔建康府榷貨務都茶場監官分差糧料院並建康府教授等闕樁畱充薦舉並升擢及試中人六月詔武節大夫建康府前軍統領官王珙特與八資恩澤以浚言珙至宿州深入敵營鏖戰而死仍立廟賜額曰忠節二十五日戶部言內外不住添屯軍馬合用糧斛除撥赴淮西總領所補湊樁積一百萬石數外余並赴建康府太平池州安頓十一月浚赴召上書聖主得賢臣頌賜之申禁銷金銷翠二年甲申﹝二月雨雹六月甲寅朔日蝕七月江東浙西水雨雹﹞

上聞有北師命建康都統制王彥渡江屯昭關而三衙大軍屯江池戎帥相繼皆出又命湯恩退都督江淮軍馬思退不行命楊存中同都督軍馬及事急復以王庶爲督視又以爲同都督張浚始議以四月進幸建康又言當詔王之望等還國退與其黨密謀陷浚俄詔浚復如淮視師夏詔石頭城置柵以處北人之降者賜名忠毅拜降將蕭琦爲都統制命建康都統王彥以北軍千人與之十月十八日淮西總領楊俠奏爲父存中除同都督江淮軍馬見在建康置司委有妨嫌乞回避詔特免乾道元年乙酉﹝三月雨雹大雪﹞

正月辛亥朔郊郊祀多用冬至冬至近晦攺用正月先是張孝祥奏秦淮之水流入府城分爲兩泒正河自鎭淮新橋直注大江其一爲淸溪自天津橋出柵寨門亦入於江緣淮柵寨地近爲有力者所得遂築斷淸溪水口創爲花圃以爲遊人翫賞之地每水源暴至則泛濫城內居民被害若訪古而求使淸溪直通大江則建康永無水患詔汪澈指定以聞後澈言欲於西園依異時河道通柵門入江從之澈言建康城池頹塞計工約用錢二十萬貫已於六月以來興工補築不出歲可以究竟其它如鵲臺女頭等續次措置從之三月令沿邊措置屯田尋命建康都統兼提舉措置屯田守臣兼管屯田使九月詔故太尉蕭琦妻榮國夫人耶律氏遠來孀孤合得請給令建康府按月支破十一月十九日執政進呈建康府言蘆場沙田稅賦今年七月指揮令今秋拘搉而九月指揮於來秋起傕上曰只依九月指揮庶寬民力十二月十四日詔印造建康府二百二百例零會二十萬貫令榷貨務差官管押前去交納從淮西總領請也二年丙戌正月建康都統劉源繳納請軍事故人付身二萬本有奇樞密都承旨龍大淵言於朝進源官二等三衙江上四川大軍新額總四十一萬八千建康五萬錢糧衣賜計二百緡可養一兵是歲費錢已八千餘萬緡五月二十八日淮西總領楊俠言乞將江東安撫司建康府並都統司酒庫並撥付淮西總所其賣到價錢除本外合得息錢並撥還諸司從之上元縣令李允升在任日盜支官錢入已法當絞特貸命追毀出身以來文字決脊刺面配惠州牢城仍籍沒家財守臣王佐不能舉劾縱允升尋醫而去追兩官勒停建昌軍居住十二月十六日詔建康府笪橋酒庫依舊撥蕭鷓巴軍管幹收息錢充犒賞用三年丁亥八月二十三日上宣諭宰執曰史正志條具到舟師利害其間亦有可行者蔣芾奏曰陛下將來要差大臣出使不若先遣正志上曰便差知建康府仍差沿江制置使自建康至鄂渚舟師並令總之十一月十八日令鎭江建康都統司各招彊壯諳會水軍五百人四年戊子三月十日史正志言乞將所樁見錢十萬貫增造一車十二槳四百料戰船從之正志以蔡寬夫宅基貢院重建新亭東治亭二水亭移放生池於淸溪建淸溪閣五年己丑﹝八月朔日蝕﹞二月四日詔令殿前馬步軍司各差統制一員前去建康府同江東帥漕於本府近便寬閒去處踏逐牧放馬五千匹並牧馬官兵寨屋地段措置修蓋所有永丰圩收到稻穀令淮西總領所樁管復監司避本貫法令分上下半年巡按所部正志重修鎭淮橋飲虹橋上爲大屋數十楹極其壯麗十一月禦札獎諭正志職務振舉遣中使賜金帶溧水人伊小乙割肝療母疾縣令陳嘉善旌其裏曰表孝六年庚寅閏五月詔江東轉運司將建康府實被水縣分人戶今年身丁錢並與放免不得巧作名色仍舊科取十一月九日詔建康府添置行宮酒庫一所息錢聽候禦前支用十一月郊七年辛卯虞允文爲相移馬司屯於建康詔建康府都統李舜舉將廬州軍酒庫移於建康十二月十二日洪遵言蕪湖知縣呂昭問以和糴爲名禁止米斛不得下河詔昭問降一官放罷八年壬辰七月二十四日詔建康府絹二千五百疋並與放免令戶部以沙田蘆場錢撥還二年乙未﹝七月彗出西方﹞劉珙至府會歲大旱首奏倚閣三等戶夏稅分遣官吏行田蠲租又奏禁上流稅采遏糴違者劾治得商米三萬斛貸樁管及總司錢遣官糴米又得四萬九千斛又奏禁州縣毋得督舊逋借常平米以付坊戶闔境數十萬人無一人捐瘠流徙上嘉其績賜書褒諭官民爲立生祠三年丙申﹝三月丙午朔日蝕四月雨雹﹞珙重修府學立明道先生祠晦庵先生記之四年丁酉﹝正月雨雹九月丁酉朔日蝕﹞執政擬進除目云劉珙居守建康已及二年可除觀文殿學士上曰以及二年而除職非用人之體乃攺云居守建康績效顯著可特除觀文殿學士令再任五年戊戌﹝雨土者三雨雹者再八月旱﹞弛沿江漁禁八年辛丑成大開府金陵適歲旱招徠商賈捐閣夏稅請於上得軍儲二十萬石振饑民苗額十七萬斛是年蠲三之二而五邑受粟總四萬五千四百餘戶無流徙者九年壬寅盜發柴溝去城二十里劫江賊徐五稱靜江大將軍成大皆捕誅之在鎭二年以餘財代輸下戶秋苗及丁錢一半十年癸卯十一月朔日蝕詔經理屯田良臣奏上元縣荒圩並寨地五百餘頃不礙民間泄水可以修築開耕十一年甲辰﹝正月雨土幹再府境大水﹞詔賑卹建康之被水者始立養濟院十二年乙巳﹝二月雨雹五月地震﹞禦札戒飭建康都統閻仲十一月郊十三年丙午﹝閏七月雨雹八月乙亥日月五星聚軫﹞詔以沒官田產入常平三月移采石水軍二千五百人屯靖安鎭十四年丁未﹝髙宗崩六月旱﹞十月大赦十五年戊申﹝六月雨雹八月甲午朔日蝕﹞陳亮上萬言書略曰秦檜以和誤國二十餘年而天下之气索然無餘陛下有削平宇內之志又二十餘年而天下之士始知所向髙宗皇帝春秋旣尊陛下不欲大舉以驚動慈顏今已祔廟天下之英雄豪傑仰首而觀陛下之舉動天下不可以坐取也兵不可以常勝也驅馳運動又非年髙徳尊者之所宜也東宮居曰監國行曰撫軍此肅宗命廣平王故事陛下倘以爲可行則當先理建業而後臨之𨿽今歲未爲北伐之舉而天下震動卽位之志庶少伸矣紹興元年庚戌廂禁軍營舊皆茅廬森至易爲瓦屋數千間號曰新營有詔獎諭二年辛亥十一月壬申郊風雨大至上震懼感疾三年壬子端禮以貢院湫隘修而廣之慶元元年乙卯﹝正月丙辰白虹貫日三月丙戌朔日蝕庚寅太白經天七月太白經天十一月雨土﹞建府學禦書閭議道堂稍重釋奠禮儀儲典籍增旣廩修北門親兵寨千二百八十七楹置廣惠倉修胎養令三年丁巳﹝四月雨土旱雨雹十一月雷十二月雨土﹞十一月郊五年己未﹝正月庚午雪癸酉白气亙天八月癸亥白气酉天﹞溧陽人史思賢刲心療母疾六年庚申﹝正月己丑雨土乙酉雪六月丙午太白經天九月雨土十月太白晝見大夫兵破上都圍和龍﹞郡人朱舜庸編金陵事迹二十餘年乃獻之府遂修爲建康續志二百二十板二年壬戌﹝正月己巳雷四月雨雹五月甲辰朔日蝕七月不雨十二月日中有黑子﹞句容增科和買久爲民害邑令趙時侃白於府琚請府帑歲郥萬三千緡爲之代輸凡免人戶和買絹二千九十九匹綿一萬一千六十兩四年甲子﹝正月乙亥大風癸未日有黑子辛卯雷壬辰雨雹二月有赤气亙天﹞十一月甲戌詔南郊加禮感生帝太子庶星宋星赦天下開禧元年乙丑﹝正月雨霾二月雪三月太白晝見四月辛丑日中有黑子乙卯大風九月大風﹞重修鎭淮飲虹二橋二年丁卯﹝二月雪﹞適陳措置屯田請置沿江堡塢並團結淮西山水寨四十七處各爲圖冊以獻於朝以建康鎭江三務場徑隸提領所二年己巳﹝二月大風熒惑入太微垣三月雨雹四月蝗﹞夏大旱蝗爲災八月冊皇太子九月合祭天地於明堂赦天下三年庚午﹝正月雨土雷六月丁巳朔日蝕八月大風拔木﹞度陛辭日賜金帶時建康旱蝗民饑盜作度至盡發帑廩所活百餘萬口蠲夏稅二十餘萬城夜劫城東南立就擒而橫小郁山賊皆奔散悉奏赦之境內奠枕畫像立祠四年辛未﹝二月大風七月太白晝見九月雷十一月己酉朔日蝕大朝建號﹞度於城南北增養濟二院屋百間院各度一僧掌之所養貧民以五百人爲額春夏則稍汰去每歲用米一千五百斛錢二千緡五年壬申﹝九月太白晝見十月雷大元兵圍燕京﹞建冶城樓忠孝堂於卞壼墓側作晉元帝廟並祀其臣王導而下三十六人十一月祀圜丘大赦天下六年癸酉﹝二月太白晝見﹞大元圍燕京自冬至春破河北九十餘郡八年乙亥﹝二月雨土雨浙江東旱蝗大元破燕京﹞矩從上元主簿危和之請於簿廨東建明道先生祠立精舍運使眞徳秀助金三十萬粟二千斛矩去李大東續成之是年江東旱蝗運使眞徳秀合本道義倉及轉般米數十萬斛賑贍開東門外新河因役以飽饑民立範忠宣公純仁祠於曹司六月初七日本路安撫轉運奏江寧縣城南民戶因淳熙五年增科家業營運錢起認和買綿絹錢三千七百餘貫民力重困乞除豁從之七月創置唐灣水軍二千五百人九月赦九年丙子﹝二月甲申朔日蝕五月太白晝見西山地震黎州山崩﹞眞徳秀始創漕司貢院於淸溪之西十年丁丑﹝正月丙子大風拔樹二月地震雪六月太白晝見經天﹞玨開浚行宮後古珍珠河以泄霖漲見水底有大﹝上沙下木﹞板乃止十一年戊寅﹝二月白虹貫日五月蚩尢旗見其長竟天十一月大風﹞金人入侵號百萬圍滁州急玨機杜杲及王好生督兵援之杲繾城入啟錀以納城外被逐之民數十萬杲登陴中二矢力疾指授守禦得宜城屹不動敵卒斬其建議者五人焚攻具而去九月祀明堂赦天下十三年庚辰﹝三月雨土九月太白晝見十一月大風﹞

溧陽縣令陸子遹蘋積年差役和買之獘民皆徳之十四年辛巳﹝三月長星見五月甲申朔日蝕大水﹞淮西總領商碩立鄭介公俠祠於淸涼寺卽俠讀書處也十一月並唐灣靖安兩水軍爲一軍置統制統領各一員九月祀明堂赦十五年壬午﹝五月太白晝見九月雷大雨雹彗見太白又晝見大元兵自回鶻滅西夏﹞嶸請於朝建平止倉於廣濟倉之左秋冬糴米貯之春夏糶之取價平則止之義十七年甲申﹝六月寧宗崩皇侄貴誠卽位後更名昀廟號理宗太祖十四世孫六月太白晝見經天﹞賜嶸金帶十一月三十日密札行下建康府系沿江重鎭合行增屯兵馬以壯聲勢令制司招刺步軍三千人馬軍三百人騎以防江軍爲額並聽沿江制司節制二年丙戌壽邁職事修舉進職再任三年丁亥創制置司僉廳紹定元年戊子﹝正月太白經天雨雹﹞時李金叛善湘募效用軍一千四百五十五人以益其備二年己丑善湘增收後湖田租遂爲額四年辛卯﹝大元太宗皇帝卽位﹞二月賜詔獎諭五年壬辰﹝二月太白經天大元遣使過宋議夾攻金﹞十月賜昭獎諭六年癸巳正月賜宸翰獎諭並賜金器香茶疋段二月賜牙簡金帶魚袋繡鞍馬未幾奉禦筆帶職入奏尋予祠遣襄陽帥孟珙太尉江海等會大兵圍蔡州端平元年甲午﹝大元滅金﹞建康府奏請以行闕之重比臨安府恩例特增解額兩名洪咨夔奏金亡而有興者三年丙申﹝大元分封諸王﹞十二月十五日韡出師江北戰而死者甚眾遂於覆舟山龍光寺側立義冢二所收而葬之度僧二人掌其事給田百五十八畝爲時享佛果之費兩淮士民因北兵連年侵擾避地諸沙是年制司差官撫卹招募涅刺充民兵制效軍分十部置制領將佐嘉熙元年丁酉﹝大元親徵回回國歸附﹞府學置房廊始立貢士庫四月韡請於朝取發福建兩浙江西湖南諸郡土牢拘鎖人揀選彊壯面刺雙旗立名破敵軍臨安大火燒居民五十三萬家韡斬殿司崔福四年庚子﹝正月京師地震旱蝗白气亙天﹞星變下詔罪已詔賦稅米毋得多科取於民淳佑元年辛丑之傑兼淮西制置置司采石解安丰圍賜詔獎諭賜金器幣進職端明殿修府學二年壬寅楊林堡去和州二十里前後將卒往往宿畱此地未卽赴敵杲至相其形勢知不必守罷其戍兩淮流民多遇沙上杲調舟師環護民得奠枕九月敵圍儀眞於北山治攻具陳公塘放濠水眞揚聲援不通杲練兵治炮鼓行西上命子庶及總管聶斌提銳卒八千入城中父老大喜敵望見名旗曰此安丰廬州杜制置邪比曉悉遁去杲遣將追之敵大敗杲進職子庶差知眞州杲謂庶曰鄰閫見眞不可守推以升汝枌楡之邦當往萬一有警吾親提兵援汝三年癸卯四月初六日以杲應援眞州敵騎退遁遣行宮匙鑰司內侍鄧僑年傳旨賜杲禦僊花金帶及牙簡香茶擷羅等天禧寺後南軒乃張宣公讀書之地總所久爲榷酤之場杲止之乃刱祠宇撥田充祀事增府學養士田置貢士莊並及淮士閣舊租蠲新租二萬八千餘石先時受納官斛米疋絹各取三十楮爲縻費杲榜諭不得收過二楮民樂輸焉五年乙巳槐職事修舉特轉一官八月密札下本府招軍以策勝爲名分爲六軍每軍五千人其右軍中軍屯駐建康府令守臣節制六年丙午﹝大元定宗皇帝卽位﹞以夫修府學更命教堂名曰明徳七年丁未敵以重兵犯淮泗葵視師江上廣親兵救場建堂扁曰指授卽馬鞍山下古鐵冶溝旁置鑪﹝革﹞鑄兵械給旗榜招募兩淮失業彊壯二千五百三十一人充精銳軍八年戊申二月葵奏捷禦筆獎諭賜以金器幣帛香茶特轉三官�月以明堂禮成特賜金器幣帛香茶加食邑累奏乞將督���許田事所史宅之���理沙田以米疋租計六十萬�千三百五十八畝九年己酉葵委官團結兩淮稅戶避亂寓江南者充半年軍令於金山莊團窩屯駐正月葵將元降銀絹官告度牒差官解還朝廷除右丞相固辭不拜初陳韡建閫湖南招﹝汀去丁攺公﹞江諸沙一帶彊壯淮民自隨至是撥隸沿江制司立爲親兵左右部增至千人十年庚戌﹝大元滅遼東﹞五月禦筆吳淵資政殿學士仍與執政恩例府學增先賢祠撥後湖田七千五百餘畝創義莊立規式支助貧士之吉凶不贍者明道書院閣毀於火因更創之廣齋序增廩稍程講課士趨者眾賜明道書院四大字爲額十一年辛亥﹝大元憲宗皇帝卽位﹞五月禦筆吳淵在任以來興利除害具有條理所列二十五事究心於士民兵者甚至忠勤體國良用嘆嘉可特轉兩官建錦繡堂於府治之左上爲忠勤樓建鎭靑堂於郡圃上爲鐘山樓宸翰賜淵錦繡堂忠勤樓六大字十二年壬子總領陳綺建翠微亭於石頭城山頂三年乙卯三月﹝雨土﹞光祖以到任例冊並備堂公用器皿見錢等二十萬支犒軍民減沙租課額三分之一倚閣元年夏稅折帛錢備秋苗米艸以寬民力四年丙辰﹝大元抄數遼東戶計﹞創招禦前遊擊軍三千餘人遊擊水軍二千人創遊擊軍寨屋三千餘間於武定橋東始立則例支給錢絹酒米以助諸軍之婚嫁者女年十四以上及寡婦之無依者皆爲擇姻議嫁增給諸軍蘆米著爲例措置軍器庫修軍器添造戰船歲樁安慶府修城錢三十萬貫立賞格招募水藝精彊之人以建康一址一隘分爲上中下三節旬一會教委官循視支犒罷諸酒坊吉凶靑冊額錢一十三萬五千貫除秋苗斛面令人戶自槪倚閣二年夏稅折帛錢絹絲綿五年丁巳﹝十月虹見﹞重建府治堂宇中爲堂七間揭宸翰忠實不欺之堂六大字蠲減溧陽溧水兩縣酒息額錢並免積欠重建飲虹鎭淮二橋甃禦街自天津橋達於南門給借百姓錢本營運兩月後還其本不取息蠲除上元江寧二縣欺隱稅額發廩捐金賑濟小民禁止城內私開櫃頭監畱罪人者勒令日下攺業措置居養院以處無告之民創安樂廬以拯道途疾患之無所歸者免王家沙諸務稅重建新亭書坊巷扁揭三十三所冬大雪捐已錢三十萬賑軍民倚閣二稅六年戊午與籌奏以建康以下江面分爲三節自老鸛觜至芳輪隘爲上流隸鎭江自趙家沙至灣河隘爲中流隸澉浦自闕莊至黃魚垛爲下流隸許浦每隘邏卒百人船十隻又選三將各統十兵往來循視聯絡聲勢從之鎭淮橋毀於火重建之移平江府新招軍三千人駐建康府開慶元年己未﹝二月雨土大元憲宗皇帝卽位﹞自光祖之易鎭也江東皆思之再至民大悅仍用前例以例冊錢貼支二十萬貫普犒初鑄沿江制置大使印置禮尙書於府治右凡鄰閻諸司之饋皆入焉掌以屬吏取禮尙往來之義創遊擊新軍寨屋三千餘間於西門內合前後招萬二千四百餘人置都統制募土豪壯士材力出眾之人爲義士軍良家子置安樂房醫療新軍之疾患者九月乙巳犬元兵自黃州界渡滸黃洲建康闈報卽調陳萬郭俊舟師三千人赴援光祖拜疏自請巡視江面至泛州被旨進司江州又調劉權朱遇龍舟師三千七百人赴鄂十一月辛丑有旨以中流江面單虛令回池州丁酉得旨依舊沿江大使兼江西安撫大使知江州己亥進發至江州界有旨依舊任遂回司閏月乙亥至建康十二月大兵入興壽江面震動光祖復進司池州創造火攻器具增造軍器軍衣及戰盤七百餘艘繼日津發應副上流二年庚申正月興工浚��十五丈有奇築羊���數�創柵寨門甕����阿隘光祖就池州行���戰具調張勝等舟師三千五百人與夏貴會於上流又調四千五百人應援江西未幾賈似道乘類艸坪之勝繞出江上值大兵北歸陳萬蘇才張勝等並超除都統制餘皆不次升差三月光祖還建康有詔獎諭進大資政賜金器幣帛築宜城爲新安慶府奏以巢縣創鎭巢軍辟置軍使建都作院於淸溪之南淸溪建先賢祠自吳太伯而下列位四十有一各有贊浚淸溪增堂館亭榭三十餘所築堤飛橋重建賞亭及白鷺亭其前臨水作亭扁曰折柳爲賓餞之所後爲館扁曰橫江以待四方之賓客罷回易庫爲通江館創東南佳麗樓重建公使酒庫增創安樂南廬於安樂坊樞密院指揮將鎭江府江陰軍平江府嘉興府一帶江面並諸戎司防江水步軍並令沿江制司節制調遣遂創置擺鋪措置下流江防至於海蠲前政所出營運官錢逋負一百餘萬減諸坊酒額葺義阡四所蠲無爲軍等處魚利錢重建東冶亭知稼亭望岑亭於半山寺側是歲賈似道入相行打算法令建康制置使馬光祖打算江西閫趙葵錢糧諸帥皆受監錢之苦累及妻子由是大失將士之心禦札獎諭築宜城特轉兩官固辭不允上元縣惟政鄕獻瑞麥建瑞麥亭幹東冶亭之旁朝旨括吳淵吳潛圩田之在府境者以租入隸總領所上元縣始建學安撫司幹官周應合修纂建康志五十卷目錄一卷首尾一千六百一十八版三月開局七月成書八月進於朝有詔獎諭十一月十三日姚希得開閫以到任例冊錢銀支犒軍民賑濟貧民倚閣句容溧水溧陽三縣苗稅造多槳戰船並修舊戰船至節濟丙丁戶貧民雪寒濟貧民三年辛酉八月姚希得除寶章閣學士職任仍舊十一月時暫兼權淮西總領兩浙行限田法收買官田三月修諸城門六月修行宮增創轉般倉蠲減營運官錢逋負倚閣句容上元溧水三縣苗稅造鮮內軍器庫鐵甲創買戰馬蠲和州水退米一萬五千餘石創建蜀三神祠於淸溪之側蠲放九郡諸縣年皮觔角冬寒撥米平價賑糶至節濟貧民歲節濟貧民溧水縣經界民田四年壬戌修社壇修府學修明道書院立純公後江寧縣始建學造水哨馬船修東南兩嶽廟修姚顯王王將軍謝將軍廟修江寧館建洞神宮於三神祠之左創造萬人軍屯戍沿江新軍六千二百八十人���二十九所給錢�����凡五百家��������江寧溧水三縣苗稅至節濟貧民蠲減營運息錢上元江寧兩縣經界民田瀘州太守劉整叛降北獻策圍襄陽五年甲子﹝十月理宗崩福王之子﹝裏去裏攺基﹞卽位廟號度宗二月雨土七月甲戌彗出柳芒角燭天長十數丈自四更從東方見日髙方斂如是者月餘大元都燕京攺至元元年﹞春雪創給貧民錢重建吳晉二帝廟修卞將軍廟修養濟院濟丙丁戶貧民修造戰船光祖再任民情大悅分招寧江軍創先鋒馬寨創船寨屋修創衣甲軍器造和州無爲軍屯田倉省罷添差總管路鈐正副將共二十員謝枋得校文宣城及建康漕闈發策十問言權姦誤國趙氏必亡忤賈似道貶興國軍造金銀見錢關子以一準十八界會子之三用印宛然一賈字物價頓踴咸淳元年乙丑創建四郭門接官亭各有官吏捨及祠宇名東曰迎暉西曰致爽南曰來燻北曰拱極創靜庵於淸溪上爲屋三十間後累石爲崇山亭其巓曰最髙山後建堂三所其前曰閒暇其中曰觀心其後曰近民放減王沙局稅七萬緡代納五縣人戶夏稅創及幼局收養遺棄孩孺重建長幹橋秋八月北兵哨安慶無爲光祖以十五日戒嚴九月十六日班師禦翰獎諭刱平糴倉又創助糴庫取其息助糴再創船寨於龍灣增明道書院養士錢月五百千修行宮養種園爲堂四爲亭二爲臺一是歲光祖三丐祠不允二年丙寅正月光祖又丐祠不允招塡闕額軍兵攺築炮藥庫於淸溪初黃榜指揮輸納折帛錢關中半民頗以見錢爲艱元年已後民欲全納關會本府代解見錢二年亦如之共官省見錢二十萬六千貫修四義阡分命上元江寧簿尉董之西益地三十餘畝東又爲庵三間各築墻以防蹂躪修府學修廣濟倉更名廣儲創制司倉於廣儲倉之左夏五月大雨水遣官濟饑民秋八月丙戌北兵犯蘄黃迫舒境巡視江防十月光祖四乞休致奉旨不允不得更有陳請三年丁卯重建貢院於淸溪之南修南軒祠撥田四十畝有奇合從前杜杲所撥百畝並爲修葺費創小學歲撥米一百石爲庖廩助創誓淸館於龍灣差官往江西造船六月光祖除參政辭不允七月有旨減河稅務歲額商稅錢共八十二萬九千六百七貫錢會中半著爲例創儀賓館因前志舊名四年戊辰﹝閏正月大風雷雨十月朔日蝕﹞正月創助糴西庫前有東庫故以西別之二月光祖辭免轉官再任詔不允創南軒書院於古長幹三月軍民病疫放免夏稅市利錢九月代輸下戶秋苗十月依文思院斛舊式鑄銅斛受納秋苗北兵圍襄陽汪立信以書抵賈似道陳三策不聽歸金陵五年己巳﹝大元頒行蒙古字常州雞羽生距﹞正月禮髙年創三至堂創野航於玉麟堂後重建藥局重建嶽廟三月北兵犯東淮民流境上分遣官屬賑之六年庚午﹝大元立尙書六部江南大旱﹞七年辛未﹝大元建國號興蒙古學江南大饑﹞上試進士賜張鎭孫以下及第出身有差宋朝廷試始於開寶癸酉終於咸淳辛未廷試之日天必開霽是歲大雨如注天不言以象示之而已八年壬申五月張順張貴自漢江上流赴援襄樊力戰至襄陽城下順死之貴復出求援轉戰至櫃門關敗死其兵據峴山築城臨襄陽擒唐都統於萬山舟中九年癸酉﹝大元詔諭呂文煥江南平地產白毛臨安尢多﹞大元兵斷漢水浮橋樊城絕援而陷牛臯範大順張漠英率所部兵巷戰死之行省遣唐都統以禍福諭呂文煥遂以城降淮西閫夏貴以襄陽宋之首正陽宋之尾唇亡齒寒早乞備禦李庭芝迎合賈似道意以正陽特一小堡何勞夏貴親臨具申朝廷照會貴怒曰都是桶子巾壞了天下由是解體十年甲戌﹝正月己卯朔永新有气如虹蜺自東門江中起橫貫一邑須臾變作錦紋狀遮蓋四門臨安大水天目山崩三月度宗崩太子顯卽位年四歲大元遣丞相巴延會兵伐宋﹞大元同知樞密院事巴延拜中書左丞相總襄陽兵來伐面奉旨諭以曹彬不嗜殺人故一舉而定江南汝其今體朕心古法彬事毋使吾赤子橫罹鋒刃丞相受命馳至襄陽諸軍纂嚴禡師啟行九月大兵自襄樊沿漢江而下用宋降人爲向導呂文煥等舟師出襄陽劉整等騎兵出淮泗行樞密院兵出正陽萬戶武顯等前鋒襲郢州殺都統趙文義破沙洋新城守將邊居誼率所部力戰死之復州安撫翟貴以城降至漠口阻守兵取沙蕪口出江夏貴率漢鄂州師夜襲北營不克戰於陽羅堡宋師敗績守將王都統戰死鄂州都統程鵬飛血戰以無援敗權守張晏然降賈似道議出師分兵九路會合遣侍郎趙溍屯兵金陵十二月溍與咨議官總軍巡江二十四日遇夏貴單舟走淮西曰二公何不回建康老夫今回廬州去也北兵勢不可當建康乃降將家鄕當防之軍人聞夏言已有逃歸建康爲亂者溍回府悉置典刑徳佑元年乙亥﹝六月庚申朔日蝕旣時天地晦瞑咫尺不辧人雞騖歸儼如暮夜自巳至午其明始復自淮以西北天色明朗其日夏貴攻復無爲和州城堡﹞大元兵自去冬順流而下沿江諸將多呂氏部曲姻婭相繼降附黃州陳奕蘄州管景謨南康軍葉閶江州錢眞孫安慶範文虎皆以城降安慶通判夏椅服藥死江上大擾正月二日制直趙溍離府於龍灣置司二十二日賈似道督諸軍過建康二月二日詔令孫虎臣充寧遠軍節度使趙溍以沿江制置充督府參謀軍事二十日似道師至蕪湖屯丁家洲遣承宣使宋京阮思聰督府計議官朿元吉相繼詣大軍乞和不從二十二日鳴鑼退師眾大潰於珠金砂似道奔揚州饒州守臣唐震死於州治池州守將張林先已約降軍至出迎權守趙昴發具冠裳大書十六字詩曰君不可負臣不可降夫妻俱死節義成雙與其妻雍氏俱縊死揚州都統姜才大戰揚子橋敗績二十四日行省入太平州守臣孟之縉迎降就除宣撫使沿江制置使趙溍棄建康府城取行宮公帑金帛與咨議官李應龍制置司機宜丘應甲遁歸京口淮西總領費伯恭通判袁某等相繼皆遁馬步軍都統徐王榮翁都統掌印權制置司事遣人於太平納款大兵自二月十二日已於南城外雨華臺下寨二十七日丞相巴延平章阿珠右丞張惠參政呂文煥麥八丁郎中孟祺等官入城於建康府署玉麟堂開省大饗將士遣哨騎四出招降州縣命土萬戶廉希願招討使索多兼建康宣撫使徐王榮同知建康府事充宣撫副使發下安民榜文招諭句容溧水溧陽縣民以次降附知句容縣葛秉誠敗自系於獄被殺邑人﹛闕﹜

率眾迎降授本處總管知和州聶某

至大金陵新志卷三下元

張鉉撰

金陵表七

元天時地域十四年丁丑立行禦史臺於揚州命姜衛爲禦史大夫統治江浙江西湖廣河南四省十三道提刑按察司攺溧陽縣爲溧州設江東建康道提刑按察司江東道宣慰司皆治建康罷宣撫司攺立建康路總管府管錄事司江寧上元句容溧水四縣十五年戊寅攺溧州爲溧陽府十六年己卯攺溧陽府爲溧陽路管溧陽縣並在城錄事司二十一年甲申九月行禦史臺移治杭州二十二年乙酉三月行禦史臺移治江州夏再移杭州江淮等處行樞密院開府建府二十三年丙戌八月行禦史臺移治建康路江東按察司移治宣州二十六年己丑七月行禦史臺再移治揚州二十七年庚寅行禦史臺升正二品二十八年辛卯罷溧陽路依舊爲縣二十九年壬辰三月行禦史臺自揚州再移建康撥淮東淮西山南三道廉訪司直隸禦史臺南臺統治江浙江西湖廣三省十道肅政廉訪司行樞密院移治鎭江三十一年甲午﹝四月十四日成宗皇帝登極﹞行樞密院例革元貞元年乙未升溧陽溧水二縣爲中州大徳元年丁酉五月行臺加稱江南諸道行禦史臺三年己亥﹝溧陽大旱﹞二月十一日例革江東宣慰司建康路直隸江浙等處行中書省十一年丁未﹝五月二十一日武宗皇帝登極旱民饑疫死﹞行臺禦史升從一品二年己巳十月二十日攺建康路爲集慶路天時官守十四年丁醜行省參知政事阿勒哈亳州萬戶張弘範兼江東宣慰使蘇湖招討使徐王榮就帶已降虎符受建康路總管兼府尹十五年戊寅江南宣慰司官安塔哈右丞王參政密裏呼遜夏左丞張參政範左丞陳左丞宣慰使張弘範拜蒙古漢軍都元帥宣慰使達嚕噶齊廉希願升行中書省左丞十八年辛巳三月二日中順大夫李某任本路總管代徐王榮二十二年乙酉丞相安塔哈同知樞密院事呂師聖江東宣慰使二十三年丙戌博爾歡行禦史大夫李仲信任本路總管二十四年丁亥四月初四日資善大夫阿拉克特穆爾行禦史大夫二十五年戊子三月二十五日中舉大夫默徳齊行禦史大夫平章史弼任樞密副使嘉議大夫阿爾斯蘭布哈任本路總管二十六年己丑帕克巴布哈朱淸特穆爾王剛中任本道宣慰使黃頭陳思濟同知宣慰使事二十七年庚寅哈瑪爾任本道宣慰使二十八年辛卯伊實特穆爾任本路達嚕噶齊布琳濟達同知樞密院事張珪樞密院副使二十九年壬辰中奉大夫伯嘉努任本路總管三十年癸巳宋廷秀任本路總管尋罷索勒濟爾威道宣慰使元貞元年乙未四月十七日資徳大學囊嘉特行禦史大夫閏四月六日榮祿大夫阿喇卜丹左行禦史大夫蒙古圖沁任本路達嚕噶齊二年丙申秋中議大夫詔興路總管廉希哲任本路總管卽前宣慰使左丞希願之弟大徳元年丁酉朝請大夫約蘇穆爾任本路達嚕噶齊二年戊戌二月二十一日榮祿大夫薩裏右行禦史大夫四月庚子﹝旱冬十二月大雪踰尺冰寒兼旬野獸餓死﹞通吉禮任本路總管七年癸卯﹝八月六日太原平陽地震溧陽水旱相仍﹞蜀人陳元凱任本路總管八年甲辰五月十五日資善大夫阿里瑪行臺禦史大夫九年乙巳侯珪任本路總管以事斷黜十年丙午懷遠大將軍嶽天楨任本路總管至大元年戊申﹝饑疫﹞五月二十八日榮祿大夫和尼齊行禦史大夫昭武大將軍雅伊密實任本路達嚕噶齊總管嶽天禎卒於任皇慶元年壬子正議大夫抄都任本路達嚕噶齊正議大夫王瑛任本路總管二年癸丑九月十九日開府儀同三司達實哈雅行卽史大夫二年乙卯四月二十八日榮祿大夫阿喇卜丹行禦史大夫姜衛之子五年戊午十一月二十八日榮祿大夫巴延行禦史大夫七年庚申﹝正月朔日蝕三月十一日英宗皇帝登極﹞二月二十八日榮祿大夫托歡達爾罕行禦史大夫至治元年辛酉六月二十六日蒙祿大夫托克托行禦史大夫二年壬戌任居敬任本路總管三年癸亥﹝九月四日登極赦﹞二月十五日榮祿大夫巴延行禦史大夫泰定元年甲子十一月二十二日榮祿大夫桑結實哩行禦史大夫二年乙丑四月三日光祿大夫多爾濟行禦史大夫禪巴沁任本路達嚕噶齊太中大夫必實古實保任本路總管三年丙寅﹝溧陽大水﹞中順大夫諾海任本路總管四年丁卯﹝溧陽蝗﹞章律任本路達嚕噶齊

天歷元年戊辰﹝泰定五年三月攺致和九月十三日登極赦攺天歷元年﹞十月六日光祿大夫阿爾斯蘭哈雅行禦史大夫二年己巳中順大夫默色任本路達嚕噶齊奉議大夫索珠任本路總管至順元年庚午﹝民饑疫死﹞四月二十二日光祿大夫阿爾斯蘭哈行禦史大夫嘉議大夫托歡任本路達嚕噶齊郭圖魯卜臺任本路總管三年壬申﹝十月四日皇帝登極﹞二月七日光祿大夫托歡行禦史大夫元統元年癸酉﹝六月八日今上皇帝登極江寧秋旱民大饑涇河溢句容五碁山崩大水﹞十一月二日榮祿大夫伊實通斡行禦史大夫至元元年乙亥﹝江寧秋旱﹞閏十二月十二日開府儀同三司達實特穆爾行禦史大夫三年丁丑十一月十九日銀靑榮祿大夫巴勒噶齊行禦史大夫四年戊寅通議大夫諤勒哲圖任本路總管至正元年辛巳閏五月二日光祿大夫托歡行禦史大夫嘉議大夫特穆爾任本路遠嚕噶齊中議大夫張塔海特穆爾任本路總管天時政事大元至元十三年丙子﹝二月一日辰時日中黑光磨蕩食頃復明﹞

正月十一日徐王榮同新野奕千戶陳翼以兵七百人招安溧陽縣擒趙四知府卽趙淮送瓜洲行省不屈死之淮二妾紿監守者焚其屍裹骨並投水死是月丞相巴延進兵髙亭山請執政軍前議事文天祥請行陳宜中夜遁天祥同賈餘慶吳堅等至鎭江渡瓜洲得間逃去二月乙卯北使請三宮北遷過眞州苗再成奪駕不克抵揚州已過去而姜才領兵要職不知乃諸將之遇北者五月丙申見世祖皇帝於上都行宮謝太后降封壽春郡夫人全太后爲尼於正智寺少帝降封瀛國公宋亡丞相巴延入覲畱參政董文炳鎭臨安經略閩越江左繁阜滋久金玉錦綺珍異奇古之玩在所充溢丞相一不掛目宋降將錢眞孫以趙氏二宗女獻立叱去之先時民謠云江南若破百鴈來過莫有諭其意者及丞相下江南始知其讖阿爾哈雅右丞等軍破宋潭州守臣李芾死之江西諸州郡聞兵至皆降丞相遣兵徇浙東知嚴州方回知處州梁信及衢婺等州並降夏貴紿元帥昂吉爾遣使間道馳入燕京獻淮西諸郡李庭芝除右相棄揚州引兵至海州阿珠丞相追及斬之朱煥以揚州城獻宋都統姜才死之眞州守臣苗再成敗死泰州守將孫良臣降通州繼陷宋廣王益王入海廣王立於福州攺元景炎文天祥拜右丞相開督南劍秋詔書節該兵革之際無辜之人殞墜鋒鎬宜建道場崇修佛事大赦天下犯死罪者減死流遠江寧縣達嚕噶齊吳徳以南城外越城之側故縣尉衙攺立縣治十一月參政阿勤哈及招討王世彊等舟師至福州王績翁爲內應王剛中以城降董右丞軍至福安縣趙與擇拒戰敗績死之興化知軍陳文龍不降被執泉州蒲壽庚漳州王佺惠州文璧皆降景炎帝趨廣州十四年丁丑大兵敗文天祥兵於贛獲天祥妻子元帥索多援福州破興化軍車裂守臣陳瓚以徇屠其城潮州守臣馬發堅守不下乃與兩省呂師夔軍合攻破廣州張鎭孫敗死亳州萬戶張弘範拜江東宣慰使開府建康時民新脫鋒鏑公撫安之期月境內稱治行宣慰使阿勒哈入覲升資善大夫行中書省左丞行江東宣慰司事罷建康宣撫司立建康路總管府廉宣撫升本道宣慰使兼本路總管府達魯噶齊徐王榮充本路總管兼府尹是年四月設路治又設宣課提舉司平準行用交鈔庫宣慰司在今臺治按察司在宋馬帥衙卽今西織染局路治在宋都錢庫卽今大夫衙內十五年戊寅正月張弘範入覲請討二王拜蒙古漢軍都元帥賜錦衣玉帶寶劍名甲面諭曰劍汝副也不用命者以此處之弘範薦李恆爲已貳從之至揚州發水陸師二萬分道南徵三月陳宜中奉景炎帝由海道回廣州索多元帥破潮州守臣馬發死之屠其城四月景炎帝薨銜王卽位於碙川攺元祥興時有黃龍升天十一月大兵至潮執宋相文天祥宣慰司官削去元帶相銜革罷茶運司隸宣慰司管領罷行大司農司以營田司隸宣慰司漕運司隸行省十二月行中書省左丞阿勒哈入覲十六年己卯正月元帥張弘範會江西行省左丞李恆兵攻﹝厝去昔攺圭﹞山二月宋相陳宜中往占城乞師是月宋師大敗丞相陸秀夫抱衛王赴海死張世傑奉楊太后以小舟奔遇風溺死二廣州郡皆歸附宋初有誠云一汴二杭三閩四廣至是果終於廣宣慰使阿勒哈升資徳大夫行中書省右丞仍宣慰江東宣慰使廉希願會江西行省兵捕都昌冠平之十七年庚辰六月授時歷成明年頒行天下設東西織染二局局使二員局副一員隸資政院管領十八年辛巳右丞阿勒哈入覲拜光祿大夫中書左丞相行中書省事統兵徵日本行次明州而薨山東梁提舉獻言設立淘金總管府於花林市下置司管轄提領所入處僉撥溧水句容民戶五十充淘金戶計有田者免糧貧者鬻賣家產每戶周歲認辦二錢二分官吏掊取苛急甚爲民害十九年壬午十二月宋丞相文天祥死於京師先是天祥爲元帥張弘範所執遣石鎭撫等管押北行道經建康乃弘範治所與禮部侍郎鄧光薦宿畱驛中數日集有天慶觀所作詩時已有必死社稷之志云詔民戶今年差發三分免一各處立養濟院收養鰥寡孤獨老弱殘疾不能自存之人商稅三十分取一二十年癸未

二十一年甲申正月六日上尊號大赦置溧陽州織染局織造進呈段匹一千八百二十段二十二年乙酉丞相安塔哈同知樞密院事提調江淮等處軍馬於前宋建康府治內開院宣慰司移治大軍庫內詔江淮以南百姓典賣親子以給衣食深可哀湣仰所在官司驗元典賣價值官爲出錢收贖完聚村社農民造醋並免收課江南田主所收佃客租課十分免一十二月令江淮以南長流魚貨聽從民便采捕食用有司不得拘禁呂文煥平亂致仕以其子師聖爲江東宣慰使二十三年丙戌設句容縣生帛局造木綿大綾句容武毅王圖圖爾哈以樞密院副使攝欽察親軍都指揮使設建康廬州饒州等處哈喇齊戶計長官於溧水州二十四年丁亥閏二月行至元寶鈔罷淘金總管府攺立建康等處淘金提舉司淘金戶添課二十五年戊子正月二十一日大赦詔選髙行僧三十員開講於江南諸郡攺天禧寺爲興天禧慈恩旌忠教寺命槁城僧徳公開講賜號佛光大師立財賦提舉司隸徽政院管皇太后位下江淮等處錢糧於前宋轉運司寄治二十七年庚寅江南抄數戶計九月大赦二十八年辛卯詔老人年八十以上免一子雜役使之侍奉南方儒人有徳行文章政事可取者各路歲舉一人量才錄用封五嶽四瀆五月二十三日攺按察司曰肅政廉訪司設行宣政院二十九年壬辰宣慰使朱淸建言金課擾民革罷淘金提舉司並入金銀銅冶轉運司管領淸吳人宋未聚眾海上受捕得免國初開海道漕運與張瑄參政同有勞績任本道宣慰興利除害後其家以罪籍沒三十年癸巳行樞密院於江北河南行省管下蘄黃鄧新揚州髙郵眞滁杭等奕萬戶府撥軍二千餘名於龍灣教習聽益都新軍萬戶府提調十月二十二日大赦三十一年甲午﹝四月十四日成宗皇帝登極﹞大赦詔腹裏江南軍站民匠諸色戶計納丁地稅糧十分免三系官一切逋欠並與免微逃亡人戶差稅卽與除豁毋令見戶包納當耕作時不急之役一切停罷毋致妨農公吏人等必須差遣者不得輒令下鄕議行貢舉之法無學田去處量撥荒閒地土給膽生徒鰥寡孤獨每名給米一石絹一匹曾旌表門閭者與免本戶雜泛夫役六月詔江淮以南至元三十一年夏稅特免一半已納到官者準充下年數目元貞元年乙未七月詔今後職官任滿考其殿最功效爲最者升職事不修者降諸路有儒知吏事吏通經術性行修謹者各路薦舉廉訪司試選每道歲貢二人省臺委官立法考試中式錄用宣慰司呈省牒廉訪司乞以安民爲本理財爲末將金戶放罷大徳元年丁酉二月二十七日攺元大赦詔鰥寡函獨常例外各給布絹益都新軍萬戶府旬寧國路移鎭建康二年戊戌二月欽奉聖旨準省臺所言除免建康路金額五十定淘金戶訃並入元籍當差革罷金銀銅冶轉運司徽饒池信四所辦金課隸宣慰司管辦士名立碑頌徳三年己亥﹝溧陽大旱﹞正月奉使至路問民疾苦江南等處夏稅十分免三江寧縣尹保定王蒙修築堤圩以政績聞任滿受建徳路推官選除江南行臺監察禦史置惠民藥局擇良醫主管四月庚子﹝旱冬十二月大雪踰尺冰寒兼旬野獸餓死﹞秋八月儒學災惟存尊經閣及東西二教授廳十一月詔孤老幼疾不能自存者每名給中統鈔二十兩江南租稅普免一分諸處重刑結案犯徒者減一年杖罪以下釋免五年辛丑﹝七月一日大風江潮泛漲損禾溺人﹞招各路風水災重去處差發稅糧並行除免缺食之家計口賑濟諸處罪囚廉訪分司審理輕者決之冤者辧之滯者糾之疑不能決者中臺呈省詳讞在江南者經由行臺永爲定例小吏犯贓除斷罪外並罷不敍重建廟學郡人王進徳建明徳堂本路獲犯界煮酒都省議得旣有決罪追罰定例其酒擬合給主朝省行下本路旌表節婦王阿楊門閭十一月申奉省札行下鐘山鄕開後湖河道六年壬寅三月三日大赦詔江淮以南夏稅全免鄕村人戶散辦課程及在前年分民間應欠差稅盡行免徵七年癸卯﹝八月六日太原平陽地震溧陽水旱相仍﹞三月十六日詔定贓罪條例爲十二章及增給朝官月俸外任公田祿米等朝省行下旌表溧水州義士湯大有五世同居江寧縣主簿梅鼎有政績取充江南行臺今史奉使至路鰥寡孤獨除常例外給中統鈔一十貫被災去處有好義之家能出己財周給貧乏者旌用八年甲辰正月詔釋笞以下江南佃戶稅租十分減二及開禁金銀聽民買賣定民開聘財等第官吏喪制僧道出家若丁力數名差役不缺及有昆仲侍養父母者赴元籍官司陳告給據方許簪剃違者斷罪歸俗田宅民訟在元貞元年正月以前革撥句容縣民樊淵乙亥兵火負母陳逃難茅山歸附後還鄕裏奉養於孤貧之中江東憲司辟充書吏能甘淸苦母喪還家時未定憂制憲司累行起復固辭不就是年部擬以孝廉表其門閭九年乙巳二月二十五日以地震星變肆赦江淮以南租稅均免二分在前年分拖欠差稅課程並行蠲免年八十以上存侍丁一名九十以上二名並免本身雜役鰥寡孤獨除常例外人給鈔一十貫致仕官員止有一子承蔭免儤使子幼家貧者給半俸終其身年七十以上精力未衰者錄用六月以建儲詔年八二以上賜帛一匹九十以上二匹親年七十以上無侍丁近便遷除在外兩任五品以下並減一資罪囚淹禁五年以上疑不能決者釋之流竄者量移近裏冬十月新學成十年丙午五月詔所在蒙古儒學教官用功講習作養後進有錢糧去處有司毋得干預侵借管軍官吏私債歲月𨿽多不過一本一利民間私債準此十一年丁未﹝五月二十一日武宗皇帝登極旱民饑疫死﹞五月大赦詔江南路分夏稅免五分秋糧免三分已納到官者作下年數被災去處山場湖泊課程停罷聽民從便采取系籍儒戶雜泛差役蠲免九月七日加號先聖大成至聖文宣王祀以太牢旌表城居節婦周氏及溧陽州節婦樂氏門閭復其家是歲建康大饑官廩不繼行禦史中丞廉道安本路總管嶽天禎治中楊翼勸諭富戶出鈔二萬餘定賑濟活饑民四十一萬三千有奇先是米價騰湧牙儈旁緣爲姦天禎杖其尢桀黠者召商旅飲之酒以義諭之估值乃平民得以濟十一月詔諸人舉放錢債每貫月利三分止還一本一利倒換文契多取者嚴行治罪孝悌力田之人申明旌賞至大元年戊申饑疫民饑疫死者相枕藉官爲賑濟七月詔曾經賑濟人戶至大元年差發夏稅並行蠲免十一月二十五日以成中都建開寧路都總管府大赦二年己酉﹝溧水麥秀三歧﹞三月詔被災百姓江淮夏稅及至大二年正月以前民間逋欠差稅課程並行蠲免鰥寡孤獨每名給鈔一十五貫內外大小職官及自正月以前入役者普覃散官一等九月行中書省攺名行尙書省儒人免差人民轉徙復業者除差稅三年田野遺骸官爲埋瘞諸州司縣親民正官以九年爲滿考功黜陟用至大銀鈔十月詔鑄大元通寶錢及至大通寶小錢大赦中政院十一月二十六日奏準設立建康等處財賦提舉司五品衙門管領建康路錄事司溧陽州常州路宜興州無錫州晉陵武進縣鎭江路金壇縣揚州路錄事司眞州揚子縣通州靜海縣崇明州太平路繁昌縣寧國路南陵縣徽州路祈門縣淮安路淸河縣總計八路一十五州司縣斷沒朱張錢糧句容縣尹趙靖到任首建學校上司常歲科紅花力辭以非土產獲免民至今徳之三年庚戌正月行使歷代舊錢二月詔每社設立社長一名推舉年髙有徳通曉農事者充不得差占別管餘事十月以上冊寶赦杖罪以下民間負欠差稅課程並行蠲免民間雜役先盡遊食之五次及工賈未伎諸牧民官犯公罪輕者許罰贖鎭江人堵潤字濟川任本路錄事聽訟明察判決無滯城內稱治四年辛亥﹝三月十八日仁宗皇帝登極﹞正月五日以上年郊祀大赦江南夏稅免三分民間負欠錢糧並行免徵其侵欺盜用失陷短少已有文案者亦行除免路府州縣名山大川聖帝明王忠臣烈士凡有祀典者各具事迹申聞次第加封主者先行致祭廟宇損壞官爲修葺開國以來效節功臣所封分邑有司立祠以時致祭三月十八日大赦罷巿舶提舉司諸人毋得申獻﹖貨民間銷金織金金箔並行禁止年九十以上帛二匹鰥寡孤獨人給至元鈔五貫四月禁使新舊錢及至大銀鈔罷僧道衙門旌表溧陽州節婦張氏門閭皇慶元年壬子十月二十九日以諸王入覲大赦旌表節婦楊母李氏及句容縣節婦曹母王氏門閭詔膽學地土貢士莊田諸人毋得侵奪廟宇損壞隨卽修完無學田去處系官地內摽撥各路總管府主領惇勸廉訪司宣明勉勵二年癸丑詔許文正公從祀先聖廟庭旌表溧陽州節婦余氏門閭十月十八日詔行科舉以經義取士延佑元年甲寅正月二十二日攺元大赦百姓負欠系官錢糧並行除免十一月經理江西江浙湖廣田糧江浙行省準都省咨劉景芳陳言官民交通事行下照勘亡宋大小官舍地基白蓮堂數目約量修理新官並仰於官舍住坐不許借賃百姓房屋句容縣尹謝潤治有異政二年乙卯三月奉使宣撫問民疾甘四月二十八日聖旨試驗陰陽人十一月星變大赦河南江浙江西三省經理自寶田土合該租稅與免一年江淮夏稅免三分鰥寡孤獨給鈔一十貫民間拖欠差發稅糧並行除免詔定貴賤服色制句容縣移風鄕孔聖村住人王榮五世同居荒年賑濟賴以存活者一百五戶捨棺殯斂八十七人辛年八十三其日侖山震響鄕裏稱爲孝義所感本縣以聞江浙省行下旌表門閭初行臺大夫用哈必齊百餘人皆軍籍無賴恃勢擾民有司官至遭搖曳是年大夫至罷不用市裏稱慶三年丙辰詔路府州縣教官專意訓誨務要藝精行成以備試用隸籍在學儒人毋得非理科役煩擾教官才徳弗稱侵漁學廩者核實黜罷七月聖旨禁非法用刑四年丁巳閏正月詔江淮夏稅普免三分八月溧水州劉泳江浙省鄕試第二十名十二月太醫院奏依儒學科舉例試驗醫人五年戊午十一月監察禦史糾言句容縣豪民王訓白身受大都等處打捕鷹房民匠總管王熙白身受中瑞司丞唐興宗元是江西行省理問所令史受建康財賦提舉都省奏過令行臺照勘追奪其餘各投下虛捏詐冒限一月出首免罪隱匿不首者許諸人陳告賞鈔一百定於犯人名下追給初令彊盜悔過陳首與免本罪捕獲徒伴依例給賞獲彊盜三人與一官五人以上應捕人與一官捕盜官升一等妄分彼此者決罪六年己未二月朔日蝕攺茅山崇禧觀爲崇禧萬壽宮四月上中州設醫學教授句容縣民佴貴三妻阿姜喪夫服內嫁唐起辛爲妻杖六十七下離異與男同居守服江寧縣尉魏居仁上元縣尉張義污濫不法解任別敍七年庚申﹝正月朔日蝕三月十一日英宗皇帝登極﹞三月十一日大赦詔江淮夏稅並免三分差發稅糧延佑七年以前徵理未足之數並行蠲免四月都省奏稅糧一斗上添答二升八月溧陽州人李士良行省試第六名十一月攺元詔水旱相仍至治元年丁地稅糧天下普免二分包銀減五分監察禦史廉訪司官每員歲舉可任守令者二人限次年三月以裏申臺呈省其有隱居行義才徳髙邁深明治道不求聞達者錄用復行封贈之制除軍站外不拘是何戶計一體當差監察禦史言建康等路流民擾害官民部擬委官分揀每起不過三十人官爲應副行糧轉發本鄕建帝師寺於保寧寺北至治元年辛酉二月會試李士良第一十三名殿試第三甲二十七名受將仕郎余姚州判官郡人王霖刱立江東書院行省設山長起蓋廣運倉於龍灣山前計廒四十座屋二百間省設監支納大使路設倉副收受江西湖廣二省並饒州路本路州縣官民財賦等糧逐年都漕運萬戶府就倉裝運下海禁治江淮以南廟祝師巫妄稱太保總管扇惑人眾二年壬戌革罷財賦提舉司並入有司管領旌表溧水州節婦薩法喇門曰貞節追贈容國公特穆爾巴哈之妻阿嚕呼圖克之母也十一月詔江淮包銀與免一年佃種官田租額十分爲率與免二分三年癸亥﹝九月四日登極赦﹞八月郡人李桓江浙省鄕試第二十七名九月五日大赦十二月攺元詔江淮以南刱科包銀病民爲甚自泰定元年爲始倚免三年諸處商稅課程以延佑七年實辦爲額經理虛增之數卽仰除豁鰥寡孤獨除養濟外布一匹年及八十加帛一匹九十以上二匹泰定元年甲子閏正月初一日詔減鹽價每引中統鈔二十五貫江淮迆南包銀並行革撥旌表溧水州髙年許桂時年已一百十一歲是年潛邸至建康二年乙丑正月蔣山太平興國寺災必實古實保東平人母嘗病失明親爲舐之而愈前任累有政績暇日於儒學明徳堂會集士民諸色人等各以本業所當爲者勸諭聞者悅服閭巷貧民有子不能備束脩從師者皆令入學自以已俸爲買書紙筆墨與師行禮其它興利除害甚眾踰年有不悅者以目疾謝病免三年丙寅﹝溧陽大水﹞諾海中順建言開浚陰山運糧河道尋以動工例禁罷役句容縣尹程恭勤於撫字修學校聘師儒興利除害辟縣治之後廢址植桑萬株民趨效之蔚有成績天歷元年戊辰﹝泰定五年三月攺致和九月十三日登極赦攺天歷元年﹞潛邸建大崇禧萬壽寺於蔣山太平興國寺後二月落成八月四日各省科買軍需大擾建康路得中旨優免九月十三日大赦天下復立松江府免海北民食鹽錢治書侍禦史摩哩哈克傘分臺江陵鎭遏有功本路申防送流民事刑部議得聚眾多寡各各罪名徧行禁治太醫院奉旨召行臺醫張廷玉馮昌太等二年己巳詔卽潛邸建大龍翔集慶寺命僧大欣住持授太中大夫廣智全悟大禪師釋教宗至兼領五山事是歲旱荒勸率上戶賑濟旌表城居節婦周氏門閭郡人李懋江浙鄕試第十六名設集慶萬壽營繕都司四品衙門設達嚕噶齊大使副使所屬有財用所田賦提領所俱隸龍翔寺掌管錢糧修造撥行臺贓罰錢買田入寺賜寶志號道林眞覺慧感慈應普濟聖師遣使者賜金銀楮幣十一月初三日攺建康路爲集慶路所管州縣除米糧系大數目外其餘貢賦撥隸皇后位下至順元年庚午﹝民饑疫死﹞李懋第三甲賜同進士出身授將任郎饒州路鄱陽縣丞雅復立江淮提舉司隸昭功萬戶府攺元赦天下募富民納粟補官奎章閣纂修皇朝經世大典江浙省行下取勘事迹句容縣武毅王圖圖爾哈追封升王二年辛未詔攺玄妙觀爲大元興永壽宮治亭爲飛龍亭溧水州節婦薩法喇以子阿嚕呼圖克任治書郎禦史追封容國夫人三年壬申﹝十月四日皇帝登極﹞十月大赦天下加封宣聖考妣齊國公曰啟聖王魯國太夫人曰啟聖王夫人配亓官氏大成至聖文宣王夫人加兗國復聖公郕國宗聖公沂國述聖公鄒國亞聖公追封二程子河南伯爲豫國公伊陽伯爲雒國公刻制書於中外廟學元統元年癸酉﹝六月八日今上皇帝登極江寧秋旱民大饑涇河溢句容五碁山崩大水﹞旌表城居節婦吳氏門閭復其家六月初八日大赦天下江淮以南夏稅免二分曾賑濟者免三分鰥寡孤獨除養濟外給鈔一十貫老人年八十以上存侍丁一人九十以上侍丁二人並免本身雜泛永爲定例二年甲戌﹝江寧秋旱﹞三月獲劇盜秦淮舟中先是荊湖盜王念二曹福四等於沿江上下剽劫上自漢沔下至采石眞州商旅被害不可勝數及是爲漢陽弓兵襲至秦淮江口軍民官兵會捕獲曹福四等四十四名並賊屬船隻器仗贓物餘黨散走免儒戶差發舉有徳行學問者充教官營繕都司例革至元元年乙亥﹝江寧秋旱﹞憲臺移準禦史臺咨奏準新蓋行臺規模視舊有加罷科舉江淮財賦提舉司例革二年丙子﹝江寧秋旱溧陽大水溧水思鶴鄕麥秀雨歧﹞句容縣生帛局攺造紸絲斜紋撥赴資政院交納嚴盜賊禁用肉刑推官能鼎賢河陰人任內平反錄事司囚吳住哥崔保憐上元縣囚劉友端江寧縣囚張茂才四人並問彊盜王念二等得實內外臺監察禦史累薦省部擬減一資三年丁丑四月拘尉馬疋盜發河南廣東討平之龍翔寺財用所田賦提領所例革並入平江善農提舉司管領溧水知州李衡言本處站戶消乏乞於溧陽州僉補從之四年戊寅諤勒哲圖通議復請疏浚陰山運糧河道旌表江寧縣孝子傅霖門閭各路設船戶提舉司驗船給引收課關浚臺治後潮溝故道東接靑溪西通柵寨門至淸涼寺下會秦淮河上元縣委官修砌接官亭向東驛路五年己卯﹝秋九月大雨﹞旌表節婦馬氏門閭霍入失等盜殺河南省臣淮東移文警備設常平倉於舊廣儲倉所上元縣桃浚龍光河自算子橋經石頭城下至馬鞍山八里有餘用夫一千六百名六年庚辰三月十八日赦天下詔旨非上意者釐革船戶提舉司等衙門皆罷至正元年辛巳都省奏奉聖旨立曹南王阿勒哈祠於集慶仍撥賜官田二千頃今祠在錄事司西北隅柴街寶戒寺側春秋戊日致祭詳見祠祀志復立都水庸田使司專管河渠水利於平江路置司省臺宣慰司官添支祿米復行科舉取士法革罷善農提舉司以所管龍翔寺田糧歸屬本寺二年壬午本路判官周堯委詣陰山運糧河相視上至官莊鋪下至毛公渡中分新舊兩河先言新河迫近民田地勢低下開之有妨農務靠東依山系是舊河開挑有益無害計用工二十一萬六百申都水庸田司講究監察禦史許儒林建言重建卞忠貞公祠宇天禧寺醫僧祿善治癰疽以所得資甃砌長幹橋抵上門堽街二百七十丈三月日總管府治遺漏延燒譙樓廊屋各房文卷悉爲煨燼是冬攺刱門樓房屋三十餘間移更鼓樓於西南隅層樓四月一日杭州路大災焚毀行省卷宗皆盡令各路抄會上之新蓋察院及行臺門廡三年癸未﹝秋八月蝗﹞四月都水庸田司以本路言開浚後湖河道令壕寨官相視上至鐘山鄕珍珠橋下接金陵龍灣大江通一十七里是歲冬十月本路委官提調江寧上元二縣興工並陰山河道同時開浚本路奉憲臺札付重刊景定郡誌委官提調並禮請名儒纂修新志醫學教授張汶諧乞修蓋三皇廟學申奉行省札付計料修理行省準都省咨奏準修遼金宋三史行下本路委官提調購求實錄野史傳記碑文行實許諸人赴官呈獻給賞至大金陵新志卷四上元

張鉉撰

疆域志一史稱黃帝時萬諸侯而神靈之封居七千神靈之封者山川之守足以紀綱天下者也又稱禹會諸侯塗山執玉帛者萬國降殷及周見於書者猶千八百國焉夫聖人體國經野封建功徳豈任其私智彊爲分畫者哉星有分野之殊而地有山川之限民生其間異稟殊俗於是俾胙土命氏者世守之以藩王國大小相維上下相持以爲長久故曰配天秦分天下爲三十六郡郡設守尉監而縣邑各有所隸非古制矣漢魏相承無大革易晉都江左始僑置中原州縣以居其民由宋齊梁陳而下何郡縣更易析置之繁也金陵在周爲吳兼越自範蠡築城長幹楚威王繼城石頭歷代分割或都或否迄趙宋之世爲都者八爲治所者十有一爲國者六爲路者五爲府者三爲郡十有四而﹛闕﹜並者十﹛闕﹜本朝混一南北凡路府州縣所建初具疆域廣狹戶口多寡金陵初爲建康路統江寧上元句容溧水溧陽五縣錄事司治府城中尋升溧水溧陽爲州至順元年路以潛邸攺名集慶而江南諸道行禦史臺建治五十餘年所統三行省十道廉訪司地周萬里路州縣屬不可勝紀紀集慶路之因革分合四履所至作疆域志

歷代沿革金陵古揚州之域在周爲吳春秋末屬越楚滅越並有其地始名金陵秦兼諸侯置郡縣屬鄣郡攺秣陵漢興封韓信爲楚其後更封諸王荊吳江都是也武帝初置刺史屬丹陽郡後漢因之建安十六年孫權自京口徙治秣陵明年攺爲建鄴晉武平吳以爲丹楊郡及揚州刺史治所建興初攺爲建康元帝渡江都焉以宰相領揚州攺丹楊太守爲尹宋孝武分浙江東爲東揚州以揚州爲王畿尋復舊曆齊梁陳咸都於此隋平陳廢丹楊郡立蔣州於石頭大業初復置丹楊郡唐武徳二年爲揚州東南道行臺尙書省七年復蔣州罷行臺爲揚州大都督府九年揚州徙治江都以其地屬潤州貞觀七年復爲揚州治所至徳二載析置江寧郡乾元元年攺升州兼置浙西節度使上元二年州廢爲上元縣大順元年復置升州天佑二年楊吳大城升州建大都督府武義二年攺爲金陵府天祚三年封徐知誥齊王建西都攺江寧府晉天福二年知誥僣位復姓李更名升國號唐宋開寶八年唐滅復爲升州天禧二年升江寧府建康軍節度建炎三年攺建康府紹興七年駐蹕明年置行宮畱守至元十二年聖朝初下江南於建康置江東路宣撫司十四年更立建康路總管府至順元年攺集慶路所管除錄事司治府城中溧水溧陽由縣升州余因舊名無所更易

地爲都孫吳建都四世凡六十年東晉建都十一世凡一百三年南宋建都八世凡五十八年南齊建都七世凡二十三年蕭梁建都四世凡五十五年南陳建都五世凡三十三年李唐建都三世凡三十九年宋南渡爲行都七世凡一百三十九年【吳志張紘謂孫權曰秣陵楚威王所置名爲金陵地勢岡阜連石頭昔秦始皇東遊會稽經此縣望气者云金陵地形有王者都邑之气故掘斷連岡因名秣陵今處所具存地有其气天之所命宜爲都邑權善其議未能從也後劉備東宿秣陵因觀地形亦勸權都之權曰智者意同遂都焉又獻帝春秋劉備至京謂孫權曰吳去此數百里卽有警急赴救爲難將軍有意屯京乎權曰秣陵有小江百餘里可以安大船吾方理水軍當移據之備曰蕪湖近濡須亦佳權曰吾欲圖徐州宜近下也諸葛亮亦曰鍾阜龍盤石城虎踞眞帝王之宅晉溫嶠議遷都豫章三吳之豪請都會稽二論紛然王導曰古之金陵舊爲帝裏孫仲謀劉玄徳皆言王者之宅由是不行六朝事迹雲南朝建都之地不過建康京口豫章江陵武昌數處其彊弱利害前世論之詳矣吳孫策以會稽爲根本大帝嗣立稍遷京口其後又常住公安又嘗都武昌蓋往來其間因時制宜不得不爾及江南已定遂還建鄴保有荊揚而與魏蜀抗衡其宏規遠略晉宋而下不能易也故蕭繹捨建鄴而守江陵梁遂以亡李嗣主捨建鄴而遷洪府南唐遂不能以立王導斷然折會稽豫章之論而以建鄴爲根本自晉而下三百年之基業導之力也今按孫皓議遷都武昌陸凱上疏曰武昌土地危險非王都安國養民之處船泊則沈漂陵居則峻危梁武帝臨荊峽二十年情所安戀不欲歸建鄴故府臣僚皆楚人也欲都江陵周弘正諫曰士大夫言聖王所都本無定處若黔首未見入建鄴便謂猶列國諸王今曰副百姓心不可不歸建鄴南唐嗣主用唐鎬計遷豫章而王都官舍軍壘十不容一二自公卿下至軍士莫不思歸導之言驗矣】宋畱都有錄見前志

地爲治所越築城治長幹裏楚置金陵邑治石頭秦攺爲秣陵縣治後漢分揚州置吳郡治建鄴建安十六年孫權自京口徙治秣陵明年又城石頭攺秣陵爲建鄴吳旣克關羽都武昌以呂範領丹楊太守治建鄴永安中分溧陽以北六縣爲丹楊郡仍治建鄴晉武帝平吳以爲丹楊郡及揚州剌史治太康三年分淮水北爲建鄴南爲秣陵更置江寧縣宋孝武以揚州爲王畿尋復舊【爲都見前此不重述】隋平陳廢丹楊郡置蔣州治石頭唐武徳二年爲揚州東南道行臺置尙書省八年爲揚州大都督府貞觀七年復爲揚州治所至徳二載攺爲江寧郡治所乾元以後攺爲升州治所仍置節鎭【寰宇記雲天寶末明皇以金陵自古雄據之地祿山方亂不可以縣統之仍置升州加節制】上元二年復廢爲上元縣光啟三年還爲升州治所仍置節鎭天佑二年吳王楊行密大城升州建大都督府其子溥攺爲金陵府治石晉天福二年建西都攺爲江寧府治李升僣位號南唐因卽居之至宋初平江南置升州治天禧二年攺爲江寧府治建炎三年攺爲建康府治紹興二年以府治建行宮而遷府治於行宮之東南隅江東安撫司沿江制置司淮西總領所江東轉運司江淮提領所江淮都督府皆治建康國初嘗於制司府治開行省置宣撫司管轄江東諸路尋攺立建康路總管府別設江東建康道提刑按察司江東道宣慰使司江淮等處行樞密院尋皆遷革獨江南諸道行禦史臺自至元二十九年由揚州再遷於此卽前宋建康府治大其規制而總管府與錄事司上元江寧縣治分置城內外云

地所屬國名吳國在周屬吳太伯之國有固城在溧陽溧水兩縣之間卽吳所築也夫差爲越所滅至漢髙祖時以丹陽會稽豫章三郡五十三城立兄子濞爲吳王景帝時國除東漢末以其地封孫策爲吳侯弟權襲之曹操封爲吳王三國鼎峙吳亦稱帝因都焉【詳見爲都】越國越本夏少康之後封於會稽周元王四年用範蠡計滅吳盡有其地築城於此以謀吞楚【詳見越城】致貢於周元王賜胙命爲伯越兵橫行江淮號霸王后七世爲楚所滅楚國周成王時初封熊繹於丹陽乃在荊州非此所謂丹楊也其後國寖彊地寖廣至威王時滅越盡有吳越之地置金陵邑於石頭【詳見山阜】秦滅楚以此地置鄣郡【詳見所屬郡】及懷王末項羽自稱楚至漢髙帝時封韓信於楚鄣郡屬焉六年廢【別封楚王交非此地】荊國漢髙帝六年羣臣請以故東陽郡鄣郡吳郡立劉賈爲荊王是年黥布反失國江都國漢景帝旣誅吳王濞徙汝南王劉非爲江都王治故吳國至其子建國除後以其地封廣陵王胥又分置郡升國宋天禧二年封壽春郡王爲升王后卽位爲仁宗嘉佑四年翰林學士胡宿言陛下建國於升猶次列國非所以重始封之地宜進升爲大國無得封從之宋會要大國二十有四升其一也

地所屬州名揚州禹貢北距淮東南據海皆揚州之域唐虞置揚州牧至漢武帝初置揚州剌史後漢因之分揚州之半置吳郡治建鄴後以封孫氏晉太康元年平吳徙治建鄴惠帝元康初有司奏揚州疆土曠遠統理尢難於是割七郡置江州元帝渡江都揚州統丹楊吳郡宋孝武分浙江東五郡爲東揚州治會稽而揚州仍領丹楊等十五郡大明三年以揚州所統六郡爲王畿以東揚州爲揚州八年復舊景和元年罷東揚州隋徙揚州治江都置大都督府以句容延陵曲阿等縣屬焉大業中廢唐武徳二年河間王孝恭平輔公祏以江寧溧水丹楊溧陽安業復置爲東南行臺尙書省治江寧七年廢尋復爲大都督府領上元金陵句容丹楊溧水溧陽凡六郡【時未置上元縣欠考】九年徙治江都貞觀七年復舊至徳中復治江都秦觀揚州集序云漢刺史無常治後之稱揚州者指其所治而已義州晉元帝置陳大建元年廢爲建興郡領建安同夏烏山江乘臨沂湖熟凡六縣【戚氏志陳大建十年立義州江北尋廢以爲此無義州俟考】蔣州隋平陳廢丹楊郡於石頭立蔣州唐武徳二年廢七年復置於金陵縣尋廢升州唐乾元元年以江寧郡攺置升州顏眞卿嘗以升州刺史兼淛西節度使上元二年廢光啟三年復置天佑二年楊吳封徐溫齊公大城升州武義二年攺金陵府宋開寶八年復置天禧二年攺爲江寧府茅州唐初置領瑯邪金山縣後廢武徳三年以句容延陵復置七年廢

地所屬郡名故鄣郡秦置漢元封二年更名丹楊郡吳永安中以蕪湖以南十三縣復爲故鄣治宛陵丹楊郡漢置治宛陵志云領宛陵於潛江乘春谷秣陵故鄣句容涇丹楊石城湖熟陵陽蕪湖黟溧陽歙宣城凡十七縣後漢因之建安十三年孫權分爲新都郡二十六年權始置丹楊郡自宛陵治建鄴領縣十九永安中分置故鄣郡丹楊所領惟溧陽以北六縣晉太康元年攺建鄴復爲秣陵宋齊間分丹楊立毗陵郡丹楊所領惟建康秣陵丹楊江寧永世溧陽湖熟句容八縣隋平陳廢大業初復置領江寧溧水以當塗來屬割延陵句容等縣屬江都唐初廢爲州天寶元年復置領丹徒丹楊延陵句容江寧金壇凡六縣至徳二載析置江寧郡【吳丹楊郡城在長樂橋東百里今桐樹灣營中是其地詳見後古迹志】建興郡陳大建元年以義州南瑯邪彭城郡地置領建安同夏烏山江乘臨沂湖熟凡六縣屬揚州江寧郡唐至徳二載以潤之江寧句容宣之溧水溧陽置乾元元年攺升州義興郡晉永興中以丹楊之平陵永世及割吳興郡置四縣立義興郡以賞周﹝王巳﹞創義之功屬揚州

地所置僑郡名淮南郡本秦九江郡漢立淮南王國後爲郡晉治壽春成帝初蘇峻祖約作亂於江淮兵戈擾攘淮南百姓南渡者轉多於是僑立淮南郡以處之領於湖繁昌當塗逡遒定陵襄垣凡六縣宋大明六年以淮南故郡並宣城入於姑熟隋廢以當塗屬丹陽更於壽春置淮南郡南瑯邪郡晉元帝於江乘縣南岸立瑯邪郡屬揚州領臨沂陽都及懷徳三縣在舊江寧縣東北五十里成帝咸和六年復瑯邪比漢丰沛宋大明四年以郡隸王畿五年行幸瑯邪郡原遣囚系陳大建元年廢爲建興郡【江乘南岸有瑯邪城句容接界有瑯邪鄕金城則在府城東北二十五里詳見後古迹志】魏郡廣川郡髙陽郡堂邑郡四郡並晉咸康四年僑置並所統縣並寄居京邑南東海郡南東平郡南蘭陵郡晉元帝以江東置四郡穆帝時以南東海七縣出居京口

地所置府號金陵府吳武義二年攺升州爲金陵府大和五年建都金陵尋罷天祚三年徐知誥建爲西都攺江寧府江寧府天祚三年攺金陵爲江寧府石晉天福二年李升建國號唐宋開寶八年攺升州天禧二年以升州爲江寧府置軍國建康命壽春郡王爲府尹建炎三年攺建康府建康府建炎三年五月攺江寧府爲建康府歸附後攺建康路【詳見前沿革】

地所統縣名州名上元在宋次赤縣唐上元二年廢升州以江寧地置屬潤州後廢寶應元年復置光啟三年置升州屬焉通鑑云大順元年置升州於上元縣以張雄爲剌史縣初仍江寧舊治白下村光啟中徙鳳臺山西宋初遷南唐司會府在府治之東禦前後軍營是其地建炎徙今治在城東隅江寧在宋次赤縣【臨江歸化金陵白下】晉太康元年分秣陵置臨江明年攺江寧後廢永嘉中復置隋並秣陵建康同夏地入焉大業初屬丹楊郡唐武徳三年卽縣置揚州更名曰歸化七年號金陵屬蔣州明年徙白下村稱曰白下屬潤州貞觀七年復名歸化九年復爲江寧至徳二載置江寧郡而縣廢乾元元年復置屬升州上元二年州廢以其地置上元縣南唐割上元南十九鄕當塗北二鄕因舊名復置隸金陵府【圖經云古縣治南臨浦水在城西南七十里】按實錄云唐縣治在州城西偏西卽吳治城東臨運漬天慶觀東卽其地宋初移郭下在城西北距行宮三百步輿地廣記云唐旣攺江寧爲上元南唐復析上元置江寧分治郭下至元十三年本縣達嚕噶齊吳徳卽以南城外越城之側故縣尉司攺置縣治句容在宋次畿縣漢置屬丹楊郡有句曲山其形如句字因以名縣漢武帝封長沙定王子黨爲句容侯國除復爲縣吳赤烏八年使校尉陳勛發屯兵三萬鑿句容中道至云陽西城以通吳會船艦唐武徳二年於縣置茅州七年州廢屬蔣州九年隸潤州會昌四年升望縣乾元元年屬升州上元二年州廢屬潤州光啟三年復置升州縣隸焉宋因之縣治在府東九十里溧水州在宋次畿縣隋開皇中析溧陽丹楊置屬蔣州大業初屬丹楊郡唐上縣武徳三年屬揚州九年屬宣州乾元元年屬升州上元二年升州廢屬宣州光啟三年復置升州縣屬焉宋因之國朝元貞元年以戶登五萬升爲中州州治卽前宋縣治在府東南一百二十里溧陽州在宋次畿縣秦置溧水所出南湖也漢初屬江都元封中屬丹楊郡後漢封陶謙爲溧陽侯吳省爲屯田志云封潘璋爲溧陽侯又云孫皓封何蔣爲溧陽侯晉太康元年復置分爲永平隋開皇十八年並入溧水唐武徳三年析江寧溧水復置隸揚州九年隸宣州乾元元年屬升州明年屬宣州尋復上元元年又屬宣州未幾又復寶應元年屬宣州光啟三年復屬升州南唐保大十四年溧陽隸潤州後主時隸江寧府宋開寶八年取江南復隸升州國朝至元十四年縣攺溧州十五年攺溧陽府十六年攺府爲溧陽路管溧陽縣並在城錄事司二十八年革去路名依舊爲溧陽縣元貞元年以民戶五萬之上升爲中州唐以前縣治在溧水縣東南九十里天復三年移治今所今州治卽宋縣治在府東南二百四十里

歷代廢縣名秣陵縣【金陵建業】更治所凡六前志云楚威王築城石頭號曰金陵秦始皇攺爲秣陵屬鄣郡【實錄云秦縣城在舊江寧縣東南六十里秣陵橋東北今有秣陵浦】漢屬丹楊郡武帝封江都王子纏爲秣陵侯後漢復爲縣孫權自京口徙治攺曰建鄴晉太康元年復爲秣陵三年分淮水北爲建鄴南爲秣陵【宋書云縣治去京六十里今故治村是也】義熙中移於斗場柏社【實錄云在江寧縣東南度長樂橋古丹楊郡是也】元熙元年省揚州禁防參軍縣治移其處【圖經云在宮城南八里一百步小長幹巷內梁末北齊軍於秣陵故城跨淮立橋柵當是其地】隋並入江寧景徳二年置秣陵鎭今設巡檢司在江寧縣東南五十里建業縣晉書太康三年分秣陵淮水北爲建業建興初避帝諱攺建康縣舊有城在吳治城東【實錄云縣治在故都城宣陽門內古禦街東寰宇記云咸和六年徙出宣陽門外禦街西建初寺門路東卽費縣舊基在臺城南七里今城門法性尼寺地縣在寺北二百步云】隋省入江寧江乘縣秦置方輿志云始皇登會稽從江乘還過吳漢屬丹楊郡王莽攺曰相武后漢復舊吳省爲典農都尉晉武帝復置咸康七年析南境爲臨沂屬瑯邪郡陳大建元年屬建興郡南史鄭襲嘗爲令【南徐州記云縣西有江乘浦】丹陽縣漢元朔初封江都王子敢爲丹楊侯後漢爲縣晉封孫韶丹楊侯南朝復爲縣隋廢武徳二年析江寧溧水復置屬揚詶貞觀七年省入當塗天寶元年復置縣屬丹楊郡非舊地矣【按丹陽縣城最古在丹陽郡城之先而圖志不見史記始皇出遊過丹陽至錢唐漢晉爲縣江左因之並見史誌惟隋志始不載其名唐之江寧縣盡有今上元江寧之境通典爲漢丹陽縣在江寧唐書地誌謂貞觀元年省丹陽縣入當塗則知丹陽故境並入江寧當塗明矣其故城地慶元志引晉陶回傳小丹陽道爲證戚氏云考前史不但此一事也吳呂範從孫策攻破廬江還俱東渡到橫江當利破張英於麋下小丹陽湖熟領湖熟相後領宛陵令討破丹陽賊還吳遷都督據吳晉史所載則今城南六十里到金陵鎭由金陵鎭南三十里與太平當塗接界有市井宛然古治所其地名丹陽或呼小丹陽卽其地也前史稱小丹陽者當時有丹陽郡史文例書縣名不出縣字故吳志晉書皆稱小以別之其後縣廢而丹陽之名立在鎭江故亦呼小丹陽爾又按句容縣西南三十里有赤山及赤山湖其地亦近上元之丹陽鄕小丹陽相去𨿽遠而在赤山西南與晉書山多赤柳在西及丹山之陽之義合又小丹陽西南有丹陽湖接當塗界今府城南五十里有丹陽裏東南三十五里有赤山塘溝蓋丹陽鄕赤山赤山湖丹陽湖等必皆丹陽縣之故境而其治則丹陽巿是也】湖熟古縣名漢屬丹楊郡武帝封江都王子胥行爲湖孰侯【一云姑熟】後漢亦爲侯國吳省爲典農都尉晉武復置陳屬建興郡漢興平二年孫策攻揚州轉攻湖熟江乘晉蘇峻之亂毛寶燒句容湖熟積聚義熙九年罷臨沂湖熟脂澤田以賜貧人宋元嘉二十二年浚淮起湖熟廢田千餘頃皆此地二十八年徙越城流人淮南流人於姑熟今太平路古之姑熟前志謂卽湖熟非也【元和郡國志云在舊江寧縣東南七十里今在上元縣丹陽鄕去縣五十里淮水北古城猶在】永平縣【永安永世】漢元封中置屬丹楊郡尋廢吳分溧陽復置攺曰永安孫休封弟謙爲永安侯孫皓封洪爲永平侯晉武又攺永世惠帝分置平陵並永世凡六縣屬義興郡尋復舊名宋省入溧陽【城在今溧陽州南十五里遺址髙二尺見後古迹志】平陵縣【詳見後古迹固城下】安業縣唐武徳二年析江寧溧水置後廢同夏縣梁武帝生於秣陵同夏裏大同元年因以置縣陳屬建興郡隋省入江寧【圖經云縣東十五里有同夏浦舊有城今上元縣長樂鄕是其地】臨沂縣本徐州瑯邪國縣晉咸康七年分江乘西界僑置屬南瑯邪郡陳屬建興郡晉蔡靚諸葛恢梁孟智陳明仲璋皆嘗爲令【實錄云縣城在京江獨石山西臨大江在舊江寧縣北四十里南徐州記云縣有落星山屬慈仁鄕去縣四十里今上元縣長寧鄕攝山之西白常村蓋其地距上元縣三十八里】懷徳縣【費】晉大興元年瑯邪國人隨帝渡江者幾千戶立懷徳縣以處之屬丹楊郡永復爲湯沐邑後屬瑯邪郡其地寄建康北境【實錄云縣城在宮城南七里建初寺前路東後攺曰費移於宮城西北三里耆閭寺西宋元嘉十五年省入建康臨沂古迹編云費縣與瑯邪分界於潮溝村在縣北九里今在上元縣鐘山鄕】卽丘縣本晉瑯邪國縣元帝置屬南瑯邪郡宋元嘉八年省入陽都陽都縣本漢城陽國縣後漢攺爲瑯邪國晉廢元帝置屬南瑯邪郡宋大明五年省入臨沂

地所接四境集慶路東西二百三十五里南北四百六十里東至本路界首一百四十里自界首至鎭江路四十里西至本路界首一十里自界首至和州八十三里南至本路界首二百四十里自界首至寧國路一百二十里北至本路界首四十九里自界首至眞州一百一十里東南到本路界首二百八十五里自界首至常州路一百八十五里西南到本路界首九十里自界首至太平路三十里東北到本路界首一百三十五里自界首至鎭江路四十五里西北到本路界首二十二里自界首至眞州一百二十七里自集慶路到汴梁陸路一千四百四十五里水路一千七百七十里到河南府陸路一千八百里水路二千一百九十五里北至大都水程三十站三千四百一十里陸程四十站二千八百一十五里江寧縣附郭東西八十五里南北九十八里東至上元縣界舊以禦街中分今抵錄事司城門爲界西至和州烏江縣國﹝�車﹞十里以鰻黧州大江中流爲界自界首至烏江縣一十五里南至溧水州界九十三里以烏剎橋爲界自界首至溧水州四十五里北至上元縣界五里以金陵鄕爲界東南到句容縣界七十里以湖山鄕爲界自界首到句容縣九十里西南到太平路當塗縣界一百六里以章公塘爲界自界首到當塗縣一十七里東北到上元縣界二十五里以崇禮鄕爲界西北到上元縣界五里以金陵鄕爲界上元縣附郭東西九十五里南北八十五里東至句容縣八十里以周郎橋中分界西至江寧縣界舊以禦街中分今抵錄事司城門爲界南至江寧縣界七十里以永丰鄕北白米湖爲界北至眞州六合縣界四十九里以瓜步大江中流爲界東南到句容縣界七十里以東陳村爲界自界首到句容縣三十五里西南到江寧縣界四里以大隱鄕爲界東北到句容縣界六十里以章橋爲界自界首到句容縣八十里西北至眞州六合縣界二十九里以湖墅大江中流爲界自界首到六合縣八十五里句容縣東西七十里南北一百二十里東至鎭江路丹徒縣界五十里以山口爲界自界首至丹徒縣五十里西至上元縣界二十里以周郎橋中分爲界自界首至上元縣七十里南至溧水州界六十里以丁塘村爲界自界首至溧水州三十里北至眞州揚子縣界七十里以下蜀大江中流爲界自界首至揚子縣六十里東南到鎭江路金壇縣界六十里以茅山崇元觀西堆爲界自界首到金壇縣六十里西南到江寧縣界七十里以上義山東綠楊村爲界自界首到江寧縣九十里東北到丹徒縣界六十五里以左橋爲界自界首到丹徒縣四十五里西北到上元縣界八十里以東陽鎭霸橋爲界自界首到上元縣六十里溧水州東西八十二里一百三步南北一百五十五里三十八步東至句容縣界三十七里以浮山頂爲界自界至句容縣四十里西至上元縣界三十五里烏石橋爲界自界至上元縣八十五里南至寧國路宣城縣界百一十里四牌岡爲界自界至宣城縣百三十里北至江寧縣界四十五里上義山爲界自界至江寧縣七十五里東北到句容縣界四十里望湖岡爲界自界到句容縣五十里東南到溧陽州界五十里分界山爲界自界到溧陽州七十里西南到寧國路宣城縣界百三十五里昆山鄕爲界自界到宣城縣一百里西北到江寧縣界四十五里烏剎橋爲界自界到江寧縣七十五里溧陽州東西一百五十里南北一百六十里東至宜興州界一十五里以葑埭牌爲界自界首至宜興州七十里西至溧水州界八十五里以三塔墩爲界自界至溧水州四十里南至廣徳路界七十里以石屋山分流爲界自界至廣徳軍八十里北至金壇縣界八十里以長塘湖港荻場爲界自界首至金壇縣四十里東南到宜興州界八十里以白塔山爲界自界首到宜興州四十里西南到宣城縣界一百二十里以湖東北岸爲界自界首到宣城縣一百三十里東北到宜興州界四十五里以五家村爲界自界首到宜興州六十五里西北到溧水州界七十五里以曹山陸路爲界自界首至溧水州四十五里

鎭市淳化鎭【在上元縣東四十五里鳳城鄕宋淳化五年置】金陵鎭【在江寧縣南六十里本陶吳鋪宋景徳二年攺爲鎭今有稅務】秣陵鎭【在江寧縣南三十里今有稅務巡檢司】石步鎭【在上元縣東北四十五里卽古羅落橋】大城港鎭【在江寧縣西南七十里今作水站】靖安鎭【在龍灣巿】常寧鎭【在句容縣東南五十里天禧元年以鎭置寮今有稅務】下蜀鎭【在句容縣北六十里有巡檢司】土橋鎭【在上元縣東南六十里與句容縣兩界】﹛闕﹜陽鎭【在句容縣西北六攺秣陵爲闕圖名有館驛﹛闕﹜】﹛闕﹜鎭【在江寧縣西南六十里有巡檢司】鄧步鎭【在溧水州南一百二十里宋乾道四年差官收稅寶佑四年移東壩市收稅今有稅務鹽倉巡檢司】孔家堽鎭【在溧水州南四十五里】固城鎭【在溧水州南九十五里】髙淳鎭【在溧水州南一百里有稅務巡檢司】舉善鎭【俗名戴步在溧陽州南三十五里有稅務】杜渚鎭【在溧陽州西南六十里乾道四年移稅額於溧水縣鄧步】古市按宮苑記吳大帝立大市在建初寺前其寺亦名大市寺宋武帝永初中立北市在大夏門外歸善寺前宋又立南市在三橋籬門外鬥場村內亦名東市又有小市牛馬市谷市蜆市鈔市等十一所皆邊淮列肆裨販焉內紗市在城西北耆闍寺前又有苑市在廣莫門內路東鹽市在朱雀門西宋書有建康市南唐書有金陵市至今有淸化市羅帛市而自昔言市者則以東市西市鳳臺鷺洲四坊之達爲市蓋卽魚市今銀行花行雞行鎭淮橋新橋笪橋皆市也【南史徐度傳云徐嗣徽任約等來寇髙祖與敬帝還都時賊已據石頭市廛居民並在南路去臺遙遠恐爲賊所乘乃使度將兵鎭冶城築壘以斷之以此知六朝市廛多在淮水北冶城東也通典梁有太市南市北市令太南北三市丞陳淮水北有大市自余小市十餘所隋食貨志言陳時淮水北有大市十餘所置官司稅斂旣重時甚苦之晉史廷尉張闓住在小市南史宋廢帝元徽二年張敬兒破賊宣陽門莊嚴寺小市丹陽記曰苑城市謂之苑市秣陵有斗場市寰宇記云東晉咸和中置七尉右尉在紗市今屬上元縣鐘山鄕張循王北莊前平地是也宮苑記南尉在艸市北湘宮寺前其地在今上元縣治東北齊東昏侯宮中立宮市使宮人屠沽帝爲市魁陳後主重關市之徵以陽惠朗爲大市今金陵故事有鹽市卽鹽渚也在東南三里庾闡揚都賦其寶貨則瑤琨瑯玕靑碧靑玟陽球散火陰田潛珍雲英水玉錯輝龍鱗煥若金膏晃若銀燭琉璃冰淸而外映珊瑚觸石而上翹牙簞列文於象齒火布濯穢於炎焱西阻石城則舟車之所會東盡金塘則方駕之所連淸化市今在北門內羅帛或云蘿卜卽路學街魚市前志不載所在南唐近事程員舉進士夜夢烏衣吏告曰君與王倫廖衢陳度衛淸並已及第員夢中驚喜理服馳馬詣省門見楊遂張觀曾顗立街中謂曰牓在雞行何忽至此員悵然而覺其年考功員外郎張佖權知貢舉果放楊遂等三人員輩卒無徵應旣夏內降禦札尙慮遺賢命張洎舍人就中書復位洎果取員等五人附來春別牓及第明年歲在癸酉也慶元志雞行街自昔爲繁富之地南唐放進士牓於此戚氏續志云銀行今金陵坊銀行街物貨所集花行今層樓街又呼花行街有造花者諸市但名存不市其物淸化甚僻故老言舊已然矣】湯泉市【在上元縣神泉鄕湯山延祥院之前去城六十里】棲霞市【在上元縣長寧鄕攝山棲霞寺之前去城四十五里】索墅市【市有索墅坊在上元縣淸化鄕去城五十里】泉都市【在上元縣泉水鄕亦名龍都去城五十五里】東流市【市有橋曰東流以水流自東因名之在上元縣宣義鄕去城四十里】花林市【南至曹村五里北至大江十二里齊梁諸墳多在其地屬上元縣淸風鄕去城三十五里】龍灣市【在上元縣金陵鄕去城一十五里有稅務】竹筱市【在上元縣長寧鄕去城五十里有巡檢司】蛇盤市【在上元縣開寧鄕去城二十里舊有館驛】麒麟市【在上元縣開寧鄕去城三十里】西幹市【在上元縣長寧鄕去城四十五里】章橋市【在上元縣長寧鄕去城五十里】石井市【在上元縣長寧鄕去城二十五里】五城市【在上元縣崇禮鄕去城二十五里】土橋市【在上元縣丹陽鄕去城六十里】湖熟市【在上元縣丹陽鄕去在六十里】新林市【在城西南二十里】版橋市【在城西南三十里】銅井市【在城西南八十里】東口市【在城南長幹橋下東今烏衣巷口是】西口市【在城南長幹橋下今西街口是】小口市【在城西南江寧縣安徳鄕】朱門市【在朱門南】水橋市【在江寧縣歸善鄕】杜橋市【在江寧縣萬善鄕去城四十里】路口市【在城南七十里戚志作路橋市】倉頭市【在句容縣仁信鄕去城九十里】柴溝市【在句容縣瑯邪鄕去城七十五里舊有館驛】白土市【在句容縣來蘇鄕有稅務】髙友步【俗名上步在溧陽州南二十五里】周城步【在溧陽州西南四十五里】上興步【在溧陽州西六十里】黃連步【在溧陽州西北五十五里】江寧有江寧市秣陵市金陵市上元有淳化市句容有東陽市下蜀市長寧市靖安市溧水有孔家岡市固城市髙淳市溧陽有舉善市杜渚市皆見鎭內至大金陵新志卷四下元

張鉉撰

疆域志二

街巷右禦街【按宮城記吳時自宮門南出至朱雀門七八里府寺相屬晉城帝因吳苑城築新宮正中曰宣陽門南對朱雀門相去五里餘名爲禦道夾道開禦溝植槐柳梁武帝克東昏焚其奢淫服六十二種於禦街今自天津橋直南夾道猶有故溝皆在民居南唐禦街也右有右禦街在臺城西掖門外宮苑記云吳太初宮北玄武門直對臺城西掖門前路東卽右街是也其實自大司馬門出爲禦街自端門出爲馳道自西掖門出爲右禦街端門卽閶闔門】朱雀街【按宮城記自宮門南出夾苑路至朱雀門七八里府寺相屬輿地誌朱雀門北對宣陽門相去六里名爲禦道夾開禦滿植柳環濟其記曰天紀二年衛尉岑昏表修百府自宮門至朱雀橋夾路作府捨又開大道使男女異行夾道皆築髙墻瓦覆或作竹籓庚闡楊都賦雲橫朱雀之飛梁豁八達之遐衡世說宣武出鎭南州王東亭曰丞相初營建鄴無所因承而制置紆曲方此爲劣東亭曰此乃所以爲巧也江左地促不如中國若使阡陌條暢則一覽而盡故紆余委曲若不可測今臺城在府城泉北而禦街迆邐向南屬之朱雀門則其勢誠紆回深遠不可測矣侯景緣淮作塘自石頭至於朱雀街十餘里中樓雉相屬宋彭城劉悛司空勉之長子勉見害於朱雀街悛兄弟平生不行此路】焚衣街【在禦街齊東昏侯制四種冠五彩袍一月中二十餘出晨出三更歸夜出淸晨返梁廢東昏焚奢淫異服六十二種於禦街後人號其所曰焚衣街】孔子巷【在靑溪側大仁寺前古廟在長樂橋東一里輿地誌云孔子廟在樂遊苑東隔靑溪蓋聖嗣侯所奉之廟也舊在溪南丹楊郡之東南本東晉所立中廢宋元嘉十九年詔復孔子廟至齊遷於今處以舊地爲浮屠今名孔子寺亦名孔子巷在城東南五里古長樂橋東實錄晉孝武太元十一年立宣尼廟故丹陽郡城中後移廟過淮水北以舊處爲孔子寺亦呼其巷爲孔子巷】國子監巷【今鎭淮橋北禦街東舊比較務卽其地南唐跨有江淮鳩集典墳特置學官濱秦淮開國子監裏俗呼爲國子監巷又呼艸巷】烏衣巷【在秦淮南晉南渡王謝諸名族居此時謂其子弟爲烏衣諸郎今城南長幹寺北有小巷曰烏衣去朱雀橋不遠丹陽記烏衣之起吳時烏衣營處所也晉記江左初立瑯邪諸王居烏衣巷王惇謀逆導憂覆族使郭璞筮之卦成嘆曰吉無不利淮水竭王氏滅子孫繁衍世說王導曰庾元規若來吾角巾還烏衣南王僧虔爲禦史中丞領驃騎將軍甲族由來不居此官王氏分枝居烏衣者位官微減僧虔爲此官乃曰此是烏衣諸郎坐處我亦可試爲爾建康實錄紀贍立宅於烏衣巷屋宇崇麗園池竹木有足賞翫焉劉斧摭遺載烏衣傳謂金陵人姓王名謝因海舶入燕子國妄言耳】運巷【在今永壽宮相接沈約自序曰王父從官京師義熙十一年髙祖賜館於都亭裏之運巷世說叔錄冶城在今運巷東舊裏亭今俗呼爲黃泥巷戚志云當臨運瀆】主簿巷【在明道書院右明道先生程純公嘗爲上元主簿政教在人至今呼爲主簿巷】聖火巷【事見摭遺】參佐巷【在古東府城西金陵故事會稽王鎭東府立驃騎亭通驃騎航參佐巷在航西】察戰巷【按吳錄官名有察戰丹陽舊有察戰巷在禪眾寺前丹陽訖庾亮拒蘇峻宣陽門外七戰於此故又名七戰】竹格巷【按實錄興嚴寺在運瀆東岸南直竹格渡卽謝尙宅】白楊巷【在今府城東南十八里謝幾卿免官居白楊之石非又何妥居白楊巷與靑楊巷蕭﹝�目﹞齊名】靑楊巷【異苑云檀道濟居靑楊巷宅是吳步闡所居諺云楊州靑是鬼營自步及檀皆被誅】馬糞巷【南史王志家禁中裏馬糞巷僧虔以來門風多寬恕志尢重厚歷職不以咎劾人門下客嘗盜志車轄賣之志知而不問待之如初賓客遊其門者專覆其過而稱其善兄弟子侄皆篤厚謙和時人號馬糞諸王爲長者】侍其巷【慶元志舊爲侍其氏所居多聞人今正南隅永安坊內有雉雞巷卽此而訛】刁家巷【慶元志南唐刁彥能子孫居此巷因名今不闓此巷】五房六房巷【慶元志在府治門對南直街東西紹興初髙宗駐蹕三省樞密院吏所居戚氏志杭州亦有此巷以居吏故云房或疑髙宗畱此不久當是南唐】句容有劉明府君巷【令張侃移醋庫劉明府君巷東後得舊井甘寒遂名】

坊裏金華坊【唐實錄都城淸明門對今湘宮寺巷門東出靑溪橋正東面建春門直東興業寺後度靑溪菇首橋景雲中江寧令陸彥恭於縣東開金華坊東逼靑溪乃廢菇首橋而於興業寺門前開大道造金華橋橋度靑溪通潤州驛慶元志其地今上元縣治東北】翔鸞坊【南唐近事盧絳寓居翔鷺坊遘熱病夢婦人令啖蔗事見摭遺】康樂坊【慶元志城東半山寺處舊名康樂坊晉謝玄封康樂公至孫靈運猶襲封今以坊及謝公墩名觀之恐是玄及其子孫所居】赤蘭坊【見赤蘭橋】鐘山坊【在宋行宮前東夾道】石城坊【在宋行宮前西夾道】東錦繡坊【在禦街左】西錦繡坊【在禦街右】狀元坊【二一在禦街左東錦繡坊南一在府學南】報恩坊【在禦街右西錦繡坊南】安樂坊【在禦街右報恩坊北】金泉坊【在禦街右報恩坊南】嘉瑞坊【在禦街左狀元坊南戚氏志金泉南】舜澤坊【在禦街右金泉坊南】金陵坊【在禦街右舜澤坊南】建業坊【在禦街右鎭淮橋西北】長樂坊【在禦街左鎭淮橋東北】招賢坊【在今臺治南】經武坊【今臺治左】武勝坊【在今臺治東北】細柳坊【在舊都統司後軍寨前】靑溪坊九曲坊【並在臺治東】嘉會坊【在舊總領所前】尊賢坊【在明道書院之右卽主簿巷】東市坊【在魚市東】鳳臺坊【在魚市南】西市坊【在魚市西】鷺洲坊【在魚市北】長春坊【在東市之東】寬徵坊【在西市之南】淸化坊欽化坊【並在西市之北】朝宗坊佳麗坊【並在西市之西】保寧坊【在保寧寺前】廣濟坊【在舊廣濟倉南近水西門】武定坊【在鎭淮橋東南】崇勝坊【在鎭淮橋西南】慶元志載六朝及唐裏名有翔鸞濱江舜澤嘉瑞凡四與乾道坊名同蓋坊故里也乾道所載四廂二十坊曰在南坊四曰嘉瑞長樂翔鸞武定右南坊九曰承賢舜澤建業興政雅政鳳臺濱江永安惇教左北坊二曰鐘山招賢右北坊五曰立徳修文來蘇金陵淸化其時城內分四廂猶今之隅【廂有廂官掌民訟】如雞行街今在西南隅舊志云在右南廂是也【戚氏云已上坊名與乾道不同者蓋初以一城分四廂四廂街巷總分二十坊後復各以其坊之街或巷揭以坊名今尙存焉舊志所云嘉瑞長樂等坊皆舊坊也至今里巷禱祀言所居坊則尙舉二十坊之名以翔鸞觀之則知其來遠矣景定皆弗錄今並存之又按宋搉酤之所亦名坊溧陽志甓橋坊東馬坊酒坊四十二處是也如石步鎭有羅落坊北村坊也梁蕭子範有直中捨坊賦此官寺之坊也】句容縣有廛里坊躍鱗坊句曲坊宣化坊金陵坊僊賓坊禮教坊延賓坊興化坊東諫臣坊西諫臣坊東林教坊西林教坊【凡十有三見余志又曰古坊名旣廢今張矩復立已無知者乃自縣河至十字街達於東門立坊十五曰升俊坊制錦坊宣化坊市南坊天市坊東市坊舊市坊市北坊躍鱗坊市橋坊和丰坊朝京坊鐘山坊句曲坊延賓坊內四明坊因舊云】溧水州有崇徳坊易俗坊仁和坊長壽坊新興坊昭徳坊樂安坊樂泰坊【縣誌作徳安徳泰】棲賢坊恭信坊【凡十】又表孝坊【以乾道四年邑人伊小乙割肝療母病得名】狀元坊二【以兪桌上捨吳潛進士並第一得名】崇儒坊【舊名崇化已上三坊並見縣誌凡四】溧陽州有育材坊【後攺登俊】仁和坊瑞蓮坊永定坊招遠坊【凡五見本處志】長幹裏【在秦淮南越範蠡築城長幹丹陽記大長幹寺道西有張子布宅在淮水南實錄雲長幹是里巷名江東謂山隴之間曰幹建康南五里有山崗其間平地民庶雜居有大長幹小長幹東長幹並是地裏名小長幹在瓦棺南巷西頭出江】鳳凰裏【在今保寧寺後宋元嘉十四年大鳥二集秣陵民王覬園中李窠上大如孔雀頭足小髙毛羽鮮明文彩五色聲音諧從眾鳥如山雞者隨之行三十步頃東南飛去楊州剌史彭城王義康以聞攺鳥所集永昌裏爲鳳凰裏後於寺築臺建樓】表孝裏【在溧水州卽伊小乙所居裏知縣陳嘉善牓其裏旌之】鄕裏見史誌者吳丹陽賴鄕宋建康東鄕土山裏秣陵都統石泉裏【謝濤宗愨墓】乾道志鄕各書裏景定始遺之今故老知者亦鮮蓋初以鄕統裏宋末易裏之名曰保或曰管曰都由是相襲而失古矣今錄前志所遺者子遊裏【九域志言偃裏在上元縣金陵故事在縣東二十二里按索隱家語云言偃吳人仕魯爲武城宰今吳郡有言偃冢吳地記云宅旁有監洗石周回四文爲梁太守蕭正徳將去莫知所在蘇州記曰周文學科孔子弟子言偃宅在常熟縣史記云偃吳人也字子遊亳邊有監洗石云此偃吳人無可疑者不知故事何據而六朝事迹乾道志又承其誤也戚氏云史記元無監洗石之文秪曰吳人金陵固亦吳也故冢果在吳都古人或生或仕或遊歷安得盡知裏名相傳必有所自後常熟縣立吳公祠朱文公記曰縣有子遊巷文學橋圖經又云故宅在縣西北舊井存焉今不復可見觀此紀考據又與前說不同大抵存古慕賢之意又唐開元追爵始封吳侯宋大中祥符二年定七十二公國號追封丹陽公故政和禮書稱丹陽公至髙宗贊乃書唐封淳熙中遂攺吳公竊祥丹陽可稱吳而常熟不可號丹陽太宗詔定之時固有據也又言姓最少聞吳中有之然上元竹筱去城五十里言族成一聚落近年稍分居神泉鄕陽水及龍潭但裏名攺易未能訪其處自慶元志偏言蘇州之說景定遂削此裏使子遊的非吳人郡誌亦當傳疑如儒童院之類況史誌故事存乎】禁中裏【見馬糞巷】都亭裏【見運巷】小郊裏【梁武帝始至姑熟柳﹝怯去去攺登﹞與兄惲諸友朋於小郊候接慶元志在城南十五里或傳卽吳大帝南郊壇所實錄所謂郊壇村戚氏云鳳臺鄕有此裏又自有郊壇裏】蔣山裏太淸裏【梁史】慶元志載六朝及唐裏名十六曰化義裏建興裏【見南苑】定陰裏建康裏齊平裏南塘裏【晉史王惇兵至禦街沈充自靑溪引軍與會至宣陽門北中郎將劉遐等率輕騎從南塘出橫擊之賊軍大潰世說祖車騎過江時公私儉薄無好服玩王庾諸公共就祖忽見裘袍重疊珍飾盈列諸公怪問之祖曰昨夜復南塘一出蓋祖於時使健先鼓行劫鈔在事之人亦容而不問也時廝養逋亡多逃竄在南唐下諸船中或欲一時搜索謝公不許曰不容置此輩何以爲京師王荊公詩平時無盜出南塘】朔陰裏桐下裏【疑卽同夏】婁侯裏【地有婁湖見江寧鄕】崇孝裏翔鸞裏濱江裏舜澤裏嘉瑞裏【翔鸞以下皆舊坊名】斗場裏【梁永明九年秣陵縣斗場瑞安明寺有古樹眾僧攺架屋伐爲薪剖木裏自然有法大徳三字蓋卽斗場村】延賢裏【見赤蘭橋】皆舊裏名也江寧縣鄕十八里八十六【景定無龍山有長泰朱門今朱門一鄕別有沙洲鄕在縣西南菜園務在城東南今據前志定古額二十三鄕】鳳臺二鄕【縣東南二十里並大隱鄕爲一景定分東西二鄕】小郊裏婁湖裏常樂裏金陵裏安徳鄕【縣西南三十里並丹陽鄕爲一】洪塘裏【疑此卽吳都賦橫塘】張野裏佐幕裏淸陵裏新林裏郊壇裏【疑此卽梁紀實錄郊壇裏及村】董林裏路西裏新亭鄕【縣東南四十里】子塘裏顏墟裏商墟裏河亭裏梁墟裏隨車鄕【縣南四十里】下幹裏五褲裏向社裏來晚裏光宅鄕【縣西南四十里】孟湖裏龔亭裏丁家裏三山裏平頭裏關元鄕【縣南四十里】白山裏蒲幹裏孝義裏金井裏萬善鄕【縣南五十里】髙村裏仇村裏經村裏允泰二鄕【縣南五十里景定作長泰南北二鄕】丹陽裏永泰裏韋義裏馴翚鄕【縣東南六十里】東金裏湖頭裏劉亭裏秣陵裏惠化鄕【縣南六十里】魯下裏赤岸裏三山裏方期裏白都裏葛僊鄕【縣東南七十里】李塘裏湖南裏令東裏建業鄕【縣南三十里】時安裏東林裏魏亭裏浦東裏東淮湖裏塘頭裏永丰鄕【縣東南九十里】令西裏上義裏鹿陽裏歸善鄕【縣西南六十里】歸化裏仁壽裏仁恭裏歸善裏歸徳裏處眞鄕【縣西南七十里並孝感鄕爲一】歸善裏仁愛裏仁惠裏興徳里長興尙署裏大薄河湖裏【二里蓋四字名與下馬浦東西後黎陵尙例同】銅山鄕【縣南九十里】馬浦東西裏施計裏東西裏濮裏後黎陵尙裏楊莊下溪裏故堂尙署裏龍山鄕【縣南九十里景定作朱門南北二鄕】龍山裏湯馮裏朱門裏前泊裏馬裏橫山二鄕【縣東南百二十里景定分南北】靈仙裏橫水裏嶽陽裏大蜆裏龍窟裏甘泉裏石塘裏上元縣鄕十八里五十二【州縣鄕裏采戚氏志及州縣誌所載名目】金陵鄕【縣北】東裏西裏慈仁鄕【縣東北】東裏北裏鐘山鄕【縣西北】泉水裏南裏北裏北城鄕【縣東北一名龍城鄕】東裏西裏淸風鄕【縣東北】上裏中裏下里長寧鄕【縣東北並爲政鄕爲一】長亭裏東裏西裏惟信鄕【縣東景定攺名爲政】惟信裏開寧鄕【縣東北】開義裏開元裏宣義鄕【縣東】東裏西裏南裏鳳城鄕【縣東】西裏中裏東裏淸化鄕【縣東並崇信鄕爲一】崇信裏崇林裏淸化里長澗裏神泉鄕【縣東北】神泉裏萬安裏上達裏郭幹裏丹陽鄕【縣東南】新興裏平子裏新建裏永寧裏丹陽裏崇禮鄕【縣東南並建康鄕】西裏東裏南裏中裏北裏泉水鄕【縣東南】西裏東裏道徳鄕【縣南】道徳裏埂頭裏銅山裏盡節鄕【縣南】東裏西里長樂鄕【縣東】上裏中裏下裏【今縣報作興賢鄕】句容縣鄕十六【崇信鄕裏三立��盤石今廢乾道景定闕裏五十八乾道有長年無直道】通徳鄕【乾道云元名同徳在縣西二十里一都二都】興行裏嚴墟裏史亭裏丰亭裏【新裏市幹樊巷言野磨店頭上嚴墟下嚴墟七村】福祚鄕【縣西南三十里三都四都】佑善裏義城裏淸城裏次戴裏【黃堰三汊南岡靑城步四村】臨泉鄕【縣西南五十里五都六都】潤下裏仁愛裏章亭裏楊亭裏【石秋丁墟夾山黃連墅花塘東釋斗門西釋湯巷九村】上容鄕【縣西南六十里七都八都】寬仁裏葛亭裏髙平裏湯亭裏崇信裏【乾道作惇信陳莊五渚張莊盧﹝艼去丁攺發﹞望湖岡五村】承僊鄕【縣南八十里九都十都】得道裏魯亭裏白楊裏靈峯裏【浮山天王堂二村】政仁鄕【縣南九十里十一都十二都】化俗裏周亭裏安亭裏【朱墟谷成朱莊白沙上干五村】茅山鄕【縣東南五十里十三都】僊居裏朱陽裏水南裏【成村黃莊步塘前潘太陽吳墟六村】崇徳鄕【縣南四十里十四都十五都】溫恭裏徐亭裏解亭裏【於鄕西城觀莊三村】句容鄕【縣東南三十里十六都十七都】祥符裏畢墟裏黃幹裏直道裏【曹莊呂坊黃幹蔡墓四村直道乾道後置】來蘇鄕【縣東三十里十八都】得仁裏秦亭裏東鎖裏西鎖裏【黃莊秋幹蕭亭畢塔灣王婆店行香徐村前馬后馬九村】望僊鄕【縣東北四十里十九都二十都】丰義裏降眞裏次榮裏【奉聖荊塘二村】移風鄕【縣東北三十里二十一都二十二都按乾道志舊有長年裏】楊塘裏戴亭裏安陽裏行化裏【元名行香乾道作行香掘河小幹柏莊楊塘官莊楊家莊六村】孝義鄕【縣北三十里二十三都】上應裏下應裏王亭裏【佴墅和艸穀香十八石四村佴音耐姓也】仁信鄕【縣北五十里二十四都元名履仁乾道志攺仁信】愛人裏亭子裏石橋裏【亭子迸風六里店三村】鳳壇鄕【縣西北四十里二十五都二十六都二十七都】祥禽裏韓亭裏黃行裏【陳莊三口柴溝赤峴倉頭五村】瑯邪鄕【縣西北五十里二十八都二十九都】橋居裏鮑亭裏西亭裏洛亭裏【鮑亭漸倪新塘東幹西漧黃野羅家七村】溧水州鄕十七里四十七【舊圖鄕十九今��城孝義二鄕咸���志今分四十八都】上元鄕【州東南三十里見縣誌下同】髙坡裏興塘裏思鶴鄕【州西三十五里】良西裏解塘裏上方裏贊賢鄕【州南三十五里】分東裏宋亭裏孫亭裏白鹿鄕【州東南五十里】裴塘裏楊塘裏澗西裏丰慶鄕【州東四十里舊名龍慶】招賢裏劉方裏澗北裏歸政鄕【州東北四十里】前西裏匠南裏崇賢鄕【州北四十里】永寧裏崇徳裏蒲塘里長壽鄕【州北三十五里】承恩裏臨前裏山陽鄕【州西南四十里】西北裏花溪裏靑林裏崇教鄕【州西南一百二十里】前湖裏薛城裏南塘裏永康裏淸化裏遊山鄕【州南百一十里】南亭裏東史裏僊壇鄕【州東南七十五里】柴西裏石南裏馬沈裏安興鄕【州東南一百里】丰樂裏李溪裏荊塘裏儀鳳鄕【州南七十五里】大歷裏傳南裏和順裏永寧鄕【州西南百三十五里舊名永安】新安裏水上裏登雲裏唐昌鄕【州東南一百二十里】水北裏水南裏惇信鄕【州西南九十里景定攺爲立信】寺後里許東裏溧陽州鄕十三里十八【舊領鄕十七端拱元年割昭徳丰樂彰徳三鄕屬建平縣嘉佑六年分成樂��永成福賢二鄕乾道鄕十二里十三】永成鄕【州東北】艮方裏沙漲裏福賢鄕【州東唐曰招賢】新建裏舉福鄕【州西南南唐有】靑安裏郵亭裏明義鄕【州西】茭山裏黃山裏新昌裏闕裏惠徳鄕【南唐有】髙友裏徳隨鄕【州南】虞步裏從山鄕【州西南】下宅裏桂壽鄕【州西南】蘆塘裏奉安鄕【州西北】前文裏【乾道無】崇來鄕【州西北】舊縣裏來蘇鄕【州北】前馬裏允泰鄕【州北】上梅裏下梅裏【乾道無上梅】允定鄕【州北唐曰永安】允安裏【乾道作永安】

鋪驛﹝館捨附﹞驛路五十一鋪每鋪相去十里東門鋪雙牌鋪【舊名東十里鋪】蛇盤鋪【俗作畬婆】麒麟鋪東流鋪張橋鋪昆侖堽鋪【以上七鋪屬上元縣】江城湖鋪宣家峴鋪【今名靑山】山口鋪廟林鋪下蜀鋪紀家店鋪【以上六鋪屬句容縣】右十三鋪系東路直抵鎭江路界炭渚鋪土門鋪夾堽鋪遲店鋪淸水亭鋪玄武橋鋪【舊作園墓】秣陵鋪李村鋪路口鋪烏剎橋鋪【以上九鋪屬江寧縣】方墟鋪石頭堽鋪烏山鋪齊家店鋪南亭堽鋪南十里鋪蒲塘鋪三角子鋪孔家堽鋪土山鋪羅家林鋪戴公堽鋪漆橋鋪朱家店鋪湯師娘鋪松兒堽鋪【以上十六鋪屬溧水州】右二十五鋪系南路直抵廣徳路界顧置鋪越臺鋪石子堽鋪官莊鋪板橋鋪三城湖鋪江寧鎭鋪靑松林鋪銅井鋪葛家堽鋪【以上屬江寧縣】右九鋪系西路直抵太平路界慈湖鋪府前鋪西門鋪石碑衝鋪靖安鋪【以上屬上元縣】右四鋪系北路直抵滁州界宣化鋪縣路十一鋪每鋪相去二十里此系諸縣不通驛路處遞傳之路石井鋪七里堽鋪右二鋪屬上元縣界周郎橋鋪縣西門鋪右二鋪屬句容縣界縣東門鋪茭塘鋪破湖鋪右三鋪屬溧水州界黃連步鋪中橋鋪烏山村鋪縣西門鋪右四鋪屬溧陽州界在城金陵驛水站【在正東隅靑溪坊保前宋制置司僉廳地基東至溧水州二百四十里南至大城港水站六十里北至龍灣水站三十里管船一十九隻】馬站【在靑溪坊前宋試院地基東至東陽馬站七十里南至江寧馬站五十里東南至溧水州馬站一百二十里正備馬八十八匹】江寧縣水馬站汀寧馬站【在江寧鎭正備馬五十匹】大城港水站【在沙洲鄕去縣三十里船二十五隻】上元縣龍灣水站【在金陵鄕去縣十五里船二十二隻】句容縣水馬站東陽馬站【至在城金陵驛七十里正備馬五十匹】水站【至龍灣站一百二十里管船二十二隻】下蜀馬站【至東陽站四十里到鎭江路六十里正備馬四十匹】老鸛觜馬站【至東陽站三十里正備馬二十匹】溧水州中山驛【在州惠政橋西南正副馬六匹】溧陽州館驛【一所在本州島永定坊至元二十四年置立正副馬六匹】永寧驛【舊基在宋總領所西閃駕橋之南】江寧驛【在江寧縣西南五十里】稑陵驛【在江寧縣南三十里】石頭驛【張九齡有候使石頭驛樓詩李白答裴侍禦先行至石頭驛以書見招詩云君至石頭驛寄書黃鶴樓】夢筆驛【江淹本集云嘗宿於冶亭夢見大夫自稱郭璞謂淹曰吾有筆在公處多年可以見還淹乃探懷中得五色筆一以授之爾後爲詩絕無美句時人謂之才盡按建康有冶亭在冶城送別處有冶渚疑亦有亭又有東冶亭在秦淮上皆六朝士大夫餞送之所淹本集所載始末皆建康事也庚溪詩話云夢筆驛江淹舊居不詳所在今建寧路浦城縣有夢筆山山下有江淹祠有夢筆裏楊文莊公眞西山皆嘗讀書其所乃淹爲吳興令處耳】金陵驛【亦名蛇盤驛在上元縣長樂鄕蛇盤市畬婆音之訛也今水馬站總名金陵驛在城中】東陽二驛【西至金陵驛四十五里今爲水馬二站】柴溝驛【西至東陽驛十五里】下屬驛【西至柴溝驛十五里東至鎭江路界十五里今有馬站】望僊驛【舊在句容縣治南元丰二年移縣治東】漆橋驛【在溧水州南七十五里】官塘驛【在溧水州東南二十五里】坊墟驛【在溧水州北三十五里】淮源驛【在溧水州東北三十五里】儀賓驛【在溧水州南一百一十里】招賢驛【在溧水州南一百一十里】蒲塘驛【在溧水州南二十五里】白馬驛【在溧水州東南四十里】延賓驛【在溧水州西四十七里】靑陽驛【在句容縣東二十里】竹裏驛【在句容縣北六十里倉頭市戚志一作竹亭】云亭驛【在句容縣】昭華驛【在句容縣開寶中焚圯太平興國二年移縣街東或云望僊驛是也】臨江驛【岑參有詩見陳軒金陸集】右自永寧驛以下皆舊驛名今廢古六館曰顯仁集雅顯信來遠職官行人【宮苑記圖館六一曰顯仁處髙麗使二曰集雅處百濟使三曰顯信處吐蕃使四曰來遠處蠕蠕使五曰職官處於陀利使六曰行人處比方使顯仁在靑溪中橋五館並相近惟行人在婁湖籬門外又梁時學館亦名集雅未詳其義】貢計館【宮苑記在舟子洲上郡貢上計及士人與計偕者憩此館徐鉉詩蕪沒閬風亭川流貢計館】任子館【吳志諸將屯戍並畱任子爲立任子館晉咸和五年除之實錄注地在樂遊西對今棲玄寺門晉有江左其制不攺至此年除之在覆舟山南歲久堙廢不復可辧地近古迹北郊壇陳書大建十四年詔可檢任子館及東館並帶保任在外者賜衣糧酒食遣之】客館【在城南十三里隔岸蔡州晉陶侃嘗屯此丹陽記吳時宮館在蔡州上以捨遠人舊志南史宋初置南北客館主四方賓客後爲四方館此其始云】唐信義館【王昌齡有詩】湯泉館【乾道志在上元縣神泉鄕湯山下徐鉉有湯泉舊館詩遺址今存云】江寧館【舊館姚希得建】誓淸館【卽客亭基在龍灣今爲水驛】儀賓館【舊名以沒官屋攺車馬小駐之地今爲南軒書院】需館【沒官屋攺在小本頭街見景定志】金淵館【溧陽志在州治後臨溪今爲織染局】通江館橫江館徳星館【見後古迹】水館【乾道志在折柳堂東葉淸臣建張伯五記按舊圖在月堂西月堂基卽通江館也】

道路秦皇馳道【秦始皇三十六年東遊自江乘渡江馳馬於此古志詔役赭衣三千人開馳道故曰丹徒相傳自江乘往鎭江大路是也漢賈山曰秦東窮燕齊南極吳越蹕道廣五十步隱以金稚樹以靑松爲馳道之麗至於此使其後世曾不得邪徑托足焉】吳帝馳道【吳都賦云朱闕雙立馳道如砥】宋帝馳道【宋書大明五年孝武初立馳道自閶闔門至朱雀門爲南馳道又自承明門至玄武湖爲北馳道八年罷南北二馳道景和元年復立宮苑記宋築馳道爲調馬之所】小丹陽路【今在江寧縣橫山鄕金陵鎭西南三十里與太平路當塗縣接界裏俗猶呼丹陽晉歷陽內史蘇峻叛陶回謂庾亮曰峻知石頭有重戍不敢直下必向小丹陽南道步來宜設伏邀之可一戰擒也亮不從峻果自小丹陽來迷失道夜行無復部伍亮聞乃悔之】黃城大路【至今上元縣淸風鄕黃城村梁侯景遣軍至江乘拒卲陵王綸趙伯超謂綸曰若從黃城大路必與賊遇不如徑指鐘山突據廣莫門出賊不意城圍必解】湖頭路【在今玄武湖東北南史崔慧景奉江夏王內向中領軍王瑩都督眾軍據湖頭築壘上帶蔣山又王敬則舉兵沈文季持節都督屯湖頭備京口路】白楊路【在城南十里石岡之橫道陳始興王叔陵反部麾下度小航將趨新林蕭摩訶追擒於白楊路】竹裏路【在句容縣北六十里倉頭市東有竹裏橋南邊山北濱大江父老云昔時路行山間西接東陽遶攝山之北由江乘羅落以至建康宋武帝討桓玄其路經此今城東畬婆岡至東陽路乃後世所開非古路也】謝玄走馬路【在上元縣崇禮鄕土山下至今不生艸木詳見土山下】姜巴路【在小茅山後通延陵眞諾秦時有士周太賓及巴陵侯姜叔茷者來住句曲山下秦孝王時封侯故以姜巴名其路】上容路【見破岡埭】

橋梁【郡報州司縣橋道總一百五十八處與前志不同今存其舊】

在城錄事司及上元縣境天津橋【宋行宮前舊史虹橋政和中蔡薿建爲石橋號曰蔡公橋後攺今名天津本西京大內前橋名卽康節邵雍聞杜鵑處今移其名於此不忘京師之思也】鎭淮橋【在今府城南門裏疑卽朱雀航所此僑石甃鐵局按世說敍錄及輿地誌丹陽記皆云吳時南津橋也名曰朱雀航大寧二年王含軍至丹陽尹溫嶠峣絕之以遏南眾定後京師乏良材無以復之故爲浮航至咸康三年侍中孔坦議復橋於是稅航之行者具材乃值苑宮初創材轉以治城故浮航相仍至太元中驃騎府立東航攺朱雀爲大航晉起居注曰白舟爲航都水使者王遜立之謝安於橋上起重樓上置兩銅雀又以朱雀觀名之實錄云咸康二年新立朱雀航對朱雀門南渡淮水亦名朱雀橋本吳南津大航橋也玉惇作亂溫嶠燒絕之權以浮航往來至是始議用杜預河橋法長九十步廣六丈冬夏隨水髙下浮航相仍至陳每有不虞之事則剔之晉書王惇作逆明帝以應詹都督朱雀橋南諸軍事齊髙祖討袁粲黃回與粲同謀蕭順之率家兵據朱雀橋回遣覘之遂不敢出梁髙祖以義師伐東昏東昏使江道林率兵出戰退保朱雀航馮淮自固又遣王珍國等列陣於航南開航背水以絕歸路與王茂等戰敗一時投淮死者積屍與航等後至者乘之以濟北齊兵至故秣陵陳髙祖分兵禦之遣杜稜頓航南元徽中賊黨杜黑蠡分軍向航劉勉禦之敗死侯景兵至航建康令庾信率兵屯航北見景至命徹航始除一舶棄軍走南塘遊兵復閉航渡景乘勝至闕下】飲虹橋【一名新橋在鳳臺坊實錄南臨淮有新橋本名萬歲橋後攺名飲虹新橋乃吳時所名至今俗呼爲新橋襲其舊也乾道五年史正志重建上爲大屋數十楹極其壯麗與鎭淮橋並新丘崇記之開禧元年丘崇重建劉叔向記之寶佑四年馬光祖重建梁椅記之鎭準橋每與此橋同建】日華橋【在宋行宮城東華門跨伏龍河】月華橋【在宋行宮城西華門跨伏龍河】東虹橋【在行宮之左今臺治之北馬光祖書榜】西虹橋【在景定橋北今龍翔寺東馬光祖書榜戚氏云橋北皆南唐以來廢宮橋若小虹飛虹之屬是也】景定橋【在舊永寧驛北本名淸化俗呼爲閃駕橋景定二年馬光祖重建攺今名自書榜跨運瀆】太平橋【在龍翔寺西南舊名欽化又呼笪橋俗傳茅山二十六代笪宗師所建景定二年馬光祖攺今名自書榜跨運﹝�賣﹞】鼎新橋【在太平橋西舊名小新景定二年馬光祖重建攺今名自書榜】乾道南北二橋【在古運瀆上今斗門橋北二橋相望乾道中洪遵建景定二年馬光祖重建自書傍】斗門橋【在乾道南橋之南景定二年馬光祖重建自書榜跨運瀆戚氏志其側舊有風亭在折柳亭東】武定橋【在鎭淮橋東北淳熙中建景定二年馬光祖重建自書榜舊名嘉瑞浮橋又曰上浮橋時長樂爲下浮橋也】崇道橋【在永壽宮東景定二年馬光祖重建自書橋榜】武衛橋【在永壽宮西舊名望仙橋景定二年馬光祖重建攺今名自書榜】廣富橋【在月華橋北跨伏龍河景定二年馬光祖重修】武勝橋【在今臺治東北親兵教場卽北門橋】靑溪七橋景定志按實錄注云最北樂遊苑東門橋【樂遊苑在覆舟山南橋宜與今散福亭相連】次南尹橋今潮溝大巷東出度此橋次南雞鳴橋【卽輿地誌所謂今新安寺南東出開善寺路度此橋】次南募士橋【吳大帝募勇士處】次南菇首橋一名走馬橋【橋東燕雀湖湖連齊文惠太子博望苑輔公祏築其地爲城唐陸彥恭開爲金華坊別立橋見前坊內燕雀湖在城東二里周回二里流入靑溪乾道志云俗傳斜橋卽走馬橋又云東虹橋一名斜橋俗傳走馬橋慶元志云迎仙橋舊在府治後俗呼斛橋久廢闕後圖山光閣是其處而景定遂雲府治東有闕橋卽是走馬橋今以實錄建春門東出地闕

乾道景定言斜橋非走馬橋名偶同爾】次南靑溪中橋在湘宮寺門前巷東出度溪東有桃花園是齊太祖舊宅亦名芳林園【今上水閘裏俗相傳靑溪中橋路齊書始安王遙光反曹虎領軍屯靑溪中橋陳書晉王廣命斬張貴妃牓於靑溪中橋卽此】次南靑溪大橋【石邁古迹編云東出句容大路度此橋西卽陳尙書令江總宅今上元縣東南百餘步段氏居乃江總宅也橋宜在此宅之東歲久堙廢今不復有橋矣】舊稱靑溪九曲蓋自玄武湖引水從東北縈回達於秦淮其曲折有九故於其間跨橋有七今城外靑溪皆已堙塞橋廢久矣惟城內僅存一曲溪上長橋有四皆馬光誼所作【今城東北有渠北通玄武湖南行經散福亭橋竹橋扺府城東北角外西入城濠裏俗呼爲長河卽古靑溪本自今竹橋西南行五代楊薄於此截溪立城由是靑溪半在城外其在城中者久塞但城東北隅迆邐至上元縣治東南上水閘以西一帶靑溪遺迹或見或隱橋亦不詳所在】運瀆六橋按實錄云孝義橋本名甓子橋次南楊烈橋【宋王僧虔觀斗鴨處】次南西州橋【宜在今笪橋西】次南髙曄橋【古建康西尉在此橋西建興寺北路東出度此橋宜在今乾道橋左右】次南禪靈橋【齊禪靈寺在運瀆西岸由興嚴寺前西出大路度此橋】次南運瀆臨淮有一新橋對禪靈渚渡【宜在今鬥門橋上下舊有過淮水橋名新橋亦名萬歲橋】景定志云由古城西南行者是運瀆【右城苑城也】吳大帝赤烏三年使禦史郤儉鑿城西南自秦淮北抵倉城名運瀆卽此瀆是也今宮城西北興嚴寺前有溝迆邐至淸化市東乃古運瀆但自此西南悉堙塞不復可辧其東南爲宮城西塹疑非古迹然由官墻塹至淸化橋西折過欽化橋再南則運瀆舊迹復見今乾道橋一帶河是也六橋所在亦可髣佛得其次第淸化橋卽閃駕橋【又呼閃虹音降】欽化橋卽得橋馬光祖皆重建易名說硯前各橋下飛虹橋【楊文公談苑云徐常侍鉉仕江南日嘗直澄心堂每襆被入直至飛虹橋馬輒不進裂鞍斷轡箠之流血掣韁卻立鉉貽書余杭沙門贊寧答云下必有海馬骨水火俱不能毀惟漚以腐糟隨毀者乃是鉉斸之去土丈餘果得巨獸骨上脛可長三尺腦骨若斷柱積柴焚三日不動以腐糟才漚之遂爛焉南唐有虹橋小虹橋飛虹橋皆傍宮墻也】南渡橋【李白與酒客數人掉歌秦淮往石頭訪崔四侍禦詩云捨舟共連袂行上南渡橋乃秦淮上橋也今不詳其處】張侯橋【吳張昭所造故名晉義熙六年盧循焚查浦進至張侯橋其地在今城南不詳其處】赤蘭橋【杜祭酒別傳曰桓宣武館於赤蘭橋南延賢裏今城南有赤蘭坊橋不詳其處】長樂橋【唐秦淮上有長樂橋又曰長樂渡在縣東南六里今桐林灣是其地隸長樂坊】獅子橋【在古湘官寺北】回龍橋【在城西門】白下橋【一名上春橋在城東門外其側有白下亭嘉泰四年劉叔向作重建橋記金陵爲六朝故都風上遺迹歷歷可考自上元縣治東行里許有橋曰白下白下之義訪諸故老無傳焉宋元徽間遣徵北將軍張永屯白下唐武徳中遷金陵縣於白下村其地蓋在東晉白石壘之下也或以白下之名不宜舉子攺名上春】長幹橋【在城南門外五代楊溥城金陵鑿濠引秦淮遶城成淳乙丑馬光祖新創】萬歲橋【見上運瀆】通波橋【舊志府治東南臨舊故生池】黿池橋【舊志在通波南乾道中建】通濟橋【錢象祖建今有小橋在路學東南當是】迎仙橋【俗呼科橋見舊府治內】皂莢橋【見曹景宗傳】銅橋【在城東十里按五代史李﹝上曰下弁﹞升元三年十月以步騎八萬講武於銅馳橋今字作桐訛也】髙橋【在城東十五里屬上元縣長樂鄕金陵故事云梁亂庾信爲建康令守朱雀門眾潰臺城門已閉信走羈旅於此橋信有哀江南賦注云吳郡圖經以臯伯通所居因名其橋曰臯後人轉臯爲髙南史徐嗣徽等復入丹陽至湖熟侯安都率馬步拒之於髙橋又戰千耕壇南按郡國志吳郡通門內有橋卽漢臯伯通居此橋以得名梁鴻賃舂之所是吳自有臯橋在建康者乃髙橋也庾信賦南史皆曰髙崔令欽注石邁古迹編易髙爲臯紹興十七年本縣新治橋路易榜曰臯橋因承其誤失於不考耳】石步橋【在城東北四十五里卽古羅落橋也宋髙祖起義丹徒進至羅落橋遇皇甫敷檀憑之戰死卽此地下有羅落浦北入大江又有羅落坊羅落千羅落山皆在其處今石步酒坊名羅落坊】錢公橋卽章橋以西接張山亦曰張橋【在府城東北五十七里上元句容二縣以此橋爲界】復古橋【屬上元縣長樂鄕去縣十四里宣和間賜鍾茅山經此地橋損堙塞紹興十年復之攺名復古橋】葛橋【在上元縣崇禮鄕方山東南齊書李安民破建平王景素於葛橋】墅城橋【在城東三十里卽晉謝元別墅之所】檀橋【在靑溪案齊書劉瓛以儒學冠於當時京師士子貴遊莫不下席受業瓛住在檀橋瓦屋數間上皆穿漏學徒敬慕不敢指斥呼爲靑溪】亭子橋【在上元縣淸風鄕黃城之東徐鉉樓霞寺新路記云建髙亭於路周跨董橋於川上卽此橋也裏俗呼爲亭子橋去樓霞寺三里今土橋危險夏潦則民皆病涉】周郎橋【在城東八十里上元縣丹陽鄕湖熟鎭下臨橫塘石邁古迹編云舊傳周瑜嘗至此按吳書瑜渡秣陵破笮融薛禮轉下湖熟此橋正通秣陵必瑜當時經歷之地】土橋【在城東七十五里】西流橋【在城東北三十里】東流橋【在城東北四十里】安濟橋【在城東北四十里卽東流市橋淳熙十二年錢良臣重修攺今名】韓橋【在城東北三十里】白水橋【在城東北二十里】楊堰橋【在城東二十里】走馬橋【見前菇首橋下】霸橋【在城西北八十里分句容界】右隸在城錄事司及上元縣境

江寧縣境板橋【在城西南三十里吳后主聞晉師將至甚懼自選羽林精甲配沈瑩孫振等屯於板橋晉將周浚張喬等接戰破吳軍瑩等皆遇害金陵故事云晉伐吳丞相張悌死之冢在板橋西實錄晉簡文帝嘗與桓溫及武陵王晞同載遊於板橋溫遽令鳴鼓吹角車驅卒奔欲觀其所爲晞大恐求下車帝安然無懼色溫由是憚服】新林橋【在城西南一十五里揚州記云金陵南沿江有新林橋卽梁武帝敗齊師之處】白板橋【在城南梁武帝次江寧呂僧珍與茂進軍於白板橋築壘壘立茂移頓越城僧珍守白板】�陵橋【在城東南五十里】復成橋【唐景雲中造以渡淮廣明元年廢於火南唐保大十年重造宋開寶八年又廢說見後復成渡】杜橋【在城東南三十里戚志云有堰長五里闊丈五尺堰杜橋浦水】龍津橋【在城南六十里臨江寧浦】牧放橋【在城南七十里古牧放之所亦作牧牛】河亭橋【在城東南一十五里】馬務橋【在城東南二十五里唐置馬務於此】�武橋【在城東南三十七里有堰長三里闊二丈堰浦水通秦淮河】令橋【在城東南七十里臨令水】烏剎橋【在城東南九十三里戚志一名烏鵲】牧馬橋【在縣東南三十九里南朝放牧者在此南出有浦水闊三丈深一丈有橋乾道志一名牧馬堰在城西南七十里長三里闊二丈五尺堰牧馬浦水】右隸江寧縣境

句容縣境白鶴橋【在縣東南三里一十五步茅君內傳云大茅君每年十二月二日駕白鶴於此會諸眞故以名橋】沈公橋【在縣南二十五里沈公謂沈慶之也】赭渚橋【在縣東一里二百四十一步】歸善橋【在縣南一里一百七十五步】於鄕橋【在縣南二十五里】西霸橋【在縣南三十二里】降臨橋【在縣東南二十七里】義城橋【在縣南二十里】髙平橋【在縣西南三十五里】斜橋【在縣東五里】柳橋【在縣北二十五里前柳橋後柳橋】懸毒橋【在縣西十五里】宣家橋【在縣西北三十里】永安橋【在縣南七里下有小港歸於秦淮】降眞橋【書記云在玉晨觀西句容路三十里橋是也】蘆堽橋【在縣南三十里】集僊橋【在縣南有詩右可考】劉師橋【去縣七十里】蘇行橋【在縣北二十里】泥灣橋【去縣十四里】紅鶴橋【在縣東四十五里】陶堰橋【在縣南五十五里】新昌橋【在縣南五十里】石彭橋【在縣北六十三里】張堰橋【在縣北五十里】淡塘橋【在縣南六里】張橋【在縣南二里一百七十五步】﹝汀去丁攺公﹞陸橋【在縣西十五里】省塘橋【在縣東二十五里】社壇橋【在縣西九里】周郎橋【在縣西二十里】土橋【在縣西二十五里】湖西橋【在縣南二十五里】牛橋【在縣南四十里】華橋【在縣北三里】謝家橋【在縣南四十里】荊幹橋【在縣南五十里】右隸句容縣境【以上見圖志景定至今橋名更易不同今再詳錄縣東東橋元名陽公斜橋黃幹橋張橋王大橋澤溪橋凡六縣西華家橋社塘橋沿陸橋周郎橋河橋凡五縣南南橋元名政惠義城橋孫頂橋蘆江橋莆裏橋凡五縣北紀華橋柳橋開明橋竹裏橋劉師橋彭橋凡六縣東南白羊橋於鄕北橋於鄕南橋王社橋西霸橋馮澤橋降靈橋常寧鎭橋凡八縣西南沈公橋湖西橋經幹橋髙平橋凡四縣東北小幹橋光裏橋淸陽橋坎壇橋凡四縣西北張橋包橋澗西橋凡三總四十一橋又舊有下堰橋去縣九里苦竹橋去縣二十五里皆未詳方所】

溧水縣境淮淸橋【一名惠政橋在州南二十步其下卽秦淮水】通濟橋【在州南二十五步】巫家橋【在州寨外三百步戚志作夾家橋】棲賢橋【在州南門外西南】易俗橋【在州市中】望京門橋【在州北一里】南門橋【在州南門外皇佑間邑人劉應之重建石橋僧從雅作記刻石】唐家橋【在州市西二百五十步】樓家橋【在州南門外二百七十步】馬沈橋【在州南三十七里】利涉橋【在州北三里俗呼虎捍橋】安政橋【在州北三里俗呼翻車橋】戴公橋【在州南一十里】兪初橋【在州南一十里舊圖作兪母橋】大覺橋【在州東南八里】�塘橋【在州南二十五里今廢】白沛橋【在州東北三十五里】長樂橋【在州東北二十五里】李墅橋【在州東北三十里】張墅橋【在州東北三十里】�亭橋【在州東六里】�問橋【在州東二十五里】王師橋【在州東三十三里戚志一名王四師橋】神靖橋【在州東南四十三里舊名神龍橋知縣李朝正易今名】白馬橋【在州東南四十里】梅塘橋【在州東南一百二十里】鄧步橋【在州東南一百二十里】張沛橋【在州東南八十五里】永昌橋【在州南九十里舊圖云呼爲固城橋】漆橋【在州南七十五里】馬墅橋【在州西一十五里】石埭橋【在州西一十五里】湯橋【在州西四十里】�橋【在州西三十五里】�溧橋【在州南三十五里】�村橋【在州東南一十二里】西門橋【在州西臨淮門外】烏闕橋【在州北四十五里接江寧界有堰闊丈八尺】右隸溧水州境

溧陽州境硯瀆橋【在州東北相傳云晉謝公滌硯於此】東石橋【在州東門外】新建橋【在州南門外】謝家橋【在州東】通微橋【在州東南一里戚志今爲二賢橋】仙人橋【在州南十五里戚志西北有釣魚臺仙人迹】南昆侖橋【在州東南十八里】北昆侖橋【在州北十里】鄕黨橋【在州南五里】髙要橋【在州南二十五里通廣徳路】髙友橋【在州南三十里】故縣橋【在州東南三十五里】靑安橋【在州西三里】平陵橋【在州西北三十里今俗呼湖瀆橋或名沙灘橋平陵城在橋西一里】奉橋【在州南五十里】上興步橋【在州西北六十里】黃連步橋【在州西北五十五里】舒塘橋【在州西北五十五里通溧水州大路】板子橋【在州北六十里舒塘橋北】破堰橋【在州西北六十里板子橋北】南城橋【在州西北六十里破堰橋北】檀石橋【在州北六十里戚志有蟠龍堰長十步在橋前】三了橋【在州南四十里】石塘橋【在州北二十里】望仙橋【在州南十里】社渚橋【在州西南六十里】望婆橋【在州西南五十里】橫澗橋【在州東南六十里戚志作模澗】金背橋【在州南五十里】雙澗橋【在州西南五十里】招僊橋【在州西二十里】斗門橋【在州北二十里】馮塘橋【在州北二十里】虎塘橋【在州東北四十里】豆橋【在州南二十里】張野橋【在州南二十里】湖橋【在州西二十八里】僊橋【在州南六十里】王堰橋【在州西南二十五里】洪橋【在州西南六十五里戚志有洪澗去州六十里】塘路橋【在州北十五里】徐塘橋【在州西二十七里】徐橋【在州西北三十五里】南陽橋【在州西南四十里】西裏橋【在州西南六十里】春雨橋【在州東舊日東巿橋嘉定十四年知縣陸子遹重修】西市橋【在州西】甓橋【在州北六十里祥符潤州圖經云徑淸闊一十步縣西十三里長塘湖北口至江寧府溧陽縣三十七里春夏水深三尺勝五十石舟秋冬深一尺勝二十石舟隋大業末宣州永世令達奚明因晉宋之舊加疏決爲橋甓甃兩岸取其堅固今橋在溧陽州界】嘉定橋【在州西北四十里陵跨中江本名中江橋俗名中橋或呼爲通江橋嘉定十一年兪運使建行部命縣尉趙時頌重建攺今名】下橋【去州三里州誌紹興中以近秦梓第名秦公今廢】南渡橋【去州三十五里】北渡橋【去州四十五里】右隸溧陽州境二十四航【舊在都城內外卽浮橋也按輿地誌云六朝自石頭東至運瀆總二十四渡皆浮航往來以稅行直淮對編門大舫用杜預河橋之法本吳時南淮大橋也一名朱雀橋當朱雀門下度淮水王惇作逆溫嶠燒絕之今皆廢唐人有詩云靑山綠水遶迢迢九月江南艸不雕二十四橋明月夜玉人何處教吹簫】四航【皆在秦淮上曰丹陽曰竹格曰朱雀曰驃騎按實錄晉寧康元年詔除丹陽竹格等四航稅注云王惇作逆從竹格渡卽此航也朱雀航本吳時大航驃騎航在東府城外渡淮會稽王道子所立今城東南三里又名小航陳沈眾入援京邑頓於小航對東府置陣又謂東城橋卽東府城橋也並丹陽郡城後航總爲四航今四航皆廢鎭淮橋疑卽朱雀航舊所詳見橋類又有榻航在石頭城左右溫嶠欲救匡衎別駕羅洞謂不如攻榻航術圍自解此亦一航也】

津渡石頭津【在城西方山津在石頭津之東隋食貨志云郡西有石頭津東有方山津各置津主一人曹一人直水五人以檢察禁物及亡叛者】龍安津【在城西北二十里與眞州宣化鎭相對今爲靖安渡】南津【在城西南金陵故事雲南朝置校尉以鎭北津侯景入寇舉朝無犯難之夫惟校尉江子一與弟二人同死王事梁書江子一嘗爲南津校尉】五馬渡【在上元縣西北二十三里幕府山之前晉元帝與彭城等五王渡江處按晉書大安之際童謠云五馬浮渡江一馬化爲龍及永嘉中元帝登大位乃其符云五馬之名取此】麾扇渡【在朱雀航之左晉永興二年廣陵相陳敏據建業顧榮密報劉準率兵臨江榮與闕因甘卓兵斷橋盡取船於淮水南敏自出軍臨大航岸榮以白羽扇揮之其軍自潰因以名】五城渡【在上元縣東二十五里晉王惇死王含錢鳳率餘黨自倪塘西置五城如卻月勢髙二丈相去各二十丈京都記五城邊淮帶湖祖道送歸多集此處唐景雲中縣令陸彥恭於城側造橋渡淮水卽今之五城渡也】竹格渡【���王惇作逆從竹格渡卽此渡也在�縣城西南二里】馬家渡【����中興編年綱目載云采石��馬家渡江狹而平兩處相去六十里�對岸昔金人入侵直犯馬家渡則此渡也尢爲要害舊分上下二渡云】蕭家渡【卽邀笛步乾道志在上水閘王徽之泊舟於此側邀桓伊奏笛處也】桃葉渡【在秦淮口桃葉本王獻之愛妾名其妹曰桃根獻之詩曰桃葉復桃葉渡江不用楫謂橫波急也遂歌以送之此渡因名】張公凸渡【在上元縣金陵鄕長慶村之西正闕大江與�州六合縣桃家步相對闕張公凸渡至南岸�四十里冬五十里石邁古迹編云隋文平陳宇文述以行軍總管自��濟卽此地】

堰埭浮山堰【慶元志云在城東南二十里梁天監十三年築按梁史天監十三年用魏降人王足計欲以水灌丹陽仍假太子左衛康絢符督卒二十萬作浮山堰於鍾離不知何所據而云在建康】杜橋堰【見杜橋下】眞武橋堰【見眞武橋下】牧馬橋堰【見牧馬橋下】百堽堰【在句容縣西南三十五里通秦淮屬上元縣界與福祚鄕相接】黃城堰【在句容縣東三十里長一里深四丈灌田三百畝】陶堰【在句容縣南六十里其堰逐年塡塞不能瀦水屬臨泉鄕五都】範家堰【在句容縣西北三里灣曲長二里深四尺灌田二百畝在通徳鄕第二都】周戴新堰【在句容縣南一十五里通百堽堰】菩薩堰【在句容縣北六十里深八尺灌田二百一十三畝】於家堰【在溧水州南九十里長一十里】銀林堰【在溧水州東南一百里長一十二里卽魯陽五堰也戚志作銀樹堰按前漢地理誌於丹陽郡蕪湖注雲中江出西南至陽羨入海後漢郡國志蕪湖中江在西又水經雲中江在丹陽蕪湖縣南東至會稽陽羨縣入於海孔穎達書義疏亦弘漢史爲證今蕪湖縣南有江俗稱爲縣河經縣市中東達黃池入三湖三湖丹陽固城石臼湖也至銀林止所謂中江東至陽羨卽此也蘇常承此下流常病飄沒故築銀林五堰以窒之自是中江不復東而宣歙皆由蕪湖西出達於大江故濱湖之地皆堤爲圩田中江亦漸隘狹故老云當時慮後人復開此道則蘇常之間必被水患遂以石窒五堰路又液鐵以固石故曰銀淋今訛爲林戚志今呼銀樹桐灣亦然而志並曰林者蓋宋避諱又見碑類】分水堰【在溧水州東南一百里長一十五里】苦李堰【在溧水州東南一百五里長八里】何家堰【在溧水州東南一百一十里長九里】余家堰【在溧水州東南一百一十五里長一十里春冬載二百石舟昔吳王闔閭伐楚因開此瀆運糧東通太湖西入長江南唐書楊行密據宣州孫儒圍之五月不解行密將臺蒙作魯陽五堰拖輕舸饋糧故軍得不困卒破孫儒魯陽者卽於家等五堰是也故道尙存】百陂堰【在溧水州西北一十里長一里闊一丈五尺】竹墩堰【在溧水州西北二十五里長一里闊一丈五尺】烏剎堰【在前橋下】靑泥堰【在溧水州南九十五里長一十里】藕絲堰【在溧水州西南七十里有一里闊一丈二尺】龍盤堰【在溧陽州北六十里檀口橋前長一十步】王堰【在溧陽州西南二十五里】雞鳴埭【建康實錄靑溪有橋名募士橋橋西之過溝有埭名雞鳴埭齊武帝早遊鐘山射雉至此雞始鳴圖經云今在靑溪西南潮溝之上又按南史齊武帝數幸瑯邪城宮人嘗從早發至湖北埭雞始鳴故呼爲雞鳴埭若爾其埭又當近北戚氏志云今淸化市眞武廟側傳是其處二埭恐皆當時所歷姑兩存之】方山埭【建康實錄吳赤烏八年使校尉陳勛發屯田兵於方山南截淮立埭號方山埭又按南史湖熟縣方山埭髙峻冬月行旅以爲難齊明帝使沈瑀修之瑀乃開四洪斷行客就作三日便辦其埭今去城四十五里】柏岡埭赤山湖埭也【宋元凶劭決破柏岡方山埭以絕東軍亦曰百堽堰】南埭【今上水閘也王荊公贈段約之詩云聞君更欲通南埭剖我荊山一半靑正對舊靑溪閣】長溪埭【在城南五十里闊二丈堰秣陵浦水通秦淮】破岡埭【破建康實錄吳大帝赤烏八年使校尉陳勛發兵三萬鑿句容中道至云陽以通吳會船艦號破岡瀆上下一十四埭上七埭入延陵界下七埭入江寧界於是東郡船艦不復行京江矣晉宋齊因之梁以太子名綱乃廢破岡瀆而開上容瀆在句容縣東南五里頂上分流一源東南流三十里十六埭入延陵界一源西南流二十六里五埭注句容界上容瀆西流入江寧秦淮至陳霸先又堙上容瀆而更修破岡瀆隋旣平陳詔並廢之以此知六朝都��吳會漕輸皆自云陽西城水道徑至��朝四時遣公卿行陵乘舴艋自方山��靈運爲永嘉太守鄰里相送於方山�������有云闕如白馬旣礙廣我之��靑牛用險悔朝之路莫不欣玆利涉玩此修渠云陽今丹陽路也】縣埭【在溧水州東南八十里長二晨闊二丈與溧陽州分界其埭上下有二派上一派西北入州界】

圩岸【官府每歲提調興修總一千六百七十五處名目不及詳載】江寧縣二百八十七處上元縣一百三十五處句容縣九十六處溧水州二百六處溧陽州九百五十一處至大金陵新志卷五上元

張鉉撰

山川志一易曰地勢坤坤於卦位西南故岷嶓之山大勢皆自西南而趍東北朱文公謂岷山之脈東爲衡山者盡於洞庭之西其一支南出而東度大庾嶺者則包彭蠡之源而北盡乎建康山之所趍水亦至焉【今大江入海處去建康甚近而淮泗黃河之流亦會於其北】故建康者東南之奧區而山水之都會前志敍之曰鐘山來自建業之東北而向乎西南大江來自建業之西南而朝於東北由鐘山而左自攝山臨沂雉亭衡陽諸山以達於東又東爲白山大城云穴武岡諸山以達於東南又南爲土山張山靑龍石硊天印彭城鴈門竹堂諸山以達於南又南爲聚寶山戚家山梓桐山紫巖夏侯天闕諸山以達於西南又西南綿亙至三山而止於大江此諸葛亮所謂龍盤之勢也【今按自土山石硊而下臨沂攝山諸山皆隨蔣山之脈沿江逆流而上非自蔣山分而向左其聚寶山自天闕牛頭山降勢自東南而西而北而東北其石脈渡城濠止於周處墩後謂之朱雀固宜此謂自竹堂而南亦非姑以明山之周遭環合可耳】由鐘山而右近之爲覆舟山爲雞籠山皆在宮城之後【東南利便書曰吳太初宮晉太初宮及利朝宮闕皆北接覆舟山之麓牛首在其前卽王導所記天闕是矣】又北爲直瀆山大壯觀山四望山以達於西北又西北爲幙府盧龍馬鞍諸山以達於西是爲石頭城亦止於江此亮所謂虎踞之形也其左右羣山若散而實聚若斷而實續世傳秦所鑿斷之處𨿽山形不聯而骨脈在地隱然相屬猶可見也【左則方山石硊山之間右則盧龍山馬鞍山之間耆老相傳皆以爲秦始皇鑿斷長隴之所】石頭在其西三山在其西南兩山可望而挹大江之水橫其前秦淮自東而來出兩山之端而注於江此蓋建業之門戶也覆舟山之南聚寶山之北中爲寬平宏衍之區包藏王气以容眾大以宅壯麗此建鄴之堂奧也自臨沂山以至三山圍繞於其左自直瀆山以至石頭溯江而上屏蔽於其右此建鄴之城郭也玄武湖注其北秦淮水遶其南靑溪縈其東大江環其西此又建鄴天然之池也【龍川陳亮論建鄴形勢東環平岡以爲重帶玄武湖以爲險擁秦淮靑溪以爲阻是以王气可乘而運動如意昔人詩詠石頭城有山圍故國潮打空城之句則石城實臨大江今大江遠石頭玄武湖涸爲平田靑溪九曲僅存其一皆非昔矣】然此論環城數十里之山川耳其居秦淮之源有東廬山華山臨丹陽湖之上者爲絳巖山最其特然爲一州之鎭者又有茅山焉而岷山中江徑蕪湖溧陽以入於荊溪太湖則又禹貢所謂三江旣入震澤底定者其它一丘一壑擅名紀勝咸有可徵傳曰國主山川考古今覽形勢作山川志

山阜

江寧上元縣界鐘山一名蔣山在城東北一十五里周回六十里髙一百五十八丈東連靑龍山西接靑溪南有鍾浦下入秦淮北接雉亭山漢末有秣陵尉蔣子文逐盜死事於此吳大帝爲立廟封曰蔣侯大帝祖諱鍾因攺曰蔣山【見前蔣山圖考】石頭山在城西二里按輿地誌環七里一百步緣大江南抵秦淮口去臺城九里【宮苑記周顯王三十六年楚威王滅越置金陵邑卽石頭城江乘地記云石頭城山嶺嶂千里相重若一遊歷者以爲吳之石城猶楚之九疑也山上有城因以爲名漢建安十六年吳孫權修理攺名石頭城用貯軍糧器械今淸涼寺西是也丹陽記石頭城吳時悉土塢義熙初始加磚累甓因山以爲城因江以爲池地形險固尢有奇勢亦謂之石首城也六朝記吳孫權沿淮立柵又於江岸必爭之地築城名曰石頭常以腹心大臣鎭守之今石城故基乃楊行密稍遷近南夾淮帶江以盡地利其形勢與長幹山連接晉伐吳王浚以舟師沿江而下自三山抵石城自晉室中興常爲險要必爭之地王氏舉兵明帝以溫嶠守石頭石城之東有巨石俗呼爲塘岡乃王惇害周顗戴淵處又蘇峻攻大業壘陶侃將救之殷羨曰若救大業步兵不如峻但當急攻石頭峻必救之大業自解侃從之峻果棄大業而救石頭孫恩至京口元顯守石頭安帝時宋髙祖討盧循曰賊眾我寡分其兵則測人虛實若聚眾石頭則眾力不分遂移鎭石頭魏主南侵文帝登石頭城極望謂江湛曰向使檀道濟在虜敢犯吾境邪石頭倉城在石頭城內元嘉二十七年魏人至瓜步丹陽尹徐湛之守石頭倉城沈攸之事起齊髙帝遣戴僧靜將腹心至石頭經略袁粲時蘇烈守倉城門僧靜射書與烈夜縋入城大明中以其地爲離宮景和元年修爲長樂宮齊武帝爲世子卽以爲世子宮後多以諸王鎭之陳武帝與諸軍討侯景景登石頭城望官軍之盛不悅乃以舟﹝舟步﹞貯石沈塞淮口緣淮作城自石頭迄靑溪十餘里樓雉相接帝於石頭城西橫壠築柵直出東北悉力乘之景遂大潰徐嗣徽招北齊兵至闕下柳達摩等保石頭陳霸先於石頭南北岸絕其汲路又堙塞東門城中諸並達摩請和許之霸先陳兵石頭南門送齊人北歸及至皆誅死陳宣帝大建二年其城復加修築以貯軍食隋平陳置爲蔣州城輔公祏據江東用爲揚州公祏平又於城置揚州大都督府後移揚州於廣陵此城遂廢唐武后光宅中徐敬業舉兵使其徒崔洪渡江守石頭敬業平分軍三百人守之尋置爲鎭仍徙縣倉實之韓滉觀察江東西徳宗狩梁州乃築石頭五城自京口至土山修塢壁起建業抵京峴樓雉相望於石頭城穿井皆百尺今五城遺址尙存李錡據潤州屬別將庾伯良兵三千人築石頭城南徐州記江乘縣西二里有大浦發源於石城山東入大江此山與盧龍幕府諸山相連迆邐達於京口又有石城塢石城洞駐馬坡事見各類】覆舟山一名龍山又名龍舟山在城北七里周回三里髙三十一丈東際靑溪北臨玄武湖狀如覆舟因名【輿地誌山在樂遊苑內此山與鐘山形若斷而脈相連兩山之間土中有石山之骨也宋武帝舉兵討桓玄玄將卞範之屯覆舟山西宋武疑有伏兵遣劉鍾往果有伏兵數百元嘉攺名玄武山以其在城之北也陳髙祖時齊兵踰鐘山髙祖眾軍分頓樂遊苑東及覆舟山北斷其衝要齊軍至玄武湖西北幕府山南將據北郊壇眾軍自覆舟東移頓郊壇北與齊人相對縱兵大戰卽此地宣帝大建七年幸樂遊苑采甘露宴羣臣詔龍舟山立甘露亭鮑昭有侍宴覆舟山詩宮苑記云閬風亭甘露亭瑤臺皆在山上藏冰井在山北】雞籠山在城西北六七里髙三十丈周回一十里輿地誌云在覆舟山西二百餘步狀如雞籠因名【寰宇記云西接落星澗北臨棲玄塘宋攺名龍山以黑龍常見玄武湖山正臨湖上故名元嘉十五年立儒館於北郊命雷次宗居之次宗因開館於雞籠山齊髙帝嘗就次宗受禮及左氏春秋竟陵王子良嘗移居雞籠山下集四學士抄五經百家爲四部要略千卷晉元明成哀四帝陵皆在山南古有佛寺五六】祗闍山慶元志在雞籠山西有祗闍寺今廢幕府山在城西北二十里周回三十里髙七十丈輿地誌在臨沂縣東八里晉元帝自廣陵渡江丞相王導建幕府此山因名山上有虎跑泉其西巓有僊人臺其北俗傳卽古之宣武場也【寰宇記在城西北東北臨直瀆浦西接寶林山南接蟹浦山有五峯南接盧龍石頭鳳臺宋元嘉二十七年魏人入寇至瓜步帝登幕府山觀望形勢三國典略齊師伐梁至於鐘山龍尾周文育請戰陳霸先曰兵不逆風文育曰事急矣何用古法抽槊上馬殺傷數百人齊軍乃退屯幕府山霸先眾軍自覆舟東移頓郊壇與齊人相對霸先自率麾下出幕府山南與吳明徹沈泰等首尾擊之齊人大潰後主禎明中嘗幸此山校獵宋明帝髙寧陵在山西晉王導溫嶠亦葬山西石邁古迹編寶林寺北有夾蘿峯一名翠蘿峯有石路通行以藤蘿交蔓名】盧龍山在城西北二十五里周回一十二里髙三十六丈東有水下注平陸西臨大江今張陣湖北岡隴北接靖安皆此山也【事迹圖經在城西北十六里周五里晉元帝初渡江見此山嶺綿延遠接石頭眞江上之關塞以比北地盧龍因名此山與馬鞍山相接气勢雄包自秦鑿爲二後置都船場聖妃廟其間至今溝內石骨連焉】馬鞍山在城西北十里西臨大江東與石頭城接髙十五丈以形似得名【舊志陳禎明三年宜黃侯慧紀遣南康太守魯肅以鐵鎖橫江隋楊素與魯肅爭馬鞍山凡十餘戰隋兵死者五千人指爲此地今考之南史陳無魯肅慧紀所遣者南康內史呂忠肅也其馬鞍山乃在巫峽間非此地山名偶同耳】四望山在城西北一十里周回三里髙一十七丈東至龍安西臨大江南連石城北接盧龍山【吳大帝嘗與葛玄共登鳳凰二年殺司市郎中陳聲投四望山下晉蘇峻反溫嶠於四望磯築壘以逼賊】大壯觀山在城北一十八里周回五里髙二十八丈東連蔣山西有水下注平陸南臨玄武湖北臨蠡湖【陳宣帝起大壯觀於此山因名大建十一年八月幸大壯觀因大閱武命都督任忠領步騎十萬陣於玄武湖上登玄武門觀宴羣臣因幸樂遊苑設絲竹之會重幸大壯觀振旅而還】直瀆山在城北三十五里周回二十五里髙一十七丈旁有直瀆洞東西有水流入大江【以上諸山皆在鐘山之右自城北綿亙達於城西】臨沂山在城東北四十里周回三十里髙四十丈東北接落星山西臨大江西南有臨沂縣城雉亭山在城東北四十里周回六里髙五十丈北與舊臨沂縣相望今隸慈仁鄕俗又呼騎亭山【慶元志去城二十五里石邁古迹編齊武帝東遊鐘山射雉因名或云吳大帝時蔣帝神執白扇乘馬嘗見形於此故又呼騎亭山】衡陽山在城東北四十五里周回九里髙二十九丈在淸風鄕東臨淸塘西北有水下湖南接雉亭山【舊傳朗法師在此有衡陽神女來聽講後遂爲此神因名其山曰衡陽今鐘山鄕資福院有神像可考】攝山一名傘山蓋其狀似傘也在城東北四十五里周回四十里髙一百三十二丈東連畫石山南接落星山西北有水注江乘浦入攝湖湖去城五十里周二十五里【輿地誌云江乘縣西北有扈謙所居村側有攝山多藥艸可以攝生故名江乘記攝山形方四面重嶺南史齊明僧紹住江乘攝山後捨宅爲寺今棲霞寺是也山有千佛嶺按江總棲霞寺記僧紹之子仲璋爲臨沂令於西峯石壁與度禪師鐫造無量壽佛大同六年龕頂放光齊文惠太子豫章文獻王竟陵文宣王始安王等宋江夏王霍姬齊田奐等琢造石像梁臨川靖惠王復加瑩飾嶺中道有沈傳師徐鉉張稚�王雱等題名梁紹泰中陳霸先與齊師戰大破之追奔至攝山虜蕭軌卽此陳軒金陵集有�攝山十題曰白雲庵淸風軒唐公巖天開�宴坐臺中峯澗明站臺�外泉醒石盤石】畫石山花洞【慶元志在上元縣長寧鄕北臨大江西連攝山】白山在城東三十里周回八里髙八十丈東接竹堂山南接蔣山北連攝山西有水下注平陸【輿地誌云階礎碑石及麒麟獅子以石爲之者悉出此山南史梁散騎常侍韋載有田十餘頃江乘縣之白山天嘉元年遂築室居山屏絕人事不入籬門者十載】苻堅山在城東六十里周回一十五里髙六十丈北連大城山【謝玄破秦歸謝安在墅城問其方略玄於原野陳其營壘陣場次序指此山曰此若苻堅駐軍之山也因以爲名】大城山在城東七十里周回二十二里髙八十二丈南連苻堅山西連鴈門山北連竹堂山云穴山在城東八十五里周回二十里髙九十七丈南有水流入石驢溪有洞穴甚幽邃天欲雨則穴中云出因名癸山按十道四蕃志有癸山在城東北四十七里碑石磑礎多出於此武岡山在城東二十五里俗呼爲石佛子廟【石邁古迹編山有石佛十餘軀舊傳唐武后造未詳鄕民歲時祈禱一名墓山】土山一名東山在城東南二十里周回四里髙二十丈無巖石故曰土山【輿地誌雲山下有湖自方山至京師此爲半道今謂此山下道爲半邏實錄吳景帝自會稽至曲阿有老翁幹帝速行卽日進至布塞亭孫綝迎於土山之半野晉石季龍入寇蔡謨所戍自土山至江乘太元八年秦苻堅眾號百萬次淮淝京師震懼加謝安徵討大都督謝玄入問計安夷然無懼色答曰已別有旨旣而寂然玄不敢復言乃令張玄重請安命駕出土山墅張宴親朋畢集方畱玄圍棋賭別墅遊陟至夜方還府內逮明指授將帥各當其任又於土山營立樓館植林木甚盛每攜中外子侄往來遊集肴饌日費百金世以此頗譏之安殊不屑意按上元縣有兩東山一在崇禮鄕卽土山是也謝安棲遲東山在會稽後於土山營築以擬東山今去縣二十里一在鐘山鄕蔣廟東北宋劉勉棲息之地今去縣十五里陳軒金陵集載李白李建勛東山詩皆指土山而作】張山在城東南三十里淳化鎭北舊隸江乘縣【南史齊明敬皇后葬江乘縣張山或云今城東北六十里章橋西又有張山亦古迹江乘境】靑龍山在城東南三十五里周回二十里髙九十丈【南唐後主嘗校獵於此溧陽州界亦有靑龍山】祈澤山在城東南三十五里周回十里髙五十丈東連彭城山北連靑龍山【舊經云去縣二十二里有祈澤寺初法師嘗結茅於此有龍女來聽講旣而神泉湧於講座下後遂爲祈禱水旱之所因此得名】丁山在城東南四十里周回一十七里髙二十七丈石硊山在城東南四十里周回一十五里髙二十七丈在上元縣崇禮鄕去縣二十五里一名竹山【祥符圖經有大壠悉是石故名石硊硊一作櫃每春夏水溢眾流匯北山橫據秦淮之上以櫃遏水勢輿地誌秦始皇時望气者云江東有天子气乃東遊厭之又鑿金陵以斷其勢今方山石硊是其所斷之處孫盛云東至方山有直瀆自瀆至此山或云是秦所掘山今山西九里有大礱枕淮京師溝塘累石悉鑿此取之】方山一名天印山在城東南四十五里髙一百一十六丈周回二十七里四面方如城東南有水下注長塘流漑平陸輿地誌湖熟西北有方山山頂正方上有池水丹陽記形如方印故曰方山亦名天印山【秦始皇鑿金陵山疏淮水此山乃其斷者吳大帝爲僊者葛玄立觀方山宋何尙之致仕退居方山齊武帝嘗幸方山欲爲離宮期勝新林苑徐孝嗣曰繞黃山款牛首乃盛漢之事今江南未廣願少畱神乃止徐嗣徽兵至秣陵故治齊人跨淮立柵度兵夜至方山周文育等各引還齊兵自方山進及兒塘隸句容者名東方山非此】彭城山有彭城館在城東南四十五里周回九里髙二十七丈西連祈澤北接靑龍湯山在城東南六十里又云去縣五十里西接云穴山山不甚髙無大林木有湯泉出其下大小凡六處湯澗繞其東南四時常熱禽魚之類入者輒爛以煮豆谷終日不熟艸木灌之愈鮮茂舊有湯泉館今廢鴈門山在城東南六十里周回二十里髙一百二十五丈西連彭城山南連大城山北接陵山【山勢連綿類北地鴈門故名輿地誌山東北有溫泉可浴飲之能治冷疾】竹堂山在城東南七十五里周回一十六里髙九十二丈東連云穴山西連白山南連大城山北有水下注平陸【輿地誌白山鴈門山竹堂山並連帶在建康縣東北綿連三四十里】橫山在城西南一百二十里周回八十里髙二百丈屬金陵鎭【山謙之丹陽記丹陽縣東有橫山連亙數十里或云楚子重至於橫山是也又曰橫望山四面望之皆橫故名在城西南一百二十里接連太平州界】戚家山在城南天禧寺東【鄭文寶南唐遺事云韓熙載居戚家山】梓桐山在城南一十五里髙三十八丈【山下有謝氏詩樓及翻經臺基存】聚寶山在城南雨華臺側上多細瑪瑙石俗呼爲聚寶山紫巖山在城南一十五里髙三十八丈【陳軒金陵集載李建勛春日紫巖山期客不至詩戚氏云前志卽以此爲巖山誤】夏侯山在城南二十二里周回十里髙三十五丈梁夏侯亶居此因名甑蔽山在城南二十三里周回八里髙二十五丈以形似名牛頭山狀如牛頭一名天闕山卽王導所指者又名僊窟山在城南三十里周回四十七里髙一百四十丈【按六朝記自朱雀門﹝汀去丁攺公﹞禦道四十里至山下西峯中有石窟不測淺深古老相傳云辟支佛所出梁武帝於下建寺名曰仙窟山窟有一石砵盂形狀甚古唐神龍初並寶公履取入長安又雲山南有夫容峯北有大石如臥鼓其石中空可坐數十人其髙九尺上下有小石吳時呼爲石鼓河圖內元經雲天欲雨則石鼓自鳴山之南峯宋大明中嘗立南郊壇其上建炎四年嶽飛敗金人於淸水亭烏珠復趍建康飛設伏牛頭山上又以騎三百步卒二十人馳至南門新城爲營大破烏珠之眾所獲負而登舟者委棄山積】巖山在城南三十里周回十五里髙七十一丈有吳石刻宋孝武攺曰龍山【景寧陵在焉梁朱異葬山前實錄吳后主天璽元年立石刻於巖山紀吳功徳案吳錄其文東觀華核作其字大篆未知誰書或傳是皇象恐非在今縣南四十里龍山下其石折爲三段時人呼爲段石岡也山謙之丹陽記曰秣陵縣南三十里有巖山山西有石室山東大道左有方石長一丈勒名題贊吳功徳孫皓所建宋明帝泰始中建平王休佑從巖山射雉卽此】觀子山在城南三十里周回四里一百步髙八十三丈東有水下注新林浦吉山在城南四十五里周回三里髙一十丈西臨大江【宋徵虜將軍建城侯吉翰葬此因名】大靑山在城南四十五里周回三十五里髙一百二十五丈西有水下注平陸陰山在江寧西南一十二里臨大江【王導至此山神見夢於導導以其事聞上爲立廟時人遂名其岡曰陰山】三山在城西南五十七里周回四里髙二十九丈【吳志晉瑯琊王﹝仃去丁攺由﹞濟自三山丹陽記江寧縣北十二里有三山相接吳時津濟道也戚氏云江寧古城去今城七十里故乾道志云三山在城西南五十七里與記不同元和郡國志王浚伐吳宿於牛渚部分明日前至三山輿地誌其山積石森郁濱於大江三峯行列南北相連號三山李白詩三山半落靑天外卽此】自臨沂而下諸山皆在鐘山之左繞府城東北隅達於城東轉東南隅以達於南又轉西南隅及西而止於江其自牛頭山降勢者北爲聚寶山以北止朱雀航與秦淮水北石頭城馬鞍諸山相望其地脈山勢似斷而續似散而聚似遠而近環抱拱挹眞如龍之盤也湖山在江寧縣南三十里周回七里髙七十丈上有湖久旱不涸車府山在城南四十里周回九里二百步髙一百丈六朝炎嘗於此山藏車乘器甲故名祖堂山在城南四十五里周回四十里髙一百二十七丈東有水下注平陸【宋大明三年於山南建幽棲寺因名幽棲唐貞觀初法融禪師得道於此爲南宗第一祖師乃攺爲祖堂山】落星山在城西南五十里周回二里髙一十丈西臨大江【舊圖經云昔有大星落此因名又別有落星洲在城西南三十里周十里上有小阜髙數尺】銅山在城東南七十里周回一十九里髙一百丈【昔人采銅於此山故名慶元志山南名金牛坑陳軒金陵集載鮑昭過銅山掘黃精詩云銅山畫深沆乳竇夜涓滴卽此屬江寧縣句容縣北溧水州西亦各有銅山皆舊采銅處】烈山去城西南七十里近處眞鄕【乾道志吳舊澤所也伏滔北徵賦謂之栗洲上有小山形似栗因名又雲山近烈洲故曰烈山其山四面峭絕下瞰大江風濤洶湧商旅嘗泊舟依山以避風絕頂叢棘中舊有侯將軍廟陳史永定初王琳聚兵窺臺城造黃龍舟千艘泊於荻港西南風急琳謂得天助張帆直下陳將侯瑱泊舟蕪湖逐後而發戰於烈山之下因拍竿撞琳船琳擲火焚之風逆自焚遂大敗奔齊土人以侯瑱功烈甚盛故名山曰烈山祠之歲久舟人以爲陳簰頭祠妄也寶佑初有僧披荊棘建庵其上自名爲江心護國寺今存按厲賴栗烈字音相近古有賴鄕瀨渚今爲溧水烈山烈洲疑皆厲之轉音云】白都山在城西南七十里周回五百步髙二十丈西臨大江【輿地誌昔白仲都嘗於此山��白日升天因名山下有白都��八里又有仲都祠壇吳志諸葛恪誅子竦載其母走孫竣遣張承追斬於白都卽此】鼓吹山舊志在城南八十里周回一十七丈髙八十丈東北有水四望孤絕宋孝武大明七年自江寧縣南登山及陵望臺甲子館蓋登山奏鼓吹因名【戚氏志云甲子乃記日非館名實錄少帝景和元年九月幸湖熟縣始奏鼓吹與此誌異】龍山在城西南九十五里周回二十四里髙一百一十二丈入太平路當塗縣北有水其山似龍形因名【巖山覆舟山皆名龍山】慈姥山在城西南一百一十里二百步周回二里髙三十丈輿地誌山積石臨江岸壁峻絕山上出竹堪爲簫管山南有慈姥神廟因名俗亦呼鼓吹山天竺山在城西南一百二十里周回一十七里髙一十九丈【東南有水下注慈姥浦其北連岡十里本名多墅山唐上元二年有天竺福興寺僧道融移寺於此山因名】馬鞍山乾道志在城西南三十五里周四里一百二十步髙八十五丈以形似名【上元亦有山名馬鞍見前】龍口山在城西南三十五里髙一十八丈【戚氏志有李琮墓前有三城湖乾道志湖在城西南七十三里周十五里中有三小城因名湖實去城三十七里志所言裏誤】白蕩山在城西南七十里周回二十里髙四十五丈北接髙墟山屬江寧鎭【蕩俗作溫】木廬山在城東北二十里【江乘地記曰木廬山有鍾乳穴今裏俗名牧廬在城東北三十里屬上元縣北城鄕】靑山在城南四十里【實錄梁太淸元年置幽巖寺北去縣四十里永康公主造而釋法論集有牛頭佛窟寺大毗曇師傳云承聖二年法師入秣陵靑山始創捨名曰幽巖與佛窟相去十里亦不云永康造也】右在江寧上元二縣界

句容縣界茅山在句容縣東南十五里周回一百五十里初名句曲山像其形也茅君得道更名曰茅山三十六洞天之數第八曰金壇華陽之天此山是也【史記禹封泰山禪會稽晉灼曰本名茅山吳越春秋云禹巡天下登茅山以朝羣臣更名茅山爲會稽亦曰苗山茅山記曰大茅山獨髙處黑帝命東海神埋大銅鼎於山頂深八尺上有盤石鎭之黑帝卽顓頊也又曰秦始皇帝三十七年遊會稽還登句曲北垂山埋白璧一雙深七尺李斯篆刻文云始皇聖徳平章江山巡狩蒼川勒銘素璧又曰王莽地皇三年七月遣使者章邕賫黃金白玉銅鍾五口贈三茅君光武建武七年三月遣使者吳倫賫黃金五十斤玉帛獻三茅君今山頂有埋金處上有聚石又曰中茅山獨髙處司命君埋西胡玉門丹砂六千斤深二丈上有盤石鎭之其山左右泉流下皆小赤色飲之延年益壽其眞人就司命君乞得一十二斤以合九華丹山頂石壇石案香鑪具存今三陽百姓多長壽者蓋太陽北陽朱陽三村耳茅君內傳句曲山秦時華陽之天漢宣帝時三茅君居之遂名茅山內有積金山因以金爲壇號周時名其源澤爲曲水之穴秦時名勾金之壇似己字故以勾曲名焉眞誥曰金陵句容之句曲洞爲第八洞天又曰句曲地肺土良水淸可以度世種民是處五災不幹又曰金陵者洞墟之膏腴句曲之地肺履之者萬萬知之者無一內經福地誌曰伏龍之地在柳谷之西金壇之右可以髙棲福地記曰岡山之間有伏龍之鄕可以避水避病長生許邁別傳曰延陵之茅山是洞庭西門潛通五嶽茅君雜記雲華陽洞天五門三門顯二門隱陶先生云東通王屋西達峨嵋南接羅浮北連岱嶽漢元帝時咸陽人茅盈茅固茅衷並此山得道故號茅山三人乘白鶴各據一嶺唐咸通中東海蓬萊觀龔道士初入此山采谷茹芝十餘年後因月朔正旦焚香洞門恍惚之間得入洞中經由一十三日備見洞府巖壁山川星辰日月諸異難詳按本傳茅蒙字初成華陽人也隱華山修道秦始皇三十一年白日上升是時有民謠曰神僊得者茅初成駕龍上升入太淸時下玄洲戲赤城繼世而往在我盈始皇聞之問故老曰此僊謠也於是有尋僊之意蒙之玄孫盈得道於金陵句曲山上升爲東嶽上卿司命眞君太元眞人居赤城時來句曲弟茅固茅衷皆得道於此邦人攺句曲爲茅君山洞天福地記云福地七十二地肺爲第一卽金陵是也金陵之地水至卽浮故比之於肺抱朴內篇云別有地肺山乃玉澑嶼又商山亦名地肺今以內傳爲正保命君﹝口受﹞言金陵者兵水不能加災厲所不犯河圖中要元篇第四十四卷

云句金之壇其間有陵兵疾不往洪波不登太元內傳云句曲山有金陵之地方三十七八頃是金陵之地肺也土良而井不甘美居其地必得度世】山中有大茅峯【在元符宮南舊記云在崇禧觀北獨髙處昔東海靑童君乘飆轝憩此今有飆輪之迹山之半有繡衣亭昔三天使者衣繡衣執金冊以九錫之命詔大茅君故名山之巓有泉名曰一人泉汲之不竭】中茅峯【在積金山北其側有泉色赤眞誥云飲之延年又有陶公醉石】小茅峯【在中茅峯之背有臥龍松左紐檜】抱朴峯【卽大茅峯北相連一峯是】白雲峯【在中茅峯西】五雲峯【在小茅峯之側華陽洞上積金峯金菌山東髙峯是也其峯甚峻昔三茅君以三月十八日駕五色之云八景之輿佇於此山逾時而去故號五雲峯】積金峯【在大茅峯中茅峯之間二峯相連其長峯中有連石古謂之積金山陶隱居所住東有一橫壠壠皆是石形甚瑰奇內有洞卽此峯也】疊玉峯【圖經云大茅山上東南三山疊積亦有洞穴俗多呼疊石石與玉同類又呼三角山今去葛僊壇相邇宋眞宗未有仁宗嘗遣左璫詣茅山禱祈遇異人言王眞人已降生宋朝璫問王眞人本是何人答曰古燧人氏章懿皇后亦夢羽衣數百人從一僊官自空而下曰此托生於夫人及生宮中火光屬天始行步常持槐木簡以箸鉆之眞宗問曰何用曰試鉆火耳帝顧后妃曰異人之言信不虛矣今刻石元符官】華蓋峯【在崇壽觀東南】又有四平山【眞誥曰大茅西南有四平山俗謂之方山其下有洞屋名方臺又曰幽館得道者處焉】良常山【秦始皇登句曲山北垂嘆曰巡狩之樂莫過於山海自今以往良爲常也爾羣臣並稱壽嘆曰良爲常矣乃攺句容北垂爲良常山】華姥山【茅山記孫寒華卽吳大帝孫女於茅山修道成升空而去號華姥山】郁岡山【在小茅峯東北艸木郁茂故以爲名俗呼爲大橫山學道者多居於此山下有泉昔李明於此合神丹而升玄洲山之東有古越翳王冢】龍尾山【在大茅峯之東隱然而髙狀若龍尾焉按茅山記雲從大茅一嶺直至山東接延陵界如龍狀大茅山爲頭壠如龍尾故以龍尾名之】東方山【在縣東南四十里周回一十五里髙四十二丈東連僊幾山】伏龍山【在柳汧之間柳汧卽柳谷泉與中茅峯相近狀如龍其上產金昔人嘗采之】雷平山【在伏龍山之東周時有雷氏養龍往來此山與許長史所營之宅相對其山北有柳汧水或名曰田公泉昔田公嘗居此】方隅山【在雷平山之東北以三小山相隅故也昔有人合九鼎丹於此山下亦有洞室名曰方源館】秦望山【在良常山東北始皇嘗住此望丘阜】丁公山【乃積金峯之西麓也相儔卽丁令威所止今崇福觀以爲主峯】三公山【在燕洞宮東南】僊韭山【在崇壽觀西獨小山也眞誥云姜叔茂種五辛菜常賣此以市丹砂今山多大韭卽其種也俗呼石龍山】僊姑山【在縣東四十里茅山之側周回五里髙一十丈】僊幾山【在縣東南四十里茅山側周回三里一百步髙八丈東連僊姑山】丫頭山【在縣東南三十五里周回十五里髙四十二丈東連僊幾山】竈石山【在良常山東南其間有累石如竈處竈間生一木如曲蓋形】銜珠山【在雷平山南俗呼獨女山】靑山【在縣北六十里郁岡山西乾元觀北周回一十里髙一十三丈北臨大江又觀東一山名東靑山西一山名西靑山東靑山在茅司徒廟東】岡山【古名此山爲福地記云岡山之間有伏龍之鄕可以避病】鱉足山【在僊韭山之西】天市山【在積金峯上】吳山【在大茅峯南】靑龍山【一名洞山髙三十八丈周五里北距茅山三十里山半有洞曰靑龍洞前多怪石奇秀森列流泉歷旱不竭山傍有峴曰牧門乾道志山有洞穴祈禱有應洞口才二尺餘僅可容人傴僂而入其中平廣深不可測土人相傳與金壇句曲諸洞相通洞口大石上有四五窪處狀如人迹俗呼爲僊人迹按眞誥云大茅山之西南有四平山俗所謂方山者其下有洞室名曰方臺山外與華陽通疑指此】麻姑山【在郁岡山西】海江山【在慶雲洞上】獨公山【在小茅峯北】小竹山【在小茅山東】稻堆山【在皇甫谷南】大靈山小靈山【並在鱉足山西】飆輪峯【在大茅峯東連峯是也】道祖峯【在積金峯陰】柏枝隴【在華陽南洞】桃花崦【在小茅峯北林壑幽邃春時華卉紛敷不異武陵源也】拱辰谷【一名拱辰寨在中茅峯東北劉先生際遇建元符宮乃敕江寧兵士二百人以充巡邏灑掃因立寨谷中詳具宋史】皇甫谷【在三角山】柤子谷【在三角山北】黑虎谷【在中茅小茅峯之間長阿之西】又有虎爪山【在丁山西】宋禁樵采有碑絳巖山一名赭山在縣西南三十里周回二十四里髙一百六十五丈上有龍坑祠壇【地誌云漢丹陽縣北有赭山其山丹赤故因以名郡寰宇記本名赤山唐天寶中攺爲絳巖一名丹山丹陽之義出此山極險峻臨平湖山之巓頗坦夷惟只路可通舊傳五季之亂居民避難於上往往獲免後斸山者常於其地獲銅錠劍器之屬建炎兵火鄕民又依之以免禍】姜石山在縣西北二十五里有梁南康簡王墓射烏山在縣西北五十里周回一十五里髙一十七丈五棋山在縣北五十里周回二十里髙二十五丈銅山在縣北六十里周回二十里髙八十七丈【以舊出銅故名】戍山在縣北六十里周回一十一里髙一十五丈北臨大江【俗傳沈慶之戍兵於此因名】竹裏山在縣北六十里【按方輿記云行者以其途傾崄號曰翻車峴元和郡國志山間有長澗髙下深阻舊說似洛陽金穀晉王恭舉兵京口仗劉牢之爲爪牙使帳下督顏延爲前鋒牢之至竹裏斬延以降還襲恭宋武帝起義自京口至江乘破桓玄將吳甫之於竹裏】華山在縣界【按方輿地記云梁武帝輿駕東行至此山因問華山何如蔣山髙薛對曰華山髙九里似與蔣山等泉水倍多戚氏志云秦淮出此】花碌山在縣北五十里周回十七里髙二十六丈舊有礬坑秦山在縣南三里有明月灣通秦淮【父老相傳謂謝安月夜乘舟垂釣於此今釣臺尙存】周山在縣南三十五里周一十里髙十丈侖山在縣東北五十里周一十五里髙一十七丈東連駒驪山四十二福地也【唐肅宗時謁者伍達靈在此山得道丹成之後記於石壁在絕頂尙存髣佛可辧山下又有伍達靈潭】駒驪山在縣東北六十里周回二十五里髙三十九丈【吳諸葛恪獵見一小兒眾莫識恪引白澤圖曰兩山間其精如小兒名曰系囊】浮山在縣南三十五里周回一十里髙一十二丈西接周山冑山在縣北三十五里周回一十二里髙一十六丈亭山在縣北三十里周一十五里髙二十丈土石山在縣東三十里虎耳山在縣東三十里舊名苦耳竹山在疊玉峯南今藏眞觀前一山上多筱者是也【陶隱居云自大茅山南後韭山竹山吳山方山從此疊嶂達乎吳興天目諸山至乎羅浮而窮乎南海也】右在句容縣界

溧水州界中山在溧水州東南一十五里髙一十丈周回五里【圖經云宣州中山又名濁山在州東一十里不與羣山連接古老相傳中有白兔世稱爲筆最精元和郡國志雲中山出兔毫爲筆精妙山前有水源號曰濁水輿地誌宣州溧水縣有濁山有濁水流演不息卽此】東破山在州東南五十五里髙二十三丈周回一十七里【梁大同二年采銅於此】東廬山在州東南一十五里髙六十八丈周回二十里有水源三一源自山西流入秦淮一源出山東北流入馬沈港一源自山東南吳漕流入丹陽湖【山謙之丹陽記云縣東有廬山與丹陽分界十道四蕃太平寰宇記皆云俗傳嚴子陵結廬於此或云形似廬舍因以爲名】馬占山在州東南三十五里髙一十八丈周回一十三里【梁大同二年采銅於此】﹝匚贛﹞船山一名感泉山在州南一十二里髙二十一丈周回一十八里【山陰有靑絲洞泉脈泓澄四時不竭南有張沈二士書堂井臼遺址不知何時人也】杜城山在州南一十二里髙六十丈周回五十五里【隋大業末杜伏威嘗屯軍於此因名杜城山舊有廟及戰場】竹澗山在州東南一十八里髙一十二丈周回八里石城山在州東南二十五里周回二十四里髙六十丈【舊有石城院冷水亭基】小茅山在州西南五里髙一十七丈周回四里荊塘山在州南十里髙三十七丈周回二十里稟丘山在州西三十里髙三十七丈周回二十里【上有井泉及稟丘山寺基唐大和中寺廢有石龕方丈存】鳳棲山在州西南七十里髙一十六丈周回八里西並石臼湖【父老云昔有鳳凰棲其上因得名曰鳳棲此山屬儀鳳鄕近地有鳳賢圩今作黃西非也】臘山在州西南六十里髙一十四丈周回一十五里西並石臼湖雀壘山軍山塔子山馬頭山並在州西南七十五里石臼湖內澳洞山在州西南二十五里髙三十一丈周回一十八里【內有祈雨潭禱之多應】遊子山在州南八十二里髙二十丈周回一十里上有石壇【舊經云孔子適楚嘗經此山】蘆塘山在州東南二十三里髙一十五丈周回二十二里【梁大同二年嘗采銅錫於此】琛山在州西一十五里髙一十一丈周回一十五里【舊經云嘗產玉因此得名】回峯山在州東南四十里髙三十七丈周十七里上有龍池下有龍泉東有水注平陸石羊山在州西南三十七里髙七十丈周回四十里土山在州南五十里髙十丈周回六里三山在州東南一十里髙九丈周回一十里官塘山在州東南二十五里髙一十一丈周回一十五里下有大塘芝山在州東南七十里髙三十九丈周回四十里上有李子洞燕洞相去三百步【昔宣州田頵舉兵邑人攜老幼於此避難可容數千人李洞有泉沸湧燕洞有石燕遇雨則飛晴則還落爲石】銅山在州西四十里髙二十四丈周回一十三里【舊經云昔嘗采銅於此今鑄冶舊址猶存】玉泉山在州南一百一十里髙三十二丈周回一十八里臥龍山在州北二十三里髙十四丈周十里赤龍山在州北三十三里髙十丈周十里白石山在州北二十里髙十丈周十里荊山在州東南七十里髙四十二丈周二十里【舊志云卽卞和獲玉之地誤也卞和泣玉荊山之下其山乃在荊州不在揚州】峒峴山在州東二十里髙十丈周八里李墅山在州東三十里髙二十丈周一十六里接茅山鹿子山在州東一十五里髙一十丈周九里東接峒峴山浮山在州東三十七里髙三十丈周回二十里接茅山僊杏山在州東南四十三里髙三十丈周一十三里【舊經云絕頂有杏林及僊人足迹因名又有僊壇三所及丹井名仙壇山下有淸泉流入丹陽湖】愛景山在州東北二十五里髙一十三丈周回一十里接烏山烏山在州北二十里髙二十八丈周十五里雞籠山在州北三十里髙一十七丈周一十二里與愛景烏山相接無想山在州南十八里【有禪寂院院有韓熙載書堂】方山在州東南六十五里髙一十二丈周九里南有靑龍洞與芝山相接赭山在州東南五十里髙十九丈周二十二里靈嶽山在州東南六十里髙二十一丈周回一十五里南雞籠山在州東南一百二十里髙三十二丈周回二十里遮軍山在州南八十五里髙五十五丈周回二十三里山北有水下入固城湖太山在州南七十六里髙三十四丈周回二十五里秀山在州南九十五里髙一十三丈八尺周回九里一百步【西南有水下注平陸舊名禿山宋時秦氏居之易名】禪林山在州南八十里髙四十一丈周回一十八里上有寺黃山在州東南一十里髙九丈周回一十里靈龜山在州西北二十里溧陽山在州東南一十二里髙二十五丈周回七里一百步【俗號馬鞍山取其形似也】紫雲山在州南六十里東壘山在州南六十五里濁山在州東南一十里髙一十丈周回五里山北濁水出焉【輿地誌溧水縣有濁山卽秦淮源】云鶴山在州東南七十里右在溧水州界

溧陽州界﹝山巖﹞山在溧陽州西十一里周回五里髙二十丈【晉咸和中李閎追及張健之所】桂林山在州西南三十里周回十五里髙五十丈【汪藻記挹秀堂雲南則翠陰晴嵐與人應接者桂林諸山也】龍潭山在州南四十五里周回十五里髙二十七丈【上有龍潭淸徹見底潭側有龍王祠禱之有應】虎山在州西南五十里周回五里髙二十丈靑山在州南六十里髙十七丈周十里【有潘眞君廟】神山在州南四十里髙五十丈周二十里朝山在州西南二十里髙十五丈周五十丈盤白山一名髙邃山在州西南四十里髙五十六丈周十里【今太虛觀在其下故俗名觀山第二峯石上有僊人迹觀有碑載晉盤白眞人事迹】伍牙山一名護牙山在州西南六十里髙一百七十丈周四十里【輿地廣記子胥伐楚還吳經此山故名伍牙建康志又云俗傳伍子胥美齒牙避楚至此恐爲人所識以石擊毀其牙山神爲震護之不毀因名護牙前說近是山下有子胥廟】荊山在州西南四十里髙六十丈周二十里【山下有泉歲旱資以漑稻戚氏志去州五十里】獨山在州西南六十五里髙二十九丈周十里鐵冶山一名鐵峴在州西南七十里髙一百八十丈周二十里【山謙之丹陽記云永世縣南百餘里鐵峴山出鐵今揚州鼓鑄之輿地誌前代鑄錢處】三王山一名三首山在州西南五十里髙二十丈周回百餘步【舊志云相傳楚王與眉間尺並一客三首葬此因名】銀方山在州南五十三里髙三十六丈周回一十五里結都山在州南五十里髙五十八丈周十八里雞籠山在州南十二里髙十七丈周三里屏風山在州南十五里髙九丈周五里一百二十四步形如屏風故名泉山在州南二十里石室山在州南六十里髙三丈周一百步【西有鑄劍坑舊志云吳王使甌冶子鑄劍於此】﹝山侯﹞山在州南二十五里髙十八丈周回五里【﹝山侯﹞字土人音溝字書未見】懸鼓山在州南五十里髙六十丈周回二十二里遠望若垂鼓然故以名氳裏山在州南五十里髙四十六丈周十五里金山在州南五十里髙五十丈周三十里松山在州南七十里鐵山在州東南五十里髙六十丈周二十八里【古嘗出鐵今坑冶遺迹猶存唐書地理誌溧陽有鐵此卽其地】新婦山在州東南五十里髙三十五丈周回一十八里三鶴山一名僊山在州東南六十里髙八十丈周十五里【昔有潘氏兄弟得道化鶴而去】銅官山在州東南五十八里髙十八丈周十八里【昔嘗出銅故名唐書地理誌溧陽有銅今土中熒然有銅如麩狀然堇堇取之不足償費】雲泉山一名下山一名夏山在州東南三十五里髙二十丈周十里【有泉雲气出焉山下有淨土院】金雞山在州東十里髙十二丈周五里函山在州東北二十五里洮湖之上周十里髙十一丈【周處風土記云昔函姓姥於此得道按廣韻函烏後切山名在溧陽集韻雲山名在陽羨寰宇記云常潤等州分界於此山之巓】大﹝山不﹞山一名大巫山一名浮山在州東北四十五里洮湖中周三百五十步髙八丈【與宜興金壇二縣接界山形孤秀顓顓居水中望之若浮周處風土記云洮湖有大壞山唐地理誌云溧陽有湖山皆指此也唐史嶷撰史憲神道碑云﹝山不﹞山右轉洮水前臨壞字乃爲﹝山不﹞今從之壞﹝山不﹞二字土人皆音浮字書未見陶隱居尋山誌云石孤聳以獨絕岸垂天而似浮謂此山也】小﹝山不﹞山一名小巫山在州東北二十五里洮湖中周四里髙五丈【輿地誌延陵永世二縣界中有小壞山山下有石堂堂內有虎迹水涸卽見】張﹝汀去丁攺父﹞山在州東北三十五里周三里髙七丈大蒻山在州北四十五里洮湖東周回四里髙一十丈小蒻山在州北四十里洮湖東周二里髙六丈雷公山一名雷山在州北三十七里周五里髙十二丈【巖石奇怪泉流淸潔舊志云傳有雷公鑄劍於此因以爲名今法興寺在其下】落霞山一名霞山在州北四十里周三里髙九丈【聖塔院在其下又名聖塔山】平陵山在州西南三十里周三里髙三丈【舊經云晉成帝咸和四年李閎執蘇逸於此元和郡國志縣南十八里非今治也】土山在州北三十五里周三里髙十二丈黃金山在州北七十里周二里髙十三丈【雨后土色如金故名】瓦屋山在州西北八十里周二十里髙一百六十七丈【形連亙兩崖稍隆起宛如屋狀李白嘗遊溧陽望瓦屋山懷古賦詩】丫頭山一名丫僊山一名丫山在州西北八十里周三十里髙一百八十五丈【其山兩峯峨然齊髙如髻故名】分界山在州西北八十里【溧水溧陽二縣分界此山之巓】曹山一名曹姥山在州西北八十五里周二十里髙十四丈【舊志昔曹姥居此山死於石室葬山下後人爲置聖姥祠祈禱多應】秀山在州西七里周一里髙十一丈茭山在州西七里周四里髙十七丈【山有龍潭禱之多應】姥山在州西十里周六里髙十二丈大石山在州西十五里周七里髙二十二丈【舊志云上有龍潭祈雨多有應】黃山在州西四十二里周三里髙五丈【舊志云黃鶴僊人於此得道因名今有觀】谷山在州西四十里周二里髙十二丈漁父山在州西十五里燕山在州西九里周五里髙二十一丈【狀如飛燕故名】投龍山在州西十一里周六里髙十一丈石門山在州西十三里周四里髙十丈呂長山在州西二十里周四十里髙十丈下有呂將軍廟芝山在州西八十里周二十五里髙四十五丈【舊志雲山中嘗出芝艸因名故老相傳梅福嘗遊隱於此】花山在州西四十五里周六里髙十五丈右在溧陽州界至大金陵新志卷五下元

張鉉撰

山川志二

岡嶺﹝壠峴坡墩墅﹞白土岡北連蔣山南至秦淮周十里髙十丈【其土色白故名賀若弼進軍鐘山魯廣達於白土岡與弼旗鼓相對隋軍退走卽此地也】黃龍岡在上元縣鐘山鄕去城十里【傳有黃龍見此故名】大城岡【今作港有大城港水驛】武帳岡【按宮苑記古宣武城地本宋文帝閱武帳今謂之武帳岡南史元嘉二十二年建宇岡上】落星岡一名落星墩在城西北九里周二十六里髙一十二丈【梁王僧辯於石頭城連營立柵至落星墩以拒侯景景大恐抱朴子曰落星岡吳時星落李白常於落星石以紫綺裘換酒爲歡皆此地又江寧縣西三十里臨江亦有落星岡落星洲周十里上有小阜髙數丈南史陳顯達舉兵以數千人登落星岡新亭諸軍聞之奔還宮城大駭卽此洲也】孫陵岡【詳見商飆館九日臺】段石岡在城南二十里長十二里髙二十二丈【丹陽記雲巖山東有大碣石長二丈折爲三段因以名岡詳見後碑碣內】石子岡一名石子墩在城南一十五里長二十里髙十八丈【吳志云諸葛恪爲孫峻所害投此岡先是童謠云諸葛恪何弱弱蘆單衣篾鉤絡於何相求成子閣成子閣反語石子岡也輿地誌宋大明中起迎風觀於其上舊經云俗說此岡多細花石故名石子岡】南岡在城南往婁湖橋路上【見沈慶之傳舊謂郭璞被殺處非也】塘岡【見石頭山下】金陵岡在城西龍灣路上【耆老言秦厭東南王气鑄金人埋於此昔有一碣刊其文曰不在山前不在山後不在山南不在山北有人獲得富了一國後因砌靖安路失之詳見金陵辧】梅嶺岡在城南九里長六里髙二丈【舊經云東晉豫章太守梅賾家於岡下因名上有亭爲士庶遊春之所】句容有長隱岡溧水州有曹家岡花塘岡四墅岡捨岡南亭岡栗樹岡孔家岡戴公岡松兒岡趙巷岡石子岡【見各處志】朱年壠在江寧縣南六十七里鼓吹山前【按金陵故事年生齊末兵亂中母亡廬墓終身負薪有白兔紫芝生於壠至今名其居爲孝感裏】千佛嶺【見攝山下】桂嶺栽松峴【並見蔣山下】駐馬坡在淸涼寺後山上【舊傳諸葛亮嘗駐馬於此以望形勢】謝公墩在半山寺【裏俗相傳謝安所嘗登也其事殊無所據李白王荊公皆有謝公墩詩白詩云冶城訪賢迹猶有謝公墩今永壽宮冶城山卽安與王羲之所登悠然遐想之地荊公𨿽有我屋公墩之句而又有詩云問樵樵不知問牧牧不言亦自疑之耳江左謝氏衣冠最盛謂之謝公豈獨安也今半山寺所在舊名康樂坊按晉書謝玄封康樂公至孫靈運猶襲封以坊及墩名觀之恐是玄及其子孫所居後人因名之耳】昆侖墩【在西子湖】溧水州有佛子墩戲墩樓子墩上店墩【見本州島志】

江湖淮附大江隸集慶路界者一百二十里西至和州烏江縣四十里以鰻鯬洲中流爲界東北至眞州揚子縣七十里以下蜀鎭中流爲界北至眞州六合縣界四十里以瓜步中流爲界【史記地理誌三江北江從會稽毗陵縣北東入海中江從丹陽蕪湖縣東北至會稽陽羨縣東入海南江從會稽吳縣南東入海水經及荊州記云江出岷山至潯陽分爲九道東會於彭澤經蕪湖名中江東北至南徐州名爲北江而入海長江別名則有京江在南徐州禹貢所謂北江也瓜步江今揚州六合縣對潤詶江寧縣卽魏太武所臨處烏江卽項羽死處今和州烏江縣亦對江寧縣吳書魏文帝有渡江之志望江水盛長彌漫數百里嘆曰魏𨿽有武騎千羣無所用也晉書郭璞以中興王宅江外乃著江賦中江舊徑溧陽州界古三江之一也永陽江亦名九陽江一名潁陽江在州西北三十五里卽其遺迹按禹貢揚州三江旣入震澤底定岷山導江東迆北會於匯東爲中江入於海前漢地理誌桑欽水經皆雲中江出蕪湖縣西南東北至陽羨入海蓋自蕪湖徑溧陽至宜興入震澤以下海也唐開元十七年蔣日用作本縣城隍記云此縣南壓中江風波不借舟楫無施縣宰喬翔創浮梁以便行旅中江橋梁之設昉於此景福三年楊行密將臺蒙作五堰拖輕舸饋糧五堰遺迹在今溧水州界銀林雙河東埧之地是時中江置堰江流亦旣狹矣蘇東坡奏議云溧陽縣之西有五堰者古所以節宣歙金陵九陽江之眾水直趨太平州蕪湖後之商人販賣簰木東入二浙以五堰爲阻因紿官中廢去五堰旣廢則宣歙金陵九陽江之水或遇暴漲皆入宜興之荊溪由荊溪而入震澤時元佑六年也是時中江尙通其後東埧旣成中江遂不復東惟永陽江水入荊溪謾著其詳以見溧陽亦禹迹之所歷云】秦淮舊傳秦始皇時望气者言五百年後金陵有天子气於是東遊以厭當之乃鑿方山斷長壠爲瀆入於江故曰秦淮按實錄注本名龍藏浦其上有二源一發自華山經句容西南流一發自東廬山經溧水西北流入江寧界二源合自方山埭西注大江分派屈曲不類人功疑非秦皇所開或曰方山西瀆直屬土山三十里許是秦開又鑿石硊山西而疏決此浦因名秦淮蓋未詳也【祥符江寧圖經曰淮水去縣一里其源從宣州東南溧水縣烏剎橋西入百五十里丹陽記云建康有淮源出華山入江輿地誌淮水發源華山在丹陽姑熟之界西北流經建康秣陵二縣縈紆京邑之內至石頭入江懸流三百許裏孫盛晉春秋云是秦所鑿王導令郭璞筮卽此淮也徐爰釋問雲淮水西北貫都吳時夾淮立柵宋元嘉中浚淮起湖熟廢田千餘頃梁作緣淮塘北岸起石頭迄東冶南岸起後渚籬門迄三橋以防淮水泛溢大抵六朝都邑以秦淮爲固有事則沿淮拒守今淮水貫城中東西由水門以達於江蓋水之故道也】玄武湖亦名蔣陵湖秣陵湖後湖在城北二里周回四十里東西有溝流入秦淮深七尺灌田一百頃【建康實錄吳寶鼎二年開城北渠引後湖水流入新宮巡繞殿堂丹陽記吳孫皓寶鼎年間丹陽縣宣騫之母年八十浴於後湖化爲黿後湖又名練湖徐爰釋問曰本桑泊晉元帝創爲此湖以肄舟師大興三年始創此湖築長堤以壅北山之水東自覆舟山西至宣武城六里餘宋元嘉中有黑龍見因攺玄武湖立三神山於湖中春秋祠之石邁古迹編云元嘉二十三年築北堤立習武湖於樂遊苑之北湖中亭臺四所孝武大明中大閱水軍於湖因號昆明池而俗亦呼爲飲馬塘又於湖側作大竇通水入華林園天淵池引殿內諸溝經太極殿由東西掖門下注城南塹故臺中諸溝水常縈回不息建平王景素舉兵蕭道成出屯玄武湖梁徐嗣徽等引齊兵至玄武湖侯景舉兵引玄武湖水以灌臺城鄭文寶南唐邇事云金陵北有湖周回數十里名山大川掩映如畫六朝舊迹多出其間每歲茭藕网罟之利不下數十百千一日馮謐舉玄宗賜賀監三百里鏡湖曰余非敢望此但得賜後湖亦暢平生也徐鉉怡聲崦對曰主上尊賢下士常若不及豈惜一後湖所乏者知章爾馮大慚宋天禧四年攺曰放生池其後稍廢爲田開十字河立四斗門以泄湖水跨河爲橋以通往來歲久堙塞今城北十三里惟有一池而他皆廢爲田龍川陳亮所謂建鄴帶後湖爲險者皆非矣景定志云熙寧八年十一月十一日王安石奏臣竊見金陵山廣地窄人煙密茂爲富者田連阡陌爲貧者無置錐之地其北關外有湖二百餘頃古迹號爲玄武前代以爲遊翫之地今則空貯波濤守之無用臣欲於內權開十字河源泄去餘水決瀝微波使貧困饑人盡得螺蚌魚蝦之饒此目下之利水退之後分濟貧民假以官牛官種又明年之計也奉敕依按此奉狀廢湖爲田蓋始於王安石增收後湖田租則始於趙善湘田出穀麥所利者小湖關形勢所利者大故著廢湖之因以待復湖之人云】太子湖一名西池在城北六里周回十里【吳宣明太子創西池晉元帝卽位明帝爲太子修西池多養武士於內築土爲臺時人呼爲太子西池又太子東湖在上元縣丹陽鄕太子臺下東橋之東梁昭明太子植蓮於此】丹陽湖在溧水州西七十里周回一百九十五里深三丈湖中流與太平路當塗縣分界【春秋左氏傳哀公十九年楚子西子朝伐吳及桐汭杜預注云宣城廣徳縣西南有桐水出白石山西入丹陽湖至今白石之水衝突則三湖泛溢此水本由五堰自宜興縣入太湖今已湮塞故老云當時慮後人復開此道則蘇常之間必被水患遂以石窒五堰路又液鐵以錮石李白嘗遊此湖酷愛其景乃張帆載酒縱意往來有湖與元气連風波浩難止天外賈客歸雲間片帆起詩】絳巖湖一名赤山湖在句容縣西南三十里去府六十里源出絳巖山周百二十里下通秦淮【石邁古迹編赤山湖在上元句容兩縣間漑田二十四岸南去百步有盤石以爲水疏閉之節南史沈瑀傳明帝復使築赤山塘所費減材官所量數十萬卽此湖塘也唐麟徳中令楊延嘉因梁故堤置後廢大歷十三年令王昕復置周百里爲塘立二斗門以節旱暵開田萬頃茅山記太玄眞人內傳曰江水之東金陵之地左右間有小澤澤東有句曲之山陶隱居曰小澤卽謂今赤山湖也從江東來直對望山今此湖半屬句容半屬上元唐樊珣記句容西南三十三里曰赤山天寶中攺爲絳巖山以文變質也山外周流厥有湖塘舊址考於前志則曰吳人創立梁人通之景定志又載宋時湖條云江寧府上元句容兩縣臨泉通徳湖熟崇徳丹陽臨淮福祚甘棠舊額九鄕今並入丹陽臨泉福祚甘棠四鄕百姓自來共貯水絳巖湖澆灌田苗下有百堽堰捺水其湖上接九源山其堰下通秦淮江自吳赤烏二年到今已七百餘年其湖東至數堽西至雨壇南至赤岸北至靑城舊日春夏貯水深七尺秋冬貯水深四尺先是麟徳二年前縣令楊延嘉並建兩斗門立碑碣具言周回僅百里州司尋差十將丁籌計生徐藏巡湖打量得一百二十二里九十六步盧尙書判置湖貯水本爲漑田若許侵耕難防災旱取定四尺水則使其澆九鄕田苗九鄕在上元句容兩縣界若過令深廣又慮浸毀若逢曠旱之年須稍增加令且定取五尺水則其不及處且任耕墾種植如有人於五尺水則內盜耕一畝一角推勘得實其犯條人斷遣令眾十日本管湖長不能覺察亦並施行又據十將丁籌狀蘆﹝艼去丁攺發﹞亭北邊去岸約有二百來步有一盤石東西闊四尺七寸南北闊三尺五寸石面中心去水面一尺六寸五分卽是五尺之則並有察柱仍仰下縣便於石上磨刮更刻字記其湖仍每季一申不得鹵莽戴經新塘有丰等三湖圍岸內田多是私函取水澆灌田苗準舊例放絳巖湖水下秦淮三日取指揮給放不得專擅開函取水其湖先有傳食田五十畝句容縣弓量二十畝三十步上元縣弓量二十畝三十步百堽堰與絳巖湖同置絳巖湖貯水百堽堰捺水保大中曾別差官親到赤山湖所建斗門三所通放湖水出入常令湖中積水五尺其斗門或遇山水擁下髙於湖內水面卽須全開三所斗門放水入湖候外溪水退卻放水出溪下秦淮入江專須酌量湖水不得失於元則右前件湖堰承舊澆灌九鄕田苗共一千餘頃畝奉省符帖命指揮修作貯水逐鄕差承潤戶管當先有條流歲久去失續於晉天福年中再興功役修作經今六十餘年重添建造貯捺百里溪闕山源賑卹耕民備供王賦累奉敕恩給賜料物及借助日食闕差兩縣官員置造斗門三所計用一萬七千闕百八十工及添修湖埂並百堽堰共計三萬三千六百八十工眾議重置條流嚴加束轄謹連符條如前乞判印指揮永爲證據建隆查員外幹徳伍侍禦開寶王司空閻侍禦魏司空盧司直林員外羔判執條常加束轄慶曆三年二月十八日葉龍圖知建康府日於古來舊湫處置立大石柱一條將湖心盤石水則刻於柱上永爲定則云】迎擔湖在城西北石頭城後五里今爲田【晉元帝南渡衣冠席捲過江客主相迎負擔於此湖側至今名迎擔湖實錄云費縣西北有迎擔湖漑田三十頃宋袁粲敗劉彥節走迎擔湖卽此】蘇峻湖在城西北一十五里周回十里灌田一十二頃南徐州記迎擔湖西北有蘇峻湖本名白石陂【晉咸和二年蘇峻反陶侃溫嶠庾亮陣於白石使將軍楊謙攻石頭峻輕騎出戰謙詐奔白石壘峻逼之才交鋒墜馬李陽臨陣斬峻於白石陂岸至今呼此陂爲蘇峻湖】張陣湖在石頭城後【舊傳蘇峻與晉軍嘗戰於此至今湖側髙墩上有蘇大將祠按晉書峻起兵據石頭北湖距石頭才八里今屬金陵鄕去城十三里】夏駕湖在城東南五十里屬上元縣丹陽鄕今爲田【宋書晉惠帝太安元年丹陽湖熟縣夏駕湖有大石浮二百步而登岸民驚噪曰石來石來明年石冰入建業今丹陽鄕範墟渡舊有石長數尺形如碌碡父老云卽古夏駕湖浮來石曹憲揚詶記作永寧元年蓋其年攺太安也】半陽湖一名半湯湖在城東北四十里周回十五里水同一壑而冷熱相半【輿地誌及南徐州記云江乘縣南有半湯泉半冷半熱熱處可爛物冷處如冰熱處魚入冷處卽死冷處魚入熱處亦死民種稻則漑熱水一年再熟今下蜀鎭有溫湯唐丞相韓滉小女有疾浴溫湯卽愈此在上元縣境酉陽雜俎云句容縣吳瀆塘其水半冷半熱熱可以瀹雞此又一湖也】攝湖在城東北五十里周回二十里江乘縣記云湖在攝山側因名三岡湖在城東六十四里周回一十里漑田八十頃地有三岡俯臨湖側因名烏意湖在城東八十里周回三里漑田一十頃燕雀湖在城東二里流入靑溪古老相傳今斜橋卽走馬橋橋之東有水平闊是也或云今惟政鄕白蕩湖卽其地【輿地誌雲走馬橋東有燕雀湖窮神祕苑曰梁昭明太子在東宮有一琉璃碗紫玉杯皆武帝所賜旣薨置梓宮後更葬開墳爲閹人攜入大航有燕雀數萬擊之爲有司所縛乃獲二寶器帝聞驚異詔以賜太孫封墳之際復有燕雀數萬銜土以增其上墳側今有湖後人因名燕雀湖】婁湖在城東南一十五里周回一十里漑田二十頃水流入艦澳【輿地誌云婁湖苑吳時張昭所創有湖以漑田宋時築爲苑張昭封婁侯故謂之婁湖】

溪澗舉善溪在溧陽州南三十里源出廣徳諸山至此聚而爲溪合於髙友溪楚王東西二澗在茅山【楚桓王來遊憩此因名舊記云崇禧觀東二澗是也並華陽洞天三水合流直至崇禧觀門前】落馬澗一名南澗在江寧縣南五里東北流入城壕【宋孝武討元凶劭劭軍敗人馬傾滿澗中時人呼爲落馬澗陳亡涸竭戚氏雲南史有南澗寺慶元志曰南澗卽今落馬澗寺不詳其所宋有南澗樓見荊云詩此地近猶呼落馬澗比年始題其榜曰躍馬澗人皆呼爲躍馬澗矣】蘼蕪澗在上元縣城東三十里靑龍山前路出檀橋【金陵故事齊處士劉瓛居此瓛爲儒林之宗仕至四十未婚其友爲娶王氏乃詣澗折蘼蕪而去因名蘼蕪澗】王澗今蔣帝廟側緣山澗是東澗在鐘山寶公塔西宋熙寺基之東【石邁古迹編云梁處士劉吁隱居之所吁尢精釋典嘗聽講鐘山諸寺因卜築宋熙寺東澗有終焉之志】鶴臺澗在句容縣大茅峯東北嘗有羣鶴往來於此澗後有道士張元之築臺居焉宜春澗在中茅峯東白雲亭南水甚甘旱不涸任眞人就東流水合丹正古洞天館之前也碧柰澗在大茅山西二里【昔有僊人展上公於此積碧柰貨丹砂故名茅山誌云郭四朝眞人於此種柰未詳孰是】冷水澗在句容縣玉晨觀北【茅山誌蒼龍溪在良常山西俗呼冷水澗也】流杯澗在句容縣雷平山西大路下陶塘澗【見茅山誌】九曲澗在句容縣自大茅山左脇支流而達於菖蒲澗大澗在金菌山東亭水澗在句容縣北三十里亭山南繞縣城東與赤山澗水合流下百堽堰丁公澗在溧水州南三十五里冷水澗在溧水州東南十里自荊塘西流五里凡九曲入石臼湖上湖澗在溧陽州西南六十里源在廣徳軍來北流入縣界合於白雲溪

河港古漕河一名靖安河自靖安鎭下缺口取道入儀眞新河八十餘里【吳聿靖安河記略曰江出岷山道峽與荊湘沅澧至洞庭積爲巨浸合沔水經潯陽東邀彭澤別爲九道會爲中江東北至南徐州爲北江入於海惟中江自湖口合流而下奔放蕩潏吐吞日月山或磯之則其勢悍怒觸舞大艑兀若轉梗至其廣處曠數百里斷岸相望僅措一發而舳艫上下中流遇風則四顧茫然亡所隱避自金陵抵白砂其尢者爲樂官山李家漾至急流濁港口凡十有八處稱號老風波而玩險阻者至是鮮不袖手東南漕計歲失於此者什一二宣和六年發運使盧公訪其利病得古漕河於靖安鎭之下缺口謂其取徑道於靑沙之夾趍北岸穿坍月港繇港尾越北小江入儀眞新河以抵新城下往來之人髙枕安流八十餘里以易大江百有五十里之險實爲萬世之利役之始興揚子六合上分治其所臨之地云】護龍河卽舊子城外三面壕也闊十二丈其水自東城壕入遶東面者卽古淸溪一曲在西北者接潮溝運瀆珍珠河詳見古迹篇新河在白鷺洲西南流通大江二十餘里舊史金人河今呼爲新開河【韓世忠碑云建炎四年金人入侵車駕幸四明王聞之亟以舟師赴難烏珠聞王在京口遽勒三十萬騎北還王遂提兵截大江以邀之相持黃天蕩四十八日烏珠勢危自知力憊糧竭或生他變而王舟師中流鼓枻飄急若神凡古津渡又皆八面控扼生路垂絕一夕潛鑿小河自建康城外屬之江以通漕渠幸風波少休竊載而逃內翰汪藻建炎間奏議云敵於鐘山雨花臺各創大寨抱城開兩河以護之】蘆門河在上元縣長寧鄕去縣六十里一名金人河【景定志云蘆門河在蘆門漾之側建炎間始開以通眞州亦名金人河今黃天蕩南王諫議蘆場內是其處按此河以金名而不述其所以名意汪藻內翰所謂金開兩河則此河與新開河皆金所開者否則無因以金名也今按世忠碑謂鑿小河自建康城外屬之江則爲新河明甚然去黃天蕩甚遠又考建康年表烏珠不得去或教於蘆場地鑿大渠二十餘里上接江口出世忠之上又傍冶城西南隅鑿渠成次早出舟世忠大驚金人悉趍建康世忠尾擊敗之詳其事勢當自金山脫走之後沿江南岸引行先於黃天蕩南蘆場鑿渠出江口以通建康而後又於冶城西南鑿渠出江故蘆門新開二河皆名金人河烏珠自新河出江則去黃天蕩遠而海舟無風不能及矣世忠碑文不詳故啟後疑汪藻謂抱城開兩河或卽指此戚氏志謂今蘆門河惟蘆﹝艼去丁攺發﹞出焉亦可見其非江之經流也】珍珠河在宋行宮後【乃昔陳後主泛舟樂遊之河忽遇雨浮漚生宮人指浮漚曰滿河珍珠因名焉此河通護龍河至太平橋西分兩派一派出柵寨門一派出秦淮宋嘉定間李﹝王玉﹞開浚以泄霖漲見水底有大﹝上沙下木﹞板乃止今堙塞殆盡闊處猶五丈戚氏云前志及史傳不見所起疑卽運瀆之舊】小新河在東門外土橋之東【嘉定八年西山眞公爲江東運副適遇旱蝗細民阻饑欲因役以飽之爲養種園前一帶河道淺狹乃撥錢米發下蔣山寺令主首繼心差本寺僧行部役募五縣人夫自土橋東開河欲至蔣山開至半山寺後橋亭遇石不可掘乃止】新林港又曰新林浦在城西南二十里闊三丈深一丈長一十二里舊經云三十里【宋開寶八年曹彬等破南唐兵於新林港卽此地李白新林浦阻風寄友人詩有云明發新林浦空吟謝朓詩送友人遊梅湖云暫行新林浦定醉金陵月又韓翃送客遊江東詩云若到新林江口泊吟詩應賞謝玄暉蓋玄暉有新林向板橋詩也】下蜀港在城東北一百里句容縣北六十里【唐世置鹽鐵轉運使在揚州宋發運使在眞州皆於江南岸置倉轉般倉下蜀鎭北有倉城基並鹽倉遺址尙在後有河入大江裏俗呼曰官港卽古漕河也】竹筱港西至靖安東至石步南至直瀆北臨大江屬上元縣金陵長寧兩鄕由靖安港口至城二十里由石步港口至城四十里在唐世紀曰竹筱港今呼竹筱夾港上置巡檢司【景定志云邇時於靖安港口得楊吳所鑄錠石云吳順義元年都城鑄】石步港在上元縣長寧鄕去縣四十里【石邁古迹編云攝山西花林市之東有浦曰石步港西連竹筱河北至大江】城壕繞城闊二十五丈周四十五里其水引鐘山南源卽古淸溪經流故迹繞城東北復南出月子河過秦淮南經伏龜樓而西接大城港其在西北者亦與古淸溪故道通流自西入秦淮斗門按圖經在秦淮南北岸天聖中上元溧水等縣積歲水爲害知府馬亮始開畎壅置東西斗門各一引水入大江救田甚多海口閘卽古迹行宮閘名

溝瀆潮溝吳大帝所開以引潮接靑溪抵秦淮西通運瀆北連後湖其舊迹在天寶寺前【天寶寺故基在今城東北角外西一里長壽寺前】實錄云潮溝東發靑溪西行經古承明廣莫大夏等三門外西極都城墻對今歸善寺西南角南出【歸善寺故基在今城北雞籠山東】經閶闔西明二門接運瀆【在西州之東今笪橋西】南流入秦淮【乾道南北橋河是也】其北又開一瀆經棲玄寺門【寺在覆舟山西南雞籠山東北】至後湖以引湖水至今俗亦呼爲運瀆其實古城西南行者運瀆自歸善寺門前東出至靑溪者名曰潮溝其溝東頭已堙塞才有處所西頭則見通運瀆石邁古迹編曰按建康實錄所載皆唐事距今數百年其溝日以堙塞未詳所在今城東門外西抵城壕東出曲折當報寧寺之前亦名潮溝此今世所開非古潮溝也【按徐鉉有和鍾大監泛舟詩云潮溝橫趣北山阿張忠定亦有詩云潮溝一面已生蒲則是南唐及宋初潮溝古迹猶在也東南利便書曰古城向北秦淮旣遠其漕運必資舟楫而濠塹必須水灌注故孫權時引秦淮名運瀆以入倉城開潮溝以引江水又開瀆以引後湖又鑿東渠名靑溪皆入城中由城北塹而入後湖北其大略也自楊溥夾淮立城其城之東塹皆通淮水其西南邊江以爲險然春夏積雨淮水泛溢城中皆被其害及盛冬水涸河流往往幹淺宋隆興二年張孝祥知府事奏秦淮流經府城正河自鎭淮新橋入江其分派爲靑溪自天津橋出柵寨門入江柵寨門近地屬有力者因築斷靑溪水口創爲花圃爲遊人翫賞之地每久雨水暴至則正河不能急泄水勢於是泛濫城內居民被害今欲復通柵寨門使靑溪徑直入江則城內永無水患及汪澈繼孝祥知府詔澈指定以聞澈言開西園古河道通柵寨門尢便從之戚氏云秦淮水源甚遠小川流入者眾又古來貯水湖衍後世築爲圩田日多每夏雨暴至江湖復湧水卽泛溢皆經流城內一河入江自源及委所過不計幾橋凡過一橋必爲木石岸堰束扼及居民築土侵狹河道故水失其常橫流弗順是以必資柵寨門河及長幹橋下河分泄其勢其關於國賦民食者非輕如雲通便舟楫特是小事自前如孝祥所言止謂城內被水然多不過數日卽退其害亦輕若觀鄕外圩田則始見其害可畏爾上元江寧溧水多賴圩田農民生計居處皆在圩中每遇水至則舉村闔社日夜並力守圩辛苦狼狽於淤泥之中如禦大寇幸而雨不連降風不湧浪可以苟全一歲之計其或壞決則水注圩中平陸良田頃刻變爲江湖農民顚沛流離哭聲滿野拏舟結筏走避他處國賦民食兩皆失之是皆水不安流之故爾至元五年己卯行臺大夫呼拉噶齊令有司開浚天津橋下古溝東起靑溪西抵柵寨門至石頭城下水道復通公私便之】禦溝在古禦道兩旁歲久堙塞【南史桂陽王休範舉兵杜黑騾乘勝渡淮黃門侍郎王蘊傷重踣於禦溝之側實錄云朱雀門北對宣陽門相去六里名爲禦道夾開禦溝歲久堙塞今在城南禦街兩邊俱有溝在居民屋下乃南唐所開非六朝舊迹】霹靂溝在城東五里【荊公有詩云霹靂溝西路柴荊四五家】百丈溝一名百步溝在溧陽州南三里源出燕山相傳其處田多髙卬開溝以灌漑東流合於白雲徑下入太湖鐵冶溝在鐘山鄕馬鞍山下有地三畝餘皆鐵近水垠通小港耆老呼爲鐵冶溝【梁時作三埧堙淮水以灌壽州一於壽州一於荊山一於盱眙久不能成聚江南之鐵融液載往淮築之上種楡柳一夕崩壞聲聞數里棄所聚之餘鐵於此至淳佑七年趙都督葵於其旁置鑪﹝革﹞十數以鑄鐵炮匠人烹鑿地堅不可入乃已】直瀆在城北隸上元縣鐘山鄕去城三十五里闊五丈深二丈西至霸埂東北接竹筱港流入大江旁有直瀆山直瀆洞吳后主所開瀆道直故名曰直瀆【輿地誌云白下西南有蟹浦蟹浦西北有直瀆伏滔北徵記云吳將軍塋墓有王气孫皓惡之乃鑿其後爲直瀆晉��舉兵溫嶠帥師救京師遣之王愆期等爲前鋒按直瀆卽此地楊修詩注云瀆在幕府山東��十四里闊五丈深二丈初開之時晝穿夜鑿開塞經年不就傷足役夫臥其側夜見鬼物竭蹶因嗟曰何不以布囊盛土棄之江中使吾殫力於此傷者異之有司如其言瀆乃成】運瀆在上元縣西北一里吳大帝赤烏三年使左臺侍禦史郤儉監鑿城西南自秦淮北抵倉城通運瀆於苑倉今所鑿城在西門近南其水東行過小新橋而南經斗門橋流入秦淮又東北過西虹橋循宋行宮城西迆邐向北乃其故道其自閃駕橋經天津橋而東者合於靑溪【按建康宮城卽吳苑城城內之倉曰苑倉故開此瀆通運倉所時人亦呼爲倉城晉咸和中修苑城爲宮惟倉不毀是名太倉在西華門內道北】破岡瀆在句容縣東南二十五里【實錄云吳赤烏八年使校尉陳勛作屯田發屯兵三萬鑿句容中道至云陽西城以通吳會船艦號破岡瀆上下十四埭上七埭入延陵界下七埭入江寧界晉宋齊因之梁攺爲破墩瀆遂廢之而開上容瀆陳髙祖卽位又堙上容瀆更修破岡至隋平陳乃廢宋少帝於華林園開瀆聚土以象破岡埭與左右引船唱呼以爲歡樂】義溝瀆在城東二十里源出東靑村下入秦淮長七里漑田一百餘頃徑瀆在溧陽州北三十里自金壇縣界來入長塘湖【鎭江志云晉宋舊有此瀆隋大業中縣令達奚明又加疏決】

池塘放生池【按舊圖經唐乾元中放於江寧秦淮太平橋臨江帶郭上下五里置放生池八十一所有碑升州剌史顏眞卿撰文舊以府治東南東接靑溪北通運瀆者爲之今秦園之側府學之東卽古放生池也淳熙間史正志移放生池於靑溪建閣其上遇祝聖立班閣下府學缺因舊放生池爲泮水其流亦通靑溪王尙書缺以其池乃祝聖之地立板榜於舞雩亭門禁��池近行路水深而堤不固時有溺死者馬光祖能仁寺僧築堤甃街立大木爲欄檻自是無溺者】天泉池宋元嘉二十三年鑿一名天淵池【龔穎運歷圖云晉孝武太元十年大旱井瀆皆竭太官供鱔皆資天泉池自晉已有此池矣宋書云明帝泰始二年天泉池白魚躍入禦舟梁書陸云公傳雲天泉池中新制舟形狹而短惟引太常劉之遴國子祭酒到漑右衛朱異中書黃門郎陸倕同載按宋宮城後法寶寺西南菜圃中荒池尙餘一畝疑卽此池也】善泉池一名九曲池在臺城東東宮城內周回二百餘步【金陵故事梁昭明太子所鑿中有亭榭洲島曲盡幽深之趣太子泛舟池中嘗曰何必絲與竹山水可忘情】飲馬池宋大明中立於玄武湖北上林苑中洗砵池在蔣山寶公塔西二里法云寺基方池是也【慶元志在興教寺故基上】覆杯池舊城北三里西池是也【晉元帝中興頗以酒廢政丞相王導諫帝因覆杯於池中以爲戒也】西池按宮苑記在太初宮西門外吳之西苑今惠日寺後池也互見太子湖【吳宣明太子孫登所創謂之西苑世說晉明帝爲太子時欲作池臺元帝不許太子養武士一夕中作比曉便成卽今謂之太子西池丹陽記曰西池孫登所創吳史所謂西池明帝重修之耳記室新書云西苑內有太子池孫權子和所築實錄注云其宮城西南角本有池名淸遊池通城中樂賢堂並肅宗爲太子時所作晉中興書云溫嶠拜中庶子規諫謀議具有補助太子起西池樓觀頗多勞費嶠口疏諫太子納焉太元十年苻堅爲姚萇慕容衝所攻遣使求援詔謝安率眾救秦帝自行西池宴羣臣餞安賦詩者五十八人劉毅徵盧循敗歸帝大宴於西池有詔賦詩毅詩云六國多雄士正始出風流毅自以武功不競故示文雅有餘也】蒙汜池在臺城內【梁陳龍舟嬉遊之所】柵塘在秦淮上通古運瀆【實錄注吳時夾淮立柵號柵塘王隱晉書云王惇反以兄子應爲嗣沈充自吳率眾萬餘人至與王含合克司馬顧揚說充曰今日舉大事而天子已扼其喉情離眾沮持疑猶豫必致禍敗今若決破柵塘因湖水灌京邑肆舟艦之勢極水軍之用此所謂不戰而屈人兵上策也克不用王惇殺郭璞璞謂五伯曰吾年十三時於柵塘脫袍與汝吾命應在汝手中五伯感昔念惠銜涕行法梁天監九年新作緣淮塘北岸起石頭迄東冶南岸起後渚籬門達於三橋作兩重柵皆施行馬至南唐時置柵如舊其後置閘泄城中水入於江俗號爲柵寨門乾道五年史正志景定元年馬光祖皆嘗重建水道久湮今至元五年集慶路重加修浚又按梁嚴植之緣柵塘行見人患臥塘側植之下車問之曰荊州人爲人傭疾篤而船主棄也植之載還治之經年而差請終身充奴報厚徳植之遺資糧遣之卽此柵塘也】橫塘按實錄在淮水南近陶家渚緣江築長堤謂之橫塘淮在北接柵塘【宮苑記吳大帝時自江口緣淮築堤謂之橫塘北接柵塘在今秦淮徑口吳時夾淮立柵自石頭南上十里至查浦查浦南上十里至新亭新亭南上十里至孫林孫林南上十里至板橋板橋南上三十里至烈洲吳都賦曰橫塘查下邑屋隆誇樓臺之盛天下莫比】倪塘在城東南二十五里【晉書王惇自湖陰使王含錢鳳等以兵五萬逼京師帝親率六軍次南塘夜募勇士陳嵩等領甲卒千人渡水掩其未備大破含軍於越城含軍旣敗乃率餘黨自倪塘西置五城如卻月勢卽此處也南史劉毅初當之荊州表求東還辭墓去都數十里不過拜闕宋武帝出倪塘會毅胡藩請殺之帝曰吾與毅俱有克復功其過未彰不可自相圖其後北討謂藩曰若從卿倪塘之謀無今舉也梁書齊兵自秣陵東跨淮立橋引兵渡自方山進及倪塘互見五城下】臨賀塘在城東三十里屈曲一十里漑田二十頃梁臨賀王蕭正徳理由於此因名銅塘在城東四十里屈曲十五里漑田二十頃長塘在城東南六十里屈曲五十里漑田百頃王塘在城東四十里屈曲十五里漑田三十頃開善塘在城東三十里屈曲十五里漑田二十頃蠡湖塘在城北二十里屈曲十三里漑田十頃劉塘在城北三十里屈曲二十里漑田十頃水門塘在城東三十五里屈曲一十里漑田十七頃黃家塘在城南菜園務舊在軍寨內今地名黃家塘寨赤山塘在城東三十五里闊五丈深一丈漑田一百五十頃郭幹塘在長隱山東塘五畝深五尺一寸灌田六十餘畝其近村亦以郭干名水常滿鄕人涸之必有震電屬茅山鄕十三都石頭堽赤石塘陶隱居云赤石田在中茅峯西食此塘水利漑田十餘頃上鈐塘在句容縣南十三里計四十一畝一角四十二步深五尺三寸漑田一百一十三畝下鈐塘計六十七畝二角三步深五尺三寸漑田二百單二畝郭西塘在句容縣西一里計一百八十畝一角五十步深七尺三寸漑田五百七畝梅家塘在海眼西南黃塘在句容縣東北十里赤堽約八畝深五尺漑田二百頃西黃塘在句容縣東北十里澗西大小十三所廣一十五畝漑田一百五十頃溧水有官塘楊塘茭塘荊塘解塘莆塘沙塘柘塘鴉飛塘白水塘淸水塘曾家塘齊母塘南塘五穀塘魯塘徐塘芮塘傳嵇社塘溧陽有香苗塘石臼塘虎塘馮塘眞武塘浦裏塘靑塘又南塘各見本志

井泉景陽井一名臙脂井又名辱井在臺城內陳末後主與張麗華孔貴嬪投其中以避隋兵其井有石闌多題字舊傳云闌有石脈以帛拭之作臙脂痕或云石脈色類臙脂按曾南丰集辱井銘曰辱井有篆文云辱井在斯可不戒乎並下文共十八字在井石檻上不知誰爲文又有景陽樓下井銘又有陳後主叔寶辱井記及江寧縣興嚴寺井石檻銘莫知誰作也【景定修志時已不可辧今存片石在郡學中詳見古迹志】龍天王井在臺城前舊傳梁武帝爲郗後立龍祠井上號龍天王井梁陳皆祀之【六朝記云梁武帝郗後性妒忌武帝初立未冊命因忿懟乃投殿庭井中眾赴井救之已化毒龍煙焰衝天人莫敢近帝悲嘆久之乃冊爲龍天王使井上立祠自梁歷陳享祀不絕陳滅遷其祠於西京道徳寺大業初又置祠於舊處今按梁史武帝卽位郗後已死於雍州或其神見耳詩以蛇虺爲女子之祥武帝親立齊和帝復奪而弒之惡念所感蛇虺見妖不亦宜乎前志疑而不載過矣】義井在城南天禧寺側【天聖五年郡人唐文遇出家帑令寺僧可政請於丞相李公迪所鑿】三義井在石頭城後淸涼寺莊及石子岡七里鋪共三井【南唐保大三年置井闌上有僧��刻字又金陵故事有三井在瓦官寺後汲一井則二井俱沸因名其地爲三井��言神農生而九井自出今隨縣北界厲鄕��重山北有九井汲一則八動有神農所生石穴上有神農廟老子亦生於此然當塗南十里亦有九井山伏滔記云丹陽縣南有九井五幹四通大江寰宇記云穰之九井與江寧三井皆汲一則余俱震縣復有烈山烈洲臨江中或以爲烈山氏故迹未必然也姑存以備考】應潮井在蔣山頭陀寺山頂第一峯佛殿後【蔣山塔記云梁大同元年後合僂人石與造山峯佛殿殿後有一井其泉與江潮盈縮增減相應段承式酉陽雜俎云蔣山有應潮井在半山之間俗傳云與江潮相應嘗有破船朽版自井中出貞觀中有牧兒汲水得杉板長尺餘上有朱漆字曰吳赤烏二年豫章王子駿之船石邁古迹編曰應潮井在蔣山頂古頭陀寺後其井與江潮相通盈縮常應時於井間得蘆根斷帆之屬】藏冰井宮苑記在城東北十里覆舟山北【宋孝武大明中鑿以藏冰齊梁陳皆因之】沸井在句容縣東三十五里【丹陽記曰句容縣有沸井亦曰沸潭又曰句容縣東三十五里有龍岡岡頂有沸潭周回十二丈聞人聲便沸不聞不湧也異苑曰句容縣有延陵季子廟廟前井及瀆常自湧沸於今猶然圖經云在縣東三十里虎耳山】響井在江寧縣陶吳鎭西北二百餘步【響井闌尙存元佑五年四字或以紗帛蒙其上以物擊之則作鼓聲或以瓦石投其中則作鐘磬聲景定志云屬陳主簿家園中】許長史井在茅山玉晨觀內今有碑碣存【陶隱居云舊在許長史宅歲久堙沒後得井於觀中其泉色白而甘有井銘乃徐鉉所作】陶隱居井在茅山華陽宮前東橋【陶貞白七次丹成皆中等神人告以定分止合得此中丹於是服之遁景而去井歲久堙沒政和初道士莊愼修索而得之初去三尺許得瓦井闌𨿽破合之尙全環刻大字云先生丹陽人仕齊奉朝請壬申歲來山棲身髙靜自號隱居同來弟子吳郡陸敬遊其次楊王吳戴陳許諸生供奉階宇湖熟潘邏及遠近宗稟不可具記悠悠歷代詎勿識焉梁天監三年八月十五日錢塘陳宣懋書及見磚甃又穿數丈獲一圓石規徑九寸許列十一趾滌之朱色粲然又得銅鑪有柄若今手鑪仍於砂石間有丹一粒大如芡實光彩射人亟取之遂墜井中水極甘冷𨿽大旱不竭鑪現藏宮中】樂官井在溧陽舊縣寨東百餘步【南唐時東以太湖與錢氏爲界溧陽屯兵間遣諸子巡視有憩於驛者樂工忤意沈之井滯魄爲祟托宿必魘或死無敢入者後有達官欲寓宿驛吏以事告不信其夜果見服緋綠者數輩自井出叱問具陳冤狀祈葬遺骼於髙原達官許之復投於井明日爲出其骼以葬其怪遂絕今猶呼樂官井卽當時驛之所在云】湯泉在城東六十里上元縣神泉鄕湯山其處有聖湯延祥院舊凡十所今存者六【吳地記曰江乘縣有湯山出湯泉三所可以治疾張勃吳錄曰丹陽江乘縣有湯山出溫泉三所宋劉義恭湯泉銘云秦都壯溫谷漢京麗湯泉炎徳資遠液暄波起斯源石邁古迹編云鴈門山北有湯泉去都七十里用以洗浴治瘡飲之已腸胃冷疾齊時有老沙門語彼村人云此鑊湯之衝也】忠孝泉近忠孝亭【武舉狀元周虎有記】玉兔泉在府學東廊前【秦檜未仕時宿學夜見白兔入地使人掘之一丈許得泉檜旣入仕設井闌鐫石篆書玉兔泉三字檜嘗置田入學】一人泉宋熙泉【見前蔣山圖考】道光泉【見蔣山下熙寧八年僧道光披榛莽得泉深五尺穴竹引注寺中由嶺至寺凡三百步王荊公手植二松於其旁其後道光又得一泉合爲一派主寺者作屋覆其上名曰蒙亭以此泉得之道光故名道光泉】張山大泉【在山之陽合眾小泉深廣丈餘漑田百頃春夏不竭客至則沸又名玉泉】喜客泉在茅山棲眞觀南客至則湧沸而起【句曲三茅山記喜客泉在大茅峯北垂方數尺客至卽沸故名曰喜宮泉】撫掌泉在茅山崇壽觀前𨿽旱不涸【在昭門讀書臺下舊記云在鴻禧院東聞擊掌之聲湧出如沸其味甚佳冬時常暖亦呼爲冬溫泉】白騎泉在城北十五里【石邁古迹編云吳大帝時蔣帝乘白馬執白羽扇見形於此馬跑地成泉因以名之其泉在亭山之側屬上元縣慈仁鄕】白乳泉在攝山棲霞寺千佛嶺下【昔因人伐木始見石壁上刻隸書六大字曰白乳泉試茶亭不知得名於何人】陳隆泉【石邁古迹編曰隸上元縣丹陽鄕絳巖山之北父老相傳昔有陳隆道人嘗結茅其側其泉淸澈甘冷遶山十餘泉皆所不及建炎中居民避難山中取給此泉泉之東有屋基平坦無石莫知所因】田公泉在茅山玉晨觀東南一里亦呼柳谷泉【眞誥定錄言華陽雷平山有田公泉飲之除腹中三虫與隱居泉水同味云是玉沙之流津也用以浣衣不用灰以此爲異】玉液泉【舊記云有二泉一在茅山崇壽觀後山堽上路西畔僊人捧石北泉若乳色甘而香能去腹中諸疾俗呼爲香泉一在三角山玉液庵】海眼泉【舊記云有二泉一在楊尙書山房常時泉湧能應海潮在積金中茅之西今元符宮西園是也一在墨池西】茅山有益人泉玉蝶泉靈泉洞泉玉砂泉朱砂泉鹿跑泉百丈泉饙飲泉丹谷泉陶公泉一勺泉溧水有稟丘山泉匚贛船山泉各見本志

諸水鐘山水【李衛公浮槎山水記云李侯以鎭東畱後出守廬州因遊金陵蔣山飲其水旣又登浮槎至其上有石池涓涓可愛蓋陸羽所謂乳泉漫流者飲之甘則鐘山水與浮槎之水其味同也】石頭城下水【中朝故事云李徳裕博達居廊廟日有親知奉使京口李曰還日金山下揚子江中零泉水與取一壺來其人舉棹日醉而忘之泛舟至石頭下方憶乃汲一瓶於江中歸京獻之李公飲後訝嘆非常曰江表水味異於頃歲矣此頗似建鄴石城下水其人謝過不隱也】八功徳水在蔣山悟眞庵後梁天監得名【天聖中知上元縣梅摯記云鐘山之陽有泉曰八功徳梁天監中有胡僧曇隱飛錫寓止修行有一厖眉叟相謂曰予山龍也知師渴飲功徳池措之無難矣人與口滅一沼沸成深僅盈尋廣可倍丈浪井不鑿醴泉無源水旱若初澄撓一色厥後西僧繼至云本域八池一已眢矣此味大較相類豈非竭彼盈此乎一淸二冷三香四柔五甘六淨七不饐八蠲痾又其效也夫姜詩孝聞獲淵開而鯉躍貳師誠至因劍剌以流飛義有激而相求物何遠而不應向匪兼濟則爲怪力是泉也方外淨因寰中美利矧其靈者安可忽諸世故流離滋液長在惜其風雨不庇荊蕪四侵寂寥山阿孰爲起廢史館學士蘭陵蕭公貰以己俸作亭甃板石皆自南康購至楹柱四下東府所成鑿涯以審曲匱土以端術奢不至侈巋然獨存仍練僧結廬於前以掌之庶幾便民汲息客遊非有徼於妄福也嘉定初鍾將之重修趙師縉記】曲水晉海西公於鐘山立流杯曲水延百僚【水經注曰舊樂遊苑宋元嘉十一年以其地爲曲水武帝引流轉酌賦詩】溧水一名瀨水在溧陽州西北四十里【前漢地理誌雲溧水出南湖祥符圖經瀨水西承丹陽湖東入長塘湖蓋丹陽湖卽南湖也景定志云固城春秋時吳瀨渚縣見勝公廟記漢溧陽縣治在焉隋開皇十一年割溧陽之西置溧水縣固城在溧水縣界宋紹興中得後漢溧陽校官碑於固城湖之傍故知其爲漢縣治丹陽湖在其南一曰南湖溧水出南湖而東縣在水之北水北曰陽故名溧陽自東埧旣成於是丹陽湖水不復通本州島界然古溧水之出於丹陽湖明矣今州西北有水源出曹山徑溧水州界東流入本州島界合於永陽江六朝事迹編及乾道建康志皆指曹山之水爲溧源非也元和郡縣誌謂溧水在溧陽縣南六里蓋唐溧陽縣治卽今之舊縣也溧水東流爲永陽江江上有渚曰瀨渚卽伍子胥乞食投金處故又曰投金瀨自瀨渚東流爲瀨溪鄕民訛爲爛溪入長塘湖一派東流爲吳王漕吳王漕楊行密時漕運所行也或以爲春秋時之吳王眞誥云夫至貞者萬乘不能激其史投金溧女是也陶隱居注云金溧女是子胥所逢浣紗於溧水之陽者後旣投金以報之故謂之金溧詳見李白所作瀨女碑】吳王漕水源出溧水州東廬山東南流入吳漕過白馬橋馬沈二港下入丹陽湖太山水源出溧水州南流入固城湖經五堰東入溧陽州三塔港亭水源在句容縣北三十里亭山南繞縣城東與赤山湖水合流下百堽堰入秦淮溧陽州有黃墟蕩淸水蕩茅山有大羅源桐花源霞架海丹砂泓陽谷汧皆見本處志汝南灣在府城東八里當秦淮曲折處【晉汝南王渡江家於此遂名汝南灣東冶亭在灣之東南乃晉太元中餞送之所齊陸慧曉淸介自立與張融鄰居劉瓛弟璉字子敬云二人並居其間水必有異味特酌飲之至今取此水釀酒甚佳事見覽古詩注】桐樹灣在秦淮南向逼府城北臨淮水岸舊植桐甚繁故名東北有浮航卽長樂橋也宋人稱桐林見銀樹堰下明月灣在句容縣西南一里通淮謝安石曾月夜泛舟垂釣今釣基尙存烏龍潭在城北鐘山鄕永慶寺之前水旱禱祈屢應【輿地誌宋元嘉末有黑龍見玄武湖側今潭近湖疑卽當時所見之處】菖蒲潭在句容縣僊人房許長史居此學道又顧著作山房多產菖蒲一寸九節句容縣有護軍潭白龜潭溧水州有龍潭石龍潭見各處志投金瀨在溧陽州西北四十里源出曹姥山經溧水州界東流入州界南流爲潁陽江江上有渚曰瀨渚

巖洞煉丹巖在茅山側眾眞巖在茅洞側錢眞人誦經巖在燕口洞上曲水穴在碧巖下石城洞一名龍洞在城西一里二百步石頭西嶺下臨大江當嶄絕之處有洞戶眞誥云此小有洞天之南門也俗呼爲龍洞口華陽洞在茅山側三茅二許俱得道於此洞其洞門五三門顯二門隱【茅山記雲華陽西南有二洞其西在崇壽觀後其南在元符宮東宋投金龍玉簡於此六朝記云十大洞天之第八名中金壇長百丈復有玉碣皆載神僊祕事三茅二許俱得道於此靈異至多見陶貞白華陽頌眞人曰天無謂之空山無謂之洞人無謂之房山腹中空虛謂洞庭人頭中空虛謂洞房是以眞人處天處山處人所謂出入無間蓋天地之有山洞由人身之有腧穴神气之所行焉太元內傳曰句曲之洞宮有五門南兩便門東西便門北大便門合五門也隱居云今山南大洞卽是南面之西便門東門似在柏枝壠中北良常洞卽是北大便門而東西並未顯定錄君﹝口受﹞言東便門在中茅東小阿口則西便門應在今呼作石墳處也】華陽南洞【在大茅山下柏枝壠中唐越州剌史裴肅字中明造松子石案用以朝眞】茅洞【在元陽觀石壇下卽南面之西便門定錄君﹝口受﹞言大茅山有小穴在南謂之南便門但精潔齋心向於司命又常以二日望山延迎請祝自然得見吾也誠之至矣陰宮何足不觀乎左慈復保人耶洞西又有繡衣石】華陽洞【東便門定錄君﹝口受﹞言中茅山東有小穴才如狗竇劣容人入耳愈入愈闊外以盤石掩塞穴口故余小穿如杯大使山靈守衛之此盤石穴時時開發耳謂之陰宮之阿門子勤齋戒尋之得從此而入易於良常洞口良常洞多沙路曲僻經水處不大便易又道路遠不如小阿穴口直下三四里便徑至陰宮東玄掖門自非已成僊人不得其門而入也】華陽西洞【在積金山東嶺下隱居所謂積金山洞颼颼有風者是也累朝金籙投龍簡於此卽西便門也】良常洞【華陽北大便門也是爲保命君所治定錄君﹝口受﹞言良常北垂洞口直至嶺南行二百步有秦始皇埋藏白璧一雙上有小盤石在嶺上以覆埳處李斯刻書璧其文曰始皇聖徳平章山河巡狩蒼川勒銘素璧始皇所履山川皆禮以玉璧不但句曲而已洞北石壇卽許眞人掾燒香禮拜解化之處眞誥所謂北洞告終以此】羅姑洞【在金菌山西卽九疑山女僊人羅郁也】髙居洞【與羅姑洞並石限界之】玉柱洞【在華陽西洞南中積石乳四面僅容人行】酆都洞【在紫陽觀】小靑龍洞【在小茅西朱砂泉上】天窗洞【在積金山】碧巖洞【在崇壽觀後洞頂爲嵚崟亭古木危基存焉】女僊洞【在碧巖洞東三十步穴口下視如眢井然相傳任眞人之女得道變遁於此】柏枝洞【在金牛穴南昔人深入聞太湖風濤鼓楫之聲】慶雲洞【在海江山下】黑虎洞【在華陽南洞九錫碑之左】黃龍洞【在九錫碑之右】南斗洞【在三角山女官妙法庵】海泉洞【在泉甫谷泉源深不可測】水龍洞【在白雲峯下】燕口洞【在方隅山南有洞室女僊人錢妙眞遁化其中淳佑五年巡檢使夏侯嘉貞與建隆觀道士詣洞投龍簡是夕雷震洞戶開一廳吏深入遇道士與來禽一食之絕粒】方隅洞【在方隅山上眞誥方隅洞有二門其一卽燕口洞也洞名方源館南通大茅南之方山亦有二洞口見於外】夫子洞【在良常對山孔子未嘗入吳不知何以得名】方臺洞【在方山下有洞室兩口見外與華陽通號爲別宇幽館得道者處焉世人呼爲白石洞】靑龍洞【在帢幘山去方山十餘里帢幘山今人呼爲丫頭山在溧陽州界隱居曰有大口見外昔有人深入見一大靑蛇因相與呼爲靑龍洞其洞宏廓深委凡迹可至也】大茅洞在大茅峯南詳見前華陽洞【茅山記云洞在大茅山前後玉液泉爲正路洞前亦有石壇洞內有石鐘磬直下可行七八里能容一二百人其內流水不絕色若染藍石澗潺湲可愛路通無窮但險峻難涉耳又云外有石壇內有石鐘磬旌節人物皆石入者非人必見異物】越翳王洞在句容縣乾元觀內【翳爲勾踐四世孫葬句容縣大橫山下】金牛洞在句容縣崇壽觀東【秦時采金獲金牛爲女子所觸遂躅而出迹著於石又云﹝上不下見﹞牛至丁角地因名曰上闌下闌又奔牛牛奔入海不復觀之也】

洲浦﹝磯汀夾沙並附﹞白鷺洲在城之西與城相望周回十五里【酈道元水經云江寧之新林浦西對白鷺洲丹陽記曰白鷺洲在縣西三里洲在大江中多聚白鷺因名宋曹彬等破南唐兵五千於白鷺洲卽此地建炎末烏珠侵軼江南回至江口聞王師將以海舟中流邀其歸路遂用牛犁等於白鷺洲一夜鑿一小河乘輕船而走詳見新河李太白詩云三山半落靑天外二水中分白鷺洲又宿白鷺洲寄楊江寧詩云朝別朱雀門暮宿白鷺洲送殷淑云白鷺洲前月天明送客回】馬昂洲在城西北周回十五里【寰宇記云馬昂洲在縣北二十三里南徐州記臨沂縣北有馬昂洲晉元帝渡江牧馬於此因名梁書南兗州剌史南康王會理前靑冀二州剌史湘潭侯退西昌世子彧率兵二萬至馬昂洲卽此處陳軒金陵集王祖道詩云石頭虎踞海洲岸馬昂槽】新洲一名薛家洲去城北四十里今幕府山相對有上新洲下新洲【吳志太平元年朱據欲討孫綝綝遣孫憲等以舟兵逆據江都獲據於新洲晉隆安五年海賊孫恩向京師聞譙王尙之在建康復聞劉牢之已還至新洲不敢進而去南史宋武帝微時貧甚自往新洲伐荻有衲布衣襖等皆敬皇后手自作旣貴以付會稽公主曰後世有驕奢不節者可以此衣示之宋武帝伐荻新洲時見大蛇長數丈射之傷明日復至洲裏聞有杵臼聲往覘之童子數人皆新衣於洲中搗藥問其故答曰主爲劉寄奴所射合藥傅之帝曰主神何不殺之答曰寄奴王者不可殺帝叱之皆散收藥而反祥符圖經云隋末始漲故名新洲】舟子洲在城南隅周回七里【梁天監十三年以朱雀門東北淮水紆曲數有水患又舟行旋衝太廟灣乃鑿通中央爲舟子洲諸郡秀才上計憩止於此】穊洲在城東北七十五里周回三十八里【南徐州記云石壠山北江中有洲今百姓於洲上穊種所收倍於平陸】茄子洲在城西南十三里周回十二里【溫嶠陶侃赴難討蘇峻侃泊茄子洲郗鑑自廣陵來會寰宇記云茄子洲夏日堪泊船冬月淺涸永昌之初其洲忽一日崩陷數里其形曲折作九灣】烈洲在城西南七十里吳舊津所也內有小河可泊船商客多停此以避烈風故名又見烈山下【世說云桓宣武在南洲與會稽王會於溧洲漾舟江側謝公亦在坐狂風忽起波浪鼓湧非人力所制桓有懼色會稽亦微異惟謝怡然自若頃間風止桓問謝曰向那得不懼謝徐笑曰何有三才同盡理】雞距洲在城西南三十五里周回三十里烏沙洲在城西南三十五里周回二十里楊林洲在城西南二十五里周回十八里木瓜洲在城西南二十八里周回二十里浮洲在城西南八十里周回二十里龍潭洲在城西南九十五里周回一十五里合興洲在城西南九十五里周回一十二里鰻鯬洲在城西南七十里周回三十五里西對和州烏江縣以水多鰻鯬故名董云洲在城西南十五里西有小江名澧江故一名澧江場其上有田五百頃【云亦作筠】丁翁洲在城西南二十五里周回十五里【昔有隱士晦其名惟稱丁翁居洲上故爲名】簰槍洲在城西南三十五里周回十七里【南唐保大中治宮室取材於上江成巨筏至此時會潮退爲浮沙所沫漲成洲渚宋景徳三年南岸潰出大枋木二十餘條】落星洲【見前落星岡下】魚袋洲在城西南八十里周回五里形如佩魚因以爲名烏江洲在城西南六十里周回二十五里接烏江縣西界迷子洲在城西南四十里周三十里【王荊公次韻葉致遠詩云迷子山前漲一洲木人圖志失編收】張公洲在城西南五里周回三里【梁太淸二年豫州剌史裴之髙等舟師二萬次張公洲陳霸先擊破侯子鑑師於張公洲梁書王僧辯陳霸先耀軍於張公洲髙旗巨艦過江蔽日景登石頭城睹之不悅曰彼軍如是不易敵也】蔡洲今名蔡家沙一名蔡家洲在城西南十二里周回五十五里隔岸吳時爲客館【晉史王惇在石頭欲禁私伐蔡洲荻以問羣下溫嶠曰中原有菽庶人采之百姓不足君孰與足若禁人樵伐未知其可陶侃討蘇峻與溫嶠庾亮等率舟師四萬旗鼓百里次於蔡洲盧循作亂戰旗十餘萬舟艦數百里連士而下劉裕登石頭以望曰賊自新亭直上且將避之若回泊蔡洲此成擒爾時徐道覆請於新亭焚舟而戰循曰不然不如按甲蔡洲以待之初劉裕望見船向新亭有懼色及見回泊蔡洲喜曰賊落吾下也遂率兵進戰縛以大筏因風逼之大破循軍於江中循遁走侯景次臺城裴之髙援兵至後渚結陣於蔡洲景分屯南岸陳霸先討景大軍進姑熟先鋒次蔡洲卽此也】長命洲梁武帝放生之所也在石頭城前【梁武帝日市鵝鴨雞豚之屬放此洲名爲長命洲置戶十家常以粟谷飼餧歲各千數而爲狐貍所食及掌戶竊而者火者各半輿地誌云魏使李恕來聘帝時於此放生問恕曰北主頗知此事乎對曰魏國不殺亦不放帝無以應之】江乘浦在城西北十七里【史記秦始皇東遊於此渡江南徐州記江乘縣西二里有大浦發源於石城山東入大江因縣爲名吳徐盛作疑城自石頭至江乘晉蔡謨自土山至江乘鎭守八所城壘凡十一處】蟹浦在城西北十六里【輿地誌云白下城西南有蟹浦源出鐘山北流九里入大江齊崔慧景軍敗走單騎至蟹浦投漁人太叔榮之榮之故爲慧景門人時爲蟹浦戍謂之曰吾以樂賜汝汝爲吾覓酒旣而爲榮之所斬以頭內籃中送都】鄱陽浦在石城西上通秦淮下入馬昂洲九里達於江乘【舊經云昔鄱陽王嘗於此置水田因名】牧馬浦在城東南三十九里【按丹陽記牧馬亭東南一里有牧馬浦晉永和中所置流入秦淮浦上舊有橋謂之牧馬橋南朝放牧多在此】慈蠶浦在城東十里闊五十步深一丈下通江京江浦在城東北五十一里闊五丈深一丈通大江大同浦在城東北五十二里闊五丈深九尺通大江小同浦在城東北六十七里闊五丈深一丈下通大江泉水浦在城西北二十五里闊五丈深九尺源出白下山南流十二里入秦淮鍾浦在城東十五里闊四丈深八尺源出鐘山南流七里入於秦淮考之金陵像素有鍾浦橋同夏浦在城東十五里闊五丈深七尺南入秦淮浦在廢同夏縣南因名羅落浦在城東北六十里闊四丈深八尺合於攝湖流十二里入大江宋武帝至羅落橋卽此白社浦在城東北二十五里【金陵故事云發源鐘山西注秦淮】查浦在石頭城南上十里【建康實錄陶侃屯查浦李陽與蘇逸戰於查浦盧循犯建鄴宋武帝柵石頭斷查浦以拒之皆此吳時夾淮立柵自石頭南上十里至查浦查浦南上十里至新亭】龍藏浦在舟子洲岸西南古曲秦淮是也互見秦淮下板橋浦在城西南三十里闊三丈五尺深九尺下入大江【李白有秋夜板橋浦獨酌懷謝朓詩上天何所有迢迢白玉繩斜低建章闕耿耿對金陵】江寧浦在城南七十五里源出太平路當塗縣界長三十里闊七尺深一丈二尺漑田一百二十頃夏秋勝三百石舟春冬勝一百石舟【梁末徐嗣徽任約領齊兵萬人還據石頭陳髙祖遣兵往江寧據要險以斷賊路賊水步不敢進頓江寧浦口遣侯安都領水軍襲破之】秣陵浦在城南五十里闊十丈長十里深一丈一尺漑田四十頃【輿地誌云浦以舊縣爲名源出龍山北流十里入葛塘湖又十里入長溪合秦淮冬夏勝三百石舟春秋勝一百五十石舟】三山磯在城西南七十五里【翰府名談陳堯咨泊舟三山有老叟���午時天大風舟行必覆宜避之來日����舟皆離岸公托以事日午黑雲起天末大風暴至折木飛沙怒濤若山行舟皆溺公驚嘆又見前叟曰某江之遊奕將也公它日當位宰相固當奉告公曰何以報徳叟曰吾本不求報貴人所至龍神理當衛護願得金光明經一部乘其力薄得遷職公許之至京以金光明經三部遣人至三山磯投之夢前叟曰本止祈一部公賜以三今連升數職再拜而去】蚵蚾磯在城西【南唐書云汪臺符上書陳民間利病十餘條烈祖善之而宋齊丘疾其才因使親信誘臺符痛飲推沈石城蚵蚾磯下】欒家磯在城西北二十五里上元縣金陵鄕長慶村之西【實錄宋熙寧五年詔賜江東路轉運使韓鐸新提點刑獄張稚圭詔書獎諭仍賜銀絹以提舉開江寧府張公凸上欒家磯馬鞍山河道也】九里汀在城東南五十里東下入秦淮漑田五百二十頃【實錄吳寶鼎元年後主在武昌永安山賊施坦等反劫後主弟永安侯謙入建鄴眾萬餘人丁固諸葛靚等逆討於九里汀卽此處戚氏云城南大路過郭公橋行長堤一道凡九里直達秣陵鎭兩旁有深溝有田地名九里汀】碙砂夾在城西南七十里西浦【郡國志金陵西浦亦云頃口卽桂陽張碩捕魚遇神女杜蘭香處曹毗有續蘭香歌詩十篇】大桑浦在江寧縣西二十里【寰宇記云吳大帝討關侯使呂範屯兵處然當在上流之柴桑】澒洞沙洲在江中去城百二十里周二十里龍潭洲去城九十五里周十五里陶家渚在石城塢西古餞北使處【長江圖謂渚西對蔡洲吳時陶璜或云晉陶回宅之後渚也】溧水州有莆塘港樊步港官溪港馬沈港牛兒港白龍港鹽渚溧陽州有瀨渚上善圩見各處志至大金陵新志卷六上元

張鉉撰

官守志【一】周禮稱設官分職以爲民極觀其設五等之爵樹之君公而承以大夫師長百執事之人其初豈不覬其相資以成功相勉以爲治哉及其陵夷大壞官人以世徳不稱服而詩人興刺書曰三載考績三考黜陟幽明此言居官者必考績以定其能否又曰王省惟歲卿士惟月師尹惟日此言君臣上下當各任其職而觀其效其職舉者治功成其職廢者治道隳此皆還至而可以鑑焉金陵嘗爲王畿爲大國爲節鎭巨藩文武之士居其官相與憂勤以成一代之業者甚眾總之近民事惟守令最急守令宣其職而兵牧振其綱所謂大邦維屏者豈不信哉因前載考歷代以來略品秩紀廢置作官守志

歷代官制

唐虞夏商四嶽【總率四方諸侯恆在朝廷天子巡狩則從各以其方諸侯見於明堂】揚州牧【西距淮東南距海皆揚州地唐虞九州島禹治水分十二州州有牧金陵以山得名屬揚州】公侯伯子男爵五等【在揚州境者不可考以禹貢五服開方計之堯都平陽舜都蒲阪禹都安邑金陵爲要服湯都亳至盤庚五遷大約金陵在綏服之外要服之內】

周揚州有方伯連率【以周制九畿計之自王畿外每畿五百里周都丰鎬東遷洛邑金陵屑采衛之邦】

春秋戰國吳國泰伯之後姬姓伯爵【泰伯自殷末有國荊蠻號勾吳】越國夏禹之後姒姓子爵【春秋末年滅吳築城金陵】楚國祝融之後芊姓子爵與吳越皆僭稱王楚縣令稱公【越國時桓王滅越盡有吳地】

秦金陵攺秣陵屬故鄣郡郡有守有尉有監禦史有郡丞縣有令有丞有尉有佐史三老亭長

西漢武帝以前金陵屬諸侯王國武帝以後置十三部剌史統郡【丹陽始置郡屬揚州】

東漢揚州設剌史部從事丹陽郡設太守都尉功曹主簿門下掾屬各縣設令丞簿尉諸曹佐史三老遊徼亭長有秩【郡所署者秩百石】嗇夫【縣所置小鄕一人】

吳【建都金陵】揚州牧丹陽太守典農都尉丹陽都尉都督

晉揚州剌史設主簿從事書佐又設大中正瑯邪王都督揚州江南諸軍事假節鎭建鄴比王國例設丹陽內史卽位後攺丹陽尹有郡丞掾屬從事有建康令準洛陽舊制置六郡尉其僑置南兗諸州設剌史瑯邪諸郡設內史

東晉【建都金陵】丞相大將軍有功兼領揚州牧【姓名見年表】

宋齊梁陳【皆都金陵】太子親王及丞相將禪位進領揚州牧有剌史有丹陽尹【姓名見年表】宋大明中建康秣陵各置都官從事獄丞梁武帝時建康縣置三官與廷尉三官分掌獄事號南獄廷尉號北獄【南獄地在宋行宮南禦街左】

隋丹陽攺蔣州置剌史尋復爲丹陽郡設太守郡丞

唐揚州東南道行臺尙書省有令一人掌管內軍民總判省事有僕射二人掌貳令事自左右丞以下諸司郎中略如京省又有食貨監農圃監武器監百工監等官武徳九年攺總管曰都督總十州者爲大都督河間元王孝恭授東南行臺左僕射行臺廢爲揚州大都督李靖爲行臺兵部尙書行臺廢爲檢校揚州大都督府長史後遷治揚州以建康立升州置剌史

楊吳升州大都督府尋攺金陵府以徐溫爲尹又以徐知誥爲鎭海寧國節度使鎭金陵徐景通爲節度副大使尋以升潤等十州爲齊國封知誥齊王

南唐【建都金陵】齊王璟嘗爲升揚二州牧設金陵尹兼諸道兵馬元帥

宋【髙宗南渡以建康爲行都】開寶八年定江南設知升州軍州事兼管當江南諸州水陸轉運使大中祥符四年張詠兼江南東路安撫使兼提舉兵甲巡檢捉賊公事天禧二年以壽春郡王行江寧尹充建康軍節度管內觀察處置等使進封升王攺江寧府自此設知江寧府事建炎三年攺建康府設行宮守臣爲知建康軍府事兼行宮畱守制置安撫兵馬都督等官其屬官有僉廳三員安撫制置本府各一通判三員分東廳西廳南廳有僉書建康軍節度判官節度推官觀察推官曹官五員錄事參軍司戶司法各一司理一屬縣五比西京赤縣二畿縣二各有令丞主簿尉【守臣姓名見年表及前志題名記】都督江淮等路諸軍事其屬有參謀官參議官主管機宜文字各二員書寫機宜文字一員幹辦公事官十員準備差使文臣十員準備差使大小使臣各二十員準備將領使喚十員紹興二年四月置司建康呂頤浩張浚繼爲之三年四月移司鎭江府隆興元年六月攺宣撫司尋復二年省同都督江淮諸軍事紹興二年九月置劉光世爲之尋省都督江淮東西路建康鎭江府江陰軍江池州軍馬隆興元年九月置湯思退楊存中繼爲之同都督江淮東西路建康鎭江府江陰軍江池州軍馬隆興元年九月置楊存中爲之十一月落同字督視江淮京湖軍馬淳佑七年四月置以趙葵爲之兼知建康府江東安撫使九年省江東淮西路宣撫使其屬有參謀官參議官機宜文字幹辦公事及準備將領準備差遣準備差使各五員建炎三年置劉光世爲之置司池州建康隸焉光世後省江淮東西路宣撫使隆興元年六月都督張浚降授置司建康兼節制本府屯駐軍馬尋復都督鎭江建康淮東路宣撫使紹興四年三月置韓世忠爲之尋攺江淮宣撫使壽春府滁濠廬和州無爲軍宣撫使紹興元年七月置司建康以江東安撫大使知府兼領葉夢得李光繼爲之光後省江東宣撫處置使紹興三年置張浚先爲副尋升使後省江南東路宣撫使紹興五年置張俊爲之俊後省開慶元年十月復置加大使除趙葵未至攺除東西路宣撫置司他郡江南東西路宣撫使紹興元年置韓世忠爲之詔畱建康世忠後省開慶元年十一月復置加大使趙葵爲之寓治他郡景定元年五月省江淮兩淛路制置使治建康其屬有參議官咨議官主管機宜文字計議官幹官屬官建炎三年置兼知府尋省江淮安撫制置大使治建康紹定四年十二月置兼知府六年二月省江淮制置使治建康開禧三年二月置兼知府江東安撫使嘉定十年正月省紹定三年十一月復置加大使十二月安撫制置合爲一淮西制置使寓司建康嘉熙元年三月置以沿江制置使兼領淳佑二年免兼江南東路安撫制置使治建康建炎三年三月置以知府兼四月省紹興八年六月復置加大使十五年四月省制置惟安撫使仍舊沿江制置使治建康建炎三年八月始置紹興元年六月省乾道三年九月復置六年二月省開禧二年六月復置嘉定二年九月復置紹定三年十一月攺江淮制置六年復舊或以江東安撫使知府事兼領或兼知府事及安撫使或爲使或爲大使江南東路安撫使治建康兼馬步軍都總管其屬有參議主管機宜文字幹官屬官大中祥符三年置五年省宣和三年復置建炎三年五月以制置合爲一四年省制置二字安撫仍舊紹興八年二月加大使六月又以制置合爲一十五年省制置二字安撫仍舊安撫制置或爲一或爲二或二使相兼或置一省一視時緩急也或兼守或以守兼或主管公事或爲使或爲大使視官崇卑也江淮制置專一措置屯田開禧三年置淳佑七年攺節制和州無爲軍安慶府三郡屯田使淳佑元年二月置以沿江制置使兼領二年加節制二字江南東路營田使淳熙二年三月置以江南東路安撫使兼總領兩淮軍馬錢糧所帶專一報發禦前軍馬文字紹興十一年以命朝臣使之與聞軍政不獨職餉饋而已其序位在轉運副使之上內建康池州諸軍錢糧淮西總領掌之其官屬有幹辦公事準備差遣續有主管文字有分差糧料院審計司審計以通判兼榷貨務都茶場禦前封樁甲仗庫大軍倉大軍庫贍軍酒庫市易抵當庫惠民藥局江南東路轉運司有使有副使判官有都轉運使除省不常初分江南東西路後並爲一路紹興元年復分東西路掌均調一道租稅以待軍國支費分巡所部察官吏能否贍學錢糧物帛田產皆系拘管後又兼提領江淮茶鹽所其屬有主管文字幹辦公事準備差遣屬官提領江淮茶鹽所嘉熙四年八月創制置茶鹽使以戶部尙書嶽珂爲之後置提領或以太平守臣江東轉運兼或淮西總領沿江制置兼其太平守臣兼領則置司本州島餘皆置司建康提領建康府戶部贍軍酒庫所乾道中置以總領兼其屬有主管文字幹辦公事準備差遣酒庫監官糴場監官都錢庫監官侍衛馬軍司乾道七年置禦前諸軍都統置司紹興七年置以上官屬姓名各見年表及前志題名記

本朝統屬官制江南諸道行禦史臺按治江淛江西湖廣三行省十道肅政廉訪司至元十四年姜衛行禦史大夫置臺揚州按治江淮四省地面統十三道提刑按察司二十一年移杭州二十二年春議遷江州夏再遷杭州是秋移江東按察司治宣州行臺始自杭州移治建康二十六年自建康再移揚州二十九年以兩淮山南三道隸中臺行臺還治建康始名江南諸道行禦史臺初系從二品衙門至元二十七年夏六月升正二品大徳十一年秋九月升從一品禦史大夫一員禦史中丞二員侍禦史二員治書侍禦史二員經歷司經歷一員都事二員監察禦史二十四員照磨承發司管勾兼獄丞一員架閣庫管勾二員令史十三人蒙古筆且齊三人通事知印各二人宣使八人察院書吏二十四人經歷司照磨所承發司架閣庫典吏各一人庫子三人醫工二人宣使以上參辟命官書吏各道貢補凡官之員三十有七掾屬六十有一人公署在城內東南隅臨靑溪卽故府治堂曰忠實不欺見首卷官署圖考【行臺初設禦史大夫一員從二品禦史中丞正三品侍禦史正四品治書侍禦史正六品皆二員及臺升正二品治書升正五品都事二員從七品至元二十三年增都事二員二十八年省而置經歷一員從五品位都事上監察禦史舊二十八員至大四年增西臺十六員爲二十而省南臺四員元貞元年增置禦史大夫一員大徳三年省十一年臺升從一口臺官各升品從有差詳見後題名記令史初十六人後省三人宣使十人後省二人爲醫工官史月俸支鈔至正元年臺官添支祿米掾屬無察院書吏月支米鈔仍舊】行中書省至元十二年二月二十七日行中書左丞相巴延平章政事阿珠於建康府治開省秋七月左丞相巴延入覲升中書右丞相阿珠升左丞相權省事萬戶阿喇哈升行省參知政事冬十一月右丞相巴延參政阿喇哈分道進兵淛西畱左丞相阿珠立行省瓜洲明年宋平行省於揚州置立江淮行樞密院至元十二年春正月平章安塔哈參政董文炳行院自淮西正陽與行省會於建康未幾移駐鎭江冬十月與丞相分道進兵平宋二十二年丞相同知行樞密院事於建康開院後移鎭江三十一年例革行宣政院從二品衙門管領江南諸省地面僧寺功徳詞訟等事設院使同知副使僉院同僉院判經歷都事照磨等員至元二十八年於建康水西門賞心亭上開設衙門系托克托大卿爲頭院使三十年遷院杭州江東道宣慰司至元十三年以行中書省參知政事阿勒哈亳州萬戶張弘範兼宣慰使置司建康管轄江東諸路大徳三年二月例革建康路徑隸江淛等處行中書省建康宣撫司至元十二年二月建康府歸附創立宣撫司以萬戶廉希願索多兼宣撫使安撫江東諸路十四年攺立建康路總管府建康路達嚕噶齊總管府至元十四年罷宣撫司立總管府宣慰使廉希願兼本路達嚕噶齊徐王榮充本路總管系正三品上路統治上元江寧句容溧水溧陽五縣並在城錄事司溧水溧陽繼升爲州天歷二年路以潛邸攺名集慶設達嚕噶齊一員總管一員各兼管內勸農事同知總管府事一員治中一員府判一員推官二員經歷司有印經歷一員知事一員提控案牘兼管勾照磨承發架閣一員有印司獄司有印設司獄一員路司吏三十名凡路州司縣親民官按品從給公田俸鈔吏支鈔米學官供俸余支俸鈔倉務局站雜職無俸江東建康道提刑按察司按治江東諸路至元十四年於前宋轉運司置司二十八年攺名肅政廉訪司二十九年以避行臺移治寧國路建康路徑隸行臺按治歲委監察禦史巡按本屬州縣江東道儒學提舉司五品衙門有印設提舉副提舉各一員首領官都目一員初至元二十一年建康路設提舉學校官與教授同管學事二十三年四月革罷攺設江東道儒學提舉司衙門二十四年二月十五日設各道儒學提舉司將提學司革罷江東道儒學提舉李浩副提舉郭某於於路學置司三十一年隨省設立儒學提舉司總攝各路儒學江東道提舉司於元貞元年二月內革罷益都新軍萬戶府至元二十四年通類定奪軍官於寧國路設置建康路元系福建廉萬戶保定奕張萬戶泰州奕孟萬戶常州奕宋萬戶管軍鎭守以後各遷他郡大徳元年益都奕從寧國路移鎭建康於城東南隅前宋遊擊軍營內置司萬戶府三品印信設達嚕噶齊一員正萬戶一員副萬戶一員經歷司設經歷知事提控案牘各一員所管鎭撫司千戶所百戶所彈壓官共一百餘員俸俱按品從支鈔人吏不與隸樞密院管領江淛行中書省提調所管漢軍所附軍人月支米糧鹽錢分輪地分鎭守江淮等處財賦提舉司隸徽政院五品衙門有印設提舉同副提舉各一員首領官吏目至元二十五年置司建康管位下江淮等處錢糧所屬有各處提領所庫官至治二年例革至順元年復立隸昭功萬戶府至正元年革罷見系集慶路管辦建康等處財賦提舉司隸中政院下江浙都總管府五品衙門有印設提舉司副提舉各一員首領官吏目至大二年十一月於溧陽州設立管領建康路錄事司溧陽州常州路宜興州無錫晉陵武進縣鎭江路金壇縣揚州路錄事司眞州揚子縣通州靜海縣崇明州太平路繁昌縣寧國路南陵縣徽州路祈門縣淮安路淸河縣總計八路一十五州司縣斷沒朱淸張瑄錢糧溧水州前宋次畿縣至元十二年歸附仍爲縣元貞元年升中州五品印信設達嚕噶齊一員知州一員各兼勸農事同知二員州判二員首領官提控案牘一員都目一員設捕盜司有印以州判一員兼領所管儒學教授司蒙古字學教授司醫學教授司陰陽教授司有印各設教授一員醫學陰陽學各設學正在城稅務東埧務有印設提領大使副使官塘務髙淳務有印各設都監同監東埧鹽倉有殛設大使副使東埧髙淳白馬橋三巡檢司有印各設巡檢鎭守千戶所千戶一員百戶二員系萬戶府歲差管軍鎭遏【州官姓名見後題名記】溧陽州前宋次畿縣至元十二年歸附仍爲縣至元十四年攺溧州十五年升溧陽府十六年攺府爲溧陽路總管府管溧陽縣並在城錄事司設官與諸路府司縣同至元二十八年革去路名止存溧陽縣元貞元年正月攺升中州設達嚕噶齊一員知州一員各兼勸農事同知二員州判二員首領官提控案牘一員都目一員設捕盜司有印以州判一員兼領所管儒學教授司蒙古字學教授司醫學教授司陰陽教授司有印各設教授醫學陰陽學各設學正在城稅務有印設提領大使副使前陳務與塘務各設都監同監舊縣山前二巡檢司有印各設巡檢織染局有印設大使副使鎭守千戶所系萬戶府歲差管軍鎭遏【州官姓名見後題名記】龍灣教習水軍萬戶府至元三十一年江淮行樞密院於江北河南行省管下蘄黃鄧新揚州髙郵眞滁揚杭等奕萬戶府謫撥軍二千餘名前來龍灣屯戍教習系益都新軍萬戶府官總行建康宣課提舉司五品衙門有印設提舉同副提舉各一員至元十三年創立管辦商稅至元二十八年革罷設立在城稅務淘金提舉司五品衙門有印至元十九年梁提舉建言於上元縣花林市創立淘金總管府管提領所八處各有官典人吏二十三年攺立提舉司二十九年並入金銀銅冶轉運司管領大徳二年宣慰使朱淸言其擾民革罷集慶萬壽營繕都司天歷二年設立正四品衙門有印達嚕噶齊司令大使副使各一員選憲官充隸大龍翔集慶寺所屬有財用所掌寺之錢米出納財賦提領所掌莊田倉廩行臺大夫中丞提調累撥贓罰錢置買常住田地蠲免差稅元統二年都司例革至元三年並革財用所令平江善農提舉司掌管修理祭供等事至正元年提舉司革罷田糧並入本寺掌管江寧縣前宋次赤縣至元十二年歸附仍舊名附廓七品有印設達嚕噶齊一員縣尹一員各兼勸農事主簿一員縣尉一員有印典史一名所管江寧秣陵兩鎭巡檢司有印各設巡檢金陵秣陵兩務有印各設都監同監江寧馬站大城港水站有印各投提領儒學設教諭陰陽醫學各設管勾教諭【縣官姓名見後題名記】上元縣前宋次赤縣至元十二年歸附仍舊名附廓七品有印設達嚕噶齊一員縣尹一員各兼勸農事主簿一員縣尉一員有印典史一名所管竹筱龍都兩巡檢司有印各設巡檢龍灣湖熟兩務有印各設提領大使副使龍灣各站有印設提領儒學設教諭陰陽醫學各設管勾教諭【縣官姓名見後題名記】句容縣前宋次畿縣至元十二年歸附仍舊名七品有印設達嚕噶齊一員縣尹一員各兼勸農事主簿一員縣尉一員有印典史二員所管縣務常寧東陽白土四務有印各設提領大使副使茅山下蜀東陽三巡檢司有印各設巡檢東陽水馬二站下蜀馬站老鸛觜馬站有印各設提領生帛局有印設提領大使副使隸資政院儒學設教諭陰陽醫學各設管勾教諭【縣官姓名見後題名記】在城錄事司至元十二年歸附次年置司正八品有印管治城內設達嚕噶齊一員錄事一員錄判二員兼管捕盜典史一名平準行用鈔庫至元十二年歸附創立平準行用交鈔庫正七品有印設提領大使副使各一員每歲倒換鈔本八萬四千定每季額換緡鈔二萬一千定季終解赴江東廉訪司監燒在城稅務至元���年革罷宣課提舉司攺設稅務七品印信設提領大使副使各一員管辦商稅二周年爲滿儒學教授司有印設教授二員主管錢糧教育學正學錄各一員糾錄學事蒙古字學教授司有印設教授一員學正一員陰陽教授司有印設教授一員學正學錄醫學教授司有印設教授一員學正學錄廣運倉有印至治元年於龍灣起蓋東西北倉廒四十座以漕計至重邦儲所資爰作新倉大江之湄舟楫流通地勢得宜諸路贏糧積貯在玆海道千艘便於給支爲號計屋二百間收受江西湖廣二省饒州路並本路州縣官民財賦等糧逐年都漕運萬戶府裝運由海道赴都大軍倉有印前宋爲平糴倉至元十五年攺大軍倉省除監支納大使路吏充倉副收支本路糧斛逐年撥裝海運常平倉至元五年因監察禦史建言講究於錄事司西北隅舊有廣儲倉地屋建置倉官於州縣吏內點差齊年交代永丰庫有印省設監支納大使路差庫副收支一應課程諸名項錢帛東織染局至元十七年於城東南隅前宋貢院立局有印設局使二員局副一員營人匠三千六戶機一百五十四張額造段疋四千五百二十七段﹝巾荒﹞絲一萬一千五百二斤八兩隸資政院管領西織染局至元十七年於舊侍衛馬軍司立局設官與東織染局同軍器局卽前宋舊都作院雜造局專一置造軍器設局使局副有印隸本路總管府惠民局官撥藥本設良醫主管惠濟貧民明道書院宋嘉定八年創立祠明道先生程子淳佑九年更創添學田十年賜明道書院額今省設山長一員主領錢糧教事南軒書院宋咸淳四年創立大徳元年起蓋南軒先生華陽伯張宣公祠堂今省設山長一員主領錢糧教事江東書院至治元年五月郡人王霖創建出田供祀今省設山長一員主領錢糧教事在城金陵驛水站馬站有印各設提領至元�年俱於城東隅靑溪坊建立隸本路親管昭文書院宋咸淳丁卯方拱辰建扁曰昭文精舍里人杜氏守之至元間定額省設山長官醫提領所有印提領受太醫院札付至大金陵新志卷六下元

張鉉撰

官守志二

題名

行禦史臺

禦史大夫

姜衛【至元十四年】

布爾罕【至元二十三年上】

阿喇特穆爾【資善至元二十四年】默徳齊【中奉至元二十五年上】

囊嘉特【資徳元貞元年上】

阿喇卜丹【榮祿元貞元年上】

薩裏【榮祿大徳二年上】

阿里瑪【資善大徳八年上】

和尼齊【榮祿至大元年上】

達實哈雅【開府儀同三司皇慶二年上】

阿喇卜丹【榮祿延佑二年上】

巴延【榮祿延佑五年上】

托歡達爾罕【榮祿延佑七年上】托克托【榮祿至治元年上】

巴延【榮祿至治三年上】

桑結實哩【榮祿泰定元年上】

多爾濟【光祿泰定二年上】

阿爾斯蘭哈雅【光祿天歷元年上】

阿爾斯蘭哈雅【光祿至順元年上】托歡【光祿至順三年上】

伊實通斡【光祿元統元年上】

達實特穆爾【開府儀同三司至元元年】

巴勒噶齊【銀靑榮祿至元三年上】托歡【光祿至正元年四月上辭侍親再任】

禦史中丞一【氏族依碑刻附見】

伊實薩噶【正議至元十九年上】巴圖魯【嘉議至元二十一年上】

瑪哈穆特【太中至元二十四年上】蒙古特【通議至元二十五年上】

哈陶布哈【嘉議至元二十八年上】舒舒圖【正議至元二十九年上】

張閭【中奉至元三十一年上】

布郎吉達【中奉大徳五年上】

髙睿【正議大徳七年上】

廉道安【正議大徳十一年上】

巴圖【資善至大二年上】

特哩托歡【資徳延佑元年上】

布哈【資善延佑三年上】

巴延【資徳延佑四年上】

奇塔特【資徳延佑七年上】

阿爾斯蘭哈雅【資徳泰定元年上】

伊拉哩【榮祿天歷元年上】

薩薩【資政天歷元年上】

伊實通幹【榮祿天歷二年上】

呼圖克哈雅【資政至順元年上】

髙睿【資善至大四年上】

班禪【資政元統二年上】

納琳【資善元統三年上】

布札爾【榮祿至元元年上】

齊特班【資政至元二年上】

伊埒哲伯【唐古氏榮祿至元二年上】

托蘇默色【資善至元二年】

特默格【蒙古柰曼氏資善至正元年上】

布延【資徳至正三年上】

禦史中丞二【鄕貫依碑刻卷宗所有附見之】焦友直【至元十四年】

耶律埒克【至元十四年】

王某【至元十五年上】

姜某【嘉議至元十九年上】

楊某【通議至元二十一年上】王博文【正議至元二十三年上】

耶律【正議至元二十三年上】劉琮【通議至元二十四年上】

劉宣【通議至元二十五年上】徐琰【通議至元二十六年上】

魏初【嘉議至元二十八年上】吳衍【少中至元三十年上】

劉正【中奉元貞元年上】

董士選【資善大徳元年上】

趙某【資善大徳四年上】

陳天祥【嘉議大徳六年上】

張珪【逐奉大徳八年上】

董士珍【資善至大元年上】

於璋【資徳至大四年上】

姚煒【資善皇慶二年上】

薛處敬【資善延佑三年上】

趙簡【資善延佑五年上】

曹立【資徳延佑七年上】

石珪【資徳至治元年上】

王毅【榮祿泰定元年上】

趙世延【光祿泰定三年上】

汪壽昌【資徳天歷元年上】

髙奎【資善天歷二年上】

董守庸【資善至順元年上】

馬祖常【資徳元統二年上】

劉文【資善至元二年上】

史惟良【資善至元四年上】

王升【濟南人資善至正元年上】張起巖【資善至正元年上】

王士熙【資善至正二年上】

趙成慶【資善至正二年上】

董守簡【資善至正三年上】

侍禦史一呼哩【中奉大徳元年上】

諾海【正議大徳三年上】

塔坦【大中大徳七年上】

巴圖【中議大徳十年上】

布哈【中奉至大元年上】

敏珠爾【中奉至大四年上】

旺札勒【中奉延佑元年上】

托歡【資政延佑二年上】

長壽【正奉延佑三年上】

達蘭【中奉延佑五年上】

圖敏【正奉延佑六年上】

和塔拉揚阿克【中奉至治三年上】

旺札勒巴哈【中奉泰定二年上】寶通【中奉泰定三年上】

托音鼐【中奉泰定四年】

布紮爾【中奉至順元年上】

貝降【中奉至順三年上】

雅布呼【中奉至順三年上】

納琳【通奉元統二年上】

密拉【通奉至元元年上】

布延【中奉至元三年上】

巴延【通奉至元五年上】

察罕布哈【中奉至元六年上】索諾木【資徳至正元年上】

善勒【資徳至正二年八月上】

侍禦史二劉琮【至元十四年上】

王少中【至元十九年上】

雷膺【朝列至元二十一年上】魏初【朝列至元二十一年上】

張孔孫【至元二十三年上】

韓彥文【中順至元二十三年上】

程文海【嘉議至元二十四年上】吳衍【朝列至元二十五年上】

於璋【奉議至元二十七年上】陳天祥【朝列至元二十八年上】

傅巖起【朝列至元三十年上】石珪【奉政元貞元年上】

王堅【嘉議大徳元年上】

張珪【中奉大徳三年上】

髙睿【正議大徳四年上】

髙凝【中憲大徳五年上】

王宏【正議大徳十年上】

王仁【中議大徳十年上】

李彧【中奉至大元年上】

董士恭【中奉至大四年上】

張玠【中奉延佑元年上】

敬儼【中奉延佑四年上】

弭禮【中奉延佑五年上】

張彬【中奉泰定二年上】

董守仁【通奉泰定三年上】

王克敬【中奉至順元年上】

郭思貞【中奉至順三年上】

耿煥【通奉至奉三年上】

劉宗說【通議元統三年上】

王士熙【正奉至元二年上】

張起巖【通奉至元三年上】

姚庸【正奉至元四年上】

吳秉道【正奉至元六年上】

馬繩武【中奉至正元年上】

趙成慶【通奉至正二年上】

馮思溫【中奉至正三年上】

治書侍禦史一【氏族依碑刻所有附見】諾海【中順至元三十年上】

廉希貢【朝列大徳三年上】

實達爾【中順大徳六年上】

諳達巴哈【太中大徳八年上】

楊珠格爾【奉議至大三年上】

布朗吉達【奉政至大四年上】

回回【正議延佑元年上】

特爾格【奉政延佑二年上】

特默格【奉政延佑五年上】

拜甡【中憲至治三年上】

科綽【通議泰定二年上】

布札爾【亞中泰定三年上】

穆爾格桑【正議天歷元年上】

星結【亞中天歷二年上】

莽賚【奉直至順元年上】

實迪【正議至順四年上】

圖沁巴哈【中順元統二年上】

察罕布哈【太中元統三年上】

圖嚕【中奉至元二年上】

噶納喇【正議至元四年上】

約索木【通奉至元五年上】

僧格實裏【嘉議至元六年上】

布延實裏【正議至正元年上】

索諾木【蒙古人至正元年上】

阿爾斯蘭薩勒迪密實【至元二年上】順昌【正議至正二年上】

治書侍禦史二田滋【至元十四年上】

趙某【至元十六年上】

王某【奉訓至元二十一年上】張某【朝請至元二十一年上】

李昂【奉議至元二十四年上】霍肅【奉議至元二十四年上】

髙凝【承直至元二十五年上】苟宗道【奉訓至元二十六年上】

李處巽【朝列至元二十七年上】裴居安【承直至元二十八年上】

李杲【朝列元貞元年上】

髙克恭【奉議大徳元年上】

趙秉正【中憲大徳元年上】

劉衡【朝列大徳五年上】

趙世延【朝列大徳六年上】

張道源【奉直大徳十年上】

敬儼【太中至大二年上】

趙簡【中憲至大三年上】

趙宏偉【承徳皇慶元年上】

王柔【嘉議延佑元年上】

宋崇祿【亞中延佑二年上】

袁浚【朝散延佑四年上】

曹伯啟【通議自佑六年上】

張埜【亞中延佑七年上】

郭思貞【中頤至治二年上】

劉事義【通議至治三年上】

史惟良【朝請奉定二年上】

王升善【嘉議天歷二年上】

劉宗說【通議元統二年上】

任擇善【中順至元元年上】

韓鏞【至元二年上】

張惟敏【至正二年上】

經歷福努【奉議至元二十八年上】

通言元振【奉議至元三十年上】

霍斯果爾【承務元貞元年上】

巴拜【朝列大徳元年上】

托克托【承直大徳六年上】

阿爾斯蘭哈雅【承事大徳八年上】

呼都克徹爾【奉訓至大三年上】

衮布徹爾【承直皇慶元年上】

嘉琿達【朝列延佑元年上】

密拉【奉議延佑元年上】

烏呼納【奉議延佑三年上】

布延特穆爾【承直延佑六年上】

薩勒迪默色【奉議至治元年上】

奇徹勒【奉政至治三年上】

納琳【朝列泰定二年上】

諾海【承徳泰定四年上】

圖嚕【徵事天歷元年上】

斡罕【奉議天歷元年上】

阿嚕呼圖克【奉政天歷元年上】

額紳吉達【奉訓至順元年上】

約爾珠【輝和爾中順至順二年上】

托克托【唐古氏承直元統元年上】

楊珠巴哈【輝和爾承直元統三年上】

廉惠山哈雅【北庭人中議至元三年上】

特穆爾巴哈【沙卜珠岱奉直至元四年上】鄂約達勸【河西朝請至元六年上】

圖嚕【雅爾斡人至正元年上】

納奇哩【哈瑪爾人奉政至正元年上】

阿齊雅實哷【哈瑪爾人至正二年】

道拉實【阿嚕威奉政至正三年上】

都事【鄕貫依碑刻所有者附見】髙源【至元十四年上】

尉﹝日丙﹞【至元十四年上】

馬苪【至元十六年上】

馬源【承直至元十九年上】

王祚【承直至元十九年上】

畢偁【承務至元二十一年上】

和思問【承事至元二十一年上】王祚【至元二十四年上】

巴巴呼【承務至元二十四年上】酈居敬【承務至元二十四年上】

裴居安【承事至元二十四年上】和尼齊【承務至元二十五年上】

師澍【承務至元二十六年上】

張經【承務至元二十八年上】

賈惟政【承務至元二十八年上】李庭詠【承事至元三十年上】

蔣元祚【承直至元三十一年】

趙世延【奉訓元貞二年上】

賈鈞【奉政大徳三年上】

張道源【承務大徳四年上】

張孝思【奉訓大徳四年上】

潘昂霄【奉議大徳六年上】

苗好謙【承務大徳六年上】

趙宏偉【承事大徳十年上】

田澤【奉訓大徳十年上】

杜溥【奉議至大元年上】

王﹝金英﹞【朝列至大元年上】郝文【承徳至大四年上】

吳舉【奉直至大四年上】

傅昱【奉議皇慶三年上】

髙奎【奉直皇慶二年上】

鄭云翼【奉議延佑二年上】

李塔喇海【奉政延佑二年上】

完顏瑛【奉政延佑三年上】

丁宏【文林延佑四年上】

姚居敬【朝散延佑五年上】

郭汝輔【中順延佑七年上】

王璽【承事至治元年上】

史惟良【承直至治元年上】

宋節【中順至治三年上】

王居敬【奉議至治三年上】

劉宋說【承徳泰定元年上】

劉藝【承事泰定二年上】

梁樞【奉議泰定二年上】

張世傑【中憲泰定三年上】

張郁【承徳泰定四年上】

張鐸【承徳天歷元年上】

馬良佐【承徳天歷元年上】

秦從龍【奉政天歷二年上】

張從直【承務至順元年上】

王徳新【儒林至順元年上】

暢篤【河南人朝散至順二年上】

張端容【曹南人文林至順三年上】劉光祖【河間人承直元統元年上】

李世蕃【河間人奉直元統二年上】張弘毅【濟寧人奉直元統二年上】

李居威【冀州人朝列元統三年上】楊熙【冀寧人奉直元統三年上】

張翔【河西人奉訓至元二年上】劉光祖【滄州人朝散至元二年上】

周夔【陜西人奉訓至元三年上】尹彬【眞定人奉訓至元三年上】

李伯述【應州人至元四年上】

王偲【益都路人至元四年上】

姚紱【河南人朝列至元五年上】彭敬叔【濟南人至正元年上】

郝源【益都人亞中至正元年上】董守讓【眞定人至正元年上】

李英【保定人承徳至正元年上】樊執敬【鄆城人朝散至正二年上】

索元岱【大名人奉直至正三年上】

照磨承發司管勾兼獄丞【鄕貫氏族依碑刻所有者附見】趙英【至元十四年上】

姚某【從仕至元十九年上】

紐赫孝純【將仕佐至元二十二年】姚徳新【進義至元二十四年上】

張哈達【將仕佐至元二十六年上】劉徳茂【承事至元二十八年上】

楊溫【承事元貞二年上】

程好禮【承事大徳四年上】

張中【徵事大徳七年上】

東野潛【徵事大徳七年上】

李希尹【從仕延佑元年上】

吉勒哈【承事延佑三年上】

萬嘉閭【將仕佐延佑六年上】

尋復初【承事泰定元年上】

梁居善【承直泰定四年上】

埜立【承事天歷二年上】

桑結達實【儒林至順元年上】

李祉【至順二年上】

趙深【冀州人承事至順三年上】拜特穆爾【輝和爾氏從仕元統元年上】

傅夢臣【興和人奉議至元二年上】劉貞【保定人奉訓至元三年上】

於炳文【曹州人儒林至元四年上】宋秉亮【曹州人承務至元六年上】

趙儼【眞定人從仕至正元年上】

架閣庫管勾【鄕貫氏族依碑刻所有者附見】姚炯【至元十四年上】

陳錫【至元十六年上】

陳某【從仕至元十九年上】

王某【將仕至元十九年上】

杜弁【將仕佐至元二十二年上】

�璧【將佐至元二十三年上】

張廷璉【進義至元二十四年上】

�珍【至元二十六年上】

聶特穆爾【承事至元二十八年上】�徳新【至元二十九年上】

徐霆【徵事元貞元年上】

趙洪【徵事大徳二年上】

實然鴻吉哩臺【承事大徳四年】

劉元亨【徵事大徳六年上】

張居懌【承務大徳八年上】

諾海【登仕佐至大元年上】

蘇惟中【將仕佐至大二年上】

張季賢【將仕佐至大四年上】

李阿都齊【將仕佐星慶元年上】

葉大中【承務延佑元年上】

劉明安巴哈【將仕佐延佑三年上】溫瑛【承事延佑四年上】

布延都哩默色【從仕延佑五年】

顧圖卜堅巴哈【承事至治二年上】

李恪【將仕佐至治二年上】

濟爾噶臺【承務泰定二年上】

張執中【承務泰定四年上】

吉達布【承事天歷元年上】

宋紹明【承直至順元年上】

楊珠巴哈【從仕天歷元年上】

丹珠克【登仕至順元年上】

劉恕【儒林至順二年上】

楊思粟【興元人儒林至順三年上】沙卜丹【長安人承事至順三年上】

納奇哩【哈瑪爾氏承直元統二年】實默哈喇巴哈【承直元統二年上】

特穆爾巴哈【唐元從仕元統三年上】納琳【奇哩克臺氏承事元統三年上】

通通【柰曼岱氏將仕至元二年上】張思成【承務至元二年上】

曹復亨【濟寧人文林至元四年上】楊惟一【河南人承直至元六年上】

王時可【河間人儒林至正元年上】郭汝能【大寧人承事至正三年上】

蓋繼祖【懷慶人文林至正三年上】

監察禦史【鄕貫氏族依碑刻所有者附見】劉寅【至元十四年上】

商琥【至元十四年上】

趙文昌【至元十四年上】

伯特思孝【至元十四年上】

王祚【至元十四年上】

馬藻【至元十四年上】

李璋【至元十四年上】

陳特立【至元十四年上】

李敏【至元十四年上】

孫弼【至元十四年上】

錫哩哈喇【至元十六年上】

布拉圖【至元十六年上】

彭昌【至元十六年上】

成昉【至元十六年上】

馬昫【至元十六年上】

髙凝【至元十六年上】

郝良弼【至元十六年上】

髙伯充【至元十六年上】

張斯立【至元十六年上】

和尼齊【至元十九年上】王奉直於從仕許承事張承事郭承事王承直滕承直【同至元十九年上】穆巴勒哈巴圖嚕多爾濟斯丹巴爾斯布哈耶律徹爾福努傘特勒默實任且桑朱從申屠謝承事周承務師澍王承務【同至元二十一年上】

朱承務【至元二十二年上】

靳奉議【至元二十二年上】

額默根【至元二十三年上】

額森【至元二十三年上】

拜布哈【承事至元二十四年上】

薩齊古爾【承事至元二十四年上】

額森特穆爾【承事至元二十四年上】

且桑【承務至元二十四年上】

趙﹝王已﹞【承務至元二十四年上】

特穆爾巴哈【承直至元二十四年上】

張經【承事至元二十四年上】

殷尙敬【承務至元二十四年上】

陳天佑【從仕至元二十四年上】

托歡【承事至元二十四年上】

實克岱【承事至元二十四上年】

實喇布濟克【承事至元二十四年上】

布延巴薩爾【承事至元二十四年上】

謝文智哈雅【從仕至元二十四年上】

實都巴哈【承事至元二十四年】

實達爾【從仕至元二十四年上】

布延【承事至元二十四年上】

哈克傘【承事至元二十四年上】

趙欽止【從仕至元二十四年上】

史守禮【承務至元二十四年上】

王用【從仕至元二十四年上】

馬天佑【忠顯元二十四年上】

趙尙敬【承事至元二十四年上】

賈鈞【奉訓至元二十四年上】

王仁【承務至元二十四年上】

薩拉爾【承事至元二十五年上】

托克托特穆爾【承務至元二十五年上】木惇【進義至元二十五年上】

張諒【從仕至元二十五年上】

完顏巴延【徵事至元二十五年上】

托歡徹爾【承事至元二十五年上】

瓜爾佳景淵【承事至元二十五年上】

李思敬【承務至元二十五年上】

牙忽【惇武至元二十五年上】

特哩【惇武至元二十五年上】

蕭瑾【將仕至元二十五年上】

楊詡【承務至元二十五年上】

柰曼岱【承事至元二十六年上】

額森特穆爾【從仕至元二十六年上】

圖克【至元二十六年上】

霍斯和爾【從仕至元二十六年上】

圖嚕【忠勇至元二十六年上】

王茂【承務至元二十六年上】

潘昂霄【承務至元二十六年上】

元挺【承直至元二十六年上】

劉鳳【承事至元二十六年上】

王獻【從仕至元二十六年上】

藺守眞【從仕至元二十六年上】

陳錫【承務至元二十六年上】

姜世昌【承務至元二十六年上】

陳名濟【徵事至元二十六年上】

托克托【惇武至元二十六年上】

實默仲安【徵事至元二十六年上】

段茂【承事至元二十六年上】

樊閏【承事至元二十六年上】

鈕祜祿珍【從仕至元二十六年上】

蒙古岱【承務至元二十六年上】

博果斯【奉訓至元二十六年上】

額森特穆爾【從仕至元二十七年上】

哈克傘【惇武至元二十七年上】

特穆爾巴哈【將仕至元二十七年上】

按達喇且莽【從仕至元二十七年上】

杜伊蘇岱爾【惇武至元二十八年上】

黃璧【將仕至元二十八年上】

劉浩【徵事至元二十八年上】

奇徹【忠顯至元二十八年上】

劉仁【承事至元二十八年上】

實喇烏克岱【承事至元二十八年上】

唐古岱【承事至元二十八年上】

塔珠鼎【奉訓至元十八年上】

馬﹝日丙﹞【承事至元二十八年上】

李垺【徵事至元二十八年上】

完顏眞【徵事至元二十八年上】

司徒【承務至元二十八年上】

華善【惇武至元二十八年上】

呼喇珠【惇武至元二十八年上】

王廷弼【承事至元二十八年上】

王龍澤【從事至元二十八年上】

約約【承務至元二十九年上】

王佐【承務至元二十九年上】

萬石【昭信至元二十九年上】

張注【從仕至元二十九年上】

李廷詠【承事至元二十九年上】

特哩托歡【從仕至元二十九年上】

劉廷實【徵事至元三十年上】

達實特穆爾【從仕至元三十年上】

張漢【從仕至元三十年上】

張思誠【承務至元三十年上】

阿沙【從仕至元三十年上】

張禎【徵事至元三十年上】

楊仁【承事至元三十年上】

額森巴哈【惇武至元三十年上】

謝讓【承事至元三十年上】

王柔【承直至元三十一年上】

呼延諶【承務至元三十一年上】

周徳元【承務至元三十一年上】

鄭禮【登仕元貞元年上】

楊士元【承務元貞元年上】

張文瑞【奉訓元貞元年上】

張堂【承事元貞元年上】

張云翼【承務元貞元年上】

王琦【承務元貞元年上】

遜都岱【承事元貞二年上】

庫克岱【承事元貞二年上】

李仁【承直元貞二年上】

完顏諾爾布【承事元貞二年上】

實迪【從仕元貞二年上】

楊廷宥【忠翊元貞二年上】

布朗吉達【從仕元貞二年上】

薛處敬【承事元貞二年上】

烏魯斯【武略元貞二年上】

伊肯徹爾【惇武元貞二年上】

孫世賢【從仕元貞二年上】

圖古勒岱【承直元貞二年上】

阿爾斯蘭哈雅【將仕大徳元年上】

烏徳美【惇武大徳元年上】

圖們巴哈【承直大徳元年上】

黃廷翼【承直大徳元年上】

安惟洪【承務大徳元年上】

仝士毅【承務大徳元年上】

王仲山【從仕大徳元年上】

史熹【徵事大徳三年上】

郝鑑【承務大徳三年上】

汪良臣【承務大徳三年上】

杜明【承事大徳三年上】

王文鼎【承務大徳三年上】

樊會慶【將仕大徳四年上】

巴圖爾【承務大徳四年上】

詹士龍【承事大徳四年上】

李兪【奉訓大徳四年上】

實都【將仕大徳四年上】

鄂屯和塔喇【承事大徳四年上】

綽爾齊【承事大徳五年上】

實迪【從仕大徳五年上】

劉良弼【承務大徳五年上】

鄭云翼【承事大徳五年上】

齊喇堅【從仕大徳五年上】

牛弘道【從仕大徳五年上】

揚珠格爾【承事大徳五年上】

納喇【承事大徳五年上】

呼都克徹爾【從仕大徳五年上】

克埒齊【將仕大徳五年上】

郝文【徵事大徳六年上】

田澤【承事大徳六年上】

孟遵【承直大徳六年上】

和斯魯斯【承事大徳六年上】

拜特穆爾【將仕大徳六年】

楊愨【承務大徳六年上】

吳舉【承務大徳六年上】

李慥【從仕大徳七年上】

楊寅【徵事大徳七年上】

續希賢【承直大徳七年上】

蕭泰登【奉直大徳七年上】

瑪爾【奉議大徳七年上】

楊演【將仕大徳七年上】

李至道【承事大徳七年上】

圖烈圖【承直大徳七年上】

李蕃【承務大徳七年上】

嘉琿【徵事大徳七年上】

哈濟【承事大徳七年上】

衮布巴勒【從仕大徳八年上】

札木齊【承務大徳八年上】

侯壽安【承事大徳八年上】

王蒙【承務大徳八年上】

王節【承事大徳八年上】

邁格【從仕大徳九年上】

罕齊【從仕大徳九年上】

劉公弼【承務大徳九年上】

沙卜珠伯克齊【登仕大徳九年上】

王格【承事大徳七年上】

魏柔克【承務大徳十年上】

巴哈【從仕大徳十一年上】

烏呼納【承事至大元年上】

布爾罕【徵事至大元年上】

臺哈巴哈【從仕至大元年上】

茂巴爾齊【從仕至大元年上】

張天翼【承徳至大元年上】

李企賢【承務至大元年上】

呂良佐【奉訓至大元年上】

鴻吉哩臺【從仕至大元年上】

鄂屯履【從仕至大元年上】

陳珪【奉直至大元年上】

申從敬【徵事至大元年上】

拜降【從仕至大元年上】

袁師愈【徵事至大元年上】

特穆爾【承事至大元年上】

孫宏【承徳至大二年上】

勝安【從仕至大二年上】

潘汝劼【承徳至大二年上】

呂允【承直至大二年上】

趙靖【承務至大二年上】

劉泰【從仕至大二年上】

張崇【承事至大二年上】

楊彌堅【承務至大三年上】

僧格諾爾【承事至大三年上】

托克托【承直至大三年上】

周馳【奉議至大三年上】

薩勒迪默色【承務至大四年上】

佛保【奉議至大四年上】

賈訥【奉訓至大四年上】

托羅和【承事至大四年上】

和塔拉實克【承事至大四年上】

鄭榮祖【承務至大四年上】

貝降【承直至大四年上】

王恭政【奉訓至大四年上】

陳珪【承直至大四年上】

旺札勒【從仕至大四年上】

蘇珠【從仕至大四年上】

賈汝玉【承徳至大四年上】

布斯岱【奉議至大四年上】

傅昱【奉直至大四年上】

烏瑪爾【承事皇慶元年上】

恩楚【從仕皇慶元年上】

靳克忠【承直皇慶二年上】

李文質【承務皇慶元年上】

多爾齊【從仕皇慶元年上】

井居仁【承徳皇慶元年上】

苑眞【承徳皇慶元年上】

劉士英【承直皇慶二年上】

郭友直【奉訓皇慶二年上】

巴爾【承直皇慶二年上】

呂哈喇【奉議皇慶二年上】

奇爾臺【從仁皇慶二年上】

馬敏【承務皇慶二年上】

楊元亨【承徳延佑元年上】

阿沙【將仕延佑元年上】

烏呼納【承直皇慶二年上】

諾海【承務延佑元年上】

張正【承直延佑元年上】

色勒敏【承事延佑元年上】

徹伯爾【將仕延佑元年上】

丁宏【承事延佑元年上】

嘉琿【將仕佐延佑元年上】

巴延特穆爾【徵事延佑元年上】

段傑【承直延佑元年上】

王懋【從仕延佑元年上】

壽僧【從仕延佑二年上】

道拉實【從仕延佑二年上】

敬價【朝列延佑元年上】

布朗吉達【承直延佑二年上】

徐元素【將仕延佑二年上】

張懲【奉政延佑二年上】

敏珠爾【奉直延佑三年上】

楊珠吉達【將仕延佑三年上】

完顏額森巴哈【奉訓延佑三年上】

郝志善【將仕佐延佑三年上】

沙卜珠岱【從仕延佑三年上】

特爾格【將仕延佑三年上】

布延諾海【從仕延佑三年上】

赫律【承徳延佑三年上】

李儼【承徳延佑三年上】

解世英【將仕延佑三年上】

李侃【承直延佑三年上】

任志道【承事延佑事年上】

大薩都【承務延佑四年上】

嚴文【奉議延佑四年上】

段輔【徵事延佑三年上】

許云翰【從事延佑三年上】

官音努【將仕延佑四年上】

柰曼岱【承事延佑四年上】

宋節【奉議延佑五年上】

李居仁【奉議延佑六年上】

李克寬【朝列延佑四年上】

劉世傑【承務延佑四年上】

楊珠吉岱【中順延佑五年上】

魏可大【承徳延佑五年上】

馬謙【延佑六年上】

楊煥【承直延佑六年上】

雅安【承事延佑五年上】

哈喇岱【奉訓延佑五年上】

郭宗孟【奉議延佑六年】

王升【儒林延佑六年上】

王怯朝【承直延佑六年上】

楊恆【承務延佑六年上】

何守謙【奉議延佑五年上】

馬鎔【承政延佑六年上】

王璽【承事延佑五年上】

諾海【承事至治元年上】

托紐【將仕至治元年上】

瑪南【奉議延佑五年上】

僧嘉努【奉議延佑六年上】

小伊爾圖嚕默色【承直延佑七年】

阿都拉【奉議延佑六年上】

左吉【奉議至治元年上】

劉宗說【承直至治二年上】

呼圖克丹【奉政延佑六年上】

馬良佐【徵事延佑七年上】

張惟一【承事延佑七年上】

哈爾吉【從仕至治元年上】

杜質【登仕至治二年上】

布延【承直至治二年上】

伊札爾巴哈【從仕延佑三年上】

史燉【承務延佑六年上】

劉恆【承務延佑七年上】

巴延呼圖克【承直至治元年上】

羅廷玉【奉議至治二年上】

庫庫楚【從仕至治二年上】

圖卜堅哈雅【將仕至治二年上】

阿喇巴哈【承事延佑七年上】

楊巴哈【將仕延佑七年上】

畢禮【朝列至治元年上】

黃國用【奉議至治二年上】

孫揖【承直至治二年上】

巴紮【中順至治二年上】

葉卜肯【承直延佑七年上】

多必默色哈雅【將仕延佑六年上】

王懋徳【從仕至治元年上】

許有壬【儒林至治二年上】

李秉中【承直至治二年上】

鄂勒和【將仕至治二年上】

額特默色蒙古【徵事至治二年】

張景哲【承直至治二年上】

圖卜堅巴哈【輝和爾氏文林至治二年上】王居敬【奉議至治二年上】

善巴勒【阿嚕威氏從仕至治二年上】

酈愚【儒林至治三年上】

王景勉【文林至治三年上】

哈喇岱【承務至治三年上】

托哩【斡爾喀氏從仕至治三年上】

布延都嚕默色【儒林至治三年】

諾海【鴻吉哩氏承事至治三年上】

呼圖克岱爾【奉議至治三年上】

滕松年【奉議至治三年上】

李嗣宗【髙唐人奉直至治三年上】

斡罕【輝和爾氏承直至治三年上】

牛裕【承務至治三年上】

裴約文【奉訓至治三年上】

王徳英【奉政至治三年上】

郭炯【承事泰定元年上】

張世傑【朝請泰定元年上】

梁樞【承徳泰定元年上】

李時中【儒林泰定元年上】

鄭郜【棗彊人儒林泰定元年上】

張伯奇特穆爾【奉直泰定元年】

華善【輝和爾承徳泰定元年上】

耶律權【承徳泰定元年上】

劉藝【承事泰定元年上】

曾文博【大都人儒林泰定二年上】

韓興業【大名人承徳泰定二年上】

田贇【濟寧人承事泰定二年上】

鼐濟【從仕泰定二年上】

順昌【唐古氏承徳泰定二年上】

哈達爾【烏嚕氏承事泰定二年上】

約爾珠【塔塔爾氏承直泰定二年上】

劉傑【歸徳人承徳泰定二年上】

博囉【唐古氏奉訓泰定二年上】

巴延巴哈【髙麗人奉訓泰定二年上】

伊實特穆爾【輝和爾承徳順泰定三年上】

任蒙古臺【奉議泰定三年上】

額森巴哈【輝和爾氏奉議泰定三年上】

托音巴哈【朝散泰定三年上】

伊奇爾臺【欽察氏承事泰定三年上】

陳誠【泰訓泰定三年上】

廉壽山哈雅【輝和爾氏奉訓泰定三年上】

龍寶【從仕泰定三年上】

靳思誠【承務泰定三年上】

秦起宗【廣平人朝散泰定三年上】

羅廷玉【奉政泰定三年上】

韓渙【承務泰定三年上】

張郁【承直泰定三年上】

朱彥亨【冀寧人承事泰定三年上】

額實濟達【儒林泰定四年上】

布達【輝和爾氏奉議泰定四年上】

玖珠瑪【輝和爾氏奉政泰定四年上】

張珪【汴梁人文林泰定四年上】

俎冕【朝城人登仕泰定四年上】

張鐸【鄆城人承徳泰定四年上】

拜珠爾丹【阿嚕威氏朝請泰定四年上】

徳住【喀喇氏承直泰定四年上】

趙煥【東平人奉議泰定四年上】

王主敬【永平人文林泰定四年上】

蘇哷【唐古氏登仕泰定四年上】

慶喜【唐古氏從仕泰定四年上】

張益【大名人承徳天歷元年上】

托克托【唐古氏朝列天歷元年上】

呼圖克丹【朝列天歷元年上】

約爾珠【輝和爾氏奉議天歷元年上】

呂流【冀寧人奉訓天歷元年上】

雅克特穆爾【蒙古氏承務天歷元年上】王琚仁【河間人儒林天歷元年上】

李若思【晉寧人奉議天歷元年上】

秦從徳【洛陽人文林天歷元年上】

楊珠巴哈【輝和爾氏文林天歷二年上】梁居善【眞定人奉訓天歷二年上】

崔特穆爾巴哈【髙麗奉議天歷二年】

王徳新【完顏氏儒林天歷二年上】

吳燾【大都人文林天歷二年上】

托克托【托羅特氏奉訓天歷二年上】

茂巴爾斯【阿嚕威氏奉政天歷二年上】張徵【廣平人承務天歷二年上】

袁永澄【眞定人承務天歷二年上】

蓋苗【濮州人承徳天歷二年上】

珠蘇圖【輝和爾氏天歷二年上】

趙知彰【歸徳人天歷二年上】

訥古伯【阿嚕威氏承直天歷二年上】

張天瑞【廣平人奉政天歷二年上】

尙克和【保定人朝列天歷二年上】

暢篤【河南人朝列天歷二年上】

伊斯瑪音【回回人奉直天歷二年上】

嶽至【東平人承直天歷二年上】

王宗讓【晉寧人承事王順元年上】

偰哲﹝艼去丁攺馬﹞【輝和爾氏奉議天歷二年上】

郭孝基【曹州人承務至順元年上】

巴拜【哈喇齊氏朝列至順元年上】

達爾瑪【輝和爾氏承務至順元年上】

鼎通【蒙古氏奉政至順元年上】

梁克中【汴梁人承直至順元年上】

張榮祖【保定人承徳至順元年上】

韓廷芳【大都人中順至順元年上】

三寶【蒙古氏中順至順元年上】

韓允直【洛陽人承徳至順元年上】

張弘毅【汝寧人承直至順二年上】

劉嗣祖【東平人奉議至順二年上】

王庭佐【冀寧人朝散至順二年上】

臺哈巴哈【巴約特氏奉議至順二年上】圖古勒【哈瑪爾氏將仕佐至順二年上】

巴哩巴哈【哈瑪爾氏承務至順二年上】李鵬舉【晉寧人朝列至順二年上】

紮薩古遜【塔塔爾氏承徳至順二年上】趙天綱【彰徳人承直至順二年上】

武鐸【冀寧人文林至順二年上】

蒙古巴哈【喀喇氏奉直至順三年上】

蕭伯嚴【河間人奉訓至順三年上】

蘇天爵【直定人奉政至順三年上】

僧格實哩【哈瑪爾氏奉直至順三年上】耿汝霖【大都人奉直至順三年上】

胡士元【般陽人承事至順三年上】

梁國標【汝寧人朝列至順三年上】

任格【洛陽人承徳至順三年上】

巴哈【輝和爾氏奉訓至順三年上】

元通【雅爾威氏奉政至順三年上】

多爾濟巴勒【中順至順三年上】

呼圖克【回回氏承徳至順三年上】

王理【興元人文林至順三年上】

李世蕃【河間人承徳至順三年上】

哈迪爾【阿嚕威氏奉直至順三年上】

伯嘉律【都嚕氏奉直至順三年上】

曼濟哈雅【輝和爾氏承徳至順三年上】

楊熙【冀寧人奉訓元統元年上】

呂彜【汴梁人奉政元統元年上】

布達實哩【輝和爾氏承事元統元年上】額特穆巴哈【輝和爾氏儒林元統元年上】

烏喇實克【阿嚕威氏奉訓元統元年上】拜珠【塔塔爾氏承事元統元年上】

王珪【穎州人承直元統二年上】

伊徳默色【輝和爾氏徵事元統二年上】

達實特穆爾【喀喇氏承事元統二年上】諳達柰曼【阿爾拉氏奉議元統二年上】

徐夢孫【髙唐人奉直元統二年上】

察罕巴哈【喀喇氏承事元統二年上】

聶大亨【汴梁人文林元統二年上】

姚紱【陜州人承務元統二年上】

李節【延安人承徳元統二年上】

桑節達實【輝和爾氏奉訓元統二年上】

哈喇徹爾【蒙古氏奉訓元統二年上】

烏爾圖【輝和爾氏徵仕元統二年上】

王思齊【東平人承徳元統二年上】

韓遷善【彰徳人文林元統二年上】

和和【輝和爾氏奉訓元統三年上】

姜椿【濟南人朝散元統三年上】

杜蒙古特穆爾【文林元統三年上】

多岱【唐古氏奉政元統三年上】

九聖努【輝和爾氏從仕元統三年上】

哈喇【唐古氏奉訓元統三年上】

伊埒【唐古氏儒林元統三年上】

納蘇羅丹【薩察氏承直元統三年上】

白徳【遼陽人承直元統三年上】

巴延【阿嚕威氏奉訓元統三年上】

韓復【汴梁人承務元統三年上】

張翔【河西人承徳元統三年上】

丹巴【唐古氏儒林元統三年上】

辰徳【哈喇齊氏儒林元統三年上】

劉持中【濟寧人元統三年上】

阿拉齊【奇味氏承徳至元元年上】

呼遜【回回氏奉政至元元年上】

尹彬【眞定人承徳至元元年上】

沙卜丹【阿嚕威氏承直至元二年上】

呼勒哈齊【沙卜珠氏奉政至元二年上】

王楚鰲【泰安人奉直至元二年上】

史經【保定人奉議至元二年上】

孔思立【曲阜人承徳至元二年上】

圖嚕【雅爾喀斡氏承徳至元二年上】

博囉特穆爾【輝和爾氏奉政至元二年上】劉恕【廣平人承徳至元二年上】

周夔【陜西人承直至元二年上】

昌通【蒙古氏中憲至元二年上】

齊璧【順徳人文林至元二年上】

耿汝霖【大都人奉直至元二年上】

額森特穆爾【唐古氏奉議至元二年上】安顯【汝寧人承務至元二年上】

圖烈圖【訥果蘇氏奉訓至元二年上】

李祉【汴梁人文林至元三年上】

錫實【唐古人承徳至元三年上】

瑪哈穆特【回回人承直至元三年上】

烏瑪喇【回回人奉訓至元三年上】

甄囊嘉特【眞定人承直至元三年上】

王偲【益都人中順至元三年上】

巴延【柰曼氏奉直至元三年上】

常泰【奉元人奉直至元三年上】

諾海【輝和爾氏奉直至元三年上】

蘇都爾【烏嚕氏至元四年上】

實哩布哈【蒙古氏儒林至元四年上】

巴延達實【紮拉爾氏奉政至元四年上】鴻嘉努【唐古氏從仕至元四年上】

趙承禧【晉寧人儒林至元四年上】

管懷徳【益都人朝散至元四年上】

張珪【歸徳人奉政至元四年上】

特穆爾巴哈【唐古氏至元四年上】

韓琇【鳳翔府人奉直至元四年上】

拜特穆爾【輝和爾氏儒林至元四年】

達爾瑪【輝和爾氏承務至元四年上】

宋思義【冀寧人儒林至元四年上】

柏壽【蒙古氏中憲至元五年上】

特穆爾巴哈【唐古氏奉訓至元五年上】

上都【哈喇婁氏至元五年上】

綽羅【唐古氏承直至元五年上】

耨埒【奇味氏承直至元五年上】

通通【柰曼氏從仕至元五年上】

張儆【奉元人儒林至元五年上】

許紹祖【懷慶人儒林至元五年上】

傅夢臣【興和人朝列至元五年上】

觀音努【唐古氏文林至元五年上】

耶律額森【契丹氏亞中至元五年上】

韓恭【晉寧人承直至元五年上】

額爾濟訥【唐古氏登仕至元六年上】

尹忠【河間人奉訓至元六年上】

董守讓【眞定人奉直至元六年上】

雅奇【唐古氏儒林至元六年上】

長壽【柰曼氏奉直至元六年上】

達爾瑪伊埒哲伯【徵事至元六年上】

彭敬叔【濟南人奉直至元六年上】

李齊【保定人儒林至元六年上】

王居敬【益都人奉訓至元六年上】

額森托音【輝和爾氏儒林至元六年上】

蔡明安岱爾【大都人奉訓至元六年上】額兒濟訥【唐古氏登仕至元六年】

特穆爾巴哈【鴻吉哩氏文林至元六年上】布色岱爾【唐古氏承直至元六年上】

劉貞【保定人奉議至元六年上】

曹復亨【濟寧人承務至正元年上】

烏延斯忠【女直氏奉議至正元年上】

多爾濟巴勒【唐古氏承直至正元年上】

潘惟椊【濟寧人承徳至正元年上】

巴咱爾【欽察氏奉直至正元年上】

王彬【眞定人奉直至正元年上】

玖珠格【唐古氏奉直至正元年上】

伊蘇布哈【珠赫氏從仕至正元年上】

畢璉【濟南人承徳至正元年上】

呂瑞【平涼州人承徳至正元年上】

觀音保【輝和爾氏奉訓至正元年上】

王徳謙【儒林至正元年上】

巴克實【阿嚕威氏奉直至正元年上】

許有孚【彭徳人儒林至正元年上】

索元岱【大名人奉議至正二年上】

蘇爾達衮【喀喇氏奉政至正二年上】

張希明【保定人承務至正二年上】

張思誠【晉寧人奉訓至正二年上】

阿爾斯蘭巴哈【輝和爾氏朝列至正二年上】

和爾呼喇【塔塔爾氏奉直至正二年上】徹辰特穆爾【唐古氏奉訓至正二年上】

卓思誠【鄒縣人至正二年上】

額實鼐【輝和爾人至正二年上】

茂巴爾斯【柰曼氏從仕至正二年上】

王武【奉元人奉訓至正二年上】

楊秩【中山人至正二年上】

張珪【河南人承直至正二年上】

谷琬【汴梁人承直至正二年上】

王多爾岱【大同人至正二年上】

沙巴爾圖【柰曼人從仕至正二年上】

托歡【巴爾斯臺人承直至正三年上】

巴咱爾【輝和爾氏奉政至正三年上】

僧努【輝和爾氏奉訓至正三年上】

達實密【阿嚕威氏承徳至正三年上】

茂巴爾【賽音人朝列至正三年上】

李眞一【堂邑人奉直至正三年上】

石思讓【濟寧人儒林至正三年上】

阿息保多爾濟【唐古人朝列至正三年上】

建康路總管府【至順元年攺名集慶路自至元十四年立府以來官員題名文卷藏架閣庫至順元年七月毀於雷火詢訪莫知其詳今以故老所憶及泰定二年以後官員姓名識於左方】

達嚕噶齊【自此以下官無題名可考其鄕貫氏族上任年月多不能知非略也】

廉希願【宣撫使至元十二年上】索多【宣撫使至元十二年上】

廉希願【宣慰使兼至元十四年上】愛實特穆爾【至元二十八年上】

約蘇穆爾

約蘇穆爾【朝請大徳元年上】

蒙古托迪【元貞元年上】

雅伊密實【昭武大將軍至大元年上】

綽多【正議皇慶元年上】

圖卜紳【泰定二年上】

彰徳閭【泰定四年上】

默色【中順天歷二年上】

托歡【嘉議至順元年上】

特哩【嘉議至正二年上】

總管

徐王榮【驃騎上將軍至元十四年】李某【或云名士元中順至元十八年】

李仲信【至元二十三年】

阿爾斯蘭巴哈【嘉議至元二十六年】

伯嘉努【至元三十年上索多子】宋廷秀【元貞元年】

廉希哲【中議元貞二年】

通吉禮【少中大徳四年】

陳元凱【大徳七年】

侯珪【大徳九年】

嶽天禎【懷遠大將軍大徳十年】王瑛【正議皇慶元年】

劉智

咎子良【延佑六年】

任居敬【至治二年】

博斯呼實保【太中泰定二年】

諾海【中順泰定元年】

約爾珠【奉議天歷二年】

郭圖魯卜臺【至順元年】

旺札勒圖【通議至元二年】

達海特穆爾【正議至正元年上】

同知王嘉律【少中至大元年】實迪【朝請延佑二年】

庫克特穆爾【泰定二年】鄭偉【中順泰定四年】

楊淸孫【朝列天歷二年】哈喇特穆爾【昭信校尉至順元年】

李輝【奉政至元六年】羅壘【廣威將軍至正二年上】

治中楊翼【奉議大徳十年】

梁布哈【至大二年】

額森布哈【至大二年】

察罕巴哈【奉訓延佑二年】

和卓【朝散泰定二年】

額森特穆爾【奉訓泰定四年】

柰曼岱【武徳將軍天歷二年】烏瑪爾沙【至順元年】

按達拉忻【奉政至元六年】嘉琿達【朝列至正元年上】

靑山【至正三年上】

府判官百壽【忠顯大徳五年】胡國安【奉訓泰定二年】

趙天佑【承徳泰定四年】羅壘【承徳天歷二年】

巴圖爾【昭信至順元年】常托歡【承信至元六年】

周垚【奉訓至正元年上】師王�【承直至正三年上】

推官呂良佐【承務至大元年】韓居仁【承務大徳五年】

髙仁【承務大徳元年】常顗【泰定二年】

顧巖壽【承務泰定四年】烏遜實勒誠【天歷二年】

梁鐸【承務天歷二年】能鼎賢【承直至順元年】

趙思忠【奉訓至順三年】髙徳基【承直元統二年】

王繼祖【承務至元六年】劉良【承徳至元六年】

髙仲榮【承直至正元年】劉鍾【承徳至正三年上】

經歷李世榮【從仕至大元年】武文秀【泰定二年】

李從善【承務泰定四年】陳鼎【至順元年】

薛瑞【承直至元六年】王誠【至元五年】

崔勤【承務至元二年上】

知事胡璉【將仕佐至大元年】王朝賢【泰定二年】

馬誠【泰定四年】

劉履泰【天歷二年】

毛克己【至順元年】

薛泰【將仕至元六年】

瞿大榮【至元五年】

劉伯貞【將仕至正二年上】

提控案牘兼照磨承發架閣

楊澄【至大元年】

吳弘道【泰定二年】

李思明【天歷二年】劉毅【至元六年】

曹天剛【至正三年】

溧陽州至元十四年縣攺溧州

達嚕噶齊伊埒章知州闕

同知陳賢佐

州判陳義

吏目王泰至元十五年攺州爲府

達嚕噶齊

招討孔懷遠

府判趙某

同知李某至元十六年攺溧陽路【管溧陽縣並在城錄事司】

達嚕噶齊錫爾丹威達實密小宣差

總管髙逸民辛中順

同知伯奇巴爾斯瑪哈穆特

府判官龐忠顯髙忠顯吉天佑

經歷羅某

知事王知亨

提控案牘兼照磨承發架閣解某

溧陽縣

達嚕噶齊張蒙古岱呼喇齊

縣尹劉將仕孫將仕李承務

縣丞韓進義王印孫

主簿賈某崔秀玉孔某

縣尉陳亨髙某

錄事司

達嚕噶齊密拉徳綱呼圖克哈雅

錄事楊伊蘇特穆爾李顒

錄判吳世齡卓某至元二十八年二月革路置溧陽縣

達嚕噶齊浩爾齊塔塔爾塔奇爾鼎

縣尹劉天佐燕某

縣丞張某楊獻文

主簿張某張某元貞二年縣攺溧陽州

達嚕噶齊穆蘇翻【承務】綽和爾【武略】約爾珠【武略】伊遜克【奉議】達海【承直】

按達拉哈瑪爾【朝列】特爾格【武徳】實迪【奉議】巴爾呼【奉議】諾海【奉議】伊哷哈雅【朝列】托和齊【武略】五十八【昭信】托爾楚【武略】

知州髙武節圖魯卜岱【宣武】蒙古岱張奉政張朝列王朝列髙朝列王朝列孫朝散管朝列宋奉政完顏朝列史奉政羅奉政趙朝列張朝列

同知【右】塔奇爾鼎嘉琿茂蘇蘇

沙卜珠伊哷巴爾圖們岱巴布哈

華善圖們岱爾杜樞默徳齊

解世貴張世安

實都廉鼎珠

諾海

同知【左】蒲天祥

輔惟良王來興

朱佑範渥

遊徳宏哈喇托音塔喇齊圖罕雅爾李蒙古岱華善

阿喇卜丹丁榮

和斯巴哈

州判【右】杜繼良

彭繼祖郭翼

楚楚拉張泉

黃楊珠格爾岱董仲良

朱徳茂慕嗣宗

辛克勤赫圖布色韓寬宋國瑞

李巴延徐忠

州判【左】蔡�

王守信紐赫添實努皇仁關榮

何良佐王珪

董讓鄭時中

文圖魯卜臺【名淵】董﹝王玉﹞鄭全福李巴延

劉祖徳王仁

達春巴拜

提控案牘趙甫

張伯夷張濟

杜皓王佑

夏閏詹松

趙忠信江淵

陳源張翼

張從善周仁昌陸復通吳文愛張寬仁羅徳新劉敏陳謙重饒琳鍾敬

都目郭誠

苗郁曹天佑許信傑盧信傑檀邦復鄭璧

李仁李森

尹慧顧榮

陳濟民丁日新余靖張天佑趙若雙張忠亮張天佑徐與權李榮蔣從政周世傑解復

溧水州【歸附初仍宋舊縣元貞元年升州】

縣達嚕噶齊蒙古岱【至元十二年】髙文秀【至元十七年】特爾格【至元十九年】克哷【至元二十八年】

縣尹張遂良【至元十二年】

郝麟【至元十六年】王謙【至元十六年】

衛成大【至元十九年】王蒙古岱【至元十六年】王度【至元二十五年】張維【至元二十九年】

趙衍【元貞元年上就任攺除州同】

縣丞米某【至元十四年】

田章程云翼【至元十七年】

趙仲璋【至元二十年】楊獻文【至元二十三年】唐某【至元二十七年】袁佑【至元二十九年】

主簿馬顯祖【至元十四年】夏某楊公佐【至元二十一年】艾去病【至元二十三年】許甫【至元二十七年】張某【至元二十九年】達實密【元貞元年】

縣尉張定【至元十二年】龐義【至元十四年】髙嶽

馬某髙某

管某

州達嚕噶齊沙木斯迪音【大徳三年】烏魯斯巴哈【大徳三年】布延岱【至大元年】

阿舒【至大元年】庫克特穆爾【皇慶二年】廉伊勒吉哈雅【至治元年】長壽【至治元年】

阿喇特納【泰定元年】靑沙津【泰定三年】

揚珠格爾【天歷二年】哈喇岱【至順元年】

知州儀叔安【元貞二年】趙鐸【大徳三年】郭敬【大徳六年】

髙淵【大徳十一年】王處約【至大三年】趙唐速【皇慶二年】盧克治【延佑二年】舒穆嚕進【延佑六年】孫邃【至治三年】

朱紱【泰定四年】王招孫【至順元年】李衡【元統二年】

同知趙衍【元貞元年】

阿哩衮【元貞二年】李貞【大徳二年】

紐赫安國【大徳二年】龐元良【大徳五年】

賈鍔【大徳六年】�丁【大徳十年】

李世榮【大徳八年】田晟【大徳十一年】

張紹祖【至大二年】倪顯【皇慶元年】

默徳齊【延佑二年】托克托【延佑三年】

巴哈【延佑五年】索諾木巴勒【延佑六年】

溫綽巴徳濟【至治元年】賽音巴哈【泰定元年】

馬毅【泰定二年】囉壘【泰定四年】

王煦【天歷元年】廉阿齊拉哈雅【至順元年】李彬【至順二年】康廷瑾【至元元年】

州判賀慶【元貞元年】

杜昶【元貞元年】王國寶【大徳元年】康塔布岱【大徳二年】李貞【大徳四年】

朱夢澤【大徳二年】李儼【大徳七年】

袁佑【大徳八年】張斌【大徳十年】

劉珪【至大元年】按圖拉【至大三年】顧忠【皇慶元年】李濟【延佑元年】

程額森布哈【延佑二年】馮榮祖【延佑四年】李徳元【延佑五年】劉弘裕【延佑七年】胡克讓【至治元年】荊周翰【至治三年】郭文進【泰定元年】朱繼善【泰定三年】房思恭【泰定四年】吳喜【泰定四年】

趙銳【至順元年】趙元善【至順元年】崔圖們岱爾【元統元年】馬馴【至順三年】

楊振孫【至元元年】範政【至元二年】

陳聚【至元三年】

江寧縣

達嚕噶齊吳徳

阿爾布色額伯爾沁

耨埒蒙古岱

巴延和塔拉巴哈

圖嚕默色哈雅必實哷勒【承直】徹爾諾海

金剛努【忠翊】蘇爾約蘇【承務】和斯巴哈【進義】

縣尹李某

曹珪【承事】傅雯【承事】

王某王仁【承事】

宋﹝木巳﹞【承事】王蒙【承事】

馮某【徵事】王挺【承事】

張守忠【承事】陳思問【承務】孫忠【承務】盧從道【承務】張恪【承務】錢遵【承務】

盧世歡【承務】丘世良【承事】南英【承務】王謙【承事】

張遜【承務】章秉仁【承事】

主簿扈揀【登仕】

梅鼎【將仕】劉琚【進義】

皇甫信【迎義】烏嚕斯巴哈

實默巴延徹爾【將仕】劉徳【進義】

朱端【將仕】田某【進義】

朱宗儀【將仕佐】程霦龍【進義】

劉克隆【將仕】朱立夫【將仕佐】陳益【將仕】翟亮【進義】

侯天麒【進義】王良輔【進義】

縣尉江淵【至元十二年】周允忠李宗義

王文友林天澤

郝本仁李思敬

魏居仁特穆爾齊

劉繼祖黃貴

安仁蘇哷

孫某

上元縣

達嚕噶齊按達拉【承務】

額森巴哈【承直】瑪哈穆特沙【忠顯】超爾【進義】諾海【保義】

縣尹謝佑【承事】

劉禎【承事】劉徳茂【承事】習瓀【承務】鄧澍【承務】

歐陽旺札勒圖【承務】張昴【承徳】

朱良弼【承事】曲克明【承事】黃巴延【承直】王禮【承務】

田賢【承務】王樞【承務】

主薄陳良弼【將仕】

王欽【進義】陳守忠

喬嶽【進義】吳巴延特穆爾【將仕】鄭安道【進義】李良臣【進義】

李萃【進義】

句容縣

達嚕噶齊阿里

蒙古岱烏格齊【進義】

呼遜【惇武】哈克傘【惇武】

托克托【進義】唐古貸【徵事】

伊哷珠【惇武】實喇卜丹

塔塔爾【惇武】塔瑪沙【忠顯】

巴哈【忠顯】伊哷森哈雅【進義】哈喇【承徳】塔斯岱【承務】

阿雅噶齊【承務】愛實【承直】

諾海【進義】綽羅【惇武】

縣尹李端辰【將仁】唐正叔【從仕】何源【將仕】

葛某完顏著【承事】李璘【承事】顏世榮【承事】烏雅瑛【承事】田郁【承事】

陳良驥【承事】王澤【承事】

趙靖【忠翊】朱全【承事】

王堅【承務】謝潤【承務】

成天瑞【承務】劉瑾【承務】

程恭【承務】李博囉岱【承務】孟禎【承務】殷禎【承務】

李思雍【承徳】李允中【承直】林仲節【承事】李溥【承務】

主簿米某

蔡勉荊某

王日升【將仕佐】安惟演【將仕佐】

劉公正【將仕佐】姚英【將仕佐】

蕭善【將仕佐】張秉禮【將仕佐】

陳桂發【將仕佐】張善【進義】

畢拜都【進義】劉沆【將仕佐】

戴徳仁【保義】黃﹝王玉﹞【進義】仲嘉努伊哷特穆爾【將仕佐】孫怡老【保義】巴哈喇實【進義】

陳眞孫孫琛【將仕佐】

黃邁珠【特恩】樊嗣祖【進義】

縣尉張某

王信孟順【收賊黃華賞官】馬均董信

鄒飛【收賊黃華賞官】劉毅

時茂何楊珠格爾臺

李天瑞摩哩達實

楚色李孜

陳獻徳【賞官】張鉉

道拉實張奎

錄事司

達嚕噶齊阿喇齊

額布根達實罕

吉達伊實哈雅特穆爾巴哈訥默古哩巴延罕都托音本巴

錄事成祚

圖斯姬世元

趙彪翼賈剛毅

劉濟潘昧

劉微孟克謙

錄判白瀆

胡文郁孫巴延徹爾儲巴延岱周應奎

巴延徹爾王淵按漢書王嘉曰孝文帝時居官者長子孫以官爲氏其二千石長吏亦皆安官樂職然後上下相望莫有苟且之意及孝宣親政以爲太守吏民之本數變易則下不安民知其將久不可欺罔乃服從其教化故侍中尙書功勞當遷及有異善至於子孫終不攺易黃霸亦云數易長吏送故迎新之費及姦吏緣絕簿書盜財物公私耗費甚多皆常出於民羅泌路史曰治國之道牧民而已牧民猶牧馬必人安其馬馬習其人胡爲而數易之嘗試語如建康一會府爾而史氏之所志自開寶八年盡乾道之三二百載中牧民之使已百二十有五易其罷去若祠去與夫致仕而去者咸六不祿若憂去者五不見其去之期者二十一召去者十有五而卽除者五十有六其得滿而替者三十有一而已或一年或半年或一月或二三月若王益柔之至甫六日而遷應天府矣再任甫七月而馬亮乃四受部然亦未嘗一因任者區區徠往俗安得不呰窳民安得不罷敝哉府之邑屬五可知矣府與邑屬宰牧若此天下又可知矣泌所論乃建康畱守史正志所書切中時獘附著於此俟觀者考焉至大金陵新志卷七元

張鉉撰

田賦志易系曰何以守位曰仁何以聚人曰財理財正辭禁民爲非曰義夫天生五材民並用之盈天地間皆財也然爲治以得民心爲本賦之有經取之以時用之有節則財恆裕而民不困禹貢揚州厥上塗泥厥田下下惟人工修而山澤之利廣故其賦反居下上雜出中下不與田之等相當歷代貢賦視時輕重其詳弗可究知以宋史考之東南之取於民者亦已悉矣豪民大家籠水陸之利人莫能與之爭田連阡陌其取於農者十嘗五六官不爲之限制也及陷於罪沒入之又卽其私租以爲稅額計日責收蹙以嚴刑重以他色貢斂故小民樂歲食常不足一有水旱之災不徙而死耳江淮以南大抵皆然有能陳叔世之獘均什一之制少予民以固根本者哉【漸西賈似道公田建康括到吳府圩田及歸附之際沒官田土皆以私租爲額】今國家都燕大資海運歲漕東南粟數百萬而舟行類多失亡集慶以便轉輸恆足倉廩以待徵發稽古驗今作田賦志

歷代沿革景定志曰建康乃揚州一郡古今國都多在焉田賦之制凡幾變更晉宋立限田之式齊梁爲寬賦之條陳末淫奢僞唐僭侈苛賦橫斂一切不卹而民不勝其虐天啟我宋鏟僞除苛拯民塗炭蠲無藝之徵損折變之例嚴者弛之重者輕之而民力紓矣剖符授節選用廉平安富卹貧損上益下而仁澤溥矣今之建康號爲樂國勤無曠土富無負租本根所由固也【晉平吳之後有司奏王公以國爲家京城不宜復有田宅未暇作邸當使城中有往來之處近郊有芻豪之田今可限之國王公侯京城得有宅一處近郊田大國十五頃次國拾頃小國柒頃城內無宅城外有者皆聽畱之男子一人占田柒拾畝女子三拾畝其丁男課田伍拾畝丁女貳拾畝次丁男半之女則不課其官第一品伍拾頃每品減伍頃爲之差第九品拾頃而又各以品之髙低蔭其親屬多者及九族少者三代宗室國賓先賢之後士人子孫亦如之而又得蔭人爲衣食客及佃客量其官品以爲差降晉成帝威和五年初稅田畝三升孝武太元八年始增百姓稅米每口伍碩宋孝武帝大明初羊希爲尙書左丞時楊州剌史西陽王子尙上言山湖之禁𨿽有舊科人俗相因替而不奉熂山封水保爲家利自頃以來頹弛日甚富彊者兼嶺而占貧弱者薪蘇無托至漁采之地亦又如玆斯實害理之深獘請損益舊條更申恆制有司檢壬辰詔書擅占山澤彊盜律論贓壹丈以上皆棄市希以壬辰之制其禁嚴刻事旣難遵理與時弛而占山封水漸染復滋更相因仍便成先業一朝頓去易致怨嗟今更刊革立制五條凡是山澤先恆熂鑪種竹木薪果爲林仍及被湖江海魚梁﹝魚酋﹞﹝上此下黑﹞恆加工修作者聽不追舊官品第一第二品聽占山三頃第三品第四品貳頃伍拾畝第五品第六品貳頃第七品第八品壹頃伍拾畝第九品及百姓壹頃皆依定格條上貲簿若先已占山不得更占先占足若非前條舊業一不得禁有犯者水土一尺以上並計贓依常盜論除晉咸康二年壬辰之科從之齊髙帝初竟陵王子良上表曰宋文帝元嘉中皆責成郡縣孝武徵求急速以郡縣遲緩始遣臺使自此公役勞擾凡此輩使人旣非詳愼貪險崎嶇以求此役朝辭禁門情態卽異暮宿村縣威福便行驅迫郵傳折辱守宰瞻郭睹境飛下嚴符但稱行臺未明所督設總曹屬震驚都邑深村遠裏俄刻十倠或尺布之逋曲以當疋百錢余稅且增爲千誑云質作尙方寄系東治百姓駭迫不堪其命恣意贓賄無人敢言貧薄禮輕卽生謗讟愚謂凡諸撿課宜停遣使明下符旨審定期限如有違越隨事糾坐則政有常典人無怨嗟子良又啟曰今所在谷價𨿽和室家饑嗛縑纊𨿽賤駢門裸質而守宰務在裒刻圍桑品屋以準貲課致令斬木發瓦以充重賦破人敗產要利一時東郡使人年無常限郡縣相承準令上直每至州臺使命切求迫急乃有畏失嚴期自殘軀命亦有斬絕手足以避徭役守長不務先富人而惟言益國豈有人貧於下而國富於上耶自東到寓居江左百姓南奔者並謂之僑人往往散居無有土著而江南之俗火耕水耨土地卑濕無有蓄積之資諸蠻陬俚洞沾沭王化者各隨輕重收財物以裨國用又嶺外酋帥因生口翡翠明珠犀象之饒雄於鄕曲者朝廷多因而注之以收其利歷宋齊梁陳皆因而不攺其軍國所須雜物隨土所出臨時折課市取乃無常法定令列州郡縣制其任土所出以爲徵賦其無貫之人不樂州縣編者謂之浮浪人樂輸亦無定數任量惟所輸終優於正課焉佃客丁男調布絹各二丈絲三兩綿八兩祿絹八尺祿綿三兩二分租米五碩丁女並半之男年十六亦半課十八正課六十六免課其男丁每彰役不過二十日其田畝稅米二升蓋大率如此其度量三升當今一升秤則三兩當今一兩尺則一尺二寸當今一尺】又曰五縣田賦參乾道志百年之間互有虧增田則今少於昔者三百餘萬畝昔未有沙田營田所載者已百柒拾柒萬貳千捌百餘今其實數並沙田營田止肆伯三拾肆萬壹千陸伯余【上元山田肆拾三萬伍千玖伯畝圩田貳拾萬三千玖伯捌拾畝沙田拾壹萬貳千畝營田貳千捌伯玖拾畝江寧山田貳拾陸萬貳千壹伯畝圩田拾捌萬壹千三伯畝沙田肆萬肆千三伯畝總領所營田玖千陸伯玖拾畝地壹千捌伯畝艸塌水漾地壹伯三拾畝轉運司營田地共貳千畝句容田柒拾肆萬三伯臺畝地貳拾陸萬臺千肆拾壹畝沙田壹千壹百貳拾三畝沙地蘆場等三千伍伯玖畝營田伍千捌伯玖拾伍畝地壹千玖伯玖畝溧水山田伍拾萬壹千肆伯三拾三畝肆角捌拾柒步半圩田貳拾玖萬壹千壹伯三畝沙田壹千三伯玖拾畝營田三千肆伯柒拾捌畝營地壹伯陸拾貳畝溧陽田玖拾伍萬陸千柒伯伍畝地捌拾萬壹千肆伯柒拾肆畝圩田三萬壹千柒伯柒拾陸畝各有奇又曰營租者紹興初以閒田立官莊畸田募人耕墾此營田之始也初以軍耕後以民耕初以稻入後以錢入初以飼馬后以餉軍初則優其課蠲其徵而民樂趍之後則畏而欲避之籍不能攺矣今隸總領所者田地貳萬柒千柒伯柒拾畝租錢肆千肆伯貳拾貫各有奇又有麥及馬料之入焉沙租者沙磧地民墾種谷或長蘆縣收其租錢自淳佑八年田事所經理縣不得與而隸總領所田納米地納錢寶佑三年有旨三分減一以寬民力今沙田沙地拾陸萬貳千三伯伍拾捌畝租米肆萬貳千肆伯肆拾柒石各有奇錢不與焉寶慶句容嘉定溧陽二志與二郡誌又不同】夏料則今多於昔【折帛錢三拾肆萬壹千肆伯三拾三貫玖伯肆拾貳文錢會中半於內除豁江坍寨占並本府運司合抱認江寧句容縣和買役錢共壹萬壹千貳伯肆貫貳伯伍拾伍文外實催三拾三萬貳伯貳拾玖貫陸伯捌拾柒文錢會中半絹紬共捌萬陸千柒拾壹疋伍丈肆尺貳寸捌分伍釐內貳千捌伯肆拾疋壹丈伍尺玖寸元系折紬照科折則例紬每疋折錢伍貫絹每疋亦折錢伍貫遂將上件紬並攺折絹催納絲伍千貳伯柒拾伍兩綿三拾三萬玖千六百玖拾肆兩小麥三千陸拾碩各有奇】秋料則昔多於今【米拾玖萬玖千壹拾柒碩折艸豆錢貳萬三千陸伯貫布貳千肆伯伍拾柒疋蘆﹝艼去丁攺發﹞穰艸不與﹝艼去丁攺發﹞音廢蘆席也以領計米鋪襯蘆席也南唐沿徵之一也】其間賦稅窠名義有昔無今有昔有今無者皆未詳其故意者田有坍毀或有撥隸賦有因革或有虧增姑按今府縣所報觀之其制亦煩矣【戚氏云修景定志者在其時猶不能知其故況今去景定又數十年其詳豈可一一追究哉夫古者制地有常使民易於共上若名色出沒不一則是明除暗增愚而獘之之祔何足取耶其錢米之數與所隸亦皆不一米用文思院斛名當今七斗又有軍斗當今七升弱錢有見錢會子關子故老言所見其法三變矣初見會子十六界上盡寶缾蓋其始貫當見錢百文錢且難得欲重之行十七界貫當錢柒拾柒文謂之官省錢後又減至柒拾貳文柒拾文以至伍拾貳文則爲十八界大小會子矣十八界上畫銀定其文曰貳伯文者爲小會子壹貫當錢伍拾貳文曰壹貫文者爲大會子壹貫當錢貳伯陸拾文壹當伍也最後行十九界關子上畫火珠貫當大會子三貫類若此故不可詳其所隸府之外有總領所轉運司句容志歲解饒州提刑司錢百伍拾貫新安誌歲解逮康府絹伍千疋後減半句容志月收秋苗錢月不同歲三月則給責僧道僧貳伯柒拾肆員錢柒伯肆拾貫道士伯柒拾柒員錢三伯柒拾貫身丁職事師號等有差此又與諸志不同者】景定二年江東轉運司括到吳府圩田租數隸建康府上元溧水兩縣者歲計租米壹萬三千柒伯柒拾捌碩捌斗捌升肆合伍勺租麥壹拾肆碩伍斗玖升伍合並文思院斛撥入淮西總領所理充支遣【吳參政淵丞相潛得罪黜罷所沒之田歸附後又有斷沒朱張錢糧溧陽州並在城錄事司皆有糧稅】稅田租米不在此數前宋卹民者有眞徳秀張埏李大東馬光祖趙時侃陸子遹諸公詳見舊志

田土集慶路州司縣屬官民田土經理實數總計柒萬柒仟伍伯貳拾捌頃三拾壹畝貳分貳釐貳絲貳忽夏稅秋糧租課土貢錄事司官民田土系官地貳仟貳伯伍拾肆畝肆分財賦田地田貳拾陸頃捌拾陸畝捌分伍釐壹毫地貳拾陸頃柒拾壹畝三分伍釐捌毫江寧縣官民田土玖仟玖伯伍拾捌頃貳拾壹畝玖分壹釐肆毫官田土壹仟捌伯貳拾頃三拾玖畝貳分三釐肆詫民田土捌仟壹伯三拾柒頃捌拾貳畝陸分捌釐元科田土玖仟三伯肆拾三頃壹拾柒畝陸分柒釐玖毫官田壹仟陸伯陸拾肆頃三拾玖畝玖毫田伍伯伍拾伍頃貳拾壹畝肆分玖釐地貳伯柒拾貳頃三拾三畝壹分伍釐伍毫山三拾壹頃壹拾伍畝貳分柒釐住基貳拾捌畝伍分肆釐塘伍畝捌分伍釐艸塌貳拾柒頃陸拾捌畝陸分玖釐蘆地三伯捌拾玖頃柒拾畝三分三釐肆毫菱溝貳頃三拾壹畝陸分陸釐鴈蘆地玖拾頃壹拾壹畝壹分堽壹頃壹拾畝貳分玖釐沙地壹伯三拾陸頃玖拾貳畝貳分貳釐水漾三拾伍頃伍拾柒畝捌分捌釐官蕩蘆地壹伯貳拾壹頃玖拾貳畝伍分三釐民田土柒仟陸伯柒拾捌頃柒拾捌畝陸分柒釐田肆仟柒伯三拾貳頃柒拾壹畝伍分柒釐地壹仟三伯貳拾捌頃三拾捌畝柒分柒釐山壹仟三伯肆拾伍頃壹拾柒畝伍分肆釐住基陸拾玖頃陸拾捌畝伍分貳釐艸塌貳頃柒拾畝捌釐蘆地陸拾貳頃伍畝肆分伍釐蘆蕩壹伯貳拾捌頃捌拾捌畝伍分白沙蕩三頃水塘三頃伍拾貳畝貳分柒釐菱漾陸拾伍畝貳分貳釐水漾壹拾畝柒分伍釐堽壹頃玖拾畝自實田土陸伯壹拾伍頃肆畝貳分三釐伍毫官田壹伯伍拾陸頃貳分貳釐伍毫田壹拾陸頃三拾玖畝捌分三釐地三拾三頃陸拾三畝三分柒釐玖毫山三頃陸拾柒畝柒分貳釐住基肆畝三分貳釐塘陸畝伍分壹釐蘆地壹拾貳頃捌拾玖畝柒分柒釐伍毫艸塌貳拾伍頃壹拾捌畝玖分三釐沙地貳拾貳頃捌拾貳畝肆分柒釐壹毫水漾貳拾伍頃捌拾三畝三釐沈水白沙玖頃柒拾肆畝柒分伍釐菱溝壹頃玖畝陸分陸釐鴈蘆地壹拾肆頃伍拾玖畝捌分伍釐民田肆伯伍拾玖頃肆畝壹釐田貳伯貳拾頃壹拾壹畝伍分貳釐地捌拾陸頃陸拾畝伍分玖釐山壹伯三頃玖拾畝伍分三釐住基柒拾壹畝陸釐塘柒頃陸拾貳畝肆分蘆地貳拾柒頃肆拾貳畝三分貳釐艸塌壹拾貳頃陸拾伍畝伍分玖釐上元縣官民田土壹萬玖仟玖伯柒拾頃捌拾伍畝貳分柒釐柒毫貳絲貳忽元科田土玖仟玖伯捌拾伍頃肆拾貳畝陸分三釐捌毫陸絲壹忽官田土捌伯捌拾捌頃陸拾伍畝貳分柒毫伍絲壹忽田肆伯肆拾陸頃三拾壹畝貳分貳釐三毫陸忽地貳伯肆頃壹拾捌畝柒釐三絲山壹伯柒頃肆拾捌畝捌分捌釐肆毫捌絲伍忽塘壹拾陸頃三拾畝伍分柒釐玖毫三絲蘆蕩壹伯陸頃貳拾玖畝伍分捌釐雜產捌頃陸畝捌分柒釐民田土玖仟玖拾陸頃柒拾柒畝肆分三田伍仟三伯柒拾捌頃陸拾貳畝陸分玖釐陸毫三絲地壹仟肆伯三拾捌頃玖拾陸畝伍分貳釐伍毫捌絲山貳仟柒拾壹頃捌畝伍分伍釐伍毫塘壹伯玖拾伍頃捌拾柒畝壹分玖釐肆毫雜產壹拾貳頃貳拾貳畝肆分陸釐開除聽候田土柒伯伍拾頃柒拾貳畝玖分肆釐柒毫官田土田伍拾三頃貳拾畝陸分玖釐伍毫地柒頃柒拾玖畝肆分貳釐貳毫壹絲民田土田肆伯玖頃三拾玖畝三分肆釐地捌拾伍頃伍拾柒畝肆釐山壹伯柒拾貳頃三拾陸畝陸分貳釐塘貳拾貳頃三拾玖畝捌分貳釐自實田土玖仟貳伯三拾肆頃陸拾玖畝陸分玖釐壹毫陸絲壹忽官田土捌伯貳拾柒頃陸拾伍畝玖釐伍絲壹忽田三伯玖拾三頃壹拾畝伍分貳釐捌毫陸忽地壹伯玖拾陸頃三拾捌畝陸分肆釐捌毫貳絲山壹伯柒頃肆拾捌畝捌分捌釐肆毫捌絲伍忽塘壹拾陸頃三拾畝伍分柒釐玖毫三絲蘆蕩壹伯陸頃貳拾玖畝伍分捌釐雜產捌頃陸畝捌分柒釐民田土捌仟肆伯柒頃肆畝陸分壹毫壹絲田肆仟玖伯陸拾玖頃貳拾三畝三分伍釐陸毫三絲地壹仟三伯伍拾三頃三拾玖畝肆分柒釐伍毫捌絲山壹仟捌伯玖拾捌頃柒拾壹畝玖分三釐伍毫塘壹伯柒拾三頃肆拾柒畝三分柒釐肆毫雜產壹拾貳頃貳拾貳畝肆分陸釐句容縣官民田土壹萬貳仟捌伯貳拾柒頃伍拾三畝陸分貳釐官田土肆伯肆拾伍頃三拾伍畝三分貳釐田貳伯陸拾捌頃柒拾柒畝伍分地伍拾伍頃伍拾貳畝貳釐山壹伯壹拾頃貳拾壹畝貳分玖釐雜產壹拾頃捌拾肆畝伍分壹釐民田土壹萬貳仟三伯捌拾貳頃壹拾捌畝三分田柒仟貳伯肆拾捌頃玖拾陸畝伍分伍釐地壹仟捌拾頃伍拾柒畝陸分肆釐山肆什貳拾壹頃柒畝貳分貳釐塘肆頃玖拾伍畝雜產貳拾陸頃陸拾壹畝捌分玖釐溧水州官民田土壹萬陸仟玖伯捌拾伍頃玖拾陸畝玖釐官田土壹仟柒拾伍頃肆拾玖畝伍分貳釐田壹仟肆拾肆頃柒拾肆畝柒分三釐地貳拾貳頃玖畝捌分山伍頃捌拾柒畝伍分陸釐桑園壹畝柒釐水蕩貳拾壹畝塘壹拾貳畝玖分壹釐雜產貳頃肆拾貳畝肆分三釐民田土壹萬伍仟玖伯壹拾頃肆拾陸畝伍分玖釐田捌仟捌伯貳拾伍頃貳拾三畝玖分地壹仟肆拾柒頃陸拾伍畝三分陸釐山三仟捌伯柒拾頃貳拾肆畝柒分三釐桑園柒伯貳頃伍拾陸畝柒釐塘貳伯玖拾柒頃貳拾陸畝伍分三釐雜產壹仟壹伯陸拾柒頃伍拾畝溧陽州官民田地山蕩共壹萬柒仟柒伯玖頃陸拾貳畝壹分壹釐元科田地山壹萬陸仟陸伯肆拾柒頃三拾畝伍分柒釐玖毫田畝仟柒伯三拾肆頃貳拾陸畝玖分三釐地肆仟壹伯玖拾伍頃伍拾壹畝玖分肆釐陸毫山貳仟柒伯壹拾柒頃伍拾壹畝柒分三釐經理田地蕩壹仟陸拾貳頃三拾壹畝伍分三釐壹毫田捌伯捌拾肆頃肆拾貳畝肆分柒毫地壹伯柒拾柒頃陸拾貳畝肆分柒釐肆毫蕩貳拾陸畝陸分伍釐

貢賦在城錄事司系官稅糧小麥肆伯肆拾柒碩貳斗肆升玖合租錢貳伯三拾壹定肆拾肆兩肆錢玖分黃豆肆伯肆拾柒碩貳斗肆升玖合粳米壹碩三斗捌升捌合紅花花貳仟玖伯捌斤陸兩貳錢鈔貳伯三拾貳定三拾三兩伍錢伍分房錢貳伯陸拾伍定壹拾玖兩三分壹釐【內有丰和棚租錢壹拾貳定】酒醋課中統鈔貳仟捌伯伍拾玖定壹拾壹兩壹錢陸分肆釐【內醋課錢陸拾捌定貳拾伍兩玖分貳釐】歷日錢三拾壹定壹拾伍兩在城稅務歲辦伍仟壹伯柒拾肆定壹拾伍兩伍錢陸分陸釐財賦菜地錢貳拾伍定壹拾肆兩玖錢壹分房地錢中統鈔玖拾陸定玖兩十場水面錢壹伯壹拾陸定貳拾伍兩秦淮河水面錢中統鈔貳拾肆定歲貢土物滿殿香曲壹萬斤貉皮壹拾伍張江寧縣系官稅糧絲伍仟伍伯肆拾貳斤壹拾肆兩伍錢貳釐陸毫綿貳仟陸伯捌拾玖斤壹拾兩捌錢貳分布玖拾匹柒尺陸寸三分貳釐鈔壹伯壹拾三定貳拾伍兩玖錢壹釐黃豆肆伯貳拾柒碩柒斗陸升小麥肆伯伍拾柒碩捌斗三升壹合粳米貳萬肆拾肆碩玖斗柒合肆勺酒醋課程柒伯壹拾貳定貳拾伍兩肆錢伍分陸釐房地錢貳拾玖定肆拾三兩伍錢捌釐捌毫蘆課壹伯肆拾捌定肆拾伍兩三錢陸分歷日錢陸拾貳定三拾玖兩伍錢財賦酒醋課程陸伯捌定壹拾兩肆錢租錢肆伯伍拾陸定玖兩捌錢陸分陸釐田地山租錢柒拾捌定三拾三兩壹錢伍分艸塌蘆地租錢三伯陸拾柒定貳拾肆兩伍分壹釐茭溝租錢肆定肆拾玖兩陸錢陸分伍釐河泊租錢伍定三兩稅糧大麥肆伯壹拾碩三斗陸升貳合小麥柒伯伍拾碩陸斗壹升貳合紅花捌伯三拾捌斤壹拾兩肆錢伍分粳米肆仟貳拾伍碩伍斗貳升三合陸勺粳稻陸伯伍拾三碩捌斗肆升柒合黃豆壹仟三伯陸拾碩肆升捌合肆勺歲貢土物貉皮柒伯陸拾張半上元縣系官稅糧絲壹萬壹仟伍拾柒斤柒分肆釐肆毫綿三仟柒伯玖拾伍斤壹拾貳兩玖錢貳釐壹毫布肆伯玖拾壹疋捌尺肆寸三分壹釐鈔玖拾壹定壹拾肆兩貳錢玖分三釐三毫黃豆伍拾碩壹斗貳升小麥三拾陸碩柒斗伍升貳合三勺壹抄柒撮粳米三萬貳仟捌伯伍拾肆碩玖斗陸升柒合鈔貳定貳拾兩壹錢柒分捌釐酒醋課程壹仟伍伯肆拾肆定肆拾肆兩三錢柒分房地錢陸拾貳定柒兩闕錢陸分肆釐蘆課壹伯壹拾柒定肆拾陸兩陸錢陸分伍釐歷日錢柒拾壹定肆拾陸兩三錢財賦課程中統鈔伍伯三拾玖定肆拾陸兩貳錢肆分玖釐田地山蕩等租錢伍拾壹定三拾兩捌錢陸分陸釐艸塌蘆地租錢肆伯柒拾三定肆拾玖兩柒分肆釐河泊水面並帶辦渡租錢玖定貳拾伍兩園圃租錢貳定三拾肆兩玖錢冰窨租錢壹定三拾兩菱溝租錢貳拾陸兩肆錢玖釐稅糧小麥三伯捌碩壹升陸合紅花壹仟肆伯伍拾捌斤捌兩肆錢玖分綿貳拾陸斤陸兩捌錢柒分伍釐粳米壹萬伯陸拾三碩肆斗伍升捌合陸勺豆壹仟三伯貳拾碩柒斗柒升玖合歲貢土物貉皮柒伯陸拾陸張句容縣稅糧絲壹萬壹仟陸伯玖斤玖兩柒錢陸分綿貳仟捌伯玖拾伍斤捌兩三釐鈔陸拾貳定貳拾貳兩貳錢肆分肆釐官米三仟玖伯伍碩壹斗貳合民米三萬三仟陸伯柒拾陸碩伍斗肆升玖合酒醋課壹仟伍伯三拾肆定三兩伍分茶課貳拾定房地錢壹拾伍定壹拾壹兩玖錢壹分貳釐歷日錢捌拾陸定三拾陸兩柒錢生帛局造辦棗褐鴉靑明綠白色紵絲斜紋肆伯玖拾伍段縣務稅課三伯伍拾玖定貳拾玖兩伍錢肆釐常寧務稅課貳伯捌拾肆定拾肆兩捌錢捌分白土務稅課貳伯壹拾捌定三拾貳兩東陽務稅課壹伯三拾定貳拾伍兩帶辦財賦課程柒拾柒定肆拾柒兩歲貢土物貉皮壹仟玖伯捌拾陸張瓴毛捌仟壹伯根茅山蒼朮貳伯斤溧水州系官稅糧絲壹萬三仟肆拾玖斤壹拾伍兩貳錢陸分捌釐綿柒仟陸伯伍拾柒斤柒兩伍分柒釐鈔壹伯三拾陸定壹兩伍分壹釐粳米捌萬玖仟柒伯貳拾陸碩陸斗壹升伍合麥柒伯肆拾碩捌斗玖升陸合豆貳拾碩肆斗肆升肆合糯米貳伯肆拾三碩壹斗貳升肆合租課租錢貳拾陸定肆拾三兩陸錢玖分壹釐課鈔肆伯肆拾壹定三拾陸兩玖錢江淮財賦稅糧絲貳拾伍斤玖兩伍錢粳米肆萬捌仟玖拾伍碩三斗三升玖合麥肆拾壹石陸斗三升糯米貳伯肆拾三碩壹斗貳升肆合租課鈔肆伯伍拾三定肆拾肆兩陸錢壹分玖釐酒醋課歲辦總計貳仟三伯貳拾柒定三拾伍兩陸錢捌分肆釐稅課在城務官塘務東埧務髙淳務歲計總辦柒伯玖拾伍定肆拾捌兩伍錢貳分伍釐歷日錢壹伯貳拾伍定貳陸兩貳錢歲貢土物羖﹝羊歷﹞羊皮陸伯伍拾尺翎毛捌仟壹伯根貉皮貳伯肆拾柒張半溧陽州系官稅糧官稅絲壹伯壹拾柒斤壹拾壹兩捌錢柒分肆釐貳毫綿柒拾肆斤貳兩陸分捌釐柒毫折錢肆定捌兩貳錢陸分捌釐陸毫民稅絲柒仟伍拾捌斤壹兩肆錢玖分捌釐綿三仟貳伯壹拾伍斤壹兩伍錢三釐三毫折錢壹伯肆拾壹定肆兩柒錢捌釐肆毫官糧肆仟捌伯三拾玖碩柒斗三升伍勺民糧三萬玖仟玖拾陸碩貳斗三升柒合酒醋課程壹仟柒伯肆拾捌定貳拾壹兩柒錢肆分茶課貳拾三定三拾三兩肆錢柒分伍釐歷日錢壹伯伍拾壹定壹拾壹兩伍錢房地錢壹定壹拾陸兩陸錢肆分回回包銀錢壹拾陸定江淮財賦稅糧絲肆拾柒斤柒兩柒錢柒分伍釐小麥壹伯捌拾玖碩伍斗貳升捌合白米陸伯玖拾捌碩玖斗玖升壹合糙米貳萬貳仟伍伯肆拾玖碩捌斗柒升肆合租課錢長塘河泊漁課玖拾玖定肆拾捌兩伍錢貳分山租水蕩錢柒定貳拾伍兩玖錢伍分房地租錢壹定三拾壹兩肆錢江淛財賦稅糧絲玖斤柒兩陸錢三分三釐小麥壹伯伍拾三碩三斗肆升壹合捌勺白米伍伯肆拾伍碩三斗柒升壹合玖勺糙米肆仟柒伯陸拾碩壹斗玖升肆合租錢山租蕩錢壹定三兩柒錢三分房地錢壹定貳兩捌錢貳分善農稅糧小麥壹拾捌石伍斗柒升三合白米陸拾肆石三斗貳合糙米壹仟貳伯柒拾三石肆斗三升柒合在城務前陳務舉善務歲辦壹仟三拾三定肆拾柒兩貳錢歲貢土物珠子米貳拾貳碩【江淛財賦糧內辦納】羊皮陸伯陸拾尺貉皮三伯柒拾貳張翎毛捌仟壹伯根本路溧陽句容諸局歲造段疋三仟貳伯件財賦局歲造段疋壹仟壹拾肆件

物產谷之品稻粳來牟菽麻粟帛之品羅絹紗花絹花紗四緊紗紡絲綿金之品金【句曲山】銅鐵【赤山】銅器【句容】藥之品玉屑【淮南子云出鐘山】石鍾乳【本艸云茅山土石相雜徧生茅艸以茅津相滋乳色稍黑而滑潤謂之茅山乳性微寒】禹餘糧【本艸云茅山甚有好者狀如牛黃重重甲錯其佳處乃紫色泯泯如面嚙無磣然用之宜細研以水洮取汁澄之勿令有沙土也】黃精【本艸云葉大根粗黃白色至夏華實】生人參【阮孝緒因母疾用藥﹖得生人參舊傳鐘山所出孝緒躬歷幽險累日不獲忽一白鹿前行至一所遂不見就求之果得然此見南朝偏都北藥罕至故以偶得爲異今不然耳】鹿梨【本艸云江寧府出一種小梨名鹿梨葉如茶根如小拇指彼處人取其皮治瘡癬及疥癩云甚效八月采】朮【陶隱在云蔣山白山茅山者爲勝】捲柏【建康記云出卷柏】石腦【陶隱居云今茅山東西平山並有鑿土龕取之】芍藥【陶隱居云今出白山蔣山茅山最好白而大】漧地黃【陶隱居云板橋者爲勝】柴胡麥門冬茵蔯王不畱行前胡敗醬石韋菝﹝艼去丁攺契﹞地楡京三稜甘遂牙子天南星鬼臼僊茅連翹紫葛桑上寄生地蜈蚣蕁麻茵蔯蒿【按本艸以上並出江寧】桔梗兔絲香附子罌粟荊芥蒼朮玄參百合百部白斂白及地黃地楡貫眾芫花半夏天門冬天僊藤威靈僊劉寄奴何首烏夏枯艸穀精艸【按本艸並出溧陽州】芝艸菖蒲南燭山桃【按本艸並出句曲山】覆盆子吳茱萸【按本艸並出溧水州】溪蓀艸側柏【並出句曲山】芝艸【龍僊芝參成芝燕胎芝夜光洞艸芝﹝艼去丁攺科﹞玉芝熒火芝夜光芝瑯葛芝並出茅山】香之品黃連香【出茅山】果之品來禽大杏海紅金錠梅紅桃綠李相公李【出句容】秦公梨櫻桃繡蓮藕芡實菱實蒲萄海門柿石橊香查西瓜甜瓜梧桐子地栗橘橙乳柑竹蔗荻蔗【出府境】福鄕柰【出句容】菜之品萵筍大蔥蘿卜【出溧水州】冬瓜筍茭白芹蔞蒿防風菜甘露子竹禽之品鳧鶉鳩魚之品鱘魚鱸魚邵魚【狀如鳶】蟹河魨石首鱭魚﹝魚扁﹞魚﹝魚回﹞魚金魚銀魚比目魚鰣魚魴魚﹝魚癸﹞魚蜆獸之品獐鹿【以上系舊志所載】酒【李白詩堂上三千珠履客甕中百斛金陵春唐人多以春名酒金陵春當時酒名也宋酒名有繡春堂畱都春等至今市酤皆通販他郡罕及其美或謂水味然也】紫毫筆【張文潛明道雜誌首載白樂天紫毫筆詩宣城石上有老兔食竹飲泉生紫毫予嘗問宣州筆工用毫皆陳毫宿州客所販宣兔毫不堪用蓋兔居原則毫全宣兔居山出入爲荊棘樹石所傷毫例短禿白公宣州發解進士宜知偶不問爾又北戶錄兔毫宣州歲貢靑毫陸兩紫毫三兩後又云王義之嘆江東下濕兔毫不及中山由是而言則宣城亦有兔毫不及北方勁健爲可用也然則毛穎傳李太白詩所言中山非溧水中山明矣廣志曰漢諸郡獻兔毫書鴻門題惟趙圜毫中用漢趙國中山國眞定國皆相近屬冀州唐人所謂中山指此然白詩又云宣城之人采爲筆千萬毛中選一毫毫𨿽輕工甚重管勒工名充歲貢君號臣兮勿輕用又曰起居郎侍禦史爾知紫毫不易致每歲宣城進筆時紫毫之價如金貴唐人皆能書知筆宣城諸葛氏筆得法擅薦當時唐之宣城升州皆貢筆前論中山非此得之矣但產毫之說凡物古今異宜者類多矣或一時選制之精升州進筆豈晉人遺法歷隋猶不絕是以作貢與】空靑【江乘地記曰樵采者常於山上得空靑此山一朝出雲零雨必降民人以爲常占】礬【出句容】茅山石【石次玉又有怪石】雨華臺石【朱希眞獵較集有以金陵小石種石菖蒲詩雲雨華臺上五色石慶元志其地名瑪瑙岡出五色小石堪爲環珥】石墨【茅山記費長房遇壺公得其術寓茅山之柬書符救人有功一日出山傾硯水澗中其石變色因號石墨至今取可書符】附子烏頭茯苓白朮枸﹝木巳﹞澤瀉黃連決明芎細辛貝母防風玄胡索黃獨山藥玉蕈紫芋金罌子茗【茅山誌並出山中芎曰茅芎附子山中名茅附比蜀產者實小而气劣性大去濕烏頭同】紅花【今充賦】懷香【嵇含懷香賦序余以太簇之月登於歷山之陽仰眺崇巒俯察幽汳及睹懷香生蒙楚之間曾見斯艸植於廣廈之庭或被帝王之圃在其遐棄遂遷而樹於中唐華麗則珠米婀娜苦實則可以藏書卞敬宗懷香贊曰有卉維翠因實制名蒙蒙菉葉荏荏弱莖寄芬微風寓秀閒庭懷而芳之爲翫於情懷唐本艸作蘹後作茴皆俗攺也與番舶來者不同近圃多種苗葉亦療病】﹝艼去丁攺縻﹞蕪【唐志曰香艸也魏武帝以藏衣中見﹝石間﹞內】甘棠【唐貢蓋卽海紅景定重出呂氏春秋果之美者棠實唐人詩有棠梨花】樝【二種本艸圖經云榠樝木葉花實酷類木瓜又曰樝子處處有之孟州特多主霍亂轉筋並煮汁飲之可敵木瓜食之去心間醋痰實初熟時其气芬馥人將寘衣笥中亦香此一種也曾極詩五和糝奇無處﹝上不下見﹞榠樝新熟壓枝香注云隱居五和糝中用之謂此又曰陳藏器云樝子本功外食之去惡心酸咽止酒痰黃水小於﹝韞去韋攺木﹞桲而相似北土無之中都有鄭注禮云樝梨之不臧者隱居云樝梨曰鉆之鄭公不識樝故云然古亦以樝爲果今則不入例爾又﹝韞去韋攺木﹞桲似樝子而小圖經云舊不著所出今關陜有之沙苑出者更佳其實大抵類樝但膚慢而多毛味尢甘治胸膈中積食去醋水下气止渴生熟皆宜此所謂樝又一種也今熟之者則呼爲﹝韞去韋攺木﹞桲】棗橙胡桃【梁沈約有爲柳世隆謝賜樂遊胡桃啟】菘【大菘近城十月出極大而美中盬虀梁太子有謝敕賚大菘記】頗陵【劉禹錫嘉話錄菠﹝艼去丁攺陵﹞本是頗陵語訛爾種自頗陵國來土人呼菠菜】以上見戚氏志【按商書伊尹獻令正東符婁仇州伊慮漚深夷蠻越漚請令以魚皮之鞞﹝魚則﹞之醬蛟叡利劍爲獻周王會圖周公旦主東方國靑焉黑﹝葛毛﹞謂之母兒揚州禺魚名解諭冠東越海蛤甌人蟬蛇於越納姑妹珍且甌文蜃共人玄貝海陽大蟹自深桂會嵇以鼉皆面西向此又商周之世揚州物貢大略不專在金陵產也】至大金陵新志卷八元

張鉉撰

民俗志孟子有雲天下之生久矣一治一亂聖人繼亂世之後必攺弦易轍奉天道以子萬民庶矣而富之富矣而教之是故六合同風而九州島共貫昔漢繼秦海內生齒十耗八九孝惠文景恭儉相承至孝武時煙火萬里雞犬相聞夫子所稱善人爲邦之效者當是時名儒董仲舒司馬遷之徒論其好尙咸謂宜損周之文用夏之忠此豈非春秋大一統之義哉而奉筐篋者乖遠謀事威武者圖近功智者病焉我世祖皇帝初命丞相淮安忠武王統師南伐嘗戒以當效曹彬勿妄有誅殺故金陵之降市不易肆休養生息幾及百年生齒日繁而儒術駸駸進用禮樂興矣金陵在江左風气特爲淳厚士民交際衣服飲食多中原遺俗今次其版章與前載所稱風俗之美作民俗志

戶口前代丹陽郡誌戶口有數而管隸地界與今不同西漢戶拾萬柒仟伍伯肆拾壹口肆拾萬伍仟壹伯柒拾東漢戶拾三萬陸仟伍伯壹拾捌口陸拾三萬伍伯肆拾伍晉戶伍萬壹仟伍伯宋書紀晉太康元康定戶肆萬壹仟壹拾口貳拾三萬柒仟三伯肆拾壹隋戶貳萬肆仟壹伯貳拾伍宋景定志所載戶口實數主戶壹拾萬三仟伍伯肆拾伍口貳拾貳萬壹仟柒伯伍拾伍客戶壹萬肆仟貳伯肆拾貳口貳萬陸仟肆伯肆拾壹上元縣主戶壹萬壹仟貳伯捌拾口壹萬伍仟柒伯捌拾伍客戶柒仟肆伯陸拾陸口捌仟柒伯伍拾柒江寧縣主戶壹萬壹仟三伯伍拾肆口壹萬陸仟肆伯捌拾伍客戶貳仟貳伯伍拾柒口貳仟肆拾柒句容縣主戶貳萬貳仟三伯柒拾口伍萬壹伯三拾客戶三仟玖伯玖拾陸口柒仟貳伯壹拾三乾道志句容主戶貳萬伍仟捌伯玖拾柒主丁口陸萬柒仟伍拾客戶貳仟肆伯玖拾陸客丁口伍仟柒伯陸拾陸較之景定主戶減貳仟伍伯貳拾柒客戶增壹仟伍伯溧水縣主戶貳萬貳仟伍伯貳口肆萬肆仟捌伯陸拾陸客戶貳仟貳伯伍拾玖口捌仟貳伯伍拾玖溧陽縣戶陸萬三仟玖伯捌拾三口壹拾三萬柒伯伍【皆主戶】乾道舊志溧陽主戶三萬壹仟貳伯壹拾貳口陸萬捌仟玖伯三拾壹客戶無較之景定主戶增三萬貳仟柒伯柒拾壹口增陸萬壹仟柒伯柒拾肆又按溧陽縣誌後漢爲大縣而戶不滿萬百官志縣戶萬以上爲令不滿爲長尉大縣二人小縣一人光和校官碑稱溧陽長左右兩尉東晉亦大縣晉志縣大置令縣小置長時置令唐戶萬以上縣尉二人開元上縣萬戶增一人城隍廟記尉三人員外尉一人義女碑尉四人宋慶曆七年戶逾二萬見題名序建炎中戶三萬陳子髙詩溢郭壺漿三萬戶𨿽詩語未實然近此數大元至元二十七年本路抄籍戶口戶口在城錄事司戶壹萬捌仟貳伯伍口玖萬肆仟玖伯玖拾貳南人戶壹萬伍仟壹伯肆口柒萬玖仟壹伯玖拾壹軍站人匠戶伍仟捌伯柒拾伍口貳萬陸仟貳拾柒無名色戶玖仟貳伯貳拾玖口伍萬三仟壹伯陸拾肆北人戶三仟壹伯壹口壹萬伍仟捌伯壹色目戶壹伯肆拾玖口貳仟玖伯壹拾玖漢人戶貳仟玖伯伍拾貳口壹萬貳仟捌伯捌拾貳江寧縣戶貳萬貳仟柒伯伍戶名三伯肆名男婦壹拾三萬貳仟柒伯捌拾柒口民戶壹萬玖仟玖伯柒戶計壹萬肆仟三伯伍拾柒口醫戶柒拾伍口伍伯柒拾壹淘金戶捌伯貳拾三口柒仟柒伯玖拾貳財賦佃戶伍伯柒拾三口三仟貳伯伍拾壹儒戶柒拾伍口肆伯貳拾伍弓手戶捌拾陸口捌伯肆拾陸樂人戶壹拾陸口壹伯壹拾貳無名色戶壹萬捌仟貳伯伍拾玖口壹拾萬壹仟三伯陸拾軍戶壹仟壹拾三口三仟玖伯三拾站戶肆伯玖拾壹口伍仟貳伯貳匠戶三伯柒拾三口三仟壹伯壹拾陸哈喇齊戶肆伯捌拾三口肆仟壹伯三拾柒鋪夫戶壹伯壹拾陸口壹仟壹伯肆拾肆上元縣戶貳萬玖仟貳伯柒拾柒南人戶貳萬捌仟貳伯陸拾陸儒戶柒拾肆醫戶玖拾肆弓手戶柒拾捌財賦佃戶壹仟玖伯伍拾柒貴戶壹拾壹哈喇齊戶柒伯捌拾捌民戶貳萬肆仟貳伯貳拾柒軍戶壹伯零陸急遞鋪夫戶肆拾陸匠戶肆伯三拾柒水馬站戶肆伯肆拾捌北人戶壹仟壹拾壹色目戶壹拾柒蒙古人戶壹拾肆輝和爾戶壹回回人戶壹契丹人戶壹漢人戶玖伯玖拾肆軍戶玖伯柒拾陸匠戶貳民戶壹拾伍馬戶壹句容縣戶三萬肆仟捌伯壹拾肆口貳拾壹萬肆仟柒伯玖拾南人戶三萬肆仟柒伯陸拾伍儒戶壹伯壹拾陸民戶三萬伍伯貳拾醫戶壹伯三拾柒財賦佃戶貳弓手戶壹伯壹拾哈喇齊戶柒伯三拾柒各投下元撥戶內析居戶三伯哈喇齊戶柒拾三圖圖爾哈戶貳伯貳拾三平章養老戶肆軍戶貳拾壹新附軍戶壹拾玖通事軍戶貳水馬站戶伍伯伍拾貳匠戶壹仟陸拾急遞鋪夫戶肆拾平章養老戶三伯圖圖爾哈另項伊蘇岱爾元擄軀口戶捌伯柒拾北人戶肆拾玖色目戶壹拾壹蒙古人戶柒輝和爾戶壹回回人戶貳河西人戶壹漢人戶三拾捌軍戶壹拾三民戶壹拾玖馬站戶壹儒戶貳運糧戶壹急遞鋪夫戶壹齊哩克昆戶壹溧水州南北諸色人戶伍萬柒仟捌伯玖拾陸口三拾壹萬陸仟肆伯貳拾伍南人戶伍萬柒仟捌伯伍拾伍民戶伍萬陸仟捌伯肆儒戶三伯三拾柒醫戶壹伯貳拾壹弓手戶柒拾柒財賦佃戶肆仟肆伯玖拾哈喇齊戶壹仟伍拾圖圖爾哈戶貳伯三拾玖各投下戶壹伯貳拾三【哈喇齊八十九圖圖爾哈三十四】無名色戶伍萬三伯柒拾貳站戶無伯捌水站壹伯捌拾肆馬站貳伯貳拾肆匠戶伍伯貳拾肆軍戶柒急遞鋪戶壹伯壹拾壹陰陽戶壹北人戶肆拾壹色目人戶陸漢人戶三拾伍溧陽州戶陸萬三仟肆伯捌拾南人戶陸萬三仟三伯陸拾伍儒戶壹伯三拾柒弓手戶玖拾馬站戶伍財賦佃戶壹仟捌伯柒拾三軍戶伍拾三急遞鋪夫戶貳拾肆醫戶壹伯捌匠戶玖伯陸拾三打捕戶壹伯壹拾柒齊哩克昆戶柒伯肆拾貳民戶伍萬捌仟陸伯壹拾圖圖爾哈戶陸伯肆拾三北人戶壹伯壹拾柒色目人戶壹拾玖漢人戶玖拾捌

風俗班固曰凡民函五常之性而其剛柔緩急音聲不同系水土之風气故謂之風好惡取捨動靜亡常隨君上之情欲故謂之俗古者以九州島列國爲論【周禮東南曰揚州晉書以爲江南之气慘勁厥性輕揚漢志楚有川澤山林之饒衣食還給不憂凍餓又曰江南卑濕丈夫多夭又曰本吳粵與楚接數相並兼故民俗略同】王吉言風百里俗千里則不同後世民多遷徙又禮樂政治時可易之況與世推移哉然猶有不大遠者是故善爲治者必先省之存復其美而消其否隋志曰丹陽舊京所在人物繁盛小人率多商販君子資於官祿市廛列肆埒於二京人雜五方俗頗相類顏氏家訓曰江東婦女略無交遊婚姻之家或十數年間未相識者惟以信命贈遺致殷勤焉杜佑通典曰江寧古揚州地永嘉之後帝室東遷衣冠違難多所萃止藝文儒術斯之爲盛今𨿽閭閻賤隸處力役之際吟詠不輟蓋因顏謝徐庾之風扇焉沈立金陵志云其人士習王謝之遺風以文章取功名者甚眾祥符圖經曰君子勤禮恭謹小人盡力耕殖性好文學音辭淸舉顏介曰南方水土柔和其音淸舉而切天下之能言惟金陵與洛下耳楊萬里曰金陵六朝之故國也有孫仲謀宋武之遺烈故其俗毅且美有王茂洪謝安石之餘風故其士淸以邁有鐘山石城之形勝長江秦淮之天險故地大而才傑【時楊爲江東轉運副使】遊九言曰每愛金陵士風質厚尙气前年攝行倅事日受訴牒不過百餘較劇郡才十一爾爲吏爲兵者頗知自愛少健狡之風工商負販亦罕聞巧僞【時遊爲安撫司幹官】句容縣誌縣在江南卑濕之地火耕水耨民食魚稻以漁獵山澤爲業果蓏蠃蛤食物常足故呰窳偸生亡千金之家溧水州誌州有山林川澤之饒民勤稼穡魚稻果茹隨給粗足𨿽無千金之家亦罕凍餒之民信巫鬼重淫祀畏法奉公各守其分安業重遷尢好文學承平時儒風藹然爲五邑冠溧陽州誌州介江淛之間其君子篤厚恭謹恬靜自得藝文儒術藹然相尙其細民務本力農淳朴質直類知畏法名儒勝士避地來寓溧土往往樂其風土而定居焉王端朝曰是邑有李太白之英風故其人多秀而文有伍子胥之故迹故其俗多義而勇【陸子遹除妖害記雲天地之間有至正之气爲陽剛爲醇厚爲正直爲聰明有至邪之气爲陰險爲浮薄爲妖妄爲昏愚在昔義畫八卦禹鑄九鼎孔子作春秋系周易蓋以翊是玤辟是邪也戴圖履方職自宜然而握禍福之柄於冥冥之中者又可以邪而紊夫正邪子遹誠庸疏不能趍近時好每念天覆吾地載予隨波同流見義不爲眞妾婦之道聞古之人有毀淫祠者有擊蛇妖者有遏聖水者心誠慕之及爲此來邑條紊而無統民情惑而未解詳省精索皆以淫邪之鬼依附假托種類實繁爲害孔熾淪入肌髓習熟聞見牢不可破而致然自夫白雲魔教之滋也而雄據阡陌豪奪民業銜辛茹毒罔所訴理有司一問則羣噪醵賄白黑淆亂弱下窶乏困於徭徵則獨偃然自肆寸絲粒粟不入公上羣黎邑甿或以赴訴則賕吏鬻證反爲所誣根深蒂固歲月滋久民視若禽獸然視法禁無如也自夫厲鬼妖祀之橫也故時疫洊興民多夭折辟法藥餌拒絕姻好惟巫覡之是聽不至於斃不已檜蘄祝請禮未究竟而其人已死者有之然且曰是齊潔有未至誠敬有未孚響答未加威譴是速逝者不可悔生者愈惑之益致力於神趣死如歸焉意以延生者之命資死者之福殊狀醜悲駭眩愚眾土木於祠藻繪於躬鬼之部伍各爲某疾而肖其證屍而祝者弗止厲而死者日滋自夫五福殤鬼之暴也而民汩其良心易其天性遜悌之質盡忘而乖爭之習成俗不吝於死傷而恥於退懦嘗閱鬥訟而得其所以民有私憾不克逞則之神而告焉其法用雞鴈手刃而刺之血刃而加諸盤水之上鬼降則刃躍於空乃歃其血而之所欲甘心者雉羽寓鏹以飾其怒長巷嘯距踴以輔其气曰吾得請於神矣及梏而致之獄一問無異辭獄成而審之忻然稱不冤及出過通衢長歌有得色自謂死爲神之徒民生不幸殆未有甚於此者實陰險浮薄妖妄昏愚之大者也子遹曰有我則無汝今奉天子命司民人社稷三鬼何爲者亂吾政賊吾赤子較之淫祠蛇妖聖水其害彌甚夫妖從人興妖不自作魔教之妖人之奉鬼者也厲鬼殤鬼之妖鬼之害人者也人之奉其責在人鬼之害其罪在鬼在人者當易其習在鬼者當除其根歲在己卯先疆域民之習魔教者奪民業則正而歸之不輸賦則均而取之嚚頑之俗革於一旦黨與之眾散於反掌此所謂易其習也獸貌鬼質自聖僣王侑食土神峻宇髙位者撤而去之狠目露肘翹足揮刃呼嘯命侶偃蹇睢盱者碎而空之此所謂除其根也自時厥後賦役得其平疾厲不復作殺傷者幾絕於是邑之獄訴日以淸而向者心腹膏盲之害一朝盡除然後陽剛醇厚正直聰明之气勃然而生矣初子遹之正是三者人皆爲危之自念身受之親學稟之師豈可爲愚鬼屈及其成也民皆歡曰今眞愛我披云霾而睹天日阡陌之上罔非良民閭閻之間化爲樂土子遹所以粗能信其志於斯邑者蓋基於此乃記其顚末庶來者有考焉】戚氏曰金陵山川渾深土壤平厚在宋建炎中絕城境爲墟來居者多汴洛力能遠遷矩族仕家視東晉至此又爲一變歲時禮節飲食市井負衒謳歌尙傳京城故事人物惇重質直罕翾巧浮僞庶民尙气能勞力田遠賈舊稱陪都大鎭今淸要之官內外通選人品論鑑居東南先士重廉恥不競榮進气習大率有近中原地當淮浙之衝談者謂有浙之華而不澆淮之淳而雅於斯得之矣至大金陵新志卷九元

張鉉撰

學校志洋洋乎禮樂之爲教哉其本貫於人之情性其用起於飲食語默閨房閭巷而達於冠昏喪祭宗廟朝廷之上其儀章度數聲容之節則學士大夫世守其說以訓天下後世然古之君人者曷嘗不以身爲勸哉詩曰於論鼓鐘於樂辟雝明文王之學教以樂也又曰敬愼威儀維民之則明魯侯之類官教以禮也禮樂明備達於上下則天地以合日月以明四時以成萬物以昌故君子之教人於學也使之耳聞雅頌之音目視威儀之禮足行恭敬之容口言仁義之道則邪僻之心無自而起邪僻止而習俗美習俗美而王道成矣然而教道隆污視時升降秦人廢學校燔詩書不旋踵而亡漢武帝之時禮壞樂崩書缺有間而能黜百家之言尊六藝之教文學由是興焉晉都江左歷宋齊梁陳日尋干戈而其衣冠禮樂盛於諸國本之學校之益爲多隋唐以降惟宋氏以文治比隆三代其損益尊尙咸可觀考我朝初有中夏首用許文正公開設國學示天下以禮義之端承平百年自公府州縣以及閭巷士民咸得宗祀先聖先師設學以教士習蓋彬彬焉而集慶董以行臺官守恪勤倔郡莫及原化理徵文獻作學校志

歷代學制沿革前志稱泰伯以至徳立吳后有季子聖門子遊始北學焉【里人也】漢史刺史黃霸爲揚州三載所至百姓鄕化孝子弟弟貞婦順孫日已眾多田者讓畔道不拾遺獄亡重罪吏民鄕教化興行誼何武行部所至先卽學宮見諸生試其誦論問以得失然後入傳捨出記問墾田頃畝五穀美惡已乃見二千石光武時李忠爲丹陽郡太守起學校習禮容春秋鄕飲選用明經郡中向慕吳主艸昧披攘猶覽書史子籍勸武將讀書【呂蒙】其臣貴登輔相猶樂教誨【步騭】景帝詔置學官首立五經博士【永安元年詔曰古者建國教學爲先所以道世治性爲時養器也自建興以來時事多故吏民頗以目前趨務去本就末不循古道夫所尙不淳則傷化敗俗其按古置學官立五經博士核取應選加其寵祿科見吏之中及將吏子弟有志好者各令就業一歲課試差其品第加以位賞使見之者樂其榮聞之者羨其譽以惇王化以隆風俗】晉都江左以來朝臣皆儒雅風流篤厚學益興矣永嘉初王導上書元帝曰夫風化之本在於正人倫人倫之正存乎設庠序庠序設五教明徳禮洽通彜倫攸敍而有恥且格父子兄弟夫婦長幼之序順而君臣之義固矣方今羽檄交馳國恥未雪忠臣義夫所以扼腕拊心苟禮儀膠固淳風漸著則化之所感者深而徳之所被者大使帝典闕而復補王綱弛而更張獸心革面饕餮檢情揖讓而四海服緩帶而天下從得乎其道豈難也哉故有虞舞干戚而化三苗魯僖作泮宮而服淮夷桓文之霸皆先教而後戰今若聿遵前典興復道教擇朝之子弟並入於學選明博修禮之士而爲之師化成俗定莫尙於斯帝納其言建武初徵南軍司戴邈復上疏請篤道崇儒以勸風化帝從之始立太學江東大饑詔百官各上封事益州刺史應詹疏曰元康以來賤經尙道以玄虛宏放爲夷達以儒術淸儉爲鄙俗宜崇獎儒官以新治化大興三年皇太子釋奠於大學咸康三年國子祭酒袁環太常馮懷以江左寖安請興學校帝從之立太學於秦淮水南廢丹陽郡城東南徵集生徒而士夫習尙老莊儒術終不振太元十年尙書令謝石請復興國學於太廟之南宋元嘉十五年立儒學於北郊命雷次宗居之明年又命丹陽尹何尙之立玄學著作郎何承天立史學司徒參軍謝玄立文學【宮苑記儒學在鐘山之麓時人呼爲北學今艸堂是也玄學在雞籠山東今棲玄寺側史學文學並在耆闍寺側】二十七年罷國子學而其地猶名故學齊竟陵王子良開西邸延才俊遂命爲士林館【西邸在雞籠山】梁大同六年於臺城西立士林館延集學者武帝初好儒術其後尊信佛法講譯內典而士林輕矣南唐跨有江淮鳩集典墳特置學官濱秦淮開國子監【今鎭淮橋北禦街東舊比較務卽其地裏俗呼爲國子監巷】宋雍熙中有文宣王廟在府西北三里冶城故基天聖七年丞相張士遜出爲太守奏徙廟於浮橋東北建府學給田十頃賜書一監景佑中陳執中又徙於府治之東南卽今學基建炎拴毀紹興九年葉夢得更造學援西京例奏增置教官一員作重修府學記見前志淳熙四年劉珙重修慶元二年張枃建閣以奉禦書閣下建議道堂稍重釋奠禮儀儲典籍增旣廩文風大振淳佑初年別之傑增修學宇六年趙以夫卽命教堂更名明徳增造兩廊以妥從祀十年吳淵列祠先賢增學廩創義莊寶佑中馬光祖興學校舉孝廉集周漢以來名賢贊而祠之士气興焉今學規模率仿前制大成殿在靈星門北戟門內從祀位在兩廊禦書閣在明徳堂後講堂卽今明徳堂議道堂在禦書閣下齋捨東序三曰守中曰進徳曰說禮西序三曰常徳曰育材曰興賢祭器庫二一在大成殿前東廊之南一在禦書閣東偏公廚在東序後射圃在義莊倉西有亭名繹志後攺正巳堂

置經籍宋天聖中賜監書紹興初賜石經宋末帥閫師儒收置其所藏有禦書石經經書史書子書理學書文集圖志類書字書法書醫書書板石刻卷帙以數千計歸附兵火散失蕩無一存詳見前志

增學計天聖七年始建學朝廷給田十頃其後續有增撥至靖康增至三十八頃五十七晦房廊七十一間及酒坊三處歲收錢一千八百二十四貫有奇至紹興二十八年以秦申王所送錢一萬貫續置到田一千八百九十畝其後本府又有增撥至於景定田地之所隸者共九千三百八十畝一角六十步坊場之所隸者三歲入錢二萬四千餘貫【銅井坊在江寧縣銀林坊鐘山坊皆在溧水縣】蘆場之所隸者二歲入錢四千三百餘貫【白鷺洲一所計一十五頃三十八畝有奇木瓜洲一所計六伯畝有奇】通而計之歲入米三千八百八十餘石菽麥四伯石錢四萬一千餘貫柴薪絲麻之入不與焉會計有籍記載有碑皆掌於學提督錢糧則通判東廳之職也

立義莊義莊創於淳佑辛亥退庵吳淵守建康時也是年四月府有牒報學其略曰當使昨見四明府學有義莊一所每年收到租課凡簪纓之後及見在學行供破食職事生員遇有吉凶於內支給贍助心甚慕之建康府士子貧窶者多或遇吉凶多闕支用尢可憫念今用錢五十萬貫回買到制司後湖田七千二百七十八畝三角二十八步歲收四千三百餘石米麥相半發下本學置簿樁管如委的簪纓之後及見在學行供職事生員或有吉凶請具狀經學保明申上給米八石麥七石米每石折錢三十六貫麥每石折錢二十五貫本年發糶田土舊租米麥解到價錢一十二萬餘貫發下提督府學錢糧廳照應拘收自五月爲始照規支給仍將後湖所有地畝步明入籍自本年夏料爲始徑自拘催將所催租課於廣濟倉寄廒樁頓本學養士錢米不相干涉牒學照應施行仍示士子知悉府學回申八項一欲就本學空閒地段設倉收樁米麥一欲就學庫旁令夾截一庫收樁錢會一欲專及土著不及遊學之人一欲將到殿入學赴任人委系貧窶者照吉事例並與周給一欲立禮支助之例惟祖父母自身親兄弟妻子事故者當給不許以疏爲親以無爲有妄陳苟得一欲請教授同正錄直學五員親到倉庫同收同支受人親書交領置簿登載歲終有會一欲置租課總簿催銷季終有會一欲將田畝籍冊及義莊始末並刻於石以垂永久五月二十二日府牒並從申行至次年二月又牒勘會本府昨置立義莊如委系簪纓之後及見在學士著行供職事生員貧窶者或有吉從府學保明申府給米八石麥七石米每石折錢三十六貫麥每石折錢二十五貫則例𨿽已立定規模尙未爲廣自今月二十六日爲始如是他處遊學士人見在本學行供或在本府寓居𨿽非土著如有吉並與一例支給兼照得人人申府亦恐煩瀆今專委西廳通判提督如遇有陳乞之人卽請本學契勘詣實保明明具申提督廳支給牒學施行

設官教授二員分東廳西廳散官皆從仕迪功文林等郎自紹興二十八年迄開慶元年有題名記見前志

建書院明道先生程子【事見程子書及先賢傳】師濂溪先生周子得孔孟以來不傳之學於遺經嘗爲上元主簿且攝胚中政教在人思之不忘淳熙初忠肅劉公珙祠先生於學宮朱文公爲之紀紹熙間主簿師秀來居其官卽聽事西偏繪像祠之嘉定乙亥主簿危和請於太守劉矩於簿廨之東得鈐轄舊廨之地攺築新祠部使者西山眞徳秀捐楮三十萬粟二千斛以助之未幾李公玨來繼劉公咸相其役前護重門中嚴祠像扁其堂曰春風上爲樓旁二塾曰主敬曰行恕名其泉曰澤物表其坊曰尊賢旣成率郡博士及諸生行舍菜禮自是春秋中丁率爲彜典置堂長及職事員延致好修之士西山嘗記其事未幾廢爲軍儲賓屬之所淳佑己酉二月天大雷電書閣忽災郡守吳淵更創之閣視舊益偉下爲春風堂聘名儒以爲長招志士以共學廣齋序增廩稍仿白鹿洞規以程課講士趨者眾理宗聞而嘉之親書明道書院四大字爲額與四書院等寶佑丙辰郡守馬光祖得西山斷碑於瓦礫中重刻之開慶己未率僚屬會講於春風堂聽講之士數百乃屬山長修程子書刻梓以授諸生給田增廩而教養之事備焉祠堂居中三間廣四丈深三丈中設塑像榜曰河南伯程純公之祠東西兩廊各一十五間禦書閣在春風堂之上五間廣八丈深四丈五藏禦書經籍春風堂在祠堂後七間廣十丈深五丈取朱公掞見明道先生謂人曰春風中坐了一月之語燕居堂在主敬堂後尙志齋三間在主敬堂前東序南明善齋三間在主敬堂前西序南敏行齋三間在主敬堂前東序北成徳齋三間在主敬堂前西序北續添省身齋在春風堂前左養心齋在春風堂前右大門屋三間廣四丈四尺深一丈八尺左右設柢繚以垣墻帥府累政撥到田產四千九百八畝三角三十步【上元縣徐提舉等三戶佃田七十三畝又三十八畝地二十一畝一角江寧縣邵仁等一十戶佃田七十七畝三十八步句容縣戴自徳等四十一戶佃田三百八十六畝二角四十三步地一十六畝一角二十五步雜產二十六畝二角二十步溧水縣平登仕等一十四戶佃田三千伍伯四十二畝四十七步溧陽縣楊省四等一十八戶佃田產四百九十二畝三十八步】歲入米一千二百六十九石有奇稻三千六伯六十二石菽麥一百一十餘石折租錢一百一十貫七伯文又有白地房廊錢【常州宜興縣管下房賃歲收見錢八十�貫九伯文足王監場獻列白地房廊三頃右南廂丫頭巷北街白地賃錢官減外日收一貫一百四十文足崇道橋南馬司寨前白地賃錢官碱外日收四百二十五文省系七十陌雞行街魚市街蘿行口房廊賃錢官減外日收二百六十文足】本府每月撥下贍士支遣錢五千貫十七界官會並蘆柴四十束凡錢糧官掌其出納所支供奉有差歲終有會【月俸山長一百貫錢糧官二千貫堂長一百貫米二石堂錄六十貫米一石五斗講書五十貫米一石五斗堂賓二十六貫米一石二斗直學二十四貫米一石二斗講賓一十七貫米一石二斗司計一十二貫米一石二斗掌書一十五貫米一石二斗掌祠一十四貫米一石二斗齊長一十貫米一石正供生員每名五貫醫諭米七斗日供職事生員米二升五合造食錢三伯文山堂長貼食錢七百文堂錄講書貼食錢五百文堂賓至齋長貼食錢二百文照親書食簿支送不行供者不支宿齋職事生員每夜支油錢二百文堂長堂錄講書每夜支油二兩不宿齋者不支寒月送炭自十月初一日爲始至正月終住支行食宿齋者全支不宿齋者半支凡支錢並用十八界官會凡支米並用文思斛斗】官設山長制置司幕官兼後始朝除南軒書院祠南軒先生張栻本設精舍後移城東爲今書院【淳佑三年杜杲記曰天禧寺側屋六七楹曰南軒實先生講習之地日就傾圯甚至春時爲遊宴之所杲昨在江淮幕下猶扃閉空闃心竊念之告之長而莫之聽玆冒閫事比至不可舉目於是治葺之繪像於中壠石琢詞云景定志天禧寺方丈後張宣公讀書處也眞文忠公爲轉運使建祠屋於舊址其後總領所以爲榷酤之場知府杜杲爲屋六七楹撥田百畝爲祀事咸淳中馬光祖建主一堂求仁任道明理潛心四齋極髙明樓爲屋九十二間辟路前除命兩校朔望虔謁又撥田四十畝入焉歸附後移於城東儀賓館在明道書院西南】茅山書院【按慶元志天聖二年知府王隨奏處士侯仲遺於茅山營葺書院教授生徒積十餘年自營糧食望於茅山齋糧所剩莊田內給三頃充書院贍用從之事見垂拱元龜後不詳何年廢今額在鎭江路】

置縣學上元縣學在縣治西景定二年鍾知縣蜚英建梁椅撰記江寧縣學在縣治北景定四年王知縣鏜創建楊巽撰記句容縣學始建於唐開元十一年在縣衙東宋開寶中修皇佑二年七月太常博士方峻再建元丰二年以縣南館驛攺造紹興壬申淳熙己亥重修寶慶丙戌易民地築墻垣左右疏池寶慶丁亥建濂溪明道伊川三先生祠與石刻亭對有劉宰記溧水縣學唐武徳元年建至聖文宣王廟在縣東三十步宋熙寧二年知縣關﹝木巳﹞遷於通濟橋東南建爲學紹興八年重修大成殿並建講堂齋捨三十年重修隆興二年知縣李衡增員養士淳熙十三年冬重建講堂十四年夏重修兩廡紹定二年增建尊道堂於命教堂後嘉熙四年建小學於戟門右淳佑五年重修大成殿六年又創釣鰲亭於尊道堂後臨淮水七年三月重建戟門及靈星門東西兩廡十二年建齋捨一十二間寶佑元年重修命教尊道二堂創學廩於西廡攺命教堂榜曰明倫景定元年重修大成殿及東西兩廡作亭於靈星門外取易臨卦象傳辭榜曰教思前後縣大夫皆以興學爲務故溧水文風最盛貢舉爲多有周應合記溧陽縣學後漢光和中溧陽長潘幹嘗立校官其碑銘尙班班可讀紹興中諭仲遠尉溧水得此碑於固城湖之傍【湖在今溧水州界】其地在當時必縣治也唐有縣令柳均興學校養生徒其事見於斷碑淳化五年縣令夏侯戩建宣聖廟於縣西門外【其地卽今西門內廣惠行祠】皇佑四年知縣查宗閔移學於縣城東南隅崇寧中增廣齋捨於學前卽髙爲堂曰挹秀大觀三年建閣曰折桂建炎末潰兵撒屋爲營惟餘大成殿紹興十八年知縣施佑因舊基興創二十年重加葺治嘉泰中重修仍建待聘軒於徳化堂之後嘉定初建濂溪明道伊川龜山四先生祠及靈星門有興能觀光尙志麗澤四齋十三年知縣陸子遹重修齋廡甃階庭立楊忠襄公祠堂增置祭器書籍及學廒攺造庖湢學前臨溪創辟射圃養士之計時有增益各縣主學景定三年始設以特奏名授文學出官者充其祿同主簿尉班在主簿尉下主簿尉非正科則下主學【以上詳見前志】

祀先賢祠堂四所在府學與祀者二十六人濂溪先生周文公明道先生程純公伊川先生程正公晦庵先生朱文公右四先生在大成殿東丞相範忠宣公

丞相呂文穆公一拂先生鄭介公

通判楊忠襄公丞相周文忠公

南軒先生張宣公勉齋先生黃文肅公壹是先生吳正肅公西山先生眞文忠公右九位在大成殿西太師魯國顏公丞相李文定公中書傅獻簡公少保馬忠肅公樞密包孝肅公尙書張忠定公右六位在明徳堂東丞相趙忠簡公丞相張忠獻公丞相呂忠穆公丞相陳正獻公尙書黃公

樞密忠肅劉公樞密邱公右七位在明徳堂西舊志府學祠堂初惟二所東祠明道先生蓋爲道學之宗而嘗主上元簿也西祠忠襄楊公蓋嘗爲建康倅而死節建炎者也淳佑中增立諸祠臨邛魏了翁有忠襄楊公祠記先賢祠堂一所在府學之東明道書院之西靑溪之上馬光祖建立自周漢而下與祀者四十一人各有贊至徳讓王吳太伯【初逃句曲山中】越相國範蠡【築越城在長幹裏】漢嚴先生子陵【名光結廬溧水縣】漢丞相忠武侯諸葛孔明【名亮往來說吳又勸孫權定都】吳輔吳將軍婁文侯張子布【名昭宅在長乾道北有張候橋】吳將軍南郡太守周公瑾【名瑜周郎橋在句容縣】吳侍中尙書僕射是子羽【名儀宅在西明門】晉太保睢陸元公王休徵【名祥墓在江寧化成寺北】晉平西將軍孝侯周子隱【名處子隱臺在鹿苑寺】晉太傅丞相始興文獻公王茂弘【名導宅在烏衣巷】晉太尉大司馬長沙桓公陶士行【名侃事見石頭城】晉侍中驃騎將軍忠眞公卞望之【名壼廟在冶城南】晉太傅廬陵文靖公謝安石【名安宅在烏衣巷口】晉車騎將軍獻武公謝幼度【名玄別墅在土山下】晉右將軍會稽內史王逸少【名義之事見冶城樓】晉中領軍光祿大夫吳處默【名隱之茅屋故基在城東】宋徵君雷仲倫【名次宗開館雞籠山號北學】齊眞簡先生劉子珪【名瓛居檀橋】齊諸王侍讀陶通明【名弘景居茅山】梁昭明太子蕭徳施【名統書臺在定林寺後】唐太師刑部尙書魯公顏淸臣【名眞卿升州刺史】唐翰林供奉李太白【名白往來金陵具載本集】唐山南西道節度參謀孟東野【名郊栗陽尉】南唐司徒致仕李致堯【名建勛賜號鐘山翁】太師徽國文公朱元晦【名熹淳熙除江東轉運】南唐內史舍人潘佑【見江南錄】樞密使濟陽武惠王曹國華【名彬開寶升州行營統帥】尙書忠定公張復之【名詠祥符知升州再任】中丞恭惠公李幼幾【名及淳化升州觀察推官】樞密孝肅公包希仁【名拯天聖知江寧府】丞相忠宣公範堯夫【名純仁治平江東運判】宗正寺丞純公程伯淳【名顥嘉佑上元主簿】監安上門鄭介夫【名俠淸涼寺有祠】少師龍圖學士文靖公楊中立【名時嘗家溧陽】參政莊簡公李泰發【名光紹興宣撫使】太師丞相魏國忠獻公張徳遠【名浚紹興畱守都督】祕閣忠襄公楊希稷【名邦乂建炎知溧陽縣遷通判】太師丞相雍國忠肅公虞彬文【名允文紹興督府參謀】安撫殿撰宣公張敬夫【名栻督府機宜文字】太師正肅公吳勝之【名柔勝生於金陵】太師參政文忠公眞希元【名徳秀嘉定江東運使】右祠有周應合作記【按閩士陳宗上制置姚希得書略云宗支郡底僚濫叨幕議日過閣適值制幕諸文以乞修飾卞祠爲請宗謂此旌表往賢以激勵今士也卞晉人也其死節固有可稱者然已有祠矣修不修未害也本朝蘇文忠公其雄文博學廉行直節爲今古所宗其它言動靡不秀拔藝能靡不絕出靑溪祠先賢凡四十一人皆以其生於斯仕於斯居且遊於斯者乃獨捨文忠而不祠焉斯非一大闕典乎我橘翁制使先生風弭憲節實蒞贛城爲文忠特創祠於贛亦以文忠歸自鯨波夷猶二水睠言懷之精爽如在於是修梁巍棟峻閣深堂以奉文忠廟貌灑掃有卒職掌有士至今過者儼焉如見遂以此祠並爲先生之憩棠今斯事之闕固在前人而補闕之機則在今日此一段公案何以異於贛祠先生憮然曰前人之闕乎此者豈亦不知文忠之遊於斯邪子宜搜其往迹成此佳話正恐缺不止是也宗拜而退退而尋諸篋中則僅有文忠詩焉見文忠在金陵爲詩凡十有五篇其一萹序曰去歲九月二十七日在黃州生子名遁小名干兒頎然穎異至今年七月二十八日病亡於金陵作二詩哭之又四絕句則曰次荊公韻未一篇則曰同王勝之遊蔣山其它次葉致遠韻釋者曰致遠投東坡詩正從介甫於金陵也次裴維甫韻釋者曰維甫解石於秣陵也次假縫韻釋者曰縫家居金陵也不特此也紹興元年又至金陵得鐘山泉公書寄詩爲謝並贈和老詩又不特此也建中靖國元年公還自海又至金陸又次韻淸涼寺詩此則文忠經行金陵吟詠之最著也邵子文聞見記錄一事朱晦能載於文忠言行曰王介甫與蘇子瞻初無隙呂惠卿忌子瞻才髙輒問之中丞李定亦介甫客也不服母喪子瞻以爲不孝作詩詆之定以爲恨劾子瞻作詩謗訕遂下禦史獄謫居黃州後移汝州過金陵見介甫甚款子瞻曰軾欲有言於公介甫色動意子瞻辯前日事也子瞻曰軾所言者天下事也介甫色定曰姑言之子瞻曰大兵大獄漢唐滅亡之兆祖宗以仁厚治天下正欲革此今西方用兵連年不解東南數起大獄公獨無一言以救之乎介甫舉手兩指示子瞻曰二事皆惠卿啟之安石在外安敢言子瞻曰固也然在朝則言在外則不言事君之常禮耳上所以待公者非常禮公所以事上者豈可以常禮乎介甫厲聲曰安石須說此文忠經行金陵事迹之最偉者也其題長短句於賞心亭著觀音頌於崇因寺至今碑刻人多摹之此則文忠經行金陵墨迹之尙存者也而闕之可乎文忠懷歐陽文忠之詩曰先生經行處艸木皆可敬在今亦當云然安有祠諸賢而不祠文忠者乎亦當時區處祠事者之偶遺耳或者曰建康志亦載邵子文聞見錄矣宗曰公於元丰三年正月謫黃七年二月移汝由汝移至金陵今志載是事於元丰三年則是當時秉筆之士猶且於此疑惑其不知文忠之遊金陵可知也非有意闕而不書也猶幸是祠初定爲四十二人欲祠前制使馬裕齋之大父野亭裕齋曰野亭自有祠於漕司矣此不必列賢哉是言可以觀君子之所存矣天其或者蓋將補文忠之闕於今乎亦當時議者之說𨿽沮於裕齋猶曰今祠位尙虛其一後之君子當有列野亭於北祠以備其闕者吁夫亦漫言耳後之君子亦惟有成裕齋之美而行裕齋之言耳今欲鈞慈行下有司徑以此祠居文忠之像以世代之先後定時賢位次文忠與程純公同時純公亡在元丰八年行年五十二時文忠方年五十小純公二歲合在純公之次中間鄭介公亦當時人年事猝難契勘但介公系文忠門生官亦甚小則文忠合在介公之上至如涓剛奉祠厥有典故非底闕之所敢僣而文忠之贊非先生之大手筆則無以發明而振舉也宗爲太學生與陳宜中黃鏞劉黻等攻史嵩之丁大全被斥丁敗後登第擢制司幕官故有是書云】轉運司有丞相忠宣範公祠參政文忠眞公祠顏魯公祠【在句容縣】一拂先生鄭介公祠【讀書淸涼寺登第詆新法被謫還鄕所存惟一拂耳】南軒先生祠【在天禧寺方丈後先生舊讀書處也】忠肅劉公祠【淳熙二年大旱劉公珙賑濟有方五縣令共繪像祠之於蔣山東庵】馬莊敏公祠【一在城隍廟東廡一在報恩光孝觀東廡今存市西水西門東嶽廟靑溪上四祠並廢】

歷代貢士

貢額晉元帝初制揚州歲舉二人宋制丹楊郡歲舉二人隋制蔣州歲貢三人唐制升州歲貢三人【有才能者無常數】宋中興初建康府解額一十名紹興二十六年增作一十一名端平元年特增兩名共以一十三名爲額

貢院建康府貢院在靑溪南秦淮北卽蔡侍郎寬夫宅舊址乾道四年畱守史正志建紹熙三年畱守余端禮修廣嘉定十六年端禮之子嶸爲守撤而新之陳天麟楊萬里嘗爲記轉運司貢院舊皆寓試僧寺嘉定九年眞文忠公徳秀始建貢院於靑溪西【是歲習庵陳塤首薦淳闈明年爲禮部進士第一】進士題名自慶曆二年張識至開慶元年平天佑凡一百一十六人李琮余﹝上�下木﹞李回段拂秦檜���良臣巫伋吳淵吳僣等皆詳見前志

崇學校

路學��定制路府州縣正官提調學校路學設教授一員主管錢糧教育等事教授學正學錄各一員主提調課講糾正學務大學小學分齋視錢糧多寡禮請教導訓誨生徒又設正學職員人吏分掌出納錢谷禮器文籍建康路自至元十二年歸附因前宋府學差官主教尋設教授又設江東道儒學提舉司【居前宋教授東廳今爲倉及學錄廳西廳爲教授廳學正所居卽宋射圃提舉司沿革見前官守志】至元三十一年詔學校之設所以作成人材仰各處正官教官欽依先皇帝已降聖旨主領惇勸嚴加訓誨務要成材以備擢用仍仰中省省議行貢舉之法其無學田去處量撥荒閒地土給贍生徒所司常與存卹大徳四年秋八月廟學災惟尊經閣及二教授廳存五年行臺大夫徹爾公首與僚屬謀勸諭巨姓出私錢創建正殿郡人王進徳獨建講堂七年總管陳元凱府判百壽推官韓居仁髙仁與教授趙由暲協力節費重構周圍廊廡齋捨先賢祠教官直捨倉庫庖湢內外一新復置大成樂器行臺監察禦史楊演撰記【建業襟江淮帶湖海自六代爲都邑民物浩繁人材輩出寔士林之淵藪也越至元乙亥皇元渡江平宋四海混一欽惟聖天子體道禦歷以人文化天下屢頒明詔崇賁孔祀興學養士太平之風超越前皇大徳庚子秋八月廟宇火惟尊經閣僅存其經籍脫灰燼之厄斯文未喪天實相之明年春行臺禦史大夫徹爾公憫學校之焚毀慨然謂僚屬言玆風化之本源我輩職宣風化不致力興復可乎乃勸諭巨姓出私錢代公帑刱建正殿郡人王進徳卽向風慕義以構講室府推韓居仁圖其規制指授面畫極其輪奐余役有所未遑逮癸卯總管陳侯元凱下車以身任之適文儒趙由暲來主教席遂同志協謀節浮費傾學廩所屬賢大夫士咸﹝口十﹞力以助鳩工庀役土木偕作府判百壽推官髙仁治事之暇親董其役由暲究心經度朝斯夕斯僅再閭歲而厥功告成有廓廡以繪賢像有齋序以居生徒先賢之享堂教官之直廬下逮廥帑庖捨戶牖楹楯丹雘彰施靡不完具經閣頹圯易舊以新山出雲飛軒然聳於煙霄之表爲郡中傑觀又置大成樂儒生肆習春秋釋奠衣冠整肅禮容可觀延耆儒講書訓誨諸生執經問義彬彬焉有洙泗之風矣一日郡士來請於僚友郝君文李君蕃合計來言曰朔望拜謁載瞻廟貌悉增舊觀非他郡所能比再造之勤願有述以勵方來三辭而請復至竊惟吾夫子綱常之道載在方冊見諸日用不越乎君臣父子兄弟夫婦朋友五者而已古之爲學非獨玩空言以千世取祿惟躬行力踐勉勉循循以求進徳之地所以欲平天下者先治其國欲治其國者先齊其家欲齊其家者先修其身且夫一畝之宮瑰堵之室一有敝陋則修之惟恐弗亟豈特宮墻爲然哉今頖宮修矣吾二三子來遊來歌道存目擊反求諸身盍思亦有未修者乎於是貌仞墻之崇峻則思斯道之尊嚴觀經閣之富盛則思移在閣之經在腹移在腹之經在日用聞金石之鏗鏘則思一言一行有條有理如律呂之合節如是則不惟式副聖上樂育之心抑亦不負臺察勉勵之意凡在門墻其以是相諗廟之興廢始末備載金陵志中玆不復書大徳乙巳良月朔記】至大二年廉訪使盧摯撰重修孔子廟碑【文云上元年詔以興學作士爲王政先務申飭郡縣甚至二年秋八月建康孔子廟成校官文學先生羣諸生相與言曰吾州都會六代自國淮江之南學遂爲首善之地故宋播浙玆維陪都其守臣把畱鑰制閫外其選必儒有重望故具升校規制雄整肩於成均殆甲東南學毀一旦迨復已十閱歲其毀其復吾輩所戚所欣吾道所關也不辭諸玟以詔來者可乎其毀大徳四年閏八月其復始庚子者見監察禦史楊君演記始己酉者臺憲禦史大夫公霍彌敕中丞廉公及其僚佐屬官董其役者路之治中梁普華右其事爲書檄士子掾文學江寧貢師仁來宣有請於退使承郡盧摯校成矣宇士者備矣養士者具矣公有以教之振吾升校也夫孔子之道如日月之照亙古今萬世莫不戴其明以行於世固不以棟宇崇庳加損今夫眾君子所以肫肫於予者豈不以崇孔祠爲增國家右文之光懿臺臣郡守重道之志也遂作詩俾升之士息遊歌之以金玉弦誦之勤庶幾有所感起報答筦風尙者樂育之意其詩曰孰升於穹夫子之宮孰毀於昔而復於今崇基有嚴植綱斯邦維教斯明維士斯蘉爰才爰工於址幹棟維宇斯替維構斯隆旣翼其居乃晬其容曰章曰縫乃粒乃饔乃藝鉛槧乃聲笙鏞繇條集成始玉金終乃洋聖謨以鋪徳音士習維羽而校斯林或蜚而冥或喙於陽或采其翰而儀其翔之習之印而賓於王士式臺菜而楩而楠於焉度之以柱明堂升校之光升士毋忘】先是學毀祭器存者十不二三是年造完監察禦史劉泰記之【夫先王之立禮也有本有文忠信禮之本也義理禮之文也本以主乎中而不敢懈文以著乎外而不可闕所謂無本不立無文不行也矧器數制度莫不起於時之宜事之當而有以成施於祭祀必盡已以實內外一致方能感格斯五禮中尢爲難者其本與文一或有闕致誠亦不至𨿽勉卒事不陷於如不祭者幾希是故擴忠信義理於齋莊恭敬拜起坐立儀不少愆者亦本之所以立也簠簋籩豆行列有數物不少差者亦文之所以行也故曰器有一之不備則禮有一之不行是以本旣立矣文旣行矣內外交盡不虛矣明則人物懷其仁幽則鬼神饗其徳必至乎是則祀事孔明庶無悔矣建康爲江南名郡又臺察蒞焉廟貌巋然學校修整祀器毀於大徳壬寅之火存者十不二三若弗補完是文不行於外而內𨿽有本安得獨立耶我堂堂聖元大興文治加封孔子報徳報功禮隆丁祀有司奉行固不敢不致如在之誠然而忝稷之馨弗實於簠簋水土之品弗登於豆籩𨿽曰明徳惟馨亦奚指彼以明此哉於是臺察上下議論僉同遂命提學官本路治中額森布哈購銅訪得冶金之攦工者仍俾董其役旣成形制髙古凡三閱月而功畢衄於至大己酉之良月以數計之一千八十二可謂大備矣噫器之未具也粢盛庶品一或不登無以表其明徳今器旣具矣庶品旣登矣誠或不足於有事之際𨿽黍稷之馨神亦不饗所謂誠爲實禮爲虛也有事於豆籩者可不謹乎校官遊鄭良學正方機學錄劉應參懇求文石辭弗獲兔忘其固陋爲之記】皇慶二年儒學錄胡助重撰祭器記【始建康學鑄祭器若干以爲大備禦史劉公泰爲之記會教授張君拱辰至有事於上丁陳其簠簋尊豆罍爵不合儀式顧猶有闕者退謀之提學官治中梁侯額森布哈曰吾嘗不滿於是君意雅合弗可以弗完爰稟憲臺復購銅召舊匠開冶命學正賈君汝霖董其役凡三月畢工教授俾助以數具書於石庶來者有考焉按簠二副簋一副爵二十一坫五十有七此南唐舊物僅存者爾山尊二著尊二大尊二壺尊六象尊六犧尊六罍洗三副龍杓一十三怗八十有二爵一百舟九豆一百七十有四副簠一百二十有二簋如簠之數而加一焉大鑪二大缶四此前鑄之目劉公所記者也罍洗一龍杓一爵十小鑪二十有五豆一百舟九此後鑄之目舊新後先摠以件計一千四百一十有八器至是而始備惟張君主席三年以教以養以興以補臺評士論翕然稱之若他役倍是不書而獨書祭器者尊禮也可謂知所重矣助之不敢不書以是夫皇慶二年春記】至治二年教授湯彌昌復取沙洲鄕學田有記【建康郡學宋紹興間秦丞相以己貲買江寧縣沙州鄕黃魚莊等處蘆地十有五頃畀鄕校具載碑籍至元十三年後開田百頃有奇十八年營田司以田撥隸財賦府僅以地四頃七十一畝二分歸於學三十一年權豪占佃開四頃爲田其後經理丈量羨田四十畝地三十畝凡爲田四頃四十畝地一頃一畝二分奄據租入二十有七稔彌昌備員掌教詢知有司文移不輟明爲學產遂建白於行臺洎察院於是路縣參考文案擬斷歸學至治元年二月省札準斷郡俾縣主簿朱端卿偕彌昌履畝交業而田始來歸從行者直學謝慶徳知書王夢桂縣吏郭滋府給文據公堂掌之以相授受始末備著文卷佃者歲納田米七十九石有奇地租錢二十五貫自元年始然非定額有願增租者佃可易歟惟學事因循弗舉豈特斯田哉明年夏四月作亭以覆玉兔泉閏五月新創靈星三門煥然攺觀此皆職所當爲而前人憚事難役巨彌昌勉爲之賴臺察宗主力克有成謹識形石田圖四至佃名刻之下方至治二年良月日記】學計租入視宋增損不同【田土總一萬八百五十九畝四十六步四分六釐二毫五絲水溝二二十二條田一萬六千九百六十畝四十七步九分四釐九毫五絲地二千六百一十畝二角二十七步五分五絲山二百一十七畝二角一十六步蘆地八百四十九畝一角堽四十五畝五十闕步塘一百五十四畝一角三十三步七分六釐二毫五絲雜產二十一畝一十步水池一角一十八步水塌二角二十六步房屋七十四間三廈七澑白地八十七假糧斛總五千二百三十五石六斗二升九合五抄米四千五十三石三斗四升三合七勺五抄小麥一千一百一十四石七升四合七勺大麥二十七石四斗七升七合一勺黃豆三十七石一斗五升一合五勺蕎麥三石五斗八升二合至元鈔總八定二十九兩四錢一分六釐租錢一定三十七兩四錢四分房錢六定四十一兩九錢七分六釐絲一十二兩四錢九分八釐山柴六十七束蘆三百束】科舉興以貢士莊田糧積貯待發大晟樂器設掌樂主之惟春秋二丁釋奠則用書籍則景定志所云賜書板刻買置者兵火散失殆盡歸附後於諸路裒集及捐學計續刊設職收掌所買經史子集圖志諸書視他郡亦略全備【十七史書板計紙二萬三千張史記一千八百一十九前漢二千七百七十五後漢二千二百六十六三國誌一千二百九十六晉書二千九百六十五南史一千七百七十三北史二十七百二十一隋書一千七百三十二唐書四千九百八十一五代史七百七十三雜書板金陵志四百八十貞觀政要書二百朱子讀書法一百七十南唐書一百八十禮部玉篇二百七十集慶志一百三十五修辭衡鑑五十六農桑撮要五十八救荒活民書一百五十曹文貞公詩集二百八十五憲臺通紀五百一十五陳子廉先生詩二十魯齋先生詩解大學一十九樂府詩集一千三百八十厚徳錄六十刑統賦六十有三】廟學時有闕壞隨事修補無大更易六齋延訓導六員大學四【常徳守中小育材追徳】小學二【興賢說禮】生徒常二百人設賓序員贍卹貧寒老病之士鄕貢進士於學惇遣朔望祀享行臺官躬視禮儀監察禦史時至勉勵公卿大夫居江左者率遣子弟就學今仕爲名臣者多集慶弟子員於戲盛矣

建設書院明道書院仍宋舊規無所更易南軒書院遷舊儀賓館地基大徳元年刱蓋南軒先生華陽伯張宣公祠堂江東書院在城內永安坊盬倉街至治元年五月郡人王進徳刱建子霖又爲營度廟屋通六十餘間地臨秦淮南竹木修茂置田溧陽九百畝供膽生徒前翰林學士艸廬吳公嘗於其中講授羣士往從受業甚眾泰定元年定今額又有昭文書院在湖熟鎭北有臺髙十餘丈下臨秦淮亦名太子臺舊傳梁昭明太子宴遊之所景定志太子臺下東橋之東有太子東湖昭明嘗植蓮其中臺上有昭明像宋咸淳丁卯方拱辰扁曰昭文精舍里人杜氏守之至元間定今額凡書院皆省設山長掌錢糧教育與路州學皆有府設直學贊焉

州縣學校江南歸附初各縣學仍設主學尋令所屬行省宣慰司差注教諭掌錢糧教育江寧縣學殿宇田糧皆仍宋舊上元縣學後至元五年縣尹田賢重修進士李桓有記【郡城之東偏����入數十�������流之象北直平疇連衍無際�������深曠遠不翅乎林壑坰牧之居者會���之舊址而上元邑學之所建也考其����百年矣蓋當宋氏之旣南郡爲大藩閫帥臨視學政之修致隧於郡而在邑則否迨其季年公闕蜚英之爲令昉爲之經始顧已迫於國勝之槍攘故制特綿蕞而完美之功有不暇焉者混一之久莫這能加則以帑庾之弗贏緝獘支危僅以自守一旦更張而爲之也實難嗚呼治邑者有能匹休前人以俎豆爲事因其故而損益之亦何難之有至元五年歲在己卯大名田侯來尹是邑職專於學觀其廢闕懼無以副國家設學之意亟以請於邑長曰長責在余圖之惟時謂禮器之其所宜先焉則冶銅爲爵坫四十爲簠簋十有八爲勺二爲鐘一竹爲籩者三十爲能者五木爲俎者二十以補其未備若豆若尊若罍洗炷燻之有鑪植燭之有檠灌沬之有壺舉易其鍥璺杇窳而新之而凡器用之���給繼之以廟學之葺則擴禮殿之基左右���以立十哲之�作靈星門修戟門之腐�堂及二序皆賁治之攺築成已軒敞其後爲�楹構連檐以徹於堂而凡棟宇之壞無不飭�後峙華表於門外飛石梁於水次列柵以爲�周垣以爲蔽繪門弟子曁先儒之像於縑素以更圖辟之舊而凡盡飾增嚴爲經久之計者實無不用其極內外相侔功倍於厥初來觀翕然感斯文之作興跂望朝夕思服善教昔之大儒嘗佐斯邑化俗之美流於亡窮侯之爲是舉也其可以無愧與大學爲政本先聖王之所勤修而吏率慢焉世降殷周治不古若職是之由自侯之至究心於民夙夜弗怠邑之庶務咸得其理訟獄旣淸甿俗以安敏惠廉明著於一時故上元之政爲屬邑最今又能達其本而崇禮義之化使民有所觀法益可尙也藉非具列��何以勤來者�長曰���曰�賢�����簿李良臣教諭湯駿典史朱輝承命謹而用力勞者邑掾陳�也金石土木之工合九百三十有奇弗之出於田侯者爲錢五千緡是皆不可略也附記於碑而爲之記】句容縣學頗廢於兵火至元三十年縣令烏延瑛創屋三間扁曰芳潤至大二年縣尹趙靖撤舊重建繼以縣尹程恭延聘名士訓誨生徒遠近向慕邑民獻地增廣學宮設唐劉鄴張常洧二祠於講堂西後至元三年刻累朝封號綸音於石置禮器雅樂繪兩廡從祀至正二年建屋於中堂後扁曰止善監縣尹閭縣尹李允中李博教諭劉徳秀等實綱紀焉學計悉有常數【江寧縣學田一十二頃七十五畝有奇上元縣學基地縱橫三十丈學田山地水潭通計一千一百二十一畝二角三十三步額租外荒地逐時開墾句容縣學基一十九畝六分一釐田一十六頃一十八畝七分一釐地一頃六十二畝四分一釐山五頃五十七畝三分一釐塘五畝六分四釐夏租小麥八十二石六斗三升大麥一十四石三斗八升八捨中統鈔五定三十四兩七錢八分秋租米二百二十六石五斗三升七合黃豆一十六石八斗七升三合中統鈔五定三十四兩七錢八分】詳見縣誌溧水州歸附初爲縣設主學教諭元貞元年升州設教授二年知州儀武義教授劉建行豎建大成殿及神庖修理學捨一新易明倫堂扁曰��易四齋扁曰篤實自得明理觀善鑄祭器��元年同知倪顗教授陳瑞究復蒲塘渡有記闕年以教思亭爲��亭立加封碑延佑四年繪從祀像泰定三年闕臺札準監察禦史順昌承徳言增加田賦置冊立碑至元元年知州李衡教授宋升重建明徳尊道二堂修殿及兩廡增設訓導生徒加舊其學計見於碑刻【舊額田土田三十四頃六十二畝七分六釐地一頃九十四畝七分二釐山九十五畝五分河渡一所房屋一十四間隨屋地基租課糙粳米七百二十四石七斗八升七合小麥六十一石三斗六升三合秈稻八百三十四斤黃豆一石一斗絲一十七兩二錢中統鈔七定一十六兩二錢二分新增田土田八十五畝四分九釐地五十六畝三分山二十七畝五分堽地一十一畝七分九釐蘆墩二畝五分房屋三間半零一廈隨屋地基及帶屋小巷一條租課糙粳米二百七十五石七斗四升九合五勺小麥二十一石六斗五升五合黃豆一斗六升五合絲六錢中統鈔一十一定八兩六錢三分】並書板詳見本州島志溧陽州歸附初爲縣設主學教諭元貞元年升州卽以前宋縣學攺爲州學設教授大徳五年教授班惟志修學宮建齋捨東曰養正麗澤西曰明徳藻徳設小學齋增學田三百八十餘石卞應午記之大徳十一年攺創大成殿至治元年教授孔濤置雅�建講堂及先賢祠校官廨捨規模有加於舊其學計徵於官者【租糧白米二千�百二十三石四斗六升三合貢士莊四百五十五石二斗六升五合贍學一千九百五十七石三斗九升八合租鈔一十九定】詳見本州島志

科第進士延佑四年丁巳溧水州人劉泳江浙省鄕試第二十名明年會試下第延佑七年庚申溧陽州人李士良江浙省第六名明年會試中選殿試第三甲同進士出身受將仕郎紹興路余姚州判官至治三年癸亥郡人李桓江浙省第二十七名明年會試下第恩例受余幹州教授大歷二年己巳郡人李懋江浙省第十六名明年會試中選殿試第二甲同進士出身受將仕郎饒州路�陽縣丞

儒籍路學抄數儒人一百六十五戶明道南軒書院上元江寧縣學各有儒籍至元十二年乙亥正月制置趙溍棄城宵遁徐都統等率軍民納款二月二十七日大軍入城平章阿珠占居明道書院軍士舁棄聖像野中書院儒人古之學等詣丞相淮安王前告給榜文還復書院房屋租產招安秀才當奉鈞旨令書院依例復舊由是諸學弦誦不輟至元二十八年南方儒人有徳行文章政事可取者許各路歲舉一人量材錄用元貞元年諸路凡儒知吏事吏通經術性行修謹者各路薦舉廉訪司試選每道歲貢二人省臺委官立法考試中式錄用大徳十一年系籍儒戶雜泛差役並行蠲免至大二年儒人免差延佑元年設科取士儒風大振其明年再詔隸籍在學儒人毋得非禮科役煩擾是後有司奉行不至儒者雜於編戶癸酉科後停試惠宗皇帝元統二年特降聖旨儒戶免差有徳行學問者選充教官至正闕年復行科舉取士法所以作養多士者至矣闕慶儒戶多前代故家宋末進士有包秀實國華陳仲謀吳季申皆以文章政事名世其後衰微不可考知今可見者董烈【宋相文淸公槐之後累官朝奉大夫知池州】房元龍【宋進士承議郎懷遠軍節度判官】李鈞【宋太師襄國公琮之後進士累官承直郎制司幹官沿江屯田分司】王良耜【宋相荊國文公安石之後貢士累受沿江制司幹官】趙崇回【宋進士累官通直郎知建康府句容縣】楊公漙【宋待補進士】戴俊卿謝克仁【皆宋貢士】歸附後子孫相繼以科第儒術仕進顯榮其家所謂君子之澤久而不泯者亦朝家崇儒興學之效也【曹鈞溧水後志載朱虙者壽昌四世孫登宋政和八年第建炎二年官左從事郎潭州瀏陽令四年軍賊杜彥等陷瀏陽虙力戰三日死之湖南安撫司聞諸朝贈通直郎與其子柔嘉將仕郎恩澤因柔嘉歷仕贈至大中大夫三世孫紹遠明遠四世孫用泰棟俱擢科第五世孫立之佑之以易學授徒於家忠孝之有後儒者之世澤彰著如此他如句容樊淵之孝廉溧水湯大闕之五世同居輕財急義汪立信冢婦李氏劉英傑妻吳氏陳登妻樂氏之貞節經聖朝旌異悉出世儒之家其被服禮義之教有自來矣然則列歷代之崇尙儒雅欲以化民成俗其效豈虛也哉附於志未俾後可覽觀焉】

至大金陵新志卷十元

張鉉撰

兵防志兵者聖人所以討彊暴平亂世夷險阻捄危殆恆不得已而用之觀其本起於陰陽之相勝善暴之相形而濟之以器故善用兵者必審天時察地利順民心三者皆得則可以戰敵而亦聖人所愼吳晉六朝建都江左天下望爲正統文物殷富寶器在焉然其分裂之際毒民於兵其備禦大要在於據江防淮治城浚隍以逸待勞攻不足而守有餘至其道窮數極中國舉之若摧枯振槁故曰堅革利兵不足以爲勝髙城深池不足以爲固嚴令繁刑不足以爲威由其道則興不由其道則廢宋自髙宗南渡以建康爲陪都總以重臣宿兵峙糧常數十萬及天兵下襄樊沿江諸將或降或遁不數月而社爲墟曩之治險畜兵其勝安在今天下一統城郭溝池悉廢爲耕藝而中土之兵分翼鎭守裝出其家米鹽仰給縣官統屬器械各有名籍不著著其設置巡防大較作兵防志【自形勢至戰艦皆據舊志纂述以備參考】

形勢諸葛亮曰鍾阜龍盤石城虎踞眞帝王之宅李綱曰天下形勝關中爲上建康次之宜以長安爲西都建康爲東都衛膚敏曰建康實古帝都外連江淮內控湖海爲東南要會之地劉玨曰金陵天險前據大江可以固守張浚曰東南形勢莫重於建康實爲中興根本陳亮曰舊日臺城在鍾阜之側據髙臨下東環平岡以爲安西城石頭以爲重帶玄武湖以爲險擁秦淮靑溪以爲阻是以王气可乘而運動如意江默曰自淮而東以楚泗廣陵爲之表則京口秣陵得以蔽遮自淮而西以壽廬歷陽爲之表則建康姑孰得以襟帶表裏之形合則東南之守不孤其來尙矣余見江防

攻守張惇頤曰晉蔡謨曰時有否泰道有屈伸暴逆之寇𨿽終滅亡方其彊盛皆當詘而避之要終歸於大濟而已爲今之計莫若養威以俟時王羲之曰以區區江左營綜如此天下寒心久矣中興之業政以道勝寬和爲本力爭武功非所當作二人者能言之而不得行之行之而足以安江南者孫權一人耳陸瑁嘗勸權曰九域盤互之時率須深根固本愛力惜費陸遜嘗勸權曰施徳緩刑寬賦息調權報之曰發調者蓋謂天下未定事以眾濟若徒守江東修崇寬政兵自足用何以多爲顧坐自守可陋爾以此知權之志未嘗不在於天下然以傳考之亦未嘗肯求逞於中原曹公來侵則破之拒之而已治艦立塢築堤遏湖作塗塘明烽燧始終所以備魏者至矣及移箋於曹公曰足下不死孤不得安則權固未嘗得志也嘉禾中因蜀寇魏一攻淮南聞明帝東行遽則斂避諸將之攻樊城司馬懿救之亦引軍亟退自後觀之謂之怯可也而權不以爲恥豈非天下之勢旣未有可投之隙與其力爭而取敗不若退守而待時也耶史稱權繼父兄之業有臣以爲腹心股肱爪牙兵不妄動故戰少敗而江南安此權之所以爲治也及嗣主立諸葛恪爲政首侵邊以怒敵東興之戰幸捷顧不能持勝復違眾大舉一敗塗地恪旣喪軀而孫氏之業因以衰焉則權之兵不妄動利害果何如也其後孫皓用諸將計數侵盜晉鄙陸抗曰苟無其時𨿽復大聖亦宜養威自保不可輕動今不務力農富國審官任能明黜陟愼刑罰訓諸司以徳拊百姓以仁而聽諸將徇名窮兵黯武動費萬計士卒凋獘寇不爲衰而我已大病矣夫爭帝王之資而昧十百此人臣之姦便非國家之良策也抗之言兼有陸瑁陸遜蔡謨王羲之論而皓不知用此其所以亡也東晉自庾亮經營徵伐皆不能有成謝安父子乘苻堅傾敗之餘圖之如恐不及至於渡河入鄴訖無尺寸之得宋文自恃富彊加兵元魏擅道濟再行無功諸將以敗繼敗而邊塵遂至瓜步梁武遭魏世之亂陳慶之以數千兵入洛而嵩髙之襲幾至殲盡及貪河南之地納叛將棄睦鄰而身國顚覆陳宣帝辟土宇於北齊旋失淮泗於後周𨿽以桓溫劉裕非常之才度越歷代諸將而溫伐苻健慕容暐皆幾成而敗裕平南燕滅姚秦亦旣得而失則六朝用兵攻伐之策可見矣【古今論守國事宜範蠡最髙陸抗所言次之餘非確論也】

江防吳聿曰江出岷山自湖口合流而下奔放蕩潏吐吞日月山或磯之則其勢悍怒觸舞大艑兀若轉梗至其廣處曠數百里斷岸相望僅指一發而舳艫上下中流遇風則四顧茫然亡所隱避自金陵抵白沙其尢者爲樂官山李家漾至急流濁港口凡十有八處稱號老風渡而玩險阻者至是鮮不袖手吳志曰魏文帝有渡江之志望江水盛長彌漫數百里便引退自嘆曰魏𨿽有武騎千羣無所用也幹寶晉紀曰魏文帝之在廣陵吳人大駭乃臨江爲疑城自石頭至於江乘垣以木植衣以葦席加采飾焉一夕而成魏人自江北望甚憚之曰彼有人焉未可圖也乃還宋書元嘉二十七年魏人聲欲渡江太祖大具水軍爲防禦之備領軍將軍劉遵考左將軍尹弘守橫江少府劉興祖守白下建威將軍黃門侍郎蕭元邕守裨洲羽寺左監孟宗嗣守新洲上建武將軍泰容守新洲下徵北中兵參軍向柳守貴洲司馬到元度守蒜山咨議參軍沈曇慶守北固尙書褚湛之先行京陵使仍守西津徐州從事史蕭尙之守練壁徵北參軍管法祖守譙山徐州從事武仲河守博落尙書左丞劉伯龍守采石尋遷建武將軍淮南太守仍總守事遊邏上接於湖下至蔡洲陳艦列營周亙江畔自采石至曁陽六七百里船艦蓋江旗甲星燭皇太子出戍石頭徐湛之守石頭倉城齊書建元元年魏主宏聞太祖受禪其冬發眾遣丹陽王劉昶寇司豫二州明年詔眾軍北討初虜寇至緣淮驅略江北居民猶懲佛貍時事皆驚走不可禁止乃於梁山置二軍南置三軍慈姥置一軍烈洲置二軍三山置二軍白沙置一軍蔡洲置五軍長蘆置三軍徐浦置一軍以備之魏不能攻周世宗問江南虛實孫忌答曰本國𨿽小甲兵尙三十萬世宗曰江南不過十數郡何見欺也忌曰精兵𨿽止十餘萬然長江一條飛湍千里險過湯池可敵十萬之師國老宋齊丘乃至猛謝安之徒又可敵十萬張虞卿曰歷考前世南北戰爭之地魏軍嘗至瓜步矣石季龍嘗至歷陽矣石勒寇豫州至江而還此皆限於江而不得騁者也然江出岷山跨郡十數備之不至一處得渡皆爲我憂使吾斥候旣明屯戍惟謹士气振而人心固矣恃江爲阻可也𨿽無長江之險亦可也苻堅百萬之眾馬未及一飲江水謝玄八千銳卒破之於淮淝豈非其效歟不然五巢以奇兵八百泛舟卽渡吳人有北來諸軍乃飛過之語韓擒虎以五百人宵濟采石守者皆醉遂襲取之由是觀之徒恃江而不足與守鮮克有濟矣曹操初得荊州議者謂東南之勢可以拒操者長江也操旣得荊州蒙衝戰艦浮江而下則長江之險已與我共之獨周瑜謂捨鞍馬而仗舟楫非彼所長赤壁之役果有成功至於羊祜之言則以南人所長惟在水戰一入其境長江非復所用他日成功略如祜言故臣以謂有如瑜者爲用則祜之言謂之不然可也無如瑜者則祜之言不可不察也彼爲說者謂敵人以馬爲彊而江流迅急渡馬爲難敵人便於作筏而江流迅急非筏能濟是未知侯景以馬數百一夕而渡王浚自上流來未嘗作筏也州縣一也有最爲要害者津渡一也有最宜備豫者苻堅自項城來壽陽侯景自壽陽移歷陽孫恩自廣陵趨石頭王惇渡竹格蘇峻泛橫江侯景渡采石考前世盜賊與夫南北用兵由壽陽曆陽來者十之七由橫江采石渡者三之二至於據上流之勢以窺江左者未論也建炎三年冬金兵自黃州渡又自馬家洲渡時杜充在建康聞金人至以軍六萬列戍江南岸而閉門不出師無統一皆無鬥志明年夏四月韓世忠提舟師截大江以邀金兵相持黃天蕩四十八日烏珠遣使與世忠約日會戰世忠募海船百餘艘進泊金山下仍植一旗書姓名表其上金人望見大笑曰此吾幾上肉耳【按宋史世忠伏兵金山廟幾獲烏珠】世忠預命工鍛鐵相聯爲長綆貫一大鉤徧授諸軍之彊壯者平旦敵擁十舟噪而前比合戰世忠分海船爲兩道出其背每縋一綆則曳一舟而入敵不得渡遣使願還所掠及獻馬三千世忠不聽曰只畱下烏珠乃可去時達蘭所遣之兵在儀徵江南北兩岸皆敵眾世忠據中流風帆浪楫飄忽若神烏珠閉壘不敢出謂諸將曰使船如使馬何以破之乃欲自建康謀北歸【烏珠兵在南岸故自鎭江沿江西上求濟】凡古津渡又被世忠八面控扼不得去或獻謀於蘆場地鑿大渠二十餘里【今蘆門河是在黃天蕩南】上接江口舟從江背出世忠之上流一夜渠成次早出舟世忠大驚尾擊敗之敵終不得濟【按宋史金人悉趨建康於冶城西南鑿渠則今新開河是故汪藻謂開兩河也】一曰敵乘天霽無風我所用海舟皆不得動彼乃以輕舠絕江而遁世忠戒其下勿追使去烏珠面江北屯六合達蘭在山東遣人誚烏珠入侵無功盍止於淮東候秋髙相會再侵江南烏珠以前日渡江之危爲辭呂頤浩言金人多詐難測詔劉光世分兵以備江岸紹興三十一年金萬戶髙景山以兵數萬犯揚州劉錡提大軍禦之於淸河金以氈裹舟載糧挽而上錡募善沒者鑿舟沈之金人大驚俄犯揚子橋錡以兵扼瓜州金騎逼江錡遣麾下員琦設伏於皂角林與敵接戰誘敵入張弩俄發敵大敗斬景山俘數百人金亮親統細軍駐和州之雞籠山臨江築壇刑馬祭天必欲由采石而渡朝廷詔王權詣行在以池州都統制李顯忠代權命督府參議官中書舍人虞允文趣顯忠交權兵時顯忠未至允文夜見建康畱守張燾議禦敵之計燾但言已當死守畱鑰丙子金亮登壇建黃繡旗二中張黃蓋亮執小紅旗麾眾渡江時王權所畱水軍車船咸在而諸將未有統屬莫肯用命盡伏山崦惟提舉張振王琪稍任其責允文自建康至使人督之敵舟稍近振琪與統制時俊盛新等徐出山崦列布江岸敵初未之覺一見大驚欲退不可我軍用海鰍船迎擊士皆死鬥敵舟沈溺者數萬其回北岸者亮皆殺之遂不能濟丁丑金人往來望見車船遽卻我軍復以海鰍船先往北岸截橫林渡口用克敵弓射之金兵棄船上岸者悉陷泥中而斃上急羞楊存中措置守江虞允文亦自建康馳至鎭江時江岸有車船二十四艘敵已瞰江恐臨期不堪駕用存中允文臨江按試命戰士踏車船徑趨瓜洲迫岸復回金兵皆持滿以待其船中流上下回轉如飛金眾相顧駭愕亮愈忿召諸帥約三日畢濟過期盡殺之諸帥謀曰南軍有備如此進有渰殺之禍退有敲殺之憂柰何有總管萬戴者曰殺郎主與南宋通和則生矣眾曰諾乙未諸帥集兵射殺亮並殺其太傅三妃與謀事者十餘人紹興中詔沿邊修守備吳表臣言大江之南上自荊鄂下至常潤其要緊處不過七渡下流最緊者二建康之宣化鎭江之瓜洲是也當擇官兵修器械以謹其防王彥恢言建康古都乃用武之地欲保建康必內以大江爲之控扼外以淮甸爲之藩籬又必措置兵食以贍國費然大江以南千里浩渺決欲控扼非戰艦不可大江以北萬里坦途欲遏長驅非戰車不可舒廬滁和良疇百萬欲措置軍食非營田不可舟車之法以輕捷爲上彥恢所制飛虎戰艦傍設四輪每輪八楫四人旋斡日行千里又有神武戰車下安四輪略同飛虎頂張布帷以避矢石傍斜衝擊其用如神又有拒馬車一人之力可以轉用比之蒙衝偏箱鹿角此尢至要淮西良疇不可以數計不須朝廷給本秪以有無相濟並力營田計其戶口什一養兵則淮西可以守矣如許令彥恢招兵教習只乞那融淮西數州財賦可足舟車之用及以數州秋成所得那融營田可足兵食之費萬一金人入侵及盜賊猖獗彥恢當以此舟車摧鋒陷陣以此士卒斬將搴旗以此種蒔飛芻挽粟保守江淮決無疏失詔彥恢就本軍措置宋之論邊防要害者有曰自古倚長江之險者屯兵據要𨿽在江南而挫敵取勝多在江北故呂蒙築濡須塢而朱桓以偏將郤曹仁之全師諸葛恪修東興堤而丁奉以兵三千破胡遵之七萬轉弱爲彊形勢然也淮甸郡縣不必盡守故城各隨所在擇險據要置寨柵守以偏將敵來仰攻固非其利若長驅深入則我綴其後二三大將浮江上下爲之聲援敵之進退落吾計中萬全之策也又有曰無爲軍巢縣之濡須及東西關山川重復蓋昔人尺寸必爭之地大率巢湖之水上通焦湖濡須正扼其衝東西兩關又從而左右輔翼之饋舟旣已難通故𨿽有十萬之師未能便出大江得逞其志淮西𨿽號地平而水陸要害皆可戰守稍加措置未易輕犯又有曰若金重兵出淮西則池州軍出巢縣而江州軍出無爲軍便可爲淮西官軍之援又有曰自建康至姑孰一百八十里其險可守者有六曰江寧鎭曰碙沙夾曰采石曰火信口其上則有蕪湖繁昌皆與淮南對境其餘皆蘆荻之場或碕岸斗絕水勢湍險難施舟楫又有曰采石渡在太平州界下馬家渡在建康府界上宣化渡在府界下采石江闊而險馬家渡江狹而平相去六十里皆與和州對岸者金人入侵直犯馬家渡杜充以萬眾不能捍亦嘗分兵犯采石太平州以鄕兵禦之遂退𨿽杜充處置有未盡善亦形勢使然馬家渡比采石尢爲要害又有曰和州烏江縣界可自江北車家渡經衝建康府馬家渡滁州全椒縣可自江北宣化渡徑衝建康府之靖安兼泗州盱眙有徑小路由張店上下瓦梁盤城亦可徑至宣化不滿三百里烏珠曾於此路來至六合下寨並自上瓦梁下船直至滁河口可以入江宜於靖安渡碙沙夾相對三處防守所有北岸滁河口宣化兩處來路應和州東地分宜嚴切堤防【又有曰昨來金人自黃州張家渡渡江由湖北鄂州武昌縣上岸方入興國軍大冶縣界取山路以犯江西宜於興國軍大冶縣道山等處擺布防拓又有言曰漢陽沌口系漢江下流湖北師司所隸尢宜嚴切堤防】隆興二年議幸建康張浚受任督府講論軍務不遑寢食招來山東淮北忠義之士以實建康鎭江兩軍凡萬二千餘人萬弩營所招淮南壯士及江西羣盜又萬餘人要害之地城壁皆築其可因水爲險者皆積水爲堰置江淮戰艦諸軍弓矢器械悉備兩年冬金人屯重兵十萬於河南爲虛聲脇和有刻日決戰之語將士望金人至成大功而金人亦知宋有備卒不敢動及是浚又以宰相來撫諸軍將士踴躍思奮敵聞浚來亦檄宿州之兵歸南京沿邊淸野以俟淮北來歸者旦夕不絕山東豪傑悉願受節度金人益懼【分屯建寨建康太平池三郡江面計一千七十一里共建大小二十九建康八屯曰下蜀曰馬家步曰沙河曰韓橋曰王沙曰新開河曰下三山曰汪蔡港太平七屯曰濮家圩曰褐山曰烏石磯曰白泥浦曰上三山曰板子磯曰周家莊池州十四屯曰菖蒲山曰大通曰梅根曰穴港曰戚家溝曰李三河曰寶寨磯曰黃石磯曰吉陽洑曰祝家磯曰烏石磯曰香口曰雙山三郡諸屯共創寨屋一萬一千九十五間本府一千七百間太平四千四百間池州四千八百間將佐衙屋不計焉今各處萬戶府差軍守把多系前代屯戍之地亦有廢不守者此不及詳著】

營寨教場潘家寨在上元惟政鄕開寶中潘美下江南駐兵有潘亭塘去城十里都監寨在上元縣地太平興國元年置侍衛馬軍與都統司參錯如古南北軍之制各以統制統領出三衙馬帥領之號行司乾道七年移屯置寨建康凡八其選鋒軍寨在西門崇道橋前右中左後五軍寨一在虎頭山一在黃家塘南一在塘北一在陰山東者並南門外蔣山南者在東門外駐札禦前諸軍各有統制統領官置都統制副都統制領之紹興十二年移屯建康置寨凡六其遊奕軍前右中左後軍寨一在淸化坊之北新街一在桐樹灣北一在髙陽樓及東門外一在保寧寺街一在北門內大街東一在上元縣之西景陽臺之南廂禁軍營屋始皆革覆紹興中章森易以瓦數千間號新營其禁軍曰武雄第一指揮威果第十三第十四第十五第四十四指揮忠節第十一指揮全捷第六指揮有馬雄略第十一指揮橫江水軍三指揮忠義指揮等諸營一在廣濟新倉東一在證聖院東一在院西一在轉運衙西一在太平橋北一在淸化市南之下街西一在總領衙後通附營凡七其廂軍效勇第一第二牢城第一第二指揮剩員指揮營並在城內西北隅沿江制置司諸軍寨其遊擊軍前右中左後五軍寨一在武定橋南一在橋西北一在北門內二在桃源洞有參議官胡居仁撰記遊擊軍新寨在馬帥衙東開慶元年馬光祖建買民地拓基五百二十畝屋三千間制領將佐衙十一所屋一百三十間點亭廟寨門共四十間甃井廾五亭十二防江軍寨在北門外耆闍山下效用軍寨三在直街之能仁寺後武定橋南小寨在羅帛巿破敵軍寨在大西門裏精銳軍寨在都統衙後親兵左右部營在鹿苑寺側策勝軍中軍寨在城內東北角右軍寨在北門城內制效軍寨一在虎頭山一在城內杏花村龍灣遊擊水軍寨在靖安鎭靖安唐灣水軍寨在古龍灣茅艸岡義士雄武二軍附遊擊軍寨江東安撫司親兵寨史正志建在府治東後廢劉珙復建爲兩寨在宮城東及北慶元乙卯守臣張枃復建軍房甲仗庫合千二百八十七楹又建亭爲主將號令點集之所東曰觀禮西曰教忠遊九言撰記淮西江東總領所總效軍寨凡四一在江寧縣北眞武廟南一在興嚴寺北一在馬司選鋒寨東一在報恩觀東北諸軍教場有三禦教場在行宮東親兵教場在府治東中軍教場在蔣山東乾道志禁軍東南第五將正副將各一員及兵馬鈐轄分管之廂軍兵馬都監四員及駐泊兵馬都監分管之又慶元志嘉佑四年江寧府就置禁軍駐泊三指揮以威果爲額熙寧五年以議者言東南兵寡而多盜又以三千人戍揚州杭州江寧府自章森建新營隸兵者始不與居民雜比又江東轉運司嘗於江寧府聚十州兵祗備上綱置小營見王逢原廣陵集句容有管界下蜀東陽三寨溧水有管界巡檢寨在棲賢橋西溧陽有山前巡檢寨在縣北三十五里舊縣巡檢寨在縣西四十五里【今益都萬戶唐公廨卽舊遊擊軍寨地北門大街舊準捷寨翔鸞坊小馬司寨今並爲軍營大馬司寨街舊遊擊軍寨遊擊右軍寨並建養濟院安懷院東北隅舊戎司左軍寨今爲益都新軍營又舊遞鋪營處鋪兵今錄事司是其地今龍灣軍營卽舊遊擊朮軍寨地舊禦教場今爲教場余並爲民居園地】

尺籍建康府廂禁軍隸安撫司四千人親兵一千人駐札禦前諸軍隸都統制司兵五萬人馬五千人十七匹侍衛馬軍移屯建康府以三萬人騎爲額沿江制置司增置軍額防江軍三千三百人內步軍三千人【勝捷五百人吐渾一千人雄威一千五百人】馬軍三百人效用軍一千四百五十五人破敵軍一千四十四人精銳軍二千五百三十一人親兵左右部共一千人策勝中右兩軍一萬人制效兩軍二千三百二十六人靖安唐灣水軍五千七百二人龍灣遊擊水軍二千九人金山團窩制效軍六百五十九人遊擊軍五軍共一萬二千四百一十二人雄武軍五百八十七人義士軍一千八百七十三人寧江新軍六千二百八十人又有良家子新招帳前將官等兵至元十二年歸附之際軍民潰散徐王榮所領投拜者悉名新附軍分差各處與漢軍相參鎭守故略著其額云

軍器景定志云除戎器戒不虞傳於易礪鋒刃鍛戈矛誓於書修車馬備器械序於詩有備無患其來尙矣漢帝使人視吳漢何爲方修戰攻具乃有隱若一敵國之嘆祖逖用二千人起冶鑄兵固知其有誓淸中原之志李徳裕請甲人於安定弓人於河東努人於淛西於是兵器皆犀利而蕃詔不敢窺焉修政安邊玆非急務乎本朝建閫金陵藩屏畿甸兵甲四出則北援淮東備海南控荊楚西助巴峽開慶景定間凡甲冑戈劍弓矢之需取具於升者無慮數十萬計取之不竭備有素也至元乙亥沿江制置趙溍聞兵至取行宮公帑金帛宵遁而所積器械資儲悉歸行省

戰艦李綱嘗奏宋髙宗曰臣聞生於陵者安於陵生於水者安於水南方之人習水而善沒其操舟若神而北人有懼舟楫而不敢登者習與性成也騎兵施於南方非所便而南人教之水戰必可取勝昔曹操以數十萬眾順流襲吳周瑜以三萬人逆戰於赤璧因風縱火焚其船筏遂大破之操自此不敢有窺江表之心而鼎足之勢立其後曹丕復以大兵次廣陵觀長江風濤洶湧吳人戈甲旌旗之盛恐懼而退晉有江左苻堅以百萬之眾次淝水而謝玄以八千人破之眾皆奔北聞風聲鶴唳皆以爲王師將至則東南之兵養育訓練因地利而用之亦足以自守其地應沿河沿淮沿江帥府要郡凡臨流去處宜仿古制以造戰船上設樓櫓可以施弓弩下運櫓棹可以破風濤頒法式以授之仍募習水者爲水軍以時教閱激賞敵舟濟渡會合掩擊以我之素習擊彼之蹔濟其勢必勝得一勝則敵心破膽不敢有窺東南之心矣嘉佑中範仲淹上言乞於河陽置戰艦水軍以防契丹當時以爲迂闊不果行使用其說刱設至今則大河有備靖康初金人豈能遽濟渡哉先事而言則近乎迂事至而後圖之則無所及其實今日之急務也所有諸路合置戰船募水軍欲乞專差官前去措置建康府制置司累政修造戰船自淳佑九年以後大略可考造船修船共三千五百隻詳見前志

本朝兵戍大略至元十二年中書左丞相淮安惠武王巴延總襄陽兵南伐用宋將呂文煥程鵬飛範文虎等爲鄕導敗賈似道兵於丁家洲池州守將以城降沿江制置趙溍棄建康宵遁馬步軍副總管權制置司徐王榮及翁都統等帥軍民於太平州納款二月十二日大兵至南城外雨華臺下寨廿七日丞相平章呂參政等官入城於府治玉麟堂開省調兵大犒軍士立建康宣撫司招安江東諸路以萬戶廉希願招討索多兼宣撫使三月三日遣黃頭先鋒哨馬數百人至句容瓜渚殺知縣葛秉縣民巫及元率眾詣軍前納款授本處總管同二李百戶偕往招安三月十八日立寨文孝廟禁止剽掠來降者各授總把俾領其眾溧水溧陽二縣以次降附是夏以暑熱駐師建康設江寧上元二縣尉秋七月丞相巴延入覲上都以上萬戶追封曹南王阿嘍罕權行省事平章河南王阿珠萬戶追封汝南王張弘範等屯兵瓜洲宋將姜才張世傑孫虎臣水陸逆戰相繼敗績行樞密院駐札鎭江宋轉運判官趙淮起兵溧陽宜興縣界屯據長塘湖函山一帶阻水拒守冬十月右丞相至自京師畱左丞相阿珠右丞張惠等行省瓜洲斷淮東援兵自與阿嘍罕參政董參政分兵三道水陸並趣臨安十一月參政右師破東埧寨拔溧陽建平廣徳四安長興諸縣辟獨松關遣千戶奇塔特總管徐王榮等破趙淮屯兵十二月大兵破常州進次臨安之長安鎭遣徐王榮諸瓜洲行省計稟差新野奕千戶陳翼於建康宣撫司起新附軍五百漢軍二百招捕溧陽未下鄕寨十三年正月十一日徐王榮等敗宋兵執趙淮解赴瓜洲行省殺之徐王榮以功受驃騎衛上將軍蘇湖招計使帶已降虎符充建康路總管兼府尹十四年罷宣撫司爲建康路總管府立江東道宣慰司以參政阿嘍罕保定萬戶張弘範行宣慰使自是連歲出兵保定奕及福建奕廉萬戶常州宋萬戶寧國喬萬戶泰州奕孟萬戶諸軍並諸附軍相繼分鎭建康各縣置尉司專主巡捕在城錄事司以判官兼凡路府州縣達嚕噶齊皆兼提控捕盜鋪兵止遞文書十五年張元帥追宋二王涯山江淮行省發水陸師二萬從行十六年二月宋境悉平廉宋兩萬戶軍移屯各處十八年調兵東徵日本至元二十二年江淮等處行樞密院開府建康元貞元年溧水溧陽升州設捕盜司以州判一員兼領各鎭寨俱設巡檢司僉撥弓兵專以巡防捕盜凡一十二處【江寧鎭秣陵鎭竹筱龍都茅山下蜀東陽東埧髙淳白馬橋舊縣山前】其州縣鎭守官軍則從萬戶府輪差千戶百戶管軍分戍要害至元末年行樞密院例革各萬戶府徑隸樞密院及江浙行省提調保定奕張副樞軍馬移屯武昌孟萬戶移屯泰州喬萬戶奕對遷寧國大徳元年益都新軍萬戶府自寧國路移鎭建康於前宋遊擊軍營內置府達魯花赤萬戶副萬戶而下軍官千戶百戶彈壓通設一百餘員所管蒙古漢軍新附軍按月於有司支請鹽糧其漢軍本戶元僉免糧田四頃歲以所出爲封裝錢給當役者所在正軍專一守把城池倉庫局院坊廊要害去處軍官不得多餘占使非奉省院明文諸衙門不許差髙集慶親隸行臺按治歲時教習紀律嚴明龍灣有教習水軍萬戶府系行樞密院於江北河南行省管下蘄黃鄧新揚髙郵眞滁杭州等奕萬戶府撥軍二千餘名前來屯戍專以教習隸萬戶府提調凡軍之新舊名籍船艦軍裝器備及軍器局逐年成造器械悉有額定工程名件此不詳著防戍地境有圖見首卷【續報諤嚕訥四處亳州寧國廣徳江陰許浦通事馬軍軍器則歲造黑漆鐵甲二百三十付眞皮盔甲袋全四色水牛皮甲二百二十付紫眞皮盔甲袋全羊肝漆明稍角弓五百五十五張手箭一萬八千隻箭葫蘆弓袋雜袋八十付其起解積貯本路具有文卷】至大金陵新志卷十一上元

張鉉撰

祠祀志一禮莫大於報本反始天地者生之本也先祖者類之本也鬼神者陰陽四時之本也故天子祭天地諸侯祭境內山川卿大夫祭五祀庶人祀其祖尊卑巨細各有等差而誠敬之道著焉傳曰我戰則克祭則受福又曰惟聖人爲能饗帝惟孝子爲能事親言積其至誠之感而气之散者聚遊者反精微之應非聖人孰能知之周衰禮廢諸侯或僣郊祀而大夫旅泰山又其獘也淫祀興而民徳濫焉君子亦反經而已矣金陵故爲都邑其以王者禮樂祀天地山川之屬甚眾吳大帝赤烏十年始爲康居僧會建寺崇佛又爲僊者葛玄立觀方山自是代有增加梁陳於佛尢所重其三茅君蔣子文祀皆原於漢吳蔣累號爲帝而茅山之祠肇自隆古書缺莫得而詳今其處傳多薶瘞【玄帝命東海神埋鼎秦漢常瘞金壁】由晉迄宋死事之臣及有功徳於民皆特立祠最著者卞壼謝玄劉仁贍曹彬楊邦乂姚興王珙我朝定江南淮安忠武王巴延河南王阿珠曹南王阿嘍罕皆以功最受封淮安立祠杭州河南祠汴梁而曹南王今立祠集慶禮所謂崇徳報功者邪因前志所紀輯錄歷代郊社佛道祠宇以下具著之作祠祀志

古郊廟南郊壇案建康實錄晉太興三年所築郭璞卜立之在宮城南十餘里【注云在長樂橋東籬門外三里又云今縣南有郊壇村卽吳南郊地】吳大帝初稱尊號武昌南郊祭用玄壯後自以偏方不郊太元元年始祭南郊在秣陵縣南十餘里【吳志大帝時羣臣上奏宜修郊社以承天意帝曰郊祀當於中土今非其所於何施此重奏曰普天之下莫非王土王者以天下爲家若周文王都於酆鎬非必中土帝不聽終吳之世郊祀廟社缺然無可紀者】晉元帝渡江大興三年始議郊祀立南郊於已地建武二年定郊兆於建鄴之南【唐會要晉元建武二年定郊兆於建鄴之南去城七里一壇之上尊界雜位十五百神實錄云大興三年作南郊在宮城南十五里郭璞卜立之圖經云在今縣東南八里長樂橋東籬門外三里其縣南郊壇村卽吳南郊也】宋孝武大明三年遷郊兆於秣陵牛頭山西在宮之午地廢帝復舊【廢帝以舊郊吉復初齊始屋員兆外常侍庚曇崇啟曰祭天尙質秦從壇域無宮室者詔付外詳祠部李撝議周禮凡祭張旅幙張屍次宗廟旅幙今爲棟宇郊祀氈案宜制擔甍】梁武帝卽位南郊爲壇在國之陽常與北郊間歲普遹六年攺作南北郊【隋志梁南郊壇髙二丈七尺上徑十一丈下徑十八丈其外再壝四門運歷圖云梁武帝中大通五年郊祀異者三至神光五色圓照滿壇陳武帝又修繕南郊圓壇髙二丈二尺五寸廣十丈柴燎白天金陵故事云梁武帝時攺作四周築土壝宮三重便殿一所兆壖數里今其地在城東南與婁湖相近】南唐郊壇卽梁故處在長樂鄕去城十二里宋爲藏永所北郊壇按實錄在舊江寧縣東八里潮溝後東近靑溪晉元帝立南郊未立北郊明帝大寧三年始議立北郊未及建而帝崩成帝咸康八年追述明帝前指於覆舟山南立之制度一如南郊【宋書云江左未立北郊地祇眾神共在天郊成帝立二郊天郊則六十二神五帝之佐日月五里二十八宿文昌北斗三臺司命軒園后土太乙天以太微勾陳北極雨師雷電司空風伯老人六十二神也北郊則四十四神五嶽四望四海四瀆五湖五帝之佐沂山嶽山白山霍山醫巫閭山蔣山松江會稽山錢塘江先農凡四十四神也江南諸小山蓋江左所立猶如漢京關中山水皆有望秩也文帝元嘉十六年有事北郊復下其議於是八座奏省四望松江浙江五湖等座其鐘山白石旣土地所在並畱如故文帝立儒學館於北郊十二年嘗閱武於此】宋孝武大明三年移北郊於鐘山北原今鐘山定林寺山巓有平基二所闊數十丈卽其地【宋書云北郊晉成帝世始立本在覆舟山南宋太祖以其地爲樂遊苑後以其地爲北湖移於湖塘西北其地早下泥濕又移白石村東又以爲湖乃移於鐘山北原道西與南郊相對後罷白石東湖北郊還舊處】梁武帝北郊爲方壇上方十丈下方十二丈髙一尺四面各有陛其外爲壝再重陳北郊爲壇髙一丈五尺【晉王恭反前將軍王珣入守北郊宋元嘉中每閱武於北郊徐嗣徽引齊兵爲寇侯安都距齊軍於北郊壇紹泰中齊蕭軌等渡江亦屯於北郊壇又按散福亭在縣東北鐘山鄕去城四里舊傳晉宋郊祀回鑾賜胙之所】禖壇石按通典江東太廟門北有石文如竹葉小屋覆之宋文帝元嘉中修廟所得陸澄以爲晉孝武時郊禖石然則江左亦有此禮矣或曰百姓祀其傍或謂之落星石【今在城隍廟內】明堂在城東南七里不詳其處宋書晉元帝受命中興依漢故事宜享明堂宗祀之禮江左不立明堂故闕焉大明五年有司奏國學之南地實丙已爽塏平暢足以營造其墻宇規範宜擬則太廟惟十有二間以應期數但作大殿屋雕畫而已無古三十六戶七十二牖之制是年五月新作明堂丙巳之地宮苑記云在博士省南【博士省在國學南國學在太廟南】梁武帝天監十二年詔以明堂地居卑濕可量就埤起以盡忱敬陳亡焚毀皆盡將作監大匠宇文愷量臺趾丈尺寫樣奏聞【今按宋齊梁陳各有制作梁嘗毀宋太極殿以材構焉】晉太廟舊址在秦淮西晉大元十六年二月庚申攺築太廟秋九月新廟成案地誌太廟中宗置郭璞遷定在今處帝常嫌廟東迫淮水西逼路至此年因修築欲依洛陽攺入宣陽門內尙書僕射王珣奉以爲龜筮弗違帝從之於舊地不移更開墻裨東西四十丈南北九十丈宋以後仍之至陳乃廢

社稷諸壇附府社壇舊在城西南江寧縣社壇同處慶元元年畱守張枃移置下水門內秦淮南歸附後遷置南郊城南門外越城之後卜地十畝有奇周築垣墻內按方地設社稷風雷雨師壇及官廳廨宇以時祭祀上元縣社壇舊在白下門外尉司東江寧縣社壇舊在縣西南府社壇東【繡春園之西置】溧水州社壇舊在州西南二里【紹定四年知縣史彌鞏移建於縣治西北望京門之裏景定元年二月權縣事趙介如重修大徳五年移置州南築三壇至大四年知州盧朝請克治重修】句容縣社壇舊在子城北後移在靑元觀西南【今養濟院基是舊社大徳間移於葛僊翁庵西後監邑尹閭惇武以其地卑隘置民地去舊壇西約百步設今壇】溧陽州社壇在州西南二里【金淵志在西門內】風伯雨師壇【附府社壇】祭龍壇舊在江寧縣西南陰山上【宋景徳三年置】古太社稷壇晉元帝建武元年初立宗廟社稷在古都城宣陽門外郭璞卜遷之左宗廟右社稷玄風觀在太社西偏對太社禦街東卽太廟地社立三壇帝社太社稷各一在唐江寧縣東【按宋書晉元帝建武元年依洛京二社二稷禮左宗廟右社稷歷代因之洛京社稷在廟之右而江左又然也吳時宮東開雩門疑吳社亦在宮東與廟同所也宋仍舊無所攺作實故常二社一稷初太康中詔並二社之祀傅咸奏宜如舊詔一依魏制至元帝又依洛京二社一稷隋志梁社稷在太廟之西蓋晉元帝所創有太社帝社太稷凡三壇門墻並隨其方色在舊江寧縣東二里】雩壇按通典晉穆帝永和中有議制雩壇於國南郊之傍依郊壇遠近注阮諶云在已地隋志天監九年有事雩壇遂移於東郊在籍田域內【武帝以雨旣陰類而求之正陽其謬已甚東方旣非盛陽而爲生養之始則雩壇應在東方祈晴宜於南方今按雩禮本施於夏月武帝所言亦非確論也】籍田壇在城東十五里按隋志梁普通二年詔移籍田於建康北岸築兆域大小列種梨柏便殿及齋官省如南郊別有望耕壇在壇東帝耕畢登此以觀公卿之推別有祈年殿梁書云普通二年徙籍田於東郊外【詔曰平秩東作義不在南前代因襲有乘禮制可於震方間求沃野具玆千畝】大同五年又築雩壇於籍田兆內【紹泰元年齊徐嗣徽復入至玄武湖陳武帝遣侯安都扼之戰於耕壇南卽此地也】鐘山壇在鐘山南巖上苻堅大軍至壽春晉武禱於壇神曰當助攻堅見八公山上艸木盡爲人形又聞風聲鶴唳皆言王師至堅眾潰西走【今蔣山有壇基在講經臺下俗傳爲李王拜郊所疑卽此壇也】

祠廟城隍廟唐天佑二年置舊在城西北今在臺治南禦街東太廟街內【歸附後郡民重加修建】東嶽廟在城內西南斗門橋之東【宋雍熙二年置紹興十一年重建今至正癸未郡民宋通甫等重修】江瀆佑徳廟在城西淸涼寺東眞武廟在府城西北淸化市東【宋太平興國二年置建炎四年金人峣建康應官舍民居寺觀神祠無不蕩盡此廟獨存】後湖眞武廟本吳赤烏玄武觀後毀於兵蔣帝廟在蔣山之西北去城一十二里神蔣姓名子文漢末尉秣陵死而靈異吳大帝爲立廟【搜神記曰蔣子文廣陵人嗜酒好色自謂已肯靑死常爲神漢末爲秣陵尉逐盜至鐘山下賊擊傷額因解綬縛之有頃遂死吳先主之初其吏見子文於道乘白馬執白羽侍從如平生子文曰我當爲此土神爲吾立祠不爾使虫入人耳爲災吳主以爲妖言後果有虫入耳皆死醫巫不能治又云不祀我當有大火是歲數有火災吳主患之封爲中都侯加印綬立廟攺鐘山爲蔣山表其靈異次弟子緒爲長水校尉皆加印綬立廟】晉加相國之號【晉蘇峻之難鐘山神同蔣侯爲助且曰蘇峻爲逆當共誅鋤之後果斬峻太元中苻堅入寇望見二師部陣齊整又見八公山上艸木皆類人形憮然有懼色初會稽王道子聞堅入寇以威儀鼓吹求助於鐘山神奉以相國之號及至望見若有助焉】宋加相國大都督中外諸軍事封蔣王【杜佑通典宋髙帝永初二年普禁淫祀自蔣子文祠以下皆絕孝建初修復加蔣侯爵位至相國大都督中外諸軍爲蔣王】齊進號爲帝乃以廟門爲靈光門中門爲興善門外殿曰帝山內殿曰神居【齊元明中崔慧景之難迎神還臺求助事平乃進帝號】梁武嘗禱雨有異及魏軍圍鍾離復見陰助南唐謚曰莊武帝更修廟宇宋開寶八年廟火雍熙四年卽舊址重建景佑二年陳執中增修得賜額惠烈政和八年漕使劉會元重修乾道八年樞密洪遵重修吳大帝廟在西門外淸涼寺之西舊傳今廟卽當時故宮晉元帝廟唐天佑二年置舊在城內西北卞將軍廟側宋景徳四年重修後移就嘉瑞坊城隍廟東廡嘉定五年黃度作新廟於石頭東兩廡設禮樂羣英三十二像葉適爲記褒忠廟在城南門外宋建炎三年立褒楊邦乂之死節也詳見年表及本傳旌忠廟在城南鐵索寺之東南宋紹興三十一年金人犯淮西禦前統制姚興獨以一軍與戰於尉子橋鏖戰數十合援兵不至竟歿於陣將死猶手殺數十人樞密葉義問以聞贈觀察使命立廟賜額忠節廟在城東三里與半山寺相望宋隆興元年江淮都督張浚命李顯忠邵宏淵復宿州宏淵將王珙深入賊營戮力鏖戰自辰至申手殺甚眾竟戰歿督府以聞贈閬州觀察使於寨前立廟賜額忠節【珙字伯謙徳第三子戰時帥所部絳衣鐵冠所向辟易】惠澤龍王廟在水西門裏大軍倉東政和中建牛將軍廟在城西南隅竹街【宋末樊城死節敕贈節使廟額忠烈】蜀三大神廟三神有徳有功載在祀典【俗謂淸源君梓潼君白石君也】制使姚希得蜀人分閫金陵日度地靑�之側鼎創祠宇其旁又建道室爲槱燎之所取管下洞神宮額以����������國朝延佑年間攺三大�����成化祠加封梓潼帝君金陵廟廢不治泰定年間盱江江廷楫住持宮事重加修建詳見後洞神宮下曹南王祠堂建在正北隅柴街寶戒寺側【至正元年閏五月初六日奉敕建中書省左丞許有士撰碑曰至正元年二月乙酉中書臣僚言勒建曹南王阿嘍罕祠禮部議視淮安忠武王而祠於集慶縣官給其費且請賜田千畝以奉祭祀制曰可旣月王之子托歡由中書平章政事拜禦史大夫行臺江南臺治集慶又得躬相厥役以迄於成貽書有壬曰子嘗承詔銘先王知先王莫子若祠落矣願紀也讓不可乃本其碑擷其家世履歷勛庸之槪曰蒙古札拉爾氏有贈定威佐運功臣金紫光祿大夫司徒謚忠定諱博綽者王祖也贈宣忠靖遠佐運功臣金紫光祿大夫中書右丞相謚桓毅諱伊哷肯者王考也勛皆上柱國爵皆曹南王身皆死所戰有大功祖妣達巴妣默哷皆封王夫人此其家世王武毅善戰襲桓毅職中統四年賜銀章虎節仍食萬戶至元十二年擢昭毅上將軍以上萬戶權行中書事進中奉大夫行中書省參知政事明年以參知政事行江東宣慰事明年入覲升資善大夫行中書省左丞十六年進資政大夫行中書省右丞仍宣慰江東十八年入覲拜中書左丞相行中書省事階光祿大夫徵日本次明州而甍壽四十九葬曹州濟陰南村特贈推誠宣力定遠佐運功臣太師開府儀同三司���國追封曹南王謚忠宣此其履歷歲辛未渡江破宋師於龍興北山中統初討阿勒達爾琿塔哈於河西明年扈徵額哷布格於幕北明年從宋王平孝壇於濟南四役皆有奇功賜黃金金箙金鞍文錦恩數稠疊至元四年觀兵襄陽明年圍之越六年克之始走宋師南門堡獻蕩舟之榮渡沙蕪取鄂州溯江陵至鐵江十二年與右丞相淮安忠武王巴延分道取宋王發建康與宋師戰屢敗之破東埧砦拔溧陽建平廣徳四年長興關獨松關前後斬首一萬五千級殺其將杜總管吳奉使許吳二總制及騎將二人俘谷總制張知府裨將祝亮等四十二人十三年三軍會於杭宋亡徇浙東降趙提刑等五百餘人追播福安僵屍四十里殺步帥李世達俘秀王與擇監軍趙由﹝怯去去攺葛﹞防禦使林徳降安撫使王吉分軍興化擒宋相陳文龍降宋官二百餘人淮兵三千人江南遂平此其勛庸配托多庫庫楞呼圖克岱並封王夫人子男二長伊蘇岱爾銀靑榮祿大夫山東河北蒙古軍大都督集賢大學士次大夫也女五俱適望族有壬惟古者功臣受封之國先達宗廟於路寢之理所以廣孝而勸忠也諸侯之制二昭二穆與太祖之廟而五太祖百世不遷昭穆則俟親盡而遞遷之自漢以來諸侯鮮及十世身享崇爵而子孫不能保也廟制由是弗講矣其有徳及注民功施社稷者在朝廷則有圓形以寓其思賢念功之意在其臣吏則有建祠以盡其事亡如存之心亦因時制宜之義也諸葛武侯之沒也所在求爲立廟又請立之成都後主皆不聽民致私祭陌上以武侯之功尙何靳於一廟豈欲黜私祭以崇正禮邪夫所在立廟在禮若泛立之成都亦復不聽何哉至習隆向充之請始聽立廟沔陽則武侯之得廟亦戛戛乎其難哉皇上於忠宣旣立之祠又錫之田思賢念切之盛徳豈區區蜀禪之所知哉大夫祗順徳意克篤前徽勸孝勸忠於是乎在皆可歌以薦者也乃爲之詩俾歌以祀焉其辭曰乾元統天乘六龍宏才碩徳如雲從忠宣天挺間世雄父菑子播昏作農帝曰來汝汝世忠奮戈無往不奏功方城額額睽皇風分兵掎角乘其墉沙蕪飛渡星月蒙順流震擊無遺鋒義旗禮幹趍獨松趙孤銜璧吳山空萬邦玉帛四海同臺司兩轄昭報崇虎符龍節行江東邊塵何物勞蒙衝魂升海隅心九重楊顯有子能始終哀榮典冊備且隆襄旒冕舄曹南封石頭城髙江流潀新廟奕奕摩蒼穹圭田千畝畝且鍾維縻維芑紛樛橦舂楡釋烝簋有饛醇醲戴祼牲特丰備樂舞兮明祀容神來假兮福攸降象賢濟美垂無窮詳見前圖考並年表】禹王廟在保寧坊磨盤街口【其地有溝名建業溝又封崇寺街亦有廟俗呼平水大王】侯將軍廟【侯瑱與王琳戰於烈山下大捷土人以瑱功烈甚盛故名山曰烈祠之山】劉將軍廟上元縣治西有廟街北【相傳南唐劉仁贍廟也】五龍堂在城北古太一觀基近玄武湖今廢屬金陵鄕去縣八里【南唐保大八年攺舞雩祠十三年有玄元尊像乘一木流於江及岸上道流迎奉徐鍇爲記】孚澤廟在玄武湖側去城西北一里【宋文帝時黑龍見湖側時人號黑龍潭廟祀之紹興中禱雨輒應張燾以聞賜額】嘉惠廟在城東南二十五里【紹興元年賜額慶元志丞相沈該政和中作邑上元禱雨應刻詩於祠】靈澤夫人祠在長幹寺後龍池側【事見曾文昭公曲阜集云】炳靈公廟新橋西南唐升元中置【五代史後唐長興四年封威雄將軍至祥符元年封炳靈公今廟中有化紙盆上鑄南唐年號眾鑄入三郎君廟按搜神廣記神東嶽第三子又稱東嶽三郎】武烈帝廟在永壽宮西【南唐書常州有陳果仁祠越人寇常州柴克宏帥師往救果仁見夢於克宏曰吾以陰兵助爾及戰有黑牛二頭衝突越兵克宏繼之大敗越人克宏奏封武烈帝今按果仁事見唐書沈法興傳蓋隋末嘗保據常州本廟在常州徐鉉集有武烈帝碑潤州誌唐贈忠烈公有諸道行營都招討判官顧云銘搜神記神字子威宋宣和中加封及賜額柴克宏爲佐神封靈翊將軍慶元志廟在天慶觀西廟堂後水一壁乃毗陵董羽畫世傳名筆今不存不知其處畫壁亦罕傳句容志廟在東門內溧陽志忠佑別廟在縣東門外陸子遹重建延佑五年本州島準常州路牒敕加封武烈顯靈昭徳仁惠孚佑眞君】二判官廟在城西門裏鐵塔寺西南百餘步【事迹云舊本延祚院土地神唐會昌中寺廢景福二年神托夢里人復夜見火光連天人潛窺見炬篲熒熒焉因就其地建廟】白石廟【案宋書晉咸和三年蘇峻亂溫嶠等入伐立行廟於白石告元帝元後曰逆臣峻傾覆社稷毀棄三正污辱海內臣亮等手刃戎行龔行天罰惟中宗元皇帝肅宗明皇帝明穆皇后之靈降鑑有罪剿絕其命剪此羣逆以安宗廟臣等𨿽殞首摧軀猶生之年謝靈運撰徵賦造白石之祠壇懟二之無君謂此其地在白石陂今廢】九州島廟【按宋書明帝立九州島廟於雞籠山下大會羣神云】紫微廟在城東北九里蔣山西【宋明帝立祀王行帝廢基猶存】興徳王廟在蔣山蔣帝廟北去城十三里【唐末吳天祚三年神見光生夢中因立廟廢基猶存】助國王廟在城東北十八里【本觀山王廟南唐取鐵山下遂攺助國大王廟廢】靑溪姑廟在今府學東與上水閘相近【案輿地誌靑溪岸側有神祠世謂靑溪姑南朝時有靈異舊傳隋平陳張麗華孔貴妃死於此今祠像有三婦人蓋靑溪姑與二妃也慶元志廟在今上水門東異苑曰靑溪小姑是蔣侯第三妹南朝甚有靈驗嘗見形云又類說趙文韶住靑溪月夜唱烏棲飛忽有靑衣至曰王家娘子傳語聞君歌聲有關人者須臾女子至容色可憐文韶乃歌深契女心曰但令有瓶何患無水取箜篌鼓之令婢歌繁霜自解裙帶縛箜篌歌曰日暮風吹葉落依依丹心寸意愁緒自知窮夕別去明日至靑溪廟中女姑神像卽夜見者荊公詩已無溪姑祠何有江令宅今廟恐非故處案此本溪神祠後人傳怪至��今城東隅三姑廟��小廟】白馬廟慶元志在江寧縣隨車鄕秦淮南岸去城三十里【宋顧琛傳景平中顧琛爲朝請還東日晚至方山下於時商旅數十船悉泊東岸側有一人朱衣介幘執鞭屏諸船云顧吳郡部伍尋至應泊此岸於是諸船各東西俄有一假裝至事力甚寡仍泊向處人問顧吳郡早晚至船人答無顧吳郡又問何船曰顧朝請耳莫不驚怪琛意竊知爲善徵因誓之曰爲吳郡當於此立廟至是果爲吳郡乃立廟於秦淮號曰白馬廟今按秦淮東上元崇禮鄕地有廟與史方山下東岸合隨車地名殷巷二廟隔秦淮相望里人各祀之】張僕射廟在城西門外十里【事迹編云舊經唐天佑中有淸河張司徒營建金陵百姓懷而祠之今呼張僕射廟北去城四里南唐張懿公墓道在焉或云卽僕射也名居詠字徳之嘗爲特進太子太傅未見爲司徒也】周江乘廟在攝山頂【相傳吳時人蓋賢令也】韓將軍廟在城西門【額大吳韓將軍廟唐末楊氏據吳其人必有功者】阿哈廟在雞行街殺豬巷【相傳金人南侵時有不忍而救免者人記其名立阿哈大王廟】新林姥廟【南史張敬兒於新林姥廟中爲妾祈子自稱三公不詳其所】李氏女廟在三山【李氏名﹝王向﹞字溫叔都官外郎幼女也八歲能賦詩後適江夏王常同泛舟射利江湖間婁徹爲江州作淸風亭記常方嘆美﹝王向﹞曰未之盡也何不云好山綠水萬里有盡處淸風明月千古無老時一日舉其文於徹徹卒用其言爲破題不久常死﹝王向﹞溺舟三山磯下後三日屍忽出水中土人異之立廟】楚菩提王廟舊在攝山前今徙棲霞寺內【稽神錄攝山記皆云神卽楚靳尙以讒譴爲蟒穴於山齊永明中有僧爲授菩提戒立祠山下號菩提王事甚迂怪亦見江總穩霞寺碑云】蘇大將廟舊在上元金陵鄕張陣湖側【按南史宋明帝卽位四方逆命與蘇侯神結爲兄弟以祈福助事平與建安王休仁書曰此段殊得蘇兄神力加峻驃騎大將軍云】句容縣城隍廟【在縣治南】三茅眞君廟【句容縣誌大元眞人內傳曰漢明帝永平六年詔敕郡縣修守丹陽句曲眞人廟陶隱居闕比廟今猶存在山東平阿村中有女子姓尹爲祝逮山西諸村並各造廟大茅西爲吳墟廟中茅後山上爲述墟廟今並不知處惟升元觀名鶴廟在祠宇宮之上以茅君分理赤城每年十二月二日駕白鶴會於此紹興戊寅春重建廟嚴肅工興丹光現舊基】張王廟在句容縣南鈐塘廟北有張墓數百畝紹興經界時蠲賦禁民佃東有石柱前有陂池【相傳王飲馬於此又有廟後廢寺及孝宅硯池葛縣官禱祈香鑪移轉不已有碑記其事舊額忠佑靈濟廟信安盧襄書今廟額曰正順忠佑靈濟昭烈行祠以顯迹桐汭反以此爲行祠】廣濟廟句容縣誌天聖觀祔龍神祠貌前有龍池【昔陶隱居遷雷平池小龍豢養於此歲遇旱禱雨府縣官迎請致醮每應紹興間賜額淳熙紹熙間敕兩封敷澤廣應侯】文孝廟在句容東門內【昭明有宅茅山邑人祠焉】劉明府廟在句容東門內【晉劉起爲邑宰有徳政在民】沈史君廟乾道志在句容縣北下蜀鎭西北又有沈公橋【神卽宋沈慶之也縣誌曰昭靈侯廟有祝文略曰淳熙六年六月旣望從政郎張巖謹再拜寓文告於建康戍山沈侯之廟曰惟侯武勇勤正生爲忠義死禍福一方後其子侃書曰先公赴舉江東乞靈得卜尋登第越十年而寓前文以私錢助飭祠宇又四十八年侃濫爲宰遂書文於板以顯侯靈】達奚將軍廟乾道志在句容縣東門內縣誌白羊門內【事見古迹仁威壘注】盧大王廟在句容縣西北東陽鎭市東【父老傳云盧綰也無碑刻可考慶元志鎭江周孚嘗至祠下曰盧絳也考南唐史絳仕江南至昭武節度使城圍日頻立戰功及金陵城陷募驍勇敢死千餘人行收敗辛田宣歙長驅入福建循海聚兵以圖興復不果而敗忠於所事者也】射烏廟在射烏山下去句容縣北五十里【或傳爲羿】靈濟張太尉等廟【句容縣誌張太尉廟在東門內久廢有靈濟王廟在縣南十五里縣誌作靈濟廟龍光廟在縣東二十五里武烈帝廟見前茅司徒廟在茅山事見溧陽天王廟在縣城東角】溧水州城隍廣惠侯廟在州東百步蓋唐縣治基也【神卽唐縣令白季康祈禱必應宋元符中邑民兪瑑率眾建廟紹興九年李朝正請於朝賜額正顯十七年封廣惠侯淳熙元年修王端朝作廟碑十六年加封孚應寶慶元年加封順濟二夫人加封四字開慶中加封顯佑二夫人加封六字景定元年權縣趙介如以唐中書令敏中侯之子尙書居易侯從子也閻西廡立祠曰有唐文獻之祠五年封顯徳公夫人河東薛氏髙陽敬氏皆加封子三人皆特封侯居易特封昭文侯咸淳四年邑人建顯應誾樂天集有侯墓志銘曰公諱季康太原人秦武安君起之裔冑北齊五兵尙書建之五代孫也曾祖諱士通皇朝利州都督祖諱志善尙醫奉禦父諱鏻揚州錄事參軍公錄事次子歷華州下邽尉懷州河內丞徐州彭城令江州尋陽令宿州虹縣令宣州溧水令歿於官舍明年某月某日歸葬於華州下邽縣某鄕某原享年若干嗚呼公爲人溫恭信厚爲官貞白嚴重友於弟兄慈於子侄鄕黨推其行交遊讓其才自尉下邽至宰溧水皆以廉潔通濟見知於郡守流譽於朋僚才不偶時道屈於位而徒勞於州縣竟不致於靑雲命矣夫哀哉公前夫人薛氏先公若干年而歿生二子一女女號鑑虛未笄出家長子某杭州於潛尉次子某睦州遂安尉後夫人髙陽敬氏父諱某某官生一子二女女皆早夭子曰敏中進士出身前試大理評事歷河東鄭滑邠寧三府掌記夫人在室以孝敬奉親爲淑女旣嫁以柔和從夫爲順婦及主家以慈正訓子爲賢母故敏中遵其教飭其身升名甲科歷聘公府以文行稱於眾以祿養榮於親𨿽自有兼材然亦由夫人誨導之所致也夫人以太和七年正月寢疾終於下邽別墅享年若干明年某月某日啟溧水府君薛夫人宅兆而合祔焉禮也時諸子盡歿獨敏中號泣襄事托從祖兄居易志於墓石銘曰繄我叔父溧水府君治本於家事施政於縣民繄我叔母髙陽夫人徳修於室家慶積於誾門訓著趨庭善彰卜鄰故其嗣子孫有令聞】楚平王廟在溧水州南十里卽平王都舊址也【乾道志吳越春秋云楚平王都固城者周成王封熊繹子男之田於荊蠻之地靈王立與敵日尋干戈邊鄙不寧時吳軍失利乃陷瀨渚至平王乃佞臣之宮殺太傅伍奢並其子尙子胥奔吳吳用之破楚而入郢其廟唐廣明元年重修知縣周邦彥詩姦臣亂國紀伍奢思結纓殺賢恐遺種巢卵同時傾健雛脫身去口血流吳庭達士見幾微楚郊憂若兵十年軍入郢勢如波捲萍賢亡國嬰難王死屍受刑將隳七世廟先壞百里城子胥𨿽捐江素車駕長鯨驚濤寄怒余遺廟羅千搤王祠何其微破屋風泠泠蟄虫陷香案饑鼠懸燈檠淫俗敬魑魅何人顧威靈臣冤不讎主況乃鋤丘塋報應若不直吾將問冥冥】左伯桃羊角哀廟去溧水州七十五里【今廟中像羊左居左右介子推位春中未詳又近地有子推墓地名介墟恐後人並其廟爲一爾舊志廟在漆橋路東五里又有地名介墟在近後人因敬羊左義烈並塑子推像祀之然土人但稱羊左廟】荊將軍廟去溧水州南四十五里孔鎭南火路西髙陂古城內【舊經云荊軻祠未詳蓋以羊左事見爾】聖母廟在溧水州東十四里【蓋中山神俗號兪母兪醜救切南唐升元六年邑宰廢淫祀惟此廟獨加修建祕書省正字賈彬作記石刻已亡耆老能倍記元丰元年春旱禱雨而應邑人胡無競重刻石略曰有唐中興文軌未一天子宵旰惠於烝人疇玆賢才以理郡邑詔瑯邪王公出宰畿甸公每鄙眾心尙崇淫祀下有取捨那分否臧爰采地圖稽之故事古之諸侯今之令長得祀境內以祈有年有若聖母享於是山其名中山其神后土將設廟貌胡爲不然其餘囂浮所完土木之設並從毀拆無或興妖有以見公之去邪蔑疑爲政以徳愷悌君子其在玆乎將仕郎試祕書省校書郎韋眞矩書】張將軍廟在溧水州東南二十五里【俗呼烏龍廟禱祀輒隱民敬事之州誌事迹昔民有女行田野間感黑龍而孕後產鯉魚遂投水中復變化隨母所遊後乘雲去每春時必至墓上禱雨暘隨應】劉府君廟在溧水州北三十五里方墟【淳佑十六年太學進士杜子源記曰溧水縣北之柘塘劉府君有祠舊矣禬禳禱祈輒響答端平丙申裏民以棟橈將壓補其敝且藻飾之一夕繪工有醉酗嫚褻者傍觀爲發立汗下詰旦起視則雉經而死尉陶君季治被縣搬驗視爲廟素以靈著而今以是污爲弗靈矣遽火之已而風簾月牖變詭幻怪幾不容以一息安於是翻然悔臯規復其初鄕之著姓濮君智明首以義倡時嘉熙己亥秋八月也未幾戎馬突至居靡遑寧其後因之水旱田萊多荒不潰於成淳佑甲申乃始屬役殫力竭慮若已作室雪脊朱扉林薄映照揣髙度廣視舊有加位置貌象舉以法故洋洋如在民益敬憚其子桂發求子記稽諸志乘及裴晉公所著隧碑府君歸葬於鄕今州北三十五里曰劉墓者是也其門人韋幹度�良士鄭郡合十餘人琢石爲碑顏魯公敍送伯氏西遊亦侈其鄂不移華之盛晉魯二公元勛盛徳日星儷明千載聞風者衽斂色悚而於府君稱道如是嗚呼金陵古帝王州達官顯人累累丘壠鮮有氏其地者屋而祠之屍而祝之歷百千歲如一日府君之徳如此而書汗簡者獨甚約幸托晉公之筆以傳而又不幸缺裂敲礪之餘淪墜割亨之所非有賢大夫如戴公挈而出之則其名行泯沒蒼煙衰艸間然則抉斷刻於垢污新廢祠於煨燼其好古樂善有神風化一也裴度撰神道碑公諱太眞字仲適族彭城晉永嘉末衣冠南渡遂爲金陵人詳見本州島志】溧水州諸行祠【東嶽祠在州治東張眞君祠在臨淮門外五顯祠在永安門內】溧陽州城隍廟在州東南挹秀門內顯惠廟在溧陽州北二十里函山下【後漢司空驃騎將軍溧陽侯史崇廟祈禱屢應大觀元年賜額政和二年封靈濟公舊經以爲溧陽史氏之祖故又號史祖廟廟有禱雨靈應記南唐升元三年知鎭縣事郭延沼立案唐制方鎭兵戍州縣者謂之鎭兵將曰鎭將知鎭縣事者蓋以縣令兼將鎭兵如今郡守知軍州事也】貞義女廟在溧陽州西北四十里瀨水上【唐李白作碑淳熙五年重刻碑云溧陽黃上裏史氏之女卽以飯食伍子胥自投於水者】趙城明王廟在溧陽州趙城內【明王蓋城之土地神州誌廟有記唐中和二年鄕貢進士林云撰神諱禹獨立漢庭秉持邦憲關東江南饑民爲盜王整師掃蕩吳楚晏淸再分茅土分王東平今州有趙城卽當時屯軍之地後人思之立祠大歷中義興縣豪民張度聚眾徵竊至趙城東二十餘里驚風駭浪人溺舟沈乃玆神力水旱禱祝克日應期今案漢書趙禹邰人也爲丞相史稱廉平選爲禦史至中大夫歷中尉少府廷尉後以壽卒於家其事不合禹以異姓封王史必不略詳云碑意似指漢宗室爲王者然不可考矣】梁城廟在溧陽州古梁城內【相傳昔梁王國於此】赤鄒將軍廟在溧陽州東北二里屠塘右【舊經云城樂鄕侯史崇之將也】武程將軍廟在溧陽州靑安門外髙鄭二王廟在溧陽州北街廢伍相廟在溧陽州護牙山下聖姥廟在溧陽州曹姥山下潘眞君廟在溧陽州三鶴山下【寰宇記云潘氏兄弟三人得道化白鶴衝天後人思而立廟祈雨有應】白鶴廟在溧陽州朝山下【按茅山升玄觀有白鶴廟寺州誌舊經云昔仙人釣魚於此雙鶴來朝集廟屋上因名石上有仙人迹】東嶽茅司徒等廟【案舊志東嶽廟廣惠張王廟五通廟並在溧陽州西門內忠佑廟見城內武烈帝廟茅司徒廟事迹云稽神錄浙西僧徳林少時遊舒州路見一夫荷鉏治方丈之地左右數十里不見居人問之對曰頃時自舒之桐城至此暴得痁疾不能去因臥艸中及稍醒已昏矣四望無人惟虎豹吼叫自分必死俄有一人部從如大將至此下馬良久召二卒曰善守此人明日送到桐城縣下遂上馬去焂忽不見惟二卒在馬某卽彊起問之答曰此茅將軍也常夜出獵虎憂汝被傷故使護汝更欲問卽答曰已出矣不復見其二人卽起而行意甚輕健至桐城頃之疾愈以所見之處立祠祀之徳林止舒州十年及回則村落皆立茅將軍廟今俗呼茅司徒在溧陽州東門外一里舊志同】祠山眞君廟在溧陽州招遠坊五顯華光樓在府城西隅賞心亭側【神蓋五行之精古有五祀道書謂之靈觀大帝祠廟所在有之江東尢盛若木石之怪爲妖則亦五行之沴气耳】

宮觀大元興永壽宮卽舊天慶觀在城西門內崇道橋北南宋廢國學置總明觀地卽吳冶城晉西州故址總明觀廢道家者流以儒觀之名爲道士觀楊吳於其地建紫極宮徐鉉作記云冶城峻址西州舊宇卞眞公之遺壠郭文舉之故臺宋大申祥符間攺爲祥符宮續攺天慶觀建炎兵火紹興十七年重建舊太乙殿基卽郭文舉讀書臺也在聖祖殿後冶城樓忠孝亭在觀之右歸附初冶城樓廢毀別建冶亭元貞間攺額玄妙觀天歷潛邸屢幸之觀主趙嗣祺陳寶琳應對稱旨尋升觀爲大元興永壽宮攺冶亭爲飛龍亭賜嗣祺號曰虛一先生寶琳曰虛白先生令有司新其宮宇出南行臺贓罰鈔以供用費皇上卽位之明年又撥鈔二千定成其功遣匠作臣造天神像累賜金旛寶香嚴其祠事至元二年降璽書命主其宮者甲乙次第之【翰林學士虞集記飛龍亭略曰昔在潛邸東南海嶽湖江之上車轍馬足有所至焉則守吏民庶興感榮華幸隨而表之以誠其愛慕之意旣登大寶自天光日華之所被及山川艸木與有榮耀則必有所述以示乎天下後世若集慶路大元興永壽宮之飛龍亭其一也亭成久矣而宮之住持道士賜號虛白先生臣陳寶琳始錄其事卽臨川山中求臣集記之亭本冶亭宮本玄妙觀集慶本建康路皆所賜名也方在金陵時行邸去冶亭爲近上時遊焉一日傳命且至臣寶琳出宮門迎候逾時從宮已奉供具及門則知已至冶亭久矣引鐘山之形勝俯城郭之佳麗顧瞻徘徊悠然有化育之洽焉從臣以寶琳見上笑曰道人何避客之久也寶琳頓首俯伏請罪上曰山徑幽雅取便而至宜爾之不知題冶城者虞集今何在也皆對曰今在翰林充學士命王僧家奴模而觀之因藏諸篋問寶琳何以字玉林也則對曰道士燒金石爲丹澒抽鼎中狀如瓊林玉樹故取以爲名上曰當雪時吾登此亭目力所及樹木皆玉也豈不易知乎更謂之雪林後臨禦別書雪林字賜近臣趙伯寧而寶琳仍字玉林矣謂寶琳曰吾出遊數勞人不如山行之便可作柴門嚴扃鐍以待予之往來自是數至寶琳野人見上之樂而忘其微賤或持酒引裾欣然爲畱亦不責也天歷己巳寶琳與其宮之住持趙嗣祺朝京師始制先生號以賜金陵道士之嘗得見者嗣祺曰虛一先生寶琳曰虛白先生得之者才二三人耳蓋異數也時賜新宮名而冶亭名飛龍矣明年之三月二十五日臣集侍立崟章上顧謂曰汝猶憶冶亭乎亭旁松當加長茂臣集對曰臣集到冶亭時未種松也上曰遊冶亭見卿書以爲系千載之思實槪於懷因命臣集書宮亭新名以賜而寶琳持歸賜南禦史臺錢若干新其宮所謂冶亭者旣名飛龍加飾檻桷置禦榻其中重復而謹視之別作亭其下仍曰冶亭羣臣公卿大夫賦詠威在又爲亭以當鐘山之秀名之曰鍾英宮成行臺禦史大夫中丞以下及郡縣守吏咸集於此以侈天子之賜矣嗟夫亭成至於今十有一年而先帝棄臣民將八年矣微臣辱在艸野未先朝露詎能爲寶琳執筆以述恩光之萬一哉於惟天子仁孝純至勛華相承羹墻之見無有遺思先帝神靈在天陟降上帝𨿽曰不可度思而日月所照霜露所隊顧懷下土於萬斯年臣民之瞻仰烏有窮已乎臣集故丕述事亭石以昭示於來者至元五年十一月記】自攺飛龍亭後更作冶亭及鍾英亭極冶城之勝云洞神宮據景定諸志舊在蔣山太平興國寺東有古基階級存焉制使姚希得創蜀三神廟於靑溪側景定四年就其旁創道宮以爲祈報燎槱之所因以洞神舊額加之命道士王道立爲知宮呼洞神宮蜀人文復之爲記田產有碑歸附後久廢不治盱江道士江廷楫以泰定初年住持宮事始修宮祠復其田土於舊溪光山色亭基刱靑溪堂李孝光撰記【建業東有老子之宮曰洞神在鐘山之下歲久而撓宋景定間畱守姚希得居守建業希得蜀人久宦不得歸乃作蜀三神祠建業靑溪陼中俗相傳言江總故宅所在希得念諸祠祀今佛老子之徒守之乃得不廢遂徒鐘山故宮並樹焉又大出金布爲置次捨土田園池芻蕘之地屬道士王道立守之事在文復之記祠語中宋且亡土田散屬巨家祠亦弛弗治其徒夢神人告曰後有公孫止吾宮則祠且復興延佑六年盱江江廷楫濟川寔來始至趿靑溪上行視祠東西大爲惕然於是修三神之祠明年又益樹壞垣攺作雨廡始完而禦史中丞納琳侍禦輔之治書侍禦史圖沁布哈監察禦史僧格達實喧見之聞祠祀土田屬巨家使有司悉按故籍歸其土田皆已復其舊濟川乃曰吾徒聚居以學道道淸淨而離世然不可以褻故有齊居之室乃作室祠北曰靑溪之堂堂成屬余記之客有問於餘三神者皆蜀人生有功於蜀沒廟食其縣何以得祀於他邦余曰先王爲祭法凡爲民禦萏扞患而徳在生人得著於典祀夫三神有功於蜀而爲蜀徳然其法則可施於天下世徧祠固宜令夫公卿大夫有民人之責苟能推上之膏澤以利之則民甚至生祠之以報其仁至於他縣之民亦願欲望見幾幸一臨蒞之以求得其所願此無他以爲能徳已也繇是言之推民之所爲事神可以少媿卿大夫之不爲民徳者是故有功於人人思之矣獨事神哉余感濟川之用勞若此故爲言焉以慰問者之意又爲之詩樹祠之所始濟川江丞相之諸孫始仕矣不遂去修老子氏之道別自號野舟云其詞曰耽耽神棲自鍾陵徙靑溪之崎江令之裏三神並樹蜀人畱守我聞三神皆蜀篤生受命上天輔此眾萌鑿江灌田黍稷如京惟孝廉氏帝使司文神光下燭其煒如星廟食蜀都皆號神君徧祠於楚貴並公祉民飲食神莫椒懷糈始隆中弛撓而復宇宇俄而作珍木具美疾猶鬼輸翚其有顏藻井璇房仙聖至喜神鰲扶宮宛在中央若裨海九環以大瀛美哉沈沈上與河通宮室淸淨幽人所棲澹泊無欲觀其天倪辭祝聖人與天地齊神有報民則多祉福宜稼於田天倪大樂時神之休惟皇壽谷】報恩光孝觀在報恩坊街【觀基系陳朝進奏院故址宋崇寧二年置觀賜崇寧爲額政和元年攺爲天寧萬壽觀紹興九年諸路天寧萬壽觀並以報恩光孝爲額專充追崇徽宗道場近年重加修建】崇禧萬壽宮在茅山華陽洞南門之東卽舊崇禧觀【唐史方技傳道士王遠知少聰敏博綜羣書初入茅山師事陶弘景傳其道法髙祖之潛龍也遠知嘗傳符命太宗平王世充與房玄齡微服以謁遠知曰此中有聖人得非秦王乎太宗以實告遠知曰方作太平天子願自愛也太宗登極將重加祿位遠知固請歸山貞觀九年潤州置太平觀以處之舊圖經云晉陶隱居創後爲永嘉館復爲嘉遁館以待四方之眾卽此也後號太平觀爲盜所焚南唐升元初重建宋祥符元年因祈禱攺名崇禧觀建炎四年廢於火紹興中再刱陶弘景傳云大茅中茅間有積金嶺先生於嶺西立華陽上下館舊記云崇禧觀卽梁貞白先生陶君華陽下館茅山記云太師益國公以金帛建造觀宇粗備先是眞宗祈嗣玆山獲應每歲建金籙道場七畫夜內降靑詞朱表並降香施料命句容縣宰充代拜官設醮於此由是總轄諸山此觀爲甲張商英撰碑銘今延佑六年攺爲宮】玉晨觀世人稱爲茅山第一福地【髙辛時展上公周時郭眞人巴陵侯漢時杜廣平東晉楊眞人許長史父子唐李玄靜南唐王貞素並在此得道梁時陶隱居於此精修爲朱陽館唐太宗時爲華陽觀玄宗時爲紫陽觀宋大中祥符元年九月攺爲玉晨觀在雷平山北】古太平觀在茅山側【梁時陶隱居讀書萬餘卷善琴碁爲諸王侍讀永明十年掛衣冠神武門居句曲山立館號華陽觀隱居宋元符中攺太平觀卽前崇禧觀基也】崇壽觀在大茅山下華陽洞南【九錫碑云宋大始中廬陵太守魯國孔嗣之爲道士華文賢建舊記云晉任闕人舊宅宋元嘉十一年路太后建未詳孰是齊建元二年立崇玄館爲太子嘗臨之重廣基業唐天寶重修宋大中祥符七年賜今名張天與譔茅山誌載在華陽洞南】下泊宮在中茅西【茅山誌云大司命君以漢地節三年自咸陽升舉徑來句曲外立茅舍以教二弟處也隱居云父老相傳是司命故宅唐貞觀十一年重立碑黃洞元文】元符萬寧宮在積金山【三茅記云嘉佑中有蜀人王略於積金山結廬以煉丹藥後因事捨去劉混康初入山居之宋哲宗召混康赴闕詔以所居爲元符觀崇寧五年徽宗題其榜曰元符萬寧宮建炎四年爲盜所焚楊沂中以私財建造殿堂】祠宇宮在中茅峯西垂【舊記云唐天寶七年敕於廟下立精舍度道士焚修屯田員外郎柳識撰碑】華陽宮在積金山西【舊記云本貞白之上館唐天寶七年敕度道士焚修後毀於兵宋政和中重建】乾元觀在茅山大橫山下【陶隱居眞志定錄言大橫山下有泉昔李明於下合丹而升玄洲梁天監十四年陶隱居刱郁罡齊室以追玄洲之蹤天寶中玄靜先主居之制旨建置殿堂臺榭甚多皆明皇賜額曰棲眞堂會眞亭候仙亭道徳亭迎恩拜善等亭前朝大中祥符二年國師朱觀妙於此結廬老焉先賜集虛庵爲額天聖三年九月攺賜今額】天聖觀在茅山積金峯上【梁天監初陶弘景開創池沼唐貞觀中建立道靖至徳中賜名火浣宮唐末遂廢宋景徳中張明眞結廬於此祥符中禦制觀龍歌送龍歸三茅山所得之池卽此處也天聖三年九月賜名延眞庵五年賜頷爲觀】五云觀在華陽洞西門五雲峯下【宋天聖中王文穆公欽若於此建庵景佑四年賜額五云觀慶曆二年晏元獻公殊撰記後爲雷所擊碎碑不再刻】抱元觀在茅山柳谷泉上【舊名柳谷庵政和八年因陳希微修行於此敕賜抱元爲額慶元間王元綱重建】升元觀在中茅峯西【本名白鶴廟劉至孝三遇仙桃之所宋元佑中道士湯友成友直居之政和八年兪桌奏攺今額】棲眞觀在崇禧宮東【本名玉霄庵舊記云陶貞白中館宋宣和中賜今額】華陽觀在崇壽觀西【舊名鴻禧院舊記云寶歷二年敕置卽梁昭明太子舊宅丘徵君亦隱於此李徳裕延太玄周先生有碑宋治平中賜名鴻禧觀至宣和初攺今額】淸眞觀在大羅源中【宋政和中吳徳淸始營建爲道人棲泊之所徽宗朝賜以觀額紹興間每歲三月十八日四方道人皆會於此齊時多有鶴至故謂之鶴會】金陵觀在句容縣【張允之建】元曜觀在句容縣【王道憐建】元陽觀在句容縣【張元始建】洞靈觀在句容縣【皇甫冉有詩】僊臺觀在句容縣【劉言史有詩】泰淸觀在溧陽州東南州學左【淳熙十年道士王靈和移溧水州廢額建】太虛觀在溧陽州盤白山晉盤白眞人得道之所簡文帝詔眞人宅造觀賜曰招僊宋大中祥符元年攺今額賜銅天尊像一眞人像二觀有九井眞人煉丹藏井中【觀西北有南唐隱士許堅放魚池東北有漢蔡伯喈讀書臺山頂有會仙亭基有銅鐘唐大歷六年鑄有銘州有廢永仙觀唐開元初宗先生法嗣建觀碑在今觀內乾道志鍾樓嘗欹側楊吳順義中一夕大風自正在州西南三十五里有周潘行浚先生墓在觀之前】幽棲觀在溧陽州北三十五里有幽棲伯祠堂【州誌紹興中尉朱大廉記曰幽棲觀舊梁普通二年有隱士號幽棲伯煉丹成全家白日升天其宅居道家流梁以其號名曰幽棲觀基延袤三十畝周圍有田有園廣半頃皆仙人之舊產舊有碑不存觀中有藏丹九井井泉甘美不減惠山觀東北有小阿號朝斗山山側有井云幽棲伯祭北斗器藏其中山之右有望僊橋當升僊之際居人瞻仰而名也許堅題詩石刻尙存】黃山觀在溧陽州西南四十里黃山下【舊傳西晉時有黃鶴眞人修道飛升唐天寶九年置觀州誌宋屯田員外郎周絳少爲道士一夕棄冠褐發憤讀書登太平興國八年第是歲及知常州日有書謝道友觀中藏之】崇徳觀在溧陽州西南六十里唐長慶元年建本名陵陽觀大中祥符元年攺今額亦見溧水志【水環觀西北隅曰蘭溪溪上有墩曰掛魚臺舊傳陵陽子明垂釣之所元和郡誌曰陵陽山在宣州涇縣子明得僊處溧陽州舊亦隸宣州云】靈寶觀在溧陽州西六十里芝山【舊傳梅福學僊之所唐咸通二年修太平興國中重建州誌案福傳居家以讀書養性爲事元始中王莽顓政一朝棄妻子去傳以爲僊後有見福於會稽者變名姓爲吳市門卒豈嘗寓此乎元丰中封福壽春眞人】聖祖觀在溧陽州西北六十里【唐咸通中建今廢】紫虛觀在府城炳靈公廟街【至元十五年創禦薩勒迪密實重修】毓眞觀在靑溪上【宋景定三年喬眞人創名葆眞庵至順三年集賢院定額】三茅沖虛庵在府城西門龍王廟側【茅山提點謝天佑建弟子謝曰兪繼守之天歷潛邸嘗遊鄰近道庵有所坐軒扁全淸境界庚午歲並其庵基創龍翔寺命日兪別住此庵攺額大升龍觀】西山道在冶城山之西麓黃泥巷內【宋嘉定中默應居士張守正者遇一道人云來自西山授以驅蝗法有應守正結艸庵以居嘉熙中其從子妙眞因建爲西山僊集道院祠許眞君云】全眞庵在府城立徳坊玄妙觀街忠烈廟西古城隍廟東【宋咸淳中張志朴字希陽者連水人號木靸老有道行眾爲創庵在西山道院南微其弟子移建是庵】靈寶院在茅山玉晨觀隱居昭眞臺故基【唐宗師孫智淸王棲霞重建奉靈寶天尊像內有老君瑞像殿】洞陽館在茅山南洞華陽觀之西【政和間延康殿學士王漢之爲髙士沈子舟建以煉大藥】西天寧院在句容元符莊宋崇寧五年賜額玄洲精舍在茅山鶴臺澗上【至元間蔣宗師立存郁岡古名】華陽道院在積金山東【大徳間王宗師建西偏有奇石翰林學士元明善撰碑】三茅道院【大徳間元符道士姜大珪建】唐若山庵在茅山郭幹塘東【若山唐開元中嘗爲潤州剌史棄官來山又居太湖苞山今林屋有碑殘缺矣】郤尊師庵在茅山八卦臺南數十步【尊師不知名及時代有甓垣石臼及竈才方丈餘在荊莽中宋紹興間築庵始見】齊云庵在中茅小茅之西玉沙泉上【劉莎衣先生居】天信庵在茅山飆輪峯下【揚亶甲先生居】圓錫庵先在茅山大羅源後徙龍尾山前【宋紹興間毗陵道者虞慧聰創慧聰蓬頭苦行日結艸屨二兩以易米每夕拜斗一夕感黑虎伏其旁髙宗知名召見徳壽宮賜以齋米對曰野人無用畱作軍需上一笑放還山】棲白庵在丁公山【華文閣學士秦煜建元符知宮張洞元主之】凝神庵在茅山黑虎谷前小阿西【山最深舊有黑虎未嘗傷物宋髙宗聞道士張椿齡名召對徳壽殿爲書陰符淸淨二經並賜庵額】悟眞道院在府城內正西隅大木頭街【元系南唐燕冀二王祠宇宋淳佑間攺作道院奉西山眞人】奉眞庵在府城南隅文孝廟西【卽秦淮僊境】靑溪道院在舊子城東偏其地古靑溪所經【延佑元年眞定李允建祠老子而下僊者】四聖院在府城正北隅【至元六年道士仇至淸重建】朝眞院在府城正東隅【至元十九年崔永和建名朝眞堂泰定間攺額】中和庵在府城北隅【全眞李淸庵苗實庵修建】上淸院在府城正南隅【至元二十六年道士潘云窗建】上眞庵在府城東南隅化門寨【宋端平三年建】上眞庵在府城東南隅堤岸【至元二十四年道人徐守一建】長春庵在府城正南隅炳靈公廟街【宋時建】道寧庵在府城東南隅旗望寨【延佑年間郡人宋運成建】逍遙庵在府城西北【地近古耆闍寺全眞於道邁所居能編修鼎臣爲記】玉陽庵在府城西北隅【全眞王道庵建】太淸庵在江寧縣治西【宋鄮安撫住宅至元二十一年捨建道庵大徳五年四月十四日有道人求齊撞柏枝石臼上尋失所在其石見存】元和道院在府城正南隅胭脂巷【至元二十四年楊道士建】香山庵在溧水州城隅廟東卽舊崇眞道院【延佑六年王圭等建】石湖道院在溧水州儀鳳鄕【延佑四年兪逢酉建】三山道院在溧水州上元鄕距城二十里【湯淵建】茅山南北有歸眞迎眞二館崇眞院鶴臺常靜石堂超萬松俱妙朝陽思眞積金山玉泉雲谷集聖崇眞奉眞靜眞澄眞喜客泉慶和上善守柔靈寶抱朴秀云靑龍眞興志和素華和福僊臺丹谷寧眞翛然靖虛靖眞通泉太和致柔潛神善慶靜眞妙法頤眞如常靈泉回僊洞陽通靈洪福玄徳全眞黃寧衝慶崇徳玉虛九錫艸堂三華寧壽淸靜老壽觀妙洞淸木華悟眞髙靈圓慶朝眞隱深谷神抱陽和眞仁和抱元集禧至聖養神潛眞正一拱極養素碧虛居靜濟陽朝元百丈體純玄眞扶虞凝雲寧靜明眞闕常潛虛靜隱凝熙淸虛柔和澄神守一常應徳善熙眞洞僊養拙玄通徳潤洞玄又朝陽玉液見素朝斗迎眞延眞慶雲瑞云各有二凡一百二十四庵皆道者所建舊例祠廟寺觀非祀典及賜額不書自歸附至今建置頗多其地居或系前朝宮府遺迹或系臺省官僚經畫修建其題扁或經集賢宣政院定擬或有館閣名臣題詠碑刻所奉祠者又皆祀典之神名爲祝釐報上前志及郡報具見之今不容悉刊而不識也略存之以備參考庵院仿此至大金陵新志卷十一下元

張鉉撰

祠祀志二

寺院大龍翔集慶寺在城正北隅閃駕橋北【天歷元年敕建翰林侍講學士虞集撰碑略云上自金陵入正大統攺元天以金陵爲集慶路遣使傳旨行禦史大夫阿爾斯蘭哈雅以潛宮之舊作大龍翔集慶寺云明年召中天竺住持禪師大欣於杭州授太中大夫主寺事設官隸之畫宮爲圖授工部尙書王士弘往董其役斥廣其地爲民居者悉出金購之土木瓦石堊金碧之需財自內出不涉經營工以傭給役弗違農有司率職庀功景從響應禦史中丞趙世安承稟於內行禦史中丞易�燻阿古爾哈雅相繼率其屬以蒞之是以吏敏於事而民若不知材旣具期以又明年正月六日壬午之吉乃建立焉其大殿曰大覺之殿後殿曰五方調禦之殿居僧以致其道者曰禪宗海會之堂居其師以尊其道者曰傳法正宗之堂師弟子之所警發辯證者曰雷音之堂法寶之儲曰龍藏治食之處曰香積鼓鍾之宣金穀之委各有其所繚以垣廡辟之三門而佛菩薩天人之像設纓蓋牀座嚴飾之具華燈音樂之奉與凡所宜有者皆致精備以稱上意焉賜姑蘇腴田以飯其眾上在奎章閣親詔臣集制文刻石以志之臣聞金陵之虛自秦時望气者嘗言有天子气至藏金土中以鎭之其後若吳晉宋齊梁陳南唐之君長據以爲都然皆瓜裂之餘僅克自保要不足以當王气之盛夫孰知江山盤踞之固天地藏閣之久積千餘年而有待於我聖天子之興也不然何淵潛之來處遂飛躍之自玆見諸禎祥行事昭著之若此者乎夫太陽之升麗於天光耀熙赫髙深廣袤之區生成動植之類孰不受其煦燠而其次捨之所經知天者必仰推而志之天子以四海爲家莫非聖明之所臨鑑惟帝運之所由起天人應合之機實在於此其可忽諸今上建極於中撫制萬國顧懷昔居勢隆望重非我佛世尊無量之福孰足以處乎此也玆事之成上以承祖宗之洪庥下以以廣民庶之嘉惠聖天子之至仁大慈垂示乎億萬斯年者以此呆見矣於戲盛哉敢不拜手稽首而述贊曰明明上天祚我皇國聖祖神宗立我民極於昭武皇懋建丕績憲章修明民用齊飭天下爲公仁廟受冊治極而圯或斁彜則乃睠明哲是保是翼俾久而安弗邇以逖祝融效靈海若率職更相吉土此惟與宅吉土惟何建業舊邑龍依崇丘虎在盤石昔有居者不稱厥徳惟我聖皇天命攸迪川寧於波田宜於穡民用孝敬神介景福帝命不遲師武臣力遂開明堂受天之歷廟而祖饗郊而帝格治功告成庶物蕃息江流湯湯經我南服中城有宮皇所肇迹惟時父老載慕疇昔云來日臨庶我心懌皇帝曰嘻予豈汝釋惟大覺尊寶相金色常以慧慈拯汝迷溺我卽我宮作祠奕奕照汝淨土沐汝甘澤汝見大雄如我來卽馬寶象寶珠宮金璧凡爲汝故我施無惜無菑無害居佛翼翼民庶稽首我不知識我願天子聖壽萬億與佛同體住世有赫一誠所感有永無斁寺建後命行臺官提調撥鈔置�官主其賦入咸有成規詳見圖表及官�】大崇禧萬壽寺在寶公塔後【天歷元年敕建命中丞趙世延等記之略云昔在我世祖皇帝膺上天之景運承太祖之丕基混一海宇建立制度條理綱紀一出睿思以爲子孫萬世之成法者昭乎若天旋而日行也乃若崇尙佛教營治塔寺亦必弘偉殊勝足以聳臣民之瞻焉歷數在躬天之所命孰能違之若夫大雄妙覺之尊默相潛佑者必有其徵矣是以累聖相承率是而行之也潛邸在金陵時於暇日登鐘山而觀之見其江山之縈回樹藝之廣茂民庶之熙洽慨然興嘆以爲我祖宗徳澤之涵煦以至於斯也問諸邦人父老則又以爲昔有聖僧曰寶公者自梁以來實委靈玆山能顯我國家之神庥以覆護吾民也水旱疾疫凡有禱焉隨願輒應於是上感焉鐘山之陰有石巖中虛下出流泉注入功徳水乃卽巖中作觀音大士像巖前構水棧虛容瞻禮者旣而又以爲未足卽珠峯之比得髙爽之福地規置大剎宮殿樓閣如自天降寶公之塔在峯上正當其前來玆山者仰而望之如見天宮於林壑之表然後上仁民愛物之心所以屬諸寶公者眾庶莫不知之相與踴躍而贊嘆矣鐘山之舊寺聚銅數萬斤鑄大鍾金旣在鎔上以碧珠投之及鍾成碧珠不壞完好堅固宛在欒銑萬目驚睹以爲寶公之報貺焉天歷元年九月甲申臣世延臣集入見親詔之曰宜加寶公號曰道林眞覺慧感慈應普濟聖師寺曰大崇禧萬壽寺汝世延等其勒文以記之臣也延等旣具述其事而竊思之曰帝王之興也天與之天保之百靈受職符瑞交現此其常也金陵據東南之會山川鬼神翼扶翕張於吾君者蓋凡五年而後歸正大統宜皇心之注於斯乎於乎累朝佛宇之盛皆臨禦時爲民禱禁資用功力有司具焉玆寺之成實在試難之日出私財以具事而雄麗若此此固生民之所以深感乎淵衷而寶公之所以顯著於禎符者也於乎休哉敢再拜稽首而獻銘曰大江之南鐘山龍盤王气潛郁神所保完於皇聖明遵養時晦靈祇奉天竦立以待春殷秋髙來遊來遨旆有交龍載云在郊顧瞻原隰有稼有穡元元之生聖聖之澤民亦望之帝子實來不鄙我邦庶無苦災維梁寶公去之千歲善福其民有引弗替皇運勃興寶有慧知奔走先後克相厥時奕奕祠宮我營我作我報無私爾感無怍吉金之良燥濕不移萬古在虡宣號震迷寶乃發祥以肅羣視明珠不灼彰上之賜飛龍在天臨制九圍皇心裴回眷玆崇禧崇禧之宇永殿南服天子萬年錫我民福】帝師寺在保寧寺北【延佑七年建】保寧禧寺在城內飲虹橋南保寧坊內【吳大帝赤烏四年爲西竺康僧會建寺名建初晉宋有鳳翔集此山因建鳳凰臺於寺側宋更寺名曰祗園升明二年齊太祖爲比丘法願造寺於其地得外國磚爲白塔又名曰塔唐開元中寺僧大惠禪師者明皇召至長安尋求歸山詔可之因攺其寺爲長慶寺其額韓擇木書南唐保大中齊王景達爲先主造寺因名奉先宋太平興國中賜額曰保寧祥符六年增建經鍾樓觀音殿羅漢堂水陸堂東西方丈莊嚴盛麗安眾五伯又建靈光鳳凰淩虛三亭照映山谷圍甃磚墻五伯丈茂林修竹松檜藂蔚詔歲度五僧政和七年敕攺神霄宮建炎元年敕復舊額三年四月駕幸江寧權以寺爲行宮閏七月如浙西其後命卽府治修爲行宮而禦坐猶在本寺歲久屋獘畱守馬光祖重建殿宇及方丈觀音殿水陸堂廚堂庫院移鍾樓冠靑龍首增建廊屋橫直一十八間作新建鳳凰臺記詳見鳳凰臺下】天禧寺卽古長幹寺在府城南門外宋天禧二年攺今額寺有阿育王舍利塔祥符中賜號聖感其晉髙悝所施金像隋文帝徙置長安【梁天監元年立大同元年幸長幹寺阿育王塔出佛爪發舍利又幸寺設無遮會大赦丹陽記大長幹寺道西有張子布宅在淮水南對瓦官寺長幹是秣陵縣東里巷名江東謂山壠之間曰幹建康南五里有山岡其間平地庶民雜居有大長幹小長幹東長幹並是地名小長幹在瓦官寺南巷西頭出大江梁初起長幹寺按塔記在秣陵縣東今天禧寺乃大長幹也宋開寶中曹彬下江南先登長幹北望金陵卽此地天禧二年攺爲天禧寺政和六年建法堂李之儀端叔撰天禧寺新建法堂記雲天禧寺者乃長乾道場葬釋迦眞身舍利祥符中建塔賜號聖感舍利寶塔至天聖中又賜今額按梁書大同三年髙祖攺造阿育王塔出舊塔下舍利及爪發發靑紺色眾僧以手伸之隨手長短放之則屈爲蠡形始吳時有尼居其地爲小精舍孫綝尋毀除之塔亦同泯吳平後諸道人復於舊處建立焉中宗渡江更修飾之至簡文咸安中使沙門安法師程造小塔未及成而之弟子僧顯繼而修之至孝武太元九年上金相輪及承露其後西河離石縣有胡人劉薩何遇疾暴亡而心下猶暖未敢便殯經七日更蘇說云有兩吏見錄至十八地獄隨報重輕受諸苦毒見觀世音語云汝緣未盡若得活可作沙門洛下齊城丹陽會稽並有阿育王塔可往禮拜則不復地獄因此出家遊行禮塔次至丹陽未知塔處乃登越城望見長幹裏有異气色因就禮拜果見阿育王塔所放光明由是定知有舍利乃集眾掘之入一丈得三石碑中一碑有鐵函函中有銀函銀函中有金函盛三舍利及爪發各一枚長數尺卽遷舍利近北對簡文所造塔造一層塔十六年沙門僧尙加爲三層卽髙祖所開者也實錄咸和中丹陽尹髙悝行至張侯橋見浦中五色光長數尺乃令人於光處掊視之得金像未有光趺乃下車載像還至長幹巷首牛不肯進乃令禦史任牛所之牛徑牽車至寺悝因畱像付寺僧每至中夜常放光明又聞空中有金石響經一載捕魚人張系世於海口忽見銅花趺浮出水上取送縣縣以送臺乃施像足宛然合會簡文咸安元年交州合浦人董宗之采珠沒水於底得佛光艷交州押送臺以施像又合焉歷三十餘年光趺始具隋文帝徙入長安蘇魏公頌長幹寺詩注云晉時有沙門惠遠至金陵長幹護古佛塔因於其地建佛剎卽劉薩何也至南唐時廢寺爲營廬久之舍利數表見感應祥符中僧可政狀其迹並感應僂利投進有詔復爲寺卽其表見之地建塔賜號聖感舍利寶塔白塔在寺東卽葬唐三藏大徧覺玄奘大法師頂骨之所金陵僧可政端拱元年得於長安終南山紫閣寺俗呼爲白塔事具塔記元符二年知府事呂升卿請於朝攺爲十方住持楊次公長幹聖感塔詩云釋迦八萬四千塔一在江南古道場無礙展開靑髻發最初分得白毫光陳軒金陵集載魏京登長幹塔詩云江南管當幸事畢盡憑廟算非臣專眷言此地本軍壘元與招提安佛子蓋敍宋初事也至元二十五年有詔選髙行僧三十員開講於江南諸郡擇名利以居之時稿城徳公講主首奉詔開席於金陵天禧寺說經訓徒傳慈恩之教未幾特賜號佛光大師並撥賜故宋太師秦申王墳寺旌忠寺爲下院以其廢產共贍講席攺賜元興天禧慈恩旌忠教寺額僧統廣福大師嘗施財繕修大塔泰定中潛龍時嘗數幸寺及登大統以所奉觀音像付寺供養歲給香燈之費至順初佛光之孫法嵩入覲上顧謂曰舍利塔曾修完不嵩曰未也卽日賜白金三定及官錢伍阡緡以助繕修臺臣郡守咸致其力有旨令佛光之徒廣演主寺事賜號弘教大師塔完之日嘗感天花如雨祥光如練滿空者凡數日詳見中丞趙世延所撰碑】正覺禧寺一名鐵塔寺在城內西北冶城後岡上【宋太始中邦人捨地建精舍號延祚寺至唐有靈智禪師生無雙目號羅﹝目侯﹞和尙經論文字悉能明了時人稱有天眼爲建塔於寺內廣明中賜額梁僕景之亂王僧辯入討景使其黨宋長貴宋延祚寺何遷有登延祚寺閣詩佛殿前有鐵塔二座鑄云幹興元年造古鍾亦唐時所鑄有經幢鐫大吳金陵府延祚院寺有井十一口內一口最大號爲百丈泉井闌上字乃保大元年所鐫宋熙寧中賜寺名曰正覺塔名曰普照王荊公嘗於寺西作書院有軒名籜龍建炎三年以法堂西偏爲元懿太子攢宮今寺東徧復建延祚閣名公賦詠尢多炳靈公廟西及新亭側又別有正覺寺云】能仁寺在臺治東南【劉宋元嘉二年文帝爲髙祖建名報恩唐會昌中廢吳大和六年毗陵郡人徐景運爲其親重建曰報先院南唐升元中攺爲興慈院至開寶中又廢後有里人捨宅復爲興慈院太平興國二年邦人以院地卑濕徙置於此以干明節日建院額後攺爲承天寺政和中又攺今額景定志能仁禪寺在南廂嘉瑞坊慶元間遊九言佛殿記云寺南接秦淮數百步其地古靑溪之濆也自宋始建至南唐攺興慈無鐫識可考獨據圖經所載然五代唐湣帝應順甲午爲吳大和逆數會昌乙丑蓋已九十年旣曰廢矣中間誰所繼續院之老僧僅能記本朝之言院故在西門雙廟之東至道中有圓覺律師徳明者際遇大宗召見錫禦容及羅漢像以歸咸平間重賜院基田產更律院爲禪寺寵以詩章寺復顯至崇寧賜名承天政和七年攺能仁今之寺其咸平所賜而遷也又曰圖志謂寺常廢於開寶中繼有捨宅爲寺者邦人復以卑濕徙今地不知何據觀咸平制書則老僧相傳當爲可信建炎三年室宇曁朝廷所賜復毀猶賴制書無恙以詔後自是艸創數十年無振起者淳熙丁酉余客金陵偶至寺殘僧蕭然敗璧風雨莫蔽門臨街喧卑過者陋焉適主僧允微初嗣法席布衣芒憍徒步通衢略無外飾气貌淳夷語言動止心固重其爲人後十八年餘來爲帥屬則大門易東向堂廡壁甃盡撤其舊僧徒彬彬而微則老矣然其布衣芒屩如故戶庭𨿽華而居室甚陋齊庖潔丰而自食至菲金陵城中多巨剎同時主者出有澤車衣有纖縞而臺殿欹斜借口檀施漠不顧卹微頹然自勵曾無縕袍狐貉之慚慶元丁巳鼎建大殿微言曰能仁非他方比國朝忌日府臺率屬文武駿奔炷薌冠蓋塡溢今老釋之宮咸曰焚修爲國也而廢頹若是何所掌乎願記其事並錄院之始末毋若向之失傳戚氏云今寺南唐古寺基保大年中升州特進守司徒致仕鐘山公李建勛捨田入寺後廢宋朝撥賜地基起興慈禪院咸平初建勛文潤州本起寺住持臨壇精律大徳尼進暉申明乞以故父李相公舊所施田入興慈寺至今供常住咸平後攺承天寺崇寧間又攺入下承天爲能仁寺眞宗賜升州法主圓覺大師賜紫徳明詩曰精勤演律達眞風釋子南禪道少同奧旨筌蹄悟佛理慧燈廣布九圓中眞迹今仍藏寺中至元之五年住持僧眞實旣新其寺又作鐘山公祠以寺之土田多公所施也臨川危業請記於集賢揭公傒斯略云五代之際君不君臣不臣可謂天下大亂之時而公所與爲僚友者有若馮延已其人史𨿽稱公有吏材燻蕕不相雜承炭不相入豈能行其所志哉宜乎引身山水之間謝病不出死而囑其家人以薄葬公命之阨於天勢之阨於人有可悲者矣建勛事見年表】太平興國禪寺在蔣山去府城十五里【梁武帝天監十三年以定林寺前岡獨龍阜葬志公永定公主以湯沐之資造浮圖五級於其上十四年卽塔前建開善寺卽今寺基唐乾符中攺爲寶公院南唐升元中徐徳裕重修後主又攺爲開善道場至太平興國五年攺賜今額慶曆二年葉淸臣奏爲十方禪院紹興三十二年加封寶公號塔以感順爲額今塔院西偏有本末軒王荊公命名俯視巖壑虯松參天幽邃可愛爲山之絕景荊公罷相居金陵多以資產金帛助施寺中各有碑籍劉岑佛殿記梁武女永定公主捨財創精舍葉淸臣爲守始以禪易律元丰中主僧法泉經營辛苦成大叢林焚於建炎佛殿前大毗盧閣兩翼爲行道閣屬之殿其餘堂廡極雄麗皆紹興以來建也淳熙十六年九月晦日又火寶公舊像父老相傳沈香爲之宋初取歸京師陳軒金陵集載狄減遊蔣山詩云旃檀歸象魏窣堵臥煙霞謂此事迹太平興國七年舒民柯萼遇老僧往萬歲山指古松下掘之得石篆乃志公記聖祚綿遠之文於是遣使致謝謚曰寶公妙覺治平初更謚道林眞覺大師寺舊有志公履洗砵池寺後向東有婁禪師塔泰定二年正月寺復遺漏主僧守志極力營創至順二年九月翰林學士虞集奉敕撰碑云昔金陵有神僧曰寶志宋元嘉中居道林寺歷齊至梁數著靈異天監十三年示寂武帝感其遺言瘞之鐘山獨龍之阜帝女永定公主表以浮圖因建寺曰開善至宋太平興國年間太宗得志公祕讖石中符其國運有神降其宮親與之語蓋志公云太宗異之號之曰道林眞覺更名寺曰太平興國賜田以食其人及王丞相安石守金陵合諸小利以附益之寺始大建炎毀於兵紹興更作淳熙又毀隨更作之每更作輒加宏廣日非歲增至於我國家而規制之盛極矣至治辛酉匡廬僧前靈隱玉山禪師弟子守忠應請來主之禪學之士來者日滿其室今上以泰定乙丑之歲正月來至於是邦而寺適災天意若曰其撒舊而作新之乎上感焉出金幣以爲民先於是行禦史臺與郡縣之吏皆祗若上意始忠之治寺也舊有蒲盧之澤前見奪於豪家寺隸訟之累年不決忠之讓而弗辯奪者愧而歸之人固以是信道之矣皇上一風動之遠近雲集富者效其財貧者輸其力工則致其巧農則獻其食一歲垣廡成再歲屋室具其可以名書者曰方丈曰北山閣曰經樓曰香積曰水陸堂曰白蓮堂曰伽藍祠曰大僧堂曰道林堂曰新倉院曰耆宿之舍而大宏興鍾二門皆以上賜次第而成歲丁卯鑄大鍾爲銅數萬斤方在冶上賜寶珠投液中鍾成珠宛然在其上若故識之而光彩朗發不以灼毀萬目共睹灌嘆如一時上方別建宏祠於寺北今賜名曰大崇禧萬壽寺者也是年秋歸膺大寶是爲天歷元年出詔書布徳天下卽命廷臣制寶公號曰道林眞覺慧感慈應普濟聖師封名香以禮祠之出黃金白金重幣賜忠俾成寺之役蠲寺田之賦號守忠爲弘海普印曇芳禪師住持大崇禧萬壽寺而兼領玆寺未幾加授廣慈圓悟大禪師領兩寺如故至順元年秋禦史中丞趙世安傳敕召忠入朝九月九日上禦奎章閣吏部尙書王士弘以守忠入見奏對稱旨命太禧宗禋院日給稟餼賜金襕伽黎衣與靑鼠之裘十二月一日賜設於聖恩寺乃召學士臣集至榻前命制文以記之俾忠歸刻諸石忠以其事示臣集如此臣集謹具載而言曰上於金陵新作之寺二曰龍翔集慶因潛龍之舊邸也曰崇禧萬壽庶親構之新祠也獨太平興國𨿽曰宋齊梁唐宋之遺然空毀而復興實在今上龍飛之日有運之玄契蓋自徵焉玆三寺者鼎立於一郡以同贊乎聖天子億萬斯年之壽豈不盛哉臣集嘗竊聞陛下之意每不欲專福於躬而欲博濟均惠於天下敢述萬一而銘之銘曰維帝受命厥有禎符天人合機不占以孚於赫聖皇聖武之系贊於克艱神有司契皇有萬方山川幅員釐厥下土徒禦告勤顧瞻道林在江之汜翠蓋孔旍來狩來止道林有宮百靈攸宗中有神師民所敬恭土良泉甘風雨時若發祥效珍以待聖作聖作孔時動天而隨龍躍以飛神師啟之神師不言而示以兆有命方新去故以燎作而新之自我聖皇乃祓乃除乃基乃堂日月重明天光旁燭皇心載欣萬神降福凡我臣民息養以生飽歌暖嬉稚壯耋寧襄兵以革牛馬在野至於永久樂其休暇蝡動孳殖亦遂以成幽塞若冤各鬯而亨聖皇之心斯神之力銘以著之昭示無款】半山報寧禪寺在城東七里距鐘山亦七里王荊公安石故宅也【其地名白塘舊以地卑積水爲患自荊公卜居乃鑿渠決水通城河元丰七年公以病開神宗遣國醫診視旣愈請以宅爲寺因賜額報寧禪寺寺後有謝公墩其西有土山曰培塿乃公決渠積土之地由城東門至鐘山此半道也故亦名半山寺公有謝賜寺額表云基迹業祠冀鴻延於萬壽鈞名扁榜竊榮遇於一時臣生之寸長世叨殊獎賤息奄先於犬馬頹齡俯迫於桑楡獨念親逢莫有涓埃之補報永惟宏願豈忘香火之因緣伏蒙陛下俯徇祈誠特加美稱所懼封人之祝終以堯辭乃塵長者之園遽如佛許仰憑護念誓畢燻修坡詩所謂朱門收畫戟紺宇出靑蓮正指此也公與其弟魏國公安禮各撰一疏延關西人眞淨文禪師爲開山第一祖道行孤特洪覺闕文禪之法子也又有實禪師語錄序正斿撰米芾書陳軒金陵集載荊公半山詩凡十五首至元己卯三月遺漏至正元年住持匡廬僧元龍重建】淸涼廣惠禪寺在石頭城去府城一里【吳順義中徐溫建爲興教寺南唐升元初攺爲石頭淸涼大道場宋太平興國五年攺今額舊傳寺嘗爲李氏避暑宮寺中有徳慶堂今法堂前舊基是也後主嘗畱宿寺中故其詩有未能歸去宿龍宮之句徳慶堂名乃後主親書祭悟空禪師文亦後主自作碑刻今並存蘇東坡嘗捨彌陀畫像於寺中故東坡有詩云問禪不契前三語施佛空畱丈六身慶元志寺有白雲庵見荊公詩有法眼泉名畫錄有董羽畫龍李后主八分書李霄達艸書時人目爲三絕按類說江南李氏時有一民死而復蘇云至冥司見先主被五木甚嚴曰吾爲宋齊丘所誤殺和州降者千餘人汝歸謂嗣君凡寺觀鳴大鍾吾受苦則暫休或能爲吾造一鍾尢善後主造鍾於淸涼寺鐫云追薦烈祖孝髙皇帝脫出苦又蘇公妻王氏元佑八年卒於京師遺言捨所受用使其子邁迨過爲畫西方阿彌陀像安於寺寺後有周虎石頭城三大字石刻張佑溫庭筠有詩今按唐人有詩則吳重建明矣近年殿後堂捨毀於火重修建未完】報恩光孝禪寺在府城西門內【舊爲天寧萬壽寺宋紹興九年詔攺今額追崇徽宗道場泰定戊辰住持匡廬僧義深經畫重修】壽寧寺在府城北隅卽舊廣孝寺基按圖經本在欽化橋街西江寧縣治南【梁普通元年造大愛敬寺於鐘山南唐乾符中重修廣明元年攺廣明愛敬禪院南唐攺廣孝禪院開寶七年徙入城中南唐張洎捨宅置淳化五年攺今額慶元志壽寧禪院宋參政張洎南唐賜第也至道中捨宅爲寺並城北廣孝寺入焉其孫諤云乾道志謂昔爲愛敬寺者非也家集有謝表可證舊有瓊花一本內翰張瑰手植移自維揚云】崇勝戒壇院卽古瓦官寺又爲升元寺在城西南隅【實錄晉哀帝興寧二年詔移陶官於淮水北遂以南岸陶地施僧慧力造瓦官寺慶元志舊或作瓦棺者非也南史師子國晉義熙初始遣使獻玉像經十載乃至像髙四尺二寸玉色潔潤形制尢殊特殆非人工此像歷晉宋在瓦官寺先有徵士戴安道手制佛像五軀及顧長康維摩圖世號三絕至齊東昏遂毀玉像爲潘貴妃釵釧十國志南唐升元二年攺瓦官寺爲升元寺吳興開爲升元閣乾道志吳順義中攺吳興寺南唐攺升元寺太平興圖五年賜今額景定志淳熙中韓元吉爲記每度僧於此受戒官作棺者蓋據俗說晉時長沙城隅陸地生靑蓮兩朵民以聞官掘之得瓦棺葬一僧華從舌根生父老云昔一僧誦法華經萬餘部臨死遺言以瓦棺葬遂以寺名瓦棺其說迂蔓旣雲長沙於此無與案記謂今寺地卽張昭故宅其升元基今寺西有寺街及石經幢尙存】鹿苑寺舊名法光寺卽梁蕭帝寺也在今城東南隅【宋元絳重建蕭帝寺記略云金陵气王三百年聲名文物與時隆替中惟蕭梁折節以佞佛故佛之廟貌充斥江表都城巽維直淮裏所有精舍焉紫峯紆余反宇欲翔盤髙孕虛含吐萬景望之輝然如修虹亙霄丹碧相發殿有聖像卽山而成追琢之功極其精妙按輿地誌不知從昔之名但後人以帝氏目之黃旗運歇勢勝故在閏唐攘據因其貴而增華易榜法光標爲勝槪聖朝混一書軌以三代文教簫勺宇內四聖累洽浸厚福於生民梵剎禪林容仍舊物而玆寺垂阤瘁焉不支己卯春寺僧募大姓杜徳明出楮金五十萬程工就其址起髙廣殿水槷不移棼橑有嚴光輝復還風物異態又粉繪釋迦文相卽山塑十六大尊者生生之供稱是該備其秋告成乃作鍾唄蒲飧以落之道俗和會圜視作適靑溪之水木鍾阜之云物來入軒所相爲澄曠都人詫焉有條其狀而至者會同閈趙郡李君從事海瀕謂余有一日之雅授簡不腆月而日之庶以傳久寺蓋重建於南唐保大易名法光至宋敕攺今額寺後有周處書臺佛殿前有郤氏窟舊傳梁武帝郤後化蟒於此以天監十三年造寺國史補武帝造寺令蕭子雲飛帛大書蕭字李約見之破產載歸東洛建一小院玩之號蕭齊卽此寺舊額也】嚴因崇報禪寺卽景徳棲霞寺在今城東北之攝山去城四十五里【齊永平七年明僧紹捨宅爲寺見江總寺碑僧紹自宋泰始中遊此山刊木結茅二十許年遂捨爲寺寺有舍利塔乃隋文帝葬舍利處唐髙祖攺爲功徳寺增治梵宇四十九所樓閣延袤殿宇鱗次髙宗禦制明隱君碑攺爲隱君棲霞寺禦書寺額有碑尙存字不可辧武帝會昌中廢宣宗大中五年重建南唐髙越林仁肇建塔徐鉉書額曰妙因寺宋太平興國五年攺爲普云寺景徳五年又攺爲棲霞禪寺元佑八年攺賜今額爲參政簡翼張璪功徳寺左有千佛嶺後有天開巖碧蘚亭白雲庵迎賢石醒石中峯澗石房白雲泉亦云品外泉寺前有明僧紹髙越臺山中南谷昔有天臺止觀寺髙僧法曠嘗於山紫湓峯下建般若堂演大論有虎穴寺在山中峯齊王融有遊虎穴寺詩宋景文祁雞跖集雲南齊棲霞寺大明法師好談論手執松枝爲談柄隋文帝仁壽二年送到舍利天下凡八十一州分造塔蔣州棲霞其一也唐則天建舍利塔於靑龍山之巓唐末焚毀寺有金銀銅像背記略云維大唐景龍二年四月八日洛州大福先寺前棲霞寺主比丘曇一於潤州江寧縣明隱君經坊內鑄瀉金銀銅釋迦像三軀奉爲髙宗皇天大帝則天大聖皇后應天神龍皇帝云又有石像在千佛嶺棲霞詩注云明隱君與度注師講無量壽經西峯石壁中夜發光光中現無量壽佛自爾捨家財鑿巖造大像坐髙五丈觀音世智立像髙三丈五寸宋齊七帝造石佛千尊所謂千佛嶺髙僧傳云擇僧佑性巧攝山大像剡縣石佛等並佑經始】隆報寶乘禪寺卽舊艸堂寺在上元縣鐘山鄕去城十一里【齊周顒隱居之所後顒出仕孔稚圭作北山移文假艸堂之靈以譏之髙僧傳云時有釋慧約姓婁少達妙理顒素所欽服乃於鐘山舊館造艸堂寺以居之今寺左乃婁約置臺講經文之地寺後卽顒舊居也唐會昌中寺廢宋復建治平中賜額寶乘紹興三十二年攺賜今額】同泰寺舊志在梁時北掖門外路西南與臺城隔路【實錄梁大通元年刱北寺寺在宮後別開一門名大通對寺南門造大佛閣七層大同十年震火所焚略盡卽更造未就而侯景亂南唐攺爲淨居寺尋又攺圓寂寺其半爲法寶寺又輿地誌法寶圓寂寺卽古同泰寺基龔穎運歷圖云大同元年幸同泰寺鑄十方銀像二年幸同泰寺鑄十方金像六朝事迹云梁武帝起同泰寺在臺城內窮竭帑藏造大佛閣七層爲天火所焚梁帝捨身施財以祈佛福大通以後無年不幸同泰寺設四部無遮大會俄而侯景兵起陷城遂以虛器進膳自庚辰至丙戌七日不食而崩寺今廢其半爲法寶寺詳見後】法寶寺亦曰臺城院乃梁同泰寺基之半也在宋行宮北精銳軍寨內【梁大通元年創同泰寺楊吳順義二年以同泰寺之半置爲臺城千福院宋攺賜今額寺前有醜石四各髙丈餘俗呼爲三品石政和中取歸京師或謂之關石寺前墻外有井耆老相傳爲陳時臙脂井叔寶與張麗華隊而復出之所也寺基最闊淳佑七年創置精銳軍同泰寺舊基皆爲寨屋及蔬園有井在寨內蓋精銳軍寨在都統制司之後都統制司在宋行宮城之後法寶寺在精銳軍寨之後其都統制司地基及精銳軍塞基皆梁陳宮掖舊址也故景陽臺基及臨春結綺望僊三閣故址與臙脂井皆在寨內戚氏云法寶寺老僧猶能記其祖師之言謂宋行宮城後門乃梁陳宮城前門今法寶寺門墻外卽梁大通門也】湘宮寺舊在靑溪中橋北唐以後徙置淸化市北【慶元志近有人於上元縣治後軍營中掘出斷石上有湘宮寺三字以此知舊寺所在與實錄注合東出靑溪桃花園皆今縣東地也寺本宋明帝舊宅窮極壯麗欲造十級浮圖而不能乃分爲二新安太守巢尙之罷郡入見上謂曰卿至湘宮寺未此是我大功徳用錢不少散騎常侍虞願侍側曰此皆百姓賣兒鬻婦錢所爲佛若有知當慈悲嗟湣罪髙浮圖何功徳之有上怒使人曳下殿願徐去無異容齊始安王遙光以東府城叛蕭坦之假節討之屯湘宮寺】景徳寺在城內嘉瑞坊舊崇孝寺也【楊吳置宋景徳中攺今額建炎初其地爲太廟徙城隍廟於旁今廟側小巷中有僧捨數間仍用寺額】證聖寺在宋行宮後【南唐保大中木平和尙居此寺故里俗至今呼爲木平寺寺東有溝迆邐西北接運瀆今堙塞尙存遺迹木平別有傳】寶戒寺在龍翔寺西【本迦毗羅寺南唐攺眞際寺宋開寶二年攺今額】法濟寺在上元縣治東北【傳宋紹興二十七年建】封崇寺在斗門橋北【圖經舊報慈廨院近禪靈寺者寺之廢興始末未詳】治平寺在江寧舊治西南【尼寺宋開禧三年建云】大悲寺在炳靈公廟巷崇勝寺子院也【本大悲院乾道景定二志並作寺】秀峯院舊在府城北隅【宋開寶八年廢太平興國五年重建尋又廢紹興中移於鳳臺山西宋景定五年節使王鑑重建今爲尼寺】興嚴寺舊在竹格渡之北本謝尙宅也亦號塔寺【實錄謝尙以永和四年捨宅造莊嚴寺宋大明中路太后於宣陽門外太社西藥園造莊嚴寺攺此爲謝鎭西寺至陳大建元年寺爲延火所燒後五年豫州剌史程文秀更加修復李宣帝降敕攺名興嚴寺紹興中徙今眞武廟北】龍光寺在城北覆舟山下宋元嘉二年號靑園寺【髙僧傳云竺道生後還上都靑園寺寺是惠恭皇后褚氏所立本種靑處因以爲名其年需震靑園寺佛殿龍升於天光影西壁因名龍光宋嘉佑三年佛殿記云元嘉五年有黑龍見覆舟山之陽帝捨果園建靑園寺西置龍王殿今沼沚見存至會昌年廢咸通二年重建敕賜龍光院額續志以爲在龍光門外者非也今按乾道志龍光禪院在城之西宋元嘉二年號靑園寺後攺額爲龍光禪院以在龍光門外也會昌中廢咸通初建爲月燈禪寺升元二年重修】定林寺有二上定林寺舊在蔣山應潮井後宋元嘉十六年禪僧竺法秀造在下定林之西乾道間僧善鑑請其額於方山重建下定林寺在蔣山寶公塔西北宋元嘉元年置後廢宋爲定林寺王安石舊讀書處【南史何胤入鐘山定林寺聽內典齊東昏侯至定林寺有沙門老病不能去命左右射之二事但云定林不知何寺】宋興寺一名興教寺在南門外【慶元志興教院卽宋興寺故基在蔣山寶公塔西二里有志公洗砵池陳軒金陵集載李建勛遊宋興東巖詩云幾年不到東巖下舊住僧亡屋亦無寒日蕭條何物在朽松經燒石池枯乾道間徙長幹寺南亦名宋興景定志在南門外劉裕故居者非按宋興宋熙寺名相近故或疑一寺二志所載不同俟考】髙座寺一名永寧寺在城南門外晉咸康中造又名甘露寺嘗有雲光法師講法華經於寺天花散落今講經臺遺址猶存或云晉朝法師竺道生所居因號髙座寺【乾道三年劉岑記略云考圖志此山得名於晉永嘉中名甘露寺屍黎密多羅爲王茂洪所敬故畱竺生法師繼號所居爲髙座梁初寶公主其寺與五百大士俱有雲光師坐山巓說妙法天花墜焉今號雨花臺則故唐盧給事中名襄字贊賞元者所命也寺易今名且百年矣故藏古今詩刻皆廢可考者唐李翰林宋呂侍講王中丞三篇而已髙僧傳云屍黎密多旣卒冢處立寺謝鯤仍以爲髙座寺陳軒金陵集載蔣穎叔和王和甫雨中登髙座寺詩注云寺卽雲光講經雨花之地有梁時志公二印云公手植松猶存郭祥正詩云至今手植松十丈騰龍虯】殊勝寺在城南門外【本宋福興寺南唐後主葬照禪師於此因名塔院】吉祥寺在城南二里餘【宋治平二年賜額舊在城隍廟東後以寺基爲太廟徙置於此】百福院在城南五里【梁天監中置名解脫南唐以葬證寂禪師起塔因爲寂樂院後攺今名宋爲樞密王綸功徳寺】均慶院在城南門外舊在金陵坊晉天寶寺唐開元十年攺天保今廢【宋開寶八年毀太平興國五年就修眞觀基重置紹興初移其額於雨華臺後壞於火因遷於臺之下今上有古塔一座卽無殿捨屋宇塔前鐫宋故三藏特賜寶覺園通法濟禪師道公之塔一十八字後有宋故三藏法師道公塔銘】佛窟寺一名崇教寺在牛頭山去城三十里【舊傳牛頭山下有辟支佛窟宋大明中移郊壇於山之東峯執事者導從百餘人遊西峯石窟見一僧趺坐執事者問之忽無所有但遺錫杖香鑪缾盂而已梁天監二年司空徐度造寺因名佛窟寺唐大歷九年代宗因感夢敕修寺之東西峯頂七層浮圖宋太平興國二年賜今額】法性尼寺在報恩光孝觀東南本吳建初寺也【實錄云赤烏十年胡人康僧會入境置經行所朝夕禮念有司以聞大帝引見其言佛教滅度已久惟有舍利可以求請遂於大內立壇結靜三七日得之帝崇佛道以江東初有佛法遂於壇所立建初寺在縣南二百步江東之有佛寺始於此也晉攺爲建寧寺至唐以來爲尼寺今攺法性寺建炎火舊額僅存慶元志云寺析爲三近歲寺南酒務中陶竈下掘出大石佛像歸寺東院遂呼石佛院云今前法性後法性二寺隸正西隅大石佛在前寺正殿內按實錄建初本在吳宮中唐縣南二百步前志以爲卽此寺以古迹宣陽門及縣城互考之亦未有以證其必然若以保寧爲古建初則本寺所記耳】法云寺舊在城外東北十里圖經云本齋集善寺齊世祖時爲豫章文獻王造唐初輔公祏亂毀廢後復置爲義章院攺法云建炎兵火廢後徙置上元縣治西北【慶元志王荊公法云寺詩路遇潮溝入九盤招提雪脊隱云端又云法云但見脊細路埋桑麻舊在蔣山寺西門前有章義橋】正覺寺凡三其一禪寺見前其一在正西隅其巷呼正覺寺巷按乾道志本在城南新亭壘側宋升明元年蕭道成頓兵新亭及沈攸之敗後乃以軍幕之地置正覺寺尙書令王儉爲碑寺久廢今寺傳自紹興十二年請新亭額來建尋廢而寺基及寺名與巷名皆存僧興實近以元貞二年復建隆頤繼之大徳十年始完其一干道志在城內炳靈公廟西蔬圃中屬今正南隅永福尼寺乾道志在廣濟倉東舊在治城東南本晉開福寺後徙此攺景福寺南唐避諱攺額幹明尼寺乾道志在城內東南祥鸞坊南唐太廟基後主宮中置歸徳永募二尼院開寶中廢移二院尼置寺徙妙果院尼同居太平興國五年賜額【妙果寺古名翠靈宋昭憲杜太后攺幹明今名戒壇】淨妙寺卽齊安寺南唐升元中建政和中攺賜今額舊臨官路今移置髙隴面秦淮在城東門外四里【王荊公有齊安寺詩云日淨山如染風暄艸欲燻梅殘數點雪麥漲一溪云今石刻尙存又有詩見光宅寺李壁注謂寺是齊武帝宅按實錄齊武帝生建康靑溪宅後稱靑溪舊宮未見攺爲寺也】普濟寺實錄梁大同元年置頭陀寺東北去縣二十二里舍人石興造在蔣山頂第一峯殿後有泉井與江淮水通隨潮水增減非常靈異累世仍舊事迹云後徙置山下治平中攺賜今額【舊寺殿後有應潮井寺西有梁昭明太子讀書臺卽普通元年所置大愛敬寺基也慶元志梁寺後有頭陀巖可容數十人陳軒集有唐李頻陪崔大夫遊頭陀寺詩李浩雪中重到頭陀詩】明慶寺屬上元縣今廢【實錄梁天監六年置明慶寺後合舍人王曇朗造去縣十八里寺內有泉水淸徹陳梁已前嘗取供禦愈疾寺碑太子舍人陳昭之文事迹曰在蔣山上寺後別有小嶺碧石靑林幽邃如畫世人呼爲屏風嶺有泉俗呼八功徳水昔有髙僧隱其處忽聞絲竹音俄而泉出慶元志寺廢在鐘山南入功徳水之前陳姚察就明慶寺受菩薩戒卽此】天王院在上元縣靖安鎭去城十七里【梁普通二年建初名頭陀寺建隆四年攺今額】寶林寺在城西北二十五里舊圖云本同行寺梁天監中武帝與志公同遊此山見林巒殊勝命建寺因名同行亦名聖遊寺後攺爲秀巖院事迹唐會昌中廢吳太和中復建後攺爲秀峯院至嘉佑中攺賜今額【有琪樹在法堂前梅摯有詩云影借金田潤香隨壁月流遠疑元帝植近想志公遊建炎間樹爲兵所焚】祈澤治平寺乾道志在城東二十五里驛路北【宋少帝景平元年建梁朝置龍堂有初法師者結茅山下誦法華經有東海龍女來聽師曰此山乏水爲我開一泉可乎後數日風雷良久有淸泉湧座下南唐保大中以旱祈雨於舊寺基信宿而雨自後以爲祈禱之所治平中攺賜今額】淸眞寺乾道志舊名淸玄寺在城北二十五里梁大通元年置後廢唐大中中復置【慶元志舊有梁時佛像建炎兵焚陳軒集載梁立曦次韻周橦淸眞寺詩有云遺像梁朝佛】衡陽寺在上元縣淸風鄕乾道志衡陽資福禪院去城東北四十里卽古寶城寺基唐天佑三年徐溫重建賜今額【慶元志寺舊有齊已牟儒二上人重開衡陽寺古迹詩刻云古迹重聞一朗興斸煙尋得寶階層只應云鶴知前事爲問齊梁舊詮僧廢井荒池猶浸月短松低柏欲遮燈淳於道士眞髙達拋卻林泉便上升保大七年題】本業寺在上元縣宣義鄕乾道志在城東北四十里實錄梁天監九年置本業寺西去縣五十里比丘淨潔造在蔣山裏隱靜院在上元縣宣義鄕乾道志在城東近鴈門山去城四十里梁天監二年建初名永建寺南唐保大中重修攺今額【實錄梁天監二年李師利造永建寺北去縣六十里寺有幹徳四年石刻云唐上都左街鴈門隱靜院始建於宋元嘉廢於唐會昌幹徳二載耆艾詣南唐主請重建焉】延祥院在上元縣神泉鄕乾道志聖湯院在城東南六十里湯山下【唐徳宗時韓滉爲浙西觀察使滉小女有惡疾浴於湯而愈乃以妝奩建寺於湯山之右慶元志聖湯延祥院慶元三年攺爲十方禪院】杜桂院在上元縣丹陽鄕乾道志在城東南六十里南唐保大六年建在杜桂村因爲院額今名香林寺又曰香林院在赤山西【慶元志院有吳鍾記云梁天監中杜桂二卿平章朝政捨所居以爲寺故從其姓以旌名】上云居下云居二院上云居院在鐘山之右去城十二里舊圖經云本齊勝善寺建武二年南海王蕭子罕造梁時尼所居後復爲僧院下云居在上云居右宋元嘉中置初爲善居寺後攺今額了緣塔院乾道志在鐘山後梁普通中置初爲福靜寺南唐保大九年攺今額澄心院乾道志在鐘山西去城十里淨隱院乾道志在鐘山寺前梵惠院乾道志在蔣廟前去城十五里淸果院乾道志在鐘山後去城二十五里永慶院乾道志在北門外烏龍潭北定明院乾道志在覆舟山下去城五里解空院乾道志在西門外淸涼寺側資福院乾道志在城東南十五里土山側梁建今亦名淨名院莊嚴院乾道志在淳化鎭東去城三十五里漆閣院乾道志在城東五十里光相院乾道志在西張村去城五十五里觀音院乾道志在城東六十里黃幹村梁天監中置至開寶八年廢後復建於本院之蔬圃樂林院乾道志在城東南六十里因齊古寺基方樂院乾道志在城東北六十里神泉鄕本梁方樂寺基南唐升元元年重建今亦名常樂院玉泉院乾道志在城東北六十里本名泉院基吳武義中徐溫重建多福常樂二院乾道志各在上元縣神泉鄕去城六十里延福禪寺乾道志在城東南六十里梁普通中爲靜福院南唐時修攺今額永福院乾道志在城東六十里靑艸村安平院乾道志在下橋村去城八十里登臺院乾道志在黎塘村去城九十里淨土院乾道志在葉墅村去城九十里保福院乾道志在盡節鄕龍澗村去城百里慈光院乾道志在章墅村去城百里妙明院乾道志在道徳鄕東湖村去城九十里崇勝院乾道志在道徳鄕埂頭村去城百里淨嚴院乾道志在紫艸村去城百里無垢院乾道志在禪林村去城一百二十里陽城院乾道志在盡節鄕周墟去府城一百二十里自上云居院而下至陽城院並屬上元縣崇因寺在城南十二里舊圖經云本宋曠野寺齊廢梁大同中復唐開元中攺禪居院吳大和二年攺崇果院宋攺今額【慶元志崇因寺陳軒金陵集劉誼詩云十里崇因寺臨江水气中寺有觀音畫像東坡頌李端叔跋曰吾卜葬亡妻崇因長老欽公謂余曰子胡不禱觀音東坡南遷嘗禱而應遂作頌前人已爲刻石後有詔所在東坡文皆毀前人不敢違余問石所在曰幾碎矣索之力乃得於庫中米廩後塵土深數寸稍曳出加湔洗而粲然如未嘗毀者蓋先是刻馬祖龐居士用其餘刻頌像已斷裂而頌獨全東坡序云金陵崇因院長老宗襲自以衣砵造觀音像極相好之妙余南遷謁而禱焉曰北歸當復過此而爲頌建中靖國元年五月一日自南海歸至金陵乃作頌】普光寺在城南門外【乾道志宋置爲天王寺至梁爲昭明太子果園吳爲徐景通園南唐保大四年更置奉先禪院葬曇云師起塔因名寶光塔院今名普光寺】瑞相院亦名鐵索寺在城南門外【乾道志本晉時尼寺宋元嘉七年西域梵尼七人至建業十一年尼鐵索羅等三人又至因號鐵索羅寺宋齊以來或爲翠靈寺或爲妙果寺開寶八年毀太平興國二年有僧請其地重興瑞相禪師塔因攺今額】國勝寺在南門外落馬澗去城二里餘【乾道志舊在橫山北陳天嘉元年章後捨宅爲寺】安隱院在雨華臺後向南百餘步【乾道志舊在蔣山後久廢紹興四年郡人請額置】崇福院乾道志在城南門外【宋元嘉十年因僧楚云所居號崇福至太平興國八年修】明覺寺乾道志在菜園務【詳見光宅寺注語】無相塔院乾道志在城南七里【南唐葬淸闕禪師起塔因名無相塔院韓熙載爲碑今存】歸寂塔院乾道志在城南七里【宋泰始二年建初號永安寺院唐保大二年起塔號歸寂因名院】福安院乾道志在城西南新林市東去城二十里俗呼祝英臺寺光宅寺乾道志本梁武帝故宅舍作寺靈光法師講法華經於寺每有華如飛雪滿空講訖卽升空去寺今廢其故基在城東南七里嘗建明覺寺後徙置黃闕塘側治平二年賜額【按王荊公光宅寺詩凡三其一曰今知光宅寺牛首正當門臺殿金碧毀院落桑竹繁蕭蕭新犢臥冉冉暮鴉翻回首千歲夢雨華何足言其一曰翛然光宅淮之陰扶輿獨來坐中林千秋鍾梵已變響十畝桑竹空成陰昔人倨堂有妙理髙座翳遶天花深紅葵紫莧復滿眼往事無迹難追尋其一曰齊安孤起宋興前光宅相仍一水邊蜂分蟻爭今不見故窠遺址尙依然李壁注曰光宅寺梁武帝宅也其北齊安寺隔淮齊武帝宅也宋興又在其北齊安今爲淨妙寺前臨官路後據髙隴而淮又按實錄天監六年置光宅寺西�縣十里武帝舊宅造寺未成於小莊嚴寺造無量佛像長丈九尺未移前淮中估客夜輒聞大橋上數百人修道路往視不見人俄而像度光彩輝煥東都記云祕書省內著作院後有梁武帝及名臣沈約範云周興嗣已下王公數十人銅像初武帝登極乃立私宅爲寺寺內有此像後長慶中李千里爲明堂采木使船載至東都置於省內今新亭鄕有此寺去城二十餘里牛首山之側蓋後用古額建爾】延壽院乾道志本幽棲寺在城南四十里祖堂山南唐貞觀中四祖道信禪師傳心印於此光啟四年廢吳太和二年重置攺今額福昌院乾道志院本資善院在城南四十里牛頭山前古常樂寺基與延壽院相鄰唐天佑中置南唐後主攺今額看經院乾道志在城南四十里建隆二年置地名任店淨果院乾道志在城南五十里吉山南本梁永泰寺基南唐葬淨果大師起塔因名淨果塔院淨居院乾道志在城南五十里本唐天福寺會昌中廢南唐時復置爲淨住院治平二年攺今額【按實錄梁天監五年置淨居寺北去縣六十二里穎州剌史劉威造蓋卽此也】大仁院乾道志在城南七十里近慈湖界【唐明宗時有僧結茅於此講仁王經南唐給額爲仁王院治平二年攺今額】髙公臺院乾道志在城南八十里【宋景平元年置古臺猶存】永慶禪院乾道志在江寧鎭南去城五十里淸修院乾道志在江寧鎭東去城六十里治平二年賜額俗呼靑山寺【案靑山之名當是幽巖見山川志】旌忠禪院乾道志在城西南五十八里紹興二十六年賜額爲秦申王墳寺今爲天禧寺下院移忠報慈禪院乾道志在牧牛亭路東去城西南六十八里紹興十五年秦申王請爲功徳院【寺有秦熹所造鍾鐫云紹興十五年歲在乙丑移忠報慈禪院告成資政殿學士太中大夫提舉萬壽觀兼侍讀兼提舉祕書省江寧縣開國伯食邑七百戶食實封一百戶賜紫金魚袋秦熹謹造大鍾眞歇禪師淸了銘曰以大圓覺爲我伽藍十方剎海眞淨本安眾生自妄性昏擾擾一聞此鍾亂想俱掃功流浩劫圓音廓徹誰苦誰辛一時永歇近年住特僧元達重修寺宇】資聖院乾道志在城西南六十里梁武帝置在白都山側俗呼白都院佛龕院亦名慈相干道志在城西南六十里上公山梁佛壇寺基【南唐保大十二年重置治平二年攺慈相院一說吳赤烏二年置廣濟山佛龕院卽此】淨相院乾道志在城西南六十里唐天佑十八年建南唐後主給額爲泗州塔院至崇寧中攺今額俗呼後籬寺廣教院乾道志在城西南六十里治平間賜額禪居院乾道志在城西南六十五里【唐大歷二年置會昌五年廢至太平興國五年修】後陽院乾道志在城西南七十里【系萬回道場開寶八年賜額在後陽村因名】隆福院乾道志在城西南七十里陸塘橋石堰口治平二年賜額福興寺乾道志在城西南七十五里天竺山下【按實錄大同二年袁平造福興寺東北去縣百里詳見山川志內】何城寺乾道志在城西南何湖側去城八十里【旁有王祥墓】淸福寺乾道志在秣陵鎭東去城五十二里興善院乾道志在秣陵鎭西北張山下去城五十五里國安寺城東南六十里齊永明元年賜額【僧法珍立石可考】眞如院乾道志在城東南六十里治平間賜額棲隱院乾道志在橫山北金陵鎭東去府城六十里慈證寺乾道志在金陵鎭南去城六十五里建昌院乾道志在橫山南澗山村去城八十里西陽院乾道志在金陵鎭南去城七十五里廣覺院乾道志在橫山北去城七十里治平二年賜額其地名北湯村俗呼北湯寺明性院俗呼董靑院乾道志在城南石塘村西裏山去城八十里治平二年賜額隆教院乾道志在城東南八十五里梁大同二年建初號金口寺蓋裏名也楊吳順義二年攺靈鷲院治平元年攺今額白塔寺在江寧縣治東烏衣巷【卽葬大唐三藏大徧覺法師玄奘頂骨舍利之塔詳見天禧寺下】法王寺在白塔寺東【東晉末龜玆國沙門鳩摩羅什以道聞於時隆安三年遣使往姚秦迎致秦已尊爲三藏國師畱不遣晉使再三徵請旣至帝躬出朱雀門迎之歷試神驗待之加禮施地建寺賜法王之額請什居焉遂尊爲譯經二藏國師歷年旣久赤亦毀廢至順間天禧主僧演與其屬法嵩徳賓仍其遺址構寺一新寺中恆產不滿百石歲時所用悉出天禧今爲天禧寺下院】自崇因寺至此並屬江寧縣崇明寺乾道志在句容縣東晉咸寧元年居士司徒察捨宅爲義和寺唐會昌中廢天佑二年重建太平興國五年攺今額【縣誌寺額義和之寺四字梁昭明太子書尙存鍾樓俗傳般郢所造爲其巧也今寺分爲子院十七曰文殊院尹孺文張安國嘗訪璇無玷於定庵終日而去曰經截禪院塔院羅漢院有塔影曰闕應院瑞像��王院彌陀院四聖院千佛院天竺院妙雲院妙音院眼藥院北觀音院北釋迦院中釋迦院南釋迦院內經藏系禪寺云】興教院乾道志在句容縣東北【舊經云晉咸淳中置爲觀音院南唐時重修太平興國五年攺今額】金華寺乾道志在句容縣東南【晉咸康三年尙書令李邈捨宅造靈曜尼寺尋攺額】聶行寺在句容縣西五里聶行山【或云元在洪水坑】圓寂寺在句容縣南三十五里赤山側龍華寺在句容縣赤山上奉聖院舊名永定在句容縣東四十里【梁大同二年置】延福院舊名延壽在句容縣東四十里【晉咸平六年置】大泉寺在句容縣東北五十里【宋升明二年邑人顏繼祖捨宅爲寺今徙置縣北唐巷村】天王院在句容縣南五十里【唐中和二年建】果報院舊名正覺寺在句容縣北六十里【楊吳順義中建縣誌唐懿宗咸通中建名正覺】��院在句容縣北六十里【唐咸通中賜額】��院在句容縣北六十里��院舊名寶公院在句容縣西北六十里【梁天監中置卽沙門寶公所居也唐乾符二年賜今額】��寺在句容縣西北六十里【慶元志寺舊基在蔣山寶公塔�桃花塢側梁劉吁與族兄�聽講鐘山寺因而卜築寺東澗有終焉之志�王規復爲散騎常侍太子中庶子步兵校尉以疾不拜於寺築室居焉淳熙十一年僧淨徳移鐘山廢額於縣北東陽鎭建寺號寶公塔院寶公生鷹窠中卽其地也】戍山尼寺乾道志在句容縣北六十里唐景福中建【慶元志在下蜀鎭有照首座塔韓子蒼銘】光宅寺在句容縣東十里禪心寺在句容縣東三十里乾道元年請額明慶院在句容縣東四十五里【紹興二十一年樞密巫伋請功徳院賜額】昭聖寺在句容縣東四十五里地名東昌【乾道七年請溧水州廢額建】興教院舊名永安院乾道志在溧水州西三百步臨淮門外唐天復元年置大中祥符四年攺今額淳熙八年爲禪院舊經又謂本名永廣楊吳時縣令孔惇佑奏爲藝皇崇修更名興教今爲禪寺開禧禪寺舊名天興在溧水州南門外唐開元二十二年修會昌五年廢天佑初重建至太平興國五年攺今額淳熙十三年請爲禪院菩提寺舊經尼院在溧水州東三百步尋僊門外唐乾符中置法華寺舊經尼寺在溧水州西一里【唐天佑中建】崇慶寺在溧水州東南八里【鴻鶴禪師在東廬山建道場後至中山西建寺唐大中二年立大覺寺額至太平興國五年攺今額建炎兵毀余枯檜二株】馬占寺在溧水州東二十五里本六朝古寺基【開寶五年修舊記無考相傳馬尙書於此讀書不知何代人紹興八年重建】興化禪寺舊名丰安寺在溧水州北二十七里唐大中中建至太平興國五年攺今額淳熙六年請爲禪院明覺寺舊名正覺在溧水州西四十里唐咸通十年置大順中攺今名至治平二年賜額廣嚴寺舊名儀城在溧水州西北四十五里唐天復三年置治平中攺今額縣丞俎大武有記儒童寺舊名孔子寺在溧水州南七十五里大唐景福二年置南唐升元二年攺今額【舊傳孔子適楚經此地後人因建祠尋攺爲寺】慧照寺舊名禪林寺在溧水州南八十里唐開元二十七年置太平興國五年攺額彰教寺舊名報恩寺在溧水州西南八十里唐大中七年置【報恩寺有碑】淨行寺舊名潘城寺在溧水州西南九十里唐中和三年置【寺有碑唐進寺劉驩文】保聖寺舊名龍城寺在溧水州西南百里唐貞元十七年置寺之西林卽舊基也後祥符中攺今額【龍城保聖二碑並存淳佑中胡應發有記】彌勒寺在溧水州南遊山鄕紹興二十七年興廢建寺萬善寺在溧水州東南唐昌鄕乾道二年鄧步鎭申府請額移於東埧鎭建顯慈寺舊名劉莊寺在溧水州西南百三十里至太平興國二年復建大觀元年攺顯仁院紹興三十年又攺今額大覺寺本大通寺在溧水州北十五里梁大通九年置治平中攺今額新化寺在溧水州南儀鳳鄕乾道三年移建安興鄕三塔大聖院東晉爲白龍寺在溧陽州西七十里故傳僧伽大聖行化之地有三塔存焉【縣誌昔錢氏奪南唐地作鐵梁堰爲厭勝禪院因廢獨存一塔治平中僧奉琳建有寒光亭】觀音庵在城東南隅宋咸淳八年建淸福庵在城正北隅宋晃定二年僧覺淸建常照庵在城正北隅大徳二年平章呂文煥建大夢圜通庵在城東南隅至元年間左丞廉希願建大夢觀音庵在城西北隅料院街大官朔思吉所建崇福庵在城正南隅臙脂巷至大己酉年建無際崇福庵在城正南隅泰定丙寅年楊遇新建古佛庵在城東南隅貢院街放生池畔古有中廢至正元年重建法海庵在城東南隅大夢庵側至元元年建寶公庵在城正東隅元貞年間僧劉空刱爲寶公堂後民劉氏捨地命僧法通重建爲庵千子亭觀音庵在城正東隅上閘街延佑三年蔣山寺僧智堅募緣建普照庵在城正南隅至大四年僧無盡建月印庵在城正南隅大徳五年僧無可建淨土庵在城正南隅僧宗義建華嚴庵在城西北隅泰定元年僧善果建佛光庵在城正北隅至治元年建寶公道林庵在江寧縣治南至大年間建令爲蔣山寺下院溧水州有井岡庵壽國禪庵觀音庵亭山庵皆歸附後僧俗所建大通尼寺卽大通庵宋咸淳元年建郡守馬光祖立石庵本在禦街南隅劉觀察虎子婦秀巖落髮爲尼移庵額於秦淮南杏花村內建今寺上國安寺古系崇勝寺又名大悲院在府城南隅炳靈公廟街宋乾道七年僧法澐重建九年攺今額均慶尼寺在府城東南隅武定橋下馬道街內宋咸淳年間建正等寺在府城東北隅宋咸淳四年郡守馬光祖建天王寺在府城東北隅宋咸淳年間僧玉庵建舊名天王庵至泰定初建康路總管博斯呼實保攺額爲寺彌陀庵系宋興元酒庫及公使庫地基歸附後建庵在府城內凡寺觀庵院稱在城某隅及去城若干裏皆指今府城卽南唐建都所築城也除古迹城外他志內言城仿此至大金陵新志卷十二上元

張鉉撰

古迹志一自古國家有所興造曷嘗不覽前代之制而爲之損益凡人之衣服飲食居處文爲其始曷嘗不因踵前人之遺緒而稍加異乎昔黃帝鑄鼎削山接萬靈明廷其崩也羣臣葬衣冠橋山禹鑿龍門伊闕疏九河會諸侯朝羣臣於茅山會稽其崩也葬會稽漢時泰山有古明堂遺趾而封泰山禪梁父者七十餘君此非載之史冊誦於學士大夫則其盛節遺風泯焉不傳豈不惜哉金陵云陽之墟有古帝王遺迹書缺漫不可詳繇秦漢以來爲都者八爲藩鎭治所無慮數十賢人君子相與憂勞治其繭絲保障歌哭於斯者多矣其典章制度與時因華者旣列前八志復紀識其城闕官署第宅陵墓碑碣著其時制在所俾觀於古者有考焉傳言墟墓之間未施哀於民而民哀宗廟之間未施敬於民而民敬此言人之善心油然感於所見矧其善惡成敗之迹足爲勸戒者乎述舊章覽遺事作古迹志【金陵歷三吳二宋總名古迹年月詳見事下各仍舊稱不復識別景定志有考證今引之】

城闕官署【歷代城闕官署參錯須互考得其彷佛故以類附見】古固城春秋時吳所築也在溧水州界【乾道志在縣西南九十里髙丈五尺羅城周七里二百三十步予城一里九十步按勝公廟記固城吳時瀨渚縣也楚靈王與吳戰吳軍不利遂陷此城吳乃移瀨渚淤雁陽南十里攺爲陵平縣平王立使蘇乃爲將戰敗吳平以吳陵平縣攺平陵縣王聽費無極佞言伍員奔吳闔閭用爲將舉軍破楚固城宮殿逾月煙焰不滅其城遂廢又按笠澤叢取源陽昔爲早陵縣縣南十餘里有故平陵城而圖經乃載平陵於漂陽載固城於溧水蓋未詳也戚氏云以地考之平陵有二其一晉平陵卽永世城其一則在唐溧陽南十里吳所置也與固城東西相丟已遠圖經之說爲是故嘉定溧陽志歷載永世唐縣平陵三城而景定郡誌咸淳溧水志猶言固城亦名平陵則失於不考嘉定志耳但勝公廟記嘉定志以爲未見全文今亦不知何時何文以蔣曰用城隍之記言之唐立溧陽至開元近百餘歲記若指此爲溧陽則唐人文也宋紹興中溧水尉諭居中於固城湖得東漢溧陽長潘幹校官碑蓋其地乃漢之源陽也周益公南歸錄乾道壬辰自都步東灞溧水登陸行十五里至銀樹有一二百家若水泛則自此便通舟又六七里至雙港口復登秀約十餘里至固城翊日猶未晡蓋數百家之聚登妙智庵觀範同參政父墳晚步固城上父老謂之楚王城其周數里但存城基庵中石龜碑趺乃去歲掘城得之雲天寶彌勒寺碑也次日肩輿五六里至禪林山惠照院啟天中節寺僧云相去二十里有遊子山儒童院蓋夫子遊歷之地不記圖志所載云何歸舟解纜渡湖水才數尺然亦彌漫其中多茭葑凡三十里至石橋地約五十里至太平州河口兩岸多民居煙稠如畫稍前卽永丰圩夜泊黃池鎭距固城湖已百一十里云】古越城一名範蠡城案宮苑記周元王四年越相範蠡所築在今瓦棺寺東南望國門橋西北圖經云城周回二里八十步在秣陵縣長千里今江寧縣廨後遺址猶存俗呼爲越臺【金陵故事云周元王四年範蠡佐越滅吳欲圖伯中國立城於金陵以彊威勢郡國志云在縣南六里東甌越王所立吳王濞敗保此城後走丹徒晉王含以水陸五萬逼淮溫嶠燒朱雀航以挫其鋒遂潛師渡水大破含軍於越城南盧循犯建康劉裕恐其侵校用虞丘進計伐木柵石頭城修治越城齊崔慧景反蕭懿入援自采石濟岸頓越城梁武義師次新林遣王茂據越城實錄注云越王築城江上鎭今淮水南一里半廢越城是也案越絕書其城越範蠡所築城東南角近故城望�門橋西北卽吳牙門將軍陸機宅故機入晉作懷舊賦望東越之紆余卽此城在三井岡東南一里而瓦棺寺閣在岡東偏也今南門外江寧縣廨後有越臺與天禧寺相對近時詩人楨越臺爲越女取越土築臺者非也】楚金陵邑城威王滅越私吳越之富擅江海之利置金陵邑於石頭及負芻爲秦所滅至漢髙帝時封韓信於楚鄣郡屬焉六年廢【周顯王三十六年楚滅越乃因山立號置金陵邑今石頭城是也楚威王后一百一十餘年當秦始皇二十四年秦滅楚兼諸侯分天下作三十六郡以金陵爲鄣郡楚亡後一十三年當始皇三十七年乃攺金陵邑爲秣陵縣乾道志金陵邑城在淸涼寺西去臺城九里南開二門東一門又見山川志】古賴國城在今溧水州界【案實錄吳廢帝亮崩於侯官道上晉太康中故少府卿丹陽載顯上表迎屍歸葬賴鄕春秋傳昭公四年楚伐吳秋七月圍朱方八月遂滅賴楚子欲遷許於賴使斗韋龜與公子棄疾城之而還冬東國水不可以城彭生罷賴之朱方卽今鎭江也陳國苦縣𨿽有賴鄕與朱方相去甚遠亦非東國有冰之地其賴城豈非卽晉時賴鄕今之溧水乎故勝公廟記謂楚靈王與吳戰吳軍不利遂陷賴渚伍子胥投金處正名瀨水戰國策範環對楚懷王亦言楚乘越亂南察賴湖而野江東合前後觀之賴之爲溧水甚明吳音訛瀨爲溧下漢以來遂名溧水而古迹間有存者其苦縣賴鄕或楚滅賴之後徙其人於彼未可知耳景定以前圖經失不詳考戚氏志始略言之今存此城以俟博古者稽焉】吳石頭城【見山川志】丹陽郡城案宮苑記在長樂橋東一里南臨大路城周一項開東南北門漢元封二年置丹楊郡至晉太康中始築城宋齊梁陳因之不攺【漢志丹楊郡先治宛陵建安十三年孫權分爲新都郡二十六年權始置丹楊郡自宛陵治建業永安中分置故鄣郡丹楊所領惟溧陽以北六縣晉太康元年攺建業復爲秣陵置江寧縣唐初廢爲州天寶元年復置至徳二載析置江寧郡元和郡國志丹楊郡故城在令江寧縣東南蔡宗旦金陵賦注云右圖長樂橋東一里今桐林灣軍寨處】古都城案宮苑記吳大帝所築周回二十里一十九步在淮水北五里黃龍元年自武昌徙此晉元帝初過江不攺其舊宋齊梁陳皆都焉宋世宮門外六門城設竹籬至齊髙帝建元元年有發白虎樽言白門三重門竹籬穿不全上因其言攺立都墻本紀建元二年立六門都墻是也其後增立爲十二門云【考證案宮室記吳大帝遷都建鄴有曰太初宮者卽長沙王故府徙武昌宮室材瓦所成也有曰臺城蓋宮省之所寓也有曰東府蓋宰相之所居也有曰西州蓋諸王之所宅也有曰倉城蓋儲蓄之所在也皆不出都城之內輿地誌曰晉瑯琊王渡江鎭建鄴因吳舊都修而築之宋齊而下宮室有因有革而都城不攺東南利便書曰孫權𨿽居石頭以扼江險然其都城則在建鄴歷代所謂都城也東晉及齊梁之代𨿽時有攺築而其經畫皆吳之舊隋旣平陳此城皆毀今之都城非舊也】臺城一曰苑【詳見前圖考】東府城晉安帝義熙十年冬城東府在靑溪橋東南臨淮水周三里九十步去臺四里簡文封王時舊第後爲會稽王道子宅道子錄尙書事以爲治所時人呼爲東府其子元顯亦錄尙書事時謂道子爲東錄元顯爲西錄西府車騎塡湊東第門下可設雀羅東第卽後東府城也【會稽王傳嬖人趙牙爲道子開東第築山穿池列樹竹木工用巨萬帝嘗幸其宅謂道子曰府內有山因得遊矚甚善然修飾太過非示天下以儉道子謂牙曰上若知山是版築所作爾死矣牙曰公在牙何取死其城東北角有土山曰��卽牙所築也宋武帝領揚州日築東府城以封彭城王義康文帝元嘉中義康更開拓地址爲西塹自後常爲宰相府第景和中嘗攺爲��宮明帝時始安王休仁鎭東府訛言東城出天子帝懼殺休仁而常閉東府不居桂陽王休範及車騎典簽茅恬開東府納賊齊髙帝封齊王以東府爲齊宮粱太淸三年侯景舉兵毀板築墻以磚甓爲之紹泰末盡罹焚毀陳天嘉中始徙治府城東三里齊安寺西臨淮水陳亡廢】西州城卽古揚州城漢揚州治曲阿晉永嘉中遷於建康王惇始爲建康刱立州城卽此城也案建康實錄城所置西則冶城東則運瀆��觀之東西州橋是一說石冰之亂焚燒府捨陳敏營孫氏故宮居之元帝初渡江卽敏府創新城【考證晉孝武太元末會稽王道子領揚州居東府故號此城爲西州大明中以東府爲�王邸西州爲丹楊尹治所謝安爲時人所推服及鎭新城盡室而行造泛海之裝欲須經略粗定自江道還東雅志未就遂遇疾篤上疏請旋旆詔遣還都開當入西州門自以本志不遂深自慨失及薨後安所知羊曇者輟樂弼年行不由西州路嘗因石頭大醉扶路唱樂不覺至州門左右曰此西州門曇悲感不已因慟哭而去宋時徐羨之住西州髙祖嘗思之卽步出西掖門往見焉寰宇記云西州學者多未曉江寧府有東府城城中有揚州廨而揚州在府西故時人號爲東府西州東府城之西門謂之西州門世說王丞相治揚州廨按行而言曰我爲何次道治此爾何少爲王公所知是以發此嘆令西州也州楊記曰揚州廨王氏所居諸葛恪則治建業晉自周浚至王仍吳舊王復領州牧及桓溫玄悉治王府王茂洪以及玄謙則在建康永嘉七年顧榮誅陳敏揚州刺史劉機治建康王氏代機元帝渡江居城府王便立州廨於此宋殷景仁卽拜揚州嬴疾遂篤上敕西州道上不得有車聲孝武時熒惑守南斗上乃廢西州舊館使西陽王子尙移居東府城以厭之揚州別駕沈懷明曰天道示變宜應之以徳今𨿽廢西州恐無補也上不復西州竟廢】冶城【詳見前圖考】瑯邪城在江乘縣界晉元帝以瑯邪王過江國人隨而居之因城焉在縣東北六十三里今句容縣瑯邪鄕卽其地也【考證齊武帝永明元年移瑯邪於白下置大起樓觀講武於此南徐州記江乘南岸蒲洲津有瑯邪城則瑯邪城與白下相過今句容縣有瑯邪鄕蓋與江乘縣界相接是蒲洲津與白下皆有瑯邪城也一在上元縣金陵鄕西北去縣十四里乃白下之城或者直以蒲洲津城爲白下非也王隱晉書江乘南岸有瑯邪城立瑯邪內史以治之齊永明六年於瑯邪城講武習水步觀者傾都王駛從武帝瑯邪城講武應詔詩云白日映丹羽赬霞文翠旃淩山炫組甲帶水被戈船謝眺有江孝嗣戍瑯邪城詩南史齊王融傳云世祖欲北伐使毛惠秀畫漢武圖置瑯邪城射堂上每遊幸必觀視焉】金城在城東二十五里吳築今上元縣金陵鄕地名金城戍卽其地【考證吳后主寶鼎二年以靈輿法駕迎神於明陵使丞相陸凱奉三牲祭於近郊後主於城門外露宿明陵乃後主父故太子和陵也蔡宗旦金陵賦雲遊金陵以愴然問種柳之何在笑吳主之信裏乃露宿於門外晉大興中王氏舉兵反將軍劉隗軍於金城初中宗於金城置瑯邪郡咸康中桓溫爲瑯邪內史出鎭金城後溫北伐經金城見爲瑯邪時所種柳皆十圓因嘆曰木猶如此人何以堪因攀枝執條泫然流涕楊修金城詩亦引此爲據前志謂上元縣金陵鄕地名金城戍卽其地戚氏辧以爲金城卽前句容之瑯邪城俟考】秣陵城在宮城南八里一百步小長幹巷內梁宋北齊皆於秣陵故城跨淮立橋柵當是其地隋並入江寧建鄴城晉太康三年分秣陵淮水北爲建鄴舊城在吳冶城東【詳見前疆域志】蔣州城隋平陳於石城置蔣州輔公柘據江東用爲揚州唐趙王孝恭平公祏又於其城置揚州大都督後徙揚州於廣陵此城遂廢五城有二其一在府城東南二十五里東晉時所築其一在石頭城唐徳宗時所築【考證晉王含錢鳳戰敗乃半餘黨自柵塘西置五城造營唐景雲中縣令陸彥恭於城側造橋渡淮水今五城渡是唐徳家狩梁州韓滉觀察江東西乃築石頭五城自京口至土山修塢壁起建業抵京峴樓雉相望詳見石頭小下】擅城本謝玄之別墅太傳謝安與玄奕碁所勝者至宋屬檀道濟故名檀城【圖經云在今縣東八里按建康實錄在墅城東八里非去縣八里也地圖謂之城子墅今淸風鄕有城子枯在黃城橋之西卽其地去府城四十里】白下城輿地誌云本江乘之白石壘齊武帝以其地帶江負山移瑯邪居之唐武徳元年罷金陵縣築城於此因其舊名曰白下貞觀十七復舊治此地遂廢【考證唐地理誌云武徳三年更江寧曰歸化八年更歸化曰金陵九年更金陵曰白下隸潤州貞觀九年復更白下曰江寧前說興廢本末與此不同宜以唐史爲正又按南史齊武帝欲修白下城難於動役劉系宗啟謫役在東者上從之後武帝講武白下履行其城曰系宗爲國家得此一城圖經云在城西北十八里今靖安鎭北有白下城故基父老傳云卽此地屬金陵鄕去府城十六里】開化城在溧水州南九十里環地三里六十步髙五尺有廟未詳【寰宇記雲開元城在固城東卽溧水舊地也】東宮城案宮苑記宋元嘉十五年修永安宮爲東宮城四周土墻塹兩重在臺城東門外南東西開三門金陵府城案宮苑記隋大業六年置玄風觀南園是【按唐李孝泰再破巨賊欲以威重誇遠俗築第石頭城陳謹微自衛此又唐府城也】臨沂懷徳同夏諸城並見廢縣湖熟城湖熟古縣名漢屬丹陽郡宋元嘉中徙越城流人於此城元和郡縣誌云在舊江寧縣東南七十里今在上元縣丹陽鄕去縣五十里淮水北古城猶在詳見廢縣白馬城在江寧縣北三十里吳時烽火之所【考證金陵故事云吳時公江烽火臺二所在石頭左一在白馬城今不詳其所】竹裏城在句容縣北六十里東陽鎭東二十五里【考證齊永元二年崔慧景叛向建康遣驍騎將軍張佛護直閣將軍徐元稱等六將據竹裏爲數城以拒之】竹城在溧水州東南七十里環二里髙五尺有廟未詳【周﹝羨去次攺火﹞成詩竹城何檀樂層翠分雉堞王封畫四塹同有歲寒節似以有竹名也】杜城在溧水州南一十二里環四百餘步隋大業末杜伏威屯軍於此【舊有廟及戰場】皇姥城在溧水州南一百一十里大山南髙五尺有廟未詳【城周五里七步子城周一里一百一十四步上闊五尺下八尺】溧陽舊縣城在縣西北四十五里地名舊縣村【戚氏云城已毀惟巡檢寨後小坡上有城隍廟前有唐開元十七年碑國子進士蔣日用文云縣宅玆土近百餘載蓋自唐初武徳三年置縣及是踰百年唐末天復三年移治今縣後三年唐亡則此城爲溧陽治與唐終始首尾幾三百年也今有古平陵城在此城南十餘里若據勝公廟記謂移瀨渚於溧陽南十里攺爲平陵疑此縣卽吳溧陽乾道志云疑此卽瀨陽縣然廟記所謂溧陽似指唐溧陽以曉人未可據以爲吳有此縣也】平陵城【乾道溧陽志在縣西北三十五里周二里髙一丈四門壕闊六七尺居民今五六家勝公廟記見前固城下縣誌史記伍子等橐載而出昭關夜行晝伏至於陵水滕行蒲伏稽首內袒鼓服吹箎乞食於吳市戰國策亦述此事陵水二字作菱夫然則賴渚陵平平陵陵水菱夫皆指此地陵水菱夫傳誤耳陵龜蒙笠澤叢書李賀記爲兒時在溧陽聞白頭書佐言孟東野貞元中爲溧陽尉溧陽昔爲平陵縣縣南五里有投金瀨瀨南八里有故平陵城周十餘步基北才髙三四尺而艸木甚盛率多大櫟叢筱蒙翳如塢如洞其地窪下積水沮洳深處可活魚鱉幽邃可喜東野得之忘歸案此城南五里有平陵山】永世城【在溧陽南十五里周三百步遺址髙一二尺漢元封中置永平縣尋廢吳分溧陽復置其後攺曰永安晉武帝太康元年更名永世屬丹陽郡元帝又分永世爲平陵皆屬義興郡宋元嘉九年省永世入溧陽今俗稱故縣內有唐隆寺舊基鄕民猶能言古狴犴之所晉伏滔陸曄皆嘗除永世令】趙城在溧陽州東五里周二百步【有廟】梁城在溧陽州西五十里周二百步【有廟】黨城在溧陽州東十五里周一百五十步【有廟】溧水古城【舊志在縣西南一里不載所始疑若賴國城之類古迹之湮廢者多矣】新亭壘宋孝武入討元柳元景至新亭依山築壘東西據險察賊衰竭乃開壘鼓噪以奔之賊眾大潰亭今在城西南十二里壘不存【考證元徽二年桂陽王休範舉兵潯陽蕭道成頓兵新亭以當其鋒築新亭城壘未畢賊前軍已至道成登西垣使陳顯達等與賊水戰大破之江淹有新亭壘詩】侯景故壘今桐樹灣處卽古大航城在其南【梁紹泰元年北齊兵至建康陳霸先問計於韋載載曰齊人若分兵據三吳之路略地東境則大事去矣今可於淮南因侯景故壘築城以通轉輸乃遣載於大航築侯景故壘使杜稜守之】賀若弼壘在上元縣北二十里【隋早陳賀若弼過江於蔣山龍尾築壘】韓擒虎壘在上元縣西四里今在石頭西【元和郡國志隋平陳樹碑其文薛道衡之詞武徳七年趙郡王孝恭早輔公祏紀功與此碑相對本李伯藥之詞】仁威壘在句容縣【案南史周弘護梁承聖初爲國子祭酒一年爲仁成將軍城句容以居命曰仁成壘又故老相傳達奚將軍屯兵於此或云棄甲田名甲城邑舊有祠在武烈廟側土人盛夢移甲城東南廟之檐楹鳥雀不棲富按達奚元魏族此必隋世仕丹楊者】藥園壘晉義熙中盧循反劉裕築此壘以拒之在北郊之西宋元嘉二十一年七月甘露降樂遊苑輿地誌上元縣東北八里晉時爲樂圃盧循反築藥園壘卽此處也建康府城【見前圖考】古都城門【見前圖考】古建康宮門【見前圖考】古朱雀門【宮苑記吳故都名大航門南臨淮水北直宣陽門去壘城可七里又接地圖云宣陽門六里名爲禦道夾開禦溝植柳南��出國門去園門五里晉成帝咸康二年更作朱雀門對朱雀浮航南渡淮水宋大明五年立馳道自閻閭門至朱雀門六年又新作大航門孝武太元三年又起朱雀門重樓皆繡栭藻井門開三道上重曰朱雀觀觀下門上有兩銅雀懸楣上刻木爲龍虎對立左右宋人明五年攺爲右阜門梁大同二年後攺朱雀門以金陵圖考之當在今鎭淮橋北左南廂】古東宮門【案宮苑記南面正中曰承華門直南出路東有太傅府次東左詹事府又次東左率府路西有少傅府次西右詹事府叉次西右率府東西正中曰安陽門西對溫徳門西西正中曰則天門西直對臺城東華門東率更寺西家令寺次西太僕寺更西有典客省】古籬門【案宮苑記舊京邑南北兩岸籬門五十六所蓋京邑之郊門也江左初立並用籬爲之故曰籬門又云東籬門本名肇建籬門在古肇建市東西籬門在石頭城東南籬門在國門之西北籬門在覆舟山東玄武湖東南角有亭名籬門又有三橋籬門在光宅寺側白楊籬門石井籬門在護軍府西籬門外路北齊東昏時陳顯達舉兵官軍敗之於西州斬於籬門側始安王遙先據東府反使左興盛屯東籬門又雀慧景與江夏王寶玄舉兵東昏遣將軍左興盛率臺內三萬人拒慧景於北籬門梁髙祖建義命陳伯之進據籬門天監八年新作緣淮塘南岸起後渚籬門達於三橋】古宣陽門【洛京舊名都城正中門也南直朱雀門相去五里門三道上起重樓懸楣上刻木爲龍虎相對皆繡柄藻井南史宋明帝時有人謂宣陽門爲白門以爲不祥甚諱之通典孝武時侍中何候南郊陪乘鸞輅過白門門閰將訇帝反手接之曰朕反陪卿也】古大司馬門【在宣陽門內三圖典略侯景攻臺城燒大司馬門後閣舍人髙善寶以私金千兩賞戰士直各將軍宗思領將士數人踰城出外灑水久之火滅景叉遣持長柯斧入門下斧門將開羊侃鑿扇爲孔以槊剌例二人斫者乃退】古建春門【臺城正東面門後攺爲建陽門文選謝希逸宋孝武宣貴妃誄曰經建春而右轉循閭闔而遙度】古東掖門【晉成帝修宮城南面闈四門最東曰東掖門門三道南直蘭臺景西曰西掖門其地在宋宮城東北】古南掖門【宮城南而近東門案實錄南面次東曰閭闔門後攺爲南掖門世謂之天門南直蘭臺宮西大路升平五年南掖門馬足陷地得銅鐘一有二四字注南掖門是建康宮南面東門陳朝攺名端門南出都城開陽門卽宣陽東門也楊公則自越城移屯領軍府壘北樓與南掖門相對】古雲龍門【第二重宮墻東面門對第三重宮墻萬春門宋劉湛初入朝善論政道並前代故事聽者忘疲每旦入雲龍門禦者便解駕左右羽儀分徵不夕不出侍中司徒尙書令謝胐足疾不堪拜謁乃角巾自輿詣雲龍門】古神虎門一曰神武門【第二重宮墻西面門對第三重宮墻千秋門宋書傅亮永初四年爲中書令直中書省專典詔令以亮任總國權聰於省見客神虎門外每旦車常數百兩齊陶弘景爲髙帝諸王侍讀奉朝請旣而脫朝服掛神武門上表辭祿詔許之】古西明門【臺城正西面門也實錄云宋徐羨之住西州髙祖嘗思羨之便步出西掖門羽儀絡繹追之已出西明門矣】古平昌門【宮城北面近東對南掖門其地在今城東宋劉延孫爲尙書左僕射疾病不任拜起上使乘舟自淸溪至早昌門入尙書下捨】古廣莫門【洛京舊名都城北面次西門也北直樂遊苑南門其地在今城東北宋元嘉二十五年夏四月新作閭闔廣莫二門王曇省傳元嘉四年車駕出北堂使三更竟開廣莫門南臺云應須白獸幅銀字棨不肯開尙書左丞羊元保奏免卽史中丞傅隆以下曇首曰旣無愚敕又闕幡棨惟稱上旨不異單剌元嘉元年維有再開門例此乃前事之建今之守舊未爲非禮其不請白獸幅銀字棨致開門不時由南書相承之失未合糾正上特無問更立科條】古國門【梁天監七年作國門於越城南在今髙座寺東南澗橋北越城東偏】古望國門【南史梁侯景犯建康令羊侃率千騎頓望國門其地在越城東南】古光徳門【古迹編云在東門外趍蔣山路東北曲折處舊傳如此未詳其始】石闕【南朝宮苑記曰晉元帝欲於宮前立闕眾議未定王道指牛頭山爲天闕不別立闕宋孝武大明七年於博望梁山立雙闕梁置石闕在端門外陸倕爲銘銘曰象闕之制其來已遠或以聽窮省冤或以布治縣注或表正王居或光棨帝裏晉氏寖弱宋歷戚夷乃假雙關於牛頭托遠圖於博望有欺耳目無補憲章注此石闕在端門外夾道置之其上隱起奇獸異禽之狀規制詳見後碑碣類】白下門【見白下亭】秦淮柵【卽柵塘也案實錄注吳時夾淮立柵又梁天監中作重柵皆施行馬至南唐時置柵如舊】靑溪冊【在城東蘇峻之亂因風縱大進燒此柵官軍再敗卞壼父子死之隋平陳斬張麗華孔貴妃於此柵下】今府城八門【見前圖】吳太初宮【建康實錄吳大帝遷都建業徙武昌宮室材瓦繕太初宮卽長沙王孫策故府也赤烏十年作十一年宮成周回五百丈正殿曰神龍南面關五門正中曰公交車門次東曰升賢門更東曰左掖門次西曰明陽門更西曰右掖門東西正中曰蒼龍門西面正中曰白虎門北面正中曰玄武門北直對臺城西掖門前路東卽右禦銜又起臨海等殿晉元帝渡江因吳舊都卽太初宮爲府捨及卽位稱爲建康宮江表傳載權詔曰建康宮力朕從京來所作將軍府寺耳材柱率細小今未復西可徙武昌村瓦更繕治之有司奏言武昌宮已二十八歲恐不堪用宜下所在更伐木治權曰大禹以畢宮爲羨今軍事未已所在多賦損農武昌財自可用也左太衝吳都賦曰起寢廟於武昌作離官於建業闡闔閭之所營采夫差之遺法抗神龍之華殿施榮楯而捷獵崇臨海之崔巍飾赤烏之韡曄東西膠葛南北崢嶸房櫳對擴連閣相經閽闥譎詭異出奇名左稱彎碕右號臨硎雕欒鏤楶靑瑣丹楹圖以雲气畫以僊靈𨿽玆宅之誇麗曾未足以少穿注云神龍臨海赤烏皆吳大帝所作建業太初宮殿名也彎碕臨硎宮門名也晉史石采之亂太初宮盡焚陳敏平石冰因太初故基創府捨元帝所居卽敏所造帝領江左十年始卽位常在舊府則帝亦不攺作至成帝始繕苑城嘩見晉建康宮下】吳昭明宮【始謂之新宮周五百丈與大初宮相望榜曰昭明後主移居之晉避諱攺曰顯明宮吳志後主甘露三年六月起新宮於太初之東制度尢廣二千石已下皆自入山督攝伐木又攘諸營地大開苑囿起土山作樓觀加飾珠玉制以奇名又開城北渠引後湖水流入宮內巡遶堂殿窮極伎巧功費萬倍】吳南宮【吳太子宮在南大帝赤烏二年適南宮宋置欣樂營於其地在舊江寧縣治北二里半也】晉建康宮【亦名新宮晉成帝咸和七年新宮成名曰建康宮亦名鎭陽宮直法寶寺之南在今臺治北五里舊志云新宮卽臺城也在江寧縣治北五里周八里有墻兩重晉成帝時蘇峻作亂盡焚臺城宮室溫嶠以下咸議遷都惟王導固爭不許咸和六年使卞彬營治七年新宮成開五門南面二門東西北各一門十二月帝遷居之明年正月朝萬國於新宮孝或太元三年謝安以宮室朽壞啟作新宮仰模元象合體辰極王彪之曰中興卽位東府誠爲儉陋元明二朝亦不攺制蘇峻之亂成帝止蘭臺都坐不蔽寒暑是以更營修築殆合奢儉之中今自可隨宜增修彊寇未殄不可大興力役安曰宮室不壯復世謂人無能彪之曰任天下事當保囿國家朝政惟允豈以修屋爲能取詔曰昔大賊縱暴宮室焚蕩元惡𨿽除未服營築有司屢陳朝會逼狹遂作斯宮子來之歌不曰而成新宮內外殿宇大小凡三十五百間】晉永安宮【卽吳東宮在臺城東南興地誌吳東宮在城之南晉初東宮在城之西南其後於宮城之東南宋齊梁又在宮城之東北宮苑記永安宮在臺城東華門外晉孝武太元二十一年新年東宮本東海王第安帝立以阿皇后居之桓玄拆其材木入西宮以其地爲細射宮至宋元嘉十五年築爲東宮陳太建九年移皇太子居之】宋親蠶宮【在上元縣鐘山鄕闍婆寺前紗市中南史宋大明三年立皇后蠶宮於西郊四年三月庚中皇后親蠶西郊輿地誌孝武初立爲苑後爲西蠶所隋志江左至宋大明始於臺城西白石壘爲西蠶設兆城置大殿七間又立蠶觀其禮皆楯晉氏蔡宗旦金陵賦注親桑堂側有繭觀今北莊前平地是其處】齊世子宮【在石頭城南史齊武帝爲世子曰以石城爲宮】梁金華宮【在靑漢東去臺城三里考證與地誌梁大同中所築昭明太子蔡妃所居陸襄傳云大通三年昭明太子薨宮屬罷妃蔡氏別居金華宮以襄爲中散大夫步兵校尉金華宮家令知金華宮事】陳安徳宮【案宮苑記在宣陽門外直西卽都城西南角外陳宣帝爲之皇后所築隋平陳移江寧縣於此明年罷之有古池存人呼爲安徳宮池宋末池猶存在精銳軍寨內】靑溪宮【在城東二里南史齊武帝元嘉二十七年生於建康之靑溪宮後爲芳林苑】未央宮長樂宮建章宮長楊宮【南史宋廢帝景和九年以東府城爲未央宮以石頭城爲長樂宮以北邸爲建章宮南第爲長楊宮東府城在古靑溪橋東】梧園宮【在句客縣吳王別館有梧揪成林今不詳其所任昉述異記古樂府云捂宮秋吳王愁】宋行宮卽舊建康府治髙宗紹興二年修爲行宮【建炎元年尙書右僕射兼中書侍郎李綱言於髙宗曰天下形勝關中爲上建康次之請以長安爲西都建康爲東都各命守臣葺城池治宮室稽糗糧以備臨幸則天下之勢安矣上出其章付中書衛尉少卿衛膚敏曰建康實古帝都外連江淮內控湖海爲陳南要會之地伏望趣下嚴詔夙期東幸中書舍人劉玨曰金陵天險前據大江可以固守廷臣率附其議於是大臣皆主幸東南二年五月上至江寧府駐蹕神霄宮詔攺江寧府爲建康府二年閏七月上發建康如浙西紹興二年上命江南東路安撫大使李光卽府舊治修爲行宮光乞增創後殿許之以圖進呈上曰但令如州治足矣若止一殿𨿽用數萬緡亦未爲過必事事相稱則土木之侈傷財害民何所不至象著之漸不可不戒由是制度簡儉六年六月右僕射張浚謂建業爲中興根本奏請聖駕以秋冬臨幸七年三月辛未上至建康十一月上謂浚曰朕來建康行宮皆因張俊所修之舊不免葺數間小屋爲寢處之地當與卿觀之初不施丹雘蓋不欲勞人費財也八年正月上將還臨安參知政事張守言曰陛下至建康席未及暖願少安於此以系中原之心趙鼎持不可壬戌召張俊至宮中諭之曰朕來日東去卿在此無與民爭利勿興土木之工俊悚息承命俊見地無磚西再三嘆息上曰此事非難但艱難之際一切從儉庶少紓民力朕爲人生錐以金玉爲飾亦無不可若如此非特一時小大夫之論不以爲然後世以朕爲何如主也三十二年正月上復至建康二月還臨安初上謂輔臣曰將來幸浙西建康宮宇令有司照管它時復辛免更營造以傷民力中書門下省言建康府已除行宮畱守詔應合行事件並依西京畱守司體例施行自是江南東路安撫司常兼畱守每歲四季月準令入宮點視晉守司屬官一員從之】行宮【在天津橋北禦前諸軍都統制司南】宮門【在宮南皇城南門北】寢殿【在宮之中】朝殿【在寢殿南】復古殿【在寢殿後】羅木堂【在復古殿後】禦膳所【在朝殿左】進食殿【在復古殿西南】直筆閣【在朝政右】內東宮【在宮左南位右】孝思殿【在內東宮後】資善堂【在學士院右】南位【在內東宮左禦苑右】大射殿【在禦救場北】小射殿【在復古殿西北】天章閣【在皇城門內宮門外宮南隅與學士院相對】學士院【在皇城門內宮門外西南隅與天章閣相對】禦教場【在軍器庫南】走馬廊【在進食殿西南隅】禦苑【在皇城東門內禦馬院之北南位左】八僊臺【在禦苑東北】涼館【在禦教場內元符開元時敏作記刻石在學士院】髙齋【在宮東北隅慶曆間胡宿作記刻石在學士院】禦輦院【在天章閣後】禦馬院【在城隍司左】軍器南北雨庫【在走馬廊前】禦酒庫【在資善堂右】禦醋庫【在禦酒庫右】錢物庫【在禦教場門右】內侍省【在宮右軍器庫左】皇城司【在天章閣左】皇城【周四里二百六十五步髙二丈五尺下闊一丈五尺紹興二年卽舊子城基增築】皇城南門【正對天津橋禦街一直】皇城東門【對後軍教場城上有看教樓前有日華橋】皇城西門【對江寧縣前大街前有月華橋】東待漏院【在皇城門外左】西待漏院【在皇城門外右】東闕亭【在東待漏院左】西闕亭【在西待漏院右】親事堂【在東待漏院左】護龍河【分靑溪水自東虹橋下流入河遶皇城東北西三隅至兩虹橋下與靑溪水復合爲一】吳赤烏殿【舊縣東北五里吳昭明宮內考證吳時赤烏見遂起殿名赤烏】吳神龍殿【太初宮有神龍殿去舊江寧縣三里】太極殿【建康宮內正殿也晉初造以十二間象十二月至梁武帝攺制十三間象閨焉髙八丈長二十七丈廣十丈內外並以錦石爲砌次東有太極東堂七間次西有太極西堂七間亦以錦石爲砌更有東西二上閣在堂殿之間方庭闊六十畝山謙之丹楊記曰太極殿周制路寢也秦漢曰前殿今稱太極東西堂亦魏制如周小寢也按秦始皇攺命官爲廟以擬太極魏號正殿爲太極蓋采其義晉成帝咸康中庾闡議攺太爲泰謬矣徐廣晉記曰孝武寧康二年尙書令王彪之等攺作新宮太元三年二月內外軍六千人始營築七月而成謝安作新宮造太極殿欠一梁忽有梅木流至石頭城下因取爲梁殿乃成畫梅花於其上以表嘉瑞實錄云太元中起太極殿謝安欲使王獻之題榜而難言之因說魏韋仲捋懸虛橙書淩雲臺額獻之正色曰仲將魏之大臣寧有此事使其若此有以知魏徳之不長安遂不之逼晉中興書云孝武造太極殿郭璞卜筮云二百一十年此殿爲奴所壞後梁武帝毀之舍身爲奴文昌雜錄云東晉太極東西閣天子間以聽政閣之名起於此宮苑記又云太極殿前東西有二大鐘宋武帝平洛所獲並漢魏舊物殿前有相風烏南史張永曉音律太極殿前鐘嘶孝武嘗以問永永答鐘有銅滓乃扣鐘求其處鑿而去之聲遂淸越陳髙祖永定二年新作太極殿欠一柱忽有樟木大十八圍長四丈三尺自流泊陶家後渚監軍鄒子慶以聞詔以造殿陳史沈眾兼起部尙書監起太極殿常服布袍芒履以麻繩爲帶又囊麥餅以噉宋張泊揆定新儀奏曰今之崇徳卽唐之紫宸也在周爲內朝在漢爲宣室在唐曰上閣卽只日常朝之殿也東晉太極殿有東西閣唐制紫宸上閣法此制也】晉淸暑殿【在臺城內晉孝武帝造殿前重樓復道通華林園爽塏奇麗天下無比𨿽暑月常有淸風故以爲名宋書云晉太元中立內殿名淸暑少時而崩時人曰淸暑反言楚聲也果有哀楚之事又讖云代晉者楚及桓玄篡逆號楚劉裕篡晉亦楚王交之後云】宋嘉禾殿【宋孝武大明五年淸暑殿西甍鴟瓦中生嘉禾一粳五莖攺淸暑殿爲嘉禾殿】宋含章殿【宋孝武帝女壽陽公主人日臥於含章殿檐下梅花落公主額上成五出花拂之不去皇后畱之看得機時經二日洗之乃落它女寄其異效之今稍梅花妝是也】宋玉燭殿【宋孝武帝所造在宮中考謬孝武壞武帝所居治室於其處起玉燭殿與從臣觀之牀頭有土障壁上掛葛燈籠麻蠅指侍中袁顧稱武帝儉素之徳帝不答獨言曰田舍翁得此已過矣按南史晉諸帝多處內房朝宴所臨東西二堂而孝武帝末年淸暑方建其初受命無所攺作所居惟稱西殿不制嘉名文帝因之亦有合殿之稱孝武承統追陋前規更造正光玉燭紫挫諸殿雕欒綺節珠窗細戶】宋紫極殿【宋明帝所作珠簾綺柱江左所未有考證齊髙帝欲以其材起宣陽門王儉褚淵王僧虔連名表諫乎詔酬納】齊昭陽殿【齊有顯陽昭陽二殿太后皇后所居也考證永明中無太后皇后羊貴嬪居昭陽殿東寵姬荀昭華居鳳莊殿宮內禦所居壽昌畫殿南閣置白鷺鼓吹二部幹光殿東兩頭置鐘磬兩廂皆宴樂處也上數遊幸諸苑囿載宮人從後車宮內深隱不聞端門鼓漏聲置鐘於景陽樓上宮人聞鍾聲悉起妝東自後此鐘惟應三鼓及五鼓也武帝米明十一年詔曰內殿鳳華壽昌靈曜三處此吾所洎制夫貴有天下富兼四海宴處寢息不容太陋謂此爲奢儉之中謹勿壞去梁陶弘景詩云夷甫任散誕平子坐談空豈悟昭陽殿化作單於宮時天下之士尙西晉之俗競談玄理故弘景云及侯景傾陷篡位果在昭陽殿今景陽基猶存在宋精銳中軍寨內】齊芳樂殿【在臺城內齊史云東昏大起芳樂王壽諸殿以麝香塗壁刻畫妝飾窮極綺麗役者自夜達曉猶不副速後宮服禦極選珍奇府庫舊物不復周用民間金寶價皆數倍建康酒租皆使輸金猶不能足鑿金爲蓮花以帖地令潘妃行其上曰步步生蓮花】齊靈和殿【在臺城內考證齊武帝時益州剌史劉俊獻蜀抑帝命植於靈和殿下三年柳成枝條柔弱狀如絲縷帝與公卿宴賞歡曰此抑風流可愛似張緒少年時】梁重云殿【梁武帝造在華林園隋志云殿前置銅渾儀是劉曜光初六年孔提所造何承天以爲張衡所造陳書云髙祖三年戊辰重云殿東鴟吻有紫煙出屬天】梁五明殿【在臺城內考證梁大通中皇帝謙恭待士時忽有四人來貌可七十鶉衣躡履入丹楊郡建康裏行已經年無人知者帝召入儀賢堂給湯沐解禦服衣之合朝無識之者惟昭明太子識之四人喜揖昭明如其舊交目爲四公子帝移曰公子入五明殿更重之大同末魏使崔敏來聘敏博瞻儒釋知天文醫術帝選十人於此殿推論三教百家六籍五運九十餘日敏喪神嘔血歸未及境而卒事類記四人姓名曰蜀闖﹝需免﹞丕越﹝黃端﹞仉﹝上戶戈下目﹞難敏者仉﹝上戶戈下目﹞也】披香殿【在臺城內後宮考證庾子山詩宜春苑中春已歸披香殿裏作春衣蓋指此也】林光殿【在舊江寧縣東北十里潮溝村覆舟山前晉爲藥圃】光嚴殿【在舊江寧縣東北六里景陽山東嶺南考證梁於臺城中立層城觀歷代修理更起重閣上名重云殿下名光嚴殿】鳳光殿【在舊江寧縣東北七里一百步舊臺城內】光華殿【在臺城梁武帝大通中施與艸堂寺取珠貝直百萬以其地起重閣七間】寶云殿【在臺城梁武以施佛寺】惠靈殿【亦侹養佛事宋於臺城立正福淸曜等殿又臺城溫徳門內有永正溫文文思等殿陳永定中於臺城起昭徳嘉徳壽安幹明有覺等殿又臺城溫徳門內起三善長春勝辯等殿又有嘉禾崇政承香粨梁延昌神仙永壽七賢璇明延務龍光至敬璇璣光昭大政柏香諸殿自林光殿以下皆建康宮闕簿所載】陳求賢殿【在臺城內後主皇后沈氏居之後字務華沈君理之女端倩好學後主薨自作哀冊文辭甚酸楚】景陽樓【令法寶寺西南在宋精銳中軍寨內遺址尙存裏俗稱爲景陽樓輿地誌宋元嘉二十二年修廣華��築景陽山始造景陽樓孝武大明元年紫雲出景陽樓狀如煙回薄大之詔攺爲慶雲樓宮苑記云景雲樓齊武帝時置鐘景陽樓上使宮人聞鍾聲並起妝飾】靑漆樓【在上元縣北五里臺城內齊書云世祖興光樓上施靑漆時人謂之靑漆樓東昏侯曰武帝不巧何不純用琉璃】朝日夕月二樓【在華林園內考證梁武帝所起階道遶樓九轉宮苑記云景陽山次東嶺起通天觀觀前又起重閣上重曰重云殿下重曰嚴先殿殿前當階起二樓左曰朝日樓右曰夕月樓巧麗無匹】入漢樓【在石頭城實錄晉義熙八年於石頭城南起髙樓加累入於雲霄連堞帶於積水名曰入漢樓】觀稼樓【在城東二十三里梁武帝起】望遠樓【在江寧縣西南八里輿地誌云新亭壠上有望遠樓宋元嘉中攺名臨滄觀後名勞勞亭是也】落星樓【在上元縣東北古臨沂縣前考證吳大帝時山置三層樓樓髙故爲此名今石步相去一里早有落星墩裏俗相傳卽漢時建樓處今去城四十里】烽火樓【在石頭城西南最髙處吳時舉烽火處也考證宋元嘉中魏太武至瓜步聲欲渡江文帝登烽火樓極望不悅謂江湛曰北伐之計同議者少今日貽大夫之憂在予遇矣蘇峻之亂陶侃溫嶠入討舟師直指石頭峻登烽火樓望見士眾之盛有懼色謂左右曰吾本知溫嶠能得眾也】李白酒樓【在城西考證李白翫月城西孫楚酒樓遠曉歌吹日晚乘醉著紫綺裘烏紗巾與酒客數人棹歇秦淮往石頭訪崔四侍禦】治城樓【宋天慶觀西偏吳冶城舊基卞將軍墓側考證晉謝安王羲之同登冶城樓悠然遐想有髙世之志】百尺樓【南唐宮中有百尺樓綺霞閣類說云唐主於宮中作髙樓召羣臣觀之眾皆嘆美蕭儼曰恨樓下無井耳唐主問其故對曰恨不及景陽樓唐主恐貶於舒州】忠勤樓鐘山樓【見前臺署圖考】髙陽樓【在古臺城內又有和旨樓在市西皆酒樓久廢】臨江樓【唐劉長卿有金陵泊舟臨江樓詩見陳軒集久廢】東南佳麗樓【見前府治圖考又有舊佳麗樓在米市西曹家巷口】伏龜樓【在府城上東南隅景定元年馬光祖增創便樓八十九間】層樓【在府城右南廂花行衝咸淳中黃萬石重建扁曰江淮奇觀府治史今移鼓角於此】南樓【在府城右南廂中界寬徵坊與舊佳麗樓相對】安遠樓和熙樓【並在府城右北廂太平橋西南】有年樓【在榷貨務巷口總領吳潛建並書扁】丰裕樓【在南門外西街歸附提爲財賊官屋】南澗樓【在城南八里舊縣尉衙西久廢今江寧縣治西是也荊公有登南澗樓詩】嘉會樓【在府城右南廂北界大木頭街至元二十六年大其地基入後法性寺】嘉瑞樓【在鎭淮橋北本名鎭淮樓寶佑六年毀重建攺今名見爲民庶居屋】臨春結綺望僊三閣陳後主至徳二年建【宮苑記在華林園天泉地東光昭殿前髙數十丈並數十間其窗牖戶壁欄楹之類皆以沈檀爲之又飾以金玉間以珠翠外施珠簾內設寶帳其服玩瑰麗近古所來有其下積石爲山引水爲池植以奇樹雜以花藥後生自居臨春張麗華居結綺龔孔二貴妃居望僊並復道交相往來使女學士與狎客賦詩采其尢艷麗者以爲詞被以新聲曲有玉樹後庭花臨春樂等麗華聰慧有神采嘗於閣上靚妝臨軒檻宮中遙望若神僊】升元閣【舊在升元寺卽瓦棺寺也在城西南隅京師寺記瓦棺寺有瓦棺閣乃梁朝所建髙二百四十尺李白橫江詞云人言橫江好我道橫江惡一風三日吹倒山白浪髙於瓦棺閣龔穎運歷圖雲開元九年江寧縣瓦棺寺閣西南久傾因風自正吳順義中攺寺爲升元寺閣爲升元閣江南野史唐仁傑爲溧陽主薄羣公休沐宴升元閣仁傑卽席和登閣詩有雲散便嘆千里望日科常占早城陰之句坐客皆驚南唐書云升元閣囚山爲基髙可十文平旦閣影半江開寶中王師收復士大夫曁豪民富商之家美女少婦避難於其上殆數千人越兵舉火焚之哭聲動天一旦而燼今崇勝戒壇寺近升元閣故基宋時嘗建廬舍佛閣亦髙七丈裏俗猶呼爲升元閣歸附後閣毀於大故基尙存】靑溪閣【在府治東北靑溪上本梁江總故宅至宋爲假約之宅有亭曰割靑取荊公詩割我鐘山一半靑之句乾道五年秋因移放生池於靑溪之曲卽割靑故基建閣焉】涵虎閣【南唐後湖東宮園內見徐鉉集】淸心堂玉麟堂錦繡堂忠實不欺之堂靜得堂鎭靑堂芙蓉堂籌勝堂君子堂【見前臺署圖考】淸如堂【在靑溪淥湕橋北馬光祖建取禦翰中一淸如水之語名之梁村爲記】思政堂【在通判西廳乾道六年潘恕建好溪章謙爲記】籌思堂【在轉運司團內本籌思亭之舊王荊公範忠宣公皆有詩紹興二十二年鄭僑年卽亭基建堂邊惇徳爲記】忠宣堂【在轉運司西廳本雙槐堂眞文忠公攺建】戲彩堂【在轉運司正堂馥嘉定八年眞文忠公將母出使葺而名之馬先祖王埜皆公門下士寶佑初適同持節於此新其堂大其扁且刻石識之】使華堂【在總領所圃內紹定三年戴桷建堂後爲橋跨溪榜曰尋春橋之北爲看窗榜曰畫舫皆馬光祖所作】仁本堂【在總領所東廳馬光祖建】誓淸堂【在臺治東親兵教場內紹熙元年畱守章森建淳佑七年趙葵攺建指授堂】有美堂【在宋行宮內舊爲府治梅堯臣宛陵集載金陵有美堂詩云】儀賢堂一名聽訟堂【考證吳建中堂在都城宣陽門內路西每歲榮孝廉秀士考學士學業歲暮習文會義於此梁攺曰儀賢梁武帝謙恭待士大通中有四人來年七十餘鶉衣躡履敕召入儀賢堂帝問三教九流及漢舊事如目前余見前五明殿下】樂賢堂【在臺城內晉肅宗爲太子時所作蘇峻之亂宮室皆焚惟此堂獨存考證宮城西南角外有淸遊池通城中樂賢堂晉咸和七年彭城王弦上言樂賢堂有先帝手畫佛像屢經寇難而此堂獨存宜敕作頌帝下其議蔡謨曰佛者空桑之教非經典之制先帝量同天地多才多藝聊因臨時而畫此像至於雅好佛道此未聞也於是遂寢】武帳堂【宋元嘉中建於武帳岡上世傳在城北二十里幕府山南前志考證宋文帝元嘉二十一年宴於武帳堂將行敕諸子且勿食至會所賜饌日旰食不至有饑色上曰汝曹少長丰逸不見百姓艱難今使汝曹識有饑苦知以節儉期物】鄭介公讀書堂【在淸涼寺考證鄭俠字介夫其先光州固始人四世祖俖唐末隨王氏入閩遂爲福淸人俠旣冠遭姚黃氏憂念家貧親老自誓苦學治平二年初舉下第隨父暈赴江寧府監稅得淸涼寺一小間閉戶讀書惟冬至元日歸省時王荊公以中書舍人持服寓江寧聲迹相聞公未嘗往見有楊驥者鄱陽人來就學於荊公公語之曰鄭監稅一子在淸涼讀書閒其人好學可與相就驥如其言歲正月一夕大雪寒甚通直以酒食餉公公讀書至夜艾呼驥共飲酒登寺之瑞像閣題詩曰濃雪暴寒齊寒齊豈怕哉漏隨書卷盡春遂酒瓶開一酌招孔孟再斟畱賜回醺酣入詩句同上五樓臺已而楊君雪後爲荊公誦此詩公嘆賞屢諷其漏隨書卷盡春逐酒瓶開之句曰眞好學也是歲治平四年擢甲科調光州司法以歸荊公服除起知江寧相見愈厚及公赴浮光荊公入參大政公數具書諫荊公極言新法之爲民害不聽後監在京安上門數上書言新法被謫】韓熙載讀書堂【在溧水無想寺中熙載集有贈寺僧詩】蠶室【在舊江寧縣北七里耆闍寺前紗市中六朝皇后親蠶之所也】董永讀書堂【在溧陽州西四十里林木茂翳考證永嘗自鬻以養其親見孝子傳】東宮宣猷堂【梁紀修飾國學增廣生員立五館置五經博士天監五年置集雅館以招遠學何佟之賀瑒嚴植之明山賓等覆述制旨升撰吉凶軍賓嘉五禮千餘卷帝稱制斷疑焉大同七年官城西立士林館賀琛孔子祛等遞互講述皇太子宣城王亦於東宮宣猷堂及楊州廨開講四方郡國莫不向風】南唐澄心堂【李后主藏書籍會文士撰述之所】四老堂【在轉運司韓元吉爲記】尙友堂【在靑溪先賢祠後馬光祖建】飛泳堂【在江東運管廳紹定四年建嘉定九年重建】來燕堂【在烏衣園】存心堂【在上元縣廨西偏景定三年知縣事臨邛揚應善刱建取程純公語爲扁】古射堂【古迹編在石頭城東晉義熙六年大風瑯琊揚州射堂壞又有積弩堂近石頭】中皇堂南皇堂【晉宋守都城睿屯兵於此今不詳其所】徳星館【在西門外七里倪總領垕建】通江館【在賞心亭東月堂舊基後爲回易庫馬光祖攺立通江館以待四方賓客】橫江館【在水西門內賞心亭側馬光祖創以待四方之賓客】古商飆館【見後九日臺下】別館【陳書六門之外有別館曰婚第諸王冠婚之所】昭文齋【在鐘山定林庵王安石嘗讀書於此】式敬齋【在左司理廳邢庚立傅行簡銘】紬書齋【在府治東北鐘山樓下馬光祖命周應合修志其中又有學齋見前圖考】忠孝亭【在永壽宮西見前冶城圖考】賞心亭【在下水門之城上下臨秦淮盡觀覽之勝丁晉公謂建景定元年亭毀馬光祖重建李學士家談曰揚州有賞心亭此其始也湘山野錄及苕溪漁隱並金陵事迹皆云丁晉公鎭金陵重建賞心亭取家藏臥雪圖張於屏乃唐周昉筆經十四太守𨿽挫愛不敢輒取後爲一太守以凡筆畫蘆鴈易之祝穆編方輿勝覽引續志云丁始典金陵陛辭之日眞宗出八幅袁安臥雪圖曰付卿到金陵可選一絕景處張此圖謂遂張於賞心亭按乾道舊志及湘山野錄苕溪集金陵記王密學詩序皆言賞心亭臥雪圖出於晉公家藏不言禦賜惟晉公圖畫見聞志中以此圖爲眞宗所賜和父蓋本此耳令姑存其說景定庚申四月二十一日龍王廟災風盛焰熾其東正接大軍廣濟諸倉馬光祖至倉所叩頭祈天風反而西倉廩得全舊賞心亭在龍王廟西正當風反之處不免煨燼公曰倉煨則食難足亭毀易建也乃重建今亭又有臨淮亭丁謂建後名朝宗觀風亭賈黃中建鹽步亭陳執中建南浦亭李若谷進皆不詳其所】白鷺亭【在賞心亭西下瞰白鷺洲景定元年馬光祖重建李白鳳凰臺詩有二水中分白鷺洲之句亭對此洲故名蘇東坡嘗題其柱王勝之龍圖守金陵一日而移南郡東城阼長短句贈之千古龍蟠並虎踞從公一弔興亡處渺渺斜風吹細雨芳艸渡江南父老畱公住公駕飛車淩彩霧紅鸞驂乘靑鸞馭卻訝此洲名白鷺非吾侶翩然欲下還飛去】二水亭【在下水門城上下臨秦淮西面大江北與賞心亭相對乾道五年畱守史正志因修築城壁重建李白詩雲二水中分白鷺洲亭名取於此】五馬亭【乾道志城西北二十五里幕府山前有亭廢晉五王渡江處】光明亭【宋書蒼梧王微行出北湖單馬先走羽儀禁衛隨後追之於堤塘左右張立兒墜湖帝怒取馬置光明亭前自馳騎射殺之】冶亭【在冶城考證宋義熙十一年劉鍾領石頭戍事屯冶亭卽晉王導所移冶處見前圖考及祠祀志】東冶亭【舊志云在城東八里續志云在城東二里汝南灣西臨淮水此亭在半山旁有瑞麥知稼二亭考證晉太元中三吳士大夫於汝南灣東南置亭爲餞送之所西臨淮水卽當時冶處見後官署前志以爲自王導疾時移此非也冶城乃當時西冶自有冶亭謝安爲揚州袁宏爲東揚郡祖道於冶亭羣賢畢集又南史王裕之元嘉六年遷南書令固辭表求東遷攺授侍中及東歸車駕幸東冶餞送乾道五年畱守史正志於半山寺前重建劉珙以四面皆田作亭於旁以知稼名景定辛酉馬光祖新之又增一亭扁曰瑞麥與知稼對峙是年上元縣惟政鄕麥秀兩岐知縣鍾蜚英上其瑞於朝有旨獎諭亭所以名也】覽輝亭【在今保寧寺後鳳凰臺舊基側寺有覽輝亭碑刓缺不可讀莫詳其人惟歲月可考蓋熙寧三年夏四月也詳見鳳凰臺下】翠微亭【在城西五里淸涼寺山頂南唐時建宋乾道間亭已不存紹熙中復建隸淮西總領所景大亭小淳佑己酉總領陳綺新而大之石城登臨最佳處也】新亭亦曰中興亭【去城西南十五里近江渚丹陽記曰京師三亭吳舊立先基旣壞隆安中丹揚尹司馬恢徙創今地世說過江諸人每至暇日輒相邀出新亭藉卉飲宴周侯顗在坐嘆曰風景不殊舉目有江河之異皆相視流淚惟丞相導愀然變色曰當共戮力王室克復神州何至作楚囚相對泣耶孝武寧康元年桓溫來朝頓兵新亭召王坦之謝安安發其壁後置人溫爲卻兵笑語移日劉牢之自溧洲應桓玄進敗王師於此楊佺期至石頭聞劉牢之領北舟兵在新亭賊皆失色乃回師屯於蔡洲雀慧景兵至新亭石頭白下兵皆潰徐道霞勸盧循焚舟自新亭步上宋孝武入討至新亭修建管壘因卽位王僧達始攺爲中興亭元徽二年桂陽王休範舉兵朝廷集議或欲依舊遣兵據梁山蕭進成以謂新亭正是賊衝昔上流謀逆皆因淹緩以敗休範懲之必輕兵急下乘我無備請頓新亭以當其鋒乃出新亭治城壘未畢賊遽至道成登西垣使陳顯達等興賊水戰大破之賊將丁文豪設伏破皂莢橋軍直至大航陷東府或傳新亭亦陷道成遣周監龍等從石頭渡間道承明門入衛宮闕道成仍守新亭破休範宋討晉安王子勛所向克捷事平明帝大會新亭勞諸軍主樗蒲官賭梁武帝起義兵進屯江寧東昏使李居士率兵屯新亭梁擊破之遂次新林乾道五年畱守史正志卽故基重建亭自爲記】金山亭【在舊行宮內考證蘇魏公頌集中有金陵府捨重建金山亭詩王荊公安石懷府園詩亦云常憶小金山下路綠荷深處見遊鯈此亦府園有金山之證】練光亭【在保寧寺今廢考證蘇魏公頌有遊保寧寺練光亭詩黃魯直嘗題云練光亭極是登臨勝處然髙寒不可久處若於亭北穿土石作一幽房置茶鐺設明窗瓦堆殊勝不爾師方丈北挾有屋兩楹其一開軒其一作虛窗與室余爲名軒曰物外主人喜作詩也名室曰凝香密而淸明於事稱也】折柳亭【在賞心亭下張忠定公詠建爲祖餞之所久廢景定元年馬光祖重建】佳麗亭【與風亭相近馬亮建】此君亭【在華藏寺王荊公嘗題華藏寺此君亭詩元佑間亦有歌詩】水亭【有二一在臺城寺卽今法寶寺一在齊南苑中是陸機故宅乃王處士水亭也今鳳臺山南傍秦淮是其處】木牛亭【在移忠禪院西路亭廢名存圖經不載不詳所立之始地屍禹江寧南七十里處趄鄕舊傳有香木浮而上土人迎之以爲亭又號木龍亭】化龍亭【地屬金陵鄕城西二十五里幕府山之側考證晉元帝與彭城王玄西陽王羕南頓王宗汝南王宏南渡之所當時讖云五馬浮渡江一馬化爲龍此亭所以名也】徵虜亭【在石頭塢東晉太元中創世說注丹陽記曰太元中徵虜將軍謝安止此亭因以爲名南史何尙之遷吏部郎告休定省送別於冶渚及至郡父叔度謂曰聞汝此來傾朝相送此是送吏部郎非關何彥徳昔殷浩亦嘗作豫章送別者甚眾及廢徙東陽船泊徵虜亭積日乃至親舊無復相窺者】白下亭【驛亭也舊在城東門外考證李白獻從叔當塗宰陽米詩云小子別金陵時白下亭又云驛亭三楊樹正當白下門案此亭似在府西王荊公舊宅在今報寧寺詩有門前秋水可揚舲有意西尋白下亭之句又有東門白下亭摧甓蔓寒葩之句案此亭又在府東意者新舊亭各在一處不然則李白所謂金陵指鐘山耳】勞勞亭【古送別之所吳置亭在勞勞山上令顧家寨大路東卽其所見前望遠樓下】紅羅亭【古今詩話南唐後主作紅羅亭四面裁紅梅作艷曲歌之韓熙載和云桃李不須誇爛漫已輸了春風一半時新失淮南景定志作羅紅亭】客亭【在龍灣五里臨大江迎送之所也】淸水亭【去府城南三十里建炎四年嶽飛敗金人於此】二李亭【在舊溧水縣尉廨捨後詳見前圖考】甘露亭【在上元縣北鐘山鄕去城五里考證陳太建七年秋閏九月甘露三降樂遊苑詔於苑內覆舟山立甘露亭又按輿地誌宋元嘉中移晉北郊壇出外以其地爲北苑更造樓觀於覆舟山上大設亭館侯景之亂焚毀至陳天嘉中更加修葺於山上立甘露亭陳亡並廢】朝陽亭【在通判東廳張維建】望湖亭【在雞籠山上或雲南唐立今遺址見存】不受暑亭【在淸涼寺後景定二年馬光祖重建考證淸涼廣惠禪寺南唐爲避署宮宮內有徳慶堂法堂前亭基是也寺後有亭名不受署光祖所建者今廢】郡圃十亭【詳見前臺亭圖考】靑溪諸亭【始自百花洲而入臨水小亭曰放船���四望亭曰天開圖畫環以四亭曰玲瓏池曰玻璃頃曰金碧堆曰錦繡段其東有橋曰鏡中由此而東爲淸溪莊與淸如堂相望南自萬柳堤而入爲小亭三橋之南舊萬抑堤攺曰溪光山色自橋而北亭臨水曰撐綠其徑前曰添竹溪曰香遠尙友堂之西曰香世界先賢祠之東曰花神仙淸如堂之南淥波橋之西曰眾芳曰愛靑其東曰割靑靑溪閣之南淸風關之北有橋曰望花隨柳其中曰心樂其前曰一川煙月自淸風關東折而北亭出溪東二曰竹曰蒼雪其後則淸溪閣之餘地也爲靜庵庵後有石山亭曰最髙山後跨梁陟徑爲堂二前曰閒暇後曰近民諸亭惟割靑爲舊餘皆馬光祖所作宋名淸溪園號小西湖太守好事者粉飾標榜地無遺隙來往遊宴民得共之今皆廢圯其爲寓公居宅者時有修攺今靜庵後石山猶在俗呼馬公洞云】風亭【在折柳亭東葉淸臣建蘇州從事張伯玉爲記咸淳乙丑馬光祖守郡有指其故基以告者乃壘石爲岸創堂三間前後軒如之廚捨備屋挾翼其旁繚以花竹艤舟勝處云】觀稼亭壽樂亭環香亭【在龍翔寺內天歷年中潛邸所建】惟秀亭【在蔣山崇禧寺西天歷年中潛邸所建】四城門接官亭【舊有亭卑陋弗稱咸淳元年馬光祖撤而大之其東曰迎暉門栱行都直趍南徐歧入淮淛郡登茅鍾二名山咸此乎出舊名建陽踰數步卽白下有白下亭其西曰致爽出門數里爲龍灣長江駕順而東蜀漢荊廣所畢湊古石頭城在焉南曰來燻門�溧水溧陽西指當塗上荊蜀漢長乾道在焉北曰拱極門對幕府山踰山�瑯琊諸峯隱約在目詳見前志】南軒【舊傳在保寧寺方丈祝穆作方輿勝覽謂張魏公開督府時其子讀書於保寧寺方丈小室號南軒西山眞公徳秀建南軒先生祠堂於天禧寺方丈後蓋以此爲張宣公讀書南軒之舊址王潛齋埜又設西山像侑食祠中作亭其旁扁曰仰宣後移於儀賓館卽今南軒書院也】川泳軒【舊在江東撫幹廨捨】存愛軒【舊在知錄廳周師成有記】籜龍軒【在城內西北鐵塔寺王荊公嘗讀書處】偃秀軒【在蔣山道中松間】鳳凰臺【在保寧寺後宋元嘉十六年秣陵王顗見三異鳥飛集於此狀如孔雀文彩五色音聲諧和眾鳥附翼羣集時謂之鳳乃置鳳凰裏起臺於山因以爲名又案宮苑記鳳凰樓在鳳臺山上宋元嘉中築李白宋齊丘皆有詩建炎中金人張太師嘗賦詩云六代興亡地千年一瞬間無情是江水終日對鐘山烽火連吳越旌旗耀海蠻鳳兮今不至百尺古臺閒淳熙中畱守範成大重建更榜曰鳳凰臺開慶元年總領倪垕重建馬光祖作記】越臺【舊基在城南江寧縣廨後考證越範蠡築城長千里此卽古越城內所築臺也詳見後越臺辧】周處臺亦名子隱臺【處宇子隱少不逞爲鄕裏所惡目爲三害之一後悔悟殺蛟虎從二陸學讀書於此今城東南有故基在鹿苑寺後處仕吳爲東觀左丞入晉爲禦史中丞著默語三十篇風土記撰吳書以討賊而死謚曰李子﹝王已﹞佐元帝中興三定江南】九日臺【今在蔣廟西南俗呼爲松陵岡去城十五里考證齊武帝永明五年四月立商飆館於孫陵岡世呼爲九日臺十道四蕃志云武帝九月九日宴羣臣孫陵岡卽吳大帝蔣陵齊書云髙祖以九月九日登商飆館在孫陵岡南舊江寧縣北三里一百步建康宮闕簿云商飆館在縣北十三里籬門亭後堆上】雨花臺【在城南三里據岡阜最髙處俯瞰城闉考證舊梁武帝時有雲光法師講經於此感天雨賜花故名丹陽記云江南登覽之地三曰甘露曰雨花曰淩歊建炎兵後臺址僅存後人乃請均慶院舊額卽基建寺又壞於火隆興元年畱守陳之茂重築此臺刱一堂名總秀而徙均慶院於臺之下】蔡伯喈讀書臺【在溧陽州太虛觀東北吳顧雍傳云邕以內竈惡之慮卒不免乃亡命江海遠迹吳會積十二年在吳抱朴子云蔡伯喈到江東得論衡中國諸儒以其論更進嫌得異書求其帳中果得之則伯喈讀書於此理或有是】郭文舉書臺【舊天慶觀太乙殿卽此臺基也詳見前冶城圖考】梁昭明書臺【在蔣山定陵寺後山北髙峯上考證梁昭明太子嘗著書於此今遺基尙存】望耕臺【在今白上村舊志宋文帝嘗登此臺以觀公卿親推之禮宮苑記在籍田壇東北有觀稼樓祈年殿皆在雩壇兆域之內梁武帝徙籍田東郊外十五里詳見祠祀志】日觀臺【一名司天臺城內宮苑記臺城直鸞飾門西有日觀臺祥符圖經云宋司天臺也】烽火臺【在城西石頭城外古詩注石頭城山最髙處吳時舉烽火於此自建康至西陵五千七百里有警急早日而達】南唐站臺【胡宿髙齋記�子城東北趨鐘山爲便南唐李氏因城作臺望月人呼爲站臺下臨浚濠北面覆舟南對長幹西望冶城立齋其上髙侔麗譙廣容燕息采謝宣城宴坐之意題曰髙齋】景陽臺【見景陽樓下】拜郊臺【見郊廟頻】獨足臺【在古宮城今不詳其所覽古詩注云陳將亡有一鳥獨足上宮減臺上以觜畫地書云獨足上髙臺茂艸化爲灰欲知我家處朱門傍水開及國亡後遂遷洛陽果賜第於洛水傍】通天臺【有二宋書孝武大明七年鐘山通天臺新成飛倒���澗建康宮闕薄雲通天臺在縣北一百步舊臺城內】古玄風觀【案實錄晉中宗元帝建武元年初置宗廟郭����者在古都城宣陽門外之東與玄風觀相望而廟東抵秦淮】迎風觀徼道觀【宮苑記��宮西有迎風觀�縣���裏�子墩上宋孝武大明中起又有徼道觀云】玄武觀【在玄武湖����景歷拜度支尙書舊式拜官����景歷拜日適逢輿駕幸玄武觀在位昏往迎駕獨景歷不預敕令早拜其見重如此又����玄武館閣式卽此觀】通天觀【舊志在華林園宋元嘉中與景陽樓並造金陵故事晉孝武帝講孝經於通天觀僕射謝安侍座尙書陵納侍講黃門侍郎謝石吏部侍郎袁宏執經丹陽尹王緄讀句論者榮之則此觀晉所有也非刱於宋舊志殆未考耳】臨滄觀【李白勞勞亭詩序古送別之所一名臨滄觀詩云金陵勞送別堂蔓艸離生道傍畱別雀四侍禦詩云初發臨滄觀醉棲徵虜亭又見前勞勞亭下】齊云觀【在右臺城內陳後主今采木湘州搬造正寢至牛渚機盡沒旣而漁人見機於海上復起齊云觀國人歌曰齊云觀寇來無際畔】層城觀【亦名穿鍼樓舊在華林園景雲樓東宋元嘉中造輿地誌云陳武帝七月七日使宮人集層城觀穿鍼乞巧因號穿鍼樓】靑雲觀【故事云梁武闕靑雲觀其闕】古宣武場【在臺城�����玄武湖南一名宣武城�����本宋文帝閱武帳上有武帳堂乾道志孝建元年孝武欲北討問沈慶之須兵幾何對曰八萬帝疑其多對曰攻城百倍乃可克城帝命慶之築此城帝自率六軍攻圍之不能下����文帝先立宣武場於此地之北至孝武復築之慶元志云宋文建宇岡上施武帳故曰武帳堂岡曰武帳岡今幕府山北有古教場��卽此地又實錄晉大興三年創北湖����山之水東自覆舟山西至宣武場唐人據後之地】南唐舊子城內有玉燭殿基【五代史淸泰元年吳徐知詰治私第金陵乙未遷居私第虛府捨以待吳王甲申金陵大火乙酉又火知詰疑有變勒兵自術己丑復入府捨天福二年知詰建太廟社稷牙城曰宮城廳堂曰殿及建號卽金陵府爲宮惟加鴟尾闌檻終不攺作升元三年禦興祥殿復李姓爲考姚發喪四年以西都崇英殿爲延英殿凝華內殿前爲升元殿後爲雍和殿興祥殿爲昭徳殿積慶殿爲穆淸殿時以建康爲西都廣陵東都也又有萬壽殿淸輝殿有澄心堂百尺樓綺霞閣徳昌宮系內府庫藏收貯之所規制甚盛唐亡宋以爲升州江寧府治慶曆八年正月江寧火知府李宥懼有變闔門不救延燒幾盡惟存一便殿乃舊玉燭殿也髙宋南渡後以府治爲行宮所修攺見前至元十五年拆其材瓦赴北以地屬財賦提舉司民佃爲圖其宮殿府寺臺榭遺址猶存闕門今爲軍總鋪警火之所】古華林園【在臺城內本吳舊宮苑也世說晉簡文帝在華林園謂左右曰會心處不必在遠翛然林水便有濠濮間趣覺鳥獸禽魚自來相親建康宮闕簿云宋元嘉中築蔬園二十二年更修廣之築天泉池造景陽樓大壯觀花光殿設射堋又立鳳光殿醴泉堂花萼池一拄臺層城觀興化殿孝武又造靈曜前後殿芳香堂曰觀臺梁武帝造重閣上名重云殿下名光嚴殿陳永初中造聽訟殿又有臨政殿陳亡患廢宮苑記云園內有池名天泉池內有丰泉亭池南起雲堂芳香堂琴堂芙蓉堂之屬又按晉孝武間北山閣與張美人遊亦在此園】古樂遊苑【按寰宇記其地在覆舟山南輿地誌云在晉爲藥圖義熙中盧循反劉裕築藥園壘以拒循卽此處宋元嘉中以具地爲北苑更造樓觀於覆舟山後攺曰樂遊苑十一年三月禊飲於樂遊苑會者賦詩顧延之爲序孝武大明中造正陽林光殿於內侯景之亂焚毀略盡】古上林苑【宮苑記云雞籠山東歸菩寺後實錄宋大明三年初築上林苑於玄武湖北宮苑記云孝武立名西苑梁攺名上林其地有古池俗呼爲飲馬塘亦曰飲馬池其西又有望宮臺】古博望苑【在城東七里齊文惠太子所立輔公柘城是也沈約郊居賦云睇東巘以流目心淒愴而不怡昔儲皇之舊苑實博望之餘墓謝玄暉詩魚戲新荷動鳥散餘花落卽此】古婁湖苑【齊武帝永明元年望气者言婁湖有天子气帝乃築靑溪舊官作婁湖苑以厭之陳朝更加宏壯後其地爲光宅寺】靑林苑【宮苑記在籬門亭北路西枕後湖】靈丘苑【宮苑記齊武帝立在新林界梁大監中以其地爲法王寺】方山苑【宮苑記在方山側齊武帝於方山盛起臺觀謂五兵尙書齊孝嗣曰立離宮於此故勝新林對曰繞黃山款牛首漢之盛事然江南久曠人亦勞煩帝乃罷之又輿地誌云湖熟西北有方山頂四方上有池水齊武帝於此築苑焉】古江潭苑【其地在新林路西去城二十里梁大同初立輿地誌武帝從新亭鑿渠通新林浦又爲池開大道立殿宇亦名王遊苑未成而侯景亂】別苑【一名西苑晉安帝元興三年春桓玄築別苑於冶城輿地誌其城本吳冶鑄之處王導疾作因徙冶出石頭城西以地名爲西園故晉書成帝幸司徒府遊觀西園卽此處太元十五年武帝爲江陵沙門法新於中立寺以冶城爲名至是桓玄盡移僧出居太后寺以寺爲苑在舊江寧縣城西】古芳林苑【寰宇記一名桃花園本齊髙帝舊宅在古湘宮寺前巷近淸溪中橋帝卽位修舊宅爲淸溪宮一名芳林園後攺爲芳林苑永明五年禊飲於芳林王融曲水詩序云載懷平浦乃睠芳林謂此梁天監初賜南平元襄王爲第益加穿築蕭範爲記言藩邸之盛莫過於此】古芳樂苑【齊東昏侯卽臺城閱武堂爲芳樂苑山石皆塗以彩急跨池水立紫閣諸樓觀又於苑中立店肆以潘妃爲市令又作土山開渠立埭下苑中時百姓歌云閱武堂種楊柳至尊屠肉潘妃沽酒梁天監六年攺徳陽堂宋陳克閱武堂詩序云建康子城北斷塹遺堞彷佛可見父老以爲齊東昏侯閱武堂也】古建興苑【梁天監四年立建興苑於秣陵裏侯景之亂裴之髙迎致抑仲禮韋粲等俱會靑塘立營據建興苑其地在府治西南秦淮南岸】古玄圃【齊文惠太子性頗奢麗宮內多雕飾精綺過於王宮開拓玄圃興臺城北塹等其樓觀塔宇多聚奇石妙拯山水慮上望見乃旁列修竹內施髙障造遊墻數百間】古南苑【在瓦棺寺東北宋明帝末年張永乞借南苑帝云且給三百年期滿更請後帝葬於此梁攺名建興苑在秣陵建興裏裴之髙營於南苑卽此地】古桂林苑【陶季直京都記曰建康縣北漢朝爲桂林苑南朝宮苑記曰桂林苑在落星山之陽吳都賦云數軍實十桂林之苑卽此屬上元縣慈仁鄕】南唐北苑【徐鉉湯悅徐鍇有北苑侍宴賦誅序云望蔣嶠之嵚崟祝爲聖壽泛潮溝之淸淺流作恩池其地在城北】金波園【南唐烈祖葬方士潘扆園中未詳其處】烏衣園【在城南二里烏衣巷之東玉謝故居一堂扁曰來燕歲久傾地馬光祖撤而新之堂後植桂亭曰綠玉香中梅花彌望堂曰百花頭上其餘亭館曰更屐曰潁立曰長春曰望岑曰挹華曰更好左右前後位置森列佳花美木芳蔭蔽虧今廢】古東園【在城東東冶亭測面東有堂曰鐘山以其盡得鐘山文勝名之近東有兩亭相對南曰見墩取其見謝安舊墩之意北曰艸移取北山移文之意乾道五年興東冶亭並創】沈約郊園【在鐘山下約憩郊園扣約法師詩云郭外三十畝欲以貿朝饘繁蔬旣綺布密果亦星懸謝眺有和沈祭酒行園詩】平山園【今報寧寺是其地王荊公營居平山園有詩示蔡天啟備述其事所謂今年鐘山南隨分作園囿者是也又次吳氏女子詩自注南朝九日臺在孫陵曲街傍去吾園數百尺】繡春園【舊社壇東端平三年髙定子記云昔得繡春堂於酒名竭來將漕訪其堂遣址亦無知者吾欽堂之司存造船場有餘地地鄰亦願益以廢圓乃庚之匪事遊觀興廢之意也】舊行宮養種園【在東門外一里而近有堂亭及臺馬光祖修正堂曰熙春梅堂曰玉雪四面堂曰面面雲山杏堂曰淸華牡丹亭曰懷洛百花亭曰芳潤本養種行宮花木今並廢】東籬門園【在東府籬門內與西州分界處後卽烏榜村南史何點與謝瀹張融孔徳璋爲莫逆友點門世信佛從弟遁以東籬門圓居之徳璋爲築室焉豫章王嶷命駕造門點從後門逃去竟陵王子良間之曰豫章王尙望塵不及吾當望岫息心後點在法輪寺子良就見之點角巾登席子良欣悅無已遺點嵇叔夜酒杯徐景山酒鎗園有卞忠貞家點植花冢側每飲必舉酒酹之今祠堂疑是其所若東籬門在古肇建市東車馬通衢非隱士所居之地矣以郭文舉臺類推之可見】柳元景菜園【宋書元景不營產業秦淮南有數十畝菜園守園人賣菜得錢三萬送還宅元景恕曰我立此園種菜以供家中啖爾乃復賣以取錢奪百姓利邪以錢給守園人】烏榜村【慶元志按圖經初立河州城未有籬門立烏榜與建康分界後名其地爲烏榜村在天慶觀西南史陳顯達傳顯達於西州前與臺城軍戰敗走西州後烏榜村騎宮趙潭注稍剌落馬斬之籬側血湧湔籬】受禪壇【石頭城髙壠地舊志以爲宋髙祖受禪柴燎告天之所】方盟壇【陳宣帝太建十年立壇婁湖側臨壇書眾分遣大使以盟誓頒四方上下相警以備周人】宋太廟基【乾道志在嘉瑞坊東逼秦淮西近禦街本後吳崇孝寺景徳中攺爲景徳寺紹興七年以其地建太廟張俊以石礎未具髙宗曰遠取勞民可就近山伐石爲之何用鏤刻是年廟成後經兵大基存近城隍廟】謝公墅【慶元志在上元縣崇禮鄕土山唐溫庭筠謝公墅歌云朱雀航南繞香陌謝郎東墅連春碧】謝玄別墅【晉太元八年苻堅眾百萬入寇玄爲前鋒將軍問計於叔父安安怡然無懼色答曰已別有旨旣而寂然命駕出土山墅宴親朋畢集方畱玄圍棋睹別墅安棋常劣於玄玄是曰有懼心便不勝安顧外甥羊曇曰以墅乞汝安遊陟至夜乃還明日指授將帥各當其任墅今俗謂檀城是也自興業寺過淸溪東二里亦云卽土山墅】王騫墅【南史騫列黃門郎司徒右長史有舊墅在鐘山八十餘頃與諸宅及故舊共佃之常謂人曰我不如鄭公業有田四百頃而食常不周以此爲愧武帝於鐘山西造大愛敬寺騫墅在寺剛者卽王導賜田也帝遣主書宣旨取之騫答云此田不賣若敕取所不敢言帝怒遂付市評田價以直逼還之】六朝宮城【見前圖考】吳時自宮門南出夾苑路至朱雀門七八里府寺相屬吳都賦列寺七里廨署棋布見諸志者曰三臺五省【故事三臺在臺城東南一里宮苑記蘭臺在杜姥宅東南端門街東逼東陽門橫街謁者臺禦史臺並在其內故事五省在三臺路北苑城記三臺五省悉列種槐木】鴻臚宗正太僕太府四寺太弩太史二署衛尉府脂澤庫右尙方【實錄儀賢堂初號中堂在都城宣陽門內路西七間亦名聽訟堂在鴻臚寺西南衛尉府南宋正寺太僕寺太弩署開澤庫更南卽太史署太府寺東南角逼路宣陽門內過來卽客省右尙方並在今縣城東一里二百步玄風觀後隔路儀賢堂更近北也按縣城卽江寧縣舊治儀賢堂事迹見前】東宮官署東府西州廨【見前在下】太子坊【齊劉悛遷太子中庶子武帝在東宮每幸悛坊閒言至夕賜屏風帷帳梁蕭子範直坊賦序曰余以天監六年爲洗馬十七年復直中捨之坊按西晉宮闕名曰洛陽宮有顯昌桂芳椒芳等坊王隱晉書有東宮坊王玟答徐邈書曰見傅咸彈孫詹事或云是宮或云坊或云寺此東宮中別有坊又中庶子稱坊詹事稱寺寺同於九卿耳坊是通名如天朝之臺也】晉太學國學【晉元帝太興三年立太學置博士皇太子釋奠成帝咸康四年立太學淮水南按實錄在唐縣城東南七里丹陽城東南至今猶名故學成帝穆帝孝武帝皆親釋奠穆帝而後常以儀賢堂權立行太學就堂行禮太學生國子生各六十人國子生見祭酒博士單衣角巾執經一巷代手板太元九年從謝石請興復國學明年選公卿二千石子弟增廣廟屋一百五十五間按實錄在太廟南唐江寧縣東南二里一百步古禦街東東逼淮水時呼國子學西有夫子堂皇太子堂南有諸生省卽博士省也又明晉明帝太學初在水南外橋地對東府城南小航道在今縣城東七里廢丹陽郡城東至徳觀西旣立國學並太學入焉大原十一年封孔靖之奉聖亭侯奉宣尼祀其宣尼廟在丹陽郡城前隔路東南疑卽前太學處也】宋儒玄文史四學【宮苑記儒學在鍾山麓時呼北學今艸堂寺隆報寺是也玄學在雞籠山東棲玄寺側文學史學並在耆闍寺側元嘉二十一年立國學二十七年罷明帝大始六年置總明觀於冶城設祭酒一人玄儒文史四科各學士十人又名東觀齊髙帝建和四年立國學後廢武帝永明三年詔後立國學而省總明觀置生二百二十人東昏永元初下詔廢學領國子助教曹思文及有司抗表奏請國子太學並在梁武帝天監八年昭明太子釋奠宋雍熙中有文宣王廟在城西北三里慶元景定二志皆以爲冶城故基豈非宋齊梁陳舊學所在乎天聖中知府張士遜奏徙浮橋東北則今學是也】吳扶南署【實錄吳赤烏七年扶南獻樂人置署以教樂圖經在江寧縣北二里】晉廩犧署【晉志在東府城後以養天地宗廟犧牲】宋錦署【福城寺東】宋錢署【五城村淮水北】宋平淮署【在五城村藏戈船樓艦之所如偃月形】刻漏署【故事銅蟠螭置在臺城宋平姚秦遷洛陽舊物蟠螭在焉】紙官署【在長樂橋側齊造銀光紙賜王僧虔處】乘黃署【輿地誌在公交車府西北五輅及諸廟車凡駕馬之所】止戈署【東官城後路北本梁騎官署造兵器處】冶署【通興宋有東冶南冶齊因之梁陳有東西冶故事南有六所府一司徒二揚州二鎭軍府一東西冶見前亭下】前宋轉運司【乾道志紹興三年以建康府治建行宮攺轉運司爲府治轉運司移於子城之西八年重建大門南句次中門廳二在大門內者爲南廳在中門內者爲北廳皆路西南向其屬廳皆路東西向由北廳東北爲衙北門南廳復建籌思堂乾道四年趙彥端建扶疏堂於籌思之東又有忠宣堂攺雙槐堂爲之叉有戲彩堂皆眞公徳秀所建韓元吉復建四老堂爲之記歸附後爲按察司廉訪司總管府財賦司公廨後爲潛邸今龍翔寺基是也】前宋總領所【乾道志總領衙在行宮西南都酒務北有光華堂碧鮮亭紹興十一年建紹定三年戴捔記曰余以景蕭之南敞政足園矣聽事西偏舊有圖焉一木縈環古柳夾峙沿水爲堤編木護之水陰地一區移分鍾堂於其上易名使華左竹亭曰碧鮮右梅曰春信堂後三亭曰種花以牡丹名金粟以桂名云錦鄕以桃花名此水北佳趣也使華之南隔水亭曰芳洲映波柳風柳風而東飛梁通之曰玉水靜觀蔗境映波而西復跨飛梁極水亭曰水雲此水南佳趣也景定志云使華堂後建尋春橋看窗曰盡舫又仁本堂取治財以仁爲本之義皆馬光祖所建歸附後河南王阿珠索爲私第】都統制衙【紹興十二年建在行宮子城北】副都統制衙【在府城北門】馬帥衙【景定志侍衛馬軍司乾道七年建在府城正北隅來蘇坊西門大街今爲西織染局】建康府貢院【景定志在靑溪南秦淮北侍郎蔡寬夫宅舊址也今爲東織染局】轉運司貢院【在府城之東南隅今屬馬驛】舊廣濟倉【有東西倉又有新倉西倉在大軍倉後崇遁橋南東倉在武雄營側新倉在廣濟西倉北宋乾道四年畱守史正志以親軍寨及作院地增拓舊基西偏建爲新昌轉運副使趙彥端爲記歸附後嘗爲本路架閣庫】平止倉【在廣濟倉左嘉定中畱守余嶸建】轉運倉【淳熙六年置在上水門外淮水北爲置監官一員】大軍倉【在下水門內北接廣濟置監官一員】平糴倉【隸轉運司嘉定八年眞徳秀創之民賴其惠𨿽歡歲市無貴糴不六七年糴本化爲烏有舊籍無復存者嘉定十四年嶽到復置未久亦廢淳佑十二年舒滋復置咸淳元年七月馬光祖承奉省札判云當使三來開閫升人愛余余亦愛升人公帑所儲毫分不敢妄費思欲爲此邦建一久遠利益事無如平糴呈撥米價錢差人糴足十萬石並令創倉廒盛貯續踏遂到舊稻子倉基址鼎新創造屋四十六間廒一十二座以玉衡正泰階平陰陽和風雨恃十二字爲記專一椿頓上件米十萬石馬光祖第三記云平糴倉之設自咸淳乙丑七月至丙寅正月得米七葛碩又自二月至六月再得三萬石合爲十萬碩余嘗記其略矣丁卯冬糴二萬戊辰春再糴三萬總而爲十五萬如雞哺雛勺積龠累所以及此數者偶值歲稔司造實嘉相之然爲是倉深長之慮有二焉其一餘米不可久頓當以新易陳庶米色常新而民被實惠其二糶之價常損糴之價常多恐異時措置糴本之難有浙閩合額之患於是先創助糴一庫爲本百萬收息補糴又懼其所入之微也則再創西庫以佐之合兩庫爲本二百萬然余志猶未愜也輟郡帑之有餘助兩庫之不足俾是倉是庫相爲無窮則余𨿽去猶不去也】制置司倉【附本府廣濟倉內又有小倉三所曰東倉曰西倉曰中倉並在南門裏沙窩一帶】古苑倉【吳大帝赤烏三年使禦史郤儉鑿城西南自秦淮北抵倉城名運瀆咸和中修苑城惟倉不毀故名太倉在西華門內道北宋宮城之西北】古太倉【晉咸和中蘇峻反王師連敗績時太倉惟有燒除米數石以供禦膳太倉在苑城內亦曰苑倉】古龍首倉【按隋食貨志京都有龍首倉卽石頭津倉也臺城內倉常平倉東宮倉所貯不過五十萬】古東倉【唐六典云東晉有東倉石頭倉】古石頭倉【在石頭城內吳置晉曰常平倉南朝因之唐武后徙縣倉以實石頭神龍二年移倉於冶城】轉般倉【轉般置倉昉於淳熙爲屋不多歲久損敝景定壬戌制司及本府共創修三十座廒屋】制司倉【制司米舊附廣儲倉咸淳元年四月內卽廣儲倉側隙地令蓋制司倉爲廒四前後共三十一門】聖節從物庫【舊府治西廊】節儀庫【在玉麟堂東廊】樁積庫【凡四所一在府治一在府治之南劉珽建一在府治東陳俊卿建一在府治東南錢良臣建】都錢庫【在府僉廳之北常平庫軍資庫節制庫修造庫節用庫經總制庫公使庫附焉】禮尙庫【在府治西廳馬光祖立家之巽爲記】公使酒庫【在天津橋側馬光祖重建唐爍爲記】醋庫【三所一在舊米市一在安樂廬側一在轝子巷】雜物庫【在軍器庫側】鞍轡庫【在節儀庫側】淮士典庫【在大木頭街】古石頭庫【吳都賦云戎車盈於石頭注云石頭城中置府庫貯畢儲故曰盈於石頭】此以上庫隸建康府制司庫【在府治都錢庫內】都受給庫【在軍器庫側】軍器庫【在經武橋東寶佑五年馬光祖修舊增新申嚴約束】回易庫【在斗門橋西】抵當兩庫【一在禦街錦繡坊之南一在寬徵坊】惠軍典庫【在十三大街】以上庫隸沿江制置司軍酒庫【系安撫司庫在軍資庫側】大軍庫【在總領所東】都錢庫【在大軍庫西廊】激犒庫【在大軍庫東廊】椿備庫【在都錢庫側】抵當兩庫【一在舊米市一在雞行街】公使庫【在總領所西廳西】見錢庫【在飲虹橋下保寧坊西】以上庫隸淮西總領所錢物庫【在轉運司東與花園相對】雜物庫【在大廳西廊】公使庫【在雜物庫側】典庫【在轉運司衙東】以上庫隸江東轉運司凰臺酒庫【在天津橋南】鎭淮酒庫【在禦街建業坊相對】嘉會酒庫【在大木頭街】丰裕酒庫【在南門外西街】龍灣酒庫【在龍灣寺】防江酒庫【在北門外】東酒庫【在上元縣西】北酒庫【在太平橋南】以上庫隸戶部提領酒庫所炮藥庫【在靑溪上馬光祖建】助糴東庫【在禦街金泉坊南】助糴西庫【在太平橋南】榷貨務【在總領衙西】雜買務【在總領衙東南】市易務【在新橋南】平準務【在禦街東】秤斗務【在壽寧寺西】都稅務【在寬徵坊姜河下】夏稅物帛場【在府治設廳側】受給修造場【在頒春亭側】雜賣場【二所一在東南佳麗樓東隸制置司一在東南佳麗樓西隸總領所】都船場【在龍灣】柴場【三所一在城隍廟側一在龍光門外一在朝宗坊西】茭艸場【在東門外轉般倉側】竹木場【在府社壇東】王沙稅務【在靖安鎭】抽分場【在背安鎭】安撫司惠民局【在府治西】總領所惠民局【在正廳東廊】都統司惠民局【在都統衙內橋東亭】行宮雪窨【在城東門外】安撫司雪窨【在城北門外】防江軍雪窨【在雞籠山側】都統司雪窨【在城北門外】左司理院右司理院【見前府治圖考】直司【在府治都僉院門裏】總廂【在府門外西南】兵馬司【在效營內】土牢【在馬軍營內】上元縣獄【在縣治西偏】江寧縣獄【在縣治西偏】齊六疾館【齊文惠太子與竟陵王子良立六疾館以收養窮民】梁孤獨園【梁武帝普通二年於建康置孤獨園以養窮民】養濟院【見府治圖考】實濟院【隸轉運司】安樂廬【二所一在北門髙陽樓側一在禦街西醋庫後】慈幼莊【在臯橋隸江東轉運司】及幼局【咸淳元年馬光祖創凡街市遺棄小兒悉皆收養仍委官提督】至大金陵新志卷十二下元

張鉉撰

古迹志

第宅張昭宅【淮水南對瓦棺寺張侯橋所因宅而名丹陽記大長幹寺西肖張子布宅】是儀宅【在西明門臺城之西最北門也】駱監軍宅【上元縣東二十五里崇禮鄕上山之下父老傳云吳監軍駱統宅也】諸葛恪宅【唐舊縣東二里古玄風觀前橫路南南接靑溪其東卽江令宅也】陸機宅【在秦淮側又金陵故事臨秦淮有二陸讀書堂其迹猶在】王導宅【烏衣巷中南臨驃騎航】謝安宅【在烏衣巷口驃騎航之側乃秦淮南岸謝萬居之北】謝尙宅【舊江寧縣東南一里二百步永和四年捨宅造寺名莊嚴今斗門橋北東岸是其處】謝萬宅【長樂橋東傍丹陽郡城今桐樹灣東】紀膽宅【在烏衣巷】郗鑑宅【在靑溪上】吳隱之宅【在城東南五里】杜姥宅【舊江寧縣東北三里輿地誌云宅在端門外直蘭臺路東晉成帝恭豈後杜氏母裴氏卽杜弘冶之妻名穆考武帝封爲賡徳縣君初穆渡江宅於南掖門外時已壽考故呼爲杜姥】宋檀道濟宅【在靑溪】何尙之宅【南澗寺側今城南落馬澗也】沈慶之宅【在城東南十里慶之本居古淸明門外有宅四所屋宇甚麗一夕徒居婁湖園中】謝幾卿宅【府城東南十八里古白楊巷之石井】建平王劉宏第【難籠山】絕宅地【舊志云江寧縣南三里古太社西有地三畝晉周顗司馬秀蘇峻袁眞皆宅於此悉以禍敗宋王僧綽曰大丈夫當以正道自居何宅之有古尋爲元所害】齊武帝舊宅【在靑溪城東一里臨秦淮是其地】蕭子良宅【鐘山西】蕭坦之宅【在東府城東今府城東二里傍秦淮】劉子﹝土圭﹞宅【城東二十五里靑龍山之前】宋王僧虔宅【在馬糞巷見巷內】梁武帝宅【府城東南七里光宅寺基是】沈約宅【鐘山之下名東田】朱異宅【在府城東北異及諸子自廟溝列宅至靑溪有臺地玩好暇日與賓客遊其地】範云宅【周城東南七里何遜有經範將軍三橋故宅詩】宋到漑宅【第臨淮水】伏曼客宅【府治西南三里】伏挺宅【府城北潮溝上】陳韋載宅【在江乘縣之北山築室屏絕人事不入籬門者幾十載事見陳史】江總宅【靑溪大橋北與孫瑒宅對夾靑溪慶元志在上元縣東百餘步也】孫瑒宅【靑溪大橋東其兩卽江總宅】唐顧況宅【皇甫湜顧況集序云況以文入仕佐著作爲眾所排起屋茅山飄然若將續古之仙以壽終慶元志顧著作山房在菖蒲潭】柳郎中故居【在茅山】宋子嵩宅【齊江宅在國子監巷】南唐韓熙載宅【宅在城南戚家山】孫晟宅【風臺山西岡壠之曲韓熙載見門巷卑陋謂曰揪隘苦此豈稱爲相第邪明年果拜相】徐鉉宅【攝山棲霞寺西今曰陶莊是也】晉許長史宅【在句容雷平山西北南有井後爲觀】宋王荊公宅【半山寺是】蔡寬夫宅【宋貢院基是也南窗紀談云蔡寬大侍郎治第於金陵靑溪之南冗地爲池數尺之下見有瓦礫及米髹七箸數十蔡驚異命工愈掘之又深尺餘有釜鑊瓦錫之器甚多皆破碎交錯僕壓於下竈下葦灰猶存又窮其傍大抵皆人居也然後知其下前代爲平地經六朝喪亂瓦礫糞壞積而至此髙岸爲谷深谷爲陵豈不信哉】孝琮宅【在江寧鎖橋西今植槐尙存】湖陰先生居【楊徳逄號湖陰先生丹陽陳輔每淸明金陵上冢至將山過其居淸談終日歲爲常後頻歲訪不遇題一絕於門云北山松粉未飄花白下風輕麥腳斜身似舊時王謝燕一年一度到君家揚歸見吟賞久之稱之於荊公公笑曰此正戲君爲尋常百姓爾揚亦大笑】狀元張孝祥宅

陵墓古越王冢【在句客縣王名翳周安王時薨葬句容大橫山下今不知其處】吳大帝陵【蔣山陽去城一十五里】步夫人陵【吳志赤烏元年追拜夫人步氏爲皇后後合葬蔣陵今蔣廟西南有孫陵岡上有步夫人坡墩側有夫人冢其地也】宣明太子墳【吳志太子登初葬句容後三年移葬鐘山西蔣陵】廢帝陵【晉戴顯迎葬丹陽之賴鄕】晉元帝陵晉明帝陵晉成帝陵晉哀帝陵【實錄元帝永昌元年葬建平陵明帝太寧三年葬武平陵成帝咸康八年葬興平陵哀帝興寧三年葬安平陵四陵並在雞籠山陽皆不起墳】晉康帝陵晉簡文帝陵晉孝武帝陵晉安帝陵晉恭帝陵【實錄康帝建元三年葬崇平陵簡文帝咸安二年葬髙平陵孝武帝太元二十一年葬隆平陵安帝義熙十四年崩明年葬休平陵恭帝元熙二年葬衝平陵五陵並在鐘山】晉穆帝陵【幕府山前近西裏俗相傳穆天子墳卽其地也】宋武帝陵【實錄宋髙祖永初三年葬蔣山初寧陵周三十五步髙丈四尺宋政和間有人於蔣廟側得一石柱題云初寧陵西北隅】少帝陵【在南郊壇】文帝陵【元嘉三十年葬長寧陵上元縣東北二十五里周三十五步髙丈八尺與武帝陵相近】袁後陵【卽文帝後合葬長寧陵】季武帝陵【在丹陽秣陵縣巖山名景寧陵今上元縣南四十里巖山陽】前後廢帝陵【皆在丹陽秣陵縣南郊壇西宋太宗踐祚遷前廢帝何皇后合葬龍山北】明帝陵【幙府山陽西與王導墳相近山前有墳壠晉穆帝陵在山南或以西爲明帝墓】孝武路太后葬修寧陵【在孝武陵東南】殷淑妃墓【在龍山】明宣沈太后陵【在幕府山寶林寺西南有墳壠相傳爲國婆墳疑卽沈後】齊文惠太子陵【葬夾石】豫章王嶷墓【在金牛山】明敬劉皇后陵【導化鎭之北去城三十里】竟陵王子良墓【金牛山南】梁蕭墓堈【上元縣東三十五里或云蕭梁帝陵未詳】昭明太子陵【城東北四十五里賈山前卽夾石與齊文惠太子同處排陵並葬名安寧陵】文宣院太后陵【在江寧縣通望山】孝元帝陵【陳天嘉元年詔梁孝元遭罹多難靈櫬播越朕昔經北面有異常論遣使迎接已次近路江寧旣是舊塋宜卽安卜車旗禮章悉用梁典依魏葬漢獻帝故事】陳髙祖陵【上元縣東崇禮鄕地名陵裏有曰太子陵有麒麟二里俗相傳卽陳髙祖墓也去城二十五里名萬安陵】文帝陵【上元縣東北陵山之南今鴈門山北名永寧陵】張麗華墓【在賞心亭天井中間有光气如匹練掬之如水銀流散蓋地中有所藏爾】左伯桃墓羊角哀墓【並在溧水州南四十五里儀鳳鄕孔鎭南大驛路西】西漢甄邯墓【在後湖側南史宋張永嘗間玄武湖遇古冢冢上得一銅斗有柄文帝以訪朝士著作郎何承天曰此亡新歲斗王莽時三公亡皆賜之一在冢外一在冢內時三臺居江左者惟甄邯爲大司徒必邯之墓又啟冢內更得一斗復有一石銘云大司徒甄邯墓按斗爲天之喉舌斟酌元气運平四時故貴器取象焉今世發古冢間有此斗豈莽之前已有是制歟】後漢史君崇墓【溧陽州北三十里有碑】溧陽侯陶謙墓【在溧陽州】吳張悌墓【見本傳】甘寧墓【在直瀆山下】丞相萬彧墓【在溧陽州南五十里惠徳鄕銀方山下】葛玄墓【吳太極左僊翁葛玄墓在句容縣西南一里郡國志句曲有葛玄冢】諸葛恪墓【舊府誌及句客縣誌皆言在句客石子岡今考恪墓實在城西南】荊將軍墓【在溧水州南四十五里因羊左墓互見】晉山簡墓【在樂遊苑內】溫嶠墓【初葬豫章朝廷進思之乃爲造大墓還葬元明陵北幕府山陽】郭璞墓【玄武湖中省大墩裏俗相傳曰郭璞墓】卞壼墓【在冶城】王導墓【見前宋明帝陵】謝安墓【城南九里梅嶺岡】王蒙墓【髙亭湖側】王祥墓【城西南八十里化成寺北有斷碑戚氏注云近姑熟】衛玠墓【新亭東去城二十里】許穆墓【句客縣西一里晉護軍長史】顏含墓【古光祿大夫西平靖侯顏府君葬靖安道傍】竺瑤墓【張陣湖墓前有二碑晉寧朔將軍】史萬壽墓【溧陽州東北三十五里爲晉安南將軍南蔡州剌史】史爽墓【溧陽州東北十五里】馬訓墓【溧陽州東北三十里晉南海大守】呂遊墓【溧陽州東北五十里有碑晉安西將軍南蔡州剌史】史光墓【溧陽州東南四十里】史憲墓【溧陽州東北五十里】史雅墓【溧陽州東六城】史輝墓【溧陽州東六十里】呂員墓【溧陽州東北五十里】周琛墓【溧陽州西南三十里遂安太守】紀瞻墓【句客縣東南二十五里】宋謝濤升妻王氏墓【在上元縣土山大明七年夫人瑯琊王氏合附於土山裏謝濤之墓有碑濤散騎常侍夫人之祖曰獻之文曰靜之】劉穆之墓【元嘉二十五年車駕幸江寧經穆之墓詔致祭】吉翰墓【見山川志】冥漠君墓【彭城王義康修東府城得古冢攺葬東岡使法曹參軍謝惠連爲文祭之不知其名字遠近故假爲之號】徐溧女墓【宋初女道士葬茅山下】宗愨墓【本傳在秣陵縣都鄕石泉裏宋散騎常侍左衛將軍太子中庶子荊州大中正】宗愨毋鄭夫人墓【在秣陵縣部鄕】謝靈運墓【上元縣本業寺相近南唐保大中里人孫﹝上喜下心﹞等嘗建碑】齊明僧紹墓【見棲霞寺】巴東公墓【在棲霞寺側有碑額云齊故侍中尙書令丞相巴東獻公之墓】柳世隆墓【在倪塘世隆晚數術於倪塘創墓與賓客踐履每往常坐一處及卒墓正其坐處】海陵王墓【在金陵謝眺撰墓志未詳其所】王孝恭墓【溧陽州東南二十八里齊散騎常侍】梁庾沙彌母劉氏墓【沙彌晉司空冰六世孫文佩玉仕宋位長沙內史坐沈攸之事誅時沙彌始生及年五歲所生母爲制采衣輒流涕曰家門褐酷用是何爲不肯服及長終身布衣蔬食爲中軍田曹行參軍嫡母劉氏寢疾晨昏侍側衣不解帶或應鍼灸輒以身先試及母亡水漿不入口累日初進大麥薄飲經十旬方爲薄弼終喪不食鹽鮓冬日不衣綿纊夏日不解衰經不出廬戶晝夜號慟鄰人不忍聞所坐薦淚沾爲爛墓在新林忽生旅松百許根枝葉茂郁有異常松劉好啖甘蔗沙彌遂不食焉宗人都官尙書詠表言其狀膺純孝之舉梁武帝召見嘉之補歙令還除輕車邵陵王參軍事隨府會稽復丁所生憂喪還都濟制江中流遇風航將霞沒沙彌枹柩號臾俄而風靜咸以爲孝感所致後卒於長城令】始興忠武王墓【王名憺墓在上元縣淸風鄕黃城村去城三十里有石麒麟四及神道碑】臨川靖惠王墓【王名宏墓在上元北城鄕去城三十里有石柱碑二】安成康王墓【王名秀字彥達墓在淸風鄕甘家巷去城三十八里有石麒麟二石柱一神道碑二】劉顯墓【葬秣陵縣劉眞長舊塋博學多通爲時推重位至尙書左丞國子博士平西府咨議參軍】吳平忠侯墓【梁吳平忠侯蕭景字子照墓在淸風鄕花林村北去城三十五里有石麒麟二石柱一】建安侯墓【建安佞蕭正立謚曰敏墓在上元淳化鎭西去城三十五里有石柱二】南康簡王續墓【在句客縣西北二十五里】範府君墓【溧陽州東北五十里梁招遠將軍臨川王國侍郎】史府君墓【溧陽州東北五十里梁散騎常侍兗州剌史】王僧辯墓【在方山東南】裴邃墓【子之禮美容儀能言玄理梁黃門侍郎壯勇持軍北徐州剌史邃有廟在光宅寺西堂宇弘敞松柏郁茂範云廟在三橋蓬蒿不剪武帝南郊道經二廟顧而嘆曰範爲已死裴爲更生大同初都下旱蝗四籬門外桐柏凋盡惟邃墓犬牙不入當時異之】司馬子產墓【司馬暠梁正員郎丁父子產艱哀毀甚廬於墓側日進薄麥粥一升墓在上元縣新林連接山阜舊多猛獸暠結廬數載豺狼絕迹常有兩鳩棲宿廬所馴狎異常承聖中除太子庶子】陳周弘正墓【句容縣東三十五里】唐顏尙書墓【溧陽州東米蘇鄕後顏村】許司徒墓【句客縣東白土奉聖寺側】史仲謨墓【溧陽州東北三十五里西山之前】史務滋墓【溧陽州東北三十五里】劉府君墓【溧水州北三十五里】王師幹墓【句客縣東三十里嘗爲盧循道三州剌史】葛府君墓【句容縣西七里有碑及石門】雙女墳【雙女墳記有雞林人崔致遠者唐乾符中褚溧水尉嘗憩招賢館前有冢號曰雙女墳詢其事迹莫有知者因爲詩弔之夜感二女至稱謝曰兒本宣城郡開化縣馬場鄕張氏二女少親筆硯長負才情不意父母匹於盛商小濫以此憤恚而終天寶六年同葬於此宴語至曉而別墳在溧水州南一百一十里廢招賢館側】南唐慶王墓【名弘藏有碑元宗第二子幼穎異不喜戎事每與賓客朝士燕遊惟以詩賦爲樂年十九卒追封慶王有吳僧言人壽夭禍福多驗元宗使視之書九十一字以獻】李順公墓【名金全在上元縣金攺鄕七里鋪去城十二里】張懿公墓【名召詠在上元縣企陵鄕石頭城後去城一十里碑題云大唐順天翼運功臣特進贈守太子太傅上柱國淸河郡開國公張懿公神道】髙越墓【棲霞寺舊門外北山之麓去城四十五里】韓熙載墓【在梅賾岡】楊忠襄公墓【名邦乂墓在南門外卽其死所】守元懿太子攢宮【在鐵塔正覺寺法堂西偏小室中】王舒王墓【名安石在半山寺後】王安國安禮安上三墓【並莖建康】翰林給事張唐公墓【上元縣長寧鄕】資政管元善墓【句客縣下蜀鎭柔信鄕之原】狀元葉惇禮墓【名祖洽墓在上元縣宣義鄕鴈門】太師秦檜墓【牛首山去城十八里】大資秦梓墓【溧陽州南屏風山】少保威定王徳墓【上元縣鐘山之原】忠壯李節使墓【名邈墓在溧陽州西北靑龍山之南】四廂王節使墓【名瑋隴西成紀人宮至四廂都指揮節度使葬上元縣鐘山鄕棠梨山】贈節度使盛新墓【亳州人墓在上元縣宣義鄕武岡山宮濠州團練使追贈昭慶軍節度使】待制錢端修墓【溧陽州南上墟村】錢時敏墓【溧陽州南五里】龍學錢元英墓【溧陽州燕山之原】錢周材墓【梁陽州南燕山】於湖張狀元墓【在上元縣淸果寺側】防禦使張保墓【江寧縣鳳臺鄕松林莊之原保守和叔循王俊之母弟也】節使趙彥墓【上元縣金陵鄕初宋山之原】趙總管士吁墓【句容縣政仁鄕慈恩寺側】中書崔惇詩墓【溧陽州南泉山】戶部李朝正墓【溧陽州北下湯之原】侍郎董平墓【溧陽州北前馬裏】侍郎李處全墓【溧陽州西南大石山】參政魏良臣墓【在溧水州西南九十里】宗丞王朝端墓【在溧水州東南陳沛橋五里】兪尙書墓【名康墓在溧水州西琛山一十五里】餘資政墓【未詳其名遷葬溧水州東南二十五里】徐敏子墓【葬蔣山俗稱徐墳】劉虎墓【廬州梁縣人累功至觀察使合肥郡問國侯卒於金陵葬上元鐘山鄕陸家廟東馮去非作志】王鑑墓【太尉宇武軍節度使葬上元崇禮鄕竹山】揚宗閔墓【上元鑑山鄕宗閔字景齊代州崞縣人太傅和義郡王存中之父也屢立戰功建炎元年金人犯永興城陷死之贈太師魏國公謚忠介存中招魂葬】李琮墓【墓江寧縣板橋西龍口山】李回墓【江寧鎭西官山】�耕墓【江寧鎭西王家莊】秦巨秦浚墓【並在江寧縣處眞鄕移忠寺側】戚方墓【髙宗時武將葬城南髙座寺後】尹起華墓【江寧新亭鄕印塘村】府城外有四門掩骼冢義阡【宋紹興元年知府業夢得奉詔度城四隅髙原隙地各爲冗二其土封皆髙一丈西門淸涼寺之南茶山北門張王廟之西北麟蛇山南門官道之西越臺下東門官道之北齊安寺西四門凡八冢於華藏能仁保寧淸涼壽寧五寺度僧守冢間慶中馬光祖再爲郡守增土加築垣墻東阡於半山寺南於宋興寺西於淸�北於永慶選僧掌守其東阡去半山稍遠別創守庵又得淸涼寺西北三十餘畝增廣西阡依山爲垣凡六百丈爲庵一爲門四今廢】府城外南北義阡【宋嘉定八年轉運副使眞徳秀因民間死亡無力買地以葬遂於南北兩門外空閒荒地置兩阡南義阡造庵屋三間於殊勝寺差僧行看守早晚焚修北義阡迫後湖眞武廟道士看管地以一丈爲界葬冗必深五尺地滿之日支錢焚化】覆舟山下義冢【宋端平三年側置使陳韓調兵江北爲戰死者立義冢覆舟山龍光寺側度僧守冢以鐘山鄕戶絕田百五十八畝供忠日及每月衙日修薦忌日用戰死曰】溧水州漏澤園【南門外華勝寺前東門外居養院東紹興中置】東義阡【溧水州永寧鄕來客孫以丰慶鄕園地瘞諸佛寺所寄無主棺函】南義阡西義阡【溧水縣今九江周成之買地於縣南得地於縣西去縣各五里遠近四外環堵植松是爲義阡以華勝寺普慈庵僧主之俾凡無地以葬者皆入焉陳方撰記】唐人詩云楸梧遠近千官冢古今埋沒不聞者不可勝究【句容志縣東望仙鄕習莊村前有三石獸溧陽志相公墓在縣北十五里民犁爲田鹽官墓在縣北二十五里山前寨西皆無姓名又潘行浚墓見太虛觀今江寧有伍婆冢里人傳云伍子胥祖母墓伍之族野人而子孫墳墓在此莫詳其始戚氏云冢在古丹陽西溪上突然一墩上員徑丈髙倍之西山瞰木林木陰翳爲居人歲時遊觀之所史氏世居其下其先世嘗有詩曰伍媼孤墳瞰水限千年遺址尙雀嵬舊栽竹木四時有新剪蒿萊一徑開橫阜送靑髙崒嵂龍溪分水曲紆回子胥無復思丘壠惟有云仍拜歸來又有甘府君墓在橫山南鄕甘泉裏西今呼甘墓岡近有鋤地者得一石上云梁州剌史甘府君墓不知其名鄕之甘氏遂茂之以傳家其東又有甘府塘甘府橋云】

碑碣【此下據舊志輯以備考自歸附後碑刻散見各卷余俟續集】秦始皇東遊頌徳碑胡亥東行詔書碑其摹刻自臺治徙置集慶儒學文曰皇帝臨位作制明法臣下修飭二十有六年初並天下罔不賓服親巡遠黎登玆泰山周覽東極從臣思迹本源事業祇誦功徳治道運行諸產得宜皆有法式大義著明陲於後嗣順承勿革皇帝躬聽旣平天下不解於治夙興夜寐建設長利專隆教誨訓經宣達遠近畢理咸承聖志貴賤分明男女體順愼遵職事昭隔內外靡不淸淨施於昆嗣化及無窮遵奉遺詔永承重戒皇帝曰金石刻盡始皇帝所爲也今襲號而金石刻辭不稱始皇帝其於久遠如後嗣爲之者不稱成功丞相臣斯臣去疾禦史火夫臣徳昧死言臣請具刻詔書金石刻因明白矣臣昧死請制曰可久遠下闕一字成功下闕六字【劉跂泰山篆譜序曰史記載秦始皇及二世皆行幸郡縣立石刻辭今世傳泰山篆字可讀者惟有二世詔五十許字而始皇刻解皆謂已亡宋丞相莒公鎭東平日遣工就泰山撫得墨本別刻新石止有三十八字集古錄亦言江鄰幾親到碑下才得此數十字而已余以大觀二年春登太山宿絕頂徘徊碑下其石埋植土中髙不過四五尺形制似方而非方四面廣狹皆不等因其自然不加磨礱所謂五十許字者在南面稍平處人常所模搨故士大夫多得見之其三面猶殘闕蔽闓人不措意余刮磨垢蝕撫以紙墨漸若可州政和五年秋復宿嶽上親以氈椎從事校他本爲完蓋四面周圍悉有刻字總二十二行行十二字字從西南起以北東南爲次西面六行北面三行東面六行南面七行其末有制曰可三字復轉在南面稜上每行字數同而每面行數各不同如此廣狹不等居然可見其十二行是始皇辭其十行是二世辭以史記証之文意皆具計其闕處字數同於是太山之篆遂成完舊乃爲此譜大凡篆字二百二十有二其可讀者百四十有六今亦作篆字書之其毀缺漫滅不可見者七十有六以史記文定之親﹝車�﹞遠物史作親巡遠方物民石刻史作刻石著作休嗣作世聽作聖陲作垂體作禮昆作後則又史家之誤皆當以碑爲正其曰禦史夫者大夫也莊子曰旦而屢之夫夫衛宏曰古文一字兩名因就注之史記於瑯邪臺刻石備列從臣名氏余家所收瑯邪殘字亦有五夫字然則夫從一大因不復重出與碑徙置詳見後繹山碑續刻】西漢東平趙王廟記【唐林云撰】吳后主紀功三段石碑【實錄吳天丹元年吳郡臨平湖忽開通或云當太平靑蓋入洛主以問奉禁都尉陳訓訓曰臣能望气不能達湖之開塞又於湖邊得石函函中有小石靑白色長四寸廣二寸許刻上作皇帝字於是攺元天靈立石刻於巖山紀吳功徳案吳錄其文東觀令華核作其字大篆未知誰書或傳是皇象恐非在今縣南四十里龍山下其石折爲三段時人呼爲段石岡也黃伯思東觀餘論曰皇象書人間殊少惟建業有吳時天發神讖碑若篆若隸字勢雄偉相傳乃象書也今江寧縣有假石岡蓋舊立碑處據丹陽記晉宋時已折爲三限內一石上有轉運副使胡宗師刻字言此石在府南天舊寺門外半埋於土因帑置轉運司後圖寄思亭時宋元佑六年也石歷八百十有五年矣蓋又不知何年自巖山徙至城南也轉運司在府治此石在紬書閣前後又徙錦繡堂前碑�中歸附後攺臺治此石歇僕於地其一段缺壞蓋嘗爲人鑿以他用而不果也其第二段處有襄陽米芾四字亦爲人磨礪幾畫至治八年臺掾楊益得之臺廨艸間與教授湯彌昌訓導李東戚光言於中丞石公﹝土圭﹞治書郭公思貞募民舁置廟學門內之左戚光續志云復主事無足稱而此碑遺法書省所尙晉宋以來書日加工而古法日遠此碑未嘗見稱於時其年月𨿽在校官碑後書品過之遠矣象書獨步漢末況體本篆籀此誠宜居周鼓秦刻之次魏鍾繇諸碑無論也其石四方面背闊書各八行兩傍細書二行其文書滿三方而虛其一辭𨿽不可讀其可譏者百八十餘前綴曰上天帝言次曰天發神讖曰闕讖廣多曰將軍裨將軍關內侯曰詔遣中書郎曰章咸李揩賀某吳寵建業丞許某等十二人曰永歸大吳上天宣命曰文字炳﹝月良﹞曰在諸石上末後別書曰蘭臺東觀令曰巧工九江曰吳郡曰東海夏侯蓋列與事之臣於正文之後華核爲東觀令是必華核也邵詞𨿽不可讀大抵猶秦金石刻制爾又慶元志云梅堯臣詩丫頭𨿽斷石文字未全訛年算赤烏遠書疑皇象多石在金陵斷石岡上有大帝字去城二十五里今考此文初無火帝字宋自揚備至曾拯等題詠皆謂吳紀功徳意當大帝時其實非也】溧陽長潘元卓校官碑右本云溧陽長潘君諱幹字符卓陳國長平人蓋楚大傅潘崇之末緒也君稟資南【闕一字】之【闕四字】徳之絕操髫髦【闕一字】學典謨祖講詩易剖演奧藝外覽百家眾【闕一字】契聖抱不測之謀秉髙世之介屈私趍公卽仁佐上郡位旣重孔武赳著疾惡義形從風徵暴執訊獲首除曲阿尉畬姦艸猾寇息善歡履孤竹之廉蹈公儀之絜寮廉除玆初厲淸肅賦仁義之風【闕三字】之迹垂化放乎岐周流愛雙乎【闕二字】親賢實智進直退【闕一字】布政優優令儀令色獄無吁嗟之冤野無叩匈之結矜孤頤老表孝貞節重義輕利制戶六百省無正繇不責自畢百姓心歡官不失實於是遠人聆聲景附樂受一廛旣來安之【闕一字】役三年惟泮宮之教反【闕一反】俗之禮構修學宮未懿招徳旣安以寧幹侯用張籩豆用陳發彼有的雅容【闕一字】閒鍾磬縣矣於胥樂焉乃作敍曰翼翼聖慈惠我黎蒸貽我潘君平玆溧陽彬文赳武扶弱抑彊【闕一字】刈鯁雄流惡顯忠咨疑元老師賢作朋修學童冠琢質繡章實天生徳有漠將興尙旦在昔我君存今【闕一字】此龜艾遂尹三梁永世支百民人所彰子子孫孫俾爾熾昌丞沛國銍趙勛字蔓伯左尉河內汲董並字公房右尉豫章南昌程陽字孝遂時將作吏名從掾位侯祖戶曹掾揚淮主紀史吳超議曹掾李就門下史吳訓議曹掾桓檜門下史吳翔戶曹史賀【闕一字】門下史時球光和四年十月己丑朔二十一日己酉造案宋紹興十一年溧水諭仲遠得於固城湖濱置之官舍今在孔廟之大門右【至順癸酉教授濟陰單禧識雲長樂陳長方𨿽嘗碑其所得本末釋文刖未之見碑以靈帝光和四年歲在辛酉造距今凡一千一百五十一年番易洪景伯先生出字爲之釋謂挈爲契﹝艼去丁攺犁﹞爲犁卑爲俾﹝木至木﹞爲野賚爲責鏟去其刀賢去其貝千侯與豻侯通尙旦謂太公周公可謂精審有據其餘不可辧者尙有二十七字今觀首行自三百字以下止斯字凡十有六字比之洪氏作釋文時又皆不可考且如第二行之字之下是禱字禱下闕一字有天字敏之上是克字眾之下是俊字退之下是慝字役之上爲復反之下爲失此之上爲卽皆隱隱可見洪則悉以爲闕又如旣安且寧則以爲寧梅檜則以爲桓檜豈當時誤於墨本而然耶溧陽志謂元卓爲元貞是又以名幹而傅會也事又見摭遺】吳大帝封禪碑太極左僊翁葛公碑【陶隱居又南唐重建在句容縣其碑有二文字湮滅】晉元帝廟碑【宋菜適撰】禮樂羣英三十六像【晉賢臣三十六人詳見元帝廟畫刻題識在廟今亡】太傅謝文靖公白碑【以安功徳難爲稱述故立白碑在安墓所】都督謝公廟碑【蓋謝玄廟碑唐咸通中建今亡】卞將軍石柱【今在墓北】忠臣孝子碑【舊在忠貞亭南唐徐楷爲識蓋掘地得斷碑也葉淸臣攺忠貞亭亦名忠孝有記】卞公忠烈廟碑【宋胡銓撰】忠貞公祠堂碑【宋曾肇建】晉紀穆侯碑【紀瞻見列傳碑在句客縣治李已漫滅止有題額二十四字口晉故僕射散騎常侍驃騎大將軍開府儀同三司紀穆侯之銘碑面宋邑令眞元弼刻字曰自東晉建今元丰癸亥僅千餘年石斷爲二僕於道傍字皆漫滅惟題額存今徙置縣宇東軒屋壁間又邑令張侃刻字曰後百三十四年寶慶丙戌此碑復在後圃榛束中因買石作趺置易並堂左縣誌又載其陰刻瞻子四人名字官爵八十餘言後又有胡克光刻字不詳何人字亦漫減彷佛見棄置荒棘字晉碑僅存世所當寶也】竺使君墓志【舊志石在靖字鎭天王院】史司空碑【漢司空驛騎將軍溧陽侯史公神道碑晉永和八年立唐貞觀十四年十八代孫仲謨題云隋末大亂避地閩越碑再立云】維摩居士像碑【晉顧長康所畫重刻在今戒壇寺】王羲之書蘭亭記【畱守晁謙之以家藏本刻置紬書間三假石後壁間】王羲之樂毅論【右軍書歐陽公所收本】冠軍將軍史爽石柱【刻云晉故冠單將軍中校尉北中郎將五兵尙書從吳歸晉本國大中正零陵郡間國公靑刑剌史史侯墓據縣誌唐又有碑】呂尙書碑【晉故尙書起部郎廬陵太守呂府君之神道碑見呂遊墓】葛府君碑【鄭樵通誌晉西平將軍葛府君碑在建康見前墓類疑卽葛仙公碑陰所言存其一者】盤白眞人李僊公碑興嚴寺塔記宋文帝碑【見通誌而云在潤州今案文帝陵在此云潤州者因唐人語也此必嘗有此碑矣】鄭夫人墓志【宋愨母墓】謝常侍墓志【見謝濤墓或云出於土山淨明寺後蔬圃中後徙在縣治今不聞】宋昭靈沈襄王廟記【陳堯咨作】齊海陵王墓志【案東觀餘論此志在翰林沈括家慶曆中得之金陵後爲人竊去遂亡所在今世殊難得沈云謝眺撰並書墓志但云朓立又載此文亦小誤如溫文者性石本乃著性嗣徳方衰石本乃方騫晚夜何長石本乃曉夜當以石本爲是】齊獻武公碑【舊志齊侍中尙書令巴東獻武公碑普通三年建在上元縣黃城村】梁鄱陽王墓志【梁故侍中司徒鄱陽忠烈王墓志銘見存淸涼寺法堂下】艸堂墓碣【梁故艸堂法師之墓八字篆體在蔣山寺寶公塔前之左】梁開善寺法師碑【通誌普通三年蕭挹書】梁忠武王碑【梁侍中司徒驃騎將軍始興忠武王碑徐勉造貝義淵書在上元縣黃城村】梁康王碑【梁散騎常侍司空安成康王碑劉孝綽文貝義淵書在上元縣淸風鄕甘家巷內】梁昭王墓志銘【梁永陽昭王墓志銘徐勉造在上元縣淸風鄕得之居民非側】梁敬妃墓志【梁永陽敬太妃墓志銘徐勉造在上元縣淸風鄕得之路傍】靖惠王碑【梁臨川靖惠王神道碑在上元縣化城鄕】吳平侯碑【梁侍中吳平忠侯蕭公神道碑在上元縣花林村】建安侯碑【梁建安敏侯神道碑在淳化鎭西】梁都承旨題名【在上元縣花林村】梁蕭帝寺記【在鹿苑寺】許長史舊館壇碑【東觀餘論曰陶隱居書故自入流其在華陽得楊許之眞迹最多而學之故蕭遠澹雅若其爲人今金陵有許長史舊館壇碑最先一行隱居書也】茅君九錫碑【張繹文孫文韜書碑陰列隱居弟子名在黑虎洞前】朱陽館碑【梁元帝文】長沙館碑曲林館碑【並隱居文】隱居墓諮【一自撰一昭明太子文】貞白先生碑燕洞宮碑【並邵陵王文貞白碑陰唐司馬子徹文並書】義和寺額【舊志昭明太子書句容志碑劉類云字入木八分秦申公取入祕書省矣】史府君碑刻【梁故假節散騎常侍兗州剌史建昌縣開國使史府君之神道碑文石柱刻字見墓】梁宣帝明帝二陵碑太元眞人司命茅君碑華陽宮記梁石闕銘【乾道志梁天監七年詔作神龍仁虎闕於端門大司馬門外案宮苑記大司馬門外有神武二關端門外有蒼龍二闕又金陵故事四石闕並在臺城門前其趺髙七尺身巨髙五丈廣三丈六尺厚七丈五尺及成朝士銘之時陸倕文甚佳士流推伏侯景之亂焚燒宗廟城郭府寺百無一存後髙麗百濟等國入貢見凋幾哭闕下倕銘見前石闕】陳景陽宮井欄題刻【宋時在法寶寺前及行宮建移入學士院宮廢委在荒野至元三十年治書李公處巽命教授朱天與徒郡內官舍故苑諸石刻聚路學止善堂中石欄在馬今但存石一片爾乃至大三年有官下學見此石欄曰亡國之物也命碎而沈之齋生王佑收得片石久之與劉弼弼復歸之於學其石質靑而理赤鐘山石多如此俗以臙脂井呼之故觀者多摩拭迹瑩然而窪非一日矣世傳後主與張孔二妃淚染石爲臙脂色者妄矣前志有景陽石井欄銘是隋開皇中分書或云煬帝所作又有銘是唐開元中江寧丞王震分書又一銘是唐大和中篆書歐陽公集古錄等書稱之詳見前志戚氏云所見摹本環井口十七八字已甚漫滅惟辱井在及太和四年六凡八字可辧蓋卽太和篆銘所謂辱井在玆可不戒哉者別有宋蘇易簡石欄記亦不存矣今片石上有宋人從衡題字尢著者唐介梅摯皆前賢也其遺迹固可存況好事者聞而未見多來觀之將以興懷古而重監戒毀而棄之過矣】趙知府題棲霞寺山天巖詩王給事棲霞寺詩攝山棲霞寺詩碑【金陵攝山棲霞寺碑文並銘侍中尙書令宣慮將軍參掌選事菩薩戒弟子濟陽江總特撰翊前會稽王行參軍京兆韋霈書唐韋應物詩若列棲霞寺先看江總碑康定元年僧契先重立云舊碑唐會昌中毀廢後嘗重立今復斷缺訛隱故重刻其文今據石本舊志並以爲會稽王霈書者誤】隋平陳碑【見古迹韓擒虎壘通誌亦載】隋朝律大師碑白水橋碑【慶元志城東北十五里白水橋東路南田中有碑平折僕地字皆磨滅惟題可辧云康王神道之碑余不可考歷陽張祈字晉彥過其下有詩云出郭悠悠信馬蹄荒煙衰艸不勝悲江南舊事無人記時有龜趺載斷碑詩刻在半山寺】唐顏氏大宗碑【舊志晉右光祿大夫西平靖侯顏府君碑晉侍中右光祿大夫本州島大中正西早靖侯顏公大宗碑兩碑舊在上元金陵鄕乾道中已移入府學其碑座尙存故地猶名顏碑衝卽笪家園去城十里魯公書余見墓類並毀】唐明徵君碑【髙宗禦制行左金吾衛長史侍相王書髙正臣書守太子洗馬王知敬篆額在上元淒霞寺碑髙一丈米芾詩手摩一丈玉讀盡上元記】唐重建開善寺記【在蔣山寺】神雪宮銅鐘文華陽頌碑【舊志陶隱居文天寶九年立】紫陽觀王先生碑崇禧觀碑【左拾遺孫處玄文】靈寶院碑【王棲霞文在茅山】華陽洞唐玄宗授上淸籙碑禁山碑【舊志在王曩觀太和七年立又有復禁山碑徐鉉文】句容縣令岑公徳政碑【景龍二年行雍州錄事參軍張景毓字燭微撰業行寺主釋翹微書事見治行岑仲休傳】方山洞玄觀敕還鐘碑【又有洞玄觀請鐘記云】玉淸觀四等碑【玉淸觀四等碑開元十五年陶巨莊書石已損斷置王淸觀基上見戚氏志】下泊宮記【黃洞元撰盧士元書】貞白先生碑【邵陵王蕭綸撰】祠宇宮白鶴廟記【舊志祠宇官白鶴廟記柳識文劉明素書】玄靜先生廣陵李君碑【見下注】茅山紫陽觀玄靜先生碑【其一唐玄靜先生碑李陽米篆額柳識文與福興寺碑皆名二絕碑其一有唐茅山玄靜先生廣陡李君碑顏眞卿撰書在玉曩觀】玄靜先生敕書碑三洞景昭大法師韋君碑【陸長溧文寶泉書篆】崇玄聖祖廟碑【寶歷崇玄聖祖廟碑李徳裕建賈餗文通誌徐挺古分書又云徐吉班書並篆額】孔子尹眞人贊皇公三碑【寶歷二年立】孝子張君紀孝行銘【句客張常消也其銘許昌主簿髙某文又有吳郡孝子張常洧廬墓記縣令李哲文李子旌表碑贊主薄承回文皆載常洧孝行詳見本縣誌】茅山孫尊師詩碑【李徳格文】題陶居銘葛僊公碑靑玄觀九天使者功徳殿記【保大十五年賈穆述王燮書】宣州溧陽縣永僊觀玄宗先生碑盧大王廟記��司空廟殿記【會昌六年史氏撰】祭酒史公仲謨碑【賈曾文徐浩書李陽冰篆額余見仲謨墓溧陽志縣沿南百許步士人家嘗斸地得片石乃徐季海詩刻云祖徳道場下往三十秋白頭方問去朗月特相畱大唐徐浩書縣有史祭酒碑徐季海書漫滅不可讀】瀨水貞義女碑【溧陽瀨水貞義女碑銘並序李白文陽冰書宋淳化五年再刻】潘城寺碑【在溧水淨行院】禮部侍郎劉府君神道碑【裴度撰在本廟中後移置欽賢亭朱翌有讀碑詩】白府君銘【從侄居易撰】貞素先生碑【唐玄博大師貞素先生王君碑徐鉉文弟鍇書在玉晨觀】紫陽觀碑【徐鉉文楊元鼎書並篆額在玉晨觀】許長史丹井銘【徐鉉文井篆額在玉晨觀】五云觀碑【晏殊撰】百福寺銅鐘碑佛窟寺碑【孫忌撰】多心經碑蔣莊武帝廟碑【徐鉉文朱銑碑】張長史千字文碑溧水顏魯公敍【見溧水劉府君廟】永僊觀宗先生碑【元在縣西北四十里餘見太虛觀碑言宗法嗣字宣遠溧陽人魁岸峻拔神仙中人也嘗於觀內造玉淸靈臺等云】李白鳳凰臺詩碑句容修夫子廟碑李太白贊寶公畫像【李伯時畫梁武命張僧繇爲寶公寫眞米芾書贊云】顏魯公詞記米賢亭詩融師塔記重興隱靜院記福興寺碑【按碑額稱潤州上元縣略云福興寺梁大同二年之俶建也本於塘浦之東遷於銀湖之北中更一徙傳記缺遺有禪師字道融本姓樓東陽義烏人也以上元二年建寺遂移舊額肇建新居於天竺天竺在故寺東南七里名符佛國之山白蕩之山岌其左蒼江之水浟其右斗牛之星炯其上盤龍之鎭挾其傍望大南上以啟行慈姥東向而奔走碑字多殘剝是張從中書從中碑此凡三此碑尢覺超逸今茅山碑盛傳而此碑知者尙鮮若王師幹�舊志惟載句容墓而不言有碑蓋知者尢鮮也】祈澤寺記孟東野詩【觀薔薇花忽驚紅琉璃千艷萬艷開佛火不燒物淨香空徘徊花下印文字林間詠觴杯羣官餞宰官此地車馬來刻在溧陽勝因寺】本業寺記楊吳興化院鑄銅鐘文【在香林寺】碇石鑄文【吳順義元年鑄在靖安鎭】南唐五龍堂玄元像記【徐鍇又舊在石頭城云】李順公碑【髙越書在兩門外石子岡下名金全】張懿公碑【名居詠墓在石頭城後】李后主祭悟空禪師文【在淸涼寺】開善寺井記【在蔣山寺】南唐追封慶王碑【在城南婁刻橋韓熙載作徐鉉篆額文則漫滅矣】井記【左街奉先禪院方文井記唐己巳冬記在保寧寺】符篆刻識【在永壽宮】沈傳師井徐鉉題名【在攔山千佛嶺】林下集序【通誌鐘山總悟上人林下集序貞元二十年石洪文並書】徳慶堂題榜【南唐後主書宋僧曇月刻石在淸涼寺】髙府君墓表【越墓】晉謝臨川碑【見靈運墓】義井欄刻字【在石頭城後七里鋪】寶華宮碑【井陰南唐奉敕立行書入品但人名漫滅在方山崇眞觀】金剛會序【咸通五年南陽樊文蘊書在牛首山佛窟寺】王師幹碑【道志在江寧府今案句各有墓但訪未得余見前福興寺碑】騎省石【徐鉉題字】受籙碑【其一玄宗禦制在崇禧觀其一張景願文】桐柏王法師碑【朝散大夫行江寧令河內於敬之撰瑯邪王玄宗書李義廉奉敕使還篆六字額】少室王君碑【李敕文】王眞人立觀碑【江旻文】李徳裕詩【贈茅山孫尊師詩裴質方書在玉晨觀】玉霄庵碑【見樓眞觀】蕆眞碑【彭淸文】郡威儀碑【徐鍇文】崇儒碑【在溧水夫子廟開元十一年建今亡】楚早王廟碑【廣明元年建今亡】王法主碑【判緯文又有徐先生碑三傳籙記馮寬文徐法師碑張惟素文凝和陳先生碑石並殘缺通誌太平觀主王遠知碑徐碩隸書】仙壇銘【宣州溧水縣尋仙觀仙壇山道士宋文幹以大唐垂拱五年因山石自然形似立仙壇三所長壽元年縣令王通字玄覽在任淸勤戶口增益因開三鄕遂以仙壇名鄕奉仙號裏後六年大周聖歷二年縣令岑仲字休以徳義當官仁威養俗因琢石爲象刊石爲銘云蘄州黃梅縣令張玄素書岑仲休蓋以字行也】晉史建安碑【晉故建安太守山陰縣侯史公神道碑景龍四年從孫宣義郎嶷撰】城隍記【溧陽縣城隍記因築治城隍頌邑令之賢舊志以爲廟記誤】禱雨記【史祖廟禱雨靈應記升元三年尉遲勝奉命制吳仁贍書郭延沼立】雲泉院無礙田記【唐開成二年左衛騎曹參軍劉內章文宋大中祥符八年重刻】宋太宗戒石銘【其文曰爾俸爾祿民膏民脂下民易扈上天難欺全篙本蜀王孟昶所作太宗取此四句令天下郡縣皆刻石寘正廳之前覆以小亭坐正廳則對之其字乃黃庭堅書】眞宗書觀龍歌【茅山天聖觀】仁宗飛白書【嘉佑中書堯舜等大字賜守臣錢公輔傅堯兪二臣各刻之石經兵火埋沒乾道八年畱守洪遵得之華藏寺前土中輿寘經武堂】徽宗大觀聖作之碑【又賜辟雍手詔郡縣皆刻於學】髙宗書孝經【賜秦檜眞艸相�守臣晁謙之刻石郡學檜及謙之跋於下今存經火不全又有攺建康府詔舊刻在府治金華石上十二字見後又籍田詔郡縣皆刻之】髙宗書王安石詩【刻在保寧寺】髙宗書蘭亭修禊序【劉岑刻】髙宗書幹卦【並羣臣書諸外系辭秦梓刻並在溧陽】孝宗書武經龜鑑序【賜都統制郭振刻亡】理宗大字【明道書院額大忠勤樓錦紡堂賜吳測忠實不欺之堂裕膺桂山賜馬光祖各刻之石】韓愈進學解臨王羲之二帖【孝宗柳書錢周材刻在溧陽】宋齊丘鳳凰臺詩【石刻在臺上】太守題名碑金陵建康圖【洪遵跋揚備覽古詩曰暇日料簡故府得金陵圖六朝數百載間粲然在目又以今日宮闕都邑江山爲建康圖並刻石以獻上稱善有旨令參訂古今微識其下客有以前詩示遵亟鋟之木異日六飛移蹕學士大夫入承顧閣是將有取圖舊在玉麟堂令好事家有大本】建康府重建貢院記【宋乾道四年陳天麟作】江東運使司試院記【宋嘉定九年李道傳作】建康府新作貢院記【紹熙二年楊萬里咸淳二年馮夢得皆當撰記】江寧府移建康府學記【張元用作】重修府記【黃黼章汝楫作】府學上捨登科題題名記府學贐送貢士規約碑【嘉熙元年姑熟陶熾旴孔聖義海立規約教授郡人吳歲記】建康府新建義莊記【淳佑十一年制置吳淵刱置教授宋自彊記】江寧府學田產記續置田產房廊碑府學義莊田畝數碑江寧縣學記【景定間知縣王鉉建學楊巽作記】上元縣學記【淳佑戊午通判梁�作記辛酉歲建學周應合作】溧水縣學記【宋紹興八年鄭附剛中作重修學記景定元年周應合作教思亭記咸淳二年趙昴發作修學記】溧水縣小學記【宋咸淳二年知縣周成之復小學王遂爲記】句容縣重修學記【唐開元十一年建學有碑宋皇佑二年知縣方峻修廟有記元丰二年葉表重建有記】溧陽縣重修學記三【唐縣令柳均興學有碑宋皇佑四年查宗閔移學城東南隅沈士龍撰記汪藻撰挹秀堂記建炎末重建陳聞遠撰記】明道先生祠記三【朱熹遊九言眞徳秀作記馬光祖攺】程純公畫像記劉給事祠堂記【李處全作】範忠宣祠堂記【表夔作】黃尙書生祠記【李慥作】忠襄楊公祠堂記【魏了翁作】畱守大資政錢公生祠記【鄭若容作】眞西山祠堂記【王遂作】吳狀元生祠記【孫沂作】陳大使生祠記【王夢義作】南軒先生祠堂記【杜﹝上曰下水﹞作】吳大資祠堂記【曹庭褒作】吳相公生祠記【程公許作】野亭先生祠堂記【倪垕作】野亭先生祠瞻祠規式碑馬觀文生祠記【趙與種孫益大作】父老建馬觀文祠記【劉夢周作】靑溪先賢堂記【周應合作】溧陽縣學四先生祠記【知縣王棠建】聖母惠澤龍王二祠記【在戒壇寺】忠節王公廟記【劉岑作】府治三聖廟記【宋嘉定十年郡人吳葴記】秣陵東嶽廟記【宋嘉定四年知縣徐龜年作】在城武烈帝廟記【南唐徐鉉有武烈帝廟碑】江瀆廟記【黃度作】鐵塔寺二判官廟記越臺三聖廟記惠澤王廟記【宋政和元年知府薛昂禱雨建廟刻石】顯忠廟記【洪邁作】廣惠廟事迹記【沈嬴作】��眞聖廟記【馮去非作】�烈王行狀碑武氏石室碑【案趙明誠金石錄武氏石室畫像五卷武氏有數墓在今濟州任城墓前有石室四壁刻古聖賢像小字八分書題姓名往往贊於其上文詞古雅字畫遒勁可喜故盡錄之以資博覽今觀其文詞如老萊子曰事親至孝衣服班連嬰兒之態令親有驩丁蘭曰二親終後立木爲父鄰人假物報乃借與其銓大抵多殘缺也洪適隸釋武梁祠堂盡像自伏羲至於夏粲齊公至於秦王管仲至於孝善老萊子母秋胡妻長婦兒後母子義漿�公之類合七十六人其名氏唐滅與初無題識者又二十六人得之括蒼梁季珩始予聞建康寓客慕此碑嘗托連帥方務得訪之舊志畱守方滋摹刻於紬書閣今亡亦不見有摹本矣】王顯廟記【溧水州城隍白季康廟也李朝正請廟額淳熙元年重修王端朝作廟碑】褒忠廟記【葉夢得作】茅山玉晨觀陶隱居遺像【蓋唐顏魯公刻並有陶隱居帖】棲霞寺佛殿記【唐髙宗嘗建寺碑並書寺額寺有金銀銅像背記宣宗大中五年重建不知所指何記也】攝山白雲庵記【宋侍讀張瑰嘗讀書王安禮爲記】能仁寺記【遊九言作】天慶觀碑【章公權作】古祥寺記【寺舊在城隍廟東後以寺基爲太廟徙置城南二里記乃徙寺時作也】永寧院記【劉岑作】戒壇寺記【韓元吉作】殊勝寺記【楊天麟作】明慶寺記【梁太子舍人陳昭作寺碑】保寧寺碑定林寺記【朱舜庸作】聖湯延祥院記蔣山妝繪大佛殿記【劉岑作】寶公行狀碑天禧寺重修寶塔碑【李之儀撰法堂記】三藏道公塔記北山移文碑髙座寺銅鐘碑【劉岑作寺記】三茅眞君像記道光泉記【王安國作】八功徳水記【梅摯作】雙女墳記【崔致遠作】【唐顏眞卿宋胡宗愈蔣之奇周邦彥皆有詩案烈士傳云左伯桃羊角哀燕人也二人爲友聞楚王待士同入楚至梁山值雨雪糧少伯桃並糧與哀令往事楚自餓死空樹中哀至楚爲上大夫乃告楚王備禮葬於今墓所一夕哀夢伯桃告之曰幸感予葬我柰何鄰荊將軍墓每與吾戰爲之困迫今年九月十五日將大戰決勝負幸假我兵馬叫號冢上以相助哀覺而悲之如期而往嘆曰今在冢上安知我友之勝負乃開棺自刎死就葬伯桃墓中劉孝標廣絕交云續羊左之徽烈謂此墓廟見前各類】蕭閒堂碑【周邦彥作】二李亭碑【朱願作】插竹亭記兪氏十牓傳家記【兪木撰】通濟橋記【劉放李南壽作】中山館驛記【唐﹝上下言﹞作】溧水州五堰河碑【乾道元年二月左朝散郎通判建康軍府事張維答子竊謂堯之時洪水泛濫而三江不入於海其勢必乘其虛處而橫流今之五堰河正其虛處也以去年之水髙四尺而漫過分水堰則堯之水橫流而過此地當不止四尺竊意震澤所以不底定者蓋自於此耳以是觀之古來之開鑿此河而設爲五堰者其慮遠矣夫堯之洪水後世決不復有也如去年之水間亦有之江之與浙均有雨水則固城湖𨿽漲亦不能奔溢矣蓋蘇常水盛而外水自不能入如去年之水是也惟是蘇常無雨水而上江雨獨多當此之時大江泛濫壅遏潮流則其勢必奔五堰河而蘇常始受其害矣維竊籌度若開此河委非經久利便乞從朝廷詳酌施行】溧水州廣嚴寺記【俎大武作略云寶慶三年予以丞視勞徧歷鄕裏初意縣屬金陵都會事迹最繁宮剎神廟金壁間必有碑碣可以考古披訪多闕惟一道觀中有武后時小碑及一二南唐時碑則亦已再刊而非初迹蓋三國六朝以來多虞之故也武后時碑謂仙壇銘也】王介甫平甫此君亭竹詩【見前亭類】荊公書陶隱居墓志【黃太史跋曰熙寧中金陵丹揚之間有盜發墓得隱起磚於冢中識者貿得之讀其書蓋山中宰相陶隱居墓也其文𨿽磨滅猶可彷佛誦之因書藏天慶觀齋堂壁間黃冠遂以入石予常欲摹刻於﹝上束下火﹞道有李祥者欣然礱石來請斯文旣髙而王荊公書法似晉宋間艸書此因多聞廣見之所欲得也慶元志今刻石江東漕廨】半山絕句【今半山寺有荊公蒔果疏泉白下亭東我名公字補落迦山四絕句】張文潛書李太白鳳凰臺詩【馬光祖書跋倪垕刻石臺上】蘇子瞻書漁家傲詞【送王勝之在白鷺亭】金陵雜詠【黃履詩溧水尉周污書刻江寧府治近年廢言地上掘出其詩舊志不載】周美成會客題名【溧水丞髙舉刻於聽事】山谷四民帖【四民皆當世業士大夫家子弟酷知忠信壽孝友斯可矣然不可令讀書種子斷絕有才气者出便當名世矣慶元中溧水丞戴援刻於丞廳】南維翁詩【劉宰作不輕受詞不苟追人則田瑞安不輕買物不吝酬直則市井喜期會信則豪彊不敢觀賞罰明則姦盜無所容有謁入久不見之客則開嫚侮之端有追至久不決之試則生曖昧之謗毋以暫馬而不爲久計毋謂去矣而不計後來庶幾善最之成亦增吾邑之重端平丙午張矩權縣刻置於溧水縣治東廳】�母廟記【胡無競賈彬作】劉府君廟記【杜了源撰】山谷城南帖【書韓又公符諸書城南詩而題於後】鍾離翁詩【宋溧陽斗子生盜米估籍得艸書題云庚申歲書其名權花押如一劍狀】三米蘭亭帖【元章初刻淮山樓並友知尹仁父子題於後畱守吳琚刻】廣惠侯廟碑【王端朝作廟碑白櫟天文集有侯墓志銘云公諱季康太原人嘗爲溧水令子敏中爲相】鎭淮飲虹二橋記【梁椅作】白下橋記【劉叔向作】嘉泰重修二橋記【劉叔向作】乾道重修二橋記【丘崇作】明道先生格言碑趙忠肅公秋風詩碑【馬觀文書】杜尙書學齊記【杜景作在舊府治】王潛齋六州歌頭【王埜作】馬裕齋書格言碑六【寬平篤厚敬覺詳緩喜聞過彊爲善願我壽命長廣行一切善願我福徳盛普濟一切人一日之事在寅一年之事在春一生之事在勤一家之事在身無益之言勿聽無益之事勿爲無益之書勿觀無益之友勿親和平福之基忿躁禍之隨謙恭徳之吉驕傲身之賊】髙齋記【胡宿作】子隱堂記【梅摯作】涼館記【元時敏作】籌思堂記【邊惇徳作】四老堂記【韓元言作】思政堂記【章謙作】忠宣堂記【劉宰作】飛詠堂記【楊邁作】戲彩堂記【王埜作】達尊堂記【範光作】忠寶不欺堂記【陸景思作】淸如堂記【梁椅作】東冶亭記【梅摯作】籌思亭詩碑【王安石範統仁王暫作】此君亭歌【毛漸作】賞心亭東坡長短句【丘崇記】昭陽亭餞別畱題【李冰書】昭陽亭詩【張狀元作】二水亭記【史正志作】八功徳水亭記【趙師晉作】新亭記【史正志作】蘭亭記【李洪識】雙玉亭記【劉宰作】翠微亭記【吳淵作】鳳凰臺記【馬裕齊作】賞心停記【蕭山則作】川泳軒記【周必大作】存愛軒記【周師成作】敬齋銘【傅行簡作】使華園記【戴桷作】政足園記【戴桷作】繡春園碑【髙定子識】府學禦書閣記【遊九言作】靑溪閣記【張椿作】總所新建門樓記【馬光祖作】東南佳麗樓記【李衢作】葛僊公煉丹井銘【景通作】濡惠泉記【王元忠作】舍利泉記【李處厚作】忠孝泉記【周虎作】道光泉記義井記【李迪作】廣濟新倉記【趙彥端作】平止倉省札指揮碑平止倉須知碑平糴倉省札碑【丘崇立石】復置平糴倉省札碑【舒滋立石】平糴倉記【吳淵作】泛恩指揮碑【趙善湘立】親兵營記【遊九言作】沿江新建遊擊軍記【胡居仁作】宋興寺奉省札養濟兩院碑【黃度作】眞運使申遺棄小兒省札碑余運使申置實濟院省札碑奉旨建實濟院記【馮去非作】建康府新安樂廬記【馮元演作】裴將軍帖宗忠簡公帖劉尙書墨帖劉給事墨帖張狀元墨帖安撫司書帖古約蘇東坡近移文臨川王遊碑蔣山西庵墨帖張丞相墨帖蔣山丹霞訪龐居士眞運使版榜移文張狀元請疏張都督祭病親刻程子遺書【馬光祖刻】黃尙書保民親刻柳子厚送薛存義序洛神賦【王獻之書】責沈碑張賜記碑韓元吉餞別畱題崇因寺範石湖碑章尙書題範石湖碑橫渠先生大字碑濂溪先生大字碑王尙書石頭城大字淸涼寺詠竹賦登山銘無爲贊韓南澗茶﹝艼去丁攺縻﹞亭詩馬野亭吳琚遊靑溪浪淘沙詞總得翁題斷碑詩【翁乃狀元張孝祥之父詩見前白水橋碑】魏督相題王文公詞詩三品石【臺城千福院在縣東北六里本梁同泰寺後吳順義中置院前醜石四各髙文余云陳朝三品石宋宣和中取入汴京置延福宮荊公時石尙在此詩云艸沒苔浸棄道周誤恩三品竟何酬國亡今日頑無恥似謂當年不與謀陳克詩云臨春結綺今何在屹立巉巉終不攺可憐江令負君恩白頭仍作北朝臣】到公石【慶元志云梁到漑第臨淮水齋前池有奇礓石長丈六尺武帝戲與睹之漑輸卽迎置華林園宴殿前迎石之日傾都縱觀所謂到公石也】吳宮石【張乖崖集吳宮闕四正題曰醉石曬藥石翫站臺潮天宮詩云何人移置向何年宇落空教見斷頑竹裏松間滋澹佇土昏苕染間斕斒多憐翫月名偏好莫問朝天信不還閒醉閒吟聊自得漸無鄕夢憶歸山按慶元志已不存此矣】金華石【梁金華宮遺石�眞桐廬方叔恭識云遺石在府治致�齋後覆以小亭舊矣今取家藏摹本刻寘上�先春堂圖今存與余端禮勸農石頭城示之以詩同一石案圖石之髙僅九寸引手可舉傳至宋亦幸矣】玉麟堂石刻【景定志金吳宮石上刻十二字曰虎踞龍蟠得金陵之王气構書慶元志言此石元在府治東一齋竹石間與金華宮石錯立比年相傳爲髙宗禦書寘玉麟堂東嘗疑髙宗自南京登位至建康卽入行宮未嘗幸府治何緣書郡齋乎若使書於他處決無此名若當時守臣模刻宜置聽事豈委之林莽唐神龍初潤州畢刺史其名實同髙宗廟諱嘗勒銘鐘山此恐亦畢書也當髙宗始至建康駐蹕神霄宮卽今保寧寺將以江寧府治爲行宮故守臣萬華藏寺爲治所��成乃攺建康府治當府治未建安知遊幸之必到其地邪且前後宸翰字體與黃庭堅相似慶元所疑皆非也今案其石仍存謂爲金華�石亦無明證姑存其說於此】謝太傅像【淳熙戊申古吳趙希塈題曰此惟揚郡齊本蘄春謝長卿家所藏比於行都見畫像相傳是顧長康筆縑腐色剝幾不可觸而阿堵中瞭馬校此本無毫髮差今維揚舊石不存遂摹刻於半山今存本寺】秦繹山碑下續刻【案教授朱天與識於繹山碑下曰金陵討書禮樂之邦舊多名賢石刻藏諸官廨深扁中鐍人����兵後投注葉莽與瓦礫俱至闕捨介����具行臺冶書侍禦史東平李公處巽����臺賈公爲政易水張公經謀闕於此����一片中有秦泰山碑剝落不可讀當時所存僅二十字絕不類斯筆李公得繹山善本二百二十有三字互證參稽眞贗判然山谷城南帖亦脫滅六十有二字儒學提舉丹揚李公浩捐已俸助工直更臨繹山古篆訪山谷遺帖刻石以完合置郡學尊經閣下止善堂之東西步榮時至元三十年也大徳四年路學火將及閣��亟命舁諸石刻出閣外舁未畢火勢不可近而止旣而一學皆燼閣乃獨存由是舁出者適皆焚在閣下者皆得無恙物之存亡若有數也其存者繹出碑泰山篆譜陳宮石井閘王介甫此君亭詩山谷城南帖米元章詩惟髙宗眞艸孝經止存四章其毀者不能盡錄矣】至大金陵新志卷十三上之上元

張鉉撰

人物志一自古國家之興曷嘗不求賢審官君臣同徳以躋隆平之治乎以堯舜禹湯文武周公之聖也而皆有所承事師友周之興也尢致意於疏附先後奔走禦侮之臣詩曰思皇多士生此王國言周之將興而致多士之生於國也又曰王國克生維周之楨言人才眾多足爲國之楨幹則聖如文王亦賴之以爲安矣陵夷至於幽厲棄賢用佞朝無柱石之臣而野有白駒之剌王綱由是解紐而霸者興焉春秋之世大國莫如齊晉及楚傳稱惟楚有才晉實用之然亦有自晉奔楚而爲之用者賢才之生於世猶奇珍異寶之並產於山林川澤夫豈有中外遠近之間哉漢承秦暴起匹夫而有天下其王之五年蹙項籍烏江遂有江東代設侯王牧守以撫桑其民行事較可徵考及魏吳分裂天下之民熟爛大壞擾於秦項然孫氏三世據有江東踰六十年其始也任賢使能而興也勃焉其終也親小人遠賢士而亡也忽焉觀孫皓與其臣何楨責已之言所謂噬臍之泣蓋無及矣由吳而上本之生民有國之始由吳而下極於五代宋唐之終要其治亂廢興之故同歸一揆而其精神遇合蓋亦粲然可觀今因前志輯錄過漢以來人物總其遊宦封爵於斯可以考見其世家者通具爲譜而復掇其行事之著於耳目闋於治化者列而傳之一曰考悌二曰節義三曰忠勛四曰治行五曰儒林六曰隱逸七曰耆舊八曰仙釋九曰方伎十曰列女於以觀風教而徵世變君子其將取節於斯乎嗚呼天之生斯人也非直使之飽食暖衣逸居恣睢於羣動之間而已子焉必父其父臣焉必君其君妻焉必夫其夫民焉必事其事反是則爲刑戮之民而人極有不建矣司載籍者𨿽欲勿志惡得而勿志惟其事之有詳略辭之有繁簡時有遠近北見異焉夫子所謂吾猶及史之闕文者若夫微顯闡幽由一郡之史以集大成其將有所俟於郡子乎作人物志

世譜【古帝有云陽氏居云陽髙辛時展上公夏禹皆嘗遊此今不及載自周以來著之】

周﹝姬姓﹞

郡姓言偃遊宦範蠡

左伯桃羊角哀

伍子胥封爵吳伯爵【號勾吳太伯後】

越子爵【號於越夏禹後】楚子爵【祝融後熊繹始封在江陵枝江之丹陽滅越後有江東地】春秋時三國皆僣稱王

西漢﹝劉氏﹞

郡姓游宦【秦始皇與羣臣巡遊過此又有周太賓姜叔茂隱茅山令不及載】魏相

何武黃霸

梅福

封爵劉敢丹陽侯劉纏秣陵侯劉欽溧陽侯劉畢溧陽侯

東漢﹝劉氏﹞

郡姓陶謙【子闕】

李南抗徐

張盤遊宦史崇【子贛孫茅曾孫涪玄孫澤澤子鋐鋐子藻】嚴光潘漧李忠鮑永張禹張馴韓演滕撫馮緄觀恂周昕諸葛亮蔡邕董永蔣子文王祥【祥之後弟覽孫俊從孫導】

封爵史崇至澤世爲溧陽侯陶謙溧陽侯

吳﹝孫氏﹞

郡姓史嵩火懿史爽火韶【皆崇裔孫】陶基【子璜抗】朱治【子才孫琬】施績【父然還姓】何洪【子邈弟蔣植】紀亮【子騭】芮祉【兄良子玄】唐固刁玄戴顯

遊宦宗室瑜【伯堅父靜弟皎子胤】賁【叔堅父羌子鄰孫震】松【父翊】登【大帝長子】和【登弟】張昭【子承休侄奮】顧雍【子邵裕孫譚冰弟徽】顧悌【子彥禮謙祕祕子眾】諸葛謹【子恪】周瑜【子循胤侄峻峻子護】魯肅呂蒙呂岱程普黃蓋甘寧【曾孫卓】呂範【子據】虞翻【子汜忠】吳範劉惇葛衝曹不興陸績【子叡從子遜】陸遜【弟瑁子抗孫晏景玄機云】陸凱【遜族子弟胤子禕】周魴【子處】是儀丁固【孫潭】韋昭張悌趙達皇象孟宗盛彥張紘【子玄】嚴峻【子凱爽】薛綜【子瑩珝孫兼】淩操【子統孫烈封】徐盛潘璋丁奉朱桓【子異】朱據【子熊損孫宣】陳表【父武子敖兄子延永】全琮【父澡子緒】鍾離牧【子盛徇】潘浚【子翥祕】胡綜【子衝】徐詳吳景【子奮祺孫安纂】謝承【子崇勗】華融【子諝譚】劉基【父縣弟鑠尙】鄭禮【子冑孫丰】畱贊【子略平】賀邵【祖齊父景子循】孫邵步騭【子協】闞澤韓當蔣欽馬普程秉徵崇謝景範愼羊﹝衙去吾攺首﹞吾粲張闕屈晃【子緒弟幹恭】陳正陳象徐原滕胤王蕃樓玄華核周昭陳化謝淵徐平聶友李衡張儼沈瑩諸葛靚【子恢】石偉蔡珪葛系【子悌】桓彜【兄階】

封爵孫胤丹陽侯潘璋溧陽侯張昭婁侯

韓當石城侯芮玄溧陽侯何蔣溧陽侯

晉﹝司馬氏﹞

郡姓史楚史晃史璜史隱史淵史諒史琬史陵史援史光史雅史輝史疇史憲陶威【父璜弟淑子綏】陶湮【父浚弟猷子馥】陶回【父抗子汪陋隱】紀瞻【父騭子友鑑】薛兼【祖綜父瑩子顒】張闓【祖昭子混】許邁【祖尙父副弟穆】王諒樂道融甘卓【曾祖寧祖述父昌子蕃】葛洪【父悌侄望】陸機【父抗弟云耽】陸喜【父﹝王胃﹞子育】陸曄【父英伯父喜機子嘏孫諶】陸玩【兄曄子納孫道隆】華譚【父諝子化茂】虞潭【父忠子仡侄﹝馬只﹞孫嘯父族人預】丁潭【祖固父彌子】賀循【子隰】顧榮【祖雍子毗】顧眾【榮族弟父祕子昌會】顧和【眾族子曾祖容祖相子淳】周處【父魴子﹝王巳﹞靖札孫勰彜懋莚贊縉】

幹寶【父瑩】諸葛恢【祖誕父靚兄頤子﹝虎儵﹞甝】遊宦【晉都江左迄宋齊梁陳幾三百年中原人士遊宦者後皆土著爲郡人矣】王導【子悅恬洽協劭奮弟穎敞悅子混源�曾孫恢洽子恂﹝王民﹞劭子穆默恢穆子簡智超默子鑑惠薈子廞孫泰華協子謐孫瓘球琇珣子弘虞抑孺曇首﹝王民﹞子朗練從兄含惇】王廙【導從弟子頤之胡之孫茂敬弘】王彬【從兄澄導邃侃子彭之彪之孫越之臨之】王舒【導從弟子屢之九之孫昆之陋之晞之曾孫肇之】王稜【導從弟祖覽父琛伯會正】王弘之【導之孫兄鎭之】王羲之【導從子祖正父曠子玄之凝之徽之操之獻之孫禎之靜之從祖肇夏馥烈芬皆祥之子載基會彥琛皆覽之子丞相導卽裁之子世居烏衣巷衣冠爲江左第一】王琨【導之孫華從父】王渾【弟湛子濟從子澄】宗室承【子無忌孫恬】楚之【兄休之】王浚【子覽濤孫戭】唐彬同浚【子顗嵩謨孫閔恬顧】周馥【從兄浚子密矯】謝鯤【子尙孫康曾孫肅】謝安【尙從弟子瑤孫該謨澹】謝奕【尙從弟子泉靖玄】謝玄【父夾子瑍孫靈運】謝萬【安弟子韶兄子朗孫恩曾孫曜弘微】謝石【萬弟子汪孫明慧】謝邈【石弟鐵之子】謝琰【父安子肇峻混】王丞【父湛子述孫坦之楫之】王坦之【子愷忱愉國寶】陶侃【子瞻曾孫潛】山簡【父濤】衛玠【祖瓘父恆】鄧攸【弟子綏】周訪【子撫光】顏含【子髦謙約】應詹【祖璩子玄誕】劉波【父隗子淡】劉劭【隗從孫族子黃老】範廣【弟稚子汪孫康寧曾孫泰弘之】

華垣【父廙子俊孫抑之】�霦【父統弟惇子敳孫恆夷】劉眈【子抑】何充【弟準侄放惔澄澄子籍融】孔愉【子誾汪安國孫靜】江逌【父濟弟灌子蔚侄顯】徐邈【弟廣子豁浩】王雅【子準之協之少卿肅之後】�伯【子璯】杜夷【兄崧弟援子晏侄潛】孔衍【孔子二十二世孫子啟宗人夷吾】髙悝【子崧孫耆】庾闡【子肅之】李充【父矩子顒役兄式】伏滔【子系之】胡毋輔之畢卓陳訓戴洋郭璞【子驁】溫嶠【父憺兄羨子放之式之】劉惔範堅【兄廣子啟】杜乂【父預】褚翜【裒從兄子希】褚裒【父洽子歆孫爽曾孫秀之炎之諭之】王蒙【曾祖黯子修蘊蘊子恭爽】王遐【子恪臻孫欣之歡之】王嶠【祖默族父承子淡孫度世】卞壼【子眕盱瞻眺孫誕】羊曼【祖佑子賁】阮孚【父咸】郤鑑【子愔曇曇子恢】郤超【父愔弟子僧施】庾亮【父深子彬義龢弟冰懌翼條】庾冰【七子希襲友蘊倩邈桑孫叔宣廓之】庾翼【子爰之方之】孫盛【祖楚父恂子潛放】戴淵【父昌弟邈邈子謐】王隱桓彜【子溫云豁祕衝】桓溫【子玄】桓豁【子二十人皆以石名石虔石秀石民孫誕洪】桓景【族兄宣弟不才子伊孫肅之】鍾雅【子誕】劉超【子納孫亨】蔡謨【子邵系】吳隱之【子曠之延之】顧悅之【子愷之】阮放【孚族人子晞之】阮裕【兄放子普闕孫歆之腆萬齡】袁﹝壞去土攺王﹞【弟猷子喬孫方平曾孫山松猷子勗孫宏宏子朗朗子�】袁準【﹝壞去土攺王﹞族人子衝孫耽曾孫質質子湛豹】朱序【父燾】魯勝郭文�荀邃【祖勗父闕弟闓子汪】荀組【兄藩子奕】荀崧【曾祖或父頵子蕤羨從子序廞】孫綽【父楚兄統子嗣統子騰登】刁協【子彜】韓階武延桓雄許儒【祖勛父延】陳頵毛寶【子穆之孫璩球瑾曾孫修之佑之】光逸桓宣【族兄景】張憑傅敷【父咸弟晞】夏侯承【伯湛父淳】羊曇殷浩【父承】周導何謙戴﹝逛去狂攺彖﹞李式【父重】虞﹝孛�﹞【父溥】謝沈習辟彊【父鑿齒】車胤何無忌檀憑之孟昶殷覬劉鮞範輯【父宣】曹毗羅含郭澄之辛恭靖羅企生【弟運生】孔祇【兄愉】孔羣【役兄愉子沈孫廞曾孫琳之】孔坦【祖衝父侃愉從子弟嚴】嵇翰【從祖紹孫曠】楊方王慧龍【祖愉父緝】張褘阮韶之朱綽毛璩【祖寶】毛安之【父寶子潭泰邃遁】扈謙

封爵戴淵秣陵侯王俊永世侯

宋﹝劉氏﹞

郡姓﹝遊宦附﹞宗室義慶宏懷肅懷愼【弟亮子樂祖】王弘【曾祖導孫思遠曾孫融玄孫衝衝子瑒從孫瞻】王微【伯父弘父孺兄遠弟僧謙從子僧佑】王華王僧達王曇首【兄弘子僧綽孫儉曾孫騫暕玄孫規承訓】王僧虔【兄僧綽子志彬筠孫奏】王惠【曾祖導】王球【父謚從子或從孫蘊】王銓【彧兄子份之孫弟錫僉勱固】王裕之【曾祖廙子瓚之孫秀之延之曾孫綸之峻玄孫昕】王悅之【祖獻之】王淮之【曾祖彪之玄孫猛從弟逡之珪之】王鎭之【裕之從祖弟自王弘以下皆丞相導之族】謝瞻【曾祖裒從父純從叔澹弟晦】謝璟【子微】謝靈運【祖玄子超宗孫幾卿】謝述【兄裕子諱孫眺】謝方明【子惠連】謝超宗謝藺【八世祖安子貞】謝密【曾祖萬子莊孫朏顥瀹曾孫譓覽舉玄孫嘏僑自瞻以下皆安之族】沈演之【髙祖充】沈慶之【子文叔孫昭明昭略】沈攸之【慶之從兄子孫僧昭】沈懷文【祖寂從兄曇慶弟懷遠子淡深衝】沈淵子【弟田子林子虔子子正侄煥亮邵璞伯玉自演之以下並出吳興武康】陸修靜【父琳】朱齡石【父綽弟超石】司馬筠【子壽】司馬燮【子褧】司馬暠【子延義】傅和之【曾祖鹹子淡孫昭映】傅迪【髙祖咸族子隆】賀瑒【曾祖循祖道方伯道養父損子革季侄琛】顧琛【曾祖和】顧協【和六世孫】朱修之【祖序】劉敬宣【父牢之】範泰【父寧子曄族人璩】範云範縝範胥孔靖【祖愉】孔靈符【侄琇之】孔琳之【子邈】殷景仁【從弟淳淳孫臻】蔡廓【曾祖謨子興宗孫順約撙撙孫凝】張裕【曾祖澄子演鏡永辯岱弟邵侄敷孫緒充﹝壞去土攺王﹞侄孫衝】張暢【父禕淑邵子融】羊欣【弟徽】羊玄保【侄崇】殷孝祖【曾祖羨】江夷【子湛從子智深曾孫﹝學�﹞玄孫蒨曇祿蒨子紑】荀伯子【祖羨】徐豁【父邈】劉康祖【父虔之伯父簡之謙之】劉簡之【子道產延孫】劉穆之【侄秀之欽之】徐孝嗣【父羨】毛惠素王玄謨【從弟玄邈子寬】蒯恩向靖孟懷玉【弟龍符孫系祖】孟倫之蕭思話【子惠墓惠開孫視素洽介曾孫允引從孫琛琛孫密】到彥之【子元度仲度曾孫沆漑洽漑子鏡鏡子蓋】垣護之【弟詢之從子崇祖榮祖從孫曇深】張興世鄭鮮之裴松之【子駰孫昭明曾孫子野】何承天【孫﹝�間﹞曾孫�】顧凱之【侄願】柳元景【弟慶遠侄世隆】劉勉【子悛繪瑱孫孺覽遵孝綽潛從子苞曾孫諒】吳喜劉藻【六世祖遐】王褒劉昶徐謇【兄文伯】庾仲遠【髙祖冰弟道湣從子仲容】庾沙彌【冰之後子持】顧憲之【父覬】丘巨源王智深劉昭【九世祖寔伯父肜子絳緩】阮彥之【子孝緒】周韶阮韜徐湛之臧質魯爽【弟秀】朱循之顏師伯周朗雷次宗【子肅之】周續之【兄子景達】檀道濟鮑照何尙之【充之後子偃孫戢求點胤曾孫撰侄孫炯】何昌寓【尙之弟子子敬容】張永陸徽【子杲煦孫闕】江秉之【逌之孫】薛安都劉凝之戴法興阮佃夫孔顗孔翁歸孔廣孔逭孔淳之【弟默之】孔嗣之【皆魯國人居山陰】宗越譚金童太一黃回鄧琬劉胡臧燾【弟熹曾孫寅嚴未甄玄孫盾厥】袁淑【父豹兄子顗宗人廓之】袁彖【淑從孫】袁粲【子最】袁昂【父顗子君正敬泌孫樞憲】顏延之【曾祖含子峻測】胡藩王仲徳夏侯恭叔莫嗣祖申恬傅弘之斐景仁劉鐘虞丘進丘仲起吉翰徐道度【子嗣伯文伯孫雄】虞騫江避範懷約謝善勛韋仲江邃之宗愨【從子夬】庾蓽【侄杲之】孫謙虞通之虞龢司馬憲袁仲明祖衝之【曾祖含之子﹝日恆﹞之孫皓】卜天與【父祖子伯崇伯興】張弘之朱道欽陳滿何子平吳慶之戴顒【父逵】蔡薈沈麟士山謙之虞願孫詵吳苞

封爵

齊﹝蕭氏﹞

郡姓﹝遊宦附﹞宗室道度【太祖兄以鈞爲後】道生【太祖次兄子鳳鸞鸞卽明帝鳳子遙光遙欣遙昌遙欣子幾】緬慧基【父思話子洽孫介從孫琛】嶷【子子恪子範子顯子云子輝子範子滂確幹子顯子序愷子云子特】赤斧【子穎冑穎達】映晃﹝上日下華﹞鋒鑑鏗子良【孫賁】子隆子罕劉系宗劉懷慰【父懷珍子霽旨敲從子吁】劉瓛【六世祖惔兄璲弟璉從弟�從子顯玨】劉善明【懷珍族弟兄法護從弟僧副】劉元明劉玄明劉沨【弟溓】劉休劉祥陶弘景【祖隆父貞侄松喬】劉靈哲【父懷珍從叔峻】陶季直【祖湣祖父景仁】蕭坦之蕭贊蕭誕蕭懿【父順之弟衍卽梁武帝】蕭文琰紀僧眞【弟僧猛】李安民【子元履】李珪之曹世宗【父武】周山圖周盤龍【子奉叔】周顒【七世祖顗子捨孫弘正弘讓弘直曾孫確】周洽王廣之【子珍國】王諶【髙祖雅從叔摛】王慈王擒王沈王斌王洪軌王敬則王玄載崔祖思【叔父景眞子元祖】崔慰祖蘇侃明僧紹【兄僧暠弟慶符】明山賓【父僧暠兄元琳仲璋子震克讓】孔休源【八世祖衝子云章】孔﹝逛去狂攺易﹞孔琇之何佟之【髙祖惲】何憲張﹝壞去土攺王﹞【弟盾卷子率】張敬兒王肅【丞相導之後父奐】顏見遠【含六世孫子協孫之儀之推】沈文季【兄子昭略】沈憲柳世隆【子悅惔惲﹝怯去去攺登﹞忱】柳叔夜褚球【裒之後】褚淵【裒玄孫子賁孫向曾孫翔】褚澄【兄淵從弟照炫炫子澐澐孫玠】褚伯玉鍾岏【弟嶸嶼】蕭懷沈瑀【子續】房叔安戴僧靜桓康焦度虞悰虞玩之崔惠景陸澄陸慧曉【髙祖玩子僚任倕孫繕緬曾孫賢】陸閒【慧曉兄子子厥絳完襄孫云公曾孫瓊琰瑜玠玄孫從典】蔡仲熊蔡約蔡道恭【子僧勰】江重江洪江泌【有二父亮之】

封爵丘國賓丘師施丘靈鞠【子遲從孫仲孚】丘冠先【子雄】丘令楷杜驥杜棲杜京產甄匡傅琰【僧佑子翽孫岐】範述曾檀超【叔父道鸞】卞彬【壼之後】江柔之車僧朗魯康祚樂預【兄頤之】顧歡顧昌衍呂定國賈淵【祖弼之父匪之】薛淵裴叔業裴昭明宗測臧榮緒徐伯珍邵榮興吳達之

梁﹝蕭氏﹞

郡姓﹝遊宦附﹞宗室景【子勵勸﹝面力﹞勃弟昱】懿【武帝兄子業藻孫孝儼】敷象【父融】秀【子推】偉【子恪恭孫靜】恢【子修該孫嗣】憺【子映曄】績【子乂理】﹝榷去木攺王﹞【父綸】撝祇【父偉子放】泰【父恢】慨【祖恢】圓肅【父紀】大圜【簡文帝子】哀太子大器【簡文帝子】忠烈世子方等【元帝子】紀少瑜陶子鏘【父延兄尙】丁咸序張松張惠紹【子登】張弘策【子緬纘綰】張崖張譏鄭紹叔鄭灼馮道根夏侯詳【子亶夔】康絢馬仙﹝碑去石攺王﹞韋叡【子放稜黯孫粲載鼎】裴邃【子之禮之髙之平之橫】任昉裴政【祖邃】任孝恭馬樞江淹江子一【七世祖統弟子四子五】江革【父桑之弟觀子徳藻孫椿兼】張稷【兄瑰子嵊睪】孔稚珪孔僉孔子祛王僧孺【曾祖雅】王神念【子僧辯孫頒】王僧辯【子頒熲】王茂王琳王子云王操徐勉徐摛【子陵孝克孫儉份儀】徐之才【祖文伯父雄弟之範子林同卿】徐夤徐伯陽許懋【五世祖詢子亨】殷鈞【五世祖仲堪】殷蕓範岫【髙祖宣】範云【六世祖汪從兄縝縝子胥】鮑幾【子泉孫儉至正】鮑宏【父幾】鮑行卿王褒【髙祖儉祖騫父規孫方慶】羊侃【子鯤】羊鴉仁【兄子海珍】陰子春陰鏗庾信【父肩吾】庾黔婁【弟於陵肩吾】庾丹庾域【子輿】明克讓【父山賓】沈約【父璞子旋趨】沈顗【叔祖演之】沈浚【演之族人祖憲】沈峻【子文阿】沈徳威沈恪江泌柳敬禮【祖慶遠】柳琰柳巧言【祖惔】柳遐【從祖元景父季遠子靖莊】劉沼【六世祖輿】劉勰劉之遴【弟之亨】劉孝孫劉文紹劉臻【父顯】劉臧【子瑰璠孫祥行本】卞華【六世祖壼】何思澄【子朗宗人遜】何遠何之元蕭叡明蕭濟朱異【子容密】伏曼容【子挺捶】淳於量【父文成】傅翽【子岐】孟智臨曹景宗席闡文吉士瞻吉翂楊公則【父仲懷子眺】鄧元起羅研昌義之呂僧珍樂藹【子法才】虞羲虞僧誕陳慶之【子昕】胡僧佑杜崱【侄龕】杜之偉顧野王郭祖深嚴植之崔靈恩盧廣太史叔明皇侃【九世祖象】戚衮宋懷方陸詡賀文發【子淹孫徳基】全緩顧越龔孟舒袁峻周興嗣吳均費昶岑善褚仲都【子修】李慶緒蔡大寶【父默】袁敞【祖粲父士俊】岑善方【父昶】宋如周樊文皎�該

封爵杜龕溧陽侯

陳﹝陳氏﹞

郡姓﹝遊宦附﹞宗室伯茂伯山叔愼伯恭伯智叔英叔卿叔獻叔齊叔闕叔達嶷太子胤深周文育周鐵虎侯瑱侯安都杜稜章昭達吳明徹徐度程靈洗【子文季】蕭摩訶【子世廉】樊毅【叔父皎弟猛】魯悉達【弟廣達】趙知禮闕景歷【子徵】毛喜傅縡阮長之顏晃阮卓殷不害【弟不佞】朱容【弟密】許善【闕父亨】徐儀【父陵】王冑【祖筠】庾自直【父持】孔奐【曾祖琇之宗人範】張種【永從孫弟稜】張稚才【衝子】江總【父紑】徐孝克【兄陵】孫瑒胡穎徐世譜荀朗周炅楊孝辯陳智深陳禹袁元友宗元饒沈君理【叔邁弟君髙】沈炯虞荔【弟寄子世基世南】章華沈洙王元規張正見任忠姚察駱文牙司馬申蕭引【子徳言】阮翽

封爵

隋﹝楊氏﹞

郡姓諸葛穎【祖銓父規子嘉會】耿詢王通【肅之曾孫】庾季才【八世祖滔父曼倩】姚僧坦【八世祖信父菩提子察最孫思廉】何妥沈重柳莊周羅﹝目侯﹞虞綽潘徽張仲陸知命【父敖】徐則麥鐵杖許智藏【祖道幼父景宗人登】劉祥【從弟行本】遊宦韓洪【兄擒虎】王韶達奚明髙熲

封爵

唐﹝李氏﹞

郡姓蕭瑀【梁王言之後從子鈞鈞子瓘瓘子嵩嵩子華孫復】蕭徳言【父引】蕭仿【華從子子稟】蕭遘【復曾孫】蕭定【瑀曾孫】蕭昕【族人穎士皆恢之後】陳叔達王珪【祖僧辧】王弘直【導十一世孫名綝子方慶】王搏【綝之後】王紹宗王無競【並綝族】王丘【祖寬】王勃【肅之後】王昌齡王嶼【昌齡從弟六世祖綝】虞世南【父荔兄世基】姚思廉【本名簡父察】溫大雅【嶠之後弟彥傳】徐文遠【五世祖孝嗣子有功】顏師古【祖含】劉允濟【祖歟】劉三復【子鄴】

遊宦劉太眞髙智周【兄長生】褚亮【裒之後曾祖湮父玠子遂良】李靖【雍之後從子昭徳】朱仁軌【弟敬則族祖綽】顏眞卿【師古五世從孫】袁朗【漢司徒滂之後父樞從弟承家承序】袁敬孫【朗從弟】袁滋【憲之後】陸元朗【字徳明】許叔牙張常洧【兄孫瑑】許淹史務滋殷遙陶大舉【曾祖明曠祖昱父瓚兄大有】桓彥範【彜之後九世祖伊】殷開山殷踐猷【不害五世從孫從父仲容弟季友從弟承業孫亮】柳衝【子莊】柳識【祖惔】洪遜崔芋遊宦盧祖尙王通竇叔向【子牟】白季康陸該【祖象先】岑仲休【弟植】柳均李寂李神福鄭晏楊於陵楊延嘉孟郊李白河間王孝恭盧承度崔宗之秦系吳筠杜甫王昕吳令璇喬翔張雄馮弘鐸顧況訐嵩宋鄰韋渠牟

封爵杜伏威吳王史務滋溧陽侯顏眞卿丹陽縣子楊行密吳王徐溫齊國公

南唐﹝李氏﹞

郡姓邊鎬睦昭符盧郢王建朱存史寔

遊宦宗室景遂景達景﹝逛去狂攺易﹞弘茂仲﹝室去至攺禹﹞宋齊丘劉仁贍【子崇贊崇諒】韓熙載徐鉉【弟鍇】嚴可求【子續】周宗查文徽【子元方孫道陶】張延翰刁彥能【子衎曾孫約】常夢錫徐知諤【父溫】徐遊【父知誨】潘佑周鄴【瑜之後父本弟祚】柴克宏【父再用】張昜何敬洙馬仁裕遊簡言郭昭符伍喬蕭儼張知白孫忌【名鳳又名晟子魯嗣】馬承信【弟承俊】鍾蒨張雄

封爵李建勛鐘山公

宋﹝趙氏﹞

郡姓查道【祖文徽兄陶】侍其瑀徐鉉秦傳序【子奭煦】秦梓【子煜燧孫城】秦檜【子熹孫塤堪曾孫巨巨子浚】李琮【子回耕八世孫﹝金旬﹞】兪﹝�木﹞【子焯弟棠從子湋魏良臣潘溫之錢戩【子時敏】錢周材李華【子朝正】吳柔勝【子淵潛】潘祺閻彥昭【子晃昂晟孫一徳】刁衎胡恢鍾輻唐文濟髙審思史虛白【孫溫】陳況陳誨【弟謙子徳誠】陳喬【父浚】咼彥朱令贇【從父業】朱匡業【子崇俊】王崇文【父綰】王輿鍾離令喬匡舜申屠令堅廖居素髙越【子遠】盧文進李徳誠【子建勛】李金全馮延巳【弟延魯延魯子僎侃儀價優】樂史張義方皇甫暉江文蔚歐陽廣廖偃彭師暠林仁肇盧絳鄭文李貽業李元淸段處常康仁傑劉洞汪臺符吳思道侯仲遣夏錫徐時升陳克朱舜庸史思賢秦熹王綸馮玠【父延魯】趙公彬【宋宗室】沈端節【子灼紹焌炫】胡澄【宗愈從曾孫】張瑰【祖洎】王端朝潘匯徵邵必

遊宦曹彬【子璨珝璋玹﹝王巳﹞珣琮】潘美李繼隆呂蒙正【叔父龜祥孫夷簡】賈黃中蘇易簡胡旦張詠王益柔馬亮薛映雷有終薛顏王隨李迪張士遜李若谷葉淸臣劉沆張方平包拯梅摯馮京呂溱吳中復沈起傅堯兪劉庠熊本黃履陸佃曾肇徐績唐介楊察孫甫沈遘田況程顥蘇頌範仲淹【子純仁】陳靖呂夏卿周邦彥元絳張商英錢公輔盛京張奎彭思永沈立王漢之蔣堂邵亢陳軒陳繹蘇軾米芾【子友仁】梅堯臣余靖張耒鄭俠韓駒李及王琪葉祖洽王安石【父益兄安仁安道弟安國安世安禮安上子雱孫棣】王﹝旗去其攺瓦﹞【父安國弟遊】王棠查詠之羅彥輔李亙鄭驤徐端修【子大觀】呂希常【夷簡族孫】呂宣問【四世祖蒙正父希圓】崔惇詩【兄惇禮】楊時李綱呂頤浩張浚劉光世嶽飛張俊韓世忠楊邦乂李顯忠趙鼎王徳【子琪珙】趙彥王稟張燾呂祉陳俊卿劉珙洪遵範成大周必大陳亮張孝祥【父祁】尹起莘直徳秀葉適虞允文趙葵【子溍侄淮】杜杲【子庶】葉夢得向子忞程大昌汪大猷王信楊告方楷【曾孫滋五世孫叔恭】韓元吉姚興趙壘之潘振盛新王瑋李光丘崇黃度史正志馬光祖【子之純】徐敏子李處全【從子柄】劉岑陳巳汪立信吳革楊備石邁張惇頤吳彥夔吳琚趙廓夫張侃盧襄家彬韓仲通蕭之敏余嶸許俊夏友諒關﹝木巳﹞周邠張革章籍姚耆宗蘇楷李衡陳嘉善司馬僖方仲忽吳友聞湯詵史彌鞏衛杜董槐董烈陸子遹周應合周成之曾極陳巖文天祥鄧光薦陳﹝金戊﹞文復之劉虎【從弟師勇】阮思聰呂文徳【弟文煥文福】王鑑王福鄮進

封爵仁宗升王吳淵金陵侯秦堪建康郡侯錢時敏溧陽伯李朝正溧陽男至大金陵新志卷十三上之中元

張弦撰

人物志二

列傳

孝悌

王祥字休徵臨沂人性至孝繼母朱氏不慈每使掃除牛下祥愈恭謹父母有疾衣不解帶湯藥必親嘗母嘗欲生魚時天寒水凍祥解衣將剖冰求之冰忽自解雙鯉躍出母又思黃雀炙忽有黃雀數十飛入其幕鄕裏驚嘆以爲孝感所致有丹柰結實母命守之每風雨祥輒抱樹而泣其篤孝純至如此漢末遭亂避地廬江隱居三十餘年母終居喪毀瘠杖而後起徐州剌史呂虔檄爲別駕固辭覽勸之乃應召累官至太常天子幸太學命祥爲三老祥南面幾杖以師道自居天子北面乞言晉武踐阼拜太保進爵爲公大事皆諮訪之以子肇爲給事中使常優遊定省祥疾篤遺令訓子孫曰言行可覆信之至也推美引過徳之至也揚名顯親孝之至也兄弟怡怡宗族欣欣悌之至也臨財莫過乎讓此五者立身之本其子皆奉而行之薨年八十五謚曰元弟覽繼母朱所出也年數歲時見祥被母楚捷輒涕泣抱持至於成童每諫其母少止凶虐母屢以非理使祥覽輒與祥俱又虐使祥妻覽妻亦趨也共之母密使酖祥覽知徑起取酒祥疑其有毒爭而弗與母遽奪反之自後母賜祥饌覽輒先嘗母患之遂止覽亦篤行著聞應召累官至太中大夫薨年七十三謚曰貞祥五子肇夏馥烈芬覽六子裁基會正彥琛皆至大官封侯丞相導卽裁之子世居烏衣巷衣冠之盛爲江左第一【舊志記祥墓在今江寧縣化成寺北】

盛彥字翁子廣陵人少有異才八歲詣太尉戴昌昌贈詩彥於坐答之辭志慷慨母王氏因疾失明彥每言及未嘗不流涕於是不應辟召躬自侍養母食必自哺之母病旣久至於婢使數見捶撻婢忿恨伺彥暫行取蠐螬炙飴之母食以爲美然疑是異味密藏以示彥彥見之抱母痛哭絕而復蘇母目豁然卽開從此遂愈彥後任吳爲中書侍郎

孟宗字子恭江夏人性至孝幼從南陽李肅學其母爲作厚褥大被人問其故母曰小兒無徳致客客多貧故爲廣被庶可得气類相接宗讀書夙夜不懈肅奇之曰卿將相器也及長爲驃騎朱據軍吏將母在營旣不得志遇夜雨屋漏因泣以謝母母曰但當勉之何當泣也後據稍知之除鹽池司馬能自結网捕魚作鮓寄母母使送還曰汝爲魚官而以鮓寄母非避嫌也尋遷吳縣令時不得將家之官宗在官每得新物未寄母不先食之及母亡時禁長吏不得奔喪宗犯禁奔喪旣而詣武昌請拘大將軍陸遜表陳宗孝行請於帝特令降罪母性嗜筍冬節將至宗乃入竹林泣筍爲之生得以供祭累遷光祿勛禦史大夫後主卽位宗避諱攺名仁官至司空

顏含字弘都【卽宋延之曾祖唐眞卿之十四世祖自含而下七世墓皆在建康】少有操行以孝友聞兄畿咸寧中得疾就醫死於醫家家人迎喪旐每繞樹而不可解引喪者顚僕稱畿言曰我壽命未死但服藥太多傷我五臟耳今當復活愼無葬也其父祝之曰若爾有命復生豈非骨肉所願今但欲還家不爾葬也旐乃解及還其婦夢之曰吾當復生可急開棺婦頗詫之其夕母及家人又夢之卽欲開棺而父不聽含時尙少乃慨然曰開棺之痛孰與不開相負父母從之乃共發棺果有生驗以手刮棺指爪盡傷然气息甚微存亡不分飲哺將護累月猶不能語飲食所須托之以夢合家營視頓廢生業𨿽母妻不能無倦含乃絕棄人事躬親侍養足不出戶者十有三年石崇重含淳行贈以甘旨謝而不受或問其故答曰病者綿昧生理未全旣不能進噉又未識人惠若當繆畱豈施者之意也含二親旣終兩兄繼沒次嫂樊氏因疾失明含課勵家人盡心奉養每日自嘗省藥饌察問息耗必簪屢束帶醫人疏方應須蚺蛇膽而無由得之含憂嘆累時忽有一靑衣童子年可十三四持一靑囊授含開視乃蛇膽童子逡巡出戶化靑鳥飛去得膽藥成嫂病卽愈由是以篤行著名本州島辟不就晉元帝命爲參軍東宮初建補太子中庶子遷黃門侍郎本州島大中正歷散騎常侍大司農豫討蘇峻功封西平縣侯拜侍中國子祭酒加散騎常侍遷光祿勛以年老遜位就加光祿大夫門施行馬賜牀帳被褥敕太官四時致膳不受郭璞嘗遇含欲爲之筮含曰年在天位在人修已而天不與者命也守道而人不知者性也自有性命無勞蓍龜桓溫求婚於含捨以其盛滿不許惟與鄧攸深交或問江左羣士優劣答曰周伯仁之正鄧伯道之淸卞望之之節餘則吾不知也其雅重行實抑絕浮僞如此致仕二十餘年卒年九十三遺命素棺薄斂謚曰靖喪在殯而鄰家失火至喪所而滅僉以爲淳行所感【三子髦歷黃門卽侍中光祿勛謙至安成太守約零陵太守並有聲譽】

吳隱之字處默濮陽鄄城人魏侍中質六世孫年十餘歲丁父憂每號泣行人爲之流涕事母孝謹執喪哀毀過禮家貧無人鳴鼓每至哭臨時恆有雙鶴警叫及祥練之夕復有羣雁下集時人咸以爲孝感所致嘗食鹽菹以其味旨掇而棄之與太常韓康伯鄰居康伯母殷浩姊賢明婦人也每聞隱之哭聲輟餐投箸爲之悲泣謂伯曰汝若居銓衡當舉如此輩人及康伯爲吏部尙書隱之遂階淸級兄坦之爲袁眞功曹眞敗將及禍隱之詣桓溫乞代兄命溫矜而釋之遂爲溫知賞拜奉朝請尙書郎累遷晉陵太守在郡淸儉妻自負薪入爲中書侍郎守廷尉祕書監禦史中丞領著作遷左衛將軍𨿽居淸顯祿賜皆班親族冬月無被嘗澣衣乃披絮勤苦同於貧庶廣州珍異所出前後刺史多黷貨敗官朝廷欲革其獘以隱之爲剌史未至州二十里有水曰貪泉時謂飲之者懷無厭之欲隱之至泉所酌而飲之賦詩曰古人雲此水一歃懷千金試使夷齊飲終當不易心在州淸操愈厲常食菜及幹魚帷帳器服皆付外庫元興初賜錢五十萬谷千斛進號前將軍盧循寇南海隱之固守長子曠之戰沒歸日裝無餘資妻劉氏賫沈香一斤隱之見之投於湖亭之水及至家籬垣仄陋內外茅屋六間不容妻子劉裕賜車牛更爲起宅固辭卒贈左光祿大夫加散騎常侍子延之復厲淸操子孫爲郡縣者常以廉愼爲家法云

蕭統字徳施梁武帝長子母丁貴嬪以齊中興元年九月生於襄陽天監元年十一月立爲皇太子五年出居東宮生而聰慧三歲受孝經論語五歲徧讀五經性仁孝自出宮常思戀不樂帝知之每五日一朝多便畱永福省或五日三日乃還宮八年九月於壽安殿講孝經盡通大義講畢親臨釋奠於國學普通七年十一月母丁貴嬪有疾朝夕省侍衣不解帶及薨步從喪還宮至殯漿不入口每哭輒慟絕武帝敕中書舍人顧協宣旨曰哀不滅性聖人之制不勝喪比於不孝有我在那得自毀如此可卽彊飲粥太子奉敕乃進數合自是至葬曰進麥粥一升武帝又敕勸逼終喪日止一溢不嘗菜果之味腰帶十圍減削過半每入朝士庶見者莫不下泣自加元服帝便使省萬機內外百司奏事塡塞太子明察所奏誤妄皆卽辧析示以可否徐令攺正未嘗彈糾一人平斷法獄多所全宥寬和容眾喜慍不形於色引納才學之士賞愛無倦嘗自討論墳籍日與學士商確古今繼以文章著述率以爲常焉時東宮有書幾三萬卷名才並集文學之盛晉宋以來未之有也性愛山水於玄圃穿築更立亭館嘗與朝士泛舟後池番禺侯軌盛稱此中宜奏女樂太子不答詠左思招隱詩云何必絲與竹山水有淸音軌慚而止出宮二十餘年不蓄音聲未薨少時敕賜太樂女伎一部略非所好普通中大軍北侵都下米貴太子命菲衣減膳每霖雨積雪遣腹心左右周行閭巷視貧困家及有流離道路以米密加賑賜人十石又出主衣絹帛多作襦褲冬月以施寒者不令人知若死亡無可斂則爲備棺槥每聞遠近百姓賦役勤苦輒斂容變色常以戶口未實重於勞擾吳郡屢以水災不熟有上言當漕大瀆以瀉浙江詔遣前交州剌史王奕假節發吳吳興信義三郡人丁就役太子上疏曰吳興累年失收人頗流移吳郡十城亦不全熟惟信義去秋有稔復非常役之民卽日東境谷價猶貴劫盜屢起所在有司皆不聞奏今徵戍未歸彊丁疏少比得齊集已妨蠶農不審可得權停此功帝優詔諭焉太子孝謹天至每入朝未五鼓便守城門開東宮𨿽燕居內殿一坐一起常向西南面臺宿被召當入危坐達旦三年三月遊後池溺而得出因動股疾恐貽帝憂深誡不言武帝敕看問輒自力手書及稍篤左右欲啟聞猶不許曰云何令至尊知我如此惡因便嗚咽四月乙巳暴惡馳啟武帝比至巳薨時年二十一帝臨哭盡哀詔斂以衮冕謚曰昭明吁仁孝如統而不得其壽君子知梁之不能永矣幽而爲神廟食百世宜哉

呂宣問字季通開封人宋文穆公蒙正之四世孫徙居溧陽父希圓紹興甲子倅洋州妾韓氏生宣問甫六歲辭去莫知所之父卒母李氏獨在宣問旣長將訪所生以池陽當蜀人往來通道乃求調錄事參軍凡蜀客經從必托使物色存否臨滿秩而仙井兵楊俊報之曰韓氏在彼時李氏已老無他男宣問不可捨李氏而遠涉亟調峽州推官欲益近蜀至之次年被檄如荊門過當陽玉泉寺寺側武安王廟求夢而應果得其母於仙井【邑人於廟求夢多驗宣問謁焉是夕夢至廟中見一道人坐井上曰此琉璃井也有童子持一龜與之宣問悟曰道人臨井上仙井也龜者歸也遽遣迎致果得之云】時紹熙庚戌相失四十餘年母子復如初相持悲泣吏卒爲之出涕李氏時年八十三韓亦七十矣【洛陽吳仁傑斗南賦詩美之詳見夷堅志】宣問尋攺秩知蘄春縣

陶子鏘張松張常洧徐鉉李華潘祺錢戩各見後耆舊傳

伊小乙孝子伊小乙者溧水人乾道戊子歲剖腹出肝以療母疾溧水令陳嘉善聞於朝旌其裏曰孝事具前志今大徳己亥二月保寧街顧童者縣民顧四郎之子年始十六母吳染疾困篤不起者數日童乃吁天引刀剖腹取肝雜粥藥以進母卽蘇翌日童子病又一夕竟死時三月三日也郡司謂其違理行孝抑不以聞君子曰傷哉顧童之殞也夫身也者親之枝也傷親之枝如自戕其本何然而童子易爲之其亦質美而不知學之蔽哉然其一念之誠哀恫迫切通予神明聞童子垂殆之日天大雨震電里巷晦冥童子死二十有三年而母吳以壽終豈天亦有悔報以是哉其事與伊小乙相類故通著於篇云【溧水志淳熙九年笪橋市夏氏女沈四郎妻也取肝以療母疾知縣王衎申府攺裏爲顯孝里坊名顯孝坊以旌之嘉定四年表孝坊居民劉興祖刲股以療父疾愈而復作剖腹取肝和糜以進遂有更生之喜知縣湯詵嘉嘆厚爲之饋咸淳元年思樂鄕陳氏女刲股以療母疾權�趙孟傃饋以錢米仍免租稅咸淳����李氏女年十三刲左股以療母疾又��龍刲股以療母趙氏�靈疾又謝氏小女亦刲股以療母疾又李震龍婦趙氏因祖母牛氏有疾刲股以療之又山陽鄕謝千九刲股以療父疾知縣周成之一一厚加旌饋溧陽志��五年史思賢母芮氏有疾思賢夜焚香拜神將刲取心療母橫匕首香鑪上祈神允許必須獲兩全有一不免則不敢自殘懸立匕首於神前以示感格如是累夜虔禱不怠一夕拜神夜已參半匕首忽自立空中思賢﹝上下手﹞自剌揣探其心如拇許割取之熟以進母未幾母疾果愈其事聞於縣知縣方桶旌饋酒絹闕王弟兒���王徳先何百四皆田野間小民嘉定十���以母久病刲股肉療母獲愈知縣陸手���準格旌饋小民能如此固可嘉獎王弟兒其年方十五其事又最難非有所慕效而爲之尢可稱也】

傅霖傅霖者江寧縣��鄕秣陵鎭人孝行純篤霖方居喪晝夜哀哭葬後廬於墓所寢處苫塊知縣以聞至���部擬旌表門閭

節義

張悌字巨先襄陽人少有名理諸葛瑾薦於吳大帝累遷長水校尉景帝立除軍師將軍永安五年蜀以魏見伐來告帝召羣臣議於前殿曰司馬氏得政以來大難屢作智力𨿽丰而百姓未服竭其資力遠徵巴蜀兵勞民疲而不知卹敗於不暇何以能濟昔夫差伐齊非不克勝所以危亡者不憂其本況彼之事地乎悌對曰以臣愚料則不然曹操𨿽功蓋天下威震四海崇詐仗術徵伐無已民畏其威不懷其徳丕叡承之繼以躁虐內興宮室外拒雄豪東西馳騁無歲獲安彼之失人爲曰且久司馬懿父子自握其柄累有大功除其煩苛而示平惠爲之謀主以救其疾民歸之亦已久矣故淮南三叛而腹心不擾曹髦之死而四方不動摧堅敵如折枯蕩異國如反掌任賢使能各盡其心非智勇兼人孰能如此威武張矣本根固矣羣臣伏矣姦計立矣今蜀閹宦專朝國無政令而玩戎黷武民勞本獘彊弱不同殆其必克乎若不克不過無功終無奔北之憂復軍之慮昔楚劍利而秦昭懼孟明用而晉人憂彼之得志我之大患也左右皆﹝口﹞之其冬蜀果亡後主皓以悌爲丞相總兵南討廣州反者郭馬戒嚴未發會晉師來伐後主命悌及右將軍副軍師諸葛靚等督丹陽太守沈瑩護軍將軍孫震帥眾三萬渡江逆之至牛渚沈瑩謂悌曰晉治水軍於蜀久矣今傾國大舉萬里齊力我上流諸軍無有戎備名將皆死幼騃當任晉之水軍必至於此宜蓄眾力待來一戰若勝之日江西自淸上方𨿽壞可還取也今渡江逆戰勝不可保若或摧喪大事去矣悌曰吳之將亡賢愚所知非今日也吾恐蜀兵來此眾心駭懼不能復整宜及今決戰力爭若其敗喪同死社稷無所復恨若其克勝兵勢萬倍逆之中道不憂不破若如子計恐行自散盡坐待賊到君臣俱降無復一人死國難者不亦辱乎遂渡江圍晉成陽都尉張喬子楊荷橋喬眾不敵請降諸葛靚欲屠之悌曰嚴敵在前不宜先事其小且殺降不祥靚曰此等救兵未至力少僞降以緩我非來伏也因其無戰心而盡坑之可以成三軍之气若捨之而前必爲後患悌不從撫之而進與晉徵東將軍揚州剌史周浚等成陳相對沈瑩領丹陽銳卒刀楯五千人號曰靑巾兵前後屢陷堅陣以馳淮南三軍三衝不動引退眾亂薛蒙薛班等因亂乘之張喬又出其後吳軍大敗於楊荷橋靚等收散兵退走呼悌悌不肯退靚住馬上自牽之曰存亡大數豈卿一人力所柰何悌泣曰仲思今是我死日也我作兒童時便爲卿家丞相所識拔常恐不得死王事負名賢知顧今徇社稷復何遁邪奮戰不顧靚流涕捨去數百步回見悌爲亂兵所殺【悌有墓在板橋西晉史諸葛靚父誕爲文帝所誅靚奔吳爲大司馬吳平逃竄不出武帝與靚有舊靚姊又爲瑯邪王妃帝知靚在姊家因就見焉靚逃於廁帝逼見之謂曰不謂今日復得相見靚流涕曰不能漆身皮面復睹聖顏詔以爲侍中固辭不拜歸鄕裏終身不向朝廷而坐同時又有石偉字公操南郡人好學修節介然有不可奪之志舉茂才賢良方正皆不就景帝特徵累遷光祿勛後主朝政昏亂以老耄痼疾乞身拜光祿大夫吳亡晉建威將軍王戎親詣偉太康二年詔曰吳故光祿大夫石偉秉志淸白皓首不渝𨿽處危亂廉節可紀年已過邁不堪遠涉其以偉爲議郎加二千石秩以終厥世偉遂陽狂及盲不受晉爵卒年八十三】

卞壼字望之濟陰冤句人父粹張華婿也壼弱冠有名譽晉元帝鎭建鄴召爲中郎甚見親仗明帝時領尙書令與王導俱受顧命輔幼主導稱疾不朝而私送車騎將軍郤鑑壼以導虧法從私無大臣之節禦史中丞鍾雅阿撓王典並請免官舉朝震肅壼斷裁切直不畏彊禦幹實當官以褒貶爲已任不肯苟同時好庾亮將召蘇峻壼固爭謂亮曰峻擁彊兵多藏無賴且逼近京邑路不終朝一旦有變易爲蹉跌宜深思遠慮未可倉卒亮不納司馬任臺勸壼宜蓄良馬以備不虞壼笑曰以逆順論之理無不濟若萬一不然豈須馬哉峻果稱兵詔以壼都督大桁東諸軍事率郭默趙胤等與峻大戰於蔣陵西爲峻所破死傷千數峻進攻靑溪柵壼與諸軍拒擊之賊放火燒宮寺六軍敗績壼時發背創猶未合率厲散眾及左右吏數百人苦戰遂死之時年四十八二子眕盱見父沒相隨赴賊同時見害母裴氏撫二子屍哭曰父爲忠臣爾爲孝子復何恨乎徵士翟湯聞而嘆曰父死於君子死於父忠孝之道萃於一門時羊曼周導陶瞻等同見害賊平壼贈侍中驃騎將軍開府儀同三司謚忠貞祠以太牢世子眕散騎侍郎盱奉車都尉晉末盜發壼墓屍僵須髮蒼白面如生兩手悉拳爪甲穿達手背安帝詔給錢十萬以修塋兆第三子瞻廣州剌史瞻弟眈尙書郎

孫忌髙密人名鳳又名晟後唐明宗時事秦王從榮從榮敗亡命至壽春節度使劉金得之送詣金陵時烈祖輔吳四方豪傑多至忌口喫初與人接不能道寒暄坐定辭辯鋒起人多憎嫉之而烈祖獨喜其文辭使出教令輒合指遂預禪代祕計保大十四年周師侵淮南圍壽州以忌爲司馬使周世宗以樓車載忌於壽州城下使招劉仁贍仁贍望見忌戎服拜城上忌逆語之曰君受國恩不可開門納寇世宗詰之忌謝曰臣爲唐大臣豈可教節度使外叛周班師畱忌大梁久之世宗以他事發怒責問忌正色請死無撓辭問江左虛實又不肯對命都承旨曹翰送至右軍巡院猶飲之酒數酌翰起曰相公得罪賜自盡忌怡然整衣索笏東南望再拜曰臣受恩深謹以死謝從者二百人亦皆誅死於東相國寺世宗性暴急莫敢救者已而追悔元宗聞之流涕贈太傳追封魯國公謚文忠厚卹其家擢其子爲祠部郎中賜名魯嗣

劉仁贍字守惠淮陰洪澤人略通儒術好兵書仕唐爲龍衛軍都虞候授淸淮軍節度使周世宗自將百計攻城晝夜不少休鼓角聲震墻壁皆動援兵屢敗仁贍意气益壯世宗據胡牀城下督攻城仁贍素善射引弓射之箭去胡牀數步輒墮世宗命進胡牀於箭墮處後箭復去數步仁贍投弓於地曰天果不佑唐耶吾有死於城下耳世宗遣中使諭曰知卿忠義然士民何罪又親駕臨城招之自正月至四月不能下少子崇諫夜泛小舟渡淮謀紓家禍爲軍校所執仁贍命腰斬之監軍文徳殿使周廷構哭於中門又求救仁贍妻薛氏薛氏曰崇諫幼子固所不忍然貸其死則劉氏爲不忠之門促命斬之然後成服聞者皆爲出涕明年二月世宗復親徵屢戰皆克唐軍被俘馘者四萬人餘眾不能復整多降周仁贍聞之扼吭憤嘆世宗知城且下心獨嘉仁贍恐城破殺之下詔諭使自擇禍福三月甲辰又耀兵城北而仁贍病已困篤不知人監軍代爲表降世宗舁仁贍至幄前撫勞嘉嘆拜天平軍節度使兼中書令命還城養疾辛亥晝晦雨沙如霧世宗在下蔡疑有變馳騎覘之乃仁贍卒年五十八州人皆哭偏裨及士卒自剄以徇者數十人薛氏不食五日亦死世宗遣使弔祭追封彭城郡王錄其子崇贊爲懷州刺史賜莊宅各一區元宗聞仁贍死哭之慟贈太師中書令謚忠肅嘆曰仁贍有知其肯捨我而受周命耶是夕夢仁贍若拜謝庭中加封衛王后主立進封越王宋開寶中子崇諒爲進奉使太祖嘉其忠臣之後特命爲都官郎中仁贍至今廟食壽春此亦有廟

楊邦乂字希稷吉州吉水人宋政和中以上捨生賜第建炎元年爲溧陽縣令時江寧府禁卒周徳叛囚其帥宇文粹中縣宰有欲應之者邦乂諭止之不聽乃設方略圍捕殺之賊以故不得逞卒就擒事聞於朝差通判軍府事三年烏珠入侵渡淮簿江師於東采石時宰相杜充總諸道兵畱江上左顯謨閣待制陳邦光守建康李梲以前執政爲戶部尙書供饋饟充聞敵至出其軍六萬人列戍江南岸居數日敵知充無鬥志遂渡江江上之軍皆潰充與戲下降北兵入建康梲先降邦光欲棄城去不果亦降獨邦乂力拒不從大書其衣裙曰寧作趙氏鬼不爲他邦臣以授其僕曰持此以見吾志吾必死矣梲邦光愧謝猶彊擁邦乂上馬與郊迎烏珠見則使拜邦乂叱曰我不降何拜亟遁歸臥於家明日金將張太師諭邦乂授以蒨官邦乂以首觸階陛曰我已志死何多誘我爲金將驚止之徐曰公所守固髙柰勢不可何第歸審思之邦乂退移書其將曰世豈有不畏死而可以利動者幸速殺我無久畱我又明日金人設宴梲邦光坐堂上樂作召邦乂立庭下邦乂瞠視梲邦光叱曰天子以汝拒敵不能抗乃俯首求活已不若犬豕復與共燕樂尙有而目見我乎金將有起取紙書死活二字佯脇邦乂曰無多言卽欲死趣書死字下我乃信邦乂躍起奪吏所簪筆掣紙書字曰死敵相顧色動又使引去明日再以見烏珠邦乂不勝憤遙望見大罵烏珠怒使人疾擊挺杖交下邦乂罵不絕口遂殺之剖腹取其心明年州以事上聞詔贈直祕閣官其子二人卽死所立廟賜額褒忠【今廟中從祀有忠義陳都義山寨賈隅官公侄孫尙書吏部員外郎萬里撰行狀曰鬥子陳大伯者從公爲傔公被囚大伯不去公罵四太子大伯舉甓奪擊之不中同被害主山砦賈三郎者武勇絕人時號爲賈山砦亦同公被執賈命其子結里人爲鬻薪者置兵於薪以入閽人索之事覺父子磔於市朝廷旣褒公忠遂各官二人一子以武階邦人肖其像立公左右從祀焉】

秦巨字子野丞相檜曾孫待制建康郡侯堪之子嘉定辛巳正月金人犯蘄州巨適通判州事與知州李誠之協力捍禦【誠之字茂欽東陽人】求援於武昌安慶月餘兵不至策應兵塗揮常用等棄城遁城遂陷巨與誠之各以自隨之兵殊死巷戰【統制官孫中小將江士旺陳興曹全丘卞軍士李斌等皆鬥死】死傷略盡李歸府驅其妻子赴水乃引劍自刎【時誠之年七十矣】巨脫歸倅廳厲聲呼吏人劉迪急令放火燒諸倉庫赴一室自焚將死時身猶著白戰袍煙焰中可識有老卒冒火牽之巨叱曰我爲國死汝輩可自求生掣衣就焚死次子三將仁名浚者先往四祖山兵至亟還與弟﹝汀去丁攺翚﹞從父偕死教授阮希用先遣其子女赴井然後自投井中判官趙汝�知縣林棨監轄嚴剛中主簿寧時鳳相率赴水死剛中守城累有戰功而眾寡不敵遂敗城中士民殲焉惟司理參軍趙與裕先率民兵百餘人奪關出求救僅以身免而全家沒兵中作泣蘄錄以言其事嘉定十五年褒贈死事官吏巨封顯節侯謚義烈與李誠之皆立廟蘄州賜額褒忠【子孫今家郡中】

牛富牛將軍名富【舊史一名臯】安丰霍丘人宋制置司遊擊寨兵籍勇而知義以統制官從安撫呂文煥守襄陽之樊城樊城居漢水北襄陽城在漢南表裏相援爲固先是金亡大朝屯兵鄧州棗陽光化伺隙攻伐宋亦宿重兵於襄應之積芻糧器械常數十萬計咸淳丁卯春安撫使劉雄飛覺城中气色有異又諜知劉左丞整獻取襄之策憂懼遣使詣朝廷祈代賈似道以文煥代守襄至則北兵已築白河互市堡兵自北來穰穰不絕秋九月文煥下令淸野繕修守備陰遣帳下回鶻人探伺北方動靜十月大兵哨樊城城中出師迎敵殺萬戶庫庫岱自是不大交鋒而增築鹿門山置堡江中洲上周三里餘起萬人臺撤星橋斷襄樊下流之援然櫃門關陸路尙通荊郢髙達時守江陵嘗有收復襄樊功怨朝廷處置失宜又與呂氏不平故救襄戰不甚力而似道亦疑不卽用遣淮西閫夏貴殿帥範文虎等相繼領兵赴援皆敗退辛未壬申行中書省行樞密院駐鹿門山遣兵斷櫃門關於峴楚二山矢石不及之地掘塹築城下瞰城中以綴文煥兵又斷漢江中浮航襄樊中絕不能相救外圍益急城中兵才七千人糧食𨿽足而乏薪芻布帛張順張貴自均房上流赴援力戰至城下順溺死貴復帥舟師潰圍出求援安陸轉戰至櫃門關誤發平安炮城中援者退歸而北兵大至敗績死之都統副唐海護兵士刈薪城西萬山伏發被擒所用回鶻將引兵襲北營亦敗而死城中奪气癸酉春北兵急攻樊城富與其眾數千人力戰不敵城陷投炮火中自焚死統制官範大順張漢英皆戰死裨將王福見富死嘆曰將軍死國事吾豈宜獨生亦赴火死麾下戰死及投漢江者屍相枕藉大兵據樊城乘髙樹炮擊襄陽中安撫司牙樓【襄府牙城譙樓大字篆扁曰山南東道猶唐舊額也】城中恟懼會唐都統扣城請文煥宣諭上旨遂以城降襄樊拒大兵首尾六年將士以死守食盡援絕其降豈得已哉【按張佑倩福華錄載甲戌冬大兵至陽羅堡守關將牛富兩日夜死戰血凝雙掌以湯沃開勝負未決十二月二十四日定海統制劉成戰敗兵始渡江南夏貴與呂文煥對語夏發劃車弩誤中千戶解其遂各退師此又一牛富也存以備考】富旣死其妻胡恭人卽所居立廟奉祠額曰忠烈開國節使蓋當時敕贈云【廟在城中西南隅竹架街】

趙淮趙淮者潭州衡山縣人宋荊湖制置使方之孫右丞相樞密使葵之從子金源遷汴連歲南侵方開閫襄陽有戰守功葵帥淮東平李全遷淮西制置使拔用呂文徳夏貴等皆自偏裨起爲名將葵督視江淮軍馬以身任藩屏幾四十年淳佑癸卯拜右丞相被劾去國咸淳丁卯冬告歸病卒而邊事日棘朝廷以趙氏累世將家用其子溍爲沿江制置淮知無爲軍徳佑乙亥行省兵自江州順流而下行院兵自淮西來會據安慶降池州太平賈似道軍潰於丁家洲沿江守將或遁或降乃就家起淮爲太府寺丞同臨安府通判陳昭賓於銀樹東埧措置防拓淮招集義兵聚糧造戰艦於溧陽宜興界長塘湖函山阻水置寨扼建康東出之兵江東宣撫司屢遣使招之不從尋除江東轉運判官置司溧陽冬十月行省分道進兵臨安別遣招討使徐王榮新野千戶陳翼引兵攻之至元十三年正月進屯兵溧陽之永丰圩與大兵戰敗被擒宣撫司遣徐王榮送詣淮東行省路經秦丞相檜別墅題云祖父有功王室福澤延及子孫淮今勢窮被執萬古忠義長存刀鋸吾所不懼誓以一死報君伏願先靈速引庶幾不辱家門徐王榮沿途勸誘使降淮曰汝依南朝體面則可徐信之以轎從迎過江至行省見左丞相阿珠淮挺立不跪抗罵不已卽命斬於瓜洲淮妾二人時從行有將領逼妻之紿曰伺焚知府屍惟命是從將以爲誠然聽之二妾旣焚屍以衣裹骨投金山江中並赴水死宋相陳宜中以淮死節奏贈忠湣公事見宋史

汪立信字成父號紫源其先徽州人宋紹興末從祖澈宣諭湖北京西曾祖智往從之取道淮西六安山中喜其山水擇居焉子孫遂爲六安人立信生而气宇充實端重寡言淳佑辛丑獻策招安慶劇賊胡興劉文亮等借補承信郎丙午赴建康寓試登進士第理宗見公狀貌雄偉顧侍臣曰此閫帥才也時年四十七授烏江簿辟沿江制幕知桐城縣未上辟荊湖制司幹辦通判建康府荊湖制置馬光祖辟充策應使司及本司參議官【世說景定庚申變後賈似道忌一時閫臣行打算法污之趙葵宣撫所用委建康間馬光祖打算大意欲捃摭煆煉致葵於罪汪立信時任間幕殊不經意一日光祖會幕客置省禮並文移案上曰此系朝廷新行一大事須早回報成父曾見否答曰略見揭視數板復投案上光祖曰成父意若何立信初不對良久厲聲曰趙信庵爲朝廷事使朝廷錢制置欲去打箕今本司日日亦使朝廷錢將役又使誰打箕乎光祖大怒曰成父敢自擔當如此可自回報朝廷且自做制置卽今吏抱印置立信前立信曰可惜朝廷不用某作制置若某作制置須管得體爲朝廷爭气光祖指衣入內立信亦趨出明日光祖意悔請立信謀之立信曰於理只當星馳報趙令自點對當破數者破數當還朝廷者還朝廷本司備以回闕公私交益兼全朝廷之體光祖喜從之趙遂得全晚節以此】擢提舉京西南路常平義倉茶鹽公事攺知招信軍權淮東提刑景定庚申差知池州提舉江南東路權知常州兩浙西路提刑辛酉冬移臺嘉興講行救荒之政公自爲榜【略云古人有言世間善事惟濟人之急爲第一陰間罪謫惟絕人之食爲最重蓋食者人之命一日不食則饑三日不食則死有能捐斗升以活人是爲無上功徳昔成都府有黃承事者每歲遇禾麥熟時以錢三萬緡收糴至來年禾麥未熟艱難之際只照元糴價出糶張忠定公鎭成都日夜夢謁紫府眞君眞君召黃承事坐公之上眞君加敬如此其陰功蓋可見矣燕山竇十郎其家甚富歉歲則減價糶谷其窮乏無錢者則隨數睭給後生五子皆登上第靑州有陳季二富家歲收田租以數萬計遇歉歲則閉糴待價用小斗出糶收利十倍因此愈富不過三十年家道日漸蕭索子孫絕滅無﹖類善惡之報如影隨形深可畏哉榜出民賴以濟】尋攺知江州充沿江制置副使節制蘄黃興國軍馬提舉饒州南康兵甲升江西安撫使乞祠祿差知鎭江尋充湖南安撫使知潭州到任除臥牀薦席外備堂供帳物件悉置官庫行惠民之政以所積錢連歲代納潭民夏稅貧無告者支米給錢病者加炭藥雨雪旱潦軍民皆有犒給興學校禁鄕試哄場士習丕變以潭爲湖湘重鎭創威敵軍所募精銳凡數千人後帥李芾果賴以守咸淳癸酉除權兵部尙書荊湖安撫制置使知江陵府時襄陽被圍危急立信上疏請益安陸府屯兵凡邊戍皆不宜抽減黃州守臣陳奕素蓄異志朝廷宜防之又移書抵似道謂內地何所用乎多兵宜盡抽之過江可得六十萬百里或二百里置一屯皆設都統七千里江面才三四十屯設兩大藩府以總攝運調之緩急上下流相應必無能破吾聯落之勢者久之日益進此第一策也今久拘使者在眞州何不議遣使偕行啖以厚利緩其師期年歲間我江外之藩垣成气象固江南之生兵日增矣此其二策也三謂若此兩說不行惟有準備投拜其意蓋激賈行第二策賈得書大怒指爲張皇生事罵曰瞎賊敢爾妄語諷臺諫劾之甲戌秋攺兵部尙書以朱祀孫代守江陵立信歸金陵上章丐祠徳佑乙亥北兵渡江九江以下皆失守公挈家登舟由眞揚入淮遇似道江中撫公背曰端明端明似道不用公言遂至於此答曰平章平章瞎賊今日更說一句不得賈問公何向曰今江南無一寸漧淨地立信去尋一片趙家地上死也要死得分明後抵髙郵月餘除端明殿學士沿江招討大使隨寓開府沿江諸軍並聽調用而建康府已降淮東被圍公病亦篤告老授光祿大夫致仕丞相巴延行省建康聞立信所陳三策驚曰江南亦有是人有是語乎若宋用之我豈得至此欲遣使迎之立信得密報哭曰吾猶幸得在趙家地上死也握拳撫案者三聲震中外以是失聲三曰而死年七十五時髙郵尙未歸附以遺表奏贈少傅公先居建康興政坊至元丁丑歸葬溧水都堂山子麟早卒侄天麒爲撰年譜云

至大金陵新志卷十三上之下元

張鉉撰

人物志三

列傳

忠勛

範蠡南陽人事越二十餘年句踐卽位三年而欲伐吳蠡諫曰國家之事有持盈有定傾有節事持盈者與天定傾者與人節事者與地夫勇者逆徳也兵者凶器也爭者事之末也陰謀逆徳好用凶器始於人者人之所卒也淫佚之事上帝之禁也先行此者不利句踐不聽興師伐吳戰於五湖不勝棲於會稽召蠡問焉對曰君王其忘之乎定傾者與人乃令大夫種行成於吳吳人許諾王曰蠡爲我守於國對曰四封之內百姓之事蠡不如種也四封之外敵國之制立斷之事種亦不如蠡也王曰諾令大夫種守國與緣入宮於吳三年而吳人遣之歸及至於國王問蠡曰節事柰何對曰節事者與地惟地能包萬物以爲一其事不失生萬物容畜禽獸然後受其名而兼其利美惡皆成以養其生時不至不可彊生事不究不可彊成時將有反事將有間必有以知天地之恆制乃可以有天下之成利事無間時無反則撫民保教以須之四年王召蠡與謀伐吳蠡不可又一年蠡曰人事至矣天應未也又一年吳殺伍子胥王召蠡問焉對曰逆節萌生天地未形而先爲之徵其事是以不成並受其刑王姑待之又一年王問曰吾昔與子謀吳子曰未可今吳稻蟹不遺種其可乎對曰天應至矣人事未盡也王姑待之王怒曰子欺不谷耶吾與子言人事子府我以天時今天應至矣子應我以人事何也蠡曰夫人事必與天地相參然後可以成功今其禍新民恐其君臣上下皆知其資財之不足以支長久也將同其力致其死王其馳騁弋獵無忘國常彼上將薄其徳下將盡其力又使之望而不得食乃可以致天地之殛王從之至於玄月王召蠡曰諺有之觥飲不及壺餐今歲晚矣子將柰何對曰微君王之言臣固將謁之臣聞從時者猶救火追亡人也蹶而趨之惟恐弗及王曰諾遂興師伐吳至於五湖【五湖舊云笠澤溧陽長塘湖別云洮湖卽五湖之一詳見山川志】吳人挑戰一曰五反王欲許之蠡進諫曰夫謀之廊廟失之中原可乎王姑弗許臣聞古之善用兵者贏縮以爲常四時以爲紀無過天極究數而止天道皇皇日月以爲常明者以爲法微者則是行陽至而陰陰至而陽日困而還月盈而匡故善用兵者因天地之常與之俱行後則用陰先則用陽近則用桑遠則用剛後無陰蔽先無陽察用人無藝往從其所剛桑以禦陽節不盡不死其野彼來從我固守勿與若將與之必因天地之災又觀其民之饑飽勞逸以參之盡其陽節盈吾陰節而奪之利宜爲人客剛彊而力疾陽節不盡輕而不可取宜爲人主安徐而重固陰節不盡桑而不可迫凡陳之道設右以爲牝益左以爲牡蚤晏無失必順天道周旋無究今其來也剛彊而力疾王姑待之王曰諾弗與戰居三年吳師潰吳王棲於姑蘇使王孫雒行成於越曰昔者上天降禍於吳得罪於會稽今王其圖不谷不谷請復會稽之和蠡諫不許使者往而復來辭愈卑禮愈尊王又欲許之蠡諫曰臣聞聖人之功時爲之庸得時不成天有還形天節不遠五年復反小凶則近大凶則遠君王忘會稽之恥乎孰使我蚤朝而晏罷者非吳耶與我爭三江五湖之利者非吳耶十年謀之一朝而棄之王姑勿許王曰吾欲勿許而難對其使者子其辭之蠡左提鼓右援枹對使者曰昔者上天降禍於越委制於吳而吳不受今將反義以報此禍吾王敢無聽天之命而聽君王之命乎王孫雒曰子範子先人有言曰無助天爲虐助天爲虐者不祥今吳稻蟹不移種子將助天爲虐不忌其不祥乎蠡曰王孫子昔吾先君固周室之不成子也攺濱於東海之濱黿龜魚鱉之與處而蛙黽之與同處余𨿽靦然而人面哉吾猶禽獸也又安知是諓諓者乎雒請反辭於王蠡曰君王已委制於執事之人矣子往矣無使執事之人得罪於子使者辭反蠡不報於王擊鼓興師以隨使者至於姑蘇之宮不傷越民遂滅吳句踐旣平吳命蠡築城金陵之長幹【長幹在今集慶路城南天禧寺所故址猶在詳見後古迹志】以兵北渡淮與齊晉諸侯會於徐州致貢於周元王使人賜句踐胙命爲伯是時越兵橫行江淮東諸侯畢賀號稱霸王蠡乃辭於王曰臣聞君憂臣勞君辱臣死昔者君王辱於會稽臣所以不死者國之恥未雪也今事已濟矣蠡請從會稽之罰王曰所不掩子之惡揚子之美者使其自無終沒於越國子聽吾言吾與子分國而治不聽吾言身死妻子爲戮蠡對曰臣聞命矣君行制臣行意遂乘輕舟以浮於五湖【注見前】變姓名自謂鴟夷子皮父子戮力治產居無幾何致產數千萬齊人聞其賢以爲相蠡喟然嘆曰居家則致千金居官則致卿相此布衣之極也久受尊名不祥乃歸相印盡散其財與知友鄕黨而懷其重寶間行以去止於陶自謂陶朱公詳見史記及吳越春秋論曰管仲相桓公霸諸侯其詐不足稱也而聖人取節焉若蠡之佐句踐因敗爲成報辱爲功豈與後之君臣酖於晏安甘心困辱者比乎其能持盈定傾務盡人事而觀天節皆權謀深計同於戰國之士蠡力行之外以彊其國內以保其身然槪之聖賢之道功近而徳遠矣張昭字子布彭城人漢末避難南渡居秦淮爲孫策長史輔孫權爲軍師權嘗乘馬射虎虎突前攀持馬鞍昭變色而前曰將軍何有當爾夫爲人君者謂能駕禦英雄驅使羣賢豈謂馳逐於原野校勇於猛獸者乎如有一旦之患柰天下笑何權射昭曰年少慮事不遠以此慚君權於釣臺飲酒大醉使人以水灑羣臣曰今日酣飲惟醉墮臺中乃止昭正色不言出外車中坐權呼還謂曰共作樂耳公何爲怒昭對曰昔紂爲糟丘酒池長夜之飲當時亦以爲樂不以爲惡也權默然慚遂罷酒初權當置丞相眾議歸昭權曰方今多事職統者責重非所以優之也後丞相孫邵卒百僚復舉昭權曰孤豈爲子布有愛乎顧丞相事煩而此公性剛所言不從怨咎將興非所以益之也乃用顧雍昭每朝見辭气壯厲義形於色曾以直言逆旨中不進見後蜀使來稱蜀徳美而羣臣莫拒權嘆曰使張公在坐彼不折則廢安復自誇乎明日遣中使勞問因請見昭昭避席謝權跪止之昭坐定仰曰昔太后桓王不以老臣屬陛下而以陛下屬老臣是以思盡臣節以報厚恩使泯沒之後有可稱述而意慮淺短違逆盛旨自分幽淪長棄溝壑不圖復蒙引見得奉帷幄然臣愚心所以事國志在忠益畢命而已若乃變心易慮以偸榮取容此臣所不能也權辭謝焉公孫淵稱藩權遣張彌許晏往拜淵燕王昭諫曰淵背魏懼討遠來求援非本志也若淵攺圖欲自明於魏兩使不反不亦取笑於天下乎權與相反復昭意彌切權不能堪案刀而怒曰吳國士人入宮則拜孤出宮則拜君孤之敬君亦爲至矣而數於眾中折孤孤嘗恐失計昭熟視權曰臣𨿽知言不用每謁愚忠者誠以太后臨崩呼老臣於牀下遺昭顧命之言故在耳因涕泣橫流權擲刀與昭對泣然卒遣彌晏往昭忿言之不用稱疾不朝權恨之土塞其門昭又於內以土封之淵果殺彌晏權數慰謝昭昭固不起權因出過其門呼昭昭辭疾篤權燒其門欲以恐之昭更閉戶權使人滅火住門良久昭諸子共扶昭起權載以還宮深自克責昭不得已然後朝會昭容貌矜嚴有威風權常曰孤與張公言不敢妄也舉邦憚之年八十一嘉禾五年卒遺令幅巾素棺斂以時服權素服臨弔謚曰文【昭封婁侯著春秋左氏論語注有宅孫闥見後傳】

周瑜字公瑾廬江舒人父異洛陽令瑜長壯有姿貌初孫堅興義兵討董卓徙家於舒堅子策與瑜同年獨相友善瑜推道南大宅舍策升堂拜母有無通共瑜從父尙爲丹陽太守瑜往省之會策東度到歷陽馳書報瑜將兵迎策從攻橫江當利皆拔之乃渡擊秣陵破笮融薛禮轉下湖孰江乘進入曲阿劉繇奔走而策之眾已數萬因謂瑜曰吾以此眾取吳會平山越已足卿還鎭丹陽瑜還頃之袁術遣從弟胤代尙爲太守而瑜與尙俱還壽春術欲以瑜爲將瑜觀術終無所成求爲居巢長遂還吳是歲建安三年也策親自迎瑜授建威中郎將與兵二千人騎五十疋令曰周公瑾英雋異才與孤有總角之好骨肉之分加前在丹陽發眾及船糧以濟大事論徳酬功此未足以報者也瑜時年二十四吳中皆呼爲周郎後領春谷長頃之策欲取荊州以瑜爲中護軍領江夏太守從攻皖拔之復進尋陽破劉勛討江夏還定豫章廬陵畱鎭巴丘【案孫策時未能得定江夏瑜所鎭應在江西之巴丘縣與後所卒巴丘之地不同】策薨權統事瑜將兵赴喪遂畱吳與長史張昭共掌眾事曹操破袁昭下書責權任子權召羣臣會議張昭秦松等猶豫不能決權意不欲遣質將瑜詣母前定議瑜曰昔楚國初封於荊山之側不滿百里之地繼嗣賢能廣土開境立基於郢遂據荊揚至於南岸傳業延祚﹝腦去月攺土﹞百餘年今將軍承父兄餘資兼六郡之眾兵精糧多將士用命鑄山爲銅煮海爲鹽境內富饒人不思亂泛舟舉帆朝發夕到士風勁勇所向無敵有何偪迫而欲送質質一入不得不與曹氏相首尾與相首尾則命召不得不往便見制於人也極不過一侯印僕從十餘人車數乘馬數匹豈與南面稱孤同哉不如勿遣徐觀其變若曹氏能率義以正天下將軍事之未晚若圖爲暴亂兵猶火也不戢將自焚將軍韜武抗威以待天命何送質之有權母曰公瑾議是也公瑾與伯符同年小一月耳我視之如子汝其兄事之遂不送質十三年九月操入荊州劉琮舉眾降操得其水軍船步兵數十萬將士聞之皆恐權延見羣下問以計策議者咸欲迎之瑜曰不然操𨿽托名漢相其實漢賊將軍以神武雄才仗父兄之烈割據江東當橫行天下爲漢家除殘去穢況操自送死而可迎之邪請爲將軍籌之今使北土已安操無內憂能曠日持久來爭疆場又能與我校勝負於舟揖可也今北土旣未平安馬超韓遂尙在關西爲操後患且捨鞍馬仗舟楫與吳越爭衝本非中國所長又今盛寒馬無槁艸驅中國士眾遠涉江湖之間不習水土必生疾病此數者用兵之患也而操皆冒行之將軍擒操宜在今日瑜請得精兵三萬人進住夏口保爲將軍破之權曰老賊欲廢漢自立久矣徒忌二袁呂布劉表與孤耳今數雄已滅惟孤尙存孤與老賊勢不兩立君言當擊甚與孤合此天以君授孤也拔刀斫前奏案曰諸將吏敢復有言當迎操者與此案同及會罷之夜瑜請見曰諸人徒見操書言水步八十萬而各恐懾丞復料其虛實今以實校之彼所將中國人不過十五六萬且軍已久疲所得表眾極七八萬耳而尙懷狐疑夫以疲病之卒禦孤疑之眾眾數𨿽多甚未足畏得精兵五萬自足制之願將軍勿慮權撫背曰公瑾卿言至此甚合孤心子布元表諸人各顧妻子挾持私慮深失所望獨卿與子敬與孤同耳此天以卿二人贊孤也五萬兵難卒合已選三萬人船糧戰具俱辦卿與子敬程公便在前發孤當續發人眾多載資糧爲卿後援卿能辦之者誠決解逅不如意便還就孤孤當與孟徳決之時劉備爲操所破遣諸葛亮詣權權遂遣瑜及程普等與備並力逆操遇於赤壁時操軍眾已有疾病初一交戰操軍敗退引次江北瑜步將黃蓋曰今寇眾我寡難與持久然觀操軍方連船艦首尾相接可燒而走也乃取蒙衝斗艦數十艘實以薪艸膏油灌其中裹以帷幕上建牙旗先書報操欺以欲降又豫備走舸各系大船後因引次俱前操軍吏士皆延頸觀望指言蓋降蓋放諸船同時發火時風盛猛延燒岸上營落頃之煙炎張天人馬燒溺死者甚眾操軍敗走還屯南郡權拜瑜偏將軍領南郡太守以下雋漢昌瀏陽州陵爲奉邑屯據江陵劉備以左將軍領荊州牧治公安備詣京見權瑜上疏曰劉備以梟雄之姿而有關羽張飛熊虎之將必非久屈爲人用者愚謂大計宜徙備置吳盛築宮室多其美女玩好分此二人各置一方使如瑜者得挾與攻戰大事可定也今猥割土地以資業之聚此三人俱在疆場恐蛟龍得雲雨終非池中物也權以操在北方當廣攬英雄又恐備難卒制故不納是時劉璋爲益州牧外有張魯寇侵瑜詣京見權曰今曹操新折衄方憂腹心未能與將軍連兵相事乞與奮威俱進取蜀得蜀而並張魯因畱奮威固守其地與馬超結援瑜還與將軍據襄陽以戚北方可圖也權許之瑜還江陵爲行裝道於巴丘病卒【所卒之處應在今之巴陵與前所鎭巴丘名同處異也】兩男一女女配太子登男循尙公主拜綺都尉有瑜風王導字茂弘光祿大夫覽之孫也少有風鑑識量淸遠年十四陳髙士張公見而奇之曰此兒容貌志气將相之器也入朝爲祕書郎時有洛陽人戍邊五年不反所聘妻父母更以女予他族女不欲行父母彊之登車生一子終悒悒成疾以死踰年前夫歸聞其家說如此便往發墓開棺視之女還活起與前夫歸其家後夫訟於縣縣聞之府河南尹上其事詔廷臣議咸不能決導曰此非常事不得以常理斷之女宜還前夫詔是其議元帝爲瑯邪王與導素相親善導知天下已亂遂傾心推奉會帝出鎭下邳請導爲安東司馬及徙鎭建康吳人不附居月餘士庶莫有至者導患之會上已觀禊帝乘肩輿具威儀導與兄惇及諸名勝皆騎從吳人紀瞻顧榮皆江南之望竊覘之相率拜於道左帝使導躬造榮等皆應命而至由是吳會風靡百姓歸心俄而洛京傾覆中州士女避亂江左者十六七導勸帝收其賢人君子與之圖事時荊揚晏安戶口殷實導爲政務在淸靜朝野傾心號爲仲父帝從容謂導曰卿吾之蕭何也晉國旣建以導爲丞相軍諮祭酒桓彜初過江見朝廷微弱謂周凱曰我以中州多故來此欲求全活而寡弱如此將何以濟憂懼不樂往見導極談世事還謂顗曰向見管夷吾無復憂矣於時軍旅不息學校未修導上書請興復道教令朝之子弟入學帝從之語見學校志及帝登尊號百官陪列命導升禦牀共坐導固辭曰若太陽下同萬物蒼生何由仰照乃止劉隗用事導漸見疏遠任眞推分澹如也王惇反劉隗勸帝悉誅王氏導率羣從昆弟子侄二十餘人每旦詣臺待罪帝召見之導稽首謝曰逆臣賊子何世無之豈意今者近出臣族帝跣執其手曰茂弘方托百里之命於卿是何言邪乃詔曰導以大義滅親可以吾爲安東時節假之及惇得志加導守尙書令初西都覆沒四方咸勸進於帝惇憚帝賢明欲更議所立導固爭乃止及此役也惇謂導曰不從吾言幾致覆族導猶執正議惇無以奪元帝愛瑯邪王裒將有奪嫡之議以問導導曰立子以長且紹又賢不宜攺革帝猶疑之導日夕陳諫故太子卒定明帝崩導復與庾亮等同受遺詔共輔幼主石勒侵阜陵加大司馬假黃鉞出討之軍次江寧帝親餞於郊俄而賊退庾亮將徵蘇峻導曰峻猜險必不奉詔且山藪藏疾宜包容之固爭不從旣而難作六軍敗績導入宮侍帝峻以導徳望不敢加害使以本官居已之右未幾逼乘輿幸石頭導爭之不得使參軍袁耽潛誘峻將路永謀奉帝出奔義軍而峻衛禦甚嚴事遂不果導乃攜二子隨永偕奔白石及賊平宗廟宮室並爲灰燼溫嶠議遷都豫章三吳之豪淸都會稽二論紛紜未有所適導曰建康古之金陵舊爲帝裏又孫仲謀劉玄徳俱言王者之宅古之帝王不以丰儉移都苟思衛文大帛之冠則無往不可若不績其麻則樂土爲虛矣且北寇遊魂同我之隙一旦示弱竄於蠻越求之望實懼非良計今特宜鎭之以靜羣情自安由是嶠等謀並不行導有羸疾不堪朝會帝數幸其府後令輿車入殿石季龍【原闕六十二行】﹝闕漏﹞各得所任常疑劉牢之不可獨任王味之不宜專城牢之旣以亂終而味之亦以貪敗識者服其知人安𨿽受朝寄然東山之志始末不渝每形於言色造泛海之裝欲須經略粗定自江道還東雅志未就遇疾還都聞當輿入西州門悵然謂所親曰昔桓溫在時吾常懼不全忽夢乘溫輿行十六里見一白雞而止乘溫輿者代其位也十六里止今十六年矣白雞主酉今太歲在酉吾病殆不起乎乃上疏遜位薨年六十六帝臨於朝堂三日贈太傅謚曰文靖葬加殊禮依大司馬桓溫故事詳見晉史

溫嶠字太眞司徒羨弟之子聰敏有識量博學屬文以孝悌稱於邦族年十七州郡辟召皆不就平北大將軍劉琨妻嶠之從母琨請爲參軍與討石勒有功遷右司馬元帝初鎭江左琨謂嶠曰昔班彪識劉氏之復興馬援知漢光之可輔今晉祚𨿽衰天命未攺吾欲立功河朔使卿延譽江南子其行乎對曰嶠𨿽無管張之才而明公有桓文之志欲建匡合之功豈敢辭命乃以爲左長史檄告中外奉表勸進嶠旣至引見具陳琨忠誠志在效節因說社稷無主天人系望辭旨慷慨舉朝屬目帝器而嘉焉王導周顗謝鯤庾亮桓彜等並與親善於時江左艸創綱維未舉嶠殊以爲憂及見王導共談讙然曰江左自有管夷吾吾復何慮除散騎侍郎固讓不拜苦請北歸葬母不許遷太子中庶子太子與爲布衣交數陳規諷又獻侍臣箴時太子起西池樓觀頗爲勞費嶠上疏以爲朝廷艸創巨寇未滅宜應儉以率下務農重兵太子納焉王惇舉兵內向六軍敗績太子將自出戰嶠執鞚諫曰臣聞善戰者不怒善勝者不武如何萬乘儲副而以身輕天下太子乃止明帝卽位拜侍中轉中書令甚爲王惇所忌因請爲左司馬惇阻兵不朝多行陵縱嶠諫惇曰昔周公之相成王勞謙吐握豈好勤而惡逸哉誠由處大任者不可不爾而公自還輦轂入輔朝政闕拜覲之禮【原闕三十一行】﹝闕漏﹞������陳峻罪狀有眾七千灑泣登舟未發侃復召兵還嶠與侃書曰僕與仁公並受方嶽之任安危休戚理旣同之進當爲大晉之忠臣退當以慈父雪愛子之痛今出軍旣緩復召兵還人心乖離是爲敗於幾成也峻時殺侃子瞻由是侃激勵遂率所統與嶠亮同赴京師戎卒六萬旌旗七百餘里直指石城次於蔡洲侃屯查浦嶠屯沙門浦祖約據歷陽與峻爲首尾見嶠等軍盛謂其黨曰吾本知嶠能爲四公子之事今果然矣峻聞嶠將至逼大駕幸石頭時峻軍多馬南軍仗舟楫不敢輕與交鋒用將軍李根計據白石築壘以自固使庾亮守之賊步騎萬餘來攻不下而退追斬二百餘級嶠又於四望磯築壘以逼賊曰賊必爭之設伏以逸待勞是制賊之一奇也旣而義軍屢戰失利嶠軍食盡陶侃怒曰使君前云不憂無將士惟得老僕爲主今數戰皆北良將安在荊州接胡蜀二方倉廩當備不虞若復無食僕便欲西歸更思良籌殄賊未爲晚也嶠曰不然自古成監師克在和光武之濟昆陽曹公之拔官渡以寡敵眾仗義故也峻約小豎爲海內所患今曰之舉決在一戰峻勇而無謀藉驕勝之勢自謂無前今挑之戰可一鼓而擒柰何捨垂立之功設進退之計且天子幽逼社稷危殆四海臣子肝腦塗地嶠等與公並受國恩是致命之日事若克濟則臣主同祚如其不捷身𨿽灰滅不足以謝責於先帝今之事勢義無旋踵若騎猛獸安可中下哉公若違眾獨反人心必沮沮眾敗事義旗將回指於公矣侃無以對遂畱不去嶠於是創建行廟廣設壇場告皇天后土祖宗之靈親讀祝文聲气激揚涕流覆面三軍莫能仰視其日侃督水軍向石頭亮嶠等率精勇一萬從白石入挑戰時峻勞其將士因醉突陣馬躓爲侃將所斬峻弟逸及子碩嬰城自固嶠乃立行臺布告天下賊將匡術以臺城來降爲逸所攻求救江州別駕羅洞曰今水暴長救之不便不如攻榻杭榻杭軍若敗術圍自解嶠從之遂破賊石頭軍奮威長史滕含抱天子奔於嶠船時侃𨿽爲盟主而處分規略一出於嶠及賊滅拜驃騎將軍開府儀同三司散騎常侍封始安郡公邑三千戶卒年四十二江州士庶聞之莫不相顧而泣贈侍中大將軍持節都督剌史餘如故謚曰忠武祠以太牢詳見晉史

陶侃字士行本溧陽人吳平徙家廬江之潯陽廬江太守張夔召爲督郵領樅陽令察孝廉至洛陽張華與語異之除郎中劉弘爲荊州刺史辟亂爲南蠻長史遣討張昌破之以母憂去職服闋參東海王越軍事江州剌史華軼表侃爲揚武將軍元帝加侃奮威將軍遷龍驤將軍武昌太守王惇忌侃左遷廣州剌史在州無事朝運百甓於齋外暮運於齋內人問其故答曰吾方致力中原過爾優逸恐不堪事其勵志勤力皆此類太興初進號平南將軍都督交州軍事王惇反詔侃以本官領江州剌史尋轉督湘州惇得志上侃復本職加散騎常侍錄前後功進號徵南大將軍開府儀同三司惇平遷都督荊雍益梁州諸軍事領護南蠻校尉徵西大將軍荊州剌史侃性聰敏勤於吏職閫外多事千緒萬端罔有遺漏遠近書疏莫不手答筆翰如流未嘗壅滯引接疏遠門無停客常語人曰大禹聖者乃惜寸陰至於眾人當惜分陰豈可逸遊荒醉生無益於時死無聞於後是自棄也諸參佐或以談戲廢事者命取其酒器蒲慱之具悉投之於江吏將則加鞭朴曰樗蒲者牧豬奴戲耳老莊浮華非先王之法言不可行也君子當正其衣冠攝其威儀何有亂頭養望自謂宏達邪造船木屑皮竹頭悉令舉掌之咸不解所以後正會積雪始晴聽事前猶濕於是以屑布地皮桓溫伐蜀又以竹頭作釘裝船其綜理微密皆此類蘇峻作逆京都不安侃子瞻與卞壺等皆死難平南將軍溫嶠要侃同赴朝廷推爲盟主以峻殺瞻重遣書以激怒之便戎服登舟瞻喪至不臨與溫嶠庾亮俱會石頭諸軍卽欲決戰侃獨謂賊盛不可爭鋒當以歲月智計擒之嶠等累戰無功侃仍屯查浦監軍部將李根建議請立白石壘曰查浦地下又在水南惟白石峻極險固可容數千人賊來攻不便滅賊之術也侃從之夜修曉訖賊見壘大驚賊攻大業壘侃將救之長史殷羨曰若遣救大業步戰不如峻則大事去矣但當急攻石頭峻必救之而大業自解侃又從羨言峻果棄大業而救石頭諸軍與峻戰陣陵東督護竟陵太守李陽部將彭世斬峻於陣賊眾大潰峻弟逸復聚眾侃與諸軍斬逸於石頭初峻之反由於庾亮亮之奔也懼侃致討用溫嶠謀詣侃拜謝侃遽止之曰庾元規乃拜陶士行邪王導入石頭城令取故節侃笑曰蘇武節似不如是導有慚色使人屏之侃旋江陵尋拜侍中大尉加羽葆鼓吹攺封長沙郡公邑二千戶賜絹八千疋加都督交廣寧七州軍事以江陵偏遠移鎭巴陵蘇峻將馮鐵殺侃子奔於石勒勒以爲戍將侃告勒以故勒召而殺之尋以討郭默詔侃都督江州領剌史增置左右長史司馬從事中郎四人掾屬十三人移鎭武昌疾篤上表遜位遣左長史殷羨奉送所假節麾幢曲蓋侍中貂蟬太尉章荊江州剌史印傳棨戟以後事付右司馬王愆期輿車出就船明日薨於樊溪時年七十六追贈大司馬假密章祠以太牢策謚曰桓詳見晉史【晉徵士潛字淵明卽侃曾孫嘗爲建鎭軍參軍宋髙祖王業漸隆不復肯任由彭澤令棄官隱廬山云】曹彬字國華眞定靈壽人父蕓成徳軍兵馬使彬始生周歲日父母以百翫之具羅於席觀其所取彬左手持干戈右手取俎豆斯須取一印他無所視人皆異之旣長气質淳厚漢幹佑中爲成徳牙將周太祖貴妃張氏彬之從母也由是得隸世宗帳下補供奉官累遷西上閣門使出使吳越訖事卽行不受私覿遷引進使宋興遷客省使伐蜀之役彬以客省使監歸州路行營劉光毅軍峽中郡縣悉下諸將皆欲屠城殺降彬獨任恕而戢下所至悅服拜宣徽南院使義成軍節度使太祖伐江南以彬將行營之師彬分兵由荊南順流而東破峽口砦進克池州連克當塗蕪湖二縣駐軍采石磯作浮梁跨大江以濟師大破其軍於白鷺洲進次秦淮江南水陸十萬陳於城下大敗之進圍金陵李煜遣徐鉉奉表詣闕乞緩師彬亦緩攻取冀煜歸服使人諭之曰事勢如此所惜者一城生聚若能歸命策之上也城垂克彬忽稱疾不視事諸將皆來問疾彬曰余之病非藥石所愈惟須諸公誠心自誓以克城之曰不妄殺一人則自愈矣諸將許諾共焚香爲誓明日稱疾愈遂克金陵城中按堵李煜與其臣百餘人詣軍門請罪彬慰安之待以客禮自出師至凱旋士眾畏服無輕肆者及入見以榜子進稱奉敕江南幹事回其謙恭不伐如此初彬之總師也太祖謂曰俟克李煜當以卿爲使相副帥潘美豫以爲賀彬曰不然是行也仗天威遵廟謨乃能成事吾何功哉況使相極品乎美曰何謂也彬曰太原未平爾已而還朝獻俘太祖曰本除卿使相然劉繼元未下姑少待之旣聞此語美竊視彬微哂太視覺之遽詰所以美不敢隱遂以前對太祖亦大笑乃賜彬錢二十萬彬曰人生何必使相好官亦不過多積金錢耳未幾拜樞密使忠武軍節度使太宗卽位加同平章事從平太原加兼侍中罷爲天平軍節度使封魯國公起爲侍中武寧軍節度使徙鎭平盧眞宗卽位拜同平章事樞密使咸平二年被疾眞宗親視臨問手爲和藥賜白金萬兩問以後事對曰臣無事可言二子璨與瑋材器有取臣若內舉皆堪爲將眞宗問以優劣對曰璨不如瑋薨年六十九贈中書令以孫女皇后恩追封濟陽郡王謚武惠與趙普配享太祖廟廷此亦有廟

呂頤浩字符直本滄州樂陵人五世祖因官家於齊州頤浩登宋紹聖元年進士第初調北京成安尉密州司戶以李淸臣薦除大名府國子監博士未幾攺邠州教授歷宗闕博士通判延��浙提舉茶鹽提舉河北東路常平河北轉運判官召爲太府少卿除轉運副使升都轉運使奉法稱職宣和四年童貫用兵燕薊徽宗命頤浩爲轉運使頤浩條奏河北燕山路危急五事忤旨罷職金國漸生釁端前後反復邀求不已徽宗悟前日之言復頤浩官金人入燕山公與蔡靖以下文武官三百餘員皆爲金人所執與蔡靖李與權沈管等隨行至東京城下得還朝廷再差爲河北都轉運使力辭挈家居揚州建炎元年五月髙宗卽位於南京召頤浩赴行在以病辭免先致書宰執大略謂敵人詭詐不情貪婪無厭與契丹相持二十年今歲講和明年大戰前後反復卒吞契丹今日之勢講和亦不可恃欲戰則力不逮若非遷避更無上策議者多以謂鑾輿南渡必失中原是大不然赤壁之戰魏彊吳弱然而魏武大衄者江淮之間沮洳之地又有長江之險非北人用重兵之利此吳所以勝也戰勝則勢張豈有失中原之理哉議者又曰金人旣能渡大河豈不能渡大江是亦不然黃河水狹霜降之後水面不過一二里又無水戰之具北兵渡河所以不能制大江則不然水面闊遠狹處不下七八里若於南岸豫習水戰俟其半渡以輕舟戰艦順流而下頃刻追及𨿽百萬之師可挫也且以夏人號善用兵與我師相持每疊勝疊負我師未嘗如今日敗衄者以涇原環慶等路皆山險之地非騎兵所利故也自金人犯邊我師遇之不待接戰而輒奔潰蓋平原曠野步不能抗騎故也愚謂宜遷避者以三十年來童貫譚稹掌兵軍政盡壞賞罰不明人無鬥志必先革此獘然後可以語戰兼自金人連年入侵官私馬劫掠已盡步人之勢終難抗騎霍去病傳云自後更不議伐匈奴者以無馬故也豈可不鑑哉今防秋在近機事宜密梁宋間諸州環地千里城壁不固𨿽欲增修不可及矣願先遷宗廟於江外大駕且駐南京萬一有警速駕南來江淮地熱馬無稈艸彼必不能久畱竣彼旣往我復北去亦未爲失計兵法所謂彼入我出彼出我入玆誠今日備禦之策惟速圖之不可緩也差知揚州髙宗南幸召對奏札略云臣竊觀天下之勢以撥亂爲急務成敗安危系於施設臣不敢遠引堯舜三代昔周世宗當中國殘獘之後王朴獻策曰唐失道而失吳蜀晉失道而失幽並觀所以失之之由知所以平之之術在反唐晉之失而已今陛下鑑前之失必先進賢退不肖以淸具時用能去不能以審其材息信號令以結其心賞功罰罪以盡其力恭儉節用以丰其財徭役以時以阜其民待其倉廩實財用足人安將和則有必取之勢無不成之功矣旬餘再進札云淮南兩路北距海南阻江土地膏腴形勢雄勝臣嘗謂彊可以使之弱弱可以致之彊昔漢髙祖與項氏相持百戰百敗然垓下之役一戰遂成帝業越王兵敗棲於會稽卑辭厚禮養兵蓄銳有待而發一戰遂收霸功然則陛下駐蹕淮甸豈非天意所以資陛下興王業乎伏願聚精會神苦心嘗膽期於除禍亂致太平實萬世無疆之休也除戶部侍郎兼知揚州明年三月進戶部尙書劇賊張遇等眾數萬自上江順流而下破太平眞州屯金山寺𨿽受招安而不卸甲四向焚劫命頤浩節制諸大將往圖之頤浩設砦楊子橋單騎入賊中訪得劉彥者爲遇畫謀令不卸甲令壯士捽彥庭下截其兩足釘於楊子橋柱餘黨震恐卽日卸甲納官散被虜之民三四萬人得被虜婦人五六千人奏給錢米召人識認皆不失所是年十二月攺吏部尙書被旨陳備禦十策一曰收民心二曰定廟算三曰料彼已四曰選將材五曰明斥堠六曰訓彊弩七曰分器甲八曰備水戰九曰控浮橋十曰審形勢累數萬言頤浩久在西北極邊諳知敵情料金人必犯淮南屢乞先輦左藏庫物過江及獻守淮之策甚備宰執不從明年二月三日金人逼揚州車駕倉卒南渡頤浩與禮部侍郎張浚聯鑣追及上於瓜州僅得渡江至秀州除資政殿學士同簽書樞密院事江淮兩浙制置使引羸��人扼揚子江沿路召募潰散得四五千人屯田江府之北枕江下砦與金人對岸相持頤浩遂被甲乘輕丹於江中往來督責軍將官以舟濟渡江北被擄逃歸官員士庶軍兵家小及選募敢死之士過江過夜燒劫敵砦又分遣兵將沿江上下招集潰兵金人北去命頤浩兼領江寧軍府事忽有赦書至人情洶洶頤浩之子摭時任兩浙漕屬遣人賫蠟彈報苗傅劉正彥反叛擅廢立狀頤浩曰此不戴天之讎也卽上表請皇帝復位遣屬官奉議郎李承造往鎭江約劉光世往平江府約張浚韓世忠張俊等同起兵討賊官屬持不可頤浩不聽子摭及家屬在杭州苗傅令歸朝官馬柔吉監守之公亦不顧兵至常州傅正彥差使臣賫狀具道本末云朝廷已畱知樞密院闕以待公來頤浩斬其使督進兵行至望亭張浚自平江來見同議討賊撰檄書聲傅立彥廢立專殺之罪抵臨平山賊將苗翊率步騎萬餘人迎擊官軍頤浩督韓世忠血戰大破之賊皇駭率眾南遁髙宗復位頤浩除宣奉大夫尙書右僕射一行官吏將佐等第推恩時建炎三年四月也尋遷左僕射與張浚密謀誅範瓊一軍帖然時金人離淮甸未久盜賊羣起李成據宿泗斬賽薛慶裴淵等寇掠通州淮楚京城隔絕山東河北諸路命令不通頤浩奏置三省樞密院賞功司應自軍興以來諸路立功將校借補等人並許繳元立功幹照自陳隨宜推恩補轉官資又諸大將多乞空名告札軍前書塡與親舊伎術無功之人致名器太輕無以激勸公奏今後更不給降若實有功勛之人各具名保奏從朝廷推恩庶輩僥冒是年九月探報金兵南來朝議遣兵守淮分屯建康府等處控扼江上隆佑太后前期往江西頤浩奏畱六宮乞駕幸淛西號令江淮大略謂漢髙祖唐太宗之取天下未嘗一日寧居黥布作亂是時謀臣猛將固不乏人然髙祖不憚親往太宗曰吾經營天下所至處買飯而食僦捨而宿今陛下便鞭馬精馳射蓋天之所授將以撥亂安忍燕處淸閒坐廢白日臣侵尋老境常恐功業不成抱恨泯滅望詢近臣察其可否然後奮發獨斷施行十月金人渡江破杭州欲逼行在頤浩憂憤不知所爲遂獻航海之計帝自明州登海船越溫州會金人已回鎭江韓世忠以舟師扼江路金人不得濟公力請車駕回幸淛西下親徵之詔亟以銳兵策應世忠交擊之以擒烏珠時人心不樂淛西之行又中丞趙鼎謂車駕未可北去竟失機會頤浩罷相除鎭南軍節度使開府儀同三司充醴泉觀使未幾被命充江東安撫制置大使兼知池州力辭弗許仍令過闕奏事頤浩入見奏曰臣近自海道北來伏見朝廷聚集海船在明州岸下竊慮車駕欲爲避敵之備夫避敵之計固不可不預辦然備戰之計尢不可緩望鑑去年敵騎追襲之事選兵五萬分爲兩項一屯浙西一往饒信分據水鄕或據山險邀其追襲之路使將士戮力如明州城下之戰則戰無不勝矣萬一金人今冬不渡江則於明年四五月間遣兵二萬由海道趨登州以搖靑齊別遣兵二萬由淮陽軍徐州以圖濮鄆金人用兵深忌夏月我乘其忌而攻之此必勝之道且中國衰弱其勢已甚自淮以北皆非我有士大夫苟目前之安習太平時驕墮不掁之气殊無北向以爭天下恢復中原之心此臣所以感慨流涕而不能已也時大冠李成遣將馬進圍江州守臣以蠟彈告急頤浩曰江州乃池州上流江破則池不可保節度使楊惟忠有兵七千人屯饒州頤浩請惟忠同解江圍自饒州乘舟趨南康遣大將巨師古往江州城下賊設伏夾擊師古兵潰惟忠與頤浩渡江避賊具奏眾寡不敵乞濟師得王﹝王燮﹞軍二萬人再趨左蠡下砦會淮南崔增有兵八千人皆習水戰頤浩令與﹝王燮﹞引兵與李成戰於湖口大敗之江州守臣以糧盡棄城去賊據江州頤浩曰我爲江東帥今不竭力禦賊則一路皆爲賊境遂置砦左蠡江岸前後數十戰賊失利頤浩兵益振朝廷遣張俊由江西洪州路討賊頤浩分遣王﹝王燮﹞軍會俊與賊大戰賊兵敗走成與馬進僅以身免拜尙書左僕射頤浩初自左蠡班師回鄱陽而巨寇張琪李捧引兵五萬人犯饒州邦人皇駭頤浩召愛將閻臯等自畫戰圖授之臯等方出城五里而賊鋒已至前軍張守忠失利少卻賊恃眾輕犯中軍臯力戰而崔邦弼姚端兩軍翼擊之賊大敗走饒人安堵繪頤浩像祠於郡中頤浩再入朝言今天下之勢先平內冠然後可以禦外系乞隨賊寇之大小分遣兵將官以金字牌招安不聽命者加兵剿除諸路盜賊略平頤浩奏敵人今年旣不渡江則諸事可以措手願先定駐蹕之地據都會之要使號令易通於川陜將兵順流而可下漕運不至於艱阻然後速發大兵一往江西湖南以平羣寇一往池州至建康府處置已就招安之人明年民得專事耕桑則大江以南在我之根本立矣然後乘大暑之際命劉光世渡淮由淮陽軍入沂密以搖靑鄆命張俊由漢中府入絳州以撼河東乘兩路民心懷宋之時知王師有收復中原之意則中興之業可覬若不速爲之逡巡過春夏則金人他日再來不惟大江以南我之根本不可立而日後之患不可勝言矣又奏人事可爲者二天時可爲者二昨自揚州之變兵甲器械十失八九今張俊軍有眾三萬全裝甲萬餘副刀鎗弓箭皆足韓世忠眾四萬張守忠軍二萬三千王﹝王燮﹞有眾一萬三千𨿽不如張俊軍盡皆精銳亦非前日怯懦之比劉光世有眾四萬𨿽老弱冗散者眾亦可得精銳二萬人神武中軍楊沂中有兵萬人此外又有神武後軍陳思恭不下萬人禦前中銳如崔增張守忠趙琦徐文姚端等軍亦二萬人上考太祖皇帝取天下正兵不過十萬今日有兵十六七萬器械足用何憚而不爲臣所謂人事可爲者一也建炎紹興大盜縱橫鄧慶寇廣東李惇犯虔告邵淸擾通泰張琪劫徽饒李氏破江瑞範汝爲據建劍馬友李橫孔彥舟曹成張用劉超等散處江南爲害於荊湖等路朝廷枝梧不服今則悉已撲滅民得安業臣所謂人事可爲者二也金人南牧以來我師望塵奔潰莫敢嬰其鋒而近年張俊克捷於明州韓世忠扼敵於鎭江陳思恭邀擊於長橋張榮大捷於淮甸良由敵人窺覬中原黎民爭奮人有戰心天意殆將悔禍臣所謂天時可爲者一也金人命劉豫僣位盡以中原付之不欲南來而豫煩碎不知爲國之體𨿽三尺童子知其不能立國況兵不如我精將不如我能勝負固可料矣觀宇文虛中密奏𨿽未能盡信然敵騎連年不至淮甸豈無牽制之故哉臣所謂天時可爲者二也江浙等路連失耕殖兼苦水旱米價翔湧每斗一貫至二貫今年丰收米斗不及五六百江上諸州米斗三四百臣所謂天時可爲者三也今韓世忠已到行在願令世忠及浚與臣等商議決策北向明年三月令韓世忠由宿州南京以入劉光世由徐曹諸州路以入又於明州畱海船三百隻令範溫閻臯乘四月間南風北去徑取登萊凡此數路有糧可因而登萊尢有積蓄大兵旣集劉豫必北走所得州郡擇逐州豪傑守之初則示以羈縻之義過則以爲後圖𨿽敵人來年秋冬間必爭其地然彼出我入此兵法也擾之數年中原必可以復賈宜曰日中必﹝上蔧下火﹞操刀必割捨此機會而不乘後欲追悔何可及耶今有兵十六七萬費用不貲朝廷竭力經營錢糧常苦不辦曠日持久必取於民民怨眾離乃自困之道禍亂之所起可不愼哉又今日戰兵其精銳者皆中原之人數年之後消磨寖少異時𨿽欲舉事勢必不能可爲深惜者也上嘉納以頤浩都督諸路諸軍事總師北向至鎭江病虐踰月遣中使召還乞歸致政以鎭南軍節度使開府儀同三司充醴泉觀使寓居臺州是年冬以邊防機事奏曰豫賊不知用兵之策而金酋狃於常勝不知慮敵深入吾境此天亡之時願陛下於此沍寒敵人弓健馬壯之際且敕諸將固守江岸俟其糧盡欲退並力追襲此萬全之策金人大酋如羅索楝摩國王斡裏雅布皆已物故今次南來者達蘭郎君四太子臣在燕山府皆嘗聞之達蘭有謀而怯戰四太子乏謀而粗勇然四太子所統部曲比之達蘭多而精銳四太子所向尢宜堤防也上降詔獎諭數日又詔問以攻戰之利守備之宜頤浩條十事上之一論用兵之策二論彼此形勢三論舉兵之時四論分道進兵之策五論運糧供軍六論大兵進發日乞聖駕駐蹕鎭江七論經理淮甸八論機會不可失九論舟楫之利十論並課獨斷是年十二月除荊湖南路安撫制置大使兼知潭州湖南荒歲之後羣寇竊發公悉平之明年十一月除少保充兩浙西路安撫制置大使兼知臨安府行宮畱守是時車駕����省百司庶務浩穰頤浩決事明敏而號令嚴重豪右震懾日才過午訟庭已寂然無事凡民間冤抑有數十年不能雪如醫僧有謀殺婦人者悉按置於法輦轂之下政若神明紹興八年詔還臨安除少傅鎭南定江軍節度使充江南東路安撫制置大使兼知建康府行宮畱守固辭依前少保鎭南軍節度使充醴泉觀使成國公免奉朝請九年二月召赴行在所賜札云朕以河南新復境土陜西最爲重地惟卿舊弼元臣威望素著欲勤卿往調護諸將拊循遺民當體朕意趣裝亟來以濟事機毋爲辭避常禮頤浩奏曰金人窺覬中原去而復來交兵累年未見寧息今者無故割新黃河河南之地與我豈無意哉望與執政大臣子細商量及契勘陜西一路自割屍禹我朝以來諸路師臣守臣曾與未曾申發到文字分遣臣僚迆邐前去訪問職位姓名傳宣撫問其鄜延環慶涇原秦鳳熙河路帥臣仍許以久任之意庶幾不致疑貳稍俟定疊徐爲後圖玆今日之上策也又奏陜西利害今日所系國體甚重若一觸事機必貽後悔如張中孚等未見向背趙彬又系曲端門客本一書生其人尢爲桀點望畱聖慮公力疾造朝丞相秦檜被旨同參政孫近李光到寓所問疾得請扶病東歸除少傳致仕斃年六十九贈太師追封秦國公謚忠穆子五人抗摭極搢撝孫八人曾孫十人

張已南軒先生張已名栻字敬夫廣漢人丞相魏國公浚之子也髙宗南渡浚與呂頤浩平苗傅劉正彥有大功以樞密使宣撫川陜敗於富平繼督師江淮以用呂祉夫酈瓊等軍晚歲以右相視師江淮朝眷特重會考宗受禪慨然有興師恢復中原之志命栻以右承務郎直祕閣充宣撫都督機宜文字栻早從南嶽胡仁仲先生問學得河南程氏論經與旨玩索講評踐行體驗十餘年間充實光大皆可設施見於行事而魏公以身任天下安危許公之心皓首不渝栻在幕府溫凊之餘內贊密謀外參庶務其所綜畫老於班列者皆自以爲不及嘗以軍事入奏始得見上卽進言曰陛下上念宗社之讎恥下閔中原之塗炭愓然於中而思有以振之臣謂此心之發卽天理之所存也誠願益加省察而稽古親賢以自輔焉無使其或少息也則不惟今日之功可以必成而千古因循之獘亦庶乎其可革矣上異其言蓋於是始定君臣之契己而忠獻公去位用事者遂罷兵講和金人乘其隙縱兵淮甸中外大震而廟堂猶主和議至敕諸將毋得以兵向敵時忠獻公已卽世公不勝君親之念甫畢藏事卽拜疏言吾與金人乃不共戴天之讎向來朝廷𨿽亦嘗興縞素之師然玉帛之使未嘗不行乎其間是講和之念未忘於胸中而至誠惻但之心無以感格乎天人之際此所以事屢敗而功不成也今𨿽重爲羣邪所誤以蹙國召寇然亦安知非天欲以是開聖心哉謂宜深察此理使吾匈中了然無纖芥之惑然後明詔中外公行賞罰以快軍民之憤則人心悅士气充而敵不難卻矣繼今以往益堅此志誓不言和專務自彊𨿽折不撓使此心純一貫徹上下則遲以歲月亦何功之不成哉疏入不報後六年以補郡臨遣見上首進明大義正人心之說明年召還上問曰卿知敵中事乎對曰敵中之事臣𨿽不知然境中之事則知之詳矣竊見比年諸道水旱民貧日甚而國家兵弱財匱官吏誕謾不足倚仗正使彼實可圖臣懼我之未足以圖彼也今日但當下哀痛之詔明復讎之義顯絕金人不與敵使然後修徳立政用賢養民選將帥練甲兵通內修外攘進戰退守以爲一事且必治其實而不爲虛丈則必勝之形隱然可見𨿽有淺陋畏怯之人亦且奮躍而爭先矣上嘉嘆面諭當以卿爲講官時還朝未棋歲而召對至六七公感上非常之遇知無不言大抵皆修身務學畏天卹民抑權幸屏讒諛之意至論復讎之義則反復推明所以爲名實之辧者益詳於是宰相近幸益憚公合中外之力以排之而公去國矣蓋公自是退居三年更歷兩鎭𨿽不復得聞國論而蚤夜孜孜反身修徳愛民討軍以俟國家扶義正名之舉尢極懇至天子嘗賜手書褒其忠實將復大用之而公已病病亟且死猶手疏勸上以親君子遠小人信任防一已之偏好惡公天下之理以淸四海克固丕圖若眷眷不能忘者寫畢緘付府僚驛之上有頃而絕公爲人坦蕩明白表裏洞然詣理旣精信道又篤其樂於聞過而勇於徙義則又奮厲明決無毫髮滯吝意以至疾病垂死而口不絕吟於天理人欲之間則平日可知也常有言曰學莫先於義利之辧義也者本心之所當爲而不能自己非有所爲而爲之者也一有所爲而後爲之則皆人欲之私而非天理之所存矣嗚呼至哉言也其亦可謂廣前聖之所未發而同於性善養气之功者歟公在建寅乾父謀國之暇嘗遊城南天禧寺竹間愛其淸邃掃室讀書名曰南軒後人因建祠焉朱文公贊曰擴仁義之端至於可以彌六合謹善利之判至於可以析秋豪拳拳乎其致主之切汲汲乎其乾父之勞仡仡乎其任道之勇卓卓乎其立心之髙知之者識其春風沂水之樂不知者以爲湖海一世之豪彼其揚休山立之姿旣與其不可傳者死矣觀於此者尙有以卜其見伊呂而失蕭曹也耶嘉定八年賜謚曰宣景定二年正月從祀大成殿至大金陵新志卷十三下之上元

張鉉撰

人物志

列傳

治行

史崇字伯勤家世杜陵東漢建武中景遷右將軍靑冀二州刺史加驃騎將軍封溧陽縣侯天下旣寧詔遣公侯皆就封崇褰帷蒞政求民之瘼治尙寬簡不威而化畋漁相遜桑梓成陰年七十九贈司空使持節徐兗二州剌史謚曰壯侯子孫因家溧陽遂爲縣人奕世濟美裏俗呼崇爲史祖廟貌至今存焉子顥字叔升襲爵年七十謚曰文顥子茅字徳英元初三年襲爵除尙書遷侍中轉鎭西將軍雍州牧宰治得宜寬猛相濟聲譽播於歌詠年六十七謚曰頃芳子洽字君普襲爵除河內太守轉司隸校尉雍州剌史羽儀當世骨鯁一時年八十一謚曰戴洽子澤字素廣襲爵除左郎將轉上郡太守遷禦史大夫正色立朝貴戚斂手年七十一謚曰節澤子鉉字安鼎建元四年襲爵攺封蘭山侯遷冀州剌史崇本抑末章程具舉年八十五謚曰康鉉子藻字睿文精究庶事明察枉直下無間言史嵩字仁基崇之裔孫仕吳爲平越中郎將蒼梧郁林二郡太守封撫陵侯崇裔孫又有曰懿者吳徵者將軍隴西太守曰爽者晉冠軍將軍北中郎將五兵尙書從吳歸晉本國大中正零陵郡公曰韶者交州屬國都尉陽羨侯曰楚者晉建安太守安吉伯曰晃者晉輕車將軍南蠻校尉長沙太守曰璜者晉蒼梧太守曰隱者晉尙書侍禦史曰淵者晉尙書左民郎江陽太守秭縣侯曰諒者晉瑯邪王府主簿平蘇峻租約有功封常安侯曰琬者晉散騎常侍輕車將軍都亭侯曰陵者晉左中郎將禦史中丞豫章太守曰援者晉輕車將軍西中郎將史光字伯朗崇裔孫仕晉中書侍郎遷侍中皆稱其職光子雅字叔安晉散騎常侍中書令陳畱太守雅子輝字季明晉積射將軍輝子疇字伯倫晉豫章太守疇子憲字景法晉主待以殊榮再不應命制書責誚起爲尙書左民郎轉建安太守興利除害舉善黜惡朝廷嘉之封山陰縣侯在郡卒年七十二贈江州剌史史寔亦崇之裔以深陽人知溧陽縣事蓋揚吳天復二年也被牒云溧陽洛橋鎭遏使知茶鹽榷曲務銀靑光祿大夫檢校刑部尙書兼禦史大夫上柱國史寔譽馳鄕裏才達變通禦邊徼以多能緝兵戎而有術加以洞詳稼稽善撫蒸黎賦輿深見其否臧案簿窮知其利病以久無宰尢藉招攜俾分兼領之榮庶養新歸之俗儻聞報政別議酬勞差兼知溧陽縣事

潘幹字符卓陳國長平人楚太傅潘崇之末緒也察廉除溧陽長布政優優令儀令色矜孤頤耇重義輕利推泮宮之教反決拾之禮【詳見校官碑】岑仲休者文本孫爲溧水令時兄羲遷金壇令翔爲長洲令皆有治績宰相宗楚客語巡察禦史無遺江東三岑後至商州剌史【按岑君徳政碑云名植宇徳茂亦文本孫爲潤州句容令達時事明政理戶口滋田疇辟優制加朝散大夫上柱國及遣使分行江東道黜陟使源乾曜舉之於是邑丞魏亙以下曁民立碑雍州錄事張景毓文】

蘇頌字子容泉州晉江人仁厚恭謹喜怒不形於色自書契以來六藝之流百家之說至於圖緯陰陽五行律呂風角算法山經本艸無所不通嘗議學校欲令所隸州課試諸生以學校爲升俊之路議貢舉先篤實而後文藝去封彌謄錄之法使有司各依其素行之自州縣始庶幾復鄕貢裏選之遺範論上韙之慶曆三年知江寧縣建業承李氏後版籍輿圖無法每有發斂府移追擾吏系縲於道頌曰此令職也府何與焉每因治訴旁問鄰封丁產多寡悉得其詳一日召鄕老更定戶籍民有自占不實者必曰汝家尙有某丁某產何不自言相顧而驚無敢隱者一縣以爲神明又爲鏟革蠹獘更設條教簡而易行諸縣取以爲法他日諸令長造門領縣民拜庭下謝曰此曹獲免追逮皆公之賜也民有忿爭者至誠諭以鄕黨宜相親善意若以小忿而失歡心一旦緩急將何賴焉往往謝去或至半道思其言而歸縣以大治時監司王鼎王綽楊紘皆於部吏少所許可觀頌施設曰非吾所及後相哲宗爲時名臣

程顥明道先生程子諱顥字伯淳其先河南人年十五六時奉父太中公【諱﹝王向﹞】之命師事濂溪周先生聞其論道遂厭科舉業慨然有求道之志明於庶物察於人倫辧異端似是之非開百代未明之惑秦漢而下未有臻斯理也謂孟子沒而聖學不傳以興斯文爲已任進將覺斯人退將明之書不幸早世皆未及也其辧析精微稍見於世者學者之所傳爾先生自弱冠應詔中進士第再調主江寧府上元縣簿上元田稅不均比他邑尢甚蓋近府美田爲貴家富室以厚價薄其稅而買之小民苟一時之利久則不勝其獘先生爲令畫法民不知擾而一邑大均其始富者不便多爲浮論欲搖止其事旣而無一人敢不服者會令罷去先生攝邑事上元劇邑訴訟曰不下二百爲政者疲於省覽先生處之有方不閱月民訟遂簡江圩稻田賴陂塘以漑盛夏塘堤大決計非千夫不可塞法當言之府府稟於漕司然後計功調役非月餘不能興作先生曰比如是苗槁久矣民將何食救民獲罪所不辭也遂發民塞之歲則大熟江寧當水運之衝舟卒病者則畱之爲營以處曰小營子歲不下數百人至者輒死先生察其由蓋計畱然後請於府給券乃得食比有司文具餓已數日先生白漕司給米貯營中至者卽與之食自是生全者大半措置於纖微之間而人已受賜先生嘗云一命之士苟存心於愛物於人心有所濟仁宗登遐遺制官吏成服三日而除三日之朝府尹率郡官將釋服先生進曰三日除服遺詔所命莫敢違也請盡今日若朝而除之所服止二日耳尹怒不從先生曰公自除之某非至夜不敢釋也一府相視無敢除者茅山有龍池其龍如蜴蜥而五色祥符中中使取二龍至中途中使奏一龍飛空而去自昔嚴奉以爲神物先生嘗捕而脯之使人不惑其始至邑見人持竿道旁以黏飛鳥取其竿折之教之使勿爲及罷官艤舟郊外有數人共語自主簿折黏竿鄕民子弟不敢畜禽鳥先生爲政治惡以寬處煩而裕當法令繁密之際未嘗從眾爲應文逃責之事人皆病於拘礙而先生處之綽然眾憂以爲甚難而徳生爲之沛然𨿽當倉卒不動聲色方監司競爲嚴急之時其待先生率皆寬厚施設之際有所賴焉先生所爲綱條法度人可郊而爲也至其道之而從動之而和不求物而物應未施民而民信則人不可及也自上元移澤州晉城令尋以呂公著薦授太子中允權監察禦史裏行神宗素知先生名期以大用前後進說甚多大要以正心窒欲求賢育才爲先不飾辭辧獨以誠意感動人主嘗言人主當防未萌之欲神宗俯身拱手曰當爲卿戒之時王荊公安石日益信用先生每進見必爲神宗陳君道以至誠仁愛爲本未嘗及功利荊公寖行其說先生意多不合事出必論列數月之間章數十上尢極論者輔臣不同心小臣與大計興利之臣日進尙徳之風寖衰荊公與先生𨿽道不同而嘗謂先生忠信先生每與論事心平气和荊公多爲之動而言路好直者必欲力攻取勝由是與言者爲敵先生言旣不行懇求外補神宗猶重其去上章及面請至十數不許遂闔門待罪神宗命執政除以監司復上章曰請罪復遷刑賞混矣累請得罷尋與外任𨿽任小官賢士大夫視其進退以卜興衰哲宗嗣位召爲宗正寺丞未行以疾終年五十有四士大夫識與不識莫不哀傷子三人端愨端懿端本元丰八年十月葬伊川先塋太師潞國公文彥博題其墓曰大宋明道先生程君伯淳之墓晦庵先生徽國文公朱熹贊曰揚休山立玉色金聲元气之會渾然天成瑞日祥雲和風甘雨龍徳正中厥施斯普嘉定中賜謚曰純淳佑初詔曰明道初元天於河南篤生大賢是似顏子故任承議郎宗正寺丞謚純程顥徳性粹甚天理渾然由明而誠有過化存神之妙自體達用有綏來動和之功使得相於熙寧蒼生之神未艾朕每追惜之然誦其遺書如有用我期月而可眞足以開萬世之太平也爰濟從祀仍錫追封以示褒崇可特封河南伯元統元年制加封豫國公弟伊陽伯頤洛國公

劉珙字共父建安人宋靖康忠臣劉韐之孫知興元府子羽之子韐帥眞定有威名後爲宣撫副使與守禦事東京陷死於金營子羽佐張魏公浚宣撫川陜浚坐失地喪師奪官子羽亦被責安置白州賴吳玠以兩鎭節贖罪乃免珙登第補官紹興末年金人渝盟珙由吏部員外郎充起居舍人權直學士院用兵詔檄一出其手詞气激烈讀者感勵孝宗淳熙二年除建康畱守值歲大旱首奏倚閣三等戶夏稅分遣官吏行田蠲租出官錢糴米數萬斛借發常平米十餘萬石助賑饑民令州縣勿徵舊逋又奏禁上流郡縣稅米遏糶違者劾治之商賈輻湊谷價以平闔境數十萬人無一人捐瘠者鄰境州郡亦賴以濟孝宗降詔獎諭再任以致仕去卒謚忠肅官民思之立祠繪祀【詳見祠祀志中】珙在任始建明道先生祠朱文公撰記文公師屏山先生子翚乃子羽弟自韐以下忠孝之傳世不乏賢而中興以來循吏以珙爲稱首【孝宗曰前宰執治郡往往不以職事爲念陳俊卿在福州劉珙在建康於職事極畱意治狀著聞未可換易龔茂良等曰二人治郡事事皆有條理誠如升下所言又以破嶺南寇李全功推賞孝宗曰近日儒者多髙談無實用卿則不然能爲朝廷了事誠可賞也】

眞徳秀字景元建寧人也少年中進士第召試博學宏辭科歸建陽盡讀朱文公諸書發揮天理人心之妙蓋有及門而不盡得者誠意實徳見者心服嘉定六年癸酉奉詔使金會大兵攻園燕京中原大亂不得達而回明年徳秀上書請絕金人歲幣【略謂金人徙都於汴乃吾國之至憂蓋大國之圖滅金人猶獵師之志在得鹿鹿之所走獵必從之旣能越三關之阻以攻燕豈不能絕黃河一帶之水以趍汴臣恐秋風一生梁宋之郊已爲戰場今當乘金人之將忘而亟圖自立之策乎抑幸其未亡而姑爲自安之計乎夫用忠賢修政事屈羣策收眾心者自立之本也訓兵戎擇將師繕城池飭戍候者自立之其也以忍恥和戎爲福以息兵思戰爲常積安邊之金繒飭行人之玉帛金人尙存則用之於金人彊敵更生則用之於彊敵此苟安之計也陛下以自立爲規模則國勢日張人心日奮𨿽彊敵驟興不能爲我患陛下以苟安爲志向則國勢日削人心日偸𨿽金敵僅存不能無外憂矣】尋除江東計度轉運副使八年兩淛江東西旱蝗建康尢甚幾濟人之政皆以身當其勞合本道義倉及轉般米數十萬斛而厚其積因戶部罷夏稅之請以蠲其徵取郡縣官及寓公之賢以核其實大家勿勸分貧者糶乏者濟已甚者輦粟賜之病者載藥與之本之以河北救災之議行之以靑州之政櫛風沐雨徧走二郡不足則開寄納倉出官錢糴之吳中又不足則以翰苑橐中金益之不忍畱都之不及則發私財以賑贍之訖事民益急則轉糶爲濟賴以全活者數十萬計廣徳守【魏峴】附會時好劾教授林庠徳秀引咎以白其冤禱雨白鷺洲其應如響是歲以稔告捐金粟建明道書院設教一本於二程由是士知講學時金人遷汴漸有南窺江漢之謀錢象祖史彌遠等相繼秉政邊帥任董居誼賈涉李大東輩朝廷上下應文苟安徳秀深憂之於驛遁附奏推本寧皇之仁一似仁祖而羣臣般樂怠傲不異政宣者十事【末謂天下之勢猶長江大河上流決潰下流必無獨寧之理今荊淮以北數百里間干戈搶攘馬雜襲正如熊咆虎鬥僅在藩坦之外而或者乃曰無預吾事彼其中心實不謂然姑欲架漏目前攫取名器爵祿而去至於宗社生靈之憂則使陛下獨當之耳彼羣臣爲一身計可也陛下爲人子孫任九廟之托柰何付安危於度外乎】語意剴切上爲感動其後守泉南帥豫章長沙三山惠民平盜尢多善政遠人詟服天下惟恐其不入相更化立朝發刖大學得失與盛衰治亂存亡之義上爲詔讀校文入奏歡然接納將舉國聽之而公薨矣自濂溪而下六君子扶持道統者皆未得顯位於時惟公續斯道之脈晚始向用知皆以堯舜君民望之命參大政而不及拜君子有以知宋祚之不長矣今其著書立言存於世者羽翼考亭與其書並傳卒贈太師謚文忠

陸子遹陸子遹者會稽山陰人放翁務觀之子弱冠登第所至蒞政有能名嘉定十一年知溧陽縣事始至卽興學校以明教化鋤彊梗以植善良審聽斷卹鰥寡先是溧陽民多奉白雲宗教雄據阡陌豪奪民業不與差徭貧下之民有赴訴者輒連結賄吏不行或反爲所誣俗又好禱祠大興淫祀病者不事醫藥惟日延巫覡於家手刃雞尾酒會鴈之屬加盤水以降鬼神雉經距踴取飲食啖之有頃妄曰吾得請於神矣以是誑民牢不可解子遹召其徒諭之曰有我則無汝今奉天子命司人民社稷山鬼何爲者亂吾政賊吾赤子則下令悉毀廟之自聖僭王者奪白雲宗所據民業悉歸其主有田者當役與齊民均正妖巫扇惑之罪縣境肅然舊習爲之丕變究和買虛額之獘謹差役推排之籍召縣尉巡檢與之面約自邑分鄕自鄕分都自都分保凡當役者貧富髙下悉核其產之虛實序其次第吏莫能欺又以農隙創新官署至於郵傳橋道無不整飾去任而民思之至今言溧陽前政之美者必稱子遹云

馮光祖號裕齋婺州金華人祖之純號野亭慶元間以承議郎主管江東轉運司文字廉平公正有金陵百詠詩後五十餘年當寶佑甲寅而光祖以中奉大夫守司農卿總領淮西江東軍馬錢糧權江東轉運使明年以寶章閣直學士太中大夫沿江制置使江東安撫使節制和州無爲安慶三郡屯田使兼知建康府事初光祖弱冠登第爲臨江之新諭縣簿已有能名及宰饒之餘幹獲登西山眞文忠公之門一見許以國士爲作心經政經夜气箴裕齋詩及遺以文章正宗西山旣居政府力加薦拔遂躋淸要光祖亦自奮勵期無負西山之教所至以異績聞知建康始上卽以常例公用器皿錢二十萬緡支犒軍民減租稅除秋苗斛而令人戶自槪收養鰥寡孤疾無告之人招兵置寨給錢助諸軍婚嫁所屬諸縣折稅例收絲綿絹帛倚合除免以數萬計興學校禮賢才辟召僚屬皆極一時之選戊午春除端明殿學士荊湖制置大使知江陵府去而民思之不已理宗聞令以資政殿學士再知建康士女相慶光祖益思寬養民力興廢起壞知無不爲蠲除前政逋負錢百餘萬緡魚利稅課悉罷減予民修建明道南軒書院及上元縣學撙節費用創建平糴倉貯米十五萬石又爲庫貯糴本二百餘萬緡補其折閱其米夏糶冬糴糶常減於市價以利小民通判一員提督【倉門題云人人飽喫升州飯世世常存老守心】其兼沿江節制修飭武備上至安慶池州下達海口招兵買馬防拓要害邊賴以安三任始終凡十二年民愛之如父母敬之如神明屢以老乞休致朝廷不許光祖爲政寬猛適宜事存大體景定庚申大兵旣退賈似道行打算法欲以污諸閫臣時趙葵以宣撫使屯兵江西委建康打算光祖用參議汪立信言陰使葵自爲計且力爲辧析葵得無害他帥若向士璧杜庶皆瘐死獄中累及妻子辛酉壬戌間似道用劉良貴吳勢卿陳堯道曹孝慶合奏公田之法回買官田一千萬畝淛西大擾貧民失業州縣一時迎合止欲買數之多元租六七斗者皆作一石秋成之際元額有虧則取足田主或田有磽瘠佃有頑惡皆從元主責換其禍尢慘光祖移書賈相乞不以公田及江東必欲行之罷光祖乃可尋召赴行在除臨安府尹賑濟饑民彈治權豪京邑大治咸淳甲子再以沿江制置大使江東安撫大使行宮畱守兼知府事所修繕營刱視前增多郡民爲建生祠六所己巳三月除樞密使兼參知政事時襄陽被圍邊報日亟公入朝被劾卽以疾乞還而建康自吳革攺除後黃萬石趙潛繼之皆碌碌無遠慮奇略大兵自武昌順流而下沿江諸將望風降遁無堅壁者光祖卒謚莊敏其行事詳具諸志及宋年表

儒林

賀循字彥先其先慶普漢世傳禮世所謂慶氏學族髙租純博學有重名漢安帝時爲侍中避安帝父諱攺爲賀氏曾祖齊仕吳爲名將祖景滅賊校尉父邵爲孫皓中書令被誅循少嬰家難流放海隅吳平乃還本郡操尙髙厲童齔不羣言行進止必以禮讓國相丁義請爲五官掾剌史嵇喜舉秀才除陽羨武康令各有政教然無援於朝久不進序著作郎陸機上疏薦之召補太子舍人趙王倫篡位轉侍禦史辭疾去職除南中郎長史不就會賊李辰起兵江夏徵鎭皆望塵奔走辰別帥石冰略有揚州逐會稽相張景以前寧遠護軍程超代之以其長史宰與領山陰令前南平內史王矩吳興內史顧祕前秀才周﹝王巳﹞等唱義傳檄州郡詩賊循亦合眾應之冰大將抗寵有眾數千屯郡講堂循移檄於寵爲陳逆順寵遂遁走超與皆降一郡悉平循迎景還郡卽謝遣兵士杜門不豫功賞及陳敏之亂詐稱詔書以循爲丹陽內史循辭以腳疾手不制筆又服寒食散露發袒身示不可用敏不敢逼是時州內豪傑皆見維縶或有老疾就加秩命惟循與吳郡朱誕不豫其事及敏破徵東將軍周馥上循領會稽相尋除吳國內史公交車徵賢良皆未就元帝爲安東將軍復上循爲吳國內史東海王越命爲參軍徵拜博士並不起及帝遷鎭東大將軍以軍司顧榮卒引循代之循稱疾篤箋疏十餘上帝遺之書曰前者顧公臨朝深賴髙算元凱旣登巢許獲逸今道之云亡邦國殄悴羣望顒顒實在君侯望必屈臨以副傾遲循猶不起及帝承制復以爲軍諮祭酒循稱疾惇逼不得已乃轝疾至帝親幸其舟因諮以政道循羸疾不堪拜謁乃就加朝服賜第一區車馬牀帳衣褥等物循辭讓一無所受【時廷尉張闓住在小市將奪左右近宅以廣其居乃私作都門早閉宴開人多患之訟於州府皆不見省會循出至破岡速名詣循質之循云見張廷尉當爲言及之闓聞而遽毀其門詣循致謝其爲世所欽服如此】湣帝卽位徵爲宗正元帝在鎭又表爲侍中道崄不行以討華軼功將封鄕侯循自以臥疾私門固讓不受建武初爲中書令加散騎常侍又以老疾固辭攺拜太常常侍如故循以九卿舊不加官又疾患不宜兼處惟拜太常朝廷疑滯皆諮之輒依禮經對爲當世儒宗其後帝以循淸貧下令曰循冰淸玉潔行爲俗表位處上卿而居身服物周形而已屋室財庇風雨孤近造其廬以爲慨然其賜六尺牀薦席褥並錢二十萬以表至徳暢孤意焉循又讓不許不得已畱之初不服用及帝踐位以循行太子太傅太常如故循自以枕疾廢頓臣節不修累表固讓帝不許命皇太子親往拜焉循有羸疾而恭於接對詔斷賓客疾漸篤表乞骸骨上還印綬授左光祿大夫開府儀同三司帝臨軒遣使持節加印綬循𨿽口不能言指麾左右推去章服車駕親幸執手流涕太子親臨者三往還皆拜儒者以爲榮太興二年卒時年六十帝素服舉哀哭之慟贈司空謚曰穆循博覽羣書尢精禮傳雅有知人之鑑拔同郡楊方於碑陋卒成名於世子隰康帝時官至臨海太守楊方字公回補髙涼太守在郡積年著五經鉤沈更撰吳越春秋並雜文筆皆行於世

劉瓛字子珪沛郡相人晉丹陽尹惔六世孫也篤志好學博通訓義年五歲聞舅孔熙先讀管寧傳欣然欲讀舅更爲說之精意聽受曰此可及也宋大明四年舉秀才除奉朝請不就兄弟三人共處蓬室怡然自樂習業不廢教授常數十人丹陽尹袁粲於後堂夜集聞而請之指聽事前古柳樹謂瓛曰人謂此是劉尹時樹每想髙風今復見卿淸徳可謂不衰矣薦爲祕書郎不見用後拜安成王撫軍行參軍坐事免瓛素無宦情自此不復仕袁粲誅瓛微服往哭並致賻助齊髙帝踐祚召瓛入華林園談語問以政道答曰政存孝經宋氏所以亡陛下所以得之是也帝咨嗟曰儒者之言可寶萬世又謂瓛曰吾應天革命物議以爲何如瓛曰陛下戒前軌之失加之以寬厚𨿽危可安若循其覆轍𨿽安心危及出帝謂司徒褚彥回曰方直乃爾學士故自過人敕瓛使數入而瓛自非召見未嘗到宮門上欲用瓛爲中書郎使吏部尙書何戢諭旨瓛笑曰平生無榮進意後以母老闕養拜彭城會稽郡丞學徒從之者轉眾除步兵校尉不拜瓛姿狀纖小儒業冠於當時都下士子貴遊莫不下席受業當世推其大儒以比古之曹鄭性謙率不以髙名自居詣人惟一門生持胡牀隨後主人未通便坐門待答住在檀橋瓦屋數間上皆穿漏學徒敬慕不敢指斥呼爲靑溪竟陵王子良親往修謁十年表武帝爲瓛立館以城西楊烈橋故主第給之生徒皆賀瓛曰此華宅豈吾宅耶幸可詔作講堂猶恐見害也未及徙居遇疾卒瓛有至性祖母病疽經年手持膏藥漬指爲爛母孔氏甚嚴明謂親戚曰阿稱便是今世曾子稱瓛小名也年四十餘未有婚對建元中髙帝與司徒褚彥回爲瓛娶王氏女王氏穿壁挫履土落孔氏牀上孔氏不悅瓛卽出其妻及居母憂住墓下不出廬足爲之屈杖不能起此山常有鴝鵒鳥瓛在山三年不敢來服釋還家此鳥乃至梁武帝少時嘗從受業天監元年下詔爲瓛立碑謚貞簡先生【所著文集行於世】

雷次宗字仲倫豫章南昌人居廬山篤志好學尢明三禮毛詩隱退不受徵辟宋元嘉十五年徵至都開館於雞籠山聚徒教授置生百餘人會稽朱膺之潁川庾蔚之並以儒學總監諸生時國子學未立上畱意藝文使丹陽尹何尙之立玄學太子率更令何承天立史學司徒參軍謝元立文學凡四學並建車駕數至次宗館資給甚厚久之還廬山公卿以下並設祖道後又徵詣都爲築室鐘山西巖下謂之招隱館使爲皇太子諸王講經次宗不入公門使自華林東門入延賢堂就業二十五年卒於鐘山子肅之頗傳其業

伏曼容字公儀平昌安丘人晉著作郎滔之曾孫也曼容早孤與母兄客居南海少篤好學聚徒教授自業爲驃騎行參軍宋明帝好周易嘗集朝臣於淸暑殿講曼容美風采帝以方嵇叔夜使吳人陸探微畫叔夜像賜之爲尙書外兵郎嘗與袁粲罷朝相會言玄理時論以爲一臺二絕升明末爲輔國長史南海太守作貪泉銘齊建元中爲太子率更令侍講拜中散大夫曼容宅在瓦官寺東施髙座於聽事有賓客輒升髙座爲講說生徒嘗數十百人梁臺建名拜司徒司馬出爲臨海太守天監元年卒官年八十二曼容善音律射馭風角醫算莫不閒了爲周易毛詩喪服集解老莊論語義詳見史傳

隱逸

嚴光字子陵一名遵會稽余姚人也少有髙名與光武同遊學及光武卽位乃變名姓隱身不見嘗結廬溧水上【十道四蕃志太平寰宇志皆雲溧水縣東南十五里有東廬山有水源三嚴子陵嘗結廬於此】帝思其賢令以物色訪之後齊國上言有一男子披羊裘釣澤中帝疑其光備安車玄纁遣使聘之三反而後至捨於北軍給牀褥大宮朝夕進膳司徒侯霸與光素舊遣使奉書使人因謂光曰公聞先生至區區欲卽詣造迫於典司是以不獲願因日暮自屈語言光不答口授書曰君房足下位至鼎足甚善懷仁輔義天下悅阿諛順旨要領絕霸得封奏之帝笑曰狂奴故態也車駕卽日幸其館光臥不起帝卽其臥所撫光腹曰咄咄子陵不可相助爲理邪光眠不應良久乃張目塾視曰昔唐堯著徳巢父洗耳士固有志何至相迫乎帝曰子陵我竟不能下汝耶於是升輿嘆息而去復引光入論道舊故相對累日共偃臥光以足加帝腹上明日太史奏客星犯禦座甚急帝笑曰朕故人嚴子陵共臥耳除爲諫議大夫不屈乃耕於富春山後人名其釣處爲嚴陵瀨建武十七年復特徵不至年八十終於家帝傷惜之詔下郡縣賜錢百萬谷千斛【溧水乃初隱處富春乃歸隱處】

魯勝字叔時代郡人也少有才操爲佐著作郎元康初遷建康令到官著正天論嘗歲日望气知將來多故便稱疾去官中書令張華遣子勸其更仕再徵博士舉中書郎皆不就

郭文字文舉河內軹人也少愛山水尙嘉遁常遊名山歷華陰觀石室洛陽陷入吳興余杭大辟山中倚木於樹苫覆其上而居焉時猛獸爲暴文獨宿十餘年竟無所患恆著鹿裘葛巾采竹棄木實貿鹽米自供人或賤價取之亦卽與之遇有猛獸殺鹿於文庵側文以語人人賣得錢分文文曰若須自取何以相語又有一獸向文張口文爲探去其鯁骨而去明旦致一鹿於室前每有寄宿者文爲之汲水無倦色余杭縣令顧揚與葛洪造之揚使致韋褲褶文不納揚使置室中乃至爛於戶內竟不服用王導爲相使迎至京師於西園築臺置之【今永壽宮爲古冶城有舊太乙殿基山上有墩阜卽其處】朝士咸共觀之文頹然箕踞傍若無人溫嶠嘗問曰人皆有六親相娛先生棄之何也文曰遭世亂耳又問饑而思食壯而思室自然之性先生獨無情乎文曰情由憶生不憶則無情又曰先生獨處窮山若痰遭命不爲烏鳥食乎文曰埋藏者亦爲螻蟻所食又曰猛獸害人先生獨不畏乎文曰人無害獸之心獸豈有傷人之意又曰苟時有不寧身不得安今將用先生以濟時若何文曰山艸之人安能佐時永昌中大疫文亦病王導遺藥文曰命不在藥夭壽時也居冶城七年一旦忽求還山導不聽乃逃歸臨安及蘇峻作逆而臨安獨全人以爲知機自此不復語但舉手指麾及病篤臨安令萬寵候之問先生可得幾日文三舉手果十五日而終旣葬於座下有木數片反復書之上曰金雄記下曰金雌詩詩著地爛毀不識金雄記言將來事多有驗也

史虛白字畏名世家齊魯嘗隱嵩少間中原喪亂與韓熙載皆歸江南時南唐烈祖徐知誥輔吳方任用宋齊丘虛白數爲烈祖言中原方橫流獨江淮丰阜兵食俱足當長驅以定大業毋失事幾爲他日悔與齊丘意不合乃謝病去南遊九江至落星灣家焉帝乘雙犢版轅掛酒壺車上山童總角負一琴一酒瓢以從往來廬山絕意世事保大初元宗名見訪以國事對曰艸野之人漁釣而已安知國家大計賜宴便殿醉溺於殿陛元宗曰眞隱者也賜田五頃放還山【本傳云元宗南遷次蠡澤虛白鶴裘藜杖迎謁道旁元宗駐驛勞問曰處士居山亦嘗有賦乎曰近得溪居詩一聯使誦之曰風雨揭卻屋渾家醉不知元宗變色厚賜粟帛上樽酒徐鉉髙越謂之曰先生髙不可屈盍使二子仕乎虛白曰野人有子賢則立功業以道事明主愚則負薪捕麋以養其母僕未嘗介意也不敢以累公鉉越媿嘆卒年六十八將終謂其子曰官賜吾美酒飲之略盡尙畱一榼吾死置藜杖及此酒於棺中四時勿用祭享無益死者吾亦不歆子皆從之孫溫宋天聖中仕爲虞部員外郎獻虛白文集仁宗愛之追號虛白衝靖先生】

耆舊

紀瞻字思遠丹陽秣陵人也祖亮吳尙書令父陟光祿大夫瞻少以方直知名吳平徙家歷陽郡察孝廉不行舉秀才尙書郎永康初州又舉寒素大司馬辟東閣祭酒其年除鄢陵公國相不之官明年左降松滋侯相太安中棄官歸家與顧榮等共誅陳敏召拜尙書郎與榮同赴洛【在塗共論易太極瞻曰昔庖犧畫八卦陰陽之理盡矣文王仲尼系其遺業三聖相承共成一致稱易準天無復其餘也夫天淸地平兩儀交泰四時推移日月輝其間自然之數𨿽經諸聖孰知其始吾子云曚昧未分豈其然乎聖人人也安得混沌之初能藏其身於未分之內老氏先天之言此蓋虛誕之說非易者之意也亦謂吾子神通體解所不應疑意者直謂太極極盡之稱言其理極無復外形外形旣極而生兩儀王氏指向可謂近之古人舉至極以爲驗謂二儀生於此非復謂有父母若必有父母非天地其孰在榮遂止】至徐州聞亂日甚不行會剌史裴盾得東海王越書若榮等顧望以軍禮發遣乃與榮及陸玩等各解船棄車牛一日一夜行三百里得還揚州元帝爲安東將軍引爲軍諮祭酒轉鎭東長史帝親幸瞻宅與之同乘而歸以討周馥華軼功封都鄕侯石勒入寇加揚威將軍都督京口以南至蕪湖諸軍事勒退除會稽內史時有詐作大將軍府符收諸曁令瞻覺其詐便破檻出之訊問使者果伏罪遷丞相軍諮祭酒論討陳敏功封臨湘縣侯西臺除侍中不就及長安不守與王導俱入勸進帝不許瞻曰二帝失禦神器去晉於今二載陛下膺籙受圖特天所授而欲逆天時遠人事失地利三者一去𨿽復傾匡於將來宣得救祖宗之危急哉且今五都燔爇宗廟無主劉淵竊弄神器於西北而陛下方欲髙讓於東南此所謂揖讓而救火也帝猶不許使殿中將軍韓績徹去禦座瞻叱績曰帝座上應星宿敢動者斬帝爲之攺容及帝踐位拜侍中轉尙書上疏諫諍多所匡益久疾不堪朝請除尙書右僕射稱病篤還第不許時郗鑑據鄒山屢爲石勒等所侵逼瞻以鑑有將相之材恐朝廷棄而不卹上疏請徵之明帝嘗獨引瞻於廣室慨然憂天下曰杜稷之臣無復十人如何因屈指曰君便其一瞻辭讓帝曰方欲與君善語復云何崇謙讓邪瞻才兼文武朝廷稱其忠亮雅正轉領軍將軍六軍敬憚之加散騎常侍王惇之逆帝使謂瞻曰卿𨿽病但爲朕臥護六軍所益多矣賜布千匹瞻不以歸家分賞將士賊平自表還家不許拜驃騎將軍常侍止家爲府卒年七十二冊贈開府儀同三司謚曰穆禦史持節監護喪事論討王含功追封華容子降先爵二等封次子一人亭侯瞻性靜默少交遊好讀書或手自抄寫凡所著述詩賦箋表數十篇兼解音樂立宅烏衣巷館宇崇麗愼行愛士老而彌篤尙書閔鴻太常薛兼廣州太守河南褚沈給事中宣城章遼歷陽太守沛國武嘏並與瞻素疏咸藉其髙義臨終托後於瞻瞻悉營護其家爲起居宅同於骨肉少與陸機兄弟親善機死瞻卹其家嫁機女資送同於所生長子景早卒景子友嗣官至廷尉景弟鑑太子庶子大將軍從事中郎先瞻卒

王諒字幼成丹陽人少有幹略爲王惇所擢參其府事稍遷武昌太守初新昌太守梁碩專威交址迎立陶咸爲剌史咸卒惇以王機爲剌史碩發兵距機自領交址太守迎前剌史修則子湛行州事永興三年惇以諒爲交州剌史謂曰修湛梁碩皆國賊也卿至便收斬之諒旣到境湛退還九眞廣州剌史陶侃遣人誘湛來詣諒所諒執之碩時在坐曰湛故州將軍子有罪可遣不足殺也諒曰是君義故無豫我事卽斬之碩怒而出諒使客剌之弗克碩遂率眾園諒於龍編陶侃遣軍救之未至而諒敗碩逼諒奪其節諒固執不與斷諒右臂諒正色曰死且不畏臂斷何有十餘日憤恚而卒碩據交州凶暴尋爲侃所討誅

陶璜字世英丹陽秣陵人父基吳交州剌史璜仕吳歷顯位孫皓時交址太守孫諝貪暴爲百姓所患會察戰鄧荀至擅調孔雀三千頃遣送秣陵旣苦遠役咸思爲亂郡吏呂興殺諝及荀以郡附晉武帝拜興安南將軍交址太守尋爲其功曹李統所殺更以建寧爨谷爲交址太守谷又死更遣巴西馬融代之融病卒南中監軍霍弋又遣犍爲楊稷代融與將軍毛炅九眞太守董元牙門孟幹孟通李松王業爨能等自蜀出交址破吳軍於古城斬大都督作則交州剌史劉俊吳遣虞汜爲監軍薛珝爲威南將軍大都督璜爲蒼梧太守拒稷戰於分水璜敗退保合浦亡其二將珝怒謂璜曰若自表討賊而喪二帥其責安在璜曰下官不得行意諸軍不相順故致敗耳珝欲還璜夜以數百兵襲董元獲其寶物船載而歸珝乃謝之以璜領交州爲前部督璜從海道徑至交址將戰璜疑斷墻內有伏兵列長戟於其後兵才接元僞退璜追之伏兵果出長戟逆之大破元等以前所得寶船上錦物數千匹遺扶嚴賊帥梁奇奇將萬餘人助璜元有勇將解系同在城內璜誘其弟象使爲書與系又使象乘璜軺車鼓吹導從而行元等曰象尙若此系必有去志乃就殺之珝璜遂陷交恥吳因用璜爲交州剌史璜有謀策周窮好施能得人心滕修數討南賊不能制璜曰南岸仰吾鹽鐵斷勿與市皆壞爲田器如此二年可一戰滅也修從之果破賊初霍弋之遣稷炅等與之誓曰若賊圍城未百日而降者家屬誅過百日救兵不至吾受其罪稷等守未百日糧盡乞降璜不許給其糧使守諸將並諫璜曰霍弋已死不能救稷等必矣可須其日滿然後受降使彼得無罪我受有義內訓百姓外懷鄰國不亦可乎稷等期訖糧盡救兵不至乃納之皓以璜爲使持節都督交州軍事前將軍交州牧武平九徳新昌土地阻險夷獠勁悍歷世不賓璜徵討開置三郡及九眞屬國三十餘縣徵璜爲武昌都督以合浦太守修允代之交土人請畱璜以干數於是遣還皓旣降晉手書遣璜息融敕璜歸順璜泣數日遣使送印綬詣洛陽帝詔復本職封宛陵侯攺冠軍將軍在南三十年維恩著於殊俗及卒舉州號哭如喪慈親子威領交州剌史在職甚得百姓心三年卒威弟淑子綏後並爲交州自基至綏四世爲交州者五人璜弟浚吳鎭南大將軍荊州牧浚弟抗太子中庶子浚子湮字恭之湮弟猷字恭豫並有名湮至臨海太守黃門侍郎猷宣城內史王導右軍長史湮子馥於湖令爲韓晃所殺贈廬江太守抗子回自有傳

陶回丹陽人也王惇命爲參軍轉州別駕惇死司徒王導引爲從事中郎遷司馬蘇峻之役回與孔坦言於導請早出兵守江口峻將至回復謂庾亮曰峻知石頭有重戍不敢直下必向小丹陽南道步來宜伏兵要之可一戰而擒亮不從峻果由小丹陽經秣陵迷失道逢郡人執以爲鄕導夜行無部分亮聞之深悔不從回言尋王師敗績回還本縣收合義軍得千餘人與陶侃溫嶠等並力攻峻又別破韓晃以功封康樂伯時大賊新平綱維弛廢司徒王導以回有器幹擢北軍中候俄轉中護軍久之遷徵虜將軍吳興太守時人饑谷貴三吳尢甚詔欲聽相鬻賣以拯一時之急回上疏曰當今天下不普荒儉惟獨東土谷價偏貴便相鬻賣聲必遠流北賊聞此將窺疆場如愚臣意不如開倉廩以賑之乃不待報輒便開倉及割府郡軍資數萬斛米以救乏絕由是一境獲全旣而下詔並敕會稽吳郡依回賑卹二郡賴之在郡四年徵拜領軍將軍加散騎常侍徵虜將軍如故回性雅正不憚疆禦丹陽尹桓景佞事王導會熒惑守南斗經旬導語回曰南斗揚州分而熒惑守之吾當遜位以厭此謫回曰公以明徳作相輔弼聖主當親忠貞遠邪佞而與桓景造膝熒惑何由退舍導深愧之以疾辭職不許徙護軍將軍常侍領軍如故未拜卒年五十一謚曰威四子汪嗣爵位至輔國將軍宣城內史陋冠軍將軍隱少府無忌光祿勛兄弟咸有幹用

張闓字敬緒丹陽人吳輔吳將軍昭之曾孫也少孤有志操太常薛兼言闓才幹貞固當今之良器元帝引爲安東參軍甚加禮遇轉丞相從事中郎以母憂去職旣葬帝彊起之拜給事黃門侍郎領本郡大中正以佐翼勛賜爵丹陽縣侯遷侍中出補晉陵內史在郡甚有威惠所部四縣並以旱失田闓乃築曲阿新丰塘漑田八百餘頃每歲丰稔葛洪爲其頌以擅興造免官後公卿爲之言曰張闓興陂漑田可謂益國而反被黜使臣下難復爲善帝感悟下詔曰丹陽侯闓昔以勞役部人免官𨿽從吏議猶未淹其忠節之志也倉廩國之大本宜得其才今以闓爲大司農闓陳黜免始爾不宜便居九列疏奏不許帝宴駕爲大匠卿營建平陵事畢遷尙書蘇峻之役闓與王導俱入宮侍衛峻使闓持節權督東軍王導潛與闓謀密宣太后詔於三吳令速起義軍陶侃等至假闓節行徵虜將軍與振威將軍陶回共督丹陽義軍闓到晉陵盡運四部谷以給郗鑑又與蔡謨虞潭王舒等招集義兵討峻峻平以尙書加散騎常侍賜爵宜陽伯遷廷尉以疾解職拜金紫光祿大夫卒年六十四子混嗣闓箋表文議傳於世

樂道融丹陽人少有大志好學不倦與朋友信每約已而務周急有國士之風爲王惇參軍惇將反使告甘卓卓以爲不可遲畱不赴惇遣道融召之道融𨿽爲惇佐忿其逆節因說卓因主上躬統萬機非專任劉隗今慮七國之禍故割湘州以削諸侯而王氏擅權日久卒見分政便謂被奪惇背恩肆逆舉兵伐主國家待君至厚今若同之豈不負義生爲逆臣死爲愚鬼君當僞許應命而馳襲武昌惇眾聞之必不戰自散大勛可就矣卓大然之乃與巴東監軍柳純等露檄陳惇過逆率所統致討又遣賫表詣臺卓年老多疑待諸方同進軍至豬口惇聞大懼使卓兄子邔求和令卓旋軍主簿鄧騫與道融諫曰將軍起義兵而中廢爲敗軍之將竊爲將軍不取且士卒各求其利一旦西還欲其無叛恐不可得卓不從道融晝夜涕泣諫說憂憤而死未幾卓果爲其下所殺

劉系宗丹陽人少便書晝爲宋竟陵王誕子景粹侍書誕舉兵廣陵城內皆死敕沈慶之赦系宗以爲東宮侍書泰始中爲主書以寒官累積勛品元徽初奉朝請兼中書通事舍人員外郎封始興南亭侯兼秣陵今齊髙帝廢蒼梧王呼正直舍人虞整醉不能起系宗歡喜奉敕髙帝曰今天地重開是卿盡力之日使寫諸處分敕令及四方書疏主書十人書吏二十人配之事皆稱旨髙帝卽位除龍驤將軍建康令永明初爲右軍將軍濮陽太守兼中書通事舍人母喪起復本職宿衛兵東討遣系宗隨軍慰勞徧至遭賊郡縣百姓被驅逼者悉無所問上欲修白下城難於動役系宗啟謫役在東人丁隨唐宇之爲逆者從之後車駕出講武履行白下城曰劉系宗爲國家得此一城永明中魏使書常令系宗題答祕書局皆隸之再爲少府寧朔將軍宣城太守系宗久在朝省閒於職事武帝常云學士輩不堪經國惟知讀書耳經國一劉系宗足矣沈約王融數百人於事何用其重吏事如此建武二年卒官

紀少瑜字幼瑒丹陽秣陵人本姓吳養於紀氏因而命族早孤有志節常慕王安期之爲人年十三能屬文賦京華樂王僧孺見而賞之曰此子才藻新拔方有髙名常夢陸倕以一束靑鏤管筆授之云我余此筆猶可用卿自擇其善者其文因此頓進年十九遊太學博士東海鮑皦雅相欽悅時皦有疾請少瑜代講少瑜旣妙玄言善談吐辯捷如流爲晉安國中尉侍宣城王讀當陽公爲郢州以爲功曹參軍轉輕車限內記室坐事免大同七年爲東宮學士邵陵王在郢啟求學士武帝以少瑜充行少瑜善容貌工槁艸吏部尙書到漑嘗曰此人有大才而無貴仕將拔之會漑去職後除武陵王記窒參軍卒

陶子鏘字海育丹陽秣陵人父延尙書比部郎兄尙宋末爲幸臣所怨被系子鏘公私緣訴流血稽顙行路嗟傷逢謝超宗下車相訪回詣建康令勞彥遠曰豈忍見人昆季如此而不畱心勞感之兄乃得釋母終居喪盡禮與範云鄰云每聞其哭聲必動容攺色欲相申薦會云卒初子鏘母嗜蒓母沒後常以供奠梁武義師初至此年冬營蒓不得子鏘痛恨慟哭而絕久之乃蘇遂長斷蒓味

陶季直秣陵人祖湣祖宋廣州刺史父景仁中散大夫季直早慧湣祖愛異之嘗以四函銀列置於前令諸孫各取季直時甫四歲獨不取人問其故季直曰若有賜當先父伯不應度及諸孫是故不敢湣祖益奇之五歲喪母哀若成人初母未病於外染衣卒後家人始贖季直抱之號慟聞者莫不酸感及長好學淡於榮利起家桂陽王國侍郎北中郎鎭西行參軍並不起時人號曰聘君父憂服闋爲丹陽後軍主簿領郡功曹出爲望蔡令以病免時劉秉袁粲以齊髙帝權勢日盛將圖之秉素重季直欲與之定策季直以袁劉儒者必致顚殞固辭不赴俄而秉敗齊初爲尙書比部郎時褚彥回爲尙書令與季直素善頻以爲司空司徒主簿委以府事彥回卒請爲立碑終始營護甚有吏節時人美之遷太尉記室參軍出爲冠軍司馬東莞太守還除散騎侍郎領左衛司馬轉鎭西咨議參軍明帝作相誅鋤異已季直不能阿意出爲輔國長史北海太守遷驃騎咨議參軍尙書左丞出爲建安太守政尙淸靜百姓便之還爲中書侍郎遷遊擊將軍兼廷尉梁臺建遷給事黃門侍郎常稱仕至二千石始願畢矣無爲久預人間事乃辭疾還鄕裏天監初就家拜太中大夫髙祖曰梁有天下遂不見此人卒年七十五李直素淸苦又屏居十餘載及死家徒四壁子孫無以殯斂聞者莫不傷其志焉作京都記傳於世

丁咸序秣陵人耽儒學進修士業授衡陽判官太守賢之

淳於量字思明其先濟北人世居建業父文肅仕梁爲梁州剌史量偉姿容有幹略便弓馬以軍功封廣晉縣男侯景陷臺城元帝承制以爲巴州剌史景西攻巴州與王僧辯並力拒景大敗之擒其將任約宋子仙景平封謝沐縣侯出爲都督桂陽剌史陳受禪進位南撫軍大將軍華皎叛爲徵南大將軍西討大都督平皎並降周將元定等以功授侍中中軍大將軍開府儀同三司進封醴陵縣公出爲南徐州剌史進號徵北大將軍遷車騎將軍都督南兗州剌史薨贈司空

張松建康人兄悌坐罪當死松及弟景各欲代其死縣以讞上武帝以爲孝義特降其死

史務滋溧陽人先爲溧陽侯累吏勞遷司賓卿天授元年九月進拜納言武后革命詔務滋等十人分行天下雅州剌史劉行實兄弟爲侍禦史來子詢誣其反詔務滋與來俊臣雜治俊臣言務滋與囚善掩其反狀後命俊臣並治遂自殺

沈恪丹陽人永定初爲威猛將軍陳霸先謀篡使中書舍人劉師知引恪勒兵入宮衛送梁主如別宮恪排闥見霸先叩頭謝曰恪身經事蕭氏今日不忍見此分受死耳決不奉命霸先嘉其意不復逼更以蕩主王僧志代之【晉書張禕者吳郡人恭帝爲瑯邪王以禕爲郎中令及帝踐祚劉裕以禕帝之故吏素所親信封藥酒一罌付禕密令鴆帝禕嘆曰鴆君而求生何面目視息世間哉不如死也自飲之死與恪皆義士故附見之】許淹句容人多識廣聞精詁訓與魏模公孫羅皆以博學名家

劉鄴字漢藩句容人父三復以善文章知名少孤母病廢三復丐粟以養李徳裕爲浙西觀察使奇其文表爲掌書記徳裕三領浙西及劍南未嘗不從會昌時位宰相擢三復刑部侍郎弘文館學士鄴六七歲能屬辭徳裕憐之使與子共師學徳裕旣斥鄴無所依去客江湖間陜虢髙元裕表爲推官又辟鎭國幕府咸通初擢左拾遺召爲翰林學士賜進士第歷中書舍人遷承旨鄴傷徳裕以朋黨抱誣死海上令狐綯久當國更數赦不爲還官爵至懿宗立綯去位鄴乃伸其冤復徳裕故官世髙其義後與崔沆皆同中書門下平章事

許叔牙字延基句容人貞觀時遷晉王府參軍事弘文館直學士於詩禮尢邃獻詩纂義十篇禦史大夫髙智周見之曰欲明詩者宜先讀此【子予儒宇文舉髙宗時爲奉常傅士長壽中歷天官侍郎弘文館學士封潁川縣男】

張常洧字巨川句容人髙祖伯卿曾祖元紹並抗志不仕祖處靜烏程令父璋建州司戶常洧璋第四子也建中四年父歿廬墓三年墓側產瑞芝十二莖太守樊泌表奏旌表大和六年侄孫公珽亦以孝聞【時賢謂張氏孝傳三世可革俗矣公珽兄孫瑑以經學著】

徐鉉字鼎臣廣陵人十歲能屬文與韓熙載齊名江南謂之韓徐仕南唐爲翰林學士禦史大夫吏部尙書【今攝山棲霞寺西來賢亭卽其居也】宋師圍金陵煜遣鉉朝京師求緩兵太祖以禮遣之後隨煜至京師太祖責之鉉對曰臣仕江南國亡不能死臣之罪也不當問其它太祖嘆曰忠臣也以爲太子率更令太平興國初直學士院從徵太原加給事中出爲左散騎常侍坐事貶黜卒年七十六李穆嘗使江南見鉉及其弟鍇文章嘆曰二陸不能及也鍇仕江南爲內史舍人而卒鉉好李斯小篆尢得其妙隸書亦工尺牘爲士大夫所得皆珍藏之有集三十卷又有質疑論稽神錄行於世

李華字君儀溧陽人父歿居喪毀瘠盡哀母老得疾廢於牀華憂懼置家事不問專意奉養衣不解帶者十餘年尢篤於友愛內外無間言有田十餘頃歲水旱誓不一言減縣官租谷翔貴亟發廩平價食其一方虛甑待炊者曰以千計大觀政和間蝗數害稼羣飛下其田輒去不食年八十六卒子朝正字治表性剛直不苟勢利遊太學登第歷敕令所刪定官知溧水縣有異政民詣府舉畱棄夢得薦於朝賜對轉一官賜銀緋從民所欲命還溧水陛辭乞易所得章服封母從之秩滿除太府寺簿再除敕令所刪定官俄除戶部郎攺右司權戶部侍郎奉祠知平江府卒年六十官至朝奉大夫

王安石其先撫州臨川人父楚國公益字舜良登第仕至尙書都官員外郎通判江寧府年四十六卒官因家金陵七子安仁安道安石安國安世安禮安上安仁皇佑元年中進士第舉賢良授宣州司戶參軍卒安石字介甫慶曆二年中進士第累遷知制誥相神宗先再知江寧府最後力告老拜鎭南軍節度使同中書門下平章事判江寧府納節攺左僕射觀文殿大學士集禧觀使居金陵封荊國公加司空除安上提點江東路刑獄公事命移治所於金陵以尉之其見重如此薨謚曰文封舒王此舊有祠堂安石二子雱封臨川伯雱子棣字儀仲顯謨閣學士右中大夫開徳府路經略安撫使建炎三年金人攻澶淵死於城守詔贈資政殿大學士雱弟旁旁生桐桐生瓙玨安國字平甫有文名當世正直不阿至崇文院校書攺著作佐郎祕閣校理爲呂惠卿所中放歸田裏歲餘卒有文集二子瓬字符均任將作少監知滑州壽春府贈朝議大夫斿字符龍知滑州京西路提點刑獄元丰元年瓬斿言亡父安國冤抑詔元佑旨揮更不施行斿差監江寧府糧料院瓬子朴安禮字和甫中進士第召對神宗欲峻用之以兄當國授崇文院校書元丰元年以端明殿學士中大夫知江寧府遷太中大夫攺資政殿學士元佑元年移知揚州官至左丞姿貌魁偉有口辯常以經綸自任而闊略細謹安上字純甫由太子右贊大夫三司度支判官召對有提點刑獄之命歷知和湖二州管勾江寧府崇禧觀卒子�旟旗子梲宣和���梲並除直祕閣楚國以下並葬建康今���州蕪湖及平江寶華皆有三氏族云李琮字獻甫江����中登第爲尙書屯田員外郎江�轉����惠民圩四十里於金陵太平宣城三����鹽法十六事會瀘南罷兵詔充梓路��琮到官納歲費備邊事瀘帥王光祖������爲亂琮械系告者付獄瀘人乃安������轉左朝散大夫歷知吉相潞洪州�����卿時遊天經議以礬水漬鐵爲銅可������疏極言不當以僞爲寶轉朝議大夫刑����陜西人張天經上書祗時政琮議如律���相章惇意尋以寶文閣待制出知杭州兼浙西兵馬鈐轄移知河南府兼西京畱守又遷髙陽關路安撫使知瀛州上柱國隴西郡開國侯後贈太師封襄國公有文集十卷子回字少愚登第試中書舍人兼校證補完禦前文籍直龍圖閣待制封隴西縣開國男食邑三百戶校證文籍書成知東平府兼安撫使襲殺賊楊進等三千人轉朝請大夫太子詹事太子侍講遷禦史中丞金人進兵河上除延康殿學士簽書樞密院兼大河守禦使還知福州奉使元帥府奉璽符冊書勸進髙宗卽位除端明殿學士同知三省樞密院事尋參知政事出爲江南西路安撫大使知洪州卒【回在𦇤褓間父琮攜家人上冢亂母負回登舟忽失手墮水不能救是夕舟次秦淮江口聞鄰舟兒啼聲頗類叩鄰舟果得之舟人言夜見江上火光若列甲仗數百人守衛者舟近皆散不見獨火光明滅得是兒溧水志李世家中山宋末名﹝金旬﹞者登第知名當世今進士名恆名懋者皆﹝金旬﹞孫居城中】

兪﹝上�下木﹞字祇若溧水人中上捨釋褐第一人初授承事郎祕書正字轉起居舍人給事中極論丞相蔡京不合出知潤州攺襄陽府鹿門寺有田千頃牛千頭僧饞於財無戒行﹝上�下木﹞乃奏攺禪院賜額分其田半爲官田歲收租萬斛以助軍儲一年召赴闕言官吏苟且成風不肯予奪公事蓋慮不當將來罪有所歸及百姓訴縣不當公事本州島不與予奪復送本縣依條施行訴州不當公事監司不與予奪復送本州島依條施行且百姓冤抑彊有力者能自訴於縣訴於州訴於監司亦不過送本縣依條施行貧窮孤弱之人冤抑𨿽甚何從申愬切慮上干陰陽之和又言外方最要切者監司守令願戒諭三省謹擇監司俾表率州縣天下幸甚上嘉其言賜對衣金帶再試給事中除禦史中丞輪林學士知制誥兵部尙書在朝知必盡言上每嘉納多所匡正蔡京復以﹝上�下木﹞多忤意奏出知河陽攺開徳府章屢上責授常州團練副使太平州安置政和八年復除顯謨閣待制知潭州以母病陳乞就近便攺知建康府到任轉朝奉大夫述古殿直學士未幾致仕子孫後多顯官【按﹝上�下木﹞作兪氏釋褐題名記其祖考始儲六經以詔昆裔越五十年然後有解褐而歸者自天聖訖今凡十人非朝廷樂育之效與故丞相岐公嘗以十榜傳家爲美﹝上�下木﹞誦其詩而悅之因追念先澤刻石以垂訓學者勿嬉乃情克踵舊武以忠義報國益振家聲則視此無愧矣諸科如良佐良弼瑊玨仲翁徹﹝上�下木﹞賾迎次聃布次喬皆兪氏云】

秦檜字會之江寧人登進士第相髙宗輿金講和以病同子熹致仕二孫塤堪乞攺差在外宮觀檜進封建康郡王少傅熹贈少師封福國公致仕塤堪並提舉江州太平興國宮後檜追封申王謚忠獻孫巨死節別有傳兄梓字楚材自江寧居溧陽使髙麗還登進士第歷知臺秀袁太平常湖六州除翰林學士出知宣州民詣闕請畱進職再任再移湖州告老贈光祿大夫子煜孫城皆篤學世其家業

魏良臣字道弼溧水崇教鄕南塘人負資瑰偉少遊郡學歸母病已亟良臣刲股爲糜以進下咽卽安閭裏稱孝宣和三年登進士第初擬丹徒尉詣闕投匭函伸太學陳東冤天下髙其義調嚴州壽昌令以縣最聞召對除敕令刪定官遷吏部郎官金人犯髙郵擇使講和上曰魏良臣頗有气節宜往使還舊相去國廷議不協丐祠歸閒廢累年上念之除禮部郎官遷左右司檢正秦檜當國欲畀以言職力辭適金人敗盟擢吏部侍郎奉使烏珠擁精銳以懼之良臣從容不懾反復審辧迄定初議後參大政出衣冠之囚歸蠻瘴之冤起淹抑斥姦回修軍政罷冗官節浮費晚歷知紹興宣潭洪四郡卒年六十九贈光祿大夫建康郡開國侯食邑千三百戶食實封二百戶謚敏肅

潘祺字長吉溧陽人好學尙气節遊太學知名與陳諫議東爲友陳欲獻書闕下過祺謀可否祺曰祺親老不能與子俱子不可不勉陳意遂決祺性至孝父疾革露章請於帝願減已算益父壽父疾果瘳僉以爲孝誠所感登第調宣州司戶卒年三十八里人痛惜之

吳思道金陵人以詩爲蘇軾劉安世諸人鑑賞官至團練使宣和末亟掛冠去責授武節大夫致仕詩思益超拔後寓新安野服蕭然如雲水人其髙逸如此

王綸郡人紹興五年登第仕至參知政事三十一年以資政殿大學士知府兼安撫等使府治西廳建晝錦堂詳見慶元志

唐文濟金陵人性衝澹以琴爲娛太宗朝待詔上曰古琴五弦文武增爲七弦朕欲令蔡裔增琴爲九弦可乎文濟曰不可五弦有遺音而益以二今無所闕上怒叱出遂增之文濟終守前說上嘉其有終令賜緋

錢戩溧陽人居父憂有少年數人來曰而父在京師逋我金數百萬戩欲償之兄弟有難色且令舉其要戩獨曰大人與人交信厚彼必不我欺且彼謂吾父貸宿鏹吾拒以無左驗辭𨿽直非孝子待親之道卒與之家爲瘠不悔元夕家人出觀燈鄰不肖子潛入其家將爲盜戩知之呼前諭曰爾良家何爲乃至是取一白金合子與之使速去終不語人其子時敏始生有烏鵲銜靑銅五銖錢一置庭中香案上識者知其陰徳之證以時敏恩贈奉直大夫時敏字端修早穎悟讀書一覽卽成誦屬文敏速气岸軒豁勇於爲義年十八以明經貢辟雍擢上捨第繇大理寺丞遷祕書丞除駕部郎充奉迎兩宮扈從禮儀使司屬官攺兵部郎檢察郊祀大禮儀仗遷右司郎兼權右史充禮部貢院參詳官又兼外制拜權工部侍郎俄權兵部侍郎除敷文閣待制奉祠告老卒年六十八贈正議大夫

錢周材字符英溧陽人質重气和退然似不能言七歲能屬文鄕試第一登第繇大理司直擢普安郡王府教授歷遷校書郎著作郎兼教授除起居舍人刑部侍郎使金還拜中書舍人直學士院兼實錄院修撰兼侍講知常州奉祠孝宗登極以舊學召對便殿畱奉內祠兼侍講復爲中書舍人遷給事中直學士院母憂服闋屢詔不起以龍圖閣直學士奉祠告老卒年七十二官至朝議大夫

閻彥昭字徳甫世家建康之江寧徙居溧陽性敏悟善治繁劇輕財尙義自浙西帥司機宜監六部門遷太府寺丞除倉部郎奉使淮東參議浙東江西帥幕除兩浙運判奉祠乾道九年卒年七十九官至右奉直大夫子晃昴晟晃子一徳歷江陰建昌二軍及泰眞二州太守累官宗正寺簿

刁衎升州人初仕南唐直淸輝閣閱中外章疏江南平李昉扈蒙在翰林勉衎出仕因獻聖徳頌於朝乃復故官七年不遷恬澹夷雅太平興國七年上疏言淫刑酷法非律文所載者望詔天下悉禁止之上覽疏甚悅

秦傳序江寧人也淳化五年賊攻陷嘉戎瀘渝涪忠萬開八州時傳序爲開州監軍力戰而死上降詔嘉獎其子奭溯峽求其父屍至夔州船覆溺死人謂父死於忠子死於孝奏至上嗟惻久之錄傳序次子煦爲殿直賜錢十萬

邵必丹陽人博學有雅望慶曆六年差爲編修唐書官必言史出眾手非是卒辭之

朱存金陵人嘗讀吳大帝而下六朝書具詳歷代興亡成敗之迹南唐時作覽古詩二百章章四句前志多引爲證云

朱舜庸建康人好古博雅編金陵事積二十年自里巷口傳至仙佛之書無不研綜舂容大帙餘數萬言慶元中畱守吳琚得其編爲之訂證銓次目曰續建康志

吳柔勝字勝之溧水永寧鄕茅城人登淳熙八年進士第調宣城都昌尉巴陵主簿華亭下砂鹽場官授嘉興教授浙西使者黃灝委以荒政賴全活者眾韓侂冑用事注贛縣尉時黨論沸騰柔勝爲人指目訕笑恬不爲意獨與寓官吏部楊萬講學義理提點刑獄司辟爲屬獲盜當攺官柔勝曰豈忍以人命博官諸監司交委任之丐祠歸家嘉定初召除主管尙書刑工部架閣文字授國子正當輪對時大風雷太廟鴟尾壞柔勝所進皆廷臣不敢斥言者遷博士時年六十乞通判建康府邊郡擇守授司農丞知隨州隨經兵火茅葦彌望不及中州一下縣柔勝治之罷科斂寬逋負獎忠義褒死節隨人大悅相慶隨及棗陽舊無城敵至直犯安陸漢陽東及蘄黃南至鄂州興國柔勝爲築守旣而金人大入圍棗陽三月不克而退諸郡賴之就兼提點京西刑獄攺知池州未幾除湖北轉運判官兼知鄂州值饑以精勤於事活人萬餘或議其用是幹譽柔勝屢求罷攺知太平州鄂人泣畱之治太平一年有惠政柔勝素戒止足上章請老除祕閣修撰主宮觀卒贈太師謚正肅子源泳淵潛淵字選父登嘉定七年進士第淳佑九年以端明殿大學士太中大夫沿江制置等使知府十年詔以淵立山寨耕屯備竭忠勤特除資政殿學士仍與執政恩例進封金陵侯十一年詔以淵興利除害所列二十五事究心軍民特轉兩官賜錦繡堂惠勤樓大字尋進爵爲公十二年升大學士除福建安撫使知福州攺知平江府爲發運使未幾論罷淵所至好籍沒豪橫惠濟貧弱立義莊事見各志潛字毅父嘉定十年舉進士第一人相理宗封許國公爲賈似道所排貶循州尋薨事見宋史

秦﹝上喜下心﹞秦﹝上喜下心﹞者其先自南泉徙居秣陵五世孫澤宰金壇秩滿徙居溧陽洮湖南﹝上喜下心﹞其後也爲人長者歲收萬餘斛租鄕民輸粟每令自行槪因是而稱爲秦自量當熙寧元丰間頻歲饑饉作糜粥以飼往來之人計升斗以給乏絕之家所全活甚眾霞山有廟居民好淫祀﹝上喜下心﹞憫甚妄殺牲畜因攺廟爲佛宇今號曰塔院崇寧二年蔣靜傳其事見縣誌

王端朝字季羔本澶淵人過江愛溧陽風土因家焉少以該洽聞年十八舉建康第一後薦太學又爲第一登第再中博學宏祠科歷太學錄祕書省正字江東帥司機宜除宗正丞提舉兩浙市舶知永州乾道二年卒年四十四

劉岑字季髙本吳興人遷居溧陽博學愛士有古君子風登第擢著作郎再使金通判興國軍除湖北運判辟川陜隨軍轉運使除金部郎累遷權戶侍出知太平池州移鎭江府除刑部侍郎遷吏部侍郎知信州責單州團練副使全州安置在全五年移建昌軍居住又歷九年紹興乙亥冬自便復官奉祠起知泰州移揚州溫州除戶部侍郎車駕親徵除禦營隨軍都轉運使奉祠告老除徽猷閣直學士乾道三年卒年八十一官至左朝散大夫先世葬烏程之杼山故號杼山居士熙寧中曾祖述字孝叔爲禦史知雜以忤荊公出知江州司馬溫公折簡與孝叔有道勝名立之語杼山旣居溧陽乃以道勝名其堂

崔惇禮崔惇詩崔惇禮與弟惇詩本通州靜海人同登紹興庚辰第愛溧陽山水買田築居【池上有讀書堂扁曰雙桂】惇禮字仲由歷江寧尉平江府教授江東撫幹諸王宮大小學教授惇詩字大雅性端厚議論疏通知大體博覽彊記繇祕書省正字除翰林權直崇政殿說書權給事中家難服闋除樞密編修官著作郎權吏部郎官又兼崇政殿說書進國子司業直學士院拜中書舍人加侍講直學士院卒贈中大夫

李處全字粹伯徐州丰縣人邯鄲公淑之曾孫遷居溧陽慕劉杼山之爲人文章閎肆詩體兼眾長字畫遒麗登第繇宗正寺簿遷太常丞知沅州提舉湖北茶鹽除祕書丞兼禮部郎遷殿中侍禦史遂除侍禦史母憂去朝奉祠後知袁州處州移贛州未赴攺舒州卒於任年五十九官至朝議大夫侄柄字子權知無爲軍舒州卒年四十二亦有聲稱云

潘匯徵字泰初寓居溧陽記問該洽宗濂洛先儒之學四薦三魁登嘉定甲戍第廷對剴切漫塘劉宰嘉其志不苟求學行才猷兼備深器重之時杜丞相範爲湖州錄參漫塘並薦於朝得宰昆山繁昌有能名而範後爲相匯徵自號鶴山捐叟云

王雲起字霖仲號友山荊國王文公弟安上八世孫治春秋學任澧州路儒學教授嘗爲湖廣行省考試官士論服其鑑裁翰林學士艸廬吳公澄石塘胡長孺皆嘗序其詩文【吳序雲家三百年文章歐曾二蘇各名一世而荊國王文公爲之最何也才議學行俱優也弟平父子元澤亦卓爾不羣英哲萃於一門出於一時噫難乎其繼矣文公季弟純父之遠孫雲起字霖仲胸懷坦坦如靑天白日無掩蔽無晻曖言論挺挺如迅雷烈風無阿倚無畱藏其徵於文也亦然韓子云昭晰者無疑優遊者有餘霖仲蓋是也平父元澤之後而復見斯人乎王氏其世有人矣哉彼深險也而辭易直鄙狹也而辭宏敞軟媚也而辭勁峭穢濁也而辭淸整若是而爲文皆表裏不相符予不知其可也胡序雲長孺被徵館集賢之年也霖仲亦徵同捨數十日去實至元二十有六年也始至卽求還山宰相畱之不可欲用爲教授江南一郡又不可遂行後十年見宰相杭州延禮不逮京師時出輒與絕乃過長孺語移畫漏十刻又後十有四年爲宗晦書院山長歲滿自溫集杭畱六十日時時會語出所著定林漫槁相示長孺聆且閱焉其言出入載籍而不拘其詩疏通動蕩而不滯其文條達敷暢而不流追記異時霖仲初自建業到京師才二十有五長身疏髭面目光晢如畫气盛志彊若飛鶴遊魚淩厲靑冥之上綴橫泠淵之間見貴富如將以糞溲染已疾走不肯一顧自杭歸建業方以詩書授徒弟子取縣報諭書院山長爲之大作詩文及再爲山長歸道杭而畱也貌嚴體﹝病去丙攺瞿﹞須髮盡白𨿽志气未衰而視在京師固已灑然異矣使霖仲在京師如在建業碌碌從庸眾人後積日月得官受祿爲貴富人已久然捨經術詩文從事乎其它則又安得漫槁四編之多也邪非徒多也假之歲年顧有不駸駸類荊國也哉】其爲澧州教甚宜其官宋狀元本爲譔遺愛碑攺將仕郎旌徳縣主簿不赴以疾終於家【侄垕今居蔣山墳庵集王氏家譜甚詳核云】

楊剛中字志行其先處之松陽人曾大父遂仕宋知黃陂縣徙家建康父公溥鄕貢進士公幼穎敏力學家貧竭力養親或躬井臼之勞與兄敏中同居雍睦內外無間言行臺移治建康任官者皆國初名臣咸敬公學行折節賓禮不翕翕趨附也省辟主江寧縣學升郡學錄正得徽州路儒學教授丁外艱服闋除平江路教授未赴擢福建閩海道肅政廉訪司管勾承發架閣庫兼照磨至則獨處公署行李蕭然扁所居齋曰霜月禦史行部至必加禮貌憲僚寀與之言必稱先生會行科舉江西行省聘公與故翰林學士艸廬吳公澄偕主文衡所取拔皆知名奇士有以不及貢額爲言者公謂國家以科目取士選貴精審不宜以碌碌者充數聞者是之遷江東廉訪司照磨復校文江浙行省得士尢多秩滿風憲舉守令授衛輝路錄事不赴攺文林郎江浙等處儒學提舉修舉學政省憲欽異丞相托歡公薦於朝召爲翰林待制承務郎兼編修官赴官月餘謝病去晚自宣城挈家還居建康鄕人子弟詣門質疑誨誘不倦著易通微說詩講義若干捲卒年七十四其甥進士李桓述行狀禦史中丞張公夢臣撰碑【門人雷秉義刊霜月齋集見趙魯公王侍禦張中丞序文】至大金陵新志卷十三下之下元

張鉉撰

人物志

列傳

仙釋

三茅君兄弟三人長諱盈字叔申咸陽南關人髙祖諱蒙字初成一字本初深識玄遠知周衰不仕諸侯乃師北郭經阿鬼谷先生長往華山道成以秦始皇三十年九月庚子乘龍白日升天時邑童謠曰神仙得者茅初成駕龍上升之太淸時下玄洲戲赤城繼世而往在我盈帝若學之臘嘉平始皇聞之詢諸父老具對曰此仙人之謠勸帝求長生之術於是始皇忻然有尋仙之志因攺臘曰嘉平盈弟固字季偉衷字思和皆生漢景帝中元間盈天漢四年道成至元帝初元五年來江左句曲之山哀帝元壽二年乘雲而去是爲大司命君固至孝元時拜執金吾卿衷宣帝地節四年拜上郡太守五更大夫並解任從兄修學俱得爲仙固爲定籙眞君衷爲保命仙君詳見茅山誌

葛仙公名玄字孝先本姓諸葛遠祖徵江漢次丹陽之句容因止而嘆曰獨身在此何諸之有遂單姓葛玄有仙術賞從吳主至溧洲還遇大風百官船皆敗沒玄船亦沈吳主使人求玄久見玄出水上衣履不濕而有酒色旣而言曰從子胥飲酒耳玄性好酒嘗飲醉臥門前陂水中竟日醒乃止帝重之爲於方山立洞玄觀後傳白日舉今方山猶有玄煮藥鐺及藥臼在

葛洪字稚川丹陽句容人祖系吳大鴻臚父悌仕晉爲邵陵太守洪少好學家貧躬自伐薪以貨紙墨夜輒寫書誦習遂以儒學知名爲人木訥不好榮利閉門卻掃未嘗交遊於余杭見何幼道郭文舉目擊而已各無所言時或尋書問義不遠數千里崎嶇冒涉期於必得遂究覽典籍尢好神仙導養之法從祖玄吳時學道得仙號葛仙公以其煉丹祕術授第子鄭隱洪就隱學悉得其法後又師事南海太守上黨鮑玄玄亦內學逆占將來見洪深重之以女妻洪洪傳玄業兼綜練醫術凡所著撰皆精核是非而文章富贍太安中石冰作亂吳興太守顧祕爲義軍都督與周﹝王巳﹞等起兵討之檄洪爲將兵都尉政冰別率破之遷伏波將軍冰平洪不論功賞徑至洛陽欲搜求異書以廣其學見天下已亂欲避地南土乃桑廣州剌史嵇含軍事及含遇害遂停南土徵鎭檄命一無所就後還鄕裏元帝爲丞相辟爲掾以平賊功賜爵關內侯咸和初司徒導召補州主簿轉司徒掾遷咨議參軍幹寶薦洪才堪國史選爲散騎常侍領大著作淤固辭不就聞交趾出丹求爲勾漏令帝以洪資髙不許洪曰非欲爲榮以有丹耳帝從之遂將子侄俱行至廣州剌史鄧嶽畱不聽去洪乃止羅浮山煉丹獄表補東筦太守辭不就乃以洪兄子望爲記室參軍在山積年優遊閒養著書凡內外一百一十六篇自號抱朴子因以名書其餘所著碑誄詩賦百卷移檄章表三十卷神仙良吏隱逸集異等傳各十卷又抄五經史漢百家之言方伎雜事三百一十卷金匱藥方一百卷肘後要急方四卷後忽與嶽疏云當遠行尋師克期便發嶽得疏狼狽往別而洪坐至日中兀然若睡而卒嶽至遂不及見時年八十一視其顏色如生體亦柔軟舉屍入棺甚輕如空衣世以爲尸解得仙云

許邁字叔玄一名映丹陽句容人家世士族而邁少恬靜不慕仕進未弱冠嘗造郭璞璞爲之筮遇泰上六文發璞謂曰君元吉自天宜學道時南海太守鮑靚隱迹潛遁人莫之知邁乃往候之探其至要父母尙存未忍違親謂余杭懸澑山近延陵之茅山是洞庭西門潛通五嶽陳安世茅秀偉常所遊處於是立精舍於懸澑而往來茅嶺之洞室放絕世務以尋仙館朔望時節還家定省而已父母旣終乃遣婦孫氏還家攜其同志徧遊名山永和二年移入臨安西山登巖茹芝眇爾自得有終焉之志攺名玄字遠遊與婦書告別又著詩十二首論神仙事王羲之造之未嘗不彌日忘歸相與爲世外交自後莫測所終【實錄始簡文爲會稽王時有三子俱夭及道生廢後獻王早世諸姬絕孕十年無子令卜者扈謙筮之曰後房有一女當育二貴男其一終盛晉室時徐貴人有寵無子帝從容問邁曰臣好山水本無道術斯事豈所能判願陛下從扈謙之言以存廣接之道帝然之數年令善相者徧召諸愛妾示之皆云非其人時李后在織坊中形長黑色宮人皆謂之昆侖旣至相者驚曰此其人也因召侍寢後常夢兩龍枕膝日月入懷生烈宗及會稽文孝王案陳江總寺碑言攝山南瞻舊落顧悌鎭戍之塢北望荒村扈謙卜筮之宅則謙乃攝山人也】

陶弘景字通明丹陽秣陵人祖隆王府參軍父貞孝昌令弘景以宋孝建三年丙申歲夏至日生幼有異操年四五歲常以荻爲筆畫灰中學書至十歲得葛洪神仙傳畫夜研尋便有養生之志謂人曰仰靑雲睹白日不覺爲遠矣父爲妾所害弘景終身不娶及長身長七尺七寸神儀明秀讀書萬餘卷一事不知以爲深恥善琴棋工艸隸未弱冠齊髙帝引爲諸王侍讀除奉朝請𨿽在朱門閉影不交外物惟以披閱爲務朝儀故事多所取焉家貧求宰縣不遂永明十年脫朝服掛神武門上表辭祿詔許之賜以束帛敕所在月給茯苓五斤白蜜三斤以供服餌及發公卿祖之徵虜亭供帳甚盛車馬塡咽咸云宋齊以來未有斯事於是止於句容之句曲山立館自號華陽陶隱居沈約爲東陽郡守髙其志節累書要之不至永元初更築三層樓弘景處上弟子居中賓客僅至其下與物遂絕惟一家僮得至其所本便馬善射晚皆不爲惟聽吹笙而已特愛松風庭院皆植松每聞其響欣然爲樂有時獨遊泉石望見者以爲仙人性尙奇異顧惜光景老而彌篤尢明陰陽五行風角星算山川地理方圓產物醫術本艸帝代年曆以算推知【按本傳弘景算漢熹平三年丁丑冬至加時在日中而天實以乙亥冬至加時在夜半凡差三十八刻是漢歷後天二日十二刻也又以歷代皆取其先妣母後配饗地祗以爲神理宜然碩學通儒咸所不悟深慕張良爲人云古賢無比齊末爲歌曰水醜木爲梁字及梁武兵至新林遣弟子戴猛之假道奉表】嘗造渾天象髙三尺許地居中央天轉而地不動以機動之悉與天相會云修道所須非止史官用之齊末議禪代弘景引圖讖數處皆成梁字武帝旣早與之遊及卽位後恩禮愈篤書問冠蓋相望每得其書燒香虔受帝使造年曆至己巳歲而加朱點實太淸三年也【是年侯景臺城帝崩】國家每有吉凶徵討大事無不前以咨詢月中常有數信時人謂爲山中宰相二宮及公王貴要參候相繼贈遺多不納受天監四年移居積金東澗自隱處四十許年逾八十而有壯容仙書云眼方者壽千歲弘景末年一眼有時而方簡文欽其風素召至後堂以葛巾進見與談論數日而去甚敬異之無疾自知應逝逆克亡日爲告逝詩大同二年卒時年八十五顏色不變屈伸如常香气累日氛氳滿山【弘景旣得神符祕訣以爲神丹可成而苦無藥物帝給黃金朱砂曾靑雄黃等後合飛丹色如霜雪服之體輕及帝服飛丹有驗益敬重之嘗畫作兩牛一牛散牧水艸之間一牛著金籠頭有人執繩以杖驅之武帝笑曰此人無所不作欲效曳尾之龜豈有可致之理曾夢佛授菩提記名爲勝力菩薩乃詣鄮縣阿育王塔自誓受五大戒天監中獻丹於武帝中大通初又獻二刀其一名善勝一名成勝並爲嘉寶】詔贈太中大夫謚曰貞白先生不娶無子從兄以子松喬嗣所著學苑百卷孝經論語集注帝代年曆本艸集注效驗方肘後百一方古今州郡記圖像集要及玉匱記七曜新舊術疏占候今本艸方書獨行於世【弘景逆知梁祚覆沒制詩云夷甫任散誕平叔坐論空豈悟昭陽殿遂作單於宮詩祕藏篋裏化後門人方稍出之大同末士人競談玄理不習武事後侯景篡果在昭陽殿】

楊義和名羲句容人幼而通靈與二許結神明之交博學工書爲公府令興寧乙丑眾眞降所居後乘雲駕鶴仙去云【羲以經誥傳許邁弟穆穆傳子翽小字玉斧】

桓闓事陶隱居於茅山華陽館執爨日常修默朝之道後乘白鶴翀舉又有李明長官避世不仕隱居句曲郁岡山丹成升玄洲今舊迹存焉

王遠知系本瑯邪父曇選爲陳揚州剌史毋晝寐夢鳳集其身因有娠浮屠寶志謂曇選曰生子當爲世方士遠知少警敏多通書傳事陶弘景傳其術爲道士又從臧兢遊陳後主聞其名召入重陽殿辯論超詣甚見咨挹隋煬帝爲晉王鎭揚州使人邀見少選發白俄復鬒帝懼遣之後幸涿郡召遠知見臨朔宮帝執弟子禮咨質仙事詔京師作玉淸玄壇以處之及幸揚州遠知謂帝不宜遠京國不省髙祖尙微遠知密語天命武徳中平王世充秦王與房玄齡微服過之袁知未識迎語曰中有聖人非王乎乃諗以實遠知曰王異日必爲太平天子願自愛太宗立欲官之苦辭貞觀九年詔卽茅山爲觀居之忽謂其弟子潘師正曰吾少也有累不得上天今署少室仙伯吾將行卽沐浴加冠衣若寢者遂卒或言壽蓋百二十六歲云遺命子紹業曰爾年六十五見天子七十見女君調露中紹業表其言髙宗召見嗟賞追贈遠知太中大夫謚升眞先生武後時復召見皆如其年又贈金紫光祿大夫天授中設謚升玄見唐史【時有徐則隱天臺山亦爲煬帝所禮唐有潘師正司馬承禎吳筠季含光隱茅山宋有朱自英劉混康皆遇知世主自魏元君以道術傳楊羲由許穆陸修靜陶弘景以下皆名宗師令四十六傳見茅山誌】

邱浚字道源黟縣人天聖中登進士第因讀易至損益二卦自此能通數知未來興廢早歲遊華陽洞求爲句容令秩滿以詩寄茅山道友曰鳴鳳相邀覽徳輝松蘿從此與心違孤峯萬仞月正照古屋數間人未歸欲助磨虞開有道深慚茅許勸忘機明朝又引輕帆去紫朮年年空自肥歷官至殿中丞嘗語家人曰吾壽終九九後在池州一日起盥沐索筆爲春艸詩詩畢端坐而逝年八十一及殮衣空眾謂尸解太守滕甫爲記其事葬於九華山後數年有黃衣人持浚書抵滁州家人啟封人忽不見書言吾本預仙籍以推步象數謫爲泰山主宰云【按句容縣誌景佑中浚以衛尉寺丞知縣事能明天文有占星臺】

釋寶志釋寶志者不知何許人有於宋太始中見之出入鐘山往來都邑年已五六十矣齊宋之交稍顯靈迹被髮徒跣語嘿不倫或被錦袍飲啖同於凡俗恆以鏡銅煎刀鑷屬掛杖負之而趍或徵索酒肴或累日不食預言未兆識他心智一旦中分身易所遠近驚赴所居噂﹝口沓﹞齊武帝忿其惑眾收付建康獄旦日咸見遊行市裏旣而檢校猶在獄中其夜又語獄吏門外有兩輿食金缽盛飯汝可取之果是文惠太子及竟陵王子良所供養縣令呂文顯以啟武帝帝乃迎入養之寶志乃忽重著三布帽亦不知從何得俄而帝崩文惠太子豫章文獻王相繼卒齊亦於此季矣靈味寺沙門釋寶亮欲以衲被納之未及有言寶志忽來牽被而去蔡仲熊嘗問仕何所至了自不答直解杖頭左索繩擲與之初莫能諭後仲熊官至尙書左丞方知言驗梁武帝尢深敬事嘗問年祚遠近答元嘉元嘉帝欣然以爲亨祚倍宋文之年𨿽剃須髮而常冠下裙謂納袍故俗呼爲志公好爲讖記所爲志公符是也髙麗聞之遣使賫綿帽供養天監十三年卒將死忽移寺金剛像出置戶外語人曰菩薩當去旬日無疾而終王筠嘗至莊嚴寺志遇之與交言歡飲至亡敕命筠爲碑蓋先覺也【髙僧傳云寶志本姓朱氏金城人少出家止江東道林寺修習禪業嘗於臺城對梁武帝喫鱠昭明諸子皆侍側武帝曰朕不知味二十餘年師何爲爾志乃吐出小魚依然鱗尾帝深異之今秣陵尙有鱠殘魚也天監五年冬旱雩祭備至而未雨忽上啟云願於光華殿講勝鬘經請雨卽使沙門講滕鬘經竟夜便大雨天監十三年無疾而終葬於鐘山獨龍之阜仍於墓所立開善寺敕陸倕制銘於冢內王筠勒碑文於寺門】宋大中祥符五年詔於龍圖閣取太平興國中舒州所獲志公石以示輔臣上作詩紀其事又作贊目曰神告帝統石仍加謚志公曰眞覺遣知制誥陳堯咨詣蔣山致告其後又加謚道林眞覺令天下公私無得斥志公名髙宗紹興中加謚慈應今天歷戊辰加號道林眞覺慧感慈應普濟禪師【案金城在蔣山北世傳朱氏汲井聞應巢中兒啼而得寶公云】

帛屍黎密西域師子國王子以國讓弟爲沙門晉永嘉中到中土止於太市王丞相導一見奇之以爲吾之徒也塔寺記云屍黎密寺宋曰髙座在石子岡屍黎密常行頭陀卒於梅岡晉元帝於冢邊立寺因號髙座髙座道人不作漢語或問此意簡文曰以簡應對之繁

杯渡杯渡者不知姓名常乘木杯渡水往來京師多在延賢寺神異不可備記宋元嘉三年入東行至赤山死還葬覆舟山

法度黃龍人齊時遊金陵明僧紹隱居攝山待以師友及亡捨所居爲棲霞寺

菩提達摩自西域達南海廣州梁武帝詔赴京師車駕爲出郊迎之延居內殿時帝崇信釋典常捨身爲奴寶志雲光諸師以神異講說見重達摩意不與之同乃棄去居河南嵩山以所傳佛衣砵授弟子慧可爲南來第一祖云

趙僧巖北海人寥廓無常人不能測所友劉明善爲靑州欲舉爲秀才大驚指衣去後忽爲沙門棲遲山谷常以一壺自隨一旦謂弟子曰吾今夕當死壺中大錢一千以通九泉之路蠟燭一挺以照七尺之屍至夜而亡時人以爲知命

藏法師梁開善寺僧初與何胤遇於秦望山後還都卒於鐘山卒之日胤在吳中波若寺見一僧授以香鑪奩並函書云發自揚都呈何居士言訖失所在函中乃莊嚴論世中未有訪之香鑪乃藏公所常用者

融禪師俗姓韋本潤州延陵大族年十九通經史從茅山吳法師落發出家入牛頭山幽棲寺北巖之石室修道虎鹿馴伏數有靈異唐貞觀中四祖信禪師傳達摩心印在蘄州雙峯知融可以傳道遂來山中授以法要後寺僧日多融自往南丹陽負米相去八十里負米石有八斗供三百人食住建初寺卒葬雞籠山號一代祖師其寺與山遂號祖堂云

木平和尙不知何許人南唐保火初徵至闕下傾都瞻禮闐咽里巷金帛之施日積數萬常出入宮禁中他日從上登百尺樓上曰新建此樓制度佳否木平曰尢宜望火上初不諭其旨居數載木平卒淮甸大擾自壽陽置烽候以應龍安山旦夕上多登覽以瞻動靜又上最鐘愛慶王王方幼學上問壽命幾何木平曰郎君聰明哲智預知六十年事壽當七十是歲疾終年十七蓋反語以對也【世說木平初見後主李煜掛木瓶杖頭煜出﹝焱欠﹞不見問曰和尙何在木平引瓶自蔽詭曰某在此噪浴煜拜之木平曰陛下見羣臣勿言某在瓶中浴煜笑曰和尙見人亦勿道吾拜汝後爲建寺宮側本名木瓶寺蓋類志公持刀鑷尺拂之意云】

酒禿姓髙氏駢族子棄家祝發博極羣書善講說而脫略跌宕無日不醉後主召講華嚴梵行一品賚金帛甚厚卽日盡送酒家日夜劇飲醉則從小兒數十浩歌道中歌曰酒禿酒禿何榮何辱但見衣冠成古丘不見江河變陵谷一日醉死石子岡【按慶元志唐有鐘山曇璀禪師顧氏吳郡人初謁融禪師悟大旨晦迹鐘山南唐淸涼院休復悟空禪師王氏北海人告寂國主爲建塔又淸涼院法眼文益禪師魯氏余杭人周顯徳五年告寂國主於江寧丹陽鄕造塔卽無相院塔也當於宮中觀牡丹賦詩有云發從今日白花是去年紅何須待零落然後始知空北夢瑣言以爲後主時事非也又有牛頭智威禪師法持禪師毗陵芙蓉山大毓禪師金陵淸涼明禪師金陵奉先深禪師金陵龍光院澄禪師金陵鐘山章義禪師道欽禪師金陵報慈道場文遂導師金陵報恩元則禪師金陵淨徳道場達觀禪師金陵淸涼法燈禪師金陵報恩法安慧濟禪師升州奉先寺淨照禪師並見傳燈錄今不詳載】

方伎

李南漢李南字孝山丹陽句容人少篤學明於風角和帝永元中太守馬稜坐盜賊事被徵當詣廷尉吏民不寧南特通謁賀稜意有恨謂曰太守不徳今當卽罪而君反相賀邪南曰旦有善風明日中時應有吉問故來稱慶旦日稜延望景晏以爲無徵至晡乃有驛使賫詔書原停稜事南問其遲畱之狀使者曰向度宛陵浦裏﹝方亢﹞馬踠足是以不得速稜乃服焉後舉有道辟公府病不行終於家南女亦曉空術爲由拳縣人妻晨詣爨室卒有暴風婦便上堂從姑求歸辭二親姑不許乃跪而泣曰家世傳術疾風卒起先吹竈突及井此禍爲婦女主爨者妾將亡之應因著其亡日乃聽還家如期病卒

陳訓字道元歷陽人少好祕學天文算歷陰陽占候無不畢綜尢善風角孫皓以爲奉禁都尉使占候皓政嚴酷訓知其必敗而不敢言時錢唐湖開或言天下當太平靑蓋入洛陽皓以問訓訓曰臣止能望气不能達湖之開塞退而告其友曰靑蓋入洛將有輿櫬銜璧之事非吉祥也尋而吳亡訓隨例內徙拜諫議大夫俄去職還鄕時甘卓方貴訓相其目名盻刀又目有赤脈自外而入不出十年必有兵死不領兵則可以免卓果爲王惇所害王導多病每自憂以問訓訓曰公耳豎垂肩必壽亦大貴子孫當興於江東訓年八十餘卒

戴洋字國流吳興長城人善風角好道術妙解占候卜數吳末爲臺吏知吳將亡托病不仕及吳平還鄕裏揚州剌史嘗問吉凶於洋答曰熒惑入南斗八月有暴水九月當有客軍西南來如期果大水而石冰作亂冰旣據揚州洋謂人曰視賊雲气四月當破果然陳眕問洋曰人言江南有貴人死顧彥先周宣佩當是不洋曰顧不及臘周不見來年八月榮果以十二月十七日卒十九日臘﹝王巳﹞以明年七月晦亡王導遇病召洋問之洋曰君侯本命在申金爲土使之主而於申上石頭立冶火光照天此爲金火相爍水火相煎以故受害耳導卽移居東府病遂差鎭東從事中郎張闓舉洋爲丞相令史時司馬揚爲烏程令將赴職洋曰君宜深愼下吏揚後果坐吏免官其言奇驗類此元帝登祚亦洋擇日也

郭璞字景純河間聞喜人好經術博學有髙才而訥於言論詞賦爲中興之冠好古文奇字妙於陰陽算歷𨿽京房管輅不能過也王導引參已軍事帝與導令璞筮皆奇應帝深重之璞因天人休咎之徵輒上疏論時政遷尙書郎數言便宜多所匡益明帝在東宮與溫嶠庾亮有布衣之好璞亦以才學見重埒於嶠亮後王惇起璞爲記室參軍惇之謀逆也嶠亮使璞筮之璞對不決嶠亮復令占已之吉凶璞曰大吉嶠等退相謂曰璞對不了是不敢有言或天奪惇魄今吾等與國家共舉大事而璞云大吉是爲舉事必有成也於是勸帝討惇初璞每言殺我者山宗至是果有姓崇者構璞於惇惇將舉兵使璞筮璞曰無成惇固疑璞之勸嶠亮又聞卦凶乃問璞曰卿更筮吾壽幾何答曰思向卦明公起事禍必不久若住武昌壽不可測惇大怒曰卿壽幾何曰命盡今日日中惇怒收璞詣南岡斬之璞臨出謂行刑者欲何之曰南岡頭璞曰必在雙柏樹下旣至果然復云此樹應有大鵲巢眾索之不得璞更令尋﹝上不下見﹞果於枝間得一大鵲巢密葉蔽之初璞中興初行經越城間遇一人呼問姓名因以褲褶遺之其人辭不受璞曰但取後自當知其人遂受而去至是果此人行刑時年四十九【惇時屯兵姑孰南岡當在今太平路境前志謂璞死於武昌非也】及惇平追贈弘農太守璞撰前後筮驗六十餘事名洞林又抄京費諸家要最更撰新林十篇卜韻一篇注釋爾雅別爲音義圖譜又注三蒼方言穆天子傳山海經及楚辭子虛上林賦數十萬言皆傳於世【子驁臨駕太守璞有墓見古迹志】

徐文伯字徳秀濮陽太守熙曾孫也熙好黃老隱於秦望山有道士授以扁鵲鏡經曰君子孫當以道術救世當得二千石因精心學之遂名震海內子秋夫彌工其術仕至射陽令世傳嘗爲鬼鍼腰痛秋夫生道度叔向皆精其業道度仕宋文帝朝位蘭陵太守道度生文伯叔向生嗣伯文伯兼有學行倜儻不屈於公卿不以醫自業爲效與嗣伯相埒孝武路太后病眾醫不識文伯診之曰此石博小腸耳乃爲水劑消石湯病卽愈除鄱陽王常侍明帝宮人患腰痛牽心每至輒气欲絕眾醫以爲肉癥文伯曰此發癥以油投之卽吐得物如髮稍引之長三尺頭已成蛇能動掛門上適盡一發而已病都差子雄傳家業位奉朝請能淸言多爲貴遊所善事母孝母終毀瘠幾至自滅俄而兄亡扶杖臨喪撫膺一慟遂絕嗣伯字叔紹亦有孝行善淸言位至員郎諸府佐直閣將軍房伯玉服五石散十許劑無益更患冷夏日常復衣嗣伯診之曰卿伏熱應須以水發之非冬月不可至十一月冰雪大盛令二人夾捉伯玉解衣坐石取冷水從頭澆之盡二十斛伯玉口噤气絕家人啼哭請止嗣伯遣人執杖防合敢有諫者檛之又盡水百斛伯玉始能動而見背上彭彭有气俄而起坐曰熱不可忍乞冷飲嗣伯以水與之一飲一升病都差自爾恆發熱冬月猶單襌衫體更肥壯常有嫗人患滯冷積年不差嗣伯爲診之曰此屍注也當取死人枕煮服之於是往古冢中取枕枕已一半腐缺服之卽差後秣陵人張景年十五腹脹面黃眾醫不能療以問嗣伯嗣伯曰此石蚘耳極難療當得死又枕服依語煮枕以湯投之得大利並蚘虫頭堅如石五升病卽差後沈僧翼患眼痛又多見鬼物以問嗣伯嗣伯曰邪气入肚可﹝上不下見﹞死人枕煮服之竟可埋枕於故處如其言又愈王晏問之曰三病不同皆用死人枕而俱差何也答曰屍注者鬼气伏而未起故令人沈滯得死人枕投之魂气飛越不得復附體故屍注可差石蚘者久蚘也醫療旣僻蚘中轉堅世間藥不能遣所以須鬼物驅之然後可散故令煮死人枕也夫邪气入肝故使眼痛而見魍魎應須邪物以鉤之故用死人枕气因枕去故令埋於冢間也嘗春月出南籬間戲聞笪屋中有呻吟聲嗣伯曰此病甚重更二日不療必死乃往視見一老姥稱體痛而處處有黯黑無數嗣伯還煮斗餘湯送令服之服訖痛勢愈甚跳投牀者無數須史所黯處皆拔出釘長寸許以膏塗諸瘡口三日而復云此名釘疽也時有薛伯宗善徙癰疽公孫泰患背伯宗爲气封之徙置齋前柳樹上明旦癰消樹邊便起一癅如拳大稍稍長二十餘日癅大膿爛出黃赤汁斗餘樹爲之痿損文伯之孫之才後顯於北齊

吳廷紹爲南唐太醫令烈祖食飴喉中噎國醫皆莫能愈廷紹尙未知名獨謂當進楮實湯一服疾失去馮延已若腦中痛廷紹密詰廚人知延已平日嗜食山雞鷓鴣廷紹投以甘豆湯亦愈羣醫默識之他日取用皆不驗或扣之曰噎因甘起故以楮實湯治之山雞鷓鴣皆食烏頭半夏故以甘頭湯解其毒耳聞者大服

耕剌巫耕剌巫者溧陽甓橋人能以異法治骨鯁淳熙九年長巷村人王四食鵝遭鯁三日不能下飲食且死遣子持錢詣巫卽於竈內取灰篩布地上炷香焚紙錢誦咒召神結印次以葦筒作小犁狀耕灰中云骨甚深凡耕至一再筒中忽微有聲亟傾注水碗間乃鵝翅骨也甓橋距長巷四十里王氏子至家父平復已半日矣其病之淺者一犁卽愈事見夷堅志【戚氏云今陶吳鎭有能此術者謂之耕剌大抵如上所云但其巫先要親人某日食某物被鯁狀然後行法耕之耕旣得骨仍以裹香紙一幅付親人使焚於家咒水一盂令被鯁者飲之計其時多是耕時痛稍輕飲水後全平復此蓋祝由之驗者攝气運神須其親人則易爲感通以見天地間焉往而非一气之流行一心之運用也其術𨿽小可以諭大故著之爲傳云】

譚紫霄泉州人幼爲道士先是有道士陳守元者斸地得木札數十貯銅盎中皆漢張道陵符篆朱墨如新紫霄得盡通之遂自言得道陵天心正法劾鬼魅治疾病多效廬山僧辟路有大石堅不可鑱紫霄索杯水噀之工施鑱應手如粉後主聞其名召見賜官不受開寶初年百餘歲隱化於廬山棲隱洞之道館葬之日有祥雲白鶴盤遶後言天心法者皆祖紫霄

王生街士王生金陵人瞽而善聽聲丁晉公謂守金陵王生潛聽其馬蹄聲曰參政月中必召拜相果如其言後眞宗晏駕謂充山陵使王生來京師俾聽馬蹄聲曰有西行之兆諸子責曰爾知相公充山陵使故有是說或密問之曰蹄西去而無回聲後果罷相分司西京繼貶崖州

李士寧李士寧道人蓬州人先得塗氏所藏軒轅山鏡洞見遠近蔡君謨以道自住聞先生之名望風惡之君謨一夕夢爲虎所逼有一人救之虎旣去與之坐曰公貴人也但頭骨不正手爲按之曰骨已正矣夢覺頭尙痛翌日士寧謁君謨謂曰夜夢頗驚惶否君謨愕然視其狀乃夢中逐虎正骨者遂異之後出守閩中士寧經由謁君謨君謨說久患目疾不愈昨夜夢龍樹菩薩豈有先告之驗乎士寧卽於袖中出畫本視之一如夢中所見者旣而瞠目視君謨須臾兩目豁然明快參政張方平任兩制時士寧出入門下時論以爲方平且大拜士寧以詩別云異時復與公相見正是江南二月天其後久無爰立之說忽除知江寧士寧自茅山來謁卽仲春也他驗類此甚多蓋服气煉形之久善爲幻者爾

蔡槐號月湖饒州徳興人歸附後僑居建康少日讀書卓犖不羇好相人之術然不妄許可至元二十三年與傅學士立等偕召至京師詔問朕壽幾何對曰仁者壽陛下壽及八旬時春宮未建嘗賜見便殿俾定儲君於諸皇孫中對曰某位太子龍鳳之姿天日之表他日必爲太平天子後七年登極卽成廟也久之大臣有愛姦利者請問休咎槐拒不往見他日見於朝辭色甚怒槐爲言曰相公能憂國愛民自可享耆頤之福何問之有然亦懼其讒間授集賢學士辭不拜乞歸田裏從之敕復其家稅役隱居鐘山不復有仕進意臺省以下官恆以上意歲時詣門存問數年時相果敗元貞攺元復召不赴以疾終於家【初與槐同召者傅學士亦徳興人學士善康節數術言事巧發奇中世傳其術得於同召者前宋進士彭復復得之建昌南城人廖應淮應淮幼不讀書好異端之學及風角鳥占之術遊俠江湖不遇年三十客臨安疏丁大全丞相誤國狀大全中以法配漢陽軍應淮荷校出都門所至說易數禍福無不中多得錢與監人醉飽抵漢陽遇蜀道士杜可大於漢江濱謂曰子非賡某耶余待子久矣自邵堯夫以先天學授王天悅悅死葬未百年而吳曦叛盜掘其冢得皇極書體要一篇內外觀象數十篇無名公手澤俱存余賄盜得之今餘五十年數當授子爲之禱郡將脫軍籍館諸道室盡教以冢中書算由聲音起應淮神鑑警敏一聞萬了道士指畫未到處應淮先意逆悟居年餘告別道士又教之隱宣歙間如其言如是者十年著玄玄集歷髓星野指南等書數十萬言自號守一翁溟涬子遇余安裕於弋陽將教之安裕且勸讀中庸應淮怒拂袖行再之臨安僦賀道士街樓寓焉畫市大衍數夜沽酒痛飲嘗大叫曰天非宋天地非宋地矣語泄賈似道使闖其醒扣之應淮曰某年某月地發徧白浙水西是其祥矣至咸淳八年夏四月八日果然似道使以徵應來扣應淮曰某年樊陷襄降某年長江飛渡某年宋亡似道畏惡甚然以地發驗故不加罪應淮當謁殿院曾淵子索酒酒酣歌曰禽聲兮啾啾艸色兮幽幽風爆爆兮火怒泉殷殷兮血流屋將焚兮燕呢喃以未已鼎漸沸兮虱婆娑其不休歸去來兮不歸兮焉求歌罷坐中朝士十數輩雷然以爲誕曾酷信之應淮又謂太學生熊晞望曰吾端居層樓俯瞰通衢聞風中戎馬百萬來人鬼作哭聲某年宮車晏駕某年似道殛死某年妃後皇子幼主親王卿相南北走噓吸事耳公在此奚爲又謂進士尹應許曰吾數中甲戌年無殿試丙子年無科舉柰何自是朝大夫都人士至戒門以絕而識與不識皆望之卻走矣惟國子簿吳浚進士彭復願從受易應淮許諾嘗字呼俊曰允文某年月日汝卽刑於禁所汝知之乎浚禮遇少衰自參江閫幕議莫能竟其業惟復執弟子禮逾恪卽以道士所授冢中書及自著十餘萬言一舉而授復焉癸酉甲戌間宋事日棘沿江失守曾淵子銜似道命詢世運如何應淮如昨不對俄攢眉曰殺气向移泉潮惠去余不知死所矣言訖慟哭曾亦哭頃之應淮遁朝野物色莫能得杭人神之宋亡後四年病死處州學年五十二無子一義女從及嫁仍處子云嗚呼自甲子歲彗星出柳謝枋得校文建康已痛哭流涕言之而臨安君臣溺於晏安方且誇張太平惡聞逆耳其勢必至於淪胥顚覆有不待智術而後知也然應淮由算數逆處興衰禍福如身所親歷可謂精於藝者矣以其關涉江左治亂故並著之云】

列女

史氏貞義女史氏溧陽人吳王僚五年伍子胥去楚自鄭奔吳【史記云橐載出昭關關在今和州含山縣北十八里東至溧陽甚近】中道而疾乞食溧陽值女子擊綿於瀨水筥中有飯子胥跪而乞餐女子飯之子胥餐已欲去謂女子曰掩子壺漿無令其露女子嘆曰嗟乎妾獨與母居三十年自守貞明不願從適何宜饋飯而與丈夫越虧禮義妾不忍也子行矣子胥行反顧女子已自沈於水其後闔閭十年子胥破楚入郢還過溧陽瀨水之上長嘆息曰吾嘗饑乞食於女子女子飯我遂自沈而亡欲報以百金而不知其家乃投金水中而去有頃一老嫗悲泣而來或問曰何泣之悲乎曰吾女往年擊綿於此遇一窮途君子而輒飯之恐事泄自沈於水後知其爲伍君也今聞伍君來不得其償自傷女之虛死故悲耳人曰子胥欲報以百金不知其家投金水中而去矣嫗遂取金以歸【李白有記及詩見景定志】

賢母習賢母習者吳丹陽太守李衡之妻也衡本丹陽兵家子漢末入吳爲武昌渡長聞羊道有知人之鑑往幹之道曰多事之世尙書郎才也時校事郎呂壹操弄權柄大臣目之莫敢言者道曰此非李衡無以困壹遂薦之爲郎太祖引見喜之衡乃口陳呂壹姦短數千言太祖有愧色後數月壹事發誅衡大見顯用累遷諸葛恪府司馬恪誅守丹陽太守時景帝爲瑯邪王在郡家人淫放衡數以法繩之習氏常諫不可衡不從尋而帝立衡憂懼謂妻曰不用卿言至此今奔魏何如妻曰不可君本庶人先帝賞拔過量旣作無禮而復逆自猜嫌逃叛求活北歸復何面目見士大夫乎且瑯邪王素好善慕名方欲自顯於天下終不以私嫌殺君明矣君可自囚詣獄表陳前失請罪如此必當逆見優饒非但直活而已衡從其言果免於罪衡欲爲子孫儲業妻輒不聽曰財聚則禍生以禍遺子孫豈賢者所爲衡遂不言後密使家人於江陵龍陽洲上作宅種甘橘千樹臨死敕兒曰汝母每惡吾治家故窮如此然吾州置有千頭木奴不責汝衣食歲上絹一疋當足用耳衡亡後兒以白母母曰此當是種甘橘也汝父每欲積財吾嘗以爲患不許七八年來失十戶客不言所之當是汝父有此故也恆見汝父稱太史公言江陵千樹橘可比封侯吾答曰人患無徳不患不富貴若貴而能貧方好耳用此何爲今無乃是耶訪得之【襄陽有習家池在城南十里蓋郡世家】

袁粲母王氏太尉長史誕之女粲幼孤伯叔並當世榮顯而粲饑寒不足王以績紡供朝夕後粲忤於孝武坐囚母候乘輿出負磚扣頭流血磚碎傷目自此粲與人語有誤道眇目者輒涕泣彌日嘗疾母憂念晝寢夢粲父語曰湣孫無憂將爲國家器不患沈沒但恐富貴終當傾滅耳湣孫者粲小字也及粲貴重母恆懼其及禍戒以所夢父言粲故自挹損遇遷官常固讓不拜母亡後粲以討蕭道成不克死於石頭城中【按宋史粲爲尙書令領丹陽尹齊方艸命粲以身受顧訖圖舉兵事敗謂其子最曰本知一水不能止大廈之崩但以名義至此耳最時年十七叫抱父乞先死兵士人人隕涕粲曰我不失忠臣汝不失孝子復何恨乎百姓諺曰可憐可頭城寧爲袁粲死不作褚淵生淵先以粲謀告道成故粲敗及禍云】

鄭獻英鄭獻英者齊垣曇深之妻也曇深爲臨城令罷歸得錢十萬買宅奉母退無私蓄劉楷爲交州請於王儉與曇深同行未至州而卒獻英時年二十子文凝始生甚有容徳仍隨楷到鎭晝夜紡織傍無親援居一年私裝就緒乃告楷求還楷大驚曰去鄕萬里固非孀婦所濟不許鄭曰垣氏羇魂不反而其孤藐幼妾若一同灰壤則何面目以見先姑因大悲泣楷愴然許之厚爲旌送鄭間關危險至鄕葬畢乃曰可以下見先姑矣時文凝年甫四歲親教經禮訓以義方州裏稱美

王僧辯母魏氏不知何許人性安和善於綏接家門內外莫不懷之僧辯以事下獄母流淚徒行將入謝罪元帝不與相見時貞惠世子有寵母詣合自陳無訓涕泗嗚咽眾並矜之及僧辯免坐母深相責厲辭色俱嚴𨿽克復舊都功蓋宇內每自謙損不以富貴驕物朝野稱之謂爲明哲婦人及亡甚見湣悼且以僧辯勛重故喪禮加焉命侍中謁者監護喪事謚曰貞敬太夫人靈樞將歸建康又遣謁者至舟渚弔祭

謝疊山妻李氏饒州安仁縣儒家女也疊山名枋得開慶己未大兵分道攻江南圍長沙武昌掠龍興東南大擾時枋得以進士調官家居不忍視其國之危率鄧傅二杜壯士二千餘人舉義李氏悉家資奩產助軍朝廷嘉之擢枋得兵部架閣景定甲子秋七月彗星出柳北兵聚襄鄧間爲謀叵測時賈似道擅朝方括田賣官蒙蔽視聽枋得校文宣城及建康漕闈發策十問言權姦誤國趙氏必亡似道怒構以罪貶興國軍咸淳癸酉襄樊失守沿江諸武帥怨朝廷處置失宜望風降附似道軍敗於丁家洲陳宜中當國起諸儒臣爲帥守驅內地耕民授兵以戰敗亡相繼枋得爲江東制置使募兵援饒州戰於安仁敗績又敗於信州軍潰棄家入閩李夫人與其子爲大兵所執囚建康宣撫司獄中監守者逼以非義李自度不能終拒旣詭辭答卽自經死廣海旣平畱承旨夢炎程侍禦文海交薦枋得學行辭不應召至元戊子魏參政天佑執拘北行至燕絕不飲食遂死夫婦皆守義不辱與文丞相天祥相類李夫人死或云在揚州行省時宣撫宣慰二司轄江東諸路相繼皆置司建康公【夫人侄存有學行跋金溪吳節婦黃氏教子詩敍夫人死時事詳核足徵】

闞文興妻王氏闞文興者其先不知何許人宋末隸建康兵籍妻王氏細柳坊民家女至元乙亥馬步軍副總管沿江制司都統徐王榮及翁都統以諸軍數萬人納款軍各分隸諸萬戶與蒙古漢軍相雜號新附軍十三年大兵追二王略定福建諸路漳州守臣黃佺通判楊丙以城迎降文興從其奕萬戶賈將軍戍漳以累戰功又知文墨議論得爲萬戶府知事十七年八月望日畬峒陳弔眼率其眾襲殺漳州陷招討傅全官軍死者十八九文興亦力戰死王氏爲賊所執逼污之紿曰我不幸至此豈敢愛身願收葬吾夫持服百日然後惟命賊義而許之時死者枕籍縱橫王行哭辧識累日得其夫亂屍中積薪焚之火旣熾卽躍投其中以死大徳初漳州路始上其事帥省疑之下路府體核得其從卒李某二人具言文興及王氏死節時在傍知見狀十一年省以聞於朝下禮部議部請訪王氏族裏旌其門閭收卹其宗親仍以事付吏館皇慶二年建康路以省檄至訪求得王氏家細柳坊營中有姑適人異居已老同母弟一人住揚州爲酒家傭有司文移往復無有以爲意者而闞氏故起小兵絕無姻屬江浙省不得其族裏則用漳守言表其故營曰烈女坊又二十一年爲至順癸酉漳士民並以文興之死爲請會左司郎中張侯士弘爲吏部侍郎力以其事言於朝乃定封文興英毅侯王氏貞烈夫人賜廟額曰雙節藝文監丞揭公傒斯爲記而集慶坊裏未有所表異焉【揭監丞碑略雲天下綰符杖節擁萬夫之眾鎭千里之地者不知其幾一旦四方有急天子之命未及於境已閉合稱疾者有矣委眾而去者有矣當是時變起倉卒使闞文興第守簿書期會之常負妻子踰垣而辟人亦孰得而議之而臨難忘身見危授命蒙凶威蹈白刃奮萬死不顧之勇死而不悔者何則褐亂作於前忠義激於內不暇擇地而死也至於王氏決死生於俄頃不辱其身烈丈夫有弗逮矣故君子曰人皆死於危二人獨死於安以皆有苟免之道而不由也然微張侯審綱常之重英毅必不侯貞烈之封亦不及二人之死亦豈欲求廟食冀褒竈要譽於天下哉誠不忍棄君臣夫婦之義焉耳傳全闔門死難有司之請朝廷之議皆不及者武臣死事國有常恩云】

節婦余氏節婦余氏者溧水州銀林市人淳熙十年鄕惡少景佐欲污之至於持刃逼脇余氏義不辱甘受白刃知縣王衎鞠勘具宋解府嘉其正潔攺市爲節婦裏旌表門閭仍給賜錢米酒帛及免本戶三年應干官租

劉母郝劉母郝氏者晉山人年十三適觀察使劉虎之孫應麒十五年而應麒以疾亡子鏜鉉尙幼郝誓不易志養祖姑王氏姑郝氏克盡婦道教其子皆有成立始觀察自廬州梁縣徙居建康嘗統師拒北兵濠之五河中矢洞腹達背十餘日瘡潰而死死時妻王氏年始二十餘守志不出戶庭者五十二年其子佑爲監稅官僅弱冠死死時妻郝氏年二十一守志如姑王氏之行者五十三年及應麒妻郝氏克勵婦操事二姑四十餘年皆以壽終郝今尙康彊就養於子諸孫皆讀書向仕時謂劉氏三世貞節郡府以其事聞憲察具有文移聞者咸嗟異云

節婦李氏節婦李氏者太原人年十五適里人楊弘弘生不茹葷嗜典籍通國語尢閒弓馬金亡不仕三十二兩而死死時囑李曰吾二親老子幼後事托汝幸養吾親百年後汝適人吾亦瞑目九泉李大慟以死自誓未幾弘卒二親年皆九十餘以喪子哭失明李時年二十九子二人長仲舉年方齠齔次仲通始脫𦇤褓仰事俯育之責皆萃於李居喪不湯沐不茹葷旦暮哭臨哀動閭裏家素貧晝奉舅在夜績麻枲治絲繭竭力以供甘旨親黨或以年少無所依微言相感動者李輒哭應曰人之所以爲人以有信義也今舅姑髙年命在旦夕亡夫囑我以養而不能卒遺我以孤幼而不能使之成立信義安在若然者生無以見天日死無以見吾夫於地下自是非禮之言相戒以絕舅姑嘗念我子𨿽蚤世而新婦孝養不替每仰天祝曰願新婦享我之年子孫昌盛還受所養後舅姑各以壽終仲舉爲南臺掾日奉李氏過江居金陵以子恩封正平縣君弘贈奉議大夫冀寧路治中正平縣子李卒年八十三延佑間郡府上其志節朝命下西京宣慰司核議復其家建康中旌表見居門閭仲舉後爲福建江西兩道廉訪司經歷知福淸州致仕卒年七十七仲通以子貴贈承務郎河中府判官卒年八十三孫四人默子淵湖州錄事司判官熙子明三臺禦史歷宣政院判漢中僉事奉政大夫禦史臺都事傑子俊海南湖北江西三道廉司知事烈子承經筵檢討福建廉司經歷曾孫十人皆駸駸仕進推本其家慶所自謂非其上世厚徳貞信之報其可哉

李成妻周氏府城北門氏籍年二十七喪夫家貧守節奉姑方氏盡孝天歷二年部擬旌表門閭

劉英傑妻吳氏府城北隅柴街儒家宋吳知縣季申之女年二十三喪夫子慶孫端中皆在𦇤褓誓不他適紡績以養舅姑教子皆爲儒年七十餘元統三年部擬旌表門閭復其家差役

張宜妻周氏府城眞武廟街人年二十二喪夫守志十載一子復喪孫二人皆幼子婦樊氏奉姑亦守節不嫁周氏年七十餘大徳十一年部擬旌表門閭復本家差役

王元壽妻楊氏淮西人元壽祖福故宋殿帥贈少帥平海軍節度使卒於開慶己未葬江寧縣新亭鄕之黃墓岡福爲將累有戰功嘗於府城機行街建節樓藏宋帝禦書忠勤字扁生子應龍應虎應麟皆爲武官至元己亥應龍以帶禦器械知滁州以城歸附授本州島安撫使爲統制蒙亨所殺子元壽時爲沿江制置司計議官亦死於難妻楊氏方二十歲守節不嫁教其子招孫建孫長立仕官招孫終汾水州知州建孫任龍興路富州判官楊氏以子恩封上元縣君大徳五年部擬旌表門閭劉佑妻馬氏山東人寓居府城西隅淸化坊年二十九喪夫終身績衽以養舅姑年五十餘至元五年部擬旌表門閭

曹裕興母王氏句容人夫亡守節子幼家貧事姑盡孝皇慶元年部擬旌表門閭

節婦容國夫人薩法喇於闐氏江淮等處行中書省平章政事阿爾彬之女贈榮祿大夫大司徒上柱國容國公特穆爾布哈之妻治書侍禦史阿嚕呼圖克之母大徳丙午歲特穆爾布哈任建康廬州饒州牧馬戶達嚕噶齊卒於溧水夫人年二十九居喪執禮以儉率下其家能完居至大金陵新志卷十四元

張鉉撰

摭遺戰國策範環對楚懷王曰且王嘗用召滑於越而納句章昧之難越亂故楚南察瀨湖而野江東鮑氏注云察猶治也楚有而治之以江之東爲野此言楚𨿽有唐昧之難而能得越地以召滑亂之也然鮑注瀨湖乃以爲南陽之屬殆非也南陽未嘗屬越又與江東全不相近正謂溧陽之瀨水明矣漢溧陽長潘乾元卓校官碑靈帝光和四年所立時歲在辛酉杜少陵所謂骨立通神者蓋此類也【詳見碑碣】石淪於固城湖中紹興十三年溧水縣尉諭中遠得之輦置聽事之側蓋相距九百六十二年矣時時見光采弓兵宿直或以褻衣頓於趺上必夢大龜逐而嚙之乾道戊子有官告院吏出職爲尉顧碑字多闕蝕以爲無用且厭人之來呼隸史曹彥與謀將沈之宅後廢沼內一寓客素好古聞其說往詰止之邑宰陳容之爲徙諸縣圃作屋覆焉至辛卯歲金陵守作文一篇欲識石陰遣匠來甫鐫兩字遭碎屑激入目旋易他匠皆然竟不能施工【出洪遵夷堅志守蓋唐﹝土彖﹞】孫鍾權之祖也家富春早失父與母居性至孝遭歲荒儉以種瓜自業忽有三少年詣鍾乞瓜鍾厚待之三人曰此山下善可葬當出天子君望山下百步許顧見我等去卽可葬處也鍾去三四十步便近顧見三人並成白鶴飛去鍾記之後葬其地地在縣城東家上常有光怪雲气五色上屬於天及堅母孕堅夢腸出繞吳閶門以告鄰母曰此夢安知非吉祥也【按溧水志上方寺基在縣西二十里唐開元十二年置南唐僧惠海作十王齋記立石大觀二年以石送府故老云寺卽孫種瓜地也其鄕見名思鶴可證知縣史彌鞏作羊左廟等十調笑樂府孫種瓜井有曰孫鍾元是栽瓜圃客至嘗瓜固其所不應司命降從天至今人指設瓜處皆謂在此與實錄不同姑存其說】孫策爲許貢客昭所剌傷面治瘡方差取鏡照面見所殺道士於吉在其中顧而不見如是再三因擲鏡大叫瘡裂須臾而死孫權與曹操相持於濡須權乘大船來觀曹公軍曹公使弓弩亂髮箭著其船船偏重將覆乃回船復以一面受箭箭勻船平乃回【魏書】孫權使將軍衛溫等下海求亶夷二洲洲在海中長老傳云秦皇遣方士徐福將童男女數千人入海求蓬菜神山及仙藥遇風皆止此洲不出世世相承有數萬家時有會稽東鄕人行海遇風至夷洲其亶洲絕遠不可得到溫等得夷洲數千人而還張溫使蜀諸葛亮見而嘆曰江東菇蘆中生此奇才孫峻害諸葛恪並使無難督施寬上取其弟融融不之知忽聞兵至猶豫不決先是公安有靈鼉鳴時謠曰白鼉鳴龜背平南郡城中可長生守死不去義無成及此融果刮金印龜服之而死吳錄術人姚光自言火仙帝焚之火滅光坐灰中手持素書一卷帝看之不識初在武昌日徵方士會稽介象者爲立第給禦賬號爲介君帝每從學閃形法前後所言皆驗帝曾問象鱠魚何者爲上象曰鯔魚帝曰海中魚不可卒得且言近者象曰易得因陷地灌水其中釣之得鯔以爲鱠仍請使往蜀市姜爲虀初作鱠而去欲了而還使者言於蜀見張溫溫因附家書而歸吳廢帝亮暑月遊西苑食靑梅使黃門至中藏取蜜黃門先恨藏吏乃取鼠糞投蜜中言藏吏不謹帝卽呼吏吏持密瓶入帝問曰旣蓋之日有掩覆無緣有此黃門非有恨於爾耶吏叩頭曰彼嘗從臣求官席席有數臣不敢與帝曰必此也黃門不伏侍中刁玄張邠請收黃門與藏吏付獄帝曰易知耳令破鼠糞糞中猶燥帝大笑謂玄邠曰若先在蜜中中外俱濕今乃燥是黃門所爲也黃門懼卽自首伏法吳少帝時全主譖殺其妹朱主埋於石子崗後主欲攺葬之冢瘞相亞不可識別而宮人頗有識主亡時衣服乃使兩巫各待一處以伺其靈使察戰監之不得相近久之二巫各見一女年可三十餘上著靑錦束頭紫白袷裳丹綈絲屨從石子崗上半崗而以手抑膝長息小住須臾進一冢上便止徘徊奄然不見二巫不謀而言同遂開冢衣服與所言同吳使光祿大夫紀陟使魏司馬昭問來時吳主如何對曰來時皇帝臨軒百寮陪位曰彼戍備幾何答曰自西陵至江都五千七百里昭曰道裏甚遠難爲堅固答曰疆界𨿽遠而其險惡必爭之地不過數四猶人有八尺之體靡不受患至於防護風寒亦數處耳昭善之厚禮遣還建鄴有鬼目艸生工人黃狗家依緣棗樹長丈餘莖廣四寸厚三分又有買菜生工人吳平家髙四尺厚三分如枇杷形上圓徑一尺八寸下莖廣五寸兩邊生葉綠色東觀案圖名鬼目艸爲芝艸買菜爲平慮艸遂以爲瑞封狗爲侍芝郎平爲平慮郎皆銀印靑綬【案幹寶傳黃狗者吳以土運承漢後故初有黃龍之瑞及其末年而有鬼目之妖托黃狗之家黃稱不攺而貴賤隱殊卽其天道精微之應也】臨海松陽人柳榮從張悌出師至楊荷橋榮忽病死船中二日時軍已上岸未及埋忽大叫言人縛軍師人縛軍師二聲遂活人問之榮言上天北斗下見人縛張悌意中驚愕乃大呼何人縛軍師門人怒榮叱逐去之遂活其日悌死榮至晉元帝初猶在王浚將拔吳造船於蜀建平太守吾彥覺之表請增兵爲備皓不從彥乃輒爲鐵鎖斷江路及晉師臨境沿江諸城望風降附或見攻拔彥堅守攻之不下晉軍退舍禮之及皓亡始降晉武帝拜爲金城大守帝嘗從容問薛瑩孫皓所以亡瑩對曰皓爲君暱近小人刑罰妄加大臣大將無所親信人人憂恐各不自安敗亡之釁由此而作帝復問彥答曰吳主英俊宰輔賢明帝笑曰何爲亡彥曰天祿永終歷數有屬所以爲陛下擒此蓋天時豈人事也張華在坐謂彥曰始爲名將積有歲年蔑爾無聞竊所惑矣彥曰陛下知我而卿不聞帝甚嘉之位至長秋卿【吳錄】晉王濟嘗與武帝棋時濟伸腳在局下因問孫皓曰聞君生剝人面皮何也皓曰人臣無禮於其君者則剝之武子大慚遽縮腳又嘗侍宴武帝曰聞君善歌令唱汝歌皓應聲曰昔與汝爲鄰今爲汝作臣勸汝一杯酒願汝壽千春大帝黃武年中魏軍大舉文帝自至廣陵臨江朝廷危懼乃召術人趙達筮之達布算曰吳衰在庚子今賊無能爲帝問庚子遠近曰後五十八年帝笑曰朕憂當身不及子孫也後五十八年皓果亡國【吳志達水河南人少好奇異用思精密知東南有王气可以避難遂脫身渡江治九宮一算之術究其微旨是以應機立成對問若神計飛蝗射隱伏無不中效謂太史丞公孫滕曰吾先人得此術欲圖爲帝王師至予三世不過太史郎滕求其法達曰今已亡矣及太祖卽位令達算在位幾年達曰漢髙建元十二年陛下倍之帝大喜後果如言嘗謂知星者曰我不出戶牖以知天道足下晝夜暴露望气不亦勞乎帝每問其法終不言及死聞有書發棺求之竟無所得時皇象字休明善書中國不及嚴武子字子卿善圍棋人莫與對宋壽能占夢十不失一曹不興善畫妙動神明與太祖盡屏風誤落筆點因爲蠅帝以爲生蠅舉手彈之孤在鄭嫗能相人知吉凶吳範占風气劉淳明天官大一此八人世謂之八絕】吳自景帝立災祥頗眾永安二年三月有異童子年可六七歲著靑衣來從羣兒戲諸兒畏問之答曰我熒惑星將有告爾曰三公鉏司馬如言訖升天去漸遠若疋練自後五年蜀亡六年晉興未幾吳爲司馬氏所滅王惇在湖陰謀舉逆明帝密知之自乘巴滇駿馬微行至於湖陰察惇營壘而出惇時晝臥夢日繞其營驚起曰此必黃須鮮畢奴來也【晉書帝母苟氏代州人帝狀類外家須黃故惇謂之黃須鮮卑奴也】使五騎追之帝已馳還見逆旅賣飯嫗以七寶鞭與之曰後有騎來以此示也俄而惇追騎至問嫗嫗曰去已遠矣因以鞭示之五騎傳翫稽畱遂久又見馬糞冷【晉書帝以水灌糞令冷以爲信而止】帝僅獲免【今太平南有翫鞭亭惇旣得志暴慢愈甚諸方貢獻多入已府凡含旣凶戾黨成不軌初惇始病也夢白犬自天而下嚙之又夢刁協乘軺車導從瞋目叱左右執之意惡而死】蘇峻反祈鐘山神許畫朱鬣紫蹄馬碧蓋朱絡車後郗鑑入援亦祈鐘山山神謂鑑曰蘇峻爲逆人神所憤當與蔣子文共誅鋤之峻亦祈我豈可助之爲虐今以疏相示及案收而疏見幹寶字令升新蔡人少勤學中宗卽位以領國史累遷散騎常侍修晉紀上自宣帝迄於建興凡五十三年成二十卷辭簡理要直而能婉世稱良史初父亡有所幸婢母忌之乃殉葬後十餘年母喪開冢合葬殉婢仍活取嫁之因問幽冥考校吉凶悉驗遂著搜神祀三十卷將示劉惔惔曰卿可謂鬼之董狐也【三十國春秋云昔年中牟令蘇韶病卒後韶從弟節見韶乘馬晝日而行著黑��黃彩單衣節問曰兄何由來韶曰欲攺葬耳節問幽冥之事韶曰死者爲鬼俱行天地之中在人間而不與生者接顏回卜商今見爲修文郎死之與生略無有異死虛生實此有異爾節曰死者何故復欲歸其屍乎對曰譬若斷凡一臂以投地就剝蝕其於兄有患否死者屍骸亦如此也節曰厚葬之頃死者樂乎韶曰何樂之有節曰若然凡何故欲攺葬韶曰遂生時意耳言終而不見】何充性好釋典修佛寺供沙門以至貧乏阮裕常戲之曰卿志犬字宙勇邁終古充問其故裕曰我圖數千戶郡尙未能得卿圖作佛不亦大乎時郗愔及弟曇奉天師道而充與弟準崇信釋氏謝萬譏云二何佞於佛二郗諂於道許詢徵司徒掾不就乃策杖披裘隱子永興西山憑樹構堂蕭然自致至今此地名爲蕭山遂捨永興山陰二宅爲寺家財珍異悉皆是給旣成啟奏孝宗詔曰山陰舊宅爲祗洹寺永興新居爲崇化寺詢仍於崇化寺造四層塔物產旣罄猶欠露盤相輪一朝風雨相輪忽自備時所訪問乃是剡縣飛來旣而移臯屯之巖常與沙門支遁及謝安石王羲之等同遊往來至今臯屯呼爲許玄度巖地【許玄度集遁字道林常隱於東山不問世事好養鷹馬而不乘放人或譏之遁曰貧道愛其神駿卒後戴安道嘗經其墓嘆曰徳音未遠而拱木已成冀神理綿綿不隨气運俱盡爾】塔寺記今興嚴寺卽謝尙宅也南直竹格巷臨秦淮在今縣城東南一里二百步尙嘗夢其父告之曰西南有气至衝人必死勿當其鋒家無一全汝宜修福建塔寺可禳之若未暇立寺可杖頭刻作塔形見有气來可擬之尙寤懼遂刻小塔施杖頭恆置左右後果有異气遙見西南從天而下始如車輪漸彌大直衝尙家尙以杖頭指之气便回散闔門獲全气所經處數里無復孑遺遂於永和四年捨宅造寺名莊嚴寺宋大明中路太后於宣陽門外太社西藥園造莊嚴寺攺此爲謝鎭西寺至陳大建元年寺爲延火所燒後五年豫州剌史程文秀更加修復孝宣帝降敕攺名興嚴地【實錄】謝奕爲桓溫府司馬溫尙南康公主主妒忌溫甚憚之經年不入其室奕嘗以酒逼溫溫逃酒入主門奕遂升溫廳事更命酒引一直兵共飲謂之曰失一老兵得一老兵亦何怪也公主謂溫曰君若無狂司馬我何由得相見京師每歲除日行儺今所謂逐除也結黨連羣通夜達曉家至門到責其送迎孫興公嘗著戲爲儺至桓宣武家宣武覺其應對不凡推問之乃興公案禮儺逐癘鬼之論語云鄕人儺朝服立於阼階注云儺驅逐疫鬼也亦呼爲野雩戲今俗謂儺爲野胡並訛言耳【實錄】晉太宗見讖云晉祚盡昌明及孝武帝在孕李太后夢神人曰汝生子男必昌明炎字及產東方始明名之太宗後悟泣曰昌明在爾耶桓溫初廢海西公兼害殷涓曹秀庾倩等及太宗崩入拜山陵左右覺其有異或云臣不敢旣登車失色顧謂從者曰向見先帝因問涓形狀答曰肥短溫曰向見亦在側歸遂懼而爲疾【晉書】桓溫伐蜀行見諸葛亮八陣圖指謂左右曰此常山蛇勢也【蜀書八陣圖諸葛武侯所作在魚復平沙上皆聚細石爲八陣行列相去各三丈許在今夔州白帝城下江水次每至冬月水小行人沿江踐踏毀散殆盡至夏五六月間淤潦淹沒其圖復如故及冬水退次序宛然實靈異也】桓溫移鎭姑孰自以雄武專朝窺窬非望或臥對親僚曰爲爾寂寂將爲丈景所笑旣而撫枕起曰旣不能流芳後代復不足遺臭萬載耶時袁方一比丘尼有道術至姑孰求浴溫竊窺之尼裸身先以刀破腹次斷兩足溫見惡之浴竟問尼尼曰君若作天子亦當如是曾經行王惇墓望曰可人可人其心迹若是王坦之初與沙門竺法師甚厚每共論幽明報應便要先死者當報其事後經歲師忽來云貧道已死罪福皆不虛惟當勤修道徳以升濟神明爾言訖不見坦之尋亦病卒臨終與謝安桓沖書言不及私惟憂國家之事朝野痛惜之桓沖溫弟也有武幹溫甚異之初父亡後兄弟並少家貧母患須羊以解無由得之溫乃以衝質羊羊主不欲爲質乃言曰幸爲養買徳郎買徳郎衝小字也及爲江州剌史厚報之劉驎之住在南平陽岐村剌史桓沖將造之值驎之在樹采桑衝遣通驎之驎之曰使君忘其陋賤猥賜光臨請先詣家君衝因詣其父父命驎之於內取濁酒菜葅衝令人代驎之斟酌其父辭曰若使官人非野民之意衝爲盡歡而去驎之常賑窮濟急以身親其事村民感焉遠村有一獨嫗病將死謂人曰誰當埋我惟有劉長史耳驎之往看自爲治棺殯之侍中張玄奉詔至江陵經陽岐村見一人持生魚半籠來造船寄作鱠及維舟取之問姓名卽驎之也玄素耳名甚加禮重驎之餐罷卽返竟弗畱焉桑門釋道安與習鑿齒初相見道安曰彌天釋道安鑿齒曰四海習鑿齒時人以爲佳對桓溫覬覦非望鑿齒在郡著漢晉春秋以裁正之起漢光武終晉湣帝紀五十四卷以爲三國之時蜀以宗室爲正魏武𨿽受漢禪晉尙爲篡逆至文帝平蜀乃爲漢亡而晉始興焉引世祖諱炎興而爲禪授明天心不可以勢力彊也鑿齒尋以腳疾廢居里巷苻堅陷襄陽與道安俱獲於秦秦主與語大悅賜遺甚厚又以其蹇疾與徵鎭書曰昔晉氏平吳利在二陸今破漢南獲士裁一人有半爾苻堅敗歸襄陽襄鄧反正朝廷欲徵鑿齒使典國史未行會卒【晉書鑿齒爲桓溫西曹主簿時溫有大志旣平蜀召蜀人如天文者至夜執其手問國祚修短答曰世祀方永溫疑其難言乃節辭云如君言豈獨吾福乃蒼生之幸然今日之語自可令盡必有小小厄運亦宜說之星人白太微紫微文昌三宮气候如此必無憂虞五十年外不論耳溫不悅乃止異日送絹一疋錢五千與之星人馳詣鑿齒曰家在益州被命遠下今受旨自裁無由致其骸骨緣君仁厚乞爲標碣棺木耳鑿齒問其故星人曰賜絹一疋令僕自裁惠錢五千以買棺耳齒曰君幾誤死君嘗聞於知星宿有被不覆之義乎以此絹戲君以錢供道中資是聽君去耳星人大喜明日便詣溫別溫問去意乃以鑿齒言答溫笑曰鑿齒憂君誤死君定是誤活然徒三十年看儒書不如一詣習主簿】晉孝武帝遊於淸暑殿有一人黃衣自號天泉池神名淋岑君謂帝曰若見善待當福佑之帝怪恐投以佩刀神怒曰君爲不道將使知之因不見遂聞鼓鼙之響而去帝乃請大沙門爲齋夜轉誦見一臂長三丈來摸經案甚怪之後帝與宮妓泛龍舟飲宴於池有慢神色乃見形攀龍舟沈帝遂溺死與今木紀不同尋考其實則暴崩淸暑非繆也【圖經】諸葛長民富貴時多有異每臥夜中輒驚起跳踉與人相敵毛修之問其故長民曰見一物甚黑而有毛腳不分明奇健非我無以制之又屋中柱及椽桷間悉見有蛇頭令人以刀懸斫應刃隱藏隨復卻出又搗衣杵相與語如人聲不可解又於壁中見巨手長七八尺臂大數圍令斫之豁然不見未幾被誅初王子年著讖云帝諱昌明運當極特申一期延其息諸馬渡江百年中當值卯金折其鋒至安帝果爲劉氏所代自東晉子孫相承四代十一帝起戊寅終己未凡一百二年並都臺城之建康宮始元帝過江稱晉王置宗廟使郭璞筮之云享二百年自元帝稱晉王元年丁丑歲至禪宋之年庚申歲實一百四年而丁丑尙繼於西晉庚申終入於宋惟一百二年郭言二百蓋倒其言爾宋武帝微時躬於丹徒業農及受命後耨耜之具頗有存者皆命藏之畱於後及文帝幸舊宮見而問焉左右以實對帝有慚色有近侍進曰大舜躬耕歷山伯禹親事土木陛下不睹列聖之遺物何以知稼穡之艱難何以知先帝之至徳乎及孝武大明中壞上所居治室於其處起玉燭殿與羣臣觀之牀頭有土障壁上掛葛燈籠麻繩拂侍中袁顗稱上儉素之徳武帝不答獨言曰田舍翁得此已過矣宋元嘉九年詔有司盱眙表王彭所居曰通靈裏蠲復二世彭幼喪母后父亡將營葬值天旱遠汲以泥磚泣號勤悴一旦大霧霧歇於磚竈前有水如池得以周用窆訖歸助者或亡其斧返求之至向水所則積旱揚塵塵有雉浴鄕人焉宋王仲徳在北爲慕容垂所逐潦水暴至不知所如有白狼來對仲徳號訖厲水度仲徳隨之獲免又曾夜行澤中失道每有炬火照路後貴圖白狼祀之宋明帝六年立總明觀徵學士充之置東觀祭酒訪舉各一人舉士二十人分爲儒道文史陰陽五部學言陰賜者遂無其人明帝末年好鬼神多忌諱言語文書有禍敗凶喪及疑似言應回避者數百千品犯者必加罪戮攺騧馬字爲馬傍作瓜以騧似禍字故又嘗以南苑借張永云給三百年期滿更啟復命問曰永不以爲少乎他事類此宣陽門人謂之白門上以爲不祥甚諱之尙書左丞江謐嘗誤犯上變色曰白汝家門謐頓首謝罪久之方釋宋顏竣字士遜轉吏部尙書畱心選舉後謝莊代竣領選竣容貌嚴毅莊風姿甚美賓客諠訴常微笑答之時人語曰顏竣嗔而與人官謝莊笑而不與人官朱修之守滑臺爲魏所圍累月糧盡外援不至遂陷沒初母聞修之被圍常悲憂忽一旦乳汁驚出母號慟告家人曰我年老非復有乳今如此兒必沒矣後聞修之果以此日陷沒拓拔敬嘉其守節以爲侍中後奔鮮卑馮弘於黃龍拓拔燾伐弘有說弘令修之歸求救者乃發使隨修之泛海未至東萊遇猛風船失柂海師慮向海北垂長索船乃正仰望見飛鳥知去岸近尋至東萊郡宗愨隨檀和之破林邑王範陽邁傾國來逆以具裝被象愨以師子威服百獸乃制其形與象相拒象見果驚奔敗賊眾潰遂克林邑收其珍異皆是未名之寶金銀各六萬兩蕭思話初在靑州嘗用銅斗覆在藥廚下忽於斗下得二死雀思話嘆曰鬥覆而雙雀殞其不祥乎旣而被系謝莊字希逸爲赤鸚鵡賦袁淑見而嘆曰江東無我卿當獨秀我若無卿亦一時之傑也孝武嘗問顏延之曰謝希逸月賦何如延之答曰美則美矣但莊始知隔千里兮共明月帝召莊以延之答語莊莊應聲答曰延之曾作秋胡詩始知生爲久離別沒爲長不歸帝撫掌竟日殷孝祖入援建康遷冠軍將軍督前鋒諸軍事先有諸葛亮筩袖鎧鐵帽二十五石弩射之不能入上悉以賜之薛安都嘗夢仰頭視天正見天門開謂左右曰天門開乃中興之象及魯爽叛上遣安都率步騎據歷陽追爽至小峴剌爽斬之爽世號驍勇生習戰陣咸言萬人敵安都單騎直入斬之而返時人云關侯斬顏良不之過也進爵爲侯袁粲字景倩少有風操著妙徳先生傳以續嵇康髙士傳其文略曰有妙徳先生陳國人也嘗謂人曰昔有一國國中有一水號曰狂泉國人飲此水無不狂惟國君穿井而汲獨得無恙國人旣並狂反謂國主之不狂爲狂於是聚謀共執國主療其狂疾火艾鍼藥莫不畢具國主不任其苦於是到泉所酌水飲之飲畢便狂君臣大小其狂若一眾乃歡然我旣不狂難以獨立比亦欲試飲此水矣宋時郡縣田祿以芒種爲斷此前去管者則一年秩祿皆入後人此後去官者則一年秩祿皆入前人始自元嘉不攺此科計月分祿阮長之嘗爲武昌太守去郡代人未至以芒種前一日解印綬去戴顒遠之子也有巧思自漢世始有佛像形制未工顒特善其事宋世子鑄丈六銅像於瓦官寺旣成時議面恨瘦工人不能攺顒曰非面瘦臂胛肥耳及減臂胛患卽除無不嘆服王弘之性好釣上虞江有一處名三石頭弘之嘗垂綸於此經過者不識之或問漁師得魚賣不弘之曰亦自不得得亦不賣日夕載魚入上虞郭經親故門各畱一兩頭置門內而去齊髙帝性節儉卽位後身不禦精細之物主衣中有玉使碎之凡有異物皆毀之後宮欄檻以銅爲飾者皆攺用鐵內殿舒黃紗帳宮人著紫皮履每曰使我治天下十年當使黃金與土同價欲以身率天下移變風俗也齊郁林王昭業卽位攺元隆昌其秋見廢立海陵王昭文冬十月爲明帝所弒攺元建武先是沙門寶志住東宮常從平昌門入忽雲門限上血污人衣褰裳走過俄而載帝屍自此門出頸血流於門限【史臣曰郭璞稱永昌之占二日之象而隆昌之號亦同焉案漢靈帝中平六年四月崩辧太子十歲卽位攺元光燾張讓段珪誅後攺爲昭寧董卓輔政攺爲永漢卓廢帝爲弘農王一百七十日鴆之九月立靈帝子協卻號中平一年四號也晉惠帝太平二年長沙王反事敗成都王穎攺元永安穎奔河間王復攺元永興一歲三號也隆昌延興建武亦三號故知喪亂之軌逾千載而必同之矣】王敬則東起兵髙祖疾篤朝廷倉卒東昏侯使人上屋望見虜亭失火謂敬則至急裝欲走或有告敬則者敬則曰檀公三十六策走是上策汝父子惟應急走耳蓋諺云檀道濟避虜也崔祖思隨靑州剌史垣護之入堯廟廟有蘇侯像偶坐護之曰唐堯聖人而與雜神爲列祖思曰使君若淸蕩此坐則是堯廟重去四凶之伍也遂相與除雜神垣榮祖少學騎馬及射或謂之曰武事可畏何不學書榮祖曰曹操上馬橫槊下馬談論此於天下可不負飲食矣君輩無自全之技何異犬羊乎累遷寧國將軍東海太守榮祖善彈登西樓見海鵠羣翔謂左右當生取之於是彈其兩翅毛脫盡墜地無傷養毛生後飛去其妙如此虞玩之仕宋官至左丞見齊太祖躡屐造席太祖取屐視之訛黑斜銳﹝艼去丁攺奚﹞斷以芒接之問曰卿此屐已幾載玩之曰三十一年矣初拜徵北行佐所買貧士未辦易之太祖善之因賜新屐不受曰著精日久獘不可捐所以不當殊賜謝超宗靈運之孫父鳳嘗作殷淑儀誄宋孝武見嘆曰超宗殊有鳳毛出爲太祖長史坐公事免自詣東府門通謝其日風寒慘厲太祖謂四坐曰此客至使人不衣自暖矣超宗旣坐飲酒數甌辭气橫逸太祖對之甚歡太祖卽位轉黃門侍郎在直省常醉上忽召見語及北方事超宗曰虜動來二十年佛出亦無柰何以失儀出爲南郡王司馬后以怨望免官禁錮司徒褚淵送湘州剌史王僧虔閣道壞墜水僕射王儉牛驚跣下車超宗撫掌笑曰落水三公墜車僕射前後言誚布在朝野及淵出水沾濕超宗又笑曰有天道焉天所不容有地道焉地所不受投畀河伯河伯不用淵大怒曰寒士不遜超宗曰不能賣袁粲焉得免寒士陸澄字彥淵少好學行坐眠臥手不釋卷竟陵王子良得古器小口方腹而底平可容七八升以問澄澄曰此名服匿昔單於以賜蘇武子良復細視器底有字髣佛可識如澄所說以老疾轉光祿大夫卒年七十世稱碩學讀易三年不解文義欲撰宋書竟不成王儉戲之曰陸公書廚也張融嘗泛海至交州於海中遇風終無懼色方詠曰幹魚自可還其本鄕肉脯復何爲者哉又作海賦還示顧愷之曰此賦可超玄虛但恨不道鹽耳融立取筆注之曰漉沙構白熬波出素積雪中春飛霜暑路此四句後足也融嘗與王僧虔書曰融天地之逸民也進不辧貴退不知賤兀然造化忽若艸木每自嘆曰不恨我不見古人恨古人不見我善艸隸書自號其能太祖尢善之見融常笑曰此人不可無一不可有二與何戢善嘗往詣戢爲從者誤通尙書劉澄宅融入門乃曰非是至戶外望澄又曰非是旣造席熟視澄良久曰都不是乃出其爲異如此遷司徒從事中郎謁告東出世祖問所住止曰臣陸居無屋舟居無水上問融從兄緒緒曰融近東出未有居處權牽小船於岸上住上大笑周顒字彥倫於鐘山西立隱捨休沐則歸之淸貧寡欲終日長蔬𨿽有妻子獨處山捨甚機辯王儉謂顒曰卿山中何所食顒曰赤米白鹽綠葵紫蓼文惠太子問顒菜食何味最勝顒曰春初早韭秋末晚菘謝鳳子超宗嘗候王僧虔仍往東齋詣其子慈慈正學書超宗曰卿書何如虔公慈曰我不及有如雞之比鳳超宗狼狽而退陸惠曉字叔明晉太尉玩之玄孫淸介正直不雜交遊劉琎行至吳謂人曰吾聞張融與惠曉並宅其間有水必應異味遂命駕往酌而飲之曰飲此水則鄙吝之萌盡矣惠曉後遷竟陵王長史或謂曰長史貴重不宜妄自謙退答曰我性惡人無禮不欲以無禮處人又曰貴人不可卿而賤者乃可卿人生何用立輕重於懷抱終身常呼人官位王融嘗詣王僧佑遇沈昭略素未相識昭略流眄謂主人曰是何年少融殊不平謂曰余猶日出扶桑入於蒙谷照耀天下何人不知而卿有是問昭略曰不知許事且食蛤蜊融曰方以類聚物以羣分君長東隅居然應嗜此族其髙自標致如此齊明帝末年東陽女子婁逞變服詐稱丈夫粗知圍碁解文義徧遊公卿門仕至揚州議曹從事事方泄明帝令東還始作婦人服嘆曰有如此伎還爲老姥豈不惜哉此人妖也陰而欲爲陽事不果故池王敬則蕭遙光陳顯達崔慧景舉兵之應也【遙光未敗前一夕人夢羣蛇緣城四出明日各共說之咸以爲異】齊衡陽王鈞常手細字書五經一部爲一卷置之巾箱中侍讀賀玠問曰殿下家有墳索何須此蠅頭細書別藏巾箱答曰巾箱五經檢閱且易一更手寫則永不忘諸王聞而爭效之爲巾箱五經自此始宋武帝平關中得姚興指南車有外形而無內軸每行使人於內轉之升明中齊太祖輔宋薦祖衝之追修古法衝之乃造銅機運轉不窮而司方如一自馬均已來未始有也宋元嘉已後用何承天所制歷比古十一家爲密衝之以爲尙疏乃更造新法永明年中爲竟陵王子良造欹器獻之與周廟不異性解鍾律博塞當時爲獨絕諸葛亮有木牛流馬衝之別造一器不因風水施機自運不勞人力宋孝武時靑州人發古冢得銘曰靑州世子東海女郎帝問學士鮑照徐爰等皆不能悉賈淵答曰此司馬越女嫁苟晞兒驗訪果如其言先是譜學未有名家淵三世傳學十八州士族譜合一百帙七百餘卷該覽精悉世莫比之建武中遷長水校尉卒撰氏族要狀及人名書盡行於世永明中王儉亦有百家譜虞願爲晉安太守郡出蚺蛇膽可爲藥有餉願蛇願放之二十餘里一夜蛇還歸牀下復送四十里經宿復至故處願令人更送遲明乃復歸如此再三說者以爲仁義之心所致梁武帝普通元年置大愛敬寺西南去縣十八里爲太祖文皇帝造大通四年又造一丈六尺旃檀像量之剩二尺成丈八尺形次衣丈及手足更重量又剩一尺五分至大通五年寺主僧洽重量又剩七寸卽是長二丈矣大同四年移入大殿敕主書吳文寵更量又剩五寸凡五度量卽長二丈七寸豈非精誠所感耶【精金著人神气故異】曹景宗大破魏軍於鍾離封竟陵公拜侍中爲人性躁不能沈默出行嘗欲褰車帷幔左右輒諫以位望重人所具瞻不宜如此景宗謂所親曰我昔在鄕裏騎快馬如龍與少年輩數十騎馳騁拓弓作霹靂怒發箭如餓鴟叫平澤中逐鹿章鹿數肋射之渴飲血饑食肉覺耳後風生鼻頭火出此樂使人忘死不知老之將至今來揚州作貴人動靜不得路行欲開車幔小人輒言須閉置向車中如三日新婦悒悒使人無气夏侯詳未貴時荊州城局參軍吉士瞻因浚萬人伎庫火防池得金革鉤隱起文曰錫汝金鉤旣公且侯士瞻妻詳之凡女乃竊與詳詳喜佩之及武帝革命詳果封侯而士瞻不錫茅土範云與梁髙祖常同宿顧嵩捨嵩妻產子有鬼在外曰此中有王有相雲起謂帝曰王當仰屬相以見歸後果然宋如周有才學而面狹長梁宣帝嘗戲之曰卿何爲謗法華經如周踧踖自陳不謗帝又言之如周不悟而出告蔡大寶大寶知其旨笑曰君當不謗餘經止應不信法華法華云聞經隨喜面不狹長如周乃悟陳王固瑯瑯人性信佛法嘗禪坐誦經又妙於玄言使聘魏國宴饗請殺一羊羊於固前跪足而拜又宴昆明池魏以固南人嗜魚大設罔罟於水中固以佛法咒之一無所獲陳司空吳明徹幼孤性至孝年十四感墳塋未修家貧未辦乃勤力耕種遇大旱苗稼焦枯明徹哀憤每至田中號哭仰天告愬居數日有漑田回者云苗已更生明徹往果如所言至秋大獲足充葬用有尹生善占墓謂其凡曰君家葬日必有乘白馬遂鹿者來經墓所是最小孝子大貴之徵也至時果然有應馬樞郿人少好學六歲能誦孝經論語老子及長博極經史尢善佛經及周易老子義梁邵陵王綸引爲學士畱書二萬卷與之嘗喟然嘆曰吾聞貴爵位者以巢由爲桎梏愛山林者以伊呂爲管庫束名實則芻芥柱下之言翫淸虛則秕糠席上之論稽之篤論亦各從其所好乃隱茅山有終焉之志陳天嘉中徵度支尙書辭不至每王公大人有饋餉辭不獲免者十分受一屬世亂所居盜賊不及依托者數百家皆得全樞目精洞黃能視闇中物常有白燕一雙巢其庭樹馴狎檐廡年八十六卒撰道覺論行於世徐陵使魏魏人館宴之日甚熱主客魏收謂陵曰今日之熱當由徐公陵答曰昔王肅至此爲魏始制禮儀今僕來聘使卿復知寒暑收大慚陳後主嘗自夢黃衣圍城有血沾階至臥牀頭而火起又有狐入其牀下捕之不見以爲妖精後主乃自賣身於佛寺爲奴以禳之又於郭內大皇寺造七層塔未畢功而火從中起飛向石頭城燒人家無數常使人采木於湘州筏下至牛渚磯沒水中旣而漁人見筏浮於海上乃起齊云觀未就國人歌曰齊云觀賊來無際畔始北齊末諸省官人皆稱省主未幾而滅陳末朝官亦稱省主識者以爲省主主將見省之兆也陳髙祖卽位日其夜奉朝請史普直宿省中夢有人自天而下導從數十人至太極前殿北面執策策金字曰陳氏五帝三十四年又後主在東宮有婦人突入唱曰畢畢國國主主尋而不見又嘗有一足鳥集於殿庭以觜畫地成文曰獨足上髙臺茂艸化爲灰欲知我家處朱門向水開解者以爲獨足蓋指後主獨行無眾茂艸言荒穢也隋承火運艸得火故爲灰矣及後主至長安與其家屬館於都水臺所謂上髙臺當水開者其言皆驗南史東昏妃潘玉兒有國色武帝將畱之王茂曰亡齊者此物畱之恐貽外議帝乃出之軍主田安啟求爲婦玉兒泣曰昔時見遇時主今豈下匹非類死而後已義不受辱乃縊而死仙者李盤白溧陽人西晉初築室髙邃山之西陲煉丹丹成以九井藏之得玉苗芝一本類白蓮花養一虎飼以藥苗淸水不血食謂之仁虎峯頂作一亭名會仙元康元年八月十五日淸晨輕雲縹緲異香紛郁太極仙翁八洞天仙俱會於亭乃服丹玉皇遣朱衣使者賫玉冊詔補吳越仙任盤白老鬢皤然而紺髮盤頂因以盤白爲嘉號仍以名山事載於碑或曰名盤柏云許堅南唐人嗜魚炙火上不去鱗腸食每和巾帶入溪澗浴坐幹風日中衣服黤气人惡之多夢中吟詩宿下山雲泉精舍僧出白字韻請畱詩與僧對榻熟睡至晚起出詩有古池香泛荷花白之句見詩話太虛觀有堅放魚池舊傳堅放食魚全骨化生魚云又題幽棲觀云仙翁上升上丹井連晴壑山色接天臺湖光照寥廓玉洞絕無人老檜猶棲鶴我欲泛靈槎他時衝碧落又雲泉寺呂司法題詩云許老求仙杳不還好詩長在碧蘿間唐人錯寫雲泉寺只合題爲小蔣山注曰寺在下山許堅隱居之地重巒喬木邑人號蔣山【見溧陽志又見祈澤寺注】盧絳寓居翔鸞坊遘熱病彌日晝寢夢一婦人被眞珠衣持蔗一本令絳盡食歌菩薩蠻一曲送之食畢而寤病亦瘳矣其詞曰玉京人去秋蕭索盡簾鵲起梧桐落欹枕悄無言月臨殘夢圓孤衾成暗泣睡起羅衣濕眉黛遠山攢芭蕉生暮寒【絳後立功仕至節度畱後南唐亡起兵匡復不克而死】睦昭符金陵人保大中常州剌史州當吳越之衝屢交兵城邑荒殘昭符爲政寬簡招納逋亡未幾遂富實一日坐聽事雷雨暴至電光如金蛇繞案吏卒皆震僕昭符不懾撫案叱之雷電遽散及舉案惟得鐵索重百斤昭符亦不變色徐命舉索納庫中洪內翰邁嘗言古今忠臣義士其名載於史冊者萬世不朽然有不幸而泯沒無傳者南唐後主時有淮人李雄當王師弔伐出守西偏不遇其敵雄以國城重圍不忍端坐遂東下以救之陣於溧陽與王師遇父子俱歿諸子不從行者亦死他所死者凡八人李氏亡訖不沾褒贈其事僅見於吳唐拾遺錄頃嘗有旨合九朝國史爲一書他日史官爲列之於李煜傳庶足以慰斯人於泉下【容齊續筆按宋史李雄作張雄】南唐將亡數年前修升元寺殿掘得石記視之詩也其辭曰莫問江南事江南事可憑抱雞升寶位趁犬出金陵子建居南極安仁秉夜燈東鄰嬌小女騎虎踏河冰宋師以甲戌渡江後主實以丁酉年生曹彬爲大將列柵城南爲子建也潘美爲副將城陷恐有伏兵命卒縱火卽安仁也錢俶以戊寅年入朝盡獻浙右之地【皇朝類苑】南唐將亡前數年宮中人挼薔薇水染生帛一夕忘收爲濃露所漬色倍鮮翠因令染坊染碧必經宿露之號爲天水碧宮中競服之識者以爲天水趙之望也聞寶中新修營一石記凡數百字隸書從頭雲從他痛從他痛如此連寫至末云不爲石子盡更書千萬个從他痛從他痛不知其讖也未幾宋師渡江云陳喬仕江南爲門下侍郎掌機密後主之稱疾不朝喬預其謀及宋師問罪誓以固守時張洎爲喬之副嘗言於後主苟社稷失守二臣死之城陷喬將死後主執其手曰當與我同北歸喬曰臣死之卽陛下保無恙但歸咎於臣爲陛下建不朝之謀斯計之上也制其手去視事廳內語二僕曰共縊殺我二僕不忍解所服金帶與之遂自經後主求喬不得或謂張洎曰此詣北軍矣喬旣死從吏撤扉瘞之明年朝廷嘉其忠詔攺葬其屍如生而不僵髭發郁然初求屍不得人或見一丈夫衣黃半臂舉手障影自南廊過掘得屍以右手加額上如所睹者魏泰筆錄云幼聞祖母集慶郡夫人言江南有國日有縣令鍾離君與鄰縣令許君結姻鍾離女將出適買一婢從嫁一日婢執箕帚行治地至堂前熟視地之窊處惻然泣下鍾離君適見怪問之婢泣曰幼時我家父於此穴地爲球窩道我戲劇歲久矣而窊處未攺也鍾離驚曰而父何人婢曰我父乃兩攺前縣令也身死家破我遂落民間而更賣爲婢鍾離君遽呼牙儈問之復質於老吏具得其實是時許令子納采有日鍾離君遽以書抵許令曰吾賈婢得前令之女吾特憐而悲之義不可久辱當以吾女之奩篚先求婿以嫁前令之女更俟一年別爲吾女營辦嫁資以歸君子可乎許君答書曰蘧伯玉恥獨爲君子君何自專仁義願以前人之女配吾子然後君別求良奧以嫁君女於是前令之女卒歸許氏祖母語畢嘆曰此等事前輩之所常行今則不復見矣余時尙幼恨不記二令之名姑書其事亦足以激天下之義矣宋髙宗爲康王時靖康初避金兵走甚急忽有白馬莫知從來康王乘馳千里夜宿村市馬不復見黎明復來越數日康王渡海自明越海之杭渡錢塘江甫登岸馬復在前王策之至晚不見徧尋之乃土地廟所塑白馬尙復微暖流汗康王卽位行下臨安建白馬廟歲差官祭之建炎南渡百僚倉皇渡江舟人乘時射利停橈水中每渡一人必須金一兩然後登船是時葉宗諤爲將作監逃難至江滸而實不攜一錢傍徨無揩忽睹婦人於其側美而艷語葉云事有適可者妾亦欲渡江有金釵二隻各重一兩宜濟二人而涉水非女子所習公幸負我以趨葉從之且舉二釵以示蒿師肯首令前婦人伏於葉之背而行甫扣船舷失手婦人墜水而沒葉獨得逃生悵然以登南岸葉後以直龍圖閣帥建康其家影堂中設位云揚子江頭無姓名婦人豈鬼神托此以全其命乎【許彥周揮塵錄】溧陽豪民吳璋以財橫鄕曲非特外人畏之其家子弟亦甚嚴憚每坐堂上則無敢過其前必先穴壁窺伺璋不在方敢入弟十九郎者因窺隙見金紫人向堂立後有服朱綠數人少長儼列驚異之疾走入門乃無所睹私喜以爲家慶未艾旣而璋以不法爲邑丞龔鋈所治至於竄流遠方弟亦連坐黥徙袁州家貲皆估籍劉侍郎岑買其室居緣是爲請袁守免其弟歸因得服役門下適劉當歲除享祀偶於壁隙窺之金朱綠袍恍然曩日所見者始以語人【夷堅志】洪輯居溧陽縣西寺事觀音甚敬幼子佛護病痰喘醫不能治凡五晝夜不亂食證危甚呼醫杜生診視之杜曰三歲兒抱疾如此𨿽盧扁復生無如之何矣輯但憂泣辦凶具而輯母以嘗失孫愁悴尢切輯益窘懼投哀請禱於觀音至中夜妻夢一婦人自後門入告曰何不令服人參胡桃湯覺以語輯灑然悟曰是兒必活此蓋大士垂教耳急取新羅參寸許胡桃肉一枚不暇剝刮煎湯灌兒一蜆殼許喘卽定再進遂得睡明日以湯浸去胡桃皮取淨肉入藥與服喘復作乃只如昨夕法治之信宿遂瘳此藥不載於方書蓋人參定喘帶皮胡桃則斂肺也【夷堅志】聖湯延祥溫湯元序金陵屬邑溧水溧陽舊多蠱毒丞相韓滉之爲浙西觀察也欲更其俗絕其源終不可得時有僧住竹林寺每絹一疋易藥一圓遠近中蠱者多獲全濟值滉小女有惡疾浴於鎭之溫泉卽愈乃盡捨女之妝奩造浮圖廟於湯之右謀名僧以蕆寺事有以竹林市藥僧應之滉欣然迎置且求其藥方久之僧始獻於是其法流布仍刊石於二縣之市唐末喪亂石不復存西溫湯之寺至今在焉鎭之大族夏氏世傳其法藥以溫湯爲名志其所自也溫湯元方五月初桃皮末【二錢生用】盤蝥末【一錢先以麥麩炒去翅足】大﹝艼去丁攺戟﹞末【二錢生用】右三味以米泔澱爲圓如棗核形如中一切蠱毒食前用米泔下一圓修合時於淨室中切忌婦人孝子貓大見崇寧間住持僧智淳得其方於府帥曾氏家雲南唐李后主獵靑龍山一牝狙觸网見主雨淚稽顙屢指其腹主戒虞人保守之是夕誕二子還幸大理寺親錄囚徒一大辟婦以孕在獄未幾產二子煜感牝狙之事罪止於流其山去城東二十五里溧水州東南二十五里有烏鯉廟昔民有女感黑龍於田野歸而有娠產一鯉魚投於水中復能變化隨母所出入後乘雲而去母亡每春時必來墳所鄕人因立廟祠焉開寶七年金陵苑圃中鹿忽一旦人語牧者叱之鹿亦叱牧者曰明年今日汝等俱作鬼物苑囿荒涼焉能拘我明年宋師渡江牧者俱死鬥敵苑囿亦廢矣裴長史新羅國人忘其名後主朝行建州長史開寶八年宋師攻金陵未下建州守查元方知長史善伎術遣赴金陵五月路由歙州長史托疾不行密告剌史龔愼儀監軍軫鎬曰有狀托以附奏言金陵事者五一金陵立春節後出災寧謐無事二潤州城九月當陷三朱令贇舟師气候不過池州四江州血气覆城明年春末夏初血塗原野五大朝明年十月有大喪後皆如其言李﹝王向﹞字溫叔都官外郎之幼女也八歲能作詩適江夏人王常同泛舟射利江湖間婁徹爲江州淸風亭記常方嘆美﹝王向﹞曰未之盡也何不云好山綠水萬里有盡處淸風明月千古無老時一日舉其文於徹徹卒用其言爲破題不久常死﹝王向﹞溺舟於三山磯下後三日屍忽出於水中土人異之爲立廟熙寧中都山張芝過廟作三絕焚於廟中【一云風軟潮生江水平遙峯隱隱浸寒靑自從香骨沈波底獨我爲詩弔爾靈二云軋軋櫓聲離遠浦瀟瀟帆影落寒潮殷懃瀝酒陳佳果將此深心慰寂寥三雲江雨初晴遠岸低心因啼烏徙思歸爾如會我題詩意魂夢相求一處飛】旣夜一靑衣召云娘子奉俟久矣芝曰娘子爲誰靑衣曰早來獻詩與誰耶芝乃悟見一婦人謂芝曰早來佳章欲托以夢寐是或不眞不能盡所懷故求面見妾溺此時水官令賦詩及校九江會源錄一夕而畢水官大悅令江神出其屍顯其靈今有祠在此血食於人謝子之詩意所不敢當答以詩【詩見前志】芝見詩嘆賞久之俄出白多二百星贈芝曰煩礱一石載妾前事亦有奉報芝受其金送芝出幄則已五鼓矣芝後因循不爲立石丹再過三山磯下幾至傾覆是夕又夢其女深詬責之【事見翰林名談】晉元帝渡江隨帝有王離妻季氏者洛陽人將洛陽舊火南渡自言受道於祖母王氏傳此火並有遺書二十七卷臨終使行此火勿令斷絕火色甚赤異於餘火有靈驗四方病者將此火煮藥及灸諸病皆愈轉相妖惑官司禁不能止及季氏卒火亦經時而滅人號其所居爲聖火巷在今縣東南三里禪眾寺直南出禦街齊武帝末年匈奴中謠言云赤火南流喪南國於是匈奴始規爲寇帝方憂之是歲果有沙門從北來賫此火至火色赤於常火而微云可治疾貴賤爭取之多得其驗二十餘日京師咸云聖火詔使吏澆滅之而民亦有竊蓄者治病先齋戒以火灸桃板七炷而疾愈吳興立國賓竊還鄕邑邑人楊道慶虛疾二十年形容骨立依法灸板一炷卽痊是月武帝崩【建康實錄注】京師寺記興寧中瓦官寺初置僧眾設會精朝賢鳴剎注疏其時士大夫無有過十萬者顧愷之字長康直打剎注一百萬長康素貧時以爲大言後寺成僧請勾疏長康曰宜備一壁遂閉戶往來一百餘日畫維摩一軀工畢將欲點眸子謂寺僧曰第一日開見者責施十萬第二日開可五萬第三日可任例責施及開戶光明照寺施者塡塞俄而果百萬錢也【蘇魏公題維摩像云顧生首創維摩詰像有淸羸示病之容隱幾忘言之狀陸探微張僧繇效之終不能及至唐寺廢本牧之爲池州剌史道中金陵嘆其將圯募工榻寫十餘本遺好事者其一乃汝陰太守某人也不能攜去至今置於州廨丞相臨淄公鎭穎日嘗語從事鑱石以記其始末嘉佑壬寅予領郡事暇日數取以觀之案長康晉人故所畫服飾器用皆當時所尙其意態位置非常畫之比也杜本已爲後人竊取今所存者蓋再經謄搨矣而气象超遠髣佛如見當時之人物已可愛也況牧之所傳乎況長康之眞迹乎】梁張僧遙於金陵安樂寺畫四龍不點睛每云點之則飛去人以爲妄誕因請點之須臾破壁二龍乘雲上天未點睛者故在初吳曹不興圖靑溪龍僧繇見而鄙之乃廣其象於龍泉亭其畫畱在祕閣時未之重至太淸中震龍泉亭遂失其壁方知神妙又天皇寺明帝所置也內有柏堂僧繇畫盧捨那佛及仲尼十哲帝怪問釋門內如何畫孔聖僧繇曰後當賴此爾及後代滅佛法焚天下寺塔獨以殿有宣尼像乃不令毀【實錄大同三年置一乘寺西北去縣六里邵陵王綸造在丹陽縣之左隔邸舊開東門門對寺梁末賊起逆延燒至陳尙書令江總捨書堂於寺今之堂是也寺門徧畫凹凸花代稱張僧繇手迹其花乃天竺遺法朱及靑綠所成遠詡眼暈如凹凸就視卽平世咸異之名凹凸寺】艾宣金陵人工畫花竹翎毛孤標雅致別是風規敗艸荒榛尢長野趣又有升州厲昭慶工佛像尢長於觀音句容郝澄以丹靑自樂周文規能畫鬼神冕服車器人物升元中命圖南莊最爲精絕江寧沙門巨然畫煙嵐晚景當時稱絕建康蔡潤善畫舟船及江湖水勢曹仲元工晝佛道鬼神竺夢松工畫人物女子宮殿臺閣顧徳謙工畫人物劉道士工畫佛道鬼神【圖畫見聞志】西淸詩話曰自古文人𨿽在艱危困踣之中不忘於述作蓋性之所嗜𨿽鼎鑊在前不卹也況下於此者乎後主在圍城中猶書長短句未就而城破所謂櫻桃落盡春歸去蝶翻金粉雙飛子規啼月小樓西曲欄珠箔惆悵捲金泥門巷寂寥人去後望殘煙柳低迷嘗見殘稿點染晦昧心方危窘意不在書耳宋朝事實云周廣順中江南伏龜山圯得石函長二尺八寸中有銘云維天監十四年秋八月葬寶公於此按寶公傳葬蔣山豈蔣山自有伏龜山乎申漸髙者南唐優人金陵建國之初軍儲未實關市之利斂索尢繁農商苦之而莫達於上時屬近甸亢旱日久禱祈無應上他日舉觴苑中宣示宰臣曰近京三五十里外皆報雨足獨京城不雨何也得非獄市之間冤枉未伸乎諸相未及對漸髙歷階而進曰雨懼抽稅不敢入城上悟翌日下詔停一切額外稅信宿之間膏澤告足故知優旃漆城那律瓦衣不爲虛矣烈祖曲宴便殿引鴆觥賜周本本疑不飲佯醉別引一卮均酒之半跪捧而進曰願陛下千萬歲陛下若不飲此酒非君臣同心同徳之謂也臣不敢奉詔上變色無言者久之左右皆相顧流汗漸髙有機智者竊諭其意乃乘恢諧盡並兩盞飲之內金杯懷中趨出上密使親信持藥詣私第解之已不及矣漸髙腦潰而卒南唐元宗嗣位之初春秋鼎盛畱心內寵宴私擊鞠略無虛日常乘醉命樂工楊花飛奏水調詞進酒花飛惟歌南朝天子好風流一句如是者數四上旣悟覆杯大懌厚賜金帛以旌敢言上曰使孫陳二主得此一句固不當有﹝衙去吾攺�﹞璧之辱也翊日罷諸歡宴畱心庶事圖閩弔楚幾致治平元宗暑月賜嚴李二相曲宴北苑中有老牛方息大樹之陰上命樂工詠之伶人王感化首進一詞曰寧戚已聞鞭扣角田單亦用火焚身困臥斜陽﹝口焦﹞楉艸近來問喘更無人【南唐近事】李冠子善吹中管妙絕當代上饒郡公嘗聞於元宗上甚欲召對屬淮甸多故盤桓期月戎務日繁竟不獲見出關日李建勛贈一絕云韻如古澗長流水怨似秋枝欲斷蟬可惜人間容易徳新聲不到禦樓前南唐書作李冠云冠旣不遇周顯徳中北遊梁宋每醉輒登市樓長嘯後不知所終南唐鄧匡圖爲海州剌史有野客潘扆謁之鄧不甚禮遇館於外廏一日命潘觀獵近郊鄧妻詣廏中覘扆棲泊之所獘榻筦席竹籠而已籠中有錫彈凡二枚其它一無所有艾夜扆從禽歸啟籠之際忽爲嘆駭之聲且曰定爲婦人所觸幸吾朝來攝其光鋩不爾斷婦人頸久矣圉人異之乃聞於鄧鄧詰其由室家具以實告鄧頗驚異遂召潘升堂屏左右曰先生其有劍術乎潘曰素所習之鄧曰願先生陳其所妙使某拭目一觀可乎潘曰何不可也明日公當齋戒三日擇近郊平廣之地可試吾術鄧如其約至期命潘聯鑣而出至城東其始潘自懷袖中出二錫彈九置掌中俄有气兩條如白虹之狀微微出指端須臾上接於天若風雨之聲當空而轉又繞鄧之頸左盤右旋千餘匝其勢奔掣其聲解摐𨿽震電迅雷無以加也鄧據鞍危坐喪精禠魄雨汗浹體莫知已身之所從乃稽首祈謝曰先生神術固已知矣幸攝其威靈無相見怖潘笑舉一手二白气復貫掌中若雲霧之乍收食間復爲二彈丸矣鄧自此禮遇彌厚表薦於烈祖納焉其後欲傳之於人一夕夢其師怒扆擅泄靈術傳非其人陰奪其法旣寤不復能劍矣尋病終於紫極宮臨終上言乞桐棺葬於近地後當尸解上從之使中貴人護葬於金波園至保大中元宗命親信發冢觀之骸骨尙在迄無異焉【天地間金气至剛遇眞陽則敗此亦可以理推】南唐書耿先生者父云軍大校耿少爲女道士玉貌鳥爪常著碧霞帔自稱北大先生始因宋齊丘進嘗見宮婢持糞埽謂元宗曰此物可惜勿令棄之取置鐺中烹煉良久皆成白金嘗遇雪擁鑪索金盆貯雪令宮人握雪成鋌投火中徐舉出之皆成白金指痕猶在又能炒麥粒成圓珠光彩粲然奪眞大食國進龍腦油元宗祕愛耿視之曰此未爲佳者以夾縑囊貯白龍腦數斤懸之有頃瀝液如注香味逾於所進遂得幸於元宗有娠將產之夕雷雨震電及霽娠已失矣久之宮中忽失元敬宋太后所在耿亦隱去凡月餘中外大駭有告者云在都城外二十里方山寶華宮元宗亟命齊王景遂往迎太后見與數道士方酣飲乃迎還宮道士皆誅死耿亦不復得入宮中然猶往來江淮後不知所終金陵好事家至今猶有耿先生寫眞雲南唐書嗚呼南唐褊國短世無大淫虐徒以寖衰而亡要其最可爲後世監者酷好浮屠也初烈祖居建業大築其居窮極土木之工作無遮大齋七會有僧自身毒中印土來以貝葉旁行及所謂舍利者爲贄烈祖召僧智玄譯其書並圖寫制論李長者像班之境內然烈祖未甚惑後其徒爲姦利多出國人則寖已成俗矣及其末年溧水天興寺桑生木人長六寸如僧狀右袒而左跪衣祴皆備其色如純漆可鑑謂之須菩提縣掇置龕中以仁壽節日東獻烈祖驚異迎置宮中奉事甚謹其徒因誇以爲感應按譙氏五行書主有大喪不三月烈祖殂及元宗後主好之遂篤幸臣徐遊專主齋祠事羣臣和附恐後宮中造寺十餘出金錢募民及道士爲僧都城僧至萬人悉取給縣官後主退朝與後著僧伽帽服袈裟課誦佛經拜跪稽顙至爲癅贅手常屈指作佛印僧尼犯奸淫命禮佛百而捨之奏死刑日適遇其齋則於宮中佛前然燈以達旦爲驗謂之命燈未旦而滅則論如律不然則貸死富人賂宦官竊續膏油往往獲免上下迷惑不卹政事有諫者輒被罪歙州進士汪渙上封事言梁武惑浮屠而亡陛下所知也柰何效之後主𨿽擢渙爲校書郎終不能用其言開寶初有北僧號小長老自言募化而至多持珍寶怪物賂貴要爲助朝夕入論天宮地獄果報之說後主大悅謂之一佛出世服飾皆鏤金絳羅後主疑其非法答曰陛下不讀華嚴經安知佛富貴因說後主多造塔像以耗其帑庾又請於牛頭山造寺千餘間聚徒千人日給盛饌有食不能盡者明旦再具謂之折倒蓋故造不祥語以搖人心及王師渡江卽其寺爲營又有北僧立石塔於采石磯艸衣藿食後主及國人施遺之皆拒不取及王師下池州系浮橋於石塔然後知其爲間也金陵受圍後主召小長老求助對曰北兵𨿽彊豈能當我佛力登城一麾外兵暫退自是圍城中皆誦救苦菩薩未幾梯衝環城矢石如雨蒼皇復召小長老稱疾不至始悟其姦鴆殺之羣僧懼並坐誅乃共乞授甲出鬥死國難後主曰教法可毀乎弗許云至元甲戌冬十二月宋師大敗於陽邏堡制置趙溍領兵巡江﹝言恣﹞議官李應龍充總統軍馬隨司行江上應龍卽趙葵參謀官李虎之子十二月二十五日潰軍百餘人搶劫建康市物人心不安蓋以二十四日趙制置李咨議同兵船於江上遠見一哨船載一紅襖老子順流而下趙船軍兵喝問之不答再曰如不說卽放箭其舟人答曰夏相公來也官軍大驚請入使船三人對泣夏曰二公何不回建康老夫今回廬州去也北兵勢不可當建康乃降將家鄕當防之三公泣下旣別夏小舟徑入廬州小港此時窺伺軍人逃歸當夜點軍不及數李咨議謂趙制使曰不如且歸建康鎭撫之卽出何如二十六日二公歸以逃歸倡亂之軍咸正典刑民間稍定張燈守歲諭以和議垂成鼓樂喧天過明年正月初二日二公再出於龍灣置司矣【見張佑倩福華錄注】宋末江南忽有童謠云江南若破百鴈來過初不諭其旨至元乙亥丞相淮安忠武王統大兵渡江乃應其讖【巴延百鴈音相近也】宋初馬亮四知升州前後凡十一年末年馬光祖亦三知建康府通十二年年之甲子亦相出入去任休致皆以己巳二公皆有遺愛在民恩數亦相埒此事之不偶然者宋得天下於柴氏以老母幼君其亡也亦然宋之興也年號顯徳其亡也幼君名由顯攺元徳佑曹彬下江南以開寶乙亥及建康歸附亦以乙亥烏珠之屠建康惟阿哈大王戢兵禁殺郡人爲之立廟【見祠祀志】曹南王名阿嘍罕歸附初行省建康今祠於郡封國又與曹彬姓同彬王爵立廟郡中得失興亡之故蓋亦有數存乎其間矣【顯徳事見福華錄】天喜寺阿育王塔世傳爲阿育王葬佛爪發舍利八萬四千塔之一梁書所載晉簡文時劉薩阿及梁髙祖開掘得見俱有光明神異其髙悝所得金像隋文帝移入長安能自轉動向陽自世俗觀之可謂異矣殊不知太陰太陽之精气凝而成物隨所系著多現光怪人之精想所注皆能變動气之精明純粹者在天爲日月星辰在地爲金石珠玉在飛走艸木之類凡其多壽者皆爲精气之聚況人靈於物爲聖賢仙佛者所稟旣異又能充其至大至剛之體以與天地同壽者乎春秋之末吳隳會稽獲防風氏之骨專車蔡京修第得古所葬瓦棺棺中骨肢體皆具其人非能有所養者皆以稟賦之異而能不朽況於爲佛者乎宋慶曆甲申升州開寶寺塔災掘所瘞舍利入內傳有光怪諫官余靖上疏非之謂不足致福可矣謂不能爲光怪亦不可蓋理之常無足異者近至順年間重修舍利塔亦有天花飛雨祥光如練者數日云【按實錄晉髙悝得金像送長幹寺後有西域神僧五人來詣悝曰昔於天竺得阿育王所造像來過鄴下後值寇亂埋像於河邊尋失所在五人嘗一夜夢像語吾出江東爲髙悝所得悝乃送五僧至寺諸僧見像歔欷流涕像便放光耀燭殿宇又瓦棺寺僧惠邃欲模寫像形寺主僧慮虧損金色謂邃曰若能請像放光回身西向乃可相許也邃便懇拜謂之其像卽轉座放光西向當便樓之又銅花趺上先有外國書莫有識者後有三藏求那跋摩識云是阿肓王爲第四女所造也及梁朝敕除市側數百家以廣寺域堂殿樓閣頗極輪奐其圖諸經變相並是張僧繇運丹靑之功爲其冠絕陳亡寺內殿宇悉皆焚燼今見有石塔三層髙一丈一尺下闊七尺形狀殊特非人功焉鳥雀不敢棲息西京記光福坊大興寺殿內有阿肓王金像歷宋齊梁陳數有奇異陳國亡忽面自西向𨿽止之還爾隋文帝載入長安內中供養後移置北寺寺眾以殿大像小不可當陽置之於北面明日乃自轉正陽眾咸驚異復置北面明還復轉南面眾乃懺謝不復更動又靖安坊崇敬寺有石像一軀髙五尺制作分鹿惡甚有靈驗傳云是阿肓王第四女所造其女貌醜嘗自慨恨多作佛像及成皆類如此千數乃至誠祈禱忽感佛見形更造諸像相好方具其父使鬼神徧散諸像於天下此石像是其一也】溧水州花山節婦者遊山鄕人姓名不傳至元丙子間爲大兵擄至崇賢鄕碑亭橋嚙指滴血於橋柱上題詩畢卽投水而死後人以花山節婦名之裏士濮梅山記其詩曰君王有難妾當災棄子離夫被擄來遙望花山何處是存亡兩地亦哀哉【見本州島志】句容唐秀才起巖住潘家村嘗爲人言大徳丙午有溧陽士人挈妻寓館其村值歲荒學徒解散貧甚夫婦以績网給食一日其夫攜网出賣不復還家妻餒守空房中士有利其姿色者頗爲給食居旬餘欲逼私之婦正色曰我非如是人也其人謂歲荒如此汝夫已餓死不還汝不從我我不供給汝亦餓死耳婦答曰餓死與病死等耳我寧餓死不忍以非禮辱吾身其人絕去婦閉戶益嚴彌日鄰左共開視之則餓死矣惜不記其姓氏以補貞節傳之缺【丁復仲容說】合州人文復之字廷實治易王會龍榜第三名及第授閬州掌書記累官至湖北提刑以起居舍人召每切齒時相丁大全所爲與人言我見上必極言其姦邪大全覺之止不得見令俟再命攺刑部郎官不赴乞祠祿授朝散大夫直煥章閣主管成都府玉局觀欲還蜀道經建康時邊事日亟同年馬闕齋守郡畱不聽行遂寓郡之修文坊馬家巷歸附初廉左丞希願宣撫江東欽其名待如師友欲以宋官薦之仕力辭不應以經史自娛終其身郡之琳宮佛宇多其文章子掞宋工部架閣遵父志亦不仕云陳鉞字宜之太平當塗人宋咸淳辛未第三人廷對鯁直切中時獘賈似道當國欲其依附百計牢籠舊例登科上表謝思作啟見宰執狀元張鎭孫請公同作啟毅然不從曰天子親擢上第宰臣何以謝爲賈聞之不說授鎭巢軍判官辟建康閫幕因家焉至元乙亥丁內艱因無降名元帥索多令有司根捕甚急鉞衰服詣轅門長揖不拜陳忠孝大義元帥嘉嘆許從便居住後攝府學教授不受月俸托疾以歸所作詩文書甲子稱慈湖民牧庵姚公持憲江東聞其以道自守屏車騎詣門因請寓宿翌日以詩報謝姚答韻敍同宗之詣以姚與陳俱爲舜後故詩曰況我田齊胤同出原不詐公優於禮學事繼母至孝學者稱爲慈湖先生卒年五十四有文集藏子家其子孫附儒學籍梁隆吉名棟其先相州人祖琛父定皆仕金金亡歸宋自鄂遷鎭江隆吉弱冠領漕薦戊辰龍飛榜登第除寶應簿丁父憂再調錢唐仁和尉辟入帥幕聲名張甚甲戌後流離兵間宋亡歸臨安不復肯仕弟中砥名柱爲茅山道士隆吉依焉至元庚寅遭詩禍臺府諸達官共救解之自是名益聞江東人士從學甚眾卒年六十四【葬城南鳳臺西鄕】性嗜吟詠而不存稿或問之答曰吾詩堪傳人將有腹稿在焉用自彰白爲其子及門人裒集得若干首世多傳誦觀其詩可以得其平生大節矣【集有登大茅峯云杖藜絕頂窮追尋靑山世路爭嶇嵚碧雲遽斷天外眼春鳳吹老人問心大君上天寶劍化小龍入海明珠沈無人更守玄帝鼎有客欲問秦皇金巓崖誰念受辛苦古洞未易潛幽深神光不破幽暗惱山鬼空作離騷吟我來俯仰一慷慨山川良昔人民今安得長松樘日月華陽世界收層陰長嘯一聲下山去艸木爲我畱淸音他時詞多感諷此不及載】劉虎字伯林廬州梁縣人父以上五世同居孝友雍穆公起農家隸軍籍四明趙善湘來帥淮西一見偉之畱帳下嘉定十五年金人犯安丰請爲援師先鋒連戰賈雞山陳村漕口斬首六百級獲蕭張二統軍及千戶穆昆十三人以獻寶慶二年累功爲鎭江府防江軍準備將賊紅衲襖擾山陽從戍揚州以偏師敗之於顧澤三年繇海道溯淮戰盱楚漣海間大小捷三十有七於劉伶臺手射貫銀甲冑者應弦而僕實沒拐曳統軍云特旨補進勇副尉靖安水軍正將紹定四年從吳英復淮安復鹽城有功五年紅賊略平惟金將納哈塔敏珠爾據盱眙城跨泗爲橋度眾柵龜山表裏相援公以淮陰水軍統制提所部進擊乘風便出敵不意夜奪浮橋焚其駕橋之舟百有九十斬萬戶李松掩龜山之寨壘而鏟削之還師攻泗州自三月至於九月捷無虛日禽萬戶劉山兒三十人梟僞酋揚總領龐萬戶於舟次納哈塔敏珠爾以城降行賞居第一擢鎭江副都統制任責措置邊面仍總轄淮陰水陸軍馬端平元年趙丞相葵制置淮東遣公與趙司令楷將舟師徇地漣水軍國安納款率汲君立張山王義深等郊迎便宜知軍事以汲君立攝總管部戰艦三百徇東海縣降之進徇海州君立降將也易之公亟以師次於北張店夜檄周岊岊驚曰公至矣頓兵城下岊乃降是歲經理河南知應天府節制水陸軍馬屯據衝要北兵三闖谷熟不克而遁明年遷許浦水軍都統制淳佑元年戍眞州大閫才之俾參兵謀總制在城軍馬乃以孟義扼江口而身治城守北哨驟至背城而陳以孟義部戰艦選銳將間道斫營俘獲甚眾敵懼引去明年加帶禦器械統兵戍濠州時察罕擁兵攻濠別遣額蘇倫由渦穎入淮水陸並進公師於五河率勇士奮前拒戰乘風縱火槍火炮火箭火蒺藜焚之北兵敗績南北兩岸屍相枕藉會劃車弩發公中矢洞腹達背悶絕復蘇指授諸將方略意气彌厲敵不能支乃遁追禽額蘇倫等十將捷聞賜金百兩落階超轉和州防禦使攺鎭江都統制兼知淮安三年察罕擁眾圍壽春朝命往援敵已截渦口路公轉戰而上會騎帥呂宣使文徳提兵至援師大振自三月至於五月晝耀兵夜斫營戰百餘合焚其壁壘遂解重圍凱奏理宗命賜金帶金綫袍進利州觀察使明年召除帶禦器械拜合肥郡侯七年樞使督視趙相葵辟咨議官任責鎭江江面八年除知和州和城圯於雨修築一新是役也當暑庀工聞晡未休猝單騎至役所取大胾俾部役者自飪之飪熱良苦則語之曰汝端垂終日獨不念役者不惔焚乎杖之命自今日役不過午郡大旱請於制府回糶屯田谷之儲於郡者損直以振民捐郡西北湖利縱饑民於廣袤六七十里內食魚蝦芰藕之產轉徙者捨其上全活以數萬計請祠提舉建康府崇禧觀十年權知安慶府事時安慶僑治揚渚敵方掠蘄及境公屢出奇擊卻之寶佑元年知泰州繕城浚隍恆若敵至會箭毒發自忖非藥石所能及也力請於大閫而歸卒於金陵私第年五十有三兄海從弟師勇師雄師賢皆以善騎射爲名將師勇以徳佑乙亥與常州守姚﹝上山下言﹞通判陳照統制官王安節共守毗陵其冬城破﹝上山下言﹞照安節皆力戰死城中無一降者師勇以四騎潰圍東出中道其子墜馬師勇曰安有大將之子而墜馬者斫其首系鞍上馳去後三十餘年吳下休休庵一老僧病死遺篋系梁上封識甚嚴眾發視之惟鐵衣寶劍各一其文字有劉師勇名相傳師勇自常州馳至臨安又轉徙至崖山宋亡乃晦迹浮圖氏云【以上見馮去非所作神道碑師勇事見陳照小傳】至大金陵新志卷十五元

張鉉撰

論辧

諸國論

陸機二論【機本吳人居秦淮晉滅吳乃作辧亡二論並述其祖遜父抗之功業】

上篇曰【昔漢氏失禦姦臣竊命禍基京畿毒徧宇內皇綱弛頓王室逆卑於是羣雄鋒駭義兵四合吳武烈皇帝慷慨下國電發荊南權略紛紜忠勇霸世威稜則夷羿震蕩兵交則醜虜授馘逆掃淸宗祊蒸禋皇祖於時云興之將帶州焱起之師跨邑哮闕之羣風驅熊羆之族霧合𨿽兵以義動同盟戮力然皆包藏禍心阻兵怙亂或師無謀律喪威稔寇忠規武節未人如此其著者也武烈旣沒長沙桓王逸才命世弱冠秀發招攬遺老與之述業神兵東驅奮寡犯眾攻無堅城之將戰無交鋒之虜誅叛柔服而江外底定飭法修師則威徳翕赫賓禮名賢而張公爲之雄交禦豪俊而周瑜爲之傑彼二君子皆弘敏而多奇雅達而聰哲故同方者以類附等契者以气集江東蓋多士矣將北伐諸華誅鉏千紀旋皇輿於夷庚反帝座於紫闥挾天子以令諸侯淸天步而歸舊物戎車旣次羣側目大業未就中世而殞用集我大皇帝以奇蹤襲逸軌叡心因全圖從政咨於故實播憲稽乎遺風而加之以篤敬申之以節儉疇諮俊茂好謀善斷束帛旅於丘園旌命交乎塗巷故豪彥尋聲而響臻志士晞光而景騖異人輻輳猛士如林於是張公爲師傅周瑜陸公魯肅呂蒙之儔入爲心腹出作股胘甘寧淩統程普賀齊朱桓朱然之徙奮其威韓當潘璋黃蓋蔣欽周泰之屬宣其力風雅則諸葛瑾張承步騭以名聲光國政事則顧雍潘浚呂範呂岱以器任幹職奇偉則虞翻陸績張溫張淳以風義舉政奉使則趙咨沈珩以敏達延譽術數則吳範趙達以禨祥協徳董襲陳武殺身以衛主駱統劉基彊諫以補過謀無遺諝舉不失策故遂割據山川跨制荊吳而與天下爭衡矣魏氏嘗藉戰勝之威率百萬之師浮鄧塞之舟下漢陰之眾羽楫萬計龍躍順流銳師千旅虎步原隰謨臣盈室武將連衡喟然有吞江滸之志壹宇宙之气而周瑜驅我偏師黜之赤壁喪旗亂轍僅而獲免收迹遠遁漢王亦憑帝王之號帥巴漢之人乘危騁變結壘千里志報關羽之敗圖收湘西之地而我陸公亦挫之西陵覆師敗績困而後濟絕命永安續以濡須之寇臨川摧銳蓬籠之戰孑輪不反由是二邦之將喪气挫鋒勢衄財匱而吳莞然坐乘其獘故魏人請好漢氏乞盟遂躋天號鼎跱而立西界庸益之郊北裂淮漢之涘東苞百越之地南括羣蠻之表於是講八代之禮搜三王之樂告類上帝拱揖羣後武臣毅卒循江而守長棘勁鍛望焱而奮庶尹盡規於上黎元展業於下化協殊裔風衍遐圻乃俾一介行人撫循外域巨象逸駿擾於外閒明珠瑋寶耀於內府珍瑰重迹而至奇玩應響而赴輶軒騁於南荒衝輣息於朔野黎庶免干戈之患戎馬無晨服之虞而帝業固矣大皇旣沒幼主蒞朝姦回肆虐景皇聿興虔修遺憲政無大關守文之良主也降及歸命之初典刑未滅故老猶存大司馬陸公以文武熙朝左丞相陸凱以謇諤盡規而施績範愼以威重顯丁奉鍾離斐以武毅稱孟宗丁固之徒爲公卿樓玄賀邵之屬掌機事元首𨿽病股肱猶良爰逮末葉羣公旣喪然後黔首有瓦解之患皇家有土崩之釁歷命應化而微王師躡運而發卒散於陣眾奔於邑城池無藩籬之固山川無溝阜之勢非有工輸云梯之械智伯灌激之害楚子築室之圍燕人濟西之隊軍未浹厎而社稷夷矣𨿽忠臣孤憤烈士死節將奚救哉夫曹劉之將非一世所選向時之師無曩日之眾戰守之道抑有前符險阻之利俄然未攺而成敗貿理古今詭趣何哉彼此之化殊授任之才異也】

下篇曰【昔三方之王也魏人據中夏漢氏有岷益吳制荊揚而奄有交廣曹氏𨿽功濟諸華虐亦深矣其人怨劉翁因險以飾智功已薄矣其俗陋夫吳桓王基之以武太祖成之以徳聰明叡達懿度弘遠矣其求賢如弗及卹人如稚子接士盡盛徳之容親仁罄丹府之受拔呂蒙於戎行試潘浚於系虜推誠信壬不卹人之我欺量才授器不患權之我偪執鞭鞠躬以重陸公之威悉委武衛以濟周瑜之師卑宮菲食丰功臣之賞披懷虛已納謨士之算故魯肅一面而自托士燮蒙險而效命髙張公之徳而省遊田之娛賢諸葛之言而割情欲之歡感陸公之規而除刑法之煩奇劉基之議而作三爵之誓屏气局蹐以視子明之疾分滋損甘以育淩統之孤登壇慷愾歸魯子之功削投惡言信子瑜之節是以忠臣競盡其謾志士咸得肆力洪規遠略固不厭夫區區者也故百官苟合庶務未遑初都建鄴羣臣請備禮秩天子辭而弗許曰天下其謂朕何宮室輿服蓋慊如也爰及中葉天人之分旣定故百度之缺粗修𨿽醲化懿綱未齒乎上代抑其體國經邦之具亦足以爲政矣地方幾萬里帶甲將百萬其野沃其兵練其器利其財丰束負滄海西阻險塞長江制其區宇峻山帶其封域國家之利木巨有弘於玆者也借使守之以道禦之有術惇率遺典勤人謹政修定策守常險則可以長世永年未有危亡之患也或曰吳蜀唇齒之國也夫蜀滅吳亡理則然矣夫蜀蓋藩援之與國而非吳人之存亡也其郊境之接重山積險陵無長轂之徑川扼流迅水有驚波之艱𨿽有銳師百萬啟行不過千夫舳艫千里前驅不過百艦故劉氏之伐陸公諭之長蛇其勢然也昔蜀之初亡朝臣異謀或欲積石以險其流或欲機械以禦其變天子總羣議而諮之大司馬陸公公以四瀆天地之所以節宣其气固無可遏之理而機械則彼我所共彼若棄長技以就所屈卽荊楚以爭舟楫之用是天贊我也將謹守峽口以待擒耳逮步闡之亂憑寶城以延彊寇資重幣以誘羣蠻於時大邦之眾云翔電發懸旍江介築壘遵渚衿帶要害以止吳人之西巴漢舟師沿江東下陸公偏師三萬北據東坑深溝髙壘按甲養威反虜踠迹待戮而不敢北窺生路彊寇敗績宵遁喪師大半分命銳帥五千西禦水軍東西同捷獻俘萬計信哉賢人之謀豈欺我哉自是烽燧罕警封域寡虞陸公沒而潛謀兆吳釁深而六師駭夫太康之投眾未盛乎曩日之師廣州之亂禍有愈乎向時之難而郭家顚覆宗廟爲墟嗚呼人之云亡邦國殄瘁不其然歟易曰湯武艸命順乎天或曰亂不極則治不形言帝王之因天時也古人有言曰天時不如地利易曰王侯設險以守其國言爲國之恃險也又曰地利不如人和在徳不在險言守險之在人也吳之興也參而由焉孫卿所謂合其參者也及其亡也恃險而已又孫卿所謂捨其參者也大四州之萌非無眾也人江以南非乏俊也山川之險易守也勁利之鼉易用也光政之策易修也功不興而禍遘何哉所以用之者失也故先王達經國之長規審存亡之至數謙已以安百姓惇惠以致人和寬衝以誘俊乂之謀慈和以結士庶之愛是以其安也則黎元與之同慶及其恨也則兆庶與之共患安與眾同慶則其危不可得也危與下同患則其難不足卹也夫然故能保其社稷而固其上宇麥秀無悲股之思黍離無湣周之感矣】

呂祖謙十論吳論【孫權起於江東拓境荊楚北圖襄陽西圖巴蜀而不得北敵曹操西敵劉備二人皆天下英雄所用將帥亦一時之傑權左右勝之而後能定其國及權國旣定曹公已死丕叡繼世中原有可圖之釁權之名將死喪且盡權亦老矣世人謂權之所以爲國者東南之地所以爲彊者東南之兵此大不然大東南之地天下至弱而孫氏之地又爲六朝最弱獨權守之而固東南之兵天下至弱而孫氏之兵又爲六朝最弱獨權用之而彊長江而上達於江陵轉江陵之南阨於巫峽上下千里可航而渡者凡幾可阨而守者凡幾道路坦然非有潼關劍門之阻也自廣陵而渡京口自歷陽而渡采石自郲城而渡武昌易若反手江陵破則上流無結革之固濡須破則江上不知所以爲計地之形勢可謂弱矣權之兵眾皆江南舟子綿力薄才之人區區捃拾盜賊驅獵山越以寬行伍兵亦可謂弱矣然權用之如此之固且彊何也蓋權之所以自立者有謀而已不獨用其臣之謀而又自出其謀內以謀用眾外以謀應敵所以地狹兵少處天下之至弱而抗衡中原成三分之勢者歟始權之初立曹操下荊州移書吳會舉國震駭權聞魯肅之言翻然而悟聞周瑜之議奮然而起一舉而走曹操存劉備基王霸之業此用周瑜魯肅之謀也及劉備借荊州而不反關羽頡頏於工流權謂養關羽使北吞許洛全有江漢回舟東下誰能禦之欲圖之懼曹操之乘其獘也乘羽北逼訐洛曹公以朝命見招權乃上箋擊羽以自效使呂蒙陸遜一襲而得之全有荊楚西閉劉備於三峽北釋曹公之患以安江東此用呂蒙陵遜之謀也方曹丕已禪漢天下憤怒切齒之時權知劉備必報關羽恐曹氏掎其後也乃於是時釋其憤切之心而稱臣於魏受其爵封擊備而走之此權之謀也及魏責任子而權不遭西患未解而北患復起權之計宜乎窮也權知劉備以復漢爲名而曹操篡仙之罪甚於殺關羽備亦欲結已爲與國而專意北圖於是遣使講和以中備之欲遂得息肩於西而專意於北拒魏而退之此權之謀也方曹操之反目烏林憤權而東徵謂權恃水以自固故以舟師入合肥權若拒之於江南則曹公水軍入江權軍不戰自潰矣故逆拒之於濡須使操維水軍無所施步騎𨿽多瀕阻江洳春水方生義無所用操嘆息而退此又權之謀也操旣還自他人觀之大則追軍逐北小則自凡稱雄今權不然反請降於操蓋權料操之內憂尙多北有未定之河北西有未復之關中操欲伐之而慮東南之變非大定不往也故稱降以少厭其意而安之使操不復虞東南兩盡力西北已得於其間益繕戰守之備以待其再來此權之謀地方曹丕之責任子不得而南徵也權見丕不知兵不如其父而老臣宿將亦不盡力如操之時始卻之於濡須而再來權之意以謂丕不知兵非使之深入疲竭上下之力則不止非使之臨江而反則丕必不休故開而致之瀕江而不與之戰挑之而又不應使之力盡而自還又小發以警之魏自是不復敢南出此又權之謀也權又以爲兵久不用則士气鈍彊場久安則人心逸且使敵人晏然積以歲月坐以成資非計之得也故兩譎淮南之將致而擊之所虜獲足以自資而敵人之資又爲之破壞此亦權之謀也權又以謂所用多南兵便於舟楫短於陸戰故用兵未嘗一日捨舟楫而乘勝逐北亦不肯遠水以遂利𨿽有大舉長驅之計亦不敢行以澆一時之幸故曹休敗而不敢追殷札獻言而不敢用此亦權之謀也權之受封吳王也盡恭以受其爵命使其國中知已爲百姓屈也與邢貞爲盟陰以怒其羣下方且爲進取之計而自卑屈如此此亦權之謀也故權之爲國自奮亦用謀自屈亦用謀勝亦用謀負亦用謀動無非謀也故能以一江爲阻而與曹劉爲敵然權起非仗義徒知以割據爲雄不能興漢室以傾天下之心使當漢末大亂權能招徠中原之士廣募西北之兵緝馬步之銳挾舟楫而用之鼓行北出水陸並進孰能當之哉當曹丕之立也權又能求漢室子孫而輔之出師問罪劉備必亦連行魚而掎角中原之士挾思漢之民必有起而應我者矣權不知出此徒自尊於崎嶇蠻夷山海之間故𨿽力爲計謀詭詐然基業僅足以終其身而無足以遺子孫僅足以保其國而不足以爭衡天下惜哉然使權不爲計謀以自立則𨿽其身不能終也況子孫乎其國不能保也況天下乎何以言之權沒木幾諸葛恪一用之而僅勝再用之而大敗孫綝用之又敗江淮之間惴惴而已上流藉陸抗之賢挾以重兵僅能支襄陽一面抗死則亦惴惴然矣藉使孫皓不爲暴虐亦豈能久存也哉後世不察權以計謀自立而區區欲效權之畫江爲守是不察夫形勢甲兵之最弱也古人惟陸抗知此抗言於孫皓曰長江浚川限帶封城乃守國之常事非智者之所先審抗此言則當時之形勢爲不足言而所謂智者所先則有道也抗可謂善論孫氏形勢者矣】

晉論上【東晉之始形勢與吳相若然吳北不能過淮而東晉時得中原之地吳旋爲晉滅而晉更石勒苻堅之彊終不能破其君臣人材去吳遠甚而其固如此者晉以中原正統所系天下以爲共主故也以正統所系天下共主而百餘年不能平天下雪讎恥恢復舊物晉之君臣斯可罪矣詩美宣王曰內修政事外攘夷狄齊桓公晉丈公越王公踐皆國中已治然後徵伐今夫晉室南遷士大夫襲中朝之舊賢者以遊談自逸而愚者以放誕爲娛庶政陵遲風俗大壞故威權兵柄姦人得竊而取之小則跋扈大則篡奪士大夫𨿽有以事業自任者亦以政事不修財匱力乏而不得盡其志可勝惜哉易曰君子藏器於身待時而動何不利之有夫政事已修任屬賢將而待可爲之時時而進焉則無不成矣晉旣內無政事外之任屬又非其人𨿽有中原可勝之時而我無以赴之𨿽赴之而敗矣故褚裒北伐蔡謨曰今日之事必非時賢所辦殷浩之再舉北伐王羲之曰區區江左固已寒心力爭武功非所當作又曰𨿽有可喜之會內求諸已而所憂乃重於所喜由是觀之晉之政事不修任屬非其人𨿽有中原可乘之時亦無能爲也然謨之言大抵謂任屬非其人故曰非上聖與英雄自余莫若度徳量力義之之言大抵謂根本不固故曰保淮非復所及長江以外羈縻而已三君𨿽相當時之失然盡如二君所言則東晉未有復中原雪讎恥之期端坐江左以待衰弱滅亡而已此知其一而不知其二也夫東晉之初其彊弱何如三國之吳蜀當時有志之士尙能欲自彊而不肯休諸葛亮諸葛恪之語最然亦知其一而不知其二也亮之言曰先帝知臣伐賊材弱敵彊然不伐賊王業亦亡惟坐而待亡孰與伐之孔明之治蜀可謂有政蜀之任孔明可謂得人然求有可乘之時恪之言曰今所以敵曹氏者以操兵眾於今適盡司馬懿已死其子幼弱未能用計智之士今伐之是其尼會恪之言知可乘之時而不知所修之政而自量其材與夫所用之人也是故孔明無成而恪卒以敗觀蔡謨王羲之與諸葛亮恪之論正相反而各得一偏世之人好興作者必以孔明元遜之言爲先而安偸惰者必以蔡謨王羲之之言爲是酌厥中而論之藏器於身待時而動內修政而外安邊患聖經之言不可易也後世亦曰事貴乘釁又曰上策莫如自治蓋急急自治政事旣修恢復之備已具事會之來不患無也一旦觀釁而動將無往而不利矣若內𨿽有自治之名而無自治之實徒爲空言玩日引歲端坐而守而待賊虜之自滅非愚之所敢知也苟不相時先事妄髮小者無功大者覆敗一旦機會之來事力已竭不能復應東晉之事如此者多矣】

晉論中【孟子曰入無法家拂士出無敵國外患者國常亡夫無敵國外患者謂國安可也乃曰常亡何哉蓋旣無法家拂士又敵患不至則君驕臣縱入於危亡而不自知東晉之末是也晉之始也敵國云擾彊臣專制上下惴恐如處積薪之上而火然者故君無驕泰之失而臣下自以危亡爲憂是以內𨿽王惇蘇峻反叛相尋桓溫擅權廢立外則石氏之兵三至江上苻堅淝水之役江東幾至不保然當時人主恐懼於上而王導溫嶠陶侃謝安謝玄之徒足以盡其力故至危而復安將亡而復存也及桓溫旣死苻堅復亡上流諸鎭皆受朝廷號令非有間者跋扈之人𨿽姚氏自守於關西慕容相踐於河北非有向日邊境之憂也君臣上下自以江東之業爲萬世之安心滿意足孝武漸生奢侈於上道子之徒竊威柄於下謝安謝玄至以功名自疑矣安玄旣死其政愈壞甚於已危將亡之時泯泯靡靡不自知也已而君臣兄弟之間爭權植黨上流之患復開不待外敵之彊而國遂亡矣聖人於無事之時而爲持盈守成之戒可不信夫況東晉讎恥未復遽以無事自處不其愚哉】

晉論下【杜牧謂宋武不得河北故隋爲王宋爲伯愚謂不然並吞海內之形勢關中爲重河北次之關中者周秦漢用之河北者光武用之皆用之以取天下也曹操石勒以河北取關中苻堅以關中取河北三人者皆吞海內十有八九而不能並東晉之後元魏以河北取關中後周以關中取河北隋唐以關中取天下以此論之用關中並天下者五而不得者二用河北並天下者一而不能者三則關中爲重河北次之頑不信乎宋武帝非獨不得河北暫有關中而已何嘗得之哉宋武起於布衣身經百戰戰勝攻取髣佛曹操司馬懿而下不可比也舉東南至弱之兵練而用之踐西北至彊之眾前無橫陣旁無堅敵逆河而上開關而入之用之如建瓴破竹之易可謂奇矣然得關中而不守翻然東歸失百二之地於反掌暮年慷慨登壽陽城樓北望流涕而已可不悲哉遇謂宋武之失關中其罪有三一則好殺伐而不得中原之心二則急窺神器而不能快中原之憤三則倚南兵而不能用中原之人夫宋武下廣固欲盡坑其父老韓範力諫猶誅王公以下三千人沒入其孥前賢論之以謂舉事曾符姚之不如有智勇而無仁義安有當哉其一失也宋武帝之不爲晉室藩輔人人所知也然輔晉而行能仗大義使中原知爲晉雪百年之憤天下其孰能議之其子亦不失天下今急爲篡奪大業不終曹操猶能曰天命有在吾爲周文王終身輔漢而不取宋武識慮不及操遠矣其失二也宋武之北伐魏主以問崔浩浩嘗策之以爲必克而不能久裕之取燕取秦西北之人未嘗據連城舉大眾來附之者裕獨用南人轉戰山河之間往返萬里使裕收燕之後選用燕之豪傑廣募壯勇以傾三秦得秦之後選用秦之豪傑廣募壯勇以傾河北分爵裂土以功名與眾共之攻伐元魏則中原盡得矣東掃慕容之餘燼西剪赫連之遺種以裕之智勇王鎭惡檀傳朱沈之徒爲爪牙而謝晦之徒主謀議何爲而不成裕之施爲旣已不能選用燕秦賢傑廣募壯勇而區區用遠客之南兵縱無所練之士卒南兵獨用已敗不可支其失三也蓋南北異宜攻守異便南兵不可專用有三𨿽勇而輕一也利險不利易易困難久二也易亂難整三也項羽之破趙一以當百髙祖徵黥布張良戒毋與楚人爭鋒然羽布皆爲髙祖以持重困之此𨿽勇而輕也吳王濞之反有田將軍者請急據洛陽曰漢車騎入梁楚之郊則事敗此利險而不利易也吳楚屯聚數月無食而潰裕軍至長安已謳歌思歸此易困而難久也裕軍至長安日暴市肆此易亂而難整也裕旣無中原之眾欲以南兵守關中人無智愚皆知不可也裕之東歸世以謂劉穆之死急於篡取愚以謂正以南兵不能守關耳裕見已所行事已失中原之情欲全軍共歸則惜關中不忍棄之欲不歸而守則南人思歸旣甚將潰而歸矣裕之首領未可保也況關中乎數十年之得一朝失之古今所惜然則後之欲恢復者得中原之郡縣可不以裕爲深戒哉】

宋論【宋文帝以河南之地爲宋武帝舊物故竭國家之力掃國中之兵而取之卒無尺寸之功史稱文帝之敗坐以中旨指授方略而江南白丁輕進易退以愚言論之文帝不用老將舊人而多用少年新進使專任屬猶恐不免於敗況從中以制之乎鋒鏑交於原野而決機於九重之中機會乘於斯須而定計於千里之外使到彥之輩禦精兵亦不能成功況江南白丁乎然江南之兵亦非弱也武帝破燕破秦破魏則皆南兵也何武帝用之而彊文帝用之而弱也南兵不可專用豈無北方之人可號召而用之乎蓋武帝失之於前而文帝失之於後也自古東南北伐者有二道東則水路由淮而泗由泗而河西則陸路越漢而洛由洛而秦自晉南遷褚裒殷浩桓溫謝玄皆獨由一路以進至於武帝則水陸齊舉故能成功令文帝專獨用南兵而專恃水戰舟楫之利𨿽嘗使薛安部等盡力於關陜而孤軍無援形勢不接此三者文帝之所以敗也使文帝得賢將而任之屯於淮外委以經略不獨用南兵而號召中原之眾不獨恃舟楫而修車馬之利則𨿽未能堅守河南亦不至於一敗而失千里之地再敗而邊塵內入也文帝修政事爲六朝之賢主而措置之廖如此可不成哉可不懼我】

齊論上【天下之情艱難則勤承平則惰勤者𨿽弱小而奮惰者𨿽盛大而衰夫元魏以外國之彊據中原之地士馬精健上下習兵而喜戰道武以來戰勝攻取未嘗少挫幾並天下然至孝文之時議舉兵伐齊而在廷之臣皆以爲不可𨿽驅之以威莫肯行也與間者習戰之俗何其相反哉蓋自道武沒更以母后幼主持政羣臣皆生長安佚非復昔日馬上之士也稍備朝廷宮室之美非復昔日穹廬遷徙之俗也金錢玉帛府庫充滿非復昔日計牛馬錐刀之利也美衣甘食冬溫夏涼非復昔日習饑餒之勞也髙談徐步可以致大官取卿相非復昔日競戰國攻取之勛也故𨿽有事而流爲承平無事矣夫朝野之間以禮義維持而承平無事日久猶恐以驕淫致亂假令上下無禮義之維持稍稍無事則志气滿矣制度侈矣子女盛矣土水興矣此慕容苻姚所以不能久也元魏居於雲中未甚變其俗習然猶上下厭兵畏戰國主親在行間而不肯前至於遷洛之後急國衰矣切譬之猶夫鷙鳥也去其利爪而傅以鳳鳥之羽則無徳可昭無威可畏取死於虞羅必矣然元魏旣哀之後宋氏多事齊氏享國日淺梁武謬於攻取待元魏至於國分爲二然後自斃若使南朝有英武之主智謀之士蓄開拓之備而伺其隙則元魏豈能據有中原如是之久也哉】

齊論下【齊氏享國日淺𨿽無境外之功而疆場之間亦無失矣太祖初立魏以劉昶爲主入寇髙宗之篡魏又入寇皆有以爲辭矣然是時魏之入寇無他奇策而齊禦之者亦無髙計勝負相當魏不能渡淮南定漢沔齊之大鎭無傷焉齊亦不能追擊魏全軍而反然魏得沔北數城齊不能復取也齊之君臣度未足以開拓故亦不敢深爲報復之計待其通使於我然後歸其俘而納之亦計之是者也然其性無常和好不久髙祖興之講和五年而以明帝篡立爲辭分道入寇夫魏孝文豈專爲明義者哉求土地之獲而已使齊氏自通好以來邊備不修一旦變起國中未靖外難又至豈不殆哉專言和好之不可恃自兩漢以來然矣】

梁論上【陳慶之以東南之兵數千入中原形勢彊盛之地大小數十戰未嘗少挫遂入洛陽六朝徵伐之功未有若是之快者也然卒以敗歸理亦宜然何以言之夫孤軍獨進不能成功自右以然當時梁武使諸道並進乘魏人上下崩離之際分取郡縣河南之地必可取也慶之旣至洛陽縱士卒暴市裏此豈弔伐之師乎當時能整軍陣宣布梁徳取不樂爾朱氏之人而用之攺立魏主則河南之地𨿽不版圖必當爲附庸之國矣南人善戰伐而少馬慶之能鏖北兵於平原曠野使挾騎而用胡可敵哉自入敵地務廣騎兵使不樂南之人與南人善射參用之縱不能守洛陽之地多得騎軍猶足以歸壯國勢且安得有嵩陽之敗哉然慶之與元顥更相猜忌則廣兵之計顥必不行以此觀之慶之進退專之可也顥之成敗不可任也卹顥之成敗而不卹軍旅之眾寡非計之善者也夫慶之固奇才未易議也著其所不及以俟有慶之之才者試觀焉】

梁論下【梁之亡也以侯景武帝納景得禍也速受禍也重元帝僅能滅景而卒不能振其國家悲夫昔馮亭以上黨輸趙平原欲受之趙豹曰聖人甚禍無故之利太史公曰利令智昏武帝之納侯景是也夫景自以猜疑不容於髙氏反復南來旣非吾兵威之所加又非吾馳說之所下忽以三十州數千里之地來歸斯可謂無故之利矣武帝思慮朝臣諫說非不詳矣始疑而卒納之可謂利令智昏矣趙之與梁得地無異而受禍相似趙致長平之師幾至國亡梁致臺城之陷亦至於亡國是禍又甚於趙也趙有彊秦之敵摧之以致禍梁氏旣無彊秦之敵而獨一侯景已足以致亂是又出於趙之下也然則在武帝勿受可乎曰方髙氏宇文制東西魏與鼎立三分地廣兵彊者勝如之何勿受受之有道乎曰景之初叛先降西魏二人已覺其詐於謹則請加爵位而勿遣兵王思政則請因而進取乃使思政與李綽趙弼赴之故已制其肘腋矣已而思政入穎川逐景出之則已傾巢穴矣而又召景入朝則伐其姦謀矣景旣不入朝思政遂據景七州十二鎭之地是魏因納景不血刃而取千餘里之地武帝施設羅网略無西魏之一二何爲而可納武帝旣信其姦詐而以羊鴉仁應接鴉仁非景敵也不足以制景一失也又信朱異捨鄱陽王範而以淵明爲帥卒有寒山之敗致軍折於外景益無所憚二失也景之地不得尺寸旣失景地何用於景不殺則廢之可也反豢養於邊陲三失也方景之未來而貳於宇文說辭自辯不能逆折其情則曲意爲詔以安之旣而奔亡入境不能制畜遂捨鈴鍵而縱之盜據邊疆則又從而與之跋扈不遜則又虛辭而說之髙氏以淵明爲間則又不能推大信於景而欺之謀反已露則又不能逆擊而討之梁之失也如此其所施之方略所用之將帥與西魏何相萬萬也故非獨不得景尺寸之地而又不得景絲毫之力而受丘山之禍由梁武所用非其人而制置失其宜故也夫無故之利無時無之方略制置尙鑑玆哉】

陳論【陳之形勢不足道也視吳又無江陵自峽口至海盡江而已使孫權復生且不能守況叔寶之淫昏乎蓋自晉以來習於水戰以江自恃初不知我能渡敵亦能渡何足恃哉以愚觀之江若大河之北耳大河猶有悍湍之虞若江則順風登舟一瞬可濟𨿽有京口采石潯陽武昌巴陵號爲控扼豈秦關劍閣之比哉守江之計必得淮南以爲戰地荊楚控扼上流又有舟師戰於江中然後可粗安孫權之拒曹操東晉之拒苻堅宋之拒魏太武齊之拒魏孝文是也若曰亡淮南荊襄而獨憑恃共流以爲大險豈不可笑也今陳旣失淮南又失江陵吳阻長江又有南郡一旦王渾之師入自淮南杜預之師入自襄陽王浚之師從江而下沿江鎭戍不能禦也陳阻長江又失荊州一旦賀若弼出淮南秦王俊出荊襄楊素之師泛江而下沿岸江鎭戍能禦而不能破也蓋無淮南襄陽則自廣陵至於峽口皆可渡吳陳三世之後亡國已幸矣唐末楊行密據有江淮旣死而李升取之建都金陵以孫權自處方其有淮南諸郡則闊步髙視東攻二浙西取湖南南取閩越南方莫彊焉迨淮南爲周世宗所取則自窘以至於亡亦失淮南則不能守江南之明驗也王羲之云保淮南所及不如保江蓋見吳之能守而未見若陳若南唐不可守者也後之智計君子旣有謀焉謹勿割棄荊淮而爲守江之論也】

奏議

宋李綱奏幸建康在立志以成中興之功【臣伏睹車駕以仲春令辰發軔吳門臨幸建康斷自宸衷不貳不疑慨然有恢復土宇掃淸中原拯濟烝黎勘定禍亂克剪大憝刷恥復仇之志天下臣子莫不望風跋竦忭蹈踴躍願少須臾無死以觀中興之功誠甚盛之舉也臣竊觀自古建功立事扶持社稷之臣未嘗不以立志爲先申包胥聞伍員有覆楚之言則曰我必存之其後哭秦庭以乞師卒如其志張柬之語武氏於荊南江中其後卒復唐祚垂祀三百一夫發念其烈如此而況以聖明之資爲萬乘之主乎髙祖之志見於不肯鬱鬱久居漢中而與韓信論定三秦之策光武之志見於披輿地圖於信都城樓土與鄧禹論天下大計此皆志定於前功成於後初似落落難合而卒能建大功立大名定大業功施於當年名垂於後世載在典冊不可誣也恭惟皇帝陛下天錫勇智運屬艱難遵養時晦之久應機立斷幡然攺圖思欲撥亂興衰光復祖宗之大業故親統六師以臨江表捨去吳越而幸建康漸爲北伐之計志慮規模可謂宏遠矣臣願陛下益廣聖志充而行之與神爲守日新其徳勿以去冬驟勝而自怠勿以目前粗定而自安凡可以致中興之治者無不爲凡可以害中興之功者無不去有所規畫措置必以天下爲度必以施於長久可傳於後世爲心則中興不難致矣夫中興之於用兵只是一事必以修政事信賞刑明是非別邪正招徠人民振作士气愛惜民力順導眾心爲先數者旣定則士奮於朝農安於野谷粟充盈財用不匱然後輯睦士卒樂戰用兵其有不勝者哉方今北兵𨿽彊不仁不義專務變詐暴虐以脇制其眾闕怒人憤莫之與親自古豈有如此而能長享國者正如隆冬涸陰沍寒層冰萬里陽气所到不時銷釋此理之必至無足怪也昔範蠡說越王勾踐以持盈者與天定傾者與人節事者與已勾踐用之國以富彊然又必以人事與天時相參然後乃能成功遂以報吳臣竊觀國家去歲諸路丰穰今春雨暘調適又將丰歲是在我者得天時矣正當修人事以應之以我之無釁待彼之有釁則勘亂定功役不再藉夫何遠之有臣以固陋自靖康以來與聞國論獨持戰守之策不敢以和議爲然今十有二年矣孤危寡與屢遭謗誣仰賴聖明曲加照察脫身九死之濱今得承乏待罪方面恭聞戎路臨駐江幹將大有爲以成勘定之烈欣幸之情倍萬常品顧𨿽衰病尙庶幾未塡溝壑間獲觀陛下恢復中原攄憤千古志願畢矣】

宋汪藻奏分張俊軍策應建康【臣昨自三月末得之傳聞云金人在建康築城爲度夏計臣𨿽幸其不然然心竊憂之以爲中國困於外兵而得少休息者正賴其不能觸熱故常已寒方至未暑先歸吾於半年間汲汲措畫猶每歲奔命不暇今若縱其度夏則長爲依據無所忌憚不知朝廷何以枝梧洎到行在聞韓世忠到戰艦江中遮其歸路日有所獲且言金人窮蹙之狀臣竊欣幸以爲三月所傳蓋誕妄耳續觀黃備錄韓世忠捷奏又以爲朝夕必可奏捷今近二十日矣其耗寂然議者頗疑世忠奏狀未必皆實兼數日人自常澗來者皆云敵於蔣山雨花臺兩處各札大寨抱城開河兩道以護之及穴山作小洞予以爲逃暑之地陸增城壘水造戰船而采石金人已渡復回者累累不絕今且五月矣比常年去已月餘乃反去而復回其欲畱建康明甚如此則與三月所傳又似符合臣聞金人計出百端尢喜爲窮蹙之狀以疑我師我師墮其計中者前後非一今安知其本不爲度夏計而陽爲窮蹙者特以疑誤我師邪建康爲東南咽喉國之門戶也天下轉輸朝廷號令未有不由此而通者若金人果據此爲門戶則東南饋餉遂絕如人扼其咽喉守其門戶果能髙枕而臥乎不知羣臣日至上前亦嘗有反復及此者否豈遂以爲無事而所當講者承平之先務乎抑揣陛下非所樂聞而不以聞也不惟是而已人旣扼我咽喉守我門戶則羣盜亦將視我緩急以我爲向背國家果有力能使之退聽屏息乎況又有意外之憂所難言者不得不慮臣愚以爲此事所系非細廟堂當若救焚拯溺然朝夕在念及五六月間我師未困之時會諸將與韓世忠一舉掃除非特免目見之患將使懲創終身不敢復南其利害豈不萬萬哉𨿽聞近遣張俊提兵過江節制浙西人馬迆邐前去以爲策應此固陛下長算也不知張俊果能爲陛下有慨然立功之意平臣愚欲乞專差得力使臣數人賫陛下宸翰星夜兼程自襄鄧荊湖以來迎張俊軍令分數萬人順流而下仍於上流自計置糧斛以自隨彼張俊軍旣皆新人必精銳可用且敵人見上流之師突然而至莫知其數必破膽而潰此制敵一奇也如其不然八九月間气候淸涼彼得其時矣幾會一失𨿽悔何追伏望睿慮不以臣言爲愚輕忽此事特加采納不勝幸甚】

辧考

景定志丹陽辧【丹陽之辧有三一辧其字二辧其地三辧其治按西漢地理誌字從楊東漢郡國志字從陽自晉至唐見於史傳者或爲楊或爲陽無定字也江南地誌云郡國有赭山其山丹赤寰宇記云赭山亦名丹山唐天寶中攺爲降巖山丹陽之義出此山臨湖故湖亦以丹陽名今此山在溧水句容兩縣之間以此証之則丹爲山名山南爲陽故曰丹陽字從陽者爲是晉地理誌於丹陽郡之丹陽山注雲山多赤柳以此証之丹陽卽赤柳之異也字從楊者爲是二字各有所據世或疑之切考古史多通用如豫章名郡取義於木而字不從樟會稽名郡取義會計而字或從鄶豈容以今字之拘而疑古字之通哉況柳之赤山之丹未必不互相因也丹山之有丹陽則因木取義宜也丹楊山之南曰丹陽因方取義亦宜也二字之通毋庸深辧而地則不可不辧耳蓋地之名丹陽者不一周成王封熊繹於丹楊乃荊楚之所始其地在荊州不在揚州唐地理誌丹州咸寧郡有府五丹陽居其一此在關內道古雍州之城亦不在揚州也史記楚懷王與秦戰於丹陽司馬貞索隱云此丹陽在漢中則又屬梁益之州而非揚州也秦置鄣郡有縣曰丹陽漢攺故鄣爲丹陽郡此實隸揚州孫吳析溧陽以北六縣爲丹陽治建業亦隸揚州自東晉以至於唐丹陽郡有分有合而皆隸揚州其名偶與荊雍梁益之丹陽同而其地實異蓋九州島之城自禹而分不可紊也如秭歸縣有丹陽城枝江縣有丹陽聚地皆屬荊北史中有封丹陽侯者數人地皆在雍於此無辧則丹陽見於史傳者多前之以彼爲此者未必知其訛今之書此遺彼者未必不疑其略矣丹陽之地名不一固所當辧而丹陽之屬揚州者其治不一或者猶有疑焉漢志云丹陽郡治宛陵蓋今之寧國府也杜佑通典云以丹陽郡隸潤州蓋今之鎭江府也員寶鼎中常割丹陽附吳興蓋今之安吉州也人多惑於三說遂疑丹陽之不在建業殊不知丹陽之名本出建業而郡治寓於宛陵者暫爾自建安以來丹陽郡治常在建業常以宰輔諸王爲尹隋以前未嘗攺也夫置丹陽治建業者孫權也割丹陽附吳興者孫皓也平吳以後復吳興所有之丹陽歸於建鄴者晉也平陳以後廢丹陽郡而置溧水縣者隋開皇也廢蔣州而復置丹陽郡者隋大業也以江寧溧水復置丹陽縣者唐武徳也嘗考潤州類集曰今之潤境舉非丹陽地而唐以丹陽名郡何也蓋唐天寶以前惟有潤州未有升州是時潤所領縣六江寧句容在焉二縣爲丹陽故地天寶初攺州爲郡因以名之迨至徳二載始割出二縣增以溧水溧陽建爲升州西丹陽之名遂存於潤杜佑通典以天寶以前州縣爲定故載潤而闕升後之作方誌者曾不審此往往只據佑所書而在秦在漢皆系於二郡之間誤矣又云漢元封二年攺鄣爲丹陽其城在今江寧府東南八里卽漢丹楊太守及晉丹陽尹之所治隋平陳廢之平其城以爲田大業初復置唐武徳九年又廢之以其縣隸潤州天寶元年始攺潤州爲丹陽郡又攺曲阿爲丹陽縣皆非兩漢六朝之丹陽也又嘗考諸縣治漢丹陽郡統縣十七秣陵句容丹陽溧陽江乘隸焉晉丹陽郡統縣十一建郭江寧丹陽溧陽江乘句容秣陵皆隸焉隋丹陽郡統縣三江寧溧水隸焉其丹陽名縣於潤境者亦唐天寶以後也非兩漢六朝之舊也戚氏曰丹陽史記作陽從阜漢誌書郡從木書縣從阜東漢吳齊三志唐通典並從阜晉宋唐三志並從木自余或從阜或從木今志從史記從阜爲定今按戚氏志以此地有荊山小丹陽瀨渚固城引班固漢志爲證疑楚始封在此而不在荊州按詩商頌稱荊楚在國南鄕左傳載齊桓公責楚之辭曰楚貢包茅不入王祭不供無以縮酒寡人是徵昭王南徵而不復寡人是問蓋楚封荊州故應貢包茅漢水近南郡枝江故並以昭王事責楚其不服者楚始封寺狹未及漢也楚人之辭亦曰君處北海寡人處南海若以楚封在今建鄴之丹陽則自江溯流至漢水三千餘里桓公不應以荊州事責之其時上距熊繹始封才三百五十餘年不容大誤至此如謂熊繹子孫嘗攺封於南郡枝江則成王至昭王數十年耳何以卽攺封也班固居西非如太史公徧歷江淮作畜未成而誅其妹曹大家代足成之所書地理不能無謬是以但知丹陽郡之後常屬楚而不知其非熊繹始封之丹陽但知文王自丹陽徙郢而不計其自滅漢東諸姬楚地旣廣乃自南郡枝江徒而漸北也戚氏捨左傳史記而信之過矣其它佐驗尢多楚非封此甚明其名州楊或取義於山於木與枝江之丹陽偶同靈王代吳築在瀨渚或徙丹陽之人居此然亦未嘗有丹陽之名今鄧州渚陽縣有丹水在漢江北卽秦人戰楚之地不屬梁益州餘地名丹陽甚多景定志所辧不易之論也】

景定志揚州辧【或問禹貢揚州之城北距淮東南距海不專在建鄴也宋揚州治廣陵不復隸建鄴今以揚州剌州及州牧入建康志何哉曰自漢以來揚州無常治或徒壽春或徙曲阿或徙歷陽皆暫爾而治建鄴之時獨多漢末揚州之地南屬吳者十四郡而揚州治建鄴合肥以北屬魏而揚州治壽春晉平吳以後徙壽春之揚州合治建鄴至元帝渡江都揚州統丹陽等郡家以揚州爲王畿六朝都建鄴時若揚州牧若剌史皆以大臣諸王兼領治所皆在建鄴隋開皇初𨿽嘗徙治江都而大業隨廢唐武徳二年置揚州東南道行臺治江寧三年以江寧溧水二縣置揚州六年又以延陵句容隸揚州以地言之皆建鄴也𨿽武徳九年嘗徙治江都而貞觀七年復治江寧矣則隋唐之間年州常治建鄴而徙江都者亦暫爾至於五代僞吳楊行密𨿽以江都爲揚州而金陵實爲別都至僞唐又自廣陵而遷治金陵矣若以今之揚州言之則廣陵一郡之名耳若無關於建鄴以古揚州言之則禹貢九洲之一之總名建鄴乃其州之巨鎭而治所多在焉今於六朝表中書揚州之事從古也本朝表中不書揚州之事從今也是不可以不辧】

景定志金陵辧【金陵何爲而名也考之前史楚威王時以其地有王气埋金以鎭之故曰金陵又曰地接金壇其山產金故名於是因山立號置金陵邑至秦始皇時望气者言其地有天子气又埋金寶於山以厭之昔有一碣在靖安道間題爲埋金碑其文曰不在山前不在山後不在山南不在山北有人獲得富了一國耆老指爲秦時古碑近年遂爲好事者取去是金陵之名始於楚秦千數百年於此矣交輩固嘗疑之蓋謂寶劍在地气射牛斗光怪燭天其下有寶熊商嬴政方惡其地气之異而欲消去之乃復埋金寶於其地是益其气也安得爲知乎及見靖安道間埋金碑之語然後知熊商嬴政知術相襲以愚黔首而千數百年無能發其詐者地有王气楚秦所忌故將鑿山以泄其气也役其人以鑿山則人未必縱於是借埋金之說以致鑿山之人曰山有金邑曰吾嘗埋金於山也人皆有求金於山之心則皆不愛其鑿山之力求不獲則鑿不已不待驅而從也又設爲山前山後山南山北之語以惑之神其有金之地將以眩其求金之人蓋人知其地之有金而莫知其金之所在則徧山而求之徧山而鑿之金未有獲而山之气泄矣求金之人皆無所得而楚秦之君求泄山气之謀遂矣則是埋金之說所以爲驅人鑿山之術豈眞埋金也哉吁熊商嬴政將以愚黔首適自愚耳山融川結天地之气爲之豈區區智術所以變之哉惟修徳足以永天命惟施仁足以固人心惟行帝王之道足以消姦雄之變聖賢以理禦气大抵然也不是之務而求以人力勝地气復以智術致人力態商終無救於楚之滅嬴政終無救於秦之亡豈非甚愚也哉當時言天子气以五百年爲期自是四百九十年而晉元帝渡江建都金陵適符其數商與政如之何哉故著斯辧以發金陵之詐而袪黔首之惑云今按此辧埋金之妄固當然碑辭淺露不類秦楚時刻文隋唐以後好事者爲之耳姑存以備參考】

景定志越臺辧【越城者建康作古之城勾踐範蠡之所營也越臺者越城之故址也考之史傳無異辭矣越而楚楚而秦秦而漢漢而吳晉宋齊梁陳攻守於此者西則石頭南則越城皆智者之所必據劉濞於此避條侯溫嶠於此破王含劉裕於此拒盧循蕭懿於此拒慧景蕭衍於此屯王茂皆越城越臺也郡國志云越城在縣南六里實錄云越城在淮水南一里半祥符圖經云越城在秣陵縣長千里宮苑記云範蠡築城在瓦棺寺南金陵事迹雲南門外有越臺與天禧寺相對今府城之南江寧尉廨之後軍寨之間臺猶存也訪古者每興感焉近世詩人有作越臺曲者乃爲說曰越女嫁江南國主爲妃以其地卑濕運越土築此臺以居焉見此詩者並爲一談牢不可破若使其考古必知誤矣越臺曲云玉顏如花越王女自小嬌癡不歌舞嫁作江南國主妃日日思師淚如雨江南江北梅子黃潮頭夜漲秦淮江江邊雨多地卑濕旋築髙臺勻曉妝千艘命載越中土喜見越人仍越語人生腳踏鄕土難無復歸心越中去髙臺何易傾曲池亦復平越姬一去向千載不見此臺空有名六朝事類周紫芝邦彥詩也】

江南古稱江左亦稱江右【案吳澥宇內辧云金陵居長江下流據金陵而言則江南居左四瀆之流皆自西來天下之形勢亦然以中原而言則江南之地居右故前史兩稱之】

唐潤州亦曰金陵【唐張氏行役記言甘露寺在金陵山上趙璘因詔錄言李勉初至金陵於李錡坐上屢贊招隱寺標致二事皆在潤州則唐人謂京口亦曰金陵杜牧集有金陵女秋娘詩白居易集有賜金陵將士敕書皆京口事也】右金陵新志首圖考終論辯共臺拾五卷本路提調司吏江子澄本路儒學教授王元孫學正方自謙學錄陳觀訓導丁復

婁章林燾胡暠朱遂吳溢督刊司書掌版鄭懋知書陳祥曹志仁編寫生員劉溟呂益徐震翟庸鄭瑛趙天祿李夔趙天壽

