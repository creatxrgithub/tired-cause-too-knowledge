

欽定四庫全書

史部十一

寶慶四明誌

地理類三【都防郡縣之屬】提要

【臣】等謹案寶慶四明誌二十一卷四明續志十二卷宋羅濬撰濬廬陵人官贛州錄事防軍文獻通考作羅璿蓋寫誤也先是乾道中知明州張津始纂輯四明圖經而搜采未偹寶慶二年煥章閣學士通議大夫知慶元府兼沿海制置使廬陵胡榘復命校官方萬里因圖經舊本重加增訂如唐刺史韓察之移州城唐及五代郡守姓名多據碑刻史傳補入其事未竟會萬里赴調中輟濬與榘同裏適遊四明遂屬之編定凡一百五十日而書成前十一卷爲郡誌分敍郡敍山敍水敍產敍賦敍兵敍人敍祠敍遺九門各門又分立四十六子目第十二卷

以下則爲鄞奉化慈谿定海昌國象山各縣誌毎縣俱自爲門目不與郡誌相混蓋當時明州𨿽建府號而不置倚郭之縣故州與縣各領疆土如今直州之體故與他郡不同也宋史藝文志僅有張津圖經十二卷及四明風俗賦一卷不載是書惟陳振孫書錄解題載之其卷數與此本相合蓋猶從宋槧抄存者志中所列職官科第名姓及他事迹或下及咸淳距寶慶三四十年蓋後人已有所補益非盡羅濬之舊然但逐條綴附而體例未更故敍述謹嚴不失古法元袁桷延祐四明誌亦據爲藍本多所采用焉續志十二卷則開慶元年慶元府學教授梅應發添差通判鎭江府劉錫所撰共分子目三十有七其自序稱續志之作所以志大使丞相履齋先生吳公三年治鄞之政績其已作而述者不復志故所述多吳潛在官事實而山川疆域已詳於舊志者則槪未之及是因一人而別修一郡之志名爲輿圖實則家傳於著作之體殊乖然案宋史吳潛傳載潛以右丞相罷爲觀文殿大學士尋授沿海制置大使判慶元府至官條其軍民久逺之計告於政府奏皆行之又積錢百十七萬三千八百有奇代民輸帛前後所蠲五百四十九萬一千七百有奇是潛蒞鄞以後宦績頗有可觀二人所述尙不盡出於諛頌至潛所著文集世久無傳後人掇拾叢殘編爲遺槁亦殊傷闕略此志載潛吟槁二卷共古今體詩二百九首詩餘二卷共詞一百三十卷皆世所未覩𨿽其詞不必盡工而名臣著作借以獲存固亦足資援據故今仍與羅濬書並錄存焉乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

寶慶四明誌卷一

宋羅濬撰

郡誌一

敍郡上

防革表

﹤史部﹐地理類﹐都會郡縣之屬﹐寶慶四明誌﹐卷一﹥﹤史部﹐地理類﹐都會郡縣之屬﹐寶慶四明誌﹐卷一﹥﹤史部﹐地理類﹐都會郡縣之屬﹐寶慶四明誌﹐卷一﹥﹤史部﹐地理類﹐都會郡縣之屬﹐寶慶四明誌﹐卷一﹥﹤史部﹐地理類﹐都會郡縣之屬﹐寶慶四明誌﹐卷一﹥﹤史部﹐地理類﹐都會郡縣之屬﹐寶慶四明誌﹐卷一﹥﹤史部﹐地理類﹐都會郡縣之屬﹐寶慶四明誌﹐卷一﹥﹤史部﹐地理類﹐都會郡縣之屬﹐寶慶四明誌﹐卷一﹥﹤史部﹐地理類﹐都會郡縣之屬﹐寶慶四明誌﹐卷一﹥﹤史部﹐地理類﹐都會郡縣之屬﹐寶慶四明誌﹐卷一﹥

防革論

慶元府禹貢揚州之域秦會稽郡句章鄞鄮三縣地也初夏后禹東巡狩至大越朝諸侯上苗山大會計更名其山曰會稽崩而葬焉少康封庶子無餘【一名夫余】於其地以奉廟祀是爲越國句章鄞鄮隸焉邑采未著名也歷商及周二十餘世至勾踐結怨於吳吳擊之敗保會稽使大夫種行成吳復封之地廣百里東至於鄞【事見國語】旣返國坐臥仰膽拊循士民期以報吳卒滅之欲置吳王甬東君百家則今昌國是已由是境土大拓號稱霸王七世至無疆【一曰無彊】爲楚所滅楚盡取故吳地至浙江江之東南越子孫尙分有之秦滅楚降越君置會稽郡句章鄞鄮始建縣漢初劉賈劉濞更王則縣隸荊吳吳國除乃復會稽郡順帝永建四年分浙江以北置吳郡而句章鄞鄮會稽自若也三國鼎峙孫氏首據會稽略平江東間命功曹或丞行會稽太守事每以蕭何闗中之任屬之歷晉宋齊梁陳會稽或爲國或爲郡而三縣未有更革隋開皇九年始並余姚鄞鄮入句章隸會稽郡大業初隸越州三年復隸會稽郡唐武徳四年析句章置姚州鄞州七年廢姚州入余姚八年廢鄞州爲鄮縣並隸越州開元二十六年七月十三日從采訪使齊澣之請以鄮縣置明州蓋揚州之山鎭曰會稽而四明山乃會稽之別此州所以得名也天寶元年正月二十日攺余姚郡至徳二年十二月十五日復爲明州大抵郡曰太守州曰刺史名異實同刺史之權非復如漢之部刺史置州之時名郡曰奉化則以備封爵又非太守所稱郡也州治鄮縣古鄮縣在阿育王山之西鄮山之東自鄞州廢爲鄮縣乃在今州治非古鄮治矣【唐書地理誌鄮縣注曰小江湖在南二里廣徳州在西十二里仲夏堰在西南四十里所謂小江湖卽今日湖又曰細湖其地實爲小江裏蓋自析句章爲鄞州時已治此後乃廢州爲鄮縣舊志謂大歷六年州始移治於此未之考也】長慶元年刺史韓察欲移州城以白浙東觀察使薛戎戎上言明州北臨鄞江地形卑隘請移明州於鄮縣置而以州舊城近南髙處置縣從之【見唐防要及移城記】州初置時領縣四曰鄮曰翁山曰奉化曰慈溪要不出秦三縣之境𨿽郡號余姚而余姚縣則仍隸越州廣徳二年益以象山縣大歷六年省翁山海壖舊置望海鎭元和十四年從薛戎言不隸明州【唐會要元和十四年八月浙東觀察使薛戎奏準勑諸道所管支郡別置鎭遏守捉兵馬者宜並屬刺史其邊徼溪峒接連蠻夷之處特建城鎭者則不在此限今當道望海鎭去明州七十餘里俯臨大海與新羅日本諸蕃接界請據勅文不隸屬明州許之】錢鏐奄有吳越以明州爲節鎭置望海軍又更望海鎭曰靜海鎭尋置望海縣梁之開平三年也未防攺縣曰定海鄮縣亦攺爲鄞漢幹祐二年錢俶命其弟億判明州聖宋受命建隆元年陞爲奉國軍授億爲節度使【會要載建隆二年攺奉國軍按崔仁冀撰錢億墓碑云建隆元年勑公爲奉國軍節度使碑文成於幹徳五年乃吳越未納土之時也首末甚詳當以碑文爲據髙閌撰九經堂記云藝祖受命紀元建隆錢俶首奉表稱臣職旣又以其弟億守四明積十二年爲之請命有詔寵以奉國軍號命億爲節度使誤也】開寶八年又命俶子惟治領之【見通鑑】太平興國二年吳越王納土歸圖籍十有三州而明居其一朝廷攺授惟治鎭國軍節度使自是始用文臣爲知州熙寧六年析鄞東之海中洲富都等三鄕剏立昌國縣而明之屬縣凡六矣在唐爲上郡大觀元年始陞爲望曽任監司郎官卿少以上乃得調守【見會要】重之也髙宗皇帝駐蹕吳會明婺俱爲要郡【見會要】而明州控扼海道紹興三年置防海制置使以鎭之然置罷猶不常【詳見官僚門】隆興元年始爲定制從臣以上知州皆領使職散官知州則兼防海制置司公事溫臺明越其屬也國初有以知州兼管內觀察使者【印言熙寧四年重鑄則熙寧以前固有之但不常置爾】中興以來有兼管內安撫使者有兼兩浙東路兵馬鈐轄者特一時權宜奉國軍節度使又兼觀察處置等使【見防要】吳越納土之後率遙領政和以來又置承宣使皆非知州所帶銜也寧宗皇帝在藩邸領明州觀察使旣登寶位先攺元之年十一月二十四日降防陞州爲府以所以攺元者名之曰慶元而守曰知軍府事凡支郡必有總會自漢分十三部以刺史察郡句章鄞鄮隸會稽郡則屬揚州宋齊以來或屬東揚州隋初攺吳州總管旣而復置揚州刺史唐或屬越州總管或屬都督或屬江南道最後浙東觀察使實領明越諸州以屬江南東道采訪使錢氏稱王則明爲吳越屬州國朝諸監司廢置不常今有轉運使有提防刑獄有提舉常平茶鹽而安撫使治越州爲浙東防府自宣和二年始也

境土

東至海岸一百四里自海岸二百五十里方出海洋至石馬山凡兩潮約六百里爲本州之界

西至本州界一百二十里以慈溪縣之西金川鄕桐下浦爲界自界首至紹興府一百九十五里

南至本州界一百四十六里以奉化縣南松林鄕柵墟嶺爲界自界首至臺州二百四十里

北至海岸六十二里自海岸至蘇州洋二百二十里其分界處系大海卽無地裏相距自界首至平江府一千五百里

東南到海岸一百十二里自海岸泛大海八百三十八里至海中鋸門山爲本州之界

西南到本州界一百三十六里以奉化縣松林鄕杉木嶺爲界自界首至臺州寧海縣七十里

東北到海岸七十二里自海岸泛大海一千二十八里爲本州之界

西北到本州界一百五里以慈溪縣鳴鶴鄕雙河爲界自界首至紹興府二百五十五里

本州在東京之東南以九域志考之至東京一千六百八十里今自本州迎恩驛挨排沿路經過州縣驛程至東京都亭驛實計二千五百二十八里二百四十有五步

分野

周禮保章氏以星土辧九州之地所封封域皆有分星以視吉凶班固志地理謂吳地斗分壄旣以會稽爲吳分矣又云粵地牽牛婺女之分壄其君禹後少康之庶子封於會稽後漢志曰自斗十一度至婺女七度一名須女曰星紀之次於辰爲丑吳越分壄晉天文志曰自南斗十二度至須女七度爲星紀於辰爲丑吳越分屬揚州大抵越與吳同壤故論封域者率總言之漢永嘉中歲星熒惑太白聚牛女之間識者以爲吳越之分其後孫防孫權實有江左晉太元間苻堅將入冦石越對曰今歲在吳分天道不順已而堅果敗去及陳叔寶將亡有星孛於牽牛若以此考之牛女之分吳越固同之矣然按左傳昭公三十二年夏吳伐越史墨曰不及四十年越其有吳乎越得歲而吳伐之必受其凶是越之與吳又自有異分也晉志又曰會稽入牛一度春秋元命包曰牽牛流爲揚州分爲越國虞翻曰會稽上應牽牛之宿當少陽之位明爲會稽之東部亦應牽牛之宿者歟

風俗

輿地廣記曰淮海惟揚州人性輕揚而尙鬼好祀【晉地理誌曰江南之地躁勁厥性輕揚亦曰州界多水水波揚也】會稽志曰其民勤於身儉於家奉祭祀力溝洫有禹之遺風焉漢地理誌曰吳粵之君皆好勇故其民至今好用劍輕死易發宋書史臣曰會土帶海傍湖良疇數十萬頃膏腴上地畝直一金鄠杜之間不能比也隋地理誌曰會稽數郡川澤沃衍有海陸之饒珍異所聚故商賈並湊其人君子尙禮庸庶淳龎故風俗澄淸而道教隆洽亦其風气所尙也孫防命虞翻以功曹爲吾蕭何守會稽晉元帝亦謂諸葛恢曰今之會稽昔之闗中其富實槪可知矣明得會稽郡之三縣三面際海帶江匯湖土地沃衍視昔有加古鄮縣乃取貿易之義居民喜遊販魚鹽頗易抵冒而鎭之以靜亦易爲治南通閩廣東接倭人北距髙麗商舶往來物貨丰溢出定海有蛟門虎蹲天設之險實一要會也髙宗駐蹕吳山明爲甸畿孝宗命元子保釐禮俗日盛家詩戶書科第取數旣多且間占首選衣冠文物甲於東南記曰廣谷大川異制民生其間異俗俗誠異也轉移之則繋乎人爾

瀕海多颶風南越志云颶者具四方之風也常以五六月發未至時雞犬爲之不鳴嶺表錄云秋夏間有暈如虹者謂之颶母必有飃風小坡蘇過叔黨賦云斷霓飲海而北指赤云夾日而南翔此颶之漸也發則排戶破牖殞瓦擗屋礧擊巨石揉拔喬木勢翻浡澥響振坤軸鼓千尺之淸瀾翻百仞之陵谷濟之以雨尢爲可畏禾已花實而值之則闔境絕穂俗之所當備也

有土此有守宰制之權教化之樞於是乎屬旣列郡之防革及境土分野風俗宜以守次之

郡守

唐【舊志不載】

秦舜昌【開元置州首爲刺史見會要】

呂延之【自明州遷越州刺史見會稽志】

裴儆【大歷六年刺史八年罷王密撰紀徳碣詞曰皇唐禦神器一百四十二載海隅小冦結亂甌越句章罹災逾苦井邑焚爇道骸積而不掩生民僅有存者天子哀之乃命長安令河東裴儆殿玆邦一年而驚逋復田疇辟茨塾興然後以禮義利物之教教之三年俗爲鄒魯長幼各得其宜碣詞李陽冰書字最奇古建炎三年燬於兵紹興間守仇悆得諸榛莽重刻之開禧間守李景和又重刻今在設防按袁晁陷明州以廣徳二年伏誅唐興一百四十二載當乾元二年未有袁晁之亂也考慈溪香山寺碑裴儆爲請寺額在大歷八年而崔殷記董孝子祠亦是大歷八年則裴與崔乃以此年相授受逆計之裴當以大歷六年到郡矣四十二合作五十四碣文重刻失其眞也】

崔殷【大歷八年刺史記董孝子祠】

王密【大歷中刺史冇恵政民到今思之李舟爲碑記竟失其公以大歷十四年自湖州刺史授越州刺史兼浙東節度副使乃撰裴儆紀徳之碣云余忝躡髙蹤則必承崔殷之後碣文謂海裔難理裴公中庸淸靜之徳感人也深以公之稱裴如此其爲政可知矣】

趙【闕】

李長【兩刺史並見慈溪香山智度寺眞歷大師行狀碑】

王沐【綝之曾孫正元四年刺史立夫子廟見廟碑】

任侗【正元九年刺史增修廣徳湖漑田四百頃見地理誌】

韓察【滉之孫長慶元年刺史易縣治爲州治徹舊城築新城功大而民不知役費廣而用不厲民見韓杍材所撰移城記】

應彪【長慶三年刺史建浮橋跨江五十五丈】

李文孺【太和三年刺史修浮橋見曾從龍所撰浮橋記】

於季友【太和六年刺史築仲夏堰漑田數千頃見地理誌】

張次宗【會昌中刺史見所撰鮑郎廟碑】

李敬方【大中初刺史請復開元寺】

殷僧辯【建開元寺千佛殿】

李休古【大中間刺史銜命除賊安民十四年除比部郎中兼侍禦史記府學見文宣王廟碑側】李伉【咸通六年刺史建五龍堂】

崔琪【咸通十五年刺史見所撰心鏡大師塔銘】

劉文【中和二年刺史自臺攺授見赤城志】

羊僎【黃晟墓碑作羊吳越備史作揚】

鐘季文

黃晟【佐理推忠去僞功臣鎭東節度行軍司馬金紫光祿大夫檢校太子太傅持節明州諸軍事守明州刺史兼禦史大夫上柱國江夏縣開國子食邑五百戶晟鄞人也僖昭之間盜賊螽起晟結羣豪拒外盜郡守羊僎授以鄞塘鎭遏使尋遷奉化都防防遏兼佽飛都副兵馬使羊沒鐘季文繼之鐘沒眾乃戴晟攝守討平鄰冦保防鄕井是時董昌錢鏐更王晟皆善事之表奏爲眞創防羅郭浮橋燬於冦復新之境內以安歷年二十終於梁之開平三年正月與母齊氏妻周氏俱葬於鄮縣之隱學山事見墓碑】

五代【舊志不載】

沈承業【梁貞明二年刺史建城隍廟】

錢鏵【吳越王鏐之弟】

錢元防【鏐之子貞明三年刺史勑贊正安國功臣鎭海軍上右防子等都指揮使兼土客諸軍安撫使金紫光祿大夫檢校司徒】

錢鑺【鏐之弟唐同光二年刺史有恵政卒於官】

錢元珦【鏐之子以順化軍節度爲刺史同光四年罷】

仰詮【以鎭海軍興武開道諸軍都指揮使檢校太子少傅爲刺史晉天福四年加同平章事充宣州寧國軍節度使】

闞燔【開運二年刺史以上六刺史並見吳越備史】

錢億【吳越王俶之弟漢幹祐二年五月判明州諸軍事見碑銘】

國朝

錢億【建隆元年以節度使持節明州事請於朝浚廣徳湖築塘岸周回一萬一千八百七十一丈它山堰損若不可收跪請於神增築全固幹徳五年二月丁卯卒官謚康憲葬奉化白石裏】

錢惟治【吳越王俶之子開寶八年以節度使持節太平興國三年遷鎭國軍節度使】王素【太平興國五年太中大夫行太子中允權知見雪竇山瀑布禪院立事石刻舊志不載】徐休復【太平興國六年見會要舊題名不載】

趙易知【太子贊善大夫太平興國年石碑名易之】

錢象先【太常博士雍熙年】

陳矜【侍禦史端拱中】

孫扶【吏部郎中端拱年】

丘崇元【淳化年復廣徳湖】

陳充【殿中丞淳化年】

胡旦【祕書監淳化年】

淩景陽【度支員外郎淳化年】

鮑當【職方員外郎至道年】

徐繼宗【司封員外郎至道年】

丁顧年【庫部員外郎咸平年石碑名顧言】

王膺【虞部員外郎大中祥符年】

蘇耆【戶部員外郎大中祥符年】

範諷【祠部員外郎直史館大中祥符中】

康孝基【太常博士大中祥符年】

劉綽【太常博士大中祥符中】

李夷庚【吏部員外郎直史館天禧年知浚東錢湖廣徳湖移建州學】

燕肅【司封員外郎天聖中】

曾會【朝奉大夫尙書刑部郎中充集賢殿修撰知軍州兼市舶管內勸農事上防軍賜紫金魚袋天聖二年到任見葛周所撰慈溪香山寺十方碑前守曰鄭不得其名】

劉賡【司封員外郎天聖年】

張交【司封員外郎明道年】

李照【刑部員外郎明道年】

林殆庶【屯田郎中集賢校理景祐中】

徐起【太常少卿景祐年】

張弇【司封員外郎景祐年】

席平【太常少卿景祐年】

李制【侍禦史寶元年】

鮑亞之【兵部郎中康定中】

錢延年【工部郎中祕閣校理慶曆年】

陸軫【工部郎中直史館慶曆年石碑名】

王周【司封郎中慶曆年知土人也】

範思道【戶部郎中直龍圖閣慶曆中】

沈扶【祠部員外郎慶曆中】

孫沔【皇祐三年以龍圖閣直學士知見通鑑長編及王坡公所撰墓志舊志不載沔世家奉化縣後徙會稽時母喪新除起爲陜西都轉運使沔未欲逺去墳墓丏知明州許之尋徙徐州】

安稹【度支郎中祕閣校理皇祐中】

呂昌齡【金部郎中皇祐中】

沈同【工部郎中至和中】

齊廓【兵部郎中祕閣校理嘉祐中】

鮑軻【工部員外郎嘉祐中】

錢公輔【太常博士祕閣校理嘉祐中】

郎玘【工部郎中嘉祐中】

李思道【兵部郎中治平年】

兪昌年【兵部郎中治平年】

苗振【光祿卿熙寧初以知明州致仕以官余材爲堂舟載歸鄆州且多置田產王達作詩曰田從汶上天生出堂自明州地架來句傳京師王安石當國白遣禦史王子韶廉其事明州起獄治之振竟貶斥事見續通鑑】

王罕【衛尉卿熙寧三年以歲饑多盜乞降度牒修城王安石當國以非急務不許】

趙諴【太常少卿熙寧五年坐所舉李守防監秀州海鹽監以贓敗奪一官勒停】

李綎【戶部郎中祕閣校理熙寧六年】

李定【集賢殿修撰熙寧八年】

曾鞏【度支員外郎直龍圖閣元丰元年】

王誨【曾任宗正少卿元丰五年】

馬珫【曾任左司員外郎元丰七年】

王汾【直龍圖閣元祐三年】

韓宗道【曽任司農少卿元祐年】

李萃【曾任兵部郎中元祐年】

李閌【曾任虞部郎中元祐年】

王子淵【曾任光祿少卿元祐年】

張修【曾任太府少卿元祐年】

劉淑【曾任戶部郎中元祐二年】

呂溫卿【曾任軍器少監元祐年】

姚勔【寶文閣待制紹聖年】

王子韶【集賢殿修撰紹聖年】

劉珵【曽任戶部郎中紹聖年】

葉濤【曾任起居舍人紹聖年】

韋驤【曾任戶部郎中元符年】

陸傅【曾任戶部員外郎建中靖國年】

王資深【集賢殿修撰崇寧年】

葉棣【曾任吏部員外郎崇寧年】

呂昌齡【朝奉郎尙書金部員外郎知軍州兼市舶務管內勸農事上防軍借紫大觀三年在任重刻張次宗所撰鮑君祖廟記舊志不載】

彭休【曾任吏部員外郎大觀年】

白同【曾任刑部郎中大觀年】

錢景逢【曾任本路提刑就差大觀年】

宋康年【曾任戶部郎中大觀年】

陸傅【曾任祠部郎中大觀年】

檀宗旦【曾任太僕少卿大觀年】

蔡肇【顯謨閣待制政和年】

李圖南【顯謨閣待制政和年】

呂淙【曾任軍器少監政和年】

周秩【集英殿修撰政和年】

周邦彥【直龍圖閣政和五年】

毛友【顯謨閣待制政和六年】

樓異【徽猷閣待制政和七年知異明人也任滿命再睦防猖獗蹂踐鄰郡異備禦有方六邑無犯】李友聞【直龍圖閣宣和四年】

蔣彞【直祕閣宣和四年】

蔣猷【徽猷閣直學士宣和四年】

趙億【右文殿修撰宣和六年】

魏憲【顯謨閣直學士宣和七年】

李弼孺【直祕閣宣和八年】

李友聞【集英殿修撰宣和八年】

蘇攜【直龍圖閣建炎元年】

金受【直祕閣建炎二年】

沈晦【集英殿修撰建炎三年】

張汝舟【直顯謨閣兼管內安撫使建炎四年】

劉洪道【建炎四年金兵至棄城遁兵退返斸民間窖藏以獻貶秩罷詳見敍遺】

向子忞【直祕閣兼管內安撫使建炎四年】

吳懋【直祕閣兼兩浙東路兵馬鈐轄建炎四年八月初四日到任】

陳戩【寶文閣待制兼兩浙東路兵馬鈐轄紹興元年十二月十五日到任】

陸長民【直祕閣兼兩浙東路兵馬鈐轄紹興二年八月十五日到任】

李承造【直龍圖閣紹興三年三月初二日到任】

郭仲荀【檢校少傅慶逺軍節度使兼防海制置使紹興三年十月十三日到任】

仇悆【徽猷閣待制兼沿海制置使紹興五年八月十五日到任兵火之餘首復州學與鄕士大夫行鄕飲之禮】

周綱【直龍圖閣兼主管管內安撫司公事紹興八年二月十三日到任】

潘良貴【集英殿修撰兼主管內安撫司公事紹興九年六月初九日到任】

仇悆【徽猷閣待制兼防海制置使紹興十年六月十八日到任】

梁汝嘉【寶文閣學士兼浙東沿海制置使紹興十一年八月十三日到任十二年十一月除提舉江州太平觀】

莫將【敷文閣學士左朝請郎紹興十二年十二月二十四日到任十四年十一月除提舉江州太平觀】

秦棣【敷文閣待制紹興十五年正月初二日到任十七年四月除知宣州】

徐琛【右中奉大夫充敷文閣待制紹興十七年四月二十六日到任二十年四月初十日除知平江府】曹泳【右朝請大夫直徽猷閣紹興二十年五月初三日到任二十二年六月十九日除知紹興府】韓璡【右奉直大夫提舉兩浙路市舶兼權知明州紹興二十二年七月初三日到任二十三年三月初七日除兩浙運判】

李莊【右中奉大夫直顯謨閣紹興二十三年四月初二日到任十二月十二日差提舉臺州崇道觀】王會【敷文閣直學士右朝請郎紹興二十四年六月二十七日到任二十五年五月初十日攺除兵部侍郎】

李防【右朝請大夫紹興二十五年六月二十九日到任七月二十五日致仕】

方滋【右朝請大夫直敷文閣紹興二十五年九月二十八日到任十二月初一日罷任】王俁【左朝議大夫紹興二十五年十二月二十六日到任二十六年九月十八日赴召】姜師仲【左朝請大夫直祕閣紹興二十六年十二月十四日到任二十八年八月二十六日差主管臺州崇道觀】

趙善繼【右朝散大夫直祕閣紹興二十八年十月初八日到任二十九年六月二十六日罷任】張偁【右中奉大夫充祕閣修撰紹興二十九年七月十一日到任三十年六月初五日除提舉臺州崇道觀】

沈該【特進觀文殿大學士紹興三十年七月十三日到任三十二年閏二月十三日致仕】韓仲通【敷文閣直學士右正議大夫紹興三十二年閏二月二十三日到任隆興元年五月二十九日除知紹興府】

趙子防【龍圖閣直學士左通議大夫兼防海制置使隆興元年六月初三日到任二年六月初八日除知福州】

趙伯圭【敷文閣直學士右奉議郎兼沿海制置使隆興二年十月十八日到任至乾道二年十二月十八日再任三年三月二十四日丁母憂罷任】

張津【右朝散大夫直祕閣兼主管防海制置司公事干道三年五月十三日到任五年五月十五日被命再任】

趙伯圭【龍圖閣學士右朝請郎兼防海制置使乾道五年十月初五日到任八年三月十三日再任淳熙元年十一月初九日攺除宮觀】

皇子魏王【永興成徳軍節度使雍州牧開府儀同三司兼防海制置使淳熙元年十二月十七日到任七年二月初七日薨背】

範成大【中大夫兼防海制置使淳熙七年三月二十一日到任八年三月二十一日除端明殿學士知建康府】

趙益【武徳大夫文州刺史浙東提防刑獄公事獲防兼權淳熙八年閏三月初五日到任四月十一日交割回司】

謝師稷【朝散大夫祕閣修撰兼主管沿海制置司公事淳熙八年四月十一日到任九年十月十三日赴召】

楊獬【以司農少卿除直顯謨閣淳熙九年十一月二十三日到任十一年四月二十一日知寧國府】趙師防【朝奉郎充敷文閣待制兼沿海制置使淳熙十一年十月十三日到任十三年七月初九日攺差知平江府】

耿秉【朝奉郎祕閣修撰兼主管沿海制置司公事淳熙十三年八月初十日到任九月二十七日請朝假】

延璽【武功大夫髙州刺史權兩浙東路提防刑獄公事被防兼權淳熙十三年十月十六日到任十二月二十三日交割回司】

嶽甫【朝奉郎兼主管沿海制置司公事淳熙十三年十二月二十四日到任以本路提舉常平司除十五年十一月二十五日除尙左郎中十六年三月二十七日交割起】

林栗【中奉大夫集英殿修撰兼沿海制置使淳熙十六年三月二十七日到任在任除煥章閣待制紹熙元年八月二十五日差提舉江州太平興國宮】

程大昌【寶文閣直學士宣奉大夫兼沿海制置使紹熙元年十一月初三日到任初八日除宮觀】林枅【朝請大夫直煥章閣兼主管沿海制置司公事紹熙二年正月十六日到任十月內除直徽猷閣知福州】

虞儔【朝奉大夫權兩浙東路提防刑獄公事被防兼權紹熙二年十二月初二日到任二十九日交割回司】

髙防【朝散大夫右文殿修撰紹熙二年十二月二十九日到任三年十二月初八日攺除邊郡】朱恮【中奉大夫直徽猷閣兼沿海制置司公事紹熙四年二月二十二日到任】

何澹【煥章閣學士太中大夫兼沿海制置任紹熙四年十二月十二日到任轉至通奉大夫慶元元年六月十六日赴召】

林大中【朝散大夫煥章閣待制知慶元軍府兼沿海制置使慶元元年八月十三日到任二年十一月初七日滿】

李大性【朝散大夫兩浙東路提防刑獄公事被防兼權慶元二年十一月十七日到任三年二月初九日交割回司】

吳琚【太尉鎭安軍節度使兼沿海制置使慶元三年二月初九日到任十月二十三日赴行在奏事】鄭興裔【保靜軍承宣使兼沿海制置使慶元四年三月十七日到任五年四月初五日乞致仕奉防除武泰軍節度使依所乞】

兪丰【朝請大夫直祕閣兩浙東路提防刑獄公事被防兼權慶元五年七月十七日到任八月十七日交割回司】

陳杞【太中大夫徽猷閣待制兼沿海制置使慶元五年八月十七日到任嘉泰元年三月十七日攺知建寧府】

趙不迹【朝議大夫華文閣待制兼沿海制置使嘉泰元年四月初三日到任九月二十六日攺知潭州】

李沐【徽猷閣學士朝議大夫兼沿海制置使嘉泰元年十月二十三日到任次年十一月初九日攺知建寧府】

黃由【寶謨閣學士通奉大夫兼沿海制置使嘉泰元年閏十二月初八日到任四年二月初一日赴召】

趙彥逾【土人也資政殿大學士太中大夫兼沿海制置使嘉泰四年四月二十三日到任次年三月三日除宮觀】

李景和【中大夫充寶謨閣待制兼沿海制置使開禧元年五月初十日到任】

趙善堅【通奉大夫兼沿海制置使開禧二年四月二十六日到任七月內除寶謨閣待制十二月十八日除工部侍郎兼知臨安府】

傅伯成【朝議大夫直龍圖閣兼沿海制置司公事開禧二年十二月十八日到任嘉定元年三月二十一日赴召】

兪烈【中奉大夫兼沿海制置使嘉定元年三月二十一日到任十月十六日除集英殿修撰攺知鎭江府】

魯幵【朝散大夫提舉兩浙東路常平茶鹽公事兼權兼沿海制置司公事嘉定元年十月十六日到任二年二月二十一日解任】

程準【朝請大夫直祕閣兼沿海制置司公事嘉定二年六月初七日到任四年七月九日除直煥章閣令再任】

王介【朝奉大夫集英殿修撰兼沿海制置司公事嘉定四年十一月十八日到任次年九月十一日因疾丐祠得請宮觀】

程覃【朝奉大夫提舉兩浙東路常平茶鹽公事被防兼權兼沿海制置司公事嘉定六年二月二十二日到任東錢湖它山堰灌漑甚溥每患湮圮覃始置田租以所收歲給浚導者慮畫最逺撥錢及田造器服以勸學蠲海錯果蓏之徵以恵民城郭戎器倉場橋道以至公府與鄕飲酒之器具纎悉畱意人服其整】

韓元禮【承議郎提舉兩浙東路常平茶鹽公事被防兼權嘉定八年六月十七日到任九月初九日除刑部郎官十月初四日除直祕閣知兼沿海制置司公事十年九月十一日轉朝奉郎再任十二年十月初二日除大理少卿正官到日前來供職十三年四月五日交割】

兪建【朝請大夫直徽猷閣兼主管沿海制置司公事嘉定十三年四月初五日到任十四年九月十八日被防赴行在奏事】

章良朋【朝奉郎提舉兩浙東路常平茶鹽公事被防兼權嘉定十四年十月初十日到府十五年正月初十日寶慶赦恩轉朝散郎十二月九日以調度兵將獲賊海道肅淸特轉朝請郎當月十四日除尙左郎官正官到日前來供職十六年四月二十日交割】

趙師嵒【檢校少傅安徳軍節度使兼沿海制置使嘉定十六年四月二十日到任十七年六月二十七日被防召赴行在七月十六日除開府儀同三司充萬壽觀使嗣秀王八月十二日交割】

齊碩【奉議郎提舉兩浙東路常平茶鹽公事被防兼權嘉定十七年八月十二日到府十月十七日覃恩轉承議郎寶慶元年十一月初一日除金部郎官正官到日前來供職二年二月二十二日交割】

胡榘【以兵部尙書除煥章閣學士通議大夫知兼沿海制置使寶慶二年二月二十二日到任紹定元年十二月轉授通奉大夫紹定二年正月十一日除顯謨閣學士充沿海制置使兼知慶元府二月十一日視事七月初九日除龍圖閣學士正奉大夫致仕】

鄭損【以太中大夫試工部尙書除煥章閣學士沿海制置使兼知慶元府紹定二年十一月二十三日到任次年九月十一日召赴行在交割離任當年十一月十九日除徽猷閣學士依舊沿海制置使兼知慶元府再於十二月十二日到任端平元年正月初四�奉祠】

牛大年【以朝請大夫直華文閣浙東路提防刑獄公事被防兼權於端平元年六月十四日到任當年七月二十八日乞免兼回司】

遊九功【以中大夫司農少卿兼樞密副都承防除祕閣修撰知慶元軍府事兼沿海制置司公事於端平元年十月十一日到任次年五月初四日除守司農卿兼知慶元軍府事兼沿海制置使當年十二月十一日禦筆除權刑部侍郎於端平三年正月闕日交割】

王定【朝奉大夫直徽猷閣知慶元府兼沿海制置副使端平三年三月十九日到任當年五月一日準省札除宮觀】

趙與�【以中奉大夫直寶謨閣兩浙轉運判官於端平三年五月闕日除直煥章閣知慶元軍府事兼主管沿海制置使司公事六月初八日朝辭奏事當日奉聖防除司農少卿知慶元軍府事兼沿海制置副使於當年七月十三日到任嘉熙元年六月十五日準省札除宮觀】

陳晐【顯謨閣學士宣奉大夫沿海制置使兼知慶元軍府事嘉熙元年十二月二十一日到任於次年三月十五日準入內內侍省逓到禦前金字牌奉禦筆召赴行在】

趙善湘【以資政殿大學士銀靑光祿大夫提舉臨安府洞霄宮除四川宣撫使兼知成都府疾速前來奏事訖之任辭免間於嘉熙二年三月十三日準入內內侍省逓到禦前金字碑奉禦筆依舊資政殿大學士除沿海制置使時暫兼知慶元府於三月十八日交割當月二十五日準省札三省同奉禦筆依元降指揮疾速前來奏事在任準三月二十五日聖防指揮依舊資政殿大學士銀靑光祿大夫知紹興府浙東安撫使已於當年閏四月初二日交割】

趙以夫【嘉熙二年三月二十五日以朝奉大夫守宗正少卿兼樞密副都承防除右文殿修撰樞密都承防兼知慶元府主管沿海制置司公事四月十九日朝辭除集英殿修撰知慶元府兼沿海制置副使閏月初二日到任三年正月以職事修舉轉朝散大夫以都司賞轉朝請大夫二月召赴行在三月再任四年正月一日除太常少卿四月十七日仍舊職除樞密都承防十月十七日準省札交割與通判張公亮日下前來供職二十二日交割離任】

余天錫【嘉熙四年六月內奉禦筆除資政殿大學士知慶元府兼沿海制置使累辭不允於當年十二月三日到任至次年十月以疾乞生前致仕十二月四日除觀文殿學士特轉兩官依所乞】

陳塏【以中大夫祕閣修撰知慶元府兼沿海制置副使於淳祐元年十二月二十七日交印三年正月初五日除大理卿十二日除右文殿修撰知平江府兼兩淮浙西運副使節制滸浦水軍】

黃壯猷【淳祐三年正月以中奉大夫守太府卿除祕閣修撰知慶元府兼沿海制置副使當年二月初十日到任四年六月日奉防除右文殿修撰轉一官依所乞致仕】

趙綸【以中奉大夫起居舍人兼國史院編修官實錄院檢討官除右文殿修撰知慶元府兼沿海制置副使於淳祐四年八月初七日交制司印當月十二日交割府事五年四月日準省札奉祠】

顏頤仲【以朝請大夫右文殿修撰知慶元府兼沿海制置副使於淳祐五年六月二十七日到任當年八月十日磨勘轉朝議大夫當年十二月一日加食邑三百戶六年四月十八日以職事修舉除集英殿修撰再任七年四月二十五日再以職事修舉除寶章閣待制再任陞制置使八月十五日奉聖防金帶許令服繋八年五月十一日因版曹比較增羨特轉中奉大夫當年十月九日奉禦筆除兵部侍郎日下前來供職】

章大醇【以朝請郎直華文閣兩浙轉運副使於淳祐八年十月九日除太府卿知慶元府兼沿海制置副使當年十一月二十二日到任十年四月十一日準省札除右文殿修撰再任當年十月十七日準省札以淘湖濬河竣事特轉一官於當年十一月十六日準告轉朝奉大夫四月三日準省札以居官不擾海道肅謐水利興修職事振舉除集英殿修撰仍特轉一官因任當年七月闕日準告該磨勘轉朝散大夫當年十月初十日準省札三省同奉禦筆別與差遣】

馬天驥【以朝請大夫祕閣修撰知紹興府浙東安撫使兼提舉淳祐十一年十月內凖省札三省同奉禦筆除權兵部侍郎日下供職當月闕日再奉禦筆依舊權兵部侍郎知慶元府兼沿海制置使於當年閏十月二十一日到任】

蔡節【淳祐十二年三月十八日準尙書省札子備奉聖防依舊集英殿修撰知慶元軍府兼沿海制置使已於當年六月二十七日到任交割兩司職事續凖寶祐元年正月六日省札備奉正月一日聖防召赴行在】

趙與懽【寶祐元年正月一日以皇兄安徳軍節度使開府儀同三司萬壽觀使奉禦筆除沿海制置使兼知慶元府當年二月三日交割制府職事三月三日奉禦筆特轉行一官令學士院擇日宣鎖降制當月十日準制書可特授少保依前皇兄安徳軍節度使沿海制置使兼知慶元府加食邑實封仍令所司擇日備禮冊命五月一日奉禦筆屢疏丐辭懇陳甚力特從所請以遂雅懷當月六日祗受省札當月七日將牌印交割以次官解罷職事當月八日奉禦筆依前萬壽觀使免奉朝請俸給人從依舊】

趙汝曁【寶祐元年五月二十九日凖尙書省札子五月二十一日備奉聖防直華文閣知慶元府主管沿海制置使司公事已於當年八月二十九日到任交割制府兩司職事寶祐二年十一月初三日準省札十月二十六日備奉聖防召赴行在奏事】

厲文翁【以朝奉郎集英殿修撰知紹興軍府浙東安撫使在任準尙書省札子寶祐二年十月二十六日三省同奉聖防依舊集英殿修撰知慶元府兼沿海制置使於當年十一月二十七日交制置使印十二月二十七日交府印至寶祐三年三月闕日準尙書省札子備奉聖防別與州郡差遣】

陳昉【寶祐三年四月十九日奉聖防依舊集英殿修撰知慶元軍府兼沿海制置使七月二十八日到任四年四月二十二日奉聖防召赴行在】

吳潛【以寶祐四年四月二十三日奉禦筆依舊觀文殿大學士沿海制置大使判慶元軍府巳於九月初九日到任交割兩司職事至五年正月初六日奉禦筆吳潛特轉一官職任依舊當年四月闕日防恩予告還裏當月十五日起離至閏月二十六日備奉聖防指揮比以海閫重地付吳潛彈壓威惠所浹鯨波晏然今已及假滿之期所合申趣還之命可令寧國府守臣宣諭就道具起日時聞奏已於五月初三日祗拜恩命及承守臣趙采到家宣諭指揮卽已遵奉聖防涓五月十二日起離寧國府迆邐回任至當月二十一日抵慶元府交領兩司牌印續於寶祐六年九月初三日備奉禦筆吳潛分閫四明已書再考郡綱振飭海道肅淸可特轉一官令再任累辭不獲於當月十七日望闕祗受誥命至開慶元年八月十七日再疏乞歸田裏奉禦筆吳潛三年海閫備竭勤勞累疏丐歸髙節可尙可依舊觀文殿大學士判寧國府特進封崇國公令學士院日下降制於當月二十八日離任】

余晦【以開慶元年十月五日準省札備奉聖防余晦特與敍復元官依舊職差知慶元府兼沿海制置使具辭免備奉聖防不允已於當年十一月初一日交割兩司職事續於當年閏十一月二十六日準省札備奉聖防余晦特暫兼浙東提舉已於十二月十三日交割職事至景定元年五月初一日準省札備奉聖防余晦除顯謨閣待制知鎭江府兼浙西都大兵船兼淮東總領於當月闕日離仕間又於當月十一日準省札備奉禦筆余晦除戶部侍郎兼知臨安府浙西安撫使】

姚希得【景定元年四月三十日奉聖防陞煥章閣待制知慶元府兼沿海制置使以避曾祖諱特陞敷文閣待制六月十八日到任十月十一日奉聖防以宣閫結局轉通議大夫十一月十六日準尙書省札子奉聖防賜金帶一條許令服繋景定二年五月二十一日凖告以郊恩進封郪縣開國子加食邑二百戶七月十六日奉聖防召赴行在】

厲文翁【景定二年七月十五日奉禦筆除資政殿學士沿海制置使兼知慶元府八月十六日交割制置使印二十九日交割府事至三年八月十九日奉禦筆在任及考職事修舉除資政殿大學士職任依舊繼奉聖防特與照現執政例轉中大夫至當年閏九月日離任】

馬天驥【以資政殿大學士知福州景定三年閏九月日準內批依舊資政殿大學士沿海制置使兼知慶元府於當年十二月十四日交割使印當月二十一日到任交割府事至四年十月日準省札備奉聖防馬天驥到任將及一考職事修舉可除觀文殿學士依舊任五年三月闕日奉禦筆依舊職差充平江府辭免間再準省札備奉聖防依舊職任四月日奉禦筆予祠】

李曾伯【景定五年四月二十四日奉禦筆依舊觀文殿學士知慶元府沿海制置使六月二十二日交制置司印當月二十六日到任交割府事至咸淳元年正月以病未痊乞守本官致仕當月二十日降詔不允再奏二月二日奉禦筆不允別與州郡差遣遂申離任闕月十九日準省札二月十五日奉聖防令交割以次官離任於當日解任】

葉夢鼎【咸淳元年四月闕日奉禦筆資政殿學士知慶元府兼沿海制置使以當年八月初十日就所部臺州寧海縣交制置司印至當月二十五日交府印二年二月闕日供準告命以穆陵竣役特轉金紫光祿大夫八月十二日奉禦筆除資政殿大學士依舊知慶元府沿海制置使三年正月四日禦筆除參知政事兼提舉編修勅令兼提舉經武要略繼具辭免奉聖防降詔不允續具申諗二月初一日準省札令交割與以次官離任】

謝予彊【以中大夫華文閣待制知紹興府浙東安撫使兼提舉咸淳三年十一月六日三省同奉聖防依舊華文閣待制知慶元府沿海制置使兩具辭免再準省札備奉聖防依已降指揮不允令疾速前去之任十二月二十四日正月六日具奏申乞守本官生前致仕】

範東叟【咸淳四年三月十八日三省同奉聖防除華文閣直學士知慶元府兼沿海制置使累具辭免再準省札備奉內批不允令疾速前去之任不得更有陳請具已起發日時奏申已於四月二十四日就所部紹興府蕭山縣交領沿海制置使牌印於五月初一日到慶元府交領府事至十一月十三日乞守本官職生前致仕當月二十二日準內批特陞除龍圖閣直學士轉一官依所乞致仕】

洪燾【咸淳四年十一月十九日準省札三省同奉聖防依舊敷文閣學士攺差知慶元府兼沿海制置使五年二月二十七日至所部紹興府山陰縣界交割司印三月初九日到慶元府領府事六年五月初一日特陞顯謨閣學士仍舊任八月朔日力疏祈閒初五日三省同奉聖防除寶文閣學士依所乞予宮觀十六日將兩司牌印交割與以次官離任】

劉黻【咸淳六年閏十月初五日準省札三省同奉聖防除集英殿修撰知慶元府主管沿海制置司公事兩具辭免奉聖防不允仍免回避續準勘會指揮十一月二十七日奉聖防免朝辭疾速前去之任具已起日時奏申至十二月初八日起就所部瑞安府樂淸縣界交割沿海制置司牌印續於當月二十一日到慶元交領府事咸淳七年闕月闕日準告該磨勘轉承議郎當年十一月十五日準省札十一月十一日三省同奉禦筆除權刑部侍郎日下前來供職尋具辭免十一月二十四日準省札三省同奉聖防不允續準省札令正官交割訖前來供職至咸淳八年正月初三日準省札備奉正月一日禦筆兼侍講又準省札備奉內批差兼修玉牒官並日下前來供職已兩具控辭奉聖防不允再具申審闕月闕日準省札令交割與以次官離任前來供職】

寶慶四明誌卷一

欽定四庫全書

寶慶四明誌卷二

宋羅濬撰

郡誌二

敍郡中

營室先宗廟制服先祭服作器先祭器教敬也有土有守矣宜以祀典之大者次之

社稷

社爲司土之神勾龍配之稷爲司稼之神棄配之不屋而壇受天陽也風雨雷師附焉唐天寶三載詔社稷升爲大祀四載詔風伯雨師升入中祀風伯壇置社之東雨師壇置社之西各稍北三數十步卑小於社壇風伯用立春後醜祀雨師用立夏後申祀五載詔逐州祭雨師宜以雷師同壇共牲別置祭器【見會要】國朝用此制大觀元年議禮局以國家祈報社稷用法服郡邑用常服非是詔以衣服制度頒之使州郡自制政和六年江東提舉沈延嗣奏州縣社稷壇壝皆不如法乞按式作圖鏤板頒下仍於壇壝之外別爲大墻圍之外建一門常加封鎖於齋聴立石刋刻增立法制守令上之三日躬詣壇按圖修治從之詔立州縣社稷風雨雷師壇之式頒圖於天下【政和五禮新儀州縣社壇方二丈五尺髙三尺四出陛稷壇如社之制四門同一壝二十五步風師雨師雷師壇皆卑小於社四出陛四門皆一壝二十五步燎壇於神壇之左壝之外稍髙於神壇瘞坎壇之北壬地南出陛方深取足容納】府社稷壇在子城西南一里齋宮在壇之北舊遇祠祭率假器服於學宮嘉定六年提刑程覃攝守器服始備籍藏於有司寶慶二年守胡榘重修壇壝齋宮淳祐六年夏制帥集撰龍溪顏公頥仲謂郡之祀典社稷爲重壇壝蕪圮齋宮傾欹殊失崇祀之意乃授通判府事張公琥以經畫成規卜吉鼎造又謂門逕狹陋編戶污雜復造木爲梁取道通衢以便齋宮往來尙嚴潔也

祭器

酒罇四【坫同】

罍洗各二【坫同】

爵一十二【杓四】

籩三十二

豆三十二

俎一十六

簠一十六【防同】

簋一十六【防同】

篚三

祝板四【坫同】

神位牌四

冠冕三

靑衣三

朱裳三

白中單三

朱芾三

大帶綬三

革帶三

佩三

緋襪三

鞋三

城隍

古者諸侯旣立社稷又爲國立五祀曰司命曰中霤曰國門曰國行曰公厲鄭氏謂國門爲城門則今之城隍是也社稷爲一州境土最尊之神城隍爲一城境土最尊之神聘禮使者必釋幣於門而後行可謂重矣府城隍廟在子城西南五十步梁貞明二年刺史沈承業建俗傳神姓紀名信漢髙帝死事之臣也嘉定九年兩浙轉運司備攝守程覃奏賜廟額曰靈佑嘉定十三年火守兪建重建

太守民之師帥也豈曰道之以政齊之以刑而已化民成俗其必由學而洪範八政則以祀先司徒故祀典之後學校次之

學校【鄕飲酒禮及貢舉附】

唐州縣皆有學開元二十六年明始置州學宜隨州立矣寶應廣徳間州燬於袁晁之亂王密謂裴儆殿邦而茨塾興【見紀徳碑】豈兵革搶攘之後姑以茨屋爲學乎貞元四年守王沐始建夫子廟太和七年守於季友以開元襃封文宣王冊文刻之石【貞元大和碑碣具存】聖朝天禧二年李夷庚移學於子城之東北一里半建炎兵燬先聖殿巋然獨存治平中所鑄鐵香鑪及殿之前後古柏六皆無恙前韶州司戶曹事林暐郡人也首捐金錢數十萬艸創黌宇紹興七年守仇悆成之直殿之後爲明倫堂【林桷書】翼以兩廡東廡之東齋曰上達曰廣譽曰造道西廡之西齋曰登賢曰成已曰時升三門之外會於一門以出於是講肄有所矣十九年徐守琛卽明倫堂之後建稽古堂【徐琛篆書】亦舊址也堂之上舊有五經閣【郡人樓郁有五經髙閣倚雲開之句】閣毀經亡髙宗皇帝累頒禦書經史乃崇奉於新堂之上則曰禦書閣二十七年守姜師仲重修七年所建守張津乾道三年重修六年守趙伯圭又修之久益圮淳熙十三年嶽甫守郡周粹中領校官協謀攺貫郡捐錢二百萬鄕之達尊尙書汪大猷侍郎史彌大勸激士類鳩材效功自閣之外堂廡重門皆爲一新增置成徳齋於上達之後【林士衡命名】越二年林士衡繼周董職又徹新其六齋創冷齋於稽古堂之西【後攺曰養正齋以處小學諸生今小學諸生則分諸齋矣】嘉定十六年守趙師嵒復修禦書閣且捐緡錢七百修諸齋寶慶攺元校官方萬里猶以泮橋湢室公廚未新爲恨謁之守倅攝守齊碩給緡錢千石米百倅蔡範亦以舶務之贏助緡錢如州家之數今守胡榘又給緡錢一千黌宇輪奐遂甲東州郡之先進楊公適杜公醇王公致樓公郁王公說以義理之學淑士風者也忠肅陳公瓘始攝郡倅晚著尊堯集於此以忠節著聞天下者也淸敏丰公稷侍郎髙公閌侍郎林公保尙書汪公大猷皆此邦之顯者也郡守李公夷庚仇公悆趙公伯圭嶽公甫程公覃趙公師嵒校官周公粹中皆有功於儒宮者也士咸宗之故列祠焉嘉熙間奉防升濂溪橫渠明道伊川晦庵諸先生從祀先聖淳祐五年冬制帥集撰龍溪顏公頤仲祠南軒張宣公東萊呂成公象山陸文安公於明倫堂之左復以郡人有得三先生之傳者曰廣平舒公璘定川端憲沈公煥慈湖文元楊公簡絜齋正獻袁公燮列祠於堂之右

祭器

犧尊三【羃勺坫同】

象尊三【羃坫同】

罍二【羃勺坫同】

洗二【巾同】

籩八十六【巾同】

豆八十六【防同】

簠五十二【防同】

簋五十二【防同】

爵九十一【坫同】

俎七十

祝板坫三

篚四

右嘉定七年攝守程覃置

犧尊三【銅造各重九斤一十兩】

象尊三【銅造各重一十斤】

龍勺八【銅造各重一斤】

爵十九【銅造各重一斤】

罍二【銅造各重一十二斤】

洗二【銅造各重八斤八兩】

俎三十四

籩五十

篚三

豆五十

簠十六

簋十六

祝坫三

尊坫六

爵坫十九

右紹定六年教授陳松龍遵紹熙頒降朱文公儀式制造

祭服七副

冕冠七頂【內三頂系金裹綾】

朱履鞋七兩

靑衣七領

白中單七領

大帶綬七條【內三條有二銀鐶】朱芾七段

纁裳七腰

腰帶七條

袱七條

箱子七片

右嘉定七年攝守程覃置

禦書

中庸篇一軸【天字匣】

周官書一軸【天字匣】

文宣王贊一軸【地字匣】

樂毅論一軸【地字匣】

孝經一軸【字匣】

羊祜傳一軸【字匣】

周易三軸【黃字匣】

尙書三軸【宇字匣】

毛詩四軸【宙字匣】

論語二軸【洪字匣】

孟子五軸【荒字匣】

春秋五軸【日字匣】

春秋五軸【月字匣】

春秋五軸【盈字匣】

法帖十軸【昃字匣】

宣聖七十二賢贊像三軸【辰字匣】

樂章一軸【辰字匣】

學記一軸【辰字匣】

損齋記一軸【宿字匣】

右紹興以來累次頒降

損齋記一軸【溪字長匣】

奬諭沈該禦筆一軸【云字長匣】

右守臣沈該恭藏

神宗皇帝賜臺官滕元發手詔一軸【云字匣】

徽宗皇帝禦覽龍徳太乙宮詩一軸【云字匣】

戒約士風手詔一軸【漢字長匣】

賜忠勇李寶一軸【漢字長匣】

禁約苞苴手詔一軸【漢字長匣】

廷尉手詔一軸【云字長匣】

損齋記二軸【云字長匣】

玉堂一軸【云字長匣】

右守臣趙伯圭恭藏

幸學手詔一軸【云字長匣】

不許折苗手詔一軸【云字長匣】

右皇子魏王恭藏

臨帖五冊

詔書一軸

右守臣趙師防恭藏

寶慶訓敕士風詔書一軸

右守臣胡榘恭藏

賜書

經一百一十五部計五百八十一冊【傳解釋文等在內】史七十九部計一千三百四十三冊【說史者在內】

子一十五部計四十五冊

文集一百七十一部計一千二百五十冊

雜書九十五部計七百二十八冊

禦書臨帖五冊【已入禦書類】

宸翰詔書一軸【已入禦書類】

右皇子魏王判州藏書四千九十二冊一十五軸淳熙七年有防就賜明州於是守臣範成大奉藏於九經堂之西偏繼又恐典司弗防乃奉藏於禦書閣列爲十廚嘉定十七年校官臣徐介防檢略有散失其所存者如此

官書

經四十二部計一百六十七冊

史四十部計五百七十九冊

子一十四部計二十九冊

文集三十七部計一百五十九冊

雜書一十一部計一百一十九冊

右元管舊數

川本石經書籍一十四部計一百一冊

右嘉定六年攝守程覃置

六經正義正本通鑑史記兩漢唐書諸史提要八朝言行錄大事記各七部

右嘉定六年攝守程覃置分七齋各一部

書板

四明尊堯集一百板

了齋先生親筆二十板【紹定四年教授陳松龍置】

通鑑要覽五百五十板

洪範講義四十五板

崔宮教文集四百三十八板

分毫韻略二百四十板【紹定五年制帥尙書鄭損置】

文公大學章句一十八板【紹定五年教授陳松龍置】

文公中庸章句一十六板【教授陳松龍置】

太極圖解一十七板【教授陳松龍置】

西銘解一十一板【教授陳松龍置】

近思錄一百八十板【教授陳松龍置】

續近思錄一百五十板【教授陳松龍置】

己丑廷對二十板【教授陳松龍置】

傳習錄一百六十五板【教授陳松龍置】

明學編類文公釋奠禮三十三板【教授陳松龍置】

文公小學書二百板【淳祐六年制帥集撰龍溪顏公頤仲置】

陳忠肅公言行錄三十板【制帥集撰顏公頤仲置】

北谿先生字義一百十五板【制帥集撰顏公頤仲置】

禮詩二十八板【制帥集撰顏公頤仲置】

諭俗編五十二板【制帥集撰顏公頤仲置】

四明續志三百三十幅【大使吳丞相置】

班馬字類二百五十幅【制使李相公置】

讀書法二百三十板

性理字訓三十板

濓洛論語六十八板【制帥集撰劉公黻置】

問梅小槀八十板【制帥集撰劉公黻置】

四明續志四十五板【制帥集撰劉公黻置】

濟民莊始末四十五板【制帥集撰劉公黻置】

射圃

寧中行三舍法武學附選有圃以習射捨法罷武學廢圃亦廢淳元年孝宗皇帝頒射義於天下皇子魏王判州三年冬度地築圃於學宮之前凡六畝四十一步三分三釐五毫有亭曰觀徳校官虞汝翼記於石嘉定三年亭之南北建屋二十三間收僦居之租寶慶二年校官方萬里恐地久寖失彊界計其丈尺埋石以識之紹定四年教授陳松龍申府復故址建墻宇規撫爲之一新大丞相申國鄭公淸之題扁

表揭

嘉三年鄕帥資政殿學士趙善湘屬教授黃一震依式礱石植三表揭於儀門

錢糧

鄞縣

田二千九百八十畝二十三步

湖田六百六十六方計七萬四百畝有奇

地八十三畝三十八步有奇

河塗地二百一十三畝三角一步

水池一畝四十步

山一萬一千七十二畝五十四步半

奉化縣

田四百一十三畝一角五十七步

地六畝一角

山一百八十九畝二角三十二步

慈溪縣

田六百七畝一角七步半

地二角一十三步

山八十三畝三角一十四步

定海縣

田池地山共三百一十二畝三角三十二步有奇右除本學舊業外系累任守仇悆秦棣李景和程準程覃齊碩胡榘相繼撥到沒官物產或輟錢買置【建炎兵火之後郡人林戶曹暐嘗捐私田半頃入學養士】

昌國縣

石弄山砂岸

右皇子魏恵憲王奏請撥賜令本學自擇砂主

秀山砂岸

右拘入徐榮等物產

以上歲收

白米七百四十七碩八斗七升三合八勺湖田糙米一千六百二石一斗五升九合谷二千二百一十五碩二斗七升九合九勺河塗錢二百二十貫五百九十一文【省陌錢會中半】租地錢一百二十貫五百六十三文【省陌錢會中半】四明山租錢二百八十貫文【省陌錢三分官防七分】石弄山砂岸租錢五千二百貫文【省陌錢二分半官會七分半】

秀山砂岸租錢二百貫文【官會】

東安鄕屋錢日掠三十九文【足陌】

石弄山砂岸及續撥到諸處砂岸淳祐六年制帥集撰顏公頤仲申省並在外官民戶砂岸一例蠲除弛利予民使當地民船團結保伍【有石刻並須知無】各以保防鄕井爲念仍截撥錢嵗償府學養士元額及昌國縣官俸省札附於下方【照應淳祐六年二月二十三日準尙書省札子備朝議大夫右文殿修撰知慶元軍府事兼沿海制置副使顏頤仲狀竊謂古者闗市不徵澤梁無禁小民牧養猶慮不周今乃非闗市而橫徵托砂岸而苛禁傷聖朝愛養之本奪小民衣食之源詎可視之而不問耶照得本府瀕海細民素無資產以漁爲生所謂砂岸者卽其眾共漁業之地也數十年來壠斷之夫假包佃以爲名防有司以微利挾趕辦官課之說爲漁取細民之謀始爲脫給文憑久則視同已業或立狀投獻於府第或立契典買於豪家倚勢作威恣行刻剝有所謂艚頭錢有所謂下�錢有所謂曬地錢以至竹木薪炭莫不有徵豆麥果蔬亦皆不免名爲抽解實則攫拏猶且計口輸金下及醫卜工匠剏名色以苛取皆官司之所無凡海民生生一孔之利竟不得以自有輸之官者防何誅之民者無藝利入私室怨歸公家已非一日甚至廣布爪牙大張聲勢有坡主有專櫃有牙秤有攔腳數十爲羣邀截衝要彊買物貨掗托私鹽受妄狀而詐欺抑農民而采捕稍或不從便行羅織私置停房甚於囹圄拷掠苦楚非法厲民含寃吞聲無所赴愬鬭毆殺傷時或有之又其甚者羅致惡少招約刑余揭府第之榜旗爲逋逃之淵藪操戈挾矢撾鼓鳴鉦儵方出沒於波濤俄復伏藏於窟穴彊者日以滋熾聚而爲姦弱者迫於侵漁淪而爲盜薄人於險靡所不爲他人之舟卽已之舟他人之物卽已之物兵卒不得而呵官府不得而詰曩者永嘉之冦蓋亦萌蘗於斯由其恃有憑依所以肆無忌憚頃歲廷紳奏請欲令品官之家不得開抱砂岸蓋慮法不能禁則姦宄百出貽禍無窮且謂貴勢之家與國相爲休戚國茍不寧已何利焉思患預防辭意激切然戒飭𨿽詳而占據自若頤仲嘗推究其故亦緣州縣利及歲入之額致使豪彊借爲漁奪之媒若欲此令行先自有司始頤仲濫分海閫甫六閱月蠲積賦減折價浚河渠損徵額茍可利民未嘗靳吝如砂岸之爲民害見於詞訴者愈多州郡豈敢較此數萬緡坐視海民困苦而不救今查本府有歲收砂岸錢二萬三貫二百文制置司有歲收砂岸錢二千四百貫文府學有歲收砂岸錢三萬七百七十九貫四百文通計五萬三千一百八十二貫六百文十七界欲截自淳祐六年正月爲始悉行蠲放卻將別項窠名撥助府學養士及縣官俸料支遣州郡旣率先捐以予民則形勢之家亦何忍肆虐以專利應是砂岸屬之府第豪家者皆日下聴令民戶從便漁業不得妄作名色復行占據其有占據年深脫給不照或請到承佃榜據因而立契典賣者並不許行用欲乞公朝特爲敷奏頒降指揮著爲定令或有違戾許民越訴不以防贖悉坐違制之罪庶防海島之民可以安生樂業府第豪戶不得倚勢爲姦非惟爲聖朝推廣恵下之仁亦不至異日激成爲盜之患委非小補伏指揮防依】

府學石弄山砂岸

石壇砂岸

秀山砂岸

蝦辣砂岸

鱟塗砂岸

大嵩砂岸

淳祐六年制帥集撰顏公頤仲申省蠲除仍截撥府庫錢三萬七百七十九貫四百文十七界分作上下半年償學養士元額永爲定例

昌國縣砂岸

淳祐六年制帥集撰顏公頤仲申省蠲除仍截撥版帳錢四千餘貫充縣官俸料錢

鄕飲酒禮

舊俗以歲之元日或冬至太守率鄕之士大夫釋菜於先聖先師而後會拜堂上長幼有序登降有儀擯介有數仿古鄕飲禮建炎學燬禮廢紹興七年學重建守仇悆復舉故事益以酒三行後三年仇公復來置田百有六畝支其費又三年郡人林保爲比部郎聞於朝遂取其式頒行天下行𨿽不久猶聴州縣從便故明州行之如初而仇公所置田移以養士酒禮遂輟乾道中祕閣張津守郡至撥沒官之產以補之王伯庠記諸石產段刻於碑陰嘉定七年提刑程覃攝守禮行尢盛且輟楮劵二千緡附定海水軍庫歲責稱貸之息侑費厥後歲𨿽會拜無復舊典寶慶三年冬十二月尙書胡榘守郡議行禮於人日括贏錢止八百緡郡出七百緡助之貳車蔡範助百緡鄕人厲氏助五十緡戶部尙書郎何炳董之日會耆俊參訂同異潤色綿蕞六邑風動驩願齒列凡一千五百餘人昔者升歌合樂之儀未皇搜舉於是依鹿鳴等詩之聲節以合止獻籌交錯古意頓還淳祐六年制帥集撰龍溪顏公頤仲搜舉舊典增造禮器以人日行禮盍簪酬酢者三千餘人資政殿大學士正奉大夫陳公卓首賔席儀文視前彌煥爲費五萬四千七百七十貫有奇出於府帑禮成制帥賦詩【王春人日喜陰晴文物衣冠萃四明禮樂幾年今一見主賔百拜酒三行人心天理須興起士習民風悉變更太守自慚才徳薄网維全賴老先生】大夫士賡和盈帙

水田三百一畝一角一十九步七分

山一百九十二畆三角四十六步半

地八十畝二角二十步

屋二十間半七廈一捨外賃屋九間一捨

以上石刻元載歲收

谷五百二十九碩七斗一升八合

拘沒史侁冒占徐和東屋基系樓店務地坐落鄞縣武康鄕開明坊日收賃錢一百二十文足

寶慶三年管催數

鄞縣租谷二百二十一碩七十五升三合五勺

租錢一十二貫二百一文【省陌錢會中半】

奉化縣租谷二十六碩

昌國縣吉祥院折谷錢二百二十貫文【省陌錢防中半】

定海縣水軍庫官會二千貫文收息二分大約一歲收四百貫文【官會】

貢舉

宣和罷捨法復科舉三歲一試解一十二名紹興二十六年兼西北流寓通解一十四名舊無貢院士亦不過數百率寓試於行衙又於府學西妙音院院爲之廢建炎元年移其額於定海四年燬於兵士寓試於譙樓之上或於開元寺試者日眾乾道五年守張津始卽妙音院廢地建院以容之糜金錢一千萬東西重廊凡一百四十楹立聴事於其北位考官於其後執事之舍悉備【侍禦王伯庠記】其後又不足以容有司每借府學之冷齋以居嘉定六年提刑程覃攝守葺治之南增屋數十間作封彌謄錄所又於學地立墻以障之限隔始嚴紹定元年守胡榘重修謄錄屋圮重建

教授

聴事學之東南

續增貢舉額

端平元年被防增解額一十四名【賦十名經四名】通前共二十八名

寶慶四明誌卷二﹤史部﹐地理類﹐都會郡縣之屬﹐寶慶四明誌﹥

欽定四庫全書

寶慶四明誌卷三

宋羅濬撰

郡誌三

敍郡下

城郭

羅城周回二千五百二十七丈計一十八里奉化江自南來限其東慈溪江自西來限其北西與南皆它山之水環之唐末刺史黃晟所築【晟鄞縣人僖宗末結羣豪保防鄕井昭宗初董昌表爲刺史終於梁開平三年墓碑云此郡先無羅郭民若野居晟築金湯壯其海嶠絕外防窺覦之患保一州生聚之安按防要及移城記長慶元年移州治於鄮縣治而於舊州城近南髙處置縣且徹舊城城新城則今之子城是也又按通鑑大中十三年賊仇甫攻防象山明州城門晝閉咸通元年甫分兵掠明州州民相與謀曰賊若入城妻子皆爲葅醢況貨財能保之乎乃相率出財募勇士治器械樹柵浚溝斷橋爲固守之備然則𨿽有子城而無羅郭備禦所以難也錢氏據有吳越明爲屬郡後且以子弟鎭之城郭增壯自此始矣舊經云閩粵無諸所築夏侯曽先謂劉牢之築以塞三江之口西城外有城基上生竹篠俗曰篠墻卽故基也晉末海防孫恩犯會稽則由上虞以入不由乎明州者亦以此城據三江之險云按漢鄞鄮屬防稽郡不屬閩粵國安得爲無諸所築篠墻爲劉牢之所築故基則非今羅城也孫恩乃自海島舟行破上虞寧畏此城之險袁晁能防明州豈孫恩不能破乎況晉末此亦未有縣治也故不敢以舊經爲據】皇朝寶慶二年守胡榘重修【除望京靈橋東渡三門更新外其他城郭樓門埤薄爲厚增卑爲髙補罅易圮凡費楮劵萬二千五百三緡有奇】四城門凡十西曰望京門【有水門通漕運舊名朝京慶元中守鄭興裔更名久而圮守胡榘重建夾城立柱棧其上衡七間從三丈有九尺四窻玲瓏與四明山相直旣掲門名又扁其樓曰明山寶慶二年八月十六日經始次年六月二十七日落成費楮劵萬二千四百一十四緡有奇】南曰甬水門【有水門通漕運】南東曰鄞江門【今閉】東曰靈橋門【寶慶三年守胡榘重修稍拓舊址易墁壁爲窻扉扁其上曰鄞江樓人猶曰此門視望京爲主而雄壯弗逮於陰陽家未宜紹定元年正月適遭延燎乃疊城髙五尺更建樓門制度與望京樓門等衡縮二間從加三尺東靣天童太白俯瞰鄞江浮梁臥虹於其前東西二樓對峙四明之景槪可覩矣門名新書樓扁全於救焚之餘仍用之】曰來安門【市舶務之左舊不立名呼曰市舶務門寶慶三年守胡榘重修始題扁蓋先是通判蔡範建來安亭實在門外故以亭名名之惟舶貨入則開】曰東渡門【火於紹定元年今方更新】東北曰漁浦門【今閉】北曰鹽倉門【鹽入則開】曰達信門【今閉】北西曰鄭堰門

坊巷

古者州閭鄕黨莫不有名如闕黨東裏之類後世猶有稱其鄕曰鄭公榜其門曰通徳者唐制百戶爲裏五里爲鄕四家爲鄰四鄰爲保在城邑爲坊田野爲村坊之名蓋昉乎此街衢巷陌官爲之制宜也此邦生齒旣繁侵冒滋多甚至梁水而楹跨衢而宇往來間阻輿馬尢病紹定元年正月東北廂火救焚者束手無措旣而掘視古溝率在居民臥室之內人知廣其屋宅而不知自爲不利守胡榘以聞於省令下禁塞水同者食喉气喉兩碶橋浦不許立屋凡街衢巷陌經火者悉從釐正而並渠之人以湫隘爲詞猶戶捐以數尺之池

東南廂

錦勲坊【嘉熙四年制帥趙以夫爲趙善湘奉朝防立】

握蘭坊【西南廂交界新橋東】

淸潤坊【西北廂交界新橋南】

連桂坊【施家巷口】

餘慶坊【西南廂交界】

重桂坊【新寺巷口嘉定七年攝守程覃爲孫君枝與子起予同第立】

興亷坊【洗馬橋下】

進賢坊【洗馬橋西】

吉祥坊【破石橋南】

康樂坊【皂角巷口】

錦樂坊【淳祐五年制帥黃壯猷爲余天錫奉朝防立】

廸教坊【東橋紹定元年守胡榘火後重立】

積善坊【小江橋南紹定元年守胡榘於火後重立】

狀元坊【天封塔下嘉泰二年守黃由爲傅行簡立】

東北廂【諸坊皆紹定元年胡榘於火後立】

千嵗坊【南湖頭西南廂交界】

安平坊【天慶觀前】

阜財坊【小梁街巷口】

開明坊【鄞縣前】

拱星坊【廊頭巷口】

富榮坊【能仁寺巷口西北廂交界】

廣慧坊【大梁巷口】

泰和坊【縣河下】

宣化坊【魏家巷口】

西南廂

純孝坊【府橋西】

美祿坊【四明橋西】

迎鳯坊【四明橋東】

問俗坊【史府前】

史君坊【史府前】

眾樂坊【君奢橋西】

釋褐狀元坊【君奢橋南嘉泰三年守黃由爲宣繒立】

行春坊【寶云寺西】

靈應坊【宣府前】

符桂坊【汪運使橋西嘉定七年攝守程覃爲汪立中立】

晝錦坊【樓府東以王周領鄕郡立】

振名坊【倉橋東】

順成坊【倉橋下】

緩帶坊【崇教寺後】

恵政坊【天寧寺南】

西北廂

宜秋坊【應家巷口】

壽寧坊【虹橋北】

崇孝坊【路分衙側】

永濟坊【奉國樓前】

卹仁坊【佛閣下紹定元年守胡榘於火後重立】

廣仁坊【白衣寺巷口】

朝士坊【戴家巷口】

修文坊【孝文巷口】

影泉坊【蔡家巷口】

儒行坊【鑑橋下】

朝桂坊【頂戴橋下爲劉炳立】

狀元坊【鑑橋下爲袁甫立】

狀元坊【府學前爲姚穎立】

防虞石水步【淳祐三年春並剏聽居民從便汲水】

朝拜上馬亭後一所【此處系亭宇合置鎖鑰付天慶觀收掌晨啟夕閉】

新排橋北一所【巳下三處止立坊牌不置鎖鑰】

景福寺街東一所

錦勲坊東一所

制府兩司倉場庫務並院坊園等

府都倉【奉國門內之西苗米職田米湖田米小麥分貯焉】

常平倉【奉國門內之東二倉皆寶慶二年守胡榘徹舊而新倉各十一區區各三間棧閣以借米麥各有聴事後捨前庭庭前虛地各方十餘丈繚以步廊】

糯米倉【望京門外寶慶三年守胡榘重建聴事之外兩敖翼之棧以�板】

支鹽倉【子城東北一里八十步凡七敖】

甲仗庫【設防前二廡之閣寶慶三年守胡榘重修且修軍器】

軍資庫【設防前東廡之後寶慶二年守胡榘重建凡三十九間公防吏捨之外庫地皆棧以板】制置使司平糴倉【淳祐二年制帥陳塏剏建詳見第六卷

敍賦下】

制置使司平糴本錢庫【與倉同時剏建用軍資庫空地】

制置使司犒賞庫【舊附軍資】

激賞解庫【淳祐五年二月制帥大卿黃公壯猷任內剏就激賞庫闗過本錢二十萬貫十七界淳祐六年七月制帥集撰顏公頤仲再於激賞庫闗過本錢三十二萬貫十七界】

制置使司平糴南倉【延慶寺西淳祐四年制帥殿撰趙公綸建詳見第六卷

敍賦下】醅酒庫【府東門舊參議衙端平三年制帥大卿趙公與剏淳祐六年制帥集撰顏公頤仲委提督官司戶黃縉刋定規式載於石刻詳見敍賦上酒門】

常平庫【附軍資】

公使庫【設防前西廡之後乾道中守張津以簽判舊廨益之屋久而圮守胡榘重建凡一百六十一間磨有院碓有功酒有棧錢米什物有庫公防吏捨以及神宇莫不整整寶慶三年二月十五日經始十一月三十日告成役二一萬五百二十六用楮劵一萬二千六百二十七緡有奇】

東醋庫【靈橋門外】

西醋庫【美祿坊酒務之東】

都稅務【東渡門裏皇朝景徳四年置紹定元年守胡榘於火後重建】

市舶務【淳化元年初置於定海縣後乃移州治在於城東南其左倚羅城嘉定十三年火通判王梃重建久而圯寶慶三年守胡榘捐楮劵萬三千二百八十八緡有奇屬通判蔡範徹新之重其防事髙其閈閎內聴扁曰淸白堂後堂存舊名曰雙淸淸白堂之前中唐有屋以便往來東西前後列四庫昈分二十八眼以寸地尺天皆入貢奇祥異瑞爭來送不知何國致白環復道諸山得銀甕號之兩俠東西各有門東門與來安門通出來安門爲城外往來之通衢衢之南北各設小門隔衢對來安門又立大門門之外瀕江有來逺亭乾道間守趙伯圭建慶元六年通判趙師嵒修寶慶二年蔡範重建更名來安賈舶至檢覆於此歷三門以入務而閉衢之西北小門容頓寛敞防閒縝宻司存之吏亦免於戾矣務之前門與靈橋門近紹定元年正月火自務之西北延燎於南務獨免而前門燬二月重建自此門之外先後建置皆有碑記】

都酒務【美祿坊子城西南一百一十步皇朝天禧五年置紹興五年以其地爲通判南防務遷子城南平橋下街西髙麗行衙淳熙七年有防以其地賜相臣史浩今寶奎精舍是也務又遷於湖西觀音寺側嘉定元年省罷添差通判南防通判移治西防務乃復舊基比較瞻軍二務萃焉扁曰三酒務其偏爲藏春園其外爲慶丰樓樓嘉定十六年守趙師嵒所建也寶慶三年守胡榘重修務屋凡費楮劵四千一百四十七緡有奇】

比較務【舊在羅城東棲心寺側紹興間並歸都酒務】

贍軍務【舊在開元寺西紹興間並歸都酒務】

香泉庫【乾道間置六庫分在六城門續添鹽倉門新門二庫九八庫】

教場【子城西北總爲地四十畝一角四十步西東一百步南北九十七步官防射亭坐其北寶慶三年守胡榘重修】

物料場【舊經云寄市舶務之東廊舊云在子城裏今廢】

合同場【舊在州東門外政和四年承朝防置其後以爲添倅聴而場移於西壽昌院中添倅聴宇𨿽移而場不復還故處今廢】

造船場【城外一里甬東廂】

制置司和劑藥【府舊無藥疾病者取藥於市假僞售眞其害滋甚寶慶三年守胡榘始創於郡圃射垜之西爲屋七間有閣以居藥井竈庖湢皆整器用什物咸備總費楮劵四千緡外捐萬緡市藥命官吏主之劑量精審闔境賴恵漸收贏錢以補泛費其萬緡則循環充本】

作院【聖功寺東本寺地也久而屋圯嘉定六年寺復請其地每有制造軍器別踏逐寺院置】省馬院【淳祐壬寅冬重建在達信門裏】

雪窨【嘉定十六年守趙師嵒置在甬東廂法云寺後】

養濟院【西門裏距府一里半舊有居養院後廢爲威果全防營故置養濟院寶慶三年守胡榘重修日給百餘人人支米一升錢十二文省小者減半亦一二十人】

安濟坊【西門裏崇寧二年令置安濟坊以養病者本府以大觀元年閏十月始建】

漏澤園【崇寧三年以人物繁庶貧無以葬寄畱僧捨或委棄道旁令州責之縣選有常住僧管幹擇地以常平錢置四年五月詔曰天下承平日久民旣庶矣而養生送死尙未能無憾朕甚憫焉今鰥寡孤獨旣有居養之法若疾而無醫則爲之置安濟坊貧而不葬則爲之置漏澤園朕之志於民深矣監司守令奉行無忽本府以崇寧三年置於城南桞亭院僧主之】

公宇

子城【周回四百二十丈環以水唐長慶元年刺史韓察所築嵗久民居跨壕造浮棚直抵城址不惟塞水道礙舟楫設有緩急亦無路可以運水邦人病之淳祐癸夘春制守陳塏給錢酒付造棚人聴自除坼環城遂有路可通立東子城水同坊牌一子城西街坊牌二重修子城限隔內外】

奉國軍門【卽子城門也門額守潘良貴書譙樓上有刻漏皇朝慶曆中太守王周重修久益圮紹興三十一年守韓仲通訪得吳人祝岷治銅爲蓮華漏藝精制古簽判許克昌記之慶元間守鄭興裔嘉定間攝守程覃重修嘉熙二年又圯於風守趙以夫重建特進觀文殿大學士鄭淸之作記】

宣詔亭【奉國門外之左亭之右又有曉示亭】

頒春亭【奉國門外之在亭之左又有曉示亭二亭皆寶慶三年守胡榘重修】

子城東門【奉國門內常平倉之後寶慶三年守胡榘重建費楮劵一千一百二十一緡有奇】子城西門【奉國門內苗米倉之後】

慶元府門【有樓直奉國門之後舊掲明州之額守潘良貴書州陞慶元府守何澹書額嘗因火投烈焰以厭之今額丞相史魯公書守趙師嵒立也嘉熙二年爲風所圮守趙以夫重建鄭丞相作奉國軍門記並述】

儀門【直府樓門之後二子門翼之列防其中寶慶三年守胡榘重修淳祐六年春制帥集撰顏公頤仲重修】設防【與儀門相直前有庭後有穿堂屋寶慶二年皆圯於風守胡榘重建經始於八月八日落成於十二月二十九日用楮劵一萬二千六百三十八緡有奇】

戒石亭【設防前】

茶酒亭【分峙設防前之東西紹定元年守胡榘重建】

制置司簽防【由設防西廡以入東面直設防之西】

慶元府簽防【由制置司簽防前入面南直設防之西北】

橫舟【元在設防後淳祐六年制帥集撰顏公頤仲移就平易堂後】

進思堂【紹興四年守郭仲荀建淳祐六年冬制帥集撰顏公頤仲以舊規湫隘卑下嵗老不支於是增髙故址一新攺造七年春賜禦書堂扁從公請也】

平易堂【進思堂之後紹興二十年守曹泳建淳祐六年冬制帥集撰顏公頤仲重建】

羔羊齋【平易堂之後】

獅子門【設防之左由此以入治事防】

治事防【建炎末守張汝舟建淳祐五年冬制帥集撰顏公頤仲重修規橅視前宏敞】

錦堂【治事防後正寢也嵗久傾圮淳祐元年守余天錫新之气象宏壯事聞辛丑賜禦書錦堂二字以天錫典鄕郡奉母侈玆寵榮天錫刻扁掲示不朽寓貴端明殿學士陳卓記資政殿大學士趙善湘書特進觀文殿大學士鄭淸之題額】

公生明【正堂之後後堂之前爲穿堂三間八窻玲瓏蓋便坐閱文書之所舊湫隘特甚守余天錫一新未及名陳塏繼其後摹司馬文正公所書公生明三字掲扁】

淸暑【府堂西偏一堂淳熙初魏王建中圯於風守余天錫新之扁仍舊樓參政鑰所書向南有小軒可坐尢宜冬】

鎭海樓【府堂之東偏寶慶二年守胡榘始建新武岡倅李劉記】

句章道院【鎭海樓之下】

仁齋【寶慶二年守胡榘撤新之更名在治事防之東舊曰東齋】

友山亭【仁齊前之南偏在修竹間紹興壬戌守梁汝嘉建郡人樓鑰更名友山】

鄮山堂【在鎭海樓之北政和丙申守周邦彥因舊基建建炎兵燼巋然獨存堂下雙檜最古方池前後各一百餘年屋老且圮淳祐壬寅冬制守陳塏一新扁用舊名資政殿大學士鄭性之書刻制置司準遣鄭偘所作上梁文於屏板】

九經堂【太宗皇帝淳化元年詔頒國子監九經二年守陳充作堂以藏久而堂圮書散元祐五年守李閎鑿池畚土增舊址別求九經藏之火於建炎紹興十八年守徐琛又新之跨池爲石橋通鄮山堂翼以步廊淳熙七年範成大守明詔賜魏王所藏書四千九十二冊十五軸乃葺斯堂奉其書西偏已偏乃藏所賜書於府學之禦書閣築堂及奉安賜書皆有碑記而陳之碑逸矣淳祐五年冬制帥集撰顏公頤仲重修】

梅莊占春亭【春風堂之南淳祐六年制帥集撰顏公頤仲建】

桃蹊可憇亭【由桃源而西淳祐六年制帥集撰顏公頤仲建】

射亭【九經堂後畱春亭前之西偏面西其西爲垜而棲鵠焉軍士時習射於此號小教場乾道元年守趙伯圭因舊址新之】

桃源洞【出射亭少西而北穴子城以出北東西繚以墻蓋郡圃總名也】

更恭亭【入洞門北折而西嘉定十六年守章良朋建前有古檜二取東坡先生雙童老更恭之義名之】傳觴亭【更恭亭北行折西嘉定七年攝守程覃建鑿石軋水爲曲池於亭內】

春風堂【觴亭之西程覃建疊石爲山峙其後石山之下有小池】

雙瑞樓【春風堂之南程覃建因田夫以駢幹之粟來獻而名之蓋子城後門也】

夫容堂【春風堂之西程覃建鑿池植蓮於後】

淸心堂【夫容堂之西隆興癸未守趙子防建】

明秀樓【淸心堂之西程覃建其下曰方壺寶慶二年圮於風】

甬東道院【淸心堂之南趙子防建】

茅亭【甬東道院南穴子城以入折而東舊有二亭今存者一爾】

熙春亭【茅亭之東迆於此紹興癸酉守韓璡建】

眞瑞堂【熙春亭之東迆於南前有木犀】

夾芳亭【眞瑞堂之東迆於北程覃建】

步廊【自鄮山堂九經堂之西入射亭之南西折而入夾芳經射亭前入桃源洞西折北行轉西至傳觴亭西行至明秀傳觴亭之東北出圃後門𨿽雨雪不妨步履寶慶三年守胡榘重修】

百花臺【太守曹泳建今廢】

佳趣亭集春亭容與亭【今廢】

及亭【子城西南百六十步】

喜雨樓【及亭之上】

肅賓亭【望京門裏舊名待賓亭】

紅蓮閣【子城西南八十步皇朝宰相章郋公得象嘗倅是邦大中祥符間建】

眾樂堂【子城西南坑立湖中東南有橋以通來往風漪月浦極目無塵而近在郛郭之內一勝景也嘉祐間守錢公輔建卲亢記之守呂浮書額乾道四年守張津重建】

涵虛館【淳熙初年魏王建蓋於眾樂堂之後卽湖棧閣行舟登降之所也寶慶三年守胡榘重修】隠徳堂【眾樂堂之南紹興十三年守莫將爲賀知章立設像而祠焉取太白之句名以逸老久而圮寶慶三年守胡榘更新之九月十四日經始十二月三十日畢工用楮劵五千三百九緡有奇視舊益堅壯而軒敞明年乃繪夏黃公之像合祠其中更今名奉化丞諸葛興記】

竹洲【西湖之南政和間守樓異領鄕郡建錦照堂久而圯隆興二年守趙子防重建更名今廢】廣生堂【西湖廣福院側乾道元年守趙伯圭建放生之所也】

三江亭【鄞江之東舊有亭名三江久廢紹興十年守潘良貴創亭於江之西城之上東渡門之北取舊名名之蓋慈溪之江與奉化江合流其前而入定海江也】

十洲之一【四明之所以得名者以有日月二湖月湖之所以奇絕者以其中有十洲十洲神仙所居也此取象焉以汀名者曰桞曰雪以洲名者曰芳艸曰芙蓉曰菊花以島嶼名者曰月曰松曰花曰竹曰煙總而言之凡十湖山之勝豈惟當與邦人共之𨿽逺方之好遊者亦使至焉今洲之大者爲寺爲觀爲臺館未免自有其有僅存一洲詢之耆老亦莫能識廣袤不盈丈自安其小以此得全淳祐二年秋郡守陳塏政事之暇一日拉僚屬登此洲喟然曰人棄我取因其地勢命添倅趙體要植亭其上與邦之人及逺方好遊者共之遂名是嵗十月旣望領客泛舟觀保丰碶平糴倉已廼登斯亭爇薌啜茗同此淸遊制幕林宗諭元晉有詩云師帥勤民眾務修挾晴領客過仙洲不緣感召丰年好安得從容暇日遊人在湖山皆自得政先倉�百無憂老農不解君王意卻要朝輈爲少畱】

官僚

佐官

唐刺史有別駕又曰長史又曰上佐又曰司馬卽漢治中之任方鎭權重則佐貳益卑屈故杜子美有云治中實棄捐藝祖有天下首置諸州通判以朝官以上充實使督察方鎭當時謂之監州典郡者至有欲求無通判處太平旣久其權稍削然兵民錢糓戶口賦役獄訟聴斷之事可否裁決與守臣通簽書施行亦或謂之同判委任蓋不輕也中興以來明州通判多至三員魏王在鎭以長史司馬易其職淳熙七年依舊嘉定元年省添差則止二員

通判東防【儀門外之東防東有室曰不欺通判張奉世重建謝采伯易名東齋又東有堂曰蟾桂錢端禮植木犀其前因取以名續更曰秋風軒端禮之弟端厚來倅復舊名久而圮張攀請於郡重建扁曰風月堂亭曰思齊章良朋建西北有竹所蘇玭建嘉定十五年章良朋以常平使者來攝郡念其舊治爲更新之】

通判西防【儀門外之西本添差通判居而今之酒務乃南防通判舊治也嘉定元年省添差通判酒務復舊基南防通判移治於此號曰西防防堂皆圮今倅潘景良重建防側有淸容堂有月林有風月堂悉如故】

職曹官

皇朝因唐制兩使各置判官推官一節度置掌書記觀察置支使爲幕職官錄事司戶司理司法參軍各一爲曹官幕職官掌助理郡政凡書記支使不得並置有出身卽爲書記無出身卽爲支使錄事掌判院庶務糾諸曹稽通司戶掌戶籍賦稅倉庫受納司理掌獄訟鞠勘之事司法掌議法斷刑諸州爲錄事諸府爲司錄大觀二年詔諸州依開封府制分曹建掾攺判官爲司錄參軍推官爲戶曹參軍錄事攺士曹兼儀曹參軍司理攺左治獄參軍司戶攺右治獄參軍司法攺議刑參軍政和二年以左右治獄參軍名稱非古古有六曹掾名可以復置於是司錄參軍外有士曹戶曹儀曹兵曹刑曹工曹六參軍且各有掾視州次第事繁簡增減員數三年又以參軍起於行軍用武非安平無事之稱攺爲司錄事司士曹事司戶曹事司儀曹事司兵曹事司刑曹事司工曹事建炎元年詔州司錄依舊爲簽書節度判官防公事曹掾官依舊爲節度觀察軍事推官支使掌書記錄事司戶司理司法參軍大觀四年河北路都轉運提防刑獄司言準令諸錄事參軍不得差出今來旣州院並罷其錄事參軍惟是總察諸案稽違等事不治刑獄伏乞許令逐司差出幹當事務詔依諸路依此建炎以來復置州院錄參管幹

節度判官【聴事舊在儀門外之西乾道中張守津欲敞公使庫以故戎司易之直奉國門之西頒春亭之後王日接涖是官徹新其堂宇又築室於聴事之右以三雨扁之】

節度推官【聴事舊在子城之西門外隆興初制閫再建奪爲幹辦公事聴遂徙於奉國門之東宣詔亭之後故戎官之廬也舊防有石曼卿籌筆驛詩寶元二年書贈朱復之康定二年復之官於此刻之石嘉祐四年胡宗愈作亭貯之中更兵火亭壞碑僕紹興十一年劉偉建南堂函置僕碑壁間且以籌筆名堂防事旣移碑亦隨之】

節度掌書記【不常置】

觀察判官【闕】

觀察推官【聴事舊在儀門外之西偏魏王來鎭以處王府屬官繼又以處添差通判察推乃僦民居嘉定十三年趙希踽斯職守韓元禮輟子城西南之圃且畀之財始建公捨蓋酒務之東也】

觀察支使【康定二年聶問居官鼎新廨宇簿書有次胥史有位小圃有竹樹水石圃建堂曰嘉好堂之南有燕射亭西登府城列四亭曰淸嘯曰碧鮮曰待月曰隠幾觀察推官朝奉郎試祕書省較書郎陳之武撰記意府之簽防乃其地也今官省碑記猶存簽防】

錄事參軍【府院子城南四十步寶慶三年守胡榘重建】

司戶參軍【聴事子城東南半里與萬壽寺相對嘉定十三年火重建紹定元年火守胡榘重建】司理參軍【司理院子城南三十五步嘉定十三年火汝�重建寶慶三年守胡榘重修】司法參軍【聴事舊在子城西三十步中廢率僦民居嘉定十三年始建於子城東南舊縣學基紹定元年火守胡榘重建】

制置司官

紹興二年五月以左朝奉大夫中書門下省檢正諸房公事仇悆充集英殿修撰福建兩浙淮東防海制置使敍位依發運使例所有本司屬官亦依發運司屬官條例置司平江之許浦鎭七月呂頤浩言朝廷近置防海制置司最爲得防然敵舟從海道北來拋大洋至洋山三孤宜山岱山獵港岑江直至定海縣此海道一也系浙東路若自通泰州南沙北沙轉入東簽料角黃牛垜頭放洋至洋山防海岸南來至靑龍港又防海岸轉徘徊頭至金山入海鹽縣澉浦鎭黃灣頭直至臨安府江岸此海道二也系浙西路萬一有警制置一司必不能照應兩路事宜乞令仇悆管浙西淮南路別差一員管浙東福建路從之三年六月罷司見在定海縣船令明州守臣兼總領參謀參議並罷屬官人吏等裁減數目九月命侍衛親軍步軍都指揮使武泰軍節度使主管殿前司公事郭仲荀爲檢校少保知明州兼防海制置使以紹興府溫臺明州爲地分屬官參謀參議主管機宜文字書寫機宜文字各一員幹辦公事凖備差遣各四員海道幹當使臣八員六年置副使八年以浙東安撫使知紹興府兼使司十年仍舊十一年罷隆興元年復置司敷文閣學士趙子防首被防知明州兼沿海制置使奏仍以紹興府溫臺明州爲地分所部州縣軍兵將官巡尉及本地內應有屯泊官兵並將聴節制前所差官屬員多今乞裁減止置參議官書寫機宜文字幹辦公事凖備差遣各一員海道幹當使臣四員依安撫司屬官例破請給得防依

參議【聴事子城東門外舊司馬衙】

書寫機宜文字【元辟親屬充後不常置】

幹辦公事【聴事子城西門外乃節度推官舊居也】

凖備差遣【聴事萬壽寺西舊縣學基嘉定十三年建】

幹當使臣【今三員】

兵官【制置司水軍官見敍兵】

國朝置總管鈐轄司掌總治軍旅屯戍營防守禦之政令凡將兵屬者訓練教閱賞罰之事皆掌焉總管副總管武臣以諸司使以上充文臣以兩省五品以上充一州卽爲兵馬總管一路卽爲馬步軍總管路分都監掌本路禁旅屯戍邊防訓練之政令州府以下都監皆掌其本城屯駐兵甲訓練差使之事資淺者爲監押要郡又有駐泊兵馬都監巡檢司有防邊溪洞都巡檢或蕃漢都巡檢或數州數縣管界或一州一縣巡檢掌訓治甲兵巡邏州邑擒捕盜賊事又有刀魚船戰棹巡檢沿江河淮海置捉賊巡檢及巡馬遞鋪巡捉私茶鹽各視其名分以修舉職業皆掌巡邏幾察之事州總管中罷建炎元年攺諸路路分鈐轄爲副總管路分都監爲副鈐轄其請給人從序位等並依舊鈐轄都監例三年路分鈐轄路分都監並如故五年詔兩浙東西江南東西荊湖南北福建廣南東路各分置路分總管文臣以安撫使爲都總管兼領兵民事武臣爲副則主兵而已紹興三年中書舍人趙思誠言祖宗朝兵馬都監監押大州不過三員小州止一員今一州之中至有六七人職事不修類多騷擾乞今後惟忠義勲勞之後朝廷特加優防者許添差外余更不添差詔吏部除宗室外具諸路添差過員數並元差因依申尙書省蓋舊制路分鈐轄都監駐治添差都監等專用武藝出身累立戰功或隨龍或行門出職人而添差都監監押除宗室外不泛與也副總管元於紹興府駐札隆興元年添差副總管郭吉駐札明州乾道中除武臣提刑與副總管較位序不協副總管遂移駐明州

浙東路副總管【聴事子城西門外制幹聴之前】

路分【初僦民居淳熙戊申劉繼忠始請沒官舊屋辟爲聴事在永濟橋側久而圮嘉定二年鄭端禮白於州得錢五萬益以俸余葺而新之扁其西偏曰西齋】

駐泊兵馬都監

添差兵馬都監

兵馬都監

添差兵馬監押

兵馬監押

押隊

凖備差使

指使五員

右禁軍廂軍官

紹興慶元府臺州都巡檢使【聴事望京門外浙東寨中】

大嵩巡檢【鄞縣】

海內巡檢指使【元有白峯巡檢今差指使一員就海內寨撥土軍】

管界巡檢【以上並定海縣】

鮚﨑巡檢【嘉定中提刑程覃攝守奏請省都酒務一員置】

公塘巡檢【以上並奉化縣】

三姑巡檢指使【舊更有岑江獵港二巡檢今差指使二員就三姑寨撥二軍】岱山巡檢指使【以上並昌國縣】

鳴鶴巡檢【慈溪】

右上軍官

務鎭官

市舶務文一員【聴事戚家橋寶慶二年通判蔡範建有碑記】

都稅務武一員

都酒務武一員【舊二員嘉定中提刑程覃攝守奏請省一員爲鮚﨑巡檢】

比較務文一員【舊二員程覃奏請省一員爲鮚﨑監鎭】

贍軍文二員【紹定二年守胡榘奏請省一員爲慈溪縣丞】

林村酒務武一員

下莊酒務武一員

小溪酒稅共武一員【以上並鄞縣】

奉化酒稅共武一員

慈溪酒稅共武一員

象山監酒武一員

定海監稅武一員

石碶寶幢二稅務共武一員【鄞縣】

鮚﨑監鎭文一員【奉化縣嘉定中省比較務一員置】

倉庫院官

苗米倉文一員【聴事舊縣學基嘉定庚辰建紹定元年火守胡榘重建】

甲仗庫武一員

作院武二員添差武二員【添差不常置】

醫官

翰林祗駐治一員

鹽官

國朝舊有支鹽場官不系在州縣者並令兼管煙火公事紹聖二年勅許決本場亭戶等鬭訟公事不得過小杖十三政和四年建議者謂就場支鹽多有搭帶於是逐州置倉置支鹽官二員其鹽場並攺作買納鹽場添差監官並押袋官建炎二年兵部尙書盧益奏諸州鹽倉官吏投夫無慮百餘人每一倉數綱一綱官吏與夫兵梢之費又不知幾防途偸盜罪賞至嚴猶不能禁至般發稽畱支請不繼客人積壓資次動至數月前建議者謂逐州置倉以防私予之獘竊恐其獘今在諸場而又在諸倉也詔令逐州鹽倉官前去就場支發三年依舊州倉支鹽四年復許就場支鹽每場差監官一員於鹽倉官或押袋官內選差其餘押袋官權行減罷尋有防不系差充支鹽押袋官除無兼職之人權罷外有兼管催煎押袋官且令依舊專一監催亭戶煎煉自是州倉置罷不常官亦隨之紹興二十五年勅鹽場買納官銜兼帶催煎覺察盜販二十七年尙書省言昨戶部申請罷淮浙路諸州支鹽倉各就場支撥今訪聞其間場分迂逺客人艱於般請及諸場競相增加斤數輕重不等二十八年詔浙東路復置州倉諸場官或一員或二員率視劇易爲增損慶元府凡十三場並提鹽司趂辦課利而廩給仰本府長亭杜瀆置場臺州亦本府支官俸鳴鶴蘆花龍頭長山四場官舊或差武臣寶慶二年提鹽司余鑄申乞於文資內選辟得防依

支鹽倉文武各一員

大嵩場武一員【鄞縣】

玉泉玉女二場各武一員【象山】

淸泉場監鹽押袋文武各一員

龍頭穿山長山三場各文一員【以上並定海】

昌國監文武各一員

岱山場監鹽押袋武二員

東江髙南亭二場各武一員

蘆花場文一員【以上並昌國】

鳴鶴場文二員【慈溪】

長亭場文一員

杜瀆場武一員【以上並臺州】

造船官

國朝皇祐中溫明各有造船場大觀二年以造船場並歸明州買木場並歸溫州於是明州有船場官二員溫州有買木官二員並差武臣政和元年明州復置造船買木二場官各一員仍選差文臣二年爲明州無木植並就溫州打造將明州船場兵級及買木監官前去溫州勾當七年守樓異以應辦三韓嵗使船請依舊移船場於明州以便工役尋又歸溫州宣和七年兩浙運司乞移明溫州船場並就鎭江府奏辟監官二員內一員兼管買木未幾又乞移於秀州通恵鎭存畱船場官外省罷從之中興以來復置監官於明州

監官文一員【場在城外一里甬東廂聴事直桃花渡有亭曰超然晁說之字以道自號景迃元祐中爲知名士崇寧後坐上書入邪籍政和初爲監官以讀書自娯一日部使者來治船事詬責甚峻晁從容對曰船待木乃成木非錢不可致今無錢致木則無船乃宜使者愧去淳熙十年防陽王鈆爲監官爲立景迃先生祠陸遊記之】

驛鋪

迎恩驛【望京門裏旁有迎恩亭自建涵虛館爲迎送賓客之地驛亭遂廢今爲義田莊屋】紹興四年勅江浙州軍置斥堠鋪專差鋪兵傳送文字今府界內鋪凡十七兵一百一十二人像山昌國率乘海潮往來府縣故不置鋪

城西鋪【望京門外至景安一十里】

景安鋪【鄞縣淸道鄕地名馬鋪至西渡鋪連江十十五里】

西渡鋪【慈溪縣界至西門一十五里】

西門鋪【慈溪縣至甲山二十五里】

甲山鋪【慈溪縣金川鄕至漁溪二十五里】

漁溪鋪【慈溪縣漁溪坊前至紹興府桐下鋪二十五里】

右西路

礫社鋪【甬水門外屬鄞縣光同鄕至北渡鋪連江一十二里】

北渡鋪【奉化縣北渡頭至南渡二十五里】

南渡鋪【奉化縣南渡頭至縣下二十五里】

奉化鋪【本縣郭至雙溪二十五里】

雙溪鋪【奉化縣地名雙溪至固海二十五里】

固海鋪【奉化縣地名固海至臺州寧海縣界海口鋪二十五里】

右南路

桃花鋪【東渡門外江之東屬鄞縣老界鄕地名桃花渡北至淸水三十五里】

淸水鋪【定海縣淸水坊前至西門二十五里】

西門鋪【定海縣郭至縣五里】

右北路

河頭鋪【定海縣界育王河頭自桃花至此五十五里自此東至蘆浦五十里】

蘆浦鋪【定海縣地名穿山碶東渡海洋至昌國縣】

右東路

寶慶四明誌卷三

欽定四庫全書

寶慶四明誌卷四

宋羅濬撰

郡誌四

敍山

四明山府西南六十里綿亙明越臺三郡之境周回八百里二百八十峯峯峯相次上擬於莽蒼中頂五峯狀如蓮花疑近星斗【寰宇記雲山頂有池其池有三重在臺】唐末有髙士謝遺塵隠於是山之南雷嘗至吳中謂陸蒙曰吾山有峯最髙四穴在峯上每天宇澄霽望之如戶牖相傳謂之石窻故玆山名曰四明山中有云二十里不絕民皆家云之南北每往來謂之過云有鹿亭有樊榭有潺湲洞木實有靑櫺子味極甘而堅不可卒破有猿謂之鞠侯於是蒙與友人皮日休各賦詩九篇傳於世【十道四蕃志及太平廣記神仙傳云卽漢劉綱與妻樊夫人上升之地四明山記云孫興公得仙梨而上升北夢言云王蜀時許寂少年棲於山學易於晉徴君一旦有夫婦詣山挈一壺酒寂詰之云今日離剡縣寂曰道路甚遙安得一日及此頗異之夕以壺觴命酌其夫出一拍板抗聲髙歌悉是說劍之意俄自臂間抽兩物展而喝之卽兩劍躍起在寂頭上盤旋交擊寂甚駭尋匣之飲畢就寢迨曉乃空榻也舊志雲山有黃頷蛇長一二尺色如黃金居石縫中天將雨作牛吼聲中人亦死】若仗錫山石樓山【寰宇記云一名石柱是四明山防風處】松巖山蜜巖山【古傳有仙蜜】雷峯山大雷山【卽謝遺塵所隠】峒山【蝙蝠洞在其中峒有四竇或云此卽四窻】烽火樓山雞籠山鼈山【取其形象以名】西山皆四明山之支派也山在郡跨鄞奉化慈溪三縣初名明州以此故載郡誌其支派之顯特者分見諸縣

驃騎山鎭府之北金峨峙其南東直天童太白旁睨鄮峯玉几西南四明諸山尢秀拔此山之大勢也【詳見各縣誌】

鎭明嶺府治前一里三十步本一丘阜天禧中李夷庚爲守精地理之學以土增之上有佛亭嘉定十三年火次年市民重建觀音殿紹定元年守胡榘書鎭明嶺及圜通道場

敍水

水

海環府境東北迆於南潮入城之東北各有【燕肅潮論曰觀古今諸家海潮之說多矣或謂天河激湧亦云地機翕張盧肇以日激水而潮生封演雲月周天而潮應挺空入漢山湧而濤隨析木大梁月行而水大原殊派異無所適從索隠探防宜伸確論大中祥符九年冬奉詔按察嶺外經合浦郡防南溟而東過海康歷陵水陟恩平住南海迨由龍門抵潮陽洎出守防稽移蒞句章是以上諸郡皆防海濱朝夕觀望潮汐之者有日得以求之刻漏究之消息十年用心頗有凖的大率元气噓吸天隨气而漲斂溟渤往來潮順天而進退者也以日者眾陽之母陰生於陽故潮附之於日也月者太陰之精水者陰類故潮依之於月也是故隨日而應月依陰而附陽盈於朔望消於朏魄虧於上下息於朓朒故潮有大小焉今起月朔夜半子時潮平於地之子位四刻一十六分半月離於自在地之辰次日移三刻七十二分對月到之時以日臨之次潮必應之過月望復東行潮附日而又西應之至後朔子時四刻一十六分半日月潮水亦後防於子位於是知潮常附日而右旋以月臨子午潮必平矣月在夘酉汐必盡矣或遲速消息又小異而進退盈虛終不失於時期矣或問曰四海潮平來皆有漸惟浙江濤至則亙如山嶽奮如雷電水岸橫飛雪岸傍射澎騰奔激吁可畏也其奮怒之理可得聞乎曰或云夾岸有山南曰龕北曰赭二山相對謂之海門岸狹勢逼湧而爲濤耳若言狹逼則東溟自定海吞余姚奉化二江仰之浙江甚狹逼潮來不聞濤有聲也今觀浙江之口起自纂風亭北望嘉興大山水濶二百餘里故海啇舶船怖於上潬惟泛余姚小江易舟而浮運河達於杭越蓋以下有沙潬南北橫亙隔礙洪波蹙遏潮勢夫月離震兌他潮口生唯唯浙江水未洎月徑巽乾潮來已半濁浪推帶後水益來於是溢於沙潬猛怒頓湧聲勢激射故起而爲濤耳非江山淺逼使之然也】

初一日十六日子末午末平

初二日十七日丑初未初平

初三日十八日丑正未正平

初四日十九日丑末未末平

初五日二十日寅初申初平

初六日二十一日寅正申正平

初七日二十二日夘初酉初平

初八日二十三日夘正酉正平

初九日二十四日夘末酉末平

初十日二十五日辰初戌初平

十一日二十六日辰正戌正平

十二日二十七日辰末戌末平

十三日二十八日已初亥初平

十四日二十九日巳正亥正平

十五日三十日巳末亥末平

慈溪江源於紹興余姚之太平山至丈亭而分一貫邑中一環邑前其西北諸山之水未至縣五里滙於彭山堰有斗門以泄於江二江皆東來至西渡復合亙府城之北入於海隨潮上下

奉化江源於四明之鎭亭山出縣之恵政橋下與諸溪水防而南來亙府城之東然後北與慈溪江防而入海隨潮上下

顏公渠自桃花渡而東迄定海西市綿亙六十里元港久湮田疇失漑舟楫不通民旅病之前此帥守非不興念率以役艱費夥而輟淳祐六年秋九月制帥集撰龍溪顏公頤仲因農隙鳩工牓示通衢民聴惟睦【牓示云照得民以食爲命食以農爲本農以水利爲急本郡田畝全借水利如東管則賴有東湖之水西管則賴有它山之水獨自桃花渡至定海縣一帶東西南北周回六十里舊有河港久不浚治日侵月占皆爲堙塞水無所瀦惟仰天函晴未十日卽已旱漧農家無計可施坐待其槁昔號膏腴今爲墝塉食且不給何以爲生居此方者委可憐念其次則裏河旣已斷港未免冒險涉江民旅往來軍兵打請又有風潮不測之患數十年來太守屢嘗有意開浚只事體重大費用浩繁莫敢輕舉當職冒膺千里宅生之寄常軫視民由巳之心茍可興利豈敢吝費亟欲趂今農隙支撥錢米雇募夫工自桃花渡直定海縣西市依舊來河道盡行開浚一則可瀦水澤以漑田畝二則可通舟楫以便軍民誠爲一方無窮之利其間近河居民或有侵占舊來河道爲田起屋者自當悔悟日前冒占官河之非體承州郡爲民興科之意各謀攺徙毋復執迷斷不可以一二人之私計而妨六十里之水利本府亦當斟酌地段支錢給助應是開河之費盡從本府出備更無一毫擾及民戶所合先行給牓曉示者】才越三旬而六十里故河盡復廣五丈深丈二尺役工二十三萬九千有奇總費五十五萬七千緡有奇置碶閘三跨橋六鄞令趙希茝定海令劉仲襄慈溪令季鏞各因渠之所而董其役倅郡張公琥總之銖粒皆仰於官纎毫無擾於民又虞嵗深泥淤思爲久利再撥緡錢二萬貫剏修河正將一員主之而勾稽則責之鄞與定海二丞公之爲民慮周矣民便其利而頌其徳因刻石曰顏公渠

日月二湖皆源於四明山一自它山堰經仲夏堰入於南門一自大雷經廣徳湖入於西門瀦爲二湖在城西南隅南隅曰日湖又曰細湖又曰小江湖又曰競渡湖【昔有黃鐘二公競渡於此因以爲名】久湮僅如污澤獨西隅存焉曰月湖又曰西湖其從三百五十丈其衡四十丈周圍七百三十丈有奇中有橋二絕湖而過汀洲島嶼凡十曰栁汀曰雪汀曰芳艸洲曰芙蓉洲曰菊花洲曰月島曰松島曰花嶼曰竹嶼曰煙嶼【十洲二島大家多變置不可盡考而景象猶存】亭臺院閣隨方面勢四時之景不同而士女遊賞特盛於春夏飛蓋成陰畫船漾影殆無虛日湖之支派繚繞城市往往家映修渠人酌淸泚又引之於州北隅鑿兩池以停之滛潦泛溢則城之東北隅有食喉气喉二碶以泄於江亦一勝也蓋四明山之旁眾山萃焉雨盛則澗壑交防出爲漫流無以瀦之其涸可立而待非特民渇於飲而江納海潮以之灌漑田皆斥鹵耕稼廢矣唐開元中鄮令王元暐視地髙下伐木斵石橫巨流而約之浚湖以受其入漑田八百頃民徳王令立祠堰旁太和六年刺史於季友又築仲夏堰水利益博國朝建隆間它山堰損若不可收康憲錢公億跪請於神增築全固熙寧乙夘虞大寧爲鄞令元祐癸酉劉純父爲明守渠圮湖堙因其舊而修之建中靖國攺元之夏秋不雨湖大涸郡以其事屬監船場唐意意由南門道渠上凡八十有五里抵它山堰見水多釃泄乃盡塞支流稍浚上源以其土第第增堰水漸引以北獨距城十數里地赤裂深才尺餘人謂水無可行之理矣意卽王令之祠禱焉一昔水輒薄城下不數日湖流漫然越一嵗復涸簽幕張必彊鄞令龔行修又歷視舊堰修之益卑以髙易土以石冶鐵以固之水遂通行嘉定七年提刑程覃攝守謂奔湍流沙沙壅水滯乃勢之常嵗不一浚治之厥後力益艱捐緡錢千有二百置田四十畝委鄕之彊幹者掌其租入嵗給役夫之費督以邑丞意則善矣而行之者實具文十四年泉使魏峴以鄕郡爲念請於朝得祠牒十委里人曰朱曰王按渠堰碶閘之廢湮者重加修築若程所置田嵗程日耗而渠不浚丞亦莫知職之在我也紹定元年守胡榘始拘其租於官重有司之責且聞諸朝禁居民立屋以塞气喉食喉二碶者浚導必時隄防必謹啟閉必如式一邦之大利也後之人毋忽【或六水自南門入實流離宮遇涸則火此渠所闗尢重不當俟其涸而後浚】

淸瀾池直奉國軍門之南錢恭恵王嘗浚之以爲救焚備守李夷庚又浚之以其土益鎭明嶺

府池鄮山堂之前後各一

梁公泉鄮山堂前方池之外紹興十二年守梁汝嘉建亭其上今亭廢井存

昌黎泉公使庫造酒所紹興末年守韓仲通建亭其上故名

義井十所

東北廂五

鄞縣前坐北大街一

拱星坊巷口大街一

泰和坊河下一

宣化坊魏家巷一

廟巷一

東南廂一

車橋下南巷

西北廂二

能仁寺前一

防仁坊佛閣下一

西南廂二

府院前一

五通堂巷口一

橋梁

日月湖之水釃爲支流可濯可湘可載可防徒杠輿梁政所宜舉人繁屋比則家自爲之矣創置嵗月載舊經者不敢廢今增創過倍姑識其大者嵗月不暇究也

西南廂

淸瀾橋【俗曰府橋奉國門前六十步】

四明橋【府南九十步有亭唐大和三年刺史李文儒建燬於建炎之兵乾道五年守張津重建嘉定十三年火亭廢】

憧憧橋【府西南一里西湖眾樂堂之東西橋也俗呼曰東湖橋西湖橋天禧五年僧蘊臻建轉運使陳堯佐立名嘉祐中守錢倚修乾道五年守張津重建仍建二亭其上侍衛三伯庠記】

湖心石橋【大小二橋府西南一里半元丰七年建】

淸洞橋【舊經上曰甬水門裏橋元丰二年建】

蔥行橋【府東南九十步】

迎鳯橋【府東南一百六十步】

錦照橋【大廟前南距府一里八十步】

倉橋【振名坊南距府二里半】

福明橋【景福寺東距府二里】

新橋【景福寺西距府二里半】

錦裏橋【舊名五馬在竹洲西距府一里半】

廨院橋【曾家滙南距府一里二十步舊名通安橋嘉定十三年火重建】

右舊經所載

君奢橋【湖橋東距府二百步】

酒務橋【崇教寺側距府一百七十步】

眾樂橋【湖橋側距府二百步】

竹行橋【千嵗坊南距府一百九十步】

章耆巷橋【千嵗坊南距府二百二十步】

永安橋【曽家滙西距府一里】

四柱橋【曽家滙南距府一里】

木欄橋【廨院前東距府一里四十步】

韓家橋【廨院側南距府一百三十步】

牢家橋【鑄冶坊巷距府一百五十步】

文博橋【鑄冶坊巷西距府一百六十步】

汪運使橋【大廟前北距府一百七十步】

晝錦橋【大廟前南距府一百八十步】

禇家橋【蔣家帶東距府二里半】

宣家橋【千嵗坊南距府三百步】

感聖寺橋【紹定元年史府重建】

周家橋【鑄冶坊巷距府一里半】

普照橋【距府二里半】

東南廂

市心橋【南湖頭南西南廂交界距府一里】

吳欄橋【市心橋南西南廂交界距府一里半】

奉化橋【一名捧花龍舌頭南西南廂交界距府三里】

水月橋【延慶寺前西南廂交界距府三里十五步】

洗馬橋【新寺後門距府二里十八步】

泥橋【新牌橋東距府三里二十四步】

車橋【靈橋門西距府四里四十五步】

行香橋【舊曰焚香采蓮橋東距府二里三十步】

采蓮橋【南寺前南距府三里半元丰六年建】

獅子橋【興教寺南距府二里半】

新牌橋【泥橋頭西距府二里半十二步】

右舊經所載

塔下橋【連桂坊東距府二里三十步】

破石橋【吉祥寺後距府二里二十八步】

古石橋【二十九營前距府二里三十五步】

小江橋【積善坊距府三里半紹定元年火重修】

丘家橋【迪教坊南距府四里半紹定元年火重修】

興教橋【景淸巷口東距府四里半五十步】

賀都監橋【新門頭距府四里半五十五步】

戚家橋【南寺後門距府一里半】

明州橋【南寺前直南距府二里半一十步】

南寺後橋【戚家橋南距府一里半五步】

黃家橋【東河際南距府二里半】

行宮橋【袁尙書宅西距府三里十五步】

磚橋【龍舌頭北距府二里半二十步】

石橋【趙府前距府一里半】

史學士橋【龍舌頭距府二里半】

王家橋【連桂坊南距府二里十步】

陸家宅橋【連桂坊西距府二里】

史府橋【景徳寺側東距府一里半】

石橋【汪家巷口距府一里半】

林家橋【全防營前距府三里半】

馬家莊橋【新門頭距府二里半】

王家橋【袁尙書宅前距府四里半】

袁尙書橋【宅前距府四里半三十步】

孫家石橋【戚家橋南距府一里半一十步】

馬家石橋【東河際距府四里半四十步】

馬家莊石橋【黃家橋南距府一里半五步】

馬家石橋【三龍王廟前距府二里半】

吳家橋【沙泥巷口距府一里半】

新門裏石橋【馮計院宅前距府三里】

汪家木橋【景淸寺東距府一里十步】

黃鑑橋【戚家橋東距府一里五步】

西北廂

迎恩橋【一名仁安望京門裏東距府一里】

虹橋【壽寧坊南距府二百十步乾道中守張津重建】

河利橋【項家巷口府西南半里】

惠政橋【報恩光孝寺前俗曰天寧橋崇寧二年建】

永濟橋【路分衙前距府六十步景徳四年僧惟一建乾道五年守張津作亭其上嘉定十三年火亭廢】

董孝橋【一名渡母橋報恩觀西距府六十步天禧五年建有亭久而圯乾道五年守張津重建紹定元年守胡榘於火後重建】

府東門橋【距府三十步】

府西門橋【距府三十步】

阮家橋【一名斜橋府東北半里】

鑑橋【狀元坊下府東北一里】

西上橋【府西北一里半】

東上橋【府西北一里】

石碶橋【府東北一里三十步元符元年建】

右舊經所載

鹽倉橋【鹽倉前距府一里半】

貢院橋【府學西距府一里】

府後橋【桃源洞後距府半里】

中上橋【髙侍郎新巷口距府三十步】

頂戴橋【朝桂坊下距府半里】

祝都橋【報恩寺後東距府一百步】

林鱭魚橋【髙侍郎宅前距府一里】

方家橋【報恩寺後西距府半里】

楊家橋【報恩寺後西距府半里】

烏黯橋【忠順官寨前距府一里半】

府社壇橋【望京門裏淳祐六年秋制帥集撰顏公頤仲建】

東北廂【紹定元年火諸橋皆守胡榘重修建】

千嵗橋【府東南百步西南廂交界周廣順二年建舊曰萬嵗橋又曰貫橋】

皇封橋【府東南半里】

開明橋【一曰通明鄞縣前】

積善橋【鄞縣東】

生薑橋【鄞縣東】

鹽蛤橋【府東南二里半】

右舊經所載

蕭家橋【市心距府二百十步】

回途橋【魏家巷口距府一里】

餘慶橋【縣東距府一里半】

瑯琊橋【縣東距府一里三百二十步】

做絮橋【廊頭距府一里三百四十步】

團橋【東渡門裏距府二里二十步】

都稅院橋【東渡門裏距府二里四十步】

張家橋【醎塘距府二里三十步】

四港橋【市舶司後距府三里】

市舶司後橋【醎塘東距府三里二十步】

葛家橋【姚家巷口距府二里三百步】

洗麩橋【東壽昌寺北距府二里半】

洞橋【新河頭距府二里半】

泰和坊橋【鄞縣前距府二里半】

隠仙橋【天慶觀後距府二里半】

柴家橋【廣慧寺後距府二里二十步】

廣慧橋【大梁街距府一里五十步】

津渡

東渡卽桃花渡羅城東門外往定海昌國路【寶慶三年守胡榘新造昌國渡船二隻詳見縣誌渡津門】

北渡甬水門南二十五里往奉化路蓋奉化有南渡故以此爲北也【洪子五名管幹】

西渡望京門西二十里往慈溪路【管堰洪子元管一十八名每名月支和雇錢二貫文牛畜元額八頭每頭月支艸料錢一貫文索防月支三貫文初委鄞縣丞於所收役錢內支丞不任職所支有名無實人畜俱亡寶慶三年洪子有者一十三名牛存者一頭舟上下甚艱守胡榘買牛增人收丞防役錢入板帳按月支給逾西渡堰入慈溪江舟行歷慈溪余姚以至上虞之通明堰率視潮】

江東西塘路【本府城東靈橋門浮梁之外有西塘自甬東至莫支堰系民旅防塘往來之路外邊河內傍田侵削幾不盈尺淳祐六年制帥集撰顏公頤仲申省重修】

海道

至昌國縣

乘西南風不待潮徑至舟山頭登岸

風不順泊大小謝港口或大小茅山潮回方行

至象山縣【乘平北風行】

一泊烏﨑頭

再泊方門

三泊陳山渡頭步至縣一十五里

敍產

五穀熟而人民育地產莫貴於此明之谷有早禾有中禾有晚禾早禾以立秋成中禾以處暑成中最富早次之晚禾以八月成視早益罕矣其品曰早黃曰晚靑曰矮白曰大白曰細白曰大赤曰占城曰金城曰�糤曰赤糤曰烏糤曰九里香曰赤轉稻曰冷水紅曰早糯曰黃糯曰白糯曰丁香糯曰赤糯曰鼠牙糯曰虎皮糯曰麻糯曰杭州糯曰九日糯曰靑稈糯粟豆麻麥種無不宜一嵗之入非不足贍一邦之民也而大家多閉糶小民率仰米浙西浙西歉則上下皇皇勸分之令不行州郡至取米於廣以救荒市區斗爲錢數百而陳陳相因待價者自若必有仁人君子而後能倡義以正斯俗若夫水族之富瀕海皆然而亦有荒有熟韓文公記南海廟以厭魚蟹爲稱美言政所格也明邇日畿人趨都防海𨿽熟而珍奇所出迨不如所聚惟有力者能得之產不異於他邦者不必盡數取其異者紀焉

布帛之品

俗不甚事蠶桑紡績故布帛皆貴於他郡惟奉化絁密而輕如蟬翼獨異他地象山薴布最細曰女兒布其尢細者也

艸之品

席【江東多席艸人業於織著名四方曰明席】

三白【農人以此驗嵗云三葉白則嵗熟】

捲柏【俗呼長生不死艸生四明山𨿽甚枯槁得水卽蔥翠謝靈運山居賦云捲柏萬代而不死】蒓【本作蒓生水中今東湖多有之】

苔【吳都賦海苔之類注云苔生水中正靑狀如亂髮幹之赤鹽藏有汁名曰濡苔出象山】紫菜【吳都賦曰綸組紫絳注云紫菜郭璞江賦云紫防榮曄以叢被注云防紫菜也定海昌國海岸中有之出伏龍山者著名】

海藻【爾雅曰又名海藻生海中黒色如亂髮而大埤雅曰本艸以爾雅所謂綸似綸組似組東海有之正謂二藻也又云按本艸海藻昆布靑苔紫菜皆療癅癭結气又一種細者紫色曰紫角菜】

果之品

楊梅【越之楊梅著名天下而奉化所產不減於越有邵家烏金家烏許家烏韓家晚大荔支小荔支鄞之小溪亦有之色紅不迨奉化之紫黒產東湖者色白名酪蜜腳又其次也】

榧【翠山香山雪竇皆有之惟雪竇榧名著】

鳬茨【一名荸薺最大者與閩中地栗形質相似而甘脆差減俗謂之土地栗】

靑櫺子【出四明山陸防有詩見松陵集今名存實亡矣】

羽之品

頻伽【佛書著此名昌國補陀山有之鄞縣句章比巖亦有】

水族之品

鱸魚【數種有塘鱸形𨿽巨不脆有江鱸差小而味淡有海鱸皮厚而肉脆曰脆鱸味極珍人多重之】

石首魚【一名鯼郭璞江賦曰鯼鮆順時而往還注字林曰鯼魚出南海頭中有石一名石首常以三月八月出故曰順時然俗呼冬天防中者曰石首三四月業海人每以潮汛競往采之曰洋山魚舟人連七郡出洋取之者多至百萬艘鹽之可經年謂之郎君防鯼子公反】

防魚【一名河豚豚又作防江淮河皆有之本艸防魚肝及子有大毒入口爛舌入腹爛腸肉小毒人亦食之煮之不可近鐺當以物懸之一名鶘夷魚以物觸之卽嗔腹如气毬亦名嗔腹魚白背有赤道如印目得合與諸魚不同又名魚又名吹肚魚又名鮠魚海中者大毒惟橄防木魚茗木解之次用蘆根烏蓲艸根汁一云獨眼者尢毒腹多刺去其頭尾取其身白肉用橄防甘蔗煮之橄防以解魚毒甘蔗以驗其有毒卽黒若其腹內腸肝膏肭與貓犬隨斃昔永嘉有廚人喜其肥美竊食之卽僕噤不語欲絕以黒豆槐花研汁�不潔大藥進之久乃嘔吐而活】

春魚【似石首而小每春三水業海人競往取之名曰捉春不滅洋山之盛冬天防中有者曰防春】鰵魚【狀似鱸而肉蔍三鰓曰鰵四鰓曰茅鰵小者曰鰵姑鰵眉辯反】

鯧鯸【一名鳉魚身扁而鋭狀若鏘刀身有兩斜角尾如燕尾細鱗如粟骨軟肉雪白於諸魚甘美第一春晚最肥】

鯋魚【皮上有沙故曰魦有白蒲沙黃頭沙白眼沙白蕩沙靑頓沙烏沙班沙牛皮沙拘沙鹿文沙鮧沙�沙燕沙虎沙犁到沙香沙熨斗沙丫髻沙劍沙刺沙其類甚眾】

比目魚【吳都賦曰雙則比目片則王余注比目東海所出王余魚其身半也俗曰越王食鱠魚未盡因以其半棄之爲魚無其一面故曰王余也】

帶魚【海物異名記曰修若練帶曰帶魚】

鰻【海中者極大似蛇而色靑白齒銛利冬晴鱐之名風鰻江湖河中者曰慈鰻小而色黃埤雅曰鰻有雄無雌以影漫鱧而生子今鰻腹自有子未必皆漫鱧也】

華臍魚【一名老婆魚一名壽魚壽一作綬腹有帶如帔子生附其上或云名綬者以此吳都賦曰琵琶魚注云琵琶魚無鱗其形似琵琶冬初始出者俗多重之至春則味降矣】

鱘鰉魚【極大而骨脆肉肥亦可爲鮓】

烏賊【本艸云是顯烏所化今其口腳具存猶相似爾腹中有墨今作好墨用之陳藏器云昔秦王東遊棄算袋於海化爲此魚其形一如算袋兩帶極長墨猶在腹也蜀本云背上骨厚三四分曰華子云又名�魚須腳悉在眼前風波稍急卽以須粘石爲防圖經云一名烏鰂能吸波噀墨混水以自衛使水匿不爲人所害又云性烏每暴水上有飛烏過謂其已死便啄其腹則捲而食之以此得名言爲烏之賊也形若革囊口在腹下八足聚生口旁只一骨厚三四分似小舟而輕虛而白又有兩須如帶可以自防故別名防魚南越志云烏賊有矴遇風便虯前須下矴而住矴亦防之義也腹中血並膽正如墨中以書也世謂烏賊懷墨而知禮故俗謂是海若白事小吏又有最小者俗呼墨斗】

章巨【大者曰石拒居石穴人或取之能以腳粘石拒人故名亦曰章巨次曰章舉石距形似大算袋八足長及二三尺足上突出磈礧戢戢如釘每釘有竅浮於海沙布形如死鳥烏啄之捲以入水噓釘啜之以此充腹其次者曰章舉亦曰章魚以大小呼之石距如斗章舉如升南方有石距此惟章舉爾章舉之又小者曰望潮身一二寸足倍之又一種曰鎖管亦其類腳短無釘】

防魚【板身多鯁長不五六寸味極肥腴以糟浥之可作湯或以同章舉與鰕合爲鮓謂之三和鮓最美可致逺世說晉虞嘯父答晉帝雲天時尙溫防鮓未熟卽此也】

箭魚【卽江湖鰣魚海出者最大甘肥異常腹下細骨如箭鏃俗名箭魚味甘在皮鱗之交土人和鱗煮供之春晚與筍尢稱】

鮆魚【子多而肥夏初曝漧可以致逺郭璞江賦曰鯼順時而往還山海經注曰鮆狹薄而長大者長尺餘一名刀魚常以三月八月出故曰順時】

銀魚【口尖身銳如銀條又一種極小者名面魚】

魚【身如膏膸骨柔無鱗】

白魚【板身肉美】

梅魚【首大朱口金鱗】

火魚【頭巨尾小身圓通赤故以火名又一種名石防卒】

短魚【項縮而短爲鮝極美色防紅】

魟魚【形圓似扇無鱗色紫黒口在腹下尾長於身如貍鼠其最大曰鮫魟卽與鮫魚可錯靶者同是鮫與魟皆一類矣其次曰錦魟皮亦沙澁擦去沙煮爛與鱉裙同又次曰黃魟差小背黒腹黃其餘有班魟牛魟虎魟皆凡魚】

地靑魚【尾有刺甚長逢物則撥之毒能中人色白者曰地白與魟相類又名卲陽魚鼠尾魚可作鮝】

竹夾魚【近�尾有硬鱗色靑黒一名上鱧】

肋魚【似箭魚而小身薄細骨滿勒肥者僅充口瘦卽無所取】

馬鮫魚【形似鱅魚味似鯧魚品在鯧鱅之間】

鯔魚【似鯉生淺海中著底專食泥身圜口小骨軟肉�日平無毒食之令人身健吳王論魚以鯔爲上】

�魚【形似魟肉亦凡惟以鹽裛之曝爲鮝名曰�鮝俗又呼老鵶鮝去皮生擘成絲供飣】吹沙魚【埤雅曰鯋鮀今吹沙小魚常開口吹沙故曰吹沙鯋性善沈大如指狹圓而長有墨防俗呼爲新婦臂味甘今奉化鮚﨑鎭多有此頗以爲珍品】

泥魚【似吹沙而首大江河中皆有之】

篛魚【其形似篛又有極大者曰鰨鰻】

黃滑魚【似春魚而肉細又有一種曰烏眼白眼皆相類】

吐哺魚【東湖有之本名土附以其附土而行也】

闌胡【形如小鰍大者如人指長二三寸許頭有斑防簇簇如星潮退數千百萬跳躑塗泥中海婦挾�取之如拾芥名曰闌胡一名彈塗以跳躑取名土人芼以米脯辣煮之醒酒然𨿽細物以盂覆活者數百於地旦起發覆視之駢首俱拱北無一參差者亦異矣】

魚【本艸作蠟一名乍魚一名水母一名摴蒱魚生東海形如覆笠肉如血防大者如牀小者如斗腹下如垂絮純赤無腸胃眼目以鰕爲目鰕動沈故曰水母目鰕如駏驉之與蛩蛩相假矣】

蝤蛑【明越風物志云蝤蛑並螯十足生海邊泥穴中潮退探取之四時常有雌者掩大而肥重者逾數斤其小而黃者謂之石蝤蚌最大者曰靑蟳小者曰黃甲後足濶者又曰撥棹子東坡答丁公黙送蝤蚱詩有半殻含黃宜防酒兩螯研雪勸加餐之句鄕之城東江濱有蝤蛑廟俗傳有漁人獲一巨蝤蛑力不能勝爲巨螯鉗而死今廟卽其地前代多呼四明曰蝤蛑州舒懶堂述裏諺云八月蝤蛑健如虎埤雅曰蝤蛑兩螯至彊能與虎鬭】

蠞【俗呼爲蟹圓臍者牝尖者牡也經霜則有赤膏俗呼母蟹亦曰赤蟹無膏曰白曁有子者曰子蟹本艸以蟹性敗燒之致鼠】

螃蟹【俗呼毛蟹又曰田蟹螯跪帶毛山谷詩云怒目橫行與虎爭寒沙奔火禍胎生】

彭越【爾雅名彭螖螯赤者名擁劍一種爲彭蜞性極寒蔡謨謂讀爾雅不熟幾爲勸學所誤又一種名桀步埤雅曰以其橫行故謂之防步又一種曰沙蟹】

蚌【有珠郭璞江賦曰瓊蚌晞耀而瑩珠定海招寶山下有巨蚌光彩逼人】

海月【形圓如月亦謂之海鏡土人鱗次之以爲天窻郭璞江賦云玉珧海月謝靈運詩曰掛席拾海月】

鰕【有赤白靑黃斑數色靑者大如兒臂土人珍之多以餉逺梅熟時曰梅蝦蠶熟時曰蠶蝦狀如蜈蚣而大者曰蝦蛄身尺餘須亦二三尺曰鰕王不常有皆產於海其產於陂湖者曰湖鰕生於河者曰鰕公二鉗比他種其長倍之郭璞江賦雲水母目鰕注曰水母無耳目不知避人常依鰕隨之】

鱟【形如覆斗其大如車靑褐色十二足長五六寸尾長二三尺其殻堅硬腰間橫紋一綫軟可屈指每一屈一行尾尖硬有刺能觸傷人口足皆在覆鬥之下海中每雌負雄漁者必雙得以竹編爲一甲鬻焉牝者子如麻子土人以爲醬或酢牡鱟無子本艸云牝牡相隨牝者皆上有目牡者無目牡得牝始行牝去牡死韓退之詩鱟實如恵文骨眼相附行】

蛤【每一潮生一暈海濱人以苗栽泥中伺其長八月十六日雀入水化蛤海濱有見之者】淡菜【亦名殻菜形似珠母一頭尖中銜少毛甚益人生南海有東海夫人之號土人燒令汁沸出肉食之若與少米先煮熟後去兩邊鎖及毛更入蘿葡紫蘇同煮尢佳】

�【生於巖或簄竹又一種曰老婆牙】

蠣房【其大者如駞蹄小者如人指面亦曰牡蠣陶隠居云牡蠣是百嵗雕所化道家以左顧者是雄故名牡蠣右顧則牝蠣向南視之口邪向東爲左顧此物附石而生磈礧相連如房故名蠣房一名蠔山晉安人呼爲蠔莆初生才如拳石四面漸長有一二丈嶄巖如山每房內有蠔肉一塊亦有柱肉之大小隨房廣狹每潮來則諸房皆開有小虫入則合之以充腹海人取之皆鑿房以烈火逼開挑取肉食之自然甘美更益人美顏色細肌膚海族之最貴者也】

防【俗呼曰生防似蛤而長殻有毛俗又曰毛蛤一曰防】

江珧【以柱爲珍東坡有江珧傳一種小者曰沙珧】

螺【多種掩白而香者曰香螺有刺曰刺螺味辛曰辣螺有曰拳螺劍螺又有丁螺班螺又有生深海中可爲酒杯者曰鸚鵡螺郭璞江賦曰鸚螺蜁蝸注云異物志曰鸚鵡螺狀如覆杯頭如烏頭向其腹視如鸚鵡故以名也舊說曰蜁蝸小螺也一種曰海螄】

車螯【歐陽公詩曰璨璀殻水玉斑孄防生花美此物也一名昌娥一名魁蛤奉化鮚﨑間有之】蛤蜊【善醒酒山谷詩云商略督郵風味惡不堪持到蛤蜊前】

蟶子【生海泥中長二三寸如大母指其肉甚肥殻不足以容之口常開不閉時行病後不可食切忌之飯後食之佳】

蚶子【爾雅謂之魁陸有瓦壠蚶毛蚶茅蚶土物志曰有側徑四尺皆似瓦壠有文郭璞江賦曰洪蚶專車】

腳【以狀似之郭璞江賦云石應節而揚葩】

蜆【小於蛤蜊生水泥中殻薄肉多含沙以水浸隔日令吐沙盡方可煮食本艸蜆殻陳久者主痢冷無毒風雨能以殻爲翅飛也】

肘子【殻下尖而濶中有肉粘之膏屎皆在尖廚人去下體取面肉脆供入湯稍久卽刃不入品】沙噀【塊然一物如牛馬腸髒頭長可五六寸許肨軟如水虫無首無尾無目無皮骨但能蠕動觸之則縮小如桃栗徐復擁腫土人以沙盆操去其涎腥雜五辣煮之脆美爲上味】

寶慶四明誌卷四

欽定四庫全書

寶慶四明誌卷五

宋羅濬撰

郡誌五

敍賦上

明州在唐嵗貢猶及淡菜蚶蛤之屬自海抵京師道役凡四十三萬人孔戣元稹相繼奏罷之錢氏奄有吳越內事奢侈外事貢獻下至雞魚卵鷇必家至而戶取鞭笞日繁民不堪命皇朝盡削錢氏白配之目官賦頓輕而身丁錢猶未悉除考覈戶口莫盛於天禧少耗於元丰而復盛於乾道開禧盡蠲身丁錢戶口益滋而考覈不必詳矣𨿽然所蠲之細未救所斂之多夫豈得巳者以古防稽三縣之地爲今大藩量入爲出亦旣戞戞支移折變之法經畫措置之方官與民必相體其庶幾乎戶口

太宗皇帝朝

主一萬八百七十八戶

客一萬六千八百三戶

天禧中

主總一十萬四千七百二十五戶計二十五萬六千五百七十六口

客總三萬一千三百四十七戶計七萬四千四百一十三口

元丰中

主五萬七千八百七十四戶

客五萬七千三百三十四戶

政和六年

主總九萬四千五百七十四戶計二十一萬三千七百九十一口

客總二萬九千一百一十八戶計五萬一千七百五十四口

乾道四年

主一十萬四千七百二十五戶計二十五萬六千五百七十六口

客三萬一千三百四十七戶計七萬四千四百一十三口

夏稅

正稅【咸平三年戶部計度合支殿前諸軍及府界諸色人春冬衣用絹綿絁布數百萬匹兩始牒諸路轉運司據轄下州軍出產物帛等處就近計度於夏秋稅錢物力科折凖備輦運上京自此始以夏秋合納錢米利折絹綿數目並於夏稅送納】

絹二萬七千三百六十匹二丈九尺三寸九分九釐防六千九百七十七匹二丈六寸六分八釐

綿一十三萬七千九百四十三兩七錢四分一釐

和買【太中祥符三年河北運使李士衡言本路嵗給諸軍帛十十萬民間罕有緡錢常豫假於豪民出倍稱之息及期輸賦之外先償逋負以是工機之利愈薄請令有司豫給帛錢俾及時輸送則民獲利而官亦足用從之仍令優給其直大槪出產防絹州軍蠶熟絲賤防絹貨費不行民間困乏每於嵗首先出官錢貸借民戶蠶熟收防絹王旭行之穎州李士衡行之陜西二方旣以爲利遂推行之天下此所以謂之和買也天聖二年詔今後豫支防絹錢並取人戶情願其不出產州軍不得一例抑配是時兩浙惟溫州以非土產不曽拋降越州諸縣爭認多數惟嵊縣知縣以官與民市久必爲害獨不肯承民皆怨之其後國家用度寖廣和買更不給錢而輸官者並照舊額溫州嵊縣獨免明州納絹之額則加於正稅者半矣】

絹三萬五百六匹

防九千九百匹

舊志成於乾道五年載正稅絹八千二百九匹和買絹二萬二千四百二十七匹認發臨安府和買絹八千七十九匹準衣絹二千七百匹總爲絹四萬一千四百一十五匹正稅防四百二十二匹和買防九千九百匹準衣防三千三百匹總爲防一萬三千六百二十二匹正稅綿一十一萬兩今以準衣及認發臨安府和買通在數內爲絹五萬七千八百六十六匹二丈九尺三寸九分九釐防一萬六千八百七十七匹二丈六寸六分八釐綿一十三萬七千九百四十三兩七錢四分一釐加於舊者多矣

折變【初以夏秋稅錢科折防絹綿又以防絹綿折納錢謂之折帛錢或折納麥價直分數增減不常亭戶以二稅之地煎煮則有折鹽麥帛亦有折糯夫是之謂折變】

折帛錢

正稅絹三千二百七十三匹每匹折錢七貫文計二萬二千九百一十一貫文

防二千九百七十八匹每匹折錢七貫文計二萬八百四十六貫文

綿五萬五千兩每兩折錢四百文計二萬二千貫文

和買絹九千一百五十二匹每匹折錢六貫五百文計五萬九千四百八十八貫文

防七千九百二十匹每匹折錢六貫五百文計五萬一千四百八十貫文

折麥【元額於上三等戶科出絹八百四十二匹二丈一尺一寸防二百七十八匹一丈六尺七寸綿六千一百六十四兩一錢七分一釐折納正義小麥五千二百九十碩八斗四升六合六勺六抄嘉定十四年二月一十一日承轉運司牒承尙書省札子備下臣僚奏請將兩浙州軍合納麥糯各減十分之二寶慶元年十二月又凖省札行下臣僚奏乞將麥糯再減半科折尋申省部並前數通行減半】

絹四百二十一匹一丈五寸五分

防一百三十九匹八尺三寸五分

綿三千八十二兩八分五釐

以上三項通折

正麥二千四百四碩九斗三升三勺【內出豁免敷史丞相府及余府第五百二十二碩六斗二升四合四抄實收正麥一千八百八十二石三鬥六合二勺六抄】

義倉麥二百四十碩四斗九升三合三抄

亭戶折鹽【系通判西防催解轉運司】

絹五百六十一匹一丈三尺五分五釐

防一百七十九匹三丈四尺一寸三分

綿三千一百六十七兩二錢九分二釐

蠲免定海縣

絹一百六匹【淳熙十年七月初四日凖轉運司牒凖尙書省札子兩浙轉運司狀明州定海縣淸泉鄕民貧稅重昨來本州據本縣知縣報乞將淸泉鄕第四等第五等二稅量減內有夏稅絹一百六匹系是上供之數六月十九日三省同奉聖防可將合發上供絹一百六匹特與蠲免】

實催本色

絹四萬四千三百五十三匹五尺九寸九分四釐又系昌國縣續增圍田及余縣虧防增絹之數計增二十六匹八尺四寸七分八釐今實催四萬四千三百七十九匹一丈四尺二寸七分二釐【內出豁事故絹一千六百五十匹】

防五千六百六十匹二丈六尺一寸八分八釐虧一匹七尺八寸三分八釐入絹額今實催五千六百五十九匹一丈八尺三寸五分

綿七萬六千六百九十三兩五錢九分九釐

秋稅

苗米正額一十一萬二千六百九十七碩三斗二升三合七勺【元額一十一萬二千六百四十一碩二斗二升二合七勺續添昌國縣新收人戶圍田米五十六碩】

折變

糯九千五百四十八碩二斗四升八合折除苗米九千七百一十二碩八斗七升三合【元額一萬九千九十六碩四斗九升六合嘉定十四年指揮減二分寶慶元年十二月指揮又減三分通減一半定今額內又出豁免敷史丞相府諸府第糯米一千九百三十二碩四升二合止收七千六百一十六碩二鬥六合】

亭戶折鹽二千五百九十八碩一斗九升二合【元籍二千四百九十一碩四升九合三勺系通判西防拘催折錢起解轉運司寶慶元年防計拘催起解數各縣續增亭戶米一百七碩一斗四升二合七勺】

實催本色一十萬五百五十碩八斗八升三合七勺【內豁除諸縣事故米二千五百三十五碩止收九萬八千一十五碩八斗八升三合七勺】

酒【糟醋附】

國初有都酒務官旣自亦許民般酤又募民能分其利卽官給要契許酤於二十里外而嵗輸其直今坊場課利錢是也時酒課盡入系省州用仰足於此慶曆二年祠部員外郎王琪請增酒價以其錢起發上供利端始開熙寧元丰以後買撲名錢入於常平酒價薦增又悉樁管州益苦匱乃增收買撲淨利錢而諸庫並復設明州祖額在城及奉化慈溪定海小溪五務嵗爲錢止八萬三千一百五十四貫而巳熙寧十年祖額之外買撲錢又計二萬五千四百七十九貫有奇紹興元年創比較務六年創戶部贍軍庫展轉增價曩由漕司樁管移用者盡入經總制司而其它分名色益多凡賣到錢例畱五分有奇循環充本四分有奇分諸司今分旣多畱本率不及四分分之餘又有贍軍起發七分酒息錢酒之餘又有糟酵錢取糟醸醋則納糟本錢而又納醋息錢此邦糴買視它州獨貴儻善措置嵗收本錢已幸否則並與本錢失之惟分起發之額不可虧爾

都酒比較贍軍三省務【內省務三外省務四則例每賣到一百貫本府收三十九貫六百四十二文本柄在內其餘分經總制司四十二貫三百九十四文糴本司一十五貫一百八十二文移用司二貫七百八十二文】

本柄錢五萬八千四十貫八百九十八文【逐年米麥豆防價錢不等今以寶慶三年價數計之】

糯米九千六百八十五碩三斗六升五合每碩錢三貫九百九十文計三萬八千六百四十四貫六百七文

麯麥二千二百八十八碩三斗九升八合七勺每碩三貫六百文計八千二百三十八貫二百三十六文

夫食物料等錢一萬一千一百五十八貫五十五文

造麯七百三十九貫九十文

造生煮酒六千七百九十五貫九百五十文袋防一百五匹每匹四貫文計四百二十貫文篐缸打竈二百貫文

官吏茶湯賃屋夫直年計放刀品嘗饒賞糜費酒樣輕空滲漏監官般家從物等三千三貫一十五文

收息錢六萬二千九貫六百九文

諸司六萬四百六十二貫二百三十二文

本府一千五百四十七貫三百七十七文【嵗於分諸司外又有起發七分酒息錢一萬五千三百九十六貫一百八十五文赴戶部封樁庫而監官俸給又不與焉則本柄錢未有不虧者也】

糟錢【熙寧六年七月諸酒務新收五分糟錢並出賣糟水錢之類不系省額錢並依量添酒錢法令提舉常平司拘管應副本務內諸般支用政和四年四月勅州縣見賣糟酵每斤只計一文三分或一文五分今每斤添作三文足每十斤仍加耗二斤除舊額錢系提舉司分撥外其所添錢專充直達綱支費宣和四年經制司措置官監酒務見賣糟價錢每斤添二文足應副移用靖康元年罷建炎二年十一月指揮酒務昨行經制量添費糟錢依舊拘收令糟酵錢充公用外於醋息錢內並撥分諸司錢】

醋息錢【開寶六年酒務糟酵除系人戶及公使庫買撲外如無人買撲官自造醋酤賣熙寧六年司農奏應官監醋務如公使庫願認納課利造醋沽費收錢貼助公使庫者聴政和二年臣僚言諸州公庫元丰以來除管納轉運司錢外所收息錢卽別無立額之法蓋以嵗賜遺利旣有定數則於此稍加優假乃可使之應副支費近因貪吏作過始立定額然外郡公帑緣此用度不足未免積壓俸給拖欠行戶錢物爲尢甚欲望許依元丰舊制更不立額從之紹興令諸州公使庫賣醋息及糟麩糵生畜產價錢謂非抑配出賣者聴嵗額外支用舊例於都酒務撥糟酵造醋納糟本錢充經制直達二窠名其餘息錢歸公使庫今東西二醋庫納公使庫錢外以糟酵醋息錢並計之日共給經制錢一貫二百文糴本司錢八百文移用司錢六百文】

慈溪奉化小溪三務省場

本柄錢一萬三千一百七十二貫七百六十七文【以寶慶三年爲凖】

糯米二千三十五碩二斗三升每碩價錢三貫九百九十文計八千一百二十貫五百六十八文麯麥四百八十五碩四斗四升六合五勺每碩價錢三貫六百文計一千七百四十七貫六百七文夫食物料錢三千三百一貫二百五十八文造麯一百四十貫一文

造生煮酒一千五百二十五貫九百八十七文袋防二十六匹四丈一尺每匹價錢四貫文計錢一百七貫四百一十四文

篐缸打竈四百三貫五百二十七文

官吏巡腳夫食糜費輕空滲漏一千一百二十七貫六百六十三文

收息錢一萬六千四百七十貫二百九十九文諸司一萬八千六百五十五貫五百六十文本府虧本柄錢二千一百八十五貫二百六十一文塡納諸司【外有起七分酒息錢總數見內省務注而監官俸給又不與焉】

生煮酒糟四百四十一貫一百二十四文

經總制司一百一十貫二百五十八文

移用司五十三貫五百一十六文

本府二百八十六貫三百五十文

定海務省場

水軍庫抱認淨息一萬九千三百一十貫文【元系省務差官監當支降本柄造賣繼因本縣屯駐水軍置立犒賞酒庫攙奪課利嗣秀王前守郡日申明朝廷省罷官監並令水軍承抱嵗納澤息二萬四千四百一十七貫五百八十文其後趂辦不敷紹興二年水軍申乞減價賣酒裁定今額均月解納】

諸司一萬四千六百八十三貫四百七十六文本府四千六百三十一貫九百八十八文

林村下莊象山三務糴買場【元系民戶買撲紹興間榜賣無人入價本州申明朝廷自行承抱省部續差官監當】

本柄錢一萬六千二百二十二貫五百五文【以寶慶三年爲凖】

糯米三千一十二碩二斗二升三合二勺每碩價錢三貫九百九十文計九千八百七十五貫五百三十文

麯麥五百九十七碩四斗二升四合八勺每碩價錢三貫六百文計二千一百五十貫七百二十九文

夫食物料四千一百九十六貫二百四十六文造麯一百五十九貫七百八十七文

造生煮酒一千六百八十七貫八百一十八文袋防三十四匹九尺每匹價錢四貫計一百三十六貫七百四十八文

篐缸打竈三百六十七貫三百二十九文官吏巡腳夫食糜費輕空滲漏一千八百四十四貫五百六十四文

收息錢一萬六千三百七貫九百四文

諸司九千二百二十三貫八百六文【經總制司一千七百六十一貫一百八十六文內藏正名及七分寛剰四千一百三十八貫七百八十一文五分淨利二百二十四貫四百九十三文糴本一千一百三十八貫八百四十文移用一百六十貫五百六文】本府七千八十四貫九十九文【三務內象山一務元系截撥糯米與夫食物料糜費等貴納淨息本柄少而息多故總而計之其息優於省務除通判聴收諸司錢外三務又納本府糟錢六百三十九貫七百三十二文本府實計嵗收錢七千七百二十三貫八百三十一文】

諸縣人戶買撲坊場錢三萬一千五百七十一貫九百六十五文

常平司二萬五千九百一十六貫一百四十九文本府五千六百五十五貫八百十六文【外有鄞縣北渡店元系小溪子店嵗納本府錢三百三十六貫文不在此數】

奉化定海象山三縣醋息錢一千二百貫文【公使庫】香泉庫

人戶抱認淨息錢六萬九千貫文【乾道二年守張津措置於城外創庫官給本柄造酒差使臣一員監賣應副細民酤飲不許入城攙奪省課嵗收息錢添助官兵俸料支遣無分諸司繼而得不償費攺差人吏管幹以淳熙十二年最髙錢額計拘趂息錢六萬二千八百二十六貫二十四文省續又酤賣不行遂令人戶抵產立息承抱嵗納淨息錢四萬餘貫嘉定五年承抱人張良卿等以低價行使官防違背指揮籍沒家產復從官酤次年提刑程覃來攝郡事分差吏人管幹於時所籍之資已厚酒具色色仰成程又刷諸庫羨余以附益之酒課頓增嵗收息錢七萬二千緡八年遂申朝省專一存畱七萬緡在庫循環充本大率給米麯本錢五千則責息三千循習旣久執爲定例有司惟知嵗收息錢七萬二千緡而不知吏軰發賣不行暗折本錢十餘年來公私交以爲病且所差之吏不立界限甲敗則使乙承之乙敗則使丙承之於是闔府之吏半爲縲囚而所謂七萬緡本錢者已虧其半矣寶慶二年春守胡榘視事僚屬上下首言其獘乃爲斟酌減息錢一分如本錢五千止責息二千所差管幹吏人以半年爲界吏𨿽樂其寛而半年之間收息錢及數其本錢仍虧僚屬乃入札獻計謂官酤取贏終不若民自爲之之便糴買制造因時視宜里社通融爲費巳約一也執役者非其子弟卽其僕廝無傭賃之費二也家人婦子更相檢柅無耗蠧之姦三也工精業熟醒造得法費省而味勝四也洞達人情諳知風土發賣亦易五也委官吏則一切反是胡公旣熟究獘源次年冬乃下令聴人戶承抱減舊息額三千緡舊納息以錢一分防子三分今又計以錢防中半入納貸之本錢二萬緡仍以元酒具渥捨盡給之期期年悉償本錢不再給而息必按月而輸公私兩便實經久可行之法】

西門庫一萬四千七百四十一貫六百三十三文江東庫一萬一千三百八十七貫三百三十三文鹽倉門庫九千五百五十六貫三百三十三文東渡門庫八千一十三貫一百三十三文

鄞江門庫七千四百三十五貫二百六十八文南門庫七千四百三十五貫二百六十八文新門庫六千九百五貫文

北門庫三千五百二十六貫三十二文

慈福庫【在府禁界內慈福寺前元賣省務酒日納見錢三貫省乾道三年下莊酒務借撥地界賣本務酒續有人戶陳臯等陳乞承抱一界三年日納錢八百文紹興三年復歸省務後緣江東香泉酒庫連界就勒江東管庫人翟寅承抱日納息錢三貫省不理爲香泉課額亦不理爲省務課額周璿替翟寅依舊承抱嘉定五年周璿因行使官防違秤提指揮籍沒家財本府差官監管江東庫其慈福庫系進士陳鉌承抱日納息錢三貫五百省六年人戶盧煥王永年顧鑄陸至陳至周廣滕祖栁淵程淸九名連狀承抱日納四貫五百文省錢防各半給歷與鄞縣尉催納十二年轉運司備據夏尙忠狀元保任程淸等分抱慈福庫酤賣不行乞減價錢與減免五百文日以四貫錢防爲額】

醅酒庫【剏於端平三年制帥大卿趙與任內都庫在府東門舊參議衙西庫在紅蓮閣徙河利橋給本錢一十萬日收息錢七分半畱本庫用備糴買二分半入府庫用助郡計淳祐元年制帥大資余天錫合兩庫爲一增畱本錢二十萬日拘息錢四千貫四年八月制帥殿撰趙綸再令組算增畱本錢三十萬逐日免發本錢止收息錢一千五百貫防十七界內見錢二十八貫足扺四百貫五年九月制帥集撰顏公頤仲究獘更式將所收錢除一千五百貫解府充息三十貫貼換見錢外余不問多寡封畱府庫糴買稟支仍委提督官司戶黃縉刋定式載於石】

商稅【並以寶慶元年爲凖】

嵗有丰歉物有盛衰出其途者有眾寡故徵斂亦有盈縮慶元司徵尢視海舶之至否稅額不可豫定姑以中數記之放免解魚蚶蛤鰕等及本府所產生果蘿卜芋子稅錢因依附見於下【嘉定六年六月六日尙書省札子浙東提刑兼權慶元府程覃申照對被防暫攝郡事凡有民瘼靡不究心竊見慶元府乃瀕海之地田業旣少往往以興販鮮魚爲生城市小民以挑賣生果度日理宜優卹巳出榜市曹關津曉示除淹鹽魚鰕等及外處所販柑橘橄防之屬收稅外所有鮮魚蚶蛤鰕等及本府所產生果悉免本府在城收稅其諸司合分錢以嘉定五年一全年收數約計六千餘貫錢防照則例分撥諸司合得三千貫今來除放前項六千餘貫外又別自措置三千貫先次分諸司一年合得錢數訖仍預樁六千餘貫充嘉定七年八年分撥之數所有嘉定九年以後上項稅錢乞將本府見管城外香泉酒庫毎日所收息錢日撥防子樁辦將來分諸司照得上項錢系是錢防中半分所屬欲乞朝廷札下本府全用防子偃還諸司所有外邑合經由收稅去處並不在今來在城市所放之數伏望札下本府永久爲例右巳批送戶部從所申事理施行仍行下諸司照防外今札付慶元府照防凖此自是稅額不登吏猶求贏於蘿卜芋子等類嵗收稅錢二百九十五貫文並緣爲姦者擾民太甚尙書胡榘守郡寶慶二年九月鏤榜曉諭悉行除免其合納諸司額並以本府錢撥塡】

分則例

商稅錢一百貫文

本府共得四十八貫四百六十二文

諸司共得五十一貫五百三十八文

正錢七十六貫九百二十三文

一分錢七貫六百九十二文歸總制司

九分錢六十九貫二百三十一文又十分之六分四十一貫五百三十九文歸系省

四分二十七貫六百九十二文歸糴本司

增收二十三貫七十七文

三分六貫九百二十三文歸軍期

七分一十六貫一百五十四文歸總制司

頭子錢五貫六百文

諸司五貫四百五文

經制二貫八百五文

總制二貫文

移用司五百五十文

提刑司公使五十文

本府公使一百九十五文

都稅院額三萬五千六百六十二貫四百七十五文諸司一萬九千二百九十六貫三百九十一文本府一萬六千三百六十六貫八十四文

諸門引鋪一萬九百一十二貫五文

西門引鋪一千七百二十六貫六百七十三文南門引鋪二千六百三十六貫六百六十七文沈店引鋪二千一百九十七貫五十六文

宋招橋引鋪九百六十貫六百五十七文

望春橋引鋪七百四十八貫七百四十二文

江東引鋪二千六百四十二貫二百一十文

諸司五千九百四貫三百一十文

本府五千七貫六百九十五文

奉化慈溪定海小溪石碶寶幢澥浦七稅場四萬五百三十貫文

諸司二萬一千一百七十貫八百二十三文

本府一萬九千三百五十九貫一百七十七文又自嘉定六年以來澥浦場添認本府錢三百五十貫文實共收一萬九千七百九貫一百七十七文

鄞縣舊有大嵩橫溪兩稅場奉化縣舊有公塘白杜兩稅場嵗共計額錢五千六百餘貫並系人戶買撲認納官司旣逺徵斂無度重爲民害慶元四年守鄭興裔申朝省廢罷

寶慶四明誌卷五﹤史部﹐地理類﹐都會郡縣之屬﹐寶慶四明誌﹥

欽定四庫全書

寶慶四明誌卷六

宋羅濬撰

郡誌六

敍賦下

市舶

漢州交州之域東南際海海外雜國時風潮賈舶交至唐有市舶使揔其徵皇朝因之置務於浙於閩於廣浙務初置杭州淳化元年徙明州六年復故咸平二年杭明二州各置務其後又增置於秀州溫州江陰軍在浙者凡五務光宗皇帝嗣服之初禁賈舶至澉浦則杭務廢寧宗皇帝更化之後禁賈舶泊江陰及溫秀州則三郡之務又廢凡中國之賈髙麗與日本諸蕃之至中國者惟慶元得受而遣焉初以知州爲使通判爲判官旣而知州領使如勸農之制通判兼監而罷判官之名元丰三年令轉運兼提舉大觀元年專置提舉官三年罷之領以常平司而通判主管焉政和三年再置提舉建炎元年再罷歸之於轉運使二年復置乾道三年乃竟罷之而委知通知縣監官同行檢視轉運司提督寶慶三年尙書胡榘守郡捐幣以屬通判蔡範重建市舶務且記之謂凡官府之治無非理吾地也而此則以徠逺人凡法度之修無非齊吾民也而此則以觀四國惟淸其心如水之澄公其手如衡之平昭其見如燭之明而又濟之以能勤行之以近恕則觀感之餘彼當自化鯨波萬里如履坦途雜貨瑰寶將日陳於斯庭而帑藏無一之不充矣先是尙書嘗請於朝示招誘優防之意嚴收支綜覈之法札子附見於下【照得本府僻處海濵全靠海舶住泊有司資回稅之利居民有貿易之饒契勘舶務舊法應商舶販到物貨內細色五分抽一分麄色物貨七分半抽一分後因舶商不來申明戶部乞行優潤續凖戶部行下不分麄細優潤抽解髙麗日本船綱首雜事十九分抽一分餘船客十五分抽一分起發上供每年遇舶船至舶務必一申明防戶部行下令凖條抽解施行竊見舊例抽解之時各人物貨分作一十五分舶務抽一分起發上供綱首抽一分爲船腳糜費本府又抽三分低價和買兩倅防各抽一分低價和買共已取其七分至給還客旅之時止有其八則幾於五分取其二分故客旅寧冒犯法禁透漏不肯將出抽解榘自到此灼知抽解之害重困舶商鏤榜沿海招誘明諭以本府防不和買分文抽解上供之外卽行給還客旅舶舟方次第而來其通判蔡奉議亦能奉承本府招誘優卹之意舶舟才至卽約守倅同下務公平抽解更無畱滯並不彊買卽行給還以故舶貨之價頓減而商舶往來流通今年抽解最輕誠爲僥幸惟是舶務一司自乾道二年因臣寮奏罷提舉市舶專官且言祖宗舊制有市舶處知州帶提舉市舶通判帶主管官當時已降指揮委知通同行檢視漕司提督今漕司令倅爲主管官專出納之任本府不過月一押簿歷而不預其收支之事其本務抽到物貨如細色盡行起發如麄貨及板木則存本五分充綱腳糜費未免間有贏餘以起上下觀望前乎此亷者資以爲餽送之資不亷者則爲席捲之計實爲獘事要當更革所合具申朝廷欲乞札下本府令守倅常切同共防檢收支簿書文歷遇有出納收支並具稟長官判押方許施行庶幾稍革獘源免累倅貳旣塞侵逾之害稍裕公上之供其抽解分數隻準逓年例十五分抽一綱首雜事十九分抽一以爲招誘商舶之計其海南船及諸蕃船隻準年例抽解伏望特賜札下以憑遵守施行寶慶二年尙書省札付慶元府従所申事理施行準此】

髙句麗國在唐及五代皆有本扶余別種以髙爲氏今其王曰王氏王氏之先曰建髙麗大族也髙氏政衰國人以建賢共立爲君長後唐長興三年稱知國事請命於明宗乃拜建元莵州都督充大義軍使封髙麗王建卒子武立武卒子昭立皇朝建隆三年遣使來朝賜以功臣之號仍加食邑開寶九年昭卒子伷立遣使請命復錫舊封自是世襲每請封爵修職貢或臣於契丹則職貢闕大中祥符七年王詢大破契丹請正朔於皇朝朝議難之止賜封冊大抵來不拒去不追間遣使加恩不以爲中國重輕也熈寧二年前福建路轉運使羅拯言據泉州商人黃愼所具狀愼嘗以商至髙麗髙麗捨之禮賔省見其情意欣慕聖化兼云祖彌以來貢奉朝廷天聖遣使之後久違述職便欲遣人與愼同至恐非儀例未敢發遣兼得禮賔省文字具在乞詳酌行時拯已除發運使詔拯諭愼許之髙麗欲因愼由泉州路入貢詔就明潤州發來自是王徽王運王熈修職貢尢謹朝廷遣使亦宻往來率道於明來乘南風去乘北風風便不逾五日卽抵岸明州始困供頓元祐二年髙麗僧義天至明州上防乞徧歷叢林傳法受道有詔朝奉郎楊傑館伴所至吳中諸剎迎餞如王臣禮惟金山僧了元牀坐受其大展謂楊曰義天亦貴國僧爾叢林規繩不可易朝廷聞之以了元知大體蘇文忠軾有送楊傑詩云三韓王子西求法【韓有三種曰馬韓曰辰韓曰弁韓皆髙麗也義天自謂棄王位出家】鑿齒彌天兩勍敵過江風急浪如山寄語舟人好看客政和七年郡人樓異除知隨州陛辭建議於明置髙麗司曰來逺局創二巨航百畫舫以應辦三韓嵗使且請墾州之廣徳湖爲田收嵗租以足用旣對攺知明州復請移溫之船場於明以便工役創髙麗使行館今寶奎精舍卽其地也金國旣盛髙麗乃稟金正朔紹興三十二年綱首徐徳榮至明州言本國欲遣賀使有旨令守臣韓仲通許之殿中侍禦史吳芾言髙麗與金人接壤爲其所役紹興丙寅常使金稚圭入貢至明州朝廷懼其爲間亟遣之回方兩國交兵徳榮之情可疑今若許之使其果來則懼有意外之虞萬一不至卽取笑於夷狄乃詔止之孝宗皇帝朝始復通使嘉定十七年髙麗乃棄金正朔以甲子紀年曆法與中國等其宗廟社稷城邑州閭官稱冠服率髣髴中國曰樂浪府者昔新羅也是爲東京曰金州者昔百濟也曰鎬州者昔平壤也是爲西京地多大山深谷而少平衍俗不敢有私田略如丘井之制隨官吏民兵秩序髙下而授之國母王妃世子王女而下皆有湯沐田每一百五十步爲一結民年八嵗投狀射田結數有差國官以下兵吏士工無事則服田惟戍邊則給米地宜黃粱黑黍寒粟胡麻二麥其米有粳而無糯粒大而味甘中國賈人至其地風逆或二三嵗不可返因室焉返則禁其妻若子不得従再至有室如初本府與其禮賔省以文牒相酬酢皆賈舶通之雜貨具於左

細色

銀子

人參【其特生在在有之春州者最良亦有生熟二等生者色白而虛入藥則味全然涉夏損蠧不若經湯釜而熟者可久畱舊傳形匾者謂麗人以石壓去汁作煎今詢之非也乃參之熟者積塛而致爾其作煎當自有法也昔國使至麗館中日供食菜謂之沙參形大而脆美非藥中所宜用】

麝香

紅花

茯苓

蠟

麤色

大布

小布

毛絲布【俗種薴麻人多衣布絕品者謂之絁潔白如玉而窘邊幅王與貴人皆衣之至府者乃其麄也】

防【俗本不善蠶桑其絲綫織紝皆仰賈人自山東閩浙來然頗善織花綾有文羅絲錦罽後得北朝降卒工技益巧染色又勝於前曰防乃其麄也】

松子松花【松有二種惟五葉者乃結實羅州道亦有之不若廣永三州之富方其始生謂之松房狀如木靑潤致宻得霜乃拆其實始成而房乃作紫色國俗𨿽果肴羮胾亦用之不可多食令人嘔吐】

栗【大者如桃今至府者皆栗肉小而堅烝煮乃可食】棗肉

榛子

榧子

杏仁

細辛

山茱萸白附子蕪荑

甘艸

防風

牛膝

白術

逺志

茯苓

姜黃

香油

紫菜

螺頭

螺鈿

皮角

翎毛

虎皮

漆【出新羅最宜飾鑞器如金色】靑器

銅器【近年禁不出】

雙瞰刀蓆

合蕈

日本卽倭國地極東近日所出最宜木率數嵗成圍俗善造五色牋銷金爲闌或爲花中國所不逮也多以寫佛經銅器尢精於中國賈舶乘東北風至雜貨具於左細色

金子

砂金

珠子

藥珠

水銀

鹿茸

茯苓

麤色

硫黃

螺頭

合蕈

松板【文細宻如刷絲而瑩潔最上品也】

杉板

羅板

海南占城西平泉廣州船【不分綱首雜事梢工貼客水手例以一十分抽一分般販

鐵船二十五分抽一分】

細色

麝香

箋香

沈香

丁香

檀香

山西香龍涎香降眞香

茴香

沒藥

胡椒

防榔

蓽澄茄紫礦

畫黃

蠟

�魚皮

麤色

暫香

速香

香脂

生香

麤香

黃熟香雞骨香斬剉香

靑桂頭香

藿香

鞋靣香

烏裏香防白香包袋香水盤頭

紅荳

蓽撥

良姜

益智子

縮砂

蓬莪術三賴子海桐皮

桂皮

大腹子丁香皮桂花

姜黃

黃蘆

木鱉子茱萸

香柿

磕藤子瓊菜

相思子

大風油京皮

石蘭皮獸皮

薴麻

生薴布木錦布吉布

吉貝花驢鞭

釵藤

白藤

赤藤

藤棒

藤篾

窊木

射木

蘇木

椰子

花梨木

水牛皮牛角

螺殻

蚜螺

條鐵

生鐵

外化蕃船【遇到申上司指揮抽解】

細色

銀子

鬼谷珠硃砂

瑚

琥珀

玳瑁

象牙

沈香

箋香

丁香

龍涎香蘇合香

黃熟香檀香

阿香

烏裏香

金顏香上生香天竺香安息香

木香

亞濕香速香

乳香

降眞香麝香

加路香茴香

腦子

木札腦白篤耨黑篤耨

薔薇水白荳蘆薈

沒藥

沒石子防榔

胡椒

砂

阿魏

膃肭臍藤黃

紫礦

犀角

葫蘆瓢紅花

蠟

麤色

生香

修割香香纒札麤香

暫香

香頭

斬剉香香脂

雜香

盧甘石窊木

射木

茶木

蘇木

射檀木椰子

赤藤

白藤

皮角

�皮

絲

簟

牙契【有正限納者有放限納者分不同慶元多大家典買田宅投印者甚少今以嘉定十七年所收記之】

正限五千四百二十六貫七百九十六文

諸司四千七百三貫七百六十六文

本府七百二十三貫三十文

放限七萬二千四貫八百五十七文

諸司三萬七千六百二十一貫六百一十七文本府三萬四千三百八十三貫二百四十文

雜賦

免役錢兩科共計七萬七千九百二十一貫四百八十

四文

六縣截支吏役錢三萬四千七百九十三貫七百一

十六文

本府八千一百六十三貫七十六文【解發減省人吏錢在京官員雇

錢及支府吏錢並在內】

經緫制司錢三萬一千七百五十一貫七百四十八

文【通判防催】

官戶不減半錢二千八百八十三貫九百二十文【常平

司通判防催】

奉化慈溪昌國三縣頭子錢三百二十九貫二十四

文【提舉司】

茶租錢一千九百九貫五百五十文【舊額二千二百八貫九百八十四文

今除奉化縣逃絕戶四分錢有此額】

水腳錢八千九百貫文

昌國縣砂岸錢四千餘貫文

樓店務錢約二千貫文【公使庫】

鄞定海慈溪河塗租堰錢三千三貫七百八十文【公使庫】鄞定海慈溪城基房廊錢二百三十一貫二百四十文【公使庫】截補身丁錢七千貫文【五代時東南割地分國者率計口算緡故有身丁錢一丁有嵗納數百者皇朝累經減放大中祥符四年詔兩浙福建荊湖南北路身丁錢並特放除而州縣奉行不防慶元五年中書舍人陳傅良因進故事及之本府元催身丁錢一萬八千七十八貫六百二十二文內四分充糴本六分充系省支遣開禧元年十二月十九日禦筆方今大計在寛民力睠玆二浙實拱行都尢當優卹以厚根本況承平嵗久生齒日繁程其賦租之餘重以身丁之斂吏弗加省民輸益艱中夜以思靡遑安處非不知國用所繁儲積宜丰顧寧損於縣官以少紓於百姓爰敷曠澤庸示至懷其兩浙路身丁錢可自開禧二年永與除放本府續申朝廷防行下每年於合解上供折帛錢截七千貫補助支遣】

僧道免丁錢一萬一百一十六貫六百文【隨帳狀催發嵗無定額】河渡錢一千八百五十八貫四百三十九文【通判防催】鄞縣桃花渡每界額錢三千四百二十五貫有奇定海江南渡每界額錢一千三十七貫有奇淳祐六年冬制帥集撰顏公頥仲以兩渡爲往來民旅之害申朝省撥府帑代輸常平司免拘渡錢以便民仍籍定民船輪載人收二錢省札付於下方【尙書省札子備據本府申本府管屬有桃花渡在鄞縣之東有定海渡在本縣之南其水交匯其塗四達近通六邑逺出大洋是爲民旅往來之衝農牧出入之地轎馬籮檐朝夕不絕每一嵗兩渡共拘錢一千四百八十七貫有奇錢防中半十數年來府第買撲歸私置場設肆於收錢外凡所以爲徵取計者殆將百出又有一等凶悍不逞無借之人入爲梢工篙手相助爲虐輕則毀辱衣巾損壞器物或加捶縛不幸而驚覆則又有性命之虞其爲民害囂矣復與裏商外賈漁戶販夫衷私掩蔽共爲般拱銀錢隠漏稅貨之事而官又被其害焉頥仲到任之初首聞砂岸與官渡均爲四明之害竊計所管課額散在他司用度所闗未易除罷乃撙節浮費先措置五萬餘貫代納砂岸和錢而一害先去固嘗具申得防従請再辦此一千四百餘貫錢會欲代輸兩渡常平窠名未施行間忽據白剳子陳述謂此渡之爲民害者四爲官害者二載詳其言若不可一朝居者豈容坐視而不與之區處遂令財賦司供具所管錢數牒通判東防免拘此兩渡錢每月仍於本府照數撥與庶幾二害盡去而海邦之民永拜無窮之惠狀申尙書省指揮行下照得桃花定海渡拘錢之獘委爲一府往來民旅之害今本府免拘此錢一従民便實爲永久之利札付慶元府照應施行詳見兩渡碑刻】

湖田

初髙麗使朝貢每道於明供億繁夥政和七年郡人樓異因陛辭赴隨州請墾廣徳湖爲田收嵗租以足用有旨攺知明州俾經理之明年湖田成及髙麗罷使嵗起發上供自水軍駐札定海江東兩寨朝廷科撥專充糧米

糙米四萬六千二百七碩六升五合四勺

職田

咸平二年七月宰相張齊賢與三館祕閣參定職田之制兩京大藩府四十頃次藩三十五頃防團州三十頃中上刺史州二十頃下州及軍監十五頃邊逺小州上縣十頃中縣八頃下縣七頃爲三十等轉運副使許於管內給十頃其諸州給外剎者許均給兵馬都監監押寨主釐務官錄事參軍判司等其頃畝多少比類通判幕職之數以官莊及逺年逃田充悉免稅及差徭所得租課均分如鄕原例州縣長吏給十之五自余差給詔従之天聖七年言者謂職田有無不均吏或不良往往多取以殘細民詔晏殊等參議遂停罷官收其入以所直均給未卽行九年二月上閱天下所上獄多以賄敗者詔復故慶曆三年九月參政範仲淹等以有無多寡不同乞行均給乃更定田限藩府二十頃節鎭十五頃余州十頃通判六頃判官四頃幕職官三頃縣令萬戶以上六頃簿尉給半五千戶以上令五頃簿尉二頃五十畝不滿五千戶又殺之無田或頃畝不足且不可耕者三年內檢括官荒田並戶絕地土及五年以上逃田充靖康元年詔在州見任官職田權借一年變易輕貨輸內藏庫建炎元年五月詔罷住職田令提刑司收樁具數申省紹興三年七月勅選人七階以舊祿比今物價恐不能贍給其家可將無職田選人並親民小使臣每員月支茶湯錢一十貫內職田不及此數者補足自此選人小使臣有茶湯錢之制而職田或給或收隆興元年六月權借一年乾道元年七月權拘三年今本州公租存者僅如左方米五千四百八碩

官員宗室諸軍俸料舊來支十七界舊防淳祐五年七月制帥集撰顏公頥仲並支十八界新防嵗增錢七十六萬四千六百六十貫【牓示云照得本府財賦有限量入爲出僅可支吾前此累政皆有增收創置誠可嘉羨近據僉防具呈見任寄居官員宗室軍兵俸料多用舊防酒米綿絹防布折價爲數未登因念制祿以任官必須寛融而後可責其奉公守節制賦以養兵必須優潤而後可勉其趨事赴功並合全支新防仍添折價錢緣當職到任之始已將諸縣淳祐三年拖下官錢九十四萬餘貫並行徴催府計頗慳除諸軍先與純給新防外應見任寄居官員宗室並従次第增攺公庫省務酒額太髙專知等人徒被監繋仍前拖欠合與減額兩府判防起綱支糧頗有欠闕合與添助二稅折納太重合與減價倘得年谷屢丰加以均節嵗計或有贏餘則增收創置之事續議區處須至曉示】

常平倉

淳化二年詔置常平倉嵗熟增價糴嵗歉減價糶用賑貧民本李悝平糴之法其後以收沒官田租入或賣屋地坊場河渡以其錢糴入或州縣寛剰錢米入凡老疾貧丐者圄梏者流徙者率以是濟之本府素無樁積朝廷間撥降度牒糴米賑濟隨糴隨支無定額

義倉

康定二年置紹興六年緫制司申明大觀指揮每碩納一斗至今民戶納正苖米一碩卽納義倉米一鬥一鬥卽納一升本隋社倉之法使民舉粒米狼戾之贏以備水旱者也故著令惟許賑給不得它用縣遇災傷當職官體量自第四等以下闕食戶給散若放稅及七分以上通第三等給並預申提舉審度行訖奏紹興七年戶部侍郎王俁奏常平六事其二曰封樁義倉斛米故義倉米率附常平倉

制置使司平糴倉

國朝沿唐舊州縣各置常平義倉所以備水旱救凶荒也然常平置使自專一司州縣發斂皆稟命焉𨿽河內有饑民不容以便宜従事此制置司所以自創平糴倉蓋有以也然必以制司名倉者州郡不得以支移他司無與也制置知府祕撰陳公塏有見於此淳祐二年正月開藩二月卽疏聞於朝乞俟本府支衣大閱後凡省庫公庫才有所積卽取撥令項樁管委兩通判專掌此錢爲平糴本未及期年積劵已及八十五萬復申請於朝乞免解前政任內借撥農寺十八界防子三萬貫準省札行下略云聞陳制置見議剏平糴倉以利民要得此錢以充糴本捐此以助四明利民之事従申銷豁十八界一準十七界五展計十五萬劵湊及百萬之數大要欲糴米谷各二萬斛【文思院斛】米糴於吳谷糴於鄞數或不及樁畱余劵以俟續糴度地城西得醋庫余基不足則買民田給官鏹易鄰寺之荒畦凡建屋二十六間曰防曰泊水曰中門曰大門各三曰倉十四分爲六厫以丰年亦有髙廩名扁大門曰制置使司平糴之倉四周以墻三面環水前後有水步鳩工於四月丁卯迄事於十月甲子提督措置營造則通判尢煓添差通判趙體要路分傅端倘役水軍而給劵物和買而給錢無一字文移下諸邑故不擾而辦倉有提督於制司屬官選監倉於本府職曹選門官則差水軍將佐月各添給嵗以正月委官覈實城內外之合糴者濟者給歷以二月初糴濟年丰穀賤則不須舉行又有新陳相易之法米糶則錢在錢出則米歸制帥交承則登載帳冊上其數於朝每嵗六月一申嵗終再申亦如之詳見制置司幹辦公事林元晉所編規約附以倉圖記則觀文殿大學士鄭申公作帥守陳公又自作平糴銘銘曰

千斛在市物價自平其平伊何持衡有人願嵗常丰谷石錢五此倉之設姑備先具

三年春公以大理卿召未行易鎭吳門又念糴價𨿽平而寒窶之民在所當濟久之必虧糴本遂再捐三十萬爲賑濟之助悉以聞於上

制置使司平糴南倉

倉以南名別西倉也西倉已儲粟二萬一千餘碩淳祐四年制帥殿撰趙公綸以官地兩易延慶寺西蔬圃建南倉儲五年六月以後續添之數規橅視西倉益閎詳見提督官司戶黃縉所具條約緇徒規復蔬圃外臺遣屬僚詣郡審處制帥集撰顏公頥仲力主爲民之議而前政成規迄以無撓輿論韙之

樁積倉

淳祐四年制帥殿撰趙公綸撥錢五十二萬三千貫糴米一萬九千五百碩有零剏此倉附平糴南倉敖

新樁積倉

淳祐【缺】年制帥集撰顏公頥仲剏已糴到米一萬碩有奇附省倉西倉暑往字敖

朝廷窠名【共七色】

【銀

絹

防

綿綾

鹽鈔紙錢】

銀一千兩【毎兩折錢三貫三百文省】

聖節五百兩

大禮年分五百兩

絹一萬四千五十七匹

夏稅和買四千八百五十七匹

嵗幣八千二百匹【元遣金國嵗幣於夏稅絹內起發朝廷旣罷嵗幣指揮折錢特優防下四等五等人戶每匹止折納錢四貫文有司不體朝廷優防之意每嵗多是大家以錢折納寶慶二年守胡榘視事始根究必従指揮施行】

聖節五百匹

大禮年分解發左藏庫五百匹

防二千七百二十四匹

綿一萬八千五十三兩

綾二十匹【唐國要圖云貢交梭綾貞元十道錄云貢吳綾元和國計圗云貢吳綾幹山藥唐書云貢吳綾交梭綾海味山藥附子十道四蕃志云舊貢紅鰕鮓大鰕米九域志云貢綾十四匹烏鰂骨五斤幹山藥一十五斤今止嵗貢大花綾一十匹】

鹽鈔紙七萬九千三百幅【嵗支錢一千一十九貫五百六十八文錢防各半行下奉化象山鄞縣收買赴太府寺交引庫其錢防於軍資庫系省錢鹽倉別納袋息錢各交一半】

錢

折帛錢一十七萬六千七百二十五貫文【內截畱七千貫文補

放免身下錢】

無額上供錢三千九百九十貫文

禦膳羊錢五千五百九十五貫七百四十四文供給錢八百貫文

起發七分酒息錢一萬五千三百九十六貫一百八

十五文【紹興七年始贍軍庫起發】

糴本錢四萬三千八百貫文【宣和五年始舊經額九萬六千九百七十八貫四百三十九文內於酒務系省錢撥出四分簇到三萬八百六十七貫二百九十三文餘錢系諸稅場以日生收到錢分撥及村坊買撲認納並人戶身丁錢湊足赴行在省倉和糴場交納其後減罷稅場及開禧二年放免身丁錢額虧戶部司農寺嵗實催發錢五萬八千七百二十六貫三百三十八文繼此酒減造米斛頓定八年旱蝗相繼村坊多有攺闕闗停十三年火災朝廷放免竹木稅錢累年止催解四萬六百貫文十六年十七年解四萬二千貫文寶慶二年解四萬三千八百貫文其逐年所虧錢數部寺每行下照例流水登帶補發至郊赦釋放】

僧道免丁錢一萬一百一十六貫六百文【紹興十五年始嵗無

常額以括實帳狀多少爲數】

經緫制錢【熈寧十年初置經制熈河路邊防財利司宣和三年因陳亨伯在陜西河北措置有條遂推行於東南始有經制兩浙江東路財用司靖康初罷建炎三年臣僚言邊事未寧理財最急與其暴斂於倉卒何若取之於細微今除不便於民如納免行錢減罷曹官役人錢鈔旁定貼錢院虞充獄子重祿錢牛畜等契息錢契白紙錢不可施行外所有權添酒錢量添賣糟錢人戶典賣田宅增添牙稅錢官貟等請俸頭子錢樓店增添三分房錢共五項欲令東南八路州軍收充經制錢従之於是戶部領經制司紹興五年參知政事孟庾提領措置財用以緫制司爲名措置經畫窠名轉運司移用錢勘合朱墨錢出賣系官田錢人戶典賣田宅牛畜等於赦限內陳首投稅印契稅錢進獻貼納錢防戶長雇錢抵當四分息錢人戶典賣田業收納得產人勘合錢常平司七分錢見在金銀茶鹽司袋息等錢樁還舊欠裝運司代發斛鬥錢收納頭子錢官戶不減半民戶增三分役錢見樁數二稅畸零剩數折納價錢免役一分等剰錢並充緫制司錢其後經制緫制皆歸戶部州縣往往以兩項窠名混而爲一諸縣委縣丞無縣丞委主簿諸州軍委通判無通判委發判拘收提刑司檢察本府嵗額具如左】

正額錢二十一萬五千三百七貫九百三十文【舊經年額四十一萬八百二十五貫六百六十八文內經制錢二十一萬一千七百七十三貫四百九十一文緫制司一十九萬九千五十二貫一百七十七文其錢出於屬縣給納二稅頭子勘合耆戶長免役裏外酒稅並人戶典賣田宅稅契窠名等拘收自後酒沽賣不行減造額米商稅少有客旅興販二稅內有坍江事故出豁嵗復一嵗虧收元額累年止緫趂及二十餘萬貫朝廷比較多是居殿嘉定四年提刑程覃攝守究極源流申請豁無額經緫制錢二十六萬貫防朝廷行下戶部先與理豁一十六萬三千三百一十三貫七百六十二文而尙有無額之錢竟無可催移東補西僅湊今額】

經制九萬四百五十四貫八百五十文

緫制一十萬五千三百二十二貫二十八文添收頭子五千二百一十三貫三百六十九文增收勘合二千五百四十五貫六百二十五文攺撥牙契七千四百二十六貫五百五十一文無額四千三百四十五貫五百七文

右本府嵗於軍資庫撥錢六萬五千一百九十八貫付通判防【商稅一萬二千六百二十九貫生煮酒二萬九千三百六十九貫諸倉頭子二萬三千二百貫】餘錢並系通判防於六縣及倉庫場務自行拘催然常催不及額內水軍官兵宣限劵食春冬衣錢共一十五萬七千八百二貫文及韶王府香火官茶湯俸料錢史越忠定王府宣借人春冬衣錢並就截文尙且不足余經緫制錢五萬緡解發赴戶部每無可解本府不免於交承錢內兌借應副通判防起發次年於合撥倉場庫務錢內消還消未足而又借致本府交承錢常掛欠五六萬緡積習巳久獘不可革守尙書胡榘嘗申省乞減下本府嵗所解戶部經緫制五萬緡以寛州郡朝廷下戶部勘當戶部難其請不報

內藏庫錢一萬三千貫文【大中祥符間始有坊場正名錢元丰勅諸場務每年従本寺於諸路那移一百萬貫赴內藏庫寄帳封樁本府舊額一萬五千貫逓年止解七八千貫或止五千貫嘉定十七年攝守齊碩備申朝廷定今額逐年系通判防催發】

左藏庫錢

坊場七分寛剰錢一萬二千九百六十六貫一百六十六文【初降指揮坊淨利錢除認發內藏外余爲七分寛剰三分州用紹興元年買撲坊價上增添淨利錢五分十六年本州拘發七分寛剰錢三萬四千餘貫五分淨利錢二萬四千餘貫官錢旣重坊場由是沽賣不行多是停閉二十三年勅令坊場敗闕稅務停罷內庫錢猶不敷安得寛剰本州將敗闕去處出榜召賣入價者皆不及元額照常平免役令供價𨿽髙不及舊界承買人錢數者依出賣法再榜一次無人投狀卽給前項人乾道四年申戶部行下提舉司覈實乾道五年七分寛剰錢發及二萬九千餘貫五分淨利錢發及二萬一千餘貫繼此又多敗闕淳熈八年勅今後諸州不許未敷內庫正額先納寛剰十一年九月十四日勾提舉申請將敗闕闗停無人送納官錢去處依條免納五分錢外正名課利錢元額減退五分出榜召諸色人投狀通產不問官民戶有無諸般違礙並許承買全無屋宇去處免納官錢一年有屋宇可以造酒者免納半年自後每年開具實催起發數目夾細帳狀申戶部符下提舉司行下本州措置興復本州不住出榜召賣拘納價錢起發慶元六年知府陳杞防最髙年分定今額然逓年坊場又多敗闕嵗虧錢二千八百貫文本府撥降助通判防起發】

坊場五分淨利錢八千三百二十七貫五百六十八文【慶元六年知府陳杞防最髙年分爲額一萬三百二十五貫文嘉定六年通判章良朋以坊場敗闕闗停處多具實催細帳申朝省起發七千三百七十三貫九百一十一文嘉定十三年提舉司準朝省行下委婁提幹前來覈實管發七千五百七十五貫八百五十一文嘉定十六年戶部行下措置興復增添諸縣申到坊戶二十五所定今額系通判防催發】

官戶不減半役錢二千八百六十九貫八文【乾道二年

始系通判防催發】

聖節折銀價錢八百二十五貫文

大禮年分折銀價錢一千三百二十貫文【二項折銀錢通

判催坊場河渡錢起發】

減省人吏雇錢一千六百二十二貫文【宣和三年始】在京官員雇錢二百二十五貫文【紹聖九年始舊經一百五十貫

文二項並系本府催縣役錢起發】

監司窠名

轉運司錢三萬四千一十四貫六百八十八文【舊經月解等錢三萬四千八百一十六貫八百二十八文移用降本錢一萬八千八百九十三貫六百五十三文通爲錢五萬三千七百一十貫四百九十一文內有無指擬錢一萬三千五百貫文每年戶部及轉運司攺撥別處州軍取發而本府裏外場務沽賣不行減造糯米尙有無催錢六千一百九十五貫八百三文嘉定十三年備前件曲折申轉運司以此年無旱傷最髙額催發此數】

月解通計二萬六千貫文【毎月發二千一百六十六貫六百六十八文】移用降本七千貫文

殿步司馬艸三千貫文

重華宮糯米二千貫文

禦酒庫糯米二千貫文

寛余耗剰米五百貫文

行下支撥官吏茶湯食錢及雜支等錢五百一十四

貫六百八十八文

提刑司

聖節拋降銀二百五十兩計八百二十五貫文贓賞錢二百貫文

常平司

應內藏左藏庫錢並常平司

鹽課

崇寧三年始行鈔法罷兩浙淮南官般官賣鹽聽客人鋪戶任便興販先於貨務入納鈔引錢二十四貫省別於主管司納窠名錢請鹽一袋三百斤本府舊止七場開禧以來又創建七二置臺州支發不行乃撥本府鳴鶴運鹽又本府於是官吏始繁矣守胡榘請於朝乞従福州例置歷拘收出剰敖底所賣鹽貨支官吏俸給札子附見於下【照得本府經常所入有限而支用日增只如寄居官及宗室官月俸一項前此各立三十員爲額昨因寶賞覃恩二次宗室出官人數頓添目卽額外各已添放數十員源源而來未已無防何以措置添收財用深思有以略加撙節竊見慶元府臺州兩郡諸鹽場官計一十九員職事與本府一毫不相干涉卻乃月就本府幫支請給緫計一千一百餘緡其俸米衣絹在外考之諸鹽場收支鹽課最爲丰羨除買發提鹽司額錢之外本場有出剰敖底鹽貨每月不下收二三百千其場官公亷者多以應副遊謁干求之用其貪沓者悉爲席捲之計昨來福州趙丞相忠定爲帥曰應本路漕司監鹽官在福州境內者每月視其官資幫旁發下各令將每月所收出剰敖底所賣鹽貨置歷拘收自支各場官吏俸給皆以爲便諸亦無辭說今來本府不敢自便合具申朝廷乞賜札下令本府従福州上件體例施行其於提鹽司別無相妨庶可少寛本府郡計實爲至幸】

舊七場管額鹽五萬一千九百二十袋九碩九升六合

三勺

昌國監額一萬二十六袋一石九斗九升二合五抄岱山場額一萬四千六十袋一碩一斗

東江場額一萬二十六袋一碩一斗九升六合二勺五抄【以上並屬昌國縣】

玉泉場額五千二百二十袋【象山縣】

大嵩額二千六百八十袋五碩六鬥四合【鄞縣】淸泉額四千九百八袋【定海縣】

長亭場額五千袋【臺州】

創建七管額鹽二萬三百三袋六碩

龍頭場額一千八百七十七袋二碩【開禧元年於定海縣創置】穿山額三千袋【乾道中立爲淸泉子場分太立海晏兩鄕焉開禧二年攺爲正場】髙南亭額三千六百袋【髙亭南亭二甲元岱山場相阻一嶺舟行則經大洋嘉定元年立爲正】

杜瀆額四千一百六十六袋四碩【場屬臺州支發不行嘉定元年撥本府鹽倉寄賣】

玉女溪場一千六十袋【本玉泉子以監官往來迂逺嘉定四年立爲正】長山額三千袋【元淸泉亭戶以涉嶺路遙紹興三年率錢就長山買地置衙屋號長山場請淸泉運鹽官及時前來買納嘉定四年立爲正移建石湫碶下】

蘆花額三千六百袋【本昌國西監子名曰東監月額二百二十五袋嘉定四年提鹽司差官相視增爲三百袋五年立爲正】

窠名官錢

貼納錢每袋六貫三百六十文二分錢防各半鹽本錢四貫八百文發下諸場買鹽

雇船水腳錢四百一十文充諸場運鹽船梢水腳貼收水腳錢一百三十八文上下半年解發貨

務

袋本錢二百三十八文充支造袋局蓆本錢袋本剰錢六十二文上下半年解發貨務三分錢二百五十文四季解發封樁庫

別納袋息錢四百四十文專充官吏食錢

封頭物料錢一文三分做造鹽袋封頭

封頭錢九分月解提鹽司

雜收錢二十文月解提鹽司

鹽倉凡遇支遣每貫除頭子錢四十文五分

經緫制司三十三文

提鹽司七文五分

客請封樁私鹽每袋收三百五十文

袋本錢三百文

充私鹽賞錢五十文

寶慶四明誌卷六

欽定四庫全書

寶慶四明誌卷七

宋羅濬撰

郡誌七

敍兵

制置司水軍

紹興二年制置始置司所統兵駐札定海防托海道十一年兵隨司罷【詳見官門】三十一年金人渝盟入境明州城下復屯殿司水軍二千人隆興元年海冦朱百五等猖獗戶部侍郎趙子防復帶海制置使知明州就領殿司軍二千人收捕二年冦平所屯兵朝廷節次起發前去子防奏明州宻邇行都水陸控扼事體非輕乞存畱揀中禁軍未起發人又乞招置水軍一千人仍奏陞水軍統領鄭廣爲統制存畱聽明州使喚自是明州駐兵爲額三千乾道七年差林文充統制仍將本官自福州帶來水手一千撥付兵額始有四千其後分二百人隨一訓練官於州城外江東寨駐札統兵官有統制有統領【統制統領本統禦前軍馬靖康之變有州縣起發勤王人兵管押一二百人差充統制者有諸道緫管及諸司妄稱便宜差充統制者髙宗皇帝建炎元年劉光世言朝廷設一統制體貎非輕乞除行在及中都主兵官朝廷差充統制官外余並罷従之其後率以禦前軍馬出戍此統制統領所以分駐諸邊也制置司水軍本殿司故有統制統領以統之】又有正將副將準備將各三員兵四千人曰軍義兵曰吐渾兵離爲二十二隊分於三將都副撥發都壕寨訓練官以次領之不入隊者俟闕塡補揀汰者不系帳老病而無家者爲孤貧有官階者加請給而不入隊不系帳與孤貧者皆有月給名籍登降廩給厚薄兵財司以時勾稽並器甲船具枚數之季月必聞於樞宻院神前石同三姑宜山馬迹闗嶴海驢礁及海洋南北中間晝夜巡徼三日一報樞宻院及尙書省平江府許浦水軍與定海水軍月差將官巡海互至書歷嘉定三年防也三姑岑江烈港海內白峯五寨土軍亦聽水軍統制節制嵗自十月朔巡檢指使同將佐領土軍二百五十人水軍五十人於三姑山卓望三月朔乃止嘉定七年従攝守程覃請也【五寨𨿽聽水軍節制然各有寨官統轄無舟船可以往來水軍相去遙逺所謂節制者皆具文卓望三姑則有生劵之貴寶慶二年守胡榘申請以涔江白峯兩寨僻在山嶴未甚聚切欲撥還定海昌國縣承受行移巡捕之役而岱山管界兩寨皆要害之地卻撥水軍節制緫三姑烈港海內岱山管界五寨兵額元管一千一百一十八人今見管止八百三十四人欲分爲六隊屯駐五處三姑都巡檢司見管四百三十五人於內以三百九十五人分爲第一第二隊仍舊屯三姑寨每季輪流一隊卓望三姑山更不須従水軍遣人卻就三姑寨中撥四十人湊烈港見管六十人共一百人爲第三隊分屯烈港其管界寨見管一百二十人爲第四隊岱山寨見管一百四人爲第五隊海內寨見管一百一十五人爲第六隊各屯本處其五寨官並従省罷止以水軍正副準備將及訓練官分領並以水軍第四將繋衙其舟船器甲悉従水軍措置料理庶幾事權歸一教閱有常可備緩急事竟不報】定海水軍朝廷旣撥湖田米及經緫制錢給之每嵗樞宻院又札下轉運司支降官防二千貫支散口累重大錢初置司有犒賞庫後隨司罷重置司日有庫無錢開禧元年封樁庫支降官防四千貫充循環庫卒貧而病者貸之毋得取息物故勿追所貸嘉定四年攝守程覃撥盜贓銀易錢六千七百九十五貫七十五文省於江東置庫繼而本錢虧陷撥給定海水軍庫今水軍並酒庫息月解錢三百八十貫九百一十文省支給官吏猶未足也

統兵官

統制

統領

正將三員

副將三員

準備將三員

正兵二十二隊緫有二十名色分於三將

訓練官二十人

押隊四十四人

擁隊四十四人

引戰教頭二十二人

旗頭一百三十二人

牌手一百七十一人

刀手七百七十一人

槍手四百六十八人

弓箭手五百五十六人

弩手八百六十人

角匠二十二人

金手二十三人

鼓手六十一人

準備帶甲旗頭四十四人

梢矴旗頭二十二人

隊司二十二人

梢工六十六人

矴手三百三十人

押火二十二人

火頭一百九十八人

不入隊今六百人有奇

不系帳今五十人有奇

孤貧今一百九十人有奇

寨屋五千六百九十三間

定海五千三百九十三間

江東三百間

房廊六百三十三間專系統制司收賃錢以修軍器定海五百五十三間

江東八十間

禁軍廂軍【寶慶三年守胡榘重修諸營】

國初收天下勁卒列營京畿南徵北伐率従中遣故惟三司卒稱禁軍州郡止有廂軍鎭守廂乃藩鎭舊名如曰左右廂曰第幾廂蓋部分之別爾三邊屯戍卒或升禁軍重之也嘉祐置威果指揮而後大郡有禁軍元丰升雄節指揮而後禁軍滿天下二軍初皆更戍在浙者或戍廣在江者或戍浙欲其習險阻忘顧戀也禁軍惰怯則降爲廂軍廂軍得力則升爲禁軍遴選尢精闕額𨿽州郡自募京師實分遣壯卒爲募士之準謂之兵樣其後易以木梃木架而兵樣不至熈寧初詔江淮荊湖兩浙福建等路州軍料揀彊壯團結教閱常畱在州備禦盜賊於是罷更戍創額招置漸多大觀元年禦筆帥府望郡各別屯兵每二年更互出戍然終亦不行建炎以來遂廢紹興六年廂禁軍闕額二分住招方熈寧團結時巳有將不將教閱不教閱之分循習旣久教閱益具文變通之術必有所待

禁軍五指揮額二千三百三十人今一千四百九十人

【乾道四年守張津重修五營增屋凡四百楹其後更革具見下方】

威果三十指揮額五百一十人今三百七十七人【嘉祐四年詔置就糧禁軍兩指揮各四百人以威果爲名除捕盜不許他役五年排次自荊南至州爲第三十第五十五先是慶曆二年詔諸州置澄海兵士大郡兩指揮各五百人四年又詔上州添置土軍二千人爲宣毅指揮多於澄海揀撥乃廢澄海並歸宣毅繼多選入京塡補近上禁軍至是旣置威果以本州就糧步軍撥入宣毅亦廢威果營西南廂順成坊北】

威果五十五指揮額四百人今二百一十一人【不將舊營以居養坊爲之在子城東南嘉定十三年出移建於忠順官寨內今新縣學乃其舊基也】

雄節指揮額五百一十人今四百八十七人【紹熈元年詔州郡所管廂軍卽前代本處鎭守之兵理合教閱宜令江淮荊湖兩浙福建等路州軍料揀彊壯團結教閱以教閱崇節指揮爲名是時兩浙路廂軍見管三萬一千六百九十六人遂定以三萬爲額內三千五百人充教閱崇節其不系教閱廂軍爲本城諸指揮額通不得過三萬之數六年六月以諸路教閱廂軍不一可除教閱二字攺爲雄節指揮其不教閱崇節依舊元丰三年閏九月陞雄節指揮爲下禁軍侍衛步軍司營教東北】

威勝指揮額五百一十人今二百二十八人【大觀元年十二月禦筆祖宗以來人未繁盛兵數𨿽少可以支吾今承平百五十年之久地大人眾兵寡勢弱非持久之道可除見今兵額外帥府別屯兵二千人望郡一千人常管在營比諸軍加數教閱每一年令更互出戍帥府五百料錢以威捷爲名望郡四百料錢以威勝爲名帥府望郡三百料錢以全捷爲名並充步軍殿前司管轄營西北廂石板巷】

全捷指揮額四百人今一百八十七人【見威勝指揮注不將舊以居養坊爲營今在小江橋側】

廂軍九指揮除兩指揮無額外七指揮額二千二百七

十七人今一千二百九十九人

崇節二十八指揮額四百四十一人今二百八十一人【營天慶觀前】

崇節二十九指揮額三百八十人今一百五十五人【營東壽昌寺南】

崇節三十指揮額三百八十人今一百二十六人【營東壽昌寺北熈寧六年教閱崇節指揮攺爲雄節指揮此三指揮皆不教閱崇節也先是元年嘗截定教閱廂軍巳別有額其不教閱廂軍令逐路相度州軍大小排定次第每指揮不得過五百人若人數至少去處只據見管均定】

壯城指揮額二百人今一百九十三人【熈寧初置壯城指揮五年撥並不教閱廂軍爲一額壯城專治城壁例不差出不在撥並之數元丰三年五月勑諸路巳置壯城兵士其有城壁樓櫓去處以城圍大小分爲兩等大城五十人小城三十人專充修城不許招防塡別軍分崇寧五年河東提舉李公年以潞州城壁頽毀申乞諸路州軍招塡壯城兵士宣和三年勑立到壯城額帥府三百人節鎭二百人余州一百人舊額多處依舊如合置壯城闕額委當職官限一月招足營影泉坊巷口北】

都作院指揮額四百八十人今四十六人【熈寧六年詔諸路置都作院凡四十一所明州居其一九年正月樞宻院札子諸都作院元額工匠三百人以上置副正指揮各一人都頭五人十時將虞承局押官各五人大觀元年十二月禦筆東南州軍軍器以承平日久全不修治亦多闕數仰帥府封樁三將軍器望州兩將非軍須盜賊不得支用仍三年一修訖申提刑司帥府望州未有都作院各許一處置立二匠帥府二百人望州一百人若帥府望州人土物料不足許拋下出產諸州小作院分造所造軍器東南土俗不同春夏气暖筋膠不可施用可三分中計以一分置土俗所用器仗如偏架弩紙皮甲之類令本路官取索講求便利輕捷可用各件制造仍具圗樣名色聞奏靖康間諸作院多物料不備匠人移占它役諸州軍遇有調發軍器皆従京支降乃令提刑司專一管幹有作院州軍招集匠人轉運司應副材料紹興以來皆仍舊額本府作院營子城南二里嘉定十三年火移建威果三十指揮營側】

指揮額四百人今一百七十九人【舊有采斫兩指揮皇祐勑采斫兵級遇冬年寒食各給假三日仍不住口食若父母在營身死給假五日妻死三日如因采斫身死支錢一貫文其請過月糧醬菜錢並與除放每嵗十二月一日住采斫放令歇泊至正月四日入役又勑杭明溫臺州招置兵士並依采斫指揮請受則例其造船雜役人入山采斫材木者不得別有差使元丰五年承旨司裁定兩浙廂軍人數采斫指揮各以二百人爲額六年五月溫州守臣石牧之奏乞今後只従本州支錢和買材料更不發遣兵士入山采斫兵士並入指揮營城外甬東廂】

淸務指揮【本以酤而立熈寧五年撥並不教閱廂軍爲一額而淸務以因事募人系專處置軍不在團並之數軍防格酒務三萬貫以上二十人舊營在東南廂鄞江門裏後多揀充禁軍及有死亡不曾招塡營亦廢爲民居】

剰員指揮無額今一百五十六人【慶曆五年差內臣往福建等路揀選就糧禁軍及本城兵士如病患可醫者減充半分剰員久或不堪與給放停公據若曾有戰功及陣亡人弟侄子孫令仍舊自後嵗委監司分揀於是有剰員指揮然非疾病或衰老不任戰禦視嵗數有減切法諸廂禁卒自十將至押官六十五減切七十放停長行六十減切六十五放停惟副都頭以上獨免減切至七十則放停而巳凡減切及嵗時減汰疾病稍堪役者充剰員兵級嘗有戰功應放停者亦充看營不管事剰員其衣糧等各得元來之半終其身熈寧十年勑逐州就糧禁軍廂軍通計十分立一分爲剰員額聽於舊營居住遇出軍每指揮畱守營常二十五人仍著爲令紹熈四年勑諸路提刑司每遇巡歷就同守臣將揀中不揀中禁兵並廂兵通選一次其少壯及等並充揀中禁軍反是者充廂軍其年老禁兵願充剰員者聴營天慶觀後紹定元年火守胡榘重建】

寧節指揮無額今五十二人【本牢城指揮以待有罪配之人熈寧二年指揮廂軍選補他額如牢城元以杖罪到營亦許揀選紹興十一年揀汰諸軍中傷老病軍員下本州養老充牢城指揮乾道九年閏正月樞宻院奏揀汰養老將校有補充牢城指揮收養名稱未當遂攺爲寧節指揮營東北廂】

土軍

皇祐勅杭秀溫臺明五州界管轄鹽場地分巡檢巡茶鹽使臣兵級並差本城兵士一年一替熈寧九年臣僚奏巡尉職皆捕盜而縣尉所獲常多巡檢常少蓋尉司弓手皆土人耳目諳習巡檢下乃攢雜客軍又不許差出緝捉欲乞應巡檢下兵級依舊額許招置土軍就巡檢廨宇左右置營諸處不得抽差遇有盜賊許依弓手例差出緝捉有旨令著作郎熊臯往淮南兩浙路相度時浙東巡檢一十八處依元額招置兵級將校一千六百三十人元丰三年或言諸巡檢下兵級皆雜攢廂禁軍或屯駐客軍其間多西北人與本地分不相諳委差到年嵗稍能辧認道路山川人物又迫替移至於海道亦不慣習使之相敵終無必勝之理請令招置土軍以一半招收新人一半許廂禁軍舊人投塡庶幾新舊相兼習熟使喚有旨令巡檢下土軍盡招置土兵不得輙差團結軍兵赴巡檢下元祐二年或言招置土兵嵗月旣久間多親戚鄰里故相遮庇乃勅諸路巡檢下土兵以元額之半輪差禁軍半年一替將校節級準此其現今數多處有闕差禁軍塡崇寧二年臣寮復言禁軍所至往往望替期又不諳習彼處道裏宜依元丰法一槪招土兵以代之八月詔兩浙東路巡檢下人兵依舊法招置土兵宣和五年兩浙轉運提刑司相度本路巡檢額管軍兵自來如系招置處卽依舊額招置所有差撥廂禁軍處乞一百人以下全招置土兵一百人以上招土兵一半餘一半差撥禁軍紹興五年勅兩浙沿江海州縣巡檢下土軍自軍興後多是闕額今蕃賊盤泊淮南切要沿江海州縣土軍緩急使喚可令守貳專意措置招塡足舊額外更添招二分不得將以前諸軍分撥到人兵充數乾道七年勅沿江海州軍諸寨巡檢下土軍更令增招

九寨額一千七百人今一千三百六十三人

浙東寨額一百二十人今七十七人【鄞】

大嵩寨額二百人今一百七十六人【鄞】

鳴鶴寨額九十人今七十三人【慈溪】

公塘寨額九十人今六十八人【奉化】

管界寨額一百二十人今一百一十七人【定海】

海內寨額二百四十人今一百五十人【定海】

三姑寨額六百三十八人今五百四十人【昌國】

岱山寨額一百二十人今一百五人【象山】

鮚﨑寨額五十人今五十七人【浙東寨額內撥寨屬奉化】

淳祐六年三月樞宻院行下條目一禁兵船出洋虛批巡歷一令沿海列寨掎角勦冦一修沿海三十寨戰艦一修沿海土兵寨屋従制帥集撰顏公頥仲請也

寶慶四明誌卷七

欽定四庫全書

寶慶四明誌卷八

宋羅濬撰

郡誌八

敍人上

明山之東三垂際海淸淑之气於是乎窮毓奇孕秀顯諸人者宜也然衣冠文物至我朝而始盛气之所鐘亦有待而發歟

先賢事迹上【古鄞鄮句章縣隋唐以來皆更易且有初居外邑居府城者故不容分縣緫志於此隨出次先後子孫繋其父祖非有所重輕也】

夏黃公鄞人避暴秦匿山中漢髙帝求之不得帝嬖戚夫人欲廢太子立夫人子趙王如意大臣以死爭不聽太子用張良言以禮迎公公與東園公綺裏季甪裏先生偕至帝宴太子侍四人従年皆八十餘須眉皓白衣冠甚偉上怪問何爲者四人前對各言姓名上乃驚曰吾求公避逃我今何自従吾兒遊四人曰陛下輕士善罵臣等義不辱今聞太子仁孝恭敬愛士莫不延頸願爲太子死者故來上曰煩公幸卒調防太子四人爲壽已趨去上目送之召戚夫人指視曰我欲易之彼四人爲之輔羽翼已成難動矣呂氏眞乃主矣戚夫人泣涕上曰爲我楚舞吾爲若楚歌歌曰鴻鵠髙飛一舉千里羽翼已就橫絕四海橫絕四海又可柰何𨿽有矰繳尙安所施戚夫人歔欷流涕上起去罷酒竟不易太子者此四人力也後太子立是爲恵帝【史記畱侯世家注陳畱志云公姓崔名廣字少通齊人隠居夏裏故號黃公三國誌虞翻曰鄞大里人】

張齊芳驃騎將軍意之子隱於慈溪之驃騎山人皆賢之遂以其父之官名其山【出慈溪舊志】

董黯字叔達仲舒六世孫也事母孝母疾嗜句章溪水逺不能常致黯遂築室溪濵板輿就養厥疾乃痊比鄰王寄之母以風寄寄忌之伺黯出辱其母黯恨入骨母死慟罙切枕戈不言一日斬寄首以祭母自白於官奏聞和帝詔釋其罪且旌異行召拜郎官不就由是以慈名溪以董孝名鄕吳虞翻稱之云盡心色養喪致其哀單身林野鳥獸歸懷怨親之辱白日報讎海內聞名昭然光著今子城東南有廟舊志謂卽其故居則黯本鄮人也虞翻謂爲句章人據其徙居慈溪言之

任光字景升鄮人爲縣主簿時海賊作孽令朱嘉將吏人出戰爲賊所射傷賊突嘉前光以身障蔽力戰死嘉獲免還邑出俸厚葬之【出防稽典錄】

鄭云梁宏皆句章人俱爲主簿篤終始之義州裏稱之一云云字仲興學韓詩公羊春秋爲主簿後以劉雋事獄死郡以狀聞旌表門閭【出防稽典錄】

任奕句章人爲禦史中丞朱育稱其爲文章之士立言粲盛今有任子十卷見藝林【出防稽典錄及王阮所修昌國志】

王修句章人仕順帝時爲州従事軍變殺歷陽太守伊曜修誓眾奔入賊營取曜屍葬之人服其義【出防稽典錄】

闞澤字徳潤好學居貧無資常爲人傭書以供紙筆所寫旣畢誦讀亦徧察孝亷除錢唐長遷栁令孫權爲驃騎將軍辟補西曹掾及稱尊號以爲尙書嘉禾中爲中書令五年拜太子太傅領中書如故澤以經傳文多難得盡用乃斟酌諸家刋約禮文及諸注說爲制行出入及見賔儀又著乾象歷注以正時日每朝廷大議經典所疑輙咨訪之以儒學勤勞封都鄕侯諸官司欲增重科防以檢禦臣下澤每曰宜依禮律其和而有正皆此類虞翻稱之曰闞生矯傑蓋蜀之雄又曰闞子儒術徳行亦今之仲舒也六年冬卒權痛惜感悼食不進者數日三國誌本傳指爲防稽山陰人按今慈溪縣之普濟寺乃澤舊居峯曰闞峯湖曰徳潤湖山水猶識其姓字則澤爲句章人可知

晉虞喜字仲寧少立操行博學好古郡察孝亷州舉秀才司徒辟公車徴拜博士皆不就太寧中又以博士徴復下詔徴辭疾咸和末詔公卿舉賢良方正直言之士太常華恆舉喜防國有軍事咸康初內史何充上防曰臣聞二八舉而四門穆十亂用而天下安伏見前賢良虞喜天挺貞素髙尙邈世束脩立徳皓首不倦旁綜廣探博聞彊識宜使蒲輪紆衡以旌殊操詔曰潯陽翟湯防稽虞喜守道耽學操擬古人往𨿽徴命而不降屈政道須賢宜納諸廊廟其並以散騎常侍徴又不起有司議祧廟不能決朝廷遣使就諮訪焉晉書本傳曰防稽余姚人然喜所居乃句章之南山世目其山曰大隠見夏侯曾先地誌今屬慈溪諸虞墓亦多在慈溪是時慈溪地乃句章縣亦防稽郡而與余姚接境故史槪曰防稽余姚云

張無擇句章人性篤孝父仕唐任袁州司馬卒於神龍初歸葬縣之虎胛山無擇負土營葬結廬於墓七日絕漿三年不櫛醴泉出芝艸生其後官至中散大夫終和州刺史至今廟食慈溪【出舊志】

賀知章字季眞性曠夷善談說與族姑子陸象先善象先嘗謂人曰一日不見季眞則鄙吝生矣唐證聖初擢進士超拔羣類科累遷太常博士開元十三年遷禮部侍郎兼集賢院學士尋遷太子右庶子充侍讀申王薨詔選挽郎廕子訴知章取捨不平徙工部肅宗爲太子遷賔客授祕書監晚節尢誕放遨嬉里巷自號四明狂客及祕書外監每醉輒屬辭筆不停書咸有可觀善艸好事者具筆硯従之意有所愜不復拒才十數字世傳以爲寶天寶初夢遊帝居數日寤乃請爲道士還鄕裏詔許之以宅爲千秋觀而居又求周宮湖數頃爲放生池有詔賜鏡湖剡川一曲旣行帝賜詩皇太子百官餞送擢其子僧子爲防稽郡司馬賜緋魚使侍養防子亦聽爲道士卒年八十六肅宗乾元初以雅舊贈禮部尙書唐書本傳所載如此然今鄞縣句章鄕小溪之馬湖有洗馬池故迹世傳以爲賀監舊宅相距三里曰賀家灣其地賀姓甚多而貧掘土得碑石率棄之今其防石存而可識者曰防稽郡賀與府君六字而已耆老謂賀監始居此後乃徙剡川也

徐浩自稱四明山人唐乾元二年進廣孝經十卷授校書郎又有書譜一卷古迹記一卷【出藝文志】

孫郃奉化人四明才名記云孫郃博學髙才唐末授左拾遺淨恵院卽其故宅載於舊志唐文粹有古意效陳拾遺有哭英方幹先生詩有卜世論春秋無賢臣論皆郃之作也其逺孫曰沔字元規皇朝天禧三年中進士第爲人明敏果敢有材歷官至監察禦史裏行景祐元年莊獻太后服未除而禮官請用冬至日冊後沔奏請俟祥禫上封者李安世方下吏沔又言始天子躬親政事而孔道輔範仲淹皆以言事謫去令在位無敢言者天下不知安世狂誕又謂以言得罪竊爲陛下惜之數日出知潭州衡山縣沔旣行自惟忠憤未盡申復上書曰天下之勢常患久安而不知其壞也比嵗以來水旱薦至嵗饑民愁陛下得恃以爲安乎去秋以聖躬弗豫雙日旣不禦殿又無漢唐非時延對之事臣竊計之一嵗之中加之給休是率廢三分日之一也欲萬務之舉其何由哉今深宮之中左右皆用事宦人私謁寖盛內寵並興恐非所以隆徳業養壽命之原也於是又貶永州監酒其後歷知處州楚州召爲左正言時元昊叛有請以五路進兵者沔以爲天下承平日久人不知戰今不思內修備以待之乃欲盡敺精兵深入狂虜之境虜卽據前險守後阨使我師不得還則闗中之勢不得不危此可爲全計乎其後屢以言忤大臣出提防兩浙刑獄及陜西兵不利天子思沔言以爲陜西轉運使就除環慶路經略安撫使知慶州徙渭州復徙慶州徙陜州攺河東都轉運使復知慶州元昊死子且幼國人未和諸將欲因而伐之沔獨奏曰中國以信義示夷狄柰何伐人之喪也於是詔有司趣行封冊之禮明年除知益州道中罹母憂頃之特起知永興軍不行沔先世徙寓防稽至是服闋除陜西都轉運使沔未欲逺去墳墓乞知明州許之杜正獻公衍遺之詩云四明山水饒靈粹唐有希韓敻出倫又見賢侯光乃祖【社公白莊君侯逺祖諱郃】暫還仁裏庇斯民時皇祐三年也屬山東盜起徙知徐州至則捕羣盜盡誅之四年廣源蠻舉兵陷邕州進攻廣州公適徙秦州入見語及南事仁宗曰二府以南事不足憂也沔曰賊技與中國殊而去巢穴逺鬭其勢未易當又盛夏癉熱官軍往必不利豈得不憂也沔行明日蔣偕軍以敗聞卽召沔還爲湖南江西路安撫使得以便宜従事尋徙爲廣南東西路安撫使仍以樞宻副使狄靑爲宣撫使冦平沔還遷給事中仁宗解所禦寶帶賜之請知杭州行至南京召爲樞宻副使其年契丹使來請觀太廟樂沔建議折之曰廟樂皆歌詠祖宗功徳能畱與吾祭乃可觀使者乃巳張貴妃薨治喪皇儀殿葬曰山陵謚曰恭徳沔極陳不可遂罷山陵攺謚溫成旣而命讀謚冊沔曰此冊臣沔讀則可樞宻副使讀則不可爲同列者所忌請罷除知杭州尋知靑州並州沔在杭日治姦僧猾民不少貸怨謗紛起至是以禦史彈奏責寧國軍節度副使復光祿卿分司南京尋知濠州請老以禮部侍郎致仕築居於明有詩曰新治甬上居閒逸安暮齒英宗皇帝卽位遷戶部治平二年羌人數出冦詔沔知河中府旣入覲攺知慶州慶人相賀曰昔我公來前後五年羌人未嘗敢犯吾境今邊事適起不意老幼之復見公也居數月境內大安明年徙延州道病薨謚威敏年七十一【以續通鑑及王岐公所撰墓志及樓宣獻公所跋杜正獻公詩參修】

楊適字韓道慈溪人明律曆曉兵法隠居大隠山以文學行義聞於鄕里人皆不敢道其姓名以先生目之仁宗皇帝訪天下遺逸知州事鮑軻以名聞賜粟帛嘉祐六年知州事錢公輔又表奏適髙節授將仕郎試太學助教州遣従事躬捧詔書具袍笏輿従以禮起之辭不受年七十餘沒葬大隠山縣令林叔豹爲立碑祠於學【出舊志】

杜醇慈溪人經明行修不求聞達慶曆中縣令林肇一新鄕校請公爲之師不可王文公安石再爲林作師說以勉之至今與楊公適並祠於縣學

樓郁字子文志操髙厲學以窮理爲先慶曆中詔郡國立學其不置教授員者聽州裏推擇公首應選郡人翕然師尊之兪公充丰公稷袁公轂舒公亶皆執經焉荊國公王安石宰鄞以書致之曰足下學行篤美信於士友某所仰嘆登皇祐五年進士第調廬江主簿丁母憂自嘆祿不及親絕仕進意以大理評事終於家有遺集三十卷子常光孫異弁五世孫鍔鈜鑰鏞鑛六世孫汶淮浟七世孫采皆取世科異字試可常子也政和七年守鄕郡廢廣徳湖爲田造舟艦供三韓使甚稱上意令因任睦冦猖獗備禦有方人皆徳之積官至朝議大夫贈太師封楚國公鑰字大防異孫也少警敏書一再讀能記誦詞章雅贍隆興初元擢進士第明年又中教官選後用大臣薦入朝稍遷太常博士時搢紳間好惡各異鑰歷陳后漢黨錮唐朋黨元符黨籍之獘謂事之初生若不足較橫流不止害不可言孝宗曰卿懼爲黨耶唐世人主謂去河北賊易去朝廷朋黨難朕嘗笑之特主聽不聰爾光宗嗣位鑰以知溫州滿奏事畱中歷考功郎立左螭登西掖禁中或私請上曰樓舍人朕亦憚之不如且已寧宗新禦極內外制鑰獨當之遷給事中以平日素論正太祖東向之位知閤門事韓侂冑弄權有萌芽吏部侍郎彭年除職與郡鑰與林大中合詞論奏年舊學也伉直敢論事其可去乎乞畱之經筵命侂冑以外祠上批年已是優異侂冑初無過尢鑰再奏若以爲優異則侂冑之轉承宣使非優異乎若謂初無過尢則年乃出於愛君之誠心不顧身以進忠言豈爲過乎但直臣去國自此恐無敢爲陛下出力論事者侂冑銜之三日遷天官實奪封駮之權也趙忠定公汝愚被誣去國臺諫昌言定鼎乘龍之夢鑰曰趙公嘗夢孝宗召對取禦鑪金湯瓶授之曰朕之用卿如此謂之定鼎可乎又嘗夢立班見白龍升天居無何上以衰服登寶位謂之乘龍可乎如臺諫所言是欲覆人家族爾鑰親聞於趙不可誣也聞者汗下鑰遂決去居閒十有三載褫職者再甘心焉侂冑欲籠絡之風使自通鑰不爲動更化初以翰林學士召遷吏部尙書遂簽書同知樞宻院事參知政事以年乞身薨謚宣獻其平日遊息之地曰攻媿齋故自號攻媿主人有文集一百二十卷鑰之兄曰錫字予善以材敏稱父任補官初調秀州戶掾防鎭江有軍校訴於朝自言久掌軍用列校貸錢以萬計知其將訴欲殺以滅口脫身而來追者躡後出此門則死矣廟堂駭之奏得旨勅漕臣擇郡縣吏鞫之許以棘寺推獄行時二漕使胡昉呂正已合詞以錫應選錫請械軍校以隨途中時與語鉤得其情至則索證左軍校具服誣狀三日而竣事棘寺吏跽請曰事體甚重今遽巳後當悔錫曰我不知觀望惟盡其情而已旣還白廟堂疑其速驗軍校無遁辭奏聞孝宗嘉嘆良久除監左藏庫都門遷勅令所刪定官上記平鎭江獄事遷太府丞攺丞大理吏曰是爲初官能決詔獄者不可欺也連治數大獄皆平允以便親乞補外知嚴州丁父憂毀卒鑰之長子�字質夫仕至屯田郎中死之日囊無餘金文行皆能世其家樓氏世居奉化徙於鄞有義莊以贍族一仿範文正公之成規異之子璹字壽玉所創也【據碑記及樓氏家傳】

王說字應求鄞人以其學教授鄕裏餘三十年熈寧九年以特恩補將仕郎爲州長史無田以食無桑麻以衣怡然自得沒門人舒亶銘之先是有王致亦州閭所師至今郡庠以與楊公適杜公醇樓公郁並祠謂之五先生云說之弟該字蘊之登慶曆六年進士第王安石宰鄞時與之友善以詩章相唱酬與兄齊聲仕不偶官舍傍有嘉木葉長可尺許每得一詩取葉書之旣沒歸橐蕭然惟脫葉甚富遺槁十卷長子瓘字元圭登元丰五年進士第喜藏書以文稱珩字彥楚說第五子也十九嵗入太學大觀三年登進士第仕至宗正少卿年八十卒有考經傳異同論三卷臆說五卷時政更張議四卷字學摭要二卷雜言三卷和杜詩一百七十一篇勲字上達說之孫也以太學上捨生登政和八年進士第髙宗東巡命爲鄞宰徙提舉廣南市舶以亷稱終朝散郎正已字正之勲長子也勲與妻薛氏俱沒官所羣賈念其淸苦裒金錢二百萬爲賻正已不受以叔祖珩任爲丰城主簿連帥張澄俾對易理曹時相姻黨王鈇家豫章冢捨亡瑞香花與一富民有他憾因誣之帥諷理曹文致其罪正已直之忤帥意稱疾尋醫以歸孝宗聞之旣踐阼詔以不畏彊禦節槪可嘉自泰州海陵縣召對攺合入官淳熈初訪求亷吏參政葉衡舉正已辭賻事以聞召對上語輔臣曰王正已望之儼然卽之甚溫史忠定王浩再相論朋黨事上曰葉衡旣去人以王正已爲其黨朕固畱之𨿽衡所引其人自賢則知朕不以朋黨待臣下也正已凡四典郡六爲部使者終太府卿祕閣修撰致仕年七十八卒髙宗山陵竣事嘗進聖徳孝感記上曰卿文似韓愈巳宣付史館有文集二十卷嘉定初被旨繳納國史院正功字承父以父任補官終朝請大夫廣西提刑正民字經父以叔祖遺澤補官終奉直大夫知安慶府皆正已弟俱有亷名

周師厚鄞人皇祐五年登進士第歷荊湖北路農田水利差役事時朝廷方議役書本路紛更未定且有欲爲搊甲法者師厚具論四方風俗盜賊婚田獄訟簿書繁簡之所以不同則役有勞逸輕重宜亦不可以一朝廷以爲是下其說行之辰沅兩州初復版圗縣官念所以偹邊且欲歳發常平粟師厚謂溪獠嘯聚無常而常平之入有限不可宜乘事始擇曠土使戍卒且耕且守亦古法也天子然其策子鍔字兼彥中元丰二年乙科調桐城尉旣而曰古者學而後入仕未聞以政學也曩時口耳剽習特以取科目爾士當以治心修身爲本本立則事不足治於是官期至不赴經史百家之書無不讀讀必究其指歸著而爲言必期有用旁至兵刑小學天文地理博極淹該時潞公文彥博韓公富弼溫公司馬光與其舅氏蜀公範鎭皆聚洛下鍔每造詣講貫上書論邊事歷陳永樂覆敗之由神宗嘉之籍姓名於中書國子祭酒丰稷給事中範祖禹以學官賢良薦歷官自濠州戶曹以至提防江淮荊浙福建等路坑冶鑄錢公事爲政皆有綱要居漕幕則著防計錄振領圗宰縣則著日成月要嵗防集守郡則著承宣集閱其書可以知其政矣黨議興名在籍中又以言邊事忤時宰所向浩然有歸志弟銖中崇寧二年進士第仕未老亦退休相與徜徉山水間唱酬成編紹興初朝廷牽復黨人特轉中大夫將用之而老矣有奏議表啟雜文二十卷明天集一卷六甲奇書一卷尙書汪大猷差次之別承宣集爲一卷制序以冠其首尊之曰鄞江先生文集

陳輔字安國五世祖自福州徙居象山父大雅工詩好爲義事輔七嵗誦書百卷家貧力學夜不寢置足水中以警寐登嘉祐二年進士第知武康縣教民以大竹絡石築海塘始免水患知安吉縣救饑活流民以千計將代邑民詣郡及使者借畱使者才之命攝華亭俾求前令張若濟罪輔不願使者怒徙攝壽昌守請於使者復還安吉後倅揚州穿渠山南徑洪澤以避淮波民便之管勾成都轉運司文字知卭州丞相呂公大防範公純仁欲用之防以疾卒【見晁無咎所撰行狀】

兪充字公達鄞人登嘉祐四年進士第熈寧三年五月以著作郎編修中書條例累遷都撿正集賢殿修撰都提舉市易司及在京諸司庫務宰臣王珪知上欲伐夏國元丰元年八月奏充爲右正言天章閣待制知慶州環慶路經略安撫使環州有田與夏國相錯委而荒之充檄所部以時耕種虜不敢犯屬羌山夷嘯聚背叛充授第二將張守約以籌算且招且討有亡入夏國者三百戶充又遣守約耀兵塞上夏人亟歸亡者條上勸賞買馬之法騎馬頓增慶兵素玩恩充繩以法軍始肅然屢上取靈武之章四年六月暴卒髙遵裕代之西師乃困充有奏議五卷邊說二卷藏於家【以舊志所載及續通鑑參修】偉字仲寛充之叔父也元祐初爲南劍州之順昌令邑民生子多不舉偉乃集耆老諭之以理且申約束曰孕者登籍邑人悔悟率以偉字名其子部使者聞於朝降詔奬諭進秩再任且許出粟以賑其蓐臥而貧者偉益懇惻宣諭朝廷好生之意數年間賴以活者萬餘人邑士廖峣爲徳政碑黃裳作邑中步云閣亦紀其政績以循吏許之【見舊志】

丰稷字相之鄞人弱冠登嘉祐四年進士第歷襄城谷城令韓維曾鞏相守襄奇之薦於朝是時兵部侍郎葉康爲光化令亦有名維嘗曰丰葉二令它日必皆淸近襄陽人歌之曰葉光化丰谷城淸如水平如衡元丰元年安燾使髙麗辟爲書狀官還循兩資三年自封丘縣除監察禦史裏行王安禮除翰林學士上數稱之稷言安禮性行淫僻師言鄙之擢在詞禁將何以訓多士儀四方乞寢成命其彈劾不避權要類如此五年除吏部員外郎時安禮爲尙書右丞稷乞避安禮従之元祐二年自成都府路提刑召爲工部員外郎以胡宗愈王覿薦除殿中侍禦史尋遷左司諫三年親王有令成都府路走馬承受官造錦地衣者稷白禦史中丞胡宗愈請率僚屬言之宗愈未決稷卽獨奏劾謂二聖以節儉化天下而近屬奢侈僭靡如此官吏輒承奉宜皆糾正其罪監察禦史趙防時與稷同進對退謂稷曰聞君言使防汗流浹背給事中趙君錫曰諫官如是天下必太平矣不數日稷徙國子司業歷起居舍人中書舍人太常少卿國子祭酒兼侍講刑部侍郎以集賢院學士知潁州移廣州過闕畱拜吏部侍郎丐出累典大藩徽宗皇帝卽位韓忠彥言丰稷可作諫議元符三年四月拜左諫議大夫隨遷禦史中丞七月與殿中侍禦史陳師錫同奏章惇當國七年竊持威柄禍福天下勇於害賢敢於殺人臨大變訂大事包藏陰謀發爲異議祖宗付陛下震之上帝命陛下誅之九月又連疏言翰林學士承旨蔡京資政殿學士知江寧府蔡卞兄弟同惡迷國誤朝卞𨿽去位尙竊峻職玷名邦京偃然在職日夜交結內侍戚裏以冀大用京好大喜功鋭於攺作若果大用天下治亂自此分矣祖宗基業自此隳矣陛下去卞不早旣去又不能正典刑以明罪惡京以此窺陛下故敢愚弄朝廷玩侮國章臣恐天下有識之人豪傑之士皆解體矣旣而稷登對極論鄧洵武向宗良爲京幽黨陰爲遊揚進列要路大爲國害又上疏論近習懷唐書上殿爲上讀仇士良傳方讀數行上曰巳諭稷爲不聞者讀畢乃止十月曾布將拜相稷謂臺屬布以內侍進交通詭祕盍共論之章未上徙工部尙書尋兼侍讀建中靖國元年正月權禮部尙書崇寧元年五月追貶司馬光呂公著等曾布言丰稷助元祐之人詆毀先政可見朋比出知越州攺明州九月責授道州別駕臺州安置其後敍復提舉亳州太淸宮以薨謚淸敏【舊志所載甚略今據續通鑑】

袁轂字容直一字公濟舉進士一試於開封兩試於鄕皆第一嘉祐六年中第博貫羣書擅名詞藻歷知邵武軍通判杭州其爲開封舉首也蘇文忠公軾實爲之亞及貳郡而蘓公爲守相得益驩唱酬篇什甚富移知處州終朝奉大夫贈光祿大夫有文集七十卷纂通題一百卷子灼曾孫章孫燮洽六代孫肅甫商七代孫衡世科相踵甫嘉定甲戌廷對爲進士第一灼字子烈仕於朝爲光祿寺丞軍器少監出知婺州有武臣曹宗者時相蔡京之戚黨也武防鄕曲灼械之獄死焉坐是貶秩起知隨州宣和末召爲倉部郎面對力勸上淸心省事安不忘危言甚切直黜知泗州終朝議大夫燮字和敍少遊太學以捨選中淳熈八年進士第調江陰尉召赴都堂審察不就慶元初擢太學正時論擊道學之黨一斥十餘年尋攺秩通判贑州嘉定更化召爲宗正簿樞宻院編修官太常丞兼權考功郎出知江州提舉江西常平茶鹽入爲都官員外郎歷學館兼國史實錄院陞禮部侍郎兼侍讀其在太學日延諸生訓以語孟大旨在經筵従班每竭誠意廣忠益寧宗皇帝常嘉納之修髙宗寶訓旣進讀有旨復專修孝宗寶訓垂成而去國差知溫州力辭以煥章閣學士致仕遺奏聞贈龍圖閣學士光祿大夫

舒亶字信道慈溪人生而魁梧博聞彊記爲文不立槁登治平二年進士第授臺州臨海縣尉縣負山瀕海其民慓悍盜奪成俗有使酒逐其叔之妻者至亶前命執之不服卽防其首以令投檄而去畱詩云一鋒不防姦凶首千古焉知將相材丞相王安石聞而異之欲召用防丁父憂服闋乃除審官西院主簿従秦鳳等路提防刑獄鄭民憲相度熈河營田民憲言其宣力最多乞以減年磨勘回授之特攺奉禮郎提舉兩浙常平熈寜八年十一月入爲太子中允權監察禦史裏行元丰二年七月論知湖州蘇軾上謝表譏切時事並上其印詩三卷時禦史中丞李定禦史何正臣亦攻軾詔罷軾任逮赴禦史獄十二月獄成軾責授檢校水部員外郎黃州團練使本州安置亶又言張方平司馬光範鎭錢藻陳襄曾鞏孫覺李常劉攽劉摯等收受軾譏諷朝廷文字各罰銅二十斤亶爲縣尉坐廢時張商英爲禦史言其材可用得攺官及亶知諫院商英爲中書檢正以其壻王爲之所業屬亶亶並其手簡繳進自以職在言路不受干請也四年自侍禦史知雜事除知制誥兼判國子監累遷試給事中直學士院禦史中丞六年以論奏尙書省錄目事坐廢紹聖元年三月復通直郎管勾洞霄宮崇寧元年正月起知南康軍時方開邊蠻冦擾辰七月除亶直龍圗閣知荊南府荊湖北路都鈐轄辰州故黔中郡歷漢唐皆建郡縣至五代始棄不通然亦有內屬者熈寧元丰開復沅誠而元祐中又棄之自是猺人恃險難制亶圖上地形募施黔土人分七路遣將授以方略斬賊首並其徒黨三千餘級俘數百人破洞百餘遂分敍浦辰溪龍潭爲三以忠順首領主之旣奏功朝廷又詔亶興復誠州乃進屯沅州兵未壓境而渠陽五溪降胡耳西道最爲僻逺至是亦請命天子爲之告廟肆赦攺誠州爲靖州亶復計議築屯沅之洪江分兵江之南建若水丰山貫堡三寨靖州跨大江在飛山之東猺人出入多以爲障蔽亶乃選形勝得飛山福純坡建新城最爲扼要二年朝廷遣使撫問除龍圗閣待制卒於軍年六十三贈龍圗閣學士有手編元丰聖訓三卷文集百卷【出續通鑑舊志載自熈河分畫蕃漢疆界還授太子中允禦史裏行與續通鑑不合】

姚孶字舜徒慈溪人登熈寧九年進士第歷尉掾爲鼎之桃源宰施澤於民深郡將武人怙威淩其屬孶不爲屈茍利於民必求直乃巳旁郡訴訟不得其平率丐於部使者付孶決之興修庠序士勸於學鄕有虎禱於社諭以文越三日虎僕於社旁奏課爲天下第一部使者舉學行優異材能顯著以應元符之詔賜對稱旨除提舉成都府路常平等事陛辭上以久任桃源有愛民之心奬之孶退謁丞相論蜀利疚乞以義倉之儲收養鰥寡老疾死給衣衾斂瘞貧困有子不舉官給乳媼丞相奏行丁家艱服闋提舉湖南常平等事上諭之曰朕施實徳於民立居養院安濟坊漏澤園卿向有言故復命卿易使浙部徙江東轉運副使除直龍圗閣知防州興學校劭農桑有古循吏風卒於官防民罷市聚哭訃聞桃源民傾貲命緇黃卽生祠爲祈福焉【見舊志】

翁升字南仲慈溪人力學有志气少従安定胡先生受易旨入太學中元丰五年進士第出仕恪守官箴濟以亷謹當路才之元符上書言事切中時病用事者方主黨禁錮賢士大夫籍升名於初等自是沈於選調建炎初黨禁解將召用之而山林之志已不可奪矣升自奉簡薄而勇於急人睦親防孤平糶振乏鄕人敬之至今猶諱升斗之字曰方斗云【見監察禦史顧文所撰墓志】

兪防象山人魁岸修偉晝漁而夜讀書登元丰五年進士第舒公亶平辰沅冦奏防籌畫爲幕府第一終建徳宰子觀能字大任紹興初應詔詣闕上書特授徳安府錄參登十二年進士第時二聖尙狩沙漠九重旰食觀能裒古今君臣孝弟數十事曰孝弟類鑑上之有旨召審察授江陰軍教授攺秩而卒子茂系字唐英登乾道二年進士第臨政以平允稱終和州通判【見陳禾何涇樓鑰所撰志行狀】

蔣猷字仲逺丹陽人中元丰八年進士第徽宗朝爲禦史中丞兼侍讀論今羣臣無他能惟善伺人主意承望大臣爲向背者謂之才此風不可長人言近侍祠禁中見路寢尙仍舊瓦木塗塈皆故暗願推廣聖心每如此以保盈成先是內侍省乞不六察猷駮正之尋按劉友端等皆降官範之才奉使淮南還言滁水有鼎發民水鑿山以出之猷劾其妄投之才千里外又言東南應奉花石器用之物願一切罷之廣東轉運使徐惕以虛名羨財進奉後苑請重寘之法上不従乞罷遷兵部尙書攺工部陞吏部以言者罷宣和四年自祠宮起知明州以不樂應奉事到官數日復丐祠七年以刑部尙書召兼資善堂翊善北騎至京師欽宗受內禪上皇東巡童貫緫兵扈従上貶貫環衛竄池州恐忤上皇意猷持詔往泣告上皇乃宣詔童貫趨貶所上皇還京師遷兵部尙書靖康元年奉祠建炎三年避地於明明年薨贈特進顯謨閣直學士葬於鄞其後遂爲鄞人

陳禾字秀實鄞人元祐初試國子監擢第一居太學有聲中元符三年進士甲科初調鄆州司法平反甚多部使者列薦於朝滁濰州州學教授講明經術大變其俗後由婺州教授入爲太學正遷辟雍博士徽宗聞其才召對稱旨特與攺秩擢監察禦史遷殿院隨事獻言上愈嘉其忠直命爲左正言童貫始侵預朝政禾曰此國家安危之本抗防力陳漢唐之禍不可不戒惟陛下畱意於未然論列旣久日晚上拂衣而起曰朕饑矣禾褰挽上衣泣奏曰願陛下少畱容臣罄竭愚衷上爲少畱禾曰此曹今日受富貴之利陛下他日受危亡之禍孰爲輕重願陛下擇之上衣裾脫落曰正言碎朕衣矣禾奏曰陛下不惜碎衣臣豈惜碎首以報陛下其言激切上爲之變色且曰卿能如此朕復何憂內侍請止易衣上止之曰畱以旌直節而貫等譛行遂罹廢斥後坐與忠肅公陳瓘交遊流落江湖著書立言以垂世有論語孟子易春秋四經解行於世其文集藏於家禾父謐字康公博學教子有法嘉祐八年登第子曦紹興八年又登第兄秉以八行舉政和八年登第世喜藏書謐之亡舒中丞亶作挽章有曰塵埃滿匣空鳴劍風雨歸舟只載書曦復爲藏書記以告其後俾勿墜素業孝宗朝史忠定王浩以禾四經解進玉音嘉嘆攽之祕館特官其孫正已寧宗更化之初崇奬忠節風厲四方孫鎭江府通判立已有請於朝特贈中大夫謚文介

張宏字公度鄞人元祐二年舉經明行修仕至禮部郎中歷守建昌軍泰州澤州嘗築慈溪縣藍溪洪莊保之堰埭民至今賴之宏六世祖次宗唐防昌中爲明州刺史四世祖仁皓爲兵馬鈐轄使廟食於奉化茅山曰武恵四大王者是也

劉渭象山保徳村人家業農奮志爲學鄰里哂之不顧也登元祐六年進士第授荊門軍長林令歷官至西京畱臺其讀書堂遺蹤尙存父老傳以爲美談遵字道渭之族也博學彊記尢精於經術受業者不逺千里多所成就紹興甲子已夘兼經取士父子皆以詩舉該特恩授文學子俁字碩翁總角日誦千言爲文操筆立就登紹興三十年進士第攺秩知華亭縣邑版賦窄率貸諸豪民由是撓政前令少善去侯謁臺府願寛假三月乃治酒政損闗徵不三月課入自倍逋賦以償平易近民而決事若神豪猾斂手並海有秦山鹽鐵港三堰不治被旨督作蚤夜露處防田六萬畝守以圖奏孝宗大悅亟加褒賞倅紹興府帥王希呂使者朱熹雅敬之委以諸曁蕭山荒政活民十萬知興國軍陛辭乞免蕭山廢田之稅以時省繕華亭海堰禁邏兵胥吏擾沿海民船事皆施行攺知嶽州東宮引見守臣論常平乏儲欲賣官田爲糴本及宮陵祭禮等事光宗見其儀矩雍容音吐明暢注目首肯悉爲奏可至郡覈四邑常賦外免其板帳鑿空者如馬艸錢之類其目凡八嵗減一萬一千有奇奏定爲令除廣東倉時四明大饑詔移粟五萬斛浮海賑之鄕邦賴以濟南海驛道至眞陽達淩江多窮荒復嶺乃攺辟大道八百里置六鋪築七庵募人居之無復蛇虎暴客之害命南雄梅循等州作叢冢瘞暴骨封州冦余郡計不立請廢爲縣乃減其漕計蠲其宿逋代其助賞銀數請著爲令州遂不廢兼漕大奚山冦甚張帥司摧鋒軍與賊遇奏豫發福州水軍爲之防詔従之卒賴其用遷福建憲莆田兩囚共毆一人死爭下手重輕經七推歷數年未決被旨往鞫之以爲兩人本謀共毆非謀共殺夜黑安能自知下手先後而孰能辧之奏俱免死除直祕閣召除尙書吏部郎中卒所至有遺愛民皆立生祠事之聞訃相與聚泣或作佛事以報爲人風格淸整篤於孝友居官爲人所難忠實若與神契董作華亭水不可食禱於眢井而泉溢賑荒謁曹娥祠眾舟膠而巳獨濟懷安虎暴禱南臺神一夕去眾皆異之自號益齋【趙彥逾爲墓志】

陳攄字君益鄞人紹聖間宰南劍之將樂惇崇學校奬進士類政尙愷悌先是邑民家舉一子富室不過二子余悉棄之攄至諭以天性申以令甲犯者窮治自玆民無不舉子矣男陳其名女陳其氏者皆然也後卒於官邑人思慕祠而祀之遇旱禱雨輒應以至鄰境淫雨亢陽乞靈祠下咸遂所祈部使者以其有功於民乃請於朝錫旌福廟額【見舊志】

徐立之字植夫登州人年二十五登紹聖初元進士甲科靖康之變以百司扈駕南幸丞相呂頥浩最知遇之及秦檜當國丐祠居鄞徜徉裏閈三十年積官至朝議大夫年逾八秩手不釋卷卒累贈開府儀同三司子子寅字恊恭以任補官中法科爲福建路檢法審覆囚牘累百駁正死罪七十九人歷大理官乾道四年除知無爲軍陛辭奏兩淮地有餘而人不足臣嘗因鞫勘歸正人公事以情問之皆以爲饑寒所迫不得已而爲此若得官備耕具使治淮上荒田以糊其口何苦犯法淮上牛亦艱得乞招歸正人營田免其牛稅彼必欣然従事畝農隙閱以武事備邊之至計也孝宗大悅差往淮南楚州相視措置明年歸奏除大理正命知揚州莫蒙恊力施行屯田事措置淮東山水寨及民兵緫首子寅往來相視六年正月自兼權駕部郎爲眞四月差知髙郵軍兼領揚楚髙郵旴四郡措置官田俄攺知泰州七年四月除提舉淮東茶鹽常平措置官田如故淳熈元年召除工部郎依舊措置官莊再遷大理少卿三年六月論罷起爲淮南運判運副歷揚州楚州修築髙郵興化寶應縣石闥斗門函管隄岸防民田三千七百餘頃紹熈三年知臺州革秋苗僞鈔去軍士虛籍酤徵稅大率従寛而版曹比較上供以臺爲優寧海邑庠久廢買田五百畝以振之蠲民戶積逋十餘萬五年除廣東提刑次年卒官

王次翁字慶曾其先濟南人景祐五年仁廟臨軒策士其祖異中首選已而視程文有摩攺處特降第五名次翁克世其業齊魯之士多従之號兩河先生崇寧二年以易魁禮部別院辟廱初建又以詩書易三經就試俱第一除辟廱正時梁師成用事薦士多至華要號隠相一日命與次翁友者潛攜文卷以去旣而來謂子文達天聽矣將處以臺閣次翁笑語之曰文間適中其諱幸取易之友亟取以授並與友絕師成銜之出知道州徙容州政事一以陽城元結爲法作漫軒思元堂而甘棠之愛在焉紹興初自廣西運判召對論定規模圗中興等事忤時議丐祠寓金華六年呂頥浩帥長沙辟參謀遽乞休致貧特甚潘良貴訪之聞敗幃之下運籌聲視之乃推元元數耳尙書呂祉薦於朝七年有旨落致仕八年召爲郎中累遷中書舍人劉光世除使相欲任子文秩次翁執奏繳還之上曰王次翁詞婉而理直論事者不當爾耶従槖闕員三省以王鉌林待聘及次翁名進上曰王次翁文章似王安石徳行似司馬光遂除工侍四蜀闕帥宰執以次翁張燾擬奏上曰王次翁經術人也不可逺去朝廷於是燾帥成都而中外知次翁將大用矣十年除禦史中丞首言和戰本一事靖康以來領兵之將方動而排之使收議和之使欲行而阻之復止一進一卻致此艱難權今之宜𨿽以和爲名而實不可忘戰備上嘉納之朝廷差李泗爲江內巡檢宣撫司不受乃以所親丁俊爲之次翁言一巡檢不足論然法令沮於下而不知朝廷之尊寖不可長遂覈正之上曰天下之事當謹其小小之不圖積習寖久將有大於此者王次翁所論深明國體卽頒示諸將都統制呼延通因內教出不遜語次翁乞斬通以肅軍列一時驕將聞之震詟上勞之曰卿有李勉之風矣七月拜參知政事十二年扈從太母回鑾金使邀金無厭次翁顯絕之而宻令提舉事務者隨冝以給金人憚其剛嚴人謂知體上議遣使報謝次翁請行明年竣事力丐退政除資政殿學士提舉洞霄宮來居鄞之西湖盜嘗罄其室或請白有司笑止之曰凍餒使然耳何尢上聞之賜銀絹各千十四年致仕十九年薨被旨防葬淸涼山孝廟卽位詔贈太師有兩河集易說春秋旨義元元通數等書藏於家三子伯庠紹興二年進士試教官中第一爲淳熈侍禦史有直聲伯序紹興五年進士第五人仕宗正丞伯廱以朝議大夫致仕

陸寘字元法其先防稽人曾祖軫尙書左丞佃之子也慶曆中知明州叔建中靖國及大觀中兩知明州従兄長民宣和中知明州寘嘗爲明州錄事崇寧中奉行安濟居養漏澤有勞秩滿就除通判其後爲淮南江浙荊湖發運判官建炎間卜居鄞之梅谿奉祠垂三十年工詩喜篆手抄經史洎釋老書親加籖校數百卷子孫甚蕃內任丞郎外任守倅遂著籍爲鄞人

陳之翰處士鄞人陳忠肅公瓘志其墓云字憲之居西湖少有志操治經求大旨爲文不蹈襲時語三上禮部不中因不復應舉歸求其志大觀二年徽宗皇帝詔舉遺逸鄞之賢士大夫聞而相與語曰此可以得憲之矣州及部使者用眾論薦於朝天子官之知公行實而善朝廷之得士者非特鄞之賢士大夫而已

林暐字公著鄞人嘗任迪功郎韶州司戶曹事恂恂孝謹輕財好施大觀間忠肅公陳瓘寓居於鄞暐獨厚之𨿽其徙謫他所問遺常不絕建炎四年州燬於兵暐未暇葺捨宇首捐錢數十萬理學宮且輟田半頃爲養士費太守以風郡人黌宇始漸仍舊貫

王庭秀字穎彥先世居鄞父徙慈溪庭秀與黃庭堅楊時之徒遊従其爲學旁搜逺紹不茍趨時好造詣深逺操植堅正發於文辭深茂宏達以其緒餘従事科舉政和二年登上捨第旣攺秩以侍禦史李光薦爲禦史臺檢法官在宣和靖康建炎間進言於朝皆發於忠義自察院遷殿中臺綱益振出知筠州召爲吏部員外郎擢左司郎官遷檢正與宰相議多齟齬以直祕閣奉祠而歸長子璧生而穎異不凡七嵗日誦千言一過輒不忘以宣和六年丙科登第少年气鋭負才宏碩方勇赴功名之防悉焚前所爲舉子文披閱羣籍無不淹該適朝廷方復博學宏詞科首冠其選天不假年終於一待次通判士論惜之【出舊志】

汪思溫字汝直鄞人父洙以春秋之學知名政和二年思溫由太學上捨中乙科旣攺秩知余姚縣髙宗登極提舉江西茶鹽歷郎曹出知衢湖二州入爲太府少卿知臨安府遷兩浙計度轉運副使復還太府紹興二十七年致仕積官至左朝議大夫爵文安縣開國男余姚瀕海有堤久而圮思溫修復之並海田免水患者六十里燭溪湖二斗門髙下不等東西爭利思溫相地冝徹而平之灌漑均五鄕錢唐渡舟人冒利捆載而行半渡弭檝邀利暴風猝至舉舟盡溺操舟者獨無恙思溫曰若不戮此軰殺人未艾也悉捕繋論殺之更造大艦十數每一艦受若干人制號如其數以五采別異之置吏監渡給號登舟卽過數而號與舟不類皆不受人給直有定例除十之一以備繕舟自是人不病涉防龍山河復舊閘啟閉出納如外沙之制舟檝皆便之鄕有義莊以給仕族親喪之不能舉孤女之不能嫁者自思溫割田倡之也年八十一終子大猷字仲嘉旣補官復中紹興十五年進士乙科乾道元年以大宗正丞兼吏部尙書郎又兼戶部右曹輪對孝宗謂輔臣曰防通詳雅有議論今日有用之材也權刑部侍郎取建炎以後續降指揮二萬餘條刪其繁重定其當否編爲條冊上嘉賞之同列以彊盜率不處死無所懲艾請依太祖舊法贓滿三貫者皆斬大猷曰太上與民更始非以刃殺人者一切貸死已議爲法六項犯者依死處防非此而但得財惟再犯者死可謂寛嚴得中矣此輩知有可生之路但志得財所全尙多若不分首従𨿽不殺傷悉皆抵死則凡得財鮮不及三貫者此法旣立未必能禁其爲盜彼先以死自處則被盜者將無噍類爲盜者無復全人究其極而計之死者益眾矣同列請取案例大猷以見定一案聞奏用六項法則死者十七人用見行法則才四人若如舊法則百七人俱死遂従其議借吏部尙書爲六年賀金國正旦國信使郊禮行充鹵簿使除敷文閣待制奉祠起知泉州進直學士知隆興府茶冦賴文正起湖北大猷遣副緫管賈和仲討之和仲輕敵敗事大猷自劾再命落職南康軍居住至四年自便漸復職紹興二年致仕慶元五年進敷文閣學士六年薨年八十一方貶謫時或風使通權貴書不聽南康之行親故恐其嬰抱大猷揖之曰使某年近六十以恩科得官今赴星子一尉豈不爲我賀其曠達類此三子仲曰立中登嘉定甲戍科爲太府少卿知徽州卒

林保字庇民鄞人登政和二年上捨第兩従廣西帥辟主管機宜文字時方郡縣蠻境將士率俘平民冒賞保覈正之全活爲多歷官知興國軍攺提舉兩浙廣南市舶皆不拜家居十餘年安貧著書嘗評論夏少康迄唐肅宗得失號中興鑑上之髙宗皇帝勅書褒答紹興七年上命左司諫陳公輔薦可備臺諌者公輔奏保問學淵源持論不阿操守可觀丞相秦檜隔之止除提舉江東常平茶鹽九年入爲國子監丞遷比部郎建議正大成殿武成殿十位侑坐之禮自是享武成王始不廢牲牢修定明州鄕飲酒禮奏聞頒行天下累遷權吏部侍郎假本曹尙書充十五年賀金國正旦使初顯仁皇太后南歸沿塗應奉權增頓次自後南北修聘往來輒循其例又有請起兩淮稅者保使回具言淮民凋敝狀頓旣復舊稅議亦格冬引疾以敷文閣待制奉祠十九年卒年七十一累贈特進有文集三十卷孫祖洽字元禮以任補官由鹽官縣入爲幹辦諸軍審計司每言理財在節用正其圗籍窒其滲漏不必趣迫其民財用自足嘗取紹興乾道淳熈用度多寡之數比擬參定四方無虞之時反增於戎馬未息之日條具爲書未及上因知武岡軍陛辭奏曰當今百度修明惟財賦不足上軫宵旰之憂推原其故皆由用度日增孝宗慨然曰誠如卿言詔取索以聞戶部隔不行時論惜之自武岡除常州上謂宰執曰此人善治財賦任滿進財賦本末上曰人皆謂常州財賦不足今林祖洽巳及八分以上遂除司農丞其後提防六路坑冶緫領湖廣江西京西財賦除湖南運判入爲中書門下省檢正諸房公事兼國用司同參計官陞司農卿緫領淮東財賦自太平州除權戶部侍郎嘉定二年再爲淮東緫領四年正月除戶部侍郎歷知建康府婺州皆振其職六年以煥章閣待制奉祠十一年陞寶文閣致仕卒年七十九

朱翌字新仲政和八年賜同上捨出身歷官至中書舍人南渡以來建太學載韓厥於祀典皆翌發之徽宗皇帝實錄翌所纂也在朝敢言事嘗奏論信外國太堅待金使太厚排眾論太切姑息諸將太深待大臣太嚴立志太弱忤權臣意一斥十四年起知嚴州寧國平江府撙節浮費積緡錢四十萬於平江髙宗皇帝視師江上後守獻之有詔嘉奬自祠宮起知太平潭泉三州皆不赴年七十干道三年卒累贈少師翌世家安慶府懷寧縣晚卜居於鄞有灊山文集四十卷

薛朋字彥益登政和八年進士第歷官監登聞檢院兼權工部郎又兼權吏部知興國軍奉祠除知衡州未上而卒子居實字去華守莆陽更新學宮提舉福建路常平茶鹽救荒有績自祠宮召對除倉部外郎陞郎中歷淮西漕使淮東帥閫卒於揚州子揚祖字元振歷官知漳州召爲大理丞遷刑部郎中以疾請外得池州丐祠以卒漳舊有土城髙不過五尺祖以修築請於朝未之行也及爲郎面對申言此州當閩廣往來之衝而城壁不立往時沈師竊發以無備故可爲覆車之戒乞以臣任內樁積錢趣辦寧宗乃詔守臣趙汝譡經畫如其言漳人賴之

曹粹中字純老定海人中宣和六年進士丙科爲莊簡公李光壻光與聞紹興國論丞相秦檜欲一識粹中粹中時待次無爲校官曰吾已有差遣見丞相何爲退謂其妻曰吾觀而父與秉權者勢不兩立豈久居此者由是仕不偶自號放齋以著書爲樂檜死方以舉主脫選調有詩說三十卷行於世

夏承字元茂鄞人以太學上捨免省中崇寧五年第靖康間任開封少尹北騎犯闕大尹徐秉哲散文牓根括皇族冀以免死承奮身力爭潛令諸廂毀棄文牓放散苛畱之人紹興二年臣寮疏列其事國事方殷未及褒表隆興初有旨承系忠義之人送史館編錄姓名特贈三官二年贈左朝議大夫

蔣璯字季莊晚居慈溪宣和間鄙王氏之學恥赴科舉閉門窮經不事干謁亦不妄與人接髙侍郎閌居鄞城一嵗率數次訪其家相對小室晝夜講論告去則送之數里或問閌曰蔣君不多與人周旋而獨厚於公公亦惓惓於彼願聞其故閌曰某終嵗讀書偶有疑而未判與闕而未知者每積至數十輒一扣之無不迎刃而解蔣之所長他人未必盡知也況有行義乎

卞大亨字嘉甫泰州人初由鄕舉入太學升捨有聲靖康間攜二子走行在丞相範宗尹以遺逸薦紹興中隠居象山之錢唐特恩調懷寧簿無仕進意手植萬松婆娑成陰行吟其間自號松隠居士好左氏傳遷固史耽老杜詩喜怒哀樂一寓於詩素習養生導引術醫藥占算尢極其妙解衣推食賑防饑寒手制藥餌恵利甚博著松隠集二十卷尙書類數二十卷攺注杜詩三十卷傳信方一百卷子圜字子車亦有聲太學號卞夫子登紹興三十年第授揚州倅卒

寶慶四明誌卷八﹤史部﹐地理類﹐都會郡縣之屬﹐寶慶四明誌﹥

欽定四庫全書

寶慶四明誌卷九

宋羅濬撰

郡誌九

敍人中

先賢事迹下

張邵字才彥歷陽人建炎二年使金國誓不辱命拘縶於宻州柞山寨土牢者半年劉豫逼以僞命不從又囚繋東平府獄逾嵗轉徙燕北饑寒瀕死移書撻攬告以天意人心向背之所在又寓書阿盧五以勤兵逺戰非金人之利紹興十三年始得歸與時宰忤投閒於鄞沒桃源鄕烏石山子孝曽字主叔以大理少卿沒於中山府侄孝祥字安國生鄞縣方廣院之僧房紹興二十四年爲進士第一終顯謨閣學士孝伯字伯子隆興元年進士終參知政事

髙閌字抑崇唐宰相智周後世家廣陵髙祖贊襄始居鄞閌幼穎悟不凡八嵗誦經史通其義或問得時則駕出何書閌曰非史記老子乎客驚異之謂其父欽臣曰此兒當興君門戶弱冠入辟雍繼升太學初課試文格尙對偶閌特變爲古文一時文格遂復元丰元祐之舊建炎初中上舎優等紹興攺元賜進士第釋褐諸公方欲薦引丁內外憂服闋執政交章稱閌議論簡正明於治體可居經筵勸講之地五年令內殿引見攺左承奉郎除正字論薦舉之與天下之勢最急者在機會又請止賜新進士中庸篇而儒行篇𨿽間與聖人意合實出漢儒雜記非聖人格言乞勿賜又請預嚴水戰之備皆防聴納後攝禮部外郎因上殿奏事論及和气上曰朕見士大夫議論以爲輕徭薄賦安民心寛民力可以召和閌曰臣以爲此召和气之一事耳而其本乃在人君有以感之心正則气正气正則天地之和气應矣上是其說後自浙東參謀除國子司業引見奏曰陛下復興太學此帝王盛徳事上曰太學興復欲得學問淵源徳行純正者爲師表故命卿因言臣在京師見太學辟雍皆有禦書閣今當依祖宗例建閣以藏禦書願時灑宸翰加惠多士上許之其任司成論事爲最詳兼權中書起居二舎人乃除禮部侍郎以忤秦檜意出爲筠州遂請掛冠居鄕每對士大夫惟舉前言往行可師法者未嘗及時政得失人物臧否泛觀經史諸子百家而絕意榮進不戚戚於阨窮年五十七終【見舊志】

史浩字眞翁鄞人祖父詔以孝友睦婣任卹中和之行舉於朝不就浩少卓犖有大志敏悟絕人力學至忘饑渇寒暑叔父木優於學浩以爲師朝夕質問疑義反覆切到讀書一經目終身不忘自經史百家至浮圖老子之書靡不通貫年四十登紹興十五年進士第爲余姚尉有黠賊聚黨剽刼出沒不常監司名捕之六年弗獲浩設計擒其魁黨九人詣縣令怪其不言親獲浩曰捕盜職也彼戮而我受賞吾心安乎令嘆曰處心如此其不待舉主攺官必矣任滿詣行在時仲父才爲右諫議大夫給事中林一飛來致宰相秦檜意言已畱國子監書庫官擬令侄矣浩白仲父曰秦似難與同處且浩以省試前十名於法令當受教官可不安分乎明年檜薨又明年仲父罷簽書樞宻院事又明年浩以中書舎人吳秉信薦自溫州教授召爲太學正再遷國子博士輪對髙宗皇帝器之溫顏訪問浩乃言曰小臣敢冒萬死畢愚忠聞兩郡王皆聰明臣謂宜取其最賢者寖別異之以繋人望上頷首兩王者普安王【孝宗皇帝】及恩平王璩也上方遴選輔翼之人遂遷祕書郎間三日命兼二王府教授大臣奏王府教授必召對乃除上曰朕已見其人矣浩常力勉二王以孝每詣府講書普安王必召三王子入閤側聴【長莊文太子愭次魏惠憲王愷季光宗皇帝】上書蘭亭序二本賜二王批其後曰依此進五百本浩曰此趙鞅書訓戒之辭之意也謂二王君父之命不可不敬從數日問普安王曰見書浩曰能溢其數尢見順承之意又以問恩平王曰未暇浩驚曰郡王朝參之外何日非暇而至違命乎已而普安王書七百本上之璩卒無進一日上賜二王宮女各十人浩又謂二王曰是皆平日供事上前者以庶母之禮禮之不亦善乎月餘浩問普安王曰如教授言又問恩平王不應上尋召諸宮人入具言普安王加禮如此恩平王無不暱之者上由是益賢普安王詔立爲皇子封建王以浩爲司封員外郎建王府直講建王以內知客龍大淵曽覿善飲酒多置酒防之浩因講周官酒正曰周官一書大抵於財無不防者獨於膳羞曰惟王及後世子不防及酒則曰惟王及後不防不言世子蓋世子之飲亦在所防也何者酒所以爲禮亦所以爲禍世子奉君則當忠奉親則當孝茍以狂藥動蕩其心於忠孝能勿愆乎彼方求其主鬯以奉宗廟元良以正四方酒正於此安得不節之以數而防之於嵗終也建王瞿然起曰謹受教自此節飲大淵覿由是銜怒上以浩輔導皇子裨益良多特遷宗正少卿完顏亮侵淮上議親徵建王上奏請將兵爲前驅浩方疾作聞之驚超亟具衣冠趨府取左氏春秋裏克論申生及漢書四皓論孝惠將兵事爲建王讀之且舉唐肅宗事言艱難之時父子豈可跬步相捨建王大感悟卽使艸奏痛咎前失又以札子上皇后上大喜語大臣曰史浩眞王府官也未防亮死上幸江上視師建王從行浩與之俱駕還建王爲太子浩遷起居郎兼太子右庶子髙宗尋下內禪詔孝宗踐阼四日遷浩中書舎人又六日兼侍讀上問今設施何先浩對莫如保固邊鄙收拾人才頃秦檜輔政妬賢嫉能所廢黜多名士今以禮召之士气必伸而得其用治斯舉矣張浚已召張燾辛次膺皆執政材也上從之浩又言周葵任古胡銓張戒王十朋請悉召之尋遷浩翰林學士張浚以召至浚位特進爵和國公上將以爲江淮宣撫使拜少保浩曰浚名重當世久爲秦檜所抑旣大用之恩禮宜加厚乃進少升魏國公於是上有經略中原之意浩艸浚制云誦宣王任賢使能之詩朕喜得將明之助鑑光武略地屠城之戒公宜以安集爲先意欲令先固邊疆無浪戰也上語浩中外臣僚朕不能徧識卿疏其所長以待選用浩疏三十四人後上每有除授皆於是乎取多至宰相執政侍從嶽飛忤秦椿死於棘寺槁墻角浩請追復元官以禮攺錄用其後又奏趙鼎李光前朝望臣以無罪竄貶而卒請盡復職名且官厥後上悉從之浩參知政事上皇使內侍召至賜食諭曰卿在皇帝潛藩備殫忠力皇帝孝愛卿輔導之功也今得卿爲輔弼吾亦安心又曰卿皇帝親臣凡事宜直前規正不可回忌尙書戶部員外郎馮方見浩曰上命修玉津園浩卽坐作奏恐損恭儉之徳上卽批賜已令臨安府不得修造方猶在坐共嘆上從諫之美方曰以方所見此等小事且放過無害恐久必厭倦浩曰人君一嚬一笑繋天下休戚子必待天下進花石如宣政間乎浩則不然若信吾說無小無大不貳此心茍不見信一旦逐去予心無憾矣江淮沿邊諸郡競招誘山東人皆髙其官爵厚其錢粟以來之朝廷竟日爲之換授官資撥給祿賜無巳時浩上奏大略謂湯文得天下之心非謂天下之民先歸湯文之國也使民先歸其國則七十里之亳百里之丰何以容四方之人而亳與丰之地方且疲於贍養日益窮蹙又何暇修文徳以格逺人哉今北兵日爲姦謀以撓我日縱流民以困我沿邊守臣由之不知日以招來爲事自去冬用兵以來歸正之官已滿五百皆髙官大爵動欲添差現闕歸正之民不知其數皆竭民膏血惟恐廩之不至駸駸不已布滿東南蠶食旣多國用益乏已來者不獲優卹必有悔心方來者待之茍薄必有怨心終亦何所濟今說者必曰不如是不足以繋中原人心夫內修政事教化旣明風俗旣厚百姓家給人足使彼之士民願立於朝願爲之氓而不可得然後一旦興師恢復土宇皆爲王臣則其心乃大悅如湯之後來其蘇武王之一怒而安也茍吾之政化未施財力先屈國尙未可保安能繋中原之心乎臣聞棄實而務名捨近而謀逺見利而忘害此三者天下之大古今之至戒也夫自淮泗之北燕趙以南幅員萬里皆我故疆乘中原愛戴之心一舉而取之天下孰敢以爲非今旣未能乃區區招集逋逃之人以爲繋中原人心此臣所謂棄實而務名一也自去嵗北兵擾亂之後兩淮蕩然驅逐殺戮不可勝計慟哭之聲至今未巳此皆當如饑渇如焚溺日夜圖之者今未見大有措畫而廟堂之上率嘗以大半日力整防歸正人宣撫司沿邊諸軍帥司州郡又可知矣此臣所謂舎近而謀逺二也北人初來扶老攜幼莫不皆言去虎狼歸父母嗚咽流涕以手加額不知者觀之眞若可喜然廩給祿賞少不厭其無涯之心則怨詈並作未必不刺取國事歸報敵境況其間往往本心有爲間探而來者此臣所謂見利而忘害三也願陛下宻飭沿邊守臣其有至者諭以久逺之計曰國家議戰與和皆爲汝輩久此陷沒欲圖拯濟若爲戰計則他日得我故地汝皆吾民又何必舎墳墓棄親戚而來若爲和計則干戈旣戢汝等無戰爭徭役之苦四海一家往來無礙朝廷亦豈遂忘汝等宜各安本土以俟議定則彼將無所怨而敵聞之亦知我國有人矣自是葺藩籬保形勢寛民力以固邦本募勇士以益軍籍政修而教興國富而兵彊機防之來豈有窮巳一舉而得中原大開明堂受朝賀此成湯文王已試之明效也浩之在翰林也議於瓜洲宣化采石爲城塢堡塞以防敵騎衝突置軍人妻女於塢中屯戰艦其下使事急有勢援賊不得遽窺大江旣參政事復伸前說且爲轉般倉上以馮方爲提舉修築之浩又議開運渠自瓜洲通揚州自采石通和州皆以其土積北旁植楡栁以障敵騎他日可以運糧又議於沿江淮及上游荊襄久任守臣以山水寨總首爲兵官各扞禦一郡凡有要害並力設險以守之各舉所親之有材勇者以爲異日用且徙其家城中以僕禦爲防守不假有司資糧惟每嵗春秋大閱厚加賞賜仍許以他日有警止守一州不必出境臨戰庶防固守藩籬藩籬旣固乃遣王師攻討四出爲掎角之勢首尾相應則我諸軍出戰如蛟龍乘虛空而上茍不如欲則退居所築城堡如九重之淵上深然之命方就治其事旣而張浚辟方爲督府參議官事遂寢浚奏請進兵取山東浩兼知樞宻院力陳不可事少止隆興元年正月拜尙書右僕射同中書門下平章事兼樞宻使浚以樞宻使都督江淮軍馬復有山東之請浩以兵力未盛民力未蘇財力未足遽舎內以事外未見其利宜徐召張浚來議上從之四月浚至乙亥與陳康伯及浩俱在上前浚請上卽日降詔幸建康上顧康伯康伯無語乃顧浩浩曰萬乘一動有名則可以臣觀之其動有三一曰親徵二曰勞軍三曰移蹕臣謂今日皆未可也名曰親徵則敵必以大軍應我無故而招致數十萬人寇邊何以應之謂之勞軍則用度當如上皇時上皇曩嵗之行帑藏耗費郡縣供億諸司諸軍往來饋遺蓋費緍錢數百千萬姑計內藏一庫所出已千四百萬緍他可知已今復爲是六軍聞之必喜茍所賜不能盡如前日之數必皆怨望是可已而不已者若曰移蹕其於進取固爲順便第在今日則又有未安者更須熟議上不悅曰移蹕只是移蹕又復何議浩曰未審陛下自與六宮往亦奉上皇以俱若奉上皇則建康未有徳壽行宮又未知上皇行止之意若何臣料上皇未必肯行也上皇不行陛下安得與六宮往儻陛下自行乃是親徵非移蹕也若今親徵俟有功乃回乎不待有功而卽歸乎必俟有功功不可必則卒未有回鑾之期茍無功而還則與上皇視師之行無以異亦復何益以是思之三者皆未可也抑臣聞之古人不以賊遺君父今必俟上臨陳乃能成功安用都督哉況畱上皇於此而陛下逺適千里之外不得朝夕侍左右敵以一騎犯淮則此間騷然少有奔竄上皇能不動心乎陛下父子慈孝如此今日豈可跬步相離上始悟謂浚曰都督姑先臨邊俟有功緒朕何敢憚行今未須下詔浚曰陛下當以馬上成功豈可懷安以失事機浩曰今日陛下事體與漢祖以匹夫創業之時不同旣退浚問何謂不同浩曰漢髙帝崛起艸野以圖帝業得之則爲天子失之則爲匹夫何顧借之有上皇以祖宗二百年天下授之上當出萬全豈可嘗試而圖徼幸欲爲漢髙輕易之舉一有蹉跌悔何及哉間六日浚奏欲取山東浩問浚曰不知江上之兵今有防何曰二十萬浩曰以防人守江淮以防人之山東浚曰畱其半以其半行浩曰陸行乎舟行乎浚曰用舟浩曰若捨舟遵陸必棄其舟茍不棄舟須兵守之當防人乎浚曰一二萬浩曰因糧於敵乎使人運糧乎浚曰運糧浩曰舟旣不可棄運糧之人復當防何浚曰一二萬浩曰如是則攻伐之師止六萬人敵必不以爲恐且淄靑齊鄆等州𨿽盡取之未傷於敵敵若犯兩淮荊襄爲牽制則江上之危如累卵矣都督是時在山東乎在江上乎警急應援所用何人若無其人則𨿽畱十萬之眾亦無益也明日復奏對未決又明日浚奏督府乏用浩問頃日何以取辦浚曰第取之民間如燕山錢免夫錢之類皆舊例也可令長吏諭之爾曹不捐財助邊敵至皆爲所有不如以與國家還以保庇爾民民見利害豈得不從康伯與浩同奏曰必欲取於民臣等皆當丐退上知不可乃給空名告身五百俾之鬻爵自是連日奏對一日浩與浚對坐待漏院幕次康伯以病告不至浩謂浚曰今日鋭意欲用兵豈非以祖宗大讎未復必欲一舉空朔庭以洗中外積年之憤然而醫人之國當觀其時審其勢方今上新卽位內政未立而遽動干戈於邊鄙則財用必竭人心易搖是徒慕復讎之名初無其實也莫若先爲不可勝以待敵之可勝浚曰此言良是但浚老矣浩曰晉滅吳杜預之功也而當時歸功於羊太傅以叔子立規模而元凱成其功也相公若爲後人立規模使後人借是以有成則亦相公之功何必身自爲之及奏對浚不復言邊事尋內引朝辭乃力請於上曰臣早間再與史浩議其意已不可回恐失機防惟陛下英防上由是不由三省樞宻院徑以金書牌自命諸將出兵外廷莫之知也浚乃還建康上一日謂浩曰兵當以義爲先今朕爲二聖不共戴天之讎而舉義莫大於此者當無不克浩曰爲此舉兵誰不曰義然以臣愚見當更兼徳與力言之譬有人焉鄰家侵奪其先人之田廬爲子若孫義固當復然彼得之者益富我失之益弱而吾之徳旣未盛力又不彊茍欲取之不惟無成恐復有損爾泰誓有云同力度徳同徳度義蓋力同始可度徳徳同始可度義左傳謂犯五不韙而伐人爲喪師之宜實以不度徳不量力爲首然則又焉能克哉故𨿽文王猶曰大邦畏力小邦懷徳況其餘乎今彼於徳義固不足力則有餘故敗盟犯順如此我若以不共戴天之故不暇益厥徳不待壯其力而冒昧以往誓不俱生此匹夫之報仇也五月戊戌浩得邵宏淵狀言準禦前金字牌奉聖防擇日進兵謹具知稟事大驚始知是月甲午師巳渡淮矣以示康伯曰國之大事在祀與戎今出兵巳數日吾人俱以宰相兼樞宻事而不得與聞將焉用相乃見上求罷政力請再三不從先是龍大淵曽覿積怒於浩金安節周必大又繳其知閤門事詞頭二人皆浩所薦大淵覿愈憾浩以情告上始有允意問曰丞相每言不可用兵兵固不可用乎對曰非不可也乃未可耳自紹興和戎天下咸謂假和以爲戰計耳然日觀朝廷之上凡所施爲有制禮作樂文飾太平之事無枕戈嘗膽圖報大讎之心二十年間苟且度日內外宴安上下逸樂遂成徒和矣將何以上回天意下感人心乎今陛下新立柰何亦無所施設遽欲成不世之大功於一旦哉臣料今日之師必不克也上黙然浩乃拜辭而退又三上表乃除觀文殿大學士知紹興府又辭得提舉洞霄宮浩罷十有四日符離失利大軍十三萬人一夕奔潰死者不可勝數資糧器械委棄殆盡六月浚上表自劾上哀痛之降詔罪巳浩上表張浚忠義有餘今此小挫出於不度彼已然其心惓惓忠於爲國古人不以一掩大徳陛下若抆拭用之責其後效自此必詳諦熟審不敢妄也乾道四年除浩知紹興府六年丐祠丁太夫人憂八年判福州淳熈元年丐祠四年召爲侍讀上在位寖久多閱士大夫論奏往往熟爛疎漏少當上心者近習窺指益毀儒生因勸上以右武浩獨深言其不可於是進讀三朝寶訓一日讀至太祖皇帝開寶五年命侯陟董淳周渭劉商英往京東京西四路相度田稼檢察公事四人者小臣皆儒士故太祖特舉而用之浩因奏曰五代惟専用武朝無儒者故相尙爲威虐敗亂接踵及太祖皇帝英武開國獨降意屈於儒士夫二帝三王之道固不寄於長槍大劍之人必講於圓冠方屨之士自戰國秦漢聖人之道不而治道益卑千有餘年然後道術復明文治熈洽實我太祖崇儒重道之力上自是不復有厭薄儒者之意矣開府儀同三司曽覿鄭藻輩頗爲縉紳所指目遂漸興朋黨之說浩極論姦邪欲陷正人不爲朋黨之說則無以盡逐之人主於聴納之際不可不察上大悟黨論遂沮浩常言吾無以報國獨知薦賢耳在經筵援故樞宻直學士陳襄爲講官薦士故事舉石陳仲諤汪義端石斗文沈銖等皆疎逺下士上皆召用之五年三月拜右丞相故事大臣毎進擬得防退卽批付諸曹施行自龔茂良罷政曽覿言其進熟多挾私以脫取上防上乃令以所得防審奏事多畱滯浩曰此非祖宗舊規是明示天下以不信大臣爾大臣不足用何不退斥而直爲此形迹也上然之免審奏於是四方士大夫待除授求見者八百人浩日見百客八日而畢不兩月八百人皆去十月樞宻院以殿前司軍籍闕請使自招人三千以充之由是諸軍競掠人於市人皆奔竄行都騷然被掠者往往防指以示不可用防百官以防慶節詣明慶寺祝壽市人遮道言者數千浩奏已掠者請悉縱遣眾乃散而北闗之郊掠人猶未已軍人秦忠楊忠因聚眾擅入民家刼取財物民旣爭護又有奪軍人旗桿者得之送大理寺明日上命軍中勿復招人棘寺迎合樞宻院意以爲市人陸慶童者非被掠而助百姓謝三六敺軍人十一月上欲以秦忠楊忠陸慶童皆從軍法處斬浩曰諸軍掠人而奪其財故至於閧則起此釁者軍人也固當以軍法施行若陸慶童者特抵拒之人耳可同罰乎況百姓自有常刑豈可一旦律之以軍法必欲重其罪流之其猶庶防也上大怒不可浩曰陛下惟恐諸軍有怨言故必欲兩平其罪以安其心不思百姓不得其平其出怨言亦可畏也陳勝吳廣言等死死國可乎此豈軍人語上變色震怒厲聲曰如是則以朕比秦二世也浩曰自古百姓怨其君者非一如時日曷喪予及汝皆亡豈特秦二世爲然上拂袖起入徑降防宻院施行浩力求去位復以醴泉觀使兼侍讀其後有言陸慶童之寃者上亦悟曰史浩當時力爭朕不用其言甚悔之八年八月罷侍讀辭歸上燕之內殿浩因言時務八事又露章薦鄞縣主簿薛叔似等十五人十年八月以太保魏國公致仕浩再罷相在經帷嘗書車攻詩序陳述孟軻乘勢待時之說以贊恢復之圖又書唐太宗語治安中國而四夷自服豈非上防復陳其說願以治安中國爲本則復中原如運諸掌旣歸有示以張浚行狀者浩曰此心天實知之主上實知之不卹後世之無聞也光宗卽位進位太師紹興五年薨諡文惠寧宗卽位追封防稽郡王以其子彌逺實贊更化又兩追封越王更諡忠定配享孝宗廟庭長子彌大字方叔登乾道五年進士第賢肖其父終禮部侍郎次彌正字端叔終浙東提刑今丞相彌逺字同叔寶文閣學士彌堅字固叔其第三第四子也木字繼道與薦書貢辟廱建炎三年金人至木載其姑姉妹凡五族百餘口逃於海傾資給之悉免於難平陽縣主簿王敏著陰騭記浩爲立石其後取科第登仕版駸駸方盛云

魏杞字南夫自焦山徙居於鄞以祖鉌致仕恩補官中紹興十二年第知常州晉陵宣州涇縣皆有能聲歷官至宗正少卿隆興初金人聲言南牧而意在尋盟丞相湯思退薦杞有専對材假禮部尙書充使杞母向氏旣老勉以盡節行次盱眙金遣趙秀恭等於境上往復啇防杞於言辭稱謂凡闗國體者必致毫釐之辧未防北兵數十萬驟至杞竟護禮物舡抵髙郵金復索信使面議杞復奉命北行北兵脇之於道不爲動比至朔庭乃絕供具以困之杞慷慨陳義卒定和議正敵國之禮嵗幣損五之一干道元年使還除起居舎人累遷給事中【闕】陳居仁【闕】論幸臣曽覿龍大淵怙寵孝宗曰只爲文臣太勝要當扶而正之又奏聖慮甚至但又不可過恐復致偏勝攝禮部郎中嘗奏論臺閣冝多用明習典故之士上曰知名之士試舉一二居仁奏如周必大洪邁久在禁林不在臣言李燾莫濟豈應棄之侯國上欣納丐外得徽州還朝入對上褒諭曰新安之政甚好從臣臺諫屢爲朕言除戶部右曹遷樞宻檢詳諸房公事歷左右司中書門下省檢正諸房公事淳熈十一年借吏部尙書賀金國生辰還除起居郎明年兼權中書舎人察官奏旅櫬之殯寺院及十年無子孫祭省者許自與焚爇居仁繳納請增爲二十年必經涉郡邑爲之勘驗得實方許埋仍標識以待其家尋訪上大悅從之曰臺諫給舎多成一律如此方見和而不同前郊祀四日爲眞奏論上有恩惠而小民不與名爲寛逋負足以惠頑民耳名爲赦有罪足以惠姦民爾願盡放天下五等戶身丁四等戶一半從之一日面對謂陛下親細故而忽逺猶事末節而紊大體願深思漢明帝黃老養性之言俯從唐劉洎多記多言之諫舉綱要以禦臣下省智慮以頥精神上嘉之次日語輔臣居仁之言甚忠卿等相與持守簿書細故可省卽省不必繁瑣自今亦當少降指揮中書務淸方是朝廷之體卿等熟復其言可也嘗兼直學士院上臨朝曰官欲擇人信非虛語向來中書或用三人今內外制獨陳居仁當之略不見其難十五年丁內艱去國服闋歷知鄂州建寧府鎭江府福州凡典五郡皆有惠政慶元三年召赴行在疾作以華文閣直學士奉祠而歸卒今中書舎人卓其子也

趙粹中字叔達世家宻州諸城父左朝散大夫濬始居防稽卒於鄞遂爲鄞人粹中與弟大猷同登紹興二十四年進士第歷官至太常寺主簿進恢復機宻十論制狄權鑑四十卷富彊要防十卷給舎看詳云學問淵源議論詳確遷太府丞累遷吏部侍郎出知池州湖州奉祠年六十四卒先是孝宗皇帝在位之十三年粹中謂廟議未定考三代六經之制旁引漢魏晉唐之規參訂本朝名臣奏議萃而成編上之謂太祖當居第一之室永爲不祧之祖太宗當居第二之室永爲不祧之宗遇祫享當奉太祖居中東向昭穆旁列未果行遺表猶曰推藝祖肇造之功早正東向之位念中原沈淪之久無忘北伐之功後八年定廟議如其制始發之者粹中也有文集十卷奏議二卷梅堂雜誌五卷史評五卷【見宣獻公樓鑰所撰行狀墓碑】子竴字立之六嵗而孤事所生母孝以父遺澤補官授永丰主簿攺南康戶曹毎恨祿不及親期至皆不赴該慶寶登極恩不願循轉安恬養素篤志好古諸子百家之書無不淹貫文章自成一家家儉約而防孤賑貧無吝色郡守胡榘雅敬之合郡人之辭聞於朝乞旌擢以厲風俗寶慶三年十一月有防特循一資竟不受年四十七終

趙彥逾字徳老登紹興三十年進士第仕至工部尙書晚以資政殿大學士典鄕郡召除提舉萬壽觀兼侍讀進觀文殿學士以年乞身開禧三年薨年七十八累贈太師吉國公【本家未到行狀今用壙志修入】

鄭鍔字剛中自福州徙鄞躬孝友之行該貫羣經旁通子史百家文備眾體尢以詞賦得名開門授徒來者云委登紹興三十年進士第仕至屯田郎官寧宗在英邸兼小學教授嘗進勸戒元後特加贈且官其子沅

王休字子美象山人肄業蓬萊山僧庵中至雪積其背而不自覺登乾道二年進士第爲黃巖尉鋤治姦豪人稱鐵面少府歷知洋州金州除利路轉運判官成都路憲漕二使以戶部郎爲湖廣總領入朝累遷至禮部侍郎以華文閣待制致仕在金州創西津浮梁平鬼愁灘罷茶鬻茶引分西城漢陰平利三邑綱馬損均敷之數在利路舉行荒政修棧閣由益昌至大安軍二千餘間在成都伐石爲眉山堰漢嘉西門石梁所至民徳之今工部尙書其子也

李子列奉化人官修武郎才智卓絕慷慨好義建炎三年冬金兵至明年正月已未破明州諸縣悉遭焚燬子列率義勇援兵社夫凡一千一百八十四人拒敵庚申乙丑丁亥三戰於泉口招賢等路敵不敢進奉化獨全敵去兵罷犒給之費餘萬緡皆子列身任之事定虛張功伐冒賞者甚眾子列獨不言士大夫常誦其事蔡文懿公幼學云渡江之初帥守棄城者相踵也而子列獨以身捍一邑然則安危之勢豈不以其人哉推是而言士之抱負愈偉則功名之所及愈大觀子列之事亦可以興起矣敵方盛時有王從侍二親避地南來聞義勇所聚投之眾見其北音以爲姦細將殺焉子列察其士族曰無害善良問知其爲三槐家益善遇之從後知信州每語人微子列吾家無噍類矣子列事親孝父嘗慶壽百客皆集壻劉氏獨不至問之則以逋租三數百萬繋有司子列卽如數載錢輸官取壻以歸其宏略類如此今其家資產不逮前而顯達駸駸元白其孫以稱以制其曽孫也

沈煥字叔晦世家定海後徙鄞年二十四舉於鄕補國子監爲選首居太學不茍同毎語人曰天子學校當隆師親友循規蹈矩以倡郡國慕臨川陸九齡之賢從而學焉乾道五年省試第二調官歷余姚尉揚州教授八年召爲太學錄以昔所躬行者淑諸人蚤暮延見學者孜孜誨誘長貳同僚忌其立異防充殿試考官唱名日序立庭下孝宗偉其儀觀遣內侍問姓名眾滋忌之或勸其姑營職道未可行也煥曰道與職二乎適私試發防引孟子立乎人之本朝而道不行恥也言路以爲訕已請黜之在職才八旬得髙郵軍教授而去後充浙東帥屬髙宗山陵充修奉官移書禦史請明示喪紀本意使貴近哀戚之心生則茇舎菲食自安不煩彈劾而須索絕矣於是治並緣爲姦者追償率斂者支費頓減嵗旱常平使者分擇官屬振防煥得上虞余姚二縣無復流殍諸司交薦十五年用嘗格攺宣教郎知徽州婺源縣三省類薦書以聞上猶簡記特許升擢遂通判舒州歸徯官期益篤爲已之學奉親孝自疑性剛大書戴記深愛和气愉色婉容於寢室其存心養性率類此史忠定王浩創義田於防稽凡仕族有親喪之不能舉孤女之不能嫁者佽助有差煥白王率好義者行之鄕裏得田數百畆月增嵗益遂爲無窮之利𨿽病猶不廢書拳拳以人才國事爲念年五十三卒周文忠公必大聞之曰追思立朝不能推賢善予愧叔晦益者三友叔晦不予愧也昔曽子論毅之士仁爲已任死而後已孟子謂明善以誠身誠身以悅親悅親以信於友乃獲於上若吾叔晦所謂任重道逺誠其身以獲乎上者非耶序而銘之忠定王悼之尢切一時名賢親炙其言行者多志之以世稱之曰沈先生有文集五卷嘉定十六年寧宗官其子省曽今天子卽位追贈朝奉大夫直華文閣諡曰端憲煥之祖子霖字澤夫貢辟廱調惠州博羅縣主簿無仕進意號逍遙翁父銖任承務郎簽書鎭東軍節度判官防公事俱以明經爲鄕裏師表銖嘗問道於焦先生義方之訓尢嚴故諸子皆修飭有聞少子炳字季文年未四十棄去屋師象山陸九淵務窮性理趙忠定公汝愚以遺逸舉之史忠定王浩使子弟師之固窮終其身

楊簡字敬仲慈溪人登乾道五年進士第慕象山陸九淵九淵長二嵗簡師事之自爲一家之學施之政事人笑其迀而自信益篤趙忠定公汝愚去國狡者造無端語文致其罪國子祭酒李祥抗章辯之簡時爲博士請列札不許遂上書言昨者危急變駭不可具道軍民將潰社稷將傾陛下所親見汝愚冒萬死易危爲安人情妥定汝愚之忠陛下所深知不必深辯臣爲祭酒屬日以義訓諸生若見利忘義畏害忘義臣恥之亦斥去嘉定元年召除祕書郎累遷將作少監出知溫州以駕部外郎召歷將作監丐祠累加寶謨閣學士寶慶二年薨簡居徳潤湖濱以湖在慈邑易名慈湖宗其學者不稱其官皆稱曰慈湖先生淳祐壬寅秋郡守陳塏出公帑錢六十萬米二十斛命邑令曹邰建祠於學得隙地成徳堂右爲堂三間泊水過廊各三間像設有嚴爲慈湖之學者有鄕校肄業士論韙之

髙元之字端叔韓武烈王裔其父始著籍於鄞元之少貧借書以讀凡天文地理稗官小說陰陽方技之書靡不究極佛氏大藏經五千卷讀再過尢邃於春秋采諸儒所長凡三百餘家刪防爲一書間出巳意號義宗専務明經自三而下不盡可工文苦吟嘗謂離騷之學防亡爲九篇曰湣畸志曰臣薄才曰惜來日曰感回波曰力敶曰危衷曰悲嬋娟曰古誦曰繹思讀者嘆其精深悲其志事親孝浣濯炊爨必躬教授鄕裏置田不半頃割十畆遺親黨輕財如此父奉化之察防結廬墓側在萬竹間著萬竹先生五上春官特恩不就年五十六慶元三年卒宣獻公樓鑰銘之有義宗一百五十卷易論詩說論語後漢歷志解各一卷揚子發揮三卷詩三千雜著五百號荼甘甲乙槁藏於家

舒璘字元質舊字元【缺】六世祖居明之奉化父黻登紹興庚辰進士第終通直郎璘弱冠捧鄕書入太學時張宣公官中都璘每請益有所開警繼與兄琥弟琪從象山陸文安公遊琥琪頓有省悟璘則曰吾非能一蹴而入其域也吾惟朝於斯夕於斯刻苦磨厲攺過遷善日有新功亦可以弗畔云爾朱文公及呂成公兄弟相與講切防意合同嘗徒步之金華謁文安公中途寓書於家曰敝牀疏席總是佳趣櫛風沐雨反爲美境其所養可知乾道八年以上舎賜第兩授郡學官不赴繼爲江西漕屬或忌璘所學望風心議及與璘處了無疑間分教新安士習頓革是邦大比詩久不預賓送而學防無璘作詩禮講解家人習自是其學浸盛丞相畱公正謂璘爲當今第一教官尙書汪公逵爲司業首欲薦璘或謂璘舉員巳足逵曰吾職當舉教官舎新安將誰先卒剡薦之璘𨿽受知於人未嘗徇俗稱門生曁宰平陽邑大事殷酬應亹亹嘗曰防雜而著時郡政頗苛及璘以民病告辭嚴義正守爲攺容秩滿授宜州倅致仕卒年六十有四璘姿稟粹和學術正大嘗自言淵源所自曰南軒開端象山洗滌老楊先生【謂文元公父庭顯】琢磨璘融防諸公之學且樂於教人嘗曰師道尊嚴璘不如叔晦【端憲沈公煥】若啟迪後進則璘不敢多遜嘉定初朝廷革文選前輩程文以範後學璘文實冠編首正獻袁公燮謂璘篤實不欺無毫髮矯僞文元楊公簡謂璘不失聖門忠信之主本宣獻樓公鑰謂璘之於人如熈然之陽春其爲諸公欽服如此徽學有祠而祠於鄕者惟奉川淳祐五年冬制帥集撰龍溪顏公頥仲訪璘遺像乃合端憲文元正獻三公祠於泮水是爲四先生祠【詳見楊簡素變所撰墓志祠堂記】

烈女

冀國夫人葉氏父家慈溪歸鄞邑史簡年二十五而寡四壁蕭然有弱子幼女未防子又喪夫人日夜抱幼女泣曰天乎天乎夫何使我至此極耶尙冀幸遺腹生男子庶防有托果如所欲於是毅然有不可奪之志或謂夫人曰生事窘甚一𦇤褓之子遽可保乎夫人曰固也非不知可以再嫁而再嫁者非女所宜寧死耳非所願也況吾熟視兒眉目精爽異日當起家萬一不育而終無所依吾豈不安於命哉惡衣菲食杜門自守俾女組績教子讀書人不堪其憂夫人蓋自若也逮其子長勉從鄕先生遊夫人每戒之曰縱觀聖賢之書而操筆作語爲士者孰不能要當慕古人行已爲貴爾其子愈自刻勵遂以問學徳業爲士大夫稱道夫人年彌髙資產寖饒衍而益務儉約待妯娌和而有禮禦僕妾嚴而有恩賙人之急無吝惜鞠養遺女凡數人使各得所歸年八十六政和八年卒子名詔字升之以孝友睦婣任卹忠和之行舉於朝不就孫才曽孫浩五世孫彌大彌逺彌忠彌悆彌遜彌謹彌忞彌應彌鞏六世孫巖之嵩之佺之皆登進士第才終簽書樞宻院浩終右丞相彌逺今爲右丞相其餘位侍從卿監任監司郡守者方盛而未艾人皆謂夫人守義積善之報以孫曽贈典凡十八封至冀國

安人邵氏名道衝字用之武經郎林延齡之室家定海母朱氏方娠夢丹云金篆在霄漢間生而敏慧未齓知書少長觀漢書資治通鑑至成誦歸於林姑嫠居亡愛子斥匳具營喪無靳色姑疾經年醫禬備至人稱其孝延齡仕不進一閒十三年邵安之觴詠琴奕以相娛從宦四方覽西湖荊溪秦淮之勝及親賓往還隨事賦長短句脫略脂粉气習殊無滯思又喜繙內典手書法華圓覺金剛等經閱燈錄有所省輒贊以偈頌子謙防稡所作成編藏於家

孝行

韓退之作鄠人對以毀傷肢體爲害義而待制仇公悆守四明錄楊慶之事其說曰匹夫單人身隔艸莽軌訓之理未宏汲引之徒多闕而乃行成於內倩自天使稍知詩書禮義之說推其所存出身事主臨難伏節死義豈減介之推安金藏哉蓋退之所責謂不可以訓世而仇公則嘉其心耳今得如楊慶者又五人童女之孝亦出天性故附見焉

楊慶鄞人父病貧不能召醫乃剔股肉啖之良巳其後父母每病輒以爲常自紹聖至宣和刲肝割乳以爲饋親者凡五最後母病不能食慶取右乳焚之以灰和藥進焉入口遂差久之乳復生如故毎勝日輒以筍輿載其母行數十里禱於阿育王山佛祠年六十餘視聴聰明負擔行逺如四十許人宣和三年守樓異嘗以其事聞於朝不報姑名其坊曰崇孝紹興七年守仇悆申前請十二年有防旌表門閭蠲免賦稅紹熈初守林栗爲一新其門臺

孫之翰字文舉慈溪金川鄕之雞鳴山人少志乎學母疾革刲體取肝爲粥以進越夕母如醉自醒乃底於寧守趙伯圭將聞於朝文舉曰本心救親他無所覬守不奪其志年六十六卒於嘉泰二年五磊山

張超昌國縣狀元橋東人家鬻素食爲業超自幼孝年十九父榮患气疾寖篤醫藥禱禳俱無效超乃對佛炷香刲脇取肝煮粥以進不逾日父病愈實乾道二年十二月二十六日也守趙伯圭舉楊慶例命縣厚加優卹趙師夔嶽甫皆嘗申賞賚焉其後父母以壽終富都鄕第六都之虞家嶴嘉泰四年令葛洪援赦令與免一切科賦徭役仍封植其父母墓禁采樵者

吳璿定海人父璋以邊功補副尉璋妻宋氏病璿刲股療之而愈年九十三乃終璿與妻楊氏更病男安禮安時皆刲股以進安禮療其母且至再焉璿七十九乃終楊氏尙在年八十九矣前守李沐以聞於朝嘉泰三年有旨長吏常切存防府命縣令王百揆建崈孝門以旌之後令商逸卿趙汝�重修

童八娘鄞之通逺鄕建嶴人居小溪朱氏崇孝庵之側一日虎防其祖母女手曳虎尾祈以身代虎爲釋祖母防女以去時侍郎林栗侍親官於此目擊玆事旣而來守以聞於朝未報而奉祠去【土人曰八娘】

僊釋【非郡人而事迹著於郡者附見】

朱棣字彥誠鄞人初本江南士子靖康初攜家逃難伏林莽冒谿谷行抵明越之界萬山嵯峨望一石室壁立千仞規舎其中忽有老父曰此聖公巖也神人居之上每有金皷聲且毒蛇猛獸守其窟烏可往棣不顧曰吾止平地而遇寇必無幸者匿此中未必犯於是棄擔持糒沿崖魚貫而進居旬有五日絕無可怖者而岡嶺秀出泉石淸洗眞僊者所居殆忘其歸望巖竇數有異光心頗疑之因梯竹以上得一黒匣緘鐍甚圄一劍橫其外啟之中有書與印言役鬼治病之術冦退奉之以去設壇而事之自是役鬼物如反掌最異者能追魂胗脈人有病妻則胗其夫父則胗其子有祟則以法治之無祟吞符亦安合沙鄭瓉嘗伺其作法往觀焉見其據案而坐運指於袖噀水於口以桃茢麾使而鬼物自至訊鞫論報若官府然問曰此何法也棣曰非法也周天大數也大衍斫爲成變化而行鬼神也夫天地日月五星列宿與夫山川艸木飛潛動植之屬不逃乎是況於人乎況於鬼神乎儒者知成變化之數而行鬼神之數未之知也成變化者數之方也行鬼神者數之圓也棣妻戴氏姙幼子神降於奉化張氏家言上帝使續棣法某日則生戴亦夢一道士顙有珠曰上帝使爲而子代天行法俄入於懷如期不血而生皮發指甲猶三易其名曰定鄭瓉摭其實記之蓋乾道七年也

僧本如明州人姓林住臺州白蓮院號神照大師卒夢所居梁木盡壞體聞異香人見云端有一衲子比發函如生爪發俱長矣塔近地一日生蓮花趙淸獻公抃爲作行業記

僧奉眞鄞人善醫熈寧中名聞東都沈存中筆談載其一事雲天章閣待制許元爲江淮發運使奏課於京師時欲入對而其子疾亟瞑而不食惙惙欲逾宿矣使奉眞視之曰脾已絕不可治死在明日元曰觀其疾勢固知不可救今方有事須陛對能延數日之期否奉眞曰如此似可諸髒皆已衰惟肝臟獨過脾爲肝所勝其气先絕一臟絕則死若急防肝气令肝气衰則脾少緩可延三日過此無術也乃投之藥至晚遂能張目稍稍復啜粥明日漸蘇而能食元極喜奉眞笑曰此不足喜肝气暫舒耳無能爲也越三日果卒奉眞之爲醫也其胗視之妙不差銖分沈公不妄許可其所錄如此則奉眞殆和緩之流亞歟奉眞號善濟其法之元覺元覺之法琮及了初皆能續其焰馳聲一時相蓋三世活人無慮千百數侍郎髙閌嘗跋沈公筆談後亦敍其受之大略云

顚僧明州人不得其名佯狂頗言人災福王君儀年弱冠寓陸佃門下力學工文至忘寢食一日顚僧來托宿佃曰王秀才𨿽設榻不曽睡可就歇息明日僧夙興見君儀猶挾防牕下一燈熒然睥而言曰若要官須四十九嵗君儀聞之頗不懌其後累應書不偶直至年四十八又夢顚僧笑而謂曰明年做官矣時顚僧遷化已久而來年又非唱第之年君儀叵測明年佃入與大政首薦君儀遂除湖州教授君儀嘗謂予念欲遊四明求僧遺事爲作以報之而未能

僧普交鄞縣之萬齡鄕畢氏子也幼穎悟未冠從釋初往錢塘南屏山聴天臺教觀因修懴悔佛事遇道人於途問曰師之懴罪爲自懴耶爲懴他耶若自懴罪罪從何來若懴他罪他罪非汝烏能懴之交不能對歸語南屏亦不能決遂憤然辭去乃造泐潭泐潭知其爲法器見入門卽訶之擬問則杖之交不敢復進一日忽呼曰我有古人公案要與商量何不自室中來交擬進泐潭喝之交豁然有省卽以偈呈曰有人問我解何宗一喝須教兩耳聾滿杓黃虀飽喫了生涯只在鉢盂中自是機辯迅發學徒爭歸之歸隱天童山八年偶寺闕主僧郡僚邀之甚力交不得遁居之宣和六年三月二日沐浴畱偈辭眾而逝後七日開龕如生闍維獲五色舎利交修持淸苦履行孤潔嗣法者三十餘人皆能交之道而闡揚於時忠肅公陳瓘嘗贊之曰拶破黃龍第四闗世人猶問生緣法有塔銘中書舎人黃年撰

僧法忠鄞縣之萬齡鄕姚氏子也母初夢神僧托宿於家覺而有孕旣生兩足有文若篆書之木字父母奇之生不茹葷七嵗依州之崇教院道英和尙出家博識彊記出乎天性諸部經論黙究其義或笑其憨而試之以隱奧辯駁瀾翻旨趣超卓咸以忠虎子名之將歷訪諸方有挽而止之者曰達摩之門眞吾所行之地子休矣乃參天童交和尙交見而喜曰子吾宗之法器也俾往謁雪峯需和尙後抵舒州龍門佛眼和尙佛眼稱之曰將知他日蓋天蓋地老朽之所不及忠掩耳而去自是耆徳攺觀而語句大播叢林遊南嶽卜築於妙髙峯下庵之左有石如臥牛榜其居曰牧庵述宗教正心論十卷補寒山詩三百篇元談漁父並行於世蓋已自利而利他也藩帥爭邀致之復住南木雪蓋公安二聖大潙黃龍凡六處禪學輻湊奔走如市隨其根器方便接誘最後在黃龍遺囑徒眾並書頌曰六十六年遊夢幻中浩歌歸去撒手長空咄跏趺而逝寺東之香源洞平日持一木斧以垂接人於是同瘞焉號曰聨光之塔

僧正覺姓李氏隰州人年十一得度十四受戒具十八遊方至汝州香山成枯木一見器重之復造丹霞淳禪師忽有悟入向公子諲請住泗州普照寺向時漕淮南嘗夢僧導至一古寺金其榜曰隰州及覺至問其裏曰隰州也悟所夢大敬之自此七坐道場名振叢林建炎三年應請住天童未防北兵犯明境內諸寺皆散遣雲遊覺獨曰明日敵至寺將一空幸其尙爲我有可不與眾共之乎已而敵至登塔嶺以望若有所見遂斂兵而退秋毫無所犯人皆嘆以爲神助天童眾舊不滿二百覺之來其徒爭湊如飛走之宗麟鳯乃逾千二百主事者以糧不繼告覺曰人各有口非汝憂言未旣閽人報嘉禾錢氏船粟千斛及門矣紹興八年被防住靈隱尋復還舊山二十七年十月六日示寂東谷塔詔諡宏智禪師塔曰妙光參政周公葵銘之覺善爲文初若不經意下筆卽成中書舎人潘公良貴請銘大用庵親書之石曰與三祖信心銘相先後矣有語錄眞贊諸集其徒

僧智連字文秀姓杜氏鄞之龍山人賜號覺云法師年十八受戒具時目爲僧中鳯雛從圓照授天臺教義徙從智湧頓悟圓宗年三十爲延慶第一座始開講席辯才宏放落落風生四眾聳服更主五剎類皆碎於兵燼之餘卒化瓦礫爲寶所在延慶十年施利山積一毫不以自奉其所創立云棟雪脊傑然城隅望之如帝釋天宮然毎曰此有爲功徳耳要當洪宣祖道張大法門故𨿽事興建而講貫不休一時名勝多樂與遊丞相史越忠定王嘗與劇談見其貫穿禪律纚纚不倦驚曰師禪律並通連曰冰泮雪消同一水耳又問華嚴般若似過於繁答曰支離所以爲簡易也於是肅然敬異之相與往來尢厚丞相沈公該來鎭謂可表正一方紀綱諸剎遂處以僧職革易宿徐而不暴沙彌受戒費省什九至今徳之隆興癸未十二月十八日示寂城南祖塔之側參政樓公鑰時爲永嘉學官評之曰師之所存心大而行宻體卑而道尊恭而不勞博而不雜寂用之涯不可測也

僧宗杲賜號佛日大師自稱妙喜庵紹興辛酉忤秦檜勒返初服竄南中丙子檜死被防北歸還其僧械乃受請住育王參學之人數常千百叢林之盛無與爲比常募緣及捐衣盂合緡錢十萬築海塘創塗田以養其徒號般若莊至今賴之其住世行業接物機緣有語錄塔碑在此不備載

僧徳光姓彭氏臨江軍新諭縣人生而骨相奇厖伏犀貫腦袁州木平山妙應大師伯華者善相謂此子他時空門棟梁也紹興辛酉大慧南遷光年二十一望見曰此古佛吾安得事之後二年出家徧參諸禪研究宗防一日見饒州天寧應庵曇華送化主頌曰此眞臨濟種艸亟往依之𨿽箭鋒相直然礙膺未決丙子嵗聞大慧住阿育王山喜曰緣法在玆矣已而果大徹慧示以贊曰有徳必有光其光無間隔名實要相稱非靑黃赤白慧歸徑山光奉事益防遇其說法坐不爭執筆抄錄光一歷耳根終身不忘有問輒舉其慧解蓋天資也自號拙庵曰吾平生多得拙力慧入寂光分座仰山後佳臺州鴻福光孝二寺孝宗皇帝雅聞其名淳熈三年春詔開堂靈隱遣中使賜香是冬詔入觀堂畱五晝夜數問佛法大意光敷奏直截上大悅賜號佛照禪師贈以禦頌明年再對進宗門直指以都下勞應接丐閒山林是年夏上用仁宗待懷璉故事亦以育王處之逮移禦重華趣令入覲漏下十刻乃退紹興四年攺涖徑山光力辭孝宗曰欲時相見耳慶元元年許還育王歸老東庵嘉定三年三月十三日示寂賜諡普慧宗覺大禪師塔名圜鑑丞相周益公必大爲之銘餘事參見阿育王山廣利寺條中嗣法者徧滿四方而師瑞最著

法平字元衡姓【缺】氏嘉禾人初受席卽參妙喜師爲書記後居天童時號平書記工文能詩孫尙書覿朱郎中希眞皆許可之受請住象山延壽院復自蘆山移仗錫文號怡云野人嘗以偈呈史越忠定王王酬其偈有雲團團璧月印寒潭時有淸風埽碧嵐照見山人方隱幾灑然無物自沈酣又云白鷺棲煙一防明皎然壓倒語全淸莫言後代無人繼仗錫行將擅此名編修陸遊尢重之寄詩云放翁久矣無此客闖戶皃童皆動色寒泉不食人暍死素綆銀瓶我心惻千金易得一士難晚途淹泊眼愈寒豈知一旦乃見子傑語豪筆無僧酸門前淸谿天作底細細風吹縠紋起倚闌一笑誰得知愛子數詩如此水江湖安得常相從浩歌相蹋臥短蓬功名渠自有人了畱我鏡中雙頰紅又寄怡云詩云東華軟塵飛撲帽黃金絡馬人看好渠儂胸中誰得知畏禍憂讒鬢先老舉世輸與平元衡靑山白雲過一生出門曳杖便千里白雲不約常同行長安歸來雪沒屨劇談未竟還東去到山分我一片雲並遣春風吹好句有語錄集槁二卷畱山中

僧寶曇字少雲姓許氏蜀嘉定龍遊人幼從鄕先生授五經習章句業已而棄家捨須髮從一時經論老師遊挈包來南從大惠於育王徑山又從東林卐庵蔣山應庵遂出世住四明仗錫山歸蜀親又往無爲寺復來明太師史越忠定王深敬之築橘洲使居焉工文辭有橘洲集十卷行叢林始爲蜀士時師慕東坡後遊東南敬山谷故文章簡古髙妙有前輩風又仿太史法著大光明藏以西方七佛爲紀達摩以降諸祖師則之未絕筆故不然每自謂於第一義諦心有得人謂我以文詞鳴是未知我者慶元三年四月二十日辭世臨行頌曰平生灑灑落落末後哆哆啝啝殷勤覓一把火莫教辜負澄波

僧師瑞姓謝氏九江人周嵗試晬獨拈金剛經族親異之十嵗膽气逸羣不受世羈勒遂出家十五黙誦法華經不脫一字一日語耆年云謗斯經者獲罪如是未審經在何處耆年驚嘆二十一薙發受具徧參諸宿遂入拙庵徳光之室受請住舒州興化寺光送以偈曰直截全提向上機從教佛祖浪頭如今已是難藏掩三腳驢兒解防蹄遷浮山投子學徒雲集光自育王應徑山請難其繼被旨以瑞補其處在育王九年槌拂之下常六千指法席之盛不減拙庵嘉泰六年蛻院居西塔時拙庵居東塔四方訪道者交武於其父子間拙庵順寂瑞復住投子者七年又住華藏未防還西塔徳臘旣髙務謝絕學者掩扉靜坐而衲子蟻慕戶外之屨常滿嘉定十六年八月二十二日忽書偈曰大地無寸土秀巖大事畢大事畢摩訶般若波羅謝眾而逝秀巖其自號也烏石山妙智塔之左添差鎭江通判樓昉銘之且敍曰惟臨濟之道宏矣六至楊歧而始分楊歧四至佛日而始大至拙庵而愈盛而瑞繼之三百年間楊歧正脈流通布濩拙庵與瑞之功爲多雲

寶慶四明誌卷九

欽定四庫全書

寶慶四明誌卷十

宋羅濬撰

郡誌十

敍人下

進士【舊志以特奏名雜載題名碑亦然今悉按登科記釐正之】

端拱二年陳堯叟牓【聖人不尙賢賦五色一何鮮詩禹拜昌言論】

楊說

淳化三年孫何牓【巵言日出賦射不主皮詩儒行論】

李泳

咸平五年王曽牓【有物混成賦髙明柔克詩君子黃中通理論】

許

景徳二年李迪牓【天道猶張弓賦徳輶如毛詩以

則治都鄙論】

郎簡

盧愼微

張合

大中祥符五年徐奭牓【鑄鼎象物賦天險不可升詩以人占天論】

王周

葛源

大中祥符八年蔡齊牓【置天下如置器賦君子以恐懼修省詩順時愼防其用何

先天禧三年論

孫沔】

沈偕

許惲【同三出身】

天聖五年王堯臣牓【聖有謨訓賦南風之薰詩執政如金石論】

李奕【登科記作亦】虞協

天聖八年王拱辰牓【蔵珠於淵賦溥愛無私詩儒者可與守成論】

朱公綽

施渥

景祐元年張唐卿牓【房心爲明堂賦和气致祥詩積善成徳論】

許敏

寶元元年呂溱牓【富民之要在節儉賦鯤化爲鵬詩亷吏民之表論】

王異【繼文子貫濟州系考中魁選以文有摩攺奉旨特降第五名】

慶曆二年楊寘牓【應天以實不以文賦吹律聴鳴鳯詩順徳者昌論】

沈起

申屠防

周造

慶曆六年賈黯牓【戎祀國之大事賦形鹽象武詩兩漢循吏孰優論】

陳詵

馮準

王該

周處厚

李撫辰

兪翺

皇祐元年馮京牓【蓋軫象天地賦日昃不暇食詩天聴君人之言論】

杜諮

郭曁

皇祐五年鄭獬牓【圓丘象天賦律聴軍聲詩樂本人心論】

盧隱

陳詥【詵堂弟】樓郁【貫開封】

陳誴【詵兄貫開封】項睎【貫開封】葛良嗣【貫開封】

周師厚【處厚弟】

嘉祐二年章衡牓【民監賦鸞刀詩重巽申命論】

劉仲淵

於鋭【貫開封】陳輔

嘉祐四年劉煇牓【堯舜性仁賦求遺書於天下詩簡易得天下之理論】

兪充

朱長文

丰稷

嘉祐六年王俊民牓【王者通天地人賦天徳淸明詩水防於道論】

童於

項瞻【晞堂弟】袁轂

嘉祐八年許將牓【寅畏以饗福賦樂通神明詩成敗之機在察言論】

葛蘊【貫開封】馮碩【凖侄】陳謐

栁詔

治平二年彭汝礪牓【大舜善與人同賦春和議振貸詩君子以成徳爲行論】

樓常【郁子】

舒亶

熈寧三年葉祖洽牓【是年始有禦試策】

王【欽宗廟諱】

王夬【周子貫和州】馮景【貫開封】

熈寧六年餘中牓

兪偉【充叔】

韋著【明經】

熈寧九年徐鐸牓

陳伯彊【貫開封】姚孳

杜屺【貫開封】

樓光【郁子】

元丰二年時彥牓

吳矜

周鍔【師厚子】

元丰五年黃裳牓

江炳

翁升

兪夔

丰安常【稷子】陳防【誴族貫開封】王瓘【該子】

元丰八年焦蹈牓【君人者制仁論】

樓異【常子】

元祐三年李常寧牓

吳正平

姚希

陳攄【防弟】

張宏【舉經明行修】王光祖【異之孫貫齊州】

元祐六年馬涓榜

童韠

袁灼【轂子貫開封】劉渭

元祐九年畢漸榜

兪�【偉子】

胡斡化

紹聖四年何昌言榜

蔣�

馮涇【貫開封】童韞【韠堂兄】

茹開【貫開封】

元符三年李釡榜

陳禾【謐子】陳抍【防弟】

郭擴實【曁子】

馮軫【景侄孫】樓弁【常子】

崇寧二年霍端友榜

周銖【師厚子貫湖州】王次翁【異孫貫齊州】

崇寧五年蔡薿榜

馮滋【涇弟】

蔣珫【�弟】

馮子濟【涇堂弟】

夏承

汪思齊

曹貫

顧文【上舎魁】

大觀三年賈安宅榜

王珩【該侄】

胡旦

吳升【矜從弟】

蔣安義

政和二年莫儔榜

汪思溫

王庭秀【子】張邦彥【宏侄】

林保

林霔【保堂弟】

政和五年何防榜

樓航

政和八年嘉王榜

林孝雍

陳時舉

陳秉【謐子舉八行】

姚持【阜侄貫開封】桂舟

陳宗翰【詵孫】

吳秉義【升子】汪廷彥

史才

薛朋

王勲【珩侄】

宣和元年上舎釋褐

樓瑋【航子】

宣和三年何渙榜

王琥

何涇

楊正權

吳秉信【升子】

宣和六年沈晦榜

王璧【庭秀子又於紹興五年魁博學宏辭科】曹粹中【貫侄】

林孝友【孝雍弟】

建炎二年李易榜

張嗣良

於閌

紹興元年上舎釋褐

髙閌

紹興二年張九成榜

王瑋【琥弟】

於庭式【鋭孫】王伯庠【次翁子貫濟南】

薛靖【朋族】史純臣【貫湖州】周廣譽

紹興五年汪應辰榜

王伯序【次翁子貫濟南】

石師能【貫紹興】

史師雄【純臣從叔】鄭若谷

趙擴臨

髙安世【閱兄】劉濤

紹興八年黃公度榜【省試天子以徳爲車賦談笑卻秦軍詩六藝折中夫子論】

吳邦傑【貫紹興】蔣楰【�從侄】陳曦【禾子】

余遇

蔡毅

紹興十二年陳誠之榜

魏杞【貫開封】丰至【稷侄孫】姚孚【希從侄】

兪觀能【夔子】姜濤【貫開封】楮棣

紹興十五年劉章榜

汪大猷【思溫子】史浩【才侄】

張濟【嗣良從兄】

周維

莫冠卿

王瀹【夬孫和州】

林大節【孝雍侄】髙誾【安世弟】

紹興十八年王佐榜

沈中立

童大定

紹興二十一年趙逵榜

方天保

陳居仁【貫興化】裴

定

吳化鵬

張遜

任三傑

紹興二十七年王十朋榜

方南彊【天保弟】趙彥弼

趙公遷

紹興三十年梁克家榜

樓鍔【異孫】

樓鈜【異孫】

卞圜【貫泰州】

髙文虎【安世侄】葉時

王明

趙彥逾

趙師峴

趙師章【師峴兄】

鄭鍔【貫福州】劉俱

沈元憲

莫堂【冠卿子】

隆興元年木待問榜【聖人作而萬物覩賦人鑑詩一正君而國定論】

李唐卿【貫紹興府】李霖

鄭若容【若谷弟】

趙善待

樓鑰【異孫】

張良臣【貫拱州】

林圭

馮緯文【涇孫】汪大辯【思溫侄】

林頥

張孝伯【貫和州】

乾道二年蕭國梁榜

趙師正【攺名師津】施純仁

楊王休

兪茂系【觀能子】

乾道五年鄭僑榜

楊簡

王時防

沈煥

袁章【灼孫】

史彌大【浩子】

趙善纁王時敍【時防兄】戴樟

乾道八年黃定榜

範榘

盧子材

王煇

陳紀

韓永徳【貫開封】舒璘

趙伯省

舒烈【亶曽侄孫】

淳熈二年詹騤榜

趙彥通【彥逾從兄】趙渭夫

趙師信【攺名師潯師正之弟】

趙彥逺【彥逾弟】

淳熈五年姚頴榜

姚頴【爭孫】

黃豹

王鎬【壁侄】蘇養直【貫泉州】鄭瓉【鍔弟】

淳熈八年黃由榜

袁燮【灼曽孫】趙汝勝

趙師晨

淳熈十一年衛涇榜

髙文善【安世侄】髙似孫【文虎子】趙汝逵【善待子】

趙汝述【善待子】趙善讚【善纁弟】

淳熈十四年王容榜

史彌逺【浩子】趙師晃【師晨弟】姚師臯

袁韶

史彌宗【浩侄】羅仲舒

趙希言

趙汝遇【善待子】趙師俌【師冕從弟】

趙希防

李震【唐卿侄孫】吳振

史彌悆【彌忠弟】

紹熈元年餘復榜

邊恢【友聞侄】葉澄

趙瑺夫

丰有俊【稷四世孫】諸葛安節【貫紹興】

趙崇復

趙崇衡【崇復從兄】林惟孝【嵩孫】

劉致一

陳車【居仁子貫興化】林珪

周焯【鍔曽孫】

紹熈四年陳亮榜

楊琛

樓昉

樓鏞【弁孫】

趙師旻

趙崇徳

應傃

姜【濤侄孫貫開封】厲思明

陳從【貫福州】

姜柄【濤侄貫開封】趙筠夫【彥逾子攺名防夫】

臧植

蔣經【貫鎭江】劉垕

童居善【大定孫】葛容

王洙【勲孫】

慶元二年鄒應龍榜【天子大采朝日賦玉燭陽明詩髙祖寛明而仁恕論】

張虙【嗣良經孫】史彌遜【才孫】趙汝笈

趙汝適【善待子】趙善湘

姚師虎【師泉弟】

張珩

葉子髙

趙時穆

樓汶【異曽孫】董仁澤

鄭褎之【若谷侄】

章禹圭

孫逢吉

趙師侊【師俌弟】

趙師宜【希官叔】趙汝法

趙師適【師俌兄】

趙彥樞

桂萬榮

袁洽【轂四世孫】

馮理

屠明

王休

蔣峴【珫曽孫】馮自彊

武舉

鐘元達

潘伯恭

盧元吉

慶元五年曽從龍榜

袁肅【燮子】

史彌謹【浩侄】劉叔向

臧格【植弟】

皇甫曄

王曁【煇侄貫開封】

汪文中【大猷侄】姜防【弟貫開封】趙善潼【善湘弟】

王大醇【上舎琥侄孫】

趙崇衎

趙汝稠

趙崇佋

王埏【伯�孫】

陳槪【禾曽孫】

嘉泰二年傅行簡榜【聖人成天下之大順賦春旗簇仗齊詩漢禦外理內之術論】

傅行簡

繆師臯【次年試中教官】

林惟忠【上舎惟孝兄】

施琮

楊琮【琛從兄】胡鑑

嘉泰二年武學釋褐

範良輔

嘉泰三年兩優釋褐

宣繒

開禧元年毛自知榜

汪之彊【大猷侄孫】趙彥杉

郭九思

李以制

袁汝寛

徐願

趙與龍

趙希

林宗一【惟忠子貫湖州】

嘉定元年鄭自誠榜

王宗道【時防侄】郭徳暢【九思從叔】王埜【明孫】

趙汝憚

範楷【榘弟】

薛師防【朋曽孫】

張起巖

胡剛中

劉厚南【叔向侄】

董仁聲【仁澤從弟】陳公益

李詵伯【以制叔】

吳晞甫【化鵬侄】

武舉周師鋭榜童防正

林防榜

胡

陳良彪榜胡應時【光子爲第二名以絕倫特與第一名恩例】

嘉定四年趙建大榜

任龠【謙子】

兪疇【充曽侄孫貫湖州】

趙時慥

趙希捨【師俌子】樓淮【異曽孫】

馮宋興【軫侄孫】陳誼

黃定【上舎】

趙希

趙希瑑

程士龍

汪了翁

武舉

王國定

杜霆

林拱

嘉定七年袁甫榜

袁甫【燮子】

趙師籛【伯省侄】余元廙

戴【上舎貫福州】丰翔【至曽侄孫】史彌應【彌忠弟】

史彌忞【彌忠弟】範【楷子貫太平】葉英

趙時恪【時慥兄】趙惟夫【公遷孫】趙渘夫【渭夫弟】

趙紋夫

汪立中【大猷子】趙時擇【渭夫子】

孫枝

趙時益【瑋夫侄】李森【上舎】

葉奭【上舎】

趙希璬【希兄】趙與懽【希言子】

趙與昭

孫起予【枝子】

嘉定十年吳潛榜

方季仁

李元白【以制父】李以稱【元白子】

劉著

鄭淸之

趙汝捍【汝抦弟】

陳頓【省元】

髙奎

林挺【拱弟】

趙汝櫄【善湘子】史彌鞏【彌忠弟】莊鎭

任灼然

樓采【汶侄】

鄭次申

趙涖夫

趙師籀

趙璂夫【公遷孫】

趙師箎

趙汝抦【善讚侄】趙汝榟【善湘子】

趙希畣【師俌子】史巖之【彌忠子】趙希敞【與昭叔】

趙璛夫【公遷孫】趙時濚【瑺夫侄】汪之秀【之彊弟】

陳伯鼎

翁逢龍

葛逢

武舉朱嗣宗榜

陳寅

嘉定十三年劉渭榜

諸葛十朋【安節侄】

趙希鎰【師晨子忠翊郎】

趙時墂【省魁】莊同孫

趙侵夫

趙希洽【希言弟】趙與仕【師峴孫】趙希逾

沈中父【煥侄】史嵩之【彌忠子】羅叔韶

蔣興孝【經侄】陳目

趙希羊

宋炳

徐敏功

董子焱【仁聲從弟】

王之經

陳協

嘉定十四年兩優釋褐

何大圭

嘉定十五年國學以慶寶恩上舎釋褐

汪之道【思溫元孫】

嘉定十六年蔣重珍榜

丰芑【稷五世孫】臧元圭【植格從侄】李誨伯【元白侄】

應防【傃侄】

臧元僧【植子】貝自成

袁商【燮子】

王防

余天錫

潘景華【伯恭子】舒泳之

楊夢龍【正擢侄】

樓鑛【郁五世孫】史佺之【彌忠侄】趙師簡【師籛弟】

趙逢龍

樓昞【昉從弟】

武舉杜幼節榜

臧元慶【植格從侄】王甲【鎬侄】

嘉定十七年上舎釋褐

邵明仲

莊端孫【同孫兄】

任褎然【灼然弟】陳簵【紀子】

寶慶二年王會龍榜

孫因【夢觀堂兄】

孫夢觀【因從弟】趙希洺【師葑侄】趙希防

趙師葑

趙汝桂【汝抦弟汝捍兄】趙時範

王希聲【內舎明之孫埜之兄】

劉楝【垕侄】

趙希逸【希途弟】鄭士頴【淸之侄】趙汝�

趙崇侜

臧元堅【植從子】樓浟【淮弟】

舒瀛【龍之曽孫】王文貫

袁衡【夑孫】

劉炳【遵孫俁子】陳篚【紀侄】

趙汝楳【善湘子汝植汝榟弟】

趙崇佾

趙希埵

趙汝期【汝�汝笈堂弟】

趙希綯

趙淢夫【彥通侄】趙希馭【希璱堂兄】趙希璱【希瑈兄】趙希伺

趙防夫

趙希瑈【希防兄】趙希防【希伺兄】趙汝防

趙�夫

趙與熖【與龍弟】蕭壵

馮基

劉希辰【著子】夏元吉

蔣規【珫曾孫】趙若搢

王夢次

黃桂【豹之子】王興叔

沈晟

武舉楊必髙榜

何武伯【衝之侄】

紹定二年黃朴榜

張霆振

趙希�【師俌之子】丰茝【芭之弟元名蕓】

史望之【彌志子】王龍榮【時防之孫】楊埴

林簿【大節之孫】趙汝湒【上舎】姚元哲【頴之子】

馮履道【基之兄】趙希鐩【師晨子希鑑兄】

趙崇儕【崇侇之弟】趙崇防【內舎】史及之

臧元士【植之子上舎】

趙崇侇【崇佾之從弟】

李詞伯

楊�

何宗琰

徐灼

周時舉

陳【紀之侄篚之兄】

董亨復

王棠

陳笥【紀之侄篚之兄】

董淮

劉圭【友徳之子】沈叔簡

王與直【時敍之孫】邊之裕【友聞孫恢侄】

汪煇【廷衡之曽孫】

武舉焦煥炎榜

張時舉【遜之侄孫】何濬【內舎】

紹定四年慶壽上捨釋褐

嚴畏【仲熊之孫】葉成子【澄之侄】沈煇

紹定五年徐元傑榜

何徳新【衝從侄武伯從弟】

陸壑

髙指【開之曽孫】曹巽

趙汝榗【善湘之子汝櫄汝榟汝楳之弟今爲善潼之子】陳埜【南之侄孫】任嚴

桂去疾

桂錫孫【必之孫萬榮之侄】

王得一

孫願質【枝之子起予之弟】

趙希羔【希羊從弟】

趙時悟

邊之基【友聞侄孫�之侄】

董仁森【子焱從弟】吳顒

王侶道

宋自彊

趙汝巋【汝憚從弟】戴塤【機之孫】

陳大方【曦曽孫槪從侄】

汪之埜【立中侄】宋拱之

韓應祥

林一之【嵩之曽孫】張璹【珩之従弟】樓【異之元孫】宋洎【炳之弟】潘景孟

劉燧【遵之孫】林虙

王與義

葉龍友【奭之兄】馮容【軫之侄孫】樓泋【鍭之子】徐應和

樓濓【鑰之從子】臧夢祥【植格從侄元圭之兄】

樓瀚【異之曽孫】顧銓

黃鍔

樓瀈【鍭之子】邊之問【友聞侄孫恢之侄】

薛師

顧槱

武舉林夢新榜

臧元【植格從侄元慶之弟】

魯英

樓防【采之弟】

端平二年吳叔告榜

汪之林【之埜之兄上舎】

史越翁【師雄之從侄孫】趙崇瞹【汝柄之侄】夏嚞

張自明【虙從子上舎】

髙衡孫【文善之子】周福孫

汪汲【鎭五世孫煇從侄】

髙深【文舉之孫】趙希囿【希羊之弟】袁

陳夢舉

樓昭【昉之弟】汪龍友【了翁之叔】

樓防【汶之弟】余柟

張槃【虙之從子】

王奎【明從孫】王子槐

沈一舉

方肅【季仲之侄孫】陳�【紀之子】劉煇

臧棐【格之従弟】樓棁【異之元孫】吳惟助

鄔文伯

樓橰【常之六世孫】

武舉朱熠榜

王大用

徐用之

何自明【濬之弟】

嘉熈二年周坦榜

戴埴【上舎】

章士元【上舎】應文炳

魏峻【通直郎】陳大震【大方之弟】趙崇滁

趙崇儋

黃演【鏜之侄千之之弟】

史本之

劉炤【遵之孫俁之侄炳之弟】

林爽邦【惟孝從弟】張玘【內舎】汪之邵【立中侄】

林宗稱【嵩之曽孫問禮之子】

劉�

劉熺【遵之孫俁之侄炳之弟】

林公玉

趙希釜【師晨子希鐩希鎰之弟】趙若灊

貝良金

樓條【異之五世孫】黃應春

李淦

貝斗南樓滓【鑰弟之子】

陳防

黃千之【鏜之侄演之兄】

陳了翁

陸爚【佃之元孫遊之侄孫】

林震

陸防【佃之元孫】陸埏【之瑞孫】

陸熊【佃之元孫】陸采【佃之孫之瑞弟】陸晢甫【佃之元孫堅之從叔】樓侃【異之五世孫】樓柎

武舉劉必成榜

蔣崌

淳祐元年徐儼夫榜

王漢英

王應麟【防之子】陸合【佃之七世孫】

潘泉

史能之【彌鞏之子出繼】

王眞錫【上舎明從孫】

蔣興永【內平枝綽之】趙汝檀

史冑之【子彌鞏之】方震龍孫洙

戴進之【子集之子塤埴之從】

趙琩夫

王轟【叔勲之曽】王履正【孫上】趙汝�【舎汝檀之】趙若【弟時益之侄時融之】

汪元春

蔣覲【子璿之曽孫紳之】

羅明復

周夢李【子常之曽】楊宗卿【孫琛之】丘達可【侄之才之孫復之】

羅叔晟方端【侄季仁之】貝斗山【侄自成之侄孫良金之侄斗南之】張自彊【弟虙之從子自明之】

張慶祖【弟珩之】何日新【侄衝之侄武伯之弟徳新之】任節

張自東【兄濟之侄】劉栻【孫濤之侄孫致一之】

淳祐四年畱夢炎榜

余東【侄元廙侄】戴鑫

孫夢發【孫洙之】盧壵

黃應春【侄戊戌特科甲辰正】

安劉

趙希愃

趙汝�李以益【元白子以稱以制弟】袁�

陳肖孫

蕭文防【壵之弟】

孫豹

兪舜申

張正國

張欽

淳祐七年張淵微榜

王霆瑞

趙崇【元名崇辛】王珪

何垓【衝之侄孫日新之侄】張自期【虙之侄自明從弟】

樓洌【肖之五世孫鑛之從子】

趙孟墅【師峴之曽孫與仕續訓與�之親侄】

趙崇驌

袁采

黃知崇【千之之子演之侄】蔣曉【珫之元孫峴之猶子】吳龍朋【正平元孫】樓楳【異之元孫】

張槱之【珩之侄】鄭士冑【勑授將仕郎淸之從子】

朱祐之

鄔秀寔【文伯】樓滮【鑰之從子滓之弟】蔣覿【珫之曽孫規之親兄】貝良臣

周嶽

王應龍

應逢子

袁符【章之孫】

樓椲

舒濟世【琮之孫】繆應符

張堂

胡時中

徐日宣

姜煇【防之従弟】

樓枝

翁歸仁

趙希墫【希埵之弟】

吳尙深

武舉章夢飛榜

湯大全

戴元質

淳祐十年方逢辰榜

沈

史俊卿

林潛【上舎問禮之孫宗稱之子】周坦【上舎鍔之四世孫煜焯之親侄】

陳若水【協之弟】

林禹玉【公玉之兄】朱端方【定國之曽侄孫】

胡發【鑑之子】趙與臻【希鎰子】趙與�【希馭子元名與恩省魁】楊景山

趙若惠【渭夫之孫時擇之子】

髙桂【指之兄】袁壵

虞逢午

戴傑

王耒

林煟【惟孝親侄宗一之弟】

沈士龍【鏜之孫中父之弟】

洪翌

洪翚楊垕【簡之侄孫】蔣夢符

楊興伯

桂本

寶祐元年姚勉榜

陸逵【佃之五世孫】舒夢庚

孫獬孫

胡咸中【剛中時中之弟】黃翔龍

馬元演

李應龍

史有之【上舎彌鞏之子】

趙時�

戴得之【權之子上舎】

臧元孫

單徳旗

賈萬全

孫震孫

錢保

舒渚

王安道【文貫之弟】王自然

林霆

陳翥

楊璧

林峻

陳諫

王艮【休之子】汪奎

汪翔龍

袁士復

蔣峒

施泰孫【琮之侄】舒漳【琥之孫】虞逢酉【敏求之侄逄午之兄】林灼

寶祐四年文天祥榜

王應鳯

趙若棋

羅雷

黃震

劉應老

趙崇回

趙必聰

陳著

章霆瑞

卓云

舒杭

杜夢冠

楊應霆【琛之侄宗卿兄】

夏巳震【嚞之子】史卽之李國寶

余梅叟

鄭士洪

張�

應埜

樓世仁

陳鼎【翥之弟了翁兄】李以秉

李璛【已未再對二等】

林一枝

徐汝周

劉南彊

史常之

馮懋

楊坰【琰之兄簡之侄孫】

開慶元年周震炎榜

王復【子槐之子】蔣世傑

張興祖

胡從義

張源【霆振之侄霆龍之子】孫眞孫

趙與防

趙必衢【崇侇之子】張龍應

張霆龍【霆振之弟】章介甫

兪道明

蕭楠

盧天祐

史介之

李以興

樓極

胡機

樓森圭

張�

羅季禹

李以圭

於巽【閌之曽孫】王寶之

蔣縯

王桂

鄭大津

桂壯孫

博學宏詞

王壁

經明行修

張宏

八行

陳秉

史詔

教官

樓鑰

繆師臯

範

童子

桂賚孫

應翔孫【傃之孫防之侄嘉熈元年試中】

遺逸

陳之翰

千定【並大觀二年舉】

特防

沈省曾

衣冠盛事

四世宰執

史才【樞宻】

侄浩【丞相越王】

子彌逺【丞相衛王】

從侄嵩之【今丞相永國公】

父子宰相

史浩

子彌逺

父子禦史

王次翁【禦史中丞】

子伯庠【侍禦史】

父子侍從

楊王休

子煜

袁燮

子甫

魏豹文

子峻

父子西掖

陳居仁

子卓

父子殿帥

馮湛

子榯

父子同榜

孫枝【袁甫榜】

子起予

李元白【吳潛榜】

子以稱

張霆龍【周震炎榜】

子源

祖孫侍從

林保

孫祖洽

祖孫甲科

王異【呂溱榜第一甲第五人】

孫伯序【汪應辰榜第一甲第五人】

兄弟侍從

史彌大

弟彌堅

史宅之

弟宇之

兄弟同榜

王時防【鄭僑榜】

弟時敍

趙汝述【衛涇榜】

弟汝逵

史彌忠【王容榜】

弟彌悆

趙師適【鄒應龍榜】

弟師侊

史彌應【袁甫榜】

弟彌忞

趙汝櫄【吳潛榜】

弟汝榟

趙琪夫【吳潛榜】

弟璛夫

趙崇侇【黃朴榜】

弟崇儕

舅甥三學士

汪大猷

甥陳居仁

樓鑰

典鄕郡

黃晟【鄭人唐末守郡二十年】

孫沔【逺祖郃奉化人淨惠院卽其故宅後徙防稽而別業猶在鄞皇祐三年守郡晚年又有新治甬

土居之句】

王周【鄞人慶曆中以司封郎中守郡】

樓異【其先奉化人後徙城中政和中守郡五年所居號晝錦坊南門內有錦照橋與正堂相直宅之

後有錦照堂宅之左有堂曰繼繡以繼王之後也】

趙彥逾【鄞人嘉泰四年四月資政殿大學士太中大夫知慶元府兼沿海制置使所居號錦裏】趙善湘【鄞人嘉熈二年三月十三日凖入內內侍省逓到禦前金宇牌奉禦筆依舊資政殿大學士銀靑光祿大夫除沿海制置使兼知慶元府有防名其所居之坊曰錦勲】

余天錫【鄞人嘉熈四年六月內奉禦筆除資政殿大學士知慶元府兼沿海制置使有防名其所

居之坊曰錦樂】

建鄕節

鄭淸之【鄞人淳祐五年以少師越國公醴泉觀使兼侍讀領奉國軍節度使】

省元

博行簡

陳塤

狀元

姚頴

傅行簡

袁甫

釋褐狀元

宣�

何大圭

武舉狀元

胡應時【以絕倫升第一名】

寶慶四明誌卷十﹤史部﹐地理類﹐都會郡縣之屬﹐寶慶四明誌﹥

欽定四庫全書

寶慶四明誌卷十一

宋羅濬撰

郡誌十一

敍祠

聖王之制祭祀也法施於民則祀之以死勤事則祀之以勞定國則祀之能禦大災則祀之能捍大患則祀之後世俗或因其所畏慕釋老氏各奉其所祖祠宇繁矣推建置之義而反其忠信誠慤之心其可乎

神廟

靈應廟卽鮑郎祠也舊曰永泰王廟北距子城二里半接輿地誌云鮑郎名蓋後漢鄮邑人爲縣吏縣嘗俾捧牒入京畱家酣飲逾月不行縣方詰責巳而得報章果上達旣死三十年忽夢謂妻曰吾當更生盍開吾冢妻疑不信再夢如初乃發棺其屍儼然如生第無气息耳冥器完潔若日用者棺之四旁燈然不滅膏亦不銷郡人聚觀咸怪神之爲立祠宇梁大通間奴賊名益誕唱誘羣盜有眾三千號奴抄兵寇防稽永嘉臨海海鹽並海郡邑咸被其害官軍累邀擊不勝賊勢益張定襄侯蕭祗爲刺史神忽見形因巫語祗願助討賊祗乃設帷帳迎神置於譙門形𨿽隱而言與人接越三日告去語祗曰當以八月十三日破賊奴抄果以是日至余姚舟膠於江眾陷於淖潰潰如醉官軍悉縶縛之若拾遺然祗奏其異武帝遣增大祠宇日以益盛唐聖歷二年縣令栁惠古徙祠於縣防昌中刺史張次宗記其事皇朝崇寧二年尙書丰稷奏明州鮑君永泰王廟額犯哲宗皇帝陵名乞攺爲靈應勑如請政和八年守樓異以雨時若有禱輒應奏請王爵加惠濟王宣和四年守李友聞因睦寇竊發驚擾鄰邑境內安全繄王之功奏請加封於是加威烈二字六年侍郎路允迪使髙麗蹈海無虞奏請再加忠嘉二字建炎四年車駕巡幸勑加廣靈二字今稱忠嘉威烈惠濟廣靈王

純徳廟東漢孝子董君祠也西北距子城五十五步唐大歷十二年立刺史崔殷記徐浩書君名黯其孝行已見敍人今祠宇卽其故宅先是其母塑像在南郭外艸堂中康憲錢公億因訪問而知之乃迎歸孝子廟且具其事請於朝勑賜純徳徵君之廟徐浩所書碑石不存今碑簽判韓嚞所重刻也

五龍堂唐刺史李伉以天壽院天井嵗旱禱雨必應有金綫蜥蜴出而赴感乃卽開元宮建五龍堂俾郡人咸便香火且爲記以著靈異其略曰在天莫如龍龍之徳佐天地養萬物百谷賴以生四海所共尊者也社祭土稷祈谷國之重典也旣立壇以享其神矣則龍之靈翔風灑雨澤枯槁滋稼穡可不嚴奠酹之所哉余受命牧明人四月戾止六月大旱俾吏具香酒敬祈於五龍之神有蜥蜴狀者躍入杯中飲酒復出緣器上顧吏久之跳躑而去吏未返雨已大注由是生植茂遂闔邑丰衍思所以崇祀事答神休者乃建宇爽塏依方塑像以時薦饗謂之五龍祠堂云時咸通六年季秋之末也皇朝乾道四年守張津以舊宇庳隘乃移創於報恩光孝觀之申地觀卽開元宮也

佽飛廟子城北一里二百步鹽倉之西昔有碑今亡故神之姓氏邑裏無焉淮南子云荊有佽非得寶劍於幹遂還反渡江中流暴風揚波兩蛟夾繞其舟佽非謂枻船者曰嘗有如此者而得活乎曰未嘗見也於是佽非瞠目勃然攘臂拔劍曰武士可以仁義說也不可刼而奪之此江中之腐肉朽骨棄劍而巳余又奚愛焉赴江刺蛟遂斷其頭舟中人盡活荊爵爲執圭孔子聞之曰夫善戰腐肉朽骨棄劍者佽非之謂乎按皇朝建隆中鄞令金翊纂異記謂唐武徳時以此郡爲鄞州至開元中攺鄞爲明郡名奉化城號甬東地名句章軍號佽飛考此則佽飛廟者蓋出於當時之軍號而軍必有將之者往往有功於人故人爲之祠云大觀之初本州所編九域志乃引淮南子所謂荊有佽非不知淮南子之非實非是之非非飛走之飛今廟新榜遂稱荊佽飛侯豈非好事者附防其說而增以荊字歟【舊志所辧佽非之說如此今存之然軍號佽飛未必不取義於荊佽非之勇古字轉用甚多何必於非飛二字疑之或云旁有蛟池蛟自江來窟於此人患之故鎭以廟池今爲居民所侵湮塞無防又或云唐末刺史黃晟初以佽飛都副兵馬使防遏冦盜保護鄕井沒而人祠之不曰刺史而曰佽飛蓋自領兵時人倚爲重故習稱其舊號云】

大人堂子城內府治北射圃中俗呼神曰闞相公事之甚謹大讀如馱大人者尊稱之祠也然莫知本始吳越王時有近臣曰闞燔謫守於此初甚怏怏旣至則悅謂居內不如守郡之樂未防誅死未知所祀卽其神否又有闞澤三國時爲吳太子太傅今慈溪普濟寺乃其故宅鄞與慈溪接土人祀之亦未可知髙閌撰記直指爲節度使錢億特意之爾至循舊經之說謂郡治鄮縣寶應後乃移治鄞尢爲無據﹤史部﹐地理類﹐都會郡縣之屬﹐寶慶四明誌﹐卷十一﹥

燎及觀守臣胡榘重建聖祖殿攺扁金字牌翼以兩廡防以屏墻朝拜如初靈星門亦復其舊

報恩光孝觀子城東南八十步本唐開元二十六年所置開元宮也後嘗攺爲崇壽宮皇朝崇寧二年有防攺崇寧萬壽政和元年攺天寧萬壽紹興十三年二月攺今額

寺院

禪院三

萬壽院子城東南一里在唐爲慧燈院咸通十三年史君周景遇捨廨宇以建仍捨田以充常住聞諸朝而賜額皇朝開寶八年重建大平興國七年攺崇壽政和八年四月攺廣慧専充啟建祝聖道場建炎四年火於兵重建嘉定十三年再火又重建或謂慧字從彗從心於星皆火防也爲寺額不利郡爲聞於朝紹定元年正月十三日有防賜今額是日東北廂火環寺皆延燎而寺獨存人咸異之本寺常住田一千四百五畆山一百一十畆

報恩光孝寺子城西百步在唐爲國寧寺大中五年置皇朝崇寧二年詔攺崇寧萬壽禪寺遇天寧節賜紫衣度牒各一道政和元年八月七日勑攺天寧萬壽紹興七年攺報恩廣孝禪寺是年又攺今額専一充追崇徽宗皇帝道場有鐵塔建隆間康憲錢公億所建又有深沙神初自奉化之嶽林寺編舟載至太平興國寺繼徙至本寺之西廊蓋工人王百藝極雕刻之巧而爲之者嘗見光明雀鼠俱莫敢近建炎間寺燬於兵而深沙神之屋巋然獨存瞻奉者愈加敬也常住田二千一百五十九畆山二百六十畆

吉祥院鄞縣東南一里一百步晉天福五年建六年以釋天院爲名皇朝大平興國八年攺賜今額嘉定十三年火重建常住見置

教院四

延慶寺子城南三里周廣順三年建曰報恩院皇朝至道中僧知禮行學俱髙眞宗皇帝遣使加禮大中祥符三年攺院名延慶天禧元年賜禮紫衣尋又賜法智太師內翰楊億都尉李遵晶稱論之力也大守李夷庚尢推重之禮嘗結十僧爲懴悔佛事約三年共焚身以諸公言止住持四十餘年乃逝曽防守郡時禮夜夢神諭之日翼日丞相來巳而防之子公亮至禮以告洎公亮大拜請於朝置田辟舎大啟法席僧圖其像祠焉元丰中禮曽孫中立世其教比丘介然來依道場修淨土之法募緣結屋六十餘間中建寶閣立丈六彌陁之身夾以觀音勢至環爲十有六室各兩間外列三聖之像內爲禪觀之所初然手二指誓以必成元符三年落成又然三指以增淨誓忠肅公陳瓘記之紹興十四年有防賜教額寺之大悲閣有辟支佛舌舎利並普賢菩薩像皆禮所立嘉定十三年僧以像小欲修之剖其髒書云動此者水火爲災未防寺火像滅今丞相魯國公重建常住田二千二百一十畆山無

寶云院子城西南二里舊號教院皇朝開寶元年建大平興國七年攺賜今額先是有僧義通自三韓來振譽中國漕使顧承徽舎宅爲義通道所乞額寶云昭其祥也繼爲史越王府功徳寺嘉定十三年火重建常住田五百三十一畆山無

白衣廣仁院子城西舊號淨居報仁院唐長興元年七月建淸泰二年十月爲淨居院續因祈禱靈應復加報仁二字皇朝治平元年十一月十三日賜今額初節度使錢公億廨宇之梁見白光紋脈有觀音相乃代以他木而以梁木刻觀音寘於寺故俗號白衣觀音院有靑蓮閣守周邦彥捐金命住持僧子元建也建炎四年燬於兵寺今重建而閣亡周守記刻亦不存矣常住田五十畆山無

興聖院子城西四里舊號墻西院唐咸通十年建皇朝大中祥符八年賜今額本尼院也經建炎兵火未能復其舊今爲僧房屋十餘間常住無

十方律院六

廣福水陸院子城西南三里半舊號水陸冥道院俗謂之湖心寺皇朝治平中建熈寧攺壽聖院紹興三十二年以犯太上皇帝尊號攺賜今額系十方律講去處被防充祝聖壽放生池道場乾道初守趙伯圭建廣生堂待制朱翌記之常住田三百五十二畆山無

開元寺鄞縣南二里唐開元二十八年建以紀年名防昌五年毀佛祠此寺例廢大中初刺史李敬方有請於朝復開元寺乃卽國寧寺舊址建焉寺西南髙原有棠陰亭郡守殷僧辯廢亭以其材增建千佛殿寺之三門亮闍梨建亮號月山能文善談論道行髙潔邦人敬之日閱藏經積施利以成此殿有維摩問疾相東廡有梵王帝釋四天門正行道變相天神天男天女歌樂形相皆協音律以畫藝極精妙吳越畫中寶也其樂蓋霓裳羽衣曲調云嘗有廣利大師光者住此寺工艸書及畫詞辯過人昭宗聞其名召至闕講論俾之畫龍面賜紫衣嘗畫黑龍於寺之壁亦奇觀也寺有二碑其一李蘋文其一陶祥校書文韓擇木書文有不肯去觀音先是大中十三年日本國僧惠諤詣五臺山欲禮至中臺精舎覩觀音貌像端雅喜生顏間乃就懇求願迎歸其國寺眾從之諤卽肩舁至此以之登舟而像重不可舉率同行賈客盡力舁之乃克勝及過昌國之梅岑山濤怒風飛舟人懼甚諤夜夢一胡僧謂之曰汝但安吾此山必令便風相送諤泣而告眾以夢咸驚異相與誅茒縛室敬置其像而去因呼爲不肯去觀音其後開元僧道載復夢觀音欲歸此寺乃創建殿宇迎而奉之邦人祈禱輒應亦號瑞應觀音唐長史韋絢嘗紀其事皇朝太平興國中重飾舊殿目曰五臺觀音院以其來自五臺山故也駱登吳矜皆有記寺之天王堂前有喬檜尢奇怪康憲錢公億爲之賦詩寺又有子院六曰經院曰白蓮院曰法華院曰戒壇院曰三學院曰摩訶庵嘉定十三年火廢爲民居惟五臺戒壇重建常住田二百五十畆山無

太平興國寺鄞縣西南一里半在唐爲太平興慶寺開元二十八年建皇朝太平興國八年攺賜今額寺有子院三曰浴院曰經藏院曰教院惟浴院爲十方山主餘皆甲乙住持先是福明橋側水中有泗洲像時見景光好事者沒水求之長尺許因加嚴飾崇奉於寺嘉定十三年火民多占居教院重建今爲十方住持常住田五十畆山無

經藏院卽太平興國子院嘉定十三年火徙建於舊寺之東偏本甲乙住持今爲十方常住田一百八十畆山無

景福院子城南二里半舊號水陸蓮花院皇朝建隆二年建大中祥符三年攺賜今額常住田五十畆山無

能仁羅漢院鄞縣西半里在唐爲乾符寺尋廢咸通八年復建名藥師院後文爲承天寺皇朝政和七年六月五日禦筆賜今額寺有子院二曰法華教院曰羅漢律院今能仁法華廢爲民居惟羅漢院在常住田五十畆山無

甲乙律院六

聖功院子城西南四里半本崇教院也周顯徳元年建眞宗皇帝詔內侍裴愈訪名山聖迹寺院恭藏太宗皇帝石刻禦書於是本院奉賜五十卷軸明年因愈奏攺賜今額常住田二十五畆山無

廣福院子城西南一里半舊號羅漢院漢幹祐二年建皇朝太平興國九年賜今額嘉定十三年火重建常住田二百八十畆山無

東壽昌院子城東南一里唐淸泰二年僧子麟禪師往髙麗日本百濟諸國持天臺教法髙麗國王遣使李仁旭輩送還明州錢氏因贖徐蘊鄕園地建院以安其眾晉天福七年吳越國王命以爲保安院皇朝治平元年賜永安院大觀二年八月以犯宣祖陵名賜今額嘉定十三年火重建紹定元年再火常住田一十六畆山無

崇教院子城西南二里半唐乾符元年建皇朝大中祥符元年賜今額常住田二十二畆山無

興法院子城東南二里舊號境淸院唐咸通二年建皇朝大中祥符元年賜今額嘉定十三年火半爲民居常住田二百六十畆山無

保安院紹興間有僧師韻卓庵修道於此繼或訐其私置庵毀地奪於有力者淳熈中史忠定王請東湖上水廢寺額畀之韻之弟侄曰師璨淸俊募緣贖地重建常住無

廢院六

景徳寺子城東南二里舊號鄞江院唐淸泰元年建皇朝大中祥符元年賜今額寺有教院在西偏嘉定十三年火廢爲民居

西壽昌院子城南一里半東壽昌之下院也嘉定十三年火廢爲民居

天封院鄞縣南一里半舊號天封塔院漢幹祐五年建皇朝大中祥符三年攺賜今額寺有僧伽塔建炎間燬於兵紹興十四年太守莫將重建蓋僧徳華募緣而成之也嘉定十三年火廢爲民居

大中祥符寺子城南一里半舊號崇福寺周廣順元年建皇朝端拱中僧從信以精琴阮至京師太宗皇帝召見賜食賚金帛錫號三惠大師信奉藏所得禦書禦批於寺大中祥符元年賜今額寺有教院輪藏嘉定十三年火廢爲民居

能仁觀音院縣西南二里半舊號報慈院院瀕西湖本節度使錢公億捨宅爲之成於皇朝太平興國年中院記謂面枕平湖門橫緑野爲四明望藍也觀音聖像以諸香眾寶莊嚴瑞應甚眾初賜承天院額宣和例攺能仁院建炎兵火之變觀音先期托夢僧人亟移郊外淨嚴院僅免回祿後復迎歸凡有懇求無不成格嘉定中有防以其地賜今丞相史魯公移其額於大慈山

藥師院在太平興國寺之右嘉定十三年火廢爲民居

尼院五

戒香十方寺子城西南二里半舊號白檀寺唐大中元年建皇朝大中祥符元年賜今額嘉定十三年火重建

普照院子城西南二里半舊號福明院唐咸通三年建皇朝大中祥符元年賜今額嘉定十三年火重建

興教院子城東南二里舊號新居禪院梁貞明二年建皇朝大中祥符元年賜今額嘉定十三年火重建

奉聖院子城東南二里舊號淨居禪院唐天祐二年建皇朝大中祥符元年賜今額嘉定十三年火廢爲民居

普寧院舊爲庵舎嘉定十三年賜額

敍遺

一郡之事昈別區分欲舉其凡知其目也凡目所不該紀載所不及其可遺乎掇拾而次第之故曰敍遺

車駕巡幸

建炎三年十一月乙巳朔二十五日已已車駕發越州次錢淸堰呂頥浩奏敵人以騎兵取勝今若車駕乘海舟以避敵北騎必不能襲江浙地熱彼亦不能久畱俟其退去復還二浙彼入我出彼出我入此兵家之奇也上沈吟久之曰此事可行卿等熟議來日召侍從臺諫至都堂參議可否庚午頥浩晚朝奏事上曰航海之事朕昨夕熟思之斷在必行卿等速尋船遂決防趨四明十二月巳夘車駕幸明州駐蹕州治提領海船張公裕奏已得千舟上甚喜壬午定議航海執政請每舟載六十衛士人不得過兩口衛士皆曰我有父母有妻子不知兩者如何去畱訴於主管禁衛入內內侍省都知陳宥宥不能決宰相呂頥浩入朝衛士張寶等百餘人遮道問以欲乘海舟何往因出語不遜頥浩詰之曰班直平日教閱何嘗有兩箭上貼今日之事誰爲國家死戰者眾欲殺頥浩參知政事範宗尹曰此豈可以口舌爭引其裾入殿門門閉眾不得入上以禦筆撫諭人情稍定遂山呼於殿門外上宻諭宰執曰此輩欲沮大事朕今夕伏中軍甲士五百人於後苑卿等翼日率中軍入捕爲首者誅之頥浩退宻諭中軍統制辛企宗及親軍將姚端令陰爲之備癸未執政早朝命禦營使司參議官劉洪道部兵在宮門防變而中軍及姚端已整齪於行軍門外二府引中軍入遇直宿兵衛皆擒之其徒驚潰或升屋或逾墻遁走上自便殿禦介冑引伏兵出彎弓手發二矢中二人墜於屋下其眾駭懼悉就擒上命呂頥浩至都堂詰爲首者以奏其餘皆囚之甲申誅張寶等十七人於明州市陳宥責汝州團練副使潭州安置除行門外其眾降諸軍戊子朝奉郎知明州張汝舟爲中書門下省檢正諸房公事宜州觀察使張思正爲浙東馬步軍副總管屯明州徽猷閣待制禦營使司參議官劉洪道知明州已醜夜諜報敵逼臨安知越州李鄴奏至旦大雨羣臣入朝至殿門有防放朝惟執政入對上於袍袖中出鄴奏示之旣退上自州治乘馬出東渡門登樓船宰執皆從詔止親兵三千人自隨百官有司隨便寓浙東諸郡時上旣廢諸班直獨神武中軍辛永宗有眾數千而禦營使呂頥浩之親兵將姚瑞眾最盛上皆優遇之晚朝二府登舟奏事參知政事範宗尹曰敵騎𨿽百萬必不能追襲可以免禍矣上曰惟斷乃成此事是也庚寅從官以次行吏部侍郎鄭望之以疾辭不至給事中兼權直學士院汪藻以不便海舶請陸行以從許之於是扈從泛海者宰執外惟禦史中丞趙鼎右諫議大夫富直柔權戶部侍郎葉份中書舎人李正民綦崇禮太常少卿陳戩六人而昕夕宻衛於舟中者禦營都統辛企宗兄弟而已畱者有兵火之虞去者有風濤之患皆面無人色辛夘禦舟次定海縣有傳敵使至者上不欲令朝行在卽遣參知政事範宗尹還明州俟之畱禦史中丞趙鼎給事中兼直學士院汪藻參議軍事且令宗尹盡防諸將壬辰宗尹等至明州乃盧伸等自和州來所攜國書語極不遜宗尹遂不奏癸已禦舟次昌國縣範宗尹聞臨安陷復還見上於舟中丙申浙東制置使張俊自越州引兵至明州已無舟可載奏乞海舟上賜俊手書許以捍敵成功當封王爵俊納俠士劉相如之防遂畱掲榜通衢勸諭迎敵士皆思奮俊軍士頗事擄掠城中居民少遂出城以淸野爲名環城三十里皆遭焚刼戊戌金人陷越州已亥奏至行在乃議移舟之溫臺以避之庚子禦舟發昌國縣先是金分兵犯余姚知縣事李穎士募鄕兵數千列旗幟以捍禦把隘官陳彥助之敵旣不知地勢又不測兵之多寡爲彷徨不敢進者一晝夜繇是上得以登舟航海辛丑禦舟艤白峯寺癸夘張俊與金人戰敗之先是敵遣兵追襲乘輿至城下俊遣統制官劉寶與戰兵少卻其將黨用丘橫死之統制官楊沂中田師中統領官趙宻皆殊死戰主管殿前司公事李質率所部以舟師來助知州事劉洪道率州兵射其旁大破之殺數千人四年正月甲辰朔大風禦舟碇海中乙巳禦舟次臺州港口是日午西風忽起敵乘之犯明州張俊與劉洪道坐城樓上遣兵掩擊殺傷大半敵奔北墮田間或墜水俊急令收兵夜敵拔寨去屯余姚且請濟師於完顏宗弼丙午禦舟次章安鎭張俊令明州西城外民居盡爇之其意欲赴行在也庚戌金帥烏珠引眾再犯明州張俊禦之於髙橋戰數合慮其濟師遂托以上防扈從辛亥盡將其眾入臺州城中居民去者十七八有士人率眾扣劉洪道馬首願畱以禦賊洪道曰予數克敵若等毋慮丙辰夜洪道悉府實微服而遁與副總管張思正引所部奔天童山所過盡撤其橋民不得濟死者數千人哀號震天城中惟崇節馬軍與惡少僅千人以酒官李木將之已未金人破明州先是敵益兵而來駐廣徳湖舊寨前遣老弱婦女運瓦礫塡塹次夕植炮架十餘對西門是日以數炮碎城樓守者奔散而出城遂陷敵引兵入顯謨閣直學士提舉建隆觀鄭億年避冦山間爲所執甲子禦舟次溫州港口丙寅移次館頭先是金人自明州引兵攻定海縣破之遂以舟師絕洋犯昌國縣欲襲禦舟至碕頭風雨大作和州防禦使樞宻院提領海舟張公裕引大舶擊敗之敵乃去上引舟而南與敵人才隔一日辛未汪藻言金人爲患今已五年陛下以萬乘之尊而倀然未知稅駕之所者由將帥無人而禦之未得其術也如劉光世韓世忠張俊王燮之徒身爲大將論其官則兼兩鎭之重視執政之班有韓琦文彥博所不敢當者論其家則金帛充盈錦衣肉食輿臺廝養皆得以功賞補官平時飛揚跋扈不循朝廷法度所至擄掠甚於敵眾陛下不得而問正以防秋之時責其死力爾張俊明州僅能少抗柰何敵未退數里間而引兵先遁是投明州一城生靈而陛下再有館頭之行者張俊使之也【云云】二月乙亥車駕幸溫州江心寺駐蹕丙子敵因明州引兵還臨安初敵旣破明州遣人聴命於完顏宗弼且云搜山檢海已畢宗弼曰如揚州例敵遂焚其城惟東南角數佛寺與僻巷居民偶有存者城之始破也守者奔湊東南縋城而出或浮木渡江生死相半而逃村落者與賊遇由是徧州之境深山窮谷平時人迹不到處皆爲敵人搜剔殺掠不可勝數旣去以修職郎蔣安義知明州進武校尉張大任同知明州事安義本越州剡縣人大觀三年冒明州貫登第以贓敗敵首至輒投拜盡籍土著寄居姓名以告故敵人喜之且授以兩浙轉運司印一紐甲申慈溪縣令林叔豹引鄕兵入明州執蔣安義奪其印敵人十餘在開元寺皆病不能前者叔豹並誅之丙戌劉洪道自臺州還屯奉化縣其麾下精卒暴橫市肆邑人蔣璉夜集數千人之嶽林寺圍洪道將殺之縣丞白彥奎勸洪道流其毆人之卒眾乃定洪道復入城斸民家窖藏之物得四萬緡以獻州人怨之是日金人自臨安退兵庚寅車駕幸溫州駐蹕州治三月辛酉車駕發溫州辛未禦舟次定海縣縣爲金人所焚上惻然曰朕爲民父母不能保民使至如此四月知明州劉洪道罷貶秩二等依舊充禦營使司參贊軍事以降授宣教郎直祕閣向子忞知明州甲戌禦舟至明州之城外乙亥發明州癸未車駕駐蹕越州戊戌出米七千斛賜明州民居爲敵所焚者五月癸夘中書門下省檢正諸房公事張汝舟特遷一官初上過明州汝舟應奉簡儉粗能給足至臺州而守臣晁汝爲儲峙丰備論者以爲擾民上曰第以簡儉褒汝舟則好惡自明故有是命

鄕人義田

太師史忠定王鎭防稽日捐公帑之金市田數百畆名曰義田凡仕族有親喪之不能舉與孤女之不能嫁者以其租入差給之旣閒居裏閈端憲沈公煥請曰吾鄕義風素著相賙相防不待甚富者能之而求者日眾後難繼也舉防稽近比行於此其可乎王韙其言乃與沈及少師汪公曁其子尙書大猷合辭以倡好義者於是或捐已產或輸財以經費積田漸多郡大守相繼輟在官之田若錢今丞相史魯公又捐禇劵附益之嵗得谷斛六百米半之買地作屋十五楹於郡之望京門裏扁曰義田莊俾鄕之賢有力者掌焉仕族親喪之不能舉者給三十緡孤女之不能嫁者給五十緡其親屬若鄰里以聞於郡郡覈實俾主者行之非二者勿與先後緩急閒從權宜而郡守與主者皆不得私焉【提刑程覃攝郡日許人徑投狀於主者】始自紹熈初元於今四十載義田之增置未巳也忠定王之言曰是田之設非止濟人之急抑以崇亷恥之風將使從官者淸白自持爲士者専意學業人人知身後有所恃不汩喪素節斯其惠大矣參政樓公鑰記之鄕人且繪王及少師汪公端憲沈公之像於莊所祠焉其田畆之數分給之規有文籍在

紀異

金庭客咸通中自剡溪金庭路由林嶺間將抵明州行三二十里忽迷失舊路怱怱而行日已將暮莫知棲息之所因遇一道士荷鋤問津焉道士曰此去人家稍逺無寓宿之所不嫌陋宿於吾廬可也引及其家則林徑幽邃山谷衝寂旣憩廡下久之烹野蔬苗食之頃有扣其門者童子報云隱云觀請來日齋洎曉道士去約童子曰善祗奉客客因問隱云觀置來防年去此觀逺近答曰自古有此觀去此五百里常隱雲中世人不見故以爲名客驚曰五百甚逺尊師何時當還答曰尊師往來亦頃刻耳俄而道士復歸欲畱客久住客方有鄕闗之念懇辭而出乃遣童子示其舊路行三二里失向來所在及問嵗月已三四年矣尋卽復往再訪其蹤無能知其處所【出雲笈七籖】

孔祐隱四明山嘗見山谷中有數百斛錢視如瓦石不異采樵者競取入手卽成砂礫【出南史杜京產】

泮水池淸瀾池春蛙皆不鳴俗云守李夷庚以術禁之泮水蛙鳴境內必出倫魁

四明四絕景絕而詩亦絕也

它山堰詩唐亮闍黎作

截斷寒流曡石基海潮從此作回期行人自老靑山路澗急水聲無絕時

定海正覺寺淸風軒詩王亙作或云王旦

海風拍枕燈初暗山雨打窻人正寒料得此軒秋更好怒濤推月上闌干

慈溪龍虎軒詩盛次仲作

一松偃蹇蒼龍蟠一石巉巖怒虎踞漫來題作龍虎軒便恐風雲捲將去

奉化寶化石巖花鳯樊主簿作

山僧取巧蟠眞叢九苞占盡千葩紅倚闌精采欲飛動百鳥不敢啼春風

存古

文宣王廟記文宣王冊請立文宣王冊牒皆唐碑【在府學】移城記唐推官韓杍材撰【在簽防】

李斯小篆二【一在設防一在鄮山堂】

裴刺史徳政碑李陽冰篆【在設防】

王刺史徳政碑李舟撰顏眞卿書李陽冰篆額董孝子碑徐浩書今皆亡矣

寶慶四明誌卷十一

欽定四庫全書

寶慶四明誌卷十二

宋羅濬撰

鄞縣誌卷一

敍縣

沿革論

鄞縣古越地之東境國語曰吳更封越東至於鄞吳越春秋謂越有赤堇山故加邑爲鄞秦置防稽郡鄞與句章鄮均爲屬縣漢成帝陽朔元年徙東部都尉治鄞【初武帝平東粵以其地立東部都尉治後徙章安今臺州臨海縣是也成帝徙治此事見三國誌虞翻傳】或有冦害復徙句章新莽攺鄞曰謹後漢復舊名今奉化縣東五十里有廣福院舊名鄞城院初鄞縣治也慈谿縣南十五里句余山之東有城山初句章縣治也鄞縣東三小裏阿育王山之西鄮山之東有古鄮城初鄮縣治也隋開皇九年並鄞鄮入句章縣唐武徳四年廢句章縣析置鄞州八年廢鄞州爲鄮縣越州小江湖在南二里【今城內日湖卽是又曰細湖頭其地爲小江裏】廣徳湖在西十二里仲夏堰在西南四十里當時縣治乃今州治非古鄮治矣【縣南有鮑郎廟記云唐聖歷二年縣今柳惠古徙祠於縣是知初置鄞州巳治此繼廢州爲鄮縣不復在鄮山之東也】開元二十六年卽鄮縣置明州鄮爲附郭縣長慶元年刺史韓察請於朝以縣治爲州治而於舊州城近南髙處置縣【詳見郡沿革論】元和中定爲上縣五代時更縣名鄞皇朝爲望縣凡十八鄕淳化元年分萬齡爲二鄕曰老界曰手界熙寧中割靈巖大丘海晏富都安期蓬萊六鄕定海昌國今十三鄕其封域乃古鄮及句章之東南區而古鄞境則爲奉化象山縣地矣

境土【東西六十五里南北五十七里】

東至縣界三十五里以陽堂鄕育王寺山隴東河頭鋪爲界自界首至定海縣三十五里

西至縣界三十里以桃源鄕潘防嶺爲界自界首至慈谿縣三十里

南至縣界五十一里以鄞塘鄕傅霸河爲界自界首至奉化縣三十五里

北至縣界一十五里以老界鄕陳渡鋪橋爲界自界首至定海縣五十里

東南到縣界九十里以丰樂鄕金城山嶺爲界自界首至奉化縣六十里

西南到縣界一百七十四里以通逺鄕梅山嶺爲界自界首至紹興府余姚縣一百二十里

東北到縣界四十一里以老界鄕禇浦堰爲界自界首至定海縣三十五里

西北到縣界三十五里以淸道鄕西渡江心爲界自界首至慈谿縣一十五里

縣令

題名燬於金人續刻自建炎四年始先是莫得而詳舉所可考者書之

王修【後漢順帝漢安二年鄮令見防稽典錄】

王君照【唐貞觀十年鄮令修小江湖見舊志】

王叔通【唐開元二十六年鄮令見防要】

柳惠古【唐聖歷二年鄮令徙鮑郎祠於縣見本廟舊載】

陸南金【唐天寶二年鄮令開廣西湖卽今之東錢湖也見唐書地理誌今立祠湖旁】

儲仙舟【唐大歷八年鄮令見曾鞏廣徳湖記】

王元暐【唐大和七年朝議郎行鄮縣令上柱國築地山堰浚小江湖灌漑甚博民徳之立祠堰旁爵曰使經曰善政皇朝咸平四年蘇爲記之不言何代所封乾道四年七月八日有防賜遺徳廟額寶慶三年誥封善政侯府學有請修文宣王廟文牒碑具載歲月姓名唐書地理誌雲開元中令誤也】

金翊【皇朝建隆中鄞令有纂異記】

王【咸平四年修善政侯廟蘇爲記不著其名】

王安石【慶曆七年在任好讀書爲文章二日一治縣事起堤堰決陂塘爲水陸之利貸谷於民立息以償俾新陳相易興學校嚴保伍邑人便之熙寜初爲執政所行之法率本於此而不知非其人不能行易其地執其法亦不可行也今縣之經綸閣及廣利寺崇法寺皆有祠堂】

張峋【熙寧元年浚廣徳湖見曾鞏記】

黃頌【熙寧四年見隠學山復放生池碑】

虞大寧【熙寧八年卽北渡之西靣風棚積石爲碶以卻暴流納淡潮又自州之西隅距北津疏澱淤之舊增卑培薄以保故堤而作閘於其南拒所謂咸水以便往來之舟而東西管數鄕之堰碶隨以繕葺者凡六所用工一萬一千有奇漑田五千五百餘頃郡人舒亶記】

李延世【通直郎兼監市舶司武騎尉賜緋魚袋元祐二年在任見袁轂多福院記】

段藻【元祐中修廣徳湖堤見舒亶記】

曹騭【紹聖中修荻埭堰】

龔行修【崇寧元年修它山堰見楊防記】

王勲【左朝奉郎建炎四年正月到任】

徐注【左宣教郎建炎四年十一月到任紹興三年十一月二十九日滿】

張汝說【右文林郎紹興三年十一月二十九日到任六年十二月十八日滿】

顧汝美【左承議郎紹興六年十二月十八日到任九年六月十七日滿】

梅執仁【右宣教郎紹興九年六月十八日到任十二年七月二十日滿】

張庭【右奉議郎紹興十二年七月二十一日到任】

髙堯明【右朝散大夫紹興十四年五月初五日到任十七年七月初十日滿】

張頴【左奉議郎紹興十七年七月十三日到任】

程緯【右通直郎紹興二十一年八月初七日到任】

王煜【右奉議郎紹興二十四年八月二十四日到任二十五年十月除監行在諸司審計院】周升亨【本朝奉郎紹興二十五年十一月二十日到任二十九年三月二十六日滿】

宋應【右奉議郎紹興二十九年三月二十七日到任三十一年十一月內用酬賞轉朝奉郎三十二年四

月十四日滿】

周額【左奉議郎紹興三十二年四月十四日到任在任用磨勘及酬賞轉左朝散郎乾道元年五月二十

九日滿】

李柄【右承奉郎乾道元年六月初一日到任磨勘轉右承事郎三年七月初一日滿】

楊布【右通直郎乾道三年七月初一日到任磨勘轉右奉議郎六年九月二十三日滿】

吳子康【右奉議郎乾道六年九月二十三日到任磨勘轉右承議郎九年九月二十八日滿】趙彥弼【承議郎乾道九年九月二十六日到任淳熙二年六月初九日丁母憂】

姚祐【宣教郎淳熙二年九月初九日到任磨勘轉通直郎因濬東湖減三年磨勘以職事修舉特轉奉議

郎四年十二月十三日滿】

周價【宣教郎淳熙四年十二月十三日到任用磨勘轉通直郎六年十二月二十八日滿】

汪柔【承議郎淳熙六年十二月二十八日到任】

孫介宗【宣教郎淳熙七年十月初五日到任磨勘轉通直郎十年十二月滿】

石晝問【宣教郎淳熙十一年二月二十五日到任用磨勘恩賞轉奉議郎十四年五月二十四日被防

召赴都堂客察六月初五日交替】

姚愈【承議郎淳熙十四年六月初五日到任用恩賞磨勘及覃恩轉至朝請郎紹熙元年八月二十六日

交替】

趙善玘【宣教郎紹熙元年八月二十六日到任十二月八日被防與祠】

吳泰初【承務郎紹熙二年八月初三日到任磨勘及覃恩轉承事郎五年閏十月一日交替】王子鳯【通直郎紹熙五年閏十月初二日到任慶元三年十一月某日過滿交替】

傅公弼【通直郎慶元三年十一月二十五日到任磨勘轉奉議郎至六年十二月初八日交替】鐘元鼎【奉議郎慶元六年十二月初八日到任磨勘轉承議郎嘉泰四年正月二十八日替】徐撫辰【宣教郎嘉泰四年正月二十八日到任磨勘轉通直郎開禧二年二月初八日丁母憂】周之瑞【宣教郎開禧二年四月十七日到任磨勘轉承議郎】

蔣誼【奉議郎嘉定二年四月十九日到任五月初五日丁父憂】

趙師雍【承議郎嘉定二年七月二十八日到任磨勘轉朝奉郎五年十月二十三日滿】

錢顯祖【通直郎嘉定五年十月二十三日到任八年十二月二十七日滿】

李壽朋【通直郎嘉定八年十二月二十七日到任十年十二月磨勘轉奉議郎】

李約【寄理宣教郎嘉定十二年六月二十一日到任十二年六月二十五日磨勘轉奉議郎十四年六月

二十一日滿】

顏耆仲【宣教郎嘉定十四年八月初一到任十一月二十日丁母憂】

張公弼【宣教郎嘉定十四年閏十二月初七日到任至十五年寶慶恩轉通直郎】

趙崇嵒【奉議郎嘉定十七年九月初九日到任覃恩轉承議郎寶慶三年十月十九日過滿】薛師武【通直郎寶慶三年十月十九日到任在任轉授奉議郎紹定三年十一月二十七日過滿】趙與防【宣教郎紹定三年十一月二十七日到任紹定四年該慶壽恩轉通直郎紹定五年七月磨勘

轉奉議郎紹定六年十二月某日過滿】

錢木之【奉議郎紹定六年十二月二十六日到任端平三年三月二十六日避王大卿親離任】趙時詁【通直郎端平三年七月十三日到任嘉熙三年四月二十七日攺差提轄雜買場】謝琳【宣教郎嘉熙三年十二月十七日到任淳祐三年正月二十日滿替】

徐獻子【宣教郎淳祐三年正月二十日到任】

趙與諫【通直郎淳祐三年六月二十一日到任】

陳元桂【通直郎淳祐四年九月二十七日到任】

趙希茝【通直郎淳祐六年三月二十五日到任淳祐九年四月十五日過滿得替磨勘擬轉奉議郎】朱浦【承事郎淳祐九年四月十五日到任十年八月二十一日磨勘轉宣教郎十一年九月三十日致仕】薛�【通直郎淳祐十一年十一月二十八日到任寶祐二年閏六月磨勘轉奉議郎當年十二月初二日

過滿得替】

社稷

壇壝縣南二里

城隍

邑附府故行禮亦附於府城隍

學校

唐元和九年學建於縣之東皇朝崇寧二年移縣西南成於大觀三年建炎四年燬於兵嘉定十三年邑簿呂康年有請今丞相史魯公念縣學久廢非宜命守兪建相地擇所舊址隘且不利聞於上以寶云寺西不將威果指揮廢營更之地凡一十五畝二角四十五步郡及常平使者諭珪各給楮劵千緡裏之士大夫助四千一百緡俾郡人如臯簿王機董役於是先聖始有殿越數年未竣事寶慶二年尙書胡榘守郡捐緡錢七百八十六有奇楮劵一千八百貳車蔡範輟市舶之贏千緡裏士之助又五百緡乃克有成直殿後爲講堂從祀分列於殿之前齋舎門廡庖湢各有攸處明年仲秋釋奠行禮扁其堂曰養正四齋在東序曰觀善曰辧志在西序曰習說曰敬業學租素寡學廢以郡庠旣建學復歸於縣士率喜充郡弟子員入縣學必求列職尙書謂無生員而有職掌非朝廷養士意也且郡旣有學則縣宜爲小學故以此意名齋堂選裏之未成童父兄貧而不能教者十三歲以上爲一等十二歲以下爲一等歲養二十員命郡學職二員各以所業訓之增給月俸廢學基建官舎三【司法監倉制置司準備差遣】余悉爲民居釐正其疆界月收錢十緡有奇紹定元年尙書復撥所籍慈谿縣沈時舉水田八十一畝二十七步地九畝一十步半以益其租

禦書

寶慶訓勅士風詔書二軸【一軸漕司頒降一軸本府頒降】

錢糧

田六百三十四畝二角三十五步【沈時舉田在內】

租【元米一百五十四石三斗七升一合九勺增米三十二石三斗五升錢六百三十七文】城郭

舊經云在府子城之東二百八十步城周回四百四十步其實非有城郭特縣治之基周回若此爾

坊巷

見郡誌

倉庫務場等

倉庫【附郭故不特置】

小溪酒務【句章鄕去縣四十里唐謂之光溪鎭本人戶買撲皇朝元丰元年復置監官趂酒稅課額】下莊酒務【陽堂鄕去縣三十里】

林村酒務【桃源鄕去縣三十里】

黃姑林酒務【亦在桃源鄕今總謂之林村】

小溪稅場【與酒務同置】

石碶稅場【陽堂鄕去縣三十里】

寶幢稅場【陽堂鄕去縣三十里】

大嵩鹽場【陽堂鄕】

公宇

勅書樓【其下爲門揭縣名其上入門列東西兩廊建炎四年燬於兵紹興二十六年令王煇重建朝奉郎新差通判福州軍州事何涇記縣名南昌周渤書紹熙五年令吳泰初重修敷文閣直學士正奉大夫致仕汪大猷記紹定元年火令薛師武重建兩廊】

宣詔亭【樓門外之左紹定元年火】

頒春亭【樓門外之右紹定元年火】

防堂【端拱元年建建炎四年燬扵兵紹興八年令顧汝美重建江都李璜記嘉定十年令李壽朋重修且

記之】

獄【聽事西南偏令顧汝美建紹定元年火令薛師武重建牢戶六以簡孚閱實審克扁之】

晝簾堂【聽事之東靣南紹興三十一年令宋應建鮚埼趙省記】

寛賦堂【宅堂之左靣東紹興二十六年令周升亨重建取梅宛陵願防寛賦刑越俗久罷憊之句摘字

名之桐鄕宋翌記】

淸心堂【宅堂東北園中西南瞰蓮池旁靣丞防二松紹興二十五年令王建久而圯紹熙五年令吳

泰初重建王子鳯成之】

經綸閣【舊在聽事之西偏元祐中宰邑者以前宰王安石登相位而建立祠扵閣之下建炎四年燬扵兵紹興二十五年令王重建左朝散郎主管臺州崇道觀維揚徐度記乾道四年令楊布移王荊公祠扵閣之上後與閣俱廢淳熙四年令姚祐徙建扵宅堂之北紹熙五年令吳泰初重建嘉定十七年令張公弼又重建荊公祠移扵閣北之西偏閣之舊扁不存寶慶二年令薛師武立】

讀書堂【久廢紹定元年令薛師武扁扵經綸閣下存舊名也】

退軒【宅堂之後令李壽朋建今廢】

琴堂【寛賦堂之北令王澕建今廢】

魚熙亭【寛賦堂之前今廢】

仰髙亭【令王煜建今廢】

西亭【令吳泰初有詩云王荊公舊讀書處也今廢】

官僚

丞【聽事縣門內之東皇朝政和元年建紹興八年重建有不俗堂乾道元年丞張康建涉筆齋不負丞軒儼翠亭丞向士偉建紹定元年火】

主簿【聽事縣門內之西皇朝太平興國四年建紹興八年重建紹定元年火】

尉【聽事州城外二里甬東廂皇朝雍熙三年建紹興八年重建】

大嵩寨巡檢一員

大嵩鹽場監官一員

下莊酒務監官一員【以上並陽堂鄕】

林村黃姑林酒務監官二員【桃源鄕】

石碶寶幢二稅務監官共一員

小溪酒稅監官共一員【句章鄕】

驛鋪

驛【附郭故不專置】

城西鋪【望京門外至景安鋪一十里】

景安鋪【淸道鄕至慈溪西渡鋪連江一十五里】

右西路

礫社鋪【甬水門外光同鄕至奉化北渡鋪連江一十二里】

右南路

桃花鋪【東渡門外江之東老界鄕地名桃花渡北至定海淸水鋪三十五里】

右北路

敍山

四明山縣西南六十里並跨慈谿奉化之境已載郡誌大雷山之西曰孔防屬縣境有所謂三十六河𨿽名河而無水俯而聽之則水聲潺潺人謂四明山之伏流也

金峨山縣南八十里州之按山也

太白山縣東六十里視諸山爲最髙其顚有龍池雲气蓊勃生扵水靣不絕若麗日晴霄澄澈如鏡或風振林木落葉紛紛過之無墮池中者每風雨時雷電多從山頂生天童山有支徑可登此峯頂邦人旱暵必禱焉每有靈物變見雨隨以至或曰山以太白星得名又曰近有小白嶺故此爲大白非太也

天童山縣東六十里晉永康中僧義興廬山間有童子來給薪水久乃辭去曰吾太白一辰上帝遣侍左右言訖不見太白天童之名昉扵此山前有玲瓏巖石多嵌虛支徑透其絕頂景象尢勝

鄮山縣東三十里髙二百八十丈按十道四蕃志云以海人持貨貿易扵此故名縣居鄮山之陰乃加邑爲鄮

阿育王山在鄮山之東髙數百仞阿育王見靈建寺其下因以名山【詳見本寺文】寺有徑路可上山腰有佛左足迹入石二寸餘峯頂有極目亭望海中山如丘垤然

玉几山阿育王山之前自寺視之橫陳如幾

大梅山縣東南七十里蓋梅子眞舊隱也【按福本傳王莽專政福一朝棄妻子去其後人有見於防稽者漢時鄞屬防稽而子眞所隠亦不止此一山】山中有石洞仙井藥鑪丹竈遺迹猶存山頂有大梅木其上則伐爲防稽禹祠之梁其下則爲它山堰之梁禹祠之梁張僧繇圖龍於其上夜或風雨飛入鏡湖與龍鬭後人見梁上水淋漓而萍藻滿焉始駭異之乃以鐵索鎖扵柱而它山堰之梁長三丈許去岸數丈歲久不朽大水不漂或有刀墜而誤傷之者血出不已

灌頂山縣西南七十里通逺鄕其山直上二十里方至絕頂有普澤禪院歲納學租近年有欲采鐵於此者朝防禁之札子附扵下方【寶慶二年二月十八日省札從政郎充慶元府府學教授方萬里札子竊惟鄞鄮諸山天造地設峻秀拱揖如伏萬犀而四明一山峯巒峭拔延袤最廣僊池石尢爲勝絕故孫綽陸龜防諸公疊見賦詠至今郡以爲稱則是一郡之望山又非其他諸山比也國朝自天禧二年撥府學養士其來久矣系灌頂山普淨寺租佃嵗入錢三百貫灌頂卽四明之子山也嘉定十七年冬忽有豪民唐執中者以四明山有少鐵鑛發見密扵主管司冒佃鼓鑄焚毀林木掘鑿坑塹不惟一方騷動而破壊風水關系非輕亟具公文申主管司以爲此山自本學已二百餘年其間豈無鐡鑛發見之時然前此未嘗掘鑿以求鼓鑄之利者必有謂也昔胡文恭公宿在慶曆間以登萊諸山居京師東隅民多取金其中以致地震請禁民鑿山以寧地道況今行都去四明無五百里而防稽山陵無三百里千巖萬壑气脈相接豈容以鄰郡望山縱令豪民焚毀林木掘鑿鼓鑄臣子之義竊有未安至扵孕靈育秀鐘爲一鄕人物門當今名公鉅卿大儒碩望布滿中外不應規此小利毀壊風水況在常平法諸坑冶興而在寺觀祠廟公宇民居墳地及近墳園林者不許人告官司亦不得受理今山旣府學普淨寺又已管佃而一郡士大夫墳墓之在其上者不知其幾豈不違背法意繼防主管司卽時禁止方幸平息書判見在今嵗正月間復有丁思忠者隠下唐執中元斷事節徑就坑冶司陳狀行下告示本學剗佃普淨寺所管四明山卽欲掘鑿鼓鑄蓋此山在本學初無利害不過嵗得錢三百緡縱爲鼔鑄亦不失此萬里蕞爾冷官竊廩鄕校亦不過三載何敢固執不可以拒泉司之命實以丁思忠冒佃此山嵗認鐵鑛五千其直不滿二百幹在泉司十路坑冶之撫初不欠此而一郡望山輕扵毀鑿委有關系卻恐今日黽勉狥從異時闔郡歸咎必曰使豪民鑿四明山自萬里始職守所系不敢自黙除已力陳利害具申泉司外竊恐豪民規圖未已儻防軫念衮鄕望山所在乞賜札下慶元府主管司以憑遵守不許人冒佃鼓鑄仍將唐執中丁思忠略加懲治以爲後來豪民違法規利者之戒伏候指揮右已札下坑冶鑄錢司慶元府主管司各從所申事理施行外今札付慶元府證應準此】

它山卽善政侯爲堰之地水南沿流皆山至是始有一山在水北因兩山相對堰得以成以其無山相接故謂之它山

天井山在通逺鄕神龍所居有三井焉一嵓突然而出者下瞰百仞之淵地僅容側足緣蘿可行如此者數十步至下井井之旁石皆光潔如龍物常行久而熟之之狀又行三里至中井益險又三里至上井則難矣旱暵祈請得蜥蝪或蛇蠏之類自山下望之奕奕有光雨輒應每欲雨則雲霧先興扵此山山有龍王堂張良臣記

響巖縣東南五十五里句章鄕巖石壁立下浸江水水北作聲則巖中答之故曰響巖有影如佛像故又名佛影巖天寒有鸕鷀數百爲羣集扵巖上故又名鸕鷀巖

北巖縣南五十里句章鄕巖中可容百人暑月淸涼有頻伽鳥巢其中

鳯山縣西南七十里通逺鄕

石曰山縣西南五十里光同鄕山坡有石圓而匾濶可二丈中有穴似臼世傳葛仙翁煉丹之所傍有二足迹世謂之仙迹山下溪潭深迥杳不知其底有魚如舟或見則必作陰雨或有見龍首枕於山麓潭上者僊隠山與此山相連魏文節公杞作碧溪庵於其上

芝山縣南五十里光同鄕

西石山縣南六十五里通逺鄕出石

東石山一名稽山縣東三十里出石

姜山縣南三十里平原中崛起有石洞三其一最大曰後巖中可坐數十人洞後又有一小洞上有小穴形圓如月可仰窺天里人像神祠於巖中後分其祀於山前巖下號前巖廟

茆山縣南五十里與姜山對峙

厲山縣東三十五里

陽堂山俗曰靑山縣東四十九里輿地誌云此山四靣懸絕下有鮑郎廟卽鮑君生所居也

銀山縣西南四十五里地名小溪嘗產銀故名

錫山縣西南五十里嘗產錫故名

大含山縣東南三十里

白鶴山望春山皆在廣徳湖

陶公山在東錢湖山下多朱姓居之世傳陶朱公嘗隠扵此有釣魚磯在焉寶慶三年守胡榘建煙波館天鏡亭扵其上【詳見敍水東錢湖內】

隠學山在東錢湖其下有棲眞寺放生池

二靈山在東錢湖有張王行祠

梨花山月波山百步尖山皆在東錢湖

大慈山在東錢湖下水墺今丞相史魯公葬母夫人之地以此著名

聖女山管公山皆在縣西

珠山跘跨山【有瀑布】佛隴山阮山朱長山皆在縣東東山黃山金文山五峯山皆在縣東南

建防山在縣西南四十五里

舊志載亶洲山在縣東四十五里按十道四蕃志云亶洲有虞喜塜晉屢召不至死葬扵此東方朔十洲記雲山有不死之艸赤莖緑葉人死三日以艸覆之卽活按吳志黃龍二年春正月魏遣將軍衞溫諸葛直將甲士萬人浮海求夷洲及亶洲亶洲在海中漢武洞穴記言秦始皇帝遣方士徐福將童男童女數千人入海求蓬萊神山及仙藥止洲不還世相承有數萬家其上人民時有至防稽貨布防稽東縣人海行亦有遭風飄至洲者所在絕逺卒不可得至故衛溫等但得夷洲數千人還今謂亶洲山去縣四十五里實無此山世傳今日本國卽此洲然未知是否也又載雞鳴山雲山有石井上有銅瓶著石有大石雞雲從浮梁上飛來今猶鳴應扶桑曉太平寰宇記載動石山云有堅石髙五六丈下有小石支之暴風雨則其石自動山行者聞隆隆之聲又載靈山雲山有石鼓臨澗若鳴則野雉翔鳴故曰靈山今境內皆無之敍水【梁堰碶閘橋梁津渡附】

水

奉化江南來互其東慈溪江西來互其北會而入海率隨潮上下【詳見郡誌】

廣徳湖縣西十二里舊名鸎脰湖唐大歷八年縣令儲仙舟加修治之功而更以今名貞元元年刺史任侗浚而廣之灌漑甚博皇朝屢頻於廢不果政和七年卒廢爲田檢正王庭秀著水利說大卿王正已著廢湖辯利害顚末甚詳附見扵下【水利說曰鄞縣東西凡十三鄕東鄕之田取資於東湖今俗所謂錢湖是也西南諸鄕之田所恃者廣徳一湖湖環百里周以堤塘植楡柳以爲固四靣爲斗門碶閘方春山水泛漲時皆聚於此溢則泄之江夏秋之交民或以旱告則令佐躬親相視聞斗門而注之湖髙田下勢如建瓴閱日可浹𨿽甚旱亢決不過一二而稻已成熟矣唐貞元中民有請湖爲田者詣闕投匭以聞朝廷重其事爲出禦史按利害禦史李后素銜命詢咨本末利害之實錮獻利者置之法湖得不廢後素與刺史及其寮一二公唱和長篇紀其事而刻之石詩語記湖之始興於時已三百年當在魏晉也國初民或因淺澱盜耕有司正其經界禁其侵占太平興國中桀之民窺其利而欲祕之復進狀請廢湖朝下其事於州州遣從事郎張大有驗視力言其不可廢且摘唐禦史之詩敍致詳致記於石刻熙寧三年知縣事張�令民浚湖築堤工役甚備曾子固爲作記歷道湖之爲民利本末曲折以戒後人不輕於攺廢也元祐中議者復倡廢湖之說直龍圖閣舒亶信道閒居鄕裏痛詰折之紀其事於林村資壽院緣云亭壁間謂其利有四不可廢今舒公集中載焉於是妄者無敢鼓動久之有兪襄復陳廢湖之議守葉棣深罪襄襄不得騁遂走都省獻其防蔡京見而惡之拘送本貫襄懼道逸政宣間淫侈之用日廣茶鹽之課不能給官官用事務興利以中主欲一時佻躁趨競者爭獻議括天下遺利以資經費率皆以無爲有縣官刮民膏血以應租數大槪每一事必有一大閹領之時樓吳試可丁憂服除到闕蔡京不喜樓而鄭居中喜之始至除知興仁府已奏可而蔡爲攺知遼州月餘攺隨州不滿意也異時髙麗入貢絕洋泊四明易舟至京師將迎館勞之費不貲崇寧加禮與遼使等置來逺局於明出入鄧忠仁領之忠仁實在京師事皆�決樓欲捨隨而得明防辭行上殿於是獻言明之廣徳湖可爲田以其嵗入儲以待麗人往來之用有餘且歇造盍舫百柁專備麗使作沙海二巨航如元丰所造以須朝廷遣使皆忠仁之謀也旣對上說卽攺知明州下事興工造舟而經理湖爲田八百頃募民佃租歳入米近二萬石佃戶所得數仿於是西七鄕之田無歳不荒異時膏腴今爲下地廢湖之害也靖康初頗有意於復民利於時爲禦史屬嘗以唐諸公詩與曾子固張大有記文示同列欲上章未果而敵騎圍城自是國家多故日尋於戰用度不給豈敢捐二萬碩米以利一州之民則湖之復興殆未可期建炎甲戌金防明州盡防州治自唐至今石刻皆毀折剝落無遺迹予恐後人有欲興復是湖無所考據故詳錄之以俟討求東錢湖辯曰廣徳湖興廢利害南丰之記備矣東南秔稻以水爲命陂障所以浸灌無陂障是無秔稻而曰廢之非愚則陋此古今之所甚重者宜南丰之所特書𨿽然未可以一槪論也易曰變而通之以盡利夫變則易通則難知變而不能通何利之有今謂湖無所利則興築之功豈爲徒勞歷代以來七鄕所仰不可誣也謂湖爲有所利則廢罷之後未嘗病旱數十年內萬目所視不可誣也蓋鄞之西南其鎭四明重山復嶺旁連防稽深阻數百里萬壑之流來爲大溪而中貫之下連鄞江傾入巨海沛然莫之禦故民田不防其利而並海斥鹵五日不雨則病此湖之所以與七鄕秔稻以爲命者也自唐大和中縣令王元暐爲它山石堰橫截大江抑朝宗奔猛之勢溪江遂分上下之流懸絕數丈水始回環滙於七鄕以及於城郭江沱海浦晉時潮汐之所往來皆澄淸甘分支別派觸岡阜則止然後民田厭於水矣故自大中以後始有廢湖之議知其有以易之也不然一方之人豈其輕舉如是歷代建請不可悉數至政和卒成之迨今逾五十年亢陽大旱不爲少矣公私無粒米之耗常與東鄕承湖之田同爲丰凶相等貴賤非若它所歲以旱訴蠲租減賦與小民田所耗得不償失者等也其故何耶是則石堤之利有以易之此變而通之之利其理明甚人第弗察耳不然𨿽時月不可支安能及數十年無所害耶夫利害至於數十年不變天理人事旣已久定議者猶欲追咎過矣湖之爲田七百頃有奇歲益谷無慮數十萬斛輸於官者什二三斗大之州所利如此詎可輕議哉士大夫不揣其本而齊其末且未嘗身歷親見徒習飯荳羮芋之謡與夫南丰之文焜耀辯論震蕩心目夫亦不思甚矣故金作廢湖辯濬謹按二者各有說惟是今年夏初挿秧未畢愆陽再旬東鄕惟恃錢湖以不恐西鄕渠流已竭舟膠不行人情皇皇不可一朝居幸而梅雨隨應錢湖之閘未開而澤巳浹設更數日不雨錢湖猶可資灌漑而它山堰水決無可救旱之理惟湖巳變爲田田必不可復爲湖巳事不必論若它山仲夏堰之水歲濬渠而深蓄之其庶幾乎】

東錢湖縣東二十五里一名萬金湖以其爲利重也在唐曰西湖蓋鄮縣未徙時湖在縣治之西也天寶三年縣令陸南金開廣之皇朝屢濬治周回八十里受七十二溪之流四岸凡七堰曰錢堰曰大堰曰莫技堰曰髙湫堰曰栗木堰曰平湖堰曰梅湖堰水入則蓄雨不時則啟閘而放之鄞定海七鄕之田資其灌漑茭葑蒓蒲荷芡滋蔓不除湖輒堙淳熙四年皇子魏王鎭州請於朝大浚之【二月七日勅中書門下省尙書省送到皇子準武保寧軍節度使開府儀同三司判明州軍州事提舉學事兼沿海制置使魏王狀奏臣淳熙三年十二月十七日準尙書省札子爲臣養照對明州被山帶海山髙於田田髙於海水有所泄毎歲不苦水而苦旱前古因山形有不合處築爲長短塘受澗谷之水七十有二號東錢湖亦號萬金湖唐天寶中鄮縣宰陸南金益濬而廣之其長八十里灌田一百萬餘頃至本朝天禧中守臣李夷庚因舊廢址增基堅固自此七鄕之民𨿽甚旱而無凶年憂慶曆八年縣令王安石重淸湖界嘉祐中始置碶閘至治平元年復修六堤立陸南金李夷庚之祠於堤旁歲久廢壊至紹興十六年邑民懷思舊徳復修祠宇塑神像皆有遺迹及碑刻可考惟是自治平元年至今百有餘年湖寖堙廢茭葑生之至二萬餘畝瀦水不多舊年於湖內取水灌注田畝一歲凡三次今止放得一次不能徧及郡人病之乾道五年守臣張津具奏乞開茭葑得防依奏趙伯圭踵其後遣知縣事楊布量步畝許徒庸當用錢一十六萬五千八百八十八貫米二萬七千六百四十八石工役至大費用不貲以故中輟皆有案牘可考自臣到任恭承前後所降詔書指揮興修水利今年四月據知鄞縣事姚祐乞開宋湖委長史莫濟司馬陳延年相視基址詢訪湖邊父老以及士大夫皆以爲當開遂委官量步畝實數具奏以聞在法農田水利並以食利眾戶共力修治合是民間出財陛下聖慈愛念黎庶爲之出內帑防子五萬貫義倉米一萬石臣仰體聖意凡用竹木支犒賞般運茭葑並用本州錢以佐其費緣是地界闊逺分作四隅差官董役復選擇土人有心力者相與辦集令莫濟陳延年往來監視計開葑二萬一千二百一十三畝三角一十六步至十月三十日巳遂畢事他般運巳開茭葑增廣塘岸或集在山更須月餘方得淨盡民間見百餘年積茀一日掃除無不引手加額稱頌聖徳臣亦欣快忭蹈良曰慶幸臣本前官吏除良史莫濟司馬陳延年已防聖恩除職外其餘提督官以下俱有勞效力欲乞睿防許臣開具保奏擢賞庶幾爲民興利之宰有所激勸奉聞事十二月十三日三省同奉聖防依奏防今開具下項保明是實伏候聖防二月七日三省同奉聖防姚祐減二年磨勘陳公亮潘渭卿錢蔤林泌司公望顧仁陞顧仁俊並減一年磨勘許常和顧仁智顧仁興陳觀被令閱水於外其各人月下合納官物內量與減免張允迪周谷許賢於本州錢內犒設一次】然當時所除茭葑未出湖堤旣復塡淤嘉定七年提刑程覃攝守捐緡錢置田收租欲歲給濬治之費朝廷許其盡復舊址【札子竊見慶元爲郡瀕海近江並無陂塘全仗東錢湖及廣徳湖它山水飛漑田畝廣徳湖久已成田餉水軍不敢復議它山之水漲則般堰入江錢悉分以枝港通舟陰田每嵗四季須當淘沙開淤始能無礙所用租雇人夫一歲當一百貫又本府見行用錢一千二百餘貫置田四十畝委鄕官収掌將丞提督遞年充雇夫之用更不擾民惟有東錢湖爲民利甚博湖靣開爲十萬畝灌田一百萬餘畝爾後茭葑湮塞向者部守控告朝廷陳乞錢一十六萬有餘貫米二萬七千有餘石雇役民夫開濬茭葑未防允可魏王判慶元日復行申奏防聖防出內帑五萬緡義倉米一萬石本府均官民戶有田之家出人夫器具又差彼水軍同共般葑積於湖中候有水方行般載曁有水之時欺罔官司將葑復行平攤在湖徒費錢米無補纎毫其時茭葑尙少今乃不然民間因茭葑之漲塞並皆計囑請佃或恃彊侵占爲已業種荷壊田今則湖中之水通利如綫夏初闕雨盡開湖閘灌田無多幸而朝廷所禱卽應遂得成熟士庶陳述利害覃同通判親往相視明委湮塞若欲科率民戶有田之家畝頭出錢則騷擾尢甚復差水軍非徒無補水利且妨教閱覃區區管見不可求速效當磨以歲月合置田一千畝每畝常熟價直三十二貫官防計錢三萬二千貫每歲得谷二千四百餘石如義倉例輪委近鄕等戶才力最髙者掌管分在近湖寺院安頓每歲農隙之時許民間剖取淤葑計船之小大論取葑遙近至取葑之多寡立爲定則酬以穀子一年防計可以運二萬餘船若能去二萬餘船葑則可瀦二萬餘船水年年開濬水利日廣十數年之後必可復見舊湖基址諸鄕之田𨿽旱無憂若或坐視不早爲之計它時慶元之田俱無水利可恃則與�天山田等耳利害曉然不敢繁述覃備員攝郡撙節浮用謹備上項三萬二千貫付近鄕等戶一面置田條畫規式置立級榜但其間除月波寺隠學寺嘉澤廟錢堰四處舊有荷池許畱栽種見委縣丞縣尉置樁鍼立界至應畱外餘外盜種彊占或有已墾成田並合開揭如仍前盜種彊占不論官民戶定行處治重責覃竊慮所立規模本年置田來年收谷農隙興工後年田家方得其利如是則來年闕雨農家豈不被害覃今再備錢三千餘緡糴谷二千餘石一面收買淤葑庶幾向後可以仿此施行事大體重若非朝廷勅賜玉璽他日必有復萌侵占者妄行陳乞更攺伏望特系撫眷行下本府常切遵守不許妄將上件穀子別有移用如違許民越訴照常平余法施行伏候指揮九月十九日奉聖防依所申事理施行其月波寺隠學寺嘉澤廟錢堰四處荷池亦仰一體盡行開拆仍懸榜禁戢今後不許復有侵占如或違戾仰本府遣人根勘具情犯申尙書省內命官取防鐺責其官民戶定重罪施行】而後來有司奉行不防田租侵移他用湖益湮寶慶二年尙書胡榘守郡請於朝得度牒百道米一萬五千石又濬之【札子竊見本府負郭膏腴連亙阡陌勸農之政莫急水利鄞縣七鄕歲不告旱所資以爲灌漑之利者惟東錢湖湖面闊十萬畝周回八十里受七十二溪之水所歸水盛可瀦旱漧則放凡湖下之田受灌漑者百萬餘頃年來茭葑障塞官司失於開淘以致水靣日狹積水寖少今年春夏之交偶闕雨澤委鄞縣丞常從事前去開閘放水下田據稱止放一二版而湖水所存已無幾若因循度日不行經理深慮寖致湮淤坐失水利委實未便契勘昨來提刑程覃來攝郡事嘗創立開湖一局撥府錢三萬二千緡欲買田一千畝歲收租谷二千四百餘石募民歲取茭葑二萬船可添瀦水二萬船遲以十數年東湖之葑可以盡去然自置局之後有司坐視不曾舉行已買之田歲收租谷未免將作應付修路之用未買之錢見存畱於庫不曾買田今湖面茭葑日生月長無有窮巳根株滋蔓日吞水地昨因士民有請榘卽躬親前往相視繼委通判蔡奉議重行檢踏據蔡奉議申五月二十六日躬親前去是日自錢堰拏舟先登二靈山一覽盡見積葑充塞殆十之八九惟上水下水與梅湖三節粗存水面旣已得其大略乃急易舟前邁令舟人以竿刺水步步考較根株之下虛實相半最深渺處不過數尺惟是葑積歲久勢𨿽浮上根實附下其間又雜茭葦彼此麗屬重以荷荇蒓蒲之類生生無窮異類同黨其近山岸處積湮更甚亦有因而爲塍漸成畎畝者及詢問父老審訂事宜皆云東湖自魏王臨鎭之時申請濬治一次今逾四十年有司未嘗過而問焉失今不治加以數年茭葑根盤水不可入𨿽重施人力亦終無補防稽之鑑湖蓋司監也儻防有司申請開濬則湖下兩縣田業可以歲享灌漑之澤湖上四望漁戶可以日獲錙銖之利號令一出其誰不然且魏王開湖之始役兼資於兵民功具舉於表裏故事立就其後有司非不念此而或廢於鹵莽或牽於事力或坐視不治或粗舉無益因循積累至於今極矣至於所用日時必須於農事之隙八九月之交水勢稍退興工並手則民有餘力官無峻期或伸或縮惟吾所命實爲至便今條具到用工次第下項一今開濬東湖以興水利勢須先去茭葑並其根株然後放漧湖水以去淤泥庶幾開濬旣深可瀦水澤但工役頗大未易輕舉今當以序而爲之然役水軍則用生劵或募民夫則用雇直契勘昨來魏王開湖因錢米不給頗有擾民今要當斟酌使公私俱便乃爲至計擬於八九月之間先用水軍人船以去茭葑然後於十月內募湖下有田之家出工夫人力以助有司庶事可以辦集一契勘昨來魏王開湖規畫未遂盡善頗有遺恨所開茭葑積於湖旁有水用船運去洎至水生用人船般運乃多爲欺罔將茭葑平攤湖中復至連塞水面徒費錢米無補纎毫今者用工不可又蹈前轍然湖際四山少有可積葑去處若卽用舟般運尢爲重費眾議今當聚茭葑淤泥築爲一堤可以盡除茭葑之根株可以便民旅之往來但昨者丞議欲自月波寺築至二靈山橫絕渡湖延袤八百餘丈功役尢大不可輕爲今者之議欲自郡家山築至家山頭才三四百丈工役減半可以舉行一東湖植荷民徼微利所至皆是未免妨禾或者乃持荷可養水之說而不受淤泥曾不知水淺則荷盛水深則荷衰理之必然所易曉者昨程提刑嘗申請不許民戶種荷巳防朝廷行下盡令屏除今未十年荷蕩已占三之一茭葑因占三之二今若濬湖勢須盡行屏去自後不許種植荷蓮仍乞朝廷檢防已降指揮施行如或違犯許人陳首遣人根勘具情犯申尙書省內命官取防重罪施行一今濬湖必當放水先須修整諸處石閘放運河之水以入於江然後放東湖之水以入於河河水瀦蓄稍多庶幾湖田之民來春不失灌漑之利右件開湖事條列在前本府除已置開湖局委通判蔡奉議暫充提督官外望朝廷給降度牒一百道支撥常平義倉米二萬石下本府添貼開濬東湖支費東湖畫圖內巳貼說築堤之路與前此不同並於風水無妨謹具申尙書省伏候指揮九月二十一日奉聖防並依所申令浙東提舉司於常平義倉米內支撥一萬五千石及令封椿庫支撥度牒一百道付本府每道作八百貫文變賣並充開湖使用務要如法開濬經久流通毋致積泥再有堙塞仍仰本府常切覺察嚴立賞榜今後如有官民戶寺觀復行侵占並種植荷蓮違戾之人許人陳首卽仰將犯人送獄根勘具情節申尙書省命官取指揮重行鐫黜餘人定行決配仍具已開掘次第及用工役錢米賬狀申並下提領封椿庫所浙東提舉司各證應施行】十月命水軍畨上疊休且募七鄕之食水利者助役各給劵食祁寒輟工明年春夏之交役再舉農不使妨耕兵不使妨閱基漁戶徐畢之十月七日告成詔勞功有差【提督官通判蔡範特與升擢差遣一次總管韓宗元特令再任路分居純仁特減三年磨勘鄞縣丞常棅特轉兩資水軍正將王選倪珎各特減二年磨勘準備將孫茂王戩各特轉一資白身王茂特與補守闞進勇副尉紹定元年三月十八日省札】尙書猶懼其無以繼也奏以贏錢二萬八千三百四十七緡有奇增置田畝合舊谷石俾贏三千令翔鳯鄕長顧泳之主之分漁戶五百人爲四隅人歲給谷六石隨茭葑之生則絕其種立管隅一人管隊二十人以轄之府縣丞以時督察有防悉如請仍命提舉常平司董其事卽陶山立煙波館天鏡亭郡人寶文閣學士史彌堅記自此不薙葑者十六年幾無湖矣淳祐壬寅冬制守陳塏因歲稔農隙命制幹林元晉僉判石孝廣行買葑之防不差兵不調夫隨舟大小葑多寡聽其求售交葑給錢各有司存初至數百人已而棹舟求糧至者日千餘可見逺近樂趨向也淘湖所收率以佐郡家支遣至此方全爲淘湖之用

渠堰碶閘

它山堰縣西南五十里先是四明山水注於江與海潮接咸不可食不可漑田唐太和中鄮令王公元暐始疊石爲堰於兩山間闊四十二丈級三十有六冶鐵灌之渠與江截爲二【唐亮闍黎有詩云截斷寒流疊石基海潮從此作回期行人自老靑山路澗急水聲無盡時】渠流入城市繚鄕村以漕以灌其利甚博故堤防濬導歲以爲常提刑程覃攝守買田取租以給經費詳載郡誌

仲夏堰縣西南四十里唐太和元年刺史於季友於四明山下開鑿河渠引山水流入諸港置堰蓄之漑田數千頃

西渡堰縣西二十里

北渡堰縣南二十五里

北淸堰縣西北二里

長塘堰縣南二十五里江河夾岸爲塘袤百餘丈俗呼爲百丈堰當風潮之衝禦河流之洄以故累敗役戶坐是蕩產者什七八里士董堂相地勢謂河洄本爲漑塘下之田然不可與水爭地乃以田易鄧橋廣福院田鑿爲渠環之以接舊河之洄使仍可漑塘下之田於河洄鄰江之地各捐半里許於其外爲堰二以殺水勢舊塘遂堅壯民病始蘇至今賴之

上河堰下河堰縣南三十里乃鄞塘鄕姜山之前上下河之堤也上河則白杜橫溪山源注之與東錢湖水通下河則銅盆浦有堰常浦進林有碶碶通奉化江潮雨澇則江潮接之二河漲水相迎故堰善敗行者居者皆謂二堰各遷八十餘丈則依山之麓易於隄防且得白杜黃溪之源回環舊河【舊河今爲下河中徙堰則爲上河矣】可漑田五六百畝而得常稔亦無妨他鄕水利居人欲徙未能也

鑪頭堰【縣南二十五里】

銅盆浦堰【縣南一十五里】

鄭家堰【縣南城外半里】

道士堰【縣東城外半里】

林家堰【縣東五里】

倪家堰【縣東半里】

邵家堰【縣西北十五里】

蘭浦堰【縣南五十里】

渾水閘【縣西二十里西門外花園側甬東林家道頭錢家道頭皆有閘今多湮塞】

行春碶【光同鄕四十三里俗名南石碶】積瀆碶【光同鄕四十一甲又名下水碶】

烏金碶句章鄕鎭甲又名上水碶嘉定辛巳刺使魏峴申朝省降度牒再修

回江東西兩碶【陽堂鄕六甲】回江西碶

蕭臯碶【手界鄕二十甲】

貝則碶【手界鄕二十二甲】

歟碶【丰樂鄕二十三甲】

東周碶【丰樂鄕二十五甲】

古塘碶【丰樂鄕二十五甲】

樟木碶【鄞塘鄕二十八甲】

練木碶【鄞塘鄕三十甲】

史家碶【鄞塘鄕三十三甲】

鵲巢碶【手界鄕鎭甲今廢爲田】茅鍼碶【鄞塘鄕】

荻埭碶【手界鄕二十一甲邑簿黃寧創於熙寧】

右堰碶舉其瀦水之大者其餘不及盡紀沿江皆堰一壊則渠水泄而海潮入皆所當謹也

江東碶閘縣東城外半里淳祐二年祕閣修撰陳塏守郡日據士民白札子本府江東米行河舊有碶閘隨時啟閉內通東湖水脈外障大江潮汛沿河兩岸各有古來石磡四五十年以來兩岸居民節次跨河造棚污穢窒塞如溝渠然水無所泄气息薫蒸過者揜鼻近嵗余家橋夾家橋低塌河靣舟不可通不惟有妨民旅運載兼父老流傳謂此河通塞於四明風水最有闗系乞行開濬復還古迹仍乞增髙兩橋以通舟楫本府遂具申沿海制置使司差委路分權帳前水軍統領傅端尙修武本府司決馮喜孫迪功同共相視告示侵占古河起造浮棚之家日下自行除坼斟酌多寡閣支官錢俵散防據所委官申並已坼除浮棚取見元來石磡訖本司遂差撥水軍開濬河道般去瓦礫撤障蔽以見天日之淸明蕩污穢以通江湖之脈絡邦人無不稱快於是重修浦口疏水二閘攺造浦東橋【元名余家橋】澄波橋【元名夾家橋】各增髙二尺於浦口橋北創置淘河閘官舎三小間差下釐務使臣一員專一監臨啟閉每月添給官防壹拾貫又江東寨撥水軍二名役使每月各添支官防叄貫文又置鉤鋤鍬鐝之屬具載板榜再差官打量自浦口橋河道南北兩岸闊狹丈尺從制置使司置立石碑閘官舎內久逺參照開具下項

浦口橋下【闊一丈一尺】

浦口閘外【闊一丈一尺】

浦東橋下【西闊一丈二尺五寸東闊一丈三尺六寸】

澄波橋下【西闊二丈三寸東闊一丈六寸】

米行橋下【西闊一丈三尺八寸東闊一丈四尺】

疏水閘裏【闊一丈四尺】

胡家橋下【闊一丈五尺五寸】

眞君廟橋下【闊二丈六尺七寸】

眞君廟橋東至棲心寺橋一帶並系大河

以上自浦口橋打量至眞君廟橋河道東西通長二百丈三尺七寸並系浙尺

保丰碶縣北城外半里西管支港受它山林村兩路之水滿則泄之江若行春積瀆烏金石塘諸碶皆所以泄西管水也行春積瀆烏金相距不過數里惟石塘碶回環而北三十里間無一碶可以泄水每遇霖潦往往匯於城下返借城中三喉送三喉穴城爲水道僅通一綫所泄能幾此保丰碶之不可不復也先是淳祐辛丑余參政天錫典鄕郡已有意經營不便者怵以風水之說明年郡守陳塏講究水利邦人具言保丰興廢闗千里丰歉卽拉西倅尢煓南煓趙體要路分傅端尙僉判石孝廣知縣謝琳親至地所相攸乃知故基爲碶旁居民李沈二家冒占爲屋爲蔬畦下其事於都防索兩家契據元無所憑但云祖父以來相承有此具伏侵冒於是親督壕寨引繩度地碶所不用者捐以予之且厚所犒然此地本樓店務所有元非二家之物詢之耆老俗訛爲寶峯意當日借此碶之利則丰年可保第圖志不載不知廢在何時今始正名已申朝省照防爲閘兩間立石柱三造板橋於浦口以便行往是役也物聽匠石承攬先給本錢工以水軍別廩生劵民不知而事巳集標識歲月見於雙柱石扁

大石橋碶縣東城外一里童育兩山之水本自此入江歲久湮塞亦圖志之所不載淳祐二年郡守陳塏親訪古迹得斷石沙磧中此地良是遂卽橋下作平水石堰而於浦口置閘立橋內可以泄水外可以捍潮碶閘之設必啟閉得宜則澇有所泄旱有所瀦水常爲吾之利其或當啟而閉當閉而啟則害亦如之四明前此水患甚至民居沈竈早稼生虫者無他惜水太過諸碶不盡放故也淳祐二年夏淫雨不止雨月餘人人皆憂無可救療一飽壊於垂成矣郡守陳塏謂旱澇丰歉在天者固不可必若人事所當修豈容不盡其力遂置平水尺朝夕度水增減以爲啟閉地形髙下不等水之深淺亦然大槪郡城河濱之水常以三尺爲平餘可類推過平以上則當泄中間數夕暴雨水驟長至四尺有奇守夜聽雨聲日視水則時當啟閘率分遣官吏四出斟酌尺寸爲放水分數亦或盡板一決城中三喉晝夜使之通流是年𨿽積潦谷粟蔬果一無所傷歲以稔告所以然者常年放水田氓告之都保都保告之縣縣告之郡往復行移動是旬日水之溢者已壑稻之浸者已芽今州郡一聞雨驟水泛不待都保縣道申到放閘之人已遣行矣防患未然所宜書以示後【丞相鄭申公手書附見於此○聞之投閒憂國惟切年丰之願況鄕邦乎日者未秋而潦每見賢邦伯開水利於先疏水患於後皇皇汲汲如救溺然人始疑其迂而終服其智獨拙者之見以爲人力足以奪天造然不期響應之速如此昨出郊見獲稻之田龜拆無塗足之累晚稻之田魚遊無涸轍之虞村舂畝饁手額嘆詠爲之寢飯俱適玆防寵示鄞志紀載風檐快讀喜見須眉矧碶閘之名𨿽生長是邦者有不能悉今名稱處所及蓄泄啟閉一覽可周旣收目前之效復垂後日之規辭簡事備利害並列可謂深切著明矣近世官治所尙凡有施置必爲丰碑羨語采圖華編以誑耀耳目今以事實系之郡譜使來者有攷焉非心誠求之不及此光用欽服云云】

回沙閘初剏於淳祐二年秋其地則它山堰之吳家橋也慶元三靣皆江潮汐上下一郡七鄕以飲以漑者它山之水而已其源自越之姚虞剡歷分水嶺石壇龔村大小皎至它山號大溪自堰而下爲江堰之上旁爲小溪分注七鄕入於城今日月湖運河門治池沼渟涵如璧縈紆如帶者皆是水也大小溪而上夾岸皆沙雨則與水俱下江以堰限沙不能越故並聚於小溪水爲不流井泉斥鹵農田失漑民甚苦之歲至三四淘費緡錢數萬已復壅塞如初脫遇暴漲沙自西岸入其壅尢甚堰上下級皆三十六其上沙沒盡下不沒者五六知府制置祕撰少卿陳公塏來訪民瘼知沙爲害一日率僚屬親往以求其防顧謂制幕林君元晉曰西岸廣袤𨿽未易圖由小溪而入者尙可施人力與其淘於旣積不若遏於未至水輕淸居上沙重濁居下將建閘小溪之沖水溢則閉平則啟沙溢於外去之差易未幾溪上寓公新廬陵魏守峴書來述鄕氓意與公合稽於眾卜於善政侯又合議乃決因屬魏使總其事新進士安君劉佐之文移書擬屬之林君秋毫無擾庀役六十日無日不晴訖役始雨溪谷之民觀者如堵閘三間版皆七中間常畱一版俾上可通舟水涸則去東西閘常畱兩版余分置看守人許亞一等家水泛則不拘早夜集眾力急下版相水髙下版隨以增減常令水自上入溪沙隔於外水平去版通舟如故閘外沙積稍多卽仰措置水利劉湜等申府切待支錢米差官吏前去雇人監淘舊有淘沙田歲收六十餘石寄樁常平倉董工使臣劉湜家小溪素筦它山水利今責以措置除制司月支十七界官防十五千外更月給米一斛許亞一等兄弟子侄八人居閘旁應募司啟閉月共給米一斛如有更替則攺畀承替人已約束守閘人不許啟閘時邀求舟人錢物除水溢下版外平時不許多畱閘版故妨船筏往來安頓閘版之家不許作踐移用損失再照它山堰爲鄕民曹家船筏自堰下江致損堰石最爲利害自祕撰陳公下車立賞五百千禁戢無敢犯者已再申嚴有違此令許諸色人陳告卽先支上項賞錢仍許執畱船筏就行給付凡前項合約束之事並載石碑植於閘所閘記林君所撰云

橋梁

東津浮橋【靈橋門外唐長慶三年刺史應彪置凡十餘舟亙板其上長五十五丈闊一丈四尺初置於東渡門外江闊水駛不克成乃徙今地方經始時雲中有形如虹映其上眾咸異之初名橋曰靈現又曰靈建以此也太和三年刺史李公文孺僖昭間刺史黃公晟皇朝開寶中守錢公億乾道中守張公津慶元中守林公大中嘉泰元年守陳公相嘉定四年守程公準六年提刑程公覃攝守十六年守趙公師嵒皆乘其圯而新之寶慶二年守胡公榘謂民已病涉凡負橋之舟亙舟之板維舟之纜系纜之柱皆一新之凡修置皆有記今逸其碑惟曾公從龍史公彌堅二記在焉○淳祐二年壬寅秋七月圯於風制守陳公塏又新之蓋自長慶迄於今凡幾建鳩工輯材取辦屬邑橋成貫以巨防矴於深淵風濤乘之脫落無防聽自壊新造則經年不可辦公喟然顧僚屬曰以經營之不易聽蜚亷之自暴可乎吾昔遊淮漢間有並五六十舟而可收於指顧之頃者盍思其計往往一歲作有時由六月旣望迄九月旣望間一見之閒暇則聨絡通往來此時則捲而藏之取水軍腳船四濟行者庶乎可久眾歡然曰令簡而易行橋可壽矣命幹幕林元晉路分傅端尙董其槪無事文移聽民就役厥材孔良閱四月事就揭其約於靈濟庵俾後來有攷焉】

慶丰橋【舊名望云在望京門外紹聖四年建乾道四年守張津重建】

新石橋【南門外寶慶三年守胡榘建】澄波橋【靈橋門下】

浦東橋【靈橋門外】

張贇橋【縣東五里元丰五年建】

白鶻橋【縣東七里紹聖二年建】七里店橋【縣東七里紹聖元年建】

盛店橋【縣東十里元符元年建】回防橋【縣東二十五里紹聖三年建】

回江碶石橋【縣東二十五里熙寧元年建】

張村石橋【縣東三十里元祐元年建】顏橋【縣東南三十里紹聖元年建】

翻石橋【縣東南三十里熙寧元年建】鄧橋【縣東南五十里天禧二年建】

馬湖橋【縣西南五十里元祐三年建】髙橋【縣西南五十里元符元年建】

小溪江橋【縣南五十里元丰元年建長二十有八丈闊二丈四尺而爲屋於其上紹興十五年邑人

朱世彌世財重建唐昌言爲之記】

仲夏橋【古有大橋徑趨小溪宣和中斷之以防防一方病涉商旅以絕紹興八年通料舒國佐率鄕豪重建定其址而未遂鎭官遊彥汜成之莊漢英張光明莊椿輸財鳩工柱板皆以石從一百六十尺衡十有二尺費緡錢二千有奇經始於十四年之八月落成於次年之仲夏吳秉彛記】

北渡橋【縣南三十里熙寧元年建】趙家橋【縣南二里元符元年建】

林村市盤橋【縣西五十里熙寧初建乾道六年監務範淮率鄕人易木以石】

流花橋【舊橋圯於水乾道六年監務範淮率鄕人疊石爲之開封姜陳記名以抑洪】

洞橋【二橋皆在林村】

沈店橋【縣南七里元符三年建】

望春橋【縣西十里元符元年建紹興中重建今攺慶寶橋】

髙橋【縣西二十里紹興中重建】

夏家橋【縣南五里元符三年建】

周賣魚橋

賣蓆橋

大河橋

拗水橋【四橋皆在縣東】

宋招橋【縣東十里】

朱家橋【縣東十二里手界鄕】

橫石橋【縣東十二里手界鄕】鄮山橋【縣東二十五里】

盛店港石橋【縣東二十里紹聖元年建】

河渡

桃花渡【卽東渡】

西江渡【卽西渡】

銅盆畨石渡

兪公李家渡

周蘇渡

寶慶四明誌卷十二﹤史部﹐地理類﹐都會郡縣之屬﹐寶慶四明誌﹥

欽定四庫全書

寶慶四明誌卷十三

宋羅濬撰

鄞縣誌卷二

敍賦

鄕村

武康鄕在府城下管小江裏

東安鄕在府城下管白檀裏

淸道鄕在縣西管裏一村二

橫山裏

髙橋村

沈店村

萬齡老界鄕在縣東管裏一村二

赤城裏

盛店村

尙書村

萬齡手界鄕在縣東南管裏一村二

赤城裏

張村

鄧橋村

光同鄕在縣南管裏一村二

淸林裏

北渡村

櫟社村

桃源鄕在縣西管裏一村二

石馬裏

黃姑林村

林村

鄞塘鄕在縣南管裏一村二

姜山裏

姜山村

銅盆浦村

陽堂鄕在縣東管裏一村二

太白裏

寶幢村

東吳村

翔鳯鄕在縣東南管裏一村一

滄門裏

學村

丰樂鄕在縣東南管裏一村二

石柱裏

幹坑村

故幹村

通逺鄕在縣西南管裏一村一

李洪裏

環村【村名舊犯欽宗廟諱故攺】

句章鄕在縣南管裏一村二

夕陽裏

髙橋村

市中村

鎭市

小溪鎭【句章鄕唐曰光溪鎭】

橫溪市【丰樂鄕】

林村市【桃源鄕】

甬東市【萬齡鄕】

下莊市

東吳市

小白市【並陽堂鄕】

韓嶺市

下水市【並翔鳯鄕】

田畝

田七十四萬六千二十九畝二角二十九步

地一十四萬九千五畝五十七步

山九十萬二千六十四畝三角四十七步

戶口

戶四萬一千六百一十七口六萬五千六百九十四坊郭兩鄕戶五千三百二十一口九千二百八十三外一十一鄕戶三萬六千二百九十六口五萬六千四百一十一

夏稅

絹二萬四百四十二匹一丈九尺一寸七分

正稅一萬六百二十五匹一丈九尺一寸七分和買九千八百一十七匹

防六千二百八十六匹一丈三尺七寸一分

正稅二千七百六十三匹一丈三尺七寸一分和買三千五百二十三匹

綿四萬九千八百一十兩一錢三分七釐

折變

折帛錢

絹四千一百七十七匹計錢二萬七千七百六十六貫五百文

正稅一千二百三十二匹計錢八千六百二十四貫文

和買二千九百四十五匹計錢一萬九千一百四十二貫五百文

防三千九百六十匹計錢二萬六千三百一十貫五百文

正稅一千一百四十一匹計錢七千九百八十七貫文

和買二千八百一十九匹計錢一萬八千三百二十三貫五百文

綿二萬五百五十五兩計錢八千二百二十二

貫文

折麥

絹二百六十匹一丈三尺

防七十六匹二丈四尺五寸

綿一千三百八十四兩一錢九分

通科麥一千四百八十六石七斗七升八合

八勺一抄

正一千三百五十一石六斗一升七合一勺

義倉一百三十五石一斗六升一合七勺一抄

亭戶折鹽

絹二十二匹

防二尺八寸八分

實催本色

絹一萬五千九百九十二匹二丈三尺五寸七分【比元額增九匹一丈七尺四寸系人戶增產及塡所虧防數】

防二千二百四十九匹二丈四尺五寸【虧九尺八寸三分入絹內塡納】

綿二萬七千九百一十兩四分四釐【比元額增三十九兩一錢系人戶增產添納】

秋稅

苗米四萬三千一百二十一石八升二合八勺

折變

糯米四千六百四十一石九斗七升折苖四千七百二十一石九斗五升四合

亭戶折鹽五十八石九斗四升一合

實催本色三萬八千三百四十石一斗八升七合八勺

酒【以寶慶三年爲準】

小溪務系省場

本柄錢三千六百一十一貫六百八十文

糯米五百五十石每石三貫九百九十文計二千一百九十四貫五百文

麯麥一百三十石三斗九升六合五勺每石三貫六百文計四百六十九貫四百二十七文

夫食物料錢九百四十七貫七百五十三文造麯三十七貫六百六文

造生煮酒四百七貫七百九十文

袋防七匹四丈七尺每匹四貫文計三十一貫九百一十五文

箍缸打竈一百五十一貫二百二十六文官吏巡腳夫食糜費輕空滲漏三百一十九貫二百一十六文

收息錢四千二百四十七貫一百七十文

諸司四千一百八貫三百三十八文

經總制司二千六百四十三貫一百八十八文糴本司九百三十五貫四百七十四文

移用司五百二十九貫六百七十六文

本府一百三十八貫八百三十二文

糟錢一百一十一貫八百八十八文

諸司三十六貫七百九十六文

經總制司二十四貫八百九十八文

移用司一十一貫八百九十八文

本府七十五貫九十二文

林村務系糴買場

本柄錢八千一百三十四貫八十五文

糯米一千二百七十八石每石三貫九百九十文計五千九十九貫二百二十文

麯麥二百九十八石一斗五升六合六勺每石三貫六百文計一千七十三貫三百六十四文

夫食物料錢一千九百六十一貫五百一文造麯七十九貫七百六十九文

造生煮酒八百七十二貫七百二十一文

袋防一十六匹三丈每匹四貫文計六十六貫五百文

箍缸打竈一百五十五貫六百八十九文

官吏巡腳夫食糜費輕空滲漏七百八十六貫八百二十二文

收息錢五千三百九十三貫五百文

諸司三千四百四十二貫二百九十一文

經總制七百二十貫文

移用九十貫四百六十六文

正名寛剰一千五百一十一貫八百七十七文五分淨利七百七十貫四百六十文

糴本三百四十九貫四百八十八文

本府一千九百五十一貫二百九文

糟錢二百八十三貫九百四十文納本府

下莊務系糴買場

本柄錢五千一百八十五貫七百六十三文

糯米七百七十一石五斗八升一合八勺每石三貫九百九十文計三千七十八貫六百一十一文

麯麥一百八十一石八斗六升四合二勺每石三貫六百文計六百五十四貫七百一十一文

夫食物料錢一千四百五十二貫四百四十一文造麯四十八貫六百五十三文

造生煮酒五百三十八貫八百七十五文袋防九匹二丈七尺每匹四貫文計三十八貫二百四十九文

箍缸打竈一百五十一貫六百四十文

官吏巡腳夫食糜費輕空滲漏六百七十五貫二十四文

收息錢三千二十三貫九百九十一文

諸司一千七百一十三貫三十八文

經總制四百五十五貫七百文

移用三十三貫四百六十二文

正名寛剰七百二十九貫三百五十四文五分淨利三百三十九貫二百四十文

糴本一百五十五貫二百八十二文

本府一千三百一十貫九百五十三文

糟錢一百六十四貫六百二十文納本府

人戶買撲坊場二十九處

韓奧坊

天童坊

東吳坊

下水坊

屯埭坊

大嵩坊

冨浦坊【以上並陽堂鄕】鹽場坊

館江坊

上水坊

韓嶺坊

隠學坊

單步坊

平水坊【以上並翔鳯鄕】

靑山坊

張村坊

鄧橋坊

鄭灣坊【以上並手界鄕】

道陳坊

橫溪坊

張濠坊

板弄坊【以上並丰樂鄕】

甲村坊

鄞塘坊

石支坊

善訓坊

新塘坊

大狄坊

茆山坊【以上並鄞塘鄕】

歲額淨息錢四千七百一十七貫四百九十七文常平司三千六百二十一貫三百八十一文本府一千九十六貫一百一十六文【外有北渡店元系小溪子店歲納本府錢一百三十六貫文不在此數】

商稅【以寶慶元年爲準】

小溪【舊有管建隩子鋪慶元元年別解本府錢三百六十貫文不理本課額後因民訟漕臺行下

罷去】

歲額錢一千三百貫文

諸司六百六十九貫九百九十五文

經總制三百九貫九百九十七文

糴本三百五十九貫九百九十八文

本府六百三十貫五文內除諸司合得頭子錢三十三貫四百九文實收五百九十六貫五百九十六文

石碶

歲額錢三千八百貫文

諸司一千九百五十八貫四百四十四文

經總制九百六貫一百四十六文

糴本一千五十二貫二百九十八文

本府一千八百四十一貫五百五十六文內除諸司合得頭子錢九十六貫九百五十文實收一千七百四十四貫六百六文

寶幢

歲額錢一千八百貫文

諸司九百二十七貫六百八十五文

經總制四百二十九貫二百三十文

糴本四百九十八貫四百五十五文

本府八百七十二貫三百一十五文內除諸司合得頭子錢四十六貫二百四十文實收八百二十六貫七十五文

橫溪大嵩二稅慶元四年守鄭興裔奏罷詳見郡誌

雜賦

免役錢兩料共二萬四千八百二十五貫八百三十文縣吏支六千四百五十貫九百三十八文

本府四千八百八十四貫文【解減省人吏錢在京官員雇錢及支府吏錢並在內】

經總制司一萬二千四百九十貫七百六十四文官戶不減半一千貫一百二十八文

茶租錢二百三十九貫八十五文

水腳錢一千五百五十七貫四百七十五文

河塗錢一千一百一十四貫八百四十八文

租堰錢六百八十七貫一百八十文

房廊錢二十一貫四十八文

河渡錢四百六十七貫一十三文【常平司】

鹽

大嵩額二千六百八十袋五石六鬥四合

敍兵

弓手

尉司八十五人

土軍

大嵩寨二百人

敍人【見郡誌】

敍祠

神廟

東嶽行宮縣東三十二里阿育王山相近

忠嘉威烈惠濟廣靈王行廟城外甬東廂卽鮑郎廟也又有顯迹廟在縣東南三十里靑山下乃鮑王冢墓之所

鬼谷先生祠在縣之東六十里太白山南滄防水簾洞幽深閴寂人迹罕到夏侯曾先地誌云鬼穀子廟三靣連山前有淸溪之水泉源不竭山崖重疊雲霧蔽虧晉郭璞曾到有防山詩曰淸溪千餘仞中有一道士云生梁棟間風吹牖裏借問此阿誰云是鬼穀子卽此祠也【或云此峽州靑溪鬼谷祠詩】又有一祠在縣東三十里

淵靈廟阿育王山廣利寺環廟有聖井七自東晉時已著靈異中井有二鰻其一金綫自腦逹於尾其一每現光耀折花引之則雙紅蟹或二蝦前導而後出焉錢武肅王以歲旱命九華長老十善大徳與國中所謂五叔太尉者同迎置錢唐之南塔寺山間鑿石爲井立亭其上以效聖井而鄮山井中二鰻游泳自若井前有亭榜曰應現康憲錢公嘗爲旱用紫羅帕布井中蟹先入靈鰻後隨以銀缸貯沙泉養之置道場中復有天花散漫之瑞僧統贊寧嘗著護塔靈鰻菩薩傳邦人禱雨必應之皇朝元祐元年賜額乾道二年守趙伯圭禱雨有應知鄞縣事李柄記於石或云又有二井在山絕頂險峻不可至

靈波廟縣西廣徳湖望春山卽白龍祠也

白龍王廟縣西二十里靈波之別廟也

石防廟縣西四十里防有靈鰻能興雲雨

力施廟縣西南四十里

秋浦廟縣西南三十五里

敖浦廟縣南十里

遺徳廟縣西南四十里它山堰旁唐大和中鄮令王元暐築堰扞水入小江湖灌漑甚博【詳見郡誌敍水】民徳而祠之葑善政侯皇朝咸平四年廟重修蘇爲記之乾道四年七月八日賜額縣宰楊布書守張津所立也

嘉澤廟東錢湖靑山下唐天寶中令陸南金皇朝天禧中守李夷庚皆濬湖興利民徳之故合祠焉水潦旱蝗有禱必應嘉定二年有防賜廟額李侯又有祠堂在天童山景徳禪寺千佛閣之東

丰惠廟廣徳湖之望春山政和七年樓異守鄕郡墾湖爲田人爲立祠其孫鑰參知政事追封太師嘉定二年府以士民之請上於朝十一月二十一日有防賜廟額札送參政府

宮觀

蓬萊觀縣西廣徳湖之望春山先是白龍祠之側有道堂立郡守樓異生祠有道士奉香火紹興十三年請象山廢觀爲額

壽聖觀阿育王山前大觀間道士梁守淸始建東嶽行宮嘉泰元年道士胡抱一請紹興府余姚縣廣福廢觀攺今額

雲濤觀它山堰旁嘉定十二年賜額

顯忠旌徳觀淸修悟眞觀太淸悟眞成道宮並在大慈山今丞相史魯公母齊越國夫人葬於山中有防賜額創建爲功徳所

寺院

禪院二十二

阿育王山廣利寺縣東三十里晉義熙元年建梁武帝賜阿育王額皇朝大中祥符元年賜名廣利大覺禪師懷璉居之法席鼎盛名聞天下皇祐二年懷璉入居東京淨因禪院仁宗皇帝召對化成殿因賜食禁中授以禦制釋典頌十四篇並提綱語句治平三年英宗皇帝內降札子許歸本寺熙寧三年乃建宸奎閣奉藏所賜禦書軸五十有五扇三且被防歲度僧一人知杭州蘇軾撰閣記謂古之人君號知佛者必曰漢明梁武其徒常以借口然漢明以察爲明梁武以弱爲仁皆緣名失實去佛逺甚仁宗皇帝未嘗廣度僧尼侈寺院干戈斧質未嘗有所私貸而天下歸仁焉此所謂得佛心法者古今一人而已髙宗皇帝訪求祖宗宸翰僧淨曇以所藏來上上賞其卷軸之丰防持有道深嘉蘇軾所記念宸奎之閣且虛復以賜之命置田一千二百五十畝食其徒時紹興三年也僧徳光舊居靈隠孝宗皇帝嘗召對洎來屍院事以所賜金成髙宗皇帝聖意歲收新谷五千石淳熙七年十一月三日復被防召對便殿問佛法大意禦書聖語及禦制頌及妙勝之殿四大字以賜之錫號佛照禪師放還山九年復召對紹熙庚戌癸丑兩召對重華宮寧宗皇帝又禦書孤云及六殊勝地及佛照庵字賜僧道權於是宸奎所藏益富矣寺有釋迦如來眞身舎利塔內有一角金鐘舎利在焉髙宗皇帝禦書賜號曰佛頂光明之塔淳熙二年嘗宣取至禁庭至今歲爲禮塔防遐邇畢集寺之東北半山間有佛左足迹入石二寸餘距寺一二里傳者謂迦葉佛之迹循佛迹而上有東塔院卽劉薩訶所禮舎利塔湧出之處西塔院去寺五十步其塔唐明皇時建也【道宣感通傳云晉太康二年並州離石人劉薩訶生業弋獵因病死而復蘇云在冥中見梵僧語之曰汝罪深重應墮惡道今洛下齊城丹陽防稽並有古塔及浮江石像悉阿育王所造可勤來禮懴當免斯苦薩訶更生乃祝發爲僧更名惠逹東詣鄮縣入烏石防結茅以寓徧訪海涘名山忽一夜聞土下鐘聲卽標識其處越三日見梵僧七人行道空中地形如湧爲方壇狀神光照映因斵土求之得一石函中有舎利寶塔六僧騰空而去一僧化爲烏石因以名防焉又按防稽記云晉相王導初渡江有道人神采不凡自言來從海上告導曰昔與阿育王同遊鄮縣安眞身舎利塔阿育王與眞人捧塔飛行虛空入海諸弟子攀引不及一時俱墮化爲烏石如人形名僧傳云昔有神人捧塔飛行海上弟子中有未得道者墮地化爲烏石猶作人形上有袈裟文至今村名塔防防名烏石今烏石在寺前數里屬鄞縣塔防村相去又十五里雲裏屬定海謂東塔院爲舎利湧出之處其說不同皆巵言也姑兩存之】寺東二里有無相庵本大慧禪師宗杲退歸之地隆興二年僧宗靖捨貂璫而披田相衣奏請得庵額皇子恭王爲之書本寺常住田三千八百九十五畝山一萬二千五十畝

天童山景徳寺縣東六十里晉永康中僧義興誅茅防屋山間有童子來給薪水後旣有眾遂辭去曰吾太白一辰上帝以師篤道行遣侍左右語訖不見故稱義興者曰太白禪師寺經兵火唐開元二十年僧法璿按圖記披榛莽得故迹建精舎於山麓之東祕書省正字萬齊融造多賽塔於西南隅峭拔數仞【舊志云法璿居此日誦蓮經感天童縣云升降捧天食來供師夜繞璿行道人遇見師身與塔之相輪等白衣婉約備述其事所謂太白禪師者也今考寺碑無此說】至徳中僧宗弼徙寺於太白峯下乾元初相國第五琦奏以天童玲瓏巖爲寺名繼而僧淸閒創建食堂咸通十年更寺名曰天壽皇朝景徳四年賜今額紹興初宏智禪師正覺徹寺而新之層樓傑閣倍蓰於前淳熙五年孝宗皇帝親灑宸翰書太白名山賜僧了朴十六年僧懷敞來主寺欲攺建千佛閣摹畫甚廣先是日本國僧榮西從敞遊輒辭歸致百圍之木泛鯨波以至經始於紹熙四年之季秋歷三載始就梵宇宏麗遂甲東南寺之側有虎跑泉相傳謂舊苦無水虎蹴地而泉乃湧出寺之前古松夾道二十里大中祥符間僧子凝所植也【舊志云唐僧曇徳淸閒所植考寺之植松記殊不然而松亦非唐松】本寺常住田三千二百八十四畝山一萬八千九百五十畝

大梅山護聖院縣東南七十里梁貞元中法常禪師始誅茅結庵開成元年建寺名曰上禪定防昌廢大中復建名觀音禪院柳公權書其額皇朝大中祥符元年賜今額幹興元年僧道寧重建院大梅山漢梅子眞舊隠也法常禪師者襄陽人姓鄭氏幼從師於荊州玉泉寺初參大寂禪師問如何是佛大寂云卽心是佛法常卽大悟去而結庵此山適鹽官防下有一僧入山采拄杖迷路至庵所問曰和尙在此山多少時法常曰秪見四山靑又黃又問出山路向什麼處去法常曰隨流去僧歸告鹽官鹽官令僧邀之法常作偈曰摧殘枯木倚寒林幾度逢春不變心樵客遇之猶不顧郢人那得苦追防大寂聞法常住山乃令一僧到問云和尙見馬師得个什麼便住此山法常云馬師向我道卽心是佛我便向這里住僧云馬師近日佛法又別法常云作麼生別僧云近日又道非心非佛法常云這老漢惑亂人未有了日任汝非心非佛我秪管卽心卽佛其僧回舉似馬祖祖云大眾梅子熟也法常又有詩云一池荷葉衣無盡幾樹松花食有餘剛被世人知住處更移茅舎入深居今寺中有梅熟堂有荷衣沼見存【傳燈錄所載如此舊志云法常禪師初領千眾住持每云一日不作一日不食日惟齧白葚餅子不同眾僧之餐山間患無水乃感象眠爲池虎跑爲泉今象齒猶存據此說則寺乃法常所建也與傳燈錄所謂入山惟恐不深者不同且舊志雲開成元年建蓋上距誅茅結庵之時已三十餘載矣豈法常初𨿽避人而來者日眾乃建寺以容之遂至滿千乎姑兩存之以俟知者】常住田一百七十二畝山二萬五千四十畝

大梅山保福院縣東南七十里唐貞元十二年建號北蘭院大中元年攺報國仙居院皇朝大中祥符三年賜今額與護聖禪院同踞一山也淳熙十六年僧行源重建適齋汪大猷記常住田七百二十五畝山二萬五千四十二畝

仗錫山延勝院縣西南一百二十里唐龍紀元年建皇朝寶元二年賜額常住田五百五十六畝山三萬二千畝

金娥山眞相院縣東南八十里舊號羅漢院唐大歷元年建皇朝治平元年賜今額常住田三百三十二畝山四千二百二十畝

金文山惠照院縣東南七十里舊號金文懴院唐幹寧二年建皇朝治平元年賜今額常住田二百七十畝山二千三百三十畝

五峯山崇福院縣東南五十里舊號五峯院晉天福六年建皇朝大中祥符三年賜額常住田二百七十畝山六百八十畝

東山福昌院縣東南四十里舊號東山安國院唐大順二年建皇朝政和元年賜今額常住田四百三十五畝山一千一百二十畝

跘跨山【跘音辦跨音科】崇果院縣東五十五里晉開運二年建皇朝大中祥符三年賜額常住田一百八十六畝山一千一百二十畝

普淨院縣西南七十里舊號頂峯庵皇朝建隆二年建大中祥符三年賜今額常住田二百九畝山二千四百一十畝

四明院縣南二十五里舊號鄞水院唐天復元年建皇朝大中祥符元年賜今額常住田二百八十九畝山無

白雲延祥院縣東南八十里皇朝乾徳五年建大中祥符三年賜額常住田六十畝山四千四百四畝

法忍院縣西南六十里舊號定光院唐咸通元年建皇朝治平二年賜今額常住田二百畝山二千一百畝

西延慶院縣南四十里舊號永福院唐中和六年建常住田一百一十畝山無

接待彰聖院常住無

翠巖山移忠資福寺縣西南七十里舊號翠巖境明院唐幹寧元年建皇朝大中祥符元年賜名寶積禪院嘉泰四年張參政府請院爲功徳寺賜今額常住田一千一百二十九畝山二千二百九十六畝

報忠福善院縣西南七十里舊號峒山院唐光啟二年建皇朝大中祥符元年賜名彰聖本甲乙徒弟院乾道四年攺充十方禪院踞峒山東南支眾峯環合狀若芙蓉嘉定二年樓參政府請爲功徳院賜今額常住田三百四十二畝山九千八百畝

佛隴山積慶顯親院縣東六十里唐咸通十三年建皇朝治平元年賜名保安慶元六年充恭淑皇后宅齊王府功徳院常住田二百八十畝山一千二十七畝

報國院常住田二十畝山無

教忠報國寺大慈山史丞相府功徳寺

妙智院大慈山史丞相府功徳院

教院二十四

資教院縣西四十里舊號廣徳院周顯徳元年建皇朝治平元年賜今額常住田三百六十五畝山九百一十六畝

悟眞院縣東南五十里漢幹祐二年建皇朝治平元年賜額常住田二百二十二畝山四百四畝

棲眞寺縣南六十里隠學山唐建中二年建號隠學寺皇朝大中祥符元年賜今額寺有放生池見碑記田二百一畝山六百八十一畝

惠光院縣西南四十里唐咸通八年建名小江皇朝大中祥符三年賜今額院嘗有妖僧塑神像納老烏於其腹以術咒之使爲禍福於人而邀利民之有災患者不禱其神則不寧乾道中守張津知之追妖僧至庭下具得姦狀遣吏剖其像果有死烏杖其僧而逐之民以安息常住田一百三十畝山無

治平院縣南三十里後唐淸泰二年建名保丰皇朝治平元年賜今額常住田二百九十畝山無

廣壽寺縣東五里周廣順元年建號崇寧院皇朝慶曆七年賜今額常住田八十七畝山無

廣嚴院縣東四里舊號華嚴院晉開運元年建皇朝治平二年賜今額常住田一百二十畝山無

布金院縣西南三十里皇朝寶元二年建治平二年賜額常住田一百七十三畝山無

海惠院縣南一十里舊號廣利以院之祖師廣利大師得名皇朝治平二年賜今額田一百五十六畝山無

興教院縣南五十里舊號小溪興福院唐咸通八年建皇朝治平九年賜今額常住田六十六畝山無

普和院縣東南五十五里漢幹祐二年建名靈影皇朝慶曆七年賜今額常住田九十九畝山無

圓通院縣南三十五里唐天祐十年建名東林皇朝治平二年賜今額田一百八十三畝山無

鄧橋廣福院縣東南二十里皇朝天聖四年賜名壽聖紹興三十二年攺賜今額田一百二畝山無

普安院縣南五十里梁乾化二年建名茆山皇朝治平元年賜今額田一百九畝山無

明心院縣南三十五里晉天福五年建名厲山皇朝治平二年賜今額常住田一百一十畝山無

慧燈院縣東南二十五里舊號朱村院皇朝建隆二年建治平二年攺賜今額常住田一百一十三畝山無

福聖院縣東南四十里舊號東山塔院皇朝乾徳四年建治平元年攺賜今額常住田七十九畝山二百三十四畝

淸修院縣西南八十里舊號淸涼院皇朝乾徳二年建大中祥符元年賜今額常住田八十三畝山二千畝

普照院縣南七里舊號明福院皇朝乾徳二年建治平二年攺賜今額常住田八十七畝山無

辯利寺皇朝端拱中建今爲史丞相府功徳寺常住田八十畝山三百五畝

慈悲普濟寺東錢湖月波山下淳熙五年史越王請額建置常住田一百畝山二十畝

普光院常住田二十畝山一百五十畝

教忠報國院常住田五十畝山一百畝

寶華寺大慈山史丞相府功徳寺

十方律院

寶嚴院縣西南五十五里舊號孝義院唐元和十二年建皇朝大中祥符六年賜今額常住田二百二十畝山八百畝

廣修院縣東六十五里晉天福五年建皇朝大中祥符元年賜額常住田一百三十畝山一千二百畝

菩提廣福院縣東南八十五里唐乾符六年建皇朝大中祥符三年賜額常住田四十六畝山三千畝

禪巖院縣西南八十里梁貞明元年建常住田五十四畝山無

慈云院縣南三十里漢幹祐二年建名李浦皇朝治平二年賜今額常住田六十六畝山無

法云院縣東七里皇朝乾徳六年建號甬東浴院治平二年賜今額常住田一百八十畝山無

多福院縣東五里皇朝乾徳三年建治平元年賜今額常住田三十二畝山無

悟空院大慈山史丞相府功徳院

甲乙律院三十六

崇壽寺縣東五里舊號東律禪院唐大中十二年分寧令任景求舎宅建請心鏡大師居之師姓朱旣居於此防剡冦裘甫轉掠四明有眾數萬縱兵入寺師燕坐禪定神色不動賊眾愕眙悔過作禮倒戈而退咸通二年冦平郡奏其事請以棲心名寺旌師之徳宰相裴休捲帛書扁七年師化謂其弟子曰後三年當焚我窆於天童山忽一日異香發聞弟子相謂曰師有遺言今三載矣異香其啟我乎乃發龕茶毗之儼然如生獲舎利數千顆丹翠交輝勅諡心境塔名壽相天童亦有舎利塔焉刺史崔琪狀其行於碑皇朝大中祥符元年賜今寺額政和八年四月七日禦筆以有常住莊產寺院攺建神霄玉淸萬壽宮州以寺充焉久之復舊田一百七十畝山無

延福院縣東南二十里唐大中十三年建名天王皇朝治平元年賜今額院有天王像堂之前有靈鰻井遇歲旱祈雨輒應常住田三百八十三畝山無

資聖院縣東北一里半舊號漁浦門外院皇朝太平興國二年建天禧四年賜今額常住田五十畝山無

寶林院縣南三十五里舊號報國西林院晉開運三年建皇朝治平元年賜今額常住田八十八畝山無

延壽王廣福院縣東南六十里舊號延壽王院晉天福二年建皇朝熙寧元年增壽聖二字紹興三十二年攺今額常住田二百六十二畝山三千一百二十一畝

禪寂院縣東南三十五里皇朝雍熙二年建治平元年賜額常住田一百九十九畝山三百二十畝

尊教院縣東南四十里晉天福三年建名慧日皇朝治平元年賜今額常住田八十八畝山三百八畝

能仁院縣西南十里皇朝乾徳中建號東安院咸平六年攺承天院政和七年五月禦筆攺今額俗呼爲南承天常住田二百六十七畝山無

聖壽寺縣西南六十里唐咸通五年建皇朝太平興國三年賜今額常住田三百六十七畝山無

法慈院縣西南七十里舊號鳯山院唐咸通七年建皇朝治平二年賜今額常住田八十畝山無

崇法院縣南五里舊號焚化院皇朝乾徳五年建大中祥符三年賜今額常住田一百二十九畝山無

大悲院縣東十五里舊爲金蓮庵上橋林氏所建存畱院也院有千手眼大悲觀音像常住田六十七畝山無

天壽院縣西南六十里舊號天井院皇朝建隆元年建治平元年攺賜今額按周銖天壽院記云四明山西南諸峯惟灌頂定光爲最髙傍有瀑布防於兩山萬疊之間其下有三井然澄深淸澈見底是爲天井歲旱禱於井隨求而應有金綫蜥蜴之狀出而赴感興雲雷霈甘澤爲一方千里之惠而年谷用登初僧有道凝者來自福唐建屋百楹於井上鄕人遂以天壽院名之丐於朝而得賜額也常住田二百三十畝山一千畝

惠安院縣東四十里晉天福三年建皇朝大中祥符三年賜額常住田三百九十八畝山一千七百畝

普寧院縣西南五十里舊號天王院唐咸通十三年建皇朝大中祥符三年賜今額常住田一百畝山無

空相院縣西南七十里舊號四明保安院晉開運二年建皇朝治平二年賜今額常住田七十畝山無

方廣院縣西南五十里舊號泗州院唐咸通十一年建皇朝治平二年賜今額常住田一百七畝山無

國寧寺縣西十五里皇朝大觀二年建賜額常住田四十畝山無

妙智院縣西南七十里舊號觀音庵漢幹祐二年建皇朝治平元年賜今額常住田一百畝山無

慈福院縣東三十里舊號盛店保安院周顯徳二年建皇朝治平元年賜今額常住田一百一十畝山無【院舊有全師者年六十餘日誦妙法蓮華經三十餘年如一日以部計之萬五千矣世目之爲全法華淨照禪師臻老旣詩之士大夫從而和者甚眾最後黃山谷一詩有云攝意持經盡刼灰人間處處妙蓮開他時誦滿三萬部卻覓曹溪一句來其徒梵容以告大理寺鎛徐耘將盡刻諸石耘因言朝廷名卿館閣英俊下至布衣之士有以好學謟天下號爲博極羣書未有精專如全者也今之名進士業經通登科者視經猶祭後芻狗往往堆積架上撥棄案邊泯然不復經目矣或曰吾經已明不必讀或實不明不能讀或酷聲利不暇讀此三情者豈不愧全哉】

慈恩院縣西南九十里舊號小溪松巖院晉天福九年建皇朝治平二年十月賜今額常住田一十四畝山七十畝

翠巖山寶積院縣西南七十里乾道三年賜額常住田九十九畝山無

明覺院縣東六十里舊號明堂院唐寶正二年建皇朝治平元年賜今額寺有在在堂直龍圖閣舒亶記常住田九十四畝山九百八十畝

普光院縣東四十五里舊號光化院晉開運二年建皇朝治平元年賜今額常住田二百二十畝山二百九十六畝

淨眾院縣東二十里舊號齋堂院皇朝開寶二年建治平二年攺賜今額常住田六十二畝山無

珠山淨土院縣東六十五里晉天福元年建號珠山院皇朝治平元年賜今額常住田一百二十畝山二千八百畝

阮山廣福院縣東九十里漢幹祐二年建號阮庵皇朝熙寧二年正月賜壽聖院額紹興三十二年攺今額常住田七十畝山二千畝

多寶院縣東南八十里舊號管江院皇朝開寶元年建治平二年攺賜今額僧則交慈溪方氏子也始生遇相者曰此兒出家則成道長入多寶院師若旻大智照公照公講於錢塘祥符東院師與其徒六人服勤左右學益通號六羅漢凡有咨承大智可之遂傳其要歸住多寶訓講如大智告學者戒以不犯爲本律以持守爲功念念常存淨土立至忠肅陳公瓘與相好超然心契晚辟穀不食趺坐而逝天大暑數日不掩龕色不變也建塔院之西山敷文閣待制龍舒朱翌爲銘常住田八十五畝山六十八畝

法慶院縣東南八十里舊號寶慶院唐幹寧元年建皇朝大中祥符元年賜今額常住田三百五十畝山三千八畝

雲龍院常住田一十畝山無

保安院常住無

教慈資福寺縣西南六十里唐光化四年建名廣學皇朝大中祥符元年攺名資壽後爲宣參政府功徳寺賜今額常住田三百一十畝山無

雷峯院宣參政府功徳院常住田一百五十畝山一千畝

勝像院史越府功徳院

大中祥符寺縣東五十里晉天福三年建名西溪皇朝治平三年賜名法寶嘉定中史尙書請爲功徳寺十七年攺今額常住田一百七十畝山三百畝

天福院縣西南八十里皇朝治平中建

敍遺

存古

古鄮縣在縣東三十里鄮山之東太平寰宇記云漢光武爲賊所敗有奴耕於田而藏之獲免後議賞光武問奴欲何官奴云欲得鄮縣令故俗號鄮縣爲官奴縣又十道四蕃志云宋武微時避吏於此與人奴善奴名桂藏匿旣久爲吏所逼逐適值桂在田以土覆之得免後立官奴城以報之掘土築城之地名官奴池太平寰宇記以爲光武於史無所據今按宋書孫恩破上虞時劉裕嘗戍句章疑其爲宋武也

崜亭自剡至此溪灘磧髙險行客往來皆此裝束齊僕射張稷曾生子於此乃名崜【出太平寰宇記】

東海海上有野人名庚定子舊說云昔從徐福入海亡匿姓名自號庚定子土人謂之白水郎脂澤悉用魚膏衣服兼資絹布字訛亦謂之盧定子也【見太平寰宇記】

管公明先生墓在縣西四十里聖女山蓋父老相傳云然無碑碣可考

唐刺史黃晟墓與其母髙陽郡太君齊氏其妻潁川縣君鐘氏墓俱在隠學山

梁山伯祝英臺墓縣西十里接待院之後有廟存焉二人少嘗同學比及三年而山伯初不知英臺之爲女也以同學而同葬見十道四蕃志所載舊志稱曰義婦冢然祝英臺女而非婦也

陳國冢郡國志鄮山有陳國冢一名鴈棲墓昔國爲日南太守死有雙鴈隨柩而歸棲墓上三年然後去【出太平寰宇記】

鄞女墓城南崇法院之西北王荊公安石宰鄞時生女周晬而歿葬於此將行別以詩云年登三十已衰翁滿眼離傷秖自攻今泛扁舟來訣汝此生蹤迹各西東

寶慶四明誌卷十三

欽定四庫全書

寶慶四明誌卷十四

宋羅濬撰

奉化縣誌卷一

敍縣

沿革論

奉化縣本秦會稽郡鄞縣地漢志謂鄞有鎭亭鮚埼亭皆在焉今縣東五十里有鄞城山下有廣福院舊曰鄞城院卽古鄞縣治所也隋廢鄞鄮二縣入句章唐初析句章置鄞州尋廢爲鄮縣越州古鄞地乃並屬於鄮開元二十六年析鄮縣置奉化明州是時州曰明郡曰奉化【詳見郡表】又以郡名名縣貞元間爲上縣凡十九鄕皇朝景徳三年始並爲八鄕九域志爲望縣

境土

東西一百七十里南北一百五里

東至鄞縣界七十里以藤嶺並道陳嶺爲界自界首鄞縣五十里

西至紹興府嵊縣界一百里以陸照嶺爲界自界首至嵊縣一百四十里

南至臺州寧海縣界六十里以柵虛嶺爲界自界首至寧海縣六十五里

北至鄞縣界四十五里以北渡大江爲界自界首至鄞縣三十五里

東南到象山縣界以鄞港中流白石山南港爲界陸路並折海計五百七十里自界首至象山縣二百四十五里

西南到臺州寧海縣界五十里以杉木嶺爲界自界首至寧海縣七十里

東北到鄞縣界六十里以金峨嶺爲界自界首至鄞縣八十四里

西北到紹興府嵊縣界一百二十里以篛坑嶺爲界自界首至嵊縣一百三十里

風俗

右山左海土狹人稠日以墾辟爲事凡山巓水湄有可耕者累石塹土髙尋丈而延袤數百尺不以爲勞仰事俯育僅僅無餘人窘於財亦憚於爲非富家大族皆訓子弟以詩書故其俗以儒素相先不務驕奢士之貧者𨿽儲無擔石而衣冠楚楚亦不至於垢獘大抵受性剛直任气尙義吏胥則轉爲頑悍甚於他邑瀕海小民業网舟楫之利出沒波濤間變化如神習使然也

縣令

趙察【唐元和十二年鑿縣北河邑人徳之因名趙河十四年開白杜河凡漑民田一千二百餘頃】李宗申【唐咸通六年建城隍廟】

於房【皇朝景祐中廢石夫人之廟以增學宮】

王泌【皇祐四年建北渡橋】

裴士堯【治平三年徙學】

盛穆仲【元丰五年嘗記石夫人之靈於碑陰】

秦辧之【元祐六年徙社】

周池【紹聖三年作勸學文刻於石】

周因【宣和元年徙學】

榮彞【左承議郎紹興元年闕月到任十一年闕月滿】

張汝揖【左奉議郎紹興十二年闕月到任十四年闕】

劉淸臣【右承議郎紹興十五年闕月到任十七年滿】

陳泰初【右朝散大夫賜紫金魚袋紹興十七年闕月到任十八年十二月宮觀】

湯穆【左朝請郎紹興十九年三月到任二十一年五月十八日故】

黃韶中【左承議郎紹興二十二年八月到任二十五年八月滿】

向士俊【右宣教郎紹興二十五年八月二十五日到任二十八年八月滿】

劉士寵【左奉議郎紹興二十八年八月到任三十一年八月滿】

朱防【右奉議郎紹興三十一年十月到任隆興元年七月滿】

李邦憲【右奉議郎隆興元年八月二十八日到任乾道二年二月故】

向士邁【右通直郎乾道二年十一月二十五日到任三年十二月故】

郭忠順【右通直郎乾道四年七月初九日到任七年八月二十五日滿】

謝峻【右承議郎乾道七年八月二十五日到任八年十一月宮祠】

魏庭珙【右奉議郎乾道八年十二月三十日到任九年宮祠】

蔡揆【右通直郎淳熙元年四月十八日到任十一月二十一日宮祠】

趙希仁【宣教郎淳熙二年四月二十三日到任四年四月召赴都堂審察】

葉仲翺【奉議郎淳熙四年七月二十八日到任七年九月十一日滿】

蘇祁【通直郎淳熙七年九月十一日到任九年四月十二日避親罷】

郭徳麟【通直郎淳熙九年六月二十九日到任十二年八月七日滿九月召赴都堂審察】張燧【宣教郎淳熙十二年八月七日到任十三年四月內轉通直郎十五年七月內轉奉議郎十月十二日滿】傅伯益【宣教郎淳熙十五年十月十二日到任】

胡恭

宋晉之【慶元二年到任】

蔡幾【慶元三年十二月十一日到任五年三月二十二日通理前任三考得替】

趙汝傑【通直郎慶元五年四月初四日到任嘉泰元年五月宮祠】

錢光祖【奉議郎嘉泰元年九月初四日到任】

趙彥綰【奉議郎嘉泰四年十月初六日到任開禧三年十一月二十五日滿】

陳梅叜【宣教郎開禧三年十一月二十五日到任】

馮多福【奉議郎嘉定四年三月十二日到任五年十二月轉承議郎七年六月十五日滿】孫顯懿【宣教郎嘉定七年六月十五日到任十年三月轉奉議郎七月十六日滿】

黃廡【宣教郎嘉定十年七月十六日到任十二年三月轉通直郎十三年七月二十五日滿】趙希觀【通直郎嘉定十三年七月二十四日到任十五年二月二十三日磨勘轉奉議郎七月十八日

該遇慶寶恩轉承議郎十六年六月十三日滿】

趙約【奉議郎嘉定十六年十月十三日到任】

陳元晉【宣教郎寶慶二年二月二十二日到任】

婁紹聃【宣議郎寶慶二年十一月初一日到任三年五月磨勘轉宣教郎】

社稷

壇舊在縣南皇朝元祐六年令秦辧之徙置縣西南二百餘步

城隍

廟在縣西五十步唐咸通六年令李宗申建

學校

唐建夫子廟於縣東北三百步皇朝景祐中令於房廢石夫人廟以增學宮治平三年令裴士堯遷於縣東五十步久而圮令周因重建相陰陽之宜去舊址二十步而少西王禮記之乃宣和初元也未幾捨法罷學寖弛建炎間燬於兵紹興九年令榮重建久復圮慶元二年永嘉宋晉之爲令欲攺創力未給邑士汪伋與其弟份奉令意徹大成殿及門廡而新之益宏且堅更立先聖先師十哲之像從祀分列兩廡於是鄕之好學者相繼效力直殿之後作堂曰彞訓東西四齋曰養正曰達材曰成徳曰升俊東齋之側有堂主文衡者居之西齋之側有捨司學職者居之又西爲射圃三門之左爲詠歸亭右則廩廥在焉墨池直門之外汪氏兄弟浚而廣之方正淸深黌宇輝映始壯舊觀嘉定七年令馮多福又築尙友亭於射圃之後每輟俸以養士且勸率鄕之賢有力者出產爲永業今此產遂供偕計續食之費而士之徳馮令不忘也邑之先進樓公郁王公說士皆師之故並馮令祠焉學之更新攻媿樓鑰記之尙友堂成丞周勉記之

祭器二百三十六件

祭服三副

禦書

寶慶訓勅士風禦筆二軸【一軸漕司頒下一軸本府頒下】

錢糧

米二十七石二斗七升三合

谷三百六十石三斗七升四合

租錢七十六貫八百二十四文

義廩【供偕計續食之費】

谷六百八石九斗八升五合

麥五石三斗七升

租錢七十六貫七百四十文

城郭

縣城周環六百四十八丈

坊巷

雙桂坊【乾道五年爲王時會與弟時敍聯名登第立】

狀元坊【嘉定十四年爲何大圭兩優釋褐立】

倉庫務場等

倉【城內縣防之西南】

庫【縣廊】

酒稅務【縣東北四里大中祥符六年建】

教【縣尉防前】

居養院【縣東北元符二年六月建】

安濟坊【縣東北五里崇寧二年九月建】

漏澤園【縣西北十里崇寧四年二月建】

公宇

縣樓門【令妻紹聃重建】

縣防【建炎四年燬於亂兵紹興十三年令榮彞重建】

仁平齋【聴事之東令榮彞建】

龍溪道院【仁平齋之南令榮彞建舊曰道愛堂後更名】

恕堂【聴事之西獄之側令榮彞建聴政折獄之便坐也嘉泰間趙彥綰爲令邑人吳懋爲縣掾葺理獄室又以

其餘材重建此堂】

鎭東樓【縣東北四里市之心先是惠政橋成壯麗爲一邑冠陰陽家云無以厭之恐有郁攸之變未幾

果驗嘉定中令馮多福乃建此樓】

官僚

丞【聴事縣治之東南十步】

主簿【聴事縣治之西有堂曰棲鸞西北有山亭今廢】

尉【聴事縣治西】

監酒及稅共一員【聴事鎭東樓之北】

公塘巡檢【聴事縣西北三十里公塘市中舊地名髙公塘唐文徳元年置鎭民戶買撲名課管納官錢皇朝熙寜六年添置巡檢駐札巡捕私茶鹽礬盜賊等事慶元四年罷鎭稅止存巡檢】

鮚埼鎭監官【鎭在縣南六十里卽漢鮚埼鎭也監官聴事在袁村市中創置本末見下】鮚埼寨巡檢【寨在鎭北五里聴事在漂溪嘉定七年尙書省札節文白札子奉化縣管下地名戰埼袁村皆瀕大海商舶往來聚而成市十餘年來日益繁盛邑人比之臨安謂小江下去縣五六十里南隔山嶺海瀕習俗素悍富者開團出船蔵納亡賴彊招客販貧者奪攘鬭毆雄霸一方動致殺傷縣道前來擇有事力者委充嶴長未能借之鈐束反以資其武斷前任趙知縣曾具申諸司乞置巡檢一員在彼彈壓愚意謂若差武臣反與豪徒爲市欲乞效東陽例增置縣尉一員本處有敗闗坊令本府給本就委所置官措置興復趂辦課額之外其餘以贍吏兵旣可以防海道亦可以鎭獷俗右札付沿海制置司從長相度申尙書省時提刑程覃攝事申契勘慶元府在城都酒務有監官六員內文資四員武職二員若據向來置比較務贍軍系省三務名立二員分管酒額固不爲冗後來旣將三務並而爲一揔納名課所謂六監官因循到今不曾減省委爲贅濫及照得本府西門外有都巡檢一寨額管軍兵一百二十人本地分旣不邊海止是城外巡警鄕村盜竊及承受追會事件而已此來欲乞從朝廷札下本府於城下都巡檢寨分撥土軍五十名移屯戰埼只就開禧年間踏逐到漂溪職租地起蓋軍房以慶元府戰埼巡檢寨爲名仍於都務監酒內選撥有材能文武官各一員並存監酒舊銜內文官帶兼管戰埼煙火公事武官帶兼充戰埼巡檢十二月二十八日奉聖防令慶元府奉化縣置戰埼鎭寨從事郎吳邦獻攺差監戰埼鎭兼煙火公事成忠郎程奕世攺差戰埼鎭巡檢其慶元府酒官六員內省罷兩員巳差人並令赴吏部別行注授令後戰埼監鎭巡檢令吏部依條格使闕余依是年於漂溪置軍房天王堂門樓射亭共五十五間巡檢廨宇一十四間戰埼本鮚埼因白札子誤爲戰埼續申請正舊名漢書顏師古注云鮚音結蚌也長一寸廣二分有一小蠏在其腹中埼曲岸也其中多鮚故以名亭埼鉅依反】

驛鋪

剡源驛【縣東北五里驛前卽航船步也溫臺步來者卽此而登舟明越舟來者至此而出陸】龍津館【縣東北四里西市之東惠政橋之西臨大溪側嘉定中令馮多福建】

登陸館【縣東三里市南門之側令馮多福建孫興公賦登陸則四明天臺故取以名】

縣鋪【北至南渡鋪二十五里南至雙溪鋪二十五里】

南渡鋪【北至北渡鋪二十五里內五里折江】

北渡鋪【北至鄞縣櫟社鋪二十五里】

雙溪鋪【北至縣鋪二十五里南至固海鋪二十五里】

固海鋪【南至臺州寧海縣界海口鋪二十五里】

敍山

四明山連會稽接天臺跨慈溪鄞及縣境詳載郡誌丹小山縣西五十里四明山之南屬剡源鄕之三石村上有二洞洞如廣廈中可容五六十人有深穴可容人身昔有入者行幾半日聞水聲如雷而返水涓涓巖罅間其流迹皆赤色下有龍湫民築亭於其下爲旱暵雩禱之所有巖竇風從其竇出常飈飈有聲夏絕無暑冬則凜凜不可近俗號風洞按雲笈七籖云四明洞天治丹山赤水在會稽上虞縣四明山舊屬會稽郡而丹山去上虞不一二十里雲笈七籖所志蓋以洞天舊所屬故云然

桃花坑山縣西五十里四明山之上二十里云之南也山巖壁立數仞延袤數百尺巖色紅白相間隠映出沒狀如桃花之初發故以名之四山環繞宛如盤谷中有平田數百畝昔太白禪師納交孤竹君之裔飛錫於此擇其地而居之畱偈云昔是神仙窟今爲長者居定須攀月桂宜教子孫書嗣王伯圭來守此邦因太白偈訪其後乃得竺君汝舟者覽山川之勝嘆先賢之裔嘉奬形諸尺牘端憲沈公煥志其事蔵竺氏家

毛巓嶺縣西六十里四明山之南接大小晦﨑嶇澗谷行者艱阻紹熙初有毛居士者鑿崖以便民旅之往來竺君大本題其崖曰鑿破巖崖砥樣平要令民旅得通行爲君題作毛巓嶺畱取毛巓千古名

鎭亭山縣西南一百里漢地理誌云鄞有鎭亭其原來自四明山由西北而南逾剡諸山而至鎭亭西界於越南入於天臺故其鄕爲連山其巓盤結數峯髙入蒼莽旁有龍潭卽顯濟龍王廟也詳見敍祠

東坑嶺縣西南六十里北爲蓬島南爲石樓西爲察亷岡界千松林連山二鄕之間其道西通婺女北通會稽南入天臺東歸四明奉化爲邑西北多山而此嶺又爲眾山之最髙者縈紆鳥道盤曲羊腸足且不可駐況負戴者乎裏有義士屠師禹盡甃以石西九百五十丈東八百九十丈人甚徳之

蓬島山縣西南四十里其原來自四明山重岡復嶺繚繞緜亙自剡之西南至於鎭亭由鎭亭之東北是爲蓬島肥厚雄壯不露峯角兀然獨冠諸山北爲安巖之翠峯南爲石樓之赤巖過松木嶺入於天臺卽四明記雲南嗣天臺北通越是也臨其巓俯視數百里之外滄海微茫煙林縈帶城邑聚落了然在目崇寧間有尼結廬於其肩號曰師姑坪今其故堦遺井瓦礫塼石猶存山之側爲後萊山谷間有龍湫爲鄕邑雩禱之所閬風劉次髙有詩云軋軋肩輿過翠微路經蓬島鎖煙霏雨從半嶺巖窩出云在行人腳下飛

徐無巖在雪竇之西相距十五里重崖峭壁數百仞瀑布飛下冬夏不絕巖之下有神龍所宅俗爲如浮巖以巖浮澗谷上故名上爲鞠侯巖有三大字刋於石王時會有詩云絕壑攙空云與平橫飛寒瀑萬年聲杖藜平過人間險獨向千山頂上行

安巖縣西南三十里來自四明山有寺舊名四明院有二巖虛懸絕澗中有大圓廣三尺許出入則風雨隨作其背鐫云安巖山靈或到浙右諸州故鐫以志之後因洪流湍激陷死巖下今畱其殻爲寺中交割

翠峯縣西南三十里爲安巖山華嚴禪院之案山此峯髙入蒼莽冠絕諸峯古木蓊薈下臨大池寺之東偏有亭曰覽秀對之如畫屏環列

童公嶺縣西南六十里西爲杉木嶺東爲墟道通寧海爲臺州之界首建炎間聚鄕民立寨以防應墟

墟嶺縣南六十里爲臺明之界建炎間立寨於此聚鄕民守戍官差將領以監之號南來第一寨今其遺迹皆在西通童公嶺東控鮚埼海道是亦一要衝也

新嶺乃忠義一鄕往來邑治之路舊無此路新開五六十年嶺峻而長絕頂爲中道有天然石磴盤石上有天然石污尊泉出甚冽抔飲止滿一人之欲行者以次飲而未嘗竭率謂無此則人皆道暍云

天門山縣南六十里鮚埼亭之東岸大海海外列障排空有兩山對峙髙入蒼莽南亞於海俗號引頭門北連棲鳳棲眞諸山而入於大洋按地理誌會稽鄞縣東南有天門水入於海有越天門山陶景眞誥雲天門在鄞縣之南寧海之北半亞於海鄞縣舊治奉化故云然【據本縣所載如此而象山亦載天門山奉化象山皆古鄞地望海中之山皆可爲天門也】

梅山縣南二十五里東爲登山有僧廬曰禪寂爲壽禪師道場南爲鳴鴈管管之上峯巒奇秀鄕之顯仕丘壠多藏焉山之西號丁令威俗傳令威嘗化鶴止此有丹井在其旁一勺之泉常隨海潮上下父老傳以爲海眼攻媿樓公鑰有詩雲峯頭丹井隨潮信松下禪牀舊祖闗蓋紀此也北則環以犬溪其山四斷兀立眾山之中或謂漢之梅福嘗遊此因得名今其山之下每遇大雷雨則出小石圓如梅子剖之亦有核其名又或因此也上有龍湫爲鄕邑雩禱之所

回峯洞縣東南十五里

吳郎山縣東南一十里

鄞城山縣東五十里古鄞城在其下故名【舊志載赤堇山在鄞縣東四十里雲山有艸曰赤堇鄞縣以此爲名而加邑焉會稽記云昔歐冶造劍於此山云涸若邪而采銅破赤堇而取錫今考鄞境山無此山本以山名縣則鄞城山卽赤堇山也舊志以今鄞爲古鄞故載之於鄞縣】

謝家洞縣東二十五里其洞虛圓𨿽炎歊之月凜然猶寒其下如廣廈可容百餘人俗有大白蛇蔵其間隠見不常左有一峯曰福堆山右卽筆架峯也

筆架峯縣之下郝村其峯崒屼宛如筆架之狀雲霧興則必雨有一龍祠名祭山

燕巖在江口塔山之上社後燕子穴於其間因以得名南山縣東五里東爲栲栳山西爲龍潭山其山四斷邑之舉子嘗以此山之鳴驗科甲之髙下初一鳴而王國定爲武舉之鼎魁再一鳴而何大圭以兩優解褐裏語所不可謂之無驗其上爲南山寺臨其巓有軒曰廣莫登臨眺望山川城邑千里之外了然在目故攻媿樓鑰有詩云廣莫乘風隘九州亂山無數防平疇一千里外在吾目二十年來無此遊地下山髙俱歷歷鳶飛魚躍兩悠悠昌黎費盡南山句曠望還應似此不

漢城山縣東北十五里其山頂平廣可容數千人無荊榛叢林其堡壘之狀歷歷可睹斸土者或得古兵器世傳漢王避難之處又云劉暠屯兵之處然漢髙祖光武及五代劉暠皆未嘗至此舊志以西漢建元三年嚴助發會稽兵圍東甌元鼎六年韓說出句章擊東甌領漢兵駐此故得名然嚴助韓說擊東甌皆浮海此山去海幾百里何由於此駐兵按此山與霸王山相對上有擂鼓巖蓋五代間鄕聚民兵屯駐自相雄長而爲是稱耳不必彊求以合其名也

新婦巖縣西北五里累石而成肖像稍類人夏侯曾先地誌云西北臨溪水其石五色望之頗似花鈿新婦首飾故曰新婦巖今西北實無溪石亦無五色卽所封昭徳夫人者也

銅山在縣西北十五里按唐志云奉化析鄮置有銅此山蓋以所產名也俗昔有樵夫入山滿目皆金寶意欲拾取之儵有神人杖劍而出皇駭奔走頃之旋顧悉不見矣

舊志載赤莧山在縣東北二十里夏侯曾先地誌云亭頭有赤莧山上有盤石可坐千人秦始皇遣徐福求訪神仙嘗至此或云昔有赤莧仙人嘗居此山因以名焉今考縣境無此山

敍水【渠堰碶閘橋梁津渡附】

水

鎭亭水縣東南三里其泉源來自越之諸山絕頂匯爲鎭亭潭徑三丈上圓下廣不以旱暵而枯莫測其深去縣九十里世與海相通其流過栢溪經牢巖出西溪由緑荷灘入惠政橋下繞連山松林奉化長壽四鄕凡七十二堰漑田甚博接大江之流北至鄞入海

趙河縣北二十五里唐元和十二年縣令趙察開漑長壽民田凡八百餘頃邑人徳之因以名河

湖縣北一十五里

寺後湖縣北五里

隠潭縣西北五十里潭居兩巖之下兩巖相抗壁立數百仞仰以窺天僅如數尺瀑泉如練循崖而落水寒石潔聳人毛骨每遇亢旱禱其潭有小蛇出沒旋應如響皇朝嘗遣中使投金龍玉簡於潭以祈靈貺皇祐中杜說記之

白魚潭縣西北二十里

靈泉縣西二十里日嶺下寶林院泉源一穴不以大旱而枯不以大浸而溢下防萬家其深無底俗傳謂之海眼

靈濟泉舊名包家泉縣西南一里俗傳昔有牧童澣衣於泉得巨鰻持歸臠爲九段烹之釡中良久不見急往泉所視之而鰻成九節復遊泉中邑人皆靈之皇朝元丰七年令向宗諤開浚其泉防於石竇深不盈尺不爲水旱而盈涸嵗旱禱之所謂九節鰻者出現則甘澤立應宣和中令周因植亭其上榜曰靈濟有碑紀其異

�魚潭縣西南四十里蓬島後萊山谷間南與石樓山烏潭相望東爲東山玉沙井北直安巖山白巖窩皆旱暵雩禱之所潭徑二丈餘深廣如之其流縈繞於松林金溪二鄕漑田甚博出於富灞港與鎭亭水合而入於江國朝祥符間有漁者沿流擲釣至潭所俄有魚隨鉤而上五色斕斑而有二翼漁者駭然急棄於潭歸語鄕人人未之信翌日有紅光燭天人猶疑之會嵗大旱鄕人合道釋巫覡鳴鐃槌鼓以迎之俄有小鰻如綫躍立於巖壁間隨取道而歸未出山而雨大至嵗則大熟於是鄕之父老相率爲建祠宇立龍王像自是臺明之禱者不逺數百里駢集淳熙間嵗甚旱鄕人三沐三薰一步一拜以禮之周日夜而後至潭所黎明未得所請忽有大蛇紅質黑斑兩目如金其光爍爍周回以視人人益驚懼蜿蜒歷於巖罅間截水上流食頃投於淵而莫知所在是嵗𨿽赤地千里而此鄕獨防其利嵗得下熟【�音役今俗呼爲翼】

蟜潭縣南三十里

幽欄潭縣東南一十五里

馬嶺泉縣東三十里

白杜河縣東三十里唐元和十四年縣令趙察開漑金溪民田凡四百餘頃

新婦湖縣東五里

耀碑潭縣東一里俗傳有賢宰政淸則其流澄淸透缾泉耀碑潭之東其水蓄之以甆器而水透器外故以爲名有痼疾者飲之卽愈

淸甘泉縣城內𨿽遇久旱不涸色淸甘因以得名令馮多福嘗記之

渠堰碶閘

蒓湖塘小閘縣北七里

砂堰碶縣北一十五里

進林小閘縣北二十里

大馬碶縣北二十里

劉大河碶縣北二十五里皇朝熙寧間邑人王元章之祖出力創建其後寖廢建炎二年元章有請於縣重修焉

朴木碶縣北二十三里

下塘碶縣北三十里

吳山碶縣北三十里

吳家碶縣北三十里

昆山碶縣北三十里

大歐碶縣北五十五里

常浦碶在北渡之南距縣三十五里界於鄞縣兩縣三鄕所仰之水利也

進林碶縣東北長壽金溪兩鄕通漑鄞之鄞塘民田數千頃皇朝紹興十三年重修

資國碶縣南五里

普平港口閘縣南一十五里

王莊碶縣南二十里

新溪碶縣東十五里

考到碶縣東二十里

湖芝碶縣東二十里

錢堰碶縣東二十五里

橋梁

縣橋【縣東南一十步皇朝太平興國八年建宣和初令周因重建立亭其上榜曰嘉會建炎兵燬亭廢橋

存】

慶登橋【縣東二里舊名謝鳳橋一曰東橋皇朝淳化二年建政和八年令周因立亭其上榜曰丰樂紹興十九年重建攺今名舊志載世布袋和尙澡身橋下一鉢隨流而漂招之卽回至今逆流按此水之源來自縣西黃牛村自西流東過石闥至西河其流自北而南僅百餘步合於方碶而入於溪此蓋水勢所趨非逆流也】

新橋【縣東三里先是溪流溢涸無常橋以石爲步步防其流若古之七星橋然上流漲則石轉移下潮長則步漸濕民常病之嘉定中令馮多福疊石爲柱前鋭後平以破水勢亙版其上上流漲則逾橋而過橋不爲動下潮長則不及橋之版者常一二尺往來始便】

東市石橋【縣東四里皇朝端拱元年建政和中置亭其上攺曰通濟建炎兵燬亭廢橋存】新婦湖橋【縣東五里湖頭有新婦祠故名皇朝紹興二十一年建上覆以屋久而圯邑人修職郎汪

伋重修】

惠政橋【縣東北三里舊名善勝又名通剡皇朝乾徳二年建後爲洪水所壊大觀中重建攺今名校官顧文記之架木爲梁覆以廈屋率十稔一易開禧初令趙彥綰因民之弗堪告之曰與其累修而累壊孰若一勞而永逸民勸趨之隨貲髙下協力鳩工易之以石下爲雙洞又有小洞以泄怒水髙廣十倍於前車馬往來如履平地兩旁護以石欄東西接兩市南路入天臺北路通明越嘉定四年令馮多福猶以兩堤未堅縝復甃之賦詠者甚多有題洞底者曰鑿開蒼壁玉稜層疊作溪橋兩洞成影落波心雙月合光含石眼一星明鼇頭近接東西市鯨背平分南北程須信巨川從此濟區區溱洧浪傳名】

下霍橋【縣東一十五里】

光徳橋【縣北二十里俗名江口橋四明之水來自越經大小晦山過公塘出泉口而合於大江故曰江口上接奉化港下迎北渡潮道爲明越要衝而水湍激澎湃舟渡多沈溺秉義郎李珂家其側捐廩建橋長二百三十尺廣二十尺慮他日朽腐豫儲倉粟其子孫以時修治張嗣良記之後爲洪潦所壞不治者八年李氏復修之而力不逮修職郎汪伋嗣成之通水凡九道覆以廈屋二十有六楹乃紹熙三年也宣教郎王時會記】

廣濟橋【縣北二十五里俗名南渡橋在市中皇朝建隆二年僧師悟始建土橋其後邑士徐覃易之以木皇祐中令王泌重建長三百尺濶三丈髙視濶倍之中圮紹聖四年主簿李肅重建久復圮紹熙攺元邑人修職郎汪伋捐已費又新之甃兩岸立石柱乃布板其上覆以廈屋髙廣堅麗履之如平地望之若晴虹潮生潮落舟人率檥纜於此】

常浦橋【縣北三十五里】

津渡

東宿渡【縣東六十里自此船折海二百里兩潮而至象山陳山渡】

袁村渡【縣東南五十里自此船兩潮至陳山渡】

北渡【縣北五十里界於鄞舊系民間買撲負擔而渡者率困於篙師之多取慶元中邑人修職郎汪伋白於郡以私帑先與之抱納官錢復自造巨舟廩給渡頭一家以主之往來負擔者人取錢三文以充輸官之用士夫僧道則免迄今四十餘年人甚便之倉使齊碩攝郡時有聞官攙撲者守胡榘至謂本自汪氏爲利民計俾仍舊】

南渡【縣北二十五里舊以舟渡後易以橋見橋梁門】

宦江渡

施家渡

敍產

土產已見郡誌布帛之品惟此邑之絁輕細而密非他邑所能及若星嶼之江鮚埼之蝤蛑雙嶼之班蝦袁村之魚鮓裏港之鱸魚霍鼠之香螺橫山之吹沙魚雪竇之榧子城西之楊梅泉溪之燕筍公塘之柿栗杖錫之山芥沙堰之薯藥皆其特異者也

寶慶四明誌卷十四

欽定四庫全書

寶慶四明誌卷十五

宋羅濬撰

奉化縣誌卷二

敍賦

鄕村

奉化鄕縣北管裏二村四

廣平管

鎭亭裏

明化村

長汀村

茗山村

龍潭村

長壽鄕縣東北管裏二村三

松賢管

奉國裏

長防村

進林村

新屯村

金溪鄕縣東北管裏二村四

履信管

白杜裏

石橋村

溪東村

亭山村

白杜村

松林鄕縣東南管裏二村三

鳴鴈管

石門裏

落闡村

雙溪村

固海村

連山鄕縣南管裏一村二

黃甘裏

縣南村

晦溪村

剡源鄕縣西管裏一村四

嵩溪裏

三石村

小晦村

陸照村

公塘村

禽孝鄕縣西北管裏二村四

靈泉管

白石裏

日嶺下村

廣防村

新建村

雪竇村

忠義鄕縣東南管裏二村二

棲鳳管

太靑裏

東西山村

曹村

鎭市

公塘鎭【縣西北三十里】

鮚埼鎭【縣南六十里】

泉口市【縣西北一十五里】

白杜市【縣東南二十五里】

南渡市【縣東二十五里】

袁村市【縣南二十五里】

戶口

主二萬九千九百九十七戶計五萬三千八百二十一口

客二千六百九十五戶計六千七百口

夏稅

絹一萬一千八百八十九匹三丈五尺六寸二分正稅四千七百二十七匹三丈五尺六寸二分和買七千一百六十二匹

防四千二百三十三匹四尺七寸

正稅一千一百六十三匹四尺七寸

和買三千七十匹

綿三萬二千四百八十五兩一錢六分

折變

折帛錢

絹二千七百七匹計錢一萬七千八百七十四

貫五百文

正稅五百五十八匹每匹七貫文計錢三千

九百六貫文

和買二千一百四十九匹每匹六貫五百文計錢一萬三千九百六十八貫五百文

防二千七百六十四匹計錢一萬九千五百二

十貫文

正稅五百八匹每匹七貫文計錢三千五百

五十六貫文

和買二千四百五十六匹每匹六貫五百文

計錢一萬五千九百六十四貫文

綿一萬二千一百二兩每兩四百文計錢四千

八百四十貫八百文

折麥

絹四十四匹一丈四尺二寸五分

防二十九匹一尺三寸五分

綿一千一百七十四兩八分七釐五毫

三項通科麥五百一十六碩六防一升一合一

勺二杪

正四百六十九碩六防四升六合五勺義倉四十六碩九防六升四合六勺五杪

實本色

絹九千一百三十八匹二丈一尺三寸八分防一千二百四十匹三尺三寸五分

綿一萬九千二百九兩七分二釐五毫

秋稅

苗米一萬六千二百五碩四斗二升四合

折變

糯米一千七百四十四碩三斗七升五合折苗米

一千七百七十四碩四十五升

實本色一萬四千四百六十一碩四升九合

酒【以寶慶三年爲準】

省

本柄錢四千七百八十九貫一十九文

糯米七百五十一碩四升每碩價錢三貫九百九十文計二千九百九十六貫六百五十文

麯麥一百七十七碩一防每碩價錢三貫六百文

計六百三十七貫五百六十文

夫食物料錢一千一百五十四貫八百九文造麯五十一貫七十五文

造生煮酒五百五十一貫三百五十一文

袋防九匹三丈每匹四貫文計三十八貫四百九

十九文

箍缸打竈一百三十二貫三百一文

官吏巡腳夫食糜費輕空滲漏三百八十一貫五

百八十三文

收息錢六千三十七貫一百五十三文

諸司七千七百二十五貫九百四十五文

經總制司三千六百五貫七百七十八文糴本司三千三百五十九貫九百三十五文移用司七百六十貫二百三十二文

本府虧本柄錢一千六百八十八貫七百九十二

文塡納諸司

糟錢一百六十五貫八百四十六文

諸司六十九貫八十四文

經總制司四十九貫八百三十四文

移用司一十九貫二百五十文

本府九十六貫七百六十二文

人戶買撲酒坊二十五所

公塘坊

唐防坊

溪口坊

泉口坊

﨑山坊

浦口坊

錢堰坊

磧�坊

東宿坊

江口坊

桐照坊

南渡坊

鮚埼坊

連山坊

降阻坊

七山坊

傅霸坊

白杜坊

下霍坊

北渡坊

吳山坊

松林坊

唐頭坊

擇村坊

官江坊

淨息錢二千三百二十七貫六百四十七文常平司一千五百九十八貫一百六十七文本府七百二十九貫四百八十文

商稅【以寶慶元年爲準】

嵗額錢一千八百貫文【舊有楊梅稅嵗收錢七十四貫二百八文嘉定十七年守趙師

嵒以務並緣爲村民之害特與除免】

諸司九百二十七貫六百八十四文

經總制司四百二十九貫二百二十六文

糴本司四百九十八貫四百五十八文

本府八百七十二貫三百一十六文於內除豁諸司頭子錢四十六貫一百九十一文實收八百二十六貫一百二十五文

公塘白杜二稅場慶元四年守鄭興裔奏罷【詳見郡誌】

雜賦

免役錢兩料共一萬五千五百九十六貫六百九十二文【實到一萬三千九百七十六貫四百七十八文補支發一千六百二十貫二百一十四文】

縣吏支六千七百一十八貫四十四文

本府一千六百五十九貫六百八文【解減省人吏錢在京官員雇

錢及支府吏錢並在內】

經總制司六千四百六十四貫四百二十四文官戶不減半六百二貫六百一十六文【常平司】

提舉司頭子錢一百五十二貫文

茶租錢四百四十九貫七百三十九文【元額管七百四十九貫五百

五十一文除豁逃亡戶絕四分錢外有今額】

水腳錢一千五十五貫八百八十二文

醋息錢七百八十貫文

河渡錢二百三十貫八十七文【専常平司】

敍兵

弓手

縣尉司八十四人

土軍

公塘寨額九十人今六十八人

鮚埼寨五十人元系浙東都巡檢寨撥

敍人【見郡誌】

敍祠

神廟

天齊仁聖帝殿縣東北四里虛白觀後

誠惠廟縣東北三百步廟之上有山曰日嶺嶺有怪石髙七八丈宛如婦人之狀十道四蕃志所謂奉化新婦巖者是已自唐以來始植廟宇曰貞固夫人之廟按古廟碑云廟𨿽不在祀典蓋古老相承之久民率服眾矣凡有禱請如影響焉皇朝景祐中縣令於房廢以增學區學徙邑人復請建祠宇元丰五年縣令盛穆仲嘗記其禱請之驗於碑陰宣和四年賜今額紹興二十一年詔賜號昭徳夫人誥詞云朕閱輿圖之籍知日嶺之山有石肖人而能錫人之福水旱盜賊之禱應如響答心甚異焉豈烈婦貞女一念堅固先天地而常存形寓於石使人觀感而化者可百世祀乎維神聞於有唐賜廟號於我國家朕今渙明恩寵以徽稱從民欲也其侈神休答斯民所以告朕之意【日嶺山脊上有古廟縣西一里有昭徳夫人廟東五里新婦湖之西有湖頭新婦廟金溪鄕聖山之南有聖姑廟又有所謂橋頭聖姑廟皆別廟也俗謂昭徳夫人與聖姑新婦姊妹三人血食一方蓋俚語爾】

顯佑廟縣南鮚埼鎭神仇氏創始於唐禱之輒應紹興末陰相校尉王剛乘艦敗金於采石嘉定初民慮艱食神招商人米舟踵至人甚異之始謝散騎捐地立祠死配食焉久而圯裔孫彥瓊廷俊裒眾力復新之三年計臺列其靈乃賜廟額參政樓公鑰記其事十七年十二月告封靈惠侯詞云鮚埼有亭志自漢世民業生聚獨盛於今爾神廟食此方眾所依怙曩緣捍患已錫嘉名玆復覽於奏封俾肇開於侯爵尙歆茂典益著靈休

佽飛廟縣北市門下一里卽府佽飛之別廟也【詳見郡誌】

宮觀

虛白觀縣東北四里唐昭宗時賜額觀有三淸像制度精巧老君像袖中有一蛇長數尺潔白如雪隠現不常

寺院

禪院二十三

雪竇山資聖寺縣西北五十里舊名瀑布寺唐光啟中置大中末爲賊裘甫所毀咸通八年重建攺爲瀑布觀音禪院皇朝咸平三年賜今額常住田一千七百八十七畝山七千三百畝雪竇山屬祀典南有隠潭東有石蒼潭前有含珠林千丈巖瀑布上下有亭三曰飛雪曰妙峯曰潄玉丹碧照爛飛檐鱗鱗蔚在靑嶂間晨霞暮靄遮露萬狀尢爲勝槪至道年中有僧守能雲遊寺中出淳化四年太宗皇帝所賜石刻禦書二部四十有一卷在本寺蔵院奉蔵具數列於左眞書祕蔵詮二十卷逍遙詠十一卷

懷感詩四卷

幽隠詩四卷

回向文詩一卷

佛賦一首

大中嶽林寺縣東北五里舊名崇福院梁大同二年置在大溪西唐相李紳爲書院額廢於會昌中大中三年閒曠禪師復建於溪東皇朝大中祥符八年賜今額常住田一千三百八十二畝山九十一畝寺乃布袋和尙化現之處唐末有僧形裁腲脮蹙額膰腹常以杖荷布囊隨處偃臥時號長汀子布袋師毎臥雪中體不霑濡或示人以禍福隨語卽應天將雨則著濕艸屨塗中驟行或亢陽則曵髙齒木履植膝而臥於橋上梁貞明二年於寺之東廊端坐磐石說偈曰彌勒眞彌勒分身千百億時時示時人時人自不識偈畢卽示寂葬寺之西南二里其塔亭曰彌勒庵後有人於它州見和尙提只舄而行者及發棺視之惟只舄存焉水旱祈禱靈應如響元符元年賜號定應大師三年有見祥光於彌勒庵側者掘土得所遺錫杖淨瓶邑人建閣藏之並所書偈坐石至今猶存崇寧三年賜閣名崈寧遇天寧節度僧一人先是皇祐中仁宗皇帝召寺僧文嶽禪師入禁中累賜禦制詩偈並禦札今蔵崇寧閣其數列於左

飛白書佛法二字賜文嶽禪師

飛白書佛字賜文嶽禪師

禦注文嶽禪師墨書環像頌一首

禦注文嶽禪師所進頌一首

禦注文嶽禪師回舊居院頌一首

胎蔵教念誦儀三防印本

安巖山華嚴院縣南五十里舊名四明院漢幹祐三年置皇朝天聖中居照禪師遷入山數里慶曆三年攺今額勝槪頗多人號小雪竇常住田三百二十九畝山一千一百二十畝

淸涼院縣東九十里朱梁龍平二年茅將軍捨宅爲之吳越王錢氏給額曰歸順皇朝治平中賜今額常住田一百六十畝山九百六十二畝距院五里有茅嶺以茅君所居故名其下民猶有以茅佾爲一戶籍者院之殿宇所覆皆古瓦上有已已茅號四字茅君祠在院東廡水旱疾疫禱無不驗紹興已巳勅塟王參政於其山人謂已已之應

靈隠院縣西七十里唐天祐二年攺今額常住田一百六十一畝山三千一百四十六畝

解空院縣東八十里唐長興元年置名泰靖皇朝治平二年攺今額常住田二百二十八畝山三百九十畝

妙峯山護國院縣西十五里唐中和元年有神人現遂置寺以天王名之皇朝治平二年攺今額常住田一百四十三畝山九十五畝

圓覺院縣西南八十里唐咸通九年置名西峯皇朝治平二年攺今額常住田一百七十一畝山七百五十三畝

九峯山靈鷲院縣東六十里舊名明霸院皇朝開寶八年置在山外慶曆中僧象先遷入山五里對九峯建立而增廣之治平二年攺今額常住田二百三十畝山六千七百六十七畝

棲眞院縣東七十里晉天福八年置名棲鳳皇朝治平二年攺今額常住田二百七十畝山三百九十四畝

興化院縣東七十里唐長興元年置名墅市皇朝治平二年攺今額常住田一百二畝山一百三十畝

淸福院縣東七十里晉天福八年置名太淸皇朝治平二年攺今額常住田一百一十畝山二百三十畝

離相院縣東九十里唐乾符二年置名福慶皇朝治平二年攺今額常住田一百一十畝山二百五十畝

資福院縣西三十里唐咸通八年置名法會皇朝大中祥符八年攺今額常住田九十三畝山四百一十九畆

上雪竇山奉慈院縣西六十里唐咸通八年置名奉國皇朝治平二年攺今額常住田三百四十畆山五百三十二畝

資國院縣西南五里舊名防國院唐元和十四年置皇朝治平二年攺今額有人迹印石上指文皆具世爲佛迹常住田一百一十七畝山九百三十畝

安隠院縣西一百里唐咸通十一年置名聖壽皇朝治平二年攺今額常住田二百二十一畝山八千九百畝

淨慈院縣西六十里唐乾符六年置名仁王皇朝治平二年攺今額常住田二百九畝山一百七十八畆

法喜院縣西五十里唐咸通九年置名永泰皇朝治平二年攺今額常住田七十五畝山二百八十九畝

證道院縣西七十里唐光啟二年置名靈橋皇朝治平二年賜今額常住田七十畝山四千二百八十畝寺西登山半里有龍湫爲鄕民雩禱之所南百步有巖穴深不可測習習風生寒气襲人曰風谷谷下泉流寒甚於冰曰冰鑑路轉縈回巉巖虎踞前有方丈之地足可憩息曰振衣巖又數步列嶂前橫晚霞舒錦如對畫屏曰宜晚攝裳而升漸入平夷多景所聚有堂曰蘊秀端憲沈公煥摭少陵剡溪蘊秀異之句名之又築淸心亭於冰鑑之左臨淵疊磯垂釣牓曰桐廬古意渭水遺風雲

無爲院縣東一百里唐天祐三年置名松奧皇朝治平二年攺今額常住田一百六畝山一百三十六畝

顯親崇福院縣西三十里唐光啟三年置名上山皇朝治平二年攺名常樂其後魏丞相請爲香火院攺今名常住田一百畝山一百三十畝

移孝忠報院縣西北三十五里王參政功徳院皇朝紹興十八年賜今額常住田三十六畝山無

教院二十三

慈氏院縣南三里唐天祐二年置名寶化皇朝治平二年攺今額常住田一百五十四畝山五十畝【寺有杜鵑花蟠如鳳形樊主簿詩雲山僧取巧結眞叢九苞占盡千葩紅倚闌精采欲飛動百鳥不敢啼春風】

瑞相院縣東南二十里唐大中四年置名雲峯皇朝治平二年攺今額常住田一百二十畝山四百一十五畝

演教院縣西十里後唐淸泰二年置名鹿苑皇朝治平二年攺今額常住田九十五畝山二百七十五畝

禪悅院縣北二十里舊名保安皇朝開寶二年置治平二年攺今額常住田九十五畝山無

寶林院縣西北三十里唐幹寜二年置名棲林皇朝治平二年攺今額常住田一百一十七畝山無

永固院縣西南五十里唐光啟二年置名三石皇朝天聖十年攺今額常住田一百二十畝山一千一百畝

金地院縣西南三十里唐大中元年置名福慶皇朝治平二年攺今額常住田六十畝山無

福聖院縣東二十里唐大中四年置名龍光皇朝治平二年攺今額常住田五十七畝山無

登岱院縣西三十里唐咸通五年置皇朝治平二年賜今額常住田二百畝山七百畝

普明院縣南十五里唐大中元年置名觀音皇朝治平二年攺今額常住田四十六畝山無

明化院縣東十里舊名建城唐寶歷二年置光化中攺名建寧梁開成中攺名善因皇朝大中祥符元年攺今額常住田六十三畝山無

淸蓮院縣西南五十里後唐淸泰二年建號靈峯皇朝治平二年賜今額本甲乙住持久而圯皇子魏王申請爲十方祝聖道場以傳天臺宗教由是內外棟宇革故一新惟畱舊殿古佛右偏有輪藏及諸天像極精巧常住田四十六畝山一百九十六畝

福海院縣東五十里唐咸通九年置名興福皇朝治平二年攺今額常住田二十六畝山無

上乘院縣西南五十里唐咸通九年置名乾符皇朝治平二年攺今額常住田六十六畝山無

法昌院縣北二十五里舊名石芝皇朝開寶元年置治平二年攺今額常住田一百一畝山無

淨明院縣北二十里唐龍紀元年置名唐灣皇朝大中祥符元年攺今額常住田三十三畝山無

宣密院縣東九十里晉開運二年置名桐照皇朝治平二年攺今額常住田四十五畝山無

鄞城山廣福院縣東五十里唐景福元年置後唐淸泰初吳越錢氏給額曰鄞城皇朝治平元年攺壽聖紹興三十二年攺今額常住田九十三畝山五十畝

惠日院縣西二十里晉天福五年置名慈林皇朝治平二年攺今額常住田二十六畝山二百五十畝

法海院縣東南十里晉天福元年置名龍潭皇朝治平二年攺今額常住田四十三畝山二百五十畝院下有潭廣數畝父老相傳有白龍宅其淵遇旱暵祈禱多應

常浦院常住田一十五畝山無

普慧院常住田五十畝山無

安住院常住田五十八畝山四百畝

十方律院四

大云院縣東三十里唐咸通二年置名石佛皇朝治平二年攺今額常住田三十六畝山一百六十畝

垂鴻院縣北二十里梁大同元年置名宴坐皇朝大中祥符元年攺今額常住田一百二十三畝山無

瑞峯院縣東南十里唐咸通五年置名吳峯皇朝治平二年攺今額常住田九十五畝山三百五十畝

仁濟院常住田一百三十畝山無

甲乙律院二十二

廣福院縣南五十里晉開運三年置名云蓋庵皇朝熙寧中賜額壽聖紹興三十二年攺今額常住田一百四十畝山一千三百五十畝

悟空院縣南四十里唐大中七年置名安海皇朝治平二年攺今額常住田一百四十二畝山無

廣化院縣西北三里唐大中二年置名正化皇朝治平元年攺今額常住田三十三畝山四百三十三畝

慈光院縣西北二十里舊名龍池唐文徳二年置皇朝治平二年攺今額常住田六十四畝山二百六十畝

興聖院縣東二十五里唐咸通十年置常住田八十六畝山七十九畝

崇勝院縣南五十里唐天成三年置名固海皇朝治平二年攺今額常住田二十六畝山一百畝

尊勝院縣南四十里唐光啟元年置名延恩皇朝治平二年攺今額常住田一百畝山五百三十六畝

禪寂院縣南四十里周廣順二年置名登山皇朝治平二年攺今額常住田一百一十畝山五百三十二畝

廣法院縣西南七十里舊名靈皇朝太平興國七年置治平二年攺今額常住田九十七畝山三百四十六畝

大智院縣西七十里唐咸通十一年置皇朝大中祥符二年賜今額常住田一百七十五畝山四百四十三畝

定明院縣西南六十里唐大中二年置名鎭國皇朝治平二年攺今額常住田七十九畝山六百畝

龍華院縣西八十里唐咸通六年置名凝光皇朝治平二年攺今額常住田一百二十二畝山六百七十畝

慈覺院縣北二十里晉天福五年置名興福皇朝治平二年攺今額常住田一百五十一畝山一百四十畝

淨業院縣北二十五里梁貞明二年置名塔巖皇朝治平二年攺今額常住田八十畝山一百二畝

淨隠院縣東北一十里晉天福五年置名名山皇朝治平二年攺今額常住田二十七畝山七十九畝

惠照院縣西北二十里唐咸通十年置名銅山皇朝治平元年攺今額常住田三十五畝山無

護教院縣西北二十里唐乾符二年置名湖山皇朝治平二年攺今額常住田二百一十二畝山一百九十九畝

廣教院縣東二十里唐咸通十年置名靈迹皇朝治平二年攺今額常住田一百一畝山四百六十三畝

告城院縣東半里舊名光教院皇朝開寶七年置大中祥符三年攺今額常住田一百七十畝山無

淨名院縣東北十里梁乾化二年置名安寧皇朝治平三年攺今額常住田一百畝山無

廣濟院縣北二十五里皇朝建隆二年僧師悟造廣濟橋於大江之側而院與橋同置大中祥符元年賜今額常住田六十三畝山無

淨惠院縣東北四里周顯徳四年置皇朝天聖三年賜今額世孫拾遺郃之故宅也常住田一百五十三畝山無

報國院縣南二十里晉天福二年置皇朝治平二年賜今額

尼院一

普惠院縣東北四里半舊名永平唐咸通十年置十三年賜今額

敍遺

紀異

梨洲縣西一百里卽四明山之西峯按四明山記云晉時溪邊沙上忽生棃實時孫興公及兄承公同遊至澗側得梨數枚左右環視莫見其迹意以爲僊物也故號梨洲其上山麓有胡桃夭蓼按十道四蕃志卽劉綱與夫人升僊處

金鐘墩縣東一十里大溪之間其墩絕小樹木頗茂𨿽山泉奔突而墩無所損或昔錢氏載大金鐘過此沈焉漲沙成墩金鐘今在墩之下歷數百載不爲水所蕩

降渚【降下之降】昔有星霣於海濵化爲石其形圓而光潔轉徙不常故名其地曰降渚今俗呼爲降【平聲呼之】阻非也

天縣西南六十里其山來自鎭亭峭壁四合溪流貫其中中有盤石石上隠起字畫如篆刻爲溪流所渰旱涸時熟視之若成四句而不可辧識爲何等語俗以爲天篆

俗志云昔董氏有女未筓刺繡南牕下二燕巢其上其女日予之飯編竹以防其巢女無機心燕無猜意朝往暮返至於哺育其子成羽翼而去明年復來其女愛字之如初凡歷三嵗而燕去女死又明年二燕復來飛繞戶牖間悲鳴上下經二日不已女之父母告之曰汝非尋女子邪女已死冢在屋之側俄而二燕去越三日不歸翁媼往視女墓則二燕伏死於冢上邑人異之故名其鄕曰禽孝

存古

奉國軍節度使錢億墓在縣西北三里

寶慶四明誌卷十五﹤史部﹐地理類﹐都會郡縣之屬﹐寶慶四明誌﹥

欽定四庫全書

寶慶四明誌卷十六

宋羅濬撰

慈溪縣誌第一

敍縣

防革論

慈溪縣秦漢以來地屬句章【古句章城在今縣南十五里地名城山】隋開皇九年並余姚鄞鄮三縣入句章唐武徳四年析句章置姚州鄞州八年廢鄞州爲鄮縣則慈溪實鄮封內地也開元二十六年析鄮縣置慈溪溪因邑人董黯孝養其母而得名【詳見敍水門】又因以名縣按唐崔殷撰董孝子廟記云黯後漢人孝行著於鄕邑和帝召拜郎中不起厥後世爲名族故以董孝名鄕慈溪名縣貞元中爲上縣二十一鄕皇朝並爲五鄕九域志亦爲上縣

境土

東西一百里南北九十里

東至定海縣界六十里以梅林涇及雙橋鸕鷀浦爲界西至紹興府余姚縣界八十里以桐下湖從浦至大江爲界

南至鄞縣界三十里以鐘乳山及潘嶼嶺孤兒崗爲界北至秀州海鹽縣界六十里以大海岸中桑嶼並黃牛山爲界

東南到鄞縣界一十五里以西渡江心爲界界首至本府三十五里

東北到定海縣界六十里以鴈門嶺爲界

西南到紹興府余姚縣界一百里以楊溪村及髙嵓並石門山爲界

西北到紹興府余姚縣界八十里以上林鄕爲界

風俗

邑有董孝之遺風人知孝愛樂循理舊矣皇朝以來楊公適杜公醇又以行義爲之師表自是文物益盛王荊公安石有云慈溪小邑無珍產滛貨以來四方防販之民田桑之美有以自足無水旱之憂也無防販之民故其俗一而不雜有以自足故其人畏刑而易治所見之士亦多美茂易成也

縣令

題名始於太平興國在唐得七人以冠其首

房琯【唐開元中監察禦史貶睦州司戶防軍慈谿縣始置遷爲令上徳化興長利流民來歸狡吏引去以治最顯事見唐書本傳及會要並舊志所載民立廟祀之至今縣橋名驄馬以公故也】

周頌

閻信美

張濤

周曜

宋革

栁寛【以上皆唐時令見香山智度寺常寂大師行狀碑】

李昭文【皇朝太平興國八年】

張穎【端拱元年爲令亷潔自持邑人號爲張淸淸太宗皇帝賜詔奬諭云令長之任得以施異政而親吾民也爾膺玆選擇綽著彊明勤以奉公亷而守道達於聴覽深所嘆嘉愈宜勵精當俟明陟民立廟祀之縣有淸淸閣以公之徳名也】

聶惟寧【淳化二年】

劉昭裔【至道元年】

張若訥【咸平元年】

段守忠【咸平四年】

張守璿【景徳元年】

龎遵古【景徳三年】

寧直【大中祥符二年】

張汝珪【大中祥符四年】

耿防【大中祥符七年】

姜成範【天禧元年】

胡孝恭【天禧四年】

王淑【天聖元年】

林濟【天聖四年】

牟經【天聖六年】

孫知古【天聖九年】

虞肅【景祐二年】

王利用【景祐四年】

李永【康定元年】

王永昌【慶曆三年】

林肇【慶曆五年】

韓鑑【皇祐三年】

張直言【至和元年】

防烈【嘉祐二年】

陳章【嘉祐五年】

林汴【嘉祐八年】

於存【熙寧元年】

汪汲【熙寧四年】

李世卿【熙寧六年】

李友聞【熙寧七年】

盛次仲【元丰初爲令雅冇文名究心民瘼持身公介不畏彊禦戢吏愛民政多恵利後爲內相】沈諲【元丰四年】

崔熙【元丰八年】

余廙【元祐二年】

張伋【元祐五年】

吳最【紹聖元年】

陳衡【紹聖四年】

石沔【元符三年】

王師中【建中靖國元年】

黃杞【從事郎崇寜元年】

唐昌期【通仕郎大觀元年】

方巨川【文林郎政和二年】

孫寘【文林郎政和八年】

許之才【儒林郎政和八年】

黃濤【從事郎宣和二年】

陳雲【朝奉郎宣和四年】

沈時升【霅川人宣和末爲令誠心撫字愛民如子俗咸化之無敢梗政旣去父老請於官建立祠宇於縣治號沈公堂公卽丞相該之父也】

林叔豹【字懿文永嘉人少入太學有聲建炎初以宣教郎爲令律身防勤蒞事明敏髙宗皇帝大駕南巡過邑禁衛甚眾小縣未易供億宰執素稔其名戒衛士以下毋得苛擾邑人防聞敵兵之至驚惶逃避有武防貪悍之夫一二人爲民所訟公捕而斬之於是逺近知畏絕剽掠之患敵人破明州僞立蔣安義爲守敵退叔豹以鄕兵入城杖死安義一郡遂寧髙宗駐蹕臨安召爲監察禦史】

周方祗【從事郎建炎四年】

向季仲【右文林郎紹興三年】

林公定【右從政郎紹興六年】

趙不匱【左承直郎紹興九年】

畢瑛【右從政郎紹興十二年】

張光【右承直郎紹興十四年】

陳良翰【字邦彥赤城人紹興十七年以左從事郎爲令經術飾吏事天資髙明操尙介特恢崇風化作成人材吏畏民愛諸司交薦召除監察禦史後爲諫議大夫給事中太子詹事】

李彭年【左從政郎紹興二十一年】

張惇實【左從事郎紹興二十四年】

姚應辰【右文林郎紹興二十七年】

鐘確【右文林郎紹興三十年】

錢萬中【左文林郎紹興三十二年】

蔣蒧【右文林郎乾道元年】

吳翼夫【右文林郎乾道四年】

陳壽彭【右承直郎乾道六年】

求承祖【文林郎乾道九年四月十七日到任淳熙三年二月二十一日成資磨勘】

鄭昌言【從政郎淳熙三年七月初八日到任六年八月二十五日滿】

莫洸【通直郎賜緋魚袋淳熙六年八月二十五日到任八年正月八日以知臺州仙居縣唐仲溫避親兩易離任】

唐仲溫【奉議郎淳熙八年正月初八日避親兩易九年八月二十二日滿替】

徐衮【從政郎淳熙九年八月二十二日到任十一年四月二十六日本州奏薦兩易】

蔣鶚【從事郎淳熙十一年四月二十六日以奏薦兩易十二年四月十七日滿】

葛郢【奉議郎賜緋魚袋淳熙十二年四月十七日到任十六年二月二十九日滿】

唐仲展【從政郎淳熙十六年到任金華人政得寛猛之宜遇事詳明窮究民隠催科不擾財賦自辦𨿽有獄未嘗妄禁一人黠吏畏之不敢舞法紹熙三年四月初五日滿替】

栁恂【從事郎紹熙三年四月初五日到任慶元元年四月十三日滿替】

朱堂【文林郎慶元元年四月十三日到任三年二月丁母憂】

栁說【從事郎慶元三年五月一日到任六年六月九日滿替】

石次翁【承直郎慶元六年六月九日到任嘉防三年十月十七日滿替】

趙希觀【儒林郎嘉防三年十月十七日到任嘉定二年十二月初八日滿替】

張義和【文林郎開禧二年十二月初八日到任嘉定二年十二月二十七日滿替】

溫膚公【文林郎嘉定二年十二月二十七日到任六年二月二十四日滿替】

兪昌言【廸功郎嘉定六年二月二十四日到任九年三月初二日離任】

邊烈【文林郎嘉定九年四月初四日到任十一年四月二十七日離任】

趙崇遂【從政郎嘉定十一年五月二十日到任十五年正月二十八日離任】

虞詵【儒林郎嘉定十五年六月十六日到任寶慶元年七月二十七日滿替】

周符【儒林郎寶慶元年七月二十八日到任紹定元年十月二十七日滿替】

畢諌【儒林郎紹定元年十月二十八日到任有防攺令爲京官闕紹定二年六月十八日離任】畱晞祖【宣教郎以制帥胡尙書具申朝廷攺令爲京官闕紹定二年十一月十三日到任五年十二月滿替】

葉汝明【奉議郎紹定五年十二月初四日到任至端平二年五月初三日不祿】

張約之【承議郎端平二年九月初十日到任嘉熙二年九月初九日滿十月內除監貨務】王致逺【奉議郎嘉熙三年十月二十八日到任嘉熙四年十二月二十九日離任】

吳溥【宣教郎淳祐元年正月二十八日到任至淳祐二年二月初二日離任】

曹邰【宣教郎淳祐二年四月二十三日到任至淳祐五年五月初一日滿替】

季鏞【通直郎淳祐五年五月初一日到任至淳祐七年十一月十七日丁母艱】

衛枅【承議郎淳祐八年四月初八日到任至淳祐十年二月初三日離任】

陳灼【宣教郎淳祐十年二月二十六日到任至淳祐十一年四月初五日離任】

陳桂【朝奉郎淳祐十二年二月初三日到任在任以恩賞磨勘轉朝請郎寶祐三年三月三日滿替】

社稷

壇在縣西南一百步皇朝建炎二年令林叔豹始建齋宮久而圯紹興二十一年令陳良翰重建嘉定八年令兪昌言重修

城隍

廟在縣西四十步

縣學

學舊在縣西四十步皇朝雍熙元年令李昭文建先聖殿居其中端拱元年令張穎記慶曆八年令林肇徙建於縣治之東南一里鄞縣宰王公安石記之貽書招邑之宿學杜醇爲諸生師建炎四年金人至學燬紹興十二年令畢瑛艸創殿宇齋舎久而弗支淳熙四年節度推官宋南彊攝邑以勸裏士陳公達首倡義大成殿輪奐一新齋舎門廡庖湢次第成於後政之手而率先之者宋也八年令唐仲溫始落其成講堂舊曰尊道至是攺曰成徳堂之後有直舎曰橫經四齋曰本仁曰明義曰約禮曰崇智慶元元年令朱堂於泮池外建墻門六扉左日右月開禧二年漕檄尉施子升重修尙書樓公鑰記淳祐二年郡守祕撰陳公塏發錢米下縣委令曹邰爲慈湖楊先生簡剏祠堂於成徳堂之右祠成令以告於郡於是朝奉郎主管建康府崇禧觀天臺鄭霖作記先生之侄愉書丹邑人朝奉大夫直寶章閣桂萬榮書蓋

祭器一百九十六件

祭服三副

錢糧

田三百九十二畝一角二十二步

地二十八畝二角四步

山六畝二角六步

嵗收

米一百八十二碩九防二升五合

谷一百一十三碩九防

租錢四十七貫三十文

賃錢日收一百一十二文

城郭

縣城周回五百六十丈

坊巷

興賢坊【舊曰崇儒在縣學西令趙希觀更立】狀元坊【爲武舉魁胡應時立】

烝賢坊

崇孝坊【縣令虞說立】

倉庫務場等

縣倉【縣西南三十步舊屋十間今存其二一貯官兵俸料米一貯義倉米】

諸色官錢庫【縣治東廊紹定元年令周符重建】

酒稅務【縣城東南二里淳化七年置】

鳴鶴鹽場【縣西北六十里熙寧六年十月置】

教場【縣城東北中有閱武亭靖康元年尉劉崇建令於庭式記後廢慶元三年令朱堂尉朱應祥重建更名眾整裏士嚴防記】

居養院【縣東南二里元符元年建】

安濟坊【縣東南二里崇寧二年建】

漏澤園【縣西南三里崇寧三年建】

公宇

縣門【上爲勅書樓宣和初令黃濤建寶慶三年圯於風令周符新之樓凡五間守胡榘爲扁縣名於外門內拾級而上】

中門【雍熙元年令李昭文重建寶慶三年周符新之門旁冇兩翼門內列兩廡】

縣聽【李昭文重建紹定元年周符於聴後創小樓】

縣堂【正聴之東元祐初令崔熙建】

明恕堂【東廡之東李昭文建紹興六年令林定重修扁制錦慶元初令朱堂重建】

縣獄【西廡之西舊苦隘陋紹定元年令周符辟而新之】

淸淸閣【直正聴後小樓之後淳化中建以縣令張穎凊徳得名裏士徐璋記嘉定十年奉化丞沈璞攝邑重修湖州校官王休記之紹定元年令周符重修】

環碧亭【淸淸閣之後出縣城之北臨池乾道間令陳壽彭建後廢慶元五年令栁說重建紹興府理掾王休記之又廢紹定元年令周符重建】

擁靑軒【縣堂之後隆興元年令錢萬中名之】

攬秀亭【擁靑軒之後紹定元年令周符重建凡縣治內所修建張虙記】

麗澤亭【縣治之前創自縣初橋上築亭上有樓陰陽家以爲縣無按山此樓卽前按也建炎兵燬紹興三十一年令鐘確重建寶慶三年圯於風令周符重建】

防亭【大寶山之麓創自熙寧以前泉淸甘宜茶名寶泉亭後圯紹興十七年令陳良翰重建攺今名羅昭叔記今廢】

濯纓亭【縣治東南今廢】

迎麾亭【縣治西南二里】

承流亭【縣治東南二里迎麾承流二亭皆創自縣初監司郡守經歷送迎】

官僚

丞【邑舊有丞崇寧五年省罷紹定二年正月置尙書省札子煥章閣學士通議大夫知慶元軍府事兼沿海制置使胡榘狀竊見本府慈谿縣繇唐正元以來標爲上縣皇朝太平興國中置令距今三百餘年自南渡以來衣冠日盛戶口日繁今主客二萬餘戶計一十五萬六千三百餘口爲田四十六萬九千一百餘畝夏秋二稅官物繁多實爲壯縣然本縣今只部注令一員又無丞佐可以禆贊連季簿尉非才邑政未免多闕財賦多冇失陷本府不容坐眎伏覩嘉定吏部條法諸縣及萬戶注丞一員今慈谿縣戶口繁多逾二萬戶所宜置縣丞一員以共理民事證得定海縣主客才一萬九千餘戶計五萬五千餘口爲田三十五萬餘畝夏秋二稅視慈谿縣反少而令丞並置一邑之事得佐官以協理今慈谿置丞不爲冗員惟是剏置一官則有一官之費若令一邑遽爾增費則恐事力不支本府契勘三酒務監官舊各系雙員昨來權府程提刑覃申請省罷都酒務比較務官各一員就奉化縣鮚埼鎭置鎭官巡檢二員而贍軍務尙存雙員今三務旣合爲一若各官一員自可輪流管幹欲乞朝廷特賜敷奏許從所乞省罷贍軍務監官一員於慈谿縣置縣丞一員特許本府選辟一次日後作吏部使闕但慈谿縣旣置丞則縣令合行攺作京官員闕庶幾事權增重百里有賴並乞降指揮吏部施行其慈谿縣令並贍軍酒務見任人且令終滿差下人令赴部別行注授伏乞明降指揮下本府施行申聞事正月九日奉聖防令吏部將慶元府慈谿縣添置縣丞一員就令本府選辟一次仍令贍軍務監官一員省罷其見任人許令終滿已差下人赴部別行注授余依】

主簿【聴事縣城東南本丞防崇寕五年省丞遂爲簿防久而圯淳熙八年張博文重建勤畏堂王中行建臨香亭紹興二十四年李丙建後政攺扁不一嘉定十年天臺劉炔奉其兄閬風逸民倓偕至攺曰聴雨慈川遺民劉叔溫記簿防有水利記四縣尉成立尙書汪大猷著作郎倪思湖州校官王休所撰也】

尉【聴事縣城東南雍熙元年建東爲頥堂尉畢仲荀記園有三友亭後攺雨香今名華緑又有無我亭永嘉翁忱建有記今攺勁節】

監酒稅【聴事縣東南一里皇朝慶曆八年建今廢】

監鳴鶴鹽場【縣西北六十里邊海之處皇朝熙寜六年十月建兼巡檢主管煙火公事巡捉私茶鹽礬香等寶慶二年有防選辟文資】

鳴鶴寨巡檢【皇朝政和七年置於金僊院駐札】

驛鋪

鳬磯驛【縣南一里唐開元中令房琯建以川多鳬雁故名皇朝元丰中令崔熙重建左太中大夫周鍔記建炎兵燬紹興十七年令陳良翰重建】

丈亭館【縣西四十五里夏侯曽先地誌云丈亭是老尉廨宇築方丈室故曰丈亭老尉乃古之軍令尉今館北冇老尉浦是其迹矣吳越錢氏攺爲上亭後廢慶元五年尉闗重建斥而大之嘉定間令邊烈又辟地築小館於亭北亭前建小軒三間古冇畱題詞云潮生浦口云潮落沙頭樹潮本無心落又生人自來還去今古短長亭送往迎來處老盡東西南北人亭下潮如故又慈川逸民詞雲南山明北山明中有長亭號丈亭沙邊供送迎東江淸西江淸海上潮來兩岸平行人分棹行又僧義銛詩云靑山歷歷映江流半是明州半越州亭下寒潮亭上客不知來往幾時休】

西門鋪【縣治西西至甲山鋪二十五里東至西渡鋪一十五里】

西渡鋪【界首東至鄞縣景安鋪十五里又至本府二十里】

甲山鋪【金川鄕西至漁溪二十五里】

漁溪鋪【漁溪坊前西至紹興府桐下鋪二十五里】

敍山

四明山自越地跨縣境以至於鄞詳見郡誌

塔山縣東南三里陰陽家謂縣之靑龍山

大寶山縣西南二里陰陽家謂縣之白虎山山南有泉極淸甘名大寶泉

句余山縣西南二十五里句章余姚在此山之東西蓋因山以名縣也山海經云此山多金錫少艸木

戍溪山縣西南三十五里晉孫恩盧循據嶺表作亂繇海道入冦劉牢之禦之屯兵於此故其山以戍爲名也

東澄山縣西南三十五里

五馬山縣西南六十里

三女山縣西南六十里耆老相傳云昔有三女浴於江次忽爲霆撃化爲三峯亭亭相望因以名之

大隠山縣南三十里夏侯曾先地誌云大隠山口南入天臺北峯爲四明東足乃謝康樂煉藥之所也晉虞喜三召不就遁迹此山因以爲名

三過山縣南十五里山勢孤峻下臨江濵潮水縈回舟人理棹嘗倦於經過𨿽一過猶三過焉故以爲名也

鼈子山縣南五里山形似鼈

抱子山縣東南十里山勢宛轉盤泊如龍虵抱子之狀橫山縣東南十里

驃騎山縣東三十里防稽典錄云漢世祖時張意爲驃騎將軍其子齊芳歷中書郎嘗隠於此故以爲名俗呼爲馬鞍山乃州之後坐山也

闞峯縣東北二里吳太子太傅闞澤居其下取其姓以名之

香山舊名大蓬山又名達蓬山縣東北三十五里山峯有巖髙四五丈狀如削成有石穴深三丈其巖有三佛迹或云上多香艸故以爲名又云秦始皇至此欲自此入蓬山故號達蓬【山下冇智度寺石湖範居士嘗有詩云抖擻軒裳一閧塵任教空翠滴烏巾老身已到籃輿上處處靑山是故人】

桑防山縣北六十五里

東向山縣北六十里

黃牛山縣北六十里

算嶼山縣北六十里

若防山縣北六十里

浪港山縣北六十里

石塘山縣北四十五里

向頭山縣西北八十里海濵亦名西龍尾東望伏龍山與龍頭邇龍頭以東屬定海龍尾以西屬余姚各有海塘塘每爲潮所損二山扞潮其中漲塗漸與山相接古有海塘閘柱屹然中存今盡爲漁鹽之地已成畎畝者禾黍菽麥彌望昔以海邑之衝欲於此置寨屯兵防以舟楫難於出入故寢

鳴鶴山縣西北六十里耆老相傳云昔有鶴棲於此山一旦飛鳴衝天而去

漁溪山縣西北五十里

五磊山縣西北三十五里上有五峯磊磊相比如聚米所成人謂五磊云興則常以爲

朱墓山縣西六十里宋臺州刺史朱夔此山

埋馬山縣西六十里夏侯曾先地誌云秦始皇逰海至此馬斃埋之故以爲名

防山縣西五十五里舊名龍山上有雲气卽降雨澤邑人常以此爲或云本是徴山避廟諱故攺徵爲防

夜飛山縣西四十五里其山生甘艸仙藥耆老相云此山自蜀夜飛而來蜀客見而識之因以爲名

鳳凰山縣西四十五里丈亭之東其形如鳳與龍山對峙

龜子山縣西四十里山形似龜

城門山縣西三十里宋城門校尉防稽從事陳詠此山因以爲名

虎胛山縣西三十里山形聳踞如虎胛隋大業中嘗令鑿山西南防迹猶存

鳳巖山縣西三十里山形似鳳

仙雞山縣西二十五里夏侯曾先地誌云上有石並石牀又有銅瓶皆非人力所能舉旁有石雞俗云是扶桑雞飛下因以爲名

赭山縣西八里土色正赤故曰赭山

敍水【渠堰碶閘橋梁津渡附】

水

慈谿縣南三十里與大隠山接本曰大隠溪裏有董黯生後漢時性篤孝母寢疾好飲此溪水毎思之恐不常得黯遂築室溪濵板輿就養厥疾乃痊因名溪曰慈溪後乃以名縣

江源於紹興余姚之太平山東來至丈亭乃分爲二大江由咸池歷西渡經府治之北入海小江貫縣申出東郭至西渡又與大江防率隨潮進退大江乘潮多風險故舟行每由小江

文溪縣東北十五里受眾山之水色淸有文故以爲名溪上有小市舟行通定海

漁溪縣西四十五里舊說有淸潭虛澗竹木連繞淸澄徹底鱗介不能潛其形漁者利之故名

藍溪縣西南六十里自發源流出江際夾岸藤蘿色深可染因以名之

普濟湖縣東北一里唐開元令房琯開鑿之以漑民田吳太子太傅闞澤徳潤居之謂之徳潤湖近嵗寶謨閣學士楊簡敬仲居之謂之慈湖

花墅湖縣東南一十里古有小塘瀦水唐正元十年刺史任侗勸民修築灌漑田疇中有小墅春花明媚多於眾山故名湖多魚及蒓菱並湖之人資以爲利

姜湖縣東南十里本姜氏捨田一頃以爲湖民資灌漑孫湖縣東南一十五里西嶼鄕漑田頗多或謂湖多香蓀故名蓀湖訛而爲孫

杜湖縣西北六十里古有湖趾唐刺史任侗重加浚築鳴鶴一鄕之田仰灌漑俗號第二重天皇朝慶元初主簿周常募眾開築湖岸修治碶閘爲利尢博著作郎倪思記之

白洋湖在鳴鶴鄕唐景龍中余姚縣令張辟彊修築雞鳴湖在金川鄕昔又謂之仙雞湖任侗修築今廢爲田

云湖在金川鄕任侗修築今廢爲田

鳳凰湖在金川鄕今廢

永明湖縣西二里今廢

大寶泉縣西二里永明寺西山下水性輕淸味甘色白宜烹茶大旱不涸新昌石麟之嘗銘其異代郡畢仲筍篆書字畫奇古爲時所重

永昌潭舊名黃茂潭縣西南四十里至道宮之上唐天寶二年明皇遣使投金龍宻以朱筆記其左肋繼而降明皇目覩行龍左肋下有朱畫及有大寶永昌四字謂臣寮曰此四明山所投之龍曁使回奏投潭之始卽泛出黑漆木板尺餘有金書大寶永昌四字遂賜宮名大寶潭名永昌【余見至道宮】潭之北五里有獅子潭禱雨必應上有石屋一所有獅子足迹並仙人藥臼潭下有石臺三層髙數丈鄕名石臺以此

湍水巖潭在石臺鄕溪上近白巖院曩因旱禱未獲有老父坐水濵石上語行人曰曷不於此祈請令張義和亟禱之得小蛇以歸隨至其後縣家禱祈多應遂建龍王祠有記

北雪潭縣之徳門鄕去縣三十里

烏石潭縣之西嶼鄕去縣十里

白龍潭縣東南七里花墅湖上水出山石間

天井潭縣西北二十里以上諸潭皆禱雨靈應之所

渠堰碶閘

金墪堰

沈忠堰

前莊堰

茆風堰

風林堰

方盈堰

新堰

丁堰

齊拱堰

唐支堰

王沙堰

裏溪堰

裏溪閘

倪家堰

梅林堰

李家浦堰

豬欄堰

淸林堰

浦堰

大杜湖堰

虞莊堰

詹家堰

胡卿堰

小杜湖堰

祝家浦堰

塘頭堰

李溪閘瀦文溪香山之水以漑民田隳廢嵗久紹熙四年通判陳耆壽邑簿胡大猷募民重建爲利甚博尙書汪大猷記之

右徳門鄕

彭山閘彭山堰縣之西北有水出羣山間迆而東來未至縣五里所抵彭山而入於江瀕江有閘瀦水以備旱霖潦則泄之嵗久閘廢水無所蓄潮入河淤淳熙十三年主簿趙汝積勸率鄕人凡田於西者畝出錢三百徹故閘址悉以石爲之長十有一防廣四防中濶丈有二尺扁以層版使便啟閉西鄕之田受利旣博復修斗門比舊基有加焉通下流貫邑中因舊河而浚之廣一丈五尺深七丈中廣二丈六尺深如之舟楫通行邑下之田亦資灌漑

橫山堰

梨木堰

抱子閘

胡家港閘

上下南洋閘虞氏白洋堰

沈家堰

門家堰

孔家堰

岑徑堰

徐家堰

戴家堰

枝浦堰

徐洋閘

磚窯堰

馬家堰

洪家堰

壇林堰

陳童堰

梁家橋堰

茅砧碶

右西嶼鄕

沈婆閘

沈婆堰

麻車閘

石�閘

謝家堰

薛家堰

新河堰

朱童堰

樁浦堰

邵徑堰

應堰

葛塔堰

金家堰

蜆浦堰

東堰

則水新堰

余家堰

廊墅堰

鳥山堰

張押直堰

洪家堰

周家堰

楊家堰

牛欄堰【十五都】

沈家堰

施虎廟堰

沈家渡堰

牛欄堰【十六都】茶浦堰

蔡家堰

朴木閘

茭徑堰

洪莊堰

下洋西堰

戴家堰

右石臺鄕

西�閘

新界堰

右金川鄕

古窯閘

雙河塘鳴鶴鄕與余姚之上林鄕同一河上林之水泛溢則流入鳴鶴每年苦澇乾道九年里人曹閌捐錢二千緡倡率鄕豪益以二千緡創建雙河界塘六百餘丈自是截防西流鳴鶴之田遂爲膏腴

大理渠縣南五里通積水灌髙鄕之田

戴鄰堰元在花墅湖

海塘石碶閘濵海爲塘以禦風潮雨水泛溢則決之於海旣決復塞民費且勞皇朝嘉祐二年縣令防烈尉成立率民爲閘瀦泄以時民得耕稼自是一鄕無復水旱之患

右鳴鶴鄕

橋梁

騘馬橋【有屋三間在縣南一里唐開元二十六年令房琯建琯先是爲監察禦史故邑人以是名之皇朝治平三年令於存修建炎燬於兵紹興十六年令張光重建後復摧圯近嵗邑人募眾修飾如舊觀】

徳星橋【縣西南一里半有屋二間南北有亭唐正元九年建以宻邇大寶山名大寶橋後攺今名皇朝熙寧元年令於存修建炎燬於兵紹興十四年令張光再建復圯紹熙元年沈氏尼重修如初】

無擇橋【縣之金川鄕招義村唐孝子張無擇廬父墓日建後人因以名之今呼爲吳石橋聲之訛也】開禧橋【舊名夾田在縣東南三里接驛路往來之衝皇朝皇祐二年建紹興八年令林定重建邑士李瑞民記久復圯開禧元年令趙希觀易而大之遂卽攺元之號以爲名】

鮑約橋【縣之徳門村五代末有鮑侍中約居此建橋後人因以爲名】

王子橋【縣西十里金川鄕雲山裏故老相傳後漢王修之子建遂以爲名】

津渡

黃墓渡【縣西南石臺鄕去縣三十里】

李溪渡【縣東南徳門鄕去縣四十里】

靑林渡【縣東南徳門鄕去縣三十五里】

任家渡【縣東南西嶼鄕去縣二十五里】

鸛浦渡【縣南西嶼鄕去縣一十五里】

赭山渡【縣南西嶼鄕去縣一十五里】

沈家渡【縣西南石臺鄕去縣三十五里】

丈亭渡【縣西南金川鄕去縣五十里】

吳翁渡【縣西南金川鄕去縣五十五里】

蜀山渡【縣西南金川鄕去縣六十里】

東南渡【鄞縣西渡續江相距十五里】

城山渡【縣西南十五里】

車廏渡【縣西南四十里】

敍產【巳具郡誌】

寶慶四明誌卷十六

欽定四庫全書

寶慶四明誌卷十七

宋羅濬撰

慈溪縣誌第二

敍賦

鄕村

西嶼鄕縣東南管裏三村二

上牛裏

石刺裏

安仁裏

飛鳬村

徳星村

金川鄕縣西管裏四村三

雲山裏

太平裏

大川裏

求賢裏

太平村

招義村

千金村

石臺鄕縣南管裏二村二

望江裏

孝順裏

句余村

光徳村

徳門鄕縣東管裏二村二

淸水裏

黃山裏

鄞水村

鴈門村

鳴鶴鄕縣西北管裏一村一

小山裏

西村

鎭市

丈亭鎭【今廢】

門溪市【徳門鄕門溪一作文溪】

大隠市【石臺鄕】

黃墓市【石臺鄕】

藍溪市【石臺鄕】

車廏市【石臺鄕防稽地記云昔勾踐於此置廏停車秣馬迹趾猶存】

漁溪市【金川鄕】

田畝

舊額四十六萬九千一百五十八畝二十九步

戶口

主客戶通計大小口一十五萬六千三百八十

夏稅

絹一萬七百一十六匹一丈五尺六寸五分六釐正稅五千一百七十二匹一丈五尺六寸五分六

釐

和買五千五百四十四匹

防二千六百八十三匹二丈八尺六寸八分

正稅一千二百九十七匹二丈八尺六寸八分和買一千三百八十六匹

綿二萬六百七十二兩三錢七分四釐

折變

折帛錢

絹二千三百一十匹計錢一萬五千三百三十

八貫五百文

正稅六百四十七匹每匹七貫文計四千五

百二十九貫文

和買一千六百六十三匹每匹六貫五百文

計一萬八百九貫五百文

防一千六百八十二匹計錢一萬一千二百一

十九貫五百文

正稅五百七十三匹每匹七貫文計四千一

十一貫文

和買一千一百九匹毎匹六貫五百文計七

千二百八貫五百文

綿八千四百三十兩毎兩四百文計錢三千三

百七十二貫文

折麥

絹一百一十六匹二丈三尺三寸

防三十三匹二丈二尺五寸

綿五百二十三兩八錢七釐五毫

以上三項通折麥六百四十二碩三升三合

四勺

正五百八十三碩六防六升六合七勺義倉五十八碩三防六升六合七勺

亭戶折鹽

絹二百一十四匹三丈二尺二寸五分九釐防七十二匹八尺八寸二分五釐

綿一千八十八兩九釐

實催本色

絹八千七十五匹一丈四尺八寸八分【比元額增一丈四尺七寸八分三釐補所絹數】

防八百九十五匹二丈二尺五寸【虧一丈四尺七寸八分三釐入絹數】

綿一萬六百三十兩五錢五分九釐五毫

秋稅

苗米二萬四千五百六十八碩九防五升七合三勺折變

糯米二千六百三十六碩九防五升三合折苗米

二千六百八十二碩四防一升七合

亭戶折鹽九百九十六碩七防四升三合

實催本色二萬八百八十九碩七防九升七合三勺

酒【以寶慶三年爲準】

省場

本柄錢四千七百七十二貫六十八文

糯米七百三十四碩一防九升毎碩價錢三貫九百九十文計二千九百二十九貫四百一十八文

面麥一百七十七碩九防五升每碩價錢三貫六

百文計六百四十貫六百二十文

夫食物料錢一千二百二貫三十文

造麯五十一貫三百二十文

造生煮酒五百六十六貫八百四十六文袋防九匹一丈二尺毎匹四貫文計三十七貫

文

篐缸打竈一百二十貫文

官吏巡腳夫食糜費輕空滲漏四百二十六貫

八百六十四文

收息錢六千一百八十五貫九百七十六文

諸司六千八百二千一貫二百七十七文

經總制司三千五百五十二貫四百九十二文糴本司二千六百二十四貫九百七十五文移用司六百四十三貫八百一十文

本府虧本柄錢六百三十五貫三百一文塡納諸

司

糟錢一百六十三貫三百九十文

諸司四十八貫八百九十四文

經總制司二十六貫五百二十六文

移用司二十二貫三百六十八文

本府一百一十四貫四百九十六文

人戶買撲酒坊三十一所

大隠坊

車廏坊

招義坊

漁溪坊

藍溪坊

鳴鶴坊

鴈門坊

黃墓坊

蘆山坊

盧慈坊

貴勝坊

黃楊坊

蘆江坊

柵浦坊

相奧坊

施奧坊

石步坊

蜀山坊

聖井坊

杜湖坊

杜郭坊

下洋坊

徐都橋坊浦口坊

石橋店

鑱頭店

郭宅店

嶼山店

狄奧店

江邊店

莊徑店

淨息錢四千八百五十九貫二百二十七文

常平司三千七百九十五貫四百九十九文本府一千六十三貫七百二十八文

商稅【以寶慶元年爲準】

嵗額錢二千七百貫文

諸司一千三百九十一貫五百二十七文

經總制司六百四十三貫八百三十九文

糴本司七百四十七貫六百八十八文

本府一千二百八貫四百七十三文於內除豁諸司頭子錢六十四貫四百四十八文實收一千二百四十四貫二十五文

雜賦

免役錢兩料共一萬二千一百三十貫九百三十二文【實催到一萬二千四十六貫六百二十六文外補支發八十四貫三百六文】

縣吏支五千七百二十六貫一百九十六文

本府八百七十二貫四文【解減省人吏錢在京官員雇錢及支府吏錢並在內】

經總制司四千八百貫文

官戶不減半七百三十二貫七百三十二文

茶租錢四百一十九貫五百一十九文

水腳錢七百四十八貫二百五十文

租堰錢三十貫文

房廊錢五十貫六十四文

河渡錢六百五十六貫七百九十九文【專常平司】

職田

米一千四百三十五碩【元額一千四百六十五碩四升三合一勺於內豁除逃荒砂塞復還民業米有今額】

敍兵

弓手

縣尉司額八十人今七十六人

土軍

鳴鶴巡檢司額九十人今七十三人

敍人【見郡誌】

敍祠

神廟

靈應廟縣東一里卽鮑郎廟也事迹見郡誌民旣神之故所在祠之

董孝純徳君廟縣東北一里慈溪因孝子得名而舊無祠宇附祀於城隍皇朝建炎間縣令林叔豹卽靈應廟之西建祠堂遷其像而祀之有題跋刋於孝子碑陰祠宇尙卑陋紹興三十二年郡戶曹董鄰攝邑遂於普濟寺之西建廟久而圮慶元二年令朱堂增修帥同寮與邑之士夫上已重陽行三獻之禮裏士畢集祀罷飲福於普濟寺至今不替尙書樓鑰記之

張孝子祠孝子諱無擇唐人事父至孝父死縣之金川鄕虎胛山廬於墓側朝夕哀慕七日絕漿三年不櫛感芝艸醴泉之瑞其後仕至中散大夫終和州刺史白樂天志其墓皇朝嘉定十四年邑人請於縣立祠宇於純徳董君廟側春秋配享著作郎張虙記

靈感廟在縣西北七十里地名向頭山皇朝建炎四年勑封靈應侯

東西五聖廟一在縣東南一里一在縣西南一里東嶽行宮在淸道觀之西去邑三里

驃騎將軍廟在縣東南二十五里防稽典錄云漢世祖時張意爲驃騎將軍後隠於山遂立廟以祀之

祠山張王行祠在永明寺開禧初縣尉施子升始建殿宇寶慶二年令周符尉莊鎬募眾增廣從屋水旱疾疫邑人必禱焉

宮觀

淸道觀縣東南三里唐天寶八年建後廢皇朝紹興三十年道士葉景虛重建又於其右建東嶽行宮尙書樓鑰扁其入觀之路曰列僊防館

大隠山至道宮縣西南四十里下有龍潭唐天寶二年遣使投金龍禱泛出黒漆木板有金書大寶永昌四字隨應乃賜潭名永昌建觀潭上名大寶【詳見敍水】地卑濕皇朝大中祥符間一夕疾風大拔木屋觀屋忽運於溪南髙爽處人號神運殿治平二年賜今額世爲葛仙翁謝康樂修煉之所宮側有藥臼石臺皆仙迹也寶慶元年道士董成眞具其事聞於朝有防命祠官典領且給降楮劵三淸殿聖寶閣鐘樓方丈廚庫廊廡皆一新之仍創亭三間少卿江立中扁以環碧其大隠山則樓宣獻公舊扁也府仍給據與免和役非泛科敷

崇壽宮縣西北五十里屬鳴鶴鄕定海縣東海王廟守香火道士嘗請崇壽爲其觀額此宮遂攺天寧觀又攺天寧萬壽觀後有防東海王廟觀攺爲淵徳觀紹興元年道士王太素陳乞於朝復舊額

寺院

禪院六

香山智度寺縣東三十五里山舊名達蓬以其自此可達蓬萊眞應大師惟實道也惟實姓湯生於唐開元十二年從善慧禪師出家學道復從宗本禪師受防防天寶十四年振錫至縣之若防山夜夢神人告曰達蓬名山可居翌日得其處石壁間隠然有佛迹遂結庵焉寶應元年海寇袁晁散掠浙東數百人突庵暴侮實據石瞑坐賊舁巨石塞其洞口實喑嗚作聲以一掌舉之賊驚顧辟易實諭以善信各禮謝而去廣徳二年實乃卽山麓開基建寺大歷八年刺史裴儆奏聖迹在石巖谷流香乞以香山爲寺額詔從之貞元二年十二月實趺坐而逝寺之巽隅咸通十四年有途人負漆器五百入寺曰湯和尙於浙西丐緣先遣至此和尙濯足溪邊隨至矣眾趨出迎惟見艸逕濡迹直抵墳塔遺履在傍發塔視之髭發秀長神色如生奉以歸寺幹寧三年有睦州陳氏至曰幼子久攖沈疾值湯僧得更生約十六年還解於此升堂見僧像愕然自是水旱疾疫無嗣續者爭來禱晉天福七年吳越王賜號常寂大師錢億爲州牧迎致府廷以鍼刺其膚飛血如綫億大悔謝欲致城中之興國寺舉者莫前遂遣還山後有尼爲削髭發未釋刀似有壊相始加漆飾彩繪皇朝天聖元年賜寺額元丰三年守王誨以禱有驗聞於朝更常寂之號曰眞應常住田一千二百三十二畝山二千一百畝

蘆山普光院縣西南二十五里唐乾元元年置皇朝治平二年賜額大觀間中書侍郎劉逵記本院輪藏雲淸防開基元丰革律綿歷紹聖三世禪居其山堆靑擁翠秀拔鶴洲島渚之上物情萬狀皆出其中此亦一方佳景也謂之淸防開基則在唐必廢而復興矣【石湖範居士集有送舉老歸蘆山偈云二千里往來似夢四十年今昔如浮去矣莫久畱桑下歸歟來共煨芋頭】常住田五百一十畝山六百三十九畝

定水寺縣西北五十里近鳴鶴山唐乾元二年建名淸泉世以爲虞世南故宅皇朝攺今額紹興七年更爲禪剎寺有泉甘寒宜煎茗暑月汲之久停不腐有大藏經殿唐京兆韓杍材記常住田九百七十畝山六百三十九畝【廬陵僧徳璘嘗住寺以烝木犀香送誠齋楊文節公公遺之五詩一云春得鄞江信香從定水來今年有奇事正月木犀開二云萬杵黃金屑九烝碧梧骨詩老坐雪天香來月窟三雲山童不解事著火太酷烈要輸不盡香急喚薄銀葉四云傳語雙峯老汝師是如來如何一瓣香卻爲楊誠齊五云誰言定水禪入定似枯木飛入廣寒宮收得香萬斛】

五磊普濟院縣西北三十里舊名靈山禪院唐文徳中令頵禪師建皇朝大中祥符初攺賜今額知吉州太和縣林肇記常住田二百六十四畝山七百四十畝

石門山饒益院縣西南六十里唐景福二年置曰石門舊以石門山得名皇朝治平元年攺賜今額常住田八十七畝山二千六百畝

鳳巖寺縣西四十里金川鄕唐開成元年建皇朝隆興初主僧宗曉刺血書大般若經六百卷翰林學士馮楫題跋常住田三十畝山五畝

教院十一

定香院縣西六十里晉天福八年置名太平皇朝治平二年八月攺賜今額常住田八十七畝山一百三十四畝

寶嚴院永明寺之北皇朝景祐中建號天臺教院鄞宰虞大寧記嘉定十年主僧如理陳於朝賜今額常住田一百三十五畝山無

赭山淸果院縣西南十里周顯徳六年置名赭山皇朝治平二年攺賜今額常住田二百二十五畝山四十二畝

云湖慶安院縣西北一十五里周顯徳四年置名保安皇朝治平元年攺賜今額常住田三百畝山二百二十七畝院本以湖得名今湖廢矣院之前有古松夾道綿亙數里望之如雲其一最巨而奇蜿蜒如龍飛偃如蓋臨池上院之後有流泉潺湲出於深山窮谷中僧用巨竹連筒引行數里入香積廚以供用其流滙於松下石池溢而出於谿龍圖閣學士舒亶有詩曰門前屏障繞潺湲付與林僧夜定還松蓋作云連十里竹龍行出千山白公香火蓮開後謝氏池塘艸碧間我亦鳳凰臺上客圖閒卻笑未能閒其後邑長沈時升有造舟之役睥睨玆松將斤斧焉裏士文學馮輗作詩曰寒松一干老蒼蒼古寺門前嵗月長匠伯偶圖舟楫利禪翁方患斧斤傷得全此日同齊櫟勿剪他年比召棠可但與公期久逺相將俱列大夫行且述舒公詩以遺沈松賴以不伐僧遂並二詩刋於石

五峯山廣福院縣西北三十里舊名五峯院唐元和元年置皇朝大中祥符元年攺賜今額常住田七十畝山七百四十一畝

禪於山吉祥院縣西南四十里晉天福八年置曰禪於院皇朝治平二年八月攺賜今額常住田二十三畝山一百四十畝

雲溪廣福院縣西南三十里唐光化元年置名壽聖隠士楊適嘗記之紹興三十二年攺賜今額常住田六十畝山三十三畝

補陁院縣東北十里唐大中六年置名大中觀音院皇朝治平二年八月攺賜今額常住田四十四畝山二百六畝

普濟院縣東北一里本普濟律院之子院也皇朝嘉祐中建僧宗正記今爲十方教院常住田五十畝山無

白巖院縣西南六十里皇朝乾徳四年置天聖中賜今額常住田一十四畝山無

妙應院縣東徳門鄕皇朝治平四年置有觀音殿建炎兵亂獨免於火紹熙四年僧悟諲增屋三十楹右宣教郎主管臺州崇道觀朱習記本甲乙住持嘉定中攺爲十方教院久寖圯寶慶三年僧文防重修宣教郎新特攺差知婺州浦江縣李知退記院常住田一百六十七畝山無

十方律院六

三峯山廣福院縣西南七十里唐防昌元年置曰三峯院皇朝熙寧元年攺爲壽聖紹興三十二年攺賜今額常住田二百二十六畝山五千三百七十畝院有智交律師塔黃州教授曹粹中銘

華嚴院普濟寺之西南隅皇朝端拱二年建吏部郎中陳時舉記宣和初攺爲十方禪院紹興二十年本州保奏賜今額復爲律院常住田一百二十畝山無

佛迹寶嚴院縣東北四十里唐天寶元年置曰佛迹院以山有佛迹而得名皇朝治平元年十一月攺賜今額常住田一百一十畝山八百四十畝

資國廣福院縣西南六十里唐咸通五年建名資國院皇朝熙寧元年十二月攺名壽聖紹興三十二年攺賜今額常住田四十畝山二十五畝院有藏殿頥庵居士劉應時記後寺僧元實興建佛殿三門僧堂慈川逸民劉叔溫記

吉祥廣福院縣東一十里唐文徳二年置名吉祥皇朝治平二年八月攺賜今額常住田一十三畝山一百八十一畝

靈龜山福源院縣西六十里舊名永安唐廣明元年建皇朝寶元二年攺賜今額景祐二年縣尉宋縯記院之東南有基法師骨舎利石塔內翰楊億嘗爲眞贊中丞舒亶防此寺有詩云一橋云借路雙沼月分秋後更禪剎今攺爲律院常住田二百一十七畝山一百五十畝

甲乙律院十六

永明寺縣西二里唐儀鳳二年邑大夫呂珂捨宅爲之元號禪林院髙宗賜名大寶院天寶中攺爲大寶寺防昌中廢毀皇朝大中祥符元年攺賜今額常住田二百四十畝山無唐李華撰左谿碑銘云明州大寶寺僧道源純得醍醐飽左谿之道味道源乃此寺名僧也寺有亭曰四香縣令盛次仲爲賦四絕【一云擾擾紅塵爲防忙僧家白日自舒長朱簾著地寂無事百刻靑春一炷香二云四圍老緑夏陰涼一枕南風睡思長夢裏不知身是蝶等閒飛入白蓮香三云霜晴怡見湖山好境靜方知日月長陶令醉多難入社時來挼菊飲秋香四云趂雪看山坐小牀白雲影裏玉虹長不知砌下梅花只怪開簾有暗香】

普濟寺縣東北一里本吳太子太傅都鄕侯闞澤書堂後捨爲寺歷代毀廢唐大中二年縣令李楚臣復立爲徳潤院以澤字徳潤故取名之乾符中勑賜應天徳潤寺僧文義大師淸晏銘於石皇朝大中祥符元年攺賜今額常住田二百五十一畝山無寺有僧遂端誦法華經晝夜不輟唐咸通十二年趺坐而逝口出靑蓮華七莖旣窆二十餘年塜間屢有光發眾開視之形質如生卽迎眞身歸院加以漆飾裝嚴而奉之左街僧錄贊寧爲之傳【寺之東岡有松如龍石如虎皇朝元丰中令盛次仲有詩云一松偃蒼龍盤一石巉巗怒虎踞漫來題作龍虎軒只恐風雲捲將去因以龍虎名軒松奇怪秀特晚忽枯悴先是邑士登第者不絕後二十舉寂無人此松旣枯登第者復相踵丙辰尢盛或以秀气爲松所奪今復還焉軒之北有亭曰鄰月元丰之八年令崔熙建今廢寺之前徳潤湖之心有亭舊名淸音天聖九年餘姚縣令孫籍記大觀二年令唐昌期攺名涵碧】

覺林院縣西六十里唐景福二年置名保徳皇朝治平二年攺賜今額鎭東軍節度推官項晞記常住田三十四畝山一百二十三畝

金繩院縣西四十里唐天祐中慧孜法通二僧以古華嚴址剏之後唐淸泰二年錢氏名以護國皇朝大中祥符中攺賜今額觀察推官闗杞記院有韶國師所得隋文帝感應舎利一顆主僧徳升建甎浮圖於院前以奉藏之常住田一百五十三畝山一千七畝

金僊院縣西北七十里唐乾元二年置名福林皇朝治平二年八月攺賜今額有藏殿蜀僧寶曇記常住田一十六畝山一百六十四畝

度門院縣西六十里唐廣明元年置曰西峯以西峯山得名皇朝治平二年八月攺賜今額常住田無山一百八十畝

證心院縣西五十里晉天福七年置名新慶皇朝治平二年攺賜今額遼西項記常住田一百六十四畝山三百八十八畝

甘露院縣西南六十里唐開元二十八年置曰上福龍山以山名名之皇朝治平二年八月攺賜今額沙門遵式銘於石常住田一百三十四畝山一百九十四畝

定慧院縣西南六十里晉開運二年置名支山皇朝治平元年攺賜今額常住田二十五畝山一百八十畝

法蓮院縣東南一十五里舊名蓮花吳越寶正二年置皇朝治平元年攺賜今額常住田六十畝山五十畝

白龍慈化院縣東南十里五代漢幹祐中僧師結宇於此日誦法華經嘗有白龍矯首室外皇朝建隆二年置院因號白龍治平元年攺賜今額常住田四十畝山無

精進院縣東三十里舊名靈山保國唐廣明元年置皇朝治平元年攺賜今額

定林院縣東二十五里舊名峯山院晉天福二年惟實禪師開基皇朝天聖五年攺賜今額貢士邵賔暘記常住田八十二畝山一百畝

妙峯院縣之石臺鄕皇朝建中靖國年中置常住田五十畝山一百四十畝

廣濟院常住無

寶慶院縣之靑村渡舊曰靑村庵嘉定十五年賜今額越二年攺元適與寺額合

廢院一

太平院縣西太平村唐天復二年置僧居遂記

尼院一

永壽尼院縣北二十里嘉定初移賜今額

敍遺

存古

古句章縣在今縣南十五裏面江爲邑城基尙存故老相曰城山旁有城山渡西去二十五里有句余山又有句余村郭璞謂句余山在余姚北句章南二縣因以爲名其實山在余姚東句章西舊經載古句章城在鄞縣南六十里今鄞縣西南有句章鄕然按漢書地理誌句章渠水東入海則所謂城山渡卽其渠也晉劉裕東討孫恩實戍句章毎戰陷陣賊乃退還浹口【今定海縣大小浹口也】是時孫恩泛海出沒禦之當據要衝而今句章鄕乃在山間必非戍守之地鄕名句章特以其地素句章縣故爾句舊讀爲勾今讀爲章句之句

太平村在縣西六十里屆紹興府余姚縣一百里按唐歐陽詢藝文類聚山部載太平山云孔臯防稽記曰余姚縣南百里有太平山山形似繖四角各生一種木木不雜姚江源出太平山東至浹江入海齊孔稚珪逰太平山詩曰石險天貌分林交日容闕陰澗落春榮寒巖畱夏雪晉孫綽太平山銘曰嵬峩太平峻逾華霍秀嶺樊緼奇峯挺崿上干翠霞下籠丹壑有士防逰默往寄托肅形枯林映心幽漠亦旣見止渙焉融滯懸棟翠防飛宇雲際重巒蹇產回溪縈帶被以靑松灑以素瀨流風佇芳翔云停靄因其地有太平山故以名村焉

千人壇在縣西南十五里髙數仞其上可容千人耆老相傳云昔秦始皇東逰防稽登山望秩以求神仙至此見羣峯連延東入於海乃令方士徐福立壇祈禱因以爲名

後漢鄞縣令王修墓在縣西十里事迹見郡誌敍人晉虞瑤墓在五馬山縣西南六十里虞氏譜云瑤博學彊識當時所稱累遷至伏波將軍

晉虞冑墓在橫山縣東南十里虞氏譜云冑好學不怠仕至散騎常侍嘗居此山死因焉至今人呼爲常侍墓

宋朱夔墓在朱墓山縣西六十里宋書云朱夔字秀整吳人也州舉秀才歷中書郎轉臺州刺史有林壑之志卜居此山死因焉

梁虞荔墓在鳴鶴山縣西北六十里梁書云荔防稽上虞人也以博識聞舉宏詞累遷中庶子卒於官歸此山

梁虞孜墓在東澄山縣西南三十五里孜舉秀才累遷至散騎常侍著內典要三十卷

梁建威將軍虞驁墓在漁溪山縣西北五十里

梁東海太守虞野人墓在戍溪山縣西南三十五里隋金紫光祿大夫陳詠墓在城門山縣西南十三里隋書云詠字休寧仕爲懷安令遷城門校尉防稽從事屬隋初多故因畱此遂以名山

唐張孝子父司馬墓在虎胛山縣西三十里事迹見郡誌敍人

舊志載晉虞喜墓在亶洲山縣東北四十五里今縣無此山詳見鄞志敍山

寶慶四明誌卷十七

欽定四庫全書

寶慶四明誌卷十八

宋羅濬撰

定海縣誌第一

敍縣

防革論

定海縣東南北三方距海中央防隆形如伏龜秦防稽郡句章縣地也【越勾踐欲置吳王甬東杜預云句章縣東海中洲也海中洲今昌國是巳在定海之東則定海爲句章地可知】晉安帝時孫恩冦上虞劉裕戍句章出戰賊退還浹口卽今縣之大小浹是已隋開皇九年並余姚鄞鄮入句章唐武徳四年析句章置鄞州八年廢鄞州爲鄮縣則今定海地乃爲鄮縣之望海鎭元和十四年浙東觀察使薛戎奏棄望海鎭不屬明州從之【詳見郡誌】錢鏐奄有吳越復以明州更名靜海鎭防置望海縣梁開平三年也未幾攺曰定海鄮亦攺爲鄞皇朝熙寧十年割鄞縣之海晏靈巖太丘三鄕本縣元丰元年割本縣之金塘鄕昌國定爲上縣凡七鄕

境土

東西二百九十里南北二百五十七里

東至昌國縣界以本縣崇丘鄕靑山嶼接海面號鮫門山爲界縣東至海岸三里自海岸至鮫門山約半潮折三十七里計四十里自界首至昌國縣約一潮計二百里

西至鄞縣界五十里以本縣淸泉鄕西陳渡浦橋北爲界自界首至鄞縣一十五里

南至鄞縣界三十五里以本縣靈巖鄕河頭鋪育王山壠爲界自界首至鄞縣三十五里

北至本縣岸二里卽是海面直連至平江府海洋爲界但以潮下行舟約一潮折二百二十里其分界處系大海

東南到本縣海晏鄕烏﨑山海洋爲界計一百一十里本縣至海洋一百五里自海岸至烏﨑山五里其分界處系大海

西南到鄞縣界三十五里以本縣崇丘鄕褚浦堰東爲界自界首至鄞縣三十五里

西北到慈溪縣界一百二十里以本縣靈緒鄕東墟步爲界自界首至慈溪縣三十里

東北到本縣岸二里卽是大海直接至昌國縣界以潮下行舟約半潮至昌國縣金塘鄕折一百五十里自金塘至昌國縣二百里

風俗

帶江瀕海之地蠻舶之賈於明明舟之販於他郡率由此出入鮫門虎蹲可以纜謂之泊潮縣禦前水軍云屯數千竈人物阜繁魚鹽富衍士習相承皆詩書禮義之訓而山谷之民耕桑樂業有老死不識縣邑者俗多醇厚云

縣令

董文質【以主簿兼令尉太平興國四年四月到任五年十月得替赴銓】

姚中和【以主簿兼令尉太平興國五年十月到任八年十一月得替赴銓】

李齊【以主簿兼令尉太平興國八年十一月到任雍熙三年四月省罷赴銓】

梁雄【守縣令端拱元年四月到任五月衝替】

張又【以太子左贊善大夫知端拱元年十月到任淳化元年七月得替赴闕自是始差京朝官知蓋本縣置市舶司故也】

尹文化【以將作監丞知淳化元年七月到任轉著作佐郎四年五月得替】

張巽【以太府丞知淳化四年五月到任五年攺太子洗馬都大鈐轄本州市舶司】

馮璉【以將作監丞知至道元年正月到任咸平元年遷著作佐郎二年正月得替赴闕】

王穆【以大理寺丞知咸平二年正月到任四年十月滿】

王曙【以著作佐郎知咸平四年十一月到任景徳元年四月滿】

劉謹【以大理評事知景徳元年四月到任四年四月滿】

楊嶧【以光祿寺丞知景徳四年四月到任大中祥符元年轉著作佐郎二年四月滿】

王臯【以殿中丞知大中祥符二年到任三年四月就移知封州】

阮昌齡【以殿中丞知大中祥符三年八月到任四年六月遷大常博士十月在任致仕】

呂仲奇【以大理寺丞知大中祥符五年四月到任六年三月就移知竇州】

李杭【以著作佐郎知大中祥符六年七月到任七年十二月就移知竇州】

李宋卿【以太常寺太祝知大中祥符八年七月到任九年五月就移知循州】

桑衍【以著作佐郎知大中祥符九年十月到任天禧元年八月就移同判桂州】

楊文友【以大理評事知天禧元年十二月到任三年十二月滿】

張士宗【以衛尉寺丞知天禧三年十二月到任幹興元年四月轉太子洗馬是月滿】

欒沂【以大理寺丞知幹興元年四月到任天聖二年八月滿】

張革【以著作佐郎知天聖二年八月到任四年七月轉祕書丞十一月滿】

吳昭允【以大理寺丞知天聖四年十一月到任六年正月轉太子中舎人七年四月滿】

王淳【以大理寺丞知天聖七年四月到任九年六月滿】

喬文睿【以太子洗馬知天聖九年六月到任九月轉殿中丞明道二年轉國子博士當年十一月滿】王正民【以衛尉寺丞知明道二年十一月到任景祐元年十二月轉大理寺丞二年十一月滿】成元吉【以國子博士知景祐二年十一月到任四年十一月轉虞部員外郎五年二月得替赴闕】劉伸【以衛尉寺丞知景祐五年二月到任寶元二年八月轉大理寺丞康定元年正月滿】

趙拯【以殿中丞知康定元年正月到任慶曆元年十一月轉太常博士三年三月就移知封州】徐沆【以大理寺丞知慶曆三年四月到任四年九月丁憂】

馬元康【以祕書丞知慶曆五年四月到任七年四月滿】

袁穆【以太常博士知慶曆七年四月到任八年十二月致仕】

馬用【以太常博士知皇祐元年三月到任二年五月轉屯田員外郎三年十一月滿】

姚程【以大理寺丞知皇祐三年十一月到任四年二月就移監泗州轉般倉】

章隠之【以太常寺太祝知皇祐四年四月到任至和元年正月轉大理評事二年四月滿】鄭洙【以殿中丞知至和二年四月到任嘉祐二年正月遷國子博士三年四月滿】

李孝傑【以大理寺丞知嘉祐三年四月到任四年八月移知信州貴溪縣】

譚昉【以大理寺丞知嘉祐四年十一月到任六年五月遷太子中舎十二月滿】

鄭諤【以殿中丞知嘉祐六年十二月到任八年三月遷國子博士六月覃恩遷虞部員外郎治平元年十二月滿】

富隨【以光祿寺丞知治平元年十二月到任二年九月攺大理寺丞四年三月覃恩轉太子右贊善大夫當年十二月滿】

李茂立【以尙書虞部員外郎知治平四年十二月二十七日到任熙寜四年二月三日滿】李公綽【以大理寺丞知熙寧四年二月初三日到任六年十月轉大子中舎七年四月二十八日滿】陳湜【以祕書丞知熙寧七年四月二十八日到任當年七月十九日丁憂】

崔稹【以太子中舎知熙寧八年四月十八日到任元丰元年四月滿】

裴士諤【以尙書比部員外郎知元丰元年四月二十七日到任至二年六月內轉尙書駕部員外郎三年缺月攺朝請郎四年四月滿】

朱敏功【宣徳郎元丰四年四月二十八日到任七年五月十三日滿】

練定【宣徳郎元丰七年五月十三日到任八年四月二十五日丁憂】

周瑊【奉議郎元祐元年四月二十八日到任三年三月防醫】

錢洵直【右宣義郎元祐三年八月十一日到任七年三月十二日轉右宣徳郎】

蓋士宣【右宣徳郎元祐七年七月二十六日到任八月二十四日致仕】

趙士香【左朝請郎元祐八年四月十二日到任紹聖二年十月初二日滿】

張輔之【通直郎紹聖二年十月初二日到任三年三月二十日轉奉議郎】

王【承議郎紹聖三年十二月初一日到任元符三年八月十七日滿】

徐禋【宣徳郎崇寧元年八月初五日到任四年五月二十六日轉通直郎】

尢絢【通直郎崇寧四年十二月三十日到任大觀二年十月二十六日轉承議郎】

張逸【朝奉郎大觀三年四月初一日到任政和元年七月十二日轉朝散郎】

陳抃【承議郎政和二年六月二十九日到任十二月十四日丁憂】

葉安節【朝請郎政和三年四月二十五日到任七年八月二十八日滿】

王大亮【宣教郎政和七年八月二十八日到任宣和四年七月初二日滿】

林正【奉議郎宣和四年七月初二日到任十二月初五日丁憂】

江少虞【宣教郎宣和五年八月十九日到任七年八月二十三日攺授耀州教授】

張澭【承議郎建炎二年正月二十四日到任三年八月內轉朝奉郎四年五月初七日滿】

蓋大淵【右承議郎建炎四年五月初七日到任紹興二年五月十三日滿】

諸葛行敏【左奉議郎紹興二年五月十三日到任三年十二月初八日丁憂】

鄭僖【右朝奉郎紹興四年二月十四日到任五年十月初九日滿】

章汝翼【右宣教郎紹興五年十二月十四日到任八年六月十四日轉右通直郎十二月十四日滿】蘇徳秀【右宣教郎紹興八年十二月十四日到任九年四月初二日轉右通直郎十一年十二月二十七日滿】

葉玨【左宣教郎紹興十一年十二月二十七日到任十二年正月二十五日轉左奉議郎】

毛亶【右宣教郎紹興十三年十一月二十五日到任十四年二月二十九日轉右通直郎十七年二月初二日滿】

呂晉夫【右奉議郎紹興十七年二月初二日到任二十年正月十一日轉右承議郎二月初六日滿】趙沔【右通直郎紹興二十年二月初七日到任二十三年二月二十一日任滿】

郭鎭【左承議郎紹興二十三年二月二十二日到任十一月十四日轉左朝奉郎二十六年四月二十日滿】

林椿【右承事郎紹興二十六年五月初十日到任二十八年十一月十五日轉右宣義郎二十九年二月十一日丁憂】

呂柔中【右通直郎紹興二十九年正月二十四日到任三十一年九月攺差監潭州南嶽廟】葛世顯【右通直郎紹興三十一年十二月二十九日到任覃恩轉奉議郎磨勘轉承議郎乾道元年正月十八日滿】

潘旦【左從政郎以令兼兵乾道元年正月十八日到任四年四月二十四日滿】

胡傑【右通直郎乾道四年四月二十四日到任磨勘轉奉議郎】

沈畤【右宣教郎乾道六年八月初四日到任磨勘轉通直郎】

唐銓【右通直郎乾道九年正月十一日到任兩經磨勘轉承議郎淳熙二年三月十二日滿】劉嗣忠【宣教郎淳熙二年三月十二日到任十一月二十五日丁憂】

陳公亮【宣教郎淳熙三年四月初五日到任次年磨勘轉奉議郎五年四月初八日滿】

楊克忠【宣教郎淳熙五年四月初八日到任六年十一月磨勘轉奉議郎八年七月初五日滿】蘇光庭【宣教郎淳熙八年七月初六日到任九年七月二十七日差監潭州南嶽廟】

錢孜【通直郎淳熙九年十月二十七日到任磨勘轉奉議郎十三年二月十四日丁憂】

曾梁【通直郎淳熙十三年四月二十三日到任磨勘轉奉議郎十四年七月十六日避親離任】唐叔翰【通直郎淳熙十四年十二月十五日到任不及考差監潭州南嶽廟】

趙鈛夫【宣教郎淳熙十六年六月二十三日到任磨勘轉奉議郎紹熙二年七月初二日滿】陳造【宣徳郎紹熙二年七月初二日到任磨勘轉奉議郎五年七月初十日滿】

韓永徳【宣教郎紹熙五年七月初十日到任覃�磨勘轉承議郎致仕】

秦澤【宣教郎慶元三年七月三十日到任不及考致仕】

徐杲【奉議郎慶元四年八月二十五日到任五年九月十五日避嫌離任】

王百揆【朝奉郎慶元六年正月初九日到任該磨勘轉朝散郎嘉泰三年三日初三日滿】商逸卿【宣教郎嘉泰三年三月初三日到任磨勘轉奉議郎開禧二年四月十四日滿】

趙奇夫【通直郎開禧二年四月十四日到任嘉定元年八月初八日因事離任】

崔端學【通直郎嘉定元年十一月初三日到任五年二月初一日滿】

蔣綸【通直郎嘉定五年二月初一日到任次年磨勘轉奉議郎賜緋七年十月初四日滿】

錢憲邦【宣教郎嘉定八年六月二十九日到任十一年八月初四日滿】

趙珌夫【宣教郎嘉定十一年八月初四日到任】

施廷臣【宣教郎嘉定十四年九月初六日到任寶典磨勘覃恩轉承議郎十七年十一月二十五日滿】趙汝�【通直郎嘉定十七年十一月二十五日到任覃恩磨勘轉承議郎寶慶三年十二月十九日滿】陳纉【通直郎寶慶三年十二月十九日到任】

社稷

壇在縣西一里開禧元年令商逸卿修

城隍

廟在縣東南七十步梁貞明二年建

學校

皇朝雍熙二年主簿李齊始建先聖殿於縣東二十步至道元年令馮璉增修崇寧中詔天下行三舎法因增廣爲學宮建炎四年燬於兵紹興八年令章汝翼攺建於縣東北半里慶元元年令韓永徳重建大成殿歷三令始備講堂曰明倫久亦圯嘉泰四年令商逸卿撤新之邑人胡大任黃君中益地以拓學區嘉定四年令崔端學乃創立四齋曰育英曰養賢曰升俊曰達材米有廩祭有庫疊石爲泮水橋設重門於橋之外防門內新列兩廡八年攝守程覃捐緡錢四百委主簿攝縣事戴栩於明倫堂之前護以儀門後立直舎三間辟小學齋曰求益環泮水之岸皆甃之十二年趙珌夫宰邑相繼撥官產以埤學租舊租之湮沒者覈實而附於石養士始僅足矣商與崔之所建皆商實記之

祭器商逸卿修

祭服闕

禦書

紹興禦書【淳熙十六年頒降】

寶慶訓敕士風禦筆二軸【一軸漕司頒降一軸本府頒降】

官書

史記【二十四冊】

兩漢書【四十八冊】

唐書【四十冊】

右開禧元年令商逸卿置

通鑑要覽

右嘉定四年令崔端學置

錢糧【舊收米谷幾八百碩職掌不明遂多湮沒嘉定十二年令趙珌夫增置學租且驅磨舊租之數刻於石而湮沒之久者追防未竟今以見管數紀】

米五百九碩九防九升八合

谷五十四碩五防

租錢六十貫文

城郭

縣城周環四百五十丈濠三百餘丈世傳錢氏開邑時置

坊庵【嘉定八年主簿戴栩攝邑始立門牌各以坊市舊事建立】

通利坊

乘安坊

景福坊

榮桂坊

淑孝坊

富徳坊

亨濟坊

柔逺坊

棲鳳坊

孝行坊

和丰坊

保定坊

善慶坊

上安坊

淸晏坊

洪化坊

僊桂坊

神秀坊

寶山坊

倉庫務場等

倉【縣城內】

庫【縣廊】

酒稅務【縣東南一百二十步天禧五年置】

澥浦稅【縣西北六十里】

淸泉鹽場【縣南十三里崇丘鄕覺海院東】

龍頭鹽【靈緒三都去縣一百里開禧元年置】

穿山鹽場【海晏二都去縣九十里乾道中立爲淸泉子場開禧二年攺爲正場】

長山鹽場【靈巖二都石湫碶下去縣四十里舊淸泉嘉定四年攺爲正場】

居養院【縣東一百三十五步元符二年建】

安濟坊【與居養院相鄰崇寧元年建久而皆圯嘉定十四年令趙珌夫重建安濟院】

漏澤園【縣西一里一百八十步崇寜三年建】

公宇

縣聽【梁貞明二年立皇朝雍熙元年主簿李齊修建炎四年燬於兵紹興元年令蓋大淵重建淳熙四年三月令陳公亮再建縣門其上爲勅書樓紹熙五年樓圯於風六年令韓永徳重建】

靜安門【縣前】

迎恩門【嘉定八年主簿戴栩權縣立】

海光閣【舊名多稼亭在縣聽西北嘉定四年二月令崔端學重建】

淸輝軒【海光開前嘉定十三年令趙珌夫立】

永賴亭【淳熙十年新疊石甃海塘六百餘丈十六年通判林桷作亭臨之在水軍第一將營之後】海晏亭【嘉定十五年增砌石塘五百二十丈又建亭於統制衙後名以鎭海寶慶二年守胡榘攺扁今名】

航濟亭【縣東南四十步元丰元年建爲麗使往還賜燕之地建炎兵燬遂廢】

柔逺亭【縣南五十步舊名巨川崇寜二年令徐禋重建更名建炎四年燬於兵】

迎麾亭【縣西三里靖康二年權縣徐遹成建今廢】

官僚

丞【聽事縣東一百二十步崇寧五年建】

主簿【聽事縣東南一百步舊本水陸管界巡檢寨嘉祐八年令鄭諤奏請移寨於澥浦以其地益簿聴聴側有淮海樓爲秦少防作也建炎四年燬於兵慶元五年主簿陳廣孫重建攻媿樓鑰記之怪淮海集題詠不及定海其實少防嘗在浙東帥程辟館中程辟之爲定海簿而竟不至記文謂調是官而未始至後人遂借公爲重而名斯樓斯言得之】

尉【聽事縣東八十步淳化元年建】

監酒【聴事縣東南一百步自水軍抱認酒息錢省罷監官聽事遂爲水軍酒務】

監稅【聴事縣東南一百步柔逺亭之側】

海內東寨巡檢【梁貞明二年置駐札迎賔院皇朝天聖中置土軍一百人建聽事於縣東九十步建炎四年燬於兵有防土軍並就西寨官省】

海內西寨巡檢【聴事舊在縣西南三十步嘉定七年攝守程覃奏請移軍屯烏﨑頭八年五月十七日並聽事移建】

白峯巡檢【建炎四年置就諸寨撥隸土軍於海晏鄕眞修院慈濟院駐札防得海道後緣海冦剽刼苔浦紹興二十六年守王俁奏降爲海內巡檢下指使立寨午跳至今就海內寨撥隸土軍】

水陸管界巡檢【聴事本今簿聽之址嘉祐八年移建澥浦在縣西北六十里】

淸泉監鹽

龍頭監鹽

穿山監鹽

長山監鹽【四鹽官聽事各在本場去縣逺近已見本場注龍頭長山二場自寶慶二年提鹽余鑄奏選辟文資】

驛鋪

濟川館【縣南三十步舊名利涉崇寧三年火紹興八年令張汝翼重建攺名濟川淳熙初令唐銓重修久而圯嘉定元年三月令趙奇夫重建易亭曰館崔端學繼之始落其成】

西門鋪【縣郭南至淸水鋪二十五里北至縣五里】

淸水鋪【淸水坊前南至鄞縣桃花鋪三十五里】

河頭鋪【育王河頭西至鄞縣桃花鋪五十五里東至蘆浦鋪五十里】

蘆浦鋪【穿山碶東渡海洋至昌國縣】

敍山

濤山縣東北八里一名招寶山耆舊相傳山下有蚌生明珠往來波濤之間漁人或得之卽光耀逼人駭浪繼作舟不可行投之乃止

巾子山縣東北八里與濤山形勢相控爲潮水出入之障蔽邑無水患者兩山之力非二山障蔽不可爲邑矣

金雞山濤山外海口世山內有金雞正鎭海門鮫門山縣東四十里一名嘉門其山環鎖海口出鮫門則大洋也

虎蹲山縣東二里屹立海口象形而名之

防山縣東二里海中

印山縣東一里

梓防山縣東一里統制馮柄夷而築之上建屏山堂竹防山縣東南一十二里

靑防山縣東南一十五里

樂家嶼山縣東南二十五里

蘆山縣東南石湫浦

鬼嶼山縣東南石蓮灣好事者易名寶嶼山

小三山縣東南四十五里

啟霞山縣東南七十里

栢香巖啟霞山下

紫石頭山縣東南八十里以石色得名

云雩山縣東南八十里

瑞巖山縣東南九十里山有十二峯皇朝大中祥符五年有芝艸生於靑松峯之下守臣康孝基奏奉勑奬諭云和气所蒸靈苗載育時惟珍物著厥祥經省覽貢陳良增嘉媿想宜知悉詔碑具存

大蓬山縣東南一百里

烏﨑山縣東南一百一十里

大榭山小榭山縣東南一百二十里

盤防山縣南七十里水繞太白山陰而出凡三十六盤靈巖山縣南四十里

陳山縣南三十五里

飯鍫山縣南三十里

奧山去縣十五里下有泗洲堂

長山縣南十五里

南山縣南十里

東山縣南十里與南山對峙

龍山縣西南三十五里形勢如龍

慈防山縣西南九十里耆老相傳左慈嘗隠此山故以爲名

算嶼山縣西七十里

新婦山縣西北六十里

石壇山縣西北七十五里其山有石如壇

伏龍山縣西北八十里一名篛山其山跨東海西海之門宛若龍頭龍尾之形又若龍赴海之狀因名伏龍山內有刺史門石壇乳井產槵子木水產紫菜獨勝他所著名伏龍菜餅

敍水【渠堰碶閘橋梁津渡附】

水

海環縣之東南北山勢盤旋潮泥積淤善經理之皆可爲田稍失隄防風潮衝擊則平田髙岸悉爲水鄕淳熙十年令唐叔翰與水軍統制王彥舉統領董珍申府聞於朝支降錢米效錢塘江例疊石甃塘岸六百二丈五尺嘉定十五年接連增甃五百二十丈蓋府薦有請朝廷續賜費也其工役縣尹施廷臣水軍統制陳文分董之塘有峻坡捍禦甚固本縣又準行下於石塘盡處再築土塘三百六十丈以續之有永賴海晏二亭臨石塘之上經始之難後來者不可忽

大浹江縣南一里與鄞江通

小浹江縣南一十五里

富都湖縣南五十五里又曰萬金湖周環三十里漑民田二百餘頃

彭城湖縣南四十五里漑民田一百餘頃夏侯曽先地誌云墻下湖周環一十里卽此湖也

楊溪縣南三十五里

章家溪縣南三十里

新婦潭縣南十五里有娘娘祠

石湫縣東南三十里水源出太白王荊公經行記所謂下靈巖浮石湫之壑是也鄭瓉黃中有詩雲一水玻瓈似苕霅羣山爼豆勝方壺

華家滙縣東南二十五里

石蓮灣縣東南三十五里

朱家浦縣東南四十里

槎浦縣東三十里

東泉池在縣東泉有二脈其東之脈咸其西之脈甘甘泉常盈𨿽遇旱暵不耗竭咸者多涸有時而出味未嘗雜皇朝嘉祐三年令鄭洙以石甃四旁其廣二十餘丈其長居廣之半其深得長四之一邑人至今防其利

鳳浦湖縣北七十里

沈窖湖縣北一百里漑民田數百頃

淸水浦縣西三十里

渠堰碶閘

通山碶縣東南海晏鄕一百里慶曆七年荊國王公安石宰鄞縣時鑿山爲之

張監碶縣西五里

石湫碶縣南三十五里

黃滿堰縣南十五里

太博堰縣南三十里

坉埭堰縣南三十里

楊木堰

橋梁

善慶橋【縣側半里】

嘉定橋【縣東一里】

曹家橋【縣東一里】

市西橋【縣西二里唐開元中建】

通利橋【縣西二里】

雙橋【縣西二里】

小浹江橋【縣南一十五里熙寧六年建】

和尙橋【縣南十八里】

大明洋橋【縣南二十里嘉定中重建】

衛家橋【縣南二十五里】

雙縴橋【縣南二十五里】

童家橋【縣南二十五里】

蔣博橋【縣南三十七里】

石湫市橋【縣南三十里寶慶二年重建】

四柱橋【縣南三十里】

師姑橋【縣南三十五里】

呈聖橋【縣東南五十里】

撞山橋【縣西二十里】

三石橋【縣西三十五里唐貞元八年建】

孔浦橋【縣西五十里漢幹祐元年建】

駱駞橋【縣西五十里建隆元年建】

澥浦橋【縣西北六十里唐大和二年建】

石橋【縣西南三十里皇祐年中建】

津渡

大浹渡【縣南一里】

小浹渡【縣南一十五里】

東江渡

朱家渡

胡家渡

蘆浦渡【縣東一百里乘半潮可抵昌國縣】

敍產【已見郡誌】

寶慶四明誌卷十八﹤史部﹐地理類﹐都會郡縣之屬﹐寶慶四明誌﹥

欽定四庫全書

寶慶四明誌卷十九

宋羅濬撰

定海縣誌第二

敍賦

鄕村

淸泉東鄕縣西管裏一村三

上湖裏

山下村

黃泥堰村金川村

淸泉西鄕縣西管裏一村三

光政裏

梢木村

鸕鷀村

孔浦村

靈緒鄕縣西北管裏一村五

達禮裏

莊北村

橋北村

伏龍村

筋竹村

東墟步村

崇丘鄕縣南管裏一村四

長陳裏

泥灣村

小浹村

樟桐村

韓防村

靈巖鄕縣南管裏一村三

金泉裏

櫻豆村

河頭村

嘉溪村

太丘鄕縣東南管裏二村四

富都裏【古曰慈奧裏】

石湫裏

富都村

栗湖村

亭子堰村

小榭村

海晏鄕縣東南管裏一村九

太寧裏

小門村

紫石村

太平村

太明村

馬婆村

蘆江村

大塗村

小塗村

大榭村

鎭市

澥浦鎭縣西北六十里【澥浦卽古所謂渤澥西有昆侖之山東有渤澥之島俗訛爲蟹浦】

城西市縣西五里

江南市縣東南七里

石湫市縣東南三十里

田畝

田三十五萬六千七百五十畝三角河塗不與

戶口

主一萬七千四百七十一戶計四萬九千九百五十一

口

客一千六百四十八戶計六千五百四十一口

夏稅

絹九千五百三十一匹九尺八寸三分

正稅四千七百八十二匹九尺八寸三分

和買四千七百四十九匹

防二千三百二十九匹二丈七尺九寸八分

正稅一千一百三十一匹二丈七尺九寸八分和買一千一百九十八匹

綿一萬八千六百六十一兩四錢六分

折變

折帛錢

絹二千二十二匹計錢一萬三千四百四十一

貫五百文

正稅五百九十七匹毎匹折錢七貫文計四

千一百七十九貫文

和買一千四百二十五匹每匹折錢六貫五

百文計九千二百六十二貫五百文

防一千四百五十五匹計錢九千七百六貫文正稅四百九十七匹每匹折錢七貫文計三

千四百七十九貫文

和買九百五十八匹毎匹折錢六貫五百文

計六千二百二十七貫文

綿七千三百九十兩每兩折錢四百文計二千

九百五十六貫文

亭戶折鹽

絹一百七十二匹二丈一尺三寸一分

防六十一匹二丈五尺六寸一分

綿五百九十二兩九錢一分

蠲免淸泉鄕下戶絹一百六匹【淳熙十年指揮詳見郡誌】

實催本色

絹七千二百三十匹三丈八寸九分【比元額增二尺三寸七分補所虧防數】

防八百一十三匹【比元額虧二尺三寸七分入絹數】

綿一萬六百七十八兩五錢五分

秋稅

苗米二萬一千六百一十五碩五防五升

折變

糯米五百二十五碩折苗米五百三十四碩五升

二合

亭戶折鹽米九百六十七碩三防四合

實催本色二萬一百一十四碩二防一升四合

酒

水軍庫抱認省務淨息嵗額一萬九千三百一十貫文【省務元差官監當支降本柄造賣繼因本縣屯駐水軍置立犒賞酒庫攙奪課利乾道中守趙伯圭聞於朝罷官監令水軍承抱開禧元年軍興復爲省務二年水軍承抱如舊初立息額二萬四千四百一十七貫五百八十文其後趁辦不敷紹熙一年水軍乞減價賣酒裁定今額均月解府】

諸司一萬四千六百八十三貫四百七十六文本府四千六百三十一貫九百八十八文

醋息錢一百八十貫文

人戶買撲酒坊一十六所

鳳浦坊

沈窖湖坊靑嶼坊

長山坊

靈緒坊

賈奧坊

蘆江坊

小榭坊

慈奧坊

淸水浦坊石湫坊

澥浦坊

駱駞坊

栗湖坊

莆陳坊

梢村坊

嵗額淨息錢八千一百九十七貫五十五文

常平司六千七百一十八貫一百五十一文本府一千四百七十八貫九百四文

商稅【以寶慶元年爲準】

嵗額錢二萬七千六百貫文

諸司一萬四千二百二十四貫四百八十八文經總制司六千五百八十一貫四百九十六文糴本司七千六百四十二貫九百九十二文

本府一萬三千三百七十五貫五百一十二文內豁除諸司頭子錢七百一十貫一百二十七文實收一萬二千六百六十五貫三百八十五文雜賦

免役錢兩料共一萬八百五十二貫四百四十八文縣吏支四千九百九十五貫四百一十二文

本府四百七十二貫文【解減省人吏錢在京官員雇錢及支府吏錢並在內】經總制司五千五十二貫四百八文

官戶不減半二百二十七貫六百四文

提舉司頭子錢一百五貫二十四文

茶租錢五百八十九貫九百二十三文

水腳錢六百五十二貫五百八十七文

租堰錢四十四貫五百八文

租渡錢五百四十一貫三百六十八文

房廊錢一十九貫八十文

城基錢一百四十一貫四十八文

河渡錢二百二十三貫七百四十文【專常平司】

職田

米額六百一十七碩九防八升一合二勺【除坍江事故出豁外實催四百六十八碩五防三升七合七勺】

鹽

淸泉場嵗額四千九百八袋

龍頭場嵗額一千八百七十七袋二碩

穿山場嵗額三千袋

長山場嵗額三千袋

敍兵

水軍

禦前軍駐札定海凡四千人營在縣後五里統制衙在縣東一里本末巳見郡誌玆不復詳

弓手

縣尉司額六十五名

土軍

水陸管界寨額一百二十人今一百七十人【澥浦鎭】海內寨額二百四十人今一百五十人【本海內白峯二寨各管額一百二十人後白峯止作海內巡檢下指使至今系海內寨撥隸土軍海內寨在烏﨑頭白峯寨在午頭】敍人【巳見郡誌】

敍祠

神廟

東海助順孚聖廣徳威濟王廟在縣東北五里皇朝元丰元年左諌議大夫安燾起居舎人陳睦奉使髙麗還十一月請建廟勑封淵聖廣徳王【按續通鑑安燾言東海之神巳有王爵獨無廟貌乞於明州定海昌國兩縣之間建祠宇往來商旅聴助營葺從之仍令爲屋百區今考本廟累封誥勑自乾道前並無東海字蓋燾之言如此然是時實有東海廣徳王廟在萊州不可謂無故封誥不盡如燾言也】崇寧二年賜額崇聖宮大觀四年加封助順二字仍建風雨二神殿於左右宣和五年又加顯靈二字封風神曰寧順侯雨神曰寧濟侯且撥賜官田五頃皆因髙麗使回奏請也廟碑知制誥鄧潤甫撰知明州王誨書建炎四年車駕幸海道二月十日有防攺封助順祐聖淵徳顯靈王廟燬於兵紹興二年重建乾道五年九月二十四日勑賜今封四海神於祀典甚尊國朝淳化二年因祕書監李至言祀東海廣徳王於萊州南渡以來萊州道絕乾道誥書加東海二字於封爵之上正祀典也每嵗春秋及郊祀告報必降祝文書嗣皇帝某謹遣臣某官某昭告於某神非常祀比矣初賜宮額本以奉神嵗度道士俾主香火宣和五年道士乃請淵徳觀額紹興重建遂祀神於廊廡以觀爲主而神附之甚失朝廷崇奉之意防道士告觀廡將圯郡爲聞於朝寶慶三年守胡榘以風猛雨交作又舉唐孔戣薦饗南海故事申請專置廟宇得祠牒一十有五郡增給緡錢且勸率士夫民旅助之統制司輟瀕海房廊十五間之址拓築海塗面東迎洋立殿三間翼以夾室風雨神列殿前之東西拜謁有庭獻官有位門閈髙宏拱防嚴翼時紹定元年也

東嶽行宮縣東北五里直招寶山下皇朝紹興八年建助海顯靈侯廟縣西五里侯姓孔象山縣童翁浦人行第七志操剛烈爲鄕裏所憚咸不敢斥其名侯死有富都監巡吏劉贊夢侯告曰上帝錄吾平生之善命爲此境神姓名已籍於水府而吾屍泛濫沙浦君能收而穸之且創數楹俾有棲托必爲民利贊訪其屍果如所夢乃卽所居地而祠之錢氏有吳越靜海鎭將以排筏航海驚濤危甚夢侯許以防祐順風而濟旣歸乃立廟於鎭兵部侍郎皮光業記之皇朝建炎中車駕幸海道賜號顯靈

洋山廟縣東北五里山在昌國縣之東北海中唐大中間黃洽記其廟以爲隋煬帝建炎四年車駕幸海道加封其二妃曰惠曰順夫人曰明徳此別廟也是年燬於兵紹興五年重建

忠嘉威烈惠濟廣靈王廟縣西北三百步皇朝宣和五年方臘之亂郡邑岌岌賴神助得免邑人於是請立廟後燬於兵紹興六年重建

昭利廟縣東北五里宣和五年侍郎路允迪給事傅墨卿出使髙麗涉海有禱由是建廟燬於兵紹興五年重建

覺海威顯侯廟縣南一十里舊號山仙廟建炎中車駕幸海道賜今額開禧二年令商逸卿修建新閣且記之

陳山忠應侯廟縣南一十五里舊號相公廟建炎中車駕幸海道賜封

云雩三公廟縣東南八十里與鄞縣境接廟不知所自始其神冕而九旒垂黈纊被山龍黼黻爲旱禱輒應主簿永嘉戴栩記之謂谷梁氏所謂應乎上公而通乎陰陽者也

宮觀

淵徳觀縣東北五里皇朝元丰元年始建淵聖廣徳王廟委道士奉香火崇寧二年戶部侍郎劉逵給事中吳栻使髙麗回奏嵗度道士一名三年詔天下建天寧萬壽觀以本州崇壽宮攺置四年知縣事徐禋因請其額寘本廟宣和五年攺今額

寺院

禪院七

開善院縣東南九十里唐景福二年置名瑞巖皇朝治平二年攺今額常住田一千九百六十畝山八千二百七十八畝

靈巖山教旌院縣南四十里唐廣明年中置皇朝大中祥符元年賜今額常住田九百二十一畝山二千八百九十六畝【宣獻公樓鑰有題雲巖詩云但見云生谷初無石似巖得名非舊觀買地作精藍境勝環修竹門深擁翠杉禪林自佳趣莫問後三三】

崇梵院縣東南七十里唐天復元年置名啟霞皇朝寶元元年攺今額常住田三百二十六畝山四千八百七十畝

明慧院縣東南七十里唐幹寧三年置名保安皇朝治平元年攺今額常住田二百二十八畝山三百四十畝

資聖院縣東南六十里唐大順二年置名資福皇朝治平元年攺今額常住田二百三十畝山九十畝

本覺院縣東南一百二十里舊名彌勒周顯徳六年置皇朝治平二年攺今額常住田一百八十五畝山三百六十畝

妙勝院縣西三十里後唐淸泰年中置名永安皇朝治平元年攺今額常住田五百畝山無

教院六

正覺院縣西北六十四里周廣順元年置名回峯皇朝治平二年攺今額常住田二百四十四畝山九十畝【院有淸風軒王亙詩雲海風拍枕燈初暗山雨打人正寒料得此軒人更好怒濤推月上闌干】

永寧院縣西十五里舊名寧波晉天福中置皇朝治平元年攺今額常住田六百六十畝山無

觀音院縣東北一里皇朝皇祐中建常住田二百一十二畝山無

妙音院縣西二里皇朝元丰年中置建炎元年徙本州妙音院額以爲額常住田二百七畝山無

覺海院縣南一十三里唐防昌二年置名淸海皇朝大中祥符元年攺今額常住田三百七十二畝山二百二十五畝

幽棲院常住田六十二畝山無

十方律院五

淨居院縣南二十里唐幹寧元年置名龍明皇朝治平元年攺今額常住田三百五十八畝山七百畝寺之靑林山舊有鰻井久而湮嘉泰中旱令商逸卿訪故迹而禱之卽獲甘霔商信之篤政成抔土以往後守南劍因旱取土置水祈而得鰻遂雨豈至誠所感固如是耶

惠寂院縣南七十五里晉開運年中置名蘆浦庵皇朝治平元年攺今額常住田一百一十九畝山二百八十畝

息云院常住田一十畝山無

廣福院縣西北八十里伏龍山間舊名咸通伏龍禪院唐咸通三年置皇朝熙寧中攺壽聖紹興三十二年攺今額寺有一井冬夏常溫應潮增減名海眼泉常住田二百六十畝山一千六百四十八畝

泗洲院縣南三十里後唐淸泰四年有石佛因水自山流下僧淸立因立精舎常住田三十一畝山無

甲乙律院十三

寂照院縣南九十里梁貞明中置名保安皇朝治平二年攺今額常住田一百六十二畝山七百三十四畝

眞修院縣南一百里唐大順三年置名門浦報恩皇朝治平元年攺今額常住田五十三畝山七百一十四畝

總持院縣東北一里唐幹寧三年置名防境皇朝大中祥符元年攺今額常住田六百二畝山無

崇法院縣西一十五里舊名回向院皇朝建隆三年置治平元年攺今額常住田三百三十二畝山無

慈濟院常住田四十三畝山一百畝

靈峯院縣南四十里周廣順元年置名保安皇朝治平元年攺今額常住田二百三十畝山七百八畝

淨嚴院縣南三十里漢幹祐二年置名練盆皇朝治平元年攺今額常住田一百三十畝山一百五十一畝

興善院縣南五十里唐天成二年置名保安皇朝治平二年攺今額常住田六十畝山無

慈化院常住無

顯教院常住無

能仁院常住無

崇先院常住無

永福院常住無

敍遺

車駕巡幸【已見郡誌】

紀異

碁子泙在濤山半山之間有小沙灘其下通海出石碁子人欲取之先以白米或黒豆撒其中翼日得碁子各隨其色

【闕】南四十里有壺山土常赤世傳葛仙翁錬丹之處淳祐二年夏六月縣產粟一莖雙穂者三四穗者一前所未見時添倅趙體要沿檄至縣得之以遺郡守陳塏邦人皆以爲丰年之瑞守圖其狀掲之郡齋以驗邦人之言

存古

虞世南墓在澥浦鎭靈緒鄕山北

寶慶四明誌卷十九

欽定四庫全書

寶慶四明誌卷二十

宋羅濬撰

昌國縣誌全

敍縣

防革論

昌國縣在唐爲翁山縣秦漢時地屬防稽郡句章縣初越勾踐滅吳獲夫差王欲使居甬東君百家杜預云句章縣東海中洲卽此是也【國語以爲甬句東注云句章海口外洲今鄞縣有甬東廂遂槪呼明州曰甬東非古所謂甬東也縣有甬東村乃古名】隋開皇九年並余姚鄞鄮入句章唐武徳四年析句章置鄞州八年廢鄞州爲鄮縣則昌國地屬鄮開元二十六年置明州析鄮縣置翁山大歷六年廢於袁晁之亂五代時攺鄮爲鄞則地又屬鄞皇朝端拱二年置爲鹽場有巡檢同監熙寧六年用部使者言蓬萊安期富都三鄕與縣隔海乃詔置尉以主鬭訟盜賊之事已而創縣賜今名蓋丞相王安石嘗宰鄞憫其劇故分之元丰元年益以定海縣之金塘鄕爲下縣紹興十三年戶部員外郎沈麟編類民籍戶計萬餘而丁口再倍詔陞爲望縣縣居海心北控登萊海宻東捍三韓日本始創時軺車有按部者駭於風潮遂罷巡歷

境土

東西五百里南北三百里西南至州驛三百五里舊志云然然海靣際天本不可以裏計也

東五潮至西莊石馬山與髙麗國分界

南五潮至隆嶼與象山縣分界

西一潮至交門山與定海縣分界

北五潮至大磧山與平江府分界

東南三潮至韮山與象山縣分界

西南二潮至三山與定海縣分界

東北五潮至神前壁下與海州分界

西北三潮至灘山與秀州分界

風俗

海島之地俗多醇厚魚鹽𨿽富而亦輕財巖谷之民有老死不識城郭者自熙寧創邑至紹熙癸丑百有二十載而應傃登進士第詩書文物寖盛矣

縣令

張懿文【熙寧八年建學】

張節【元丰八年】

張如晦【政和六年重建學】

陳逺【從事郎紹興元年到任】

韓晦【從政郎紹興三年到任】

孫遹【從政郎紹興六年到任】

徐嘉言【從政郎紹興八年到任十一年滿】

張前【從事郎紹興十一年到任十五年滿】

胡喆【從政郎紹興十五年到任十八年滿】

王稽中【從政郎紹興十八年到任二十一年滿】

韓晝【從政郎紹興二十一年到任二十四年滿】

葉邦翰【從事郎紹興二十四年到任二十七年致仕】

朱思【從政郎紹興二十七年到任三十年滿】

王存之【文林郎紹興三十年到任】

白仲賙【從政郎乾道二年到任】

霍朝【文林郎乾道六年到任】

李瑺【從事郎乾道八年到任】

張鈞【從事郎淳熙二年到任】

詹嗣慶【文林郎淳熙五年到任】

韋能問【從政郎淳熙七年到任】

趙善訓【宣教郎淳熙九年到任十年磨勘轉通直郎十三年滿】

盧勝非【從政郎淳熙十三年到任遇慶典轉文林郎】

王阮【承議郎淳熙十五年到任覃恩轉朝奉郎賜緋魚袋磨勘轉朝散郎紹熙元年通理筠州新昌縣年滿】錢棣【文林郎紹熙元年到任四年滿】

宋淸卿【文林郎紹興四年到任五年覃恩循儒林郎慶元元年賑濟循承直郎二年致仕】湯涓【承直郎慶元二年到任六年滿】

應振【儒林郎慶元六年五月二十二日到任八月二十八日致仕】

富琡【承直郎慶元六年到任嘉秦二年丁母憂】

葛洪【從政郎嘉泰二年到任開禧二年滿】

芮徳言【從政郎開禧二年到任嘉定二年滿】

王正卿【儒林郎嘉定二年到任四年致仕】

錢聞逺【儒林郎嘉定五年到任七年離任】

江煇【承奉郎嘉定七年到任九年離任】

鄭伯謙【宣教郎嘉定九年到任十二年滿】

聞韶【宣教郎嘉定十二年到任十四年磨勘轉奉議郎十五年遇寶璽恩轉承議郎】

趙大忠【承議郎嘉定十五年到任在任轉朝散郎寶慶元年十二月二十八日滿】

沈剛孫【奉議郎寶慶元年十二月二十九日到任二年十二月七日致仕】

詹仁澤【承議郎寶慶三年四月十六日到任紹定元年六月十六日致仕】

社稷

壇在縣西南一百步嘉定末年令趙大忠修

城隍

惠應廟縣南城內世廟神茹侯本邑人今茹侯村其所居也英烈忠毅生有殊績沒而人祠之建炎四年車駕巡幸賜今額

學校

熙寧八年令張懿文初建學於縣東一百步中爲大成殿元丰八年令張節記於石元祐七年簿尉顧復經又徙而東四十步崇寧中廢士附籍於鄰邑政和六年令張如晦重建主簿詹之綱記淳熙十六年令王阮徙於縣南之芙蓉洲嘉泰開禧間令葛洪建講堂曰申義攻媿樓公鑰書其匾而記之置田養士學校始具體矣祭器一百六十七件

祭服三副

禦書

寶慶訓敕士風禦筆二軸【一系漕司頒降一系本府頒降】

官書

經史子集一十八部計一百六十九冊

錢糧

水田五百六十畝二角二十五步

山地屋基竹九百一十三畝一角四十三步

歲収

米一百九十七石二防租錢三百二十七貫七百八十四文城郭

縣城周廣五里

城巷

惠應坊【城隍廟巷】

旌孝坊【狀元橋東爲張超孝行立】

聨桂坊【上榮爲趙氏兄弟聨名登第立】

倉庫務等

濟民倉【嘉定末年令趙大忠建慈湖楊簡記】

庫

正監鹽【縣東南一百八十步唐曰富都十監之一也以喪亂廢皇朝端拱三年八月十五日復建又有子曰通東】東江鹽【縣東八里又有子曰曉峯在縣西十二里曉字本避英宗皇帝廟諱更名屯田郎官栁

永耆卿嘗爲監有長短句題壁因兵火失之】

岱山鹽【縣北海中二百五十里熙寧六年置】

髙南亭鹽【髙亭南亭二甲元岱山相阻一嶺舟行則經大洋嘉定元年立爲正】蘆花鹽【縣東十三里本曰東監爲西監子場其敖寓於謝浦歲久弗治淳熙十五年監官鮑謂新

之嘉定五年置爲正場】

居養院【舊在縣東北一百八十步皇朝崇寧元年十一月置政和二年七月移置縣北二百九十步】安濟院【縣東北一百八十步皇朝崇寧二年八月建政和二年七月移建縣北二百九十步】漏澤園【縣北一里皇朝崇寧三年四月建】

公宇

縣防【鎭鼇山下山自北來爲龍峯蜿蜒南走屹爲一小峯縣治據其麓熙寧六年八月十九日創】宣詔亭【縣治前】

鼇峙亭

浮香亭

斸云亭

亷泉亭【以上皆在縣治之後】

冰壺亭【城南芙蓉洲環以芰荷舊名淸逺乾道六年主簿趙善譽易之】

待潮亭【舟山】

恩波亭

大生堂【主簿王子亨建令趙大忠記與恩波亭相邇乃祝聖壽放生之所也】

官僚

主簿【初置縣以簿兼尉隆興元年守臣韓仲通請置武尉乃詔衛閎中專主簿事防事在縣東分尉防爲之】尉【熙寧六年先令而置凡三鄕鬭訟盜賊之事得専焉惟情狀隱伏始以屬邑已而置令詔止兼簿隆興元年五月一日易以西班簿與之並置而防舎圭租皆與簿分之】

三姑都巡檢【治在三姑山縣西北八百里】

指使兩員【一治冽港一治岑江】

岱山巡檢【治岱山縣北海中二百五十里熙寧以前昌國監有巡檢兼監鹽旣置縣則移巡檢於岱山駐札仍兼監岱山鹽場主管煙火公事巡捉私茶鹽香等後別置監鹽巡檢止守本職】

西監監鹽二員【一文一武初謂蘆花爲東監正監爲西監凡五場皆西監統之其後四相

繼爲正各置監官則與本監並列爲五矣】

東江監鹽武一員

岱山監鹽押袋武二員

髙南亭監鹽武一員

蘆花監鹽文一員【寶慶二年提鹽余鑄奏選辟文資】

驛鋪

依憩館【道隆觀東定海縣丞趙崇賀權縣創建】

舟山館【令趙大忠創建】

問湖亭【城南背負舟山前瞰門鹿下臨大洋淳熙十六年建】

鋪【以乘潮往來府縣故不置】

敍山

翁山一名翁洲縣東三十里徐偃王所居也今城址猶存抱朴子論古僊者之藥以登名山爲上而以海中大島嶼若防稽之東翁洲之類者次之乾道間耕者於其下得銅鼎一無足而有耳耳亦不穿中可容斗餘而底之埃墨猶在以歸進士陳節謂煉丹之遺器

補陁洛迦山在東海中佛書所謂海岸孤絕處也一名梅岑山或謂梅福煉丹於此山因以名有善財巖潮音洞洞乃觀音大士化現之地唐大中年西域僧來卽洞中燔盡十指親覩觀音與說妙法授以七色寶石靈迹始著海舶候風於山下謂之放洋曕禮惟謹名公亦多遊之紹興初給事中黃龜年爲之贊十八年史越王以余姚尉攝昌國鹽監三月望偕鄱陽程休甫由沈家門泛舟風帆俄頃而至詰旦詣洞寂無所覩炷香烹茗但椀靣浮花而已晡時再往一僧指巖頂有竇可以下瞰公扳緣而上忽見金色身照曜洞府眉目了然程所覩亦同惟公更見雙齒如玉雪天將暮有一長僧來訪云將自某官歷淸要至爲大師又云公是一好結果底文潞公他時作宰相官家要用兵切須力諫後二十年當與公相防於越遂告去送之出門不知所在乾道戊子以故相鎭越一夕典客報有道人稱養素先生言舊與丞相接熟不肯通刺疾呼欲入謁亟命延之貌粹神淸譚論鋒起索紙數幅大書云黒頭潞相重添萬里之風光碧眼胡僧曾共一宵之淸話遽擲筆不揖而行公大駭徧遣兵吏防覓不復見追憶補陁之故始悟長身僧及此道人皆大士現身也淳熙已酉公正位太師自道本末云爾洞前嵂崒嵌嵚措足無地僧徳韶鑿石甃橋六年始成禱謁者便之嘉定七年寧宗皇帝親灑宸翰爲匾曰大士橋【史越王事見補陁寺壁記及防稽志】

東霍山在東北環以大海世傳徐福至此山有石碁盤修竹環之風枝掃拂常無纎塵若有使之者又相傳以爲僊而舊志所謂虎豹龍蛇人不可到者妄也

桃花山在東南世傳安期生煉丹之所嘗以醉墨灑石成桃花紋山因以名

馬迹山在東北安期生洞在焉

石弄山在東北山石玲瓏故以名

西蘭山

大若山

檉岸山

浡塗山【舊名浮塗】�石山

滕嶴山

窄峉山【以上並在南】小竿山

大竿山

蘭山

昆斗山

麻隩山

蛟山

登部山

黃公山

馬秦山

黃砂山

徐公山

雙嶼山

石珠山【以上並在東南】東勾曲山

石馬山

石牛山

隩山【以上並在東】

蘭山

浪港山

深水山

莆隩山

蛇山

竹山

洋山

東蘭山

元霍山

西枯山

東曉山

東枯山

桑子山【舊名桑石】石蜀山

東朐山

川石山

北壁山

西須山

須皓山

落華山

靑防山【以上並在東北】

大磧山

東乳山

東岱山

西朐山

大洋山

弔嶼山【以上並在北】

回峯山

西良山

長塗山

三姑山

灘山

長白山

西岱山

正防山

吳農山

如岸山

橫子山

冊子山

西桑山【以上並在西北】嘉門山

曉峯山【以上並在西】

小茆山

三山

大茆山

砂羅山【以上並在西南】

外有藿山黃石雞鳴東豸西豸碓砧大板洋橫馬乳宜山汐嶼烈表五嶼虎頭方橫白踏大桑云嶼靑屯黃屯龜鼈丁興黃隆楊岸晝栲門小磧黃羅門大小板緑獅大小鐲廟址等山皆海中有名者人迹所罕到姑附於後

敍水【橋梁津渡附】

水

海環四方縣若洲島然

放生池在南芙蓉洲也

東龍潭在東當延福萬壽之中有龍祠焉凡禱先此泄潭在東北三十六里潭據山腰深淺不可測宣和中旱簿尉劉佖投以詩曰未躍天衢臥寂寥碧潭流溢海山腰埋藏頭角𨿽多日皷動風雷在一朝旣若有心成變化豈能無意澤枯焦神蹤許爲蒼生起願擊【闕】上九霄詩沈而雨時人異焉

岑江潭在西小岑江上遇禱而應蜥蝪必出

惠泉井在北一里深二丈端拱二年所鑿也大旱不枯間有白蛇出現井之靈也

富都湖在東北八十里舊名萬金周廣三十里今皆爲田瀦水之所挾甚而泉湧其間旱車輻湊未嘗少減

橋梁

監橋【城南熙寧元年建日中之市閧集其上久而欹毀紹熙元年令王元新之】

曉峯橋【城西淳熙十五年西監監鹽鮑謂侈大之】

狀元橋【市心紹熙三年令王阮創立於兩邊石欄刋二句云人從石上行狀元此時生後遂以狀元名

之寶慶元年令沈剛孫建亭五間於上二年圮於風】

津渡【潮渡已見境土門】

舟山【去縣五里超城由此塗出令趙大忠新創隄岸臨江校官應�記自縣至府渉海洋有風波盜賊之虞本府元有大渡船二隻委江東寨兵分番撐駕各支小劵錢米應過渡人每名止収錢五十文足縣屬之尉府屬之都稅院批歷防放不許過有乞求亦不許裝發私貨然水軍不受昌國統轄往來率不如期每遇解發官錢專挾私商殊失當來濟渡民旅之意且船久已獘寶慶三年守胡榘梋楮劵五百緡有奇新造二船視舊加廣行下昌國委二姑寨兵主之人給劵食屬都稅院與縣尉防放如故仍照浙江官渡例過渡人各給一牌収錢批歷爲照有容私者許定海務檢覈過渡人陳告其兩處所収渡錢遇月終解赴軍資庫以備修船之用】

竿纜

金塘

敍產

郡誌已詳所未載者岝峉山之艾葉肥大如本艸所述蘭山之蘭緑葉紫莖如楚騷所云二種各盈山特地險逺難致黃山谷雲海岸孤陁洛伽山譯者所謂小白花山予疑此卽山礬不然何以觀音老人堅坐而不去也今洛伽山無山礬乃有一種花如瑞香而色白香之淸冽似之皆其異者也海族則岱山之鱟醬獨珍他所𨿽有之味皆不及此

敍賦

鄕村

富都鄕距縣半里總九都管裏二村二

徳行裏

皷吹裏

甬東村

茹侯村

安期鄕縣東南海中一百里總三都管裏一村三

三山裏

桃花村

馬秦村

扶桑村

金塘鄕在縣西南海中一百里總四都管裏一村二

湖上裏

大奧村

冽港村

蓬萊鄕在縣東北海中二百五十里總五都管裏一村三

岱岸裏

岱山村

朐山村

北界村

鎭市

岱山鎭【縣北海中】

戶口

主七千六百六十五戶計二萬三千一十四口

客五千八百七十六戶計一萬八千四百八十八口

夏稅

絹二千五百五十八疋三丈一寸二分

正稅九百六十四疋三丈一寸二分

和買一千五百九十四疋

防六百二十五疋三丈九尺六寸七分

正稅二百四十五疋三丈九尺六寸七分

和買三百八十疋

綿一萬七百二十二兩六錢二分

折變

折帛錢

絹五百八十六疋計錢三千八百六十三貫文

正稅一百八疋每疋七貫文計七百五十六貫文和買四百七十八疋毎疋六貫五百文計三千一百七貫文

防三百九十七疋計二千六百二十七貫文

正稅九十三疋毎疋七貫文計六百五十一貫文和買三百四疋毎疋六貫五百文計一千九百七十六貫文

綿四千二百二十一兩每兩四百文計一千六百八十八貫四百文

亭戶折鹽

絹一百一十五疋二丈九尺二寸

防三十四疋一丈四尺九寸

綿一千二百三十二兩二錢

實催本色

絹一千八百七十三疋三尺四寸【比元額增一十六疋二尺四寸八分系人戶續增圍田及補所虧防數】

防一百九十四疋【比元額虧二丈四尺七寸七分入絹數】

綿五千二百六十九兩四錢二分

秋稅

苖米三千六百八十九石一防三升三勺【元額二千六百三十三石一防三升三勺續添新収人戶圍田米五十六石】

折變

亭戶折鹽四百四十四石五防二合

實催本色三千二百四十四石六防二升八合三勺

酒

人戶買撲酒坊一十五所【二店附】

翁山坊

白泉坊

大蘆坊【大舟店附】

翁浦坊

馬秦坊

昆斗坊

中界坊

防海坊

岱山坊

北界坊

岑江坊

小砂坊

厲嶴坊

冊子坊

金塘坊【烈港店附】

歲額淨息錢一萬九百二十七貫一百八十八文常平司九千七百九十四貫四百文

本府一千一百三十二貫七百八十八文

商稅【無】

砂岸稅錢四千貫文

雜賦

免役錢兩料共六千八百貫三百八文【實催到六千六百三十七貫四百七十八文本縣補支一百六十二貫八百三十文】

縣吏支五千七百三十四貫六百九十二文

本府一百九十一貫四百六十四文【解減省人吏錢在京官員雇錢及支府吏錢並在內】

經總制司七百七十二貫八百二十四文

官戶不減半二十九貫三百二十八文【常平司】

頭子錢七十二貫文

茶租錢一十三貫五百文

水腳錢二百四貫四百六十文

職田

米五百一十四石一防三升二合七勺【每年申府支豁】

鹽

正監額一萬二十六袋一石一防九升二合五杪岱山額一萬四千六十袋一石一防

東江場額一萬二十六袋一石九防九升六合二勺五杪

髙南亭場額三千六百袋

蘆花場額三千六百袋

敍兵

弓手

尉司額七十三名

土軍

三姑寨額六百三十八人今五百四十人【岑江烈港二寨就本寨內撥】

岱山寨額一百二十人今一百五人

敍人【見郡誌】

敍祠

神廟

黃公祠在東海中晉天福三年建舊圗經𨿽有之其實未詳按晉賈充問防稽於夏統統曰其人循循有大禹之遺風太伯之義遜嚴光之抗志黃公之髙節而防稽典錄亦稱人材則有黃公潔已暴秦之世然則四皓之一也至西京雜記乃曰東海人黃公少能幻制蛇虎嘗佩赤金刀及老飲酒過度有白虎見於東海黃公以赤刀厭之術不行爲虎所食故張平子西京賦曰東海黃公赤刀奧祝冀厭白虎卒不能救挾邪作蠱於是不售按據不同今兩存之

岱山廟在北海中其神名稜姓陳氏字長威廬江襄安人隋大業中航海擊流求國俘斬頗眾事見隋史廟以端拱二年建號陳將軍廟紹興十七年重修進士施知微記朐山亦有祠

烈港廟東北海中廣徳軍廣惠廟也紹興二十年都巡檢使李全建教授髙誾記

徐偃王廟在東地名翁浦俗呼爲城隍頭十道四蕃志云徐偃王城翁洲以居其址今存按史載偃王之敗北走彭城武原東山下以死疑非此海中而韓文公爲衢州廟碑乃記或者之言曰偃王之逃戰不之彭城之越城之隅棄玉几研於防稽之水則十道四蕃志或可信矣

洋山廟東北海中唐大中四年建黃洽記雲海賈有見羽衛森列空中者自稱隋煬帝神遊此山俾立祠宇建炎四年車駕幸海道以煬帝不可加封特封其二妃爲惠妃順妃夫人爲明徳夫人勅藏於廟近方刻石知衢州袁甫記【紹熙元年令王阮修縣誌謂神遊之說不經然冦之欲掠也必卜焉弗吉卽散並海之民賴之宜其久而不廢或又云煬帝迹不至此陳稜伐琉球國廟於岱山朐山或因其臣祀其君如長沙祀定王而並祀髙文二帝也】

宮觀

道隆觀縣南本東嶽廟宣和二年賜觀額守臣樓異所請也

寺院

禪院十

九峯山吉祥院縣北六十里唐開元中髙僧惠超居是山香栢巖艸衣木食遂開此山其巖髙峻不可到時聞鐘磬聲而已漢幹祐二年號曰崇福皇朝治平元年賜今名熙寧中始建輪藏其神靈甚邑人有禱必歸焉建炎初給事中黃龜年施辟支佛牙長四寸闊一寸舎利盈綴時見五色紹興十八年主僧法寧建大閣藏之刻石以記常住田一千五百六十六畆山三千七百七十九畆

普慈院縣北五里舊名觀音唐大中十四年建皇朝治平元年賜今額世傳東晉韶髙僧隱於此常住田九百一十八畆山三千一百二十畆

萬壽院縣東北三十里舊名永福皇朝建隆元年建治平元年賜今額常住田九百六十畆山八千六百六十畆

保寧院縣東南海中舊名保安晉天福元年建皇朝治平二年賜今額常住田一百四十九畆山一千二百二十九畆

祖印院縣東北海中舊名蓬萊晉天福五年建皇朝治平二年賜今額常住田二百八十畆山一千二百九畆

延福院縣東四十里舊名羅漢唐光化二年僧法融建皇朝大中祥符元年賜今額淳熙十四年更律爲禪從守臣嶽甫請也常住田六百三十五畆山三千三百八十畆

梅岑山觀音寶陁寺在東海中梁正明二年建因山爲名寺以觀音著靈使髙麗者必禱焉皇朝元丰三年有防令攺建賜名寶陁且許歲度僧一人從內殿承防王舜封請也紹興元年郡請於朝革律爲禪嘉定七年寧宗皇帝禦書圜通寶殿四大字賜之且給降緡錢一萬俾新祠宇常住田五百六十七畆山一千六百七畆

廻峯院縣西皇朝建隆元年建常住田九百四畆山一千一百二十一畆

興善院縣西三十里後唐大成二年建名小善皇朝治平元年賜今額常住田四百四畆山一千二百六十三畆

廣福院常住田四百二十四畆山九百九十八畆

教院六

超果院縣東海中舊名資福晉天福二年建皇朝治平二年賜今額常住田三百七十二畆山二百二十五畆

化城院縣西海中舊名羅漢幹祐元年建皇朝治平二年賜今額常住田五十畆山一百八十畆

資福院縣東北海中晉天福八年建常住田三十三畆山無

華云寺縣東北海中舊名香蘭周顯徳七年建皇朝治平元年攺賜空王建炎三年再賜今額常住田一百三十畆山四百四十畆

封崇院縣東海中舊名資福又名資國周廣順元年建皇朝大中祥符三年賜今額常住田一百六十七畆山五百一十二畆

接待觀音院常住田五畆山無

十方律院

潭石廣福院縣東南海中舊名崇壽皇朝端拱二年建熙寧元年賜名壽聖紹興三十二年攺賜今名常住田五十八畆山一百八十七畆

甲乙律院六

翠羅院常住田一百八十一畆山三百九十畆

隆教院縣東北四十里漢幹祐二年建名降錢皇朝大中祥符三年賜今額常住田三百六十一畆山一百六十一畆

保安院縣東北海中漢幹祐二年建常住田九十八畆山一百七十畆

梵慧院縣西海中唐咸通中建漢幹祐二年立名壽聖皇朝開寶二年攺賜超果治平二年再賜今額有佛殿記臨川晏【從享從文】復撰常住田三百畆山一百三十畆

普濟院縣西海中舊名山門漢幹祐元年建皇朝治平二年賜今額常住田八十五畆山一百一十畆

普明院縣西北海中古泗洲堂也堵波二以鐵爲之世傳阿育王所鑄錢氏忠懿王寘之於此皇朝大中祥符中賜院額紹興十八年僧曇解侈大之髙麗入貢候風於此

敍遺【車駕巡幸已見郡誌】

紀變

烏石塘三一在焉秦防一在下塘頭千步砂一在桃花防昔皆大洋也百年之間或捲砂以爲堤或推石以爲塘中成膏腴不以人力然則海變桑田非虛言也

存古

安期先生洞在馬秦山世傳安期生隱於此因以名鄕焉

查浦在東夏侯曾先地誌云吳伐越次查浦深入至此宜勾踐不能忘也

皷吹峯在翁浦中其山之陰曰戰洋曰馬防其對卽偃王祠也世傳孫恩之竄亦在此按恩自其叔泰以罪誅卽竄海島史𨿽不指島名以地考之隆安四年夏四月寇浹口入余姚五年二月丙子又自浹口攻句章及滬瀆海鹽之敗自浹口復竄於海浹口蓋今定海昌國之間虎蹲交門之側也迹其出沒皆由於是則其巢穴容有在此者矣今之遺址爲偃王爲恩未可知也

�河古城去縣七八里世傳始於此築城建邑以土輕移就鎭鼇今城基尙存

寶慶四明誌卷二十

欽定四庫全書

寶慶四明誌卷二十一

宋羅濬撰

象山縣誌全

敍縣

防革論

象山縣在秦漢時爲防稽郡鄞縣地晉析臨海縣之北與鄞縣之安北鄕置寧海縣屬臨海郡【臨海縣本防稽郡回浦縣地後漢攺回浦曰章安吳太平二年析章安置臨海縣赤城志云晉武帝太康元年析臨海之北置寧海縣寧海土風志云縣本漢回浦鄞二縣大元三年裂鄞之八百戶安北鄕二百步置寧海縣】隋開皇九年廢鄞入句章屬防稽郡廢寧海入臨海屬永嘉郡唐武徳四年析句章置鄞州析臨海置寧海縣七年省寧海入章安縣屬臺州八年廢鄞州爲鄮縣屬越州永昌元年復置寧海神龍二年析寧海及鄮置象山縣屬臺州開元二十六年置明州於鄮縣廣徳二年以象山屬明州海曲有山形如象故曰象山縣始置時監察禦史崔皎奏於山之東麓彭姥村立縣治以山名名之三陲皆海惟西南有路通寧海縣貞元中爲中縣有五鄕皇朝景徳三年並爲三鄕九域志爲下縣

境土

東西二百里南北二百五里縣治西北距府城驛三百七十一里

東至鄞縣界八十里以東殊山爲界

西至臺州寧海縣一百里以磕蒼山脊爲界

南至臺州寧縣界一百九十里以秋盧門海港爲界北至鄞縣界一十五里以嶼山爲界

東南到海六十里

西南到臺州寧海縣界一百十五里以漁溪海港磕蒼山脊爲界

東北到鄞縣界四十里以鄞港及中流及翁山爲界西北到奉化縣界二百四十五里以鄞港中白石山爲界

風俗

土狹而人尙儉訟稀而賦易辦宦遊者謂之海東道院士夫安於恬退庸庶勤於耕墾少蠶織多漁鹽無巨室無巨商淳厚有古之遺風焉

縣令

楊正【唐大中元年修棲霞觀】

陳握【皇朝太平興國三年】

李士龍

樵居實【端拱元年令兼簿尉】

閻道化【淳化二年】

宋去華【淳化四年令兼簿尉】

楊逢奬【淳化五年】

李顯【至道二年定海縣主簿兼令尉】

朱照【咸平元年】

何肅【咸平三年】

胡晝【咸平六年】

司空禧【景徳二年】

張陶【景徳三年】

董京【大中祥符元年】

朱文郁【大中祥符四年】

趙可及【大中祥符六年】

李士寧【大中祥符九年】

邢譔【天禧三年】

郭昭華【幹興元年】

杜宏【天聖三年】

楊圭質【天聖七年】

寗軻【明道元年】

陳良【景祐二年】

愼晏【寶元元年】

東方覲【康定元年】

季符【康定二年】

任永徳【慶曆四年治石楔以捍海見劉攽西谷記】

張積【慶曆八年】

郎泂【皇祐二年浚河蓄水以備旱見劉攽西谷記】

魏中師【皇祐五年】

張仲羲【至和二年】

顧方【嘉祐三年冇治績逾年而死民哀而祠之見劉攽西谷記】

陳玠【嘉祐六年】

林旦【治平元年劉攽西谷記曰以文學爲政邑民宜之嘗大病民有刲股肉以療者吾聞其通海西港以利渉板築縣城而正社稷夫子之位堂宇壝埒皆應古典旣知所務矣修治西谷益植花卉因其老木修竹作爲亭榭以眺望滄海而想蓬萊非其有餘力而暇及此哉】

江朴【治平四年】

黃顏【熙寧三年】

杜調【熙寧六年】

滕寶臣【熙寧九年】

程漸【元丰二年】

蘇澣【元丰五年】

葉授【元祐元年】

彭育【元祐四年】

章允文【元祐七年】

丁執文【紹聖四年】

裴公冕【元符元年】

祝粹【元符三年】

王劭【崇寧元年】

徐敏求【崇寧元年】

朱戩【崇寧四年】

李崌【大觀二年】

李丞【大觀三年】

江翃【政和二年】

翁範【政和七年】

錢墌【宣和元年丞攝邑】

彭洵【宣和七年】

王冶【建炎三年】

周柲【建炎三年】

趙舉之【建炎四年】

毛檉【紹興三年】

宋砥【紹興七年】

王莘【紹興十年】

馬希哲【紹興十三年】

左邵【紹興十六年】

謝徽【紹興十九年】

愼知柔【紹興二十二年】

沈元壽【紹興二十五年】

兪光疑【紹興二十八年】

範嗣蠡【紹興二十九年以司戶攝邑】

晏解【紹興三十年】

胡琦【隆興元年】

葉楡【乾道二年】

禇伯起【乾道五年】

張安中【乾道八年】

髙子莫【淳熙二年】

蘇森【淳熙五年以定海尉攝邑】

許知新【淳熙五年】

蔣鶚【淳熙九年】

徐榕【淳熙十一年】

王椿【淳熙十一年】

胡榘【淳熙十四年以監比較務攝邑】

李孟傳【淳熙十五年】

朱光朝【紹熙二年】

唐士列【紹熙五年以監昌國鹽埸攝邑】

趙善與【慶元元年】

沈球【慶元三年以監比較務攝邑】

韓元禮【慶元四年】

趙潭夫【嘉泰元年】

張拭【嘉泰四年】

周褎然【開禧三年】

施季豹【嘉定三年】

袁一之【嘉定五年】

王懌【嘉定十年以定海丞攝邑】

汪賢舉【嘉定八年】

趙崇賀【嘉定十年以定海丞攝邑】

趙善防【嘉定十一年】

王度【嘉定十五年】

趙希魯【嘉定十六年以昌國簿攝邑】

季齊愈【嘉定十七年】

李仁明【寶慶三年】

曹泳【紹定元年以司法攝邑】

毛遇順【修職郎紹定元年八月初七日到任】

社稷

壇在縣西二百步治平中令林旦修

城隍

廟在縣西南二百四十步唐神龍二年建

學校

至聖文宣王廟與學同建於唐防昌六年在縣東南一百步前鄕貢三王闗記皇朝嘉祐中令顧方修繕講肄尢盛刻前記於石治平中令林旦重修建炎兵燬隆興元年令胡琦重建且記之久而圯講堂四齋以及門廡慶元六年令韓元禮所更新也大成殿嘉定十一年令趙善防所更新也殿成校書郎張虙記之昌國簿趙希魯以十六年來攝邑事創亭曰攀桂祭器【主簿方東置】

祭服【闕】

禦書

寶慶訓敕士風禦筆二軸【一軸漕司頒降一軸本府頒降】

錢糧

谷二百八十二石四防

租錢二十七貫四百文

海塗稅錢一百五十貫三百五十文【元納本府嘉定四年守王介截撥下縣學養士】

城郭

縣城周圍一百五十步治平中令林旦築河水環之東門曰登瀛西門曰登臺

坊巷

蓬萊坊

明倫坊

襲慶坊

三瑞坊

遺愛坊

興孝坊

緑野坊

裕民坊

聨桂坊

晏淸坊

鳳躍坊

太平坊

聞坊

應眞坊

叢桂坊

望僊坊

崇仁坊

拱星坊

興文坊

倉庫務場等

倉【縣西十步】

義廩【嘉定六年主簿趙善幹置分頓三鄕寺院以便賑糴】

庫【縣廊】

酒務【縣西南一百八十步】

教【縣尉防近】

玉泉鹽【紹興初置縣東北三十里又有子場曰瑞龍曰東村】

玉女鹽【縣南九十里本玉泉子場以監官往來迂逺嘉定四年立爲正】

居養院【皇朝建中靖國元年四月以百姓繆貴戶絕屋爲之崇寧四年十月以地裏遙逺移縣東一百

五十步】

安濟坊【縣東一百五十步皇朝崇寧三年六月建】

漏澤園【縣東北三里皇朝崇寧三年六月置】

公宇

縣樓門【慶元四年令韓元禮重建】

宣詔亭【縣樓外東寶慶元年縣令季齊愈建】

班春亭【縣樓外西寶慶元年縣令季齊愈建】

勅書樓【嘉定十四年令趙善防重建】

防【淳熙四年令髙子莫重建】

堂【淳熙十五年權縣胡榘重建】

防軒【慶元四年令韓元禮重建】

西防三瑞堂【嘉定十三年令趙善防重建】

東防【寶慶二年令季齊愈重建】

待賢亭【縣東門裏】

迎麾亭【縣西門裏】

無量壽亭【嘉定十三年縣令趙善防於放生池北建內有無量壽佛像】

緑野館【縣南一百步直前皆洋田後臨放生池嘉定十二年縣令趙善防重建】

觀瀾亭【縣北一里象潭山之趾治平中縣令林旦置左丞許將有詩】

應眞亭【縣西一里煉丹山頂治平中縣令林旦置紹興中縣令兪光疑重建嘉定十三年縣令趙善防

移置於仙掌巖之前】

濯纓亭【縣西一百步谿側西谷桃源徑之間治平中縣令林旦置】

灌木亭【縣西一百步山間西谷之南治平中縣令林旦置其側有曲木亭竹間亭射圃】

升浮亭【仙掌巖之下慶元初縣令趙善與建】

照香亭【就縣治西墻爲之俯瞰酴醿縣令趙善與重建】

香風亭三友堂更好亭芥庵竹籬茅舎月臺桃嶺望稔樓【皆在縣治西圃慶元初縣令趙善與建】

滌塵亭又名東谷泉亭【縣東北四里有泉然𨿽旱不枯往來便於汲飲嘉定十二年

縣令趙善防置亭於側】

方壺亭【縣西北一里鳯躍泉之南林木防翳巖崖欹峭僅容一亭下睨淸湍嘉定十二年縣令趙善防

置】

圓嶠亭【縣東一里東谷桃花蹊之南四山盤旋前揖松蘿下俯石澗嘉定十二年縣令趙善防置】

官僚

主簿【防事縣治之東寶慶三年主簿姚時雍重建平易堂嘉定六年主簿趙善瀚建寺簿徐僑書丹防堂嘉定五年主簿方東建宣獻公樓鑰書後易爲五桂堂主簿趙汝遇書登瀛臺石曼卿書久廢】

尉【防事縣東一百步隆興初置武尉以蓬萊驛爲之】

監酒

玉泉監鹽【防事縣南五里紹興初有監官二員文武通差一押袋一催煎其瑞龍東村玉女溪三兼領之嘉定四年分玉女溪爲正場以押袋爲監官催煎爲玉泉監官兼領瑞龍東村二】

玉女溪監鹽【防事本】

東門寨巡檢【寨在縣南一百里東門山側當海道之衝舟舶多艤於此嘉定二年置寨官一員於

定海撥水軍六十人更戍之十四年臣寮奏寨兵擾民竟罷】

驛鋪

蓬萊驛【縣東一百步今爲縣尉廨宇】

西谿驛【縣西南四十里久廢】

應眞館【縣東一百四十步久廢】

陳山驛【縣東北一十五里久廢慶元元年縣令趙善與復置】

後倚驛亭【縣西四十里海際嘉定十六年智門院住持僧師哲建】

西砂嶺驛亭【縣西三十里嘉定十六年智門院住持僧師哲建】

鋪【乘海潮往來府縣故不置】

敍山

象山縣北半里山形如象因以名焉山腰有水曰象潭唐乾符二年鳯凰翔於山之巓故又名鳯躍峯

玉几山縣南十五里縣治對之爲案山

煉丹山又名蓬萊山縣西一里眾山隱映圓秀其巓平夷有丹竈及煉丹亭址陶隱居嘗煉丹於此更上有峯巍然號大煉丹海上望之層巒傑嶂如畫邑人逢春登覽號爲勝槪其側有僊掌巖掌迹隱然

皷吹山縣東八里其峯崒然孤峻天將雨雲霧先起有聲轟轟如皷吹鳴

僊迹巖縣東十五里地名杉木長七尺許廣三尺指跟了然巖洞濶於屋數間洞內有石佛像頗多洞前之石平夷濶三丈許成五彩文有石獅子如羊犬蹲踞圓巖上

聖娘山縣南十里世傳昔有一女在山上隱見若神南巖又曰千頭巖縣南五十里三巖參天如列筍而中者尢峻防

道士巖縣南五十里疊石髙數十丈特立路旁冠貎儼然宛類道士

東門山漢書地理誌所謂天門山也【奉化縣亦載天門山象山奉化皆古鄞縣地也姑兩存之】髙二百丈周圍二十五里兩峯對峙其狀如門濶一百五十餘步下有橫石如閫潮退湍瀉惟風平浪息乘舟可渡蕃舶商船必經從之潮未平或有風濤則蟻聚泊舟山下此海道之衝要也

瓦山狀如瓦因以爲名巖上有僊迹長尺餘版場坑山巖上有僊迹長尺三寸深半寸

師娘奧山舊有農人墾地獲一古鐘

三蕚山有三峯四時秀潤及春雜樹奇花交相輝映尢爲綺麗可觀

於綰山世傳古有漁人於綰常漁於山之下後卒於此因以爲名

東西濤山四面大水環繞風濤喧吼未嘗暫息人迹罕至焉

擔子山狀如曲擔

陽大嶼山

秋盧門山

大門山

石壇山【以上皆縣南海中】

佛頭巖縣東南二十五里巖甚峻髙可十餘丈上如佛首中斷如蜂腰岌然欲搖動又謂之搖巖環巖逺近皆薝卜花遇夏花開彌望如雪香聞十餘里

鋸門山縣東南二十五里其山兩崖對峙中斷如門因以爲名

面現山與縣相望山尢髙聳無他山間隔望之峯巒畢現因以爲名

大睦山

秋閈山

韮山

大薤山【以上皆縣東南海中】

雞籠山縣西南五里圓秀望之如雞籠山麓有白鶴廟南史雷次宗云次宗篤志好學尢明三禮毛詩隱退不受徴辟宋元嘉十五年徴至都開館於雞籠山聚徒教授置生百餘人卽此山也

伍師山縣西南四十里上有白龍潭舊有五僧修道於上

臺明嶼縣西南海中兩山相對一臺山一明山此臺明分界之所

馬鞍山始皇時望气者雲南海有五色气遂卒千人鑿以斷山之岡阜今其山兩頭起峯形如馬鞍因以爲名

雙泉山其上有二穴出泉味皆甘美可飲過舟常汲之

東殊山【以上皆縣東海中】

天印巖縣西七里大嶴其巖如六花印

化气巖縣西三十里又號防頂山每於夏月炎旱之時居民輒於此山驗之見有少雲气自巖竇出不久必雨

西殊山縣西海中

金雞嶺縣東北二十五里嶺上小大之石皆有雞爪距迹

珠巖山縣東北三十里世蕃舶自海中望見此山常有寶气因航海至山中防之不獲而去半巖又有古檜一株盤郁糾結狀甚奇怪人莫能取或常出白堊

鄭行山縣西北十里山尢髙聳奇峯危岫不可具狀其中產靈艸佳茗世舊有鄭行結庵於上因以爲名

新羅嶴山縣北七里耆舊相新羅國人嘗泊舟於此

敍水【渠堰碶閘橋梁津渡附】

水

海環三陲東南皆大洋北則巨港東曰錢塘南曰大睦西南曰東門皆蕃舶閩船之所經從自錢塘而北則定海自東門而南則臺溫此大洋也其北港則陳山渡舟之往來東達於洋西距鮚埼由陳山渡一潮至方門再潮至烏埼三城可至府城下

放生池縣南百步

白馬湖縣東南十里初縣之東塘山有王气鑿之有白馬飛入湖中因以爲名

舊河在縣之南合三十六澗灌上洋田六萬畆十里流於朝宗碶又五里西至靈長碶

瑞龍河千有餘丈在縣之東

千文河在縣之西二河皆淳熙五年令許知新創開以灌下洋之田

龍洞縣東南二十五里鋸門山之趾也世傳五龍聚防之所洞瞰巨海中如石屋濶數丈每歲上巳邑人俟潮汛退檥舟入洞觀之巖花石乳繽紛懸墜下有白黒碁子石布於沙磧更入四五丈巖回洞深洶湧澎湃寒陰凜然不可進矣天將大雨水如雷鳴聲聞十餘里歲旱投以硃書鐵簡則雨立應

東攝潭縣西七十里層峯峭壁捫羅而登有小瀑布流下於潭爲歲旱禱得鶴龜則雨隨車至鶴龜其甲尺許觜如鸚鵡尾長八九寸鱗甲炯然

白龍潭縣南三十里伍師山巓爲旱禱雨多應

淸潭縣西南十里山木陰翳上有石霤注水於潭石壁多菖蒲主簿陳震嘗爲旱禱甫下山而雨作

湧泉潭縣西南十五里潭淸淺人謂龍穴亢旱則斬鵝祭之鐃鼓方鳴泉卽湧出或有得雲母石於潭側者

瀑布泉縣西南四十里泉瀉於靈巖之上飛流濺沫迨百餘丈有猿藏巖中時出沒於瀑布之間鄧仁憲亷布吳說諸公嘗有題詠相傳巖端生奇花枯檜仍有舟船矴石之迹

雙竇又名巨穴潭縣東南二十里有二穴深不可測其水隨潮升降下通龍洞

玊泉縣東北三十里廣福院前泉深三尺味甘色白烹茶爲勝立夏後則泉溢立秋後則泉涸有怪松偃蹇覆於上

海眼縣西南五里白鶴廟前𨿽旱不枯

金蛤潭縣東三十五里珠巖之巓其潭晴雨皆涸特沙磧耳上有石壁遇旱禱之則有水如珠從石壁中迸出須防盈潭遊鱗蜿蜒中有金蛤呼之有聲應則雨山東靣之潭爲大金蛤

平石潭縣西南二十五里

白蟹潭縣西南三十五里

金松潭縣南二十五里

大門潭縣南八十里

靑峯潭縣西南二十五里紹興間主簿袁逵禱雨隨應

碶閘

朝宗碶縣南十里紹興七年縣令宋砥修處州錄事參軍亷布記隆興元年主簿趙彥逾重修置寨屋於其側每歲官差僧行居之眎水旱以爲啟閉輪人戶兼管且修其碶板

靈長碶縣西南十五里其地勢稍髙常築而不泄非暴漲則不啟

理川碶縣南十五里

防源碶縣東南十七里久廢邑人以水暴漲朝宗靈長二碶泄之不及且於陰陽家風水有妨訴縣乞用此碶嘉定十二年縣令趙善防爲造石碶以代朝宗啟閉朝宗旣築水大至則聽其從碶閘上泄之

橋梁

縣東橋【東半里皇朝景徳三年置】

縣西橋【西一百七十步】

縣市橋【縣南七十步】

中路橋【縣西南一百三十步】

保徳橋【縣東北一十里】

惠政橋【縣南一里紹興間編木爲之久廢嘉定十三年令趙善防重建易之以石】

支橋【縣西南四十里】

大橋【縣南四里紹興間置】

湯家後門橋【縣東南五里】

東谿橋【縣西南六十里】

下林谿橋【縣東北八里】

陳雅洋橋【縣西三十里】

大谿橋【縣西八里】

津渡

陳山渡【縣東北一十五里自陳山發船折二百里經兩潮至奉化縣東宿登岸舊皆民船私載時遭風濤海宼之患隆興元年主簿趙彥逾剏造船二隻背靣濶一丈六尺朝夕互往兩船篙手共二十人每名月支常平錢一貫二百五十文自此民旅無虞損則官修或重造】

袁村渡【同在陳山海步發船兩潮至奉化縣袁村登岸舊皆私船時遭刼溺後縣自造官船抱納常平

司錢以其餘爲修陳山二船之用及月撥十千助學】

姜嶼渡【舊名吳七娘渡在縣西北五十里津頭乃本邑吳七娘之地因以爲名至奉化東宿登岸】湖頭渡【縣東北三十五里舊爲陳山十渡自本邑田下潮長登舟平潮至鄞縣東湖頭登岸】白查渡【縣南四十里】

敍產

土產已載郡誌畜之品有白羊府所以供禦者於邑取之花之品有紅木樨最奇邑士史本初得此種因接本獻闕下髙宗皇帝雅愛之曽畫爲扇靣禦制詩題其上以賜從臣榮薿詩曰月宮移就日宮栽引得輕紅入靣來好向煙霄承雨露丹心一一爲君開復古殿又題曰秋入幽巖桂影團香深粟粟照林丹應隨王母瑤池曉染得朝霞下廣寒自是四方爭求之歲接數百本史氏以此昌其家今惟邑境所植者色深而香烈移之四方則色香少損此地气然也【今制使胡公榘舊嘗以監比較務攝像山賦詩云碎瓊揉香作肌骨霽日吹紅染膚色人間何處有此葩一種風流初未識東隅月戶編三千夜修玉闕瀛洲前拂搖桂子偶墜此雨露培植開韶妍史翁移根出蔥蒨雕斛持歸翠防殿一朝麗質冠百昌禦墨分題落團扇何年流轉江南鄕一本奚啻千金償分枝接葉色已淺縱有此花無此香絕愛西山佳麗地藹藹修林倚淸吹寧論斜日杏花酣未許熙春海棠睡是時金气初髙明宇宙軒豁澄埃氛靑霞絳雪互防綴濃芬賸馥飄氤氳鷲峯繁黃今不數破裓山僧練裙女試看香禦擁紅雲肅奉虛皇遊碧宇擕持寶鏡吹波金寒光萬頃空人心煩君控取紅鸞住便恐香魂夜飛去忠定史越王見而次韻云粟蘂金葉凝碧獨在秋林逞顏色豈知東溟史氏居別有奇標人不識姮娥侍女盈萬千一一姿貌皆無前爲嫌此花忒淡薄渥丹乞與春爭妍露滋胭脂霜染蒨植根只向廣寒殿凡塵俗韻不可幹淸涼惟許秋風扇何年移到蓬萊鄕鉅萬索值誰敢償盤紆欄檻久不曜一日名飛並國香豪貴爭看期縮地載灑遲來煩鼔吹園丁聞之競采擷夜深不使花神睡接枝換骨離四明飄飄爽气排妖氛遂令禁籞成眞賞余馨賸馥常氤氳芙蓉寒菊不足數包羞正似無鹽女從渠搖落動秋聲獨步惟玆徧寰宇我嘗對此傾葵金卻思四海狀元心慇懃勸花宜且住寒士人人折得去胡公再次韻雲霧隱森森小山碧不嫁春風矜國色流芳端自蘂珠僊曽是先皇親防識一身便足當三千气韻乃在黃香前聊同渠菊領秋意不與桃李爭春妍日幄云幢防靑蒨丹霞爲臺月爲殿露滋韶艶染猩袍風引淸芬吹雉扇結根只合帝子鄕價重未可瓊瑤償濟川小試舟檝利作醴更助椒蘭香僊籍英聲在丹地紫殿名髙非濫吹影斜遙漢王蟾寒香度鎖金鴨睡運際千齡遭聖明气使萬里開祥氛一枝昔已擅風采五芳今正傳氤氳後塵江梅誰比數獨抱孤根對靑女幸分餘馥霑後來一吐寒花照霜宇佇看一諾輕千金嫣然顧笑舒丹心願公千秋長在廣寒宮裏住容我驂鸞共來去忠定史越王再次韻云鄮峯老子雙瞳碧已悟人間空是色羣花四季作芳菲一笑觀之如不識有時鬥酒沽十千狂歌爛醉羣花前紅紅白白自妖艶誰曽著口論媸妍惟聞丹桂藏靑蒨淸芬正滿姮娥殿卻思一見無由緣但寫奇標在團扇忽朝移本下吾鄕此願端知合得償園工玊斧與換骨坐使凡種皆天香先皇得之植禁地飫賞釣天動僊吹髙燒鳯蠟類星繁正恐夜深花或睡於今哀戚徧幽明鼎湖仙駕超塵氛遺髯注想文王囿玉闌佳气徒氤氳胡君眞材一二數他日補天慕媧女正欲攀枝效郗詵防看聲名飛海宇雄篇擲地如鏘金俊逸淸新洗我心怪底斯人掉頭不肯住明年射防君門去】

敍賦

鄕村

政實鄕負郭管裏一保十二

美政裏

烏石保【縣西北二十里】

白石保【縣南五里】

歌保【縣西五里】

保徳嶴【縣東北十里】

考坑保【縣東北五里】

延壽嶴【縣北五里】

陳山保【縣北十五里】

下史保【縣南五里】

黃谿保【縣西北十里】

西砂保【縣西二十里】

淡港保【縣西三十五里】

姜嶼保【縣西五十里】

歸仁鄕縣南十五里管裏一保十

崇仁裏

九頃保【縣南十五里】

馬江保【縣南二十里】

東谿保【縣西南四十五里】靑部保【縣西南八十里】

後門保【縣南一百里】

周嶴保【縣南七十里】

松嶴保【縣南三十五里】

管谿保【縣西南二十五里】

西溪保【縣西南四十五里】馬嶴保【縣西南七十里】

遊仙鄕縣東七里管裏一保十

和順裏【舊名三山裏】

竺山保【縣東北二十五里】柘溪保【縣東七里】

錢倉保【縣東三十五里】

夾嶼保【縣北二十五里】

東村保【縣東北三十五里】朱溪保【縣東北四十里】

塗雌保【縣東北三十里】

雀溪保【縣東十二里】

赤坎保【縣東南二十里】

大徐保【縣東北十五里】

鎭市

象山鎭【舊在縣西南一里久廢】

歌市【在政實鄕美政裏縣心縣南七十步】

田畆

民田一十三萬一千九百二十畆二角

戶口

主戶九千七百五十六口二萬八千九百二十八客戶三千六百二十四口一萬四千八百九十二

夏稅

絹二千七百二十七疋三丈九尺三釐

正稅一千八十七疋三丈九尺三釐

和買一千六百四十疋

防七百一十八疋二丈六尺

正稅三百七十五疋二丈六尺

和買三百四十三疋

綿五千五百九十二兩

折變

折帛錢

絹六百二十三疋計錢四千一百一十五貫

正稅一百三十一疋每疋七貫文計九百一十七貫文

和買四百九十二疋每疋六貫五百文計三千一百九十八貫文

防四百四十疋計錢二千九百四十三貫文

正稅一百六十六疋每疋七貫文計一千一百六十二貫文

和買二百七十四疋每疋六貫五百文計一千七百八十一貫文

綿二千三百二兩每兩四百文計九百二十貫八百文亭戶折鹽

絹三十六疋二十三分六釐

防一十一疋二丈一尺九寸一分五釐

綿二百五十四兩一錢七分三釐

實催本色

絹二千六十九疋二尺八寸五分二釐【比元額增四尺八分五釐補所虧防數】

防二百六十七疋【虧四尺八分五釐入絹數】

綿三千三十五兩八錢二分七釐

秋稅

苖米三千四百九十七石一防五升九合三勺

折變

亭戶折鹽一百三十石七防二合

實催本色三千三百六十六石四防五升七合三勺

灑【以寶慶三年爲準】

象山務系糴買

本柄錢二千九百二貫六百五十八文

糯米九百六十二石六防四升一合四勺

從例遞年每石豁除價錢二貫六百五十文計一千六百九十貫六百九十九文

麯麥一百一十七石四防四合每石價錢三貫六百文計四百二十二貫六百五十四文

夫食物料錢七百八十二貫三百五文

造麯三十一貫三百六十五文

造生煮酒二百七十六貫二百二十二文

袋防八疋每疋四貫文計三十二貫文

箍缸打竈六十貫文

官吏巡腳夫食糜費輕空滲漏賃坊基等三百八十二貫七百一十八文

収息錢七千八百九十貫四百一十三文

諸司四千六十八貫四百七十七文

經總制司五百八十五貫四百八十六文

移用司三十六貫五百七十八文

正名寛剰一千八百九十七貫五百五十文五分淨利九百一十四貫七百九十三文

糴本司六百三十四貫七十文

本府六千七百二十四貫五百九十四文

糟錢一百九十一貫一百七十二文納本府醋息錢六十貫文納本府

人戶買撲酒坊五所

東溪坊

西溪坊

西砂坊

東村坊

靑部坊

歲額淨息錢五百四十三貫三百五十一文常平司三百八十八貫五百五十一文

本府一百五十四貫八百文

商稅【無】

淳熙四年有防續置砂岸並除罷慶元二年陳景愈於爵谿赤坎後陳東門等處剏置稅皃縣令趙善與以擾民白府罷之提刑李大性攝府與除免所抱之錢嘉定二年楊圭冒置分布樊益樊昌等爲海次爪牙鄭宥等訴之主簿趙善瀚歷陳其害五年守王介申朝廷除罷毀其五都團屋版榜示民寶慶元年胡遜柳椿假府第買魚鮮之名私置魚團鄭宥等又有詞倉使齊碩攝府杖其人而罷之

雜賦

免役錢兩料共七千七百一十五貫二百七十四文

縣吏支五千一百六十八貫四百三十四文本府八十四貫文【解減省人吏錢在京官員雇錢支府吏錢並在內】經總制二千一百七十一貫三百二十八文官戶不減半二百九十一貫五百一十二文茶租錢一百九十七貫七百八十四文

水腳錢一百九十九貫四百七十一文

河渡錢二百八十貫八百文【常平司】

職田

米一百七十七石一防二合

知縣一百八石五防一升四合

主簿三十一石六合

縣尉二十九石二升

司戶七防

奉化縣丞七石八防六升二合

鹽

玉泉額五千二百二十袋

玉女額一千六十袋

敍兵

弓手

尉司額八十名

敍人【見郡誌】

敍祠

神廟

東嶽行宮縣西南二百五十步棲霞觀之側大觀中建主山昭應廟縣西北一百四十步舊名圓峯按唐防昌中王關撰文宣王廟記有云自圓峯祠歷城隍廟則此祠其來尙矣或以爲縣主山形圓因名之一日午自其舊祠飛片瓦止於今廟之基邑人姜臯因遷焉境內嘗歲饑瀕海窘糴忽有乘大舟抵岸者出告邑人曰昨日中流有扁舟載酒果招吾米者自云居縣西山下旣往訪之乃廟也覩神像驚愕且拜卽平價盡糶眾賴以濟建炎四年金兵至海盜乘之猖獗由昌國至白峯將抵邑境邑方戒嚴海民忽報陰霧變中有丹檝旗幟甲兵衝突出港風雹大作賊舟沈溺遁去劉帥大兵至邑先往西溪屯駐後軍使臣冉進未發欲於簿防閣下縱火爲亂帥恍惚一急足告變驗之果然乃斬冉等於廟側是歲有防賜昭應廟額水旱疾疫有禱必應逺邇爭奉香火每歲以六月七日爲生辰防累封靈澤孚佑昭貺顯濟侯

衝應眞人祠縣西南二百五十步蓬萊山之下透瓶泉之北與棲霞觀同建眞人姓陶諱景舊封貞白王欽若靈驗記云梁朝眞人修藥於蓬萊觀自寫眞於東壁有居觀側者晨起必望觀曕禮常販於天臺一旦隨舟渡海將及縣步颶風大作舟欲傾沒同舟六七十人見一道士乘雲隱約黃色光芒中以羽扇約風曰陶眞人相救毋怖畏言訖風息旣濟其人引同黨至觀見眞人像如舟中所覩遂相率修飾觀宇以答焉治平中袁廣淵又記云祥符元年京師營昭應宮自永嘉掄巨材浮海至邑之南風濤防溺舟人於空中見道士謂曰吾象山蓬萊觀陶眞人也且救汝須防安濟慶曆中道士鄭日防更造殿宇而壁間所寫眞遂泯其徒嘗以縑素摹畱副本有誠禱者則幅巾黃服隱然現壁間淳熙末令王椿爲旱禱像現而雨上其事於朝賜今封

普濟廟縣東南三十五里舊曰鋸門廟

祚聖廟本東門廟在縣南一百里世稱其神曰天門都督按天門山在南海中而接寧海之東境故號東門下有石閫潮汐衝撞最爲湍險【詳見東門山注】舟舶往來必致禱焉唐貞觀間有防稽販客曰金林數經從薦牲醴惟謹舟行每得所欲一日祭畢誤持胙肉去解纜行十餘里欻然逆風復漂至廟下不得前舟人恐甚乃悟所誤亟還置加祈謝卽反風安流而濟永徽間防稽又有工人曰蔡藏自泉州造佛像回獲緡錢數百祀禱少懈舟發數里而覆惟篙師僅免是知廟之建置久矣謂之天門都督者尊之如方伯也皇朝建炎四年賜今額

白鶴廟縣城內神姓趙名炳字公阿東陽人能爲越方事見東漢書方術徐登傳沒於章安臺州人祠之甚謹象山舊爲臺屬邑故亦祠焉祈禱輙應嘉祐六年令陳玠銘於石

顧長官祠在縣城內長官名方字正夫丹陽人皇朝皇祐登進士第再調明之象山令視事日召邑人父老詢民間利害及境內士民善者召而勸之惡者諭而戒之又建學舎率子弟之秀者教之親爲講解誘掖使進於善逾年民大化服俄而方病邑民率錢詣塔廟祈禱者千人方竟不起百里之內號泣思戀如失父母相與立祠以時祀之丹陽錢君倚毘陵胡完夫皆記其事刻石祠中士大夫以詩頌追美者不可勝紀事見皇朝類苑今祠有碑見存上饒何籕撰

宮觀

棲霞觀縣西南二百五十步蓬萊山之下舊名蓬萊觀秦徐福梁陶景皆隱迹於此隋大業元年廢唐天寶十三年臺州刺史袁仲宣復置大中元年令楊正告於明州刺史李敬方重修孫諫卿記皇朝治平二年攺賜今額淳熙末道士遷其觀於山之西嘉定十三年道士張大原於舊址重建

寺院

禪院九

鳯躍山等慈院縣西北一里舊名鳯躍院宋元嘉二年置皇朝治平二年攺賜今額方預譔釋迦殿記縣令季齊愈撰僧堂記常住田三百一十八畆山二百七十畆

瑞雲峯延壽院縣北七里舊名龍壽院漢幹祐二年置王說記皇朝治平二年攺賜今額常住田九百一十四畆山二百七十畆

智門院縣西二十五里舊名保安院周顯徳四年置皇朝治平二年攺賜今額常住田六百七十四畆山二千二百四十四畆

常樂院縣東北三十里唐幹寧中刺史黃晟建皇朝乾徳二年賜號慶寶院久而圯嘉祐八年易爲十方僧道相文應重修治平二年攺賜今額廬江縣主簿樓郁撰十方記常住田五百三十一畆山九百四十畆

太平廣福寺縣西南五十里皇朝建隆三年置熙寧元年賜額兪觀能撰佛記常住田四百五十三畆山一千五百七十畆

蓬萊山廣福院縣西南三十里舊名蓬萊院漢幹祐元年置皇朝熙寧元年攺名壽聖權婺州永康縣劉渭記紹興三十二年攺賜今額常住田四百八畆山一千三百九畆

防境廣福院縣東北二十里皇朝建隆二年置熙寧元年加賜壽聖二字紹興三十二年攺賜今額常住田二百畆山三百九十六畆

靈巖廣福院縣西南四十里皇朝太平興國二年僧智瑫建進士兪讓記熙寧元年加賜壽聖二字紹興三十二年攺賜今額常住田八十五畆山六百一十畆

仙巖院常住田九十九畆山一百一十二畆

教院三

寶梵院縣東北一百三十步舊名東禪院皇朝建隆二年置治平二年攺賜今額常住田一百五十六畆山一百七十九畆

廣福保寧院縣西南二十里舊名保寧院周顯徳五年置皇朝熙寧元年加賜壽聖二字紹興三十二年攺賜今額常住田一百七十七畆山無

玉泉廣福院縣東北二十里皇朝乾徳二年置熙寧元年加賜壽聖二字紹興三十二年攺賜今額常住田三百一畆山一千四十三畆

甲乙律院四

普明院縣南十五里梁天監元年置名湧泉皇朝治平二年攺賜今額禦史臺檢法官王庭秀撰方丈記常住田四百四十五畆山一百一十五畆

瑞龍廣福院縣東南十五里皇朝乾徳四年置熙寧元年加賜壽聖二字紹興三十二年攺賜今額常住田六百四畆山二千畆

新安院縣南八十里周廣順三年置常住田五百三十三畆山一千八百畆

伍師院縣西南三十里周廣順三年置常住田三十五畆山二百畆

敍遺

紀異

淳熙三年縣之西山隴中有麥一莖兩岐令髙子莫獻於郡皇子魏王圗上於朝孝宗皇帝禦札褒美魏王有詩刋於石

嘉定十四年中元日云現於縣西山之上五彩間錯光華燦然父老驚嘆目所未覩邑令趙善防繪以爲圗好事者形之歌詠自是五穀屢丰

存古

孔侯墓縣之童翁浦侯姓孔行第七失其名卽此浦人也性剛志烈茍不茍合鄕裏敬而憚之唐咸通中有富都巡吏劉贊夢侯告曰予平生以忠義處世今死矣上帝錄吾之善姓名已籍水府眞錄然吾屍猶泛濫於沙浦間子能収而穸之且創數楹俾吾有棲托必爲民利贊訪得屍果如所夢乃斂葬於此立祠以祀之今定海縣有助海侯廟兵部侍郎皮光業記卽侯也

寶慶四明誌卷二十一﹤史部﹐地理類﹐都會郡縣之屬﹐寶慶四明誌__四明續志﹥

四明續志原序

四明誌作於乾道述於寶慶詳矣然則何續乎所以志大使丞相履齋先生吳公三年治鄞民政兵防士習軍食興革補廢大綱小紀也其已作而述者不復志昔人謂舊相出鎭者多不以民事爲意惟向文簡大耐官職勤於政事所至著稱公不均其逸而先其難過於文簡數等矣又謂冦萊公所至多遊宴張文定儻蕩任情獲盜縱遣公慨念海道東達靑齊禦侮弭盜之方周防曲至世人未必盡知也若夫切切畝盻盻雨晴一遊一詠可以觀焉故並載之於後以詔來者蓋公之學達於體用自身而家家而國國而天下有本者固如是也豈規規然求度越於冦張二公哉𨿽然鄞猶故鄞也昔何爲而匱今何爲而丰昔何爲而蕩無紀綱今何爲而粗知理法覽者必有得於是編之外開慶元年中秋日門生迪功郎慶元府府學教授梅應發奉議郎添差沿海制置大使司主管幾宜文字新添差通判鎭江府劉錫序

欽定四庫全書

四明續志卷一

宋梅應發劉錫同撰

慶元府額

寧宗皇帝登大寶以明爲龍藩陞慶元府自參政何公立扁後至寶祐二年中更水火屢撤去久而未立四年九月大使丞相吳公出鎭興廢補缺至五年四月始援筆書之八法端嚴九鼎鎭重自是郡境淸謐無復曩嵗非時之警邦人朝暮瞻戴殆與四明山川輝映無極云【上牌致語附見於左】

【寧皇恵朱邸以演綸久升表掲元輔福蒼生而連筆重爲扁題三大字鬱鬱蛟纒四明牕停停虹貫旄倪觀攺鼓角聲和恭惟大使判府大觀文丞相樞使國公辟學海以朝九流厲詞鋒而挫萬物虎榜首登鳯池身到旣符作者之七人鼇頂峯帶防亢水浮來挾飛仙於三島以大臣而盡民事勤小物而穆師言牛隴春酣是處無襦而有袴鯨洋風定何人佩劍而帶刀百廢具興一日必葺念昔被茂陵之親擢優爲嘉定之倫魁於今領潛藩以保釐忍視慶元之虛額拈犬頭而防染舉大手而特書秀傑摩云河海盡歸於彈壓精華衝斗鬼神俱聳於觀瞻天閟方隨機而拓開地靈已如響而發逹豈止篤生鄕彥嗣十人宰相狀元便當速肖邦君添幾人狀元宰相民生視阜郡望增雄萬斛力一揮盡拭目鮚亭之气象中書君未老更傾心防閣之經綸胡顯等旣忝齋優敢呈巳俚】

【慶元天子舊名藩寶祐元戎新榜顏鬱鬱蛟纒三大字停停虹貫四明山百年老穉歡聲沸千古山河旺气還便挾島仙天上去再提此筆福人間】

增秩因任

寶祐五年正月初六日禦筆吳潛特與轉一官職任依舊

制

門下朕修我有夏以誕保受命每嵗孟春則大計羣吏矧臣作股肱耳目之舊而時若州牧侯伯之賢是有衮衣越在外服對三陽之泰長敷大號以渙觀文殿大學士宣奉大夫沿海制置大使判慶元軍府事兼管內勸農使金陵郡開國公食邑五千【缺】百戶食實封一千【缺】百戶吳潛方厚秉彛中和迪行潄六藝之芳潤則資之深詡萬物而發揚其徳可大頃焉相朕咨以奮庸若鹽梅之和羮期於予治以薫蕕之共器不潰於成斂而經濟之謀重我蕃宣之寄鄮山嵂嵂欣艸木之向榮滄海洋洋妥波濤而不【缺】當治象甫頒之日正士夫更始之初膺貢受圖曩侍春王三朝之防承流宣化今爲東方諸侯之先時而颺之民之表也𨿽璽書增秩非所以待大臣而民功曰庸其可無於懋賞爰峻祿臣之品申陪井邑之封於戲王職如歲兼四時朕方體元工之運冢宰阜民倡九牧爾尙新治理之功益懋乃猷只若予訓可特授光祿大夫依前觀文殿大學士沿海制置大使判慶元軍府事兼管內勸農使金陵郡開國公食邑五千【缺】百戶食實封一千【缺】百戶主者施行

寶祐六年九月初五日禦筆吳潛分閫四明已書再考郡綱振飭海道肅淸特與轉行一官令再任學士院日下降制

制

勑門下命顓徵而賜履夙嘉表海之風考成績以陟明式循咨嶽之典睠予良弼久鎭輔藩進律以旌顯庸勉防而仍舊服肆加寵數誕布恩言觀文殿大學士光祿大夫沿海制置大使判慶元府軍事兼管內勸農使金陵郡開國公食邑五千四百戶食實封一千五百戶吳潛敬義不孤忠忱合一以格物之明而行之以絜矩之恕以馮河之毅而恢之以包荒之其在廟堂而憂惟以社稷爲悅邪嫉九齡之正佞憎陸防之賢菉竹猗猗居有琢磨之益赤舄幾幾不攺碩膚之常比煩戎乘之行肯爲蒼生而起弼廩靑社猶在中書琦典相州克勤民事亷頑立懦抑暴鋤驕吏士畏若神明旄倪愛如父母風行海道福流京師固嘗渇想於儀刑亦旣深知其治行惟長吏數易則政斁而百姓熟習則教孚遮道而畱冦恂盍從羣望增秩而褒黃霸昭示懋功頻煩璽書之榮赫奕銀靑之信益食多邑陪賦眞畬於戲公著起尹河南雅得均出處之誼王曽再蒞全魏諒能服中外之心以上宰任方伯見謂優爲以眞儒用天下常懷未盡式敬有土益逺乃猷可特授銀靑光祿大夫依前觀文殿大學士沿海制置大使判慶元府兼管內勸農使金陵郡開國公加食邑五百戶主者施行

開慶元年八月十七日再疏乞歸田裏奉禦筆吳潛三年海閫備竭勤勞屢疏丐歸髙節可尙可依舊觀文殿大學士判寧國府特進封崇國公令學士院日下降制

制

門下朕儀圖魁徳易鎭價藩公師而表海邦久顓斧鉞之寄將相而典鄕國式華衮繡之行肆申錫於恩徽以懋奬其風節敷時制綍諗我廷紳觀文殿大學士銀靑光祿大夫沿海制置大使判慶元軍府事兼管內勸農使金陵郡開國公食邑五千九百戶食實封一千七百戶吳潛識詣幾深气含剛大實地踐履得家庭學問之醇平生經綸發聖賢事業之懿寧皇之所敷遺眇躬之所倚毗端委廟堂納君於道燕居鄕黨垂世以書頃往保釐重煩夾輔獨盡心於政廩有勤民之風不動色而威雅得馭軍之體以格物之明聴訟以絜矩之道生財溟渤澄波京師防潤閔勞三載正惓惓歸士之情勤施四方顧懇懇明農之請夫元老之出處甚重乃羣工之視聴攸關卿猶盡瘁以鞠躬誰不聞風而展力爰從古鄮就畀宛陵若王曾以厚徳守靑莫涯其量若防正以重望尹洛未盡其才用疏崇國之封加峻上公之爵仍冠邃職並衍眞畬於戲國家大經莫重君臣之誼賢哲髙致每懷父母之邦天之未墜於斯文儒者不忘於當世體於睠注逺乃猷爲可依前觀文殿大學士銀靑光祿大夫判寧國府特進封崇國公加食邑五百戶食實封二百戶主者施行

學校

世之言郡泮者必曰一漳二明蓋漳以財計之丰裕言明以舎館之宏偉言也巍堂修廡廣序環鑪槐竹森森气象嚴整舊額生徒一百八十人其後比屋詩禮冠蓋如雲春秋鼓篋者率三數千童丱執經者亦以百計著錄寖倍而帑庾則不差多於昔大使丞相吳公加恵序庠篤意教養正講席以闡理學新儀門以肅宮墻且謂學供月繁庖膳不足始自寶祐五年四月十五日除本府元日撥一百貫外更於大府每日增給錢一百二十貫以助公廚之費六年秋公又欲革並緣獘復俾分齋造食官給天平秤俾八齋僕各以時直取於市而販者益相安矣又嘗出所輯孔孟格言及鈞制存悔齋箴凡二百餘軸徧恵前廡以下鸞旂戾止匪怒伊教一話一言聞者書紳凡學計不續支移那輟有請必兪諸生生感公之徳於是相與肖公之像爲石室之祠云

講義

王子墊問曰士何事孟子曰尙志曰何謂尙志曰仁義而已矣

記禮者曰在官言官在府言府在朝言朝其在學校則與友言所以爲士何如夫靈於物而爲人秀於人而爲士則士之所以得名者非徒曰儒其衣冠而已士必有事尙志爲先志必有尙仁義爲先何謂事如農工商之各専一業也何謂尙如尙徳尙賢主乎此而不變也何謂志如水之注東馬之首燕必求其至也何謂仁義如木之有根根之有榦培之則生戕之則死也故仁之爲義固宏闊矣而切近而言則無一念之非爲仁聖賢之所謂欽止所謂存誠所謂謹獨皆所以全仁之本體而爲心之則也義之爲義亦固宏闊矣而切近而言則無一動之非爲義聖賢之所謂制事所謂方外所謂處物皆所以彰義之大用而爲身之則也自其無一念之非而心純乎仁則仁熟矣推而不可勝用則薫陶萬化生育萬物皆仁之積也自其無一動之非而身純乎義則義集矣推而至於不可勝用則裁制萬化軌範萬物皆義之積也仁曰居則入乎此而無他出也義曰由則出乎此而無他入也然仁莫難於居以心之難牧也夫人試反之於心終日思慮能爲易之藏乎能爲書之閒乎能爲魯論之省乎能爲孟子之收乎若其未然則憧憧往來莫知其鄕必有賊仁者矣是必戒懼於不睹不聞之際存養於夜气旦气之間微覺過差旋卽悔悟如去癥痞而後元气無壅塞也如剪荊棘而後嘉禾可茂長也由一念之正而爲百念之皆正斯謂之志於仁矣孟子曰仁人心也孔子曰君子無終食之間違仁造次必於是顚沛必於是此之謂也義莫難於由以身之難檢也夫人試反之於身平日踐履能爲原憲之藜藿窮閻而不處非道之宮室乎能爲子路之衣敝緼袍而不被非道之文繡乎能爲顏子之簞食瓢飲而不食非道之膏乎能爲澹臺滅明之行不由徑而不踐非道之戶閾乎若其未也則顚倒冥行莫知所屆必有賊義者矣是必決擇於取舎疑似之際精審於利善毫釐之間少有過差旋卽修治如乘安車惟恐其渉險峻也如馭良駟惟恐其趨狹邪也自一動之謹而爲凡動之皆謹斯謂之志於義矣孟子曰義人路也孔子曰無適也無莫也義之與比此之謂也潛嘗因是而觀之孔子矣吾十有五而志於學此孔子立志之關鍵也故三十而立則其理凝四十而不惑則其理通五十而知天命則其理貫六十而耳順則其理徹七十而從心所欲不逾距則其理化陟降上下與天爲徒此夫子之始於爲士終於爲聖人也願聞子之志此夫子行志之規模也故老者安之則凡天下之人其生先乎我者皆父兄之類朋友信之則凡天下之人其生齊乎我者皆交遊之類少者懷之則凡天下之人其生後乎我者皆子弟之類癢屙疾痛與人爲徒此夫子之始乎爲士終乎爲大人也又嘗因是而觀之諸子矣乘肥馬衣輕裘與朋友共敝之而無憾千乘之國攝乎大國之間加之以師旅因之以饑饉由也爲之比及三年可使有勇且知方也子路之志也方六七十如五六十求也爲之比及三年可使足民冉求之志也宗廟之事如防同端章甫願爲小相焉公西赤之志也三子之志決非常人之志矣猶有待於外者也有待於外不可自必也暮春者春服旣成冠者五六人童子六七人浴乎沂風乎舞雩詠而歸曾防之志也無伐善無施勞顏子之志也無所待於外者也無所待於外可以自必也故從而爲之說曰天生四民𨿽各有事然農有儉丰工有售否商有通滯皆有制於天與人者惟士之所事則求之我而已天與人不能制也求之我而天與人不能制未有不獲者也而曾農工商之不若何哉其患在於無志而已志茍至焉非仁不處也舉而措之卽義之不違則也非義不蹈也遡而窮之卽仁之不違則也彊毅肅括人以爲義而不知其爲仁之剛溫良慈讓人以爲仁而不知其爲義之和仁義道合二五妙凝包四端總百行之人也用之鄕黨則鄕黨化用之邦國則邦國化用之天下則天下化豈不尊榮貴美而不負其所謂靈於物而秀於人之責哉今當至日方陽明用事之始在復之初爻爲克已復禮之候二爻爲取友輔仁之端皆有切於學者進修之實敢以是爲諸友勉抑夫子於復而贊顏氏子曰有不善未嘗不知知之未嘗復行未嘗不知仁也未嘗復行義也並以是爲諸友證曰昂昂若千里之駒乎泛泛若水中之鳧與波上下偸以全其軀乎立志與不立志之譬也惟諸友所從

或曰孟子旣以安宅正路諭仁義矣而又曰仁之實事親是也義之實從兄是也何歟蓋仁有愛之理而事親愛之本也孩提之童無不知愛其親者此卽是赤子之心赤子之心卽本體之心本體之心不失未有不仁者也安宅孰大於是義有敬之理而從兄敬之本也傳曰敬徳之聚也能敬其兄未有不能敬其身能敬其身而陷溺其身於不義者未之有也正路孰大於是或又曰孟子旣以安宅正路諭仁義矣而又曰殺一無罪非仁也非其有而取之非義也何歟蓋仁之至者螻蟻不踐而不仁者至於嗜殺而不厭由自賊其心始義之至者一介不取而不義之至者𨿽乞墦之不羞由自賊其身始惟忍賊仁最甚惟貪賊義最甚孟子精防之防又當以是求之惟是潛困不知學老已至矣幸守是邦是邦多先覺之賢諸友耳濡目染聲感气應必自有得於天爵之貴潛之木舌何能發明特以郡文學與庠序之士不鄙其固陋俾暫屍鳴道之席敬誦所聞以求是正𨿽其間不敢背先儒之說亦不敢盡襲先儒之說往來詰難不無望於同志云

考亭夫子以師道淑天下所到之郡必爲諸生講說義理所以開人心而扶世教者矣履齋先生紹家學之親傳續考亭之正脈載道而來師表東海乃者陽復之旦從諸生請下臨泮宮講孟子士尙志一章以恵後學推本仁義理明意徹環堂而聴者以千計前乎未有之盛事也用存分教是邦何幸領衿佩而親炙焉退而思之孔子曰士志於道孟子曰士尙志履齋先生曰士必有事尙志爲先志必有尙仁義爲先孟子所以明孔子之格言履齋所以推原孟子之奧旨聖賢先後衛道之心千載猶一日也盍亦鋟梓於學以壽其傳諗於眾曰惟時寶祐丙辰長至日門生廸功郎特攺差充慶元府府學教授胡用存謹書

生祠記

鄞股肱郡北直登萊東極島卉湍鯨大浸斯衿斯吭卓爲吾國天險麾鉞右諸閫匪碩臣曷稱厥選寶祐丙辰秋聖天子詔相國履齋先生吳公起命捲賜封履使以大稱昉於玆曰判府事則自魏王后未之有也公至鎭之日簿書絲如吏胥糜如民萎盜紛官眊士肆垢翫秕蠧非甚有紀公曰嘻剔扶蘇醒是不難盍亦知所先後政不教徒政耳化民成俗其必由學乎龍象第一義下車序庠茷茷其旂幾幾其舄登國人子弟於堂首誨之以孟軻氏士尙志之防反覆數百言謂士必以尙志爲事志必以仁義爲先蓋以履諸身者淑諸人也華顚穉齒圜泮林者幾千人殆猶過洞庭而聆咸池虛往實歸家誦人習不惟峩冠襜裙者知所以防勵猛進𨿽喬朴之氓亦與知焉公忘勢下士一利病必咨於學一然否必占於學凡可以恵元元者以次寢行之削斛入之取盈者廩窮民之顚連者撙費補解蠲數百萬王賦之積逋者摧彊植弱濯痍熈寒期月間恩溶澤濊黎庶鳧藻至和洋溢薫爲丰年巷歌塗謡皆知公仁誼旣效先是學庖靡盈捽茹其臒亷取之市公於是嵗增助膳緍四萬三千有奇且復砂租緍餘三萬肇利鬯美垂百世不朽至於捐萬八千楮繼粟周亟又不與焉遊於校者不特飽仁義且飽膏粱矣諸生葉謀諏吉繪像峙狄碑作新祠於東榮所以潔心香示皈敬也事竣郡文學應發進諸生而告之曰吾道一脈鄒魯其源千載而下星奎水洛至考亭而日以演迆先生之學受之正肅公正肅公之學得之考亭四書其是學之根柢仁義其四書之綱領乎先生以此學魁天下相天子航世於安流棟國於喬嶽奚止忠獻一部論語前日之金聲玉振諸生亦旣聞之繼自今昕稷嚅嚌辰刻體踐以身心而不以口耳則不負仁義不負先生不負孔孟考亭矣先生行且歸政事堂諸生趨鏘壽祠下參倚之見豈徒衮繡冕佩而已哉僉曰惟請鑱諸石龍集丁己仲秋朔門生廸功郎慶元府府學教授梅應發記並書

贍學砂岸

皇子魏王判四明日嘗撥砂岸入學養士淳祐間嘗蠲之就本府支錢代償寶祐五年正月大使丞相吳公奏請復歸於學繼而爭佃之訟紛如凖制札仍撥歸制司卻於砂岸局照元額發錢養士六年五月以砂首煩擾復奏請弛以予民卻於翁山十五酒坊嵗趂到酒息錢內撥還府學具見奏篇【在本府砂岸門】

石同山年納二萬六千七百八十六貫文

秀山年納二千五百貫文

鰕�年納一千一百貫文

大嵩年納一千七百八十五貫七百文

雙嶴年納八百單三貫五百文

淫口年納七百貫文

石壇年納一千五百貫文

沙角頭年納一千貫文

鱟塗年納三百單三貫五百五十文

穿山團屆年納一千貫文

增撥養士田產

大使丞相旣日增緍錢以丰庖膳矣且復撥沒官田產歸之學益以廣樂育之盛心焉增撥數目疏於後寶祐五年十二月鈞札撥下朱瑩男朱祐沒官田昌國縣蓬萊鄕一都二都水田一十五畝地一十五畝【並客屋在上】

開慶元年八月鈞札撥下汪登道沒官田產

昌國縣宜山

山田地共九千七百三十一畝

山熟地二千一百九十二畝

山坑田四畝三角三十步

石山七千五百三十四畝四十五步

塗田共六百一十畝三角二十三步

已耕種田五十五畝

已開墾未種田五十二畝

未開墾田二百七十三畝三角二十三步未曾就海塗田三百畝

水田四畝三角

八月鈞札又撥下縣吏鄭新鄞縣老界鄕沒官水田

二甲田三畝三角七步半

三甲田六畝三十五步

八月鈞札又撥下鄞縣邵宗武詭寄董垕陳八一沒官田

董垕水田七畝一角六步

陳八一水田三畝二角

八月鈞札又撥下衛源衛溥沒官田

定海縣靈巖鄕田共三十一畝

科舉

神臯之東鄞爲節府融深結秀鐘靈孕傑前修輩出遺風曼衍巍科舄奕史不絕書大比貢英實符雲臺四七之數寶祐六年下賓興詔大使丞相吳公以龍首黃扉之貴身勸爲之駕七月二十四日鈞判唐人有所謂泥金帖子者乃士人中第歸報其家者也蜀郡有髣而用之於秋賦者號曰金花榜子眎領薦人數預行制造遇舉送官下院拆號卽防以自隨仍帶防子甲頭入院遇拆一名則旋書塡戶貫三代姓名於金花榜子之上授之甲頭甲頭卽就貢院金口授之防子之徒方許鳴鈴走報遇金花榜子到日方爲正報縱有漏泄預報之人其領薦人不請收接本府今爲二浙衣冠人物最盛之地當效而行之一可以還前古之風流二可以爲鄕黨之美觀三可以杜防子之紛擾仍從本府於當時每請舉人一員特送三百貫以助犒防之費其錢先令項樁畱公使庫或當使以二考替移則後來者不妨成此一段美事其金花榜子以木爲之髙一尺五寸闊六寸以緑爲質徧地以金花圍飾樣具於後以今日吉辰批出以八月初三日吉辰制造以九月十一日吉辰妝飾又一項舉送之時於常例外制司酒息錢內各特送五百券以助觀光之行所以敬賢書而尊國體也是歳增葺貢闈煥然翚跂凡數四迂赤舄防視之有司職考藝者館谷有禮其至如歸列郡鮮及掲曉之日攙泄者絕迹冦攘者革心分報諸邑道路無壅金花之榜甫前犒防之餽踵至未幾謹考覆以旌實才隆餞贐以將厚意情文醲郁士气振揚僉曰魁下三臺爲東道主此吾邦獨有之天也郡人莫不以爲榮焉

城郭

明瀕海爲州羅城周圍凡二千五百二十七丈四面阻水其東北則防三江之險以逹於海重門擊柝之防視他郡宜尢密比歳紀綱不飭郡人有憑城而樓觀者巡徼之途塞焉甚而敗闕不理跬步可越諸門傾欹穿漏凜欲壓僕大使丞相吳公之分鎭也請於上得密旨俾以法令從事芟夷荊榛復仍城壁舊貫闕者補圮者植低者薄者崇且益乃剙巡鋪寘卒以邏三年修築之役共費錢六萬九千六百二十貫米一百七十石一斗七升而雉堞煥如矣開慶元年夏遂鼎創望京鄭堰下缷三門城樓棼楣壯偉榱桷業峨以至甬水靈橋東渡三門悉繕治之樓櫓粲然萬目易視凡工役土木之費復爲錢九萬九千八百貫米三百六十七石北門曰下缷舊以鹺舟缷載於此命名甚鄙且在倉後迂僻今遷近東造袋�之側比昔疏通軒豁乃更新扁曰義和西北鄭堰門名亦淺俗大使丞相旣於門外新立永丰碶而是門適成因名曰永丰門西門舊曰望京今亦更爲朝京云

西子城門樓

郡自譙樓入子城其重門曰慶元府樓前有街橫出是爲府東西門其上兩樓對峙巍巍翼翼西樓久不葺且壞寶祐五年四月大使丞相亟命船場趙與陛易新之蓋級之故闕者赤白之漫漶者治之則已無侈前人無廢後觀

坊巷

鄞郡甲東浙生齒浩繁闤闠塡溢坊有扁所以植表旗也歳久漫弗治寶祐六年冬大使丞相吳公撤而新之凡四十五所爲費一萬五百七十二貫他如釋褐狀元錦勲錦樂晝錦朝桂符桂諸坊丹雘尙新者不復攺作貫橋居市中設四楹於橋隅且上刻華表鶴云

東南廂

吉祥坊【破石橋南】

康樂坊【皂角巷】

迪教坊【車橋】

積善坊【小江橋】

進賢坊【洗馬橋】

握蘭坊【新橋下】

興亷坊【洗馬橋下】

餘慶坊【捧花橋】

連桂坊【施家巷口】

淸潤坊【新橋頭】

東北廂

拱星坊【鄭府東】

阜財坊【小梁街】

開明坊【鄞縣前】

千歳坊【南湖頭】

安平坊【天慶觀前】

宣化坊【魏家巷口】

泰和坊【縣河下】

重桂坊【天慶觀前】

廣慧坊今攺萬壽坊【大梁街】

富榮坊【能仁寺巷口】

西南廂

順成坊【倉橋下】

眾樂坊【君奢橋南】

行春坊【寶云寺西】

緩帶坊【崇教寺後】

恵政坊【天寧寺南】

衮繡坊【湖西史府前】史君坊【史府前】

振名坊【倉橋】

問俗坊【史府前】

純孝坊【府前】

靈應坊【宣府前】

迎鳳坊【四明橋東】

美祿坊【四明橋北續攺爲衮繡坊以達於湖西】

西北廂

宜秋坊【應家巷口】

壽寧坊【虹橋北】

影泉坊【蔡家巷口】

修文坊【孝文巷】

崇孝坊【西橋下】

永濟坊【府前】

廣仁坊【白衣寺巷口】朝士坊【戴家巷口】

儒行坊【鑑橋下】

衍慶坊【後庵前】

卹仁坊今攺施仁坊【佛閣下】

閱武坊【貢院橋下舊道新辟】

四明續志卷一

欽定四庫全書

四明續志卷二

宋梅應發劉錫同撰

郡圃

新桃源

郡圃舊總名桃源洞求其義桃源鄞鄕名也鑿子城通隙地故以洞名之耳今旣合郡圃於堂後又不欲盡捐舊額遂以新桃源榜之

老香堂

在府堂後面北前植百桂取山頭老桂吹古香之句以名先是燕居之地多隘塞自敞斯堂大使丞相日坐其間靜觀萬物俯仰夷猶前築一壇名月地可坐三十客月天露席若將忘世而堂扁則丞相自題

蒼云堂

直郡圃之北自老香堂爲步廊數十間周回而至堂後爲牖臨小教場前有古檜數本奇甚舊守疊山佐之傾圮不治而後之來者不知蒼云取義於此易以他名大使丞相旣輦石增舊觀擇空地以檜補之蒼云舊扁猶在蓋前守章大醇建而歷陽張卽之書

生明軒

在蒼云堂之右面西下闞方池前目無際大使丞相晚步多憇此以觀新月名軒之義不但取公生明也書曰厥四月哉生明義又取此

占春亭

亭因其舊而加敞焉亭前舊有數梅大使丞相增植至百本嘗戲賦小吟題屏間云難喚林逋伴客遊占春亭畔獨夷猶一花兩蕊意方逺三島十洲香已浮淸曉園林霜似練黃昏欄檻月如鉤若還說著和羮事只恐渠儂笑不休孟夏梅旣實緑陰如漲公常獨坐或領客其下有和坡仙碧沼橫梅屋之詞爲時傳詠

四明牕

公旣增浚舊池跨兩虹其上而辟虛堂於中客請名之公謂四明洞天爲石牕此堂作新牕戶玲瓏四達遂親題斯扁

雙檜泉

泉在四明牕之西南其東則木香臺而北則武藏也二檜虯拳古挺湮沒墻隈不知幾年公旣建武藏日徘徊其旁摩挲雙檜一日忽聞檜下泉聲涓涓然亟疏鑿之泉流如注遂取檜間甃爲圓池因營折廊五間左右二檜爲憇息之所環以檜屏翳然有濠濮間想公親題雙檜泉三字於池上

自逺

卽木香臺也臺髙三尺植花如屛繞臺爲廊屋二十間就設欄檻中虛二丈植花如棊局而行吟於其旁韓子蒼詩無風香自逺

翕芳亭

在老香堂之左亭前植杏三面植月丹

淸瑩亭

在東橋之南前植以李淸瑩出韓詩

春華亭

在檜山之東環植以桃立秋千其外

秋思亭

在檜山之西棖菊芙蓉相爲掩映與四明牕隔池

淨涼

在生明軒之右跨池面南爲納涼佳趣

驛亭橋路【寺廟附】

昔範延貴嘗詣張忠定公謂過萍鄕見驛傳橋道皆葺知其爲好官員忠定稱之鄞去京近道路無壅前此率視如傳舎遑防路人大使丞相吳公欲人皆履康莊而所至如歸故於此尢盡心焉

知津驛

知津驛在鄞縣西渡之上曩名知教驛無所取義且屋老不支寶祐五年五月五日大使丞相攺名知津親題其扁爲易防屋三間前敞爲軒繞以垣墻外植大門自鄞至此爲初程故名

慶丰驛

慶丰驛在廣利橋之北先是新堰廣利橋成又重甃石路於橋之東北居民王姓者遽作屋以罔利反俾官買西南僻隘地以置驛眾有詞大使丞相下之本縣圖上始命以元錢給王姓者別買地而以此地建驛公私便之驛屋潔壯爽塏於知津寶祐五年五月五日建大使丞相題扁

廣利橋

廣利橋在慈溪縣徳門鄕新堰之上往年有小木橋名新堰橋遇潮漲滿挽船過堰率衝橋磡甚而橋柱爲之折寶祐五年八月新堰成議就兩岸石磡塡築至所立橋柱之地跨柵鋪板狀如一字蓋就柱塡磡旣可借以障水且免挽船損柱之患遂以廣利橋名之爲費甚鉅蓋剙建也

王家橋

王家店橋在廣利橋之東自慈溪至西渡陸行者必由此橋舟行者必由廣利橋作舟本所以行水惟牽挽至堰者匪橋不通故廣利橋前此無念之者橋𨿽元有石板歳久圯壊至寶祐五年八月新堰慶丰驛廣利橋成大使丞相始捐錢重修費居廣利橋之七八云

慈溪新路

慈溪新路自慈溪縣東郭夾田橋東取謝家隘王家店橋至朱家同西渡頭驛路跨十五里計二千三百一十六丈剙用石板築砌路闊七尺命縣佐及鄕官董之役始於寶祐六年十二月畢於開慶元年三月東西置石牌門舊令欲榜以相公路三字大使丞相止令以新路扁之【鄕人復請於張寺丞卽之題曰相公衢】

修砌西塘路

郡自望京門以西繇慈溪接姚虞經稽陰趨錢塘近數百里行李舟車鱗集輻湊門之外自水仙廟望春橋至髙橋西渡塘堤壊過者危之一日大使丞相出郊訪問水利有得於躬行歷覽者命將佐措置修砌西塘路共三千六百六十丈橋二十二座水溝五所爲費夥甚於是易沮洳而堅髙更﨑嶇而夷坦周道如砥君子所履塗之人皆歌頌之【鄕人榜曰吳公塘亦張寺丞之筆也】

逸老堂

堂居眾樂亭之南紹興郡守莫將建逸老李白所稱四明賀知章也嵗久盡圮開慶元年四月大使丞相撤而新之復訪求知章像於山陰繪而祠焉規模似昔增壯取眾樂亭涵虛館東西兩橋並修之

記

逸老堂者紹興十四年郡守莫侯將所創並爲文以記之者也其義蓋摘李太白所云四眀逸老賀知章之語按賀公字季眞唐開元十三年爲禮部侍郎集賢院學士肅宗升儲副授祕書監太子賓客天寶初移疾請爲道士還鄕裏詔賜剡川居焉剡越鄞故越封部公亦自號四明狂客故侯締堂妥靈於是邦之月湖且合太白而祀之謂二公皆抱气識之全者也然以予觀之太白初見明皇倨傲鮮腆待髙力士輩若奴僕其气眞可以揮斥八極驅役羣動而其末也乃防於永王璘之黨母亦气有餘而識未足耶季眞遭時遇主彈指可覩顯位忽飄然引去人知其爲髙而不知其所以髙也於是肅宗之人品已了然於季眞胸中矣使與相終始則靈武之事犯父子之大倫季眞亦將不能逃萬世之責易曰知幾其神乎季眞有焉又豈止於蠛蠓富貴涕唾卿相而已哉此之謂眞識而非徒气之所能爲也是堂之建迨今一百十五年矣屋老圮壊屢葺屢頹片瓦尺椽幾無存者予領郡之三年始克鼎新之規模宏敞視昔稍異因求季眞之像於越繪而龕之且誄以詞述以贊用詔永久俾邦之人士景淸風而企芳躅或少裨於風教云爾嗚呼自有天地以來上下數千百年其間據權位擅勢利呼吸禍福顧盼榮厚以狂走盲趨一世之人者不知其幾矣未幾聲消迹滅影響無聞甚者流腥遺臭有孝子慈孫百世莫之能攺廼若孤標勁節之士身沒而名愈彰千載之下𨿽漁人樵子亦爲之興起不以時遷世換而二其心也爲士者宜知所擇矣堂旣成而對涵虛館表裏及東西兩橋並繕治之輪奐丹雘皆燦然華美要不可無以敍歳月於是乎書開慶八年秋七月癸卯朔觀文殿大學士銀靑光祿大夫沿海制置大使判慶元軍府事兼管內勸農使金陵郡開國公食邑五千九百戶食實封一千七百戶吳潛撰中散大夫直祕閣致仕張卽之書朝散大夫直寶章閣趙汝楳題蓋

時亭

時亭者郡之上船亭也亭曷爲以時名行水者必舟問舟者必津舟之去來因乎人人之行止因乎時也時止時行亭之所以名歟然則亭之名何昉乎曰昉乎大使丞相吳公也名昉乎此亭之作亦昉乎此異時維舟之地在紅蓮閣南後爲巨室並無有矣夫明鉅邦也望長安而西笑者此乎始指海濱而東歸者此乎息其間題柱而出衣錦而旋者且憧憧焉可以無址而遂無亭乎公蒞是邦一日必葺補數百年之闕擇衝要得地於平橋右以寶祐五年十月築新址作新亭昔無而今有此一時彼一時也吁觀人之行止可以觀時觀亭之有無抑可以觀時矣登斯亭者盍亦知時之義哉桐川梅應發記永嘉劉錫書

髙橋

建炎再造諸將戮力王室戰功凡十有三而髙橋爲第一橋在道傍至今過者莫不指曰忠烈循王嘗鏖敵於於斯也英風義气百歳不磨橋久圯名迹將遂湮蕪莫有訪古而存之者大使丞相吳公報政於鄞百廢具舉周行經覽謂是橋載在國史不新之則無以旌忠烈乃洞石爲之曾不以役鉅費夥靳橋成民不病渉而識者亦義公之存古旣又作廟於橋之西作寺於橋之東規模宏大掲防妥靈而循王之功益表表矣建橋之嵗月工費具見文昌袁公所記玆不書

記

恭惟我髙宗皇帝聰明神武誕受命中興乃建炎之三年金人犯明州大將張俊帥諸將鏖戰於髙橋敵衂而遁繇是六龍駐蹕錢塘用再造我區夏橋𨿽更紹興重建然年深木腐石泐壊輒修修輒壊民不惟病渉亦病修寶祐四年九月大觀文右丞相樞使履齋吳公以大制使判府事吐握待士如周公克勤小物如畢公躬決細務如諸葛公不以上宰鄙夷吾州一政一事靡不經意期年之間鯨波晏融風息缿筩晝靜桴鼓夜閒官府肅而田裏安翕翕輿誦興矣公猶以爲未也暇之日周覽防野指是橋而嘆曰中興諸將戰功凡十有三實自此橋一防始今圮不可支非所以識舊也公帑縱未紓不當於此乎靳乃捐金召工撤而新之結洞爲橋純以石始於冬十二月成於夏六月方工之未竟也防天不雨農方事桔橰乏丁壯公延大士若土神於府治爲民請命忱意懇切至於淚墮時亭午日如焚俄陰雲旋有黒龍騰於西南蜿蜒當空萬目共覩莫不嘆異須臾雷作雨沛然下繼是甘霔不斷歳大熟荷鋤相杵者弗待呼而集官復厚其募直不戒而成雄俊堅宻城內外諸橋可俯而視之矣旣落成邦之人士屬商爲之記商竊謂橋梁之設所以便民也造舟爲梁旣昉於周至鄭以乘輿濟而君子不以政予之則夫善牧民者殆不可以細故忽也秦以前未聞梁石近代以來名都要防間用之如吳之垂虹閩之萬安不過枕煙水梁海波皆無與乎政之激勸斯舉也可以昭中興之聖烈可以旌江表之虎臣其感人心也有義其用民力也有仁蓋將風厲乎天下匪直私恵乎鄞人信賢相之作牧發於心者見於事知所先務不與他人均鄞之人因是得以覘公之經綸矣公將以衮衣歸其充廣此念相我聖天子以續思陵大復古之勛夫如是則是橋也將同召公之茇舎歷千萬載而不冺乃若通水利以濟鄕遂之農開河步以便闤闠之民創田廬以養困窮數十百輩蠲租賦以寛貧弱數百萬緍代輸積逋而繋者釋立決滯獄而屈者伸莫重於學校則益膳羞以恵藏修之士莫嚴於海道則增券廩以給巡徼之軍凡政之本於仁義者不可殫紀玆故略述云吾邦唐武徳中爲鄞州開元中易明州今陞慶元府橋去西門外十五里髙三丈三尺五寸長九丈八尺上下凡六十六級洞闊三丈八尺糜緍錢十五萬八千有奇自寓槖余公晦曁士庶共樂助三萬外餘皆公帑所出粟二百斛石工軍工共九千四百民工一萬三百各有奇俊後積功至王爵橋側有小祠縱廣不盈丈公復度地建廟閎敞視昔十倍其費不書董是役者大制置使司凖遣李迪功自彊五年七月旣望寶謨閣直學士正議大夫提舉江州太平興國宮袁商撰朝散大夫趙隆孫書朝奉大夫主管建康府崇禧觀丰芑篆蓋

髙橋寺【循王廟附】

髙橋成公於其西作新廟肖循王像而祠焉貂冠朱裳儼然如在見者起敬歳時秩祀著爲常典旌忠義也西渡至橋所凡五里舟車往來莫不停橈駐軫拭目奇觀登臨訪古絡繹不絕而或者猶以無憇止爲病橋東舊有施水亭檐矮壁敗其後僧若瑱明逺稍葺爲庵人目以接待院而實弗稱也於是公慨然有鼎創之志矣撥其側膏腴田餘十三畝以益舊址旁地之相接者又爲買田以貿之而寺基益恢拓乃委計議宮洪易簡董其其事凡創屋六十餘楹崇門崢嶸修廊深廣殿堂層出庖庫區分軒祠寮舎無一不具外周以墻一百餘丈鐘臺屹立且實以廢寺巨銅鐘一井井規模悉如甲剎寺前剙施水亭夜則徹明炷燈以燭水陸之暗凡費錢一十萬八千八百六十二貫米二百九十七石八斗二升旣成移景徳廢院額名之並益以沙觜荘租田劉泳沒官田共二十九畝是役也工費不及民而不日之成速於變幻非事力裕精力周願力固未易集也繼今飛錫者可以駐足行李者可以息肩炎暑則濟道路之暍暮夜則弭蒲葦之姦蓋一舉而數利具非直爲觀美云

逸老堂賀祕監像

山林之士去不可挽市朝之士出不知返矯矯先生髙盼逺視可仕則仕可止則止粵惟二疏輔導漢元作其卽位旋以飄然粵惟先生師傅唐肅太陽未升去之已速前疏後賀夫豈不情知防識微以全令名狂非眞狂醉非眞醉詩侶酒亦復爾爾四明之陽月白山空平湖萬頃今古淸風

廣利橋記

大丞相吳公之表海也人知於一郡有髙橋之役光前而不知又於一邑有廣利橋之役剙始者焉慈谿爲邑有小江貫而中出舟自西䢐東者或過之徑剎子港逹西渡堰此故道也往季顏公作牧相其陰陽垻剎子港口紆其途爲今新堰新堰之未防績也寥寂一村通以小徑間以泠水渡以略彴夫聫木比竹爲漁樵一二所蹊牛羊三五所迹可也厥或當憧憧往來將必壓況新堰成而峻峙其上彼略彴者旁立下流以受萬鷁日夕舂撞之厄且有曳曳於牽江色者爭如簇也是則假以利渉反以病渉矣公聞蹙額稍間曰四履申畫不敢一日怠肆百堵勵翼憖使一物失所於是謀易以石且懼鳩工之辦於拾沈也能母賈贏囂乎時乃就郡給公帑米若干楮若干母或匄奪又懼鶩行之添以長廐也迪惟董振擇之時乃就邑咨善士王君與可莫防惟其陳修二人皆能體公意以經之營之證市價來羣材拓基址致板榦鼔輦運精礱錯飫餱�撫勞勩於是歳十一月徒杠成十二月輿梁成矣不止此也邑之陸行入闉都者其道必由王家店橋寖趨於老咸與維新萬目盱衡詫兩虹對飲大川之壖厥攸作人見其功之就而不震於慮始人見其乘之安而不知其煩我此公意諭色授所及也二人又能推公意以衍而伸之護新堰之步以亢濤浪平新堰之澑以緩奔防辟新堰之驛以待潮汐凡可易撼摵而使踏實地爭先致佐助而罔有吝封此公以所感爲所應也忽夜觀天象臺躔逼新堰越翼日亭午果有報公一舸按視不以夾道疾馳駭民而絕供億於不及不以髙牙大纛臨民而通穉耋於縱觀符采攸燭山川生輝有橋落成無此炳耀邑之人乃言曰野水無人渡孤舟盡日橫何如公之寓政於橋歟叔子獨千載名與防江流何如公之寓目於橋歟況因橋有驛立名慶丰親灑鈞翰髙掲戶顏此又公不特以人者利民而直欲以天者利民願爲之記錫孫曰我大丞相之斂恵此邦茍利於民知無不爲大莫大於津梁有眾髙橋其一也袁公可齋嘗書而刻諸石廣利橋之役𨿽什一於髙橋然無小不舉者乃無大不周也保釐東郊而先嘉其克勤小物此三代相業公獨得之豈以大小計哉其間如吳洞橋之整以崇低垂管山河之開以導壅底茅砧碶之治以通提閼黃泥埭之築以砥橫潰蜀山鋪之置以靖萑苻此公以舟楫四海者而澤一邑也六龍渡江海若啥呀以壯形勢謀臣防士獻議設險於向頭者不知幾人且幾年矣朝廷未皇公來嚴備列寨騁望溟渤盡在目中𨿽一飛鳥不能遺此公以謹固一邑者而康四海也廣利一橋云乎哉𨿽然易言利渉大川十有四而以未濟終焉未濟之濡而言利渉此易之爲道也公以利渉建橋而以廣利名橋不言所利大矣哉此公之爲易也猗歟寶祐六年七月初吉朝奉郎桂錫孫記朝奉郎新通判平江軍府兼管內勸農事孫囦書朝請大夫新知瑞州軍州事兼管內勸農營田事程士龍篆蓋通直郎知慶元府慈谿縣主管勸農公事兼主管鳴鶴鹽場兼弓手寨兵軍正周棟立石

靈應廟

靈應廟鄮人鮑君祠也君生於漢歿而爲神梁武帝時賊號奴抄者掠及境神奪其魄賊如醉卒擒之由是名益著至本朝累封至八字曰忠嘉神聖恵濟廣靈王今雨暘禱必應民有疾苦急難則呼吁之歉歳貴糴神能在海中招客舟使之來功在鄞不可殫紀大使丞相判是邦也剖決曲直嘗提一筆以祝曰此心惟鮑君知我蓋質諸鬼神而無疑者廟自嘉定再建規模茍就而偶像猶未備廟史有以門之左右神馬及侍從執事請者公卽爲補其闕且擇畫史之精者圖王之出處事迹於殿壁若儀從若兵馬又繪於門之內外焉以至廊之屛蔽門之丹雘顯設藩飾粲然畢備始於寶祐六年之二月畢於開慶元年之六月凡費錢一萬六千餘緍公蓋因民之敬以敬神非私以徼福也

大人堂

大人堂舊在射亭西偪仄開慶元年正月徙出九經堂從西向爽塏潔肅邦人禱祈便之大人者俗呼闞相公今幡幢所題皆曰中書令闞相公可驗也舊志直指爲錢億祠實取髙閌記續志推以爲闞燔因考題名五代末闞燔錢億相繼守郡闞姓似有證今姑兩存之

靑蓮閣

靑蓮閣在郡治東白衣廣仁教院爲圜通大士道場閣始建於政和間距今歳月老矣大使丞相雨暘禱於大士如響斯答旣給錢餐贍其眾聞院僧師文者將再建閣乂捐金助之寶祐四年冬鳩工迄六年十月凡費二十七萬餘緍

瓌富亭

都稅務舊有亭在東渡門外商旅出於其塗則官若吏卽是而譏徵焉亭嵗久不存寶祐五年四月大使丞相命稅官重建並甃石道頭一所費萬緍有奇亭名瓌富蓋取孫興公天臺賦以表山海之利云

知津驛支錢八千六百九十四貫四百六十文米九石六斗

慶丰驛支錢二千貫文

廣利橋王家橋共支錢八千四百貫文米四十石慈谿新路攴錢二十七萬七千九百二十貫文西塘路支錢四十四萬八千六百三十貫文

逸老堂支錢一萬八千八百一十九貫九百文米九十七石一斗八升八合

時亭支錢一萬二千八百九十五貫二十五文米二十石二斗五升八合絹一匹酒一十瓶

髙橋支錢一十五萬八千貫文米二百石

髙橋寺支錢一十萬八千八百六十二貫文米二百九十七石八斗二升

循王廟支錢一萬五千八百七十八貫文

天童寺

靈應廟支錢一萬六千貫文

大人堂支錢五千九百七十九貫二百文米一十九石三斗一升

靑蓮閣支錢二十七萬貫文

瓌富亭

恵民藥局

聖天子以天地曰生之徳訪民疾苦寶祐五年冬十一月禦批申飭軍民五事官藥局其一也令臺閣嚴督所部恪共奉行劑料必眞修合必精使民被實恵仍掲黃榜於諸州軍大哉王言民其有瘳乎大使丞相吳公吾胞吾與之心與上符契只若明命匪懈益防惟鄞有局寶慶三年所創也在郡圃射垜西地逼隘匪便且藥工出入旃轅不肅歳久屋尢老亟謀爽塏而更之先是犒賞庫有樓曰海晏爲屋凡十餘楹後攺爲參議官舎髙明闞室居者棄焉公謂是寛閒者可以濟吾用矣乃卽樓而局上以處熟劑成料而梅潤不及物帑作局昈列其下眾工盤礡者得其所前則增門屋三後則增翼屋五浚汲淸之地新煆丹之鼎焙室烹釜莫不畢備井井規模於是非前日比若夫遴監臨之選嚴修整之防品劑旣眞市者旁午若郡若邑若軍凡增置子鋪一十四所歳春夏數施藥餌無間城內外君相濟眾之仁博矣因附錄其目如左

藥貨錢會本息

截止開慶元年四月終管在錢藥共計四十四萬七千一百三十九貫一百一十一文

【比創時增四十三萬三千一百三十九貫一百一十一文比本任交割時增二萬五千九百八十九貫八百九十七文】

子局

府前班春亭都局【以後四鋪系本局差人前去賣】

日報賣錢一千貫或八百貫

上馬亭鋪

日報賣錢九十貫或八十貫

南門裏大廟前鋪

日報賣錢四十貫或三十貫

及瓜亭鋪

日報膏錢六十貫或四十貫

靈橋門鋪【以後照例賫錢到鋪取贖以加一五分饒潤】

月取一千貫或一月半一千貫

江東門外鋪

月取二千貫

慈溪縣鋪

或一月取五百貫或兩月取五百貫

東步鋪

或兩月取五百貫或三月取五百貫

奉化縣鋪

或一月取一千貫或五十日取一千貫

昌國縣鋪

或一月取七百貫或兩月取七百貫

象山縣鋪

或一月取三百貫或一月半取三百貫

余姚縣鋪

或一月取八百貫或兩月取一千貫

上虞縣鋪

或兩月取五百貫

東門水軍

或一月取一千貫或取二千貫

每歳散藥

寶祐五年

散藥三千八百三十五貼

寶祐六年

【缺】

開慶元年

散藥二千四百九十三貼

四明續志卷二

欽定四庫全書

四明續志卷三

宋梅應發劉錫同撰

水利

郡計莫難於鄞水利尢莫急於鄞蓋他郡苖米多撥解總所鄞獨畱以贍定海水軍總所者遇歉歳蠲減可毋解惟本府自催自給民賦可蠲而軍餉不可闕歳祲則官病而民亦病必常稔而後可然郡阻山控海山之淫潦海之咸潮時之旱漧皆能害稼故資水以爲利者於鄞尢急大使丞相吳公治鄞三年寤寐民事凡碶閘堰埭某所當創某所當修某所當移見於鈞筆批判者皆若身履目擊每一令下民未嘗不感公博濟之仁服公周知之智也鄭白召杜不足數矣公又於郡城平橋南立水則書平字於石視字之出沒爲啟閉開慶夏久雨公委官徧啟諸閘決隄泄水禾勃然興至是民益徳之

平橋水則記【開慶元年春三月戊辰】

四明郡阻山控海海派於江其埶卑山逹於湖其埶髙水自髙而卑復納於海則田無所乎灌注於是限以碶閘水溢則啟涸則閉是故碶閘者四明水利之命脈而時其啟閉者四明碶閘之精神異時加意於碶者至今猶有遺論此未暇問也而考其爲啟閉之則曰平水尺往往以入水三尺爲平夫地形在水之下者不能皆平水面在地之上者未嘗不平執三尺以平水嗟乎異哉餘三年積勞於諸碶至洪水灣一役大略盡矣己未劭農翠山自林村繇西門泛舟以歸暇日又自月湖沿竹洲艤城南徧度水埶其平於田塍下者刻篙志之歸而驗諸平橋下伐石爲凖榜曰水則而大書平字於下方暴雨急漲水沒平字戒吏卒請於郡亟啟鑰若四澤適均水露平字鑰如故平橋距郡治巷語可達也都鄙旱澇之宜求其平於此而已矣餘數祈歸老行且得請然於此郡之丰歉不能忘故置水則於平橋下而以平字凖之後之來者勿替玆哉

洪水灣

它山堰唐太和中鄮令王元暐所創也溪流四明山而入於江潮逆上鹵不可灌限以石堰上溪下江溪流入河分注鄞西七鄕貫於城之日月湖以飲以漑利民博矣然越裏余至洪水灣河流罅而外泄江潮溢而內攻溪江合灣之左右漫爲壑而它山之水始不得東注民久病之淳祐間嘗立石塘以障已而水穴其傍隄潰如昔大使丞相吳公一日出鈞批謂境內碶閘河道措置略徧惟它山洪水灣岸坍水泄關繋匪輕委官下都保議於是卽其地爲垻三一瀕江以禦狂瀾一瀕河以防罅漏一則介其間爲表裏之拓僉謂江之東南有何氏竹木園當水之衝激其勢而北欲撤其蔽而疏通之官爲給錢市其業浚地爲江因畚沙以實二垻之北河隄堅密江水安流矣異時挾日不雨城內外涸可立待今春夏所至演迆謂非垻之力可乎役始於寶祐六年十二月十三日畢於開慶元年二月十五日凡爲費二萬一千六百貫有奇監造都吏王松正將鄭瓊蒞其事者鄞縣簿李言似

買何儀曾園地三十二畝一角二十六步

【內一契何津之買趙念一省元地一片計二十三畝二角四十九步價錢六十貫足內一契林千十一娘男何津買葛子升戶下千十地八畝二角三十七步價錢三十貫文九十八陌錢防各半共細計一千三百四十貫四百五十五文】

木椿一千五百口計錢一萬五百貫

搭腦八十條計錢一千六百貫

篠二百把計錢三百貫

下樁搭腦七百九十工計錢二千六百七十五貫監官人從口券二千八百八十貫

監官主簿特送三百貫

正將鄭瓊都吏王松犒二千貫酒二十瓶

茅鍼碶【一名茅洲一名茅砧】

茅鍼碶在慈溪縣徳門鄕沾其利者凡鄞慈定三邑水源有二一自慈溪小江一自余姚分水先是碶西五里外有趙氏地橫截其前分水江之流不得通寶祐五年大使丞相吳公市其地浚爲管山河於是西江二百餘里之水悉匯於碶之上碶舊有閘啟閉以時閘廢更爲堰水源中隔而水之利又不得達於碶之下鄕民列辭於郡亟遣吏相度遂於舊閘基之傍別爲新閘凡濶三丈四尺立五柱分四眼眼闊七尺六寸視舊增九尺臂石二十層凡費錢四萬二千七百一十七貫米二百一十三石工始於八月二十七日畢於十二月五日役成而民不知提督司法趙良坦監造都吏王松將校林枝竣事特犒王松一千貫林枝五百貫

續據王松申碶子周亞七𨿽年老風病尙能言及源流始末稱此碶自乾道年間前政判府趙閣學以每畝均錢六十文足委慈溪鄕官率畝頭錢買辦物料欲援舊比以行當凖鈞判本府旣爲民間辦此一事錢不須科之都保本府一切自辦以了一方悠久無窮之利工役之人不若只用軍兵增支錢一貫五百文米三升庶可鈐束

練木碶【一作槤木】

鄞塘鄕之田多濵江畎澮惟江流是仰練木碶東接它山南通大江歳久碶壊鄕民嘗畝率斗谷簡蕝爲壩迄弗及碶寶祐五年六月民戶闔詞乞諭裏中王其姓者倡斯役大使丞相吳公遂下之水利官勸諭首以千劵十斛助費已而鄕民見義不勇訟牒紛如助者僅五千餘緍力綿而役大委之民曷潰於成公乃一力捐金穀爲之以明年正月二十八日經始碶當江湖之衝慮其損碶臂也增新碶爲四眼殺其勢閱三月而碶成凡給錢四萬四千六百二十八貫九百文米一百六十八石五斗四升力役於伍籍費取於公帑民無毫髮擾持羊酒以勞役夫者日絡繹於道也

黃泥埭

埭在慈溪縣鳴鶴鄕與越之餘姚上林諸鄕鄰潦則上林諸水注而成壑有埭所以泄水於海也然決易而塞難鄕人欲立石閘以便啟閉率以費鉅輟浙東提舉季鏞捐二千緍助鄕民爲之渉歳弗績寶祐五年秋大使丞相吳公委縣丞羅鎭竟其役丞欲援例計畝敷於民鈞判一堰所費不知幾何若科畝頭錢必因而騷擾送縣丞限一日具所費申及申到數目特撥助五千貫仍趣歳前畢工不許科之下戶玆閘遷延數年一旦辦集成終之功大矣

新堰

慈溪縣之東徳門鄕有新堰捍江潮而護河流者也堰以圮告寶祐五年八月大使丞相吳公給錢下縣鼎新修築輦石以甃江岸二十餘丈堰下水步一所址益丰而隄益壯水自此東逹慈溪定海兩邑之田無斥鹵浸淫之害風帆浪楫往來下上者胥利焉合橋亭江道頭之費共爲錢二萬三千六百一十貫八百文米一百一十三碩四斗橋亭見於別目所謂江道頭者在堰之東異時堰無道頭行者步齧而堰潰於穴今重甃以石而堰復借道頭以完固蓋兩便之

西渡堰

堰東距望京門二十里西入慈溪江舳艫相銜下上堰無虛日蓋明越往來者必經由之地淳祐間稍加葺治未幾堰復壊寶祐六年八月大使丞相吳公給錢五千七百三十九貫五百文委司法趙良坦同副吏許樞監蒞修築伐石輦材費一出於公所濟博矣

北津堰

北津堰舊圖經曰北淸在鄞縣西北二里堰多歷年所外受江潮之衝木者朽而石者頽上之穹然髙者今窪然下矣秋潦至則鹵灌於河農以爲懼舟楫之往來者亦病之寶祐六年二月大使丞相吳公命司法趙良坦同副吏許樞相視興工因其舊而增髙焉內分兩傍各甃砌堰臂七層鼎新造車屋四間又堰之東有小徑由鄭公渡之江北可達定海澥浦裏溪文溪等處崎嶇不便於行者輦石並修治之遂爲坦途蓋一舉而兼水陸之利云凡爲費一萬五百四十一貫文

林家堰

鄞縣東五里手界鄕曰林家堰者十餘年間補苴罅漏不足以爲江湖之蔽障每巨濤澎湃則斥鹵浸淫積潦久之則又滲漏於外不獨爲民田害抑亦不利於舟楫先是提舉常平嘗捐三千劵下之邑俾議修築官若吏憚費夥弗只服厥事大使丞相吳公因民之請更以石爲之培其髙濬其深視舊址舒以長添甃石墈修蓋車屋補築土塘自是民田有灌漑之益舟楫無險阻之虞裏之任役者亦免歳時修治築塞之勞以寶祐五年十二月給錢三萬四千一十七貫七百文命司法趙良坦都吏王松監視【缺】

年【缺】畢工

黃家堰

黃家堰在慈溪縣徳門西嶼先是本府浚靑林河鄕民有請以爲河在堰頭淘浚深廣至徐家港接顏公渠並新浚監堰河裏溪橫港及定海鸕鷀澥浦香山杜郭徳門西嶼茅鍼閘周圍三四百里脈絡貫通請以顏家堰南岸置堰庶幾不候潮汛徑取城西北兩門而往來免風濤盜賊之虞旣而夷考此地元名黃家舊堰司法趙良坦親蒞其事廣諏眾議遂於舊堰興築與裏溪堰相對峙北郭西門通濟無礙勢若曹娥梁湖往來便之董役者正將鄭瓊僧祖倫吏王松始寶祐五年冬十二月不一月竣事費止二千緍利博矣

支浦閘

開慶元年五月二十六日大使丞相鈞判近日雨水過多低田可慮內慈溪縣已差統領吳雄前去開放倪家刁家兩堰通泄積水因訪利病本縣惟東鄕一帶和尙莊淸水湖趙家洋顏家莊等處兩堰之利不若建閘一所惟支浦最爲利便可差林枝前往抱子閘移拆無用舊閘前去支浦江岸創碶閘一座庶防東鄕闊逺田地永無水患之虞仍委權縣提督務在速辦旣而因公札之請復委司法躬親契勘的實利病旣得其詳則以七月十一日興工里人沈國諭樂助米三十石陸日宣樂助五千貫公𨿽不之拒然謂當使抵郡以來凡爲民間興利之事皆系本府自辦錢米今除此二項外不可更類科配以失自來善意若尙闕用更當添撥閘分三眼址堅勢固一方自此防利凡費錢一萬五千六百貫米六十石

江東道頭

靈橋門之東大江橫截於是造舟爲梁民賴以濟卒遇大風兩舟壊則往來病渉不得已於其側撐舟以渡行者走泥淖中褰裳就舟則沾體塗足尢匪便大使丞相一日出鈞防命禆校於東西岸寘木疊石立兩道頭以便絕江登舟者因扁曰濟川焉浮梁以濟舟楫之所不及渡頭又以濟浮梁之所不及萬口誦之

永丰碶

它山林村之水南來數十里而入郡郛縈紆回環由西北隅出而始注諸江霖潦泄弗及城西徧及冒沒淳祐間立保丰碶俾由城西徑入江當時詫以爲水利之大者然人力不至閘不過兩眼廣不過丈餘隘而溢始益病開慶元年夏大使丞相爰究爰度得水勢逕直之地於其右創爲永丰碶五柱四門闊三丈六尺深四尺餘堅密雄偉𨿽湍流至此亦不見其爲搏躍也役成民始知公之規模迥異矣凡費錢四萬七千九百一十六貫米一百三十七石四斗

開慶碶

碶舊名鵲巢在鄞縣手界鄕鎭甲舊志所書已廢爲田開慶元年夏大使丞相興水利者徧乎四境因思是碶濱江不復則曷其福江以東之民乃撥錢四萬五千八百貫米一百二十四石委官創爲之旣成河流不復滲海潮不復入矣遂名曰開慶碶公之命是名也意蓋不止斯役而已東錢湖八十里而菱葑半塞焉寶慶間史衛王當國以僧牒米斛助浚之人服王之不私豪右也今不浚者又三十年公方將有事於東方則斯役特其發軔耳因並及公之心云

鄭家堰

鄭家堰卽俗呼鄭十八郎堰是也在城南半里江行欲入河者舟必自堰而上或由甬水門入城或道城西南諸鄕皆喉襟乎此壊久無葺之者公命統領吳雄督工重造樁石支役之費爲錢二萬五千緍米一百石皆成於開慶攺元之七月六日

管山河

大江由丈亭分四十五里至慈溪之夾田橋橋南五里民田阻之江流不得直達乃迂出其旁旱歳無沾漑利潦則泛濫墟落苦之寶祐五年七月大使丞相以錢一千五百三十一貫四百一十五文市民田墾河五里長七百丈有奇闊三丈六尺深一丈六尺凡支軍兵日券六千四百九十貫水由是逹茅鍼碶鄞慈定三邑皆防利焉

諸縣浚河

大使丞相寶祐五年冬以水利局命法曹掾趙良坦董其事是歳諸邑淤河淺港悉浚深之昔之涸可待者今維水泱泱矣因條於左

慈溪縣徳門鄕

四都自李溪橫港取馬徑港二千七十丈

五都自監河取朴木廟八百八十丈

自寶慶寺後至張家港六百五十丈

自李溪閘河五百二十丈

六都自徐家港取監橋河一千四百八十丈自徐家港取靑林大河取顏家堰河二千六百一十丈

自徐洋閘至浦顏家堰河三千一百丈

慈溪縣西嶼鄕

七都自東河下南堰至王家漕五百四十丈八都自斗門河五百丈

定海縣淸泉鄕

四都邢家港三百五十丈

周家港至半練村河三百七十八丈

倪家港二百一十丈

華家港一百四十丈

杜禮港五百八丈

樓下港三百二十丈

上河港二百五十丈

徐家港二百五十丈

夏家港二百五十丈

李家莊港三百三十丈

中河新港一千三百八十五丈

蔣家�港二百九十一丈

周家港一百八十三丈

程家港二百五十丈

短凳港二百八十丈

黃剡港二百二十二丈

虞家港四百五丈

三石橋後港五百五十丈

曾家港七百四十八丈

陸家港二百二十丈

傅家港一百九十丈

鸕鷀港二百五十丈

趙家港三百丈

桂思橋港二百五十丈

五都半練村港五百五十八丈

沈堰北村一千九百三十八丈

沈堰南村一千一百八十五丈

古塘北村一千八百九十八丈

古塘南村一千三百五十丈

感孝村八百二丈

壓塞東村一千七十九丈五尺

壓塞西村七百五十八丈

漏興村一千四十二丈

定海縣靈巖鄕

一都自育王嶺至石湫頂耳橋一千八百六十丈二都自石湫市至�浦碶一千一十二丈

自水徑頭取方家橋二千五十丈

定海縣太丘鄕

一都自十字港橋至黃山頭六百五十丈

坉埭堰河八十丈

二都自黃公漕至淸水橋一千四百一十丈三都自下河楊木橋堰至施店一千八百丈

自上河楊木橋堰至寶云廟三千丈

雙河堰

雙河舊有碶匣在慈溪之鳴鶴與越之餘姚上林鄕接境上林居西而地勢髙鳴鶴居東而地勢下久雨上林之水東注鄰壤爲壑置閘以限之然舟行則閘啟而水之患如故近歲鄕人曹氏於閘之左爲雙河堰以便車船意亦善矣而捨堰而趨閘者則不可遏也鄕人病之開慶元年五月請於郡大使丞相委制幹趙若防涖其事俾塞雙河閘爲實地給錢一千貫於雙河堰之傍立屋兩間四挾擇巨木爲車柱埋石備防悉如諸大堰之制已塞閘基之上則爲屋三間以處堰丁曹進士且措置撥租餘五十石以供打造索纜之費焉規模一定自此永無浸冒之禍矣

四明續志卷三﹤史部﹐地理類﹐都會郡縣之屬﹐寶慶四明誌__四明續志﹥

欽定四庫全書

四明續志卷四

宋梅應發劉錫同撰

興復省並酒庫

周官設酒正掌酒之政令以式灋授酒材逮漢則令官作酒以二千五百石爲一均率開一盧以賣防酤之利國實賴焉鄞爲郡瘠賦之入者約費之出者廣於是操其贏以濟其乏酤之賴維多甚非其得已也城內外諸縣庫務坊場曰醅酒東庫曰香泉八庫曰江東慈福庫曰下莊務則舊管者也曰醅酒西庫曰江東贍軍庫曰鮚﨑庫曰東門庫曰寶溪子庫則大使丞相吳公新創者也曰林村庫曰小溪子庫則昔敗闕而今興復者也曰省務曰犒賞庫曰江東庫則又今廢罷者也或官給本錢或聽民抱息或官吏監臨或軍將措置或兼令外庫管紹趂辦或以所廢庫本錢並歸他庫拘解日額凡皆酌地裏均計公私之便究興廢之宜以爲分合酌重輕之則以課盈虧公之處此鑑焉其明衡焉其平官有所埤益而民亦安之外有五鄕碶奉化慈溪象山江口南渡東溪東吳大小榭郭宅澥浦松林翁山大嵩等務場經總制司具在別目

醅酒庫

【元管東庫一所本錢三十萬貫年收息錢獻錢缸頭錢四十九萬六千一百七十七貫五百六十文會一萬二千八百七十二貫八百五十六文省寶祐四年十月並省務公使庫犒賞庫爲一庫添創西庫以補公庫之虧令給本二十萬貫作東西庫分抱息錢年收九十四萬九千二百七十九貫一十四文防一萬二千八百七十二貫八百五十六文省東庫職級李柟西庫樓址措置管幹比舊額增收息錢四十五萬三千一百二十一貫四百五十四文十七界】

【冷月以四月至八月終除小盡三日東西庫各日發一千一百六十貫五百六十八文防一十八貫一百八十二文省】

犒賞庫

【寶祐四年十月仕旣以海晏樓日額本錢四萬一千五百八十貫文撥付醅庫趂辦日拘息錢六十六貫納犒賞錢庫六年拘回元本零錢一千五百八十貫淨本四萬貫撥歸慶元府理爲實椿日納息錢攺赴公使庫交收】

城外香泉庫

【元管八庫本錢五萬貫文年收息錢缸頭錢貼買瓶錢五十一萬三千七百六十七貫四百八十文防一萬四千九百四十二貫三百四十文省寶祐四年十一月以數內江東一庫攺爲贍軍庫收上元本一萬貫今七庫本止存四萬貫年收息四十四萬六千六百六十五貫八百文防一萬九百二貫一百八十八文省士產戶陳暉等七名分抱】

【旺月以九月至三月終除小盡三日日發一千三百五十五貫二百文防三十三貫六百二十二文省】

【冷月以四月至八月終除小盡三日日發一千一百三十貫二百文防其省錢如旺月之數】

江東慈福庫

【元系香泉子庫不給官本年收息錢一萬八千一百四十八貫三百八十文防日發五十一貫二百七十文防除小盡六日內九千四百三十九貫九百八十文系夏子仁柳成之抱認餘八千七百八貫四百文香泉七庫貼納】

江東贍軍庫

【見坐本錢八萬貫文年拘息錢缸頭錢貼買瓶錢一十五萬八千八百三十九貫六百八十文防三千四十貫一百五十二文省提督官統領吳雄措置正將鄭瓊機察副將童寅】

【旺月以九月至三月終除小盡三日日發四百八十一貫九百二十文防八貫五百八十八文省冷月以四月至八月終除小盡三日日發四百一貫九百二十一文防其省錢如旺月之數】

定海縣烏﨑頭庫

【寶祐五年七月據吳龢卿乞不支官本管抱息錢年納一千貫文會】

林村庫

【寶祐五年二月給本錢二萬貫文日拘息錢二百七十貫文會續減爲一百五十貫再減爲一百三十貫四百六十文歲納四萬五千四百貫八十文會每月合解拍戶版帳錢一千一十二貫七百八十九文會於內分撥經總制司一百四十一貫四百八十文糴本司二十六貫七百二十四文常平司九十二貫七百四十八文慶元府一千七百五十一貫八百三文】

寶溪子庫

【寶祐五年十月據黃迪功澄乞抱納日息錢六十貫文會六年別召募厲進之管紹趂辦借本錢一萬貫文會歲抱息二萬一千二百四十貫文】

小溪子庫

【寶祐六年正月據黃迪功澄乞抱納月息錢四百八十四貫三百五十文會官不給本錢歲納五千八百一十二貫二百文會】

奉化縣鮚埼庫

【寶祐四年十一月契勘到有無敗闕因依據監鮚埼鎭權巡檢薛迪功申元納通判東防常平糴本司月息錢會三十貫四十五文慶元府錢會二十五貫一百七十文遂具申朝廷差黃澄迪功監鮚埼庫將已廢罷省務銅朱記一顆發下庫收管給本錢四萬貫置買庫基屋宇又一萬貫糴麥納欠八千貫日拘本府息錢五百貫六年十二月黃迪功再借三萬貫往平江府收糴米麥防委制司準使張鍔前去防檢就行提督仍關三萬貫前去措置卻行拘回黃迪功元關錢拘上胡珙王繼善文拈監納元虧息錢三萬四千貫續據黃迪功解納一萬四千六十貫少欠四萬八千貫文其張鍔界內自十二月以後日拘息錢每半月一次解發七千五百貫文防】

東門庫

【寶祐四年十一月先撥本錢一十萬貫文差部吏王壵將校翁禧措置年拘息錢十八萬丑年二月市戶李玨張從龍乞照王壵倒開抱以息錢對撥支散水軍十月水軍申本庫兩旬無發到錢數遂委本軍交並酒庫就行任責措置十二月本軍申乞止存畱本錢五萬貫自六年正月始不以冷旺月月納息錢一萬貫細作見錢五百五十貫足抵充軍劵續監張從龍李玨回納一半本錢五萬貫銷落實樁之數六年五月鄭迪功增歲額爲一十三萬開慶元年正月鄭迪功又乞量減日息遂成年通減五千貫實管年額一十二萬五千貫三月管率僧了生與水軍統領連忠交爭仍撥付軍中抱認開酤所存官本年拘息錢並如舊】

下莊務

【舊例每年於在城都稅院定海稅大嵩等鹽各差合十人充本務專知趂辦官課開慶元年二月據大嵩等鹽場申乞免差人充重難歲抱七萬二千貫文作四季解發內以六萬四千三百九十五貫約樁公使庫一年專知合賠貼之數三千一百三貫於經總制司令項酒息內添撥八千六百貫樁作本務合解諸司錢及攘兩稅務貼助三萬五千貫以一萬五千貫發下廣惠院二萬貫公使庫收附】

經總制司

範蜀公嘗言宻院主兵三司主財則有各不相知之獘至和間遂請宻院三司通知兵財制爲國用蓋欲兵財脈絡貫通也上而朝廷次而制閫同一理耳軍餉之權容可貳乎沿海新舊水軍凡六千人若衣若糧皆給於府獨劵錢府給二千人餘四千則通判東防以經總制司錢給之歲久而獘倅防官若吏間以餉軍之錢資泛用丰私橐而軍額率虧數茍且循習非一日吁兵統於制閫而財給於郡佐事權不一宜其獘至此也大使丞相吳公熟錢谷甲兵之問於廟堂久矣寶祐四年來開大閫報政之五月數軍實攷貨源亟請於朝以經總制司歸之制府自催自給且得防創大使司物斛官一貟拘確之理順勢便故招刺皆驍勇而尺籍不至空虛給餉易辦集而朝廷不煩科降今以未撥歸制司以前攷之寶祐四年十月分月幫水軍官兵券三千三百六十五人錢會紐計十七界一十六萬一十六貫二百四十文米計二千八百六十五石三斗一升自撥歸制肘後開慶元年四月分月幫軍兵劵三千八百六十五人錢計十七界一十七萬七千八百八十一貫五百七文米計三千三百七十六石九斗五升二合五勺以今比昔則添刺軍兵五百人一歲增幫錢二十一萬四千三百八十三貫四百文增幫米六千一百三十九石七斗一升及添造五百人七事軍裝通支錢一萬二千一百八十四貫六百二十文軍政修明兵食充裕成效昭然視在倅防時大有間矣申請次第及修復經總制坊場條列於左

省札

寶祐四年十二月二十八日準省札備據沿海制置大使司狀照對本司近曾具申朝廷乞將慶元府通判防給遣定海水軍四千人窠名錢物撥歸本府就行拘催並餉新舊兩軍恭準省札坐下照得通判防有起解農寺與夫諸府俸料並主管官茶湯錢及其它公費皆仰於此今若盡歸本府亦合先與區處使解發者有所指擬仰給者不至乏絕庶幾平允否則通判自此別無職事而防分可廢矣此其爲通判之慮甚悉然事體實有委折只得詳細稟控蓋本防之供餉水軍不過經總制司緣倅防權輕諸縣多有拖欠其間又有簠簋不飾之人虛支妄用有若泥沙所以舊軍四千人系通判防之所給餉者額常闕數百人本司𨿽欲盡行招刺亦忱恐倅防事力不給或至它虞故亦不敢放手今連準宻札措置海道招刺闕額今四千人之額將闕千人矣本府何幸可省千人之月米然非所以爲公家計也所以欲得將通判防給餉水軍錢物徑從本府拘催庶幾錢錢字字皆有著落而千人闕額亦可塡補此區區申請之本防也若曰諸府使臣俸料歲不過二三千緍舊例所在本府自應接續幫支無緣復以彊之倅防若又曰通判防別無職事則卻非所慮蓋通判防除經總制司之外其所管者又有常平司則所催者坊場河渡正名錢五分及六縣役錢以奉內藏庫左藏庫等處之經常者也又有糴本司則催諸縣酒稅分錢及坊店戶四分錢而奉農寺之經常者也旣有窠名則有催理其職未嘗廢也況給遣之錢除經總制司合收之數又多系本府應副貼助則歸之本府自催自給似合事宜兼潛忝以舊弼旬宣通判固在按察之內而財賦支遣多與本府相關自從制司拘上催理在通判防亦所不靳緣潛嘗服韓魏公之言曰琦昔爲宰臣惟有奉行朝廷命令每事稟命朝廷故𨿽此細故亦必申聞朝廷取指揮者正前修之遺意亦將以爲今日諸道嶽牧之倡也然可否忱不敢自必但若以體統而言水軍六千人衣取給於本府米取給於本府內二千人劵錢亦取給於本府獨四千人劵錢取給於倅防於理勢自是不順欲望朝廷更賜詳酌施行伏候指揮奉聖防依石札送慶元府本司將拘到錢每年起發降本錢三萬四千四百貫文十八界見作六綱起解赴行在省倉和糴場交納及起發六文煮酒錢四千五百貫文十八界作一綱起發赴行在封樁下庫交納外及每月中下兩旬支散沿海制置大使司水軍官兵劵食等錢及諸府第香火官親兵衣料錢次年攢具總收支細帳申省部擺算理豁續寶祐五年十二月空日準尙書省札子節文沿海制置大使司申云云今本司見搜補卒乘招塡定海積年闕額水軍所急者錢糧擬照沿江諸閫例創置物斛官一貟小貼子潛又照對定海水軍爲額六千人舊例四千人系通判經總制司給餉二千人系慶元府給餉緣通判防專以餉軍之錢爲非泛之用其貪者則捲爲囊橐大約通判一任入已之錢不下三四十萬緍因此四千人軍額常闕數百人上下防蔽所謂制臣亦未嘗過而問焉天下之獘其可爲哀痛類此久知此蠧去冬卽具申朝廷乞將通判防經總制一司錢物就本司自行拘確招塡闕額近巳收刺將及四百人皆沿海亡命之徒人人拳勇可用給等下錢百千七事件衣裝一副每副該三十貫五十五文一卒之費共一百三十貫五十五文皆取之於經總制一司上不費朝廷科降下不費州郡那移𨿽月糧及春冬衣賜取之慶元府本府所不敢靳然經總制司錢物尙有贏餘可以通融補助月糧衣賜之費但通判防官吏昔奢今儉昔污今淸未免仇視本司今來本司所以乞照沿江諸閫例創置物斛官一貟者正欲專一招確上項錢物永爲定海一軍隨闕隨拘之用其於海道防拓關系非小欲望朝廷再賜札下本司永爲遵守其慶元府及通判防更不許干預實爲悠久利便並乞照防十二月十九日奉聖防並特依一每年申省部出豁髙額錢

朝省以紹興二十九年爲額歲拘四十一萬貫以後止趂到二十三四萬有奇遞年以省部印下書塡收支季帳及戶部截撥收支旁帖具申出豁

一諸縣窠名

鄞縣

戶長役錢夏秋兩料每料九千四百四十三貫六百八十二文錢會

小溪酒坊生煮酒錢年管一千五百一十二貫五百四文錢會

一半元系本坊解發寶祐六年正月鮚崎酒務申請作子店年解七千四十一貫六百文十七界

一半系建嶴坊店戶送納

林村酒務舊額月取六十貫錢會今月撥一百四十一貫四百八十文十七界

下莊酒務年管四百五十五貫七百文錢會元系財賦司拘納今撥歸經總制司卻於諸項酒息錢內年撥八千六百貫文十七界

本縣丰樂鄕頭子錢夏秋兩料各一十四貫一百四十四文

丞防武康鄕頭子錢夏秋兩料各一十六貫九百一十三文錢會

簿防武康鄕頭子錢夏秋兩料各七貫五百六十文

尉司手界鄕頭子錢年管三百六十貫錢會

奉化縣

丞防戶長免役錢共管七千八百六十七貫四十文錢防

稅場錢年管四百三十四貫二百二十八文錢防月分解發不等

慈溪縣

本縣戶長錢四千八百貫文錢防

稅場錢年管七百二十貫文錢防

象山縣

簿防戶長免役錢年管二千一百七十一貫三百二十八文錢防

酒務

生酒錢三百一十貫一百四十文錢防煮酒錢二百七十五貫三百四十六文錢防

昌國縣

本縣省司錢年管一百二十二貫三百四十文錢會

丞防

戶長錢年管一百三十一貫四百六十四文錢防

免役錢年管七百七十二貫八百二十四文錢防

定海縣

本縣房廊錢月取一百二十文

林村六分錢月取九百二十文

丞防戶長錢二千三百五十七貫九百一十四文

稅場錢年管一萬三千七十七貫六百二十四文錢防

一諸縣合發本司隨母頭子錢各照則例隨解發多寡計算在府倉庫每月分撥錢亦同

一每年本府科撥錢

生酒錢一萬六千一百六十九貫五百六十二文十八界

煮酒錢一萬三千二百貫文十八界

省務本色煮酒三千三百九十五瓶各三升照時價計錢二千七百一十六貫五百四十文十八界助軍錢三萬貫文十七界

市舶務對兌錢【舊支軍劵多闕見錢市舶務髙麗日本及蕃南販舶遇抽解拘到一半五分見錢內許本司將十八界防子對兌見錢五分之二系用一貫新會兌一貫見錢湊散軍劵自經總制司撥歸制司未曽對兌奉鈞判照舊例對兌一半】

一每年令頃科截絹右千二百疋綿一萬三百五兩四錢轉變價錢湊發綱運軍劵支遣

鄞縣絹一千五百疋綿一千四百兩

定海縣絹九百疋綿七百五兩四錢

昌國縣絹一千八百疋綿五千二百兩

慈溪縣絹七百疋綿五百兩

奉化縣絹一千三百疋綿二千五百兩

象山縣不曾科

興復經總制諸酒務坊場【渡附】

一奉化酒務元系本府給米麯本於內歲解經總制司額錢後攺爲萬戶徑取淨息生煮酒年取二千三百貫有奇寶祐六年六月以白札子陳請酒司與行頭均敷酒息重爲民擾乞仍舊貫立官務遂給八千貫起造務屋仍撥本錢四萬貫並造麯用夫工飯米三十石興復措置每月發錢二百三十貫九百八十文十八界

一慈溪酒務元系本府給本於內歲解經總制司生煮酒額錢二千二百貫有奇嘉熈間風水之變務屋頽毀遂令拍戶抱賣取淨息久而私酤行額失其半拍戶屢詞乞復舊務遂重建務屋給本九千貫十八界自淳祐五年九月爲始月取息二百一十六貫六百八十文十八界

一象山酒務寶祐五年三月據象山知縣札子乞本府差官措置本縣酒政遂撥錢二萬貫委官下縣措置全年息錢七萬貫候解到年撥二萬貫下廣惠院一翁山酒坊管下子坊一十五所元系民戶抱納通判東防額錢嘉熈四年因府第攘奪白泉子坊遂攺坊爲萬戶任從民間醖造卻將額錢攤抑一縣有物力之家續額錢無歸民戶被害遂有坊場攺萬戶貧富齊受苦之謡詞訟紛紛制司曽申戶部久而未復寶祐四年沈修武等曽進狀乞抱坊備本酤賣續又經制府陳乞借本興復年納淨息三十萬貫防大使丞相吳公申省照應仍於經總制司借撥十萬貫其所抱三十萬貫與減六萬貫分作十二个月起解五年四月申省奉聖防特依續將收到息錢每年支撥下郡庠充養士廚食錢水軍制領將佐供給錢新創諸屯水軍及出海巡逴探望把港軍士生劵本府六局衙畨鹽菜錢數見砂岸奏札

翁山坊月納三千一百二十四貫七百三十六文翁浦坊月納五百三十二貫五百一十二文黃公坊月納一百七十七貫五百四文

厲嶴坊月納七百一十貫一十六文

岑江坊月納一千六十五貫二十四文

大蘆坊月納七百一十貫一十六文

冊子坊月納二百六十六貫二百五十六文北界坊月納一千一百五十三貫七百七十六文昆斗坊月納一百七十七貫五百四文

岱山坊月納六百二十一貫二百六十四文白泉坊月納三百一十貫六百三十二文

馬秦坊月納三百五十五貫八文

小砂坊月納四百八十八貫一百三十六文防海坊月納七百一十貫一十六文

大小榭酒坊寶祐六年撥錢二萬貫差人措置開酤月解息錢無定額

定海縣澥浦坊寶祐六年十月據蔣副尉狀乞就府庫關本錢一萬貫措置開酤年解淨息二萬貫其常平糴本司錢自經通判防送納本司遂就經總制司庫撥本錢二千貫十八界月拘息一千六百七十貫十七界

五鄕碶酒庫舊來冷月解息五千一百貫小盡減一日熱月七千八百貫寶祐六年十二月札鄭議事措置月解四千貫仍給本一萬貫元年正月又於莆陳石湫各置子庫一所每庫請本錢五百貫月增解息錢五百貫

大嵩等八坊寶祐六年十月通判盧奉議申任輕職薄縣道不相體察上臺絡繹追逮官吏乞索上常平司坊場就制司並行措置遂委薛修武措置關請官本二萬貫下大嵩坊外自餘七坊不願請本仍抱納息錢

大嵩坊年納息錢三萬貫

韓嶺坊年納息錢九千三百九十一貫六百八十文

館江坊年納息錢一萬七千貫

富浦坊年納息錢一萬六千貫

慈嶴坊年納息錢一萬六千五百貫

下水坊年納息錢一萬七千貫

鹽場坊年納息錢一萬八千貫

東宿坊年納息錢四萬三千貫常平司並本府版帳錢在內

巳上八坊常平司正名五分糴本司四分錢本府六分版帳錢並在內

象山縣東溪坊元本府額錢七十五貫汪湘增作二十九貫六百文錢防抱撲當年續據厲必達於本府額錢增作四十貫六百文又增抱每年息錢作六千貫攙抱及給榜歷後更無分文交納汪湘陳乞仍舊抱撲財賦官書擬息錢照厲必達增抱數其本府六分錢仍舊作二十九貫六百文奉鈞判照行仍將六千貫與減二千貫少懲厲必達之妄

奉化縣江口南渡坊開慶元年三月汪籌抱撲除常平司正名錢外年解息錢二萬貫

慈溪縣郭宅坊久廢僅存坊基村民布麥其上坊戶拖欠每年止納常平正名四五分錢年管一百五十二貫五百八十文錢防月納大使府錢三十九貫九百六十文錢防率是拖欠開慶元年三月本縣申乞並入縣務止就坊界內創兩都店年解息錢

象山縣姜嶼渡年納官錢二百貫文錢防系開慶元年三月增抱

東洖坊八十八戶抱店庾富總納每月息錢一千五百貫

蠲放一分酒錢

開慶元年五月二十二日奉鈞判批銀牌兩司見行祈晴今有寛卹事件數內制司興復常平酒坊應人戶抱納額錢成年課利並與十分減免一分其抱坊人亦合於拍戶遞減以示優卹今具諸坊減免數目下項翁山坊減免三千二百一十三貫一百文

翁浦坊減免一千五百二十貫九百八十文

黃公坊減免五百六貫九百九十五文

厲嶴坊減免二千二十七貫九百八十文

岑江坊減免三千四十一貫九百七十文

大蘆坊減免二千二十七貫九百八十文

冊子坊減免七百六十貫四百九十二文

北界坊減免三千二百九十五貫四百六十八文昆斗坊減免五百六貫九百九十五文

岱山坊減免一千七百七十四貫四百八十文白泉坊減免八百八十七貫二百四十一文

馬秦坊減免一千一十三貫九百九文

小砂坊減免一千三百九十四貫二百一十六文防海坊減免二千二十七七貫四百八十文

烈港坊減免四千四百三貫五百九十二文

大嵩坊減免三千貫文

韓嶺坊減免一千二百貫文

館江坊減免一千七百貫文

慈嶴坊減免一千六百五十貫文

富浦坊減免一千七百貫文

下水坊減免二千七百貫文

鹽場坊減免一千八百貫文

東宿坊減免四千三百貫文

江口南渡坊減免二千貫文

澥浦坊減免二千貫文

東溪坊減免四百貫文

東洖坊減免一千八十貫文

大小榭酒庫無定額

廣惠院

宋億萬年之基𨿽遭時之難三邊用兵久不解甲而本根不搖其所扶持慿借逺矣潛服勞中外歲垂三紀事主上防久熟知徳意志慮無宵旰不在赤子故鞠躬受任符節者十二三惟以撫摩愛養爲主忱不敢鄙夷其民而於窮苦廢疾者尢不敢忽也且自古言治莫盛於帝王其在堯舜則曰不虐無告不廢困窮在禹則曰予視天下愚夫愚婦一能勝予在湯則曰子惠困窮在文王則曰懷保小民惠鮮鰥寡在武王則曰無虐防獨在成王則曰其丕能諴於小民又曰以小民受天永命帝王治法之綱領蓋具於此而豈髙明威富云乎哉四明爲淛左大都防城邑井市人物阜繁則夫鰥寡孤獨與瘖聾跛躃之民宜不能免焉自彊大之家豪奴黠極智術以牟利而齊民之生理日迫蹙以至於竭齊民困則窮民益困於是鰥寡孤獨瘖聾跛躃之民得其生者鮮矣自淳祐初柄國者立爲厲禁常平義廩之儲有司不得擅發凡窮民遇嵗晏始一濟所濟者狹而受濟者寡於是鰥寡孤獨瘖聾跛躃之民得其養者又鮮矣此固長民之官所當視猶饑渇者也屬初蒞郡徧核浮淫之蠧並省酒務得獘屋一區亟加繕葺且增創新楹合前後共一百五間聚城內外鰥寡孤獨瘖聾跛躃之將溝壑者使居焉以三百人爲額大口月給米六鬥錢十千中口四鬥七千小口三斗五千所費皆不取於郡之經常庶幾其可以久也前輩有言士大夫茍有意於及物由一命以上皆可行志天下安有不可爲之郡哉爲之者疾用之者舒正辭明義禁民爲非毋以寵賂相尙毋以脂膏自肥而又能窒罅漏而杜蔽欺則財常足矣以餘財而及民物詎非行志中之一樂哉或曰城邑市井之民固幸矣如田裏何乃復捐羨錢一百四十七萬三千八百五十五貫文預爲六縣人戶代輸寶祐六年折帛以寛布縷之徵仿補助之義焉若本院田畝之數金穀之入規畫之詳具刻左方後之君子其相與附益之以克廣聖天子徳意志慮於無窮云寶祐五年良月朔觀文殿大學士光祿大夫沿海制置大使判慶元軍府事兼管內勸農使金陵郡開國公食邑五千八百戶食實封一千六百戶吳潛記

規式

照得諸路州郡皆有養濟院以處鰥寡孤獨瘖聾跛躃無所依倚之人𨿽常平法有養濟錢米自朝廷拘確義倉州縣不許擅行支移而鰥寡孤獨瘖聾跛躃之人每隆冬盛寒止支給三月而巳然亦不能徧及此郡乃浙左雄邦人民繁庶有餘之家率務丰殖於是富者日富貧者日貧而所謂鰥寡孤獨瘖聾跛躃之人益無生活之路按圖志郡舊有養濟院一區特不過矮屋三數間今轉爲馬廐不惟實亡名亦亡矣昨以省務酒額並歸公庫屋宇空閒遂行修葺攺爲廣惠院存畱此等無歸著不能自存之人仍撥田畝以充養贍專委官提督欲使寒不致凍饑不致餒老者以待其盡少者以俟其長庶幾壽夭不致橫亡其間寧無很暴不可禁止者每五十人置一甲頭且以三百人爲率總爲六甲專募一行者以供灑掃之職仍總以六甲之權今條劃約束如後一凡有藝業自能手趂曽經過犯不律之人並不許存畱如覺察得知一例坐罪

一或有不思凍餒之無歸一時飽暖恃長淩幼恃彊淩弱攪眾敗羣者仰管院行者指名從公申舉輕則從提督官戒約重則解府逐出永不存畱

一每一大口月給米六鬥錢一十貫一小口【五歲以上月給米三鬥錢五貫十歲以上月給米四鬥錢七貫十五歲以上從大口給】

一每甲擇稍彊壯者充火頭量增日給如或偸竊減克卽時申舉從提督官解府斷逐仰甲頭行者嚴行監董

一監董行者能自勤謹仰提督官防計度牒之直以三年爲限每月於見管錢內令項撥樁若干待及三年收買度牒付其披剃披剃後願畱則畱不願畱則別踏逐人管幹所有度牒錢亦照前例撥樁庶可責其公心幹置

一甲頭責其鈐束火頭責其造辦飯食於日給之外每名貼支錢五百文

一所給之錢專充收買薪菜鹽醬之屬冬月不許各人偸爬炭火有妨造辦每日酉牌打滅廚下火種不許存畱引惹風燭

一糞土仰甲頭五日一次出賣候賣到錢均給諸房油火有餘則樁積一處逐旋收買布艸夏則造爲罩子冬則添買綿絮造爲布被或買紙被計口分給其有故不愛惜爭奪損壞者量拘日給之錢修整一管院行者月支食米一石鹽菜錢十五貫文

田租總數

一每歲管收租米二千三百三十六石五斗二升七合

水田一千七百三十九畝二角四步三尺四寸五分收租米二千一百六十六石五鬥八合

湖田一百七十八畝二角六步收租米九十七石一斗一升九合

塗田六十九畝三角四十二步收租米七十二石九斗

鄞縣

水田三百六十九畝一角五十三步【內連地三十六畝二角五十九步半】收租米四百八十一石五斗一升八合五勺

湖田一百七十八畝二角六步收租米九十七石一斗一升九合

淘湖田八百五十二畝四十四步收租米一千石

定海縣

水田二百九十二畝二角四十八步一尺七寸【內連地一角二十步】收租米三百六十四石七斗八升三合

慈溪縣

水田七十一畝二十步半收租米九十七石七斗九升

奉化縣

水田一百一十五畝一角四十步收租米一百五十五石四斗三升六合五勺

塗田六十九畝三角四十二步收租米七十二石九斗

象山縣

水田一十四畝三角三步半一尺七寸五分收租米一十六石三斗三升

昌國縣

水田二十三畝三角一十五步並岑江寨基收租米五十石六斗五升

錢總數

一每歲管收官防七萬六千四百五貫一百四十二文十七界

見錢九十六貫二百文足

省錢三貫一百一十文並一貫文錢防

拘到山田地屋宇共收租錢

地六十二畝一十一步二尺四寸收租錢五十八貫七百文足【閻安國租錢在內】官防六百五十五貫文十七界並錢防一貫文

山七十七畝一十步【內連地二角】收租錢一十貫一百五十文足官防一百五十貫文十七界田一千三百六十二畝三十一步收租錢一萬七千四百八十二貫三百四十二文十七界屋及地基一十二所收租賃錢一十四貫五百文足官防二千三百八十二貫八百文十七界省錢三貫一百一十文

象山縣抱解沃希崇道士租課錢一十二貫八百五十文足官防七百三十五貫文十七界都稅院合千人納免專知重難錢一萬五千貫文十七界

本府支撥錢四萬貫文十七界

【象山酒務二萬貫文東門酒庫二萬貫文】

租麻皮總數

地三十四畝二十六步【內連田一畝一角三十九步】收租麻皮四百一十二斤九兩足秤

租麥總數

地一十四畝二十三步一尺五寸收租麥七石百合斗

鄞縣

朱明田六畝三角一十四步租米一十石

薛徳廣田一十二畝三角二十七步租米一十五石四斗

朱氏田一十二畝一十一步地一角二十一步租米一十七石四斗四升

王逢龍田二十一畝一角五十一步租米三十石七斗

李之秀田一十畝二十八步半租米一十三石七斗六升八合

錢王兩宅田六十七畝一角租米九十二石一斗七升八合七勺

繆良田五畝三角二十四步租米五石八斗五升昝大猷田一畝八步地一片計一畝三角五十一步租米四石九斗五升

湯汝敬田四十三畝三角七步地三角四步租米六十五石

僧行端田九畝一角五十一步半租米一十二石三斗五升

僧行林田一畝一角一十三步租米六斗五升史縣丞田一十一畝三角一十七步租米一十三石九斗二升七合八勺

馬式田一十畝一角五十九步租米一十三石四斗五升五合

陳萃田一百九十五畝二角四十七步半共上正租並花利租米一百二十七石六斗五升七合八勺

水田五十三畝三角八步半租米六十一石四斗一升一合八勺

湖田一百四十一畝三角三十九步租米六十六石二斗四升六合

潘得六田一十四畝一角四十五步半地一畝三角一十三步半租米二十二石三斗一升七合五勺

王英田一十三畝二十四步及地一角四十步租米一十三石七鬥六合

蔣鄕貢田五畝二角租米六石二斗四升

陳安國湖田七畝正租並花租共八石五斗六升湯耜湖田一十一畝二角六步花租米五石三斗一升三合

陳子諲湖田一十八畝二十一步租米一十七石僧善皎田二十一畝三角五十七步半租米三十石二斗二升九合四勺

徐渭老虞埏田七畝一十七步租米九石七斗二升

周氏田三畝三角三十九步租米六石六斗二升二合

張慶三田二十八畝二角五十二步地一畝一角二十九步又地一片租米三十五石六鬥二合三勺

史厲兩宅分租砂地一十七畝一角五十六步一寸五分系史通判幹人沈文兩名分租共納租錢三百五十貫文十七界

八字橋接待庵基三角租錢四貫五百文足李爖地五畝一角二十八步租錢一十二貫文足張慶三地三畝五十五步租錢四貫八百文足趙永租地一片計一角五十六步租錢六百貫文十七界

趙端租地一片橫闊一丈二尺深六丈年納租錢三貫一百一十文七十七陌

鄭文租地一片計一角一十一步二尺六寸日納賃錢三貫二百文十七界年約一千一百三十二貫八百文十七界

朱諒租賃本院前水步東樓屋一間租賃錢一百貫文十七界

陳靑租賃本院前水步上樓一間租賃錢一百貫文十七界

董輝租賃本院西挾屋一間租賃錢一百五十貫文十七界

張松租賃屋二間租賃錢一百五十貫文十七界阿顧租賃本院浴院後屋一間租賃錢一百五十貫文十七界

林巡檢屋一間直又舊屋二間並道頭安船淤坑厠兩眼連地屋柱爲界東西量計五丈南北量計一十丈租賃錢九貫文足

周復孫砂地二十六畝一角四十八步租麻皮二百九十八斤九兩足秤

任允詳砂地一十一畝九步其地被水沖作溪灘實有地三畝租麻皮四十八斤足秤

僧行林田一畝一角三十九步地一畝三角二十一步租麻皮四十三斤足秤

張慶三地一角四十三步租麻皮八斤

定海縣

僧姚元聰田一十畝二十八步租米一十一石李氏田三畝地一角二十步租米三石五斗龔明田五十六畝三角四十七步租米七十二石五斗一升五合

黃榮田六畝三角五十四步租米六石五斗靈巖義役莊田三十五畝三十九步半租米四十九石五斗六升

樓圭田五畝三角零租米八石五斗八升

張一飛田四畝一角四十六步租米六石六斗九升五合

求煥田五畝一角四十六步半租米四石六斗八升

林暐田五十二畝三角租米六十三石六斗六升吳宗田一畝三角租米一石八升

韓文才田一十二畝三角二十七步租米一十一石五斗八升三合

阿盧田一畝半租米一石三斗

王玨田六畝二角租米一十石七斗五升

僧祖淨崇玫田二十七畝一角二十七步半租米三十七石八斗七升五合

王佑田二十二畝一角五十九步半一尺七寸租米二十九石五升五合

王與直田一十三畝二角租米一十七石五斗五升

滕鍇田二十五畝三角一十三步租米二十七石九斗

方安瑀山一片計三十九畝租錢七貫五百文足黃榮地一畝二角三十三步租錢一貫七百文足又五貫文十七界

定海淘湖田計二十六畝三角一步租米五十三石二斗五升六合四勺五抄每石折錢五十貫文十七界計二千六百六十二貫八百二十二文十七界系定海縣抱催起解

定海舊海塘田一千九十畝一角每畝元納米三斗新海塘田二百四十五畝三十步每畝元納米二斗兩項共計一千三百三十五畝一角三十步奉鈞判合納三斗者減免五升只納二斗五升合納二斗者減免五升只納一斗五升續奉鈞判每石折錢四十八貫文仍以爲定例米計三百八石七斗四升共折錢一萬四千八百一十九貫五百二十文十七界

奉化縣

王鋼田一畝三角三十步租米二石九斗二升五合

盧上捨田八畝三角一十三步半租米七石一斗五升

張防之田五畝五十三步半租米六石五斗常浦碶田三十二畝並竹塘炮基租米四十三石一斗二升五合

僧善皎田七畝三角三十四步租米一十三石九斗三升七合

蔣文仲田二十二畝二角四十七步租米三十五石二斗三升

張汝弼塗田三十畝租米三十三石

張慶三田三十六畝三角四十二步租米四十六石五斗六升九合五勺

周大倫塗田三十九畝三角四十二步租米三十九石九斗

閻安國園地上有竹木等並內有油車屋三間木椽瓦蓋租錢五貫文足

袁起巖山五畝租錢一貫四百文足

應思鈜苔地一十八畝三角一十八步租錢一貫文足

鐘秀實侵占奉化酒坊基二十六步租錢三百貫文十七界

僧善皎地並新開田共七畝二十一步半租錢二十四貫二百文足

張慶三地二畝一步租錢一貫文錢防

張慶三地三角五十五步租麻皮一十五斤足秤僧善皎山三角租錢五百文足

慈溪縣

方怡田二畝二角四十四步租米三石七斗七升顧友十九田五畝二步半租米六石五斗

張鐸田八畝三角七步租米一十石四斗紅白米各半

陳允璡田一十一畝三角三十步租米一十六石五斗五升

許千三田二十三畝三角五步租米三十一石五斗九升

璩閏三等租佃陳萃田六畝二角三十四步租米七石四斗

孫伯恭田九畝三角四十三步租米一十七石一斗六升

張氏兒田二畝一角三十五步租米四石四斗二升

羅濓地一畝二角租錢三貫五百文足

阿陳桐竹山二十八畝系二片及地二角上有艸屋二間一捨租錢一百五十貫文十七界

羅辛一等屋二間並基地半片計一角三十步租錢二貫文足

象山縣

謝元五等租佃謝宗五等田四畝三角四十步一尺七寸五分租米五石三斗三升

朱榮伯田七畝三十二步租米六石五斗

僧子臯田二畝二角五十一步半租米四石五斗沃希崇道士田二十六小坵並地一小坵租谷二十九石四斗及山地二十九項租錢一十二貫八百五十文足不該畝步系象山縣抱催起解內租谷每石發錢二十五貫計七百三十貫文十七界謝元五等地六畝一十二步半二尺二寸五分租錢一貫五百文足

謝元五屋一所計三間七架並系木椽瓦蓋並地基計三角四尺四步租錢三貫文足

謝得六屋一間一挾木椽瓦蓋地基計一角三十四步五尺租錢五百文足

謝元五地四畝三角四十八步一尺五寸租小麥二石百合斗

謝元五等山三畝三角一十步租錢七百五十文足

昌國縣

陳合田六畝八步租米六石五斗

趙時舉田八畝五十二步租米八石四斗五升朱千十一娘田四畝一十五步租米四石五斗五升應璩孫田五畝二角租米七石一斗五升

岑江寨基租米二十四石

陳合地九畝三十五步租小麥五石百合斗兩獄

大使丞柏判是邦也古鏡燭天姦宄削迹庭無畱訟獄無滯囚故囹圄時空虛然聞左右院不葺者數十年防戶老朽頽僕開慶元年六月亟命修之易其老且朽者植其頽且僕者防湫閉補罅漏俾縲紲者可免疾疫矣兩院總費錢一萬八千四百八十九貫一百五十文米四十四石六斗九升七月七日司理陳利用浚井於獄廊得石碑一乃紹興二十九年六月僧智亨可久鐫梵咒以納於井泉本寒洌自出此碑井遽苦不可汲復投之泉甘如初亦怪矣哉因附書之

廂院

本府舊無廂院附之牢城然牢城古之圜土囚有濱死而獲宥者則縶於是不得與齊民齒齊民有訟於有司兩造未備無親若故可保識則寄之廂以防竄逸乃與城旦之囚伍雜處穢污間斃於疫豈國家愛民意哉寶祐四年九月大使丞相吳公始至惻然矜之委僚吏卽醋庫舊址剏建廂院爲屋凡【闕】楹外植垣墻內列戶牖男女異室如民居然且擇老成吏卒廩以粟俾譏其出入云

兵馬司

開慶元年七月大使丞相旣修兩獄因念牢城損圯尢甚乃撥錢四千五百七十五貫二百文米八石六斗八升並爲葺治囚者便焉

架閣樓庫

樓在設防之東西廡案牘充棟山積歲久弗葺淋炙日甚大使丞相謂兩司文書官借以攷舊比委之頽檐敗閣以便去籍者之姦可乎開慶元年七月更而新之總二十有六間其擇材鉅其用工精書皮上分吏畬下列自今插架整整圖籍之儲得其所矣凡費錢三萬一百一十一貫三百文米七十石一斗

四明續志卷四﹤史部﹐地理類﹐都會郡縣之屬﹐寶慶四明誌__四明續志﹥

欽定四庫全書

四明續志卷五

宋梅應發劉錫同撰

新建諸寨

夜飛山永平寨

介明粵之間有山曰夜飛東距慈溪西接余姚舟行之衝也大江分一支繇慈溪至丈亭四十五里江面狹而居民稠丈亭十五里而蜀山又五里而夜飛山又十里而咸池則間無聚落蒲葦之儔於焉出沒輔以逋藪過者病焉先是鄕民告於郡欲自大江之北慈溪西亭浚橫經運河迂道夜飛山後出余姚之桐下湖以避江行大府俾制幙趙若防涖其事且咨之裏父老相厥宜以度土功至則淤沙斷港知必爲畚鍤費且曲折迂回亦匪利涉旣而得淳熈間慈溪尉趙汝明墨刻載制帥參政範公【戒大】嘗於其地置邏捨十所籍丁壯四百舟六十捨以三人直夜邏然更疊煩擾久竟廢於是制置大使丞相吳公精思熟籌惟民是便市地創寨爲屋二十餘楹遣戍置屯爲軍五十輩統以偏校餉以生劵給以軍艦漁戶之瀕江者有籍漁舟之助巡者有畨守衛專而行旅無敓攘之虞規模定而里社無煩苛之擾一洗前人簡陋之獘可以爲悠久無窮之利矣

一寨基

買徐再七徐再二元買應以敬應宥說水田二畝一角二十七步

一寨屋

門三間

廳三間

堂三間

中亭一間

廊房十二間

廚屋四間制府撥錢三千貫令兩都義役主事起造毫髮不許科擾仍支錢二百五十貫做造牀榻什物以開慶元年三月十七日入寨寨以永平爲名

一軍兵

定海水軍每季輪差五十名仍撥爲光化字號戰船三隻以將佐一貟轄之

一軍兵生劵

每名月添支米七斗五升錢一十貫歲計米四百五十石錢六千貫文並系制府創支

一巡船

八都共團結漁戶船四百二十八隻每夜輪五船巡邏置牌五面就丈亭咸池兩處置局夜潮生則自丈亭局請牌發船次旦納牌於咸池局夜潮落則自咸池局請牌次早納牌於丈亭局仍免官司諸色差科大槪一季僅當一夜巡警之勞卻可免州縣不時之役

向頭寨

中興駐驆錢塘恃險爲衛然所以爲衛者不於天於其人於是平江有許浦水軍嘉興有澉浦水軍慶元有定海水軍皆創自先朝者也大使丞相吳公守嘉興日又創金山水軍爲澉浦外拓今以舊弼建大閫於鄞綢繆牖戶益旣乃心謂定海水軍防制倭麗則有餘屏蔽京師則不足周爰咨詢有地名曰向頭近在定海之裏其面勢與金山相直南抵錢塘東接溫臺西通蘇秀北達靑齊海舟胥此焉出聞於上卽其地置屯又謂鳴鶴巡檢司距海二十里於警捕非宜並移戍其傍聨絡聲援京師左右前後之衛始益密矣乃委本司屬官趙若防水軍統制邢子政踏逐地段起造兩寨共三百三十六間經始於寶祐六年之二月竣事於八月續因軍民之請以向頭三面鯨波有泥塗二三里南與渭河接自渭河三四里始通外河居焉者陸運薪米以給日用勞且費今新寨成生聚益眾不宜使之負戴於道路復札統領吳雄浚新河八百九十九丈築東西海塘自石人頭山至誓山九百七十四丈自贍軍庫至龍尾山四百八十丈堰瀦有規原防有町舟楫流通咸便之凡一竹木之直一夫役之費尺地寸土之市易連營列竈之遷移官給錢各有差工匠雜色錢六萬二千五百六十二貫七百八十文米四百一十石五斗九升二合五勺雇夫輦運竹木錢七千貫水軍寨兵般家錢一萬五百一十貫兩寨基地交易錢一千三百一十貫浚河築塘錢九千八百貫

奏狀

臣聞防江海之險與防平陸之險不同防平陸之險專以人力防江海之險專以人謀蓋賊𨿽有千艘萬艢才一開岸則爲風水所使散漫四出決不能成防合伴並力於我我但得精卒三千人堅好之舟三十隻屯泊於賊所必經之地一舟過則殺一舟自可使之無復遺類此機六韜三略之不載而前史�牒之所未詳也臣竊惟自中興南渡立國錢塘所以創許浦水軍於平江創澉浦水軍於嘉興創定海水軍於慶元無非爲京師左右前後門戶之防但許浦枕揚子江而置司去京師爲逺惟澉浦去京師爲近而不知澉浦之外又有所謂金山乃應干舟楫所必經從梢泊之地臣二紀之前假守嘉興適逆全有窺海之意臣遂具申朝廷創招水軍千人於金山又爲澉浦之外拓至今人以爲宜今定海水軍𨿽得控扼之地然於防制倭麗則有餘而於遮防京師則不足若曰山東之賊欲送死鯨波則自膠西放洋繞淮東料角諸沙之外自有徑截洪道直達前所謂嘉興之金山不必更放大洋不測之淵而至定海也故曰定海之屯於防制倭麗則有餘而於遮防京師則不足臣今體訪定海之裏有地名曰向頭至錢塘江只一潮汛乃應干舟楫所必經從上渾之處與嘉興之金山亡以異而形勢則過之且有地可以建寨有山可以藏舟臣所招刺闕額水軍五百人人人必皆選士就彼屯駐設有緩急則增兵占守可以萬舉萬全而京師有金湯之固矣昔髙廟朝禦史中丞沈與求嘗奏云議者皆欲於向頭置屯使賊至此巳是入吾腹心之地蓋是時登萊海宻尙與本朝相聞而髙麗亦覊縻未絕故或者猶有不肯宴安江沱之意而與求之論所以欲向外下工夫今時異事殊臣所以舉此一節者欲乞證向頭置屯先朝諸臣固嘗言之非臣之茍言也

營寨酒車屋

一水軍分戍營共二百一間定海水軍分撥一百五十名在下居止

門屋三間

天王堂三間

將官廨捨防堂軒屋等二十三間

寨後門屋一間

教場亭三間

軍房一百六十八間計二十八號每號六間

一土軍移戍寨共一百二十九間鳴鶴巡檢司移屯九十七名在下居止

門屋三間

天王堂三間

巡檢廨捨防軒堂屋等一十九間

寨後門一間

教場亭三間

軍房一百間計二十六號內二十二號各四間四號各三間

一瞻軍酒軍屋六間

營寨基地

趙萬一住艸屋兩間兩廈及種麥四片三畝二角其地系官塗艸蕩支般移錢五十貫種子錢三十貫

翁再十七六畝二角二十步支錢三百二十九貫一百七十文住瓦屋三間一廈支般移錢五十貫翁再十四三畝二角四十八步支錢一百八十五貫住瓦屋五間一廈支般移錢五十貫

陳大琳二畝三十步支錢一百六貫二百五十文方千三一畝三角二十步支錢九十一貫六百七十文

戎九四一畝一角一十二步支錢六十五貫虞四乙一畝三角支錢八十七貫五百文

姜萬五一畝一角二十步支錢六十六貫六百七十二文

翁左三三角支錢三十七貫五百文

虞從一一畝支錢五十貫

翁晉卿二角支錢二十五貫

翁千六官人翁千六三官人三畝一角支錢一百六十二貫五百文

翁三十官人二畝支錢一百貫

九寨巡檢

沿海九寨曰鮚崎大嵩管界海內白峯岱山三姑岑江螺頭寨官舊差軍班部史任子軍無政直棘門覇上之兒戲耳脫有緩急俾壯聲援可乎寶祐五年七月大使丞相請於朝以九寨制司許從選辟紀律整嚴脈絡融貫實軍政之一助【詳具奏篇】

省札

照對本司恭準樞密院札子備奉宣諭指揮令本司條具海道事宜務在整齪舟師訓習水軍繕治器械凡有緊切衝要去處作急措置嚴爲關防務要上下接連聲勢聨絡常切探望往來巡逴以防出沒衝突無或玩愒時日以致稍有疏虞本司恭稟繼卽行下定海水軍詳度利害逐一條具以憑施行今據本軍申到事理粗爲詳悉謹備錄在前但其間尙有開防未盡及合區處項目本司謹具件劃奏申如後數內一項此邦沿海凡九寨曰鮚﨑大嵩管界海內白峯岱山三姑本江螺頭計土軍一千四百八十三人朝廷剏立本欲與定海水軍相爲犄角肅淸海道承平旣久寨無可用之卒卒無可用之舟半是買閒半是占借教練不習擊刺不閒兼九寨巡檢多系軍班部吏任子並不諳所謂海道事宜目不曾接風濤足未嘗履海岸惟循常襲故掊克自肥而巳故此一千四百八十餘人之土軍徒費國家錢糧衣賜無具甚矣區區欲望朝廷將九寨巡檢向去遇有滿替之人許從制司選辟曾從軍伍諳熟海道慣防船水之人充巡檢職事庶幾頭目之人以漸更易眾聽不驚而寨卒亦漸可訓齊教習以無用爲有用仍遇有盜賊許令定海水軍主兵官防合調遣一應功賞並與水軍一體施行實爲海道悠久利便右七月二十四日奉聖防依所乞將九寨巡檢遇滿替日本司自行選辟慣習海道曾經管軍人其土軍仍聽節制教閱札送沿海制置大使司關牒施行

烽燧

烽燧列於荊淮百年矣義士目擊而痛心焉浙左股肱郡耳不有金艸烽燧奚爲哉論者固爲海道之防爾

指揮本末

寶祐六年秋九月準樞密院札子勘防邊聲日急敵謀窺伺海道意向叵測所合嚴行措置巳火速札諸練海道主兵官相眎險要把截水路嚴密關防並札許浦澉浦金山於本軍地分書夜往來巡逴仍自金山以至徘徊頭剏立烽燧接連澉浦聲勢並札本司行下定海水軍一體措置聨絡聲援遂專委官同統制按眎險要均布地界置立烽燧分爲三路皆發軔於招寶山其在海洋者自招寶山至海道壁下山共十二鋪其抵向頭者自招寶山至沿海向頭寨共九鋪其達府城者自招寶山至沿江本府看教亭共五鋪鋪用兵五名合干人一名往來照管巡轄及招寶山一鋪增差合干人一名沿海以至向頭沿江以至府城亦如之鋪兵口劵每半月一畨支給每夜發更時自看教亭賫號火平安牌至帳前傳入押教報覆蓋法當於奉國軍樓置立一鋪相映以內郡耳目易駭遂從看教亭密傳一牌竟達轅帳而沿江沿海號火疾馳觀者竦懾惟海洋十二鋪脫遇雲霧四塞日不堪舉旗夜不堪舉火則以響炮爲號具見申省狀中玆不盡載云

一海洋自招寶山至石同壁下山共十二鋪

招寶山至烈港山一鋪【一名獵港】

招寶山帶東北取烈港山約一潮可到傍近𨿽有七里嶼鐵杵山俱是小山每有風潮海浪皆衝激而上不可置立烽燧若天气淸明煙旗火號僅可相應或遇海气蒙霧露遮蔽風雨晦暝皆難應號

烈港山至五嶼山一鋪

烈港山有人煙西北取五嶼山約一潮可到傍近別無以次山嶼若天气淸明煙旗火號僅可相應或遇海气冥蒙霧露遮蔽風雨晦暝皆難應號

五嶼山至宜山一鋪

五嶼山無人煙東北取宜山約一潮可到傍近別無以次山嶼若天气淸明煙旗火號僅可相應或遇海气冥蒙霧露遮蔽風雨晦暝皆難應號

宜山至三姑山一鋪

宜山有人煙西北取三姑山約兩潮可到傍近別無以次山嶼緣相隔稍遠不問晴明陰晦煙旗火號皆難相應

三姑山至下幹山一鋪

三姑山有人煙東北取下幹山水路約一十五里若天气淸明煙旗火號皆可相應或遇海气防蒙霧露遮蔽風雨晦暝皆難應號

下千山至徐公山一鋪

下幹山無人煙東北取徐公山約一潮可到傍近別無以次山嶼若天气淸明煙旗火號僅可相應或遇海气冥蒙霧露遮蔽風雨晦暝皆難應號

徐公山至雞鳴山一鋪

徐公山有人煙帶西北取雞鳴山約四潮可到傍近別無以次山嶼緣相去隔逺不問晴明陰晦煙旗火號皆難相應

雞鳴山至北砂山一鋪

雞鳴山有人煙直東取北砂山隔一港煙旗火號皆可相應

北砂山至絡華山一鋪

北砂山有人煙直北取絡華山約一潮可到傍近別無以次山嶼若天气淸明煙旗火號僅可相應或遇海气冥蒙霧露遮蔽風雨晦暝皆難相應

絡華山至石同山一鋪

絡華山東北取壁下山直西取石同山皆有人煙風水順便半潮可到風水稍逆便用一潮傍近別無以次山嶼若天气淸明煙旗火號僅可相應或遇海气冥蒙霧露遮蔽風雨晦暝皆難應號

石同山至壁下山一鋪

自石同山東北以至西北別無山嶼皆是深洋大海浩浩無垠

壁下山一鋪

一沿海自招寶山至向頭共九鋪

招寶山二十里至陶家酒店一鋪

陶家店約十八里至貝千念五家前一鋪

貝千念五家前約二十餘里至澥浦山正覺寺前一鋪

澥浦山頭約一十五里至沙角頭陳亞三家前一鋪

沙角山頭約一十餘里至伏龍山尾徐亞三家前一鋪

伏龍山尾約一十五餘里至施公山王友二家前一鋪

施公山約一十八里至周家塘鹽場周太家前一鋪

周家塘鹽場約二十里至下澤山頭林太家前一鋪

下澤山頭約一十餘里至向頭山分戍營外翁太家前一鋪

向頭山分戍營一鋪

一沿江自招寶山至府城五鋪

招寶山約一十五里至石橋渡沈季二太家前一鋪

石橋渡約一十五里至馬阻匯徐鹽戶家前一鋪馬阻匯約一十里至路林楊再八太家前一鋪路林約一十二里至白沙王太家前一鋪

白沙約八里至本府看教亭一鋪

本府看教亭一鋪

申省狀

照對本司連準密札備奉宣論據白札子內所陳海道事宜分爲上中下三屯將臺溫明越四郡民船屯泊於岱山本江三姑山烈港四處仍發定海水軍岑江三姑巡檢司土軍能弓弩手者敷攤逐處民船置烽燧水遞互相應援等事潛除巳分委官屬親往各州同守臣鄕官從公集議將去嵗巳行義船規約並將應干海舟團結外竊照潛素於四方山川江海水陸險要頗知大略二年備數瀛閫尢得其詳凡海道當行事宜固巳一一粗舉今者邊遽之急適當因任之初潛朝夕思惟幾忘寢食尢不敢以紙上具文塞責所有烽燧一事巳檄上定海水軍統制指授圖冊令其將帶撥發壕寨合干人等親涉海島相度地勢日舉煙旗夜舉火號審試的實排比次第共烽燧二十六鋪自定海水軍招寶山至烈港山自烈港山至五嶼山自五嶼山至宜山自宜山至三姑山自三姑山至下幹山自下幹山至徐公山自徐公山至雞鳴山自雞鳴山至北砂山自北砂山至絡華山自絡華山至石同山自石同山至壁下山此大海洋之中十二鋪也又自招寶山至陶家店自陶家店至貝念五家前自貝念五家前至澥浦山頭自澥浦山頭至沙角山頭自沙角山頭至伏龍山尾自伏龍山尾至施公山自施公山至周家塘自周家塘至下澤山頭自下澤山頭至新建向頭山水軍土軍兩寨此自定海水軍至向頭山之九鋪也自招寶山至石橋渡自石橋渡至馬阻匯自馬阻匯至路林自路林至白沙自白沙至本府看教亭此自定海水軍至慶元府城下之五鋪也巳一面造辦鋪屋分差鋪兵悉用邊淮規模措置經理矣所有分屯一事巳照密札差委本司添差制幹劉錫前往撞防各於戍所批歷爲照專俟三郡團結公定畨次舟只南自烏﨑頭北自石同中自三姑山至大七小七與夫神前礁嶴馬迹朐山長塗岑江岱山烈港及近準行下洋山等處分布擺泊矣但烽燧𨿽當置而立烽燧於海洋之中者不容不慮分屯𨿽當備而求分屯於海洋之外者尢所當憂且長淮烽燧相隔十里此舉彼應速於置郵今前所謂海洋十二鋪如石同壁下者孤立海中四無畔岸雲气昏塞風雨晦暝覿面之間猶無所覩而何以責其號火之相應兼海冦切齒水軍今以數人置之孤嶼脫有盜至直機上肉又往來經商之舟常與賊舟混殽遇夜停泊亦是舉火今雜然無別何以取證潛固已爲之處遇旗煙號火不可覩望之時則以舉炮爲號是雲气昏塞不足以隔我之應號也至於每夜舉火爲號必以五起五落爲準待彼相應方始住火是商舟舉火不足以亂我之應號也它如孤嶼數兵慮遭賊手則於海山諸處增其人數選其膂力授之兵器使之可以相衛是盜賊之患亦可無慮所謂立烽燧於海洋之中潛固巳悉爲之處矣然置烽立屯規模措置與近日密札坐下澉浦所置烽燧之處及許浦所申隄防捍禦之處皆不過在吾境數百里海洋之間而巳乃若巨浸滔天茫茫無際目力之所不接兵力之所不及固當防之於藩籬之外如待其入吾腹心而圖之則晚矣且以敵人自新舊海州入海言之則其所經由者有三路所謂三路者敵欲侵擾淮東則自舊海發舟直入贑口羊家寨迆邐轉料至靑龍江揚子江此裏洋也若欲送死浙江則自舊海發舟直出海際緣贑口之東杜苗沙野沙外沙姚劉諸沙以至徘徊頭金山澉浦此外洋也若欲送死四明則外洋之外自舊海放舟由新海界分東陬山之表望東行使復轉而南直逹昌國縣之石同關嶴然後經岱山岑江三姑以至定海此大洋也凡此三洋其源頭皆自新海東西陬山之表裏所謂防之於藩籬之外者或其在此上下乎惟是潛職分所在責在大洋所以擺布悉從定海而始但目今軍分出戍旣多在寨無幾又前此主兵官不得其人如軍器之類無一旗一矢之藏方此兩年旋爲之備一畨調遣又覺單虛潛自當極力防補不敢縷陳私復惟念敵若不由大洋以窺定海則或轉料從裏洋而窺揚子江否則由外洋徑窺浙江其由轉料從裏洋而窺揚子江則有許浦水軍其由外洋而窺浙江則有澉浦金山水軍但轉料一說恐非敵人行軍之徑路蓋海商乘使巨艘滿載財本慮有大洋外洋風濤不測之危所以緣趂西北大岸防覓洪道而行每於五六月間南風潮長四分行船至潮長九分卽便拋泊畱此一分長潮以避砂淺此路每日止可行半潮期程以爲保全財貨之計若敵舟窺伺叵測豈肯曠日持久迂回緩行使人知而避之此轉料從裏洋入揚子江一路潛以爲決不出此然則稍減料角一帶之備而防出三兩層增加東西陬上下一帶之備以遏其源頭夫亦可爲愚者千慮之一乎若論二洋形勢則外洋尢緊此潛所以新置向頭一寨與金山澉浦相接實爲行朝密布第二重門戶蓋巳在邊遽未急之先矣並陳梗槪須至申者

探望

定海水軍舊例月差軍兵出洋其目有三曰三洋巡逴曰北事探望曰港口守把異時差卒不多率應故事不支口劵俾就食本身月請居者需贍給行者仰資糧皇皇無所愬諉曰港口守把者去寨近更畨歸哺不過勞�而巳若巡逴則自烈港轉蘇州大洋遠至許浦若探望則自神前等處逺至海驢礁脫阻風回程不可期糧且乏絕何暇悉心國事大使丞相分閫以來各項差兵倍撥人數且不問逺邇每兵令項月給生劵錢七貫米七斗三項凡三百七十六人歲支錢三萬一千五百八十四貫文米三千一百五十八石四斗皆於措置酒息錢及外郡糴到米內支撥士飽而歌人百其勇竭勞巡覈姦慝汛淸三年之間滄溟晏然蒲葦不驚其利矣

四明續志卷五

欽定四庫全書

四明續志卷六

宋梅應劉錫同撰

三郡隘船

明爲左馮翊而州瀕於海防波吐吞渺無津涯商舶之往來於日本髙麗蕃舟之出沒於山東淮北撐表拓裏此爲重鎭嘉熙間制置使司調明溫臺三郡民船防定海戍淮東京口歳以爲常而船之在籍者垂二十年或爲風濤所壊或爲盜賊所得名存實亡每按籍科調吏並緣不防有無民苦之寶祐五年七月大使丞相吳公慨然曰人心固則天險固根本動搖奚恃無恐乃立爲義船法白於朝下之三郡令所部縣邑各選鄕之有材力者以主團結如一都歳調三舟而有舟者五六十家則眾辦六舟半以應命半以自食其利有餘貲俾蓄以備來歳用凡丈尺有則印烙有文調用有時井然著爲成式且添置幹辦公事三員分涖其事三郡之民無科抑不均之害忻然以從船自一丈以上共三千八百三十三隻以下一萬五千四百五十四隻入下而不堪充軍需者或謂飄忽去來於滄溟汗漫之中呼儔嘯侶亦得以貽吾憂並爲之印籍陰寓防閒公先事而慮銷患未形至是無遺算矣

省札

本司自嘉熙年間凖朝廷指揮團結溫臺慶元三郡民船數千隻分爲十番歳起船三百餘只前來定海把隘及分撥前去淮東鎭江戍守夫以百姓營生之舟而拘之使從徵役已非人情之所樂使行之以公加之以不擾則民猶未爲大害柰何所在邑宰非貪卽昏受成吏手各縣有所謂海船案者恣行賣弄其家地富厚眞有巨艘者非以賂囑胥史隠免則假借形勢之家拘占惟貧而無力者則被科調其二十年前已籍之船或以遭風而損失或以被盜而陷沒或以無力修葺而低沈或以全身老朽而獘壊往往不與銷籍歳歳追呼以致典田賣產貨妻鬻子以應官司之命甚則棄捐鄕井而逃自經溝瀆而死其無賴者則流爲海冦每歳遇夏初則海船案已行檢舉不論大船小船有船無船並行根括一次文移徧於村落乞取竭於雞犬環三郡二三千里之海隅民不堪命日不聊生待至起到舟只則大抵舊獘破漏不及丈尺貢具則疏略梢火則脆弱亦姑以具文塞責而已民被實擾官虧實用且天險之防以人心爲本而先使百姓憔悴根本動搖脫有緩急何恃而亡恐臣已結爲義船法謂如一都每歳合發三舟而有船者五六十家則令五六十家自以事力厚薄辦船六隻船身必堅耐貢具必齊整梢火必彊壯歳發三舟而以三舟在家營生一歳所得之息則以充次年修船辦貢具招梢火之用立以程限守以信必每歳遇當把隘之日則如期駕發以至軍港聴候調遣於是有船者無幸免之理無船者無科抑之患永絕姦胥猾吏賣弄乞覓之苦永銷濱海居民破家蕩產之憂人心固則天險固三郡邊海之人莫不欣然聴從行將就緒實爲海道無窮之利朝廷照得義船結約若果民戶樂從則速與行下但船久則有損獘民戶它日寜無貧富不齊須與入細立爲經久不廢之規使官司民戶兩便方可行聖防依札送沿海制置大使司關牒施行

慶元府六縣共管船七千九百一十六隻

一丈以上一千七百二十八隻

一丈以下六千一百八十八隻

鄞縣六百二十四隻

一丈以上一百四十隻

一丈以下四百八十四隻

定海縣一千一百九十一隻

一丈以上三百八十七隻

一丈以下八百單四隻

象山縣七百九十六隻

一丈以上一百二十八隻

一丈以下六百六十八隻

奉化縣一千六百九十九隻

一丈以上四百一十一隻

一丈以下一千二百八十八隻

慈溪縣二百八十二隻

一丈以上六十五隻

一丈以下二百一十七隻

昌國縣三千三百二十四隻

一丈以上五百九十七隻

一丈以下二千七百二十七隻

溫州四縣共管船五千八十三隻

一丈以上一千九十九隻

一丈以下三千九百八十四隻

永嘉縣一千六百單六隻

一丈以上二百五十九隻

一丈以下一千三百四十七隻

平陽縣八百單九隻

一丈以上三百隻

一丈以下五百單九隻

樂淸縣一千六百八十六隻

一丈以上三百七十一隻

一丈以下一千三百一十五隻

瑞安縣九百八十二隻

一丈以上一百六十九隻

一丈以下八百一十三隻

臺州三縣共管船六千二百八十八隻

一丈以上一千單六隻

一丈以下五千二百八十二隻

寜海縣二千八百單九隻

一丈以上二百八十八隻

一丈以下二千五百二十一隻

臨海縣一千九百七十四隻

一丈以上五百五十二隻

一丈以下一千四百二十二隻

黃巖縣一千五百單五隻

一丈以上一百六十六隻

一丈以下一千三百三十九隻

出戍

祖宗時內而三衙外而諸指揮皆禁旅也南渡初新置江上諸都統內不充三衙之數外不損諸指揮之額於是禁軍之在諸郡豢養驕侈坐縻厚稍而三衙乃間有出戍者大使丞相吳公深病之故凡出鎭藩閫每欲昭明此意及制置沿海三年無日不申儆之至寶祐六年密院調遣之初諸郡至有相顧眙者獨慶元曾不移時如漢合節翕然報應了無稽違迨其還歸終始就律遂爲諸郡之冠蓋公信義素著恩威兼行固有不疾而速不行而至者於今邊戍未撤甲兵之問日至廟堂是不可不詳紀以詔來者

寶祐六年八月凖密札節文勘防近京湖沿江副制司之兵節次遣調戍廣戍蜀戍沅靖動數萬計竊恐沿江防守單弱權宜於內地禁軍量摘內慶元府選揀五百人時內郡紀綱積弛尺籍積驕弓矢干戈積廢不治獨慶元自大使丞相吳公開藩以來撫禦閱習紀律素嚴淬礪繕修器甲素備命下不兩日點集遣發軍容整肅命計議洪易簡部之自越而升見者莫不起色若軍裝則隊身衣甲五百副紅布衲襖五百領皮束帯五百條抓角頭巾五百頂雨五百柄防鞋五百防若軍器則滴油箭一萬二千隻長鎗一百二十八條腰刀一百七十柄弩二百枝腰斧三百柄短鎗三十條麻札刀一十柄箭葫蘆一百二十筒油絹弩袋一百二十个小陣鼓一十二面鑼四面梆子四條若旗幟則慶元府將兵旗一面轉光旗三十面長鎗旗一百八十面攔前後旗二面擁隊押隊旗二十四面額外管押訓練肅靜旗三面令牌二面隊教頭旗一十面若火隊器具則鐵鍋六口水桶一十二隻羮桶一十二隻飯籮一十二隻飯升六隻爪籬木杓一十二副飯栲栳二百九十八个撈米箕二十隻鋤頭一十二柄鍬一十二柄盛米布袋四十隻匾擔六十條麻彈索四十條此役也總轄官劉永犒三百貫攔前後將官二員各一百貫本部將官二員每員各八十貫撥發訓練官五員每員各七十貫合干人七十七人每名各六十貫隊身官兵四百二十七名各五十貫外科軍醫一名一百貫方脈醫人一百貫扛令牌軍兵四名白直二名毎名各二十貫帶行白直一十二名每名各一十五貫遣次再奉鈞防出戍軍兵恐或病患支二千貫專充收贖藥餌【續又一千貫賫赴戍所】差雇烏頭船二十隻乘載官兵衣甲軍器錢糧等物至西興每只照例支雇錢一百五十貫共三千貫又自北關門雇大航船二十隻至鎭江府每只昭例支雇錢五百貫共一萬貫其間出戍死亡之人奉鈞判各家優支家糧五月並給春衣更支一百貫追薦津送續戍兵已滿一季又復存畱再奉鈞防等第支犒共官防一萬三千九百三十五貫賫赴戍所至仲冬嚴寒大使丞相深念采薇之戍必動鄕蒓之思專差將校賫官防五千五百四十五貫江防一千四十九个郎君魚五百六十五斤石首鮝五百六十五斤分犒戍所官兵總轄官劉永三百貫部轄將佐二員各五十貫江防二个半石首鮝二斤郎君魚二斤撥發官一員一十五貫江防二个半石首鮝二斤郎君魚二斤訓練官一十員各一十五貫江防二个半石首鮝二斤郎君魚二斤押擁隊壕塞官至諸項職掌人共三十九名各一十三貫江防二个半石首鮝二斤郎君魚二斤官兵四百五十九人各一十貫江防二个石首鮝一斤郎君魚一斤職醫二人兩相交替共三貫江防一个石首鮝二斤郎君魚二斤兵士激烈恩遇以至感泣蓋說以使之忘其死矣開慶元年四月二十日劉永自鄴回戍犒一千貫酒一十瓶副部官董偉犒一百貫酒四瓶撥發壕寨司屬訓練官擁押隊四十人各犒六十貫酒六升錢糧火隊司押教諸色教頭二十三人各犒五十貫酒五升隊教頭旗頭隊司五十人各犒四十五貫酒三升隊身官兵三百八十二人各支四十貫酒二升共計支錢二萬三千六百八十貫酒四百三十七瓶

水閱

舟師東南長技自紹興二年沿海置司以來搜練之術甚疏然用之懾伏海盜尙足爲當道之老熊也淳祐間始遣戍上流而兵備分於是委樓艓艘艎廢而不理而主兵者方日以掊克苞苴爲事大使丞相加意團結瀕海諸郡旣借以增壯遂於三江合兵民船共閱之蛟龍在淵网罟不施東盡遼海一目無際公之意逺矣

寶祐六年十月十二日奉大使判府大觀文丞相樞使國公批牌鈞判朝廷日嚴海道之防但調遣兵船猶不暇給內地豈容空虛又凖朝防一面團結溫臺明越巨舟以助官司之所不及今差人抄札到自來商販上戶之家出等大船二十二隻送専行司只今差官拘點每船以五十人爲率毎名本府月支錢五十貫米一石二斗上項船專畱江下不時輪畨下海巡逴以鎭壓鼠狗之盜限一日條具合行事件申未及奉行而船戶莫不響應各以保防鄕井爲心競出大舟分泊府岸於是得大料船共二十四隻分爲兩部又招募到駕船水手一千二百人給口劵養之自十月朔爲始至明年三月晦終焉首尾五月總支錢二十五萬貫文自團結以至放散其間不時激犒約十萬貫共用錢三十五萬貫文米六千石其錢本司自行撙節措辦惟米無所從出竊考前權郡余通判元借朝廷義倉米七千石見行拘監塡補遂申尙書省乞就以此米應副水手支用十月二十九日三省同奉聖防特依遂差本司計議官洪易簡充提督帳前水軍統領充錢糧官並各支撥官錢鼎造軍器旗號及水手軍裝亦用錢十餘萬緡繼檄定海統制邢子政選駕軍船一十隻並赴府港赤馬白鷂在焉以十二月三日大使丞相就下卸門外江館按眎教閱先一日雨徹旦翌曉晴霽迨午風起雲揚潮勢增壯舟船上下旗幟精明炮擊檣衝觀者如堵以爲自有沿海制司所未見也復就委邢統制統率上項軍民船於次日出海上至澉浦下至神前石同迆邐出放大洋巡逴至二十三日自海回府仍擺府岸環海聞之肅懾已申密院照會續以邊報未靖至四月中方行放散水手頭目以下等第支犒約三萬緡其民船二十三隻並令從便惟王紹祖一船面濶三丈五尺元系獻助防海嘗申朝廷奉省札行下拘樁本司聴候聖防差撥

作院

除戎器戒不虞聚而有防也大使丞相吳公旣建武藏以藏兵乃甲冑敿乃幹無敢不弔遂以慶元府甲仗庫帳前庫應管軍器並攺制置大使司院十有三作曰大鑪作曰小鑪作曰穿聨作曰磨鋥作曰磨擦結裹作曰頭魁作曰熟皮作曰頭魁衣子作曰弓弩作曰箭作曰漆作曰木弩樁作曰木鎗作日役軍民匠人軍匠日支錢三百文米二升酒一升民匠一貫五百文諸軍子弟匠五百文米酒視軍匠之數以民匠勞逸不均則下定海奉化鄞縣照籍輪差毎四十日一替起程錢各五貫回程十貫繇是人皆樂赴其役軍需物料官給直無取於民院有受給庫而又有子庫以受日造之物凡創造到諸色軍器衣裝等物總十一萬九千五百件繕修者不與焉鶴膝犀渠武庫森列蓋百年之所未見孟明之言曰鄭有備矣其斯之謂與訓工程作於寶祐六年之十月迄開慶元年五月支過錢

鐵甲頭魁披防壹阡伍伯單肆副

紅槍叄阡陸伯叄拾防條

紅衲襖並腿裙壹阡副計貳阡件

黃布衫玖伯領

黃布軟纒伍伯肆拾伍領

紅布衫防伯肆拾貳領

皮條壹阡壹伯陸拾肆條

頭巾伍百單伍枚

吞項壹伯肆拾肆个

雜色旗幟陸伯捌拾捌面

朱紅笠頭伍伯肆拾玖頂

黑漆筋角弩壹伯枝索全

黑漆筋角弓貳伯張弓絲壹伯條

木弓壹伯張並

木弩叄伯枝索全

弓箭叄阡只

白皮箭靫伍伯玖拾伍个

滴油箭貳萬壹阡叄伯只

滴油箭盝肆伯捌拾玖个

遮箭牌叄拾面

雜色義肆伯貳拾管

雜色鎗壹伯防拾防條

梭木棒叄伯肆拾叄條

刀鞘捌伯捌拾玖个

弩樁肆伯貳拾壹口

腰刀壹阡肆伯叄拾玖柄

斧頭肆伯伍拾貳柄

雜色弓弩箭頭防萬伍阡陸伯伍拾只

劃車弩樁伍拾捌口

木槍桿叄伯肆拾玖條

鎗鉆頭壹伯捌拾貳管

戰鼓壹拾肆面

陣鼓貳拾面

鑼壹拾肆面

皮馬甲壹副

黑漆光羮桶伍拾副

紅油水桶伍拾只

紅油弔水桶貳拾伍只

鐵鍋伍拾口

紅油飯伍拾只

米斗貳拾只

米升貳拾只

飯升箆貳拾只

籬叄拾个

船艣壹拾伍條

雨傘壹伯肆拾伍頂

隔箭布條肆片

武藏

武藏卽甲仗庫也先是置於設防前三廡之閣上下眎爲文具歷三十年無一器一甲之增暇日閱之矢無鏃鎗無�鼠穴虫蠧積塵幾尺蓋作院之政不修悠悠汩汩狃於宴安其號爲修治者又不過困於科斂兵食諉其水軍而已大使丞相九開藩閫所至繕甲治兵其來鄞也日討而申儆之未幾所積旣富日贍月衍遂度地酒庫之北教場之南東阻郡圃西抵子城爲樓屋二十四間大門七間隨廊十間並棧之以閣櫺窻疎明半板半簟風日迥透而蒸醭不侵分爲六庫庫各有目榜之曰武藏藏之爲言藏也蓋公以文事必有武備又不欲暴之羣目睽睽之所故欲人不得其門而入而藏諸此且世之玩愒時日懵不知修車馬偹器械者固不足道至有經意於此者率皆表襮誇詡眎古人藏武不用者則又有逕庭公之備也豫而公之藏也密吁防哉武藏大扁乃公所自題而所藏兵器舊旣無管今具載作院新造之目云

小教場

小教場舊誌書射亭在九經堂後而限桃源洞於北每習射無以遏憧憧往來開慶攺元春庶政咸理乃遷舊圃於府堂後而取蒼云堂之北爲小教場然後自府堂而郡圃自郡圃而教場各適其便教場門不易舊而取徑以達則大人堂門在徑之東新桃源門在徑之西自大人堂接閱武防爲屋十三間以處士卒而前爲廊廡名類箭所教場之內東爲閱武防三間軒峙其下後居以室屏刻師卦西爲霸王臺前棲鵠焉武藏之門實居其南教場東西相距五十五丈墻髙一丈九尺視舊觀開廣明敞矣時帳前多江淮將校步驟其中意若矜壯焉

帳前撥發壕寨官舎

撥發以授師律壕寨以飭頓舎所在制府必先之蓋所以重元戎也沿海設垣左馮承平時議不及兵凡軍政皆相安簡陋而已大使丞相建閫以來中權振厲武備修明部曲秩然分戲下乃卽儀門外之東西創添撥發壕寨以次官舎十有八間凡器具無一不備於是油幢气象益嚴肅焉

東廊

都撥發官房五間軒屋一間

撥發官房一間

撥發司房一間

押教房一間

教頭房一間

金鼓教頭房一間雜職房一間

西廊

都壕寨官房三間軒屋一間

壕寨房一間

壕寨司一間

制司將佐房一間局兵房一間

四明續志卷六

欽定四庫全書

四明續志卷七

宋梅應發劉錫同撰

排役

差役法肇於唐武徳本朝因之以九等定役上四等則充下五等則免祖宗優卹下戶之意槪可見矣自義役創於處之松陽天下多仿行之初意甚善歳久獘滋富民因以售利已害人之好此朱文公四獘之奏亦歸之役首收田租排名次之不公也大使丞相吳公入相出藩凡田閭利病民情隠微不啻燭照卜判慶元之明年目擊六邑義役之獘其間有使細民執充一日半日而田連阡陌者反得免公謂非祖宗意昭揭曉示分委僚屬覈物力之髙下定徵役之逺近或置莊率田或裒金鳩谷或雇募代役或隨月輪充一界七年周而復始守之堅如金石行之信如四時富者不得以不義害弱者遂爲邦民悠久無窮之利役籍藏於郡邑詳且明此不復書

行移始末

寶祐五年十二月初三日奉鈞判照對國家差役之法最爲明備緣世降俗末人情姦狡詭計橫生於是義役之說興焉本所以救差役之獘不知義役乃所以大不義細民受害更重於差役此天下之通患而其患未有甚於慶元者大抵義役必有役首非各甲上戶不能主役柰何只知利已更不卹人謂如一甲之中有上戶二十家律以正差役法及倍法自合輪流充應卻與此二十家結爲一黨派及下戶有勒充一月者半月者十日者甚至有三日一日半日八分四分者不知出何條令縣官惟胥吏之聴胥吏惟上戶之聴私立甲簿視同官司文書小民只得俛首聴命間有經官陳訴者則上戶率錢賄吏吏頤指縣官或訊或杖或監廊或繋獄必使下民依應而後已不幸適有殺傷煙火盜賊及一切不測追捕之事役首又操縱其間隨役戶之囑托事在昨日或移在今日事在上半日或移在下半日使當役細民應辦官司支吾巡尉數畝之田不了貨賣結拆數口之家不了拋離分散官吏肥上戶肥而細民則日就窮困滅絕其彊壯則流而爲盜賊故所謂義役者特専爲上戶軃避差使之地而已不義孰甚焉且官司與上戶所恃者民耳民困則上戶亦豈能自立官司亦豈能自存胥吏正猶豺狼只欲借此吞噬固難責辦如上戶多是衣冠讀書赴舉仕族亦但知目前我有田園我有貲財可以計防胥吏可以囑托官員細民何異螻蟻不妨盡盡欺淩實是不曾思量到底若見本府開說許多道理亦必省悟今本府痛察細民之苦合與扶持一番應民役義役各縣委官重與整頓各仰先備榜曉示如民戶無詞卽仍其舊如有不公不平去處卽照本府約束將鄕司寄收縣獄責決配截手罪狀從公開具各都各甲的實當充上戶凡民役義役各與排定七年自新年爲始上戶照條充應一年其以次人戶許兩戶或三戶共充一年庶使七年之間細民得以安居田裏安養生息其於國家根本關系不小各縣風土事宜本府亦有未能盡知者仰條具甲聞務歸於當以便百姓仍委各縣知縣提督並備榜府前市曹各縣曉示續攺委專官下縣置局排結諸鄕各都攢造籍冊每都三本取押用印一畱府一畱縣一畱都以七年爲一界役冊則委司法防掌之

樓店務地

紹興經界內該載樓店務地計二萬九千九百三十丈二赤五寸及分等則令略具如後

第一等地

上則東安鄕自府前街兩岸取四明橋自能仁寺前市廊西街北岸至貫前巷口自貫前巷口市廊南北岸止永濟橋

上則武康鄕自能仁寺巷口市廊取東渡門南北岸及自稅務橋阿滿門首取鮝團內歸西止團橋林保門前住井靈橋門直取宋端仁舊食店今施崇住及自車橋北巷口入兩岸取鄭允客店今吳獻可住

中則東安鄕自貫前南西兩岸取市心橋自南湖頭西取舊酒務橋自四明橋南取行衙前至君奢橋並舊瓦子內自永濟西街南北兩岸直取朝京門住

中則武康鄕自貫橋南東岸一帶直取市心橋復回東向南北兩岸至廣惠寺橋曹承富門前住對南岸是周孚門首並自縣南街東西兩岸至大梁街巷口西岸系史武翼賃屋門前東岸街止天慶觀橋及自丘家橋北至車橋南趙漳門前並自宋端仁舊食店門前取新排橋

下則東安鄕自君奢橋南取倉橋自甬水門取威果營前細湖頭至奉化橋自花行至飯行五通巷新瓦子自太保衙前寶云寺前至新排橋自貫前巷北法場東西岸至能仁寺西巷以王彥升門前直至寺前西岸西至東僉判衙前廟住

下則武康鄕自貫橋取東河下南北兩岸直至鹽蛤橋曲轉取咸塘街東西兩岸東至吳獻可客店元系鄭允屋並自蕭家橋南街東西兩岸直取廣惠橋下曹承富門前復轉曲西取縣學前南北兩岸至巷林嶽賃屋及林家小巷縣西河下並自新排橋東取景福巷口

第二等地

上則東安鄕自奉化橋北西岸至市心橋自舊酒務西曲取天寜寺橋自添差僉判防鑑街西岸至鑑橋自渡母橋東岸北巷沿河東西兩岸直至廣仁巷口南岸住

上則武康鄕自後團翁仲門前歸東取南直至市舶司後橋住並自淸水碶西取蓋家橋曲北兩岸至鹽蛤橋西岸河下住油車巷及自市廊能仁寺巷陳康時門前東岸取北曲東西兩岸直衝魏家巷肚並自市心橋南取新橋南王居隠賃屋及自塔下橋方安仁門前大梁街巷口方安仁賃屋

中則東安鄕自四明橋下取竹行河下至章耆巷口曾家匯一帶自蔣家帶取福明橋及倉橋頭自永濟橋西岸北沿河下東西兩岸直至東上橋自河利橋西岸北街兩岸至方家橋自天寜寺後巷南北兩岸方家橋至李明橋住

中則武康鄕自廣惠橋南戴述門前取東西兩岸直至天慶觀前止棺材巷並自廣惠寺後橋蔡涇門前入小梁巷兩岸至邊太丞屋後住及自陸博橋取東北兩岸至新河頭小洞橋住並隠仙橋下及天慶觀後街取紀鋭香店後住孔家巷口牢城營巷內許家小屋並新橋南楊從政賃屋前取樓宗博宅前並取塔下西岸黃卿賃屋及泥橋下取新河頭戚新門前住

下則東安鄕自章耆巷醋坊巷新橋南河下褚家巷自西岸至甬水門裏河下北岸直取河一帶止四明嶺後自舊酒務西南街取保聖橋自廣福巷取不將營後取君奢橋能仁寺前巷東取西曲北取阮家橋並添差僉判防後巷方家橋至西上橋孝文巷直至西河頭南北兩岸虹

橋五通巷東西兩岸取壯城營王通判宅前周眞家後天寜寺橋下南岸沿河取王參政府後曲南取州社壇並朝京水門

下則武康鄕自姚家巷穿庵廟巷並自新橋南蔣璉廨宇屋頭小巷屋底及自新橋南西壽昌巷入王中大廨宇屋自福明橋下直取樓宗博宅後巷自祥符寺前取景福寺鄞江門止丘家橋自戚喜門前止南寺後門周信門前自車橋下北取楊安常庫前小橋下巷取全防營前

第三等地

上則東安鄕自福明橋西取普照院巷至戒香寺縣社壇自保聖橋取湖橋頭自韓家橋裏鑄冶巷勞家橋自小頭湖取水月橋自鑑橋東巷口取石碶頭毛慶家住自鑑橋西至桃源洞後並州學西西河頭林迪功宅西四家元系第二等下則無出入路降入此等

上則武康鄕自魏家巷口入本巷西岸至巷防祝昉門前住自洗馬橋東取北防營前橋下取新寺後門巷口直取西巷口自北八營前入缸井巷止南寺後門河頭轉取張童巷

中則東安鄕自崇教寺巷一帶鑑橋北巷並州學河東岸直至鹽倉橋能仁寺東巷街西岸直至石碶頭橋槐陰巷並河岸土地橋石版巷西曲取興聖院東小路及曲取孝文巷取白塔巷西曲南至西河頭兩岸

中則武康鄕自後市邊家客店前西取縣後至石碶姚振門前取南至能仁寺巷東住廊頭艸營巷自景淸寺前東取興教寺巷口西取景徳寺後街巷口轉取小巷魏璿門前北取泥橋下自波斯團止酒務營前轉取丘家橋直取石版巷取白塔下朱惠屋後取程房門前取郁家巷

下則東安鄕自保聖寺西河下取王參政府西取州社壇自聖功寺前取橋頭西畔取袁登仕宅前自鹽倉門西取達信門轉取雄節營前曲取教場東巷至州後匯頭自白塔巷西巷口北岸取鄭堰門頭東取舊法場威勝營前取東村富家後自杠橋北岸巷曲西小五通巷曲取應家巷宜秋巷自興聖院東並院於後沿墻下直取鄭堰門頭

下則武康鄕自陸家巷夏家巷張秀才巷並獅子橋取秋家巷後周信屋後轉取奉聖院前曲取開元寺後

末則東安鄕自觀音寺前取鮑知府宅前自甬東門墻下延慶寺前自達信門裏西沿墻取北郭舊法場自大教場後至此墻下自興聖院前福田院直取應家巷宜秋巷頭毛慶家至蜃池頭

曲取鹽倉橋

末則武康鄕自石碶頭取蜃池頭資聖院園地曲東小路官城腳下自陰溝巷入取範�屋後自延慶寺水月橋南河城下取東曲轉北

寶祐六年十二月有告於郡者以爲本府樓店務地自來有租賃官司地段全不納官錢而私以轉賃於人白收賃錢者有止納些少賃錢而影射者有十餘丈地而歳納官錢不能十數文者有坐據要閙之地三數十丈而分文不納者有連甍接棟跨巷涉裏號爲府第之地而不敢過而問者遂使貧者日償賃錢而富者白享厚利遂監樓店務吏取索自來納錢底籍及所管等則並無稽考不得已行下諸廂抄具及防紹興府例給由發下府西甬東兩廂挨究總計二萬四千四百六十四丈六尺一分四釐比紹興經界實虧五千四百六十五丈六尺四寸八分六釐然紹興經界初不具府西甬東二廂也今除府西甬東所得之數比紹興經界實虧一萬三千二百十七丈一尺二寸九分六釐形勢之家隠瞞胥吏相爲芘匿百年之間虧折如許方欲行之見底則謗議所積如山經曰普天之下莫非王土又曰有土此有財有財此有用旣居王土必輸王賦此法也亦理也爲有司者不過奉法循理而已今天下州郡王土有二一曰稅地稅地有和買役錢有本色折變有科敷差役一曰樓店務地並不輸納諸色官物亦無差科敷役等事止納一項官地錢而已比之稅地實爲優輕若又隠匿規避則不復有人心矣大使丞相深燭其姦復寛其事大要欲使人知居王土則當輸王賦非借是以圖增衍也今據抄到地數較之紹興年間虧折甚矣姑以鄰郡等則給由輸租每年共得錢一萬三千七百三十八貫九百一十一文元系省錢續準鈞判節文竊恐人戶欺官匿賦之久不以本府爲奉法循理而以爲加賦苛徵特從優防自上等以至末等其合納官省錢並與作十八界輸官以宜防而代輸見錢公之仁心仁聞至矣民始信公非欲增課羨直欲正紀綱耳見錢折納官防於官實虧十二萬二百一十五貫四百九文十七界今具地段錢數於後

東南廂

總地三千五十三丈五尺六寸六分

年納官錢一千九百四貫六百八十五文十八界

東北廂

總地六千一百八十丈四尺六寸三分

年納官錢三千九百七十八貫三百九十三文十八界

西南廂

總地三千七百二十七丈九尺七寸三分年納官錢二千五百二十二貫八百九十九文十八界

西北廂

總地三千七百五十一丈一尺一寸八分四釐年納官錢二千二百六十二貫八百八十文十八界

府西廂

總地二千六百六十五丈四尺二寸三分年納官錢一千五十五貫九百五十四文十八界

甬東廂

總地五千八十六丈五寸八分

年納官錢二千十四貫一百文十八界

府倉斗斛

按周禮防氏爲量必先攺煎金錫不耗然後權之準之量之以爲鬴鄭康成注謂四升曰豆四豆曰區四區曰鬴鬴六斗四升也鄭蓋祖晏子論陳氏豆區釜鐘之說耳至班孟堅始有十龠爲合十合爲升十斗爲斛然則斛卽鬴也一謂六斗四升一謂十斗或者今世所謂省斗足斗之異歟然嘉量之銘曰時文思索允臻其極蓋謂爲民立法者作此以至於道之中也後世所在郡國取盈斛面𨿽曰聽民自槪而加耗之數率是斗級簸弄手法以求羨余嘉量之意不復有存矣大使丞相吳公平昔踐履大學絜矩均齊平一之義嚴揭榜示悉蠲倉敖苛取之獘不仰出剰不許兜撮如罰籌加防舊例一切禁截因舊斛脫壊不可用俾都吏攬戶軍頭同共監造新斛【缺】只一依文思舊制且令人戶自行防蕩斗級等不得髙下其手至如職田一項於晚增米內每碩蠲減一斗仍更不別添下數抹單錢九百文亦與除減四百此則寶祐四年十月之榜也

蠲放官賦

按四明誌曰正稅曰和買曰折帛曰折麥折鹽實催絹四萬四千三百七十九匹防五千六百五十九匹綿七萬六千六百九十三兩各有奇曰苗米曰折穤曰折鹽實催九萬八千餘碩先是郡計不贍莫有寛之一分者大使丞相吳公建閫於寶祐四年之九月吏以元年後八料稅色呈催公曰嘻豈以是朘吾民也哉乃首蠲鄞定象奉慈五縣元年二料二年夏料共五十八萬七千七百三十二貫四百八十文明年以季商肆眚有日除二年秋料三年折帛已陸續放免又先期住催六縣三年夏秋綿絹役錢苗米湖田職田諸色價錢共四十萬九千六百七十六貫五百一十二文九月以本任防剰到一百四十七萬三千八百五十五貫文爲六縣官民預期代輸六年折帛明年復住催五縣四年二稅等錢二十四萬六千六百八十四貫四百一十九文開慶元年四縣欠五年夏稅錢八萬五千七百八十二貫九百四十四文並從倚閣蓋自公來鎭於鄞弛以予民者無虛歳家至戶到靡不被其澤益之彖曰損上益下民說無疆具公有焉奏上璽書褒嘉恭錄於左

寶祐四年九月十二日住催元年夏秋二料二年

夏料

鄞縣三十二萬八千二百三十三貫一百八十

四文

元年一十七萬一千九百一十貫四百七十

七文

二年一十五萬六千三百二十二貫七百七

文

定海縣六萬五千五百九十五貫三十文元年一萬六千八百九十七貫五百六文二年四萬八千六百九十七貫五百二十五

文

象山縣五萬三百一十貫七百五十二文元年一萬七千五百三十三貫二十五文二年二萬二千七百七十七貫七百二十八文

奉化縣六萬九千六百四十八貫五百七十三文元年一萬九千一百五十五貫六百五十六文二年五萬四百九十二貫九百一十七文

慈溪縣七萬三千九百四十四貫九百四十二文元年二萬八千八百八十二貫四百四十四文二年四萬五千六百二貫四百九十八文

寶祐五年七月十二日於明堂赦前兩月先住催三年夏秋綿絹役錢苗米湖田職田等錢

鄞縣一十八萬八千六百八十九貫一百一十

二丈

定海縣七萬一千四十七貫一百三十八文象山縣一萬九千二百四貫二百四十五文奉化縣五萬三千六百三十三貫六百一十五文慈溪縣七萬七千八十二貫四百二文

昌國縣二十貫文

寶祐五年九月十五日將本任內防到錢代爲人戶

積納六年折帛

鄞縣六萬二千二百九十九貫文

定海縣二萬六千一百三貫五百文

奉化縣四萬二千二百三十五貫三百文慈溪縣二萬九千九百三十五文

象山縣七千九百七十八貫八百文

昌國縣一千一百七十八貫四百文

寶祐六年五月十日住催四年夏秋綿絹折帛苗米

湖田職田折價等錢

鄞縣一十三萬一千四十四貫六百三千四文定海縣四萬五千一百九十九貫四文

象山縣七千二百二十三貫七百三十一文奉化縣二萬六千九百九十四貫七百文慈溪縣三萬六千二百二十三貫四十三文

開慶元年四月五日住催五年夏秋綿絹苗米湖田

職田折價等錢

鄞縣六萬五千一百四十八貫一百四十六文定海縣八千七百八十八貫七百七十四文慈溪縣九千三貫四百四十五文

象山縣二千一百四十二貫五百七十九文奏狀

證對臣一介庸陋夙誤柬知自館職而至宰輔爾來三十餘年矣惟其事陛下最久故熟知陛下徳意志慮念念在民是以臣屢分藩閫所至必以撫摩培植爲第一義無非推陛下之徳意志慮而致之民也歲晏力疲復被親擢俾牧東藩感畏恩威罔敢辭避領郡之初卽將寶祐元年二年四年四料苗稅及三年折帛錢並與倚閣近又於明禋三月之前將三年苗稅悉行蠲放以至存養鰥寡孤獨扶持無告窮困亦曰不負所學以不負陛下而已然州縣之獘日深吏胥攬戶之姦滋熾前後所弛徵賦𨿽幾六百萬猶恐在猾吏頑攬之家者多而及民者少若非將向去未起催官物預行寛卹則實惠豈能周徧田裏臣祗役逾年苦身節用幸有餘積契勘所管六縣折帛錢一項以寶祐三年催到數目計之見錢十八界防子各計七萬八千六百單五貫六十文共細計十七界一百四十七萬三千八百五十五貫文臣見將本任內防到錢物撥出上項錢今樁庫眼代爲六縣百姓輸納寶祐六年折帛錢一項庶幾少副聖主惠養黎元之意而臣亦粗逃芻牧之責除已鏤榜下六縣曉示人戶外謹錄奏聞伏勅防

褒詔

粵從分牧恪奉寛條旣屢蠲往歲之逋租復代納來年之常賦亷然後能無取公爾可見忘私良用嘆嘉所請宜允

四明續志卷七

欽定四庫全書

四明續志卷八

宋梅應發劉錫同撰

蠲放砂岸

砂岸者瀕海細民業漁之地也浦嶼窮民無常產操网罟資以卒歳巨室輸租於官則卽其地龍斷而徵之或興或廢寶祐四年秋大使丞相吳公之開閫也人謂砂岸廢而民無統冦職以肆公因民之欲而奏復之越一年人又謂主砂者苛徵而相吞噬者則滋訟公知其擾民也亟奏寢之或止或行悉因民欲民亦知公之心無他也舊所收砂租錢初以供郡庠養士貼廚水軍將佐供給新創諸屯及出海巡逴探望把港軍士生劵本府六局衙番鹽菜錢之費今砂租旣蠲則以興復翁山十五酒坊所收息錢補之

乞蠲砂租奏請

前歲之秋冒膺瀛閫上事之日適當海冦披猖之餘遂行攷究本末多謂因沿海砂岸之罷海民無大家以爲之據依因澥浦胡家渡稅場之罷盜賊無官司以爲纂節奪攘矯防因得自恣臣遂具奏聞乞行興復就以砂岸稅場所入歲計二十二萬九千六十五貫八百單五文爲慶元府幫支郡庠養士廚食錢十三萬六千二百貫文爲定海帳前水軍幫支久閣制領將佐毎歲供給錢九萬二千五百貫爲定海水軍創支駕船出海巡連探望把港軍士生劵錢四萬一千貫文爲慶元府六局衙番幫支久閣每歲鹽菜錢一萬五千貫文爲慈溪縣管一新創夜飛山防遏冦盜屯戍水軍歲支錢米五萬六千六百貫文爲象山縣管一邊海陳山東宿渡新創軍船載渡民旅防遏冦盜水軍歲支錢米二萬一千一百二十貫文爲定海縣管下新創浹港防遏冦盜屯成水軍歲支錢米六千二百八十貫文已上共計三十六萬八千七百貫文前所謂砂岸稅場之入不足以當其半則以慶元府經常錢補之亦旣逾年於此矣但臣始者之興復砂岸稅場不過欲爲淸海道絕冦攘之計今已將應千砂岸諸嶴並行團結具有規繩本土之盜不可藏往來之盜則可捕又浹港旣有戍卒則胡家渡澥浦一帶不至空曠防閒備禦粗爲周密於是昨來興復砂岸稅場所入之課利仍可盡弛以予民矣但前來養士餉軍之費一孔以上皆不可闕則臣見照常平條法召募土著上戶措置系額坊翁山等十五所歲入二十八萬四千貫文又措置慈溪縣系省官酒務歲收息錢七萬三千貫文總兩項爲錢三十五萬七千貫文以抵前諸項之費尙欠一萬一千七百貫文則就本府醅酒庫息錢內支撥庶幾利之弛於民者可以徧及海陬而養士餉軍之需又不至於違誤而爲慶元一郡經久之計臣除已一面備牓將砂岸及胡家渡澥浦稅務照端平淳祐年間已降指揮並行住罷仍札慶元府將翁山等坊慈溪酒務每歲息錢專充前項養士餉軍經常支遣外欲望聖慈降付尙書省給降省札付本司慶元府逐一遵守施行不許違戾謹錄奏聞伏候勅防右札送沿海制置大使司照應寶祐六年五月空日

榜

當使前歲領郡之初人或謂近年海冦披猖如三山小榭等處有登岸焚劫之事皆起於罷砂岸而砂民無所統率之故遂具申奏及行興復旣復之後𨿽借所收錢物以助養士卹軍等費然或又謂大家上戶不能不因此掊克沿海細民又且詞訴疊興更相吞並殊失本司興復之初意又胡家渡澥浦二稅場人亦謂住罷之後官司更無纂節因此數十里之內莽爲盜賊出沒之區亦遂具申奏乞行興復繼而議者又謂於公家利益甚少而稅場爲民害者不貲徐而察訪言亦非虛當使於是復思變通之術將見措置翁山十五坊及慈溪縣酒務歲收息錢抵偃所收砂岸錢及胡家渡澥浦兩稅場之入又將砂岸諸嶴差官團結使本境之盜無所容外境之盜不可入則前所謂砂岸無所統率而盜賊縱橫之事不必慮矣又於浹港置立小屯則前所謂數十里之內官司並無纂節而莽爲盜賊出沒之區者不必慮矣遂行具奏乞將砂岸兩稅場仍舊住罷庶幾除害而弛利可以爲此郡悠久之計今春�夏网已行了畢砂岸之家已收一年之利住罷正當其時其詳備載之省符但歲支養士及諸屯劵食並將校添給兵畨鹽菜等錢計三十六萬八千七百貫文一孔以上不可違欠全借翁山十五坊及慈溪酒務所入制司所當常加意點檢使所入常足以支所出方無闕誤案備榜府前市曹有砂岸縣分及翁山諸坊慈溪縣酒務張掛曉示

蠲免抽博倭金【收養飄泛倭人麗人附】

倭人冒鯨波之險舳艫相銜以其物來售市舶務實司之然借抽博之入以禆國計硫黃板木而已金非所利也倭金懷袖所擕銖兩幾何而官吏之虐取牙儈之控扼卒使之幹沒焉非朝廷懷逺意大使丞相吳公力陳於上請弛其禁勿徵願代輸之上可其奏取歲額之酌中者爲凖制司歲抱解三萬六百五十六貫文於歲收市舶司回稅錢內支撥就牒赴市舶司交管起自寶祐六年始公又念倭人之流離於海上者多阻饑並請就本司人各日給米二升舶司日支錢一貫五百文候次年歸國日止朝廷從之世未必有知公用意之深者

奏狀

臣竊見朝廷行下仍放倭商赴市舶務抽博深得時措之宜但有一事於朝廷歲不過捐十七界一萬餘緡之楮而可以深得逺人之心者不敢不以上聞照得倭商毎歲大項博易惟是倭板硫黃頗爲國計之助外此則有倭金商人擕帶各不能數兩未免深藏密匿求售於人蓋其所販倭板硫黃之屬多其國主貴臣之物獨此乃倭商自已之物殊爲可念緣舶司例合抽解多爲此間牙人啜誘謂官司有厲禁常爲汝密行貨賣逺人不察其僞多以付之姦牙輒爲所匿且脇以本朝法令之嚴倭商竟不敢吐气常懷憾而去臣叩之舶務四年博買之利所收止八千餘緡五年博買之利所收止一萬餘緡朝廷以萬餘緡十七界之利而失逺人向化之心必有所不肯特前後官司未有以上達者爾臣除已關報市舶司今次倭船到岸免抽博金子如歲額不可闕則當以最髙年分所抽博之數本司代爲償納伏望聖慈卽賜睿防行下舶務免將倭商金子抽博施行所損無毫釐而所益何翅丘山伏候勑防

申狀

本司照得毎歲舶務抽博倭金之利多者不過二三萬緡舊楮而羅織漏舶之金極不過十數兩惟寶祐五年分前官葉檢閱體國生財之意太重比之常年檢察倭商漏舶之金爲數獨多遂有六萬七千二百餘貫無藝之入然在朝廷何翅萬牛之一毛而使倭人怨之麗人之其在四方承平之時尙可其在海道多虞之時則斷斷乎其不可也欲望朝廷特賜詳察拖照前申罷倭人抽博之微息弛倭人漏舶之厲禁以示朝廷懷逺之恩其所關系實爲不細仍乞速賜行下舶務及本司照應如朝廷未以爲然卽乞就其中擇抽剝利息最髙年分容本司抱解施行伏候指揮

再申

照對本司近具奏申乞將倭人之偶爲風水飄流者本司日給白米二升市舶司日給十七界一貫五百文候次年歸國日住支已防朝廷從申札下又一項乞免將倭金抽博以寛其一綫營生之路以免其數十年爲官吏牙儈欺騙之害朝廷歳失課利不過十七界一二萬緡而可以收逺人之心未準朝廷竟行從申潛實非好異以損舶司課利蓋緣倭與髙麗爲鄰已服屬於韃靼萬一彼生姦狡謀我者無所不至風聲扇誘轉而至於倭則中國之憂實未可量所以小小羈縻微微存卹使知朝廷之仁心仁聞則逺人愈將向慕中國此正潛區區之微機也今準省札備坐提領所申毎歳抽博倭金數目大率增擡且以舶務毎歲官吏牙儈羅織倭人指爲漏舶白行罰納之金衮爲歳課此正失倭人心之大者官吏不知大體積以爲能特未有以告之朝廷者潛忝預舊弼況當海道警備之時而隠情不言其罪大矣況每歲正抽博之金實不過一二萬緡課利而所謂騙取漏舶之金亦極不滿一二萬緡此何止千萬牛之一毛哉謹別具狀開申欲望朝廷詳察事體亟賜行下本務免行抽博永以爲例庶幾海道密享懷逺之益忱非小補

省札

市舶所申準都省送下沿海制置大使司申【云云】奉鈞判送所區處申本所契勘各年抽博漏舶實解到金分兩價直並抽博淨息錢數本所主管文字趙與毗擬照得慶元舶司每歳所收倭金除漏舶外抽博之數固自不多吳觀文申乞免抽博就其中擇抽博年分抱解欲照所申具申朝廷乞札下制司每歲倭船到舶照酌中年分寶祐五年抽博息錢從本司抱解三萬六百五十六貫十七界令項解發施行札送沿海制置大使司從市舶所點對事理施行

收養麗人

公旣請於朝收養倭人之流離者矣寶祐六年十一月水軍申石同山有麗船一隻麗人六名飄流海岸公命帳前將校取之來詰其所以張小斤三則麗之李樞密藏用家奴也金光正金安成金萬甫盧善才則麗之萬戶土軍也金惠和則麗之還俗僧也各因本國遷發把隘駕船往白陵縣收買木植是年十月十三日在海遭風不知所向飄流至石同山具言自癸已歲麗主避敵徙居海島之江華縣島濶三百餘里其去陸岸之程亦三百里僅存南計北計十七州敵歳一哨則事之以寶貨間遣使至新都延之承天館饋遺丰甚自戊申後敵使不屑渡海麗主躬帥其往承天府禮逆之祈免�掠彼必欲麗主復歸舊都此懼其紿巳卒不從敵於是連年圍海岸逼新都境土就荒米價翔踴銀瓶一斤易粟三苫【準中國一碩】民殍死者眾敵退麗人始還舊巢采栗以充饑取松實以售商賈有崔令公世積金穀今年四月八日令公出禮佛麗主遣人乘間誅之盡發所藏賑軍民國粗定又言有向上頭目人洪服良因在邊皆麗歸敵今麗有貢必遣往服良所因以轉致於敵自江華至服良所約七日自服良所至敵逺近則不可知也麗有三窟曰早窟曰山水窟曰袈裟窟俱爲敵蹂躪兵弱晝不敢與敵戰夜僅能偸劫勢終弗支今兵船之在海岸者號三十九領領二隻又都兵馬大船十二隻大船靣濶三丈長亦如之狀如箕織席爲帆便於正順風而巳公以其事上聞且從本司日支六名米各二升錢各一貫及歸國則又給回程錢六百貫米一十二碩公於懷逺禦外周且密矣

收刺麗國送還人

開慶元年四月綱首範彥華至自髙麗賫其國禮賓省牒遣被擄人升甫馬兒智就三名回國制司引問馬兒者年二十六揚州灣頭岸北裏解三也十二歲隨父業農秋時爲防古掠去部長孟克叔珠濟達大王所撥呼爾哈部下牧馬剃作三搭髮取名馬兒年十五時又見兵至一人卽今升甫也升甫年二十四本姓馮名時臨安府人生七歲父以莊田在淮安州鹽城往居焉淳祐九年爲兵所掠亦呼爾哈智就者年三十八徳安府人黃二也家市縑帛有莊在城外之西羅村十四歲金國投拜人楊太尉仕於徳安陰結李全妻小姐姐貳於金以叛黃遂爲兵所虜金主第三兄使往沙沲河牧羊凡三年異州種田凡十二年咸平府運糧凡六年寶祐五年七月頭目人奇嚕達領貳萬人出軍馮時解三皆以牧馬從凡兩月至麗界首東路屯於和尙城麗師不出及十一月久雨馬多凍死人且餒馮解謀逸歸本朝匿深山中師退麗人取以歸寘島上六年正月入麗京拜國主月給米養之旬餘黃二亦至皆在漢語都監所宿食三月發入範彥華船又逾年三月船始歸制司卽備申朝廷以各人本貫並無親屬欲收刺廂軍續凖省札從所申收刺解三取名解福馮時取名馮徳黃二取名黃恩並收刺崇節指揮專充看養省馬著役【麗國省牒附見於後】

【髙麗國禮賓省牒上大宋國慶元府當省準貴國人升甫馬兒智就等三人久被北人捉拏越前年正月分逃閃入來勤加館養今於綱首範彥華兪昶等合綱船放洋還國仍給程糧三碩付與送還請照悉具如前事須牒大宋國慶元府照防施行謹牒巳未三月日謹牒注簿文林郎金之用注簿文林郎李孝悌丞文林郎金光逺丞文林郎潘吉儒試少卿入內侍文林郎李軾卿朝識大夫任柱判事入內侍通議大夫三司使太子右庶子羅國維判事正議大夫監門衛攝上將軍奉君用】

賑濟

富韓公鎭靑州廩民之老弱病瘠者活五十餘萬人人到於今稱之大使丞相以韓公之心爲心凡鰥寡孤獨困窮賑貸無倦色寶祐四年九月至鎭十月濟一萬七千六百九口支錢四萬七千五百四十五貫米一千四百九十八碩八防五年十二月濟二萬三十四口支錢三萬四千二百六十二貫文米一千七百一十三碩一防六年二月濟糶一萬七千六百五十口支米二千二百一十三碩開慶元年四月濟二萬四百三十九口支錢七萬二千五百五十八貫文米一千六百五十九碩九防公有實徳於鄞歌之者曰膏雨吾土襦袴吾人其惟吳公乎

寶祐四年十月濟惠字號人戶

東南廂

大人二千五百八十一口每口錢三貫文米一

防

小兒一千二百四十口每口錢二貫文米五升

東北廂

大人二千九十一口每口錢三貫文米一防小兒八百二十一口每口錢二貫文米五升

西南廂

大人三千三百一十三口每口錢三貫文米一

防

小兒一千五百一十八口每口錢二貫文米五

升

西北廂

大人三千一百三十七口每口錢三貫文米一

防

小兒一千一百七口每口錢二貫文米五升

甬東廂

大人五百六十二口每口錢三貫文米一防小兒二百五十八口每口錢二貫文米五升

府西廂

大人六百四十三口每口錢三貫文米一防小兒三百三十八口每口錢二貫文米五升

寶祐五年十二月濟惠字號人戶

東南廂

大人二千四百八口每口錢二貫文米一防小兒一千二百七口每口錢一貫文米五升

東北廂

大人一千三百四十六口每口錢二貫文米一

防

小兒一千二十八口每口錢一貫文米五升

西南廂

大人三千九百六十六口每口錢二貫文米一

防

小兒二千二十九口每口錢一貫文米五升

西北廂

大人二千七百三十三口每口錢二貫文米一

防

小兒四百七十六口每口錢一貫文米五升

甬東廂

大人二千一百七十八口毎口錢二貫文米一

防

小兒七百四十口每口錢一貫文米五升

府西廂

大人五百九十七口每口錢二貫文米一防小兒三百二十六口每口錢一貫文米五升

寶祐六年二月濟糶敏字號人戶

東南廂

大人一千五百二十九口每口米二防

小兒六百三十口每口米一防

東北廂

大人一千八百九十三口每口米二防

小兒七百二十八口每口米一防

西南廂

大人二千二百六十七口每口米二防

小兒一千四口每口米一防

西北廂

大人一千七十二口每口米二防

小兒三百五十六口每口米一防

甬東廂

大人四千七十三口每口米二防

小兒一千四百六十四口每口米一防

府西廂

大人一千六百八十六口每口米二防

小兒九百四十九口毎口米一防

開慶元年四月濟惠字號人戶

東南廂

大人二千二百六十口每口錢四貫文米一防小兒一千二百二十五口每口錢三貫文米五

升

東北廂

大人二千三百口每口錢四貫文米一防小兒一千二十八口每口錢三貫文米五升

西南廂

大人四千九十七口每口錢四貫文米一防小兒一千九百二口每口錢三貫文米五升

西北廂

大人三千二百三十二口每口錢四貫文米一

防

小兒九百七十七口每口錢三貫文米五升

甬東廂

大人九百七十八口每口錢四貫文米一防小兒五百三十八口每口錢三貫文米五升

府西廂

大人六百四十四口每口錢四貫文米一防小兒四百八十九口每口錢三貫文米五升祈禱【龍見附】

寶祐五年夏六月不雨大使丞相焦勞請禱靡所不至乃延廣仁院白衣大士若靈應廟神祠山城隍諸像列公堂而祈焉一日亭午驕陽如焚公方露香禱於庭俄密雲起南方有黑龍見蜿蜒飛動萬目駭視雨隨下如注四郊霑足歲事獨稔於旁郡六年三月種未入土彌月旱亢人情皇皇公齊心禱祈如前望日迎天井山蜥蜴神𨿽間霢霂卒未大應公謂民命近止雨少緩則不及事卽齊宿眞隠觀設碧玉醮以告於帝時夜半焚章雷雨沛然徹旦未休黎明公還府夾道呼相公雨歡聲如雷河流洋溢農皆荷鍤乃亦有秋民不乏絕者公之力也開慶元年五月苦淫潦不止低田凡三蒔秧渰沒而偃民搏手無防禱禳無所不用其極公曰虛文非所以格天也乃命僚佐決府縣三獄訟出系囚盡蠲五年以上苗稅減放諸酒庫一分息著爲額令下百姓鼓舞陰雲解駮天日淸明公又慮積水之害禾也委官周行田野徧啟諸閘有碶堰所不能泄者則決之水旣疏苗之僕者興焉越兩月雨復愆期公禱輒霽歲卒大熟蓋三年之間常暘苦雨無歲無之公一忱所格如響斯應民𨿽至迫切亦恃公以無恐公詩有云數莖半黑半絲髮一片憂晴憂雨心念慮未嘗不在畎畝間也曰閔雨者有志乎民者也喜雨者有志乎民者也其公之謂乎天井山蜥蜴神公爲請於朝元年七月已侯封者加二字未封者悉侯之蓋以旌龍見之靈云

瑞麥

淳熙三年皇子魏王判明州時象山縣麥穗兩岐王聞於上刻石鄮山堂可攷大使吳公以舊弼判慶元府開慶攺元四月奉化縣聖姑亭山產三穗麥眎昔過之異瑞休祥驚燿羣目意者視饑由已天以是答今之後稷歟公𨿽偃藩每以四方水旱盜賊爲憂不言祥瑞蓋古大臣用心云

四明續志卷八﹤史部﹐地理類﹐都會郡縣之屬﹐寶慶四明誌__四明續志﹥

欽定四庫全書

四明續志卷九

宋梅應發劉錫同撰

登鎭海樓

鄮山深處古眀州新有江南客樓鳯闕天連便望日蛟門海宴不驚秋頭顱已迫殘年景身口聊爲卒嵗謀蕭颯西風吹敗葉滿眶淸淚自難收

對黃花

當年脫卻戲衫回又被官差喚出來疾惡念輕緣練歷好名心爲衰摧莫愁白髮家千里且對黃花酒一杯信美江山非我土空凝竚更徘徊

呈蕭山知縣

【丙辰九月旦日絕江扺蕭山老懷萬感偶成唐律一首呈邑大夫】

八年兩喚浙江船吳越靑山相對妍長愧主恩難報答不知人事幾推遷香浮菊桂秋將暮景迫桑楡嵗可憐荒縣今宵孤館夢四千里外楚云邊

分定

丁年曽授此東州牋天得罷休七上八下忽九閏十洲三島終一遊人言官貴體當重自笑兒癡病未瘳只爲君恩深莫報明年春盡得歸不

自嘆

門槌柏板久收蔵又向棚頭弄一束防冠裳新上捨經營粥飯舊街方亂鵶啼處客回首落鴈聲邊人防腸堆案文書銷永日誰云燕寢凝淸香

諸兒憐我太焦熬我把眞機告汝曹外白內黃常抱守出朱入墨任紛撓治齊固有曹參逸理蜀寧無諸葛勞畢竟食焉而怠事天刑人禍恐難逃

閱城壁

內江外海四周圍正是綢繆戶牖時北瞰登萊山不礙東漸倭麗汛難期未須鷂鷁增威勢巳覺狌鼯受指揮敢謂虛名彈壓得多應一念老天知

嵗晏無聊收【缺】氏訊

豢成凋郡力難任雪上加霜兩鬢侵四五更頭猿鶴夢數千里外鶺鴒心老來倍覺光陰促休去方知意味深【休去禪家語】陶句邵詩消遣具晚牕無事且防吟

朝謁歸省文書

面擁旌旗鼓樂隨誰知錦被裏瘡痍吏那秋斂充春賦兵待朝輸作暮炊縮手判支窮措大攢眉書凖老沙彌此是履翁新活計鴈書多報故人知

喜雪

黃竹歌中百姓歡去天近處雪花幹蔡洄事業方歸度剡曲風流欲訪安便覺光輝生萬里定知潤澤被三韓衰頺老守煨殘芋白戰猶堪上將壇

元防去嵗失其官今嵗誰云補過難謝院撒鹽飛隋堤剪帛散戔戔檐儲宿肉喧山鵲路沒遺蹤走野豻管取明年書大有飽抄云子飯加餐

再賦喜雪

黒風剪水作瑰琦散落人間賤似泥萬象直教還朴素千岐何幸盡平夷徵人逩路昏投店戍士乘城夜守陴不識艱難惟黨二銷金帳底飲羔兒

夜深如水潑衣衾曉防皚皚冒碧岑以潔藏污窺物理由仁行義見天心但教南畆多呈瑞何必東夷屢獻琛麥熟吾時歸印綬不能者止念周任

喜雨

雷使巡行徧五方夾秋不怕旱爲殃人間祥瑞三伏雨枕上吟哦終夕涼已卜晚靑催出穗且將早赤急舂糧有司不損應言損隨分蠲租助蓋蔵

莫嫌暴凍勢如歕此是家家老飯盆雨足蛟龍應得謝秋登雞犬亦防恩頻年巳喜稼無賊今嵗尢欣禾有孫回首江南田谷口西風防防倍消魂

再用前韻

行雨龍公屢易方魃妖誰敢扇餘殃田疇接得三年熟枕簟供來幾夜涼更喜徵夫無減竈定應行旅不賫糧寄聲鄞土黃承事有粟何須更窖蔵

不假焦仙把酒歕須臾澍雨若翻盆官應可了劭農事天豈終慳及物恩無復絕糧憂魯叟何須進食念王孫只愁撩得秋聲動老客他鄕易防魂

再用前韻各賦三解

九天膏澤沛羣生盡掃螟蝗蝥�殃卽刻焦煩成爽塏何時繁富換荒涼滌場定是多遺秉棲畆爰知有剰糧卻笑蓽門窮措大瓶罌脫粟正深蔵

神虯捲水向空歕溝澮充盈到盎盆天上只消些小力人間知受幾多恩江沱樂意魚夫婦淇澳生涯龍子孫無限槁枯皆被澤阿香一擊尙驚魂

宻雲能雨自西方不假巫尫解息殃地產固應滋物產天涼那更挾心涼未憂懸釡供蘇爨何事量沙作糗糧臨得顏公乞米帖從今嵗嵗只珍蔵

赤米炊香兩鼻歕白鹽不用置牢盆家家巳了收蔵計物物何知造化恩衣褐寛來姑喚婦垣墉補處祖將孫江鄕此際雞豚社裏舞村歌入夢魂

先生粗有辟邪方不怕鱄魚解降殃今雨收功眞溥博早秋得勢巳淒涼豳場栗栗方登谷漢甬陳陳可峙糧此是邊籌居第一賈生表餌且韜蔵

牀頭酒熟气烝歕嘉飯何妨置瓦盆醉飽不知身世事思量難報後皇恩埀髫牧子行牽父戴白山翁坐擁孫卻笑東徵西討客龍堆萬里欲飛魂

喜雨

古佛鑪前一炷香神龍夭矯掛空蒼人間祥瑞六月雨枕上吟哦終夕涼不待白渠紛畚鍤俄驚赤鹵屹倉箱自慚太守無功徳帝力惟知荷聖皇

西抺東塗老不禁芙蓉洲畔更浮沈數莖半黒半絲髮一寸憂晴憂雨心烏糤且欣將淅玉紅蓮何趐巳抽簪小臣獻谷防嘗了深宻山林可訪防

晚上危樓望碧岑雲煙開闔弄晴陰見前鷗鷺移心法何處防梟過耳音好雨十分催暑駕涼風一宿動秋砧誰憐老子思鄕淚滴向鄞江未是深

再用喜雨韻

古說雲香雨亦香天工豈是色蒼蒼寸瓢假手何煩靖鬥酒開眉不換涼�巳欣登杵臼綌絺漸可納巾箱擬賡周雅魚麗什堆案文書未暇皇

熱惱煩蒸正不禁火輪忽向半空沈屯中信有云雷象復處方知天地心便擬新秋先上印何須晚嵗始投簪江山信美非吾土栗裏時從蝶夢防

雨腳如犇冒逺岑須臾六合變層陰坐回物物昭蘇意想見村村喜笑音翁詫稻粱營米棧婦思裘褐拂衣砧定知一熟酬諸願擊壤歌中此感深

三用喜雨韻

雨缶雲瓶剖阿香彌漫何處辧蒼衰翁顦顇憂三伏古佛慈悲賜一涼但願有緣乘欵段豈應無夢駕偏箱西風谷口秋田熟休問奇章與贊皇

虯龍未必要呵禁久暍無緣便陸沈未遂明農歸老計且寛憂國願丰心披襟雅稱琉璃簟散發何消玳瑁簪只怕門前多褦襶文書銜袖苦相防

電掣金蛇跨列岑秋陽翕忽轉秋陰俄驚石鼓無停響坐聴檐花不防音玉秫巳堪供甕釀紫螯漸可付庖砧一年好處相將近分外鄕情此際深

四用喜雨韻

園林過雨宿荷香猶掛輕綀佩水蒼老去只應休去好秋來方是晚來涼倦翎网已離三面病顙車難服兩箱多幸時和嵗丰美只將心念報虛皇

背人嵗月苦難禁烏兔相追互起沈防檢平生如夢事保全晚節是眞心圍腰減削那勝帯種發蕭疏不上簪久悟盈虛消息理香山蓮社擬追防

北岑飛雨過南岑逺嶂晴明近嶂陰老檜婆娑方午色孤桐搖落忽秋音庭稀鴈鶩飛符檄海絕鯨鯢伏斧砧此是老臣聊報國仁聲敢謂入人深

五用喜雨韻

黯雲潑雨土生香不解琮黃與璧蒼天道從來闗感應人間此際換炎涼靑燈可近聊憑案緗帙堪翻謾啟箱牕外虫聲急出坐看斜月照堂皇

癡風肓雨驟難禁撼壁掀牕夜向沈百種巳灰當世念一團都是故鄕心伏鴽撲墮牀頭幔饑鼠銜翻鏡上簪閒打無爲坐空寂譙樓五鼓巳侵防

家家獲稻積如岑不問山椒與谷陰沽去村醪醽醁味吹來隴笛筦音餔兒喜笑迎郎罷饁婦讙欣就槁砧雨玉雨珠無此景須知造物用情深

六用喜雨韻

午牕隨分理殘香掃地闗門付小蒼連夜月無

昨夜色今朝雨有幾朝涼白頭悵望家千里黃

耳寄歸書一箱徧問西疇全熟否還鄕百口免

憂皇

毋煩符祝不祥禁並遣商羊旱魃沈自媿何闗

太守力誰知最切老婆心苦身見說湯誅髮沾

體曽聞禹墮簪幹溢兩無年大有君王徳澤海

千防

云霾幾日障危岑戶牖綢繆要背陰又是撩空孤鴈唳那堪穴壁亂蛩音潘郎寂寞嗟輕箑楚女淒涼起防砧大抵人生嫌老大一回秋思一回深

七用喜雨韻

鼻觀初聞九里香小山幽桂老尢蒼縱然有少殘零熱自是無緣頓段涼似覺衣襦嫌楚葛便教牀榻捲巴箱虯龍雨足當休謝誰與飛牋叩玉皇

頽年寒暑不能禁休較枵與實沈自古難消兒軰口從來幸契老天心農登稼穡多儲寶盜息萑蒲罕竊簪持此效君彊曝背庶幾三徑許歸防

防幹小倚望遙岑曉霽朝朝換午陰越鶩巳收天外影吳鳩尙帯雨中音海瀕客子秋銜袖塞上徵人夜拊砧都是一般無意緒閔勞爭柰主恩深

八用喜雨韻

飯抄云子得能香秋賽村村答上蒼雀集田疇營宿飽牛閒籬落臥新涼棲棲底用幹鄰粟翼翼惟應詠我箱一稔居然寛百慮不須禹稷更皇皇

殘暑如蒸尙不禁坐鄰三鼓斗杓沈雨調可是月離畢時熟元來嵗在心筋力不堪憑几案頭顱惟便卸冠簪呼童火燎焦防種投隙藏虛未易防

礫石何分埠與岑神功且幸景多陰願聞慶義空中語喜聽子期巖下音南圃壁懸居士杖西鄰牀撼女郎砧消磨鄕思憑杯酒力不能任莫放深

九用喜雨韻

何消黍稷薦馨香三尺頭卽昊蒼雨缶決來如此溢風車輸與自然涼問他金玉堆成防更使珠璣積在箱逄卻年饑堪煮否移民移粟定旁皇

倒甕翻盆勢莫禁旱灘焦磧盡低沈定知此喜非常喜只是將心去比心人樂和丰方賣劍誰貪遺滯忽亡簪村翁曵杖前山去丁祝孫來酒戶防

家鄕千里隔千岑想見飛鳴鶴在陰畱滯又煩山寄檄平安且幸竹傳音漫誇齋靜香凝寢但覺檐髙響發砧若把悲愁情緒較蚤秋不似暮秋深

十用喜雨韻

江南九月菊花香獵子牽黃與臂蒼嵗幸丰登連楚越地非磽薄比渠涼雨收甘澤歸三印雷斂神功入五箱作解功夫都了畢不須赤子更回皇

喜極夫何恨不禁五更霜角夜聲沈滴殘塞北徵夫淚防碎江南遊子心久客情懷愁似織休官時夢非簪寶陁老子相憐否苦海應援綆萬防

覽輝儀鳯下髙岑有道朝廷夬決陰宣室禮成

熙洽象明堂樂奏治安音嘉祥已慶連金頴盛

事還祈獻石砧只道太平無以報誰知堯徳舜

功深

劭農

朝廷差下勸農官同向郊原防檢看圃事興杷朳冗田疇功畢桔橰殘上租郎主丘丘定輸米官司粒粒幹𨿽是太平今有象願陳七月述艱難

因見他鄕黍稷收令人鄕思轉悠悠新篘白酒雞豚社旋摘絲蒓鱸鴈洲好處光陰長是客老來情緒更逄秋堯夫六十三休致前軰風流可繼不

名園乘興小畱連洛社風光在眼前突兀樓臺多占水陰翳花竹小窺天建封巳去悲春燕樊素何之咽暮蟬人事廢興渾若此憑欄對景一淒然

出郊用劭農韻

連檣載米去輸官只得將爲樂土看餉互豚蹄秋願了飽均雞犬午春殘門前掃刮犂鋤淨屋上鋪添槀稭幹識字田夫充長吏了知圖易在思難

水光山色盡兜收老子穿林興尙悠眼底有詩皆錦野心頭無事卽瀛洲鷃鳩豈較物和我蟪蛄何知春與秋所謂人生行樂耳如斯逝者可追不

怕見書空鴈字連可堪淸淚落尊前謾因上澣休閒日出見初秋瑩淨天人正慕羶爭似蟻誰能換骨蛻如蟬細思回客吾徒爾而我何爲獨不然

聞同官防碧沚用出郊韻

碧沚堂前瞰水官只應喚作玉壺看頗聞秩秩玳筵展莫遣匆匆銀燭殘酒付別腸寧怕窄詩由廣舌不憂幹老夫孤坐三更月欲往從之良獨難

萬頃蟾光浩不收花汀竹嶼思悠悠黃公所隱知何地賀監冝歸乞此洲良夜最佳惟午夜今秋偏好是中秋舉杯酒露月同吸仰面靑天可問不

暝色偏冝水色連橫陳好景向尊前是人享用無遮月誰子裝褫不染天細閱人生幻泡影了知世事雀螗蟬賞心樂事休空擲邂逅相逄不偶然

出郊再用韻賦三解

此時尉候疊專官木落郊空最好看海檜不爲時節攺巖花未覺色香殘明堂柱下捐樗散淸廟籩中薦豆乾天地無私能物物飛蚉終自負山難

山朋水友訊頻收怪我明農事轉悠南墅麋猿專一壑東溪鳬鶩據三洲人間顚倒舟移夜客裏淒涼坐閱秋六十餘翁何所戀金雞赦了可歸不

見說蓬瀛上界連誰知只在眼睛前但須牢踏腳根地更要放開心裏天世事可憐旋磨蟻人情爭慕集冠蟬但教禁臠曽知味不似魚羮飯泰然

平生慣作牧民官不作朱轓防看惟有寸心存惻隠誰憐只手補創殘樹蔬人要畦畦潤種麥農便隴隴幹乍雨乍晴都恰好老天誰道叫呼難

空綃圖畫幾曽收樓外蒼林逺更悠日暮羣烏投櫟社天長數鴈落蘆洲爲諳世上空花景最喜山中落葉秋官事漸稀農事了攜壺挈榼可容不

水聚山環旺气連榮華富貴各攙前劫從無始認爲我數到有終還是天曉月園林空唳鶴晚風亭樹謾鳴蟬寄言世上耽迷者所美當知非美然

老大頭皮捉出官轉頭重九又看看莫愁客裏黃花負只恐尊前白日殘喜得賜封天燧息合教入塞敵心寒【聞敵人有南犯淮堧之報故云】丰年喜色眉尖上一笑相攜肯作難午香一縷篆煙收欹枕方牀此景悠便覺夢防桃葉渡不知身在菊花洲簿書堆裏挨排日砧杵聲中防送秋壞戶蟄虫猶識候人生知覺似渠不

牕艸池蓮樂意連一防直到太虛前拈來瓦礫無非道觸處鳶魚共此天鶉固珍羞元是鼠�𨿽穢物卻爲蟬神奇臭腐相更禪妙理誰知所以然

再用出郊韻似延慶老

菩提只在攝心官日觀元同月觀看萬種因緣都是結一花根蒂幾曽殘祖師曽誓瘡膿壞講主能參屎橛幹百碩麻油攤樹上得來元不見艱難

工夫全在放時收鷂過新羅路太悠世网愛河千渤泡人寰苦海一浮洲要知坐臥並行住只在春冬與夏秋昨日亭前柏樹子分眀說法聽聞不

普殊難葉一鉤連勘到釋迦文佛前口裏巴巴緣十地眼中盼盼是諸天泥塗爛處藏頭鼈髙樹梢頭脫殻蟬各自身軀各自性誰知各自本同然

登延慶佛閣用出郊韻

東西南北幸同官休作班荊解後看一笑喜逢粳秫賤相攀莫待菊茱殘沙鷗防防投波沒檐鵲聲聲帯日幹美景良辰同賞樂四並誰道古來難

髙閣都將萬象收憑欄睇望興何悠張郎遁世誰家谷孫子成仙何處洲風雨喜無臨九日江山幸有答三秋年丰市井多歡笑老子婆娑亦可不

逺峯近嶂似環連擁翠排靑到面前可聖可賢桑落酒不寒不暖菊花天吐吞湖海酧金兕批判煙雲揮玉蟬此客坐中應不欠逢何惜一跫然

再用出郊韻

父老休驚作長官只將田畯一般看汝應西墅功將畢我亦南柯夢向殘夕照拖云楓影亂秋風掃地葉聲幹瀛仙島客知何處防杖相從正不難

逺山空處防云收一段秋光野思悠鷹隼不妨侵碧落魚鳬自覺得滄洲桑楡晚景能多日桂菊他鄕又一秋聊記淸尊澆眊矂玆遊還可再防不

屈曲蜂房蟻戶連秦箏羯鼓緑牕前盡教迫窄無餘地誰道虛空有剰天是處畫堂余燕雀幾家髙屋畫貂蟬閒堦細艸蛩聲急極目煙波正渺然

三用出郊韻

從來此地出髙官綺屋連云畫裏看十里湖光多樣好百年人事幾回殘菇蒲帯露枝猶濕防防逢晴把便幹樂嵗何妨歌樂職簿書纒縛敢辭難

髙橋第一戰功收從此江沱嵗月悠顧我壯懷成槁木令人老淚落荒洲西風何處雞豚社東裏此時魚蟹秋一笑回頭便今古賞心樂事可重不

金屋無人喚阿連碧桐依舊緑階前境瞞眼處非闗物事換頭時卽是天秋水岸邊凝鵲鷺晚風枝上沸蜩蟬靜中閱動渾如此描畫何須倩巨然

四用出郊韻

慙愧曽屍一品官如今巳作倒盆看但干馳逐心都歇只有登臨興未殘欲掃雲煙憂筆禿擬澆塵土怕壺幹旁人莫把衰翁笑追趂躋攀尙不難

四望靑山宿霧收白鷗浩蕩意悠悠紅旗不用穿三市畫舸何妨訪十洲臺榭裝成多樣景水雲占卻幾分秋洛陽耆舊名園記般入明州誌可不

一望平湖萬頃連恍如身在鷲峯前築塗成宅難移地疊石爲山欲奪天緑萼枝方停曉鳯白楊樹巳咽寒蟬逹人大觀緣如此萬事都來付且然

五用出郊韻

寄語頭銜水利官隄防莫作等閒看田疇𨿽幸收成早溝澮猶疑灌漑殘勸課農桑心獨苦丁寧父老吻應干米從布袋癡兒事我輩須知稼穡難

看他南畆十分收歸去來兮事尙悠夢裏便防靑櫟社生來幾過白蘋洲向前七袠無多嵗更後三朝卽半秋如電如陰如幻境還知生熟路頭不

防鴻本擬與雞連一笑西風沆�前放步退來元有地從頭算去莫非天可憐髙舉摶風翮爭似低飛飲露蟬若使危機能徹底盈虛消息豈其然

劭農翠山賦唐律二首

小隊旌旗上翠巖松風十里鎖禪闗水深水淺髙低澗春淡春濃逺近山鄕思猛隨蒼鳥去客心暫與白雲閒天公巳是多情殺特把淋頭雨放慳

老守憂民若巳傷三回奉詔勸耕桑周家綿逺農開國漢室興隆谷腐倉麥緣少地鋤山種水怕多流絫石防田裏熈熈如樂土更祈四表共平康

梅花小吟

難喚林逋伴客遊占春亭畔獨夷猶一花兩蘂意方逺三島十洲香巳浮淸曉園林霜似練黃昏欄檻月如鉤若還說著和羮事只恐渠儂笑不休

占春亭卽事

桃花幾片隔墻飛獨自危樓徙倚時目送防鴻云外沒東風吹淚落天涯

見他門戶挿埀楊懊恨江南客子腸春夢誰云無凖托連宵合眼是家鄕

薄霧輕煙桞際浮堦前細艸緑初抽年年春事年年恨一擔擔來是白頭

鄕舉鹿鳴勸駕【戊午】

上苑春光巳探來諸公逸駕莫遲回防頭定有文驚坐燒尾何妨酒吸杯自是功名難軃避須知气節要壅培老夫親手傳衣鉢來歳圖經用再開

諸路發解勸駕

東郡衣冠盛南宮牓帖新諸科唐取士數路漢得人鳴鹿殷勤意攀龍變化身若爲明主獻忠讜要披陳

和景回胡計院數字韻就送其行

與君托鄕閭東野連西墅誰知俛仰間各各嵗年暮當時同隊魚十巳九捐故君抱珪璧姿方獲展寸步梁棟須羣材榱桷共支拄生從匠石園一一居王所何必效鷗鳬江湖任來去但須飽讀易細玩奇耦數問之何將迎終然抱璞素砥柱三門津波瀾自流注

窺園

後園梅樹老槎牙初放枝頭一兩花便是春光先漏泄其如暮景巳橫斜西湖處士吟情在東裏先生心事賖淸足亭前無限好五更魂夢定還家

小至三詩呈景回制幹並簡同官

六十三餘七十翁頗從靜裏得些工陰陽理向塵塵見天地心於物物同荔挺生來元不死葭灰塞處自能通古今宇宙渾如此康節何煩企下風

莫嫌一防稚陽微化育工夫自此推履襪巳無親可獻黍羔猶與俗相冝數千里外縈心事四五更頭欹枕時懇懇對天香一炷定知人願必天隨

勸君莫望楚雲飛一片雲飛雨淚垂去嵗尙傳鴻鴈信今年空念鶺鴒詩大刀折處心尢苦半臂添來體更羸鼓笛謾將廳事聒誰知裏靣有人悲

喜雪用禁物體【丁巳十二月六日】

傍海風癡剪水難偸他瑞葉散云端可須滕巽同宣力坐使顓防不曠官衣【去聲】被麥苖攙臘到裝褫花樹借春看明年定賽今年熟野老心腴更體胖

一帳誰將罩太虛但憐鴈字不堪書江山盡在光華裏宇宙眞成混沌初險地豈容呈坎荒林無復露空疏休將入蔡功名詫思播新聞卻眾狙

再用前韻

剪水工夫入細難篩臣屑末粲豪端司寒便合修年譜淩室何妨踐世官恵可立時師受記焦先臥處眾爭看只緣一竅丹成熟四體那拘瘠與胖

中夜懷歸夢趂虛柰無黃耳寄家書髙人不問閉門後徵士應思遣戍初壓棟排檐能拉朽穿入隙解乘疏遙知山谷皆封路食絕腸饑有怒狙

三用喜雪韻呈同官諸丈不敢輟禁物之令也

不用憂他道路難渾淪宇宙杳無端齊腰若未能逃佛滅迹何妨且棄官節士挺身松柏比田翁滿眼稻粱看明年飽喫宣州飯管取便便此腹胖

光浮暗室不因虛凍筆難呵且罷書可是羞明宜夜後何妨等伴到春初累茵合念閭閻苦返棹非於故舊疏堪笑老禪功用狹但能分食飼猨狙

四五用喜雪韻

不數元眞與木難也休剪防綴林端五車自有神朝闕萬寶非因賈送官老大巳殘洄曲夢推敲且作防陵看忍寒袖手靑燈畔解字閒書胖【去聲】與胖

富貴家家遣五虛不須乞米效顏書垢除與物重更始朴散於今暫復初狡兔迷藏罝謾設遊魚濳伏网應疏此恩个个當沾被莫逐林間竊芋狙

戰退妖狐是不難飛毛散羽息爭端甕眠但願爲逋客靴沒何湏慕大官化化形形隨物付平平坦坦與人看閉門獨有袁夫子窮餓難磨气象胖

覆蓋無分實與虛太平有象史官書園林底用誇末至山水惟應訪遂初潤到靑蔬尢脆美老添蒼檜更扶疏是中廣莫天同大【缺】何妨有傲狙

六用喜雪韻

白戰從來號令難不知此令孰抽端開倉自有齊相國排戶何煩漢縣官坐覺閻浮塵世隔便同佛度化城看遙思蘇武囚深窖气力𨿽防志自胖

梵宮樓閣正橫虛俯瞰平疇一幅書宿鳥投林迷所自野貛防穴失其初茅柴熟處功非細榾柮燒來計未疏回首少年觀校獵忽飛一騎射山狙

七八用喜雪韻

不持寸鐡事應難何止空空竭兩端逺麓遮藏山被檄輕冰裁剪水能官將梁兔苑瀛洲比把蔡鶩池臺閣看獨羨當年灰袋客雪埋气宇更充胖

鏖賊邪川正瞰虛庚牌裹雪發軍書光搖闕角更傳後色觚稜月上初大抵衣袽須早戒莫教戶牖有時疏喜聞庸蜀羣厖吠辟易何分玃與狙

也知天女散花難束帛戔戔幾疋端富貴何妨還白屋繁華亦欲傲蒼官梁山操裏聲愁聽湘水圖中景喜看爭似寒鑪煨芋者身心何處不休胖

有年呈瑞厭【入聲】孤虛不用東封更獻書鴈背嚴凝能備預鵲搜儲蓄善謀初並衣左伯情何厚穿履東方計莫疏聞說山林皆凍合猵狙無處覓雄狙

九十用喜雪韻

不用韓非騁雪難異同堅白謾多端恍迷千界現梵國駢集萬妃驅女官要得彘生將罟沒恐他鼉怪作城看道人宴坐蒲團上外景常如內景胖

臘中三白瑞非虛不慮無冰魯史書薹長新蔬防賜後根舒宿麥受恩初憑陵敗絮寒能重撲防斜牕曉漸疏林杪窮猿應禁口猢孫乞食向公狙

今歳鏖寒亦大難裁裘制褐費無端旋添酒興嫌工正旁索詩材喜稗官見晛未消亭午待加霜更潔翌朝看遙憐掃巷歡娛輩大體何知小體胖

陳年古屋瓦浮虛穿漏時將被覆書集謝曽陪上相後映孫難防秀才初塼花似鏤多奇異檐柱如排少濶疏吏卒報衙天未曉老身牽彊類冠狙

十一二用喜雪韻

水潑衾裘夜臥難也休暖足喚端端平生自是冰爲氏此際何妨火紀官無色圗從天地展有聲畫與古今看忽思十萬邊兵冷膚體相闗豈獨胖

片片穿帷解搗虛夜明細字亦堪書五車現瑞從今後一尺呈祥復古初暖室溫軒人起晏逺坊窮巷客來疏茅山見說黃精熟山友迷蹤饜黠狙

長安貧者再炊難臛肉蒼頭飫舌端食雪自應還猛將飲冰只合付淸官尙興塞外鳴想賸欲江頭把釣看只恐逢他吹鐵笛骨寒股戰失吾胖

只堪閉戶著濳虛欲作遨頭畏簡書乍宻乍稀云凍後半融半落雨收初封條正恐觀梅錯漬谷猶疑學稼疏卻喜明朝春稅駕气蘇與狙狙

十三四用喜雪韻

安西都防肯辭難不怕天驕起怨端節義士知堪作使神僊人豈戀爲官寒肩此際如樓聳眼當年似席看百丈山中誰築室是中非隘亦非胖

瑞气應纒牛女虛坐令三白歷家書竹寒不用歌周末粟腐行將紀漢初蟠際混同能廣大方圓成就更通疏狐猿夜半疑通曉叫起攀林掛樹狙

普博誰云仁道難剪裁妙巧智之端都將凡物換英物盡欲熱官成冷官色卽是空隨手滅恩生於害轉頭看三千界裏毫光徹稽首惟應禮屈胖

雪邊好景說涵虛欲往從之掣簿書王道平平須有象皇風浩浩恐無初舉遮正恐渠難耐罷掃緣憂彼作疏翠浪黃雲來歳事巳應癡望到毚狙

和史司直韻

南方一佛放圓光散作閻浮薝葡香便把此花爲贊祝更將何物獻休祥建中聖主平平蕩鍚福明王簡簡穰共喜太平今有象新年好上萬年觴

疑怪虛牕徹夜明曉看積雪與堦平𨿽知樂嵗無捐瘠尙恐祁寒有怨情天地渾淪方返朴國家霈澤正哀惸【近方剏慈防院】區區甚願祈三白只怕人間忌滿盈

滕翁只道老非才不料窮冬雪壯哉擬撥寒蔬防早韭試防玉樹索寒梅孤汀錯認鷀爲鷺四野偏宜牟與來聞說廣鞮西北走將軍巳自播州回

空中萬鶴舞盤旋飛向西天祗樹園一幅繒綃包宇宙連城珪璧委郊原冰笳莫弄兩三曲鐡甲猶聯百萬屯痛癢不知惟黨二至今浪有姓名存

丗間傳假不傳眞丞相可曽城換銀巷掃他家難敵富氅披之子未爲貧也知東郡行春守便作南溪釣雪人指碔爲瑤慚興寄恨無一縷引千鈞

四明續志卷九

欽定四庫全書

四明續志卷十

宋梅應發劉錫同撰

和袁尙書韻

珠琲無煩費斗量家家潑撒不珎藏渾疑入臘梅花放巳卜來年稻顆香萬感固知由气類一根元只自心秧天憐老子憂民切將變荒州作富穰

同前

【防需黃芽且拜名制饋藥次韻不敢偏廢也】

寂喧相去幾由旬禽戱何妨小屈伸退步自應行步穏識心安用捧心顰又看桃板迎新嵗定是蒲輪訪舊人粒粒金丹分二百祝公丈六現金身

和趙知錄韻

黒風吹海屑銀濤莫辧秦瑰與楚瑤煮水煎茶還我輩竈煙文武火須調

甫能乞得六花飛又要憂它褐與衣爭似煙江漁釣侶賣魚沽酒唱歌歸

造物從來害是恩由它珪璧委千門梅梢巳露春消息小向涵虛駐客軒

再和趙知錄韻

妖蜃吹城匝海濤也疑瀛島產琨瑤老滕觧把眞成妄郢曲如今始再調

只道梅花巳亂飛何須防綴謝莊衣獨欣凍死安西虜載取狐巴馬上歸

何煩洛令市私恩有客甘貧自閉門恰似明州前錄事淸髙直可傲羲軒

餞趙物斛【戊午五月十七日】

九折羊腸路險巇險巇過了始平夷風霜雨露無非教菌槿椒蘭各有時退步元來天地闊捫心自是鬼神知莫嫌載月舟如洗贏得淸名滿海涯

同寅兩載意何傾不是人間兒女情嫉惡吾方欠隠忍鉏姦君亦太分明是非烈日秋霜勁利害浮埃抺電輕臨別一言何所贈做人須做十分成

精義無窮在鄴籖更須於易倍深拈陽奇【讀作羇】陰偶機難測往屈來伸理可占有謂宣尼夫乃佞或云仲子烏能亷聖賢言行多參考美疢猶應用石砭

喜雨和趙右司

車水耕田正閔農夜來好雨一犂通相近可是須羣望陟降元來卽上穹擊壌何曽知帝力觀風誰與達天聰見他東作思南墅愁殺江南桑薴翁【相近讀作禳祈】

喜雨和史司直

六丁海靣揭封回天上屯云撮得來連月不曾聴澍雨今年方始見轟雷定知水畆移秧挿底用泥塗把谷栽聞說君王勤露禱固應妖魃不爲烖

檐澑終宵稍慰心更須三日始爲霖云雷尙覺經綸狹暑雨猶疑咨怨深不假溟鯤能激水何須垤鸛解知陰回頭谷口耕樵侶辜負盟言愧斷金

秋思一首寄方君遇

西風黃葉墮堦前秋思撩人巳可憐身漸衰來非一日心都懶處是今年愛憎毀譽何闗我消息盈虛要識天六十四翁凡百足只祈君相放歸田

寄丁丞相

今年快活好重陽君相都兪盡主張飛語不容輕防污細書那更極揄無風無雨稻粱熟有酒有螯橙橘香只待防冬平靜了來春衣錦又還鄕

喜雨預卜淮冦之遁口占小詩呈同官【下元節】

敵冦逋誅尙不庭敢驅鐵騎瞰邊城滂沱無此十月雨攘郤過如百萬兵毳幙縱張淋易透馬蹄𨿽澁滑難行只願皇天相佑助皇天佑助亦人情

景回兄和篇甚佳信筆再用韻

犂掃終當盡穴庭將軍夫豈但嬰城何妨水潦威曹賊應以風聲懾晉兵中立運籌飛凱奏昌黎吮筆艸歌行開年東作吾何在野老相攜話故情

昨日大雨晝夜不止因再用前韻賦成一

律

狒貍索死離龍庭堪笑披猖欲背城釡爲水懸憂後爨弓因雨弱失長兵突三千人如電掃誅兩萬戶若風行又報廣南騰露布太平從此慰皇情

和丁丞相

外國爲陰中國陽豈容防扈更鴟張防書一紙來從廣凱奏連旗至自盡瘁元臣食放箸媮安老守寢凝香但憐此土非吾土嵗晚天寒憶故鄕

和恵檢閱送胡計院韻

小借園林一餉間相攜送客上天闗頽齡晚歲淒涼裏今日明朝聚散間極目煙雲方渺渺滿溪桃李正斑斑老來尙被冠裳縛坐對漁舟亦厚顏

行小圃偶成唐律呈眞翁自昭叔夏【巳未二月二十六日】

今年花信巳成空白白紅紅苦雨中老境摧頺春更好愁城髙聳酒難攻一生當號知非子萬事都歸亡是公巴得新晴天亦笑東風吹夢過江東

和劉右司【震孫】見寄六絕一律

老子誰知宻度闗卻支笻杖訪荒園故應我輩鐘情別佳話眞堪詔子孫

撩我歸心更欲歸緑英巳是換紅菲分明不似髙空鳥無弋無矰到處飛

鵲絆晴絲桞絮幹金沙玉李鬭開顏此時此景此中意付與仙翁一餉間

醿萬玉吐幽香芍藥千紅防緑裳好景只供人借看防思百計是歸彊

小兒亦解挽公畱知有人間第一流老我相思無盡藏臨風一日幾搔頭

愁來只是向無何浮聖沈賢共一波若見江南煙釣侶寄言好與曬漁蓑

我家碧雲畔中有最髙亭閱世巳頭白看山猶眼靑誰能環北轍那更徙南溟歸計天須許煩占處士星

送十二知軍領郡澄江

門戶喜方興送兒五馬行君恩天樣大家法水能淸但務平平政何須赫赫名也休扳汝父皂白太分明

老父如汝年監州尙折旋後生何聞望小郡亦藩宣申浦秋潮落君山暮靄連菊時吾去此訪汝擊羣鮮

古風一首送常明仲還里社

韙軒吾石友相從三十年舌本多文獻胸笥皆簡編脊梁硬於鐵𨿽貧不言錢古井波愈靜老幹骨尢堅眨眼七十翁酡顏映銀髯辭我歸舊隠從此將終焉我懷𨿽惻楚君意難棄捐顧我亦嵗䢐華髮防其顚君王念帷蓋髙車防當懸爾汝一蘧廬日月雙彈圓合離與聚散暮景必復然以玆彊排遣送君鄞水邊空江漲夏潦逺山生夕煙野鳥投林飛漁舟衝浦還萬物各有適人生且隨緣江東企西浙道裏無半千幸反身彊健尙可相周旋所愧韓魏公不能官老泉

明仲小侄歸浙江餞之西渡有感

韙軒從此入山深阿阮同途反舊岑老大分攜朋友意死生契闊弟兄心碧雲悵望家千里白髮飄零酒一斟嵗晚情懷易感觸不堪衰淚忽沾襟

宿秧靑碧穉秧黃長葉抽苖勢巳張田就再耘秋有準水收積潦旱無傷老牛引犢挨籬臥新燕將雛貼水翔一壑一邱吾亦有誰憐畱滯尙他鄕

餞鄭宗丞

煙靄晚將合湖山景致嘉誰爲千里別客負一年花心事違春事年華上鬢華扁舟何日發回首水雲賖

天寧長老新齋堂請轉語

慧公幻出一齋堂巨棟危梁壓十方更有心堂無量闊闊中別有好思量

因藏主持此稽首諸山如有小小寺院保明出世

牛背牽來一牧兒要從古道去輝莫學當年只履客無人秋采卻西歸

代爲大川重說偈言

無流無亦無源糲食充饑衲禦寒直下承當直下了有何佛祖有何傳

僧若珪求短偈

黃連甜兮甘艸苦這些滋味許誰知宰官具足端嚴相畢竟元無病可醫

山偈寄無聲老師

聞師遭遇善知識布衲時聞羅綺香照管爲他眼景轉投胎托捨沒思量【前輩老古錐多有此等事醒醒著】

又山偈就寄善知識

傳語當年白侍郎住行坐臥只防常須彌山子才翻卻便是人天大法王

題暗香疏影詞後用潘徳久贈姜白石韻

人生浮脆若菇蒲四十年前此丈夫擬向西湖酹孤魄想應風月易招呼

苦雨吟十首呈同官諸丈【巳未五月二十七日】

舊雨連今雨南鳩喚北鳩聲聲腸寸防防防淚交流歷耳風來處凝眸天盡頭情如此苦造物亦憐不自春爰及夏多雨少曽晴積壓兼旬潦彌漫四澤盈稚苖憂冒沒矮岸恐頽傾急遣洪賓佐代余省爾氓洪穴隄凢九泄水注之江荷鍤來如織奔湍去若撞雨聲𨿽防續潦勢巳賓降想見魚秧泛沙汀白鳥雙早晚遣長須行田西北隅稻禾都旺否廬舍莫渰無髙仰爲何碶低防是某都水痕如退落分寸要相符正直三神列慈悲一佛尊須知眞實念是謂吉祥門巨浸旋歸壑頑云漸散屯更憑驅日馭揮霍照乾坤田官決水歸喜若潰重圍晚種禾頭出新耘稻本肥巳如雲气勃只恨日光稀安得驅誇父搪開萬里輝海鄕多下田潢潦易纒綿云腳晚希露天心朝望穿壤蚯方惡出穴蟻又憂遷翻覆陰晴證愁腸日幾旋連朝雨水淹燕寢似窮閻無處可就燥何時得附炎頻占季主卦屢乞鮑君籖千里人知否心香日夜添五鼓立中庭疏星一二明轉頭云復合移步還傾感召𨿽人事怨咨柰物情號空猶未應隠痛痛無聲老守最憂農往來思慮忡半時半刻裏一飯一茶中饑溺眞猶巳恫瘝在厥躬天髙元聽下一念豈難通久雨喜晴檢閱計院紀以舂容之篇敬用韻爲謝【夜來坐客有蜀人鄧君莘起勉余爲全晚節計故末句云然】

樂天何愛詠堯夫非好吟愧乏康濟術粗懷饑溺心彌旬雨翻屋耄倪泣蒼旻防臣職芻牧癢痛入肌深行若負刺芒坐如隠氊鍼再拜告【入聲】神明寸心秉堅金蠲租還巳債議獄並弛刑但求講實政何暇競虛名天威咫尺臨昏翳忽開明宿苖旣丰碩稚秧靡飄淫阿香亦效靈排陰吐洪音推出太陽輝天外旋收聲老守寛近憂濁醪呼客酙客有勸翁歸前身豈傅霖

賡劉自昭出郊佳什【巳未六月十七日西郊觀稼】

倦聽衙官報兩衙出門山水卽吾家淺深碧緑湖田稻濃淡紅黃野岸花艸艸人生知有限悠悠客恨自無涯涼颸特爲驅袢暑白鳥靑天萬里賖

出郊偶賦【巳未六月十七日】

聊驅小隊出郊圻天遣涼風卻午曦腳似披千疋練山容如障數層幃並岸低疇苖頷長近坡髙隴稻頭垂因他景物思吾土還是黃雞白酒時

髙橋舟中【巳未四月初六日】

小隊旌旗西郭頭筍輿緩步看農疇十分田有九分辟今嵗人無去嵗憂貼水新秧頭欲起連云宿麥頷都收天憐老子勤民瘼賜與丰年不待求

小麥靑靑大麥黃海鄕風物亦江鄕籃鋪蠶種提歸急肩夯牛犂出去忙春漲半篙波防灔曉山一帯色防茫東風客子思歸切不待啼防也防腸

水雲鄕和制機劉自昭韻【巳未四月六日】

不禁歸夢五更長出見寛閒若故鄕天外慘舒云黒白隴頭大小麥靑黃水𨿽四澤無蘆葦地不多山少柘桑卻有一般堪愛賞虯髯老檜郁蒼蒼

問君身世欲如何付與漁翁欸乃歌未酩酊時須酩酊得磨駝處且磨駝聲名艸木知誰是功業旂常在古多百尺危橋聊弔往薫風首夏正淸和

水髙只合泛歸舟老大何須說壯猷樂事尙堪葵麥丰年巳兆黍禾秋西曹久負平平老東郡今稱上上州不待子規相勸督衰翁何止四宜休

和謝惠計院

挿種如雲四月頭代它田畯閱耕疇意行不敢煩君重詩到偏能冩我憂占谷喜看連嵗熟麗琛曾說十分收各家官事隨宜了尊酒相過莫外求

千林新緑褪萎黃人在它鄕某水鄕白鳥閒閒疑冷看蒼鷹擾擾正幹忙阿婆塗抺情何在老子瞢騰視巳茫二頃良田元不欠一聲布谷防人腸

寄樗寮張寺丞

春來物物攪愁腸排遣惟應闖醉鄕無柰督郵風味惡桃花流水願分嘗

舟檥娥祠敬畱二絕【寶祐丁巳夏五中幹前一日】

孝娥何意要垂名重在天倫一命輕若訂漢家彤史傳淳於公女尙偸生

𨿽然墟墓一拳土泰華衡常未必侔感動行人忠孝淚滄江不防水東流

口占詶翁處靜

年來戶外故人疏慙愧新詞解起予賀監本家眀與越扁舟來訪問何如

君異鄭兄出示舊詩蓋紹定初所信筆也俛仰三十年矣戲成口占復歸之

彈指江湖三十年淋漓舊墨尙依然人生未必堅如紙心事淒涼雪滿顚

和翁處靜賦木香【巳未三月二十日四明堂】

黃蘂檀心襯緑衣細成碁架四方齊只緣鼻孔撩天去特遣淸香起自低

喜雨二解【呈檢閱同官諸文已未七月】

烏�新舂玉粒堆齊頭�又相催髙田猶怕夾秋旱上界俄聞發水雷幾日云車停野外今宵雨斾入城來須防檐澑如奔峽枕上吟哦一快哉

湏知造化自心生風雨雲雷特踐形人在兩間元有事天於萬物豈無情焦枯蒙潤物蘇醒昬【去聲】悶得涼身泰平晚夜桃笙時便背定應收卷向金莖

中秋無月和曽儀言制幹

見說瓊樓忒煞寒云衣特地護宵端也應齒髮十分老自是嫦娥一笑難此夜不妨畱客醉明年未卜共誰看歸與丘壑無窮趣何惜相從樂且盤

賦恵計院允堂

荊溪恵子鬢鬅鬙義理鉆研到粹精允矣名堂由意實漫雲從仕但心亨一牕春艸無窮意四壁秋蛩不防聲若向此中能領防始知持敬造存誠

謝恵計院分餉新茶

乾坤正气淸且勁長挾春風作襟韻不惟散滿詩人脾還入靈根茁苔頴顧山仙人曇滯家帶春搜摘黃金芽搗碎雲英琢蒼璧旋防玉【缺】浮白花半甌和露沾喉吻甘潤繞肌香貫頂孔光賢處不脂韋長孺直時無苦梗平生腐儒湯餅腸不堪八餅分頭綱多君鄕味裹將送謂我詩情應得嘗分無蛾眉捧玉椀亦乏撐腰五千卷活火新泉防啜來儼若少陽人覿面飲散登臺嗅老香卻憶家山菊徑荒明朝便作玉川子兩腋乘風歸故鄕

四明續志卷十

欽定四庫全書

四明續志卷十一

宋梅應發劉錫同撰

沁園春【丙辰十月十日】

夜雨三更有人欹枕曉檐報晴算頑雲癡霧不難掃蕩靑天白日元自分明權植油幢聊張皂纛坐聽前騶鼓角鳴君休詫豈宣申南翰成旦東徵鴻冥哽噎秋聲正萬里楡闗未罷兵幸揚州上督爲吾石友荊州元帥是我梅兄約束鯨鯢奠安鼪鼠更使嵎夷海晏淸連宵防怕天狼隠耀太白沈槍

同前【戊午自壽】

笑指頽齡循環雌甲卦數巳圓嘆蜀公髙潔休官去嵗溫公耆舊入社今年底事﨑嶇蒼顏白髮猶擁貔貅護海堧君恩重算何能報國未許歸田遙憐宛句山前正水漲溪肥繋釣船縱葵橊花閙菖蒲酒美都成客裏爭似家邊寄語兒曹若爲翁壽只把鷗盟更要堅翁還祝願欃槍日靜防防云連

同前【已未翠山勸農】

二十年前君王車顧詔牧此州念昔時豪傑猶難辟闔如今老大卻更遲畱四載相望【平聲】三春又半邂逅劭【音翹】農得縱遊田疇事是桑條正長麥含【音汗】初抽悠悠身世何求算七十迎頭合罷【音敗】休謾繞堤旌纛牽連鷁櫂喧天鼓吹防送龍舟翠巘層邊碧雲堆處一擔擔來天外愁如何好且同斟緑醑自課淸謳

寶鼎現【和韻巳未元夕】

晚風防動淨掃天際云霞綺將海外銀蟾推上相映華燈輝萬砌看舞隊向梅梢燃晝丹焰玲瓏玉蘂漸陸地金蓮吐徧恰似樓臺臨水老子歡意隨人意引紅裙釵寶鈿翠穿夜市珠筵玳席多少吳謳聨越吹繡幕捲散繽紛香霧籠定團圓錦裏認一防星毬掛也士女桃源洞裏聞說舊日京華般百戲燈棚如履待端門排宴三五傳宣禁侍願樂事這回重見喜慶新開起瞻聖主齊壽南山勢拱東南百二

晝錦堂【巳未元夕】

綺縠團成珠璣搦就極目燈火樓臺七子八仙三教耍隊相挨管簫笙簧相間鬭逺如聲韻碧霄來環千炬寶絳紗雲毬霧衮交加千里人笑樂遊妓合脂塵香藹籠街盡道今宵節物天與安排晚來風陣全收了夜防還放月兒些休辭醉長願毎年時候一樣情懷

賀新涼【丁巳嵗壽叔氏】

未是全衰暮但相思昭亭數曲水村煙墅只比兒兒額上壽尙有時光如許況坎子常交離午須信火龍能陸戰更驅他水虎蟠滄浦昆侖頂時飛度東皇驀向昆侖遇道如今金階玉陛待卿闊步猶恐荊人攀戀切未放徵防髙舉怕公去狐貍嘷舞江漢一詩誰作者想聲聲贊祝明良聚天下久望霖雨

同前【和翁處靜桃源洞韻】

拍手闌干外想回頭人非物是不知何世萬事情知都是夢聊復推遷夢裏也幻出雲山煙水白白紅紅𨿽褪盡盡倡條浪蘂皆春意時可醉醉扶起瀛洲舊說神仙地柰江南猿啼鶴唳怨懷如此三五阿婆塗抺徧多少殘櫻剰李又過雨亭臯初霽慚愧故人相問訊但一回一見蒼顏耳誰念我鷦鷯志

同前【再和】

宇宙元無外問當年渠緣底事彊逃人世爭似劉郎栽種後長恁元都觀裏何用羨武陵溪水一見桃花還一笑領春工千古無窮意兒女恨且收起洞中空【去聲】闊多閒地但人間羊腸九折未能知此我巳衰翁君漸老那復顚張醉李看翻覆雨陰風霽捱得淸和時候了艤扁舟只待歸來耳惟處靜解吾志

同前【三和】

了卻兒癡外撰園林亭臺館榭謾當吾世紅楯朱橋相映帯人在百花叢裏更依約垂楊襯水檜柏芙蓉棖桂菊也還須收拾秋冬意閒坐久忽驚起繁華寂寞千年地便淵明桃源記在幾人知此雙手上還銀莵印趂得東風行李看鄮領鄞江澄霽從此歸歟無一欠但君恩天大難酬耳嗟倦鳥投林志

同前【和趙丞相見壽】

雪鬢難重緑但翛然黃庭境界抱蔵六也向無何鄕裏去白墮舟邊漾淥算種種塵緣都足爭那名韁猶系絆盡辜它猿鶴雙溪曲時又夏暑將溽虛舟飄瓦何煩歜柰羊腸千歧萬折近來純熟悵望老仙煙水外惟把江云送目想裴墅碧梧金竹安得結廬相近傍買閒田數畆躬耕築巳夢防大槐國

同前

【夜來夢遊一所園林臺榭甚餙數羽流在焉余與語相酬酢有言詩者有言詞者須防以酒見酌中有一人舉令云各和古詞一首且目余云相公和葉石林睡起流鶯語余素熟此詞成誦遂援筆賡之擲筆而寤枕上記憶不遺一字亦異矣以詞意詳之餘三上丐歸之防君父其從欲乎因錄呈同官諸丈恐可爲他時一叚佳話云】

燕子呢喃語小園林殘紅剰紫巳無三數緑葉靑枝成步障空有蜂旋蝶舞又寶扇輕搖初暑芳沼拳荷舒展盡便回頭亂擁宮妝女驚嵗月能多許家山占防鳬鷗渚最相宜嵐煙水月霧雲霏雨三島十洲𨿽鐡鑄難把歸舟系取且放我漁樵爲與從此細斟昌歜酒況神仙洞府無邀阻何待結長生縷

同前

【因夢中和石林賀新涼並戲和東坡乳燕飛華屋】

碧沼橫梅屋水平堤雙雙翠羽引雛偸浴倚戶無人深院靜猶憶碁敲嫩玉還又是朱櫻初熟手捾提鑪香一炷黯消魂竚立防幹曲閒轉步數修竹新來有个眉峯蹙自王姚後魏都褪只成愁獨鳯帶鸞釵宮樣巧爭柰腰圏倦束謾困倚雲鬟堆緑澹月簾櫳黃昏後把燈花印約休輕觸花燼落淚珠簌

同前【和劉自昭俾壽之詞】

寶扇驅纎暑又淒涼蒲觴菇黍異鄕重午巧索從來無人系惟對橊花自語也何用謳秦舞楚生愧孟嘗攙一日嘆三千客汗揮成雨如伯始謾臺傅循環浩劫無終古但坤牛乾馬抽換是長生譜安得牋天天便許歸煉金翁木父問海運爭如穴處一笑流行還坎止算陳陳往事俱灰土南墅鶴相思主【田文胡廣皆生於五日】

暗香

【猶記巳邜庚辰之間初識堯章於維至巳丑嘉興再防自此契闊聞堯章死西河嘗助諸丈爲殯之今又不知幾年矣自昭忽錄示堯章暗香疏影二詞因信手酬酢並賡潘徳久之詩云】

曉霜一色正恁時隴上徵人橫笛驛使不來借問孤芳爲誰折休說和羮未晚都付與逋仙吟筆算只是野店疏籬樵子共爭席寒圃眾籟寂想暗裏度香萬斛堆積惱他鼻觀巡索還無最堪憶蕚緑堂前一笑封老榦苔靑莓碧春漏也應念我要歸未得

疏影

佳人步玉待月來弄影天掛星宿冷透屏幃淸入肌膚風敲又聽檐竹前村不管深雪閉猶自繞枝南枝北算平生此叚幽奇占壓百花曽獨閒想羅浮舊恨有人正醉裏姝翠娥緑夢防魂驚幾許淒涼卻是千林梅屋雞聲野渡溪橋滑又角引戍樓悲曲怎得知淸足亭邊自在杖藜巾幅【梅聖兪詩云十分淸意足余別墅有梅亭扁曰淸足】

暗香【再和】

雪來比色對淡然一笑休喧笙笛莫怪廣平鐡石心腸爲伊折偏是三花兩蘂消萬古才人騷筆尙記得醉臥東園天幕地爲席回首往事寂正雨暗霧昬萬種愁積錦江路悄媒聘音沈兩空憶終是茅檐竹戶難指望淩煙全碧憔悴了羗管裏怨誰始得

疏影

寒梢砌玉把膽瓶頓了相伴孤宿寂寞幽牕篩影橫斜宜松更自宜竹殘更蝶夢知何處只在昭亭山北問平生雪壓雙溪得似老枝擎獨何事燕脂防染認桃與辧杏枝葉靑緣莫是冰姿攺換紅妝要近金門朱屋繁華艷麗如飛電但宛轉防歌零曲且不如藏白收香旋學世間邊幅

暗香

【儀眞去城三數里東園梅花之盛甲天下嘉定庚辰辛巳之交余猶及歌酒其下今荒矣園乃歐公記君謨書古今稱三絕猶憶其詞云髙甍巨桷水光百景動搖而下上其寛閒深靚可以答逺響而生淸風此前日之頽垣防塹而荒墟也嘉時令節州人士女嘯歌而管弦此前日之晦防風雨鼪鼯鳥獸之嘷音也令人慨然】

淡然絕色記故園月下吹殘龍笛悵望楚云日日歸心大刀折猶怕冰條冷蘂輕防污丹靑凡筆可怪底屈子離騒蘭蕙獨前席深院宇更寂正月斷古防暮靄凝積何郎舊夣四十餘年尙能憶須索梅兄一笑但矯首層霄空碧春在手人在遠倩誰寄得【末叚懷故人】

疏影

嗤瓊笑玉向畫堂可肯風露邊宿耐凍禁寒便瘦宜枯前身莫是孤竹從來不上春工譜夣不到沈香亭北算只消淡影疏香伴个幽棲人獨莫待癡風騃蝶倩靑女捺住多少紅緑落鴈寒蘆翠鳥冰枝近傍三間茅屋

【缺】

想這般夷曠襟懷眇視乾員坤幅

暗香【用韻賦雪】

九垓共色想洛濱劍客吹呼長笛猙豸老松別樹平欺爛柯折應是千官鶴舞騰賀表誰家椽筆賜宴也內勸宣來眞个是瑤席休怪巷陌寂有一種可人掃了還積悲饑閉戶僵餓袁安我偏憶凝望天童列嶂誰大膽偸藏遙碧待問信淸友看怕難認得

疏影

千門委玉是个人富貴才隔今宿冒棟摧檐都未商量呼童且伴庭竹千蹊萬逕行蹤滅杳不認溪南溪北問白鷗此際誰來短艇釣漁翁獨偏愛山茶雪裏放紅艶數朶衣素裳緑獸炭金鑪羔酒金鐘正好笙歌華屋敲冰煮茗風流襯念不到有人洄曲但老農歡笑相呼麥被喜添全幅

水龍吟【戊午元夕】

十洲三島蓬壺是花錦一團裝就輕車細輦綺羅香裏夜光如晝朱戶笙簫樓幙有人回首想金蓮燦爛星毬縹緲那風景年時舊應念白頭太守怎紅旗六街穿透鋪排玳席追陪珠履且釃春酎楚舞秦

謳半慵鶯舌疊翻鴛袖把千門喜色萬家和气祝君王壽

永遇樂【巳未元夕】

和气薰來這般光景管無風雨棟朱甍錦坊繡巷娘子將嫫母星毬髙掛燈樓趲出良夜正消增五遨頭事牙旗鐵馬且還那時鄞府甘泉見說防書頻奏漸次不煩鼙鼓雙鳯雲間六鼇海上祝贊齊手舞三呼聲裏君王萬壽嵗嵗傳柑笑語便都把升平舊曲腔兒旋補

同前【再和】

天上人間這般光景管無風雨繡戶珠簾錦坊花巷戲隊將嫫母月扇團圓星毬粲爛路徧市三街五升平事牙旗鐵馬且還舊家藩府三陲見說凱歌頻奏漸次不煩鼙鼓雙鳯雲間六鼇塵外想見都人歡舞火城春近金蓮地匝消夜果邊曽語【元宵宰執賜消夜果】如今但梅花紙帳睡魔欠補

同前

祝告天公放燈時節且收今雨萬戶千門六街三市綻水晶雲母香車寶馬珠簾翠幙不怕禁更敲五霓裳曲驚回好夢誤遊紫宮朱府沈思舊日京華風景逗曉猶聽戲鼓分鏡圓時防釵合處倩笑歌與舞如今閒院蜂殘蛾褪消夜果邊自語虧人殺【去聲】梅花紙帳權將睡補

隔浦蓮【和葉編修士則韻】

蘭橈環城數疊霧雨侵簾箔翠竹交加蒼樹幽鳥聲聲如答葦岸遊緑鴨暮山合天際濃雲罨水周匝提攜一醉濁賢淸聖歡洽瀛洲美景盡道東南都壓今日愁顏回笑頰飛屧且將萱艸歸挿

同前【防老香堂和美成】

扇荷偸換羽葆院宇人聲窈獨步亭臯下防幹並棲幽鳥新雨抽嫩艸檐花閙一片萍鋪沼燕雛小書空底事那堪手版持倒今來古往幾見北邙人曉鄕號亡何但日到休覺陶然身世塵表

水調歌頭【出郊翫水】

小隊旌旗出鷁倚篙行靑秧白水無際中有一犂耕聽得田翁相語今嵗年時恰好眨眼是秋成老守何能解持此報皇明望家山千里外楚云平良田一頃非村非郭枕柴扄況有薝林香透更有楊堤陰合魂夢毎宵徵巴得西風起吾亦問前程

同前【小憩袁氏園用前韻】

老圃無闗鎖放客意中行頗欣天地開闊煙釣與云耕荷長亭亭翠蓋竹長森森翠葆景致閙裝成幾樹橊花發映水色偏明綺樓空金屋靜恨難平鼓笙簫笛誰憐冷落暗塵扄回首百年人事轉眼幾畨今古日邁月俱徵且盡一杯酒退步是前程

同前【夜來月佳甚呈景回自昭二兄戊午八月十八日】

過了中秋後今夜月方佳防來前夜圓滿才是闕些些掃盡烏雲黒霧放出靑霄碧落恰似我情懷把酒自斟酌脫略到形骸問渠儂分玉鏡防金釵少年心事不知容易鬢邊華千古天同此月千古人同此興不是旋安排安得髙飛去長以月爲家

同前【戊午九日偕同官延慶閣過碧沚】

重九先【去聲】三日領客上危樓滿城風雨都住天亦相遨頭右手持杯滿泛左手持螯大嚼茰菊互相酬徙倚防幹角一笑與云浮望平疇千萬頃稻梁收江澄海晏無事贏得小遲畱但恨流光抺電假使年華七十只有六畨秋戲馬臺休問破帽巳颼颼

同前【再用前韻】

天宇正髙爽更躡最髙樓長風爲我驅駕極目海山頭不用牛山孟浩不用齊山杜牧人景自堪酬舉酒酹空闊汗與漫爲遊撚黃花憐白首恨難收頺齡使汝能制何待更封畱眼底朱甍棟往往人非物是蟋蟀自鳴秋萬里一搔首無處著蕭颼

同前【喜晴賦】

屯結海云陣奮擊借雷公忽然天宇軒豁杲日正當空照出橊花丹艶映出梔花玉色生意與人同閉縱一翻手造化不言功想平疇禾穟穟黍芃芃老農拍手相問相勞【去聲】笑聲中辦取黃雞白酒戭了山歌村舞等得慶年丰此際蒓鱸客倚檝待西風

二郎神【巳未自壽】

者希近也是六十五翁生日恰就得端陽艾人當戶朱筆書符大吉卦气周來重新起怕白髮蒼顏難必隨見定信緣餐饑眠困喜無啾喞盈溢書生做到能髙官秩況碌碌兒曹望郎名郡叨冒差除不一積世主恩滿家天祿婚嫁近來將畢還自祝願早懸車里社始爲收拾

同前【再和】

近時厭雨喜午日放開天日不用辟兵符從今去也管定千祥萬吉巳報甘泉新防到況更是丰年堪必任景物換來蛙鳴蟬�耳邊喞陽溢盡教願乞兵廚閒秩防恰好園池隨宜亭榭人道瀛洲壓一且恁浮沈柰何衰悴惟怕牧之名畢安得去占卻三神絕頂瑞芝同拾

傳言玉女【巳未元夕】

眾樂亭前都是鬱蔥佳气越姬吳媛粲珠鈿翠珥紅銷粉褪幾許麤桃凡李連珠寶炬兩行緹騎自笑衰翁又行春錦繡裏禁肴宮醖記當年宣賜休嫌駝逗且向堂頻醉從今開慶萬歡千喜

滿江紅【戊午二月十七日四明防賦】

芳景無多又還是亂紅飛墜空悵望昭亭深處家山桃李桞眼花心都脫換蜂須蝶翅難沾綴謾相攜一笑競良辰春醪美金獸爇香風細金鳯拍歌云膩盡秦簫燕管但逢場爾只恐思鄕情味惡怎禁寒食淸明裏問此翁不止四宜休翁歸未

同前【再和】

聊把芳樽殷勤勸斜陽休墜吾老矣難從仙客采丹丘李且趂風光一百五園林尙有殘紅綴更忉忉百舌對般春聲能美鸞釵絆遊絲細鴛袖惹香塵膩想吳姬越女踏靑才爾爭似江南樗櫪社俚歌聲拂行雲裏又枝頭梅子正酸時鶯知未

同前【戊午二月二十四日防碧沚】

樓觀崢嶸渾疑是天風吹墜金屋窈幾時曽貯麤桃凡李鏡防釵分人去後畫欄文砌蒼苔綴想當年日日醉芳叢侯鯖美春水漲鱗鱗細春艸暗茸茸膩算畱連光景古猶今爾椿菌鳩鵬休較計倚空一笑東風裏喜知時好雨夜來稠秧靑未

同前【碧沚月湖四用韻】

一笑相攜且休管兔升烏墜那更是可人賓客未饒崔李金叵羅中醽醁瑩玉玲瓏畔歌珠綴望湖光一片浸韶光眞雙美云絮襞能纎細云防聚能粘膩料出山歸岫等閒間爾碧沚風流人去後石牕景物春深裏算邯鄲客夢幾經殘炊猶未

同前【二園花卉僅有海棠未謝五用韻】

問海棠花誰畱戀未教飄墜眞个好一般標格娉梅奴李怯冷擬將蘇幕防怕驚莫把金鈴綴望銅梁玉壘正春深花空美非粉餙肌膚細非塗澤胭脂膩恐人間天上少其倫爾西子顰收初雨後太眞浴罷防暄裏又明朝楊桞挿淸明防歸未

同前

【景回計院行有日約同官數公酌酒於西園呂居仁滿江紅詞對一川平野數間茅屋九字分韻以餞行色蓋反騷也余得對字就賦】

把手西園有山色波光相對金馬客明朝飛棹水肥防駛問我年華旬並七異鄕時景春巴二最堪憐遊子送行人垂楊外聊小小旌旗隊聊且且笙歌載正冥蒙煙雨許多情態南北枝頭猶防綴東西玉畔休辤避待蒓鱸歸思動西風相攜未

同前

【蒼云堂後有桂樹爲冬靑遮蔽低埀將隕矣戊午八月呼梓人爲伐而去之賦】

斫卻凡柯放巖桂出些頭地從此去引風披露暢條昌蘂待得淸香千萬斛且饒老子爲知巳趂今宵新月駕空來浮觴裏劉安笑淹畱耳吳猛約何時是想故山深處翠垂金綴須信人生歸去好他鄕未必江山美問釵頭十二意如何非吾事

同前

【戊午秋半偕胡景回劉自昭二兄卜飲待月】

試問平生幾畨見中秋明月今老矣一年似一年時節底事層陰生障礙不教玉界冰壺徹莫姮娥嫌此白頭翁心腸別風動處浮雲揭云綻處淸光泄倩何人掃蕩大家澄澈且掉悲歡離合事相逢只怕尊中竭教兒曹今夜上淸霄探蟾穴

同前【戌午八月二十七日進思堂賞第二木樨】

丹桂重開向此際十分香足最好處云爲幕防雨爲膏沭樹杪層層如寶蓋枝頭防防猶金粟算人間天上更無花風流獨玉壇畔仙娥簇玉梁上仙翁掬嘆吾今老矣兩難追逐休把淹畱成感慨時間賞翫時間福怕今宵芳景便凋零髙燒燭

同前【戊子九月七日碧沚和制幾韻】

嵗嵗重陽何曽是兩般時景人自有悲歡離合晦明朝暝日月湖邊來往艇樓臺水底參差影又何妨時暫狎滄波輕鷗並閒頓放朱門靜新結裹朱簾整盡百年人事移換境欲插黃花身已老彊傾緑醑心先醒羨遊魚有釣不能收鉤空餅

同前【鄭園防梅】

安晚堂前梅開盡都無畱萼依舊是鐡心老子故情堪托長恐壽陽脂粉污肯教摩詰丹靑摸縱沈香爲榭防爲園難安著髙節聳淸名邈繁李俗麤桃惡但山樊輩行可來參錯六出不妨添羽翼百花豈願當頭角盡暗香疏影了平生何其樂

同前【再用韻懷安晚】

猶記長安共攀折瓊林仙萼人巳去年年梅放怨懷誰托和靖吟魂應未醒補之畫手何能摸更堪憐老子此時來愁難著云晝晚煙宵邈春欲近風偏惡早防幹片片飄零相錯邂逅聊花底醉遲畱莫管城頭角且起居魏衛國夫人聞安樂

同前【戊午十二月八日賦後圃早梅】

問訊江梅漸推出紅苞緑蕚堪愛處平生懷抱嵗寒爲托瘦骨皺皮猶老硬孤標獨韻難描摸怕東君壓住等春來鞭先著止渇事風煙邈和羮事風波惡想翠禽啁唽笑他都錯爭似花開頽醉玉月天更引霜天角便一年彊作十年人山中樂

同前【上已後日卽事】

寒食淸明嘆人在天涯海角饒錦繡十洲裝就只成離索嵗去已空鶯燕侶年來盡負鷗鳬約想南溪溪水一篙深孤舟泊天向晚東風惡春向晚花容薄又酴醿架底緑陰成幄舴艋也聞鉦鼓閙秋千半當笙歌樂問山公倒載接防無都休卻

同前【巳未四月九日防四明牕】

飣餖殘花也隨分紅紅白白緣底事春才好處又成輕別芳艸萋迷歸路逺子規更叫黃昏月倚防干觸處是濃愁憑誰說我不厭樽罍挈君莫放笙歌徹自河南丞相有玆賓客一笑何曽千古換半醺便覺乾坤窄怕轉頭天際望歸舟江山隔

同前【巳未賡李制參直翁俾壽之詞】

午枕神遊曉雞唱城闗偸度俄頃裏筍輿伊軋徵夫前路路入江南天地濶黃雲翠浪千千畆有皤翁三五喜相迎鄰田父旋防杖防幽圃旋挈榼陳髙爼疑此身歸去朱陵丹府布谷數聲驚夢防紗窻小陣梅黃雨把人間萬事一般看投芳醑

同前

擬卜三椽問何處水廽山曲朝莫景淸風當戶白雲蔵屋更得四時瓶貯酒未輸一品腰圍玉待千章手種木成陰周遮緑且休殢陶令菊也休羨子猷竹算百年一夢誰榮誰辱喚客烹茶閒話了呼童取枕閒眠足但晨薌一炷謝天公時丰熟

同前【和劉右司長翁俾壽之詞】

回首家園竹多屋水還多竹那更是千峯凝翠一溪凝緑多謝故人相問訊奚奴步步收珠玉嘆暮林飛鳥也知還防歸宿徧歷了嶽與牧事過了官與祿算平生萬事盡無不足爭柰乞身猶未可只緣欠種淸閒福想瞿硎仙子亦相思山之奧

念奴嬌【詠白蓮用寶月韻】

一般妙質笑樂天誇詫小蠻樊素萬柄參差羅翠扇金隊西方靚女不假施朱也非塗碧所樂【去聲】惟幽浦神仙姑射算來合共遊處一任冶妓穠姬采蓮歌裏盡是相思苦花气荷馨淸入骨長傍銀河東注月澹風輕霧晞煙細忽灑霏防雨此時心事美人澤畔停竚

同前【再和】

爲嫌塗抺向萬紅叢裏澹然凝素非粉非酥能樣別只是淩波仙女隋沼濃妝漢池冶態爭似滄浪浦淨鷗潔鷺有時飛到佳處夢繞太華峯顚與天一笑不覺躋攀苦十丈藕船遊汗漫何惜浮生孤注午鼓驚回依然塵世撲蔌疏牕雨起來寂寞倚欄一餉愁竚

同前【三和】

白蘋影裏向何人可話平生心素月魄冰魂凝結就猶薄湘妃洛女吳沼芙蓉陳陂菡蓞散入女珠浦采花蜂蝶霧深都忘【去聲】歸處堪笑並蒂霞冠雙頭酡臉只爲多情苦空遣隔江遊冶子撩亂心飛目注同出泥塗獨標玉質不是曼陁雨風淸露冷有人長自遲竚

同前【四和】

天然皜質想當年此種來從大素一防紅塵都不染羅列蟾宮玉女色壓薝林香欺蘭畹肯向聞箏浦靈千嵗有時遊漾其處應念社結廬山翻嗤靖節底事攢眉苦紐葉爲盤花當盞有酒何妨頻注太液波邊昆明池上豈必沽金雨從教同輩爲他皦皦疑竚【大素國名出荷花】

同前【戲和仲殊巳未四月二十七日】

午飈褪暑向緑陰深處引杯孤酌啼鳥一聲庭院悄日影偸移朱箔杏落金丸荷抽碧筩景物挨排卻虛檐長嘯世緣茵簟篔籜休問雪耦絲蒲佩蘭鈿艾舊夢都髙閣惟有流鶯當此際舌弄笙簧如約短棹雙溪麼鋤三徑歸計猶難說料應猿鶴近來多怨離索

八聲甘州【賡葉編修俾壽之詞】

向鄞江面熟是薰風吹燕麥鳬葵賴君王洪福河淸海宴物阜人熈想見搴帷使者隨處采聲詩羨髙禽矰弋離【去聲】貼天飛飛到蒼云深處便斂收毛羽望暮林歸可以人不若剗地掛徵衣且招呼麯生爲友對槐陰時唱兩三巵今宵好如鉤桂月放出光輝

感皇恩【和廣徳知軍韻】

老去最難禁流光如水甲子從頭試指年年生日怕被傍人拈起若攀兒額頽齡猶未方丈瀛洲藍溪碧沚轉眼鱸蒓便秋意君王定許整頓江頭行李角巾歸去也休裏第

謁金門【枕上聞防賦】

紗牕曉杜宇數聲聲悄眞个不如歸去好天涯人巳老欹枕欲眠還覺猶有靑燈殘照謾道惜花春起早家

山千里杳

同前【和趙參謀】

停畫鷁天外水澄煙碧莫看遨頭人似織今年都老色最苦今朝離夕未卜今年歸日生怕晚風銷酒力愁

城難借一

同前【和劉制幾】

山客野新把朝銜書冩應想江南樗櫪下踏歌雞黍社休問坤牛乾馬大率人生且且聊喚玉人斟玉斚莫

辭沈醉也

同前【和自昭木香】

風韻徹滿架平平鋪雪賈女何郎盟共結睡濃香更冽春去情懷怎說卻喜不聞啼鴂月下時來聞蹀屧故

園三載別

四明續志卷十一

欽定四庫全書

四明續志卷十二

宋梅應發劉錫同撰

浣溪沙【巳未元夕】

慶賞元宵口願晴天公毎事秤能平管教檐澑便收聲三市海巡那惜夜九街社火亦爭名權將歌酒作工

程

同前【和謙山】

春岸春風荻巳芽推排春事到蘆花只應推上鬢邊華投老未歸眞左計久陰得霽且舒懷紅紅白白有殘

葩

同前【再用韻】

海棠巳綻牡丹芽猶有東君向上花不須惆悵怨春華裝綴園林新景物推敲風月舊情懷也饒浪蘂與浮

葩

同前【三用韻】

正好江鄕筍蕨芽他鄕卻看擔頭花只將蝶夢付南華萬事紛紜都入幻一杯邂逅且忘懷年年秋卉與春

葩

同前【四用韻】

雨過池塘水長芽放開晴日正宜花十洲三島撰繁華水畔麗人唐客恨山陰佳客晉人懷可憐云蘂與風

葩

同前【已未三月二十五日賞荼防】

最好荼防白間黃消他蜂蝶采花忙春殘紅粉厭梳妝畢卓正思身夜甕劉章底用令秋霜今宵幃枕十分

香

同前【再賦】

宮額新塗一半黃薔薇空自效顰忙澹然風韻道家妝可惜今宵無皓月尙憐向晚有繁霜何妨手撚一枝

香

海棠春【巳未淸明對海棠有賦】

悔棠亭午霑疏雨便一餉胭脂盡吐老去惜花心相對花無語羽書萬里飛來處報掃蕩狐嘷兔舞濯錦古江頭飛景還如許

同前【再用韻】

嫩晴還更宜輕雨最好處欲開未吐一防聘梅心千古憑誰語臉霞暈錦嬌人處肯浪逐紅圍翠舞銀燭莫髙燒春夢無多許

同前【三用韻】

蒼龍夭矯停今雨正不待雲吞霧吐絕笑大夫松今古閒言語淸光冷艶侵人處漏月影婆娑自舞擬作嵗寒人此願天應許

霜天曉角【和葉檢閱仁叔韻】

倚花傍月花底歌聲徹最好月篩花影花月浸香奇絕雙溪秋月潔桂棹何時發客裏明朝送客多少事且

休說

同前

此花此月一叚風流徹更好參橫斗轉更漏防人聲絕有誰秋共潔籬菊相將畱取嵗寒心事待此際向

君說

同前【和劉架閣自昭韻】

杯中吸月桂樹飛瓊屑莫道胡牀老子怕風露向淒冽回首云蛾折老大成癡絕且醉今宵光景莫容易向

人說

同前

爲花問月誰把金瑰屑猶有殘英賸蘂秋向老香逾冽且莫都攀折有个人愁絕縱使姮娥念舊星星鬢如

何說

同前【和趙教授韻】

新詞唱徹字字珠璣屑更有張顚艸聖何止是成雙絕金粟如蜚雪掃地爲芳席且領諸公一笑怕明夜無

此月

同前

小山幽徹徧地堆香屑只恐今宵入夢夢到處魂孤絕八公頭巳雪淮南分半席莫道淹畱何事且長嘯對

佳月

同前【戊午十二月望安晚園賦梅上銀燭】

梅花一簇花上千枝燭照出靚妝姿態看不足詠不足便欲和花宿卻被官身局借問江南歸未今夜夢難

拘束

同前【巳未五月九日老香堂送監簿侄歸和自昭韻】

夜涼佳月掃盡輕衫熱便欲乘風歸去冰玉界瓊林闕不須持寸鐡孤吟風惜別且唱東坡水調淸露下滿

襟雪

同前【再和】

舉杯吸月一洗煩襟熱想見摩訶池上星斗轉掛銀闕金吾傳漏鐡此時滋味別堦砌寒蛩聲細攜手處人

如雪

蝶戀花【和處靜木香】

澹白輕黃純雅素一叚風流欹枕疏牕戶夜半香魂飛欲去伴他月裏霓裳舞消得畱春春且住不比楊花輕作沾泥絮況是緑陰成幄處不愁更被紅妝妬

朝中措【和劉自昭韻】

春空一鳥落云幹只遣客心酸芍藥牡丹時候午牕輕暖輕寒流光冉冉淸樽易倒淸鏡難看謾道華堂深院誰憐鳯只鵷單

同前【再用韻】

可人想見倚庭幹嚼句有甘酸休問沈腰潘鬢何妨島瘦郊寒時光轉眼兔葵燕麥又是防防誰念衰翁衰處春衫晚際尢單

同前【三用韻】

楊花撩亂與云幹春事可悲酸況是雨荒院落江南但有春寒鸎殘燕孏蜂慵蝶褪謾等閒看不是無情描貌奚奴且放安單

同前【四用韻】

夜來夢繞宛溪幹啼鴂夢中酸過了他鄕寒食白鷗剗地盟寒雲溪雨壑月臺風榭借與人看得似野僧無系孤藤杖底挑單

同前【五用韻戲呈】

蘭臯徹夜樹旄幹戰渴望梅酸想有歌姬半臂更深自可鏖寒敲門寄曲驚回蝶夢旋篝【去聲】燈看壇下巳收防將火牛不用田單

同前【老香堂和劉自昭韻】

衰翁老大腳猶輕行到淨涼亭近日方憂多雨連朝且喜長晴謾防歡笑翠濤杯滿金縷【缺】淸況有蘭朋竹友桞詞賀句爭鳴

虞美人【和劉制幾舟中送監薄韻】

東風催客呼前渡宿鳥投林暮欲歸人送得歸人萬疊靑山羅列是愁城誰家臺榭當年築芳艸埀楊緑雲深霧暗不須悲只緣盈虛消息少人知

鵲橋仙【已未七夕】

馨香餅餌新鮮果乞巧千門萬戶到頭人事控摶難與拙底無多來去癡兒妄想夜看銀漢要待云車飛度誰知牛女巳尊年又那得歡娛意緒

秋夜雨【和韻劉制機立秋夜觀月喜雨】

不嫌天上雲遮月雨來正是雙絕雷公驅電母盡收卷十分袢熱三更又報初秋了少待他西風淒冽靈悟話頭莫說且唱飲劉郎一闋【靈悟四明日者自號眾推其術】

同前【客有道秋夜雨古詞因用其韻而不知角之爲閣也並付一笑】

雲頭電掣如金粟須臾天盡幃幙一涼恩到骨正驟雨盆傾櫩角桃笙今夜難禁也賴醉鄕情分非薄淸夢何處托又只是故園籬落

同前【再和】

單於系頸須長索防書新上油幙盡沈邊柝也更底問悲笳哀角衰翁七十迎頭了先【去聲】自來聲利都薄歸計猶未托又一葉西風吹落

同前【已未八月二日新桃源和韻】

吳翁裏第還巾角不妨天地席幙家僮歸報道快釀酒休教醨薄相逢聚散應搔首且趂時一笑爲樂人世大都濩落更莫問是非今昨

同前

西風半入孤城角人生歸燕巢幙倦翁衰甚也又不是官卑祿薄收防捲索今畨穏盡一丘一壑足樂還是逺空雁落報宛句溪光猶昨

同前

晚來小雨鳴櫩角又還煙障云幙四明牕透蕩漸夜永綀衫輕薄候虫但要吟教苦不管人老欠歡樂閒看燭花燼落浮世事轉頭成昨

生查子【巳未八月二日四明牕和韻】

坐臨芳沼邊荷气侵衣濕喞喞暗蛩鳴防防流螢入人生歧路中底用楊朱泣一咲倚欄幹頹玉當風立

同前

夜來雲气浮帶得香煙濕萬本無情一一秋聲入須臾離合間應笑兒曹泣新雨漲鄞江明日桅檣立

西河【和舊韻】

都防地東南盛府堪記蓬萊縹渺十洲中雉城擁起憑髙一盻大江橫遙連滄海無際壁同眾山翠倚赤龍白鷂爭系風防指顧便靑齊勢雄萬壘越棲吳沼古難慿興亡都付流水畫堂綺屋錦綉市是洛陽耆舊州裏富貴榮華當世問昔年賀老疏狂何事輕寄平生煙波裏

桂枝香

三年海國又荏苒素秋天淨如沭淒砌寒蛩暗語杵聲相續梧桐一葉西風裏對斜陽好个圖簇老香堂畔蒼然古檜無限心曲嘆石室棊方半局便時換人非光景能蹙千古鴟夷尙恐欠些歸宿倚空笑把輪云事付坤牛乾馬徵逐且巴重九昭亭句溪杖藜巾幅

南鄕子【和韻巳未八月十日郊行】

野思浩難收坐看漁舟度逺洲蘆葦巳雕荷巳敗風颼桂子飄香八月頭歸計這回醻猶及家山一半秋𨿽則家山元是客浮休有底歡娛有底愁

同前

野景有誰收只在蒼鷗白鷺洲風樹飄搖雲樹暗衣颼目防靑天天際頭壯志世難酬丹桂紅蕖又晚秋多少心情多少事都休載取江湖一片愁

行香子【開慶巳未八月十夜同官小飲逸老堂李直翁制參中示東坡題釣臺行香子吏筆和韻】

世事塵輕寵辱何驚不須更問君平一防客棹幾曲漁汀正年華晚露華澹月華明休論煙閣莫說云屏算惟堪種東陵駒陰短景蝸角浮名但嵗難畱身難健鬢難靑

秋夜雨【依韻戲賦傀儡】

腰棚傀儡曽懸索麄瞞慿一層幙施呈精妙處解幻出蛟龍頭角誰知鮑老從旁笑更郭郎搖手消薄歧路難凖托田稻熟只宜村落

唐多令【答和梅府教】

鷗鷺水中洲夕陽天際流倚西風底處危樓若使中秋無好月虛過了一年秋舉眼望雲頭蟾光一綫否想孀娥自古多愁安得仙師呼鶴駕將我去廣寒遊

南鄕子【答和惠計院】

黃耳訊初收爲說鷗汀與鷺洲爭問主人歸近逺颼颼定是登髙九月頭有酒且相醻莫管西風滿鬢秋今日是今明日古休休轉首鄞江防別愁

防情【和韻】

今宵分破鶻論秋孤客興何悠要向雲中邀月眞个是獃頭風陣電光流雨聲颼嫦娥應道未卜明年是樂還愁

水調歌頭【巳未中秋無月】

今嵗月和桂不肯作中秋一年惟此佳節底事白教休我巳侵尋七袠況復輪囷萬感合恨更分愁先是無聊

賴雨意得能稠【缺】

何處老難遊癡云如妬不知管可吹不安得風姨掃蕩推出團圓月姊便遣桂香浮世事十常九不使展眉頭

水調歌頭【和晦翁韻預賦山中樂巳未中秋中澣書於老香堂】

巳是三堪樂更是百無憂山朋溪友呼酒互勸復爭酬釣水肥鮮鯿鱖采樹甘鮮梨栗防防一齊收樹底飛輕蓋溪上放輕舟笑鴟夷名巳謝利還謀蝸蠅些小頭角何事被渠鉤春際鷺翻蝶舞秋際猿啼鶴唳物我共悠悠倚棹明當發歸夢落三洲

四明續志卷十二

