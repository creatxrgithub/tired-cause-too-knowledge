

欽定四庫全書

史部十一

北河紀

地理類四【河渠之屬】提要

【臣】等謹案北河紀八卷紀餘四卷明謝肇淛撰肇淛有史觹已著錄此書乃其以工部郎中視河張秋時作明史藝文志著錄卷數與此本同前列河道諸圖次分河程河源河工河防河臣河政河議河靈八紀詳疏北河源委及歷代治河利病捜采頗備條畫亦頗詳明至山川古迹及古今題詠之屬則別爲四卷附後名曰紀余蓋河道之書以河爲主與州郡輿圖體例各不侔也

國朝順治中管河主事閻廷謨益以新制作北河續紀四卷𨿽形勢變遷小有同異要其大致仍皆以是書爲藍本蓋其發凡起例具有條理故續修者莫能易焉肇淛著作甚夥而明史於文苑傳中獨載此書稱其具載河流原委及歷代治河利病其必有以取之矣乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

北河紀序

國家漕東南以輸天府浮防通河畫地而分三都水郎以時飭其隄防近稍增置厥員乃其遡魚防而亙天津旁瀹乎汶泗洸沂濟漯淇衛漳洺滹沱諸水而悉節制之以爲吾用則北河之履延袤特逺奉璽書以提衡諸路蓋其任若斯之重也賴天子神聖河伯效靈使者按故牘以時疏壅塞決而無復事矣去黃稍逺不借其利亦不食其害乃盱衡而尋故轍則亦有奪張秋蝕谷亭漶南陽負薪沈璧之不暇者嵗時小梗箸尢厪借非涉歷深攷究覈胸中具有全河庸詎捐金錢而役徒漫以塡陽矦之壑爲吾譬之人身凡河渠之支諸經絡也河使引鍼石治者也已事其醫案也二百年來病不一癥治不一方案脈理而檢禁方而湯液灼熨之用吾可以無它求矣防河之南北釃也豈其眀徳必禹之功戊巳築而張秋奠夏村濬而新河通蠱而後有事焉行乎其不得不行猶之乎行所無事也蛇已成贅足焉薪不從爛額焉不事事與太多事兩者皆譏已執其咎而復貽囏於後之人是經絡方術之未諳而徒以人費者也謝君在杭夙負通才華實兼茂閱歷旣深成績可紀分曹北河幸平成之多暇訪古河渠溝洫之志而更充拓之釐爲八紀信而可徴詳而有體繩繩乎有用之文也嗣斯職者展捲而周防蓄泄之術禁圉調集之規方程稍食之覈局以內思過半哉神而眀之卽漕河全局猶是矣或曰古今無同局柰何曰治水猶治歷也天官者流𨿽有定度必時而測之禹躬胼胝豈無父書程於舊章而周爰荒度以勤於其官又余所佇望時賢而共期圭之錫者

北河紀序

北河紀者謝大夫在杭治北河之所著也其稱北河者國家轉漕之路自維揚至天津畫而爲三而此直其北也三河皆治以部使者而北河所轄千餘里於賜履最廣其治所在張秋卽宋景徳鎭眀興河屢決其地徐武功劉忠宣先後奉命築塞費金錢無算易鎭名安平蓋其重也自忠宣而後稍有寧宇然而汶濟之間南北建瓴漕艘往來倚諸泉爲命涓滴供之尾閭泄之土脈一枯泉源立涸故河之患患在水少淸源以北漳衛合流注以滹沱灌以瀛海�然巨浸淫雨一零千丈立潰故河之患患在水多以嵗之而列之曰河程河源河工河防河臣河政河議河靈事詳而不枝記繁而不濫曰吾在河言河耳河之外非吾職也在昔爲河書者始於禹貢禹貢所敍次首九河次濟漯孟氏謂防之防之以爲禹功者大較皆大夫部內九河故道𨿽久已湮沒而總之倂入於衛河今不用防而用隄濟水自任城漯水自東郡皆達河入海今皆逆而爲漕用泗上諸泉不見於禹貢亦濟漯之支也今𨿽用防而兼用積其治法與禹不盡同孟氏稱禹行所無事無事云者順水之性爲之先驅以聼其所往耳非能有損益於水也今水少者欲使多水多者欲使少禹以人爲水用今以水爲人用防但人苦卽水亦甚苦之由玆以談有事耶無事耶使禹生於今日將安施耶禹之史臣而紀今日之河事其能無意於玆編耶要於率用舊章因勢順流毋隳已成之績毋徼難冀之功無事有事有事無事使河與人兩相習而不相害則大夫之志也大夫自爲諸生卽工古文辭所爲聲詩靚深婉麗近世罕見其倫居官所至惟好讀書頃在都門日從余借祕閣書本抄錄讐校窮日夜不休此其人宜置石渠天祿間乃通籍二十餘年更兩郡歷兩都皆舉其職而尙淹郎曹杜陵以工部稱何遜以水部著造物者殆以此官重大夫著述甚多皆必傳於世在河言河亦掌故家所不能廢者屬余謝事道安平大夫出以相示使效一言余不習河事何以復大夫然嘗往來河上有槪於衷故臆而論之如此亦談河渠者之一吷也

北河紀目錄

卷首

北河全圖

安平鎭圖

卷一

河程紀

卷二

河源紀

卷三

河工紀

卷四

河防紀

卷五

河臣紀

卷六

河政紀

卷七

河議紀

卷八

河靈紀

是紀也無所取裁大率以河事爲主而文附焉其它山川往迹以及古今志詠別爲四卷命曰紀余附於其後蓋欲徴文以取信或未免掛一而漏萬也潤色損益以俟後之君子晉安謝肇淛識

北河全圖

﹤史部﹐地理類﹐河渠之屬﹐北河紀﹐北河全圖﹥﹤史部﹐地理類﹐河渠之屬﹐北河紀﹐北河全圖﹥﹤史部﹐地理類﹐河渠之屬﹐北河紀﹐北河全圖﹥﹤史部﹐地理類﹐河渠之屬﹐北河紀﹐北河全圖﹥﹤史部﹐地理類﹐河渠之屬﹐北河紀﹐北河全圖﹥﹤史部﹐地理類﹐河渠之屬﹐北河紀﹐北河全圖﹥﹤史部﹐地理類﹐河渠之屬﹐北河紀﹐北河全圖﹥﹤史部﹐地理類﹐河渠之屬﹐北河紀﹐北河全圖﹥﹤史部﹐地理類﹐河渠之屬﹐北河紀﹐北河全圖﹥﹤史部﹐地理類﹐河渠之屬﹐北河紀﹐北河全圖﹥﹤史部﹐地理類﹐河渠之屬﹐北河紀﹐北河全圖﹥﹤史部﹐地理類﹐河渠之屬﹐北河紀﹐北河全圖﹥﹤史部﹐地理類﹐河渠之屬﹐北河紀﹐北河全圖﹥﹤史部﹐地理類﹐河渠之屬﹐北河紀﹐北河全圖﹥

欽定四庫全書

北河紀卷一

明謝肇淛撰

總敍

國家定鼎燕山一切軍國之儲取諸七大藩舳艫銜尾而入五千里不絕而江南十七焉江南之漕廣陵當其咽喉上江來者至自儀眞下江來者至自洲鎭由廣陵而逹淮安爲南河由黃河而逹丰沛爲中河由山東而逹天津爲北河由天津而逹張家灣爲通惠河之四河者天子使部院大臣總其政而分部以四尙書郎賜之璽書令得便宜行事惟是不腆之治南至魚臺北至天津統轄千有餘裏任綦重治綦囏治而不知其政當屍官知其非所治者當侵官作北河紀禹畫旣界都邑錯壤衣帶盈盈蜿蜒朝宗各有賜履無相軼也紀河程第一昆侖建瓴四瀆防定汶泗如綫旁及蹄涔聚毛爲裘蘄於濟耳紀河源第二陽侯旱魃相遞爲災畚鍤嵗興民不堪命非常之原眾所懼焉紀河工第三乘天之符相地之行無實實無虛虛因而操之乃聽節制紀河防第四命吏棋置臂指相帥省試之以時黜陟之以嵗嵗事不修繇官邪也紀河臣第五官常旣臚庶績乃熈上行令下行意期無反汗而後卽安紀河政第六跣者鹿而舄者肉聚訟棼如古人所嘆擇其可見諸行者紀河議第七百神受職允猶翕河籩豆之事有司存矣故紀河靈第八終焉謝肇淛曰吾今而後知河之難也善人謀者未必具地利有地利矣未必得天時三者旣備有其舉之而物力絀焉任使之弗臧無論吏操三尺以從卽旋舉旋躓空糜金錢國家亦何利賴之有鯀以圮族殛而禹以行無事成知鯀禹成敗之故者知河事矣

河程紀

元世祖旣定江南漕轉之路自浙西入江淮由黃河逆流至於中灤登陸以至淇門復由禦河登舟以逹燕京至元二十年以江淮水運不通乃命兵部尙書李奧魯赤等自今濟寧州開河逹於今東平州之安民山凡百五十里北自奉符爲一牐以導汶水入洸東北自兗州爲一牐以遏泗沂二水亦會於洸以出濟寧之防源牐分流南北其西北流者至安民山以入淸濟故瀆經東阿縣至利津河入於海其後海口沙壅又從東阿陸轉二百里抵臨淸州以下禦河二十六年以壽張縣尹韓仲暉言復自安民山之西南開河由壽張西北至臨淸徑逹於禦漳凡二百五十里是名防通河防源以南爲逆以北爲順南接丰沛北迄天津凡一千五百餘里而推挽之勞不事焉今列其程於左

沛縣泗亭驛北九十里至魚臺縣之河橋驛【原有沙河魯橋二驛後並爲一】

九十里至濟寧州之南城驛【在城南】

一百里至汶上縣之開河驛【在縣西南三十里】

七十里至東平州之安山驛【在州西南十五里】

七十里至陽谷縣之荊門驛【在縣東四十里安平鎭之西岸】

九十里至東昌府聊城縣之崇武驛【在城東】

七十里至淸平縣之淸陽驛【在縣西南三十里】

六十里至臨淸州之淸源驛【在新城內西北隅】

七十里至臨淸州之渡口驛

七十里至武城縣之甲馬營驛【在縣北三十里】

一百一十五里至徳州之梁家庒驛【在州南七十里】

七十里至徳州之安徳驛【在城西北】

七十里至徳州之良店驛

七十里至吳橋縣之連窩驛【在縣東五十里】

七十里至交河縣之新橋驛【在縣東五十里俗名泊頭驛】

七十里至滄州之磚河驛【在城西南】

七十里至興濟縣之幹寧驛【在城西】

七十里至淸縣之流河驛【在縣北四十里】

七十里至靜海縣之奉新驛【在城西】

一百里至武淸縣之楊靑驛是爲天津入於海自此而北復爲逆河矣

北河紀卷一

欽定四庫全書

北河紀卷二

明謝肇淛撰

河源紀

元初漕路自中灤登陸其後自任城開渠以通漕任城者今之濟寧州也則濟寧之南卽中灤矣按元史灤河源出金蓮川由松亭北經遷安東平州蓋自徐沛而北河流漸防故灤河𨿽通東平州而力不任漕及開防通河以至臨淸則自臨淸而北衞水之流盛而漕復可以飛杭而濟矣此防通河者衞水不南河水不北獨賴汶泗沂洸諸泉以濟其流者也

汶水之源有三一發泰山仙臺嶺一發萊蕪原山之陽一發萊蕪寨子村防泰山諸泉至靜封鎭合而爲一謂之大汶口轉西南與小汶河合小汶河之源出新泰宮山之下西流至䢐徠山陽入於大汶合流至寧陽西北分而爲二其一爲元人所攺由堽城南流別爲洸水其一由堽城西流至東平州東五十里防坎河諸泉至四汶口而分其西流者入大淸河由東阿而北至利津入海此故道也永樂中開防通河乃於寧陽之北築堽城壩以遏其入洸之流於坎河之西築戴村壩以遏其入海之路使其全流盡出汶上城北二十五里受灤澢諸泉謂之魯溝又西南流至城北二里受蒲灣泊水謂之艸橋河又西南流十里謂之白馬河又西南流二十里謂之鵝河鵝河者故宋之運道也涸而爲渠汶水由之又西南十五里謂之黒馬溝又西南至南旺入於漕六分北流四分南流入汶之泉百四十有四在新泰者二十有五曰太公曰北陳曰南陳曰北鮑曰路踏曰南師曰魏家曰名公曰張家溝曰柳溝曰西都曰孫村曰西周曰西周新曰公家莊曰劉都曰北流曰古河曰萬嵗曰劉杜曰周家曰崖頭曰和莊曰名灣曰靈查在萊蕪者二十有四曰海眼曰坡裏曰湖眼曰朱家灣曰張家灣曰蓮華曰鵬山曰趙家曰坡艸灣曰郭娘曰韓家溝曰牛王曰王家溝曰半壁店曰小龍灣曰烏江岸曰鎭裏曰薛家莊曰水河曰魚池曰新興曰賀家灣曰淥馬曰靑陽港在泰安者四十有七曰張家曰木頭溝曰龍灣曰梁子溝曰謝過曰馬兒溝曰風雨曰周家灣曰鐡佛寺曰淸曰鳯凰曰皁泥溝曰云潭曰鯉魚溝曰範家灣曰板橋灣曰北滚曰順河曰井曰滄浪溝曰吳山溝曰梁家莊曰顏謝曰濁河曰斜溝曰羊捨曰力溝曰龍堂曰東西二柳曰小柳曰黒虎曰海旺曰新莊石縫曰水波曰韓家莊曰上曰臭曰馬蹄曰朔港溝曰水磨曰狗跑曰報恩曰陷灣曰胡家港曰馬黃溝曰龍王曰坤溫在肥城者九曰黃家曰吳家曰臧家曰董家曰鹽河曰開河曰拖車曰馬房曰淸在平陰者二曰新栁溝曰泊頭在寧陽者四曰龍港溝曰龍魚曰魯姑曰濼澢山在東平者二十有五曰獨山曰洌曰芭頭曰源曰郝家曰淨曰新曰大黃曰二黃曰鐡鉤嘴曰半畝曰餴饎曰安宅曰浮汶曰大成曰張胡郎曰主老溝曰蓆橋曰吳家曰安圏曰髙家莊曰坎河曰灰曰蘆曰徐家莊在汶上者六曰龍闘曰薛家溝曰趙家橋曰雞爪曰濼澢曰馬莊在防陰者二曰官橋曰卞家莊【按齊魯之間水由地中行處處皆泉也故舊泉十七新泉十三興府誌所載詳略不同下仿此】

泗水之大源出於陪尾山之下四泉同發故曰泗水亦因以名其縣四泉合而成流西南行經於卞城其西有泉數十自縣之南境北流入之又有泉數十自縣之北境南流入之自此西過其縣北又西過曲阜城北五里分爲二流北曰洙瀆流繞聖墓之前而泗水繞其後皆過孔林西復合爲一西至兗州府城東五里金口閘東沂水雩水入之沂水大源出尼山之麓過曲阜南而至雩水出曲阜南馬跑泉過鄒縣境而至總謂之泗水入兗州府城而西至於西門之外納闕黨蔣詡七泉合而成流謂之濟河至城西過上樓閘杏林閘凡六十里至濟寧城東屈從南門合於洸入於漕泗水諸源之泉在本縣者五十有九曰珍珠曰趵突曰黒虎曰淘米曰雪花曰繁星曰蓮花曰白石曰濤靡曰雙睛曰甘露曰甘露新曰卞莊曰奎聚曰新曰新二曰響水曰紅石曰涓涓曰湧珠曰三臺曰天井曰琵琶曰驪珠曰石壑曰石竇曰石液曰雙石縫曰石露曰杜家曰石井曰裏澇溝曰蔣家曰曹家曰趙家曰合徳曰東巖石縫曰龜陰曰眼曰尾曰鮑村曰珍珠曰醴曰醴前曰七里曰大玉溝曰小玉溝曰蘆城曰西巖石縫曰三角灣曰吳家曰黃溝曰嶽陵曰石河曰壁溝曰馬莊曰馬跑曰魏莊在曲阜者五曰橫溝曰埠下曰新安曰城北新開曰蜈蚣沂水諸源之泉在曲阜者十有九曰珠河曰詠歸曰雙泉曰遷泉曰輞泉曰栁靑曰茶泉曰城北新泉曰城南新泉曰新泉曰連珠曰溫泉曰濯纓曰巧泉曰曲溝曰靑泥曰靑泥曰新安曰埠下曰近溫泉兗州府城之西而防於泗者爲滋陽之泉曰西北新泉曰東北新泉曰闕黨泉曰古溝曰負瑖曰上蔣詡曰下蔣詡曰驛後曰紙房新泉而其自入於漕者則濟寜浣筆泉

永樂中旣築堽城壩以遏汶水入洸之流而洸河防絕然堽城之南官莊河之入於洸者如故但其源防而流不長成化十一年主事張盛復爲堽城石閘稍分汶之支以益之遂西南流至濟寧南門防沂泗二水入於漕官莊河之源出於寧陽之九泉曰栁曰金馬莊曰古泉曰古城曰蛇眼曰井泉曰三里溝曰張家曰李家滕縣之境東爲三河口合流入漕三河者沙河薛河南石橋河也

沙河有二北沙河之源出嶧山南流繞龍山之左至滕縣北受七里泉又南分爲二流其一出休城南至於馬家口其一出休城北受大吳泉又西受北石橋泉又西受白水白水卽界河也其源出於龍山西麓總而曰北沙河南沙河卽漷水源出述山之麓西流防以黃約山諸泉又過鳯凰山東納步泉又南過華蓋山納石溝泉過滄浪淵納眀河水西而入於漷水防南梁水總而曰南沙河此兩河者故由三河口趨湖隆慶元年築黃甫等壩開辛章支河十二里遏之使北以滙於湖由南陽入漕而滕縣之泉入沙河以達於漕者曰北石橋曰三里橋曰七里曰大烏曰交溝曰趙溝曰荊溝曰劉家溝曰趵突曰三界曰龍灣凡十一泉

薛河之源出寶峯山東諸泉謂之西江西流而納永丰鳯凰二泉至於薛山故曰薛河南流而納東江之水又西而納玉花三山二泉南入南眀河故由三河口趨湖隆慶元年築東邵等壩開王家口支河九十六里使之南由防山入湖從地防溝入漕而滕縣之泉入薛河以達於漕者曰魏家莊曰黃溝曰白山曰溫水曰黃家泉幷玉花三山凡七泉至三河口而防者曰石橋泉至呂孟湖而防者嶧縣之泉曰龍王曰搬井曰許池曰許由曰溫水南石橋河卽俗稱牛溝水南流與沙薛爲三河及沙遏而北薛遏而南惟此河攺從佃戶屯入漕而滕縣黃溝泉亦滙焉南自沛縣之珠梅閘北至魚臺之南陽閘長八十里皆新河也而魚臺之泉曰東龍泉曰西龍泉曰平山曰古泉曰防家曰聖母曰黃良曰中溢曰髙家西曰髙家東曰河頭曰聖水曰廟前曰何家曰陳家此十五泉者合流而至硯瓦溝由南陽入於漕自濟寧州之魯橋閘北至師莊閘二閘之間爲五空橋泗水南流與白馬河之水入之白馬河之源出於九龍山西過鄒縣受蓼河之水西北折而南流受鄒縣之泉曰鱔眼曰孟母曰東家溝曰白馬曰岡山曰白莊曰三角曰栁靑曰淵源曰黃溝港曰程家莊皆會流而入魯橋又有托基泉入於棗林閘蘆溝泉入於南陽閘禦河之源出河南衞輝府輝縣蘇門山百門泉東引洹淇三水流千里爲館陶防漳水又北九十里爲臨淸與防通河合是河也漢名屯氏隋名永濟渠又名禦河以其源出衞州又名衞河

漳河之源出山西之長子曰濁漳樂平曰淸漳俱東經河南之臨漳分流至館陶西南五十里與衞河合入於漕至萬曆初漳河北徙由魏縣入曲周釜陽河而館陶之流絕

衛河北流至於靑縣之南滹沱河之水入之滹沱河之源出於大鐵山自代郡鹵城東流經獻縣城南十一里單家橋至靑縣南岔河口入運河合流而北至於天津入於海

黃良泉記略

元頓舉

皇慶元年壬子東平景徳鎭行司監丞奉議大夫劉公蒞官之始克勤乃事凡所轄去處躬親閱視隄岸之卑下者增築之水脈之淺澁者疏通之沂流尋源自北而南過古之任國歷今之魯橋涉泗汶合流之次裏幾一舎而抵黃山之麓覺其土脈膏潤復進而前得泉沮洳而出可以濫觴者數穴澄於沈沙之間俯而探之溫如湯掬而飲之甘如醴以杖引之逐勢而行又如蛇之赴壑就命役夫鑿爲溝港注之於河其流甚順溶溶泄泄不舎晝夜卽召彼故老詢所稱呼莫有知者因以是泉出乎黃山其性甚良宜目之曰黃良泉遂勒諸石以告來者遣以禮命文於予予特佳公之任職也效其能以成其事泉之遇公也出乎隠以彰乎名一舉而二美並故樂道之

疏鑿泉林寺泉源記

明湯節【盧江人防將】

距泗水邑東五十里許陪尾山之陽有廟曰仁濟廟之西有寺曰泉林其殿宇巋然林木蓊郁鳥聲樵唱雜焉於中傍有泉曰珎珠曰趵突曰掬米曰洗鉢曰響水曰紅石曰淸泉曰湧珠其源皆出於山澄如湛如其流環繞映帶寺之左右而西南經卞橋橋之西復有泉數十曰大玉溝小玉溝潘波黃陰趙家莊石泉珍珠東巖名縫西巖石縫三角灣等泉合流於泗防於曲阜之沂河轉於天津閘防通河沿淮達海永樂己亥漕運前總兵平江伯陳公瑄言於朝爰命工部主事顧大奇等徧歷山川防濬泉源以通水利以濟漕運後右通政王孜郎中史鑑主事侯暉等繼之不減顧公之能正統己未朝廷簡事之宜所司請罷是舉其上下泉源因以淤塞余時董督糧儲心計指畫以泉源利濟所資不可無官以典其事乃請上可其奏於是主事熊錬傅弼等官銜命來玆仍防之其利澤及於人多矣邇來亢旱不雨河道將涸余親詣泰安州等處防通大小泉源逾泗水見乎泉林之泉利人者廣繇是逆流不便者攺之亂石者去之不通者濬之又博訪故迹得聆耆耊者言是泉皆從石竇中出淸澈無比汪洋不窮余聞而益喜泉之舊有名者勒瑉以紀之無名者立石以表之用爲名山勝槪之助尙慮未旣復同泗水縣官訪於邑之少長所得石河等泉一十三道泉無巨細皆爲之開鑿以濟不通事旣集遂書以識之使後來者有所知焉時正統九年八月也

蛇眼泉記略

吳寛【長洲人吏部尙書】

國家遷都於燕其食貨之人悉資舟檝由京師而南舳艫凡數千里不絕孰非河渠之所浮乎地勢隆污望若階級置牐蓄水泄復盈焉又孰非泉源之所濟乎泉多見於齊魯之地其發甚防其流甚迂防則易湮迂則易竭夫使滔滔汨汨出而無窮者又孰非人力濬導之乎工部所掌水利其一特設主事分治之成化十六年予同年洛陽喬公廷儀奉命以往當嵗之春泉脈初動廷儀輒率官吏召卒徒出而從事畚鍤濬導如法勤敏之稱徹於中朝顧所至露處無以爲風日之庇乃築亭泉上名曰覯泉求予文以記其成惟古人之樂多托於山水若柳之愚歐陽之釀可以槪見獨惜其人皆放斥於外而不盡其用於時徒啜其淸潄其甘以自娛而已若廷儀則以泉爲職者也方其從事於斯歷曠野入重山可謂天下之至勞及功之將畢視其溢然沛然濟河渠載食貨以給國用亦可謂天下之至樂故泉一也停蓄而無爲覯之者樂其適已發泄而有用覯之者樂其濟世初廷儀受代爲吾友徐君仲山嘗著泉志凡泉之形狀流衍具載於編計百二十餘其用心可謂密矣今廷儀且滿任而閩黃君世用將往代之世用練達詳愼特推舉其職殆無難者夫亭不足書而泉則重事也以三君相繼敢敍其功而望其成焉

龍闘泉記略

陳侃【閩懷安人東平學正】

冬官尙書郎喬君廷儀奉命督濬東泉委出濟漕捨檋躡屐窮幽陟險抵於汶上之東北越四十里許登濼澢山乃見怪石特出堅壤蹲起有泉一涓涓南瀉度其勢必有殊勝因建小亭以時捨止又西迆三里至龍闘泉泉脈鼎沸若兩虯相擊其左右則皆翠羽之木龍鱗之石下則一南流皎拖晶練奔放縱激寒洌淸漾於是順勢於自然命官集眾操鍤備畚濬源溯流決排壅塞使由魯溝入防通河因搆亭一楹翼然泉上毎視泉時憇息而聽政名曰觀泉繚以周垣樹以杞栁扄啟以時以屛囂雜工成乃遣汶上丞徴記於余余讀衞武公之詩曰用戒戎作用遏蠻方又曰夙興夜寐灑掃庭內夫武公衛之元老旣有蠻方之寄猶然不廢於灑掃之末乃知藎臣慮周天下事無巨細罔不殫乃厥心耳且漕河非泉不流而石傍山霤往往發源於層巖防嶂之間治水使者憚於露宿以濬其源以故壅於泥沙分於田圃而不能自達漕河者眾矣喬君之治水也凡得數百泉而其逺於郡邑者皆令剏亭駐節以布水政𨿽若細故無禆於民而使後之人不憚露宿以濬泉源其所禆於漕運以裕夫國計者實大蓋又非灑掃庭內之比者也君名縉家於洛陽漢儒喬仁之裔仁傳大戴禮世相沿襲君𨿽以詩魁鄕薦尋以禮登壬辰進士今來職水凡所效於水者靡所不究而君之才固不止是吾之所望於君者亦不止是顧嘗一臠而知一鼎之味矣

栁泉記略

王大化【儀眞人工部員外郎】

柳泉出寧陽城西舊入於洸以達於泗末流浸淫淪於沙者防七十年非其性也嘉靖丙戍黙泉吳子來董泉事補偏刮垢式克有緒越眀年丁亥周爰詢咨乃召屬吏語之曰胡村之南可棄也其壤惡洸河之東可渠也其勢下道且古河之西可引也夷而徑也僉曰唯唯因請於少司空蘭谿章公公曰盍亟圖之於是卜日料工指洸之兩涯曰牐此則爲牐者二蓄泄時矣指邑之南曰橋此則爲橋者一渉無病矣指民田麗於西河之西者曰易此則防用厲矣蓋心計而身親之不憚瘁焉導若泉東至於洸又東至河折而南又東入於蛇眼金馬諸泉旣與合於泗而其利猶夫舊也經始於丁亥秋九月之朔迄戊子春二月告成渠之長以步計二千一百七十有六廣七步有奇石以尺計一千九十有五甎以塊計如其數以斤計者灰一萬六千八百四十二百三鐡一百六十椿木以根計五百四十稍柴以个計八百三十力役於泉夫以名計五百二十財取於曠役以斤計者三洗河灘地償之民者以畆計一十有八夫以數十年湮廢復之一旦無違時無狃常無問有司黙泉者可謂無負其職也遂爲之記俾來者觀焉

新泉序

張克文【新淦人工部主事】

國家挽東南數百萬粟遡流達於京都南旺其襟喉而泉源其血脈也舊泉凡二百二十有六分濟南北前人之計周矣文奉命兼理之眀年壬申徧歷諸泉其曲徑危梁不能輿者躡履従之務窮其源凡舊泉所出悉按圖治之矣顧圖所不載者歷州縣有之召父老問故曰泉豈有窮夫則有限如開一泉必增數夫故使者不及睹有司不以告余因進諸長吏以矢之必不以泉益夫以水困民也惟取盈於舊額蠲其逺役而調停焉如是而民心悅遂報新泉三十六處並而入河計所助之利視昔亦加多或曰新泉中有甚防細者顧亦取而濬之而記之何抑不見閘乎水涸舟膠旣障之板又從而固之加蓆艸焉懼其涓滴不爲用也夫已涓滴而塞其流不涓滴而導其源可乎矧今不紀後將何稽故序其說如此

論防龍闘泉略

張純【漳浦人工部主事】

斯泉之始出也防濼澢諸泉以出魯溝河水勢盛大卽陪尾之趵突䢐徠之濁河不多讓也迂洄四十餘里而至蒲灣泊則地漸平矣由泊而至金龍口又若少昻然者是以諸泉水阻不得下稍有漲漫則盡由蒲灣泊以出栢浪橋民田往往渰沒而金龍口亦隨以淤是於民則害而於運則失其利也嵗丁夘五月分水防告竭矣試調眾一防濬之旬日間閘河水若增四五寸然則防濬之功可待時乎隄蒲灣以防其漫濬金龍口以順其流此其喫也

廢泉論

泉之資於漕大矣而亦有不必用者如防沂之泉所以濟邳河然自塞孫家口黃河悉由徐呂至邳則邳無資於泉也是以治中巡撫徐公源議棄此泉且並夫省之防沂之民至今利焉滕嶧魚之泉所以出沙河而並及二洪然自鑿新河諸泉𨿽由呂孟等湖入運而湖波浩蕩自有餘濟則滕嶧魚之泉有可也停夫以寛民非與然河之遷徙靡常姑自我朝論之嘉靖十三年水行趙皮寨谷亭流防二洪告涸向非天助其順自衝夏邑以出小浮橋則人力如之何哉十九年決雞鳴岡由渦經亳以入淮二洪又涸向非王公以旗力開李景髙口則二洪防不濟矣然猶幸其可以智力成則人亦天也今所恃者天耳萬有不測甚而人力無所施則二洪涸安得不賴滕嶧魚之泉乎邳河澁又安得不賴防沂之泉乎是不可不預待也

北河紀卷二

欽定四庫全書

北河紀卷三

明謝肇淛撰

河工紀

漢文帝十二年冬十一月河決酸棗東潰金隄興卒塞之【金堤今在濮州南迆東北抵安平鎭】

武帝建元三年河水溢於平原【今徳州】

元帝永光五年冬十二月河決初武帝旣塞宣房後河復北決於館陶分爲屯氏河【卽今衛河】東北入海廣深與大河等故因其自然不隄塞也是歲河決淸河靈鳴犢口而屯氏河絕

成帝建始四年河決潰金隄凡灌四郡杜欽薦王延世爲河隄使者延世以竹落長四丈大九圍盛以小石兩船夾載而下之三十六日隄成攺元河平【堤在今安平鎭之南延亙鄆濮】

鴻嘉三年楊焉言從河上下患底柱隘可鑴廣之上從其言使焉鑴之裁沒水中不能去而令水益怒是歲渤海淸河河水溢灌縣邑三十一敗官亭民舎四萬餘所使者賑之【從許商等議故不塞詳見河議】

新莽三年河決魏郡泛淸河以東數郡先是莽恐河決爲元城冢墓憂及決東去元城無水故遂不塞

隋煬帝四年發河北諸郡男女百餘萬開永濟渠引沁水南達於河北通涿郡名曰禦河

周世宗顯徳初河決東平楊劉口遣宰相李谷監治堤自陽谷抵張秋以遏之然河決不復故道分爲赤河宋眞宗咸平三年五月始赤河決擁濟泗鄆州城中常苦水遣工部郎中陳若拙經度徙城於東南十五里神宗熈寧元年河溢恩冀等州都水監丞宋昌言屯田都監內侍程昉獻議開二股河以導東流司馬光是其防請於二股之西置上約澼水令東東流漸深卽塞北流放出禦河以紓恩冀之困從之旣塞北流而河自其南四十里許家�東決泛濫恩徳諸境時方濬禦河乃罷其役專治東流

四年十二月令河北轉運司開修二股河上流幷塞第五埽決口

五年二月甲寅興役四月河成深十一尺廣四百尺水入於河決口亦塞

八年發卒萬人自王供埽開濬引大河水注之禦河以通江淮漕運仍置斗門以時啟閉

徽宗崇寧元年冬詔開臨淸縣壩子口增修禦河西堤髙三尺幷計度西堤開置斗門決北京恩冀滄州永靜軍積水入禦河枯源明年秋黃河漲入禦河行流浸大名府館陶縣敗廬舎復用夫七千役二十萬餘工修西堤三月始畢漲水復壞之

政和五年閏正月詔於恩州北增修禦河東堤爲治水隄防令京西路差借來年分溝河夫千人赴役於是都水使者孟揆移撥十八埽官兵分地步修築又取棗彊上埽水口以下舊堤所管楡柳爲樁木

元世祖至元七年役夫一千防浚武淸縣禦河八十日竣工

九年七月衛輝河決委都水監馬良弼與本路官同詣相視差水夫倂力修完之

二十六年以壽張尹韓仲暉言遣尙書張孔孫李處巽董夫起於須城安山之西南開河引汶水達舟於臨淸之禦河其長二百五十餘里中建牐三十一度髙低分逺近以節蓄泄凡六閱月竣工役工二百五十一萬七百四十八賜名防通河

二十七年遣漕副馬之貞率放罷輸運站戶三千修濬防通河道易牐以石是後歲委都水監官一員佩分監印率令史等往職巡視督工至泰定二年竣工

大徳五年詔修灤河東西二隄用工三十一萬

延祐元年以大船入會通河有礙餘船不得往來乃於金溝沽頭兩閘中置二隘閘臨淸置一隘閘各濶一丈止許一百五十料船得入其後民乃造長船八九十尺甚至百尺皆五六百料比至閘內不能回轉又阻餘船又於隘閘下約八十步河北立二石中間相離五六十尺如舟至量長如式方許入閘

順帝至正六年河決九年脫脫爲丞相薦都漕運使賈魯於帝用其防十一年四月命魯爲總治河防使是月二十二日鳩工七月防鑿成八月決水故河九月舟楫通行十一月畢工【詳見歐陽記】

國朝洪武元年河決曹州雙河口流入魚臺命大將軍徐達開塌塲口入於泗

二十四年河決原武縣黒陽山由舊曹縣鄆城兩河口漫過安山而防通河淤乃自濟寧以北陸運至徳州入河

永樂九年命工部尙書宋禮都督周長等發山東濟兗靑東四府丁夫十五萬登萊二府願赴工之人一萬五千濬元防通河又用汶上縣老人白英計於東平州東六十里戴村舊汶河口築壩導汶水西南流由黑馬溝至汶上縣鵝河口入漕

王統十三年河決滎陽自開封城北經曹濮北衝張秋潰沙灣東隄以逹於海命工部右侍郎王永和治之至十四年五月罷役

景泰三年以沙灣決口久不塞運道膠淺遣工部尙書兼大理卿石璞治之五月隄成六月大河復決十二月遣工部侍郎趙榮治之復遣都禦史王文祭告大河之神

四年二月築沙灣決口功成五月復大決北馬頭河岸四十餘丈運道絕復遣防璞往十月命都禦史徐有貞治之始塞乃於開封金龍口筩尾廂開渠三十里引黃河水東北入漕河以濟運

成化間開濟寧西河自耐牢坡至塌塲口長九十里汶水入焉攺耐牢坡閘名永通

治二年河徙汴城溢流自金龍口黃陵岡東經曹濮衝張秋運河命刑部尙書白昻治之役夫三十五萬遂塞金龍口於滎澤開渠導河由陳潁至壽州逹於淮又築渠堰於徐兗瀛滄之間以殺河勢

五年河復決金龍口由黃陵岡北趨張秋絕運河而東掠汶入海命工部侍郎陳政治之未幾政卒六年二月以浙江布政劉大夏爲右副都禦史往治決河又命太監李興平江伯陳鋭佐之役丁夫十二萬乃先防祥符滎澤上流東入於淮又防賈魯舊河四十餘里出之徐州支流旣分水勢漸殺乃築張秋決口又於黃陵岡之東西築長堤各三百餘里金龍口之東西築長堤各二百餘里於是黃河東流經歸徳徐州逹於淮而張秋之決遂塞八年二月河功成賜鎭名曰安平大夏等陞賞有差

十四年二月以通政韓鼎言築安平鎭顯恵廟地基幷瀕河堤岸

嘉靖三十一年大水衛河決工部員外郎周思兼督眾築塞之

四十四年七月河決曹縣自棠林集以下分爲二支其北一支繞丰縣華山出飛雲橋至湖陵城口漫入昭陽湖沽頭一帶運河湮塞命工部尙書朱衡治之先築馬家橋東隄五十餘里遏河使出飛雲橋盡入於秦溝乃開新河自南陽至畱城一百四十一里河患始息

命都禦史王文治河勑【景泰三年】

勑曰近聞南京地震江淮以北直至濟寧水漲渰沒禾稼逺近乏食或至流移及東昌府接連河南地方往因黃河奔潰北流散漫衝決漕河隄岸阻滯官民運輸𨿽嘗遣人修濬尙未有經久計此皆朕所晝夜在心不遑寢食者也朕以爾爲憲臣之長素有幹濟之才特命往理其事凡所至處茍有可以安輯國家拯濟生民通順河道一切興利除害之事悉聽爾廣詢博訪便宜而行有應奏請及與山東河南巡撫方面府州縣及公差官員會同計議從長處置者並聴議行務在停當舉之有益行之無獘凡前數事爲之果有成效爾卽具奏還京爾其欽承朕命毋怠毋忽

命戶部侍郎白昻治河勑【治二年】

勑曰近聞河南黃河泛溢自金龍等口分爲二股流經北直山東地方入於張秋運河所過閘座間有渰沒隄岸多被衝塌若不趂時預先整理明年夏秋大水必至潰決旁出有妨漕運所系匪輕今以爾曾監督工程績效著聞特攺前職馳驛防同山東河南北直巡撫都禦史督同三處分巡分守幷知府等官自上源決口至於運河一帶經行地方逐一踏防明白從長計議修築防濬應攺圖者從便攺圖各照地方量起軍民人夫趁時興工務要隨在有益各爲經久不可虛應故事仍須禁約所司毋得指此妄加科騷擾地方凡用工軍夫皆須撫卹周備毋令下人逼廹剝害違者輕則量加懲治重則送各該問刑衙門問理爾爲朝廷重臣受玆委托尢須晝夜用心躬親勤勞博采眾長相機行事務使軍民不擾工程易集斯爲爾能事完之日爾卽回京仍將修過緣由幷用過工料數目造冊奏繳以憑查考故勑

命工部侍郎陳政治河勑【治五年】

勑曰朕聞黃河流經河南山東南北直平曠之地遷徙不常爲患久矣近者頗甚蓋舊自開封東南入淮今故道淤淺漸徙而北與沁水合流勢益奔放河南蘭陽考城山東曹縣鄆城等處俱被渰沒勢逼張秋運道潦水一盛難保無虞廷臣屢請修濬且言事連四省不相統攝須得大臣總理庶克濟事今特命爾帶同本部員外郎陶嵩署員外郎事張謨前去會同各該巡撫巡按督同布按二司直府衛掌印並管河官自河南上流及山東直一帶直抵運河躬親踏勘計議何處應防濬以殺其勢何處應修築以防其決防計樁木等料若干著落各該軍衛有司措辦然後相度事勢緩急工程大小起倩附近民相兼在官人夫趁時用工務使民患消弭運道通行不可虛應故事然此系國家大計凡事有相闗及勑內該載不盡者聴爾計議停當便宜而行文武職官敢有怠慢誤事者輕則量情責罰重則文職五品以下徑自送問四品以上幷方面軍職參奏爾受玆重托尢當晝夜籌畫勉圖成功仍撫卹下人使皆樂於趨事則工易完而人不怨斯無負委任其勉之故勑

命副都禦史劉大夏治河勑【治六年】

勑曰朕聞黃河自宋元以來與淮河合流由南淸河口入海所經河南山東南北直之境遷徙不常屢爲民患近年汴城東南舊道淤淺河流北徙合於沁水勢益奔河南之蘭陽考城山東之曹縣鄆城等處俱被渰沒逼張秋有妨運道先命工部侍郎陳政防同各該巡撫巡按等官設法修理今幾半年未及卽工而政物故有司以聞朕念古人治河只是除民之害今日治河乃是恐妨運道致誤國計其所闗系蓋非細故且聞陳政所行多有非宜故詔有司防舉僉以爾大夏名聞故特陞爾爲都察院右副都禦史往理其事爾至彼先須案查陳政所行事務酌量其當否當者緒續之否者攺正之會同各該巡撫巡按都布按三司及南北直府州掌印官並管河官自河南上流及山東兩直河患所在之處逐一躬親踏勘從長計議何處應防濬以殺其勢何處應修築以防其決及防計椿木等料有無而設法分派軍民夫役多寡趁時起集必須相度地勢詢訪人言務在萬全毋貽後患然事有緩急而施行之際必以當急爲先今已春暮運船將至勑爾卽移文總督漕運巡河管河等官約防自濟寧循防通河一帶至於臨淸相視見今河水漫散其於運河有無妨礙今年船往來有無阻滯多方設法必使糧運通行不至過期以失歲額糧運旣通方可遡流尋源按視地勢商度用工以施防塞之方以爲經久之計必須役不再興河流循軌國計不虧斯爾之能此系國家大事凡勑內該載不盡事理爾有所見或人言可采聴爾便宜而行一應文武職官敢有怠慢誤事者輕則量情責罰重則文職五品以下徑自送問刑衙門問理四品以上並方靣軍職參奏爾受朝廷重托尢當畫夜籌晝勉圖成功不許茍且麤率勞民力於無用糜財用於不貲以致生他變仍須撫卹下人使皆樂於趨事則功易完而人不怨斯無負於委任其勉之愼之故勑

命平江伯陳鋭等同劉大夏治河【治七年】

勑曰朕惟天下之水黃河爲大國家之計漕運爲重卽今河決張秋有妨運道先命都禦史劉大夏往治之未見成功玆特命爾等前去總督修理爾等至彼防同大夏相與講究次第施行仍防各該巡撫巡按幷管河官自河南上流及山東直河患所經之處逐一躬親踏勘從長計議何處應防導以殺其勢何處應補修以防其決何處應築塞以制其橫潰何處應浚深以收其泛濫或多爲之委使水力分散以瀉其大勢或防塞並舉使挽河入淮以復其故道𨿽然事有緩急而施行之際必以當急爲先今河旣中決運渠幹淺京儲不繼事莫急焉爾等必須多方設法使糧運通行不致過期以虧歲額斯爾之能然此乃國家大事或勑內該載不盡事理爾等有所見聞聽爾便宜而行其一應合用竹木麻鐵等料應役軍民夫匠人力如原先科派起集不敷方許量添不可輕信人言過爲科差恆念此時瀕河軍民方困饑疫不幸値此大役甚不聊生萬一功不成物爲徒費或生他變悔之何及各該司府州縣等衙門委任集辦幷借用順帶夫料等項不許推調稽違誤事有應奏聞者奏來處置其見用官屬非不勝任者不必攺委所委文武職官敢有誤事作獘者輕則聽爾量情責罰重則文職五品以下拿送問刑衙門問理四品以上並方面軍職參奏究治爾等受玆重任必思亷以律己勤以建功廣詢博訪事不必專於一已深謀逺慮計必出於萬全仍禁戢下人使不敢怙勢作威以淩人招賂愛惜物用使不至假公營私以浪費冒支所用軍夫尢宜用心撫防必使勞逸均平不至失所如此則役不徒興而大功可成矣不然則勞民力於無用之地棄民財於不測之淵咎將誰歸爾等其欽承朕命毋怠毋忽

滄州導水記略

元王大本

黃河旣南徙九河故道遂以湮沒漳瀆不與同歸獨行二千里防於今北海之涯其流滔滔汨汨視黃河伯仲間耳垠岸髙於平地亦猶黃河之水下成臯虎牢而東也皇元定都於燕漳河爲運漕之渠控引東南居貨千檣萬艘上供軍國經用巨商富賈懋遷有無胥此焉出至元五年秋八月大河決八里塘之灣爲口者三湍流滚激如萬馬奔突長驅而前南皮淸池之境東西二百餘里南北三十餘里瀦而澤滙而淵竈陘而蝸產焉塲圃而魚生焉蕩析離居之民相與言曰滄州古雄藩其濠深廣又距海孔邇水行故地第有屯府小左衛曲防之阻無由徑達泰定間鄕民呂叔範抗防陳情奉防開掘以便民又爲大渠以泄水莫不舉手加額以承無疆之休繼有方命圯族實繁有徒乘時射利遂以復塞今則牢不可破矣脫因不花者以國學上舎生聞其言慨然以爲己任而不辭聞者壯其謀從之如雲各執其物立於兩堧破其築若摧枯拉朽去其壅如決癰潰疣義民所趨水亦隨赴始屯軍先率其徒數百人盛气以待我眾直而壯彼自度非敵逡巡而去事可以稽舊典而義可以激流俗也因刻石以遺後來

開防通河功成之碑

楊文郁

聖神文武大光孝皇帝在位之十七年江南平薄海內外罔不拱北臣順奔走率職汶合泗分流以達東阿乃置汶泗都漕運使司控引江淮嶺海以供億京師自東阿至臨淸二百里捨舟而陸車輸至禦河徒民一萬三千二百七十六戶除租庸調柰道經茌平其間地勢卑下遇夏秋霖潦牛僨輹脫艱阻萬狀或使驛旁午貢獻相望負戴底滯晦暝呼警行居騷然公私以爲病久矣壽張縣尹韓仲暉前太史邊源相繼建言汶水屬之禦河比陸運利相十百時詔廷臣求其防未得要便以仲暉源言爲然遂以都漕運使馬之貞同源按視之貞等至則循行地形商度功用參之眾議圗上曲折備言可開之狀政府信其可成於是丞相相哥合同僚敷奏且以圗進上兪允賜中統楮幣一百五十萬緡米四萬石鹽五萬斤以給傭直備器用徴傍近郡丁夫三萬驛遣防事官忙逹兒禮部尙書張禮孫兵部郎中李處巽洎之貞源同主其役二十六年正月己亥首事起須城安山之西南壽張西北行過東昌又西北至臨淸達禦河其長二百五十餘里吏謹督程人悉致力渠尋畢功益加濬治以六月辛亥決汶流以趣之滔滔汨汨傾注順適如廹大勢如復故道舟楫連檣而下仍起堰閘以節蓄泄完隄防以備蕩激凡用工二百五十一萬七百四十有八濵渠之民老防攜扶縱觀徊翔不違按堵之安喜見泛舟之役於時大駕臨幸上都驛置以聞上詔翰林院其爲運河命名且文其碑臣等乞賜名防通百拜稽首而屬辭曰謹按書以食貨爲八政之首易稱舟楫有濟川之利故大舜命禹旣平水土定九州之貢賦皆浮舟達河以入冀都自玆以降漢用鄭當時之言引渭至河以利西都唐用劉晏之防由汴入河以濟闗輔蓋京師者四方輻輳兆姓雲集六師所依以疆百司所資以辦不丰儲積政將奚先我國家新天邑於析木之津建萬億年無疆之業規模宏逺治具周密若夫漕運流通國之大計舟車致逺功利懸絕所宜講而行之𨿽費而不可省勞而不可已者今則費取於官利及於民役不逾時功埀後世加以隨時丰歉權事重輕以深致曲成萬物之意致國殷富由此途出臣因竊迹輿地圖若近代遼氏金源氏皆嘗立國當時經度曾不是思豈不以興王之功非僻陋者所能與而前弗逮乃所以啟肇建也歟先儒有言聖人在上則興利除害易成而難廢欽惟皇上開物成務邁舜禹而軼漢唐區區近代之君固無以議爲也臣備屬北門職在紀事之成不敢以固陋辭仰奉明詔以識歲月且推衍輿誦昧冒論著至若神功聖徳之盛沛恵澤以浸八荒資始資生上下與天地同流蓋非纂河渠溝洫者所能髣髴也九月日臣文郁謹記

濬洸河記

李惟明

洸河閱祀久漸堙乎汶沙底平相較反崇汶三尺許山水漲後其流涓涓幾不接會通汶歲築沙堰堨水如洸堰尋決而洸自若所在淺澁漕事不遄至元四年戊寅秋七月漲潰東閘閘司並上之分監遣壕寨李譲相度截斗際雪山麓石刺餘十有八里堙淤爲尢揆日較工知監力濬不易因言分監倩有司贊翼功庶可就監丞馬兀承徳爲覆實備關內監稟中書允發泰安之奉符東平之汶上一縣夫六千餘期濬五年春剏閘未遑冬監丞宋公伯顏不花文林分治防通役先上源乃掄豪寨官嶽聚統監夫千合二縣權輿於六年仲春望日底濶五步上倍之深五尺濬如式公以令史周守信奏差不花驛來任之而聚也勤敏厥職監守者不廹趨事者不緩居者不擾役者不勞未閱月工畢而深固堅完水濟防通漕運無虞汶上尹王侯居敬輩狀其實徴文以記余沗部民義弗獲辭余聞論者謂堰壅沙以致堙洸河是得其一未知其二也近年泰山䢐徠等處故所謂山坡雜木怪艸盤根之固土者今皆墾爲熟地由霖時降山水漲逸衝突沙土萃貫汶河年復若是以致汶沙其浩浩若彼而洸因以淤澱也設無堽城堰洸自爾奚獨尢彼也閘司不知虞此直以水之盈縮民之利害爲節而開閉之非知所先務矣要之洸河旣濬宜令閘司嚴飾閘板謹杜閘口絕塞沙源勿令流沙上漫入洸後撤堰石底流又閘口漲落扒去淤沙不使少停閘水益深俾洸常受淸水以輸注南北役閘似繁濬洸實簡此源潔流淸而永益也不然以歲益無窮之汶沙注新濬有限之洸河數年之中余恐淤澱有甚於今日矣梗漕勩民後將有不勝其淘濬之患謹記

重修洸河記

洸河乃今汶水支流也名不載於傳記或因舊而加以新名尢不可知其源則出於泰山郡萊蕪縣原山之陽折而之南逹於會通漕運南北其利無窮會通之源洸也洸之源汶也時霖雨作泰岱萬壑溝瀆之間合注而之汶洪濤洶湧泥沙混奔徑入於洸此洸所以淤塡也至元六年監丞宋公濬自牐口至石刺事鑴於瑉然洸之源𨿽通而其流猶梗公謂不防其流源將安之又恐前功徒費後患復萌使會通之津從而涸也詢及其佐得壕寨嶽聚所度自石刺至髙吳橋南王家道口淺澁者延袤五十六里百八十步呈凖中書符下東平濟寧兼贊厥役本監及二路夫以口計者萬有二千濬自至正二年二月十八日落成於三月十四日以舉武計者二萬三百四十有奇以尺爲工計者四十萬七百數同知東平路事伯顏察兒僉議少監公之功宜勒石以昭悠久乃請文於予義弗獲辭遂援筆而紀其歲月

重濬會通河記

趙元進

前至元二十六年開挑會通河道南自乎徐中由於濟北抵臨淸逺及千里各處修築閘壩積水行舟漕運諸貨官站民船偕得通濟北河殊無上源必須防瀹汶水來注於洸決引泗源西逾於兗南入於濟達於任城合新河而流邇者山水泛漲上自堽城閘口下至石刺之磧�延一十八里淤塡河身反髙於汶是以水淺幾不能接漕運今至元五年冬十月都水監丞宋公韓伯顏不花擢陞斯職遂差壕寨梁仲祥詣彼度其裏步計其人工時方冰沍地凍難便爲力越明年春二月選差壕寨嶽聚監董本監並汶上奉符等縣人夫七千餘名備糗糧具畚鍤挑洗各處河身之淺公乃親督其役朝夕無怠五旬而工畢汶泗洸濟之水源源而來湊乎會通舟無淺澁之患公又見濟州會源防閘二座中央天井廣袤裏余停泊舟航相次上下內常儲水滿溢方許放牐近年漸以淤澱澮水甚少今復淘濬已深水常防灔以寛櫳艤夏四月公又率領令史奏差巡視源閘北元有濟河舊迹河身塡平水已絕流再委壕寨嶽聚領夫千名挑去泥沙衍三百餘步廣二丈五尺東連米市西接艸橋水勢分流舟航往來無礙百姓大悅持狀請予爲記予乃采摭其實而書之用防於後

河防記

歐陽【翰林學士承旨】

至正四年夏五月大二十餘日黃河暴溢水平地深二丈許北決白茅堤六月又北決金堤並河郡邑濟寧單州虞城碭山金鄕魚臺丰沛定陶楚邱武城以至曹州東明鉅野鄆城嘉祥汶上任城等處皆罹水患民老弱昏墊壯者流離四方水勢北浸安山沿入會通運河延袤濟南河間省臣以聞朝廷患之遣使體量仍督大臣訪求治河方略九年冬脫脫旣復爲丞相慨然請任其事帝嘉納之乃命集羣臣議廷中言人人殊惟都漕運使賈魯昌言必當治先是魯嘗爲山東道奉使宣撫首領官循行被水郡邑具得修捍成防後又爲都水使者奉防詣河上相視驗狀爲圖以二防進獻一議修築北隄以制橫潰其用功省一議疏塞並舉挽河使東行以復故道其功費甚大至是復以二防對脫脫韙其後防議定乃薦魯於帝大稱防十一年四月命魯以工部尙書爲總治河防使進秩二品授以銀印發汴梁大名十有三路民十五萬人廬州等戍十有八翼軍二萬人供役一切從事大小軍民咸稟節度便宜興繕是月二十二日鳩工七月防鑿成八月決水故河九月舟楫通行十一月水土工畢諸埽諸堤成河乃復故道東滙於淮又東入於海帝遣貴臣報祭河伯召魯還京師論功超拜榮祿大夫集賢大學士其宣力諸臣遷賞有差賜丞相脫脫世襲答剌罕之號特命翰林學士承防歐陽制河平碑文以旌勞績旣爲河平之碑又自以爲司馬遷班固記河渠溝洫僅載治水之道不言其方使後世任斯事者無所考則乃從魯訪問方略及詢過客質吏牘作至正河防記欲使來世罹河患者按而求之其言曰治河一也有防有濬有塞三者異焉釃河之流因而導之謂之防去河之淤因而深之謂之濬抑河之暴因而扼之謂之塞防濬之別有四曰生地曰故道曰河身曰減水河生地有直有紆因直而鑿之可就故道故道有髙有卑髙者平之以趨卑髙卑相就則髙不壅卑不瀦慮夫壅生潰瀦生堙也河身者水𨿽通行身有廣狹狹𨿽受水水溢悍故狹者以計辟之廣𨿽爲岸岸善崩故廣者以計禦之減水河者水放曠則以制其狂水隳突則以殺其怒治隄一也有剏築修築補築之名有剌水隄有截河隄有防岸隄有縷水隄有石船隄治埽一也有岸埽水埽有龍尾欄頭馬頭等埽其爲埽臺及推捲牽制薶掛之法有用土用石用鐵用艸木用用絙之方塞河一也有缺口有豁口有龍口缺口者已成川豁口者舊常爲水所豁水退則口下於隄水漲則溢出於口龍口者水之所會自新河入故道之潨也此外不能悉書因其用功之次序而就述於其下焉其濬故道深廣不等通長二百八十里百五十四步而彊功始自白茅長百八十二里繼自黃陵岡至南白茅辟生生地十里口初受廣百八十步深二丈有二尺已下停廣百步髙下不等相折深二丈及泉曰停曰折者用古算法因此推彼知其勢之低昻相準而取勻停也南白茅至劉莊村接入故道十里通折墾廣八十步深九尺劉莊至專固至黃固墾生地八里靣廣百步底廣九十步髙下相折深丈有五尺黃固至哈只口長五十一里八十步相折停廣墾六十步深五尺乃濬凹裏減水河通長九十八里百五十四步凹裏村缺河口生地長三里四十步面廣六十步底廣四十步深一丈四尺自凹裏生地以下舊河身至張贊店長八十二里五十四步上三十六里墾廣二十步深五尺中三十五里墾廣二十八步深五尺下十里二百四十步墾廣二十六步深五尺張贊店至楊靑村接入故道墾生地十有三里六十步面廣十六步底廣四十步深一丈四尺其塞專固缺口修隄三重並補築凹裏減水河南岸豁口通長二十里三百十有七步其剏築河口前第一重西隄南北長三百三十步面廣二十五步底廣三十三步樹置樁橛實以土牛艸葦雜稍相兼髙丈有三尺隄前置龍尾大埽龍尾者伐大樹連梢系之隄旁隨水上下以破囓岸浪者也築第二重正隄並補兩端舊隄長十有一里三百步缺口正隄長四里兩隄相接舊隄置樁堵閉河身長百四十五步用土牛艸葦稍土相兼修築底廣三十步修髙一丈其岸上土工修築者長三里二百十有五步有奇髙廣不等通髙一丈五尺補築舊隄者長七里三百步表裏傍薄七步增卑六尺計髙一丈築第三重東後隄並接修舊隄髙廣不等通長八里補築凹裏減水河南岸豁口四處置樁木艸土相兼長四十七步於是塞黃陵全河水中及岸上修隄長三十六里百三十六步其修大隄剌水者二長十有四里七十步其西復作大隄剌水者一長十有二里百三十步內剏築岸上土隄西北起李八宅西隄東南至舊河岸長十里百五十步顚廣四步趾廣三之髙丈有五尺仍築舊河岸至入水隄長四百三十步趾廣三十步顚殺其六之一接修入水兩岸埽隄並行作西埽者夏人水工徴自靈武作東埽者漢人水工徴自近畿其法以竹絡實以小防每埽不等以蒲葦綿腰索徑寸許者從鋪廣可一二十步長可二三十步又以曵埽索綯徑三寸或四寸長二百餘尺者衡鋪之相間復以竹葦麻檾大繂長三百尺者爲管心索就系綿腰索之端於其上以艸數千束多至萬餘勻布厚舗於綿腰索之上囊而納之丁夫數千以足踏實推捲稍髙卽以水工二人立其上而號於眾眾聲力舉用大小推梯推捲成埽髙下長短不等大者髙二丈小者不下丈餘又用大索或五爲腰索轉致河濵選健丁操管心索順埽臺立踏或掛之臺中鐡�大橛之上以漸縋之下水埽後掘地爲渠防管心索渠中以散艸厚覆築之以土其上復以土牛雜艸小埽稍土多寡厚薄先後隨宜修疊爲埽臺務使牽制上下縝密堅壯互爲犄角埽不動揺日力不足火以繼之積累旣畢復施前法卷埽以厭先下之埽量水淺深制埽厚薄疊之多至四埽而止兩埽之間置竹絡髙二丈或三丈圍四丈五尺實以小石土牛旣滿系以竹防其兩旁並埽宻下大樁就以竹絡上大竹腰索系於樁上東西兩埽及其中竹絡之上以艸土等物爲埽臺約長五十步或百步再下埽卽以竹索或麻索長八百尺或五百尺者一二雜厠其餘管心索之間埽入水之後其餘管心索如前薶掛隨以管心長索逺置五七十步之外或鐵貓或大樁曵而系之通管束累日所下之埽再以艸土等物通修成隄又以龍尾大埽宻掛於防隄大樁分析水勢其隄長二百七十步北廣四十二步中廣五十五步南廣四十二步自顚至趾通髙三丈八尺其截河大隄髙廣不等長十有九里百七十七步其在黃陵北岸者長十里四十一步築岸上土隄西北起東西故隄東南至河口長七里九十七步顚廣六步趾倍之而彊二步髙丈有五尺接修入水施土牛小埽稍艸雜土多寡厚薄隨宜修疊及下竹絡安大樁系龍尾埽如前兩隄法惟修疊埽臺增用白防小石並埽上及前洊修埽隄一長百餘步直抵龍口稍北欄頭三埽並行埽大隄廣與剌水二隄不同通前列四埽間以竹絡成一大隄長二百八十步北廣百一十步其顚至水靣髙丈有五尺水靣至澤腹髙二丈五尺通髙三丈五尺中流廣八十步其顚至水靣髙丈有五尺水靣至澤腹髙五丈五尺通髙七丈並剏築縷水橫隄一東起北截河大隄西抵西剌水大隄又一隄東起中剌水大隄西抵西剌水大隄通長二里四十步亦顚廣四步趾三之髙丈有五尺修黃陵南岸長九里百六十步內剏岸土隄東北起新補白茅故隄西南至舊河口髙廣不等長八里二百五十步乃入水作石船大隄蓋由是秋八月二十九日乙已道故河流先所修北岸西由剌水及截河三隄猶短約水尙少力未足恃決河勢大南北廣四百餘步中流深三丈餘益以秋漲水多故河十之八兩河爭流近故河口水刷岸北行洄漩湍激難以下埽且埽行或遲恐水盡湧入決河因淤故河前功遂隳魯乃精思障水入故河之方以九月七日癸丑逆流排大船二十七艘前後連以大桅或長樁用大麻索竹絙絞縛綴爲方舟又用大麻索竹絙用船身繳繞上下令牢不可破乃以鐡貓於二流硾之水中又以竹絙絕長七八百尺者系兩岸大橛上每絙或硾二舟或三舟使不得下船腹略鋪散艸滿貯小石以合子板釘合之復以埽密布合子板上或二重或三重以大麻索縛之急復縛橫木三道於頭桅皆以索繼之用竹編笆夾以艸石立之桅前約長丈餘名曰水簾桅復以木榰拄使簾不僕然後選水工便捷者每船各二人執斧鑿立船首尾岸上槌鼓爲號鼓鳴一時齊鑿須臾舟穴水入舟沈遏決河水怒溢故河水暴增卽重樹水簾令後復布小埽土牛白防長稍雜以艸土等物隨宜塡垜以繼之石船下詣實地出水基跕漸髙復捲大埽以厭之前船勢略定尋用前法沈餘船以竟後功昏曉百刻役夫分番其勞無少間防船隄之後艸埽三道並舉中置竹絡盛石並埽置樁用纜四埽及絡一如修北截水隄之法第以中流水深數丈用物之多施工之大數倍他隄船隄距北岸才四五十步勢廹東河流峻若自天降深淺叵測於是先卷下大埽約髙二丈者或四或五始出水靣修至河口一二十步用功尢艱薄龍口喧豗猛疾勢撼埽基陷裂欹傾俄逺故所觀者股弁眾議騰沸以爲難合然勢不容已魯神色不動機解捷出進官吏工徒十餘萬人日加奬諭辭防懇至眾皆感激赴工十一月十一日丁巳龍口遂合決河絕流故道復通又於岸前通港欄頭埽各一道多者或三或四前埽出水管心大索系前埽硾後欄頭埽之後復埽管心大索亦系小埽硾前欄頭埽之前後先羈縻以銅其勢又於所交索上及兩埽之間壓於小石白防土牛相伴厚薄多寡相勢措置埽隄之後自南岸復修一隄抵已閉之龍口長二百七十步船隄四道成隄用農家場圃之具曰轆軸者穴石立木如比櫛薶前埽之旁每一步置一轆軸以橫木貫其後又穴石以徑二寸餘麻索貫之系橫木上密掛龍尾大埽使夏秋潦水冬春淩薄不得肆力於岸此隄接北岸截河大隄長二百七十步南廣百二十步顚至水靣髙丈有七尺水面至澤腹髙四丈二尺中流廣八十步顚至水面髙丈有五尺水面至澤腹髙五丈五尺通髙七丈仍治南岸防隄埽一道通長百三十步南岸防岸馬頭埽三道通長九十五步修築北岸隄防髙廣不等通長二百五十四里七十一步白茅河口至板城補築舊隄長二十五里二百八十五步曹州板城至英賢村等處髙廣不等長一百三十三里二百步稍岡至碭山縣增倍舊隄長八十五里二十步歸徳府哈只口合至徐州路三百餘里修築缺口一百七處髙廣不等積修計三里二百五十六步亦思刺店縷水月隄髙廣不等長六里三十步其用物之凡樁木大者二萬七千楡柳雜稍六十六萬六千帶稍連根株者三千六百槁稭蒲葦雜艸以束計者七百三十三萬五千有奇竹竿六千二萬五千葦蓆十有七萬二千小石二千艘繩索大小不等五萬七千所沈大船百有二十鐵纜三十有二鐵�三百三十有四竹筏以斤計者十有五萬硾石三千塊鐵鑽萬四千二百有奇大釘三萬三千二百三十有二其餘若木龍蠶椽木麥楷扶樁鐵義鐵弔枝麻搭火鉤汲水貯水等具皆有成數官吏俸給軍民衣糧工錢醫藥祭祀賑卹驛置馬乘及運竹木沈船渡船下樁等工鐵石竹木繩索等匠傭貲兼以和買民地爲河並應用雜物等價通計中統鈔百八十四萬五千六百三十六錠有奇魯嘗有言水工之功視土工之功爲難中流之功視河濵之功爲難決河口視中流又難北岸之功視南岸爲難用物之效艸𨿽至柔能狎水水潰之生泥泥與艸並力重如碇然維持夾輔纜索之功實多蓋由魯習知河事故其功之所就如此之言曰是役也朝廷不惜重費不吝髙爵爲民辟害脫脫能體上意不憚焦勞不卹浮議爲國極民魯能竭其心惠智計之巧乘其精神膽气之壯不惜劬瘁不畏譏評以報君相知人之明宜悉書之使職史氏者有所考證也

勅修河道功完之碑

明徐有貞【長洲人武功伯】

惟景泰紀元之四年冬十月十有一日天子以河決沙灣久弗克治集左右丞弼曁百執事之臣於文淵閣議舉可以治水者僉以臣有貞應詔乃錫璽書命之行天子若曰咨爾有貞惟河決於今七年東方之民厄於昏墊勞於堙築靡有寧居旣屢遣治而弗卽功轉漕道阻國計是虞朕甚憂之玆以命爾爾其往治欽哉臣有貞祗承惟謹旣至乃奉明命戒吏飭工撫用士眾咨詢羣策率興厥事已乃周爰巡行自東北䢐南西逾濟汶沿衛及沁循大河道濮範以還旣究厥源流因度地行水乃上陳於天子曰臣聞凡平水土其要在乎天時地利人事而已天時旣經地利旣緯而人事於是乎盡且夫水之爲性可順焉以導不可逆焉以堙禹之行水行所無事用此道也今勢反是治所以難蓋河自雍而豫出險固而之夷斥其水之勢旣肆又由豫而兗土益疎水益肆而沙灣之東所謂大洪之口者適當其衝於是決焉而奪濟汶入海之路以去諸水從之而泄隄以潰渠以淤澇則溢旱則涸此漕途所爲阻者與然欲驟而堙焉則不可故潰者益潰淤者益淤而莫捄也今欲捄之請先防其水水勢平乃治其決決止乃濬其淤因爲之方以時節宣俾無溢涸之患必如是而後有成制曰可臣有貞乃經營焉作制水之閘防水之渠渠起張秋金隄之首西南行九里而至濮陽之灤九里而至博陵之陂又六里而至壽張之沙河又八里而至東西影塘又十有五里而至白嶺之灣又三里而至李之涯由李而上又二十里而至竹口蓮花之池又三十里而至大瀦之潭乃逾範曁濮又上而西北數百里經澶淵以接河沁之水過則害防則利故遏其過而導其防用平水勢旣成名其渠曰廣濟閘曰通源渠有分合而閘有上下凡河流之旁出而不順者則堰之堰有九長袤皆至丈萬九堰旣設其水遂不東衝沙灣乃更北出以濟漕渠之涸阿西鄄東曹南鄆北之地出沮洳而資灌漑者爲頃百數十萬行旅旣便居民旣安有貞知事可集乃參綜古法擇其善而爲之加神用焉爰作大堰其上楗以水門其下繚以虹隄堰之崇三十有六尺其厚什之長百之門之廣三十有六丈厚倍之隄之厚如門崇如堰而長倍之架濤截流欐木絡竹實之石而鍵之鐵蓋合土木火金而一之用平水性旣乃導汶泗之源而出諸川滙澶濮之流而納諸澤遂濬漕渠由沙灣而北至於臨淸凡二百四十里南至於濟寧凡二百一十里復作放水之閘於東昌之龍灣魏灣凡八爲水之度其盈過丈則放而泄之皆通古河以入於海上制其源下放其流旣有所節且有所宣用平水道由是水害以除水利以興初議者多難其事至欲棄渠弗治而由河沁及海以漕然卒不可行也時又有發京軍防河之議有貞力奏蠲瀕河州縣之民馬牧庸役而專事河防以省軍費紓民力天子從之是役也凡用人工聚而間役者四萬五千有奇分而常役者萬三千有奇用木大小之材九萬六千有奇用竹以竿計倍木之數用鐵爲斤十有二萬鍵三千絙百八釡一千八百有奇用麻百萬荊倍之槁稍又倍之而用石若土則不計其算然其用糧於官以石計僅五萬而止焉蓋自始告祭興工至於工畢凡五百五十有五日於是治水官佐工部主事臣�參議山東布政使司事臣云鵬僉山東按察司事臣蘭等咸以爲惟水之治自古爲難矧玆地當兩京之中天下之轉輸貢賦所由以逹使終弗治其爲患孰大焉夫白之渠以漑不以漕鄭之渠以漕不以貢而工皆累年費皆鉅億若漢武之瓠子不以漑不以漕又不以貢而役久弗成兵民俱敝至躬勞萬乘投璧馬吁神祗而後已以彼視此孰輕孰重孰難孰易乃今役不再期費不重科以漑焉以漕焉以貢焉無弗便者是於軍國之計生民之資大矣厚矣其可以無紀述於來世臣有貞曰凡此成功實惟我聖天子之致所以俾臣之克效不奪浮議非天子之至明孰恃焉所以俾民之克寧不苦重役非天子之至仁孰賴焉有貞之於臣職其惟弗稱是懼矧敢貪天之功惟天子至明至仁之徳不可以弗紀也臣有貞常備員翰林國史身親承之不可以嫌故自輟乃拜手稽首而爲之文曰皇奠九有歷年維久延天之祐旣豫而丰有蔀以蒙見沬日中陽九百六數丁厥鞠龍蛇起陸水失其行河決東平漕渠以傾否泰相乘運維中興殷憂廼凝天子曰吁是任在予予可弗圖圖之孔亟歲行七易曾靡底績王會在玆國賦在玆民便在玆孰其幹濟其爲予治去害而利惟汝有貞勉爲朕行便宜是經臣拜受命朝嚴夕警將事惟敬載驅載馳載詢載謀載度以爲乃分厥勢乃隄厥潰乃疏厥滯分者旣順隄者旣定疏者旣濬乃作水門鍵制其根河防永存有埽如龍有堰有虹防之重重水性斯從水利斯通水道斯同以漕以貢以莫不用邦計維重惟天子明浮議弗行功是用成惟天子仁加惠東民民是用寧臣拜稽首天子萬壽仁明是懋爰紀厥實勒玆貞石昭示無極

治水功成題名記

有貞之治水於山東而作沙灣等處之河防也承命於景泰癸酉之冬經始於甲戍之春收功於乙亥之夏而告成於其秋上詔見奉天門嘉勞焉因命之居京管臺事丙子春有貞請勑載至乃擴前功益爲大水之備時方暵幹眾莫諭其意頗以爲過防及秋而大水洊至泗汶淇衛河沁一時俱溢環東兗之間若海之浸者三日逮冬始平運河南北餘千里故隄髙岸之而不完者無慮百數十所而沙灣之正隄大堰獨巋然而存嶷然而安其旁近城郭田疇皆恃焉而免墊役之患以水之來有所扞而去有所泄也於是東兗軍民耆老合辭以請今玆之水蓋洪武以來所未嘗有而大耊之人所未嘗見也非隄與堰爲之保障非閘與渠爲之排解吾田吾產其池潢矣吾耊吾倪其魚鼈矣彼四方之舟楫往來於斯者乃亦有曰昔也沙灣如地之獄今也沙灣如天之堂之語而況吾斯土之軍民乎哉而吾儕小人竊伏計焉惟水之變不測如今玆之溢以龍灣六閘泄之而猶未盡也以故感應祠之隄又煩公爲之捄築焉防公在是其不又將延患累年乎願及今防畫而益爲之防吾軍吾民幸甚有貞曰唯唯月中旣築感應神之而作堰月之隄鼇甲之堰比沙灣水門大堰差小而埽法略等復行度東昌龍灣六閘之上官窰之口置閘一防新渠而屬之篤馬東平戴廟之津置閘一防古河而屬之大淸並前六閘爲八而皆注之海焉乃探禹遺之祕本星土經緯之理鑄金而作法象之器建之隄表大河感應二祠之中以爲悠久之鎭蓋盡人事符天造制物宜辟神姧其道並行也旣訖工有貞將歸奏於朝而從事諸賢亦合辭以請曰治水之功其旣成矣經久之效其亦著矣惟古人作事而有成也必題其名願以碑之有貞乃言曰於乎是惟吾君之徳與諸大夫士之力耳有貞其何敢當此且夫治水固聖人事也次則賢者能之如有貞又何足以與此𨿽然有貞聞之士以天下爲心則天下事皆吾分內事也矧吾徒食君之祿受君之命而幹君之事哉臣幹君事視子乾父事而加重吾徒而弗盡其心烏乎可大禹聖者也而於治水必胼手而胝足吾徒而弗盡其力烏乎可夫水之大而爲中國患者莫如河自禹而下世之治者非一然可法者少而可戒者多也其不能成事者不必道就其成事者而論之如戰國之白圭漢之王延世王景元之賈魯是已圭之治河無所攷見然觀其以鄰國爲壑則悖甚矣延世之治河無所節宣而徒亟塞其決𨿽以此取侯封而不足善也至如魯之治河見於歐陽之記者亦皆塞之之具初無得乎行水之法矧當世季民窮之時而興十七萬眾之役又無撫安之防卒之爲元召亂是又可以爲戒者惟景之墕流分水頗得古法而孝明之治有惠於民故能保其成功而終漢世無河患方之於彼其特善乎有貞𨿽不敏也乃所願則上法大禹下取仲章而爲之不敢不盡其心力洪惟聖明聽納臣言而大賚瀕河之民與之休息此吾與二三子之幸以有成功也是不可不知皆應曰然後題諸從事大夫士之名於石而記之將俾後世之當治河之任者知所法戒云爾是行也前後歷三載焉凡作正隄一副隄二防隄四水門大堰一小堰一蓄水之堰三截水之堰九導水之渠二分水之渠二泄水之渠五制水之閘二放水之閘八若其備作功用次序本末之詳則具載前碑玆不重出

治庚戍治河記

王防【武進人吏部尙書】

上卽位攺元治之明年己酉秋七月河決封邱泛金龍口溢開封諸郡邑蹙張秋淩會通河之長隄巡撫山東都禦史臣錢鉞以聞上命南京兵部左侍郎臣白昻爲左侍郎授之璽書俾往治之時河自原武中牟分流爲三其大者切近汴隄之西北偶合沁河泛陽武封邱祥符陳畱杞縣蘭陽儀封考城曹縣寧陵睢州歸徳虞城永城夏邑碭山蕭縣而下徐淮其次者橫流於封邱之於家集決孫家口漫長垣曹濮鄆城陽谷壽張東昌至臨淸下衛河延患於徳州滄州興濟靑縣靜海天津始入於海又其次者自中牟南下尉氏𨿽稍成川而不通舟楫若其故道自汴城西南杏花營入渦河者則淤澱矣上意以汴梁爲宗室藩省所在漕河爲京師饋餉所由而被災都郡爲億兆生靈之所聚其系尢重且急致廑聖慮省躬修徳圖惟治平乃命戶部撙邊庾之糧價計河南之儲積得白金一十七萬八千餘兩以備資費及諭臣昻以防濬修築攺圖之方尢惓惓以撫綏爲要臣昻於是祗承徳意敷宣於眾經畫考量僉謀克協時維寒沍預令有司集財用繕工具迨明年春乃大發夫卒河南得五萬三千山東得一十一萬南北直共九萬有奇預戒所司役其富而捨其貧日食給以官廩故皆歡呼子來而鎭守巡按三司若禦史臣杜忠臣陳寛臣張冕臣陳璧臣鄒魯臣馬良玉布政使臣王道臣吳瑉臣徐恪按察使臣侯恂副使臣傅希說亦罔不同匡濟且選有司之良以分董其役旣而河倐北徙去汴城者三十里金龍缺口日自淤塞然後人力可施而地理之宜不可以不審也於是奏舉欽天監漏刻博士臣李源以相度之而以布政臣岫副使臣曉綜北隄之役自陽武封邱祥符蘭陽儀封凡五縣環而築之亙三百餘里髙則因地之崇卑由七尺以及丈餘廣則視水之緩急自七丈而至十丈以防張秋之衝激以衛諸郡之泛溢若汴梁之舊隄歲漸卑薄乃以僉事臣俊都指揮臣劉勝董之增其髙以尺計者自五而至七益其廣者皆五丈保障旣固而向甞爲遷省之議者無事於行矣開封知府臣衛英同知臣劉悉經理之副使臣曉又導南河自原武中牟下南頓至潁州由塗山逹於鳯陽故道仍環繞於皇陵祖陵之前合淮以入海又奏舉南京兵部郎中臣婁性之睢河自歸徳至宿州下睢寧出宿遷以入運河防濬修築綜理益密主事臣謝緝築塞蕭縣之徐渠等口皆所以殺黃沁二水侵汴徐之勢臣昻又以爲東兗徐淮河間諸郡皆古九河所經之地其故迹已湮而陜西山西河南諸水皆源源而來以通諸海惟淮河直沽二道來者多而逝者少泛溢之患亦勢所必至盍亦經理其地南自徐州北至天津時有工部主事臣莫驄築隄濬河於濟寧之境添石壩於各閘之旁巡河禦史臣孫衍郎中臣吳瑞開復河三十里於髙郵湖隄之東畔以免風濤之險修陳雷諸塘於揚州之域以興水利副使臣綱濬東平州戴家廟之裏河四十里參政臣純東昌知府臣趙琮鑿裏河十其一於東昌至博平者一百二十里一於張秋之北者二十里餘八各數里有奇俱下大淸河以入於海副使臣仲宇於徳州之南四女樹鑿裏河二十五里至古黃河之九龍口及管河郎中臣吳珍河間知府臣謝文於滄州之境亦開土河共爲十四每河口各建減水石牐以節運河水利盈則泄之於海而東兗徳滄之水患以紓縮則蓄之於河而漕艘商舶之運行益利隨河修隄二千餘里隨隄植柳百萬餘株又以管泉主事臣黃肅參政臣純濬萊蕪諸泉一百八十餘處以濟漕河大名知府臣李瓉亦築長隄以障沁衛漳河之暴水並始事於仲春僝工於首夏工傭稍食之資材水竹防艸葦百物之費皆取官羨余而不科於民總爲谷粟二十五萬餘石白金二十萬餘兩其費出河南修隄備者不及八千兩而猶存一十七萬餘兩爲賑民之用若臨淸會通河大閘歲又頺圯復偕都禦史臣鉞議新之且遷置於衛河之濵去舊址百餘丈以衍其內足以容舟楫便漕運而以郎中臣珍主事臣陳玉副使臣仲宇程其工推官臣戴澄知州臣張增則集其事不三月而工亦完繕上聞是役旣成乃遣使賫香帛命臣昻代祀大河之神臣防適以公事自南都入朝道經東昌知府臣琮述其顚末請爲之記嘗試論之河自昆侖入中國沿洄數千里其奔放逸悍之勢蓋觸處皆然此有事四方者之所駭矚自瓠子之決金隄之潰以迄於天臺梁山之溢其激射浸淫之患亦無代無之此稽古者之所深慨自都水有監河渠有署自時厥後或遣使按行命官監治其施功當時敷被後世者亦時復有焉此又志功業者之所艶慕如臣昻固其人也矧又重聖明之簡注羣賢之協贊者哉是故宜其役不逾時纘有成績以上紓當寧之憂下庇蒸人之生非偶然之故也是爲記

安平鎭治水之碑

徐溥【宜興人大學士】

安平鎭舊名張秋實運河要地也景泰間黃河支流決鎭之沙灣壊運河朝廷命僉都禦史徐有貞塞而隄之曁治六年復決於下流十里許汶水從之由東阿舊鹽河以入海厥後霖澇大溢廣至九十餘丈運河自東而下率多淤涸舟楫不通今上以爲憂旣勑右副都禦史臣劉大夏往治之又特勑內官監太監李興平江伯陳鋭總督山東兵民夫役與之共事時夏且半漕舟已集一經決口挽力數倍稍失手輙覆溺不可捄僉謂宜急先務廼於西岸稍南鑿月河長三里許引舟由之次第皆濟歲運賴以不失及冬水落乃爲塞決計防仿古法酌以時宜築東西二臺植木爲表多施大索眾埽交下兩岸漸合中流用船雜寘土石鑿而沈之厭以巨埽囊土以實其鏬役夫畨代閱三晝夜弗息而決始塞於外則甃石樹累築而固之又於其南爲石壩以備宣節於上流爲重隄以防奔潰至是運道復通而舊決皆爲陸地矣初議以安平之上流爲黃陵岡黃陵未塞則安平之功亦不易保故二役並興而湍勢悍激再塞再決羣喙洶洶莫知所定迄八年之二月皆以成告上累遣奬勞賜羊酒金幣諸物易鎭名曰安平又勑建神祠以祈佑名曰顯惠命有司春秋修祀事是役也凡用夫四萬餘薪芻以束計者八十四萬五千竹木以根計者三萬七千麻鐵以斤計者六十萬四千有奇而黃陵之役不與焉比復命於朝上若曰河決旣塞越惟爾二三臣之勞爾興賜歲祿二十四防爾鋭加太保兼太子太傅增歲祿二百石爾大夏陞左副都禦史佐院事分董其役者山東左參政張縉擢通政司右通政仍治河防按察僉事廖中爲副使曁文武官進秩加俸者百數十人各有差旣又勑臣溥爲文紀功績歳月以詔來世臣故敍事紀日俾刻金石如宋靈平埽故事用復明命且儆於有職者系之以銘銘曰河出西域亙行域中土防水遷廣武之東虞周世邈漢患尢數歷宋至元治法益鑿我明北都會爲漕渠再決張秋四紀之餘自西䢐東赴海如注渠流中涸南北殊路帝命在廷惟內外臣來諮來營以拯艱屯乃防其源乃塞其決羣工具興百慮或竭防石於山伐木於林實土於嚢載積載沈至再而三功乃克就故漕復通萬艦交輳奏章北上勞使南行天子有命錫之嘉名坤靈效順河亦南徙水菑告平民乃寧止民贊且頌良臣之勲臣拜稽首天子聖神皇不自神子民父母匪天惠民孰我能佑隄石巖巖川流淙淙惟玆安平永鎭東邦

安平鎭治水功完碑

王鏊【長洲人大學士】

皇明建都燕薊歲漕東南以給都下會通河實國家气脈而張秋又南北之咽喉景泰四年河決張秋武功伯徐有貞治之旋復故道治二年河勢北徙六年夏遂決黃陵岡潰張秋隄奪汶水以入海張秋上下渺彌際天東昌臨淸河流幾絕前後遣官治之績用弗成上乃命右副都禦史劉大夏往涖時訛言沸騰謂河不可治治之祗勞且費或謂河不必治宜復前元海運或謂陸挽𨿽勞無虞上復命太監李興平江伯陳鋭同往涖之時夏且半漕集張秋帆檣鱗次財貨山委決口奔猛戒莫敢越或賈勇先發至則戰掉失度人船滅沒鋭等聚謀始於上流開月河長可三里軼決口屬之河於是舳艫相銜順流畢發懽喜載道事聞璽書奬勵乃始議築黃陵岡之決初大梁之北爲沁河東南流入徐西爲黃河東流入淮其後黃河忽溢入沁合流以北遂決黃陵岡以及張秋鋭等議不治上流則決口不塞於是浚河及孫家渡七十餘里由陳潁以入淮又浚河自中牟扶溝陳潁二十餘里由宿遷以逹於淮又浚賈魯舊河四十餘里由曹以入於徐於時向冬水且落乃於張秋兩岸東西築臺立表貫索网聮巨艦穴而窒之實以土牛至決口去窒沈艦壓以大埽合且復決隨決隨築吏戒丁勵畚鍤如雲連晝夜不息水乃自月河以北決旣塞繚以石隄輔以榥柱又於上流作減水壩又濬南旺湖諸泉源又隄河三百餘里漕道復通役始於六年之夏其冬告成用軍民凡四萬餘人鐵爲斤一萬九千有奇木三萬七千薪爲束六十三萬芻二百二十萬次其役者通政使張縉山東按察副使廖中臣興臣鋭臣大夏以其事聞上遣使慰勞令作廟鎭其上賜額曰顯惠神祠鎭曰安平鎭命臣鏊紀其事臣拜手稽首而獻詩曰翼翼皇都殿此上游灌輸東南艨艟來浮黃河奔溢勢如萬馬遂囓黃岡溢於鉅野帝咨於朝疇予治者咨汝大夏汝鋭汝興協謀合力績乃用登三臣受命單車來屬乃相乃巡乃釃乃鑿旣隄黃岡張秋乃築維天與時維人效力神謀鬼輸隤林菑防昔事之始訛言震驚不震不奪由天子明維明天子維愼厥使殷其如山功成有偉塗人歌矣居人和矣舟之方之維其多矣��安平新命孔防四方攸同於萬斯年

黃陵岡河工完之碑

劉健【大學士】

治二年河徙汴城東北過沁水溢流爲二一自祥符於家店經蘭陽歸徳至徐邳入於淮一自荊隆口黃陵岡東經曹濮入張秋運河所至壞民田廬且損南北運河道天子憂之嘗命官往治時運道尙未損也六年夏大霖河流驟盛而荊隆口一支尢甚遂決張秋運河東岸並汶水奔注於海由是運道淤涸漕舟阻絕天子益以爲憂復命都察院右副都禦史劉大夏治之旣而慮其功不時上也又以總督之柄付之內官監太監臣李興平江伯臣陳鋭俾銜命往三臣者乃同心協力以祗奉詔命遂自張秋決口視潰決之源以西至河南廣武山淤涸之迹以北至臨淸衛河地形事宜旣悉然以時當夏半水勢方盛又漕舟鱗壅口南因相與議曰治河之道通漕爲急乃於決口兩岸鑿月河三里許屬之舊河以通漕舟漕舟旣通又相與議黃陵岡在張秋之上而荊隆等口又在黃陵岡潰決之源築塞固有緩急然治水之法不可不先殺其勢遂鑿滎澤孫家渡河道七十餘里濬祥符四府營淤河二十餘里以逹淮防賈魯舊河四十餘里由曹縣梁進口出徐州運河支流旣分水勢漸殺於是乃議築塞諸口其自黃陵岡以上凡地屬河南者悉用河南兵民夫匠卽以其方靣統之按察副使臣張鼐都指揮僉事臣劉勝分統荊隆等口按察僉事臣李善都指揮僉事臣王杲分統黃陵岡而臣興臣銳臣大夏往來總統之博采羣議晝夜計畫殆忘寢食故官屬夫匠等悉用命築臺捲埽齊心畢力遂獲成功焉初河南諸口之塞惟黃陵岡屢合而屢決爲最難塞之後特築隄三重以防之其髙各七丈厚半之又築長隄荊隆口之東西各二百餘里黃陵岡之東西各三百餘里直抵徐州俾河流恆南行故道而下流張秋可無潰決之患矣是役也用夫匠以名計五萬八千有奇柴艸以束計一萬二千有奇竹木大小以根計一萬二百有奇鐵生熟以斤計一萬九百有奇麻以斤計三十二萬有奇其興工以治甲寅十月而畢以次年二月會張秋以南至徐州工程俱畢臣興等遂具功完始末以聞天子嘉之特易張秋鎭名爲安平賜臣興祿米歲二十四石加臣銳太保兼太子太傅祿米歲二百石進臣大夏左副都禦史理院事及諸方靣官屬進秩增俸有差乃從興等請於塞口各賜額立廟以祀水神安平鎭曰顯惠黃陵岡曰昭應已而又命翰林儒臣各以工完之迹文之碑石昭示永久臣健以次撰黃陵岡臣惟前代於河之決而塞之者漢瓠子宋澶濮曹濟之間皆積久而後成功或至臨塞躬勞萬乘今黃陵岡諸口潰決已歷數年且其勢洪濶奔放若不可爲而築塞之功顧未盈二時此固諸臣協心夫匠用命之所致然非我聖天子至徳格天水靈效職及宸防之明委任之專豈能成功若是之速哉臣職在文字覩玆惠政誠不可以無紀述謹摭其事撰次如右且系之以詩曰中州之水河其最大龍門底柱猶未爲害太行旣北平壤是趨奔放潰決遂無寧區粵稽前代築修屢起瓠子宣房實肇其始皇明啟運亦屢有聞安平黃岡奏決紛紜壞我民廬損我運道帝心憂之成功欲蚤乃命憲臣乃廟謨諄諄戒諭冀效勤劬功不時上復遣近侍繼以勲臣俾同往治三臣協力兼采羣謀晝夜焦勞罔或暫休旣分別支以殺其勢遂遏洪流永堅其閉水由故道河患斯平運渠無損舟檝通行工畢來聞帝心嘉悅加祿與官恩典昭晰惟玆大役不日告成感召之由天子聖明天子聖明化行徳布匪直河水萬靈咸附殊方異域靡不來王以漕以貢億世無疆

夏鎭新河記

徐階【華亭人大學士】

先皇帝之四十四年秋七月河決而東注自華山出飛雲橋截沛以入昭陽湖於是沛之北水逆行歷湖陵孟陽至谷亭四十里其南溢於徐渺然成巨浸運道阻焉事聞詔吏部舉大臣之有才識者督河道都禦史直河南山東之撫臣洪閘之司屬曁諸藩臬有司治之得今萬安朱公衡爰自南京刑部尙書攺工部尙書兼都察院右副都禦史奉璽書總理其事公至駕輕舠淩風雨周視河流防復沛渠之舊而時瀦者爲澤淤者爲沮洳防與塞俱不得施公喟然漢曰夫水之性下而玆地下甚不獨今不可治也卽能治之他歲河水至且復淪沒若運事何召諸吏士及父老而問計或曰道南陽折而南東至於夏村又東南至於畱城其地髙河水不能及昔中丞盛公應期嘗議鑿渠於此而不果就其迹尙存可續也公率僚屬視之果然馳防以請先皇帝從之工旣舉而民之防利與士大夫之泥於故常者爭以爲復舊渠便先皇帝若曰玆國之大事謀之不可不審也勑工科右給事中何君起鳴勘議焉何君具言舊渠之難復者五急宜治新渠而增其所未備以濟漕運詔工部集廷臣議僉又以爲然詔報可公乃廬於夏村晝夜督諸屬程役以工授匠以式測水之平鏟髙而實下道鮎魚諸泉薛沙諸河會其壩三河口以杜浮沙之壅隄馬家橋遏河之出飛雲者盡入於秦溝滌泥沙使不得積凡鑿新渠起南陽迄畱城百四十一里有奇防舊渠起畱城迄境山五十三里建閘九減水閘十有六爲月河於閘之旁者六爲壩十有三防壩一隄於渠之兩涯以丈計者四萬一千六百有奇以裏計者五十三爲石隄三十里又防支河九十六里一千六百餘丈修其隄六千三百四十六丈而運道復通由徐逹於濟舟行坦然視舊加捷階惟國家建都燕薊百官六軍之食鹹仰給於東南漕運者蓋國之大計也自海運罷而舟之轉漕獨玆一綫之渠其通與塞又國之所謂大利大害也河勢悍而流濁塞之則復決濬之則輙淤事在往代及先朝者姑弗論卽嘉靖間防築之役屢矣而卒未有數歲之寧則今徙渠而避焉誠計之所必由也然當議之初上也或以爲方命或以爲厲民嘩之以眾口撓之以貴勢誣之以重謗脇之以危言於其時公之身且不能自保況敢冀渠之成哉賴先皇帝明聖不怒不疑徐以公論付之諌臣擇兩端之中而因得夫久逺之防由是公始得竭智畢力以竟其初志而實其謀之非迂然則玆渠之成固公之功實先皇帝成之也昔禹受治水之命於堯盡舎其前人堙塞之圗而創爲防導之說彼其驟聞焉者豈無或駭且謗乎惟堯信之深任之篤至八年而不二禹是以得建萬世永賴之績奉圭以告厥成則洪水底平𨿽謂堯之功可也而虞夏之史臣與後世之文人學士咸知稱禹而莫知頌堯嗚呼此堯之徳所以爲無能名歟洪惟先皇帝力持國是以就玆渠功徳之隆較之帝堯可謂恊矣階曩歲備員內閣甞屢奉治河之諭邇者謝政南歸復得親至新渠觀其水土而考論其事之始末追感往昔不自知涕泗之交頥也遂因公請僭爲之記且以告夫修實錄者役始於四十四年十一月二十四日成於次年九月初九日用夫九萬一千有奇銀四十萬贊其議者河道都禦史孫公愼潘公季馴綜理於其閒者工部郎中程道東遊季勲沈子木朱應時凃淵主事陳楠李汶吳善言李承緒王宜唐鏈張純參政熊桴副使梁夢龍徐節胡湧張任陳奎李幼滋僉事董文宷黎徳克郭天祿劉贄並列名左方

北河紀卷三﹤史部﹐地理類﹐河渠之屬﹐北河紀﹥

欽定四庫全書

北河紀卷四

明謝肇淛撰

河防紀

河之源其最防者莫若會通黃水沖之則隨而他奔而漕不行故壩以障其入源防而支分則其流益少而漕亦不行故壩以障其出流駛而不積則涸故閉閘以須其盈盈而啟之以次而進漕乃可通潦溢而不泄必潰於是有減水閘溢而減河以入湖涸而放湖以入河於是有水櫃櫃者蓄也湖之別名也而壅水爲埭謂之堰沙澥之處謂之淺淺有鋪鋪有夫以時挑濬此則衛河亦有之矣

由沛縣入魚臺境爲閘者二曰利建卽宋家口嘉靖四十五年建月河長七十五丈迆北十八里曰南陽元至順二年建月河長三十五丈宣徳七年重修減水閘十四俱隆慶二年建以泄新河水入南陽湖者也壩一曰南陽隆慶元年建淺鋪二十一湖一曰獨山卽南陽湖隆慶元年北岸築防隄三十餘里

舊運河在昭陽湖西爲閘者三曰孟陽泊在縣治東元大徳八年建月河長十二丈迆北八里曰八里灣宣徳八年建月河長二十七丈又北八里曰谷亭元至順二年建月河長五十八丈積水閘二壩一今皆廢淺二十一

由魚臺而北逹於濟寧其東岸鄒縣境也爲小閘一成化十年建淺一曰埢裏

由鄒而北入濟寧境自州以西則濟寧衛分地也爲閘十四曰棗林距南陽十二里元延祐五年建月河長八十丈正徳二年重修迆北六里曰魯橋永樂十三年建正徳二年重修月河長一千一百六十五丈在河西岸隆慶四年攺爲正河又北五里曰師家莊元大徳二年建月河長四十丈又北十五里曰仲家淺宣徳五年建月河長五十一丈萬曆十二年重修又北五里曰新閘元至正元年建月河長五十一丈又北八里曰新店元大徳元年建月河長五十一丈嘉靖十四年重修又北十八里曰石佛元延祐六年建掘土中得石佛像十二故名月河長七十九丈治六年重修又北八里曰趙村元至正七年建月河長九十八丈治十二年重修又西北三里曰在城元大徳七年建治十二年重修又西北一里曰天井元至治元年建一云唐尉遲敬徳所剏也其西南曰分水元大徳五年建月河閘三上下二閘俱天順三年攺建曰下新卽在城月河曰中新至上新一里成化十一年建曰上新卽天井月河減水閘六新店新閘仲家淺各一屬州五里營十里鋪安居鎭各一屬衛萬曆十七年建壩一曰趙村月河石壩治初建淺十七曰硯瓦溝曰棗林曰魯橋曰師家莊下曰師家莊上曰仲家淺曰新閘曰新店曰花家曰石佛曰楊灣曰趙村曰五里曰十里曰安居曰永通曰曹井橋湖一曰馬塲一名任湖在五里東周圍四十里上受獨山湖之水

起魚臺至濟寧有舊運道焉有閘四曰廣運上治四年建曰廣運曰永通下成化十一年建曰永通洪武四年建今俱廢淺二十

由濟寧而北其左爲鉅野有閘一曰通濟距天井三十五里萬曆十六年建月河長七十二丈壩一曰蓬子山一名彭祖上壩成化四年築淺五曰火頭灣曰梁家口曰白嘴兒曰小長溝曰黃沙

由鉅野而北其左爲嘉祥有減水閘六壩一淺四曰大長溝曰十字河曰寺前曰孫村

由嘉祥而北爲汶上境有閘五曰寺前距通濟三十五里正徳元年建迆北十五里曰南旺上一名柳林閘又北九里曰南旺下俱成化六年建又北十五里曰開河元至正間建永樂九年重修月河長一百二十六丈又北十二里曰袁家口正徳元年建月河長九十九丈月河閘二在南旺上下成化間建減水閘九曰焦欒曰盛進曰張全曰劉曰孫彊曰彭室曰常名曰闗家大曰兼濟壩一曰五里鋪滚水石壩在河西岸萬曆十七年建淺十四曰南界首曰防口曰柳隄曰南旺曰鵝河口曰田家口曰闞城曰開河曰劉家口曰袁家口曰闗家口曰張八老口曰步家口曰北界首湖一曰南旺在漕河兩涯周圍百八十里中爲二長隄漕渠貫其中嘉靖二十二年重修其中畫爲三在漕渠之西者曰西湖縈廽九十三里成化四年始砌石隄嘉靖二十二年重修萬曆十七年加築舊隄一萬二千餘丈添築東靣子隄一千二百餘丈其東曰蜀山湖周廽六十五里嘉靖二十年創築東隄萬曆二十五年重修曰馬踏湖周廽三十四里萬曆十七年築隄三千二百丈

由汶上而北入東平境有閘三曰靳家口距袁家口十八里正徳十二年建月河長一百八十四丈迆北三十里曰安山成化十八年建又北三十里曰戴家廟嘉靖十六年建泄水閘一曰金綫在戴家廟北景泰五年建湖口閘二北曰似蛇溝南曰八里灣萬曆二十二年建壩二曰戴家壩至州六十里永樂九年建曰坎河口石壩萬曆十七年建淺十七曰沙堆曰邢家莊曰蘇家莊曰譚家莊曰安山上曰安山下曰積水湖曰馮家莊曰劉家莊曰李家莊曰王仲口曰果家莊曰靳家口曰戴家廟曰韓家口曰張長口曰劉家口

由東平而北入壽張縣境有積水閘二曰沙灣閘成化七年建曰髙口閘堰一曰野豬腦縈廽三十餘里淺五曰戴家廟下曰劉家口曰戴洋口曰沙灣曰張家莊由壽張而北入東阿縣境有閘一曰通源在張秋城南運河西岸卽廣濟渠也景泰四年徐有貞治沙灣決河先爲防水之渠起張秋金隄通壽張之沙河西南至於竹口又西南至大渚潭乃逾範曁濮而上又西北接河沁之水命曰廣濟渠渠口爲通源閘有防隄二道自大感應廟起至沙灣長一百六十丈天順八年修創自沙灣起至荊門驛長一千九百三丈有五空橋在張秋城南與沙灣相對卽減水石壩廣袤各十五丈又於上甃石爲五竇以漕渠餘水入之小鹽河治四年建淺八曰掛劍曰新添曰沙灣曰北灣曰安家口曰仲渡口曰南浮橋曰北浮橋

由東阿而北入陽谷縣境有閘六在張秋北十里曰荊門上又北三里曰荊門下又北十里曰阿城上又北三里曰阿城下又北十二里曰七級上又北三里曰七級下皆元時建永樂間修淺十曰何家口東岸曰何家口西岸曰館驛灣東岸曰館驛灣西岸曰張家口曰秦家口曰劉家口曰義河口曰官窰口曰渡口

由聊城縣東岸北至博平縣境西岸北至堂邑縣境有閘四曰周家店距七級十二里元大徳四年建迆北十二里曰李海務元元貞二年建又北二十里曰通濟橋又北二十五里曰永通俱永樂十六年建減水閘四淺鋪二十三曰北壩口曰徐家口曰柳行口曰房家口曰呂家灣曰龍灣曰宋家口曰破閘口曰林家口曰於家口曰周家店曰北壩口曰稍張閘曰柳行口曰白廟曰雙隄曰裴家口曰方家口曰李家口曰米家口曰耿家口曰蔡家口曰官窰口

聊城西岸南自龍灣鋪北至西北壩鋪平山東昌二衛分地也有淺二曰中淺曰小淺

由博平縣北至淸平縣境有減水閘一淺鋪六曰朱家灣曰老隄頭曰南減水閘曰袁家灣曰朱家屯曰梭隄由堂邑縣北至淸平縣境有閘二曰梁家鄕距通濟三十里宣徳四年建迆北十五里曰土橋成化七年建減水閘三曰函谷洞曰土橋曰梁家鄕淺七曰函谷洞曰土橋曰中閘口曰馬家灣曰北梁家鄕曰新開口曰南梁家鄕

由淸平縣北至臨淸州境有閘一曰戴家灣距土橋四十八里成化元年建減水閘二曰魏家灣曰李家口東岸淺鋪八曰朱家曰張家曰十里井曰趙官屯曰戴家曰陳官屯曰趙家曰潘家橋西岸淺鋪六曰張家曰李家曰李官屯曰王官屯曰丁家屯曰魏家灣

河自衛輝來者歷館陶縣至臨淸與會通河合流而北其淺鋪十二曰灘尙曰窩兒頭曰遷隄曰秤勾灣曰小馬頭曰南館陶曰安靖曰黃花臺曰李家曰馬頭曰馬攔廠曰尖冢

由臨淸州東岸北至夏津縣境有閘二曰新開上距戴家灣三十里迆北五里曰南板俱永樂十五年建淺鋪五曰弔馬橋曰房村廠曰上口曰丁家馬頭曰下杖柳西岸北至淸河縣境有淺鋪八曰尖曰白廟曰羅家曰孟家曰趙家曰郭家曰陳家曰王家南岸西至板閘口有淺鋪六曰潘家屯曰七里墩曰潘家橋曰新莊曰沙灣曰閘口

由淸河縣西岸北至夏津縣境有淺鋪八曰二哥營曰嚴家曰吳家曰孫家曰葡萄曰艸廟曰黃家曰賈家由夏津縣北至武城縣境有淺鋪六曰新開口曰艸廟曰郝家曰小口子曰大口子曰橫河

由武城縣東岸北至恩縣境有淺鋪十三曰商家曰白龍曰白家曰大龍曰灣頭曰柳林曰大還曰髙家曰陳家曰何家曰半邊店曰陳家曰方遷西岸北至故城縣境有淺鋪十二曰劉家曰侯家曰周家曰南調嘴曰北調嘴曰絕河曰西關曰小流曰孟家曰王家曰張家曰果子

由恩縣東岸北至徳州境有淺鋪七曰白馬廟曰髙師姑曰滕家口曰回龍廟曰八里堂曰新開口曰曹家口而回龍廟之北有丁官屯一鋪徳州衛地也有減水閘一在四女樹

由故城縣西岸北至徳州衛境有淺鋪四曰鄭家口曰範家圏曰焦姑寺曰孟家灣

由徳州東岸北至徳州左衛境有淺鋪三曰新窰口曰飲牛口曰耿家灣

由徳州衛西岸北至徳州境有淺鋪一曰南陽務由徳州西岸北至徳州左衛境有淺鋪三曰上八里曰蔡張成曰劉皮口

由徳州左衛東西岸俱北至徳州境有淺鋪四曰小西門曰鄭家口曰四里屯曰下八里屯

由徳州衛東岸北至吳橋縣境西岸北至景州境有淺鋪九曰張家灣曰圓窩口曰五里莊曰降民口曰丁官屯曰劉官屯曰四里屯曰八里屯曰髙官廠

由景州西岸北至吳橋縣境有淺鋪四曰羅家口曰薄皮口曰坡唐口曰狠家口

由吳橋縣東西岸俱北至東光縣境有淺鋪七曰降民屯曰鐵河圏曰朱官屯曰小馬營曰郭家圏曰三里曰王家

由東光縣東岸北至南皮縣境有淺鋪四曰下口曰李家曰任家曰狼拾西岸北至交河縣境有淺鋪五曰古隄曰大龍曰桑園曰油房曰白家而二縣之界有沈陽衛地焉

由南皮縣東岸北至天津右衛境有淺鋪五曰北下口曰白家堰曰雙堂曰三角隄曰馮家口

由交河縣西岸北至靑縣境有淺鋪五曰李道灣曰丁家口曰大流口曰菱角窩曰白洋橋而其中三十八里屬河間衛

由天津右衛東岸北至滄州境有淺鋪四曰小白洋橋曰大白洋橋曰南楊家口曰北楊家口

由滄州東岸北至天津左衛境有淺鋪七曰甎河南口曰王家圏曰冦家圏曰回回灣曰紅孩兒口曰華嚴口曰朱家墳口

由天津左衛東岸北至興濟縣境有淺鋪九曰張家口曰大掃灣曰髙家馬頭曰安都寨曰索家馬頭曰北橫隄曰南橫隄曰許家淺曰南絕隄

由興濟縣東岸北至天津衛境有淺鋪七曰安都寨口曰王家曰流洪曰安家曰柳巷口曰李家曰八里堂由靑縣西岸北至靜海縣境有淺鋪六曰甎河曰運坊曰李家曰畱小曰流河曰新莊口而甎河之北運坊之南天津左衛境也有淺鋪五曰流佛寺曰北絕隄曰管莊口曰蓮花曰石堂

由天津衛東岸北至靜海縣境有淺鋪九曰泊漲曰新莊曰寨裏曰東漫撒曰馬濟曰王家曰李家曰呂家曰蔡家而新莊之北三里霸州分地也有淺曰蘇家由靜海縣東岸北至天津右衛境西岸北至武淸縣境有淺鋪八曰釣臺曰雙堂曰在城曰獨流曰沙窩曰辛口曰楊柳靑曰稍直口

創建魚臺孟陽薄石牐記略【牐卽閘】

元趙文昌

聖元以神武定天下遐邇率職來享來庭而江淮漕運商旅之轉販仕宦之往來非舟楫無以濟不通此會通河之所以作也河功告成於今幾二十年歲月滋久霖潦浸淫岸移谷遷不無堙塞都水監上下巡視求其利病以沛縣之金溝沽頭魚臺之孟陽薄沙深水淺地形峻急皆不能舟遇有官物往來必驅率瀕河之民推之挽之者不下千餘妨農動眾民恆苦之遂條陳其事都省委右司都事王濳都水太監馬之貞等臨視與所說合議曰夫水積之不厚不足以負大舟蓄之不廣不足以供下泄今莫若立堰以積水立牐以通舟堰貴長牐貴堅漲水時至使漫流於其上如斯而已矣於是視地之髙下程廣狹量淺深繪圖計工以報都省議修之從孟陽薄始今值歲晚先辦物料興工以春首爲期用夫匠一千二百三十二名監夫不足於近邑差雇五百七十一名就給工價米糧一切物料官爲和買給中統鈔五萬五千緡不敷於濟寧路官錢內支選差覆實司提舉仇鋭來董是役預辦所需金石材木諸物指分工役其堰橫長一十二丈中爲牐門外石內甓髙一丈四尺基縱廣八丈牐下廣五丈殺之如壇級以及於上五分廣之三起於大徳八年正月訖於五月凡用工十七萬六千九百九十中統鈔十萬三千三百五十緡糧一千二百四十七石落成之日鼔聲四起牐門啟鑰篙師序次以進前旗一指通數十百艘於飲食談笑之頃乃命謝裏髙立不逺千里而來請文至再予不揆因記修牐之歲月如此

兗州重修金口閘記

劉徳智

皇元膺天命撫方夏極天地之覆載皆臣服惟謹東南去京師萬里粟米絲枲纎縞貝錦象犀羽毛金珠琨簜之貢視四方尢繁重車挽陸運民甚苦之至元中穿會通河引泗汶會漳以逹於幽由是天下利於轉輸泗之源會雩於兗之東門其東多大山水潦暴至漫爲民患職水者訪其利病隄土以防其溢束石以泄其流其一洞歲久石摧不足以吞吐今近北攺作二洞以閘啟閉中書省以聞天子可其議命下之日當延祐四年都水太監闊開分治山東寛勤恪恭敏於事會曹掾王元從理薄書壕寨官李克溫董工役役長張聚李林路詳宋贇秦澤分任其事夫匠一千九十石二千五百甎三萬灰五萬木六千四百鐵錠鐵鉤鐵環不敷取諸官錢以買兗州知州尋敬提調州吏鹿果經始於四年閏正月成於三月工告訖大祠冥釃酒割牲燔燎瘞埋吹擊笙鼓風日淸明役徒謳歌人神懽悅乃相與請辭鑱諸石以紀其始終遂以命徳智洪惟皇元起漠北以深仁厚徳奄有天下公家世鼎鼐參贊化肓今誠能實於已而勤於官忠於上而信於下言不妄發事不輕攺故民易信而功易成𨿽然又豈水曹爲然推此誠實以理天下則被澤溥矣辭不獲命因書所聞以爲記

重修濟州任城東牐記

兪時中

至元二十年朝廷初以江淮水運不通乃命前兵部尙書李奧魯赤等調丁夫給庸糧自濟州任城委曲開穿河渠導洸汶泗水由安民山至東阿三百餘里以通轉漕然地勢有髙下水流有緩急故不能無阻艱之患二十一年有司創爲石牐者八各置守卒春秋觀水之漲落以時啟閉𨿽歲或亢暘而利足以濟舟楫惟是任城閘東距師家莊袤六十里土壤防惡霖潦灌注承乏歲月至是始壞時都水少監分都水監事石抹奉議適膺其任聞之中書省易而新之陶土爲甓采石於山其材用所須不費於官不取於民率指授役夫爲之不數月厥功告成仍卽其地之西偏修飾防事以爲使者往來休憇之所公退因錄其同事者職役姓氏俾刻諸石以告後之來者

重修濟寧州會源牐記

掲徯斯【丰城人侍讀學士】

皇帝元年夏六月都水丞張侯攺作濟州會源閘成明年春二月具功狀遣其屬孟思敬至京師請文勒石惟我元受命定鼎幽薊經國體民綏和四海辧方物以定貢賦穿河渠以逸漕度乃攺任城縣爲濟州以臨齊魯之交據燕吳之衝導汶泗以會其源置閘以分其流西北至安民山入於新河逮於臨淸地降九十尺爲牐十六以逹於漳南至沽頭地降百十有六尺爲牐十又南入於河北至奉符爲牐一以節汶水東北至兗州爲牐一以節泗水而會源之牐制於其中歲益久政日弛獘日滋漕度用弗時先皇帝以爲憂延祐六年冬詔以侯分治東阿始修復舊政誕布新令嚴暴橫之禁杜姦利之門南防北導靡所寧處明年冬以及期請代弗許行視濟牐峻怒狠悍歲數壞舟楫土崩石泐岌不可持乃伐石區裏之山轉木淮海之濵度工卽功大攺作焉明年皇帝建元至治三月甲戌朔侯朝至於河上率徒相宜導水東行堨其上下而竭其中以儲眾材撤故閘夷防徙其南二十尺降七尺以爲基其下植巨栗如列星貫以長松實以白石槪視其地無有所鏬漏衡五十尺縱百六十尺八分其縱四爲門縱孫其南之三北之一以敵水之奔突震蕩五分其衡二爲門容折其三以爲兩墉四分其容去其一以爲門崇亷其中而翼其外以附於防三分門縱門於北之二以爲門中夾柎防鑿以納懸板五分門崇去其一以爲鑿崇翼之外更爲防防以禦水之洄洑衡薄縱皆二百三十尺爰琢爰甃犬牙相入苴以白麻固以石膠磨礲鏟磢闗以勁鐵厓削砥平混如天成冠以飛梁如臥虹越六月十有三日乙卯訖功大會羣屬宴於河上以落之工徒咸在旄倪四集酒舉樂作揮鍤決堨艤櫂啟鑰水平舟行伐鼓讙呼進退閒暇其稱侯之功頌侯之徳者雷動云合且拜曰惟聖天子繼志述事不易任以成厥功惟億萬年享天之休是役也以工計防百六十人木十人金五人土五人徒千四百二十人以材計木萬一百四十有一石五千一百二十有八其廣厚皆倍於舊甓二億一千一百有五十以斤計鐵二萬五千五百麻二千三百石之灰三億三萬三百三十有四以石計粟千二百有五十視他牐三之視故牐倍之其出於縣官者鐵若麻木十之七石五之一粟五之三餘一以便宜調度不以煩民此其大較也初侯至之明年凡河之隘者辟之壅者滌之決者塞之拔其藻荇使舟無所礙禁其芻牧使防有所固隆其防而廣其址修其石之巖阤穿漏者築其壞之防惡者延袤贏七百里防之外增爲長隄以閼暴漲而河以安流濳爲石竇以納積潦而瀕河三郡之田民皆得耕種又募民采馬藺之實種之新河兩涯以錮其潰沙北自臨淸南至彭城東至於陪尾絕者通之欝者澌之爲杠九十有八爲梁五十有八而挽舟之道無不夷矣乃建分司及會源石佛師莊三牐之署以嚴官守樹河伯龍君祠八故都水少監馬之貞兵部尙書李奧魯赤中書斷事官忙速祠三以迎休報勞凡河之所經歲藏水以待渇者種樹以待休者遇流殍則男女異瘞之餓者爲粥以食之死而藏饑而活者歲數千人是以上知其忠下信其令用克果於玆役也侯亦勤且能矣侯名仲彬河南人銘曰昔在至元惟忠武王自南還歸請開河渠自魯渉齊以逹京師河渠旣成四海率從萬世是資朝颿夕檣垂四十年孰漫而隳翼翼張侯受命仁宗號令風馳徴工發徒旣滌旣防濟閘攸基先雞而興旣星而休觸冒炎曦疾者藥之死者槥之奚有渴饑拊循勞徠信賞必罰勿亟勿遲十旬之間遹績於成智罔或遺洋洋河流中有行舟若遵大逵舳艫相銜罔敢後先亦罔敢稽賢王才侯自北自南顧盼嗟咨曰惟京師爲天下本本隆則固惟帝世祖旣有南土河渠是務四方之共於千萬里如出跬步聖繼明承命官選材惟侯之遇昔者舟行日不數里今以百數昔者舟行歲不數萬今以億慮惟公乃明惟勇乃成惟亷則恕汶泗之防有截其牐有菀其樹功在國家名在天下永世是度

都水監創建谷亭防閘記周汝霖

至順二年歲在辛未季夏之月會通河谷亭石閘成凡用工九十日金石土木之工百有八十人徒八百二十人石以塊計者二千七百三十木以株計者一萬二百七十甓以口計者二十五萬三千灰以斤計者三十三萬五千鐵亦以斤計者三萬一千四百其餘麻枲瓴甋斧錯細覼縷各若干除金木糧儲出於有司他皆監司采煉陶冶仍資傭工錢二萬五千緡閘身縱二丈又七尺衡二丈又二尺髙如之鴈翅四各亙五十尺址袤八十尺廣百又二十尺奉直大夫都水監丞阿里公命汝霖作文以紀之詞曰欽惟聖元混一區夏定鼎幽薊九州內外罔不臣順航四海泛九江浮於淮入於河職貢糧運商旅懋遷以供給京師然自東阿抵臨淸二百餘里舎舟從陸車挽以進禦河每值夏秋霖泥淖馬瘠車僨公私病之至元二十六年朝廷用令史邊君同知馬公言開防通漕河自安民山引汶泗洸等水屬之禦河度其地勢穹下前後建石閘三十餘座以制蓄泄於是川途無壅舟楫憧憧方諸陸運利相十百以故國用充而民不匱四十年於玆矣惟棗林至孟陽薄七十餘里湍激迅澓沙土瀢�閘再啟鑰舟方一洊嘉議大夫都水盧公因壕寨楊溫等議宜於谷亭北郵傳西創建石閘滙黃良艾河等泉以厚水勢則免齟齬之患詢謀僉同乃上之省堂允請令下之日奉議大夫少監徳安帥寮屬董其事未幾會監丞阿里馳驛分治山東下車之初首以斯閘爲已任指畫夫匠親臨監督靡憚晨久分任其事公威嚴謹恪寛以濟猛人皆獻力惟恐弗逮故能克底厥功經始於是歲之二月訖功於六月中樹巨闥傍羅扣砌龍鱗錯落鴈翼翚飛冠以虹梁縣以金鉤周致縝宻混若天成於是割牲釃酒祠河伯防羣屬於河上以落之舉酒作樂伐鼓啟鑰水平舟行颿檣翳空舳艫相接進退閒暇莫不歡喜歌詠噫是役也始則盧公建言之力中則徳安公經營之勤終則阿里公踵成之功於國於民永賴以濟於斯見聖朝人才之盛守職者不茍祿而勤於效忠矣因摭其所聞而爲之記

攺作東大閘記略

李惟明

泗別於滋陽兗道之汶支於奉符之堽城洸引之西南防於任城會通河受之昔汶不通洸國初歲丁巳奉符畢輔國請於嚴東平始於汶水之陰堽城之左作一斗門堨汶水入洸至任城益泗漕以餉宿蘄戍邊之眾且以漑濟兗間田汶由是有南入泗淮之派至元二十年朝議以轉漕弗便乃自任城開河分汶水西北流至湏城之安民山以入淸濟故瀆通江淮漕至東阿由東阿陸轉僅二百里抵臨淸下漳禦輸京師二十六年又自安民山穿渠北至臨淸引防絕濟直屬漳禦由是江淮之漕浮汶泗徑逹臨淸而商旅懋遷遊宦往來曁閩粵交廣卭僰川蜀航海諸番凡貢篚之入莫不由是而逹因錫河名曰會通於是汶之利被南北矣始輔國直堽城西北隅作石斗門一後都水少監馬之貞又於其東作雙虹懸門閘虹相連屬分受汶水旣又以虹石水易圮乃攺其西虹爲今閘制通謂之東閘謂國輔所作斗門爲西閘西閘後攺作址髙水不能入獨東閘受水汶水盈縮不常歲常以秋分役丁夫采薪積沙於二閘左絕汶作堰約汶水三之二入洸至春全堨餘波以入霖潦時至慮其衝突則堅閉二閘不聽其入水至徑壞堰而西循故道入海故汶之堰歲修延祐五年攺作防堰五月堰成六月爲水所壞水退亂石齟齬壅沙河底增髙自是水歲溢爲害至元四年秋七月大水潰東閘突入洸河兩河罹其害而洸亦爲沙所塞非復舊河矣初之貞爲沙堰也有言作石堰可歲省勞民之貞曰漢曹參作興原山河石堋常爲漲水所壞時復修之汶魯之大川底沙深濶若修石堰須髙水平五尺方可行水沙漲淤平與無堰同河底塡髙必溢爲害況河上廣石材不勝用縱竭力作成漲濤懸注傾敗可待晉杜預作沙堰於宛陽竭白水漑田闕則補之𨿽屢勞民終無水害固知川之不可塞也且曰後人勿聽浮議妄興石堰終困其民壅遏漲水大爲民害重修堽城閘因自作記勒其言於石至是果如其言若合符契閘壞岸崩碑沈於水爲土石所壓是年九月都水監馬兀公來治會通河行視至堽城謂眾曰堽城洸汶之交會通之喉襟閘壞河塞上源要害役有先於此者乎於是用前監丞沈溫公辟爲一大閘之議命壕寨官梁仲祥李讓計徒庸度材用量事期以狀上中書卽從其請明年二月命工入山取石煆灰市物於有司經營揆度畵圖指示以舊址獘於屢作攺卜地於其東掘地及泉降汶河底四尺順水性也袤其南北爲尺百廣其東西爲尺八十下於平地爲尺二十有二土木之工又入其下八尺上爲石基以承閘閘之崇於地平自基以上縮掘地之深一尺兩壁直南北爲身皆長五十尺其南張兩翼爲鴈翅皆長四十五尺其北矩折以東西各附於其旁亦長四十五尺不爲兩翼斂其前隘漲水也前盡基肩岸受水欲其前也後遜基八之一疊石爲岸承之出基之髙五尺長爲尺二十有五五分基之廣濶其中之一爲明入明三分深之一爲金口廣尺深咫板十有三方盈金口之廣長亙明入金口兩端各盡其深上下以啟閉者十二其一不動爲閾其大石爲兩臬夾制其前卻石相疊比則以鐡沙磨其際必脗合無間後已凡用石大小以叚計二千六十有奇自方以尺計三萬三千六百五十甓以萬計一十有六石灰以斤計四十六萬三千瓦礫以擔計二萬四千木大小以株計一萬三百一十鐵剛柔以斤計三萬九百一十五麻炭諸物稱是糜錢一萬七千餘緍役徒千人木石之工二百八十人始事於五月七日畢役於九月十日閘旣成眾合辭請公願識其事於是屬筆於予予復之曰汶古名川昔畢公馬公用之則爲轉漕之益爲漑灌之利後人用之則有橫潰之憂有墊溺之患水性非異今昔蓋用之善不善也馬公旣善用之又碑其言以示來者其慮後也深矣不有玆役曷驗馬公之言碑僕於水豈天惡馬公其機耶將使後人獨受其害而不防利耶惟是役也暘時若漕運無愆天其或者悔惡於人俾憶馬公之言乎旣不獲辭遂爲敍導汶始末會通源委以見堽城閘水利喉襟且表出馬公之言以爲鑑又因以識興造年月修閘之制度用物之會計附焉公字仲彬唐古氏

會通河黃棟林新牐記

楚惟善

會通河導汶泗北絕濟合漳南復泗水故道入於河自漳抵河袤千里分流地峻散渙不能負舟前後置牐若沙河若谷亭者十三新店至師氏莊猶淺澀有難處毎漕船至此上下畢力終日叫號進寸退尺必資車於陸而運始逹議立牐久不決都水監丞也先不華分治東平之明年思緝熈前功以紓民力慨然以興作爲己任乃躬相地宜黃棟林適居二牐間遂卽其地庀徒蕆事經始於至正攺元春二月己丑訖工於夏五月辛酉牐基深常有四尺廣三其深有六尺長視廣又尋有七尺牐身長三分基之一崇弱五寸不及身之半又於東岸創河神祠西岸創公署爲屋以間計者十有五署南爲臺構亭其上凡用石方尺長丈爲塊計三千有奇木大小以株計四千六百五十八堊以斤計二十五萬鐵以斤計一萬六千有奇甓一十五萬二千五百麻炭等物稱是工匠繇卒千八十有五人用糧千七百五十斛楮幣四萬緡制度纎悉備極精致落成之日舟無畱行役者忘勞居者聚觀往來者懽忭稱慶僚佐耆宿眾相與謀謂不伐石以識無以彰公之勤且懼來者之功不繼而前功遂隳也先是民役於河凡大興作率有旣廩爲常制是役將興時適薦饑公因預期遣官赴都稟命冀得請俾貧窶者得竄其身借以有養及久未獲命不忍坐視斯民餓且殍遂出公帑人貸錢二千緡約來春入役還官無何糧亦至民爭趨令其軫民瘼如此又初開月河於河東岸辟地及咫礓礫錯出舉鍤無所施迨營牐基近西數舉武黃壤及泉訖無畱礙𨿽國家洪福所致抑公精誠感格天地鬼神亦陰有以相之也公哈剌乞臺氏明敏果防操守絕人讀書一過目輙不忘律學醫方靡不精究始由近侍三轉官受今除是役也董工於其所者令史李中壕寨官薛源政奏差韓也先不華工師徒長不能備載具列碑陰

新建耐牢坡防閘記

劉大昕【濟寧府同知】

大明受命皇帝卽位之元年詔遣大將軍定山東平幽冀兵不血刄而梁晉闗陜大小郡邑悉皆附順分兵戍以守阨塞浚河梁以逸漕度舳艫千里魚貫�聮貢賦供需有程無阻後以黃河變易濟寧之南陽西曁周村涯淤窒壅數壞舟楫乃遵師莊石佛諸閘北溯汶濟以逹燕冀西循曹鄆以抵梁晉濟寧州城西二十里許耐牢坡口者實西北分路之會坡有隄綿數十里以防河決於是時遂開通焉倘失啟閉水勢散泄漕度愆期深爲職守憂洪武二年申請於山東行省注官分任其事南防北導靡所寧處冬十一月省檄下委大昕相宜置閘以爲歲久計十二月朔同寅知府餘芳通判胡處謙集議率任城簿周允曁提領郭祥至於河上視其舊口則土崩流悍不可卽功行視口之北幾一里許平衍水滙可立基焉乃伐石轉木度工攺作時冰凍暫止三年二月二日集眾材合役丁夷土隄平水降八尺以爲基樹以棗栗密如星布實以瓦甓迥若砥平然後鋪張木枋敷嵌石板爰琢爰甃犬牙相入復固以灰膠闗以鐵錠磨礲鏟削混然天成閘門東西廣十六尺有五寸崇十尺一寸西北比東西廣加二尺焉閘之北東向有墉縱二十三尺西向墉縱一十五尺有奇閘之南稱是翼如也所以捍水之洄洑衝薄也兩門之中鑿渠五寸下貫萬年枋以立懸板復於閘之南北決去壅土以殺悍湍且濟舟以轉折入閘自玆啟閉有常舟行如素三月二十日告成訖功計興工至休役凡五十日以工計石工二十九人木工四人金工二人徒二百五十人以株計木一千三百有三枋五十甓大小七百八十有四鐵錠一百毎錠重六斤四兩鐵斤重二百五十五木炭斤重一千五百四十二石灰斤重六千三百四十四工之食粟八石零七升若鐵粟則取給於官余悉因沂兗二州任城滕鄆諸縣土地所有規措給用𨿽少勞於民而民樂於趨事不費於官而官亦易於成功此大較也大昕𨿽董是役而主簿周允晨夕陳力勤敏不怠其功其勞不可蓋也遂具載本末於石以垂永久焉

重修濟寧月河閘記略

廖莊【吉水人大理寺卿】

天順攺元丁丑秋貴池孫公仁拜冬官主事奉命治水於濟寧濟寧天井在城二閘舊有月河距州治南三里許上口東密邇天井閘北對防通河二水縱橫若十字然逮天雨潦溢潺湲相持什七南注其勢猶傾舟由閘河而西者或至沈覆遡月河而上者艱於逆挽下口去在城閘尢邇有閘瀕於西岸啟而舟下又有衝激之虞𨿽善計者末如之何先是冬官主事永丰陳公律蘄陽陳公溱繼蒞其地議以下口舊閘移入百餘尺攺上口於迆西餘七百武棄防通河不對置兩口而梁於其上置閘於兩口之下時水盈縮而閉縱之庶免前患議定以聞詔許之工未舉孫公來代時巡撫都禦史牟公富尙以民貧財乏爲難孫公乃計在官之料儲庫之積物因其舊力省於人郡邑所供者苐石灰炭而已復以聞上可其奏而鎭守平江侯陳公豫巡河禦史蘇公燮王公祥山東布政司參政李公贊按察司僉事劉公進協謀並智贊相爲多相其事者則兗州府知府郭君鑑董其事者則推官範君雯始事於己夘之冬訖工於庚辰之春學正陶君鼎輩咸願刻石紀成而因都督趙公輔屬筆於予夫以天井在城二閘前人爲之備矣月河上下二口則未備焉自前迄今皆知其不便而末如之何今二陳啟之於前孫公成之於後經營有方措置有道官不爲擾民不爲勞可謂克修前人之未備便今人之未便者矣歐陽子有云作者未始不欲長存而繼者常至於怠廢使其繼者恆如作者之心則天下後世豈有遺利哉故爲之記使來者尙有考而用其心也

兗州金口堰記略

劉珝【壽光人大學士】

天下無不可爲之事顧無可爲之人此伊昔金口堰之廢必抵於今而始成也堰距兗州東五里許以其障沂泗二水入金口閘西逹濟寧會通河因號今名考之後魏及隋元以來皆甞修築以通漕運都之建不一堰之興廢亦不一曁我太祖髙皇帝定鼎金陵無事乎堰太宗文皇帝駐蹕北京復通漕運而堰多事矣前此堰築以土毎夏秋之交波濤洶湧卽圯無餘萬夫之役不貲之費爲之蕩然自永樂以迄於成化朝廷𨿽數命官修固卒莫能底定歲庚寅都水主事宜興張盛克謙祗承是任肆以興復爲己任乃曰與其屢費以病民孰若一勞而永逸適冬官亞卿喬公志催督漕運首以白之遂防其實以聞上下公卿議率以爲可行已而秋官亞卿王公宗貫繼志復注意提督奬勸又得山東少參尹公朴之僉憲王公廷言相與維持其事事駸駸乎向成矣克謙結一艸廬於堰側晨夕坐臥其中始終不懈財不取於民惟以堰夫歲辦樁艸折納米粟懋易一切物料躬率夫匠采石於山伐木於林煆灰於野凡百所需悉區畫有方復檄兗州同知徐福輩分司其事涓卜鳩工官使畢集興於成化七年九月訖於次年六月計堰東西長五十丈下濶三丈六尺上濶二丈八尺自地平石計五層髙七尺湫口三處眎水之消長時其啟閉橫巨石爲橋以便往來堰北復作分水二鴈翅二以殺水勢堰南北趺水石直五尺橫四十丈以固堰基是役也石以片計餘三萬樁木以根計餘八萬灰以斤計餘百萬以至黃糯米鐵錠鐶木石灰合用諸料俱不下千萬夫匠二千五百有奇在公之人賞勞錢數萬緡食米千石皆克謙自所措置一毫不取於有司堰旣成堅完具美規制宏壯不惟積水可以西接漕運且俾一方行者無病渉之虞於時眾方嘆克謙之不可及也後數月宗貫復巡行堰上忻羨不已爰命孔廟奎文閣典籍許節之持致仕參議劉廷振孫廷昭所所爲事紀徴言夫許景山修蕭何故堰而成大利趙思寛修信臣故渠而致沃壤廣莫如海範文正築之以灌通泰深莫如洛嚴熊穿之以漑重泉以及考亭朱子防修南康召陂一舉多得皆期於必成而行者也故卒無不成此克謙所以排眾議而不顧斷防乎期於必成而後已遂勒斯言於石

堽城壩記略

商輅【淳安人大學士】

汶泗二水齊魯名川分流南北不相通自古浮於汶者自兗北而止浮於泗者自兗南而止元時南方貢賦之來至濟寧舎舟陸行數百里由衛水入都至元二十年始自濟寧開渠抵安民山引舟入濟寧陸行二百里抵臨淸入衛二十六年復自安民山開渠至臨淸乃於兗東築金口堰障泗水西南流兗北築堽城堰障汶水南流而二水悉歸漕渠於是舟楫往來無阻因名曰會通河我文皇帝遷都於北爰命大臣相視舊規築堰防渠漕運復通第堰皆土築毎遇淋潦衝決水盡泄漕渠盡涸隨築隨決民甚苦之成化庚寅工部尙書郎張君克謙奉命治河歷觀舊迹嘆曰以石易土可一勞永逸何乃因循弗爲經久計乎於是督夫采石首修金口堰不數月告成凡應用之需以一歲樁木等折納沛然有餘曰斯堰旣修堽城堰亦不可已方度材舉事遽以言者召還已而巡撫牟公觀其成績騰章奏保用畢前功至則以堽城舊址河濶沙深艱於用力乃相西南八里許其地兩岸屹立根連河中堅石縈絡比舊址隘三之一於此置堰事半功倍遂擇癸巳九月望日興事儲財聚料百需咸備明年春三月命工淘沙鑿底石掌平底之上甃石七級毎級上縮八寸髙十有一尺中置巨細石煮秫米爲糜加灰以固之底廣二十五尺靣用石板甃二層廣一十七尺尺袤一千二百尺開湫口七各廣十尺髙十一尺置木板啟閉遇水漲啟板聽從故道西流水退閉板障水南流以灌運河兩端逆水鴈翅二各長四十二尺順水鴈翅二各長二十五尺爲分水各廣二十三尺袤一百三十尺兩石際連以鐵錠石上下防以鐵拴湫口橫巨石三四長十餘尺河舊無梁民病渉堰成遂通車輿有元舊閘引沙入洸洸淤汶水不能入玆堰東置閘爲二洞皆廣九尺髙十一尺中爲分水一旁爲鴈翅二亦用板啟閉以水消漲漲則閉板以障黃潦消則啟板以注淸流洞上覆以石石之兩旁仍甃石髙一十有八尺中實以土與地平俾水患不致南侵洸河免於沙淤閘之南新開河九里引汶通洸河口逼崖自顚至麓皆堅鑿堰兩閱月始通肇工於九年九月訖工於十年十一月是役所費較之金口不啻數倍而民不擾者以前折納外所增無防蓋處置得宜區畫有方所以開漕運無窮之利者實在於此都憲嘉其功之成命兗郡守錢源徴予以記往歲克謙還自東魯語及修堰之役予心善之克謙再行予實從臾乃今績用有成可靳於言耶昔白公穿渠民得其利歌曰衣食京師億萬口若克謙斯堰之築漕河允賴公利兼濟視白渠之利不尢大乎予故備書其事爲記克謙名盛常之宜興人天順庚辰進士都水員外郎

安平鎭減水防壩記

李東陽【長沙人大學士】

治初河徙汴北分爲二支其一東下張秋鎭入漕河與汶水合而北行六年霖雨大溢決其東岸截流徑趨奪汶以入於海而漕河中竭南北道阻上旣命都禦史臣劉大夏治厥事復特命內官監臣李興平江伯臣陳鋭總督山東兵民夫往共治之僉議胥協防塞並舉乃於上流西岸防爲月河三里許塞決口九十餘丈而漕始復通又上議防賈魯河孫家渡塞荊隆口黃陵岡築兩長隄蹙水南下由徐淮故道又議以爲兩隄緜亙甚逺河或失守必復至張秋爲漕河憂乃相地於舊決之南一里用近世減水壩之制植木爲杙中實甎石上爲衡木著以厚板又上墁以巨石屈鐵以鍵之液糯以埴之壩成廣袤皆十五丈又其上甃石爲竇五梁而塗之梁可引繩竇可通水俾水溢則稍殺衝齧水涸則漕河獲存庶防役不重費而功可保工旣告畢上更命鎭名爲安平命工部伐石勑內閣臣各紀功績臣東陽當記竊考之治水之法防與塞而已矣塞之說不見於經中古以降隄堰議起往往亦以爲利利與害相值必較多寡以爲重輕若敺土石當水之怒費多而利寡此古人深戒惟水勢未廹後患尙未形周思豫制以爲之備則障之利亦不可誣況玆壩者勢若爲障而實防之故其防不至漏障不至激去水之害以成其利蹔勞而永逸費𨿽不能無而用則博矣揆之善溝者水潄善防者水淫之云者不亦兼而有之乎易象財成書陳修和君出其令臣宣其力𨿽小大勞逸不同同是道也嗚乎天下之事莫患乎可爲而不爲彼宦成之怠交承之諉遺智餘力未有不貽後日之悔者獨水也哉人無於水監當於民監斯言也可以諭大矣唐韋丹築扞江隄竇以防漲詔刻碑紀功著在國史臣不文謹書此爲明命復

安平鎭防隄記

謝遷【余姚人少傅大學士】

國家定鼎燕京凡上供之需百官六軍之餽餉大率仰給東南舟楫轉輸以免陸地飛挽之勞與海運風濤之險實維漕渠是賴兗之東阿張秋鎭適居漕河之路往歲河決黃陵岡奔注張秋而渠之東隄潰決水由鹽河以入於海越歲淋潦助虐勢益悍急決口之廣至九十餘丈盡奪漕渠東注而南北舟楫幾至不通天子以爲憂亟命治之遣內外重臣往總其役合山東兵民夫殫力畢作五閱月而功告成賜鎭名曰安平以示永賴於是內外重臣皆召還而山東布政司參政晉陽張公縉甞與董治之任效勞爲多天子知其能超擢通政使司右通政俾專理河防公益感激思奮乃諗於眾曰兗當河下流之衝自昔被患已劇今𨿽底寧而將來不測之虞亦未可知隄必甃之以石庶可以障湍激之悍沙灣石隄無恙此明驗也旣而詢謀僉同鳩工集事先實土以厚其址然後布疊石石必爲亷隅灰液其縫毎數十丈內爲階級以便登降隄外附土丈餘髙突數尺以防侵刷起自荊門驛之前邐迆而南至新建石壩以與舊石隄接長以步計者二千二百八十有二髙以層計者十有四深下要害處則加石或七八層或二三層所用木石蒭灰皆出河夫歲辦工匠餼廩皆出自官不別取辦於民經始於治丙辰之春迄庚辰春三月而畢東阿知縣秦昻甞與從事玆役具以告予謹記之以詔其後

建堂邑縣土橋閘記略

邱濬【瓊山人大學士】

皇明因勝國會通河故道而深廣之通江淮漕以實京師餘六十年於玆矣然地勢之變天時不常盡人事者必隨時因勢一節宣之然後盡其用而利濟於無窮焉自河決陽武潰出張秋之後朝廷旣命大臣築塞之以復其舊矣然其間猶有所壅滯之處一時任事諸臣隨所在而爲其防備非一所也河流經東昌府之堂邑縣境地名曰土橋其上流之牐曰梁家鄕沿而至是十有三里下流之牐曰戴家灣溯而至是二十有八里又四十里抵臨淸之上牐漕舟至此出會通而下漳禦僅七八十里爾輙膠淤淺而不能行日集而羣聚於土橋上下十數里間舟人叫囂推挽力殫聲嘶望而不可至主漕計者病焉時山東按察僉事陳善專理其境之運道議於此建牐以積水之舟屢言於工而弗見報都憲翁世資巡撫山東所至詢民疾苦善乃以狀上公具聞諸朝天子可之下其議於工部仍命吏部設官如常制公得請躬涖其處區畫事宜俾君專其事君計徒庸致才用授其屬東昌府通判馬聰等督工卽功於所謂土橋者建石爲新牐凡其防制之廣狹長短與夫防水之渠祠神之宇涖事之署悉如常度經始於成化癸巳冬十有一月之朔至明年甲午春二月吿成

修臨淸州南板閘記

劉夢陽【臨淸人主事】

汶水發源於泰山諸泉至汶上縣南旺湖口南北分流爲漕河南至徐沛合河沁以入淮北至臨淸會衛河以逹海泉防流澁故建閘蓄縮而節用之臨淸閘北流之裔尢要焉過是則衛河承之無畱行矣閘分兩河北曰會通曰臨淸則前元所建志所謂地勢陡峻數壞舟楫者也南曰南板曰新開則本朝所建志所謂地勢頗平往來船行者也南二閘相距甫三百弓舊閘艸創一以磚堰之名曰磚閘一以板障之名曰板閘繼後攺爲石閘易以今名日逺閼泐舟楫告艱治年間司徒白昻攺修會通閘導流而北閘底過卑便謝於前仍南閘以行今皇帝臨禦之七載冥頑弄兵水陸途絕廷議都憲劉公總師靖醜淸道通漕公抒勤修職築亭障立保伍士鋭器精警虞削迹時京儲垂嗇運舟逄逹公於癸酉歲春欲新南閘爲利渉焉或稱截流僦功公曰詎可爾功非數月不成何以副急餉之憂乃開北閘借便焉或又難之公曰第爲之耳以防畫授工徒防塞濬隘下舊河之身若干闊舊河之身若干復於會通閘底沈杉九板峻瀉旣殺膠涸亦除淡爲安流大往小來窮晝繼夜南板則撤其舊而創爲之新開則仍其舊而易其閘之金口與閘之底焉掄工而工良選材而材堅趨事有嚴布力無怠歷時告成鞏如鎔冶整如截肪以是歲六月六日工完放舟上者無號挽之勞下者無激射之險羣吁眾異相目以嘻曰是何就績之易防算之神也蓋自前元以至今日閘更幾作率以不能利渉爲憾至是始克免焉收效於廢變易於難識洞於隱才周於事至智也速輸貢之程廣貨殖之用加惠兆人惠澤來裔至仁也在昔開一渠修一堰民興謠史載事度徳量力於公其大小久近何啻倍蓰可無紀乎用是礱石薦詞俾後賢有考焉公名愷保定新安人

修臨淸會通閘記

徐溥

昔在太宗文皇帝肇建北京以糧運仰給東南而海運危險非長防也始攺造運舟由裏河而行歲漕四百萬石以爲定制歷歲旣久國用給足積其嬴余不可勝計然河道自臨淸以南至於徐州凡千餘里地形髙下不啻數丈自前元以來置牐蓄水而舟始通在臨淸境上則有會通東西二牐蓋當時開會通河引汶水由安山歷東昌至此以入衛河故亦以會通名之永樂間初行漕法以東牐旣壞甞加修治更六十餘年衛河益深牐益髙水勢衝激益險甚爲行舟之患故廢其牐者三十年於此乃治庚戌黃河決封邱之金龍口其流泛溢將出運河都禦史錢公巡撫山東具防言於朝下大臣議僉謂宜擇人治之毋緩命刑部於左侍郎白昻以往旣至督治有法而河得無事他日行視河道於齊魯間至臨淸問知東牐之廢與錢公謀曰是州爲汶衛交流之地而運舟之所皆經者也牐𨿽重建其可以役大而免乃協謀於巡按憲臣曁藩臬諸司檄東昌知府趙琮臨淸知州張增出公錢爲材用人力之費而委推官戴澄專其事若工部郎中吳珍主事陳玉按察司副使閻仲宇皆分司其地實總督之經始於庚戍三月至六月而工畢牐成去舊址餘百丈崇廣長闊悉如防制其深則與河等於是水勢旣平舟行上下如乘安流公私便之夫五行皆生於天地以資人之用者也人茍不盡裁成輔相之道則天地𨿽生之而亦不適於用若夫水之潤物以行舟其用尢大者然其性本下適與土之髙者相值亦惟傾而去之而反有害於人矣故後世始置爲閘以節宣之乃能盡水之用而有利於天下國家也今白公當治水之際其勞已甚以其餘力復爲此舉易害爲利轉危爲安其才眞可任而不負朝廷之所托者乎凡公治水成績別有紀載此特書建牐一事故不假及云

坎河口記略

萬防【南昌人總河都禦史】

濟水伏流至泰山溢爲諸泉滙爲汶北入鹽河道靑州東注於海初尙書宋公壩戴村濬源穿渠百里南注之逹於南旺以其七北會漳衛而捷於天津以其三南流會河淮而逆諸安東皆入海靑州道絕是以汶之全力濟滕兗東臨八百里故陸地運舟而不膠然非汶之性也其勢曷甞一日不欲東注哉治中汶大溢勢不能決戴村則潰裂而假道於坎河口坎河者入海之捷徑也若建瓴而下南流遂防治水者議隄坎河口歲隄歲敗莫如之何則議捐南旺兩涯膏腴數千頃爲蜀山馬踏南旺湖命曰水櫃以待運而坎河東注者日澌月流注南旺者幾絕隆慶壬申余治水至濟上患之乃與主事張君克文徘徊泗汶之集周覽坎河之口向張君嘆曰獨柰何不以有源者爲水囊而以無源者爲水櫃乎北有龍山焉亂石如魚鱗君取彼石灘坎河口則萬世計也乃役丁夫七千有奇運石湮河始於壬申之仲冬成於癸酉之孟春灘博一里袤一里而彊壓河根而上崇丈餘秋水時至則令灘逾而瀉之復靑州之故道春夏運行則令灘止而注之入安東者趨而左入天津者趨而右灘若天成汶失故吾蓋不能自制其命矣於是秋不至於春二月閘水彌彌運艘繩繩張君撫膺髙蹈爲餘言宜有記令後來者世守之餘曰夫拂其性而激之逆其流而役之使汶水鼎足以裂不得全其天然吾過也吾過也然汶上濟陰湯湯淫淫孰與三分者以濟社稷之急而紓百姓之煩屙則汶𨿽失全性而有全名不顯汶神其將知我乎其將罪我乎張君乃刻石

守壩論略

張純

漕河之有戴村譬人身之咽喉也咽喉病則元气走泄四肢莫得而運矣昔在創建之功歲增土以培之植柳以防之多設夫以守之其防衛蓋甚密也后土日增柳日固則夫議停役矣所以寛民力也然物久則壞防弛則廢卽今單薄日甚原植防柳十無一二存矣況兗地土疏汶性湍急萬一水失其性得無慮與然則爲之柰何乘泉夫之餘力歲加修築增鋪舎植新柳令見役之夫力加守防則盤錯根深壩將自固壩固將無所事節乎曰不可也彼其淜湃浩蕩之勢非有以順之則拂非有蓄之則溢拂與溢等害耳故毎遇水潦須決坎河口以殺之殺之不足則開滚水壩又不足則開減水諸閘或順之入海以披其勢或蓄之入湖以納其流防則盡塞令餘波悉歸於漕是節之者固所以守之也此營衛吐納之說也不然三汶爭趨源大流長夏秋水潦怒激奔逸豈一壩之所能支與

東平坎河口壩記

於愼行【東阿人大學士】

考之水經汶水出泰山萊蕪歷奉髙嬴博之境而西過剛縣南剛縣者今之堽城又西南過章章者今之鄣城坎河之泉注之又西南過無鹽無鹽謂之須昌今爲東平又西南徑壽張故城之北至安民亭入於濟則今運河西濟故瀆也蓋濟之見與伏不常而汶之西流而合於濟則所從來久矣國家永樂中尙書宋公開會通河始築土於坎河之西謂之戴村壩以遏其西流之道而南出之汶上以入於運其稍逸而西出者環東平而北承濟故瀆之支流號爲大小淸河以入於海則所謂鹽渠云會通河成東兗之泉皆滙放汶泗轉注漕渠一盂一勺民間不得有焉卽稍逸而西出海王之國竊借以行鹽防皆漕餘瀝也而濟之名賴以存焉爾豈能與漕爭哉歷歲滋久壩或圯墜時以全流漫衍而西夏秋伏發南旺以北舟膠不行則漕渠病東原之田或苦羨溢膏壤畝鐘化爲沮洳則民亦病是左涸漕渠右蕩平陸而以利鹽防也海王之國歲所佐水衡少府防何而苦東原之民以與漕爭若此乎然又有異焉障而不泄漕亦苦溢故斟酌挹損制河渠之盈虛在汶之上流耳隆慶中少司馬萬公謂汶至戴村勢如建瓴不可復收且以土爲壩防而善潰乃上就坎河口壩以積石石如累丸沙流其下久之亦潰而坎河之功始於此萬曆丁亥河決病漕詔簡從官行視今太僕卿常公爲工科都給事中奉璽書從事與撫臺李公北河濟汶之間脈漕所由通乃奏書言臣居敬與都禦史臣戴行汶上流令兗郡丞東平長吏雜視畫便宜狀皆言坎河口宜爲壩其法用丈計大石夾砌如墉實細石其中塗以堊坿上鋭而下丰狀如魚背水髙於壩漫而西出漕無溢也水卑於壩順流而南漕無涸也且居民亦不害焉臣等謹與郎中臣吳之龍主事臣蕭雍臣王元命按察使臣曹子朝參政臣郝維喬僉事臣和震等議皆稱便大司空覆奏制曰可會禦史大夫潘公復至率諸司道往閱乃檄郡邑吏營焉計築石壩長四十丈髙三尺上博丈五尺下益尺六之一兩翼之長視壩減五之二厥髙倍之左右爲土隄丈之二百三十東岸爲石隄厚一丈經始於萬曆戊子閏六月明年三月告成費凡八千金有奇諸公不自有也曰玆匪神休其克有濟乃爲龍宮於上伐石紀績用示永久東平守謂行郡人請勒辭焉不佞在裏中時甞遊章城父老指示坎河及宋公廟貎覽眺嘆息低回不去謂先臣之於國家功若此其艱也自嘉靖乙丑以來數治河隄潘公一與大司空朱公同開夏鎭新渠而沂泗之間通再濬黃河築髙堰以達海而河淮之間通漕渠所患獨南旺以上時或少涸則其故在坎河世爭言漕挽利病置此毋談何也一旦上用常公言下詔興築潘公受而成之費不盈萬役不逾時而漕與民兼利焉是宋公所剏造疏引以制河渠之盈虛者至是有永賴也國家嵗運東南粟四百萬給中都官從泰山下阯借一綫泉水爲轉輸計不得以入濟爲解卽令岱畝之民翦蒔蓬藿之田以爲水伯假道何辭之與敢況兼利哉夫天下事無大小操其本則易修其末則難今世言漕渠便宜大者引河中者瀦水小者防淺不知其本在上源源之不濬而制其末流非善算也譬漏水之在壺一以爲盈而挹之一以爲涸而注之晝夜不舎無當於漏調渇烏之吻正玉虯之咽則衝渠之水可錙銖而稱矣何者得其本也故吾於坎河之築嘉諸公之功而幸宋公之渠有永賴焉是歲也行鹽使者亦於大小淸河之間建五牐蓄水其議曰汶逸而西受之可也汶遮而南讓之可也不與漕爭汶故漕與居民旣利而海王之防亦得以其全力佐少府水衡如故矣國家萬萬年之功謨畫並出一時豈不盛哉是役也董正考成則兗州府同知陳君昌言建畫經費則東平州知州徐君銘庀材鳩工則東平判官蔡忠沂州吏目何一鵬曲阜丞邵賔滕縣丞包揚泗水典史蔡茂魚臺典史王琮壩成使判官汪鳯翔主之法皆得書

北河紀卷四

欽定四庫全書

北河紀卷五

明謝肇淛撰

河臣紀

自虞舜命伯禹作司空帝曰兪咨禹汝平水土至秦漢有都水長丞漢武帝以都水官多乃置左右使都以領之成帝以王延世爲河隄使者哀帝初平當爲鉅鹿太守以明禹貢使行河爲騎都尉領河隄晉武帝置都水臺而河堤爲都水官屬梁攺都水使者爲大舟卿其最卑者主舟航河隄後魏初有水衡都尉及河隄謁者都水使者隋煬帝河渠署置令丞各一人唐因之開元中以宇文融爲九河使石晉置隄長宋置都水監黃禦等河都大提舉巡河主掃使提舉河防司元以工部尙書爲總治河防使國朝或以工部尙書侍郎侯伯都督提督運河自濟寜分南北界或差左右通政少卿或都水司屬又遣監察禦史錦衣衛千戶等官巡視運河閘泉宣徳以後遣郎中一人提督濟寜河道主事一人提督䢐徠等處泉源已而部郎罷遣以山東參政副使管理河漕天順二年以河南道副使一員整理濟寜以北河道成化初攺命通政駐札張秋掌衛河會通河漕政北至天津南至魚臺一帶凡泉湖閘壩隄淺之事皆焉旋以山東副使兼攝之已攺都水司郎中奉勅行事凡沿河有司及管河文武官員悉聴節制又除都水司主事二員奉部檄行事一駐札寜陽一駐札濟寧掌諸泉源閘壩之政凡有司管泉管河官員皆屬焉治十八年南旺別設分司以濟陽都水兼攝正徳十四年專差主事一員駐札南旺嘉靖二十四年罷遣南旺主事而以寜陽主事兼攝其政隆慶三年罷遣濟寜主事而三分司之政俱屬寜陽其臨淸閘座則正徳間設都水司主事一員管理嘉靖七年罷之而屬其事於甎廠然地𨿽分管而總理之者北河郎中也旣又以濟寜東昌天津三兵備道奉勅帶管河政凡事與北河分司會議呈請其文武官屬郡有丞判州有判縣有簿尉閘有官衛有指揮所有千百戶各守其疆不相渝越是紀稗史也不敢以辱總督大臣爵裏藩臬及府衛州縣具見郡邑志閘官微不足錄故但具員焉而都水司郎中獨有題名主客也

欽差總理漕運都禦史一員【或兼戶部工部衘駐準安府巡撫廬鳯淮揚】欽差總督河道都禦史一員【或兼工部銜駐濟寜州】

欽差巡漕兼理河道監察禦史一員【嵗一差】

欽差巡鹽兼理河道監察禦史一員【嵗餘一差】

欽差提督河道工部都水司郎中一員【駐張秋三年一差】欽差提督泉源兼理南旺濟寜閘座工部都水司主事一員【舊駐寜陽今移濟寜三年一除】

欽差管理甎廠兼管臨淸閘座工部營繕司員外郎一員【駐臨淸三年一差】

欽差漕河道副使一員【或參政僉事駐淮安府往來催趨漕糧�視河道】欽差管理河工水利濟寜兵備道副使一員【駐濟寜州】欽差分巡東昌兵備河道副使一員【駐臨淸州】

欽差天津兵備河道防政一員【或副使駐天津】

兗州府運河同知一員【駐濟寜州魚臺以北至於汶上河道之兼管泉源】兗州府捕河通判一員【駐張秋東平以北至於陽谷河道之兼管張秋城池】東昌府管河通判一員【駐府城聊城以北至於徳州河道之兼管直之淸河縣】河間府管河通判一員【駐泊頭景州以北至於天津河道之】

魚臺縣管河主簿一員【河道南接沛縣珠梅閘起北接濟寜南陽閘止共八十里】南陽閘官一員

濟寜州管河判官一員【河道南接魚臺界牌淺起北接濟寜衛五里淺止共六十八里內東岸南自魯橋北至師莊三里屬鄒縣】

天井閘官一員

在城閘官一員

趙村閘官一員

石佛閘官一員

新店閘官一員

仲家淺閘官一員【帶管新閘師家莊二閘】

棗林閘官一員【帶管魯橋閘】

濟寜衛管河指揮一員【河道南接濟寜五里淺起北接鉅野火頭灣止共二十五里】鉅野縣管河主簿一員【帶管嘉祥縣河道南接濟寜火頭灣起北接嘉祥大長溝止共二十五里又自大長溝起北接汶上界首止共十八里屬嘉祥】

寺前鋪閘官一員

通濟閘官一員

汶上縣管河主簿一員【河道南接嘉祥界首起北接東平靳家口止共七十二里】袁家口閘官一員

開河閘官一員

南旺上下閘官一員

東平州管河判官一員【河道南接汶上靳家口起北接壽張戴家廟止共三十里】靳家口閘官一員

安山閘官一員

戴家廟閘官一員

東平守禦千戶所管河百戶一員【河道南接東平馮家莊起北接東平安山鋪止共七里】

壽張縣管河主簿一員【帶管東阿縣河道南接東平戴家廟起北接東阿沙灣止共二十里又自沙灣起北接陽荊門上閘止共二十里屬東阿】

陽谷縣管河主簿一員【河道南接東阿荊門上閘起北接聊城官窯口止共四十里】荊門上下閘官一員

阿城上下閘官一員

七級上下閘官一員

聊城縣管河主簿一員【河道東岸南自本縣皮家寨起北接博平梭堤止共六十里西岸南接陽谷官窰口起北接堂邑梁家卿止共六十五里】

周家店閘官一員【帶管李海務閘】

通濟橋閘官一員

永通閘官一員

平山衛管河經歷一員【河道止西岸一面南接聊城龍灣鋪起北接東昌衛冷鋪止共三里其東昌衞河道南自眞武廟起北至糧廠止共九十一丈並無鋪捨】

堂邑縣管河主簿一員【河道南接聊城呂家灣起北接淸平魏家穹止共三十五里】梁家鄕閘官一員【帶管土橋閘】

博平縣管河典史一員【河道東岸南接聊城梭堤起北接淸平減水閘止共二十七里西岸南接淸平魏家灣起北接淸平丁家口止共四十里】

淸平縣管河主簿一員【河道東岸南接博平減水閘起北接臨淸潘官屯止共三十九里西岸南接堂邑函谷洞起北接臨淸潘家橋止共三十三里內帶管徳州左衛四鋪】

戴家灣閘官一員

臨淸州管河判官一員【汶河北岸東自潘家橋起西北至板橋止二十里南岸東自趙家口起西北至板橋止二十三里衛河東岸自板橋起北接夏津趙貨郎口止三十四里西岸南自板橋起北接淸河二哥營止三十一里】

新開上閘官一員【帶管南板閘自此以北無閘】

館陶縣管河主簿一員【衛河南接元城南館陶起北接臨淸南板閘止共一百五十里】夏津縣管河主簿一員【河道東岸南接臨淸趙貨郎口起北接武城桑園止共四十六里西岸南接淸河渡口起北接武城劉家道口止共七里】

淸河縣管河典史一員【河道南接臨淸二哥營起北接夏津渡口止共三十九里】武城縣管河主簿一員【河道東岸南接夏津桑園起北接恩縣白馬廟止共一百四十四里西岸南接夏津王家莊起北接故城鄭家口止共一百一十四里】

故城縣管河主簿一員【河道南接武城鄭家口淺起北接徳州衛孟家灣淺止共六十里】

恩縣管河主簿一員【河道南接武城白馬廟起北接徳州四女樹止共七十里】徳州管河判官一員【河道東岸南接恩縣新開口鋪起北接徳州衛張家口鋪止共五十三里西岸南接徳州衛南陽務鋪起北接徳州左衛鄭家口鋪止共十五里半】

徳州衛管河指揮一員【河道東岸南接恩縣回龍廟鋪起北接吳橋降民屯止共八十四里西岸南接故城範家圏止北接景州羅家口止共一百二十七里】

徳州左衛管河指揮一員【河道東岸南接徳州耿家灣起北接徳州四里屯止共三里西岸南接徳州蔡張城起北接徳州衛四里屯止共一里半又有四鋪在淸平縣地方縣河官帯管】景州管河判官一員【河道南接徳州羅家口起北接吳橋狼家口止共二十四里】吳橋縣管河典史一員【河道東岸南接徳州羅家口起北接東光連窩淺止西岸南接徳州白艸窪起北接東光王家淺止各六十里】

東光縣管河主簿一員【河道東岸南接吳橋狼拾淺起北接南皮下口淺止西岸南接吳橋古隄淺起北接交河白家淺止各六十里】

沈陽中屯衛管河指揮一員【河道南接交河劉家口起北接交河劉家口止共一里】

交河縣管河主簿一員【河道南接東光李道灣起北接靑縣白洋橋止共五十里】南皮縣管河典史一員【河道南接東光北下口淺起北接天津右衛馮家口止共五十里】

河間衛管河指揮一員【河道南接交河驛北口起北接交河陳家口止共三十八里】滄州管河判官一員【河道南接天津右衛磚河淺起北接天津左衛朱家墳止共四十里】興濟縣管河典史一員【河道南接滄州安都寨起北接天津衛八里堂止共四十八里】靑縣管河主簿一員【河道南接淸河甎河淺起北接靜海新莊淺止共一百七十里】霸州管河同知一員【河道南接靜海長屯起北接靜海觀音堂止共三里】

靜海縣管河主簿一員【河道南接靑縣釣防淺起北接天津衛稍直口止共一百三十里】

天津衛管河指揮一員【河道南接興濟蔡家淺起北接靜海泊漲淺止共六十五里】天津左衛管河指揮一員【河道南接靑縣流佛寺起北接興濟張家口止共七十七里】

天津右衛管河指揮一員【河道南接南皮北馮家口起北接滄州北楊家口止共十四里】

北河都水司公署在東阿陽谷壽張三縣之交其地曰張秋宋眞宗時名景徳鎭元設都水分監於此國朝治七年河決張秋命都禦史劉大夏等塞之因更鎭名曰安平公署在河之西南未詳其建於何年嘉靖十四年郎中郭惇重修四十四年郎中姜國華以堂宇皆南向而公門獨折而東非居正之體乃費公帑二百金攺而南門之左爲坊表其右爲土地神祠大門三間儀門三間大堂五間東西廊房各六間左幕防三間右吏書房三間外廚房二間衙內上房五間東西廂房各三間左書房三間右廚房三間旁小房三間東樓五間其上有小閣三間樓前有堂五間東連房五間堂之外東西小軒各二間外爲客防三間左右耳房各一間防南菜園半畆許萬曆四十年二月衙房五間災四十一年春重建

工部書院在公署之西創自治間爲管河府佐防嘉靖末添設捕防於城西南隅尋革而以捕務兼屬管河通判於是移駐捕防而河防爲廢署萬曆十六年郎中吳之龍修葺其頺圮攺爲工部書院凡本司新舊交代以爲駐節之所近亦頺圯

南旺行署在南旺分水之傍

臨淸行署在臨淸州之西南萬曆四十一年以營繕分司署偪側兩易之以上二署毎嵗大小挑往來駐札焉

張水工部都水司郎中題名

楊恭【字克敬陜西岐山縣人甲申進士成化十年任加陞右通政仍管河】陳英【字廷賢浙江鄞縣人壬辰進士成化二十三年任】吳珍【字汝賢浙江長興縣人乙未進士治四年任】汪僎【字簡之江西弋陽縣人辛丑進士治四年任】陳綺【字於章浙江太平縣人戊戌進士治七年任】張縉【字朝用山西陽曲縣人己丑進士治十年任】韓鼎【字廷器陜西合水縣人辛丑進士治十四年任】啇良輔【浙江淳安縣人官生治十八年任】

錢榮【浙江慈谿縣人進士正徳元年任】

田佑【字廷相直贛楡縣人己丑進士正徳三年任】王溱【直濬縣人舉人正徳五年任】

李思儒【字宗正直髙陽縣人庚戌進士正徳六年任】陸應龍【字翼之直長洲縣人己未進士正徳六年任】荀鳯【字文端直徐州人丙辰進士正徳八年任】楊淳【字重夫陜西臨潼縣人戊辰進士正徳十一年任】畢濟時【字汝霖江西貴溪縣人辛未進士正徳十三年任】孔鳯【字廷瑞山東海寜州人舉人嘉靖元年任】錢瀾【字師孟直阜城縣人舉人嘉靖四年任】李煌【字徳融江西浮梁縣人丁丑進士嘉靖六年任】李重【字子任直江都縣人辛巳進士嘉靖七年任】佟應龍【字師言直山陽縣人辛巳進士嘉靖八年任】劉守良【字君燧直贛楡縣人辛巳進士嘉靖十年任】郭惇【字君厚福建晉江縣人舉人嘉靖十二年任】楊旦【字啟東河南城縣人辛巳進士嘉靖十四年任】卲元吉【字徳旋浙江余姚縣人壬辰進士嘉靖十六年任】王廷【字仕卿四川南充縣人壬辰進士嘉靖十八年任】朱懷幹【字中正浙江歸安縣人壬辰進士嘉靖二十年任】張文鳯【字公儀直常熟縣人己丑進士嘉靖二十年任】歐陽烈【字懋之江西泰和縣人舉人嘉靖二十三年任】趙瀛【字文海陜西三原縣人己丑進士嘉靖二十四年任】吳崇文【字質夫河南光山縣人辛丑進士嘉靖二十五年任】嚴中【字執甫浙江余姚縣人戊戌進士嘉靖二十七年任】沈科【字子進浙江嘉善縣人甲辰進士嘉靖三十年任】梁恩【字子承湖廣巴陵縣人甲辰進士嘉靖三十二仁任】鄔璉【字宜塋江西新昌縣人甲辰進士嘉靖三十四年任】徐九思【字子愼江西貴谿縣人舉人嘉靖三十四年任】汪【字汝東直旌徳縣人舉人嘉靖三十五年任】史朝賓【字應之福建晉江縣人丁未進士嘉靖三十八年任】王陳防【字師董直泰州人丁未進士嘉靖四十一年任】周望【字道見廣東東莞縣人癸丑進士嘉靖四十三年任】吳道直【字敬甫直定州人癸丑進士嘉靖四十三年任】姜國華【字邦直浙江慈谿縣人己未進士嘉靖四十四年任】朱茹【字以彚四川瀘州人癸丑進士嘉靖四十四年任】陳應麟【字仁卿錦衣衛籍浙江鄞縣人己未進士嘉靖四十五年任】防季勲【字英甫江西丰城縣人壬戌進士隆慶元年任】塗淵【字時躍江西南昌縣人乙丑進士隆慶二年任】張純【字碩恆福建漳浦縣人乙丑進士隆慶四年任】劉泮【字汝化江都縣籍江西泰和縣人壬戌進士隆慶四年任】金學曾【字子魯浙江錢塘縣人戊辰進士隆慶六年任】汪審【字惟幾江西弋陽縣人戊辰進士隆慶六年任】牛若愚【字思明河南祥符縣人己未進士萬曆二年任】徐儒【字邦範江西臨川縣人乙丑進士萬曆四年任】張徳夫【字子成江西浮梁縣人己丑進士萬曆七年任】屠元沐【字日新浙江嘉興縣人己丑進士萬曆八年任】顧其志【字太衝直長洲縣人辛未進士萬曆十一年任】郁文【字從周浙江山陰縣人丁丑進士萬曆十四年任】吳之龍【字汝陽直武進縣人庚辰進士萬曆十五年任】李民質【字元素直東明縣人癸未進士萬曆十八年任】詹在泮【字獻功浙江常山縣人丙戌進士萬曆二十年任】黃承【字履常浙江秀水縣人丙戌進士萬曆二十一年任】康夢相【字予賚江西泰和縣人丙戌進士萬曆二十四年任】張甲徴【字茂一山西蒲州人癸未進士萬曆二十八年任】李之藻【字振之浙江仁和縣人戊戌進士萬曆三十年任】趙可教【字子修四川溫陵縣人壬辰進士萬曆三十三年任】施爾志【字章甫浙江嘉興縣人壬辰進士萬曆三十五年任】沈朝【字季彪浙江仁和縣人甲辰進士萬曆三十八年任】謝肇淛【字在杭福建長樂縣人壬辰進士萬曆四十一年任】管理北河工部郎中勅【毎差一領大略相同】

皇帝勅工部郎中都水司郎中謝肇淛今命爾管理靜海縣迆北而南直抵濟寧一河道往來提督所屬軍衛有司掌印管河並閘壩等項官員人等及時挑濬淤淺導引泉源修築隄岸務使河道防通糧運無阻其應該出辦椿艸等項錢糧俱要查照原額數目依期徴完収貯官庫以備應用出納之際仍要稽查明白毋容所司別項支用其各該管河官員務令常行巡視不許營求別差亦不許別衙門違例差遣但遇水漲衝決隄岸各照地方卽時修理如或工程浩大人力不敷量起附近軍民相兼用工事畢卽行放回其南旺等處大小挑濬俱遵照近日題準事理於九月興工一應興利除害有益河道事務悉聴爾從宜區處爾仍聴總理河道都禦史提督遇有地方事務呈請轉逹施行若該管地方軍衛有司官員人等敢有徇私作獘賣放夫役侵欺椿艸錢糧及輕忽河務不服調度並閘澑淺鋪等夫工食不與徴給致誤漕運者輕則量情責罰重則拿問如律幹礙文職五品以上並軍職參奏處治事體重大及事干漕運並撫按巡河等衙門亦要公同防議具奏定奪毎年終通將役過人夫用過錢糧修理過工程徑自造冊奏繳其各該掌印管河文武官員賢否爾備送工部轉送吏兵二部黜陟三年滿日差官更替如遇陞遷考滿俱候委官至日交代明白方許離任爾受玆委用宜修職奉公盡心經畫俾河道無阻糧運有賴斯稱任使如或因循怠忽徒事虛文責有所歸爾其欽承之故勅

河隄謁者箴

漢崔瑗

伊昔鴻泉浩浩滔天有夏作空爰奠山川導河積石鑿於龍門防爲砥柱率彼河滸大陸旣礙播於北野濟漯咸順沂泗從流江淮湯湯而冀宅乃州澹菑濺濺東歸於海九野孔安四隩不殆爰及周哀夏績陵遲導非其導堙非其堙八野塡淤水髙民居湓溢滂汨屢決金隄瓠子潺潺宣房作歌使臣司水敢告執河

都水分監記

元掲徯斯

防通河成之四年始建分都水分監於東阿之景徳鎭掌凡河渠壩牐之政令以通朝貢漕天下實京師地髙平則水疾泄故爲堨以蓄之水積則立機引繩以挽其舟之下上謂之壩地下迆則水疾涸故爲防以節之水溢則縋起懸版以通其舟之往來謂之牐皆置吏以司其飛挽啟閉之節而聴其訟獄焉雨潦將降則命積土壤具畚鍤以備奔軼衝射水將涸則發徒以導閼滯塞崩潰時而巡河周視以察其用命不用命而賞罰之故監之責重以煩延祐六年秋九月河南張侯仲仁以歷佐詹事翰林院皆能其官且周知渠事選任都水丞冬十有一月分司東阿詔凡河渠之政毋襲故狃私毋怛勢沮威惟宜適從敢有撓灋亂政𨿽天子使五品以卜以名聞其下隨以輕重論刑毋有所貸侯北自永濟渠南至河東極汶泗之源滯疏決防凡千九百餘所咸底於理退卽以所署治文書庳冗儉陋吏側立無所爰告於眾曰余承命來此惟恪恭是圖顧以函丈之屋制千里之政役徒百工何所受職下官羣吏何所聴命鄕遂之老州邑之長何所稟政荊揚兗豫數千里供億之吏何所視禁山戎島夷遐徼絕域朝貢之使何所爲禮朝廷重使何所止捨乃防財於庫協謀於吏攻石伐材爲堂於故署之西偏左庖右庫前列吏捨於兩廂次樹洛魏曹濮三役之肆於重門之內後置使客之館皆環拱內向外臨方池長堤隱虹又折而西逹於大逵髙柳布陰周垣繚城遐邇縱觀嘆曰惟侯明愼周敏惟公罔私故役大而民弗知功成而監益尊政益行斯河渠之利永世攸賴爰稽在昔自丞相忠武王建議於江表初平之日少監馬之貞奏功於海內一家之時自時厥後分治於玆者鮮不著勤悼勞載於簡書而公署之役乃以待侯侯非樂侈其居以誇其民所以正官守肅上下崇本而立政也是役也首事於侯至之明年某月日卒事於至治元年某月日合內外之屋餘八十楹是嵗九月記

都水行署題名碑記

邵元吉【余姚人工部郎中】

凡公署立題名碑猶古列國乘也可以論世可以勸徳可以考政可以表年匪直爲觀美已也山東河道舊憲職成化間工部建議始割濟寜爲南北界命郎中二員主之賜璽書假以事權使繼憲職行事然後山東河道與南北直均部矣郎中𨿽部使有憲體焉故於官屬則司考核之權於錢糧則主稽查之籍於夫役則酌倩調之宜於勢豪則申禁遏之例於詞訟則準受理之典是故公考核則官屬勸矣密稽查則錢糧淸矣時倩調則夫力節矣抑豪彊則河道肅矣公聴斷則遐邇威矣出納之制則有司存徴科於州縣有司總貯於府有司支發於掌印有司給領於佐貳有司郎中惟驗估繩費度力信直省成計獘斯已矣是故暱官屬則比親錢糧則防勤倩調則煩阿豪彊則防濫聴斷則妄皆自失也故必存憲體而後可以不愧此官必自憲其身然後可以舉憲之職否則惑也吉爲此懼甫涖任卽考先輩行事將取師焉公署舊無題名碑鮮有知者喟然曰缺典也先儒謂名者治世修身之具治世云者卽予所謂考政表年之類也修身云者卽予所謂論世勸徳之類也今名𨿽不知況望得其行事之實以資諸政事乎子言之君子疾沒世而名不稱是不可已焉者也乃盡閱廢捲爲編年考得其職名鄕貫者若干人失其名者一人失其鄕貫者二人究其素履始終者則間然矣嵗月若流而逝者如斯也是可慨已防惟我國家嵗漕永賴玆河河之變凡四蓋漕河黃河相爲表裹而南北河之利害不同黃河導而南則洪以南利之黃河決而北則閘以北受其害而害有二經陽阿壽張則潰出金單魚沛則淤潰以疏治疏之法以泄淤以衍治衍之法以濬斯二者先輩治有顯績可監也公署舊在河西務泊頭鎭成化以來謂潰之功難成而害最大乃令郎中駐札玆土今黃河效靈南行順軌前之二害萬無再至但潰之害不待黃河而然近滄靜間無嵗無之其勢亦能奪流而注之海直霜降後則勢減易塞耳蓋上有汶漳衛下流惟此河而已近𨿽復古四女樹絕堤小埽灣減水閘猶未足以泄百一議者欲於滄州絕堤大開支河如玆玆地鹽河五孔橋之制或庶幾耳況黃河南北不可期也思患而防待時而動足力而舉必有變通之術存乎其間而非吉今日之所能爲也因並識以俟後之主斯土者

北河紀卷五

欽定四庫全書

北河紀卷六

明謝肇淛撰

河政紀

宋太祖幹徳五年正月詔大名淄滄徳博等州長吏並兼本州河隄使

開寶五年正月詔曰應緣淸禦等河州縣除準舊制種藝桑棗外委長吏課民別種楡柳及土地所宜之木仍案戶籍髙下定爲五等第一等歲樹五十本第二等以下遞減十本民欲廣樹藝者聽之孤寡惸獨者免太宗淳化二年三月詔長吏以下及巡河主埽使臣經度行視河隄勿致隳壞違者寘於法

眞宗咸平三年詔緣河官吏𨿽秩滿須水落受代知州通判兩月一巡隄縣令佐疊巡隄防轉運使勿委以他職又申嚴河上盜伐楡柳之禁

天禧三年詔河北路經水災州軍勿復科調丁夫其守捍隄防役兵仍令長吏存卹而番休之

仁宗天聖元年以河決未塞募民輸新芻調兵伐瀕河楡栁神宗元丰元年以都水監言給錢十萬緡下諸路以時市樁艸非朝防及埽岸危急毋得擅用

元世祖至元三年詔以禦河濱州縣佐貳官兼河防事巡視各地分河防去水內樁橛仍禁園圃之家毋穿堤作井栽樹取土

仁宗延祐元年禁約船入防通河者止許百五十料過此恐致阻滯官民舟楫違者罪之仍沒其船其大都江南權勢紅頭花船一體不許來往仍立南北隘牐各濶九尺使大船不得入其後民乃攺造減舷添倉長船至百尺皆五六百料入至牐內不能回轉又礙他舟乃於隘牐下岸立二石相去六十五尺如舟至彼驗量如式方許入河長者罪之

天歷三年詔禁諸王駙馬各枝往來使臣及幹脫權勢下番使臣並運官糧船到牐俱遵定例啟閉若不候水則恃勢捶拷守牐人等勒令啟牐及河內用土築壩壊牐之人皆治罪

國朝宣徳四年奉聖防今後除進用要的船外其餘運糧解送官物及官員軍民商賈等船到閘務俟積水至六七板方許開放若公差內外官員等或乘馬快船及遞運站船如果事務急就於所在驛分給馬騾過去並不許違例開閘敢有仍前倚恃豪勢逼淩閘官及廝爭廝鬭搶先過去的許閘官將犯人拿赴巡河官處及所在官司或巡按監察禦史處問實輕則如律處治重則奏聞區處那沿河管閘官若再不用心依法照管仍聴豪權勢要逼脇啟閉不時致水走泄阻滯舟船都拿來重罪

成化九年二月兵部題奉聖防通行淮揚迆北一帶撫按管河洪閘等官凡遇南京進鮮等項船隻經過務要逐一查驗比與今次所擬只數相同方許應付

成化十三年五月奉聖防近聞兩京公差人員裝載官物應給官快等船有等玩法之徒恃勢多討船隻附搭私貨裝載私鹽沿途索要人夫掯取銀兩恃彊搶開洪閘軍民受害不可勝言運糧官物仿效成風回還船隻廣載私鹽阻壊鹽法恁都察院便出榜通行禁約敢有不思攺悔仍蹈前非者船隻等項許管河管閘官員弁軍衛有司巡捕官兵嚴加盤詰應拿問者就便拿問如律照例發落應奏請者指實參奏以聞若管河管閘等官容情不舉坐視民患事發一體究治

成化二十二年六月奉聖防近聞有回原籍省祭丁憂起復及陞除外任文武大小官員或由河道俱無關文倚勢於經過衙門取具印信手本轉遞前途照數起撥人夫船隻乂有販賣物貨滿船擅起軍民夫拽送一遇閘壩灘淺盤墊疏挑開泄水利以致人夫十分受害糧運因而遲滯又有等公差內外官額外多討馬快船隻販載私鹽附搭私貨起夫一二百名至七八百千名者人民荼毒何有紀極恁都察院便出榜各地方曉諭禁約仍行撫按巡河巡鹽禦史管洪管閘部屬嚴督所屬巡司官吏往來巡視遇有前項官員船隻就便從公盤詰私鹽私貨入官無借之徒及關文內無名之人擒拿問罪幹礙內官並五品以上官指實奏來處治其餘應拿問者卽拿問如律

凡閘惟進貢鮮品船到卽開放其餘務待積水而行若積水未滿或𨿽滿而船未過閘或下閘未閉並不得擅開若豪彊逼脇擅開走泄水利及閘已開不依幫次爭先鬭毆者閘官拿送管閘並巡河官處究問若因而閣壊船隻損失進貢官物及漂流系官糧米若傷人者各依律例從重問治幹礙豪勢官員參奏以聞糧運旗軍有犯非人命重情俱待完糧回日提問其閘內船已過下閘已閉積水已滿而閘官夫牌故意不閉勒取客船錢物者亦治以罪

凡漕河事務悉聴典掌之官區處他官不得侵越凡府州縣添設通判判官主簿及閘壩官專理河防不許別委幹辦他事防廢正事違者罪之

凡漕河所徴椿艸並折徴銀錢以備河道之用毋得以別事擅支及無故停免

凡府州縣管河官及閘壩官有犯開具所犯事由行移巡河禦史等官問理別項上司不得懷挾利忿徑自提問【以上防典】

凡閘澑夫受雇一人冒充二人之役者編充爲軍冒一人者枷項徇眾一月畢罪遣之

凡故決山東南旺湖沛縣昭陽湖隄岸及阻絕山東泰山等處泉源者爲首之人並遣從軍軍人犯者徙於邊衛【問刑條例】

凡侵占牽路爲房屋者治罪撤之

凡漕河內毋得遺棄屍骸淺鋪夫巡視掩埋違者罪之凡閘壩洪淺夫各供其役官員過者不得呼召牽船凡馬快等船每駕船軍餘一名食米之外聴帶貨物三百斤若多帶及附搭客貨私鹽者聴巡河管河洪閘官盤檢盡數入官應提問者就便提問應參奏者參奏提問

凡南京差人奏事水驛乘船私載貨物者聴巡河禦史郎中及洪閘主事盤問治罪

凡漕運軍人許帶土產換易柴鹽每船不得過十石若多載貨物沿途貿易稽畱者聴巡河禦史郎中及洪閘主事盤檢入官並治其罪

凡南京馬快船隻到京順差回還兵部給印信掲帖備開船數及小甲姓名付與執照預行整理河道郎中等官督令沿途官司查帖驗放若給無官帖而擅投豪勢之人乘坐回還及私回者悉究治之

凡運糧馬快商賈等船經由津渡巡檢司照驗文引若豪勢之人不服盤詰聴所司執送巡河禦史郎中處罪之【以上防典】

南旺臨淸等處舊系三年兩次挑穵隆慶六年題準毎二年大挑一次以九月初一日興工十月終完北河郎中預呈本部具題命下之日備咨漕撫衙門並山東巡撫及咨都察院轉行山東巡按防同本官調集兗州東昌濟南等府泉壩閘澑淺鋪守口見役人夫前來興工並動兗東二府河道官銀召募夫役以備停役各夫不足之數其南旺月河及臨淸阿城七級等處淤淺俱調附近驛遞等夫協同見在徭夫依期挑濬合用樁艸錢糧及廩糧工食亦於兗州府庫河道銀內動給北河郎中仍與南旺主事往來督查

沿河兩岸栽柳防堤兗東二府各州縣衛所管河閘官下民鋪夫毎名種二十株軍鋪十五株撈淺閘澑隄壩等夫十八株河間府屬各河官下民鋪夫每名種二十株軍鋪十五株嵗以爲常其臥柳不拘夫數毎鋪三百株與髙柳相兼栽植臥柳者出土新柳也毎年冬前本部奉總河檄通行查勘但有枯損空缺去處俱責令立春後補栽不如數者扣曠工銀入官盜防者問罪毎年入秋通行沿河一帶州縣衛所管河官將沿河各湖並運河隄岸生長蘆葦蒿蓼水紅等艸盡行収割毎夫一日采取二十束毎束曬漧二十斤以艸盡爲止如法堆垜苫蓋以備河工掃料之用積久浥腐者出陳變價采不足數揑報及偸盜者問罪

總督河道軍門禁約糧運旗軍及木筏水手一應官吏船隻不許盜伐在隄官柳違者聴巡隄夫役拿送管河官解赴軍門捆打一百坐贓究遣押運官知而故縱者一並參提重處

嘉靖二十年山東布政司分守東兗道參政曁工部都水司管理南旺閘座主事同遵明防照得南旺湖跨漕東西其東湖跨汶南北南曰蜀山北曰馬踏縈回百五十里原系濟運水櫃自正徳三年以來節被豪右占侵據爲已業及因隄岸傾頺召民佃種辦納子粒一遇旱亁遂阻糧運今按圖志爰淸疆域定立界石東自泰晏橋頭界石起由小河口跨長溝運河至秦家舊閘南界石止計長三十里南至秦家舊界石起由山家營一帶隄岸至孤柳樹西界石止計長四十六里西自孤柳樹界石起跨運河由仁橋至北界首止計長三十四里北自仁橋北界石起跨黒馬溝由苑村至泰晏橋頭東界石止計長四十里除豁稅糧子粒以杜侵占之端周圍栽植柳株以防盜耕敢有肆行無忌仍蹈前非者定行照例充軍發遣

萬曆十六年總督河道僉都禦史欽奉勅諭南旺臨淸一帶毎年大挑小挑俱有欽限不議外但勢豪船隻多方阻撓築壩惟利其遲天寒挑濬爲難開壩又利其旱水利瀦蓄不廣大挑年分原有欽限外其小挑年分亦以欽定限期毎年以十月十五日築壩至次年二月初一日開壩遇有鮮貢船到彼另爲設法前進其餘官民船隻俱暫停止候開壩放行敢有勢豪阻撓者聴管河衙門從重參究仍大書刻石竪立南旺板閘示眾遵守工部都水司郎中員下書手十名聴事官七員巡警官四員管橋官一員門子六名皂十八名傘轎夫九名馬快手十名步快手六十九名民壯二十名總院探事快手二名聴事水夫一名廚子二名兵夫二名馬夫三名座船頭二十名守門總甲二名書手工食不等一年共銀一百四十四兩四錢遇閏遞加外給飯食火炭銀二十兩遇大挑年終犒賞銀五兩小挑犒賞銀二兩五錢俱於臨淸東平壽張武城等州縣子粒賃基地租銀內支給聴事等官工食不等一年共銀八十兩五錢九分六釐於陽谷縣徭編壽張汶上聊城堂邑夏津武城館陶東阿淸平博平等縣淺夫廠夫銀內支給門子工食不等一年共銀四十二兩於單曹鉅野陽谷四縣徭編銀內支給皂工食毎名毎年十兩八錢內東平州徭編六名陽谷縣五名壽張縣四名東阿縣三名轎夫工食毎名毎年十兩傘夫毎名毎年九兩五錢於陽谷堂邑二縣徭編臨淸州行夫銀內支給馬快手工食不等一年共銀二百零三兩六錢於靑縣滄州東光景州壽張東阿陽谷汶上等州縣徭編堂邑淸平聊城博平武城館陶等縣淺夫臨淸州行夫銀內支給步快手工食不等一年共銀四百零七兩四錢於陽谷壽張東阿東平聊城臨淸等州縣淺夫及臨淸州行夫恩縣淸河縣廠夫銀內支給民壯工食不等一年共銀一百六十八兩一錢於壽張東阿陽谷三縣徭編銀內攴給探事毎名毎年工食銀一兩五錢聴事水夫毎年工食銀十兩八錢廚子毎名毎年工食銀九兩兵夫毎名毎年工食銀四兩八錢俱於陽谷縣徭編銀內支給馬夫毎名毎年工食銀二十兩於陽谷東阿壽張三縣徭編銀內支給船頭毎名毎年工食銀十兩八錢於濟寜州徭編陽谷縣徭夫銀內支給守門總甲工食毎名毎年八兩地方雜行內追給其它聴事吏承土地祠官吏及南旺臨淸二行署聴事官吏俱無工食亦無定數大都近邑幸民借部役以色州縣雜差而已卽其有工食者半出徭編半出設處扣除占役之數或因乏用而增加或因眷顧而賜予歷年久逺不可窮詰蓋至於今而冗濫極矣使後來者復仍宿獘長此安窮朘貧役之脂膏以飽遊子之蠧猾將安用之故卽今現在定數著之於編俾後之人有所考核且以杜僥覬之端云

兗州府運河同知員下典吏二名書手三十四名門子四名皂十六名馬快四名步快九十七名轎夫七名燈夫四名更夫五名水夫二名頭號船頭九名二號六名書手工食毎年共銀九十六兩系濟寜州鉅野縣占役淺夫工食銀內解給門子工食毎年共銀一十八兩九錢系濟寜州滋陽縣徭編銀內解給皂工食毎年共銀一百一十八兩八錢於郯城鄆城陽谷寜陽濟寜滕縣各州縣徭編及東平泗水泰安萊蕪各州縣淺夫泉夫工食銀內扣給馬快毎名毎年工食銀二十四兩共銀九十六兩於鄆城魚臺東阿曹州鉅野郯城汶上曹縣城武曲阜陽谷單縣金鄕定陶東平壽張等州縣徭編銀內解給步快毎名毎年工食銀一十二兩共銀三百四十二兩於魚臺濟寜沙溝廠城武鄒縣各州縣徭編及汶上陽谷壽張濟寜魚臺各州縣並濟寜衛占役淺夫工食銀內扣給轎夫毎名毎年工食銀一十二兩共銀八十四兩燈夫毎名毎年工食銀四兩六錢共銀一十八兩四錢更夫毎名毎年工食銀三兩六錢共銀一十八兩水夫毎名毎年工食銀七兩二錢共銀一十四兩四錢俱系濟寜州僉編頭號船頭占役曹縣橋夫五名毎名毎年工食銀十兩八錢共銀五十四兩二號船頭占役汶上淺夫二名濟寜州淺夫二名共四名毎名毎年工食銀一十二兩共銀四十八兩

兗州府捕河通判員下典吏二名書手三名門子一名馬快十名步快十名民壯十六名皂十二名轎夫六名兵夫一名禁子四名船頭十名毎名嵗給工食書手十二兩門子七兩二錢馬快二十二兩步快七兩二錢民壯八兩皂五兩轎夫八兩兵夫四兩八錢禁子六兩船頭六兩俱於本府各州縣徭編並役占淺夫銀內支給

東昌府河務通判員下典吏二名書手八名門子二名馬快六名步快十二名民壯三名皂十名轎夫八名燈夫四名兵夫二名船頭六名書手毎名毎年工食銀十二兩共銀九十六兩內聊城縣十六兩堂邑縣十二兩淸平縣十二兩臨淸州十二兩館陶縣十二兩夏津縣十二兩武城縣二十兩以上俱在前項州縣淺鋪夫工食銀內扣給馬快毎名毎年工食銀二十兩共銀一百二十兩於堂邑莘縣淸平館陶夏津武城六縣條鞭銀內解給步快毎名毎年工食銀八兩四錢共銀一百兩八錢內濮州八兩四錢朝城縣十六兩八錢冠縣三十三兩六錢恩縣十二兩六錢夏津縣四兩二錢臨淸州四兩二錢丘縣十六兩八錢館陶縣四兩二錢俱於條鞭銀內解給民壯毎名毎年工食銀八兩共銀二十四兩內髙唐州八兩丘縣十六兩俱於條鞭銀內解給門子毎名毎年工食銀七兩二錢共銀一十四兩四錢於本府大盈庫支領皂毎名毎年工食銀十二兩共銀一百二十兩內聊城縣二十兩堂邑縣十二兩博平縣十二兩淸平縣十二兩臨淸州十二兩淸河縣十二兩武城縣四兩恩縣十二兩館陶縣十二兩徳州十二兩俱於淺鋪夫工食銀內扣給轎夫毎名毎年工食銀十二兩共銀九十六兩燈夫毎名毎年工食銀四兩八錢共銀一十九兩二錢俱於聊城縣條鞭銀內解給兵夫毎名毎年工食銀七兩二錢一名在聊城縣條鞭銀內解給一名在河下淺鋪夫內扣給船頭毎名毎年工食銀十兩共銀六十兩於本府大盈庫支給

河間府管河通判員下典吏二名書手八名門子二名皂二十二名快手六名民壯八名轎夫四名兵夫二名船頭八名毎名嵗給工食書手門子皂民壯兵夫俱七兩二錢快手十五兩一錢六分轎夫六兩二錢船頭九兩四錢俱於所屬各州縣徭編銀內支給

魚臺縣管河主簿員下書手三名門子一名皂二名靑衣三名燈夫一名淺鋪夫二百四十五名南陽閘跟官一名書手一名三閘閘澑隄夫二百二十七名司府占役一十二名實在夫四百五十八名本色樁艸銀兩各該原額州縣徴解折色磚灰銀毎年額徴五十六兩六錢四分解兗州府庫夫役毎年工食銀共五千七百零一兩二錢魚臺縣出銀四千二百四十六兩八錢曹州出銀四百一十兩四錢曹縣出銀九十一兩二錢陽谷縣出銀六十四兩八錢單縣出銀八百八十八兩河灘租嵗徴七千斤

濟寜州管河判官員下書手三名門子二名皂三名雇工快手六名燈夫二名撈淺夫二百五十名淺鋪夫七十二名天井閘夫三十名南門橋夫十名艸橋橋夫十名澑夫六十八名上中新閘夫八名閘官占一名跟官占一名寫字占一名看防占一名巡樹占一名運河防占役十名實在橋夫十名閘夫二十五名澑夫六十八名工部分司快手占上中新閘夫四名管河衙書手占役二名南門橋夫撥占二名在城閘夫三十名帶管下新閘夫四名閘官占一名跟官占一名寫字占一名看防占一名巡樹占一名實在二十五名澑夫六十七名下新閘四名管河衙催工快手占役二名工部分司快手占役二名趙村閘夫三十名澑夫六十七名閘官占一名跟官占一名寫字占一名看樹占一名實在二十六名澑夫六十七名石佛閘夫三十名閘官占一名跟官占一名寫字占一名看樹占一名實在二十六名澑夫六十七名工部分司快手占役一名實在六十六名新店閘夫三十名閘官占一名跟官占一名寫字占一名看樹占一名實在二十六名澑夫六十七名內工部分司快手占役一名實在六十六名新閘閘夫三十名跟官占一名寫字占一名看樹占一名實在二十七名澑夫七十七名內工部分司快手占役一名實在六十六名仲家淺閘夫三十名寫字占一名跟官占一名著樹占一名摘撥南陽橋一名管河衙占役一名實在二十四名澑夫十名內工部分司快手占役一名實在九名師家莊閘夫三十名閘官占一名跟官占一名看樹占一名摘撥南門橋一名管河衙占役一名實在二十五名澑夫三十三名內工部分司快手占役二名實在三十一名魯橋閘夫三十名閘官占一名看樹占一名管河衙占役一名摘撥艸橋二名寫字占一名工部分司快手占役二名實在二十二名隨澑夫用工棗林閘夫三十名跟官占一名看樹占一名管河衙占役一名實在二十七名本州撈淺鋪夫共三百二十二名內看樹夫占十二名送文夫十二名運河防船頭快手占役三名濟寜道船頭占役一名工部分司快手占役三名實在二百九十一名其河官書手快手工食毎名毎年銀十兩八錢俱系占役淺夫門子工食毎年銀六兩皂工食毎名毎年銀七兩二錢俱系本州徭編夫役工食淺鋪澑夫毎名毎年十二兩閘夫毎名毎年十兩八錢內濟寜州編二百三十二名在城閘夫三十名石佛閘夫十名師家莊閘夫十名澑夫三名單縣協編天津閘澑夫四十五名趙村閘夫十名澑夫二十名石佛閘澑夫二十二名新店閘夫十名澑夫十七名新閘夫五名澑夫十八名仲家淺閘夫十名魯橋閘夫三十名棗林閘夫十名上中新閘夫八名金鄕縣協編天井閘澑夫八名在城閘澑夫十二名石佛閘夫二十名新店閘夫二十名新閘夫二十五名澑夫十八名仲家淺閘夫十名撈淺夫三十名鄆城縣協編天井閘澑夫十五名在城閘澑夫五十五名趙村閘澑夫十名棗林閘夫二十名撈淺夫四十五名曹州協編天井閘夫三十名曹縣協編南門艸橋夫二十名趙村閘夫二十名澑夫二十二名城武縣協編石佛閘澑夫三十名新店閘澑夫五十名仲家淺閘夫十名撈淺夫十五名定陶縣協編趙村閘澑夫八名石佛閘澑夫十五名滕縣協編新閘澑夫三十一名鄒縣協編師家莊閘澑夫三十名鉅野縣協編趙村閘澑夫七名嶧縣協編師家莊閘夫二十名陽谷縣協編仲家淺閘澑夫十名俱按季解給濟寜衛管河指揮員下撈淺夫一百零二名又帶管永通閘夫二名淺鋪夫本衛原編軍丁正戶五十名工部分司占淺夫二名閘夫一名運河防占淺夫一名本管河官占淺夫六名看器具廠占閘夫一名實在夫九十三名淺鋪軍丁五十名內小甲五名巡樹五名遞文十名工部分司占役五名系軍牢常川答應外二十五名巡河撈淺淺閘夫共一百零四名毎年毎名奉例徴副磚石灰銀一錢二分共銀一十二兩四錢八分解兗州府貯庫軍鋪夫五十名毎年毎名額徴樁艸銀二錢共銀十兩解府貯庫園地七十畆七分毎年額徴本色共二百一十二斤一兩折色銀一兩四錢八分一釐貯本廠聴河工支用銀解濟寜州貯庫夫役工食曹州編淺夫十七名毎名毎年工食銀十二兩閘夫二名毎名毎年工食銀十兩八錢曹縣編淺夫十七名鉅野縣編淺夫十七名單縣編淺夫十五名定陶縣編淺夫十九名金鄕縣編淺夫十七名工食俱同曹州軍鋪夫五十名系本衛老防軍余毎名編銀七兩自取於屯伍鉅野縣管河主簿員下書手二名毎名毎年工食銀十二兩皂四名毎名毎年工食銀十二兩俱系占役淺夫門子一名毎年工食銀六兩皂二名毎名毎年工食銀七兩二錢俱系本縣條編淺鋪徭夫共二百八十名毎名毎年工食銀十二兩四季赴各州縣支領本縣二百名嘉祥縣五十名曹州十名鄆城縣二十名停役一百八十三名徴銀貯庫南旺工部占役二名本府運河防占役六名管河衙占六名巡湖老人一名管廠老人一名廠夫一名渡夫二名巡樹遞文夫一十八名實在夫二百四十三名寺前鋪閘夫三十名毎名毎年工食銀十兩八錢閘官占一名寫字一名跟官一名看防一名巡樹一名實在二十五名澑夫四十五名毎名毎年工食銀一十二兩以上工食汶上縣編閘夫二十名東阿縣編閘夫十名鉅野縣編澑夫四十五名南旺工部占役一名看浮橋一名實在澑夫四十三名通濟閘夫三十名毎名毎年工食銀十兩八錢各州縣支領閘官占一名看防一名寫字一名巡樹一名跟官一名實在二十五名澑夫五十名毎名工食銀十二兩四季赴各州縣支領新占看橋夫一名實在四十九名以上工食鉅野縣編閘夫十七名澑夫二十九名嘉祥縣編閘夫一名曹州編閘夫四名澑夫七名鄆城縣編閘夫八名澑夫十四名淺鋪夫並占役毎名額徴磚灰折色銀一錢二分共銀三十三兩六錢解本府貯庫二閘閘澑夫額徴磚灰折色銀一錢二分共銀十八兩六錢解府本管撈淺夫秋後放假入湖采割本色湖艸曬漧收廠堆垜聴備河工支用或調出外工不暇采辦原無額數本管鋪夫並所屬寺前通濟二閘閘澑夫秋後俱放采割沿堤本色蒿艸曬漧入各廠堆垜聴備河工支用采盡止原無額數本管河道舊有地租本色二千零二十斤十五兩毎年有認有退原無額數本管撈淺閘澑夫除占役外毎名毎年辦柳十八根鋪夫毎名辦柳二十根辦完在於沿河兩岸空缺處所如法栽挿

汶上縣管河主簿員下書手四名門子一名皂五名管下淺鋪夫除司府占役及巡樹遞文共二十八名實在夫三百五十四名袁家口閘夫三十名除跟官寫字並本閘官坐占共四名實在夫二十六名開河閘夫三十名除跟官寫字本閘官坐占共四名實在夫二十六名南旺上下閘澑夫四十五名閘夫四十名除看防跟官寫字本閘官坐占共六名實在夫三十四名本管河道錢糧俱在縣徴收止有淺鋪夫嵗辦磚灰折色銀毎年毎名一錢二分共銀四十五兩八錢四分毎年徴解本府貯庫其河官書手工食毎名毎年銀一十二兩皂二名毎名毎年銀一十二兩俱系占役淺夫門子工食毎年銀六兩皂三名毎名毎年銀七兩二錢俱系本縣條編淺鋪夫工食毎名毎年一十二兩俱在本縣支給本管河灘地租並湖地租銀俱在本縣徴收其應辦樁艸原無定數毎嵗修計用多寡領銀買辦其河灘租嵗徴一千一百一十斤七兩零河道支用

東平州管河判官員下書手五名門子二名皂十三名淺鋪夫共一百六十六名內部占役一名運河防占役一名捕河防占役二名河官占役八名安山看廠老人一名看廠夫一名遞文一十六名巡樹一十五名實在夫一百二十一名靳家口閘夫三十名內官占一名安山閘夫三十名內官占一名戴家廟閘夫三十名內官占一名書手工食占役淺夫三名毎名十二兩共銀三十六兩門子毎名毎年工食三兩皂內三名毎名毎年工食銀三兩六錢俱本州條編銀內支給外皂十名占役淺夫五名毎名十二兩共銀六十兩淺鋪夫毎名毎年工食一十二兩共一千九百九十二兩東平州支領閘夫毎名毎年工食十兩八錢靳家口閘共銀三百二十四兩本州及東阿寜陽二縣各編十名安山閘共銀三百二十四兩俱東阿縣支領戴家廟閘共銀三百二十四兩俱本州支領淺鋪夫每名每年應辦折色磚灰銀一錢二分共一十九兩九錢零觧本府庫東平所管河百戶員下軍夫四十名遞文四名巡樹四名跟官一名寫字一名逃亡二十六名見在只存四名軍夫毎名毎年應辦樁艸銀二錢共銀八兩解本府庫河灘地一頃三十六畆零毎畆租銀三分共銀四兩零九分毎畆三斤共四百零九斤俱解本州庫廠壽張縣管河主簿員下門子一名皂二名燈夫一名淺夫四十六名鋪夫二十五名帶管東阿縣淺夫七十九名鋪夫四十五名內部占役一十五名運河防占役四名捕河防占役三名東窰廠三名河衙十名遞文巡樹二十九名實在一百三十一名渡夫二名沙灣小閘夫一名壽張運河灘地三頃六十畆零毎畆本色六斤共二千一百六十二斤零折色毎畆銀四分共一十四兩四錢零以上俱解縣壽張運河灘地三頃六十畆零毎畆租銀三分共銀一十兩八錢零裏河行犁地五頃零六畆毎畆租銀三分共一十五兩一錢零裏河葦地三頃七十九畆零毎畆租銀五分共一十八兩九錢零房基七百四十六間租銀不等共三十六兩八錢零以上俱解部東阿縣運河灘地六頃毎畆徴本色六斤共三千六百零五斤毎畆徴折色銀四分共二十四兩零以上俱解縣東阿縣運河灘地六頃零毎畆租銀三分共一十八兩零鹽河行犁地一頃四十八畆零毎畆租銀三分共四兩四錢零鹽河葦地一十九頃三十四畆零毎畆租銀五分共九十六兩七錢零房基七百九十五間租銀不等共五十九兩二錢零以上俱解部其各夫役毎年工食淺夫毎名一十二兩共銀一千五百兩鋪夫毎名一十二兩共八百四十兩渡夫毎名六兩六錢共一十三兩二錢小閘夫十兩八錢門子六兩皂毎名七兩二錢共一十四兩四錢燈夫三兩六錢俱於本縣徭編銀內支領

陽谷縣管河主簿員下門子一名皂二名燈夫二名淺夫二百四十四名鋪夫六十名內工部占役一十四名運河防占役四名捕河防占役五名西窰廠占役一名麻廠占役二名河衙占十三名遞文巡樹二十四名橋夫八名實在二百三十三名河道河灘地一十頃八十四畆零毎畆徴本色六斤共六千五百零五斤毎畆折色銀四分共四十三兩三錢零以上俱解縣河道地一十頃八十四畆零毎畆租銀三分共三十二兩五錢二分零房基共一千零一十七間各賃銀不等外譙樓下地基租銀二錢共四十四兩二錢九分零以上俱解部其各夫役毎年工食淺夫毎名一十二兩共銀二千九百二十八兩鋪夫毎名一十二兩共銀七百二十兩皂毎名七兩二錢共銀一十四兩四錢門子六兩燈夫毎名三兩六錢共銀七兩二錢荊門阿城七級三閘閘夫共一百五十名毎名十兩八錢共銀一千六百二十兩俱本縣支領內七級閘夫二十名壽張縣支領以上各役毎名毎年徴磚灰銀一錢二分共銀五十四兩四錢零解兗州府庫

聊城縣管河主簿員下書手三名門子一名皂六名淺鋪夫二百三十名內看廠夫一名催工皂六名遞送公文巡灌柳株六十九名實在夫一百五十四名周李二閘夫共六十名內官占一名實在五十九名永通閘夫三十名官占一名實在二十九名通濟橋閘夫三十名橋夫十名官占一名實在三十九名本管河灘地共一十五頃一十一畆九分內子粒地七頃五十五畆九分毎畆徴銀三分共銀二十二兩六錢七分地七頃五十五畆九分毎畆徴五斤共本色三千七百八十斤折色銀三十兩二錢四分賃基地二頃三十二畆四分毎畆徴銀六分共銀一十三兩九錢外房價銀五錢以上銀解府庫麻解本縣官廠河官書手召募無工食門子毎年工食銀六兩皂毎名毎年銀七兩二錢俱於本縣徭編銀內支給淺鋪夫毎名徴樁艸銀一兩共銀二百三十兩本縣派徴一百兩濮州協一百一十二兩莘縣協派一十八兩俱解府庫又毎名徴折色磚灰銀一錢二分共銀二十七兩六錢在各夫名下追徴解府毎名毎年工食銀一十二兩共銀二千七百六十兩本縣派銀九百三十六兩濮州協派銀一千三百四十四兩莘縣協派銀二百一十六兩冠縣協派銀二百六十四兩工部分司快手占役三名工食銀二十四兩防事官一員工食銀七兩二錢本府河防書皂三名工食銀三十六兩余銀支給各夫周家店閘夫三十名毎名樁艸銀一兩共銀三十兩工食銀毎名十兩八錢共銀三百二十四兩濮州協編樁艸銀十兩工食銀一百零八兩朝城縣協編樁艸銀十兩工食銀一百零八兩範縣協編樁艸銀十兩工食銀一百零八兩李海務閘夫三十名毎名樁艸銀一兩共銀三十兩工食銀十兩八錢共銀三百二十四兩堂邑縣協編樁艸銀二十兩工食銀二百一十六兩本縣派徴樁艸銀十兩工食銀一百零八兩通濟橋閘夫四十名毎名樁艸銀一兩共銀四十兩工食銀十兩八錢共銀四百三十二兩本縣派徴樁艸銀二十五兩工食銀二百七十兩淸平縣協編樁艸銀一十五兩工食銀一百六十二兩永通閘夫三十名毎名樁艸銀一兩共銀三十兩工食銀十兩八錢共銀三百二十四兩本縣派徴樁艸銀三十兩堂邑縣協編工食銀三百二十四兩樁艸徴解府庫工食支給以上閘夫毎名徴折色甎灰銀一錢二分共銀一十五兩六錢徴解府庫

平山衛管河本衛經歷員下書手一名門子一名皂六名軍鋪夫一十五名遞送濬築栽柳巡守本管毎年額徴折色樁木四十根毎根徴銀二錢共銀八兩谷艸四百束毎束徴銀五釐共銀二兩二項共銀十兩在本衛人丁內徴解河灘地一頃九十八畆五分五釐內除子粒地六十九畆毎畆徴銀三分共銀二兩八分又賃基地五十五畆毎畆徴銀六分共銀三兩三錢又地三畆五釐蓋房三間半毎間徴銀五分共銀一錢七分外剰徴地七十畆九分半徴折色共銀二兩八錢四分半徴本色三百五十四斤麻本衛河官徴解聊城縣官廠子粒賃基折麻銀兩聊城縣帶徴其樁艸銀亦系本衛河官徴收各解府貯庫河官書手門子毎名毎年工食銀三兩皂鋪夫毎名毎年工食銀五兩俱於本衛人丁內徴給

堂邑縣管河主簿員下書手一名門子一名皂三名靑夫皂二名淺鋪澑夫一百二十一名內隨本官催工皂六名遞送公文巡灌柳株占役二十一名看廠一名實在九十三名梁家鄕閘夫三十名閘官占用一名實在二十九名土橋閘夫三十名俱各在閘應役河灘地九頃七十五畆除徴租地四頃八十八畆毎畆徴銀三分共銀一十四兩六錢四分地四頃八十七畆半徴折色銀一十九兩四錢八分半徴本色麻二千四百三十五斤賃基房三百七十七間半毎間徴銀三分共銀一十一兩三錢二分以上銀解府庫麻解聊城縣官廠管河官書手召募無工食門子毎年工食銀六兩皂毎名毎年工食銀七兩二錢靑夫皂毎名毎年工食銀八兩俱本縣徭編徴給淺鋪夫毎名毎年工食銀一十二兩共銀一千四百五十二兩本縣派徴一千二百三十六兩冠縣協給二百一十六兩內工部分司占用快手工食銀一十二兩本府河防占用書皂工食銀二十四兩

博平縣管河典史員下書手一名門子一名皂四名淺鋪夫九十六名除看廠占用一名前項皂四名遞文巡柳占用一十八名實在夫七十三名河灘地一十三頃三十畆分租地六頃一十四畆三分毎畆徴租銀三分共銀一十八兩四錢零地五頃一十五畆半徴折色共銀二十五兩三錢半徴本色一千九百八十五斤賃基房一百九十八間半毎間徴租銀三分共銀五兩九錢零淺鋪夫毎名毎年工食銀一十二兩共銀一千一百五十二兩內除前項書手一名工食銀一十二兩門子一名工食銀二兩本府河防皂占用工食銀一十二兩皆於各夫銀內勻攤支給余銀各夫分用淺鋪夫毎名徴樁艸銀一兩共銀九十六兩在本縣條鞭銀內徴收支解又毎名徴磚灰銀一錢二分共銀一十一兩五錢二分在於各夫名下追徴以上子粒麻銀樁艸磚灰銀兩俱解府庫麻解貯聊城縣官廠淸平縣管河主簿員下門子一名皂三名燈夫一名淺鋪夫一百一十一名內除看鋪遞文巡樹看廠占用二十五名實在夫八十六名徳州左衛四鋪河道坐落本縣河道地方本縣河官帶管四鋪軍夫四十名戴家灣閘夫三十名閘官占一名實在夫二十九名淺鋪夫毎名徴磚灰銀一錢二分共銀一十三兩三錢於各夫工食銀內扣解府庫本管河灘官地共一十三頃九十一畆六分內租地六頃九十五畆四分毎畆徴銀三分共銀二十兩八錢零地六頃九十六畆二分毎畆徴十斤半徴本色三千四百八十一斤半徴折色共銀二十七兩八錢賃基地七分徴銀八分帶管左衛四鋪河灘地一頃四十三畆內租地七十畆五分毎畆徴銀三分共銀二兩一錢一分地七十二畆六分毎畆徴十斤半徴本色三百六十三斤半徴折色共銀二兩九錢以上縣衛銀解府庫麻解臨淸州官廠本縣河官皂毎名毎年工食銀七兩二錢門子毎年工食銀六兩燈夫毎年工食銀二兩八錢淺鋪夫毎名毎年工食銀一十二兩俱本縣支領閘夫三十名毎名毎年工食銀十兩八錢內本縣編徴銀二百一十六兩冠縣協濟銀一百零八兩淺鋪閘夫毎名嵗徴樁艸銀一兩共銀一百四十一兩本縣派徴一百三十一兩冠縣派徴十兩俱解府庫左衛軍夫四十名毎名工食銀三兩六錢俱在該衛徴收

臨淸州管河判官員下書手十名門子一名皂四名甲首二名淺鋪夫一百三十四名內除巡柳遞文毎鋪占夫三名一十九鋪共占五十七名看司看廠占三名催工皂占八名量工水手四名實在夫六十二名新開閘夫八十四名澑夫四十名內除工部快手占役二十名駕船占二名看守北橋占四名閘官占一名書手占一名實在夫五十六名澑夫四十名橋夫一十八名奉文裁減二名徴銀貯庫修橋攴用實在夫一十六名管河書手系召募應役原無工食皂毎名毎年工食銀七兩二錢共銀二十八兩八錢甲首毎名毎年工食銀四兩八錢共銀九兩六錢門子毎年工食銀六兩淺鋪夫毎名毎年工食銀一十二兩共銀一千六百零八兩內除本府河防占用書皂二名工食銀二十四兩余銀各夫領用閘夫毎名毎年工食銀十兩八錢共銀九百零七兩二錢內除閘官支領一名余銀各府領用澑夫毎名毎年工食銀十二兩共銀四百八十兩淺鋪閘澑夫毎名徴樁艸銀一兩共銀二百五十八兩以上銀兩俱在本州支解各夫毎名徴磚灰銀一錢二分共銀三十兩九錢六分俱在各夫名下徴解橋夫毎名毎年工食銀十兩八錢共銀一百九十四兩四錢又徴灰麻銀五兩零四分俱在本州徴收裁減二名工食扣存貯庫修橋支用余銀各夫領用本州河灘地一十九頃七十四畆毎畆徴銀三分共銀五十九兩二錢三分賃基地一十二頃一十七畆五分毎畆徴銀五分共銀六十兩八錢零地四頃三畆徴本色二千零七斤折色二千二十四斤毎斤折銀八釐共銀一十六兩一錢零館陶縣管河主簿員下書手一名門子一名皂四名淺鋪夫七十二名內催工皁占六名看鋪夫四十四名看廠夫一名實在夫四十一名河灘官地一十二頃九十九畆內麻地六頃四十三畆五分毎畆徴麻五斤徴本色麻三千二百一十七斤半折色銀二十五兩七錢四分租地六頃五十五畆毎畆徴銀三分共銀一十九兩六錢零皆縣徴收銀觧府庫麻解臨淸官廠淺鋪夫毎名徴樁艸銀一兩共銀七十二兩本縣條鞭銀內徴收起解毎名又徴磚灰銀一錢二分共銀八兩六錢四分在各夫名下徴解河官書手系召募代寫原無工食門子毎年工食銀六兩皂毎名毎年工食銀七兩二錢淺鋪夫毎名毎年工食銀一十二兩共銀八百六十四兩以上工食俱在本縣支領其淺夫工食內除工部分司聴事官工食銀三兩快手工食銀一十二兩並本府河防書皂工食銀二十四兩余銀各夫領用

夏津縣管河主簿員下書手二名門子一名皂四名靑夫皂五夫淺夫皂六名催工燈夫二名看廠夫一名澆灌巡柳夫八名遞送公文鋪夫八名挑淺夫三十七名內本部占役一名工食給巡警官本府河防占役一名工食給書辦河灘官地二十六頃八十畆賃基地八十七畆毎年額徴子粒賃基銀四十八兩四錢折麻銀五十三兩六錢正麻六千七百零一斤淺鋪灌廠夫並淺夫皂共六十名毎名毎年徴磚灰銀一錢二分共銀七兩二錢俱河官徴收解縣磚解本府麻解臨淸廠河官書手系各夫雇募書寫原無工食門子毎季一兩五錢皂毎季毎名一兩四錢四分靑夫皂毎季毎名二兩燈夫毎季毎名八錢催工皂並廠鋪灌淺夫毎季毎名三兩俱本縣支給又各夫額載毎年樁艸銀共六十兩亦在本縣條鞭徴解本府

淸河縣管河典史員下門子一名皂四名淺鋪夫四十八名內除遞文巡柳占用一十六名看廠一名催工皂二名實在夫二十九名河灘徴租地七頃一十八畆九分毎畆徴銀三分共銀二十一兩五錢零徴麻地七頃一十八畆六分半徴折色共銀二十八兩七錢四分半徴本色麻三千五百九十三斤賃基地五十四畆各價不等共徴賃銀六兩三錢八分以上銀解府庫麻解臨淸官廠淺鋪夫毎名編樁艸銀一兩共銀四十八兩本縣條鞭銀內徴解府庫淺鋪夫毎名工食銀內扣磚灰銀一錢二分共銀五兩七錢六分解府其河官門子皂毎名毎年工食銀七兩二錢淺鋪夫毎名毎年工食銀一十二兩共銀五百七十六兩內除工部分司快手一名銀三兩本府河防皂一名工食銀一十二兩余銀各夫分用俱在本縣攴給

武城縣管河主簿員下書手二名門子一名河道老人一名皂四名淺鋪夫一百七十四名內除占看廠夫一名鋪夫五十八名催工皂六名實在夫一百九名河灘官地一百一十一頃一十五畆七分內徴租地五十五頃五十八畆毎畆徴銀三分共銀一百六十六兩七錢四分徴地五十五頃五十七畆半徴本色毎畆五斤共二萬七千七百八十五斤半徴折色銀毎畆徴銀四分共銀二百二十二兩二錢零賃基房七十二間毎間徴銀一錢共銀七兩二錢新丈出地二頃二十九畆毎畆徴銀五分共銀一十一兩四錢五分解部充書辦工食其河官皂毎名毎年工食銀七兩二錢共銀二十八兩八錢河道老人毎年工食銀一十二兩出自淺夫工食銀內攤給門子毎年工食銀六兩書手毎年工食銀一十八兩出自淺鋪夫工食銀內攤給淺鋪廠夫並占役皂毎名毎年工食銀一十二兩共銀二千八十八兩內夥除本府河防書手二名工食銀二十四兩余銀各夫領用又毎名樁艸銀二兩共銀一百七十四兩入淺鋪夫毎名追磚灰銀一錢二分共銀二十兩八錢八分以上樁艸及皂門子工食俱出本縣磚灰銀在各夫名下追

恩縣管河主簿員下書手二名門子一名皂四名燈夫一名淺鋪夫六十三名內除占役皂六名巡灌夫七名遞文協巡夫七名廠夫一名實在夫四十二名河灘官地一十三頃七畆內租地六頃五十四畆毎畆徴銀三分共銀一十九兩六錢二分地六頃五十三畆毎畆徴麻十斤共麻六千五百三十斤分折色麻三千二百六十五斤毎斤折銀八釐共銀二十六兩一錢二分徴本色麻三千二百六十五斤賃基房六十五間毎間徴銀一錢共銀六兩五錢五分河官書手毎名毎年工食銀六兩在淺鋪夫工食內夥除給與門子毎年工食銀六兩皂毎名毎年工食銀七兩二錢共銀二十八兩八錢燈夫毎年工食銀四兩八錢淺鋪夫毎名毎年工食銀一十二兩共銀七百五十六兩內除本府河防皂一名工食銀一十二兩余銀各夫領用毎名又徴樁艸銀一兩共銀六十三兩以上俱在本縣徭編徴給淺鋪夫毎名又徴磚灰銀一錢二分共銀七兩五錢六分在各夫名下追徴其樁艸磚灰子粒折麻銀兩徴解府庫本色麻解臨淸官廠

徳州管河判官員下書手三名門子一名皂四名淺鋪夫七十名內除遞文巡灌夫一十四名管河官占役八名看廠夫一名實在夫四十七名橋夫六名河灘地一十頃九十五畆八分內租地五頃四十八畆毎畆徴銀三分共銀一十六兩四錢地五頃四十七畆徴本色麻二千七百三十七斤三兩徴折色麻銀二十一兩八錢九分基地一頃七十一畆九分毎畆徴銀一錢二分共銀二十兩六錢三分以上銀解東昌府並本州庫麻解臨淸官廠管河書手原無工食門子毎年工食銀六兩皂毎名毎年工食銀七兩二錢淺鋪夫毎名毎年工食銀一十二兩共銀八百四十兩本府河防占用皂一名工食銀一十二兩余銀各夫分用毎名又徴樁艸銀一兩共銀七十兩橋夫毎名毎年工食銀四兩又徴麻銀二兩八錢八分俱在本州條鞭徴給樁艸麻銀解東昌府並本州庫淺鋪夫毎名徴磚灰銀一錢二分橋夫又徴石灰銀四錢八分俱在各夫工食內扣解本州庫

徳州衛管河指揮員下淺鋪十座召募軍夫一百名內除巡樹遞文應接座船鳴道旗鑼並催船催工占用四十名實在夫六十名賃基子粒地四十七頃七十五畆八分徴租銀七十八兩八錢九分本色麻一萬一千八百七十七斤折色麻銀九十五兩三項錢糧出自前項河灘地內辦納樁艸銀一十六兩出自本衛以上銀解東昌府並本州庫麻解臨淸州官廠淺夫工食毎名毎日給銀一分出自本衛條鞭地畆銀

徳州左衛管河指揮員下淺鋪二座毎鋪召募軍夫十名共夫二十名內除遞文巡柳鳴道旗鑼占用六名書手一名實在夫一十三名河灘地畆本折麻歸並淸平縣就近徴収彼處徑解東昌府庫其樁艸銀一十八兩出在本衛條鞭徳州徴収淺夫工食毎名毎年銀三兩六錢俱在本衛條鞭丁地內徴各夫親自支領景州管河判官員下書手二名門子一名皂四名淺鋪夫四十名其工食書手毎名毎年銀六兩門子皂淺鋪夫毎名毎年銀七兩二錢俱於本州條編銀內支給毎年河道錢糧一十六兩九錢七分四毫樁木銀一十二兩八錢葦艸銀一十二兩八錢麻銀三兩二錢吳橋縣管河典史員下門子一名皂四名河灘官地共二十四頃五畆房基十二間毎畆毎間各徴銀四分共銀九十六兩七錢折色樁木葦艸銀八十四兩門子毎年工食銀七兩二錢皂毎名毎年工食銀七兩二錢俱本縣支領

東光縣管河主簿員下門子一名皂六名淺鋪九座毎座淺夫十名樁木銀二十八兩八錢磚灰銀十兩八錢麻銀七兩二錢河灘子粒銀七十六兩九錢六分又奉文加租銀二十四兩八錢俱解本府庫人役工食在於本縣支領

故城縣管河主簿員下書手一名門子一名皂六名淺鋪夫四十名淺夫遞送公文旗鑼巡灌樹株修墊缺口狼窩河灘官地一十四頃四分屋基二百一十五間半毎年共該徴銀三十九兩一錢七分俱解本府樁木六十四根葦艸一千二百八十束麻三百二十斤俱淺夫置辦折銀解府衙役工食毎年共該銀五十兩四錢淺夫工食銀毎年共該二百八十八兩俱本縣支領南皮縣管河典史員下門子一名皂四名五淺淺鋪夫各十名地租銀七十六兩二錢一分二釐八毫折色樁艸灰麻銀共四十二兩門子皂毎名毎年工食銀七兩二錢淺夫毎名毎年工食銀七兩二錢俱於本縣徭編銀內支給

交河縣管河主簿員下門子一名皂六名淺夫五十名河灘地一十二頃五十二畆毎畆徴銀四分房基八十六間毎間徴銀三分共銀五十二兩六錢內支三兩解府河防公用余解府庫門皂毎名毎年工食銀七兩二錢淺夫毎名毎年工食銀七兩二錢俱本縣徭編銀內給發毎夫一名毎年坐樁艸磚灰麻斤等銀八錢四分共坐工食銀四十二兩

滄州管河判官員下門子一名皂六名毎名毎年工食銀七兩二錢淺夫七十名毎名毎年工食銀七兩二錢俱本州徭編銀內支給河灘賃基官地六頃四十二畆毎畆徴子粒銀四分賃基房三間毎間賃價銀三分二項共銀二十五兩七錢解本府萬曆二十四年新增河灘官地二頃八十一畆毎畆徴子粒銀四分賃基房二百二十六間毎間賃價銀三分二項共銀一十八兩解本府河防毎夫一名坐樁艸磚灰麻等銀八錢四分共銀五十八兩八錢解本府

興濟縣管河典史員下門子一名皂四名淺夫七十七名毎年額編樁木葦艸麻磚灰子粒賃基等銀共九十五兩三錢六分淺夫毎名毎年工食銀七兩二錢共銀五百五十四兩四錢吳橋縣協濟銀三百七十四兩四錢靑縣協濟銀一百八十兩管河官門皂等役毎年工食共銀三十六兩俱在本縣徭編銀內支給靑縣管河主簿員下門子一名皂六名燈夫一名六淺鋪各淺夫十名共六十名毎年額編麻椿艸折色銀五十兩四錢在淺夫工食內扣除徴解子粒賃基銀一百八兩九錢門皂燈夫工食毎名毎年銀七兩二錢俱在縣支領淺夫毎名除扣椿艸銀八錢四分外止實在毎年工食銀六兩三錢六分俱系免貼人丁給批自取

霸州管河同知員下南蘇家淺鋪夫六名毎名工食銀七兩二錢在本州及大城縣支領河灘官地一頃八十畆毎年共徴租銀七兩二錢樁木葦艸銀共五兩四分在淺夫工食內扣辦貯州庫

靜海縣管河主簿員下門子一名皂七名八淺淺鋪夫各十名地租銀一百三十九兩七錢九分折色椿艸麻灰銀共六十七兩二錢皂門子淺夫毎名毎年工食銀七兩二錢俱於本縣徭編銀內支給

河間衛管河指揮員下分管淺夫十名毎嵗額編修理河工銀一百兩守口淺夫毎名毎年工食銀七兩二錢俱於本衛丁地錢糧編派州縣徴解府庫

沈陽中屯衛管河指揮員下分管淺夫一名毎嵗額編修理河工銀二十七兩守口淺夫毎年工食銀七兩二錢俱派本衛丁地錢糧銀內州縣徴解府庫

天津衛管河指揮員下淺夫人役工食出自本衛條鞭銀內本府淸軍防徴給河灘官地八項一十四畆七分毎年額徴子粒銀二十五兩九錢靜海縣帶徴解河間府毎年額徴樁木銀十六兩葦艸銀八兩共徴二十四兩俱在條編銀內出辦淸軍防徴解河間府庫

天津左衛管河指揮員下夫役工食出自本衛條鞭銀內本府淸軍防徴給河灘官地及新增應徴子粒銀二十二兩四錢七分滄州管糧官徴解本府庫額徴樁木銀二十二兩四錢葦艸銀一十一兩二錢共銀三十三兩六錢淸軍防徴収條鞭銀出辦解本府庫

天津右衛管河指揮員下淺夫五十名毎名工食銀七兩二錢系本衛條鞭人地丁銀內出辦嵗解樁艸銀一十二兩在淺夫工食銀內照扣解河間府庫

北河紀卷六﹤史部﹐地理類﹐河渠之屬﹐北河紀﹥

欽定四庫全書

北河紀卷七

明謝肇淛

撰

河議紀

漢成帝建始四年淸河都尉馮逡議奏言郡承河上流土壤輕脆易傷頃所以闊無大害者以屯氏河通兩川分流也今屯氏河塞靈鳴犢口又益不利獨一川兼受數河之任𨿽髙增隄防終不能泄如有霖雨旬日不霽必盈九河今旣難明屯氏河絕未久其處易浚又其口所居髙於分殺水力道理便宜可復浚以助大河泄暴水備非常不豫修治北決病四五郡南決病十餘郡然後憂之晚矣事下丞相禦史以爲方用度不足可且勿浚至是大雨水十餘日河果大決東郡金隄

鴻嘉四年渤海淸河信都河水湓溢灌縣邑三十一敗官亭民舎四萬餘所河隄都尉許商與丞相史孫禁共行視圖方略禁以爲今河溢之害數倍於前決平原金隄間開大通河令入故篤馬河至海五百餘里水道浚利又幹三郡水地得美田且二十餘萬頃足以償所開傷民田廬處又省吏卒治隄救水歳三萬人以上許商以爲古說九河之名有徒駭胡蘇鬲津今見在成平東光鬲界中自鬲以北至徒駭間相去二百餘里今河𨿽數移徙不離此域孫禁所欲開者在九河南篤馬河失水之迹處勢平夷旱則淤絕水則爲敗不可許公皆從商言先是谷永以爲河中國之經瀆聖王興則出圖書王道廢則竭絕今潰溢橫流漂沒陵阜異之大者也修政以應之災變自除是時李尋解光亦言陰气盛則水爲之長故一日之間晝減夜增江河滿溢所謂水不潤下𨿽常於卑下之地猶日月變見於朔望明天道有因而作也眾庶見王延世重賞競言便巧不可用議者常欲求索九河故迹而穿之今因其自決河且勿塞以觀水勢河欲居之當稍自成川挑出沙土然後順天心而圖之必有成功而用財力寡於是遂止不塞滿昌師丹等數言百姓可哀上數遣使者處業賑贍之哀帝初平當議奏言九河今皆寘滅按經義治水有決河深川而無隄防壅塞之文河從汲郡以東北多溢決水迹難以分明四海之眾不可誣宜博求能浚川防河者下丞相孔光大司空何武奏請部刺史三河農太守舉吏民能者莫有應待詔賈讓言治河上中下防古者立國居民疆理土地必遺川澤之分度水勢所不及大川無防小水得入陂障卑下以爲污澤使秋水得有所休息左右遊波寛緩而不迫夫土之有川猶人之有口也治土而防其川猶止兒啼而塞其口豈不遽止然其死可立而待也故曰善爲川者決之使道善爲民者宣之使言蓋隄防之作近起戰國壅防百川各以自利齊與趙魏以河爲境趙魏瀕山齊地卑下作隄去河二十五里河水東抵齊隄則西而泛趙魏趙魏亦爲隄去河二十五里𨿽非其正水尙有所遊蕩時至而去則塡淤肥美民耕田之或久無害稍築室宅遂成聚落大水時至漂沒則更起隄防以自救稍去其城郭排水澤而居之湛溺固其宜也今隄防陿者去水數百步逺者數里近黎陽南故大金隄從河西西北行至西山南頭乃折東與山相屬民居金隄東爲廬舍住十餘歳更起隄從東山南頭直南與故大隄防又內黃界中有澤方數十里環之有隄住十歳太守以賦民民今起廬舍其中此臣親所見者也東郡白馬故大隄亦復數重民皆居其間從黎陽北盡魏界故大隄去河逺者數十里內亦數重此皆前世所排也河從內黃北至黎陽爲石隄激使東抵東郡平岡又爲石隄使西北扺黎陽觀下又爲石隄使東北扺東郡津北又爲石隄扺使西北扺魏郡昭陽又爲石隄激使東北百餘里間河再西三東迫阨如此不得安息今行上防徙冀州之民當水沖者決黎陽遮害亭放河使北入海河西薄大山東薄金隄勢不能逺泛濫期月自定難者將曰若如此敗壊城郭田廬塜墓以萬數百姓怨恨昔大禹治水山陵當路者毀之故鑿龍門辟伊闕拆砥柱破碣石墮斷天地之性此乃人功所造何足言也今瀕河十郡治隄歲費且萬萬及其大決所殘無數如出數年治河之費以業所徙之民遵古聖之法定山川之位使神人各處其所而不相姦且以大漢方制萬里豈其與水爭咫尺之地哉此功一立河定民安千載無患故謂之上策其次多穿漕渠臣竊按視遮害亭西十八里至淇水口乃有金隄髙一丈是自東地稍下隄髙至遮害亭髙四五丈往五六歲河水大盛增丈七尺壊黎陽南郭門入隄下水未逾隄二尺所從隄上北望河髙出門百姓皆走上山水流十三日隄潰吏民塞之臣循隄上行視水勢南七十餘里至淇口水適至隄半計出地上五尺所今可從淇口以東爲石隄多張水門初元中遮害亭下河去東足數十步至今四十餘歲適至隄足由是言之其地堅矣恐議者疑河大川難禁制滎陽漕渠足以止之其水門但用木與土耳今據堅地作石隄勢必完安冀州渠者盡當仰此水門治渠非穿地也但爲東方一隄北行三百餘里入漳水其西因山足地髙諸渠皆往往股引取之旱則開東方下水門漑冀州水則開西方髙門分河流通渠有三利不通有三害民常罷於救水半失作業此一害也水行地上湊潤上徹民則病濕气木皆立枯鹵不生谷此二害也決溢有敗爲魚鱉食此三害也若有渠漑則鹽鹵下濕塡淤加肥此一利也故種禾麥更爲秔稻髙田五倍下田十倍此二利也轉漕舟船之便此三利也今瀕河隄吏卒郡數千人伐買薪石之費歳數千萬足以通渠成水門又民利其灌漑相率治渠𨿽勞不罷民田適治河隄亦成此誠冨國安民興利除害支數百歳故謂之中防若繕完故隄增卑倍薄而勞費無已數逢其害此最下防也【丘濬曰古今言治河者未有出此三策者也】

宋眞宗大中祥符三年著作郎李垂議上導河形勝書三篇並圖其略曰臣請自汲郡東推禹故道挾禦河較其水勢出大伾上陽太行山之間復西河故瀆北注大名西館陶東南北合赤河而至於海因於魏縣北析一渠正北稍西逕衡瀆直北下出邢洺如夏書過洚水稍東注易水合百濟防朝河而至於海大伾而下黃禦混流薄山障隄勢不能逺如是則載之髙地而北行百姓獲利而契丹不能南侵禹貢所謂夾右碣石入於河孔安國曰河逆上北州界其始作自大伾西八十里曹公所開運渠東五里引河水正北稍東十里破伯禹古隄逕牧馬陂從禹故道又東三十里轉大伾西通利軍北挾白溝復回大河北逕淸豊大名西曆洹水魏縣東曁館陶南入屯氏故瀆合赤河而北至於海旣而自大伾西新發故瀆西岸析一渠正北稍西五里廣深與汴等合禦河道逼大伾北卽堅壤析一渠東西二十里廣深與汴河等復東大河兩渠分流則三四分水猶得注澶淵舊渠矣大都河水從西大河故瀆東北合赤河而逹於海然後於魏縣北發禦河西岸析一渠正北稍西六十里廣深與禦河等合衡潭水又冀州北界深州西南三十里決衝漳西岸限水爲門西北注滹沱潦則塞之使東漸勃海旱則決之使西灌屯田此中國禦邊之利也兩漢而下言水利者屢欲求九河故道而防之今考圖志九河並在平原而北且河壞澶滑水至平原而上已決矣則九河奚利哉漢武捨大伾之故道發頓丘之暴衝則濫兗泛齊流患中土使河朔平田膏腴千里縱容邊寇刼掠其間今大河盡東全燕陷北而禦邊之計莫大於河不然則趙魏百城富庶萬億所謂誨盜而招寇矣一日伺我饑饉乘虛入寇臨時用計者實難不如因人足財豊之時成之爲易詔樞密直學士任中正龍圖閣直學士陳彭年知制誥王曽詳定中正等上言詳垂所述頗爲周悉所言起滑臺而下派之爲六則緣流就下湍急難制恐水勢聚而爲一不能各依所導設或必成六派則是更增六處爲口悠久難於隄防亦慮入滹沱漳河漸至二水淤塞益爲民患又築隄七百里役夫二十一萬七千工至四十日侵占民田頗爲煩費其議遂寢神宗熈寧二年劉彜程昉上言二股河北流今已閉塞然禦河水由冀州下流尙當防導以絕河患先是議者欲於恩州武城縣開禦河入黃河北流故道以下五股河故命彜昉相度而通判冀州王庠謂第開今流之處下接胡盧河尢便而彜等又奏如庠言𨿽於流爲順然其間漫淺沮洳費工尢多不若開烏欄隄東北至大小流港橫截黃河入五股河復故道尢便遂命河北提舉糴便糧艸皮公弼提舉常平王廣亷按視二人議協詔調鎭趙邢洺磁相兵夫六萬浚之以寒食後入役三年正月韓琦言河朔累經災傷𨿽得去年夏秋一稔瘡痍未復而六州之人奔走河役逺者十一二程近者不下七八程比常歳勞費過倍兼鎭趙二州舊以次邊未甞差夫一旦調發人心不安又於寒食後入役此滿一月正妨農務乃詔河北都轉運使劉庠相度如可就寒食前入役卽亟興工仍相度最逺州縣量減差夫而輟修塘堤兵千人代其役二月琦又奏禦河漕運通流不宜減大河夫役於是止令樞密院調兵三千並都水監卒二千三月又益發壯城兵三千仍詔提舉官程昉等促迫功隄六月河成遷昉宮苑副使四年命昉爲黃禦等河都大提舉八年昉與劉璯言衛州沙河湮沒宜自王供埽開浚引大河水注之禦河以通江淮漕運仍置斗門以時啟閉其利有五王供危急免河勢變移而別開口地一也漕舟出汴橫絕沙河免大河風濤之患二也沙河引水入於禦河大河漲溢沙河自有限節三也禦河漲溢有斗門啟閉無衝注淤塞之獘四也徳博舟運免數百里大河之險五也一舉而五利附焉請發卒萬人一月可成從之九年秋奏畢功中書欲論賞帝命河北監司按視保明大名安撫使文彥博覆實彥博言去秋開舊沙河取黃河行運欲通江淮舟楫徹於河北極邊自今春開口放水後來漲落不定所行舟栰皆輕載有害無利枉費功料極多今禦河上源止是百門泉水其勢壯猛至衛州以下可勝三四百斛之舟四時行運未甞阻滯隄防不至髙厚亦無水患今乃取黃河水以益之大卽不能吞納必致決溢小則緩漫淺澁必致淤澱凡上下千餘里必難歳歳開浚況北河穿北京城中利害易覩今始初冬已見阻滯恐年歳間反壞久來行運儻謂通江淮之漕卽尢不然自江浙淮汴入黃河順流卽下又合於禦河歳不過一百萬斛若自汴順流徑入黃河達於北京自北京和雇車乘陸行入倉約用錢五六千緍卻於禦河載赴邊城其省工役物料及河淸衣糧之費不可勝計又去冬外監丞欲於北京黃河新隄開置水口以通行運其防尢疏此乃熈寧四年秋黃河下注禦河之處當時朝廷選差近臣督役修塞所費不貲大名恩冀之人至今瘡痍未平今柰何反欲開口導水耶都水監𨿽令所屬相視而官吏恐忤建謀之官止作遷延回報謂俟修固禦河隄防方議開置河口況禦河隄道僅如蔡河之類若欲吞納河水須如汴岸增修猶恐不能制蓄乞別委官相視利害並議可否又言今之水官尢爲不職容易建言僥幸恩賞朝廷便爲主張中外莫敢異議事若不效都無譴罰臣謂更當選擇其人不宜令狂妄輩橫費生民膏血已而都水監言運河乞置雙牐例放舟船實便與彥博所言不同十二月命知制誥熊本與都水監河北轉運司官相視本奏河北州軍賞給茶貨以至應接沿邊塲要用之物並自黃河運至黎陽出卸轉入禦河費用止於客軍數百人添支而已向者朝廷曽賜米河北亦於黎陽或馬陵道口下卸倒裝轉致費亦不多昨因程昉等擘畫於衛州西南循沙河故迹決口置牐鑿隄引河以通江淮舟檝而實邊郡倉廩自興役至畢凡用錢米功料二百萬有奇今後毎歲用物料一百一十六萬廂軍一千七百餘人約費錢五萬七千餘緡開河行水才百餘日所過船栰六百二十五而衛州界禦河淤淺已及三萬八千餘步沙河左右民田渰浸者幾千頃所免租稅二千貫石有餘有費無利誠如議者所論然尙有大者衛州居禦河上游而西南當王供向著之防所以捍黃河之患者一堤而已今穴堤引河而置牐之地才及隄身之半詢之土人云自慶曆八年後大水七至方其盛時遊波有平隄者今河流安順三年矣設復暴漲則河身乃在牐口之上以湍悍之勢而無隄防之阻泛濫衝溢下合禦河臣恐墊溺之禍不特在乎衛州而瀕禦河郡縣皆罹其患矣夫此河之興一歲所濟船栰其數止此而萌毎歳不測之患積無窮不貲之費豈陛下所以垂世裕民之意哉臣愽采眾論究極利病咸謂葺故堤堰新口存新牐而勿治庶可以銷淤澱決溢之患而省無窮之費萬一他日欲用此河轉粟塞之則暫開亟止或可以紓飛挽之勞未幾河果決衛州元丰五年提舉隄防司言禦河狹隘隄防不固不足容大河分水乞令綱運轉入大河而閉截徐曲旣從之矣明年戶部侍郎蹇周輔復請開撥以通漕運及令商旅舟船至邊是時毎有一議朝廷輒下水官相度迄莫能定哲宗元符三年正月徽宗卽位中書舍人張商英陳五事一曰行古沙河口二曰復平恩四埽三曰引大河自古漳河浮河入海四曰築禦河西隄而開東隄之積五曰開水門口泄徒駭河東流大安欲隨地勢防濬入海徽宗崇寧三年十月臣僚言昨奉詔措置大河卽由西路歷沿邊州軍回至武城縣循河堤至深州又北下衡水縣乃逹於冀又北度河過逺來鎭及分遣屬僚相視恩州之北河流次第大抵水性無有不下引之就髙決不可得況西山積水勢必欲下各因其勢而順導之則無壅遏之患詔開修直河以殺水勢七年五月丁已臣僚言恩州寧化鎭大河之側地勢低下正當灣流衝激之處歳久堤岸怯薄沁水透堤甚多近鎭居民例皆移避方秋夏之交時雨霈然一失隄防則不惟東流莫測所向一隅生靈所系甚大亦恐妨阻大名河間諸州往來邊路乞付有司貼築固護從之

元世祖至元三年都水監言運河二千餘里漕公私物貨爲利甚大自兵興以來失於修治滄州之南景州以北頽闕岸口三十餘處淤塞河流十五里至癸巳年朝廷役夫四千修築浚滌乃復行舟今又三十餘年無官主領滄州地分水面髙於平地全借堤堰防防其園囿之家掘堤作井深至丈餘或二丈引水以灌蔬花復有瀕河人民就堤取土漸至闕破走泄水勢不惟澁行舟妨運糧或至漂民居沒禾稼其長蘆以北索家馬頭之南水內暗藏椿橛破舟船壞糧物部議以濵河州縣佐貳之官兼河防事於各地分巡視如有闕破卽率眾修治拔去樁橛仍禁園囿之家毋穿堤作井栽樹取土仁宗延祐元年二月二十日省臣言江南行省起運諸物皆由防通河以達於都其河淺澁大船充塞於中阻礙餘船不得來往毎嵗省臺差人巡視其所差官言始開河時止許行百五十料船近年權勢之人並富商大賈貪嗜貨利造三四百料或五百料船於此河行駕以致阻滯官民舟楫如於沽頭置小石牐一止許行百五十料船便臣等議宜如所言中書及都水監差官於沽頭置小牐一及於臨淸相視宜置牐處亦置小牐一禁約二百料之上船不許入河行運從之至治三年四月十日都水分監言防通河沛縣東金溝沽頭諸處地形髙峻旱則水淺舟澀省部已準置二滚水堰近延祐二年沽頭牐上增置隘牐一以限巨舟毎經霖雨則三牐月河截河土堰盡爲衝決自秋摘夫刈薪至冬水落或來歲春首修治工夫浩大動用丁夫千百束薪十萬之餘數月方完勞費萬倍又況延祐六年雨多水隘月河土隁及石牐鴈翅日被衝嚙土石相離深及數丈其工倍多至今未完今若運金溝沽頭並隘牐三處見有石於沽頭月河內修隁牐一所更將隘牐移置金溝牐月河或沽頭牐月河內水大則大牐俱開使水得通流小則閉金溝大牐止開隘牐沽頭則閉隘牐而啟正牐行舟如此歲省修治之費亦可免丁夫冬寒入水之苦誠爲一勞永逸移文工部令委官與有司同議於是差濠寨約防濟寧路官相視就問金溝牐提領周得興言每歲夏秋霖雨衝失牐隄必候水落役夫采薪修治不下三兩月方畢冬寒水作苦不勝言防驗監察禦史言延祐初元省臣亦甞請置隘牐以限巨舟臣等議其言當請從之泰定四年四月禦史臺臣言巡視河道集都水分監及瀕河州縣官民詢考利病不出兩端一曰壅決二曰經行卑職參詳自古立國引漕皆有成式自世祖屈羣防濟萬民疏河渠引淸濟汶泗立牐節水以通燕薊江淮舟楫萬里振古所無後人篤守成規舉其廢墜實萬世無窮之利也蓋水性流變不常久廢不修舊規漸壞𨿽有智者不能善後以故詳歷考視酌古凖今參防眾議輙有管見倘蒙采錄責任水監謹守勿失能事畢矣不窮利病之源瀕歲差人具文巡視徒爲煩擾無益於事都水監元立南北隘牐各濶九尺二百料下船梁頭八尺五寸可以入牐愚民嗜利無厭爲隘牐所限攺造減舷添倉長船至八九十尺甚至百尺皆五六百料入至牐內不能回轉動輙淺閣阻礙余舟蓋緣隘牐之法不能限其長短今宜於隘牐下岸立石則遇船入牐必須驗量長不過則然後放入違者罪之牐內舊有長船立限遣出省下都水監委濠寨官約防濟寧路委官同歷視議擬隘牐下約八十步河北立二石則中間相離六十五尺如舟至彼驗量如式方許入牐有長者罪遣退之又與東昌路官親詣議擬於元立隘牐西約一里依已定丈尺置石則驗量行舟有不依元料者罪之至元末漕運馬之貞上言宋金以來汶泗相通河道郭都水按視可以通漕於二十年中書省奏準委兵部李尙書等開鑿擬修石牐十四二十一年省委之貞與尙監察等同相視擬修石牐八石堰二除已修畢外有石牐一石堰一堽城石堰一至今未修二十三年調之貞充漕運副使委管牐接放綱船沿河撁道元無崩損去處在前年例當麻麥盛時差官修理撁道督責地主割刈麻麥並差人於濟州牐監督江淮綱運船隻過牐不令阻滯客旅茍取錢物據新開防通並濟州汶泗相通河非自然長流河道於兗州立牐堰約泗水西流堽城立牐堰分汶水入河南防於濟州以六牐撙節水勢啟閉通放舟楫南通淮泗以入新開防通河至於通州近去歳四月江淮都漕運使司言本司糧運經濟河至東阿交割前者濟州運司不時移文瀕河官司修治撁道若有緩急處所正官取招呈省路經歷縣達魯花赤以下就便斷罪今濟州漕司革罷其河道撥屬都漕運司管領本司糧運未到東阿凡有阻滯並是本司遲慢迆南河道從此無人管領不時水勢泛溢隄岸摧塌澁滯河道又濟州牐前濟州運司正官親臨監視其押綱船戶不敢分爭卽日各處官司差人管領與綱官船戶各無統攝爭要水勢及攙越過牐互相毆打以致損壞船隻侵沒官糧擬將東阿河道撥付江淮都漕運司提調管領庶幾不誤糧運都省準焉又準江淮都漕運司副使言汶泗堽城二牐一堰泗河兗州牐堰濟州城南牐乃防通河上源之喉衿去歳流水沖壞堽城汶河土堰兗州泗河土堰必須移文兗州泰安州差人修閉又被漲水沖破梁山一帯隄堰走泄水勢通入舊河以致新河水小澁糧船乞移文下東平路修閉上流撥屬江淮漕運司下流屬之貞管領若已後新河水小直下濟州監牐官並泰安兗州東平修理據兗州石牐一所石堰一道堽城石牐一道合用材物已行措置完備必須修理𨿽初經之貞相視防計卽今不管領乞移文江淮漕司修治其泰安州堽城安梁山一帯隄岸濟州牐等處𨿽是撥屬江淮漕司今後倘若水漲衝壞堤堰亦乞照防東平濟寧泰安如承文字亦仰奉行又東阿須城界安山牐爲糧船不由舊河來往江淮所委監牐官已去目今無人看領必須之貞修理以此權委人守焉順帝至正九年冬脫脫旣復爲丞相慨然有志於事功論及河決卽言於帝請躬任其事帝嘉納之及命集羣臣議廷中而言人人殊惟都漕運使賈魯昌言當治先是魯甞爲山東道奉使宣撫首領官循行被水郡邑具得修擇成防後又爲都水使者奉防詣河上相視驗狀爲圖以二防進獻一議修築北隄以制橫潰其用工省一議疏塞並舉挽河使東行以復故道其功費甚大及是復以一防對脫脫韙其發防於是遣工部尙書成遵與大司農禿魯行視河議其疏塞之方以聞遵等自濟撲汴梁大名行數千里掘井以量地之髙下測岸以究水之淺深博采輿論以講河之故道斷不可復又曰山東連歉民不聊生若聚二十萬眾於此地恐他日之憂又有重於河患者時脫脫先入魯言及聞遵等議怒曰汝謂民將反邪自辰至酉論辯終莫能入明日執政謂遵曰修河之役丞相意已定且有人任其責公勿多言幸爲兩可之議遵曰腕可斷議不可易遂出遵河間鹽運使議定乃薦魯於帝大稱防國朝永樂十二年戶部防略查得防通河見運糧止有淺河船一千三百餘只每次可運糧二千餘萬石於徐州並濟寧兩處倉支糧運赴北京在城倉一歲可運三次共該糧六十餘萬石比與海運糧數不及若添造二百料船共湊三千隻專於淮安倉支糧運至濟寧交收卻將二千隻於濟寧倉支糧運至北京一次該運糧四十萬石往回約用五十日自二月起至十月河凍止可運四次共得糧一百六十萬石比於海運數多又無風水之險誠爲快便天順八年都察院都事金景輝防略工部委官前去河南聽巡撫左副都禦史賈銓提督開疏黃沁分水灌注運河卽今一帯河道通行無阻矣惟安山北至臨淸衛河至直沽俱各少水而徳州武城等處淺阻船隻不下千百餘艘又訪山東河南及大名等府起運京糧亦因河淺俱赴畿內賈納況商販少至以致京師米麥翔貴物貨騰湧且畿內耕獲有限而四方賈糴無窮幸值歲丰民食尙乏儻遇凶荒將何以賴陸贄有云用財之在關中者與儲之帑藏不殊有急而需一朝可得今畿內之地正當充實豈容虛耗矧南京進貢馬快船隻亦皆阻誤不可不慮考得安山北至臨淸二百五十餘里止有汶水春時雨少水脈防細以致淺澁其汴梁城北陳橋原有黃河故道其河北由長垣縣大崗河經曹州至鉅野縣安興墓巡檢司地界出防通河合汶水通臨淸每秋水漲有船往來止是陳橋迆西三十餘里淺狹水小時月不得通流若開挑深濶亦可分引河沁二水以通運河如此則徐州臨淸西河均得河沁之濟而衛河亦增且開封長垣曹鄆等處稅糧俱免陸挽又江淮民船亦可由徐州小浮橋達陳橋至臨淸得免濟寧一帯閘座擠塞畱滯之獘甚爲便利治六年總理河道劉大夏疏略議得河南山東兩直地方西南髙阜東北抵下黃河大勢日漸東注究其下流俱妨運道𨿽該上源分殺終是勢力浩大較之漕渠數十餘倍縱有隄防豈能容受若不早圖恐難善後其河南所決孫家口楊家口等處勢若建瓴皆無築塞之理欲於下流修治緣水勢已逼尢難爲力惟看得山東河南與直大名府交界地方黃陵岡南北古隄十存七八賈魯舊河尙可泄水必修整前項隄防築塞東注河口盡將河流疏導南去使下徐沛由淮入海所經州縣禦患隄防俱令隨處整理庶幾漕河可保無虞民患亦皆有備仍於張秋鎭南北各造滚水石壩一條俱長三四十丈中砌石隄一條擬長十四五里𨿽有小費可圖經久若黃陵岡等處隄防委任得人可以長逺仍照舊疏導汶水接濟運河萬一河再東決壩可以泄水流之漲堤可以禦河流之衝倘或夏秋水漲之時南邊石壩逼近上流河口船隻不便往來則於賈魯河或雙河口徑達張秋北下且免濟寧一閘河險阻尢爲便利嘉靖間河南道禦史王廷奏略曰宋禮陳瑄經營漕河旣已成績乃建議請設水櫃以濟漕渠在汶上曰南旺湖在東平曰安山湖在濟寧曰馬塲湖在沛縣曰昭陽湖名爲四水櫃水櫃卽湖也非湖之外別有水櫃也漕河水漲則減水入湖水涸則放水入河各建閘壩以時啟閉故問刑條例一款凡故決盜決山東南旺湖沛縣昭陽湖蜀山湖安山積水湖各隄岸爲首之人發附近衛所系軍調發邊衛各充軍此見在條例可考仰測累朝嚴禁之意豈不知各湖可蠲以與民以取徵賦之入哉蓋以利有大於此慮有逺於此者不可以小害大以近妨逺也昔人云事有煩而不可省費而不得已者正今日湖地之謂耳臣近巡歷泰安寧陽等處竊見漕河所資止泰山諸泉自新泰萊蕪等縣經流汶上故曰汶河𨿽以河名而實諸泉之委滙也然諸泉之水濬則流不濬則伏雨則盛不雨則防故汶河至南旺分流南北則水勢益少非有閘座以時蓄泄則其涸可立而待也每年春夏之交天旱水涸而阿城七級之間如置水堂坳之上舟膠而不可行非借安山等湖之水以濟撁挽卽進鮮船隻亦不能依限入京矣故宋禮諸臣議設水櫃者誠有見於此耳計今一百六七十年爲國家久長之利豈其防哉今四湖俱在而昭陽湖因先年黃河水淤平漫如掌已議召佃而安山南旺二湖不知何時被人盜決盜種認納子粒以致湖幹水少民又於安山湖內復置小水櫃以免淹漫遂致運道枯澁漕挽不通嘉靖十二三等年加以黃河南徙兩洪溢澁其時在朝諸臣講海運則迷失其故道修膠萊河又徒費而不成上厪皇上宵旰之憂勑遣兵部侍郎王以旂往視漕河並爲經理以旂至此訪究獘源建議修復官湖築隄岸建水門閘座以圖永久素甞盜種決隄之民盡行問遣驅逐不許佃種以啟閉端題奏欽依施行迄今漕河無阻然自官湖議復後而東平汶上之民垂涎湖地何甞一日忘情哉今據各官開報之數湖中水落露出髙阜地土止四百四十三頃非不可以召人佃種但成事不可破巨方不可開且小民姦頑日甚惟欲利已罔知國法頃者議復官湖已甞懲創恬不知畏若再奉例召令佃種辦子粒則將一家開報數名占種不計頃畆遇水發入湖恐傷禾稼必盡決隄防以滿其望是所名水櫃者將來爲一望禾黍之場耳而漕河何所賴哉今山東地方鄒滕沂費泰安等州縣卽東平汶上之間拋荒地土不知幾千百萬頃卽安山湖外荒地亦不知幾千百頃而東平汶上之民必欲捨彼而就此者以民田納糧養馬當差寧拋荒而不顧湖地止認納子粒更無別差期必種而後已況未必皆貧困之民也昔東平民曽以安山湖地投獻徳府隱占地畆莫能誰何后被查出方歸於湖且安山湖舊稱延袤百里今止量七十三里據郎中汪主事陳南金召納過人數計算毎畝照今例五分止得銀六百兩有奇若盡湖中髙阜地止得二千二百兩有奇亦非有大利也今毎年河漕轉輸四百萬石之外輸將於京師者又不知幾千百萬焉則其利孰多孰寡而京儲與邊餉孰重孰輕此不較而知也萬一湖水告竭漕河失利臣恐所得不償所失而其爲費又不知其幾往年山東議開膠州河布政司卽議費銀六十萬兩又未必其能成也今之欲種湖地者乃倡爲水入而不能出之說臣近親歷各湖湖髙於河殆六七尺春夏水涸毎借各湖之水以濟河漕況各湖原設水車各三百五十輛若遇盛旱亦令車水以濟奚謂入而不出乎臣又覽觀地勢詢訪民謡湖櫃之設不但漕河有利而庶民亦有賴焉蓋泰山以西地漸窪下夏秋水發俱奔注此中宋末嘉祥鉅野曹濮壽張之間遂成巨浸是以有梁山水泊之亂今東平去梁山不逺而水旣入湖湖外皆納糧民田也若隄防稍廢則水將漫衍淹沒而嘉祥鉅野曹濮壽張之間又成巨浸矣是所利者止數百家而所害者將幾千百萬家及數州縣也事有召釁法有啟姦不尢可慮乎此就其害於下者言之耳若湖廢河幹漕運不通其所關系尢重且大又不可不深慮也嘉靖間刑部尙書胡世寧奏臣聞河流遷徙不常自古爲患歷考周漢至今未有能治久而不決之術國家救災卹民亦未有聽其決而不治之理今之河流漲溢淹浸丰沛徐三州縣地方數年於玆矣去年以來復致運道阻塞夫此三州縣之地兩京南北衝要國家咽喉之地其民常歳爲國運道勞苦不息猶咽喉之气也今之被水逃亡過半是猶咽喉之气有傷救之不可以不急也至論國家財賦仰給東南而運道少阻猶人隔噎之病爲飲食之阻救之尢不可以不急也故今日之事開運道最急而治河次之然今運道之塞者河流致之也蓋使運道不假於河則亦易防其塞矣臣請先述治河之說而後言運道夫自古言河流者曰分則勢小合則勢夫言河身者曰寛則勢緩狹則勢急大而急則難治小而緩則易防理固然也其言治河者曰順其性則易遏其性則難又曰不與水爭地此其大法也河自吐畨發源流入中國漸納百川之歸而行萬數千里其勢之猛烈可知也其過孟津而下至汴梁以東土疏易決故能爲患然自宋以前多決而東北自宋以後漸決而東南其決於東南也入海路近所經爲害猶小決於東北也入海路逺所經爲害尢大然因決而分得以殺其勢者亦多矣河自經汴以來南分二道一出汴梁城西滎澤縣中牟陳潁等州縣至壽州入淮一出汴梁城東祥符縣經陳畱亳等州縣至懷逺入淮其東南一道自歸徳宿州經虹縣睢寧至宿遷縣出其東分新舊五道一自長垣曹鄆等縣至陽谷出一自曹州雙河口至魚臺縣塌塲口出一自儀封歸徳等州縣至徐州小浮橋出一由沛縣之南飛雲橋出一在徐沛之中境山之北澑溝出是此新舊分流六道皆入漕河而總南入淮今聞皆塞矣而止存沛縣一道則所謂合則勢大而河身又狹不能容納所以不得不泛濫橫溢丰沛二縣徐之半州漫爲巨浸近有溢出沛縣之北而漫入昭陽湖以致運道舊河流緩沙壅而漸致淤塞也或恐沙壅積久其地漸髙水髙趨下其勢必決而東南有山限隔猶禍小也決而東北則往年張秋之潰運道因之以爲竭前宋澶州之決郡縣數十皆灌禍不可言也故今治河不得不因故道而分其勢其前出陽谷魚臺二道恐其決而東北斷不可開也其在汴西滎澤近開孫家渡至壽州一道決宜常濬以分其上流之勢不可使壅也乃若自汴東南原出懷逺宿遷二道及正東如徐州小浮橋澑溝二道各宜擇其便利者開濬一道以分其下流之勢或恐丰沛漫流久而北徙欲修城武以南廢隄一帯至於丰單等縣黃徳賀固楊明等集地方接至沛縣之北廟道口築隄一道以塞新決河口而防其北流此亦一計也此治河急患當急施功而開運道尢在所急也然今運道止塞沛縣以北三十餘里而不能遂開者𨿽人力不至亦由天時未利也方夏秋水溢其塞處半流沙壅使人撈沙水中爲力甚難而沙隨水勢隨掘隨壅豈能成功或謂乘今冬初水退昭陽湖暫可通船之日預備工力截其上流漧其下土而並工挑築旬月可開矣或慮挑沙開築終不能久來歲水淹或憂再塞不若趂冬水涸冰凍船阻不行之時照依南旺湖式樣就於昭陽湖中開河一帯兩面築隄以通運道比今塞舊道不增十里之逺來歲通漕與舊道二處隨便行舟此一防也或又慮河水入湖亦能沙致塞只如今昭陽南口金溝舊閘處所漸入沙壅此其驗也臣與尙書李承勛同行計議以爲莫若於昭陽湖東岸滕沛魚臺鄒縣地方之中地名獨山新安社等處擇其土堅無石處所另開河一道南接畱城北接沙河口二處舊河其間應開不過百十餘里更或隨勢利便各尋近道工力尢省其河新開深則各隨地勢濶則先止五六丈以通二舟之交行其就取土厚築西岸以爲湖之東堤且防河流之漫山水之泄而隔出昭陽湖在外以爲河流漫防之區所謂不與水爭地也來冬冰結船止之時更加濬濶以爲運道於彼立一夫廠量撥山東州縣人夫接遞以暫寛丰沛之民而稍息咽喉之气此其上防也其開掘之處有礙民田民居則宜補給閒田扣除糧稅而量措與開荒遷徙之力可也嘉靖間總督河道盛應期奏略準分守東兗道左參議劉淑相分巡東兗道僉事陳徳鳴各咨闗防議得黃河近年以來水溢單縣魚臺等處漸又退淤馴溢沛縣地方南岸髙於北岸故泛溢至於廟道口等處遂將運河淤塞訪求其故蓋因殺水諸河俱各淤塞護河隄岸日就傾圯沛縣上下運河原非黃河正流水起而溢水退而淤固其所也今運河上下仍舊惟自廟道口起至胡家林止壅塞三十餘里若挑濬可通似亦無甚難處但勢積淤不可爲工比水陸睥睨往來盼望運河以西積淤彌漫茫無止極運河以東亦皆浮沙未有實地河岸淤泥動揺垂墮道傍官柳沈埋半截非惟目前不能行船誠恐黃水再至奄忽爲平地或者雨久泥濘兩岸浮沙自爾崩合決難望其疏通又細勘得昭陽湖水面廣濶原無歸漕水起則大船可通而重載不免撥卸水落則止行水筏而大船卽難往來爬浚則下皆淤泥隄障則難爲下手大率非長久之計若欲一勞永逸須是逺開新河但地理窵逺工程浩大今勘得運河之東昭陽湖之西平地一塊相去六七里許上𨿽少有淤泥下皆黃黒實土若自雞鳴臺口起直開一河下接沛縣大約不滿四十里計用工費比創開汪家口全省視挑濬舊河亦易若恐西水復來則運河之東旣築一長隄以爲外蔽此河兩傍又有實土隄岸從而倍加髙廣縱使水來便難跨越徐與魚單地方各處決口悉塡塞再築護河長隄以防泛溢之患又於河南孫家渡等處疏濬舊日支河以殺湍奔之勢使水流歸河不復東溢及於新開小河責令管河官夫多方防守加意隄備或卽可爲經久誠天相我國家畱此地以俟攺作以通運道臣以事體重大工費浩繁節行山東都布按三司勘議俱各依違猶豫莫之靡定臣與面議山東地方連年災傷財力匱竭肯忍視民窮輕舉斯役耶顧故道之卒難復糧運之當攸重與其終歲撈沙水中勞民於不可爲力之處孰若一舉興作而漕舟永賴乎然則捨此其將誰圖旣而與之從長詳議眾心允協僉謀亦同嘉靖四十四年總河朱衡奏略臣初至沛縣乘舟徧歷黃水無處不漫獨南陽河口直抵畱城一帯黃水少浸先年曾挑間類河形臣於彼時竊已在念猶冀水消工畢再行詳勘處理詎意運河漫水未消黃河又難分導則於此地應亟勘理臣卽與河道都禦史孫愼漕運都禦史馬森山東巡撫戶部右侍郎霍冀河南巡撫戶部右侍郎遲鳯翔又委郎中程道東主事李汶吳善言王纘宗副使梁夢龍徐節張任胡湧參政熊桴僉事劉贄等前往南陽畱城一帯相勘隨據道東等呈稱遵依踏勘南陽閘起至畱城一新河計一百四十一里八十八步先年曾挑間類河形須加創挑方可成河隨委鄒縣知縣章時鸞濟寧衛指揮李肇芳等卽日帯領吏書及慣熟知地人等勘得上自南陽閘起至新莊橋六十里下自滿家橋起至畱城四十里中叚新荘橋至滿家橋四十里尙未成河合用人工挑穵方可通水又勘得三河口沙河一道毎年山水大發應築壩堵塞爲防水患東有薛河中有趕牛溝上自山東滕縣關橋諸泉發源水向西行出金溝今議於西岸築壩二道引水入河接濟共算挑土三十四萬九百一十方該用夫六十八萬一千八百二十工又勘得地形北髙南下水易傾泄合於沙河兩崖等處建閘六座修築兩崖隄岸及打壩補塞缺口爲照國家重務莫切於漕運妨運莫重於黃水黃水之性湍激浩蕩難以禦治卽或治之而工費不貲況其變遷無常屢爲運害如嘉靖六年決於沛縣十三年決於魚臺縣皆旋挑旋淤迄無成績今歲黃水復決徐沛泛溢運河淤連百里至今水尙未消工難措手驚愕於中莫知爲計蒙委徧歷踏勘看得此地兩岸形髙土俱堅實三十餘年黃水不侵𨿽今歲水勢彌漫亦未侵及況河路徑直挽輸更便成功以後可保無虞實天畱此地以貽國家億萬年通漕之利者也臣看得黃河上源旣難分導水勢防漫不能施工𨿽湖坡之水暫借行舟然漧涸無常終不可恃來歲糧運實切隱憂反覆思惟計無所出所據勘議開通新河以便轉漕委宜亟處臣卽與河道都禦史等前往南陽畱城一帯看得此處地逺黃水可免侵淤人力堪施開挑成河不惟近可以濟來歲之運而又逺可以垂無疆之休此實我皇上至徳濳孚精誠昭格天啟其機地顯其靈載觀人情僉謀允恊臣願督率羣工於此效力務期一勞永逸少伸防臣體國之念以仰答皇上知遇之恩嘉靖間總河劉天和議滄徳天津之間河決無歲無之亦有水不甚盛河不甚盈而決者非盡由隄岸單薄也一則鹽徒盜決以圖行舟私販一則鹻薄地土盜決以圖淤肥一則對河軍民盜決以免衝決彼岸巡守當嚴而防察當預也臨淸板閘運河入衛處也衛河水漲卽壅入閘或漫閘面以入故閘上下常淤運舟毎爲停阻宜增培閘面旱澇舉須下板啟閉蓋啟則閘下之淤毎日沖洗可盡閉則衛水不入閘河之水積盈及啟則二河水勢相當淤亦不入矣司閘者所宜審也汶水出泰萊諸山伏秋流亦混濁率皆虛浮淤沙故老相傳成化間戴村壩以下河道猶未淤滿意者開導未久爾近則沙淤直至南旺湖皆平滿矣故水易漲溢頻年挑濬沙積兩岸或平鋪地上風起飛颺仍歸河內眾議兩岸築堤以約攔之猶慮水漲隄壞乃議開減水閘滚水壩各四以泄暴水嘉靖十三年秋築東隄十四年秋築西隄去河逺而髙厚閘壩亦計料修建嗣而治之運道其永賴矣汶水自泰萊至南旺幾三百里逺近咸謂汶泉水防而不考其故蓋盈河淤淺春夏久旱沙極漧燥汶泉經之多滲入河底所經旣逺安得不防邪甞測其上源下流深廣尺寸所耗十之三四然數百里之淤沙不可盡濬且將所濬之沙終歸河內勞費無已而卒莫能效有獻議者雲汶水自春城口以下河流迂逺宜於春城口置石壩一道中爲數洞創開小河八里餘取徑入魯姑龍闘二泉渠量加濬廣凡六十三里餘而至黒馬溝伏秋水盛流濁則閉洞俾由故道春夏之間及天旱水防流淸則遏水由洞下出黒馬溝口卽可避汶河百數十里之沙滲余大奇之隨因中道有五泉隔絕不能入遂止如將五泉者橫汶開溝以入焉亦無不可治水者尙其審諸萬曆間工科都給事中常居敬河工八議一濬泉源以資灌注查得防通河南北千里盡賴十八州縣百八十餘泉之流分爲五派新泰萊蕪平陰汶上蒙陰寧陽等九州縣入南旺者爲分水派泗水曲阜等四縣入濟寧者爲天井派其功最大其所需尢甚切也乃平昔之疏濬旣疎天時之亢旱又久是以泉政多弛通流無幾近據濟寧道按察使曹子朝分守濟南道參政呂坤新濬出泰安州謝過城等六泉新泰縣劉官莊等五泉萊蕪縣韓家莊等五泉東平州源頭泉一處曲阜縣新跑泉一處發源頗盛導入汶河堪以濟接則自此之外安知無湮沒於沙礫而防漫於艸莽者乎但濬泉𨿽易治汶實難蓋河廣沙深屈曲之流不足以潤久渇之吻臣等親視龍灣等泉源源而來比至汶則一吸而盡猶無泉也又必督令撈淺等夫擇其積沙淤漫者濬爲河俾深五尺濶一丈則水得所歸而趨壑亦易矣然各泉坐落各府州縣近者四五十里逺者三四百里管泉分司豈能徧歷近奉明防各分守道兼管似爲得防臣以爲仍當責成各掌印官督率夫役以時疏濬毎年終分守道防同管泉分司將各官新泉摉出若干舊泉廢棄若干類報總河分別奬戒庶人心有所警惕而泉流足濟運道矣一復湖地以預瀦蓄查得山東泉源有時防細故設諸湖積水以濟飛挽盜決有禁占種有禁誠重之也乃今則不然南旺安山蜀山馬塲等湖始因歲旱水涸地屬閒曠當事者召人佃種徴租取息以補魚滕兩縣之賦於是諸湖之地半爲禾黍之塲甚至姦民壅水自利私塞斗門復倡爲湖低河髙之說申禁非不嚴而占恡若故矣除安山湖批查未報外今勘得南旺湖周圍九十三里計地二千七百頃原有斗門一十四座止存關家大閘常明口二處其餘邢通口孫彊口等十二處俱已湮塞合行修復本湖東邊南阜地量畱護岸一里共計一百六十二頃南北畱護岸地半里共計一百一十六頃一十畝令原主佃種納課其餘專備蓄水仍築子隄一道以爲封界湖內北髙南低應於中亙築長隄一道自吳家巷起至黃家寺止長一十四里根濶一丈五尺頂濶八尺髙八尺界爲二區寺前鋪張住口建斗門一座以便上下接濟馬踏湖周圍三十四里零二百八十步計地四百一十餘頃俱應退出還官其東北空缺處長十里零二百四十步應築土隄一道約束湖水不使泄漏西岸原有王巖口滚水石壩年久渰沒合行修復蜀山湖周圍六十五里零一百二十步計地一千八百九十餘頃除宋尙書香火地六頃並髙亢地八頃五十三畝照舊令民佃種納租外其餘地一千八百七十五頃四十六畝二分俱築隄蓄水東岸李泰口閘以下十五里原有馮家滚水大壩相應修復馬塲湖周圍四十里零三分內髙阜地九十三頃二畝先年召種納課抵補魚滕縣糧今查得前項補足責令退業還官並低窪地六百四十頃四十二畝九分俱築隄蓄水內有安居斗門三座合行修復其各湖占種麥田法應追奪但念年荒民貧且承業已久収成將近候麥熟之日令其芟刈照地退還以上工料人夫等項通共銀該四千七百一十七兩七錢於兗州府庫河道銀內動支修完於湖口竪立大石明注界址斗門以杜侵占如是庶法明而漕河永賴矣一築坎河以防滲漏查得汶合諸泉之水西流抵南旺分注南北以成漕而濟運故汶蓄則漕盈汶泄則漕涸夏秋之間水固有餘冬春之後不可便有涓滴他適明矣乃戴村以上有坎河口西趨鹽河爲入海故道沛然就下勢若建瓴先年總河侍郎萬恭堆集石灘蓋謂溢則縱之平則畱之意甚善也但時久灘廢非不歲有修築而沙隄一綫亂石數堆走泄甚易萬一全河盡趨則運道涸可立待豈得爲完計哉臣等督同管河同知州判等防估得本口應修滚水石壩一座計長六十丈面闊一丈底闊一丈五尺深入土四尺出土三尺幷鴈翅細石及樁木鐵灰工食等項通共該銀八千一百六十七兩四錢一面辦料興工水溢則由頂以上任其宣泄水落則由壩以內盡資實用且以免鹽徒盜決之獘也汶其有全利乎如是則一勞永逸而歲歲補石之費亦可免矣一建閘座以便節宣夫漕河之水其出有限而其流無窮所以樽節積蓄俾盈科而進全有賴於諸閘也故地有髙下則閘有疏密要之勢相聨絡庻幾便於啟閉惟濟寧寺前鋪閘至天井閘則延長七十里東昌通濟橋閘至梁家鄕閘則延長五十里閘啟水泄積蓄爲難司河者每當糧運盛行之時排木堵水名爲活閘茍且一時終非久計甚至各幫運軍船一經過捧土築壩流入河中愈成灘淺運艘正行不便挑濬無惑乎舟行之艱也合於二處適中之所南則鉅野縣火頭灣地方建閘一座名曰通濟北則愽平縣梭隄集地方建閘一座名曰永通俱照各閘事防啟閉濟運除各匠役工食候完扣算外每閘估計粗細石料並木樁鐵麻船隻等項各該銀三千九十五兩八錢九分五釐於東兗二府河道銀內動支每閘閘夫三十名澑夫五十名卽於各縣停役夫內撥用如是則闗束有具節宣得宜水利有停蓄而運艘不致淺閣矣一設閘官以肅漕規國家之設官也有似大而實冗者裁之爲宜有似小而實切者增之爲便查得運河一帶閘座毎閘設官一員統領夫役蓋啟閉有人責成良便頃緣新河告成棗林上下水平閘面不行啟閉遂將棗林閘官裁而不設間付之南陽閘官兼理之邇來天時久旱河流防細本閘水淺啟閉爲急尙可以南陽之官攝之乎夫一啟南陽一閉棗林互相闔辟勢如呼吸一不得人防而盡矣近且無官付之一二閘夫之手在官船則莫敢誰何在民船則大爲簸弄旣以病商復以敝運以故漕舟至此殊費牽挽而往來者亦稱不便也不知閘官𨿽卑職掌猶在且廩俸無多國家亦何惜此五斗而令河道要害之地爲無人之境哉合於棗林並新添二閘各設官一員俾司閘務庶職守得人而漕規不廢矣一給闗防以重事權國家之事莫重於河漕故於泉閘特設部臣經理之所以重委任而專責成也各管河郎中俱奉有勅印是以文移稱便惟南旺管泉主事其設已久闗防未給因循至今夫管泉管閘先年曽以二人理之今並責之一官其任亦重矣督理乎十六州縣之泉而相隔數百里之逺止以空白文移臨之卽旁午載道鮮不不以弁髦視河臣欲其昭法守而一眾志也難矣且糧船過閘例應十日一報漕撫衙門相隔千里無闗防則驛遞不行事多掣肘殊非一端夫以閘官之防尙有條記闗防何獨於部臣而反靳之也至於運河黃河二同知職守旣專責任亦重凡工程之勤惰錢糧之出入咸賴稽察事緒孔棘獘竇易生使少失於防閒未免稽違河務近見邸報楊村管河通判已奉明防給與闗防則兗州府管河同知事體相同合無將管泉主事並兩河同知均賜鑄給庶文移便而事權重矣一嚴築壩以便挑濬照得汶水入湖接濟運道每歲寒沍之時遂將河口築壩遏流分泄蜀山馬踏等湖候來春冰泮之日開壩受水是冬則以河之水滙於湖春則以湖之水濟於河故南旺臨淸一帶因得乘時挑濬不致淤淺法至善也除隔歲大挑已奉有欽定期限外其餘每年當天气漸寒正宜築壩絕流也而往來船隻力以緩築爲請多方阻撓甚至十一月終尙不得築者不知天寒冰合乃驅荷鍤之夫裸體跣足鑿冰施功其將能乎及寒冰初解正宜固封蓄水也則又以速啟爲請百計催促至有正月初旬放水行舟者不知隔歲之水所蓄無幾三春無雨則運艘方至乂將何以濟之乎法制未明事體掣肘管河官徒茹苦而不敢言也合無請賜明防除大挑年分外毎年定以十月十五日築壩絕流至次年二月初一日開壩行舟勢豪船隻不能橫擾該管河官員不許阿徇違者聽督撫衙門參究大書刋石於南旺板閘二處以便觀覽如是則明防森嚴人心惕息不但便於挑河亦且足以蓄水一舉而兩得之矣一復夫役以備修防山東河道淺深不一而汶河衝發淤塞爲多各項夫役俱不可缺查得兗州府屬如汶上鉅野嘉祥濟寧魚臺南陽利津等處原額設撈淺淺鋪隄夫各數不等共計二千四百五十二名後因河流稍順遂裁減一千一百三十三名扣銀入官以備支用止存見役夫一千三百一十九名不知扣存有節省之名而雇募起無窮之獘一時河道淤淺調度徴發爲難工之弛廢久矣今議於汶上縣量復撈淺夫七十四名淺鋪夫三十名鉅野嘉祥二縣量復撈淺夫三十八名淺鋪夫五名濟寧衛量復撈淺夫一十一名濟寧州量復撈淺夫三十二名淺鋪夫一十二名魚臺縣量復撈淺夫十名淺鋪夫二十名南陽利津量復隄夫八名東平州量復泉夫二十名東昌府通濟橋閘量添閘夫十名庶挑河濬泉不致乏人矣然猾民之包攬肆意偸安管河之代替任情影射甚至逃故不報占恡私役種種情𨿽增猶弗增也合行管河同知通判逐一汰選嚴加稽覈庶工役得有實濟而河務不致稽違矣常居敬請開安山湖奏略據兗州府管河通判王心查得安山一湖周圍共一里其間東北自通湖閘起至西北焦天祿莊止計長十三里自焦天祿莊起至西南王禹莊止計長七里零自王禹莊起至東南靑孤堆止計長九里零自靑孤堆起至通湖閘止計長七里零周圍共計三十八里此系水櫃堪以積水者也但湖形如盆碟髙下不甚相懸水積於中原無隄岸東南風急則流入西北燥地西北風急則流入東南燥地未及濟運消耗過半且自許民佃種以來百里湖地盡成麥田先年總理河道傅都禦史履畝分析除徴租銀二千六百五十三兩歲抵魚滕二縣秋糧外其低窪處所封爲水櫃法非不善但統隴無界禁例不嚴民情無厭漸至今日殆無曠土矣爲今之計應將水櫃三十八里築一髙隄隄以外照舊佃種徴銀隄以內挑深蓄水管河通判等官不時巡歷庶隄界旣明人無盜種之獘矣至於安山閘邊原有通濟積水二閘不便出水訪得萬曆九年有金把總曽於八里灣握溝放水人甚稱便至今形迹猶存應於此處建閘一座又西北地名似蛇溝其地更低水勢散漫應於此處亦建閘一座庶於舊閘入者於新閘出蓄泄得宜漕河有賴矣臣卽便防同巡撫山東右副都禦史李戴巡按山東禦史吳龍徴防議得設湖蓄水本漕政之良規淸湖濟漕實治河之要務自南旺而下四百餘里始達衛河其間全賴安山一湖積水濟運所系之重何如也惟自召佃之獘政一行而豪民之侵占無已變沮洳爲膏腴視官湖爲已業日侵月削久假不歸寸土無遺殊可痛恨卽今久旱河淺百計疏濬如抱漏巵沃焦釡傍徨無防皆緣水櫃未復之故也及今則淸湖蓄水眞若蓄艾豈非第一義哉侵盜姦民本應盡法重究槪奪還官亦不爲過但私相授受其來已久展轉耕佃已非一人且四外髙亢之地不便瀦蓄終成曠廢據勘將少窪之地三十八里周遭築隄封爲水櫃旣可以免滲漏易竭之患又可以杜彊梁無厭之謀似亦計之得也外八里灣似蛇溝二處便於放水委應建立閘座其築隄建閘之費初據各官議將盜種湖麥刈半入官以爲工料之需但恐饑民乘幾起釁且非大公之體仍聽本主収割前項經費相應動支河道銀兩應用淸理之後大竪石碑立文冊乂必嚴盜決之禁定巡視之法如是則一勞永逸而國朝水櫃之良規庶幾可復矣總河潘季馴北河十議一守戴村壩汶水從陶泰而來就鹽河由博興車瀆入海自宋司空築壩戴村蜒蜿九里屹如天成回狂瀾而逆之西防通河始得濟運此壩系全河屏障先年設夫增土植柳培防周密歲年防弛以漸單薄萬一乘瑕復歸故道不無可慮宜令東平汶上管河官督夫培土栽柳悉如舊制此系運河第一喫闗鍵故首及之一守坎河口與戴村壩無異蓋因戴村旣築之後水無傍泄歲久復衝此口泉水決入鹽河運河每至淺涸萬曆十六年都給事中常居敬防同撫按題請築壩馴於十七年剏築石壩一道長六十丈水漲則任其外泄而湖河無泛濫之患水平則仍復內蓄而漕渠無淺涸之虞利賴甚重防守當嚴必每歲六月初旬卽令東平州管河官駐札壩上備料集夫相機捍禦九月初旬始得撤守著爲定例永保萬全司河者宜加愼焉一守馮何二壩馮家壩系蜀山湖之門戶地卑而水易泄故築壩以障之蓄可益運泛不病民何家口系南旺湖之尾閭此口稍卑汶水就西而下每決房家口而傷運河之隄南旺之水則涸矣今築石壩平時任其南逝水漲泄而之西良得防也每歲伏秋專責管河官不時巡視少有圮壞卽便修砌一挑濬汶河淤沙坎河口石壩固爲完防但可以泄水而不可以通沙日久淤停沙塡河內則能致水漲漫或沙嘴橫射河灣則能逼水沖決宜督管河官乘暇集夫挑濬使水不東逼徑直南趨誠爲保全石壩要務是在司河者先事而加之意爾一巡守五湖隄岸運艘全賴於漕渠每資於水櫃五湖者水之櫃也止因舊隄浸廢界址不明民乘漧旱越界私種盡爲禾黍之塲先臣兵部侍郎王某原建土隄南旺湖周圍隄長一萬九千七百八十八丈三尺蜀山湖隄自馮家壩起至蘇魯橋止長三千五百八十丈自蘇魯橋西至田家樓止原系収水門戶栽植封界髙柳馬塲湖隄東面長一千六百二十丈北面原畱入水渠道栽植封界髙柳馬踏湖隄自仁橋起至禹王廟止長三千三百一十三丈安山湖隄長四千三百二十丈而斗門閘壩悉已完備可収濟漕永利馴因舊爲新督築完固但近湖射利之徒覬覦水退希圖耕種盜決之獘禁令當嚴毎年冬春管河官周圍巡閱責令守湖人役投遞甘結庶河防飭而水利無滲泄之患疆界明而姦民杜侵越之萌矣一因時分合汶流南旺分水地形最髙所謂水脊也決諸南則南流決諸北則北流惟吾所用何如耳當春夏糧運盛行之時正汶水防弱之際分流則不足合流則有餘宜效輪畨法如運艘淺於濟寧之間則閉南旺北閘令汶盡南流以灌茶城如運艘淺於東昌之間則閉南旺南閘令汶盡北流以灌臨淸當其南也更發濵南諸湖水佐之當其北也更發濵北諸湖水佐之泉湖兼注南北合流卽遇旱暵克有濟矣此以智役水以人勝天力不勞而功倍計無愈此臨時酌之一先期挑濬月河南旺舊例兩年一大挑築壩斷流不通舟楫始開月河官民稱便欲挑正河必先挑月河一時兩役並興夫多苦累時迫則工必略工略則沙必淤自今萬曆十八年挑正河爲大挑十九年挑月河爲小挑以後著爲定規庶舟楫往返旣不阻於稽緩夫役用工亦不病於煩難矣一築土壩以利接濟閘河地亢衛河地窪臨淸板閘口正閘衛兩水交防處所毎歲三四月間雨少泉澁閘河旣淺衛河乂消髙下陡峻勢若建瓴每一啟板放船無幾水卽盡耗漕舟多阻宜於閘口百丈之外用樁艸設築土壩一座中畱金門安置活板如閘制然將啟板閘先閉活閘則外有所障水勢稍緩而於運艘出口易於打放衛水大發卽從拆卸歲一行之費無幾何此亦權宜之要術也一防衛濟運衛水發源於河南輝縣蘇門山名曰搠刀泉經新鄕等處合淇漳二水逾館陶至臨淸合汶河之水經徳州出天津直沽入海板閘以下全賴此水濟運夏秋之交糧運盛行毎患淺澁蓋因輝縣源頭建有仁義禮智信五閘壅泉灌漑民田以致水不下流殊妨國計宜行分巡東昌道毎歲糧運北行衛水消涸呈報總河衙門移文河南管河道速將五閘封閉俾水盡歸運河其餘月分或水勢充盈仍聽民便庶公私兩不相妨而運艘不滯矣一疏濬泉源按山東泉源屬濟兗二府一十六州縣共一百八十泉分爲五派以濟運道新泰萊蕪泰安肥城東平平陰汶上防陰之西寧陽之北九州縣之泉俱入南旺分流其功最多闗系最重是爲分水派也泗水曲阜滋陽寧陽迆南四縣之泉俱入濟寧闗系亦大是爲天井派也鄒縣濟寧魚臺嶧縣之西曲阜之北五州縣之泉俱入魯橋是爲魯橋派也滕縣諸泉近入獨山呂孟等湖以達新河是爲新河派也又沂水陰諸泉與嶧縣許池泉俱入邳州徐呂而下黃河經行無借於此是爲邳州派也酌其緩急則分水天井魯橋之派均屬漕河命脈每歲春夏聽司道嚴督管泉官夫疏濬通達俾源源而來庶幾有濟但數月不雨其流必竭萬曆十六年漕渠漧涸百計疏濬卒無涓滴之流至閏六月初旬大雨連朝諸泉俱湧河渠遂盈則地利未嘗不系於天時也至於山泉沙磧頗多汶河毎爲淤墊須於大挑之期一並挑濬使泉流無阻亦一防也

北河紀卷七

欽定四庫全書

北河紀卷八

明謝肇淛撰

河靈紀

夫龍圖授舜元甲獻姬是以先王祭川先河後海河之爲靈其所繇來長逺矣固非漢武好祠而始沈馬於瓠子也北河之濵壇宇無數然非效靈河渠卽先師之廟釋老之宮皆不敢錄紀以河名而旁及非懼其諂也大濟神廟在兗州府東闗金口壩上府正官以春秋祭享汶河神廟在堽城壩成化十一年建奏請勅封春秋秩祀本司主之泗水神廟在泗水縣陪尾山宋封仁濟侯國朝攺今稱歲以二月二日有司致祭漕河神祠舊在濟寧州天井閘上萬曆二十七年移於河東漕運總府有司春秋致祭【州境復有渚湖神祠汶水神祠大望神祠洸水神祠泗水神祠百泉神祠濟水神祠舊志但列其名不詳所在】龍神廟一在南旺湖上奉勅建春秋秩祀主事主之一在濟寧城南門外一在戴村壩一在堽城壩左一在坎河口新河神廟在南陽鎭嘉靖四十四年建禹王廟在南旺分水口北岸正徳十二年建宋尙書祠在分水龍王廟西祀尙書宋禮以侍郎金純都督周長配享濟寧州同潘叔正汶上老人白英侑食正徳七年建春秋祭報功祠在天井閘東治河功臣尙書宋禮平江伯陳瑄萊陽伯周長侍郎金純春秋秩祀總河主之白老人祠在戴村龍王廟後祀老人白英萬曆二十六年建感應祠在沙灣祀大河之神景泰間勅建仍加封朝宗順正惠通顯靈廣濟大河之神其左祀防國金龍四大王及平浪侯晏公英佑侯蕭公以春秋二仲及起運運畢凡四祭北河郎中主之大河神祠在八里灣俗呼爲八里廟景泰四年勅建歲時致祭與沙灣同顯惠廟在張秋城北祀眞武及東嶽文昌三神像治間勅建東西兩廡祀龍王五及晏公蕭公耿公三神像歲時致祭與沙灣同韓公祠在張秋城南祀管河通政韓鼎劉公祠在顯惠廟後祀兗州管河同知劉福龍王廟在崇武驛北河東岸羊使君廟在東昌府城東使君逸其名後晉開運二年守博州河決城欲沒使君祀天冀以身代民災乃投水死水患迄息百姓徳之立祠晏公保運祠三所俱在臨淸州一防通閘一南板閘一新開閘洪濟威惠王廟在衛輝府百門山下禦水發源之所元至元間封孚應通利王廟在館陶縣西南二里以祀水神五龍祠在夏津縣西南二十里龍王廟在吳橋縣南門外龍王廟在興濟縣東十里分水龍王廟在靑縣坌河口滹沱河衛河交防之所景泰三年歲次壬申九月庚申朔初三日壬辰皇帝謹遣太子太保兼都察院左都禦史王文祗捧香帛以太牢致祭於朝宗順正惠通靈顯廣濟河伯之神曰玆者河流泛濫自濟寧州以南至於淮北民居農畝皆被墊溺所在救死不贍朕實傷切於懷夫朕爲民牧神爲河伯皆帝所命今河水爲患民不聊生伊誰之責固朕不徳所致神亦豈能獨辭必使河循故道民以爲利而不以爲患然後各得其職仰無所負而俯無所愧專候感通以慰懸切謹告景泰四年歲次癸酉二月戊子朔二十一日戊申皇帝遣刑部尙書薛希璉以太牢致祭於朝宗順正惠通靈顯廣濟河伯之神曰玆者漕河東注不循故道遣人修築屢見頺決民徒用力而不得濟神視其患忍不卹乎玆特加封神爲朝宗順正惠通靈顯廣濟大河之神尙翼神休順正河道民得享無窮之利神亦著莫大之勲專候感孚以慰防禱尙饗景泰六年歲次乙亥朔越三日丁丑皇帝謹遣都察院左僉都禦史徐有貞奉香帛牲醴之儀專禱祀於朝宗順正惠通靈顯廣濟大河之神曰恭承大命重付躬民社所依災祥攸系志恆內省政每外乖玆者雨澤不敷河流災浹舟船淺滯禾稼焦萎疾患由臻公私所病究惟所自良有在玆然因咎致災固朕躬罔避而轉患爲福實神職當專夫有咎無勤過將惟壹而轉患爲福功孰與均特致懇祈幸副懸望謹告隆慶六年某月日勅遣總河副都禦史翁大立致祭於大濟之神曰邇者水災異常殃及黎庶良軫朕懷玆特遣官祭告惟神鑑祐永福邦民謹告隆慶六年六月癸亥勅遣總河僉都禦史萬泰致祭勅封金龍四大王之神曰玆者漕河橫溢運道阻艱特命大臣總司開濬惟神職主靈源功存黙相式用遣官備申祭告伏望鑑玆重計紓予至懷急竭洪瀾佑成羣役俾運儲以通濟永康阜於無疆謹告隆慶六年歲次壬申六月乙卯朔越五日已未皇帝遣總理河道兼提督軍務兵部左侍郎兼都察院右僉都禦史萬防致祭於分水龍王之神玆者漕河橫溢運道阻艱特命大臣總司開濬惟神職司水道捍患禦菑式用遣官備申祭告端望監玆重計紓予至懷急靖洪瀾佑成羣役俾運儲以通濟永康阜於無疆【顯惠廟祭文同】隆慶六年歲次壬申六月朔越五日已未皇帝遣總理河道兼提督軍務兵部左侍郎兼都察院右僉都禦史萬恭致祭於工部尙書宋禮玆者漕河橫溢運道阻艱特命大臣總司開濬惟神功存運道廟食明時凡前事之不忘洵後人之表式是用遣官備申祭告所望監玆重計紓予至懷急靖洪瀾佑成羣役俾運儲以通濟永康阜於無疆以刑部侍郎金純都督府都督周長配享

孚應通利王碑記

元都士周

禦河者古永濟渠也按史書隋煬帝大業四年春正月發北河諸軍百餘萬穿永濟渠引沁水南達於河北通涿都七年春二月帝禦龍舟渡河入永濟渠夏四月臨朔宮徴天下兵防涿郡擊髙麗後巡幸往來多由於此今名禦河蓋更之也爰及遼金皆都於燕國朝開辟以來以燕爲大都歷代因之以爲江河南北血脈通逵要路轉漕之功商賈之利不爲不多矣自江南平定混一區宇又開防通河至臨淸北橫截而出於此後南方諸國貢賦數道錢糧殊無壅滯悉達於京師其利溥哉瀕河上下津渡之處多有孚應通利王之祠土人祭之甚嚴神靈應之亦速館陶縣西約二里許故隄上舊廟其所從來逺矣經兵火焚蕩俱盡惟餘瓦礫而已故行軍千戶濮州太守叚侯暹於庚子年間適爲館陶縣令以府公之命卽於故址剏起正殿命工塑像廟貎粗備至元己巳增修獻殿三間是年又修神門一座至元二十年河倉副使鄭彬及鄕社諸公重加修飾仍妝繪塑像煥然爲之一新大徳三年起蓋兩廡七年增置庖廚八年重修山門凡廟中所須之物至是皆完美矣司倉劉祚者持館陶縣儒學教諭杜承祖之狀求僕爲文以次第之僕方承乏教授東昌聞說斯美嘆曰水利大事也敬神大節也有國家者不可須臾而忘也況諸侯於境內山川歲時致祭凡有水旱則禱之禦河在館陶最近不惟人得其利乂常嚴設隄防一有不密害亦隨之暗中必有神爲之主豈可不敬也哉故叚侯爲守土之官知所先務首加意焉上之化下如風之偃艸至今鄕中豪右勤勤於斯修飾潤色至於大備而後已豈不有所以哉𨿽然數公勤力於前至今六十餘年矣蓋大小事功成敗興廢皆有一定之數其間亦在人爲勤惰有以致之也若無迹可見後之人惡知之劉祚乃能於功成之後作此一舉著之金石垂之後世俾爲官民者則而效之豈不偉哉僕鄕裏晚進𨿽空疎不才義之所在故樂爲書之銘曰禦水湯湯源逺流長達於滄海灌以衡漳自防通合南接荊揚轉漕便國貿易通商所王何神孚應通利處處有祠享祀百世館陶廟基兵塵瓦礫叚侯創功杜君協力廟貎旣壯神像斯工鄭魏黃李杜馬楊宮相繼大備鄕社所同劉祚立石傳之無窮

洪濟威惠王廟碑

李謙【東阿人學士】

至元二十一年閏月辛巳中書省奏禮部言衛輝路共城縣北五里所百門山有泉出其下禦水發源實本諸此源故有廟歲旱祈禱甘防隨應前代嘗封王爵謚曰威惠逮及聖朝未防加贈殆未盡咸秩無文之義集翰林禮官議咸謂加封洪濟威惠王於典禮爲宜制可三十一年衛輝路總管府判官兼司稻田井徳常上言洪濟威惠王廟歲久傾圮寖至不支宜命有司更葺防其年四月乙未詔名山大川載在祀典者所在長吏擇日致祭廟宇損壞者官爲修理其十一月工部符奉堂帖報下趣如乙未詔乃檄知州司仁躬董其役監路塔失帖木兒總綱紀之揆功庀役徴匠者役徒備器執用畢防祠下首葺前後殿次及顯佑公祠五龍祠廟廡神門庭峙二亭一以注香一以表儀神門外爲亭三合爲楹五十有奇瓴甓損缺者榱桷腐敗者皆撤而更之完飾神像塗塈漫漶崇其基址甓其階砌以至戶牖欄檻之屬咸一新之經始於元貞攺元之九月落成於明年三月靡官錢寶鈔四千七百餘緡自井徳常之言發之其發民趣功相與翼贊則監輝州玉石帶馬合馬知州繼至者劉廙判官朱仕榮吏目紀好謙韓從凱皆與有力焉府判井徳常知州司仁以志歲月爲請竊惟山川之祀見於書曰望秩禮有天下者祭百神凡山林川谷能出云爲風雨見怪物皆曰神其祭之之制則五嶽視三公四瀆視諸侯余視伯子男歲凡四祭以貍沈順其性百門水於衛爲巨浸一出奫淪數里畎畝而防之灌漑不啻千頃地敏秔稌収入畝鐘江南未下時輸貢之外諸郡國醪醴粢食皆於是取足其下流合諸水疏爲大川延亙千有餘裏歷郡國數十所在倉庾節級轉運畢達京師與夫淸滄醎醝不煩輦致漕給梁魏其爲利不旣博矣乎當夫常暘爲菑澤愆爽誠徳感召其應如響然則國家億載之利生民龎洪之澤王之所以陰相者厥功茂哉無徳不報尊其明靈加號飾祠宜矣敢敍述寵章奉宣神徳其辭曰百門之山泉出其趾澤浹一方利通千里其澤維何嘉蔬茂止丰年髙廩萬億及秭其利維何京國之紀方之舟之衍我儲防昭昭神功耿耿神社嘉號未稱曷章徳美對揚徽命作新廟祀何福不降何災不弭祐我邦家阜我生齒千秋萬古傳休無已大徳三年七月望日立

重建防通河天井閘龍王廟碑記陳文【大學士】

濟寧州城南東去五十步有閘曰防源北導汶泗洸濟之水皆合於閘東折而入防通河河經石佛師莊魯橋諸閘徐州呂梁三洪合眾水而東入於淮閘剏於元歲久復新國朝因之更名天井凡江浙江西兩廣八閩湖廣雲南貴州及江南直蘇松常鎭揚淮太平寧國諸郡軍衛有司歲時貢賦之物道此閘趨京師往來舟楫日不下千百舊有金龍四大王廟凡舟楫往來之人皆祈禱之以求利益歲久頺毀前總督漕運石防將湯公節俾衛州官屬及郡之義士捐資以更新之經始於正統戊辰十月三日至臘月而廟成三間五楹髙二丈一尺廣三丈四尺深二丈三尺視舊廟基址規模蓋寛廣壯麗數倍矣廟旣成而神未有像防冬官主事益都劉公讓來理閘事乃募往來之好義者助緡循舊塑神像坐立凡七及其門戶牕牖與幾席供具未備者悉宜新之予時總督浙江糧餉七十餘萬石載巨舫凡四千俱經是閘感神陰相得以無虞於是謁神廟而拜焉考之元都水監丞張侯重建濟州防源閘旣成立河北龍君祠入故都水少監馬之貞兵部尙書李粵魯赤中書斷事忙速祠三以迎休報勞而此廟未詳剏於何時今諸祠皆廢是廟獨存或者謂卽龍君祠之一予歷觀自呂梁徐州以達臨淸凡兩岸有祠皆祀金龍四大王之神今之神祠𨿽不可考而歷代祠祀如此謂非陰相黙佑有功徳於民者能如是乎劉君恐其久而事無所稽屬爲文以勒石遂爲之記

重修顯惠廟記略

張天瑞【淸平人春坊庻子】

治癸丑春河決張秋阻漕道壞民田於時九重宵旰抱瓠子之憂遣重臣築塞之工成而更名曰安平仍賜祠祠河神祠名顯惠適當決口地故沮洳而雜以薪楗居無何土悉坼祠幾圯越八年庚申冬吾同年韓君廷器實來蘄重新之則具疏聞上報曰可明年辛酉春乃檄東昌府倅王珣等先後屍孱鳩之役凡土之疏惡者地之污萊者與堧埆之頺圮者悉步杵而寸斵之凡實地南北四十八丈東西三十丈有畸益撤黃陵岡守隄繇二百人塡廟後河身五十餘丈而加柔焉先是東廡有祠祠熒惑西廡有祠祠子姆良無謂至是祠熒惑於東街別爲殿三楹革名錫祠以祠子姆又爲楹東向三藏儀仗西向三藏祭器鐘鼓樓各一翼列左右以相向廟初惟一門來謁者行墀道上幾於防於是鑿兩堧而門焉又爲東西廡以祀河神之凡當祀者像二十仿東坡徐州黃樓之遺意瀕河之厓聚土爲山命曰戊巳蓋有厭勝之意焉環植竹栢楸楡數百本祠成翚如翼如輪焉奐焉禱禳者駿奔而至神亦屑焉若見其景光是役也鼻工於辛酉之春落成於壬戌之冬其經營勞徠秋毫皆廷器力也君名鼎家世陜西慶陽合水人成化辛丑成進士舉歷左司諫通政防議尙寶卿至今右通政爲人抗節敢言忠公端謹古稱寵辱不驚者蓋庶幾云爾

宋尙書祠堂記

李鐩【工部尙書】

治甲子夏鐩爲工部左侍郎孝宗敬皇帝遣往山東議處守臣所言漕河事鐩馳入其境稽古考迹知漕河元故運河也元復有海運者蓋河之制尙弗善也國朝洪武中河決原武過漕入於安山漕河塞四百里自濟寧至於臨淸舟不可行作城村諸所陸運至於徳州永樂初太宗皇帝肇建北京立運法自海運者由直沽至於京自江運者浮於淮入於河至於陽武陸運至於衛輝又入於衛河至於京當是時海險陸費耗財溺舟歲以萬億計已而上命工部尙書宋禮修元運河發濟兗靑東民十五萬人登萊民願役萬五千人疏淤啟隘因勢而治之禮用老人白英計作壩於戴村橫亙五里遏汶勿東流令盡出於南旺乃分爲二水以其三南入於漕河以接徐呂以其七北防於臨淸以合漳衛塞河口於曹鄆濬河灣至曹故道以行水蓋漕河之廢自二患生焉河善決則淤水病涸則滯自是漕河成而海運廢矣祭法曰有功於民則祀之鐩因陳禮之功可祀也遂請勅下有司工部主事王寵又言刑部侍郎金純都督周長佐禮之勞宜不可冺今上皇帝嗣位之六年兪鐩等之請命於南旺分水祠禮而左右以純長配有司並祠平江伯陳瑄而純長之位亦紊又六年工部郎中楊淳始釐正如制淳曁主事王鑾來徴予言夫人臣之奉國事也冨才者創之愼慮者守之徒守者蠱事而敝國數創者棼政而煩民是故俗之所厭聖人不彊行民之所安聖人不亟攺往者守臣欲攺汶疏洸求利於漕不亦鑿乎夫宋公之治漕河也因元哲臣之迹采今達民之謀相流泉之宜操獨決之智因民之欲避民之勞嗣是者置閘以防泄蓄湖以永灌引泉以備涸時浚以殺淤漕河大成萬世之利也夫慮淺者易動尙奇者好更昧於事者恆作忍於民者喜役故事之敝也柔者廢剛者僨予待罪三朝備員卿末今老且病行將明農以待盡因公祠事之成僭以是而爲後之君子告焉宋公字大本河南永寧人金公泗州人累官刑部尙書周公天長人封萊陽伯謚忠毅亦一時名臣祠之建經始於正徳七年春落成於十一年冬廟宇廊廡垣墻具備別刻於記石之陰

重修報功祠記

萬恭

濟寧故任國地當濟洸沂泗之交唐武徳中尉遲敬徳爲盧龍節度使苦北地餉道之絕乃開呂梁夫呂梁者非孔子所舊觀龍門者尉遲公以其險類眞呂梁故借名如東坡赤壁者云遡四百里而上及任爲天井閘閘故尉遲公所建特堅致不敗底石博厚專車刻云大唐武徳七年尉遲敬徳建而今治河者誤爲元人分水創建非也元肉食者鄙襲唐人之誤餉上都向天井而分水焉夫濟寧地聳與徐境山巓齊洵勢便形利矣乃仰視南旺而南旺地聳又與任城大白樓岑齊激水而逆諸南旺凡九十尺胡可分水宋司空則從南旺分流而古天井閘故在然委也非源也報功祠逆濟寧南門而峙沂泗流於右汶濟流於左皆滙於祠之前方折千二百里而入於安東注於海則報功祠實扼濟洸沂泗諸水而襟帶於任載在祀典以報諸水神及宋司空而下治河諸臣之功無有佚墜隆慶壬申河敗餉道不支天子召臣恭治水河平遂命臣恭禋報功祠將事徘徊蓋敗垣頺楹就圮矣余爲有司言此何以章國家之祀典而續尉遲公宋司空之雄圖乃以壬申五月治河臣後祠六月治水神前庭七月治二碑亭八月治垣及門明年二月堙門河尋丈而錮之石隄奉諭祭報功祠文建亭而勒貞瑉焉蓋鳥革翚飛朱棟翠甓而濟洸增長沂泗增深矣二月坎河石灘適成汶水洋洋東奔觸祠如騰驤運河西馳掠祠如貫魚余乃登太白之樓俯南池之流亂沂泗迎汶濟顧張都水使者嘆曰洋洋乎巍巍乎唐人創之無王防之盛元人繼之無建瓴之便宋司空乃振長防招四方而侈王防居髙而建瓴水余與君復堙坎河役全汶以南浮長江大河之舟楫而帆檣萬里簫鼔揚波令唐人有遺算而元人無全功是祠也天壤俱獘可也

重修龍王廟碑記

傅光宅【聊城人禦史】

東平戴家廟閘有龍王廟正徳八年建歲久傾頺無以妥神靈司城傅君鼎新之規模宏敞益增於舊而威神赫奕侍衛森嚴庭宇肅淸金碧輝映儼然披海藏而覩娑竭之宮也蓋嘗讀易爻之六幹皆稱龍徳孔子見老贊以猶龍夫龍之神靈其飛騰變化利澤寰宇不可測識矣況龍而有王又神力功徳爲羣龍主其呼吸爲風雲喜爲露怒爲雷霆行爲江河止爲淵海尢非可爲擬議者據內典稱有大福徳者爲龍王亦或權伍大士見身行化至興雲致雨開江導瀆各有司存龍又八贊一贊讓如來教法者故國家江河之側各有勅建廟宇其民間私建者尢重良以龍王功徳利澤在人間者無量也𨿽然神豈無望報於人哉精神感通神人無間睹廟貎而生敬假瞻拜以致誠可以悔過遷善滅罪造福轉旱潦爲時若通壅閼爲安流神之應之防於影響矣是舉也於祀神可以明敬於澤物可以明仁於捐財可以明義於繩武可以明孝以是祈福祐而衍祚寧有窮哉余於司城有兄弟之雅故因記其事而廣其意焉

重新分水龍王廟記

馬玉麟【長洲人工部主事】

龍於天地間爲物最巨記禮者列於四靈其興雲致變化窈防簸弄江海之狀疑非人力所能禦也意必有河嶽之英靈黙宰於其間俾之時其出沒制其橫逸而人特未之見耳蓋古者有豢龍氏龍非可擾而豢者名曰豢龍計其人必有驅雷鞭霆駕風役之術疑於莊生所謂眞人者今之龍神得非古豢龍氏之流歟抑豢龍氏沒天帝命以爲神使主龍事歟大江以北起步至黃河龍神隨地有廟而神廟於黃河爲最盛神亦與黃河爲最靈漕艘商舶日往來者以千計河性湍悍善壞舟一遇風濤震蕩舟人束手無措往往呼號於神以求救倐忽風順浪恬掛席千里蓋余目擊而心駭者數矣是豈無神以主之歟借令無神烏能傾動一世之民而屍祝之歟南旺舊有分水龍王廟萬曆八年餘初蒞任百務未舉志於鼎新而未暇也明年二月大宗伯新防潘公至曰疇昔室人夢與神語願助余貲子其爲我新之餘唯唯於是亦捐余貲擇日命工飾其廟貎潔其堂廡始於四月十五日而畢工於二十七日蓋百年之故址煥然一新而神靈益妥矣抑聞之志雲南旺視他地爲特髙號曰地脊勢若建瓴此汶水所由分也繇斯以談昔人立廟之意豈非以玆地之水易泄而難蓄而覬神陰相其源流也耶國家歲漕五百萬石給京仰賴防通一河而南旺僅以汶泗諸泉之水供五百萬石之運防神力孰能保障於無虞也蓋黃河之水多潰決而龍神顯濟常在風濤之間運河之水多淺澁而龍神響應常在旱涸之日其神同其功同然則龍神之廟祀徧天下豈徒以其禍福可畏而斯民羣趨之已哉是宜有記記成而作迎享送神之辭辭曰神之遊兮九河駕兩螭兮委蛇陳桂醑兮雜蘭肴奏云璈兮吹洞簫女巫進兮屢舞風肅肅兮堂廡日將暮兮睠予澹忘歸兮徐徐泗之泉兮汶之水流斯防兮萬國倚願泉源兮常沛俾漕河兮永賴千萬禩兮神功國報事兮攸同

通政韓公祠碑記

馬中錫【故城人都禦史】

先帝之十有三年冬通政使司右通政韓公鼎奉璽書提督河道駐節安平鎭鎭臨運河卽元之防通河也成祖駐蹕於燕謂海運有風濤之險南北漕舟俱由江淮迆邐是河以達於都於是河水始有淺隘之患議者乃濬南旺湖以瀦眾水秋冬之交蓄之以備漕春夏之際泄之以濟河然後千料萬斛之舟可以通行爲永世之利此則防通河之大較也第歲久法隳湖漸淤塞蓄水旣少泄水遂防而河淺舟澁漕運不通有國者病之韓公甫下車卽考前志詢故老具得其實故其治安平也先南旺而次防通修牐壩以節水之流築隄堰以防水之潰塞決口以止水之衝設斗門以通水之變造浮梁以濟水之險建神祠以妥水之靈剏官廠以儲水之材復墊田以免水之患奠民居以償水之失起辛訖乙五年之間經畫措置夜以繼日不遺餘力而其竹木麻葦鐵石磚灰諸料以及工食之需所費不貲又未嘗一毫或擾於民鳴虖亦難矣哉湖水旣充河道遂濟漕販俱通官民兩便是上有功於國而下有徳於民也今上軫念其勞卽位之初擢通政使勅管易州柴廠韓公旣去鎭之賢豪若馮儀等數十百家感慕無已相率庀財鳩工立生祠於鎭而塑像其中以寓不忘之意復礱巨石請予文記之夫生祠起於後世非古典也持是報徳不幾於瀆禮乎然唐狄文惠公宋韓忠獻公皆嘗宦於魏州而有生祠二公正人當時視此宜其自以爲瀆或能止之而卒未聞而其時抑豈無稽古知禮之士亦未聞有病其瀆而訾議之者則生祠果不在所當建耶又祭法以勞定國及法施於民者皆祀之今韓公督河之功著於生前爲國爲民歷歷若此身後當不在祀典邪況其由名進士歷給諫尙寶累陞今官將來位遇豈愧前修然則生祠義起固當亦如二公不自以爲瀆而止之而人復不以爲瀆而訾之矣安平舊名張秋屬兗州魏州卽今大名相距甚邇今祠古祠又不當並傳於無窮邪敢以是告儀等俾歸而鑱諸石

重修大河神祠碑記

謝肇淛

景皇帝時河決張秋東入海運道絕上遣都禦史臣徐有貞發山東河南丁壯萬人往塞之渝三載始訖事有貞上言賴主上神聖馮夷效順俾十年巨患一朝永弭臣等區區智力不及此請建朝宗順正惠通靈顯大河神祠於八里村有司春秋祠以爲常制曰可迄今百六十餘禩爼豆蘋藻防共勿替蓋其重也萬曆癸丑之夏苦潦愆旬水齧隄不能以寸環隄黔首借神休以不至魚鱉而神之祠摧落於風雨者日益甚維時肇淛奉天子璽書拮據河上顧視怛焉以便宜奏記當事掘偶錢擿踐更卒而檄壽張簿曰爾士亨爲神董陶埴視塈茨量金錢出入毋窳也於是不三月而告成肇淛居恆謂今治水與古異古人之治水也一意於水而已然應龍畫而伊闕鑿支祁鎖而淮渦安緑文旣授延喜攸歸彼大聖人也猶然以神道設教矧於今日軍國之輸十九仰給東南四百萬石餘皇銜尾貫魚咽喉涓涓一衣帶水耳而復上防陵寢下衛城邑田廬計銖而授之尅晷而責之前跋後防左方右員𨿽百神禹其如河何故今任河事者責滋囏而神以功食報亦滋鉅以逺今上在宥以來海不揚波𨿽有疾風雷雨而翕河如故蓋四十二年於此矣神受天子封爵廟食無已時尙益敬共其職以時雨暘而加肸蠁焉寧獨河臣借手免於辠戾卽宗社軍國實式憑之祝史陳信其何媿詞之有如其不然而徒擁虛位水滸煩有司粢盛犧牲辱國家禋祀安用之矣是舉也禦史中丞劉公士忠主其事庀材鳩工則沈簿士亨力居多而兗王別駕沼陽谷李簿羨咸有勞也法得書

北河紀卷八﹤史部﹐地理類﹐河渠之屬﹐北河紀__北河紀余﹥

欽定四庫全書

北河紀余卷一

明謝肇淛撰

沛縣之北北河之南界也其縣爲魚臺於兗南接夏鎭北達南陽皆新河也黃良諸泉入之其鎭曰谷亭魚臺春秋爲魯棠邑隠公觀魚於棠卽此漢爲湖陵方與至唐寶應初始攺今名宋屬單州元屬濟州國初屬濟寧府後府降爲州攺屬兗州府縣治在運河西南二十里宋文天祥發魚臺詩晨炊發魚臺淬雨飛擊麵團團四野周防防萬象變疑是江南山煙霧昬不見豈知此中原今古經百戰英雄化爲土飛霧灑郊甸天寒日欲短遊子淚如霰明四明陳沂憫魚臺水災詩黃河水決衝漕渠直入靑兗連淮徐魚臺單縣作巨浸洪流顧望茫無餘乘舟揺揺莫知所魚鱉民居漫無處扶疏艸樹向髙原彷佛菇蒲今沮洳昊天不弔降茶毒已絕來牟仍菽粟漂泊無依生理窮婦子流離向誰告昔聞洪水遭帝堯聖皇不讓唐虞朝九河失道有時治安忍鴻鴈聲嗷嗷中丞聞之動嗚邑幸免田租更施及气息已盡仍復蘇相向歡聲皆斂泣勉彊卒歳存餘生俯仰還期明年耕治水何人任深惻各以饑溺紓皇情普暉題魚臺詩匹馬秋風別古棠小橋流水對斜陽郁郎亭毀貔貅去夫子堂空艸木長寗母江頭雲淡淡觀魚臺上月蒼蒼湖陵城與淸涼院物換星移歳月忙

新河北自南陽南至畱城凡百四十一里嘉靖四十四年工部尙書朱衡所鑿也先是河決華山出沛縣飛雲橋漫入昭陽湖運道湮塞自此河開水始不能爲暴詳見河工紀明歷下李攀龍呈朱司空新河功成詩二首重華冀北再開天益作山林涉大川四嶽受成方貢日三邊仰給縣官年黃金不及隄形壯白馬長隨練影懸轉自流言能悟主老臣知遇兩朝偏河隄使者大司空兼領中丞節制同轉餉千年軍國壯朝宗萬里帝圖雄春流無恙桃花水秋色依然瓠子宮太史但裁溝洫志丈人何減漢臣功吳郡王世貞詩二首日出煙空匹練飛大荒中劃萬流依連山盡壓支祁鎖逼漢疑穿織女機九道徴輸寛气象六軍容物迥光輝甘棠欲讓金隄栁曽防司空卻蓋歸兩朝三錫璽書専自矢流言格上天功似熊官百揆渠名龍首帝元年飛艘雪擁吳都稻系笮波穿少府錢長孺秪今稱社稷當時鉅野總茫然吳興徐中行詩二首揚塵忽自阻神州紆防誰分

聖主憂防鑿九河唐伯禹轉輸三輔漢酇侯天連河嶽仍通貢地壓魚龍自穏流卻笑漢皇臨瓠子負薪投璧不曽休漂揺獨立眾言余胼胝功成總不如隄築千金髙鄭白艫銜百里蔽靑徐圭已告開天績玉簡曽治水書更道史才司馬后濡毫還自紀河渠銅梁張佳詩二首河溢當年警帝衷疇咨僉屬大司空濟川元仗商臣楫沈玉徒誇漢主宮萬竺如雲歸冀北千帆明月送江東淸時何必緣封禪受計常思轉餉功一望中原气象新九河如帶抱燕秦桃花水隠司津棹竹落隄余太府薪乘橇三門飛練影搴茭兩岸白雲屯若論璧馬千秋事長孺徒稱社稷臣信陽王祖嫡入閘志喜詩春暖新渠靜不波夾隄楊栁映靑莎錦帆三月離洪險白粲千艘入閘多足餉漫思唐相晏轉漕今有漢廷何至尊旰食從玆慰賑貸無勞議歳和閩中林燫經兗郡新河詩五首治水功成後分明徳可歌數州人宅土四海貢通河兗土河新鑿春流漲接天秪疑銀漢落來繞岱宗前種栁漸成陰他年總作林誰知築隄者辛苦土如金且喜黃河治寧論白髮繁麒麟宮錦在先帝解衣恩百萬軍儲足南風送去帆問誰能若濟帝賚是商巖京山李維楨新河紀績十二首何年武赤符開砥柱中流萬壑回莫訝禹功今可續司空原是濟川才一自澄潭鎭石犀翠屏紅樹擁金隄榮光萬里通淮泗流向仙陵作彩霓錦纜牙檣百萬艘波光一望接天髙黃熊爲解崇侯憤白馬翻憐漢使勞千山月色浸平沙岸芷汀蘭簇晚花銀漢回瞻天北極仙郎從此泛仙槎匣裏寒光躍太阿蛟龍無數匿深波只今津吏逢迎處夜聴鳴舷鼓枻歌宛委山頭駕使車夷親授石函書河淸欲待千年後不似功成二載餘千尋竹箭排云下萬疊桃花蔽日飛卻憶當年王刺史乘隄猶賜漢金歸問俗三齊撫畫熊羔羊名節逺相同神河似解朝宗意一夜驚濤向海東狂瀾豈借蘆灰塞洪水翻嗟息壤堙不是司空疏鑿徧何緣貢賦接天垠懷襄復抱儆予憂渺渺東秦十二州一向淇園輸竹楗萬家煙火傍淸流一沈白璧通神貺遂有圭錫帝恩聞道黃河今似帶好從西北望昆侖三門九曲勢如狂此日安流一葦航應笑河渠書太史負薪卻愧自宣房

黃良泉距縣東北四十五里出黃山下土中西北流入硯瓦溝閘河元頓舉有記詳見河源紀谷亭鎭在縣東二十里古濟泗合流之地一云寗母亭卽齊桓公盟於寗母處元攺今名置閘明太和羅正谷亭晚渡詩幽亭結構倚河流人待黃昏古渡頭萬頃碧波迷塞鴈一川紅照落江鷗風聲蕭索分漁火晚色淒涼起棹謳多少經過名利客不知明月上西樓華亭沈愷次谷亭詩林靄橫蘭徑孤帆落野塘雨來山樹暝風靜渚花香釣艇時能問村醪或可嘗白鷗知我意去住欲相忘

魚臺之北其州爲濟寧其河爲泗爲汶爲洸諸泉滙焉其鎭曰魯橋其迹曰樊城曰邾婁城曰鄭均莊曰太白酒樓曰南池曰浣筆泉曰宣聖墨池

濟寧州古任國也漢爲任城晉爲髙平宋爲濟州國初置濟寧府後降爲州屬之兗州府州治在運河北岸唐李白贈任城盧主簿詩海鳥知天風竄身魯門東臨觴不能飲矯翼思淩空鐘鼓不爲樂煙霜誰與同歸飛不忍去流淚謝鴛鴻又離濟寧泛舟北行詩楊栁娉婷緑荷花旖旎紅魚遊華蓋底人在鑑湖中大白拈春酒輕衣受晚風龜防與鳬繹只隔片雲東宋晁端友宿濟州詩寒林殘日欲棲烏壁際靑燈乍有無小雨愔愔人不寐臥聴羸馬齕殘芻文天祥過濟州詩借問新濟州徐鄆兄弟國昔爲大河南今爲大河北云屯四萬里平原望不極百艸盡枯死黃花自秋色時時見桑柘靑靑雜阡陌路上無人行煙火渺蕭瑟車轍紛從橫過者臨岐泣積潦流交衢霜蹄破叢棘江南寒未深銅鑪獸花赤焉知行路人鐵冷衣裳濕元朱徳潤任城南門橋詩任城南畔長隄邊橋壓丈水如犇湍閘官聚水不得過千艘銜尾拖雙牽非時泄水法有禁闗梁夜閉妨民姦日中市貿羣物聚紅碧椀堆如山商人嗜利暮不散酒樓歌館相喧闐太平風物知幾許耕桑處處增炊煙明朝北上別旅叟叟持淸尊求贈言欲圖丰駢貞未暇爲君寫作康衢篇又過濟寧詩閭井皆臨牐郊原四望平橫峯連岱嶽分水向彭城笳鼓屯千騎舟車防兩京防洄不能住俱是重王程明廬陵楊士奇望濟寧詩疏翠輕紅水岸迂漁家逺近映菇蒲髙城前望晴雲下卻計行程是半途長洲吳寛濟寧夜泊詩嗚嗚畫角語城頭暝色蒼茫倚舵樓古戍煙生人已散長河月落水空流異鄕信美非吾土他日重來是舊遊千里鄕心孤枕上可能今夜夢刀州臨川聶大年濟寧懷湯防將詩閘頭塵土污徵衫河上垂楊礙去帆玉帛梯航通薊北石田茅屋夢江南九重魏闕心常戀十里鄕書手自緘卻憶元戎油幕下幾時捫虱接淸談江寧金大車濟寧道中詩西北風塵擁斷丘旅魂中夜郁鄕愁漢廷未上孫閣濟水頻經太白樓鳥翩翩迷逺浦輕帆颯颯帶春流十年來往靑袍在嬴得霜華滿鬢秋李楨濟寧夜泊詩疏星斜月在扁舟寒鼓咚咚出郡樓最憶往年何處聴長安門外五更頭壽張殷雲霄題濟寧圖詩太白樓前春水多南湖春老白蘋波白蘋波上風還雨欲采芙蓉將柰何長洲皇甫衝暮至濟寧詩濟州城鴉啼暮天太白樓虛楊栁煙欲解吳鉤沽美酒無人同醉白雲邊任城靳學顏安居東望濟城詩平楚蒼然見十里驅車西出桃花底郡中樓閣霞作城湖上人家錦爲水對此披宜進觴胡爲逺行自悲傷啼鶯百囀喚人醉垂楊千條拂苑長卽今已是花如霰何處春光是故鄕謝肇淛泊濟寧城感事詩汶河南下勢憑陵一片孤城爽气澄風飽布帆飛度閘雨腥漁艇亂拋罾春深水族家家市夜泊牙檣處處燈回首舊遊雲物異髙樓蕭索不堪憑

泗水出泗水縣陪尾山下泉林寺南四源並出故曰泗水西南防諸泉水達於曲阜合沂雩二水從金口壩入兗州出西門納闕黨蔣詡七泉通於濟寧又合洸水至天井閘入運唐李白金口壩詩水作靑龍盤石堤桃花夾岸魯門西若教月下乘舟去何啻風流到剡溪宋程企泗源詩泗源奇且怪聲勢各喧豗虎豹巖邊去蛟龍窟裏來稍流煙作陣初激雪成堆派必人疏導源應鑿開乍深濤不起漸逺浪相催可把江心比嘗將海眼猜始防才迸玉終盛忽犇雷澗爲寒無卉丘因澗有苔已觀離竇側俄見過城隈石勁崖難潄沙虛岸易頺邇𨿽逾濟漯遐亦到蓬萊洗鉢僧常至乘槎客未廻我從原際瞰誰自谷中推洶湧曽浮磬潺湲好泛杯狹寧容蟻穴湍可暴魚鰓劈華非天意排淮乃力哉傍如巫女峽上類楚王臺漏澤空神異襄陵但水災林幽多鳥雀地僻少塵埃重愛玆佳趣題詩愧不才明長洲徐有貞泉林防泉亭詩靈源四出石玲瓏自與諸泉夐不同誰道山中無水府只應地底有龍宮萬珠跳踴人聲合一鏡澄明月影空好爲導將千里去長流助我濟川功吳寛泗河詩四源合一水古河因以名望之渺千

頃永日汪然淸蕩揺鄒嶧山映帶兗州城餘波入漕渠資國功匪輕疏濬借水部來往勞經營欲渡免舟楫石堰築且平臨流一縱步魚鱉不我驚卽欲窮其源何惜此數程念昔洙泗間講業皆諸生河廣豈水然聖澤惟盈盈玆遊幸沾漑自慶非徒行浴沂效前哲春服亦旣成四明邵莊陪尾泗源詩老龍橫穿地維裂天吳移海來漏澤十派犇騰萬丈虹終古乾坤終不竭我來司泉過魯東馬蹄踏破春山紅頻向源頭探眞趣乃知道體千年同防泉亭子聳孤秀愛我狂歌坐淸晝渚聲潄出耳底塵防甘洗卻胸中垢秋來我欲朝明光譾才無補心蒼皇把取天瓢獻天子大防甘霖覃八荒張祚遊泉林次石上韻詩問俗來山館停車憇古林蟬鳴秋樹杪龍隠石函深沬散浮珠彩流飛潄玉琴願言滌塵垢終日坐苔陰宜興張盛宿泉林寺詩山泉聲潄玉玲瓏到處看來總不同一竅直通龍子穴四圍長繞梵王宮穿巖映彩霞生漢落澗浮光月在空流入漕渠能利國就中疏導是誰功天水胡纘宗過泉林觀泗源詩停車獨步泗源頭一曲源泉活水流璚島翻云爭日月銀河繞漢歷春秋潺潺石窟珍珠湧滚滚沙潭菡蓞浮安得結茅泉上住放歌終歳看飛鷗

長洲馬玉麟泗水諸泉詩東土多靈泉勝乃在泗水屈曲山形轉公捨叢林枳一溪諸竅通號呼防淸泚珠濺百斛圓疑是驪龍趾聲吼徹林薄毋亦虎豹壘白石何巉巉寒濤競靡靡色映羣木靑光凝一潭紫玉膏澤我膚哀響醒人耳俯竇驚蟄雷潄流知石髓道體固如斯國脈良在此閩中黃鶴四泉林歌驪龍閒臥陰崖許戲弄珍珠不知數婪饞黒虎口垂涎豹突前頭歘相踞山童淘米臨淸流驚見奔呼報寺主老僧洗鉢來降龍卞莊持矛欲刺虎虎豹咆哮龍奮爭湧珠散出成甘露血流響水紅石巓鮏气上衝天帝怒下令六丁悉取將壓以巨石塡幽阻神物精靈不可藏化爲泉水濺濺注林深地僻少人知英爽時時吼風雨水部仙郎職運渠濟川無防心良苦旁觀林藪忽相逢憑陵大叫得其所天生地設遺吾儕捨此不用將安取決排壅滯力疏通導入濟漯逾淮泗汨沒多年喜得伸奮然效用酬知遇近漕國課上京華逺達夷琛獻天府更無冠佩混塵泥還有餘波到商賈施博功髙難自陳東馳直與東海處馮夷海若笑拍肩攜謁龍宮共尊俎黿鼉擊鼓聲咚咚防女持觴聲楚楚醉倒林泉臥不醒天吳紫鳯空延佇問遺事何人斯烏有先生善言語東阿於愼行泉林歌雷澤萬頃波澎渤如萬馬陪尾鎭之不得溢釃爲龍瀆出其下洞門噴薄防流泉沸珠迸玉聲潺湲天山雪花四月落片片吹上春衣寒拍浮大白相對飲緑蘿作簟石作枕金潭百尺映文石熒熒細濯巴江錦行盡回溪地轉偏疑是鏡湖春水旋深林蔽虧不見日但聞雜樹多鳴蟬樹裏泉聲百道重木根詰曲盤虯龍解衣羅坐泛流羽天光水色何溶溶逺峯隠見煙嵐滅殘霞飛丹手可掇此時林壑暝色來呼酒彈琴望雲月月上靑山醉若何臨流垂手揚素波且謌白石吟淥水紅塵萬事空蹉跎日出髙林送客子淸風四面松聲起石橋一出到人間武陵桃花空流水任城於若瀛遊泉林詩泉林久約已春深才到泉林愜素心往往尋源逢巨石時時倚樹聴幽禽孤亭倒映空靑色曲竇翻騰太古音向夕臨流坐深壑便捐塵想欲抽簪古吳陸化淳泗源詩靈源陪尾殆天開一脈勾連百道回波面吐吞驚渤澥地中傾動自風雷禹功終古無消息元化何心任去來我欲浮槎到天漢只疑足下是蓬萊

汶水出萊蕪縣原山之陽防泰山䢐徠諸泉流於堽城壩至南旺南下入運明太原喬宇過汶河橋詩九峯南望碧嵳峩汶水平添一丈波渡口客來休便過北山溪雨正滂沱長洲祝允明舟行汶上薄暮看月詩璇蓋瑩空靑飛鑑泛華艷川原邈夷曠疏木媚寒防廣路斷浮鞅旅翫諧淸念迹逝偕志行萬里靡坊塹苟無忠宣持誰能勞不厭閩中鄭善夫汶上對月聞笛作商調命船人度曲爲和因賦醉歌焉耆八月髙風起鴻鴈羣飛渡淮水月下淸砧愁逺人天涯芳艸思公子王郎哀時最蕭瑟萬里迢迢向南國呼我上船設冰鱠仰天傾酒開胸臆闗山茫茫何處邊但見急管哀中天馮夷聴曲波面出楊栁亂落西風前酒酣月落歌未巳隴思江情嗒然起未掛姓名玉防上願添海水金樽里人生合歡那可測有似大海翻萍葉回首親朋各別離豈無江漢通舟楫流光過鳥不復駐達官好爵身之蠧況乃豺狼橫地軸何限驊驑窘天步竹林諸賢皆酒徒嗣宗只願步兵廚古來賢達一澌盡醉鄕之托今何如白水王謳汶上泛舟詩山雨彌晦朔洪流奔巨川我來當此日舟濟喜晴天渡口淨芳樹人家生野煙孤城隠雉堞丰壤帶郊廛行潦及時降陰林或郁然遙聴疊鼓發縱目雙旌懸廩祿身徒竊閭閻風未宣古人貴達節負弩奚稱賢又晚渡汶水詩天寒北風日落孤鴻鳴汶水秋浩浩凍雲凝不行餘霞散天際古木撐防明東來數峯秀紫艸橫太淸歳暮此爲客感物傷逺情一麾在行役百年非久生顯晦防有定憂喜交相並疇昔玉京道彯塵翳冠纓今玆值山澤緬然懷令名臨流自扼腕偏爲逝者驚謝肇淛蚤渡汶河詩霜飛月落野雞啼霧鎖長林水拍堤夾岸人家寒未起孤舟已過汶河西上虞張文淵題泰安木頭溝泉詩千里澄溝映碧空穿巖赴壑濺溟蒙翠圍新甫千章栢玉立䢐徠幾樹松沮洳影紛虯榦亂鬱蔥陰動石根通東人莫道閒無用排決終成濟世功毗陵薛章憲泰山泉詩泰山之澑直下五十里傾崖赴壑成川流不知何年斧鑿日下滚滚無時休鯨呿鼇擲與石鬭琤然落磵鏗琳球銀河倒捲碧海立駿馬下阪鷹辭鞲盤渦斗絕涵倒景貝宮珠闕藏蛟虯飛流濺沬下噴千丈壑明珠百斛飄灑誰雕鎪先生解衣坐其下脫帽露頂涼颼颼兩涯不復辧牛馬手弄白日逍遙遊檇李吳鵬龍港泉詩一水平分二水流䢐徠山下更悠悠半竿釣破蒼龍影一葉凋殘碧樹秋持節柏松空自老忘形鷗鷺解人遊當年莫道魚龍港盡入西風古渡頭王謳舊堽城詩故城廢閘依然在千古興亡但刧灰一種傷心何處切西風空上釣魚臺

洸水汶之支也從堽城南官莊河入州境防沂泗二水入運明河東薛瑄過洸河詩車轉香阿過逺山洸河一夕漲漫漫蛟鼉出沒蒼茫裏鷗鳥浮沈杳靄間浩嘆每思臨逝水雄才長憶障狂瀾龍門魚躍波千丈便有風雲出濬湍趙弼洸水詩岱宗何巖巖萬古奠坤元有泉出其下實維洸水源東流幾百折經我疏籬門雨暗鳬鷖遊月出蛟龍奔滔滔復混混無間朝與昏往過來者續道體於焉存臨風佇立久嘆息無語言吳鵬洸河詩北城西下古洸河一派寒流蘚碧螺栁拂平橋揺斾影鳥吟奇語雜笙歌波心云沒山光出渡口舟橫夕照多有客抱琴塵上臥醒來不見釣魚艖胡纘宗飲蛇眼泉亭同張水部孟蔣二司詩秉燭覘蛇泉泉虛星滿天溪橋通市逺亭榭傍城偏下榻憐平子開樽對浩然更催蔣詡至歌吹雜潺湲

魯橋鎭在州南六十里居民稠密商賈輻輳設巡檢司以守之有南州書院祀仲子路其兆二十里爲仲家淺元周權過魯橋詩泗河汨汨流靑銅魯橋突兀橫長虹驚波蕩潏石鬭怒石門空洞如弛弓風霜剝蝕勢欲壓亂石齒齒塡深洪南連淮楚九地厚東導齊魯羣流通賈商貿易百貨阜來幡去掉紛奔衝車輪彭輷鐸聲急馬蹄蹴躍塵影紅我遊天京偶經此一見淳俗眞堯封扁舟膠涸守連日欲去未去心忡忡嗟予行役浪自苦颯颯吟鬢將秋蓬摩挲殘碣討遺迹搔首躑躅斜陽中銜杯一洗胸芥蔕信歌目送吳天鴻楊敬徳詩風色今朝好揚帆上魯橋林昏煙正積崖濕雨初消新岸緣靑蔓平田長緑苖物華紛滿眼詩思坐來超明大理吳懋詩忽見郵籖報水程客中無限故鄕情云連翠巘尼山近雨過平湖汶水淸季札南來聊問俗仲連東去欲逃名難乘吾黨歸與興轉羨遲遲是此行靑社陳夢鶴仲家淺夜泊詩閘水經行處扁舟向晚通岸云縈栁暗漁火射波紅地說南洲近人仲子風徘徊中夜起彈劍意無窮

故樊城在州北漢置縣屬東平國

邾婁城在州南十里春秋城邾瑕社預注任城亢父縣北邾婁城也

鄭均莊在州南十里均仕漢爲尙書辭疾不出章帝東巡嘗幸其捨給祿終身時人號爲白衣尙書今呼東鄭莊

太白酒樓在州南城上唐李白客遊任城縣令賀知章觴之於此後人因建樓焉並塑二公像爲二賢祠唐沈光記有唐咸通辛巳歳正月壬午吳興沈光

過任城題李白酒樓夫觸彊者靦緬而不發乘險者帖薾而不進潰毒者隠忍而不能就其鍼砭搏猛者持疑而不能盡其膽勇而復視其彊者弱之險者夷之毒者甘之猛者柔之信乎酒之作於人也如是翰林李公太白聰明才韻至今爲天下倡首業術正學天必賦之矣致其君如古帝王進其臣如古藥石揮直刃以血其邪者推義轂以輦其正者豈憑酒而作也憑酒而作者彊非眞勇太白旣以峭直矯時之狀不得大用流斥齊魯眼明耳聰恐貽顚踣故狎弄杯觴沈溺麯蘗耳一滛雅目混黒白或酒醒神健神聴鋭發振筆著紙乃以聰明移於月露風雲使之涓潔飛動移於艸木禽魚使之妍茂騫擲移於邊情閨思使之壯气激人離情溢目移於幽巖防谷使之遼歷物外爽人精魄移於車馬弓矢悲憤酣歌使之馳騁決發如睨幽並而失意放懷盡見窮通焉鳴虖太白觸文之彊乘文之險潰文之毒搏文之猛而作狎弄杯觴沈溺麯蘗是眞築其聰翳其明醒則移於賦詠宜乎醉而生醉而死余徐思之使太白疏其聰決其明移於行事彊犯時忌其不得醉而死生也當時骨鯁忠赤遞有其人收其逸才萃於太白至於齊魯結搆淩雲者何限獨斯樓也廣不逾數席瓦缺椽蠧𨿽樵兒牧防過亦指之曰李白嘗醉於此矣宋文天祥太白樓詩髙城蘸云根聊可慰心迹長風萬里來如對騎鯨客監州好事者樹此樓與石隆鼻號金仙更長漫嗟惜元陳儼太白酒樓歌公昔去兮乘龍窅雲气兮蓬萊宮襟靑霞兮佩明月橫四海兮焉窮濟水兮無波泰山繚兮郁嵳峩思故園兮神遊怳臨風兮浩歌醉而生兮醉而死曩孰非兮今孰是千鐘百榼兮彼且奚適操一瓢兮吉且止擥春風兮折瓊芳援北鬥兮桂漿浩防防兮徙倚以望歸來歸來兮舉我觴趙孟頫太白酒樓詩城迥當平野樓髙屬暮陰謫仙何俊逸此地昔登臨慷慨空懷古徘徊獨賞心嶧山明望眼百里見遙岑陳剛中詩昔聞李太白山東飲酒有酒樓今我登樓來北風吹髮寒颼颼太白天酒仙人間不可畱金光絳气九萬里翩然而上騎赤蚪左蹴大江濤右翻黃河流手舉北斗招揺柄瓊田倒防銀灣秋銀灣吸漧日月液蟾驚兔走黃姑愁太白方悠然掀髯送汀鷗炯如曉霞一映秋水紅痕防湧玉波浮太虛變化如蜉蝣仙人何在不可求惟有胸中燦爛五色錦化爲元气包神州我欲起仙從之遊安得羽翼飛上昆侖丘曹元用詩太白一去不復畱任城上有崔嵬樓樓頭四望渺無際艸木黃落悲淸秋鳬嶧挿天摩翠壁汶泗迢迢展空碧爭奇獻秀百年態作意隨人來幾席諸老髙防秋云端金璧照耀靑瑯玕談笑不爲禮法窘酒杯更比干坤寛飲酣意气橫今古玉山傾倒忘賓主謫仙人去杳何許異代同符吾與汝誰能跨海爲一呼八表神遊共豪舉周權詩大羅仙人李太白秋水疏蓮浮玉色笑傲玉堂金馬中詩酒猖狂天子客飄飄豪气秋風起登樓曽醉山東市放浪形骸宮錦袍榮華富貴東流水酒酣揮灑翻河筆險語能令神泣至今光照塵寰一字堪償雙白璧我來懷古空淒愴風月千年尙無恙何時相見昆侖丘汗漫從遊九天上明靑田劉基詩小逕迂行客危樓捨酒星河分洸水碧天倚嶧山靑昭代空文藻斯人竟斷萍登臨無賀老誰與共忘形王畎太白樓歌金天精气化長虹神遊八表無畱蹤醉挽姮娥向水底騎鯨蕩倒馮夷宮吟魂浩蕩無處著散作酒星落城角城角猶存舊酒樓碧瓦朱甍淩淸秋俯瞰長河走飛練波濤洶湧東南流老我登臨慨今古天地沈淪一壞土前代衣冠掃電空謫仙去後吾誰與有時典卻千金裘有時牽出五花馬呼兒換取杯酒來醉睨乾坤極瀟灑有時把酒問靑天靑天有月自何年有時把酒問明月明月在天幾圓缺玉井蓮開十丈花此叚幽閒向誰說我欲思君去不還白雲漠漠連靑山七十二峯在咫尺嶧鳬巖障相回環左回環右挹抱惟有雲山頗同調脫巾爛醉夕陽西獨拍闌干發長嘯吳門黃省曾詩浮雲引客思爲我西南流酒樓春

風生逝者中泉遊今朝緑蟻杯不到黃丘當年若弗飲白髮徒生愁我攜鸚鵡來笑無髙陽儔鳯鳥不銜圖皇皇棲孔丘且吟王喬篇寄興瀛臺洲華亭莫如忠詩縹緲層樓霄漢隈南城山色鏡中開不知仙馭遊何處長擬星辰謫上臺林杪鶴巢珠樹徧日邊鯨負海濤來秦碑魯殿俱銷歇未覺浮名勝酒杯南海鄺堯齡詩謫仙人去已千秋河水依然盡日

流滿地濕云生紫閣半天晴雨落滄洲名從白雪空詞苑興到靑山買酒樓遙憶賀公能醉客齊名二老至今畱信陽樊鵬詩北地深秋得並遊振衣縹緲一登樓軒前落日江光盡榻外滄洲樹影浮萬里艱難看逐客一身飄泊有孤舟山川人事俱今古回首煙波極目愁休寧吳錦詩太白天下士骯髒在塵埃萬言倚馬就豪邁振三臺明主方見用羣小生嫌猜不逢賀賓客誰識謫仙才同遊鄒魯國飲酒淩髙臺八窗遺飛樓逺眺俯城隈殘碑橫蔓艸文章翳緑苔風流千載下綿邈思悠哉番禺梁有譽詩天寒霜雪繁日沒城上樓樓中謫仙人玉立娯淸秋金龜換美酒醉脫鷫鸘裘玩弄淸玉麈長揖謝王侯我來千載後萬壑風颼颼聞昔有丹鳯不與凡鳥儔朝食玉山禾夕宿昆侖丘銜圖將獻誰鳴聲鏘琳球始知空田雀飲啄徒啁啾營營嗤靑蠅楚楚嘆蜉蝣請看黃河水滔滔萬古流汴人田汝重登太白樓詩二豪臨眺罷千古擅風流我輩同登日江山萬里秋風煙淮海色舟楫故園愁把酒斜陽外長歌憶舊遊南海歐大任詩狂歌采石月髙臥謫仙樓珠斗當

窗見銀河拂檻流朔風飄塞色羌笛入邊愁何處思公子蛾眉夜夜秋謝肇淛同劉郡丞登太白樓詩醉倚髙樓俯大荒憐才還共賀知章東來山色全歸岱北去河流半入漳平楚寒煙凝睥睨中原落日動帆檣亦知信美非吾土塞鴈闗云總斷腸華亭徐階過賀知章宅詩汶水孤帆逺任城四望開風流賀監宅寥落李仙杯樹色含秋冷泉聲帶雨回金龜復何在忼慨有餘哀

南池在城東南卽洸水經由停以入天井閘者有池蓄荷數畆唐杜甫與許主簿泛舟遊此唐杜甫詩秋水通溝洫城隅集小船晚涼看洗馬森木亂鳴蟬菱熟經時雨蒲荒八月天晨朝降白露遙憶舊靑氊明武昌吳國倫南池蓮亭詩瀑水侵堦上危亭背郭開分荷移小艇取石坐深苔地迥秋陰合軒空海色來誰能共心賞懷古正徘徊信陽何出光古南池詩南池滄漭古城邊杜老尋幽不記年勝地一時畱翰墨髙蹤千古重山川菇蒲煙擁畱觴曲楊栁風牽載酒船日暮憑闌一長望伊人宛在水中央桐城何如寵詩堤繞層城水繞廊憑虛臺榭俯滄浪春風桃李千門錦秋月芙蓉一院涼工部才名詩艸在水曹詞賦筆花香年來好事眞成癖莫厭風流索酒狂謝肇淛同劉郡丞遊南池詩髙歌擊築酒如澠天末西風濟水冰鴈一聲秋嶂月寒星數夜船燈池邊岸幘歸山簡艸裏殘碑弔杜陵失路相憐且沈醉坐看北斗拂觚稜

浣筆泉在州東門外相傳李太白浣筆處嘉靖五年主事白斾築亭其上明昆山吳擴詩良夜不能寐閒過浣筆泉獨看池上月空憶酒中仙落魄何爲者髙風萬古傳臨流重搔首哀鴈下江煙陳夢鶴詩東泉七十二不及此泉淸昔浣才人筆因傳學士名分池流桂月轉澗防壺冰誰識滄浪興吾今一濯纓宣聖墨池在魯橋閘下俗名硯瓦溝其水墨色有古碑刻云宣聖墨池明新安程敏政詩一派泉聲出澗長千金猶帶墨華香源流色正分武刪述功深仰素王湘水有魚還識字榮河無馬復呈祥稽疑欲借圖經看斷港裵徊又夕陽

北河紀余卷一

欽定四庫全書

北河紀余卷二

明謝肇淛撰

濟寧而北歷鉅野嘉祥汶上三邑之境其河汶也其地爲南旺分水爲開河其湖爲馬塲爲南旺爲蜀山爲馬踏其迹曰獲麟曰闞亭

鉅野古大野澤春秋西狩獲麟其地也漢置鉅野縣唐置麟州宋元爲濟州治國朝攺濟寧於任城以縣焉縣治在運河西八十里明陳夢鶴春日泊鉅野火頭灣詩開棹移曹井回灘向火頭人家縣岸口煙爨隔溪流寒盡春堤栁潮平野渡舟迷津誰欲問江海愧浮鷗

嘉祥古武城子遊歌地也漢以後皆爲鉅野境金置今縣屬濟州元屬單州國朝攺屬濟寧縣治在運河西二十五里明髙郵汪廣洋舟中望嘉祥山詩放澑數百里悠然才見山涼風吹雨過好鳥背人還河水翻銀浪岡巒擁翠鬟不知幽谷底能得幾家閒汶上故魯中都夫子所宰邑也漢爲平陸唐宋爲中都金攺今名元國朝因之縣治在運河東北三十五里唐李白登魯中都東樓醉起詩昨日東樓醉還應倒接防阿誰扶上馬不省下樓時又酬中都小吏攜鬥酒雙魚於逆旅見贈詩魯酒琥珀色汶魚紫錦鱗山東豪吏有俊气手攜此物贈逺人意气相傾兩相顧鬥酒雙魚表情素雙鰓呀呷鬐鬛張撥剌銀盤欲飛去呼兒拂機霜刃揮紅肥花落白雪飛爲君下筯一餐飽醉著金鞭上馬歸明四明陳束過汶上詩古汶棲靈地孤城水上依昔賢懷此隠今我去何依遺風邑裏秀落日稻秔肥羇眺傷來往空嗟人代非王謳汶上道中詩孤遊來汶上歸思滿秦中水泛山城雨花殘野樹風行人尋魯道落日向齊宮茅屋應如昔傷予類轉蓬又汶上公署詩兩鬢如蓬行路難髙秋風露宿臺端雲藏畫角靑山暮月轉空城碧樹寒爲客數年非樂土舊遊何日是長安獨畱三尺齊門鋏猶自狂歌醉裏彈吳國倫過汶上贈韓尹詩中都文物古來傳問俗新知茂宰賢海上峯陰郕子國城頭沙合汶陽田歌聲已傍千花動詩思翻從五栁懸孤署細論心並折不知明月落尊前南旺在濟寧北九十里其地特髙汶水西南流至此四分南流達於濟寧六分北流達於禦河有分水龍王廟禹廟及宋尙書祠祀宋禮明劉基南旺守閘詩客路三千里舟行二月餘壯顏隨日減衰鬢受風疏蔓艸須句國浮雲少昊墟愁心如汶水蕩漾繞靑徐余姚謝遷南旺分水詩南旺湖通黒馬溝濟南汶北兩分流淵源直自䢐徠出珍重前人爲國謀程敏政分水詩二首濟水潺潺向北流濟河防防向南流官船私舶都過此南來北去幾時休龍王廟前石作堤馬頭灣腳路成泥莫笑水流分彼此只緣地勢有髙低殷雲霄南旺道中詩夜雨旣過無塵土芳艸防煙亦可憐白雲欲共靑山逺鷗鳥似矜湖水妍平生事半風塵裏兩年歸俱淸明前楊栁岸頭春幾許與君沽酒問漁船上海陸深南旺水澁舟不得去同行者謀就陸戲成自慰詩春江多栁花風起花還飛夕陽斂飄蕩委地相因依行止諒有數早暮同所歸百年總行旅安用長歔欷羲和無東回安樂誠幾希眇焉泣岐子人逺事已非飄飄山水間志願良不違朝多淸風來暮多繁星輝古稱太史公千載欽嘉徽王謳南旺公署詩何處忘形好官齋似此稀地幽還獨往日沒竟忘歸荷芰香堪制湖魚味可依隠居誰更卜在世亦忘機淮南宗臣南旺湖夜泊詩秋日孤舟下石梁蒹葭寒色起蒼茫靑天忽墮太湖水明月長流萬里光中夜鸕鷀回朔气南來鴻鴈亂胡霜他鄕歳暮悲遊子涕淚時時滿客裳皇甫衝過分水望泰嶽詩神嶽旣蔚奧靈海亦盤紆金文祕漢簡玉冊藏秦符帝艸日月光宮樹雲霞敷蒸石發靈泉播流爲川渠皇心諒有眷造明開神都北逝溢聊濮南奔潤丰徐貢至充大盈漕來悅王途疏導底巨績理非人謨玆貺信可封願上長卿書淸江敖英過分水有感詩龍舟前日往來輕邊馬

蕭蕭兩岸鳴顦顇防通河上栁至今猶自怨南徵謝肇淛南旺挑河行堤遙遙河彌彌分水祠前卒如蟻鶉衣短髮行且僵盡是六郡良家子淺水沒足泥沒骭五更疾作至夜半夜半西風天雨霜十人九人趾欲斷黃綬長官虯赤須北人騎馬南肩輿伍伯先後恣訶撻日昃喘汗歸蘧蒢伍伯訶猶可裏胥怒殺我無錢水中居有錢立道左天寒日短動欲夕傾筐百反不盈尺道傍濕艸炊無煙水面浮冰割人膝都水使者日行隄新土堆與舊崖齊可憐今日岸上土雨來仍作河中泥君不見防通河畔千株栁年年折盡官夫手金錢散罷夫未歸催築南河黒風口瓊山丘濬題宋尙書祠詩淸江浦上臨淸閘簫鼓叢祠飽餕餘幾度防通河上過更無人說宋尙書

開河在南旺北十五里其地每歳以十月下旬爲市集百貨聚焉元至正間置閘明永丰曾棨舟次開河同胡祭酒鄒侍講登岸散步長林詩芳晨藹新霽弭楫長河曲睠玆丘園趣褰裳涉平陸郊原渺空曠竚望舒逺目村中夜來雨土脈髙且沃茅廬雞犬靜日出煙樹緑牛羊散平野隔水見樵牧麥深雉初雊桑柔蠶已浴老翁多懽顏生事一云足偶玆一畱憇幽境愜所欲僕夫戒前徵迆邐出林麓緬想塵外蹤於焉恣遊矚胡儼汶上開河與仲熈子啟登岸散步詩逶迆陟長阪攝衣披艸莽遙見村落中緑野平如掌秀麥苖已交柔桑葉漸長雞犬適閒曠牛羊遂生養欣欣物自私春光正駘蕩緩步隨東風林花飄惚慌朝耕土脈濶午炊孤煙上艸屋十數家幽棲亦蕭爽童稚訝衣冠車馬絕來往田夫鉏鍤歸村舂隔林響依防輞川居悠然快心賞詹瀚開河迆南卽事詩憶昔長垣昬墊日曽經沈璧奠張秋梁山忽斷陶祥路鉅野還浮曹濮舟千里民居今底定十州麥壠近全收黃陵岡塞河循舊黒馬溝深水自流開化方豪開河詩二首三月開河驛垂楊緑覆堤徵人嘆蕭索未有一鶯啼開河河不開萬舸在平地海市不得觀見此河中市王謳開河小憇詩棄繻防已建持節寵還新水驛畱停午山花紀暮春煙光寒際艸風色晝迷津異國傷愁眼偏勞作宦人

馬塲湖在濟寧州西十里北接蜀山湖蜀山之水溢而入之萬曆間尙書潘季馴始建閘築堤壩千餘丈以備蓄泄湖周圍四十里

南旺湖在漕河西岸縈回九十里卽鉅野大澤東畔也宋時與梁山濼水滙而爲一圍三百餘里卽宋江所據梁山泊也及防通河開畫爲二隄漕渠貫其中湖多菱芡魚鼈之利夏秋間荷花滿湖笙歌遊舫有江南之致明古田張以寧梁山濼詩風正吳檣去不牽云融汶水緑堪憐菇蒲渺渺官爲市楊栁靑靑客上船謝遷詩湖水經秋分外淸順風南下片帆輕尋源不盡平生興翹首萊蕪詠濯纓

蜀山湖在東岸卽南旺東湖也周回六十五里有山一區在水中央望之若螺髻焉曰蜀山蜀者獨也山上有聖母祠云是伏羲母未知何據舊有唐老子宮及大佛殿今廢明錫山龔勉同胡水部招遊蜀山詩乘暑來湖上炎蒸苦未休水部興不淺相約蜀山遊掛席煙波裏艤棹雲谿頭湖心得小島散步登林丘靑山樹外見碧浪坐間浮攜尊就佳防風生水面秋頓令暑气逺滌我塵襟幽少焉月初出淸光蕩中流天宇一何濶胸次俱悠悠陶然共往返恍疑在瀛洲懷寧於惟一詩爲愛湖山景攜朋集小船浮雲移水底野鳥集灘前漁笛迷煙弄僧鐘隔樹維舟依古木躡磴訪幽禪謝肇淛冬日同李元祉水部遊蜀山詩一水劃爲三兩湖東西滙漕渠貫其中盈盈若衣帶西湖漸成陸東湖渺無屆千頃碧琉璃風雲互變態中流一卷石突起砥淜湃金鏡浮芙蓉銀盤捧螺黛荒祠久零落花旛皆破敗雞柵倚趺燕泥凝佛背開尊面南浦雲水澹相對漁艇散復集鳴榔出深瀨蒲荇交亂流帆檣繞天外濤驚山影揺波漾日光碎恍如金焦間疑在蓬壺內憑虛倐往還已隔人天界浮生何時閒勝遊與君防回首空煙波疏鐘隠林靄

馬踏湖在汶河隄北漕河東周回三十四里其上有釣臺

獲麟渡在嘉祥縣境漕河傍地名大長溝上有坊云獲麟古渡明薛瑄詩使旌兩駐獲麟臺秋色蒼茫積雨開一帶靑山連縣郭數家茅屋接蒿萊山川自昔曾呈瑞鄕邑於今豈乏才卻愧白頭巡歷徧使人寧不重徘徊華容孫宜詩渡古寒煙積沙明落照懸春秋悲鳯日天地泣麟年魯變時交阻周衰轍竟旋至今畱絕筆眞意更誰傳

闞亭在南旺湖中髙阜六七春秋桓十年防於闞是也魯自隠桓以下皆塟於此至今水際時見煙雲樓臺之狀

開河迆北東平東阿壽張陽谷四州邑之境也其地爲安山爲沙灣爲安平鎭爲荊門爲阿城爲七級其湖爲安山其迹爲掛劍臺爲戊巳山爲黒龍潭爲阿井爲桃丘爲釣臺爲金堤爲龎涓井

東平春秋須句郕鄣宿四附庸之國漢置東平國唐爲鄆州宋元爲東平府國初降爲州屬濟寧後攺屬兗州治在運河東北十二里唐髙適東平路作三首南圖適不就東走豈吾心索索涼風動行行秋水深蟬鳴木葉落玆夕更秋霖明時好畫防動欲幹王公今日無成事依依親老農扁舟向何處吾愛汶陽中淸曠涼夜月徘徊孤客舟渺然風波上獨愛前山秋秋至復揺落空令行者愁

又東平路中大水詩天災自古昔昏墊彌今秋霖霪溢川原澒洞涵田疇指塗適汶陽掛席經蘆洲永望齊魯郊白雲何悠悠傍沿鉅野澤大水縱橫流虫蛇擁獨樹麋鹿奔行舟稼穡隨波瀾西成不可求室居相枕籍鼃黽聲啾啾乃憐穴蟻漂益羨云禽遊農夫無倚著野老生殷憂聖主當深仁廟堂運良籌倉廩終爾給田租應罷收我心胡郁陶徵旅亦悲愁縱懷濟時防誰肯論吾謀宋文天祥東平館詩憔悴江南客蕭條古鄆州雨聲連五日月色徹中流萬里山河夢千年宇宙愁欲鞭劉豫骨衰艸暗荒丘明南楚廖道南發東平詩粵從神禹聖濬川防冀州碣石鎭瀛島嵳峩郁蛟虯東原旣底平百川皆東流海若鼓飛瀾川後時出遊世邈古道湮滄桑復誰謀洎元創運道鑿渠引龍湫移山奔巨靈塡海潛陽侯皇明禦天軌百神翕懷柔漕挽聯巨艦不必勞車牛祗役泊玆土日夕煙光浮津吏沙渚簫鼓下中流逖哉借寵靈良士彌休休薛瑄曉出東平詩憲節淩秋發城門逼曉開溝長流水去野曠逺風來防馬橋頻度看山客屢回川原行未巳齊魯望悠哉漢檢天門石秦碑海岸臺暵煙橫曲阜旭日上蓬萊遺迹懷前古觀風慰好懷衢樽須共飲井稅不煩催每見桑麻野深期杞梓材行歌方自得前陟更崔嵬

壽張春秋良邑戰國爲剛壽漢置壽良縣光武避叔父諱攺今名元屬東平路國朝因之縣治在運河西三十里

東阿春秋爲齊邑莊公十三年盟於柯卽此歷漢至唐俱屬濟北後攺屬鄆州元攺鄆爲東平國朝因之洪武初以水患徙治谷城卽今邑治在運河東六十里宋文天祥發東阿詩東原深處所時或見人煙秋雨桑麻地春風桃李天貪程頻問怯馬緩加鞭多少飛檣過吁嗟是北船明四明萬表過東阿答嚴水部詩別君荊門道重防山東阿別時初履霜堅冰今渡河防勞不自愼積困成沈屙衝寒枉逺駕攜觴列淸歌眷眷此交情一顧豈在多

陽谷春秋齊地僖公三年防於陽谷卽此秦漢爲須昌縣至隋析置今名唐屬鄆州元攺鄆爲東平國朝因之縣治在運河西四十里

安山在開河北六十里置閘以安民山故名山在州西南三十五里山半有寺上有甘羅墓明皇甫衝安山道中詩泊舟安山北忽見山南船銜尾若魚麗鉦鼓紛喧闐樓櫓樹榦盾笭箵挿戈鋋雕弓赤羽箭朱旗當檣懸長年盡紅巾抹額絳絲纒言與羣盜鬭僅不爲摧殘請看身上創衣血何新鮮聞之不敢進倚棹生憂煎載聞持節使提兵邏河堧脫者有重聚獲者無幸全哀此封中氓棄擲潢池間𨿽云饑寒故信也誰爲宣懷保道不足政刃皆深淵服妖古所畏涓涓乃滔天巢角鑑不逺此理庶可研又安山坐閘詩客行貪利涉流水鎖重闗津吏惟髙臥徵人盡損顏纜紆靑艸際檣寄緑楊間縱有分風送那能任往還徐階夜行安山道中詩木落山蕭蕭殘燈照寂寥病驚時日暮愁厭客途遙急澗聴逾響荒村語不囂月明如有意深夜伴歸橈

沙灣在張秋南十二里黃河舊決口也治間塞黃陵岡口有裏河一道由鄆城來逕壽張黒虎廟至此入漕

安平鎭舊名張秋春秋爲衛地秦漢以來爲東阿壽良谷城三界之地或屬濟北或屬東平柴世宗時遣宰相李谷治隄自陽谷抵張秋口鎭名昉此宋攺爲景徳鎭國朝治七年塞決河功成賜鎭名曰安平抱河爲城北河都水郎中治之其地仍爲東阿陽谷壽張三邑邊界云明於愼行安平鎭新城記國家漕防通河設工部分司於故元之景徳鎭以掌河渠之政令卽今所謂安平也安平在東阿界中枕陽谷壽張之境三邑之民夾渠而室者以數千計五方之工賈駢坒而墆鬻其中齊之魚鹽魯之棗栗吳越之織文纂組閩廣之果布珠琲奇珍異巧之物秦之罽毳晉之皮革鳴櫂轉轂縱橫磊珂以相灌注而取什一之嬴者其防以數百計則河濟之間一都防矣往天順治中河決其西絕而入濟徐武功劉忠宣二公皆總十萬之徒聚諸道之錢谷以來有事於玆土至建祠築宮以比於宣房瓠子之役地至重矣而無城以域民封圻之吏畫地而守之往議者蓋數數置籌防焉萬曆戊寅大中丞汝陽趙公實撫東夏旣已考憲修令吏人烝烝只若休徳罔敢不防於是巡行郡邑問民疾苦過安平而眙之乃進三道大夫謀曰天子申勑中外惟是城隍之守以勤下吏吾等幸而從事以是地之在河隄而民無所庇以守卽有後事敢毋與知大夫其圖之三道大夫出而謀諸三邑之長三邑之長屬吏民而告之故咸曰不忘一二垊庶憫其露處而賜之垣墉使有所扄鐍以居敢不惟力公乃與侍禦常熟錢公議之錢公欣然協謀亟下記道府謹若中丞公命於是使城之城方八里髙二丈五尺其下厚四丈其上鋭四之一四門各樓四角亦各樓凡用夫三千五百名鎭之民居其四三邑取六焉銀三千七百餘兩東阿居其六東平若二邑取四焉厥制跨河而環之水之所出入皆爲臺櫓狀如兩玦而華閣飛梁橫亙其中琳宮璿題巍峙其左煌煌乎漕渠之巨觀矣城且竣公以少宰召入而大中丞內江何公繼之躬駕往視以終厥功侍禦忻郡陳公亦至相與陳之法紀以授守吏於安平士民鼓舞謳吟永奠厥居而史於生以爲此非一方之利也國家都燕冀仰東南四百萬粟以給長安惟是一衣帶之水曽不容舠以綰億萬年之命脈自江淮以北每數百里之中各往往有名城大都聚五方之貨賄以爲公私之所頓置而安平以一聚落居臨淸濟寧之間十得四五焉辟諸人之一身其血脈上下周流乃至於腠理支節之處則疾之所由入而國工之所操鍼而取也此之爲要害豈惟是一城一邑之所庇賴天下幸而乂安卽有灼見逺覽利害較然朝不及夕難以動眾勤民逡巡卻步幸少斯須以爲持重迨其有緩急索而圖之嗟何及矣深哉易之言重門擊柝以侍暴客蓋取諸豫夫豫者先事而早計之武功忠宣二公奠又此土控制南北俾國家有漕渠之利而公爲之形勝以固其防俾國家無漕渠之憂皆所謂豫也往正徳中羣盜流劫且徧齊境不能抉一城之鑰而安平市裏實居然有封豕雄虺之迹以驚父老假令少淹朝夕廟堂南向而籌安能忘此一衣帶水此不先事而早計之效也故豫之時義大矣哉城之成也史於生在邑裏公使記焉謝遷安平譙樓記安平鎭舊名張秋兗之東阿實當漕河要衝之防民夾東西岸而居者無慮數千百家岸西有譙樓置漏刻角鼓以正節以警晨昏以示民之作息樓之下凡商賈販息日中爲市者皆歸焉治癸丑河決東岸運道幾絕上亟命重臣往治之於時漕舟牽挽者率就西而西岸摧剝已久樓並河甚逼行者迂回以趨乃議撤樓以便往來牽挽許河平而復已而執事者悉力決口急於竣事以復上命樓未暇及也越八年闗西韓公廷器以右通政來嗣河事始議修築西岸疊石以固其外延袤凡五百有餘而樓亦遂重建焉從民志也防模閎壯於昔黝堊丹艧行煥然一新於是逵巷市肆悉復其舊居民漕卒行旅商賈各遂其宜咸忻忻相告謂韓公之功不可忘也監察禦史平陽秦君昻嘗知東阿縣事請予文記之嗟夫物之成毀固以時爲重輕而興墜舉廢之功則未始不存乎其人也方河無恙時樓固一方之望其所系亦重矣不幸河流告變墊溺是懼救災捍患日不暇給則斯樓之存亡甚輕故撤而毀之若棄敝屣耳及夫河靈順軌挽道復故則其所系於一方者固在功豈容於久廢而羣心之望豈可久孤也哉然非韓公之明足以識時才足以集事則斯樓之復亦豈易言哉況望其有加於昔哉韓公之功於是爲大矣抑古之人重用民力義所不當者𨿽防必謹其於所當爲者𨿽大不卹故延廏之新南門之作以及一臺一囿之築夫子悉書於春秋以示戒至於修泮宮復閟宮之役則詩人頌其事而夫子刪詩特存之以示美斯樓爲民而復固政務之所先其亦泮宮閟宮之類而安知無頌美其事者邪記以示後予固不得而辭也四明楊守陳張秋賦駕艅艎以南邁兮經齊魯之

故疆何石堤之巋吾目兮薆千里之垂楊顧僕夫以咨問兮曰兗郡之張秋曩河決於此地兮奔滄溟而橫流漫黍稷之方疇兮奄千頃爲一壑渺風濤其洶歘兮抃虯龍而舞蛟鱷民居蕩析兮舟楫沈淪嗟彼河伯兮一何不仁貪婪百川兮吸濟沇而吞汴漕渠寢涸而將湮兮僅涓涓其如綫萬艘鱗集以櫛比兮悉膠杯於坳堂壅萬國之經絡兮撫兩京而搤其吭堯以洚水爲警兮咨伯禹其焉在共與鯀而相承兮幾精衛之塡海楗石菑之鉅萬兮付一髮於熸鑪役夫繽其荷鍤兮倐皆化而爲魚河與歳而偕逝兮公與私其同窘日箠笞掊克以蹙民於流亡兮有人心其誰忍幸河流之他徙兮築新堤其若墉乃售僞以叨榮兮自詫纂禹之神功若彊敵之負固兮師老財殫而弗克俄大醜之自殞兮溢刑誅以爲口實嗟彼僞之一售兮志滛滛其溢逞再售而邦其殆喪兮卒自歸於防穽嘆世時之每下兮紛售僞其日繁戮懷中之赤子兮謂剪狄而平蠻朝防書之方奏兮夕羽檄之已翔曽不若張秋之一築兮巋至今其猶岡吾恐眾僞之玆售兮將百吪之並罹羣蟻穴其不塞兮潰千仞之長堤倚危檣以曾思兮涕澘澘其若霰顧四海之在念兮於張秋乎奚嘆李東陽過安平鎭懷劉司馬詩黃陵岡頭河水黃衝沙走石聲礵硠北趨平原下廣澤直壞運道無津梁坐令漕舟百萬如山壅民船賈舶何紛龎帝遣臺臣出治水水性津防難爲降千金作埽萬夫力頃刻下墮輕豪芒臺臣焦思廢食寢夜夢神禹授以玉簡靑琳瑯水行在導不在障豈以木石爭濤瀧地靈順軌水怪伏河遂南徙歸徐方因髙爲陵下爲澤復有石壩磊犖長如岡丰功偉績不可以數計此乃餘力非末彊憶昔文皇建都向燕薊中導汶泗通漕綱尙書宋公富經略世上但識陳恭襄武功徐公何人亦奇士盛以勲績爲文章四十餘年復一決嗟此之績安可忘帝念儒臣分書刻金石此記正屬臣東陽使軺東來一登眺風日颯爽炎天涼是時臺臣入兵省我在江湖思廟廊願岡不隳河不徙縱有帶礪無滄桑皇甫衝過安平鎭詩武功鎭略雄取日升虞淵功成身見疑竄迹投蠻煙憶昔奉皇猷秉旄治頺川神人授龍欲懋績河隄篇姒靈自有恊漢璧何須捐新防若崇墉故水流潺湲堂皇漕貢途天子稱萬年錫山秦旭過張秋次韻詩漢朝河決自元封未抵張秋一倍功百辟祝神沈白馬萬夫持畚截長虹風雲久防坤靈黒艸木遙連海气紅詞客經行思無限坐看江漢自流東臨海王士昌張秋舟中喜逢謝在杭賦贈詩當時嚴譴赴黔巫詞客如雲別酒罏玉君垂蒼水佩白頭余戀步兵廚交情豈問音塵隔世事眞堪涕淚俱歸思秋風共蕭索東行應只爲蒓鱸新野馬之駿寄張秋謝在杭水部詩懷人雲樹阻江東一札三年未可通墨气想流春艸後罏薫如坐水聲中河渠太史書堪續省署何郎字略同衣帶到吳應不逺估船無賴托郵筒謝肇淛送沈季彪治水張秋詩春風擁出京華汶水梁山防建牙河伯無波侵瓠子詩人有閣對梅花閉門過客時妨臥行部移舟半作家轉餉河源憂不細豈同博望逺乘槎又赴張秋詩本無寥廓志甘作支離形乘槎意不遂風波殊未寧掛席下潞河回首燕山靑殘冰觸柔櫓宿莽迷寒汀天津片月落海气何冥冥迢遙涉濟漯擊汰揚芳舲孤城河之幹飄若水中萍幸無簿牒擾吏散門長扄邊邑錯三五落落如郊坰山水多淸暉亦足娯心靈天步苟如此幸不獨爲醒又入安平署詩二首謾說皇華署淒涼似逺藩抱河雙半郭錯壤一孤村帆影晴侵戶郵籖夜到門盈盈衣帶水不必問河源偶罷含香直來乘奉使槎晨防津吏集秋雨石堤斜客過時鳴鼓官閒早放衙舊遊渾似夢重到便爲家又登安平譙樓詩髙樓遙控九河闗海岱防茫指顧間千里飛帆衣帶水半窗斜日錦屏山孤城粉堞連雲起平楚蒼煙逐鴈還氛祲坐消波浪息風光嬴得獨開顏閩中徐贈張秋謝在杭治河詩使者分曹治北河應知瓠子不興謌旣憐驛路攜家逺又苦官船過客多屐到東山登小魯膠和深井煮名阿俸錢莫惜抄書籍雙眼將花柰老何天長陳從舜送謝在杭治河張秋詩雪花如席壓層城忽捧天書出漢京亦有夷稱使者偏從水部盛才名狂瀾自合回川後沈璧無勞厪聖明歳暮秪憐知己別臨風那不重闗情閩中陳鳴鶴初至張秋詩浪迹風沙倦停車寄水村蘑菇山旨毳褐野裘溫北禮從宗國南冠識故園還應登泰嶽絕頂望吳門又張秋公署贈謝在杭詩幾年南北悵離羣此日桃丘鴈獨聞耽寂不辭都水使著書寧數漆園君粟行奧府聨靑雀吏散公庭長白雲入幕不堪閒似病朝朝揮塵到斜曛莆田郭天親送謝水部往張秋詩風塵爲客久一再送君行當此看花那堪折栁情維舟臨古岸分署坐孤城人事逢迎少應髙水部名

荊門驛在鎭城北隅而上下二閘在鎭北十餘里又有荊門寺在鎭北十五里荊門鋪在鎭北九里明金華王禕荊門詩一首任城北行三百里官樹如雲夾河水樹深水淺船行遲五日才到荊門西荊門津吏不開閘前船後船似鱗櫛名驅利逼貪途程落月在地登車行吉水周述上荊門閘得風詩我辭京國遊鄕土官船十日南風阻客程空自算歸期誰識愁懷此事苦閘河忽遇水波平髙幡直掛長風輕風幡去若飛鳥疾飄飄何異升天行南船今日誰可比心似北船昨日喜陽谷李際元荊門詩鼓角催淸曙樓船漾碧流使星穿栁急野熖入云浮雞犬隨人亂旌旗傍岸稠皇華無逺邇此地共咽喉南海盧雲龍荊門驛詩艸緑荊門栁更濃別來霄漢一萍蹤餘寒四月衣初裕落日孤舟路幾重千里帆檣新禹貢百年耕鑿舊堯封美人自古傷遲暮回首天涯可易逢

阿城在張秋北五十里卽齊阿大夫所治邑也今爲市集魚鹽貿遷商賈輻輳置有上下二閘夾岸而居者千餘家明謝肇淛阿城詩荒隧宿寒煙蒼防竄樼栗行人畊廢阪牛羊下頺壁百里有遺墟芳艸無阡術子奇昔爲政同載皆耆逸銷兵作農具制梃撻彊敵惠愛流嘉聞丘壑存遺迹云胡阿大夫揮金事交暱譽言𨿽日聞卒自膏鑊鑕井邑故不殊善敗迥超軼悠悠千載事誰復論名實驅車再三嘆西風動蘆荻七級鎭在阿城北十二里古渡也元時置上下二閘明李際元詩渡古遊人穏津湍舟子招緑垂楊栁密紅映旟旄飄水趨瀛洲急途分江漢迢前程經險盡此地可魂銷陽谷柴世需詩浩渺七級水渡船渡人行試問蓬瀛路茫茫隔幾程

安山湖在東平州西十五里漕河西岸縈洄可百里繞安民山下四面有隄置閘以時蓄泄謂之水櫃歳久塡淤民多茭牧其中萬曆十六年始復舊制明東平劉爾牧安山河上登千佛閣詩莊嚴寶閣枕河流龍象開成南部洲金剎倒揺波影動天花穠接水光浮風塵迥出三千界雲气如登十二樓坐對孤煙登樹杪懸知暮磬度林丘

掛劍臺在張秋城南河東岸後有徐君墓相傳吳季札聘齊過徐君返而掛劍處也墓前有祠並祀二賢有司春秋致祭臺左右生艸曰掛劍艸一正一斜若負劍然能療人心疾今按泗州城北徐城亦有徐君墓未知孰是也春秋徐人歌延陵季子兮不忘故脫千金之劍兮掛丘墓元都水監丞滿慈記季札掛劍事載於史世次備見於春秋遂索其略昔季聘魯過徐徐君好季札劍弗言季札心知之爲使上國未獻還過徐徐君已死遂解劍系之徐君冡樹曰始吾已心許之豈以死背吾心哉夫徐君爲人無傳可攷觀季札心交以信槪可見矣冡在景徳故鎭之南百舉武惟地叢艸蔓延形皆肖劍土人以掛劍名之或云冡在泗州今按此地古有碑刻季札掛劍徐君墓樹八字昔人已嘗訪其墓而封樹之又從而歌詠之故老相傳必有所據愚不復置辯嗚呼春秋之際世不知義而以權利相軋𨿽齊桓晉文輩亦以力攘奪而成名況其下者乎季子之於吳有可取之義遜讓守節棄而逃之其視當時豈不萬萬相懸者哉觀其塟子嬴愽恩不累其志引【闕】避楚名【闕】

掛劍於墓死不背其心孰謂一劍之誠化異艸而旌信過之者式【闕】

藏於魚腹以逞堀室之凶舞於鴻門以快沐猴之怒者不啻天淵也元至正十三年仲秋記陳張正見季子廟詩延州髙讓逺傳芳世祀移地絕遺金路松悲懸劍枝野藤侵藻井山雨濕苔碑別有觀風處樂奏無人知北周無名法師徐君墓詩延陵上國返枉道過徐公死生命忽異懽娯意不同始往邙山北聊踐平陵東徒解千金劍終恨九泉空日盡荒郊外煙生松栢中何言愁寂寞日暮白楊風元李謙過徐君墓詩瘠鹵丰茅菅荒林翳荊棘此地果何地云有徐君域當年吳公子過此聘上國心交固已許一劍非可惜豈期軺車還君已掩窀穸撫摩三尺鐵欲交知無及惟有掛劍樹此恨庸可釋精誠達泉壤千載未容息至今地效靈化爲異艸碧采采不忍去觀此疑今昔今人交面顏昔人示胸臆胸臆久益堅面顏徒外飾我詩志其墓匪獨弔陳迹百世聞髙風衰俗庶可激明吳郡楊基掛劍臺歌語諾諾尙淺死諾諾更深當時季子意卽是徐君心嗟嗟徐君骨已朽寶劍摩挲在吾手正擬臨岐解贈君不意掛君墳上栁掛劍果何益聊以明不欺當時讓國心肯使徐君疑於乎劍可折臺可隳死生之諾不可虧防稽唐肅掛劍冡詩季子讓一國視之敝屣然寧當寶一劍不爲徐君捐徐君𨿽亡骨未朽掛劍墳前向楊栁君知不知不足悲我心許君終不移山陰王懌過徐君墓詩黃河流水幾淸渾斷碣殘碑尙有文塜樹不懸當日劍空畱啼鳥向斜曛曽嶼掛劍臺詩有吳季子鮮儔侶當世翩翩若霞

舉帶劍聘魯過徐君徐君色欲子心許還車不見君顏色掛劍墓木空延佇君不聞雷氏發劍酬所辟子胥解劍求脫楚紛紛盡爲生前謀誰視幽明同爾汝至今神物不磨滅化作異艸人爭貯異艸何功爭貯之心疾不瘳須一茹楊郎好古攜我遊遲逥嘆息沿淸渚嗚乎髙誼千古在薄夫惡俗應消沮李東陽詩長劍許烈士寸心報知己死者豈必知我心元不死平生讓國心耿耿方在此濮陽李先芳詩口諾不如心諾深徐君之意季子心壯遊未畢徐君死寶劍匣中悲知己掛汝墳頭髙樹枝寧論地下知不知王謳拜吳季子祠詩二首荒丘摧蘚木掛劍獨遺

枝白晝雲山古靑春鳥雀悲居人收異艸過客讀殘碑心許顧如此應爲浮世嗤陵谷千年攺遺祠宿莽中孤墳無短劍暮野但悲風亂艸生春碧啼鵑灑血紅傷心誰共此落日向衰翁謝肇淛掛劍臺詩察君欲劍色未諾心相許生死良不渝枯殺墳頭樹只今遺廟枕孤墳寸艸靑靑帶劍文過客秋風奠蘋藻汶河西逝水連云

戊巳山在鎭城北顯惠廟後治間塞決河成通政韓鼎築之下臨龍潭取土制水之義名曰戊巳云明麻城劉天和九日登戊巳山詩四首野色依防近藤花掩映開丹房驚鶴夢白日向人來鼓吹聲初動松杉影自逥十年懷地主乘月共登臺迆尋幽徑還登最上臺河流聲共渺野色首頻逥誰訝湘云逺相將楚客才論詩動幽興籬菊若爲開歸路山云合褰裳野徑開防風迎鶴舞滴露傍松來詩癖頻拈句情深不記回夜闌人語寂一笑下重臺暝色迷幽境黃花滿砌臺片帆秋共逺短棹夜仍回落照依人近徵鴻入望來故鄕千里思對月酒重開許用中詩古廟松杉裏崔嵬皓月臺山從碣石斷水自海門回障霧重崖宿驚濤孤嶼開檣帆問行客誰是濟川才秀水沈謐詩初春乘晚眺細雨踏花遊古洞空丹府平沙見帝丘水深魚戲藻天濶鳥盤樓勝槪人難遇何妨竟日畱福唐葉向髙過安平謝水部在杭招飲戊巳山亭詩二首孤亭突兀倚城樓煙樹防茫入望收地坼洪流迷禹迹山回重鎭壯神州寒空鴈去闗河暮逺浦葭生水國秋直北長安天尺五浮雲不散古今愁不惜芳尊此地攜平蕪秋色晚淒淒荒村煙火梁山下落日帆檣濟水西聖代無勞沈璧馬使臣應自紀河隄【在杭時新纂北河紀】登臨欲問前朝事陵谷於今半已迷雲間馮時可同謝在杭登戊巳山詩二首河通南北奠神鰲璧馬沈來水怪逃千里王功殊濯濯百年民力亦勞勞溪花含吐如半醉林葉蒼黃似二毛冠蓋往來徒自苦浮名天地一秋毫異鄕天地一登臺矯首浮雲萬里開重鎭闗河明自壯梁山冦盜宋堪哀寒空鴈鶩爭霞去濁水魚龍引浪來自挾仙郎相唱和古今感慨亦悠哉無爲劉汝佳過張秋謝在杭招飲山亭詩霽晚憑髙四望賖蕭蕭秋色敞平沙銜杯綺席歸鴻度緩帶孤亭落照斜萬里艅艎飛曉月千尋雉堞鎖晴霞使君治水饒休暇乘興何妨客泛槎謝肇淛登戊巳山感事詩龍潭東注後禹力至今存水怪庚辰鎖山形戊巳尊雲帆千里目桑柘萬家村莫問前朝事孤城有浪痕

黒龍潭在鎭城北半里許一名平河泉故黃河決口也東流旣塞泉湧地中滙而爲潭深不可測大旱不枯相傳有龍潛焉嘉靖初郎中楊旦飲其地欲涸而觀之水決未半風雷大作舟皆覆沒楊乃懼而祭之明福寧崔世召謝水部招集黒龍潭詩水部風流

白接防黒龍潭畔共金巵沙明野色云千頃風約池痕月半規栁黛正肥鶯漸老荷香未透客先知獨餘一種淸狂在爛醉從教兩鬢絲謝肇淛與崔徴仲孝亷飲黒龍潭詩天吳驅雷云冥冥昆侖西下建髙瓴一灌盡沃焦土枯槎猶帶龍涎腥神物千年睡不起銀盤堆出空靑裏十里芙蓉五里苔花落花開藕根死與君共醉臥漁磯苔色荷香滿素衣梁山日落孤城晚探得驪珠照乘歸

阿井在故阿城內水經注曰阿城北門西側臯上有井其巨若輪深六丈歳常煮膠以貢天府禹貢傳曰東阿濟水所經取其井水煮膠謂之阿膠用攪濁則淸服之下鬲疏痰今其水不盈數尺色緑而重阿膠歳解藩司入貢其法用黒驢皮加鹿角二十之一以桑火煮之黒可以鑑者佳井覆以亭歳時有司封閉明寧陽許彬重修阿井記兗之東阿陽谷縣界古

阿城內舊有井一濶圍如車輪名曰阿井泉水淸洌甘美鄰境汲以膠供國用者歳以爲常先是井亭傾圮泉源涸澁兗州守郭鑑率州屬僦工甃石及泉復亭其上其北建亭三楹爲官僚往來棲息之所繚以周垣辟以門徑經始於九月之望落成於十月之朔太守具其事授予屬爲之記攷之於古井者淸也謂泉之淸洌山之精气所發也爾雅謂攺邑不攺井井以不變爲徳若蘇耽之橘井陸羽之茶井葛洪之丹井皆是已李白雲古甃冷蒼苔寒泉湛明月杜甫雲月峽瞿塘云作頂亂石崢嶸俗無井蓋井之見重於世而致詞人之詠謌也如是況玆井自古及今淸洌不變制良劑以延年上供國用而下利民生豈淺鮮哉是宜記之以告於東魯俾母防焉李際元阿井詩九仞天開甃一味出常和膠供上國排劑表仙方液靜丹砂冷珠浮碧玉香搆亭珍造化不爲納淸涼謝肇淛詩濟水伏流三百里迸出珠泉不盈咫銀牀玉甃閉蒼苔餘瀝爭分靑石髓人言此水重且甘疏風止血仍祛痰黒驢皮革山柘火靈膠不脛馳郵函屠兒刲剝如山積官司催取頻飛檄驛騎紅塵白日奔夭札疲癃竟何益我來珍重勤封閉免造業錢充餽遺任他自息仍自消還卻靈源與天地桃丘在鎭東北十八里春秋桓公十年防衛侯於桃丘卽此今爲桃城鋪鋪旁一丘髙可數仞每陰雨後煙霞中隠隠有市井車馬之形土人以爲蜃市云明謝肇淛詩桃丘一壞土髙與培塿齊古道無人煙芳艸何萋萋防盟有遺壘介駟猶疑嘶風雨晦林薄倐忽幻虹霓精靈不可測市語非無稽不見海上山空中聞天雞

釣臺山在鎭東南二十五里山多碎石若魚蟹狀其麓有釣磯相傳嚴子陵釣魚處石上有雙趺痕離此不逺有子陵臺考之漢書但言子陵釣大澤中而不言所在未知是否明謝肇淛詩驅車東南巓苔阜俯淸泚危石蘆花中隠隠趺雙履云是嚴子陵披裘釣於此只今砂礫形魚蟹紛相似淸風渺莫攀丘壑徒爲爾擾擾風塵間客星竟誰是

金堤在鎭城南堤墳隆起延亙鄆濮俗稱始皇堤漢文帝時河決酸棗東潰金堤卽此或云卽漢王景所修汴渠堤自滎陽至千乘海口千餘里此其故址未知是否按別傳云始皇堤二屹壽張範縣之中一以障河之南徙一以爲馳道至東海求神仙疑此爲秦築者近是明殷雲霄大堤詩二首北隄楊柳緑絲煙更有桃花紅可憐攜酒邀我南鄰去憐他美酒不索錢南隄北隄布谷飛隄邊禾黍靑離離隄上野花開復落隄下行人行不稀謝肇淛始皇堤詩穹虹亙神臯哀湍齧其足百怪互簸騰崇墉維坤軸南流滙汶泗西走延鄆濮屹若金石鞏神功駭盱矚云是嬴政時東巡納大麓馳道象天闕畚鍤周四瀆玉輦春復秋千里遙相屬旣登之罘封復窮蓬來躅東海何茫茫引領望徐福那知滈池君竟祕沙丘櫝霸業久煙沈遺址猶云矗輦路無人行春風艸空緑怒瀾旣東逥迢遞黃龍舳誰念作者勞千載爲陵谷懷古更惆悵鴉啼寒城曲

龎涓井在鎭東數里方圓七十二眼俱以琉璃甃之名曰琉璃井相傳龎涓所開又其東三里許有孫臏營明謝肇淛詩沙埋白骨艸沈碑戍壘蕭蕭落日遲鬭智爭雄渾似夢西風七十二琉璃

北河紀余卷二﹤史部﹐地理類﹐河渠之屬﹐北河紀__北河紀余﹥

欽定四庫全書

北河紀余卷三

明謝肇淛撰

安平鎭之北九十里其郡爲東昌其縣爲聊城古漯河道也其迹曰光嶽樓曰魯連臺

東昌府春秋齊西鄙也秦置東郡漢以後分爲魏郡爲濟陰爲淸河唐爲博平郡元攺爲東昌路國初攺爲府隸山東布政司領三州十五縣郡治在運河西岸二里唐李徳裕懷東郡太守王尊詩河水昔將決衝波溢川潯崢嶸金堤下噴薄風雷音投馬災未弭爲魚嘆方深惟公執圭璧誓與身俱沈誠信不虛發神明豈爾臨湍流自此回咫尺焉能侵逮我守東郡淒然懷所欽𨿽非識君面自謂知君心意气首相合神期無古今登城見遺廟日夕空悲吟明劉基過東昌詩夜發髙唐灣旦及東昌郭喬樹拂疎星霜飛月將落仰觀天宇淸平見原野廓白楊號悲風蔓艸杳漠漠但見荊棘叢白骨翳寒籜展季骨已朽淸風散藜藿弦歌滅遺音繭絲盡籠絡鴟嘯魍魎慿螽鳴艸虫躍遂令一變資化爲跖與蹻況聞太行東水旱薦爲虐饑氓與暴客表裏相倚著賑防付羣吏所務惟刻削徵討乏良謀乃反恣剽掠坐令參苓劑翻成毒腸藥今年秋租登行止稍有托餘波尙披猖未敢開一噱但恐習俗成何由返初昨藩宣有重寄胡不愼逺略往者諒難追來者猶可作歌詩附裏謡大猷希聖莫古田張以寜過東昌詩暖日初抽宿麥芽東風吹艸緑平沙江南開徧春多少二月東昌見杏花莫如忠登東郡望嶽樓詩麗譙飛構倚嶙峋面面虛無迥絕塵忽向望中低岱嶽始知行處逼星辰傳聞馳道猶餘漢指巖松不辧秦齊魯到今靑未了題詩誰繼杜陵人東阿於玭舟至東昌詩煙水蒼茫月滿樓行人春盡至齊州兩年鄕國牽長夢千里鶯花笑短舟孤劍歸來無舊業空山相對有同遊闗河五月還須涉毒熱應知塵滿頭聊城傅光宅登郡城東樓詩滄海孤城接素秋萬山揺落此登樓靑徐近繞秦封在江漢遙通汶水流舊雨東南頻入夢浮雲西北迥生愁魯連箭去人千古尊底斜陽照白頭麻城周禴登東郡城樓詩樓頭風定落花疏楚客扁舟去釣魚烽火江闗徵戰少聊城莫射魯連書謝肇淛郡城懷古詩二首魯連多意气一矢下堅城千載雄圗盡河流日夜聲關樹無春色荒城起戰云城東諸父老能說盛將軍又過東郡詩二首長堤十里水悠悠旌節猶迎舊細侯最是隄頭楊柳色向人憔悴不勝秋十年蹤迹半沈浮腸斷城南望嶽樓煙火萬家河繞郭卻疑此地是並州

聊城東昌附郭邑也春秋齊聊攝之地至秦始置聊城縣歷代因之但所隸不同元屬東昌路國朝攺路爲府而縣屬焉明北地李夢陽聊城歌送顧明府聊城累累枕桑野使君懷古聊城下龍蛟慘淡七雄闘當時誰是排紛者海東隱淪難見面平原不見安平見已聞笑卻邯鄲軍還遺書飛燕將箭平生急難輕列侯功成豈必千金酬只今往迹浮雲盡遙矚滄溟日夜流莫如忠過聊城詩濟北爭雄地遺墟尙可疑秋風鳴劍防野哭想瘡痍一矢論功日孤城委命時獨憐天下士憤世意何爲方豪憇李海務空衙詩人間無不可此地況臨流疎柳描窻紙新魚上釣鉤夢回沙月午門掩徑蘿秋誰曰居夷陋堪忘寓惠愁

漯河在城東七里俗呼湄河黃河之支流也按水經云源自頓丘出東武陽縣經愽平至州境又東北流入海穆天子傳天子自五鹿東徵釣於漯水卽其地也明郡人王子魯詩吾聞東郡古漯源千年故迹成桑田白雲飛來蘆捲雪黃葉亂下鳴殘蟬淸風颯颯林篩響鴈行逺送來天邊幾畨登眺發長恨綿駒舊曲無人傳

光嶽樓在府城中央創始莫考臺髙廣數丈爲樓四層盤互玲瓏矗立云表雄勝甲於齊魯萬曆間知府莫與齊重修明四明屠隆詩髙閣崔嵬切太虛大荒東去獨踟躕慿陵白日雕窻合陡挿中天繡柱孤萬里風塵連海岱千家煙火接淮徐閒呼濁酒供長嘯一帶防茫見舳艫傅光宅詩畫棟雕甍倚太淸平臨岱嶽俯東瀛天低逺樹浮煙迥水繞孤城落日明座引長風銷暑气野含時雨近秋城傳聞海外風波急一劍同懷報主情謝肇淛春霽登光嶽樓詩殘雪初消緑水波客愁無賴且髙歌春回郡郭晴煙滿天近長安王气多海上霞光連泰岱云邊樹色繞漳河故園兄弟空相憶芳艸萋萋柰爾何又重登光嶽樓詩飛閣層層接絳辰慿虛下界總黃塵帆檣逺水遙連楚雲樹斜陽半入秦眾壑陰晴生海岱萬家煙火傍城闉可憐信羙非五土腸斷天涯久逐臣

魯連臺在城西北十五里古聊城地髙七十尺魯仲連射書遺燕將卽此陳徐伯陽詠魯仲連詩魯連有髙趣意气本相求笑罷秦軍卻書成燕將愁聊棄南金賞方從滄海遊寄言人世客非君能見畱唐李白詩齊有倜儻士魯連特髙妙明月出海岱一朝開光耀卻秦振英聲後世仰末照意輕千金贈顧向平原笑吾亦澹蕩人拂衣可同調明謝肇淛魯連臺懷古詩卽墨城中火牛出七十齊城一夜復大冠如箕捲甲來殘兵半壁吞聲哭先生慷慨吐奇謀一矢射天天爲愁壯士泣血甘刎頸排難解紛何所求功成脫屣杳然去海上浮桴幾煙霧覇業雄圖安在哉空餘昔日射書處日落城西古壘荒髙臺野樹自蒼蒼只今臺畔多秋艸猶帶當年戰血黃又齊中雜詩西郊一壞土傳是魯連臺遺鏃莓苔冷孤城煙霧開冥鴻髙士意躍馬覇圗灰蘋藻年年薦松風夜鶴哀

聊城而北歷堂邑博平淸平三邑之境達於臨淸州館陶縣其水爲汶爲漳爲衛其泉爲靈爲潄玉其迹爲鰲頭磯爲琉璃井爲耿貴人墓爲駙馬渡爲黃花臺堂邑漢發幹樂平二縣地也隋開皇初始攺今名石晉攺爲淸河尋復舊元屬東昌國朝因之縣治在運河西南三十里元縣令張養浩題縣治四知堂詩邑壯憐才弱官防慮患深韋千古意冰蘗一生心防有歸來賦囊無暮夜金三年何所得憔悴雪盈簪博平周時爲齊博陵邑漢置今縣後析置靈縣唐析置靈泉縣尋廢元屬東昌國朝因之縣治在漕河東岸四十里

淸平齊貝丘地左傳襄公田於貝丘卽此漢置貝丘縣隋攺今名屬淸河郡宋金屬大名府元屬徳州國朝攺屬東昌府縣治在漕河東岸二十里

臨淸戰國趙東鄙也漢爲淸淵縣屬魏郡晉後趙攺置臨淸後析爲淸泉沙丘永濟宋屬大名府元屬濮州國初屬東昌府治初始升爲州領館陶陶丘二縣州治在汶河之北衛河之東二水至此合而北流明聶大年泊淸源詩渡口人家半掩扉隔林煙火

望中防急呼鬥酒勞火伴逆旅主人猶未歸薛瑄臨淸曲臨淸人家枕閘河臨淸賈客何其多停舟落落無可語呼酒只對長年歌江陰沈翰卿過淸源詩二首撲面遊羇抱開彩雲垂幔鳥喈喈舟車繞郭稱都防鶯燕穿花過別街幕下材官轆轤劍月中遊女鳯凰釵朱纓錦席淹畱處苦憶揚州夢與偕淹迆星橋雀舫回欲淩倒景上層臺雞鳴萬井煙光合雉堞重城日暈開楊柳樓深吹玉笛蒲桃酒滿泛金杯無端約伴尋芳艸康樂祠前步紫苔長洲皇甫涍臨淸新城行君不見淸源都防天下無昨來築城西備胡長河十里萬艘集乃知保障爲良圖戈船隱隱橫川流蒸霞照曜雙飛樓華京鼎峙爭雄長气壓百二當中州言䢐於齊泊河汜左右帆檣閱崇雉甲第紛紛亂入云紅波緑樹歌鐘起我皇垂二十載玉帛羣方協文禮邊頭晏和稍失備晉代之間近多壘金湯委輸軫長顧峩峩此城遂輝峙更聞安石下東山焉得有馬飲江水於玭臨淸詩兩岸歌鐘十里樓江聲帆影月明秋今宵始作離家夢人在漳河一葉舟謝肇淛淸源行淸源城中多大賈舟車梱載紛如雨一夜東風吹血腥髙牙列防成焦土虎視眈眈何所求飛霜六月天含愁匹夫首難膏鼎爼癭癅割裂病防瘳只今毒焰猶未破依舊豺狼當道臥萬姓眉顰不敢言但恨時無王朝佐

館陶春秋晉冠氏邑後屬趙西北有陶丘焉置館其側因名館陶隋爲毛州唐攺永濟尋復置館陶縣宋屬大名府元屬濮州國朝攺屬臨淸縣治在衛河東岸二里宋王安石發館陶詩促轡數殘更似聞雞一鳴春風馬上夢沙路月中行笳鼓逺多思衣裘寒始輕稍知田父穩燈火閉柴荊元許有壬次館陶詩浦雲林霧欝蒼蒼水面無風晚自涼今夜蓬窻應不寐計程三百是吾鄕明安福劉球過館陶詩霄漢度鴻毛行舟及館陶路通西蜀逺浪捲北風髙郡邑稀村捨田疇半野蒿民淳皆變魯跋涉敢辭勞汶水自南旺分水北流至此流漸防細沿途置閘出臨淸之南板閘始與衛河合而北流漕舟過此謂之出口無復閘矣明閩中袁表竹枝詞三春不雨閘河幹內使樓船盡日歡四十水門都鎖卻書生不敢舉頭看

漳水源出山西一出長子縣曰濁漳一出樂平縣曰淸漳俱東經河南臨漳縣分流至館陶縣與衛水合北流入漕至萬曆初北徙入曲周之釡陽河

衛水源出輝縣百門泉東北逕館陶至臨淸與汶水合北流至天津入海隋時疏爲永濟渠亦名禦河宋王安石次禦河寄諸友詩客路花時秪攪心行逢禦水半晴陰背城野色云邊盡隔屋春聲樹外深香艸已堪回步履午風聊復散衣襟憶君載酒相追處紅萼靑跗定滿林又永濟道中寄諸舅弟詩燈火匆匆出館陶回看永濟日初髙已聞空捨鳥烏樂更覺荒陂人馬勞客路光陰眞棄置春風邊塞秪蕭騷辛夷花下烏塘尾握手何時敍汝曹蘇軾自河北放舟歸江南寄楊南宮詩曉來銅雀東風起春冰淩亂漳河水郎官驚起解歸舟一日風帆可千里侵晨鼓柁發臨淸薄暮乘流下濟寜南宮先生先我去花時想達瓜州步尋君何處典春衫杏花煙大江南劉豫登蘇門山百泉詩太行雄偉赤霄逼枝分蘇

門爲肘腋孕奇產秀气蟠欝湧作琉璃千頃碧初疑驪龍蟄山趾仰噴明珠飛的皪忽如湘靈理新妝大鑑開匣乍磨拭峯巒倒影浸雲煙蘋藻照沙攺顏色相輝一叚佳風月餘澤幾州及動植昔聞隱淪有仙人髙標淸與溪山敵悠悠往事散浮雲嘯有遺屋行有迹我居東秦濟水南無限泉池日親炙一行作吏別經年情思塵埃何處滌云祠因禱來慿欄頓爽骨毛快胸臆飄飄蘭舟七八客尊爼笙簫隨分入勝槪紛並接不暇恨乏魯戈延晷刻歸來簿領厭沈迷春睡每著蝶夢適心約他時杖履遊醉潄溪流枕溪石周百祿百門泉詩光揺暗日動珠盤泛泛輕風漾碧瀾俯檻恍然驚醉眼雲天卻向鏡中看王鑑百門泉詩濟南七十二名泉散在坡陀百里川未似共城祠下水千窠送出畫欄前明李夢陽遊百泉詩束髮懷幽奇覽籍冀有遇來登百門泉果協佳勝趣毖毖圎波湧藹藹浮陽聚止坎停洌激石迅湍注昔聞滄浪濯今解川上諭豈惟傷衛歌兼以發蒙慮況值春序中羣物已攺故菇蒲冒淸深鱗介各有慕行羨浴渚鳬靜對棲雲鷺巖霏空潭影林藹變朝暮極目北上帆朝宗感遊寓祥符李濂共城雜歌共城西北蘇門山煙霞滿目白日閒春風杖藜恣幽賞暫依泉澗聆潺湲君不見孫登嘯臺幾千尺巉巖上有仙人迹天空不聞鸞鳯音石壁孤云爲誰白錫山秦金再至百泉書院詩我懷百泉勝再作蘇

門觀巖谷阻且深泉流亦潺湲天風灑林樾五月溪堂寒維時息塵鞅於焉且盤桓攤書坐日夕造化探無端林茂眾鳥歸鳴聲似交歡撫景有眞樂頗覺吾心安捫蘿復登臺驀澗尋考槃劃然此長嘯世路空漫漫鄭善夫衛河集別詩去國心仍苦風塵病未休六飛淹歲月八極想遨遊水動魚龍夕云盤鸛鶚秋江山回紫气沙塞度靑牛秪有簪萍戀聊爲文字畱遐心渺無盡應與衛何流王世貞衛河詩八首擊汰蕩金波流光起千鬛仰看雲間質如鉤帶殘堞河流曲曲轉十里還相喚那比下江船揚帆忽不見前望渡口驛行行轉相隔非闗驛路移應是儂心迫十五誰家女紅妝嬌自多低頭浣衣坐不解聽吳歌欵乃櫓聲低來船座自移無須苦相羨各有去來時人家半侵河屋後曬漁网夜深喚小婦篝燈聽波響靑靑河畔柳蕭索半無枝爲是輕攀折非闗贈別離人云風波惡風波信自惡生長在家鄕防能容華落

靈泉在博平縣之莎堤漕河之傍一名涵管洞巨石甃成六管三竅以泄暴水唐因之置縣永樂初疏會通河遂塞

潄玉泉在臨淸州城內西南隅兵備副使陳璧鑿構亭其上四明楊守阯錢唐李旻俱有記

鼇頭磯在臨淸州延亙二十餘里汶衛合流而洲峙其中自勝國來名曰中洲環砌以石如鼇頭突兀四閘分建而廣濟橋尾其後四方商賈財貨輻湊於此其上有觀音閣俗呼觀音嘴明儲瓘詩十年三往復此地忽重經塵土長安轄煙波汶水舲平川涵夕景逺樹隱春星魯酒偏難醉從人笑獨醒

李東陽詩二首十里人家兩岸分層樓髙棟入靑雲官船賈舶紛紛過擊鼓鳴鑼處處聞

坼岸驚流此地回濤聲日夜響春雷城中煙火千家集江上帆檣萬斛來琉琉璃井在臨淸州城外西南隅古湮泉也甃以琉璃莫知年代景泰間平江伯陳豫築城掘得之名爲淸泉明周敍詩閱兵餘暇喜畱情千載靈泉舊有名地脈重疏興勝迹井亭新構映髙城源頭活水流難竭鏡裏秋光畫不成最是元戎堪賞處琉璃澄澈玉壺淸魏驥淸泉詩井飭琉璃舊有情元戎疏後永名影吞明月深通海光妬晴虹湧近城面面石欄新琢就層層碧甃古穿成須知濟世爲甘澤未許塵纓此濯淸

耿貴人墓在衛河西岸十五里有大塜舊有甘陵東漢安帝母葬處也其下有池俗名蓮花池明州人管昌詩甘池髙塜禦河濵故老相傳耿貴人千載淑魂應有意芙蓉開處見前身大冶向日紅詩蕭瑟西風艸木黃貴人曽此瘞羅裳只今花貎芙蓉出猶帶宮娃一叚香

駙馬渡在館陶縣西南二十里明帝封公主於此築臺遺址尙存

由臨淸渡口歷淸河東鄙而北其縣爲夏津爲武城迆北爲故城恩縣之境爲徳州其迹爲鯀堤爲甲馬營爲白馬營爲四女樹爲陳公堤爲董子讀書臺爲廣川樓渡口在臨淸州北七十里其地爲臨淸淸河夏津之交有驛明吳寛渡口阻風詩黃沙障天天半昏炮頭風急萬家奔何人去塞土囊口天與河流一色渾曠野麥苗才尺許只見風來不見師風伯不相能彼蒼髙髙柰何汝

淸河齊貝丘地漢爲甘陵晉始置淸河縣歷代因之宋屬恩州元屬大名府國朝洪武六年攺屬廣平府縣治在運河西岸三十里

夏津春秋爲齊晉防盟之要津漢爲鄃縣至隋始置夏津屬貝州唐屬淸河郡宋金屬大名府元屬髙唐州國朝因之縣治在運河東岸四十里明謝肇淛鄃城春日詩東風開徧白楊柯寂寂空庭任雀羅鄕夢每從江上去春光都在客中過城臨古渡逢人少門閉殘燈聽鴈多一榻孤琴數行淚相思愁問夜如何

武城戰國時爲趙平原君封邑漢爲東武城屬淸河郡唐屬貝州宋屬恩州元屬髙唐州國朝因之縣治在漕河東岸一里明南康吳與弼泊舟武城詩長年捩柁棹謳停澹月疎星泊武城若使九原人可作弦歌聲裏拜先生錫山王問泊武城縣詩一自髫年爲祿仕掛帆常向魯門行孤城日出人煙少逺戌秋深苜蓿平土燕避風藏細柳水烏銜食上危旌臨河悵望歌裏極目蕭條萬古情李東陽武城懷古詩野堠東連魯荒城北帶河逺山藏雨暗老樹得春多古邑今如此貧民柰爾何使舟停衛滸想象古歌王謳詩二首古縣名空在荒城艸自多秪應余父老不復有弦歌曠野迷陵谷斜陽隱薜蘿乾坤殊變幻惆悵獨來過昔日歌地經行不復春城隍剝古木徑路入荒榛誰念客遊子空悲泉下人停舟四顧望迸淚一沾巾於愼行詩停橈齊趙路河上見孤城故國佳公子髙臺亦已傾川光孤嶼斂暝色片雲生嗚咽淸漳水千秋恨未平【東郡武城乃平原君舊邑世謂言遊所宰誤也】

故城古蓧縣膏池地也隋爲歷亭縣屬淸河郡唐貞元五年置今縣屬甘陵郡宋屬貝州金元廢爲鎭後復置縣國朝因之隸景州縣治在運河西岸二里明河間程信過故城詩故城界出兩河間七十灣過又二灣回首風濤隨處是何時得許臥東山閩中許天錫過故城懷孫吏部詩已過煩囂地晨興自懶梳忘傳遞中信貪了讀殘書雪甕看浮蟻風簾見買魚美人在何處時復夢蘧蘧李東陽過故城防戴侍郎珍詩逆流衝長風岸渚成百折舟中落日暝篙櫓力已竭同袍烏臺彥待我心切切飄颻康莊步回首爲跛鱉結交重恩義此道已久絕偶逢賢太守論舊語不輟繡衣冰霜姿官好不自熱周旋共觴酌燕坐齒爲列相顧同起居停杯聴予說自從離京邑道路屢危臲欹帆怯撐駕長纜阻牽掣復聞南河水淤淺不過轍黃沙捲驚濤千里地欲裂雨師一何頑風伯無乃防我舟未妨遲農事長若觖懷蓍問蒼天心亂不可揲二公濟世者慷慨憂不歇方將奉明威庶用掃氛孽峩峩南州蓋矯矯中臺節許國同肝腸匡時仗豪傑閒官愧升斗玆計予所拙且復盡君觴倉卒慰離別邑人馬偉詠衛河詩雪消春水緑生波掩映風檣向晚多擊楫豈無人自誓扣舷應有客相歌依依帶柳隨流去渺渺衝煙隔樹過我亦有懷山水趣朝簪未解柰渠何邑人周世選觀河水漲溢詩茫茫煙水浪花新村北村南不見人逺寺依稀三島岸平疇渺漠五湖津田家坐苦秋場廢園守空嗟露井湮眼底淒涼無限事西風回首自沾巾於愼行故城夜泊詩長堤髙柳暮云平入夜扁舟堰口橫千里煙波通海戍三家村落雜齊聲殘燈防照孤帆動短笛寒吹片月明客枕淸泠渾不寐滄洲一望颯然驚

恩縣春秋爲齊裏丘漢置淸河郡唐攺貝州宋慶曆中王則作亂討平之宥其餘黨攺爲恩州金屬大名府元屬東平路國朝降爲縣屬髙唐州縣治在運河東南五十里宋王安石貝州逢北使詩朱顏使者錦貂裘笑語春風入貝州欲報東都近消息傳聲車馬少淹畱行人盡道還家樂騎士能吹出塞愁回首此時空慕羨驚塵一叚向南流明王世貞恩縣道中詩東風數杯酒細雨三家村行旅片時濕農家素業存梨花時一暝水鸛忽羣喧大有江南色翻然憶故園

徳州周齊地也漢爲平原郡至隋始置徳州屬平原郡治唐以後皆因之國朝屬濟南府領徳平平原二縣州治在漕河東岸傍明程敏政徳州道中詩出逢漕舟來入逢漕舟去聮檣密於指我舫無著處沿流或相妨百詬亦難禦有如暴客至中夜失所據又如操江師擊榜散還聚摧篙與折纜往往繋愁慮平生凡幾出苦口戒徒禦忍後莫爭先寜緩勿求遽今玆畏簡書刻日覲當寧而況河防嚴衣冠重相懼危坐欝成晚少寢驚逹曙蕭蕭傍水村隱隱隔城樹緬懷古賢哲髙臥得深趣愧此行路難推蓬得長句山陰周祚徳州詩落日仙帆麗防風綺席淸黃沙衛河水靑野徳州城一失平原國雙開細柳營將軍盡日暇千里偃髙旌四明張時徹徳州館中詩疎鐘迢遞落寒扉獨上髙臺望紫防碧海蘼蕪人共逺靑林霜露鴈初飛自憐白日移鬢無那緇塵染素衣夜半滄洲塵夢醒故園松菊待予歸

鯀堤在故城縣西南三十里延袤千里自順徳廣宗界來相傳鯀治水時築也宋司馬光詩東郡鯀堤古向來煙火疎提封百里逺生齒萬家余賢守車才下疲人意已紓行聞歌五袴京廩滿郊墟

甲馬營在武城縣東北三十里與宋太祖所生地同名有驛

白馬營在恩縣西十五里相傳唐時故鎭

四女樹在恩縣西北五十里漕河之傍地名安樂鎭有古槐一株相傳云有四女不嫁同植此樹

陳公堤在徳州東南五里歷恩縣抵東昌東北抵海宋時河決濬縣陳堯佐守滑州築此以障水患百姓賴之名曰陳公堤

董子讀書臺在徳州國朝正統六年知州韋景元因修學掘地得石碣刻曰董子讀書臺治間建祠其上明分宜嚴嵩詩董子讀書處寂寂臨髙臺門墻窺孔室編簡拾秦灰業守三餘積宮存一畝開墨池春艸徧園木晚禽來獨有賢良防人稱王佐才廣川樓在徳州祠董仲舒明廬陵陳鳯梧詩萬里風帆遡晚秋淩雲更上廣川樓天空落木千山逺潦盡寒潭一鏡浮西漢文章懷往哲東藩冠蓋記同遊雙梧亭下一尊酒素月流光入賞眸

北河紀余卷三

欽定四庫全書

北河紀余卷四

明謝肇淛撰

由徳州而北歷吳橋景州之境逹於東光歷交河南皮之境逹於滄州其迹爲古隄爲弓髙城爲胡蘇臺爲泊頭鎭爲郎兒口爲會盟臺爲淸風樓爲毛公井爲鐡獅子其河之故道爲馬頰爲胡蘇爲簡爲潔爲鉤盤爲太史爲覆釜爲徒駭

吳橋春秋晉地至宋爲將陵縣後攺長河縣永靜軍金攺今名屬景州元屬河間路後陞爲陵縣國朝仍降爲縣屬河間府之景州縣治在運河東岸二十里明錢唐瞿佑泊吳橋連窩驛詩官船來往泊官河

鳯有髙梧鵲有柯久客羇棲嫌寂寞喜聞水驛是連窩沈愷吳橋夜泊詩二月下神京春風催客程艸生汶水渡花發魯王城不向山中去翻爲湖上行悠悠戀行役何處可逃名聶大年夜泊連窩大風詩二首北風吹雨暗長河今夜連兒十里窩憔悴江南遊宦客黃塵滿面柰愁何河邊白鳥蹴飛花河上垂楊是酒家馬上行人莫回首異鄕終日苦風沙王世貞吳橋道中詩三輔行將徧孤城客久稀朔風深引幔寒日淡沾衣何物人堪老浮名計總違黃塵滿天地不北山薇

景州春秋爲晉條地漢爲蓨市後爲廣川縣至唐武徳四年始置景州宋爲永靜軍又曰崇寜金元仍爲景州國朝因之屬河間府領吳橋東光故城三縣州治在運河西岸二十里明程敏政夜泊景州安陵河詩我行滄景路渺渺夜過亥東風何太顚勢欲簸鯨海盤渦如穽旋駭浪若山嵬崩騰沙口決斬剝崖形攺官舟浮一匏出沒漸危殆牽夫屢前卻舟子失精采無乃蛟龍怒或恐黿鼉餒合力眠髙桅擇地艤而待家人走徬皇船頭設俎醢相呼酹馮夷亦欲訴眞宰狂飇俄爾帖愁雲散其靉張帆下中流擊楫歌欵乃起坐推雙蓬喜气人百倍向來得失心悠悠竟何在劉基發景州詩淡淡夕風作蕭蕭蘆葉鳴林間眾鳥息河上一舟行海近云常濕天虛月更淸神京看漸近且緩望鄕情楊士奇晚次景州詩下馬郭西村蕭條盡掩門荒城明落景獨步出平原野水條侯墓寒蕪董氏園間因訪遺事邂逅故人論鄭善夫安陵阻風詩落日安陵上荒蕪望薊丘風沙無晝夜家室此淹畱江漢悲多故干戈賦逺遊河淸是何日吾志欲東周倪敬過安陵詩南望吳山百感生東風吹棹過安陵靑春誰爲更寒服白髮渠同話夜燈貧去江湖長作伴年來親友冷如冰還鄕暫脫風塵吏不負花間酒似澠於愼行安陵雨泊詩廣川城北倚扁舟寒色蕭蕭對驛樓過雨菇蘆驚午夢乘波鳬鷺激中流長天積水千帆暮斜日疏林五月秋指點津亭問前路居人爲說古瀛洲

東光漢渤海郡弓髙縣地隋置觀州唐武徳四年析置東光縣隸滄州宋攺渤海縣元仍今名國初省入阜城後復置屬景州縣治在運河東岸三里明錫山王瑛東光夜泛詩暝樹髙寒云不生長河新纜覺舟輕津鳬隊隊如相識飛上霜堤伴客行

交河漢中水縣治也金大定七年置今縣屬獻州以滹沱髙河二水交流故名元仍之國朝攺屬河間府縣治在漕河西岸五十里唐胡曾詩交河水薄日遲遲漢將思家感別離塞北艸生蘇武泣隴西雲起李陵悲曉侵雉堞烏先覺春入關山鴈獨知何處疲兵心最苦夕陽樓上笛聲時明謝肇淛交河遇風詩細柳如絲踏作塵乾坤近塞本無春交河日暗黃雲起風急沙飛不見人

南皮春秋燕齊二國之交齊桓公北伐至此繕修皮革名古皮城後以章武有北皮亭故曰南皮以別之秦始置縣歷漢晉俱屬渤海郡唐宋屬滄州元屬河間府國朝屬河間府之滄州縣治在漕河東岸十八里

滄州古渤海地海水盤洄曰渤以其在海曲故名漢置浮陽縣拓跋魏始置滄州隋以後仍之但所隸不一宋屬橫海軍元屬河間國朝因之領南皮鹽山慶雲三縣州治在蘆鎭運河東岸

唐李白送趙少府赴長蘆詩我去揚州市送客回輕舠因誇吳太子便覩廣陵濤仙樹趙家玉英風淩四豪維舟至長蘆目送煙雲髙揺扇對酒樓持袂把蟹螯前途倘相思登嶽一長謡僧無可送呂郎中赴滄州詩出守滄州去西風送斾旌路遙經幾郡地盡到孤城拜廟千山緑登樓徧海淸河人共東望日向積濤生宋黃庭堅發白沙口次長蘆詩篙師救首尾我爲制中權掛席滿風力如摧彊弩弦曉放白沙口長蘆見炊煙一葉托秋滄海百尺船反觀世風波誰能保長年念昔聲利區與世閱周旋大道甚閒暇百物不廢捐誰知目力淨攺觀舊山川又阻風入長蘆詩褔公開百室不借鄰國權法筵森佛像天樂下管弦我來雨花地依舊薰鑪煙金碧動江水鐘聲到客船茗椀洗昏垢經行數阻年歲寒風落木故鄕喜言旋林回負赤子白璧乃可捐侍親如履冰風雨速暗川元吳萊滄州詩荒亭沽酒壯心違目極東南霧雨

防百里齊封滄海接千年禹迹濁河稀暗塵掉馬呈金轡衰艸看羊著錦衣猶記上元鳴鼓夜滿船燈火越歌歸薩天錫宿長蘆詩柳花漠漠春歸寺柳色靑靑晚渡江屋角松聲撼風雨道人一夜不開王懋徳長蘆遇順風詩水聲怒激春雷響帆影輕隨逺鴈飛東望水雲三百里沙鷗待我釣魚磯明瞿佑滄州城詩滄州城城何髙城上樓櫓城下壕龍跳虎躑怒咆嘷陣云紛起戰鏖鏖落日無光照白旄只今偃武弓矢櫜但見運河繞郭流滔滔髙桅大柁長短篙自南餉北連千艘漕夫叫號挽卒勞朔風刮面穿徵袍我倚船防望逺臯手掬淸光照鬢毛朗誦招魂歌楚騷憂心爲汝徒忉忉又長蘆詩接棟連甍屋宇重喧然雞犬認年丰時當鳯歷三秋後人在鯨川八景中萬竈靑煙皆煮海一川白浪獨乘風遙瞻寶塔淩霄漢知是前途有梵宮滑臺宋訥舟過長蘆詩列肆亭臺土已崩舊時和气冷如冰城池人物分今昔市井繁華問廢興斷壁野花迎客棹壞橋津柳曬漁罾誰知兵後商人少歲課猶隨國用增楊翥長蘆道中詩秋色兼旬暑未捐蓼花開徧亂鳴蟬兒童嬉戲淸陰裏屋室鱗鱗傍水邊薛瑄滄州北舟中詩澶漫滄州北舟行逆水遲連林秋柳瘦接翅曉鴉稀原野波溝減人家生理防端居對明燭深念莫相違於玭滄州詩九月一日渤海郡涼風落葉何紛紛孤舟伏枕逢秋色長路停尊對暮云寒鴈亂迷龔遂廟淸江曲抱獻王墳古今蹤迹堪惆悵獨立滄波倚夕曛徐中行長蘆官署詩蕭齋無事日垂簾飄泊何知吏隱兼猶憶主恩分虎竹敢辭宦迹混漁鹽南皮詞客堪誰向北海靑尊只自拈舊社五湖秋正好未歸空復羨陶濳四明張長蘆晚發詩扁舟病起試滄浪猿臂篙師水技長日照醝泥通海白風吹江气入云黃漁樵亂屋依深柳鵝鸛淸流叫夕陽迢遞靑徐行入眼天涯終恐是他鄕

古堤在吳橋縣城南古黃河隄也西南接徳州界東北入寜津界歲久河涸隄址猶存元薩天錫過吳橋古隄詩迢迢古河隄隱隱若城勢古來黃河流而今作耕地都邑變通津滄海化爲塵隄長燕麥秀不見築堤人

弓髙城在東光縣西南三十里漢韓頺當所封國也其址在縣之順城鄕明周翰詩頺當封建日漢邑稱弓髙於今荒艸裏時聞風怒號亂鴉噪古堞寒雨灑空濠遺迹宛然在黃土圍周遭

胡蘇臺在東光縣東南髙二丈許圍二十餘丈以臨胡蘇河得名

泊頭鎭在交河縣東五十里運河之傍商賈輳集南北一大都防也河間府管河通判駐此有新橋驛俗名泊頭驛明瞿佑新橋夜泊詩二首浪靜風恬月色明葦花灘上鴈知更遊魚故欲驚人夢躍出船頭水有聲數點漁燈隔逺陂斗杓挿地夜何其推篷自覺霜威重正是烏啼月落時倪敬夜泊泊頭驛下水東流獨倚篷防散客愁江上夕陽斜度鳥中春樹逺迎舟一官牢落辭京國千里蕭條入霸州歸借圖書營舊業梨花麥飯老林丘

郎兒口在南皮縣有大堤自南亙北五十里髙丈餘東爲滄州境西爲南皮境衛河水漲西患特甚元泰定以來屯軍王民爭訟不決乃公勘開掘截然中斷二十餘里水由中流名郎兒口有碑記明趙叔紀詩古來漳水苦橫流南皮直瀉來滄州古人築堤障其下南皮民命隨魚遊中有志士伸敵手鼓義興工破隄口約束狂流俾中行兩岸從玆樂農畝大患已除民已安前人事迹今人看丰碑兩立截文字從來孰便興爭端因笑當年築堤日懵然狂夫與愚卒那知曲防世所禁嫁禍移災天不卹我來披荊隄上行摩挲石刻百感生時和今賴天子聖河不決兮民不爭

會盟臺在長蘆一名盟亭古燕齊之界二國常防盟於此故名

淸風樓在滄州公署中相傳建於晉永康中元薩天錫元統乙亥錄囚至滄州淸風樓題詩晉代繁華地如今有此樓暮云連海岱明月滿滄州歸鳥如雲過飛星拂瓦流城南秋欲盡寂莫采蓮舟

毛公井在舊滄州城東北隅唐開元間淸池縣令毛公母老苦水咸不堪爲養遂於縣捨旁穿地得泉甚甘人謂之毛公井

鐡獅子在舊滄州城內周世宗北徵契丹駐蹕滄州有罪人善冶輸金鑄獅鎭城贖罪髙一丈七尺長一丈六尺至今存明閩中陳全之鐡獅歌滄州云有鐡獅子傳在舊治故城裏我特乘風一覯之分明守護有神昻頭峙足百尺餘英風猛烈射太虛勢若騰踏上霄漢欲去不去仍踟躕幾回弔古訪遺老言是周家天子造表此神物威契丹气吞幽薊煙塵掃憶昔駐蹕蕭寺前金羈玉絏吼靑煙豈知浮雲變顏色丹艧剝落漫桑田僧去堂空幾人世碧瓦殘垣雜畊地天寒野曠啼慈烏日暮村孤走空隧如今聖代統華夷百獸率舞鳯皇儀貔貅百萬逺山後吁嗟乎鐡獅子英風猛烈爾奚爲

馬頰河在東光縣界後呼爲篤馬河唐開元中重開號新河

胡蘇河在東光縣東三里許歷慶雲鹽山入海丰夾河防於海漢志云以其水散若胡須然故名

簡河潔河皆在滄州之臨津

鉤盤河在南皮縣城北

覆釜河在南縣

徒駭河在滄州廢淸池縣西五十里有隄按程氏九河考謂鉤盤在獻縣東南八十里餘八河皆在滄州南皮東光慶雲之境而酈道元及宋儒程氏皆謂九河之地已淪於海與書傳所載不同此蓋後世新河而傅以舊名耳未敢信以爲眞也

滄州之北其縣爲興濟爲靑爲靜海其山爲中條其水爲滹沱爲潞爲海其鎭爲天津爲楊柳靑爲楊村其迹爲盤古溝爲神堤爲鳯皇臺是爲北河之北界

興濟本宋範橋鎭地大觀中置今縣金屬滄州元屬淸州國朝攺屬河間府縣治在運河東岸明東萊黃福興濟阻風詩天風連日自南來星使扁舟適北回篾防頻斷續迢迢河道又縈廻燕臺有記新恩集楚館無書舊恨堆凡事從容由命裏不須妄想不須猜張頌詩城下西流繞衛河秋來雨急漲洪波排空雪浪犇騰逺得水魚龍變化多兩岸人家分野色萬株楊柳掛煙蘿漁翁不解東西路穩坐船頭髮浩歌

靑縣春秋時淸國也晉爲淸州唐置盧臺軍五代周置幹寜軍又爲永安縣宋大觀中以河淸七晝夜仍爲淸州金元因之國朝降爲縣屬河間府縣治在運河西岸明瞿佑詩未飲靑州酒先乘靑縣風川原通趙北境界入山東饌設河魚白筵供野棗紅連屯禾黍熟飽飯樂年丰李時勉靑縣遇舊詩晚過小邑蹔徘徊舊友相邀醉一杯髙枕西風吹棹去不知明月上船來無錫浦瑾靑縣曉發詩垂柳迷歸路飛花引去舟疊峯山錯峙曲岸水回流鳬鴈晴方舉魚龍暖欲浮身隨吾道在此外復何謀

靜海本宋淸州之渦口寨大觀中置靖海縣金元仍之隸淸州國朝攺靖爲靜屬河間府縣治在運河東岸元張寜泊獨流淺詩霽月中天見絳河黃流滿地漾金波荒陂野火兼漁火短棹吳歌雜楚歌去鴈已連家信逺閒鷗豈識客愁多江南二月花如錦獨負歸期柰爾何明瞿佑過靜海縣詩古縣臨河口遺民住岸傍荒田多廢棄破屋半亡薄薄沽來酒低低坐處牀舟人知往事相對話偏長會棨過靜海逢侯主事同宿寺中詩皇華千里客何意此相逢水郭春光早郵亭柳色濃偶因牛渚棹來聼虎溪鐘明發孤舟別相思隔九重倪敬過靜海縣詩朝來過靜海歸路有三千吟槁添詩句行囊只舊氊水禽飛傍客河柳逺迎船注目淮南道龍峯隔楚煙又過獨流淺詩獨流淸曉發髙下亂帆檣潮入雙塘淺風髙孤樹忙荒祠煙火斷逺戍角聲長男女勤生計葦蕭聚海商

中條山在靑縣唐陽城傳城家於北平隠居滄州中條山詔於滄州起之考滄州無此山而滄州舊有條縣或因而名之耳其山有懸崖瀑布數十丈如猿鶴聲明邑人馬政詩界破城南萬頃田猿啼鶴唳自年年拾遺幾度溪頭過猶見餘波浸碧天滹沱河源出大鐡山自代郡鹵城東流經獻縣城南十一里單家橋至靑縣南坌河口與衛河合流而北至於天津入於海唐李益臨滹沱見蕃使詩漠南春色到滹沱邊柳靑靑塞馬多萬里江山今不閉漢家頻許郅支和宋黃庭堅次韻孔四著作北行滹沱詩駝褐蒙風霜雞聲渺墟裏靑燈登豆粥落月踏冰水平生不藥才可衛十指指此千戶侯誰能優劣此文天祥渡滹沱詩過了長江與大河橫流數仞絕滹沱蕭王麥飯曾倉卒回首中原感慨多

明金幼孜詩前驅聞警蹕傳道近滹沱凍合含初日風防動碧波人從仙仗出路自畵橋過北望幽燕外靑山疊疊多程敏政詩寒風挾霜起冰浪從西來下觸斷橋柱碎此千瓊瑰流響甚淸麗驚波屢盤洄官舟大如掌疾棹過南隈古來濟川人感激多良材上黨栗應宏詩迢迢滹河水遙自古並州異國風沙逺辭鄕日夜流鴻飛依暗浦花發滿平疇宛宛箕山在誰能向此流李攀龍詩滹沱來不極野色蕩孤城擊楫中流過褰幃下吏情天銜紆岸轉日上大波行獨在知津後風塵見濯纓樊鵬詩滹水寒津斷常山古郡開城猶宋帝閣野卽趙王臺關逺邊風入川長朔气來蒼蒼戰場處愁見水東回

潞水源出幽州漢光武遣吳漢等十二將軍追賊戰於潞東卽此今靑縣有流河驛北至於通州通謂之潞河明瞿佑流河驛詩河水滔滔不盡流今來古往幾春秋波濤不覆漁翁艇館捨長迎使客舟靑眼有情惟岸柳白頭無悶是沙鷗從今解卻塵纓去一任滄浪孺子謳李東陽流河驛遇謝內修太守詩仰止懷先逹相逢卽舊知別離曽有贈舟楫本無期細雨春燈暗髙歌暮角悲從君問前路江海得吾師黃巖謝省次韻詩舟楫愁誰語風波未自知偶逢

居共泊恰與月相期夢憶仙舟防情忘客路悲論詩意無極一飲亦吾師於玭夜泊流河驛詩流河灘頭夜不寐海風江霧旅魂驚洪濤漭沆魚龍影野戍荒涼豺虎聲客路此生渾未了鄕關愁緒迥難平可憐蘿月還相照明發前洲問水程

海在靜海縣東二百里禹貢同爲逆河入於海卽此古謂之渤海以其在齊之東亦謂之東海又謂之北海楚子語齊師君處北海洪景盧曰北至於淸滄故曰北海以其地連滄州亦謂之滄海金封王褔滄海公是也而河間謂之瀛海者以其地居水中若道家蓬萊三島然故名

天津在靜海縣北九十里其地居白河之西衛河之南二水至此合流同入於海有三衛鎭城大直沽小直沽海口魚鹽商賈百貨畢集元寜直沽詩野濼天低水人家時兩三鴈聲連漠北魚味勝江南雪擁茅痕短寒禁柳眼緘持竿吾欲往拙宦百何堪王懋徳詩極目滄溟浸碧天蓬萊樓閣逺相連東吳轉餉輸秔稻一夕潮來集萬船明瞿佑過天津詩官河通海道軍府壯京畿赴北千艘集投南一客歸潮聲添水勢霞彩弄晴暉對酒畱連久人情莫敢違又次直沽詩長川波浪去漫漫直指東南送客還潮水四時來海上天河一派落人間掛帆商舶秋風順曬网漁翁夕照閒蹔倚船遙望處靑螺數見前山曾棨過直沽詩近海嚴烽戍孤城雉堞雄河流千里合舟楫萬方通島嶼鯨波外樓臺蜃气中春來何似景煙緑曉霞紅又再過天津詩潞河南下接流河飛入天津漲海波獨坐船淸夜寂月明何處扣舷歌黃淮直沽詩孤城近海曉光遲遙認歸程望不迷潮水分流波上下人家相對岸東西市聲喧雜商人集野色荒涼鴈影低猶記前年畱飲處菊花挿帽賦新題宋訥詩旅思揺揺嗜晝眠舟人報是直沽前夕陽野飯烹魚釜秋水蒲帆賣蟹船詩有白鷗沙上興書無靑鳥海東傳老爲聲利閒驅遣少讀南華四五篇又夜泊直沽詩海艦河帆到此分直沽多舊逺方聞十年水路風塵隔兩岸人家漁火焚鷗鷺河邊船泊月魚蝦鄕裏飯抄云卻思昔日曾經過紅酒靑歌醉夕曛無錫邵寶泊天津舟中觀水詩河水東注海海流亦復東人言如沃焦畢竟誰能窮蓬萊不可渡萬里悲天風北斗掲西柄影落淸波中耿耿欲回瀾蕩漾涵虛空昔聞有碣石助禹成神功我將往求之道險多蛟龍靜觀嘆逝者緬懷川上翁程信天津詩天津橋上水雲橫紅蓼灘頭蹔駐旌行盡人家無犬吠卻從海上看潮生王洪過直沽詩水出漁陽郡山橫薊北天髙樓瞰海日逺嶼入江煙市集諸畨舶軍屯列陣田風髙悲鼓角霧重失旌旃匪獨關河壯由來節制全精兵亙云朔勁騎出幽燕大漠黃塵外三韓落照前將持定逺防不用繞朝鞭信陽何景明送杭憲副備兵天津詩天津橋北望京樓金鼓東行節使舟日月晝懸滄海樹龍蛇春壓九河流百年貢篚通南極萬里旌旄屬上游莫笑談兵尊俎上書生原不爲封侯程敏政天津題劉憲副拱北樓詩危樓突兀中天起雄峙髙城壓諸壘登樓北望渺茫間正距皇都三百里直沽東去當海門九河下瀉鯨濤奔一道科徴比州縣十里虎豹分營屯天子端居不忘武敕遣提刑此開府眼中壯觀忽巋然緩帶時來閱幹櫓四方玉帛趨神京千車萬舶無畱行題品休歌太行路麗譙卻數天津城憶昔文皇曾駐蹕父老相傳至今日憲臣初下新條章宿將誰諳舊軍律城頭大斾翻晴虹城邊細柳揺春風我來徙倚不能去宸居宛在紅雲中畵角悠揚鼓聲壯雉堞嵯峨日初上掀髯聴講陰符篇誰道儒生不堪將檻外滔滔河水流酒酣擊節歌新樓盛年相與赤心在範公敢謝蒼生憂薛瑄早過天津詩煙收澤國曉天晴日出扶桑萬里明二水交流東海濶一城雄鎭朔方淸連云風送孤帆逺夾岸潮隨大舶平借問關門來往客不知誰是棄繻生

眞州蔣山卿宿天津詩津口波濤曲抱逥孤城正逐海門開凍埋澤窟魚龍臥霜滿關河鼓角哀一夜朔風吹地轉五更寒月湧潮來自憐水宿平生事腸斷今宵亦屢回村李東陽舟次直沽與謝太守詩二水斜通海孤村合抱城夜明月過春浦暗潮生憂國身將逺還家夢不驚畱歡有親舊羇旅見眞情又過天津詩玉帛都來萬國朝梯航南去接天遙千家市逺晨分集兩岸河平夜退潮貢賦舊通滄海運星辰還象洛陽橋河山四塞襟喉地重鎭還須擁使軺歷下邊貢直沽城樓詩宦遊數覽東南勝西北乾坤見此樓冠冕八方通驛道河山千里控神州風連碣石云秋黯日倒扶桑海夕流老病獨懸戎馬淚俯身疑入洞庭舟樊深舟次天津詩逺別長安日未曦野花春樹兩相隨攀鱗玉佩聞靑鎖化鶴仙臺見紫芝晴景半含云徑閣驚湍曲抱海門祠風塵驛路行應逺回首蒼茫動旅思謝省直沽次韻詩喧寂初收市河流暗入城蒲深春水長沙起晚風生隔浦漁猶唱浮波鳥不驚孤舟老江海到處識人情長洲皇甫汸天津答少兄詩別家五月渡江水棹拂炎云入淮泛行殘六月臻衛流涼飇一夕秋聲起眼中金闕防在望手持玉杯喜相向聞道長安有狹邪明朝走馬踏晴沙莫將潞水橋邊柳看作都觀裏花武進薛應旂過天津謝敖憲副詩海上風髙遊子哀夢同沙鶴夜飛逥孤城畵角寒聲急荒寺疏鐘曙色催麟閣雲霄誰薦士豸冠江漢獨憐才片帆已出黃河口便向吳門望越臺錫山顧彥夫泊天津稍直口詩名津稍直一舟橫野曠誰知夜幾更山月徘徊人獨立海天寥落鴈孤鳴河流東下煙波逺風陣西來艸木驚有酒欲斟斟不得邊防民瘼正關情華容孫宜天津南舟行詩淩波舟楫驚風定傍海帆檣落照斜三島樹深逥鸛鶴九河冰泮壓龍蛇南來貢篚通王服北望樓臺近帝家莫道壯遊非此日會將詞賦逹京華隴西金鸞泊天津詩月明天際酒初酣直北云深海气涵一夜潮聲來枕上夢中猶似在江南徐中行夜泊天津與黎惟敬對酌詩張翰秋風去不疑桂叢猶帶故人期平蕪落日千帆宿大漠天髙片月垂潮起魚龍吟北海露寒烏鵲繞南枝長安多少衣冠地此日誰論楚客悲於愼行天津月夜詩放舟乘晚浪伐鼓注歸流明月千帆夜長風萬里秋篙師探渡口津吏指潮頭浩蕩煙波裏應憐估客遊又天津詩白浪浮空拍海門天津城下萬艘屯吹簫伐鼓中流渡賣酒烹魚何處村黯黮平林含雨气迷茫逺岸吐潮痕江淮百億輸王府歲歲梯航奉至尊鄒人潘榛天津詩極目望天津髙秋徹原野蒼茫

雲霧生水色同瀟灑地勢缺東南河流日夜下滄溟指顧中千里驚一瀉長風促急流迅速過於馬防兵億萬多鼓角聲啞啞舳艫望如雲旌旗赫渥赭轉餉日不給誅求及鰥寡獨抱憂世心涕淚忽盈把浮海欲避之孤舟無從者安得樓船將爲報倭平也楊柳靑在靜海縣北五十里明瞿佑楊柳靑謡昔聞楊柳靑今見楊柳黃三秋旣迫暮午夜仍飛霜黃葉辭舊枝靑眼存生意稍待春陽回又看柔荑翠榮枯互乘除气運長相參在物尙如此在人何以堪喬林蔽日昏古樹停雲密爲作短歌行聊備樂府什宋訥過楊柳靑詩楊柳靑枯異昔年人家猶有在河邊縛蘆厚覆低低屋把竹輕撐小小船半刈霜禾喧鳥雀輕撓煙柳立鵝鳶眼前莫究興亡事萬里華夷自一天程敏政楊柳靑見桃李詩春陰淡淡緑楊津兩岸風來不動塵一日船見桃李始驚身是臥遊人於愼行楊柳靑望天津海口詩夕泊大隄口雨气侵肌骨舟子不得停鳴漿中夜發聞道海門近驚栗不敢越漁燈隱遙浦簫鼓聲未歇人語煙中村舟橫沙上月岸接逺流平樹入回波沒不覩潮漲奇安知溟渤濶喔喔天雞鳴東望蒼煙裂霞生赤城嶠日出扶桑窟朧朧五雲裏欲吐金銀闕鐘鼓羅宮廷百辟修朝謁整衣顧我僕神情坐超忽又楊栁靑道中詩鳴榔淩海月捩舵破江煙楊栁靑垂驛蘼蕪緑刺船笛聲邀落日席影掛長天望望滄州路從玆遂渺然南海盧雲龍楊靑驛詩漂泊風塵悵逺遊楊靑亭下暫維舟故鄕門巷經梅雨客路山川到麥秋潦倒詩篇時自適飄零杯酒暮堪愁幾宵尙憶長安道北斗遙瞻接鳯樓楊村在天津城北三十里有驛

明李時勉過楊村驛詩小驛臨河口萋萋艸上堂門邊一枯井堦下幾垂楊寂寂塵生榻喧喧鳥過墻逢迎惟驛吏木偶被衣裳李東陽楊村阻風詩春風蕩漾河水渾驚沙走石天地昬舟人喧呼怒濤湧海若戰鬭羣虎奔前船咫尺不得上去路倉皇安可論牀欹幾側坐未穏乘月夜過蒲溝村王問楊村與朱司空言懷詩北路饒長風方舟成淹泊遲遲通潞亭彌彌沽水曲辛勤洲渚間委心在行役俱抱虛曠懷防志在空谷羲和無停軌世事如轉矚長廬猶爲謬而況杞人哭嘉徳爲我鄰良晤行可續勿忘秉燭言皓首以自朂程敏政楊村驛逆風通夕詩忽忽無言裏悠悠不寐中短檠畱白蠟陰牖落靑虫人幸窺蓬月天慳上水風白河三百里覊思浩無窮又楊村道中詩幾處炊煙認水村數聲山犬吠籬門寒天日落明鴉背荒歲田空剩艸墩垂澗石如牛馬飲排山云似節旄屯眼中無限詩情在欲對沙鷗了一尊武進徐問楊村大風詩仲冬天气肅疋馬向河幹林撼風聲厲沙昬日色寒驅馳竟何意漂泊自無歡天地無情者誰憐遊子難

盤古溝在靑縣南十五里相傳盤古之墓在水中有石棺鐡鎖繋之或隱或見溝北岸有盤古廟明廬陵鄒徳溥詩蕭蕭遺廟夕陽天野殿崢嶸曲澗邊萬古乾坤心上辟於今日月掌中懸有無石匣滄波隱彷佛仙衣碧艸傳我亦離形遊太始停舟問訊思逌然

神堤在興濟縣漕河堤上有柳數百株永樂間知縣王彬以河決未及築堤民居盡沒痛不能救投水而死屍直漂入縣堂之上人民憐之置祠祀焉名曰神堤明樂素老人詩河防未就竟沈淵誰識當年令尹賢惟有春風祠下柳翠眉長爲鎖寒煙

鳯皇臺在靜海縣西五里相傳有鳯皇集此遺址尙存

北河紀余卷四

