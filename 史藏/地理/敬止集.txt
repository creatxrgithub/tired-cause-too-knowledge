

欽定四庫全書

史部十一

敬止集

地理類四河渠之屬提要

【臣】等謹按敬止集四卷明陳應芳撰應芳字元振泰州衛人萬曆辛未進士官福建布政司政淮南夙稱澤國而泰州興化尢甚應芳家於泰州因講求水道之源委與河之利害明於水利集當時奏疏公移私札言河道者爲一書名敬止重桑梓也又各繪爲圖曰泰州上河曰泰州下河曰髙興下河曰興化下河曰寶應下河曰鹽城下河附論十三首兼及漕運田賦𨿽今昔異宜形勢逓變核以水道與所圖已不相符然其書議論詳明以是地之人言是地之利病終愈於臨時相度隨事揣摩因其異同以推求沿革之故於疏濬築防亦未爲無補矣乾隆四十六年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

敬止集卷一

明陳應芳撰

圗論

圗說

圗者何圖淮南漕隄以內被水之壤地也壤地環五州縣千里廣矣繪之一葉曲折難詳也直其方位展閱未晰也故今以南北橫之象南有江而北有淮也東西直之象東有海而西有湖也地理自然之勢固如此矣且牽連接續庶足考其顚末云爾圗凡七首具如左

﹤史部﹐地理類﹐河渠之屬﹐敬止集﹐卷一﹥﹤史部﹐地理類﹐河渠之屬﹐敬止集﹐卷一﹥﹤史部﹐地理類﹐河渠之屬﹐敬止集﹐卷一﹥﹤史部﹐地理類﹐河渠之屬﹐敬止集﹐卷一﹥﹤史部﹐地理類﹐河渠之屬﹐敬止集﹐卷一﹥﹤史部﹐地理類﹐河渠之屬﹐敬止集﹐卷一﹥﹤史部﹐地理類﹐河渠之屬﹐敬止集﹐卷一﹥

論說

右圖專以繪地方被水之狀云爾其利害則貼寫所未能詳故又分門而爲之論著以曲暢其說覽是圖也與是論也五州縣之大利大害具是矣江都山陽田不及十分之一故不列於論論凡十三首具如左

論漕河建置

圖所列南起大江北抵山陽漕河形勢大略也漕河惟州城迄子灣一帶可肆拾裏地勢髙阜延袤至邵伯鎭而北內外東西則皆諸水所滙而外自髙寶內迄興泰鹽城地形窪下共一沮洳之區也自宋天禧中江淮轉運使張綸因漢陳登故迹經畫就中築隄界水俾隄以西滙而爲湖以受天長鳳陽諸水由瓜儀以達於江爲南北通衢隄以東畫疆爲田因田爲溝髙泰寶興鹽伍州縣聯絡千餘里而遙而伍州縣之水有廣洋射陽等各湖以瀦之有廟灣石墶等海口以泄之不爲田潦具稱沃壤矣此前代之所疆理而歷世因之不能易者也至國朝復大治隄以通轉漕是爲咽喉要害而鹺利民生胥於此焉依顧不重歟夫湖借以資漕則隄以外不使水得出而後漕之通利也無壅遏淺澁之虞不然滔滔東注其有不決隄梗運者乎因田以定賦則隄以內不使水得入而後田之菑畬也無淹沒漂溺之患不然混混西來其有不傷禾廢耕者乎何也以伍州縣之水漑伍州縣之田其瀦也有限其泄也亦有限一遇霪雨尙爾泛濫湖決而下勢若排山四望汪洋總成一海當斯時也瀦不勝瀦泄不及泄數千里之內幾何其不載胥及溺也而漕計且壞不可支矣是縷縷一綫之隄者四百萬之軍需所借以灌輸而國脈系焉百億萬之生靈所借以待命而國本關焉故隄固則漕無害而淮南賴以平成隄壞則漕事阻而淮南胥爲魚鼈此其利害不啻燭照數計而卜也所從來矣

論地方形勢

圗所列距揚州貳拾里許至揚子灣漕河東爲鹽河專爲鹺運而鑿之渠由江都歷宜陵鎭壹百貳拾裏是爲泰州州治州治而北不貳里許則泰州之水田也從東西貳壩而下入新城河港白口寧鄕司淩亭閣而北壹百肆拾裏爲興化稍折而西南捌拾裏爲髙郵再折而西北壹百貳拾裏爲寶應又再折而東北玖拾裏爲鹽城是起自泰州以及興髙寶鹽紆回𨿽共肆百叄拾裏然阡陌連壤東漸於海西濱於湖而鹽塲艸蕩河泊湖港則周遭不下數千里而盈矣千里之內往來者止憑舟楫之通略無牽挽之路其形共類一釡底古所爲號澤國也然所由稱沃壤者徒以湖隄固而水利興耳隄一決則千里者壑矣沃則俱沃壑則俱壑未有一州被水而一州獨異一縣被水而一縣獨存者也故言其合也則五州縣者其利害其丰約均者也無彼此一也言其分也則泰州田於邵伯湖爲近邵伯隄決先泰州而興髙寶鹽次之髙郵興化田於髙郵湖爲近髙郵隄決先髙興而泰寶鹽次之寶應鹽城田於汜光湖爲近汜光隄決先寶鹽而髙興泰次之水至有先後水害無淺深蓋射陽等湖所不勝瀦而廟灣等口所不及宣者也譬之人然諸湖皆喉也五州縣田皆腹也海口一尾閭也水自喉入必腹滿而後從尾閭以出而謂腹以內有一之不受者乎況大於喉小於尾閭多其入少其出而謂不漲滿於腹也有是理耶

論五方城治

圗所列泰髙寶興鹽五州縣各城惟髙寶濱湖而治興化中央而居若泰若鹽則介於南北上下之間論水者急於髙寶興而緩於泰若鹽無亦狥一隅之見而未嘗極原野之觀邪夫使錢糧而盡出於建城之一隅也則可如錢糧而必出諸田也則當問田之所在矣泰鹽兩州縣城治則誠髙矣第髙者城治耳泰之自南而北也鹽之自北而南也其爲田也幾何田之下也又幾何古之建國者相地築城居民輻輳未嘗不就髙阜之所而爲之卽髙寶誠濱湖矣興化誠中央矣然其城未嘗不髙也附城之地未嘗不厚也髙郵古盂城謂其形若覆盂獨據楚之脊耳興化爲海陵地寶應爲陽平郡論城治豈盡出泰州下哉鹽城在五代時南唐舊屬泰州其壤地相接盈盈一水蓋可知已矧湖水東決所彌漫者在城乎在田乎卽田而治則其利不在城田而不治則其害亦不在城而獨以城治論水則惑之甚者也他不暇縷指圗內泰故設東西兩壩壩以南爲上河壩以北爲下河上河自運鹽河而來下河接興化縣而往地形髙下不啻若樓上之於地下也壩以界之特以防上河水使不下泄耳頃年以來凡遇湖決壩下之水髙壩上尋丈關市不通幾及城門隆慶叄年海防備兵使者衡水傅公登城望水見其汪洋之勢而嘆曰民其魚乎此近事也不一而已往又聞諸父老嘉靖初湖隄大壞水暴東來浸淫入城州堂蒞事之所水深二尺此父老所親見者由斯以言湖水爲害豈獨在髙寶興化而乃擯棄泰州使不得與彼同類而共論災也寃亦甚矣

論廣陵田賦

圗所列田髙下下者宜稻上者宜菽麥然而大江之濱湖西之阪漕渠鹽河之間往往引水鑿渠以資灌漑此所謂甚美髙腴之地也不特宜菽麥而已廣陵之屬爲州者三爲縣者七南有儀眞有泰興東有如臯又東有通州有海門厥土阜而且厚多前所稱引水鑿渠者是已湖決而東不相及也可勿論論其在圗者江都之賦米叄萬有奇豆麥稱是其在邵伯以下與泰州水田比鄰而界邵伯隄決江都此地亦嘗被災矣然以通縣計之不十分之一而由渚以接泰興則濱江也由子橋以至髙廟則漕渠也由揚子灣以至宜陵斗門則鹽河也由黃子湖以至諸塘及西山等處則蓄泄無不利也故不得以邵伯一隅之害而並議四境膏腴之利然而邵伯之民猶然望一夫不獲時予之辜得不希當塗者一區別乎髙郵西對天長寶應相與連壤髙阜腴地多亦有之第最重者在下河自不應議及耳人亦有言江都美矣𨿽有邵伯之災不以蔽其美何也美之地百而災之地一其數不勝也髙寶災矣𨿽有湖西之美不以蔽其災何也災之地百而美之地一其數亦不勝也若泰與興則異是維揚之賦貳拾萬泰與興一州一縣者居其半彼三州六縣者居其半夫非以其地多水田偏宜稻也而特重之歟今田化爲沮洳而稻且屬烏有矣十萬重賦胡以供之然興化之不能供也當塗者蠲卹之疏屢上而逋負之誅常寛興化災民猶得延旦夕以冀將來平成之望而泰州則覆盆不白矣豈以興化不有旱地故以躋於髙寶而泰州不止水田可以比於江都耶不然矣夫亦未酌其分數耶論事者當考其原卹民者必闗其痛泰州之痛不啻剝牀以膚矣試窮其源一相提而論上下二河足相當否滔滔汪洋止若邵伯之一隅否蕪蕪原野能如江都之四郊否以不耕之田共有常之賦將終不得擬於髙寶興化三州縣否分數多寡可較而知也語具在後論中儻誠有若推之恥由溺之思懇懇然赤子其民不以秦越視之請一虛心詳察當不吝引手投足而必求所以援之者矣

論田賦分數

圗所列南界泰興西界斗門東界如臯此三面故泰州所稱髙阜者其中惟鹽河一帶引水而田足稱腴壤可稻計科米叄千玖百石有奇而自兩防入內則髙亢無水不可禾矣計科麥陸千石有奇豆捌千石有奇再內則仰瓦而下不三里盡下河矣北界興化則科米伍萬貳千石有奇此夏秋兩稅上下二河田賦之大端也麥豆不論夫秋米者上河止叄千視江都之叄萬同乎下河至伍萬視邵伯之一隅同乎其不可共日而論也明甚夫江都不得以一隅掩叄萬泰州柰何以叄千掩伍萬也甚矣論災者不考於分數之多寡以困此一方而令不得其平也吁嗟乎寃哉若又謂興化無上河泰州尙賴有此叄千石也卽大水爲患猶可借手而豆麥所產亦足易米而輸之官耶則又誤矣上下二河截然兩地之民也夏秋兩稅判然二時之賦也漕糧兌運此叄千石足乎豆與麥可充漕乎上河之民能代下河輸米乎譬之一家然兄弟分爨久矣戶役各自以身任之其後一人富一人貧而貧者役又獨重自非友愛之至欲彊令富者代貧者而受重役也必不能矣又譬之兩邑然井疆區以別矣錢糧各就地所產者之假令一邑丰一邑歉而歉邑賦又獨多自非父子之親欲彊令丰者代歉者而輸多賦也必不可矣嘗考歷代沿革泰州唐初爲海陵縣後又分爲一州一縣州名吳州縣名吳陵其時未有如臯未有興化也至元始專爲泰州而以一州一縣之地於內稍析爲如臯又稍析爲興化以故上下兩河泰州兼有之而其有下河也又偏獨多今維揚諸屬編戶定賦未有若泰州之兼有上下河者今如臯盡以上河論矣興化盡以下河論矣兼有如泰州乃不酌其分數顧令同類於如臯而不得比災於興化豈不寃哉父老嘗有激而嘆曰安得如前代故事仍分其地爲一州一縣令上下河兩不相兼也儻有區別明而災沴庶其望有瘳之日乎此固忿激不平之嘆而其抑鬱無聊之情見乎詞矣予特爲論著其事而又以錢糧額數分別條列於下覬當路有所考鏡焉

泰州編戶共壹百捌拾防裏內

上鄕編戶叄拾伍裏

官民地計壹千玖百捌拾玖頃陸拾畝肆分貳釐

一科正米叄千玖百壹拾玖石陸斗貳升貳合防勺一科小麥陸千肆百玖拾防石伍斗伍升叄合防勺一科黃豆捌千防百伍拾陸石貳斗壹升叄合防【勺】以上稱上鄕圖所列三面旱地也兩稅之數具是矣地之所獲者𨿽磽年之所遇者鮮歉獨畏旱耳以是而槪比於下河欲望上之蠲卹是欺也是不忠也第執上鄕之鮮歉而掩下鄕之常災則寃矣先年丈田守謂下河糧重苦水欲通融以下河秋米分此中名曰爲下河減糧而不知物土所宜各有定產此無米之鄕也而彊以米坐之甚矣其不通也宜其不能行也

下鄕編戶壹百伍拾貳裏

官民田計叄萬肆千壹百玖拾壹頃伍拾畝捌分防釐

一科正米伍萬貳千叄百玖拾玖石壹斗陸升伍合玖勺

以上稱下鄕圗所列北界水田也秋糧之數多至此乎湖平則猶爲禾黍之鄕湖決則常爲汪洋之海蓋近已十年而八九矣乃令不得與髙寶興同論災也平乎否耶查秋糧興化則伍萬陸百防石伍斗玖升髙郵則貳萬玖千玖百捌拾壹石叄斗肆升寶應則壹萬貳百防拾肆石貳斗貳升此一州兩縣之賦視泰州分數多寡何如哉今論水止髙寶興化而不及泰州何也夫連壤而錯居其地同被之水又同編戶多而錢糧眾則地益廣逺明矣地益廣逺則災益深重明矣豈地廣且逺而被水反狹而近耶誠所謂覆盆不白者也

論勘災異同

圗所列五州縣水患詳矣然被水無彼此而論災有異同豈當塗厚薄其間而泰州之民夫獨非當塗赤子哉必不然矣此何以故則多所聞鮮所見而見之者有所見又有所不見云耳何謂多所聞鮮所見髙寶當南北孔道使節之往來如織濵湖苦水孰不流傳而興卽髙郵屬邑言髙郵則必言興化矣此三方者固世所指名也而泰州僻在東偏誰則見之而誰則聞之何謂有所見又有所不見泰州之僻往來者獨二三上司也上司以樓船從子灣入徒見兩防禾黍穰穰洵美且都嘆賞不容口而安見江都泰州之分界也又安見下河之一望成湖也其有行縣入興化者故道又不由泰州往也而泰州之水安從見之然間亦有勘災之委官矣委官之入境未嘗一徧歷也上下河多寡之數未嘗一通考也其以災報者往往雜於上下之間未嘗一分疏爲區別之也而興泰一體之義又何自而得轉聞於當路乎當路且不聞矣況廟堂乎𨿽然顧當路加意何如耳請以己事明之登城而嘆隆慶叄年有衡水傅后川公矣刻篆而鳴萬曆貳拾壹年有烏程吳平山公矣以故兩年大水泰州得與興化共蠲折之請民之仰之若嘉谷之有時雨也萬曆拾防年嘗大水矣勢更洶於上兩歲者偶有當路從上河來父老羣聚而控之反逢其怒曰吾親聞兩防栽秧歌聲不絕於耳若曹何自言水災也是誑我爲首者榜笞三十及如臯尹奉檄來勘而尹故善諛當路風旨州又適同知署事時屆端陽方駕龍舟戲水上爲樂屬視如臯不爲禮尹怒而去報如前當路言是歲也水盡滔天興則攺折泰則全徵漕舟抵河下至鬻妻兒以供而民不堪命矣百姓爲之語曰登城望水無傅公龍舟戲水遇謝同滔滔水患如滄海賣子賠糧萬竈空嗟夫此見與不見之明驗也嘗謂名實者論之辧也利害者事之審也五州縣一爾髙寶興有災之實而亦有災之名有災之害而亦有災之利不幸之幸也泰州同有災之實而獨不有災之名同有災之害而獨不有災之利不幸之不幸也下河水爲祟上河掩下河水亦爲祟何也當路謂泰州之幸有上河也而不理其災百姓怨泰州之不幸有上河也而槪覆其災民隱若是茍一權於名實利害之辧尙其有痌瘝之思乎

論水患疏數

圗所列沈水者皆萬家承糧之田也業已沈之水矣𨿽不謂之田也亦宜積漸所至夫豈一朝一夕之故哉始自隆慶三年黃淮暴溢橫決髙堰入灌諸湖遂成巨浸當是時猶曰數十年所僅見耳防當有平成之日也自是以還凡遇伏秋水必長髮屈指計之隆慶五年水矣萬曆二年水矣四年大水矣五年又水矣以至七年八年九年十一年十四年十五年又十七年十九年二十一年二十二三年無歳不大水矣黎民困苦流離之狀尙忍言耶天災流行𨿽國家所代有顧此一方也何天之降酷如斯也予自童時聞長老言下河𨿽下然春而耕也秋而獲也如取諸寄耳今乃若斯矣隆慶而前下河爲樂國隆慶而後下河爲穽府陵谷未遷風景頓異則非以水患防數之故乎夫水之來也必以伏秋伏則栽種之時也秋則成獲之日也農夫終嵗勤動閔閔望嵗當其時而失之呼號迫切如喪考妣有耳者所不忍聞也迨至冬深水落曽日月之幾何又當其始播谷之候矣仍復竭力而耕稱貸而作秧已揷而甫醒苗方長而正茂生意盈野農夫望之喜溢眉端柰何荷鋤未及息肩而湖隄又報決矣俄而水至波濤四野資斧工力盡付東流年復一年長此安窮區區赤子能堪幾敗有不空杼柚而家徒四壁者乎老者死壯夫散稚子鬻大家破此孟子所謂救死而恐不贍令賈生見之有不痛哭流涕長太息者乎𨿽然亦豈無間遇伏秋不水之年哉則又有不可爲焉者下河盡圍田也圍者謂四面有溝而中築土爲圩者是也圩以禦水聊足成匡非有長隄旱壩之固也大水頻年盡爲所齧而圩與溝平不復有田形矣田且烏有何地可耕就中彼善於此不十之三四而三四之中有力者幾何無力者亦竟棄置之讓爲閒田已耳欲復如向者竭力而耕稱貸而作者又幾何波濤暫息荒蕪過半卽不水之年猶水也不災之年猶災也嗟夫凶年樂歲民命之休戚闗焉借如通十年而計九年而登一年而災猶未病也七年而登三年而災民病矣五年而登五年而災民愈病矣三年而登七年而災民不堪命矣今十年而十年災矣民胡以生詩曰周餘黎民靡有孑遺今日之謂乎此髙泰寶興所同然也而獨泰州覆盆難白蠲卹不均舊逋新徵催科愈急此所謂如水益深者也而災之內益重之災者也故嘗執州之百姓而槪數之某也無田則其家必能自存者也某也有田則其家必貧窮徹骨者也某也有田而多則其家必逃亡而擠於溝壑者也何也田廢而糧存不死水則死催科爾夫民有恆產乃有恆心今以養人者害人矣而謂有恆產乎民困至此抱杞人之憂者尙慮他日不可測如之何可終令其向隅而泣不平而鳴也

論減水隄閘

圗所列南起邵伯北抵寶應長隄計三百四十里而遙嘉靖以前未有閘也建自萬曆三年始蓋隆慶而後水無年不發隄亦無年不決主漕計者患苦之思欲固隄則莫若分水而殺其洶湧之勢思欲分水則莫若啟門而通其流衍之途於是就隄建閘下以石板計五尺許實之而空其上水發則空處可出也水落則實處可畱也命之曰減水閘三百里內星布棋列此豈不蓄泄之大利而保隄之長防哉然蓄於湖則利矣而泄於下其害之者誰耶保於隄則得矣而灌於下其受之者誰耶夫五州縣之地所害而難受者獨湖決耳今有一閘是有一決也計閘凡三十六座是計決三十六口也一閘計五十尺而濶是決者共一千八百尺而濶也源源而來歲嵗而是而謂不以田爲壑乎故未有閘先隄之決也猶徼萬有一之幸而間一值之也旣有閘後水之至也是年例所必決之口而遂以爲常也民田安得而不沈地方安得而不災也所爲年年苦水非職此之故歟然𨿽損於民生實大闗乎漕計是閘也何敢輕議徹顧頃年以來閘𨿽星布棋列乃隄又不能不時決耳何也水之減也止可減於常發之時而不能減於大發之日胡不以近事觀之萬曆二十一年大水邵伯湖隄一決至二十七處而淳家灣口費金錢數千百計築之經年而不足前監司張念碧公胼胝焦勞至轉任而不得去也今伍越潭等處又決至九口矣豈邵伯未嘗有減水閘耶憶予自束髮從先人北宦往來其地親見湖隄不過防以木樁已爾先人指示予而嘆曰土木之費至此乎不謂後且加之磚矣磚未已也尋又砌之石矣石未已也純取酒米汁和之以灰而彌縫其闕矣帑金縻於嵗修民力殫於塞決曾不能保一年之無事者何也蓋先是洪水爲災黃淮內漲沙停水積湖身頓髙主漕計者不得不增隄上新土以禦之增者愈髙新者愈危西風怒濤震撼排空𨿽欲無決不可得已嘉隆萬曆之際其顚末固如此甚矣哉水之爲害而隄之難守也今且欲益以周橋武墩髙澗之水矣後誠不知何如爾能不譚虎而色變乎夫水常發則減閘時時漫矣水大發則湖隄嵗嵗決矣長淮再復南下利害不問可知以此論災於湖東郡縣而泰州之獨防棄置也豈減閘之水於泰州五萬重賦之田不相渉耶況邵伯隄頻年屢決泰州被災最先而論災反後於興化無怪乎萬姓嗷嗷拊心而不得其平也已

論射陽諸湖

圗所列諸湖自泰州新城河以至興髙寶鹽之間爲湖者計五十有奇蓋皆就中深廣可瀦水命之名爾𨿽大小濶狹各殊其爲湖則一也圗中不能殫記其名而獨射陽一湖更深且廣去廟灣海口爲近五州縣諸水必注於此而後放於海實瀦滙宣泄之孔道云凡今之言水者必曰射陽射陽而詎知今時之射陽非昔日之射陽也乎隆慶中洪水南奔湖身無不墊而髙者今探底則淤淺四望則坦平茫然無有畔岸與田不少槪異瀦滙不深宣泄何濟以致五州縣之水壅塞而難流倒灌以爲害而羣瀆所趨不瀦之湖而並瀦之田矣夫言射陽則廣洋等可知矣蓋昔人詠諸湖詩曰三十六湖水所瀦其中尢大爲五湖今按而數之三十六可倍而千而五者何知其大後里人續其詩曰於今髙墊不瀦水誰辧五湖與六湖撫今追昔時勢頓殊則水之爲害固宜然耳近有主防導之說者動曰導某水入射陽湖逹於海使果導之而入第恐湖不足受海不卽達終能不以田爲壑耶嗟乎嗟乎水之入也不捨晝夜田之災也迄無寧止縱百射陽何益不寧惟是千里之內四通八達之渠也就中測水有至丈餘者有至數尺者地形𨿽共一釡而髙下淺深亦自區以別矣嘗觀冬涸之時髙而淺者水或落而田出下而深者水終聚而田沈伏秋暴漲則無論髙下淺深總歸於汪洋而已散漫停蓄安瀾平衍非有建瓴傾倒之勢也他水又從而益之祗見水之上更髙以水耳欲其有所瀦而不病田也庸可冀乎以如是之地形如是之水勢乃曰淮導而來從射陽湖一假道如過客云爾不使泛濫病民也是操何術哉由斯以言五州縣之昏墊未可望有平成之期也而謂泰州獨異豈眞論城治而不論五萬重賦所從出之地耶

論鹽塲海口

圗所列諸鹽塲濱海而錯居皆有海口而獨廟灣塲通利無阻者何也地形髙下天之所建誰能一之淮南鹽塲二十餘上河屬通州分司者十之四下河屬泰州分司者十之六通州分司其地內多髙亢於水患若風馬牛不相及也泰州分司外而海下矣內而田亦下矣而中則髙阜橫焉蓋若天生之以界湖海而成內外之限者以故外者常苦海潮之入而不聞內者曽疏湖水之出也宋轉運使張綸修泰州捍海堰因命兼知泰州堰成流傭歸者三千餘戶範仲淹監泰州西溪倉築捍海隄亙數百里以衛民田世享其利而祠祀之此兩者地形足以觀矣夫修堰築隄欲以捍其外而決堰穿隄欲以泄其內捐前人之己事幸目前之茍安誠未知其可也惟如丁溪塲有龍開港白駒塲有牛灣河皆通海宣泄之路故迹久堙萬曆十二年泰與興患苦積水控之巡按貴溪姚公請於朝一疏濬矣建閘修渠費金錢萬計不兩年尋爲竈丁所陰壞而當路不一問也其故難言之矣至鹽城之石墶內地髙於海數十百丈迅駛而下勢若建瓴宣泄之道此爲最防然而鹽城一隅之民惑堪輿家言惡其害己也屢議而屢尼之緣閘啟閉竟屬故事無禆宣泄萬一而令二十年之積苦曽不得其毫毛之通利可勝扼腕也乎惟是廟灣一綫之口𨿽行而不害然方千有餘裏之水趨此而出何厪厪也所借以綰轂者其與幾何蓋就地形觀之此一尾閭也若專以此千里之地而設亦止令泄此千里自然之水則可耳一益之以滛潦則壅矣再益之以湖決則又壅矣何也流水之爲物也不盈科不行千里之內地旣窪下勢亦平洋下則水所必趨平則水所必止趨則必盈而後進止則必囤而不行入海之口𨿽若建瓴千里之迂豈能直瀉非其不相及也而曲折多也語曰寧爲雞口毋爲牛後言出入之數也語曰𨿽鞭之長不及馬腹言逺近之勢也今玆之水其來也湯湯其去也防防其散也四望而平其聚也一綫而出則柰何令不爲虐乎而中又助之虐者四揚子灣至海安鎭一路引水漑田因而穿渠直通下河自置土壩任意蓄泄甚至姦民勾商船之漏稅引私鹽之公行爲利窟也而頻啟以縱水入是在在有決口矣漁人絕流射利徧下河之境以竹箔於要路密布而揷之宿水至爲之不流環千里以內其爲漁人者不可勝數矣民間廢田蘆葦靑艸叢生其中水道因而榛塞其流不得不緩五州縣之中其爲廢田者不知其幾千頃矣水之行也往往視風爲進退風順則流往風逆則流來今日退尺寸明日復如故宿水未消新水繼至沈田破圩至不可救藥矣隆萬三十年之間無日不患苦水其勢固如此也以民之患苦水也日夜思開海口徹水道不啻饑渴之於飲食方引領而望曰庶其拯予於蕩析乎而今也長淮橫溢泗人告急陵寢爲重民生自輕議者且就今海口道淮矣周橋之水議由子嬰溝入矣武墩之水議由涇河入矣髙良澗之水議由泛光湖入矣此當路萬不得已爲陵寢急而治其標也而又慮下流之昏墊防瀹使入海甚仁術也至苦心也然而勢不能使兩利也竊恐淮南之墟且將爲溟渤淮南之民且將爲魚鼈已矣乎無復望有生之日矣說者曰嬰溝涇河由地中行也廟灣石墶放海而止也何爲病民而不知水一入湖四面趨下安得使由中而行之放乎四海是矣然不曰盈科而後進乎知其一未知其二見其影未察其形而況此千里之水一海口方泄之而不足益以三路之水一海口欲泄之而有餘而謂不漂廬舍沒田糧以病民也必無幸矣今夫大江之發於岷山也黃河之來於星宿也越數萬里而直達於海者以兩岸之髙由中行也所謂掘地而注之海者是已然黃至中州以下土松地平尙不能保其不旁決今淮由廟灣入海有髙岸乎不四散乎能直達乎不橫溢乎則是水不必盈科而進也而謂水之性然乎卽大辟廟灣重開石墶在百姓專望之以泄湖今官府兼資之以縱淮淮合於湖其勢彌大其出彌遲其出彌遲其壅彌逺其壅彌逺其害彌深不至於盡沈千里之田而池沼之不止也如是而謂泰州之田不在列也豈別有隄防以界之使不相通耶論水者必觀其勢計事者必凖諸理今勢窮理極特爲直言極論如此愚戅之罪尙遑他卹乎哉

論髙堰利害

圗所列泰州以北鹽城以南西環漕湖東聯大海而獨不及髙堰者蓋專以地方之被水言於淮無與耳然而髙堰居汜光湖西北實以屏蔽淮南淮南之所以不害於水者獨幸有此堰不令南徙爲巨浸也故淮南之有髙堰猶室家之有墻垣也傳曰人之有墻以蔽惡也墻之隙壞誰之咎也執此可以論髙堰之利害矣堰之地去寶應髙可一丈八尺去髙郵髙可二丈二尺而髙寶隄去興化泰州田有至一丈而髙者有至八九尺而髙者則其去堰愈下不啻三丈而奇矣參差如是天建地設莫之能攺也乃信前人不得已而築堰使淮不南下而北非故障而北之也夫亦因其勢而利導之云爾不然淮一南下因三丈之地勢灌千里之平原安得有此數郡縣爲淮南儼然一都防哉禹迹不可考矣漢陳登爲揚州刺史大興水利此堰實其所創築而堰下所滙湖有名洪澤者名阜陵者名沙溝者仰而受淮泗之水瀦於一區仍復折而北東入於海泗州故不爲害歷唐而宋則轉運使張綸大修之歷元而明平江伯陳瑄重修之又二百餘歲而至萬曆七年總河大臣復因而再修之夫歷世久逺非一朝一代之事也上下千有餘年非一朝一夕之故也當事者豈不能別創一畫又豈不能因勢一決然而固守成事有其舉之莫敢廢者是遵何道哉毋亦審於南北之大勢有所不可耶議者不求其故怵於泗人之噪而專咎堰之爲害也則漢之登宋之綸皆與有責焉爾矣泗人之說曰淮之害在陵寢也則誠是矣夫自陵寢言之視淮南百萬生靈孰爲輕孰爲重卽捐生靈以防陵寢臣子分義宜然耳然而運道咽喉系之矣予謂運道於陵寢亦何可並言假令運道而梗也尙可別求以治之陵寢而震蕩也安可顧運道而聽陵寢之震蕩哉權以子貢必不得已何先之說則𨿽別求運道以安陵寢庸何傷然而髙堰之決也又不足減泗州之水而盡登之平成也則嘗以頃年已事徵之矣萬曆二十一年淮水四溢漫髙堰堤上且數尺周家橋口原自通行而又加決也決髙良澗至七十餘丈而多也南奔之勢若倒海髙寶邵伯諸湖隄一日崩者至百十餘處而泗城之水減不過尺許則何以故也蓋泗州之下與淮南五州縣之地形一也皆所謂釡底也淮自西來歷世不爲患者以下流無壅得望海而直趨也故泗州不倒灌淮南無決隄因是以得兼有其利爾乃淸口之壅則自近年始惟淸口之壅也泗州以釡底不得不防倒灌之害淮南以釡底不得不受決隄之害其地形均也其爲害亦均也然則髙堰𨿽決而泗州之水不甚得減匪是之故也而誰實尸之今也不咎淸口之壅而專咎髙堰之塞是徒揣其末而不齊其本者也嗟夫滔滔淮流萬古一日何有髙堰以來歷漢宋千有餘年泗州無恙而獨今日始咎有此堰也徒曰髙堰未修泗州不爲波髙堰旣修泗州日苦水顧不曰淸口沙未塞淮水通流而不害淸口沙旣長淮水阻抑而不行則甚矣其惑也豈淸口門限因有髙堰而滋之長耶知淸口之塞不由髙堰之修則知泗水之利害不在髙堰之有無矣故淸口而辟也卽不開髙堰無損也淸口而未辟也卽大開髙堰無益也大較可覩已或曰淸口之辟功難而費鉅髙堰之開功易而費省姑從易且省者爲之急則治標之畫也而不知人之有疾治之急而壞者常十之八九治之緩而壞者不十之二三辟淸口之沙𨿽難𨿽鉅𨿽緩而其爲利也兼而博其究也又有益而可久譬之治疾者善切人之脈理扶其元气通其闗膈不惟病可去體而壽且日躋平康者也決髙堰之口𨿽易𨿽省𨿽急而其爲利也鮮而偏其究也又貽害而罔功譬之治疾者不視人之虛實刳其腸胃多其汗下不惟病未必中而命亦隨以就斃者也此治病標本之數可坐而策也或曰淮決而南由儀入江能使泗不害髙寶亦不害豈不兩利而俱存乎而不知淮南之地由髙寶而東則俱下由邵伯而南則又昂淮之不得達於江也地限之也何以明其然也漕河髙於湖者六尺有餘鑿之使深以通湖流達於儀僅可轉漕耳今髙堰一帶方四十里兩岸之聳殆如山峙稍遇旱漧常苦淺澁然且儲五塘之水豫接濟之防今五塘𨿽壞故迹猶存古人建置良有深意頃年湖水爲患借令可直泄於江則隄不至決水不盡東豈不便計然而不能者其故可想已萬曆五年大辟通江諸口矣湖水減不盈尺漕河舟楫三十里內幾不爲通萬曆二十年又開金家灣芒稻河矣隄決如故湖水東奔曽不能少殺其汪洋之百一此南北低昂之形可坐而照也由斯以譚其與髙堰決而泗州之水不爲減者理有二致也乎夫捐民生梗運道而可以安陵寢也可爲也然而利不勝害也捐民生梗運道而未必可以安陵寢也不可爲也是一舉而利與害兩失之也而況陵寢之必不可水也運道之必不可梗也民生之必不可捐也深長之慮兼利之防宜在彼而不在此矣若陵寢之髙宮原未濱水泗人之噪訛言出自浪傳則有諫議之防在又何敢輕置喙焉予淮南人也盛言髙堰之不可開與泗人盛言髙堰之必可開也有如聚訟得無各爲其鄕也與哉顧泗人所言者情也而揆諸理則非是專利於己而忘其以鄰國爲壑者也予所言者亦情也而揆諸理則是是兼利於人而欲其以天下爲公者也天下事非一家私事予故直敢謂髙堰必不可決淮水必不可南惟自信諸理而已矣而敢求同於俗乎今總河督臣主分黃謂髙堰不可開矣漕撫督臣主導淮謂髙堰難輕廢矣奉使科臣主勘議謂髙堰不得縱淮而下矣按鹽漕江諸臣主防理僉謂髙堰不得棄置而淸口急宜防濬矣司空之評覆不爽廟堂之主裁甚確卽予安用此喋喋爲哉第恐水性何常人言易惑嵗修之碩畫不守危隄之蟻穴難防有謂任其自削而聽之者淮南他日之憂正未歇也𨿽然國家萬年之鼎業方崇東南億數之气運攸系豈以區區一堰而有他虞者予之爲此論著也儻亦曲突徙薪之先圖而杞人憂天之過計乎

論正攺漕兌

圗所列五州縣歷年之水顚末業已備具論中矣洚洞之警平成無日賦役之數一定不移萬姓所日夜延頸而待者獨望有朝廷浩蕩之恩而已顧錢糧額派於縣官爲維正之供於百姓爲有常之賦則起運存畱兩端耳起運如內庫上用及京邊軍需是已存畱如官生俸廩及地方經費是已數者有一之可缺乎缺一不可柰何得輕言蠲大司農於四方奏報災傷往往急起運而緩存畱而不知存畱之於地方卽起運之於京邊無得而緩焉者也故急起運者實徵也緩存畱者虛文也然則所望浩蕩之恩者何由漕糧之攺兌攺折是已何言乎攺折也漕糧正兌以石爲律有補閏二六等費計納銀一兩二錢有奇而攺折重則七錢輕則五錢止矣何言乎攺兌也漕糧正兌以石爲律有水腳過湖等費計納米一石七斗三升有奇而攺兌則加耗米二斗五升又加變易米二升止矣攺折之數年例若干漕司畱以待四方不時之災而攺兌之數均派各省聽其臨時自相酌量調劑而已故攺折非撫按勘實災至九分五釐以上者不得輕許然大司農猶有嚴禁之請攺兌聽之司府就地方之原額爲派單之多寡大都不相上下予不識漕計此其大略之數如是也今興化以頻年被水漕糧盡從攺兌矣攺兌未已並攺兌盡折色矣折色未已並折色又盡從永折矣浩蕩之恩廣被於興化者如此頃當路又因興化以及地方同有是災者俾髙寶漕糧亦盡從永折之例矣是浩蕩之恩推廣於髙寶者又如此而獨泰州一不與也士民思之不得其故相聚而扼腕曰使州田而異於興化也無怨也使州糧而輕於髙寶也無怨也今田之沈於水也於興化非有疆界之別糧之出於田也於髙寶且有輕重之殊何乃見棄當路不防體勘豈不沈寃於覆盆而號泣於向隅也乎哉矧復使爲興化代糧抑又寃之寃矣請得肆言之維一郡三州七縣秋米共貳拾壹萬捌千捌百玖拾陸石貳斗貳升於內額坐起運正兌米陸萬石攺兌米叄萬柒千石以均平之法言三州七縣視額糧爲例每糧壹萬當正兌若干石攺兌若干石此一定自然之數也以通融之法言三州七縣年視丰歉爲例丰者加正兌減攺兌歉者增攺兌減正兌此臨時劑量之數也於徵輸之內寓輕重之權要以不失維玖萬柒千起運之額以足國家漕運肆百萬之儲而已漕規立法之善所從來矣故泰州額糧伍萬貳千有奇當得正兌不過壹萬伍千攺兌不過玖千貳百而已嘉靖三十年以前此數未之或爽𨿽準通融之法臨時防有增減計於均平之法成數無不脗合各年派單由票府州見存捲案歷歷可稽也其後正兌忽派至貳萬玖千陸百視原額驟增壹萬肆千石而奇矣攺兌忽派止壹千玖百伍拾視原額驟減七千石而奇矣懸絕已甚奉單之日靡不駭而且疑然竟莫知其所自起聊一具訴而當路輒不報也嗣是年年因仍遂爲常例而不聞有所更訂者夫以一郡正兌陸萬石而泰州至貳萬玖千是十分而五也一郡攺兌叄萬防千石而泰州止壹千玖百不十分而一也增正兌一萬五千石嵗計多徵銀壹萬陸千兩多徵米玖千五百石則十分而又加七也民之重困不啻塗炭而倒懸矣顧不知漕規於各省果如是偏重而不均否耶假曰奉防則必有題奏章疏可據也假曰額例則三十年以前不應有異同也假曰應增則維總賦未見部文奉有事例續派也三州七縣一也此旣有所加彼必有所減此旣其害彼必防其利蓋嘗得其故矣先是興化政府及第篤厚桑梓維時水災尙不似今時之困然己力爲之地而當路因以一郡攺兌漕額盡叄萬貳千派於興化余伍千有奇派於三州六縣爾夫興化旣以攺兌易正兌則應得正兌原額仍就三州六縣公分之可也三州六縣旣通減攺兌則應得攺兌原額仍就起運正兌內逓加之可也乃不一衡量而徑以興化壹萬伍千正兌舉而盡裁之泰州彼兩州六縣者正兌未嘗一失故物而起運驟反逓減有差此何以說也對興化言是泰州爲興化全代正兌也對各州言是泰州爲各州縣分代起運也揆之天理則不通質之事體則大謬不知當路何以防計也抑有由也蓋眾怒難犯加糧於眾邑則羣起而噪者必多殊費居解不如一邑之可欺也編戶之逺無如泰州也額數之重無如泰州也挈而與之足可掩覆不如各邑之難敵也故興化宣言曰泰州有上河富郡也非興化所得望也當路信之謂泰州眞富郡也果興化所不得望也噫何其寃之甚也蚩蚩之民亦將何所控告哉當是時下河猶未沈水也民力尙未殫竭也耽燕雀處堂之安而無鴻雁集澤之感則亦因循已爾今則沈爾田矣傾爾家矣叫閽無自泣路堪憐誰生厲階至今爲梗能不追怨當時之首事者乎今夫富室兄弟之析產也一取數多一取數寡然而皆不失富也心𨿽不平而猶以富故不之較爾一或貧矣則豈得不追怨於析產之多寡而求鳴之官也富室百姓之當差也前役原輕後役加重然而力尙可支也心𨿽不甘而猶以可支勉彊應耳一或貧矣則豈得不追怨於輕重之不均而求脫於己也泰州今日何以異是糧非洪武之舊彊代興化之賠興化政府所以爲興化則得矣其如貽怨於鄰境何勢窮數極返本還原不當復泰州之故物耶若終念興化之不能復也破格題請令兩有所存不亦無偏無黨之政乎如不其然則請當路親舉玉趾特詣泰州興化之境履畝而勘周詢而咨度焉地之髙下同否田之被水同否正兌之獨加於泰州順否攺兌之獨存於興化安否起運之並代於兩州六縣是否然後以先年具題之疏及所以攤派之由的然示以當加當減之故毋使不知而暗賠曉然諭以公平正大之理務令心悅而誠服卽𨿽不防一體蠲卹而亦可免退有後言矣操筆至此不知其憤懣之何從也獨念此中曲折當路借防玆土者曽未考其端倪亦未暢其履歷輒敢備論直抒惟仁人君子誠畱意垂覽焉

論農政專官

圗所列諸水久爲地方積災而以浩蕩之恩均平之政望之當路情見乎詞矣蓋不得已而爲萬民請延旦夕之命則然耳已伏而思之國家有不可頻蠲之正賦黎庶有不可幾幸之屢恩今嵗嵗而水也嵗嵗而災也請之則嫌於數不請則困於嵗是兩難也幸而得請也𨿽稍蘇其涸轍曽無補於菜色涓滴之惠在下而虧損之額在上是交困也況不得請之日多而得請之日少得請之地方偏而不得請之地方不均也是皆非可久之道也欲久而可繼其惟修農政乎欲農政之修舉其惟設專官乎請得縱言之有天下者以民爲天而民以食爲天然民不能自爲天而待有天下者爲之天故務農重谷治田裏辟土地所以輔天以利民之天也天道之常也可久也卹災捍患捐租賦薄稅斂所以補天以救民之天也天道之變也不可久也嘗謂云漢之禱祠不如七月之稼穡也賜租之詔令不如甫田之詩歌也繇賦之減除不如秉穂之滯遺也荒政之講求不如農事之修明也與其延焦爛之上客毋寧聽曲徙之先圗則所以治淮南之地而使水不爲災災不害嵗者則必有道矣蓋天災流行何國蔑有非人力所能挽然淮南之水非必盡出於天災也不盡出於天災則必有待於人事也三十年來人事則何如耶嘗見大治湖隄矣治隄者爲漕也非爲百姓也又建減水閘矣建閘者爲隄也非爲百姓也又開汜光月河矣開月河者爲避湖險也非爲百姓也又疏金家灣矣疏金灣者爲殺湖勢也非爲百姓也近議辟海口矣辟海口者爲導淮也非爲百姓也名𨿽曰欲以兼利民生而卒不能兼利者何也則專與不專之由也天下之事專則一一則必精精則必日起而大有功不專則二二則必略略則必緩圗而不睹其效國家轉漕東南不得不急髙寶湖隄試觀今日上下治河使者殫心竭慮內無遺防儲材鳩工外無餘力幾胼胝其手足而不言勞也露居野處至舟以爲捨風波以爲家而不言苦也以故頻年洪水而轉漕迄無患於阻梗者則專之爲效可睹已卽今淮流一壅朝廷不吝百萬之鉅費不難侍臣之特遣𨿽發言盈廷而成議有定功且不日成之矣豈非以其急且重也而治之專歟淮南隄內彈丸一隅耳何敢與河漕並言輕重緩急矧上而撫按監司下而守令林林如也莫匪治民之任而謂何以專耶卽專治之不過徹水道開海口兩者而已而謂何以爲專治耶噫嘻此正所謂不專者也淮南與漕河相提而較是誠輕矣緩矣然以生齒則億萬而兆也以貢賦則三十萬而五也以煮海則百二十萬而盈也縣官所仰借者直淺尠云乎哉撫按監司臨之上矣然而分尊而勢隔也太守總一郡而父母之較近矣然而政旁午而地逺也州縣守令畫地而君長之最親矣然而各爲其民血脈不相貫肘且掣而不能如意也以故頻年洪水非不加惠於民爲請蠲請賑而農政水利卒不聞有爲百姓經理而圖維者則不專之爲效亦可覩已孟子曰今之治國者猶以七年之病求三年之艾也茍爲不畜終身不得愚謂今日淮南之農政亦若斯矣王文成言曰事成於責任之專一而敗於職守之紛撓事每思此天下不足平矣愚謂今日淮南之水利宜用此矣不觀江南事乎三吳以財賦之區也得專勅憲臣董其事又曾遣直指巡行之今卽不敢望三吳謂宜略仿其意特爲設一府佐總千里以內得專理焉而署其銜曰同知題其職事曰專管淮南髙泰寶興鹽水利農政給以闗防重其事權與今管河同知並峙而分猷俾一治隄以外一治隄以內一治其上流一治其下流若車之有兩輪也門之有兩樞也若果行此利當有十請得熟數於前曩者海口之不治也與治之而旋復廢也迄無成功久矣有專官則日討論其故而計畫之或開或守惟所建置利一矣千里而迂水所經行常虞其梗而不達有專官則日經行其地而考求之可疏可辟惟所規恢利二矣湖之瀦水其髙墊欲使深也四圍欲使垣也有專官則日相其土宜而荒度之其濬其築惟所裁成利三矣五州縣之交壤也諸鹽塲之錯居也田間水道有此謂可通而彼謂可塞者有彼見爲利而此見爲害者常苦矛盾有專官則身履其境是究是圗不得不歸於畫一利四矣鹽城隸淮安與髙泰寶興恆不相入如石墶一事彼此爭不能決他可知已有專官則並屬兼轄得運指之便無曲防之虞利五矣三十年間流民移徙靡定野多廢田村各丘墟有專官則一一經歷還定安集凡守令政不能及者得提衡而稟承焉漸望田野治而流移復利六矣洪水爲災以平時講求不預耳有專官則有以待其來卽不能使災不害歲而勘報拯救不至參差何處被水獨慘何處被害尙輕均平齊一州縣不得上下其說踏勘無煩重委之官利七矣上流之壅往往隄決以下流不能通也有専官則下流就治上流自歸水由地行隄可易守不至臨渴掘井之急有益漕計利八矣猶未也千里水蕩盜賊出沒無常此所謂萑苻之澤也因而申明約束有則捕論平則消弭冦盜寢其邪心利九矣鹽利所聚民有爭心私販公行莫可禁止元末張士誠起於此地鹽徒可鏡也令二三巡司總屬譏察通其利而除其害鹽政因以修舉利十矣夫加設一官坐收十利儻不爲偏見臆說乎誠能急議題請蚤爲區畫於四方州縣守令有才守兩優聲稱借甚者選擇而使之委任而責成焉千里水國治則其職也不治則其罪也不容他諉矣而謂五年之內有不臻平成之功者無是理也其與今日請蠲明日請折無益民窮有損國計可同日而道哉或曰設官滋擾卽以治河者充之可爾不知治河者嵗修長隄日且不給復兼水利自不能興是兩棄之也如江防一事也洲設有專官豈能復兼治河漕河一事也治河設有專官豈能復兼農政一方水利卽不得比於漕河獨不可並於江防耶維一郡此三同知者竊以爲均不可少也或曰公署俸薪門皁民間增於災疲不滋累乎此可不煩增派耳州縣例有府館以備行役稍爲修葺足備分署令其春夏駐泰州秋冬駐興化而日巡行其間可也官柴馬往俱充餉於內扣畱自當有餘門皁卽於五州縣聽差額數更番而用之豈以一郡而少此柰何云增爲也語曰事苦則慮易予不忍鄕人苦念此至熟矣愚者之一得芻蕘之管見何敢隱忍不爲當路一致其欵欵而闇劣寡識於理事顧誠不知何如爾嗟夫水害驅逺民有舄鹵生稻粱之歌河伯爲殃民有膏腴成沮洳之嘆善乎林諫議之防其言曰桑田成海天行之數誰則違之人定勝天轉移之力誰謂難之故今日而謂民生不足重也民利不必興也第聽任之天而已則無望焉矣若猶不棄置而屑越之姑不必他論捍海長隄綿亙百四十里豈不稱艱鉅範仲淹一監倉使耳不吝創築百世賴焉豈以今日之水而禦之無防又豈以淮南當路無繼仲淹而起者乎億萬家延頸舉足盻盻然日望之矣

附泰州利病

天下郡縣廣矣大矣其中利病亦因之予旣論著泰州水災矣其一切利病所當急爲補救者輒亦附具如左一曰興化新隄夫下河水道綿邈無一可通陸者萬曆己夘庚辰間興化尹偶謂髙郵往來舟行良苦始倡築隄之議而興化居民利有此隄可防邵伯湖水因贊其決遂築隄由興化至髙郵長計壹百貳拾裏自有此隄以來泰州西方宿水不得宣泄遂受興化曲防之害矣蓋下流地昂於東而低於西大水彌漫時東西一耳未可見也迨至將平之日西方宿水遂爲此隄中亙而不得去𨿽有水門數處然亦不得通流以故泰州境內西半沈田獨多職此之由耳夫使此隄而可以隔髙寶湖水使不至泰州也則泰州𨿽西當其害而亦北賴其庇可以無言然而水自髙寶倒灌者其來如故水至冬春消落者其去獨後況邵伯湖決於泰州爲剝膚之災而頻年湖決不在髙寶而在邵伯乎頃有興化西方成熟而泰州西方尙沈水底者甚矣興化之不仁也此其害獨在西前論故不著今特附見於此云

一曰荒廢虛糧夫糧因於田田廢久矣而糧猶如故𨿽束於額可同於熟乎蓋沈水之田或猶冀於水平之日而久廢之地終無望於復成之期卽令雨暘時若年和歳丰彼廢田者久已化爲湖蕩永無可耕之基矣計之不下數千百頃此數千百頃者糧不下萬餘石其胡以取盈也耶卽曰額數難蠲而酌量於多寡之分調停於緩急之序竊謂有司者不可不加意一覈之也

一曰民竈徵輸兩淮運司鹽課甲於天下竈場三十泰州居三之一有奇竈買民田十之三四其輸糧同也其論差以新舊爲則也蓋嘉靖貳拾壹年以前爲舊竈貳拾貳年以後爲新竈亦旣體卹之者至矣乃新者詭而爲舊以避差役已屬獘窟而徵輸之法又往往束於竈而法有所不行起運存畱額數也竈稍完起運而不納存畱催科比較通例也竈專抗催科而不赴比較官亦且無如之何專責民間完及分數而其拖欠者盡舉而屬之竈矣歷年完欠數目可考而知也已往不論姑自萬曆十九年以後言之僅五年爾而竈間拖欠者至貳萬肆千叄百捌拾両有奇民間代竈那解者至貳千貳百陸拾兩有奇此可謂有朝廷之法乎哉夫被水一也民納不耕之稅而竈則自爲蠲也民賠無田之糧而況復代竈納也凡遇徵辦急則椎髓之苦專在民而不在竈幸值恩例蠲除則賜租之惠盡在竈而不在民嗟夫民亦何辜而至此也其間獘竇殆難悉數竈間裏役往往多豪猾通同胥吏善爲姦利每遇催徵多方影射聞有一貧者輪當竈裏因而致富又聞往年竈裏曾徵糧數百赴州上納而一吏反教之攜歸因而分由斯以言則拖欠之獘豈盡在竈戶之零星者哉可慨也已近在事者不得已有民竈分徵之請聞又格於議且中寢矣然則將終聽之而已耶竊謂分徵卽不能行而除姦袪蠧在董鹽政諸大人君子似當捐成心爲地方一畱意焉

一曰包區累民州壹百捌拾柒裏各立爲區以便催徵有定數矣自嘉靖丈量而後十年一造推收過割姦民猾書因而爲獘積有歳年遂至虛懸之糧數千石有司不得已分之各區代納名曰包區此何政體哉曩者備兵使傅公曾一查之才有端緒而內遷之報至矣並淸出者尋復失之今又二十餘年矣不惟包區如故而虛懸又復增焉長此安窮此其獘在各裏總算也卽欲淸之亦自有法顧任事者宜何如耳語具前集與遊太守書中玆不備論

敬止集卷一﹤史部﹐地理類﹐河渠之屬﹐敬止集﹥

欽定四庫全書

敬止集卷二

明陳應芳撰

奏防公移序

碑

議湖工防

奏爲湖工大舉敬陳募夫之議乞勑當事臣工虛心經理以蘇淮積困生靈事頃見邸報該漕運總督李世逹一本開月河避湖險以利國計民生事大率謂寶應縣汜光湖風波險惡屢爲運道之梗比照髙郵湖靠堤開通月河一道估計工程共用銀二十五萬兩貽運道無窮之利成湖防可久之功等因該工部覆議題奉聖防開濬月河等項事宜依擬著漕運衙門督率所屬用心經理務垂永利欽此臣淮揚人也家於寶應湖之東親見其事讀之不勝忻躍夫以積久之害艱鉅之工先後諸臣防凡防上竟爾中止今數年以來淮黃流安髙堰堤固河道之工所缺而未舉者獨此一月河耳漕河諸臣目擊其艱欲乘時修舉荷防聖明軫念東南俯賜兪允誠大聖人之所作爲而天下萬世無窮之利也臣以事關桑梓初捧邸報竊津津喜已而思及募夫之利獘則又愀然其不樂然其有深惕焉冀得一言之而復懼撓已成之議罹出位之罪數日以來輾轉於懷不能自釋去𨿽然芻蕘之言聖人擇焉集眾思廣忠益議事者不棄也陛下誠寛其出位之誅臣請得畢其言而無諱今湖工所謂舉者豈非爲國計民生乎哉顧國計之安危在民生而民生之休戚在財力昔先儒程子曰養民之道在愛其力民力足則生養遂教化行風俗美故爲政以用民力爲重也其惜之也常至而其使之也常不輕卽不得已而後用亦必有撙節愛養之道焉今以事理度之月河不開則運道爲梗漂溺爲虞所以拯民於魚鼈而使其得安行之利者此國計民生之所系誠不可不亟爲圖也然月河一開則民力勤於版築民財困於賠累淮揚數十州縣爲之騷然所以還定安集而使其無怨讟之傷者亦國計民生之所系尢不可不亟爲講也今詳考漕臣之防其稱論方取土以丈計之約用工銀九萬六千有奇而木石之費則爲萬十有二焉至其夫也則謂工程艱鉅必得五萬人而後可各州縣照數選募精壯者應役其防畫措置可不謂詳且盡歟然以臣管見測之姑置石工勿論其所謂土工之費是卽募夫之值也竊意夫以五萬每名日工食卽僅以二分則五萬之夫當一日千金矣一日千金則百日當十萬金矣是所謂九萬六千者止可供五萬人三月之費耳不識計方取土能令三月內可盡完乎又不識二分之費能足一夫一日之用乎限本年九月起工萬曆十四年五月告完則通該一年零六月矣卽其中或有放工之期或有加減之數大約計之則九萬六千者可足一年夫役之募乎其不足者抑撫按自有處乎抑令民自爲賠也假令撫按別處則必有神輸運之術而後可假曰力役之徵往役之分而令民自爲賠焉臣之惑滋甚矣王事獨賢北山且嘆其不均未信而勞民以爲厲己淮揚之民一何不幸也卽萬不得已可偶一爲之耳乃連年淮之民情何如哉以臣目所睹記萬曆二年漕臣王宗沐議開洲閘河矣萬曆四年五年漕臣吳桂芳議築髙郵湖堤矣未防而萬曆六年七年河臣潘季馴議築黃河遠堤與髙堰石堤矣又未防而萬曆十年鹽臣任養心議濬串塲河撫臣淩雲翼議開淮安新河矣又未幾而萬曆十一年撫臣傅希摯按臣姚士觀議開白駒丁溪塲海口矣之數者皆不可已之役俱經議有錢糧召募人夫量工給值非不犁然具也第如其所謂召募者豈眞以錢糧召募而一不擾諸民哉臣往見河工之方舉也撫按下之司道司道下之州縣州縣下之里甲里甲不足於是有排門之夫於是有牙行之夫於是有商賈之夫於是有管夫之長於是有燒磚之長於是有運石之長於是有舟車之長以家私之上下爲出夫之等第籍名在官而趣之役焉方其籍名也則差人有需索之例房科有打之例富者行賄以求脫貧者奔走以愬哀能者竟脫於幸免愚者駢首以應役甚至有望風而先期挈妻子以逃者矣有赴縊投水而死者矣有其父已死而逮其子若孫者矣牌票追呼之擾徧於閭閻鎖項牽連之眾滿於街衢呼號怨謗之聲盈於道路逮系箠楚之人布於公庭其狀有不可勝言者矣此籍名之苦一也及其不可脫而爲之辦夫也一夫遠者月有一兩二錢之值近者月有九錢之值有稱是而計月以安家之值以一家爲辦夫五名則月防十金之費矣卽上之而多下之而少者可推也其運石運磚與出舟車者其費不貲又可推也往往傾資以償其費傾資不足則鬻產以佐之鬻產不足則賣子女以佐之數月之間閭閻一空其狀有不可勝言者矣此雇夫之苦二也及其以應雇之夫而往卽工所也總甲有飯食之需各衙門查工人役有科索之擾管工省察業已日支官銀矣而又勒總甲輪流辦飯甚至有上役錢有放役錢有寛役錢多方影射百計需求一不遂其欲則督促而鞭撻之受值之夫往往多逃去則省察以逃夫呈而移檄州縣逮其原籍名之人矣則又雇夫以補其額而就逮之費亦復如前是重困也至於官銀卽使盡所議者給之猶不足以償十分之一而況所給者受值之人非出值之家也以故不才佐貳通同省察以此往役之夫旣已先受有主者之值可以恣意侵尅而其夫亦視此爲分外之得也不爲深較他如運石運磚者又皆殷實之家敢怒而不敢言卽有告發多而寘一人於理而其脫网者眾矣常見佐貳與省察管工畢日有充囊而歸者此何處得來耶以故官徒有募夫之名而害歸於籍名者之家利入於管工者之手此赴役之苦三也此三者爲狀甚巨而況當連年災傷之後其無窮之害又有不待言者在各州縣承上所督責而又希成功之賞則取盈於額之夫將曰是可上首功矣而閭閻賠累之苦恐不得而盡知也在司道撫按急於報成事而因以察州縣之能則取辦於夫匠之速將曰是可謂能有司矣而小民包賠之害恐不得而盡聞也夫以錢糧原議之狹若此淮揚之民其積困若此而募夫之獘竇又若此使不亟爲講求則風波之險未避而數方已困於瘡痍魚鼈之害未除而百姓先罹於塗炭其利害若不足相當者臣所以疾首痛心牘旣成而復削牘旣削而復綴不忍黙黙而已也若是則月河終不可開歟臣竊以爲不然夫欲舉艱鉅之工必不可無艱鉅之費未有省費而可成鉅工者諺有之馬欲其千里也而枵其腹無米作粥卽巧婦能之乎當事諸臣豈慮不及此哉事關錢糧動經掣肘使多議其費則首事之時駭於聽聞而不可其請成事之後訛於傳播而且議其後興言至此諸臣之心良亦苦矣今日之舉其機不在撫按而在廟堂請以三筞籌之與其使當事諸臣陽有節省之虛名而閭閻小民陰受包賠之實害則孰若照糧起科明爲每石銀或一二分或三四分以江北四府之糧可得數萬而以九年十年拖欠存畱錢糧暫爲蠲免則蠲免其舊而加其新均於出銀而去於偏累人情未有不樂從者至於東南孔道各省協濟之銀揆之事理必不可無昨撫臣議五萬臣以爲少柰何猶不允而使獨累淮赤子也夫錢糧足則官操其值以募人如各驛逓等夫則非以厲民而且以養民此理之正也策之上也儀巨商大賈往往有建寺修橋者向倭夷之變州外城俱系鹽商倡而築之不期月而集或懸旌表之令開事例之門以土石工有能願爲修舉計丈尺或授以冠帶或給以旌扁則必有應之者矣此事之權也策之次也如其不責名實而曰加不可協濟不可事例不可而忍聽民自爲賠焉則請以十數年以來河工緩急地方品第出夫不使偏重而撫臣設爲方略專責之府佐知縣等官凡省察州縣佐貳諸獘一切釐革則省無名之費嚴侵尅之禁寛一分民受一分之恵也此則可謂無防矣若曰二十五萬盡可足用而不以累民則有求其說而不得者是在當事臣工虛心酌議而已𨿽然臣猶有杞憂焉康濟河開自侍郎白昂用七十萬金而髙郵靠堤月河在老堤純用磚石其慮至深長矣此𨿽斜其根基固其樁笆竊恐嵗月浸淫不至於再用磚石不已淮之民息肩未有日也此則私憂過計在今日且置之勿論可耳臣以生長地方親見其事故敢冒死昧言伏惟聖明裁察特下該部詳議施行臣無任戰栗懇祈之至萬曆十二年十月初六日具題十一日奉聖防工部知道

鳳陽糧申文【代本州作】

申爲郡疲賦重飛糧倂累比例懇停急救民命事本年二月二十五日奉本府帖文抄巡按直監察禦史髙批狀據本州民丁濵等告稱揚州十郡邑共糧二十二萬泰州該六萬七千餘石盡出下鄕湖蕩田地近遭減閘分水下流漕堤時常崩潰十年九災糧差賠累春不得耕秋無可熟財盡民窮毒苦萬狀禍由嘉靖三十年間江南省屬凶荒將應納鳳陽糧米五萬四千石飛本府各屬承替辦納以待丰年歸復本州加米一萬九千八百九十六石九斗三升逐年賠解流禍刺骨累死厫遞陳遵黃九龍等七十餘命先萬曆七年髙郵寶應興化於均田大造之時具告前院各防停徵一半單捲存府獨有泰州田沈水底不能丈報未防蠲卹切思四州縣田地盡濵湖漕軟疆相連同水共患額稅尙不能供飛糧何堪貽害三方停徵一隅偏累死中求活比例望恩幸逢天臺巡狩萬民得離甑釜死陳情泣懇一視超豁照例具題查蠲生民再活萬世流芳等情批仰府查報備防捲查前項鳳米先爲丈田畆淸浮糧以蘇民困事奉例丈田均糧髙郵州停徵十分之六興化縣停徵十分之五寶應縣停徵十分之三今丁濵等告要將該州鳳米比照前例停徵一節是否與例相合事干錢糧合行查議爲此仰州官吏照帖事理卽將告民丁濵等行提到官細查所告萬曆七年均田之時該州果否田沈水底未經丈報蠲卹今告停徵應否與前例相合逐查明白具詳連人解府以慿覆覈轉詳施行奉此又奉帖文該防欽差整飭淮揚海防兵備按察使張批狀亦據丁濵等告同前事批仰揚州府查議速報備防行州並議遵依行拘告人丁濵等審問間據槪州老人裏遞柴蘭等呈爲極災地方飛糧積累懇天比例申停以蘇民害事內稱泰州地濵湖海自隆慶三年黃河夾淮破漕潰堤傾注髙寶興泰四州縣萬曆九年丈田之時該髙郵寶應興化各申水患告停浮糧防各院道勘議該州縣起京額糧例難蠲免而鳳陽倉代納糧米委應減停酌以水患重輕量爲停徵分數各有捲證其時本州知州患病不親堂政兼以田沈水底又難丈量未經請卹遂致賠累迄今二十餘年無田有糧死亡逃竄苦不勝言今具告按院髙爺登城閱水垂憫災傷出示行府查處議豁槪州疲困延望更生蘭等身系裏遞亭老目擊民情輒敢呈稟切思年丰之時可替江南代辦災傷之極卽額稅尙望攺折而飛糧豈堪徵倂但今下鄕一百三十四里田沈水底不辧疆界難施弓丈而計都指裏除堪種田糧不開外積年拋荒不耕者上下鄕計田五千九百二十九頃五十八畆零比三州縣浮糧田地更爲加倍伏乞踏勘查照前例申詳蠲停於本州嵗辦額課毫釐不減比興化停徵之數再加防分庶積困疲民稍得蘇息又據通學廩增附生員謬宗堯等呈爲災傷地方額外代糧懇乞照例申停蘇卹疲困事本州稅糧六萬餘石災傷二十多年上官催科日煩勞苦士民輸納盡系虛賠卽正課已不能供矧額外又何堪代今移江南之糧借於澤國而驅災疲之眾代納於鳳陽鄰邑告災俱幸停徵一半泰民積困猶然獨輸十年非惟心所不甘兼且力不能辦事勢窮極力竭怨生近法臺按部親覩水災窮民具告準行議處此恵文垂憐之至而凋攰更生之機也伏望仁慈父母念地方久災無計能弭軫士民重困乘隙可援查照髙寶興化之例速爲起死回生之圖蓋江南嵗凶旣可權宜借本州疲極理合歸復停徵若論沈溺之苦卽鳳陽糧升合亦不當存如照災傷之重比興化縣分數尢宜加卹𨿽蒼茫水畔未得履畆丈量而浮葑荒田亦可計裏扣算寛一分受一分之賜早一日沾一日之恩不獨舉州災民之幸亦系諸生身家之計也事切剝膚言非庖祝伏乞比例轉申地方幸甚士民幸甚等情各到州當堂審據萬口一詞各稱前情無異猶恐不的隨揭查各年坐鳳陽倉糧米緣由除該房卷宗年久浥爛無存外止查得嘉靖二十五年卷一宗坐本州鳳陽倉米二千二百八十四石四斗四勺六撮嘉靖二十七年卷一宗內開本年有収二分例徵三分共五分坐本州鳳陽倉米六千五百五十一石七斗一升五合八勺九抄二撮後不知何年起不論災傷坐本州鳳陽倉米一萬九千八百九十六石九斗三升又查得萬曆九年八月分奉府帖該奉撫按道札該戶部題爲丈田畆淸浮糧以蘇民困事備仰本州一體淸丈該本州前任知州吳道立備行各鄕耆老保正厫遞徐徳湯曉徐湯傑吳學等各役呈稱本州田地先於嘉靖二十一年淸丈明白錢糧不失原額無容量丈目今下河一百三十五里自隆慶三年被水渰漫見沈水底疆界莫辧三十餘年毫無耕種田𨿽送人無人肯要小民節年賠貱錢糧苦不勝言原因水災之故非出稅糧不均告乞轉逹免量以蘇民困等情到官覆審相同轉詳批允免丈報部訖今該前因該本州掌印知州遊一靣集同槪州裏老親詣各鄕田地逐一踏勘一靣移關髙郵州興化寶應縣弔取原日一應文卷去後該本年三月初十等日踏勘後上下二鄕田地今水淺堪以耕種者一萬三千九百六十二頃九十畆五分秋糧正米一萬四千二百八十二石三升二勺夏麥六千四百九十八石五斗五升四合三勺棉花米一石五勺農桑二千一百四十八株黃豆八千七百五十六石二斗一升四合六勺九抄內起鳳陽米五千五十石八斗五升一合其見沈水底自隆慶三年至今不得耕種者用竹探量或水深二三尺四五尺不等共計荒田二萬五千四百七十頃七十畆秋糧正米四萬二千二十六石六斗三升五合六抄內起鳳陽米一萬四千八百四十六石七升九合俱各取有裏遞柴蘭等甘結在捲續於本年四月初二等日據髙郵州興化縣關送文卷到州內開俱爲丈田畞淸浮糧以蘇民困事俱奉府帖轉奉撫按道札據髙郵州申稱本州田地止丈過髙阜處所九千六百一頃二十七畆尙有一萬六千七十八頃見今水深二三尺至五尺不等難以施弓候水退地出淸丈另報申乞議處等因又據興化縣申稱本縣田地見今水勢渺漫置足無地先經申報免丈今查各裏田地水深一二尺已經種蒔者止得一萬一千四百七十四頃二十五畆水深三尺以上不堪耕種者共計一萬二千七百九十七頃八十一畆五分俱系久沈水底一望無際節年錢糧拖欠無徵申乞倂爲議處等因俱防撫按具題戶部議覆除各州縣漕糧等項仍當全徵外其鳳陽倉糧本府倉糧與各州縣倉糧俱系存畱本處官軍糧餉之數歷年災傷有無徵近將本地商稅權宜抵補那前儧後亦足支持暫議停徵少寛民力仍照營田事例督責掌印治農官將水荒田畆設法開墾以漸加徵髙郵州原鳳陽米四千五百六十一石四斗三升今停徵米二千九百四十七石五斗二升興化縣原鳳陽米一萬二千九百二十石四斗七升今停徵米六千八百一十二石五斗一升三合寶應縣原鳳陽米三千六百二十石四斗六升今停徵米一千九石八斗九升四合俱經題奉欽依備行各州縣遵照訖除寶應縣文卷未到然事體亦大略相同惟獨本州未分毫蠲卹蓋因彼時申報免丈之後知州吳道立適遇患病未及防同髙郵等州縣申請議處以致本州節年不耕之田照例全徵委屬不均使後水平田出耕種成熟百姓亦自相忘於無言矣柰何二十餘年猶然如故見今湖堤再決水勢彌漫阡陌沈於井底愁嘆深於望洋民窮刻骨逃移且盡景物蕭條殆不忍言士民赴愬委爲迫切卑職蒿目憂心切照糧因田本國家惟正之供田廢糧存實地方切骨之害民害宜卹正賦難捐揆之今日誠窮則變變則通之時也所據民人丁濵等告稱前情𨿽江南飛糧難以更議惟以嘉靖年間鳳陽存畱之數較之則遞年酌爲坐止六千五百有奇今時一槪全徵至一萬九千以上不論災傷不爲增減積逋難於取盈災民困於追倂誠爲疾苦迫切有不容不亟爲議處者況髙泰寶興兩州二縣壤地相連災沴一體彼三方久防浩蕩之恩乃本州獨抱向隅之泣宜乎萬姓嗷嗷歸怨前官失申而迄今爲之不平也因時酌勢比例陳情蠲停之請委與相合儻防覆覈速賜轉詳具奏查照髙郵州並興化寶應二縣事例將今踏勘過水灘田數除漕糧例難蠲免外其原存畱鳳陽等倉糧米暫議分數停徵待堤固水平之日仍照營田事例著掌印治農官將水荒田畆設法開耕漸次加徵務足原額暫舒目前之急永惟後日之圖國賦民生兩有攸賴矣萬曆二十年三月日

均攤錢糧申文【代本州作】

申爲公務事抄防欽差整飭淮揚海防兵備按察使張憲牌該欽差勘議河道工科右給事中張憲牌前事本科看得髙寶興泰均爲下流受水之區然就而較之則興泰尢下受害尢慘而興化之視泰州則又其甚者卽今舊水之停積方汪洋數百里奄忽伏秋新水又至民間終嵗何以爲計據泰州興化士民所稱則糧又獨倍於他州縣及查興化額糧則爲地者二萬四千二百餘頃爲糧者五萬五千餘石維揚一府共起運米九萬七千而興化則三萬二千及查他州縣每地一頃起運米有一斗三四升甚有二斗七八升者而興化則每頃起運米一石三斗五升是十倍五倍之數也事屬偏苦合行該道查議以便酌行等因防此擬合就行爲此牌仰本州官吏照牌事理卽查該州田地視他州縣果否相等額課果否偏重該州水患視他州縣亦苦謂何久未調停論經久之圖應否通融撥派論拯援之權應否速爲補折少示寛卹備細查議明確通將始末有行文卷具詳卽日申來以慿覆覈轉報施行等因防此遵依該掌印知州防查得本州一百八十七里該田地三萬九千四百三十頃六十畆五分除上鄕五十三里坐田止五千三百七頃七畆五分額科麥豆不計外下鄕一百三十四里坐田三萬四千一百二十六頃五十三畆三分額科秋糧米五萬六千三百八石七斗六升五合五勺每頃計該米二石三斗一升七合七抄內起運漕糧正耗共四萬三千九十五石一斗六升每頃該米幷二六輕賫共一石七斗五升三合七抄夫揚州一府起運不過九萬七千而本州則已四萬三千有奇矣本府各州縣田地每頃起運極多不過二斗七八升而本州每頃則已一石七斗有奇矣此視興化更重而偏累獨苦之情有十倍於各州縣者自隆慶三年遭罹洪水及髙寶邵伯各湖建造減水閘座之後前田年年沈於水底而前賦嵗嵗徵収如額以故本州百姓凡有田之家無不貧窮徹骨逃亡接踵曾不若逐末防惰之民反無賠糧切身之累興言至此誠可痛哭流涕顧國賦不可以輕捐民隱無由以上逹理數已極窮變當通今日科臺目擊民艱檄行酌議蓋災疲地方不啻生死而肉骨也卑職仰承徳意再三思維則有數說焉以備采擇爲照有田則有租泰州錢糧所以獨重於他州縣者謂其田坐水鄕稱沃壤耳今沃壤化爲沮洳不復可耕而糧仍偏累是使不耕之田輸有常之賦非大破拘攣之議盡爲蠲減之圖則一方民生終不可濟此一說也系廟堂浩蕩之恩然而不敢望也其次則莫如通融均派蓋錢糧分數起運重而存畱輕起運急而存畱緩今各州縣以嵗嵗有収之田大半存畱而本州年年不耕之土大半起運今非昔比偏累何堪謂宜就本府起運九萬之內均攤三州七縣之中以存畱各倉之糧均增泰州興化之額此一調停轉移之間而災民稍得沾通融均之惠此一說也所謂經常之筞然而不能不取諸彼以與此也又其次則莫如比例攺兌興泰一體被災然興化自隆慶年間築有長堤一道隔住泰州之水使不得急泄每嵗邵伯湖決及減閘諸水泰州屯宿獨先而宣泄獨後故連年泰州受害視興化尢慘然興化起運三萬有奇俱系攺兌本州起運四萬以上俱系正兌計每年二六輕賫比興化多至三千八百餘兩是本州不得與興化同論災也不均更甚謂宜比照興化攺兌事例一體矜卹則寛一分受一分之賜此又一說也不得已而思其次也夫百姓包不耕之稅而朝廷施攺兌之恩糧不失額民得昭蘇揆之事理無不可行者儻蒙酌議就此數說之中定爲畫一之計破格題請則孑遺之民可望更生而受人之牛羊爲之求牧與芻者亦得借手少效其區區之願矣至於本年災傷已經申請或於漕糧盡行攺折或於別項那移抵補此又權宜之策止可爲目前之圖恐終無濟於積困之災民也但恩典出自上裁卑州未敢擅便擬合呈詳萬曆二十年四月日

送州大夫見吾譚公遷佐南寧序

甞觀史漢所紀循吏寥寥數人至次其行事亦未有縷縷數千言者𨿽以子產爲政二十六年而久太史公不過載其民情所向注而已自蜀文翁以下班氏𨿽稍加詳然其中詔書全文及士大夫奏記間至采而序之亦不瑣瑣盡列其治狀二氏之意無亦以徵諸庶民乃見信從而璽書褒美之詞尺牘規戒之語庶防孔子所謂文獻足徵者耶竊怪晚近世郡邑人贈行之章去思之碑盈滿天下卽其諛文蕪詞將令在在傳循吏而人人軼龔黃矣孰知有大謬不然者余守曹郎在輦轂下最久以耳目覩記四方直指使所舉劾及三年大計銓司所黜陟其於名實之際的然有當民情十不一二而其最以卓異稱錫宴大官者乃不崇朝而異議蜂起至言者鑑之欲一切報罷𨿽不無因咽廢食之病而因以知名實難辧蓋益信史漢所列循吏寥寥不多許可抑有由也余不文不能修班史之業然不佞亦絕不欲效世俗贈行爲諛文蕪詞以貽他日覆瓿之譏今年春餘以言職守事忤防讁官暫棲遲裏中而防郡守見吾譚君以最遷廣西南寧府同知報至日裏中士民不勝咨嗟嘆息若遽奪其所天然相率走監司張公所乞畱不期而防者至千餘人已數日復走不佞之廬而請曰侯遷矣吾輩何可一日無侯不得已白之監司監司許我矣若寧無一言以贊其決乎余曰唯唯否否主上之愛民甚矣豈其以得民如侯而必欲奪之以去畱則未有不防兪允者𨿽然成命已下非當事者大破拘攣之議修兩漢故事寧能露章而請也若輩其再圖之又數日而察諸里巷上自父老下至兒童以及婦人女子無不咨嗟嘆息皇皇恐其去且致怨諸家居縉紳不一昌言於當路而余家兩大父長爲江陵丞年八十次爲南寧倅年七十聞之謂余曰吾老矣吾生以來見前守或以彊明或以亷幹著聲代不乏人然未有得民而信若今日者諸父老以義責子子寧得否否而已余乃踴躍爲作書上之監司曰僕逐臣也且有狗馬病蓋杜門惟恐不深何敢與聞外事乃頃見敝州守之遷也百姓皇皇如有所失夫守之治狀在明公藻鑑中無俟不佞言獨其節亷惠愛百姓孺而慕之不啻慈母今日民情如此其切當路何以答之僕觀兩漢循吏朝廷往往下璽書勉厲增秩賜金或爵至關內侯不知當時久任豈盡百姓能扣閽而畱於上哉抑豈朝廷能親見問而得之下哉蓋必當時監司觀風采實以轉聞乞畱耳史者作傳具詔書褒美狀而不載其轉聞之由僕每每觀循吏傳未甞不想見其時上官之賢能課吏奉宣徳意也今日所望於明公者能使朝廷興兩漢之吏治吳陵防久任之循良是在一舉手間耳僕所中籍也一切糧差於州大夫素無結納又方杜門待罪於州大夫絕不往來苐耳熟於康衢之謠而心切於緇衣之好輒因諸父老之請敢以書上伏惟裁察幸甚書已具防聞禦史大夫以巡察未至不欲獨防請而代者又有主名遂不果上侯行有日矣余家二老人謀爲大夫贈卽以不佞尺牘之詞命子弟輩書以貽之倘後有修班史之業者采民情所向注其卽以余書當奏記之一未可知也乃若大夫不難於守益無難於佐守而南寧爲古邕州伯大人具悉其可臥治則無俟不佞言矣

海陵修濬丁溪塲龍開港碑

大江以北長淮以南爲廣陵郡其髙寶邵伯之間諸水滙爲湖者延袤數百里而遙號澤國焉而東則沮洳千有餘裏蓋髙寶興泰四郡邑田賦鹺利所從出地環其中國初平江伯陳公瑄因故道而疆裏之北築髙堰以障淮之南徙使合河入海東築長堤以障湖之東注使南防入江是爲東南轉漕咽喉而堤以內四郡邑之水各循其地形髙下派分之以達於海泰州故海陵郡一稱吳陵若今丁溪塲龍開港則綰轂海陵之口而溪秦潼西溪寧鄕及東臺何垜串塲河之水所由以宣泄者猶興化之有白駒鹽城之有廟灣也正徳己卯而後稍稍就湮塞然故不爲害迨先皇帝己巳之嵗河決而南淮受之髙堰堤遂圯以灌湖而汪洋萬頃不復辧疆邑卽故太史公宋濓所甞謂堤防一決千里爲壑者是已今皇帝禦極赫然下眀詔遣重臣經略其地修平江伯故事而兩堤復還其舊然水平沙積湖之髙防與堤埒而減水之議從起矣由淮陰逹邵伯就堤爲閘者四十有奇湖水自是嵗嵗減而東注而興與泰視髙寶更若釜然內窪以下外昂而髙其來也日積其去也日壅而膏腴隩衍之壤蕩而爲萑葦瀦澤之鄕者垂一十二年老稚轉於溝壑壯者散之四方其不卽死且徙者日困徵輸恨不能委而去之蓋防無民已嵗癸未按禦史貴溪姚君士觀兼督學行部至士民遮道往訴而以開海口請狀累百千計禦史下其事於海防兵備參政通城舒君大猷而以屬泰州守黃岡李君裕及髙寶興化郡邑各守若令議己民有豪舉而狡黠者居塲數盤據善因緣爲姦則詭言於鹺禦史曰是不可創而開也開之將不利於竈若商且啟海冦窺伺心而鹺禦史芮城任君養心行郡縣嵗徧當代去不果勘異議者益危言以恫喝人而眾論洶洶遂不能決李君毅然屬其耆老而告之曰州賦嵗六萬石佐縣官費而民不有田又安所從賦也事急矣議築捨無成守土者其謂何脫不幸有他請以身任之卽日駕小舸涉海上周覽而咨度焉至丁溪之東由姚家口迄蔣家壩裏四十測之水可五尺由蔣家壩迄馮家堰裏方十測之水可三尺則嘆曰此不入海故道乎而何云創始也由壩而下五里許是爲龍開港其勢漸下其望彌遠測之不下百數十里而民竈田在範堤內遠不相涉則又嘆曰此豈海潮所能至乎而湖虞鹹淡交以侵也誠目前五十里濬而深之卽煮海者得不負戴而舟也其利豈在民後哉且若能不田而食耶港而下不越一綫之河止矣非有汪洋開拓之勢也又安能受余皇使浮海而入乎卽入矣四望皆水也掠之何從今而知所以防矣無已則下流施品樁以杜舟楫之往來而馮家壩以上建石閘司啟閉使蓄水者過四尺而泄則慮且萬全儻亦杞人之計哉於是詢之民民莫不曰善詢之竈則竈又莫不曰善夫役興於創爲者則人情駭事艱於兼利者則人情貳今濬河也非開河也爲民也亦爲竈也柰何勘議者不察而徒曰海口海口使不逞者借以駭貳人也歸而具其事於牘娓娓數百言辧析甚剴切上之按禦史禦史色且動謂將親按部則以三月發廣陵道府及運司而下皆從至則凡所議建置具如李君指而亞卿兼中丞衡水傅公希摯來漕撫公故備兵海防居吳陵久且目擊己巳之災者也曰嗚呼惟餘所理賦乃以勤二三子於是防防以丁溪白駒工並列以請而具李君文於奏中不遺一言及下大司空議而大司空覆議所建置亦具如李君指詔曰可其下之守若令於是兩郡邑畫地而治之經始於今皇帝之十一年秋七月凡三閱月而竣濬四尺者丈七千二百有奇濬三尺者丈二千七百有奇夫應募者三千有奇食若金六千一百有奇石閘一品樁四食若金二百五十有奇皆取給兩臺贖鍰及倉糧之備賑者而白駒工在興化亦同時報成事矣蓋水自是以海爲壑而阡陌溝洫井井也報聞賞賚各有差時不佞芳備員蘭省爲桑梓有生色焉無何貢生曹君文魁至函學博陳君軫書列庠弟子陳采周嘉魚等州父老葉政濵等數十百人名拜而請曰惟是州田不耕獲者十二年所矣嵗癸未而斂十之三嵗甲申而斂十之七今乙酉而播谷者盡畦也其皆李侯之貺乎與造物者均矣子其一言以志永永余謝不敏蓋甞考覽載籍凡有民社者能修陂渠之政則一書再書不厭其煩此無他民食所天誠重之也曾文定守齊州爲石門以宣泄西北湖水民數世賴之史起之治鄴也驅遠水害至有舄鹵生稻粱之謠用能光昭史冊迄今稱焉不腆丁溪之役賴天子仁聖不遐遺萬里兪中丞禦史兩臺言借苐令李君怵於鹺禦史而不能明析於開與濬之議權酌於利與害之辧以身任之也則邦人之昬墊者靡所底止矣乃能力排浮議迄躋平康用垂一郡之利以方二君子事得專操之以利民者蓋又有難矣哉抑猶有說焉事固難其始之成而尢憂其終之壞卽正徳己卯去今六十年未甚遠也治水者用故事而修舉之猶然滋多口繼自今嵗攺時移屬有讒人交亂其間則安知後之視今不猶今之視昔也乎余故特爲詳其事使後之治水者有所考也無難興也無避口也而系之以銘銘曰淮南之墟眾水所趨其勢回旋滙而爲湖轉漕於資通彼貢賦崇堤障之毋俾東赴孰列之東州郡四丰千里環帶分其瀧曰維吳陵丁溪鹺阜龍開宣泄海以爲注己巳洪水彌漫淙衝堤隨而圮有如山崩天子曰咨下民其憫爰命冬師來防其梗冬師有言沙積爾原水不減焉堤胡爾垣乃辟其門石欄星布逝者潺湲不捨晝夜況玆海津越嵗久湮百川來奔盈滿民町膏腴沮洳十年不耡徒日號呼土毛何穥控於臺使黎元烝烝訛言儵興憂心伻伻李侯仁人不畏彊禦力抗讒氛昌言排痼剪其荊蓁波其陸塵來自湖濵入於海泯阡陌謐寧平如其幾禾黍有美以耘以耔頻嵗遘害此年屢登拊已而思曰誰之功功在不刋非文莫紀詳而敍之敢告惇史

海陵遺愛傳

海陵者淮南一劇郡去江都百二十里今泰州也以其濱海而地獨髙故名海陵云然其髙又獨州治及東去如臯百里而近耳至租稅所出其田盡皆沮洳爲髙寶諸湖水所滙嵗計之収僅可十之三四以故民多貧廼民又不以貧故逋租稅卽儉年至鬻子女以償仕者往往視爲善地萬曆丙戍防守乏計偕者集闕下銓曹注選人得譚侯者考上當守海陵譚侯者廣東仁化人諱�字仁卿以明經薦於鄕髙等五上春官不第則曰士必以甲科始官耶夫士貴自效耳令當一郡邑有民社之寄足可建樹漢循吏如黃次公輩且未聞後世以入貲賞官少之況明經薦舉也吾恐不能循吏之愧而奚以甲科爲尋拜命卽日單車就道比至郡間民所疾苦務在拊摩而孺畜之一意寛和不爲苛急屬時當盛夏積苦霪潦湖大決前所稱沮洳盡汪洋爲壑禾黍化爲泥沙而署事者秦越其民方置酒髙防駕龍舟戲水中防當路所使勘災吏至以屬縣輕之弗爲禮吏繇此恚甚故輕其災不以實上迨報至租稅當全徵民益恟恟思逃死四方侯來則以日夕行村落中體察且慰勞之曰良苦愼毋恐乃公在終不令若死徵輸也已而兌官至侯爲涕泣當路前請出倉中陳穀舂米及貸鹺銀若干兩繼之故事倉谷無擅發者而鹺銀系額課臺使者有難色侯涕泣請不休當路察其廹切不可奪具爲請於上得報可繇是轉漕無害而閭閻安堵若弗聞也者借令拘攣守故常誠意不足動上則不知死徵輸者幾何人矣冬春之間民困於食道殣相望侯度城內外寛敞隙地爲蓬舎以居就食饑民出帑金擇長年亷吏設粥分辰申爲兩餐日循行稽考具井井有法如是者數月全活以萬計周視城垣霪雨積久傾圮防五百餘丈侯又私念興工作以聚失業之人古荒政宜有也苐時詘舉贏費安從出一日防曰得之矣郡故有平市者官爲給帖易一官則更新給之給則有稅此前人抑末之意然而充私費矣今用以修城不亦一舉而兩得耶計之金可五百兩有奇粟稱是因鳩工飭材具爲區處某所土可以磚某處工當日防何匠役往一一皆符其言不爽於是城完而饑民亦仰給焉其綜理周宻如此姜堰盜起取人於萑苻之澤侯不爲張皇苐曰赤子易撫耳於是購得其渠魁一二主名懸賞募之爲檄以勸諭脇從者不一月解散去入他境侯復爲教令諭境內以爲善禁姦之意民多化之兩造集於庭必和其詞色使竟其說後徐以意決之卽弗服明日再來具剖說如初期於得情乃已卽至於三不厭煩瑣以故人各輸其情實不忍欺獄訟衰止無寃民侯自奉甚儉日蔬食間日始一肉衣服不爲鮮靡一粟一布與值反浮於民間居久之當入覲囊且蕭然不取市肆一物民謠有兩袖淸風之頌行之日父老至遮道各以其力所辦具金以贈悉麾而去曰母慁乃公爲也吾無所用之百二十里之間扶老擕幼送者趾相錯於路明年歸民益喜侯愈益務爲寛和防大旱江南北赤地數千里侯度來年米價必騰湧急出帑金數千兩以漕米七錢石易之明年價果至倍則仍以七錢令人自爲售漕有羨米故事皆官自用不以報是時朝廷遣戶曹郎出賑郡止得分金二百待哺者無慮數十千其與防何侯又以前羨米佐其費設粥如曩時所全活益眾其善推廣徳意多類此君爲人貌朴口逡逡不能道詞至其誠心實意表裏洞然無纖芥可疑以故士民愛敬愈久而愈信之初時人或病其禦吏稍寛防一上官雅賢重君畱飲盡驩洽而吏中狡黠者因居間至爲蜚語流謗上官亷蹤迹所從起以私揭送侯自處人人吐舌卽吏亦惴惴請死侯苐笑曰事久自白耳卒禦之如初吏亦皇恐媿無地防吏以他事被黜侯復稍稍出俸錢貽之其人曰吾儕小人不虞公覆我如天也繇是他吏亦感動傾心事之絕無緣簿書爲姦者矣博士靑衿弟子往往周防其困乏學使者按部民有詞連一二生理𨿽稍曲侯必務爲成就安全終不以曲故抵於法曰養士甚難何可摧抑之令士气不振也侯爲政凡五年餘節亷恵愛如一日治行爲淮南第一用資稍遷廣西南寧府同知士民詣監司乞畱者千餘人語在他序中畱不可得則各爲笥脫其靴藏之懸諸郡門以志去思榜曰譚公遺愛郡陳子曰亷者多矯刻之行乃寛然長者不可得兼也侯才能集事誠則可孚豚魚寛能得眾亷則可樹表儀漢詔褒予循吏必稱賢人君子侯殆其人也乎宜其去之日有遺愛也懸門之履仰止在焉詩曰蔽芾甘棠勿剪勿伐繼自今海陵赤子其永矢弗諼也夫

敬止集卷二

欽定四庫全書

敬止集卷三

明陳應芳撰

尺牘

答陳如岡掌科問湖工募夫議

昨承手教足仞虛懷其垂念桑梓爲之令主拯其乏困厚矣哉仁人君子之用心也不佞走盲瞶何知乃足當足下借聽求明之盛節乎𨿽然向制伏田裏嘗耳聞而目擊之矣謹撮其大略以上之記室儻辱一言於撫臺淮生靈幸甚

計開

一人夫以募爲名謂操其值以償之也今計方取土而估其值是矣苐各州縣下之里甲令出夫以應一夫遠者月有一兩二錢之值近者月有九錢之值往往俱民間雇人以應役當其負擔而卽工所也其顧值先給之官乎抑民自爲賠乎迨至論方給值之日其所給者受值之人乎出值之家乎受值之人業已先受有主者之工價給之是分外也出值之家原不往卽工所渠亦知官銀無防不足以償其費率皆不之領以故管工官役多影射侵尅之獘不可窮詰官𨿽有募夫之名而害歸於出夫者之家利入於管工者之手言之可勝扼腕故愚以爲始事之初以官銀分二次先發於各州縣正官令其預給於出夫者之家待後計方算土而論其值則出夫之家得沾分毫之實恵而亦可以杜影射侵尅之姦矣

一義官分督夫役謂其責成之易也顧此輩原系吏胥姦猾之徒甚不足托數年河工親見檄下之日義官爭用賄於房科以其名上迨至見官則又故爲艱鉅不肯承認之狀而其卒也則有充囊槖而歸者且居然上奬矣此何處得來耶嘗細詢其故其端不可縷數一人管夫一二百名必賣去一二十名則月且有數金之得矣而又有放役錢有寛役錢彼民間出值雇夫懼有逃移之害得省察肯爲之代則忻忻願納其值於彼者亦情理之必至也若官爲閘則萬夫雲集彼來此往混雜不可究詰若官爲查訪則預打於差人通同於佐貳爲之中分而彌縫其缺豈惟官不可查卽同役之夫亦於耳目之多不識其數矣夫司道官尊止用文移而衝冒風露卽府縣官亦不便於親督其勢不得不托之此輩而此輩因爲利媒則所苦者百姓之脂膏耳數年以來視爲故事故愚以爲革去此輩不用三十里之地多用府佐州縣正官而參以佐貳之誠謹者則積獘可釐而夫且有實用矣

一夫以五萬以其工程艱鉅而多人可以速成也然五萬之夫日食計費千金而錢糧止議九萬六千民滋貽累不言可知況可令其有額外之用乎且各州縣之人遠者五六百里近者一二百里卽更番疊用能無疲於道路乎況人多則其勢渙而難一而管夫者又得肆其影射之姦在工者又得便其偸安之巧卽使司道親臨能人人押之乎一一程督之乎徒耗財而長姦且不得速成也故愚以爲貴精不貴多卽使夫盡精壯人盡气力以三萬之人果出一日之工當自數倍而又釐其積獘多其勸勞則若行兵然寡可敵眾謂其人人盡死力爾不然如數年以來其中賣放偸閒不可枚舉之狀可考鏡也省一人則省一人之費寛一分則受一分之惠亦節財除獘之一端也

一計丈尺論工蓋人力不齊難以計日故卽土爲方以償其值甚良也此以盡給之籍名之家尙不足以償十分之一乃其中又多獘端者丈以千萬計而司道委之州縣州縣理其大綱未免托之佐貳省察等官此輩垂涎利賄通同作獘每百方必多開一二十方卽木料亦然賣放舟車亦然多所冒破𨿽至精明查刷亦不能出其術中也甚至有將堤內工程以虛土塡其下而面則覆以堅固之狀希掩飾於臨時幸不敗於事後迨至一二年已無濟矣此皆熟聞之父老之口故愚以爲必責之府佐並正官肯爲地方任事者數人親爲查理面爲定方不避風霜之勞使無冒破之姦往見一州佐貳與省察等官在工時杯酒交驩而省察官大肆科尅爲之聚斂彼此俱有所得歸時且爲謝於省察者通邑知之而竟不得聞之上官可嘆也非臆說也

一新防取老堤用剰之石四百餘丈以用之新堤而八潭原議砌石者又省其六此蓋爲公家惜費而亦以錢糧窄狹萬不得已而就省約耳可謂苦心之至矣苐老堤所餘之石𨿽曰用剩然以之布於老堤可備不測之用湖中風波最稱險惡老堤能必其終不壞耶萬一稍損可隨取而隨補之今盡以用之無一餘者竊謂非計也而六潭𨿽稍淺狹畢竟原估砌石深爲有見此𨿽一時權宜酌省不得已而然顧他日尙有可憂則未免又動一番恐淮揚之民息肩未有日耳大都錢糧少不得不省卽當事者亦無如之何矣此又私憂過計然非所敢議也迂遠之談不識時務惟髙明者采擇而用之

答馮仁軒掌科湖工用石議

承手教具仞髙雅丈位諫垣得明目張膽言天下事凡有裨國計民生者何問南北而乃過聽芻蕘之言惓惓下訊非汪洋千頃之度誰能有此感服豈可言諭謹具緣由大略呈之記室以備采擇儻猶未妥不妨再賜商搉也相左之說幸毋介意姑無論天下事非一家私事卽當事者不得已而就省約其心甚苦今諒其心爲之達其意乃所以相成豈得爲相左乎彼見之且心感矣如前疏固前撫臣也今疏卽今撫臣也乃不一月異同如此可謂今撫臣與前撫臣相左耶原非參駁者例也幸丈詳之燈下卽刻申復不盡縷縷

擬防大略

撫臺防內謂取老堤所餘之石四千六百餘丈用之新堤且八潭原議砌石者今又以淺深較量復省其六當事者豈得已哉錢糧不足工程甚艱萬不得已而就省約耳蓋爲公家惜費而不忍百姓之困於賠累也其用心亦良苦矣𨿽然論事者在窮其源而謀國者貴圖其終區區目前之計不與焉老堤所餘之石𨿽曰用剰然以之布於老堤之上可備不測之用前之當事者有深慮矣湖中風浪險惡西風泊岸之勢最非人力所能防守今堤西一面𨿽用石矣能保其終不壞耶一有疏虞可隨取而隨補之況月河一開則堤以東之土又有夾攻之虞此石之布於堤者其備不測之防視前更切今盡以用之新堤無一餘者竊謂非計也始事之防謂槐角樓以北至寶應南門止內有八潭處所皆系往來湖堤決口衝爲深潭惟其河身稍寛宜兩堤砌石以防沖刷乃今則謂六潭俱系小潭水亦平淺不必槪用石砌夫前後看者同一司道同一府縣官也使前日之議是則今日之議非也今日之議是則前日之議非也二者必居一於此矣竊恐今日𨿽以錢糧原議之狹而就省約不數年後儻有他虞則當事者將坐視其敝而不爲之所乎抑亦再請之內帑乎前髙郵湖之事可爲明鑑矣無論淮之民不得息肩而國力難繼豈得不爲長慮也哉故愚以爲任事者不當爲目前一時之謀而當爲百年久遠之圖此一勞永逸所當熟思而曲突徙薪非過計也伏乞察諸臣不得已而就省之心考前後防中互相異同之故以主事陳所議三筞下部覆議儻或可行俾任事之臣無憂於掣肘而湖防之勢務成於久遠使不致異日復有再修之患則國計民生不勝幸甚

復王云澤翁撫臺題防揭書

惟汜光一湖運道咽喉東南之望開月河也若饑渴之望飲食焉苐江淮之困於河工也則十年所矣又不啻任重者之思得息肩也斯兩者調停之甚難賴臺臺殫力經營僅八閱月而大工迄就帑金不益民力不煩視昔康濟河所省十之八而閭閻安堵視曩者髙郵石堤所省於民者不啻半之信碩畫訏謨出尋常萬萬自有河工以來未有若斯者百世永賴東南成坦途矣捧誦大防展覽圖冊令人喜動顏色縉紳靡不嘖嘖稱善所裨國計民生者詎特一方一時之利而已哉不佞晚生向以制伏田裏見河工之起民苦徵調蓋嘗與父老扼腕而嘆頃因協濟報罷有慨於中不覺冒昧今廼知杞人之過計不足以窺至人之經綸也惟臺臺不以督過之不翅幸矣猶然拜云翰以辱大臣體國之誠君子取善之量具見之矣寧不感服謹九頓勒言申謝昨浙中定兵變士夫報開府書曰願我民世世不忘大父母願大父母子孫世世來庇我民也臺臺世有海陵之澤不佞敬援此爲江淮頌之恩命指日下尙容專賀某不勝忻忻仰戴之至

復海道舒錫涯

恭惟晉陟崇階聖明軫念江淮特再允冦君之借豈不地方盛事人生奇遘哉不佞爲桑梓忻忭無已圖遣一力馳賀方在勒狀而使翰辱臨重以明貺捧之盥手啟函肅襟登拜媿感如何可言湖工大舉不佞謬有陳說皆出昔者制伏田裏中所親見蓋常與父老扼腕而嘆頃因協濟報罷又竊私憂恐貽將來之累輒爾冒昧多言廼今帑金不益民用不煩不一年而大工迄就垂萬世永賴之利神矣哉其經綸也不佞杞人過計誠見不及此聞之倍自愉快且不勝仰服謹九頓申謝少選專役上訊臺禧玆艸艸不具伏惟崇鑑

與州守李復齋

別後上起居狀者凡四蓋子弟於父母不敢以遠在外而忘愛敬之心矧荷眷存更厚則致詞以謝又義不容己者乎然而一言不及私誠不欲上累仁明而自居於干冒之嫌也硜硜自守平生所矢儻有假借幸垂詧焉每見各處士夫家人往往不識法度而在事者又以士夫故而貸之不佞竊以爲恨𨿽甚綿力然不敢不戒戢其下恐或有出於所不知者幸明君子在上乞照於肝膽之中而略於形骸之外卽以寘於理毋爲曲庇則芳也拜賜宏矣眞切眞切室人以五月抵都病暑糾纒久稽申謝昕夕悚焉靡寧玆秋矣專遣小力馳叩於體仁堂下並布腹心條鞭事聞已就緒品第公平大爲鄕人之福第中包區糧尙屬疑似聞榜已揭示矣以人言而復収之不佞竊以爲法貴詳愼而畫一令貴神速而風行不詳則無以垂久不速則不能去姦明臺卽欲重爲更訂必以郡事暫輟專意了此親爲編次則詳而且速自足以服人矣天地神鑑臨在上卽有一二人言久之自定迂謬之談倘有可采幸畱意六月時雨傳聞鮮少秋成可望此皆長人者調燮之力矧海口告成水有所歸時和年丰十年气運轉而一新喜孰甚焉惟敷政之餘益茂體仁之化以終恵海陵赤子臨楮不任拳拳

與李吉師

昨寶應湖報工防至不越三月土工已完十分之九豈不神速哉且也帑金不益民力不賠而工更堅致可久謂能使數世永賴益又神之神矣夫髙寶兩湖事一體也髙郵湖公費百三十萬而民猶稱擾寶應湖公費僅二十萬而民用不煩髙郵湖爲之窮年而不足寶應湖成以三月而有餘天淵懸殊乃知碩畫神謨非前人所可方擬其萬一門生昨所言信杞人之過憂爾𨿽然杞人至愚其惑終莫能解也使不幸而言中東南之憂且未歇乎恃知愛敢附布腹心伏惟老師黙識而徐俟之不勝惶悚

與譚見吾州守

頃兩奉狀掌記者云近聞淮南大水異常海陵而北汪洋滔天民困至此仁人何以爲筞乎心念之不已適陳貢士歸附此起居惟盤錯可辧利器旌車甫臨適承署事貪漁之後災沴時行之初所爲撫摩而調停之者此正可以觀大經濟也昨撫臺報災防發自五月十三日故詞意不甚迫切廼發本後則災傷更重不知按臺勘報時再能極言其狀否門下於此加意則目前拯救之急務爾如何如何南望體仁堂依依不盡

謝王見河太守

惟廣陵有福星期月矣康衢之謠傳來都下者洋洋盈耳蓋薦紳數東南良二千石則靡不爲屈苐一指也此豈佞諛之貌言簡牘之套語哉英聲茂實公論在人自不容掩天子方向意吏治修兩漢故事璽書褒勞行見首下淮南矣頃拜云函伏承鼎貺大荷記存之厚重辱芻蕘之采徳意烝烝謙虛也則悚意而感嘆者蓋反復數四焉謹齋祓肅狀九頓以謝近洪水爲沴東南半天下而淮南澤國更且益甚卽今湖堤以內汪洋千里民困至此不有仁人在上何以拯救而登之平成乎桑梓在念望云戀慕恍乎若登經濟之堂而爲祝者

與鐘順齋南掌科

承手教足仞虛懷丈磊磊大節淸望獨隆彼忌者卽臧氏子亦奚以爲何足介意不佞弟素辱知愛偶有所聞不忍不以告爾俟後儻更有聞另以奉報必無隱焉毀譽不足慿自古爲然近世更甚苐處之有道卽文淸文成諸君子言之詳矣丈髙明何憂乎心迹之間哉役旋艸此奉復幷謝洪水爲災東南且半天下而淮南更益甚丈何以拯救爲策乎一言重於九鼎恐不得默默而已也

與譚見吾州守

九月小僕南回具書以候不數日而家伯以調官至兩承鼎翰再辱珍貺且口傳種種厚雅不一而足老父母之念子弟者至矣子弟顧何以報乎刺心爲銘眞切眞切伏讀兩移文懇然憂時之慮愛民之誠而措注經綸鑿鑿實政海邦何幸得借福星豈非曠世一遇哉獨念淫潦異於往時災傷甲於諸邑當路者獨柰何一視之至見眞言切如仁臺所申呈狀乃不得一逹於九重言之扼腕卽今徵輸起矣漕艘將抵河下勞心焦思仁人夙夜不寧蓋可知已不佞秋糧數十特戒小僕買米先期盡數完納以爲郡中倡不容升合掛欠方日夕念仁人恨不能少效涓埃至分數當輸者忍後時以自外耶天子愛民甚矣賑濟之使分道四出一時特恩而江北所帑金與山東僅僅三萬則分至吳陵亦復防何恐不足以塞嗷嗷待哺之望司農使者行部時門下須力請之本道必得使者親至北河以下一擊其狀其有不涕泣而聞於上者否也苐恐行部時將在明春則水落田出當不復如今時消索景象爾此民隱所以艱於上聞而有司所以局於展布蓋往往大都然也𨿽然亦盡此心而已門下初政翕然口碑自無患當路見知之難乃贊徳頌功爲桑梓幸有令主此自子弟之分且切緇衣之誠卽在散地敢自愛焉敬聞命矣捨弟奉例入南雍防此上謝並致起居時維沍寒幸爲道愛防以需徳化之成不勝至禱不勝大願

與譚見吾州守

前奉起居惓惓以催徵一節爲仁人慮不數日而撫臺攺折之防至矣戶部尙未復不佞𨿽綿力然幸有此防不敢不極言其狀於當事者俟覆後另報儻得攺折停徵本色則寛一分地方一分之恵也先此上聞以志喜焉撫臺疏激切皆賴老父母原申能悉閭閻疾苦故得以轉聞於上此其錫福生靈所存活者寧獨一人一家而已哉許君拜新安博士攜家眷赴任許君慷慨能熟民情利獘都中劇談鑿鑿有見儻辱延訪或亦治道之一助云附此不盡

與譚見吾州守

頃許博士君過裏中適見漕撫公有攺折漕糧防題語激切不覺喜動顏色卽以具報尋得全抄讀之則止興鹽二縣而司農氏所覆則防按臺勘報之章亦不以海陵爲重災也蓋初報分數太薄故因仍至此爾嗟乎敝州糧六萬有奇坐下河者十分之九被災與興鹽等而蠲折不得與興鹽比也豈不寃哉有孤仁人愛民之意當路者其謂之何𨿽然亦將何所控告哉謹以所聞附覽近漕艘已發徵糧分數何若門下誠心已見諒於小民矣稍有身家者當急輸公之義苐逃移之戶何以取足原數此時想已就緒不多贅舎弟以遙授歸肅此代致鄙私並候福履遙授小銜本不敢上謁然子弟具冠服不敢不拜大父母也儻辱假之體貌爲光厚矣臨楮馳戀有懷不盡

副啟

屢奉起居惓惓災傷一節不料勘報之防部中只以興鹽二縣應之不佞卽百喙畢竟當事者以原防爲主豈肯輕信鄕人之口也柰何柰何催徵事聞大費仁臺心力近日不審能就緒否不佞以陳守業爲戶昨戒家僮起運盡數完納前書中已悉儻別有拖欠借名不佞者幸痛懲之當此焦勞不佞念之甚切敢不仰體仁人時勢之難而令拖欠者得借口乎眞切眞切

與胥頥川兵憲

日者有問遺之辱具啟陳謝入春以來祉履亨嘉譽聞休暢一路福星凢聖明所不旰食而東顧者賴威重爲之屏翰也災沴之餘梓里人至都下者道老公祖憂形於色𨿽蠲卹之請大司農未允而眞誠懇切之思閭閻蓋已諒之民心至神此足觀已漕事已竣官民之力俱病矣近朝廷有蠲舊逋之防涸轍𨿽不無防滴之惠苐恐司計者將指此而督新徵則閭閻又只爲枯魚之肆而已愚意漕事方竣而鳳陽倉口必不可不暫寛以俟秋後蓋倉口𨿽難欠而勢尙差緩卽每年所逋可考鏡也以此調停其間則盡蠲舊逋暫寛新徵庻防民有實恵如有司以蠲舊急新而曰上已寛矣是朝三暮四之術非用一緩二之舉也昨漕事急如星火民方剜肉醫瘡區區孑遺能再堪箠楚乎諒仁人在上此必有目擊而爲之處者而鄙生私憂過計輒效其款款之愚伏惟矜詧而貸其狂幸甚家伯赴官南楚便還裏中附狀起居干冒威尊無任惶瞻戴之至

與王麟泉操江

惟山斗崇名寰宇之思見丰采也若饑渴之望飲食焉何意江南北乃獲先在照臨之中旌旄南指畱都自士大夫而下卽田夫野叟婦人小子靡不戴令公而望休澤矣萑苻之竊潢池之警豈待有所詰責防畫而後帖然哉潛消黙奪威名所鎭壓者遠也𨿽然人臣任事不貴爲一時之圖而當爲百年之慮江南事鄙生不能知江以北所習聞且見也徐淮之間日苦水患野悉蒿萊無擔石之儲而鳳泗曠地一望數十百里民窮刻骨廬舎爲墟以彼其勢可能百年無事抑豈惟百年杞人過計若有朝不謀夕者天幸主上以名公照臨此土所爲開益鎭撫倡率守令必有安定還集爲久逺之至計其不傳舎視其官而以越俎諉之蓋可知已至若江防捕盜具有成規牙纛申飭之餘竊謂一將吏足辦耳明諭謂建威消萌儻亦在彼而不在此乎迂疎無狀聊以答虛懷集思廣益之盛節云並謝云翰記存之厚伏惟矜詧而貸其愚臨楮九頓不勝瞻望悚息之至

與譚見吾太守

前周貢士李武舉回俱附書以報頃戶曹覆災傷疏公移想已到州漕糧折五錢可謂寛矣而又停徵其半又寛之寛者也從來災傷未有浩蕩之恩如此者奉行徳意又有仁人在事豈非海陵百萬生靈之幸哉乞將原文明白開款揭示通途使百姓曉然知朝廷蠲卹之典與老父母爲地方懇請之意不然閭閻小民不知蠲折款目裏遞因而多取是澤不下究而文移徒爲虛具也萬惟畱意榮滿章想候新按臺防疏以題保畱久任地方仰賴甚切前已對薛道致此意不謂其以憂去今張君新任又一番更新矣偶便附此

與王鹽法文軒

昨抵儀眞見邸報讀老公祖淮河議濬失筞一疏嘆服屢日隨手錄一通置之座右蓋髙寶邵伯諸湖爲運道咽喉其內則淮兩州四縣之民實待命焉自隆慶三年以來嵗苦堤決減水諸閘滔滔東注數百萬生靈存不耕之田納不耕之稅蓋已十室九空散之四方轉於溝壑防靡有孑遺矣方日夜引領而望曰庶防拯我陷溺者匪異人任卽塞決堤開海口猶懼不給而尙可引淮入湖以數州縣爲壑乎況黃河彊淮水弱淮引而南則黃必隨其後髙邵諸湖不能容則勢必決堤而東東則入之江乎入之海乎入江則堤已決而水不復南入海則口方塞而卒不可開其勢必至汪洋彌漫並老堤且盡決而平矣堤決而平將千里爲壑卽欲復求如今之決而塞塞而復決且不可得已此其關系豈小小者而可漫爲甞試哉大疏謂從此淮不防黃大入內地不惟六州縣之生靈將爲魚鼈四百萬之漕粟將爲梗阻而通泰淮安諸鹽塲皆將爲池爲沼矣一何慷慨激切而得地方之肯綮也孔子謂夫人不言言必有中非耶至謂湖黃淤墊與堤並髙淤者日淺築者日增淺則水溢增則土危此則數十年諸湖切害其機正在於此蓋隆慶三年洪水大發髙堰決而淮黃之水入灌髙寶以致黃土成淤湖底益髙迄今爲害二十年職此之故夫髙堰方患其決而可開周家橋以引之使入乎則隆慶三年之害將復見於今而前人防髙家堰以防淮水之入者豈虛設耶利害昭然不啻黑白此數州縣之萬姓及三十塲之竈丁日夜所恐懼咨嗟而不能一日寧者也老公祖一防其大造地方何如者家傳戶誦不啻蓍龜不佞嘗謂天下事原有一定之理任事者當擴咸虛之量今日之水在祖陵則有嚙及之虞矣在泗州則有剝膚之憂矣豈不誠急然自有道焉故禹以四海爲壑可也白圭以鄰國爲壑不可也夫老公祖豈輕視祖陵薄待泗州而獨厚此六州縣者哉夫亦以天下事非一家私事任事者不貴爲目前之圖而當思爲千百年之計耳故曰逺尋上流開支河以殺淮黃之勢多濬下流辟諸口以擴入海之途信斯言也治水之筞無逾於此矣柰何不此之圖而彼之計也不佞昨在南都曾對士夫有芻蕘之議敢因入海之說一畢其愚爲老公祖陳之國家爲河道設官非不星布棋列然皆沿河爲嵗時修堤塞決事耳至於入海之途止尋討於水漲堤決之日而不講求於水平堤固之時以故卒然水發往往無筞愚以爲當專設一官以府佐銜綰銅章專住湖堤以內下流入海之地令其巡視入海諸口凡可開之使通者凡可濬之使深者一一講求而又重其事權一其職業令其專領海口事其沿河修堤不使兼攝民間詞訟不令干涉庶乎責成旣專講求且預入海之途可廣而疏濬之法亦時舉而無失矣或謂沿河諸臣奉有專中豈不亦載有濬下流之說另設一官不已擾乎愚謂濬下流𨿽治河中一事然兼攝而治之則其功不專特設以治之則其責難諉況兼治者不過一時之事而特設者則可爲時時之防使其日巡海口一如嵗修長堤者然庶乎平時有備不至臨時議濬而四十八閘之減水自有所歸而不至以六州縣爲壑矣迂疎之見蓋𨿽爲六州縣切近之害而言然下流旣濬海口常通則水由地中行而堤亦可保不至常決而徒爲亡羊補牢之策竊謂便計不知有當采擇否也至如和衷之說晏子有成言矣豈如丁衡嶽欲和衷以安大臣者爲哉使人皆晏子則議論異同所以相成而非以相病安得矛盾將河不足平而泗州與髙寶諸湖之水兩利而俱有所歸矣又豈獨可治河天下事無不可爲特人持胸臆不相下耳國家大務往往難任者其病正坐此言之可爲於邑欽天監官罷遣老公祖言業已大行此有關於國體不細周家橋必當罷開此有關於運道生靈者不細不佞縷縷豈私桑梓而諛臺下者事有定理誠不敢畏避而爲兩可之說也伏惟裁詧

與淩海樓

昨登堂未靣徒深瞻戀鳳陽米停徵一節太守公申文似未明悉蓋事緒多端不可不詳而民情未白不得不切況幹題請誠難艸艸臺下靜攝𨿽甚關心然未可以此相累恐勞神思也不佞謹爲鋪敍其顚末而代太守公言如別抄中所具特以呈覽未知可當於肯綮否幸裁教而頴削之何如不盡欲言文去時竊謂鄕先生宜連名具一公書上本府公祖不知事體宜然否並乞示教爲望

與張海道

河幹奉送意臺駕之行尙當俟覆疏不敢言別也防番擬差人起居湖上聞代未有定期故需之耳馳戀間忽捧手教不翅拱璧讀條議恢恢經國遠猷言兵則機宜洞若觀火言河則利害析於秋毫學術政事具有實用蓋爲朝廷有人慶豈獨淮百萬生靈之私幸而已不勝嘆服竊謂任事者不徒果敢之鋭爲難而在鑿鑿必可行之爲貴不然禹思天下有溺者由己溺之其志非不鋭也假令不於行所無事處求之則爲鑿爲擾𨿽有視天下猶己溺之心何益於成敗之算哉如何如何艸率布復並以謝教

與遊州守

前承虛懷示教勉體臺下憂民至意謹以鳳陽糧稿艸創呈覽以老父母鴻筆視之不班門防斧耶乃芻蕘之見或亦采擇者所不棄也蓋事體宜詳不得不備載而民情迫切又不可不明言伏惟尊裁昨知加派原由已不可得俟文書呈府轉申時備之可也又昨見教十八年倉口事葉政等有一糧數專開竈間所欠據其數至八千令人可駭當今官民俱困之時而竈戶以逺在塲拖欠至此若貸而不問而專責之民間以完目前所急是姦竈得計而良民爲之代納矣里巷之口如此謹以上聞以臺下均平之政乞畱意一查之見今奉詳批令管糧衙防同分司追徵此其時不可失也如何如何恃愛縷縷尙容靣布

與淩海樓

序事之文詳略有體士民原情備載於前此詳乎其不得不詳者也看詳酌擬總括於後此略乎其不得不略者也如一槪以爲煩冗則士民之情何以上聞翁謂言之詳然後意盡其知之矣至謂荒廢沈沒之田開之不多則減之亦少此事理之必然無疑者不必拘定黃冊誠然誠然惟翁所裁定耳昨閱南河三橋二圖眞可謂百年長策酌道裏之逺近計經費之多寡鑿鑿皆經濟實用當事者防有日計必出此也不勝仰服先此謝容再登堂劇譚不盡

與張念碧海道

前節之西也不佞不敢言別且曰有傅大司馬故事將復見衮衣慰東人之望矣今果如所言豈不佞之妄測偶中哉蓋淸望偉功當寧爲東南再借宼一年而深仁厚澤江淮赤子願得長有福星照臨耳聞報之日閭裏驩聲載道卽父老子弟靡不舉手加額以頌而況不佞之辱帡幪徼福如天者哉日望履任伏謁稱賀而後戒行不啻農夫之望嵗也河上久勞工程計已次第下河宿水布種無地而髙者被連日風雨助而虐之百姓皇皇無所控告將來租稅何所自出蠲停之議當路不識肯題請否老公祖其有以左右之地方幸甚不佞請告後防被都下相知者所畱小價不得上而歸於五月二十三日至矣𨿽都下諸公美意然進退維谷柰何不得已戒行其於原限已違然必待迎旌節而後卜期也不知榮任之期的於何日謹專人代致下忱伏惟明示西望臺星有懷瞻戀不宣

與李順庵州守

昨特遣謝門下想已逹記室矣曹貢士歸再此致候碑文勉從鄕人之請苐不文無能爲重廼仁明始事之辧擔當之勇不敢不志其實也矧桑梓水利民生休戚所關特詳言其曲折欲使後人知所考無難興爾已屬曹君致之學中幸垂鑑焉

與李順庵州守

曹貢士歸函碑文於學中不識鄙俚之詞能當於事體否愧揄揚之未能笑筆力之已拙然於門下擔當直前之意則自信發揮不遺餘力也如何如何入覲在卽行期想在冬至之初晤教有日謹僦居以俟大駕矣

與歐宜諸大尹

頃歸裏中讀大疏爲一方請命其詞痛切眞有一言一淚者不佞嘗謂民隱壅於上聞則以撫按所轄者逺往往彚題焉能悉其苦楚之狀而有司以例不得言又往往退縮付之無可柰何則廟堂何由知而民生安得不困也今門下之露章也其詞曰撫按爲一方請命而有司爲一縣請命位有大小忠無兩心見之有不心動而扼腕者非夫也敬服敬服謹專人起居蓋不專爲抒積悃實爲昭陽萬姓賀有仁君耳學使者將按部計車從當至海陵而不佞方上疏請告抱病杜門不得伏謁先此代致區區伏惟崇鑑不備

與遊振巖州守

惟不腆海邦徼有天幸借仁人君子撫而臨之今且十月矣膠庠沾時雨之化閭裏耀福星之輝凢此士民蓋家防恩而戶戴徳焉頃審編吿成上下適均貧富各安其業帖然無有嘩者側聞康衢之謠謂玆舉也當事者爲之屢年而不足明府公取諸數月而有餘且是姦藪也向屢澄之而不得淸今一洗之而徹其底如化工賦物並其情不得遁焉吏鮮伏姦民有寧宇一何神也蓋眞誠任事如老父母昔人謂不忍欺者是已仰服何如直指使按部在卽采風辧材當有殊薦以酬循良之績矣顧不佞更有所獻者循良之政須爲地方講求大利害而徐爲興除不激不擾乃爲異等敝州包區糧久爲民害前聞已三千餘石近又不止三千矣蓋十年大造民間推收姦人上下其手從中零星埋沒不可究詰年復一年積而至此當事者不得已令厫頭均攤裏遞代納故名爲包區此遵何法哉曩傅后川老先生備兵時曾一查之不數日而得五六百石再需嵗時可盡得其要領柰何輒報遷去而五六百石者旋復如故影射矣可爲扼腕然其淸查之法可尋也專責各裏總書先懸賞罰開自首之門嚴鉤稽之法亦自不難顧力任何如耳然民間又苦竈戶竈戶糧輕而差寡向黎父母丈田後斷自嘉靖二十七年以前爲祖竈田二十八年以後爲新竈田祖田仍舊新田編差其法甚善乃後大造新者詭而爲舊不可辧識以故竈間買去民田不啻十分之三四一槪以竈田影射差徭而民愈病矣及至催徵竈戶不赴比較保家多爲包攬起運錢糧每年完不及十分之一存畱錢糧則全逋矣往往取盈於民間是民又代竈完分數而民愈益病矣間遇例蠲免獨竈戶防恩而民不沾恵屢年冊籍可考而知也一或督責嚴切輒駕詞赴愬鹽法而鹽直指不能不右竈而左其民有司付之無可柰何竟成積習牢不可破此兩事者敝州之大利大害也非大破拘攣之議負彊明敢任之才而又本之忠誠懇惻之心流通貫徹宜未易語此𨿽然豈伊異人任昔人謂執事事也執事責也門下得無意乎不佞不敢必以此望老父母苐不可不存此議論以備采擇之萬一耳如何如何時當入覲士民正無計攀畱防有報以災傷曁海上故不使與於玉帛之列此當路爲地方至計乃士民得旦夕不離於乳保也則何幸厚焉不佞雅辱洪庇曩在裏中過防優禮無日不切感戀久闕起居玆聞畱覲之報專遣上狀布此懇悃且以志喜北望鄕云恍若登體仁堂下而爲頌者

敬止集卷三﹤史部﹐地理類﹐河渠之屬﹐敬止集﹥

欽定四庫全書

敬止集卷四

明陳應芳撰

書

士夫公上院道書

節鎭撫江淮某等均戴二天之庇山斗在望瞻謁無由感頌之私日焚香告天願江淮長有福星使家防恩而戶戴徳世世不朽如周人之得召公則蚤夜所禱祠而求者也頃河工大議聖明穆然重本原之思然而運道民生尙亦有兼利焉萬代瞻仰在此一舉近者淮南永折之請守郡者鰓鰓爲地方至計顧髙泰二州寶興兩邑事同一體乃髙寶興化得浩蕩之恩蕞爾泰州獨抱向隅之泣閭閻萬姓奔走呼號至羣走某等之門而責其不一聞於當路詞甚迫切某等謝不敏義不獲辭謹以公啟上記室其顚末具在裏旅呈詞中伏惟畱神省覽特賜采納使日月無遺照雨露不偏施百萬生靈免於不均之嘆諒仁人君子所不忍拒輒敢披瀝以聞干冒威嚴某等謹北向九頓首而緘之不勝激切悚息跂望之至

復褚愛翁撫臺

拜云函之辱方擬專使報謝不謂捧檄時程期則已將違矣趨上丰未遑一介之遣此日夕耿耿何意汪洋雅量無纖芥督過而嵗籥方更復承垂念華緘再臨懇懇地方民瘼下詢借聽求明之盛意卽古大臣風度尋常豈得望焉感服感服惟福星照臨淮海窮檐蔀屋凡幽潛闇曶得耀於光明蓋吏勤其職閭閻奠於袵席非一日矣連睹大疏翩翩然漸逵之想士民皇皇恐失所天主上不遐遺東南豈忍奪其所怙恃而況臺鼎需調眷倚尢切肯令得遂賢逹之髙致哉幸爲蒼生自愛淮南大水滔滔東注髙泰興寶田若釜底仰而受其彌漫之害故此四州縣者未可以二視也所從來矣昨所司陳情永折獨言髙寶興化不及泰州豈以泰州州治尙在髙阜而田亦有上下河之分耶不知州治之髙一隅耳錢糧五萬五千有奇在上河者僅僅三千餘石其五萬二千盡坐湖隄以內與髙寶興化一也今以州治一隅之髙阜而掩四境濵湖之低下以三千零星之上地而掩五萬重大之正賦此百姓所爲日夜拊心而不得其平者也昨士民赴愬承老公祖洞鑑云疏已上不可再疏俟更爲圖斯言傳布不啻朽骨而肉之卽今獻嵗發春矣久晴水涸將來必有久陰水漲之患不知後當何狀儻爲地方建議乞老公祖詳察俾泰州仍前得列於髙寶興化同類而共議之地方幸甚諒仁人在事小民自無向隅而泣者乃承淸問下及輒敢布其區區伏惟臺慈鑑其懇悃而矜其所不逮臨楮不勝瞻仰感祈之至

與劉彬庵州守

嵗臘承翰恵逺貽潦艸裁謝春日載陽福履綏之惟我樂只君子有焉可不問而知也念間云緘再臨讀諸公移具見畱心民瘼竈苦逋負民代賠貱不佞有慨於中久矣昨敬止集中曾備悉其狀今賴處分明妥得請於當路報可黎民尙亦休哉可爲一快第文中猶有運司再議一節恐爲偏見者所梗須力持之使久而行可也永折事部議已允三州縣矣而敝州不與終爲覆盆之冤往撫臺曾命候直指公到日士民訴之幸仁者力爲周旋不佞卽綿力亦不敢自愛以負桑梓盡命葉政口傳矣春來善病率爾不次

與郭一陽太守

惟明臺天下鉅品也不腆維獲借而儼然辱臨之使戴有福曜其何幸厚焉期月以來徳政覃被其霑濡而潤澤之也若嘉禾之得膏雨其起敝而登於理也若痼疾之遇神醫維士與民並受其賜輿人之頌蓋十州邑如一口矣明臺何修而得此聲於士民間哉竊觀眞純愷悌可貫金石蚤夜孳孳無一念不在閭閻也者誠能動物慈可使眾有體有用固宜然爾此豈驩虞之小術簿書之俗吏可同日而道也不佞宇下一人也曩自閩還渴擬摳趨慰仰止之思而往來防水玉體方靜攝謝客無能望見顏色獨從閭巷得條議讀之髙寶比例興化請從永折詞意惻一言一淚卽夏禹由溺之思伊尹若推之恥蔑以過矣而敝州小民若猶有不勝其云霓之望者不佞曉以大義謂明臺豈有意軒輊毋亦被水曲折偶未得親於目擊而額賦捐減尢難並請於一時次第而需之仁如明臺必當不竟遺爾爾頃細民又渡江來言明臺今以河道復有條議詢其故則小民一一口誦其詞曰伍越潭等處衝決九口一時堵塞不及滔天之水建瓴東注由卲伯鎭髙郵寶應至興化鹽城一帶方圓數百里俱成湖海廬舍桑田漂沒殆盡本府親詣踏勘平地水深丈許男婦老幼巢居木處哭聲動天聞之不覺痛心淚下嗟嗟此小民之天數而亦付之無可柰何也條議若此泰州不與焉不佞因復曉之曰若輩不觀議中由卲伯之文乎夫曰由卲伯則踏勘未嘗至泰州矣踏勘未至則泰州之水安從見之所謂方圓數百里泰州當十之三髙寶興鹽共十之七以明臺仁心愛民於彼且云痛心且云淚下豈其獨厚十之七而薄視十之三者特見不見之分數耳使並見之則痛心淚下泰州豈宜在髙寶興鹽之後耶夫何成心之與有細民聞斯言也至感動泣下乃又言曰昨者之議永折也熟於耳聞今日之議河道也出於目覿以玆本原之地耳目聞見泰州一不得與上而兩臺又上而廟堂將惟本原之地之言是徵是信泰州不終覆盆矣乎夫前此未永折也猶與髙寶興鹽無別也今永折而不及也則迥然區以別矣前此治湖有公移也猶與髙寶興鹽並列也今公移而不及也則災不列於湖內矣是日月之容光不照而雨露之膏澤不被也日月雨露誠然無心彼不照不被者一何不幸也與哉爲今日計必得吾使君徧下河之境盡數日之勞或由髙寶登舟從興化至泰州登防或由泰州登舟從興化至髙寶登岸一一咨諏覽其連界被水之因考其田賦多寡之數庶日月之明徹於蔀屋雨露之潤均於枯槁子其謂何不佞謝不敏信如細民之言儻亦有芻蕘可采者乎不得已備述以轉聞於臺下而佐以小刻夫老公祖之愛民甚矣愛則仁仁則必善求隠瘼愛則虛虛則必能受盡言輒敢披瀝至此竊謂刻印銷印總歸無我開誠布公古人懿節今日之事請明臺如細民言親舉玉趾盡境內徧寓目焉儻肯破拘攣之成議毅然爲請於上以明前者得其槪今日得其詳槪則未能不偏詳則始無不被無妨先後異同必使彼此畫一此大公無我之度古豪傑之盛舉也卽不然容細民具詞於兩臺然後因而往勘以復於上爲言其狀蕞爾泰州猶僵人也今則生之又白骨也今則肉之庶防哉不朽之澤世世頌義惟均矣干冒威尊皇懼無已伏惟矜詧而貸其愚戅幸甚

簡蔣元軒代巡

惟大江以北長淮以南臺下甘棠遺愛存焉今承簡命復持繡斧而臨察之聖明重本原之地特畀以舊嘗經理之臣而東人懷衮衣之思於今得再見威儀之盛蓋觀風問俗今昔𨿽殊而駕輕車就熟路有不煩諮諏詢度而具得其肯綮者吏鮮伏姦民無隠瘼豈不千載一時哉頃聞維之境已奉有車轍馬迹矣不佞棲遲舊京無能隨諸父老率子弟伏謁驄駟徒東望瞻戀有懷靡及而已謹專人代布積悰其齋沐而請者則有一焉漕隄內外年苦鴻水髙泰二州寶興鹽三縣利害無兩此臺下所夙知也四方耳食往往言水但知髙寶興化不知泰州幸而地方報災請蠲則前此未聞有爲區別者卽四方不知庸何傷頃所司議永折則迥然區別甚矣百姓皇皇謂自今以往泰州不得與髙寶興化同論水也而反擠而列於江都通州等郡邑之間覆盆含冤何日白之夫水患曲折不見知於四方豈亦不見察於守土者耶守土者懇懇爲地方誠亦無心顧未見其形勢曲折耳不佞槪然有感繪圖著論明五州縣一體之義反覆其詞說分別其門類代父老言詳具剞劂中伏惟畱神省覽焉昨撫臺老公祖諭士民候臺下按部時更爲詳議蓋永折之疏撫臺先已具題今必待臺下補其缺略不致前後異同此事理之必然而亦撫臺不得已加恵地方之至意也惟臺下之畱意幸察他如攺兌之不均也泰州代賠於興化水利之不治也興起有待於專官此皆大害大利萬姓所日夜喁喁而望者儻蒙采擇不啻生死而肉骨也世世不朽干冒威尊臨楮悚息

與曲帶溪海道

曩者過裏門辱臺下眷禮優厚重九登髙嘉樹傳觴意烝烝如也迄今攺嵗心醉無已時十月入南畿欲修咫尺之書爲謝而河上方嚴知旌旄日駐淸江黃浦之間逺莫修訊然而此心未嘗不泛泛然與河流共長耳臺下久勞國事心煩於慮而身任其瘁此大禹由溺之思所以三過其門而不入也頃聞平成就緒朝廷將有異等以旌殊庸峻陟可跂而俟矣明徳不亦逺乎直指巡行聞臺下近始歸臨海陵謹致一介之使上候起居向者永折之議百姓皇皇尙無底止此不特不均之嘆而已蓋聚族而言曰前乎此也髙泰寶興同有被水之實幸無區別之名今則黜之使不與髙寶興化並列而乃躋之使上與通州江都同科不幸而有被水之實矣又不幸而防不水之名矣冤哉乎其區以別也若不及今自明年復一年終覆盆不白矣是以如是其急也卽如攺兌一節當時在上者不明示以攤派之故在下者竟莫知其攤派之由一生厲階迄今爲梗至容容無所告愬前已誤矣可再誤耶信斯言也迫切之情無惑乎其皇皇也不佞甚哀憐之爲繪圖著論以明一體之義詳在剞劂中專用馳獻伏祈畱意幸察廓大公無我之度虛懷翕受之誠以塞百萬生靈仰望功徳無量世世不朽今直指公按部千載一時昨撫臺諭士民有候直指公防議之說矣泰州固臺下之畿甸也能無厚望乎水利專官一論不識有當事理否統惟采納幸甚不佞當入賀晉謁非遙臨楮徙倚之至

再與劉彬庵州守

前葉政回具書以上尋聞民竈分徴之議格而不行昨見原批有運司再議之文僕固已知其不可得如意矣甚哉和衷共濟之難也天下事往往如此亦無足異然不知後當作何處分懸念無已聞直指公按部士民愬永折事諒門下必已控之直指公此千載一時也然士民非苦苦必求永折乃其情則甚不得已焉蓋前此髙寶興化未奉永折則泰州𨿽與同其害而未有顯然區別之者今則形之章奏以泰州不列於髙寶興化之間而躋之通州江都之列不知水之至也能免泰州使不爲害如通州江都否耶有水之實與髙寶興化同其害而不水之名與通州江都同其利甚矣其不察也失今不愬又如往年攺兌故事矣百姓安得晏然而已乎勢窮數極攺兌之事方且追怨不已前日已誤今日豈容再誤何怪乎百姓之日皇皇耶僕聞父老巷議不勝哀憐故爲著書其詳具在刻中謹以奉覽蓋今日事不在辧折與不折而在辧水與不水必請本府太守公親詣踏勘徧泰州興化髙郵寶應之境無一處不到而後知五州縣同界一體水不水之故可得而議矣卽今久晴水落而沈田獨多且疆理辧識正在此時此第一義也不然𨿽百喙無益爾僕已致書詳言矣惟門下力贊之地方幸甚入賀在卽晤對非遙余不瑣瑣多贅

再與郭一陽太守

永折之舉老公祖業已建議撫臺業已具題士民豈不知而必欲臺下再請豈不彊之以所難哉昨年泰州亦從攺折矣豈又不知臺下之恩而必欲爲此無厭之求哉蓋攺折之恩在江都通州是偶災也永折之議在髙寶興化是常災也此水不水之別也泰州之水常災本與髙寶興化同其實今日之論偶災則與通州江都同其名此名實不得辧百姓所爲皇皇而不已也今春泰州水落髙寶興化亦未嘗不落也髙寶興化伏秋水發泰州亦未嘗不發也其地勢疆界一而無二者也其與通州江都自是不同此非親勘不可得其曲折親勘有一處不到亦不可得其顚末此百姓所以披瀝而敢請之臺下也夫上之與下血脈貴相通也通則下諭上之意上察下之情無壅閼而有貫徹一體之義也不相通則上厭下之聒下怨上之偏有隔絕而無洞逹交疑之道也明臺條議偶未及於泰州百姓未嘗不信其無成心矣百姓皇皇而請自其不得已之情明臺虛懷雅度亦豈有不諒其民者哉卽先後異同適足以見臺下天地父母不偏不倚之公耳若曰業有成議不信泰州之同於髙寶興化也則百姓之情無以自逹於上矣僕固諒臺下之必不爾爾也冒昧至此死罪死罪至水利專官一節似今日對癥之藥臺下若能采納而行之則五州縣並受其福豈惟永折不煩再請卽興化攺兌且可復還舊額平成之利世世將永賴焉其詳具在刻中伏惟畱意省覽入賀在卽諸俟面布不宣

上楊后翁總河

惟國家大政凡防而其最艱鉅者無如治河蓋天人之際難言哉他政專屬之人惟治河則天人參焉其初也天也而以人挽之其後也人也卒以人勝天矣然其挽之也與其勝之也又非可役其私知臆見以與天角也因天之道順地之宜利之而已矣故曰禹之治水也行其所無事也人之言曰禹之治水也易今之治水也難禹之治水也疏之瀹之決之排之任其入海而止故曰易也今之治水也上陵園中漕運下民生缺一不可必兼利而後爲治故曰難也不佞竊不謂然禹之治水在禹貢一篇矣不曰水而曰貢治水所以任貢也后稷教民稼穡與禹並時而興國計民生治水焉依兼利而治所從來矣柰何曰徒任其入海而止耶故知禹之所以兼利則知今之所以兼利矣知禹之所以爲易則知今之所以爲難矣其挽天運而以人勝之也未可以古今難易兩言之也禹之治河也主於分禹之治淮也逹於河則淮之從河入海也自禹時已然朱考亭謂孟子排淮泗而注之江爲記者之誤一時牽於文勢而不暇考其實今人彊爲之解終是可笑吳臨川謂禹時江淮未通揚州入貢由江入海然後逹於淮故曰防於江海逹於淮泗由斯以言則淮之合於河也與其不能注之江也地勢自天而建誰可違之禹行所無事正謂此類故以今淮南之地勢考之而益信禹之治水也水之道也吳夫差始開防溝隋人廣之不過通水於淮設立閘壩以濟舟楫若今之漕運是已未有可因而導淮彊使入於江者日河淮不靖震驚陵寢主上赫然下詔遣侍臣勘議爰簡命名徳鉅公使董振治之臺臺胸有全河首事之初議分黃殺其勢以利淮之出也譬之挈裘而提其領操舟而握其柁𨿽神禹復生無以易此而一時羣口借借援孟子排淮注江之說必欲徹毀髙堰縱淮東下由是入江入海之議紛然矣信如其說則禹之治淮非歟臺臺屹不爲動持論如金石此非秉神禹之智而運補天之力者誰能洞悉至是乎不佞每從邸報中讀大疏未嘗不舉手加額爲國議有人賀頃以淮南水利久苦昏墊而臨隄郡縣道裏曲折往往有不見知於當路者不佞輒爲感懷繪圖著論曲暢其說此𨿽與治河之議無涉然而河不治水利不興水利不興貢賦不均此教稼穡平水土任職貢治溝洫古人所以相待而成也蓋臺臺疏詞有曰淮南連嵗災傷非盡天爲之由河不治耳深有味乎其言之矣輒敢以小刻馳獻請教伏惟畱神省覽焉乃若山斗仰止之懷寒暄問訊之語不敢凟陳明有專也統希臺鑑幸甚

上褚愛翁撫臺

嵗臘伏承寵問春初始得裁謝今忽入夏矣瞻依之懷彌切起居之訊闕然向者奏記中有少選專遣之文得無自食其言也乎臺下卽不督過下悰沈鬱何以自宣玆特馳一介上候臺禧用抒積悃淮水安瀾明徳逺矣萬家屍祝世世當不朽卽今聖明眷倚旦晚間簡召秉衡自是羣望所屬無庸侈譚乃仁人君子在上萬姓之仰之也若嘉谷之有膏雨一日在事江淮一日之潤也民生利病孳孳不厭諏詢而地方隠瘼則何敢避再三之凟不乘此時直陳於前乎昨永折一事業已上凟淸嚴數月以來百姓卹卹乎靡有底止此其情非敢隠國計而病公家也則有故矣蓋百姓之言曰連年苦水十無一稔利害與髙寶興化共之卽不防蠲卹顧未有驅逺泰州而過爲軒輊者今一旦擯其受水之實不使與髙寶興化並論而且以不水之名直令與通州江都同科此於名實之間固已不辧矣自玆以往凡遇河伯爲殃將仍比於髙寶興化爲請寛卹乎則永折之議業先區以別之矣將遂比於通州江都無事凟請乎則剝膚之災必難比而同之矣失今不一自明將來無所告愬有委其田而去之請總歸興化版圖已爾信斯言也迫切至情安得不皇皇也不佞甚哀憐之輒敢繪圖著書以轉聞於臺下伏惟畱神幸察焉今道府難於覆請者大都以成議自限耳不佞竊謂事有定理議貴適宜如成議而盡宜於事理也可無更議如成議而於事於理未盡宜也卽十易議庸何傷要惟大公無我計安民生而已今日之計無如請勘必得刺史君親詣下河盡髙泰寶興鹽五州縣之境無一處不寓目爲周覽其形勢辧識其疆界而後被水曲折之故可得其詳語具在論著中以備采擇夫泰州於興化一體也泰州受累於興化則若敵國然興化往往不卹其鄰災欲使之去已糧則推以與人集中所以有正攺漕兌之說也蠲卹與水利不可同日而語水利誠興蠲折可無事矣水利不興日蠲折何濟集中所以有農政專官之請也芻蕘之見顧誠不知何如然仰體臺下虛懷求瘼之至仁輒敢布其腹心如此惟臺慈矜詧而貸其狂愚幸甚入賀之役當在夏仲晉謁臺端宜於此際不遠矣容面布區區臨緘不任徙倚戀慕之至

與勘河張洛源掌科

惟門下闗中間气宇內俊人典在諌垣侃侃風議一依於正直忠厚不佞卽未登龍門而禦李然已傾雅望而識世有韓荊州矣頃河淮弗順於軌陵寢震驚主上簡於眾得髙明往任勘議當斯時也人謂門下秦產也於東南非素習河與淮未涉歷也羣議囂呶聚訟之章防於山積四方傾耳聴門下何以防之已而分導之疏幾上具見確論民業不失望矣而最後定志責成一疏縷縷數千言明淮必當合河入海髙堰必當爲淮南固守紛紛之議始定抑何其慷慨中機宜也斂袵環讀深爲國議有人賀獨觀昭曠之原良工心甚苦哉其尢所嘆服者凡門下所以來爲奉命勘河則安陵寢當第一義泗人訛傳逺近駭懼見稍不定誰能剖析其妄而略無所惑搖動其間哉門下明目張膽直論極言皆人所不敢出釋主上之疑關橫議之口裔是以還治河有定論矣擔當負荷異日重器再爲朝廷有人賀惟是淮南昏墊漕隄頻決州縣患苦往往有不得盡逹於當路者則前日永折之舉是已不佞以桑梓不勝哀憐畱都多暇日特爲繪圖著書以申其說此與治河之議似不相關然而河渠水利兩者實相表裏善乎河臺之疏有曰淮南頻嵗災傷非必盡出於天由河不治耳誠有味乎其言之也今河治矣而水利不興貢賦不均柰之何其使斯民向隅而泣也輒敢以末議馳使而獻之左右幸一寓目焉儻有慨然感懷者乎門下諫官也車轍馬迹所至地方利病凡有見聞得具以還報天子諏謀詢度詩人所爲詠皇華也漢長孺奉使河內見饑民能以便宜發賑活者數萬家矧地方在勘議之內而轉聞非便宜之假門下名賢當過長孺逺甚儻役墨卿一操牘淮南百萬生靈二天之庇也然而非所敢望也僕久懷向往又天下事非一人家私事敢布腹心伏惟裁詧

與楊華端鹽法

惟鹺政大計兩淮於天下爲甲天子命驄馬使監臨之並漕儲河道吏治民生挈而畀之兼理焉厥任不稱甚重哉臺下奉妙簡而來也蓋羣望所歸屬云他可勿論獨民生待命於河道今時利病最切蓋漕隄頻年屢決髙泰寶興鹽五州縣仰而受其沈溺之害於今三十年矣理窮數極當事者不得已爲永折之議以救之髙寶興化業已奉題允而泰州云霓之望非止嘆其不均而已蓋有被水之實而防以不水之名名實之際欲辧之而無從也不佞因爲繪圖著論佐父老曲暢其義以告於當路仁人君子冀垂憫焉計臺下東巡其道塗必出安丰東臺之間此時日當於夏杪秋初之候常年河伯爲殃此正其際矣儻命舟取道興化以及泰州於時展覽圖冊按而詢之當盡得其狀有如徼借福靈萬一伏秋之水天幸不作然阡陌多沈於沮洳疆界不異於昭陽論中所謂不水之年猶水也不災之年猶災也益可知其十無一稔之由矣敢預成書以請伏惟畱神采納地方幸甚至如山斗之仰向往之誠積衷有素瞻謁無由有東向九頓首而已並乞崇鑑臨緘不任瞻依延竚之至

簡陳楚石操臺

淮南之有洪水也自隆慶三年始今且三十年矣決隄沈田無嵗不患苦之夫隄內州縣可指數也乃有不盡知於當路者因而蠲折之請不均百姓皇皇卽有控告不得盡其曲折不佞不勝哀憐爲繪圖著論以代父老之口昨防枉重略面陳其槪矣書成輒敢呈覽臺下肅淸江海鯨鯢逺遁赤子不有寧宇乎然外享淸平之福而內迫沈溺之災此一方者或亦臺下所軫念不以越俎而若爲弗聞也伏惟畱神省鑑幸甚

簡段毅庵巡江

維一郡髙泰寶興臺下久所經歷之地也洪水爲災此四州縣者曽可軒輊乎使槪不其蠲卹則已今蠲卹而又過爲軒輊也不平之鳴何能禁之臺下昔父母今王父母矣觀風問俗無煩咨諏當具得其疾苦之狀新刻奉覽其中反覆之詞𨿽似蕪冗然其憂之也切故其說之也詳閭閻不得已之情伏惟垂意幸詧

簡黃同春屯馬

驄車新簡江北𨿽未奉有轍迹然照臨所被卽幽潛闇曶庶幾耀於光明之下矣維揚髙泰寶興均水國也連年河伯爲殃迄無寧止頃者三方業防永折之請而一方偶不及也父老奚爲後我之嘆不能自逹不佞謹代爲之言特以呈覽地方利病小民疾苦諒觀風者所樂聞也儻防采擇當不以職事不相關而秦越之矣如何如何

簡馬步庭倉院

惟廣陵之賦漕糧與鳯陽米兼重昨以地方苦水鳯陽米業防前院陳筠荷老公祖具題稍從寛卹矣地方久而歌思比於南國甘棠近漕糧永折之議有所軒輊小民病其不均語具在圖刻中謹呈覽異日行郡縣執以問父老當備悉其艱苦之情也觀風者得無有痌瘝之念乎不盡

與陳耐庵侍禦

者讀治河大疏於淮南利害明如燭照其列被水地方未嘗捐泰州不與也蓋閱歷久則其聞見也必眞聞見眞則其稱說也自悉頃永折之議泰州不列毋亦未得於親歷耶百姓皇皇未已不佞爲繪圖著論佐父老控於當路惟門下於舊赤子加意必切專用請教前疏有之矣其詞曰渠非袵席我者乎昔嘗視由巳溺矣夫由溺之思袵席之庇豈以今昔有二心也儻采擇淮南隄內一路均受其賜不特寶應一邑戴甘棠而已

再與蔣元軒代巡

前者著書上塵淸覽尋鄕人有渡江來者傳聞士民呈詞業已行道府覆勘矣夫父老之詞不逾數行耳不惟紙上有不盡之情卽臺下霽威延見問其疾苦顧片時數語不啻若自其口出也昨付之剞劂擬於萬言書以佐其鳴甚非得已臺下儻不屑越而寓目之乎不知有當采擇否夫業防行勘當有定論道府兩公祖爲地方至仁也然不能不疑於先後異同而爲之躊躇也者不佞竊計天下事顧揆之天理人情何如耳如其理與情兩無拂也卽永永不變可也如其理與情未盡宜也卽十更之可也適以爲虛適以爲公適以見其無我先後異同何病焉或謂一事兩疏廟堂不相信乎則一在未勘之前前者未詳一在覆勘之後後者始確非比例而請也或謂告非其時姑俟諸異日乎則此一時也旣責其太急而不之聴彼一時也又責其後期而不肯從將奚適而可也若曰初失於議矣因是執有成心而遂終謂泰州不與興化髙寶同也以實前言則非不佞所敢聞矣然不佞固諒道府兩君子必不爾爾今日之策必得郡守公親勘又必得盡下河五州縣之境盡勘而後曲折始無壅而不逹之處渙然於先後異同之疑而慨然於先後詳略之故則一方幸收於桑楡而三方不偏於雨露斯大道之公已況自臺下爲之地方本其所夙按而眞知萬萬與耳食者有間疏補撫臺之所未備又於異同之嫌更渾然其無迹也哉機不易投時難再遘士民是以如是其急也至農政專官之議其利有十漕兌正攺之說其害獨偏此理數已極窮則變變則通之時也統惟詳詧寛其再三之凟諒其迫切之情不佞幸甚地方幸甚續有書啟一卷請教並希鑑之臨楮悚仄

與劉豫川郡丞

惟河上之借重也有年矣躬自胼胝防被霜露勞苦而功髙平成永賴之績爛焉其爲明徳不已逺乎殊旌以酬異等尋當有不次之擢矣日者興化永折建議始於歐陽尋又以髙寶類議業奉題允浩蕩之恩三方民歌舞之然不有向隅而泣者乎蓋髙泰寶興一體也驅逺泰州列於不水之鄕自今日永折始譬諸魯衛兄弟之國也譬諸秦越仇讐之邦也以魯衛而等於秦越以兄弟而剪爲仇讎利害同而肥瘠兩視之欲其無咨不可得已語具在集中謹獻以備河上淸覽焉不佞又謂漕隄以外得門下治之矣漕隄以內水利農政更得有專治之如門下者則民生兩利之道也由前之說則一州屬望於桑楡由後之說則一路均受其廕庇惟髙明力贊於當路以慰萬姓雲霓之望功徳不朽臨楮不任瞻企

與徐躍玉司李

日法星蒞郡謁監司於海陵時不佞在裏中亟擬摳趍登賀比報竣謁刻己在申質明則馬首西矣掉臂失此良晤有懷歉然尋經防水之上值車轍有事淮陰無由望見顏色豈喜禦而登龍門固自有數耶門下淸標防學筮仕而提三尺側聞蒞政恪而用法平然猶加意民瘼不厭咨諏蓋蔀屋之下無不仰日月而徹於照臨者曽亦聞年來河伯爲殃之故也乎廣陵爲州邑者十而獨髙泰興寶居湖以東賦稅出於水中其利與害實相唇齒頃蠲折之議徧及三方泰州不與焉百姓皇皇四走訴哀時直指公未入境需之至今不啻枯旱之望雨也昨父老陳情而命不佞佐其說謹馳上記室惟仁人君子重哀憐之今郡守公化成心爲太虛直指公聞疾苦若痌瘝必俱從門下問政一言贊助重於九鼎百萬生靈戴若二天謹因獻書之便附八行爲介紹先通姓名於左右若其問起居而抒向往則少選賫捧之役當過裏門伏謁且有日矣玆不贅陳統希崇鑑

與翁周埜大尹

日承枉重衡茅一聆謦欬匆匆遄發攀從者一夕之淹未能也無何趨上丰矣亦不卽修咫尺之書相問耿耿如何門下雄文粹學筮仕昭陽𨿽百里非棲鳯之所而一方烱福星之照詎謂不徼有天幸哉側聞口碑推心保赤惟日孳孳斯其精神措注固已非簿書俗吏可同日語已頃得水利圖說環而觀之厚矣哉仁人之用意也閭閻疾苦前有歐疏今有翁圖一時比兩公於召杜良非虛譽安得百子駿布在天下昭陽之民何幸焉泰州鄰封也以門下仁心爲質泰人卽興人何問鄰封乃彩鷁從淩亭閣入泰州境見其沈溺之狀於興化有兩否周環數百里於興化多寡分數若何竊謂借冦地方宜無如門下日往來其間見之眞切顧泰州不幸有上河或亦門下所未察輒敢以近所著書奉塵淸覽試以上下河賦稅一相提而較泰州興化利害可分而兩耶夫髙泰寶興鹽五州縣一體也其在隄以內如人之有五內也五內有一經受病未有各經不因而病者亦未有調養四經而一經獨捐棄以爲不湏調養者今驅逺泰州不與於水是五內獨遺其一則何以成身而謂人乎語具在集中惟門下一體之義贊助當路毋若敵國之有曲防秦人視越人之肥瘠則幸矣臨楮不勝大願

報裏中士大夫

惟先逹長者鄕邦蓍蔡里人之困於水也與蠲折之不均也赴愬當路情固宜然惟老先生一言不啻重矣若不佞小子何能爲役顧辱明命以桑梓之誼相勗卽有胸無心忍以綿薄自外髙義陪京多暇日特著爲書借手以告之當路或萬有一之垂念焉謹具請正蓋當路非有意爲軒輊毋亦以上河之故掩而未察耳今圖以別之矣論以暢之矣使上下截然不相混也開當路之疑代小民之口庶幾有轉移之望乎區區管見如此並以報命惟我先逹長者不吝頴削而教之

報裏中上捨及通學諸文

日在裏中諸文聚族而及不佞之門也以蠲折不均責之使言具見公舉昨父老渡江而來又辱手書諄諄若不能一日安焉者夫國學鄕校公論所自出諸丈秉大義爲鄕黨而又以大義責不佞夫不佞生於斯長於斯將焉避之叨從薦紳之後所不與諸文同心者有如日頃聞直指公按部凡厥冠裳亦旣有呈矣不佞謹摭拾諸丈之緒論著爲一書以上專使奉覽且以報命其中論攺兌亦甚詳蓋與永折𨿽兩事然其關地方利病則一前諸丈言向者攺兌已誤今再誤是又蹈覆轍矣不容綬也是以並論著之惟諸丈所裁訂焉

報裏中諸父老

畱京去裏門𨿽不遙然長江天塹何可勞眾父老逺涉而來耶昨承羣然而顧我邸捨也責不肖以桑梓大義不肖甚皇恐愧綿薄何能仰承諸父老之命然諸父老裏中斑白不肯卽安於家而奔走道塗防涉江表其愛鄕裏甚厚而望不肖最殷也則何敢辭惟不肖之受父書也廩於庠父老輸之幸而一第也兩有坊父老又爲我助喜而迎之此纖毫皆朝廷之恩抑纖毫皆父老之賜也其何敢忘今日之事使隠正賦而損公家徒狥父老之請上欺朝廷下要譽於鄕黨朋友義之所不敢出也不幸而頻年重災流離轉徙迄無寧止其狀乃不得盡知於當路嘆覆盆而泣向隅父老之情亦孔棘矣使主上聞之恐亦動念以吾從大夫之後不體朝廷愛民之意而徒退托以拒父老之請心之所不忍恝也茍可裨於桑梓曽何愛於髮膚念父老控於當路詞或不能逹意而又怵於威嚴口逡逡不能道詞謹述父老之防而著之書以代父老宣言今特傳覽夫以一州百萬生靈當路豈有意棄置之天誘其衷豁然興泰一體之誼爲拯民而出於陷溺猶反手耳惟父老其安意待命焉毋徒自苦爲也

再與郭一陽太守

前者著書上塵記室書發之二日鄕人有至畱都者傳言直指公按部時臺下正臨泰州士民以永折事具告臺下謂此非告災之時也士民何急急乃爾此豈臺下有意拒士民之請哉謂非其時則誠然矣非其時而欲官府再議則誠難矣士民亦豈不諒臺下之心而體其難處之情哉第所謂非其時則似猶謂偶災者言耳是臺下終不信泰州同於髙寶興化而列於常災之地方也以愛民懇切如臺下千載一遇而泰州獨不見信於臺下也則豈非泰州萬民之命致然哉夫永折之議原起於興化歐陽尹彼一縣之主專爲一縣則然臺下一郡之主也不可同日語矣但度臺下之意先後異同難於覆請不無費躊躇者不佞終夜思之不若以髙泰寶興遇水則攺折遇不水則仍舊而後各得其平無不均之嘆也何也蓋大水之年同災矣髙寶興化獨防蠲卹之恩泰州將曰彼災則卹也我災則厲也欲無怨焉不可得已不水之年同熟矣髙寶興化猶然享蠲折之利泰州將曰彼今熟也尙爾蒙卹我昔災也何乃爲厲欲不追怨焉亦不可得已則何如以髙寶興化熟年之蠲折而移爲泰州災年之蠲折也豈不兩平而無憾也哉由斯以言不若槪不永折之爲平也此後仍視水與不水之年臨時酌量具題則災有寛政熟無損國兩利之道無便於此矣此一策也不然者請以泰州近代興化正兌一萬五千攺還而相與易焉蓋正兌折也攺兌亦折也興化業永折矣何必分正攺稍爲泰州蘇倒懸之苦亦自公平此一策也又不然者請以一府攺兌見存七千石爲泰州易正兌而通融之此自漕司酌派無煩題請一轉移之間而糧無失額民獲昭蘇無不可者此又一策也以此三者更議儻無先後異同之嫌否乎竊謂同其害者亦當同其利此兩州兩縣不可岐而二也管窺之見如此惟臺下幸熟詧之不佞千戶所籍也於州民無相干涉先人遺有薄田彊半在上河其在下河者止七頃二十七畆坐秋米十一石四斗有奇年該納銀十一兩四錢有奇三十年來曽無顆粒之入賠過糧銀通計三百五十兩有奇以不佞一人如此則編戶一百五十二里者可知矣以七頃有奇如此則三萬四千餘頃者可知矣以十一石四斗如此則五萬二千三百者又可知矣以不佞叨有祿食納不耕之稅自量此生尙能堪之其他細民惟見流離轉徙日不聊生而已惟是不佞親嘗其甘苦故言之親切而有味耳昔坐中有譚虎者一人怡然一人色變則遭與不遭之殊也不佞固譚虎而色變者也以此深知細民之痛毒不啻倒懸故因父老之請敢布腹心若曰以此七頃之田而自爲求卹之計則惟天日共鑑此心不敢欺也若曰避此七頃之嫌而不卹桑梓之急則亦惟天日共鑑此心不忍恝也放筆無倫狂愚已甚幸臺慈曲貸而諒其心焉昔韓愈有言惟閣下可以聞此言惟愈於閣下可以此言進蓋進言之道視其人何如耳竊觀臺下具大公之度而有咸虛之量好善如不及從善如轉圜不佞仰止有日矣何可當世而失諸侯自不佞之進此言也𨿽爲泰州一隅然而實非一家私事也自臺下之聞此言也𨿽止泰州一事然而實系一郡政體也且也非特一家一郡而已天下爲公之道亦若斯矣夫立人逹人不佞學而未能萬物一體臺下擴而愈大異日卽當軸秉衡自無難處之事不佞宇下赤子謂於臺下無一言之益不可也惟仁人君子遷思回慮是究是圖卽不然亦聴憖寘之若狂愚之辠容日負荊九頓首請謝不宣

通學告兌糧呈

泰州儒學廩增附生員劉巖張愛鄭浙等具呈爲兌糧坐派不均貽累乞速攺正以除積獘以蘇民困事竊照揚州一府所屬髙郵等十州縣原額秋糧米共計二十一萬八千九百有零毎年額設起運正兌米六萬石攺兌米三萬七千石本府毎遇徵收之時各照州縣之原額分派正攺之多寡歷越旣久未聞變更如泰州原額秋糧五萬六千三百石以數計之當一府總糧四分之一以兌運言之該派正兌一萬五千之多比之鄰境獨爲加重苦於定額不敢告辭先年本府分糧俱照舊例公派或嵗凶而爲之量減或嵗丰而爲之量加𨿽有通融之時不致偏累之甚百年奉例輸納見存由票可查近自嘉靖三十年後驟加本州正兌米二萬九千六十一石不知何故派單到州百姓驚駭卽時具告有案在房不意此後連嵗倭警地方有事之秋因仍不攺嵗爲定例迄今一十餘年受盡萬分困楚才一通查始知爲興化盡行攺兌苦泰州盡坐正兌各州縣正兌仍照舊額不爲興化而代賠各州縣攺兌因得通減反借興化以攘利獨厚一縣偏累一州切思一府正兌不過六萬石本州一處獨當其半八州縣共分其半一府攺兌不過三萬七千石興化獨得三萬九州縣共得七千其偏重不均之獘不應什百千萬之殊若三十年以前原此額派則亦何辭今不系原額一旦加徵彼八州縣種輕糧之田乃夤緣以減攺兌之輕稅泰州同興化之水反額外代彼正兌之重糧有天無日不均之恨何自而平也況連年大水顆粒無收人戶艱難逃移過半私慮本分之糧尙恐輸納不前再加額外之派豈能須臾可活巖等久抱向隅之悲深切呼天之痛激切陳情萬不獲已伏乞軫念疲敝之極大開蕩平之塗查算州縣額例國初迄於嘉靖之年原無偏重一旦變更萬民貽害懇復原額務使公平各守成規永無紊亂庶常賦之供人心悅服於無偏而垂死之民性命稍全於旦夕矣嘉靖四十年二月日

槪州告永折呈

泰州裏老細民葉政丁濵等告爲一方極天寃枉匍匐控吁懇乞垂恩急救百萬生靈事竊照泰州田糧坐派秋米五萬有零盡屬下河在髙寶卲伯湖堤之內地形如釡毎遇堤決並減閘水灌盡行渰沒與興化一望共成汪洋譬之人身髙寶爲入水之喉興泰爲灌水之腹自隆慶三年以來堤無嵗不決閘無嵗不減田沈水底民窮刻骨死亡逃竄十室九空節上司憐憫凡遇捐賑與髙寶興化一視同仁節年成案歷歷可查今年洪水泛溢十分災傷已經委官踏勘申報在捲日望恩惻如農望嵗近防天臺軫念湖內地方將髙寶興化議攺永折獨遺泰州萬戶聞之驚惶號泣俱不欲生日月遺照覆盆含寃雨露獨偏向隅抱痛三方何幸一方何辜若謂州治髙阜與興化不同則錢糧出產原坐湖內不在州治若謂地坐偏僻與髙寶有異則錢糧輸納原出田土不在衝繁況一府漕糧泰州獨居其半比之髙寶興化更屬繁苦今反不得與彼三州縣地方同議永折此萬姓洶洶腐骨痛心極天寃枉死不瞑目若不冒昧陳情下民迫切上天何知懇乞大開惻隠通查受害地方事同一體暫停疏議特委府縣亷能官員親詣踏勘是否田坐湖內壤接三方使覆盆之冤得覩天日同光向隅之悲獲防雨露齊潤半詞涉虛寸斬甘戮爲此萬分激切拚死匍匐連名哀哀上告萬曆二十三年八月日

書兩呈詞後

右兩事兩呈俱泰州民瘼最鉅者當時士民呈詞不能盡錄錄此兩者以互見云夫泰州爲興化代正兌至不均也興化以正兌移泰州盡從攺兌而攺兌復從永折並髙寶亦比例焉泰州獨見擯棄至不均之中又不均也當路念興化厚矣然苦泰州特甚竟不知前時題奏攺兌之疏何以措詞而議之士民至今以不得一見爲恨因竊意漕糧正兌攺兌之派原系漕司臨期調劑或其時在事者專厚興化暫爲那移未經題請因泰州不知其故爲可欺遂年年照派不復變耶迨士民覺之則已官更時攺後事者置之不問矣蚩蚩之民則如之何今理數已極傳曰天道十年則亦周矣人事十年則亦變矣況三十年爲一世又況今重以永折之議乎士民呈中嘆極天寃枉欲相忘於無言不可得也縱士民不言當路獨不一念乎何可曰久則難變而置之秦越也借令今日士民終不言積而多年則又將曰久則難變矣嗟乎當其時而言之也則曰業已成矣姑俟後議不聴後其時而言之也則曰前事久矣何不早議又不聴呼天而天聴則髙叫閽而閽路則逺如之何可也泰州將終於覆盆不睹日月而見靑天矣此今日士民之所以皇皇不佞之所以捐俸而災木以代爲之說也不得已也詩曰知我者謂我心憂不知我者謂我何求夫不佞誠憂之則何求

敬止集卷四

