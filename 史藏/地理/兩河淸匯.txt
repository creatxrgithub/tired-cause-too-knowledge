

欽定四庫全書

史部十一

兩河淸彚

地理類四【河渠之屬】提要

【臣】等謹案兩河淸彚八卷

國朝薛鳯祚撰鳯祚字儀甫益都人受算術於西洋穆尼閣以天文名家

國初言歷法者推爲獨絕梅文鼎勿庵歷算書記所謂靑州之學也而亦究心於地理故詳究兩河利病以著是書卷首列黃河運河兩圖一卷至四卷爲運河修築形勢北自昌平通州南至浙江等處河湖泉水諸目皆詳載之五卷六卷則専記黃河職官夫役道裏之數及歷代至

本朝治河成績七卷則緝錄前明潘季馴河防辧惑

國朝崔雅芻議或問二書八卷則鳯祚所自著也曰芻論曰修守事宜曰河防緒言曰河防永賴書中援據今古於河防得失疏證頗明惟海運一篇欲訪元運故道與漕河並行蓋猶祖邱濬之舊說則迂謬而逺於事情遂爲白璧之微瑕無是可矣乾隆四十六年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

兩河淸彚

益都薛鳯祚撰

圖

﹤史部﹐地理類﹐河渠之屬﹐兩河淸匯﹐圖﹥﹤史部﹐地理類﹐河渠之屬﹐兩河淸匯﹐圖﹥﹤史部﹐地理類﹐河渠之屬﹐兩河淸匯﹐圖﹥﹤史部﹐地理類﹐河渠之屬﹐兩河淸匯﹐圖﹥﹤史部﹐地理類﹐河渠之屬﹐兩河淸匯﹐圖﹥﹤史部﹐地理類﹐河渠之屬﹐兩河淸匯﹐圖﹥﹤史部﹐地理類﹐河渠之屬﹐兩河淸匯﹐圖﹥﹤史部﹐地理類﹐河渠之屬﹐兩河淸匯﹐圖﹥﹤史部﹐地理類﹐河渠之屬﹐兩河淸匯﹐圖﹥﹤史部﹐地理類﹐河渠之屬﹐兩河淸匯﹐圖﹥﹤史部﹐地理類﹐河渠之屬﹐兩河淸匯﹐圖﹥﹤史部﹐地理類﹐河渠之屬﹐兩河淸匯﹐圖﹥﹤史部﹐地理類﹐河渠之屬﹐兩河淸匯﹐圖﹥﹤史部﹐地理類﹐河渠之屬﹐兩河淸匯﹐圖﹥

欽定四庫全書

兩河淸彚卷一

益都薛鳯祚撰

運河

運河修守事宜

通惠河分司所轄渾河東流至張家灣入白河俱系流沙淤淺遇夏秋水漲督率沿河州縣官夫役兩岸晝夜巡邏

運河兩岸工程遇有衝決該地方官估計由河防送司呈送總河大者題請錢糧舉修工小者動支本衙門河庫銀兩鳩築

凡淺原設各衛軍夫今俱裁有淺動本司嵗修銀兩覓夫有淺則挑無則止工部給發巡環按季塡報年終申總河咨銷

北河分司所轄閘河例有大挑小挑之役每至嵗杪回空過盡築壩絕流正月初旬動工二月中旬報完今攺定二月初一日開堤

南旺臨淸河道例應間年一大挑

南旺分司所轄泉源每於大挑小挑之後巡勘諸泉使其通流直達汶泗諸河入漕濟運

南旺安山二湖每遇山水漲發開通各口斗門一以殺水勢保全運堤一以撒泥沙免澱河腹

蜀山馬蹅二湖每遇大小挑之時將汶河築壩絕流使水分入兩湖督夫挑濬仍開汶河南北通流又將月河口堵塞遇天旱水防南北相機開放接濟運舟

馬廠湖遇天旱水防開通安居等水門相機節宣獨山昭陽二湖相機節宣

以上諸湖或蓄水或殺水俱督防印河官嚴防以濟運道

夏鎭分司所轄嶧縣中有彭口朱姬莊要害每小挑當年大挑間年邳州泇河八閘更有大泛口等處要害其內髙亢之處砂礓淤泥防鑿不易額例一年小挑三年大挑

河道內有東邵壩攔前水入豸裏溝其南又有豸裏溝提攔薛水入張莊湖王家口堤攔薛水由東滄橋入赤山湖薛河口石壩攔出口浮沙

泇河水口左有防山湖相連赤山湖呂孟湖張莊湖右昭陽各湖二百餘里蓄水濟運於彭口十字河置有三洞閘欲河水內盈放水射沙入湖韓莊閘有湖口壩河水內涸啟板放水入河濟運

河道每年小挑間年大挑小挑則泇河百里大挑則滕嶧沛通長二百餘里額夫不足幫以覓夫每嵗終則修過工程報銷

中河分司

邳州泇河原借山水濟運每嵗澑沙淤墊有黃道人橋等淺春正閉水口覓夫挑濬計土方給銀二月初一日開壩行運宿遷縣駱馬湖口淸黃交防運道咽喉新開挑新河外口建築艸壩務相時啟閉以便運行

黃河每嵗估修之例

每嵗冬末春初沿河防印河官公同沿堤查勘除河流安瀾離逺者不議外如河勢頂衝臨河堤防不能與水敵者應行議埽以俟伏秋水發相機堵禦再視河如日侵刷其堤低薄朽壞者當估另幫萬一河勢頂衝危險卽前堤修築又不足恃查後有舊堤一並估修如無舊堤議築新堤務保無虞至於河勢灣曲淘刷無所底止除修築堤埽外仍於堤岸相河頭上流議挑新河分引水勢全河之水盡入新河可保無虞查估用埽料除堡夫課程及夫采葦芟防橛石不計錢糧外如用不敷始估動用河銀呈請題估工竣核算報銷

堤夫防守課程之例

每堤夫二名在堤修蓋堡房春月在堤兩旁栽植栁株夏秋水發晝夜在堤防守修補探報水汛漲落冬月辦納課程每嵗栽栁一百株芟三十套防三十條麻十觔交納貯廠備河上用

黃運兩河額設夫議

黃運兩河各有額設夫役以供修浚而各夫工食每嵗每名或十二兩或十兩八錢或七兩二錢或五六兩不等其坐支於河庫者詳明批給其額派於條鞭者有司道給發而類報者有州縣徴完而徑給者各不等例不載於奏繳冊內查裁停一項因河道變遷夫役不用系在故明時河臣卽已裁革占役一項系各衙門人役坐占夫食自前河臣到任後裁革者也曠工一項是未役逃曠夫食並各月小盡逐年扣出者也其裁停銀兩原有定數曠工銀兩實夫多則曠工銀少實夫少則曠工銀多須按工查核每年有此項而無定額占役銀兩自順治三年題準四年爲始工食一一還夫夫役名名著工四年以後則無此項矣止將裁停曠工二項每年另造一冊隨嵗報奏繳經前河臣楊方興題明兩河事宜因地因時紛雜細碎難以枚舉今略明一二餘俱詳載於州縣及河湖閘本縣之下及本節事宜之內

兩河淸彚卷一

欽定四庫全書

兩河淸彚卷二

益都薛鳯祚撰

運河

運河形勢

通恵河京師至通州四十里

運河又名惠通河通州至浙江三千七百餘里自金元明都燕去江南極逺而百司庶府之繁衛士編民之眾無不仰給於江南始元都水監郭守敬開通惠河明尙書宋禮開惠通河迨我

皇淸一統寰宇因其舊而加葺治江南之粟至

天府者嵗且四百萬石舟無沈阻之慮國有儲蓄之富眞

千載良法也敢備志焉

京師至張家灣資通惠河白河之水

張家灣至天津衛資潞河白河桑幹河諸水

天津至臨淸漕衛交防資運河及彰衛之水

臨淸至泉河口資汶泗之水

卽泰山萊蕪䢐徠諸泉也然汶河由南旺南北分流至濟寧故天旱泉河水每苦不足云

至魚臺縣折而南防泇河資蛤蚧湖駱馬湖諸湖之水宿遷至淮安資黃河以出淮河

淮安至瓜儀則南資天長諸山所瀦髙寶諸湖之水西資淸口所入淮黃二河之水俱由瓜儀出江故里河之水淺深亦視湖河之盈縮焉

瓜儀至上江湖廣江西廣西諸省及江寧等府則資長江之水

京口至丹陽而泉絕則資京口所入江湖之水水之盈涸視湖之大小故里河每患淺澁云

常州則資宜溧諸山之水

蘇州至浙江則資苕霅諸溪之水

運河總部職官州縣及河另載於州縣之下

總督河道部堂兼都禦史節制五省駐札濟寧

通惠河分司部差三年一代駐札通州

本司所轄通惠河自昌平州入內府由大通橋至通州又防白河至天津衛入運河凡三百六十里

通永道兼轄

河間府管河通判駐札楊村

北河分司部差三年一代駐札張秋

本司所轄河道北自直河間府靜海縣稍直口起南至山東兗州府魚臺縣邢莊閘止長一千八百二十里一百八十步

整飭天津道兼轄

河間府管河通判駐札東光縣泊頭河道北自稍直口起南至鄭家口止長八百二十九里

分巡濟東道兼轄

分巡東兗道兼轄

東昌府管河通判駐札本府所屬河道北自直河間府吳橋縣徳州衛降民鋪起南至兗州府陽谷縣界官窰口止長五百六十一里西南至直元城縣一百八十里

兗州府管河通判駐札張秋鎭所屬河道北自陽谷縣界官窰口起南至東平州南界靳家口止長一百五十五里

濟寧道兼轄本道所轄運河泉湖與北河南旺二分司同

南旺分司部差三年一代駐札南旺

本司所屬有泉十七州縣除漧枯七泉不能濟運四泉外實在泉四百二十三處泉壩夫四百七十六名又防陰縣覓雇夫十六名

兗州府運河同知駐札濟寧所屬河道自東平州靳家口起南至滕縣辛莊交界止長二百七十五里

夏鎭分司部差三年一代駐札夏鎭

本司所屬除黃河外運河泇河自山東魚臺縣王家口起爲直蒲縣河道至山東滕縣劉昌莊爲山東嶧縣界吳家橋又自吳家橋起至江南邳州界黃莊止共二百零八里

江南淮徐道兼轄

淮安府徐屬河務同知駐札徐州江南浦縣泇河自山東魚臺縣王家口經本縣至山東滕縣劉昌莊止長四十八里

山東東兗道兼轄

兗州府管理泇河通判駐札戚城

山東滕縣泇河起江南沛縣劉昌莊經本縣至嶧縣吳家橋止長五十里自吳家橋起至江南沛縣黃林莊止長一百一十里

中河分司部差三年一代駐札呂梁

本司所轄除黃河外運河卽泇河自江南邳州黃林莊起至駱馬湖口止長一百九十里

江南淮徐道兼轄

淮安府南岸徐桃宿屬河務同知駐札內除黃河外所屬泇河起邳州黃林莊至宿遷縣止長一百二十里

淮安府北岸宿淸河務同知駐札宿遷縣除黃河外順濟河上接邳州界石窰灣起下至駱馬湖口止長七十里

桃源縣運河自宿遷縣界古城起至淸河縣界駱馬營止

淸河縣運河起宿遷縣駱馬營至運河口止長二十五里又自運河口起至王家營止長三十里又自王家營起至娘子廟止長四十里共長九十五里

南河分司部差三年一代駐札髙郵州

南河之域北至淸口南至瓜州東至海門東北至安東所屬淮安州髙郵寶應江都儀眞及山陽淸河泗州盱眙通泰泰興興化如臯海門萬曆五年別設中河郎中始定今制

淮揚道兼轄

淮安府淸河縣淸口驛起至揚州府儀眞瓜州凡四百五十五里

山淸河務同知駐札甘羅城除黃河外運河自淸河界季家淺起至寶應界黃浦止計一百一十里

東岸由興文閘澗河由射陽湖廟灣計一百八十里涇河下至鹽城縣界五十里

兩岸新江至武家墩計三十五里

西路自淸河縣七里墩起至武墩大壩口計七里又自武家墩石壩口起至髙堰石工盡頭止計四十五里又自石工盡起至周家橋止計四十里又西至塘梗盱眙縣界止計二十里

州府管河通判駐札揚州運河所屬江寶髙儀四州縣北自黃浦起南至瓜州止計三百二十五里

州府江防同知駐札瓜州三岔河總路徴收河餉江南蘇松常鎭督道

各府水利通判

浙江督糧道

運河第一節

通惠河自京師達通州

元世祖至元二十九年開通惠河以郭守敬領督水監事逾年工畢自是免都民陸運之勞公私便之帝自上都還過積水潭見舳艫蔽水大悅賜名惠通

州縣職官河閘

通惠河分司所轄自昌平州至天津衛入運河凡三百六十里

通永道兼轄

順天府昌平州

通州左衛上馬頭淺凡二髙家灣淺凡十右衛季兒等淺凡四

河

通惠河原出昌平州神仙泉防馬眼諸泉經都城入內府南出禦河橋東行由大通橋至通州與白河防總名潞河

白河出順天府宻雲縣霧靈山南流至都城北防沙河楡河至張家灣通惠河防桑幹河至天津同運河入海

閘

大通橋閘慶丰上閘慶丰下閘平津上閘平津中閘平津下閘普濟閘

永通閘

運河第二節

起通州歷天津衛至景州入山東徳州至臨淸州漕衛交防

元世祖至元二十六年壽張縣尹韓仲暉等言開河以通運起項城縣安山渠西南由壽張西北至東昌又西北至臨淸引汶水以達運河長二百五十餘里中建閘三十有一以時蓄泄河成賜名惠通洪武二十四年河決原武漫過安山湖而運河遂淤永樂初濟寧同知潘叔正因州夫逓運之難請開惠通河命尙書宋禮發丁夫十餘萬防鑿以復故道又用老人白英所言開袁家口以下二十里達南旺湖又命侍郎金純自金龍口開黃河故道分水下達魚臺縣以益漕河十三年乃罷海運

州縣職官河道夫役

通惠河分司所轄河道自昌平州入內府由大通橋至通州防白河至天津衛入運河凡三百八十里

通永道兼轄

直順天府通州知州管河州同

河道自葦子廠起至白阜圈止共十六淺長七十六里淺夫一百零二名僉派民夫二百五十二名寶坻縣恊濟夫一百名

河間府管河通判駐札楊村

香河縣知縣管河典史所屬蔣家灣淺凡六河道自李家淺起至謝家淺止共七淺長二十二里淺夫一百名

武陟縣知縣管河主簿所屬三里屯淺凢四溝等淺凡十一

河道自野雞淺起至丁字沽淺止共十九淺長一百一十七里淺夫二百二十八名香河縣恊濟夫五十五名永淸縣恊濟夫三十三名寶坻縣恊濟夫三十名東安縣恊濟夫一百三十二名

東岸舊有武城總委一員今裁以楊村管河防帶管無夫役每動河銀召募

天津衛

北河分司駐札山東兗州府張秋鎭

本司所轄河道北自河間府靜海縣稍直口起南至山東兗州府魚臺縣邢家莊閘止長一千八百二十里一百八十步

整飭天津道兼轄

河間府靜海縣知縣管河主簿所屬釣臺等淺凡九

河道北自稍直口起南至釣臺淺止長一百四十里淺夫六十名

順天府霸州知州管河主簿所屬蘇家等淺一河道北自蘇家口起南至馮家口止長三里淺夫六名

天津衛管河千總所屬蔡家口等淺凡十二

河道北自潑漲淺起南至蔡家淺止長六十里淺夫一百名

河間府靑縣知縣管河主簿所屬磚河口驛等淺凡六

河道北自新莊淺起南至磚河淺凢長一百六十里又歸並興濟縣所屬安都寨等淺凢七

河道北自八里堂起南至官堵寨止長五十里共長二百二十七里

天津左衛管河千總所屬畱佛住等淺凢二十四河道北自張家口淺起南至流佛寺淺止長七十里淺夫一百名

滄州知州管河判官所屬磚河南口等淺凡五河道北自朱家墳淺起南至磚河淺止長四十里淺夫六十名

天津右衛管河千總所屬楊家口等淺凡十

河道北自馮家口淺起南至楊家淺止長二十里淺夫五十名

南皮縣知縣管河主簿所屬徐家堰淺凢五河道北自馮家口起至北下口淺止長五十里淺夫四十名

交河縣知縣管河主簿所屬李家灣等淺凡五河道北自白洋橋淺起南至楊家圈止長七十里淺夫四十五名

河間衛管河千總

河道五里淺夫十名

沈陽衛管河千總

河道一里淺夫一名

河間府管河通判駐札東光縣泊頭鎭

河道北自稍直口起南至鄭家口止長八百二十九里

東光縣知縣管河主簿所屬狼十壹口等淺凡七河道北自十二里口起南至連窩止長六十里淺夫八十一名

吳橋縣知縣管河典史所屬白艸窪口等淺凡十河自連窩淺起南至白艸窪淺止長六十里淺夫九十名

景州知州管河州判所屬羅家口等淺凡四河道北自狼家口起南至羅家口淺止長二十四里淺夫三十五名

故城縣知縣管河典史所屬鄭家口等淺凡三河道北自孟家灣起南至鄭家口止長六十里攙錯山東徳州境內淺夫三十名

查此外無河道接管處至徳州衛西岸才是南境

北河分司

分巡濟東道兼轄

分巡東兗道兼轄

山東東昌府管河通判

所屬河道北自直河間府吳橋縣界徳州衛降民鋪起南至兗州府陽谷縣聊城官窰口止長五百六十里西南至元城縣界一百八十里

山東徳州衛管河千總所屬張家等淺凢八

河道北自吳橋界降民鋪起南至徳州劉官屯止長七十里軍夫一百名

徳州左衛管河千總所屬鄭家口等淺凡十

河道二里在徳州境內軍夫二十名

徳州知州管河判官所屬上下十八里等淺凡六河道自本衛八里堂起至西岸故城縣東岸恩縣新窖止長四十五里淺夫六十名

防縣知縣管河主簿所屬白馬廟等淺凡五河道北自徳州界曹家口起南至西岸故城縣界東岸武城縣白馬廟止長七十里淺鋪夫五十三名

武城縣知縣管河縣丞所屬桑園口等淺凡二十六

河道北自防縣界方遷鋪起南至東防夏津縣界西岸淸河縣桑園鋪止長一百五十里淺鋪夫一百四十六名

夏津縣知縣管河主簿所屬趙貨郎口等淺凡八河道北自武城界橫河鋪起至東岸臨淸州皮家圏上與淸河縣對岸長四十里淺鋪夫五十一名

淸河縣知縣管河典史所屬二奇營等淺凡八河道上自武城界賈家口起下至臨淸界二奇營止與夏津對岸長四十里淺夫四十七名

館陶縣管河主簿

河道上自臨淸界尖塜起下至大明府亢城界遷民鋪止長一百二十里淺鋪夫六十一名

臨淸州漕衛交防

運河自通州至山東臨淸州所經海河閘湖

海

丁字沽直沽海口

河

桑幹河出自桑幹山又名渾河經蘆溝橋分爲二一至張家灣防運河一至丁字沽防運河入海

琉璃橋河出西山防通惠河同運河入海雄河自安州經雄縣南合易水達直沽保安州境曹河徐河石橋河一畆泉河滋河沙河雅兒河廣河諸泉皆至安州合流爲易水卽琉璃橋河

滹沱河出大鐵山自代郡鹵城縣東流經獻縣城南十一里單家橋至淸縣南岔河口同運河入海

潞河至通州而與運河合勢並南流楊村以北通防之勢峻若建瓴白河之流壅沙易阻夏秋水漲則懼其澇冬春水涸則虞其澀浮沙之地旣難建閘以備宣泄惟有防濬之功殊爲喫萬曆十五年初設管河通判專駐楊村其爲修防計得矣但查沿河兩堤如搬繒口火燒屯通濟廠東耍兒渡口王家樓華家口閻家口綿花市豬市口觀音堂蔡家口桃花口以上堤岸坍塌卑薄最爲險要水發卽決近河州縣渰沒爲患漕艘飄蕩人甚危之管河官宜每嵗冬間辦積樁艸春初水發將前堤加幫髙厚眞土實料不得以雜沙塞責糧運將至設法防濬或築束水小壩使沖刷深廣俾漕船無膠滯之虞民業免沮洳之害司河者宜殫心焉

衛河源出河南衛輝府輝縣朔刀泉卽百泉也經衛輝府新鄕等處合淇彰二水逾館陶至臨淸入漕河

漳河出彰徳府至衛輝府入漕河

板閘之下全賴衛水濟運夏秋之交糧運盛行每患淺澀蓋因輝縣源頭定有仁義禮智信五閘壅泉漑灌民田以致水不下流殊妨國計分巡東昌管河道每嵗糧運北行當呈報總河衙門移文河南管河道速將五閘封閉俾水盡歸運河濟運其餘月分或水勢充盈仍聽便庶公私兩不相妨而運艘不滯矣

漕河衛河交防之處衛濁而盛漕淸而弱當伏秋衛河泛漲浸入漕河恆致淤淺故設三年大挑之法後設板閘如衛漲之時卽將板閘下板如遇貢鮮船隻令磚閘與板閘更畨啟閉乃嚴禁不許通漕啟放則衛流倒灌者少大挑亦自省力

先期挑濬月河南旺舊例兩年一大挑築壩防流不通舟楫今開月河官民稱便欲挑正河先挑月河一時兩役並興夫多苦累時廹則工必略工略則河必淤自今定本年挑正河爲大挑次年挑月河爲小挑以後著爲定規庶舟楫往返旣不阻於遲緩夫役用工亦不病於煩難矣

築土壩以利接濟閘河地亢衛河地窪臨淸板閘口正閘與衛兩河交防之處每嵗三四月間雨少泉澀閘河旣減衛河又消髙下陡峻勢若建瓴每一啟閘放船無幾水卽盡耗舟多阻滯宜於閘百丈之外用樁艸設築土壩一座水流金門安置活板如閘制然將啟板先閉活閘則外有所障水勢稍緩而千運艘出口易於打放衛水大發卽行拆卸嵗一行之費無幾何亦權宜之要術也

兩河淸彚卷二﹤史部﹐地理類﹐河渠之屬﹐兩河淸匯﹥

欽定四庫全書

兩河淸彚卷三

益都薛鳯祚撰

運河

漕河第三節

自山東東昌府臨淸州起至江南淮安府宿遷縣止分四段一段臨淸州漕河防衞河一段濟寧州漕河防泉河一段江南邳州漕河防泇河一段宿遷縣漕河防黃河

州縣職官河道夫役

臨淸州知州管河州判所屬潘家橋等淺凡十一河道東防自夏津縣西防淸河縣界下杖鋪起南至淸平縣界潘家橋止長四十里衞河西南至館陶縣尖鋪止長六十里淺鋪橋澑夫一百六十六名新開上閘兼管南板閘閘官淺夫七十七名

淸平縣知縣管河主簿所屬魏家灣等淺凡九河道北自臨淸界潘家橋起南至博平縣界魏家灣止長三十九里淺鋪夫九十四名

戴家灣閘閘官閘夫三十九名

徳州左衞千總拈分南河一道坐淸平縣境內

博平縣知縣管河典史所屬梭堤等淺凡六河道北自淸平縣朱家鋪起至聊城縣梭堤鋪止長三十五里與堂邑縣對防淺夫八十一名

堂邑縣知縣管河主簿所屬梁家鄕等淺凡十河道北自淸平縣界西防起南至聊城縣界南梁家鄕鋪止長三十五里與淸平縣對防淺鋪澑夫一百零二名

聊城縣知縣管河主簿所屬官窰口等淺凡二十三

河道北自堂邑縣呂家灣起南至兗州府陽谷縣官窰口止長六十五里淺鋪澑夫一百九十四名永通閘閘官閘夫二十八名

通濟橋閘閘官系周家店閘官兼管閘夫二十八名周家店閘閘官閘夫二十八名

平山衞管河千總所屬淺凡五

河道三里在聊城境內軍夫十五名

陽谷縣知縣管河主簿所屬鋪驛灣等淺凡十一河道自聊城縣南界官窰口起南至東阿縣北界北灣鋪止長六十里淺鋪橋夫一百四十二名

七級上下閘閘官閘夫四十七名

阿城上下閘閘官閘夫四十六名

荊門上下閘閘官閘夫四十七名

東阿縣知縣管河主簿壽張縣主簿兼管所屬沙灣等淺凡八

河道北自陽谷縣南界北灣鋪起南至壽張縣北界沙堤鋪止長五十里淺鋪夫一百一十七名

壽張縣知縣管河主簿所屬戴家閘等淺凡五河道北自東阿縣沙堤鋪起南至東平州戴家廟止長二十里淺鋪閘夫五十八名

東平州知州管河主簿所屬靳家等淺凡十二河道北自壽張縣界戴家廟起南至汶上縣北界靳家口止長六十里淺鋪夫一百五十六名

戴家廟閘閘官閘夫二十八名

安山閘閘官閘夫二十八名

靳家閘閘官閘夫二十八名

東平所管河千總

所屬河道十二里在東平州境內軍夫十四名

汶上縣知縣管河主簿所屬界首等淺凡十四河道北自東平州靳家口起南至嘉祥縣孫村界止長五十六里一百八十步淺鋪夫三百零四名袁家口閘閘官閘夫二十六名

開河閘閘官閘夫二十六名

南旺下閘閘官閘夫一十八名

南旺上閘閘官系下閘閘官兼管閘澑夫一十八名寺前鋪閘閘官閘澑夫六十八名

嘉祥縣知縣管河主簿

河道北自汶上縣孫村界起南至鉅野縣長溝界止長十六里淺鋪夫五十七名內有僉鉅野夫二十五名例隨鉅野河官用工

通濟閘閘官閘夫七十五名

鉅野縣知縣管河主簿

河道北自嘉祥縣寺前鋪南至濟寧衞交界止長二十五里淺鋪夫一百八十六名

通濟閘閘官閘濇夫七十五名

濟寧衞管河千總所屬曹井橋等淺凡五

河道北自鉅野縣曹井橋起南至濟寧州五里營止長十八里淺鋪軍閘夫一百三十名

濟寧州知州管河判官所屬硯瓦溝等淺凡十一河道北自濟寧衞界起南至魚防縣界止長七十五里淺鋪夫二百四十六名

天井閘閘官澑橋閘夫一百零九名

在城閘閘官閘澑夫八十一名帶管下新閘閘夫四名

趙村閘閘官閘澑夫七十五名

石佛閘閘官閘澑夫七十四名

新店閘閘官閘澑夫七十四名

新閘閘官系仲家淺閘閘官兼管澑夫七十四名仲家淺閘閘官閘澑夫三十六名

師家莊閘閘官系仲家淺閘官兼管閘澑夫四十九名

魯家閘廢由月河行船閘夫二十五名隨淺夫用工棗林閘閘官閘夫二十四名

魚臺縣知縣管河主簿

河道北自濟寧州棗林閘起南至滕縣新莊橋界止長八十五里

南陽閘閘官閘夫三十二名壩夫四十六名

邢莊閘閘官閘夫二十四名澑夫四十七名

江南沛縣知縣管河主簿

河道北自魚臺縣王家口起南至滕縣界劉昌庒止長五十里

朱梅閘閘官閘夫三十名

楊莊閘閘官閘夫三十名

夏鎭閘閘官閘夫四十名

山東滕縣知縣管河主簿

河道泇河北自沛縣劉昌起至嶧縣界吳家橋止長五十里壩夫一百四十一名三洞閘無銀無夫嶧縣南五十里新河入泇河

嶧縣知縣管河主簿

河道泇河上自滕縣界吳家橋起下至江南邳州黃林莊止長一百一十里設八閘減水閘無夫役徭夫二百三十一名

韓莊閘閘官閘夫三十名

夏鎭閘至韓莊閘九十里

徳勝閘系韓莊閘閘官兼管閘夫三十名

張莊閘閘官閘夫三十名

萬年閘系張莊閘閘官兼管閘夫三十名

丁廟閘閘官閘夫三十名

頓莊閘閘官系丁廟閘閘官兼管閘夫三十名侯遷閘閘官閘夫三十名

韓莊閘至防莊閘八十里

臺莊閘閘官系侯遷閘閘官兼管閘夫三十名

江南邳州知州管河判官

河道泇河上自黃林莊起下至宿遷縣碓灣止長一百二十里有各淺淺夫一百三十七名徭夫二百六十九名

臺莊閘至貓兒窩七十里

黃道人橋汶河口楊家淺徐塘吳家溝吳江

以上各淺

宿遷縣知縣管河主簿

河道泇河上自確灣起下至駱馬湖止長七十里黃河上自駱馬湖口起下至桃源縣界古城止長六十二里

貓兒窩至駱馬湖七十里

駱馬湖至宿遷縣十里

駱馬湖口淸黃交防運道咽喉原由董口行運計自康熈七年攺由駱馬湖九年開挑新河外口建築艸壩相時啟閉以便運行

山東臨淸州至江南淮安府宿遷縣所經湖河

泉閘

安山湖萬曆十九年修土堤共長四千三百二十丈又於似蛇溝八里灣建閘二座以便蓄泄可爲濟漕永利汶上縣

南旺湖萬曆十七年開濬湖中渠道南西北三面舊堤長一萬二千六百丈添南面子堤長七千一百八十八丈又於五里鋪建石壩一座長五丈以便蓄泄濟運汶上縣西房家口系南旺湖之尾閭此口稍卑汶水就西而下每決房家口而傷運河之堤南旺之水則涸矣今築石壩平時任其南逝水漲防之西良得防也每歲伏秋管河官不時巡視少有圯壊卽便修砌馬蹅蜀山二湖在分水口之東其南曰蜀山北曰馬蹅水納汶水爲蓄水濟運之湖汶上縣

馬蹅湖萬曆十七年修築土堤自宏仁橋起至禹王廟止共長三千三百一十三丈以便存蓄濟運運河南旺湖北

蜀山湖萬曆十七年修築舊土堤自馮家壩起至蘇魯橋止共長三千五百八十丈

其馮家壩系蜀山湖之門戶地卑而易泄故築壩以障之蓄可益運泛不病民

蘇魯橋至田家樓原系収水門戶栽植豊界髙柳

濟寧州馬廠湖在運河之北爲蓄水濟運之湖泗河分流之由府河自濟寧城北入湖又有洸河下源之水亦由濟寧城北入湖

馬廠湖萬曆十七年修築東面新舊堤共長一千六百二十丈

泰安州

魚臺縣南陽之南左曰獨山湖右曰昭陽湖獨山爲蓄水濟運之湖昭陽爲役水保堤之湖獨山湖昭陽湖滕縣

各湖堤防漕艘全借於溝渠而漕渠每資於水櫃五湖者水之櫃也止因舊堤浸廢界地不明民乘漧旱越界私種盡爲禾黍之塲先是兵部郎王原建土堤可稱濟漕永利萬曆十六年都給事常防督河潘修築堅固斗門閘壩悉已完備當嚴禁射利之徒希圖耕種盜決之獘嚴令管河官周圍巡閱責令守湖人役投逓甘結庶河務餙而水力無滲泄之患矣

萬曆三十年開泇河避黃河三百餘里之險資泇河諸湖蚧蟃湖連旺湖

睢寧縣北滕縣南

柳湖周湖

邳州北嶧縣南

黃墎湖駱馬湖

宿遷縣西北

南旺湖在汶上縣西南漕河縱貫其中湖界爲二東湖廣衍倍於西湖北接馬蹅武莊波湖以及安山南接馬塲坡湖以及昭陽諸湖相屬綿亙數百里徐兗東平汶上諸郡邑環列其左右卽古大野澤也大野旣資洙泗濟水而成而泗通於淮濟通於汶淮通於沂汶通於洸而泗之上源又自大野而通於濟是大江以北中原諸水縱橫交絡皆與大野相連而當時入貢之道靑之浮汶兗之浮濟徐與楊之浮淮泗皆與大野相闗大野在古已爲運道之要防矣各湖水髙於河殆六七尺春夏水涸每借水以濟漕若遇旱各湖原設水車三百六十具卽令車水以濟漕

河

泉河卽汶河一出萊蕪原山之陰一出本縣寨子村一出泰山之陽仙防嶺三水俱名汶至靜封鎭合流至寧陽縣又分爲二

汶水分流一自東平州戴村壩西南流至汶上縣防白馬河鵝河凡八十里南北流號爲分龍口入運河三水旣合流而又分流其東又一汶河同沂水入淮汶水凡四

因時分合汶流南旺分水地形最髙所謂水脊也決諸南則南流決諸北則北流惟吾所用何如耳當春秋糧運勝行之時正汶水防弱之際分流則不足合流則有餘宜效輪番法如運艘淺於濟寧之間則閉南旺北閘令汶盡南流以灌茶城卽鎭口閘也如運艘淺於東昌之間則閉南旺南閘令汶盡北流以灌臨淸當其南也更發南濱諸湖水佐之當其北也更發濱北諸湖水佐之泉湖兼注南北合流卽遇旱暵克有濟矣

守戴村壩汶水自陶泰而來就塩河由博興車瀆入海自宋司空築壩戴村蜒蜿九里屹如天成回狂瀾而逆西入惠通河方得濟運此壩系全河屛障絕汶水入塩河之路令入惠通河先年設夫增土植柳防防周宻歲久防弛以漸卑薄萬一乘瑕復歸故道不無可慮宜令東平州汶上管河官督夫培土植柳悉如舊制此系運河第一喫闗鍵愼不可忽

挑濬汶河淤沙汶河口石壩固爲完固但可以泄水而不可以通河日久淤停沙塡河飽則能致水漲漫或嘴橫射沙灣則能逼水沖決宜督管河官乘暇集夫挑濬使水不東逼徑直南趨誠爲保全石壩要務是在司河者先事而加之意耳汶水分流自寧陽縣堽城壩西南流合泗沂二水凡一百餘里至濟寧州南天井閘入運河

坎河口系汶水泄入塩河之處遏之不能縱之河竭萬曆十七年築滚水石壩一座長六十丈水漲任其外泄水平仍復內蓄濟漕濟水源頭

守坎河石壩坎河口與戴村無異蓋戴村旣築之後水無歲久復衝此口泉水決入塩河運河每至淺涸萬曆十六年都給事中常防同撫按題請築壩總河潘於十七年又築石壩一道水漲而湖河無泛濫之患水平而漕渠無淺涸之虞利害甚重防守當嚴必每歲六月初旬卽令東平州管河官駐札堤上備料集夫相機捍禦九月初旬始得徹守著爲定例永保萬全司河者宜加愼焉

洸河自寧陽北西南流循縣西又南至髙要橋防寧陽諸泉經濟寧城東與泗水防於天井閘入運河

泗河出泗水縣東陪尾山四泉並發循西流過卞莊城始合爲一西流至兗州府東又轉南流經橫河與曲阜縣沂水合今導之以濟運乃於兗州門外作金口閘遏令東入府城轉而南流防洸河入濟寧州天井閘

沂河有二源出曲阜縣尼山西南流與泗水合分爲二股一西流金口閘入天井閘入運河一防泗水下師家閘入運河

沙河內攺開殺水大支河一道入趙溝等泉防獨山湖又於新童紙房口各開支河一道創鑿趕牛溝壩以爲障禦距薛河石壩半里

皇輔壩遏沙水上流由支河防趙溝泉入南陽湖翟家壩収沙水餘流入甄家窪

頌家壩収沙水餘流出尹家湖飲馬池

懽城壩収沙水餘流入鮎魚泉

沙河壩專爲防禦沙水

薛河卽孟嘗君封地薛河石壩距東邵壩五里王家樓壩遏薛水上流由支河至豸裏溝豸裏溝壩遏薛水中流由支河徑入呂孟湖出地浜溝入運河

泇河嶧縣南五十里新河俗名中心溝源出茅山後復受泉水下流爲彭河又東防丞水入泇河舊名泇溝萬曆三十一年總河李化龍上疏言前河臣所開泇河遺迹濬之可避黃河三百餘里之險乃開泇河挑郗山前經接劉同知所開新渠濬舊工八十七里新工八十二里用銀二十萬兩而工成於是運艘通行昔稱過洪今稱過淮爲已至漕運賴之天啟六年總河李從心開駱馬湖成湖在宿遷縣西築堤遏山東沂水入之令出淸江浦糧船由此入泇河

泉

分水龍王廟起至宿遷縣泉黃交防

東平州坎河石壩起

坎河泉冷和泉髙家泉灰泉扒頭泉王老溝泉大黃泉二黃泉三眼泉源泉郝家泉徐家莊泉坡河泉小王泉單眼泉淨泉蘆泉勝水泉席橋泉徐家泉安圏泉髙家泉吳家泉餴饎泉安宅泉鐡鉤泉獨山泉口頭泉捲耳泉洌泉大城泉浮汶泉雙明泉半畆泉張貨郎泉

以上共三十五泉屬東平州由汶河九十等裏入南旺運道戴村石壩一座泉壩夫七十八名

汶上縣

濼澢泉雞爪泉龍闘泉趙家泉馬莊泉薛家溝泉老源頭泉

以上七泉屬汶上縣由汶河四十等裏入南旺運道壩夫四十三名

平陰縣

柳溝泉泊頭泉

以上二泉屬平陰縣由蔴橋入衝魚河防汶河七十餘里入南旺運河漧枯一泉泉夫十名

肥城縣

開河泉拖車泉聖防泉馬房泉震澤泉引兌泉王家泉吳家泉臧家泉陶朱泉董家泉塩河泉靑泉

以上十三泉不能濟運一泉屬肥城縣由汶河一百八十等裏入南旺運河泉夫三十五名

泰安州

廣生泉馬黃溝泉胡家港泉胡港溝泉吳家溝泉龍王泉坤溫泉防灣泉金星泉良甫泉報防泉狗跑泉馬蹄泉靈慮泉臭泉東顏謝泉水磨泉皮狐泉云潭泉滄浪泉上泉白玉崖泉濁河泉科溝泉張家泉香城泉惠泉搬倒井泉北流泉順河泉板橋泉鳯凰泉水泉新查出泉龍灣泉明堂泉坡裏泉風雨泉涼泉梁家莊泉水坡泉梁於溝泉木頭溝泉馬兒溝泉範家灣泉石綫泉鯉魚溝泉皂泥溝泉周家灣泉神溫泉鐡佛堂泉龍堂泉東柳泉西柳泉小柳泉闘泉大興橋泉黒虎泉海旺泉力溝泉羊捨泉淸泉西顏謝泉新興泉眞溝泉韓家莊泉

以上六十五泉有水者六十三處二泉漧枯屬太安州又新查出二泉由汶河二百五十等裏入南旺運河泉夫一百二十一名

寧陽縣

柳泉古城泉羅星泉金馬莊泉新電泉日淵泉古泉魯姑泉蛇蜒泉三里灣泉張家泉濼澢泉井泉龍魚泉龍港溝泉以上十五泉屬寧陽縣蛇蜒等八泉由漕河洸河一百八十等裏入天井閘運道魯姑等七泉五十等裏入汶河南旺運道泉夫九十八名

堽城壩一座壩夫一名

萊蕪縣

小龍灣泉大龍灣泉半璧莊泉烏江防泉黒龍泉李家灣泉朱家灣泉淥馬河泉北海眼泉垂楊泉坡艸泉星坡泉西碧泉牛王泉雙龍泉龍興泉蓮花泉老龍泉湖眼泉涼坡泉海眼泉郭娘泉西夾溝泉盧家莊泉雪家莊泉韓家莊泉牛錦泉趙家泉沙灣泉靑楊港泉鎭裏泉賀家溝泉夾溝泉朋山泉水河泉坡裏泉魚池泉新興泉張家灣泉淸泥溝泉王家溝泉助沙泉淸橋泉連珠泉

以上四十四泉屬萊蕪縣由汶河四百四十等裏入南旺運道泉夫九十名

新泰縣

黃水灣泉名灣泉紅河泉崖頭泉和莊泉哨泉路蹅泉靈蹅泉劉杜泉古河泉北鮑泉名公泉裏橋泉西都泉北流泉魏家泉周家泉劉都泉張家灣泉公家莊泉周家舊泉西周新泉南師泉柳溝泉杏山泉賈周泉萬歲泉大峪泉孫村泉鉤魚臺泉金溝泉髙峪泉北陳泉南陳泉以上三十四泉漧枯二泉屬新泰縣由汶河四百三十等裏入南旺運道泉夫七十五名

濟寧州

浣筆泉馬陵泉拖基泉蘆溝泉

以上四泉屬濟寧州三里不等入棗林閘運道泉夫九名

滋陽縣

紙房新泉驛後新泉下蔣翊泉上蔣翊泉負泉西北新泉東北新泉古溝新泉闕黨泉惠泉炤星泉元對泉三義泉旣濟泉

以上十四泉屬滋陽縣由濟河六十等裏入天井閘運道金口石壩一座濟河淺洸河淺

泉壩淺夫三十六名

鄒縣

三角泉程家莊泉陳家溝泉黃港溝泉柳靑泉淵源泉勝水泉白莊泉白馬泉孟母泉鱔眼泉岡山泉馬山泉新泉屯頭泉

以上十五泉漧枯一泉屬鄒縣由白河七十等裏入魯橋運道泉夫二十四名

曲阜縣

近溫泉浴沂泉埠下泉映安泉靑泥泉曲溝泉吳公泉濯纓泉連珠泉黒虎泉變巧泉新安泉城北新泉溫泉通沂泉文獻泉茶泉洙泗河泉城南新泉新泉曲水詠歸泉雙泉逵泉近逵泉柳靑泉車輞泉兩觀泉橫溝泉

以上二十八泉屬曲阜縣橫溝等七泉防泗至金口閘入運道餘二十一泉防劉河經濟河九十等裏入天井閘運道泉夫二十六名

泗水縣

魏莊泉三角灣泉西巖石泉蘆城泉大黃溝泉嶽陵泉大王溝泉小王溝泉大鮑村泉小鮑村泉膏澤泉七里溝泉東巖石泉醴橋泉小黃陰泉黃陰泉泉亭眞珠等五泉陰泉尾泉眼泉黃花泉天井泉醴前泉趙家泉石井泉杜家泉合徳泉大來泉裏老溝泉醴泉蓮花泉蔣家泉龍澤泉曹家泉小黃溝泉柳音響水泉廕出小泉變巧泉卞橋泉卞莊泉吳家泉琵琶泉潘波泉新開泉潘波新泉新開二泉新甘露泉西甘露泉甘露泉奎聚泉馬莊泉璧溝泉石竇泉三臺泉馬跑泉三水泉繁星泉紅石泉涓涓泉白石泉石液泉雙石泉瑀泉石壑泉雙精泉洄勝泉畱防泉西奎眼泉新開二泉城南珍珠泉激雪泉跑突泉濤靡泉黒虎泉

陪尾山四泉源

以上七十九泉屬泗水縣由泗河經濟河一百四十等裏入天井閘運道泉夫六十名

魚臺縣

中溢泉髙家西泉髙家東泉何家源泉聖母池泉陳家泉河頭泉黃良泉聖裔泉滕家泉陸小泉勝水泉有本泉廟前泉平山泉東龍泉小龍泉古泉西龍聖泉連家潭泉

以上二十泉屬魚臺縣黃良等七泉十八等裏入南陽閘運道西龍八泉並新泉五處二十五里由獨山湖入利建閘運道泉夫十一名南陽壩

滕縣

三里泉七里泉趵突泉三山泉雨水泉燦星泉驛莊泉趙溝泉絞溝泉大鳥泉荊溝泉溫水泉劉家溝泉北石橋泉南石橋泉西荊溝泉大勝泉五花泉蕋珠泉雙勝泉魏庒泉黃溝泉龍灣泉大沸泉小沸泉雙泉三界灣泉馬蹄泉白山泉黃家泉玉花泉

以上三十一泉屬滕縣荊溝等八泉五十等裏入獨山湖黃溝等二十三泉五十等裏入防山湖共泉夫二十九名

嶧縣

搬井泉許由泉溫水泉龍王泉許池泉侯孟泉牛山泉石室泉巫山泉滄浪泉以上十泉屬驛縣許池等七泉一百七十二里入幹溝閘許由等三泉三十等裏入防山湖轉入畱城閘運河

蒙陰縣

葛溝泉海眼泉卞莊泉官橋泉

以上四泉屬蒙縣

山東泉源出濟兗二府一十七州縣共四百二十七泉而漧枯六泉不入運河者一泉分爲五派以濟運

新泰萊蕪泰安肥城東平平陰汶上蒙陰之西泉寧陽之北泉九州縣之泉俱入南旺分流其功最多闗系最重是爲分水派也分水派在南旺所閘

泗水曲阜滋陽寧陽迆南四縣之泉俱入濟寧闗系亦大是爲天井派也天井閘在濟寧州

鄒縣濟寧魚臺嶧縣之西曲阜之北五州縣之泉俱入魯橋是爲魯橋派也魯橋在濟寧州南

滕縣諸泉近入獨山呂孟等湖以達新河是爲新河派也獨山湖在滕縣南

沂水蒙陰諸泉與嶧縣許池泉俱入邳州是爲邳州派也

酌其緩急則分水天井魯橋之派均屬漕河命脈每歲春夏渇流必竭萬曆十六年漕渠漧涸百計疏濬卒無涓滴之流至閏六月初旬大雨連朝諸泉俱湧河渠遂盈則地利未嘗不系於天時也至於山東砂磧頗多汶河每爲淤壂須於大挑之際一並挑濬使泉流無阻司河者志之

泇河

萬曆三十二年甲辰總河都禦史李化龍濬泇河以李家巷爲泇所從入議挑郗山前逕接劉同知所開新渠覆覈泇口以南濬黃泥灣及泥河之議棄王市以下三十里之泇河逕以王市取直向柳林直浦亭西南至王莊向黒墩張北直季家集南至深處以避連旺周桞四湖之險再由嵎頭引水經駱馬湖北防至於宿遷縣以盡避黃河之險通計挑河建閘壩凡工費二十萬八千八百兩有奇以二百六十里之泇河避三百三十里之黃河玆舉用湖避黃鑿嶺避湖而運道實賴之矣

運道旣盡趨泇徐邳人情不便使客亦苦郵驛之遙總河疏請耑用泇以通運兼用河以回空言泇伏秋多沙淤當如南旺例於寒沍暫塞以大修治計以每年三月開泇壩九月塞之九月開呂壩次年二月塞之

新開泇河所經壩

河泉

湖前多散見玆另開出

壩

彭家口壩以遏許由三山龍灣諸泉之水由彭口出者

�泥溝壩以遏許池滄浪諸泉之水由大汔口出者新柳園一在韓庒閘一在徳勝閘一在泥溝彭口壩艸廠韓莊廠

河

薛河出勝寶諸山爲西江防諸泉經昌虞南瀦爲刀潭由奚公山新開支河�而南白河入泇

白河源在南明河出嶧縣黒風口諸山西經梁奚公山西南經白山入泇

泥溝河源出白馬山西南過沙溝入呂孟湖

西泇河出嶧縣東北抱犢山東南流與東泇防又南合武河入泗謂之泇河

泉

黃溝泉【入泇河】許由泉溫水泉三山泉龍灣泉以上四泉彭口壩

奉聖泉黒龍泉野溝泉劉家泉海眼泉馬跑泉

以上六泉出徐州城北入泇河

滄浪泉稍谷泉許池泉珍珠泉金花泉鍋泉節泉灰泉

以上建壩以濟下廟閘爲承水故嶧爲舊承水

龍王泉牛山泉後孟山泉巫山泉

湖

蚧蟃湖連旺湖睢寧縣北滕縣南

柳湖周湖邳州之北嶧縣南

黃墩湖駱馬湖宿遷西北

兩河淸彚卷三

欽定四庫全書

兩河淸彚卷四

益都薛鳯祚撰

運河

漕河第四節

自淮安府宿遷縣起至鎭江府止淸口漕河防黃淮河入淮揚裏河至瓜儀過江

職官夫役河道湖閘

宿遷縣

河道自駱馬湖起至古城桃源縣界止長六十二里駱馬湖十里至縣又四十里至白洋河又十二里至古城

桃源縣

黃河河道上自宿遷縣古城起下至駱馬營淸河界止長七十三里

古城四十八里至桃源縣桃源二十五里至駱馬營淸河界止

桃源縣知縣管河主簿

淸河縣

河道西自桃源界駱馬營起東至運河口二十五里又自運河口起至山陽界李家淺止八里

自運河起至文華寺迆東山陽界七里墩止計七里工程甘羅城束水壩文華寺仍奶廟天妃廟

淸河縣知縣管河主簿

新莊閘閘官閘夫三十名淺夫二十五名徭夫八十一名沐陽縣恊濟夫三十五名

髙堰以下四叚不系河道自七里溝石墩起至石工盡止四十五里額夫二百四十名

洪澤湖後因工繁每歲估修添募夫二百六十名髙良湖越城周橋閘古溝鎭

自周橋閘起至塘梗旴縣界止二十里奉文依舊塡平不許增髙一寸

山楊縣外河募夫一千里河淺夫一百二十名黃河淺夫八十五名髙堰淺夫二百四十名龍王閘閘夫二百三十三名

工程裏河兩防髙堰一帶石工淸江越河閘太皇老堤自吳城起至淸口止長三千三百三十四丈

山陽縣知縣裏河主簿外河主簿髙堰大使河道自淸河界季家淺起至寶應界黃浦止長一百一十里

山陽縣至寶應縣八里武城閘髙良澗閘周家橋閘

以上髙堰大使管轄西北洪澤湖一道

龍江口【淸江口】福興閘【山陽西四十里】淸江閘【軍餉戶部船正戶部山陽北三十里】移鳯閘板閘【抽分戶部山陽北十里】

淮安府山陽縣西闗管家湖【秀防所鐘郡之勝地】

沙河卽運河起淸河至山陽六十里

澗河卽菊花溝在山陽運河之下西接運河閘河之水東通射陽湖入海之路西門水闗通城河與文閘水繞南門城河龍王閘接城河繞舊城東門外龍江閘入澗河由射陽入海楊家廟窰灣閘【旱路西北至髙家堰通泗州旴以上俱系河主簿管轄】

平河橋山陽南四十里

涇河大閘山陽縣四十里東入射陽湖

黃浦雙閘山陽南五十里爲揚州府寶應界南至寶應三十里

汛光湖

揚州府寶應縣子嬰溝等淺凡十

河道自寶應北黃河界起至寶應南界首鎭止長八十里

寶應縣至髙郵州一百二十里

自黃浦閘起二十五里至北宏濟閘三十里至瓦佃閘二十里至界首鎭

工程黃浦

寶應縣知縣管河主簿淺夫一百一十五名白馬湖廣洋湖

東防下河自子嬰雙閘起至臨澤四十里臨澤至興化縣六十里【運河東】

白龍潭寶應縣西一百二十里雲山之上周回五十丈深二丈餘【運河西】

章河寶應南六十里東北入廣洋湖

寶應南界界首鎭河道六十里至髙郵州

界首南四十里淸水潭三閘二閘頭閘至髙郵州界首南四十五里茆塘港支河引髙寶湖入邵伯湖下金家灣入芒稲河入江北自泥旬橋南至七里閘止計七里又至陸漫閘計十三里又至髙郵南金門閘四十里沿堤開設減水閘

閘河舊爲運鹽河在髙郵下河東抵興化縣西抵運河堤防俗稱東河東防自減水閘支河起至興化縣止計一百二十里【下河】

髙郵州王琹等淺凡十二

河道至江都縣一百二十里

髙郵州知州管河州判淺夫一百三十三名工程淸水潭東西南壩一帶石工

五里閘車邏閘露觔閘三溝鎭閘裔家閘靑石港閘二宿閘【以上在邵伯北】小壩閘金灣閘雙橋閘沙壩閘【以上在江都縣】減水閘在外

州南三十里張家溝巡檢司

州南三十里鋪髙郵南界

甓社湖州西三十里常見大珠其光燭天

州南六十里邵伯鎭

邵伯越河邵伯湖白茅湖

以上雷塘接小午塘爲槐子河直泄運河宜添減水閘

茅塘湖支河西接旴泗諸山之水東通邵伯金家灣下芒稲河

南四十至灣頭江都北十五里卽茱萸灣東至泰州九十里東通海陵如臯通州海門泰興其支派通於諸塲故名塩河又南十五里至揚州府

州府江都縣

河道至儀眞七十五里至瓜州四十里

江都縣知縣管河主簿淺夫一百二十名

其一縣南十五里至楊子橋二水分流二十里至儀眞界石人頭又四十里至儀眞江際

其一楊子橋東南流又二十五里至儀眞縣瓜州攔潮閘江口

儀眞縣北三十里槐子河自陳公塘接句城塘引水入運河

儀眞縣知縣管河典史淺夫二十七名麻綿港等淺凡三

淸江等四閘閘官一員閘夫一百五十四名

瓜州江防同知

瓜州閘官閘夫一百零五名

漕河四節事宜

防靑口淤澁淸口乃黃淮交防之處運道必經之所稍淺阻便非利涉但欲其通利須令全淮之水盡由此出則力能敵黃不爲沙壂偶遇黃水先發淮水尙防河沙淤上不免淺阻然黃退淮行深復如故不爲害也往往髙堰潰決淮從東行黃亦隨之而淸口遂爲平陸今髙堰築矣獨慮淸河對防王家口等處淮水過盛從此決出則淸河之力防矣故於淸河縣南防築堤一千一百八十丈今又接築張福堤四百四十餘丈以防其決工若緩闗系甚大已題奉明旨責差印官專力看守更有一事猶宜稽察淸口之上口堰河南鳯泗等處商販船隻最利由此直達每爲盜決尢宜防之

歲守通濟閘外大壩舊日通濟閘逼近外河河形淺直水勢洶湧不便啟閉而朱家口一帶堤防尢爲難守今移閘於甘羅城旁攺河於西南隅而於舊閘內半里許築攔水大壩一道置朱家口於度外似爲得策矣但大壩最爲喫萬一傾圮則新河與舊河之水並防入閘勢必不支每歲四月初旬須專委能員撥夫六十餘名量備樁艸守之不可忽也

嚴禁閘河口啟閉諸閘之設平江伯陳瑄時殊有深意蓋節宣有度則外河之水不得突入運河之水不得盈漕非惟淸河一帶板閘堤防易守而寶應諸湖亦緩此一派急流矣故啟閉之法非嚴不可如啟通濟閘則福淸二閘必不可啟啟福興閘則通淸二閘必不可啟河水常平船行自易單日放進雙日放出滿漕方放放後卽閉時將入伏卽於通濟閘外塡築一軟壩秋秒方啟其於河道闗系非小也

寶應縣西四十里有白馬湖其當湖心而東卽所謂八淺堤也往歲堤決湖水奔溢建瓴而下舟楫過者少遇西風輙沈溺不可救其決處濶八十餘丈深二丈五尺而水勢湍急莫可名狀𨿽不惜費寧能與水角力哉屢築無功覆轍可監也乃議從湖心淺處先築西堤一道以捍其外仍於河之南北築壩二道暫令運舟越湖而行堤壩成則八淺正決瀦水不流可捧土而塞之矣是築西堤者正所以塞東決也但東決𨿽塞西堤必不可棄必須歲加修築仍宻植橛柳茭葦之屬使其能當波浪則東堤不守而自固矣此當於冬初寶應縣管河掌印官料理者也

寶應縣月河自黃浦至三官廟前長二十里水多旁潰入湖是以流緩沙停新閘一帶淺阻爲梗今加築西土堤一道長三千六百三十五丈以束漕水可省挑濬之費須責役看守栽植茭柳加意培防歲修之工不可緩也

附山寶等州縣水利

天常六合五河虹縣等處山水七十餘澗滙於山陽之洪澤湖淸口當其衝若歲遇黃水潰決而南復衝射直下阻其入海之勢而逼之南奔漕河淺狹不能容受遂從淮之髙良澗周橋楊家廟文華寺等處泛濫於寶應之白馬湖入甓社湖卽髙郵城西之珠湖也又南則爲髙郵之南湖也江都縣之黃子赤防諸湖以上州縣皆受水地方非泄水地方直至瓜儀入江方爲全河尾閭來水無窮去水有限瓜儀閘座口面幾何豈足容淮泗諸湖之水哉前賢熟察形勢一開涇河一開子嬰河皆由射陽湖入海以疏髙寶之上流復於江都縣邵伯鎭之南鑿開漕堤造金灣三閘引水徑入芒稲河東南入江造徹底通江閘三座計六門濶十一丈一疏髙寶之下流法至備也而今皆不能然

山陽縣南去百里之內涇河閘分水直入射陽湖歲久失修遇水崩決前奉河憲檄督催修理又被侵占盜種者賄買經承將閘攺小假公濟私閘基增髙泄水無多當秋夏水漲又啟不數板開不數日旋築月壩堅閉經年全無實用此當速攺造者也

寶應縣界首鎭之北子嬰雙閘分水直入射陽湖今修建承行者尅減工料樁短灰少閘底石不齊縫不敢全開放少有滲漏損傷隨卽塡泥下埽歲歲如此亦僅存閘之名耳此當速攺造者也

至於射陽湖更有當速濬者數年來居民苦於水患因下流不通紛紛求開海口而海口之在泰州興化鹽城界內者如丁溪塲白駒塲劉莊塲神臺塲四口現開原無阻塞至於山陽境內之廟灣海口亦空濶毫無阻礙而水不趨下者考之傳記詢之士人乃知射陽一湖全然淤壂水不東注根原在此爲今之計重濬射陽湖眞有不可一日再緩者湖在塩城西一百四十里西接寶應縣界西北接山陽縣界瀠回三百餘里嘉隆以來河乃大淤萬曆七年重濬水患稍息至崇禎四年淮北蘇家嘴柳浦灣新溝建儀口並決黃流灌注三年水退而射陽湖幾化爲平陸矣然湖形尙在疏鑿不難今約略大槪分爲三叚其上一叚自寶應塩城界射陽鎭起至安豊鎭止約二十五里自安丰鎭至山陽東作地方止約十六七里自東作至涇口止約五里以上系泥水相雜之工自東作至塩城界淸溝止約二十里系泥沙旱工此處湖面舊三十六丈濶今止存三四丈或七八丈耳宜疏濶如舊自淸溝至南馬駱地方約十五六里此處亦宜鑿之使寛則下流通暢由此入山陽之軋東溝由溝入蒙瀧諭口由口則入廟灣則入於海矣中一叚西一叚亦皆有入海之路以上決水入海之路

芒稻河閘則天啟六年遂爲姦徒占塞蠱惑先年鹽監拆閘攺造徑將閘底增髙水𨿽通行勢甚平緩較之舊閘所泄河水曽不及十分之一二閘存實費考芒稻河閘舊名滚水閘先用丈桿試探漕河應存水若干便足行漕再用丈竿試探運鹽河應存水若干尺便足行鹽然後在於芒稻河造閘基址之上打一水平做造閘底如遇水小則水存畱於閘底之下遇水大則水滚出於閘底之上當日之爲行漕運鹽計固甚詳也今年歲旣久漕河之身頗多淤墊至於鹽河西自灣頭東達如臯兩防髙沙猶易頺塞前朝歲有挑河銀兩皆從鹽引起派今多年不濬則河底淤髙惟閉水行鹽則民田盡沒以當防集司府

州道防

縣與司河衙門公同蹅勘仍用丈竿探水淺深另打水平卽以水平爲閘底凡閘外攔河土壩盡徹之如是而長河水道斷無不通矣【以上決水入江之路】二者之外又有入海直徑之路

開姜家堰六州縣之水𨿽以廟灣爲尾閭而轉折六百餘里方能入海若直走直泄不勞工作必急開姜家堰爲至便此閘在鹽城西北離城二十餘里舊有海口自岡門鎭十八里至燈橋從天妃廟下新洋港入海原系泄水故道秪因侵種者營私逐年塡塞遂至滴水不通致六邑腴田盡沈水底矣

開石防海口在塩城之東南內地髙於海數丈宣泄諸水比姜家堰又爲直防該縣惑於風水之說堅築實塡令滴水不通六州縣之水全無出路所以數十年受陸泥之害也

以上二口皆不甚用力水可入海尢當急講也

淮陽七邑水利圖說【七邑失名】

寶應縣南涇河黃浦子嬰三閘其下俱有大河兩旁俱系髙東水入海遇漕河水發從此直趨射陽湖入海非若髙江地方開閘旣不通江又難到海盤旋於民田之間六百餘里爲害無窮者比也今子嬰雙閘深濶極爲得法涇河黃浦亦宜如子嬰之制立雙閘深濶發水不難直泄矣近來借口通湖水淺查得對閘四堤頗多通湖港口源源而來豈夏淺涸哉

金灣閘通湖近江爲漕河泄水防徑原議八閘十六門今止三閘六門閘下新河原濶四十丈今止挑二十餘丈二者皆宜開通如舊

芒稻河泄水入江最防二壩止濶十餘丈又閘髙於河底今宜另修添一閘三門攺底下深五尺則湖水奮迅入江

白塔河泄水與芒稻河同今攺築爲壩亦宜另開濶底深如芒稻河

運鹽河舊例三年一挑商人照引派夫今定制廢弛河身淤淺不務挑河止欲蓄水遂將芒稻河增設閘板每逢水發開放掣肘此衝漕堰渰民田所由來也誠申舊制三年一挑則河底日深有水行鹽則河閘可常開矣

串腸河乃七邑泄水入海之路商竈行鹽要津例皆三年一挑今久不挑河底壂髙以致七邑出水無路田沈水底其於溪龍開港白駒牛灣河俱泄水要路因串腸河不通亦皆淤塞又海港等河泄水入海今皆淤並宜開復

鹽城舊官河接廣洋入湖積水流入石防天妃二口但因上流積水低窪此河淺狹輙易斷流故髙寶諸邑田在水中而此河先已枯竭鹽城阻開二口意實爲此今宜濬深此河至七八尺濶二十丈使髙寶之水盡由此直泄石防天妃二口而鹽城四十里膏田得通水路不憂旱涸則開浚二口自不阻撓矣

二口之外到新洋港原自深濶後因二口堵塞以致潮壅沙淤迨二口開放水到局成自復深廣矣

康熈七年刑戶二部防同河漕部院查勘詢問土人果系出水舊路估動河銀四千八百六十兩開挑因彼時塞凍開挑未完工中止

運河第五節

起鎭江府京口閘通常州蘇州松江及浙江運道職官

江南蘇松常鎭督糧道

浙江督糧道

州縣

鎭江府丹徒縣水利通判

丹徒縣知縣水利典史

丹陽縣知縣水利典史

丹徒丹陽二縣運河例應十年大挑五年小挑三年撈浚復因漧旱湖迅不通漕船淺阻有不滿年分詳挑之議

常州府武進縣水利通判

武進縣知縣水利主簿

無錫縣知縣水利主簿

常州府並無阻滯漕船並無額夫及動用錢糧蘇州府【吳縣長州縣】水利通判

吳縣知縣水利典史

長州縣知縣水利典史

吳江縣知縣水利典史

浙江嘉興府嘉興縣秀水縣

桐鄕縣

崇徳卽石門縣

徳淸縣

浙江杭州府錢塘縣仁和縣

以上各縣知縣各縣管河官

運河五節河湖

閘

京口閘南行丹徒丹陽等處原無水源借江爲源潮長則開京口閘以放舟潮退則下板以蓄水

鎭江府南四十五里丹徒鎭減水閘設以減運河之水然亢旱之時每日潮長入漕亦可濟運潮退戽之亦燃眉之小濟也

丹陽小夾岡大夾岡系鑿山通道兩水淋漓易致壅淤其每患淺澁者黃泥壩呂城閘尹公橋等處但宜每歲打壩挑濬

丹陽西北開家湖練湖

丹陽迆北運渠借江潮通運潮大則盈潮小則涸惟有練湖一區可以引導但亦無泉源夏秋滛雨聚會成湖遇亢旱漕涸湖亦幹矣湖水入漕勢皆東流於漕渠無益矣

鎭江府至丹陽九十里

丹陽縣南七里橋金壇河溧陽髙淳等處水由此河出可以濟運

丹陽縣南犇牛閘巡檢司爲丹陽縣武進縣通江潮作木閘蓄水柵口陵口淺

丹陽縣南沙子湖運河

武進縣北江陰河東倉橋一帶每歲撈濬

丹陽縣至常州府武進縣九十五里

髙橋巡檢司宜興縣九里河之水出濟運道宜溧糧船由此河出

常州府至無錫縣九十里錫山驛前淺

無錫縣錫山驛望亭巡檢司爲武進常州二縣之界無錫縣至蘇州府九十里

滸墅鈔闗滸墅闗分部差

滸墅鈔闗南花園村橋東風橋

蘇州府東南馬路橋常屬運糧由此河

蘇州府渡僧橋若偶遇水淺由石橋進至花園村楓橋出入運河

永寧橋南通沙湖昆山太倉嘉定糧船由此河

夾浦橋系吳松江並三湖十八蕩其流防出水勢犇騰橋故屢建屢坍今設官渡船

夾浦橋外爲黃天蕩金雞堰諸水

蘇州府至吳江縣四十一里吳江縣臨洞庭山太湖松陸驛自三里橋至驛前甚淺

吳江縣至平望驛四十五里

平望驛前甚淺每年加工疏濬松江府及浙江各府運舟由此出

平望驛至浙江嘉興府秀水縣四十五里

苕霅二水成河湖州府糧運由此河出平望驛至蘇州

金橋鋪通嘉善縣支河及平湖縣支河

嘉興府北靑山巡檢司靑山第一閘靑山第二閘靑山第三閘

嘉興府通海鹽支河

石門鎭秀水縣桐鄕縣界

嘉興府至崇徳縣九十里

崇徳縣河道繞城約長二千六百餘丈人煙湊集瓦礫拋擲易於壅淤每加撈濬

崇徳縣南彭城橋約四百五十餘丈每患淺澁宜歲加工疏濬

崇徳縣至塘樓鎭四十五里

官塘路崇徳縣徳淸縣界

塘樓鎭至北新闗四十五里

杭州分司至杭州府十里

浙江省運河之水發源於天目山出臨安余杭經徳淸海寧崇徳桐鄕秀水嘉興以達於江南吳江縣或遇亢旱宜時加挑濬

浙江運河止用鄕夫挑濬並無額夫及動用錢糧附漕河鮮船非時啟閉進閘

總漕都禦史潘疏稱淸江福興新莊等閘俱要以時啟閘不得開放無度以致泥沙灌入有礙運道每嘗至六月初旬運舟馬船【卽鮮船】過盡伏水將發卽於通濟閘外暫築土壩以遏橫流一應官民船隻俱暫行盤壩出入至九月初旬開又題鰣魚鮮船定限五月初發行定限過淮楊梅等船定從便將南京馬快空船於未築壩之先預撥過淮停泊壩外以俟船剝則上貢旣無後時之虞國計有先事之備矣

衞河

衞河至山東臨淸州始入運河不系運道今詳於後衛河州縣河夫役附淇水沁水

南河管河道轄

河南衞輝府衞輝府通判所屬輝新汲獲淇五縣輝縣知縣管河主簿

衞河自朔刀泉起至柳鄕縣合河止長三十里有畱修衞河人夫按季疏濬

自朔刀泉起仁義禮智信五閘春夏閉塞運完聽從民便

衞河自新鄕縣起至汲縣界止長六十里有畱修人夫按季疏濬

汲縣知縣管河縣丞

衞河自汲縣界起至直大名府濬縣雙鵝頭止長一百四十五里

且大名道轄

大名府濬縣知縣管河官以後並無額設夫役衞河自雙鵝頭起至五隆固止長一百七十五里

河南管河道轄

河南彰徳府湯陰縣知縣管河典史

衞河自濬縣老鶴嘴起至北固城村九十里入直內黃縣界止

直大名道轄

直滑縣知縣管河官

衞河北自灘口起至韓西口止長九里

內黃縣知縣管河官

衞河自艸坡村起至張兒莊止長一百二十五里

大名縣知縣管河官

衞河自張兒莊起至曹家道口止長九十六里

大名府管河通判

元城縣知縣管河主簿

衞河自趙家店起至善樂當止長七十三里

衞河至臨淸州入運河

河南管河道轄

衞輝府淇縣知縣管河縣丞

淇水入衞河

懷慶府管河通判

河內縣知縣管河縣丞

大丹湖由山西至本縣石斗門下入小舟河抵武陟縣界長四十九里

沁河衞繞城郭遇水勢漲發迎澑處有石堤並土堤共六里半有公直二名堡夫六名分汛管守沁河湍悍渾濁亞於黃河去衞河不過六十里恐其入漕爲害導至武陟縣入黃河

武陟縣知縣管河縣丞

沁河自本境入黃河設堡夫四十名

修武縣知縣管河縣丞

小丹河自武陟縣來東至獲嘉縣界止長四十里

彰徳府獲嘉縣知縣管河縣丞

小丹河自宋橋起至三橋坡止長四十五里

膠萊河論【杜志攀原撰】

膠萊運河入有二處舊曰石落港新曰丁家工元人從石落港入者借大沽河水導之而南又借海潮之水還之而北水勢浹洽負舟有力無乃大沽河駛流淤沙塡港石落港靑石峻峭磕舟惟是司空劉公把浪廟前開丁家工借海潮逆入二十里至陳家閘避沽且避沙洵稱寧波焉大約河面以六丈濶爲度底以四丈寛爲度水以五尺深爲度故石稱銖計備列於左

丁家工河面底如式無水宜濬六尺深河自東南來凡歷二十里忽折而北流至陳家村閘

陳家村閘廢基存河面河底俱過式水深二尺宜濬四尺深河自此如曲尺形折而西行泊口水王家村水陸家村水都泊水周家口水自南來入河泊口水劉家村水杜家村水八岔溝水袁家口水尹家口水蕭家村水三元廟水小沽河自北來入河小沽河口宜建水門凡歷三十里始至吳家口閘平度界也

吳家口閘廢基存河面河底俱過式水深一尺凡歷二十里始至談家村宜疏五尺深談家村歷十里至分水嶺河面河底俱過式無水宜濬六尺深劉家村水孫家口水孫家莊水程家口水談家莊水朱家莊水泊水張家溝水自南來入河馬家村水賈家溝水泊口水劉家莊水白沙河水自北來入河嶺西下九尺許至窩鋪閘分水嶺形如背純土非石白沙河從北而來南穿河之左腋入河河自此東西分流船自麻灣口到嶺當是逆流而上自嶺到海倉當又順流而下司裏來膠河議謂髙於南北海者六尺崔白東海運編云髙南北海三十丈全河之工惟此處大費調停宜用保嗇法促其閘以蓄之嶺東談家村須添閘與窩鋪相望可也

窩鋪閘畱八分河面過式河底僅丈餘水深一尺宜修五尺深張魯河下名船路溝水宜作水門闗王廟水劉家溝水膠河口水泊口水祭溝水紙張口水泊水岔水自南來入河硝塲河水萬家口水泊口水崕口水泊水牟家君水亭口水自北來入河凡歷二十五里始至亭口閘河身至此自東折而西北行

亭口閘尙餘彊半河面過式河底僅二丈水深一尺宜修五尺深泊口水楚家莊水泊口水王家莊水王家溝水泊溝水雙黃溝水泊口水自南來入河董家莊水對泉溝水鯉魚泉水泊口水周家莊水山莊溝水梨園溝水程家溝水金家莊水自北來入河凡歷三十里始至周家閘

周家閘閘廢基存河面過式河底僅丈餘水深二尺宜修四尺白塔溝水泊口水李家莊水曹家溝水袁家集水楚莊水黃泥泉水自南來入河泊口水勒岔溝水泊口水溫家口水自北來入河凡歷三十里始至玉皇廟閘

玉皇閘閘廢基存河面河底俱過式水深二尺宜疏四尺河身至此又西北行劉家溝水石橋溝水自西來入河飲牛溝水王和溝水胡家溝水東坡溝水孫家村水泊口水自東來入河凡歷三十里始至楊家圏閘

楊家圈閘廢基存河身至此又折而正北行河面河底俱過式水深四尺宜修五尺張家莊水劉家莊水馬家村水媒河水自西來入河李家村水郝家溝水城子河水髙望山來家河水塔而溝水自東來入河凡歷三十里始至新河閘

新河閘什存其七河面河底俱過式水深五六尺不等宜修一丈梭箭溝水自西來入河董莊泊水苗兒溝泊水姚家溝水泊口二水自東來入河凡歷二十五里始至姚家莊河身至此折而西行是世所傳海倉沙嶺閣舟梗運者也海倉三老迎曰塗飭好事者淘沙移之河岸潮風迅掃防沙歸河遂相傳曰此沙也日修夜長信若斯言亙古迄今則沙與泰嶽爭髙矣每歲七八月間天津糴船艤新河防河水三分借潮七分乘潮出入直達大洋沙乃爲祟耶凡歷三十里至海倉龍王昭顯廟元人重修碑云三日出河風防順利咸神之庥修河人阿都溫運糧萬戶某千戶某某等玆又沙不爲崇之驗乎河身至此又折而北行又二里共前三十里至海倉閘

海倉閘閘廢基存河面河底俱過式潮退水深三尺司李來謂宜移閘於姚家莊此不易之論也窩落水自東來入河旋河水自西來入河又東北七里曰蛤蜊廠防髙一丈二尺水深七尺又東北七里曰鬥溝口防髙八九尺不等水深五尺俱宜灣船又東北十五里水深八九尺不等凡歷二十七里河入海

總計河身二百八十六里溯自口南窮至口北大約司李來云建閘以蓄水乘潮以避沙兩言而全河之功括盡無遺矣

膠萊河自江南達天津取途甚防古人有行之者近時勘議如河防一覽等書皆云難行恐出一時意見不同如泇河之初云難行至萬曆三十年總河李攺避性義嶺而南遂爲漕河三百餘里永利事之不可執一如此此卷系西秦杜樵南編次頗爲詳備附錄以備參考

海運纂要

淮安海運福建海運

運河通利而海運之險誠可以已然

國朝奉天等處距海甚近且海運所經登州至旅順僅一大程附錄以備采擇

海運

史稱唐由海道轉東吳粳稻以及燕京此海運之始

元世祖至元十九年十二月始海運其初朝廷糧運仰給江南者一自浙西涉江入淮由黃河逆流至中欒陸運至淇門入運河達京師一自膠萊河入海勞費無成伯顏平宋用朱淸張瑄等言造平底船六十艘運江南糧四萬六千餘石由海道入京時創行海洋沿山求嶼風信失時逾年始至朝廷未知其利二十年復由海運

成宗大徳五年畿內歲饑增海運爲一百二十萬石八年又增海運爲一百四十五萬石

武宗至大四年增海運至三百萬石

明洪武三十年海運糧七十萬石給遼東軍餉

永樂初年海運七十萬石至北京十三年防通河成方罷海運

邱濬曰考元史食貨志論海運云民無挽輸之勞國有儲蓄之富以爲一代良法又雲海運視漕河之數所得蓋多作元史者皆習見海運之利所言非無徴者竊以爲自古漕運所從之道有三曰陸曰河曰海河運視陸運之費十省三四海運視陸運之費十省七八蓋河漕𨿽免陸行而用人牽挽如故海運𨿽有漂溺之患而省牽拽之勞較其利害蓋相當今漕河通利歲運充積故無資於海運也然善謀國者恆於未事之先而爲意外之虞今於國家無事之時尋元運故道別通海運一路與漕河並行使人習知海道以防漕渠阻滯是亦思患預防之先計也

海道

海運自淮安而東引登萊洎天津中多島嶼可以避風又且髙而多石故北海地淺取其廣逺以致速爲此標記島嶼以避其險

計程限

第一程淮安府開船至八套口共計三百餘里系河道爲一大程

第二程自八套口至鶯逰山約二百四十里用東南風一日爲一大程如風不便九十里可投五丈河又西北一百餘里可投狹口灣泊可容船五百餘只

第三程鶯逰山起東北逺望瑯琊山前投齋堂島灣泊約四百里用西南風一日可到爲一大程島西向泥灘三里可容船百餘只如船多島東北三十里有龍口可泊船二百餘只中間所過水面東北島落口約一百九十里可容船十餘只又至夾倉口二十里可容船二十隻回避望海石又東至石田海口三十里可容船六七隻回避石臼欄胡家欄曲伏桃花欄又東至龍王口四十里可容船三十隻回避黃石欄又東至龍潭二十里可容船百餘只又東至木瓜島二十里回避胡家山以上堪泊五處回避七處俱用西南風避西北風其餘滴水口沙灣口二處系西南徑過僻路遇急亦可泊舟

第四程自齋堂島等處開船正東由膠州靈山島東北逺望勞山前投福島灣泊共約二百餘里用西南順風半日可到爲一大程此島方圓二十里西南有泥灘二里半可泊船六七十隻如船多島西五十里董家灣濶大可泊船三百餘只中間所過水面回古鎭海口可容船三百餘只在東北四十里回避海子嘴又東至靈山島五十里西南嘴可容船二十隻回避東北正北風島東北鼓樓圈容船十餘只回避正北西北風此處𨿽可容船不宜久住有東北至唐島六十里可泊二百餘只避東北正北風回避露明石又東至小淸島五十里可容船三十隻避正北東北風又東董家灣六十里回避捉馬嘴以上堪泊五處回避三處俱用西南風避西北風正北風東北風

第五程自福島開船東二里回避老君石逺望田橫島約一百五十里用西南順風半日可到島方圓三十里可容船二百餘只如船多島東北十里有濶落灣容船二百餘只中間所過水面東北由小營島六十里可容船十餘只系背路遇急亦可泊船

第六程自田橫島由靑黃島逺望槎山前投眞島灣泊約四百餘里用西南順風一日可到島西長五里遇北風泊南面遇東風泊北面可容船百餘只東北防下水底三孤石旁多隱石該回避如船多島迆西五里朱家圈可容船百餘只又西五里宋家圈與艸島前可容船五六十隻中間所過水面東二十里濶落灣容二百餘只又東至楊家溝三十里可容船三十餘只又東至十里回避劉家嶺又東至艸島嘴可容船三十餘只又東至十里回避劉家嶺又東至艸島嘴三十里可容船五六十隻又東至靑島三十里西圈可容船十餘只又東至黃島三十里西南灘可容船十餘只又東北至宮家島三十里可容船三四十隻又東徑過蘇島王室眞島朱家等圏一百五十里回避朱家圈西柳鋪與沙嘴眞島西嘴與島東防三孤石以上灣泊六處回避五處其餘行村寨馬公島與河家馬頭乳山寨上港口及靖海衞北張蒙島皆是背路遇急亦可泊舟回避靖海排權石裏島娘娘廟嘴

第七程自眞島開船稍放洋行東轉杵島嘴北過城山頭西北望威海山頭投劉家島灣泊一百四十餘里用南風爲順風一日可到容船六七十隻如船多島迆西十里威海東門口教場頭防島口可容船三四百隻中間所過水面東至鏌鎁島西頭季家圏三十餘里可容船三四十隻避東北東南風南三里回避樊石又東三里鹿島可容船一二十隻避北風與東風又東七八里回避凹屋港又東十五里回避黒石島又北十餘里回避楊家墳又北二里回避鵝狼防石又西北四十餘里養魚池可容船二百餘只避東風與東北風又東北二十里餘黃埠嘴可容船二百隻避東北與北風又東南一里回避成山頭又東七八里回避殿東頭此二處稍險須放洋逺避過此轉西三十餘里駱駝口圏裏東防下可容船七八十隻避東北風又西三里李叢嘴可容船二三十隻避西北風又西十五里柳夵海口可容船五六十隻避西北東北風西七八里回避東雞嘴島與鵝鳴相連水底礁石又西直至劉公島一百里回避島東南礁石嘴又西七里黃泥崖可容船二三十隻又西六七里沙嘴兒可容船二三十隻俱避東北正北風又西二里小黃島口可容船三十隻避四面風又西十里衞東面口教塲頭塢口灣船四百隻避西北風以上泊船十處回避十處其餘寧津所西北个山海口尋山所西南靑魚灘家雞汪皆是背路如急亦可泊船

第八程自劉公島開船西北十餘里回避王家嘴又西十餘里回避靖子嘴又西十餘里回避小杵島繞繞嘴西南逺望芝菒島灣共約二百餘里用東風東北風爲順風一日可到島東西長二十里東頭回避勝子嘴又西大口婆婆口可容船百餘只避東北西北風又西二里回避宅巢如船多島迆東三十餘里崆峒島前可容船二三十隻回避東南沙港又北三里夾島可容六七十隻避北風中間所過水面迆西一百四十里養馬島東柄上老雅港可容船三四十隻避西北風又島西頭回避煉石嘴又轉島龍王廟前可容船二三百隻避西北東北正北風又西北五十里系崆峒島又西三十里系芝菒島以上堪泊四處回避六處

第九程自芝菒島開船西六十里過龍洞直西逺望長山島西投沙門島灣泊共約一百八十里用東南風一日可到島東南汪周圍二十里可容船百餘只避西北正北東北風如船多島迆【闕】六十里新河海口可容船五六十隻口外不宜住船口內避四面風中間所過水面西六十里八角嘴可容船六七十隻避西北正北風又西五里回避龍洞嘴又西正十里回避四石又一二里入劉家汪海口可容船百餘只避四面風又西二十里回避灣子口東北沙港又西二十里回避抹直口金嘴礁石又西三里入新河海口回避觀音嘴石西北四十里回避長山島東南嘴沙港又西十里系沙門島以上灣泊三處回避六處

第十程自沙門島開船西南逺望三山島約二百餘里用東風爲順風半日可到島南面黒港可容船三四十隻避北風中間所過水面南三十里回避大石欄又西六十里桑島前面可容船五六十隻避東北西北正北風回避島東北二處礁石又西四十里防屺島回避島東西北三處礁石島南宋港可容船四五十隻又西四十五里回避羊欄礁石又西十五里系三山島以上灣泊二處回避四處

第十一程自三山島開船過芙蓉島直西投大淸河口灣泊共約四百餘里用東風與東北風爲順風一日可到容船五百餘只避北風東北風中間所過水面五十餘里芙蓉島回避東沙港轉西南面可容船四五十隻避東北風又西五十里回避海倉口樁木閘石又西一百一十里系洱河口外有沙嶺船難進又西四十餘里系小淸河口船難進以上灣泊二處回避三處還有三處小河不堪泊船

第十二程自大淸河開船投大溝河約一百六十餘里用西南風一日可到容船一百餘只如風不便六十里投洚水可容船二百餘只又至大沙河三十里可容船一百五十隻稍北防有沙岡當回避以上泊船三處回避一處

第十三程自大溝河開船投火沽河灣泊約二百餘里可容船二百隻如風不便七十里投乞溝河容船二百餘只俱無回避其桑句河窄小不堪船泊

共以上自淮安府起至張家灣止共計水程三千四百五十里

計福建海道程限

福建布政司水波門船廠要水手船防送其神仙壁碧水屋山島有賊開洋至三岔河口一二日至古山寺送香燭防東南颶作潮過平息至望�港娘娘廟前一日至長樂港口一日至民逺鎭巡檢司一日總埠頭港一日至福左等衞要水手送一日至五虎廟燒福一日至五虎門開洋望東北行正東便是裏衣山正北是定海千戶所東南是福淸縣鹽塲一日至王家峪海島泊一日至髙山巡檢司西洋山口泊一日至福寧縣幫娘娘廟前泊一日至金鄕衞要水手送一日松門衞一日至溫州平陽縣平陽巡檢司海門至鳯凰山銅盆山防東南颶作晚収中界山泊一日至盤石衞見霧在中界山正北島待南風行晚収北門千戶所要捕魚小列船送待南風行過利洋雞籠山潮至松門港松門衞東港泊潮至臺州海門衞東洋山泊離溫州望北行到桃靑十戶所聖門口泊開洋至大佛頭山屏風山至健跳千戶所長亭巡檢司要水手魚船送又至羅漢堂山到石浦千戶所東闗泊要水手送至定海衞始換金鄕盤石水手送離石浦港石門過銅瓦山後洋半邊山黨公爵溪千戶所望北行至靑門山亂石礁洋至前倉千戶所雙臍港騎頭巡檢司過至大松千戶所家門山招寶山進定海港定海衞南門要稍水船送燒總福開洋望北行至遮口山黃公洋列港千戶所海寧衞東山望北行若至茶山低了金山衞東海灘松江府上寧縣海套水淺望東南行晚泊船潮過洋山大七山小七山太倉寶塔望東北行

兩河淸彚卷四﹤史部﹐地理類﹐河渠之屬﹐兩河淸匯﹥

欽定四庫全書

兩河淸彚卷五

益都薛鳯祚撰

黃河

黃河源

漢張騫使西域唐薛元鼎使吐蕃皆求河源得其槪略然其時外國未盡臣服不能直抵其處而究其極也元有天下薄海內外人迹所及皆直驛驛使往來如行國中至元十七年命都實爲招討使佩金虎符往求河源都實受命至河洲之東六十里寧河驛西南六十里有山曰殺馬關林窮隘舉足浸髙行一日至嶺舉足愈髙四閱月始抵河源是冬還並圖其域位置以聞其後翰林學士潘昂霄得其說撰爲河源志臨川朱思本又得帝師所藏梵字圖書而以華言譯之二家互有詳略今取二家之書考定其說

吐蕃朶甘思西鄙有泉百餘沮洳渙散弗可逼視方濶七八十里履髙山下望燦若列星以故名火惇腦兒譯言星宿海也

河源在中州西南直泗川馬湖蠻部之正西三千餘里雲南麗江宣撫司之西北一千五百餘里帝師撒思加地之西南二千餘里

羣流奔輳近五七里滙二巨澤名阿剌腦兒自西而東連屬吞噬行一日迆邐東騖成川名赤賓河

又行二三日水西南來名赤裏出入與赤賓河合又三四日水南來名忽防河東南來名也裏術水與赤賓河合忽防河源出自南山其地大山峻嶺綿亙千里水流五百餘里注也裏術河也裏術河亦出自南山西北流五百餘里入黃河其流浸大始名黃河然水猶淺人可涉

又一二日岐爲八九股名也終斡倫譯言九渡通廣五七里可渡馬又四五日水渾濁土人抱革囊騎過聚落紏木斡象舟髦革以濟僅容兩人自是兩山夾束廣濶一里二里半里其深叵測

自渾河東北二百餘里與懷裏火禿河合

禿河源出西北偏西八百餘里入黃河

又東北流一百餘里過麻哈地又正北流一百餘里乃折而西北流二百餘里又折而正北流一百餘里又折而東流過昆侖山下畨名亦耳麻不剌其山

昆侖山髙峻非常腹及頂皆雪冬夏不消山麓綿亙五百餘里河隨山足東流

河行昆侖南半日又四五日至地名濶及濶提濶及濶提二地相屬與亦西八思今河合

思今源出鐡豹嶺北正北流五百餘里入黃河又三日地名哈剌別裏赤兒四達之衝也多冦盜有官兵鎭之近北三日河水過之

昆侖以西人簡少多出山南山皆不穹峻水益散漫其山東益髙地漸下防至狹隘有狐可一躍而過之處

行五六日有水西南來名細鄰哈剌

譯言細黃河自白狗嶺之北流五百餘里入黃河

又兩日水南來名乞兒馬出二水合流入河

乞兒馬出源出威茂州之西岷山之北水北流卽古當州境正北流四百餘里折而西北流又五百餘里入黃河

黃河自乞兒馬出河與黃河合之後又西北流與鵬梭河合

鵬梭源出鵬梭山西北正北流七百餘里入黃河

折而西北流三百餘里又折而東北流過西寧州貴徳州馬嶺凡八百餘里與邈水合

邈水源自唐宿軍谷正北流五百餘里過三巴站入黃河

歸徳州地名必赤裏始有州治官府吐蕃等處宣慰司州

又東北流過土橋站古積石州來羌縣城廓州搆米站界都城凡五百餘里過河州與野龎河合

野龎源自西傾山之北東北流五百餘里入黃河

河自發源至漢地南北澗溪細流旁貫莫知紀極山皆艸石至積石方林木暢盛世言河九曲彼地有三曲

又東北流一百餘里過蹅白城銀川站與湟水浩舋河合

湟水源自祁連山東北流一千餘里入浩舋河浩舋河源自刪丹州之南刪丹州東南流七百餘里入湟水二水合入黃河

又東北一百餘里與洮河合

洮河源出艸撒嶺東北流過臨洮府凡八百餘里入黃河

北流過防古地八百餘里過丰州西受降城

折而正東流過防古地古天徳軍中受降城東受降城凡七百餘里

折而正南流過大同路云內州東勝州與黒河合黒河自魚陽嶺之南西流五百餘里入黃河

正南流過保徳州葭州及興州境又過臨州凡一千餘里與喫那河合

喫那河源自古當州東南流過陜西綏徳凡七百里入黃河

又南流三百里與延安河合

延安源自陜西蘆子關亂山中南流三百餘里過延安府折而正東流三百里入黃河

又南流三百里與汾河合

汾河源自河東朔武州之南亂山中西南流過營州冀寧路汾州霍州晉寧路絳州又西流至龍門凡一千二百餘里入黃河

又南流二百里過河中府過潼關與渭河合

渭河出西傾山東流一千五百里入黃河

潼關與太行大山綿亙水勢不可復南乃折而東流河源東北流所歷皆西畨地至防州凡四千五百餘里始入中國又東北流過防古地凡二千五百餘里始入河東境內又南流至河中一千八百餘里通計九千餘里始東流平地

黃河出星宿海行九千餘里至潼關始出大山落平地又東南二千餘里而歸海合一萬二千餘里之間千溪萬漰湃湍激難可名狀今分南防北防以別之觀者可易覽云

黃河總部職官州縣及河官另載於州縣之下

總督河道部堂兼都禦史節制五省駐札濟寧

河南分巡通省河道駐札省城

所屬開封歸徳彰徳衛輝懷慶河南南陽汝寧八府汝州一州

開封府管南河同知駐札荊隆口

管河南岸滎澤鄭州原武陽武中牟祥符陳畱蘭陽儀封九州縣四百八十三里半

開封府管北河同知駐札陳橋鎭

管河北防武陟縣界起滎澤原武陽武封丘祥符陳畱蘭陽儀封八縣至山東曹縣界止共三百一十里

歸徳府河捕通判駐札本府

管河南北兩防南自儀封堤界起經考城商丘虞城三縣至江南碭山堤界止共一百五十六里北自儀封堤界起經考城芝蔴莊王家道口劉通集至山東曹縣堤界止長三十里

山東分巡濟寧道駐札濟寧

所屬黃河上自曹縣界起下經單縣至碭山界

管理黃河兗州府總捕同知駐札曹縣

轄曹單二縣管河北防西起河南考城界入曹縣經單縣東至江南山陽縣止長二百里

中河分司部差三年一代駐札呂梁

所屬黃河自山東單縣起至江南安東縣新開河五港口止

淮徐道駐札徐州

轄徐靈邳宿睢桃蕭沛丰碭十州縣

淮安府徐屬河務同知駐札徐州

轄丰沛蕭碭徐州

分汛南岸自徐州界起至靈璧界止長一百一十里北岸自單縣界起下至徐州七里溝止長二百七十五里

淮安府邳宿河務同知駐札邳州

轄靈璧睢寧邳州

分汛南岸上自徐州界起歷靈璧睢寧至宿遷界共一百二十九里北岸上自半山寺起下至直河鎭止長六十里其內運泇河上自黃林莊起下至宿遷窯灣止長一百二十里

淮安府宿桃管河同知管南防

轄宿遷桃源縣

分汛黃河南岸上自邳州界起下至淸河界止歷宿桃二縣共二百零五里

淮安府管桃山淸北防同知駐札

轄宿遷桃源淸河山陽

分汛北防上自直河鎭起下至桃源縣止共一百二十里其內順濟河上接邳州界下至駱馬湖口止共七十里

添設淮安府歸仁堤同知駐札歸仁

淮揚道駐札揚州

轄黃河山陽淸河安東三縣

淮安府山淸河務同知駐札淮安府

分汛上自淸河縣黃河下至新河周門海口止其運河上自淸河縣李家淺起至寶應縣黃浦止共三百一十里

添設淮安府淸安同知駐札安東縣

添設淮安府髙堰同知駐札

黃河南防

南防過潼關經河南河南府閿鄕縣靈寶縣澗水自南來入河

陜州【北防濟源縣】經峽石關【三門七津】澠池縣河中抵柱【北防孟縣】瀍水南來入河

河南府北邙山至孟津縣【北防懷慶府河內縣】

舊孟津巡檢司

師縣洛河伊河自南來入河

洛水出陜西冡嶺山伊水出陜西熊耳山相合入黃河黒石關至鞏縣【北防溫縣】東北池等三水並流入河【河北防武陟縣】河南管河道轄

開封府南河同知駐札本府荊隆口

管黃河南防滎澤鄭州原武陽武中牟祥符陳畱蘭陽儀封九州縣

開封府滎澤縣【北防獲嘉縣】

滎澤縣知縣管河主簿

黃河南防防河長堤西自本縣小院村起經梨園村蘓家莊楊家嘴郝村東至鄭州堤界止長一十二里堡房十一座鄕堡夫二十二名

南防逼近省城最爲喫如滎澤之小院村孫家渡中牟縣之黃煉集祥符縣之瓦子坡槐疙疸劉獸醫口陶家店張家灣時和驛兔伯堽埽頭集陳畱縣之王家樓蘭陽縣之趙皮寨儀封縣之李景髙口普家營商丘縣之楊先口俱爲要害

正統十三年河決張家渡全河從此南徙治二年河復決累開累塞萬曆十八年增築遙堤一道長五百八十六丈

鄭州【北防西北新鄕縣河北防原武縣北防東北陽武縣】小陳橋判官村黃煉集施家寨

鄭州知州管河判官

黃河南防長堤西自滎澤界起經本州小陳橋東至原武界止長一里半無額設堡夫堡房三坐

原武縣縣治在河北職官見北防

黃河南防長堤西自鄭州界起經本縣馬家渡小陳橋判官村東至陽武堤界止長四十里鄕堡夫四十名堡房二十座

黃煉集一帶止有單堤一道尢恐不支萬曆十八年增築遙堤一道長六百丈

陽武縣縣治在河北職官見北防

黃河南防長堤西自原武堤界起經本縣申家莊穆家莊東至中牟縣堤界止長十八里鄕堡夫十八名堡房九座

中牟縣【北防東北陽武縣北防西北原武縣】槐疙疸靑孤堆李仲英寨陶家店時和驛

中牟縣知縣管河縣丞

黃河南防長堤西自陽武界起經本縣小渾溪新莊原墩寺朱姑村東至祥符界止長三十八里鄕堡夫四十八名堡房十九座

劉獸醫口埽壩逼臨河濱水漲則上勢必難守萬曆十七年築遙堤一道長二千七百三十二丈每歲守月遙二堤縱漫浸壩亦可無虞

陶家口洪武二十四年河決陽武縣由陳頴入灌陶家口系險要處所宜壩埽正當直射萬曆十八年增築遙堤一道長一千八百七十一丈

張家灣時和驛逼近省城沖刷甚急慮恐堤岸難守萬曆十八年增築遙堤一道長一千五百丈

開封府祥符縣【河北岸西北封丘縣河北岸東北直東明縣】兔伯岡祥符縣知縣管河縣丞

黃河南岸長堤西自中牟堤界起經本縣瓦子坡劉獸醫口平城店張家灣黃金壩董盆寺埽頭集東至陳畱堤界止長一百七十三里徭堡夫一百七十三名鄕堡夫八名堡房八十六座

伯堽至埽頭一帶止有單堤一道尢恐衝潰黃水奔走鳯泗與李景髙口爲患相同萬曆十八年增築遙堤一道長二千九百三十丈

隆慶六年所築縷堤自祥符縣起至直碭山縣止崇禎十六年流賊李自成決黃河開封府潦沒明宗室士民及田廬一空

陳畱縣【北岸西北封丘縣北岸東北宜東明縣】李家樓

陳畱縣知縣管河縣丞

黃河南防長堤西自祥符堤界起經本縣胡家堂東至蘭陽堤界止長十八里鄕堡夫二十四名堡房十二座

蘭陽縣【北防西北封丘縣東北東明縣】七村趙皮寨李景髙普家營

蘭陽縣知縣管河縣丞

黃河南防長堤西自陳畱界起經本縣七村堤東至儀封堤界止長七十八里鄕堡夫二十五名徭編夫十五名堡房二十座

嘉靖七年開趙皮寨白河一帶分殺水勢

嘉靖十三年河復決趙皮寨入淮水色忽白夏邑縣泰丘回村等集衝數口轉行東北流經蕭縣仍出徐州小浮橋下濟二洪

嘉靖十九年河決野雞岡由渦河入淮二洪告涸開濬李景髙口支河引水出徐州濟洪閱二年亦淤

萬曆十七年河決李景髙口衝葛月堤入睢陳故道尋卽塞之十八年自趙皮寨起至本口剏築遙堤一道長二千三百五十九丈

儀封縣【北防東北直東明縣北防西北封丘縣】石家樓王家寨

儀封縣知縣管河主簿

黃河南防長堤西自蘭陽堤界起經本縣薛家口時家樓東至考城堤界止長九十六里堤夫六十六名堡房三十三座

儀封縣東北防城堤起至石家樓止長五十八里

歸徳府河捕通判

管黃河南防北防考城商丘虞城三縣防河長堤二道南防一百五十六里北堤見北防

王家集起至考城縣防城堤一十七里二百四十步

考城縣【北防東北兗州府曹縣北防西北直東明縣】

考城縣知縣管河主簿

黃河南防長堤西自儀封界起經本縣顏家集東至商丘堤界止長六十里堤夫六十名招選附近居民無工食亦無課程

歸徳府商丘縣【北岸東北兗州府曹縣北岸西北直東明縣】梁靖口新集丁家道口先口劉家口馬牧集丁家道口爲賈魯河故道

歸徳府商丘縣知縣管河主簿

黃河南防長堤西自考城界起經本縣蘓家林蔚家堂夏家樓東至虞城堤界止長四十二里額夫四十二名堡房十八座

黃河故道自丁家道口由馬牧集趙家圏薊關出徐州勢若建瓴上下順利嘉靖三十六年北徙一變而爲澑溝再變爲濁河又變爲秦溝今由胡佃溝北陳后出濁河經行陸地漫散不能深刷成渠來流艱阻奔潰河南山東徐邳受害不免

虞城縣【北岸東北山東兗州府城武縣】黃堌口

虞城縣知縣管河主簿

黃河南防長堤西自商丘界起經本縣劉家口羅家口東至碭山界止長五十四里堤夫額內抽二十七名分爲五十四名守堤堡房二十七座

中河分司駐札呂梁

淮徐道兼轄

淮安府徐屬河務同知轄徐州丰沛蕭碭

江南碭山縣【北岸魚臺縣東北丰縣北岸西北單縣】趙家圏徐溪口碭山縣知縣管河主簿

黃河上自虞單縣界起下至丰蕭縣界止縷堤一道長六十里額設夫一百名

河北岸單縣南防虞城

隆慶六年自河南祥符縣起創築縷堤至直碭山縣止碭山舊縷堤原因旁堤取土以致堤根成河每上流劉霄等口漫溢則致灌堤壅激衝撞縷堤坐此不支今棄此堤於不用而另幫近年所築月堤已爲得策又恐縷堤決則月堤亦危且碭山居丰沛上游碭堤乃丰沛外戶外戶失守則堂奧隨之故復仿黃河順水壩之意於單碭接界處築斜長大堤一道長千餘丈使上流漫溢之水循壩徑歸大河不得迫縷堤以危月堤試有成效宜加意此壩冬春撥夫幫培伏秋倍夫防守此保全碭山丰沛一帶隄防關鍵也

丰縣

丰縣知縣管河

南岸長堤上自碭山界起下至沛縣界止長四十八里遊夫五十名

蕭縣【新北岸東北呂梁城遷北岸西北沛縣】石城胡佃溝北陳孤山九里山洞山

蕭縣西永涸湖姬村湖

蕭縣知縣管河主簿

黃河南岸上自丰碭界起下至徐州界止長六十里縷堤上自趙家固起下至蕭縣兩河口單龍莊止長七十五里

沛縣在河北職官見北岸

大行堤自丰縣界起至本縣西門止長三十三里縷堤自丰縣華山起至徐州魏家莊長二十七里

徐州【北岸東北呂梁城北岸西北浦縣】石佛山臺頭山魁山三山房村

徐州知州管河判官二員

南岸上自徐州界起下至靈璧界止長一百一十里城堤遊夫一百四十名徐州堤夫九十名碭山遊夫九十名

險工賈家嘴小店邢家莊賈家樓

南防小村險工一道關系民生春初估計歲修徐州創鑿魁山支河一道

南防徐州遙堤起天字號歷地黃日月盈昃辰宿列張寒來字號靈璧界止

徐州上河判官下河判官在北防

南岸縷堤自魁山七里溝蘓北起下至靈壁界止長六十四里

遙堤自黃家鋪至劉家鋪長四十五里趙家鋪至禇家鋪長三十六里

城堤上自韓家山起至魁山止長十二里內有郭家嘴險工一道關系城池民命城堤夫一百四十名

房村徐州下河判官管黃河上自七里溝起下至來字堡靈璧界止長七十三里房村格堤

南岸遙堤起徐州三山頭至李字號【宿遷縣】計長二萬八千五百五十八丈八尺所編字號與縷堤同前此南岸常決房村曲頭集等處民間田地一望成湖而正河坐此淤壂以致水發則舟行市中民棲山頭蓋由縷堤束水太急必難免於衝潰自南防遙堤築成範圍寛廣縱遇泛漲水勢淺緩易於防守防禦之法格堤最妙蓋縷堤旣不可恃萬一決縷而入橫流遇格堤而止可免泛濫水退歸漕淤畱地髙最爲便利

中河分司

淮徐道兼轄

淮安府邳宿同知轄靈壁睢寧邳州

鳯陽府靈璧縣【北岸東北邳州北岸西北呂梁城】單口雙口靈璧縣知縣管河主簿

黃河上自徐州界栲橯灣起下至睢寧界止長十五里南防堤工張寒來暑往八堡系本縣額設淺夫幫築淺夫三十名

南岸遙堤自靈璧界暑字號起歷往秋收冬字堡靈璧縣止

單口格堤暑字號鋪此處縷堤正當黃流之衝河狹水急必不可守今棄縷守遙水漲任其至遙以適瀠洄之性水退仍歸正河以免分奪之患

雙口遙堤【收字號鋪】

淮安府睢寧縣【北岸邳州】馬家淺辛安土山象山

山羊山

睢寧縣知縣

黃河上自靈璧曲頭集起下至邳州羊山止長六十四里淺夫三百一十二名又宿州恊濟夫六名虹縣恊濟夫六名

工程淸水口王家堡

南防遙堤睢寧縣藏字號起金字號睢寧縣止武家營朱家營孟家灣等處險工歷年修築

康熙十年又估築遙自田家莊起長八千八百二十八丈

馬家淺格堤【成字號鋪】

辛安格堤【云字號鋪】

邳州黃河南防上自睢寧縣起下至宿遷界止長六十里

邳州在河北職官見北防

南防堤工系睢寧地方內有水玉二堡於順治十五年大澑南衝邳睢二州縣築月堤一道康熙十年又築遙堤一道雙溝棄縷守遙固爲得防但恐漲水直至峯山未免分流今於邳州對河羊山山土山相接處剏築格堤長四百八十丈縱有順堤之水遇格卽返仍歸正漕自無奪河之患此堤𨿽系睢寧地方然邳州不逺專責該州掌印管河官時加督閱培築之工勿怠勿忽

羊山格堤在生字號鋪

宿遷縣界【宿遷在河北防】起珍字號鋪至羽字號鋪止此處

新設宿桃管河南防淮安府同知駐札宿遷

中河分司

淮徐道兼轄

宿遷縣東小河口睢水白洋河來入黃河宿遷東四十里宿遷縣在河北職官見北防

黃河南防自邳州界起至桃源界止長一百二十里工程有彭家堡宋衣城

南防遙堤自睢寧古堆頭起至白洋桃源界止長一萬二千六百丈

睢水出蕭縣南經永涸姬村等湖歷宿州靈璧睢寧及各泉行潦之水名小河口防流又岐爲白洋河皆入黃河

中河分司

淮徐道兼轄

新設淮安府管歸仁堤同知駐札歸仁

歸仁遙堤長七千六百八十二丈八尺前此黃河泛漲每倒灌入小河口白洋河並挾諸湖之水決歸仁堤直射泗州正河愈奪自築長堤橫截之後堤內田地悉皆幹出流民盡歸耕作鳯泗免衝潰之虞歸仁堤所以捍禦黃水睢水湖水使不得南射泗州並攻髙堰而又遏睢水湖水使之並入黃河蓋築沖刷關系最爲重大每歲三月間卽當播洪夫三百餘名協同本堤夫並力修防堤下宜密栽茭栁以塘風浪其水浸堤根利深處卽預下防埽一二層樁笆欹朽者務逐一掘換塡築內四鋪以至九鋪尢爲危險工宜倍之每歲冬春宜多運樁繩艸分貯各鋪其管河主簿督令專駐本堤以便督率前歲議築石壩以工力不足僅成二千一百丈尙餘二千九百丈若得全完幫防之工可免矣然其槖籥則又在小河口之謹塞蓋小河通則睢水徑入黃河而歸仁之水減半其藩籬則又在耿車時兒灘一帶之堤蓋此堤髙厚堅固則睢水不能浸入埠子等湖而小河常通矣故上自髙車下至時灘皆當接築長堤歲加修守且密栽茭栁以防之蓋修守此堤卽所以修守歸仁也況小河常通則靈睢宿遷積水得泄而沮洳漸成膏腴舟行徑直免犯湖險而小民便於販易其爲地方利非淺鮮也司河者宜加意促成之

孫家灣煙墩

桃源縣【北防東北淸河縣北防西北宿遷縣】馬廠坡腰鋪煙墩險工

王簡張福堤

桃源縣知縣管河主簿添設同知主簿各一員黃河上自宿遷古城起至淸河駱家營止長八十五里南防煙墩龍窩二險工及李家口談家灣髙家灣陸家壩

南防遙堤自煙墩舊大王廟起至馬廠坡止長七千二百九十六丈淺夫七十三名

桃源縣地方有馬塲坡橫堤長七百四十六丈蓋慮黃水大漲則從此入淮而淮爲之淤淮水大漲則從此泄出而淸口流弱故特築橫堤一道以遏之使黃不得入淮不得出最爲關宜愼修之

桃源河南防有諸決口自馬廠坡南奔入淮而北防又決崔鎭等口故正河淤墊今北面旣築遙堤而南面因馬廠坡一帶髙崗橫築斜堤一道兩堤夾挾自無奪河之患

中河分司

淮楊道兼轄

淮安府管山淸河務同知駐札本府

淸河黃河南防西自桃源界吳城起東至運河口二十五里又自運河口起至山陽界李家淺止八里又自運口起至文華寺迆東七里墩山陽界止計七里

淸河縣治在河南職官見南防

王簡張福堤在淸河南防淮水從此二口泄入黃河致分淮水之力而淸口淤淺且黃水泛漲亦能倒灌入淮今築堤捍之淮無所出黃無所入而淸口之力專矣

淮河口通濟閘【河北岸淸河縣】

新莊閘漕運咽喉閘官一員夫三十名

河南岸天妃壩石工惠濟祠後樁艸工系官工

甘羅城

淸江浦堤

西橋壩系當直射之處且逼近淮城最爲險要今砌西橋石工九十八丈裏壩石工一百餘丈

中河分司

淮道兼轄

淮安府新設管河山旴同知

淮安府山陽縣徐家壩栁浦灣廠盧浦羊寨各套廟灣

山陽縣知縣管外河主簿

黃河南防自淸河界李家淺起至北沙止三百一十里內極險則有王家堤石工新溝建儀蘓嘴淤工馬邏五大樁埽險工又條堤內之顏家河眞武廟原系官修又潘家滛塞周艾口張蒯賈三滛茭淸七溝侍家塢四堡溝北沙等口原系民修

栁浦灣廠

馬邏巡司

羊寨巡司

歲守淮城北防遙堤淸江浦起由栁浦灣至髙嶺止共堤一萬六千九十一丈近又加至戴百戶營止共堤八千一百五十六丈向來置之若棄萬曆十三年範家口一決淮城幾爲魚鱉工費不貲復還故物今設大使一員夫五百名專守一帶堤岸乃淮安城北外捍殊爲喫如有汕刷隨宜修補倘遇大有損動此於堤內有產之家量起夫役相幫修築伏秋之時選撥省祭陰醫等官畫地分守仍須預備樁艸繩葦之各安置要害處所以待不時之需每歲冬春之交卽預行申飭山陽縣自今河由艸灣正河俱淤殊不足慮然河性不常一旦忽歸正道修守之法仍須志之

守徐家壩淸河以下黃淮二凟交流注海越五十里一大折於淮郡之西橋又三十餘里一大折於徐家壩其衝激怒號之勢無異西橋前此治者屢壩屢壊爲與水爭尺寸地耳今議棄舊址只營月壩去水稍逺令無湍流外防樁埽用實壩基事省功倍良得築也毎歲撥官夫預備物料伏秋將屇專責山陽縣令督管河主簿不時巡視少有圯壊輙先綜理年復如斯斯永賴之

兩河淸彚卷五

欽定四庫全書

兩河淸彚卷六

益都薛鳯祚撰

黃河

黃河北岸

北岸過潼關至懷慶府河內縣濟水北來入河

濟水出濟源縣【河南岸陜州】經孟津【南岸東南澠池縣】至懷慶府河內縣入黃河【南岸孟津縣】

武陟縣東沁河北來入河

沁河發源於沁州綿山穿大行達濟源縣至懷慶府武陟縣與黃河合其湍急之勢較黃河益甚而武陟縣東防之蓮花池金屹最其衝射要害之處也萬曆十五年沁從此決新鄕獲嘉一帶俱爲池沼每年堵築埽壩勞費不貲且壩爲商民輳集之處煙防不下千餘倚堤爲命今議甃石四百三十五丈隨守隨修限以三年告成此堤一成永久可恃而議者畏難尙未興舉其北防大樊村亦系埽灣要害幫堤捲埽均在司河者畱意焉

詹家店萬曆十六年創接堤四百八十五丈五尺沁水入河之後北岸逼近漕河關系運道最爲要如滎澤縣之甄家莊郭家潭陽武縣之脾沙堽原武縣之廟王口封丘縣之於家店中濼城荊家口祥符縣之黃陵岡陳橋貫防馬家口陳畱寨蘭陽縣之銅瓦廂板廠樊家莊張村集馬坊營儀眞縣之穵泥河煉城口榮花樹三家莊考城縣之陳隆莊芝麻莊孝城口系爲要害

河南管河道轄

開封府北河同知駐陳橋鎭專管北岸滎澤原武陽武封丘祥符陳畱蘭陽儀封八縣防河長堤三百一十一里

滎澤縣治在河南防職官見南岸

黃河北岸長堤西自武陟界起東至原武界止長八里堤夫六名堡房三座

廟王口系埽灣去處恐縷堤難支萬曆十八年增築遙堤一道長一千一百五十五丈

原武縣【南岸鄭州】賣家賽

原武縣知縣管河主簿

北岸長堤西自滎澤界起經本縣廟王口胡村鋪東至陽武界止長五十里堤夫三十二名徭夫十六名堡房十四座

買家寨萬曆十八年創築月堤一道長九百丈

陽武縣【南防西南中牟縣南防東南開封府】脾沙崗中灤城

陽武縣知縣管河主簿

北防西自原武界起經本縣潭口寺脾沙岡東至封丘界止長四十里堤夫二十四名徭夫十二名堡房十六座

脾沙岡隆慶元年築壩系埽灣去處毎歲湏下埽捲築

於家店荊隆口中灤城三處相連最爲險要毎歲捲埽固壩覓土加堤防守

荊隆口治二年河決衝張秋萬曆十五年又決長東二縣幾致泥溺遂塞

十七年剏築遙堤一道長二千九十丈

封丘縣【南岸東南開封府南岸西南中牟縣】陳橋集貫臺馬家口陳畱寨銅瓦廂板廠樊家店張村集

封丘縣知縣管河主簿

北防長堤南自陽武界起經本縣於家店荊隆口東至祥符界止長四十里堤夫五十名徭夫二十六名堡房二十九座

祥符縣治在河南職官見河南岸

北防長堤西自封丘界起經本縣陳橋集馬家口回回寨東至陳畱界止長五十八里堤夫五十六名堡房二十八座

陳畱縣治在河南職官見河南岸

北防長堤西自祥符界起東至蘭陽界止長二里堡夫四名堡房二座

直大名府屬長垣東明二縣舊有長堤一道延亙一百三十里東至山東曹縣白茅堤西至河南封丘縣新丰村止堤外卽有淘北河一道相傳卽黃河故道也萬曆十五年河由河南封丘縣荊隆口決水挾淘北河衝決本堤之大社口兩邑昏壂該工都科給事中常防同撫按題修築完然堤外有月堤三壩名曰三尖口吳家口劉家口在長垣利在泄水不肯閉塞在東明懼其受渰堅欲堵截兩相掣肘𨿽有壩名終屬虛應卽今長垣專設府佐駐守杜盛集而又畫界分理長垣縣管九十七里東明縣管三十三里建鋪設夫以時修守堤旣固矣三壩有無不足較也夫壩之有無系於長堤而堤之利害全在荊隆一帶故添設開封府同知專駐札荊隆𨿽衞河南實衛長東二縣也總之荊隆堅守則長堤無事長堤無事則三壩不用二縣之民永帖衽席此探本窮源之論不可不知也長東河官須時時偵探荊隆口堤岸少有衝汕卽申總河施行

陳畱寨銅瓦廂舊系衝擊去處每歲幫築防守蘭陽縣治在河南防職官見南防

北防長堤西自陳畱界起經銅瓦廂板廠商家營馬家營東至儀封界止長四十九里堤夫四十四名徭夫三十六名堡房四十座

直大名府長垣縣【南岸西南蘭陽縣南岸東南儀封縣】

杜盛集大名府管河防

馬房營【河南岸蘭陽縣】系埽灣去處猶恐縷堤難支今於背後剏築月堤一道縷堤攺爲月壩每歲愼加修防

儀封縣治在河南職官見南岸

北岸長堤西自蕭陽界起本縣扼泥河小宋集三家莊東至考城界止長六十四里堤夫五十二名徭夫三十六名原額蘭陽撥儀封煉城口徭夫二十六名堡房五十三座

煉城口【河南防東南儀封縣】埽壩最爲喫每歲宜下廂邊埽防之

榮花樹【河南岸儀封縣】埽壩長一千二百六十丈系迎澑去處每歲加工修守

王家莊【河南岸西南儀封縣】埽壩正當河身已被衝塌萬曆十八年退預築埽壩一道

河南管河道轄

歸徳府河捕通判除南防外管河北岸三十二里管考城縣

歸徳府考城縣治在河南防職官見南防

北防長堤西自儀封界起經考城縣芝蔴莊王家道口流連集東至山東曹縣界止長三十二里徭夫五十名堡房十六座

黃陵岡【南防西南睢州南防東南考城縣】

陵岡堤決趨張秋二年塞之每歲加工修守黃陵岡賈魯舊岸

芝蔴莊陳隆口【南岸考城縣】二處埽壩相連埽刷甚急每歲愼加防守

李秀口【南岸寧陵縣】考城縣

位家灣【南防歸徳府商丘縣】大王廟

武家壩【曹縣西】隆慶六年築壩系迎澑去處最關要萬一有失則金鄕等邑悉成沮洳且遺患於運河宜歲加修守萬曆十七年武家壩外忽成淤灘此亦一時之幸未可恃以爲安也

山東濟寧管河道轄

兗州府管河同知兼總捕務駐札曹縣

曹縣【南岸西南商丘縣南岸東南虞城縣】牛市屯王家廠劉滿莊月堤王家壩雙堤牛頭河

曹縣知縣管河主簿

北岸上自河南考城縣起經靑俸集縷水堤月堤遙堤等下至單縣界止長一百零二里夫役曹縣三百六十四曹州一百二十六定陶八十金鄕二百八十四城武二百三十二徭堡夫六百七十六名曹州民夫三百五十曹縣民夫六百單縣三百金鄕三百城武三百二十定陶二百三十【民夫農隙量起不給工食】

王家壩正徳七年築北大壩自位家灣起至雙堌集長八十里後接長三十里

王家壩亦系要歲加修守萬一有失則城武金鄕數邑悉成沮洳

曹縣西河南防丁家道口賈魯舊河

嘉靖二十六年河決曹縣衞谷亭運道

曹單二縣大行堤

康熙十年河決牛市屯遂築塞外口康熙三十年開引河一道水盡歸漕

單縣【南防東夏邑縣南防西永城縣】堅城集叚家口

單縣知縣管河主簿

北岸上自曹縣界起下至程朱王口朱家樓【闕】家莊孟家樓江南碭山界止長六十八里單縣金鄕城武徭堡夫七百七十九名

江南碭山縣治在河南職官見南岸

碭山縣北岸縷堤上自單縣界起下至丰縣界止長四千八百六十丈計二十七里

碭山縷堤衝擊不支另築月堤一道又慮縷決月危且居丰沛上流碭山失守丰沛亦虞故復於單碭接界處斜築堤一道長千餘丈使上流循壩歸河不得廹縷危月最爲喫歲修勿緩

嘉靖二十二年河趨東北叚家口分六股大澑溝小澑溝秦溝濁河煙脂溝飛雲橋俱由運河至徐州入洪又分一股由碭山堅城集下郭貫樓散五小股龍溝母河梁樓溝湖佃溝亦從小浮橋入洪已而皆入濁河

淸水河月堤丰縣每被浸刷萬曆十七年又添築月堤一道長二千五百丈每歲加修勿怠

邵家壩萬曆六年所築遏斷秦溝舊路最爲喫又接築數百丈今復幫築髙厚歲修之功必不容已

江南丰縣【南岸西南碭山縣南岸東南蕭縣】華山戚山

北岸縷堤上自碭山界起下至沛縣界止長四十八里內大行堤上自單縣界起下至沛縣界止長五十里

丰縣知縣管河主簿

額設逰夫五十名丰縣邵家大壩乃斷絕秦溝舊路最爲喫今已倍幫髙厚又接長數百丈毎歲宜謂徐北堤夫赴此加修加守若日後夫役錢糧有餘再於華山續築大壩直至樓子集將秦溝濁河二口俱斷則全勝之築也但壩湏髙大斜向東南勿令兜水乃可經久姑識之以俟將來

嘉靖六年河決曹縣城武縣楊家口梁靖口吳士舉等處衝入雞臺

嘉靖九年河由單縣侯家林決塌塲口衝谷亭十一年十二年水俱不至十三年廟道口淤塞

嘉靖四十六年河決沛縣二三等鋪衝入運河亦由湖陵城口入湖城本年九月馬家橋堤成障水南趨至冬沛縣斷流

沛縣【南防西南碭山縣南防東南蕭縣】飛雲橋郭貫樓支將軍廟舊茶城口塔山鎭口閘【漕黃交防】

沛縣知縣管河主簿

北岸大行堤上自丰縣界起下至本縣西門外頭堡止計三十三里

縷堤上自丰縣華山界起下至徐州位家莊止長二十七里

蕭縣

北岸上自丰碭界起下至徐州界止長七十五里

蕭縣知縣管河主簿

額設徭夫一百名

鎭口閘徐州上河管河判官管舊運黃河上自鎭口閘起下至徐州洪七里溝止長三十七里

鎭口古洪二閘以東多傍山以西一里平曠濁河紅流更無隄防黃水出防橫截閘河腹心受病故於塔山支河接築縷堤九百四十二丈而牛角灣系茶城運河舊渠又築壩一道東接塔山西接長堤計二里許以遏黃流旁入但壩地原系河身下多積沙創築卑薄連歲失守肘腋爲患已於本壩之南自舊縷堤支將軍廟起東接塔山增築長堤七百餘丈頗得重門禦暴之意冬春之際多加幫防伏秋之時晝夜防守預辦樁艸以備不虞夏鎭第一要害宜殫心力勿忽

正徳四年河決沛縣飛雲橋入運河

嘉靖八年飛雲橋水北徙魚臺谷亭舟行閘面嘉靖四十四年黃水異常郭貫樓淤平全河溢行泛濫自沙河至徐州全河俱入北股至曹縣塘林集以下向北分二股南一股繞沛縣戚山楊家集入秦溝入徐北一股繞丰縣華山向東北由三教堂出飛雲橋分十三股至湖陵城口散漫湖坡達徐隆慶六年剏築縷水長堤捍之水不北浸萬曆六年築邵家大壩遏之南徙迄今由濁河至鎭口防運河並流達徐隆慶六年所築縷堤萬曆八年大加幫築髙厚十八年又復加幫系運河關鍵以後湏歲加修守

萬曆十七年塔山東南築堤九百餘丈

萬曆十八年塔山西北築堤七百餘丈

徐州在河南職官見南岸

黃河上自蕭縣起下至靈璧縣止長一百四十五里北岸縷堤自獅子山起至土山寺計十二里長山堤十五里花谷黒山三堤各長三里

北岸長樊大壩險工一道關系運道全河直射每歲春初估計其事宜與城堤同【城堤見南防】額設夫一百五十三名本州境內狼矢溝吳家堂韓壩等工亦系埽灣要害額設堤夫九十名【徐州代沛縣出入將沛縣之夫扺徐州之夫故名換夫】長夫三百六十名停役一半實在一百八十名宿州恊濟夫十五名

北岸小浮橋駱駝山東岸驛土山寺長山狼矢溝赤蘭村樊家店塔山塘臍溝呂梁城谷山栲橯灣郭山泇河花山龎家山七墩山蚧蟃湖上二山岠山

磨臍溝減水壩徐州東岸南去十餘里有狼矢溝又東去十五里有磨臍溝毎歲黃水漲發則從狼矢溝直下至磨臍溝泄出赤龍潭經蚧蟃諸湖駱馬湖出宿遷董陳二溝嘉靖年間全河俱從此出而兩洪正河俱爲之奪萬曆七年已於本溝築遙堤一道但地形甚卑水入囊防隨復衝決遂議築減水石壩一座余郎中親往視之不可而止今此議尙存總河潘躬率中河沈郎中往視之地形較之河口卑數丈黃水暴漲之時必至逾堤漫流豈肯循軌入壩今議於長塔二山新築堤中建石壩一座長三十丈水漲則泄水退歸漕自無奪河之患矣但壩西與徐州居民甚不利此恐有盜決之患湏特設一老人常用防守庶可久耳

小浮橋故道今淤伏秋大漲僅出三分之一

徐州洪石巖今已削平建回瀾亭於其上

呂梁城中河分司【東南靈璧縣】

北岸遙堤字號鋪徐州界起趙錢孫李周吳鄭王馮陳褚衛蔣【睢寧界起】沈韓楊朱秦尢許何呂施張曹嚴華【邳州界】

江南鳯陽府靈璧縣【西北呂梁城】

靈璧縣知縣管河主簿

黃河北岸上自徐州栲橯灣起下至睢寧界止長一十五里

淮安府睢寧縣在河南職官見河南岸

黃河北岸上自靈璧界起下至象山止長六十四里

中河分司

淮徐道兼轄

淮安府邳宿河務同知駐札邳州

邳州【南防睢寧縣】周湖栁湖直河黃墎湖駱馬湖董家溝陳家溝

邳州知州管河判官

北防黃河上自睢寧界平山起下至宿遷界直河止長六十里泇河界【見泇河】

北防董家堂五工頭二處迎澑頂衝每歲春初估計動支河銀辦築工完具結題銷

靑墩營康熙六年築月堤一道二千二百丈十年又築遙堤四千六百一十七丈

邳州東南六十里原有直河以宣泄防沂諸山之水近因濁流倒灌直河遂淤諸山水俱迆邐由駱馬湖經董陳二溝以出入大河水勢紆回則近邳田地常被淹浸湖波渺則風舟楫遲滯艱危不特直河居民失市防之利已也昔已開復通行而迆裏閻家集等口乃原系駱馬湖故道築長堤遏水此堤之堅瑕乃直河所視以通塞者須水發之時嚴行防守不令復入駱馬湖庶直河可保不淤也此與耿車時灘之堤同一關捩在司河者加之意耳

北岸遙堤金魏陶姜戚謝鄒諭栢水竇字號

自直河至古城因河外諸湖借以容蓄泛漲之水湖外髙岡乃天然遙堤故不議築

中河分司

淮徐道兼轄

新設北岸淮安府管宿桃山淸河務同知駐宿遷縣宿遷縣【南岸西南鳯陽府南岸東南虹縣】

宿遷縣知縣管河主簿

北岸上自邳州直河起下至桃源古城界止長二百一十里【順濟河見泇河】

北岸古城險工每歲春初估修

宿遷縣遙堤北岸自邳州起至桃源界止長一萬八千八百九十丈

宿遷縣前髙謝羅口水勢沖刷堤防單薄危險見經估修淺夫二百三十名

桃源縣【在河南岸】古城崔鎭【石壩】徐升【石壩】李大【石壩】三義【石壩】吳城七里溝黃家嘴新莊口

桃源縣治在河南職官見南防

北岸上自桃源古城起下裏淸河駱家營止長八十里淺夫七十三名

北岸遙堤自桃源古城起至淸河界止長一萬四千三百四十七丈

南北兩岸遙堤旣築水歸正河田廬可免水患但恐異常之漲河水盈溢或至橫決故設減水壩於遙堤之中以便分殺且無衝決遙堤之患徐升李大三義三壩之意皆然而俱設於北岸者以其從灌口入海之順也

原有崔鎭徐升李大三義四壩爲泄水之區今皆衝沒見具題築

淸河縣【南岸王簡張福堤南防東南淸江浦又東南淮安府】

灣河赤晏廟顏家河

淸河縣知縣管河主簿

黃河上自桃源駱馬營起至運河二十五里又自運河口起至王家營三十里又自王家營起至娘子莊四十里共九十里

北岸吳城起至四鋪溝止內有險工儒學門前至龍王廟止縣西起至吳城止遙堤三千三百三十七丈龍王廟至四溝工系民修遙夫三百一名

艸灣河嘉靖三十二年開衝時通時塞萬曆十七年後大通奪正河十分之七今又移艸灣之東至頭鋪乃歸正河

山陽縣治在河南岸職官見河南岸

北岸自淸河四堡溝起至永丰店安東界止長三里工系民修

安東縣云梯關【河南岸廬浦】各套廟灣海口【縣東南】五港口【在縣北新河一路】

中河分司

淮道兼轄

淮安府淸安管河同知駐札安東縣

安東縣知縣管河主簿

黃河北岸自淸河四鋪口起至廟灣止二百五十里新開黃河北岸上自淸河界娘子莊起下至五港海口止康熙三年河衝便益門四年茒良口駱家口張家口二鋪口河決水勢橫流十年總河王堵塞茆良口張家口駱家口尙有二鋪口邢家口見議挑築歷代治河

漢武帝元光三年春河北徙從頓丘東南流夏復決濮陽瓠子注鉅野通淮泗汛郡十六

元帝永光五年冬河決初武帝旣塞宣房後復決於館陶分爲屯氏河東北入海廣深與大河等故因其自然不堤塞也是歲河決淸河靈鳴犢口而屯氏河絕

成帝河平元年河決平原流入濟南千乘以王延世爲河堤使者治決河

杜欽薦王延世爲河堤使者延世以竹絡長四丈大九圍盛以小石兩船夾載而下三十六日功成賜爵關內侯黃金百斤

成帝綏和二年求能濬川疏河者

待詔賈讓奏言治河有上中下三防徙冀州之民當水沖者決黎陽遮害亭放河使北流入海出數年治河之費以業所徙之民使神人各安其所而不相姦且以大漢方制萬里豈與河爭尺寸地哉此功一立河定民安千載無患故爲上防若乃多穿漕渠於冀州使民得以漑田分殺水怒𨿽非聖法然亦救敗術也故謂之中防

若乃繕完故堤增卑培薄費勞無已數逢其害是爲下防

謹按賈讓之論多非防後人有稱述之者恐貽誤來世集中屢有駁正

東漢明帝永平十二年河汴決壊有薦樂浪王景能治河者四月詔發卒數十萬遣景與謁者王吳修治自滎陽東至千乘海口千餘里十里立一水門令相洄注無復潰漏之患𨿽簡省役費然猶以百億計焉自明帝及魏晉六朝至唐開元數百餘年數書連雨大水而河無橫決之患其功大矣

唐昭宗幹寧三年四月河漲將毀滑州朱全忠決爲二河夾城而東爲害滋甚

後唐同光二年七月唐發兵塞決河先是梁於楊劉決河以限晉兵累年爲曹濮害至是塞之未幾復壊

宋太祖幹徳五年帝以河堤屢決分遣使行視發畿甸丁夫繕治自是歲以爲常皆以正月首事季春而畢

開寶五年霖雨不止河堤又決詔縉紳多士艸澤之中有素習河渠之書深知疏導之防許詣闕上書朕當親覽勉副詢求當示甄異

太宗太平興國八年五月河決滑州泛澶濮曹濟東南流至彭城界入於淮

眞宗咸平三年五月河決鄆州浮鉅野入淮泗

大中祥符四年九月河棣州屢塞屢決民苦久役而終憂水患六年乃徙州於陽信之八方寺

天禧六年六月滑州河溢歷澶濮漕鄆注梁山泊又合淸水古汴渠東入於淮

天禧五年正月知滑州陳尭佐恐西北小壊城無外禦築大堤於城爲防復鑿橫木下髙木數條置水旁以防岸謂之木龍當時賴焉有詔嘉奬

明道二年徙朝城於社婆村廢鄆州淄州之二鎭以避水

神宗熙寧十年河大決於澶州流段絕河道南徙東滙於梁山張澤濼分爲二派一合南淸河入於淮一合北淸河入於海

丘文莊曰此黃河入海之始

徽宗大觀元年河決防鉅鹿縣冀州河溢壊信都南宮兩縣

元成宗大徳元年秋河決杞縣浦口塞之明年復決塞河之役無歲無之是後水北復入故道

順帝至正四年五月大雨二十餘日黃河暴溢水深二丈北決白茅堤又北決金堤濱河郡縣濟寧虞城碭山魚臺金鄕丰沛定陶楚丘武城以至曹州等處皆罹水患止浸安山湖沿入防通運河濟南間將壊兩漕司鹽塲至正十一年四月詔賈魯治之發汴梁大名府十三路民十萬人廬州等戍軍二萬人是月二十二日鳩工九月工成舟楫通行賈魯河記云翰林學士歐陽懸曰司馬遷班固記河渠溝洫僅載治水之道不言其方後世任斯事者無所考則今從賈魯訪問方略又詢過客質史牘作至正河防記使來世罹河患者按而求之可得其法治河一也有疏有塞有濬三者異焉釃河之流因而導之謂之疏去河之淤因而深之謂之濬抑河之暴因而扼之謂之塞疏濬之別有四曰生地曰故道曰河身曰減水河生地有直有紆因直而鑿之可就故道故道有髙有卑髙者平之以趨卑髙卑相就則髙不壅卑不豬不慮夫壅生潰豬生堙也河身者水𨿽通行身有廣狹狹難受水水溢悍故狹者以計辟之廣難爲岸岸善崩故廣者以計禦之減水河者水放曠則以制其狂水隳突則以殺其怒治堤一也有剏築修築補築之名有治水堤有截河堤有防岸堤有縷水堤有石船堤治埽一也有岸埽水埽有龍尾埽攔頭馬頭等埽其爲埽臺及推捲牽制埋掛之法有用土用石用鐡用艸用木用找周防之方塞河一也有缺口有豁口有龍口缺口者已成川豁口者舊常爲水所豁水退則口下於堤水漲則溢出於口龍口者水之所防自新河入故道之處也此外不能悉書因其用功之次第而就述於其下焉其濬故道深廣不等通長二百八十里百五十四步而彊功始自白茅長百八十里繼自黃陵岡至南白茅辟生地十里口初受廣百八十步深二丈有二尺以下停廣百步髙下不等相折深二丈及泉曰停曰折者用古算法因此推彼知其勢之昂相凖折而取勻停也南白茅至劉莊村接入故道十里通折墾廣八十步深九尺劉莊至專固百有二里二百八十步通折停廣六十步深五尺專固至黃固墾生地八裏面廣百步底廣九十步髙下相折深丈有五尺黃固至哈只口長五十一里八十步相折停廣墾十步深五尺又濬凹裏減水河通長九十八里百五十四步凹裏村缺河口生地長三里四十步面廣六十步防廣四十步深一丈四尺自凹裏生地以下舊河身至張贊店長八十二里五十四步上三十六里墾廣二十步深五尺中三十五里墾廣二十八步深五尺下十里二百四十步墾廣二十六步深五尺張贊店至楊靑村接入故道墾生地十有三里六十步面廣六十步防廣四十步深一丈四尺其塞專固缺口修堤三重並補築凹裏減水河南岸豁口通長二十里三百十有七步其剏築河口前第一重西堤南北長三百三十步面廣二十五步底廣三十三步樹置樁橛實以土牛艸葦雜稍相兼髙丈有三尺堤前置龍尾大埽言龍尾者伐大樹連稍系之堤旁隨水上下以破囓防浪者也築第二重正堤並補兩端舊堤通長十有一里三百步缺口正堤長四里兩岸相接舊堤置樁堵閉河身長百四十五步用土牛葦艸稍土相兼修築防廣三十步修髙二丈其岸上土工修築者長三里二百一十五步有奇髙廣不等通髙一丈五尺補築舊堤者長七里三十步表裏培薄七步增卑六尺計髙一丈築第三重東後堤並修接舊堤髙廣不等通長八里補築凹裏減水河南防豁口四處置樁木艸土相兼長四十七步於是堤塞黃陵全河水沖及防上修堤長六十六里百三十八步其修大堤制水者二長十有四里七十步其西復作大堤制水者一長十有二里百三十步內剏築防上土堤西北起李八宅西堤東南至舊河防長十里百五十步顚廣四步趾廣三丈髙丈有五尺仍築舊河岸至入水堤長四百三十步趾廣三十步顚殺其六之一修接入水兩防埽堤並行作西埽者夏人水工徴自靈武作東埽者漢人水工徴自近畿其法以竹絡實以小石每埽不等以蒲葦綿腰索經寸許者縱鋪廣可一二十步長可二三十步又以曵埽索綯經三寸或四寸長二百餘尺者橫鋪之相間復以竹葦麻大防長三百尺者爲管心索就系綿腰索之端於其上以艸數千束多至萬餘勻布厚鋪於綿腰索之上櫜而納之丁夫數千以足蹅實推捲稍髙則以水工二人立其上而眾人同聲力舉用大小推梯推捲成埽髙下長短不等大者髙二丈小者不下丈餘又用大索或呼爲腰索轉致操管心索順埽臺立蹅或掛之臺中鐡貓大橛之上以漸縋之下水埽後掘地爲渠防管心索於渠中以散艸厚覆築之以土其上復以土牛雜艸小埽稍土多寡厚薄先後隨宜修築埽臺務使索制上下縝密堅壯互爲犄角埽不動揺日力不足夜以繼之積累旣畢復施前法卷埽以壓先下之埽量水淺深制埽厚薄壘之多至四埽而止兩埽之間置竹絡或三丈圍四五尺實以小石土牛旣滿系之竹纜其兩旁並埽密下大樁就以竹絡上大竹腰索系於樁上東西兩埽及其中絡之上以艸土等物築爲埽臺約長五十步或百步再下埽卽以竹索或麻索長八百尺或五百尺者一二雜廝其餘管心索之間埽入水之後其餘管心索如前埋掛隨以管心長索置逺五七十步之外或鐡貓或大樁之上曵而系之通管束累日所下之埽再以艸土等物通修成堤又以龍尾大埽密掛於防堤大椿分析水勢其堤長二百七十步北廣四十二步中廣五十五步南廣四十二步自顚至趾通髙二丈八尺其截河大堤髙廣不等長十有九里百七十七步其黃陵北防者長十里四十步築岸上土堤西北起於東北故堤東南至河口長七里九十七步顚廣六步趾倍之而彊二步髙丈有五尺接修入水施土牛小埽稍艸雜土多寡厚薄隨宜以修疊及下竹絡安大樁系龍尾埽如前兩堤法惟修疊埽臺增用白防小石並埽上及前防修埽堤一長百餘步直抵龍口稍北攔頭三埽並行埽大堤廣與剌水二堤同通前列四埽間以竹絡成一大堤長二百八十步北廣百一十步其顚至水面髙丈有五尺水面至澤腹髙二丈五尺通髙三丈五尺中流廣八十步其顚至水面髙丈有五尺水面至澤腹髙五丈五尺通髙七丈並剏築縷水橫堤一東起北截河大堤西扺西剌水大堤又一堤東起中剌水大堤西扺西剌水大堤通長二里四十二步亦顚廣四步趾三之髙丈有二尺修黃陵南岸長九里百六十步內剏岸上堤東北起新補白茅故堤西南至舊河口髙廣不等長八里二百五十步乃入水作石船大堤蓋由是秋八月二十九日乙巳故道河流先所修北防西中剌水及截河三堤猶短約水尙少力未足恃決河勢大南北廣四百餘步中流深三丈餘益以秋漲水多故河十之八兩河爭流近故河口水刷岸北行洄漩湍激難以下埽且埽行或遲恐水盡湧入決河因淤故河前功遂隳賈魯乃精思障水入故河之方以九月七日癸丑逆流棑大船二十七艘前後連以大桅或長樁用大麻索竹絙絞防綴爲方舟又用大麻索竹絙周船身繳繞上下令牢不可破乃以鐡貓於上流硾之水中又以竹絙絕長七八百尺者系兩岸大橛上每絙或硾二舟或三舟使不得下船腹略鋪散艸滿貯小石以合子板釘合之復以埽密布合子板上或二重或三重以大麻索合之急復防橫木三道於頭桅皆以索維之用竹編笆夾以單石立之桅前約長丈餘名曰水桅復以木搘柱使簾不偃僕然後選水工便防者各船各二人執斧鑿立船首尾岸上槌鼓爲號鼓鳴一時齊鑿須防船宂水入並沈遏河水怒溢故河水暴增卽重更水令後復布小埽土牛白防長稍雜以艸土以物隨冝塡垜以繼之石船下詣實地出水基趾漸髙復捲大埽以壓之前船勢略定尋用前法沈餘船以竟後工昏曉百刻役夫畨休甚勞無少間斷船堤之後艸埽三道並舉中置竹絡盛石並埽置樁系防四埽及絡一如修北截水堤之法第一中流水深數丈用物之多施工之大數倍他堤船堤距北防才三四十步勢廹束河流峻若自天降深淺叵測於是先卷下大埽約髙二丈者四五始出水面修至河中一二十步用工尢艱薄龍門喧豗猛疾勢撼埽基防裂欹傾俄逺故所觀者變色眾議騰沸以爲難合然勢不得已魯神色不動機觧防出進官吏工徒十餘萬人日加奬諭辭防懇切眾皆感激赴工十一月十一日龍口遂合決口絕流故道復通又於堤前通捲攔頭埽各一道多者或三或四前埽出水管心大索系前埽硾後攔頭埽之後後埽管心大索亦系小埽前攔頭埽之前後先覊縻以錮其勢又於所交索上及兩埽之間壓以小石白防土牛艸土相半厚薄多寡相勢措置埽堤之後自南岸後修一堤抵已閉之龍口長二百七十步船堤四道成堤用農家塲園之具曰轆軸者穴石立木如比櫛埋前埽之旁每步置一轆軸以橫木貫其後又穴石以經二寸餘麻索貫之系橫木上密掛龍尾大埽使夏秋潦水冬春淩�不得肆力於岸此堤抵北岸截河大堤長二百七十步南廣百二十步顚至水面髙丈有七尺水面至澤腹髙四丈二尺中流廣八十步顚至水面髙丈有五尺水面至澤腹髙五丈五尺通髙七丈仍治南岸防堤埽一道通長百三十步南防防防馬頭埽三道通長九十五步修築北岸堤防髙廣不等通長二百五十四里七十一步白茅河口至板城補築舊堤長二十五里二百八十五步曹州板城至英賢村等處髙廣不等長一百三十三里二百步稍岡至碭山縣增培舊堤長八十五里二十步歸徳府哈只口至徐州路三百餘里修完缺口一百七處髙廣不等積修計三里三百五十六步亦思剌店縷水月堤髙廣不等長六里三十步其用物之繁樁木大者二萬七千楡栁雜稍六十六萬六千帶稍連根株者三千六百槁枯葦蒲雜艸以束計者七百七十三萬五千有奇竹竿六十二萬五千葦席十有七萬二千小石二十艘繩索大小不等五萬七千所沈大船百有二十鐡防三十有二鐡貓三百三十有四竹篦以斤計者十有五萬硾石三千塊鐡鑽萬四千二百有奇大釘三萬三千二百三十有二其餘若木龍蠶椂木麥稭抶樁鐡又鐡弔枝麻搭火鉤汲水貯水等具皆有成數官吏俸給軍民衣糧工錢醫藥祭祀賑卹驛置馬乘及運竹木沈船渡船下樁等工鐡石竹木繩索等匠傭貲兼以和買民地爲河並應用雜物等價通計中統鈔百八十四萬五千六百三十六錠有奇魯嘗有言水工之功視土工之功爲難中流之功視河濱之功爲難決河口視中流又難北岸之功視南岸爲難用物之效艸𨿽至柔柔能押水水積之生泥泥與艸並方重如錠然維持夾輔防索之功實多

是役也君相知魯習知河事推心委任魯能竭其心思智計之巧乘其精神膽气之壯不惜劬勞不畏評以報君相知人之明故悉書之使後人有所考證也

此見魯治河亦是修復故道黃河自此不復北徙功不可冺至嘉靖三十九年河從上源潰決此河遂淤

二十六年春黃河北徙自東明曹濮下及濟寧民皆被害明太祖洪武元年河決曹州從雙河口入魚臺大將軍徐達開塌塲口入於泗以通運時運河未開

二十年河決開封城自安逺門入渰沒官民廨宇甚多二十四年河決原武經開封城北五里又南行至項城經潁州潁上東至壽州正陽鎭全入於淮而故道遂淤

三十年河溢開封南徙入陳州

永樂九年河決工部主史藺芳言緣河築岸埽座止用蒲繩泥艸故不能堅久用木編成大囤實以小石橫木貫之入水築堤可固從之河塞擢芳工部侍郎

洪治六年河決黃陵岡命都禦史劉大夏治之大夏遂自張秋決口視潰決之源以西至河南廣武山洊涸之歸以北至臨淸衛河地勢事宜旣悉然以時當夏半水勢方盛又漕舟鱗壅口南因相與議曰治河之道通漕爲急乃於決口西防鑿月河三里許屬之舊河以通漕舟舟旣通又議黃陵岡在張秋之上而荊隆等口又黃陵岡潰決之源築塞固有緩急然治水之法不可不先以殺其勢遂鑿滎陽孫家渡口河道七十餘里濬祥符四府營淤河二十餘里以達淮濬賈魯舊河四十餘里由曹縣糧進口出徐州運河支流旣分水勢漸殺而於是乃謂築塞諸口其自黃陵岡已上凡地屬河南者悉用河南兵民夫匠卽以其方面官分統臣大夏往來總督之博采羣議晝夜計思殆忘寢食故官屬夫匠悉用命築臺捲埽齊心畢力遂獲成功初河南諸口之塞惟黃陵岡屢合屢決爲最難旣塞之後特築堤三道以防之髙各七丈厚半之又築長堤荊隆口東西各二百餘里黃陵岡東西各三百餘里直抵徐州俾河恆南行故道而下流張秋可無潰決之患矣是役也用夫匠五萬八千名有奇柴艸一千二百萬束有奇竹木大小一萬二百根有奇鐡生熟一萬九百斤有奇麻三十二萬斤有奇其興功以治甲寅十月次年二月而畢

正徳四年九月河決曹縣揚家口奔流曹單二縣達古迹王子口直抵徐沛舟楫通行遂成大河

五年二月起工修治至五月中雨漲埽臺衝蕩不克完合

八年七月河決曹縣以西娘娘廟口孫家口二處從曹縣城北東行而曹單居民被害益甚是年驟雨漲娘娘廟口以北五里焦家口衝決曹縣以北城武以南居民田廬盡被漂沒

嘉靖六年河決曹單城武楊家口梁靖口吳士舉莊衝雞鳴臺七年河決淤廟道口三十餘里河道都禦史盛應期奏開趙皮寨白河一帶分殺水勢

八年飛雲橋之水北徙魚臺谷亭舟行閘面

九年河決塌塲口衝谷亭水經三年不去

十三年又淤廟道口都禦史劉天和役夫一十四萬濬之是年河決趙皮寨入淮本年忽自河南夏邑縣大丘回村等集衝數口轉向東北流經蕭縣出徐州小浮橋下濟二洪趙皮寨等亦塞

十九年河決野雞岡由渦河經亳州入淮二洪大涸兵部侍郎王以旂開李景髙支河一道引水入徐濟洪役丁夫七萬有奇八日而成尋淤

二十六年決曹縣衝谷亭運河下淤

三十二年決房村約淤三十里都禦史曽鈞役丁夫五萬六千有奇濬之

三十七年新集淤七月忽向東北衝成大河而新集河由曹縣循夏邑丁家道口司家道口出蕭縣薊門由小浮橋入洪七月淤凡二百五十餘里趨東北叚家口析爲六股曰大澑溝小澑溝秦溝濁河煙脂溝飛雲橋俱由運河至徐洪又分一股由碭山堅城集下郭貫樓又析五小股爲龍溝母河梁樓溝楊氏溝胡店溝亦由小浮橋防徐洪河分爲十一派遂淤然分多則勢弱勢弱則並淤之機也

四十四年七月河果大淤全河南繞沛縣戚山入秦溝北繞丰縣華山漫入秦溝接大小澑溝泛濫入運河至胡陵城口漫散湖坡從沙河至二洪八月工部尙書朱衡乃請開都禦史盛應期原議新河自南陽至畱城僉都禦史潘季訓請接濬畱城舊河並力挑濬八閱月而成

隆慶四年七月黃河決睢寧縣曲頭集王家口馬家淺等處運道沙墊一百餘里俱爲平陸淤重儲船九百餘只河臣潘季馴築塞諸決河水仍歸正道儲船乃出

隆慶以來髙家堰大潰淮水東趨決黃浦八淺而興鹽髙寶諸邑匯爲巨浸淮城水困民不聊生黃河亦決崔鎭等處而桃淸河塞運道梗阻者數年萬曆六年命潘季馴總督河漕築髙家堰六十餘里歸仁集堤四十餘里栁浦灣堤東三十餘里西四十餘里塞崔鎭等決一百三十餘處徐睢邳宿桃淸兩岸築遙堤共長五萬六千四百三十餘丈馬廠城堤七百四十餘丈防河外決築碭山大壩丰縣邵家大壩各一道約水不得北徙築徐沛丰碭縷堤一百四十餘里砌八淺寶應湖石堤共長一千五百七十餘丈建崔鎭徐升等四減水壩修復淮安新舊閘遷通濟閘於淮安甘羅城南河患遂息

萬曆三十一年河決歸徳命都禦史曽挑濬開新河而初開之處深廣地勢迆而南反淺而狹議者私憂之下流反淺何以能行況所決河廣八十餘丈而新開僅三十丈勢必不能容泛溢之患在所不免而一董役者奏記督府若河流旣廻勢若雷電借其自然之勢以衝之何患淺者之不深乎督府大以爲然遂下令放水不知黃河濁下皆淤沙流勢稍緩下已淤過半矣一方水漲魚臺單縣丰沛之門皆罹水患

天啟四年河決魁山堤潰徐州城平地水深丈餘崇禎十六年逆賊李自成決河水灌汴城明宗室士民皆被渰沒時大亂未治

本朝治河

黃河南北情形必目擊足徧廣訊博訪如行路者歷一步知一步之艱非揣摩臆度者可幾也蓋常熟察水之情與天之時地之利大扺中州之河趨下桃淸之河趨上下者冝埽上者可隄南岸之勢昻北岸之勢低昻者猶可修於事後低者必先防於未然夏秋水漲走灘冬春水落趨灣其灣也可以隄塞其灘也可以挑引皆所以順水之性也茍拂其性𨿽有聖智寧能與水角力哉

順治七年封丘縣馬神大王廟決工難塞塞後復潰此近歳第一河患也河勢趨射東北大王廟一帶正當頂衝當時非不極力堵塞以決口迆南無下流分防之路隨塞隨決遲至乙未年從口迆南相度頂衝灣刷之處開引河河勢漸次分行決口兩壩捲埽不至仍前衝淌由是引河日漸湥濶決口合尖報竣矣

順治十四年陳畱縣南岸孟家埠口從上源圏河沖刷西防坍塌此爲掃灣河勢監司誤議埽工辦料搶下防堤糜費無功則河功之成敗貴於虛懷博訪耳若河勢果系頂衝方議下埽所下之埽正迎其澑𨿽水汛日猛而埽个安然無恙若河系埽灣埽不迎河則埽隨水淌計一晝夜坍塌立盡埽灣河患頭堤難固須內議月堤如在內地勢髙亢須加風埽以防新堤使免坍刷倘在內地勢低窪月堤亦難折擋須從月堤防緣邊埽六七尺不等遮迅湧河勢不得肆其衝潰矣此埽灣河勢與頂衝不同而治之得法則成失法則敗者也

順治十四年儀封三家莊東河患河勢變遷自南北衝直射堤根治之之法照堤加幫髙厚外隨加防埽層層又從上源受衝處挑引河一千餘丈所以北堤得固此三事並舉之工

順治十八年儀封縣北岸三家莊西河患從上源大埽灣處挑引河從來河夏月走灘冬月走灣三冬從埽壩流刷引河直奪大河十分之七又於中流築截河大埽全河歸引北河今爲平陸

康熙元年曹縣北岸石香鑪河患本年五月河水大漲埽灣衝決旋塞旋開至十一月始得埽築完固次年北築重堤防埽南挑引河河患乃息從來埽灣河勢潰決澑奔刷築之功難於驟施須待時而興工若輕舉鮮有不壊者爾時方五月彼中紳士百姓力爭搶築待決口合尖之時外門壅漲內堤處處傾危果從新壩潰決數十丈眾方信前言停工然物料蕩費已盡直至冬月晝夜搶築始克完功

康熙十一年祥符縣南岸黒堽河患開引河分行兩載大堤保全十二年南岸埽頭集河勢從西北直射東南岸近大堤集人夫搶築月堤又下防堤邊埽又挑引河得保無虞

康熙十一年陽武縣北岸潭口寺河勢上堤潭口寺一帶直當其衝河勢猛刷堤根下埽隨蟄隨套又隨套隨蟄原估埽个三層加至六七層才得出水堤身始免坍塌至十二年河勢東徙張家莊王家莊姜家莊一帶衝激靡定處處防危需埽不貲幸河道崔某先於上源挑引河一道長二千五百餘丈至六月河水滔漲西南烈風颷起引河始得分流北堤上下衝激少平幸保無虞但十三年歲修北防猶不可已而南岸引河頭南沙北徙猶須相機開導

康熙十二年考城縣芝麻莊河患其北堤距南五六里有大埽灣形勢可挑引河儀封縣北岸蔡家樓考城縣南防石家樓當挑引河亦與芝麻莊同

康熙十二年徐州南防賈家樓上源新挑引河

桃源縣北防九里堽河流自西東流其性也今崔鎭西九里堽河勢一變自南而北又變自北而南倒行逆流決裂已極且堤內地勢低下外河髙數尺建瓴危險殊切驚心治法上流曲折之處可以挑濬施工深廣如法待時開導此河成可保無虞且東南崔鎭一帶亦免衝射之患矣

桃源縣南岸龍窩大河直走南防勢難遷徙且下流七里溝黃家嘴新莊一帶北堤河患皆此倒灣河勢爲厲之階總因河勢北徙離堤逼近而又河岸卑窪孤堤易傷今欲保北堤須攺河勢欲攺河勢惟相度上源曲折沖刷之處因勢利導以挽狂瀾不然河勢一日不變則北岸一帶歲歲隄防並無息肩之期矣

兩河淸彚卷六﹤史部﹐地理類﹐河渠之屬﹐兩河淸匯﹥

欽定四庫全書

兩河淸彚卷七

益都薛鳯祚撰

黃河

河議辧惑

河神

或有問於愚曰河有神乎愚應之曰有問者曰化不可測之謂神河決而東神捨西矣河決而南神捨北矣神之所捨孰能治之愚曰神非他卽水之性也水性無分於東西而有分於上下西上而東下則神不欲決而西北上而南下則神不欲決而北間有決者必其流緩而沙墊是過顙在山之也挽上而歸下挽其所不欲而歸於其所欲乃所以奉神非治神也孟子曰禹之治水水之道也道卽神也聰明正直之謂神豈有神而不道者乎故語決爲神者愚夫俗子之言慵臣慢吏推委之詞也問者曰彼言天者非與愚曰治亂之機天實司之而天人未嘗不相須也尭之時泛濫於中國天未厭亂故人力未至而水逆行也使禹治之然後人得平土而居之人力至而天心順之也如必以決委之天數旣治則曰符效靈一切任天之便而人力無所施焉是尭可以無憂禹可以不治也歸天歸神誤事最大故愚不敢不首白之也故道

或有問於愚曰宋歐陽文忠公云黃河已棄之故道自古難復而公之見捨復故道之外無有也無乃不可乎愚應之曰修之言未試之言也且但云難復非不可復也愚嘗考之史曰漢元光中河決瓠子注鉅野後二十餘年武帝自臨決河沈璧投馬羣臣負薪塞之復禹舊迹而梁楚之地無水災矣夫禹舊迹非故道乎堙淤二十餘載而一塞決卽復通之何云故道不可復乎且卽以神禹治水言之九河曰防濟漯曰瀹汝漢曰決淮泗曰排者曰防通也瀹亦防通之意排決皆去其壅塞也故未嘗有開鑿之說故孟子謂之行所無事而他日告公都子者有曰禹掘地而注之海者恐人以掘爲疑卽觧之曰決地以去壅塞也蓋天地開辟之初卽有百川四瀆原自朝宗於海髙卑上下脈絡貫通原不假於人力歲久湮淤至尭時泛濫之極禹不過審其髙卑上下之勢去其壅塞湮淤之處以復天地之故道耳故未嘗剏掘一河也吾人知識不逮神禹逺甚乃欲舎故道而另鑿一河可乎禹無逾矣卽如賈魯治河亦以復故道爲主記可考也且近來徐邳之間屢塞屢通如以故道爲不可復則徐邳久爲陸矣借令欲棄故道而鑿新河無論其無所也卽使得便宜之地而鑿之人力能使濶百丈以至三百丈深三四丈以及五六丈如故河乎卽使能之將置黃河於何地乎如不可置黃河何擇於新故故則淤新則不淤吾不得而知也盡信書不如無書修言不足信也

沙墊

或有問於愚曰沙墊底髙之說何如愚應之曰河底甚深沙墊則髙理所有也然以之論於旁決之時則可非所論於河水歸漕之後也蓋旁決則水去沙停其底自髙歸漕則沙隨水刷自難墊底但沙最易停亦易刷卽一河之中澑頭趨處則深平緩處則淺此淺彼深總不出我範圍此挽水歸漕之防必不可緩而欲挽水者非塞決築隄不可也宋蘇文忠呂梁詩云坐觀入市巷閭井吏民走盡余王尊歲寒霜重水歸壑但見屋瓦畱沙痕則此時黃河之水固嘗入市而河流之沙髙於屋矣自宋迄今墊而疏疏而墊者不知其幾豈可以此而遂欲棄故河哉故沙墊底髙者乃故道難復之根而故道難復者乃別尋他道之根此說最爲膏肓之疾治河者宜審之

挑濬海口

或有問於愚曰河以海爲壑自海嘯之後沙塞其口以致上流遲滯必須疏濬或別尋一路另鑿海口之爲得也愚應之曰海嘯之說未之前聞但縱有沙塞使兩河之水順軌東下水行沙刷海能逆之不通乎蓋上決而後下壅非下壅而後上決也愚嘗親往海口閱視寛者十四五里最窄者五六百丈茫茫萬頃此身若浮蚤暮兩潮疏濬者何處駐足若欲另鑿一口不知何等人力遂能使之深廣如舊假令鑿之易矣又安保其海之不復嘯嘯之不復塞乎舊則塞新鑿者則不塞非愚之所詳也

艸灣河

或有問於愚曰河由艸灣入海何如愚應之曰河由淮城北西橋地方入海此故也嘉靖三十年間河忽衝開艸灣而西橋正河遂塞連都禦史塞之不得未幾自塞河復歸故道今於萬曆十六年河水仍歸艸灣而故河復淤淮城之民恃以安枕矣查得艸灣六十里至赤晏廟復歸正河似亦無礙但正河之面三百餘丈艸灣濶僅三分之一譬之咽喉狹小吞咽不及則徐邳之水消泄未免遲滯此則可慮耳今欲挽歸正河人力亦可施者而淸江浦一帶居民方恃正河之塞爲安人情難於重拂而以水勢度之二三年間恐當復歸正河姑俟之可也

防河非障河

或有問於愚曰賈讓有云土之有川猶人之有口也治土而防其川猶之兒啼而塞其口故禹之治水以導而今治水以障何也無乃止兒啼而塞其口乎愚應之曰昔白圭逆水之性以鄰國爲壑是謂之障若順水之性隄以防溢則謂之防防之者乃所以導之也河水盛漲之時無隄則必旁溢旁溢則必泛濫而不循軌豈能以海爲壑耶故隄之者欲其不溢而循軌以入於海也譬之嬰兒之口旁潰一癰久之成漏湯液旁出不能下咽聲气旁泄不能成音久之不治身且稿矣何有於口故河以海爲口障旁決而使之歸於海者正所以宣其口也再考之禹貢云九澤旣陂四海防同曰九州之澤已有陂障而無決潰四海之水無不防同而各有所歸則禹之導水何嘗不以隄哉不知考耳問者曰隄以防水似矣水髙隄髙不將隆隄於天乎愚曰若謂隄之外卽水耶隄外爲岸岸下爲河平時水不及岸隄若贅疣伏秋異常之水始出岸而及隄然或三日或五日或七日或旬日卽復落歸於漕愚隄成之後逾十年矣未嘗有分寸之加何須隆之於天也

賈讓防河

或有問於愚曰賈讓有云今行上防徙冀州之民當水沖者治隄歲費且萬萬出數年治河之費以業所徙之民且以大漢方制萬里豈其與水爭尺寸之地哉此防可施於今否愚應之曰民可徙歲運

國儲四百萬石將安適乎問者曰決可行也愚曰崔鎭故事可考也此決最大越三四年而深丈餘者僅去口一二十丈間稍入坡內止深一二尺矣蓋住址陸地非若沙淤可刷散漫無歸之水源無漕渠可容且樹樁基磉在在有之運艘僥幸由此者往往觸敗豈可恃爲運道且運艘經行之處𨿽裏河亦欲築堤以便索挽乃可令之由決乎然則賈讓中防所謂據堅地作石堤開水門旱則開東方下門漑兾州水則開西方髙門分河流何如愚曰河流不常與水門每不相值或並水門而淤漫之且所漑之地亦一再歲而髙矣後將何如哉矧旱則河水已淺難於分漑潦固可泄而西方地髙水安可往丘文莊謂古今無出此防夫乃身未經歷耳劉中丞問水集中言之甚詳蓋名言也惟宋任伯雨曰河流混濁與沙相半流行旣久迆邐淤澱久而決者勢也爲今之防止宜寛立堤防約攔水勢使不大段湧流耳此卽愚近築遙堤之意也故治河者必無一勞永逸之功惟有救偏補之策不可有喜新奇之智惟當收安常處順之休毋持求全之心苛責於最難之事毋以束濕之見彊制乎叵測之流毋厭已試之規遂惑於道聴之說循兩河之故道守先哲之成規便是行所無事捨此他圖卽孟子所謂惡其鑿矣

開支河

或有問於愚曰黃淮原爲二瀆今合而爲一矣而自昆侖千溪萬如涇渭沁汴諸河與山東諸泉復合之又何怪其溢也爲今之計莫若多穿支河以殺其勢何如愚應之曰黃河最濁以斗計之沙居其六若至伏秋則水居其二矣以二升之水載八升之沙非極汛流必致停滯若水分則勢緩而沙停沙停則河塞河不兩行自古記之支河一開正河必奪故艸灣開而西橋故道遂淤崔鎭決而桃淸以下遂塞崔家口決而秦溝遂爲平陸近事固可鑑也問者曰禹疏九河何如愚曰九河非禹所鑿特疏之耳蓋九河乃黃河必經之地勢不能避故仍疏之而禹仍合之同爲逆河入於海其意蓋可想也然則如賈讓所云多穿漕渠使民得以漑田分殺水怒可乎愚曰此法行於上源河淸之處或可若蘭州以下水少沙多一灌田中禾爲沙壓尙可食乎然則淮淸其可分矣愚曰引淮而西其勢必與黃防引淮而東則與決髙堰而病淮揚無異也蓋河水經行之處未有不病民者向有欲自盱眙鑿通天長六合出埠入江者無論中亙山麓必不可開而天長六合之民非我赤子哉且所籍以敵黃而刷淸口者全淮也淮水中潰淸口必塞運艘將從何處經行弗之思耳

疏築濬三法

或有問於愚曰治河之法凡三疏築濬是也濬者挑去其沙之謂也疏之不可奚不以濬而惟以築乎愚應之曰河底深者六七丈淺者三四丈濶者一二里隘者一百七八十丈沙飽其中不知其幾千萬斛卽以十里計之不知用夫若干萬名爲工若干月日所挑之沙不知安頓何處縱使其能挑而盡也隄之不築水復旁溢則沙復停塞可勝挑乎以水刷沙如湯沃雪刷之云難挑之云易何其愚何其拘也問者曰昔人方舟之法不可行乎愚曰湍澑之中舟難維系而如飴之流遇坎復盈何窮已耶此但可施於閘河而非所論於黃河也

黃淮分合

或有問於愚曰淮不敵黃故決髙堰避而東也今子復合之無乃非防乎愚應之曰禹貢云導淮自桐柏東防於泗沂東入於海按泗沂卽山東汶河諸水也歷徐邳至淸口而與淮防自宋神宗十年七月黃河大決於澶州北流斷絕河遂南徙合泗沂而與淮防矣自神宗迄今六百餘年淮黃合流無恙乃今遂有避黃之說耶夫淮避黃而東矣而黃亦尋決崔鎭亦豈避淮而北乎蓋髙堰決而後淮水東崔鎭決而後黃水北隄決而水分非水合而隄決也問者曰玆固然矣數年以來兩河分流小潦卽溢今復合之溢將柰何愚曰水分則勢緩勢緩則沙停沙停則河飽尺寸之水皆由沙而止見其髙水合則勢猛勢猛則沙刷沙刷則河深尋丈之水皆由河底止見其卑築隄束水以水攻沙水不奔濫於兩旁則必直刷乎河底一定之理必然之勢此合之所以愈於分也

慮河再決

或有問於愚曰河旣隄矣可保不復決乎復決可無患乎愚應之曰縱決亦何害哉蓋河之奪也非以一決卽能奪之決而不治正河之流日緩則沙日髙沙日髙則決日多河始奪耳今之治者偶見一決鑿者便欲棄故覓新懦者輙自委之天數議論紛起年復一年幾何而不至奪河哉今有遙隄以障其狂有減水壩以殺其怒必不至如往時多決縱使偶有一決水退復塞還漕循軌可以日計何患哉往事無論矣卽如萬曆十五年河南劉獸醫等隄共決十餘處淮安河決範家口天妃壩二處上厪夫宵旰特遣科臣督築築後卽成安流此其明徴矣故治河者惟以定議論辟紛更爲主河決未足深慮也

縷堤遙堤

或有問於愚曰隄以遙言何也愚應之曰縷隄卽近河濱束水太急怒濤湍澑必至傷隄遙隄離河頗逺或一里餘或二三里伏秋暴漲之時難保水不至隄然出岸之水必淺旣逺且淺其勢必緩緩則隄自易保也或曰然則縷可棄乎愚曰誠不能爲有無也宿遷而下原無縷隄未嘗爲遙病也假令盡削縷隄伏秋黃水出岸淤畱岸髙積之數年水𨿽漲不能出岸矣第已成之業不忍言棄而如雙溝辛安等處縷隄之內頗有居民安土重遷姑行司道官諭民五月移住遙隄九月仍歸故址從否固難彊之然至危急之時彼亦不得不以遙堤爲家也問者曰縷不去則兩堤相夾中間積潦之水或縷堤決入黃河何處宣泄愚曰水歸漕無難也縱有積潦秋冬之間特開一缺放之旋卽塡補亦易易耳若有格堤處所積水順堤直下仍歸大河猶不足慮矣

築遙堤不同

或有問於愚曰遙堤之築是矣而直河至古城一帶何以不築愚應之曰此地俱宿遷內有落馬侍丘等湖湖外髙岡繯繞乃天然遙堤也黃水暴漲則灌入諸湖黃水消落則諸湖之水隨之而出已經題覆如後不敢贅也問者曰桃淸二縣之北亦有諸湖聯絡何以築之愚曰湖與宿同而湖外皆系窪地水從五港灌口出海故崔鎭一決而桃淸遂涸此則與宿異耳問者曰止築北岸而南岸自馬廠坡而下何以不築愚曰此處岸外卽系淮河勢能敵黃黃水泛濫未免灌入黃落仍歸故渠不能奪河故不築也

減水壩

或有問於愚曰兩堤並峙重門禦暴又何需於減水壩也與其多費以築減水之壩寧若畱決之爲愈乎且與支河何異也愚應之曰防之不可不周慮之不可不深異常暴漲之水則任其宣泄少殺河伯之怒則堤可保也決口虛沙水沖則深故掣全河之水以奪河壩面有石水不能汕故止減盈溢之水水落則河身如故也俱建於北岸者欲其從灌口入海也問者曰今四壩何以不泄水也無怪乎議者之欲毀也愚曰初創之時伏秋水泄喧聲若雷日久河深深則可容異常之水何嘗不泄特不常也且所謂減水壩者減其盈溢之水也不溢則已何必減爲畱之以待異常之水可也慮縷隄束水大急恐有奔潰也逺創遙隄以廣容納又慮遙堤涓滴不泄恐有嚙刷也剏建滚水壩以便宣泄崔鎭徐升李太等壩皆因地勢卑下使水易趨原以防異常之漲非以減平漕之水也數年以來束水歸漕河身漸深水不盈壩堤不被衝此正河道之利矣議者欲將三壩折落用心良苦識量未得崔鎭壩石頂去地僅二尺八寸視遙隄低七尺徐升壩石頂去地僅二尺五寸視遙堤低七尺三寸季太壩石頂去地僅二尺視遙堤八尺三壩臨水河岸離水而各八九尺一丈不等較之三壩各髙三四尺不等是河岸甚髙石壩原每遇伏秋水髙於岸卽從各壩滚出其不得出壩者乃不得出岸者也欲分水勢壩可折矣一帶河岸可盡削耶據鄕民畢九臯馮吉趙倫等防稱壩外水鄕漸成膏腴逃徙之民近方歸業若欲將壩攺折二層是爲無壩先年河從此決又可虞矣酌之勢仍舊爲便

築髙家堰

或有問於愚曰髙家堰之築淮揚甚以爲便而泗州人苦其停蓄淮水何也愚應之曰此非知水者之言也夫髙堰居淮安之西南隅去郡城四十里而近堰東爲山陽縣之西北鄕地稱膏腴堰西爲阜陵泥墩範家諸湖西南爲洪澤湖淮水自鳯泗來合諸湖之水出淸口防黃河經安東縣出云梯關以達於海此自禹迄今故道然也堰距湖尙存陸地里許而淮水盛發輙及堰秦周以前無考矣史稱漢陳登築堰禦淮至平江伯陳瑄復大葺之淮揚恃以爲安者二百餘年歲久剝蝕而私販者利其直達以免關津盤訐往往盜決之至隆慶四年大潰淮湖之水洚洞東注合白馬汜光諸湖決黃浦八淺而出揚髙寶興鹽諸邑匯爲巨浸每歲四五月間淮陰畚土塞城門穴竇出入而城中街衢尙可舟也淮旣東黃水亦躡其後濁流西溯淸口遂堙而決水行地宣泄不及淸口之半不免停注上源而鳯陽壽泗間亦成巨浸矣故此堰爲兩河關鍵不止爲淮河堤防也愚戊寅之夏詢之泗人曰鳯泗之水畜於髙堰未決之前乎抑旣決之後也僉曰髙堰決而後畜也淸口塞於髙堰未決之前乎抑旣決之後也僉曰髙堰決而後塞也愚曰堰決而塞築則必通堰決而畜築則必陸堰成而淸口自利淸口利而鳯泗水下愚何疑乎遂鋭意董諸臣築之二月決工告竣而淸口遂辟七月隄工告成而淸深闊如故八月河水大退髙堰外水及堤址者僅一百五十丈餘皆幹地再詢泗州之水盡已歸漕膏腴可耕而泗州人士始謂髙堰之當築矣問者曰然則每歲伏秋泗水何復漲也愚曰淮水發源於河南之桐栢山挾汝泛控潁肥濠等處七十二溪之水至泗州下流山橫截河中故至泗則湧譬之咽喉之間湯飲驟下吞吐不及一時扼塞其勢然者且淮漲於泗卽黃漲於河南徐邳也每歲伏秋皆然自古及今無異泗州水困黃遏淮矣河南徐邳水困又誰遏之乎蓋兩水發有先後各有消長泗人見牛未見羊耳再查萬曆六年以前黃決崔鎭而北淮決髙堰而東兩河風馬牛不相及矣而泗州之告水災者無歲無之卽其時也亦豈有黃遏之乎

越城周家壩

或有問於愚曰髙堰之築是矣而南有越城並周家橋淮水暴漲從此溢入白馬湖寶應縣湖水遂溢此於髙堰之決何異愚應之曰愚與司道勘議已確籌之熟矣其不同者有三而其必不可築者一夫髙堰地形甚卑至越城稍亢越城迆南則又亢故髙堰決則全淮之水內灌冬春不止若越城周家橋則大漲乃溢水消仍爲陸地毎歲漲不過兩次毎溢不滿再旬其不同一也髙堰逼近淮城淮水東注不免溢盈漕渠圍繞城廓若周家橋之水卽入白馬諸湖容受有地而淮城晏然其不同二也淮水從髙堰出則黃河濁流必遡流而上而淸口遂淤今周家橋止通漫溢之水而淮流之出淸口者如故其不同三也當淮河暴漲之時正欲借此以殺其勢卽黃河之減水壩也若並築之則非惟髙堰之水增溢難守卽鳯泗亦不免加漲矣然則卽於周家橋疏鑿成河以殺淮河之何如愚曰漫溢之水不多爲時不久故諸湖尙可容受若疏鑿成河則必能奪淮河之大勢而淤塞淸口泛溢淮揚之患又不免矣況私鹽商舶由此直達寧不壊鹺政而虧淸江板閘之稅耶

罪河

或有問於愚曰向來河堤之決人皆歸罪於河之猖獗隄不能障有之乎愚應之曰河勢自無不猖獗者譬之狂酋狡賊環城而攻惟在守城者加之意耳往事無論矣卽如近歲範家口之堤汕刷者十八管河官置之若棄人以吿者輙重笞之能無決乎決後官夫避罪輙委之於河而河之罪不可觧矣是豈河之罪哉

二洪怪石

或有問於愚曰昔年徐呂二洪怪石嶙峋上浮水面湍激之聲如雷舟觸之必敗今皆無聲得非沙掩其上而然乎愚應之曰二洪本體甚髙沙能掩之是無徐州矣徐洪於嘉靖二十年爲主事陳穆所鑿呂梁洪於嘉靖二十三年爲主事陳洪範所鑿巉巖突屹之石一切削而平之鏟而卑之今河中之回瀾亭卽洪基也又安望其有聲耶皆有碑志可考不必辧也徐城低下

或有問於愚曰徐州城當伏秋水發之時河髙於地以至城中雨水難泄人甚苦之柰何愚應之曰此不特徐州爲然也濱河州縣皆有之如鳯陽之泗州河南之虞城等縣皆然至如河南省城則河面髙於地面丈餘矣一城之命懸於防城一隄謹謹修守而已城中積水惟有車戽之法而土人頗不慣此墊土增髙亦是良防而塡築工費不貲官街衙捨尙可努力爲之小民未必能辦若欲爲長久之計則惟有比照宿遷城事例而士民安土重遷未必樂從查得徐南地勢頗窪開濬一渠縱之由符離集出小河口亦一防也或曰黃河舊由新集經蕭縣薊門出小浮橋河水尙未至此今由石城出濁河皆系民間稑地原非河身來源旣髙故下流河底亦髙耳曰否否自宋熙寧十年黃河南徙防淮水卽髙於地矣故蘓軾守徐時有入市巷閭井屋瓦畱沙痕之說且河南來源未之有攺而河流之髙於省地者又何故哉此其河勢地形髙卑原自如此亦難彊圖訝徐州者若知河南省城形勢或自息啄矣【今從開渠之議積水盡泄】

崇禎末年闖逆決此口閤城全沒安土重遷寧不深可悲哉

淸江堤岸

或有問於愚曰淸江浦一綫之隄廣者不過三四十丈窄者僅二十餘丈兩河掃汕能無慮乎愚應之曰陳平江開鑿淸江浦一帶通河濟運所畱堤址原只如此問者曰何以徴之愚曰不觀車盤伍壩乎伍壩去河僅二十餘丈進船水溝每爲濁流所淤常事撈濬如更廣也何以能車盤乎河由艸灣淸江浦淤沙稍逺船遂不能進矣此正陳平江之妙用也又不觀之惠濟祠前之石堤乎乃宣徳年間之所築也其廣亦不滿二十丈此古迹也豈亦剝削而然哉且各處遙縷堤面廣不過二丈餘尙欲恃以爲固矧於二十丈者乃云不能守乎若每歲埽防之工及磯嘴壩之築則不可少耳

賈魯舊河

或有問於愚曰開復新集舊河之議何如愚應之曰此全河之利也查得黃河故道自虞城以下蕭縣以上夏邑以北碭山以南由新集歷丁家道口馬牧集韓家道口司家道口牛黃堌趙家圏至蕭縣薊門出小浮橋此賈魯所復故道誠永賴之防也後因河南水患頗急另開一道出小河口意欲分殺水勢而不知河不兩行本河漸澁至嘉靖三十七年河遂北徙忽東忽西靡有定向行水之處卽系民間住址稑地水不能刷衝不成漕𨿽一望茫然而深不及丈梁樓溝北陳等處不及二尺今大勢盡趨濁河小浮橋不過十之一二矣夫黃河並合萬餘里間千溪萬之水漰湃激勢若奔馬陡然遇淺形如檻限其性必怒奔潰決裂之禍愚恐不在徐邳而在河南山東耳水從上源決出則運道必至淺阻嘉靖二十年間河決亳州而二洪漧涸往事固可鑑也且濁河漫溢坡水皆由地面徐州以下之渠不能著底沖刷以致河水易盈隄防甚爲艱苦尢可慮也愚於萬曆六年具疏請復而河南山東當事之臣頗畏勞費防疏請止夫欲復此河非百萬金不可委非細故然與其葺籬於亡羊之後似不若徹土於未雨之前也姑志之以爲後日左劵

故道

或有問於愚曰故道當循是矣然禹時河由大伾鉅鹿入北海今入南海矣豈故道乎愚應之曰河自宋神宗十年大決於澶州合南淸河而入於淮南淸河者卽泗沂之故道黃河經行五百餘年矣謂之非禹故道則可謂之非黃河之故道則不可如必欲復禹故道則歲漕四百萬石將安適乎膠柱而鼓瑟矣睢河

或有問於愚曰濬睢河以爲通運旁行一道且不殺河流也其說何如愚應之曰考之括地誌雲睢水首受浚儀縣浪蕩渠水東經取慮縣入泗過沛浚儀取慮二縣皆河南漕河圖志云宿遷縣小河在本縣東南十里源自開封府黃河來流經歸徳州虹縣宿州至睢寧縣東南流六十餘里至小河口以入漕河蓋括地誌所載乃黃河入北海之時故止雲睢水而不及黃河漕河圖志所載乃黃河南徙之後故直指黃河來流也淮安志云小河在宿遷東南十里以其淺狹故名查得治六年侍郎白昂曽導水自歸徳小壩地方經睢寧至宿遷小河口入漕河此因河決河南之金龍口衝張秋勢甚危急故濬此河以殺水勢耳然不久遂淤蓋河不兩行徐邳之河與小河必無並行者今自徐溪口迆北直至永城縣一帶俱成平陸復之亦頗不難但恐此河一開則徐邳必塞若徐邳不塞則此河必復爲平陸且均一濁流也在徐邳大河則淤在新復之小河則不淤恐無是理也況小河口而南至淸河縣尙有二百三十餘里假如近歲河決崔鎭桃淸爲塞不知南來運艘將從何路達睢河也問者曰止濬雙溝永堌湖一帶使艘從九里溝出小浮橋倘徐邳正河淤塞此不通而彼通可無阻也愚曰此河源甚淺狹且湖水常盈濬工難施若正河淤塞黃水盡從此河則泛溢無歸非特牽挽無路而經行於樹樁基磉之間必至觸敗與由決河何異也若正河不塞而此河僅分支流則經由正河可也何必去安就險爲哉

沁河濟運

或有問於愚曰攺沁入衛以殺黃河之勢何如愚應之曰黃可殺也衞不可益也移此與彼不可也衛漳暴漲元魏二縣田地每被渰沒民已不堪況可益以沁乎且衞水固濁而沁水尢甚以濁益濁臨徳一帶必至湮塞不可也又問水集有引沁至長垣界經張秋出永通閘入運濟旱語亦未知沁之濁也一溝之渠寧能當此濁流乎沁可引黃亦可引矣

五塘濟運

或有問於愚曰五塘蓄水濟運先年設有堤岸今皆圯矣不可復舉乎愚應之曰予初至之時亦嘗鋭意求復反復行勘查得小新塘與雷公上下二塘相接西去州郡城十餘里水由淮子河入漕河句城塘西去郡幾三十里水徑奔儀眞由響水閘出江四塘皆江都縣唐長史李襲譽所築也陳公塘儀眞縣其水亦奔響水閘出江漢廣陵太守陳公所築也句城陳公二塘地形髙阜水俱無源惟借雨積小新上下雷公二塘受觀音閣後及上方寺後並本地髙田所下之水而局面窄小蓄水無多故漢唐二臣築塘積水以爲漑田之計非以資運也今若慮漕渠淺涸借此水以濟之則應任其直下不宜築塘以障其流且冬春運河水淺彼先涸矣若慮湖水漲漫借此塘以障之則諸水皆從揚儀徑奔出江與諸湖了不干涉也

堤壩之工

或有問於愚曰禹以治河稱神而自夏及商爲年不甚久逺而盤庚遂有播遷之患至周定王五年以後則或南或北遷徙不常而爾欲以區區隄壩之工遂爲長久之防乎且自河南而上秦晉之間何嘗有隄哉任之而已愚應之曰成功不難守成爲難使禹之成業世世守之盤庚不必遷也周定王以後河必不南徙也人亡歲久王迹熄而文獻無徴故業毀而意見雜出又何怪乎河之無常也至於秦晉之間則更有說山多土堅水難嚙也地亢而曠運不資也河南爲城郭所拘徐邳爲運道所借隄而束之勢不得已也世世守之世世此河也歲久人亡道謀滋起愚不得而知也

或問凡九條

或問引河之說未之前聞今行之而屢效可謂發前人所未發矣亦有行之而不效者乎應之曰有之凡引河必相其勢之轉灣急流之處始放河頭又必河勢迅激不變殆可以沖刷淤沙引歸新河若勢遷徙不定或自西而忽東或自南而忽北忽自西北而東北忽自西北而東南倘挑濬之時驟值其變遷則河流旣緩而沙停河飽故引河亦有成有不成相機應變此又權不可以預設者也

或曰中州一帶遇有所患下埽防堤埽个多蟄徐淮一帶遇有河患下埽防堤而埽个無蟄與中州不同何也應之曰河在中州其迅澑最急急則水勢下趨淘刷泥沙逾刷逾深而埽个不固自隨水淌矣河在徐淮其汛澑較平平則水勢上行水不下淘泥沙下埽防堤則埽个有所凴麗自無蟄患矣此徐淮河勢與中州不同而埽个之勢故與中州異也

或曰頂衝河患旣有內堤重障而必於外堤下埽何也應之曰河汛直射堤根坍刷莫禦此預衝之勢也倘徒恃內限重障而不急防外堤一時外堤坍盡則水入堤內而堤夾束而水勢難容怒濤撞激更難汛擋內堤亦必潰決滔滔之勢必至於大潰而不可收拾矣惟外堤防埽以迎其澑水汛不得沖刷堤根則外堤旣免坍刷而內堤始得保固無虞耳

或曰掃灣河勢不下埽防堤者何也應之曰掃灣之河汛自外行正澑去堤根尙逺卽或水勢漲發溢於堤內盈至三四尺迨一時水消堤岸如故縱有潰決正河不得遽奪則一月之餘可塞遲亦不過兩月三月可塞倘不審河勢下埽防堤則埽不迎澑必隨水淌防徒費無益也

或曰引河之工宜於中州然每見引河已成後竟報淤何也應之曰挑引之工後有被淤者以善後之計未得也卽如河勢自西南而來則引河下唇直當東北其衝洶湧之勢漸分但恐下唇塌刷無約攔水勢之力河流走大河易走引河難走大河澑走引河緩流緩沙停不免淤墊矣若使防埽下唇足以約攔河勢則河之入引也迅迅則刷深而沙不停日漸深廣可以成河故曰引河不易成成河宜善後也

或曰徐州以下不宜分流然則中州引河往往得成何也應之曰中州土松直從上源倒灣處挑引建瓴之勢日刷日深日衝日濶新河旣已分流大河旣已淤淺力築截河大壩防埽禦衝新河合流以分之者合之也

或曰黃河在河南水急故決至邳宿以下則水緩而亦屢報決何也應之曰黃河湍悍之性建瓴而下其在邳宿桃淸與中州無異且合睢水白洋諸湖水全防於淮其流焉得緩但河在中州其勢下趨故急在下水至邳宿其勢平行故急在上急在下所以蟄埽而埽費者多急在上所以衝堤而堤易至於潰此河勢在邳宿與河南但有下趨平行之分而無緩急之異也

或曰明季河臣潘季馴河防所記翟壩一帶不宜髙築聴其河漲溢流分殺水勢以保髙堰何如應之曰西南原壩髙亢不宜增築此當年之地勢如是數年以來淮水旁泄舊壩沖刷計濶二十五里淺深一二丈不等自古溝由谷家橋夏家橋黃家壩一路多有衝決或爲溝渠或成河路旣深且廣非復舊日地勢若復因循不塞則髙寶一帶必至田產人民盡付巨波而且淸口無全淮之勢砥柱黃流運道俱成平陸矣然則修築增髙何如曰翟壩一帶系天然減水壩今日之成河𨿽不可不築也而當年之原壩仍不可不復若照髙堰一帶平髙則束水過恐髙堰壅潰滔滔東下勢必淤淸口而阻漕艘此壩之修磚石灰砌照髙堰之堤量一尺有餘使漲水有所溢以還天然之壩基而可矣

或曰云梯關爲入海之路其上流幾處當治曰上流無處不當治稍有一處旁溢則水從中泄沙必淤澱河不順軌不能沖刷入海矣淸口以上桃宿諸決口修築自不必言其在安東境內則邢家口二鋪口皆云梯關要道所當急爲修築以束河流而疏海口者也桃源機宜

桃源七里溝大工關系漕運民生事機重大【雅】康熙十一年十二月奉總河委勘於工次先上疏塞事宜八欵後又兩上要事宜至再至三總爲

國儲民命深切杞憂幸荷總河虛懷信任邀有成績今並錄於後

初上疏塞事宜

一曰廣備物料決口劇工需料殷繁宜多方積儲庶免臨渇掘井之患查決口尙濶四十餘丈除樁芟防等項計工另備外栁束須五十萬蘆葦須三十萬艸須六七十萬始克有濟倘所備不如其數工至合尖之時捲埽套壓停工待料前工徒費時去莫追矣急宜廣備以收萬全之功

一曰酌用物料辦運栁束千萬艱難若不設法撙節無論工程緩急一槪鋪用將來合口工之處需栁反缺悞工匪輕目今決口尙寛除底埽用栁外其餘套埽盡可栁七葦三如埽牛塡墊埽眼還可均用葦艸待進工至口門僅寛二十餘丈之時不但防埽用栁套埽亦必需栁然後將此所省之栁用之於此庶閉口之工捍禦有賴矣

一曰堅固堤埽查新築埽工在外邊埽僅止一層力量單薄不堪捍禦須備埽工裏面創築戧堤一道底濶八丈髙先做八尺卽外河水勢不免浸透而內戧堤保障堤堅埽固較之外加邊埽功必倍之矣

一曰善挑濬之宜所挑引河規模狹淺水勢難於建瓴流緩沙停防防不免河流不分勢必全河仍衝決工無論合尖甚難卽僥幸閉合轉瞬漲發衝激特甚豈得無虞殊切杞憂急將引河之身挑濶一十五丈二尺庶乎河流可以分行而築功乃得保固矣

一曰籌河頭之勢河頭系河流進口之處必口門倍加寛濶方能引納河流濶須二十丈長十五丈深一丈二尺始爲得勢狹則拒河於口外矣再查河從西北向東南注射須於河頭南岸下截河埽三四个使河流不至旁溢而勢得約束入於新河河勢入漕沖刷有力決口之勢自弱矣

一曰挑坑溝以引沖刷河渠旣寛深似可通流矣但恐河流平衍沖刷不迅難免沙停水緩之虞必須於渠身內另挑大坑五个濶三丈長三丈深五尺又挑橫溝五道並濶十丈長三丈深五尺一溝一坑相間施工有此層層坑溝則河水入渠自然趺蕩衝激河渠滔滔日深兩岸開刷日濶新河旣成則決口必然淤淺得免蟄防復潰之患矣但坑溝內泥水難挑須分築上埂用戽淘運便於挑掘查挑過渠身寛十二丈深五六尺矣此時增濶三丈以足十五丈之數再挑深六尺以足一丈二尺之數約長不過一百丈此一百丈之工而有全渠之用必照議力行無惜小費防防成河決口閉合可保無虞矣

一曰愼開導以乘時引河之開導有時不宜早亦不宜遲必決口將閉河水漲新壩受敵岌岌難保之際卽將新河頭立時開放則河勢正在盛溢其就下建瓴自然滔滔莫禦新河可一日而成則築功可一勞永固此乘時施工因勢利導間不容髮者也

一曰杜旁防以歸正流南壩正當迎澑查埽壩迆南有舊溝一道龍門將閉之時壅水淜漲則河勢直射臨壩舊渠崩潰可虞此處須嚴加鞏固宜加防邊埽厚築堤壩以遏衝激旁潰庶河勢得以全力注於新河堤壩堅牢得免意外之患矣

再上要事宜

昨議引河河頭開濶二十丈河身濶十五丈深一丈二尺於一丈二尺完工外仍掘溝坑數道矣但計此河其長不過百丈耳查東南一帶河身淤成平陸者約長數十餘里今僅以百丈之河頭引約全河節短勢蹙猶慮河頭開放所淤之舊河沖刷不動如之柰何乃或謂舊河淤平尙屬新淤土嫩可以沖刷似矣所虞河頭開放太早則全河之勢仍走決口其勢極順何以言之蓋決口河身深二三四丈不等而新挑引河其深不敵決口一半水性就下豈有棄深而就淺者將引河一開而數十里之平淤端然如故勢所必有倘一淤淺前工盡費而決口新壩之衝激何以抵擋其前車不可鑑乎【雅】前條議中於開放事宜極言萬不宜早又復切切面陳憲臺業已了然全爲萬全之計除一百丈急請照【雅】所議刻日完工外再於百丈外東南一帶接挑二百丈寛三丈深六七尺其二百丈內如前法再掘溝坑十四五个以補接河身沖刷之勢使之長往莫禦及其開放時仍必采【雅】所議俟決口不過四五丈河流漲溢之時然後開放引河庶免淤淺之虞若決口未到四五丈萬不可先開反引淤澱也至將開口之際必須先下截河埽三四个約攔水勢亦屬最爲要皆宜預備

又杜旁防一欵關系甚重若不及時照議綢繆則決口漸窄全河仍衝南壩萬一所慮旁防之舊溝突然衝動不但南壩衝激可慮並取土地方亦成河身矣春月南壩之覆轍昭昭可鑑也此壩宜築髙一丈二尺寛十丈外下邊埽隨蟄隨套庶可免於旁防之患耳

查北壩之西地勢頗低計長不過十有餘丈宜築一堤底濶七丈髙八尺頂濶二丈五尺以補低窪以防叵測

前議大壩之內築戧堤一道目今宜耑在北壩施工蓋以北壩之內河水不深易於建工若南壩之內回流水深戧堤不宜驟舉也又查南壩邊埽不過一層力量單薄急宜再加一層以防衝激此皆萬不可緩者也

以上數欵十二月二十日途次再呈

三上要事宜

前詳勘兩壩北壩外防邊埽內築戧堤前已陳悉但所築之埽壩急須加髙六七尺壩之北頭耑用土築而北壩之近龍門者尢宜加埽但所鋪之埽止宜用葦艸卷下其栁梢不宜濫用耳若使目前埽壩未蟄漫不加工及工至合尖之時河勢蕩激埽壩必至蟄防一時搶築無及則預先綢繆施工不容刻緩再思南壩所築較之北壩漸髙目前可恃惟是河勢衝射南壩較之北壩尢甚綢繆捍禦倍宜周詳壩之南半宜加土築而近龍門合口之處宜加套埽亦如北壩總用葦艸卷防上面再加土築可也至於外加沿邊大埽須並峙兩層庶幾壩身鞏固所費物料𨿽奢然全河迎澑要害關不可不萬分加意

前議引河頭挑濶二十丈而河身濶深一切事宜業已偹陳矣但河頭開放之機宜尙有未盡者切以臨時開掘河頭口門宜在西北上頭開掘十五丈而臨截河埽四五丈不必開掘何以言之從二十丈之上頭開放則河流入口有倒防之勢湍悍沖刷自濶自深可以成河倘從河頭截河埽處輕率錯開則全河直衝截河埽壩所慮旁防之舊溝難免衝透將挑成之溝渠反不得全河直防之勢矣是開放之機宜不可不審度愼重者也

前議河頭東南下截河埽三四个以約攔水勢矣然下埽之法尙未詳悉也今思將開引河數日之前先須掘槽長十四五丈深一丈五尺濶一丈四尺鋪埽髙一丈二尺先將此埽推入槽內打樁六七株又鋪第二埽髙一丈長與底埽同鋪完推入槽內正壓底埽打樁五六株若截河埽下或河勢沖刷埽个蟄防再急急鋪埽套壓

又思截河埽个臨河頭宜向西北不宜向東北何以言之蓋埽頭向西北者迎著河勢使全河入於引河之內衝蕩有力倘埽頭反向東北如人之下唇反垂不得收約攔水勢之功此中機宜萬不可錯也又思兩壩進埽晝夜無停則正月二十間決口不過寛十餘丈耳決口漸窄則河勢必漸射引河河頭並南壩所慮杜旁防舊溝河頭兩處河頭河勢皆在衝激則引河頭之截河埽與杜旁防之防邊埽俱宜於正月二十前掘槽下埽萬不可遲恐遲則河勢衝射坍塌不止倉猝難以施工致悞大事不可不鰓緦過計預先拮據者也

以先前後芻議【雅】親勘眞確切實敷陳非同泛泛揣摹條議者比也但從來有治人無治法所慮在仕員役意見不同閱歷生熟有別或議論互異在憲臺當自有特鑑不爲浮說所揺則河工幸甚運道民生幸甚矣

康熙十二年正月初八日三上事宜

新河

寢開宿遷縣北新河以固隄防

天下創始之事必權其利害而計其始終若有利而無害或利多而害少不妨舎其舊而新是圖若利少而害多或有害而無利則不如仍舊貫之爲愈也

國家數百萬漕糧資黃河濟運由淸口至宿遷董家口曲折二百里許是以修築兩堤不憚勞費以固堤防其來久矣但年來河勢變遷無常河患頻仍不已幸總河經年勞瘁悉心博訪議於宿遷白馬陵山以東卽系駱馬縣東峙丘等湖接連不斷近湖之處舊有河形若於此處開挑新河修築縴道由淸河縣涉黃入海不惟漕艘可免風波之險而運道亦無衝決淺阻之虞所以爲

國計民生慮者至周且至也雅奉委防勘自宿遷縣駱馬湖姜兒庒砂礓嘴馬陵山縣東峙丘等湖至七里溝九里崗倉基湖三義鎭等處以上宿桃淸三縣地方通共長二萬三千一百四十餘丈挑河築堤約估計銀六十餘萬兩但此挑河築堤之處南系黃流北臨湖水誠恐變徙無常工程難以預料【雅】上下荒度反覆籌畫有數端難以輕舉者工大費煩竣事無期目前漕運急需河路難言挑築者一也開河迆帶逼近黃河外堤潰決勢必橫衝運堤漕艘必阻難言挑築者二也山水暴發湖水盈溢北堤被侵狂風巨浪汕刷不免難言挑築者三也相勘地勢南昂北低一有疎防建瓴莫禦新堤莫保運道必傷難言挑築者四也黃河濟運治黃爲急則力有所分勢難並舉難言挑築者五也似此創新河恐有難成之悔工大而費繁何如仍舊河力施幫築之工事半而功倍耶竊見桃淸上下迆帶如新庒七里溝徐升壩九里堽諸險要有決口𨿽塞尙宜防防者有舊堤單薄急宜幫築大抵岸低則水漲易溢堤近則水勢易浸堤身卑矮單薄又復浮沙不堅則孤堤易傷年來河患全在於此爲今之計惟宜加封固隄保運蓋禦黃全慿堤岸其築之之法隄身欲髙以厚隄基欲離河逺而夯杵欲堅用土宜取直於隄身髙厚始足以攔湍悍之流隄基讓逺始足以容浩瀚之勢而且直土不浮夯杵旣實則堅固足資擋禦潘季馴謂治河捨築堤無以者此也故開新河不若固堤防之爲愈也此康熙十三年冬月勘明議停之詳

兩河淸彚卷七

欽定四庫全書

兩河淸彚卷八

益都薛鳯祚撰

黃河

芻論

治河以得人爲要論

自古有治人無治法天下事皆以得人爲難而治河爲尢難必有人溺已溺之心而又有應變無方之才有盡瘁鞠躬之忠而又有一介不茍之操至於眾咻不卹任怨不辭又非有特立不移之定力不可也逺年無論已近明二百餘年河工獨推潘印川季馴觀其歷事三朝二十餘年多底定之功而立言垂論皆足爲後世法誠得人也圖治者不求才於異代誠能於在廷諸臣廣詢博采求其能盡心河務者充總河之選推心任之得其人則政舉何患不慶平成之勲哉至於分任督課則分司及道員職也其需才猷敏鏈勞怨不辭尢不可不愼擇者而其職任則分司不如道員道員有總轄州縣之權呼應卽靈而分司之事權不同也道員𨿽亦挨奉升遷然可以久任成功分司之差滿輪換計日卽更者不能也今淮屬有道揚屬無道邳徐桃淸南防有道北岸無道所當急議者也至於有司以及佐貳各有耑任責成而責成河官不如責成印官印官職掌守土比閭之民皆其撫馭一號召間卽夫役也帑藏之財皆其典守一措置間皆物料也而河官不能也今管河道防以及佐貳皆有成例得以坐名題補其臨河要地州縣往往人地不宜迨有毀迹而後以彈章從事則何益哉至於其平居令河官常駐要地不許委署他務搶修令印官親赴工次不得安居私署亦河工責成之要務也上下皆得人而又嚴每歲舉劾之典申久任課迹之令賢否勤惰勸懲有法心何由不思奮防務何由不振飭哉

歲辦物料

河工之役大抵初決之時工程防小若掃料有餘何難勒限告竣祗因掃料缺不得不停工以所以遲之又久而日甚一日役夫則動至數千糜帑則動至巨萬當於每歲十月踏勘明白兩河要害分別首衝次衝又次衝何者爲大修小修添修所用人夫樁柴艸等項若干數目於各險工之下設廠堆貯設有急工應時擋防堵塞其視急取逺求停工以待者霄壤矣

若險工要害預備物料若能先事預防保固無虞至於一年二年者亦照堵塞衝決之工一例優敍更激勵人心之大權要術也

河流首衝宜行疏導

河流當冬春之時皆掃灣回澑沖刷堤根其水勢緩流之處必淤澱沙灘如水射北則灘在南水射南則灘在北此一定之形勢也及伏秋水發從來沖刷之處竟成頂衝當此之時卽築堤數道斷不免於潰決矣諳曉河勢者相度時勢凡當春秋水涸之時於淤灘壅澱之處挑控引河待伏秋水發乘其湧漲之勢卽可引流入渠使頂衝之勢少減隨於頂衝之處就堤幫築加埽擋防自可免於潰決如儀封之王家莊祥符之陳橋陳畱之孟家埠皆其也【挑引河開放事宜詳本朝治河篇】

治河疏塞先後之宜

今之治河以堤築爲上防但治之河有先疏而後塞者有以塞爲濬者昔劉忠宣治張秋決河濶九十餘丈行視之曰是下流未可治先治上流發丁夫數萬疏賈魯舊河孫家渡諸河道使南流以殺其勢後於沿河張秋兩岸築臺立表實土下埽決口旣塞繚以後堤此以濬爲塞者也潘印川塞髙堰黃浦崔鎭等口大小二十九決而沙刷水深兩河歸正海口自開此以塞爲濬者也豫省河臣經理前後諸險工或先事豫防開引河以分其勢或臨時搶築堤埽以塞其衝能有成效可爲善師古人之意者矣

接築桃淸南岸大堤

淸口爲黃淮交防之處𨿽挑濬淮渠使通流以拒黃水但慮黃流漲溢淸口迆西全無堤岸勢必黃水漫入淸口淤塞宜於淸口迆西築長堤一道與桃源築成之堤接連一體或樁板或議石工以防汕刷庶二水不得漫溢旁流各安其所同歸海矣

開七里溝引河以鞏北堤

桃源縣迆東七里溝黃家嘴上下數十里比年以來決凡數次堵塞未幾旋復壅潰總因河勢北徙離堤偪近而又河地卑下每值漲溢孤堤易傷潰決之患全在於此今幸堵塞善後之計當殺河勢欲殺河勢當挑引河相度上源龍灣之處施工挑挖則與北堤離逺逺則河水難衝又引河直截順流則河水易防形勢得所矣至所挑引河口濶二十五丈渠濶十五丈深一丈二尺又於一丈二尺之下再挑多坑溝伏秋水漲開放又下唇及截河大壩一一如法河勢漸變從此相機疏築善後之機當得其宜矣

築石城至淸河北岸遙堤

桃源迆帶祗有單堤一道而又逼近河岸堤單則力孤逼河則衝激特甚伏秋漲決在所不免向經估計南北兩河岸遙堤自宿遷至淸河工費浩大今酌量要劇工自古城至淸河先築北岸遙堤計地較近工費少省而黃家嘴一帶險要可恃無恐此重門禦暴之意亦復容節制之良法也

建減水壩以殺水勢

搶築河患莫如挑引河然須上源有迎澑頂衝之處不然則挑濬難施惟有建減水壩分決口之全流兩壩搶築可計日而施考河防書所載徐升季太等壩蓋因下流淸口相距三四十里特築此壩以分殺逆流之勢立法最善若後有決口之處𨿽挑引河者仿其意而推廣之將見石壩旣設遇有滔漲卽開放分流利賴非細且不特此也中州以逮淮徐兩岸不茅之地或數十頃或數百頃建一石壩沙醎之地數日之間立成膏腴其利賴亦非細也但築基湏髙於平地二尺餘以便泄異漲之水

存卹夫役

守堤夫役原有額設工食並免本身雜差優卹旣加方可責其防守今各夫旣有風雨晝夜防守之辛勤又有芟攬栁麻課程之歲辦且夫搭蓋茅房修理器具工食無幾不足供其應用更有指名花費侵吞或稱上司過往或稱上差酒飯或經丞需索常例或衙官借題津送一年工食幾何數端刮削已盡且旣暗補課程艸棲露宿於堤上又復供應雜汛左支右舞於門庭一身數役勞不堪拋產逃亡棄堤不守勢所必有此言之眞可痛心聞之眞堪髮指者也嚴禁釐革寧容少貸

河夫逃亡

河夫逃亡之獘積久相沿其上工或數日半月一月卽報逃亡報逃申解耽延時日遲誤工程或做半月之工而索一月之餉或解役通同頭打逃折銀甚有官吏包因而報逃重入輕出又或管工人員私賣輕夫眾夫偏累以致逃亡有此端所以報逃接踵不休嚴剔釐革不特夫役無累而河工之功成有望矣

修守事宜

一築堤

凡黃河堤必逺築大約離岸須三二里庶容蓄寛廣可免決齧切勿逼水以致易決堤之髙卑因地勢而低昂之先用水平打量毋一槪以若干丈尺爲凖務取眞正老土每髙五寸卽夯杵三二徧若有淤泥與老土同第須取起曬涼稍乾方加夯杵其取土宜逺切忌傍隄挖取以致成河積水刷損隄根驗隄之法用鐡錐筒探之或間一掘試隄式貴坡切忌陡峻如根六丈頂止須二丈俾馬可上下故謂之走馬隄計工費凡創築者每方廣一丈髙一尺爲一方計四工土近者每工銀三分最近者二分土逺者四分如隄根六丈頂二丈須通融作四丈折算此計土論方之法也如幫隄則先計舊隄若干今增髙濶各若干亦以前法折算

方法

假令徐州黃二鋪月隄計長八百五十丈根濶五丈頂濶一丈四尺並之咸半得三丈二尺髙一丈二尺以乘三丈二尺得每丈計三十八方四分以乘八百五十丈共三萬二千六百四十方每方四工計工一十三萬五百六十該銀三千九百一十六兩八錢如難築每方量加二三工不等

一塞決

凡隄初決時急將兩頭下埽包聚官夫晝夜防守稍待水勢平緩卽從兩頭接築如水勢洶湧頭裹不住卽於本堤退後數丈挖槽下埽如裹頭之法刷至彼必住矣皆謂截頭褁也如又不住卽於上首築逼水大壩一道分水勢射對岸使回澑衝周正河則塞工可施矣塞將完時水口漸窄水勢溢湧又有合口之難須用頭細尾粗之埽名曰防頭埽俾上水口濶下水口收庶不致衮失而塞工易就也埽以土勝爲主埽臺須要臥羊坡以便推挽揪頭繩須要扯以防下游又須時時打松令其深下仍覓慣防泅水之人入水探驗底埽著地方下簽樟須要酌中埽埽釘著方爲堅固倘有數寸空懸無有不敗事者如寒天或水急不能泅水卽防揪頭寛松便是著地之驗系繩畱橛令人專守略有走動便須另下一橛橛頭上塡記第幾埽揪頭滚肚明白以便查收放埽面出水未髙寧加一小埽不可多用土牛推埽時易動故也此等事須要勇往直前俗諺謂之搶築稍稍逗𨖻必有後悔以上數端茍不詳密勞費罔功輙疑怪甚可也

物料工費【萬曆十五年總院照時值裁定以下皆同】

如用大埽長五丈髙六七尺者用艸六百束每束重十斤價銀二釐該銀一兩二錢栁稍一百二十束每束重二十斤價銀一分該銀一兩二錢如無栁稍以葦代之艸繩六十套毎套四十二條每條長二丈四尺價銀三分該銀一兩八錢樁木五根每根銀一錢該銀五錢楸頭滚肚繩四條其用二百五十斤每斤價銀五釐該銀一兩二錢五分

毎大埽一个約共該料價銀五兩九錢五分

中埽並土牛工料以次逓減挑土夫工逺近不等難以預定臨時酌給

謹按物力丰勝時價值如此今且四五倍之民力重困須依時價逓加

一築順水壩

順水壩俗名雞嘴又名馬頭專爲喫迎澑處所如本隄水刷洶湧𨿽有邊埽難以久恃必須將本隄首築順水壩一道長十數丈或五六丈一丈之壩可逼水逺去數丈隄根自成淤灘而下首之隄俱固矣安埽之法上水廂邊宜出將裹頭埽藏入在內下水埽宜退藏入裹頭埽內庶水不得掲動埽也

如築長六丈濶四丈髙一丈用埽兩面廂邊每邊用埽二行裹頭二行中間塡土每行用埽三層共計用中埽十八个每个長五丈三尺用艸四百束栁稍八十束艸繩四十條排樁簽樁共用樁木四根人夫二十五工共用捲埽堤夫四百五十工運土隄夫二百工共用艸七千二百束該銀一十四兩四錢栁稍或葦一千四百四十束該銀一十四兩四錢艸繩七百二十套該銀二十一兩六錢樁木七十二根該銀七兩二錢行繩十二條每條重四十斤共用四百八十斤該銀二兩四錢約共該銀六十兩如無栁稍以葦代之人夫俱不議工食

一下防根幹埽

凡隄系掃灣須預下幹埽以衛堤根此埽須土多料少簽樁必用長壯入地稍深庶不坍蟄

如下長三丈髙三尺埽一个用艸一百六十束該銀三錢二分栁稍四十束該銀四錢艸繩十二套該銀六錢樁木三根該銀三錢量用作行繩用堤夫二十工不議工食毎埽一个約共該料價銀一兩六錢二分

一造滚水石壩【卽減水壩】

爲伏秋水發盈漕恐勢大漫堤設此分殺水勢稍消卽歸正漕故建壩必擇要害卑窪去防堅實地基先下地釘樁鋸平下龍骨木仍用石楂�鐡��縫方鋪底石壘砌鴈翅宜長宜坡跌水宜長迎水宜短俱用立石攔門樁數層其地釘樁須札鷹架用懸硪釘下石縫須用糯汁和灰縫使水不入

如石壩一座壩身連鴈翅共長三十尺壩身根濶一丈五尺收頂一丈二尺髙一尺五寸迎水濶五尺跌水石濶二丈四尺四鴈翅各斜長二丈五尺髙九尺用粗細石計長一千三百九十餘丈並地釘樁龍骨木鐡錠鐡銷煤灰木炭石灰糯米檾麻及各匠工食約共該銀一千九百餘兩其運石擡石搬料夫船並官夫廩糧工食臨期酌給

一建石閘

建閘節水必擇堅地開基先挖固工塘有水卽車乾方下地釘樁將樁頭鋸平�縫上用龍骨木地平板鋪底用灰麻艌過方砌底石仍於迎水用立石一行攔門樁二行跌水用立石二行攔門椿八行如地平板鋪完功過半矣自金門起兩面疊砌完方鋪海漫鴈翅

金門長二丈七尺兩邊轉角至鴈翅各長五丈共用石三千一百尺閘防海漫攔水跌水共用石九百尺二項共用石四千尺並鐡錠鐡銷鐡鋦天橋環地釘樁龍骨木地平板萬年坊閘板絞關閘耳絞軸托橋木石灰香油蔴麻柴炭等項及各匠工食約共該銀三千兩有奇其官夫廩糧工食臨期酌給

一建涵洞

建涵洞以泄積水其址亦擇堅實方可下釘樁砌石水多則建二孔少則一孔

如涵洞一座口濶一丈五尺身長二丈中立石墻一堵亦長二丈寛五尺分爲二孔每孔寛五尺兩邊四鴈翅各一丈五尺共用石二百丈並地釘樁鐡錠石灰板木並各匠工食約該銀一百八十餘兩其夫役工食臨期酌給

一建車船壩

先築基堅實埋大木於下以艸土覆之時灌水其上令軟滑不傷船壩東西用將軍柱各四柱上橫施天盤木各二下施石窩各二中置轉軸木各二根每根爲竅二貫以絞關木系蔑防於船於軸執絞關木環軸而推之

一挑河

凡挑河面宜濶底宜深如鍋底樣庶中流常深且岸不坍塌如不用隄須將土運於百餘尺外以免淋入河內

凡創開河者毎方廣一丈每夫日開深一尺爲一工挑濬泥水相半者減十分之五全系水中撈取者減十之七八取土登岸就而築隄者亦以半折算焉

一閘河偶淺急疏之法

凡閘河淺處如水澑在中須兩防築丁頭壩以束之水澑在傍將淺邊順築束水長壩以逼之水由壩中其勢自急中澑自深

如淺處不多或排板挿下泥內逼水湧刷

或排小船用杏葉杓挖濬

必不得已則用樁艸制活閘節水亦一防也

一栽栁防堤

臥栁長栁須相兼栽植臥栁須用核桃大者入地二尺餘出地二三寸許栁去堤址約二三尺密栽俾枝葉搪禦風浪長栁須距隄五六尺許旣可捍水且每歲有大枝可供埽料俱宜於冬春之交津液含蓄之時栽之仍須時常澆灌長栁宜用棘刺圍防以防盜防畜嚙

一栽茭葦艸子防隄

凡隄臨水者須於隄下密栽蘆葦或茭艸俱掘連根叢株先用引橛錐窟深數寸然後栽入計濶丈許將來衍茁愈蕃卽有風不能鼔浪此防臨水隄之要法也隄根至面再采艸子密覆

一伏秋修守

四防

一曰晝防隄岸每遇黃水大發急澑埽灣處所未免刷損若不卽行補修則埽灣之堤愈漸坍塌必致潰決宜督守隄人夫每日捲土牛小埽聴用但有刷損者隨刷隨補毋使崩防少暇則督令取土堆積隄上若子隄然以備不時之需是爲晝防

二曰夜防守堤人夫毎遇水發之時修補刷損隄工盡日無暇夜則勞倦未免睡熟若不設法巡視恐夤夜無防未免失事須置立五更牌面分發南北兩岸恊守官並管工委官照更挨發各鋪逓如天字鋪發一更牌至二更時前牌未到日字鋪卽差人挨查系何鋪積遲卽時拿究余鋪仿此隄岸不斷人行庶可無誤巡守是爲夜防

三曰風防水發之時多有大風猛浪隄岸難免撞損若不防之於防久則坍薄潰決矣須督隄夫捆札龍尾小埽擺列隄面如遇風浪大作將前埽用繩樁懸系附隄水面縱有風浪隨起隨落足以防衛是爲風防

四曰雨防守隄人夫毎遇驟雨淋漓若無雨具必難存立未免各投人家或鋪捨暫避隄岸倘有刷掃何人防視須督各鋪夫役每名各置斗笠簔衣遇有大雨各夫穿戴隄面擺立時時巡視乃無疎虞是爲雨防

二守

一曰官守黃河盛漲管河官一人不能周巡兩岸須添委一協守職官分岸巡督每堤三里原設鋪一座每鋪夫三十名計每夫分守隄一十八丈宜責每夫二名共一叚於隄面之上共搭一窩鋪仍置燈籠一个遇夜在彼棲止以便逓更牌巡視仍畫地分委省義等官日則督夫修補夜則稽查更牌管河官並協守職官時常催督巡視庶防守無傾刻懈弛而隄岸可保無事矣

二曰民守每鋪三里𨿽已夫三十名足以修守恐各夫調用無常仍須預備宜照往年舊規於附近臨隄鄕村每鋪各添鄕夫十名水發上堤與同鋪夫並力協守水落卽省放回家量時去畱不妨農業不惟隄岸有賴而附隄之民亦得各保田廬矣

一竪立旗桿燈籠以示防守

各鋪相離頗逺倘一鋪有警別鋪不聞有誤救防須令隄老每鋪竪立旗桿一根黃旗一面上書某字鋪三字燈籠一个晝則懸旗夜則掛燈以便瞻望仍置銅鑼一面以便轉報一鋪有警鳴鑼爲號臨鋪夫老挨次報各鋪夫老並力齊赴有警處所卽時救防首尾相顧通力合作庶保萬全

一防盜決

守隄之法隄防盜決最爲喫蓋盜決有數端坡水稍積決而泄之一也地土磽薄決而淤之二也仇家相傾決而灌之三也至於伏秋水漲處處危急鄰隄官老陰伺便處盜而泄之諸隄皆失保守四也巡警稍怠或乘風雨之時或乘酣睡之處卽被下手矣防禦者不可不知

一議涵洞

涵洞泄水本是無妨但須明設石閘以嚴啟閉若暗開隄址艸木防叢便難覺察萬曆八年姦民私囑管河主簿將南岸遙隄暗開涵洞數座十七年伏水暴漲單家口水從涵洞泄出勢甚洶湧一鼓而開遂成大決此可謂明鑑矣司河者知之

一歲辦物料

河防全在歲修歲修全在物料而州縣河官視爲寄貨歲估旣定冒銀入已括取裏逓艸束河夫攀折栁稍遮掩一二便爲了事近日徐州判官彭鶴靈璧主簿元仲賢之事可鑑也今議於十一月間司道官估計停當各掌印官領銀收買法固善矣又須特委亷能職官一二員專管收支工完之日將捲築過埽壩收支過物料數目開報總河衙門查考庶幾事有責成而錢糧無冒破矣又冬初修守稍暇卽督夫於漫坡中采取野艸每束十斤者每夫每日可采四十束積至百萬可省千金禆益非小艸料旣備埽防必周衝決之患可免卽脫有不測而物料在手計日可塞何致延閣糜費此河道第一喫工夫也

一水汛

立春之後東風解凍河邊人候水初至凡一寸則夏秋當至一尺頗爲信驗謂之信水二月三月桃花始開冰泮雨積川流猥集波瀾盛長謂之桃花水春末蕪菁華開謂之菜華水四月壠麥結秀擢芒變色謂之麥黃水五月實延蔓謂之蔓水朔野之地深山窮谷冰堅晚泮達乎盛夏消釋方盡而沃蕩山石水帶礬腥並流於河故六月中旬之水謂之礬山水七月菽豆方秀謂之豆華水八月荻薍華謂之荻苖水九月以重陽紀節謂之登髙水十月水落安流復其故道謂之復槽水十一月十二月斷水雜流乘寒復結謂之蹵淩水此外非時暴漲謂之客水皆當督夫巡守而伏秋水勢最盛非他時比故防者晝夜不可少懈云

分督河工

凡修建大工工程浩大道裏遙逺若非多官分理畫地責成不免顧此失彼今以萬曆六年戊寅總院防河自徐州以下至儀眞分撥一案爲例遇有興作依此爲法

徐州自呂梁洪至邳州直河止一帶遙堤七十里該海防道總管

自桃源縣古城以下遙堤六十里並塞界內缺口及陵城滚水壩一座該淮北分司總管

自桃源縣界至淸河獾墩止遙隄六十里並塞界內缺口及安娘城滚水壩一座該管河道總管

徐州黃二鋪月隄並靈睢界內遙堤五十餘里及崔鎭口滚水壩一座該徐州道總管

自睢寧界內遙堤四十餘里並築歸仁集堤三十五里該潁州道總管

自睢寧界內遙堤四十餘里並築歸仁集堤三十五里該潁州道總管

修復淮安板閘至新莊閘共四閘修復河兩堤並新城北一帶幫築新舊堤及塞黃沛口該水利道總管

管髙家堰中叚塞天妃閘朱家口開復通濟閘修築趙家口迆西堤岸修復仁義等五壩該管河郎中總管

築寶應一帶土石堤並建減水閘及挑濬州至儀眞一帶河道該南河分司管

以上司道八員均分八大工每司道一員督府佐二員計用府佐一十六員每府佐一員分督州縣佐貳首領陰醫省祭官十員共用一百六十員聴總督河道於所屬地方掄才弔取如員數不足及各官間有經手要務妨占者河臣於附近省分有司內查幹濟素著者具奏調用

河防緒言

河行地脈所宜

朱子曰黃河是地中大血脈來朝則國家阜寧泄去則耗敗自然之理

朱子曰元丰間河北流自後中原多事後來南流北方多事而世說潤百里平時無所考證

皇淸順治七年河決而北由千乘等處舊河故道入海一時魚米充盈一切古道舊渠悉成長流數百里內民間磽墨地不宜五穀者皆得倍收可想上古河在北方丰勝气象

河防永賴

黃河之爲患久矣至於今日無嵗不治生民之膏血防盡筋力防盡有道於此能令河永不決卽暫決亦無大害不久復歸大河誠斯世斯民之大幸也常細求黃河之性並古來治河之成法皆云無一勞永逸之功惟有補偏救獘之法又云世世守之世世此河也於此窮究其必然之理與其必可能之事則此補偏救獘之內卽有久安長治之防釐爲數種俟有心世道者采擇焉

河決之由

凡河患先從決口而決口奪河非遽奪也決而不治河之流日緩墊沙日髙河始攺從決口耳有遙堤以適其性而範其狂有減水壩以泄其勢而殺其怒當不至如往日之常決縱一偶決水退塞令還槽循軌可以日計不足患也

查理舊置遙堤

遙隄範圍寛廣泛溢之水偶至堤下或髙數尺亦無卽決之理近河士民皆云河決多系新堤舊堤少有決者此今人用心不如古人之驗也堤之足以防河也審矣人不知遙堤一綫實司國計民生之大命置之若棄車馬之所踐躝風雨之所剝蝕卑薄有不及往日之半者今當細細查驗增髙增厚仍以鐡錐筒驗試不許有一寸松懈而堤之決者鮮矣遙堤不潰卽河偶泛溢亦不爲害國計民生或少得休息乎堤系沙土則不必論堅瑕皆當攺築蓋沙能漏水漏水則易潰鐡錐筒驗試遇之卽行添補

或以爲無事之時多此工費而河工經制原有每歲修補之例但當求其實用不可以虛應塞責耳且思古人築行堤動幾百里修補之工百不一二而云勞乎且黃河一潰內帑之出民間之耗而工至十萬幾十萬修補之費特其防末而云費乎

栁堤

堤內植栁古有其制以禦澑水沖刷之患誠良法也然人但知栁之足以防堤而不知栁之自足爲堤不知栁之爲堤較土之爲堤其費不及百之一二而其爲用更勝於土之爲堤也今濱河遙堤所在不闕遙堤內五尺密裁栁一行每裏一千零八十尺每五尺一栁計用栁枝十束值銀四錢又橫植十行值銀四兩二千里河堤止用銀八千兩又另成一遙堤矣二三年之間決水偶至遙堤經此栁堤以爲之障斷無能破遙堤之理遇有水澑迅激之處斷樹畱根橫植水旁卽龍尾埽也斜置多用卽磯嘴馬蹄等埽也所費甚省而成功甚速非萬世永賴之業乎

十年之計種樹遇有埽決取之不盡濵河舟載或可栰制其便更甚

初行恐栁栽難求可令近堤有力之家助其采辦至於工費則不可省

守堤責成

土堤不可無守而栁堤更不可不守往歲栽植防堤之栁今安在乎皆以守防無人稽查廢法而斧斤牛羊淩沒至盡耳舊制每遙隄三里用夫三十名防守遇伏秋又益以附近民夫十名今專力責成其三十人管一鋪三里者恐途逺耳目難及宜一里所用人十名中立一甲長工食倍之其九人通融管一里更於附近置田十數畝爲其永業令其卽家於此若嫌孤零卽二三甲同住亦可栁堤之守看修植悉司之數年後少有柴薪桑條之例亦付之則栁成而堤固而河患永除非萬世永賴之業乎

格堤

遙堤之固至此永免衝潰而又有不可少者則格堤是也河至遙堤不歸本河亦可慮也今各處各有橫堤斜行迆邐入河河之泛溢遙堤內者遇格卽止仍歸大河若擇無橫堤處所處處添置栽栁置守一如大堤永絕河患非永賴之業乎

重學

河工惟築堤築決爲上防勤勞民力至不容已矣而堤塞之工尙有可從省易者今有重學一法畚土之器以機發之一人可當三四人至易而簡遇有興工如用丁夫十萬止用四五萬而足民力國計並有禆益曰土車曰石夯曰石杵每器各置一式爲觀者一笑

兩河淸彚卷八

