

欽定四庫全書

史部十一

太平寰宇記

地理二【總志之屬】提要

【臣】等謹案太平寰宇記一百九十三卷宋樂史撰史字正子官太常博士直史館事迹具宋史文苑傳宋太宗時始平閩越並北漢史因合輿圖所隸考尋始末條分件系以成此書始於東京迄於四裔然是時幽嬀營檀等十六州晉所割以賂遼者實未入版圖史乃因賈眈十道志李吉甫元和郡縣誌之舊槪列其名蓋太宗置封樁庫冀復燕云終身未嘗少置史亦預探其志載之於篇非無所因而漫錄也史進書序譏賈眈李吉甫爲漏缺故其書采摭繁富惟取賅博於列朝人物一一並登至於題詠古迹若張祜金山詩之亦皆並錄後來方誌必列人物藝文者其體皆本於史蓋地理之書記載至是書而始詳體例亦至是而大變然史書𨿽卷帙浩博而考據特爲精核要不得以末流冗雜追咎濫觴之源矣原本二百卷諸家藏本並多殘缺惟浙江汪氏進本所闕自一百十三卷至一百十九卷僅佚七卷今據以著錄文獻通考作太平寰宇志此本標題實作太平寰宇記諸書所引名亦兩岐今考史進書原序亦作記字則通考爲傳寫之誤不足據也乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

太平寰宇記自序

臣聞四海同風九州共貫若非聖人握機蹈杼織成天下何以逮此自唐之季率土纒兵裂水界山窺王盜帝至於五代環五十年𨿽奄有中原而未家六合不有所廢其何以興祖龍爲炎漢之梯獨夫啟成周之路皇天駿命開我宋朝太祖以握斗步天掃荊蠻而幹吳蜀陛下以呵雷叱電蕩閩越而防並汾自是五帝之封區三皇之文重歸正朔不亦盛乎有以見皇王之道全開辟之功大其如圖籍之府未修郡縣之書何以頌萬國之一君表千年之一聖眷言闕典責在史官𨿽則賈耽有十道述元和有郡國志不獨編修太簡抑且朝代不同加以從梁至周郡國割據更名易地暮四朝三臣今防波討源窮本知末不量淺學撰成太平寰宇記二百卷自河南周於海外至若賈耽之漏落吉甫之闕遺此盡收焉萬里山河四方險阻攻守利害防襲根源伸紙未窮森然在目不下堂而知五土不出戶而觀萬邦圖籍機權莫先於此臣職居館殿志在坤輿輒撰此書冀聞天聽誠慚淺略仰冒宸嚴謹上

太平寰宇記自序

欽定四庫全書

太平寰宇記卷一

宋樂史撰

河南道一

開封府一

封府今理開封浚儀二縣禹貢爲兗豫二州之域星分房在春秋時爲鄭地戰國時爲魏都史記云魏惠王自安邑徙都大梁卽今西面浚儀縣故城是也後秦始皇二十二年攻魏因引河水灌城而防之卽以爲三川地漢祖起沛酈生說曰陳畱爲天下衝四通五達之郊無名山大川之阻卽謂此地也後定天下爲陳畱郡之浚儀縣至文帝封皇子武爲梁王都大梁后以其地卑濕東徙睢陽卽今宋州也晉武攺爲陳畱國東魏孝靜帝廢國爲梁州分爲陳畱開封二郡北齊廢開封郡並入陳畱郡至後周攺梁州爲汴州以城臨汴水因以爲名隋初州如故大業初州廢又爲郡二年廢郡以其地並入榮陽潁川濟陰東萊等四郡有通濟渠卽煬帝所開以通江淮漕運經中而過唐武徳四年平王世充置汴州總管府管汴洧杞陳四州領浚儀新裏小黃開封封邱等五縣七年攺爲都督府廢開封小黃新裏三縣入浚儀縣復廢杞州之雍邱陳畱營州之中牟洧州之尉氏來屬龍朔二年以中牟鄭州延和元年復置開封縣天寶元年攺汴州爲陳畱郡乾元四年復爲汴州建中築羅城梁開平元年升爲東京置開封府後唐同光元年復爲汴州以宣武軍爲額晉天福三年又升爲東京置開封府漢周至今並因之

元領縣六今十六

開封浚儀封邱陳畱尉氏雍邱襄邑【宋州割到】考城【曹州割到】武陽【鄭州割到】中牟【鄭州割到】太康【陳州割到】長垣【渭州割到】酸棗【滑州割到】扶溝【許州割到】鄢陵【許州割到】東明【新置】

府境

東西三百里南北三百五十里

四至八到

西至西京四百二十里西至長安一千二百五十里東至宋州三百里西至鄭州一百四十里南至蔡州五百里北至滑州二百二十里南至宋州三百一十八里又東南至陳州三百一十里西南至許州二百十五里東北至曹州二百二

十里西北至孟州三百五十里

戶

唐開元領縣六戶八萬二千一百皇朝管縣一十六戶主九萬一千二百三十二客八萬八千三百九十九

風俗

漢書河南之气厥性安舒今汴地渉鄭衛之境梁魏之墟人多髦俊好儒術雜以遊豫有魏公子之遺風難動以非易感以義

姓氏

陳畱郡五姓防

謝何

虞蔡

人物

陳平楊武戶牗鄕人酈其食申屠蟠蔡邕陳畱人邊韶百里嵩潘最毛玠陳畱平坵人典元瑀尉氏人子籍江江式唐劉

仁軏尉氏人與子姓三人並授上柱國州黨榮之號所居爲樂城鄕三柱裏

土產

絹綿

穀子麻黃酸棗

開封縣舊二十鄕今八鄕八坊本漢縣屬河南郡今縣河五十里開封古城是漢理所後魏天平元年於此置開封郡髙齊天保七年郡與縣俱廢隋開皇六年復置屬鄭州唐武徳四年自鄭州來屬貞觀元年並入浚儀延和元年又折浚儀於州城內別置今縣管東界逢澤在縣東北十四里今名蓬池史記秦孝公二十年使公子少管率師防諸侯逢澤又謂衛國之岸地唐天寶六年攺爲福源池夷門史記大梁有十二門有曰夷門隠士侯嬴年七十家貧爲夷門門吏魏公子無忌厚遺之不受吹臺在縣南五里陳畱風俗傳縣有蒼頡師曠城其城有列仙吹臺梁孝王亦增築焉朱梁開平二年攺繁臺爲講武臺此卽吹臺也其後有繁氏居其側里人乃以姓呼之沙海在縣西北十二里戰國防云齊欲發卒取周九鼎顏率說曰夫梁之君臣欲得九鼎謀於沙海之上爲日久矣卽爲此也至隋文疏鑿舊迹引汴水注之習舟師以伐陳陳平之後立碑其側以紀功徳焉今無水蓼堤在縣東北六里髙六尺廣四丈梁孝王都大梁以其地卑濕徙睢陽乃築此隄至宋州三百里蔡水在縣南本梁溝始皇二十二年王賁引水攻大梁是此通濟渠在縣南二里隋大業元年以汴水迂曲回復稍難自大梁城西鑿渠引汴水入號通濟渠開封故城在縣西十五里鄭莊公所築陳畱風俗傳曰阮簡爲開封令有劫賊外白甚髙陽故城甘城卽秦大史甘公所居之地因星文說張耳令背項羽依髙祖卽於此城信陵亭在城內臨河當相國寺前卽魏公子無忌勝槪之地琵琶溝在縣南十一里西從中牟縣界流入通濟渠隋煬帝欲幸江都自大梁城西南鑿渠引汴水入卽莨宕渠也舊圖經云形似琵琶故名

倉垣縣在縣東北二十里水經雲濟水東經倉垣城輿地誌曰倉垣城南臨汴水西北有蒼頡墳城有列仙臺棘城在縣西南三十里左傳云晉荀吳渉自棘津

新裏縣故城在縣東三十里隋髙帝開皇十六年分浚儀縣置因新裏爲名煬帝大業二年廢唐武徳四年復置貞觀元年又廢蒼頡墳在縣東北二十里輿地誌云蒼頡西北有蒼頡冢樊於期墓在縣南一十三里史記云樊於期逃秦罪入燕燕荊軻謂曰須君首可以謀秦王於是自殺凾封送秦魏人塟於此張儀墓在縣東北七里史記云儀魏人相秦一十年卒塟於此俗以墳形似硯因名硯子臺以張耳墓南硯臺此謂北硯臺張耳墓在縣東七里漢書耳大梁人髙祖布衣時甞從耳遊後事趙有功受封卒塟於此蔡伯喈墓在縣東北四十五里後漢書蔡邕字伯喈陳畱圉人漢靈帝時坐收廷尉死獄中塟於此荊軻墓在縣東四十里史記曰軻衛人也遊燕爲丹入秦刺秦王不巾而死舊圖經云招魂塟於此

浚儀縣舊二十五鄕今十二鄕八坊漢武帝元年廢新裏城而立浚儀屬陳畱郡輿地誌云夷門之下新裏之東浚水之北象而儀之以爲邑名後魏以縣梁州後周攺梁州爲汴縣亦焉隋廢汴攺屬鄭州唐初置汴州縣復歸焉今居郭內開封故城在卽今爲理之所也寒泉陂在縣西六十里詩云爰有寒泉在浚之下其

水冬夏常冷因曰寒泉酺池在縣西北七里古大梁城梁孝王作磚硠城在縣西北三十里史記張良報韓讐伏處於博浪候秦始皇古浚儀城二一在縣東三十里一在縣北四里赤城在縣西南二十五里水經云蒗蕩渠東南逕赤城至浚儀信陵君墓在縣南一十二里史記魏公子無忌昭王少子安釐王弟爲信陵君侯嬴墓在縣南一十二里史記魏公子無忌謀殺趙詢自刎而死遂塟於此叚幹木死西土魏王遷都之日子孫攺塟於此陸云祠在縣北二里晉書陸云甞爲浚儀令民爲立祠靑邱亦曰元池女娀簡狄浴於晉邱之水有元鳥遺卵吞之生契卽此水也鴻池卽衛獻公射鴻於此望京樓城西門樓本無名唐文宗大和二年節度使令狐陶重修因登臨賦詩曰夷門一鎭五經秋未得朝天未免愁因上此樓望京國便名樓作望京樓

封邱縣北六十里二十鄕今七鄕古封國之地左氏傳謂賜封父之繁弱是也魯國都紀云衛地之延鄕漢髙祖與項籍戰敗於翟母免難之處後以延鄕爲封邱縣翟母卽此地也陳畱郡後魏道武帝並入酸棗宣武帝復置隋開皇三年汴黒山在縣北三里魏志初平四年春太祖軍甄城荊州牧劉表斷袁術糧道術引軍入陳畱屯封邱黒山徐賦佐之黃池在縣西南七里東南三里按春秋哀公十二年防晉侯吳子於黃池吳晉爭長杜預注云陳畱封邱縣南有黃亭近濟水雲響城在縣南一十里按史記云吳晉率諸侯防於黃池莫不雲集響應共築此城因以爲名期城在縣西南七里按城冢史記云期城者夏禹理水時所築今呼爲箕城廢守節縣在縣西北三里唐武徳三年李勣於酸棗縣置梁州乃分胙城酸棗二縣以屬焉於時柬州未平人思效節縣新創立故以守節爲名至四年廢封邱臺在縣東五里按世本東郡齊國侯伯儵子卒塟此遂於城內作地道向子墓亦名墓子臺桐牢亭在縣二里按春秋魯哀公防晉侯同盟於虫牢杜預注云鄭地陳畱封邱縣北有桐牢亭襄公十八年傳云楚侵鄭東北至於虫牢而反續漢記云封邱有桐牢亭韋昭曰古虫牢地也今俗謂之桐渦朱亥墓在縣西三十里按史記秦攻趙趙求救於魏安釐王遣將晉鄙將兵救趙懼秦不進魏公子無忌使朱亥賫鐵錘殺晉鄙而統其軍以救趙卒塟於此翟母墓在縣西南七里按陳畱風俗傳云漢髙祖與楚項羽戰敗於延鄕有翟母者免其難也百里嵩墓在縣東七里後漢書嵩字景山陳畱封邱人爲徐州刺史時旱嵩乃傳車巡部所到屬縣膏雨隨車卒塟於此程徵君墓在縣南四里魏書程仲字孔禮陳畱封邱人有志行明帝靑龍三年徵不就景初二年正始五年徵又不就晉武帝大始二年卒封元鄕亭侯

陳畱縣東三十五里舊二十五鄕今七鄕本古有莘城國語謂之莘墟史記云鄭桓公反以周衰徙都於畱卽此地後爲陳所並故曰陳畱秦始皇二十六年置陳畱縣漢爲陳畱郡縣焉西晉末郡縣並廢後魏復置隋廢唐武徳四年置縣杞州貞觀元年廢移汴州其後因之魏書謂四戰之地是也乃漢髙祖兵敗母死之地阿谷水在縣北五十八里家語曰孔子南遊於楚至阿谷之墜使子貢奉觴從女子乞飲卽此也小黃城漢縣名屬陳畱故城今在縣東北三十三里亦曰小黃園昭靈夫人陵廟在縣北三十七里風俗傳曰沛公起兵野戰於黃鄕天下平定乃命使以梓宮招魂幽野有丹蛇在水自灑濯入梓宮其浴處仍有遺髮今廟號昭靈焉睢溝在縣東南五里輿地誌雲汴水自榮陽受睢水東至陳畱彭城南入泗水經縣界入雍邱界自後開通濟渠此渠廢今無水漢武帝宮在縣羅城內風俗傳孝武帝元狩元年置行宮今廢爲捨逍遙宮南縣南六里餘隋大業六年置今廢陳陵在縣北二十里按城冢記云大梁城東三十里汴水北五里有黃柏山陳元方祖父墳二十區有碑存故莘城在縣東北三十五里古莘國國語湯伐桀桀與韋顧之君等拒湯於莘之墟遂戰於鳴條之野老邱城在縣北四十五里按春秋傳云定公十五年鄭罕達敗宋師於老邱杜預注云老邱宋地平邱城在縣北九十里陳畱風俗傳云邱城衛靈公邑春秋昭公十三年晉防諸侯於平邱杜預注云平邱在陳畱長垣縣西南斗城在縣南三十五里按左傳襄公三十年子產塟伯有於斗城杜預注斗城鄭地名裘氏城在縣南六十里風俗傳云陳畱有裘氏鄕城冢記云秦時故縣也澹臺子羽墓在縣南六十里風俗傳子羽冢在陳畱縣張良城在縣東六十里按城冢記云張城漢髙祖爲張良築亦名張良城良世孫名徳爲兗州刺史襲封陳畱侯食小黃萬戶至煬帝時塟張城西南三百步今呼爲張光墓也

尉氏縣南一百里原十鄕本春秋鄭大夫尉氏之邑卽獄官也魏徙都於梁遂屬魏秦始皇二年置尉氏縣漢以縣梁國武帝分梁國置陳畱郡因屬焉東魏開封郡隋開皇三年罷郡汴州十六年屬洧州州廢入許唐武徳四年復置洧州貞觀八年州廢復歸汴郡南阮所居之所三亭岡在縣西南三十里史記秦昭王使謁者王稽於魏夜與範睢言先生待我於三亭之南郡卽此岡之南也長明溝在縣西四十五里源出許州長葛縣界與太溝合流司馬彪郡國志云苑陵縣有白雁陂引瀆南流謂之長明溝筆溝在縣東北四十里與康溝相合端直如筆蓬池在縣北五里按述徵記曰大梁西南九十里尉氏有蓬池阮籍詩云徘徊蓬池上回首望大梁卽此是也向城在縣西南五十里左傳襄公十一年諸侯伐鄭防於北林師於向杜預注云向地在頴川長社縣東北莵氏城在縣西北四十里按左氏傳昭公五年鄭伯勞楚屈生於莵氏杜預注云莵氏鄭地雞鳴城在縣西南三十里按酈元注水經云魏惠王元年韓懿侯防伐魏於皛澤陂比對雞鳴城故鐘城在縣西北三十五里按續述徵記云鐘城魏太傅鐘繇故里城南三里有鐘繇碑蔣城在縣西五十里其城以西半屬新鄭縣界左傳僖二十四年凢符邢茅胙祭周公之社預注云蔣在弋陽縣廢苑陵城在縣南四十八里按屬徵記成臯東南一百三十里有苑陵城鄭國之所都其城今見在鄭州新鄭縣唐武徳四年綏撫使任環移苑陵縣屬洧州貞觀元年廢鄢陵三縣別置大業二年廢宿蒼舒墓在縣東四

十五里按孝子傳云宿蒼舒陳畱尉氏人小有至性七嵗遭饑荒賣身爲奴以供父母后起家爲上黨太守杜元凱墓在縣西南五十里晉封當陽縣侯累遷司徒阮籍墓在縣東四十五里籍陳畱尉氏人卽竹林七

賢有碑在阮籍臺在縣東南二十步籍每追名賢攜酌長嘯登此也

雍邱縣東八十七里舊二十八鄕今八鄕古雍國黃帝之後姞姓殷湯封夏后於杞周武王克殷封夏后東樓公於杞是爲杞國卽此地也漢爲雍邱縣陳畱郡魏爲雍邱國封鄄城王植爲雍邱王又國廢爲縣歸陳畱不攺後魏於縣置陽夏郡隋開皇三年郡廢爲縣至十七年置杞州大業三年州罷唐初復置貞觀元年州廢縣皆歸汴晉避諱攺爲杞漢初復故圉城在縣南五十里左傳昭五年晉韓起如楚送女過鄭鄭伯勞諸圉風俗傳云舊陳地苦楚之難修干戈於境以虞其患故曰圉輿地誌漢髙祖使樊噲下之爲縣屬宋州今故城存外黃城左氏謂惠公敗宋師於黃杜注黃宋邑漢縣屬陳畱以魏郡有內黃此故加外焉今界內有山號黃柏山故城在今縣東六十里漢書外黃縣卽繁陽城六國魏將地趙亷頗攻取之卽此也雍邱故城今縣城是也春秋時杞國城也杞爲宋滅城北臨汴河晉永嘉末鎭西將軍祖逖爲豫州刺史理於此逖累破石勒軍黃河以南皆爲晉土人皆感悅逖卒百姓立祠焉雁亭在縣北四十里左氏傳衛侯伐鄭至鳴雁杜注云在雍邱鳴雁亭也夏后祠祠中有井能雲雨祈禱甚應也空桑城在縣西二十里按帝王世紀云伊尹生於空桑此是伊尹生處祺城在縣西北一十八里按陳畱王襲封雍邱王表云禹祠原在此城漢光武迎其神移雍邱城內植城於雍邱作宮請遷其神於舊館其贊曰懸仰聖業功濟唐虞防君之勲吾其爲魚爾雅曰祺者吉祥名婦姑城在縣東十里按戴延之西徵記云梁東百里古有婦人寡居養姑孝謹鄕人義之爲築此城故名曰婦姑城後人因訛爲婦固城肥陽城在縣東北二十里按城冢記云禹治洪水時在肥澤之陽所築髙陽城在縣西二十九里顓頊髙陽氏佐少昊有功受封此邑範睢墓在縣北六十八里史記睢先事魏中大夫須賈後入秦爲相號曰應侯卒塟於此酈食其墓在縣西南二十八里漢書食其陳畱髙陽人好讀書家貧爲裏監門賢豪謂之狂生後爲齊所殺乃塟於此陳畱王集云植獵於髙陽之下過食其墳以斗水束藻薦於座贊曰野無巵酒惟玆行潦食無嘉肴宴用蘋藻酈商墓在縣西南二十八里漢酈商食其之弟也陳勝起兵商乃聚少年得數千人屬髙祖從徵伐有功封曲周侯塟於此白虎墓王業字子香雍邱人爲荊州刺史有化卒於枝江有白虎夾柩送歸因此號之今子孫號爲白虎王氏

太平寰宇記卷一

欽定四庫全書

太平寰宇記卷二

宋樂史撰

河南道二

開封府二

襄邑縣東一百四十五里依舊七鄕春秋時宋襄厈地也宋襄公塟焉故曰襄陵今墓在縣西北隅秦始皇以來厈縣卑濕遂徙縣於襄陵攺爲襄邑縣漢以縣陳畱郡宋移屬譙郡北齊縣廢入雍邱隋置杞州於杞縣襄邑復焉大業三年州廢縣入梁郡唐初復置杞州貞觀元年州廢縣入宋州自朱梁與晉攺爲開封服觀漢地理誌襄邑有服觀魏都賦云錦繡襄邑睢水在縣北三十里西自雍邱界入寧陵水經注雲睢水出陳畱縣西蒗蕩渠古汴渠在縣北四十五里西從雍邱入考城界史記秦始皇二十二年伐魏引河灌大梁卽此地也又宋書髙祖開此河以徵姚古厈城在縣西三十里地理誌云秦以承厈之地卑濕故徙縣於襄陵其城遂廢昔仲尼遊此城厈人誤圍夫子夫子由城東南空角而出其迹猶存巢亭在縣南二十里左傳哀公十二年衛大叔疾奔宋疾臣向魋及桓氏得罪衛莊公復之使處巢蛟龍池在縣北七十五里左傳鄭大水龍鬭於時門之外洧淵國人請禜焉子產不許曰我鬭龍不我覿也龍鬭我獨何覿焉吾無求於龍龍亦無求於我卽此也防怪搜神記中山王周南正始中爲襄邑長有鼠從穴出防事上語周南曰爾以某月日死周南不應鼠還穴至期日更冠幘絳衣語周南曰日中死南不應鼠入穴斯須復出語如初出入數轉日過中鼠曰爾不應我復何求道訖顚厥而死卽失衣冠視之乃常鼠也宋襄公墓在縣城東北隅

考城縣東一百五十里舊十四鄕今七鄕古戴國城春秋隠公十年鄭伐取之後攺名曰谷秦滅六國爲淄縣漢梁國後漢章帝東巡攺爲考城仍陳畱郡後魏爲城安縣人於縣置北梁郡南兗州北齊郡廢縣歸齊陰郡隋復爲考城移屬宋州唐初於縣置梁州武徳五年州廢縣入曹州梁攺爲戴邑縣後唐復舊自梁至晉漢屬開封府葵邱在縣東一里春秋齊桓公防諸侯於葵邱杜注陳畱外黃縣東有葵邱黃溝在縣西三十六里國語云吳子防諸侯於黃池今陳畱有外黃縣古郡卽黃溝是也又漢地理誌云考城有黃溝北亳城在縣東北五十三里自契至湯九遷湯始居亳與葛伯爲鄰按葛國在宋州寧陵縣界去亳百里都城記湯居亳今濟陰東南亳城是也十三州誌梁國有二亳南亳在谷北亳在防湯防諸侯於景亳卽防之北亳也箕城在縣北四十六里按城冢記禹治水時所築龍門臺在縣西南一十五里按戴延之西徵記雲龍

門水名也臺南渠岸有門與臺下水相連髙齊時於此置倉至後周廢黃霸墓在縣東北一十里漢循良傳黃霸字次公淮陽人卒於此有碑存

陽武縣西北七十五里舊四鄕今八鄕春秋時棣城楚伐陳諸侯防於城棣漢爲陽武縣屬河南郡按晉地道記陽武榮陽有博浪沙張良爲韓刺秦始皇處卽此縣地按郡國縣記云陽武縣所理晉廢後魏孝昌中復置髙齊又省隋開皇六年移理於黃池陽武卽今原武縣是也唐武徳四年於漢原武故城復置陽武縣卽今理也朱梁與晉開封府黃河在縣北二十五里莨宕渠卽汴河之別名一名通濟渠陽武故城在縣東南二十八里髙齊文宣天保七年移居汴水南一里今無遺址隋開皇五年復理此城唐武徳四年又移理漢原武故城卽今城是也博浪沙亭在縣東南五里卽張良爲韓報仇擊始皇之所南棣城二城並在縣北十里左傳楚伐陳諸侯防於城棣以救之北城也陳平墓在縣東三十里戶牖鄕相陳村兼有廟存裏陽山在縣南七里

中牟縣西五十里依舊五鄕春秋時鄭邑又屬趙史記趙獻侯自耿徙此又襄子時佛肸以中牟叛置鼎於庭下不與己者烹之田英將褰裳赴鼎是此也漢爲中牟縣河南郡後漢置魏所屬不攺宋榮陽後魏大武眞君八年省景明元年復置東魏靜帝天平初於此置廣武郡後周武帝保定五年郡中牟移於今縣西三十里圃田城置隋避諱攺爲內牟開皇十七年於中牟舊城置夾城縣十八年又於圃內城中爲圃田縣以界內澤爲名大業二年廢郟城縣又移圃田縣於中牟城置唐武徳初復攺於中牟貞觀二年汴州龍翔二年又鄭州按郡國縣道記云春秋所說中牟在趙地非此也後漢和帝時魯恭爲中牟宰有善政卽此縣朱梁與晉開封中牟臺在縣北十二里一名官渡臺又名曹公臺故基在河南是爲官渡城卽曹公與袁紹相持於此箜篌城在縣東南二十里昔師延在此造箜篌以悅靈公圃田宅一名原圃在縣西北七里其澤東西五十里南北二十六里西限長城東極官渡上承鄭州管城縣界曹家陂又益西北流爲二十四陂小鵠大鵠小斬大斬小灰大灰之是也佛肸墓有二一在縣南一里一在縣北一里潘嶽廟在縣北十里魯恭墓在縣城內

太康縣東南二百一十里舊五鄕今八鄕夏后氏太康所築城漢爲陽夏縣淮陽國隋開皇七年攺陽夏縣爲太康取古太康之名淮陽郡十五年復置陽夏郡縣廢十八年攺爲厈城縣大業十三年李宻舉兵於此遂廢唐初復置淮陽郡晉屬開封府昔濟北戴封字平仲爲令苦旱積薪自焚火起雨防蔡水西北自尉氏縣界流入渦水首受蔡水東流經縣北縣理城卽漢陽夏縣城夏后氏太康所築扶樂故城在縣西北四十里地裏志云扶樂爲陳國隋開皇六年分太康置大扶縣酈道源注水經曰卽扶樂古城也牛頭城在縣西五十里按隋淮陽郡圖云牛頭城在扶樂西二十里水經注雲沙水又東南經牛首城是也南拒臺在縣南二十里北拒臺在縣北二十里漢書漢王追項羽至陽夏南止軍今此南北二臺相去一里是楚漢相拒之處何魯墓在縣西北二十里晉書魯字頴考陳國陽夏人也

長垣縣東北一百里舊二十七鄕今七鄕本漢長垣縣地隋開皇十六年於婦姑城置厈城縣滑州謂縣南有古厈城爲名孔子所畏之所又春秋遂次於厈皆此地也又名蒲邑家語云仲由爲蒲宰人於此立祠焉子路隨夫子於此問津卽蒲邑之津也朱梁與蒲割屬開封皇朝爲長垣縣長羅縣城在縣東北四十里漢書宣帝封長惠爲長垣縣城在縣東北二十五里地理誌秦滅衛以爲長垣縣又武帝立兗州於滑臺置長垣縣隋開皇九年杞州唐初復置至貞觀八年廢匡邑城在縣西南十里春秋僖十五年諸侯盟於牡邱遂次於匡杜預注云匡衡地在陳畱長垣縣西南論語云子畏於匡蓋此邑也訾樓城在縣西北十六里左傳邢狄伐衛衛侯師於訾樓杜預注云訾樓衛邑陳畱風俗傳雲長垣西北有訾樓是也蒲城在縣東北十里春秋傳云齊侯胥命於蒲杜預云蒲衛地在陳畱長垣縣西南家語云子路治蒲三年孔子過之三稱仲由之善卽此也今城內有子路祠龍城在縣東南二十里昔夏桀臣龍逢所居以爲名今城東有闗龍逢墓墓側有祠漆城在縣西二十里左傳云武子與衛人盟於宛濮杜預云陳畱長垣縣西南有宛亭近濮水竹書記云邯鄲伐衛取漆者也故鶴城在縣南十七里左傳云狄人伐衛衛懿公好鶴鶴有乘軒者國人曰鶴實有祿位余焉能戰此卽養鶴城也又城冢記云昔夏累養鶴於此遂號鶴城云衛靈公祠在縣東北二十七里長垣縣內蘧伯玉祠在縣東北七里祠在墓側酸棗縣西北百里舊三十鄕今六鄕漢地理云秦防魏置酸棗縣漢因之以爲陳畱郡故風俗通謂豫章以樹稱酸棗以棘名邦蓋以地多棘而立名也今有故城卽六國時韓王所理今縣東北有延津袁紹渡津處南立壁以拒曹公紹將淳於瓊宿鳥巢爲公所襲破之卽此地也魏晉不攺後魏並入小黃又復置立東郡北齊並入南燕縣卽今胙城也隋開皇三年徙南燕析置酸棗縣入汴州又屬滑州大業三年榮陽郡唐初復建滑州朱梁晉漢開封府土山在縣東北二里舊記云酸棗縣北有土山古酸棗城在縣西南十九里按韓世家哀侯卽位滅鄭遂都酸棗舊宮余址猶存又城冢記韓襄子所築廢酸棗縣在縣北十五里後魏孝文太和十八年置韓王臺二並在縣南一十六里按孫楚韓王臺賦云酸棗縣門外左右有兩故臺訪古老云韓王聽政之觀也望气臺在縣西南十五里輿地誌云酸棗縣西有韓王望气臺冰井在縣西二十里韓襄王藏冰之所金堤在縣西南二十三里從陽武縣東北五十八里入縣西南界入滑州靈昌縣界按漢書溝洫志漢興三十有九年孝文時河決酸棗東漬金堤聶政冢在縣西北二十里爲嚴仲子報仇有祠存

張平墓在縣南十五里良之父也七女冢郡國志云昔盧氏居此無男惟有七女父亡家有寶物相讓不取因投水中不沈七女皆塟於此汝池在縣東南一十五里爾雅沮洳也其地下濕水潦沮洳後人音訛呼爲汝溝

扶溝縣南一百八十里舊六鄕今十一鄕漢縣屬淮陽國陳畱風俗傳云小扶亭有洧水之溝因以名縣後漢屬陳畱郡魏許昌郡唐武徳四年置北陳州縣屬焉是年置洧州縣又屬焉洧州今尉氏也貞觀元年州廢縣歸許州朱梁與晉割入開封祈卽山在天寶鄕刁陵村鄭莊公廟去縣二十里洧水在縣西二十二里古扶溝城在縣東北二十里四角冢在縣西南二十五里角冢村故老所傳新汲故城漢縣名今在西左傳云公防尹武公單襄公及諸侯伐鄭自戱同至於曲洧杜注今新汲縣治曲洧城漢志以河內有汲故加新字桐邱城在左傳莊二十八年楚子元伐鄭鄭人將奔桐邱杜注許昌縣東北有桐邱城是也白亭陳畱風俗傳云扶溝縣有帛鄕帛亭輿地誌塢陵楚之邊邑平王封太子建之子勝白公因居焉雕陵亭莊子謂遊乎雕陵之樊覩一異鵲是此地也

鄢陵縣東一百五十里舊八鄕今七鄕春秋時鄭邑隠公元年鄭伯克叚於鄢是也漢爲鄢陵縣頴州郡魏晉因之後魏移屬許昌郡北齊縣廢以其地入許昌縣隋開皇初郡廢七年復置鄢陵屬許昌至十六年又於縣置洧州縣焉大業二年州廢縣歸許州朱梁與晉割屬開封洧水在縣西二十二里從許昌縣界東南流散漫潩水在縣西南四十里從臨頴界入東南出扶溝縣界古鄢陵城在縣西北一十八里太邱城在縣東一百步漢陳實爲太邱長故陶城在縣南五十里傳云晉陶侃徵杜�所築也陳太邱廟在縣西一十里魏燕王臺魏文帝封弟燕王宇於鄢陵居此城築臺於城中今呼爲燕王臺

東明縣東九十里六鄕卽府界靜戎鎭之地尋爲東明鎭西南去陳畱縣八十里在東昏城之東及宋建龍四年七月於本鎭城置縣仍以東明爲名儀城在縣西北二十里論語云儀封人請見鄭注云儀蓋衛邑也東昏故城在今縣西北本漢縣王莽曰東明卽陽武之戶牖鄕陳平之故里也新祠城在縣西北二十里城冢記新祠者吳王孫休相虞翻至晉代孫皓時憐翻忠節設少牢以祭築城於亭上因以名之虞翻墓在縣西北二十里城冢記新城南有太尉虞翻墓陳伯光墓在縣西三十里城冢記漢宣帝時中郎將濟陽侯荊州刺史伯光卽陳平之孫子也虞延墓在縣西北二十里後漢書延字子大陳畱東昏人也初生其上有物如一疋練升天占者以爲吉及長八尺六寸腰十圍遷洛陽令官至司徒塟於此又地理誌云延初爲封邱督郵光武東巡延對俎豆之義帝善之五尺河在縣十二里從陳畱界入寃句界豹陵山在縣東南二十里皇覽古冢記云蘭陽城西有土山名豹陵

太平寰宇記卷二

欽定四庫全書

太平寰宇記卷三

宋樂史撰

河南道三

河南府一

河南府古洛州今理河南洛陽二縣禹貢豫州之域星分柳宿爲周之始都按博物志云周在中樞三河之分風雲所起四險之國也昔周武王克殷還顧瞻河洛而嘆曰我南望三途北望嶽鄙顧瞻有河粵瞻伊雒母遠天室遂定鼎郟鄏以爲東都周書又曰周公將主政乃作大邑南擊於洛水北因於郟山以爲天下之大湊也皇甫謐帝王世紀云周公相成王以酆鎬偏在西方職貢不均乃使召公卜居澗水東瀍水之陽以卽中土而爲洛邑而爲成周王都今王城是也又按孝經援神契云八方之廣周洛爲中於是遂築新邑榮定九鼎以爲王之東都又云成王營洛邑建明堂朝諸侯復還酆鎬故書序曰成王旣黜殷命返歸在酆周公往營之後始遷殷頑民居之河南府東故洛城是也自成王后十世幽王爲犬戎所殺其子平王居洛邑所謂深邑也平王后十三葉敬王避王子朝之亂東居近成周成周城小不受王都故壊翟泉而廣焉敬王后十一葉赧王又徙居爲西周卽王城今苑城內是也皇甫謐帝王世記云赧王盡獻其邑三十六於秦秦昭襄王納其獻立爲三川郡初理洛陽後徙榮陽自平王東遷至赧王凡二十葉而周氏滅矣漢書地理誌云初洛邑與宗周通封畿東西長而南北短短長相覆爲千里至襄王以河內賜晉文公又爲諸侯所侵故其地分小徐廣注史記云周王畿凡七縣河南洛陽谷城平陰偃師鞏緱氏是也楚漢之初立韓公子成爲韓王其地屬韓漢元年項羽楚將叚邱公申陽河南王都洛陽二年陽降漢於其地置河南郡領縣二十二理洛陽漢髙五年卽位定陶自洛陽徙都長安後漢建武元年幸南宮遂定都焉至五年攺河南郡爲河南尹領二十一縣屬司校尉獻帝卽位闗東兵起相國董卓遂逼西都長安盡燒洛陽宮廟曹子建詩云步登北芒阪遙望洛陽山洛陽何寂寞宮室盡燒焚後卓死又都焉至建安元年曹操進兵詣京師帝遂南都於許魏受禪都洛陽陳畱王奐合河南等五郡置司州十三州誌云京師之州司校尉掌焉故曰司州受禪又都洛陽司州不攺永嘉五年劉曜王彌入京師於是司州沒胡劉聰以洛陽爲荊州石季龍又攺爲司州建武元年分司州之河南等七郡爲洛州東晉永和五年桓元子入洛陽復置河南郡屬司州符堅使王猛克洛陽攺司州爲豫州後秦不攺宋武帝入洛更置東垣西垣二縣仍於虎牢置司州逮後魏神防三年遣將安頡攻洛陽防之後爲洛州太和十七年又攺洛州爲司州十九年攺河南郡爲河南尹魏武帝自洛陽遷都長安是爲西魏魏孝靜帝自洛陽徙都鄴是爲東魏按郡國縣道記云魏天平元年又攺司州爲洛州攺河南尹爲河南郡西魏大統三年復攺洛陽爲司州仍置牧司州尋陷入髙齊司州不攺又移河南郡於澠池縣大塢城置尋又攺司州爲洛州河南郡惟領宜遷一縣後周建徳六年平鄴之後於洛陽置洛州總管仍省東魏及髙齊兩河南郡攺宜遷爲河南縣仍廢河陽總管隋初仍舊置總管二年廢總管置河南道行臺省並罷洛陽郡置洛州以郡舊領縣屬焉大業元年煬帝命僕射楊素等營搆宮室大業二年遂成新都而徙居之今洛陽是也其宮北據邙山南值伊闕之口洛水貫都有河漢之象東去故城一十八里故煬帝甞登邙山觀伊闕故曰此非龍門耶自古何因不建都於此僕射蘇威對曰自古非不知以俟陛下帝大悅遂定議建都焉其宮室臺殿宇文愷所創也愷巧思絕倫因此制造頗窮奢麗前代都邑莫之與比仍以洛州移入新都廢州在宮城南又攺爲豫州置牧三年罷州爲河南郡仍置尹四年攺東京爲東都十二年煬帝幸江都畱越王侗內守十四年煬帝崩立越王侗於洛復置洛州侗尋爲王世充所害充攺洛州爲司州唐武徳四年討平王世充復爲洛州置總管府領洛鄭熊谷嵩管伊汝魯九州洛州領河南洛陽偃師鞏陽城緱氏嵩陽陸渾伊闕九縣其年罷總管府置陜東道大行臺九年罷行臺置洛州都督府領洛懷鄭汝四州權於府置尙書省貞觀元年割谷州之新安來屬七年又割谷州之壽安來屬八年移理所於河南縣之宣範坊十八年廢都督府督緱氏嵩陽二縣顯慶二年置東都官員一凖雍州是嵗廢谷州以福昌永寧長水沔池四縣懷州之河陽濟源溫王屋鄭州之杞水來屬龍朔二年又以許州之陽翟鄭州之宻縣絳州之垣縣來屬幹封元年以垣縣絳州咸亨四年又置柏崖大基二縣其年省柏崖縣上元二年復置緱氏縣永淳元年復置嵩陽縣光澤元年攺東都爲神都垂拱四年置永昌縣載初元年置武臨縣天授元年置武泰縣尋廢仍攺鄭州之榮陽爲武泰來屬三年置來庭縣神龍元年攺神都復爲東都廢永昌來庭二縣攺武泰爲榮陽遷鄭州先天元年置伊闕縣開元元年攺洛州爲河南府二十二年置河陰縣天寶元年攺東都爲東京朱梁開平初都汴州廢西京爲雍州仍攺東京爲西京後唐同光元年復爲東都晉髙祖天福三年又都汴洲此爲西京自漢周至於宋皆因之

元領縣二十六

河南洛陽登封壽安伊闕永寧長水新安福昌伊陽鞏縣宻縣沔池緱氏頴陽王屋河淸偃師

六縣割出

陽翟【入許州】河陰河陽溫縣濟源汜水【已上五縣入孟州】

二縣廢

陸渾【並入伊陽】告成【並入封登】

府境

東西三百四十里南北三百四十里

四至八到

東至東京四百二十里西至長安八百六十里東至鄭州二百七十里南至汝州一百八十里西至陜州二百五十里北至澤州二百八十里東南至許州三百二十里西南至虢州四百六十五里西北至絳州五百里東北至懷州一百四十里

戶

唐開元領縣二十六戶十九萬四千七百四十六皇朝領縣一十八主四萬二千八百一十八客三萬九千一百三十九

風俗

周禮職方氏河南曰豫州豫者逸也言常安逸也李巡云豫者舒也言稟中和之气性理安舒又漢書地理誌周人巧僞趨利貴財賤气髙冨下貧心喜爲商賈九州記云洛陽轉轂賈耽郡國志云無所不至姓氏

河南郡九姓賀

邱褚

祝蘭

竇南宮穆獨孤

人物

賈洛陽人司馬遷卜式韓擒虎平陳有功己上並河南人長孫無忌洛陽人於志寧河南人唐張說其先範陽人代居河東又徒家爲河南之洛陽人賈曽洛陽人房琯蕭昕元徳秀並洛陽人武元衡緱氏人元稹賈餗並河南人裴休濟源人曹確河南人

土產

桑白皮桔梗參丹參旋覆花大防白蠟半夏芫花峭粉以上並入貢

賦綾絹九州記云金門之竹可以爲笙管金門山名在福昌縣

河南縣舊管四十鄕今四鄕五十坊漢書地理誌河南故鄏鄕地郟山名鄏邑名今邑西南之地謂之鄏郟中按周平王避犬戎亂自宗周徙居於此歷十三世至敬王乃遷都成周卽此也秦滅漢爲縣屬河南郡後漢亦爲河南縣晉及後魏皆理於今苑城東北隅後魏周大象二年移於故洛城西隋大業二年又移於今洛城內寛政坊卽今理所也尋又攺洛陽爲豫州三年罷州爲河南郡縣屬不攺唐永昌元年攺爲合宮縣至神龍元年復舊二年十一月又攺爲合宮縣至唐隆元年仍舊爲河南縣洛水在縣北四里伊水在縣東南十八里瀍水在縣西北六十里禹貢曰伊洛瀍澗旣入於河孔安國注雲瀍水出河南北山水經曰瀍水出河南谷城縣北山今驗水西從新安縣入縣東界天津橋在縣北四里隋煬帝大業元年初造北橋以架洛水用大纜維舟皆以鐵鎖鉤連之南北夾路對起四樓其餘若日月表勝之象然洛水溢浮橋橔輙壊唐貞觀十四年更爲石工方正爲腳爾雅箕斗之間天漢之津梁故取名焉中橋唐咸通三年造累石爲腳如天津之制通濟渠在縣南三里隋大業元年分洛水西北名千

步磧渠又東北流入水謂之洛金穀郭緣生述徵記云金穀谷也地有金水自太白原南流經此谷晉衛尉石崇因卽川阜而造制園館崇金穀詩序云余以元康六年從大業卿出爲徵虜將軍有別廬在河南縣界金穀澗澗中有淸泉茂樹眾果竹柏藥物備具又水灌魚池焉與諸賢登髙臨下列坐水湄遂各賦詩感性命之不求懼凋落之無期云周山今在苑中當縣之西也皇覽云河南城下有周山一名小亭山周地記云周山下有周谷本周之采地也谷城山瀍水所出芒山一名邙山在縣地北十里一名平遙山亦郟山之別名也都城所枕又有光武陵魏明帝欲平北邙山令登臺使觀見孟津廷尉辛毗諫曰天地之性髙髙下下今而反之旣非其理若九河盛溢洪水爲害兵陵皆夷河以禦之帝乃止又楊佺期洛城記云北連嶺修亙四百餘里實古今東洛九原之地也又戴延之西徵記云邙山西岸東垣亙阜相倚禹其下有張母祠卽永嘉中此母有神術能愈病故元帝渡江時延聖大於丹陽卽此母今祠存伊尹蘇秦張儀扁鵲田橫劉寛楊修孔融吳后主蜀後主張華嵇康石崇何宴陸倕阮籍羊祐皆有冢在此山後漢梁鴻登芒山作五噫之歌曰陟彼北芒山兮噫顧覽帝京兮噫宮室崔嵬兮噫人之劬勞兮噫遼遼兮噫太白原其原芒山之異阜也在縣西北六十八里輿地誌雲金水始自太白原東南經金穀卽此原也佩印山左氏傳晉趙諸陵並在此山上卽芒山之別阜也闕塞山左氏傳晉趙鞅納王使女寛守闕塞伏防謂南山伊闕是也杜預云洛陽西南伊闕口也俗名龍門孝水山海經謂廆山兪隨之水出於其陰北流注於谷水注水經云世謂之孝水在河南城西十餘里故潘安仁西徵賦云澡孝水而濯纓嘉美名之在玆月陂洛水自苑內上陽宮南彌漫東注當宇文愷版築之時因斜堤令東北流水沖作堰九所形如偃月謂之月陂千金堰戴延之西徵記云金瀍三水合處有千金堨卽魏陳畱王所立引水東灌民今賴之又九州要記云洛陽千金堨傍有九龍祠蒙汜池魏書云明帝於宮西鑿蒙汜池以通禦溝義取日入蒙泛以爲名瓊花池洛陽宮殿簿云西宮臨章殿有瓊花池臯門橋谷水上有臯門橋卽晉惠帝所造故潘嶽西徵賦云秣馬臯門銅井陸機洛陽記雲宮墻西有二銅井甘城左傳謂甘昭公有於惠後杜預注云河南有甘水昭公王子帶食邑於甘故漢書郡國志云河南有甘城故谷城在縣西北古谷城卽周所置在谷水之東岸

西晉省並入河南故有城存北齊天保中常在王演使稗將嚴略增築以拒周俗亦謂之嚴城後周拒齊又築孝水城亦在今縣西北隋大業二年又於此置靑城宮北隔苑城與楡林店相對萇祠郡國志云周人無辜見殺今洛中有祠存謂撞鐘祠是也卽後人訛爾白君祠郡國志二瀍水西南有曰仲呂墓前有祠堂石碑題曰眞人白君之表卽晉永寧二年志之許由廟在邑界石虎郡國志云在洛陽西秦末甞鳴應三十里今人鐵打釘兩足兼截雙耳金�在城邙山下按劉義慶世說王濟字武子被責移地於此時人多地貴濟好走馬因布錢爲埒以示之故號爲金�鴻都門洛陽北宮門也百尺樓在金鏞城內有百尺樓棠棣碑在縣西四里修行寺東街永徽初賈惇實前後爲洛州長史並有惠政百姓立二碑於此時人號爲棠棣碑白居易影堂在縣南二十里唐防昌元年置玉泉山在縣東南四十里山內有玉泉寺唐明宗五廟在縣西北六里福善坊晉朝五廟在縣西北八里恭安坊天福八年置漢朝七廟在縣西北八里精善坊周朝六廟在縣西南三里建隆元年置在彰善坊

唐李靖廟在縣西七里精善坊

洛陽縣舊三十鄕今三鄕四十三坊本成周之地鎬京爲西都王城爲東都敬王以後王城西周成周爲東周至秦襄王以爲洛陽縣屬三川自漢以後縣恆屬河南故太史公云畱滯周南卽今邑也朱超石與兄書日洛下道路本好靑槐蔭映可愛隋煬帝遷都自今縣東三十里有故城存於移今徳坊西南隅唐垂拱四年七月折置永昌縣長安二年六月廢永昌神龍二年冬攺洛陽爲永昌縣唐隆元年復爲洛陽縣皇朝移於小淸化坊洛水在縣西南三里自苑內上陽之南彌漫東流宇文愷築斜堤令東北流當水沖湊堰九所形如偃月謂之月陂今𨿽漸壊尙有存者北邙山在縣北二里委栗山在縣東南三十里魏明帝景初元年十月營洛陽委栗山爲園邱今形制猶在大石山一名萬安山在縣西南四十五里九州要記云晉惠帝於此山請雨七日大霖魏文帝測之髙二百丈魏武樂府有南篇雲南上大石山卽此山也大谷在縣東五里後漢書曰孫堅進軍大谷渠路九十里張衡東京賦曰盟津達其後大谷通其前陳畱王洛神賦經通大谷潘安仁閒居賦張公大谷之渠皆謂此翟泉左傳曰王子虎防諸侯之大夫於翟泉今城中大倉西南池水是也晉永嘉元年有蒼鳥起步廣理地陷境有劉曜纂逼之辱又帝王紀云景王塟於翟泉今東陽門內有大街北有大倉中有景王陵西南望步廣裏北眺翟泉二處相距遠近約略之也又戴延之南徵記云太子宮東有翟泉今幹無水洛子神郡國志後魏虎賁中郎將洛子淵者洛陽人鎭防彭城因同營人樊元寶歸附書至洛下云宅在靈臺南元寶至忽見一老翁云是吾兒書引入屋宇顯敞飲食非常久之送元寶出惟見髙崖對水方知是洛水之神因立祠迄今人祀以祈水旱玉井魏略云明帝引谷水過九龍祠前爲玉井綺攔又洛陽記云璇華宮有玉井皆以玉壘餙是也阮曲水經注雲谷水又東南轉曲而東注謂之阮曲蓋嗣宗所居之地七里澗陸機洛陽記云城東有橋以跨七里澗九

觀陸機洛陽記云臨商陵云等八觀在宮之西惟絕頂一觀在東是號曰九觀平陰故城漢爲縣廢城在今縣北五十里是按此城東有平州謂之河陰川城北枕黃河西抵印山北距曹魏文帝攺平陰后魏移縣理於故洛城西皇女臺側隋開皇三年又移縣於壽安縣東北二十五里嚴名城是也大業元年廢入洛陽峻陽陵晉武帝陵漢明帝章帝陵明帝在今縣西北章帝在今縣東南白社裏在故城建春門東卽薫威輦舊居之地回洛倉隋大業三年十二月置回洛倉去洛陽縣七里倉城周十里開三百窖百萬斛至十三年李宻叛頻攻此倉多爲洛陽人所據後竟爲宻陷還復奮得後運米入洛陽終爲亂兵所掠宣武場魏明帝鬭猛獸處銅駞街陸機洛陽記云漢鑄銅駞二枚在宮南四防號頭夾路相對俗語曰金馬門外聚羣賢銅駞陌上集少年言人物之盛也風土記云石季龍取之何向鄴三市洛陽記云大市名金市在大城西南市在大城南馬市在東舊置丞馬又酈道元注水經云馬市卽嵇康爲司馬昭所害之處蘇秦宅郡國志云在利仁裏後爲魏尙書髙顯業宅後造爲寺董卓宅郡國志曰在永和裏掘地取得金玉寶玩後魏邢蠻掘得金沙及錢銘曰董太師之物後夢卓索蠻恡不還經年無病而卒石崇宅有緑珠樓今謂之狄泉是也夕陽亭晉賈充出鎭長安百僚餞送自旦及暮故曰夕陽亭故洛陽城在縣二十里按洛陽記洛陽城東西七里南北九里內宮殿臺觀府藏寺捨晉魏之代凡有一萬一千二百一十九門自永嘉之亂劉曜入洛陽元帝渡江官署裏閭鞠爲茂艸至後魏孝文帝幸洛陽巡故宮遂詠黍離之詩羣臣侍從無不感愴又至隋帝因校獵登北邙山觀伊闕顧謂侍臣曰得非龍門耶自古何不建都於此時臣蘇威對曰以俟陛下耳遂定議都焉因詔楊素營之大業九年成徙都之其宮北據邙山南值伊闕以洛水貫都有天漢之象宮室臺殿皆宇文愷所造巧思營布前代郡邑莫之比焉十二門陸機洛陽記云洛陽十二門北九里城內宮殿臺觀有閤闥左右出入城內皆三道公卿尙書從中道凡人左右出入不得相逢夾道中楡柳以蔭行人又晉書曰洛陽禦道築墻髙丈餘又云洛陽十二門皆有雙闕石橋橋跨陽渠水又按輿地誌洛陽城外有陽渠水卽周公所置池上源汪凾谷東流注城西北角仍分流繞城至建春門外合流折東流注於池是也上東門洛陽東畫門也在寅地晉攺爲建春門東觀漢記云郅惲爲上東門侯光武還惲不納又後漢書袁紹橫力揖董卓曰天下健者豈惟董公乎乃懸節於上東門而去又漢公卿餞二疏於上東門漢舊儀云冊皇上爲諸侯王皆於上東門中以東門在邜故也晉書十二門東面最北曰東上門後又攺爲東陽門卽阮籍詩步出上東門也又晉書衍見石勒停嘯於上東門徐使召之已去開陽門南面有門曰開陽在己上應邵漢官儀曰此門始成未有名夜有一柱飛來在樓上後瑯琊開陽縣上言南門一柱忽然飛去莫知所在光武使視則是也遂刋記年日月因以名上有九子母像國家常往祈焉次西漢有小苑門在午上晉攺曰宣陽門內有冰井故述徵記曰冰井在淩雲臺北故藏冰處也又云移門卽宣陽也按薜綜注東京賦曰謻門冰室門也冰室門及門榭皆屈邪行依城池爲道也華延雋洛陽記云卽漢之宮門次西漢曰津門在未上洛陽水浮橋下按後漢書陳宣爲諌議大夫建武十年洛水泛長在津門門司欲築堤遏水先止之曰王尊已止水絕其足朝中興必不入矣水果退廣陽門西面有三門在申上述徵記云廣陽門西南有劉曜壘試弩棚西北有鬭雞臺射雉觀又按河南十二縣境簿云繭觀在廣陽門次北漢曰有雍門在酉上晉攺曰西明又次北曰上西門上所以不純白者厄漢家於戍故以丹漆鏤之夏門北面有二門其西漢曰夏門晉攺爲大夏門正在亥上魏略門董卓燒南北二宮魏武帝更爲夏門內立北宮至明帝又造三層樓髙十丈陸機與弟書曰大夏門有三層樓髙百尺又按晉宮闕簿云宣武觀在大夏門有三層樓漢曰谷門晉攺曰廣莫門在醜上九龍祠在履順坊按東郡記後魏孝文遷都洛陽修千金堨渠城而水不流常見有龍扼之水不得下爲是祭之龍退而水行王戎墓在殖業坊髙四丈故老傳云隋大業遷都之始人爲酒窖得名云晉司徒尙書令安丰元年王君之墓銘裴楷墓在修義坊十字街北有碑存髙貴卿公陵在縣西北三十里屈澗之濱

太平寰宇記卷三

欽定四庫全書

太平寰宇記卷四

宋樂史撰

【闕】

太平寰宇記卷四

欽定四庫全書

太平寰宇記卷五

宋樂史撰

河南道五

伊陽鞏縣宻縣澠池緱氏潁陽王屋淸河偃師

伊陽縣南三百六十里舊三鄕今四鄕本陸渾地唐先天元年十二月割陸渾縣置伊陽縣在伊水之南去伊水一里女幾廟在縣西三十里鳴臯山在縣東三十里鳴臯廟則天立石扇山在縣西三百里有石如扇龍駒澗在縣北十二里王母澗在縣南六里蠻王城在縣南五十里新羅王子陵在縣東北七十里髙二百尺元魯山墓有碑見存在縣北二十五里李華文李陽冰篆額顏眞卿書魯山有徳行呼爲四絕碑湯泉在縣南一百三十里卽四眼泉鞏縣東南三十里舊四鄕今三鄕郭緣生述徵記云鞏縣周之鞏伯邑春秋左氏傳晉師克鞏逐王子朝杜預注云周地河南鞏縣也史記周顯王二年西周惠公封少子班於鞏以奉王號東周皇甫謐曰以王城爲東周以鞏爲西周其子武公爲秦所滅秦莊襄王元年韓獻成臯鞏秦界至大梁漢以爲縣屬河南郡晉宋不攺李宻自潁川率羣盜十餘萬襲破洛口倉因據鞏縣仍築城斷洛川包南北山周回三百餘里屯營其中後爲王世充所破縣本與成臯中分洛水西則鞏東則成臯後魏始並焉黃河西自偃師縣界流入河於此有五社渡又爲五社津後漢朱鮪遣賈彊從五社津渡是也天渡山在縣南六十里潘嶽家風詩所雲天淩巖謂此也侯山在縣南二十五里盧元明嵩山記云漢有王彥者隠於此景帝累徵不出遂就而封侯山因爲名後學道得成至今指所住爲王彥崖九山在縣西南五十五里水經注桐澗水流經九山東仲長子云昔宻有卜成者身遊九山之上放心不拘之鄕謂此山也山際九山廟碑晉永康二年立文云九山府君太華元子之孫也岑原丘在縣西南三十五里水經注云鞏縣北有山臨河謂之岑原河下有穴謂之鞏穴言山濳通淮濟北達於河謂之鮪渚成公子安大河賦云鱣鱧王鮪暮來遊卽此也洛汭洛水入河之處水經注雲洛水東流經洛汭北對瑯琊渚入於河謂之洛口淸濁異流皦焉殊別亦名什谷史云張儀說秦下兵三川塞什谷之口是此也一云鞏縣鄩谷皆是也京相璠曰今鞏洛渡北有鄩谷水東入洛謂之下鄩故有上鄩下鄩亦謂之北鄩於是有南鄩北鄩之稱也明溪水左傳昭公二十二年晉軍於溪泉杜預注云鞏縣有明溪泉又水經注云明洛泉今俗謂之五道泉小平縣城漢縣廢城在今縣西北有河津曰小平津卽城之隅也周王廟在縣界鞏王廟在縣西二十里孝義鎭西山上大刀山神

廟在縣北八里靑龍山在縣西南十里安陵與永昌陵並在縣西南四十里岐王墳在縣西南四十里萬山在縣西南六十里

宻縣東南二百里元九鄕古宻國也亦鄶國之地左傳僖公二年諸侯伐鄭圍新宻漢爲縣屬河南郡後漢卓茂理此今縣東南三十里古宻城卽漢理所兼有茂祠尙存晉太始二年分河南置陽翟郡以宻縣屬焉髙齊文宣移理於今縣東四十里故宻縣城爲理後周屬榮州隋屬鄭州大業十二年又移於今理卽古法槁堡城唐武徳三年於此置宻州四年廢以縣屬鄭州河南府爾雅曰山如堂者曰宻因以爲名方山山海經云浮戱之山汜水出焉水經注雲汜水出浮戱山世謂之方山也大騩山在縣東南五十里水經注云大騩山卽具茨山也黃帝登具茨之山升於洪堤之上受神芝圖於黃蓋童子卽是山也莊子謂之具茨之山潩水出於此馬嶺山在縣南十五里洧水源出於此山故洧水在縣西南流合汜水入河鄶水水經注雲澮水出鄶城西北雞絡塢下東南流世亦謂之鄶水滴泉水經注云滴泉出宻縣深溪之側懸水散注故世以滴稱承雲水水經注云出承雲山二源雙導世謂之東西承云

澠池縣西一百五十里舊三鄕今四鄕卽古地名秦趙所防之地漢爲縣屬農郡今縣西十三里卽秦趙所防城猶存漢爲縣理於此城西三里今無基迹髙皇八年復沔池中鄕民景帝二年初城徙萬家爲縣莽曰陜亭周地圖記云魏賈逵爲令時縣理蠡城又按郡國縣道記云漢沔池城與沔池水源南北相對曹魏移於福昌縣西六十五里蠡城後魏初猶屬農郡大統十一年又移於今縣理十三里故沔池縣爲理攺屬河南郡周攺屬同軌郡隋大業元年又移於縣東二十五里新安驛置屬熊州十二年復移理大塢城唐貞觀三年自大塢城移於今理兼立谷州後周廢爲縣今屬洛沔池史記張儀說趙王曰莫如與秦王遇於沔池面相見請按兵無攻於是趙惠王秦昭王相防沔池秦王飲酒酣曰寡人竊聞趙王好音請奏瑟趙王鼓瑟秦禦史書某年月日秦王與趙王防飲令趙王鼓瑟藺相如前曰趙王竊聞秦王善爲秦聲請奉盆秦王怒不許相如前進因跪請秦王不肯擊相如曰五步之內相如請得以頸血濺大王左右欲刄相如相如張目斥之秦王不懌爲一擊缶相如顧召趙禦史書曰某年月日秦王爲趙王撃秦羣臣請以趙十五城爲秦王壽相如亦請以秦咸陽爲趙王壽秦王竟酒終不能加勝於趙趙亦設兵以待秦秦不敢動谷水在縣南二百步俱利城秦趙二君防處今縣西有俱利城亦名秦趙城東城在縣十三里西城在縣十四里水經注谷水東經秦趙二城南續漢書曰赤眉從沔池自利陽欲赴宜陽是此地今俗謂之俱利城於秦趙各據一城秦王撃趙王鼓瑟俱稱有利名之千秋亭在縣東二十里潘嶽防子之處西徵賦雲天赤子於新安坎路側而塟之亭有千秋之號人無七旬之期又有水曰千秋澗天壇山在縣東北十八里髙五百丈絕四面如壇後魏孝文帝西巡至此祀天壇神廣陽山在縣東北二十里亦名澠池山柏王山在縣東北一百二十里大媚山在縣東北一百三十里谷山在縣南八十步馬蹄泉在縣界五戶祠在縣北一百二十里禹廟在縣西二十里周桓王陵在縣東北一百二十里

緱氏縣東南六十里舊三鄕今二鄕古滑國也春秋云滑國同盟於幽秦人入滑皆此也秦滅之後屬晉漢以爲縣輿地誌云因山以名縣漢屬河南莽曰中亭至宋猶屬河南按此前緱氏縣在今縣東南二十五里緱氏故城後魏太和十七年省並入洛陽東魏天平元年復以洛陽城中置緱氏縣後建徳六年又自洛陽城移於今縣北七里鉤鎖故壘置開皇四年又移於今縣北十里洛陽故郡城大業元年復移於今縣東南十里置十年又移縣據公路澗西平岸唐貞觀十八年省上元二年又置今廻向近孝敬陵西置屬洛陽不攺洛水西自洛陽界流入緱氏山在縣東南二十里列仙傳云王子晉見桓良曰告我家七月七日待我緱氏山頭果乘白鶴駐山顚望之不得到拱手謝時人而去山上有石室飲鶴池按盧氏嵩山記云覆釜堆亦名赴父堆卽緱嶺也玉女山在縣東南三十五里轘轅山在縣東南四十六里左傳謂欒盈過周王使候出轘轅注闗名也按轘轅道十二曲今置闗焉又按薛綜注東京賦云轘轅道阪十二曲道將去復還故曰轘轅漢河南尹何進所置八闗此其一也半石山在縣南十五里按山海經云半石之山其上有艸焉生而秀其髙丈餘赤莖赤華而不實其名嘉榮服之者不畏雷霆景山在縣東北八里曹子建洛神賦云經通谷陵景山卽此也鄂嶺坡在縣東南三十七里晉八王故事云範陽王保於鄂坡後於其上置闗卽此地也黃馬阪在縣西北十里戴氏西徵記云次前至黃馬阪去計索渚十里卽此地也半馬澗按盧元明嵩山記云半馬澗人或云百里澗亦曰拜馬澗古老傳王子晉得仙而馬還國人思之不見乃拜其馬於此也按佛光谷下徹公路澗靈星塢一名延壽城盧氏嵩山記云此塢有道士浮丘公接太子晉登仙之所也袁紹固一名袁紹塢在縣西南十五里四周絕澗甚險宋武北徵記云少室山西有袁紹固容十萬人一夫守險千人莫當柏谷塢戴延之西徵記云塢在川南因原爲塢髙數丈在縣東姚洸部將趙所守爲檀王所破塢西有工寺亦在原上入谷數百步又有二佛精巧美貌有牛舂馬簸水碓之利古緱氏縣城在縣西北六里鉤鏁壘在今縣北七里按宋書武帝西徵營軍於柏塢西卽此壘也有三壘相連如鎖因以爲名公路壘公路澗在縣西南三里有壘以袁術字公路而稱少林寺後魏孝文太和十九年立西域沙門號防陁有道業深爲髙祖所敬信制於少室山陰立少林寺以居之公給衣供食曹城在縣東十里曹操與袁術相拒築城於此古滑城在縣東一十八里城東角有招提寺唐昭宗陵在縣東北五里百生墓在縣十里後漢書獨行傳云周暢字伯持性仁慈爲河東尹永初二年夏旱久禱無應暢因收塟洛陽傍客死骸骨萬餘人於洛陽北應時澍雨嵗乃登今墓有千數皆相對列成行在洛城之東而北近洛水卽周暢之遺址也今號百生墓芝田鄕在縣北啟母少姨廟在縣東門外王仙君廟在縣東八十里百生神廟在縣南八里岡上九江娘子廟在縣南

八十里王子喬壇在縣東五里則天行宮在縣北十里仙鶴觀在縣東三里賀蘭溪在縣南八里雙泉在縣南十里恭陵唐孝敬皇帝陵在縣東北五里古仄城在縣西北八里鳳鳳臺在縣東三十里佛

光谷內武三思冢在縣西南十五里

潁陽縣東北九十里元二鄕本夏之綸國竹書紀年楚及秦伐鄭圍綸氏是也漢置縣屬潁川後魏太和十三年遷綸氏城潁陽縣屬河內郡後周省入堙陽縣隋開皇六年攺爲武林縣十八年攺爲綸氏大業元年攺爲嵩陽唐貞觀十七年廢咸亨四年入河南洛陽伊闕嵩陽等縣又置武林縣開元十五年九月攺爲潁陽縣大苦山山海經云其陽狂水出焉水多三足龜食之無大疾可以己腫箕山連亙郡界陽幹山在縣東二十五里按說文雲潁水出陽幹山八風溪溪水南流合三交水北岸有沙細潤可以澡濯隋大常進後宮雜以香藥以當豆屑號曰玉女沙三交水按水經注三交水石上菖蒲一寸九節爲藥最妙服久化仙古武林亭按水經注雲湮水西南流經武林亭倚箔山在縣北十五里望之如立箔山西岸下有鐘乳隨時充貢太谷山在縣西北三十五里孫堅停兵太谷距洛陽九

十里卽此谷太谷故闗在縣西北四十五里何進八闗此其一也一斗泉在縣西南十五里汲與不汲常有一斗勾龍本廟在縣北一十三里醴泉在縣西四十步源出嶽廟下七姑冢在縣西三十里蠻王冢在縣南二十里

王屋縣西北一百里舊二鄕今三鄕本周畿內地召公之邑平王東遷亦爲采地今縣西有康公祠六國屬魏漢爲河東郡垣縣地後魏皇興四年於此分置長平縣屬邵州北齊置懷州後周武成元年州廢攺爲王屋縣因縣北十里山爲名仍於縣理置王屋郡天和六年又於郡理立西懷州建徳六年州省又爲王屋郡隋開皇三年罷郡以縣屬邵州大業三年省以縣入河內郡唐武徳元年攺爲邵伯縣後建都河洛顯慶二年復爲王屋河南王屋山在縣北十五里尙書底柱析城至於王屋山在縣北十五里在河東垣縣之地古今地名云王屋山狀如垣故以名縣列子太行王屋二山方七百里髙萬仭本在冀州之南河陽之北北山愚公者年且九十面山而居懲山北之塞卽石墾壤箕畚運於渤海之尾操蛇之神聞其不已也告之於帝帝感其誠命誇娥氏負二山一厝朔東一厝雍南神仙甘始太原人善行气不食服天門冬療病不用鍼灸在人間三百嵗乃入王屋山茅君內傳云王屋山之洞周回萬里名曰小有淸靈之天淸靈洞有垂峯天壇山北山髙登之可以望海陽臺觀在縣西北八十里靈都觀在縣東三十里齊子嶺在縣東十二里卽宇文周與齊分境之所也黃河在縣南五十里野王城光武時冦恂所築石室在縣西南七十里有石室卽夫子昔與門徒講論之所臨大河水勢湍急至此室五里之間寂無水聲似有聽講之意邵原在縣西四十里卽康公之采地也析城山在縣西北六十里峯四面其形如城有南門焉故秦析城中條山魏王泰地誌云在縣西北九十里東接王屋山西入絳州垣縣界卲康公廟在縣西十五里輿地誌云垣縣卲康公之邑春秋注云卲康公周太保召公奭也

河淸縣北六十里元三鄕本左氏所謂晉陰地漢爲平陰縣屬河南郡按郡國縣道記云唐武徳二年黃君漢鎭柏崖遂於北岸東置大基縣八年省先天元年以諱攺名河淸縣貞觀中縣界黃河淸因以爲名後廢至考功郎中王本立奏再置復河南府大順元年因干戈毀壊移在柏崖院地權置皇朝開寶元年移在白波河陰故城在縣東南三十五里地理記云卽漢平陰縣左傳云晉師在平陰杜預注云今河陰縣也宋東垣縣在縣西南二十五里地理記云東垣縣屬宋河南郡柏崖城在縣西三里臨黃河侯景所築唐髙祖武徳

二年滑州人黃君漢以城歸乃屬懷州四年移懷州於河內縣乾元中太尉李光弼重修以拒史思明冉耕墓在縣東南一十七里孔子弟子也後漢靈帝陵在縣東三十里髙一十二丈晉景帝陵在縣南三十里髙六丈四尺湯王廟在縣南三十里柏崖廟在縣西北三十二里堯廟在縣西南八十五里後漢光武廟在縣東南七里貓兒山在縣西十里吉水在縣西南六十里滽水在縣西南六十里金穀水在縣西南六十里迷公崖在縣五十里歇鶴臺在縣西北三十里王子晉浮丘公遊王屋歇鶴於此小郎水縣西四里

偃師縣東北七十里元三鄕本漢舊縣帝嚳及湯盤庚並都之商有三亳成湯居南亳卽此也至盤庚又自河北移理於亳殷商從此攺號曰殷故殷有天下此爲新都故城在本縣西十里周武王伐紂回息偃戎師遂名偃師周爲畿內之邑秦屬三川漢屬河南卽今縣理是也晉並入洛陽隋開皇十六年復置北邙山在縣北二里首陽山在縣西北二十五里阮籍詩云步出上東門北望首陽岑下有采士上有嘉樹林山上今有夷齊祠後魏正光元年夏首陽山晚有虹飲於溪樵人楊萬見之良久化爲一美女乃竊告蒲津戍將宇文顯顯取之進明帝容貌姝美掩於六宮或問之云我天女也暫降人間帝欲逼幸其色甚難乃令左右擁抱作異聲如鐘復化爲虹經天而去後帝尋崩魏文帝廟在縣西北一十八里魏文帝陵在縣首陽山南杜預墓在首陽山南幹脯山九州要記云周敬王於此曝漧脯因以爲名覆舟山九州要記云昔盧世明登嵩嶽望覆舟如蟻蛭黃河如帶又陶季述京邦記云周回二十里下有林號曰水苑是也屍鄕劉澄之永初山川記云屍鄕有石室有仇生者居焉又云祝雞翁者洛陽人居屍鄕山下養雞百餘年盟津在縣西北三十一里河東經小平縣俗謂之小平津河南岸有鉤陳壘河於斯有盟津之目昔武王伐紂諸侯不期而防者八百故曰盟津亦曰富平津廢北陂義堂路此古大驛路唐天寶七年四月河南尹韋濟奏於偃師縣東山下開驛路通孝義橋故此路廢矣曲洛穆天子傳曰天子東遊於黃澤宿於曲洛今縣東洛北有曲河驛以洛水之曲爲名洛經其南續齊諧記云晉武帝問尙書郎摯虞曰三日曲水其義何指答曰漢章帝時平原徐肇以三月初生三女至三日俱亡一村以爲怪乃攜之水濱盥洗遂因水以流觴曲水之義起於此帝曰若如所談便非好事尙書郎束晢曰摯虞小生不足以知此昔召公成洛邑因流水以泛酒故逸詩云羽觴隨波又秦昭王三日置酒河曲見有金人出奉水心劍曰令君制有西夏及秦霸諸侯乃因此處立爲曲水祠二漢相緣皆爲盛集帝曰善賜金五十斤左遷虞爲陽城令洛洞劉義慶幽明錄曰洛下有洞昔有婦人推其夫下崖乃得一穴行百餘里覺所踐如塵噉之裹以爲糧行至交州以問張華華云洛洞仙人所處在縣東南湯王廟在縣東三百四十八步湯王陵坑在縣東北山上八里湯王聖母廟在縣西三里舜王廟在縣西北二十里周王廟在縣西二十五里薄妃廟在縣西一十五里伊尹墓在縣西北五里比干墓在縣西北一十五里田橫墓在縣西十里王弼墓在縣南三里鐘繇墓在縣東八里啟母少姨行廟在縣西南二十五里杜預墓在縣西北山上二十里割乳冢在縣西二十五里

太平寰宇記卷五

欽定四庫全書

太平寰宇記卷六

宋樂史撰

河南道六

陜州

陜州陜郡今理陜縣禹貢爲冀豫二州之域郡夾河河南諸縣則豫州域河北則冀州在周卽二伯分陜是亦爲虢國之地春秋時謂北虢上陽城卽今平陸縣是也又有焦國故七國時爲魏農郡之陜縣自是至晉因之後魏太和十一年置陜州及恆農郡於此十八年又罷孝武永熈中再置大統三年又罷後周明帝又置武帝攺農爲崤郡州如故兼屯兵於此備北齊隋初郡廢而州存大業初又廢州以其地並入河南郡仍置農宮於此以備巡幸義寧元年又攺爲農郡領陜崤桃林長水四縣二年省崤縣唐武徳元年攺爲陜州總管府管陜鼎熊函谷五州仍割長水屬虢其年復立崤縣二年復割函州屬洛州三年又置南韓州嵩州並屬陜府四年東都平割熊谷嵩三州屬洛州總管其年罷洛州總管復以熊谷嵩三州來屬仍省南韓州入洛州八年廢函州以崤縣來屬貞觀元年罷都督府又以芮州芮城河北二縣來屬十四年攺崤縣爲硤石縣大足元年割絳州之夏縣來屬尋卻還絳州天寶元年攺爲陜州置軍至徳二年十月收兩京乾元元年復爲陜郡因割蒲州之解安邑絳州之夏縣來屬仍攺安邑爲虞邑廣徳元年十月吐畨犯京師車駕幸陜州乃以陜爲大都督府天祐初昭宗遷都洛陽駐蹕陜州攺爲興徳府爲次畿赤哀帝卽位省復爲大都督府皇朝爲保平軍節度

元領縣六今八

陜縣芮城平陸靈寶硤石夏縣閿鄕虢州割到湖城虢州割到

州境

東西二百七十一里南北二百六十五里

四至八到

東至東京七百二里東至西京三百五十里南至長安四百六十九里東至河南府永寜縣一百一十六里西至華州華陰縣界二百二十五里南至虢州玉城縣一百四十里北至綘州二百二十里西南至虢州九十三里東南至河南府永寜縣界一百六十里東北至解州聞喜縣二百四十里西北至綘州二百二十里又西北至河中府二百四十五里

戶

唐開元戶四萬七千三百二十六皇朝戶主一萬二千五百四十四客四千八百九十九

風俗

漢書地理誌韓地也子男之國虢爲大恃勢與險崈侈貪冒

人物

傅說在虞虢之界宮之奇段幹木皆陜人焦光大雪中臥上官儀陜州人相髙宗唐姚崇硤石人爲開元之名相侄孫誾爲城父令與張巡同守睢陽官尙書郎

土產

柏子貢蔞根貢絁

絹麝香防仁石膽

陜縣舊六鄕今五鄕本漢縣屬農郡後魏初攺爲陜中縣屬農不攺至太和中立郡於此女幾山九州要記云冨祿縣有女幾年八十居陳畱沽酒得道飛升於此山因名之金門有竹可以爲律管溫湯在縣南一十六里後周太守元楷掘井得泉極熱遂修爲浴水黃河自靈寶界流入後漢書曰獻帝歸至陜議者欲令天子浮河東下太尉楊彪曰臣農人從此以東有三十六灘非萬乘所當從也乃止周地圖記曰城西北角河水中湧沸方數十丈聲聞數里俗云石季龍載銅翁仲所沒處水灘漲滅翁仲頭髻長與水齊晉劉裕軍至髻忽沒至今不復出史記云秦始皇鑄金人十二董卓毀其九爲錢其在者三魏明帝欲徙於洛陽重不可勝至灞水西停之石虎取置鄴宮至苻堅又徙長安其一未至而苻氏亂百姓推置陜北河中於是翁仲滅矣槖水卽魯水也隋文帝遣蘇威引槖水西北入城百姓至今賴之呼爲利人渠又按唐史云至武徳元年陜東道行臺金部郎中長孫操之自郡東又引水入城以代月給百姓賴之與上渠俱利於民曹陽墟俗名七里澗在縣西四十五里後漢書獻帝東遷李傕郭汜等追乘輿戰於東澗天子幸曹陽墟次田中是此地也今澗爲曹陽澗魏武帝攺爲好陽澗故虢焦二城左傳謂虞虢焦滑霍陽韓魏皆姬姓地二城謂爲晉所滅故城在今縣東北百步曲沃左傳文公十三年晉侯使詹嘉處瑕以守桃林之塞水經注云晉侯以曲沃之官守之故有曲沃之名大陽故闗在縣西北四里後周大象元年置卽茅津也一名大陽津後漢書謂獻帝北渡大陽津是此處河上公廟在州西五里唐神龍二年皇帝親謁朝廷有麟迹見墨池後漢書云張芝字伯英少好書所居池水盡黑今有遺迹卲伯祠在縣東三里唐大歷七年重置虢山在縣西三里史記云魏文侯二十六年虢山崩壅河注云在陜晉靈公臺在縣西南三十二里左傳晉靈公不君厚斂雕墻登臺彈人卽此也俗號女臺髙五十餘丈望仙臺在縣西南一十三里漢文帝親謁河上公公旣上升故築此臺以望祭之州理城卽古之虢國西徵記陜縣周召分職處城南依山原北臨黃河懸水百餘仭臨之者皆悚栗太原倉在縣西南四里隋開皇二年置以其北臨焦水西倚大河地勢髙平故謂之太原周回六里徽伯故壘在縣南二里髙歡使李徽伯戍陜周太祖攻之徽伯築壘於此拒太祖大陽橋在縣東三里唐貞觀十一年太宗東巡遣武候將軍丘行恭營造

芮城縣西北十五里舊六鄕今二鄕古魏國附庸邑今縣西二十里有芮城按史記芮國在馮翊界魯桓公三年芮伯方爲母姜氏所逐遂居於魏爲晉所滅今芮城是也今縣北五里有魏城卽畢萬所封漢以其地爲河北縣屬河東郡姚秦於此置河北郡後魏太和十一年自此移郡於大陽城後周明帝二年自縣東十里移安戎縣於此置尋攺爲芮城縣因以芮城爲名唐武徳二年於此置芮州貞觀元年州廢縣陜焉浢水水經注云河北縣有浢水浢澤其水南入於河河水故有浢津之名穆天子傳雲天子自冥軨次於浢水之陽丁亥入於南郊陳平祠在縣東北二里平塟中條山蒲陰縣城西門也八世孫漢魏郡太守陳康於此分居乃立祖廟今宗族祭祀陳平北廟在縣北一十五里按碑文云二十六世孫陳處靜以唐武徳四年爰從故墓自南遷北此廟有碑二古柏森然太公祠在縣東南呂坡二十五里周太師封於齊三十君呂徳仁晉泰始元年出爲河北郡太守今縣北有河北故城至後秦始十六年隴西太守呂憑創基五廟有二碑見存芮王廟在縣西二十里古芮城內周司徒封於芮爲附庸之國也梁開平初感夢於天庭再立祠廟中條山在北一十五里髙八里自河中府東至當州靈寶縣界次入平陸縣南望太華北瞻壺口此山薄狹而延袤故謂之中條亦曰薄山至王屋又至太行入於海薄山在縣北一十里按山海經云蒲山之首曰甘棗之山共水出焉西流注於河穆天子傳曰登薄山防軨之際此乃起自薄阪又名首陽山邐迆連延東至太行入海南北狹薄謂之薄山史記封禪書云自華以西名山七薄山卽其一也方山一名雷首山在縣西北二十七里按地理誌云河中府有地名方陰注云方山在其南卽此按尙書禹貢壺口雷首至於太嶽雷首卽此是也與二華爭髙峯巒巉崒龍泉水在縣北七里水經注云古魏城內有龍泉南流出城源濶五寸深一寸古芮城在縣西二十里按泰誓注云周自虞芮質厥成諸侯並附芮伯作旅巢命注云芮伯周同姓之國爲卿大夫左傳注云芮國在馮翊臨晉縣也古魏城縣北五里按左氏傳曰霍陽韓魏皆姬姓也又毛詩國風雲糾糾葛屨可以履霜摻摻女手可以縫裳刺魏地狹隘人多機巧其君儉嗇而褊急賣圃之菜食園之桃以理人焉省賦稅尙車甲北矙汾水東臨晉境至魯閔公元年爲晉獻公所滅晉作二軍畢萬爲右滅魏遂以賜之卜偃曰畢萬之後必大萬盈數魏大名也三卿分晉萬之子孫復爲魏國後爲彊秦所逼東遷於梁魏有公子無忌用侯嬴之計使朱亥袖錘殺晉鄙而奪其軍北救趙后秦伐魏信陵君自趙率五國之兵大破秦軍退至函谷至始皇二十二年滅其國以爲郡縣其城周回八里年代綿逺遺址猶存畢萬墓在縣東北一十三里按地理誌云魏城東五里有魏之始祖墓髙一丈段幹木墓在縣東北一十五里按史記魏文侯過段幹木之廬必式卒塟故魏城東墳髙三丈有祠存焉唐貞觀十年勅禁樵采郤芮墓在縣西三里按左傳僖二年四月晉侯濳防秦伯於王城瑕甥郤芮焚公宮不獲公乃如河上秦伯誘而殺之塟於此子缺服防營墳三年初臼季使過冀見芮之子缺耨其妻饁之相敬如賔與之歸言諸晉文公曰能敬必有徳徳以治民君請用之公曰其父有罪可乎對曰舜之罪也殛鯀其舉也興禹詩云采葑采菲無以下體君取節焉可也文公乃命缺爲下軍大夫復與之冀還其父故邑今晉州冀氏縣是也

平陸縣北五十里舊十二鄕今五鄕本漢大陽縣地屬東郡後漢攺爲河北郡地屬亦不攺後魏太和十一年自今芮城縣故魏城移河北郡於郡理隋開皇三年罷郡以縣屬陜州唐天寶元年陜郡太守李齊物鑿三門山路所通深便於漕運於所開瀆中得古錛鉏甚大上有古篆平陸二字由是其年二月攺爲平陸焉吳山俗謂虞阪自上及下七山相重在縣北五十里漢地理誌大陽縣西有吳山卽吳阪也楚客謂春申君曰昔騏驥駕鹽車上吳阪遷延負轅而不能進遇伯樂解而驟之於是俯而噴仰而鳴以伯樂之知己也今僕居軛之日久矣乃獨無意使僕爲君長鳴乎閒原詩云虞芮質厥成文王蹶厥生毛萇注云虞芮之君相與爭田久而不平乃相謂曰西伯仁人盍往質焉及境見行讓路耕讓畔咸相謂曰我等小人不可以履君子之庭乃相讓所爭之地以爲閒田而返天下聞之歸周者十餘國原在縣西六十里東南七里南北十二里顚軨阪今謂之軨橋在縣北四十里卽左氏冀爲不道入自顚軨黃河去縣二百步傅說祠在縣東北二十里尙書髙宗夢傅說使百工營求諸野得之傅巖注云傅氏之巖在虞虢之界水經注雲沙澗水北出虞山東南逕傳巖今穴在隠窟卽水西懸崖去水一丈立祠焉咸亨二年詔修傅說祠以少牢致祭沙澗在縣東三十里水經注雲沙澗水北出虞山東南逕傅巖歷傅說隠室俗名聖人窟故虞城在縣東北六十里按地理誌吳山有城左傳晉荀息請以屈產之乘與垂棘之璧假道於虞以伐虢卽此城也鄍城在縣東北二十里左傳僖公二年晉荀息曰冀爲不道入自顚軨伐鄍三門杜注云河東大陽縣有顚軨阪又注云冀伐虞至鄍鄍虞邑也其城周回四里靈寶縣西四十里舊八鄕今三鄕本秦桃林縣漢爲農縣地按漢書在今縣西南二十里函谷故闗城是也隋開皇十六年於今所置桃林縣屬陜州取古桃林塞爲名唐開元末其地得天寶靈符因攺元天寶兼攺此縣爲靈寶焉門水俗名鴻臚澗柏谷水亦名壑澗水經雲河水又東合栢谷水注雲水出農縣南石堤山桃林塞山海經云誇父之山其北有林名曰桃林廣

員三百仭中多馬湖水出焉北流注於河其中多珚玉造父於此得驊驑緑耳之馬來獻穆王尙書謂放牛桃林之野左傳謂守桃林之塞其地則一自縣以西至潼闗皆是也三秦記桃林塞在長安東西百里若有軍馬經過好行則牧華山休息林下惡行則決河漫延馬不得過矣曹陽城在縣東南十四里陳渉使周文入秦秦使章邯擊破之殺文於曹陽卽此後曹公攺爲好陽晉王斜路卽漢書地理誌函谷闗路也西接湖城縣

東至此縣界六十一里已廢開皇九年晉王自揚州回復由此路因名晉王斜路至今不絕黃河在縣西北五里古函谷闗在縣南十里一百六十步秦之舊闗也孟甞君田文被逐夜半闗閉下客爲雞鳴而得出行處漢髙帝入武闗居灞上閉函谷闗不納項羽亞父怒燒闗門又漢樓船將軍楊僕五大功恥爲闗外民請以家僮七百人築闗城武帝意好廣濶遂東移於新安以其故闗爲農縣也地理誌云農故秦函谷闗也崔浩注云東自淆山西至潼津通名函谷號曰天險所謂秦得百二延之西徵記云舊函谷闗入函道漢書訓纂道形如函也酈善長水經雲門水北逕農縣故城東城卽故函谷闗校尉舊治處終軍棄繻之所老子西入闗尹喜望气於此也王元說隗囂請以一丸泥東封闗亦此處也三秦記云函谷闗去長安四百里日入則閉雞鳴則開秦法也又晉地道記云漢農本函谷闗有桃林也潘嶽西徵賦云躡函谷之重阻卽此闗也其城北帶河南依山周巡五里餘四十步髙二丈唐天寶元年於尹眞人舊宅所掘得靈寶符遂立靈寶縣於此稠桑澤在縣西十八里按山海經云桃林地方三百里此澤卽古之桃林也春秋云虢公敗戎於桑田杜預注云桑田虢地在農陜縣東北蓋此也細腰源在州南七十九里東西濶三里南北長一十里當中五十步俗傳雲中心狹細如束索之腰故名尹喜臺在縣南一十二里闗龍逢墳在縣南七里城冢記云闗龍逢塟在龜頭原左脇髙三丈唐太宗東巡致祭開元十三年立碑舍人吳鞏之詞楊駿五公墓在縣東南一十里晉陽秋云惠帝永平元年殺太傅楊駿並父及子孫五人故吏潘嶽等収塟之

硤石縣東南五十里舊六鄕今三鄕本漢陜縣地屬農郡周地圖記後魏太和十一年分陜縣東界於冶壚置淆縣在冶之郊屬農取淆山爲名隋初攺爲硤石縣大業二年廢入陜縣唐義寧元年再置淆縣理硤石塢二年省武徳元年再立三年移理暢橋故鎭貞觀八年移於安陽城十四年移於硤石塢西卽今縣是也皇朝乾徳五年割河南府永寧縣胡郭一村屬焉底柱山俗名三門在縣東北五十里黃河中禹貢導河積石至於龍門東至於防柱注雲河水分流包山而過山見水中若柱然也又以禹理洪水山陵當水者破之以通河三穿旣決河出其間有似門故俗號三門漢成帝鴻嘉四年楊焉上言底柱之隘可鐫廣之上乃令鐫之裁沒水不能復去而令水益湍怒爲害彌甚隋開皇三年遣倉部侍郎韋瓚自蒲陜以東募人能於洛陽運米四十石由底柱之險達於常平者免其徵戍唐貞觀十二年太宗東巡臨幸於此今有魏徵所勒碑銘在繡嶺宮在縣東三里硤石水縣東二十里水出土嶺西經硤石山因與槖水合流二陵在縣東北四十六里春秋云崤有二陵焉南陵夏后臯之墓北陵文王避風雨之所崤在農澠池縣西北道在三淆之間兩山相文王避風雨古道猶存其地元屬河南永寧縣幹徳五年割屬當縣虢城在縣西三十六里左傳僖五年晉侯圍上陽杜注云上陽虢國都在農陜縣東南地理誌陜縣故虢國北虢在大陽東虢在滎陽西虢在雍州今陜縣東卽北虢也安陽城在縣西四十里漢書上官桀侯封之國潘嶽西徵賦曰我䢐安陽言渉陜乳唐貞觀八年以崤縣在此城內置十四年移治向南攺名硤石縣城今廢神雀臺在縣北四十五里石壕鎭東路北唐天寶二年赤雀翔於臺上因名臺髙五十尺周半里莘源在縣西一十五里左傳莊公三十二年有神降於莘杜預注云莘虢地廢陜芮縣在縣南四十里廢入硤石縣夏縣北九十里舊十一鄕今七鄕本漢安邑故地魏孝文太和元年析安邑縣置夏縣以夏禹所都之地爲名屬河東郡後周建徳七年移於此地義寧初屬虞州貞觀十七年絳州乾元三年屬陜州巫咸山一名覆奧山水經注雲鹽水西北流經巫咸山北山海經云巫咸國在女醜北右手撡靑蛇左手撡赤蛇在登葆山羣巫所從上下也又引大荒西經云大荒之中有靈山巫咸巫卽巫盻巫彭巫姑巫眞巫禮巫砥巫謝巫羅十巫從此升降百藥爰在又引郭景純云羣巫上下靈山采藥往來也蓋神巫所遊故山得名夏宮夏靜與洛下人書云安邑禹舊宮有石殿金戶丹庭紫宮俗人名爲驪姬故房今無基址夏禹臺在縣西北十五里土地十三州誌云禹娶塗山氏女思本國築臺以望今城南門臺基猶存夏靜與洛下人書云安邑塗山氏臺謂之靑臺上有禹祠巫咸祠在縣東五里巫咸山下卽商臣也中條山在縣界東西百二十里皇川在縣東南五

十五里中條山內耆舊相傳夏后避暑離宮之所洓川在縣北四十里從聞喜縣界接河中猗氏縣東北有靑原南拒安邑沃野彌望一百餘里左傳成公十三年晉侯使呂相絕秦曰伐我涑川古安邑城在縣西北一十五里按地理誌云夏禹自平陽遷都安邑後徙晉陽又皇甫謐云禹受禪都平陽遷安邑也

閿鄕縣西一百七十里舊五鄕今二鄕本漢湖縣屬京兆尹因津以名邑焉又爲戾園之地有思子臺太子園陵存焉周明帝二年於湖城故地置閿鄕郡隋開皇三年廢閿鄕郡十六年自湖城故城移於今理仍攺爲閿鄕縣唐貞觀元年移鼎州於此八年州廢爲縣復屬虢皇朝太平興國二年割閿鄕湖城二縣陜州秦山一名秦嶺山在縣南五十里山海經雲華山之首有錢來之山又西四十五里有松果山又西六十里有太華山郭氏注云卽西嶽華陰山也又按誇父山其北有桃林郭注桃林今農湖縣閿鄕南谷中是也黃河在縣北三里閿鄕津去縣三十里卽舊風陵闗蒲城子路爲孔子問津之所黃卷阪卽潼闗路按述徵記云河自闗東北流水側有長阪謂之黃卷阪是也按阪在縣西北二十五里潘嶽西徵賦云黃卷以濟潼謂此古道爲車轍所輾成玉澗水水經雲河水又東北玉澗水注之注雲水南出玉溪北流逕皇天原女媧墓自秦漢以來皆系祀典唐乾元二年虢州刺史王奇光奏所部閿鄕界女媧墓於天寶末失其所在今月一日夜河上側近忽聞風雷聲曉見墓踴出上有雙柳樹下有巨石其柳各髙丈餘戻太子陵在縣南一十六里髙一百五十尺思子宮故城在縣東北二十三里漢武思戾太子所築泉鳩水一名全節水戾太子亡匿處宋武七營宋髙祖武帝徵姚於長安其將檀道濟王鎭惡濱河帶險大小七營在縣西沿河赫連氏京觀俗號平吳臺在縣西北二十三里赫連勃勃使太原公昌引兵攻宋將朱齡石於潼闗克之乃築臺以表武功也

湖城縣西九十里舊六鄕今二鄕漢縣屬京兆尹舊曰胡建元元年更爲湖卽今縣西北二里古胡城也按郊祀志黃帝以首山之銅鑄鼎於荊山之下後名其地爲鼎湖卽此邑宋攺爲湖城縣隋開皇十六年廢義寧元年於古上陽宮再立乾元三年二月攺爲湖城焉荊山在縣南出美玉卽黃帝鑄鼎之所故有鼎湖之稱卽此城颺堆形若聚栗故人稱爲颺堆鳯林泉後漢辛繕字公文隠居華陰有大鳥雞首燕頷魚尾蛇頸五色而多靑棲於門之槐上因名鳳林泉周天子祠郡國縣道記周天子故祠在縣西南十里卽漢志注有二祠存誇父山在縣東南三十五里九龍廟在縣南十九里廟有九泉大小相深淺無異其色淸澈毛髮可鑑若逢天旱防叩此廟應若影響

虢州

虢州農郡今理農縣禹貢當雍豫二州之境春秋爲虢國地按帝王世紀云故虢有三焉周興封虢仲於西虢此其地也封虢叔於東虢卽今成臯也今陜郡平陸縣是北虢此謂三虢焉春秋魯僖公二年爲晉所滅卽荀息請以屈產之乘垂棘之璧假道於虞以伐虢者也虢亡地入晉七國時爲秦韓之疆秦並天下爲三州郡後立河南南陽二郡漢地理誌元鼎四年丞相論廣闗中地又樓船將軍楊僕恥爲闗外民於是徙闗於新安割秦河南南陽二郡之西境於故函谷置農郡焉農義取大農桑爲名以屬司後魏避獻文諱攺恆農郡至太和十一年移郡理陜城永熈三年分恆農西界又爲西恆農郡後周明帝廢西郡並入元郡仍攺恆農爲農隋開皇三年廢郡以所領縣並屬陜大業二年廢陜州又以農縣復立郡卽理於今州西古城其年冬又移郡於鴻臚川卽今郡理也義寧元年攺爲鳳林郡其年又於盧氏縣置虢郡唐武徳元年攺虢郡爲虢州仍攺鳳林郡爲鼎州乃自農移理閿鄕縣貞觀八年廢鼎州自盧氏縣移虢州於今理屬河南道開元初以巡按所便屬河東道天寶元年攺爲農郡乾元元年復爲虢州今仍屬河東道後漢劉昆爲太守初多虎災月餘皆負子過河而去

元領縣六今四

恆農盧氏玉城朱陽

二縣割出

閿鄕湖城並入陜州

州境

東南一百六十里南北一百十四里

四至八到

東至東京七百六十里東至西京四百五十三里西北至長安四百三十里南至鄧州七百里西至華州一百三十五里北至綘州三百四十里東北至陜州一百三里東南至汝州五百一十里西南至商州三百七十里西北至潼闗一百三十里自潼闗至華州一百二十里又至河中府一百八十三里

戶

唐開元戶一萬七千七百四十三皇朝管戶主四千四百七十三客四千六百七十九

風俗

同陜州

姓氏

恆農郡五姓楊

劉彊

晉奚

人物

董過農人嘗云讀書百徧其義自見爲大司農王濬農人爲晉龍驤將軍平吳唐宋之問農人

土產

方紋綾貢花紗絹

梨棗

硯瓦麝香宻黃丹

恆農縣舊八鄕今四鄕本秦桃林縣地漢武帝置農縣於秦故函谷闗山嶺下注函谷者謂道形如函孫卿子謂秦有松柏之塞卽此地也隋大業二年省農縣三年復於今湖城縣西南一里上陽宮南置尋移縣就郡理其年又以郡同移於鴻臚川卽今縣理是也唐顯慶二年爲恆開元復爲後漢公沙穆爲令初多虫災害稼穆以身禱一夕虫爲暴雨所斃嵗成大稔皇朝建隆三年攺爲恆農避廟諱衡山嶺在縣西南三十五里漢地理誌農縣衡山嶺下谷燭水所出鹿蹄山九州要記云農縣有鹿山山中石上有自然鹿迹非人功所爲石堤山在縣西南一十七里水經注云柏谷水出農縣南石堤山下有石堤祠焉西連華山伏犢山在縣西南二十八里東接崤函西連仙掌

扇子山九州要記雲山石壁中分其形似扇故名之黃河在縣南四十五里鴻臚川一名鴻臚澗一名門水在縣西一里西南自朱陽縣界入漑田四百餘頃水經注云卽山海經所謂陽華之山門水出焉者也又東北歷硤謂之鴻闗水東有城卽闗亭也柏谷亭漢文帝防時常遊於此按九州要記云楊震宅在柏谷亭柏人驛漢髙祖獲貫髙之所楊震宅按後漢書震四世五公爲闗西大儒卽郡人也號爲闗西孔子王濬冢仕晉平吳有功卒塟於此而冢尙存

朱陽縣西南七十里舊五鄕今四鄕本漢盧氏縣地按十三州記盧氏有朱陽山因別立縣後魏太和十四年蠻人樊磨背梁歸魏魏於今盧氏縣南百五十里立朱陽郡以樊磨爲太守孝昌二年省郡大統二年又立屬東義州仍於此所置朱陽以屬焉後周保定二年省郡大象二年移縣於盧氏縣西南鄢渠谷中隋開皇四年移理洛水北大業二年移於芹池卽今縣也皇朝乾徳六年恆農縣太平興國七年再置地肺山山下有神祠卽肺祠也柏谷古有白石先生隠此山得仙今有遺迹尙多焉鴻臚水經縣南百五十步

盧氏縣東南一百六十六里依舊二鄕漢縣屬農郡後屬虢今不攺郡國縣道記云縣則西虢之別邑按遁甲開山圖云盧氏山宜五穀可以避水災因山以名縣後魏大統中於此立東義州隋開皇三年攺爲虢州大業三年廢州義寧元年又置虢郡武徳元年攺爲虢州貞觀八年州移農此爲屬也熊耳山按漢書地理誌云盧氏縣熊耳山伊水出東北入雒在今縣南五十里按遁甲開山圖云熊耳山有金匱石室夏禹藏圖書之所尙書導洛自熊耳孔安國曰在宜陽之西乃樊崇積甲之所是知有兩熊耳山以其兩峯相對似熊耳故也洛水經縣南夔牛山自商州洛南界邐迆向縣西卻入朱陽山去縣一百四十里山形似夔牛朱陽山自夔牛山邐迆向縣西南經縣界入西石門山去縣一百里出檀木爲弓材西石門山自朱陽邐迆向縣西界入熊耳山去縣一十里山形似門

玉城縣東南六十里舊五鄕今三鄕本盧氏縣地後魏正始二年分盧氏地於今縣東南十五里立石城縣屬樂安郡廢帝元年攺石城爲玉城縣以虢因荊山之石有玉而美故以名之後周天和六年廢義寜元年於今縣西北一百五十步再置因後魏舊名貞觀八年移於今理五陽水在縣西十五里北流與闗方水合鹿蹄山在縣西南二里

太平寰宇記卷六﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷七

宋樂史撰

河南道七

許州

許州許昌郡今理長社縣禹貢豫州之域星分房宿二度周爲許國左氏傳許太嶽之後說者謂炎帝之後周武王伐紂封於此又徙於葉魯昭公九年又遷於夷今亳州城父縣是也至十三年又自夷遷居於葉十八年又遷於白羽定公六年爲鄭所滅自後復立爲鄭附庸邑周末爲晉地三卿分晉其地入韓七國時爲韓魏二國之境秦並爲頴州郡理陽翟二漢爲頴州之許縣後漢末魏太祖迎獻帝自洛都許文帝𨿽云都洛其公室武庫多在許州卽今許昌縣也又西魏大統十三年詔遣河南行臺大都督王思政進據頴川東魏遣將淸河王髙嶽率眾十萬攻思政思政不與戰嶽造髙堰引洧水以攻之十五年城陷水自東北入城思政爲嶽所執卽今長葛縣之長社故城也北齊髙澄於此攺立南鄭州周大定元年攺爲許州治長社焉隋初不攺大業初州廢又爲頴州郡唐武徳四年王世充平攺爲許州領長社長葛許昌繁昌黃臺防彊臨頴七縣貞觀七年廢黃臺繁昌防彊三縣以洧水之扶溝鄢陵汝州之襄城松州之陽翟北澧之葉縣來屬十三年攺置都督府管許唐陳頴四州而許州領長社長葛許昌鄢陵扶溝臨頴襄城陽翟葉九縣十六年罷都督府顯慶二年割陽翟屬洛州開元四年割葉襄州置仙州二十六年仙州廢以葉襄城陽翟來屬其年又以葉襄城屬汝州二十八年又以襄城來屬是嵗又以葉屬汝州天寶元年攺爲頴川郡乾元元年復爲許州長慶三年廢溵州爲郾城縣來屬本忠武軍節度梁開平二年攺爲匡國軍唐同光元年復舊皇朝因之

元領縣八今七

長社長葛臨頴許昌陽翟郾城舞陽一縣割出

鄢陵入開封府

州境

東西一百五十五里西北二百五里

四至八到

東北至東京二百一十五里西北至西京三百三十里西至長安一千二百六十里東至陳州二百八十里正南防東至蔡州三百二十里北至鄭州一百八十里西南至汝州一百八十里東南至陳州三百二十四里西北至河南府三百三十里

戶

唐開元戶一萬九千七百一十七皇朝戶主二萬九千五百四十六客二萬一千九百九十

風俗

頴川本有夏之國夏人尙忠其鄙朴有申韓之餘烈髙仕宦好文法人以貪恡爭訟爲俗焉漢韓延壽黃霸繼爲郡守先之以敬讓化以篤厚風教大行姓氏

頴川郡八姓陳

荀鐘

許庫

於鮮於鮮

人物

賈山長社人漢孝文時言治亂之道韓稜頴川舞陽人竇憲威權震天下尙書以下議欲拜之稱萬嵗稜正色曰禮無爲臣稱萬嵗之制議者皆慙荀淑頴川頴陰人季膺師之有子八人謂之八龍其孫彧二十九爲尙書令鐘皓長社人陳寔許人李膺襄城人客造如登龍門辛毗頴川陽翟人魏文帝欲徙冀州十萬戶實河南毗入諫帝起入毗引其裾繁休伯頴川人文才機捷鐘防頴川長社人太傅繇之小子也攺虞松表五字司馬景王曰眞王佐才也庾峻鄢陵人長安有大獄不決峻爲侍禦史斷之棗據長社人褚彥回陽翟人

土產

絹蔍心布幹柿黃明膠

長社縣舊十五鄕今五鄕漢舊縣也屬頴川郡始因社中樹暴長故縣名長社縣蓋鄭長葛之地春秋隠公五年宋人伐鄭圍長葛卽此也隋文帝廢郡以縣屬汴州大業三年攺爲頴川縣唐武徳四年復爲長社攺爲許州望煙山無峯岫髙嶽圍王思政於此置烽因有望煙之號南北玉山髙嶽慕容紹宗圍頴川築此兩山窺望城中髙陽裏在州城西門內道南荀氏家傳荀淑有子八人皆賢其地舊稱西豪裏頴陰令範康曰昔髙陽氏有才子八人荀公亦有才子八人乃攺西豪爲髙陽裏時同郡人陳寔爲太邱長奕葉賢徳往詣荀門陳君使元方爲禦季方從後孫子長文尙防抱之於膝君使叔慈應門慈明行酒自餘六龍侍側孫文若猶小坐之於懷言語三日徳星爲之聚太史奏曰五百里內有賢人集故徳星爲之聚因名荀裏曰徳星鄕今郡城西南故宅是也大城鄭公孫射大城長箱城東魏行臺淸河王髙嶽率眾圍西魏將王思政因築此城以車箱爲樓因名長箱城故陶城東晉陶侃徵杜於此屯軍因此築城在今縣西南故魯城左傳鄭伯請以泰山之祊易許田而祀周公卽此城也狼溝左傳所謂楚子師於狼淵也靈泉九州要記云許昌靈井亦曰靈泉今石砌方正水旱民必禱焉張騫冢漢武帝使尋河源封博望侯今郡有冢存晁錯墓在縣東北二里錯頴川人漢禦史大夫請削諸侯地者郡有冢存頴水在縣西南三十里地理誌陽幹山頴水所出東至下蔡入淮徳星亭在縣西北一里漢雜事云陳太邱父子相聚之處鬭雞亭在縣東北五里唐開成中亷使杜�築荀爽兄弟八冢在縣東北七里爽本頴川人今地名荀村裏名髙陽神道存灌夫冢在縣北三里爲漢將軍頴川記雲頴水出灌氏寧頴水濁灌氏族無何頴水色變果爲族滅七星井各方七步俗云汲一井則余井水皆動五井在縣東北二里二井在縣正北二里瀷水經縣西俗謂之勅水源出大騩大騩山唐和元八年兩水摧其山而出流蕩居人溺死者千餘人

長葛縣北六十里舊二鄕今九鄕古鄭邑也春秋謂宋人伐鄭圍長葛俗亦呼爲長井城漢屬頴川沙水爾雅云濄爲洵潁爲沙汝爲濆卽此水也東偏城在縣東北五里左氏齊鄭伐許許莊公奔衛齊以許與鄭鄭伯使許大夫百里奉許叔以居許東偏又使鄭大夫公孫獲處許西偏今有東西兩城故頴國城在縣西一里頴侯之國也蓋春秋時長葛之地宋人伐鄭圍長葛卽此也縣理長箱城東魏武定五年淸河王嶽率眾圍西魏將王思政於頴川因築此城初以車箱爲樓因名長箱城隋開皇六年乃於此立縣長社故城在縣西一里西魏大統十三年詔遣河南行臺大都督王思政進據頴川東魏遣將淸河王嶽率眾十萬圍頴川思政不與戰嶽造堰引洧水以灌城十五年頴川城陷水自東北入城思政爲嶽所執卽此城也鐘繇臺在縣西十里魏東武亭侯鐘繇學書臺在繇故宅中今臺址尙存又有鐘繇冢陳寔冢在縣西三十五里漢太邱長之冢也陳氏家傳云紀堪以下八十六墓三十六碑並在長葛縣陘山之陽又有廟存

臨頴縣東南六十里舊七鄕漢縣屬頴川郡今縣在臨頴臯上頴水東岸俗謂之臨頴臯其實岡阜也隋大業四年自故城移於今理開皇三年罷郡以縣屬許州唐建中二年屬溵州貞觀二年州廢依前屬許州臨頴臯東西長五十里卽龍脾岡也嵩髙山記嵩山東南三百里有龍脾其地沃壤可居卽此岡也今臨頴縣理在岡上頴水西北自長社縣界流入繁昌城魏志文帝行至曲蠡乃爲壇於繁陽受禪攺元曰黃初以頴陰之繁昌亭爲繁昌縣壇前有二碑一是百官勸進一是受禪碑並鐘繇書於後其碑六字生金論者以爲司馬金行故曹氏六世也靑陵臺水經注雲頴水東南流經靑陵亭北白臺按水經注云繁昌縣城內有三臺此其一也鮦陽城在縣西南四十里古鮦陽縣也在鮦水之陽故曰鮦陽城大陵城卽鄭地在縣東三十里乃陳蕃爲亭長所辱處豢龍城在縣西四十里卽今豢龍氏之邑也昔董父實甚好龍能求其耆欲以飲食之龍多歸之舜賜氏曰豢龍豢養也及夏孔甲擾於有帝帝賜之乘龍河漢各二有劉累學擾龍於豢龍氏以事孔甲夏后賜氏曰禦龍今汝州魯山縣卽禦龍氏邑又汝州有大龍山並劉累養龍之處尙書臺卽魏文帝受禪有黃鳥啣丹書集於尙書臺卽此也

許昌縣東北五十五里舊五鄕今四鄕其地姜姓四嶽之後太叔所封爲楚所滅後以爲許縣屬頴川郡又魏略曰後漢建安元年魏太祖迎獻帝都於許卽謂此邑也魏文帝卽位攺許縣曰許昌縣按今縣南四十里許昌故城是也宋志無許昌縣天平元年復置髙齊文宣帝省鄢陵入許昌隋文帝又於鄢陵縣置洧州以縣屬焉大業二年廢洧州以縣屬許州初魏武旣破黃巾經略四方而苦軍食不足羽林監頴川棗祗建置屯田於是以任峻爲典農中郎將募人屯田許下卽今許昌縣也得谷百萬斛郡國列置官田數年之間所在倉儲盈積許昌宮在許昌故城中楊修作許昌宮賦卽此宮也魯城在縣南四十里左傳鄭伯請以泰山之祊易許

而祀周公卽此城也剛城史記秦昭王五十二年拜燕人蔡澤爲相因封剛城君是此也景福殿在許昌故城內西南隅也魏明帝所造貲費直八百餘萬旣成命朝士爲賦永始臺魏略云黃初五年文帝東徵畱郭后於永始臺霖雨百餘日城樓多壊有司請移止後曰昔楚昭王出遊貞姜畱漸臺江水至使者迎而無符不去卒沒今帝在遠未有急而便移止未可也何晏景福殿賦曰鎭以崇臺實曰永始復道重閣猖狂是俟洧水在縣北二十步地理誌云陽城山洧水所出東

南至長平入頴過郡三行五百里詩曰溱與洧方渙渙兮卽此也讓王臺在縣南三十里漢獻帝禪位於魏王帝爲山陽公往都山陽濁鹿城百官送於此臺唐先天元年因讓王臺立魏文帝廟五女冢在縣南二十里曹操殺皇后伏氏並姊妺四人塟於此頴大夫廟在縣西北一十里卽頴考叔廟隋大業九年重建陽翟縣西北九十里依舊四鄕卽禹之都春秋時爲鄭之櫟邑漢爲縣屬頴川郡又云韓分晉得南陽及頴川秦滅韓置頴川郡於陽翟縣頴川郡地有陽闗聚是也晉屬河南郡隋初許州又分許洛之地以置嵩州復以陽翟縣屬嵩州煬帝三年罷嵩州割襄城郡唐武徳初又立嵩州復之貞觀三年省州以陽翟許州龍翔二年割入河南府今屬許州具茨山在縣北十里禹山後魏書地形志云陽翟有禹山祠偃月山洛陽記山形似偃月因以名之三封山注水經雲頴水故瀆東南經三封山北謂此山也荊山洛陽記云荊山出玉齊武帝於此采玉其下卽漢頴川郡地杏山洛陽記云仙人劉根隠於此山康城洛陽記云夏少康故邑也注水經雲頴水又東歷康城南魏明帝封尙書僕射魏臻爲康鄕侯此卽臻所封之地上棘城左傳謂楚師伐鄭城上棘遂渉是此也雍城左傳謂楚蒍子馮率鋭師侵雍梁注云河南陽翟縣東北有雍城是也黃臺在縣東北四里東魏天平二年曽於此置黃臺縣屬陽翟郡隋廢鈞臺左傳曰夏啟有鈞臺之享注云河南陽翟縣南有鈞臺陂水經注云連山亦曰啟筮亭享神於大陵之上卽鈞臺也晉地道記鈞臺下有陂俗謂之鈞臺陂鳳凰樓在縣西南一里漢黃霸爲頴川太守鳳凰集嘉禾生霸乃起樓於郡中今基址存七女岡在縣東北三十里下有七女泉流至長葛入洧許由臺在縣東一十五里頴水上巢父臺在縣東一十六里頴水上卽巢父飲牛處

郾城縣東南一百二十里舊六鄕今四鄕本七國時魏之下邑史記楚昭陽伐衛取郾漢爲縣潁川郡光武謂賈復曰郾最大宛次之復曰臣請擊郾光武執復手曰執金吾擊郾吾復何憂卽此城也宋元嘉二年將軍劉緬說曰城有百年之福若北朝保之未可敵也遂遣將軍殷孝祖焚其倉糧北齊天保七年於今縣置臨頴郡隋開皇三年郡縣並廢五年又於廢郡城中置郾城縣許州唐武徳四年於縣置道州貞觀元年州廢以縣豫州【豫卽蔡州】其後還許州元和十二年勅淮西賊中百姓窮困相率歸順其數甚多宜於許汝行營側近置行郾城縣韓引議揀擇穏便處置其年十一月以今郾城縣爲溵州仍以上蔡西平遂平三縣焉是年十二月勅溵州宜許州至長慶元年五月廢溵州復爲郾城縣依前許州其先割屬溵州所管上蔡西平遂平等三縣仍還蔡州尋又以郾城復來屬大溵水在縣南一里上承汝水自襄城至岐額城分流南爲汝水北爲溵水又有小溵水在縣北三十里故郾城楚昭陽伐魏取郾漢書地理誌云魏南有郾召陵之固也召陵故城在縣東四十五里漢爲召陵縣汝南郡隋廢春秋楚屈完來盟於師盟於召陵棠谿史記蘇秦說韓曰韓卒之劍防出於棠谿今西平縣西界有棠谿村是也徵羗城在縣東南七十五里本秦安陵門後漢建武十一年來歙徵西羗有功故名以封之蔡河在縣東南五里唐王冢在縣南二十五里吳王闔閭夫槪冢也夫槪奔楚封之於唐陵又地理誌云封爲棠谿氏隋仁壽中置廟葛伯城在縣北三十里周回四里湯誓云葛伯仇餉初徵自葛卽此也故司州城在縣西南五里宋文帝攺汝州郡爲司州卽此也後魏太武收河南地至獻文攺爲豫州隋開皇中自此城移入懸瓠大業二年攺爲蔡州俗呼爲盜跖城未詳其義舞陽縣西南一百八十里舊二鄕今四鄕本漢舊縣頴川郡在舞水之陽因以名縣漢封樊噲晉封司馬宣王皆爲舞陽侯自漢至晉不攺宋省其後因之唐開元四年復於故城置許州鐡冶在縣西南三十里舞水在縣北六十里漢樊噲受封於此滍水在縣北四十五里漢書地理誌云魯陽縣有魯山古魯縣禦龍氏所遷水經雲滍水出魯陽縣西東北過定陵入於汝地理云定陵城在今縣北六十里後漢書光武破王尋於昆陽士卒爭赴溺死滍水爲不流卽此

太平寰宇記卷七

欽定四庫全書

太平寰宇記卷八

宋樂史撰

河南道八

汝州

汝州臨汝郡今理梁縣禹貢豫州之域春秋時爲周王畿亦戎蠻子之邑後爲鄭楚二國之境焉卽左傳謂楚襲梁及霍是也又按十三州誌云梁卽周南鄙邑也按郡國縣道記云梁縣西南十五里有古梁國城存韓分晉得頴川之父城東接汝南西接農皆韓分戰國時梁屬魏秦置三十六郡屬三川郡在漢爲河南郡之梁縣地後漢因之魏晉爲河南舞陽二郡之地又後魏地形志梁縣屬汝北郡後周屬南襄城郡隋開皇三年罷郡四年自陸渾縣界移伊州置於此以伊水所經爲名尋又移伊州於今陸渾縣東北置煬帝初攺爲汝州以汝水爲名三年州廢以其地入襄城頴川二郡唐武徳四年平王世充攺爲頴川領承休梁郟城三縣貞觀元年以廢魯州魯山縣來屬其年省梁縣仍攺承休爲梁縣八年攺伊州爲汝州領梁郟城魯山三縣證聖元年置武興縣先天元年置臨汝縣開元二十六年以仙州之業縣來屬天寶元年以許州之襄城來屬仍攺爲臨汝郡乾元元年復爲汝州梁開平四年外爲防禦州

元領縣七今六

梁縣葉縣郟縣魯山龍興襄城

一縣廢

臨汝並入梁縣

州境

東西二百一十里南北二百四十里

四至八到

東北至東京四百里西北自至伊闕縣路至西京一百七十里西至長安九百八十里東至許州一百八十里南至鄧州四百九十里北至登封縣一百一十五里東南至蔡州四百五十五里西南至鄧州四百七十五里又西南至虢州七百三十五里東北至伊關縣八十里西南至伊關縣九十里

戶

唐開元戶二萬六千五十三皇朝管戶主九千五百三十五客一萬四千五百七十五

風俗

漢書地理誌云古韓地也土狹而儉其俗崇侈人物

馮異字公孫頴川父城人爲光武軍諸論功常獨屏樹下號爲大樹軍臧宮字君翁頴川郟人從光武徵戰樊英字季齊南陽魯陽人順帝徴至京師不以禮屈李膺頴川襄城人唐馬燧汝州郟城人功成封北平郡王周允元汝州安城人則天朝爲侍郎侍宴各述詩書中善言允元曰恥君不如堯舜則天賞之

土產

絹絁

鹿脯蜜

蠟

梁縣舊五鄕今二鄕漢舊縣戰國時謂之南梁以別大梁少梁也漢理在汝水之南俗謂之治城隔汝水與注城相對其注城南面已爲汝水所毀後魏於此治置城縣髙齊省入今梁縣隋大業二年攺爲承休縣屬汝州取漢舊承休城爲名貞觀元年復爲梁縣鳴臯山卽朗臯山也一名狼臯山在縣西南六十里注水經雲汝水自朗臯山東出峽謂之汝阨霍陽山俗謂現山在縣西南七十里左傳哀四年謂楚爲一昔之期而襲梁及霍按杜注卽此山漢立霍陽縣因山以爲名今有故城俗謂張侯城是也魚齒山連接縣界左傳謂楚師侵鄭渉於魚齒之下是此處也黃城山一名苦菜山沮溺耦耕卽其處也汝水在縣南三里水經雲汝水出河南梁縣勉鄕溫湯在縣西四十里注水經雲溫水數源揚波於川左泉上華宇連陰茨甍交拒方塘石沼錯落其間頥道之士多歸之其水東南流注廣城澤水唐聖歷三年正月則天駕幸今有石碑斷折廣城澤在縣西四十里後漢安帝永初元年以廣城遊獵地假與貧人二年鄧太后臨朝鄧隲兄弟輔政以爲文徳可興武功可廢請寢狩搜之禮於時馬融作廣城頌以諷云大漢之初基也揆厥靈囿營於南郊右矕三塗左槪嵩嶽面據衡陰箕背王屋浸以波溠夤以滎洛金山石林殷起乎其中神泉側出丹水池怪石浮磬燿焜於其陂是此澤也隋大業中置馬牧焉亦名黃陂有漑灌之利至今百姓賴之注城續漢書郡國志云河南縣有注城卽此也廣成城九州要記云廣成子爲黃帝師始居此城後於崆峒山成道今此城猶有廟像存焉崆峒山在縣西南四十里有廣成子廟卽黃帝問道於

廣成子之所也按唐開元三年汝州刺史本州防禦使盧貞立碑其略云爾雅曰北戴斗極爲崆峒其地絕逺華夏之君所不至禹迹之內山名崆峒者有三焉其一在臨洮秦築長城之所起也其一在安定二山髙大可取財用彼人亦各於其處爲廣成子立廟而莊生述黃帝問道崆峒遂言遊襄城登具茨訪大騩皆與此山接壤則臨洮安定非問道之所明矣仙經敍三十六洞五嶽不在其列是知靈迹所存不系山之大小也此山之下有洞焉其戶上出耆舊相傳云洞中白犬往往外遊故號山冢爲狗玉峯昔之守宰以爲神居閟絜懼樵牧者防弄因積土封之今升踐其頂響連於下甚深逺云耳汝北故城卽髙齊置汝北郡在縣南亦名王塢城以備周冦也承休故城在今郡東卽後漢光武封姬常爲承休公以主周祀卽此城是也陽人聚在州西卽秦滅東周徙其君於此是也孫堅大破董卓軍於此地蠻中聚卽戎蠻子國在今郡西南俗謂麻城是也流杯池在城南三十里唐則天甞與侍郎姚元崇蘇頲武三思薛耀等遊晏賦詩李嶠爲敍今有碑石存焉

葉縣西南二百里舊七鄕今三鄕古應侯之國後爲楚地秦爲父城縣屬南陽郡按左氏傳謂許遷於葉又左傳楚白公之亂葉公帥國人攻白公白公奔山而縊葉公遂老於邑焉漢明帝時尙書郎王喬爲令於此邑按唐國史云武徳二年於此置華州五年廢縣屬許州貞觀八年又置魯州九年廢開元四年析唐許二州之屬邑又置仙州至二十一年十二月勅以仙州頻防長吏欲廢之令公卿議其可否中書侍郎崔沔議曰仙州四面去余州界𨿽近若據州城而言則亦懸逺土地饒沃戶口稀疎逃亡所歸頗成淵藪舊多劫盜兼有宿宵所以往來患之置州鎭壓今興役已畢主司粗定累年成規一朝廢省前功盡棄後方深今廢州則生患置州則稱煩所以武徳以來疊爲廢置足明利害不專一途至於田疇澇損則與蔡許何殊寧惟仙州獨當廢省若移州管新戶驛長難得合宜況許州界路僻戶多均出傍州非無成例州以鎭俗官以理人所在皆然豈憚其費然自創置未盈十年州將員寮屢卒於位𨿽天道性命聖人罕言而共理分憂朝寄尢切視死亡而不卹何以得其歡心計不自安政必茍且下承斯爲傷必多變而通之則未可久可東新置舞陽縣卽漢樊噲舊國噲丰沛故人又髙祖之婭惟勲惟舊且親且賢亦旣受封必稱吉士保全良吏庶在玆邦又南白羊川口村聚幽僻妖訛宿宵此爲根底自置縣來十減八九今若移州鎭之便可杜絕其仙州望且未廢至今年十月移向舞陽縣置仍攺爲樊州刺史司馬銓頗聞守法公勤望稍加慰勞使其悅以成務庶有益於公家至二十六年十月廢大歷三年三月又勅置仍割汝之襄城縣屬仙州析葉縣南界新置仙鳬縣仍定爲中縣又割許州之舞陽縣蔡州之西平縣唐州之方城縣並屬仙州至五年二月竟廢縣亦仍舊各歸所屬葉公龍家語葉公好龍牕壁圖畫龍形眞龍爲之降葉公見而防其魄王喬鳬風俗通孝明帝時尙書郎王喬遷葉令每月朔望常詣臺朝帝怪其來數而無車騎宻令太史候望言其臨至甞有雙鳬從東南來於是候鳬至舉羅張之但得一隻舄詔使尙方診視則四年中所賜尙書官屬履也每當朝時葉門下鼓不擊自鳴聞於京師方城山左氏僖四年楚大夫屈完對齊侯曰楚國方城以爲城卽此也黃城山聖賢冢墓記雲南陽葉縣方城邑西有黃城山卽長沮桀溺所耕處下有東流水卽子路問津之所滍水後漢光武破王邑防大雷風屋瓦皆飛雨下如防滍水盛溢士卒溺水死以萬數水爲不流父城後漢馮異此地人也異始爲郡掾監五縣爲王莽拒漢世祖攻父城不下異出行屬縣爲漢兵所執異曰一夫之用不足爲彊弱有老母在城中願據歸五城以效功報徳及世祖爲司校尉道經父城異卽開門迎世祖卽此城也舞陽城樊噲所封爲舞陽侯是也隋復爲縣後省開元四年復置縣按貞元十道錄云屬許昌至元和十三年正月陳許觀察使李光顏奏許州舞陽縣爲逆賊吳元濟攻毀請移縣收置於吳城鎭從之後廢故此有城存焉昆陽城卽光武所破莽將王邑王尋於此也在今縣北二十五里古冢在縣東俗云王喬塟處葉公廟在縣東北三里唐開元二十一年仙州刺史張景洪建古冢在廟後

郟城縣西北九十里舊五鄕今二鄕左傳楚令尹子瑕城郟屬縣昭子曰楚不在侯侯其僅自守也郟後入晉三卿分晉其地屬韓漢爲郟縣頴川郡晉襄城郡後魏南陽郡北齊省隋移輔城縣於今縣西北五里汝州大業四年攺輔城縣爲郟城縣移就其後因之白龍山在縣南三十里尹村故父城在縣東南四

十里故周時應國也左傳楚城城父使太子建居之郟府臺在縣東北二十五里薄姬冢在縣東北四十里賈復城一名通雅城注水經雲柏水經賈復城北復南擊郾所築汝水在東西七里

魯山縣南一百五十里舊三鄕今二鄕本漢魯陽縣地左傳陶唐氏旣衰其後有劉累學擾龍以事孔甲龍一雌死濳醢以食夏后夏后享之旣而使求之懼而遷於魯縣卽魯陽是也隋末王據有鞏洛於此立魯州唐武徳四年充平州廢後爲縣入伊州貞觀八年攺伊州爲汝州堯山俗名大柏山水經云堯孫劉累遷此故立堯祠於西山焉今山亦號大龍山因擾龍見稱滍水左氏晉陽處父侵蔡楚子上救之與晉師夾泜而軍是此處也又光武破王尋於昆陽士卒塞以滍水是也燒車水亦光武燒王尋輜重於水濵因以名之皇女湯注水經溫泉水出北山阜七泉奇發炎熱奇毒屙疾之徒無能澡其衝欲救疾者咸去湯十許步別池然後可入湯側有石銘曰皇女湯可治萬病亦可熟米波水馬融廣成頌曰浸以波溠是也魯陽闗淮南子云魯陽公與韓戰酣日暮援戈而揮之日爲之反三捨卽此地也漢故爲闗曰魯陽今有水俗名三雅水南自鄧氏向城縣流入闗是也故應城左氏邢晉應韓武之穆也注應國在襄城父城縣西南也韓詩外傳周成王與弟戲以桐葉爲珪曰吾以此封汝周公曰天子無戲言王應時而封曰應侯今應鄕卽此城也繞角城在今縣東南左氏謂晉師遁於繞角卽此也犫故城漢縣也在今縣東南存焉平臯故城後周於此置三鴉鎭在縣西南十九里亦曰平臯城以禦冦後髙齊又移於縣東北十七里置攺爲魯城以禦後周二城皆此邑地也魯陽公墓在露山東北五里去縣二十五里墓上石碑上有魯陽公墓四字存焉琴臺在縣故子城東南墻上廣二百步卽唐開元中縣令元徳秀爲令彈琴於此三鴉鎭在縣西南十九里後周築以禦髙齊一名平髙城三鴉路在縣西南七十里接鄧州南陽縣界

龍興縣東南九十里舊三鄕今二鄕本漢郟縣地唐證聖元年勅割郟城東南之城於此置武興縣神龍元年廢縣攺爲中興縣其年又攺爲龍興縣仍汝州魚齒山在縣東南三十里汝水在縣西北四十里滍水在縣東南二十八里豢龍城在縣東南五十里廢臨汝縣在州西南六十里本漢梁縣地唐先天元年十二月割置縣於今縣西南二十里紫邏川置以邑城臨汝水兼郡名爲邑之稱至貞元八年刺史陸長源以舊縣荒殘因移於東北李城驛側近當大路逮周顯徳三年廢入梁縣其地爲鎭洛陽界碑在舊臨汝縣西八十里歇馬山在舊縣東南六十里汝水在縣南二里

襄城縣南一百四十里舊五鄕今四鄕卽周之襄城也楚靈王所築水經注昔楚平王大城城父以居太子建京相璠曰周襄王居之因名襄城漢爲縣頴川郡唐武徳元年於此置汝州領襄城汝墳期城三城貞觀九年廢汝州及汝墳期城二縣以襄城屬許州開元四年屬仙州二十六年還屬許州其年攺屬汝州今縣理卽廢汝州古襄城也汜水左傳僖公二十四年王出適鄭處於汜注鄭南汜龍城魏志云明帝靑龍元年龍見摩陂井常幸觀焉仍攺摩陂爲龍陂是此地古不城在縣西南史記謂陳蔡二國不是也百尺堤後漢明帝永平十年築毎雨水不時兗豫之人多被水害以此堤免之聖泉在縣西南七里出首山上

太平寰宇記卷八

欽定四庫全書

太平寰宇記卷九

宋樂史撰

河南道九

滑州鄭州

滑州靈川郡今理白馬縣禹貢兗州之域星分角宿一度春秋時爲衛國左傳曰狄入衛衛立戴公以廬於曹注云曹衛下邑按西徵記云白馬城者古衛之曹邑戴公東渡河處曹邑衛文公自曹邑遷於楚邱今衛南縣也至成公又遷於帝邱今濮陽縣也戰國時屬魏秦援魏二十城置東城是爲東郡地二漢亦然至魏黃初七年封壽春王彪爲白馬王移於韋城北五里晉初爲陳畱濮陽二國十六國慕容徳自鄴徙都此爲燕宋武帝平河南於此置兗州仍置東郡以爲邊鎭領郡六理於此自東晉末宋武盡得河南之北境守在此至宋末屬後魏孝文遷都於洛廢兗州以東郡屬司州後周建徳六年攺爲杞州隋開皇中攺爲滑州取滑臺爲名煬帝初又爲郡而州廢唐武徳四年平王世充復立滑州領白馬衛南韋城厈城靈昌長垣酸棗七縣八年廢長垣縣入厈城以廢東梁州之酸棗縣來屬天寶元年攺爲靈昌郡乾元元年復爲滑州本義成軍節度光啟二年攺爲宣義軍避梁祖諱後唐同光元年復爲義成軍皇朝避禦名攺爲武成軍

元領縣八今四

白馬韋城胙城靈河

四縣割出

酸棗【入開封府】厈城【入開封府】衛南【入澶州】黎陽【建通利軍】州境

東西三十九里南北一百五十七里

四至八到

南至東京二百二十里西南至西京一百五十八里西南至長安一千四百四十里東至濮州二百二十五里西至衞州界一百一十六里北至衞州一百六十五里東南至曹州二百一十五里西南至鄭州二百八十四里西北至衛州一百三十二里東北取黎陽路至襄州一百三十里

戶

唐間元戶五萬三千六百二十七皇朝管戶主一萬一千九百四十六客一千五百九十六

風俗

漢書衞地有桑間濮上之阻男女亦樂聚會聲色生焉周末有子路夏育民人慕之故其俗剛武上气力姓氏

白馬郡三姓費

成公上官譙郡九姓殷周袁

應和

荊梅

齊汝

人物

趙咨東郡燕人拜東海相過滎陽令曹暠棄印綬追至東海謁咨成公綏東郡白馬人緘黙自守不求聞達張華重其文以爲絕倫唐崔日用滑州靈昌人相宗盧懷愼滑州靈昌人相宗

土產

方文綾舊貢絹

綿花紗

白馬縣舊十四鄕今五鄕本衛之曹邑漢以爲縣屬東郡以地有白馬山因爲縣名隋開皇三年屬汴州九年屬杞州十六年攺杞州爲滑州縣又屬焉白馬山在縣東北三十四里開山圖曰有白馬羣行山上悲鳴則河決馳走則山崩津與縣蓋取此山爲名黃河去外城十二步州城卽古滑臺城城有三重又有都城周二十里相傳云衛靈公所築小城昔滑氏爲壘後人增以爲城甚髙峻堅險臨河亦有臺慕容超時宋公遣徵虜將軍王仲徳攻破之卽魏武破袁紹斬文醜於北岸者逯明壘卽石勒之將所築逯明名姓因爲壘名今遺址尙存滑臺按水經雲河水右經滑臺城北小城外大城髙昌所築苻堅亂後丁零翟遼據之小城內遼人弗毀漆林猶存又周書滑臺貯粟以擬白馬津述徵記云登滑臺城西北望太行山白鹿巖王莽領冦於眾山表也金堤漢文帝時河決東潰金堤卽此山陽故城魏兗州刺史山陽公所築城因人以立名故訾婁城衛侯師於訾婁卽此城也河侯祠在縣南一里漢王尊爲太守河水壊金堤尊沈白馬使巫祝請以身代塡金隄以止水水至吏士叩頭救止尊立不動水稍卻後人因立河侯祠蒼野冢衛之賢大夫也子路冢在邑內八角井在州子城外北濠下卽唐貞觀元年節度使賈耽所鑿公自爲記云滑城控白馬之津邇斥鹵之溢裏居者井無良焉宰夫司庖汲用自遠人則勞止心曷以寧乃相土宜視水脈因使道求美泉得之於城壕之右鬭成八隅合爲一甃云云賈魏公廟在北七里仁風樓在州子城北卽晉東郡太守袁宏奉楊仁風之所也

韋城縣東南六十里舊二十鄕今七鄕古殷伯豕韋之地也左氏傳曰穆叔如晉範宣子問焉曰昔匄之祖在商爲豕韋氏故漢韋賢傳詩曰肅肅我祖國自豕韋國都記豕韋氏彭姓名爲祝融之後陸終第三子翦封於彭隋置縣於韋氏之國故曰韋城豢龍井在縣古城內市之東南卽豢龍氏之所有京觀在北二百步漢翟義爲東郡太守起兵爲王莽所滅因有此京觀俗呼髑髏臺平陽城在縣西二十里左傳哀公十六年衛侯飲孔悝酒於平陽杜注東郡燕縣東北有平陽亭是也師延邱在縣東南二十里史記師延紂之樂師武王殺師延於濮水收塟於此

胙城縣西南九十里舊二十四鄕今五鄕本古之胙國左傳凡蔣邢茅胙祭周公之也又爲古之燕國左傳衛人以燕師伐鄭是也漢爲南燕縣其後慕容徳都之復號東燕縣隋開皇三年廢東郡爲縣屬汴州十八年文帝因覽奏狀見東燕縣名因曰今天下一綂河東燕之有遂攺爲胙城屬滑州唐武徳二年於此置胙州領胙城又置南燕縣四年廢州胙城屬滑州石邱在縣東北三十里俗傳漢成帝時星隕之石也濮水在縣南一里西南自酸棗縣界流入

靈河縣西南七十里舊十六鄕今五鄕本漢南燕縣地今胙城是也隋開皇十六年分東燕酸棗二縣置靈昌縣取靈昌津以爲名後唐同光元年攺爲靈河避國諱也赤眉故城在縣東二十四里漢末赤眉賊帥樊崇築延津卽靈昌津也在縣東北二十五里初石勒伐劉曜至河津不得渡時流澌下因風結冰濟訖冰泮勒自以爲得天助故號靈昌津又左傳鄭太叔収貳以爲已邑至於廩延又曹公北殺劉延至延津皆此津靈昌湖湖周十里人獲菇蒲之利堯祠在州西南五十里劉盆子所立唐寶歷中節度使李聽祈雨有應重修白敏中撰記今存黃河在縣西十里廢金堤闗在縣西南五十三里漢文時河決酸棗縣東潰金堤大業二年置闗十三年廢

鄭州滎陽郡今理管城縣禹貢爲豫州之域星分氐宿古軒轅所都之地髙辛氏火正祝融之墟周初封管叔於此故周禮注壽星爲鄭州之分實豫州之北境也國語鄭桓公爲平王司徒問於史伯寄孥與賄於虢鄶十邑注云十邑謂虢鄶鄢蔽補丹依�歷莘也此卽莘地後鄭爲韓所滅韓又徙都之其東境又屬魏秦並天下屬三川郡漢屬河南郡後漢至魏因之晉泰始二年分河南郡地置滎陽郡理古滎陽城宋初如之至武帝又立司州刺史理虎牢領河南滎陽農三郡後魏武帝置東農郡尋罷之文帝又攺司州爲北豫州所領如之東魏天平元年分滎縣置成臯郡理今之汜水又移滎陽理大索城卽今之滎陽縣也屬北豫州尋又分此爲廣武郡理中牟置東中郎將府以總之髙齊天保七年廢成臯郡入滎陽郡亦屬北豫州後周初攺豫州爲滎州取滎澤爲州之名領郡如故隋開皇三年罷郡攺滎州爲鄭州十六年於管城縣分置管州煬帝二年廢鄭州仍攺管州爲鄭州三年廢鄭州復爲滎陽郡唐武徳四年平王充置鄭州於武牢領汜水滎陽成臯宻滎澤五縣其年又於管城縣置管州領管城須水圃田淸池四縣貞觀元年廢管州及須水淸池二縣以廢管之陽武新鄭管城圃田四縣來屬七年自虎牢移鄭州理所於管城

元領縣七今五

管城滎澤原武新鄭滎陽

二縣割出

陽武【入開封府】中牟【入開封府】

州境

東西八十五里南北一百九十五里

四至八到

東至東京一百四十里西至西京二百八十里西至長安一千一百四十里南至許州二百八十里北至懷州獲嘉縣八十里卽至黃河中流爲界共九十里東南至開封府尉氏縣一百三十里西南至河南府宻縣一百七里西北至懷州一百五十六里東北至滑州二百八十四里

戶

唐開元戶六萬四千六百一十九皇朝戶主一萬七百三十七客六千五百三十八

風俗

與滑州同

姓氏

滎陽郡四姓鄭

毛潘

楊

人物

頴考叔燭之武子產陳平張蒼潘嶽潘泥皆鄭人唐婁師徳原武人韋思謙陽武人子承慶嗣立鄭愔滎陽人年十七進士及第中宗朝文館學士李日知鄭人鄭珣瑜滎澤人土產

藜麻黃鳳融席尢佳【舊貢】

管城縣依舊四鄕本周封管叔之國杜預釋例管國在榮陽京縣東北管城自漢至隋皆爲中牟縣開皇十六年於此置管城縣屬管州大業二年攺管州爲鄭州縣又屬焉牽渠魏志牽招字子經爲廣武太守郡中井多鹹苦人逺汲水往復七里招乃望勢鑿源開渠注入城中人賴之號曰牽渠鄭水一名不家水源出梅山注水經云不家溝水出京縣東南梅山北溪東北流經管城西俗謂之管水又東北分爲二水一水東北流注入黃雀溝卽今之黃池靑水唐開元十道志云滎陽有靑水中有魚皆靑也梅山在縣西南三十里春秋時楚蒍子馮率師侵費滑石回梅山卽此山也圃田澤在縣東三里武彊城在縣東三十一里曹參擊項羽攻武疆卽此城祭城在縣東北十五里邲城在縣東六里晉荀林父帥師與楚子戰於邲卽此城李氏陂在縣東四里後魏孝文帝以此陂賜僕射李衝故俗呼爲僕射陂周回十八里莘城國語謂史伯對鄭桓公虢鄶有十邑莘其一也又云前莘後河右洛左濟韋昭注莘國也十邑謂虢鄶鄢蔽補丹依�歷莘也故市城在今縣西北三十里漢爲縣後漢省徐晃擊袁紹軍於此望母臺鄭莊公與母誓之後悔因築臺以望之周世宗慶陵在邑界

滎澤縣西六十里舊二鄕今四鄕本尙書濟水溢爲滎之地按古者濟水河北截河南流而爲滎澤自王莽末濟水但入河不復過河南榮瀆水受河水有石門謂之榮口石門也按今縣西南七十里滎陽縣故城在平原上索水經其東卽漢髙祖爲項羽所圍處秦立三川郡自洛陽曽移理於此晉於此置滎陽郡後魏太和中移縣理於大索城卽今滎陽縣是也隋開皇四年始分滎縣地於此置廣武縣屬鄭州廣武因山爲名仁壽元年又攺爲滎澤縣焉滎澤在縣北四里後漢書云顯宗東巡泰山至滎澤有飛鳥翔集因命虎賁王吉射之鳥上下其聲吉曰鳥啞啞引弓射之洞左腋陛下壽萬嵗臣爲二千石旣而射鳥中之賜錢二百萬至今滎澤亭堡之間猶多畫鳥卽遺事也漢武澗在今縣西二十里西徵記二皇山上有二城東曰東廣武西曰西廣武相去二百餘步汴河水從澗中東流南今無水今城東有髙壇卽項羽坐太公於上以示漢軍處一曰鴻溝衡雍左傳僖公二十八年晉文公敗楚於城濮還至衡雍作王宮於踐土今王宮城在縣北四十五里今故城內西北隅有路土臺盟諸侯於踐土卽此也敖山在縣西十五里春秋時晉師救鄭在敖鄗之間二山名宋武北徵記曰敖山秦時築倉於山上漢髙祖亦因敖山築甬道下汴水卽此地也敖倉城在縣西十五里北臨汴水南帶三皇山殷仲丁遷於嚻詩曰博獸於敖皆此地秦置城以屯粟漢書云酈生說髙祖曰東據敖倉卽此也金堤在縣西北二十二里漢孝文時河決酸棗潰金堤東郡太守興卒塞之孝成時王尊爲東郡守又加修築至明帝永平十二年詔樂浪人王景築堤起自滎陽東至千乘海口千餘里防遏衝要疏決壅積十里一水門至順帝陽嘉中自汴口以東緣河積石爲偃通淮名曰金堤桑梓苑洛陽記云廣武城西四里有桑梓苑

原武縣西九十里舊一鄕今四鄕漢縣屬河南郡後魏屬滎陽郡東魏攺至廣武縣又屬焉髙齊天保七年郡縣並廢隋開皇十六年自今縣西故原武城移於陽池故城置原陵縣屬鄭州則今理也唐初攺陵爲武以復漢名縣理古陽池城按竹書記年曰梁惠王十五年遣將龍賈築陽池以備秦卽此也隋開皇十六年於此理縣故捲城漢爲縣按郡國縣道記云卽左氏晉文公敗楚師甲午至衡雍一名恆雍今故捲城是也北齊天保七年省縣而城在今縣西北七里曹大姑東徵賦云歷滎陽而過捲是此其故國周回約十里又城西三十餘里有王宮城卽踐土所名黃河在縣北二十里新鄭縣西南九十里舊二鄕今四鄕昔黃帝都於有熊卽其地又爲祝融之墟於周爲鄭武公之國按國語鄭桓公問於史伯自王室多故余懼及焉其何所可以逃死曰其濟洛河潁之間乎子男之國虢鄶爲大驕貪背君君以成周之眾奉辭伐罪無不克矣若前莘後河右洛左濟主芣騩而食溱洧修典刑以守之惟是可以少固又曰惟謝郟之間言在謝之北郟之南謝在南陽後爲漢地哀侯滅鄭韓自平陽又徙都之秦並天下其地爲頴川郡韓詩外傳鄭國俗以二月桃花水下時防於溱洧之上以自祓除也故詩謂溱與洧方渙渙兮今洧水經縣之北過潩水水經潩水源出宻縣古鄶城在縣東北三十五里毛詩譜云檜者祝融之墟祝融氏名黎其後妘姓處其地苑陵故城在今東北三十里苑陵故城是也漢縣晉末省後魏於故城東北五里攺置苑陵縣隋大業末省縣窟室左傳鄭伯有窟室而飲酒朝者曰公焉在其人曰吾公在壑谷杜注壑谷窟室也子產鄭大夫今有廟在陘山上紀信冢以身紿楚解漢祖之圍羽燒之髙祖使塟於此故冢存萬嵗亭後漢荀彧封萬嵗亭侯於此周太祖嵩陵在邑界自然山下滎陽縣西六十里舊三鄕今四鄕卽漢滎陽之地唐初廢鄭州之滎陽於滎西立武泰縣屬洛州亦曽移此額於今郡西北五十里古滎陽城安置按滎陽城卽古大索亭也東虢之地左傳晉韓起如楚送女鄭子皮勞諸索氏是也京縣有大索亭者今縣所理卽大索城是也又縣東北四里有小索城存卽六國時二索也又京城大叔邑卽在縣正東郡城也秦置敖倉史記楚漢戰於京索間酈生說髙祖據敖倉之粟是此漢爲縣屬河南郡晉泰始二年分河南郡立滎陽郡取名於滎澤也後魏太和十七年滎陽自漢故理移於今所唐天授二年七月分滎陽之地置武泰縣割入洛州尋省攺滎陽爲武泰神龍元年二月復爲滎陽縣以鄭靈源山按神境記云滎陽縣西有靈源山其間生靈芝石茵其巖頂有石髓紫菊往往人聞長嘯之聲蘭巖山神境記云滎陽縣西有蘭巖山峭防千丈常有雙鵠不絕往來傳云昔有夫婦隠此山數百年化爲此鵠忽一旦一鵠爲人所害其一鵠嵗常哀鳴至今響動巖谷莫知年嵗巗渚山一名小陘山俗名周山在縣南三十五里索水所出山海經所謂少陘之山器難之水出焉舊傳器難之水卽索水也鴻溝在縣西卽楚漢分界之所殷渠晉殷褒字元祚爲滎陽令時多雨褒乃課穿渠入河疏道原隰因致丰年時人號爲殷渠今尙存京水在縣東二十二里注水經雲黃水發源京縣黃堆山東南流亦名祝龍泉泉勢拂湧狀似鼎湯世謂之京水也索水在縣南三十五里注水經雲索水在京縣西南嵩渚山與東闗水同源分流卽古旃然水也左傳謂楚伐鄭次旃然卽此水名漢書云京索之間亦楚漢戰爭之所京城在縣東南二十里春秋姜氏爲叔段請京又鄭詩曰叔出於京漢以爲縣後魏省

太平寰宇記卷九

欽定四庫全書

太平寰宇記卷十

宋樂史撰

河南道十

陳州

陳州淮陽郡今理宛邱縣昔庖犧氏所都曰太皥之墟禹貢爲豫州之域星分心宿二度周初爲陳國武王封舜後胡公嬀滿於此以奉舜祀以備三恪至春秋時爲楚靈王所滅乃縣之後五年復立陳惠公後五十六年楚惠王復滅陳而其地盡爲楚所有又楚襄王自郢徙於此謂西楚是也戰國時爲楚魏二國之境秦滅楚攺爲頴川郡漢爲淮陽國之地後漢如之晉爲汝南郡梁國二境兼置豫州領郡國十理於此後魏得之又爲立陳郡至天平二年以淮南內附於此置北揚州理項城以居新附之戶髙齊天保二年以百姓宇信不附侯景攺北揚州爲信州隋開皇十六年於宛邱縣更立陳州煬帝初州廢又爲淮陽郡唐武徳元年平房憲伯攺爲陳州領宛邱箕城扶樂大康新平五縣貞觀元年廢新平箕城扶樂三縣三年復以沈州之項城溵水二縣來屬沈州卽今頴川宛邱縣長壽元年置武城縣證聖元年置光武縣天保元年攺爲淮陽郡乾元元年復爲陳州晉天福六年升爲防禦州開運二年升爲鎭安軍漢天福十二年降爲刺史周廣順元年又升爲防禦州二年復爲鎭安軍節度

元領縣六今五

宛邱項城商水南頓西華

一縣割出

大康【入開封府】

州境

東西一百三十里南北一百四十五里

四至八到

西北至東京二百四十五里西至西京七百里西至長安一千五百里東至亳州二百五十五里南至蔡州平興縣二百五十四里西至許州二百八十五里北至雍邱二百二十三里東南至頴州三百一十五里西南至蔡州二百一十里西北至開封府三百一十里東北至宋州二百二十五里

戶

唐開元戶五萬二千六百九十七皇朝管戶主一萬一千八百六十三客一萬一千四十八

風俗

書序曰古者伏羲氏之王天下也始畫八卦造書契由是文籍生焉故文字之興起於陳州也於是風俗舊多儒學周武王克商封舜於陳州爲胡公配以長女婦人尊貴好祭祀其俗事巫故詩曰坎其擊皷宛邱之下

人物

逢滑子張姓顓孫名師鄭當時黃霸袁渙何魯謝向王隠陳郡人撰晉書八十卷袁宏殷仲文陳郡人謝瞻謝靈運謝惠連皆陳郡陽夏人謝莊

土產

絲綿

綾絹

宛邱縣舊七鄕今二鄕本漢陳縣春秋時秦滅陳縣至秦漢仍爲陳縣漢屬淮陽國後漢屬陳國晉屬梁國宋屬南梁郡髙齊文宣帝省陳郡仍移項縣理於此隋文帝立陳州攺項縣爲宛邱縣陳州州城枕蔡水周回三十里洧水西自許州鄢陵縣界流入蔡水自西北流入經縣東一里州理城楚襄王所築卽古陳國也庖犧氏神農氏並都於此及楚頃襄王爲秦所伐失鄢郢徙都於陳爲秦所滅宛邱在縣南三里髙二丈爾雅云陳有宛邱詩陳風雲子之湯兮宛邱之上兮淸邱在縣東北五十里髙二丈五尺古老傳云漢淮陽王常登此邱遊望聞漢中有淸邱故遙取爲名硯邱在縣東南四十里髙五丈古老傳云楚王滅陳於此燕防軍士遂名醼邱後人語訛爲硯邱固陵在縣西北三十里髙一丈二尺按史記項羽南走固陵卽此陵也今俗呼爲谷陵辰陵亭在縣西南四十里春秋云楚子陳侯鄭伯盟於辰陵杜預注云陳地頴川長平縣東南有辰亭陳佗溝在縣北一十里上從安仁溝出入縣郭古老傳云陳公子佗開所以灌漑也毛詩墓門刺陳佗無良師傅也墓門有棘斧以斯之夫也不良國人知之五梁溝按圖經縣西南十里從西華縣界洧水出東流入谷古老傳云此溝有五橋渡因名焉注水經雲洧水南經長平縣故城西又南分爲二水支水東出謂之五梁溝南出謂之雞籠水故水防處有籠口之名淮陽城晉地道記陳城西南角有淮陽城漢淮陽縣

國城也谷水注水經云上承勞陂南曁犖城皆爲陂也陂水東流謂之谷水東經澇城又東流入於沙水新平城在縣東北二十五里漢書地理誌淮陽國有新平縣隋開皇十六年分亳州武平縣於此置臨蔡縣大業二年廢唐武徳元年復置新平縣八年省入宛邱博陽城在縣西南四十里漢地理誌汝南郡有博陽縣應劭云侯國也王莽曰樂家漢丙吉所封之邑南陽縣在縣東三十里後魏太和三年於此置南陽武定等縣七年廢陳侯弩臺在縣南一里後漢書陳敬王曽孫寵善弩十發十中中皆同黃巾賊起寵有彊弩數千張出軍都亭國人素聞王善射不敢反叛故百姓歸開元九年移孔子廟於臺上偶臺在縣西北二十五里二臺相對各髙二丈古老傳云淮陽王城使樂之處一云偶仙臺一云舞伎臺也貯糧臺在縣南二十里古老傳云伐陳於此築臺以貯糧北臨蔡水下通江淮之利湯井在州門南古老傳云殷湯大旱人民眾穿此井鳴井在縣東三里以物投之卽如鐘聲雙女陵在縣西南十三里古老傳云陳侯之女厲嬀之陵也春秋傳隠公三年衛莊公娶於陳曰厲嬀生孝伯早死其娣戴嬀生桓公又按詩風燕燕莊姜送歸妾也注雲莊姜無子戴嬀生桓而州吁弒之二嬀同死因塟於陳八卦壇在縣北一里卽伏羲於蔡水得龜因畫八卦

之壇舊有長史張齊賢文後刺史李邕陳舊文撰新文刋之光武廟在縣西南一里後漢書南頓令欽生光武登位幸南頓縣捨置酒防賜吏人復田租一嵗父老言皇考居此日久願賜復十年帝曰天下重器常恐不任日復一日安敢逺期十嵗吏人又言陛下實惜之何言謙也帝大笑復增一嵗光武崩民爲立廟東門池在縣城東北角水至淸而不耗亦不生艸木詩陳風東門之池可以漚麻卽此也

項城縣東南七十里依舊四鄕漢項縣古項子國春秋齊師滅項楚襄王徙都陳以項爲別都按此城卽楚築在漢屬河南郡晉屬陳國隋文帝攺項縣加城字屬陳州十六年分置沈州唐貞觀中廢沈州卻屬陳州晉時童謡云堅不過項卽此也武邱本名邱頭在縣東南四十里魏志王陵宻計廢立司馬宣王乘水道討陵大兵掩至陵自知勢窮至頓邱面防水次卽此邱也又司馬宣王於此尅定毌邱儉乃更立武邱以顯武功也秦邱在縣西南四十七里古老傳云秦王苻堅將兵以顯武功也秦邱在縣西南四十七里古老傳云秦王苻堅將兵南徵駐於此邱故名秦邱邱側有故城名爲秦母城亦名秦王城東晉孝武帝時秦將祈融攻陷壽春苻堅捨大兵輕騎赴之時有謡曰堅不過項堅出令曰敢言吾壽春者防其舌眾諌不從堅遂敗項國城在縣東北一里古老傳云故項子國春秋齊人滅項卽此城互鄕城在縣北一里古老傳云互鄕之地論語曰互鄕難與言童子見門人惑卽此也公路臺在縣東四里按隋淮陽郡舊圖云公路臺東有袁術廟按術身死無後不合有廟蓋術生平立先人之廟封觀墓在縣西十里漢書云觀有志節當舉孝亷以兄位未達恥先受之遂稱風啞不言火起燒屋觀徐行出避之忍而不言後數年兄得舉稱防而仕於郡死塟於此賈逵碑在縣東南二里詞云賈諱逵字道安河東襄陵人也遷豫州刺史魏明帝大和二年卒梁國劉舉等爲刻石立碑史記上有二字生金魏志云明帝靑龍中帝東徵乘輦入逵祠詔曰昨過項見賈逵碑像念之愴然古人有言患名之不立不患年之不長逵存有忠勲沒而見思可謂死而不朽者矣布告天下以勸將來百尺堰在縣東北三十五里水經雲蔡水東南往陳縣謂之百尺溝又南分爲二水注於頴次有大堰卽古之百尺堰也司馬宣王討王淩陳軍於百尺堰卽此也宜祿城漢書地理誌宜祿縣屬汝南郡莽曰賞都亭也

商水縣西南八十里舊十鄕今四鄕漢汝陽縣地屬汝南郡隋開皇三年廢郡仍以汝陽縣陳州十六年攺爲溵水縣以縣界溵水爲名懷邱在縣西二十里史記云吳王闔閭與子晉敗楚是年惠公卒子陳公柳立懷公卒於吳左傳懷公不從其卒塟在陳棗邱在縣東北三十里隋陳州圖經云其原邱塘多生棗棘因以名焉溵水從西華縣南來經縣西四里過頴水驛馬溝在縣西南十三里古老傳云楚相孫叔敖截汝墳之水以作塘下有柘塘陂九百頃遂乃鑿此溝其湍急如驛馬其水發孫塘屈曲六十里入頴水灌漑城在縣東北二十里隋陳州圖經云鄧艾所築也魏志鄧艾爲典農時於陳項以東至壽春開廣漕渠漑良田築此城扶蘇城在縣西南三十五里史記云陳渉起兵自稱公子扶蘇從人望也蓋渉築此城隋越王侗皇泰元年又於此置扶蘇縣唐武徳五年廢頴岐渡夾河月城在縣東北三十里貞元元年刺史曲環築以備李希烈之亂章華臺在縣西北三里左傳昭公七年楚子成章華之臺願與諸侯落之杜預注雲宮室始成祭之爲落臺今在華容城內是靈王所築春秋後語楚襄王二十年爲秦將白起所逼北保於陳更築此臺幹谿臺在縣北三里左傳楚師次於幹谿注在譙國城父縣南又按陸賈新語楚靈王卽位起章華之臺爲幹谿之館作幹谿之臺五百仞之髙欲登浮雲窺天叢臺在縣北二十五里按史記云叢臺在邯鄲城說者以爲趙叢臺此臺蓋襄王所築也非趙之叢臺名同事異按郎尉之陳州舊圖云楚王遊觀弋釣地或稅駕於此往往有嘉禾叢生因以爲名也西華城漢書地理誌云西華縣屬汝南郡濟北戴封字平仲爲西華令遇天大旱慨理政無感乃積柴坐其上以自焚火起而大雨暴至逺近嘆服

南頓縣南七十里舊五鄕今四鄕本漢舊縣屬汝南郡古頓子國後逼於陳南徙故號南頓其城楚令尹子玉所築後漢世祖父欽甞爲此縣令故號曰南頓君漢光武生在此縣中劉宋爲南頓郡東魏於此置和城縣北齊廢郡省縣入和城隋復爲南頓縣屬陳州唐武徳六年省入項城證聖元年以縣有光武鄕名符武氏遂於此置光啟中復爲南頓髙陽邱在縣南四十里應陽南頓人兄弟俱有名自比髙陽氏才子故號髙陽邱也頴水在縣西北三十里小汝水在縣西南四十里頴陰城在縣西三十里按闞駰十三州誌故頓子城

在頴水之南故謂頴陰城柏冢在縣南二十里古老傳云應奉冢多生柏因以爲名光武臺在縣北四十里按隋淮陽舊郡圖云漢光武十九年幸南頓因置此臺兼立廟

西華縣西八十里舊十鄕今四鄕本漢長平縣屬汝南郡唐武徳八年爲基城縣貞觀元年省入宛邱縣長壽元年又置爲武城縣神龍元年攺爲基城縣景云元年攺爲西華縣宜陽山在縣東北五里髙五丈翟王河出焉夏亭城在縣西南三十里按陳詩株林刺靈公也胡爲乎株林從夏南注云夏南夏徵舒也今此城北五里有株林卽夏氏邑一名華亭柳城在縣西二十里古老傳云女媧氏之都本名媧城魏鄧艾營稻陂時栁舒爲陂長後人因爲栁城隋文帝開皇元年於此置栁城縣隋末廢閻倉城在縣東北三十里左傳云宋華向之亂公子成公孫忌奔鄭其徒與華氏戰於鬼閻杜預注云頴川長平縣西北有閻亭隋淮陽圖云閻倉城在扶溝縣西南五十里城在今故長平縣西北涼馬臺在縣西三十里相傳陳靈公涼馬臺東南去陳靈公陵五百七十步集糧城在縣西十里魏使鄧艾營田築之貯糧故名

太平寰宇記卷十﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷十一

宋樂史撰

河南道十一

蔡州潁州

蔡州汝陽郡今理汝陽縣禹貢豫州也春秋沈蔡二國之地後爲楚魏二國之境歷降爲晉宋陳魏曹衛魯八國之地後又爲韓魏之地秦兼天下以其地爲三川郡漢攺三川爲汝南郡後漢魏晉如之宋文帝於此立司州領郡四以爲重鎭使孝武守之元嘉二十七年後魏太武帝率兵攻圍汝南太守陳憲守拒四十餘日積屍與城齊不防而退地形志云謂之懸瓠城亦名懸壺城又注水經雲汝水周城形如懸瓠故取名焉始自魏太和中幸懸瓠平南王肅起層樓於城隅下際水湄降眺栗渚殊爲佳觀故宋書亦云懸瓠爲戍以防郤陂是也皇興二年攺爲豫州東魏置行臺侯景爲懸瓠都督舉十三州入梁后周置總管府尋攺爲舒州以地勢平舒爲名後又攺爲豫州其後又攺爲洛州其後又以此爲溱州取城南溱水爲名其後又攺爲蔡州以古國名之也俄置汝南郡隋初移入懸瓠卽今州城是也大業二年廢郡復爲蔡州唐武徳三年平王世充置豫州總管府管豫道輿息舒五州豫州領汝陽平輿眞陽吳房房蔡五縣七年攺爲都督府廢輿道舒息四州貞觀元年罷都督府廢平輿上蔡二縣復以道州之堰城息州之新息郎州之郎山舒州之褒信新蔡五縣來屬天授三年又攺平輿西平二縣開元四年以西平屬仙州二十六年省仙州復以西平來屬天寶元年攺爲汝南郡乾元元年復爲豫州寶應元年避代宗廟諱攺爲蔡州漢初升爲防禦州皇朝因之昔宋檀和之爲刺史出獵猛獸伏而不起亦不傷人

元領縣十

汝陽上蔡平輿西平遂平郎山眞陽新息褒信新蔡

州境

東西二百九十里南北二百四十里

四至八到

北至東京四百七十五里西北至西京六百二十里西北至長安一千四百三十二里東至潁川四百四十里南至申州二百六十八里西至唐州二百七十四里北至海州三百二十二里東至南光州淮水中流爲界二百六十五里西南至唐州桐柏縣一百八十四里西北至汝州襄城縣二百八十四里東北至陳州二百六十四里

戶

唐開元戶五萬一千二百一十皇朝戶主一萬八千三百九十七客二萬九千五百六十

風俗

漢書角亢氐之分東接汝南皆韓地其俗誇奢尙气力好啇賈漁獵難制禦今其俗人性淸和鄕閭孝友男務墾辟女修織絍

人物

李斯上蔡人戴憑汝南人爲侍中與百官說經書奪席五十餘重時謂之解經不窮戴侍中袁安汝陽人五世孫紹字本初蔡順薛包並汝南人黃叔度南頓人陳藩汝南平輿人應奉汝南南頓人讀書五行並下應陽汝南人許劭字子將汝南平輿人評曹操曰淸平之姦賊亂世之英雄呂防汝陽人魯肅代周瑜之任呂防曰君與闗帥爲鄰將何以備不虞關熊虎也因示肅五策肅乃越席而起曰吾不知卿才略至是遂拜防母結友呂範汝南人劉備詣京見孫權範宻詣請畱之後權討闗帥謂範曰早從卿言無此勞也和嶠汝南人幹寶新蔡人撰搜神記三十卷示劉惔惔曰卿可謂鬼之董狐唐源乾曜西平人爲相

土產

舊貢龜甲雙距綾四窠云花鷘綾今貢龍鳳蚊防澤蘭茱萸蝱虫木蛭已上二物各二兩蓍艸生石斛

汝陽縣舊九鄕今八鄕本漢縣屬汝南郡晉屬汝南國宋屬汝南郡隋開皇十三年罷郡屬豫州十七年攺汝陽爲溵水屬陳州今界內有大溵水名之其年又於上蔡縣東北別置汝陽屬豫州卽今縣是也懸瓠城亦名懸壺城水經注雲汝水屈曲形若懸瓠故城取名其上西北隅魏髙祖以大和中宰懸瓠平南王肅起髙堞於小城建層樓於隅阿下際水湄降聎栗渚殊爲佳觀宋書懸瓠爲戍以防防陂其中城卽懸瓠地也鴻郤陂在縣東十里漢書曰汝南舊有鴻郤大陂郡以爲饒成帝時闗東數水陂溢爲害翟方進爲丞相以爲決去陂水其地肥美省隄防之費遂奏罷之及翟氏滅鄕裏歸惡言方進諸防下良田不得而奏罷陂王莽時常常枯旱郡中追怨方進童謡曰壊陂誰翟子威飯我豆食羮芋魁反乎覆陵當復誰及建武中太守鄧晨使許陽爲都水令復爲鴻郤陂陽曰昔成帝夢上天天帝怒曰何故壊我濯龍池於是乃因髙下形勢起塘四百餘里數年乃得立郡亦常熟今廢黃溪水水色純黃故以名之在郡南栗園汝水灣中有地數頃有栗園今謂之栗州是也平輿故城在今縣東汝水南舊沈子國地春秋謂蔡滅沈後屬楚爲邑平輿故城尙存宜春城漢置北宜春縣於此故城在今縣西南尙存安城故城漢爲縣廢城在今縣東南卽於水北有二龍鄕有月旦裏是也西望城在縣東南梁太淸二年羊鴉仁爲魏所逼糧運斷絕乃棄懸瓠歸義陽仍畱夏紹亭西望城以防備邀道汝南縣城唐貞元七年正月割汝陽縣汝水之南地置縣續元和十三年勅停以地復歸汝陽縣戴憑宅憑仕後漢學通九經荊將軍廟卽六國荊卿也昔羊角哀夢左伯桃與荊軻戰乃自刎以助伯桃今軻冢猶存廟像甚盛

上蔡縣北五十五里舊九鄕今四鄕古之蔡國左傳陳蔡方睦於衛史記周武王克殷封叔度於蔡挾武庚作亂周公殺管叔而放蔡叔與車七乘其子胡攺行率徳訓善周公聞之舉胡爲魯卿士魯國理周公言成王復封胡於蔡是謂蔡仲卽此地漢爲縣迄今不攺上蔡古城在縣西南十里李斯墓在縣西二十里李斯井在縣南二里蔡岡在縣東十里周五十里汝水在縣西五十里

平輿縣東西五十里舊五鄕今三鄕古沈子國今有沈亭存焉漢爲縣屬汝南郡髙齊廢隋大業二年重置十三年陷王充置輿州管平輿一縣今西蔡縣西九十里有故城卽隋之縣也唐武徳中屬蔡州貞觀元年廢天授二年重置汝水在縣南四十三里葛陂在縣東北四十里費長房投杖成龍處二龍澤許劭許防俱有髙名汝南稱平輿有二龍張喜廟喜仕漢爲平輿令天久旱喜躬爲請雨因焚身而雨防後人感徳而廟存石母臺在縣西北五十步葛仙公廟在縣東四十里

西平縣西北一百二十里依舊管四鄕本漢舊縣春秋時古柏子國之地後漢末廢至後魏復焉在郾南五十里屬汝南郡齊髙帝攺屬臨頴郡隋初攺屬道州大業未又廢之武徳初又置貞觀元年廢天授二年正月又置尋廢開元初又置後漢戴封爲西平令時旱禱祀無應封積薪坐其上以自焚火起而雨降逺近稱伏蓋與陳州大康事同棠谿蘇秦說韓王曰韓有劍防出於棠谿卽今縣西界有棠谿村是也龍泉水烈士傳曰西平縣有龍泉水可以淬刀劍二十四陂在縣界並魏典農鄧艾所置也故西平城在縣西七十里九頂山獨樹山並在縣西南一百里

遂平縣西北九十里舊六鄕今四鄕古房子國漢爲吳房縣屬汝南郡孟康曰本房子國吳王闔閭弟夫槪奔楚楚封於此爲棠谿氏以封吳故曰吳房唐貞觀元年廢八年又置元和十二年以吳元濟叛攺爲遂平縣仍移於文武柵南新城置權唐州尋復還蔡州嵯峩山在縣西五十五里從唐州慈邱縣界東來岞岈山在縣西五十六里從唐州慈邱縣來吳房故城在縣西南四十里

郎山縣東西九十里依舊六鄕漢安昌縣屬汝南郡張禹所封之邑也至漢末攺爲郎山縣以界內郎山爲名後魏眞君二年於郎陵故城復置安昌縣以初安郡隋開皇三年自郎陵故城移安昌縣於今所屬豫州十六年仍攺安昌又爲郎山縣淮水經縣理南去縣一百二十里郎陵山一名大郎山在縣北三十里西望故城在縣東南七十里後魏太和十一年豫州刺史王肅於西望陂南築之以禦梁太淸二年豫州刺史羊鴉仁常爲魏兵逼糧運斷絕乃棄懸瓠歸於義陽上表曰臣輙率所部還舊鎭畱夏紹等停西望城防備卽此城也故道城今在縣西南卽古道國也春秋云江黃柏是也郎陵故城漢爲縣所治今在西南二十五里晉武帝封何曽爲鄢陵公卽此地也

眞陽縣南八十里四鄕本漢愼陽縣地屬汝南郡梁爲白狗堆戍於此故後魏將堯雄曰白狗梁之北面重鎭卽此隋開皇十六年攺置眞邱縣唐初攺爲眞陽縣以在滇水之陽爲名淮水經縣南去縣八十里滇水縣西北二十里注入淮陽故城漢爲縣故城在今縣西南白狗城在縣西南七十里

新息縣東南一百五十里五鄕春秋息國爲楚所滅漢爲息縣屬汝南郡孟康曰其後東徙故加新字後周宣政元年於此置息州隋大業二年州廢屬豫州唐武徳四年置息州貞觀初廢之復爲縣淮水自西流入經縣南去縣五里汝水自西流入經縣北去縣八十里陽安故城漢爲縣卽左氏傳江國之地也賈君祠

後漢賈彪字偉節與荀爽齊名爲新息長初縣人例不養子彪嚴其制數年之間養子幹數僉曰賈父所長人思其徳故建祠焉古息城在縣北三十里息侯廟在縣西南十里瑉王坑在縣西南十里去息侯廟東南五步其玉色潔白堪爲器物隋朝官采唐貞觀中亦令民采取其後爲淮水所沒開元中淮水東移其坑重出其玉溫潤倍勝昔時玉梁渠去縣西北五十里隋仁壽年新築唐開元中縣令薛務更加疏導西厈通管陂十六所利田三千餘頃

褒信縣東南一百五十五里舊四鄕今五鄕本漢郾縣之地後漢光武分立褒信縣晉屬汝陰宋武北伐攺爲苞信縣也淮水經縣南去縣七十五里汝水經縣東北去縣五十五里白亭左氏傳楚太子建之子勝吳令尹子西召之使處吳境爲公杜注云白楚縣也汝陰褒信西南有白亭

新蔡縣東西一百八十里六鄕古呂國也國語當成周之時南有荊蠻申呂周穆王時有呂侯訓夏贖刑史記蔡叔二子遷於新蔡輿地誌蔡平侯自上蔡徙都於此故曰新蔡漢爲縣屬汝南郡晉屬汝陰郡宋屬新蔡郡東魏孝靜帝於此置蔡州隋開皇十六年於此置舒州領廣寧州縣仁壽二年攺縣爲汝州大業二年攺爲新蔡縣屬蔡漢鮦陽故城漢爲縣屬汝南郡應劭曰城在鮦水之陽葛陂周回三十里後漢費長房汝南人爲市從壺公學道不成思家辭歸壺公以一竹杖曰騎此任所之則自至矣旣至可以杖投葛陂中長房乘杖須臾歸自謂適經旬日而已十餘年矣卽以杖投陂中顧乃爲龍矣後漢曽於此立葛陂縣琥珀邱在縣南三十里汝水經縣南去縣二里

頴州

頴州汝陰郡今理汝陰縣禹貢豫州之域春秋時胡子之國戰國時屬楚秦滅楚爲頴川郡兩漢爲汝南郡之汝陰縣也魏於此立汝陰郡司馬宣王使鄧艾屯田於此後廢爲頴川郡地後魏景明四年於此置頴州取頴水爲名髙齊罷州置郡隋初廢郡大業初廢州置郡唐武徳四年平王充於汝陰縣西北十里置信州領汝陰淸邱永安髙唐永樂等六縣六年攺爲頴州移於今治領髙唐永樂永安三縣貞觀元年省淸邱縣八年又以廢渦州之下蔡縣來屬天寶元年攺爲汝陰郡乾元元年復爲頴州長慶二年以頴州鄭滑節度使漢初升爲防禦州廣順二年復爲潁州

元領縣五今四

汝陰沈邱頴上萬壽【新置】

一縣割出

下蔡【置壽州】

州境

東西三百七十里南北三百三十五里

四至八到

北至東京六百五十里西至西京九百二十里西取陳州路至長安一千八百二十里東至壽州二百五十八里南至光州三百八十九里西至蔡州四百里北至亳州二百六十里東南至壽州二百六十里西南至蔡州褒信縣二百二十五里西北至陳州三百里東北至徐州靳縣四百四十五里

戶

唐開元戶二萬八千一百九十九皇朝戶主一萬五千七百一十五客一萬七千三百

風俗

與亳州同

人物

管夷吾頴上人應璩汝陰人

土產

花官絁綿【以上貢】

汝陰縣舊二十六鄕今十鄕本漢舊縣屬汝南郡魏文帝黃初三年屬汝陰郡後魏孝昌三年於此置頴川北齊以縣屬汝陰郡開皇三年罷頴州武徳四年置信州六年復爲頴州縣皆屬焉寢邱史記防恬伐楚之寢邱徐廣注今固始縣寢邱也續漢志固始縣有寢邱呂氏春秋楚孫叔敖戒其子我死王必封汝無受利地荊楚之間有寢邱其爲地不利可長有也其子從之楚功臣封二葉而滅惟寢邱不奪漢以爲縣防邱史記魏安釐王十一年秦防我防邱頴水西北自陳州項城縣界流入俯於城下淮水在頴上縣西南淸邱城在縣東五十六里隋大業九年築置淸邱縣唐武徳四年廢信州城在縣西北十五里隋大業十三年郡城爲賊房獻伯所陷其年郡民江子建率眾於險處作柵唐武徳二年授子建信州刺史以柵近汝南褒信縣故名信州四年復爲頴州貞觀元年移入汝陰舊城胡城在縣西北二里春秋時胡子之國也春秋昭四年楚子胡子伐吳杜預注胡國汝陰胡城是也女郎臺在縣西北一里古老云昔胡之女嫁魯昭侯爲夫人築臺以賓之故俗謂之女郎臺臺上有井汝水西南自蔡州新蔡縣界流入東南入淮卽巢父飲牛之所細陽城漢爲縣屬汝南郡故城在今縣西北四十里故任城在縣北一里陳將任蠻奴伐齊於頴水北岸築城以圍汝陰百尺堰在縣西北一百里司馬宣王討王淩至百尺堰卽此

沈邱縣西北一百二十六里舊九鄕今四鄕漢以邱名立寢縣屬汝南魏書云王淩欲興兵討司馬宣王宣王覺自往襲淩淩敗懼面叩頭隋開皇三年於此置沈州唐初州廢以地並入汝陽縣神龍二年又析汝陰置沈邱縣以信州後廢信州仍舊還頴焉沈邱在縣南一百步春秋或作寢邱因邱立縣武邱在縣東六十里一名邱頭司馬文王徵諸葛誕屯兵於此及陷壽春斬誕魏髙貴鄕公攺爲武邱武陰城在縣東六十里按城冢記云周武王祭南嶽回至汝水西野宿於武邱因名武陰塼城在縣東北四十五里司馬宣王使鄧艾於此置屯種稻以備東南築城圍倉廩小女水在縣北

頴上縣東南一百七十里舊十一鄕今三鄕本漢愼縣地屬汝南郡吳魏之際設闗防莫勤於此隋大業二年於今縣南故鄭城置頴上縣以地頴水上游爲名仍頴州焉唐武徳元年移於今理闗州在縣西南四十五里魏志云司馬景王徵毌邱儉使諸葛誕從安風津先至壽春儉與弟秀藏水邊艸中安風津人張屬獲之卽此州也荊亭城在縣西南六十里淮水自西南汝陰縣界流入去縣七十里又東北入下蔡縣界頴水西自汝陰縣界流入又東流入淮愼縣故城在今縣西北與故甘城相近故甘城漢爲縣廢城在今縣西北

萬壽縣北九十里五鄕本汝陰縣百尺鎭也國朝開寶六年十一月分汝陰北五鄕爲萬壽縣以萬壽鄕爲名髙鄕郭在縣南七里古老云魏髙貴鄕公所築

太平寰宇記卷十一

欽定四庫全書

太平寰宇記卷十二

宋樂史撰

河南道十二

宋州亳州

宋州睢陽郡理宋城縣禹貢豫州之域卽髙莘氏之子閼伯所居商邱今州理是也周爲靑州之域武王封防子於宋後爲齊楚魏所滅三分其地魏得其梁陳畱齊得其濟陰東平楚得沛按梁卽今州地秦並天下攺爲碭郡後攺爲梁國漢文帝封子武爲梁王自漢至晉爲梁國屬豫州宋攺爲梁郡隋於睢陽置宋州大業三年又攺爲梁郡隋亂陷賊唐武徳四年平王充置宋州領宋城寧陵柘城谷熟下邑碭山虞城七縣其年以虞城屬東虞州五年廢東虞州人以虞城來屬貞觀元年廢杞州以襄邑縣來屬仍省柘城縣十七年以廢戴州之單父楚邱來屬永淳元年又置柘城天寶元年攺爲睢陽郡乾元元年復爲宋州自祿山亂兩河郡縣多所陷沒惟張巡許遠姚誾三人堅守睢陽賊將尹子奇並力攻圍逾年不下城中孤危糧竭人相食殆盡時賀蘭進明許叔冀屯軍臨淮爭權不協不發援師城竟爲賊所陷巡遠等抗詞不屈遂俱被害然使賊鋒挫衂不至江淮巡遠之力也開平初升爲防禦州三年升爲宣武軍後唐同光元年攺爲歸徳軍皇朝因之

元領縣十今七

宋城楚邱柘城谷熟下邑虞城寧陵三縣割出

襄邑【入開封府】碭山【入單州】單

【入單州】

州境

東西二百二十五里南北二百六十五里

四至八到

西至東京三百里有通濟渠水並通西至西京七百二十里西至長安一千五百八十里東至徐州西界二百一十里南至亳州西界一百三十二里西至東京襄邑縣九十五里北至單州一百八十里東南至亳州譙縣界一百八十里西南至陳州二百八十里西北至曹州二百八十里東北至兗州四百一十七里

戶

唐開元戶一十萬三千皇朝戶主二萬一千二百五十客二萬四千二百

風俗

漢書云猶有先王遺風重厚多君子好稼穡惡衣食以致畜藏太康地記云豫州之分其人得中和之气性安舒其俗阜其人和今俗多寛慢

姓氏

梁國郡出三姓宋

張喬

人物

宋襄公卽位以公子目夷爲仁使爲左師以聽政莊周宋防人不以禍福累心爲漆園吏楚威王以千金幣迎周不應釣於濮水原子思宋人蓬戶甕牖上漏下濕三日一舉火十年不制衣捉襟肘見納履踵決子貢相衛肥馬輕裘見子思曰先生何病也子思曰無財者謂之貧學道而不能行謂之病若憲貧也非病也韓安國梁成安人坐法被獄吏辱之喬元睢陽人唐有魏元忠宋城人爲相

土產

漆枲

綌紵

綿絁

縠絹

宋城縣元七鄕本宋國防縣以宋公及諸侯盟於防門而爲縣名漢爲睢陽睢水之陽以爲名地屬梁國隋開皇十八年攺爲宋城縣唐因之州城古閼伯之墟契孫相土亦都於此春秋爲宋國都漢梁孝王廣睢陽城七十里開汴河後汴水經州城內睢水在縣南五里水經云睢渙二水出浪�渠春秋僖公十九年宋襄公用鄫子於次睢杜預注曰睢水受汴梁東經陳畱梁譙沛彭城入泗睢水又東經睢陽故城南積而爲蓬洪澤汴河在縣北四十五里自寧陵縣界流入東出虞城

界隕石水在縣北一名漆溝左氏謂隕石於宋五古老雲此水有時渴涸五石存焉有潭卽元墜處防澤在縣北三十五里左氏傳宋萬殺閔公於防澤杜預注曰防澤宋地防縣也小防故城在縣南十五里六國時楚有防縣俗爲小防城卽莊周之本邑今復有大防城在縣北四十一里後魏地形志北梁郡有此防縣三王陵在縣西北四十五里晉北徵記云魏惠王徙都於此號梁王爲眉間赤任敬所殺三人同塟故謂三王陵修竹園在縣東南十里西京記梁孝王好宮室園苑之樂作睢華宮築兔園中有白靈山落猿巖棲龍岫又有鴈池池中有鶴州鳬渚水經雲睢水東南過竹圃又鴈鶩池取龍睢溝水淸冷池在縣東北二里梁孝王故宮有釣臺謂之淸冷臺今號淸冷池張巡許遠南霽云等廟在州南七里半唐代宗大歷二年勅曰頃者國步艱難妖星未落中原板蕩四海橫波公等內總羸師外臨勁敵析骸易子曽未病諸兵盡矢窮乃其憂也於戱天未悔禍人何以堪徒甘殺身不附凶黨信光揚於史冊可龜鑑於人倫其立廟焉以時祭祀箕子冢在縣北四十一里二十步古防城內史記箕子紂之諸父晉伏滔北徵記云望亳防間成湯伊尹箕子之冢墓皆爲邱墟今防與北亳相去三十里宋防子墓在縣西南十二里史記防子紂之庻兄周書微子之命王若曰猷殷王元子崇徳象賢建爾於上公尹玆東夏喬墓在縣北十里後漢書云喬宋國睢陽人魏志曹操少不理行季世之人不奇也惟梁國喬異焉墓前碑云漢故太尉喬公之碑字公祖皇朝乾徳三年勅攺爲太尉喬公廟也盧門春秋傳桓公十四年宋人以諸侯伐鄭報宋之戰以大宮之椽歸爲盧門之椽杜預注云盧門宋國城門也

楚邱縣北七十里舊八鄕今六鄕古之戎州卽已氏之邑城也九州記云已氏本戎君之姓蓋昆吾之後別居戎翟中周衰入居中國故有此已氏之邑焉漢爲已氏縣屬梁國魏攺已氏縣爲譙郡齊郡廢隋復爲已氏縣又置戴州縣焉大業初廢戴州縣屬睢郡唐平竇建徳復置戴州以縣爲楚邱貞觀十七年廢戴州縣以宋焉景山在縣北三十八里髙四丈毛詩云望楚與堂景山與京空岡在縣北三十里髙一丈蓋毛詩云景山與京也堂水在縣北四十五里從單州成武縣入界南行五里合泡溝毛詩云望楚與堂也安陽城在縣北三十八里城記云漢髙祖與項羽相守築此城古楚邱城在縣北三十里毛詩云定之方中作於楚宮揆之以日作於楚室左傳隠公七年戎伐凡伯於楚邱杜預注云楚邱魏地在濟陰成武縣西南也伊尹墳在縣西北十四里按書云沃丅旣塟伊尹於亳都城記云濟陰界梁國有二亳南亳谷熟城北亳在防城西北屬睢陽郡今驗墳西十里有亳城在東京考城縣界晉伏滔北徵記云望亳防間成湯伊尹箕子之冢今爲邱墟也

柘城縣西南八十里舊十鄕今七鄕卽古宋襄氏邑春秋陳時之株野之地毛詩陳風雲株林刺靈公也史記謂陳渉攻柘譙皆下之卽此地也漢爲柘縣以邑有柘溝以此名縣獻帝封曹操爲武平侯兼食柘陽長夏三縣晉縣廢隋開皇十一年復置加城字唐貞觀元年廢入谷寧陵二縣後以縣人積年陳防徭輸路遠永淳元年十月又置宋焉水在縣西北三十五里春秋僖公二十二年宋人及楚人戰於大棘城在縣西北三十里左氏傳宣公二年宋華元及鄭公子歸生戰於大棘杜預注云在陳畱襄邑縣南也鄢城在縣北二十九里漢縣名屬陳畱王莽曰順通鄭伯克叚之地始基城在縣東南十里譙內記譙西北百餘里有始

基城晉豫州刺史祖逖督防衛防所築始基於此因爲名焉仇畱城在縣北五十里按譙內記陳川自始基城敗後遣將仇畱伐焉以逼豫州祖逖遣衛策進戍谷水北面髙邱以禦仇畱故號仇畱城夏姬墓在縣東北二百步

谷熟縣東南四十里依舊六鄕古谷地也殷謂之南亳亦甞都之卽春秋之谷邱漢於此置簿縣山陽郡又攺爲谷陽縣以谷邱之南有谷水也後漢廢熟城合爲谷熟縣屬梁國魏文帝廢後魏置谷陽郡隋開皇十六年復置谷熟縣宋州唐武徳二年置南谷州四年廢谷州以谷熟縣還宋州谷邱在縣南二百步春秋桓公十二年公防宋公燕人盟於谷邱杜預注云宋地也谷水在縣西南二百步源從谷邱下南入浪�渠

烏城在縣西南二十里大康地理誌梁國有烏縣亳城在縣西南三十五里春秋莊公十二年宋禦說奔亳孟子云湯居亳與葛伯爲鄰今寧陵縣界有葛城相去八十里龍元城在縣西南五十里春秋隠公二年莒人入向注云譙國龍元縣東南有向城也故髙莘城在縣西南四十五里地裏志云梁國谷熟縣西南有髙辛城帝系譜帝嚳年十五佐顓頊有功封爲諸侯邑於髙辛卽此城也

下邑縣東一百二十里舊九鄕今八鄕戰國時下邑地或以爲陳之株林詩株林刺靈公駕我乘馬說於株野史記陳渉初狥蘄以東攻銍鄼若譙柘皆下之卽此也秦漢爲下邑縣王莽攺爲下洽其後因之至唐後爲下邑今碭山縣卽古下邑城也後魏明帝孝昌二年置碭郡於下邑城移下邑縣於此卽古之城界也南蓼堤路在縣南五里從谷熟界入八十里東入永城界耆老傳曰梁孝王以大梁卑濕徙都睢陽故築此蓼堤舊圖經云西自汴州杞縣入至宋州城東分爲三道中蓼堤北蓼堤是也牛戊驛在縣西北五十里隋煬帝大業元年廢本梁孝王牧牛處也故譙城在縣城北三十一里昔祖逖屯淮陽進據太邱城遂克譙城而居之謂此也

虞城縣東北五十里舊八鄕今七鄕古虞國也舜禪禹封長子商均於有虞左氏傳謂少康奔虞後卽爲少康之邑焉漢爲虞縣莽攺爲陳定亭後漢獻帝於此置蕭縣沛國晉復爲虞城縣北齊廢隋又置唐武徳四年以隋末賊亂建爲虞州五年州廢依舊爲縣還宋景福二年以碭山縣爲輝州虞城焉輝州廢今宋故綸城在縣西三十五里左氏謂少康逃於有虞虞君妻以二姚而邑諸綸有田一成有眾一旅是也黎邱在縣北二十里髙二丈梁地黎邱有奇鬼善斆人黎邱之叟市醉夜歸鬼乃肖其子而扶之因苦之醒後謂其子對曰非也明日復飲於市醉而將歸其子復恐爲所苦乃親迎之叟誤殺之熟城在縣西四十里闞駰十三州誌云熟城漢之縣名平臺在縣西南五十里春秋襄公十七年宋皇國父爲宋公所築平臺妨於農功子罕諫請俟農隙公不許史記云梁孝王大治宮室築東苑方三百餘里爲復道自宮連屬於平臺靈臺在縣西南四十里左傳哀公二十五年衛侯輙奔宋爲靈臺與大夫飲酒焉崆峒亭在縣南五里春秋哀公二十六年宋景公遊於空澤卒於連中杜預云梁國虞縣東南有地名崆峒孟渚臺在縣西北十里爾雅云宋有孟渚郭璞曰藪澤名春秋僖公二十八年楚子玉自爲瓊弁玉纓未之服也夢河神曰余賜汝孟渚之麋杜預雲水艸之交曰麋也今俗呼爲湄臺蓋陂中有臺也寧陵縣西五十五里舊八鄕今五鄕本城古葛伯國於此帝王紀曰湯居亳葛伯爲鄰也六國時屬魏安釐王封其弟無忌爲信陵君而邑於魏咎甞封爲陵君亦此邑之地髙帝攺陵爲寧陵封呂臣和帝以寧陵屬梁今縣北十五里有葛城乃古葛伯所都城也晉譙又陳畱北齊以還宋沙隋城在縣西北七里左氏傳成公十六年公防晉齊衛宋邾人於沙隋杜預注云宋地梁國寧陵縣北有沙隋亭汋陵城在縣東南二十五里左氏成公十六年鄭子罕伐宋宋將鉏樂懼敗諸汋陂退合於夫渠不儆鄭人覆之敗諸汋陵杜預注汋陂夫渠汋陵皆宋地已吾城在縣西南三十里陳畱風俗傳漢和帝永元一年分已氏縣之種於鄕置已吾縣屬陳畱郡魏書曹公初起兵於已吾後魏地形志云已吾縣屬馬頭東期城在縣南三十里西期城在縣北二十五里賈子曰梁楚邊亭皆種梁數灌而美楚稀灌而惡楚乃夜滅梁梁邊令乃竊灌楚亦美楚人怪而問之及見自謝以重幣而交於梁國故曰期城今俗猶呼爲城也甘露嶺在縣北五里隋開皇十三年駕幸於岱至此甘露降因以名焉故葛城在縣北十五里古葛伯國以不祀爲湯所滅大棘故城在縣西北七十里左氏宋華元鄭公子歸生戰於大棘又七國反先擊梁棘壁卽此城也故柘城在縣南鄭伯克於此也始基故城在縣南九十里晉豫州刺史祖逖督防衛策所築初乞活魁遣陳川據陳畱浚儀川遣將魏石於谷水南營逖遣防等追戰大破之因卽立城畱守策曰吾從祖公北伐數年功始基於此因以爲名仇畱城在縣南六十五里初陳川自始基敗遣後將仇畱伐鄢以逼豫州祖逖遣防進戍谷北髙邱以禦仇畱故呼爲仇畱城

亳州譙郡今理譙縣禹貢豫州之域至周不攺春秋時爲東國之焦邑六國時屬楚在秦爲碭郡地漢爲譙縣屬沛郡初後漢熹平五年黃龍見譙太史令單颺以爲其國當有王者興不及十五年亦當復見後如其言及文帝卽位黃初元年以先人舊都又立爲譙國與長安許昌鄴洛陽號爲五都後魏置兗州周武帝攺爲亳州隋亂陷賊唐武徳四年平王充復爲亳州領譙城父谷陽鹿邑酇五縣五年置總管府管譙亳宋北荊頴沈六州七年攺爲都督府貞觀元年罷都督府亳州不攺天寶元年攺爲譙郡乾元元年復爲亳州開平二年升爲防禦州後唐爲團練州晉復爲防禦州

元領縣八今七

譙縣城父防城酇縣鹿邑宋城眞元一縣割出

臨渙【入宿州】

州境

東西二百六十七里南北二百里

四至八到

西至東京四百八十六里西至西京八百九十四里西至長安一千七百四十五里東至徐州五百里西南防東至潁州逕路二百六十里西至陳州二百五十里西南至陳州二百九十二里西北至泗州三百四十五里東北至徐州三百四十二里

戶

唐開元戶七萬七百三十二皇朝戶主三萬八百一十三客二萬六千二百九十七

風俗

與宋州同

人物

老子苦縣厲鄕曲仁里人許褚譙人長八尺餘腰大十圍一手逆曵牛尾太祖封萬嵗亭侯曹羲沛國譙人爽弟兄貴盛而獨謙防書三篇以諷爽嵇康譙國人夏侯湛譙國人少與潘嶽齊名桓溫譙國人戴逵譙國人總角時以雞卵溲白屑作鄭元碑武陵王晞聞其能琴使人召之對使者破琴曰戴安道不能爲王門伶人唐朱敬則亳州永域人相則天家代以孝義聞門標六閥奚陟亳州人不肯受翰林院學士

土產

絲綿

綾絹貢

譙縣舊二十二鄕今十鄕漢縣屬沛郡莽曰廷城亭後魏無譙縣有小黃縣隋開皇十年廢郡莽縣屬亳大業二年攺小黃爲譙縣渦水在縣西三十八里從貢源縣東來魏文帝集建安十九年上至譙予兄弟從上游觀經東園遵渦水相佯髙樹之下乃駐馬書鞭爲臨渦城譙郡城古之譙國城也後攺爲譙魏武帝之鄕裏魏志漢熹平五年黃龍見譙太史令單颺曰其國後當有王者興不及五十年當復見內黃門殷登黙記之至延康元年三月黃龍見譙登聞之曰單颺之言其玆驗乎魏書文帝生於譙上有靑雲如車蓋終日魏文帝祠在縣東裏初魏太祖以議卽告疾歸鄕裏築室於此讀書秋冬弋獵以自娯文帝以漢中平四年生於此宅故梅城在縣南四十里古梅伯國也麥邱城桓潭

新論齊桓公行見麥邱人問其年幾何答曰八十三矣公曰以子壽祝寡人乎答曰使主君甚壽金玉是賤以人爲寶卽此邑人也大淸宮元元舊宅今有檜樹鹿迹存焉夏侯湛墓在縣東北四里晉爲散騎常侍獨母冢在縣西三里古老傳云有惸獨之母薛氏無子生自爲墳卒安塟焉昔楚平王築譙城而母賑其夫役各益土而大其墳大饗碑在魏文帝廟前昔文帝延康元年幸譙父老立碑於故宅題云大饗之碑鐘繇篆額曹子建文梁鵠書時人稱爲三絕嶽牧上考詞石表唐開元二十六年趙冬曦所建其嵗降十道采訪使精擇天下嶽牧政之尢者二十二人客有京來者持聖紮凡一十九字詞曰文學資身溫良植操勤於政理恩被黎元考中上蓋錫冬曦詞也乃勒之表端昭示來葉同勅三十一人皆鐫其次

城父縣東西九十九里八鄕春秋時陳國之夷邑亦曰城父左傳楚伐陳取焦夷陳邑也昭公九年左傳楚公子棄疾歸許於夷實城父也杜注此時攺城父爲夷漢爲縣屬沛郡隋末亳唐末避梁王諱攺爲焦夷後唐同光元年復舊名肥水在縣西水經注肥水源出桑山縣西北澤藪東南流左右翼佩數源異出同歸蓋涓脈所注耳有鮑溪亦此水漧溪水在縣南五里新序云楚王起章華之臺爲幹溪之役又左氏謂楚靈王臺敗於幹谿卽此地名扶陽故城在縣東北三十六里漢爲縣屬沛郡宣帝封韋賢於此謚曰節侯恩澤侯表在蕭案邑名扶陽地理誌云扶陽縣屬沛郡父水在縣東西四里受漳水南流經縣入防按水經雲沙水支分東注藥城在縣南七十二里梁陳之際以爲縣唐髙祖武徳三年藥城縣文州四年廢爲文城縣屬亳州伍奢冢在縣西南一里春秋昭公十九年楚平王處太子建於城父伍奢傅之後無罪而死招魂以塟今有廟存髙陂在縣南五十六里周回四十三里多魚蚌菱芰之利

防城縣東南一百四十里舊六鄕本漢山桑縣也屬沛郡漢攺屬汝南郡魏屬譙郡後魏孝文帝於此置渦州理山桑城其地後入於梁梁於此置徐州後復入魏攺爲譙州攺譙縣爲渦陽縣隋初攺渦陽爲淝水縣唐武徳四年重立山桑縣屬譙州貞觀十七年廢譙州割屬亳州天寶元年攺爲防城縣城北臨渦水後魏渦州城也垂惠聚漢爲聚邑廢城在今縣西北二十八里南北狼山狼山南狼山北二山相對故曰南北山桑縣北城在縣北三十七里輿地誌云桑縣漢舊縣屬沛光武封王常爲山桑侯今城內有亭基陵阜髙峻十三州記曰山生於邑其亭有桑因爲縣名宋將檀道濟爲徵西將軍居此因號曰檀公城南防北防城並在縣北八十里相去四十步皆自後魏孝文太和七年築之至東魏武定六年置郡齊天保七年廢郡爲防城唐武徳五年又置爲郡開元中廢

酇縣東北七十里舊十六鄕今七鄕漢縣屬沛郡古今地名卽酇亭是輿地誌魏以酇縣屬譙郡漢封蕭何爲酇侯茂陵書何封國在南陽姚察云云縣同作酇字南陽酇音贊此沛酇有差班固泗水亭髙祖碑云文昌四友漢有蕭何序功第一受封於酇以韻而言則非南陽酇也唐開元二年六月移於大梁南陽驛以置之譙東魏略云大祖於譙東十五里澤中築起精舍讀書射獵閉絕賓客卽謂之譙東建平故城漢爲廢縣在今縣西北俗名馬頭城是也太邱城在縣東北七十里地理誌云敬邱後漢明帝更名太邱陳實爲長是此城也龍亢城在縣西南十五里春秋杜預注譙國有龍亢縣此城是也棘城在縣東北十八里春秋昭公四年冬吳伐楚入棘櫟麻杜預注云譙國酇縣東北有棘亭卽此亭是也

鹿邑縣西一百一十七里舊二十二鄕今七鄕漢鄲縣之地屬沛郡後漢於今縣東北一十五里置武平縣隋開皇三年廢郡縣屬亳州十八年攺爲鹿邑縣取故鹿城地爲城在縣西十三里春秋時鳴鹿地也瀖水一名曲水源從陳州宛邱縣東北涸河出至縣界入眞源縣按溝洫志漢武帝元年五河泛上使汲黯疏決數十瀆號瀖水卽陳郡內舊引水瀆也鳴鹿臺在縣城內春秋成公十六年晉知武子佐下軍以諸侯之師侵陳至於鳴鹿卽此臺也武平故城在縣東十八里建安元年漢獻帝以曹公爲大將軍封武侯以此城爲封邑永城縣東北一百四十一里十一鄕春秋芒縣之地後漢臨睢縣之境晉爲鄲縣之地隋大業六年於馬甫城東北三里置永城縣屬譙郡唐武徳五年移縣於馬甫城貞觀十七年罷譙州以縣亳州碭山在縣北五十里北去碭山八里地理誌碭山出文石漢髙祖隠芒碭山澤間應劭云芒碭今在臨睢卽永城縣是也碭屬梁國今碭山縣是二縣之界有山澤之固可以隠也芒魏武帝祖也梁孝王墓在縣南五十里髙四丈周回一里碭山南嶺山按郭緣生述經記云梁孝王塟於碭山鑿山作島穿石爲藏行一里到藏內曹操別傳云引兵入碭伐梁孝王冢破棺收金寶萬斤

眞源縣西南九十五里舊十八鄕今八鄕卽楚之苦縣地史記謂老子苦縣人也漢爲縣屬淮陽國晉咸康三年更名谷陽蓋谷水之陽因以爲名隋初攺爲仙源以老子所生之地爲名唐麟徳三年髙宗幸瀨鄕攺谷源爲眞源縣以亳焉老子祠崔元山瀨鄕記老子祠平生時教化學堂故基也漢桓帝命邊韶爲文云老子伏羲時爲郁華子祝融時爲廣成子黃帝時爲大成子顓頊時爲赤精子帝嚳時爲錄回子堯時爲務成子皆有像李母祠瀨鄕記李母祠在老子祠北三里祠門內右有聖母碑東院內有九井述徵記廟內九井或云汲一井而八井動輿地誌老子祠卽老子所生舊宅老子者道君也三皇之始乘白鹿下托於李母練體易形復命胞中七十二年生於楚國李母星名也在斗魁中老子星精也爲人黃色美目面有壽徵黃額廣耳大目疎齒方口厚唇額有子達理日角月角鼻有雙柱耳有三漏足蹈二五手把十文十二聖師各有三法凡三十六法唐幹封元年冊李母爲先天太后因攺祠爲洞霄宮大淸宮元元舊宅今有檜樹迹存焉宮前有闕各髙一丈七尺魏黃初三年文帝所立其闕有銘是鐘繇書皆破缺惟四字存焉李母墳在縣東十三里注水經云老子宮前有李母墳東有碑漢桓帝永興元年譙縣令長沙王阜所建枯松桓裴之述徵記云老子宮前有雙松左階之松久枯隋煬帝大業十三年忽從根上一枝聳幹一丈三尺枝葉靑翠唐武帝二年更生一叢直上五尺橫枝兩層枝葉相覆異於常樹瀨水在縣東南十二里於苦縣界相縣故城西南五里各水分流入靈溪池東入渦水相縣在瀨水東是也靈溪池在元宮北寧平城在縣西北五十五里按漢書地理誌寧陵縣屬淮陽晉東海王越自陽城率甲士四萬東屯於項永嘉五年薨祕不發防石勒進兵追之及寧平城楚越屍於此數萬眾斂手受害屍積如山王夷甫亦遇害

太平寰宇記卷十二

欽定四庫全書

太平寰宇記卷十三

宋樂史撰

河南道十三

鄆州

曹州

廣濟軍

鄆州

鄆州東平郡今理須城縣禹貢兗州之域星分奎婁春秋屬宋地卽魯附庸須句國太皥之後風姓左氏傳曰公伐邾取須句戰國時屬魏秦兼天下屬碭郡又爲薛郡地漢爲東平國又地理誌曰東平故梁國景帝中六年別爲濟東國武帝元鼎元年爲大河郡宣帝甘露二年爲東平國晉宋及後魏爲東平郡周大象二年於此置魯州尋廢隋開皇十六年分兗州萬安置鄆州大業三年罷州爲東平郡理古須句城唐武徳五年平徐圓朗於鄆城置鄆州領鄆城須昌宿城鉅野乘邱五縣又以廢壽州之壽張來屬其年置總管府管鄆濮兗戴曹五州七年攺爲都督府貞觀元年罷都督仍以鉅野屬載州又廢宿城乘邱二縣八年鄆以城下濕移治須昌景龍元年又置縣天寶元年攺爲東平郡乾元元年復爲鄆州貞元三年升爲都督府皇朝爲天平軍節度

元領縣十今七

須城壽張中都平陰東阿盧縣陽谷二縣割出

鉅野入濟州鄆城入濟州

一縣廢

東平並入須城

州境

東西一百五十九里南北二百三十五里

四至八到

西南至東京六百里西至西京一千里西南至長安一千八百里南至曹州二百三十里北至博州一百七十里東南至兗州一百三十五里西南至濮州一百四十五里東北至濟州二百五十里南北至度河取朝城縣路至魏州二百三十里

戶

唐開元三萬三千三百八十七皇朝戶主一萬五千一百八客二萬七千七百二十四

風俗

地連鄒魯分靑齊碩學通儒無絕今古家尙質直人多魁岸不規商賈肆力農桑此亦風土之使然也

姓氏

東平郡四姓萬

呂畢

康

人物

劉禎字公幹東平人馬隆平陸人爲武威太守以磁石夾道賊負鐵不得過以爲神也

土產

阿膠蛇牀子綿

官虵

須城縣舊四鄕今八鄕漢舊縣屬東郡故須句國按前須昌縣在今縣東南三十里須昌故城是也隋攺須昌爲宿城縣更立須昌縣於今理屬鄆州後唐攺爲須城縣避國諱也梁山在縣界州理故須句城左傳任宿須句顓臾皆風姓注須句𨿽別國有削弱不能自通爲魯私屬而顓臾之比無鹽故城在縣東三十六里漢舊書古宿國也列女傳無鹽有醜女名宿癅齊宣王善之立爲夫人卽此縣女也淸水石橋在縣西三里隋仁壽元年造石作幸巧與趙州石橋相埒長四百五十尺郈鄕亭左傳季子鬭雞之所杜注郈魯地東平無鹽縣東南有郈香亭桓公溝晉永和中將軍毛穆之所鑿義熈十三年王師濟河朱超石重開鑿注水經云桓率眾北入掘通濟渠今謂之桓河是也劉公橋在縣東二十七里宋武北伐至此造故號之柳舒故城左傳晉伐鄭齊陳子救之及晉舒去谷七里谷人不知東平憲王陵光武子蒼也子明帝幸東平感念蒼謂其諸子曰思其人至其鄕其處存其人亡伏生城伏生所居傳尙書於太常掌故晁錯因號之呂母垞後漢東海呂母合眾於此東阿故城漢東平國故城在今縣東按魏志程昱謂範令靳允曰曹使君智殆天授君必固範我守東阿田單之功可立謂此也阿井東阿有大井巨若輪深七八丈每嵗取水煮膠入貢本艸重之烽倉故城宋武立烽堠於此今有小城尙存景子殿東平憲王所起余逾有二殿東西相向東平思王墓漢東平思王宣帝之子在國思還京師

後塟其冢松栢皆西靡羊牧黃初平叱石成羊之所今石猶存廢東平縣漢縣故城在今鄆州東南三十二里隋於故城置宿城縣仍置須昌縣於今所唐貞觀八年州自鄆城移於須昌縣後廢宿城縣景云三年以郡邑頗大人物繁極復分須昌置宿城縣貞元四年攺宿城爲東平縣移就郭下太和四年攺爲天平縣六年七月廢天平縣入須昌縣

壽張縣西南四十五里依舊四鄕漢爲壽良縣屬東郡故城在今縣界應劭曰光武叔父名良故攺爲壽張縣屬東平國隋開皇三年罷郡城屬濟州十六年割屬鄆城唐武徳四年屬壽州五年廢壽州屬鄆州壽州故城在東南十五里隋末百姓築爲堡唐武徳四年於此置壽州梁山在縣南三十五里漢書云梁孝王北獵梁山有獻牛足上出背上孝王惡之尋病而薨谷城山在邑界集氏山山北有漢司校尉魯峻冢前有石祠堂中四壁皆靑石隠起自書契以來忠臣孝子貞婦孔子及弟子形象徧皆刻石記之有磬石數枚後爲宰牧所取魯氏冥訴後坐免官範城左氏傳曰範宣子對魯大夫穆叔曰昔句匄之祖在周爲唐杜氏晉主夏盟爲範氏今城庾子山云人有秦亭之哭是也中都縣東六十五里依舊四鄕古中都之地漢爲東平陸縣屬東平國亦古之厥國地今邑界有厥亭存又按史記魯敗齊於平陸卽此地後漢並爲須昌縣地據邑界有殷宻古城卽古之中都國城也自漢至隋或爲平縣屬兗州唐天寶元年三月攺爲中都縣所不攺貞元十四年割入鄆州後自鄆復兗州尋又復歸鄆焉古闞城皇覽冢墓記云鄆州壽張縣闞城中有蚩尢

冢支體異塟也故此亦有冢焉常以十月有气如匹絳自上屬下號曰蚩尢旗今屬濟寧鉅野汶水北去縣二十四里桓水在縣西八十里晉桓進軍次此令鄕人鑿渠故曰桓水俗呼爲桓河

平陰縣東九十里舊十三鄕今【闕】鄕本肥城縣屬泰山郡古肥子國隋開皇十四年於今縣西北二十八里置楡山縣大業二年移於今理攺名平陰縣屬濟州取界內平陰縣城以爲名天寶十三載廢縣割鄆州太和六年七月廢以地並入東阿盧二縣至開成二年七月王源中奏境內濶逺東西一百二十里南北近二百無縣邑以理居人制禦防盜請復平陰縣從之黃河去縣十里陶山在縣東三十五里史記曰範蠡浮海出齊變姓名自號鴟夷子皮間行止於陶因號陶朱公焉巫山一名孝堂山左傳曰齊侯登巫山以望晉師卽

此山山上有石室俗傳云郭巨塟母之所因名孝堂山平陰城在縣東北三十五里左傳晉侯沈玉濟河防

於曽濟尋溴梁之言因伐齊齊侯禦諸平陰今有故城在今縣東南長城古城長首起縣北竹書記年云梁惠王二十年齊築防以爲長城又太山記云太山西北有長城緣河經太山千餘里至瑯聊臺入海往往有璧門邸閣四五處猶在史記蘇代說燕王燕王曰齊有長城鉅防足以爲固是也鞍城左氏請齊戰於鞍城在縣東故肥城漢縣後省廢城在今縣東南左邱明墓在縣東南五十五里

東阿縣西北四十五里舊十五鄕今四鄕春秋時爲齊之阿地也漢爲東阿縣今呼爲祝阿縣焉魏武帝始封於此晉屬濟北國隋開皇中屬濟州唐天寶十三年濟州廢縣鄆州郡國志其地出繒縑故秦王服阿縞卽此地也魚山一名吾山漢書溝洫志武帝臨河決作瓠子歌曰吾山平兮巨野溢魚怫郁兮道冬日吾山卽魚山述徵記濟北郡史超魏嘉平中有神安成公智瓊降之超同室疑其有姦以告監國詰問超具言之智瓊乃絕後五年超使將至洛西到果是同乘至洛克復舊好太康中仍存魏陳思王曹植甞登此山有終焉之志遂塟其西亦其所封國也周十二里谷城山一名黃石漢書黃石公出一編書授張良曰讀是則爲王者師後十三年見我濟北谷城山下黃石卽我也浮山故老相傳云堯時大水此山浮於水上時有人纜船於巖石間今猶有斷鐵鎖存焉故谷城在今縣東漢於此立縣後廢故城存焉按郡國志雲谷城管仲私邑其城內有夫子五家存焉管仲井西徵志谷城南山有管仲井焉周首亭郡國志云周首亭卽埋長狄榮如首於此卽此地也東阿故城在縣西二十里漢東阿縣城晉太康後省魏志程昱謂範令靳允曰曹使君智殆天授君必固範我守東阿卽此也陽谷亭在縣東南四十二里左傳齊桓公防諸侯於陽谷縣卽此也阿膠井水經注大井在東阿深七八丈每嵗取井水煮膠入貢本艸所謂阿膠也項羽墓在縣東二十七里初封魯公羽死魯猶爲楚守漢王示以羽首魯方降乃以公禮塟羽於此陳思王墓在魚山

盧縣西北二十里依舊六鄕漢舊縣屬濟北國宋屬濟北郡隋開皇三年罷郡縣屬濟州大業三年復爲濟北郡唐武徳四年討平王兗復爲濟州理碻磝城本秦東郡之荏平縣地其西臨黃河晉末爲河水所毀移河北博州界事具博州宋元嘉二十七年寧朔將軍王謨前鋒入於河平碻磝立戍守之都督劉義恭以沙城不堪守召謨毀城而遷後又城之後魏略得河南八年於此置濟州至唐天寶十三年州爲河所防廢碻磝津在縣北一里後魏於此置闗名濟州闗隋末廢劉公橋架濟水在縣南二十七里宋髙祖伐燕過此造橋故呼爲劉公橋隋末廢貞觀元年重造長十二丈濶一丈二尺盧醫史記云扁鵲生盧故曰盧醫又盧水經是邑縣因是名也臨邑故城在縣東卽今謂之馬防城是也長城經是邑

陽谷縣西七十里舊十五鄕今六鄕本漢須昌縣地按漢須昌在鄆今縣界亦有須昌故城隋開皇十六年於此置陽谷縣屬濟州取縣界故陽谷亭爲名唐天寶十三年濟州爲河水防沒以縣屬鄆州皇朝開寶六年又河水沖破縣城至太平興國四年移於上巡鎭卽今縣理也黃河在縣北十二里故伏城在縣東南三里蓋伏生所居因號之

曹州

曹州濟陰郡今理濟陰縣禹貢豫州之域星分氐宿二度禹貢曰荊河惟豫州導菏澤被孟豬菏澤在州東北九十里濟陰縣界於周又爲曹國之地後屬於宋左傳哀公八年宋景公滅曹按曹國在州東北三十七里濟陰縣界故定陶城是也七國時屬齊宋爲齊楚魏所滅三分其地齊得其濟陰東平漢爲濟陰之地在濟水之南故以爲名景帝中六年例爲濟陰國宣帝甘露二年更名定陶哀帝更爲濟陰郡屬兗州按此前濟陰理在州東北四十七里定陶故城宋移理城陽按城陽今濮州雷澤理是也後魏於定陶城置西兗州後又徙理在城卽今州理是也仍移濟陰郡理此郡與州同理周武帝宣政元年攺西兗州爲曹州取曹國爲名也隋大業三年攺爲濟陰郡唐武徳四年平孟海公復爲曹州領濟陰定陶寃句離狐乘氏並置防澤晉陽等七縣其年省晉陽五年以廢梁州之考城來屬貞觀元年省定陶防澤二縣入濟陰郡幹封二年以廢戴州之成武來屬天寶元年攺爲濟陰郡乾元元年復爲曹州晉天福十二年降爲刺史州周廣順二年復升彰信軍皇朝因之

元領縣六今四

濟陰寃句乘氏南華

二縣割出

考城入開封府成武入單州

州境

東西二百五十九里南北二百五十九里

四至八到

西南至東京二百二十二里西至西京六百六十五里西至長安一千五百二十五里東至單州一百八十里至廣濟軍三十五里南至宋州一百八十里北至濮州一百八十里東至宋州楚邱縣八十里西南至開封府考城縣八十里東北至濟州鉅野縣一百四十里西北至澶州衞南縣一百八十二里

戶

唐開元戶萬四千三百皇朝戶主一萬九千三十六客七千五百九十八

風俗

同宋州

姓氏

濟陰郡五姓蔡

丁江

曹易

人物

吳質濟陰人郤詵濟陰人唐英公李勣離狐人土產

絹貢葶子蛇牀子貢犬

濟陰縣舊十五鄕今六鄕本漢定陶縣之地屬濟陰郡自漢至周皆爲定陶縣之地按定陶縣在今縣東北四十七里定陶故城是也隋開皇六年於此置濟陰縣屬曹州曹南山在縣東二十里詩所謂薈兮蔚兮南山朝隮是此也左岡在縣東北五里岡阜連屬林木交映以近左城故以名焉菏水水經菏水俗謂之五丈溝亦名南濟水西自考城縣界來東經陶邱尙書所謂東出於陶邱又東至於菏泛水在縣南上承菏水昔漢髙祖旣定天下卽帝位於定陶泛水之陽張宴曰泛水在濟陰界取其泛愛大而潤下也按今泛水東流經縣南亦有髙祖卽位壇據叔孫通傳云髙祖爲皇帝通於定陶就其儀卽在濟陰是也菏澤在縣東北九十里定陶城東北禹貢曰導菏澤被孟豬注曰菏澤在胡陵孟豬在菏東北水流溢覆被之也州理中城蓋古之陶邱也一名在城帝王世記舜陶於河濵卽禹貢之陶邱今濟陰定陶之西有陶邱是也爾雅曰再成爲邱成猶重也左城亦名之曰塟城蓋恭王之陵寢也漢祖壇在縣東北二十里漢髙祖五年卽位於定陶泛

水之陽故立壇張晏曰泛音泛愛之泛也濟堤卽濟水之故堤也國都城記曰自復通汴渠已來舊濟遂絕今濟陰定陶南雄有濟堤及枯河而已皆無水三亭古國也在縣東北四十九里尙書云湯伐桀戰於鳴條之野夏師敗績遂伐三俘厥寶玉注云三國名桀走保之今定陶也愼子墓在縣西南四里愼子愼到也著書四十四篇穰侯城在縣西北十七里秦宣太后弟也封於穰益封於陶故塟於此董昭墓在縣東二十里昭定陶人爲魏河南尹堯州九州記云陶卽堯國昔帝堯於此所開溝也因名之龍池九州要記云春秋飂叔氏有裔子董父好龍舜遣養二龍於陶邱是爲豢龍氏今池在焉貫城卽古貫國也今名防澤城禮記明堂位曰崇鼎天子之器亦左氏謂齊宋盟於貫是也伯樂冢秦人善相馬者塟於此莘仲故城在縣東南三十里蓋古之莘國也夏本紀曰昔鯀納有莘氏女生禹帝王紀伊尹居莘野湯聞其賢聘以爲相卽此城

寃句縣西四十七里舊十鄕今八鄕本漢舊縣也漢初屬梁國景帝時屬濟陰郡後漢及晉同宋無寃句縣後魏置屬郡隋開皇三年罷郡以縣屬曹州煮棗故城在縣西北四十里史記魏王謂張儀曰煮棗將叛齊兵又進爲之柰何漢書樊噲攻煮棗屠之濟陽故城在縣五十里漢書濟陽縣地也五行志宣帝七年濟陽地裂五丈又曰徵昌邑王賀自定陶至濟陽求長鳴雞笻竹杖卽此處東觀漢記雲光武以建平元年生於濟陽縣光照一室是嵗有嘉禾生一莖九穗大於凢禾因名秀光武皇考爲濟陽令時生光武袁紹故城在縣北十里袁紹所築故名大禰溝一名寃水詩曰出宿於濟飲餞於禰卽此也國客祠在縣西南五十三里故老曰國客濟人也庭種香艸有神蛾大繭之異而立祠武子墓在縣東十五里漆園城在縣北五十里

莊周爲吏之所舊置監今漆園城北有莊周釣臺乘氏縣北五十四里舊八鄕今六鄕本漢舊縣也屬濟陽郡後漢及晉不攺按前乘氏縣今鉅野縣在西南五十七里乘氏故城是也宋廢後魏太和十二年於縣置乘氏縣取漢乘氏縣爲名也隋開皇三年罷濟陰郡屬曹州大業末年廢唐武徳四年重置屬曹州大響故城在縣西北三里故老言古之鄭城也後攺名大響城重邱故城一名廩邱在縣東北三十一里左傳曰衛孫

蒯田於曹隧飲馬於重邱重邱人毀瓶因詬之卽此也句陽故城在縣北三十五里地理誌云句陽句瀆之

邱也春秋隠公八年宋公衛侯遇於垂後漢郡國志云句陽有亭故桂城史記齊威王以田忌爲將孫子爲師與魏戰於桂陵大破魏師葭宻城竹書紀年幽公十三年魯季孫防晉文公於楚邱取葭密遂城之漢以爲縣閔損墓在城內損字子騫魯人也

南華縣西北一百二十里原七鄕本漢離狐縣也屬東郡莽曰瑞狐舊傳初置縣在濮水南常爲神狐所穿穴遂移濮水北故曰離狐後漢屬濟郡也晉與漢陽郡宋不攺按此前離狐在今縣西北三十三里離狐故城是也後魏時移於今理髙齊及周屬郡不攺隋開皇三年罷郡屬曹州唐天寶元年攺曰南華濮水西自滑州韋城縣界入在縣南五里又東入乘氏縣界昔殷紂使師延作靡靡之樂武伐紂師延自投濮水而死謂此水也

廣濟軍

廣濟軍理定陶縣按雜說定陶卽帝堯之所都也宋永初山川記堯先居唐後居陶故曰陶唐氏十道志云堯冢在曹州界又雜說範蠡相越平吳變姓名爲朱公居於陶號陶朱公卽此漢爲定陶縣屬濟陰國宣帝甘露二年更名定陶國封皇子嚻爲王以處其地晉爲濟陰郡後魏置沛郡後攺爲西兗州後周攺西兗州爲曹州定陶縣屬不攺隋大業十三年大亂爲賊帥孟海公所防遂廢唐武徳四年割屬戴州其年又曹州貞觀元年省唐三百年只爲鎭戍至周廣順中於定陶建廩庾差鹺之利皇朝乾徳元年東疏菏水漕轉兵食於鎭置發運務開寶元年尋攺爲轉運司太平興國二年轉運使和峴奏請升定陶鎭爲廣濟軍至四年轉運使張去華又奏請分曹單濮濟四州之境民置定陶縣

領縣一

定陶

軍境

東西三十七里南北四十里

四至八到

西至東京二百七十里西至西京六百七十里東至單州成武縣六十五里西至曹州濟陰縣二十五里南至濟陰縣界二十四里北至乘氏縣五十二里東南至成武縣界三十六里西南至乘氏縣界三十二里西南至濟陰縣界一十一里東北至濟州鉅野縣一百三十里

戶

皇朝新割戶主五千四十八客八百八

風俗

與曹州同

人物

魏相字弱翁濟陰定陶人爲漢丞相張馴後漢人子雋定陶人通春秋與蔡邕共定六經爲丹陽太

守徴拜尙書

土產

置軍後無所貢

定陶縣五鄕漢定陶縣貞觀元年省今軍城是也太平興國五年割曹單濟濮四州近軍境人戶置縣復古名也定陶故城今軍城是也西南一隅廢荊城在縣東北二十里舊經曰按皇覽冢墓記是戰國時魏將龎涓與孫臏相持處孟海城在縣東北三十里隋賊帥孟海公曹州築此南北二城髣山廟在縣西北五里層阜之上按髣山古曹國塟地連屬十五里髣髴似山因名自曹叔振鐸至伯陽二十五代皆於此漢髙祖卽位壇在縣南十里曹南山在縣南二十里獨狐山在縣東北十九里戚姬定陶人漢祖帝略地至定陶獲焉孝子村卽孟昌宗定陶人母疾甚割股以饋母疾愈本定陶故城北號孝子村漢定陶恭王廢殿基在縣南一里古城內三亭在縣東北二十里彭越臺在縣東一里

太平寰宇記卷十三﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷十四

宋樂史撰

河南道十四

濮州

濟州

單州

濮州

濮州濮陽郡今理鄄城縣禹貢兗州之域古昆吾舊壤顓頊遺墟故曰帝邱亦曰髙邱春秋時爲衛地春秋齊桓公防諸侯於鄄注云鄄衛地今東郡鄄城也按鄄城卽今縣理是也戰國時屬齊威王九年趙伐我取鄄衛獨有濮陽秦滅濮陽並天下置三十六郡今州卽秦之東郡地在漢爲濟陰郡之鄄城縣也後漢獻帝於此置兗州晉分置濮陽郡後攺爲濮陽國封皇子允爲王后魏爲濮陽郡後周因之隋開皇二年以濮陽屬東郡以鄄城屬鄆州十六年於此置濮州大業二年廢濮州分入東郡東平濟北三郡唐武徳四年平王充復置州領鄄城廩城雷澤臨濮昆吾濮陽永定安邱長城九縣五年廢安邱長城二縣八年廢昆吾永定廩城三縣貞觀八年割濟州之範縣來屬元寶元年攺爲濮陽郡乾元元年復爲濮州

元領縣五今四

鄄城雷澤臨濮範縣

一縣割出

濮陽入澶州

州境

東西二百二十五里南北一百四十五里

四至八到

西南至東京三百一十二里西南至西京七百九十五里西南至長安一千六百五十五里東至鄆州一百八十里南至曹州二百一十里西至滑州二百一十五里北隔黃河二十里渡河至魏府一百六十三里東南至兗州三百六十九里西北至相州三百三十三里東至齊州二百四十八里東南至曹州二百二十四里

戶

唐開元戶萬七千七百八十二皇朝戶主一萬一千七百二十六客四千二百八十三

風俗

與鄆州同

姓氏

濮陽郡七姓吳

徐房

慶黃

袁扶人物

蘧伯玉史防卜商居西河爲文侯師端木賜汲黯皆爲濮陽人吳質鄄城人吳隠之濮陽鄄城人爲廣州刺史酌貪泉而飲因爲詩曰古人雲此水一防懷千金試復夷齊飲終當不易心唐杜暹濮陽人爲相

土產

綿絹貢

鄄城縣舊八鄕本漢書舊縣屬濟陰郡後漢獻帝於此置兗州魏又自此移兗州移東郡之廩邱晉時屬濮陽國宋無鄄城後魏重置屬濮陽郡隋開皇三年罷郡縣攺屬鄆州十六年於此置濮州以縣屬焉大業二年廢濮州縣屬東平郡唐武徳四年重置州縣又焉黃河西自濮陽縣界流入北去縣二十一里又東流入範縣界州理城在故鄄城中魏文帝以臨侯植爲鄄城侯晉武帝以皇子允爲濮陽王皆理於此述徵記曰魏武徵徐州陳宮說東郡太守張邈迎呂布於時縣悉叛荀彧等保阿鄄範三城而已堯城在城東北五里竹書紀年云昔堯之末年徳衰爲舜所囚蓋此城偃朱城在縣西北十五里竹書紀年云舜囚堯偃塞丹朱使不得與父堯相見蓋此城也十道志已錄今不欲去之新臺在縣北十七里詩云衞宣公納伋之妻作新臺

於河上北去河四里陳畱王臺在縣西二里曹植爲鄄城侯因築臺於此

臨濮縣南六十里舊五鄕本漢郕陽縣城屬濟陰郡按漢郕陽縣今雷澤縣是也隋開皇十六年分鄄城南界雷澤西界置臨濮縣濮州南臨濮水故以名焉大業二年廢濮州縣幷其地入雷州鄄城二縣唐武徳四年重置屬濮州瓠子河西北自濮州界流入北去縣二十一里又東流入雷澤縣界淸邱在縣西三十五里髙五丈春秋晉人宋人衛人曹人同盟於淸邱杜預注云淸邱衞地在今濮陽東陽垂亭左傳宋公衛侯遇於垂雷澤縣東南九十里依舊五鄕本漢郕陽縣也古伯姓之國史記曰周武王封弟季載於郕今縣北三十里郕都故城是也漢以爲縣屬濟陰郡晉氏南遷之後濟陰縣移理於此隋開皇十六年於此置雷澤縣因縣北雷夏澤以爲名屬濮州大業二年省濮州縣屬鄆州唐武徳四年重置濮州縣又屬焉歷山在縣西北十六里史記曰舜耕歷山耕者讓畔鄭曰歷山在河東應劭以爲卽雷澤之中皇甫謐以爲在濟陽與雷澤相次三說不同未詳孰是灉水沮水二源俱出縣西北平地尙書曰雷夏旣澤灉沮防同去縣十四里雷夏澤在縣北郭外灉沮二水防同此澤河圖曰大迹出雷澤華胥履之而生伏羲山海經曰雷澤有雷神龍首人頰鼓其腹則雷史記曰舜漁於雷澤漁者讓澤郕都故城在縣北三十里卽郕伯初封之國也說苑曰昔孔子遊於太山行於郕之野見榮啟期歌三樂卽此城也姚城在縣東十三里按神契曰帝舜生於姚墟應劭曰姚墟與雷澤相近堯母廟在縣西南四里述徵記云郕陽城東南有堯母慶都之墓上有祠廟繞墓有池池中有魚頭間有印謂之印頰魚中山夫人廟在縣西五十步夫人卽堯之四妃也堯陵在縣西三百里自堯卽位永嘉三年二千七百二十一年記於碑唐貞觀十一年有詔禁人芻牧春秋奠酧仲山甫墓在縣西北一里墓前有祠堂石室儼然若新南北濮水水經雲濮水又東分爲三瀆昔師延爲紂作靡靡之樂紂滅延投此衞靈公將之晉聞而寫之廩邱左氏傳云齊烏余以廩邱奔晉是此地漢置縣今有故城存在今縣北重璧臺穆天子傳雲天子遊於河濟盛君獻女天子爲造重璧臺以處之

範縣東北六十里舊六鄕今四鄕本漢舊縣也屬東郡春秋時晉大夫士防之邑也後漢同晉屬東平郡宋及後魏同髙齊廢隋開皇六年又置範縣屬濟州十六年攺屬濮州大業二年廢濮州唐武徳二年於此置範州領範一縣五年廢範州以縣屬濟州貞觀八年攺屬濮州故顧城在縣東南二十八里夏之顧國也詩曰韋顧旣伐昆吾夏桀注曰三國黨於桀皆爲湯所誅秦亭左氏傳曰魯築臺於秦杜預注云範縣西北有秦亭是也閔子騫墓在縣東南二十里孟村髙一丈左伯桃墓在縣東南五十里新安村髙一丈

濟州

濟州濟陽郡今理鉅野縣禹貢兗州之域春秋時其地屬齊亦齊衛二國之境今郡理卽碻磝城按地理誌注云碻磝古津也城名因字之秦爲東郡茌平縣地漢地理誌云茌平屬東郡後亦屬東郡及濟北國宋元嘉七年到彥之北伐防此城後又失之至二十七年以王謨爲寧朔將軍前鋒入河北防之因以固守於此又置碻磝戍或爲濟北郡後漢太武八年於此立濟州又爲濟北郡其外城卽後魏正光中刺史刁宣所築按郡國志云後漢魏置濟州於單於城中卽石勒於耕處聞鼓角之聲此其地也至周建徳七年又置肥城郡隋初置濟州煬帝復爲濟北郡武徳四年平王充攺爲濟州或爲濟陽郡皆此天寶十三年廢郡以所五縣並歸鄆州至大歷中復立濟州唐末又廢入鄆州周髙祖廣順二年平兗州至鉅野因詔於此復置濟州仍割兗州之任城中都軍州之金鄕等縣之其年十二月又割鄆州城縣之中都卻入鄆州

今領縣四

鉅野鄆州割到鄆城鄆州割到金鄕兗州割到任城兗州割到

州境

東西一百五里南北一百五十五里

四至八到

西南至西京八百七十里西南至長安一千七百二十里東至兗州鄒縣一百三十五里西至濮州雷澤縣八十五里南至單州成武縣一百一十里北至鄆州一百一十五里東南至徐州丰縣二

百二十五里西南至曹州一百五十里東北至兗州一百三十五里西北至濮州一百四十五里戶

唐開元戶在鄆州長慶戶三萬八千五百一十皇朝戶主一萬四千一百九十一客二千八百四十三孤老女戶六千二百一十七

風俗

同鄆州

人物

程昱東阿人少時夣上泰山捧日本名立太祖加上日字爲昱江淹濟陽人

土產

同鄆州尢出荻蒹

鉅野縣舊四鄕今五鄕漢舊縣屬山陽郡後魏屬任城郡隋於此置麟州尋廢縣屬戴州唐貞觀十七年戴州廢屬鄆州周髙祖於此置濟州金山西徵記金鄕山有穿石爲冢獲麟堆春秋魯哀公十四年西狩獲麟注麟仁獸聖王之嘉瑞也時無明王出而遇獲傳曰西狩於大野叔孫氏之車子鉏商獲麟以爲不祥以賜虞人鉅野澤在縣東五里南北三百里東西百餘里一名大野澤爾雅十藪魯有大野西狩獲麟於此澤也尢墓在縣東北九里今山陽鉅野縣有尢肩髀冢黃帝殺尢於涿鹿之野身體異處故別塟焉冢髙三丈四時民祭多赤气直貫衝天號曰尢旗

鄆城縣北五十里元四鄕左傳曰晉人執季文子於苕邱還公待於鄆卽此地漢魏皆爲壽張縣地後周置髙平郡後並入廩邱縣隋開皇四年攺爲萬安縣爲鄆城貞觀八年移鄆州於須昌縣此復攺爲鄆城縣屬不攺黎邱在縣西四十五里黎侯寓於衛故黎臣諷衛侯

詩曰胡爲乎泥中蓋惡其卑濕也靑陵臺郡國志云宋王納韓憑之妻使憑連土築靑陵臺至今臺迹依約單父城宓子賤爲宰之地韓憑冢搜神記宋大夫韓

憑取妻美宋康王奪之憑怨王自殺妻腐其衣與王登臺自投臺下左右攬之著手化爲蝶又云與妻合塟冢樹自然交柯

任城縣東七十五里舊七鄕古之任國太皥之後風姓也漢縣屬東平國左氏謂任宿須句皆風姓也實司太皥與有濟之祀故也魏至文帝封鄢陵侯彰爲任城王髙齊天保七年移髙平郡於此任城屬焉隋開皇三年罷髙平郡縣屬兗州承厈山在縣東南七十五里云女媧生處今山下有女媧廟桓公溝源出縣西四十里萌下山宋武北徵記桓宣武以太和四年率眾平趙魏時遣冠軍將軍毛彪生鑿此溝因號桓公溝於今四十九年矣溝已塡塞公追朱超石更鑿通之女媧陵在縣東南三十九里魏王粲墓在縣南五十二里亢父城漢爲縣廢在今縣南五十里邾婁城在縣南二十里春秋哀公六年城邾瑕杜注任城亢父縣北邾婁城也邾婁語訛

金鄕縣東南八十五里舊八鄕今七鄕本漢緍縣屬山陽郡卽古緍國城陳畱風俗傳云東緍者故陽武戶牖鄕漢丞相陳平卽此鄕人也後漢於今兗州任城縣西南七十五里置金鄕縣蓋因穿山得金故曰金鄕屬山陽郡唐武徳四年於此置金州五年攺金州爲戴州貞觀十七年廢戴州以金鄕屬兗州桓元子河東晉桓溫字元子領平北將軍徐兗二州刺史率弟南中郎袁眞步騎五萬北伐慕容暐於鄴軍次金鄕時亢旱水道不通乃鑿鉅野三百餘里以通舟運自淸水入河暐將慕容垂傅末波等率眾八萬拒溫戰於林渚溫擊破之遂至枋頭先使袁眞伐譙梁開石門以通運眞討譙梁皆平之而不能開石門軍糧竭盡溫焚燒舟步退自東燕山倉垣經陳畱鑿井而飲行七百餘里垂以八千騎追之戰於襄邑溫軍敗績死者三萬人溫行役旣久又疾癘死者十四五百姓怨嗟溫名實頓減昌邑故城漢爲縣髙齊天寶七年省廢城在今縣北四十二里又按郡國志云城內有鐵柱五圍出地五六尺曽有人掘之及泉未見其本其中城周十餘里外城周三十餘里漢景帝三年吳楚趙膠西濟南菑川膠東七國俱反天子命條侯周亞夫將三十六軍擊吳楚亞夫至淮陽問客鄧都尉防安出答曰莫若引兵東北壁昌邑以梁委吳將軍深溝髙壘使徑兵絕滙泗口塞吳饋道吳梁相乃以全兵制其後破吳必矣條侯從之吳王以正月起兵三月皆敗卽此城司馬城在邑界郡國志云城內有鐵碑云漢浮陽侯司馬耀所封邑卽謂此城也

單州

單州今理單父縣本宋州之單父縣續漢書云單父侯國也屬濟陽郡後魏濟北濟陰郡隋開皇六年廢郡還置單父縣屬戴州唐貞觀十七年廢戴州縣入宋州朱梁開平初單父縣置鄆州後唐同光二年攺輝州爲單州

元領縣四

單州宋州割到碭山宋州割到成武曹州割到魚臺兗州割到

州境

東西一百四十五里南北八十五里

四至八到

西至東京三百五十里西至西京七百七十里西至長安一千六百八十里東至徐州二百六十里西至曹州一百三十里南至亳州二百七十里西南至宋州一百五十里東南至宿州三百七十里北至濟州一百四十五里東北至兗州二百七十里西北至濮州二百五十里

戶

唐開元戶宋州皇朝管戶主一萬九千四百四十三客四千三百三十九

風俗

與曹州同

土產

碣山縣枸杞賦

防絹

單父縣元十鄕古魯邑漢以爲縣屬山陽郡卽子賤爲宰身不下堂彈琴而理後漢以爲侯國屬濟陰郡後魏置北濟陰理單父城隋開皇六年廢郡又置單父縣屬濟陰郡十六年於成武置戴州縣屬焉大業二年廢州屬曹州唐武徳五年重置戴州縣又屬焉貞觀十七年廢州攺屬朱州今單州西防故城在縣北四十九里漢爲防置兵戍於此故城在今縣北猶存宓子賤廟在縣東南城外一里唐大中九年置漢平城在縣東有呂后村琴臺在縣北一里髙三丈卽子賤彈琴之所子賤碑在縣防巫馬期碑在縣西一百步聽訟臺上

碭山縣東南九十里元十鄕漢碭縣屬梁國後漢不攺晉以其地並入下邑宋復置碭縣屬梁郡後魏置曰安陽屬碭郡髙齊文宣帝並廢以安陽縣屬彭城郡隋開皇十八年攺安陽縣爲碭山縣大業二年攺屬宋州碭文石也以其山出文石故以名縣梁升爲輝州仍以爲赤縣又並入單父縣移此後唐同開光二年復舊故麻城漢爲麻鄕今故城在縣西北也香城水經云碭陂中香城在泗水之中趙人有琴髙者以善鼓琴爲康王舍人行彭涓之術浮游碭郡間二百餘年後入碭水中取龍子乘赤鯉魚出也

成武縣西北五十里舊十五鄕今七鄕漢舊縣屬山陽郡莽曰成安續漢志云成武縣屬濟陰郡隋屬戴州州廢屬曹州今單州梁邱山左傳齊侯宋公遇於梁邱杜注宋地髙平昌邑縣西南有梁邱南北兩郜國都城記文王庶子所封左傳取郜大鼎於宋戊申納於太廟杜注成武東南有郜城宋邑也漢置郜城縣於此以北有郜城故以此爲南郜實郜城縣也唐樂朋龜墓在縣西二十里路南一百步

魚臺縣東北九十里舊五鄕漢方與縣漢書謂髙祖取胡陵方與是也屬山陽郡晉屬髙平國髙齊天寶七年廢隋開皇十六年復置唐寶應元年攺爲魚臺縣以城北有魯公觀魚臺因以名縣元和四年八月淄靑李詩道請移縣置於黃臺市從之志十四年正月權徐州尋復兗州焉今單州湖陵故城秦漢爲縣今廢城在今縣東南一里湖陵蓋字偏傍誤爾菏水卽濟水一名五丈溝西自金鄕縣界流入去縣十里又東南流合泗水水經雲濟水又東過方與縣北爲菏水也泗水東北自任城縣界流入今縣東與菏水合又東流入徐州沛縣界觀魚臺在縣北十三里髙一丈五尺周一里左傳云公將如棠觀魚臧僖伯諌曰夫物不足以講大事其才不足以備器用則君不舉焉君所以納民於軌物者也不軌不物謂之亂政亂政亟行所以敗也公遂往陳魚而觀之僖伯稱疾不從書曰公矢魚於棠非禮也注云今方與縣北有武唐亭魯侯觀魚臺

太平寰宇記卷十四

欽定四庫全書

太平寰宇記卷十五

宋樂史撰

河南道十五

徐州

利國監

徐州

徐州彭城郡今理彭城縣古大彭氏國地則靑兗之域星分房宿四度按周禮之九州靑得羽山及泗淮二水兗州得大野無復徐州矣今州卽宋之分也左氏傳爲鄭楚取宋彭城是爲宋邑六國時屬楚秦並天下以彭城屬泗水郡項羽自號爲西楚霸王建都於此漢攺泗水爲沛郡又分沛郡立楚國復置徐州宣帝地節元年更爲彭城郡後漢及晉爲彭城國宋元嘉中王謨上表以六郡人民三十萬戶獲安於東南實以此爲重鎭後陷後魏復置徐州無立東南道行臺又輿地記云郡城由來非攻所能按言其險固也按十道志云自南北朝彭城爲要害之地隋鑿禦河已來南控埇橋以扼梁泗歷古名鎭莫重於斯後因立總管府以大將王軌破陳軍於呂梁橋吳明徹悉虜其眾隋初罷總管大業三年攺爲彭城郡唐武徳四年平王世充復置州總管府管徐邳泗鄫沂仁六州徐州領彭城蕭沛丰滕符離諸陽七縣貞觀元年廢諸陽入符離二年魯鄫邳二州仍以譙州來屬七年以沂州屬海州都督八年廢仁州入譙州其餘都督徐泗譙三州十七年罷都督府以廢譙州之蘄縣來屬天寶元年攺徐州爲彭郡乾元元年復爲徐州皇朝爲武寧軍節度

元領縣七

彭城沛縣滕縣蕭縣丰縣

二縣割出

下邳置淮陽軍宿遷入淮陽郡

州境

東西二百八十里南北二百二十五里

四至八到

西至東京七百里西至西京一千二百二十里西至長安二千八十里東至海州三百六十一里南至宿州一百四十里西至宋州三百六十里北至兗州三百里東南至泗州六十里西至亳州三百九十里西北至單州三百七十里東北至沂州三百五十里東北至宋州三百五十五里

戶

唐開元戶四萬六千七百皇朝管戶主一萬六千八百四十六客一萬七千五百八十

風俗

風俗好尙與鄒魯同無林澤之饒俗廣義愛親趨禮樂好惇行地理誌謂沛楚之言多楚音又云沛楚之朴直舒徐

姓氏

彭城郡三姓劉

袁曹

沛郡三姓朱

張周

蘭陵郡一姓蕭

人物

前漢夏侯嬰叔孫通周昌周勃子亞夫蕭何曹參王陵劉昭兩龔彭城亷里人勝字君賔捨字君倩二人相並著名節世號楚兩龔後漢桓譚姜肱吳有張昭宋有朱齡石到彥之土產

禹貢浮磬孤桐蠙蛛曁魚今蠙蛛已絕浮磬時有嵗貢五色土各一斗

彭城縣舊十八鄕今六鄕古之彭國地楚懷王自旴徙都此後項羽徙懷王於郴自都之漢爲縣屬楚國尋立徐州焉有鐵宮今爲彭城縣按彭門記云殷之賢臣彭祖顓頊之孫至殷末壽及七百六十七嵗今墓猶存故邑號大彭焉百里蒿字景公爲徐州刺史境內旱嵩行部甘雨隨車惟東海兩縣辟在山間嵩不到無雨父老請嵩入界卽雨至今有祠存焉九里山中記云彭城北有九里山有穴潛通瑯琊又通王屋俗呼爲黃池穴郡國志云曽參井泗水在縣東十步周顯王四十三年九鼎淪沒於泗水秦始皇時鼎气浮於泗始皇自以徳合三代大喜使數千人投水求不獲謂之鼎伏呂梁在縣東南五十七里左氏楚子辛侵宋畱呂杜注彭城呂縣也漢爲呂縣宋武北徵攺爲壽張縣又十道志雲泗水呂縣積石爲梁莊子云呂梁懸水三十仞魚鱉所不能過今則不然又陳書云將軍吳明徹以舟師北破下邳進屯呂梁堰泗水灌徐州周烏九軌達奚長儒率兵來援軌取車輪數百連鎖貫之橫斷水路然後募壯士夜決堰至明陳兵始覺潰亂爭歸至連鎖之處生擒明徹定國山在縣東四里東魏武帝五年慕容紹宗欲擊梁梁貞陽侯蕭明營於此州裏城唐貞觀五年築其外城卽古大彭國漢髙祖定天下以爲楚國封弟交爲王東晉封劉裕爲宋公至宋武帝以皇子義康爲彭城王並都於此後宋平北將軍徐州刺史薛安都乃以城歸魏也竹邑續漢書郡國志云沛郡有竹邑縣亷裏漢書龔勝居彭城之亷裏戱馬臺在縣南三里項羽築戱馬臺於此宋武北徵至彭城遣長史王虞等立第捨於項羽戱馬臺作閣橋渡池重九日公引賓佐登此臺防將佐百僚賦詩以觀志作者百餘人獨謝靈運詩最工曰季秋邊朔苦旅鴈繞霜雪淒淒陽卉腓皎皎寒潭潔良辰感聖心云旗興暮節鳴笳戾朱宮蘭巵獻詩哲餞宴光有孚和樂隆所缺云云宋於臺上置寺赭土山在縣北三十五里尙書禹貢徐州厥貢惟土五色漢郊祀志曰王莽使徐州嵗貢五色土卽此山也彭城山在縣東北六十里上有黃石公廟漢書張良得圯上老父書曰後十三年濟北谷城山黃石卽我也茱茰山在縣東北八十五里俗謂采藥山魏地形志曰呂縣有茱萸山出茱茰麥門冬本艸云茱萸出海承縣此山昔承縣垞城在縣北三十里北面臨泗水輿地誌云垞城古崇國兗州人爲實中城曰垞直加切城西南有崇侯虎廟呂梁城在縣東五十里按左氏傳曰楚子辛侵宋畱呂杜預注云呂畱二縣今屬彭城郡臨泗水髙百四十丈十七里此城東二里有三城一在水南一在水中單一在水北並髙濟所築立鎭以防陳冦寒山堰在縣東南一十八里梁蕭明伐魏決水以灌彭城呂布城在縣東南五十里按魏地形志呂布自下邳與曹公相持築城於此雍門城在縣東南五十里按桓譚新論云雍門周彈琴見孟甞君石佛井在縣南四里石佛山頂方一丈二尺深三里自然液水𨿽雨旱無增減或云飲之愈疾時有雲气出其中去地七百餘丈王仲徳墓在縣北四十一里符堅亂兄弟同起兵闗中爲慕容垂所攻水暴至不知所往忽有白狼來向仲徳號因往從之獲免又爲丁零翟所困單馬南歸夜行丘澤常有炬火照路後爲宋髙祖佐命位至徐州刺史因主白狼祠於彭城祀之桓魋墓在縣北二十七里水經雲泗水南經宋大夫桓魋冢西枕泗水鑿石爲冢郭緣生述徵記槨隠鏤金爲龜鳳之像石門扇石墓堂猶存龔勝墓在縣東南三里按前漢書龔勝楚人居彭城王莽簒位遣璽書安車奉迎勝稱疾不起閉目十四日而死魏地形志云彭城有龔勝墓石碣猶存至今禁芻牧樊噲墓在縣北五十九里按漢書樊噲沛人封舞陽侯漢髙祖廟在縣東南六里臨泗水彭祖廟魏神龜二年刺史延明移於子城東北樓下俗呼樓爲彭祖樓

沛縣西一百十里舊十六鄕今六鄕郡國志古云偪陽地漢爲縣屬泗水郡蓋取史記齊景公畋於沛又許由隠於沛澤皆其地因名立邑名漢又攺泗水爲沛郡理相承以此爲小沛魏分立譙郡又以沛爲王國晉不攺宋爲沛郡攺屬徐州隋又罷郡縣屬仍舊唐武徳四年天下平寧復移沛邑於此正漢邑名也泗水西北流入東去縣五十步泡水在縣西一百五十步卽丰水也縣理城卽秦沛縣城初陳涉起兵沛令欲以沛應之

乃令樊噲召髙祖沛令後悔閉城拒守髙祖書帛射城上曰諸侯並起今屠沛父老乃殺沛令迎髙祖立爲沛公十二年髙祖破黥布還過沛謂沛父老曰遊子悲故鄕吾𨿽都闗中萬嵗後吾魂魄猶思樂沛且朕自沛公以誅暴亂其以沛爲朕湯沐邑防山在縣東南上有防子冢山下有故沛城存焉枌楡社漢書云髙祖禱丰沛之枌楡卽髙祖之鄕社名也沛宮在縣東南一里漢書髙祖置酒宴鄕中父老今在廣戚城中合鄕故城古互鄕之地按劉芳徐州記云古之互鄕蓋孔子云難與言者泗水亭在縣東南一里髙祖昔爲亭長今有廟焉畱城在縣東南二里昔張良遇髙祖之處後平天下髙祖欲封之良曰昔遇陛下於彭城東南略地願陛下封臣於此髙祖許之遂封畱侯今有張良廟存焉歌風臺在縣城東南一百八十步古老傳云漢祖徵英布回歸沛於此臺歌曰大風起兮雲飛揚因爲名張良墓在縣東南六十里有廟仲虺廟湯左相邑

也

滕縣北一百九十四里舊十八鄕今四鄕古小邾之國漢爲蕃昌慮二縣地屬魯國應劭注曰蕃縣卽小邾國也爲魯附庸邑有邾國濫邑故城在今縣東南卽漢之昌慮縣隋開皇六年於此置滕城是也桃山卽華萊山也郡國志云一名義珠山山有井不可窺窺者不盈嵗輙死有鳥巢於井中金喙黒色見則大水抱犢山抱朴子云出芝艸奚公山在縣東南六十里陽曄徐州記云奚仲造車處上有軌轍見存後魏書薛縣有奚仲廟濫城在縣東南五十九里左氏謂邾黒肱以濫來奔卽此地後漢建安中魯於此立昌慮郡隋大業二年省今名昌慮城是也古薛城漢爲縣古城在今縣東南五十里史記云靖郭君田嬰齊威王少子宣王弟湣王封嬰於薛卽此地也又郡國志云薛城髙厚無比多英傑子弟蓋有孟甞君之遺風也公邱故城在縣東南十里夏侯嬰初爲滕令故號滕公按此時髙祖未立郡縣故滕爲秦縣至武帝攺爲公邱縣屬沛國孟甞君冢在縣南五十里水經注云孟甞君墓結石爲槨制作甚麗今薛城南猶有迹也奚仲墓在縣東南六十里古靑邱村

蕭縣西北六十里舊十七鄕今六鄕古之蕭國春秋時爲宋邑周以封子姓之國別爲附庸左氏謂宋郡公子奔蕭是也漢書舊爲縣屬沛郡北齊天寶七年攺爲承髙縣彭城郡隋開皇三年罷郡屬徐州攺爲龍城縣尋復爲蕭縣丁公山在縣東南三十里楚漢相攻髙祖敗薛人丁固追之卽此也號曰丁公山緩輿山在縣東三十五里宋髙祖緩輿里人蓋因山爲裏名也古汴河在縣南十步杼秋城在縣西七十五里漢書郡國志云杼秋屬梁國闞駰十三州記杼秋光武封劉般爲杼秋侯明帝以屬沛龍城在縣東三十里後魏屬彭城郡酈元注水經雲獲水東經蕭縣歷龍城是此扶陽城在縣西南六十五里漢丞相韋賢之後世封侯

此地眢井在縣北二百步古蕭城內左傳云楚莊王伐蕭蕭潰還無社與司馬卯言隠於眢井中卽此紅亭左傳昭八年秋搜於紅是也注蕭縣西有紅亭丰縣西北一百四十里舊十八鄕今八鄕戰國時其地屬梁漢髙祖乃丰沛邑中陽里人後得天下沛爲郡丰爲縣宋攺濟陰郡北齊攺郡爲永昌縣仍焉隋復屬徐州丰西澤卽髙祖斬白蛇之所厭气臺在縣城中漢書秦皇以東南有天子气故東遊厭之因築此臺大澤在縣北六里前漢書髙祖母常息大澤夣與神遇是時雷電晦冥太公往視則見蛟龍於上已有脤遂誕髙祖隆凖龍顏古宅在城內卽髙祖故宅也丁公墳在縣東北六里前漢書季布母弟爲項羽窘髙祖於彭城髙祖急顧丁公曰兩賢豈相厄哉公遂緩追之及髙祖得天下公謁見髙祖狥眾曰丁公爲項王臣不忠使項王失天下遂斬之以勵人臣塟於此

利國監

利國監本徐州之秋邱冶務烹鐡之所皇朝升爲利國監以董其事

太平寰宇記卷十五

欽定四庫全書

太平寰宇記卷十六

宋樂史撰

河南道十六

泗州

泗州臨淮郡今理臨淮縣禹貢徐州之域星分斗宿四度周十二州又爲州之境春秋宋地故曰宋人遷宿七國濟東境秦薛郡漢髙皇東海郡又爲東海郡地元鼎四年分東海郡爲泗水國封常山憲王子髙領縣三至孫靖王時國絕武帝末分沛置臨淮郡之厹猶縣卽此邑故有東海沛臨淮三郡之地焉皆今州界也後漢以其地合下邳國兼置徐州領郡國五里於此晉置宿預縣屬淮陽國宋爲南彭城下邳二郡地後魏亦爲下邳郡兼置東徐州自晉至後漢爲宿預縣不攺後魏末又於此置東徐鎭及宿預郡後又爲東徐州又爲東楚州陳太建五年攺爲安州後周建徳五年攺爲東楚州兼立宿遷郡大象二年攺爲泗州隋攺爲下邳唐武徳四年平王世充又爲泗州領宿預徐城淮陽三縣貞觀元年省淮陽縣入宿預以廢邳州之下邳廢漣州之漣水來屬八年又以廢仁州之虹縣來屬總章元年割海州沭陽來屬咸亨五年以沭陽還海州長安四年置臨淮縣開元二十一年河南道采訪處置使嗣魯王道堅奏移州就臨淮卽今理也天寶元年攺爲臨淮郡乾元元年復爲泗州

元領縣七今三

臨淮旴楚州割到招信濠州割到

三縣割出

漣水爲漣水軍宿遷入淮陽軍下邳入淮陽軍

一縣廢

徐城並入臨淮

州境

東西二百九十里南北三百一十八里

四至八到

西北至東京一千一百七十二里西北至西京一千四百七十二里西北至長安二千三百三十三里東至楚州二百二十五里南至淮水一里與旴分界西至濠州二百一十二里正北防東至海州五百四十五里東至旴縣以淮水分界東北至海州界海口四十里西北至埇橋四百二十里西北至沂州六百七十五里

戶

唐開元戶三萬七千五百二十六皇朝管戶主七千三百三十客一萬四千五百九十六

風俗

漢書魯分野其人好學尙禮義重亷恥其後俗儉嗇愛財趨商賈好訾毀多巧僞然好學愈於他俗姓氏

下邳郡出三姓陳

祁谷

人物

魯肅臨淮人家富周瑜求糧肅有米二囤各三千斛直指囤與瑜唐有王義方泗州漣水人

土產

頗有桑麻之業無林澤之饒

綿絹

貲布絁

臨淮縣舊八鄕今六鄕本徐城縣地地當水口爲南北禦要之所長安四年分徐城地置開元中移郡於此甓山有祠在縣西五十里居山頂古老傳云石大如斗樹無三尺植木約髙三丈隋大業十二年趙徵君於此讀書時人慕其徳行遂立祠遇旱州人祈禱磬石山郡國志云卽尙書所謂泗濵浮磬紅藍河在縣東十里上有土橋南入淮其河上有源有村取紅河爲名故隋煬帝宮人種紅藍於此以名焉徐偃王廟在舊徐城縣北三十里故徐城內立廟掛劍臺在縣舊徐城北三十里古大徐城東北臨洙沛水今無餘址故徐城一名大徐城卽古徐國也在徐城縣北三十里漢書地理誌云故徐國也其城周一十二里又郡國志云薄薄城卽徐偃王權造故曰薄薄城今呼爲故城吳城亦名髙平郡城在舊徐城北三十里東臨廢通濟渠舊經云太建六年陳將吳明徹於此置髙平郡隋開皇四年廢橋城梁戍城在徐城縣西南二十五里南臨水舊經云梁天監二年築置戍南臨水橋以爲名南重岡城亦隋重岡縣城也在舊徐城縣西北九十

裏通濟渠南一里平地隋大業八年移縣於此置十年築城隋末廢緣重岡山爲名李千城卽後魏戍也在徐城縣西北三十里後魏熈平元年李千於此置城因爲名髙冡城魏義與郡城也在徐城縣西北七十里平地舊經云梁爲興安郡領髙冡城屬東徐州髙齊初廢淮陽城在徐城縣東北一百五十里西臨泗水晉義熈年中於此置淮陽郡宋元嘉二十五年封皇子彧爲淮陽王貞觀二年廢又按郡國志云淮陽縣有抱月城城抱淮泗之水形勢似月也古屯城在徐城縣西南八十五里陳太建五年大將吳明徹於此置堰斷淮水以灌濠州緣此築城置兵防守其城內南北作隔分爲兩城淮南招義縣界又有一城臨水南北相對亦是同時築名爲屯城馬給事祠在縣東一里臺子山按魏國志云名鈞字徳衡魏明帝時官至給事中有技巧之妙造指南車轉注百戱後人慕其徳遂立祠焉都梁宮周二里在縣西南一十六里隋大業元年煬帝立名宮在都梁東據林西枕長淮南望巖峯北瞰城郭其中宮殿三重長廊周院之西又有七眼泉湧合爲一流於東泉上作流杯殿又於宮西南淮側造釣魚臺臨淮髙峯別造四望殿其側有曲河以安龍舟大舸枕向淮渭縈帶宮殿至十年爲孟讓賊於此置營遂廢義帝祠在旴東一里臺子山上按漢書云秦二世

二年初立楚懷王都此漢立廟淮瀆祠在淮南岸斗山下淮渦神在龜山之下淮陽記按古嶽瀆經云禹治水三至桐栢山乃獲淮渦水神名曰無支祁喜應對言語辧江淮之淺深原隰之遠近形若狝猴縮鼻髙額靑軀白首金目雪牙頭伸百尺力逾九象擊騰踔疾奔輕利倐忽間人視之不可久禹授之童律童律不能制授之烏木田烏木田不能制授之庚辰庚辰能制鵄脾栢木魅水靈火妖石怪奔號叢繞以千數庚辰以防逐去遂頸鎖大索鼻穿金鈴徙淮泗陰鎖龜山之足淮水乃安流注於海後唐永泰初年湯任楚州刺史時有漁人夜釣於龜山之下其鉤爲物所制不復出漁者健水沒沈於底可五十丈見大鐵鎖盤龜山足尋不知極漁人遂告湯湯命漁人及能水者數十人獲其鎖力不能制加以大牛五十頭鎖乃振動稍就岸時天無風驚波浪翻觀者大駭緣之鎖未見一獸狀如靑猿白首長鬛雪牙金爪闖然出岸髙五丈許蹲踞起伏若狝猴但兩目不能視兀若昏醉耳目口鼻皆悉水流如泉涎沫腥不可近久乃引頸伸欠雙眸忽開光彩若電顧視人焉欲狂怒觀者奔走獸亦徐徐引鎖拽牛沒水去時楚多名士與湯相顧愕然不知其由獸竟不復見邇來漁者時知鎖所在韓信壇在縣東南七里今有壇基見在並地境南至頻水北至楡城東至海渠西至淮泗漂母冢在縣北十里河北岸鄧艾廟在白水陂上

去縣南一百二十里艾於此置屯田四十九所其陂東西長三十五里去縣一百里朱買臣墓華陀墓韓朋墓三墓皆在邑界淮水泗水沭水經邑界永泰湖在縣北五十里隋大業三年開通濟渠塞斷水自爾成湖因鄕名出背鯽魚時人呼爲朱衣鮒九山在徐城縣西北七十里臨淮廢徐城縣在州西五十里六鄕漢志徐縣故嬴姓國都城記云伯益之後伯益有二子大曰大亷封鳥俗氏秦其後也小曰若水別爲費氏居南裔爲諸侯至夏氏末其君費昌去夏歸商佐湯伐桀有功入爲卿士以其本國爲畿內之采地而湯更封費子之庶子於淮泗之間徐地以奉伯益之祠復命爲伯使主淮夷至成王卽位封伯禽於魯徐子率淮泗之夷並叛卽書序云魯公宅曲阜徐夷並興東郊不開當是之時成王以徐戎之屬鍚之山川土田附庸又曰保有鳬嶧遂荒徐宅至周穆王末徐君偃有徳好仁義東夷之國歸之者四十餘國穆王西巡聞徐君威徳日遠乘八駿之馬使造父禦之更遣楚師襲其不備大破之殺偃王其子遂北徙彭城武原東山之下百姓赴之者萬數因名其所依山曰徐山卽此地也後爲吳所滅亦號大徐城漢爲縣皇朝建隆三年並入臨淮縣睢陵在縣界徐君墓季札掛劍之所按輿地誌云季札初使魯北過徐徐君好其劍不敢言季子心知之爲使上國未還及還徐君已死解劍懸於墓從者曰尙誰與乎季子曰吾心許之豈以死背吾心哉

旴縣淮河南去州五里依舊管十鄕本秦舊縣地也阮勝之南兗州記云春秋時本善道地魯襄公五年防吳之處秦胡亥二年項羽立楚懷王孫心爲王都於此三年徙都彭城漢爲縣又封江都易王子防之爲旴侯又按輿地誌云漢旴屬下邳晉初又屬臨淮郡晉義熈中又置旴郡宋文帝時後魏南侵臧質守旴魏師以數十萬眾攻圍三旬不防而退又宋書云宋元嘉二十八年廣陵徙理旴三十年還舊揚州梁屬兗州後魏旴戍幹明元年又爲縣仍屬淮州後周又立旴郡屬揚州隋開皇三年郡廢爲縣唐武徳四年以其地當水陸衝要遂立爲西楚州領旴一縣八年廢州縣屬楚州建中二年來屬都梁山在縣南一十六里按廣志云都梁山生淮蘭艸一名都梁香艸故以爲名在楚州西南二百九里又阮升之記云都梁山通鐘離郡廣袤甚逺出桔梗芫花等藥伏滔北徵記云有都梁香艸因以爲名斗山在縣西南與都梁山相連枕當淮水險峻名曰鬥山東陽山在縣東七十五里按阮升之記云東陽山上有池水名曰天井冬夏水深五丈今見在又有城城不詳所置年代臺子山在縣東一里按宋書云元嘉二十七年宋將臧質屯兵旴城內以拒魏師魏引兵士造努臺以射城中因以爲名按臺子山在楚州西南一百九十四里長圍山在縣七里宋書云元嘉二十七年宋文帝遣臧質拒魏武帝遂於梁山築長圍城造浮橋絕水路卽此山又攺爲長圍山當在楚州西南一百八十里旴山在縣東西四十里按阮升之記云其山形若馬鞍遂名馬鞍山天寶中攺爲旴山在楚州西南二百三十里赤欄浦在縣城南二里上作赤欄橋遂因名其水淺曲不通舟檝鳴鶴塘在縣東十五里其塘眾鶴所集猶多鳴唳以

爲名新開直河在縣北六十步縣郭內其淮河決開至黃土岡太極元年勅賜魏景倩奏開淮水向揚州義帝祠置在臺子山上去縣東一里按漢書秦二世初天下大亂項羽爲盟長立楚懷王孫心爲義帝都旴縣後羽遷義帝於彭城至晉義熈中於此置旴郡至東魏郡廢其城古老相傳謂之皇城蓋義帝舊居也今祠見存王彭父墓在縣東北一十七里按宋書云王彭者旴人也少防母元嘉初又防父家貧無以營塟鄕裏各出夫力助作塼塼須水而天旱逺汲不周彭號天自訴一旦大霧霧歇塼竈府忽生泉水塟事旣竟水便自竭今墓存廢臧質城西近淮水按宋書云元嘉二十七年遣將臧質屯兵旴縣築此城以拒魏師隋大業十年子讓賊據都梁宮其年江都通守王世充修理此城屯軍賊破至唐武徳六年輔公祐江南作逆徐州道副元帥任懷與李勣等在此屯軍聚造器杖至七年破輔公祐以定江南軍去之後空廢東陽故城北至東陽山周十里在縣東七十五里按史記項羽紀注云東陽縣本屬臨淮郡漢明帝分屬下邳後復分屬廣陵又陳嬰爲東陽令史又云楚漢之際曽以爲荊國封劉賈爲荊王而東陽卽此地也廢魯城在縣南三十里按後魏地形志云魯縣屬淮陰隋初廢古營屯在今縣西北八十里乃三國以來營屯之所都梁驛宮在縣東南十五里隋開皇六年煬帝在都梁山避暑回向揚州因此路至向陽東一百一里入揚州髙郵界招信縣西五十一里舊十三鄕今六鄕本漢淮陵縣屬臨淮郡宋僑立濟陰郡按宋書云泰始三年以濟陰流人寓於此土遂分鐘離東界置濟陰郡又立池縣南屬徐州北齊河淸三年於城西二里又築城移州理卽今縣城是也隋開皇二年以光徳太子名昭攺爲化明縣武徳七年復名招義縣國朝建徳四年割泗州太平興國元年攺爲招信古奔精城在縣南六十里平地古老相傳云是蠻奔精王所築未詳年代唐武徳二年刺史楊益置爲睢陵縣至武徳四年刺史夏侯雄才廢古淮陵城在縣西北二十五里漢書地理誌云淮爲

淮陵縣王莽攺曰淮陸縣未詳廢置古濟陰城在縣東二里宋泰始二年築置濟陰郡北帶長淮河淸三年水溢淹倒緣淮州郡多徙此城遂廢至唐武徳二年土人楊益自據爲化州刺史未知所屬於此城內至濟陰縣四年歸國七年廢化州並縣古公路城在北六十里平地城北帶淮水後漢書袁術傳云字公路獻帝建安二年僭號九江術率兵撃殺陳王寵曹操徵之術聞大駭乃渡江築此城以自據啄戈河在縣東二百步其河濶四十丈玉環山在縣西二十五里又名女山狀如玉環形勢旋浮山在縣西七十里下有石穴每淮波泛溢不能沒其穴

太平寰宇記卷十六

欽定四庫全書

太平寰宇記卷十七

宋樂史撰

河南道十七

宿州

淮陽軍

漣水軍

宿州

宿州符離郡今理符離鄕徐州之域爲沛地按唐史元和四年正月以徐州符離之地南臨汴河有埇橋爲舳艫之防襟帶梁宋運漕所歷防虞是急乃以符離蘄縣並泗州虹縣三邑立宿州取古宿國爲名九年又割亳州之臨渙屬焉遂爲上州仍屬徐泗等州觀察使太和三年三月徐泗觀察使崔郡奏頃以蔡孽未平遂割三縣拜徐州兵一千四百人權置宿州阨其奔軼事闗備禦非務便人今寰宇無虞封析罷警權創支郡理合並徐州其宿州請卻廢三縣各還本州勅依至太和七年勅復置仍移於埇橋置卽虹縣之地後復移理符離卽今郡理也皇朝開寶元年升爲保靜軍節度

元領縣四

符離虹縣蘄縣臨渙

州境

東西三百五里南北三百一十一里

四至八到

西北至東京六百三十里西北至西京一千二十里西北至長安一千九百四十里東至泗州三百三十里西至亳州永城縣一百五里西至壽州壽春縣二百五十里北至徐州一百四十里東南至濠州一百九十八里東北至下邳縣二百三十里西南至濠州城父縣二百九十九里西北至徐州蕭縣一百一十里

戶

唐開元戶具徐州元和戶八千六百七十六皇朝管戶主一十一萬二千五百四十二客一萬四千六百九十三

風俗

同徐州

人物

桓榮沛國龍亢人趙孝弟禮爲賊所得孝自云禮廋孝肥朱浮沛國人桓譚沛國相人相縣在符離西北帝好防譚對曰臣不讀防書魏武帝沛國譙人嵇康嵇喜俱譙人劉伶沛國人

土產

絹貢

符離縣舊二十鄕今十鄕本秦舊縣也漢書陳渉傳曰渉初起兵有符離人朱雞石然則漢前已有符離故爲秦縣也漢縣沛郡以縣譙縣晉武帝以爲沛國封獻王又爲斛城縣髙齊天保七年復爲符離縣移於古符離城內爾雅芫符離以地多此艸故取名矣隋大業二年移於朝解城唐貞觀元年移於朝城西南七十里竹邑城元和四年於縣置宿州以縣焉定陶山在縣北四十里魏地形志濟陽郡有定陶縣在山下因爲名汴河在縣南一百步睢水在縣北二十里注水經雲睢水出梁郡鄢縣經竹邑城是也新城在縣西一百三十一里北齊武平七年後置睢南郡於此西一百步置符離縣隋開皇年廢靈璧城在縣西北八十里漢書齊義曰靈璧故小城也在彭城南楚擊漢軍至彭城項羽以精兵三萬出胡陵至徐州蕭縣在靈璧東睢水上大破漢軍睢水爲之不流北陵城在縣東北一百八十里漢書地理誌陵縣故屬泗水國輿地誌有陵縣太康地誌云屬下邳晉武帝以南有廣陵故曰北陵閔子騫冢在縣東北九十里相山碑在縣西北九十里相山南按碑辭云晉武帝太康五年縣令有國諸侯祀界內山川時相山屬沛國令郭卿云相山主應房心之星能興雲雨防天旱祈雨卽應乃建廟刻石紀名曰巍巍相山盤紆穹崇上應房心與天靈衝興雲播雨稼穡以丰唐永徽元年立

虹縣東南一百五十六里舊十鄕今三鄕漢縣屬沛郡按輿地誌云堯封夏禹爲夏伯邑於此卽天子位徙都陽翟漢爲夏邱縣屬沛國北齊攺爲夏邱郡後周大象中攺爲晉陵郡隋開皇三年復爲夏邱縣屬仁州唐武徳四年於故城縣置虹縣屬仁州貞觀八年廢仁州爲虹縣以泗州元和初立宿州於此後理符離朱山在縣東北三十里魏地形志潼縣在朱山卽防稽朱買臣之舊裏也潼水在縣西三百步酈善長水經云今潼水自萬安湖南流隋大業元年開汴河斷潼水故虹城在縣南一百里漢虹縣也漢地理誌虹屬沛郡魏初屬汝陰郡僮城在縣東北七十里漢時僮縣也地理誌僮臨淮濠城在縣西南七十八里卽漢洨縣也屬沛郡垓下洨縣之聚落名潼都城在縣北一百二十里卽漢取慮縣屬臨淮後漢書楚王英都徐州光武三十年以臨淮之取慮益楚國是也垓下在縣西五十里漢兵圍項王於垓下大敗之有廟在縣西五十里赤坎故城在縣西南一百九十五里天監八年置赤坎戍大同二年廢戍置仁州唐武徳四年廢相城古相土所居後因名之宋共公自睢陽徙都此城唐離縣在今縣西北諸陽故城隋置諸陽縣後廢朝斛故城隋符離縣理廣濟渠唐開元二十七年河南采訪使齊澣以江淮運漕經淮水波濠有沈溺之憂遂開廣濟渠下流自虹縣至楚淮陰縣北十八里合於淮逾時軍功水流峻急行旅艱阻旋停廢卻由舊河也

蘄縣南三十六里舊十七鄕今七鄕本秦舊縣屬沛郡後漢屬沛國有大澤鄕陳渉起兵於此置譙郡齊以爲北譙郡後魏攺蘄縣爲蘄城縣隋開皇三年去城屬仁州卽今宿州蘄縣是也大業二年屬徐州八年屬譙唐貞觀十七年復還徐州元和中又於埇橋置立宿州緣此邑北去徐州稍逺因宿州州廢復屬徐州至太和又立宿州因又來屬渙水西自臨渙縣界流入淮水在縣南二百里渦水在縣東百里按漢書渦水在扶溝首受浪湯渠魏文帝臨渦賦云建安十八年至譙州余兄弟拜墳墓乘馬遊觀經東園渦水乃駐馬書鞭作臨渦賦卽此也蘄水在縣北四十里酈元注水經雲蘄水受睢水本經云臨渙縣大業元年疏通濟渠東流至縣界龍亢故城在縣南八十里漢書地理誌雲龍亢縣屬沛郡輿地誌魏武帝至龍亢士卒多叛卽此地也隋開皇六年廢入蘄縣谷陽城在縣東七十里漢書地裏志谷陽縣屬沛郡應劭云在谷水之陽後漢建武十三年封岑彭爲侯唐顯慶元年移此城於今城置艾子城在縣西十五里按魏地形志蘄郡有艾子城周齊已前於中蘄縣隋開皇中屬仁州大業二年廢仁州縣入彭城郡唐貞觀元年移州並縣就谷陽城遂廢葛城在縣南九十里後魏地形志葛山縣屬龍亢郡北齊天保七年廢入龍亢縣隋開皇六年爲戍十六年廢項羽墓在縣東七十里漢髙祖以魯公禮塟於谷城今濟北谷城有項羽冢此又有墓按漢紀斬羽東城楚悉定獨魯不下乃持羽頭示其父兄魯乃降故以魯公禮葬羽於谷城羽傳云陽喜等五人各分其一體豈此塟其體谷城塟其頭也

臨渙縣西百九十里舊二十鄕今六鄕漢銍縣地屬沛郡梁書云普通六年代銍城置臨渙縣以郡界臨渙水爲名仍置下邑縣以焉後魏攺置渙北縣齊省臨渙郡攺渙北縣爲臨渙縣屬譙郡開皇三年廢郡畱縣攺置譙州唐神堯甞爲譙州刺史大業二年攺屬亳州武徳四年屬譙州貞觀十七年屬譙州縣亳州大和元年宿州嵇山在縣西北三十五里晉書銍縣有嵇山嵇康本姓奚防稽人遷於銍家於嵇山之側遂氏焉注水經云取嵇字以爲姓蓋志其本也北平城在縣西南五十二里注水經雲山桑邑俗謂之北平城後漢王常封山桑侯卽此嵇康墓在縣西北三十五里嵇山東一里康仕晉至中防太夫廢龍山城在縣西四十五里北齊武平四年置隋開皇九年廢入臨渙縣古臨渙縣城在縣西北二十五里隋大業十年移縣於此唐貞觀十一年遭水移入銍城內

淮陽軍

淮陽軍理下邳縣本泗州下邳縣皇朝太平興國七年移縣理置淮陽軍仍割下邳宿遷二縣屬焉

今領縣二

下邳宿遷

軍境

東西一百五十里南北一百四十七里

四至八到

新置軍未有至東西京長安里數

東至海州二百九里西至徐州彭城界六十里南至宿州虹縣界八十里北至沂州臨沂縣二百三十里東南至泗州臨淮縣三百五十里西南至徐州符離縣二百五十里東北至海州沭陽縣二百五十里西北至沂州承縣一百二十里戶

唐舊戶具泗州皇朝戶主六千一百六十七客一萬二百二十二

風俗

同泗州

人物

於定國薛宣劉虞皆剡人也

土產

菖蒲一寸九節及十節出偃武鄕

下邳縣舊十三鄕今九鄕本夏時邳國後屬薛春秋云薛之祖奚郡國志云下邳城有白樓門卽曹公徵呂布所登晉太康元年自徐城移下邳國理此封安平王子晃爲王宋爲下邳郡北徵記雲中城呂布所守也南臨白樓門梁攺下邳縣爲歸政仍於此置武州尋入後魏明帝又攺爲東徐州復歸政爲下邳縣置郡不攺後周攺東徐州爲邳州隋開皇二年罷郡所領縣並屬邳州大業二年省邳州以縣屬泗州唐武徳四年又置邳州貞觀元年又省爲縣卽今理是也皇朝建陽軍今縣屬焉嶧陽山在縣西六里嶧縣孤桐西徵記下邳城西五里有葛山禹貢所謂嶧陽山也沂水經縣北分爲二水一水於城北西南入泗水一水經城東屈曲從縣南亦注泗謂之小沂水郡國志沂水今號爲長利池上有橋卽張良遇石公於圯上南人謂橋爲圯卽此橋也古郯城古郯子國在縣東北一百五十里故郯子國

城仲尼學官名於郯子卽此地也宋滅郯以爲縣其故城周十餘里在沂沐二水之間後漢徐州刺史理此髙齊省後周大象元年復置貞觀元年又省縣理城古邳國城也魏武徵呂布於下邳決泗沂水以灌其城卽此處按下邳有三重大城周十二里中城周四里呂布所守也魏武擒布於白門卽大城之門也小城累磚堅致周二里許西南又有一小城周三百七十步徵虜將軍所築石鱉屯晉穆帝升平初荀羨爲北部都尉鎭下邳起屯田於東陽之石鰲在臨淮郡界公私利之北齊廢帝幹明中尙書左丞蘓珍之又議修石鱉等屯嵗收數十萬石自是淮南軍防糧儲充足矣武原故城漢爲縣今廢城在縣北東海王故城一名今城後漢廢太子疆於此城古良城在今縣北六十里良城卽春秋晉侯防吳子於良在此漢爲縣屬東海郡髙齊天保七年省下相故城項羽生處東漢初平四年曹操攻徐州屠男女數十萬泗水爲之不流卽此城也取慮故城在今縣西南漢屬臨淮縣郡十三州誌取如星分觜陬慮若公羊邾婁之婁顧野王云取慮讀爲秋閭漢時汝南步遊張少孤四嵗母拾麥爲人賣遊張后爲取慮令春月按行髙年至裏頭有病嫗馬便不前自下問訊乃其母也北陵故城晉太康地記云北陵縣屬下邳睢陵故城漢縣廢城在今縣東南司馬碑伏滔北徵記云下邳大城內有大司馬碑石聲如磬項羽井北徵記云下邳西南有石崇四丈碑云項羽井在下相城也郯子廟在古郯城泗水西從彭城縣界正東流縣城西南黃石公廟在黃鄕城東南一里劉綱祠在縣南一百步舊之祠前有皂樹公升仙之所舊圖經雲樹髙十丈天寶元年因大風折至三年枯樹東南有根上再生祠樹俱廢孔望山在郯城鄕傳云孔子昔於此山登望磬石山在縣西南八十里禹貢泗濱浮磬孔安國注雲水中見石可以爲磬按泗水中無此石其山在泗水之南四十里今取磬石上供樂府其山出石大小擊之其聲淸亮與孔說不同恐禹治水之時未至此山矣

宿遷縣東一百一十里舊十四鄕今三鄕春秋時鐘吾子國亦宿國所遷之地也南附於宋東逼於魯遂內遷其人而更封其君也宿預城在下邳縣東南一百八十里蓋本宋宿遷處也後漢減爲邑漢爲厹猶屬臨淮郡晉安帝立宿預縣開皇三年屬泗州唐寶應元年以犯代宗諱攺宿遷淮水入縣境南與楚州山陽分中流爲界峒峿在今縣西一十里司吾故城是也卽古鐘吾子國吳滅之漢爲縣後魏省泗口晉明帝大寧中兗州刺史劉遐自彭城退屯泗口卽此也故泗陽漢縣省故城在今縣東南八里魏陽故城是也蓋因魏文帝幸廣陵因而攺名陵城在今縣東南五十里漢縣屬廣陵晉永嘉後省故城存角城在今縣東南一百一十一里縣道記云舊理在淮之北泗水之西亦謂之泗口城卽晉安帝義熈中於此置淮陽郡仍置角城縣梁攺角城爲臨淮縣後魏攺爲角城縣髙齊又攺角城爲文城縣周又攺文城爲臨淸縣隋開皇三年罷郡乃省臨淸縣其城因而荒廢又按郡國志云晉安帝義熈中置此城在今縣東南東臨泗水南近淮水自晉至隋迄爲重鎭市邱城郡國志云市邱城卽古市邱侯來獻鼎處濉水沭水皆經縣界魯肅廟在縣東南一里肅臨淮人後爲之立廟也

漣水軍

漣水軍理漣水縣本楚州漣水縣皇朝太平興國三年十一月建爲漣水軍

領縣一

漣水

軍境

東西八十里南北一百四十九里

四至八到

新置軍未有至兩京長安里數

東至劉奉村三十里與楚州山陽分淮水中流爲界都至楚州一百三十里西至�石溝五十里與宿遷縣分淮水中流爲界都至宿遷縣一百九十六里南至淮二里與楚州山陽縣分淮水中流爲界兩縣相去九十二里北至海州朐山縣決水溝一百四十七里中流爲界至海州東門二百二十七里西南至楚州山陽縣六十一里分淮水中流爲界至東大海一百四里西北至竹墟村西一百七里與海沭陽縣分界又南至楚州淮陰縣分淮水中流爲界兩縣相去一百五十三里

戶

舊載楚州借皇朝管戶主一千一百八十三客七千三百四十一

風俗

同楚州

土產

淮白魚海鯔魚

漣水縣舊十四鄕今六鄕漢猶縣地按猶城今宿預也後漢爲徐州之地魏曰海安縣晉爲宿預之境宋太始五年於此置海東郡仍於此城北三十里東海王城別置襄賁縣以屬焉南界又置冀州寄理於此以爲邊鎭防阨之所後魏攺東海郡爲海安郡仍分置東海臨海二縣以焉隋開皇三年廢郡以縣屬海州五年攺襄賁爲漣水縣因縣界有漣水爲名唐武徳四年置漣州仍分置今城縣貞觀元年廢漣州並省今城縣以漣水縣屬泗州總章元年攺屬楚州咸亨五年遝泗州自後又楚州皇朝建軍大海在縣東北一百四十里禹貢海岱及淮惟徐州記云東至海北至岱南至淮也又云沿於江海達於淮泗注云沿江入海自海入淮自淮入泗卽此海也北漣水西從海州沐陽縣沭水分流南入縣界在沐陽名漣水入縣界名北漣水南流四十九里與南漣水合流淮水西南自宿遷縣界流入碩灌河在縣西一百一十六里與海州朐山縣中分界

太平寰宇記卷十七

欽定四庫全書

太平寰宇記卷十八

宋樂史撰

河南道十八

靑州

靑州北海郡今理益都縣古靑州境星分虛宿九度當少皥時有爽鳩氏虞夏有季萴湯時有逢公伯陵殷末有蒲姑氏居之蒲姑與四國作亂周成王滅之以封太公所謂營丘秦並天下爲齊郡地焉漢置北海郡後漢爲北海樂安二國地又爲靑州理所謂理廣固魏因之晉爲齊及樂安二國亦爲靑州理所永嘉末陷石勒苻氏平燕復有其地苻堅末刺史苻朗以靑州降晉晉又於此置幽州仍以辟閭渾爲刺史理於此安帝初以廣陵已僑立南靑州故此爲北靑州後又陷慕容垂復爲慕容徳所據建都於此至慕容超宋武帝北伐克之以羊穆之爲刺史武帝後又省南靑州攺北靑州曰靑州仍以置東陽城今州東城也武帝末又爲靑州理臨淄後爲魏所得又置靑州後周及齊郡府創立莫得詳述至隋初郡廢復爲靑州大業三年罷州爲北海郡唐武徳四年海岱平又置靑州總管府靑濰登牟莒宻萊乘八州領益都臨朐臨淄般陽樂安時水安平等七縣七年攺總管爲都督府八年省濰牟登乘四州以廢濰州之北海廢乘州之千乘壽光博昌來屬省般陽時水安平等縣貞觀元年罷都督府天寶元年攺爲北海郡乾元元年復爲靑州後升平盧軍節度晉開運元年降爲防禦州以楊光逺叛初平故也天福十二年復舊爲平盧軍節度皇朝因之

元領縣七今六

益都臨淄壽光臨朐博興千乘

一縣割出

【闕】

州境

東西二百七里南北二百五十里

四至八到

東至東京一千一百三十里西至西京一千五百五十里西南至長安二千四百一十五里東至萊州界二百一十六里又東至密州三百三十二里南至沂州四百五十二里又南至密州三百四十五里又南至淄州一百二十里北至棣州二百四十八里東南至密州三百三十三里西南至淄州一百里西北至棣州三百一十九里東北至海州一百八十八里又東北至萊州三百四十五里

戶

唐開元戶五萬五千一百三十一皇朝管戶主二萬二千五百四十九客二萬八千七百三十五

風俗

輿地誌云夫齊東有卽墨之饒南有太山之固懸隔千里齊得十二焉漢書云太公以齊地負海瀉鹵少五穀而人民寡乃勸以女工之業通魚鹽之利而人物輻湊故其俗彌侈織作冰紈綺繡純麗之物太公治齊修道術尊賢智賞有功故至今其士好經術矜功名舒緩濶達而足智其失則奢誇朋黨言與行謬虛詐不情言不可得其情也急之則離散緩之則放縱南燕尙書潘聰曰靑齊沃壤號曰東秦土方二千戶餘十萬四塞之固負海之饒所謂用武之國也貨殖傳云齊俗賤孥虜

姓氏

樂安郡九姓孫

任髙

薛閻

仲蔣房亢

千乘郡二姓倪

庾齊郡四姓史左

梁咸陽郡三姓成

毌益人物

陳敬仲晏嬰陳仲子居於陵田單魯仲連婁敬公孫管寧邴原北海朱虛人與管寧華歆爲友

土產

海魚鹽

絲綿

絹今貢貓兒仙紋綾漢書云齊俗織作冰防綺繡之物號爲冠帶衣履天下齊民要術云靑州有樂氏棗長脆香細多膏肥美爲天下第一傳云燕樂毅破齊時從燕賫棗於此種故曰樂氏棗

益都縣舊十二鄕今六鄕本漢廣縣地益都亦漢侯國魏於今壽光縣南十里益都城置益都縣屬齊國宋至後魏縣並屬齊郡慕容徳都廣固卽此地也北齊天保七年移於都城之北門外今縣理也箕山左思齊都賦云箕嶺鎭其左水經注箕山無樹木而圓峭又郡國志云紀侯冢在箕山之陰宋書云焦恭祭冢得玉磑焉神嶽左思齊都賦云則有神嶽造天堯山三齊記

堯巡狩所登故以爲名伏琛齊記又云此山南有二水名東西丹水也又述徵記太公冢在堯山西峱山詩云遭我乎峱之間兮凢山郡國志云凢山黃帝封泰山禪凢山合符得不死藥卽此山地鏡州城南北遠望有水多倒影故人謂之地鏡平盧盧河水與地平故號平盧少海韓子云齊景公與晏子遊於少海天齊漢書謂祠天齊蘓林注云當天中央齊也澠水一名陽水風俗通云羸馬不渡澠水言澠水之急也稷門劉向別錄云齊有稷門齊之城西門也外有學堂卽齊宣王立學所也故稱爲稷下之學又莒子如齊盟於稷門又史記云談說之士防於稷下皆此地也龜之野徐幹齊都賦云齊國者龜之精降爲厥地棘下都國志云張逸問鄭云我先師棘下生按棘下卽齊城內地名耳東陽城卽郡理東城是也宋將沈文秀所守廣固城在縣西五里晏謨齊地記云晉永嘉五年東萊曹嶷爲刺史所築有大澗甚廣因之爲固謂之廣固城南燕慕容徳議所都尙書潘聰曰靑齊沃壤號曰東秦土方二千戶餘十萬四塞之固負海之饒可謂用武之國廣固者曹嶷之所營山川阻峻爲帝王之都徳從之及宋武徵慕容超於廣固城側有五龍口險阻難攻兵力疲乏河間人文說裕昔趙攻曹嶷望气者以爲澠水帶城非可攻拔若塞五龍口城必當陷石季龍從之嶷請降後五日大雨震雷復開後冉閔之亂叚龕被慕容恪攻圍數月不克又塞五龍口龕遂降無幾又震開之今舊基猶存宜試修塞裕從之超城中男女皆患腳弱病者大半超遂出奔爲裕所擒髙士冢漢髙士逢萌避王莽亂遂隠居後漢累徵不起劉善眀宅南史云劉善眀仕宋爲北海太守元嘉中靑州饑荒人相食善眀家有集粟躬自饘粥開倉以救鄕裏比戶全濟百姓呼其家爲續命田堯廟郡國志云堯廟在澠水側

臨淄縣西北四十里舊七鄕今二鄕古臨淄城一名齊城漢齊郡亦理此史記云齊所以爲齊以天齊也項羽都田都爲齊王都於此漢爲縣齊郡理也後漢爲營陵縣晉復爲臨淄髙齊省隋開皇十六年移髙陽縣理此攺爲臨淄復舊名按郡國志雲淄水在縣城南澠水在縣城東卽易牙別二水之味於此縣理古臨淄城漢齊郡亦理於此蘇秦說齊王曰臨淄城中三十七萬戶不下戶三男子三七二十一萬人又燕王謂蘇代曰吾聞淸濟濁河可以爲固長城巨防可以爲塞漢書田肯曰夫齊東有瑯琊卽墨之饒南有太山之固持防百萬懸隔千里之外齊得十二焉此東西秦也非子弟勿王漢之六年封王子肥爲齊王盡得故齊地人能齊言者隨之牛山在縣南二十五里韓詩外傳齊景公遊於牛山之上北望齊國云美防國乎鬱鬱蔥蔥使古而無死者則寡人將何去此俯而泣下沾襟國子髙子曰然臣賴君之賜疎食惡衣可得而養也駑馬柴車可得而乘也且猶不欲死而況君乎又俯而泣晏子笑曰樂哉今日晏嬰之遊也見怪君一諛臣二使古無死者則太公丁公至今猶存方將披萊豆而立畎畆惟農事之卹何暇念死乎景公慙乃引觴自罰愚公谷在縣西二十五里本社山名愚公山愚公谷按說苑曰齊桓公入社山問老人愚谷公曰公儀狀非愚而名愚何也對曰臣畜牸牛生犢子以犢買駒少年謂牛不能生馬遂持駒去而不告鄰人謂臣曰愚故爲谷名管仲曰此夷吾過也使堯在上咎繇爲理安有取人駒者乎又郡國志云社山之西愚公谷之東有愚公冢存營丘在縣北百步外城中史記太公封營丘漢志營陵縣或曰營丘應劭云尙父所封陵亦丘也鐵山崔琰述徵賦云渉淄水過相都登鐵山望齊宻卽此山鼎足山桓公墓在焉按郡國志上有墳是管仲坡又述徵記云永嘉末人發冢得珠襦玉匣唐貞觀十一年詔致祭禁樵采葵丘在縣西二十里左氏云齊襄公使連稱管至父戍葵丘杜注臨淄縣西地名也康浪水按三齊記云戚叩牛角歌曰康浪之水白石粲中有鯉魚長尺半卽此也沫水耿弇破張步於臨淄追至沫水是也聖水郡

國志云鹿皮公作轉輪縣閣上峯飲此水而成仙一名陽水畫邑水齊之邑名也史記樂毅破齊聞畫邑人王蠋賢卽此邑也烏常泛續述徵記曰烏常泛齊人謂湖爲泛中有臺皆生結蒲云秦始皇遊此臺結蒲系馬於此今蒲生爲結洧涓水隋圖經云在湖陸城東也西南注泗或云吳王夫差伐齊掘溝商魯之間也左右池郡國志云齊桓公宮內有七市卽閻職與懿公遊於池今謂左右池是也天齊池在縣東十五里史記封禪書謂秦始皇遊海上祠名山大川及八神求仙人羨門之屬八神一曰天主祠天齊天齊淵水居臨淄南郊山下左思齊都賦雲天齊之池因名國也齊桓公冢隋圖經云在齊城南二十里鼎足山上因山爲墳冢東有女水或云齊桓公女冢在其上東北流至安平城南伏流十五里然後更流注北陽水也齊人諺曰世治則女水流亂則女水竭慕容超在廣固漧涸彌載及滅潰而急湍洪注到於今唐貞觀十一年詔致祭禁二十步不得樵采蕩陰裏郡國志云在縣東有三冢焉卽諸葛亮梁甫吟云步出齊城門遙望蕩陰裏裏中有三墳累累皆相似借問誰家墳田疆古冶子雍門郡國志云雍門齊門也韓娥東至齊乏糧過雍門鬻歌於市卽此梧臺亦名梧宮說苑云楚使適齊齊襄王饗之梧宮臺是也因有大梧樹而建名又郡國志云宋人得燕石之所雪宮基在縣東北六里齊王見孟子於雪宮卽此也管仲墓在縣東南二十三里晏嬰墓在縣東北三里唐貞觀中禁十五步內不得樵采鄒衍墓在邑界

壽光縣東北七十里舊七鄕今六鄕漢舊縣屬北海郡後攺屬樂安郡宋無壽光縣隋開皇六年於縣北一里博昌故城置壽光縣屬靑州淄澠水西自千乘縣界流入至此合流去縣四十里淮南子云白公問防言以水投水如何孔子曰淄澠合流易牙甞而別之是此也斟灌城亦名東壽光左氏傳曰寒浞使其子過澆滅

斟灌紀城古之紀侯之國姜姓也今廢城在縣南劇南城古紀國漢書爲劇縣焉今城亦在縣南

臨朐縣南四十里舊四鄕今二鄕漢舊縣屬齊郡亦伯氏駢邑之地因朐山名縣隋開皇六年攺爲逢山縣屬靑州取縣西逢山爲名大業二年又攺爲臨朐靈山晏子春秋齊大旱景公問羣臣曰卜祟在髙山廣澤寡人欲祀靈山可乎晏子曰靈山以石爲身以艸木爲毛髮天久不雨髮將燋枯身將爇猶不欲雨乎祀之何益逢山漢志臨朐有逢山述徵記逢山有石鼓齊地將

亂人擊石鼓必鳴聞數十里朐山在縣東七十里因山建名破車峴在縣東南三十五里髙七十丈周回二十里道經惡之故云破車峴都昌故城漢縣廢城在今縣東北東陽城一名凡城左氏曰晏弱城東陽以逼萊乃齊境上邑也朱虛故城漢爲縣在今縣東六十里古城是後漢攺屬北海郡孔融爲黃巾賊所敗曽保此城髙齊天寶七年省故校城漢書武帝封城陽頃王子云爲侯卽此地十三州誌云朱虛東十三里有校亭縣漢袚城漢縣蓋在今縣九十里當北海之西南界其城並無遺址臨原漢書武帝封菑川懿王子始昌爲侯後漢省並朱虛在今縣之東卽輔唐縣之北是其地

博興縣西北一百二十里舊三鄕今四鄕漢縣屬千乘郡按十三州誌雲昌水其勢平故曰博昌後漢攺千乘郡爲樂安國博昌縣仍屬焉晉宋及魏並同髙齊省仍自今縣東十二里樂陵故城移樂陵縣理於此屬樂安郡隋開皇三年罷郡樂陵縣屬靑州十六年攺爲博昌後唐諱昌攺爲博興濟水北去縣百步又東北流入海海浦在縣東北二百八里濟水入海之處因謂水口爲海浦泲周禮謂齊川曰泲經此縣界貝丘縣聚左氏謂齊侯田於貝邱在今縣南樂安故城漢樂安國故城今縣東南蒲姑城齊之舊都殷末有蒲姑氏國此地周初作亂成王滅之

幹乘縣東北十八里舊七鄕今三鄕漢舊縣屬千乘郡有鐵官後漢和帝永元七年攺幹乘郡爲樂安國縣仍屬焉隋廢郡屬靑州仍移縣於今所卽漢廣饒縣地唐武徳二年於此置乘州八年州廢縣仍舊屬靑州靑丘齊景公有馬千駟田於靑丘是此也栢寢臺韓子曰景公與晏子遊於少海栢寢之臺而望其國曰美哉堂堂乎後代將孰有此晏子曰其田氏乎公曰寡人之國而田氏有之柰何對曰君欲奪之則近賢逺不肖賑窮卹孤𨿽十田氏其如君何淄水南去縣二十八里

濰州

濰州理北海郡本靑州北海縣也隋開皇十六年於縣置濰州大業八年因賊陷俱廢唐武徳二年又於縣置濰州領北海漣水平壽華池城都下宻東陽寒水訾亭濰水汶陽膠東營丘華苑昌安都昌城平等十七縣六年惟畱北海營丘下宻三縣餘十四縣並廢八年廢濰州仍省營丘下宻二縣以北海屬靑州皇朝建隆三年建爲北海軍至幹徳三年攺爲濰州復舊名也

今領縣三

北海昌邑昌樂

州境

東西一百九十一里南北一百八十里

四至八到

西至東京一千三百二十里西南至西京一千七百里東至萊州膠水縣一百六十六里西至壽光縣界三十五里南至宻州輔唐縣七十三里北至海一百二十里東南至宻州髙宻縣界七十五里西北至壽光縣九十四里東北至萊州掖縣界二百二十里

戶

皇朝管戶主一萬一千二百八十八客一萬三百一十五風俗

與靑州同

土產

舊貢仙紋綾今貢紵絲素絁樂氏棗絹

綿

北海縣舊九鄕今五鄕本漢平壽縣地屬北海郡後漢爲北海國在此北齊置北海郡皆此地隋開皇三年罷郡置下宻縣於廢郡城中屬靑州十六年又於此置濰州取界內濰水爲名大業二年州廢攺下宻縣爲北海縣節女山在縣西北三十五里郡國志云北海縣節女當齊湣王伐楚蘇渾死焉有五女終身不嫁呼父魂塟於此山因名阜山按齊記云此山是地肺可以免三災漑源山在州東南六十里山形如塔舊名塔山地裏志云覆甑山漑水所出水經雲漑水出塔山是山有二名天寶六年勅攺爲漑源山霹山在縣南五十八里古老相傳其山曽出霹鐵本號鐵山天寶六載勅攺爲霹山小幾山在縣西南七十里山形曲如幾形又臨朐縣有幾山此山似之故曰小幾山海水在縣東北一百二十里禹貢海岱惟靑州今按海東接萊州西抵壽光縣界濰水南去縣五十五里卽禹貢之濰淄二水地理誌濰水出瑯琊郡箕縣北至都昌入海昔韓信與龍且戰於水上信以萬餘囊沙壅水上流明日夾水戰龍且泛水信遂斬龍且破楚兵二十萬卽此水也西有韓信祠今存膠水在州東八十六里漢書云�縣東膠水所出齊記雲膠水出瑯琊五弩山圖經雲水色如膠北流三百里入海汶水在縣東南六十里源出沂水縣小泰山入縣界合濰水入海漢書云瑯琊朱虛縣東泰山汶水所出經云如有復我者則吾必在汶上矣卽此也廢平壽縣在州西南三十里左傳注云平壽縣者商周故號後魏皇興三年置以舊號爲縣名北齊天保七年廢隋義寧二年復置武徳四年廢廢西下宻縣隋於此置州大業二年廢州縣並入北海

縣廢東下宻縣在州東四十五里隋開皇七年分下宻縣東界爲膠東縣屬北海郡唐武徳九年廢廢膠東縣在州東南八十里後魏皇興三年封北齊天保七年廢廢桑犢縣在州東南三十里漢書云北海桑犢縣卽此公孫墳在州西二十里髙二丈三尺漢書云公孫菑州薛人也爲丞相封平津侯塟於此冢後有泉號曰補生泉徐幹墳在州東五十一里俗呼爲愽士冢魏志云徐幹北海劇人卒於此寒亭在州東二十三里左傳云寒浞伯明氏之後杜預云寒國北海平壽縣東寒亭也此卽寒浞本國伯明氏之所立也斟亭左傳云寒浞使子澆滅斟灌及斟尋氏杜注云北海平壽縣東南有斟亭也漢書斟屬北海班固以爲故國禹後也其亭在州東南五十里此亭近斟故曰斟亭鄭公鄕鄭公康成北海郡髙宻人也北海相孔融謂

其所居鄕爲鄭公鄕門爲通徳門

昌邑縣東六十里無鄕管三里古稱都昌地則齊七十二城之一也漢更昌邑縣魏晉因之後廢霍侯山在縣南四十里漢書霍光爲博陸侯封在北海其山本名陸山天寶六年敕攺爲霍侯山子騫阜在縣西北十里上有閔子騫廟伯牛阜在縣西北十二里子遊池在縣東南十五里訾城在縣西北十五里春秋齊師遷紀郱鄑郚杜注云北海郡都昌縣西有訾城俗爲瓦城都昌故城齊頃公封逢丑父食采之邑春秋云齊景公封晏子以都昌辭而不受卽此城也漢魏晉爲縣屬北海郡後廢今爲昌邑縣逢丑父墳在縣南五里

昌樂縣西五十五里無鄕管三里本夏邑商以前故國太公所封之處隋開皇六年於營丘故城置營丘縣屬濰州大業八年因賊陷俱廢唐武徳二年又於北海縣置濰州復立營丘縣至九年州縣又廢皇朝析壽光縣長壽鄕營丘故縣置安仁縣尋攺爲昌樂縣方山在縣東南二十五里晏謨齊記云劇城東南有方山逺望正方西丹水在西北五十七里源出臨朐縣凡山入縣界漑田東丹水在縣西六十里合西丹水廢劇縣在縣西五十五里地理誌云劇故紀地也漢置劇於紀城後漢爲縣屬北海郡爾雅云道開七逵謂之劇郭璞注云北海劇城內髙九尺地理誌云劇縣昔紀侯所築叢角山在州東五十里山有三峯岌如叢角古營丘城太公所封之處隋開皇六年於故城置縣屬濰州唐武徳二年邑人汲嗣因賊率黎庶守之權置紀州四年廢置營丘縣九年縣廢

太平寰宇記卷十八

欽定四庫全書

太平寰宇記卷十九

宋樂史撰

河南道十九

淄州

淄州淄川郡今理淄川縣禹貢靑州之域星分危宿十四度周之九州爲幽州之境職方氏幽州其浸淄時州蓋取淄水爲名也春秋及戰國時屬齊秦置三十六郡爲齊郡之地在漢爲濟南郡之般陽縣屬濟南樂安二國尋又置臨淄國於此其城迄今一名臨淄城一名齊城晉屬樂安國宋元嘉五年於此置淸河郡以貝丘屬齊郡開皇十六年於今理攺置淄州大業二年廢淄州三年屬齊州又攺爲齊郡隋亂陷於寇賊唐武徳元年重置淄州領淄川長白萊蕪三縣六年廢長白萊蕪二縣八年又以廢淄州之長山髙苑蒲臺三縣來屬天寶元年爲淄川郡乾元元年復爲淄州景龍元年分髙苑置濟陽縣又並入髙苑又割蒲臺之

元領縣五今四

淄川長山髙苑鄒平

一縣廢

濟陽入髙苑

州境

東西一百二十五里南北一百八十二里

四至八到

西南至東京八百四十五里西南至西京一千二百四十里西南至長安三千二十五里東至靑州一百二十里南至兗州三百七十里西至徐州二百里北渡河至棣州二百一十里東南至沂州五百二十里西北至齊州五百二十里東北至靑州一百里

戶

唐開元戶四萬二千七百三十七皇朝戶主一萬一千二百八十二客一萬八千七百七十

風俗

與靑州同

姓氏元無

人物元無

土產

貢防風長理石出絁絹麻布賦綿絹米粟

淄川縣舊十七鄕今五鄕本漢般陽縣也屬濟南郡在般水之陽故名後漢屬齊國晉省宋元嘉五年於此置貝丘縣屬淸河郡髙齊廢郡縣屬齊州隋開皇十六年於此置淄州貝丘縣屬焉十八年攺貝丘爲淄川縣大業二年廢淄州縣屬齊州唐武徳元年重置淄州縣仍之原山在縣東南七十里地理誌曰原山淄水之所出也商山在縣北七十里有鐵鑛古今鑄焉亦出磁石籠水古名孝水地輿志曰齊有孝婦顏文姜事姑孝養逺道取水不以寒暑易心感得靈泉生於室內文姜常以絹籠蓋之姑怪其須水卽得非意相供值姜不在私入姜室去籠觀之水卽噴湧壊其居宅故俗亦呼爲籠水今按水自發源去縣五十里始流經州西去城一百五十步有般水注之又流入長山縣界般水亦名左阜水源出縣東南龍山般陽縣在般水之陽謂此水也今按般水發源去縣二十里經縣理南去一百二十步又西北流入籠水州理城本漢般陽縣城也道書福地記云般陽山自生茶可食按此縣界無般陽山當謂般陽縣界有此山也山在縣東北十里三齊略記云鄭刋注詩書日棲遲於此山上有古井不竭獨生細艸葉形似薤俗謂鄭公書帶艸康浪水卽戚叩角歌之處淄水源出縣東南原山禹貢濰淄其道鄭注淄水出泰山萊蕪縣淮南子謂之水出沿山蓋原山別名又田己對齊王曰臣侍妾皆謂臣美及臣鑑淄水方知自醜萊蕪故城按縣昔齊靈公滅萊萊人播流於此地邑落荒蕪故以萊蕪爲稱漢屬太山郡後漢範史云爲萊蕪長淸儉守節百姓歌之曰甑中生塵範史云釜中生魚範萊蕪謂此邑也故反蹤城齊記云齊景公失馬尋蹤遂失於此故有反蹤城又按輿地誌云魏明帝景初三年以遼東新沓縣吏民渡海來去遂於此地置新沓縣以居之屬齊郡逢陵故城在縣【闕】四十里左傳曰齊大夫逢丑父與君易位爲晉師所獲晉人捨之齊頃公獲免俗傳此卽丑父之城淳於髠墓在縣東六十七里史記曰齊宣王好士髠等談說之士七千餘人並食上大夫祿髠滑稽多智時人號曰炙輠髠死諸弟子三千人爲縗絰

長山縣西北六十二里舊十八鄕今十九鄕本漢於陵縣地也按漢於陵縣在今縣理南二十五里於陵故城是也自漢至晉恆爲於陵縣地不攺宋武帝於此僑立廣川郡又於郡理僑立武彊縣髙齊天保七年攺廣川郡爲平原郡開皇三年廢平原郡乃移武彊縣入廢城中屬冀州十六年分置淄州復以武彊爲長山縣取今縣西南三十五里長白山爲名屬淄州大業二年廢淄州縣齊州武徳元年置鄒州縣又屬焉八年廢鄒州依舊屬淄州長白山在縣西南四十里按顧野王輿地誌云齊城西南北五十里有長白山陳仲子夫妻所隠處濟水西自齊州章丘縣界流入在縣西北三十五里縣理城卽宋廣川郡理也於陵故城在縣南二十五里漢於陵縣城也屬濟南郡水經注曰陳仲子齊國人兄祿萬鐘仲子非而不食避兄離母家於於陵卽此地也髙苑故城在縣北二十四里齊髙苑縣也濟南故城古郡城在今縣西北芹溝郡國記云古

芹溝水卽百脈水亦曰合流水

髙苑縣北百一十里舊十四鄕今二鄕按漢地理誌髙苑縣屬千乘郡後漢屬樂安國宋爲髙苑縣別於今縣理西二里漢狄故城置樂安縣屬渤海郡攺屬長樂郡開皇三年罷郡縣屬靑州十六年淄州十八年攺爲防城縣大業三年攺爲髙苑縣取縣東南髙苑故城爲名隋末陷賊唐武徳元年置鄒州八年廢鄒州縣屬淄州按縣兼有漢千乘國地濟水西南自鄒平縣界流入經縣北七十步被陽故城在縣西南八十步本漢舊縣也侯國屬千乘郡髙齊自漢狄故城移長樂縣理於此南千乘故城在縣北二十五里漢千乘郡髙帝置領縣十五屬靑州後漢和帝更名樂安郡領縣九宋於此置樂安郡隋開皇三年移千乘縣於廣饒城屬靑州今靑州縣理是也廢濟陽縣唐景龍元年析髙苑置以在濟水之北故名縣尋廢還髙苑在州北九十四里也

鄒平縣西北一百二十里舊十二鄕今四鄕本漢舊縣屬濟南郡後漢及晉並不攺永嘉之亂其縣遂廢後魏地屬臨濟縣按臨濟縣在今髙苑縣界漢狄故城是也髙齊天保七年自今長山縣界濟南故城移平原縣於今理東南三十五里漢梁鄒故城地屬焉廣川郡周不攺隋開皇三年自梁鄒城移平原縣入鄒平城屬齊州今理是也十六年攺屬淄州十八年攺平原縣爲鄒平縣復漢舊名也大業二年罷淄州縣屬齊郡唐武徳元年屬鄒州八年州廢屬譚州貞觀元年譚州廢淄州黃河西北自齊州臨濟縣東流入經縣西北去縣八十里濟水西自齊州臨濟縣界流入南去縣三十五里又北入髙苑縣界鄒平故城俗名趙臺城在縣西南十五里唐武徳二年築置鄒平縣八年移於今理

齊州

齊州濟南郡今理歷城縣亦兗州之域星分危宿一度春秋屬齊所謂晉平公伐齊戰於歷下因山以名地秦屬齊郡漢韓信伐齊至歷下卽此也文帝分齊郡立濟南國今州卽濟南國之歷城縣理所景帝三年爲濟南郡理東平陵屬靑州晉永嘉末自東平陵城移於歷城今州也後爲石勒所防慕容氏亦有其地義熈五年劉裕平之宋元嘉九年割靑州靑西部於此僑立冀州後魏攺爲齊州兼置濟南郡蓋齊之故城因以爲名隋開皇三年廢郡復爲州煬帝初爲齊郡唐武徳元年攺爲齊州領歷城山荏祝阿源陽臨邑五縣二年置總管府管齊鄒萊泰譚淄濟六州七年攺總管府爲都督府貞觀元年廢都督府及譚州仍省源陽縣又以廢譚州平陵臨濟亭山章丘四縣來屬七年又置都督府管齊靑淄萊宻五州天寶元年攺爲臨淄郡五載攺爲濟南郡乾元二年復爲齊州元和十五年平盧奏所管五州共二十九縣內四縣戶口凋耗計其本縣稅錢自供官吏不足今請權冝並省丰齊山荏二縣入長淸縣全節縣入歷城縣亭山縣入章丘縣

元領縣十今六

歷城臨邑臨濟章丘禹城長淸

四縣廢

全節並入歷城山荏丰齊均並入長淸亭山並入章丘

州境

東西二百七十五里南北二百四十五里

四至八到

西南至東京九百里西南至西京一千二百四十五里西南至長安二千一百八十里東至淄州二百里正南微西至兗州三百三十四里西渡河至博州二百九十七里北至徳州二百四十里又北渡河至棣州三百五十三里東南至兗州

四百四十五里又東南至鄆州二百四十里西北至徳州二百四十二里東北至棣州二百四十里

戶

唐開元戶四萬九千一百五十七皇朝戶主一萬二千八百三客一萬九千三百一十五

風俗

同靑州

按十三州記云濟南教子倡優歌舞骨騰肉飛傾絕人目俗言齊倡蓋由此也

姓氏

濟陰郡四姓苗

董卞

防

人物

前漢終軍伏生鄒陽齊人後漢牟長左思齊臨淄人作三都賦張華見而嘆曰班張之流也又陸機欲作棄筆不能加也唐房齡臨淄人崔融全節人何彥全節人

土產

綿絹

絲葛

防風今貢陽起石

歷城縣舊一鄕今二鄕古齊歷下城對歷山之下韓信渡河破齊歷下之師卽此也漢爲歷城縣屬濟南國晉濟南郡隋開皇三年罷郡屬齊州城東有故譚國城焉州理古歷下城史記晉平公伐齊戰於歷下漢書酈食其說齊王田廣罷歷下軍韓信自平原渡河襲歷下因入臨淄述徵記歷城到營城三十里自城以東水彌漫數十里南則迫山實爲險固歷山在縣南五里水經注云歷山縣南山上有舜祠下有泉穴廟山在縣東南十里按晏謨三齊記云縣東南山後人思舜之徳置廟於此華不注山在縣東北十五里按春秋魯成公二年魯季孫行父帥師防晉郤克及齊頃公戰於鞌齊師敗績逐之三周華不注卽此也水經注雲華不注山虎牙傑立孤峯特起靑崖翠發望同黛又輿地誌云一名金輿山奎山在縣西南十五里按三齊記云縣西有奎山公神似豬頭戴珠殷時有道士在縣隠野火四發道士祈天卽時降雨今人遇旱燒山乞雨多驗歷水在縣東門外十步按三齊記雲歷水出歷祠下

泉源競發與濼水同入鵲山湖孝感水在縣北門按三齊記雲其水平地湧出爲小渠與四望湖合流入州歷諸署西入濼水耆老傳云西有孝子事母取水遠感此泉湧出故名孝水天寶六年勅攺爲孝感水濼水在縣西南二百步春秋桓十八年公防齊侯於濼杜預注云在齊州歷城縣西南水經注云俗謂娥英水泉源有舜妃娥皇女英廟又謂之羅姜祠麻水水經注湖水引瀆上承東城歷下泉源競發其水北流經歷城東又北引水爲流杯池舜井在縣東一百步舜所穿之井也華泉左氏傳逢丑父使齊頃公下如華泉取飲又續述徵記云歷山有一井無底與此泉通也四望湖在縣西二百步其水分流入縣城至銜中與孝感水合流入州城西出四泉合流鮑城在縣東三十四里三齊記云鮑叔牙所食邑也廢全節縣在故東平陵西北十五里春秋時譚國也齊桓公滅譚爲齊地漢爲東平陵縣地理誌云卽今縣東南平陵城是也十六年封悼惠王子辟光爲濟南王平陵卽此也宋省東字後魏又加東字後周省隋末土人李蒲率鄕人據堡贍以家財唐武徳二年蒲以城歸因於堡置譚州及平陵縣以蒲州爲總管貞觀元年州廢縣屬齊州至十七年廢平陵章丘亭山歷城等縣又以都督齊王據兗州土人李君求據縣不從縣人房繼伯等抗表聞奏太宗勅曰齊州平陵縣百姓爰自隋末以至於今常懷忠誠不從寇亂宜加優奬以旌義烈其縣可依舊置乃攺以全節爲名其後廢入歷城臺城在縣北一十三里按漢書平臺濟南縣也漢髙祖封功臣戴野爲臺侯又三齊記云髙唐縣西南四十里有臺其間空廢至魏孝昌三年馬八珍移郡入焉髙齊天保七年攺爲濟南郡還入歷城縣其城廢營城在縣西二十七里按漢書云本始元年趙充國以定防封營平侯濟南邑也又三齊記云歷城縣東四十里有營城又地理誌云隋開皇十六年攺置營城縣大業二年省唐武徳二年置營城縣屬譚州八年省入平陵縣其城在平陵平陵城在縣東十五里按三齊記髙唐縣西南三十里有平陵城殷帝乙所都也東平陵縣屬濟南郡宋攺爲平陵縣十三郡誌云本東陵後攺爲平陵譚城在縣東南一十五里按春秋莊公十年齊師滅譚譚子奔莒杜預注云譚國在濟南平陵西南水經注云武原水北逕譚城又北逕平陵縣故城西故陵城也後乃加平陵國也巨合城在縣東南三十三里水經注云巨合水南出雞山西北逕巨合故城西耿弇之討張步守巨裏卽此城也禹城縣西北八十三里舊一鄕今十鄕本春秋齊邑謂祝柯猶東阿也古祝國黃帝之後按古東阿齊爲柯漢爲祝阿縣屬平原郡平原郡故城在今丰齊縣東北二里宋屬太原郡隋開皇十六年攺屬齊州唐天寶元年攺爲禹城縣以縣西南三十里有廢禹息故城爲名在今州西北八十五里乾元二年逆黨史思明侵河南守將李鍚於長淸縣界邊家口決大河東至縣因而淪溺今理遷善村漯水竹書穆天子傳曰丁卯天子東徵釣於漯水以祭淑人己巳天子東徵食馬於漯水之上野井亭郡國志云卽齊侯唁公於野井晏嬰城城內有井水合膠入藥方阿陽故城漢縣在廢禹城縣西北五十里阿陽故城是也後漢省其城隋開皇初有人於城側掘古冢得石阿陽令李君之墓龍頟在廢禹城縣東南二十五里有龍頟城漢縣後漢省周宣帝時祝阿縣曽理於此齊河在縣西一百三十里從長淸縣東北界分流入廢丰齊縣界黃河在縣南七十里上從長淸縣來東北入臨邑縣古髙唐城在縣南五十里春秋襄公十九年齊夙沙衛奔髙唐以叛杜預云髙唐在祝阿縣西北此則古爲齊邑也漢書地理誌平原郡有髙唐則漢縣也卽齊威王使盼子治髙唐之地闞駰十三州記以爲漢古縣在平原郡南五十里宋置髙唐縣瑗城在縣南一百里按春秋魯哀公十年晉趙鞅伐齊取犁及轅杜預云犁一名隰轅卽瑗地濟南郡禹城縣西瑗地也漢書地理誌云平原郡有瑗縣後攺爲東順縣此乃王莽之東順亭也阿陽城在縣南七里地理記云平原郡有阿陽縣漢爲侯國其城先屬平原郡漢魏以下卻攺爲阿陽縣髙唐亭城在縣南一百里按魏時地理誌云禹城有髙唐亭按地誌云禹古城在山荏縣北後魏移於濟北此城是也黃城在縣南一百里詩云衛懿公爲狄人所滅東徙渡河野處漕邑春秋閔公二年冬及狄人戰於熒澤而敗宋桓公迎衛之遺民渡河立戴公齊桓公攘戎狄而封之就在河東卽漕邑也源陽城在縣南一百里隋末防亂縣令桓孝才立堡於家側率宗親共守不屬諸賊唐武徳初大使崔同就築城奏授孝才爲縣令城在源陽河側因以爲名武徳六年廢廢禹城在縣南八十里乾元二年史思明作亂侵淩縣界義營防遏將軍李銑引師南奔遂決黃河水隔師因此河水散流漂沒城邑百姓流散其城遂廢

臨邑縣北五十里舊一鄕今五鄕本漢舊縣屬東郡晉屬濟北國宋武帝孝建二年立東魏郡理臺城以臨邑縣屬焉隋開皇三年罷郡縣屬齊州唐武徳二年屬譚州貞觀元年譚州廢縣還齊州隰陰縣漢縣今廢城在縣西十里一謂犂丘宋武帝平廣固遂移理於今臨邑縣西北五十里北隰陰城今縣有北故城漢城亦謂之南隰陰城古黃河在縣南二十里上從禹城經縣下入臨濟縣界蓍城在縣東南五十里古老相傳地生神蓍艸每年貢四十九莖

章丘縣東北一百二十里舊二鄕今三鄕本漢陽丘縣地屬南郡按古髙唐卽春秋時齊邑在廢禹城縣西四十里髙唐城史記所謂齊威王使盼子守髙唐趙人不敢東漁於河卽此城是也髙齊天保七年移髙唐於此卽古黃巾城也隋開皇十八年以愽州亦有髙唐縣攺此爲章丘縣因縣東南章丘爲名唐武徳二年屬譚州貞觀元年廢州以縣齊州章丘爾雅曰上正曰章丘齊爲邑卽戚食邑於此女郎山郡國志雲山有祠焉齊記曰章侯有三女溺死塟於此長白山在縣東南三十里髙十五里按晏謨齊地記於陵西三里有陳仲子舊隠處述徵記曰長白山雲雨長白西南有大湖山並有石室又有漆盤俗謂之堯時物龍盤山在縣南二十八里按晏謨齊地記殷末周初有神龍濳於此山遂以爲名兩縣中分南屬全節北屬章丘上有神迹皇覽云是姜嫄所履處伏琛齊記宋濟南太守蕭承之立祠於山上承之妻亦學履產齊帝也雞山在縣西十里按晏謨齊地記衛國縣南有雞山人云昔有神雞晨鳴於此有人候之獲一石潔白如玉因以爲名百脈水在縣北十步濶三丈按晏謨齊記云源出亭山縣東界水源方百步百水之脈俱各流因以名西北入縣界屈曲六十里入濟楊緒水一名獺河在縣東十里濶一丈按水經注楊緒水出逢陵故城西南二十里逕土鼓城東又西北逕章丘城又逕戚城西北入於濟水陽丘城在縣東南十里按前漢書地理誌齊有陽丘縣文帝封齊悼惠王子安爲陽丘侯今城南有陽丘故以名戚城在縣東北三十里酈道元水經注楊緒水逕戚城西又漢孝武皇帝元朔三年封魯共王子恬爲寧陽侯食濟南邑卽此是也樂盤山在縣南二十七里齊記云縣有樂盤城卽平陵王與章丘侯餞送因名東陵山在縣南二十八里盜跖死處陵南有盜跖墓髙一丈陽貨墓在縣西北一十里髙一丈按春秋陽貨季氏家臣定公九年自魯奔齊晉適趙不詳死所不知墓因何在此平陵王墓在縣東北二里髙三丈按漢書文帝十六年封齊悼惠王子爲齊孝王景帝三年孝王與吳楚反自殺塟於此墓在危山之頂鄒衍墓在縣東一十里髙一丈臨淄定公墓在縣

西三十里髙三丈在趙山之陽公姓房隋故司刺史唐徐泗江淮浙五州刺史追封臨淄公諡曰定卽故司空梁公父也有碑庶子安平公文率更令歐陽公書廢亭山縣在州東南九十里漢平陵縣地宋元嘉五年於此置衛國縣屬頓丘郡隋開皇六年攺爲亭山縣屬齊州唐元和十五年以戶口凋殘並入章丘

長淸縣東南八十里舊一鄕今三鄕本漢盧縣地後魏孝明帝孝昌二年自山荏故城移東太原郡於此開皇五年於此置鎭十四年廢置長淸縣屬齊州因淸水以爲名六年割濟州唐貞觀十七年廢濟州以縣入齊州元和十五年並山荏縣入焉淸水西南去縣十五里自平陰縣界流入水經注云盟津河別流十里與淸水合謂此也石窌在盧城之東去縣三十五里左氏傳齊晉戰於鞌齊師敗績齊侯自徐闗入見女子曰君免乎曰免鋭司徒免乎曰免旣而問之鋭司徒之女辟司徒之妻齊侯以其有禮賜之石窌也黃河北去縣五十里濟水北去縣八十里其山頂上有長城北屬長淸縣南接魯郡隔馬山在縣東南三十里按春秋魯襄公十八年晉師伐齊齊侯禦諸平陰塹防門而守之廣裏齊師懼夜遁夙沙衛連大車以塞隧而殿殖綽郭最曰子殿國師齊之辱也子姑先乎乃代之殿衛怨二子遂殺馬於隘以塞道欲使晉師得之卽此後人呼爲隔馬山四口闗在縣西南五十里後魏置唐武徳九年廢湄溝泊在縣西南五十里東南三十里南北二十五里水族於此生數州人取給廢荏縣在縣東四十里漢之舊縣也屬太山郡隋廢唐武徳九年復置在州西三十六里又魏志黃龍見於此荏卽漢之荏縣也天寶元年八月攺爲丰齊縣元和十五年廢入長淸縣壬水東南自歷城縣流入祝阿縣故城在縣東北四十五里按春秋魯襄公十九年春正月諸侯同盟於祝柯卽此也盧城在縣南五十里內有隔城春秋魯隠公三年冬齊鄭盟於石門尋盧之盟杜氏云盧盟在春秋前莫知年代盧卽齊地今濟北盧縣故城是也故濟北縣城在縣西三十里耆老相傳云移於今縣

攺爲長淸廢丰齊縣城在縣東北四十里唐憲宗元和十五年入當縣燕昭王墓在縣南一十五里按史記六國年表云燕昭王三十年卒時不言塟處今稱墓於此又按春秋後語云燕昭王使樂毅伐齊下七十城惟卽墨與莒未拔齊用田單計燕敗恐是齊君之墓後人誤傳也趙盾墓在縣東北六十五里按趙世家云盾景公五年薨諡曰宣塟於此班超墓在縣東北二十五里按後漢列傳班超字仲升本平陵人也立功西域封定逺侯居邊塞三十一嵗因其妺上書願生入玉門闗乃得還卒塟此

臨濟縣東北一百二十里舊二鄕今二鄕本漢營縣地屬濟南郡按晉太康地誌云管叔後又封於此城齊滅管故其子孫仕齊唐武徳元年於此立鄒州後廢州爲臨濟縣朝陽城漢縣名也應劭云在朝水之陽今縣東四十里故樂安城在縣東北八十里漢書地理誌注云更千乘郡爲樂安國卽此是也馬融冢在縣南一里一百七十步融爲郡太守卒塟於此酈商冢在縣西南一百七十步又云是終軍冢也赫胥氏墓在縣東故朝陽城內一里伏生冢在縣朝陽城東五里按尙書序濟南伏生按地理誌濟南郡卽此是也

太平寰宇記卷十九﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷二十

宋樂史撰

河南道二十

登州

登州文登郡今理蓬萊縣禹貢靑州之域古萊子之國春秋齊侯滅萊至漢爲東萊郡漢武帝封齊孝王子渫爲牟平侯此卽渫之邑也按牟平在今蓬萊縣東南九十里牟平故城是也後魏武定元年分東萊縣於黃縣東一百步中郎故城置東牟郡髙齊天保七年廢東牟郡自今昌陽縣東五十三里長廣故城移長廣郡理中郎城隋開皇三年攺爲牟州大業三年爲郡廢州唐武徳四年又置州後因文登縣人不從賊黨遂於縣理置登州貞觀元年牟州及牟平縣登州俱廢麟徳二年析文登縣地於東牟故城置牟平縣如意元年又於牟平縣置登州領文登牟平黃三縣神龍三年自牟平徙登州於蓬萊鎭南一里析黃縣置蓬萊縣於州理卽今登州所理也天寶元年爲東牟郡乾元元年復爲登州

元領縣四

蓬萊文登黃縣牟平

州境

東西四百九十五里南北一百六十三里

四至八到

西南至東京一千九百五十里西南至西京二千三百七十里西南至長安三千里東至文登縣界大海四百九十里南至萊州昌陽縣二百一十里西至大海四里當中國往新羅渤海大路北至大海三里東南至海州四百六十里西南至萊州四百里正北防東至海北岸都裏鎭五百三十里

戶

唐開元戶二萬二百九十八皇朝戶主一萬五千四百五十六客一萬七千四百五十八

風俗

與靑州同

人物

【闕】

土產

文蛤牛黃【已上舊貢】水防席【今貢】紗布

蓬萊縣依舊五鄕本漢黃縣地屬東萊郡昔漢武帝於此望海中蓬萊山因築城以爲名在黃縣東北五十里唐貞觀八年於此置蓬萊鎭神龍三年析黃縣置蓬萊縣在鎭南一里卽今登州所理是也羽山在縣南十五里尙書云殛鯀於羽山孔安國注云其山在東齊海中卽此也九目山在縣東南七十里按晏謨齊記雲山有九竅因名沙門島在縣北海中五十里之罘水在縣南一十五里源出羽山與石門水合流入海鯀城在縣南六十里古老相傳云是魏將田預領兵禦

吳將周賀築之蓋近殛鯀之地因名烏湖戍在縣北海中二百六十五里置烏湖島上唐太宗貞觀二十年爲伐東夷當要路遂置爲鎭至永徽元年廢大謝戍在縣北海中三十里周一百二十二步亦唐太宗徵髙麗時與烏湖戍同時置咸泉池其泉咸百姓取之爲鹽牟平故城漢爲縣理於此在縣東南九十里故城是也髙齊天寶七年移於今黃縣東七十三里馬嶺山南置隋廢唐武徳三年又置貞觀元年又廢

文登縣東南二百八十里舊十二鄕今五鄕本漢牟平縣在今黃縣東一百三十里牟平故城是也本屬東萊郡自漢迄魏皆爲牟平縣地髙齊後主天統四年分牟平置文登縣屬長廣郡取縣界文登山爲名隋開皇三年廢長廣郡文登縣屬萊州唐武徳四年於此置登州領文登觀陽二縣六年以觀陽屬牟州又置淸陽廓定二縣屬登州貞觀元年廢登州又廢淸陽廓定二縣入文登縣神龍三年徙登州於蓬萊鎭文登縣又焉之罘山在縣西北百九十里史記曰秦始皇二十九年登之罘刋石勒功三十七年又自瑯琊使徐福采藥福言常苦大魚爲患於是連舟下海登之罘山射巨魚還自平原郊祀志曰齊有八祠之罘山爲陽主武帝太始三年幸瑯琊禮日成山登之罘山稱萬嵗子虛賦曰射乎之罘是也其山在海中山東南海水中有壘石俗傳云武帝造橋有兩石銘仍在山髙九里周回五十里召石山在縣東八十五里三齊略記云秦始皇造石橋渡海觀日出處有神人召石下城陽一十山石遣東下岌岌相隨如行狀石去不駛神人鞭之皆見血今驗召石山之下其石有色盡赤焉鐵官山在縣西百四十里按此山去牟平城百里銅鐵之處猶存漢置鐵官石橋海神在縣南六十里縣北百里縣東百八十里三面俱至於海縣東北海中有秦始皇石橋伏琛齊記曰始皇造橋欲渡海觀日出處海神爲驅石柱始皇感其惠通敬於神求與相見神曰我醜莫圖我形當與帝防始皇從石橋入海四十里與神相見帝左右有巧者濳以足畫神形神怒曰帝負約可速去始皇轉罵之前腳猶立後腳隨崩僅得登岸今驗成山東入海道可廣二千步時有石往往相望似橋柱狀海中又有石橋柱二所乍出乍沒俗云漢武帝所作也東牟故城在縣西北一十里東漢牟縣地也屬東萊郡有鐵官鹽官髙後六年封齊悼惠五子與俱爲侯至宋省道路西北自黃縣界更經烏趣石阜二山之間又東經縣理東達於海海東諸國朝貢必由此道文登山在縣東二里古老相傳秦始皇東巡召集文人登此山論功頌徳因名鵂鶹山在縣東南二十里此常山有鵂鶹棲止石門山在縣東南八十里山有二石聳立髙二丈東

南相去一丈望之如門五壘山在縣南五十里其山南北成形入海如壘焉白鹿山在縣北四十里唐神龍三年白鹿復見刺史畢元愷入進雞鳴島在縣東北一百三十里晏謨齊記云不夜城北有雞鳴島昌陽湯在縣西南四十里周回十二步南流入黒水此縣都有溫湯七所秦宮在縣東北一百八十里古老相傳云秦始皇所造東南兩面臨海南有七井水望海臺在縣東北一百八十里古老相傳云秦始皇在成山壘石造此臺望海伏琛齊記云始皇欲渡海立此石標之爲記成山史記秦始皇二十八年行郡縣上泰山乃立渤海以東過黃腄窮成山郊祀志齊八祠成山爲日主斥山爾雅東北之美有斥山之文皮焉昌山按宋永初山川記云昌陽縣有昌水郡國志云昌陽縣有巨神島有祠能行雲雨崔琰避黃巾賊於此山不夜城卽春秋時萊子所置邑以日出於東故以不夜爲名漢縣屬東萊在今縣東北八十里有不夜故城有成山祠莽曰夙夜後漢省並昌陽故城東北五十一里有雞鳴島卽海也育犂城漢立縣後漢省並入牟平按漢志注云東萊腄縣有之罘山祠並丹水所出東北入海是也蓋在今縣西七十里淸陽水側近與海畔之罘山相對海牛島郡國志云不夜城北有海牛島無角紫色足似龜長丈餘尾若鮕魚性捷疾見人則飛赴水皮堪弓鞬脂可燃燈海驢島島上多海驢常以八九月於此島乳產皮毛可長二分其皮水不能潤可以禦雨時有獲者可貴

黃縣西南五十三里舊十七鄕今三鄕古萊子國都於此漢縣屬萊郡莽曰意母故城在今縣東南二十五里故黃城是也髙齊天寶七年移於今理唐武徳四年屬牟州神龍三年置登州黃縣割屬焉按漢書曰秦欲伐匈奴運糧使天下飛芻挽粟起於黃腄瑯琊負海之郡輸北河率三十鐘而致一石黃卽今黃縣腄卽今文登縣漢並屬東萊卽北河朔方已北六斛四升曰鐘計道路所費凢用百九十二斛乃致一石故黃城在縣東南二十五里古萊子之國春秋傳云齊侯滅萊杜預注云今東萊黃縣是也大入故城在縣東北二十里司馬宣王伐遼東造此城運糧船從此入今新羅百濟往還常由於此蓬萊鎭在縣東北五十里海瀆祠在縣北二十四里大入城上萊山封禪書云齊之八祠萊山爲月主一云萊陰山多仙聖所居九目山連接縣界蹲狗山在縣西南三十里山上有石如蹲狗伏氏記

雲山極靈劉寵防時途由此石犬吠之後爲太尉大海在縣北三里又縣西至海四里當中國往新羅渤海大路由此故徐鄕城漢縣成帝封膠帝共王子炔爲侯後漢省其城卽今邑縣界已失其故城遺址惤漢縣在今縣西南二十五里有惤故城存卽髙齊天寶七年省入黃中郎城郡國志云石勒遣中郎將石同築此城以防海故曰中郎城士鄕城後漢書云齊有士鄕越有君子裏謂此

牟平縣東二百里舊十鄕今三鄕本漢縣也屬東萊郡有鐵官鹽官王子侯表曰齊孝王子渫爲牟平侯後漢屬郡不攺晉屬東萊國在牟山之陽其地夷坦故曰牟平髙齊天保七年自牟平故城移縣於今黃縣東北七十三里攺屬長廣郡隋開皇三年攺長廣郡爲牟州牟平縣仍屬焉大業二年廢牟州屬萊州唐武徳四年又於中郎城置牟州牟平縣屬貞觀元年州縣俱廢麟徳二年析文登縣於此重置牟平縣屬登州盧山在縣東十八里北與東牟縣峴山相連峴山上正北至海一百里有望海臺峴山在縣東北二十里與盧山相連上有東牟侯祠按晏謨齊記云盧山東北有東牟大峴山系馬山在縣東四十里古老相傳秦始皇遊此山攬艸系馬至今山中艸春生並皆垂屈若人系結之狀俗云系馬礎大昆侖山在縣東南四十里按仙經云姑余山因麻姑曽於此山修道上升有餘址尙在因以爲名後代以姑余昆侖聲相而俗名又有小昆侖相連兩欹山在縣西南六十里其山兩峯欹側相背爲名

萊州

萊州東萊郡今理掖縣禹貢靑州之域禹貢曰嵎夷旣略萊夷作牧注云夷嵎地名用功少曰略萊夷可放牧也卽萊子之國左傳曰齊侯伐萊萊人使正輿子賂夙沙衛以索馬牛皆尺齊師乃還後齊復入萊共公浮柔奔棠晏弱圍棠滅之遷萊於郳在國之東故曰東萊按古萊子國在今黃縣東南二十里黃城是也周之九州又爲幽州之境職方氏幽州其澤藪曰貕養按貕養澤在今長陽縣界史記曰周武王封太公於營邱萊侯聞之遂與太公爭營然則萊爲殷時諸侯也秦置三十六郡爲齊郡漢髙帝四年韓信虜齊王廣分齊郡因置東萊郡領縣十七理掖縣屬靑州後漢移理黃縣魏不攺晉武帝太康四年徙遼東王防爲東萊王郡復理掖宋時郡攺理曲成後魏初亦然及皇興四年分靑州置光州取界內光水爲名領東萊郡州與郡同理掖縣髙齊及後周不攺隋文帝罷郡仍攺光州爲萊州煬帝二年罷州復爲東萊郡唐武徳初爲萊州天寶元年攺爲東萊郡乾元元年復爲萊州

元領縣四

掖縣萊陽卽墨膠水

州境

東西一百二十里南北二百四十五里

四至八到

東南至東京一千五百四十里西南至西京一千九百二十里西南至長安二千七百六十五里東至登州四百四十五里東北至登州四百五十里南至靑州三百四十五里正南防西至宻州三百六十二里西至大海二十九里北至海五十里東南至海二百五十二里

西南至靑州界一百二十九里西北至海二十一里

戶

唐開元戶二萬六千九百九十皇朝戶主一萬五千五百二十三客一萬六千五百八

風俗

土疎水闊山髙海深人性剛彊志气緩慢語聲形容大此水土之風也

土產

牡礪決明海藻綿

絹麻布茯苓牛黃貢文蛤貢石器貢

人物

李忠字仲都東萊黃人光武以爲右大將軍劉寵東萊牟平人遷防稽太守有善政劉岱字公山弟繇字仲禮所謂騁騏驥於千里太史慈東萊人北海相孔融敬之

掖縣舊十四鄕今五鄕本漢舊縣也屬東萊郡按掖水出縣東南三十五里寒同山故縣取爲名後屬郡不攺晉屬東萊國宋屬東萊郡隋開皇三年罷郡屬萊州望海臺秦始皇所造沙邱城紂所築始皇崩處膠東庸生宅在縣界墜星石在縣東北七十里海水在縣北五十二里水經注曰平故縣有土山北眺巨海杳冥無際輪井在縣東北十里石穴下洞於泉口如車輪無雕琢之迹自然而成故號天井能興雲雨人多祈祭海神祠在西北十七里地理記云東萊郡有海祠謂此也掖水在縣西南七十五里北流經土山西注於海三山在縣北五十里海之南岸史記封禪書云八祠三山爲陰主其城見在此山萬里沙漢書郊祀志云武帝元封元年大旱禱萬里沙又封禪書雲天子旣出禱萬里沙還祀太山按沙長三百里據史記云在縣東北三十里夾萬嵗河兩岸是也成山武帝太始三年幸東海作朱雁之歌拜日於成山還而下卹鰥寡又齊記云成山有牛島常以五月有海貍上島產乳逢人則化魚入水當利故城漢志注云有鹽官在今萊州西南三十六里有當利故城髙齊天寶七年廢曲城故城漢縣廢城在今縣東北六十里晉攺爲曲城大業二年廢武徳四年復六年又廢轉附左思齊都賦曰轉附朝儛奇觀可說又晏子春秋景公謂曰吾欲遊轉附朝儛循海而南是也燕臺在縣東北二里南燕慕容徳以東萊掖城爲靑州理所築故臨朐城漢故城在郡北二十三里臨朐故城是也後漢省郡國縣道記云臨朐有海神祠今故城北去海二十里南去海神祠約五六里與漢志注同陽樂漢縣後漢省並當利按十三州誌云在當利縣東北二十里蓋在今萊州西南二十里內是其地故陽石漢縣成帝封膠東共王子度爲陵石侯後漢省並當利又十三州誌云當利縣東有陵石城陵爲陽字之誤蓋在今縣南當利故城東卽其地也盞石在縣北五十七里北臨大海有一磐石方圓三步上有污蹲狀名盞石古老相傳云秦始皇於此鑿盞以盛酒醢祈祭有神

萊陽縣西南一百八十里舊十三鄕今五鄕本昌陽縣屬東萊郡置在昌水之陽故曰昌陽有鹽官後漢屬郡不攺晉無昌陽縣按此前昌陽縣理在文登縣西南三十里昌陽故城是也顧野王曰晉惠帝元康八年復立昌陽縣屬長廣郡今理是也宋及後魏同髙齊文宣天保七年廢長樂郡復以昌陽縣屬東萊郡隋開皇三年罷郡昌陽縣屬萊州按今縣兼有漢長廣掖縣觀陽盧縣四縣之地後唐莊宗同光元年避國諱攺爲萊陽縣黃銀坑在縣東一百四十里隋開皇十八年牟州刺

史辛公義於此坑冶鑄得黃銀獻之大業末絕唐貞觀初更沙汰得之七子山在縣東南九十三里山有八峯大峯居中七山在側俗謂之七子山若大峯七子也五龍山在縣南二十里有水五道於山中下合流穿

入於南海俗以五龍爲名韮山在縣南二十里周回三里多藿菜爾雅云藿山韮也髙麗山在縣西南九十里魏司馬懿討遼東於此置戍以髙麗爲名廢萊陽城在縣東南二十三里隋大業中築屬東萊郡唐永徽元年水淹破挺城在縣南七里漢書地理誌挺城屬膠東國後入東萊郡奚養澤漢書地理誌雲長廣縣西有奚養澤周禮職方幽州之澤藪曰貕養故長廣城亦漢縣屬瑯琊郡後漢攺屬東萊郡髙齊天保七年因長廣郡自膠東城入中郎城復移長廣縣於膠東城此城遂廢故城在今縣東五十里有萊王山祠貕養澤在西也

卽墨縣東南二百三十里舊八鄕今二鄕漢舊縣屬膠東國城臨墨水故曰卽墨在今膠水縣東六十里田單敗燕兵之處隋文帝開皇十六年於古不期城東北二十七里置今縣所理城復古卽墨爲名萊州史記蘇秦云東有瑯琊卽墨之饒也天井山在縣東十三里周回二里頂上有一井水味甘美因號天井陰山在東南八十里上有石池深三寸旱不滅雨不漲冬夏淸徹曽無滓穢也東石有馬蹄迹又有五石人廣數圍髙一丈古老相傳云秦始皇幸瑯琊因至牢威山望蓬萊蓋立馬於此又遣石人驅牢山不得遂立於此石人諸山往往有之中祠山在縣東南五里漢書云不期山有太一仙人祠九所此卽一也不期山在縣東南四十五里三齊記云鄭教授於不期山下生艸大如薤葉長一尺餘堅靭異常土人名曰康成書帶女姑山在縣西南三十八里其山北舊有墓基古老相傳云此爲明堂漢地理誌不期太乙仙人祠九所及明堂武帝所起不期城西南有七神號曰女姑卽此是也臯虞故城在縣東北五十里漢書元封九年封膠東康王子建爲臯虞侯子孫相承六代王莽簒位攺爲盈廬田橫島在縣東北百里橫之眾五百餘人俱死於此島四面環海去岸二十五里可居千餘處天室山漢書云卽墨縣有天石山祠大勞山小勞山郡國志云夫差登之得靈寶度人經齊記云太山自然髙不如東海勞昔鄭康成領徒於此神仙傳曰樂子長好道遇仙人受以神勝赤散方仙人曰蛇服此藥化爲龍人服此藥老成童子長服之年八十色如少女入海登勞山仙去山髙十五里周八里在縣東南三十八里海在縣東四十三里又在縣南百里溫湯在縣東北三十里平地湧出有三穴焉風若西北來湯極熱不可入壯武故城在縣西六十里古夷國漢壯武縣又晉封張華爲壯武侯至宋省沽水左氏云聊攝以東姑尢以西其爲人也多矣姑尢卽齊界也不期城漢縣屬瑯琊在縣西南三十七里古城是也今約周十餘里後漢攺屬東萊郡晉於此置長廣郡髙齊天保七年省地理誌有太乙仙人祠九所及明堂皆武帝所起亦因山名古冢郡國志云卽墨城北有古冢或發之有黃牛從埏門出犯之卽吼不可動也夏侯臯墓郡國志云昔徐誕弟子夏侯臯死後有人遇臯以手巾寄信與誕視之乃棺中物也

膠水縣東八十里舊八鄕今三鄕本漢膠東國之地按漢膠東國在今縣東南六十里卽墨故城是也後漢省膠東國爲縣屬北海國後魏屬北海郡髙齊及周不攺開皇三年罷郡屬萊州仁壽元年攺爲膠水縣取縣西膠水爲名卽墨故城在縣東南六十里古東夷之地史記蘇秦曰齊有瑯琊卽墨之饒此其處也齊威王召卽墨大夫語之曰自子之居卽墨也毀言日至然吾使人視卽墨田野辟民人給官無畱事東方以寧是子不事吾左右以求譽也湣王時燕得樂毅伐齊下七十餘城惟莒卽墨不下田單東保卽墨六年田單設奇防破燕軍迎襄王於莒盡復齊地封單爲安平君漢書漢髙帝元年項羽徙齊王田布於卽墨爲膠東王田榮怒殺布於卽墨自立爲王遂並三齊之地漢膠東郡領八縣理卽墨此其城也故平度城漢縣在今縣西北六十七里平度故城後漢省有膠水經故城又北流入大海盧鄕故城漢縣故城在今縣西北五十里髙齊天保

七年並入膠東大豁山在縣西北二十里按伏琛齊記云盧鄕城東南有豁口故曰大豁口卽此也又有小豁山相連嵖岈山在縣北三十里其山形勢嵖岈爲名明堂山在縣東北四十八里齊記云盧鄕城東三十里有明堂山與巨靑山連出烏頭天雄墨山在縣東北六十里石色如墨又有墨水出焉金泉山在縣東南四十里其山出桔梗及防風藥石水在縣西北五十里源出明堂山合石瀆河膠水在縣西八十里源出宻州諸城縣東捲山按山海經雲膠水縣東有故縣有膠水出焉西流經掖縣入海定渚渠在縣南七十里西流入膠水漢書武帝徵和四年正月行幸東萊臨大海三月上耕於鉅定卽此樂毅城在卽墨城北史記樂毅攻田單卽此城戚冢在縣西六十里齊記云東亭西亭西北七十里有戚冢因山爲墳俗呼爲鳴角阜仙人臺在縣東北五十里靑山下列仙傳膠公沙宿飲白鶴泉得仙常遊石臺之上卽此也其臺四絕今不可渉

太平寰宇記卷二十

欽定四庫全書

太平寰宇記卷二十一

宋樂史撰

河南道二十一

兗州萊蕪監

兗州魯郡今理瑕丘縣禹貢兗州之域星分奎婁自婁五度至胃六度於辰在戌歷奎婁胃爲魯之分野春秋時爲魯國史記武王卽位封周公子伯禽於曲阜爲魯公六國時屬楚秦滅楚屬秦秦以魯爲薛郡漢髙祖更立魯國以封公主又立泰山山陽二郡後漢攺爲任城國以泰山山陽郡地兼置兗州晉攺爲魯郡宋武帝平河南兗州治滑臺文帝元嘉十三年治鄒山又寄治彭城二十年省兗州三十年立兗州於瑕丘後魏宣武正始年又置南兗州於譙城孝明孝昌二年又置西兗州於定陶城北齊爲任城郡隋大業二年攺爲魯郡唐武徳五年平徐圓朗置兗州領任城瑕丘平陸龔丘曲阜鄒泗水七縣貞觀元年省曲阜其年又省東泰州以博城縣來屬八年復置曲阜十四年置都督府管兗泰沂三州十七年以廢泰州之金鄕方輿來屬長安四年置萊蕪縣天寶元年攺爲魯郡乾元元年復爲兗州自唐末至漢並爲大寧軍節度周廣順二年降爲防禦州以慕容彥超叛命仍平故也

元領縣十今七

瑕丘曲阜鄒縣萊蕪龔丘幹封泗水三縣割出

任城入濟州金鄕入濟州魚臺入單州

州境

東西一百七十里南北三百一十九里

四至八到

西南至東京六百里西南至西京一千里西南至長安二千里東至沂州三百八十五里南至徐三百九十六里西至濟州一百五十里北至齊州三百三十里西南至單州三百二十里東南至徐州三百四十里東北至淄州三百七十里西北至鄆州一百八十里

戶

唐開元戶六萬七千三百九十七皇朝戶主一萬二百十一客八千四百八十

風俗

漢書云周封周公子伯禽爲魯侯有聖人之敎化故孔子曰齊一變至於魯魯一變至於道言近正也俗旣益薄孔子憫王道將廢乃修六經以述三代之道是以其人好學尙禮義重廉恥周公遺化銷微庠序衰壊地狹人眾頗有桑麻之業無休澤之饒其俗儉嗇愛財趨商賈好訾毀多巧僞其喪葬之禮文備實寡然而好學猶愈於他俗貨殖傳云魯人俗儉嗇而丙氏尢甚富至鉅萬鄒魯以其故多去文學而趨利姓氏

魯國郡七姓夏

孔唐

車顏

粟宰山陽郡三姓鞏

郤蹇

【闕】郡五姓胡

周羊

曹孫

平昌郡三姓管

孟牟

【闕】郡五姓邵

徐

史錢

人物

春秋臧僖伯臧文仲展禽梓愼眾仲孔子顏回孟軻前漢孔光邴吉史丹韋賢孟之後朱云後漢王龔檀敷魏應羊續範式字巨卿烈士也可以托死劉表山陽髙平人魯恭王之後髙堂隆王燦晉有羊祐郤隆唐彬郤鑑魏舒宋有羊欣孔淳之齊有檀起後魏有羊惇已上並魯人梁羊

侃泰山梁父人挽弓二十石爲侍中唐有徐洪字彥伯兗瑕丘人郤士美髙平金鄕人與顏眞卿對論應對如流

土產

禹貢漆絲織文汶陽之篠可以爲笙今貢花鏡綾絹綿

防風紫石英茯苓

瑕丘縣舊十四鄕今四鄕春秋謂以邾子益來囚諸負瑕杜注云魯邑髙平郡南平縣西北有瑕丘城漢立縣屬山陽郡今兗州洙水東北去縣二十二里泗水東自曲阜縣界流入合洙水淮安王神通營在瑕丘城中唐武徳五年平賊徐圓朗屯兵之處堯祠在縣東南七里洙水之西杏壇鄕因夫子杏壇爲名樊縣故城漢縣廢城在今縣西南按郡國志云卿士

樊仲皮國也

曲阜縣東三十里舊八鄕今三鄕春秋之魯國伯禽所都之地古炎帝之墟按郡國志云仲農氏自秦徙都於此昔大庭坡故有大庭之庫存焉漢爲魯縣魏爲曲阜委曲長七八里故曰曲阜仍山在縣東二十五里髙二里防禮記孔子母合葬於防史記孔子父叔梁紇死葬於防在魯城東女陵山在縣北二十六里相傳云秦始皇東巡女死葬於此山因名今山頂墳陵俱存其山多美石九山在縣南三十里其山有九峯因以爲名崄水在縣北四十二里源出九山東南流入洙水其溪澗崄隘左氏經云桓十二年公防杞侯莒子盟於曲池注云魯國文陽縣北曲水亭今在縣常流不絕地理誌漢舊縣也王莽攺曰汶亭達泉溝在縣東南十里流出縣東南平澤西南流合卜沙溝共流數里同入於沂左傳莊三十二年僖叔飲酖歸及達泉一名連泉靈光殿髙一丈在魯城內縣西南二里魯共王余之所立古魯城春秋之時魯國都也其城凡有十二門東有二門其北名上東門今名始明門按左傳定公八年公斂處父師成入自上東門入注云魯東城之北門也又國語臧文仲祭爰居於魯東門之外皆此門也古魯城門魯城伯禽邑也西五門第一曰鹿門卽臧

孫紇斬鹿門關以出第三曰稷門卽圉人犖能投蓋於稷門按魯國志云古城凡有七門東西有三其最北者名萊門左傳哀公六年公子陽生請於南郭具千乘出萊門而告之故注云魯郭門也次南第二門名石門按論語云子路宿於石門注云魯城門外呂氏春秋云宋有桐門右師魯有石門卽此門也南面有一門不詳其名北面有三門最西者名子駒門按左傳文公十一年獲長狄僑如埋其首於子駒之門注云子駒魯郭門次東二門無名闕裏在縣西南三里魯城東北出洙水百餘步洙泗二水在縣北五里泗水東自泗水縣流入在縣與洙並流南爲泗水北爲洙水二水之間卽夫子所居也孔子家在故魯城中歸徳門內闕裏之中背洙面泗瞿相圃之東北也後漢明帝東巡狩幸焉古邾城無濠塹在縣東北四十里邾魯之附庸國左傳哀公七年魯擊柝聞於洙注云言近也邾人於北築小城以備魯故名洙城古汶陽城在縣東北四十里左傳桓公十二年盟於曲池注云魯國汶陽縣北有曲水亭又輿地誌漢舊縣王莽攺曰汝亭雩門左傳謂公子偃曰宋師不整可取也自雩門竊出蒙臯比而先犯之大敗宋師於乘丘卽此門泮宮二池在縣南二里泮宮臺南按詩魯頌頌僖公云思樂泮水薄采其芹魯侯戾止在泮飲酒奄中續漢書郡國志云古奄國史記雲從廓出魯奄中張茂先云卽魯之奄裏窮桑郡國志云少皥自窮桑登帝位按窮桑在魯國之北後徙曲阜顓頊亦自窮桑陟帝位又幹寶云徵在生孔子於空桑之地今名孔竇在魯南山之陽伯禽墓髙四丈四尺在縣北七里左傳定公四年成王因商奄之民命以伯禽西封於少皥之墟注云少皥墟在魯城內書序云魯侯伯禽宅曲阜是也魯文公冡髙五丈五尺在縣南九里冡北有石人四獸二魯恭王墓髙一丈在縣南九里漢書云恭王余景帝程姬之子封之於魯謚曰恭王孔子墓髙一丈二尺在縣西北三里史記云孔子葬魯城北泗上弟子三年心喪畢相決而去惟子貢廬於冡上凡六年弟子及魯人從冡而家者百有餘室因命曰孔子墓皇覽冡墓記云孔子冡塋百畝本無祠堂塋中樹以百數皆異種魯人世世無能名其樹者民傳言孔子弟子異國人各持其方樹來種之塋中不生荊棘及刺人艸今惟有柞樹成林更無異木論衡云孔子當泗水而葬水爲之卻流伯魚墓在孔子墓東一十步顏回墓在縣東二十里方山下孟軻墓在縣南四十里元屬鄒縣界唐貞觀八年大使杜正倫置曲阜縣入曲阜顏叔子墓在縣東南三十五里亦名淸陵墳三良冡郡國志卽二桃殺者梁父吟曰問是誰家冡田疆古冶子陳博達墓在縣西北二十里前有石獸四石碑一齊郡刺史武平五年立宰我墓在縣西南二十里郡國志云宰我魯人爲臨淄大夫與田常作亂夷其族孔子恥之莊公臺在魯城內縣西北二里按左傳莊公三十二年築臺臨黨氏見孟任卽此臺也昭公臺髙二丈九尺在莊公臺西南五十步魏地形志魯有昭公臺是也東門襄仲臺周四十步髙五丈在縣東三里魯城內建春門南故以姓氏爲臺之名季武子臺髙三丈五尺在縣東二百五十步按春秋左傳定公十二年公山不狃率費人襲魯公與三子入於季氏之宮登武子之臺是也鬭雞臺二所髙一丈五尺相去各四步在禹門內縣西三里左傳昭公二十五年季郈之雞鬭季氏介其雞郈氏爲之金距注云二家相近也孔子祠一名闕裏漢髙十二年過魯以太牢祀之在魯城內今縣西南二里卽鐘離意發縣甕張伯藏壁皆此祠累代修之不絕郡國志云闕裏背洙面泗有夫子狀前有石硯一枚石作甚朴云夫子平生所用物唐幹封中祀嶽東回駐輦親祀於廟開元中封王兩觀臺各髙一丈在縣東五十步左傳定公二年雉門及兩觀災杜注云闕也孔子誅少正邜於兩觀之下壽丘髙三丈在縣東北六里按皇甫謐帝王世紀云黃帝生於壽丘長於姬水居軒轅之丘山海經地在窮桑之際西射之南史記舜作什器於壽山大庭氏庫髙二丈在城內縣東一百五十步春秋昭公十八年梓愼登大庭之庫以望气曰宋衛陳鄭火注云大庭氏古國名也炎帝神農氏居大庭矍相圃周二萬一丈在魯城內縣西南二里孔子廟西南孔子射所陋巷在縣城西南二里孔子廟北二百步按論語云

賢哉回也一簞食一瓢飲在陋巷人不堪其憂回也不攺其樂義婦宅昔齊欲伐魯魯師至郊見一婦人抱一兒攜一兒軍至棄小者抱大者而去軍乃問何棄小抱大婦人曰大者亡兄之子小者妾所生去妾所生亡父嗣不可絕也軍義之與食而去軍乃旋師曰魯有義婦者若此五父衢在縣東南二里左傳襄十一年季武子將作三軍盟諸僖閎詛諸五父之衢杜注云五父衢道名在魯東南季桓子井深八十八尺在縣中法集寺中按史記季桓子穿井得土缶卽此也臧武井深六十尺在縣東南一百步按白褎魯記云鹿門有兩井稍小於季桓子井在鹿門西四里一爲季桓子所穿者舞雩壇在沂水之南當縣南六里臨沂水論語云浴乎沂風乎舞雩詠而歸又樊遲從遊於舞雩之下有壇墠樹木於下可遊焉南郊圓丘在縣南七里按孝經云昔者周公郊祀后稷以配天禮記明堂位曰成王封周公於曲阜地方七百革車千乘孟春之月祀帝於郊周公得郊天故有圓丘

鄒縣東南六十里舊十四鄕今五鄕漢爲騶縣屬魯國莽曰騶亭卽邾山之地曹姓二十九世楚所滅因魯繆公攺邾作騶縣復以山爲名按郡國志云騶縣本邾婁之國魯繆公攺爲鄒卽邾人獲公冑懸於魚是此邑嶧山在縣南二十里亦名鄒山史記秦始皇東行郡縣上鄒山澤立石與魯諸儒議刻石頌秦徳魯繆公攺邾作鄒山從邑故謂之鄒山嶧陽猶多桐栢也李斯所刻石領名曰書門始皇乘羊車登之其路猶在黃河去鄒山三百餘里晴明日望之才見又郡國志鄒山之右嶧山也有穴遙與洞庭通其孔可以逃難晉大尉郤鑑避胡越於此山下有大驛名郤公驛鳬山在縣東南三十八里詩曰保有鳬繹遂荒徐宅鄒城叔梁紇所治之邑漢爲縣又曰南平陽縣今廢城存邾國黃帝後陸終之曹姓封於邾其後終絕武王復之故國城在今縣東南周四里上冠山峯下矚巖壑窮制國之勝景一目邾國數處今黃州亦是也

萊蕪縣東北二百六十里舊八鄕今二鄕本漢縣屬泰山郡後漢書範史云爲政之所按水經云萊蕪昔齊靈公滅萊萊人播流此谷邑落蕪沒故曰萊蕪範史云曾爲此縣長百姓歌其淸儉至晉廢後魏移古羸縣於此唐貞觀元年廢入博城縣至長安四年又於廢嬴縣置萊蕪縣取漢舊名屬兗州元和十四年六月兗海節度使曹華奏以縣在山路三百餘里人戶絕少官吏名數亦與大縣不殊虛置無所取請並入幹封縣詔許之後復置韶山在縣西北二十里其山出鐵漢置鐵官至今鼔鑄不絕汶水出此邑卽閔子所謂則吾必在汶上矣是也西南流入沛雙石郡國志云萊蕪縣南夾道有石長二丈雙石卽漢昭帝時自立也

龔丘縣北五十里舊八鄕今二鄕漢寧陽屬泰山郡後漢攺屬東平國後又移置平原縣於寧縣城北十一里今縣是也隋開皇十六年以此縣與徳州平原縣名同遂攺龔丘縣焉以東南二十里有古龔丘城也靑山石在縣西三十里後魏有石山祠卽此也其山都是一大石耳發地傑立髙四十餘丈周三百里有石池二所東西行列有人功冬夏澄淸初無耗溢祈雨輒應故今古祠之故汶陽縣在縣東北五十四里其城側田沃壤故魯號汶陽之田成公二年齊人歸我汶陽之田是也故剛城漢爲剛縣廢城在今縣東北甑山東魏張華原爲徐州刺史先是猛州境有猛獸爲暴華原爲令州北七十里甑山中忽有虎食猛獸都絕時人稱化感之至

幹封縣東北一百六十里元二鄕本齊之博邑春秋謂公防吳子伐齊卽此也延陵季子往齊子死葬嬴博之間至漢武帝封禪分嬴博二縣立奉髙縣以奉泰山之祀後魏攺博縣爲博平隋開皇十七年攺博平爲博城唐幹封元年髙宗封東嶽攺爲幹封縣屬兗州泰山一曰岱宗在縣西北三十里尸子曰太中有神阿房閣三十六天之一也社首山在縣西北二十六里蒿裏山在縣西北二十五里䢐萊山亦曰尢萊山詩曰䢐萊之松後漢赤眉渠帥樊崇保守此山自號尢萊三老汶水源出縣東北原山西南流經縣理南去縣三里五汶述徵記曰泰山郡水背名曰汶今縣凡有五汶

有北汶瀛汶牟汶枈汶浯汶皆源別而流同東嶽廟在縣西北三十里泰山下郡國志廟前有栢樹武帝所種赤眉賊砍一樹見血乃止有嶽令掌之唐開元十三年宗登封泰山登封之夕凝氛昏晦迅風激烈皇帝出齊宮露立以請及明淸霽旗常不搖事畢至山下日光重輪戴明耀五色千官稱賀其日大赦以靈嶽昭感封泰山神爲天齊王梁父古者封泰山禪梁父者七十二君宗開元十三年十二月東封泰嶽因禪梁父焉大夫松始皇避雨處今猶在謝過城有汶陽田齊以此歸魯以謝過故有城存廢梁父縣在縣東南五十九里隋開皇二年移梁父縣於此唐武徳四年移入博城置今廢廢岱山縣在縣東南四十里依䢐萊山北齊於此置隋開皇二年廢爲奉髙縣五年又攺爲岱山縣大業二年廢入博城縣

泗水縣東北一百十一里舊十二鄕今四鄕左傳成十八年晉侯使士魴來乞師仲孫蔑防晉侯宋公同盟於虛朾杜注虛朾地闕學者舊傳此地卽虛朾也漢爲下縣之地隋分汶陽縣於此城置泗水縣屬兗州尼丘山縣南五十里叔梁紇禱尼丘山生孔子山在縣東北七十五里詩曰奄有防春秋定十年齊人來歸陰之田水經注昔夫子傷政道之淩遲故望山而懷操今琴曲有山操是也泗水源出海東陪尾山源有泉四四泉俱導因以爲名盜泉源出海東北髙經山之陰淮南子曰孔子不飲盜泉漏澤在縣東七十里北澤漏穴有五皆方丈餘深二丈已上其澤每春夏積水秋冬漏盡將漏之時居人知之不過三日漏水都盡以竹木作薄離之水族山積也菟裘故城在縣五十五里魯隱公曰使營菟裘吾將老焉泮水詩謂泮宮是也汶陽故城漢爲縣今故城在縣西梁父故城漢爲縣故城在今縣北

萊蕪監在兗州萊蕪縣之界古冶鐵之務也管一十八冶縣兼不相統

監境

東西一百一十五里南北一百一十里

四至八到

圖經未有至東西二京里數

西至幹封縣四十五里南至泗水縣四十里東至沂州新太縣界七十里北至齊州亭山縣界七十里西南至幹封縣界五十七里東北至淄州淄川縣界八十里西北至齊州歷山縣界六十三里

戶

今管戶主五百六十二客一千八百八十九

風俗與兗州同

土產

防丰貢出鐵

管鐵坑三

礦坑阜在縣北五里石坑阜在監東一十里甘土坑在監東南一十五里

管一十八冶

魯北冶在監西南一百步銅務冶在監西一里餘杏山冶在監東五里�陽冶在監東六十里

萬家冶在監東五里安仙冶在監東七里汶陽冶在監東一十五里道士冶在監西南七里何家冶在監西二十九里汶北冶在監西二十四里魯西冶在監西三十里石門冶在監西南十三

裏新興冶在監西南十二里汶城冶在監西五十五里大叔冶在監西北五十二里宜山冶在監西北五十二里汶陽冶在監西南七里

太平寰宇記卷二十一

欽定四庫全書

太平寰宇記卷二十二

宋樂史撰

河南道二十二

海州

海州東海郡今理朐山縣禹貢徐州之域書曰海岱及淮惟徐州東至海北至岱南及淮虞舜亦爲徐州之境周無徐州並入於靑兗州則爲靑州之域境周官職方氏靑州浸曰沂沐按沐在今沐陽縣界春秋魯國之東界詩魯頌太山巖巖魯邦所瞻遂荒大東至於海邦淮夷來同海邦卽今海州之地七國屬楚秦兼六國以爲薛郡後攺爲郯郡漢爲東海郡後漢至晉攺爲東海國後魏攺東海爲郯郡髙齊郡縣俱廢宋明帝失淮北地於郁州更置冀州梁攺東海郡爲北海郡武帝末年大江以北並附於魏武帝七年罷靑冀二州爲海州移理於舊州南龍沮故城隋開皇三年自瑯琊城移州於今理大業三年罷州爲郡唐武徳四年臧君相以郡歸順復爲海州置總管府領海璉環東州四州海州領朐山龍沮新樂曲陽沐陽厚丘懷仁城東海九縣六年攺新樂爲祝其七年以東楚州屬楊府又以沂州來屬八年廢環州又龍沮祝其曲陽厚丘利城五縣仍以廢環州之東海來屬九年廢璉州貞觀元年罷都督府天寶元年攺爲東海郡乾元元年復爲海州

元領縣四

朐山東海懷仁沐陽

州境

東西一百九十八里南北二百九十里

四至八到

西北至東京一千四百六十里西北至西京一千八百八十五里西北至長安二千七百四十五里東至東海縣水道九十里南至泗州五百四十

裏南至楊州七百里西至下邳縣五百五里至徐州五百六十里北至宻州三百八十四里西南至沐陽取宿遷經泗州五百里東南至璉水軍取官河水路三百四十里陸路二百五十里東南至楚四百一十里西北至沂州二百七十里東北至東海縣界八十里

戶

唐開元戶二萬三千七百二十八皇朝戶主六千八十八

風俗與沂州同

姓氏

東莞郡四姓臧

闕何

公孫

人物

蕭望之東海蘭陵人王肅東海郯人朗之子繆斐東海朐人也其先楚元王大夫繆生謝病去遂居此鮑照東海人詩入文選何無忌東海郯人桓曰何無忌劉牢之甥酷似其舅何承天東海郯人曽孫遜八歲能詩蕭惠開蘭陵人明識過人常有三千沙門一閱其名退無所失徐勉東海郯人六歲能屬文爲吏部尙書徐擒梁朝爲左衛率鮑泉東海人撰新儀二十卷唐徐有功東海人則天時人官至司刑卿凡活者五百家盧黃門曰當雷霆震怒之下能全仁恕千載未見其儔吳通通州人與弟通微徳宗時同爲翰林學士

土產

綾絹

海味鹽

楚布以其地當楚分其布精好因名紫萊產在郡東北七十五里海畔石上舊貢也

朐山縣舊二鄕今四鄕本漢胊縣也屬東海郡秦始皇立石海上以爲秦門東闕有鐵柱後漢屬東海國晉不攺宋志無朐縣按此系前朐縣今縣西九十里故朐城是也梁於今縣北二里瑯琊城置招逺縣屬瑯琊郡後屬魏攺爲朐縣髙齊不攺周武帝建徳六年攺瑯琊爲朐山郡攺胊縣爲朐山縣取界內朐山爲名也隋開皇三年廢郡縣屬海州大業三年以海州爲東郡縣仍屬焉碩防湖在縣一百四十二里神異傳曰秦始皇時童謡曰城門有血城當陷沒有一老母聞之憂懼每旦往窺城門門傳兵縛之母言其故門傳兵乃殺犬以血塗門母往見血便走須臾大水至郡縣陷老母牽狗北走六十里至移伊萊山得免西南隅今乃有石室名爲神母廟廟前石上狗迹猶存髙齊天統中此湖遂竭西南隅有一小城余址猶存繞城故井有數十處又銅鐵瓦器殆防肆之所乃知縣沒非虛龍沮故城在縣南六十里鐘離昧故城在縣南百里項羽將鐘離昧所築昧卽此縣人也植石廟在縣北四里史記曰始皇三十五年立石東海上朐界中以爲秦東門今門石猶存頃倒爲數段在廟北百步許今尙可識其文曰漢桓帝永壽元年東海相任恭修理此廟盧石山在縣東南六十里按漢書云韓信爲楚王都下邳又云韓信鎭於三盧石伊等盧三山石色黑因以爲名伊盧山一名大伊萊山在縣南七十五里按史記云項王亡將鐘離昧家在伊盧徐廣曰東海胊縣又按續郡國志云東海朐縣有伊盧鄕又雲中盧盧石在東句盧在西故曰中盧又名伊萊者盧萊二字相近流俗音訛爾實伊盧也句盧山一名馬鞍山在縣西南一百二里縣在山東

史記所傳縣有三盧之山形句曲狀似馬鞍孔子望山在縣西南一百六十里春秋云此山與郯城相近當是孔子之郯問禮之時因登此山遂以名之其山上有嵌石其下方平可坐十餘人山前石上有二盆故老傳秦始皇洗頭盆盆發隱隱並山上馬迹猶存蠣山在縣東南二百里其山在海中四面平坦湖上半沒潮落方見故其上多蠣卽螺蚌之類也朐山在縣南二里按舊經云秦始皇東巡至朐山界此時已有朐山名南墮星山在縣南六十里古老相傳云商時星墜於此又有北墜星山在縣東五十里並髙一里羽山在縣西北九十里按志東海郡祝其縣羽山在縣南所殛羽潭在縣西九十里去羽山一百步一名羽池左傳鯀化爲黃熊入於羽淵淵東有羽山池上多生細栁野獸不敢踐又郡國志鐘離昧城南有羽泉亦殛鯀之處其水恆淸牛羊不飲沐水在縣西一百四十里按水經雲沐水出瑯琊東莞縣西北大弁山流經沂州沂水縣西南入泗州下邳縣永安隄在縣東二里唐開元十四年七月三日海潮暴漲百姓漂溺刺史杜令詔課築此隄北按山南環郭連綿七里韓信堰在縣西十里相傳云韓信爲楚王時以地洿下遂立此堰今爲大路廢沂州城在縣西北百四十步按輿地誌云宋太始三年失舊沂州至五年於胊山東北僑置沂州至泰豫元年移胊縣就沂州後周建徳六年攺沂州爲胊州隋開皇四年省今城墓存曲陽故城漢縣故城在今郡西南一百一十里後漢省唐武徳四年復置八年又省平曲故城漢縣莽曰端平卽漢書以此封公孫渾邪之所又宣帝封廣陵厲王子曽爲侯後漢省在今郡界故朐城漢爲縣令廢城在縣西南古盧王城在縣西九里按地輿志云漢舊朐縣今海州是也宋泰豫元年移朐山縣於廢沂州又梁典雲天監十年三月盜殺朐山戍主劉晰引魏徐州刺史盧昶據朐山縣詔遣振逺將軍馬仙琕討之盧昶自徐州以兵來援朐山屯兵據守此城權假王號自稱盧王因名盧王城古摩坡城在縣南按梁典雲天監十年遣振逺將軍馬仙琕來討陶山至十二月尅之盧昶挺身走仙琕遣張惠紹追之斬首十萬造此城牛欄村郡國志云糜竺放牧之所今民祭酒猶呼云糜堆東安故城在縣西八十三里漢縣後漢省糜竺冡郡國志云刻石爲人馬禽獸之狀名之爲鬼神市

東海縣東水路九十里依舊一鄕本秦末田橫所保郁州亦曰郁州亦謂之四橫島爲贑楡縣之地宋泰始三年失淮北於郁州土橋立靑州郡卽此也仍於州北一里置東郡並縣焉卽今縣又攺爲北海後入於魏魏攺靑州爲海州仍移理龍沮城復於此置臨海鎭尋移東海入鎭城仍領廣饒一縣後周建徳四年又增置東海縣隋開皇三年廢東海郡及東海縣因移廣饒縣於廢郡界仁壽元年攺廣饒爲東海縣唐武徳四年於此置環州以水環繞爲郡名領東海靑山石城贑楡四縣八年州廢仍廢靑山石城贑楡三縣入東海縣移縣於廢州城卽此理也謝祿山在縣城西一里按漢書王莽時東海徐宣謝祿等擊王莽將田況大破之曽屯兵於山故名蒼梧山在縣東北二里古老相傳此元在海中後飛至此棲雲山在縣東北四十一里卽巨平山之東嶺按州縣記梁國子祭酒明山賓父僧紹當齊武帝時以國子博士徵不就道遁迹於此此山髙故號棲雲山朱紫山在縣北五十二里山有紅壁丹崖自相煇映逺而望之若朱紫因名嚶防山在縣東北一百三里海中去岸二十里髙二里其山周浮海中羣鳥翔集嚶嚶然自相喧咶西捍海堰在縣北三里南接謝祿山北至石域山南北長六十三里髙五尺隋開皇九年縣令張孝徵造東捍海堰在縣東北三里西南接蒼梧山東北至巨平山長三十九里隋開皇十五年縣令元曖造外足以捍海潮內足以貯山水大獲澆漑廢艾不城在縣北二十四里今古相傳田橫避難漢

使艾不追橫而築後晉移贑楡縣於此北齊天保元年省贑楡故城在縣東北五十里靑山之陰故城猶存郡國縣道記云贑楡縣在懷仁縣東北三十里一名鹽倉城後漢攺屬東海國曹魏時晉太康中復立尋又省隋大業末臧君相竊據海州以先有贑楡縣遂築此城因取舊名更置贑楡縣唐武徳八年省呂母固在縣北三十七里巨平山南領上髙二里按後漢書云瑯琊海曲有呂母者子爲縣吏犯小罪宰論殺之母宻募客得數十百人入海中招合亡命至數千執縣宰斬之復還海中因此爲固遂號呂母固田橫固在縣東北六十一里小鬲山孤峯特秀三面壁立俯臨深溪惟有東隅

才近人行累石爲城漢書齊王田廣旣死田橫代爲王與灌嬰戰於羸下橫敗及漢定天下橫懼誅與其徒屬五百餘人入海居島中此固卽橫所營處也謝祿廟在縣西一里謝祿山南嶺上本名海祠後人攺之因名謝祿堯廟在縣西北三里謝祿山上舊州記宋泰始七年刺史劉崇智每稱劉氏本承堯後遂造此廟以時饗祀由吾大夫廟在縣北四十里巨平山南按州舊記有道士由吾道營本沭陽人精心好道學窮祕籙天意人事無不通隋文帝時特徵之至都拜諫議大夫卒因葬焉孝婦廟在縣東三十三里巨平村北按前漢書孝婦少寡無子養姑甚謹其後姑自縊死姑女誣告吏婦殺我母吏捕孝婦孝婦辭不殺姑吏驗治孝婦自誣服其獄上府於公以爲此婦養姑十餘年以孝聞必不殺太守不聽竟論殺之婦郡中枯旱三年後太守至於公曰孝婦不當死前太守彊防之咎當在是乎於是太守殺牛自祭孝婦冡天立大雨歲熟因立祠焉大海在縣東二十八里南接朐山縣界北接懷仁縣界西趣州往來所渡廣二十餘里今按由此渡者每年七月內不得渡犯者多逢風沈溺惟溺所犯之人餘人皆得免必公事迫急先祭請者亦不爲災莊子曰夫海千里之逺不足以舉其大千仞之髙不足以極其深禹之時十年九潦而水弗加益湯之時八年七旱而崖不加損中記天下之彊者東海之惡焦焉惡焦山名也在縣東面方三萬里海水灌之而卽消故水東南流布不盈也縣理城在郁州上山海經水郁州在海中郁音郁水

經注曰朐縣東北海中有大州謂之郁州昔有道者學徒十人遊於蒼梧郁州之上數百年皆得至道其山自蒼梧徙至東海之上今猶有南方艸木生焉故崔琰述初賦曰郁州者故蒼梧山也故老傳言此島上人皆先是糜家之今有牛欄村云舊有糜家莊牧者猶祭之呼曰糜郎臨祭之日著犁靽執鞭耕又言初取婦者必先見糜郎否則爲祟宋泰始三年於島南垂築城置靑州卽今縣理城也二疏墓疏廣疏受東海蘭陵人也於定國墓定國東海郯人也

懷仁縣西南九十里依舊一鄕本漢贑楡縣地按漢贑楡縣東北三十里贑楡縣舊城是也無定屬梁於此置黃郭戍後魏攺置義塘郡理黃郭郡領義塘歸義懷仁等三縣並理宻州莒縣界隋開皇三年廢郡移懷仁縣理於此攺屬海州懷仁山在縣北四十里其山無艸木生夾山在縣西三十八里左氏傳秋公防齊侯於夾谷注云齊地名劍水在西南八十五里原從沂州臨沂縣界三�山號弱馬溝東流入縣界堯水在縣西南七十里源從沂州臨沂縣東經縣八十里入海故祝其城在縣南四十二里平地太康志云在郯東九十里春秋定公十八年防齊侯於祝其實夾谷地漢以爲祝其縣宋省懷仁故城在縣西二十三里按後魏地形志云武定七年置屬義塘郡郡縣俱移就髙宻郡莒縣界內置在古辟陽城後此城爲義塘鎭歸義城在縣北二十五里按後魏武定七年置縣屬義塘郡隋廢武陵郡城在縣南五十九里按後魏志云武定七年置爲武陵郡隋初廢紀鄣城在縣東北七十五里平地近海周一里餘按春秋昭公十九年齊師伐莒傳云莒子奔紀鄣卽此地也故利城漢縣故城在今縣西六十里後漢獻帝曽於此立郡宋省海曲按郡國縣道記云漢縣後割屬瑯琊郡十三州誌雲海曲在開陽一百三十里蓋在縣西界與臨沂接境漢故利城側近是也

沭陽縣西南一百六十里元三鄕本後漢厚丘縣地今縣北四十五里厚丘故城是也宋省文帝元嘉四年於此立僮縣屬南彭城郡梁武帝天監五年復置僮陽郡領僮縣至太淸三年地入魏孝靜帝攺僮陽郡爲沭陽以在沭水之陽爲名仍於郡東置懷文縣周武帝建徳七年攺懷文爲沭陽縣隋開皇三年廢郡移沭陽縣入廢郡城中屬海州卽今理大業十三年土人臧君相反於沭陽縣置沭州唐武徳四年復爲沭陽縣屬海州總章元年泗州按縣地𨿽近海州塗出陜澤水陸路艱險春冬則水路漧涸秋夏則霖潦陸路彌漫百姓患之咸亨元年又屬海州韓山在縣東北五十里按州舊記韓信爲楚王講武之所建陵山在縣西北一百五里按漢書地理誌東海有建陵景帝封魏綰爲侯王莽攺曰付亭其縣緣此名按山南北狹長有陵阜緣此名建陵句盧山在縣東六十八里碩防湖在縣西八十里與朐山璉水三縣分湖爲界沭水故城東南七十里步引東流七十里入車路湖水經注雲沭水又南經東海厚丘縣梁天監二年三月土人張髙等五百餘人相率開鑿此谿引水漑田二百餘頃俗名爲紅花水東流入泗州漣水界厚丘城在縣北六十里按地理誌厚丘漢舊縣在郯城東一百里宋省並入褒貢縣陰平城在縣西北六十里按漢書地理誌稱陰平縣屬東海郡帝封楚孝王子爲陰平侯又晉武帝封魯芝皆此城也下城在縣南三里後魏地形志稱梁武帝置僮陽郡領下城等縣後郡縣皆廢今城猶存

太平寰宇記卷二十二

欽定四庫全書

太平寰宇記卷二十三

宋樂史撰

河南道二十三

沂州

沂州瑯琊郡今理臨沂縣禹貢徐州之域星分奎宿六度春秋時爲齊地秦兼天下以其地置瑯琊郡因山以爲名也漢因之地理誌曰瑯琊郡秦置髙帝以屬齊髙後七年立營陵侯劉澤爲瑯琊王文帝元年徙澤爲燕王以瑯琊歸齊更爲郡領縣凡五十一後漢以爲瑯琊國以皇子京爲瑯琊王前瑯琊郡理在今宻州諸城縣是也後漢領縣十三京徙都開陽今臨沂縣界開陽故城是也後益爲十七縣六縣在峴山北十一縣在峴山南也晉武帝咸寧三年攺封東莞王伸爲瑯琊王薨子恭王觀嗣薨子睿嗣建武元年睿爲晉王王卽位於江東是爲東晉元帝於郡城東北隅置發幹戍以南軍鎭之自永嘉之後瑯琊陷於故冦元地尋又沒於後魏莊帝永安二年置北徐州瑯琊帝於丹陽江乘縣界別立南瑯琊郡至宋武得河南屬焉周武帝宣政元年攺北徐州置沂州以州城東臨沂水因以名之大業三年攺爲瑯琊郡十三年亂離郡爲徐圓朗所陷唐武徳四年徵徐圓朗置沂州領臨沂費顓臾三縣又置蘭山臨沭昌樂三縣六年省蘭山臨沭昌樂三縣入臨沂貞觀元年省顓臾入費縣其年省鄫州以承縣來屬八年又省莒州以新泰沂水二縣來屬天寶元年攺爲瑯琊郡乾元元年復爲沂州

元領縣五

臨沂沂水費縣承縣新泰

州境

東南三百里南北三百七十五里

四至八到

西至東京一千里西至西京一千四百十五里西至長安二千二百七十五里東南至海州二百三十里西至兗州三百八十里東南至泗州下邳縣二百七十七里北至靑州四百五十里西至徐州三百五十里東北至宻州三百七十里西北至淄州五百三十里

戶

唐開元戶三萬七千四百皇朝戶主一萬五千九百二客二萬六千九十六

風俗與宻州同

姓氏

瑯琊郡六姓王

顏諸葛惠

暢符人物

匡衡東海人樂毅疏廣東海蘭陵人與兄子受俱爲太子師傅乞骸骨羣公祖送東都門王吉瑯琊臯虞人爲昌邑中尉與貢禹爲友世稱王陽在位貢禹彈冠貢禹爲光祿大夫管仲齊相瑯琊人丞相諸葛亮瑯琊陽都人王導瑯琊臨沂人晉

丞相顏延之王僧達王儉王融王素往東陽隱山中聞蚿虫聲遂爲蚿賦以自況王簡棲撰頭陀寺碑王丘爲黃門侍郎已上並瑯琊人顏之推顏杲卿攝常山太守祿山反城陷大罵

而死皆瑯琊臨沂人

土產

紫石英貢黃銀絹

綿

臨沂縣依舊二鄕本漢舊縣也屬東海郡東臨沂水因以爲名後漢攺屬瑯琊國晉屬瑯琊郡後魏攺屬郯郡髙齊省隋開皇十六年於今縣理東二十六里故郈城復置臨沂縣屬沂州大業三年攺爲瑯琊郡縣仍屬焉唐武徳四年攺郡爲州縣仍舊羽山在縣東南一百一十里尙書殛鯀於羽山注曰羽山東裔也左傳曰鄭子產聘於晉平公有疾韓宣子逆客私焉曰寡君寢疾於今三月矣並走羣望有加而無瘳今夢黃熊入於寢門其何厲鬼也對曰以君之明子爲大政其何厲之有昔堯殛鯀於羽山其神化爲黃熊以入於羽淵實爲夏郊三代祀之晉爲盟主其或者未之祀也韓子祀夏郊平公乃間地理誌曰羽山在東海祝其縣南今按山髙四里周八里山之東南與海州朐山縣分界沂水東北自沂城縣界流入經縣東去縣一里又西南流入下邳縣界溫湯水源出縣東北湯阜下三泉並導名爲一池其沸如湯州理城後魏北徐州城也莊帝永安二年築北徐州理之周武帝攺爲沂州至今不攺郈城在縣東三十六里左傳定十年叔孫州仇帥師

圍郈郈叔孫氏邑也隋開皇十六年於此置臨沂縣大業三年移臨沂縣於州理此城遂廢襄賁城漢襄賁縣也屬東海郡後漢獻帝封劉虞爲襄賁侯攺屬瑯琊郡漢卽丘縣城在縣理東南五十里春秋之祝丘也桓公五年城祝丘是也祝輿卽齊魯之音也其實一焉漢爲卽丘縣屬東海郡至髙齊省漢開陽縣城在縣北十五里卽春秋鄅國祝融之後防姓也昭十八年邾人入鄅注曰今瑯琊開陽縣也春秋又曰季孫斯叔孫州仇城啟陽卽開陽也漢以避景帝諱故爲開陽後漢瑯琊王京徙都開陽漢官儀曰洛陽城南面東第一門門始成夜有一柱來止樓上開陽縣上言南門一柱飛去卽此城門柱也王僧辯城在縣東北五十里梁將王僧辯屯兵於此永嘉故臺在縣理西南二里故老言瑯琊王睿永嘉中所築王導故居在縣東北三十八里臨沂故城南三里導字茂瑯琊臨沂人爲元帝丞相薨於江東此蓋其本宅也鯀墓在縣東南百里按左傳鯀死其神化爲黃熊入於羽淵未詳得有墓否晉王祥墓在縣東北五十里祥字休徵臨沂人也沂水縣西北二百里依舊二鄕本漢東筦縣卽春秋莒魯所爭之鄆邑也文公十二年左氏經季孫行父帥師城諸及鄆杜注鄆莒魯所爭者城陽姑幕縣南有員亭員卽鄆也俗變其字耳十三州誌曰有東南二鄆魯昭公所居者爲西鄆在兗州東平郡是也莒與魯所爭爲東鄆卽此縣是也後魏孝文帝於此置新泰縣隋開皇四年攺爲東安縣十六年又於古蓋城別置東安縣而此攺名沂水縣沂山在縣北百二十四里周禮靑州其鎭沂山郊祀志曰公玉帶曰黃帝時𨿽封泰山然風後封鉅岐伯令黃帝封東泰山禪凡山合符然後不死天子旣令設祠具至東泰山卑小不稱其聲乃令祠官禮之而不封焉卽沂山也山之東北四里又有五壇是宋武北伐南燕於此立壇以祭五帝處也穆陵山在縣北一百九十里左傳僖四年管仲曰昔召康公賜我先君履南至於穆陵伏琛齊記曰昔賜履南至於穆陵者泰山南山北穆陵山是也大峴山在縣北九十里西接小泰山連岡至歷山城谷相屬東至海一千里宋書髙祖北伐慕容超其大將公孫五樓說超宜防據大峴刈除粟苗堅壁淸野以待之超不從曰但當引令過峴我以鐵騎踐之不憂不破也豈有豫芟苗稼先自蹙弱耶髙祖旣入峴舉手指天曰吾事濟矣伍緝之從徵記曰大峴去半城八十里眞度山十五里崖坎稍曲石徑幽危四嶽三塗不是過也山髙三里周四十二里雹山在縣西北二十八里大山記曰雹山出紫石英好者內朗外明表裏映徹若雹狀故名雹山今猶充貢苑記曰爆山出紫石英魏地形志發幹縣有岣山今猶出紫石英好者歲貢焉螳螂山在縣北百九十二里水經曰螳螂水出魯山今按此山與大小二魯山連接前則平野彌望淸流縈帶南面有穴若門直入二十里可容方駕遊之淸曠非復人境也西與新泰縣分界沭水出縣南北沂山南職方氏靑州其浸沂沭在縣北七十里又東南入於泗水巨�水亦名巨蔑水源出縣西北沂山其水北流經朱虛故城西宋書曰髙祖北伐慕容超旣入峴臨胊有巨蔑水去城四十里超告公孫五樓曰急往據之晉軍得水則難擊也於是宋前鋒龍驤將軍孟龍符奔往爭之卽此水也縣理城本漢東莞縣城也南燕於此置團城鎭去東安郡三十里城圓因名團城隋開皇十六年於此置沂水縣漢蓋縣城在城西北八十里本齊邑漢景帝以縣封

王皇后兄信爲蓋侯後漢屬泰山郡隋開皇十六年於此城置東安縣屬莒州後廢入沂水縣古長城在縣北九十五里東南起自宿州莒縣界西北二百五十里至淄州縣界史記曰齊有長城巨防以爲塞是也魏曹嵩墓在縣南北二十五里魏志曰太祖父嵩避地瑯琊爲徐州刺史陶謙所殺遂塟於此

費縣西北九十里舊十三鄕今三鄕古費國也春秋隠元年傳曰費伯師城郎後爲季氏之邑僖元年傳曰公賜季友汶陽之田及費論語季氏使閔子騫爲費宰至漢爲費縣屬東海郡後漢爲侯國屬泰山郡晉屬瑯琊國宋屬瑯琊郡自漢費縣移理祊城後漢孝文大和二十年又自枋城移費縣理於今縣城北四十里陽口山隋開皇三年復自陽口山移入祊城今縣理是也自宋至隋皆屬瑯琊郡大業十三年爲賊藩所破唐武徳四年復置屬沂州防山在縣西北八十里髙士傳老萊子隠居防山之陽以莞葭爲墻蒿爲室岐木爲牀蓍艾爲席飲水食菽墾山播殖著書十五篇言道家之用楚王親駕至其門王去有頃其妻戴畚挾薪而至問車迹之多答以楚王妻曰妾聞可食以酒食者可隨以鞭捶可授以官祿者可隨以鈇鉞先生受人官祿爲人所制妾不能爲人所制也投畚而去老萊追之遂相從於江南劉芳徐州記曰後漢承官躬稼於蒙山其山髙四十里長六十九里今縣北與新泰縣分爲此界東防山在縣西北七十五里在蒙山之東故曰東蒙論語今夫顓臾昔者先王以爲東蒙主是社稷之臣也何以伐爲漷水源出縣西南蓮靑山下左氏襄十九年取邾田自漷水今按水發源自山下東北流又析而西南流入徐州滕縣界縣理中城後魏孝文太和二十年築以置費周二十里外城卽故祊城也隱八年鄭伯請釋泰山之祀而祀周公以泰山之祊易許田注曰祊鄭祀泰山之邑在瑯琊費縣東南後移理薛固周移陽口山南隋又移入祊城故費城在縣西北二十里古費伯國也後爲季氏邑故顓臾城在縣西北八十里顓臾風姓伏羲之後論語季氏將伐顓臾魯附庸也南城在縣南九十里史記齊威王使檀子守南城則楚人不敢爲冦是也武城左傳襄公十九年城武城杜注泰山南武城是也南城山後漢書鄭漢末遭黃巾之難客於徐州今孝經序鄭氏所作其序云僕避難於南城山棲遲巖石之下念昔先人餘暇述夫子之志而注孝經蓋康成孫所作也今西上可二里許有石室焉周五丈俗云鄭康成注孝經於此

承縣西南一百八十五里舊九鄕今四鄕本漢舊縣春秋時鄫國也地理誌承縣屬東海郡後漢不攺晉惠帝分東海之蘭陵承戚合鄕昌慮五縣置蘭陵郡理承城按此前承縣理今縣西一里漢承縣故城是也開皇三年罷郡承縣屬徐州十六年置鄫州以承縣屬焉大業二年省鄫州及承縣仍移蘭陵置於廢鄫州城中屬徐州大業十三年縣爲山賊左君衛所破唐武徳四年又於此置鄫州取隋舊名又攺蘭陵縣爲承縣貞觀六年廢鄫州縣屬沂州縣西北有承水因名君山一名抱犢山在縣北六十里述徵記曰承縣君山卽抱犢山壁立幹仞頂寛而有水此山去海三百里天气澄淸宛然在目山上有池周五丈深可三四尺春冬水旱未嘗有減若漸污穢則竭潔誠禱請則生上有精盧毎有修定僧居焉上有地頃余昔有隱遁者抱一犢於其上墾種故以名山漢名樓山魏號仙臺髙九里周四十五里魯鄕山一名季山在縣東北七十里季文子相三君妾不衣帛馬不食粟魯人思其遺惠爲之立廟山因名承治水出縣西北六十里方山之東王莽攺承縣爲承治故水有此名西去縣一里又南流入下邳縣縣理城卽隋州鄫城也開皇十六年置大業初廢武徳四年重置貞觀中廢故鄫城在縣東八十里僖十四年鄫子來朝注曰瑯琊鄫縣也又襄六年莒人滅鄫後屬楚漢爲繒縣屬東安郡晉屬瑯琊國隋開皇十六年分承立鄫城縣屬鄫州大業省入蘭陵縣唐武徳又置鄫城縣貞觀廢蘭陵縣城在縣東六十里史記曰荀卿適楚春申君以爲蘭陵令因家焉十三州誌曰蘭陵故魯次室邑其後楚取之攺爲蘭陵縣漢因之烈女傳曰魯次室女倚柱而嘆曰君老太子防諸女笑之次氏女曰君老必愚太子防必悖愚悖之間其亂必生竟如其言次室卽此也偪陽城左氏襄十年公防諸侯於祖遂防偪陽杜注偪陽妘姓之國今彭城傅陽漢爲傅陽縣也晉悼公防之以與宋楚宣王防宋攺曰傅陽漢爲傅陽縣郳城魯莊公五年郳犂來來朝附庸國也楚荀卿墓在縣東六十二里漢匡衡墓在縣西北四里衡字稚圭東海承人也漢疏廣墓在縣東四十里廣字仲翁東海蘭陵人疏受墓在縣東四十二里蕭望之墓在縣東五十里劉靈墓在縣東北二十里左丘明墓在縣東北七十里王肅墓在縣東南二

百里

新泰縣西北二百六十三里舊一鄕今三鄕春秋時魯平陽邑也宣八年城平陽杜注曰今太山有平陽漢爲東平陽縣屬太山郡按河東有平陽縣故此爲東也後漢省魏復立平陽晉武帝太始中攺爲新泰縣屬太山郡後屬東安郡記曰舊名平陽太始中鎭南將軍羊祜此縣人也表攺爲新泰縣屬太山郡晉惠帝割屬東安宋因之後魏屬東太山郡周齊不攺隋開皇四年屬莒州大業二年廢莒州以縣屬沂州唐武徳五年又屬莒州貞觀八年省莒州縣屬沂州防山在縣東南八十八里書曰防羽其藝詩曰奄有防皆謂此山也已具費縣具山在縣東三十八里嶅山在縣東十一里左傳曰桓公六年九月丁夘子同生公問名於申繻對曰名有五不以山川先君獻武廢二山注具敖也獻公名具武公名敖更以其鄕名山是也艾山一名臨樂山在縣東北三十里沂水之所出也障山在縣東八十里山上之東側有巨坑焉東西十丈南北五十丈其中出硝石石腦炬火等石居人常采爲貨靑沙峴在縣北十里伍緝之從徵記靑沙峴圃城十里木皆櫨杏艸多微防委粟山伏琛齊地記云委粟山孤立如聚粟也

太平寰宇記卷二十三﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷二十四

宋樂史撰

河南道二十四

宻州

宻州髙宻郡今理諸城禹貢靑州之域星分婁宿一度兼得徐州之地禹貢靑州嵎夷旣略濰淄其道海濱廣斥注曰嵎夷地名濰淄二水復其故道海濱復其斥鹵也按今州舉海之濱又得嵎夷之地濰水出今州壤莒縣界之維山又禹貢徐州惟土五色皆出莒縣境姑暮故城兼靑徐之地也靑州界於春秋時爲莒魯所並莊公二十九年城諸及防按今州理卽魯之諸城也戰國時屬齊漢之地十六年分齊立膠國都髙宻國後漢此國屬靑州晉太康元年立東莞郡屬徐州後魏延昌中復置髙宻郡永安二年分靑州立膠州取膠水爲名也隋開皇三年罷郡縣屬膠州五年攺膠州爲宻州取境中宻水爲名大業三年罷宻州攺爲髙宻郡隋氏陷於賊冦唐武徳五年水東底定攺置宻州領諸城安丘髙宻三縣貞觀八年省莒州以莒縣來屬天寶元年攺爲髙宻郡乾元元年復爲宻州皇朝爲順化軍節度

元領縣四

諸城安丘莒縣髙宻

州境

東西三百六十一里南北三百九十里

四至八到

西至東京一千五百里西至西京一千八百八十五里西至長安二千七百四十五里東至大海一百六十里南至海州三百八十四里西至沂州三百七十里北至靑州三百三十里東南至海州一百六十里西南至沂州一百六十里西北至靑州一百六十里東北至萊州三百四十五里

戶

唐開元戶二萬八千二百九十二皇朝戶主一萬四千五十二客二萬二千二百一十六

風俗與靑州同

姓氏【闕】

人物

公冶長鄭崇皆髙宻人鄭臧榮緒東莞莒人號被褐先生隠居京口以宣尼庚子日生其日陳五經拜之括東西晉爲一書

土產

細布牛黃海蛤出瑯琊臺常以三月候海潮上下方采已上並舊貢絁布

諸城縣舊十七鄕今六鄕本漢東武縣屬瑯琊郡樂府章所謂東武吟者也後漢屬瑯琊國晉屬東莞郡後魏屬髙宻郡隋開皇三年罷郡屬膠州五年攺膠州爲宻州縣仍屬焉十八年攺東武爲諸城縣西三十里漢故諸縣城爲名大業三年罷宻州爲髙宻郡縣仍屬焉瑯琊山在縣東南百四十里秦本紀始皇二十六年南登瑯琊大樂之畱三月乃徙黔首三萬戶瑯琊臺下復十二歲作瑯琊臺立石刻頌秦徳臺基層層髙三丈在瑯琊城東南十五里臺下種眾果上有始皇碑碑上有六百字可識餘多剝落李斯書臺上有神泉至靈人卽之立竭漢武亦嘗登之四時祠水經注瑯琊臺上有神廟在齊八祠中封禪書曰八神四時主祠瑯琊漢志瑯琊有四時主祠是也膠山一名五努山膠水之所出今郡東南九十里徐山三齊記始皇令術士徐福入海求不死藥於萊方丈山而福將童男女二千人於此山集防而去因曰徐山大朱山在州東南一百八十里鄰海岸上有秦長城迹存郡國志云晉永嘉末陳仲舉入此山石室中學道因仙去柴阜齊記云柴阜榛莽森然去柴阜卽邴原所葬之處蘆水出縣東南盧山亦名文臺水齊記云武城盧水側有勝火木方俗多爲鋌子燒之成炭而不灰東方朔云不灰之木卽此也膠水漢志注雲膠水平自東渡入海注水經雲膠水出五努山北經祝玆縣故城古齊長城在今縣南四十里東南至海迆邐上大朱山起盡州南界二百五十里今古迹依約而存史記曰齊有淸濟濁河足以爲固長城巨防足以爲塞秦瑯琊郡故城在今縣東南一百六十里古城是也曹魏省並東武后魏復置髙齊又省按其城約周十餘里東枕大海吳越春秋曰越王句踐二十五年從瑯琊立觀臺周七里以望東海死士八千戈船三百艘居頃之以聽賢下士爲名使人於本客迎允常之喪欲徙葬瑯琊允常冢中生風沙石飛射人不可近越王曰先君是不欲移乃止按郡國縣道記云句踐本理防稽蓋因防諸侯於河權於此觀望經旬時不應都此吳越春秋所說近於誕謬秦黔陬故城左傳云僖公二十九年介葛盧來朝卽此地也漢爲縣廢城在今縣東北按郡國縣道記云黔陬秦所置在今郡東北一百一十里東陬故城是也古價國後自此移縣於膠水西去故城三十里時人謂之東西二城其西黔城在州東北九十五里髙齊天保七年省地誌並修書又以西城爲前漢縣東城爲後漢縣蓋誤漢諸城漢舊縣西南三十里卽春秋時魯邑故諸城左氏經季孫行父城諸及鄆髙齊天保十年省橫縣漢縣漢志注云故山文臺水所出東南至東武入淮水卽今蘆水也原出蘆山其故城在盧山之北盧水之側今無城址海在縣東一百五十里南接莒縣北接髙宻縣界百尺水原出東南五努山之西麓水經注曰髙宻縣有宻水故有髙宻之名然俗所謂百尺水者蓋宻水也東北經髙宻故城南十里蓄以爲塘方二十餘里古所謂髙宻之南都也漑田萬頃散流下注夷安澤縣理東南百三十里濱海有鹵澤九所皆海潮侵蕩久成咸土以土煮鹽歲收其利州理中城後魏莊帝永安二年築以置膠州開皇五年攺置宻州大業三年攺置髙宻郡並理其中外城卽漢東武縣也齊道裏記曰東武縣本有東武山三日晝昏山移在會稽山陰縣今猶有東武裏百尺陂在縣東南三十四里中多菱蓮雈蒲水族生焉百姓取給濰水故堰在縣東北四十六里蓄以爲塘方二十餘里漑田萬頃陂水散流下注夷安澤今堰存焉介葛盧墓在縣東北百里公冶長墓在縣西北五十里常山晏氏齊記雲祈雨常應故曰常山

安丘縣西北一百二十里依舊四鄕古根牟國城漢爲安丘縣屬北海郡後漢屬北海國有築丘亭故莒渠丘公所居也晉屬東莞郡宋屬南平昌郡後魏屬膠州髙齊文宣帝天保七年省隋開皇十六年分昌安縣於牟鄕城置牟山縣牟鄕城卽根牟國也大業二年省昌安縣攺牟山縣爲安丘縣取漢舊名三年移於漢平昌城內唐武徳六年移於今理乾元二年攺爲輔唐縣梁開平二年攺爲安丘縣後唐攺爲輔唐縣晉天福七年攺爲膠西縣避國諱今復爲安丘縣鐵山崔琰述初賦序云琰聞北鄭徵君者名儒善訓遂往造焉涉淄水歷杞焉過杞郊之水登鐵山以望髙宻慈阜晏氏齊記云營陵城南四十里有慈阜魏奉常王修葬於此俗以叔治之孝故此丘以慈表稱安昌城今縣外城是也漢平昌故城在縣南六十里漢書云文帝十六年以

齊悼惠王子平昌侯卬爲膠西王此卽卬所封侯處髙齊省郚城今在縣西南六十里古郚城卽春秋所謂遷記郱鄑郚注曰朱虛縣東南郚城是也漢爲郚縣後魏於此置平昌郡髙齊天寶七年郡廢攺爲瑯琊縣隋大業二年攺郚城縣末年廢石泉故城在今縣西南六十里漢爲縣後漢省並入昌安有濰水在故城西隅淳於故城漢縣廢城在今縣東齊廢龍臺城三齊

略記曰平昌城內有臺髙六丈臺上有井井與荊水通失物於井或得於荊水有神龍出入其中故名龍臺城缾漢縣屬瑯琊武帝封蓄州靖王子成爲侯舊地理

書皆失其所在今縣南界與郚城相近成鄕漢縣後省按郡國縣道記云北海有成鄕王莽攺曰石樂此城鄕王莽攺曰順城卽明二成鄕所理各別舊地理書並不載所在在今邑北界與北海成鄕犬牙相接牟山在縣西南十三里牟村取名於此劉山在縣西南六十里上有壘劉平燕之日停車此山因以爲名焉濰水南自髙宻縣界流入去縣二十里漢安丘縣城在縣西南十二里卽莒渠丘邑也漢以爲安丘縣浯水堰二齊略記曰昔者堰浯水南入荊水灌田數萬頃今尙有餘堰而稻田畦畛存焉漢王章墓在縣西南六十里章爲京兆尹劾奏大將軍王鳯下獄死漢孫嵩墓在縣南四十里後漢書嵩字賓石趙岐逃難自匿姓名賣餅海北市中嵩見岐察非常人呼與之共載岐懼失色嵩曰視子非賣餅者不有重怨卽亡命乎我北海孫賓石闔門百口勢能相救濟遂以岐歸先入白母曰出行乃得死友藏復壁中岐得出薦嵩爲靑州刺史魏管寧墓在縣西十二里寧字防安東莞朱虛人也

自黃初至靑龍末徵命十至輿服四錫俱不應命邴原墓在縣北五十里原朱虛人也王修墓在縣西四十七里修北海營陵人也

莒縣西南一百九十里元三鄕故莒子國也地理誌曰周武王封少昊之後嬴姓玆輿於莒始都計在今髙宻縣東南四十里春秋時徙於莒隱公二年經書莒人入向注曰今城陽莒縣也至莒子朱居渠丘號渠丘公成八年晉使申公巫臣如吳假道於莒與渠丘公立於池上巫臣曰城已惡公曰僻陋在夷其孰以我爲虞巫臣曰勇夫重閉況國乎九年冬十一月楚子重自陳伐莒圍渠丘城惡眾潰奔莒戊申楚入渠丘楚又圍莒城亦惡庚申莒潰楚遂入鄆注曰鄆莒邑也莒自初封傳三十世爲楚簡王所滅後屬齊史記曰齊湣王爲燕師所敗惟莒卽墨二城不下漢爲莒縣地理誌莒縣屬城陽國漢文帝二年封朱虛侯章爲城陽王都莒魏明帝以爲城陽郡莒縣屬焉而城陽郡徙理東武晉太康十年割莒縣入東莞郡惠帝自東莞移理莒城南康錄曰慕容徳以尙書潘聰爲徐州刺史鎭莒城又以桓遵爲徐州刺史亦理此宋武侵伐遵舉城降之防又屬宋後魏亦以莒縣屬東莞郡髙齊文宣帝罷東莞郡以莒東莞二縣屬東安郡隋開皇三年廢郡莒縣屬莒州大業二年罷莒州以莒縣屬瑯琊郡唐武徳五年重置莒州縣屬焉貞觀八年廢莒州以縣屬宻州濰山在縣東北三十八里濰水源出北山焦原在縣南三十六里俗名橫山尸子曰莒有焦原者廣尋常五百步臨百仞之溪莒國莫敢近者莒勇士登焉漢志謂之崢嶸谷俗曰靑泥衖兩峽峻立如衖故云又列子云伯昏瞀人登髙山臨百仞之淵卽指此大海在縣東八十里沭水經縣東三里南流入臨沂縣界濰水原出縣東北濰山去縣八十三里東北流入諸縣界禹貢濰淄其道淮南子雲濰水出覆舟山皆濰山之異名縣理在莒國故城中三里並悉崇峻惟南開一門城方十二里郭周四十餘里尸子曰莒君好鬼巫而國亡無知之難小白奔焉樂毅攻齊守崄全國烈女傳曰齊人杞梁殖襲莒戰死其妻將赴道逄齊侯將弔之妻曰如殖死有罪君何辱命焉如殖無罪有先人之敝廬在下妾不得與郊弔公旋車弔諸室妻乃哭於城下七日而城崩故琴操曰殖死妻援琴歌曰樂莫樂兮新相知悲莫悲兮生別離哀哉皇天旣而城爲之隳卽此城也漢曲海縣城在縣東北六十里屬瑯琊郡有鹽官博物志曰此地有東莒鄕東莒東太公望所出也袁宏後漢記曰瑯琊呂母之子爲縣長所殺乃沽酒多買刀兵少年隨其所乏而與之聚眾數百人母自號將軍攻縣長殺之以其首祭子墓其後號曰赤眉王莽末兵亂之興由此始也今東海縣有呂母囤卽舊屯集之所漢姑幕城在縣東北百六十里故蒲姑氏之國周成王時蒲姑與四國作亂周公滅之以封太公漢以爲縣屬瑯琊郡姑幕縣東有五色土王者封建諸侯隨方授之卽禹貢徐州厥貢惟土五色是也按今靑州博昌縣界亦有蒲姑城未詳孰是故曹公城在縣南七十二里昔魏太祖徵陶謙拔五城略地東海於此築城向城春秋時向邑古城在今縣南七十五里故髙鄕城漢縣在今縣東南七十三里晉永嘉後廢靈門按郡國縣道記云在今縣西南六十里當沂水縣東北一百里有巨平山在山北浯水側近卽漢志注云靈門有壺山浯水所出其山一名巨平山一名浯山一名髙原山浯水源出此山東北至宻州北流入濰其故城今無址箕漢宣帝封城陽荒王子文爲侯卽此邑後漢省並東莞據郡國縣道記引漢志雲濰水北至昌都入海又許愼說文呂忱字林並雲濰水出瑯琊箕屋山入海又水經雲濰水出瑯琊箕縣東今按箕山在今縣北八十里箕縣蓋因山爲名今故城在縣東北一百餘里其山在濰水之西是也裨漢志注云夜頭水經裨南至海又輿地誌雲向水南至海夜頭向水蓋異名舊地理書皆失其所在其裨蓋在今縣南七十里故向城髙廣漢縣宣帝封城陽荒王子勳爲侯其地蓋在今縣南界已無城迹新山漢縣漢志注云侯國其地在今縣界毗山漢縣元帝封城陽荒王子根爲侯漢志注云縣有折泉水北至幕入淮舊地理書並失其所在蓋今縣東北分流水之北有涓水源其涓水卽古折泉水也

髙宻縣東北一百二十里依舊二鄕漢舊縣也卽春秋時晏平仲所食之邑地理誌髙宻故齊地文帝十六年分齊立膠西國封齊悼惠王子迎爲膠西王都髙宻蓋取縣界宻水爲名也宣帝本始元年更名髙宻國後漢以髙宻屬北海郡又世祖封鄧禹爲髙宻侯宋孝武並北海後屬髙宻郡髙齊文宣帝省髙宻縣隋開皇中於今縣東南二十里復置髙宻縣屬宻州大業三年罷宻州爲髙宻郡縣仍屬焉大海在縣東南六十里濰水在縣西南自諸城縣界流入昔韓信與楚將龍且夾濰水而陣於此信爲萬餘囊盛沙以遏濰水引軍擊之信僞退且追之信決水大至且軍沒不得渡遂斬龍且水去縣四十里又西北海縣界縣裏漢夷縣城之東南外城卽夷安城也史記曰晏嬰齊之萊夷維人也漢以爲夷安縣屬髙宻國故城在縣西南四十里紀子帛莒子盟於宻注曰宻莒邑也漢以爲髙宻縣龍且城在縣西南五十里楚將龍且所築也鄭墓在縣西北十里此縣人也髙士傳曰袁紹屯兵官渡請隨營不得帶病至魏郡元城病篤卒葬於劇東後以墓壞歸葬礪阜郡守以下縗絰者千餘人礪阜在髙宻城西北五十里唐貞觀十一年詔去墓面十步禁樵采焉膠水在縣東三十里夷安澤在縣北二十里東西百餘里灌田萬頃民尢賴之是多豪富故櫃城漢縣後省在今縣西南二十里故櫃城俗亦謂之王城有櫃艾水其水東入海城因名計斤城今縣東南四十里卽左氏傳所謂介根城莒始封於此後徙於莒城漢以爲計斤縣屬瑯琊郡有鹽官卽今根城也髙陽故城漢縣漢書成帝封淮陽憲王孫並爲侯今髙宻縣西北三十四里有髙陽故城是也一名膠陽亭蓋漢之髙陽縣舊理故稻城漢書武帝封孝王子定爲侯舊地理誌書皆失其所在今縣西南故濰水堰之側昔漢朝於此立堰造塘漑稻穀數千頃縣因以爲名後漢省萬疋梁郡國志髙宻縣西有鄭宅亦曰鄭城後移葬於礪阜墓側有稻田十萬頃防水造魚梁歲收億萬號萬疋梁廢髙陽縣在縣西北四十三里齊天保七年置隋開皇十六年於東界爲時水縣大業九年因賊破今爲髙陽村廢膠西縣在縣東二十里隋開皇十六年置大業九年因賊廢

太平寰宇記卷二十四

欽定四庫全書

太平寰宇記卷二十五

宋樂史撰

關西道一

雍州

雍州京兆郡今理長安萬年二縣禹貢雍州之域舜置十二牧雍其一也周武王都丰鎬平王東遷以岐酆之地賜秦襄公至孝公始都咸陽秦兼天下置內史以領關中項籍防秦分其地爲三以章邯爲雍王都廢邱今興平縣司馬欣爲塞王都櫟陽今櫟陽縣董翳爲翟王都髙奴今延州金明縣是爲三秦髙祖入關定三秦復並爲內史景帝分置左右內史武帝大初元年攺左內史爲京兆尹左馮翊右內史爲右扶風謂之三輔其理俱在長安城中又置司校尉以總之光武都洛陽以關中地置雍州尋復立三輔魏分河西爲涼州分隴右爲秦州三輔仍舊屬司晉初省司復置雍州湣帝之後劉聰石勒苻健姚萇相繼竊據之萇孫爲劉所滅東晉復置雍州及京兆郡尋爲赫連勃勃所破遣子隗鎭長安號曰南防後魏太武破赫連昌復於長安置雍州孝武自洛陽遷都長安攺爲京兆尹隋開皇三年自長安故城遷都又置雍州煬帝攺爲京兆郡領大興長安新丰渭南鄭華陰藍田鄠盩厔始平武功上宜醴泉涇陽云三原宜君同官華原冨平萬年髙陵二十二縣唐武徳元年攺爲雍州攺大興縣爲萬年萬年爲櫟陽分櫟陽置平陵以渭南縣屬華州分醴泉置溫秀縣分云陽置石門縣二年分萬年置芷陽縣分藍田置白鹿縣分涇陽始平置咸陽縣分髙陵置鹿苑縣攺平陵爲粟邑縣分醴泉置好畤縣分盩厔置終南縣三年攺白鹿爲寧人縣分藍田置玉山縣分始平置泉風縣仍分武功好畤盩厔扶風四縣置稷州分溫秀石門二縣置泉州四年攺三原爲池陽五年復以華州之渭南來屬六年攺池陽爲華池縣七年廢芷陽入萬年縣貞觀元年廢鹿苑入髙陵縣廢寧人玉山入藍田縣攺云陽爲池陽縣攺華池爲三原縣又廢稷州以武功好畤盩厔三縣來屬八年廢粟邑入櫟陽縣廢終南入盩厔縣廢云陽入池陽縣仍以池陽爲云陽縣廢上宜入岐州之岐陽縣十七年罷冝州以華原同官二縣來屬二十年又置宜君縣永徽二年廢宜君縣幹封元年置明堂幹封二縣咸亨元年置美原縣文明元年置奉天縣天授元年攺雍州爲京兆郡其年復舊二年分始平武功奉天盩厔好畤等縣復置稷州云陽涇陽醴泉三原富平羙原等縣置宜州大足元年罷以鴻宜鼎稷四州依舊爲縣以始平等十七縣還雍州長安二年廢幹封明堂二縣景龍三年以邠州之永壽商州之安業二縣來屬景云元年復以永壽屬邠州安業商州開元元年攺雍州爲京兆府復隋舊名四年攺同州蒲城縣爲奉先縣仍京兆府天寶元年以京師爲西京七載置眞苻縣十一載廢朱梁開平元年都汴攺此爲右國軍府爲大安府二年攺爲永平軍後唐同光初復爲西京京兆府晉天福中攺爲晉昌軍漢幹祐初攺爲永興軍其京兆府仍舊皇朝因之謹按漢五年髙祖在洛陽婁敬說曰陛下都洛陽豈欲與周室並隆哉周之都洛以爲此天下中【丁仲切】四方納貢職道裏均有徳則易以王無徳則易以亡居此者欲令務以徳致人不欲阻險令後世驕奢也今陛下欲比隆成康之時爲不侔矣且夫秦地被山帶河四塞以爲固卒然有急百萬之眾可具因秦之故資甚美膏腴之地此所謂天府陛下入關而都之山東𨿽亂秦故地可全而有也夫與人鬭不搤其吭而拊其背未能全勝今陛下入關而都按秦之故此亦搤天下之吭而拊其背也髙帝問羣臣羣臣皆山東人爭言周王數百年秦二世則亡不如都周髙祖疑未能決及防侯明言入關便卽日駕西都關中六年擒韓信田肯賀髙祖曰甚善陛下得韓信又治秦中秦形勝之國帶河阻山持防百萬秦得百二焉地勢便利其以下兵於諸侯譬猶居髙屋之上建瓴水也自漢至唐常爲王者奧區

元領縣二十四今十三

萬年長安鄠縣藍田咸陽醴泉涇陽櫟陽髙陵興平昭應武功幹祐

十一縣割出

華原冨平三原云陽同官羙原已上六縣並屬耀州奉天好畤已上二縣屬幹州奉先入同州渭南入華州盩厔入鳯翔

州境

東西三百一十里南北四百七十里

四至八到

東至東京一千二百七十里東至西京八百五十里東至華州一百八十里東南至商州二百六十里南取庫谷路至金州六百八十里西南至洋州六百四十里正西微北至鳯翔府三百一十里西北至邠州三百里北至坊州三百五十里正東微北至同州二百五十里

戶

唐開元領縣二十三戶三十六萬二千九百九皇朝領縣十三戶主三萬四千四百五十客二萬六千二百七十六

風俗

秦有四塞之固漢髙納劉敬之言都之因徙齊諸田楚屈景燕趙韓魏之後豪族名家於關中彊本弱末以制天下自是每因諸帝山陵則遷戶立縣率以爲常故五方錯雜風俗不一漢朝京輔稱爲難理姓氏

京兆郡八姓韋

杜扶

叚宋

田黎金

武功郡二姓蘓

韓

始平郡二姓馮

龎

人物

蘓武京兆人史丹本魯人徙居杜陵成帝時爲左將軍咸陽侯子男女二十人九男爲侍中諸曹親近在左右史氏凡四人侯至卿大夫二千石者十餘人陳遵杜陵人爲嘉威侯嗜酒每飲賔客閉門取客車

轄投井水中宋引長安人第五倫京兆長陵人杜預杜陵人劉文靜雍州武功人唐起義功臣杜如晦京兆萬年人相顏師古雍州萬年人齊黃門侍郎之推孫爲唐文館學士姚思亷雍州萬年人爲隋代王侍讀唐師至思亷曰唐公舉義卿等不宜無禮眾服其義人謂之忠烈之士蘓世長武功人周武帝時世長十餘載上書言事唐初拜諌議大夫諌髙祖畋獵子良嗣相則天樂彥禕雍州長安人相則天王慶之請立武承嗣爲皇太子昭徳便杖殺之韋安石萬年人陸元方謂之眞宰相子陟斌俱宦逹安金藏長安人剖腹明睿宗不反韋見素京兆萬年人蘓瓌京兆武功人子頲相韓休長安人爲相第五琦長安人相崔沔長安人中書侍郎子祐甫相杜黃裳杜陵人相牛僧孺自隋以來世居長安南下杜樊鄕韋處厚京兆人相

土產

隔沙地骨皮鞾氊粲席酸棗仁【已上貢】藕粉葛粉紫�粟

萬年縣舊宣揚坊四十五鄕六十坊今七鄕本漢舊縣也屬左馮翊在今櫟陽二十五里櫟陽故城是也周地圖記云後周明帝二年分長安覇城及姚輿所置山北三縣地始於長安城中置萬年縣理八角街已東屬京兆尹取舊漢縣名也天和三年廢山北縣建徳二年又省覇城杜城二縣以三縣地並入萬年隋開皇三年遷都於龍首川攺萬年爲大興縣屬雍州仍移於宣陽坊東南隅置大興縣蓋取文帝初封國號以名城及縣也唐武徳元年九月攺大興爲萬年至總章元年析置明堂縣理永樂坊至長安二年六月廢明堂縣復入萬年縣天寶七年攺爲咸寕縣乾元元年復爲萬年縣按縣門樓卽宇文愷所造髙宗末太平公主出降薛紹於此縣納防席初以縣門隘窄眾欲毀之髙宗勅曰萬年縣門屋宇文愷所造制作多奇不得毀拆仍以別地開之也梁開平元年攺爲大年縣後唐同光元年復舊名終南山在縣南五十里禹貢終南惇物至於鳥防孔安國注三山言相望也詩云終南何有有條有枚毛注云周之名山終南也左氏傳荊山終南九州之險也杜注云終南在始平武功縣南皇甫謐髙士傳秦有東園公夏黃公綺裏季甪裏先生時呼四皓共入商洛隱地肺山以待天下定及秦敗漢髙帝重其節四人乃深自匿終南山不能屈之漢東方朔傳夫南山天下之阻也其山出玉石金銀銅鐡豫章柘檀異之物不可勝原此百工所取給萬民所仰足也子午谷風土記王莽以皇后未有子通子午道從杜陵直抵終南山硯石福地遁甲開山圖曰驪山之西川中有阜曰風涼原亦雍州之福地卽此水有二原西川水出硯山之谿研盤谿是也畢原在縣西南二十八里詩謂終南何有有紀有堂畢道平如堂也畢終南山之道名成王周公於畢是也白鹿原在縣東二十里亦謂之覇上卽漢文帝陵也王仲宣詩南登覇陵岸回首望長安卽此也長樂坡在東十二里卽滻川之西岸也舊名滻阪隋文帝惡有反字攺爲長樂坡焉更始基在此坡少陵原卽漢鴻固原也宣帝許後於此髙望堆潘嶽西徵賦云慿髙望之陽隈是也神臯張平子西京賦云奧區神臯金城漢書云關中金城千里天府之國覇岸在通化門東三十里秦襄王於阪謂之上其城卽秦穆公所築漢爲縣在東北二十三里覇水東覇陵故城是也東南至文帝陵十里晉攺爲覇城宇文周建徳二年省卽此城也又魏明帝徙秦鑄金人至此重不可勝畱之覇城薊子訓與一老翁以手摩銅人曰適見鑄此已近五百年矣南陵漢爲縣在縣東南二十四里白鹿原上後漢省漢舊儀云卽文帝薄太后之所亦謂南覇陵因置縣以奉陵寢杜陵漢縣在今縣東十五里漢志注云古杜伯國也又墨子云周宣王殺其臣杜伯漢宣帝以杜東原上爲初陵更名杜縣爲杜陵後魏攺爲杜城縣周建徳二年省金塢在縣北苑內漢文帝廟在金塢北大道南樊川一名後寛川在縣南三十五里其地卽杜陵之樊鄕漢髙至櫟陽以將軍樊噲勸廢立功最賜噲食邑於此故曰樊川洛女坡在縣十五里三輔舊事用洛女冡南有洛波俗號爲洛女陂丰潤陂周廻六里皇子坡在啟夏門南三十里陂北原上有秦皇子冡因以名之隋文攺爲永安坡周廻九里禦宿川在縣南三十七里漢武帝爲別宮離館禁禦人不得往來逰觀止宿其中故曰禦宿川軹道秦王子嬰素車白馬迎沛公處今在東郭通化門東北十六里漢時有白蛾飛自東郭門經軹道入苑內渭水北去縣五十里西自長安縣界流入覇水注之防水東去縣二十一里滻水荊溪狗枷二水之下流也封禪書秦都咸陽覇滻長水皆非大川以近咸陽盡得祠之沈水說文曰潏水出杜陵今名沈水自南山皇子陂西北流入福水卽交水也上承樊川禦宿諸水出縣南石壁谷南三十里與直谷水合卽子午谷水芙蓉園隋文帝之離宮也在惇化坊南周廻七十里卽廟院東坡下中有涼堂東臨水亭卽曲江也司馬相如弔胡亥云臨曲江之隑州樂逰廟卽漢宣帝立廟於曲江之北號曰樂逰原在升平坊太極殿戴延之西徵記云苻秦築宮於長安東城中有太極殿殿上有金井焉秦獸圏在通化門東二十五里烈士傳云秦王召魏公子無忌不行使朱亥奉壁一雙詣秦秦王怒使置亥於獸圏中亥瞑目視獸眥血濺獸面不敢動卽此又漢文問上林尉及馮媛當熊皆此處靑綺門在城東南面卽東陵侯邵平秦末爲布衣種於此門廢明堂縣廨在永樂坊總章元年分萬年縣置其廨地本越王侑宅置縣後縣北有古塜十數毎夜見塜上數人衣冠甚偉似是貴者來入廨內縣令元遜於大猷相繼卒官後縣令於他視事長安二年廢還入萬年後以其廨地賜駙馬裴防以至毀拆盡矣橫橋三輔舊事云秦造橫橋漢承秦制橋廣六丈南北三百八十步置都水合以掌之號爲石柱橋橋南屬京兆以北屬扶風宣平長安南門也潘嶽西徵賦云踐宣平之國門是此故痩子山望宣平之貴裏言貴戚之裏也張安世冡在明徳門南八里俗呼爲張車騎冡馬冢滕公夏侯嬰冡也東臨覇水滕公乘馬至此馬踣地悲鳴因掘地得石槨銘曰佳城鬰鬰三千年見白日吁嗟滕公居此室公曰天也吾死卽安此乎冡在飲馬橋南故時人謂之馬冡霍光冡在茂平二陵間霍光詔賜黃腸卽栢木心也今人耕田時得栢木如塹形謂之栢塹漢宣帝廟在縣東南本陵北去縣十里漢文帝廟在縣東本陵北去縣二十五里漢光武廟在縣東南句家嘴去縣四十里四皓廟在縣南終南山下去縣五十里薄后陵在縣東南白鹿原上杜如晦墓在縣南三十里大趙村顏師古墓在縣南二十里三趙村元載墓在縣南三十里大楊村邴吉墓在縣南二十里三趙村渾瑊墓在縣西南十五里西李村王珪墓在縣南四十五里

長安縣在長壽坊舊五十九鄕六十坊今六鄕縣卽秦之地漢髙帝五年置周文王作丰今縣西北靈防鄕丰水上游是也武王理鎬今昆明池北鎬陂是也至秦爲縣始皇弟成蟜封爲長安君卽此楚懷王封項羽爲長安侯盧綰亦封之屬京兆尹莾曰長安潘嶽關中記雲長安地皆黒壤赤城今赤如火堅如石父老所傳云鑿龍首山土以爲城按賈耽郡國志縣道記雲長安縣故城今謂之苑城漢京兆府在故城內上冠裏其縣理今失其所在長安蓋古鄕聚名在渭水南隔渭水北對秦咸陽宮漢於其地築未央宮謂大城曰長安城五年置縣以長安爲名歷後漢魏晉苻姚後魏及周不攺隋開皇三年遷都移於長壽坊西南隅唐幹封元年復置幹封縣理懷眞坊長安二年幹封縣以地復歸長安縣梁開平元年攺爲大安縣後唐同光三年復舊名左馮翊故秦內史職也漢髙二年更名河上郡九年罷郡復爲內史景帝二年又分置左內史武帝大初元年攺名左馮翊領縣二十四所理在故長安城內太上皇廟西南失其所在右扶風亦秦內史職也漢髙二年攺名中地郡九年罷復爲內史武帝建元六年分爲右內史大初元年更名主爵都尉爲右扶風治內史右地領縣二十一初理在長安故城三輔黃圖云在夕陰街北後漢移理於槐理其槐裏一名大邱城周衰懿王自鎬徙都之秦更名廢邱章邯爲雍王守此城漢二年章邯自殺漢收其地攺爲槐裏龍首山在縣北一十里長六十里頭入渭水尾達樊川秦時有黒龍從南山出飲渭水其行道因成土山防山爲防殿不假版築髙出長安城西京賦所云防龍首以抗殿也三輔黃圖曰營未央宮因龍首制前殿細栁原在縣西南三十三里別是一細栁非亞夫屯軍之所南山卽四皓所隠尙書謂終南惇物至於鳥防言三山可相望也余已解在上武將山按長安記雲長安城西北有武將山卽前漢末辛孟所隠之處髙陽原渭水西自鄠縣界流入漢武建元三年造便門橋以跨之斯滮池之別名也詩曰滮池北流是也渭橋石人水經注云秦始皇造渭橋鐵鐓重不能勝故作力士孟賁等像祭之鐓乃可動今石人猶在邑界滮水亦謂聖女泉又曰髙都水源出縣西北合渭水詩所謂滮池北流是也故溪百姓歌曰五侯初起曲陽最怒壞決髙都連竟外杜卽此水也漕水卽沈水也東自萬年縣界流入亦謂潏水亦謂髙都水漢末王氏五侯大修池沼引髙都水入城卽此水野韭澤卽漢牛首池之地在內引髙都水入城卽此水苑西上林賦云蕩蕩乎八川謂防滻涇渭丰鎬潦潏也涇水出薄洛山左傳襄十四年諸侯伐秦齊涇而秦

人毒涇上流師人多死竹水俗謂之赤水出媚谷大液池在建章宮北池周廻十頃中有采菱越女鳴鶴之舟又按三輔舊事云日出暘谷浴於咸池至虞泉卽暮此卽象之也曲江池漢武帝所造名爲宜春苑其水曲折有似廣陵之江故名之韋述記云漢爲樂遊院於曲江池乃世祖以校文之所在芙蓉園漢武帝廟在池側又一說唐元宗明皇帝封張九齡於此故號曰張曲江後以秀士毎年登科第賜宴於此蓋不忘校文之義也釣璜浦黒龍津皆渭水之岸也浦卽太公釣得玉璜之所津卽秦時黒龍飲渭之處昆明池漢武帝紀元狩三年減隴西北地上郡戍卒之半發謫吏穿昆明池臣瓉曰西南夷傳有越嶲昆明國有滇池方三百里漢使求身毒國布爲昆明所閉今欲伐之故作昆明池象之以習水戰在長安西南周廻四十里食貨志又曰時越欲與漢用船戰遂乃大修昆明池也廟記雲中有二石人如牽牛織女西京雜記昆明池有戈船樓船各數百艘樓船上建樓櫓戈船上建戈矛四角悉垂幡旄旌葆麾蓋炤燭涯涘三輔故事昆明池蓋地三百二十頃初穿得黒土帝問東方朔曰西域胡人知之明帝時有憶方朔言者乃問胡人劫燒之餘灰也池中有豫章臺及石鯨西京雜記昆明池刻玉石爲魚毎至雷雨魚常鳴吼鬛尾皆動代祭之以祈雨往往有驗三秦記昆池有臺沼有名神池云堯時池水停舡此池通白鹿原有人釣魚綸絕而去夣於武帝求去其鉤明日戲於池見大魚銜鉤曰豈非昨所夣乎去鉤放之間三日帝復遊池池濵得明珠一雙帝曰豈昔魚之報乎定昆池唐神龍中樂安公主恃寵請昆明池中宗不與主怒自以家財別穿池號曰定昆池厓騖陂地方六頃承昆明池下流在鎬池北沈約詩云東出千金堰西臨厓騖陂河池陂亦承昆明而東注涇一名女觀陂戲水注水經云源出驪山靈沼詩云王在靈沼於牣魚躍靈囿卽周文王苑名詩云王在靈囿麀鹿攸伏注囿

所以養禽獸也天子百里諸侯四十里靈囿言靈道行於囿也齊宣王曰文王之囿方七十里是也昆明觀三輔黃圖上林苑中有昆明觀蓋漢武帝所置栢梁防廟記云漢武帝造在此闕三秦記栢梁防上有銅鳯亦名鳯闕玉堂漢書建章宮有玉堂壁門栗園漢禦宿園池淸靈防水經雲鎬水北逕淸靈防鳴犢泉按三輔舊事云昔有犢失母哀鳴甚苦地爲發泉今大旱祭之降雨永安渠在大安坊西隋開皇二年引渠水西北流入城經西市而入苑淸明渠亦在大安坊開皇初引沈水西北流入城經太社尙食局將作監內侍省而入宮城龍首渠一名滻水渠在永嘉坊隋開皇初自城南龍首堰下支分至長樂陂分爲二渠入苑鳯凰坡太公金匱云武王伐紂至鳯凰坡韈糸觧蓋此也丹水在上林南紫泉在上林北鎬池皇甫謐帝王世記云鎬池卽周之故都也廣記雲長安城西有鎬池在昆明池北周匝二十一里地二十三傾史記云秦始皇三十六年使者關東夜華陰平舒道有人持璧遮使者曰爲吾遺鎬池君因言曰今年祖龍死使者問其故忽不見置其璧去使者奉璧具以聞始皇黙然良久曰山固不知一嵗事也退言曰祖龍者人之元也使禦府視璧乃二十八年行度江所沈璧也蘇林云祖始也龍人君象謂始皇也下杜城春秋範宣子云在周爲唐杜氏周宣王殺杜伯所築東有杜原城在下故曰下杜宣帝時因原爲陵而置縣焉更名曰下杜是也在安仙門南七里長安故城在縣西北十三里自光化門向西趣北乃漢髙帝七年修長樂宮成自櫟陽徙都此本秦離宮也按惠帝元年正月城長安三年春發長安六百里內男女十四萬六千人三十日罷六月發徒二萬人至五年正月復發十四萬五千人三十日乃罷九月城成城南爲南斗形城北爲北斗形周廻六十五里大興城卽今城也按隋書開皇二年以長安故都年代旣久宮宇朽蠧謀欲遷都僕射蘇威太師李穆並太史令庾秀才等議合於帝防遂以其年六月十八日詔規建置制至三年三月十八日移入新都其地卽漢故城之東南屬杜縣周之京兆郡萬年縣界南值子午谷西北據渭水東臨滻防西枕龍首原僕射髙熲總領其事安平公宇文愷創制規模將作大匠劉龍鉅鹿郡公賀婁子干等充使營建謂之大興城以帝始封大興公因以爲名八街九陌按三輔舊事雲長安城中八街九陌漢巫相劉屈�妻梟首華陰街京兆尹張敞走馬章臺街陳湯斬郅支王首懸槁街三輔黃圖有香室街夕陰街尙冠前街張衡西京賦云觀其城郭之制則旁開三門參塗夷庭方軌十二街衢相經防裏端直甍宇齊平是也九市廟記雲長安市九所各方二百六十六步六市在道西三街在道東四里爲一市凡九市致九州之人在突門夾橫橋大道又曰旗亭樓在杜門大道南又有當市樓張衡西京賦云廓開九市通關帶闠旗亭五重俯察百隧是也又按郡國志雲長安大俠萬子夏居桞市司馬季主卜於東市晁錯斬於東市西市在醴泉坊隋曰利人市因有西市署直市樓三輔黃圖云直市在冨平津西南十五里卽

漢秦文公造物無二價故以直市爲名直城按三輔黃圖南頭第二門名直城王莾攺曰端路今名直城路是犬邱城三輔錄云漢平陵縣犬邱城一名槐裏城亦名廢邱皇甫謐帝王世紀周懿王二年王室大衰自鎬徙都生非子因居犬邱今槐裏是也老子陵郡國志云大陵西俗謂之老子陵非也漢戾園漢戾太子史良娣於此其地本秦白亭云地在金城坊後省漢愽望苑武帝爲太子時接賔客之所在今坊戾園東南漢思後園漢武帝衛皇后之陵園也漢書衛后字子夫其家號曰衛氏出平陽侯也子夫爲平陽主謳者武帝卽位子夫入宮有寵生太子遂立爲皇后巫蠱事起江充爲姦太子懼不能自明遂與後謀誅江充發兵兵敗太子走後自殺宣帝卽位攺置園邑於此在金城坊卽故城杜門外大道東宣帝置倡優雜役千人以地爲千人鄕卽此處上林苑漢書云武帝建元三年起上林苑吾邱壽王所奏東南至藍田宜春鼎湖禦宿昆吾旁南山而西至長柞五祚北綂黃山濵渭而東漢舊儀云上林苑方三百漢宮殿防云方百四十里長樂宮關中記雲長樂宮本秦之興樂宮也周廻二十里漢太后常居之長安記云興樂宮秦始皇造漢修飭之宣帝元康四年神雀五采以萬數集長樂宮五鳯三年鸞鳯集長樂宮東闕中樹上三輔黃圖雲長樂宮前殿東西四十九丈七尺兩杼中二十五丈深十二丈關中記又雲長樂宮有長定長秋永壽永寧四殿三輔黃圖雲長樂宮有鴻臺有臨華殿有溫室殿未央宮漢書曰髙祖七年蕭何治未央宮立東闕北闕前殿武庫大倉上見其壯麗甚怒曰天下匈匈勞苦數嵗成敗未可知是何治宮室度也何曰天下方未定故可因以就宮室天子以四海爲家非令壯麗無以重威且令後世無以加也上說自櫟陽徙居都之三輔黃圖云未央有宣室麒麟金華承明武臺鉤弋等殿廟記云未央宮有增城殿昭陽殿三輔黃圖云未央宮有白獸殿又云未央宮臺殿三十二有壽成殿萬嵗廣明椒房淸涼永延玊堂壽安平就宣徳東明飛雨鳯凰通光曲臺白虎等殿廟記云未央宮有延年殿合歡殿四車殿三秦記云未央宮有朱島堂畫堂非常室關中記云未央宮有天祿閣麒麟閣有司馬門金馬門靑鎖門元武闕蒼龍闕又有鉤盾署弄田桂宮廟記云桂宮漢武造漢書曰桂宮有紫房復道通未央宮關中記云桂宮在未央宮北周廻十餘里中有光明殿殿上有復道從宮中西上城西至建章宮神明臺蓬山三秦記云未央宮漸防西有桂宮宮中有明光殿皆金玊珠璣爲箔處處明月珠金戶玊階晝夜光明又云桂宮一名甘泉作迎風臺以避暑西京雜記云武帝爲七寶牀雜寶案倒寶屏風列寶帳設於桂宮時人謂爲四寶宮漢書又曰北宮中有神君居壽宮張羽設旗設供以禮神君神君來則肅然風生帷帳皆動又有明光宮太子宮甲觀書曰孝成皇帝元帝太子也母曰王皇后元帝在太子宮生甲觀畫堂也建章宮漢書曰武帝太初元年栢梁殿災越巫勇謂帝曰越俗有火災卽復大起宮室以厭勝之於是作建章宮度爲千門萬戶前殿度髙未央其東則鳯闕髙二十餘丈泰液池中有蓬萊方丈瀛洲壺梁象海中神山龜魚之屬其南有玉堂璧門大鳥之屬立神明臺井幹樓髙五十丈輦道相屬焉三輔舊事云建章宮周廻數里殿東別起鳯闕髙二十五丈乘髙以望逺又於宮門北起圓闕髙二十五丈上有銅鳯凰赤眉賊懷之西京賦圓闕聳以造天若雙碣之相望是也廟記云建章北闕門也又有鳯凰闕漢武帝造髙十七丈五尺長安記云俗人謂鳯凰闕爲貞女樓古歌辭雲長安城西有防闕上有雙銅雀一鳴五穀生再鳴五穀熟按銅雀卽銅鳯凰也廟記云建章宮有折風闕一名別風闕又云嶕峣闕又在鼓簧宮也漢奉明園漢宣帝悼考墓園也皇考名進武帝之孫戾太子之子也母曰史良娣故號曰史皇孫漢書曰戾太子敗皇孫及妃王夫人遇害葬廣明蘇林注曰苑名也又曰史皇孫位在廣明郭北文頴注云位冢位也又云宣帝卽位諡考曰悼考母曰悼後比諸侯王園置奉邑三百家以廣明成鄕爲悼園皆攺焉後八嵗尊考曰皇考立廟因國爲寢益奉園民立奉明縣潘嶽西徵賦曰兆惟奉明太和宮在縣南五十里終南山唐武徳八年造貞觀十年廢二十一年以時熱公卿重請修築於是使將作大匠閻立徳繕理焉攺爲翠防宮今廢爲寺周武王宮卽鎬京也在縣西北十八里自漢武穿昆明池於鎬京遺址淪陷焉秦阿房在縣西北十四里殿東西五百步南北五十丈上可坐萬人可以建五丈旗表南山以爲闕爲復道自阿房渡渭屬之咸陽庭中可受十萬人仍置銅人十二於宮前十五年始成未暇擇令名而亂以在山阿之旁故號曰阿房蒲萄宮漢哀帝元壽二年單於來朝以太嵗厭勝所在舎之因起此宮在上林苑西漸防在長安故城中未央宮西王莾死於此神明堂在縣西北二十里長安故城西上有承露盤酒池在長樂宮中武帝作以誇羌胡飲以鐡杯重不能舉皆如牛飲西徵賦云酒池監於商辛迨覆車而不悟子午谷在縣南百里王莾通子午道因置關也樗裏子墓在縣北長安故城中秦王之弟也卒於此初謂人曰後百嵗當有天子之宮夾我墓及漢興長樂宮在其東未央宮在其西武庫正值其墓二十四獄三輔黃圖雲長安城中有二十四獄漢髙祖廟在長安故城西門外皇朝開寶二年勅建修周穆王陵在縣西南張恭村二十五里賈耽墓在縣南二十里居安坊

太平寰宇記卷二十五

欽定四庫全書

太平寰宇記卷二十六

宋樂史撰

關西道二

鄠縣蓋田咸陽醴泉涇陽櫟陽髙陵

鄠縣西南六十五里舊二十四鄕今五鄕本夏有扈國也書謂啟與有扈戰於甘之野卽今縣也有扈鄕復有扈谷亭又有甘亭是也殷爲崇國文王伐崇卽此秦攺爲鄠漢屬右扶風自漢至隋皆於鄠城置縣卽今縣北二里故鄠城是也其城周四里頽垣尙在大業十年移於今所雞頭山在縣東南三十一里十六國春秋云僞趙主石生不能守長安欲西上隴士卒散盡遂入雞頭山爲追兵所害卽此也牛首山澇水出焉而注於滴水是多飛魚狀似魽可療痔疾山海經云此山有艸其葉如葵其秀如禾服之使人不憂五牀山郊祀志云謂鄠有五牀卽此山也丰水源出終南山是謂丰水攸同卽同於渭也澇水谷水出終南澇谷經縣西北經萯陽宮注於渭檀谷水出終南山檀谷中長安渠水之上流也太平谷水一名林谷水卽淸渠水之上流也源亦出終南山扈陽谷一名扈水今名馬腹陂水經注雲扈水上承扈陽池萯陽宮漢地誌鄠縣有萯陽宮秦文所起宣帝甘露二年冬幸之龍臺澤一雲觀水也在酆水西北近渭也上林賦云登龍臺是也宜春宮漢武帝所築今爲苑名甘亭在縣五里夏啟伐有扈誓師於甘之野卽此也續漢書云鄠縣有甘亭水經注云亭在甘水之東八部澤在縣東南五里周廻五十里故鄠城在縣北二里夏之扈國也鐘官故城一名灌鐘城在縣東北二十五里始皇收

天下兵器銷爲鐘簴此或其處馬祖壇在縣東北三十二里龍臺澤中毎年太常太僕四時祭焉春祭馬祖夏祭馬先秋祭馬社冬祭馬步隋太平宮在縣東南三十一里對太平谷因名周酆宮周文王宮也在縣東三十五里詩云旣伐於崇作邑於丰是也崇侯無道文王伐之命無殺人無壞宮室崇人聞之如歸父母遂虜崇侯丰巴崇國在秦晉之間

藍田縣東北八十里舊二十二鄕今四鄕本秦之舊縣也竹書紀年云惠王命秦子向爲藍田君是也漢地理誌曰藍田本秦孝公置其山出美玉周禮曰玉之羙者曰球其次曰藍田蓋以縣出美玊故名藍田周閔帝割京兆之藍田又置玉山白鹿等三縣置藍田郡至武帝省郡復爲藍田縣屬京兆後遂因之縣理卽撓栁城也俗亦謂之靑泥城桓溫伐苻健使將軍薛珍擊靑泥城破之卽其處也藍田山古華胥氏陵在縣西三十里一名玉山一名覆車山郭緣生述徵記雲山形如覆車之像也按後魏風土記雲山巓方二里仙聖遊集之所劉防鳴學道於此下有祠甚嚴亦防水之源出於此又西有尊盧氏陵次北有女嬀氏谷則知此地是三皇舊居於此簣山在縣東南二十五里漢書謂沛公入峣關逾簣山卽謂此也倒虎山一名元象山在覆車山北苻堅時王子年始隱於東陽谷後避石季龍之亂徙於此白鹿原在縣西六里按三秦記云周平王東遷之後有白鹿逰此原以是得名則泰運之象也晉桓溫伐苻健都防鄧遐等奮擊於白鹿原則此地也風涼原卽謂此原也藍田關卽秦之峣關也在縣東南九十八里史記秦將趙髙將兵拒峣關也沛公引兵攻峣關逾簣山擊秦軍大敗之周明帝武成元年自峣關移置淸泥故城側攺曰淸泥關武帝建徳二年攺爲藍田關思鄕城在縣東南二十三里宋武帝在關中築城於

此南人思鄕因以爲名防水源出藍田谷古謂之滋水秦繆公攺焉以覇勝徵名卽秦嶺水之下流東南自啇州上洛縣流入又西北流合滻水入渭金穀水東北流至滻水源出終山之金穀

咸陽縣北四十里舊二十鄕今五鄕本周王季舊都也秦孝公十二年於渭北作咸陽徙都之按三秦記云咸陽秦所都也在九峻山南渭水北山水俱陽故名咸陽胡亥時閻樂爲咸陽令漢髙元年更名新城七年罷元鼎二年置渭城縣屬右扶風按秦咸陽在今縣東十五里咸陽故城是也漢書地理誌渭城縣故咸陽地苻堅時於今縣東北長陵城置咸陽郡後魏太和二十年移咸陽郡於涇水北今涇陽縣也隋開皇十一年移咸陽於故咸陽城西北三里卽今縣城也按今縣卽秦之杜郵也大業二年省唐武徳二年權寄理鮑橋三年移就白起堡元年又移於便橋西北百步官路北卽今縣天授二年四月以武后陵寢升爲赤縣神龍元年十月卻爲畿縣畢原左傳王使詹相伯辭於晉曰我自夏以後魏駘苪岐畢吾西土也又曰畢原酆旬文王之昭也蓋武王克商之後以其地封文王子也杜注畢國在長安西北關中記髙陵北有畢原陌原南北數十里東西二三百里無山川陂湖並深五十丈亦謂之畢陌秦謂池陽原漢名長平陂漢氏諸陵並在其上下又名石安原卽石勒置石安縣之所渭水南去縣三十里西南自始平界流入東與丰水防於矩山舊有便門橋卽此處也咸陽故城秦自孝公惠文王悼武王昭襄王莊襄王孝文王始皇帝胡亥並都咸陽卽此城也漢以爲渭城縣史記秦本紀孝公十二年作咸陽築冀關徙都之始皇本紀二十六年秦初並天下兵聚之咸陽銷以爲鐘鐻金人十二重各千石置廷宮中徙天下豪富於咸陽十二萬戶諸廟及章臺上林皆在渭南秦毎破諸侯寫仿其宮室作之咸陽北阪上南臨渭自雍門以東至涇渭殿屋復道周閣相屬所得諸侯美人鐘鼓以充之漢書鄒陽上書云秦倚曲臺之宮應邵注云始皇所理處若漢之未央也三輔黃圖秦始皇兼天下都咸陽因北陵宮殿端門四達以側紫宮象帝居渭水貫都以象天漢橫橋南渡以法牽牛廟記云北至九甘泉南至長陽五柞東至河汧渭之交東西八百里南北四百里雜宮別觀相屬也木衣綈繡土被紫朱宮人不移樂不攺懸窮年忘歸猶不能徧三輔舊事云始皇表河以爲秦東門表汧以爲秦西門中外殿觀百四十五後宮列女萬餘人婦人之气上衝於天至胡亥時天下苦秦漢元年秦王子嬰降項羽引兵西屠咸陽殺子嬰燒秦宮室火三月不防及漢興以爲渭城縣屬右扶風按秦咸陽在今縣東二十里漢渭城縣亦理於此長陵故城在今縣東北四十里初漢徙關東豪族以奉陵邑長陵茂陵各萬戶其餘五陵各五百戶皆屬太常不於郡去髙帝長陵三里晉省今廢城存杜牧之詩云小市長陵住卽此故渭城在今縣東北二十二里渭水北卽秦之杜郵白起死於此其城周八里秦自孝公至始皇皆都於此城元鼎三年更名渭城後漢省並地入長安故此城存也安陵故邑周之程邑漢爲縣惠帝置周書曰惟王季宅於程孟子曰文王卒於畢郢卽此地也帝王代記王季徙居於程陽陵城故弋陽地景帝攺爲陽陵縣屬馮翊廢城在縣東北四十一里東至景帝陵二里曹魏省之張敖在安陵東三十里上有五嶽之象今人謂之五角平陵城漢平陵縣屬右扶風在今縣西北八十里故城是也昭帝陵在故縣城北二里魏黃初中攺爲始平縣苻秦移縣於茂陵故城因而荒廢按郡國記云平陵故城與茂陵故城相去二里細栁倉在縣西南三十里舊倉名文帝六年周亞夫

屯軍之所也張楫云昆明池南恐爲疎逺棘門在縣東北一十八里本秦關門也漢文帝使將軍徐厲屯棘門謂此也周氏陂周廻十三里漢大尉周勃家在陂其子亞夫有功遂賜此陂故地以氏稱之杜郵亭在縣西三十八里白起自刎之處秦蘭池宮在縣東三十五里秦磁石門在縣東南一十五里西有關道卽阿房之北門累磁石爲之著鐡甲入者磁石吸之不得羌胡以爲神蘭池陂卽秦之蘭池也在縣東二十五里初始皇引渭水爲長池東西二百里南北二十里築爲蓬萊山刻石爲鯨魚長二百丈始皇帝防行遇盜於蘭池宮見窘武士擊殺盜關中大索中渭橋在縣東南二十里本名橫橋架渭水上始皇都咸陽渭水貫都以象天橫橋南渡以象牽牛渭水南有長樂宮渭水北有咸陽宮通三宮之間故造此橋漢末董卓燒之魏文帝更造劉入關又毀後魏重造貞觀十年移於今所便橋在縣西南一千里架渭水上武帝建元三年初作便門橋在長安北茂陵東去長安四十里長安西門曰便門此橋與門對因號便橋白起祠在縣城中周文王陵在縣北一十五里周武王陵在縣北一

十五里周成王陵在縣西北二十里周康王陵在縣北一十五里漢長陵髙帝陵也在縣東三十里安陵漢惠帝陵也在縣東北二十里覇陵漢文帝陵也在縣東北三十五里陽陵漢景帝陵也在縣東四十里平陵漢昭帝陵也在縣東北一十三里杜陵漢宣帝陵也在縣西北二十二里渭陵漢元帝陵也在縣西北七里延陵漢成帝陵也在縣西北一十三里義陵漢哀帝陵也在縣北八里康陵漢平帝陵也在縣西北九里太公在縣東北二十五里周公墓在縣北一十里蕭何墓在縣東北三十七里張良墓在縣東北三十六里曹參在縣東北三十五里紀信在縣北四十里馮唐在縣東北七十里李左車在縣北一十四里董賢在縣東北一十八里防恬冢在縣東北二十里鉏麑在縣東北三十里尉遲敬徳在縣東三十里戚夫人在縣西一十五里

醴泉縣西北一百二十里舊十六鄕今六鄕本漢谷口縣地在九山東仲山西當涇水出山之處故謂之谷口溝洫志白渠首起谷口尾入櫟陽注謂中袤二百里漑田四千五百餘頃又得其饒歌曰田於何所池陽谷口鄭國在前白渠起後舉臿爲云決渠爲雨涇水一石其泥數斗且漑且糞長我禾黍衣食京師億萬之口謂此也後漢及晉又爲池陽魏攺爲寧夷縣隋開皇十八年攺爲醴泉縣界有後周醴泉宮因以爲名其城卽古仲橋城也九山髙六百五十丈周廻十五里按四夷郡縣道記云九山東連仲山西當流涇水出處故謂之谷口承陽山山有石泉所出三輔黃圖所謂浪水是也谷口城漢縣城也今在縣東北四十里故城也屬左馮翊溝洫志田於何所池陽谷口卽此城也王莾攺爲谷喙漢郊祀志公孫卿言黃帝升仙於塞門水經注九山東仲山西謂之谷口卽塞門也指謂此耳今按云陽縣谷池水所出亦謂之谷口唐太宗昭陵在縣西北九山六十里南有陪功臣房元齡李靖李勣魏徵髙士亷尉遲敬徳長孫無忌蕭瑀虞世南唐儉等此不備述肅宗逮陵在縣東北一十八里武將山唐太宗廟皇朝建隆四年勅立廟祭祀

涇陽縣北二百里舊十八鄕今六鄕本漢舊縣史記秦昭王弟封涇陽君是此城漢書地裏志涇陽安定郡按此前涇陽縣在今渭州平涼縣界涇陽故城是也惠帝攺池陽縣屬左馮翊故城在今縣西北二里以其地在池水之陽故曰池陽後魏廢於今縣置咸陽苻秦又置涇陽縣隋文帝罷郡移涇陽縣於咸陽郡屬雍州卽今縣是也石安原在縣南七里髙二十丈東西三十八里南入咸陽縣界涇水西北自池陽縣界流入涇縣南七里東南入髙陵縣界左傳襄公十四年諸侯伐秦濟涇而次秦人毒涇上流師人多死龍泉陂在縣南三里周廻六里多蒲魚之利大白渠在縣東北十里自中白渠首受大白渠東流入髙陵縣界南白渠水東南流亦入髙陵界焦獲藪在縣北亦名瓠口鄭白二渠出焉爾雅十藪周有焦防是也漑田萬頃皆見溝洫志長平觀在縣東南九里秦望夷宮在縣東南八里北臨涇水以望北故名之史記云秦二世二年夣白虎嚙其左驂馬殺之心不樂卜涇水爲祟二世乃齋於望夷宮欲祠涇沈白馬趙髙乃使其壻閻樂殺胡亥於望夷宮長平阪俗名睦城阪在縣西南五十里東方朔記曰漢武上甘泉至長平阪上馳道有蠱盤而復地赤如生肝狀頭目口鼻耳齒俱見先驅旄頭馳還以聞方朔從在後上使往視之還對曰怪也上曰何謂對曰秦始皇拘系無罪幽殺無辜眾庶恨怨憤气之所生也是地必秦故獄處也詔丞相使按圖地果秦獄也上曰善當何以去之朔曰積憂者得酒而忘寘酒其上必消麋以酒燒之果消上大笑曰東方生眞先生賜帛百疋自此之後屬車載酒

櫟陽縣東北一百里舊二十五鄕今四鄕秦舊縣秦獻公自雍始都於此漢髙元年項羽封司馬欣爲塞王都此髙祖亦曽都之七年徙都長安髙帝旣太上皇於萬年陵分櫟陽城置萬年縣以爲陵邑理櫟陽始故櫟陽城亦名萬年城後屬左馮翊後漢省櫟陽入萬年縣後魏太和中又分置鄣縣宣武又分置廣陽縣周明帝二年省萬年入廣陽髙陵二縣更於長安城別置萬年縣廣陽仍屬馮翊郡隋仁壽元年罷郡廣陽屬雍州唐武徳元年攺爲櫟陽元和十五年四月並移立奉先縣以奉景陵後漢書云周躬字子宇爲櫟陽令有萬良者爲父報讐自械詣獄躬謂良曰見惡不報非孝也逃罪忘君非忠也今良忠孝已立遂解而釋之沮水一名石川水北自富平縣界流水注水經雲沮水東經萬年故城在涇渭北小河是也畦畤史記封禪書秦獻公時櫟陽雨金自以得金瑞故作畦畤祠於櫟陽以祀白帝注云畦畤形如韭畦各一土封也煮防澤在縣南一十五里澤多咸鹵苻秦時於此煮防周廻二十里淸水陂在縣西南十里多水族之利漢太上皇陵郡國縣道記云髙帝太上皇於櫟陽北原因置萬年縣於櫟陽大城內以爲秦陵邑其陵在東者太上皇在西者卽昭靈後陵也大澤鄕元和初割屬冨平萬年鄕元和元年六月勅割奉先縣以奉景陵

髙陵縣東北八十里舊七鄕今五鄕本漢舊縣屬左馮翊秦孝公所置魏文帝攺爲髙陸縣屬京兆自此以前其縣在今縣西南故城是也後魏移於今所隋大業二年復爲髙陵縣縣城大業七年所築鹿苑原三輔黃圖曰安陵有果園鹿苑謂此也鹿防祠在鹿苑原上百姓祈禱水旱有感今號爲龍臺將軍後秦二主在縣東一十三里卽姚萇姚興也龍躍宮在縣西十四里唐髙祖太武皇帝龍潛舊居也武徳六年置龍躍宮徳宗攺爲修眞觀翰林學士吳通防撰碑文順宗皇帝書唐西平王李晟墓在縣東南一十里裴度撰碑文栁公權書渭水在縣西南二十里

太平寰宇記卷二十六

欽定四庫全書

太平寰宇記卷二十七

宋樂史撰

關西道三

興平昭應武功幹祐

興平縣西九十里舊二十鄕今六鄕本周犬邱之地也按漢地裏志周曰犬邱秦曰廢邱項羽封章邯爲王都於此漢髙帝攺爲槐裏今縣北故城是也武帝又割置茂陵縣以茂陵在此邑昭帝又割其地置平陵縣以平陵之故也屬右扶風魏黃初元年攺爲始平國因原以建名歷晉至苻堅移於茂陵城後魏永安元年移於今縣東北十五里魏恭帝元年又移於東北二十五里大象二年移於今縣東南十五里文學城隋大業九年自文學城移於今所唐景龍四年車駕送金城公主置縣因攺爲金城縣置於馬嵬故城卽姚萇時扶風王駢以數千人保馬嵬故城是此處也至徳二年復爲興平縣後又復爲金城今攺爲興平渭水南去縣二十九里馬牧澤在縣東南二十里南北廣四里東西二十一里百頃澤在縣西二十五里周廻十六里多蒲魚之利始平原三秦記雲長安城北有始平原數百里其人

井汲巢居井深可五十丈卽此原也犬邱城一名槐裏城一名廢邱城今在縣東南一十里秦仲之子茂公伐西戎復其地爲西垂大夫卽此周懿王所都項羽封章邯爲雍王都廢邱亦此城魏黃初元年於故城置扶風郡至晉太始中郡徙理郿攺爲始平國領槐裏縣後魏眞君七年自此城徙槐裏於今縣理西二十五里槐裏故城北城遂廢茂陵故城在今縣東北一十九里漢武帝陵在槐裏之茂鄕因以爲名守陵漑樹掃除凡五千丈至宣帝始爲縣晉並入始平縣後魏曽於此置始平郡領始平縣眞君七年廢郡莊帝永安元年又移於今縣東北十五里始平故城此城遂廢馬嵬故城一名馬嵬坡又於此築城以避難未詳何代人唐天寶末元宗西幸次馬嵬驛爲禁軍不發殺楊妃於此復有端正樹存焉劉禹鍚經馬嵬坡詩緑野扶風道黃塵馬嵬驛路邊楊貴人墳髙三四尺乃問裏中兒皆言幸蜀時軍家誅侫幸天子捨妖姫羣吏伏門屏貴人牽帝衣低轉羙目風日爲無暉貴人飲金屑倐忽蕣英暮平生服杏丹顏色眞如故屬車塵已逺里巷來窺覷共愛宿粉妍君王畵眉處履綦無復有履組光未防不見巖畔人空見淩波韈郵童愛蹤迹私手結槃結傳看千萬眼縷絕香不歇指環照骨明首飾敵連城將入咸陽市猶得賈胡驚漢龍泉廟在縣東北二十四里武帝廟號也漢黃山宮在縣西南三十里武帝防行西至漢山宮卽此也章邯臺在縣東南十里漢公孫墓在縣東北一十八里衛靑墓在縣東北十九里起冡象廬山霍去病墓在縣東北一十九里起冢象祁連山李夫人陵在縣北一十六里俗謂之英陵李延年墓在縣東北一十八里董仲舒墓在縣東北二十里

昭應縣東五十八里舊十八鄕今二鄕縣卽漢新丰之地本驪戎國晉獻公伐驪戎是此城秦防之爲驪邑漢髙帝七年以太上皇思彭城之丰欲東歸於是髙帝築此爲新丰縣屬京兆今縣東十二里故城卽漢縣之所後漢靈帝末移安定郡陰盤縣寄理於此城人亦謂之陰盤城後魏太和九年自此移陰盤縣於今昭應縣東三十二里冷水西戲水東司馬村故城也其新丰縣自陰盤縣寄理之後又移理於故城三十里蓋在靈水側周閔帝元年又徙於天寶廢新丰縣東南七里隋大業六年又移於天寶中廢縣所治垂拱二年以新丰縣東南三十里有山踴出因攺爲慶山縣天授二年於縣界靈口置鴻州取慶山渭南兩縣十二鄕於郭下置鴻門縣與慶山髙陵櫟陽渭南五縣並屬焉至久視元年廢州並廢鴻門縣神龍元年復爲新丰縣天寶末元宗每嵗十月幸溫湯嵗盡而歸以縣去湯泉稍逺四年廢新丰攺爲防昌縣後以太宗昭陵之故數有應徵事宰臣稱賀至七載十二月攺爲昭應驪山在縣東南二里卽藍田山也溫湯出山下其陽多寶玉其陰多黃金三秦記始皇作閣道至驪山八十里人行橋上車行橋下今石柱猶存山上立祠名曰露防浮胏山水經注云蓋驪山之別麓而有異名也鳯凰原後漢書延光二年鳯凰集新丰卽此原也亦驪山之別麓佷石在縣東十里初始皇之遠采此石將致之驪山在此不復動石髙一丈八尺周廻十八步坑儒谷在縣東南五里始皇以驪山溫處令人冬月種招天下儒者議之各說不同因發機陷害之元宗攺爲旌儒鄕立旌儒廟賈至爲碑文鴻門阪續漢書沛公見項羽處在縣一十七里舊大道北阪口按關中記鴻門在始皇陵北十里新丰縣漢書云文帝登覇陵指新丰路示愼夫人曰此是北走邯鄲道也又亭尉呵李廣處溫泉在驪山之西北按三秦記云入湯須以三牲祭之不爾卽爛人肉張衡賦序云余適驪山觀溫泉浴神井嘉洪澤之普施乃爲之賦今按泉有三其一所有皇堂石井周武帝天和四年大冡宰宇文防所造隋文帝列樹松栢唐開元十年置溫泉宮於驪山至天寶六年攺爲華淸宮始移於嶽南又造長生殿以祠神元帝嵗常幸焉杜牧華淸宮三絕句雲長安廻望綉成堆山頂千門次第開一騎紅塵妃子笑無人知是荔枝來又新丰緑樹起黃埃數騎漁陽探使回霓裳一曲千峯上舞破中原始下來又萬國笙歌醉太平倚天樓殿月分明雲中亂拍祿山舞風重巒下笑聲戲水在縣東二十七里水經注雲冷水出浮胏山戲水出驪山鴻谷又北歷戲亭東卽周章軍西至戲秦將軍卽拒破之亦此地也百丈水卽冷泉之別名歷陰盤新丰兩原之間北流於渭陰盤故城漢舊縣屬安定縣後遇亂徙於此屬京兆

是後魏文帝太和九年移此額於泠水西戲水東以城之是此也步昌亭三輔黃圖云成帝於覇陵北步昌亭起昌陵卽成帝之廢陵也曲郵亭張良追漢髙祖處也露臺祠卽始皇祠也按辛氏三秦記云驪山頂有始皇祠不齋戒而往卽風雨迷道幽王城一名幽王壘國語幽王防於戲史記幽王以申侯女爲後王愛褒氏之子伯服立爲太子申侯怒乃與犬戎共攻幽王殺之驪山之下虜褒姒取周賂而去潘嶽西徵賦曰履犬戎之侵地疾幽王之詭惑舉僞烽以沮眾滛嬖褒而縱匿軍敗戲水之上身死驪山之北赫赫宗周防爲亡國驪戎故城在縣東二十四里殷周時驪戎國地也

新丰故城在縣東一十八里漢新丰縣也漢七年髙祖以太上皇思東歸於此置縣徙丰人以實之故曰新丰並移枌楡舊社街衢棟宇一如舊制士女老防各知其室𨿽雞犬混亦識其家焉周幽王陵在縣東北二十五里秦始皇陵在縣東八里始皇卽位治驪山陵廢徒七十萬今按其陵髙大亦不足七十萬人積年之功蓋以驪山水泉本北流者皆陂障使東西流又此山無石取於渭北諸山其費工力由此也漢成帝陵廢昌邑王陵已上二陵俱在邑界馮衍墓後漢人在縣西四里叚太尉墓在縣西四十五里卽叚秀實也武功縣西北一百四十里舊十四鄕今四鄕漢舊縣古有邵國堯封后稷之地周平王東遷以錫秦襄公孝公作四十一縣斄美陽武功各其一也斄與邰音同字異蓋在渭水南今郿縣地是也按舊縣境有武功山斜谷水亦曰武功水故諸葛亮表云遣孟琰據武功水又杜彥達云太白山南連武功山則是縣本以山水立名也唐武徳三年分雍州之武功好畤盩厔扶風郿四縣於今理置稷州因后稷所封爲名貞觀元年廢州以縣屬京兆武後天授二年又爲稷州以奉天始平盩厔好畤等五縣屬焉至大足元年廢州縣及府後唐同光中割屬鳯翔長興元年卻復京兆三畤原在縣西南二十里髙五十丈西入扶風縣界惇物山卽華山之別名也自華州華陰縣東接潼關連亙經於是邑莫谷水注水經云莫谷水南經美陽縣與中亭川水相合雍水俗名別水亦曰圉州水西北自扶風界流入斄城一名武功城周爲邰國后稷所封之地漢爲斄縣也在今縣西南二十二里後漢省復自渭水南移武功縣於斄故城因謂之武功城後魏太和十一年攺武功爲羙陽縣仍於此置武功郡周武天和四年羙陽還舊理建徳三年省郡別立武功縣於中亭川卽今縣理也晉地道記云省斄以並郡蓋取斄之南境渭之南以並郿非省縣也唐武徳三年於此置稷州貞觀元年廢斜谷其斜谷水出衙嶺山北至郿入渭周城一名美陽城漢志羙陽縣西北中水鄕周太王所居邑卽此也詩云古公亶父來朝走馬率西水滸至於岐下又曰周原膴膴堇荼如飴爰契我龜築室於玆帝王世紀周太王避狄循漆水逾梁山徙邑於岐山之陽今扶風羙陽西北有岐陽城舊周地也小槐裏李奇曰槐裏之西城也東已有槐裏城以此城爲小槐也魏志太祖以陽阜爲武都太守以武都孤逺欲移之人多戀土然阜威信素著前後徙人居京兆扶風天水界者萬餘戶於是徙郡於小槐裏百姓𦇤負從之此城也六門堰魏文帝大綂十三年置六斗門節水因名之斄亭後漢王忳除郿令之官至斄亭亭長曰亭有數殺客不可宿也忳曰仁勝邪徳除不祥何之避卽入亭正宿夜中間有女子稱寃之聲忳叱曰有何枉狀可前來理乎女子曰無衣不敢進忳便投衣與之女子乃前訴曰妾夫爲涪令之官宿此亭亭長無狀枉殺妾家十餘口埋在樓下悉盜取財貨忳問亭長姓名女子曰卽今門下游徼者也忳曰汝何故數殺客對曰妾不得白日自訴毎夜陳寃客輙眠不見應不勝感恚故殺之忳曰當爲爾理此寃勿復殺良善也因解衣於地忽然不見明旦召遊徼詰問懼伏罪卽收系得同謀十餘人悉伏罪遣吏送其喪歸鄕裏於是亭遂淸安羙陽城漢縣在今縣西七里南有周原後魏太和十一年移廢縣於古斄城中武帝復攺爲美陽縣周天和四年武功復還舊理建徳三年省此邑今縣余址殆盡漢書注岐山在羙陽西北五泉渠西自岐州扶風縣界流入經三畤原隋文此原上水入城國渠合亦有六堰門西魏大綂十三年築以節水后稷祠在縣西南二十里郊祀志周興於邰邑至今血食姜嫄祠在縣西南二十里關中記姜嫄祠在邰城東隋文帝泰陵在縣西南二十里三畤原上慶善宮在縣南十八里唐家舊宅南臨渭水武徳元年置貞觀六年鑾駕親幸醼羣臣賦詩焉蘓許公墓在縣西一十里蘓村神道碑存

幹祐縣西南三百五十里舊三鄕今四鄕本漢洵陽縣地唐通天二年分丰陽縣及招諭左綿等谷逃戶以置安業縣景龍三年攺屬雍州景云元年復商州乾元三年攺乾元縣仍屬京兆府尋又歸商州漢幹祐二年又屬京兆便以年號名縣蘊谷在縣西南七里太平寰宇記卷二十七

欽定四庫全書

太平寰宇記卷二十八

宋樂史撰

關西道四

同州沙苑監

同州馮翊郡今理馮翊縣禹貢雍州之域春秋屬秦戰國時爲秦魏二國之境按漢史自髙陵以東皆魏地始皇平天下爲內史地項羽分爲塞國漢髙帝初置河上郡九年復罷按其地卽漢臨晉縣地臨晉故大荔國秦獲之更名臨晉景帝分左右內史此謂左內史武帝攺爲左馮翊後漢因之魏除左字但爲馮翊郡舊理在長安城太上皇廟西南今失所在按魏略云建安初分馮翊爲右內史髙陵東爲左內史是也晉因之後魏兼置西華州按後漢書云孝明帝分華山郡置武山郡西魏攺華州爲同州以漆沮旣從灃水攸同言二水至斯同流入渭以城居其地因爲州之名在馮翊縣而馮翊郡如故按郡國記云同州所理城卽後魏永平三年刺史安定王元爕所築其東城正光五年刺史穆弼築西與大城通其外城大綂元年刺史王羆築自今奉先縣東北五十里李潤鎭分泰州置華州理於此廢帝三年又攺爲同州其同城蓋自後魏以後修築非漢之臨晉縣地誌以爲漢臨晉縣未詳其事蓋後漢於此置臨晉縣今取朝邑界故臨晉城爲名晉攺爲大荔後魏初復名臨晉孝文大和十一年又攺爲華陰至孝昌二年以重名又攺爲武鄕縣仍屬武鄕郡卽遮實也隋開皇初廢郡煬帝初州廢復置馮翊郡唐武徳元年攺爲同州領馮翊下郡蒲城朝邑澄城白水郃陽韓城八縣三年分朝邑置河濵縣分郃陽置河西縣分澄城置長寧縣仍割河西韓城郃陽三縣於河西置西韓州九年分馮翊置臨沮縣貞觀元年省河濵臨沮二縣八年省長寧縣廢西韓州以郃陽河西三縣來屬垂拱元年割下邽屬華州開元四年割蒲城縣屬京兆府天寶元年攺同州爲馮翊郡乾元元年復爲同州本匡國軍節度梁攺爲忠武軍後唐同光初復舊周顯徳六年降爲刺史皇朝攺爲定國軍節度

元領縣七今八

馮翊郃陽澄城白水韓城胡邑夏陽蒲城【雍州割到】

州境

東西一百八十五里南北二百二十八里

四至八到

東至東京一千一百里東至西京六百五十里西至長安一百八十里東至河東郡八十一里南至華州七十八里西至華州下邽縣八十九里北至鄜城縣二百四十二里東南至華周華陰縣【闕】西南至京兆府二百七十里西北至京兆府同官縣九十里東北至龍門縣一百六十六里

戶

唐開元戶五萬六千五百九十九皇朝戶主二萬二千六百七十六客四千八百一十九河東戶一百九十五

風俗

漢書地裏志云濵南山近夏陽人俗質木不恥冦盜性剛毅而好勝敵

姓氏

馮翊郡五姓郭

蓋雷

黨吉

人物

蒼頡姓侯岡氏馮翊人黃帝史官造書契嚴翰善春秋公羊鐘繇交好與繇答難翰曰故更爲明公服耳然公羊未肯也

土產

皺文靴今貢蒲合麝香石餅【舊貢】艸坐白蒺防本艸云防風生沙苑

馮翊縣舊三十四鄕今十一鄕本漢臨晉縣故大荔戎城秦獲之更名戎國城在今州東三十七里朝邑縣界故王城是也舊說秦築髙壘以臨晉國故曰臨晉晉武帝攺爲大荔後魏攺爲華陰后以名重攺爲武鄕隋大業三年攺爲馮翊縣馮輔也翊佐也義取輔佐京師渭洛河三水皆經界九龍泉在縣東南八里有九穴同爲一注因名九龍今謂之鵞鴨池甘泉出遺谷中其水尢羙最堪造酒商原在州北三十五里注水經雲洛水南經商原西俗謂許原也洛水自西北澄城縣界流入亦曰沮水沙苑一名沙阜在縣南十二里道原注水經雲洛水東經沙阜東西八十里南北三十里俗名之沙苑卽西魏文帝大綂三年周太祖爲相國與髙歡戰於沙苑大破之其時太祖兵少隠伏於沙艸之中以奇勝之後於兵立之處人栽一樹以表其功今樹猶有存仍於戰處立忠武寺今以具戰處冝六畜置沙苑監興徳宮在縣南三十二里唐義旗將趣京師軍次於忠武園因置亭子名興徳宮屬家令寺苦泉按梁氏志云在許原地有苦泉水味醎苦羊飲之肥而肉羙今於泉側置羊牧因相傳爲沙苑細肋羊諺云苦泉羊洛水漿遺桞西魏宇文泰敗髙歡於沙苑泰矜功令騎士種桞各一株數及七千至今沙苑最多栁焉重泉城三秦記云馮翊西北三十里有重泉城卽漢武帝爲李夫人所築龍首渠史記云臨晉人穿渠得龍首故名龍首渠司馬遷祠代父談畢史記者昔居於郡今有祠在焉

郃陽縣東北一百二十里舊十六鄕今七鄕漢舊縣屬左馮翊郡國志云今縣南二十里有城卽古莘國地也防宜生爲文王求有莘氏羙女以獻紂卽此地按應邵注云在郃水之陽詩大雅大明篇云在洽之陽卽此也水經注云郃陽城南有漢水東流於河與瓠首水相近郡國縣道記云郃陽城魏文侯築今夏陽縣南三里故城是也周武帝時屬澄城郡隋開皇十六年自故城移縣於今理梁割河中府後唐天成元年復舊刳谷水晉敗秦師於令狐至於瓠首杜注云令狐在河東當與瓠首相接瓠首坑在郃陽也覊馬城左傳文公十二年秦伯伐晉收覊馬又成公十三年晉侯使呂相絕秦曰剪我覊馬是此也太姒廟周文王娶有莘之女太姒卽邑人今郡有文母祠存祀典故蒲城縣唐開元中攺爲奉先縣割入京兆府

澄城縣北一百里舊十七鄕今九鄕本漢徴縣之地韋昭云徵音懲徵澄同聲後人誤爲澄春秋文公十年秦伐晉取北徵卽此城是也後魏太平眞君七年分郃陽縣又於今縣理置澄城郡隋開皇三年罷郡以屬同州唐長慶四年割奉先縣以奉先陵梁割屬河中府後唐同光復舊溫泉注水經云名有三原奇川鴻防西注於洛亦曰帝嚳溫泉又有甘泉水出匱谷中其水尢羙堪造酒泉東至坊新裏左氏傳僖公十八年梁伯益其國而不能實也命曰新裏左氏傳僖公十八年秦取之卽此也徵城在縣西南二十二里卽左氏文公十年秦伐晉取北徵是也漢以爲徵縣屬馮翊今俗名避難堡後漢省晉復置隋又省新城左氏傳文公四年晉侯伐秦圍阮新城卽是此也雲門谷水源出澄城縣界王官城卽邑名也廢城在縣西北又成公十三年晉侯使呂相絕秦俘我王官剪我覊馬漢書溝洫志云武帝時嚴上言臨晉人願穿渠以漑重泉以東萬頃余田於是發卒萬人穿渠自徵引洛水至商顏商顏今在馬邑縣界名曰龍首渠按州西三十里有幹坑卽龍首之尾

白水縣西北一百二十里舊十七鄕今七鄕按史記秦文公分淸水爲白水縣卽此地也後廢在漢爲粟邑縣粟邑故城在縣西北二十八里漢薛宣爲左馮翊以粟邑縣小僻在山中其人謹朴以頻陽令薛恭換粟邑令尹賞二縣俱大理又爲漢邑縣地春秋時秦晉戰於彭衙是也後魏和平三年分澄城郡於此置白水縣及白水郡南臨白水因以立名永平三年移郡於今縣西南三十五里奉先縣界隋開皇三年罷郡以縣屬同州邑有防賔鄕唐長慶四年割奉先縣以奉先陵沮水按道元注水經雲洛水東南沮水入焉故洛水亦名漆沮水蓋其境東南谷多白土因曰白水栁谷水郡國縣道記云衙城側有栁谷水卽彭衙水南流至縣理東北合洛水是也姚谷魏書云姚谷屬白水粟邑城漢縣在縣西北二十八里有故城存又曰粟邑縣僻在山中其人謹朴薛宣爲馮翊以頻陽令薛恭換粟邑令尹賞二縣俱大理彭衙城故地在今縣東北六十里有故城左氏謂秦晉戰於衙彭卽此也後漢安帝以上郡避羗冦寄理於此因省衙縣晉惠帝再置尋又省焉夏陽縣東北百三十里舊十一鄕今六鄕古有莘國漢郃陽縣地按梁氏十道志云唐武徳三年分郃陽於此置河西縣以在河之西爲名又割同州之郃縣韓城二縣於今理置西韓州取古韓國爲名也以河東有韓州故此加西貞觀八年廢西韓州以縣屬同州乾元三年攺爲夏陽縣瀵水惣名發源黃河西岸平地爾雅瀵大出尾下郭璞注河東汾陰縣有水口如車輪濆沸湧出其深無限名爲瀵馮翊郃陽復有亦如之相去數里而夾河中渚上又有一瀵水源皆潛相通莘城系本及詩莘國姒姓夏禹之後武王之母太姒卽此國之女有在焉長城魏惠王所築以備秦劉仲城漢髙祖兄也封仲於戊十年爲匈奴所攻棄國而走廢爲邰陽侯居此城也姚武壁十六國春秋苻堅二十一年慕容起屯兵華澤堅遣子叡討之以龍驤將軍姚萇爲司馬爲所敗叡死之萇使趙都謝罪堅殺之萇懼奔渭北西州豪族率眾歸之推萇爲盟主萇乃僭號於此蓋以武功立因名姚武壁

韓城縣東北二百里舊十二鄕今五鄕古韓國及梁國漢爲夏陽縣地今縣西南二里有夏陽故城存韓國故城在今縣理南十八里梁國在今縣理南二十二里有少梁故城隋文帝分郃陽於此置韓城縣以古韓城爲名梁割屬河中府後唐天成元年復舊梁山漢志注云梁山在夏陽西北卽尙書禹貢治梁及岐詩韓奕篇奕奕梁山爾雅云梁山晉望也注云謂晉國所望祭也故曰大梁別小梁之號俱在韓城縣界大梁山在今縣西五里又按三秦記梁山宮城又名織錦城三周山注水經云三累山層宻三成俗因名三累爾雅所謂山三成爲昆侖邱龍門山在縣北五十里禹貢所謂導河積石至於龍門三秦記河津一名龍門外懸泉而兩傍有山川陸不通魚鱉莫上故江河大魚有瀑腮龍門之困韓奕詩云有倬其道韓侯受命是也按古今地名云韓城韓武子食采於韓原亦秦晉戰於此卽獲杜回又秦獲晉惠公以歸之處崛谷水在縣一里注於河少梁城亦春秋秦晉戰處也龍門關一謂龍門戍極峻崄西魏文帝大綂元年置在龍門山下關口有龍門城卽戍所也司馬彪注莊子云呂梁卽龍門也在縣東北夏陽城漢縣名唐初廢縣後復置今在東北一百二十里髙門原按水經注云髙門原南有層阜秀出云表俗謂馬門原是也禹祠書云禹治水至於龍門今夏陽縣是也禹巡狩至於繞山卽此因有祠存子夏石室孔子弟子爲毛詩序昔處於此有石室存

焉

朝邑縣東二十五里舊二十四鄕今七鄕地卽古大荔戎國在今縣東三十步故王城是也在漢爲臨晉故地後魏文帝分置南五泉縣西魏廢帝三年攺爲朝邑縣以北據朝阪爲名朝阪按注水經雲洛水東南歷彊梁原俗謂之朝阪臨晉城史記魏文侯十六年伐秦所築臨晉襄王六年與秦防臨晉史記武王元年與魏惠王防臨晉謂此城也故城在今縣西南懷徳城漢縣在今縣西南三十二里懷徳故城是也漢志注雲洛水東南入渭今故城在渭水之北沙苑之南一名髙陽城長春宮在彊梁原上周武帝保定元年宇文防所築初名晉城武帝建徳二年置長春宮隋文帝開皇十二年增構殿宇焬帝大業十三年髙祖起義兵自太原赴京師九月大軍濟河令於此宮保甲養士而西定京邑自後凡牧此州多帶長春宮使蒲津關因蒲阪又以河津之溱因以爲名十六國春秋苻健皇始四年十月大雨霖河俱溢蒲津監冦登得大履於河中長七尺三寸人迹稱之指長尺餘大厚一寸健見嘆曰覆載之內何所不有河橋左氏傳昭元年秦後子出奔晉造舟於河杜預注云造舟爲梁通秦晉道卽此橋西瀆大河祠漢書地裏志云左馮翊臨晉縣有河水祠郊祀志云祀河於臨晉穆天子傳陽紆之山河伯馮夷之所都是爲河宗氏山海經馮夷人面乘兩龍太公金匱馮循龍魚河圖河伯姓呂名公子夫人姓馮名夷尙書中侯伯禹云臣觀河伯面長人頭魚身張揖云馮夷河伯是也華陰潼津鄕隄首陽里人也水仙化爲河伯博物志昔夏禹觀河見長人魚身出水曰吾精豈不爲河伯也馮夷者華陰人得道水仙化爲河伯豈同哉抱朴子河伯八月庚日渡河溺死天帝署爲河伯應邵曰馮夷水仙也西魏文帝大綂十三年於漢祠更加營造因立四瀆祠於廟庭周武天和四年太宰宇文防於祠廟建碑一所靈帝大象元年江淮濟各從本所祠惟有一祠依舊不攺每嵗發使致璧加牲以祀焉禮記云先王之祭川也皆先河而後海今因河而祭海卽其義也唐天寶十四年封爲靈源公苪鄕郡國縣道記云今縣西南二里臨晉故城是故苪鄕又縣東一里有王縣蓋大荔成王之城左氏傳云晉陰飴甥防秦伯於王城卽此也通靈陂在縣北四里二百三十步唐開元初姜師度爲刺史引洛水及堰黃河以灌之種稻田二千餘頃

蒲城縣東南九十里舊二十二鄕今一十鄕本漢重泉縣地史記謂秦簡公城重泉卽今縣南五十里有重泉故城也今縣卽後魏太和十一年分白水縣於此置南白縣以在白水之南爲名西魏廢帝三年攺白水縣爲蒲城以縣東故蒲城爲稱屬同州唐開元四年十月攺爲奉先縣仍移京兆府以奉睿宗橋陵至十七年升爲赤縣皇朝開寶四年攺爲蒲城縣故重泉縣後漢書云王阜字代公爲重泉令時大旱収奪彊吏按察豪猾於是防雨有鸞集縣屋縣雅樂應聲而舞旬日方去其感化如此洛水亦曰沮水賈城古之賈國左傳謂芮伯梁伯賈伯伐曲沃是也五味陂漢書宣帝紀常困於蓮芍鹵中如淳曰爲人所困辱也蓮芍縣有藍池縱廣十餘里其鄕人名曰鹵中服防曰鹵中或曰澤中孟康曰蓮芍縣西北也按漢蓮芍縣在此縣東南下邽縣界此卽鹵中也壍洛史記秦孝公九年築長城簡公二年壍洛故云自鄭濵洛今沙苑長城是也又按三秦記云在蒲城東五十里秦築長城卽是壍洛也唐睿宗橋陵在縣西北三十里丰山元宗泰陵在縣東北二十里惠莊太子陵在橋東南三里恵宣太子陵在橋陵東六里惠文太子陵在橋陵東三里並在栢城內憲宗景陵在縣西北二十里僖宗靖陵在邑界去長安一百五十里

沙苑監在同州馮翊朝邑兩縣界按唐典掌牧養隴右諸牧羊牛以供其宴防祭祀及尙食所用每嵗與典牧分月供之若有司供應者則四時皆供凡羊毛及雜畜皮角皆具數申送所由焉唐末廢皇朝顯徳二年於苑內牧焉在州南一十五里

古迹

沙苑古城在朝邑縣南一十七里從馮翊縣東界沿洛水南岸入朝邑縣界及南至渭水其城廣四十八里大沙鴻鶴池李公池出白蒺藜麻黃

太平寰宇記卷二十八

欽定四庫全書

太平寰宇記卷二十九

宋樂史撰

闗西道五

華州

華州華陰郡今理鄭縣禹貢雍州之域今州境兼有豫州之域周禮職方氏云豫州其山鎭曰華山地理誌華山古爲惇物在華陰縣南周時爲畿內之國鄭桓公友所封采邑一名咸林故國語曰鄭桓公爲周司徒采地咸林也春秋時爲秦晉地左氏傳曰晉侯許奉秦伯以河外列城五南及華山按華山記云此山分秦晉之境鄙晉之西則曰陰晉邊秦之東則曰寧秦戰國時自髙陵以東皆魏之分史記云魏築長城自鄭洛濵今州東南三里魏長城是也按郭緣生述徵記雲長城或說秦晉分境祠華嶽故築此城秦並天下爲內史之地兩漢及晉爲京兆農二郡之地按後魏書云太平眞君元年置華山郡至孝明帝分華山郡又置武山郡孝昌二年又攺爲東雍州仍領華山郡以西有雍州故曰東雍至西魏廢帝三年攺東雍州爲華州今馮翊郡隋開皇三年郡廢而華州如故大業二年省華州其地屬京兆馮翊郡至義寧元年割京兆之鄭縣華陰二縣置華山郡因後魏郡名武徳二年攺爲華州割雍州之渭南來屬五年渭南還雍州垂拱元年割同州之下邽來屬二年攺爲太州避武后諱神龍元年復舊名天寶元年攺爲華陰縣乾元元年復爲華州寶歷中肅宗不豫又爲太州寶應二年復爲華州兼京城防禦使又爲鎭國軍節度梁爲感化軍後唐同光元年攺爲鎭國軍周顯徳元年降爲刺史皇朝升爲鎭國軍節度

元領縣三

鄭縣下邽華陰渭南京兆府割到

州境

東西一百四十三里南北一百三十五里

四至八到

東至東京約九百八十里東至西京約六百一十里西至長安一百五十里東至陜州二百六十里南至啇州二百八十里北至同州六十里東南至虢州一百六十里西南至金州一千八百里東北至河中府一百五里西北至耀州一百五十里

戶

唐開元戶三萬七百八十七皇朝管戶主一萬一百六十九客六千九百四十六

風俗與長安同

姓氏

武功郡二姓蘇

韓

始平郡四姓馮

龎陰

宣

人物

楊震農華陰人號闗中夫子曽孫彪難董卓不欲遷都劉寛華陰人有人認牛下車與之唐嚴挺之華陰人爲左丞子武劍南節度楊綰華州人爲相十日天下望風而懼姚仲下邽人多諌疏官至右僕射楊炯華陰人

土產

茯苓茯神細辛【以上今貢】綿

絹朱柿子出丰原鄕董侯裏石踏鑪出將相鄕獼猴谷此二物元貢今停鶻采於金氏陂唐時貢五妝松一名乳毛松十二月探出蒲谷元不貢

鄭縣舊二十四鄕今九鄕本秦舊縣漢屬京兆卽鄭桓公封邑今郡北故鄭城是其故城按郡國縣道記云古城連接今州城齊天保中官路經其中東西相連有三小城至宇文朝縣移於西南九里故鄭城隋開皇三年又移理於州北故鄭城四年又移於廢華州城唐武徳四年又自州城移於州東一里興元元年新築羅城共古鄭城並在羅城內仍移鄭縣於州西三里宮路南周智先生所居卽今縣是也少華山在縣東南十里山海經曰大華之西八十里曰少華之山其木多荊杞其獸多防牛其陰多磬石其陽多防琈鳥多赤鷩爾雅云西南之美者有華山之金石焉五部祠按水經云鄭縣南山有五部神廟東南向華嶽其廟有碑後漢光和四年鄭縣令裴畢字君光所立今按碑文有石隄樹谷禦史大夫將軍牧伯其廟中題署有五部者謂石隄西戍樹谷明神五婁先生東臺禦史王翦王喬谷俗謂太公谷卽王喬所隠之處谷有喬祠堂嵗常祠之英山在縣西南一百三十里山海經雲英山其上多扭橿竹水亦曰大赤水又名箭谷水注水經曰竹水南出竹山經媚加谷歷廣鄕原北流注於渭灌水一名小赤水今名髙谷水按山海經云出石脆山孤栢原水經云孤栢愚水出焉亦合灌水沈水按漢書地理誌沈縣陽屬左馮翊注水經雲沈水又北經沈城之西聖山在縣西南去州二十五里舊圖經云垂拱四年十一月飛土掩石雍水爲池羣峯競起其月十二日忽踴四峯髙二百餘丈有白龜黃龍紫雲其山蓋地東西五百里南北七里後立聖山廟竹山在縣西南一百四十里一千二百六十丈山海經云竹山其上多喬木其陰多鐵細腰原在縣西南一十六里原中狹因名之符愚山在縣西南一百里髙一百丈山海經云其陽多銅其陰多鐵符愚之水出焉北注於渭沈陽故城在州東北十五里驛路南石橋東有沈陽城按此城與故武城二縣並後漢省按漢京兆尹渭南郡所管諸縣多在渭水之南北二縣並是馮翊縣屬據三輔地界言之皆合在渭北當在同州及髙陵涇陽之北界蓋因後漢安順間西羗擾亂闗中縣人移於渭水南鄭縣界權修璧壘以居年代綿遠因而稱爲漢焉

下邽縣東北隔渭水八十里舊二十八鄕今七鄕本秦舊縣地漢書地理誌下邽屬京兆尹以邽戎之人而來爲此縣秦有上邽此故加下也魏志云董卓遷都長安華歆求出欲爲下邽令卽此邑後魏攺邽爲封以下爲夏避道武帝諱也隋開皇三年以夏封縣屬華州十七年屬同州置在雄覇故城大業二年復舊名按四夷縣道記云下邽縣東南二十五里有下邽古城在渭水之北卽大業十一年自此城移入西魏廢延壽郡城卽今縣理是也唐垂拱元年十二月自同州來屬故甘泉城在縣東南四十里以此地水多鹹苦城中井泉美遂名甘泉城在縣東南四十里亦謂之夏王城俗傳赫連勃勃所築廢下邽縣城在縣東南三十五里地誌云秦下邽城也自漢及晉不攺魏初移於雄霸城注水經雲渭水注下邽故城南卽此也古蓮勺城在今縣北二十二里蓮【音輦】勺【音酌】以艸爲名晉地道記云蓮勺縣屬馮翊後秦姚萇廢後魏大和三年攺馮翊爲延壽郡蓮芍縣仍舊隋開皇十年罷郡以蓮勺屬華州今縣城是也大業二年省蓮勺入下邽漢張禹自河內徙家於此城也金氏陂在縣東二十里按地輿志云漢昭帝時車騎將軍金日防有功賜其地虞摯三輔決錄云金氏本下邽人也今陂久廢卽渠西廢陂是也唐武徳二年引白渠入陂復曰金氏陂貞觀三年陂側置金監十二年此監廢其田賜王公古云此陂水滿卽闗內丰熟西又有金氏陂俗號曰東陂南有月陂形似月也亦名金氏陂金日防冡在縣城東南三百步髙二丈年多不見墳闗地勢猶存史記金翁叔名日防以匃奴休屠王太子從渾邪王將眾五萬降漢位至將軍賜田於此歸塟因家焉非下邽人也翟公冡在縣東三十五里髙九尺漢廷尉翟公之冡萬壽渦在縣南四十里古來此渦或興霧起雲時有牛馬豬羊變見形狀遨遊沙渚之上還入其渦村坊往往見之今幹無水六石人元在縣東南七里同在一處前趙石勒所造置在石人村西魏入闗遂移石人於府門外經宿還歸本處往往夜行晝則在本處今縣東南十五里有二枚縣東北一里有二枚東南七里有二枚村人禱祭

華陰縣東六十里舊二十三鄕今七鄕尙書禹貢曰導河積石南至於華陰戰國屬魏爲陰晉地今縣東南五里有古城卽是六國時陰晉地也魏納於秦秦得攺爲寧秦漢書髙帝八年更寧秦爲華陰縣以在大華山之陰故名之隋大業五年移於今理唐龍朔三年廢潼津縣入華陰垂拱元年攺爲仙掌縣神龍中復爲華陰寶歷中爲大陰縣寶應二年復舊太華山在縣南八里山海經云太華之山削成而四方其髙五千仞廣十里鳥獸莫居有焉名肥六足四翼見則天下大旱逺而望之若有華狀故名華山按名山記華嶽有三峯直上數千仞基廣而峯峻疊秀迄於嶺表有如削成今博山香鑪形實像之又華山與首陽本一山河神巨靈擘開以足踏離其下分爲兩山以通河流故掌與腳迹存焉曹植述徵賦云表神掌於巖首又張衡西京賦云紹以二華巨靈贔屭髙掌遠蹠以疏河曲厥迹猶存又水經雲華山頂上靈泉曰蒲又按華山記云頂有池生千葉蓮花服之羽化因名華山白虎通西方華山少陰用事萬物生華故曰華山以西有少華故曰太華在昔有太元眞人茅盈內記始皇三十年九月庚子盈曽祖父防於華山乘雲駕龍白日升天先是邑人謠曰神仙得者茅初成駕龍上升入太淸時下元洲戲赤城繼業而往在我盈帝若學之臘嘉平又漢武內傳魯生女長樂人初餌胡麻乃永絕谷八十餘年少壯色如桃花一日與知故人別入華山後五十年先識者逢生女於廟前乘白鹿從王母人因識之謝其親裏鄕故而去又神仙傳中山衛叔卿嘗乘雲車駕白鹿見漢武將臣之叔卿不言而去武帝悔求得其子度世令還追其父度世登華嶽見父與數人傳於石上勅度世令還許含神霧華山上有明皇玉女手持玉漿得服之則仙矣集靈宮存仙殿望仙臺集仙宮望仙觀皆漢帝宮觀名也漢書雲華陰縣有集靈宮三輔黃圖云望仙觀在華陰縣余出華山記及三輔故事又華山記云農鄭紹八月曉入華山見童子執五防囊盛栢葉露食之石鼔華山記云北有石鼓左太衝西京賦云神鉦追逓於髙岡是也南北二廟北廟有古碑九所其一是漢振逺將軍段煨更修之碑黃門侍郎張昶書魏文帝與鐘繇各於碑陰刻二十字此碑垂名海內南廟是華北君祠今有北君靈臺上仙下仙四神童院其廟外栢樹二十餘株卽後周文帝所植潼闗有潼水焉按三輔記云闗因水得名水去闗一里卽左傳云晉侯使詹嘉守桃林之塞是此按今潼闗是自函谷至於潼闗髙出云表幽谷祕邃深林茂木白日成昏又云潼闗本名衝闗河水自龍門衝激至華山東故以名也信神明之奧區帝宅之戶牖有百二之固又按今闗卽隋大業七年移於南北鎭城門坑檻谷以置去舊闗四里餘至唐朝天授二年移近向北臨河爲路元宗開元十三年於華嶽祠南通衢立碑禦制其文並書卽此是新闗南路也舊路在嶽北是後牧是州者多帶防禦潼闗軍使瓊嶽宮在縣西十八里隋大業四年置本名敷水宮攺爲華陰宮義寧二年移宮置長監貞觀六年攺爲華陰宮顯慶三年爲瓊宮今廢雲臺觀在縣南山下六里圖經云爲崄峻難登置下方於山下天寶元年勅於熊牢嶺置中方號曰大淸宮松果山在縣東南二十七里山海經雲華山首曰錢來山其上多銅有鳥名曰防渠狀如山雞黑身赤足與松果山相連餘糧山在縣西南三十里酈道元注水經云余山出糧余山潼石水在縣東四十五里注水經雲南自松果山北入黃河神靈經云馮夷者恆農華陰潼鄕人也食水入石得仙王猛冡在縣東八十里按晉書云猛北海人家貧鬻畚於洛陽與華陰神遇苻堅之時爲僕射卒塟華陰唐貞觀十一年致祭禁樵牧車箱谷一名車水渦在縣西南二十五里去敷水谷七里深不可測祈雨者以石投之其中有一鳥飛出應時獲雨好女泉在永丰原下其水防細鎬泉在縣東十九里其水或湧或止深不可測括地圖云是河眼亦謂之鎬池敷西城郭緣生述徵記云敷西縣五代所置謂苻堅姚萇時有敷西縣尋省之在縣西南定城郭緣生述徵記云或云段煨所造未詳夾道各一城城下有泥泉水出焉按煨在漢爲鎭遠將軍後魏孝武帝永熈三年於城中置定城驛平舒城史記云秦始皇三十六年秋使者從闗東夜過華陰平舒道有人持壁遮使者曰爲我遺鎬池君春秋後傳華山君托書致鎬池君云子過郭池見大梓下有文穎石取以叩梓當有應者以書與之書入讙聲言祖龍死按注水經雲渭水又東經平舒城北昔始皇之將亡江神返壁於華陰平舒道卽此是也在縣西南長城在今縣西二里卽春秋時秦晉分界處楊震墓按三輔故事云震攺塟華陰潼亭先塟十餘日有鳥髙丈餘集喪前悲鳴塟畢始飛去時人刻石象鳥立於墓前與苻秦丞相王猛墓相近二冡並在今潼西道北有楊震碑現存周文帝破東魏殺大將竇泰於此貞觀十一年太宗因幸墓所傷其忠赤非命親爲文以祭之漕河唐天寶三年以韋堅爲左常侍兼陜州刺史開漕河自西苑引渭水因古渠自華陰入渭引永丰及龍門倉米以給京師名曰廣運潭以堅爲天下轉運使防滻亦防於渠天寶中每年運米二百五十萬石後以漸損大歷之後可及四十萬石也永丰倉在今縣東北四十里卽韋堅所置在渭水南號渭渠廢潼津縣唐則天割仙掌縣置屬虢州蓋因潼川爲名按潼水名灌水潘嶽西徵賦云溯黃卷以濟潼是也按唐歷云聖歷二年割虢州潼津縣入太州神龍三年廢巨靈廟在縣北一百里渭南縣西三十五里舊十九鄕今八鄕本漢新丰縣地蓋苻堅新置漢初有渭南郡因以取名郭緣生述徵記云渭南縣晉後所置則謂苻姚也後魏孝昌三年於今縣東四里明光原上置渭南郡及南新丰縣西魏廢帝三年攺南新丰爲渭南縣周建徳二年省郡以縣屬京兆割華州三門水按溝洫志云秦始皇引渭水灌都以象天漢新丰原一名責原注水經雲泠水歷陰盤新丰二原之間是也又郡國縣道記雲渭水在縣北十四里漕河在縣北一里鳯凰原三秦記云新丰界有鳯凰原以鳯集得名半日村此村山髙蔽虧陽影常照其半風門三秦記云風門在新丰縣東南兩阜相對其所多風倒獸山一名元象山在縣東南五十里十六國春秋曰王昭字子年隠於東陽谷鑿穴而居弟子受業者百人亦皆穴處石季龍兵亂棄其徒眾遷於倒獸山卽此山也隋崇業故宮在縣東十五里步壽宮三輔黃圖步壽宮在新丰縣水經注首水經秦

步壽宮西步髙宮三輔黃圖步髙宮在新丰縣水經注首水經秦步髙宮亦名市邱城首水出縣南石樓山北京二宮過渭之東陽谷水而合渭

太平寰宇記卷二十九﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷三十

宋樂史撰

闗西道六

鳯翔府司竹監

鳯翔府扶風郡理天興縣禹貢雍州之域春秋及戰國時爲秦都秦徳公初居雍卽今天興縣也至獻公始徙櫟陽始皇並天下屬內史項羽封章邯爲雍王亦此地漢髙帝更名中地郡復爲內史景帝初分屬右內史武帝大初元年更名右扶風所以扶助京師行風化也與京兆尹左馮翊謂之三輔理皆在城中後漢出理槐裏卽今興平縣東南七里故槐裏城是魏文帝除右字但爲扶風郡亦是重鎭曹公使張郃屯陳倉建興中諸葛亮攻陳倉及郿皆不克晉大康八年爲秦國後魏太武於今州理東五里築雍城鎭文帝攺爲岐州隋開皇元年於州城內置岐陽宮岐州移於今理大業三年罷州爲扶風郡唐武徳元年復爲岐州領雍陳倉郿虢岐山鳯泉等六縣又割雍等三縣置圍川屬稷州貞觀元年廢稷州以圍川及麟州之麟遊普潤等三縣來屬七年又置岐陽縣八年攺圍川爲扶風縣省虢天寶元年攺爲扶風郡至徳二載肅宗自順化郡幸扶風置天興縣攺雍縣爲鳯翔縣並治郭下初以陳倉爲鳯翔縣乃攺爲寶雞縣其年十月復兩京十二月置鳯翔府號爲西京與成都京兆河南太原爲五京寶應元年並鳯翔縣入天興縣後罷京名

元領縣九今十

天興扶風郿縣岐山寶雞普潤虢縣麟遊盩厔京兆割到崇信新置

一縣舊廢

岐陽入岐山扶風

州境

東西一百八十三里南北三百八十九里

四至八到

東至東京一千五百八十里東至西京一千一百七十里東至長安三百一十九里南取大白山路至興元府六百一十里西至隴州一百五十三里北至涇州二百六十二里東南至京兆府界一百七十五里西南至鳳州二百四十一里西北至涇州三百二十里東北至邠州二百二十五里

戶

唐開元戶四萬四千五百三十二皇朝管戶主二萬六千七百九十客一萬三千三百一十五

風俗

天水隴西迫近戎狄修習戰備髙尙气力以射獵爲先大郡良家子選給羽林期門以才力爲官名將多出焉故曰山西出將秦詩謂王於興師修我甲兵與子偕行此實遺風又曰在其板屋乃山多林木人獲居之

姓氏

扶風郡六姓馬

竇班

輔魯

恵

人物

白起郿人春秋時有蹇叔孟明公孫枝子車奄息漢有班彪子超固傅毅馬援馬融郭伋扶風茂陵人馬樞扶風郿人梁邵陵王綸引爲學士覽二萬書乃嘆曰吾聞貴爵祿者以巢由爲桎梏愛山林者以伊呂爲筦庫王世充天興人本姓支西域人也代居白鹿原其父收防卒隨母嫁灞城王燦遂冒姓王氏唐元載楊炎李淳風皆岐州人

土產

龍須席貢蠟燭貢麻布棉布胡桃

天興縣舊十六鄕今十四鄕本秦雍縣秦國都也漢縣屬右扶風四面積髙曰雍又四望不見四方故謂之雍秦回中宮在縣西漢文帝十四年匈奴入蕭關燒回中宮候騎至雍卽此也唐至徳二年分置鳯翔縣永泰元年廢乃攺雍縣爲天興縣吳嶽秦都咸陽謂之西嶽三畤原史記封禪書曰秦文公作鄜畤宣公作宻畤靈公又作吳陽上畤在此原故號三畤原也亦謂之周原幹歸故城在縣西四十二里十六國春秋曰苻登太初二年乞伏幹歸西據苑川號爲西秦因築此城也五水汧渭岐漆雍已上五水皆歷郡界雍水在縣北二里源出縣西北平地水經注雍水歷中窂溪俗號中窂水亦曰冰井水野人塢在縣南一百八十步秦穆公失駿馬野人盜食之處也漢五帝畤祈年宮漢書地理誌祈年宮秦穆公起又有祈年觀回中宮史記秦始皇二十九年巡隴西北地出笄頭山過回中宮漢書文帝十四年匈奴入蕭闗殺都尉燒回中宮候騎至雍武帝元狩四年幸雍通回中道北出蕭闗又有三良宮相近故長安城漢恵帝所築今在天興縣城西北苑中也石鼓文在縣南二十里許石形如鼓其數有十蓋紀周宣王逰獵之事其文卽史籕之迹唐貞觀中吏部侍郎蘇朂紀其事云虞褚歐陽共稱古妙𨿽嵗久訛缺然遺迹尙有可觀而歷代紀地理誌者不存紀錄尢可嘆惜

扶風縣東百里舊十七鄕今十九鄕本漢美陽縣地今京兆府武功縣北美陽故城是也後周天和元年於此置燕州隋開皇十六年於今岐陽置岐山縣以屬燕州隋末廢州唐武徳三年分岐縣於圍川城置圍川縣四年稷州貞觀元年廢稷州來屬至八年攺爲扶風縣又按說文云圍川字作湋近代訛舛故爲圍三畤原在縣南二十里湋水在縣南三十里白水在縣南二百步雍水在縣一百里

郿縣東南一百里依舊十鄕本秦縣也漢志郿屬右扶風三輔黃圖云右輔都尉理所秦寧公徙居平陽卽此地今縣十五里渭水北故郿城是也後魏廢帝因縣內郿城攺爲郿城縣至天和三年以郿城縣並入周城縣隋開皇三年廢岐山郡以周城縣屬岐州十八年攺周城縣爲渭濵縣大業二年復郿縣唐武徳三年移縣於郇州城卽今理也白起此縣人縣理城亦曰斜城城南當斜谷因爲斜口斜谷南口曰褒北口曰斜終南山在縣南三十里郿塢在縣東北十六里董卓封郿侯據此北阜築塢髙七十文號曰萬嵗塢亦曰董卓塢以寫長安城形太白山在縣東南五十里辛氏三秦記云太白山在武功縣南去長安三百里不知髙防許俗云武功太白去天三尺山下軍行不得鳴鼓角鳴則疾風暴雨立至周地圖記云太白山上恆積雪無艸木半山有橫云如瀑布則澍雨人常以爲候驗之如離畢焉故曰南山瀑布非朝卽暮魏略曰吉茂蘓則遇亂隠於扶風南太白山中以經籍自娯按唐史宗天寶八載太白山人李渾上言有神人言金星洞內有玉版石紀聖皇福壽之符命禦史中丞王鉷入山求獲上禦勤政樓受焉於是大赦天下封大白山神爲神應公四時祭祀金星洞攺爲嘉祥洞積石原在縣西北二十五里水經注雲積水原卽此原也魏靑龍二年諸葛亮出斜谷與司馬懿拒渭南郭淮算亮必登此原遂先登據之亮至果不得上卽此原也五丈原在縣西南二十三里魏氏春秋諸葛亮據渭南司馬宣王謂諸將曰亮若出武功依山東轉是其勇也若西上五丈原諸君無事矣亮果出屯此原與懿相拒渭城經縣東南成國渠在縣東北九里至上林入防蘢溝洫志云闗中有成國渠如淳注云成國渠在陳倉也斜谷按唐書永貞元年西川節度使劉辟反先是鳯翔斜谷路館驛停廢今卻宜置命髙崇文爲神防行營節度使崇文領兵馬取鳯翔斜谷路李元奕領兵取駱谷路同赴梓州應接當秦恵王時用司馬錯之防以伐蜀漢光武使吳漢伐公孫述魏司馬文王使鄧艾伐劉禪晉穆帝使桓溫伐李子仁宋武帝使朱齡石伐醮縱梁武帝使鄧元起伐劉季連周大祖使尉遲迥平蕭紀隋文帝使梁霽平王謙居唐憲宗命髙崇文平劉辟自秦至元和九度伐蜀四爲水軍溯江而上惟秦與鄧艾尉遲迥梁霽及崇文五在斜谷駱谷出師南討不庭矣斜水出斜谷歷邑界東入渭斜城在渭水南一里周武帝天和元年築置云州於此建徳三年廢唐武徳元年又於此置郇州三年又廢故此城存武功故城在今縣東四十里卽鳯泉故縣北渭水之南水經注雲渭水東逕武功故縣北南對大白山北隔渭水與武功故斄城對

岐山縣東五十里舊十鄕今十四鄕周古公徙於岐卽此地本漢雍縣之地後周天和四年割涇州鶉觚縣之南界置三龍縣屬岐州隋開皇十六年移三龍縣於岐山南十里攺爲岐山縣屬州不攺因山爲名大業九年移於今縣東北八里唐武徳元年移理於今岐陽縣界張堡壘七年移理龍尾城貞觀八年又移理豬驛南縣理是也岐山在縣東北十里亦名天柱山禹貢曰導汧及岐河圖括地象云岐山在昆侖山東南爲地乳上多白金周之興也鸑鷟鳴於山上時人亦謂此山爲鳯凰堆酈道元水經注天柱山有鳯凰祠或云其峯髙峻迥異諸山狀如柱因以爲名渭水在縣南三十里經邑界姜泉皇甫謐帝王世紀云炎帝神農氏母有喬氏女登爲少典妃遊華陽感神而生炎帝長於薑水卽此水也終南山東連亙入京兆府界廢岐陽縣在州東一百里亦漢杜陽之地屬右扶風隋開皇十六年移三龍縣於此因攺爲岐山縣唐貞觀十七年割扶風岐山二縣之土以置此邑蓋在岐山之陽因以爲名元和三年二月以其地復入岐山扶風二縣此額已廢五將山在縣西北六十里十六國春秋曰苻堅爲慕容所逼長安謡曰帝出五將久長得先是又謡曰堅入五將山長得堅大信之率數百騎出五將宣告州郡期以孟冬拔長安堅至五將姚萇遣吳忠圍之堅眾奔散忠執堅以歸新平卽此山也諱谷水源出縣東北六里諱谷也南流入扶風縣界

寶雞縣西南九十里舊四鄕今十鄕漢書地理誌陳倉縣屬右扶風三國誌云在魏爲重鎭太和二年蜀將諸葛亮攻圍郝昭守之不拔卽此城也又周地圖記云陳倉縣晉末廢秦將姚時於縣界置宛川縣後魏大統十六年移宛川縣入漢陳倉故城復爲陳倉縣卽今縣東二十里古城是也屬武都郡後周天和三年又於此置顯州建徳三年又廢顯州及陳倉隋開皇十八年又置陳倉縣屬岐州大業十年移縣理於渭水北畱谷城今縣是也唐至徳二年攺爲寶雞縣以秦文公獲石雞於此徴以爲名今猶有寶雞祠存焉咸通三年於縣東南開渠引渭水入升原渠通船筏至京故城卽長安城也漢恵帝所築在今理天興縣之西北苑中也陳倉山在縣南十里辛氏三秦記云大白山南有陳倉山山上有石雞與山雞不別趙髙燒山山雞飛去而石雞不去晨鳴山頭聲聞三十里或謂是玉雞錄異傳云秦文公時雍南山有梓樹文公伐之輒有大風雨樹生合不防有一人夜往山中聞有語樹神曰秦若使人被髮以朱絲繞樹伐汝汝得不憂否樹神不語明日人語文公如其言伐樹樹防其中有一靑牛出走入丰水中復出使騎擊之不勝騎墮地復上髮解牛畏之不出故置髦頭因此也渭水汧水皆歷縣界箕谷水源出縣東南箕谷陳倉故城在今縣東二十里卽秦文公所築魏略云大和中魏遣將軍郝昭築城陳倉城適訖防諸葛亮來攻亮本聞陳倉城惡及至怪其整頓聞知昭在其中大驚愕亮素聞昭在西有威名念攻之不易初太原靳詳少與昭相親厚後爲蜀所得及亮圍陳倉詳爲亮監軍使於城外呼昭諭之昭於樓上應詳曰魏家科法卿所練也我之爲人卿所知也曩時髙剛守祁山坐不専意𨿽終得全於今誚議不止我必死矣卿還謝諸葛亮便可攻也詳以告亮亮進兵云梯衝車晝夜攻距二十餘日亮無利防費曜等救至亮乃引去按本城有上下二城相連上城是秦文公築下城是郝昭築三友故城在縣西四十六里耆舊傳司馬宣王與諸葛亮相拒於此因築此城十六國苻健於此置武都郡大散闗在縣西南五十二里老子著書處或云在函谷按郡國志云岐陽大山【一本大作太無山字】嶺通褒谷大路寶雞祠漢書郊祀志曰秦文公獲石雞於陳倉北阪今有神祠是也玉女祠秦穆公女弄玉鳯臺之地也又秦穆公陵在此

麟遊縣東北一百一十里舊十一鄕今四鄕本漢杜楊之地隋義寧元年唐髙祖輔政於仁壽宮置鳯棲郡及麟遊縣二年攺鳯棲爲雲臺縣屬麟遊郡爲麟州領縣不攺貞觀元年廢麟州以所管普潤麟遊二縣屬岐州六年以縣自宮城移於今所雀模嶺在縣東北五十里大橫水在縣東南流入九成宮在縣西一里本隋仁壽宮隋文帝置按隋書開皇十三年楊素於岐山北建仁壽宮夷山堙谷館宇相屬督意嚴急作者多死髙祖不悅及幸新宮遊觀乃喜後帝嵗暮日晚登仁壽殿周望原隰見宮外烽火彌漫又聞哭聲令左右觀之報曰鬼哭上曰此卽役死之魂嵗暮思歸耳取酒奠之乃止義寧元年廢宮置立郡縣貞觀五年復舊宮爲避暑之所攺名九成宮永安宮在縣西三十里唐貞觀八年置

普潤縣北七十里舊十鄕今四鄕本漢安定鶉觚二縣之地在漢又爲漆縣並有鐵官今城西有漆水復有小城蓋置鐵官之處也隋大業元年於細川置普潤縣以屬岐州蓋以杜漆岐三水漑灌田疇民獲利濟以爲縣名十三年移於今理貞元十一年攺屬隴右經略使今屬鳯翔細川谷水在縣南北流入涇州界杜水源出縣東南溪澗間漆水源出縣東南漆溪按許愼說文曰漆水出右扶風杜陽岐山東入渭也岐水卽大欒水也源出縣東南流入漆水卽古岐水是也漢杜陽縣城郡國縣道記雲杜陽晉省在今鳯翔府北九十里普潤縣界東南已失其所在文王故城按郡國縣道記云隴州吳山縣東西四十里卽岐山縣之西南界有一故城彼人謂之文王城按周文王都酆不合於此更有城其城恐是漢杜陽縣又岐山縣東十九里有杜陽谷內亦有一杜陽故城二縣俱在扶風郡界若據十三州誌云郡道里數卽隴州杜陽故城近之據漢志注雲漢水南入渭卽普潤縣界文王城近之

虢縣南四十里舊四鄕今六鄕古虢國之地卽周文王弟虢叔所封是曰西虢按禮記注謂虢或謂郭在武都南一百里有虢叔城是也又按地理誌云虢漢並於雍今虢縣後魏立爲武都郡大統十三年遷同州洛邑縣於武都城西置洛邑縣還取舊名後周天和中又於洛邑置朔州尋廢州移州原郡理之隋開皇三年廢郡以縣屬岐州大業三年攺洛邑爲虢縣唐貞觀七年廢至天授二年復置桃虢二城史記云秦武公滅虢爲縣謂之小虢今虢西有二城相去十里今才分余趾城之所居俗謂之桃虢川有路通漢中漢志注云虢宮秦宣太后起其二城一爲虢國一爲虢宮磻溪神祠酈道元水經注磻溪中泉也卽太公釣所石壁深髙幽隍邃宻林障秀阻人迹罕交東南隅有石室蓋太公所居水次平石釣處卽太公垂釣之所其水淸泠神異北流十二里注於渭也周原史記封襌書云秦文公作鄜畤秦靈公作吳陽上畤宣公作宻下畤是三畤焉畤止也神靈所止處廢淸水縣漢縣本屬秦州按唐書州郡誌錄鳯翔府元無此邑卽知是秦州之屬邑獨防要雲天寶末陷於蕃中至大中三年鳯翔節度李玭奏七月二十五日收復至秦州東北一百二十五里卽與隴城接界故屬鳯翔府尋廢

盩厔縣東南二百里依舊十七鄕本漢舊縣也武帝置屬右扶風山曲曰盩水曲曰厔因山水之曲以名之後漢晉武復立魏因之後周天和二年乃移於今鄠縣西北三十五里又割雍州之終南郡於此置恆州領周南郡建徳三年從鄠縣西北移於今所置周南郡唐武徳二年廢恆州天寶中攺名宜壽後又爲盩厔後唐同光元年割屬鳯翔湋水在今縣北五里隋宜壽宮在縣東南三十二里漢長楊宮在縣東南三十二里中有射熊觀漢武帝好自撃熊羆司馬相如從上林上疏諫揚雄作長楊賦秦五柞宮在縣東南三十八里漢武后元二年幸盩厔五柞宮帝崩於五柞宮張晏注以宮有五柞樹因以名西京雜記五柞樹皆連三抱上枝覆防數里水經注長楊五柞二宮相去八里靑梧觀在五柞中西京雜記觀前有龍尾堆雍州記云望仙澤中有石盤龍兩所鱗甲動有雲气如鐘鳴讀書臺在縣東北三十七里後漢馬融讀書之所姜維嶺本名沈嶺在縣南五十里蜀後主延熈二十年大將軍姜維率眾出駱谷經沈嶺卽此司竹園在今縣東一十二里穆天子西徵至元地乃植之竹是此故史記曰渭川千畝竹漢謂鄠杜竹林故有司竹都尉其園周廻百里以供國用義寧元年義兵起髙祖第三女平陽公主舉兵於司竹園號娘子軍駱谷闗在縣西南一百二十里唐武徳七年開駱穀道以通梁州在今闗北九里貞觀四年移於今所駱穀道漢魏舊道南通蜀漢魏少帝正始四年曹爽伐蜀諸軍入駱谷三百餘里不得前牛馬驢驘以轉運死略盡少帝甘露二年蜀將姜維出駱谷軍於長城卽此穀道也按此道近代廢塞唐武徳七年復開東北自鄠縣界西南經縣又西南入駱谷出駱谷入洋州興勢縣界樓觀在縣東三十二里晉恵帝時置其地舊有尹先生樓因名樓觀唐武徳初攺名宗聖觀老子廟華陽子籙記秦始皇好神仙於尹先生樓南立老子廟卽此也晉恵帝元康五年重更修葺蒔木萬株南北連亙七里給戶三百供灑掃隋文帝開皇元年復修建堂宇老子陵酈道元水經注就水北逕大陵西世謂之老子陵昔李耳爲周柱下史以時衰適西戎於此有冢事非經證然莊子著書云老子死秦人三號是非不死有冢可徴也終南故城郡國記云唐武徳二年於漢盩厔故城置終南縣八年縣廢因名終南城

崇信縣西北二百二十五里依舊五鄕本唐神防軍之地後攺爲崇信軍皇朝建隆四年以崇信曁赤城東西兩鎭及永信鎭等四處於此合爲崇信縣

司竹監按唐六典掌植養園竹之事其管內及百司所須籠筐篚之屬擇其材幹以供之其筍以時供上食嵗終以竹功之多少爲考課又按漢官有司竹長丞魏晉河內園竹各置司守之官江左省後魏有司竹都尉北齊後周俱闕隋有司竹監及丞唐因之在京兆鄠盩厔懷州河內今皇朝惟有鄠盩厔一監屬鳯翔

太平寰宇記卷三十

欽定四庫全書

太平寰宇記卷三十一

宋樂史撰

闗西道七

耀州

耀州華原郡今理華原縣本雍州之地在秦爲北地郡泥陽冨平焉後爲華原縣漢魏至唐皆爲畿甸唐末李茂貞據鳯翔僣行墨制建制耀州仍爲義勝軍節度使割同州美原爲鼎州以爲屬郡溫韜爲節度使梁貞明元年韜降於梁乃攺耀州爲崇州義勝軍爲靜勝軍又攺鼎州爲州依舊以溫韜爲節度使後唐同光元年攺爲耀州順義軍並割雍州之冨平三原云陽同官美原以屬焉三年降爲團練州周顯徳中降爲刺史皇朝升爲感徳軍節度

元領縣六

華原冨平三原云陽同官美原

州境

東西一百九十里南北一百八十里

四至八到

正東偏南至東京一千二百里正東偏南至西京一百六十里東至同州一百八十里西至汾州三水縣界一百二十里南至永丰軍一百六十里北至坊州一百八十里東至華州一百八十里西至永興軍涇陽縣界六十七里東北至坊州

宜君縣界八十三里西北至邠州一百八十里戶

舊戶載雍州皇朝戶主一萬九千八百客六千一百八

風俗

與雍州同

人物

唐李靖本京兆三原人田遊巖韓瑗並三原人栁公綽華原人弟公權

土產

栢板出云陽啗馬藥出同官芍藥石脂靑石出華原

華原縣四鄕本漢祋祤縣地屬左馮翊魏晉皆於其地置北地郡元魏廢帝三年攺爲通川郡領泥陽縣隋開皇三年罷郡以縣屬宜州六年攺泥陽爲華原大業二年省宜州縣屬京兆唐垂拱元年攺爲永安縣天授二年又置宜州大定元年廢神龍元年復爲華原縣後唐同光初於此置耀州縣屬焉土門山在縣東南四里水經注雲宜水南出土門山西祋祤故城在縣東北一里漢縣也宣帝神雀二年鳳凰集祋祤城是也漢步壽宮在縣東北三里漢宣帝於祋祤鳳凰集處得玉寶乃起步壽宮焉漆水自東北同官縣界來經邑界沮水自邠州入縣界合漆水入富平石川河淸水谷在縣西三十五里十道志云卽谷先生所居也水自云陽界來姚萇殿在縣西北十七里晉書萇事苻堅爲龍驤將軍從堅子叡討慕容爲所敗叡死堅怒萇懼奔此自稱大單於秦王此殿卽萇之所造也

富平縣南五十里舊四十鄕今十鄕本漢舊縣屬北地郡前漢理在今靈州回樂縣界後漢移於今寧州彭原縣界晉又移於今縣西南懷徳城後魏大統元年自懷徳城移於今理周閔帝二年於縣置中華郡隋廢郡縣屬雍州唐開元中又移於義亭城蓋古之鄕亭也後唐同光初割屬耀州荊山在古雍州境尙書禹貢曰荊岐旣旅又曰導汧及岐至於荊山孔注荊在岐山東非荊州之荊山也漢志懷徳縣禹貢北條荊山在南下有彊梁原帝王世紀禹鑄鼎於荊山在馮翊懷徳之地有荊山今其山下有荊渠漆沮水其下亦名石川水西北自宜州華原縣界流入尙書禹貢曰導渭水東至於漆沮一名洛水出馮翊北懷徳故城在今縣西南十一里非漢懷徳縣也蓋後漢末及三國時因漢舊名於此立縣爲名今有廢城存直市按三秦記云直市在冨平西南十五里卽秦文公所創物無二價故以直市爲名天乳山在縣西北二十五里兩峯相對乳形北鹵川在縣北五里八公塠在縣東南二十五里

其塠兩畔各有小谷象公字中心有堆因以爲名又有萬戶塠黃金塠雨金堡在縣東南三十里有一泊每有天雨流入似金色俗呼爲雨金堡咸泉在縣東南五里鄭白二渠在縣南二十里魏獻文帝陵在縣西北一十三里唐中宗定陵在縣西北一十五里龍泉山魏孝文帝陵後魏武帝陵二陵俱在縣東南二十五里後周太祖文帝陵在縣西北一十三里唐代宗元陵在縣西北二十五里檀山唐順宗丰陵在縣西北二十五里甕金山唐文宗章陵在縣西北二十里唐懿宗簡陵在縣西北四十五里節湣太子陵在縣西北十五里王翦墓在縣東一十七里薄昭墓在縣西一十三里薄太后之弟封軹侯李光弼墓在縣西十里顏魯公爲碑重耳冢在縣東三十里司馬欣墓在縣西二十五里章邯長史降項羽封爲塞王

三原縣正南五十里舊二十四鄕今十四鄕本漢池陽地始因苻堅於嶻嶭山北置三原防軍以地南有酆原西有孟侯原北有白鹿原是爲三原【山在今縣西北六十里】後魏太平眞君七年罷三原防軍置三原縣屬北地郡明帝孝昌三年蕭寶寅逆亂毛洪賔立義柵捍賊永安元年於此置北雍州俗呼洪賔柵其故城在縣北五十五里又割北地郡之三原縣於此置建忠郡以旌其功隋開皇三年罷郡以縣屬雍州後唐割屬耀州天齊原在縣西北二十五里西連嶻嶭山堯門山在縣西北三十二里嶻嶭山水自云陽縣界流入一名谷昔蘓張師事谷先生卽在此谷中也太白渠在縣南一里黃白城在縣南十五里後漢李催輔政天子東遷三輔饑歉乃移保黃白城卽此地秦曲梁宮在縣西南十五里黃白城內永安故城亦名洪賔柵在縣北五十五里卽後魏北雍州城是也周地圖記明帝孝昌三年蕭寶寅逆亂闗右洪賔立義柵以捍賊永安元年於此置北雍州以洪賔爲刺史故俗呼爲洪賔柵其年又割北地郡之三原縣於此置建忠郡屬北雍州又按北魏書毛遐洪賔兄也亦有功於魏故肅宗詔曰攺三原縣爲建忠郡以其兄弟功也孝武永熈元年移北雍州於今宜州仍於城中置永安鎭唐髙祖獻陵在縣東一十八里唐武宗端陵在縣東十里唐景宗莊陵在縣西北五里唐永康陵在縣西十八里於謹墓在縣北十八里

云陽縣西南七十里舊十一鄕今七鄕本漢舊縣亦爲美陽縣地方有云陽宮卽秦謂之林光宮漢謂之甘泉宮也亦是匈奴金人祭天之所按地理誌云昭帝立此縣屬左馮翊後漢末省縣西北八十里故城卽漢理也魏志曰司馬宣王撫慰闗中罷縣置撫夷防軍及趙王倫鎭長安復罷防軍後氐羌反又立防軍劉石苻姚因之後魏罷防軍更於今理別置云陽縣隋因之唐武徳元年分云陽縣仍於縣治南十五里水沖城以安之貞觀元年廢泉州攺石門縣爲云陽縣至八年廢云陽入池陽縣仍攺池陽縣爲云陽武后垂拱二年攺爲永安縣天授二年於云陽置鼎州以三原涇陽醴泉等四縣屬焉久視元年廢州縣仍府焉神龍初復舊爲云陽縣後唐同光初割屬耀州嶻嶭山在縣東北十里一名慈峩山俗名嵯峩山王褒云陽宮記東有慈峩山今土人謂之嵯峩頂上有雲起卽雨里人以爲候昔黃帝鑄鼎於此山甘泉山一名石鼔原俗云磨石嶺闗中記云甘泉宮在甘泉山上按漢書云單於烽候以應甘泉卽此山也又有甘泉水經縣北中山史記云漢武帝獲寶鼎於汾陰迎鼎至甘泉從行上薦之至中山曣防有黃雲蓋焉徐廣云闗中亦有中山非冀州者也金泉云陽宮記泉有數穴淸澈無底按雍州記云有人飲此泉水見有金色從山照水往取得金故有此名五龍谷泉水經注五龍水出云陽宮西南洷水水經注東流歷峽謂之洷浹冶谷云陽宮記冶谷去云陽宮八十里封襌書所謂谷口是也其山出鐵冶鑄之所因以爲名入谷便洪潦沸騰飛泉激射兩峯皆峭壁孤豎橫盤坑谷懍然凝沍常如八九月中朱明盛暑當晝暫暄涼秋晚候緼袍不暖所謂寒門者也又云入冶谷二十里有一槐樹樹北有泉名曰金泉今按此樹猶存在金泉西南百步谷中今有毛原監云陽宮按史記秦始皇二十七年作甘泉前殿築甬道自咸陽屬之關中記林光宮一曰甘泉宮秦所造在今池陽故縣西北甘泉山上周回十餘里三輔黃圖云甘泉宮漢武帝建元中增廣之周回十九里漢儀注曰甘泉宮去長安二百里望見長安城黃帝以來圜丘祭天處開山圖曰云陽先生之墟也中有神書鐵券玉石之記又曰武帝於甘泉宮更置前殿始廣宮室有芝生甘泉殿房內中漢舊儀又云芝有九莖金色緑葉朱實夜有光乃作芝房之歌三輔黃圖曰漢武帝起紫殿雕文刻鏤以玉飾之成帝永始四年行幸甘泉郊秦畤神光降於紫殿今按甘泉谷北岸有古槐樹在故宮之南云陽宮記甘泉宮北有槐樹今謂玉樹根幹盤峙二三百年木色靑蔥耆舊相傳咸以爲此樹卽楊雄甘泉賦所謂玉樹靑蔥者也黎園云陽宮記車箱阪下有黎園一頃樹數百株靑翠繁宻望之如車蓋通天臺史記武帝元封二年公孫卿言於帝曰仙人好樓居帝乃使卿持節神作通天臺漢舊儀云通天臺髙三十丈雲雨悉在其下去長安城三百里望見長安城武帝祭天上通天臺舞八嵗童男女三百人置祠具招仙人祭天己令人升通天臺以候天仙天神旣下見有大流星乃舉烽火而就行宮望拜漢儀注上有承露仙人掌擎玉杯承云表之露元鳯間臺自毀椽桷皆化爲龍鳯隨風雨飛去西京賦云通天訬以竦峙徑百常而莖擢上辬華以交紛下刻陗其若削鄭國渠按始皇元年韓聞秦好興事欲疲之乃使水工鄭國間說令鑿涇水自仲山西扺瓠口爲渠並北山東注洛三百餘里欲以漑田中作而覺秦欲殺國國曰始臣爲間然渠成亦秦之利也秦以爲然卒使成渠漑舄鹵之地四萬餘頃收皆畝一鐘闗中無防年命爲鄭國渠後至武帝元鼎六年一百三十六嵗倪寛爲左內史又奏請穿六輔渠以益漑鄭渠旁髙卬之田後十六嵗趙中大夫白公又奏穿涇水注渭中漑田四千五百餘頃人得其饒而歌之唐永徽六年雍州長史長孫詳奏言往日鄭白渠漑田四萬餘頃今爲富啇大賈兢造碾磑止漑一萬許頃於是髙宗令分檢渠上碾磑皆毀撤之未防所毀皆復廣徳二年李吉甫之父文獻公爲工部侍郎復陳其代宗亦命文獻拆去私碾磑七十餘所嵗余文獻出牧常州私制如初至大歷中水利所及才六千二百餘頃太白渠漢溝洫志武帝大始二年趙中大夫白公奏穿渠引涇水首起谷口尾入櫟陽注渭中袤二百里漑田四千五百餘因名曰白渠民得其饒徑路神祠漢志云陽縣有休屠金人徑路神祠三所音義云匈奴祭天處在云陽甘泉山下秦奪其地後徙休屠故地郊祀志徑路祠神祭休屠王也鉤弋陵者漢武帝鉤弋趙婕妤昭帝母也昭帝卽位追尊爲皇太后發卒二萬人起雲陵邑三千戶列仙傳鉤弋夫人齊人姓趙少好酒病臥六年右手拳飲食少望气者云東北有貴人推而得之召到姿甚佳武帝披其手得玉鉤而手尋展遂生昭帝後武帝害之及殯屍香一月昭帝卽位更塟之棺空但有防履云陽宮記鉤弋夫人至甘泉而卒屍香聞十餘里塟云陽武帝思之爲起通靈臺於甘泉宮有一靑鳥集臺上往來至宣帝時乃止漢武帝廟在縣西北一百里唐宣宗貞陵在縣西北四十里唐徳宗崇陵在縣北一十五里嵯峨山李陵母冢在縣西北一十五里古石蛇在縣西北

四十里流金冶在縣東北十里

同官縣東北五十里舊六鄕今四鄕本漢祋祤縣地屬左馮翊晉爲頻陽地苻堅於祋祤城北置銅官防軍屬北地郡後周除金字作此同字屬宜州隋大業二年省宜州縣屬雍州唐貞觀初又屬宜州十七年州廢還京兆府後唐割屬耀州白馬山在縣西北銅官川在縣北五十里水經注銅官水出祋祤東北西南逕同官川謂之銅官水女華夫人祠在縣北三十里女華山上其山髙峯秀出毎有大風雷多從華嶽至此故老傳雲華嶽女君在此山上因立祠每水旱祈禱有驗焉美原縣正東三十里舊十鄕今四鄕秦漢頻陽縣地舊縣在今縣南三里故城是也因界內頻山取名屬左馮翊本秦厲公置苻秦時置土門防軍後魏太平眞君七年割入同官縣景明元年分同官縣置土門縣因頻山有二土門狀如門故曰土門大業二年省義寧二年再置貞觀十七年又省咸亨二年復置仍攺爲美原縣卽今理後唐同光割屬耀州頻山在今縣西北十一里秦厲公於此山之南置頻陽縣又秦將王翦卽此縣人也防鼎按漢書宣帝時扶風美鼎縣民得鼎獻之下

有司議多以宜薦見宗廟如元陽時故事京兆尹張敞議今鼎出周都之地有刻書曰王命屍臣官此栒邑賜爾旂鸞黼黻雕戈屍臣拜手對揚景命以臣詳之卽周賜大臣之鼎不足以見宗廟制曰京兆尹議當頻陽故城在今縣南三里漢爲縣後魏省今廢城存義林旌義二鄕唐元和三年勅割隸冨平縣以奉丰陵玉女山在縣西三十五里明月山在縣西北二十里

幹州

幹州今理奉天縣本京兆奉天縣唐末李茂貞建爲幹州幹寧中以覃王出鎭建爲威勝軍割奉天好畤武功盩厔醴泉等五縣以焉至莊宗同光年中攺爲刺史屬鳯翔其武功醴泉二縣還京兆府盩厔入鳯翔只領奉天好畤二縣至明宗天成三年又割好畤還京兆府只領奉天一縣皇朝乾徳二年割好畤永壽二縣屬焉

領縣三

奉天好畤永壽

州境

東西八十九里南北一百四十里

四至八到

東至東京一千四百五十里東至西京一千三百里東至長安一百八十里西至鳯翔一百十八里南至武功縣五十里北至邠州一百五十里東南至永興軍平縣七十里西北至鳯翔府一

百一十里西南至永興軍武功縣五十里東北至永興軍醴泉縣七十里

戶

舊戶載京兆府皇朝管戶主七千三百六十九客一千七百五十六

風俗

與長安同

土產元無

奉天縣舊十九鄕今六鄕本漢醴泉縣地唐光宅元年以髙宗幹陵在縣西北一十三里武后分醴泉始平好畤武功新平郡之永壽五縣之地以置此額奉陵寢屬京兆府因名奉天至建中初有術士桑道茂請城奉天其後朱泚反車駕幸焉興元元年升爲赤縣幹寧中置幹州於此今爲果下郡莫谷水在州西北從永壽縣麻亭嶺流入至縣界西南流入武功甘泉在州東北從永壽縣溫秀嶺流至縣界卻入醴泉合涇河幹陵唐髙宗皇帝與則天同一陵在州西北五里靖陵唐僖宗皇帝陵在州東北一十里與幹陵相隔豹谷陸賈墓在州東北二十里岑陽甘雨兩河西原妲己墓在州西五里莫谷河西半崖波內好畤故城在州東岑陽鄕一十五里五味坡在邑界梁山卽禹貢云壺口治梁及岐又古公亶父逾梁山至於岐下及秦立梁山宮皆此山也

好畤縣西北三十五里舊七鄕今三鄕本漢舊縣畤者神明所依止也自古以雍州積髙神明之隩故立泰畤以郊上帝諸神祠皆聚焉後漢省故縣在今縣東南四十三里奉天縣界好畤故城是也晉元康中復於漢好畤縣城東南二里再置好畤縣周建徳三年並入莫西縣隋開皇十八年又攺莫西縣爲好畤大業三年省唐武徳二年分醴泉縣置因漢舊名屬雍州三年攺屬稷州貞觀元年廢稷州縣仍屬舊二十一年移於廢上宜縣置卽今理也其上宜縣隋開皇十八年廢後唐同光中割好畤屬鳯翔長興元年卻還京兆皇朝乾徳四年割屬幹州梁山史記周本紀曰古公亶父去豳渡漆沮逾梁山止於岐下卽此是岐下秦有盜繆公馬於此而食繆公飲之酒與野人相接梁山宮史記秦始皇三十五年幸梁山宮卽此也莫谷水經縣界蘓武冢在縣東三十里今裏名守節焉武亭河自鳯翔麟遊縣界流過當縣入武功縣界石門山在縣西美川鄕一十五里明月山在縣西一十五里與鳯翔扶風縣分界

永壽縣西六十里舊十一鄕今六鄕蓋豳國之地公劉之居漢爲漆縣地後魏大統十四年於今縣北廣壽原上置廣壽縣周大象元年攺爲永壽隋開皇三年省入新平唐武徳二年又分新平縣南界於今縣北永壽原西置縣因原立名屬邠州四年又南移於義丰塠置貞觀二年又南移於今理神龍三年割屬京兆府景龍元年復屬邠州興元元年又南移於順義店皇朝乾徳中割屬幹州髙泉山在今縣北三十里酈道元水經注甘泉卽髙泉山也溫修山一名溫秀山開山圖云溫修山實三陽山也謂之溫秀蓋習俗相訛耳永壽原名廣壽原避隋煬帝諱攺爲永壽原在縣西北莫谷水其源出髙泉山名安陽泉南流歷莫谷攺名莫谷水後魏於水西制縣因名莫西縣也南故城後魏時所築在縣北據山其東西南三面險絕實控禦之地齊難故城齊難卽姚興將名也屯軍築壘在今縣西其南西北三面一如南豳之險莫營闗後魏所置在縣西南涇水自新平縣界流入醴泉苑在縣東北十里並宮並周所立後廢唐貞觀四年置醴泉監兼置屯五所隸司農寺

太平寰宇記卷三十一

欽定四庫全書

太平寰宇記卷三十二

宋樂史撰

闗西道八

隴州涇州

隴州渭陽郡今汧源縣周爲岐隴之地春秋時屬秦國文公曽都於此今郡南三里汧水南故汧城是也秦並天下屬內史漢爲汧縣屬右扶風自魏至晉亦然永嘉後廢魏初於今汧源縣界置隴東郡今州卽隴東郡故郡也孝明正光三年分涇州岐州之地兼置東秦州於故汧城領隴東安夷汧縣三郡至孝昌三年爲萬俟丑奴所破孝武永熈元年於今州東南八里復置東秦州仍於州所理置汧陰縣西魏大統十七年攺東秦州爲隴州因山爲名周明帝二年移州於今所武帝天和五年省入岐州宣帝大象二年復置隋開皇五年攺汧陰爲汧源縣仍廢而隴州如故煬帝二年州廢以屬縣並入扶風郡義寧二年又於縣理置隴東郡唐武徳元年復爲隴州以南由縣置舎州領南由一縣四年廢舎州復以南由來屬天寶元年攺爲汧陽郡乾元元年復爲隴州至徳宗升爲奉義軍節度以旌韋臯殺朱泚僞使之故也今爲防禦州

元領縣五今四

汧源汧陽吳山隴安新置

二縣廢

華亭入汧源南由入吳山

州境

東西二百里南北四百五十九里

四至八到

東至東京一千七百五十里東至西京一千三百二十五里東至長安四百五十五里東至鳯翔府一百五十九里南至鳯州山路四百三十六里西至秦州三百四十里北至涇州一百六十五

裏西南至秦州界一百一十里東南至鳯翔府界一百六十里西北至原州界一百八十里東北至涇州一百六十里

戶

唐開元戶六千八百五皇朝管戶主一萬九百七十一客八千六百六

風俗與鳯翔小異尢類秦州

人物

唐秀實汧陽人以笏擊朱泚徳宗贈太尉

土產

龍須蓆鸚鵡山丹雉尾羊

馬狨

汧源縣舊八鄕今七鄕漢汧縣之地屬右扶風晉地道記云汧縣屬秦國故城在今縣南漢置隴闗西當戎翟今名大震闗在今縣西後魏廢帝攺爲汧陰縣周明帝移州並縣於今理隋攺爲汧源縣唐元和三年並華亭縣入隴山在縣西六十二里說文隴山天水大阪也辛氏三秦記引俗歌云隴頭流水鳴聲幽咽遙望秦州肝腸防絕又云震闗遙望秦川如帶酈道元注水經雲一水出汧縣西山謂之小隴山巖嶂髙峻不通車轍故張衡四愁詩云我所思兮在漢陽欲往從之隴阪長周地圖云其山髙處可容百餘家三秦記隴謂西闗也其阪九廻不知髙幾許欲上者七日乃得越絕髙處可容百餘家下處容十萬戶山頂有泉淸水四注東望秦川如四五里人上隴者想還故鄕悲思而歌有絕死者又秦州記登隴東望秦川四五百里極目泯然墟宇桑梓與雲霞一色其上有慂澑吐於山中爲澄潭名曰萬石潭流溢散下皆注於渭山東人行役升此而顧瞻者莫不悲思其歌曰隴頭之水分離四下念我行役飄然曠野登髙遠望涕零雙墮是此也汧山在縣西六十里禹貢導汧及岐至於荊山魚龍川酈道元注水經云有一水出汧縣西山人謂之小隴山其水東北流歷澗注以成淵出五色魚俗以爲靈而莫敢采捕因謂是水爲魚防水自下亦通謂之魚龍川蒲藪周禮職方氏雍州其澤藪曰蒲晉太康地誌云汧縣有蒲谷鄕中谷乃雍州之蒲也按漢書地理誌雍州有蒲藪汭水周禮職方氏雍州有蒲藪汭水周禮職方氏雍州其川涇汭大震闗在縣西六十里後周武帝天和元年置今爲隴山闗在縣西六十一里漢武帝至此遇雷震因名張女郎祠故老相傳云漢張魯女死於此時人爲立祠民禱有驗秦城在州東二十五里秦非子養馬汧渭之間有功周孝王命爲大夫郁夷故城漢爲縣後漢省按漢志注云郁夷有汧水祠又詩云四牡騑騑周道倭遲韓書作郁夷字蓋在今州西五十里大寧闗側近汧水源今驗諸處因水置祠多在源下又自闗上隴盤紆屈曲逶迆而進與縣名相符晉大康中曽於此置隴闗縣又地道記郁夷省並郿蓋因王莽之亂郁夷之人權寄理郿界因倂於郿廢華亭縣在州西北一百里本漢涇陽縣地今原州平涼縣界涇陽故城是也後魏爲長地縣隋大業元年於此置華亭縣在白馬華亭三川口蓋因水爲名三年攺爲亭水縣屬安郡唐元和三年三月廢入汧源縣小隴山在廢縣西四十里水經注芮水出小隴山其川名汭秦王廟秦穆西徵至此廻軍因之立廟

汧陽縣東八十里舊八鄕今十一鄕本漢諭麋縣地以縣東八里諭麋澤爲名屬右扶風闞澤縣道記云諭麋縣因原以爲名今縣東古城是漢理之所晉省後周天和五年於今縣西四十里馬牢故城置汧陽縣及汧陽郡以在汧山之陽爲名尋廢郡以縣屬隴州建徳四年移於今理汧水經縣南一里段太尉冡在縣西北四十里萬善鄕黒艸僻川西秦王鑄劍鑪在縣東南二十里石上有人馬蹤迹又有秦王馬迹泉在節義鄕眞珠泉在三泉鄕縣西二十五里

吳山縣東南一百一十里舊二鄕今四鄕漢諭麋縣地後魏孝昌二年於今南由界長蛇川置長蛇縣屬東秦州隋開皇十三年自長蛇川故地置長蛇移於今縣十八年攺長蛇爲吳山縣西吳山以稱邑唐元和三年並南由縣入吳山在古縣西南五十里周禮雍州其山鎭曰嶽山孫炎曰雍州鎭有吳嶽山也郭璞曰吳嶽別名開石漢志吳山在汧縣西古文以爲汧山國謂之西吳秦都咸陽以爲西嶽注水經雲汧水發南山西側俗以此山爲吳山三峯霞舉疊秀雲天崩巒傾返山頂相捍望之恆有落勢山下石穴廣四尺髙七尺水溢石空懸波側注漰震蕩發源宂川北注於汧龍盤山在縣東南七里涇水經縣南東流白環谷注水經雲南由縣有白環水源出白環谷廢南由縣在縣西南一百二十里在今縣東南十里漢之汧縣地也後魏明帝孝昌年於縣西南由谷口置縣因谷爲名隋開皇三年屬岐州唐貞觀四年割入隴州元和三年倂入吳山縣故安夷闗在廢縣西一百四十六里長蛇川在廢縣西一百步渭水在廢縣南四十里

隴安縣去州八十五里四鄕本縣由鎭卽古南由縣之地國朝開寶二年割汧陽縣之四鄕於隴州界置隴安縣從轉運使李守信之所奏也秦嶺山在縣西南過渭河接鳯川界西秦山在縣北二十里山內有秦王試劍崖渭河在縣西南四十五里自秦州隴城縣流入馬頰社在孝感鄕社內有古時鑄錢監基防山有溪出九節菖蒲

涇州

涇州安定郡今理保定縣禹貢雍州之域秦始皇並天下屬北地郡漢武帝又分北地郡置安定郡漢書云以六郡良家子補羽林郎安定卽六郡之一焉宋永初山川記安定昆戎壤也其郡在今原州髙平縣後漢永初五年徙其人於美陽以避羌郡寄理美陽卽今雍州武功界美陽故城是也永建四年移於今所按晉太康地記云安定郡領臨涇朝那烏氏鶉觚陰宻西川六縣屬雍魏晉亦爲安定郡及魏神防三年於此置涇州蓋因涇水爲名隋大業三年攺爲定安郡大業末金城賊帥薛舉侵擾豳涇唐武徳元年太宗西討防舉死因平舉子仁果遂攺安定郡爲涇州皇朝爲彰化軍節度

元領縣五今三

保定靈臺良原

二縣割出

潘原唐末割置行渭州臨涇唐末割置行原州州境

東西七十里南北一百三十五里

四至八到

東南至東京一千七百里東南至西京一千二百五十里東南至長安四百五十里東至鳯翔府麟縣長武鎭界四十里西至渭州潘原縣界三十里南至鳯翔府普潤縣界一百里西北至原州臨涇縣界三十里西南至隴州汧陽縣界七十里東北至寧州丰義縣界四十里

戶

唐開元戶一萬五千九百五十三皇朝管戶主一萬二千一百七十一客五千二百九

風俗

水土雜於河西人煙接於此地故安定處山谷之間其實昆戎舊壤迫近邊外修習武備士則髙尙气略人以騎射爲先蓋與邠隴之俗同爾

姓氏

安定郡四姓梁

席安

皇甫

人物

梁統安定烏氏人爲酒泉太守子竦常登髙而嘆李恂安定臨涇人爲兗州刺史張耽安定人好學程卓孝友著名皇甫謐安定人

土產

龍須蓆羊

馬駞毛紅花麻布黃耆氊麝香秦膠

保定縣舊三鄕今十一鄕本漢安定縣也後漢省後魏文帝大統元年自髙平城移於今理屬安定郡隋開皇三年罷以縣屬涇州唐至徳二年攺爲保定縣笄頭山一名崆峒山昔皇帝學道於廣城子是此彈箏峽自原州百泉縣界都盧山涇水所出南流山谷之間水聲淸響有如彈箏振履堆故老云誇父追日振履於此阜上胡盧河本名尉茹水源出原州西南類沙山下入涇烏亭史記云秦恵王取其地置烏氏縣屬安定郡莾曰烏亭有烏水出西北入河都盧山在其西今亭卽漢爲縣所也瓦亭續漢志云烏氏縣有瓦亭一名薄洛亭三水故城漢書地理誌三水縣屬安定郡有監官後漢末盧芳據三水在山谷間魏攻三水卽此也晉太康地誌云西川屬安定郡西王母祠周地圖記云王母乘五色云降於漢武其後帝巡郡國望彩雲以祠之而云五色屢見於此因立祠焉每水旱百姓禱祈時有驗焉左右谷城在今縣南烏氏故城卽烏亭也廢城在今縣東焉涇川水在縣南十里從潘原來入邠州宜祿閣川水在縣西南三里從潘原縣來入涇水

靈臺縣南一百里元七鄕按梁氏志卽漢鶉觚縣地屬北地郡後魏大統中自鶉觚故城移今所周地圖記云鶉觚縣屬平涼郡天寶元年八月攺爲靈臺縣理卽古宻國之地蒲川酈道元注水經雲蒲水出南山蒲谷東北合細川水又東北流合且氏川水焉陰宻城詩曰宻人不恭春秋左傳昭公十五年晉荀躒如周塟穆後王曰叔父唐叔成王之母弟也宻須之鼓與其大路文所以大搜也杜預云宻須姞姓國也在安定陰宻縣史記周共王逰於涇上宻康公從有三女奔之其母曰必致之於王夫獸三爲羣人三爲眾女三爲粲王田不取羣公行不下眾王禦不參一族夫粲美之物也眾以美物歸汝而何徳以堪之王猶不堪況爾小醜乎小醜備物終必亡康公不獻一年共王滅宻宻卽此城也三交川水在縣東南五里亦名三香水源從麟逰縣臥龍原在縣東十里左邱明廟在縣東北三十里牛仙客祖墓在縣西一里蒲川水西石闗前有石碑存祖贈涇州刺史父贈戶部尙書

良原縣西南六十里舊三鄕今七鄕本漢三水縣地屬安定郡隋大業元年分安定鶉觚二縣之地置縣縣西南三十里有良原因以爲名白石原其原自起縣西南三十里東下三十里分爲兩原南三十里更名良原一原東北四十里更名梁杜原漢書地理誌屬安定縣朝那城後魏大統元年置原州百泉縣朝那城於此

其地今割入臨涇縣界望兒原在縣東三十里

太平寰宇記卷三十二

欽定四庫全書

太平寰宇記卷三十三

宋樂史撰

闗西道九

原州慶州

原州平涼郡今理臨涇縣禹貢雍州之域春秋時其地屬秦至始皇時屬北地郡漢之安定髙平縣地至安帝永初五年避羌冦移郡寄理於今武功縣美陽故城順帝時復還髙平自移郡入戶稍小至曹魏廢後魏太延二年於今理置髙平鎭至孝明帝正光五年攺爲原州蓋取髙平曰原爲名隋大業三年罷州爲平原郡後陷冦中唐武徳元年平薛仁杲復其地爲原州貞觀五年置都督府管原慶防寧亭達要等七州十年省亭達要三州維督四州天寶元年攺爲平涼郡乾元元年復爲原州自祿山亂後西戎犯邊洮蘭秦隴盡爲敵境貞元七年涇原節度使劉昌置於平涼縣至元和三年移於涇州臨涇縣置行原州遂命鎭將郝珙爲刺史始珙以臨涇地宜蓄息西番每爲冦卽屯其地嘗白於其帥請城以控之前帥不從其後段祐爲節度使珙復白祐多其防以表請城之故詔珙鎭其地自是西戎無敢犯境者珙出自行間前無彊敵在邊三十年生得番人輒刳剔而歸其屍番人畏之如神下令得賊者賞以等身今番人小兒啼號者但連呼郝珙以怖大中三年本道節度康季榮收復闗隴歸舊原州唐末黃巢作亂復陷城壁再移原州投臨涇縣置

元領縣四今一

臨涇唐末自涇州至原州

三縣落番

平髙百泉平涼

一縣割出

蕭闗

州境

東西五十五里南北九十五里

新四至八到

東南至東京一千七百九十里東南至西京九百四十里東南至長安五百四十里東至寧州彭陽縣五十五里西至當州開邊堡三十里壕外番界南至渭州潘源縣九十里北至寧羌縣九十里東南至涇州保定縣

界四十里西南至當州新城縣鎭西奄堡番界七十里北至寧羌縣四十五里東至彭陽縣界三十四里

戶

唐開元戶八千七十五皇朝領縣一管戶主三千四百三十六客三千五百四十九

風俗

地廣人稀質木不冦盜

人物

皇甫規安定朝那人爲度遼將軍皇甫儀眞朝那人少在文武志好詩書皇甫謐安定人

土產

貢覆鞍氊白氊黃香白藥賦麻布

臨涇縣舊十鄕今四鄕漢舊縣屬安定郡隋大業元年於今縣理置湫谷縣十二年復爲臨涇縣唐貞元十一年涇原帥劉昌奏自臨涇縣定城堡移於今所元和三年攺爲行原縣今復舊名陽晉小水在縣南一十五里自羅使堡番界來入本州八十里入涇州保定縣界原州川水自番界入州界五十五里入寧州彭陽縣界來和戎原在縣南二十五里唐廣徳己前舊縣平髙縣三鄕本漢髙平縣地理誌云屬安定郡後魏太武太延二年於今縣理置髙平縣屬髙平郡隋開皇三年罷郡以縣屬原州大業三年以原州爲平涼縣仍舊焉馬屯山十六國春秋云姚萇與苻登戰於髙平登敗奔於馬屯山是此也笄頭山一名崆峒山在縣西一百里史記云黃帝東至於海登丸山西至於崆峒登雞頭卽此山也漢書開頭山在涇陽西禹貢涇水所出淮南子云薄落山一名雞頭山水經注云蓋大隴山之異名耳荘子謂皇帝學道於廣成子蓋在此山按今蕭州又有崆峒山未詳孰是今此見栢堂在山之頂上不知何代所置後漢隗囂使王孟塞雞頭道卽此也朝那湫祠史記湫淵祠朝祠蘓林曰湫淵方四十里停水不流冬夏不增不減不生艸木師古曰此水在今涇州界或諠污輒興雲雨亢旱毎於此求之故有祠存木峽闗在頽沙山上縣南一百一十里隴山上有南隴山與此有別蕭闗故城在縣東南三十里漢書文帝十四年匈奴入蕭闗敗北地也漢亦謂之障闗瓦亭闗在縣南七十里卽隴山北垂後漢書隗囂使牛邯軍瓦亭卽此也劉表墓按從徵記云劉表冡在髙平郡表子琮四方珍香數十石著棺中永嘉中郡人衞熈發其墓見表貎如生香聞數十里熈懼不敢犯唐監牧貞觀中自京東赤岸澤移馬牧於秦渭二州之北防州之南蘭州狄道縣入東原州之西置監牧使以掌其事仍以原州刺史爲都監牧使以管西使北使東使

百泉縣東九十里五鄕亦漢朝那縣故地在今縣理西四十五里後魏正光五年於今縣西陽晉川置黃石縣廢帝二年攺爲長城縣隋大業二年攺長城爲百泉武徳八年移於今理彈箏峽注水經雲涇水經都盧山山路之內常有如彈箏之聲行者聞之鼔舞而去又云歌之山峽口水流風吹灑崖響如彈箏之韻因名之涇水源出縣西南涇谷漢書地理誌涇陽笄頭山禹

貢涇水所出水經雲涇水出安定涇陽縣髙山涇谷山海經曰髙山涇水出焉東流注於渭入闗謂之八水可藍山在縣西南七十里一名都盧山十六國春秋赫連定勝光二年畋於陰盤登可藍山望統萬城泣曰先帝若以朕承大業豈有今日之事俄有羣狐鳴於山帝命射之無所獲

蕭闗縣北一百八十里四鄕本隋樓縣唐貞觀六年置緣州領突厥降戶寄治於平髙縣界他樓城髙宗時於蕭闗置他樓縣神龍元年廢他樓縣禦史中丞侯全徳以去州闊遠奏於故白艸軍城置蕭闗縣大中五年置武州周顯徳五年廢潘原縣蔚茹水一名胡蘆山巴河源出原州西南頹沙山中廢樓縣本漢髙平縣地隋時爲樓縣唐貞觀六年於此置緣州領突厥降戶

慶州

慶州安化郡今理安化縣禹貢雍州之域古西戎地夏衰后稷子不窋奔戎翟之間今州理東南三里有不窋故城春秋時周爲義渠戎之土秦滅之得其地以屬北地郡後漢至晉戎翟所侵不立郡縣後魏及周以爲鎭防故後魏書云大統十一年置爲朔州後周廢隋文帝攺置合州鎭十年廢鎭十六年割寧州歸徳縣置慶州以慶美取其嘉名也煬帝初攺州爲化郡唐武徳元年攺爲慶州領合水樂蟠三泉馬領化五縣三年攺三泉爲同川縣六年置總管府攺合水爲合川縣又置白馬蟠交二縣七年攺總管爲都督府貞觀元年廢都督府及合川縣仍割林州之華池縣來屬二年置洛源縣四年復置都督府及北永州以洛源縣來屬北永州五年又罷都督府八年又以廢北永州之洛源縣來屬開元四年復置都督府二十六年升爲中都督府天寶元年攺爲安化郡至徳元年攺爲順化郡乾元元年攺爲慶州今郡城亦名尉李城在白馬兩川交口亦曰不窋城

元領縣十一今三

安化華池樂蟠

三縣所並合

同川入安化延慶入安化合水入樂蟠

五縣舊廢

馬嶺洛源方渠懷安蟠交

州境

東西二百五十二里南北四百七十里

四至八到

東南至西京一千四百一十四里東南至長安五百六十四里東至鄕州三百九十里南至寧州一百二十七里西至原州三百七十里北至防州五百五十里東南至鄜州三百九十五里西南至涇州三百二十三里西北至靈州六百四十里東北至延州四百五十里

戶

唐開元戶一萬七千九百八十一皇朝管戶主四千二百九十四客七千五百八十七

風俗

與邠寧略同

人物

傅介子北地人爲平樂監刺史樓蘭王封義侯廿延壽北地都郅人少以良家子爲羽林傅燮北地人爲漢陽太守

土產

胡女布香子龍須蓆牛酥

安化縣舊二鄕今七鄕本漢都郅縣北地郡自後漢迄晉戎翟所侵不立州縣後魏及周以爲鎭防周地圖記云都郅城今名尉李城在白馬嶺兩川交口卽今縣是也注水經云尉李城亦曰不窋城隋開皇十六年於今城西南一里置合水縣屬慶州唐武徳元年攺爲順化皇朝復爲安化白馬水出北塞夷中水經注云洛川南經尉李城東北合馬嶺水號曰馬水合於渭洛北川與合水縣相接廢延慶縣本漢都郅縣地栁谷城後魏於今縣理置朔州隋開皇中攺置合水縣唐武徳六年移丰州住戶於此分合水縣置白馬縣以縣西臨白馬川爲名天寶元年攺名延慶周顯徳三年並入安化縣子午山亦名橋山馬嶺山亦名箭括山寡婦原白馬川皆在縣界廢同川縣在州西八十里本漢都郅之地隋義寧二年分寧州之彭原縣於縣西南五里於三泉故城置三泉縣屬化郡唐武徳三年自三泉故城移於今所爲同川縣因同川故城爲名皇朝乾徳二年並入安化劉靈墓在縣北三十里延慶鄕出舊圖經

華池縣東一百五十里舊二鄕今四鄕本漢歸徳縣之地卽洛源縣也西魏時爲華池以蔚州後廢至隋仁壽二年於今縣東北二里庫多汗故城又置華池縣西有華池水因舊額爲名屬慶州大業元年自庫多汗城移於今所子午山舊名翟道山一謂雞山水經云有烏雞水出焉西北注於洛水

樂蟠縣南四十里舊七鄕今三鄕本漢略畔道之城地漢書縣有蠻夷曰道又爲冨平縣地後漢延晉爲翟所侵無復州縣後魏大統六年於此置蔚州後周建徳二年置北地郡義寧元年分合水縣置樂蟠縣屬化郡取樂蟠城爲名略畔故城在縣東北五里地理誌略畔道北地郡冨平故城在縣西八十里寧州彭原縣界富平故城是也廢合水縣在州東五十里後魏爲襄樂縣之地唐武徳六年分合水縣置蟠交縣取蟠交故城爲名天寶元年攺爲合水縣顯徳三年並入樂蟠廢馬嶺縣在州北七十里本漢舊縣屬北地郡後漢

省馬嶺復爲靈州縣之地後魏爲朔州之地隋大業元年分合水縣於此置馬嶺縣復漢縣之名以山形似馬嶺爲名按韋述十道錄與同州懷安方渠等四縣並廢馬嶺山俗名箭括嶺與靑山相連亙在縣西一里

有馬嶺阪左右帶川相傳漢之牧地也又有水出縣西北注水經云與靑山水合靈武城地理誌靈武縣屬北地郡今廢故城在嶺北州城周武帝太和四年築置長城鎭後攺爲長川鎭開皇十六年廢鎭立州唐初州廢秦長城在縣百八十里漢舊縣後廢其地入馬嶺縣至唐景隆元年分馬嶺縣以置焉因方渠水以名也廢懷安縣在州東北一百六十里隋栁谷城也居近黨項民無產稅唐開元十年以檢括逃戶所置故以懷安爲名廢洛源縣在州東北二百七十里本漢歸徳縣地屬北地郡後漢更始二年封岑彭爲歸徳侯謂此也後魏大統元年復置歸徳縣隋大業元年攺爲洛源縣因洛水所出處爲名白牧山在縣北三十里一名女郎山山海經云上多松柏下多檀櫟獸多防牛羬羊其鳥多鴞洛水出其陽東流注於渭洛水源出縣北白牧山經上郡雕陰縣秦望山南道洛襄郡又東南過馮翊縣衙地也廢芳池州都督府寄在慶州懷安縣界管小州十獯土濮尹位長寶等州並黨項野利名種落廢安定州都督府寄在慶州界管小州七黨橋烏西戎州利州朱州還州廢安化州都督府寄在慶州界管小州七永利州威州旭州莫州西滄州儒州宗州以上三州並唐朝所置今廢

太平寰宇記卷三十三

欽定四庫全書

太平寰宇記卷三十四

宋樂史撰

闗西道十

邠州寕州

邠州新平理新平縣禹貢雍州之域古西戎之地本周公劉所居故詩謂豳國公劉卒子慶節復立於此古顓頊之秦並屬內史漢爲右扶風北地安定三郡地後漢興平元年分安定之鶉觚右扶風之漆置新平理漆縣徐廣注漢書云新平漢之漆縣地以漆沮之水在焉縣東北有古邠亭卽古之邠邑也歷魏晉因之晉武帝分漆縣置邠汾邑縣符秦時攺漆取郡名爲新平縣姚萇亂郡縣俱廢後魏大統十四年分涇州之新平縣置南豳州以北別有豳此爲南廢帝三年廢北豳州此遂去南字後周因隋開皇三年於今州西南十里陳陽原上移白土縣入州城中四年又攺爲新平縣大業二年省豳州以縣屬寕州其年又攺寕州爲豳州三年攺豳州爲北地以其地屬安定此地二郡至義寕二年割北地之新平三水二縣置新平郡復後漢末舊名唐武徳元年攺爲豳州復西魏舊名二年分新平置永壽縣貞觀二年又分新平置宜祿縣開元十三年以豳與幽字相涉攺爲邠字天寶元年攺爲新平郡乾元元年復爲邠州皇朝爲靜難軍節度

元領縣五今四

新平三水定平宜祿

一縣割出

長壽割出入幹州

州境

東西二百里南北一百二十里

四至八到

東至東京一千五百三十二里東南至西京一千一百三十三里東西至長安二百八十二里若至奉天縣一百三十里東至坊州三百三十五里北至寧州一百九十里西至涇州一百九十里西南至鳯翔府一百六十二里東南至坊州三百十五里西北至涇州三百十五里

戶

唐開元戶一萬九千四百六十一皇朝管屍主一萬四千一百十二客五千七百八十五

風俗

漢書云公劉處邠其人有先王遺風好稼穡務本業故邠詩言農桑衣食之本甚備焉其俗尙勇力習戰備戎狄處勢使之然天水隴西安定頗同也

姓氏

新平郡三姓古

附異

人物

李育習公羊春秋爲同班固所重爲尙書令唐侯君集三水人將上軍伏誅

土產

蠟

麻布羊

馬麞

鹿鐵器漢於漆縣置鐵官甘艸貢剪刀大筯蓽豆

新平縣舊十七鄕今十卿本漢漆縣屬右扶風建武八年隗囂悉眾攻略陽上至漆進止未定防馬援夜至上喜聞之援聚米以爲山谷上前指軍所從入上笑曰虜在吾目中遂進兵姚萇之亂郡縣不立後魏於今縣西南至北地縣屬新平縣隋開皇三年罷郡於今州城中置邠州四年攺白土縣爲新平縣唐武徳元年以新平縣又爲邠州縣屬焉五龍原原側有五泉水出焉因以爲名漆水按酈元注水經雲漆水自宜祿界來又東過扶風漆縣北以水經驗之卽邠州所理是也漢志注雲漆水在縣西今縣西九里有白水川水東北流白土原東陳陽原西又東北流注於涇水或恐白土水是漢之漆也但古今異名耳今鳯翔府東北一百六十里麟逰縣東南亦有一漆水南流與枉陽水合非漢之漆水也故舉此以明之爰得城漢書地理誌云爰得縣屬安定郡後漢省卽此城也符堅墓十六國春秋符堅建元二十一年堅至五將山姚萇將吳忠圍堅堅眾奔散神色自若宰人進食俄而忠至執堅以歸新平幽之萇求傳國璽於堅曰萇次膺符歷可以爲惠堅睜目叱之曰小羌乃敢逼天子豈以傳國璽授汝羌也圖緯符命何所依據五胡次序無汝羌名璽已送晉不可得也萇乃縊堅於新平佛寺時年四十八槀邱堡在縣西十八里東西南三坡峭峻髙十丈北面築城髙二丈唐武徳二年置貞觀元年廢

三水縣東北六十里舊十三鄕今十二鄕漢舊縣屬安定郡以縣界有羅川谷三泉並流爲名今縣東北二十五里邠邑原上有栒邑故城卽漢理所魏攺三水縣爲西水縣仍舊屬後魏初於今縣西二十八里置三水縣復漢舊名屬新平郡大統十四年移縣於今邠州東三里新平故郡白馬堡隋開皇三年移理於邠州西北十五里隋大業元年自故郡城移於今理唐武徳元年以新平郡爲豳州三水縣屬焉元和十二年移縣於隴堡下舊城初大歷中吐蕃焚縣城又移堡上人民不便爲邠師郭釗所請復移下之三水並經郡界馬嶺山俗名箭括嶺底慶州界有馬嶺水出焉翟道山一名千子山華池女郎山並在郡邑浴源浴水源出女郎山石門山王褒云陽宮記東北有石門山岡巒紈紛幹霄秀出有石巖容數百人甘泉賦云封巒石闗迆靡虖延屬郇邑故城在縣東二十五里卽漢郇邑屬右扶風有邠鄕應劭注云左氏傳畢原鄷郇文之昭也郇侯賈伯伐晉是也漢爲縣古邠城在縣西南三十里有古邠城在龎川水西蓋古公劉之邑卽此城也國都城記邠國者后稷之曽孫曰公劉始都焉邠國名也與故栒邑城相去約五十餘里漢志注云邠鄕是也宜祿縣西十八里依舊八鄕本漢鶉觚縣也周地圖記云後魏孝明帝熈平二年鶉觚縣置東陰盤縣廢帝元年以縣南臨宜祿川又攺爲宜祿縣屬趙平郡涇州鶉觚源一名淺水泉宜祿川一名汭水西自涇州

鶉觚縣界流入周禮職方雍州其川涇汭水又東經宜祿縣俗謂之宜川界芹川注水經云出羅山縣千子山山一名千子嶺東流經宜祿北過卽此水也廢鶉觚縣在縣西十里按周地圖記云鶉觚縣者秦使太子扶蘇及防恬築長城見此平原水淺因欲築城遂以觚爵奠祭乃有鶉鳥飛升觚上以爲靈異因以名縣漢書地理誌云後漢永建四年屬涼州石勒攺爲趙平郡建武十年涇州東南置趙平郡此縣遂廢廢陰盤縣西北按漢書武帝元鼎元年立陰盤縣屬涼州徙於新丰其縣遂廢圻墌城唐武徳元年薛舉冦涇州屯兵於新安縣圻墌城太宗親徵相守十有餘日防舉死其子仁杲統其眾並羌人十餘萬來挑戰上遣總管龎玉自淺水源南出賊之右因髙而陣上率大兵自原北出其不意斬首萬餘級賊大潰仁杲懼而請降俘其精兵萬餘人男女五萬口故城猶在今縣北五里長武城在縣西五十里隋開皇中築在涇河南岸唐武徳初廢大歷初郭子儀置兵以備西戎廢淺水縣在縣北五里後魏大統十四年廢

定平縣北六十里舊四鄕今六卿本漢泥陽之地後漢不攺又爲獨樂縣今縣東北三十里獨樂故城也後魏及周並爲安定郡隋大業十年於此築城置棗社驛唐武徳二年於驛城分置定平縣仍移於今所唐末喪亂防爲衍州周世宗顯徳五年廢爲安平郡縣於邠州尋又屬寕州皇朝又隸邠州五柞亭續漢書云泥陽縣有五柞亭是也

寕州

寕州彭原今理定安縣禹貢雍州之域古西戎地公劉邑也周時爲義渠戎國史記匈奴傳曰夏道衰而公劉失其稷官竄於西戎邑於邠至秦穆公由余西戎八國服於秦岐梁山涇漆之地有義渠大荔爲氏朐衍之戎在此地其後義渠之戎築城以自守而秦稍吞食至於惠王拔義渠二十城秦昭王時殺義渠戎王於甘泉遂起兵殘伐義渠於是秦有隴西北地上築長城以備胡秦本紀惠文君十一年縣義渠洎秦並天下是爲北地郡漢爲泥陽縣之地亦爲北地上郡二郡之地後漢兼屬安定按顧野王輿地誌云漢末北地但有泥陽富平二縣魏晉亦然晉湣帝時防入劉聰郡縣之名所不詳悉按後魏書地形志云皇興二年於今州郭置華州至太和十一年攺爲班州以班師振旅取其郡名十四年攺爲邠州二十四年攺邠爲豳取古地名也至廢帝三年攺邠州爲寕州以安寕取稱也後置分州置趙興隋初如之至煬帝又攺爲豳州尋廢豳州攺趙興郡爲北地義寕元年領定安羅川襄樂彭原新平三水六縣二年分安定置歸義縣以新平三水屬新平郡唐武徳元年攺北地爲寕州其年以彭原縣屬彭州二年分彭原縣置義丰縣屬彭州又分定安置定平縣貞觀元年廢彭州以彭原丰義二縣來屬仍於寕州置都督府十七年廢歸義縣天寶元年攺爲彭原乾元元年復爲寕州

元領縣六今五

定安彭原貞寕襄樂丰義

一縣割出

定平入邠州

州境

東西二百十六里南北一百五十四里

四至八到

東南至東京一千八百里東南至西京一千三百十四里東南至長安四百五十二里南至邠州一百四十二里東至坊州三百二十五里西至涇州一百七十三里北至慶州一百二十七里東南至坊州三百三十里南至涇州一百八十里西北至涇州臨涇縣二百三十三里東北至鄜州直羅縣三百八十九里

戶

唐開元戶三萬二百二十八皇朝戶主一萬一千一百四十八客六千八百三十三

風俗

同邠州人物無

土產

亦仝邠州尢有艸荳白防風充貢

安定縣舊九鄕今八鄕本漢泥陽縣地後漢爲富平縣後魏太武眞君二年置定安縣在今縣理西北三里隋開皇三年移於今理仍舊屬寕州扶蘇冡秦太子冡在嵩城原洛水按水經云一名馬嶺川酈元水經注雲洛水又南經栒邑入洛九陵水出慶州華池縣界千子山川中有九堆似陵故謂之九陵水瑚谷水水經云瑚水東南至栒邑入洛函寕在郡西班叔皮賦云至於函寕

彭原縣西北一百里舊二鄕今五卿本漢彭陽縣地後漢又爲富平縣地後魏破赫連定後於此復爲富平縣廢帝攺爲彭陽縣屬西北地隋開皇三年罷郡以縣屬寕州十八年攺爲彭原縣因彭池原爲名在郡西富平故城後漢富平縣今廢天固堡隋置在縣南甚險固

貞寕縣東西八十里元四縣本漢陽周縣地屬上郡陳余與章邯書曰防恬爲秦將北逐戎人開楡中地數千里竟斬陽周謂此縣也後魏置泥陽惠涉二防軍孝文復置陽周縣隋攺爲羅川縣因縣南羅水爲名屬寕州天寶元年攺爲貞寕縣橋山一名子午山在縣東八十里黃帝冡在橋山上漢志上郡陽周縣橋山有黃帝冡皇覽冡墓記黃帝塟橋山史記武帝北巡朔方勒兵十餘萬還祭黃帝於橋山上曰吾聞黃帝不死今有冡何也或對曰黃帝已仙上天羣臣塟其衣冠於此羅川水自彭原縣界流入又曰羅山水出羅山大陵水注水經云大陵小陵水出巡和南殊川西南經寕陽城故豳詩云夾其皇澗陵水卽皇澗也通聖闗唐開元二十三年八月元宗夣羣星現於羅底乃詔訪焉於彭原羅川縣東王堡村底家庒有一老人引使者至洞口見一白兔入穴遂掘得二十七仙並玉石之象各題名姓遂得去處並老人亦一仙之數以應二十八宿仍於本縣置觀曰通聖別塑眞容攺縣曰貞寕要冊湫皇朝太平興國二年封眞寜縣界要冊湫普濟王爲顯聖王

襄樂縣東八十里舊二鄕今四鄕漢襄樂縣地屬上郡後魏孝文攺洛爲樂縣城本後魏燕州城也周地圖記云文帝大統十六年置燕州因築此城後周屬北地郡隋廢周而縣屬寕州大延水注水經云大延小延水出油水南延溪西南流經襄樂縣於延城西二水合流油水水經雲油水與追語川水並出東翟道亦出襄

樂界

彭陽縣西八十里舊二鄕今三鄕本漢彭陽縣地後魏於縣理置云州周武帝保定二年廢州爲防隋文帝廢防爲丰義塘武徳二年分彭原縣爲丰義縣屬彭州貞觀元年廢州以縣屬寕州其城卽後魏云州城是也開元八年四月割涇州尋復屬寕州

太平寰宇記卷三十四

欽定四庫全書

太平寰宇記卷三十五

宋樂史撰

闗西道十一

鄜州坊州丹州

鄜州洛交郡今理洛交縣禹貢雍州之域春秋時白翟國秦始皇時地屬上郡漢爲上郡雕陰之地曁晉防於戎羯不置州郡於今防州中部界置杏城鎭後魏太和十五年攺鎭爲東秦州孝明二年又攺爲北華州廢帝二年攺爲鄜州因秦文公夣黃蛇自天下屬地遂於鄜立鄜畤爲名隋大業三年罷州置樂城郡其年自杏城移理於五交城卽今州理唐武徳元年攺爲鄜州領洛交洛川三川伏陸內部鄜城六縣二年以內部鄜城防州三年置直羅縣貞觀二年置都督府六年爲大都督九年復爲都督府天寶元年攺爲洛交郡乾元元年復爲鄜州皇朝爲保大軍節度

元領縣六今五

洛交洛川三川直羅鄜城坊州割到一縣割出

甘泉入延州

州境

東西二百六十七里南北一百七十三里

四至八到

東南至東京一千二百里東南至西京九百八十里東南至長安五百里東至慈州一百里南至坊州一百四十五里西至慶州三百九十里北至延州一百五十里東南至同州二百五十里西南至寕州一百五十九里西北至蕃部一百八十里東北至丹州一百一十里

戶

唐開元戶三萬二百八十皇朝戶主八千九百一客一萬二千九百六十八

風俗

秦塞要險地連京師漢時匃奴頻入朔方故塞外烽火照甘泉卽今渭北九山是也白翟故地俗與羌渾雜居撫之則懷安擾之則易動自古然也

人物無

土產

防須蓆貢賦麻布大黃出直羅縣今貢

洛交縣元三鄕本漢雕陰縣地屬上郡雕山在西南故曰雕陰魏省上郡晉爲戎狄所居符堅時爲長城後魏及周爲三川縣隋文帝分三川洛川縣以置此額取洛水之交故曰洛交屬鄜州秦長城在縣東南四十里因河爲塞史記云秦將防恬所築漢武廟有仙宮城在今相思川是也杏城漢將韓胡伐杏木爲柵以抗北狄朝那膚施漢書云匈奴南侵至朝膚施謂此地也雕山縣地在山陰故曰雕陰洛交水在縣南一里洛水交防之所大塞門川水在縣西北四里小塞門川水在縣西北一十五里白水按水經雲白水源出分水嶺僞夏太后城在縣南三十六里赫連勃勃聞裕滅姚令其子儀直等守自將兵入長安劉太后於此築城以居之

洛川縣東六十里舊三鄕今四鄕本漢鄜縣地後秦姚萇置縣因洛川水以立名後魏置敷城郡隋開皇三年罷郡以縣屬鄜州自髙槐移於今所蒲川水水經云蒲川水東南流入坊州

三川縣西南六十里舊五鄕今三鄕本漢翟道縣地按翟道縣在今坊州中部縣古城是也地誌云翟道屬左馮翊符秦於縣南長城原置長城縣屬長城郡後魏廢帝三年攺爲三川縣取古三川郡爲名屬中部郡隋開皇三年鄜州三川水謂華池水黒源水洛水同防謂之三水古爲三川郡也葦谷水水經注云自葦谷水東南流入三川黃原水水經注云破羅谷水南流經黃原祠東合葦川是也

直羅縣西南九十里舊一鄕今三鄕本漢雕陰縣地魏省雕陰縣晉時戎狄所居後魏置三川縣隋使戶部尙書寉仲芳築城以居之城枕羅原其川平直故曰直羅城唐武徳三年分三川洛交於北置縣因城爲名羅川在縣南二里

鄜城縣東一百三十里舊八鄕今三鄕本漢鄜縣地屬左馮翊後漢省後魏於今縣理置敷城縣隋大業元年攺敷爲鄜屬鄜州唐武徳二年攺屬坊州唐末李茂貞建爲翟州梁開平三年攺爲禧州又攺其縣爲昭化縣後唐同光元年復爲鄜城縣依舊鄜州楊班祠周地圖記姚萇時立節將軍姚班居黃梁谷北其谷西有小谷由來無水夜中忽有人語就班借車牛十具云欲移徙我是湫神尋則聲絕班卽備車牛十具置門前至明車濕牛汗乃尋車轍至幹谷處忽有水方二百餘步其水極深不可測冬亦湛然每水旱祈禱有應今按楊班湫水周一里餘二十步

坊州

坊州中部郡今理中部縣禹貢雍州之域古白翟之國秦屬內史漢書云朔方爲西部都尉休屠爲北部都尉渠搜爲中部都尉故此爲中部郡焉又郡國志云鄜城本三秦髙奴之地翟道故城是也俗謂髙樓城卽春秋白翟所居魏晉防於狄不置郡縣劉石符姚時於今州理西七里置杏城鎭常以重兵守之後魏文帝攺鎭爲東秦州孝明攺爲北華州廢帝攺爲鄜州後周天和七年世祖元皇帝作牧鄜州於今州界置馬坊結搆之處尙存唐武徳二年髙祖駕幸於此聖情永感因置坊州取馬坊爲名天寶元年攺爲中部郡乾元元年復爲坊州

元領縣四今三

中部宜君升平

一縣割出

鄜城入鄜州

州境

東西二百里南北一百四十里

四至八到

東至東京一千四百三十里東至西京八百九十里南至長安三百六十里西南至邠州三百一十五里西至寕州三百二十五里北至鄜州一百四十五里東南至同州二百七十五里東至丹州二百六十里西北至慶州三百八里東北至丹州二百六十里

戶

唐開元戶一萬五千七百一十五皇朝管戶主四千七十五客八千八十

風俗

白翟故俗與羗渾雜居撫之則懷安擾之則易動自古然也

人物無

土產

龍須蓆貢弓麻

中部縣舊四鄕今八鄕本漢翟道縣屬作馮翊漢書渠搜中部都尉理所魏晉戎翟所居後秦姚興於今理南十八里置中部都尉郡後魏太武帝攺爲中部縣文帝大統九年縣移理杏城後兼立郡隋開皇九年避廟諱爲內部大業三年罷鄜州爲上郡縣自杏城移於今理仍屬上郡武徳二年復於此立郡洛水在州東四十里按山海經云白祚山地理雲洛水出北地歸徳縣北蠻夷中從鄜州洛川縣西南入中部鄜城二縣過入同州白水縣沮水自升平縣北子午嶺出俗號子午水禹貢云漆沮二水出馮翊北卽子午水下合楡谷慈烏等川遂爲漆沮石堂山注水經雲褚水西出翟道縣西石堂山本名翟道山又穆天子傳云癸酉天子命駕八駿之駟造父爲禦南徵翔野逕絕翟道升於太行翟道卽縣之西石堂山也郭璞以爲隴西狄道非也淺石水經云淺石川出翟道山香甘水水經云香川水源出中部縣北香水在縣西南三十七里自宜君縣界來南香水在縣三十五里出於遺谷泥水水經雲泥水出翟道縣泥谷今按圖經泥谷水在縣西北五十里源自栲栳谷來蒲水水經云蒲谷水源出中部縣蒲谷源橋山按山海經云蒲谷水源其山下水流通故謂橋山又史記云黃帝塟於橋山今陵冡尙在大歷七年置廟開元二年勅修廟祭祀在州西二里故杏城在縣西五里漢將軍韓胡伐杏木爲柵以抗北狄因名杏城鎭姚萇置杏城鎭在今縣東七里赤沙城在

今縣西七十里古成城也翟故城在縣西北故城是也周三里有餘址在後漢省宇文周曽於此城置利人縣尋廢

宜君縣西南一百里舊三鄕今六鄕按縣卽中部之地前秦苻堅於祋祤古城北置宜君防軍後魏眞君七年攺爲宜君縣大統五年又移於今華原縣北爲理唐貞觀十七年廢地入雍州二十年於此置玉華宮仍於宮南四里置宜君縣永徽二年縣與宮俱廢龍朔三年坊州刺史竇師倫奏置宜君縣卽今理也廢玉華宮在縣西四十里唐貞觀十七年於宜君縣鳯凰谷置正殿覆瓦餘皆葺茅其地本縣人秦小龍宅太宗曰小龍出大龍入當時以爲淸涼勝於九成宮永徽二年有詔廢宮爲寺便以玉華爲名寺內有蕭成殿元裝法師於此院譯經毎言此寺閻浮之兜率天也慈烏水在縣西北四十里源自升平分水嶺東流入當縣界石盤水在縣東五十里源自耀州同官縣大石盤出東流入縣界

升平縣西九十里舊三鄕今四鄕唐天寶十二年刺史羅希奭析宜君西北界升平鄕等三鄕以置之以鄕爲名東南去宜君縣三十五里尋以吐蕃侵破移縣在橫棒州子午水在縣一百里出子午嶺東南流入中部縣合沮水

丹州

丹州咸寕郡今理宜川縣禹貢雍州之域春秋時爲白翟所居秦屬上郡漢因之魏文帝省上郡晉時戎狄所居符姚時爲三堡鎭後魏大統元年割鄜延二府地置汾州理三堡鎭廢帝以河東汾州同名攺爲丹州因丹陽州爲名領義川樂川郡隋大業三年廢丹州於義川縣置延安郡十三年爲邊賊劉步祿所據義寕元年於義川縣置丹陽郡唐武徳元年攺爲丹州領縣五二年於州置摠管府管北連北廣二州貞觀元年罷府爲州永徽二年移於赤石川天寶元年攺爲咸寕郡乾元元年復丹州

元領縣四今三

宜川雲巖汾州

一縣割出

咸寜並入宜川

州境

東西一百九十五南北九十里

四至八到

東至東京一千三百五十里東至西京九百二十里西南至長安五百五十里東至慈州界黃河岸八十里自黃河岸東至慈州六十里南至同州三百二十里西至鄜州一百八十三里北至綏州三百八十里東南至同州韓城縣界一百三十五里西南至坊州二百六十里西北至延州二百十二里東北至濕州四百三十里

戶

唐開元戶一萬四千二百四十二皇朝管戶主四千一百四十六客二千六百二十八

風俗

【闕】

人物無

土產

龍須蓆蠟燭香子苦參【已上舊貢】

宜川縣舊四鄕今五鄕本秦上郡之地二漢因之魏省上郡至晉爲戎狄所居後魏文帝大統三年置義川縣屬義川因川爲名大業三年廢丹州義川縣屬延安義寧元年於舊城復置丹州縣在城內永徽中隨州移於今理皇朝開寶九年攺爲宜川縣鳯翅山在縣南形象鳯翅縣廨宇在其上公字山在縣西北三里山形象公字丹陽川在縣西南水經蒲川水自鄜州洛川縣流入丹陽川赤水川在縣西北二里闊三百步從西延州臨其縣界入庫碢川在縣西北二十里從雲巖縣界入合丹陽川按圖經云川南是漢川北是翟人漢之人於川內共結香火故喚香火爲庫碢因此爲名又有小庫碢川古丹州城在縣東北二十九里永徽二年移於丹陽赤石川口其城遂廢廢咸寧城在州東四十五里一鄕本秦上郡之地後魏太和十八年於縣南白水川置永寧縣屬義川郡至大統十三年攺爲太平縣爲咸寧縣以界內鎭爲名舊屬皇朝太平興國九年並入宜川雲巖縣西北七十三里元三鄕後魏大統二年於今縣西薛河川置永平縣屬義川郡十三年攺永平爲雲巖縣蓋因邑界雲巖山以爲名大統九年大水漂蕩移於桑樞原隋開皇三年移就廢樂川縣大業三年入義川縣唐武徳元年復置於廻城堡又逄陰雨汲水不通咸亨四年移居庫利川復爲河水沖注至皇朝開寶三年移於東南一百步今理所石閣山在縣東北三十五里丹延兩界山形似樓閣雲巖山在縣十里山巖重疊如雲庫利川在縣西從西延州臨眞縣界入當縣土諺昔有奴賊居此川內稽胡呼奴爲庫利因此爲川名渭牙川在縣北二十五里從西延州延長縣界來五十里卻入延州門山縣川內有水稽胡喚水爲渭牙因以爲名廢可野寺在縣北十五里古老相傳劉薩河坐禪處稽胡呼堡爲可野四面懸絕惟有北面一路通人馬

汾州縣東北七十里舊七鄕今三鄕本漢上郡地魏太和八年置安平縣在薛河川屬北汾州其州在河西三堡鎭東更有南汾州魏大統十八年省北汾州乃取丹陽川號立汾州縣初理髙樹山南若多村周保定二年移就庫利川甚寒原隋大業十年邊賊郝仁郎攻防人移於土壁堡唐開元二十二年移於甘泉坊今理所是也狗嶺水經云汾州縣西有殺狗嶺安樂山在縣南十里故老傳云昔屯兵於此因名安樂黃河在縣東北四十五里從北延州門山縣來經縣界七十里南流入鄜州郡城縣河岸頓狹狀似槽形鄕人呼爲石槽蓋禹理水鑿石導流之處孟門山在縣東南二十里

太平寰宇記卷三十五

欽定四庫全書

太平寰宇記卷三十六

宋樂史撰

闗西道十二

延州

延州延安郡今理膚施縣禹貢雍州之域春秋時白翟所居秦屬上郡漢爲上郡髙奴縣之地今州理卽上郡髙奴縣之城項羽三分秦地以董醫爲翟王都髙奴卽其地也魏省上郡至晉防於戎狄其後屬赫連勃勃後魏滅赫連昌以爲統萬鎭孝武置金明郡宣武帝置東夏州廢帝以爲延州以界內延水名置總管管丹延綏三州隋開皇八年廢摠管爲延州煬帝爲延安郡唐武徳元年攺爲延州總管府領膚施丰林延州三縣管南平北武東夏三州四年又管丹廣達三州貞觀元年罷都督府開元二年復置都督府領綏丹渾等州天寶元年攺爲延安乾元元年復爲延州皇朝爲彰武軍節度

元領縣十

丰林甘泉鄜州割到金明延川膚施延長延水門山臨眞敷政

州境

東西三百六十四里南北二百六十一里

四至八到

東南至東京一千五百三十里東南至西京一千一百三十里西南至長安九百里東至隰州三百九十里南至鄜州一百五十里西至慶州四百五十里北至夏州三百六十里東至慈州三百九十四里西南至鄜州一百三十里東南至延州三百三十里西北至夏州長澤縣一百七十里東北至隰州黃河界二百二十里至河自濕州一百四十里

戶

唐開元戶一萬六千三百四十五皇朝管戶主一萬二千一百七十九客四千二百七十二

風俗

略與鄜州仝

姓氏【闕】

人物無

土產

尢出麝香黃蠟貢秦膠

膚施縣凡二鄕本秦舊縣屬上郡趙武靈王滅中山遷其人於膚施漢書奴匃南侵至朝那膚施卽其處也魏防戎狄隋大業三年分置丰林金明二縣於此置膚施縣五龍山有帝原水出焉有帝皇五龍祠四所在山上地誌亦謂之仙人神泉祠龍尾水出郡北龍尾溪故名龍尾水淸水注水經雲淸水出上郡北流至老人谷俗謂老人谷水又東經髙奴縣合丰水伏龍山在縣西北五里南北一帶按山形似臥龍是上郡之名山濯筋川水去縣【闕】九里自金明縣南流入縣界至州城一十五里入丰林縣界耆老云昔日屍毗王割身救鴿身肉並盡於此水中濯其筋骨因此爲名

延長縣東一百二十里依舊二鄕本秦膚施縣地後魏廢帝元年於兵頭原置廣安縣隋開皇二年移於譚信原以廣字犯太子名攺爲延安唐武徳移就濯筯川西南廣徳二年攺安爲長天成三年遭大水移就舊縣一百步靠坡置髑髏山神廟在縣六十里耆老相傳古時鬭戰相殺収入人數十萬於此山因置祠廟獨戰山縣北四十五里山髙峻崄一人獨戰可以當千延水縣東北一百一十五里元七鄕本漢臨河縣地秦滅六國使防恬將兵十萬擊匈奴悉収河南地因河爲塞築四十四縣城臨河徙謫戍以充之漢因之在今縣理北十有五里臨河故城是也後魏於其中置安民縣並安民鎭屬東夏州隋文帝廢置安民戍唐武徳二年重置安民縣屬延州貞觀二十三年攺爲風神龍元年更爲延水縣取吐延水爲名今在舊縣西骨胡川骨胡川自綏州綏徳縣界四十里合黃河古老云胡名骨胡川漢干名川今無水盟津黃河在縣東八里按禹貢云導河積石至於防門山海經云河出昆侖其水從綏州綏徳縣界南流入縣界五龍泉在縣東一里平石縫中湧出有雄吼之聲其水甘美可濟一方上有五龍堂故曰五龍泉

門山縣東二百四十里元三鄕本漢定陽縣地周宣帝大象元年分汾州雲巖二縣於本縣南六里置門山縣北有山其形象如門因以爲名唐武徳八年移於崇斯堡不通人馬總章二年移於原上廣徳二年割屬延州黃河在縣東三十五里北自延長縣界過八丹州

重覆山在縣東二十七里山形重疊因名重覆山渭牙川在縣三十里自延長雲巖二縣界來七十五里卻入黃河

臨眞縣東南一百三十里依舊四鄕本漢髙奴縣地後魏太武置臨眞縣屬偏城郡周武天和元年稽胡判攻破城遂移於流川隋大業十二年賊張誚攻破又移就曷雞城權住義寕元年稽首領國武徳三年郡廢縣延州從曷雞城移就流川舊處卽今理所庫利川在縣北一十五里耆老相傳云土田沃壤五穀丰饒胡稱貯舊谷爲庫利黒城在縣東二十五里庫利東流洛交口赫連勃勃置大象二年於此置郡其城緣山坡﨑嶇不正遂名黒城

敷政縣西一百二十里依舊六鄕本漢髙奴縣地後魏太和初置固城縣隋開皇六年於其中置金城鎭唐武徳二年移縣就鎭因攺爲金城縣天寶元年攺爲敷政縣三塠山在縣北一里其山土石相雜上有三冡逺望如塠物因以爲名洛河在縣西十七里穿蕃部來至城下金蹄犢子殿在縣西三里有古城昔有犢子出於石縫中金蹄銀角化見坡犁王立此廟城今毀丰林縣東南二十里舊四鄕今三鄕亦髙奴之地晉立爲臨河縣尋廢後魏太和元年置廣武縣後周大象元年移於今所攺爲丰林縣隋初廢唐武徳二年復置靑化水在縣東北四十三里出自嘉泉東流入濯筋河嘉泉耆老雲水湧出飛流一丈似碾可嘉因以名

之鳥耶水谷在縣東北出本界南流入濯筋河甘泉縣南七十一里元舊二鄕本漢雕陰縣晉爲狄所居其地有阿伏斤谷水源隠伏於川陸故名伏陸唐武徳元年分洛交縣於此置伏陸縣屬鄜州天寶元年攺爲甘泉縣以其泉甘美爲名伏陸山在縣理東北故雕陰縣在今縣南四十里雕陰山在縣二十里山夾土石爲鴈雕之所居在洛水西二百步甘泉在縣南巖谷上其泉去地一丈飛流激下其味甘美隋煬帝逰此飲之取入內又泉側有奇鳥一隻身胸項白足赤尾如小山鵲上黒下白其聲數種洛水在縣西源出慶州洛源縣漢書地理誌雲洛水出北蠻夷中又按洛源縣卽漢歸徳縣阿伏斤水川在縣二十九里源出大盤山東南姚崄谷流入洛水阿伏斤者夷人名也金明縣北五十里舊四鄕今三鄕亦漢髙奴之地楚漢之際董翳所都後魏太武十二年於此置廣洛縣以界有洛水所經故立廣洛爲名耳隋仁壽元年攺爲金明縣避煬帝名也大業十二年省入膚施縣唐武徳六年又分置金明縣金明縣水自縣北蕃部來一十五里西過南流入膚施縣界渾州川水在縣二十里自閣門府來至縣西前合濯筋水

延川縣東南一百七十里舊二鄕本臨河縣地後漢省後魏分安民縣於此置交安縣以稽胡未淳取文徳以來之之義隋開皇十八年攺爲延川縣取內吐延川爲名大業十三年攺爲文州唐徳武二年廢城南有歌基川遂置基州歌基者胡云濯筋川是也五年攺爲北基州貞觀八年廢屬延州爲延川縣靑眉山在縣西北六十里耆老云後魏有吐蕃靑眉家簇居吐延水在縣北自綏州綏徳縣及蕃界來

靈州

靈州靈武郡今理回樂縣禹貢雍州之域春秋及戰國屬秦及秦並天下爲北地郡漢卽富平縣之地後漢永初五年西羌大擾詔令郡人移地池陽至順帝永建四年歸舊土後魏太武帝平赫連昌後置薄骨律鎭在河渚上舊赫連菓城也孝昌二年置靈州按括地誌云薄骨律鎭城以在河渚之中隨水上下未嘗防沒故號曰靈州初在河北胡城大統六年於菓園復築城以爲州卽今州城是也按陸恭之風土記云朔方故城太和十年攺爲沃野鎭至後周又置普樂郡隋開皇初郡廢又置靈武郡唐武徳元年攺爲靈州總管府領廻樂靜懷逺靈武鳴沙五縣二年以鳴沙縣屬西防州貞觀四年於廻樂縣界置廻環二州並屬靈武都督府十三年廢廻環二州靈州都督入靈鎭二州二十年鐵勒歸附於州界置臯蘭髙麗祁連三州並屬靈州都督府永徽元年廢臯蘭三州調露元年又置魯麗塞舎依契等六州摠爲六胡州開元初廢復置東臯蘭燕然山雞田雞鹿燭龍等六州並寄靈州界屬靈州都督府開元二十一年於邊境置節度以遏四夷靈州常爲朔方節度使理所天寶元年攺爲靈武郡至徳元年肅宗於靈武卽位升爲大都督府乾元元年復爲靈州皇朝爲朔方節度

元領縣六今一

廻樂

五縣廢

懷逺靈武靜溫池鳴沙

今領鎭七管蕃戶

淸逺昌化保安保靜臨河懷逺定逺州境

東西五百八十里南北八十里

四至八到

東南至東京二千五百三十里東南至西京二千一百一十里東南至長安一千二百五十里東至鹽州三百里西南至涼州九百里南至寕州五百里北至磧嶺彌娥川水一千里東南至慶州六百四十里西南至丰安一百八十里東北至丰州九百三十七里

戶

唐天寶戶一萬一千四百五十六皇朝戶二千六百六十一蕃漢相雜

風俗

本雜羌戎之俗後周宣政二年破秦將吳明徹遷其人於靈州其江左之人崇禮好學習俗相化因謂之塞北江南

人物

傅詔靈州人晉司校尉咸七世孫詔愽覽古今世稱學府

土產

甘艸靑虫子鹿皮紅花鳥翎雜筋野馬皮鹿角膠麝香白鶻翎花從容野豬黃

鹽池在廻樂縣周廻三十里

渾懷鄣注水經雲河水東北經渾懷鄣菓洲水經雲河水北有薄骨律鎭城在渚上舊赫連果城也桑菓楡林列植其上故謂之菓洲鳴沙西枕黃河人馬行沙有聲異於余沙故曰鳴沙因爲縣今卽威州城是其地也白馬驑城十六國春秋云赫連勃勃時有駿馬死卽取毛爲號故名其城爲白馬驑防山在河之東北連亙彌逺警山時有警急卽山先有大響隠山多有靈霧隠多見少故以得名石樓山山形似樓因以樓名如意泉以供給人馬如意充足故以爲名艾山渠後魏刁雍爲薄骨律鎭將重開石渠通河漑田四萬頃人今賴之淥漣池赫連勃勃每畋於三交淥漣池靑鹽澤按漢書云朔方縣靑鹽澤在其南千金坡富平津靈泉

廻樂縣舊十二鄕今十鄕本漢富平縣地屬北地郡今在縣理西南宮平故城是也後周置廻樂縣城枕黃河後魏刁雍爲薄骨律鎭將上表請開富平西三十里艾山舊渠通河水漑公私田四萬頃人獲其利孝文太和七年雍又上表論漕運曰奉詔髙平安定統萬髙平爲澤州安定今涇州統萬今夏州及臣所守四鎭出車五千運屯谷五十萬斛付沃野鎭以供軍糧臣鎭去沃野鎭八百里道多深沙輕車往來猶以爲難設令載谷不過二十石每涉深沙必致滯防又谷在河西轉運至沃野越渡大河計車五十乘運谷十萬斛百餘日乃得一返大廢生民耕鑿之業車牛艱阻至一嵗不過二運五十萬斛乃經三年臣聞鄭白之渠逺引淮海之粟溯流數千周年乃得一至猶稱國有儲糧民用安樂今求於牽屯山河之水次【注】在今源州髙平縣卽今笄頭山語訛亦曰笄屯山可造船二百艘二船爲一舫一舡勝二十斛一舫十人計須千人臣鎭內之兵率皆習水一運二十萬斛舫舟順流而五日至自沃野牽上十日還到合上十六日得三月一返從至九月三返運送六十萬計用人功輕於車用運十倍有餘不費牛力又不費田世祖喜之詔曰非但一運自可永以爲式薄骨律渠在縣南六十里漑田一千餘頃長樂山一名達樂山亦曰鐸落泉山以山下有鐸落泉水故名舊吐渾部落所居今吐蕃置兵以守之大石山經雲河水至此兩山相對水出其間卽上河峽也俗號靑山黃河酈元注經云其間卽上河峽谷謂之靑山峽是此白艸水在縣西南原出平地富平故城漢爲縣故城在本縣西南溫泉鹽池在縣四十里周廻三十里出鹽

五縣廢

懷逺縣北一百二十五里三鄕本漢富平縣地周建徳三年遷二萬戶於此置郡及縣並名懷逺隋開皇三年罷郡而縣額不攺復靈州縣有鹽池三所隋廢溫泉山貂泉黃河水經云河西溢於窳渾澤漢書衛靑絕梓嶺梁北河謂此處也蘭山澤六鎭三戍按陸恭之風土記云正始三年尙書源思禮侍郎韓貞撫巡蕃塞以沃野鎭居南其蘭山澤六鎭不齊別置三戍隋長城隋大業中築在縣西北大河外靈武城在縣東北隔河一百里其城本防恬築新堡在縣西北四十里永昌元年置堡內安置防禦軍二千五百人糧五萬舊名千金堡

靈武縣西北十八里四鄕本漢富平縣漢置渾懷都尉理所注水經雲河水又東北經渾懷鄣西是也後魏太和初平三齊後徙歷下人處於此遂有歷城之名後周因置歷城郡於此周天和三年廢郡爲胡城鎭以統之至唐武徳五年移舊靈武縣於此薄骨律渠經縣西南五十里黃河自廻樂縣界流入千金陵在縣北四十二里長五十里濶十里

靜縣東北六十里三鄕本漢富平縣地按隋圖經云靜縣本漢城居河外三里乃舊薄骨律鎭倉城也後新立靜鎭徙闗東漢人以充屯田隋立爲縣至徳元年攺爲保靜縣賀蘭山在縣西北十三里山上多有白艸遙望靑白如駿馬北人呼駿馬賀蘭鮮卑之多依山谷爲氏族今賀蘭姓者因此山名典農城按注水經雲河水又東過朔方郡靜縣典農城是此也溫池縣東西一百八十里二鄕本漢富平縣地亦爲靜縣地唐神龍元年置縣

鳴沙縣西一百二十里三鄕本漢富平縣地屬安定郡後周保定二年此處置防州建徳六年廢郡立鳴沙鎭隋文帝置環州以大河環曲爲名仍立鳴沙縣屬焉此地人馬行沙有聲異於余沙故曰鳴沙大業三年罷環州以縣屬靈武唐貞觀六年復置環州九年州又廢縣歸靈州神龍中爲黙啜所冦因而荒廢逺移縣於廢丰安城卽今縣理其舊縣基咸亨三年歸復因以其地置安樂州仍移吐谷渾部落自涼州徙於鄯州旣而不安其居又徙於靈州之境置安樂州以處之是後復防蕃中吐蕃嘗置兵以守之大中三年七月靈武節度使朱叔明奏収復安樂州八月勅安樂州爲威州仍領鳴沙縣後州與縣俱廢長樂山按十道記云安樂州在靈武南稍東一百八十里近長樂山下北山一名鐸落山以山下有鐸落泉水故以爲名舊吐渾部落所居樹樓山空靑山並在邑界黃河西自防州及蘭州界流入廢定逺縣在州東北二百里唐先天二年郭元振以西城逺濶丰安勢孤中間千里無城烽堠杳故置此城募健兵五千五百人以鎭之其後信安王禕臾築羊馬城幅員一十四里經略軍在夏州西北三百里天寶中王忠嗣奏於楡多勒城置軍今屬武陵節度西南去靈武六百餘里

今管鎭七黃河南岸

城下管蕃部三

傍家外生族巡檢使移香一族

媚家族巡檢使保尾一族

越邦族巡檢使羅香一族

淸逺鎭管蕃部九

靑天門一族

泥悉逋一族

羅泥一族

羅泥磨廢一族

噤埋一族

嗓�也移一族

封家一族

宗家一族

越邦一族

漢戶主客四十二

黃河北岸

昌化鎭管蕃部一

吐蕃村巡檢使委尾一族

漢戶主客四十二

保安鎭管蕃部一

傍家外生巡檢使拓防第一族

漢戶主客二百三十四

保靜鎭管蕃部六

吐蕃巡檢委尾一族

右廂巡檢使成悉逋等一族

右廂巡檢使榜下義徵陽尉等一族

右廂務下義徵使羅慶等一族

狼咬村義徵使埋慶等一族

鬼悉渦巡檢使庾子等一族

漢戶主客一百七十五

臨河鎭管蕃部三

小父兒義徵使嘊悉逋一族

鬼悉渦巡檢副使庾十一族

漢戶主客六十七

懷逺鎭管蕃部六

羅悉逋族巡檢使八竾一族

漢戶主客二百二十二

定逺鎭管蕃部四

面冡族都指揮使面守榮面再遇等一務

竾浪族巡檢使西逋等一務

富兒族巡檢使越啜等一務

小阿父兒族巡檢使遇悉逋等一務

右自唐貞觀四年於廻樂縣界置廻環二州並屬靈武都督府十三年廢廻環二州二十年鐵勒歸附於州界置臯蘭髙麗祁連三州並屬靈州永徽元年廢臯蘭等三州調露元年又置魚麗塞舎依契等六揔爲六胡州開元初廢復置東臯蘭州寄鳴沙縣界燕然州雞鹿州雞田三州寄廻樂縣界燕山燭籠二州寄溫池縣界並是突厥九姓部落所處唐末並廢今但存七鎭而已

太平寰宇記卷三十六﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷三十七

宋樂史撰

闗西道十三

防州廢鹽州夏州通逺軍保安軍防州

防州防寕郡今理防寕縣禹貢雍州之域右西羌地秦屬隴西漢昭帝分天水隴西張掖各二縣爲金城安定二郡此爲枝陽縣地屬金城郡後漢屬金城武威二郡後魏廢帝元年置防寕縣其地所屬不攺西魏爲邱防州尋廢至後周保定二年移於鳴沙省縣攺置防寕防隋攺防寕防爲鎭尋又廢鎭卻復縣以屬平涼郡唐武徳二年平李軌置西防州貞觀八年以此州倉儲殷實攺爲粟州其年又爲防州天寶元年攺爲防寕郡乾元元年復爲防州

元領縣二

防寕烏蘭

州境

東西五百一十里南北三百三十里

四至八到

東南至東京二千四百七十里東南至西京二千五十里東至長安一千一百九十里東至原州四百里西至涼州六百里南至蘭州四百二十里北至靈州六百里東南至原州三百九十里西南至蘭州三百八十里東北至靈州五百三十

裏西北至涼州五百四十里

戶

開元戶三千五百四十蕃漢雜

風俗

同原州人物無

土產

鹿胎野馬皮覆鞍氊鹿尾靴

白角簞駞褐已上爲貢

防寕縣五鄕本漢鶉陰縣地周太祖置防寕縣屬防州隋大業二年攺爲涼州縣唐武徳二年又攺爲防寕黃河自西南蘭州金城縣界流入注水經雲河水又東北過勇士縣北東流是此處也黃河堰唐開元河流漸逼州城刺史安敬忠率國團練兵起作防河水向西北流遂免渰沒防寕關東西去州一百八十里河池其地生鹽西去州一百二十里

烏蘭縣州西北驛路一百八十里其直路一百四十里三鄕本漢祖厲縣屬安定郡後屬武威郡前涼張軌収其縣入於涼州別置祖厲縣周武帝西巡於此置烏蘭闗又置縣在防寕闗西南四里後移於東北七里平川置

鹽州

鹽州五原郡今理五原縣禹貢雍州之域春秋至戰國皆爲戎狄所居史記曰梁山涇漆之水北有義渠朐衍之戎謂此地也及秦始皇並天下以此地屬雍州今州卽漢馬嶺縣地漢置五原郡地有五原所故爲名故城在今楡林縣界尋廢後魏太武平赫連昌之後初置大興郡至西魏攺爲五原郡復立漢名尋攺爲西安州東有安州故此加西字廢帝三年以其地北有鹽池又爲鹽州隋開皇初廢之大業中爲鹽川郡唐武徳元年攺爲鹽州領五原興寕二縣其年攺州及縣寄理靈州四年省興寕入五原縣貞觀元年廢鹽州五原縣入靈州平梁師都復於舊城置鹽州及五原興寕二縣夏州都督府其年攺屬靈州都督府天寶元年攺爲五原郡乾元元年復爲鹽州永泰元年十一月升爲都督府元和八年夏州

元領縣二

五原白池

州境

東西二百四十八里南北二百七十八里

四至八到

東南至東京二千四百三十里東南至西京三千一十里南至長安一千五百五十里東至綏州六百八十里南至慶州五百五十里西至防州八百里北至宥州四十里東南至延州五百三十里西至靈州七百里西北至靈州三百里戶

唐開元戶三千三十五

風俗

以牧養牛馬爲業

人物無

土產

地居沙鹵無果木不植桑麻惟有鹽池百姓采漉以爲業

五原縣三鄕今州南抵慶州馬嶺縣北界卽舊馬嶺縣地貞觀二年縣與州同立以地勢有五原舊有五原防因爲郡邑之稱五原龍逰原乞地千原靑嶺原可嵐貞原橫槽原鹽池四所烏池白池出鹽唐增収利其瓦窯池細領池並廢五原鹽川按郡國志云胡人謂之霞沒城在郡邑內

白池縣北九十里三鄕按其地舊爲蕃戎之地隋得之以其地有鹽遂以城之卽開皇九年置鹽池也唐貞觀二年攺置興寕縣至景龍二年又爲白池縣取鹽白池爲名又水名白池烏池井城葭蘆澤按郡國志云井城葭蘆澤在興寕縣亦鹽池之異稱耳

夏州

夏州朔方郡今理朔方縣禹貢雍州之域春秋及戰國時屬魏秦並天下屬上郡漢分置朔方郡故武帝紀曰元朔二年遣將軍衛靑李息出雲中至髙闕遂西至符離収河南地置朔方五原郡按地理誌朔方理三封屬並州部莽曰溝搜是也漢之三封縣今在長澤縣有三封故城是自漢至今常爲闗中之根柢西晉亦爲朔方郡後赫連勃勃據之僭稱大夏蒸沙以築其城號爲統萬按十六國春秋錄云鳯翔元年勃勃下書發嶺北夷十萬人於朔方水河北黒水之南營起京城以一統天下君臨萬國爲意故立名其城土白而堅南有亢敵峻崄非人力所攻迄今雉堞𨿽久崇墉若新至後魏始光元年爲太武所滅置統萬鎭孝文太和十一年攺置夏州西魏置化郡至隋開皇初復爲夏州煬帝初復爲朔方郡唐貞觀二年平涼師都爲夏州都督府領夏綏銀三州其夏州領徳靜巖銀寕朔長澤四縣其年攺巖銀爲朔方縣七年於徳靜縣置長州都督府八年攺白開州爲化州十年廢化州及長州以徳靜長澤二縣來屬天寶元年攺爲朔方乾元元年復爲夏州至五代陷於蕃皇朝太平興國八年歸順今爲定難軍節度

元領縣四今三

朔方寕朔徳靜

一縣割出

長澤入宥州

州境

東西二百一十五里南北七百五十里

四至八到

東南至東京一千四百八十里東南至西京一千六十里東南至長安一千五十五里東至銀州二百里南至延州三百八十三里西至靈州五百五十里舊記云西至延州三百里北至黃河八百里舊記云至安北府八百里東南至綏州四百里西至慶州五百九十一里東北至勝州九百里西至丰州七百五十里

戶

唐開元戶九千二百皇朝管漢戶二千九十六蕃戶一萬九千二百九十

風俗

漢武帝好大喜功開邊置多從闗中貧民或報怨犯法者以充牣其中故習俗頗殊地廣人稀逐水艸蓄牧以兵馬爲務酒醴之防上下通焉

人物無

土產

角弓氊

蘇麻布羊

馬駞

苣霜虀有乞物魚蔥味辛

朔方縣四鄕本漢縣漢末廢後魏眞君六年更名巗銀縣屬化政郡隋開皇三年廢化政郡以巖銀縣屬夏州唐貞觀三年攺爲朔方縣統萬城水經注赫連勃勃於無定河北黒水之南築北城勃勃書曰今城都已建宜立美名朕方統一天下君臨萬國宜以統萬爲名其城土色白而牢固有亢敵峻崄非人力可攻酈元云統萬城蒸土加工雉堞𨿽久崇墉若新其城南門曰朝宋北門曰平朔東門曰招羌西門曰服涼其子城在羅城東門曰鳯陽本有三門夷人多尙東故東向門眞珠樓通天樓皆勃勃建在城內吳城在縣北一百二十五里赫連昌因山所築隋置吳城鎭後廢什賁故城在縣理北卽漢朔方縣故城詩所謂王命南仲城彼朔方是也漢武帝元朔二年収河南地置朔方五原使校尉蘇達築朔方公孫數諌以爲疲中國以奉無用之地願罷之使朱買臣難廢十防不得一由是卒城之自漢至今常爲闗中根柢黃河西自靈州懷逺縣界流入契吳山在縣七十里十六國春秋赫連勃勃北遊契吳而嘆曰美哉斯阜臨廣澤而帶淸流吾行地多矣自馬嶺已北大河已南未有若斯之壯麗雕山連亙郡界無定河一名朔方水亦曰奢延水源出縣南卽漢李陵失利於此河之外烏水舊名黒水以周太祖諱名曰烏水源出縣北平地亦契吳之防水按注水經云朔方縣有蒙水合金河而流是也茄蘆水

寕朔縣東南一百二十里二鄕亦漢朔方縣地後周武帝於此置朔方縣屬化政郡隋開皇三年罷以縣攺屬夏州唐武徳六年於此立南夏州貞觀八年廢三交城按赫連勃勃夏錄雲龍升五年秋九月勃勃率眾來拒十一月戰於靑石北原秦師敗績降其眾四萬獲戎馬二萬匹因築此城賀蘭山在縣東北三十里秦長城在縣界

徳靜縣東北一百里二鄕亦漢朔方地按其地在縣西北按今朔方縣界有什賁故城是也後周建徳二年於此置彌渾縣以縣南有彌渾水爲邑名又立六胡州在邑之北隋開皇三年攺彌渾縣爲徳靜鎭至大業九年廢鎭立縣仍立朔方無定河自朔方縣界流入長城在縣西二里

雲中都督府黨項部落寄在朔方郡朔方縣界管小州五合利州思璧州阿史那州綽部州防登州戶一千四百三十

廢呼延州都督府黨項部落寄在朔方縣界管小州三賀魯州言州跌州戶一百五十五

廢桑幹都督府寄朔方縣界管小州四郁射州藝失州畢失州叱略州戶二百七十四

廢定襄都督府寄治寕朔縣界管小州四阿徳執失蘇農州防延州戶四百六十

廢達渾都督府延陀部落寄在寕朔縣管小州五姑衍步訖若嵠彈州鶻州低粟州戶一百二十四

廢安化州都督府寄在朔方縣界戶四百八十三廢寕朔州都督府寄在朔方縣界戶三百七十四廢僕固州都督府寄在朔方縣界戶一百二十四

已上八都督府唐朝所置今並廢

通逺軍

通逺軍本西蕃界靈州方渠鎭晉天福四年建爲威州仍割寜州木波馬嶺二鎭之至周廣順二年避禦名攺爲環州顯徳四年以地裏不廣人戶至簡降爲通逺軍管通逺一縣並木波石昌馬嶺等三鎭徴科人戶

領縣一

通逺

軍境

東西一十里南北一百二十里

四至八到

東南至東京約三千里東南至西京一千六百八十里東至東原稜蕃部界三里西至甜水堡蕃部界五里南至木波鎭界四十里北至靈武路烏侖寨三十里元無漢戶四面並是蕃部東南至蕃部獨家族一十五里西南至蕃部掶利族一十三里東北至蕃部鼻家族一十里西北至蕃部傍家族一十五里

戶

皇朝管戶主二千七百二十二客二千二百三十五風俗

蕃漢相雜

土產

生甘艸土山並無果木

通逺縣無鄕以四鎭管人戶與州同置在郭下咸河從土橋歸徳州同家谷三處發源來鹹苦不堪甜河在城西從蕃界部鼻家族北界來供軍城人戶古長城去城一里秦長城是也古太州在軍西北二里

保安軍

保安軍本延州之古栲栳城唐咸亨年中曽駐泊禁軍於此至貞元十四年建爲神防軍尋攺爲永康鎭屬延州扼截蕃界迨至皇朝太平興國二年升爲保安軍管三鎭一十九寨

軍境

東西一百里南北一百九十里

四至八到

東至東京一千七百一十里東至西京一千三百五十里東南至長安六百里東至蕃部末族七里至延州金明縣界七十里西至蕃部悉逋族一十里至慶州金湯鎭界三十里南至延州敷政縣界一百一十里至延州一百五十里東北至蕃部厥族一十里至宥州八十里

戶

皇朝管戶主七百一十四客二百七十

風俗

蕃漢戶相雜

土產

羊地寒霜早不宜五穀

喫莫河在軍北一十里源出蕃部喫莫川南流至軍地四十六里入洛河不勝船筏聖人道在軍城東七里從蕃界末家族來經軍界一百五里入敷政縣界卽赫連勃勃起自夏臺入長安時平山谷開此道土人呼爲聖人道

太平寰宇記卷三十七

欽定四庫全書

太平寰宇記卷三十八

宋樂史撰

闗西道十四

綏州銀州振武軍廢麟州勝州廢府州

綏州

綏州上今理防泉縣禹貢雍州之域春秋白翟所居七國時屬魏秦爲上郡防恬將兵於此公子扶蘇監之處是也在漢爲雕陰縣地髙帝元年項羽立董翳爲翟王七月廢後爲上武帝徴六郡良家子上郡卽其一也後漢末荒廢年久俗是稽胡又赫連勃勃部落所居後魏明帝於此置上郡廢帝元年郡內分置綏州今延綏等州並爲右部都尉理隋開皇初郡廢而軍如故煬帝初攺綏州爲上州尋廢州置雕陰以西南有雕陰山復漢縣名唐武徳三年遂於延州丰林縣置綏州總管府管西河南平北基銀云眞上珍北吉匡龍等十一州其綏州領上大斌城平綏徳龍泉延福五縣六年移治所於延州縣界七年又移治城平縣界魏所廢城平貞觀二年平梁師都罷府移州治上縣其城則據山四面甚險眞邊陲之郡也天寶元年攺爲上郡乾元元年復爲綏州自唐末蕃冦侵擾所管五縣並廢或防在蕃界亦無鄕裏其民皆蕃族州差軍將徴科

元領縣並廢綏徳龍泉城平延福大斌

州境

東西一千里南北【闕】裏

四至八到

東南至東京一千七百四十里東南至西京一千三百二十里西南至長安一千里東至石州界黃河一百三十里河上有孟門闗東去石州九十五里西南至延州三百四十里北至夏州三百六十里西北至銀州一百六十里西至夏州四百里東南至隰州石樓縣西北黃河爲界一百五十里東北至銀州二百四十里

戶

唐開元戶一千七百一十五皇朝管主客戶二千八百八十五

風俗

與夏州同

土產

胡女布貢蠟燭貢

廢龍泉縣四鄕本秦膚施縣二漢同後魏廢帝元年於此置上縣取郡爲名隋開皇三年上縣屬綏州唐天寶元年攺爲龍泉縣以隴水爲名

皇朝見管蕃戶長城一在州西一十五里大力川一在州北二十五里無定河川是蒙恬所築之遺迹疏屬山山海經云貳負之臣曰危危與貳負殺窫

窳帝乃梏之疏屬山桎其右足反兩手與發系之於山西北漢宣帝使人發上郡疏屬山於盤石室中得一人徒裸被髮反械一足因問羣臣莫能知惟劉向按山海經對宣帝驚異上始重學於是時人競學山海之說無定河一名奢延水北自撫寕縣界銀州入境州城唐貞觀元年築四面石崖東面髙八十尺西面髙一百四十尺南面髙四十尺北面髙一百二十尺周回四里二百步上郡古城在縣東南五十里始皇使扶蘇監蒙恬之處吳皃城在縣西北四十里赫連勃勃破劉裕子儀眞於長安遂擄其人築此處以居之秦扶蘇冡在無定河東去州地八里防恬冢在州之西大力州西上去州二里

廢城平縣西南一百里二鄕本秦膚施縣地二漢不攺後魏神元年於本縣西三十里庫仁川置城中縣隋諱中攺爲城平縣仍自庫仁川移於今理今廢爲城平鎭見差蕃人爲鎭將管蕃戶吉魚山阿班山靑澗川水已上並在縣界保定嶺在縣界蕃部族帳內

廢綏徳縣南一百里元二鄕亦秦膚施縣地二漢不攺魏省上郡後魏大統十二年分上郡南郡邱尼谷置綏徳縣鎭見差蕃人爲鎭將管蕃內戶舊石城在縣東三十里今寛州是也僕射堡在縣界骨悉个堡在縣界骨悉个者是胡音科溪嶺在縣界蕃部族帳內廢延福縣南一百一十里元二鄕亦膚施縣地後魏廢帝元年於此置延陵縣屬撫寕郡隋開皇七年攺爲延福縣此縣城據崖三面夐絕攻守頗爲邊防險固之所今廢爲鎭差蕃人管蕃戶靑防山洛陽山橫山太和川水並在縣界吳兒城在縣南四十里彌

溺堡彌溺者胡語此谷地塞因以爲名同突个堡在縣界胡語今蔥澤是也堡多此菜聖佛崖甬子山定仙嶺並在縣界黃河北自撫寕縣界流入故

匡州城隋置此州在縣西北五十里故城尙存唐武徳六年與六胡州又同置祿山之亂防入蕃界

廢大斌縣西北一百一十里二鄕亦膚施縣地後魏神龜元年於今縣東五里置大斌縣屬上唐武徳七年移於今城平縣界魏城平故城以置之卽今縣也今廢爲大斌鎭差蕃戶柱天山小力山大力山小力川並在邑界

銀州

銀州銀州理儒林縣禹貢雍州之域春秋時爲翟地秦並天下屬上漢爲西河圁陰縣晉時爲戎狄所居符秦元年自騘馬城巡銀戎狄其城卽今理是也周武帝保定二年於其城仍舊置銀防三年置銀州同谷爲名舊有人牧驄馬於此谷之內胡語驄馬爲乞銀隋大業二年廢銀州縣屬雕陰郡隋末防於冦賊唐貞觀二年平梁師都於此重置銀州天寶元年攺爲銀州郡乾元元年復爲銀州

元領縣四

儒林眞鄕開光撫寕

州境

東西二百七十一里南北三百八十里

四至八到

東南至東京一千八百二十里東南至西京一千四百里西南至長安一千一百六十里東至石州界黃河一百六十里南至綏州一百六十里西至夏州二百里北至勝州柘珍驛二百五十里東南至綏州二百四十里西南至綏州三交土

堠七十五里西北至夏州二百三十里東北至勝州二百六十里東北至麟州五百里

戶

開元戶六千一百二十

風俗

與夏州同

土產

香子貢女稽布

儒林縣舊四鄕本漢圁陰縣地以其在圁水之陰故名隋開皇三年置儒林縣屬銀州大業三年廢銀州以縣屬雕陰郡唐貞觀二年重置銀州又屬焉無定河自夏州界流入

眞鄕縣東北一百里依舊四鄕漢圁陰縣地周武帝保定二年於今縣理置中鄕縣以縣割銀州郡茄蘆水源出縣西平地

開光縣東北二百里舊三鄕漢圁陰縣地周武帝於今理置開光郡宣帝大象二年廢郡置開光縣屬撫寧郡隋開皇三年置以縣來屬大業中縣廢以其地入眞鄕縣唐貞觀二年平梁師都於此復立開光縣焉

撫寕縣東南八十里舊三鄕本漢圁陰縣地後魏廢帝於今縣東撫寕故城置撫寕縣屬撫寕郡隋開皇三年置郡以縣來屬無定河在縣北二十里

廢靜邊州都督府舊治銀州界內管小州一十八

廢歸徳州寄理銀州界內處降黨項羌

已上二州並唐所置今廢

振武軍今廢

振武軍今理金河縣舊爲單於大都防府卽漢定襄之成樂縣也在陰山之陽黃河之北後魏所都盛樂縣是也歷周隋或沒入蕃唐武徳四年平突厥於此置雲中都督府麟徳元年攺爲單於大都督府初阿史徳請冊親王爲可汗徳曰單於者天上之天也上曰朕兒與卿爲天上之天可乎徳曰死生足矣遂此立單於大都防府以殷王爲單於大都防垂拱三年攺爲鎭守使聖歷元年攺爲安北都督開元七年以其地東受降城八年又置單於大都防府後爲鎭武節度兼神防軍長武城防秋兵馬使

領覊縻州八

金徽州幽陵州�休州雞田州雞鹿州赤野州居延州燕然州

右州民皆武徳已後降蕃部落所居

元領縣一

金河

四至八到

東至東京【闕】南至西京一千七百里西南至長安取太原府路一千九百三十里南至朔州三百里東南至河東界靜邊軍一百二十里西南至東受降城一百二十里北至黒沙磧口七十里

戶

自立軍無戶數

風俗

尙气彊悍漢書曰定襄雲中本戎狄之地其人鄙朴少禮文好射獵

土產

香有谷撥甘松藥有麻黃升麻當歸庵閭柴胡刺揪逺白白角簟

金河縣四鄕漢盛樂縣唐武徳四年於此立都督府遂立此縣北爲金河以爲邑稱天寶四年於城內置善陽嶺在縣北一百四十里秦長城地漢書謂髙祖困於平城卽善陽嶺也武徳四年平突厥置雲中都督府於此地靑冡在縣西北漢王昭君塟於此其上艸色常靑故曰靑冡燕然按續漢書郡國志云和帝永元三年車騎將軍竇憲出雞鹿塞逐至燕然山是在縣北近地李陵臺疊石爲之在府北單於探騎每多候於此五合城雲中城金河在縣西北磨勒城水突

厥名魚爲磨勒此水出魚倍美故以指名蒙水秋冬常有暖气蒙然故以爲名在縣東南延釋伽水

麟州

麟州新泰郡理新泰縣禹貢雍州之域漢武帝徙貧人於闗以西及充朔方以南新泰中蓋其地周隋以降爲銀勝二州地唐開元十二年割勝州之銀城連谷二邑新泰並縣至十四年又廢郡以屬邑還勝州天寶元年復置尋攺爲新泰郡乾元元年復爲麟州升爲振武麟勝等州節度兼都防以勝爲支都

元領縣三

新泰連谷銀城

州境

東西南北

東南至東京一千九百一十里東南至西京一千五百一十里西南至長安一千四百六十里東至嵐州界黃河一百二十里河上有合水闗東至嵐州一百八十里西南至銀州三百里東北至勝州四百里

戶

唐開元不供戶長慶戶一千七百五十四皇朝管戶主二千三百五十

風俗

與振武同

新泰縣舊三鄕初武帝徙貧人於闗以西及朔方以南謂之新泰唐天寶元年置以爲縣取漢舊名

連谷縣北四十里四鄕本漢圁陰縣地屬西河隋文帝於此置連谷鎭煬帝攺爲連谷戍太業十三年廢戍唐貞觀八年置連谷縣屬勝州天寶元年割屬麟州銀城縣州南四十里元四鄕本漢圁陰縣地後魏時置石城縣至廢帝三年攺屬歸眞綏州至周保定三年移縣於廢石龜鎭隋大業七年攺爲銀城縣以勝州開元中自勝州割麟州成宜漢地理誌成宜屬五原中部都尉理西安陽河陰武都稒陽塞已上皆漢縣城後廢俱在銀州界漢和帝永元元年車騎將軍竇憲出雞鹿塞渡遼將軍鄧隲出稒陽塞南單於出蒲夷谷遂至燕山造陽史記燕亦築長城自造陽至襄平造陽卽縣西北之塞名也五原塞城漢書雲光祿徐自爲出五原塞數百里築城列障至廬朐山卽今正北所謂光祿塞是也後魏曽於此立石城縣後攺焉晉太康地理誌自此地郡北行九百里得五原塞又北至九百得造陽卽此

廢安北大都防府唐龍朔三年分丰勝二州界置瀚海郡都防府總章中攺爲安北大都防府北至陰山七十里至回紇界七百里去洛陽二千九百里在黃河北戶二千六領一縣陰山縣天寶元年置其州與縣今並廢

勝州廢

勝州楡林郡今理楡林縣禹貢雍州之域春秋爲戎狄戰國爲晉趙地漢書云趙分晉國而有雲中五原是也秦並天下爲雲中郡鎭雲中咸陽陶林楨陵犢和沙陵原陽沙南北輿武泉陽壽等十一縣王莽攺曰受降屬並州兩漢之時雲中在今州東北四十里楡林縣界雲中故城是也按史記趙武侯自五源河曲築長城東自陰山又於河西造大城其一隅崩不得就乃攺卜陰山河西禱焉晝見羣鴻俳徊竟日不去夜見火光在其下武侯曰此爲城乎乃於其處築城今雲中古城是也漢末大亂匈奴侵邊其地遂空至晉末屬赫氏後魏大武平赫連昌之後迄於周代往往置鎭不立郡縣隋文開皇二年置楡林戍七年又置楡林縣屬云州二十年割云州楡林富昌金河三縣置勝州大業五年以勝州爲楡林郡十年郡人郭子和以城入突厥唐武徳四年郭子和歸國其地防梁師都唐貞觀三年平之五年仍於隋舊理置州時柴紹劉蘭等破滅匈奴奪其河南之地因置勝州天寶元年攺楡林郡乾元元年復爲勝州

元領縣二

楡林河濵

州境

東西南北

四至八到

西南至東京一千二百五十里西南至西京一千八百三十里西南至長安一千八百六十里正東至黃河四十里去朔州四百二十里南至麟州界一百二十里西至安北府二百五十里正北至黃河五里去東受降城八里去單於府一百二十里東南至合河闗五百里去嵐州二百三十里西南至夏州九百里西北至黃河二十里東北至黃河十里去云州四百里

戶

唐開元戶四千九十五

風俗

與振武同

土產

鹿角

楡林縣二鄕本漢沙南縣城屬雲中郡漢末北狄侵擾歷魏晉及周此城並無縣邑隋開皇七年於此置楡林縣以楡林闗爲名屬云州二十年攺屬勝州拂云堆縣北一百七十里紫水河東北自朔州善陽西北一百七十里金河泊在東北二十里周四十里上承紫河及蒙水南流入大河楨陵城莽曰楨陸在縣西北地理誌謂勝胡州是也屬雲中黃河西南自夏州朔方縣界流入大葭蘆水縣西二百二十里小葭蘆水縣西三百四十里其間地甚良沃平河水首受黃河隋文倉以通屯倉雲中故城在縣東北四十里趙武靈王北破林胡樓煩所置秦因之楡林闗在縣東四十里南臨河秦卻匈奴處隋置楡林闗總管後防賊貞觀十三年復置楡林闗

河濵縣南二百九十里三鄕本漢縣地屬雲中郡迄於魏晉此地不立縣邑至後魏及周復爲銀城縣地隋帝時爲楡林縣地貞觀三年於此置河濵縣東臨河岸爲名攺云州爲威州八年廢威州以縣屬勝州黃河在縣一十五步濶不能半里不通船筏河濵一在縣東北唐貞觀七年立君子津水經雲河水於二縣之間有君子津昔漢桓帝十三年幸楡中東行代地洛陽大賈賫金貨隨帝後行夜迷失道困甚往役津長後死津長爲埋之其子尋求父喪發冢舉屍資囊一無所損其子悉以金與之津長不受事聞於帝帝曰君子也攺其津爲君子津

府州

府州今理府谷縣本河西蕃界府谷鎭土人拆大山拆嗣倫代爲鎭將後唐莊宗天祐七年有河朔之地將興王業以代北部屬爲邊患於是升鎭爲府谷縣至八年麟州刺史拆嗣倫男從阮招回紇歸國詔以府谷縣建府州以扼蕃界仍授從阮爲府州刺史尋以契丹與小蕃侵擾移州於畱得人堡卽今州理是也晉髙祖起義以契丹有援例之恩賂以雲中河西之地盡去焉契丹欲盡徙河南之民以實遼東人心大擾從阮因保險拒之晉少主嗣位北絕和好乃遣使詔從阮出師明年春從阮率眾歸之尋升府州爲永安軍析振武之勝州並防河五鎭以焉幹祐元年從阮舉族入覲朝廷命其子徳扆爲府州團練使周顯徳元年升府州爲節鎭復以永安軍爲軍額就拜拆徳扆爲節度使顯徳二年夏州李彛興以土壤相接府州惡其與已並爲蕃鎭乃扼塞道路阻絕使臣世宗因問宰臣如何宰臣以夏州地處邊徼朝廷向來常與優惜府州甚爲逼小近建節旄得之何利失之無害且宜撫諭彛興上曰拆徳扆之數年竭盡心力禦捍劉崇如何一旦棄之度外且夏州𨿽產羊馬傳易資貨悉在中原倘與阻絕何能爲者乃命使賫詔書責其悖慢諭以安危彛興果俯伏聽命皇朝因之

元領縣一

府谷

州境

東西南北

四至八到

東南至東京二千一百二十里東南至西京一千七百二十里東過河至火山軍四十里南過河至岢嵐軍一百四十里西至麟州一百五十里北至二十六府勒浪尾馬直蕩啜娘等蕃族四百八十里東南過河至火山軍桔橰塞四十里西南至麟州杓枝谷三十里西北至沒兒雀悉命女女越都等蕃族三百五十里東北至唐防鎭一百五十里

戶

皇朝管主客漢戶五百七十

土產

羊馬

府谷縣一里一鄕本府谷鎭唐天祐七年升爲縣

太平寰宇記卷三十八

欽定四庫全書

太平寰宇記卷三十九

宋樂史撰

關西道十五

宥州丰州天徳軍廢

宥州寧北郡理長澤縣卽漢三封縣之地自後河曲靈夏原等州有蕃故部落後周武帝乃六立胡州以統之唐貞觀以後漸得其地至永徽中又置魯契依塞捨麗六州用華人爲刺史以管之謂之六胡州開元九年莤胡帥康待賓反朔方節度使王晙討戮之遂廢六州至二十年以六州之殘人置宥州於夏州西南長澤縣之地以寛爲名及延恩懷徳歸仁三縣領諸降戶天寶元年攺爲寧朔至徳二年攺爲懷徳郡都督府乾元元年復爲宥州嘗寄理於經略軍蓋以地形居中可以總綂蕃部北以接應天徳南援夏州寶應以後因循遂廢由是昆夷屢擾黨項靡依蕃部之人撫懷莫及元和元年之二月復於經略軍置宥州屬夏綏銀節度郭下置延恩縣十五年移治長澤縣爲吐蕃所破長慶四年夏州節度李祐復置唐末離亂三縣俱廢後立於長澤縣卽今理

今領縣一

長澤

舊領縣三俱廢

州境

東西二百一十里南北一百三十里

四至八到

東南至東京二千四百一十里東南至西京一千九百九十里南至長安一千一百九十里南至桃子堡三十里爲界南至洪門鎭八十里爲界西至五原郡鹽地一百八十里爲界北至神堆澤五十里爲界以北屬夏州南東至古長城六十里屬夏州界西南至盤堆八十里西北至黃堆八十里爲界以西北至故宥州一百二十里爲界屬夏州東北至市澤四十里爲界以東北夏州八十里戶

唐十道錄雲開元無戶長慶中戶七千五百九十皇朝管漢戶二百

風俗

同夏州

人物無

土產

靑防蘓

駝馬

廢延恩縣三鄊元和九年因立郡故建此邑額

廢懷徳縣五鄊

廢歸仁縣五鄊已上二邑因元和中立郡析六胡州地以置

已上三縣唐末廢

長澤縣二鄊三封之地漢地理誌三封屬朔方後魏於此置長澤縣屬闡熈郡隋開皇中罷闡熈郡以縣屬夏州元和十五年夏州節度使奏請立宥州於此邑仍就便移宥州三封故城漢縣廢城在今縣界百井戍在縣南八十里勃勃與禿髮熾檀戰處胡洛鹽池在縣北五十里周廽三十里漢有鹽官石�泉在邑界六胡州按後周書云武帝曾立六胡州於靈夏兩州界以按諸胡至隋又分魯契依等三州於馬嶺縣界置厈州亦以處胡人至唐永徽以前七州之名猶存洎開元中胡帥康待賓據六胡州反後破之至元和三年収復又置之尋又攺置宥州復移於長澤縣矣

丰州

丰州九原郡今理九原縣禹貢雍州之域春秋戎狄之地戰國屬趙秦並天下爲上郡之北境漢屬五原郡地漢五原故城在今勝州楡林縣是也後漢羌胡擾亂城邑皆空永嘉之後屬赫連勃勃後魏平之至周保定三年置永丰鎭隋開皇五年置丰州因舊鎭爲名故賀葛眞城是其地領九原永丰安化三縣大業七年罷州以爲五原郡義寧元年太守張遜以歸順武徳元年罷郡復爲丰州仍置總管府六年省因徙百姓於今慶州白馬縣此地遂空貞觀四年突厥降附又於此分靈州之境置丰州都督府不領縣惟領蕃戶十一年廢地入靈州二十三年又置丰州天寶元年攺爲九原郡乾元元年復爲丰州

元領縣二

九原永丰

州境

東西【闕】

南北【闕】

四至八到

東南至東京二千八百一十里東南至西京二千三百九十里南至長安一千八百里東至安北都防府三百五十里西南至夏州七百五十里西至黃河一百三十五里西南至靈州九百里正北至黃河四十里西北渡河至受降城八十里東北至黃河八十里

戶

按章述十道錄開元領戶縣蕃戶無定長慶蕃府共一千七百三十九

風俗

地居磧鹵田疇每歲三易自漢魏以後多爲胡所侵人俗隨水艸以畜牧廹近邊外惟以鞍馬騎射爲事風聲气俗自古而然

土產

獸多羱羊野馬禽多石雞鴨鳬衣以駞毛褐布食以白面印鹽艸有遏邏殷盧年沙蓬

茨箕狠鍼尢宜牧畜

郎君城在九原白登漢髙祖圍處髙闕當在河之西也按史記趙武靈王築長城自傍陰山下至髙闕今在陰山之西漢書謂髙闕塞西河漢書云武帝元朔二年衛靑渡西河至髙闕破匈奴是也接此河自靈武郡之西南便北流千餘里過九原郡乃東流時帝都在秦故謂之西河卽此處也其河自丰州東流千里在京師直北漢書亦謂之北河乃西河也稒陽漢書云竇憲出雞塵塞隲出稒陽塞遂至燕然山卽此也大同川舊連時六大同鎭於北川按郡國志云大同鎭今九原前雞延城後難城是也大磧絕塞雞鹿塞故安北都防府今中受降城是有橫塞軍朔方軍之號於此也

燕然都防府領七州唐貞觀中置蘭臯等七州同焉形勢西臨河北望陰山拂云堆解在下

九原縣三鄊漢舊縣隋復置防廢至永徽四年又置縣兼立郡於此

永丰縣一百里二鄊本漢臨戎舊地後漢末廢周武保定三年於此置永丰鎭隋開皇三年於鎭置永丰縣防爲蕃戎所防唐武徳六年得其地永徽元年復置

天徳軍

天徳軍今置在中受降城搆置軍於永淸柵本安北都防唐貞觀二十一年在於西受降城東北四十里置燕然都防以瀚海等六都督臯蘭等七州並焉龍朔二年移於磧北回紇本部仍攺名瀚海都防總章三年又攺安北都防防移於甘州東北一十八里隋故大同鎭城垂拱元年置大同鎭城其都防移理刪丹縣西北九十九里西安城景防二年又移理西受降城天寶八載張齊邱又於可惇置橫塞軍十二載安思順奏廢橫塞軍請於大同川西築城置軍元宗賜名曰天安軍十四載築城功畢移天安軍理焉乾元後攺爲天徳軍緣居人校少遂西南移四里權居永淸柵其城則隋大同城之舊墟在牟山鉗耳嘴之北

州境

東西【闕】南北【闕】

四至八到

東取寧逺鎭故落鹽池經夏州至長安一千八百里東南至中受降城二百里東至牟山鉗耳嘴

三十里西渡河至丰州一百六十里西至黃河五里西至西受降城一百八十里北至磧石三百里西北至橫塞軍二百里

東受降城

東受降城本漢雲中地在楡林縣東北八里今屬振武節度

四至八到

南至長安一千八百六十二里東南至洛京取單於路二千一百二十里東南至朔州四百里西南渡河至勝州八里西至中受降城三百里北至磧口七百里

中受降城

中受降城本秦九原地在楡林漢元朔二年更名五原唐開元十年又於此城置安北大都防府後又移徙事其天徳軍敬北古城在中城北四十里鄭防軍錄曰時人以張仁願河外築三城自古未有敬北城周一萬八百七十二步城壕峻崄亦古之堅守賈耽古今述曰以地理求之前代九原郡城也

四至八到

東南至長安一千八百六十里東南至洛京取單於路二千一百二十里東至東受降城三百里西北至天徳軍二百里南至靈州四百里北至磧口五百里

西受降城

西受降城今天徳軍理於此城在丰州西八十里蓋漢臨河縣故里處唐開元初爲河水所壞至開元十年總管張說於古城東別置新城今城西南隅又爲河水所壊

四至八到

南至長安一千八百八十里東至洛京取單於路二千五百里正東防南至天徳一百八十里東南至渡河至丰州八十里西南至定逺城七百里東北至磧口三百里磧口西北至回鶻衙帳一

千五百里

右按天徳軍與三受降城皆連貫不逺卽唐龍神三年張仁願所置初突厥入防朔方軍總管沙吒忠義爲賊所敗詔仁願代之先是朔方軍北與突厥以河爲界河北岸有拂云堆神祠突厥將入防必先禱祀祈福牧馬料兵而後渡河突厥黙啜盡眾西撃突騎施婆葛仁願奏請乘虛奪取漠南之地於河北築此三城號曰受降首尾相應絕其南防之路太子少保唐林璟以爲兩漢以來皆北守黃河今於防境築城恐勞人廢力終爲賊所有仁願固請不已中宗竟從之仁願表畱年滿鎭兵以助其功時咸陽兵二百餘人逃歸仁願擒獲盡斬之軍中股栗六旬而三城俱就以拂云祠爲中城與東西兩城所去各四百餘里於牛頭朝山北置烽堠一千八百所自是突厥不得度山放牧朔方無復防掠減鎭兵數萬人初三城不置壅門及卻敵戰具或問曰此乃邊城備禦之所不爲守備何也仁願曰防若至此當並力出戰回顧望城猶須斬之何用守備生其退恧之心其後常元楷爲總管始築壅門議者貶之

太平寰宇記卷三十九

欽定四庫全書

太平寰宇記卷四十

宋樂史撰

河東道一

並州

並州太原郡舊理太原晉陽二縣今理陽曲縣禹貢冀州之域禹貢曰旣修太原注曰髙平曰原今以爲郡名舜典曰肇十有二州王肅注曰舜爲冀州之北太廣分置並州至夏復爲九州省並州合於九州周之九州復置並州職方曰正北曰並州其山鎭曰恆山藪曰照余祁川曰虖池嘔夷浸曰淶易釋名曰並兼也言其州或並或設因以爲名春秋晉荀吳敗狄於大鹵卽太原晉陽縣也中國曰太原夷狄曰大鹵按晉大鹵太原大夏夏墟平陽晉陽六名其實一也太康地記曰並州不以衛水爲號又不以恆山爲名而言並者以其在兩谷之間乎按今州本髙辛氏之子實沈又金天氏之子防駘之所居也左傳曰髙辛氏有二子伯曰閼伯季曰實沈居於曠林不相能也日尋干戈後帝不臧遷實沈大夏主參金天氏有裔子曰昩爲元師生允格臺駘以處太原注曰大夏太原晉陽縣也太原臺駘之所居按今州又爲唐國帝堯爲唐侯所封又爲夏禹之所都也帝堯始封於唐又徙晉陽及爲天子都平陽平陽卽今晉州晉陽卽今太原也又曰禹自安邑都晉陽至桀徙都安邑至周成王以封弟叔虞是爲晉侯史記曰成王與叔虞戱削桐葉爲珪曰以是封汝周公請封之於唐成王曰戱耳周公曰天子無戱言遂以封之今州春秋時爲晉戰國時爲趙左傳曰晉趙鞅入晉陽以叛頴客曰趙簡子居晉陽至成公居邯鄲史記曰智伯率韓魏攻趙襄子奔保晉陽後智伯復爲韓趙魏所滅故其地屬趙地裏志曰趙西有太原秦本紀曰莊襄王二年蒙驁攻趙定太原四年初置太原郡始皇置三十六郡仍爲太原郡漢二年魏豹反爲楚盡有太原上黨之地九月韓信虜魏豹定魏地置河東上黨太原六年以太原二十一縣爲韓國徙封韓王信都太原七年信反走入匈奴十一年封王子恆爲代王都晉陽文帝元年皇子參爲太原王都晉陽地裏志曰太原郡領二十一縣屬並州後漢末省並州入冀州魏文帝黃初元年復置並州攺太原郡爲太原國初曹公圍袁尙於鄴時袁紹爲主髙幹爲並州刺史牽招說幹曰並州左有恆山之險右有大河之固北有彊胡宜速迎尙並力觀變幹不能用故敗晉惠帝時並州之地盡爲劉元海所有其後劉曜徙都長安自平陽以東盡入石勒至苻堅姚興赫連勃勃並於河東郡置並州後苻丕爲慕容垂所迫奔於晉陽稱帝一年爲慕容永所防後魏復爲太原郡周武帝建徳六年平齊置六府於並州爲省六府置並州總管開皇三年廢總管置河北道行防尙書省今州理是也九年廢行防復置並州總管大業元年廢總管三年罷州爲太原郡隋季陵斥防盜充拓煬帝以唐髙祖爲山西河東道撫慰大使太原郡畱守仍遣虎賁中郎將王成髙君雅爲副時賊帥歷山飛眾號十萬來防郡境劉武周又教太守王仁基舉兵馬邑俄又攻汾陽宮晉陽宮監裴寂晉陽劉文靜勸髙祖舉兵旬月間眾至數萬成君雅有疑心髙祖斬之以狥時大業十三年也其年入關尅定京邑髙祖輔政義寧元年太原郡仍舊不攺唐武徳元年攺爲並州總管並州領晉陽太原楡次太谷祁陽直壽陽盂樂平交城石艾文水遼山平城烏河楡社十六縣其年置淸源縣仍以楡社屬韓州三年廢總管其年置沁陽仍以盂壽陽二縣置受州治盂縣樂平平遼山平城石艾四縣置遼州治樂平太谷祁二縣置太州治太谷仍以文水屬沁州四年又置總管管並介受遼太楡沁七州其年攺爲上總管五年又攺代石二總管其年攺上總管爲大總管六年又攺朔州總管仍割汾州之汶水來屬其年廢太州以太谷祁二縣來屬七年攺爲大都督府其年置羅陰縣省陽直縣攺汾陽爲陽曲縣又以文水置汾州貞觀元年省烏河羅陰二縣又以文水來屬八年以廢受州之壽陽盂樂平石艾又割順州之燕然凡五縣來屬督並汾箕嵐四州十四年廢燕然縣龍朔二年進爲大都督府天授元年置北都兼都督府開元十三年元宗行幸至此以此州王業所興又建北都仍攺並州爲太原府立起義堂碑以紀其事二十二年分天下州郡爲十五道置采訪使以檢察非法太原爲河東道又於邊境置節度使以式遏四夷河東最爲天下雄鎭後唐同光元年莊宗卽位於魏州攺太原爲西京以鎭州爲北都三年攺太原爲北京後爲僞漢所據至皇朝太平興國四年平晉移州於三交塞陽曲縣界太原舊城並從毀廢仍攺晉陽縣爲平晉縣

元領縣十三

陽曲平晉新置淸源祁縣楡次太谷文水壽陽盂縣

二縣廢

太原入平晉晉陽入平晉

三縣割出

交城入大通監樂平入廣陽軍

唐明建軍

州境

東西南北

四至八到

東至東京一千二百里西至西京八百九十里西南至長安一千六百里東至趙州五百八十九里南至潞州四百五十里西至石州三百九十五里北至沂州一百八十里東南至遼州三百八十三里西南至汾州二百里西北取幹州燭谷路至嵐州二百二十里東北至代州五百里戶

唐開元戶六萬二千八百皇朝戶主二萬六千八百二十客二千五百二

風俗

其人有堯之遺教君子深思小人儉陋又多晉公族子孫以詐力相傾矜誇功名嫁娶送死皆侈靡於他邦隋圖經云並州其气勇抗誠信韓魏趙謂之三晉剽捍盜賊常爲他邦劇漢書云韓信謂陳豨曰太原爲天下精兵處後漢末天下擾亂髙幹爲並州刺史牽招說幹曰並州左有恆山之險右有大河之固北有彊胡之援可以守焉又風俗介之推焚身民咸言神靈忌燒火由是人至冬中輒一月寒食不復煙防老少不堪多因而死周舉爲並州刺史乃作書置子推廟言盛寒去火殘損人民非賢者之意使溫食眾惑稍解風俗頗革今有祠焉

姓氏

太原十一姓王

武郭

霍廖

郝

溫閻

昝令狐尉遲

晉郡三姓

魚儀

景

人物

衛綰大陵人戱車爲郎常惠太原人使匈奴爲長罷侯閔仲叔晉陽人溫序字次房太原爲防羌校尉郭防字林宗太原介休人王濟字武子溫嶠字太眞孫綽並太原人孫楚太原人王僧辧太原祁人平侯景加侍中尙書令唐溫大雅太原祁人王珪太原祁縣人侍中永寧公王縉太原人爲相十四年封齊國公王涯太原人爲相甘露事族誅李憕太原文水人爲洛京畱守祿山反憕守皇城不降被殺贈司徒忠烈公少子源至孝溫庭筠太原人喬林太原人拜相八十日張楚金太原人秋官尙書

土產

煎梨貢馬鞍貢甘艸龍骨人參栢子仁牲生石礬石葡萄貢鐵鏡黃石礦

隋圖經云楡次龍骨交城礬石並充貢

陽曲縣舊十六鄊今十四鄊本漢舊縣屬太原郡晉城地史記云黃河千里一曲此當其陽故曰陽曲按舊陽曲今忻州定襄縣是也後魏末移於太原縣北四十五里曲陽故城是也後魏書地形志陽曲屬永安郡仍移今縣南四里陽直故城隋開皇六年攺爲陽直縣十六年又移於今縣東北四十里汾陽故縣十六年攺陽直縣爲汾陽縣因漢舊縣也煬帝又攺爲陽直縣移理木井城今縣屬並州七年省陽直縣攺汾陽爲陽曲縣因漢舊名也至皇朝爲郭下縣方山在縣東六十里汾水西自交城縣流入經縣西南去縣三十里又東南入太原縣界狼孟在故縣東北三十六里史記曰始皇十五年大興兵至太原取狼孟是也漢以爲縣屬太原郡末省按城左右狹澗幽深南面大壑謂之狼馬澗舊斷澗爲城今余壁猶存故盂城漢盂縣也本春秋時晉大夫祁氏邑在縣東北八十里左傳曰晉殺祁盈遂滅祁氏分爲七縣以孟丙爲盂大夫漢以爲縣石嶺鎭在縣東北七十里幹燭谷卽羊腸阪也

平晉縣北三十里舊二十五鄊今十四鄊本漢舊縣也屬太原郡至後魏並不攺按此前晉陽縣理州城中髙齊武成河淸四年移晉陽縣於汾水東今太原縣理是也武平六年於今縣理置防山以爲名開皇三年罷郡置並州十六年廢龍山縣移晉陽縣理之大業三年罷州爲太原郡仍屬焉皇朝平僞漢其太原城中晉陽太原二縣並廢毀爲平晉縣懸甕山一名龍山亦名結絀山在縣十二里山海經曰懸甕山晉水出焉東南流注於汾水又郡國志云懸甕山多鮆魚食之不驕又有子推祠在山西象山在縣西北十里十六國春秋曰前趙聰徵劉琨不克略晉陽之人逾象山而歸卽謂此也今山上有楊忠碑忠爲周將討齊戰勝隋文開皇二年追給功烈始建此碑忠卽文帝之考謚曰武元皇帝石室山後魏興國土地記云太原郡山有石室方丈

四尺四壁有篆字人莫之識嬰山隋圗經云嬰山爲並州之主介山有子推廟甚靈汾水在陽曲縣界流入注水經雲汾水南過晉陽縣東晉水從縣南東流合注又隋圖經云澤在縣西南六里隋開皇六年引晉水漑稻田周圍四十一里防中水滹沱河皆並水名晉水在縣西南水經注雲晉水出懸甕山東過其縣南昔智伯遏晉水以灌晉陽城不沒者三板後人踵其遺迹蓄以爲沼沼水分爲二派北瀆卽智氏故渠也其瀆乘髙東北注入晉陽城以周灌漑東南出城注於汾水其南瀆於石塘下伏流東南出晉陽城又東南入於汾按今晉水所出處砌石爲塘東分爲三派其北一派名智伯渠東北流入州城中出城入汾水其次派東流經晉澤南又東流入汾水此一派卽酈元所言分爲二派者也其南派隋開皇四年開東流入汾水洞渦水自東太原縣界流入西入於汾晉水下口也水經注云劉琨爲並州劉元海與之合戰於洞渦卽是此水今按此水出沾縣北山沾卽今樂平也水經縣東南二十五里入汾水舊府城故老傳晉並州刺史劉琨築今按城髙四丈周廽二十七里又有三城其一曰大明城卽古晉陽城也故左傳言董安於所築史記曰智伯率韓魏攻趙襄子於晉陽引汾水灌其城城不沒者三板春秋後語云智伯攻晉陽決晉水灌之城中懸釜而炊今按城東有汾水南流城西又有晉水入城而史記云引汾水後語云決晉水二家不同未詳孰是髙齊後帝於此置大明宮因名大明城姚最序行記曰晉陽宮西南又有小城城內有殿號大眀宮卽此城髙四丈周廻四里又一城南面因大明城西面連城北面因州城東魏靜帝於此置晉陽宮隋文帝更名新城煬帝更置晉陽宮城髙四丈周廻七里又一城東北連新城西面北面因州城開皇十六年築今名倉髙四丈周廻八里故唐城在縣北二里堯所築唐叔虞之子爕父徙都

之所也三角城在縣北十九里一名徒人城一名捍胡城一名防胡城在縣北二十二里受瑞壇在州理倉城中唐義旗初髙祖受瑞石於此壇文曰李淵萬吉晉陽故宮一名大明宮在州城內今在大明城後語

云智伯攻趙襄子謂張孟談曰無箭柰何對曰臣聞董安於簡主之才臣也理晉陽公宮之垣皆以荻蒿楉其墻之蒿至於丈於是發而試之其堅則菌簵之勁不能過也公曰矢足矣銅少對曰臣聞董安於理晉陽公宮之室皆以銅爲柱質請發而用之則有餘銅矣髙齊文宣又於城中置大明宮竹馬府在州城中汾橋架汾水在縣東一里卽豫讓欲刺趙襄子伏於橋下襄子解衣之處橋長七十五步廣六丈四尺晉祠一名王祠晉唐叔虞祠也在縣西南十二里水經注云昔智伯遏晉水以灌晉陽其川上源後人蓄以爲沼沼西際山枕水有唐虞叔祠水側有涼堂結飛橋於梁水上晉川之中最爲勝處姚最序行記曰髙齊天保中大起樓觀穿渠築池塘飛橋跨水自髙陽以下皆遊集焉至今爲北都之勝槪介子推祠在縣東南五里唐叔虞墓在縣西南十六里斛律金墓在縣南十七里卽髙齊相國咸陽王斛金晉祠碑唐貞觀二十年太宗幸並州所制禦序並書起義堂碑在幹陽門街開元十一年元宗幸太原所立禦制並書講武臺在縣西北一十五里顯慶五年置夏禹祠郡國志云禹初受禪平陽後遷安邑都晉陽故城北有城存風伯雨師祠隋圗經云二祠晉劉琨所立

廢太原縣管十三鄊本漢晉陽地髙齊河淸四年今自州城中移晉陽縣於汾水東隋文帝開皇十年移晉陽縣於州城中仍於其處置太原縣屬並州大業三年罷州置太原郡仍屬焉隋末移入州城唐貞觀十二年還移於舊理在州東二百里六十步皇朝平魏後魏入平晉縣洞渦水東自楡次縣界流入西去縣三十里入晉陽縣界陽曲故城在縣北四十五里陽曲故城在縣北二十里隋開皇十六年攺曲陽縣此理晉渠在縣西一里自晉陽縣界流入汾東地多咸鹵井不堪食貞觀十三年長史英國公李勣乃於汾河之上引決晉渠歷縣經又西流入汾水牢山在縣東北四十五里後魏書曰劉聰遺子粲襲據晉陽猗盧救之遂獵於受陽牢山陳閱皮肉山爲之赤其山出金�潛邱在縣東南三里爾雅天下有名邱五晉有潛邱是其一開皇二年置大興國觀晉水在其傍左傳謂智伯遏晉水以攻晉陽城王陵城有晉太原王司馬輔存文水縣南一百一十里舊二十五鄊今二十七鄊本漢大陵縣地屬太原郡後魏省大陵仍於今處置受陽縣屬太原郡隋開皇十年攺受陽縣爲文水縣因縣西文水爲名天后朝以枌楡故邑又攺爲武興縣神龍元年復爲文水縣城甚寛大約有三十里百姓於城中種水田文水西北自交城縣界流入水經雲文水東到大陵

縣西南到平陶縣東北神福泉在故縣西北平地俗雲此水先有靈異土人每祈禱之泌水酈元注水經雲泌水出大陵縣西南山下武氏穿井給養井至幽深一朝水溢平流東南注於文水大陵城漢大陵縣也在今縣北十三里史記曰趙武靈王遊大陵夣處女鼓琴而歌異日數言所夣想見其狀吳廣聞之因進孟姚焉平陶城漢平陶縣也在西南二十五里屬太原郡後魏攺爲平遙縣後西湖內侵遷居京陵按在今汾州界大於城在縣西南一十一里本劉元海築令兄延年鎭之蕃語長兄爲大於因以爲名太原王墓在縣西北十五里卽唐則天氏武士彠也防闕與碑石存祁縣南九十里舊四十鄕今三十鄕本漢舊縣卽春秋時晉大夫祁奚之邑左傳晉殺祁盈遂滅祁氏分爲七縣以賈辛爲祁大夫注曰太原祁縣也按祁縣在東南五里故祁城是也後漢與後魏並不攺髙齊天保七年省隋開皇十年重置屬並州唐武徳三年攺屬太州還屬並州幘山在縣東南六十里胡甲水一名太谷水東南自潞州武鄕縣界流入又南入汾州平遙縣界故祁城漢祁縣城也在縣東南五里晉大夫賈辛邑水經注云賈辛以貎丑妻不爲言與之如臯射雉中之妻乃笑按左傳魏獻子謂賈辛曰昔賈大夫惡娶而美三年不言笑禦以如臯射雉獲之其妻始笑而言注云賈國之大夫如以此而言則非辛射雉者酈元所引爲謬趙襄子城在縣六里云州故城後魏云州城也在

縣西二十里孝武帝永熈中寄理並州界謂此也祁奚墓在縣東南七里後漢溫序墓在縣西北四十里序本祁人也爲隗囂將所殺死塟洛陽其子夣序曰久客思鄕乃反塟焉周黨墓在縣東南十四里黨後漢廣武人世祖引見伏而不謁髙齊唐邕墓在縣東南七十里碑云齊尙書令晉昌王溫大雅墓在縣五里唐禮部尙書

楡次縣南七十里舊三十鄕今三十鄕本漢舊縣卽春秋晉魏楡地也左傳曰石言於晉魏注曰魏晉邑卽楡次漢以爲縣屬太原郡魏太武帝並入晉陽縣宣武帝復置楡次縣髙齊文宣省自今縣東十里移中都縣理之屬太原郡十年攺中都縣又爲楡次縣臺山俗名鑿臺在縣東南三十里上有祠號智伯祠洞渦水東自壽陽縣界流入經縣南四里又西南入太原界中都故城在縣東十里髙齊移於廢楡次城卽今縣理是也鑿臺在縣四里水經注曰洞過水西楡次縣南水側有鑿池智伯瑤刳腹絕腸折頸折頥之處史記曰智氏信韓魏從而伐趙攻晉陽韓魏殺之於鑿臺之下說苑曰智氏見伐趙之利不知楡次之禍皆謂此也今按其臺爲洞渦水所侵無復余迹原過祠俗名原公祠在縣東九里史記曰智伯率韓魏攻趙襄子奔保晉陽原過後至於王澤遇三人自帶以上可見帶以下不見與原過竹二節曰爲我遺趙毋防原受以告襄子三曰親自剖竹有朱書曰余霍太山山陽侯天使也三月丙戌予將使女反滅智氏汝亦立我百邑襄子拜受遂滅智氏祠三人於百邑使原過主之一升泉隋圗經云治嶺上有泉名曰一升泉水旱無增減臺壁谷在縣南六十里出產美棗

太谷縣東南七十八里舊四十鄕今十一鄕本漢陽邑縣屬太原郡今縣東十五里陽邑故城是也後漢明帝以馮魴爲陽邑侯後魏太武帝省景明二年復置陽邑縣髙齊及周同隋開皇三年罷郡屬並州十八年攺陽邑爲太谷縣因縣西大谷爲名唐武徳三年分大谷祁二縣置太州六年省太州縣復舊白壁嶺在縣北七十五里蔣谷水今名象谷水源出縣東南象谷經縣北四十里北入淸源縣界陽邑故城在縣東南十五里咸陽故城在縣西南十里秦伐趙築之以咸陽兵戍因名咸陽蘿防城俗名落漠城在縣西北十九里大谷山山海經云少山有玉淸漳水出焉又晉地記

云少山卽太谷水出經祁縣界

淸源縣西南三十九里舊十七鄕今十鄕本漢楡次縣地地理誌曰楡次有梗陽鄕魏戍邑按梗陽在今縣南百二十步梗陽故城是也自漢至晉皆爲楡次縣地後魏省楡次縣屬晉陽隋開皇十六年於梗陽故城置淸源縣屬並州因縣淸源水爲名大業二年又爲晉陽縣唐武徳元年重置汾水經縣東去縣九里又東南入文水縣界梗陽故城春秋晉大夫祁氏邑也在縣南北二十步左傳曰晉殺祁盈遂滅祁氏分爲七縣以魏戊爲梗陽大夫也隋開皇十六年於其城內置淸源縣鵞城在縣東南二十二里晉陽秋曰永嘉元年洛陽

步廣裏地防有鵞二色蒼者飛衝天白者不能飛蒼離邑胡人之象劉曜以爲已瑞築此城以應之閻沒墓在縣西南三里左傳曰梗陽有獄魏戊不能斷以獄上其宗賂以文樂魏子將受之魏戊謂閻沒女寛必諫皆許諾退朝待於庭饋入召之比置三嘆魏子問對曰或賜小人酒不夕食饋始至恐其不足中置自咎曰豈將軍食之而有不足及饋之畢願以小人之腹爲君子之心屬厭而已獻子辭梗陽人淸源水出縣西北平地東流經縣北又東南入汾水

壽陽縣東一百五十里舊十鄕今八鄕本漢楡次縣地晉於此置壽陽縣屬樂平郡盧諶徵難賦云歷壽陽而總轡卽謂此晉末省後魏風土記云晉末山戎內侵徙壽陽之民於大陵城南置壽縣屬太原郡隋開皇十年攺壽陽縣爲文水縣又於壽陽縣故城置壽陽縣屬並州卽今縣是也大業三年罷州爲太原縣仍屬焉唐武徳三年置受州縣攺屬焉貞觀八年廢受州縣屬並州也馬首故城在縣東南十五里左傳曰晉分祁氏之田爲七縣韓固爲馬首大夫卽此地也洞渦水東自樂平縣界流入在縣南五十里又西南入楡次縣界石姥祠郡國志云石形似姥今有祠焉神武故城後魏神武郡也在縣北四十里故大陵城隋圗經云趙武靈王遊大陵夣處女鼓琴而歌是此城鷰嶺隋圗經云嶺多鷙鷰以名在縣西三十里方山在縣北四十里

盂縣東北二百二十里舊十一鄕今八鄕本晉大夫盂丙之邑漢舊縣屬太原郡後漢及今不攺按此前盂縣在今縣西南陽曲縣東北八十五里故盂縣城是也後魏省地屬石艾縣隋開皇十六年分石艾縣置原仇縣屬遼州因原仇故城爲名卽今縣也大業二年攺原仇縣爲盂縣從漢舊名屬並州唐武徳三年割並州之盂壽陽二縣於此置受州貞觀八年省受州盂縣復屬並州原仇縣山在縣北三十里出人參鐵�縣取此山爲名滹沱水西自代州五臺縣界流入南去縣百里白馬山在縣東北六十里山海經云白馬之山其陽

多玉石其陰多鐵赤銅木馬之水出焉有白馬闗俗傳是後魏置仇猶城卽縣之外城也俗名原仇城韓子曰智伯欲伐仇猶國道不通鑄大鐘遺之仇猶大悅除塗將內之赤單曼伯諫之不聽斷轂而馳仇猶因亡蓋其地也

太平寰宇記卷四十

欽定四庫全書

太平寰宇記卷四十一

宋樂史撰

河東道二

汾州嵐州

汾州

汾州西河郡今理西河縣禹貢雍州之域其在虞舜至周之代皆屬並州春秋時爲晉地昔金天氏之後臺駘能業其官宣汾洮也又髙陽之後封爲晉國六國時屬趙趙世家云秦侵我西河中陽是也秦並爲太原郡之地兩漢至晉爲西河國漢文帝爲代王都於中故介休縣東南中都城是也後漢晉陽魏黃初三年於漢玆氏縣置西河郡後魏於西河郡兼置汾州取汾河爲名北齊又攺爲南朔州後周攺曰介州隋初亦如之大業中廢州後爲西河郡義旗初依舊領隰城介休孝義平遙四縣後割介休平遙二縣爲介休郡武徳元年以介休郡爲介州西河郡爲浩州三年攺浩州爲汾州仍割並州之文水來屬貞觀元年省介州以介休平遙二縣來屬文水還並州十七年以廢呂州之靈石來屬天寶元年攺爲西河郡乾元元年復爲汾州

元領縣五

西河平遙介休孝義靈石

州境

東西一百六十里南北二百八十六里

四至八到

東南至東京九百里東南至西京九百三十里西南至長安一千九百里東至潞州四百四十里南至晉州三百九十里西至石州一百六十里北至交城七十四里東南至管下孝義縣四十

裏西至隰州二百七十里西北至嵐州中間有界相隔山路險隘未詳里數東至太原府一百七十里

戶

唐開元戶五萬三千七十六皇朝戶主一萬五千一百八十九客二千三十九

風俗

與並州同

姓氏

西河郡出四姓任

臨欒

相裏

人物

唐叚文昌西河人宰相

土產

龍須席石膏賦麻布

西河縣舊二十七鄕今八鄕本漢玆氏縣也曹魏於此置西河郡晉攺爲國仍攺玆氏爲隰城縣今有美稷鄕漢美稷縣地唐貞觀二年攺隰城縣爲西縣今城內有西河王斌碑文字殘缺謁泉山在縣東北四十里一名隠泉山上有石室去地五十餘丈頂上平地可十頃相傳以爲子夏石室文水西南自並州文城縣界流入文湖一名西河泊在縣東十里水經雲文水經玆氏故城東南爲文湖多蒲魚之利八門城在縣十五里十六國春秋云劉元海遣將喬崧攻西河縣因築此城以自固髙九丈有八門俗亦名八門城臨汾宮隋大業十四年帝北巡至五原夏四月勅於汾州北四十里於臨汾水起汾陽宮卽管涔山汾河源所出之處當盛暑之時臨河盥潄卽涼風凜然八九月其地多雨經夏罕晴一日之中倐忽而晴晴雨未曾經日𨿽髙嶺千仞嶺山居人掘地二三尺深卽淸泉用之比干山在縣北一百一十里卜商祠在縣四十里

孝義縣東南三十五里舊二十鄕今八鄕本漢玆氏縣地曹氏移西河郡中陽縣於今理永嘉後省入隰城後魏又分隰城於今靈石縣東三十里置永安縣唐貞觀元年以縣名涪州同攺爲孝義因縣人鄭興有孝義故以爲名勝水在縣南一里團城在縣西北十八里後魏築以防稽胡其城紆曲故名團城魏文侯墳在縣西五里段幹木墓在縣東北二十五里雀防谷冀州圗云在縣南二十里長一百一十里至臨汾郡霍邑縣界汾水出於谷內南流入河卽周書調鑑谷板谷在縣東北三十八里虞虢二城相傳晉滅虞虢遷其人於此築城以居之左部城在縣南二十五里辰城在縣北十里此本虢城也六壁府後魏書曰太平眞君五年討胡人於六壁卽此城也俗以城有六面因以爲名在縣西八里

平遙縣東南八十里舊三十鄕今四鄕本漢平陶縣地屬太原郡晉攺太原國後魏以大武帝名燾攺平陶爲平遙隋屬西河郡義寧元年於介休郡平遙縣屬焉唐武徳元年於此置介州縣不攺貞觀二年省州縣入汾州中都故縣在縣西四十二里屬太原郡漢文帝爲代王都於此謁戻山在縣東南四十五里一名麓臺山山海經云謁戻之山嬰侯之水出於其陰侯甲水按冀州圖云侯甲水起北遙北流入太原界是京陵在縣東北七里禮記趙文子與叔譽觀於九泉卽此處也注云九原卿大夫之墓地有城卽周宣王所築漢曾立京陵縣焉

介休縣東南二十里舊二十六鄕今十二鄕本秦漢之舊縣在介山西北因以名之後魏明帝時爲胡人所破至靜帝更修築遷朔州軍人鎭之因爲立南朔州仍屬汾州髙齊省介休入永安縣周武帝省南朔州復置介休縣宣帝攺介休爲平昌縣隋開皇末又攺平昌縣爲介休縣義寧元年於縣置介休郡唐武徳元年攺郡爲州貞觀元年州廢縣歸汾州汾水在縣北十二里介山一名橫嶺地名綿上左傳晉侯賞從亡者介子推不言祿祿亦不及遂與母偕隠而死晉侯求之不獲以綿上爲之田曰以志吾過且旌善人杜注介休縣南有地名綿上此山卽綿上田之故地漢以爲縣郡國志云介山上有子推冡並祠存雀防谷在縣西十二里昭余祁呂氏春秋云大昭又名漚澤周禮並州藪俗名鄔城泊是按藪自太原祁縣連延西接至此板橋城郡國志云劉淵擊劉琨於此中都城冀州圖雲中都縣城東北五里春秋昭公二年晉侯執齊無宇於中都是此郭林宗冡在縣東南二十里周武帝時除天下碑詔特畱

靈石縣南一百二十里舊六鄕今八鄕本漢介休縣地隋開皇十年因巡幸傍汾開道取其平直得石文曰大道好吉因分置靈石縣以今縣西獲瑞石爲名今縣東南有髙壁嶺雀防谷汾水關皆汾西險固之所靜巖山在東北二十里卽太嶽也下有五龍泉卽文公封介推綿上之田是也介山在縣東北三十里汾水在縣北十步深一丈濶三丈北自汾州介休縣界流入經絳郡西南流入河水經雲汾水又南過冠爵津與桐水合按注雲汾水闗名也在雀谷一名爵津谷俗謂之雀防谷靈泉郡國志云嶽廟下有靈泉卽五龍水是也以供祭祀鼓動卽泉流聲絕卽水竭嶽廟冀州圖云綿上田嶽廟甚靈鳥鵲不棲其林猛獸常守其庭賈河堡在縣南三十五里義寧元年師次霍邑隋將宋金剛拒不得進屯軍賈胡堡會林神語曰若向霍邑當東傍山取路八日兩止我當助力破之髙祖使人視之果有防路笑曰此神不欺趙襄子豈負吾哉後如其言

嵐州

嵐州樓煩縣今理宜芳縣禹貢冀州之域歷代所屬與並州同春秋時晉國之分晉滅後爲胡樓煩王所居趙惠文王滅樓煩而有其地以爲縣其後北境屬燕秦爲太原郡地在漢卽汾陽縣漢末其地無郡邑曹魏遂立新興於此西晉末爲劉元海之趙地石勒爲後趙永和六年冉閔滅之卽爲魏地尋屬前燕後爲苻堅並之堅敗後魏道武帝克並州圍中山遂有其地後魏末於此置嵐州因界內岢嵐山以立名隋大業中於靜樂縣界置樓煩郡唐武徳四年平劉武周置東會州領嵐城縣又以北和州之太和縣來屬其年分嵐州城置會合丰潤二縣仍自故郡城移嵐州於廢東會州置嵐州舊領岢嵐一縣移舊嵐州其年又以北管州之靜樂縣來屬七年置臨津縣九年省合會岢嵐太和三縣貞觀元年攺臨津縣爲合河三年又置太和縣八年又省天寶元年復爲樓煩郡乾元元年復爲嵐州

元領縣四今三

宜芳靜樂合河

一縣割出

嵐谷入岢嵐軍

州境

東西三百二十里南北二百七十八里

四至八到

東南至西京一千二百二十里東南至東京一千一百里南至長安取太原路一千五百八十里東至忻州二百四十里南至石州二百三十里西至勝州界一百八十里西至麟州三百里北至朔州三百里東南至太原府二百五十里西南至銀州三百里西北至勝州一百九十里東北至代州三百里東北至朔州三百七十四里戶

唐開元戶一萬七百二十六皇朝戶主二千七百三十客一千四百七十二

風俗

與忻州同又與代州同

人物無

土產

智母五色龍骨術

松栢木熊皮貢食蜜麻

宜芳縣舊一十三鄕今六鄕本漢汾陽縣地屬太原郡後魏宋於今縣北置岢嵐縣隋開皇十八年攺爲汾源縣大業四年攺汾源爲靜樂縣八年分靜樂縣置嵐城縣屬樓煩郡唐武徳四年攺爲宜芳縣屬防州六年省防州攺屬嵐州故郡城卽魏置於此武徳中攺爲岢嵐鎭大定中加兵三千其後李迥秀又加兵六千號爲岢嵐軍開元後廢論者以此爲突厥之要衝不可廢鎭故有河北之亂秀容城卽漢汾陽縣城劉元海所築元海感神而生姿容秀美故自目其城在郡西南三十里羊腸阪石凳縈委羊腸又古積粟之所也岢嵐山後魏以山名邑在縣九十八里髙二千餘丈與雪山相接岢嵐鎭在縣西北九十八里

靜樂縣東四十五里舊十鄕今三鄕本漢汾陽縣地城內有堆阜三俗名三堆城後漢末屬九原縣開皇三年自今宜芳縣北移岢嵐鎭於三堆城十八年攺爲汾源縣大業三年攺爲靜樂縣唐武徳四年於縣置管州五年攺爲北管州因管涔山爲名六年縣屬嵐州聖人山有古仙之迹故有此號繋舟山在古秀容界堯遭洪水繋舟於此山因以名之管涔山在縣北一百三十里一名菅涔山山海經雲汾水所出涔音岑菅音姦土人云其山多菅艸或以爲名又爲管字前趙緣劉元海族子曜嘗隠於管涔山夜有二童子入跪曰管涔王使小臣奉謁趙皇帝獻劍一口置在前拜而去以燭視之劍長二尺光澤非常背有名曰神劍服禦除眾毒曜遂服之劍隨變爲五色壺口山禹貢曰壺口治梁及岐漢書曰山在北屈東南水經云在北屈縣故城北十里燕京山水經桑幹水潛通太原汾陽縣北燕京山之天池也風山水經注云風山其上有穴如輪風气蕭瑟冬夏長不止按九州誌云馬邑之地風多寒沍水長深二丈白鳥山山海經云白鳥山其陽出玉其陰出鐵樓煩城冀州圖雲樓煩城在縣東北七十里史記雲樓煩匈奴國趙武靈王有鹽官是也三堆城在縣南八十里故縣城於此置城內有堆阜三因以爲名長城隋圖經云因古迹修築長城起合河縣北四十

裏東經幽州延袤千里汾陽宮大業四年置末年廢在縣北三十里大河河水北從馬邑界南流至臨泉入離石郡界天池俗名祁連泊在東北一百四十里周廻八里水經注桑幹水潛通太原汾陽縣北燕京山之天池池在京山之上俗謂之天池陽旱不耗陰霖不溢常有人乘車大風飄之於水有人獲其輪於桑幹泉其水澄停鏡靜潭而不流若安定朝那之湫淵池中常無片艸或風籜淪水輒有小鳥翠色投池啣出若防稽之松鳥也隋煬帝常於池南立宮每至夜風雨輒吹破宮竟不成今池側有祠謂之天池祠也汾水周禮職方冀州其浸汾按水出縣北管涔山東流入太原郡界合河縣西一百八十里舊五鄕今四鄕本漢汾陽縣地後魏於蔚汾谷置蔚汾縣屬神郡隋開皇三年罷郡屬石州大業二年攺爲臨泉縣四年屬樓煩郡唐武徳四年攺爲臨津縣屬嵐州貞觀元年攺爲合河縣以城下有蔚汾水西與黃河合故曰合河黃河在縣西二里合河圖經云蔚汾水與黃河合故曰合河在縣城下合河闗在縣北三十五里蔚汾闗在縣東七十里隋長城在縣北四十里東經幽州延袤千里開皇十六年因古迹修築

太平寰宇記卷四十一﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷四十二

宋樂史撰

河東道三

石州忻州憲州

石州

石州昌化郡今理離石縣禹貢冀州之域卽周並州之域戰國初趙離石邑後爲秦魏二國之境史記云秦伐趙取離石是也秦並天下爲太原郡地兩漢爲西河郡地有南單於庭卽左國城前趙記曰今離石左國單於所徙庭是也晉惠帝以劉元海爲離石都尉故元海起事於此後石勒攺爲永石郡後魏攺離石鎭天保三年於城內置西汾州因攺離石爲昌化縣後周建徳六年攺西汾州爲石州攺昌化縣爲離石縣隋大業二年又攺爲離石郡唐武徳元年攺爲石州五年置總管府石北和北管東防嵐西定六州貞觀二年廢都督府三年復置都督六年又廢之天寶元年攺爲昌化郡乾元元年復爲石州

元領縣五

離石臨泉平夷方山定胡

州境

東西一百九十里南北三百里

四至八到

東南至東京一千三百五十里東南至西京一千九百里西南至長安一千二百五十里東至汾州一百六十里正南防東至隰州二百五十里南渡河至綏州二百三十里北至嵐州二百九十里東南至隰州二百九十里西南至隰州石樓縣一百五十里西北至嵐州二百三十五里東北至太原府三百九十五里

戶

唐開元戶三千七百三十二皇朝戶主三千九百一十二客二千四百一十七

風俗

與並州同

人物無

土產

胡女布麝香蜜

爉燭石英松木賦麻布龍須蓆

離石縣八鄕漢舊縣屬西河郡縣東北有離石水因取名焉後漢末荒廢爲南單於庭左國城是此地魏黃初三年復置後防劉元海石勒攺爲永石郡髙齊文宣帝於此置昌化縣屬懷政郡周復爲離石縣屬石州隋唐不攺盧城在縣東二十里晉並州刺史劉琨所築以攻劉曜胡公山在邑界離石山今名赤洪嶺在縣西五十步又云離石水今名赤洪水東北從方山縣界流入北齊髙歡大破爾朱兆於赤洪水岡卽此水之岸也臨泉縣西北一百七十里五鄕本漢離石縣界周大象元年於此置烏突郡烏突縣隋開皇元年攺烏突郡爲太和郡烏突縣爲太和縣三年郡廢以縣屬石州唐武徳三年攺太和縣爲臨泉縣臨泉水在縣北一百步縣因此水爲名黃河在縣北二十里自嵐州合河縣西南流來

平夷縣南五十里六鄕本漢離石縣地屬西河郡後周大象元年割離石縣西五十里置平夷縣屬石州黃河縣西一百四十五里寧鄕水在縣西南一百五十步

方山縣北九十里六鄕本漢離石縣地北齊天保三年於離石縣北六十八里置良泉縣唐武徳二年移就隋方山縣城並置方州至三年省州縣依舊至貞觀十一年又移縣就今理三角戍在縣北七十三里赤洪水源出縣東流入離石界

定胡縣西九十里五鄕本漢離石縣地屬西河郡周大象元年於此置定胡縣又置定胡郡在今縣西以地阨險置孟門闗唐武徳三年於縣置西定州貞觀二年廢州置孟門縣七年廢縣爲孟門鎭八年廢鎭爲定胡縣湫水冀州圖雲湫水河北從樓煩郡南入龍泉郡經

呂梁尸子云呂梁未辟河出孟門爲二呂梁在離石北以東可三十餘里孟門闗在今縣西一百步周大象元年於此置孟門津隋開皇六年攺曰孟門闗在黃河岸黃河去縣西二百步

忻州

忻州定襄郡今理秀容縣古並州之域春秋爲晉國戰國爲趙秦爲太原郡地今州卽漢太原郡之陽曲縣地黃河千里一曲此當曲之陽故曰陽曲後漢末於今州地置新興郡按土地十三州誌云漢末大亂匈奴侵邊自定襄以西盡雲中雁門之間遂空建安中曹操集荒郡之戶以爲縣聚之九原界以立新興郡領九原等縣屬並州卽此地後魏書雲天平二年置肆州寄理秀容城領靈邱等八縣後周武帝徙肆州於鴈門郡至隋初立新興郡及云州開皇十八年攺爲忻州取界內忻州水爲名至煬帝初廢忻云二州以其地屬樓煩定襄二郡隋末爲樓煩郡之秀容縣義旗初置新興郡領秀容一縣唐武徳元年攺爲忻州四年又置定襄縣天寶元年攺爲定襄郡乾元元年復爲忻州定襄者以漢有定襄城爲名按河東記漢之定襄今朔州是也

元領縣二

秀容定襄

州境

東西一百四十五里南北八十六里

四至八到

東南至東京約一千五百里東至西京一千七百里西南至長安一千四百四十里東至代州界一百九十里南至太原府一百八十里西至嵐州二百四十里北至代州二百五十里東南至太原府界一百二十里西南至太原府及嵐州兩界各一百二十里西北至嵐州界一百一十里東北至代州界一百一十里

戶

唐開元戶一萬四千四百三十八皇朝戶主四千一百六十八客三千二百四十

風俗

與蔚州同

人物

秦秀新興雲中人學行忠直知名劉殷新興人祖母思堇冬日視地忽生堇焉夣人曰西籬下有粟十五鐘銘曰七年粟也

土產

麝香貢豹尾貢扇

賦麻布

秀容縣元十八鄕本漢陽曲縣地屬太原郡後漢末於此置九原縣屬新興郡後魏莊帝於縣東十里置平防縣隋開皇十八年於此置忻州又於今縣西北五十里秀容古城移後魏肆州所置秀容縣於今理屬忻州程侯山一名金山在縣北三十五里注水經云忻州東歷程侯山北山甚層銳其下舊有采金處俗謂之金山系舟山堯時洪水系舟於此在縣南四十里大白

馬山在縣西南四十五里連小白馬山云舟山一名獨擔山在縣西十五里其山出雲母山上有穴四入五里出玉芝唐貞觀十八年勅賜薛通度采雲母玉芝於此山忻州水在縣東三十二里注水經云滹沱南歷忻中口俯防忻州水水出西管涔東山也藍水經秀容界肆靈州水今名雲中水一名分嶺水

定襄縣東四十五里元一十一鄕本漢陽曲縣屬太原郡黃河千里一曲縣當其陽故曰陽曲後漢末移陽曲縣於並州太原縣界仍於此置定襄縣屬新定郡髙齊省武成帝移平冦縣於此隋開皇十八年移平防縣於崞城今代州崞縣是也唐武徳四年分秀容縣於漢陽曲城重置定襄縣聖阜今名聖人山在縣東北二十里石上手足迹猶存滹沱水西自秀容縣界流入三防水水經云三防水出九原縣西岑流入滹水經定襄界梁城東魏郡也蒲城後魏縣也石嶺闗甚險固

憲州

憲州今理樓煩郡舊樓煩監牧也元隴右節度使至徳後屬內飛龍使舊樓煩監牧嵐州刺史兼領貞元十五年楊鉢爲監牧使遂専監司不系州司龍紀元年太原李克用爲晉王時奏置憲州於樓煩監開元四年王毛仲所築

元領縣三

樓煩元池天池

州境

東西一百八十里南北一百二十里

四至八到

東南至東京一千五百里東南至西京一千七百里東至並州陽曲縣界一百二十里西至石州方山縣界六十里南至交城縣一百里北至嵐州靜縣界二十里

戶

皇朝管戶主一千二百六十客五百六十九

風俗

與嵐州同

土產

牧馬之地無所出

樓煩縣唐龍紀元年於監西一里置

元池縣置在州東六十里北臨大州

天池縣置在州西南五十里本置於孔河館乾元後移於安明谷口道人堡卞古長城在州東七十里下馬城東北獨子州在公主山下基址猶存髙丈餘西南接石樓山下有流泉入燕門注於汾河鴈門闗在州東南六十里屬天池縣鴈門鄕其闗東臨汾水西倚髙山接嵐朔州

太平寰宇記卷四十二

欽定四庫全書

太平寰宇記卷四十三

宋樂史撰

河東道四

晉州

晉州平陽縣今理臨汾縣禹貢冀州之域星分參宿堯舜所都平陽卽此地書謂旣修太原至於嶽陽亦此地也春秋屬晉戰國屬韓後屬趙地裏志云魏地盡河東趙分晉西有上黨上黨乃韓之別郡逺韓近趙后卒降歸趙秦並天下爲河東郡地二漢因之魏正始八年分河東之北十縣置平陽郡以在平河之陽以爲名晉因之劉元海僣位稱漢亦都於此故十六國春秋前錄云河瑞元年太史令鮮於修之言於元海曰蒲子﨑嶇非可久安平陽唐堯所都於是居平陽後魏眞君四年於此置東雍州孝昌中攺爲唐州建義元年又攺爲晉州置總管府仍與郡同移故平陽城東北三十里白馬城爲理歷東魏北齊後周皆爲重鎭隋初攺平陽爲平河郡三年廢郡又爲州煬帝初州廢又立爲臨汾郡仍移於白馬城南一里義寧二年又攺爲平陽郡領臨汾襄陽嶽陽冀氏楊五縣其年攺楊縣爲洪洞唐武徳元年攺爲晉州二年分襄陵置浮山縣分洪洞置西河縣三年置總管府管晉絳泌呂四州四年移治白馬城攺浮山爲神山縣貞觀六年廢都督十二年移治所於平陽古城十七年省西河縣以廢呂州之霍邑趙城汾西三縣來屬天寶元年攺爲平陽郡乾元元年復爲晉州元和十四年割襄陵屬絳州太和元年攺屬河中府梁開平四年升爲定昌府節度後唐同光元年爲建雄軍皇朝因之

元領縣九今十

臨汾洪洞防陵神山霍邑趙城汾西冀氏嶽陽和州

州境

東西三百二十里南北三百五十里

四至八到

東南至東京九百里東南至西京六百二十四里西南至長安七百三十里東至潞州三百九十里南至絳州一百四十里西至慈州二百一十五里北至汾州三百六十里東南至澤州四百六十里西南至慈州二百一十里西北至隰州二百五十里東北至沁州二百九十里

戶

唐開元戶六萬八百五十三皇朝戶主二萬八百八十九客四千七百六十六

風俗

詩含神霧云唐地磽確其人儉而蓄積外急而內仁地理誌云晉之人君子深思小人儉陋別傳云剛彊多豪傑矜功名薄恩少禮與河中太原同

姓氏

平陽六姓柴

解賈

馬路

鄧晉陽二姓習

景

人物

衞靑字仲卿平陽人也漢武帝時爲大將軍霍去病平陽人武帝時爲驃騎將軍尹翁歸平陽人爲扶風令語不及私賈逵字梁道襄陵人爲農太守魏太祖曰使天下二千石悉如賈逵吾何憂矣唐員半千晉州臨汾人

土產

爉燭貢蜜蠟葡萄紅豆紫艸紫參賦麻布

臨汾縣舊一十三鄕今十鄕本漢平陽縣屬河東郡在平水之陽故曰平陽卽今州城是也魏置平陽平陽縣屬焉自魏至宇文周屬郡不攺開皇元年攺平陽爲平河縣三年罷郡縣屬晉州其年又攺平河縣爲臨汾縣大業三年罷州置臨汾郡縣仍屬焉唐義旗初屬平陽郡武徳元年罷郡置晉州縣仍屬焉劉元海城晉永嘉之亂元海僣稱漢於此置都築平陽城晝夜興作不然則崩募能城者賞之先有韓媼者於野田見巨卵傍有嬰兒收養之字曰橛兒時已四嵗聞元海築城不就乃白媼曰我能成之母其應募媼從之橛兒乃變爲蛇令媼持灰隨後遺志焉謂媼曰馮灰築城可立矣竟如所言元海問其故橛兒遽化爲蛇投入山穴露尾數寸使者斬之仍掘其穴忽有泉出激流奔注與晉水合流東入於汾至今近泉出蛇悉皆以爲靈異因立神祠焉天井在縣北五十里汾水東前趙錄曰劉元海元熈三年晉將軍曹抽襲趙平虜卜休於天井逆戰防之卽此也襄陵故城漢襄陵縣城在縣東南三十五里本晉大夫卻城是也平山一名壺口也尙書謂壺口治梁及岐卽此地今名姑射山在縣西八里平水出焉足美石山海經憲山之南三百里有姑射山兾州圖云西入文城郡以山爲界莊子藐姑射之山有神人居焉肌膚若冰雪綽約若處子不食五穀吸風飲露乘雲气禦飛龍而遊乎四海之外堯見之窅然防其天下卽此地也石孔山有九孔相通深不能窮潏水今名三交水東自襄陵縣界流入汾河水經雲汾水出平陽壺口山東經狐谷亭兾州圗云汾東水北從西河界入歷西南入絳前趙錄云晉永嘉三年劉元海徙平陽於汾水得白玉印方四寸髙一寸二分龍鈕其文曰新寶之印卽王莾所造又南與平河水合流沁水兾州圖雲沁水東北從上黨至東南入長平界平水圖云平陽故縣西南十五里有平水卽晉水也其傍有故城宮闕基地皆劉聰遺迹澇水源出鳥嶺山俗名長壽水臭水池郡國志云縣西南三十里有大池其水六畜不敢飲一名翻鑊卽煮眉間赤防處鑊翻因成池池水上猶有脂潤禮城堯妻舜二女之地髙梁城河北圗云在縣東北三十七里左傳僖公二十四年殺懷公於此又郡國志云卽髙梁之墟犨氏亭晉大夫郤犨食采之地今有亭狐谷亭郡國志云卽狄侵取狐廚今爲亭霍將祠在州西南天寶七年勅置堯廟在縣南十里堯碑云舊在汾水西晉元康中移於汾水東顯慶三年移就今廟姑射神祠在縣北三十里姑射山東唐武徳元年勅置龍子祠在姑射山東平水之源其地茂林翁郁俯枕淸流實晉州之勝境也劉和墓在縣南三十五里元海太子也欲誅劉聰爲

聰所殺劉聰墓在縣西南十一里元海第四子洪洞縣東北六十里舊十六鄕今四鄕本漢楊縣卽春秋陽侯國也左傳曰虞虢焦滑霍楊韓魏皆姬姓也杜注云八國晉所防楊縣屬平陽晉地道記曰楊故陽侯國晉防之以賜大夫羊舌肹漢以爲縣屬河東郡後漢同魏置平陽郡楊縣屬焉後魏攺屬永安開皇三年罷郡攺屬晉州煬帝罷州置臨次縣仍屬焉唐義旗初攺爲洪洞縣取縣北故洪洞鎭爲名霍山在縣東北三十里霍水出焉注水經云發源成潭闊七十步不測其深爾雅云霍山之多珠玉焉又聖人崖崖有七穴相通水經云霍山北有雀防谷谷中道險左右悉結成橋閣道累石就路俗謂魯班橋汾水在縣西六里霍水在縣北三里水經雲霍水源出趙城縣東三十八里廣勝寺大郎神西流至洪洞縣故楊城春秋時陽國漢楊縣城也在縣東南十八里洪洞故城在縣北六里後魏鎭城也姚最序行記曰周建徳五年從行討齊師次洪洞百雉相臨四周重復控據要險城主張元靜率所部肉袒軍門卽此地也擒昌故城後魏擒昌縣在縣東南二十四里後魏太武帝擒赫連昌置因名焉師曠祠在縣東南二十五里郅都墓在縣東南二十里河東大楊人爲鴈門太守匈奴患之以漢法中都景帝殺之劉元海墓在縣東八里稱趙僣都平陽襄陵縣東南二十六里五鄕今六鄕本漢舊縣也屬東郡魏正始八年分河東汾北置平陽郡以襄陽屬焉後以此地擒赫連昌遂於白馬城置擒昌縣髙齊天保七年省周平齊自臨汾縣東北二十里白馬故城移擒昌於今縣焉亦平陽隋初罷郡置晉州大業二年攺爲襄陽縣以趙襄子晉襄公俱陵於是邑因以名縣三年罷州爲郡縣仍之三交水在縣北十五里襄陵故城兾州圖云襄陵郡東南三十二里卽故襄陵城也大業初曰擒昌後移就古城卽在趙城東南六十里晉賈充墓在縣西南十里充子公閭爲車騎將軍贈大宰浮山在縣東南七里潏水一名巢山水源出縣東南巢山在縣北十五里

神山縣西七十八里舊十三鄕今三鄕本漢陵縣也髙齊省襄陵縣入擒昌隋後置襄陵縣唐武徳二年僕射裴寂奏分襄陵縣以東之地置浮山縣晉州至三年吉善行於羊角山見神人四年攺爲神山縣黑山在縣東四十四里一名牛首今名烏嶺山黒水出焉亦名澇水發源西流入臨汾縣界羊角山在縣西南三十里老君祠在縣東南二十里唐武徳三年見神於羊角

山下語曲沃縣人吉善行曰報大唐天子得聖理千年其年勅遣通事舍人栁憲立祠因攺縣爲神山開元十四年於舊廟置慶唐觀縣城故郭城也後魏書擒昌縣有郭城卽此其城東西髙四丈南北三面絕崖險固周回五里鳴山在縣南十里每天欲雨此土颯然有聲艸木不動俗傳爲鳴山膚投汾水在縣南二十里出龍角山西橋山東北流入縣水經注雲潏水出巢山東谷北經浮山西入襄陵縣界入汾膚投汾水卽潏水也霍邑縣北一百五十里元一十四鄕本漢彘縣也屬河東郡因彘水爲名周厲王無道周人流王於彘卽今縣理是也後漢順帝攺彘縣爲永安縣屬郡不攺魏分河東置平陽縣又屬焉後魏眞君七年省及宣武正始三年又置於趙城縣東南三里魏末復還今理隋開皇十八年攺爲霍邑縣屬呂州因霍山爲名大業二年廢呂州攺屬晉州隋末喪亂武牙郎將宋老生屯兵於此義師之至也老生陳兵據險師不得進忽有白衣老父詣軍門曰霍山神遣語大唐皇帝若向霍邑當東南傍山取路我當助帝破之帝遣人防視果有防道髙祖笑曰此神不欺趙襄子豈當負我耶於是進師去城十餘里老生戰敗棄馬步走墮身隍中劉基斬之遂平霍邑置霍山郡武徳元年廢郡復置呂州因呂鄕爲名貞觀十七年州廢縣入晉州霍山一名嶽山在縣東三十里禹貢曰旣修太原至於嶽陽正義云今河東彘縣有霍太山周禮職方氏冀州鎭曰霍山是也呂坡在縣西南十里古今地名記曰永安縣有呂鄕晉大夫呂甥之邑也呂州取名於此汾水自靈石縣界流入經縣西二里南入趙城縣界彘水源出霍山經縣南一里西入汾水普濟寺貞觀八年詔以破宋老生於此置寺寺碑許敬宗之文觀堆祠在縣東南三十里堆髙二里周回十里史記曰智伯率韓魏攻趙襄子懼保晉陽原過從後至於王澤有三神與過竹二節令遺毋防襄子齊三日剖竹有朱書曰余霍太山山陽侯天使也余將使汝反防智氏卒如其言遂祠三神使過主之俗謂其處爲觀阜周厲王陵在縣東二十九里厲王無道國人叛之王出奔彘死因塟此轟匕廟在縣西百里按碑文永徽五年百姓石羅縣開國燕伯隴等立又神道碑云唐故云摩將軍燕鷰字伯隴卽霍邑人也

趙城縣東北九十里舊十五鄕今三鄕本漢彘縣地卽造父之邑也史記曰造父以善禦幸於周繆王得驊驑緑耳獻之繆王西巡狩樂而忘歸徐偃王作亂造父爲繆王禦長驅歸周一日千里以救亂繆王以趙城封造父注曰趙城在河東永安縣本漢河東之彘縣自漢迄晉不攺後魏太武帝廢宣武帝又置至隋不攺其趙城縣唐義旗之初霍邑縣置屬霍山郡因故趙城爲名武徳三年廢郡置呂州縣仍屬焉貞觀十七年州廢縣入晉州縣初置在故城縣麟徳元年爲城內少水移向西立卽今縣理也汾水在縣西一里趙城在縣南三十五里卽造父受封於此霍山廟在縣南三十里注水經云霍山有廟甚靈鳥雀不棲其林猛獸常守其廟有靈泉以供祭祀鼔動則泉流聲絕則泉涸唐貞觀五年重修更名霍山神趙簡子廟在縣城內姑射山在縣三十二里伏牛防在縣南十五里按帝王世紀曰伏羲風姓蛇身人首常居此防伏牛乘馬故曰伏牛防女媧墓在縣東南五里其一在趙簡子城東五里沁水水經云出謁淚山在潞州界從和川縣南流入八十川水在縣東三十里出潞州長子縣界發鳩山西南入縣界合沁水北川長八十里因名八十川

嶽陽縣東北一百五十里依八鄕本漢谷遠縣後魏孝莊帝建義元年於今縣西北七十八里安澤故城置安澤縣屬義寧郡開皇十六年攺屬汾大業二年攺安澤爲嶽陽縣以太嶽之南故名之十二年罷州置臨汾郡縣仍屬焉唐義旗初屬平陽武徳元年罷郡攺屬晉州二年移於今理南三十三里東池堡貞觀六年又移於今理烏嶺山在縣東十四里赤壁水在縣南西北流合澗水其澗水一名通軍水千畆原在縣北九十里左氏穆侯夫人生太子命之曰仇其弟以千畆之戰生命之曰成師卽此地今原下有沁水所經赤壁城在縣西一里隋嶽陽縣理此東地堡在縣東三十三里今堡中貯義倉北面絕崖三面各二丈五尺周回一里和川縣東北一百里舊管四鄕今二鄕亦谷遠縣之地後魏孝莊帝於今縣南九十里置義寧屬義寧隋開皇三年罷郡攺屬晉州六年置沁州縣屬焉十八年攺爲和川縣大業二年省唐武徳元年重置皇朝太平興國五年割晉州烏嶺在縣西十六里沁水在縣東十里葉波水在縣八十步兾缺墓在縣南十六里

太平寰宇記卷四十三

欽定四庫全書

太平寰宇記卷四十四

宋樂史撰

河東道五

澤州遼州

澤州髙平郡今理晉陽縣禹貢冀州之域虞舜冀州亦爲冀州之地春秋時屬晉戰國時屬韓後趙屬上黨本韓之別郡逺韓近趙后卒降趙秦使白起破趙於常平卽今州北髙平縣北二十一里長平故城是也秦兼天下今州卽上黨郡髙都縣之地也二漢至晉因之後魏道武帝置建興郡理髙都城孝莊攺爲建州北齊亦爲建州及置平陽髙都二郡後周並二郡爲髙平郡隋初郡廢置澤州蓋取濩澤爲名【注】濩烏虢反隋爲長平郡武徳元年攺爲蓋州領髙平丹川陵川又置蓋城四縣又濩澤縣置澤州領濩澤沁水端氏三縣三年於今理置晉城縣六年廢建州自髙平移蓋州治之八年移澤州治端氏九年省丹川蓋城貞觀元年廢蓋州自端氏縣移理澤於今治天寶元年攺澤州爲髙平郡乾元元年復爲澤州防昌四年九月中書門下奏河陽𨿽近制置土宇猶偏澤州全有太行之險固實爲東路之藩垣將務遠圖所宜從便望以澤州河陽府詔從之

元領縣六

晉城髙平陽城端氏陵川沁水

州境

東西三百三十里南北一百五十里

四至八到

東南至東京四百六十二里西南至西京二百二十五里西南至長安一千里東逾山至衞州四百一十里南至懷州一百四十里西至絳州四百五十里北至潞州一百九十里東南至懷州武徳縣二百六十五里西南至孟州濟源縣一百五十里西北至晉州四百十六里東北至相州六百里

戶

唐開元戶二萬二千二百三十皇朝戶主一萬三千一百八客一萬一百三十一

風俗

與上黨同

姓氏

髙平郡六姓米

範巴

翟過

獨孤人物無

土物

人參紫艸白石英貢石雄茯苓蜜

蠟

晉城縣舊十四鄕今八鄕本漢髙都縣屬上黨郡後魏攺屬建興孝莊帝攺屬髙都周攺屬髙平隋開皇三年攺屬澤州八年攺爲丹川縣因縣東丹水爲名唐貞觀三年攺置晉城以三國分晉地後封晉君於此故曰晉城太行山縣南三十六里禹貢曰太行恆山至於碣石五門山在縣西北八里其山五似門丹山在縣北一十二里司馬山俗傳秦坑趙眾流血丹州故名丹山斯爲不經也司馬山在縣北一十二里昔晉帝巡狩北山因以帝姓爲名石人山在縣東南八十八里有防石髙標人形白水在縣南二里源出河引水穿大行過與丹水合莞谷水在縣東四十八里地理誌雲丹水不出莞惟流在張黒水浹石山在縣東南三十里上有靑蓮寺下有擲筆防卽遠大師置湼槃經防藏之所天井泉在天井闗之南泉有三所極大至深莫測天井闗一名太行闗在太行山上漢書成帝陽朔二年秋門東大水流民欲入函谷天井壺口五院闗者勿苛畱也午璧亭注經云午璧在晉城縣界

髙平縣北八十里舊十六鄕今八鄕本漢氏縣屬上黨郡西北在水之側故名之竹書紀年謂梁惠王九年晉取氏縣卽此也漢爲縣屬上黨郡後魏攺爲立氏屬建興郡莊帝永安二年屬長平郡髙齊天保元年省氏縣自長平髙城移理之仍攺髙平縣屬髙都郡周攺爲髙平郡隋開皇三年攺澤州米山在縣東一十里趙將亷頗積糧此處髑髏山在縣西五里永嘉中晉道陵遲劉聰舉兵積屍爲髑髏山羊頭山在縣北三十五里山海經云神農嘗五穀之所山形象羊頭金門山在縣北五里其山崖土赤如金當趙壘門因號金門山懸瓠山在縣西南一十五里山形似懸瓠焉水一名丹水在縣西北四十里源出傘蓋山穿太行入河內縣沁源水漢書地理誌雲水出上黨縣唐貞元中有縣令決開丹河通縣城澤人謂水泉絕水在縣西北二十里源出髑髏山陽谷漢書地理誌云陽谷出絕水又俗云秦軍築絕不令趙飲省寃谷東西南北各十六步在縣西北二十五里秦壘西面一百步卽括被殺餘眾四十萬降白起之處起懼趙變盡坑之露骸千步積血三尺地名煞谷唐開元十年正月元宗行幸親祭攺名爲省寃谷炎帝廟在縣北三十五里羊頭山頭顱山一名白起臺在縣西北五里上黨記云秦坑趙眾收頭顱築臺於壘中因山爲防丹水一名長平水水出長平故也闗山在縣北三

十五里秦立闗於此光狼城史記云秦昭王二十一年白起攻趙防光狼城卽此也長平闗兾州圗雲長平闗在縣北五十里秦趙二壁對距數里趙括白起相攻之所又兾州圖云都向二城在今縣西三十五里秦據西城趙守東城秦坑趙卒在此

陽城縣西一百二十里舊九鄕今六鄕本漢濩澤縣地屬河東因濩澤以爲名今縣西三十里故城卽漢理墨子云濩澤舜漁於此又國志云今邑西有地云舜田是也後魏興安二年自故城移於今理唐武徳元年於此置澤州因後周之舊名也八年移澤州於端氏縣仍屬不攺天寶元年攺濩州爲陽城縣析城山在縣西南七十五里禹貢曰底柱析城至於王屋應劭注漢書云析山在陽城西南卽此也山領有湯王池俗傳旱祈雨於此今池四岸生龍須緑艸無林木王屋在縣南五十里仙經云王屋山有仙宮洞天廣三千步號小有淸虛洞天山髙八千丈廣數百里太行析山爲佐命中條古鐘爲輔翼三十六洞小有爲羣洞之尊四十九山王屋爲眾山之最實不死之靈鄕眞人之洞境也嶕峣山在縣西三十里水經云鹿防經嶕峣山東南卽此百眼泉在縣東二十里其泉鼎沸百流爭騰沁水在縣東二十三里南入濩州

端氏縣西北一百四十四里舊八鄕今四鄕本漢舊縣也屬河東郡史記趙成侯十六年與韓魏分晉封晉君以端氏肅侯元年復奪晉君端氏徙處屯畱漢以爲縣故城在今縣西北三十里卽漢理晉屬平陽郡後魏屬安平郡隋開皇三年罷郡自故城移於今理按國縣道記云今端氏所理卽後魏文帝置安平郡故城之所傘蓋山在縣東北九十里沁水在縣南一里石門山在今縣西四十一里安平故城後魏於此立郡廢城在今縣西北三十里秦河源出縣北西楡村谷南流入縣合水河紇鬛山在縣西一十里

陵川縣東北一百三十里舊管八鄕今四鄕本漢氏縣地隋開皇十六年於此置陵川縣唐武徳元年屬蓋州貞觀元年攺蓋州爲澤州仍焉析城山兾州圖云析城接陵川縣九仙防縣西六十五里古賢村壁立萬仞三面泉流古老相傳昔九仙曾防於此石勒陵髙四十尺在縣西南四十里天河內太行山在縣西南一百里

沁水縣西北二百里舊管六鄕今二鄕本漢端氏縣地後魏莊帝於此置泰寧郡及東永安縣髙齊省郡而縣在開皇十八年攺爲沁水縣仍屬澤州黒領山在縣西五十里贊皇公詩烏嶺全坑防扈臣是也周宇文諱黒攺爲烏嶺按春秋後語魯公七年晉侯搜於黃公杜氏注黒壤晉地也在綘之東鹿臺山在縣南三十里山海經云有鹿臺之山者卽此也東輔山在縣西南九十二里其山及西輔山與析山相連有若相輔之勢沁水在縣西東北五十六里其水出沁州綿山縣界

覆甑嶺經晉州冀氏縣界當州端氏縣害水在縣南八十里出西輔山水經雲害水在縣南八十里出垣曲縣界馬邑城置在山上縣東二十里史記白起與趙括相戰於長平之時築此城養馬其處峻險南臨小澗北拒大川王離城在縣東北五十六里史記秦將王離擊趙築此城阻險臨岸四面懸絕

遼州

遼州樂平郡今理遼山縣禹貢冀州之域春秋時其地屬晉戰國屬韓秦爲上黨郡地今州卽漢上黨郡之湼縣地也後漢於此置陽阿縣屬上黨郡晉攺爲轑陽屬樂平郡後魏太武時並入武鄕明帝攺轑陽爲遼陽隋開皇十年置遼山縣屬並州十六年屬遼州卽今州理唐武徳三年分並州之樂平和順平城石艾四縣置遼州治樂平其年置義興縣六年自樂平移於遼山仍以石艾樂平二郡屬受州省義興縣以廢楡州之楡社平城二縣來屬八年攺遼州爲箕州因遼山縣界箕山爲名先天元年以與元宗諱同聲攺爲儀州因州東夷儀領爲名天寶元年攺爲樂平郡乾元元年復爲儀州梁開平三年以兗州管內有沂州儀州復爲遼州

元領縣四

遼山楡社平城和順

州境

東西一百五十里南北一百五十九里

四至八到

東南至東京七百里西南至西京七百八十里西南至長安一千六百四十里東至磁州三百四里西至並州三百四十五里南至潞州三百三十一里北至平定軍樂平縣一百七十里東至潞州黎城縣一百九十五里東北至邢州三百四十二里

戶

唐開元戶七千九百九十五皇朝戶主二千七百一十七客四千七百五十四

風俗

蕃漢相雜好武少士

人物無

土產

人參

遼山縣依舊五鄕河東圖云和順縣晉大夫梁餘子養邑秦伐閼與趙奢救之曰譬如兩防闘穴中將勇者勝是此地也在漢湼縣之地後魏於此置陽阿縣俱屬上黨郡晉攺爲轑陽縣屬樂平郡後魏太武並入武鄕明帝攺轑陽爲遼陽隋初攺置遼山縣屬並州因縣西北轑山爲名箕山在縣西四十五里上有許由塜按伯夷列傳曰余登箕山上有許由冡後魏風土記云太原郡箕山有許由冡別說又云在今洛州洛陽縣不當在此其山有石室方四丈壁中文字篆書人莫能識又有谷屋騋嶝郡國志云髙齊之初鐫山腹冩一切釋經於此也五指山在縣東五十里李穆叔趙記云遼陽東北有五指山巖石孤聳上有一手一足之迹其大如箕指數俱全又郡國志云北齊宣王遣人量之長七尺又十六國春秋云石勒當生時北山上艸木皆爲鐵騎之形矣三臺廟後魏書云武鄕有三臺廟淸谷水水經注云淸谷口水源出東北長山淸谷亦云遼山縣西南黃巖山畛出也晉大夫先軫祠在縣南二里遼陽山在縣東三里南入潞州黎城縣界遼陽水

從平城縣西北八賦嶺下出名八賦水東南流經古遼陽城南過謂之遼陽水又東過合淸涪水號漳水淸漳水出太原郡樂平縣界沾嶺下地理誌前漢上黨郡有沾縣注水經云漢分沾縣爲樂平郡治沾縣龍泉水在縣東三十里山側有穴闊一丈去地一百尺流水不絕如龍之吐故曰龍泉遼陽川在遼陽城西東過至山東西二十里中間遼陽通流千畆源在縣東南三十二里地方千畝平原膏腴人賴其利祝融祠在縣北二里

和順縣北八十五里依舊五鄕本漢沾縣地卽春秋閼與邑也一名楡城史記曰秦伐韓閼與趙惠文王使趙奢救之大破秦師卽此地也後魏孝昌二年於此置樂平郡及樂平縣隋開皇五年復移於今所屬並州十年又移於沾城仍於今所置和順縣因縣界內東北古和順城以爲名也九原山在縣西十一里國語趙孟與叔向遊於九原卽此也梁楡水注水經雲楡水出梁楡城西大嵰山盧諶徵難賦云方梁楡之虛郭乃閼與之舊都是也首陽山在縣東四十里按論語鄭元注首陽山在河中蒲阪城南今陽區山俗號爲首陽山南萬水在縣西南十八里出黃嶺下又有南松子水

北松嶺水九經川在九京山北東西二十里故趙奢壘在縣東五十里淸漳水在縣北

楡社縣西一百一十里依舊管七鄕本漢湼縣地晉於今縣西北三十五里置五鄕屬上黨十六國前趙石勒卽此邑人後魏攺屬武鄕移於今理南韓州武鄕縣隋開皇十六年於此置楡社縣屬韓州今潞州之襄垣縣理是也因今縣西北楡社故城爲名大業二年省義寧元年又置唐武徳三年於縣置楡州縣仍屬焉六年廢楡州以縣屬遼州武鄕水在縣西一里源從平城縣西南八賦嶺下出西入武鄕縣石公泉在縣東四十里源發武鄕嶺下是石勒飲馬之泉漚麻池在縣北三十里卽石勒布衣時漚麻於此與李陽所爭處今枯涸不知處古楡社城在縣北三十五里魏地形志云武鄕縣北有楡社縣城古箕城在縣東南三十里地形志云太原二百一十里有箕城春秋僖公三十三年晉人敗狄於箕卽此也縣城卽古武鄕也石勒時築前趙錄曰石勒上黨武鄕人僭號後還令曰武鄕吾之丰沛其復之三葉

平城縣西北九十里依舊三鄕本漢湼縣地晉置武鄕縣地屬焉隋開皇十六年於趙簡子所立平都故城置平城縣屬遼州大業二年攺屬並州唐武徳三年攺屬楡州六年省楡州攺屬遼州貞觀八年攺屬箕州先天元年攺屬儀州防孤山在縣南一十五里其山南髙於眾山西面孤絕有防谷水出焉北八賦水在縣西北一十四里出北八賦嶺東流遼山縣界南八賦水在縣西三十里出南八賦嶺東流入楡社縣界困悶城在縣南一十五里舊圖經云趙簡子至此病篤遂築此城由此爲名又有困悶川

太平寰宇記卷四十四

欽定四庫全書

太平寰宇記卷四十五

宋樂史撰

河東道六

潞州

潞州上黨郡今理上黨縣禹貢冀州之域星分輿井二度本潞子國周禮職方氏曰河內曰冀州其川漳其浸汾潞春秋時初爲黎國後爲狄境宣公十五年晉人數狄罪而防赤狄潞氏復立黎侯後三晉分地卽歸韓之別都戰國防謂秦有安邑則韓必無上黨以逺韓近趙故卒歸趙又隋圖記云上黨南陽古以爲縣寔都也秦並天下置郡以此爲上黨郡楚漢之際魏豹盡有其地豹防入漢分爲河東太原上黨三郡髙後封恵帝子武爲壺闗侯卽其地也自漢末至後魏因之不攺後周建徳七年於襄垣縣立潞州以其浸汾潞爲名隋開皇十六年於此置韓州取三晉歸韓爲名大業初州廢復爲上黨郡按釋名云上黨黨所也在山上其所最髙故曰上黨又上黨記云髙平赤壤其地山阻百姓不居卽此郡也唐武徳元年攺爲潞州領上黨長子屯畱潞城四縣二年置總管府管潞澤沁韓蓋五州四年分上黨置壺闗縣貞觀元年廢都督府八年置大都督府十年又攺爲都督府貞觀十七年廢韓州以所管襄垣等五縣屬州府開元十七年以元宗歷職於此置大都督府管慈儀石沁等四州【注】按唐史上黨故宮元宗皇帝嘗爲上黨別駕後所居爲啟聖宮有明皇歌枕斜書壁存天寶元年攺爲上黨郡乾元元年攺爲潞州太都府本昭義軍節度梁龍徳三年攺爲厈義軍以李繼韜歸順故也後唐同光元年攺爲安義軍長興元年依舊名昭義軍皇朝攺爲昭徳軍

元領縣十

上黨長子潞城屯畱襄垣壺闗黎城渉縣

二縣割出

武鄕建威勝軍銅鍉入威勝軍

州境

東西二百九十三里南北【闕】

四至八到

東南至東京七百二十里南至西京四百七十里西南至長安一千三百三十里東取亢陘嶺路

至相州二百六十里南至澤州一百九十里西至晉州三百九十里北至遼州二百八十三里東南至相州林慮縣界一百四十六里西南至晉州沁源縣界一百九十六里西北至沁州二百一十里西北至太原府四百五十里東北至洺州武安縣界二百四十里

戶

唐開元戶六萬四千二百七十六皇朝戶主一萬七千九百一十一客六千九百六十一

風俗

漢書地理誌云上黨本韓之別郡去韓逺去趙近後乃降趙土廣俗雜其人大率粗急髙气勢輕爲姦丈夫相聚遊戲悲歌慷慨女子彈跕躧遊媚富貴姓氏

上黨郡四姓包

鮑樊

上官

人物

東漢鮑永上黨屯畱人爲司校尉後爲太尉乃辟扶風鮑恢爲都官從事帝嘗曰貴戚宜斂手以避二鮑唐苗晉卿潞州壺闗人爲吏部侍郎河北采訪使歸本縣下馬過縣門以父母之鄕故也事親以孝聞官至侍中韓國公孫逖潞州渉縣人十五謁崔日用令爲土大鑪賦搦拙筆立成後拜中書舍人逖自以爲通籍近閨而父官才邑宰乃上表乞減外官與父元宗優詔奬之

土產

石蜜人參墨

紫艸麻布

上黨縣依舊二十鄕地本黎侯國今有黎亭存卽西伯戡黎之所【注】黎在上黨東北也漢立壺闗縣地因壺山有闗以致名焉開皇十六年分壺闗置上黨縣屬潞州慶雲山上黨記云堯之將興有五色云出此山故曰

慶雲山太行熊耳王屋三山皆連亙邑界羊頭山郡國記云有神農城山下有神龍泉南帶太行又有散蓋卽神農嘗谷之所也五龍山在縣東南二十里十六國春秋云上黨五龍山慕容永時有五龍見於此山因置五龍祠以五方神雞鳴山一名太山在東南七十六里柴團山地理誌云此山出人參紫艸井谷闗上黨記云在天井谷內深邃如井因以名之濁漳水在縣西南二十二里河北記云源出發鳩山又冀州圖云濁漳出長子西南流入渉縣界與淸漳合又東入魏郡堯水在邑界藍水杜甫詩雲藍水逺從千澗落雞鳴水出雞鳴山入諫水水經雲諫水源出上黨縣西州城漢壺闗縣也上黨記曰曹公之圍壺闗起土山於西城內築界城遮之也

長子縣西南五十里舊二十鄕今九鄕本漢舊縣春秋地名也左傳曰晉人執魏石買於長子亦周史辛甲所封竹書記年云梁漢成王十二年鄭取屯畱長子卽長子之地慕容永僭號於此稱西燕爲慕容垂所防隋開皇九年移冀氏縣理此屬潞州十八年攺冀氏爲長子縣武紇嶺在縣南四十五里風土記曰秦趙戰於長平趙軍敗退秦白起遂至此因名武紇嶺鹿谷山冀州圖云在山縣大有道入壺口東出逹襄國西登奚斯巨以逹河東陘阻千里發鳩山在縣西南六十五里濁漳水出焉山海經云發鳩山其上多柘木有鳥狀如鳩而文首白喙赤足名曰精衞其名自相呼是炎帝之女名女娃逰於東海溺而不返化爲精衛常取西山之木石以堙東海漳水源出縣界一名濁漳水以渉縣有淸漳之稱故此稱濁其源出刀山又按兾州圖云刀黃山在縣西六十里亦名發甕山漳水出焉卽壺闗三老上書明戾太子寃者死於此而冡存神農井在縣南五十里出羊頭山小谷中上黨記云神農廟西五十步有石泉二所一淸一白甘美呼爲神農井後魏風土記神農城在羊頭山上山下有神農泉卽神農得嘉谷之所羊頭山在縣東五十六里後漢安帝時西羌入冦以任尙爲禦史擊破於羊頭山卽謂此也廢長平闗在縣南四十里平嶺上

潞城縣東北四十四里舊十四鄕今六鄕春秋時赤狄潞子嬰兒國也晉防之漢爲潞縣屬上黨十三州誌云潞縣潞水出焉後魏太武帝攺潞州爲刈陵縣屬襄垣郡隋開皇十六年於此置潞縣屬潞州三垂山在縣西南二十七里前趙劉聰遣將喬衷攻晉上黨太守龎和於壺闗晉北將軍王廣韓柔救之聰將喬衷敗之於三垂黃阜山冀州圖云潞縣西三十里黃阜山有城亦名黃沙嶺劉聰將綦母劌敗晉將崔恕於黃阜斬之微子城在縣東北二十里闗龍逢祠上黨記云王屋山有闗龍逢祠漳水一名潞水在縣北闗崔駰曰潞水爲冀州浸卽漳水也按王猛與慕容評相禦於潞州評鬻水與軍人絹一疋水二石則此無他大川可以爲浸所見惟漳水耳故土俗尙謂濁漳爲潞水也武王塢在縣西北四十里塢東有後魏天柱將軍爾朱榮碑文曰建義元年東討逆賊防葛榮軍次上黨武王祠東原上有二狡兔從賊方而來天柱彎弓祝之曰中則擒葛榮不中則否應而殪遂擒榮玉女泉縣在西北五里深五尺未嘗盈竭泉內時白气騰出防其上有雨時人謂之玉女披衣恆以爲侯

屯畱縣西六十四里元十七鄕今八鄕本晉邑左傳襄公十八年晉人執衞行人孫蒯於屯畱又宣公十六年晉防赤狄甲氏及畱吁一名戎屯與潞俱附中國晉遂防之漢以爲縣地理誌屬上黨唐武徳六年從霍壁移於今所鹿瀆山冀州圖元屯畱縣有鹿瀆山卽絳水源出此山玉梭水在縣西四十五里盤秀山皆經邑界魚子陂上黨記屯畱有魚子陂多魚蒲之饒余吾故城亦春秋地名漢爲縣廢城在今縣西北絳山在縣西南方山去縣八十四里

壺闗縣東南二十二里舊十五鄕今六鄕古黎國之地漢爲縣屬上黨也山形似壺古於此置闗故名壺闗今潞府所理城是也漢末董卓作亂以上黨郡移理於此後魏宣武帝二年移壺闗縣於頴陽地卽今縣理隋開皇十六年分壺闗縣置上黨縣大業三年省入上黨唐武徳四年又置抱犢山道書福地記抱犢山在上黨東南一里髙七十丈有石城髙十丈方一里南角有艸名玉枝冬生花髙五六尺味頗甘取其葉末服之方寸二三日不饑宜五穀多食物無惡毒防賊不至玉匱云抱犢山東北去恆山之南數百里南有穴行三百里出美陽縣西七十里洞口羊腸阪在縣東南一百六里名洞口沾水出焉王莽命五威將軍王嘉曰羊頭之阨北黨燕趙舊有闗亦謂壺山後魏移縣於此雞鳴嶺輿地誌云壺闗有雞鳴嶺防穴史記云秦攻韓閼與趙奢曰其道險狹如兩防闘於穴中將勇者勝曹公壘在縣東南一百二里曹公攻髙幹所築漢壺闗三老令狐茂墓在縣東北九里上書明戾太子寃者元隱東山中號微君

襄垣縣北九十三里舊十四鄕今七鄕亦漢舊縣屬上黨趙襄子所築因以爲名後魏太武延和二年攺屬武鄕郡後周建徳六年又於襄垣城置韓州唐武徳元年移於甘羅水南卽今縣也貞觀中廢韓州以襄垣黎城銅鞮武鄕等五邑以潞焉銅鞮水今名小漳水亦名西漳水自銅鞮縣界流入河也按水經注云銅鞮水又東南經項城西卽白虎聚也松門嶺冀州圗雲松門嶺在襄垣北一百三十里道通太原驛路湼水在縣西北六十里天井闗在縣東南四十里置在天井谷內深防似井因以爲名魏武初遷鄴於此置闗周建徳六年廢濁漳水在縣南二十里

黎城縣東北一百二十里舊八鄕今四鄕古黎國春秋曰晉荀林父滅潞立黎侯而還今縣東一十八里黎侯城是也漢爲潞縣之地後爲太武攺潞縣爲刈陵縣隋開皇十八年攺刈陵縣爲黎城縣唐武徳元年屬韓州貞觀十七年廢韓州屬潞州白巖山在縣東北七里俗傳巖赤則土離兵起皆惡其變恆以粉石污之故因爲白巖古壺闗在縣東二十五里春秋齊國夏伐晉取八邑有盂口卽壺口也聲相近故有二名淸漳在縣東北三十里濁渾水在縣西北五十六里望夫山今古望夫嶺郡國志云有石人竚立於山上馮奉世墓及昭儀墓在縣東二里昭儀卽奉世之女也昭儀之子爲信都王

涉縣東北一百八十里舊四鄕今二鄕本漢舊縣屬魏郡因縣南涉河水爲名晉屬廣平郡後魏省周武帝自今洺州界移臨水縣理涉城屬魏郡隋開皇十年罷郡於故涉城重置涉縣屬慈州十六年攺韓州貞觀十七年廢韓州屬潞州崇山在縣東南七十里淸漳水一名涉河在縣南一里西自黎城縣界流入水經云淸漳水東經涉縣西屈從南酈元注水經雲漳水於此有渉之稱蓋名因地變也庾姑山在縣西北八十里又有肥婦山地脈相連

太平寰宇記卷四十五

欽定四庫全書

太平寰宇記卷四十六

宋樂史撰

河東道七

蒲州

蒲州河東郡今理河東縣禹貢冀州之域史記謂畢爲實沈晉之分自畢十二度至井十五度觜參晉魏益州之分漢蒲阪縣地屬河東郡本堯舜所都州初爲虞魏耿楊芮之地春秋晉獻公防魏以地賜畢萬十代之後至文侯都方列爲諸侯文侯與韓趙同列武侯十一年與韓趙三分晉地洎戰國時卽魏地故三晉記云魏壽餘僞以魏叛士防旣濟而噪而今蒲津是也又史記云惠王三十一年秦商君東地至河而齊趙數破我安邑近秦於是徙至大梁秦並天下爲河東郡地漢髙元年項羽封魏王豹爲西魏王王河東都平陽今晉州二年豹降從漢王在滎陽謁歸侍親疾至則絕河津反爲楚盡有太原上黨地九月韓信虜豹定魏地復置河東郡兩漢不攺至魏少帝正始八年分河東之汾北置平陽郡晉亦如之後魏初於河東郡置雍州延和元年攺雍州爲秦州後周明帝攺秦州爲蒲因取蒲阪爲名仍領郡隋初罷郡大業三年又廢州復攺爲河東郡唐武徳元年罷郡置蒲州置桑泉縣領河東桑泉猗氏虞鄕四縣二年置蒲州總管府管蒲虞秦絳邵澮六州三年移蒲治河東縣仍舊總管府其年置溫泉縣九年又置都督府管蒲虞芮邵秦五州仍省溫泉縣其年罷都督府貞觀八年割虢州之永樂來屬十年以廢虞州之安邑解縣廢秦州之汾陰來屬開元九年攺爲河中府外爲中都時麗正殿學士韓臯上防陳其不可兩都舊制分官眾多費耗用度尙以爲當損況更建中都乎昔漢帝感鐘離之言息幸徳陽之殿趙王采續咸之諫止造鄴都之宮臣請下明詔罷中都則天下幸甚至七月詔停復爲州又以陜鄭汴懷魏爲六雄十二年升爲四輔天寶元年攺爲河中郡乾元元年復爲蒲州三年又攺爲河中府大歷中元載爲相又上建中都議曰自古建大功者未嘗不用天因地故髙祖保闗中光武據河內皆深根固本以制天下臣等考天地之心本聖人之意驗古往之事切當今之務則莫若建河中爲中都陜虢晉絳汾潞儀石慈隰等十城爲藩衛長安去中都三百里順流而東邑居相望有羊腸【注】羊腸在潞州壺闗縣東南一百六十里○底柱之險孟門之限【注】孟門在慈州文城縣西南二十六里卽龍門上口○以轘轅爲襟帶以關中爲表裏婁敬所謂扼天下之吭而撫其背卽此之謂推是而言之則建中都將欲固長安非欲外之也將欲安成周非欲捨之也將欲外制邊疆非欲懼之也將欲定天下非欲弱之也河中之地左右王都黃河北來太華南倚總水陸之形勢壯闗河之气色每嵗白露旣降涼風已髙陛下據金城湯池內綏華夏發信臣驍將外馭戎翟出於仲秋還於農隙有漕運泛舟之便無登履途逺之虞不傷財不害人得養威而時狩如此則國有保安之所家無系累之憂矣疏奏不省初代宗自幸陜之後每嵗八九月間京師恟恟常懼戎翟復至𨿽將相之家皆理儲糗爲行李之備載知人情不安遂獻此疏冀因置制竊有兵權議亦博盡當時利害然代宗探見載意議故不行皇朝爲防國軍節度

元領縣十一今九

河東河西虞鄕臨晉寶鼎猗氏永樂龍門萬泉【注】龍門萬泉自絳州割到

二縣割出

解縣安邑【注】二縣入解州

州境

東西二百五十里南北一百七十七里

四至八到

東至東京九百三十六里東至西京五百八十五里西至長安三百二十五里東至絳州三百七十里南至虢州一百七十八里西至同州八十一里北至絳州八十一里東北至絳州取桐鄕路二百六十五里西南至華州一百四十七里東南至陜州二百四十五里西北至同州韓城縣一百四十里

戶

唐開元戶七萬二百七皇朝管戶主二萬一千八百八十八客三千五百九十三

風俗

漢書地理誌云其俗剛彊多豪傑尙侵奪薄恩禮好生分博物志云有山澤近鹽沃土之人不才漢興少有名人衣冠大族三代皆衰絕通典雲山西土瘦其人儉勤而河東魏晉已降文學盛興始自魏封樂侯杜畿爲河東守開置學官親執經教授郡中化之自後河東特多儒者然市閭之間習於成法

姓氏

河東郡九姓裴

栁薛

費呂

滿聶茹亷

人物

霍光河東平陽人父仲儒給事平陽侯家通侍者衞少兒生去病歸家取婦生光少兒女弟子夫得幸武帝爲後去病以皇后姊子貴幸張敞河東平陽人爲婦盡眉長安中傳張京兆眉王喬河東人爲葉縣令焦先河東人皇甫謐曰焦先者棄榮味釋衣裳離室宅絕親閉口不言曠然以天地爲棟宇羲皇以來一人而已闗羽河東解人也裴寂蒲州桑泉人唐起義功臣薛收蒲州汾陰人隋內史侍郎道衡之子爲文學館學士收之子元超相髙宗元超從子稷相睿宗唐張嘉貞蒲州猗氏人子延賞孫靖三代爲相楊國忠蒲州永樂人張巡蒲州河東縣人栁宗元河東人栁州刺史時人呼爲栁栁州

土產

有鹽鐵之饒竹扉經紙氊毯五味子天蒸棗藺蓆麻布綿絹

河東縣舊十三鄕今五鄕卽漢蒲阪縣地屬河東郡春秋秦晉戰於河曲卽其地後魏移郡於縣理隋開皇三年罷郡十六年移蒲阪縣於城東仍於今理置河東縣大業二年省蒲阪縣入河東三山在縣南三十里卽舜耕歷山是禹貢謂壺口雷首至於太嶽壺口山在慈州太嶽在晉州雷首在河東界此山有九名謂歷山首山薄山襄山甘棗山渠豬山獨頭山陑山等之名又湯伐桀升自陑注陑在河州之南地三輅山郡國志云三輅山北曰大輅西曰小輅東曰荀輅長郡卽蒲阪也在縣東二里漢志始皇東巡見長阪卽此也其原出龍骨又北五十三里有朔阪卽漢水所經西南入海堯山在縣南二十八里注水經云河東有堯山上有堯城卽堯所理處風陵堆山在縣南五十里與潼闗相對有風陵城在其上中條山經邑界首陽山卽在雷首山南阜也昔夷齊守節於首陽虞阪一名吳阪在虞城北二十三里蒲津闗在縣西二里亦子路問津之所後魏太祖西徵馬超韓遂夜渡蒲卽此也後魏大統四年造舟爲梁九年築城亦闗河之巨津嬀妠水源出縣南三十里首山此二泉南流者曰嬀北流者曰妠異源同歸渾流西注而入於河卽釐降二女之所今有舜祠存焉卽後周宇文防所造涑水冀州地圖云東從絳都界入至長陽城南爲陂水經雲涑水出河東縣雷首山一名雷水經桑泉界鐵牛開元十二年於河東縣開東西澗各造鐵牛四鐵人十其牛下並鐵柱連腹入地尺餘並前後鐵鑄人六橋跨河至今存故陶城在縣北三十里史記謂舜陶於河濱卽此是皇甫謐以爲在定陶不在此覊馬故城在縣南三十六里郡國志云今謂此涉州卽左傳謂剪我覊馬蒲阪故城郡國記云州南二里有蒲阪城舊地理誌書相傳曰漢蒲阪城卽今郡所理大城後人增築大河在其西雷首山在其南後魏太武帝神防元年自安邑移郡於此城涑水故城在縣東北二十六里左傳曰晉侯使呂相絕秦曰伐我涑川風陵故闗一名風陵津在縣五十里魏太祖西徵韓遂自潼闗北渡卽在此處也舜祠在州理城中唐貞觀十一年詔致祭以時灑掃伯夷叔齊祠在縣北三十五里二妃陵帝舜二妃之陵也在縣東十一里俗謂娥皇女英陵伯夷墓在縣南三十五里雷首山南唐貞觀十一年詔禁樵蘇伯樂墓在縣南四十里又濟定陶亦有伯樂塜未詳孰是河西縣西四里舊八鄕今三鄕本同州舊朝邑縣之地唐上元元年以朝邑之地置河西縣屬蒲州至大歷三年同州復置朝邑縣仍析朝邑五鄕割河東三鄕依舊爲河西縣貞觀七年河中尹渾瑊奏於古安逺府城內置縣理縣境東西十四里蒲津闗在縣東二里通西北鄜延銀夏之路河瀆廟在縣正西北外一里虞鄕縣東七十里舊十二鄕今四鄕本漢解縣地屬河東郡周明帝廢南解縣別置綏化郡今縣西北三十里綏化故城是也至保定元年攺綏化爲虞鄕復屬河東周末置解縣於虞鄕城東於解縣西五十里別置虞鄕卽此邑也壇道山在城西南十三里一名百梯山山海經云虞鄕有梯山山上有帝臺之漿也今山下有水潛出停而不流俗謂之盎漿其頂方平如壇多產良藥百梯方可升故曰百梯山南有投龍穴莫測深淺白陘山在縣東五十里洗馬泉在縣東二里石碓山在縣東二十四里王官故城在縣南二里左傳謂秦伯涉河焚舟取王官又曰晉侯使呂相絕秦曰俘我王官解州故城左縣東三十里左氏傳云晉返國許秦解梁綏化故城後魏綏化郡及綏化縣所理也在縣西北三十里周廢方山祠在縣西二十里五老仙人祠在縣西一十七里

臨晉縣東北七十里舊十二鄕今六鄕本漢解縣地按漢縣在今縣東南十八里故解城是也後魏攺爲北解縣周省隋開皇十六年分猗氏縣於今理攺爲臨晉三嶷山在縣東北三十里三山鼎足因名焉河水北自汾陽縣界流入經縣西四十里入河東縣界涑水東自猗氏縣界流入在縣東二十三里故桑泉縣城在縣東一十三里左傳曰重耳圍令狐入桑泉注曰桑泉在河東解縣西謂此也故解城在春秋時解梁城又爲漢解縣地也後魏攺爲北解縣周省廢城在今縣東一十八里晉公許賂秦伯以河外列城五內及解梁城注曰河東解縣也瀵水源出縣西三十八里爾雅謂瀵水出尾下郭注今河東汾陰有水口如車輪沸湧其深無限與河合故司空裴寂墓在縣東北十七里墓碑卽祕書虞世南之文率更令歐陽詢書

寶鼎縣北一百一十里舊八鄕今五鄕古綸地在夏爲少康之邑漢爲汾陰縣屬河東河水南流過縣故曰汾陰髙帝封周昌爲侯卽此地也今縣北九里汾陰故城是也後漢至晉不攺劉元海省汾陰入蒲阪縣後魏大和十一年復置汾陰縣於后土城周武帝又移於殷湯古地復置汾陰郡以汾陰縣屬之隋開皇三年廢汾陰縣屬蒲州大業三年罷蒲州縣攺屬河東郡義寧元年攺汾陰郡爲泰州移泰州理龍門縣又屬焉唐貞觀十七年廢泰州屬蒲州開元十一年攺爲寶鼎縣黃河北自龍門縣界流在縣北一十一里又西入臨晉縣界趙簡子沈佞臣欒激曰吾常好聲色而激致之吾嘗好臺榭而激爲之吾嘗好良馬而激求之吾好士六年矣而激未嘗進一人是長吾過而出吾善也遂沈之汾水自龍門縣界東際汾陰堆去縣三十五里后土祠在漢汾陰故城西北一十一里漢武帝元鼎四年始立后土祠於汾陰睢丘之上成帝建始三年復汾陰后土祠如故綏和二年復徙於長安北郊哀帝建平三年復徙於汾陰平帝時復徙長安北郊唐元宗開元十年幸之親祀兼建碑及禦制文及書萬嵗宮在縣九里漢宮也宣帝神爵元年幸萬嵗宮神魚舞河殷湯陵在縣北四十三里後魏太和中有縣人張恩破陵求貨先有石弩以銅爲鏁盜開埏門矢發中三人皆斃恩更爲他計卒取得墓中物其物多是鐘磬及諸樂器再得其銘恩恐人知以銘投之汾水後事泄爲主司所理乃於水取得其銘銘曰我死後二千年終困由是執事不復深加其罪劉向云湯塟地蓋不沒其處也黃澤左傳文公六年晉攺搜於黃卽此與絳州聞喜縣接界古北鄕城在縣北三十一里汾陰北鄕城卽采桑津也

猗氏縣東北一十里舊九鄕今六鄕古爲郇國之地本漢舊縣史記云猗頓以鹽起孔叢子曰猗頓魯之窮士陶朱教畜五防乃適西河大畜牛羊於猗氏之南以興富於猗氏故曰猗頓地理誌猗氏屬河東郡在今縣南二十里猗氏故城是也後漢及晉不攺西晉恭帝二年攺猗氏爲桑泉縣周明帝復攺桑泉縣爲猗氏縣屬汾陰郡隋開皇三年罷郡屬蒲州涑川自安邑縣界流入經縣南六里又西南入臨晉縣界故郇城在縣西南四里左傳曰晉人謀去故絳欲居郇瑕氏之地韓獻子謂郇瑕氏土薄水淺不如新田卽平陽絳邑縣也杜注郇瑕古國名河東解縣西北有郇城令狐城左傳曰晉文公從秦返國濟河圍令狐卽此城在縣西十五里又有刳首梁在令狐西三十里龍門山連亙邑界永樂縣南九十里舊六鄕今十鄕本漢河北縣地後周武成二年攺河北縣爲永樂縣保定二年省以地屬芮城唐武徳元年分芮城縣置於今理東北二里永固堡以屬芮州七年移於今理九年攺屬鼎州貞觀八年攺屬蒲州郎山隋圖經云永樂郎山漢武戾太子以巫蠱事出奔其子遁於此山因名郎山君祠下有郎山君之次子觸峯將軍廟中條山在縣北三十里黃河在縣南二里渠豬水一名蓼水今名百丈澗源出縣北中條山山海經渠豬之水南流注於河是也河水西自河東縣界流入經縣南二里又東入芮城縣界永樂澗水源出縣北中條山經縣東二里又南入河五老山在縣東北十三里堯升首山觀河渚有五老人飛爲流星上升因號

龍門縣北一百九十八里舊十鄕今八鄕古耿國殷王祖邑所都晉獻公防之以賜趙夙秦置爲皮氏縣漢屬河東郡按皮氏縣在今縣西一里八十步古皮氏城是也後漢屬郡不攺魏屬平陽晉不攺後魏太武攺皮氏爲龍門以山爲名屬北鄕郡隋開皇三年廢郡以縣屬絳州十六年割屬蒲州武徳三年屬秦州貞觀十七年州廢絳州大順二年與玉泉割屬蒲州汾水東自稷山縣界流入北去縣五里又南入汾陰縣界漢武帝行幸河東作秋風辭曰泛樓船兮濟汾河橫中流兮揚素波卽此水也故耿城在縣南十二里古耿國也伏龍源在縣西南十八里黃河北自慈州太寜縣界流入去縣二十五里卽龍門口也禹貢曰浮於積石至於龍門注曰龍門山在河之西界水經云大禹導河積石疏決龍門卽斯處也魏風土記曰梁山北有龍門大禹所鑿通其河廣八十步巖際防迹遺功尙存愼子曰河水之下其流駃竹箭駟馬追之不能淮南子曰禹沐淫雨櫛疾風鑿龍門辛氏三秦記曰河津一名龍門水陸不通魚鱉之屬莫能上江海大魚集龍門下數千不得上上則爲龍不得上則腮龍門水經注云爾雅云鱣鮪也出鞏穴三月則上溲龍門得渡爲龍否則防額而還十六國春秋左賢王豹妻呼延氏祈子於龍門有白魚至於祭所其夜夢見魚化爲人左手把一物大如雞子授呼延曰日精服之生貴子以是十三月而生劉元海蜚亷故城在縣南七里史記曰蜚亷生惡來飛亷善走惡來多力父子俱事紂王武王伐紂殺之龍門闗在縣西北二十二里大禹祠在縣西二十五里魏風土記曰梁山北有龍門山上有禹廟隋末摧毀唐貞觀九年奉勅更令修理唐髙祖廟在禹廟南絕頂上盡作行幸儀衛之像蓋義寧初義旗至此也故萬春縣唐武徳五年割龍門縣屬秦州貞觀十七年廢泰州地入龍門縣

萬泉縣東一百五十里舊十五鄕今十一鄕本漢汾陰縣地屬河東郡後漢及魏晉不攺前趙劉元海時廢後魏孝文帝又於后土城置汾陰縣北一里故后土城是也又薛通城者後魏道武天元年赫連勃勃僣號夏州東侵河外於時有縣人薛通率宗族千餘家西去汾陰縣城八十里築城自固因名唐武徳三年割稷山安邑猗氏汾陰龍門等五縣於薛通故城置萬泉縣屬泰州以縣東谷中有井泉百餘區因名萬泉貞觀十七年廢泰州縣屬絳州大順二年來屬介山一名孤山在縣南一里晉太康地記曰晉文公臣介之推從文公逃難返國賞不及怨而匿此山文公求之推不出乃封三百里之地又號爲介山今按介之推所隠乃綿山也文公封以爲介推田因號其山爲介山杜注曰在西河介休縣言在此非也

解州

解州解郡今理解縣本蒲州解縣唐天授二年析虞鄕所置也卽夏桀鳴條之野蚩尢之封域有鹽池之利漢幹祐元年蒲帥李守貞反鹽置使鄭元昭奏請於解縣置解州以捍防渠於是授鄭元昭爲刺史仍割蒲之安邑絳之聞喜與解縣爲三邑以屬焉

元領縣三

解縣安邑聞喜

州境

東西一百七十里南北五十里

四至八到

東至東京七百一十五里東至西京三百八十五里西至長安三百七十里東至河中府一百里南至虢州九十四里北至河中府猗氏縣界三十

裏東南至陜府七十里經中條山白徑嶺路過不通人馬北至陜府經安邑縣南過上栁谷山路至陜府一百三十五里西南至陜府芮城縣界二十一里東北至絳州一百六十五里西北至河中府虞鄕界三十里

戶

皇朝戶主七千二百五十客一千四百七十七風俗

按左傳曰吳公子札觀樂爲之歌唐曰思深哉其有陶唐氏之遺民乎不然何憂之逺也非令徳之後誰能若是今民有上古之風則唐堯之風俗也

土產

升麻黃芩蔞根

解縣舊四鄕今二鄕本漢舊縣也屬河東郡後漢及晉不攺後魏攺解縣爲北解縣屬綏化郡周省按此前解縣在今臨晉縣界隋文帝開皇十六年於此置解縣屬蒲州大業二年省解縣九年自綏化故城移虞鄕縣於廢縣理卽今縣理是也唐武徳元年攺虞鄕縣爲解縣屬虞州因漢舊名也仍於蒲州界別置虞鄕貞觀十七年廢虞州縣屬河中府皇朝屬解州中條山在縣南卄裏壇道山經縣界鹽池在縣東五里春秋成公六年晉人謀去故絳諸大夫皆曰必居郇瑕氏之地沃饒而近鹽杜預曰鹽池也地誌云鹽池在安邑西南許愼說文曰鹽鹽池其池東西長五十一里南北廣六里周回一百四十四里按穆天子傳至於鹽池是也呂忱云河東鹽池謂之鹽水出石鹽自能成印朝取夕復終無減損但廣狹深淺古今不同蓋以年代久逺所以盈縮不一女鹽池在縣西北三里東西二十五里南北二十里土人引水沃畦水耗土自成鹽味小苦不及縣東大鹽池俗言此池亢旱鹽卽凝結如逢霖雨則不生今大池與安邑總謂之兩池官置使以領之元和時毎嵗收利一百六十萬貫熨斗陂在縣西二十里後魏正始三年穿以停舡今廢陂似熨斗通路自縣東南逾中條山出白陘趣陜州之道也山嶺參天左右壁立間不容軌謂之石門路出其中名曰白陘嶺焉盎漿在縣南一十五里壇道山東嶺上一名鐘山水澄渟爲池呼爲天池上有盎漿山山海經云髙前之山其上有水甚寒而淸謂之帝臺之漿郭璞注云今河東解縣南壇道山有水泉出渟而不流卽今現在明公神在縣東南八里故老傳昔有女在中條山得道今名其處曰聖女崖亦名玉女溪後有劉明於此學道後人爲明立祠因名焉今其碑尙存文曰維漢安二年按漢安卽後漢順帝之年號也

安邑縣西南四十五里元管四鄕本漢冀州之域帝王世紀堯以二女妻舜爲築宮室封之於虞故尙書云釐降二女於嬀汭嬪於虞卽此也三代以降爲晉之境漢書地理誌云河東土地平衍有鹽鐵之饒晉太康地記云舜受禪安邑或云蒲阪又帝王世紀禹或營安邑卽虞夏之兩都也魏義寧元年置安邑郡唐武徳元年廢置虞州貞觀十七年又廢虞州縣河東郡今虞邑縣東三里卽廢州之地也龍池宮在縣東南一十八里唐開元八年置傍有龍池水流入鹽池因以爲名今古迹微存塩宗廟在縣東南十里按呂忱云宿沙氏煮海謂之鹽宗尊之也以其滋潤生人可得置祠分云神祠在縣西南四十里中條之陰特標諸峯山頂出云東西分散遂號分云又有風谷每風出吹沙飛石樹木皆摧俗謂之鹽南風其祠見存中條山在縣南二十里其山西連華嶽東接太行山有路名曰虞阪周武王封吳泰伯之弟仲雍之後虞仲於夏墟因虞爲稱謂之虞阪昔騏驥駕鹽車卽此阪也春秋僖公二年晉荀息請以屈產之乘垂棘之璧假道於虞以伐虢卽此路稷山在縣東北六十七里尙書舜典帝曰棄黎民阻

饑汝后稷播時百谷孔安國曰棄后稷也按左氏傳宣公十五年晉侯理兵於稷杜預曰河東聞喜縣西有稷山是也山海經云其山多錫舊名玉山后稷播時百谷於此遂以名山東自陜府夏縣界經縣十二里玉鉤山在縣東北二十里其山東西一十里勢如玉鉤因此爲名涑水在縣東北三十四里春秋晉侯使呂相絕秦曰伐我涑川注涑水河東聞喜縣西南流至蒲阪入黃河是也水經雲涑水出河東聞喜縣界藜葭谷謂之葦谷其水東自陜府夏縣界來經縣四十里西入河中府界銀谷在縣西南三十五里中條山下隋開皇十九年於此置鹽治司鹽城在縣西二十里蚩尢城在縣南一十八里管子記曰雍孤之山出金蚩尢愛之以爲劍防史記曰黃帝與蚩尢戰於涿鹿之野按皇覽冡墓記曰蚩尢冡在東平郡壽張縣墳髙七丈常十月祀之冡上有赤气如一疋紅練人謂之蚩尢旗其肩髀冡在山陽郡鉅野縣與身異處故別塟之孔子三朝紀云蚩尢庶人之貪者而有喜怒故惡名歸之其城今摧毀鹽池在縣南五里其池周廻一百一十四里山海經云景山南望鹽澤今在河東猗氏縣又按地理誌云鹽池在安邑縣西南許愼謂之鹽池呂忱曰宿沙氏煮海謂之鹽河東鹽池謂之鹽水今池水紫色湛然不流造鹽貯水深三寸經三日則結鹽苦池在縣東一十八里其水鹹苦牛羊不食因以名之亦名紅花池衞瓘墓在縣東十七里髙堠原上按晉陽秋曰太保淄陽侯衞瓘河東安邑人也瓘子恆恆子玠舊傳云衞瓘塟髙樗今墓前有髙樗故道鳴條陌在縣東北一十五里按地理誌云鳴條陌在安邑西北尙書伊尹相湯伐桀升自陑遂與桀戰於鳴條之野孔安國云地自安邑之西桀逆拒湯陑在河南之南其地在縣北二十里是也昆吾亭舊圖經云在縣西南一十里爲夏方伯助桀拒湯湯師先伐昆吾然後伐桀春秋左傳注昆吾以乙卯日與桀同誅宋永初山川記安邑有昆吾亭古昆吾國也淸源在縣北五十里春秋僖公三十一年晉搜於淸源作五軍以禦狄卽此也

聞喜縣西南去州一百五里元三鄕本漢左邑縣之桐鄕也武帝元狩六年將幸緱氏至此聞南越破大喜因立聞喜縣屬河東郡按漢聞喜縣在今縣西南八里桐鄕故城是也後漢廢左邑縣移聞喜縣理之至後魏攺屬正平郡周武帝移於栢壁在今正平縣西南二十里隋開皇三年罷郡屬絳州十年自栢壁移於甘谷口唐武徳以來縣屬不攺元和三年河中節度使杜黃裳奏移神防軍於縣宇官吏權止桐鄕佛寺至十年刺史李憲奏復置縣於桐鄕故城卽今理也景山在縣東南十八里山海經景山艸多藷蕪薯蕷秦椒其陰多赭其陽多玉董澤一名董池陂在縣東北十四里左傳季武子曰董澤之蒲可勝計乎注云河東聞喜縣東北有董池陂蒲楊桞可以爲箭其澤東西七里南北三里桐鄕故城漢聞喜縣也在縣西南八里隋圖經云俗以此城伊尹放太甲於桐宮之所孔注尙書云桐塟地也按今屍鄕有放太甲處在偃師縣界非此也又按漢大司農朱邑屬其子塟桐鄕者亦非此也龍頭壁後周絳州及正平郡所理也在縣東北二十八里武帝又移於柏壁事已具上祁奚墓在縣東二十二里太原祁縣又有祁奚墓未詳孰是裴光庭墓在縣東三十里爲唐侍中太師與父太尉塋相近

太平寰宇記卷四十六﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷四十七

宋樂史撰

河東道八

絳州

絳州絳郡今理正平縣禹貢冀州之域星分觜參虞舜及周並爲冀州地春秋時屬晉卽故絳與新田之都也左傳晉人謀去故絳欲居郇瑕氏之地注曰郇瑕在河東解縣韓獻子曰郇瑕氏土薄水淺不如新田遂遷新田注曰新田今平陽絳邑縣是也史記曰晉靜公三年韓魏趙三卿滅晉其地屬魏戰國時亦爲魏地秦置三十六郡今州卽秦之河東郡地也楚漢之際魏豹盡有其地韓信虜魏豹定魏地置河東上黨太原郡今州卽漢河東郡之臨汾縣地也魏正始八年分河東汾北置平陽郡又爲平陽郡地後魏太武帝於今理西南二十里正平縣界栢壁置東雍州及正平郡其地屬焉孝文帝廢東雍州其正平郡不攺東魏靜帝復置東雍州周明帝武成二年攺東雍州爲絳州仍移於聞喜縣東二十里龍頭城正平郡亦與州俱遷武帝又移於今正平縣西南二十里栢壁建徳六年又移於今稷山縣西南二十里玉璧隋開皇三年罷郡自玉璧移絳州於東雍州城卽今州理是也領縣八大業三年廢州爲絳郡唐義師將西入闗大軍進次古堆去絳郡十餘里隋守將陳叔逹堅守不下髙祖命廚人曰明日早下絳城然後食乃引兵攻城自旦及辰破之仍置絳郡唐武徳元年置絳州總管府管絳潞蓋建澤沁韓晉呂澮泰蒲虞苪邵十五州絳州領正平太平曲沃聞喜稷山五縣三年廢總管府其年以廢北澮州之翼城置翼城郡領翼城絳小鄕三縣武徳元年攺爲澮州二年攺爲北澮州四年州廢三縣並入絳州置南絳州又置絳縣天寶元年攺爲絳郡乾元元年復爲絳州

元領縣九今七

正平太平曲沃翼城絳縣稷山垣縣陜州割到

三縣割出

萬泉入蒲州聞喜入解州龍門入蒲州

州境

東西三百六十五里南北二百三十里

四至八到

東南至東京一千里東南至西京取垣縣王屋路四百八十四里西南至長安五百九十里東至澤州四百五十里南至陜州二百二十里西至同州四百一十里北至慈州三百七十里東南至河南府五百里西南至蒲州三百七十里西北至慈州二百四十里東北至晉州一百四十里戶

唐開元戶八萬一千九百八十八皇朝戶主三萬九千九百三十二客六千六百三十八

風俗

與河南府同

人物

荀息趙衰介之推董狐呂相祁奚公孫杵臼師曠韓起叔向毌丘儉聞喜人欲襲司馬晉王兵敗習鑿齒曰毌丘儉感明帝之顧命可謂忠矣裴秀郭璞裴松之河東聞喜人注陳壽三國誌又注司馬遷史記孫子野修宋史及宋略三十卷王績龍門人自稱東臯子兄通號文中子裴行儉聞喜人爲安撫大食使生擒都支遮匐而還其少子光庭開元中爲侍中裴炎聞喜縣人相髙宗及則天謀覆唐祚被誅敬暉太平人誅張易之拜侍中進封平陽郡王裴度聞喜人六拜正司空

土產

墨黎防蠋防風夾綬紗縠子粱米貨布胡桃羊馬漧棗

正平縣舊二十二鄕今四鄕本漢臨汾縣地屬河東郡按漢臨汾縣在今縣東北二十五里臨汾故城是也魏正始八年分河東之汾北置平陽郡臨汾縣屬焉隋開皇初攺屬正平郡三年罷郡屬絳州十八年攺臨汾縣爲正平縣因正平郡爲名大業三年罷州置絳郡仍屬焉唐因之定境山在縣西五十里唐長安年中郡人與慈州人爭界因以靑山爲界天寶六年勅攺爲定境山汾水在縣南東北自曲沃縣界流入澮水在縣南七里東自曲沃縣界流入晉平公齊景公至澮上有犬貍身狐尾墮平公車卽此龍谷水在縣東北一十八里左傳昭公二十九年龍見於絳郊卽此處也州城本後魏東雍州及正平郡城也太和中皇都徙洛罷州攺郡卽謂此也臨汾故城卽漢臨汾縣也在今理東北二十五里栢壁在縣西二十里後魏明元帝於此置栢壁鎭太武時廢鎭置東雍州及正平郡周武帝移此置絳州建徳六年又自此移絳於今稷山縣西南十二里玉璧城按栢壁髙二丈周八里晉虒祁宮在縣南六里左傳云石言於晉魏楡晉侯問於師曠曰石何故言對曰石不能言或憑焉抑又聞之作事不時怨讟動於民則有非言之物而言於是晉侯方築虒祁之宮叔向曰子野之言君子哉是宮也成諸侯必叛今按宮南有澮水北有汾水俱西流至宮西而合隋末依宮余址築堡今名修義堡晉靈公臺在縣西北二十一里故長修城左傳曰晉靈公不君從臺上彈人觀其避丸卽此臺也晉齊姜墓在縣南九里申生之母也驪姬墓在縣南八里晉獻公伐驪戎以驪姬歸立爲夫人生奚齊其娣生卓子防太子申生自殺晉室大亂晉羊舌大夫墓在縣西二里九原一名九京晉大夫趙盾塟所禮記謂趙文子觀處有水名古水出自原西王澤水經注引史記曰晉智伯瑤攻趙襄子襄子奔

保晉陽原過後至遇三人於王澤自帶以下不見持竹二節與原過曰爲我遺無防原過受之卽此澤臨龍谷郡國志在縣東南後周與齊王交聘路經谷側使人多於此賦詩故家雀闗在縣南七里故汾東城在今縣東北一百二十里荀城冀州圖云荀城在縣西十五里卽重耳所居之所蜚亷城蜚亷事紂所居有城存長修故城郡國縣道記云絳西北三十里長修古城是漢髙帝二年封杜恬爲侯國後漢省故城南有修水西流入旋臺夏桀所造言可以廻旋羲和廟在州內殷之巫咸晉之趙盾皆有廟存

曲沃縣東五十里舊二十鄕今五鄕本晉舊都絳縣漢以爲絳縣屬河東郡今縣南二里絳邑故城是也後漢加邑字屬郡不攺晉攺屬平陽郡後魏孝文帝於今縣東南十里絳山北置曲沃縣屬正平郡因晉曲沃爲名周明帝移長樂城於今縣南七里樂昌堡隋開皇三年罷正平郡攺屬絳州十年又移於絳邑故城卽今治也絳山在縣南十三里出銅鐡開山圖絳水出絳山東

谷東距白馬山澮水經故城南西流合絳水汾水西南去縣二十二里自北太平縣來絳邑故城漢絳縣本春秋晉都新田也在縣南二里左傳晉人謀去故絳欲居郇瑕氏之地韓獻子謂土薄水淺不如新田有汾澮以流其惡遂居新田漢爲縣屬河東郡周勃爲絳侯卽其地陘庭故城在縣西北左傳曰曲沃武公伐翼次於陘庭臺駘神祠在縣西南三十六里左傳曰晉侯有疾卜人曰臺駘爲祟問於子產曰昔金天氏有裔子曰昧爲元冥師生允格臺駘能業其官宣汾洮障大澤以處大原帝用嘉之封諸汾川沈姒蓐黃實守其祀今晉主汾而滅之由是觀之則臺駘汾神也蓋晉都絳時所立也天井水一名石槌水三水皆經曲沃之地又水經雲天井水西逕堯城南又西南入汾桐鄕城尙書云伊尹放太甲於桐宮是此地在縣西南程公祠祠在縣界郡國志雲龍頭城有程公祠卽晉賢士程本子與孔子相逢傾蓋接轂與語孔子取束帛贈之死塟於此而冢存晉裏克墓在縣界五里驪姬冢在縣界晉獻公夫人防公殺太子申生者

太平縣北四十五里舊十五鄕今五鄕本漢臨汾縣地屬河東郡自漢迄魏皆同後魏太武帝於今縣東北二十七里太平故闗城置泰平縣屬平陽郡周攺爲太平縣因闗爲名隋開皇三年罷郡攺屬晉州十年來屬隋理在今縣東北三十里太平故城是也唐武徳元年移於今理東北二十七里太平闗城貞觀七年又移於今理汾水北自臨汾縣界來在縣東二十九里太平故闗城後魏太平縣地在縣北二十七里隋開皇七年自此移太平縣於今理北三十里太平故城大業三年於此置太平闗隋末廢武徳元年又自太平故城移縣理此貞觀七年移於敬堡今理是也白波壘在縣東南一十二里後漢末靈帝中平六年黃巾餘賊郭大等於西河白波谷防太原於此築壘子奇壘在縣東三十里十六國春秋曰後秦王姚興遣弟安北將軍義陽公平字子奇與徵虜將軍狄伯支等步騎四萬伐魏攻平陽陷之遂據柴壁魏軍大至截汾水以守之平大敗將麾下三十騎赴汾而死狄伯支等十將四萬人皆爲魏擒今按此壘西臨汾水壘側尙有柴村子奇投汾卽此處也趙盾祠在縣西南一十八里李牧祠在縣東北一十三里晉公孫杵臼墓並程嬰墓在縣南二十一里趙盾塋中唐城堯年十六封唐侯於此翼城縣東北一百里舊十八鄕今六鄕本漢絳縣地屬河東郡自漢魏不攺後魏明帝置北絳縣於曲沃縣東屬北絳郡周齊不攺隋開皇三年罷郡攺屬晉州十六年攺爲翼城縣屬絳州因縣東古翼城爲名也義寧元年於此置郡城縣屬焉武徳元年廢郡置澮州四年廢澮州縣屬絳州澮髙山一名詳髙在縣東南二十五里其山出鐵又郡國志云晉平公與齊景公至澮上有犬貍身狐尾墮平公之車卽此城也驪姬冢在其下澮水在縣南二十里羊角山在縣東三十里馬嶺山在縣東七十五里南北有長嶺嶺上東西有通道焉穆天子傳云鈃蹬卽此也故翼城在縣東南十五里晉故絳都也左傳曰曲沃莊伯以鄭人邢人伐翼詩譜曰穆侯遷都於絳曽孫孝侯攺絳爲翼翼爲晉之舊都後獻公又北廣其城方二里命之爲絳故唐城在縣西二十里都城記唐國帝堯之裔子所封也引春秋夏后孔甲時有劉累者以豢龍之術事孔甲夏后嘉之賜氏禦龍以更豕韋之後及龍一雌死醢之以食夏后旣而更使求之不得懼而遷於魯縣夏后蓋別封劉累之孫至成王時唐人作亂成王防之而封其弟大叔虞更遷唐人子孫於杜謂之杜伯卽範防所言在周爲唐杜氏然則是唐叔虞初封之處至唐叔子爕北徙晉水之陽因攺曰晉古熒城在縣東南八十五里春秋襄公二十三年秋伐晉取朝歌爲二隊入孟門登太行張武軍於熒庭杜預注曰張武軍謂築壘壁熒庭晉地然庭在此城蓋齊侯所築也酈善長水經注云紫谷水東出白馬川西逕熒庭城南而西出紫谷與幹河合卽教水之支川也按此城與紫谷相當是古熒庭也晉厲公墓在縣東南一十六里髙一丈六尺塟在翼城東門之外杜預注云不以君禮塟按絳縣晉文墓髙一十文厲公不以禮塟故小墓耳障壁城後魏北絳及此絳縣也

稷山縣西四十九里舊十六鄕今六鄕本漢聞喜縣地屬河東郡自漢迄晉不攺後魏孝文帝於今縣東南三十里置髙涼縣屬髙涼郡周文帝移髙涼縣於玉壁在縣西南十二里隋開皇三年罷郡以縣屬絳州十八年攺稷山縣以稷山爲名唐末屬河中府後唐同光二年割絳州稷山在縣南五十里左傳曰晉侯理兵於稷以略狄土杜預注今河東聞喜西有稷山卽此地也汾水東自正平縣界流入在縣南五十里玉壁故

城在縣西南十二里後魏大統四年東道行臺王思政表築玉壁城因而自鎭之八年髙歡防玉壁思政有謀略攻竟不尅卽謂此稷祠在縣南五十里稷山上淸原城冀州圗記在縣西北二十里晉文公搜作五軍之所羲和墓在縣東北十七里堯時羲氏和氏掌天地之官

絳縣東南八十里舊十三鄕今四鄕本漢聞喜縣地自漢迄晉同後魏孝文帝置絳南縣其地屬焉因縣北絳山爲名屬正平郡孝莊帝攺屬南絳郡縣理車箱城今縣南十里車箱城是也恭帝去南字直爲絳郡開皇三年罷郡攺屬絳州武徳元年自車箱城移於澮州四年廢澮州屬絳州教山今名效山亦名罩山在縣南八十五里山海經云教山之上多玉而無石教水出焉備窮山在縣東北二十五里出鐵穴五所絳水一名沸泉水出絳山東谷懸流奔壑一十許丈靑崖如黛素湍如練委極爲奇觀水西北注於澮史記稱智伯率韓魏引水灌晉陽不沒者三版智氏曰吾始不知水可以亡人之國今乃知之汾水可以浸平陽絳水可以浸安邑於是韓魏之君共殺智伯水在縣北一十四里晉文公墓在縣東北二十四里左傳曰文公卒將殯於曲沃出絳柩中有聲如牛吼唐貞觀十一年詔致祭禁樵蘇太陰山在縣東南十里崖壁峭絕陽景不到因曰太陰絳山在縣西一十八里西入聞喜縣界東距白馬山聖水在縣西十里疾者飲輒愈耆老相傳太和六年土人楊斛因耕忽有三泉黯然不流汲一泉二泉輒動亦如莒縣九井汲一井而八井泉動卽此也古裏車箱城去縣東南十里在太陰山北四面懸絕

魏大統五年修其城東西長形似車箱因名禹廟夏禹之廟始皇廟亦在此禹臺夏禹之所立璇臺瓊室在城南門夏桀造

垣縣東南一百十里舊六鄕今四鄕本河東郡之縣名其地卽周召分陜之所今縣東北六十里有邵原祠廟下古棠樹春秋襄二十三年齊侯伐晉取朝歌爲二隊入孟門登太行張武軍於熒庭戍郫邵杜注云晉書地理誌云漢屬河東郡後魏獻文帝皇興四年置邵郡於陽壺舊城西魏大統三年置邵州移於今所隋大業三年廢邵州置垣縣以地近故垣城因以名縣義寧元年置邵原郡唐武徳元年攺爲邵州貞觀元年州廢縣入絳州龍朔二年洛幹封二年還絳天順三年攺屬洛長安二年還絳貞元三年入陜元和三年又歸絳王屋山在縣東北沇水所出鼓鐘山在縣東北六十里山海經云鼓鐘之山帝臺之所以觴百神黃河孟津水在縣南門五步從平陸縣東雍州谷口經王屋山至縣界古陽壺城南臨大河左傳襄公元年春晉圍宋彭城以宋五大夫在彭城者歸寘諸瓠丘杜注云晉地河東東垣縣東南有壺丘水經注雲淸水又東南逕陽壺城卽垣縣之壺丘亭也古淸亷縣在縣西北二十二里後魏割聞喜安邑東界之人於淸亷山北置縣隸壺丘郡大業二年廢唐武徳元年復置九年廢古亳城在縣西北十五里尙書湯誥王歸自克夏至於亳誕告萬方卽此也古臯落城在縣西北六十里一名倚箔城按左傳閔公二年晉侯使太子申生伐東山臯落氏杜注云赤狄別種也注水經雲淸水東流注臯落城北故垣縣在今縣西北漢爲縣城東有泉西南流合淸

水五戶祠在縣西十七里

太平寰宇記卷四十七

欽定四庫全書

太平寰宇記卷四十八

宋樂史撰

河東道九

慈州

慈州文城郡今理吉鄕縣禹貢冀州之域赤狄廧咎如之國在春秋時晉之屈邑獻公子夷吾所居事同重耳晉裏克敗狄於采桑是也六國魏之封域漢爲北屈縣屬河東郡汲郡古文有曰翟章救鄭次於南屈應劭曰有南故稱北也魏晉屬平陽郡東魏初置定陽郡並置定陽縣值河西定陽胡人渡河居於此立爲郡因以名之至天平元年以州南界汾水所經故置南汾州後周建徳六年又攺南汾州爲西汾州隋開皇元年攺定陽郡爲吉陽郡三年罷郡爲縣十年攺爲耿州以州南舊祖乙城爲名十八年攺爲汾州仍攺定陽縣爲吉昌縣大業三年廢置文城郡唐武徳元年攺爲汾州五年又攺爲南汾州貞觀八年攺爲慈州以州城內舊有慈烏城爲名天寶元年攺爲文城郡乾元元年復爲州

元領縣五今三

吉鄕文城鄕寧

二廢縣

仵城並入吉鄕呂鄕並入鄕寧

州境

東西二百五十一里南北二百一十二里

四至八到

東至東京一千二百里東南至西京七百二十五里西南至長安六百八十五里東至晉州二百四十里南至絳州二百七十三里西至黃河六十五里正西防北至丹州一百七十里北至隰州二百里東南至絳郡太平縣一百九十里西南至同州韓城縣界一百七十五里西北至延州二百九十里東北至汾州五百里

戶

唐開元戶一萬二千二百七十五皇朝管戶主五千三百一十一客六百三十

人物無

風俗

同晉州

土產

蠟蠋貢賦麻布緑礬鐵

吉鄕縣舊四鄕今五鄕漢北屈縣地屬河東郡左氏謂屈產之乘卽夷吾所居稱此邑有駿馬今縣北二十一里古城卽漢邑理於此後魏孝文帝移於今州置定陽郡並置定陽縣防有河西定陽胡人渡河居於此因此爲名隋開皇三年廢定陽郡置石州其縣屬州十八年攺定陽縣爲吉昌縣大業三年攺石州爲離石郡縣屬不攺唐貞觀十八年攺置慈州縣依舊屬焉後唐攺吉鄕避國諱壺口山在縣西南五十里禹貢曰旣載壺口治梁及岐地理誌云禹貢壺口山在北屈縣東南風山在縣北三十里山上有穴如輪風气蕭瑟未嘗暫止當風衝略不生艸故以風爲名黃河北自文成縣流入去縣六十里羊求水出羊求川去縣五十三里姚萇城在縣西五十二里本姚萇所築其城西接黃

河控帶龍門孟門之險周齊交爭之地齊後主武平二年遣右丞相斛律明月左丞相平原王段孝先破周兵於此城下遂立碑以表其功碑見存齊氏又於此置城鎭開皇廢唐武徳二年又置鎭九年廢城髙二丈周廻五里

文城縣西北六十五里舊二鄕今一鄕本漢北屈縣地屬河東郡後魏孝文帝於此置斤城縣屬定陽郡隋開皇三年罷郡置汾州十六年復於今吉鄕縣置耿州攺斤城爲文城縣屬耿州十八年又攺耿州爲汾州縣仍屬之大業三年攺汾州爲文城郡縣屬不攺石門山在縣北六十里孟門山俗名石槽在縣西南三十里淮南子曰龍門未辟呂梁未鑿河出孟門之上大溢逆流無有丘陵髙阜名曰洪水大禹防通謂之孟門水經注風山西四十里河南孟門與龍門相對卽龍門之上也實爲黃河之巨扼今按河南有山鑿中如石槽東流懸注七十餘尺兼孟津之名矣文公故城在縣北三里故老曰此城晉文公爲公子時避驪姬之難從蒲奔狄因築此城人遂呼爲文公城石槽祠在縣西臨河東岸卽龍門也蒲水冀州圖雲蒲水北從龍泉郡南入昕川注於河廢仵城縣本漢北屈縣屬河東郡後魏於此置仵城郡領京軍縣孝文帝攺京軍爲仵城縣開皇三年廢仵城郡縣攺屬文城郡唐攺屬慈州顯徳三年並入吉鄕縣石門山在縣北六十里其山石壁夾道如門因以爲名橫嶺山在縣東六十五里拓定故城在縣西一里周保定四年置以拓齊境因以爲名周顯徳三年廢

鄕寧縣東南五十里舊二鄕今三鄕本漢臨汾縣地屬河東郡後魏太武帝分臨汾縣置太平縣孝文帝又分太平縣置昌寧縣屬定陽郡隋開皇元年攺定陽郡爲吉陽郡縣仍屬之十六年昌寧攺屬耿州十八年又屬汾州大業二年攺汾州爲文城郡縣仍隸焉唐又屬南汾州貞觀八年攺爲慈州縣又屬焉後唐攺鄕寧兩乳山在縣西南七十里有山兩岫望如乳形因以爲名黃河北從吉昌縣界流入去縣七十九里倚梯故城在縣西南一百五里累石爲之東西兩面據嶺臨谷西南二面俯眺黃河懸崖絕壁百有餘尺其西南角卽龍門之上口也以城髙峻非倚梯不得上因以爲名城中有禹廟後魏孝文帝西巡至此立碑見今存禹廟在縣西北一百五里龍門東岸上其碑是後魏孝文帝所立晉荀息墓在縣東北一十六里廢呂香縣本漢臨汾縣地按郡國縣道記云呂鄕本漢之北屈地或謂之臨汾地則誤矣後魏太和四年於此置京軍縣仵城郡卽仵城縣孝文攺爲平昌縣隋開皇十六年省平昌入仵城縣義寧元年於今縣東二十里又置平昌縣因後魏舊名貞觀二年攺爲呂鄕縣以舊呂鄕名焉髙宗上元三年移於今卽是周顯徳三年並入鄕寧縣馬頭山在縣東南六十里其山峭嶷如馬首因以爲名橫嶺山在縣西北六十一里騏邑郡國縣道記云

騏漢縣後漢省武帝封屬國駒防爲侯漢志云侯國又表注稱在北屈界舊地書並失所在今郡東一百四十里則今邑是也按縣東南約六七十里有馬頭山蓋山形似馬因以爲名騏則馬之駿異蓋縣因山爲名卽知今縣是也

隰州

隰州大寧郡今理隰川縣禹貢冀州之域春秋時晉國地七國時屬魏左氏傳曰晉驪姬使外嬖梁五與東闗嬖五言於公曰蒲與二屈君之疆也不可以無主乃使重耳居蒲城注曰蒲平陽蒲子城也按重耳所居今州北四十里隰川縣界北蒲邑故城是也七國時屬魏史記曰魏地東盡河東河內又曰西河魏文侯所興吳起爲西河守政化大行文侯旣卒王錯譖之於武侯吳起曰吾恐西河將爲秦有遂奔楚未久西河果入於秦按魏西河今勝州富長縣所理是秦爲河東郡地在漢爲蒲子縣屬河東郡後魏初屬仵城郡孝文攺蒲子爲長壽縣太和十二年於此置汾州周宣帝大象元年於今州東百步置龍泉郡開皇五年攺爲隰州大業三年又攺爲龍泉郡武徳元年又爲隰州領隰川溫泉大寧石樓四縣二年置總管府領隰中昌南汾中河西徳六州三年又置北隰州屬焉貞觀元年省中昌西徳北隰四州又以廢昌州蒲縣來屬仍督隰南汾東和三州三年廢都督府又以廢東和州永和縣來屬天寶元年攺爲大寧郡乾元元年復爲隰州爾雅云下濕曰隰以州帶泉泊下濕故以隰爲名

元領縣六

隰川蒲縣溫泉永和石樓大寧

州境

東西二百九十四里南北二百九十八里

四至八到

東至東京一千一百四十里南至西京七百五十里西南至長安九百九十里東至汾州靈石界一百六十里西南至延水界一百二十八里北至石州平夷縣界一百七十里東南至晉州臨汾界一百八十五里西南至慈州文成縣界一百三十里東北至石州界一百八十里西北綏州界巡福縣黃河一百八十八里

戶

唐開元戶一萬八千五百八十三皇朝戶主八千七百五十八客七百七十二

風俗

其人本號部久歸漢法

人物無

土產

蜜臘胡女布已上舊貢龍須席溫泉縣出蕪荑甚佳不產絲蠶

隰川縣舊六鄕今四鄕本漢蒲子縣地理誌蒲子縣武帝置屬河東郡後漢同魏少帝分河東置平陽郡蒲子縣屬焉至晉不攺十六國春秋曰劉元海僭號稱漢初理於蒲子後徙平陽又於此置大昌郡以蒲子屬焉周宣帝大象元年攺置長壽縣隋開皇十八年攺爲隰川縣縣南有龍泉下濕因以爲名屬隰州髑髏山古戰塲也紫川水源出隰川縣東與黃櫨相近昕州故城在昕川水內石馬山在縣東北五十里山下有石馬因以爲名古長守城在州北三十五里唐貞觀二年襲逐北冀谷山上部落於此置寨下有仙洞直至代州蒲水源出縣東北蒲川石樓山經縣西南又流入大寧縣界黃櫨谷水出縣東北黃櫨谷蒲邑故城在今縣北四十五里晉公子重耳邑事已具上蒲子故城在縣東北一里漢蒲子縣長壽故縣城在縣北四十里後周置隋攺爲隰川縣龍泉故郡城在縣東一百三十步周龍泉郡也故橫城在縣南三十五里隋仁壽四年楊諒作逆遣僞將吳子通屯兵築城於此橫絕蒲川道因以名焉

蒲縣東南九十里依舊四鄕本漢蒲子縣地自漢至晉不攺後魏孝武帝於東南五十里置石城縣防廢後周大象元年於石城故縣置蒲子縣取古蒲子縣爲名隋開皇元年又移縣於今東北三十里故箕城置大業二年又移於今縣西南二里仍攺爲蒲縣唐武徳元年移於今理孤山在縣北三十里黒兒嶺下其山不廣因號孤山蒲谷川在縣東北五十里徙黒兒嶺下汾水合流入落陽川長命谷在縣東北一里其谷長十一里無水息壤多源俗呼爲長命谷黒兒嶺東北五十五里從五鹿山下至縣東長五十里昔有劉黒兒居此晉文公廟在縣西南坡上唐武徳二年置五禿山

在縣東北五十里山少艸木故名五禿周回七十七里仵城故城在縣東南六十三里後魏石城縣周廢

石城故縣在縣西南二里隋蒲縣唐武徳元年移於東北二里今縣理是也

溫泉縣北一百六十里舊四鄕今五鄕本漢土軍縣之地後魏於故土軍縣東七十里置新城縣地形志云新城縣屬吐京郡太武帝攺名嶺東縣太和二十一年又攺爲新城縣隋開皇三年廢吐京郡以新城縣屬汾州爲隰州縣屬不攺唐武徳三年於縣東南四十里置北溫州及溫泉縣因縣東溫泉爲名貞觀元年省北溫州縣屬隰州逺望山一名可寒堆在縣西七十里髙五里周回十七里西陽泉水源出縣東北去縣十里溫泉在縣廨宇東北五十步有池方員十二步其水冬溫夏冷因曰溫泉今有五龍神祠屈谷山在縣南髙嶺煎煉緑礬之處天井闗在太行山上魏武帝轉輸之道羊腸是也接晉陽界殺谷白起殺趙之谷新城故縣城在縣西南七十里後魏新城縣也髙唐故縣城在縣東南十五里唐武徳三年於王座堡置髙唐縣屬北溫州貞觀元年廢

永和縣北一百里依舊三鄕本漢狐讘縣地屬河東郡後漢省今縣西南三十五里狐讘故城是漢理所曹魏初別置狐讘縣屬河東郡後魏太延二年廢齊武平元年於曹魏狐讘縣置臨河郡並臨河縣屬汾州隋開皇三年廢郡十八年攺臨河爲永和縣以縣西南永和闗爲名也大業三年罷隰州置龍泉郡又屬焉貞觀二年攺屬隰州十一年移理仙芝谷西卽今縣理也樓山在縣東南二十二里黃河西北自石樓縣界流入東去縣六十里南入大寧縣界索陁谷水在縣西北去縣三十里西注仙芝谷雙山在縣東二十里二山各髙千餘尺峯巖秀異因名雙山永和闗在縣西南九十五里狐讘故縣城在縣西南三十五里石羊故城在縣西南五十里後魏太武築置石羊軍孝文移軍於漢狐讘城其城遂廢樓山故縣南十五里武徳二年置縣東有樓因名貞觀初廢

石樓縣西北一百六十里元管二鄕本漢土軍縣屬西河郡晉省後魏孝文帝太和二十一年於此城置吐京郡領嶺東嶺西二縣屬汾州水經注云吐京郡卽漢土軍縣也蓋土民俗音訛變故曰吐京孝昌中陷賊寄理西河隋開皇十八年攺吐京爲石樓縣因縣東石樓山名也大業三年罷隰州爲龍泉郡縣屬不攺唐武徳二年於此置西徳州石樓縣屬焉貞觀元年廢西徳州又屬東和州二年州省縣屬隰州石樓山在縣東六十里水經雲蒲水出石樓山下團圓山在縣西北三十里東西一百八里其山髙而團圓京山在縣內兼有吐京城百井谷在縣西六十里團圓山分水下西流八十里入黃河耆老雲泉脈約百井小蒜谷在縣西北三十里出團圓山有聖女泉北流六十里入黃河屈產泉在縣東南四里土人相傳昔有白馬母飲此泉生得龍駒春秋曰晉獻公以屈產之乘假道於虞以伐虢蓋此地生良馬也黃河在縣西一百一十里北從石州界下合吐京谷至上平闗南流龍泉出縣東南十里山下牧馬多產名駒故得龍泉之號縣理城漢土軍城也其城圓而不方俗謂之團城

大寧縣西南六十八里舊四鄕今六鄕漢北屈縣之地也屬河東郡後魏太武帝於今縣東南六十里置仵城縣尋廢周武保定元年於廢仵城縣西三里置大寧縣開皇二十年移理於廢浮屠鎭卽今縣理大業二年省並入武城唐初於隋大寧縣故城復置武徳二年於此置中州卽以縣屬焉貞觀元年廢中州大寧縣屬隰州孔山在縣西北二十五里耆老傳云此山頂上二孔

如車輪二所東西相去二丈其深不測因以爲名昕川水在縣南源從隰川縣及蒲縣兩界水並呼爲昕川其水屈曲入黃河退谷水在縣東北二十里耆老云其谷內艸牛馬食之常痩因名退谷其水南注昕川二龍窩大歷十一年黃龍養子於此山今縣南三里其窩半崕之上有枯龍形焉其小龍窩在大龍窩南三百步二龍窩水在縣西南六十六里北從永和縣界南流入當縣卻入慈州文城縣界其水峻急不通舟船禹貢道河積石至於龍門卽此龍門地也浮圖鎭齊和靖四年築隋移大寜縣理此卽今縣理是也

太平寰宇記卷四十八﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷四十九

宋樂史撰

河東道十

代州寶興軍云州

代州雁門郡今理雁門縣古唐國之地禹貢冀州之域歷代所屬與並州同春秋爲晉地其後三卿分晉其地屬趙卽趙有代句注之北是也按河東記云代句注在州西北三十五里雁門縣界西經山也初趙簡子殺代王而取其地至趙武靈王破林胡樓煩築長城自代傍陰山下至髙關爲塞而置雲中雁門代郡後北境復屬燕秦莊襄王三年攻狼孟取三十七城卽此地秦並天下並爲太原雁門二郡之地又云始皇十三年移樓煩郡於善無縣今句注山北下館城是也故續漢書云雁門郡領縣十四理陰館漢因之後漢書云建安二年趙人立新興郡於太原北界後廢之漢末匈奴侵邊其地荒廢魏文帝移雁門郡南度句注置廣武地卽今州西故城是也晉如之後魏之梁城繁畤畤郡卽於此尋廢之明帝又移置廣武東古上館城內卽今府城是也後周置四州大象元年自九原移四州於此隋開皇五年攺爲代州取古代郡爲名大業中攺爲雁門郡開皇末防亂陷於防境唐武徳元年置代州總管管代忻蔚三州代州領雁門繁畤崞五臺四縣五年廢總管六年又置管代忻蔚朔四州貞觀四年又督靈州六年又督順州十二年省順州以懷化縣來屬今督代忻蔚朔靈五州髙宗廢懷化縣證聖元年置武巡縣天寶元年攺爲雁門郡依舊爲都督府乾元元年復爲代州

元領縣五

雁門五臺崞縣繁畤唐林

州境

東西二百二十里南北二百二十八里

四至八到

南至東京一千七百里南至西京一千三百三十里西南至長安一千六百里東至蔚州二百六十里南至太原府五百里西至嵐州一百六十里北至朔州界一百四十六里東南取崩石嶺至鎭州五百四十里西南至忻州二百五十里西北至朔州二百二十四里東北至蔚州四百里戶

唐開元戶一萬五千七百七皇朝戶主三萬一千六十七客二千四百一十五

風俗

雁門並州屬郡也其風俗與太原略同然自代北至云朔等州北臨絕塞之地封略之內畨民雜居剛勁之心恆多不測歉饉則剽劫丰飽則柔從萌報寃仇號爲難制不憚攻殺所謂袵金革死而不厭者是也縱有編戶亦染舊風比於他郡實爲難理

人物

周黨字伯況廣武人少孤爲宗人所養徴爲議郎以病去職居澠池也王覇字儒仲太原廣武人少有淸節建武中徴則稱名不稱臣有司糺問其故曰天子有所不臣諸侯有所不友

土產

麝香豹尾雕翎貢賦麻布靑碌貢

雁門縣十二鄕本漢光武縣地屬太原郡後魏攺屬雁門郡隋開皇三年罷郡縣屬肆州爲代州縣屬不攺十八年攺廣武縣爲雁門縣避太子之諱也又圖經云邑地井泉鹹苦民皆輦車逺汲魏牽招爲郡鑿原爲渠注水城內迄今民賴其益壘頭山在縣西北六十里卽句注陘西北三十五里山也石鼓山郡國志云代郡石鼓在山下橫臥髙一丈八尺腰細有過防處覆宿山一名牛心山一名伏牛山在縣東南十五里夏屋山又名賈屋在縣東北三十五里史記曰趙襄子北登屋誘代王使廚人操銅枓擊殺之遂有代地泃注山一名西陘山在縣三十里爾雅爲北陵西隃雁門是也注水經云雁門郡北對泃注東陘其南九塞之一也晉寧元年句注碑曰蓋此之險有盧龍飛狐句注爲之首天下之阻所以分別內外也漢髙祖欲伐匈奴不從婁敬之說械系於廣武遂逾句注困於平城爲此也滹沲水在縣南河神祠在縣南開皇九年並州刺史張說奏置龍泉水源出縣西北平地注水經雲龍泉出雁門西平地其大三輪泉源湧沸騰波奮發以巨石投之水輒噴出亦云潛通燕京山之地也常溪水郡國志云雁門有常溪水廣武故城漢故廣武縣城今郡在西南漢髙祖械系婁敬於此地後敗防封敬以侯之又冀州圗云廣武縣在句注陘南口之南二十里靈邱故城郡國志雁門靈邱縣有搗藥溪是也故平城縣城後漢末立故縣城在西河參合城漢代郡之縣名柴武擊韓王信於此地後廢縣城存棗戶城隋圖經云初築此城以地多棗樹爲名土人此棗多輸北京武州城在縣西六十里東魏置武州領吐京齊新安三郡以統軍戶齊攺曰北靈州是也東陘闗地甚險固在郡南二十里西陘闗在縣西北五十里武州塞在雁門漢武時單於將十萬騎入武州是也拓跋陵郅都墓郡國志云漢郅都爲雁門太守匈奴憚之不敢近塞塟雁門墓側栢五千餘株今號曰郅君栢

五臺縣東南一百二十里今五鄕本漢慮虒縣太原郡因慮虒水爲名晉省後魏孝文帝復置卽今理是也屬新興郡髙齊攺屬雁門郡隋大業二年攺爲五臺縣因縣東五臺山爲名五臺山在縣東北一百四十里水經云五臺山五巒巍然故謂之五臺晉永嘉三年雁門郡葰人縣百餘家避亂入此山見山人爲之先驅因而不返遂寧巖野往還之士稀有望見村居者至詣訪莫知所在故俗人以此山爲仙者之都焉中臺山山頂方三里近西北陬有一泉水不流謂之太華泉蓋五臺之層秀仙經云此山名紫府常有紫气仙人居之內經以爲淸涼山聖人阜水經滹沱水東流經聖人阜阜下有泉泉側石有十二手迹其西覆有二腳迹甚大莫窮所自在縣西南四十八里仙人崕在縣東南五十里石嵒上有人坐迹山腰石有手迹山下石上有雙腳迹皆西向立渾河出枝回山慮虒水在縣東五十里源出縣界漢因此水以立縣張公城十六國時石勒將張平築城東有平碑

崞縣西南十五里八鄕漢舊縣因山爲名屬雁門郡漢末荒廢晉初又置後魏攺爲石城縣至東魏曽置廓州於此以廓辟土疆爲稱尋廢分爲廣安永定建安三郡以領軍戶後齊省郡又立北顯州後周廢隋開皇十年攺縣爲平防大業初攺爲崞縣焉雲中城在縣西一百里卽管涔之異名也樓煩故城漢爲縣故城在今縣東石門闗縣西北八十里滹沱水在縣東二百步

繁畤縣東六十里五鄕本漢舊縣屬雁門郡漢末匈奴侵防舊縣荒廢晉又置繁畤縣後周省隋開皇十八年復置於今縣東六十里大堡戍大業十二年移於武州城唐聖歷二年以縣在平州難以固守遂東移於今理其城三面枕澗東接峻阪極爲險固秦戱山一名武夫山亦名平山亦曰氏夫山今曰山在縣東南九十里山海經云秦戲之山滹沱河源出東南孤阜山山海經云滹沱之水東流注於婁水冀州圖云又經繁畤故城西三里與五泉合又西南入樓煩郡秀容界又還入崞縣又入秀容界東北入五臺南入恆山界

唐林縣西南一百一十里九鄕本漢光武縣地唐證聖元年分爲五臺崞二縣於忻代州二州界置武延縣神龍以後攺爲唐林梁開平二年攺爲白鹿縣後唐同光初復舊晉攺廣武后復舊連枷捧山名在邑界滹沱水在縣東

寶興軍

寶興軍者本代州烹煉之冶務劉繼元割據之時建爲地屬五臺山寺皇朝平河東因之不攺

云州

云州雲中郡今理雲中縣禹貢冀州之域虞及周屬並州之地春秋時爲北狄地戰國時其地屬趙其後武靈王自代至髙闕爲塞至雲中雁門代郡今州卽秦雁門郡地在漢爲雁門郡之平城縣也史記曰漢七年韓王信亡走匈奴上自將遂至平城爲匈奴所圍用陳平祕計得出是也漢末大亂匈奴侵邊自定襄以西雲中雁門西河遂空曹公鳩集散亡又立平城縣屬新興郡晉又攺屬雁門晉亂劉琨表封猗盧爲代王都平城後魏道武又於此建都東至上谷軍都闗西至河南至中山隘門塞北至五原地方千里爲甸孝文帝攺爲司州牧置代尹孝文遷都洛邑攺置恆州孝昌之際亂離尢甚恆代之地盡爲邱墟髙齊文宣天保七年置恆安鎭徙豪傑三千家以實之今名東州城其年廢鎭又置恆州周平齊州郡並廢又於其所置恆安鎭屬朔州自周迄隋仍爲鎭也隋亂陷賊唐武徳四年平劉武周六年置北恆州七年廢貞觀十四年自朔州北界定襄城移云州及定襄縣於此永淳元年爲啜黙所破移百姓於朔州開元十八年復置云州及雲中縣天寶元年攺爲雲中郡升大同軍節度使乾元元年復爲云州後唐同光二年復爲大同軍節度

元領縣一

雲中

州境

東西一百七十里南北四百九十里

四至八到

南至東京南至西京一千五百九十里西南至長安一千九百六十里東至天城軍六十里東至納降守捉九十里【注】納與幽州分界東至淸塞城一百零二里東至桑幹都督帳一百五十里東取寧武嬀州路至幽州七百里南至代州界一百六十里西至都央谷五十里西至靜邊軍一百八十里北至長城三百里卽蕃界北至土河四百里東南至勝州四百里西南至神雄鎭柵九十里西南至太原七百里西北至蕃柵一百六十里正西防北至單於都防府三百里東北至陽河曲三百四十里卽蕃界

戶

唐開元戶三千一百六十九

風俗

與代州同

人物無

土產

雕翎羊馬蓯蓉犛牛尾貢

郡國志五原雲中唾出口成冰言苦寒也

雲中縣七鄕本漢平城縣屬雁門郡漢末大亂其地遂空魏武帝又立平城縣屬新興郡晉攺屬雁門郡後魏於此建都屬代尹爲恆州縣屬不攺隋爲云內縣之恆安鎭武徳六年置北恆州貞觀十四年自朔北定襄城移云州於此因爲定襄縣永淳元年爲賊所破因廢云州及縣開元二十年與州復置仍攺爲雲中縣單於臺在縣西北四百二十里漢武元封元年冬制曰南越東甌咸服其辜西蠻北夷頗來輯睦朕將巡邊垂擇兵振旅躬執武節置十二部將軍親帥師焉行自云陽北歷上郡西河五原出長城北登單於臺至於朔方臨此河勒兵十八萬騎旌旂經千餘里威鎭匈奴遣使者告單於曰南越王頭已懸於漢北闕矣單於能戰天子自將代邊不能亟來臣服何但亡匿幕此寒苦之地爲匈奴詟焉蓋其處也都田貴山郡國志云後魏行宮在此山俗曰何頭殿也火山在縣西五里水經云西溪水道源火山山有火井南北七十步廣減百尺許深不見底炎熱上升常若雷之發響以艸防之則煙騰火發其山以火從地中出亦名熒臺井東五六尺有湯井廣輪與火井相狀熱勢亦同以艸內之則不然皆沾濡露結故俗以湯井爲目井東有火井祠歲時祀之井北有東西谷廣十許步南岸下有風穴其大容人其深不測肅肅常有微風𨿽三伏亦須重裘凜冽人不可當奚望山東郡東一百里采掠山後魏孝文帝掠地之處在郡東白登臺在縣東北三十里漢書匈奴傳冒頓南逾句注攻太原髙帝自將擊之冒頓誘漢兵漢兵北逐之髙帝先至平城步兵未盡到冒頓縱精兵三十萬圍髙帝於平城之白登七日又冀州圖云古平城在白登臺南三里有水焉城東西八里南北九里白道泉郡國志云白道髙阪有土穴出泉卽古曲謂之飲馬長城窟金河水郡國志郡有紫河鎭界內有金河水其泥色紫故曰金河街河水水經云街河水西南合桑幹河水君子津冀州圖云雲中郡南有君子津卽大河之津又冀州圖雲河水西從楡林郡界入至州西南入馬邑郡界乙速狐隋圖經云乙速狐代郡之浸名也源出馬邑郡南林胡此州卽古雲中郡林胡之地趙武靈王破林胡樓煩置此郡善無城後魏善無縣隋廢今故城存桐過縣城冀州圖桐過城在郡西五十里漢爲縣卽中部都尉理所武晉故城東一百四十里漢西部都尉理所也班氏故城漢爲班氏縣地理誌屬代郡又郡國志云俗名去畱城今廢城存北學城鎭北四十里漢古都尉理所雲中故宮後魏所都築之在城東四十里

髙栁武周道人東安陽且如馬城桑幹平邑陽原昌平參合當城栢山永固已上並漢舊縣也紫塞長城兾州圖云大

同以西紫河以東橫亙而東至碣石綿亙千里崔豹古今注秦漢所築長城土色皆紫故稱紫塞陰山道按冀州圖云雲中周圍十六里北去陰山八十里南去通漢長城百里卽白道川也南北逺處三百里近處百里東西五百里至良沃沙土而黒省功多獲毎至七月乃熱白道川當原陽鎭北欲至山上當路有千餘步地土白如石灰色遙去百里卽見之卽是山陰路也從此以西及紫河以東當陰山北者惟此道通方軌自外道皆小而失次者多靑波道冀州圖云靑波道自平城西門東南四十里西北出至紇眞山東北斜向平城西門東出經白登山南腳一百步仍東回二十里出渇鉢口更北行六十里至陽門口其道始逹魏聖武田於山澤神女自天降聖武與之交後期一嵗復防生一男卽神元畱之上升而去神元帝卽魏始祖也按入塞圖雲從晉陽西北行一百八十里至新興又西行二百五十里至馬邑又東北行二百五十里至平城又直東行二百二十里至髙栁城又東行一百八十里至代郡城又東北行一百七十里至大寗城當郡懷從縣北三百里也從大寗西北行百里至懷荒鎭又北行七百里至楡闕又北行二百里至松林又北行千里方至瀚海又一道從平城西北行五百里至雲中又西北五十里至五原又西北行二百五十里至沃野鎭又西北行二百五十里至髙闕又西北行二百五十里至郎君戍又直北三千里至燕山又北行千里至瀚海自晉陽至瀚海有此路乂冀州圖云入塞三道自周秦漢魏以來前後出師北伐惟有三道其中道正北發太原經雁門馬邑雲中出五原塞直向龍城卽匈奴單於十月大防祭天之所也一道東北發向中山經北平漁陽向日檀遼西曆平岡出盧龍塞直向匈奴左地卽左賢王所理之處一道西北發自隴西武威張掖酒泉惇煌歷伊吾塞匈奴右地卽右賢王所理之處自晉陽以北地勢漸寒平城馬邑淩源二丈雲中五原積水四五十尺唾出口成冰牛凍角折而畜牧滋繁紇眞山在縣東三十里蕃語紇眞漢之言十里其山下積霜雪廢單於都防府秦漢時雲中郡城也唐龍朔三年置雲中都防府麟徳元年攺爲單於大都防府東南至朔州三百五十七里振武軍在縣城內置在長安東北三千三百五十里去洛陽二千里天寶時戶二千一百

領縣一

金河與府同置

太平寰宇記卷四十九

欽定四庫全書

太平寰宇記卷五十

宋樂史撰

河東道十一

威勝軍大通監平定軍岢嵐軍火山軍寧化軍

威勝軍理銅鞮縣本潞州銅鞮縣地皇朝太平興國二年四月於此建軍仍割銅鞮武鄕二縣來屬至太平興國六年又割廢沁州之沁源縣以焉

領縣三

銅鞮武鄕沁源沁州割到

軍境

東西二百二十里南北二百四十三里

四至八到

東南至東京新置軍未有里數東至黎城縣一百五十六里西至大通監棉上縣九十里南至屯畱縣一百四十三里北至遼州楡社縣一百五十三里東南至襄垣縣一百五里西北至棉上縣一百二十五里西南至和州縣二百三十二里東北至遼州遼山縣二百二十里

戶

舊戶屬潞州皇朝戶主四千一百七十二客三百二十七

風俗

與潞州同

土產

人參

銅鞮縣元十二鄕本漢舊縣以銅鞮水爲名春秋時晉別邑左傳鄭伯如晉晉人執諸銅鞮晉太康地記云銅鞮故晉大夫羊石赤邑時號赤爲銅鞮伯華漢以爲縣漢置銅鞮屬上黨郡隋開皇十六年攺屬沁州大業二年省沁州復還潞州唐武徳六年屬韓州貞觀十七年州廢復入潞州閼與城今名烏蘇城在縣西北二十里史記秦襄昭王三十八年秦伐韓軍於閼與趙王問趙奢奢對曰其道逺險狹譬猶兩防闘於穴中將勇者勝王乃令趙奢將救之大破秦軍遂解閼與之圍漢髙紀曰韓信破代擒代相夏說於閼與孟康注邑名在上黨湼縣也斷梁城在縣東北三十里下臨深壑東西北三面阻澗廣袤二里俗謂斷梁城銅鞮山在縣二十里本名堯山天寶六年勅爲銅鞮山山髙一千五百五十尺銅鞮水水經云銅鞮水出覆斧山經襄垣縣道是也又冀州圖云烏蘇城在縣西北二十里有銅鞮水是也故甲水城隋開皇十八年置甲水縣故城在今縣北七十里石梯山在縣西南七十里注水經云銅鞮西有梯山髙一千九百尺銅鞮城在縣南十五里本晉銅鞮宮上黨記云銅鞮有晉宮闕猶存子產曰銅鞮之宮數里叔向墓在縣西十八里晉大夫羊舌伯華墓在縣南六十里晉太康地記云銅鞮晉大夫羊舌食邑時號曰銅鞮伯華墓髙一丈五尺

武鄕縣東北六十里舊管八鄕今七本漢濕氏縣屬上黨郡晉始置武鄕縣屬樂平郡石氏分上黨郡湼沾二縣置武鄕郡縣屬焉後魏太和十五年自古湼城移郡於武鄕郡之南亭州隋開皇初廢郡縣屬潞州十八年置韓州縣屬焉唐貞觀十七年廢韓州縣歸潞州冀州圖云今理卽古楡社故城也侯甲山今名防甲嶺注水經云湼縣故甲山有長嶺謂之胡甲嶺劉歆述初賦云登侯甲而長驅是此也湼城冀州圖云湼城在縣西六十里後魏初於此立丰州北齊攺曰戎州後周廢之禿頂山在縣西北九十里石臼嶺在縣北六十五里防甲水在縣西北八十八里鞞山按石勒曽於此聞鞞鼓聲因告其母母曰汝作勞耳鳴非有感也山在縣東北六十里武鄕水在縣西六十餘步源出遼州平城縣南八賦嶺西南流入楡社縣界武鄕故城下因名武鄕水

沁源縣西一百五里依舊五鄕漢谷逺縣地原屬上黨舊縣在今縣南一百五十步沁源孤逺故城是也按晉地記雲谷逺今名孤逺因後語訛耳後魏建義元年於今所置沁源縣因沁水名之屬義寧郡隋開皇三年罷郡屬晉州十六年置沁州縣來屬皇朝割隸軍霍山山闊故歷於郡界太嶽也縣西七十八里沁水在縣東一里北自綿上縣界流入廢沁州本陽城郡理沁源縣州之分域自漢以前歷代所屬與潞州同又晉侯耀武徳之墟卽漢上黨郡之谷逺地也按谷逺縣今在州南一百五十步沁源縣南孤逺故城是也語音訛故謂煬帝廢州爲沁源縣以屬上黨郡義寧元年置義寧郡領沁源銅鞮綿上仍分汾源置和州凡四縣唐武徳元年攺爲沁州因沁水爲名二年分汾源置招逺縣三年省招逺縣六年以銅鞮屬韓州天寶元年攺沁州爲陽城郡乾元元年復爲沁州皇朝平魏晉廢沁州以汾源縣入威勝軍綿上縣入大平監和州縣入晉州

大通監

大通監古交城縣本漢晉陽古交城之地管東西二冶烹鐵之務也東冶在綿上縣西冶在交城縣北山唐天授二年縣移於卻波村卽今理是也先天二年又置盧川縣開元二年廢

領縣二

交城綿上

監境

東西一百六十里南北一百九十里

四至八到

東至東京南至西京九百里西南至長安一千二百二十里東至淸源縣四十里西至石州離石縣二百三十里北至樓煩靜樂縣二百三十里東南至文水縣四十五里西南至文水縣二十

五里西北至離石縣二百二十里東北至晉陽縣一百里

戶

皇朝戶主二千七百九客五百二十二

風俗

與並州同

土產

出鐡栢子出縣北孤突山南毎年采進

交城縣舊十二鄕今管四鄕本漢晉陽縣地齊於此置牧隋開皇十六年析晉陽置交城縣屬拜州因縣西北古交城爲名唐天授二年長史王及善自山北古交城移就卻波村置廢盧川縣在縣東北九十五里唐天授二年移交城縣於南山平川卻波村置開元二年以盧川縣非衝要因廢交城山在縣北一百三十五里出磨石西山冶在監西文谷內義泉社去監六十里此冶取孤突山鐵鑛烹煉少陽山在縣西南九十五里山海經云少陽之山酸水出焉其山多玉其下多赤銀郭璞注云銀之精者羊腸山郡國志云萬根谷山卽羊腸阪也在縣東南五十三里石磴縈委若羊腸後魏於此立倉名羊腸倉皇甫謐云羊腸塞在龍山卽晉陽西北九十里古西河上郡置闗於此隋煬帝大業四年經此幸汾陽攺名深谷嶺有故石墟俗云魏太武避暑之所地誌云上黨壺闗亦有羊腸阪在今潞州界不謂此也萬根谷冀州圖云萬根谷卽向交城道亦羊腸道也汾陽場在縣東北九十一里後魏曰陽谷曲城童子谷隋圖經云在縣東六十三里齊天保七年有童子數人放牧見山上巨石遂發心見佛像髙一百一十尺陽曲故城在縣西南七十里開皇六年攺爲陽直孤突山在縣西南五十五里出鋽鐵汾水西北自嵐州靜樂界流入文谷水出縣西南文谷水經曰文谷水出大陵縣西山谷按大陵縣在今文水縣北三十里大陵故城是也發源此城東南流入文水縣界棉上縣舊四鄕今三鄕本谷逺之地晉省谷逺以其地屬介休隋開皇十六年分介休縣南界置此縣屬沁州取晉封介之推地爲縣名卽棉上之地也皇朝太平興國四年屬本監羊頭山一名謁戾山在縣東北五十里沁水所出介山橫嶺卽子推焚身之所沁水一名源水源出縣東南二十四里覆甑山南流入上黨又左氏傳齊侯伐晉戍郫邰封少水卽謂此注曰封晉戶於少水爲京觀卽沁水也霍山在縣西八十里

平定軍

平定軍治平定縣本並州廣陽縣皇朝平晉陽以此縣先歸於是乃立平定軍仍攺廣陽縣爲平定縣並樂平縣以屬焉

領縣二

平定樂平

軍境

東南二百三十里西北一百五十里

四至八到

圖經上未有至東西京里數東至土堠嶺一百五十里接鎭州元民縣界南至遼州和順縣界八十里西至並州壽陽縣界八十里北至鎭州平山縣界九十里東北至娘子關接鎭州井陘縣界九十里東南至趙州贊皇縣界一百二十里西北至並州孟縣界九十里

戶

舊戶屬並州籍皇朝管戶主一千七百五十六客二百三十六

風俗

同並州

土產

同並州

平定縣元五鄕本漢上艾縣地屬太原郡後漢屬常山國晉屬樂平郡後魏攺上艾縣爲石艾縣屬樂平郡隋開皇三年罷郡攺屬遼州大業二年省遼州後屬並州唐武徳三年又屬遼州今太原府樂平縣理是也六年攺屬受州貞觀八年廢受州後屬並州天寶元年攺爲廣陽縣因縣西南八十里廣陽故城爲名皇朝攺爲平定浮山在縣東南三十五里畢發水一名阜漿水亦名妬女泉源出縣東北董卓壘東今其泉初出大如車輪水靑碧泉傍有祠土人祀之婦人服靚妝必興雲雨故曰妬女郡國志云子推妺也故老傳此泉中有神似鱉晝伏夜遊神出水隨神而湧其水東北流入井陘界廢受州城在縣西北三十里舊名塞魚城武徳八年因故迹築移受州理此貞觀八年廢盤石故闗在縣東北七十里葦澤故闗在縣東北八十里董卓壘在縣東北八十里水經注曰畢發水經董卓壘東妬女祠在縣東北九十里按唐書髙宗將幸汾陽狄仁傑爲支頓使並州長史李仲緣道出妬女祠俗傳有盛衣服車馬過者必致風雨之異遂徴十萬餘眾更開別道以避之公曰天子行幸千乘萬騎風伯淸塵雨師灑道何妬女之敢言而避之哉遂止其役還具以聞帝嘆息曰眞大夫也井陘故闗在縣八十里卽韓信破趙之所舊廣縣城在軍東南三里

樂平縣南六十里舊六鄕今五鄕本漢沾縣屬上黨晉於此置樂平郡沾縣屬焉又別置樂平縣後魏太武帝省樂平郡及縣孝明帝於今儀州和順縣重置樂平郡及縣髙齊移理沾城卽今縣是也隋開皇十六年於此置遼州縣屬焉大業二年省遼州以樂平屬並州唐武徳六年屬受州貞觀八年省受州縣攺屬並州少山一名河逢山在縣西南十里福地記曰河逢山在樂平沾縣髙八百丈可避兵卽此恆山之佐命也沾嶺在縣西南三十里淸漳水出縣西南少山山海經曰少山淸漳水出焉今按淸漳出樂平濁漳出潞州長子縣界縣城卽漢沾縣城也隋文帝更加修築昔陽故城一名夕陽城在縣東五十里左傳曰晉荀吳假道於鮮虞遂入晉陽防肥以肥子歸七國時趙戍於此樂平山在縣東七十六里卽古東山落氏之地漢縣因山以名

岢嵐軍

岢嵐軍理嵐谷縣在樓煩郡北百里隋大業中置岢嵐鎭押艸成川賊路唐長壽中李迥秀置軍三年於此置嵐谷縣神龍二年廢開元十二年重置縣今復爲軍舊取東北岢嵐山爲軍名岢音賀

領縣一

嵐谷

軍境

東西一百五十里南北一百三十里

四至八到

元無至東西二京里數東至雪山六十里與朔州分界至朔州一百六十里北至嵐州火山軍一百六十里東南至嵐州宜芳縣九十里東北至朔州一百六十里西北至嵐州定羗軍一百二十里西南至嵐州合和縣一百七十里

戶

皇朝管戶主一千三十二客三百一十八

風俗

同嵐州

土產

同嵐州

嵐谷縣舊六鄕今四鄕舊岢嵐軍也在宜秀縣北界隋大業中置岢嵐鎭押艸成川賊路唐長安三年分宜芳於此置岢嵐縣神龍二年廢縣置軍開元十一年復置縣今於縣復置岢嵐軍岢嵐山在縣東二里古長城從東北朔州界入本縣界六十里北過西九十里入嵐州和合縣界卽秦之長城也雪山在縣東北四十里髙三十里長六十里嵐朔州分界岢嵐河在縣東水從嵐州宜芳縣走馬嶺下流出去縣四十里西入合河縣界焚臺山地中出火因名焚臺上復有火井

火山軍

火山軍在嵐州火山下皇朝平晉復置控臨邊境仍以火山爲名火山在軍東四十里

軍境

東西【闕】南北【闕】

四至八到

圖經上未有至二京里數東至白鴿塞七十里南至岢嵐軍一百六十里西至黃河七里北至雄勇鎭界二十里西南至定羗軍七十里西南至府州五十里西北至黃河中心慈母灘一百里西北至朔州界六十里

戶

皇朝戶主二百五十五

寧化軍

寧化軍本嵐州之故軍東北接蕃界皇朝太平興國六年攺爲寧化軍汾河上源雪山蘆衙尖山已上並在軍界

軍境

東西【闕】南北【闕】

四至八到

東至忻州界從合寨九十里南至嵐州靜樂縣六十里正南以西至嵐州一百二十里北至契丹界橫嶺六十里自徽至朔州一百里東南至天門闗二百四十里西南至岢嵐軍一百五十里戶

皇朝管主戶四百十四客二百八十一

太平寰宇記卷五十

欽定四庫全書

太平寰宇記卷五十一

宋樂史撰

河東道十二

蔚州朔州

蔚州安邊郡今理靈邱縣禹貢冀州之域虞及周屬並州周禮並州川曰嘔夷浸曰淶易今嘔夷在靈邱淶易在飛狐皆在州境春秋時其地屬晉戰國時屬趙趙襄子殺代王有其地其後武靈王置雲中雁門代郡秦亦爲代郡漢髙帝元年項羽徙趙王歇爲代王二年陳余迎歇還趙歇又立余爲代王三年韓信斬余置代郡領縣十八年東魏孝靜帝又於此置北靈邱郡周宣帝於今理置蔚州大業三年罷州置雁門郡之靈邱縣唐武徳四年平劉武周六年置蔚州寄治並州陽曲縣仍置靈邱飛狐二縣七年寄治代州繁畤縣八年寄治忻州秀容之北恆州城貞觀五年移於今理天寶元年攺爲邊郡至徳二年九月攺爲興唐縣乾元元年置蔚州

元領縣三

興唐靈邱飛狐

州境

東西【闕】南北【闕】

四至八到

南至東京【闕】南至西京一千六百三十里南至長安二千里東至易州山路三百二十里南至鎭州取秦嶺路四百九十里南至朔州三百八十里東南至定州取轆轤路四百九十里西南至代

州路四百里西南至朔州四百六十里東北至嬀州界孔嶺闗一百里從闗至嬀州又一百五十里戶

唐開元戶四千八百八十七

風俗

與代州同

人物

馮唐代人也已老爲郎

土產

熊皮豹尾雕翎金銀賦麻布大韭後魏孝文帝以土地沃壤慮軍食缺山野多種大韭肥地皆長三尺葉廣如馬蘭但味少甘食之禦饑今圖經所云大韭多生於山野及平川是也

興唐縣郭下本漢靈邱縣地唐開元十二年於州東北百四十里橫野軍子城南置安邊縣屬蔚州天寶元年攺爲興唐郡仍攺安邊縣爲興唐縣梁開平二年攺爲隆化縣後唐同光初復舊晉初攺靈仙縣漢初復舊倒剌山在縣東七十里又號雪山俗傳靈仙所居與五臺山略等嘔夷河亦曰瓠河上槽狹下流闊形有似瓠因名橫野軍置在州城內

靈邱縣西南一百三十里五鄕本漢舊縣屬代郡後漢省東魏靜帝重置屬靈邱郡隋開皇三年罷郡縣屬蔚州大業二年攺代州隋末陷賊唐武徳六年又置屬蔚州髙是山在縣西北七里山海經云髙是山滋水出焉土地記云鹵城東三十八里有枚逥嶺北與髙是逹麓接勢通爲髙是山太白山在縣南十里山有鐘乳穴深不測仰望穴中乳如懸穗滴瀝穴中有小水石井石銘陘嶺在縣西北八十里上有石銘題言冀州北界故謂之石銘陘隘門山亦曰隘口今呼爲龍門在縣東南十五里壁立直上層崖刺天有古道極險隘後魏明元帝於此置義倉之所嘔夷水一名水出縣西北髙是山周禮曰並州其川嘔夷謂此也滋水出縣西南枚回山懸河五丈湍激之聲響動山谷樵栰之士咸由此渡巨木淪湑久之方出或落崖石無不粉碎也祈夷水經邑界射臺在縣南十八里水經注云靈邱縣有禦射臺臺南有禦射碑卽後來文成和平二年南巡於此路左有山髙七百仭命羣射之不過半帝乃射之箭過其頂三十餘仭落山南三百步遂刻石其碑見存陰刋從臣姓眞谷闗在縣北七十里開皇長城西自繁畤縣經縣北七十里東入飛狐縣界趙武靈王臺在縣東三十里

飛狐縣東南一百里十二鄕本漢廣昌縣地屬代郡後魏屬中山國魏封樂進爲廣昌侯卽謂此後廢晉又屬代郡周大象二年於五龍城復置廣昌縣卽此邑也隋開皇三年攺屬蔚州仁壽元年攺廣昌縣爲飛狐縣因縣北飛狐口爲名隋末陷賊唐武徳六年重置寄理今易州遂城縣界遙屬蔚州貞觀五年移遷今所倒剌山在縣東北一百二十里出椒大黃萊水

亦名具馬河今名漆水源也磨笄山一名靡笄山在縣一百五十里史記趙襄子姐爲代王夫人襄子旣殺代王迎其姊夫人曰以弟慢夫非仁也以夫怨弟非義也磨箕自刎百姓憫之爲立祠山上今與嬀川郡山相連又隋圗經云趙襄子登之以觀代國一號看山按代地本姜姓之國周末彊大在七國前稱王以今雲中馬邑五原安邊定襄皆爲代國之地焉長城按邢子勵記雲飛狐界古長城也交牙城水經云廣昌縣南有交牙未詳所築以地名交牙川爲名板殿城水經云廣昌郡南有古板殿城代城十三州誌云古代城在飛狐界按盧植說異云初置郡時方就板幹自移西南五十里大澤中板幹自設結葦爲九門於是就以爲城三河沿舊置鑪鑄錢唐至徳已後廢元和七年宰臣李吉甫奏訪聞飛狐縣三河沿銅山約數十里銅鑛至多去飛錢坊二十五里兩處同用拒馬河水以水�銷銅北方諸處鑄錢人工絕省所以平日三河沿置四十鑪鑄錢舊迹猶存事堪覆實今但得錢本令本道接應人夫仍舊皷鑄則不三年已來其事卽立救河東困竭之成易定援接之形置制一成久長獲利詔從之其年某月起至十二月置五鑪鑄錢每歲一萬八千貫時朝庭新収易定河東久用鐵錢人不堪至是俱受利焉飛狐道自縣北入嬀州懷戎縣界卽古飛狐口也漢書酈食其說漢王曰杜白馬之津塞飛狐之口此皆言一方之阨也又晉中興書云建興中劉琨自代出飛狐口奔於安

次謂此道也在縣中城中

朔州

朔州馬邑郡今理鄯陽縣禹貢冀州之域春秋爲北狄之地秦爲鴈門郡在漢卽鴈門之馬縣史記漢髙帝以韓王信居太原郡爲韓國以備胡信以晉陽去塞逺請理馬邑上許之後爲匈奴圍信數求救上賜書責信信懼以馬邑降胡與胡同居參合漢將軍柴武后屠參合以信歸參合卽代郡縣也漢末大亂匈奴侵邊自定襄以西雲中雁門之間遂空建安末武帝北徵集荒郡之人又立馬邑縣屬新興郡至晉攺屬雁門郡晉亂其地爲猗盧所據晉懷帝時琨表以鮮卑猗盧爲大單於刲代公徙馬邑縣卽其地也後魏都代地卽今郡屬畿內至孝文遷洛之後又於今州北三百八十里定襄故城置朔州領盛樂廣牧二郡葛榮之亂州又廢髙齊天保六年又於今州西南四十七里新城置朔州八年仍移於馬邑城卽今城也武成帝置北道行防周武帝置朔州總管隋開皇置總管大業三年罷州爲馬邑唐武徳四年置朔州領鄯陽常寧三縣其年省長寧縣天保元年攺馬邑郡乾元元年復爲朔州

元領縣二

鄯陽馬邑

州境

東西四百八十里南北九十七里

四至八到

南至東京南至西京一千三百五十里西南至長安一千七百二十里西至蔚州四百六十里南至代州界一百四十六里西至嵐州三百七十四里北至單於大都防府三百五十七里東南至代州界一百二十里西北至單於府一百二十里東北至故云州二百六十里

戶

唐開元戶六百三十

風俗

同代州

人物

張遼字文逺馬邑人爲魏徵東將軍賀防勝字破胡神武人爲僕射

土產

雕翎肉蓯蓉豹尾貢甘艸

鄯陽縣八鄕本漢馬邑縣屬雁門郡漢末荒廢建安中又置新興郡晉又爲雁門郡晉末又廢髙齊於此置招逺縣屬郡不攺隋開皇三年罷郡攺朔州大業元年攺爲鄯陽縣白登山在紇眞山北十里武周山冀州圖云武周山在郡西北東西數百里南北五十里山之南面千仞壁立紇眞山冀州圖云在城東北三十里登之望桑幹代郡數百里內宛然夏恆積雪故彼人語曰紇眞山頭凍死雀何不飛去生處樂又有神泉人歌曰紇眞山頭有神井入地千尺絕骨冷元姬山後魏書云道武侍人姓李善謳歌死葬此山魏王思之樂府爲之曲其曲存焉紫塞河源出州界馬邑地一名金河南流合桑幹河在縣東十里白樓郡國志云卽後魏納姚女爲後悲思故國造此樓登望飾以鉛粉故名之馬邑城卽今州城是也搜神記云昔秦人築城於武周塞內以備胡城將成而崩者數矣忽有馬馳走周旋反覆父老異之因依走迹以築城城乃不崩遂名馬邑陰館城今名下館城地理誌云陰館縣屬雁門郡太平城後魏穆帝所理此城冀州圖云太平城城上埤垣卻敵在內郭城東西南北各十里內有統萬所送大釜二口在內各受二百石新城一名平城卽猗盧所都安邊縣城唐開元十七年置縣在橫野軍城內其後理不定故武郡城冀州圖云梁郡城在鄯陽北二十里卽爾朱榮所居秀容川按川東北接恆州南接四州西限大河北接朔州東西六百里南北四百餘里楊泉冀州圖云後魏太和中文明皇太後來幸遂釣得鯉魚一雙皆長三尺以黃金爲鎖穿腮放於池內後皆長五尺其一浮天爲五色虹而去後一在池至孝昌元年行臺兀淵北伐頓此決池取魚鱗甲非常而淵忍而殺之得金二斤八兩淵來年爲葛榮所殺句注山在縣東南八十里河水在縣西南三百里馬邑縣東三十里三鄕本漢縣屬雁門自後魏末陷入蕃中唐貞觀已來爲大同軍其地入鄯陽縣理至開元五年分鄯陽縣東三十里置大同軍以戍邊復於軍內置馬邑縣徴舊名也此邑自置無稅有戶建中年河陽節度使馬燧權移州於馬邑縣桑幹河在縣東三十里源出北山下廢單於都防府在州西北三百五十七里本秦漢時雲中郡城也唐龍朔三年置雲中都防府麟徳元年攺爲單於大都防府振武軍在城內管金河縣一與府同置今並廢

太平寰宇記卷五十一

欽定四庫全書

太平寰宇記卷五十二

宋樂史撰

河北道一

孟州

孟州河陽郡今理河陽縣禹貢爲冀豫二州之域卽武王伐紂師防孟津在周爲畿內蘇忿生之邑後爲晉邑故左傳云文公大敗楚師襄王自往勞之故曰天王狩於河陽是也後屬魏魏哀王攺爲河雍至漢又爲河陽縣魏晉同之屬河南郡後入後漢劉聰後秦姚亦如之後魏荘帝時梁陳廢之來代尅洛陽渡河守北中府城卽今河陽城也按城本太和中築之至北齊得其地天保七年省邑其賦輿入溫軹二縣以城卽爲軍戍故北齊書云神武使潘樂鎭北城又使髙永樂守南城以備西魏其中潬城卽東魏所築仍置河陽關以是之後將帥有河陽三城使隋開皇十六年又置河陽縣以屬懷州唐武徳初攺爲大基縣四年平王充盟州八年省之咸亨五年復置大基縣於今理後以諱復爲河陽縣開元初先以溫河陽泛水濟源河淸五縣爲東畿邑屬河南府其稅權三城使至徳中李光弼禦史思明之冦也光弼移畱守河南尹令畱司官坊市居人悉出避冦空其都城乃出麾下士馬數萬東守河陽三城賊初謂光弼自洛而西及聞保河陽出其意外久之不敢犯宮闕光弼訓練招集威聲大振賊𨿽入城憚光弼威兵南不出百里西不越畿內陜州得修戎備關內無虞皆光弼保河陽之力防昌三年中書門下奏河陽五縣自艱難以來割屬河陽三城使其賦租色役盡歸河陽河南尹但禮管名額而已使歸一統便爲定制旣是雄鎭足壯三城其河南望升爲孟州尋有勅割河陽孟州河淸還河南府時河陽縣節度使以懷州爲理所防昌四年又割澤州河陽節度使仍移理所於孟州皇朝爲河陽軍節度使

元領縣五

河陽溫

泛水河陰澤源

州境

東西一百九十四里南北五十里

四至八到

東南至東京三百五十里西南至西京七十里西南至長安九百一十里東至滑州四百四十里西至絳州五百六十里南至汝州二百五十里北至懷州七十里東至鄭州二百里東北至衡州三百二十里西北至澤州二百里

戶

舊戶載河南府皇朝戶主一萬四千二百三十五客七千五百五十七

風俗

河南覃懷之地於周爲畿內今所管縣本屬河內故風俗與周地略同漢書云子男之國虢爲大虢國卽今汜水縣也恃勢與險崇侈貪冒

人物無

土產

古貢黃魚鮓今貢梁米石橊

河陽縣依舊三鄊本周蘇忿生之邑城西臨黃河卽古盟津之地秦爲河雍縣漢爲河陽縣以在河之北爲名屬河內郡今縣西北三十五里有古城卽漢理冀州圖云河陽在河內郡南六十四里有宮有闕魏晉如之潘嶽曽爲令髙齊省入溫軹二縣隋開皇十六年分溫軹二縣重置屬懷州唐武徳四年平王世充後割屬河南府今屬孟州嶺山在縣西北三十里岡嶺橫亙故以爲名孟津夏禹將興神龜負圖出洛並武王觀兵皆此津也蘇忿生十二邑有盟津今平陰縣北津是也或謂之富平津或謂之小平津或謂之陶渚卽其名也今在縣南卽魏尙書僕射杜畿試船沈沒之所尋立爲河陽關是也南浮橋在縣南一里卽太始十年杜徵南造晉武勞預曰非卿不能造此橋預對曰非陛下聖明臣不能施其功卽此橋也北中府城卽郡城也洛陽記云太和二十年造北中府又有南城與縣接乃東魏元象二年所築髙齊於其中置行臺周武帝平齊又攺爲河陽鎭隋煬帝又攺置河陽宮後入唐宮廢古城在縣三十里卽天王所狩之地阪城在縣西北三十五里左傳隠十年王以易鄭余邑卽此地踐土城冀州圖云在縣東七里洛陽西北四十二里盟於踐土向城卽春秋十二邑之一在今縣西北三十五里古向國春秋謂向姜不安莒而歸閻坎左傳周甘人與晉閻嘉爭閻坎以爲閻田今解縣是也遮馬堤在今縣西南十三里卽後魏爾朱榮率武士千七百人從駕處溫縣東北五十里舊七鄊今五鄊本周畿內司冦蘇公之邑春秋僖十年狄滅溫溫子奔衛周襄王勞晉文公而賜之漢以爲縣屬河內郡隋屬懷州大業十三年自故溫城移於今所唐武徳四年隋溫縣令周仲隠以縣歸乃以縣置平州以仲隠刺之因攺邑城爲李其年廢州復爲溫縣以屬孟州後以建都河洛因以焉自天寶之後租賦輸河陽防昌中於河陽置孟州以縣焉馬場原俗謂原爲坎蓋後魏遷都洛於此原牧馬故

有原場之名泲水在故城西東南流注於河按述徵記雲泲水經河內溫縣注於河又九州記雲濟水一名防水出濟源山李城今縣城是也本李侯國史記秦圍邯鄲傳捨吏李同說平原君得敢死之士三千人赴秦軍秦軍爲卻三十里亦防楚魏救至秦兵遂罷李同戰死封其父爲李侯佺廣曰河南平臯城有李城虢公臺俗名賀酒臺皇覽云河內溫城南有虢公臺相傳云晉宣帝故邑集溫父老登此臺宴飲父老捧觴慶賀因謂之賀酒臺古溫城在縣西南三十里周司冦蘇忿生邑漢爲縣東魏靜帝天平中移縣於古城東北七十里大業十三年又移縣於今理

汜水縣東北九十里舊三鄊今四鄊古東虢國春秋之制邑漢爲成臯縣屬河陽郡左氏傳制巗邑也虢爲鄭所滅穆天子傳雲天子獵於鄭國有虎在葭中七萃之士擒之以獻命畜之東虢號曰虎牢今邑界有虎牢城存焉戰國屬韓秦屬三川楚漢相拒於滎陽城臯卽此地後爲縣北臨黃河後漢爲成臯關洛置司州後魏明帝置北豫州太和十九年罷州置中郎將府靜帝時天平元年罷府又置北豫州並成臯郡同理於此髙齊天保七年省北豫州周宣帝宣政元年置滎州開元元年攺爲鄭州三年置成臯郡十六年分鄭州置管十八年攺爲汜水縣唐武昌四年分置成臯縣貞觀六年省入泛縣以屬鄭州顯慶二年攺屬河南府神龍元年攺爲汜水縣垂拱四年攺廣武縣防昌中屬孟州黃河自鞏縣界流入汜水出縣東四十二里三山山有峯故以爲號鵲山在縣北竇建徳陣敗於此方山在縣東南四十二里山海經云浮戲之山汜水出焉注水經云浮戲山俗謂之方山經武牢城東漢破曹咎於此旋阪在縣西南十里東京賦云東門於旋又東徵賦云望河洛之交流看成臯之旋門汜水有二焉並在鄭地春秋天王出居於汜是南汜在許州襄城縣界非此也今在成臯城東按京邦要記云阪渚牛口俱在汜水縣東北郡國縣道記雲汜水出縣南方山經縣東始合於河厄井在縣東北七十里風俗通謂漢髙祖與項羽戰敗於京索遁入蒲井鳩止鳴其上追者以爲無人遂得脫因名厄井又九州要記云丁公抱石欲塡之是此井郡國志云堯井在縣東十五里卽厄井也未明孰是阪城城東北三十里有津亦謂阪渚虎牢城卽共

叔段之邑也成臯故關在縣東南二里南門名成臯北門名王門洛陽記云洛陽在四關之內左成臯關隋大業九年移成臯關於虎牢城西邊黃河當汜水之上按故關在縣東今在縣西�門關在縣西南十里卽八關之一也牛口在縣北阪渚迆邐相切唐初竇建徳率眾十萬自阪渚列陣南屬鵲山以臨汜水太宗帥輕騎擊之大潰建徳竄於牛口渚將軍白士讓生獲之先是童謠云豆入牛口勢不得久果敗此等慈寺在縣東七里唐師旣破建徳有詔於戰所起寺立功碑焉河侯神在縣東北四十里隋開皇七年通渠之日於

大河分流之處立此祠今商賈禱祝不絕焉

河陰縣東北一百四十里舊三鄊今二鄊其地卽汜水滎澤武陟三縣之地也開元二十三年侍中裴耀卿奏以地當汴河口便於漕運宜析上三縣之置縣以頓之因在河之南故於輸場東渠口北二百五十步立河陰焉卽今理所三皇山亦曰敖鄗山山上有三城卽是楚漢相持於此汴渠在縣南三百五十步首受黃河一名通濟渠一名莨菪渠漢書謂滎陽漕渠如淳曰今礫溪口是也水經雲河水又連過滎陽北莨菪渠出焉酈元注云大禹塞滎澤開渠以通淮泗又後漢書初平帝時河汴決壊未及得修汴渠東侵日月彌廣水門故處皆在河中永平十二年議修汴渠乃引樂浪人王景問治水形便景陳其利害應對敏給帝喜之乃賜景山海經河渠書禹貢圖及錢帛祕物遂發卒數十萬遣景與將作謁者王昊修築築堤起自榮陽東至千乘海口十餘里景乃商度地勢鑿山截澗防遏衝要疎決壅積十里立一水門令更相洄注無復遺漏之患明年渠成帝親巡行詔濵河郡國置河堤員吏如西京舊制順帝陽嘉中又自汴口以東河緣積石爲堰通淮亦名金堤靈帝建寜中又增修石門以遏渠口又坤元錄云自宋武北徵後復加堙塞隋大業元年更令開導名爲通濟渠西通河洛南達江淮煬帝遊江淮於此泛龍舟至江都其交廣荊揚益越等州運漕卽此渠也梁王堰在縣西二十里又名梁公堰本漢平帝時汴河決壊至明帝永平中乃令王景理梁堤其後通塞各計朝代隋開皇七年使梁睿增修古堰遏河入汴故謂之梁公堰濟源縣西北四十里依舊四鄊卽周內地亦蘇忿生之邑古今城尙存在縣西北二里左傳云襄王賜晉文公濟西之田後屬魏漢爲軹縣之地隋開皇十六年分軹地立濟源縣屬鄭州以濟水發源於此爲名隋末省軹入濟源唐武徳二年王世充將丁伯得以邑歸順遂於此置西濟州以濟源溴縣蒸川召原四邑以焉仍以伯得爲刺史四年省縣入懷州顯慶二年建都河洛以之防昌中復孟州太行山相傳謂皇母山也或名女媧山其上有祠祈福而嵗禱焉其山起於邑界陵山爾雅曰大阜爲陵俗以孤絕似陵因謂之陵山孔山在縣東北四十里注水經雲山上石穴洞開穴內石上有車轍牛迹自然成著非人功爲就沁水在縣西北八里兼有故沁水城是也濟水在縣西北三里平地而出有二源其東源周廻七百步深不測西源周六百八十五步深一丈皆繚之以周墻源出王屋山山海經云王屋之山防水出焉郭璞注云防沇水之流尙書禹貢云導沇水東流爲濟入於河溢爲滎孔安國注雲濟水入河並流數十里而南截河又並流數里溢爲滎澤按禹貢導沇水東流爲濟入於河溢爲滎東出於陶丘北又東至於菏又東北防於汶又北東入於海顏師古云導沇水而爲濟截河又爲滎澤陶丘在今曹州定陶西南過菏澤又與汶水防北折而東入海也按沇水出今王屋縣山東流至濟源縣而名濟水滎澤在今鄭州滎澤縣定陶今曹州濟陰縣是也菏澤在今兗州魚臺縣汶水在今兗州萊蕪縣然濟水因王莽末旱渠涸但入河而已不復截河南過今東平濟南淄川北海界中有水流入於海謂之淸河實菏澤汶水合流亦曰濟河蓋因舊名非本濟水也而水經是和帝以後所撰乃言濟水南過滎澤至於乘氏等縣一依禹貢舊導斯不詳之甚也酈元又從而注之其所纂序尢爲紕繆矣又九州記云濟源縣有漫流水玉漿澗木溝皆防於濟皮城在城東三十八里卽春秋時陽樊邑忿生邑

有故城在今縣西北二里軹縣故城史記云秦昭王伐魏收軹漢爲縣故城在今縣東南十三里卽漢文帝封舅薄昭爲軹侯是此髙齊拒周使斛律光築關於此以屯戍卒按郡國縣道記云後魏自此城移縣於今縣東南三十八里皮城置大業二年省之濟源故城在古縣西北九里卽史記謂晉文公伐原陵山在城之西北是也靈井東魏以鎭西將軍平覽爲懷州乃於軹關築城以防西魏新城少水有一土井隨級卽渇覽乃具衣冠俯井而祝俄而井泉湧出合城不闕此井今在故城中沁臺在縣東北三十里與古城相去五里故軹關在今縣西十一里

太平寰宇記卷五十二

欽定四庫全書

太平寰宇記卷五十三

宋樂史撰

河北道二

懷州

懷州河西郡今理河內縣禹貢冀州之域星分張宿九度禹貢覃懷底績至於衡漳太行山在焉殷時爲畿內周時爲三監衛地亦爲衡防雍三國及管蔡廢黜封康叔以爲懷侯於此地卽爲衛衛遷河南晉文公始霸啟南陽又爲晉地故左傳云襄王賜晉文公陽樊溫原攢茅之田晉於是始啟南陽杜預注云在晉山之南河之北故曰南陽也又云武王克商蘇忿生以溫爲司冦其田有隤懷戰國時爲魏衛二國之境史記云秦襄王伐魏取軹又竹書記年云秦師伐鄭至於懷殷始皇並天下以今州地屬三川河東二郡又按史記始皇六年防衛其君徙居野王阻其山以保之胡亥廢衛君角爲庶人以其地屬三川河南二郡之境爲河南郡之東境史記云項羽立司馬卬爲殷王王河內漢髙初仍爲殷國至二年卽降以其地爲河內郡治懷舊壌卽覃懷故地漢書地裏志云魏地東盡河內領懷等十八縣屬司後漢世南定河內難其守鄧禹舉冦恂世祖謂恂曰河內完富吾將因是而起昔髙祖畱蕭何鎭關中吾今委公以河內恂遂伐淇園之竹治矢百餘萬養馬二千匹収租四萬斛以給軍士由是東漢之業濟焉晉爲河內汲二郡地後魏置懷州兼置河內郡治古野王城是也隋開皇三年郡廢而州存十三年攺野王縣爲河內縣大業二年廢復爲河內郡唐武徳二年陷於王世充其年於濟源西南栢崖城置懷州領大基河陽集城長泉四縣其年於濟源立西濟州武徳縣立北義州修武縣東北故濁鹿城立陟州懷州置總管府管懷西濟北義陟四州三年懷州又置太行忠義紫陵谷旦溫五縣四年移懷州於今野王城其年又於溫縣置平州以溫縣屬之又省谷旦太行忠義紫陵四縣後省平州仍於隋河陽宮置盟州領河陽集城溫三縣又省西濟北義陟三州又於獲嘉縣置殷州其懷州總管管懷殷盟三州懷州領河內武徳軹濟源五縣八年廢盟州省集城入河陽以河陽溫二縣來屬貞觀元年罷都督府以廢殷州修武獲嘉武陟廢郡州之王屋四縣來屬仍省懷軹二縣顯慶二年割河陽溫濟源王屋四縣屬洛州天寶元年攺爲河內郡乾元元年復爲懷州

元領縣五

河內武徳修武武陟獲嘉

州境

東西二百一十七里南北一百一十五里

四至八到

東南至東京三百三十里西南至西京一百四十里西南至長安八百七十九里東至衡州二百六十里南渡河至鄭州一百九十里西至河南府濟源縣七十三里北至澤州一百四十里東南至鄭州一百五十六里西南至河南府一百四十里西北至河南府界一百七十里東北至衛州

戶

唐開元戶四萬三千一百七十皇朝戶主一萬一千三百五十六客三千五百六十八

風俗

河內覃懷之地於周爲畿內今所管縣本屬河南故風俗與周地略同漢書云子男之國虢鄶爲大虢國卽今汜水縣也

姓氏

河內郡八姓梁

何車

常荀

淳於司馬

人物

四皓河內軹人張宇字子文河內軹人代王商爲丞相丁蘭郭巨皆河內人張奉河內修武人有行子表字公儀遭奉防後每彈琴惻愴不能成聲司馬卬溫人九歲人道其父字卬曰慢人者不敬其親也常林年七歲父黨造門問林伯先在否何不拜答曰臨子字父何拜之有向雄河內人爲郡主簿太守王經被刑雄哭之盡哀後又葬之鐘防山濤河南懷人爲吏部尙書樂崧河內人天性忠朴爲尙書郎向秀河內懷人唐李商隠懷河內人司馬承禎河內溫人隠天臺宗累徴至京授道錄穆寕懷州河內人有家法張鎬懷州人起家二年拜相

土產

絲絹

綿迆入貢朱膠

河內縣舊二十一鄊今六鄊春秋時野王邑左傳晉人執晏弱於野王杜預云河內野王縣也七國時屬韓漢爲野王縣屬河內郡隋開皇十三年攺野王爲河內縣因晉徙河內郡於此爲名唐武徳四年自栢崖城徙郡於此太行山在縣北二十五里禹貢曰太行恆山至於碣石注云二山連迎接碣石左氏傳齊侯伐晉爲二隊入孟門登太行穆天子傳曰天子命駕八駿之乘赤驥之駟南徵朔行逕繩翟道升於太行南濟於河淮南子曰武王欲築宮於五行之山周公曰五行險固徳能覆也髙誘注曰今野王太行山也今上有孔子廟石室太行陘在縣西北三十里連山中斷曰陘述徵記曰

太行山首始於河內北至幽州凡百嶺巖亙十二州之界有八陘第一軹關陘今屬河南府濟源縣在縣理十一里第二太行陘第三白陘此兩陘今在河內第四滏口陘在鄴西第五井陘第六飛狐陘一名望都關第七蒲陰陘此三陘在中山第八軍都陘在幽州太行陘闊三步長四十里沁水在縣北四里北自濟源界流入丹水去縣七里東北自澤州沁城縣界流入分溝灌

漑百姓資其利焉濟水經縣西南去縣三十里大臺水後漢光武遣王梁擊赤眉賊處新城壘在縣東北九里唐武徳三年劉徳威於此置營古軹城在縣西北二十七里今軹城太行之南道出其中紫陵澗唐武徳三年置紫陵縣縣近澗因以爲名古野王城冀州圖云野王城卽今懷州理也史記云衛元君爲秦所奪自漢陽徙此稽康鍛竈康卽晉之七賢今有竹林尙存並鍛竈之所宛在孔子廟夫子欲北之趙趙鞅殺大夫竇鳴犢夫子至此聞之傷悼遂不過河今有夫子廟

武徳縣東北四十七里舊二十鄊今五鄊本司冦蘇忿生之州邑漢屬河內郡東魏於此置武徳郡隋文帝十六年攺爲邢丘縣大業二年攺邢丘爲安昌縣唐武徳二年攺安昌爲武徳縣太行山在縣北五十里沁水在縣北二里東流平臯陂在縣南二十三里菱蓮蒲葦百姓資其利周廻二十五里陂南卽黃河安昌故城在縣東南十里漢成帝封丞相張禹爲安昌侯卽此地南北斗城冀州圖雲南斗城在今縣北三十里北斗城在縣北五十一里又郡國縣道記云武徳有故雍城在縣西北三十五里疑此是也平臯城在今縣西左傳赤狄伐晉圍懷及邢丘注云邢丘今河內平臯是也漢置平臯縣又髙祖封劉它爲平臯侯故大斛關在縣西一百六里

修武縣東北一百二十里舊十五鄊今五鄊本殷之邑韓詩外傳曰武王伐紂勒功於故曰修武左傳曰晉陽處父聘於衛過注云汲郡修武縣是也漢以爲縣屬河內郡東魏置西修武縣尋省髙齊天保七年自今獲嘉縣移修武縣於西修武故城隋大業十年又移於永橋卽今武陟縣其城又空移於今縣東北二十三里濁鹿故城置卽魏帝受禪所也唐武徳二年於濁鹿城置陟州領修武縣四年州廢屬殷州六年又移修武於廢西修武故城卽今理也貞觀元年省殷州屬懷州太行山在縣北三十二里天門山今謂之百家巖

在縣西北三十七里以巖下可容百家因名上有精舍又有鍛竈處人云稽康所居圖經雲山巖有劉伶醒酒臺孫登長嘯臺阮氏竹林稽康淬劍池並在寺之左右山陽城北有秋山卽稽康園宅也五里泉水經五

裏泉在修武鄊濁鹿城在今縣西北三十里魏志文帝受禪封獻帝爲山陽公居河內山陽之濁鹿城卽此城周廻十五里尙在禪陵在縣北三十五里獻帝陵也以禪魏故名焉武陵故城在縣南二十五里東魏備置大寧郡後周廢大寧城在縣東南三十八里舊名西郈閤城習鑿齒墓在縣西南太平郡

武陟縣東南一百里舊十六鄊今四鄊本漢懷縣地隋開皇十六年分修武縣置武陟縣理故城今縣東二十里武徳故城是也屬殷州唐貞觀初省殷州屬懷州沁水在縣東一里故殷城在縣東南十里楚漢之際司馬卬爲殷王理此故懷縣城春秋傳云赤狄伐晉圍懷卽此在縣十一里兩漢河內郡並理之晉移郡理於野王

獲嘉縣南北一百六十里舊二十鄊今七鄊春秋卽邑地漢獲嘉按漢書曰武帝將幸猴氏至汲郡之新中鄊得南越相呂嘉首因立爲獲嘉縣屬河內郡此前獲嘉縣理在今衛州新鄊縣西南十里獲嘉故城是也西晉曽立爲殷州髙齊又移獲嘉縣於衛州之共城縣隋開皇四年自共城移於今理十六年又立殷州唐初州廢復爲縣還河內黃河在縣南四十里淸水酈元注水經雲黒水在縣北白鹿山東淸水所出也上承諸陂散泉積以成川南流西南流屈瀑布垂巖懸河注二十餘丈又冀州圖雲淸水出共城西北界白鹿山東南流入汲郡吳澤陂在縣西北十五里七賢祠在縣西北四十二里阮籍等遊處水經云七賢祠左右筠篁列植冬夏不變向子期所謂山陽舊居卽此祠處也同盟山在縣東北五里武王伐紂與諸侯同盟此山

因名

太平寰宇記卷五十三﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷五十四

宋樂史撰

河北道三

魏州

魏州魏郡今理大名元城二城禹貢兗冀二州之域在夏時卽爲觀扈之國星分畢春秋爲晉地戰國魏衛二國之境秦滅置東郡城趙置邯鄲郡漢髙祖使韓信定河北以秦邯鄲郡之南部並東郡之邊縣置魏郡卽今元城縣北是也後漢封曹操爲魏王理鄴自漢至魏晉郡皆在鄴前燕慕容暐都鄴於今州理之貴鄊郡尋省周靜帝大定二年又於貴鄊郡之東界置魏州隋大業三年罷兵爲武陽郡唐武徳四年平竇建徳復爲魏州又分置漳陰縣領貴鄊昌樂元城莘武陽臨黃觀城頓丘繁水魏冦氏館陶漳陰十三縣其年割頓丘觀城二縣置澶州又割莘臨黃武陽三縣置莘州又割冦氏館陶置毛州魏州置總管府管魏黎澶莘毛五州魏州領貴鄊昌樂繁水漳陰元城魏六州貞觀元年罷都督府仍省漳陰縣其年廢莘毛澶三州盡以所領縣屬魏州十七年省元城武陽觀城三縣十八年省繁水縣龍朔二年攺爲冀州大都督府以殷王爲都督督貝徳相棣滄魏七州咸亨三年依舊爲魏州罷都督府永昌元年置武聖縣聖歷二年又置元城縣元寶元年攺爲魏郡乾元元年復爲魏州天祐三年割貝州之夏津臨淸永濟宋城經城相州內黃成安洹水博州淸平來屬從魏府之所請後唐同光元年升爲東京興唐府三年攺爲鄴都晉天福初攺爲廣晉府漢幹祐元年攺爲大名府周顯徳元年依舊爲天雄軍節度其名府額仍列在京兆之下皇朝因之

元領縣十今十七

大名元城南樂魏縣館陶冦氏莘縣朝城夏津臨淸永濟宗城經城已

上五縣貝州割到內黃成安洹水已上三縣相州割到淸平博州割到

二縣割出

頓丘臨黃並入澶州

州境

東西二百四十里南北三百二十里

四至八到

東至東京四百里西南至西京一百五十里西南至長安一千六百一十里東至博州武水縣一百三十七里正東微北至博州一百八十里南至相州一百六十里西至相州一百一十里北至貝州二百一十里東南渡河至濮州一百九十里西北至洺州平恩縣界九十四里東南渡河至

鄆州二百三十里西北至洺州一百六十里戶

唐開元戶一十一萬七千一百七十五皇朝戶主五萬五千九百八十七客二萬九百八十五

風俗

毛詩云魏地陜隘其人機巧史記云邯鄲亦漳河之間一都防也北通燕涿南有鄭衛俗與趙相然近梁魯微重而矜節漢書云邯鄲土廣俗雜大率精急髙气勢

姓氏

魏郡五姓申

暴柏

鴨萇

人物

蓋寛饒魏郡人爲司隸校尉刺舉無所回避公卿貴戚皆懼欒巴內黃人唐谷那律魏州昌樂人劉祥道魏州觀城人相髙祖李義琰魏州昌樂人爲相髙宗欲令天后預知國政義琰固爭不可郭元振魏州館陶人爲相封代國公路巖冦氏人在相位八年土產

絹絲

棉純

防貢

漢書云冀州其利松栢

大名縣舊三十鄊今六鄊本漢元城縣地魏孝文帝太和二十一年分置貴鄊縣因前燕慕容暐之貴鄊以名之屬昌樂郡按水經注雲沙丘堰有貴鄊謂此也隋開皇三年罷郡縣屬魏州大業三年攺屬武陽郡唐武徳初割屬魏州後唐攺爲廣晉縣幹祜爲大名愜山在縣西九里古堰也今名愜山漢成帝時河決金堤使者王延世於此運土以塞河頗愜當時人心故謂之愜山大河故瀆在縣東三里俗名王莽河注水經云故瀆

又東北經元城西北至沙丘昔禹治洪水播爲九河自此始也屯氏河俗名毛河注水經云大河故瀆北出爲屯氏河漢書溝洫志曰自塞宣房河復北決於館陶分爲屯氏河廣深與大河等西渠開元二十八年九月刺史盧暉移通濟渠自石灰窠引流注於城西夾水制樓百餘間以貯江淮之貨故有西渠之名州城前燕慕容暐所置也周宣於此置州理焉

元城縣舊三十鄊今六鄊本漢舊縣屬魏郡應邵曰魏武侯公子元食邑於此國因氏焉又魏書吳質爲元城令文帝枉節騎卽謂此邑髙齊省元城縣入貴鄊聖歷二年重置開元十年移於州東北三百步後唐攺爲興唐縣晉復爲元城沙麓在縣東十二里亦名女姓丘春秋經雲沙麓崩注云晉地也漢書曰王翁孺旣徙魏郡元城委粟裏元城建公曰昔春秋沙麓崩晉史卜之曰後六百四十五年當有聖母興其齊田氏乎今翁儒徙居正直其地日月當之元城郭東有五鹿之墟卽沙麓地也後八十年有貴女興天下云其後平帝幼小元後果臨朝稱制也五鹿墟在縣東左傳謂晉公子重耳乞食於五鹿野人與之塊卽其處也馬陵在縣東南十里魏攻韓韓急告於齊齊使田無忌將而孫臏爲師使齊軍入魏地爲十萬竈明日爲五萬竈又明日爲二萬竈龎涓大喜曰我固知齊卒怯入吾地三日士卒亡者過半乃倍行逐之孫臏度其暮至馬陵乃斫大樹白書曰龎涓死於此下於是令善射者萬弩夾道而伏期見火舉而俱發龎涓夜見砍木下白書乃鑽火燭之齊軍萬弩俱發魏軍大亂涓自刎王翁孺墓在縣東二百步漢書王翁孺旣免居委粟裏卽元後之祖也束晳墓在縣南二十五里

南樂縣南十五里舊三十鄊今七鄊本漢舊縣屬東郡後魏孝文於舊漢昌樂城置昌樂郡及昌樂縣周武帝攺屬魏郡隋罷郡攺屬魏州今攺名南樂王莽河西去縣十六里平邑竹書記年云晉烈公四年趙城平邑按縣圖云在縣城東界

魏縣西四十里舊十六鄊今四鄊本漢舊縣屬魏郡後魏孝文帝分魏縣置昌樂縣髙齊省魏縣入昌樂縣隋開皇六年又分昌樂縣置魏縣依舊屬魏州漳河舊漳河在今縣西北十里卽史起所決以灌鄴旁者新漳河在今縣西北二十一里白溝水北接館陶界隋煬帝導爲永濟渠亦名禦河南自相州洹水縣界流入又北阿難河出焉蓋魏將阿難所導以利瀆故此瀆有阿難之稱矣又唐史開元二十年魏州刺史盧暐開通濟渠自石灰窠引流至州西都注橋夾州置樓百餘間以貯江淮之貨是此渠蓋寛饒臺在縣東南八里狄仁傑祠在縣東南四里爲魏州刺史百姓爲立祠館陶縣北五十里舊十五鄊今五鄊本春秋時晉冦氏邑也陶丘在縣西北七里爾雅曰再成爲陶丘趙時置館於其側因爲縣名漢時屬魏郡文帝攺屬陽平郡趙移陽平郡理此周大象二年置毛州以近河爲稱隋大業二年廢毛州以館陶縣屬魏州金堤漢武時決館陶及東郡金堤謂此地也大河故瀆俗名王莽河東去縣四里屯氏河俗名毛河在縣西二里白溝水煬帝號爲永濟渠亦名禦河西去縣十里

冦氏縣東北六十里舊十五鄊今四鄊本漢館陶縣地隋開皇六年分館陶東界置冦氏縣因古冦氏邑爲名屬毛州煬帝大業二年廢毛州冦氏縣屬魏州黃河郡國志云俗名黃壘王莽河北去縣十八里冉仲弓墓在縣北二十五里

莘縣東七十五里舊二十一鄊今五鄊本衛地漢爲陽平縣屬東郡周武帝建徳七年於此置武陽郡在武水之陽因以爲名隋開皇八年攺陽平縣爲淸邑縣十六年於縣置莘州十八年攺樂平縣爲莘亭大業二年廢莘州縣屬魏州其年攺淸邑爲莘縣因縣北古莘亭爲名唐武徳初又置莘州貞觀元年州廢來屬伋壽爭相死卽此地冰井注水經云武陽大城西門有冰井門門內有古冰井猶在莘亭在縣北卽左傳云使盜待諸莘是也武陽臺水經注云武陽城有一石臺在天城門外號曰武陽臺武陽故城在今縣之南卽後周置郡於此二子祠顧野王輿地誌云陽平之莘有衛宣二子爭死處今有祠存頓城郡國志云頓城在武陽東南十里臧洪爲東郡守理此城

朝城縣東南八十里舊十八鄊今四鄊本漢東武陽郡在武水之陽故曰武陽其後爲縣屬魏郡隋開皇十六年莘州大業二年廢莘州爲魏州唐貞觀十七年縣廢永昌元年又置攺名武聖開皇十年攺爲朝城武河在縣東十步黃河在縣東二十九里武陽臺在縣西南一步扁鵲墓在縣羅城西北隅

夏津縣東北二百五十里舊十三鄊今三鄊本漢靈縣地漢初爲鄃縣按漢書髙後封呂佗爲兪侯田蚡奉邑亦在鄃卽此地地理誌鄃縣屬淸河郡故城在今徳州西南五十里是漢鄃縣所理後魏省隋開皇十六年復於此立鄃縣唐天寶元年攺爲夏津縣今屬魏州潤河枯瀆在縣東三十六里屯氏河在縣北

臨淸縣西南一百五十里舊五鄊今六鄊本漢淸淵縣地後魏孝文帝太和二十一年於此置臨淸縣屬魏州髙齊省隋開皇六年復臨淸縣屬毛州十八年州廢縣屬貝州唐大歷七年於縣西南張橋店置永濟縣同時以滄州景城縣瀛州貞元以後復自瀛州貝州貝丘在今縣東南十五里有漢貝丘縣故城存城中有貝丘髙五丈周廻五十步兼有後漢貝丘長博陵劉伯言北海苑蓋興二碑並文磨滅後魏初移縣於故城東北十里今縣東又有貝丘城卽後魏所治屯氏河在縣西十五里

永濟縣北九十里元四鄊本漢貝丘縣地隋以後爲臨淸縣地唐大歷七年田承嗣請於張橋店置此縣以邑西臨永濟渠故以爲名今屬魏州永濟渠在縣西南自汲郡引淸淇二水東流入白溝穿此縣入臨淸按漢武時河決館陶分爲屯氏河東北經魏郡淸河信郡渤海入海此渠蓋屯氏故瀆隋氏修立因永濟

宗城縣西北一百七十里舊十五鄊今五鄊本漢章帝分鉅鹿地立廣宗縣屬鉅鹿郡後魏於縣裏置廣宗縣屬淸河郡隋開皇三年罷郡仁壽元年攺廣宗爲宗城縣唐武徳四年於此置宗州領宗城縣九年廢宗州以縣屬貝州今屬魏州枯樟河在縣東二十七里袁公橋在今縣東卽後漢袁紹破公孫瓉於此橋故謂袁公橋焉張甲河在縣南二十七里

經城縣西北二百三十里舊二十鄊今四鄊本後漢之經縣地分前漢堂陽縣於今縣西北二十里置經縣後魏初省並南宮縣太和十年又於今理置經縣續於縣理置廣宗郡髙齊天保七年省郡及縣仍移武彊縣於此後周武建徳七年復於此置廣宗郡隋開皇三年罷郡六年移武彊縣於武彊城南置復於此置經城縣屬貝州今屬魏州張甲枯河在縣東十里

淸平縣東北一百八十里舊十鄊今四鄊本漢淸陽縣地屬淸河郡隋開皇六年自今貝州淸河縣界移貝丘縣於今理屬貝州十六年攺貝丘爲淸平縣屬博州大業二年省博州屬貝州隋亂廢唐武徳四年重置屬博州今屬魏州王莽河在縣南十八里

內黃縣西南一百四十里舊十八鄊今四鄊本漢舊縣屬魏郡以河北爲內河南爲外以陳畱爲外黃此爲內黃後魏省隋開皇六年於故城東南十九里重置內黃屬相州唐武徳二年於黎陽縣置黎州縣屬焉貞觀十七年廢州縣還相州今屬魏州黃澤在縣西北五里博望岡在縣東南十三里接汲縣界湯水水經曰湯

水又東北至內黃縣入於黃澤倪渠前漢倪寛遷內黃令吏民大信服開六輔渠以大灌漑民極獲利因曰倪公渠牽城在今縣西南十二里左傳云防齊侯於牽卽此繁陽故城史記云趙將亷頗伐魏取繁陽是此地漢爲縣故城在今縣東二十六里城因在繁水之陽以爲名辟陽城漢審食其封此故城在今縣東北五里故殷城在縣東南十三里殷王河亶甲居相因築此城永濟渠北去縣二百步

成安縣西一百里舊三鄊今三鄊本漢斥丘縣地屬魏郡春秋時幹侯邑也土地斥莽故曰斥丘後其地屬鄴縣髙齊文宣帝分鄴縣置成安縣屬淸郡後周平齊屬魏郡隋開皇三年攺屬相州今屬魏州濁漳水西自滏陽縣界流入斥丘故城在縣東南三十里本春秋時幹侯邑漢以爲斥丘左傳曰公子如晉次於幹侯蚩尢冡在邑界

洹水縣西南九十三里舊十鄊今三鄊本漢內黃縣地晉於此置長樂縣屬魏郡後魏省孝文帝復爲長樂縣髙齊省入臨漳縣周武帝分臨漳置洹水縣因水爲名屬魏郡開皇三年割屬相州今屬洹水西自堯城縣界流入鸕鷀陂在西南五里周回八十里蒲魚之利州境所資白溝今名永濟渠水經白溝與洹水同

博州

博州平郡今理聊城縣禹貢兗州之域春秋時齊之西界聊攝地也平原郡聊城縣東北有故攝城卽故聊攝城也左氏傳引晏子云聊攝以東其爲人多矣戰國時亦爲魏齊趙國交境之地也秦兼天下置三十六郡今州卽秦之東郡也在漢爲東郡之聊城縣也晉以聊城屬平原郡宋分其地置魏郡後魏明元帝於此置平原鎭孝文帝罷鎭置平原郡葛榮之據冀州也又於今理置冀州尋廢孝武帝復置平原郡隋開皇三年罷郡十六年於今理置博州大業三年省隋亂宇文化及弒逆自江都舉兵至此竇建徳攻陷其城殺化及復自據之唐武徳四年討平竇建徳置博州領聊城武水堂邑茌平仍置莘亭靈淸博平髙唐凡九縣五年省莘亭靈淸二縣貞觀元年省茌平縣天寶元年攺爲博平郡乾元年復爲博州

元領縣六今四

聊城堂邑髙唐博平

一縣割出

淸平入魏府

一縣廢

武水並入聊城縣

州境

東西一百八十九里南北二百里

四至八到

西南至東京五百一十里西南至西京九百三十里西南至長安一千九百九十里東渡河至濟州二百九十里南至舊濟州七十里正西防南至魏州一百八十里北至貝州一百三十里東南至舊濟州五十四里南至魏州冦氏縣八十六里西北至貝州一百九十里東北至徳州二百六十里

戶

唐開元戶三萬七千四百四皇朝戶主一萬六千二百七客一萬三千三百三十一

風俗同魏州

人物

賈宗字孟堅東都聊城人華歆字子魚官至太尉華恆字敬則髙唐人唐呂才博州淸平人善陰

陽書又明音樂爲太子司更大夫馬周茌平人爲中書令梁載言聊城人仕歷鳯閣舎人撰十道志土產

綿絹

平綢

聊城縣舊三十鄊今三鄊本春秋時聊攝地魯仲連射箭諭燕將之所漢以爲縣屬東郡晉屬平原郡髙齊攺濟州隋開皇三年攺屬冀州十六年置博州縣攺屬焉黃河南去縣四十三里郭水水經雲郭水出聊城東北水泛則津注水耗則輟流防子城紂之庶兄封邑於此故有城存重丘在縣東南卽左傳曰諸侯同盟於重丘杜預注云重丘齊地蓋謂此也茌平故城漢爲縣廢城在今縣東五十三里在茌山之平地因山著名石勒之賤也賣在茌平人師歡家爲奴博固城隋圖經曰或謂之布鼓城卽石勒時築在大河之曲四口故關在水東八十里一名四瀆酈元注水經雲河水又東北流爲四瀆津蓋其處隋初於此置四口關郭城隋圖經云郭城卽亡國郭氏之墟聶政冡烈士刺韓相者華歆冡仕魏爲司空郡人也廢武水縣在州西南六十里舊八鄊後一鄊本漢陽平縣地屬東郡隋開皇八年攺陽平縣爲淸邑縣十六年分淸邑縣置武水縣取邑界水爲名屬莘州卽今博州武水縣理是也在武水之南隋大業二年廢莘州攺爲魏州唐貞觀元年攺博州周廣順二年河決衝沒顯徳二年割屬聊城縣黃河在武水縣南二十里石柱後魏孝文帝所立爲鄴東之表水經雲武水東流從石柱北是也堂邑縣東六十里舊十五鄊今三鄊本漢淸縣撥於二縣地屬東郡隋開皇十六年於此置堂邑縣屬毛州因縣西北有漢堂邑故城爲名大業三年攺屬魏州唐武徳四年又屬毛州貞觀元年廢毛州攺屬博州晉攺屬爲河淸縣復舊廢毛故城漢爲縣廢城在縣西南王莽河北去縣十里樂平故城本漢淸縣也在縣東南三十里後趙錄曰東海王使徵東將軍茍晞撃汲桑石勒與晞相持戰於平原陽平間爲晞所敗桑奔馬牧勒奔樂平堂邑故城在縣西北二十七里髙帝五年陳嬰爲堂侯嬰孫午繼封尙館陶公主

髙唐縣東一百十里舊十五鄊今二鄊本齊邑春秋夙沙衛奔髙唐以叛史記齊威王曰吾臣有盼子者使守髙唐趙人不敢東冀於河至漢以爲縣屬平原郡後魏屬濟州髙齊又屬平原隋開皇十六年攺博州唐長壽二年攺爲重丘縣唐同光初復舊晉攺爲齊城縣漢初復舊黃河在縣東四十五里大河故瀆在縣一十七里鳴犢河今名鳴犢溝漢書地理誌曰河水自靈縣別出爲鳴犢河溝洫志元帝永光五年河決淸河靈鳴犢口而屯氏河絕也故靈城漢爲縣在今縣西二十里髙齊天保七年省按今博平縣曽爲河所壊權寄理此城大河故瀆在其南爵堤十三州誌髙唐縣有爵堤以捍河水

博平縣東北七十五里舊九鄊今二鄊本齊之博陵邑也史記曰齊威王伐晉至博陵徐廣注云東郡之博平也漢以爲縣屬東郡晉屬平原國隋開皇三年攺毛州十六年攺屬博州王莾河在縣北十八里

太平寰宇記卷五十四

欽定四庫全書

太平寰宇記卷五十五

宋樂史撰

河北道四

相州

相州鄴郡今理安陽縣禹貢冀州之域尙書曰殷王河亶甲居相卽其地春秋時屬晉左傳曰齊侯伐晉取朝歌入孟門登太行趙勝率東陽之師以追之卽此也又爲晉東陽之地郡城卽齊桓所築戰國時屬魏故史記曰魏文侯出徵以西門豹守鄴卽爲魏都也後屬趙秦並天下爲上黨邯鄲二郡之地漢髙祖置魏郡理鄴後漢冀州之理韓馥爲冀州之牧居鄴其後袁紹曹操因之建安十七年冊命操爲魏公居鄴黃初二年以廣平陽平魏三郡爲三魏長安譙許鄴洛陽爲五都石季龍自襄國徙都之仍攺太守爲魏尹慕容雋平冉閔又自薊徙都之仍置司校尉苻堅平鄴以王猛爲冀州牧後魏於此立相州初道武幸鄴訪立州名尙書崔光對曰昔河亶甲居相聖王天命所相宜曰相州道武從之按後魏書孝文帝太和十八年卜遷都經鄴郡登銅雀臺禦史崔光等曰鄴城平原千里漕運四通有西門史起舊迹可以饒富在徳不在險請都之孝文曰君知其一未知其二鄴城非久長之地石虎傾於前慕容沒於後國富主奢暴成速敗且西有枉人山東有列人縣北有栢人君子不飲盜泉惡其名也遂止東魏靜帝遷都於此攺置魏尹及司州牧北齊武帝又都焉攺魏尹爲淸郡都尹周平齊後攺爲相州大象二年自故鄴移相州於安陽城卽今理也隋初郡廢而州立煬帝初州廢後置魏都唐武徳元年置相州總管府相州領安陽鄴林慮靈泉相臨漳洹水堯城八縣二年割林慮置巖州四年廢總管府仍省靈泉縣五年廢巖州以林慮來屬仍省鄊縣六年割衛州之蕩源來屬其年置都督府管慈洺黎衛邢六州九年廢都督府貞觀元年攺蕩源爲湯陰以廢慈州之滏陽成安二縣來屬十年復置都督府管相魏黎衛洺邢貝七州十六年罷都督府十七年以廢黎州之內黃臨河來屬天寶元年攺爲鄴郡乾元元年復爲相州梁貞明元年魏博節度使楊師厚平乃割相州建節爲昭徳軍尋軍亂以地歸於後唐荘宗入魏遂卻爲屬郡依舊魏州晉天福三年復興爲彰徳軍節度皇朝因之

元領縣十一今六

安陽鄴縣湯陰臨漳林慮永定

五縣割出

滏陽入磁州內黃成安洹水已上三縣入魏州臨河入澶州

州境

東西二百一十里南北九十里

四至八到

東南至東京三百五十里西南至西京五百八十里西南至長安一千四百四十里東至魏州一百八十里南至衛州一百十二里西至潞州三百五十里東南至澶州一百四十里西南至衛州一百五十六里西北至遼州三百五十里東北至洺州二百五十里

戶

唐開元戶七萬八千皇朝戶主一萬一千七百八十九客一萬一百二十六

風俗

自北齊之滅衣冠士人多遷關內惟伎巧商販及樂戶以實郡郭由是人情險陂至好爲訴訟

姓氏

內黃郡扈

路駱

人物

前漢蓋寛饒牛牢立志不與光武交後漢杜喬審配魏郡人少忠烈有不可犯之節申紹字景祚魏郡人爲復焦冠冕之宗弟與兄聲望俱重唐傅弈鄴人曉天文曆數爲太史令武徳初上疏請去佛杜正倫洹水人隋時與兄正俱以秀才擢第相髙宗至中書令源乾曜臨漳人爲相

土產

胡粉貢鳯翮席貢花口胡蘆紗貢

安陽縣舊二十七鄊今三鄊地卽紂之都戰國防云紂將甲百萬左飲於淇洹谷右飲於洹水淇水竭而洹水不流按邑地在淇洹二水之間本殷之故墟卽此地七國時爲魏寧新中邑史記曰秦昭襄王防魏寧新中更名安陽漢初廢以其地屬蕩陰晉於今理西南置安陽縣屬魏郡後魏並入蕩陰隋開皇十年重置安陽縣屬相州韓陵山在縣東北二十七里劉公幹詩云朝發白馬暮宿韓陵東魏丞相髙欽破爾朱兆兄弟於此山下仍立碑卽溫子升之詞陳尙書徐陵甞北使鄴讀韓陵碑愛其才麗手自錄之歸陳士人問陵北朝人物何如曰惟韓陵片石耳銅雀臺魏武帝所造遺令令施繐帳朝晡宮人歌吹望吾西陵謝暉詩云繐帳飄井幹罇酒樂平生鬱鬱西陵樹詎聞歌吹聲云云魏徴宅鉅鹿人有宅存後爲唐睿宗潛龍之地景龍四年六月二十四日龍飛於此宅南臺後魏書云東魏遷鄴髙丞相以南臺爲定國寺作博浮圖極髙其銘卽溫子升文鄴宮十六國春秋云石勒大破鄴宮燒之火旬有五日方滅石虎建武元年自襄國徙都之至鄴道裏相去二百里每一捨輙立一宮宮有一夫人侍婢數十季龍所起內外臺觀行宮凡四十四所曹洪宅隋圖經云曹洪宮南有景穆寺西有石竇橋西河按隋圖經云卜子夏田子方叚幹木所遊之地以魏趙多儒學齊魯及鄒皆謂此爲西河非龍門之西河也愁思岡隋文帝攺曰崇義岡洹水水經云西南自林慮縣界流入東京殷墟北魏郡城卽漢以來爲郡之所故城在今縣東北鯀堤堯城禹之父所築以捍孟門今謂之兩城是也涼馬臺鄴城記云安陽涼馬臺卽石季龍所造涼馬名之髙亭搜神記云相州髙陽縣南有亭宿者輙死後有書生宿夜半有人著黑衣來呼亭主此有宿客耶曰然喑嗟而去又有一人衣赤衣來問如前移時無復來生乃呼亭主問之向黑衣者誰曰北舎豬母赤幘者誰曰西舎老雄鷄汝誰曰我老蠍也明旦掘之得蠍大如琵琶毒長四尺並及豬雞亭遂安靜鄴縣北四十里舊十五鄊今四鄊本魏國之鄴邑漢爲縣屬魏郡後漢桓靈之間翼州刺史嘗寄理於此晉書曰建興二年避懷帝諱攺鄴爲臨漳縣又云石勒諸將佐議欲都鄴將攻三臺張寶進曰三臺險固攻守未可卒下於是進據襄國歷來魏北齊皆都於此後周置相州後移相州於安陽此復爲鄴縣故鄴城在縣東五十步本春秋時齊桓公所築也自漢至髙齊魏郡並理鄴縣今按魏武帝受封於此至文帝受禪呼爲北都黃戔谷九州要記雲谷中有冡俗謂佛母冡今牛馬不敢近濁漳水在縣東界有永樂浦浦西五里俗謂紫陌河此卽俗巫爲河伯娶婦處黃衣水隋圖經云黃衣水經野馬岡東南流注萬金渠入鸕鷀陂卽此水紫陌橋地理誌雲漳水出上黨鄴口趙武帝於漳水造浮橋接紫陌故號曰紫陌橋橋之下有天井堰二十里內作十二墱墱相去三百步令相灌注卽魏都賦云墱流十二同源異口西門橋按鄴城故事云西門豹爲令造十二渠決漳水以漑民田因是戶口丰饒今渠一名安澤陂髙齊天保五年僕射魏收爲碑存焉西門豹祠隋圖經云豹祠在縣東南七里北臨太平渠佛圖澄冡澄死葬於此經冉閔開視了無骸骨又鄴中記云澄死後有人於隴上見之石虎令開視惟有一石虎曰石者朕也葬吾而去吾其死矣果然鳯陽門鄴城門也按記云魏太祖都之城內諸街有赤闗南面西頭曰鳯陽門上有鳯二枚其一飛入漳水其一仍以鎖絆其足鄴人舊歌曰鳯陽門內天一半上有金鳯相飛喚欲去不去著鎖絆梁期城漢梁期縣故城尙存武苑又爲新河水所經亦魏武帝新築有釣臺曲池焉長明溝水經云魏武引漳水入銅雀臺下伏流入城謂之長明溝三臺銅雀中臺也金虎冰井南臺北臺也石虎於上藏冰三伏之月以賜大臣鄴中記魏武於銅雀園西立三臺魏都賦云三臺列峙而崢嶸石虎故城虎於正殿冬月施流蘇斗帳用大小明光博山文錦系以房子綿施屈膝屏風燒集和名香又於魏武故臺立大武殿窓戶宛轉畵作雲气擬秦之阿房魯之靈光流蘇染鳥羽爲之以五色綫編蒲心薦蓆又揀宮人皆才藝者爲女尙書入座侍中納言皆豹璫直侍又作戱馬書令人立於馬上屈一腳立書而字皆正好又衣伎倪作獼猴形走馬或在頭尾臥側縱橫名爲猿騎又作金龍吐酒於殿前金鐏可容五十斛供金禽又金華殿後作皇后滏室九龍銜水之象又種雙長生樹根生於室下枝葉交於棟上是先種樹後立屋安玉盤容十斛於二樹之間又皇后出從女騎千人爲鹵簿腳著五文織成靴手握雌黃婉轉弓又作雲母五明金簿黃雉等扇又虎每獵著金綫織成合歡袴天樂寺石虎因佛圖澄造寺內有文石香鑪卽澄所執供奉者又有鳴鶴飛龍等丹臺三陵卽魏武帝文帝甄皇后三陵華林苑石季龍發三萬人築苑垣周旋數十里天暴雪三尺凍死數千人太史奏非時雪降此變異乃誅尙書朱軌以塞災髙齊時名遊豫園鄴中記季龍於華林園植眾果人間名悉有焉季龍作蝦蟆車四博掘根去一丈深一丈合土載車中植之無不生淩雲城光碧堂金花洲飛雪殿禦宿堂五廻路防蕪島杜若洲貧人材已上皆華林苑中

蕩陰縣南四十里舊十七鄊今三鄊古羑里之地在七國時魏之蕩陰縣地漢以爲蕩陰縣屬河內郡因蕩水爲名晉屬魏郡後魏屬齊隋開皇六年復於今縣東十七里再置湯陰縣十年廢入安陽縣唐武徳四年分安陽置湯源縣屬衛州六年攺屬相州貞觀元年復爲湯陰從漢舊名湯水在縣治北源出縣西半山去縣三十五里羑里一名牖城在縣北九里卽紂拘文王之所北臨牖水夏曰夏臺商曰羑里周曰囹圄皆圜土也浣衣裏晉侍中嵇紹葬所按鄴中記志帝師敗湯陰千官皆走獨紹端冕帝側以身捍主遂至見害血濺禦衣及事寧左右欲浣之帝曰此嵇侍中之血勿去也詔葬縣南因名此地爲浣衣裏羑里源出縣西北山下水經云羑里經羑城過羑亦爲牖裏牖與羑同防城隋圖經云湯陰縣有防城卽紂囚文王於羑里築此城以防之後因曰防城長沙溝一名師宜溝在縣南二十里

永定縣東四十里舊十四鄊今三鄊本漢內黃縣地晉置長樂縣髙齊省入臨漳縣隋開皇十八年分臨漳洹水二縣於此重置長樂縣十八年攺爲堯城縣因堯所居此城爲名唐末攺爲永定縣朱梁開平中攺爲長平後唐同光初復爲永定洹水在縣北四里丹朱墓在縣東一里堯之子也羛陽聚故城在今縣東左氏傳晉荀盈如齊逆女卒於戲陽注云內黃縣戲陽城羛與戲同

臨漳縣州北六十里舊十二鄊今二鄊本漢鄴縣地東魏靜帝分鄴縣於鄴中置臨漳縣周武帝平齊建徳六年自鄴城移臨漳於今所屬魏郡隋開皇三年攺相州東山在縣西南十五里東魏髙澄於此積土爲山引萬金渠水爲池作遊賞之處因平齊湮池毀山鸕鷀陂在縣東南三十里與洹水縣同利袁紹墓在縣西北十六里平陽故城竹書記年梁惠成王敗邯鄲之師於平陽

林慮縣西一百十里舊十三鄊今一鄊本漢隆慮縣屬河內郡應劭注曰以隆慮山在北後漢避殤帝諱攺爲林慮魏屬朝歌郡晉屬汲郡後魏太武帝省入鄴縣文帝復立又於此置林慮郡髙齊郡廢後周平齊復置林慮郡隋開皇三年置郡十六年於此置巖州大業二年廢巖州又爲縣唐武徳二年復置巖州五年廢以縣屬相州按縣城東魏天平元年築又漢志注云隆慮有鐡官今縣側近山並多鐡可鼓鑄隆慮山一名林慮蓋隋縣攺也在縣西二十里山有三峯南第一峯名仙人樓髙五十丈下有黃花谷北巖出瀑布水下注成池黃花谷西北有洞穴去地千仭下有小山孤聳謂之玉女樓其南第二峯謂之玉女臺髙九百丈其山北第三峯名魯般門注水經云倉石溪東北逕魯般門其門立闕昻藏石壁霞舉其北有偏橋卽林慮之橋嶺抱犢處也南接太行北連恆嶽又有馬鞍山棲霞谷又按顏修內傳曰橋順字重產有二子曰璋曰琮師事仙人盧子基於隆慮山棲霞谷教二子淸虛之術服飛龍藥一丸千年不饑故魏文帝詩曰西山有雙童不飲亦不食謂此也黃花水出縣西北黃花谷北崖上髙十七里去地七里懸水東南注壑直防巖下狀若鶴翹故謂之鶴翹洪蓋天臺赤城之流也其水東流至谷口潛入地下十里復出名曰桞渚是黃花水重源再發也東流注於洹水其谷號爲黃花谷內有仙母冡顏修內傳曰仙母卽仙子王津母也墓前有大樹有九株存又水經云黃花谷西北有洞穴謂之聖水窟洹水出縣西北俗謂安陽河卽聲伯勞涉之所源出林慮山東平地王母祠隋圖經云王津母有廟每春三月桃花盛發籠冠於廟宇

太平寰宇記卷五十五

欽定四庫全書

太平寰宇記卷五十六

宋樂史撰

河北道五

衛州

衛州汲郡今理今縣禹貢冀州之域後爲殷都在今州東北七十三里衛縣界朝歌故城是今州理卽殷牧之地周武王末殷分其畿內爲三國紂子武庚尹之管叔尹之衛蔡叔尹之以監殷人謂之三監武王崩三監及淮夷叛成王卽伐管叔蔡叔以殷餘民封康叔爲衛侯今東郡之黎陽河內之野王朝歌皆衛之分其後十五葉懿公爲狄所滅齊桓公更封於楚丘今滑州衛南縣是也其河內殷墟更屬於晉後又屬齊戰國時屬魏秦屬河東郡漢爲汲縣地屬河內郡魏黃初中置朝歌屬冀州晉武帝攺朝歌爲汲郡仍屬冀州後魏帝移汲郡理枋頭城按枋頭城今在魏縣界又於汲州置義州以處歸附之人周武帝攺魏州爲義州大業三年攺爲汲郡唐武徳元年攺爲衛州二年陷竇建徳四年賊平仍舊領衛淸淇湯陰三縣其年廢義州以汲縣來屬六年以湯陰屬相州貞觀元年州移治於汲縣又廢殷州以共城新鄊博望三縣來屬六年廢博望縣十七年廢淸淇縣其年又以廢黎州之黎陽縣來屬天寶元年攺爲汲郡乾元元年復爲衛州

元領縣四

汲縣新鄊衛縣共城

州境

東西二百三十六里南北一百四十四里

四至八到

東南至東京一百三十五里西至西京三百九十

裏

西至長安【闕】

東至【闕】

西至懷州三百五十里南至【闕】

北至【闕】

東北至澶州二百

五十里東南至滑州一百三十二里西北逾山至澤州陵川縣二百四十里正南渡河至鄭州二百三十里

戶

唐開元戶三萬六百皇朝戶主八千五百一十四客一千九百六十八

風俗

十三州誌云朝歌紂都其俗歌謡男女淫縱猶有紂之餘風存焉

姓氏

黎陽郡四姓蘧

桑衙

柘

人物

卜商衛人杜詩河內汲人爲南陽太守方之召信臣號杜母也向長字子平朝歌人隠居不仕讀易至損益卦喟然嘆曰吾已知富不如貧貴不如賤但未知死何如生耳孫登汲郡共人張彌字巨泰汲人聚眾據武徳城石勒攻得之彌曰當活健兒何以殺也勒防爲牙門將

土產

絲布絹

汲縣舊十六鄊今三鄊本紂之都近郊十三里乃武王戰於牧野卽其地漢爲縣屬河內郡魏立郡於此後魏於此置義州及五城郡五城縣周攺義州爲衛州廢五城郡其五城縣屬衛州隋開皇三年攺五城縣爲汲縣大業三年攺屬汲郡唐武徳元年重置義州汲縣屬焉四年廢義州縣屬衛州貞觀六年衛州自衛縣徙治所於汲縣蒼山在縣北十五里酈元注水經雲山西蒼谷有蒼玉瑉石故爲名焉博望岡在縣東北五十里接內黃西界上有石墳云是張騫冡非也有二石柱俗云故原武典農髙府君之神道呼爲石柱岡鐡丘春秋衛太子登鐡丘是也淸水在縣北三里入河黃河西自新鄊縣界流入經縣南去縣七里謂之棘津亦謂之石濟津故南津也春秋僖二十八年晉伐曹曹在衛東假道於衛衛人不許還自南河濟宋元嘉中遣宣威將軍垣防之以水軍守石濟卽此也老子祠後魏書云鎭西將軍亷侯事道於汲縣置立堂宇鐫石爲老子像而祠之太公廟在縣西南二十五里水經云汲城東門北側有太公廟廟前碑云太公望者河內汲人又有太公泉鳯臺因鳯所集爲名襄王陵魏襄王之陵也漢初有人於冡中盜金得竹簡書十萬餘言今號爲汲縣冡書是此陵所得比干墓在縣北十里餘有石題銘云殷大夫比干之墓魏太和中孝文皇帝南巡親幸其墳弔焉刋石於墓城三監之城今在縣東北十三里霖落泉在縣界

新鄊縣西四十八里舊十九鄊今四鄊本漢汲縣獲嘉二縣之地漢書武帝將幸猴氏至汲縣之新中鄊卽此處也隋開皇六年於西縣地古新樂城中置新鄊縣屬衛州取新中鄊以爲名新樂城本晉太和五年燕慕容臧所築唐武徳四年屬殷州貞觀元年廢殷州縣還衛州淸水去縣北一里西自懷州獲嘉縣界流入與淇水

河東入白溝酈元注水經雲裏山縣在北白鹿山東淸水所出大河西從絳郡界入懷州東又入當縣界南入洛陽卽龍門也淸淇西自魏郡朝歌縣界入分爲二派一在郡東一在郡西俱南流入河酈元注水經雲淇水南與淸水合而入白溝石防宿胥皆故瀆之名古汲城在縣東北四十八里城在縣西南三十二里卽國也故獲嘉城冀州圖云漢武元鼎六年上幸汲郡新中鄊至此聞得呂嘉首因以獲嘉名縣卽此處在今縣西南十里古城存髙齊天保七年移獲嘉於今共城西此城遂廢臨淸關在縣東北四十八里自河內入汲郡大驛路延津關在縣東南三十五里東南過河入滑州大路延津城左氏傳鄭伯弟叔叚侵鄭至於廩延杜預注云汲郡南城有延津城魏志太祖使於禁將守延津以拒袁紹卽此城也萬戈城在縣界

衛縣東北六十八里舊十九鄊今四鄊本古朝歌地卽紂之都焉有故城在今縣西二十二里史記謂之殷墟淮南子云墨子不入朝歌是也漢爲朝歌縣屬河內郡魏黃初中朝歌縣又屬朝歌郡晉武帝攺爲汲郡隋開皇三年罷郡縣入衛州大業中攺朝歌縣爲衛縣仍置汲郡於縣治延津在枋頭桓溫焚舟退步慕容垂以八千騎追之溫戰敗於襄邑亦謂此也後苻氏克鄴攺枋頭爲永昌縣十六國春秋曰晉劉牢之救苻丕慕容垂帥師至枋頭以拒之知晉軍盛乃退後魏甞移汲郡理此鹿臺在縣西二十里帝王世紀云紂造飾以美玉七年乃成大三里髙千仭余址宛然在城內卽紂自投火處紀年曰武王擒紂於南單之臺蓋鹿臺之異名耳苑城在縣北四十里有沙丘臺俗稱妲己臺又東二里南臨淇水有上宮臺詩云要我於上宮卽此也頓丘縣在今縣西北二里卽古頓丘今置通靈臺永昌故城隋初置永昌縣大業中廢故城在今縣之西朝歌故城在今縣西二十二里紂之所都漢以爲縣後魏移朝歌於今衛縣東一里此城因廢糟丘酒池冀州圖云在朝歌南一里土人依約識之陽河水在縣西北平地卽紂斮朝涉之脛處也

共城縣東北六十二里舊十二鄊本共伯國也故城在縣東一百十步尙存魯連子云共伯名和好行仁義諸侯賢之周厲王無道國人作難流王於彘諸侯奉和以行天子事至十四年厲王崩於彘共伯使諸侯奉王子靖爲宣王而共伯復歸於國漢以爲縣屬河內郡魏屬朝歌汲郡後又屬林慮郡髙齊天保七年省共縣仍移就獲嘉縣古城以處之復爲獲嘉縣焉隋開皇四年移獲嘉縣於修武故城於此又置共城縣因此添城字以屬魏州白鹿山在縣西北五十三里西與太山連接上有天門谷百家巖盧思道西徵記云孤巖秀出上有石自然爲鹿形逺視皎然獨立厥狀明淨有人工故此山以白鹿爲稱又水經雲長泉水源出白鹿山共山在縣北十里闞駰十三州記云昔共伯復歸於國逍遙得意於共山之首尖山向長字子平得仙之處長嘗讀易至損益卦曰吾知貴不如賤富不如貧未知死何如生耳老子山在縣東南二十里天門山在縣西五十里酈元注水經云石門山石自空狀若門焉又九州要記天門山有三水嵇康采藥逢孫登彈一琴卽此山百門陂在縣西北五里方五百步許百姓引之以灌稻田此米明白香潔異於他稻魏齊以來甞以薦禦陂南通漳水五穴水水經雲苑水上承淇水東流歷五軍東北得舊石浢故五水分流世號五穴口故凡城古周公子凡伯國也左氏傳曰凡蔣邢茅胙祭周公之在今縣西南二十二里羅門按郡國縣道記云共城縣理西北六十里大山中有羅門卽山峽陘東之所也內有南羅中羅北羅三城俱相去六七里其川南北約二十里東西約十五里兩面並髙山可爲棲遁之地隤城蘇忿生十二邑此其一也王莽城後漢王莽築之在今縣西北八十五里凡有三城如鼎足尙存焉沮洳山在縣西淇水出此山共叔叚墓九龍泉並在邑界

磁州

磁州滏陽郡今理滏陽縣本漢魏郡武安縣地周武帝於此別置滏陽縣及成安郡隋開皇十年廢郡於縣置磁州以昭義縣界有磁石山出磁石因取爲名大業二年廢州以縣屬相州唐武徳元年復置磁州領滏陽臨水武安三縣四年割洺州之臨洺武安邯鄲肥鄊來屬六年置磁州總管府領磁邢洺黎相衛六州其年廢總管府以臨洺武安肥鄊三縣屬洺州磁州領滏陽武安邯鄲三縣貞觀元年廢磁州以滏陽武安屬相州以邯鄲入洺州永泰元年六月昭義節度使薛嵩請於滏陽復磁州領滏陽武安昭義邯鄲四縣天祐三年勅以與西慈州同名攺爲惠州天祐十三年卻復爲舊磁字

元領縣四

滏陽邯鄲武安昭義

州境

東西一百七十里南北一百一十五里

四至八到

南至東京四百里西南至西京七百里西南至長安一千五百里東至魏府一百八十里西至潞州三百八十里南至相州六十里北至洺州一百一十里東南至相州鄴縣二十七里西南至相州鄴縣界七十五里東北至洺州一百一十里西北至遼州四百三十三里

戶

舊無戶籍皇朝戶主一萬三百客八千三百二風俗

與洺州同

土產

磁石磁毛

滏陽縣舊六鄊今五鄊本漢武安縣地屬魏郡魏黃初三年分武安立臨水縣屬廣平郡以城臨滏水故曰臨水又以城在滏水之陽亦曰滏陽周武帝於此別置滏陽縣屬成安郡隋開皇三年廢郡縣屬相州十年於此置磁州滏陽屬焉大業二年廢磁州縣屬相州唐武徳元年重立磁州縣又屬焉鼓山亦名滏山宋永初古今山川記云鼓山有石鼓形二所南北相當俗語雲南鼓北鼓相去十五里冀州圖云鄴城西有石鼓鼓自鳴卽有兵魏都賦云神鉦迢逓於髙蠻是也髙齊末鼓鳴未幾鄴城有兵而齊滅隋文季年又鳴聞數百里也隋圖經云滏口山磁石山本艸云磁石鐡之碓今有出石鼓山者又魏地記云滏口山卽魏帝邀撃袁尙於此八陘第四曰滏口陘山嶺髙深實爲險阨漳水自林慮縣流入有石漳渠焉滏水源出縣西北鼓山南岸下泉源奮湧若釜之揚湯故以釜口名之其水冬溫夏冷山海經雲滏水出神菌之山也九侯城亦名侯城在縣西南五十里蓋紂時鬼侯爲紂所殺也禮記曰脯鬼侯謂此也按隋圖經雲臨水縣分侯城卽司馬彪注云鄴西有九侯城蓋鬼侯國是也一作鬼口東魏二陵卽大司馬孝靜帝父亶與靜帝二陵也隋圖經云在縣東卽武城西北大岡髙齊天保末誅諸元子孫欲平元氏二陵壓殺數十人遂止髙齊神武陵在東魏二陵之側去縣三里今有天鹿石關尙存岐安冡隋圖經云岐安冡在魏陵東三里安死後鬼每語其子逸云吾冡近武帝陵見攻伐爲吾辭逸等卽以碑碣勒石謝乃止季龍墓在縣西南十四里佛圖澄墓在縣西南十七里廢安州城在縣東北六里周建武六年置州隋開皇三年廢

武安縣西北九十五里元二鄊本漢縣地七國時趙地趙將李牧封武安君卽今縣也漢屬魏郡魏屬廣平郡隋開皇三年屬相州十年割屬磁州大業二年廢磁州屬洺州唐磁州武安故城在縣西南五里六國時趙邑也史記趙奢之救閼與秦軍鼓噪武安屋瓦皆振卽此也錫山山海經曰錫山其上多玉牛首之水出焉三門山縣西北八十里山有三足峻峙如門百尖山在縣西四十里四見山在縣西二十里赭山在縣東四十八里出赭土紫山在縣東三十里唐天寶六年攺爲朱衣山山下有水北流中有鮒魚石朱衣鮒鱗色若金腸似朱洺水本名漳水源出縣西北三門山山下去縣八十三里水經雲洺水出易陽縣西山按隋圖經云晉惠帝敗於湯陰之歲烏桓鮮卑掠鄴城婦女悉沈於洺水卽此河也白鴻水在縣西北八十五里

邯鄲縣東北七十里元三鄊本衛地後屬晉七國時爲趙郡趙敬侯自章晉陽始都邯鄲至幽王遷降秦遂滅趙以爲邯鄲郡山名鄲盡也邯山至此而盡城郭從邑故鄲字加邑魏以爲縣屬廣平郡隋開皇十年置磁州邯鄲屬焉大業二年廢磁州縣入洺州唐重置磁州縣還來屬邯山在縣東南五里靈山隋圖經云趙武靈王登靈山因以石鑿人馬之形其下有井以石覆之俗呼靈井牛首水在縣西北三十里又名曲河源出縣西前南平地漢書地裏志云堵山牛首水所出溫明殿漢趙王如意所造其處卽世祖晝臥此殿耿弇入造牀下勸帝卽位於此叢臺在縣內東北隅冡墓記云在小城內洪波臺在縣西三里亦漢縣名也韓詩外傳云周舎死後簡子與諸大夫飲於洪波臺酒酣泣曰吾聞千羊之皮不如一狐之腋眾人之唯唯不如周舎之諤諤阮籍詩云朝登洪波臺日夕望西山石子岡隋圖經云歷陵城西十里有石子岡實山也而髙大有冡如硯子世謂之研子冡是趙簡子冡石虎令人發之初得炭深一丈得連木板厚一丈又髙八尺次得泉水淸冷非常合牛皮爲作絞車以汲之一月而水無極乃止築城繞之气成樓閣廚宰城隋圖經云叢臺在內幹將城在縣東二十二里洺州記云城南門外有幹將劍罏及淬劍池趙簡子臺在縣西十二里公孫杵臼程嬰墓在縣西十五里趙奢墓在縣西北七里樂毅墓在縣西南十八里藺相如墓在縣西南二十二里

昭義縣西三十五里二鄊魏黃初三年於今滏陽縣置臨水縣北齊天保元年移理松谷周武建徳六年移理故涉城卽今涉縣是也隋開皇七年移於西戍十年移於今理唐武徳六年廢永樂元年再置仍攺名昭義滏口泉在縣西一里半出鼓山南腳流至漳河在縣西南四十里從潞州涉縣界至

太平寰宇記卷五十六

欽定四庫全書

太平寰宇記卷五十七

宋樂史撰

河北道六

澶州徳淸軍通利軍

澶州今理頓丘縣本漢頓丘縣地在魏之州南當兩河之驛路今縣北古陰安城是也唐武徳四年分魏州之頓丘觀城二縣於今理置澶州取古澶淵爲名又分置澶水縣至貞觀元年廢澶州以澶水縣依舊屬黎州頓丘觀城還魏州大歷七年魏州節度使田承嗣又奏置澶州領頓丘淸丰觀城臨黃四縣梁及後唐皆以刺史理之晉天福三年升爲防禦州仍自舊州移於此夾河造舟爲梁至九年升爲鎭寧軍節度漢幹祐元年移就得勝寨故基置周世宗又移於今理皇朝因之

元領縣四今六

頓丘觀城淸丰臨河相州割到濮陽濮州割到衛南滑州割到

一縣廢

臨黃入觀城

州境

東西一百八十里南北一百六十里

四至八到

東南至東京二百五十里西南至西京六百七十里南至長安一千五百里東渡河至濮州範縣一百

十里南渡河至滑州韋成縣一百三十里西至相州內黃縣七十里北至魏府一百一十里東南至曹州一百八十里西南至衛州二百五十里北至相州臨河縣八十里東北至魏府朝城縣九十四里戶

唐開元戶七千三百皇朝戶主一萬九千三百一十七客四千二百二十三

風俗

左氏傳吳季子過衛見蘧伯玉曰衛多君子

人物

京房頓丘人

土產

角弓貢鳳翮席出桑白皮茅香香附子胡粉貢

頓丘縣舊三十鄕今五鄕本漢舊縣也因縣東北頓丘爲名屬東郡故詩曰送子涉淇至於頓丘卽此也舊城在今縣北謂之陰平故城晉爲頓丘郡隋屬魏郡唐武徳初割屬澶州州廢還魏大歷七年正月勅魏州之頓丘縣又置澶州卽今郡理晉天福三年隨州移於今理所秋山在縣西北三十五里山海經云帝嚳葬於秋山陰今陵見存鮒鰅山在縣西北三十里今名廣陽山山海顓頊葬其陽九嬪葬其陰四虵衛之鮒鰅山者蓋今廣陽之別名也按郡國志云顓頊所葬俗名靑冡山焉幹城郡國志云衛縣有幹城詩所謂出宿於幹五孝城孫盛雜語曰五郡孝子中山魏郡鉅鹿趙國人也並少去鄕裏孤無父母所托相遇於衛國因結兄弟朝夕相事財積數萬乃於空城見一老母以掃糞爲事兄弟並拜爲母衛大夫祠在縣北十里戚城東卽仲由也左氏傳杜預

注子路爲孔悝邑宰今廟在此泉源祠在縣東北三十五里故衛詩雲泉源在左淇水在右衛女思歸之處也鐡丘在縣西北五里按春秋晉趙鞅納衛太子蒯瞶於戚與鄭戰蒯瞶登鐡丘而望之蒯瞶懼自投於車下杜預云鐵丘名也今縣北十里有蒯瞶臺孔悝墓在縣北三里春秋云孔悝爲衛卿顓頊陵在縣西北三十里帝嚳陵在縣西北三十里王莽河在縣北十里上接淸丰縣界下入南樂縣界金堤在縣北十里上接淸丰下入南樂縣界淇河在縣北五里上接淸丰縣下入觀城界觀城縣東北七十里舊二十鄕今八鄕畔觀縣古之觀國左傳曰虞有三苗夏有觀扈國語注曰觀國夏啟子大康之弟所封在衛縣夏衰滅之漢以爲縣屬東郡後漢攺觀爲衛國縣屬東郡隋開皇六年攺衛國縣爲觀城縣屬衛州唐武徳四年以觀城屬澶州州廢還魏大歷初復澶州惇丘在縣南二十里爾雅云一成爲惇丘牧鶴池在縣東五十六里古老相傳衛靈公養鶴之地委粟城在縣東南六十七里漢書云王翁孺免歸爲粟裏之老卽此地也衛靈公墓在縣東南四十二里廢臨黃縣在縣東七十二里本漢觀縣地後漢攺觀縣爲衛縣置臨黃縣以北臨黃溝爲名屬頓丘郡隋屬魏郡唐武徳初割屬澶州州廢還魏大歷初又割屬澶黃河南去縣三十里盧津關今名髙陵津在縣東南三十五里新臺毛詩序云新臺刺衛宣公也納伋之妻作新臺於河上而要之卽此也黃溝西自觀城縣界流入東有山支出焉亦名爲黃溝東南入虎掌溝魏長賢墓在縣南十五里唐貞觀七年追贈定州刺史卽魏徵父也

淸丰縣西南五十五里舊十一鄕今四鄊本內黃縣地唐大歷七年割頓丘昌樂之四鄕於淸丰店置因以爲名黃河在縣南五十里古頓丘縣在縣東南十五里後移入澶州此城廢金堤上源在縣西十五里故老傳云金堤頭上有秦女樓下入頓丘縣界

臨河縣東六十五里舊十二鄕今三鄕古東黎縣也魏孝昌年中分汲郡置黎陽郡領縣三黎陽東黎頓丘此卽東黎也齊屬司州周建徳十年攺司州爲相州隋開皇五年郡罷置臨河縣南臨黃河爲名唐武徳二年重置黎州縣屬焉貞觀十七年廢縣相州天祐三年屬魏州天福九年澶州澶淵在縣東南十七里在黎州東北八十里左傳公防諸侯於澶淵淇河一名王莽河兾州圖雲河水西從河內郡界入至黎陽而東北至臨河西十里而至王莽河出焉又東經澶淵東入武陽河南卽東郡界黃河南去縣五里繁泉土地十三州誌澶水在頓丘西南三十里伏流至繁城西南顓頊廟在縣東九里太和四年立在顓頊城皇朝乾徳六年修旄丘在縣西四十步衛詩旄丘責衛伯也旄丘之葛兮何誕之節兮永濟渠在縣西北三十三里自黎陽入界東北入魏州內黃界隋大業六年增修今名禦河廢澶淵縣在縣西十里隋開皇十六年臨河內黃頓丘三縣置澶淵縣南臨澶淵春秋諸侯之卿防於澶淵杜預云澶衛地頓丘西今名繁源唐武徳四年以國諱攺名澶水貞觀十七年廢入臨河縣顓頊城在縣東北三里歷代帝紀云顓頊居髙陽故曰髙陽氏皇甫謐帝王世紀云相土徙商丘本顓頊之墟陶唐氏火正閼伯之所居左傳云閼伯居商邱祀大火相土因之商主大火故辰爲商星於周爲衛遷於帝邱杜預云帝顓頊之墟故曰帝邱古淇水在縣東南五里黃河北岸東經縣界三十五里入淸丰縣詩云籊籊竹竿以釣於淇又云瞻彼淇澳緑竹猗猗卽此也按山海經云沮洳之山淇水出焉復關堤在縣三百步黃河岸北衛詩云登彼垝垣以望復關復關卽此也鯀堤在縣西十五里自黎陽入界堯命鯀治水築堤無功其堤卽所築也五女墓髙五十尺在縣西北三十里淳於公有五女公卒五女葬之於此漢書刑灋志文帝十三年齊太倉令淳於意犯罪當死公乃嘆曰生女不生男緩急非有益其女緹縈隨父至長安上書求入爲官婢贖父刑帝感之除肉刑赦淳於之罪後卒五女共葬於此濮陽縣城東門外舊三鄕今五鄊本漢縣也屬濟陰古之昆吾國卽帝邱顓頊之墟左傳又曰衛侯夢於北宮見人登昆吾之墟卽此邑之地亦衛侯自楚丘遷於此城魏天平三年移濮陽縣於此隋開皇十六年又於顓頊城內置昆吾縣至大業二年攺昆吾縣爲濮陽縣晉天福四年詔移於澶州之南郭爲理所上宮詩云要我乎上宮卽此地也瓠子口漢武帝塞瓠子河口沈白馬玉璧將軍已下皆負薪在縣西南十七里河津是也重華臺王孫子曰衛靈公坐重華之臺侍禦數百隨

珠耀日羅衣從風仲叔圉諫曰昔桀紂行此而亡今君寵妾無乃盛歟靈公乃出宮女百姓大悅焉衛陽山在縣東南二十里居衛之陽瑕丘在縣東南三十里廣三丈禮記檀弓云公叔文子升瑕丘蘧伯玉從文子曰樂哉斯丘也死則我欲葬焉伯玉曰吾子樂之則瑗請前注云二子皆衛大夫延丘在縣東四十里左傳襄二十九年延陵季子適衛悅蘧伯玉等曰衛多君子未有患焉蓋季憇於此邱龍淵宮在縣東十里坤元錄云濮陽縣有故龍淵宮俗名瓠子宮漢書河決瓠子漢武起宮於決河之旁又云濮陽縣西南八里有赤龍渦有決口故道蓋古之龍淵宮也非築宮之所五鹿城在縣南三十里左氏晉伐衛取五鹿卽此地也汲黯墳在縣西南六十里黯濮人也自淮陽太守歸葬於此昆吾臺在顓頊城內髙二丈按舊圖經左傳五伯之

霸夏伯昆吾商伯大彭豕韋周伯齊桓晉文是也衛南縣南六十里舊十四鄕今五鄕衛文公自曹邑遷楚丘卽此城漢爲濮陽縣地隋開皇十六年置楚丘縣屬滑州以曹州有楚縣攺名衛南縣此在衛之南垂故以名縣今屬澶州九里溝在縣北五里源從白馬縣東界入當縣隋開皇六年通古白馬城在縣西二十里建安五年曹公徵東先主奔袁紹曹公擒關某拜爲偏將軍紹遣顏良攻劉延於白馬曹公使關撃之關刺良於萬眾之中遂解白馬之圍故鉏城在縣東十五里左氏后羿自鉏遷於窮石卽此也須城在縣東南二十八里詩云思須與漕注須衛邑也楚邱城在縣西北四里詩云定之方中作於楚宮城冡記云齊桓公築楚邱之城是此也成公綏城在縣西南二十里髙三丈晉書成公綏晉中書令其先漢東郡人

徳淸軍

徳淸軍理陸家店地本舊澶州晉天福三年移澶州於得勝塞乃於舊澶州置頓丘鎭取縣爲名至四年晉幸天雒軍攺鎭爲徳淸軍開運二年十一月又移徳淸軍於陸家店置在新澶州之北七十里王莽河在城西南五里堯堤在城東南五十里金堤在城東南五里潛龍院後唐明宗潛龍宅在舊澶州其僧院隨軍移至此

軍境

東西【闕】

南北【闕】

四至八到

南至舊澶州二十五里至澶州七十里北至南樂二十五里至魏府七十里東至金堤四里西至沙河十里東南至觀城縣三十五里西南至淸丰縣二十里東北至水北鎭五十里西北至庫固鎭十五里

戶

皇朝管戶主八千八客三百三十八

土產並在澶州述

通利軍

通利軍理黎陽縣唐屬衛州晉天福中割滑州皇朝雍熈四年割屬澶州端拱元年建爲通利軍縣仍屬焉

軍境

東西四十里南北四十八里

四至八到

南至東京二百三十五里西至西京六百五十里東至白馬縣隔黃河二十五里西至衛州衛縣五

十七里南至白馬縣隔黃河二十七里北至澶州臨河縣四十三里東南至白馬縣黃河中心一十五里東南至衛州衛縣界二十里東北至澶州臨河縣界二十里西北至相州湯陰縣界四十五里

戶

皇朝管戶主客一千三百六十

土產

絲絹

外無藥物

黎陽縣舊八鄕今二鄕本古黎陽之國漢爲黎陽縣在黎陽山北其地夾河爲分有冀兗二州之域屬魏郡魏置黎州及黎陽郡隋開皇三年州郡俱廢爲縣屬魏州唐武徳二年重置黎陽縣焉貞觀七年廢縣歸衛州晉天福三年割滑州皇朝雍熈四年割屬澶州端拱元年屬通利軍大伾山在縣南七里尙書云至於大伾又名靑檀山今黎陽東山劉澄山川記云古黎國也詩云黎侯寓於衛衛以中露泥中二邑處之國名也枉人山在縣西北三十里俗名上陽三山或云紂殺比干於此山因得名倉城冀州圖云在縣西南隅袁紹聚糧之所黎陽鎭故城在縣東南一里古翟遼城也翟遼於此僣號唐朝攺爲白馬鎭袁譚故城在縣西南一百步曹公故城在縣西南一里是曹公攻譚時所築黎陽津在縣東一里五步一名白馬津史記酈食其

說沛公守白馬之津以示諸侯形勝之勢則天下知所歸矣又十六國春秋慕容徳率戶四萬三千自鄴將徙滑臺至黎陽津燕魯王遣船迎徳防風飄船沒魏軍垂至三軍危懼欲保黎陽昏而冰合是夜濟訖旦而魏軍至冰亦消泮若有神助焉徳大悅攺陽津爲天橋津髙齊文襄徵潁城仍移石濟關於此卽造橋焉攺名白馬關周又名黎陽關口桑羊墓在今縣西北隅東離故城本黎侯之居處一名東離狐城隋開皇中置邱縣在鄆城東四十五里故廩邱城是也側近卑濕城居水阜詩云胡爲乎泥中蓋黎侯寓居之處

太平寰宇記卷五十七

欽定四庫全書

太平寰宇記卷五十八

宋樂史撰

河北道七

洺州貝州

洺州廣平郡今理永年縣禹貢冀州之域星分宿一度禹貢曰覃懷底績至於衡漳衡漳在今州南肥鄕縣也春秋時爲赤狄之地後屬晉左傳宣公十四年晉荀林父敗赤狄於曲梁今州理城也七國時屬趙敬侯始都邯鄲至幽王遷爲秦所滅秦兼天下是爲邯鄲郡地漢髙帝分置廣平國自漢至晉或爲國或爲郡永嘉末石勒據有其地石氏滅又屬慕容儁至於暐滅又屬苻堅後慕容垂得山東其城復屬焉周武帝建徳六年於郡置洺州以水爲名隋大業三年罷州爲武安郡唐武徳元年又攺爲洺州領永年洺水平恩淸漳四縣二年陷竇建徳四年建徳平立山東道大行臺又置曲州雞澤二縣五年罷行臺置洺州大總管府管洺衛巖相磁邢趙七州六年罷總管以磁州之武安臨洺肥鄕三縣來屬貞觀元年又以廢磁州之邯鄲來屬天寶元年攺爲廣平郡乾元元年復爲洺州永泰之後復以武安邯鄲屬磁州防昌元年省淸漳洺水二縣入肥鄕平恩曲周等縣

元領縣八今六

永年平恩雞澤曲周臨洺肥鄕

二縣割出

洺水入曲周淸漳入肥鄕

州境

東西一百九十七里南北一百一十二里

四至八到

西南至東京五百五十里西南至西京七百六十里西南至長安一千六百二十里東至天雄軍永濟縣界九十五里西至磁州武安縣界七十五里南至相州一百八十五里北至邢州武安縣界七十五里北至邢州沙河縣界四百五里東南至天雄軍一百二十里西南至磁州一百二十里東北至貝州一百三十里直北落西至邢州九十里

戶

唐開元戶七千七百五十皇朝管戶主一萬五千一十三客一萬八千八百九十三

風俗

燕趙邯鄲風俗丈夫多悲歌慷慨多弄物爲倡優女子多彈跕跴隋圖經云今趙氏數百家每有祭祀別設位以祭公孫杵臼及程嬰二氏歷代相傳號曰祀客

人物

趙勝趙諸公子也賓數千毛遂趙勝之舎人也以三寸舌說楚同卻秦軍亷頗趙之良將也勇气聞於諸侯藺相如趙人送璧於秦不屈節李牧北邊良將也匈奴不敢入邊封爲武安君趙奢爲馬服君石奮趙人與四子皆二千石號爲萬石君仕孝文時

土產

平綢絁子油衣人參絹

永年縣舊二十八鄕今只二鄕本漢曲梁縣地屬廣平國後漢屬鉅鹿郡北齊天保七年並曲梁縣入廣平縣隋仁壽元年攺廣平爲永年縣避煬帝諱也屬武安郡卽今縣趙奢救閼與秦軍鼔噪武安屋瓦皆動卽此地也馬服岡史記趙奢爲馬服君受封於此地靈山風土記云靈山因趙武靈王葬其上故曰靈山郁山一名紫山出紫石英菖蒲爲仙方所尙楡溪山洺州記云有楡溪水因以名之王澤嶺趙襄子奔晉陽原過後至於王澤見三人自帶以上可見卽此嶺漳水風土記雲南易水本名漳水源出三門山西自肥鄕縣界流入趙地記云六國時此水名易水埤蒼及水經雲洺水之目不知誰攺俗謂山之下地名洺故曰洺水按燕趙記云其分有三易漳爲南易洺水在縣南三里西自臨漳縣流入雞澤在縣西南十里春秋同盟於雞澤今其澤魚鱉菱芡州境所資防頗臺在州城南十里十六國春秋冉閔遇慕容恪於防臺十戰皆敗平劉黒闥壘在縣西南十里洺水南唐貞觀四年於壘東置昭福寺寺碑岑文本詞唐平故城漢於縣廢城在今縣北幹將城洺州記雲南有幹將城卽幹將鑄劍並鑪池俱存語訛爲韓子城樂毅藺相如冡並在平恩縣東北五十里舊十四鄕今三鄕本漢舊縣屬魏郡宣帝以許廣漢爲平恩侯魏屬廣平郡髙齊天保七年移在斥漳城今洺水縣是也開皇六年又自斥漳移在平恩川今理康臺在縣東五里

雞澤縣東北五十里舊十四鄕今三鄕本漢廣平縣地隋開皇於廣平城置雞澤縣大業二年省唐武徳四年重置洺漳三水在縣東南二十六里合流入東北平鄕縣沙河卽湡水經邑界

曲周縣東北八十里舊十二鄕今三鄊本漢舊縣屬廣平國酈商爲曲周侯後屬鉅鹿郡魏屬魏郡後魏宣武帝攺置曲安縣屬廣平郡髙齊省郡隋開皇六年復置洺州大業二年省唐武徳四年於曲周故城重置漳水在縣西二十九里阿難枯渠在縣南四十里邸閣城水經云衡漳水又北經邸閣西謂此城巨橋倉紂所積倉尙書發巨橋之粟是也廢洺水縣在州西五十里本漢斥漳縣屬廣平國漳水經其城下以其斥鹵故曰斥漳隋開皇六年以平恩移入舊地又於此立洺水縣卽今縣也以西邊濱洺水爲稱唐防昌三年正月並入曲周縣衡漳故漳俗名阿難渠在西二百步蓋魏將李阿難所導故名董塘陂在縣西北十五里晉龍驤將軍劉牢之北救苻丕追大將軍慕容垂於董塘泉卽此陂也董仲舒祠仲舒廣川人祠在縣東五十九里嘯父卽冀州人也在曲周縣市中補履數十年人奇之不老

臨洺縣西北五十里舊十二鄕今三鄊本漢易陽縣也屬趙國魏屬魏郡晉屬唐平郡後魏省入邯鄲縣孝文於北中府城復置易陽屬廣平郡今理是也隋開皇六年攺易陽爲邯鄲縣十年移邯鄲縣理陟鄊在今邯鄲縣界仍於此中府城別置臨洺縣北濱洺水爲名屬磁州大業二年割洺州紫山隋圖經云臨洺紫山春秋有紫气蓊郁山下有石其上菖蒲一寸九節巖澗有紫石英狗山在縣西十里山頂石上有狗迹因名唐武徳五年太宗親總戎討劉黒闥因此立營鳴犢冡在縣西南十三里家語曰孔子自衛將至晉至河聞趙簡子殺竇鳴犢舜華遂不去

肥鄕縣東南四十里舊十三鄕今三鄊春秋晉地七國時屬趙今卽漢列人及邯鄲蒲縣三邑之地魏文帝黃初二年分邯鄲等縣立肥鄊縣屬廣平郡後魏省入臨漳縣隋開皇十年又置屬磁州十六年割洺州濁漳水上源卽淸漳也西自相州成安縣界流入列人故城在縣東北十里漢爲縣按汲記梁惠成王八年伐邯鄲取列人卽此也漢爲廣平國邯鄲故名栢公城在縣西北十里肥鄕故城在縣西南二十二里葛渠故城隋圖經云葛渠城俗呼葛鵞城卽趙武靈王夫人所築一名夫人城平原君墓在縣東南七里毛遂墓在縣南七里廢淸漳縣在州東南七十里本漢列人城縣地故城在今肥鄊縣界隋開皇十六年於此置淸漳縣以南濱淸漳水爲名唐防昌三年並入肥鄊列人堚或曰列人堤縣居其上堚卽堤也後魏孝昌年中有人於此掘得破船仍是杉材尙堪用莫測其由蓋是漳水久積泥淤遂成髙岸也

貝州

貝州淸河郡理淸河縣禹貢冀州之域星分宿五度春秋之時其地屬晉七國時屬趙秦兼天下爲鉅鹿漢髙三年韓信出井陘定趙地因分鉅鹿地置淸河郡以郡臨淸水故號淸河理淸陽景帝中攺爲淸河國至後漢復爲郡永嘉亂後石趙移郡理平晉城卽今博州淸平縣也苻秦移理武城後魏淸河郡及淸河縣於漢厝城置自髙齊晉城移郡及武城縣於今貝州西北十里故州城其城卽漢信城縣理後周建徳六年平齊於郡理置貝州郡亦不廢隋開皇三年廢郡以郡所領縣屬州六年移武城縣還於舊理自厝城移淸河縣於州郭大業三年罷州爲淸河郡唐武徳四年平竇建徳復置貝州領淸河武城漳南歷亭淸陽鄃夏津七縣六年移治所於歷亭八年還於舊治九年以廢宗州之宗城經城來屬又以廢毛之臨淸來屬天寶元年攺爲淸河郡乾元元年復攺爲貝州咸通元年長史鄭仁凱以舊居湫隘移於故州東南十里卽今所理晉天福三年攺爲永淸軍節度周顯徳元年降爲防禦州皇朝復爲永淸軍節度

元領縣十今五

淸河淸陽武城漳南歷亭

五縣割出

夏津臨淸永濟宗城經城已上五縣入魏州

州境

東西二百四十九里南北一百九十里

四至八到

東南至東京六百一十里西南至西京九百六十里西南至長安一千八百二十五里東至博州一百三十里南至魏州二百一十二里西至邢州二百三十里北至冀州一百三十里東南至博州一百九十里西南至洺州曲周縣一百三十五里西北至冀州九十里正東微北至徳州二百六十里

戶

唐開元領縣十戶八萬一千四百皇朝五縣主戶一萬六千九百三十四客三千四百七十三

風俗與魏州同

淸河姓氏六崔

張房

尙傅

靳

人物

崔林字徳孺淸河東武城人晚成仕魏至司空封安陽侯王經字彥緯淸河人爲江夏太守將軍曹爽附絳二十疋令市於吳經不發書棄官歸母以經擅去兵馬杖五十張華字元宗東武城人父純奇之以爲必起吾族房曠字思逺淸河人少神气英俊苻堅問王猛曰關東多士卿得防人猛曰二人半堅曰必是申紹韓一目房曠曠曽爲流矢傷一目傅永後魏爲安逺將軍平南長史帝曰上馬能撃賊下馬作露布惟修期耳張正見淸河人年十三獻頌梁簡文深賞之竇建徳淸河南漳人代爲農夫唐崔龜從淸河人相宣宗朝崔愼由淸河武城

人髙祖融弟安潛子俱爲相崔圓淸河武城人張文瓘貝州武城人相髙宗爲大理卿時旬日決

疑四百餘條四子潛魏州刺史沸同州刺史涉衛尉卿洽殿中監時人謂之萬石張家崔邠貝州武城人兄弟六人官至三品

土產

白氊貢靴氊貢絲布絁

絹

按隋圖經曰淸河絹爲天下第一

淸河縣舊二十二鄊今四鄊本州之甘泉市地秦爲厝【注】翅亦切○縣漢爲信城縣屬淸河郡後漢桓帝攺爲甘陵縣故城在今縣西北續漢書州郡誌省信城縣屬淸河郡按郡國記云隋淸陽城內有漢淸河王慶陵在今郡東南三十里故厝城是也後漢安帝攺名甘陵仍爲甘陵國都後國除復爲縣晉省於厝城西南七里置淸河縣魏又爲淸河縣並淸河郡於故厝城中髙齊天保七年又移淸河縣於故信城隋開皇六年又移淸河縣於州郭卽今縣是也末杯城在縣東北五十里隋圖經云末杯城卽十六國時段疾六眷之弟初末杯自據遼西與石勒相持因築此城號曰末杯城信城故城漢縣後漢並入淸河在今理西北十二里故州城外是也城東南去永濟渠十里唐咸通前郡理於漢信城卽此也故斌彊城後魏太和七年於其城置斌彊縣屬廣宗郡隋廢永濟渠東南去縣十里南自汲縣引淸淇二水入界近孤女冡元號孤女渠隋煬帝徵遼攺爲永濟俗呼禦河枯上漳渠者濁漳渠也源自上黨城冡記云鄴城北有漳水卽鄴郡臨漳是也枯下漳渠者淸漳渠也自鄴縣界來非濁漳也隋大業制使姚暹防決從上漳渠水入此渠亦名姚暹河煬帝徵遼回泛舟於此謂之回鸞河大業十三年竇建徳於廣平郡又防此水入栁溝遂與永濟合流鯀堤在縣西三十里自宗城縣來鯀治水時築防頗冡在縣界

淸陽縣舊十二鄊今四鄊漢時屬淸河郡又爲貝丘縣【注】博昌亦有貝丘○古淸陽之地故城在今縣東南後漢並入甘陵晉省甘陵於此置淸河縣理置淸陽縣復漢名至唐永昌元年緣淸陽地久積咸鹵遂西移於永濟渠之東孔橋置開元二十二年又移淸陽縣於今州城東永濟渠之西卽今邑也古淸陽縣城在縣東南三十五里漢桓帝攺爲甘陵郡後魏孝昌三年葛榮賊亂以城內有甘陵髙大因據陵爲堡賊平遂置淸陽永昌元年移縣於孔橋此城遂廢故夏津縣城在縣東南四十里隋開皇六年以縣東有王莽河又名古夏津城相連因以爲名故淸河郡城在縣東南二十五里漢髙祖封王吸爲淸陽侯食邑於此又景帝三年封王子乘爲淸河王攺爲淸河國並在此城桓帝攺爲甘陵郡至髙齊天保七年移縣於漢信城置今州西北故貝州城是也故厝城在縣東南三十里按地理誌云屬淸河郡王莽攺爲厝治漢安帝攺爲甘陵其地先出甘艸土人號曰鵲城古邸閣在縣東二十七里按地理誌云趙平原君封東武城爲別邑於此築城以貯器械因以名之甘陵在縣城內漢淸河王慶陵卽安邑之父也

武城縣東北四十里舊三十鄊今七鄊七國時趙邑也史記趙平原君勝封東武城卽此城也蓋以定襄有武城同屬趙故此加東也漢書地理誌東武城縣屬淸河郡晉太康年去東字髙齊天保七年移理漢信城隋開皇六年復舊理唐調露元年移於今理歌臺在禦河北岸故武城縣在北十里隋區宇圖云夏禹七代孫蕓封公子武於此建國後漢光武封濟南安王徳爲武城侯前秦苻堅封長子爲淸河王移居武城卽此城也唐調露元年移於永濟渠北義王橋西二里今縣外城基是也孫伏伽墓在縣東北二十里髙三丈唐時刑部侍郎

漳南縣東北一百十里舊十八鄊今三鄊漢東陽縣之地後漢省東陽其地屬廣川後魏太和十八年分廣川置索盧縣其地又屬焉髙齊天保七年省索盧縣其地又屬棗彊隋開皇六年分棗彊縣於今縣東北二十二里置東陽縣十八年攺東陽爲漳南縣取地居漳水之南爲名唐武徳七年移於今理枯漳河在縣北四十里永濟渠在縣東五十里界碑在縣西北八里後魏孝文帝太和六年立當鄴正東三百里

歷亭縣東北一百里舊十七鄊今三鄊本漢屬東陽縣地屬淸河郡後漢省東陽縣其地屬鄃【注】音輸○自魏及髙齊其地屬鄃縣不攺按地裏志歷縣屬信都國在修縣界王莽攺爲歷寜隋開皇六年於今縣東永濟渠南置歷亭縣屬貝州遙取漢歷縣爲名後以其地下濕咸鹵移就盤河置右歷城西七十里今理是也東陽故城在縣西十八里漢髙祖以張相如爲東陽侯鯀堤在縣東三十五里

太平寰宇記卷五十八﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷五十九

宋樂史撰

河北道八

邢州

邢州鉅鹿郡今理龍岡縣禹貢冀州之域星分宿三度禹貢曰大陸旣作鄭元云大陸澤名在鉅鹿北書云古祖乙遷於邢卽此地漢地理誌曰故邢侯國也帝王世紀云邢侯爲紂三公忠諫被誅史記曰周成王封周公旦子爲邢侯後爲狄所滅齊桓公遷邢於儀按故邢國今州城西南隅小城是也儀今龍岡縣界儀是也春秋時屬晉東南之地然則邢國爲衛所滅之後其地便屬晉申公巫臣奔晉以爲邢大夫後三家分晉屬趙秦兼天下於此置信都縣屬鉅鹿郡項羽攺曰襄國蓋以趙襄子諡爲名也趙歇爲趙王張耳爲常山王並理信都襄國今州理龍岡城是也前趙光初二年石勒僭稱王國號後趙先是勒屯兵許昌張賓說勒曰王彌有王靑州之心遲未發者懼明公踵其後也明公獨無並州之思乎勒從之長驅冦鄴攻晉北中郎將劉演於三臺張賓又進曰三臺險固攻守未可卒下王彭祖劉越石大敵也宜及其未有備宻規進據罕城掃定並薊桓文之業可濟也邯鄲襄國趙之舊都依山憑險形勝之國可擇此二邑而都之王業可圖也勒於是進據襄國王浚遣都防王昌率遼西鮮卑等部落五萬餘眾來討勒欲挑戰張賓諫曰夫用兵當以已所便撃彼所不便攻守形便其力百倍今段末杯彊悍且示之以弱鑿北壘突門二十餘道伏精卒步騎五百候賊列守未定出其不意雷鼓奮撃直衝末杯帳卒旣奔走余自分散擒末杯乘勝追擊枕屍三十餘里至是勒卽皇帝位遂定都攺元建平後石季防攺置襄國郡石氏旣滅罷之後魏復爲襄國縣周武帝仍於縣立襄國郡隋開皇五年以襄國縣屬洺州九年攺爲龍岡縣十六年割洺州龍岡南和平鄊三縣及置靑山沙河任三縣置邢州取古邢國爲名大業三年攺爲襄國郡唐武徳元年攺爲邢州總管管邢溫和封蓬東龍六州邢州領龍岡靑山內邱三縣四年平竇建徳罷總管府割內邱屬趙州仍省溫和封三州以其所領南和沙河平鄊三縣來屬又立任縣五年割趙州之內邱栢仁來屬天寶元年攺爲鉅鹿郡乾元元年復爲邢州晉初童謠云古在左讓去言或入口果爲石勒所據胡字古在左也讓去言爲襄或入口爲國也梁開平二年是爲義軍節度使唐同光元年攺爲安國軍皇朝因之

元領縣九今八

龍岡沙河南和鉅鹿任

平鄊堯山內邱

一縣廢

靑山並入內邱

州境

東西二百八十二里南北一百三十六里

四至八到

正南微東至東京西路六百五十里西南至西京八百四十里西南至長安一千七百里東至貝州二百三十里南至洺州臨洺縣六十六里西逾山至遼州二百二十六里北至趙州一百七十九里西北至太原府樂平縣五百里東北至冀州二百六十里

戶

唐開元戶五萬八千八百二十皇朝戶主一萬五千四百八客一萬四千四百二十

風俗

與趙州同

姓氏

鉅鹿郡五姓莫

魏時

劉舒

人物

路溫舒鉅鹿東里人爲廷尉上書曰秦有十失其一尙存治獄之吏是也張禹趙國襄人也父卒田宅推與伯父爲揚州刺史誌在理察枉訟張鉅鹿人也往漢郡寶石負啚任令問曰夫神以知來不追已往漢已久亡魏已得之何追與祥乎此石當今之變異將來之福祥養志不仕張賓中邱人自言智算鑑識不後子房提劍軍門請見石勒遊明根任人字志逺防年遭難爲櫟陽王氏奴牧羊以壺漿貨人字書路旁畫地學之於白渠坎爲窟讀書仕至員外常侍魏收鉅鹿人與溫子升邢子才齊譽世號三才魏文襄曰今有魏收是國之光彩官中書令唐宋璟邢州南和人爲相魏謩鉅鹿人爲相魏元同鉅鹿人則天朝納言

土產

白甆器絲布綿

鮮玉砂

西京雜記云霍光妻遺淳於衍散花紋綾陳光家

龍岡縣依舊五鄊古邢國也秦以爲信都縣李公緒題記云趙孝成王造檀臺有宮爲趙別都以朝諸侯故曰信都秦末趙歇據之項羽更名曰襄國漢因不攺石勒僭號據之周武帝攺爲襄國郡隋開皇三年罷郡縣屬洺州九年攺爲龍岡縣以縣西北龍岡爲名十六年於此置邢州縣屬焉大城隋圖經云大城本石勒所築因途路陽銅爲翁仲二列於永丰門後擒劉曜盡得秦隴乃於此僭號爲建平響地郡國志云邢州尙書坊東井地周百餘步其所鳴響人馬行上轟作雷聲掘之卽火出土山在縣東一百五十步十六國春秋後趙錄云冉閔永興二年攻石只於襄國爲土山地道於此石門山十六國春秋曰石季龍進據石門也風門山

洺州記曰龍岡有風門山冬夏多風百巖山洺州記曰龍岡縣西北有巖山其山峻極有百巖爲名鵲山水經云鵲山有穴出雲母又云其西有龍騰溪鶴渡嶺百泉河在州東南八里水自平地而出其泉無數故

曰百泉是澧河之上源也石井岡在縣西北七里一名圖酈道元注水經雲蓼水出襄國石井岡岡上有井大如車輪隋區宇記圖志雲光武營軍所鑿傍有叢荊棘生皆蟠縈如人手結云是光武繋馬處又石勒天旱沙門佛圖澄於此掘得一死龍長尺餘濟之良久乃蘇咒而祭之龍騰空而上天雨卽降因名龍岡夷儀嶺在縣西一百五十七里晉地道記云樂平東南有夷儀道通襄國夷儀山在城北故塞故夷儀城在縣西一百四十里今俗謂之隨宜城蓋語訛也蓼水一名逺活水出襄國西石井岡千步口出洺水西北流至此今俗名千步口湡水一名澧水一名鴛鴦俗謂之百泉源出縣東南平地以其導源總納眾泉合成一川故也亦謂之鴛鴦水魏都賦所云鴛鴦交合白雞城隋區宇圖經云板築之所望其上有白雞捕則無所見因以爲名今俗說白珪城也邢侯夫人冡北史云齊武平初有掘古冡得銅鼎受五六升腹有銘作科斗書字云邢侯夫人姜氏石勒母王夫人塜在縣西南石勒塜在縣西南十五里僞號髙平陵按郡國志勒屍別在渠山葬之夜爲十餘棺分道出埋以惑百姓

沙河縣一百三十五里舊四鄊今三鄊本漢襄國縣地沙河卽湡水也水經雲湡水趙郡襄國縣西山東後魏書地形志云襄國後並在此後蓋爲任縣地隋文帝攺襄國爲龍岡縣十六年分龍岡縣南境於此置沙河縣以縣南五里沙河爲名磬石山在縣西南九十八里盧敏冀州論云淇湯磬石冶鑄利器卽漢時舊冶鑄宮也黒山在縣西四十里出鐡湯山在縣西北七十一

裏山海經云湯山湯水出焉此湯今愈疾爲天下最又按隋圖經云湯後側巖上有石室一戶無塵穢號曰聖人室下經銅馬廟有碑題曰漳河神壇湡水在縣西北七十一里俗名沙河水郡國志云牛缺遇盜於沙隅之間蘇秦亭蘇秦西說秦人請貨黃金百鎰黒貂之裘卽此地也今有亭存

南和縣東南四十里舊五鄊今三鄊本漢省縣城屬廣平國水經云北有和城縣故此縣雲南後魏地形志並於任李公緒趙記云孝昌三年割廣平郡之南和襄國任三縣於此置北廣平郡屬殷州後周又置南和郡尋廢郡而爲縣隋開皇三年罷南和縣屬洺州尋攺屬邢州湡水經邑界鴛鴦水冬日常溫和又水經注雲南和西官治東有便水一名鴛鴦水又趙記云俗謂之百泉水是也烈家水在縣西南一十里下至狼溝河漳河在縣東三十里從平鄊縣界流來張賓墓在

西十二里石勒軍師號曰右侯

任縣東北三十八里元三鄊本漢張縣地後漢省張縣則爲鉅鹿郡之南蠻縣地晉省南蠻又爲廣平郡之任縣地後趙石氏於此置苑鄊縣季龍又攺淸苑縣屬襄國郡隋廢任縣唐武徳四年重置張城一名渚陽城在縣西南二十七里漢縣也晉將王浚遣段就六眷部眾討石勒屯於渚陽謂此也古苑鄊縣在縣東北一十八里溹水在縣西一十五里從龍岡縣北來任水在縣東南二十里從南河縣界流入

平鄊縣東九十里舊三鄊今四鄊本秦鉅鹿郡也十三州誌曰鉅鹿唐虞時大鹿之地尙書堯試舜百揆納於大麓麓則林之大者也堯之禪舜欲使天下皆見之故置諸侯合羣臣與百姓納之大麓之野然後以天下授之以明已禪公也始皇二十五年滅趙以爲鉅鹿郡鉅亦大稱也史記曰張耳與趙王歇走入鉅鹿城王離圍之卽此地也續漢書鉅鹿郡之廮陶縣後魏景明中移縣於舊城東三十里後自平鄊故城移平鄊以理之至今不攺隋開皇三年屬洺州十六年攺屬邢州沙邱臺在縣東北二十里皇甫謐帝王世紀紂自朝歌北築沙邱臺多取飛鳥野獸置其中衛靈公卒卜葬沙邱吉穿冡得石槨銘曰不憑其子靈公奪我裏子韋曰靈公之爲靈也久矣又趙惠文王四年李兌圍靈王於沙邱宮采雀鷇食三月而死又十三州誌秦王東巡回死於沙邱封爵觀洺州誌云封爵今在平鄊縣長老云項羽救趙敗秦師於此策勲封爵濁漳水今俗名栁河在縣西南十里落漢水在縣西南十八里古薄津也字訛故爲落漢平河在縣東北三十里地理誌云平鄊有臺卽此也時苖冡在縣東北二十里魏略云苖鉅鹿人也晉末移葬於此廢南蠻縣左氏傳云齊國夏伐晉取蠻其後南徙故加南也漢興因而縣之漢書王子侯表曰武帝元朔二年封趙敬肅王子佗爲南蠻侯卽此地也唐初以其地並入平和縣

鉅鹿縣東一百一十九里元三鄊本唐堯大麓之地禹爲大陸之野在漢爲南蠻縣地晉省南蠻則爲任縣地後趙爲南蠻後至太平眞君中省南蠻更爲栢仁縣地隋圖經集記云唐開元六年於此置鉅鹿縣屬趙州遙取漢縣鉅鹿以名也按漢鉅鹿縣今平鄊郭是也事具平鄊唐武徳元年於此建起州又立白起縣二年陷竇建徳四年討平罷州以縣屬趙州貞觀元年於此建邢州廣阿澤一名大陸一曰鉅鹿一名大麓一名沃州在縣西北五里尙書曰恆衛旣從大陸旣作鄭康成注云大陸澤在鉅鹿北按漢鉅鹿縣今平鄊爾雅云晉有大陸澤呂氏春秋曰晉之大陸趙之鉅鹿是也十三州誌云淮南九藪趙有鉅鹿今其地卽廣阿澤也按其東西二十里南北三十里葭蘆菱蓮魚蟹之充牣其中澤畔又有咸泉煮而成鹽百姓資之銅馬祠在縣西七里注水經云衛漳水經銅馬祠東漢光武廟也光武擊銅馬於館陶大破降之賊降者不自安光武令各歸營乃輕行其壘因相謂曰蕭王推赤心置人腹中安得不投死乎由是皆服將悉降人分配諸將眾數十萬關西號光武爲銅馬帝故祠取名焉

堯山縣東北八十里舊四鄊今三鄊其地本曰栢人春秋時晉邑戰國時屬趙秦滅趙則屬鉅鹿郡漢屬趙國陳余傳曰漢王七年髙祖從平城還過趙趙王敖自上食禮甚卑有子壻禮髙祖箕踞罵詈趙相貫髙等謀殺髙祖八年上從東垣過貫髙等乃壁人柏人要之置厠上過欲宿心動問曰縣名爲何曰栢人曰栢人者迫於人也不宿去十六國春秋云石季龍建武六年分趙郡之栢仁立南蠻縣是後魏栢人屬南趙郡又攺栢仁爲栢人隋開皇三年罷鉅鹿郡屬趙州大業三年攺屬邢州唐武徳四年又屬趙州貞觀初屬邢州天寶元年攺爲堯山縣以唐大麓之地名縣焉干言山在縣西五里李公緒趙紀云栢人有干言山詩云出宿於幹飲餞於言是此山也泜水在縣西十二里趙州郭與山泜水出其陰溹水出其陽漢書韓信斬陳余於泜水南蠻古城栢仁故城在縣西十二里皇甫謐帝王世紀云堯所都也栢鄊故城在縣東北二十二里與趙郡百鄊縣東西中分爲界城冡記云堯時所置宣務山一名虛無山在縣西北四里髙一千五百五十丈城冡記云堯登此山東瞻洪水務訪賢人其山西三里出文石五色錦章山上有鳬祠張耳臺在縣西北十二里內邱縣北五十八里元三鄊李公緒趙志云古邢國地在漢爲中邱縣屬常山郡十三州誌雲山海經謂西北有山邱在其間故曰中邱趙記云晉於此立中邱郡十六國春秋石季龍攺爲趙安縣後魏省入栢仁縣太和十九年於舊城東十九年復置中邱縣卽今理是也隋踐阼攺曰內邱開皇三年屬趙州大業二年攺屬邢州孤山在縣西北一十七里其山孤峙天寶六年勅攺爲內邱山鵲山亦名龍騰山在縣西六十三里地理誌雲山邱蓬山長谷諸水所出注水經雲中邱有蓬鵲之山郡縣誌昔扁鵲將虢太子遊此采藥因名之礪水在縣西北一十三里源出攖山其水可以礪劍

刀龍騰山之水在縣西七十五里出龍騰山沙溝水源出鵲山東流經縣五里廢靑山縣在州北五十里本中邱縣地屬常山郡隋開皇十八年於此置靑山縣屬邢州以縣界靑山爲名大業二年省縣爲龍騰府唐武徳元年析龍岡內邱兩縣重置屬邢州貞觀八年徙於今理至文宗開成四年澤路節度使劉從諫奏廢之黒山一名靑山在舊縣西二十里列仙傳云犢子鄴人常在黒防牽一黃犢子來過鄴城酤酒陽都女見悅之遂畱相奉乃隨犢子去俱入山焉都女生而連眉卽魏都賦云犢妃連眉者也土地十三州誌云黒山之險爲逃逋幽藪隋區宇圖志云周太祖諱黒獺因攺黒山爲靑山雷公山耆老傳云魏時黒山羣盜張燕等不立君長直以名號爲稱多髯者謂之羖公大聲者謂之雷公時賊保此山以爲名也

太平寰宇記卷五十九

欽定四庫全書

太平寰宇記卷六十

宋樂史撰

河北道九

趙州

趙州趙郡今理平陳縣也禹貢冀州之域史記云西爲大梁趙之分自胃七度至畢十一度卽趙之分野周穆王以造父善馭遂封於此按趙之分川曰灣沲鎭曰鎭山左納滄海右引並汾南絕邯鄲北倚恆嶽井陘之險春秋時屬晉爲鄗邑之地戰國時屬趙秦並天下此郡卽邯鄲鉅鹿二郡地漢髙帝更立趙國後又分爲鉅鹿常山二郡後漢又立常山國以鉅鹿郡之兼於此置冀州領郡國九理於鄗今郡西南髙邑縣是也西晉又爲趙國亦置冀州領郡國十三理於今郡西南臨城縣卽古房子城也後魏廢國爲趙郡屬殷州至明帝二年於廣阿城置殷州至髙齊又攺殷州爲趙州隋開皇三年罷郡以廢趙郡之平棘廮陶二縣並廢鉅鹿郡之廣阿安國栢仁內邱等四縣攺置欒州取栢鄊縣漢之髙欒故城以名州也仁壽初又攺廣阿爲象城縣大業二年廢欒城復爲趙州以其舊屬之地並之仍攺舊象城縣爲大陸縣五年又攺爲趙郡治平棘縣髙邑贊皇元氏廮陶欒城大陸栢鄊房子槀城鼓城十一縣其年以槀城屬防州以鼓城屬深州四年攺大陸爲象城天寶六年攺爲趙郡乾元元年復爲趙州

元領縣九今七

平棘寧晉髙邑栢鄕臨城贊皇昭慶二縣割出

欒城元氏已上二縣入鎭州

州境

東西二百五十里南北一百一十七里

四至八到

西南至東京八百三十里西南至西京一千三十里西南至長安一千八百九十里正東微南至冀州一百六十五里西逾山至太原府五百六十里南至邢州一百七十五里北至鎭州一百里東南至冀州隔河相去一百里西南至邢州一

百九十五里西北至鎭州一百七十里東北至定州三百一十五里

戶

唐元戶五萬一千四百三十

風俗

趙記云女子盛飾冶容習絲竹長袖傾絕諸侯姓氏

趙郡二姓李

睦

人物

李左車趙之廣武君說成安君不從卒及其難韓信師之吾邱壽王字子貢趙人耿弇字伯昭鉅鹿宋子人率宗族賓客二千人迎漢光武封耿鄊侯前將軍睦昶趙郡人也不拘小節年二十喪父鬢須致白與崔浩爲莫逆之交蘇味道趙州欒城人拜相李橋趙州贊皇人與男錫相繼爲相李義趙郡房子人李華趙郡人唐李棲筠趙郡人禦史大夫贊皇公子吉甫相孫徳裕相李泌趙郡人相李玨趙郡贊皇人拜相

土產

絲布絁

帒石橊

平棘縣舊二十鄊今七鄊春秋晉棘蒲邑左氏傳云師及齊師衛孔圉鮮虞人伐晉取棘蒲杜預云晉地名也漢文帝三年濟北王興居反遣棘蒲侯柴武撃之武帝時又有平棘侯薛澤爲丞相蓋漢初爲棘蒲侯後攺爲平棘也屬常山郡隋開皇三年攺屬趙州十六年攺屬欒州大業二年又屬趙州汶山水經雲汶水又東經平棘縣南有石橋跨水闊四十步長五十步橋東有兩碑槐水在縣北二十五里一名白溝河水經雲槐水出黃石山石柱水經云平棘城南門夾道有兩石柱翼路若闕焉南平棘故城漢縣廢在今縣南鄗城史記云魏無忌救趙趣孝成王爲無忌築此城至漢初韓信敗陳余於此故欒城在縣西北十六里春秋時變武邑宋子故城漢宋子縣也晉書衛恆四體書勢云鉅鹿宋子有耿球碑是袁術所立師宜官書馮唐宅唐此郡人漢時皓首爲郎一遇漢文遂振大譽十方壘在縣南一里後漢安帝永初元年以鄧隲任尙討無功而還後遂侵河內趙魏間百姓相驚北軍中侯朱寵將五營兵屯孟津詔魏郡趙國常山中山繕作塢壘六百一十六處此卽其一也李左車墓在縣西七里

寧晉縣東南三十五里舊二十鄊今五鄊漢楊氏縣屬鉅鹿郡春秋時晉楊氏邑後漢書曰渤海王悝反降爲廮陶侯晉省後魏於此置廮遙縣屬南鉅鹿郡隋開皇六年攺爲廮陶縣復漢名大業二年攺屬趙州唐天寶元年攺爲寧晉縣楊駿墳在縣北十里髙一丈晉太尉武帝之父晉亂無碑有石志存廮陶故城在縣南二十九里

髙邑縣西南五十里舊十鄊今五鄊戰國時趙房子邑之地史記曰趙敬肅侯救燕燕與中山公戰於房惠文王四年城之是也竹書紀年作魴子漢以爲鄗縣【注】鄗呼各切○漢書地理誌房子縣屬常山郡光武卽位更名髙邑至髙齊天保七年移髙邑於其城北五里今縣是也隋開皇三年攺屬趙州恆山北嶽連亙邑界赤石岡隋圖經云髙邑縣房子城出白土細滑膏潤可以塗飾兼用濯錦可致鮮潔一名赤石岡是也光武碑水經云漢帝北巡至髙邑亦光武卽位於此有石壇壇有珪頭碑卽帝所建房子故城在縣西南五十里本漢房子縣也馮唐墓在縣東北二十八里趙人也栢鄊縣南六十一里舊二十鄊今四鄊本春秋晉鄗邑之地齊國夏伐晉取鄗杜預注云鄗趙國髙邑縣也史記趙靈王二年城之惠文王以爲魏公子無忌邑於此置鄗屬常山郡後漢光武卽位於鄗之南千秋亭五城陌因攺曰髙邑縣齊天保六年移髙邑縣於漢房子縣東界今髙邑縣也隋開皇十六年於漢鄗邑縣城南十八里置栢鄊縣遙取漢栢鄊之名屬欒州大業二年攺屬趙州髙邑故縣城在縣北二十一里本漢鄗縣地漢光武廟一名壇亭卽千秋亭也在縣北一十四里

光武於此壇登位亭下有趙萬安冡

臨城縣西南一百里舊十八鄊今四鄊本漢趙邑也史記曰趙敬侯救燕與中山公戰於房子是也魏都賦曰綿纊房子酈元水經雲泜水東出房子城西出白土細滑如膏可用濯錦色奪霜雪光彩鮮潔異於常錦俗以爲美談言房子之纊也抑亦似蜀錦之得濯江吳歲貢其錦以充禦府漢於此置房子縣屬常山郡天寶元年爲臨城縣西南十里古臨城爲名泜水山海經曰惇與山泜水出其陰東流注於彭水百鴨亭水經雲泜水東經百鴨亭亭在今縣西古臨城在縣西南十里因此以爲縣名惇與山在縣南七十里泜水所出贊皇縣西南七十里今三鄊本漢鄗縣之地屬常山郡隋開皇六年於此置贊皇縣以南有贊皇山因以爲名贊皇山在縣東南二十六里穆天子傳云至房子登

贊皇山山上有廟及碑毎有災旱公私祈請焉孔子嶺圖經云贊皇縣孔子廟有石室寛博其下石相拒狀若檀柱時人謂之三梁九柱之室室內石人像執捲故號曰孔子嶺槐水隋圖經雲槐水出贊皇山一名渡水亦曰濟水去縣十里此自別是一濟卽詩云出宿於濟非四瀆也水西山半有元石孤峙亭亭若楹垣故世謂之石莖東北水流積成澤澤側有石上牛迹大小相兼十餘非人工可致泜水在縣西南四十五里韓信斬陳余處故李左車曰陳餘軍敗於鄗下身死於泜水是此也

昭慶縣東南九十里舊十三鄊今三鄊本漢廣阿縣也屬鉅鹿郡後魏孝昌二年於廣阿縣置殷州齊天保二年又攺殷州爲趙州七年州廢縣屬鉅鹿郡自髙邑縣移於廣阿城卽今縣也隋仁壽元年攺廣阿爲象城縣西有古象城因爲名大業末攺爲大陸縣屬趙州唐武徳四年復攺爲象城縣天寶十三年又攺爲昭慶縣堯臺隋圖經云大陸縣有堯臺髙與縣城等今置樓其上世謂堯禪舜處大陸澤爾雅晉有大陸呂氏春秋云晉之大陸趙之鉅鹿按隋圖經云大陸大鹿大阿卽一澤而異名也漢書雲路溫舒取蒲於此澤尙書云納於大麓是此也古象城在縣西北三十里左傳云舜弟所封之邑漢書地理誌云鉅鹿有象城縣任敖墓一名七里邱在縣西七里髙帝時爲禦史大夫封廣阿侯

祁州

祁州理無極縣本無極縣地唐景福二年二月於此置祁州從定州節度使王處存之請也仍割無極深澤以屬焉

領縣二

無極深澤

州境

東西一百五十里南北三十八里七十步

四至八到

東至東京一千里西至西京一千四百里西南至長安二千二十里東至深州一千二十里西至鎭州七十里南至古鼓城縣三十五里北至定州八十里東南至深州束鹿縣九十八里西南至槁城縣三十七里東北至定州義丰縣一百里西南至定州新樂縣六十里

戶

唐開元二縣戶一萬一百五十九皇朝戶主四千四百一十二客一千二十三

風俗

與定州同

土產

與定州同

無極縣舊十三鄊今九鄊漢毋極縣屬中山國今縣西無極縣故城是也後魏太武省髙齊重置屬中山郡隋開皇三年攺屬定州唐武徳四年屬防州今槁城縣是也貞觀元年防州廢復入定州萬歲通天元年攺毋字作無字故安城在州東南六里水經云安城卽魏昌之安鄊也魏志云明帝太和元年封外祖甄逸爲安鄊侯嫡孫象襲爵靑龍二年追諡後兄儼爲安鄊侯卽此城也故新城在州西二十八里水經日後魏太武帝南巡行營築亦曰資城故魏昌城在州東西二十八里水經云李克書曰魏文侯時克爲中山相苦陘之吏上計而入多其前克曰苦陘上無山源林麓之饒下無谿谷牛馬之息而入多其前是苦我百姓遂執而免之漢光武封大將軍杜茂爲苦陘侯漢帝北巡攺曰漢昌至魏文帝攺漢昌爲魏昌城東門故城在州西南三十里後魏天平中東北道大將軍扶風郡太守呂徵公所築因而家焉隋饒陽太守湯君綽又居焉今稱大宛是也滹沱河南去縣三十里從西南鎭州九門縣東界便東流經南深澤縣南入州山海經云秦戲山無艸木多金玉滹沱水出焉注云滹沱河出鴈門岡城縣南武夫山禮云晉人將有事於河必先有事於惡沱注云惡當爲滹語聲誤也資河從鎭州九門縣東北界資河入無極縣東南入滹沱河兩岸髙阜無堤說文云牛飲山有陘谷立之侯坊陵在縣十三里耆老傳雲中山靖王七代孫封資廷侯彌子在匈奴有功薨諡曰武侯因葬此號爲侯坊陵前漢司空甄丰墳前漢司徒甄邯墳後漢車騎將軍甄韻墳前魏武威太守甄舉墳新室光祿大夫甄阜墓後魏給事中甄逸墳後漢司徒甄思伯墳魏中書令甄備墳魏特進駙馬甄像塜魏驃騎大將軍甄�墳已上並在縣西南三十五里縣西南二十五里唐馮翊太守墓

深澤縣東北四十里舊十鄊今四鄊蓋漢南深澤縣也以涿郡有深澤縣故此加南以別之以界內水澤深廣名之屬中山國髙齊省隋開皇六年分安平縣於滹沱河北重置屬定州唐朝因之景福二年祁州危渡口在縣東南三十里範曄漢書光武爲赤眉所追南馳至滹沱河導吏還言水深無船左右懼上使王霸前瞻霸恐驚官屬乃言可渡比至冰合軍旣渡盡其冰遂泮因名危渡口五鹿津口在縣南一十五里舊說昔有五鹿引軍渡過遂名五鹿口蓋滹沱河深不可測有掲衣所濟處也盤蒲澤河北記云深澤縣盤蒲澤生縈委傳雲光武至此遇風雨系馬於此後蒲生於此南深澤城郡國縣道記云在縣二十五里有南深澤故城以城名言之卽是涿郡之屬縣以去國里數校近卽此是中山之屬縣

太平寰宇記卷六十

欽定四庫全書

太平寰宇記卷六十一

宋樂史撰

河北道十

鎭州

鎭州常山郡今理眞定縣禹貢冀州之域星分宿五度周之九州蓋並州地也春秋時鮮虞國地左氏傳曰晉荀吳假道於鮮虞杜預注雲中山新市縣也戰國時屬趙卽東垣邑也又曰河北本殷之舊都也秦並天下卽秦之鉅鹿郡地漢髙祖分鉅鹿置恆山郡因山爲名也呂后封惠帝子義爲恆山王文帝廢義封趙幽王子遂爲趙王后攺曰常山郡張晏注云恆山在西避文帝諱攺曰常山郡屬眞定國後漢屬常山國魏如晉爲常山郡後魏因之後周建徳六年於此置恆州領常山郡因舊名也隋初廢郡而州存大業初州廢復立郡唐髙祖義旗初復置恆山領眞定石邑行唐九門滋陽五縣州治石邑武徳元年陷竇建徳四年賊平徙治所於眞定省滋陽又割防州之槁城來屬天寶元年攺爲常山郡乾元元年攺爲都督府元和十五年避穆宗諱攺爲鎭州梁因唐置爲成徳軍節度使唐同光初攺爲北都其年復爲成徳軍晉天福七年攺爲恆州順徳軍以安重榮叛命初平故也漢天福十二年復爲成徳軍皇朝因之

元領縣十今十三

眞定槁城石邑獲鹿井陘平山靈壽行唐九門鼔城

元氏趙州割出欒城趙州割出束鹿深州割出

州境

東西二百一十里南北二百七十里

四至八到

西南至東京九百五十里西南至西京一千一百三十里西南至長安一千九百九十里東至定州一百二十四里南至趙州一百里西至太原府五百一十六里北至蔚州四百九十里南北至定州鼓城縣一百九十里西至太原樂平縣屈曲三百二十四里西北至代州五百四十里東北至定州五百四十里

戶

唐開元戶四萬二千六百九十四皇朝戶三萬八千四百七客一萬五百七十

風俗

通典雲山東之人性緩尙儒仗气任俠漢書曰燕趙之人敢於急難是也冀部天下上國聖賢之藪澤其人剛狠無賓序之禮丈夫相聚遊戲悲歌慷慨起則椎剽掘塜作姦巧多弄物爲倡優女子彈弦遊媚富貴又云邯鄲北通燕涿土廣俗雜大率情急髙气勢輕爲姦嫁娶送死奢靡不事農商患其剽悍故冀州之部盜賊常爲他郡劇又云仕宦不偶值冀州部言人剽悍

姓氏

中山郡五姓旻

甄焦

楊藺

人物

樂毅其先樂羊人爲魏文侯將封靈壽子孫因家焉毅使子燕委質爲臣以爲亞卿後奔趙爲望諸君李康字蕭逺中山人撰運命論入文選

土產

恆山子羅孔雀羅春羅

隋圖經眞定縣棃味爲天下最

眞定縣舊二十一鄊本漢中山國之東垣邑也十三州誌云眞定本名東垣河東有垣縣故此加東髙帝紀曰髙帝十年代相陳豨反十一年豨將趙利守東垣髙祖攻之不下卒罵上奴城降卒罵者斬因攺曰眞定屬恆山郡武帝以爲眞定國後漢復爲縣屬常山郡後燕慕容埀都之後徙盧奴隋開皇三年縣屬恆州唐朝攺爲中山縣今復爲眞定大茂山隋圖經云大茂山恆山之異名也山南俗謂之太白山是蒲澤酈元注水經云滹沱河水又東經常山城北又東南爲蒲澤濟水有梁焉俗謂之蒲澤口滋水去縣三十里水經雲滋水縣東又至新市縣入滹沲河新市故城漢立新市縣故城在今縣東北飛彭城隋圖經雲飛彭城黃岸水經其內常山大龜晉長沙王封常山至國穿井四尺魏太武出關登常山北望安樂壘嘉其美名遂移都於壘今郡是也三將宅謂藺相如防頗李牧皆爲趙襄王將今郡宅皆存故權城卽古之防鄊也在縣北二十里後漢建武元年賈復破靑犢於射犬又北與五校戰於眞定大破之卽此地也滹沱河在縣北一里槁城縣東南五十八里元十五鄊本漢舊縣屬眞定國後漢攺屬鉅鹿郡晉省後魏重置髙齊攺爲髙城縣隋開皇十八年攺爲槀城縣兼立防州以所管槁城鼓城二縣屬欒州後州廢仍移槁城入廢州城今縣是也廢舊縣城在今縣西西壘城古之肥子國白狄別種也漢立西壘城故城在今縣西南滹沱水在縣東二十九里

石邑縣西南三十里舊十五鄊本戰國時中山國之石邑也史記武靈二十一年攺中山取石邑縣屬常山郡故城在今縣西北謂之人文城隋開皇三年移定州之石邑縣於方夏村置攺屬恆州韓信山隋圖經雲山團俗呼爲韓信臺又呼爲土門口西入井陘卽向太原路是也汶水一名童水注水經雲汶水出常山郡卽石邑縣也韓信城韓信破趙駐軍於此鹿泉水一名井陘水南去縣十里趙佗墓在縣北十三里南越王趙佗眞定人僭號南越漢文帝爲其先人置守冡昆弟在者存問之佗遂黃屋左纛而稱臣

獲鹿縣東南九十五里舊七鄊本漢石邑縣地屬常山郡隋開皇十六年置鹿泉縣於此有鹿泉水屬並州大業二年省義寧初重置還並州至徳二年攺名獲鹿飛龍山在縣西南四十五里一名封龍山十六國春秋前趙錄云王浚遣祁率鮮卑討石勒戰於飛龍山下勒兵大敗酈元注水經雲汶水東經飛龍山北是井陘口今又名土門趙記云每歲疾風電雹雨東南而行俗傳此山神女爲東海神兒妻故歲一往來今祠林盡壊而三石人猶存衣冠全具其北卽張耳故墟耳山上有水周四十步俗呼爲龍泉大翮山隋圖經云鹿泉縣有大翮山昔有二書生得道化爲二鶴衝天墮二翮於此山故得名�山今名抱犢山韓信伐趙使輕騎二千人持赤幟從間道萆山而望後遂呼爲萆山後魏葛榮之亂百姓抱犢而上故以爲名井陘口今名土門口在縣西南十里卽太行八陘之第五陘也四面髙中央下似井故名之韓信擊趙欲下井陘成安君陳余聚兵井陘口號二十萬李左車說余曰臣聞千里饋糧士有饑色今井陘之道車不得方軌騎不得成列師行數百里其勢糧食必在後願足下臣兵三萬人從間道絕其輜重足下深溝髙壘勿與戰彼前不得還吾兵絕其後野無可掠不至十日兩將之頭可致麾下成安君儒者不從故敗鹿井出井陘口南山下

井陘縣西北九十里舊五鄊穆天子傳曰天子獵於鉶山卽此注云燕趙謂山脊爲陘本漢縣屬常山郡史記云秦始皇十八年大興兵攻趙王翦將上地下井陘韓信張耳東下井陘擒成安君卽此地井陘山在縣東南八十里四面髙中央下如井故曰井陘漢屬常山郡隋開皇三年罷郡以縣屬恆州十六年於縣置井州大業二年廢州復爲縣唐武徳初重立井州貞觀十七年州廢攺爲井陘縣屬恆州今縣城當控扼之要也錦蔓水在縣西南八十里韓信擊趙使萬人先行背水爲陣信曰陷之死地而後生謂此水也

平山縣西北八十里舊七鄊本漢蒲吾縣北屬常山郡後漢於此立房山縣魏以來廢開皇十六年又置房山縣以縣西北山爲名其城內實外險一名嘉陽城義寧元年置房山郡唐武徳元年置嶽州房山縣一四年州廢縣屬恆州至徳元年攺爲平山仍以恆州爲平山郡房山隋圖經云嶺山有王母祠甚靈俗號爲王母山

後漢章帝元和三年幸趙祠房山卽謂此也在縣西北五十里濊水出焉亦謂石臼水又謂之鹿水出行唐東入博陵謂水刁溝一謂之架�水又從此過石潼山南流入滹沱河前慕容雋時房山王母祠前大樹自防根下得玉圭璧八十三顆光色精奇雋以爲神嶽之命遣尙書叚勤以太牢祭之每祀有一虎往來祠側性頗馴狎不害於物在縣東二十里

靈壽縣西南五十里舊一十五鄊本中山國土地十三州誌云靈壽中山桓公新都系本又雲中山武公居顧桓公徙靈壽按中山武公本周之同姓其後桓公不卹國政晉太史余見周王王問之諸侯孰先亡對曰中山之俗以晝爲夜滛昏康樂以臣觀之中山之君其先亡乎其後魏樂羊爲文侯將攻防中山封之靈壽史記趙武靈王以惠文王三年滅中山遷其君尙於膚施是也漢於此置靈壽縣屬常山郡義寧元年置燕州武徳四年州廢縣屬井州七年州廢屬恆州舊縣城在今縣西北卽古邑城晉移於此今廢城尙存滹沱水在縣西南二十里石潼山小而峻三面削絕一謂五嶽山又爲五臺之稱五峯在縣西北形臺觀學道者多居之有精卽文殊行道之所也又有袈裟水出焉云五臺峻峙惟南面粗可躋陟衛水禹貢曰恆衛旣從大陸旣作水經雲衛水出常山靈壽縣西東北入於滹沱河派水經白羊山山之下有白石如羊頭角身足粲然逼眞從行唐縣東過溫水入房山界也牛飲山莬臺岡在邑界

行唐縣北七十里舊八鄊本趙南行唐邑史記云趙惠文王八年城南行唐秦爲眞定地漢初割眞定地置爲縣因舊名後漢因之屬常山郡後魏去南字爲行唐縣太和十四年置唐郡於此孝昌四年復行唐縣於舊城卽今理是也唐長壽二年攺爲章武縣神龍初仍舊爲行唐縣至大歷三年於此置恆州以界內洹水爲名割恆州靈壽定州恆陽二縣以焉至九年廢洹州縣復舊梁開平二年攺爲章武縣後唐同光初復舊晉攺爲永昌縣漢復舊名滋水在縣北十六里隋圖經云行唐縣滋水經其境鹿水隋圖經云行唐縣鹿水東入謂之水刁溝經石潼山仙人巖晉太康地誌記云故行唐縣西北有仙人巖滹沲水出州西至忻口而東出房山縣界其源自派山下理所湁潗兩渠至下博非方舟不濟矣井水經注云行唐城上西南隅有大井若輪水深不測王山祠水經云行唐城內北門東側祠後有神女廟前有碑其文曰王山將軍故燕冀之神童後爲城神聖女者此土華放石神夫人之元女趙武靈王初營斯邑城彌載不立聖女發嘆應與人俱遂妃神童潛刋眞石百堵皆興不日而成故祀此神後之靈應不冺焉夫人城晉太康記曰行唐縣北二十里有夫人城卽王神女所築

九門縣東三十里舊八鄊本戰國時趙邑戰國防云本有九室而居趙武靈王攺爲九門縣史記云趙惠文王二十八年藺相如城九大城是也漢於此置九門縣屬常山郡髙齊省隋開皇六年重置唐義旗初舉於此置九門郡後廢以縣屬恆州抱犢山隋圖經云九門縣有抱犢山在新市城西通藺相如故宅故屈而避之望風臺趙武靈王築以望齊及中山亦曰寒臺是也滹沲水在縣北四十九里滋水北去縣二十里元氏縣本趙公子元之封邑也史記云趙孝成王十一年滅元氏漢於此置元氏縣漢書地理誌元氏縣屬常山郡後漢光武北徵彭寵陰后從行生明帝於元氏傳世章帝幸元氏祠光武顯宗於始生堂皆奏樂用新詩復元氏租賦晉書地道志攺屬趙國其常山郡移理於眞定府常山故城漢爲郡其廢成在今縣西黃石山水經雲槐水出黃石山山連邑界贊皇山別阜飛龍州在縣西北五十里

欒城縣西十五里元十三鄊本漢關縣屬常山郡後漢省後魏太和十一年於漢關縣故城置欒城縣取平棘縣舊欒城爲名屬趙郡隋屬欒城又攺屬趙州唐大歷三年與定州鼓城同恆州新汲水在縣西北二十里

束鹿縣舊二十二鄊本漢西梁縣地屬鉅鹿郡按今縣南六十里有西梁城尙存又郡國縣道記西梁故城一名五梁城城有二重後漢並入扶栁縣隋開皇三年於此置安定縣屬定州十八年置鹿城郡取縣束鹿城爲名屬冀州唐貞觀元年攺深州至徳二年攺爲束鹿今屬鎭州衡漳水在縣北十里今名衡水亦名苦水西南自趙州寧晉縣界流入滹沱水在縣西北四十五里大陸澤在縣南十里貫城漢爲縣廢城在今縣西南【注】貫音古亂切鄗縣漢邑名廢城在縣東鄔【注】鄗音若堯切

鼓城縣東北九十五里舊十二鄊本春秋鼓子之國蓋白狄別種也漢下曲陽縣之地春秋左氏傳曰晉荀吳圍鼓杜預注云鉅鹿下曲陽縣有鼓聚是也十三州誌雲中山有上曲陽故此加下隋開皇六年分槁城地於下曲陽故城東五里置昔陽縣屬定州卽今縣是也十年攺屬防州十八年攺昔陽縣爲鼓城蓋取古鼓國以爲名唐貞觀元年廢防州攺屬定州大歷三年又與趙州欒城縣同割以恆州雷源中山記雷河溝水源出鼓城縣臨平故城漢爲縣廢城在今縣東南下曲陽城亦漢廢縣城今在縣西滹沱水在縣北十三里魏収墓在縣北七里後漢京觀在縣北七里後漢皇甫嵩攻黃巾賊張角弟寶於下曲陽斬首十餘萬築爲京觀

太平寰宇記卷六十一

欽定四庫全書

太平寰宇記卷六十二

宋樂史撰

河北道十一

定州

定州博陵郡今理安喜郡禹貢冀州之域虞舜肇十有二州蓋並州之域周之九州亦並州之域不攺帝堯始封唐之地春秋爲白狄之地戰國時爲中山國後爲魏所並亦屬晉卒爲趙所並焉戰國策云常荘談謂趙襄子曰魏並中山必無趙矣君何不請公子傾封中山是中山復立也俄而中山武公之後復立與國並稱王五葉專行仁義貴儒學賤壯士不教人戰趙武靈王襲而滅之中山之地方五百里卒爲趙並矣秦並天下爲趙郡鉅鹿二郡之地按張擢中山記云郡理中山城城中有山故曰中山漢靖王受封始移郡出山居盧奴按隋圖經雲中山城在今唐昌縣東北三十一里中山故城是也至景帝攺爲中山國後漢因之魏晉不攺後燕慕容垂都之仍置尹焉十六國春秋慕容垂燕元二年十二月垂定都中山以右司馬封衡爲中山尹至慕容實爲後魏所陷魏於此又置安州至道武末攺爲定州以定安天下爲名周置總管府領鮮虞郡隋初廢郡爲州大業三年攺博陵郡九年攺爲髙陽郡唐武徳四年平竇建徳移置定州領安喜義丰北平深澤毋極唐昌新樂恆陽行唐望都等十縣置總管府領定恆井滿亷五州六年攺爲大總管府管定洺相慈黎冀深蠡滄瀛魏貝景博趙宗觀亷恆升邢巒徳衛滿幽易燕檀平營等三十二州七年攺爲都督府督定恆井滿趙濓欒蠡等八州貞觀元年以廢防州之鼓城來屬五年廢都督府十七年以廢深州之安平來屬先天二年以安平還深州天寶元年攺爲博陵郡乾元元年復爲定州大歷三年以鼓城恆州曲陽縣洹州九年廢洹州曲陽復來屬貞元十三年復爲大都督府十四年廢府依舊爲定州按北齊鼓城王浟爲定州刺史有善績人吏送別悲號滿路有父老數百具饌餞浟浟不能違其意各食一口以領之皇朝爲定武軍節度

元領縣十一今八

安喜蒲陰唐縣陘邑北平望都新樂曲陽

三縣割出

毋極入祁州深澤入祁州博雅建寧邊軍州境

東西二百三十里南北二百七十里

四至八到

西南至東京一千一百二十里西南至西京一千二百二十里西南至長安二千八十五里東至瀛州二百八里南至趙州三百一十七里西南取槁城縣至趙州一百九十里西至鎭州一百二十四里北至蔚州四百九十里東南至深州一百七十三里西南至鎭州一百七十三里西北至鎭州行唐縣七十三里東北至莫州二百五十里

戶

唐開元戶二萬五千四百六十皇朝戶主二萬七千七百五十九客一千八百九十四

風俗

與鎭州同

人物

劉琨字越石爲太尉張忠中山人苻堅徵之不仕歿於西嶽諡曰安道先生李百藥安平人崔元暐安平人誅張易之封博陵郡王崔寧安平人檢校司空郭正一定州人相則天

土產

兩窠紋綾槾藜羅綺貢恆山人參磁器

安喜縣舊十八鄊今十鄊古中山鮮虞地史記云鮮虞白狄之種最大國在漢爲盧奴縣屬中山國按縣界有黒水故池深而不流俗謂黒水曰盧不流曰奴因爲邑名蜀志先主嘗爲安喜尉卽此邑也後燕慕容垂都中山因攺盧奴爲弗違縣屬中山郡後魏平燕攺弗違復爲盧奴縣髙齊文宣帝攺盧奴復爲安喜縣隋文帝攺安喜爲鮮盧縣唐武徳四年復爲安喜縣輿地誌云盧奴城北臨滱水南面河杜預謂管仲城是也水亦名唐河在縣北八里西北自唐縣界流入水經雲滱水又東經京邱北對君子岸岸上有哀王靈王陵次下有泉源積水亦曰泉上岸又東經白土北卽靖王子康王陵又東至樂羊城長星川在縣西八里今名七里溝水經雲長星水東南經盧奴城南天井澤在縣東南四十七里周六十二里水經注泒水歷天井澤南水流所播爲澤俗名天井澱中山故城水經黒山東北有漢中山王城中有釣臺戲馬觀尙存遺址中山者城內有小山側而欲上若委粟焉城因號中山前王陵按隋圖經雲中有趙惠文王陵漢中山懷王陵簡王哀王順王夷王等數陵也安喜故城在縣東三十里本漢安險縣後漢攺爲安喜蜀先主嘗爲尉太妃殿漢成帝馮昭儀子中山王就國乃起此殿爲太妃蒲陰縣東六十里舊十鄊今八鄊本漢安國縣之地屬中山國魏志后妃傳曰明帝追封後父毛嘉爲安國侯隋開皇六年自鄢陵城移安國縣於鄭徳堡屬定州今縣是也其年仍攺安國縣爲義丰縣唐神功元年攺爲立節縣神龍初復爲丰義縣皇朝攺爲蒲陰縣唐河在縣北五里隋圖經云唐河卽滱河是苻秦建元元年髙岸崩頺若城角下有大積水交橫如梁柱莫知所來派水在縣西二十五里解濱故城在縣東北九里本

漢解瀆亭靈帝襲爵解瀆侯帝崩無子竇武定冊迎立卽靈帝也長淋溝今名木刁溝在縣南三十三里唐縣西北五十里舊十八鄊今十鄊本堯爲唐侯國於此至春秋爲鮮虞邑漢爲唐邑地應劭地理記雲中山城西北四十里有左人亭鮮虞故地按左人亭卽今縣城是按地理誌屬中山國髙齊省入安喜縣隋開皇十六年重置屬定州又九州要記唐縣本白狄種最爲夷狄大國梁開平三年攺爲中山縣後唐同光初復舊晉攺爲博陵縣漢初復舊孤山在縣東北五十四里望都山也皇甫謐帝王記云望都山堯母慶都之所居張晏云堯山在北堯母慶都在南每登堯山見慶都山是此鹿靈巖仙人巖皆邑山之名也八度故關在縣西北二十里有水屈曲八度流水之上置關因名之蓋漢戍也鴻山關今名鴻城酈元注水經雲滱水東流入鴻山俗謂其處爲鴻頭卽晉地道記所謂鴻上關是也按九州要記雲中山有鴻山關者昔項羽於此山見羣鴻乃誓眾曰我當南面則中其一引滿射之莫有中者乃折弓投地而去時知項羽終不能濟鴻郎城九州記云鴻城俗呼爲鴻郎城帝堯時丹朱所居卽此城也靈井隋圖經云唐縣中山城西北隅有一大井俗名

趙母井昔云醇酎千日卽是此井所醖後以石蓋之人不敢開齊刺史博陵王濟欲開之卽有雲霧懼不敢開唐池水經雲唐水所積俗謂之蓮荷陂亦曰蓮堰

寡婦故城在縣北九里後漢賈復追銅馬五幡賊於此築城後人語訛傳呼寡婦倒馬故關在縣西北一百二十里滱水東經倒馬關山路險峭馬爲之倒因名漢置關戍於此

陘邑縣南五十里舊十一鄊今六鄕本七國時中山國之苦陘邑漢苦陘縣也史記李克爲中山相苦陘之吏上計入多於前李克曰苦陘上無山林之饒下無藪澤牛馬之息而入多於前是擾亂吾人也於是免之漢屬中山國後漢章帝攺苦陘爲漢昌魏文帝攺曰魏昌隋文仍於其城置隋昌縣屬定州唐武徳四年攺爲唐昌天寶元年攺爲陘邑縣靈沼滋泊皆邑之洿澤民有蒲魚之利焉石臼河故關邑城漢爲關邑縣屬中山後廢故城在今縣西南防頗臺在縣西南十九里慕容恪與冉閔戰於魏昌防頗臺閔大敗卽此地木刁溝在縣南一里

北平縣東北八十里舊十一鄕今六鄊本秦曲逆縣之地屬中山國隋圖經云漢髙祖北徵還至此大防酒酣嘆曰吾周行天下多矣惟見此地與洛陽因封陳平於此十三州誌云後漢章帝巡北嶽以曲逆名不善攺爲蒲陰縣後魏孝昌中於今縣東北二十里北平城置北平郡割中山國之蒲陰望都北平三縣置之髙齊省北平郡及蒲陰縣以博平縣屬中山郡隋開皇三年屬定州唐萬嵗通天二年契丹攻圍七旬不下勅攺爲狥忠縣神龍元年復爲北平後唐長興三年攺爲燕平縣今復爲北平蒲陽山漢書地理誌云曲逆縣有蒲陽山蒲水所出謂此也兼漢有蒲陰故城在今縣西北四十里濡水縣西五里安陽故城關縣西北二十五里望都縣東北五十里舊十三鄊今四鄊本縣舊縣屬中山國堯始受封於此張晏注云堯山在北堯母慶都在南登堯山見都山故以望都爲名今邑有堯祠並後漢光武祠甚靈髙齊省隋開皇六年又置唐水縣西南四十二里都山一名豆山堯母望之故有望都之號伊祁山堯住此山後因作姓倒馬關在邑界中

人亭卽今縣是也桞宿城在縣東四十二里漢宣帝母王夫人微時與父母別處本漢桞宿侯國漢書王子侯表曰元翔元年三月癸酉封中山靖王子蓋爲桞宿侯是此張行成墳唐左僕射劉伯威墳漢太尉已上二墳在邑界陽城澱在縣東南七里周三十里莞蒲菱芡靡所不生堯祠在縣南四十里

新樂縣西南五十里舊八鄊今五鄊本春秋鮮虞國漢爲新市縣之地隋開皇十六年置新樂縣屬定州取新樂故城爲名也新樂者漢成帝時中山孝王母馬昭儀隨王就國王爲建宮於樂裏在西鄊呼爲西樂城時人訛呼西爲新故爲新樂義臺縣西南十三里後燕余曰慕容麟與道武戰於義臺燕師敗績黃山隋圖經云新樂縣黃山有細耎白石可爲器物土人攻之長淋溝在縣東南二十四里亦呼爲水刁溝防頗墓在界

曲陽縣西北二十里舊十三鄊今六鄊本上曲陽縣也屬常山郡後漢屬中山國髙齊天保七年除上字但爲曲陽縣屬中山郡隋開皇六年攺曲陽爲石邑縣其年移石邑於井陘縣屬恆州七年於此置恆陽縣定州在恆山之陽唐攺爲曲陽縣避廟諱北嶽恆山在縣西北一百四十里禹貢太行恆山至於碣石入於海孔安國注云二山連延至碣石也爾雅恆山爲北嶽郭璞注今常山也避文帝諱攺爲常山也周禮正北曰並山其山鎭曰恆山鄭注恆山在上曲陽縣春秋元命苞昴畢間爲天街散爲冀州分爲趙國立爲常山其山有祠曰安天王按山記云髙三千九百丈上方三十里周三千里上有大元之神泉神艸十九種道者服之神仙太史公北嶽有五名一曰蘭臺府二曰列女宮三曰華陽臺四曰紫防宮五曰太乙宮或曰大茂山山北四百餘里號飛狐之口有卒然孫吳以諭兵勢鳴石溪水側有石若扣之卽鳴

太平寰宇記卷六十二

欽定四庫全書

太平寰宇記卷六十三

宋樂史撰

河北道十二

冀州深州

冀州信都郡今理信都縣禹貢九州之一畢昴之間爲天街昴星散爲冀州分爲趙國立爲常山兩河之間曰冀州夏書禹導河自大伾山北過絳水至於大陸按地誌絳水南自淸河郡經東武城縣界入當郡南宮縣界又東北入信都縣界水經注云洚故瀆又東北經羣陽亭北入信都城東散入澤渚按羣陽亭在今郡理東南三十五里今郡乃漢信都國城則郡理東入兗州之域西入冀州之域明此是二州之地春秋時爲晉東陽地三家分晉因屬趙秦並天下置三十六郡屬鉅鹿漢書髙帝六年分鉅鹿立淸河信都常山等郡尋攺信都爲國至景帝二年攺廣川國立王子彭祖爲王四年彭祖徙封趙中山王二年封皇子爲越王齊有罪國除數月武帝立齊子去爲王去有罪徙上庸四歲後宣帝立去兄文爲王文子海陽有罪徙房陵元帝建昭三年攺爲信都國封王子興爲王后興徙中山王哀帝二年徙定陶王景爲信都王領十七縣理信都後漢初復爲郡按後漢書云王郎僭號河北悉應光武自薊南行有白頭翁曰努力信都爲長安守光武至信都而太守任光開門出迎卽今州也光武遂攺爲長安國永平十五年更名樂成國以封皇子黨爲王傳國四世絕延光元年又更名安平國以封河間孝王開子徳爲王以續嗣至中平元年有罪國除漢末兼治置冀州領郡國而理於此魏黃初中冀州刺史自鄴徙理信都至晉太始元年封皇叔祖父子爲安平王太康又攺爲長樂國立孚曾孫祐爲王十年割武遂武邑觀津三縣爲武邑國以封南宮王承爲武邑王惠帝時承薨無後省還長樂西晉末石趙自信都徙理襄國至季龍州徙於鄴慕容雋平冉閔冀州又徙理信都苻堅克慕容暐州又徙理於鄴後慕容垂據中山復移冀州於信都故垂都之後魏平慕容氏復爲長樂郡兼置冀州北齊後周皆因之隋開皇三年郡廢而冀州如故煬帝初州廢復爲信都郡唐武徳四年討平竇建徳復攺置冀州鎭信都衡水武邑棗彊南宮堂陽下博武彊八縣六年置總管府移治所於下博管冀貝深宗四州貞觀元年廢都督府移州治於信都又以下博武彊二縣屬深州十七年以廢深州之下博武彊鹿城廢觀州之阜城來屬龍朔二年攺爲魏州都督府咸亨三年復舊先天二年割下博武彊鹿城三縣屬深州開元二年復以下博武彊還冀州天寶元年攺爲信都郡乾元元年復爲冀州後漢皇甫嵩李義貞爲冀州牧平黃巾賊有功後嵩奏請冀州一年田租以服饑人帝從之百姓歌之曰天下大亂兮市爲墟母不保子兮妻失夫賴得皇甫兮復安居

元領縣十

信都南宮阜城武邑堂陽棗彊

衡水蓚縣徳州割到

二縣割出

武彊下博俱入深州

州境

東西二百六十里南北三十六里

四至八到

西南取相州路至東京七百二十里西南至西京一千四百里西南取相州至長安一千九百二十里東至徳州二百一十五里南至貝州一百三十里正西微北至趙州一百六十里北至瀛州二百四十里東至博州三百里西北至邢州二百六十里西北至深州一百三十里東南至博州三百里東北至滄州三百三十里

戶

唐開元戶九萬四千一百二十皇朝戶主一萬八千六百三十五客三千七百一十二

風俗

虞植冀州風土記云黃帝以前未可備聞唐虞以來冀州乃聖賢之淵藪帝王之田地又張彥眞記云前有唐虞之化後有孔聖之風又十三州誌云冀州之地蓋古京也人患剽悍故語曰仕宦不偶值冀部其人剛狠淺於恩義無賓序之禮懷居慳嗇古語云幽冀之人鈍如椎亦履山之險爲逋逃之藂又許愼說文云冀州北郡以月朝作飲食爲膢臘祭也又山東之人性緩尙儒仗气任俠是也

姓氏

髙陽郡五姓許

紀夏

伏公孫

渤海郡三姓吳

髙歐陽

人物

竇嬰董仲舒後魏有馬八龍張載武邑人唐孔穎達冀州衡水人爲散騎常侍髙士廉渤海蓚縣人

土產

絹貢綿貢艸履子

信都縣舊三十鄕今八鄕本漢舊縣也屬信都國又續漢書郡國志信都縣屬安平國後漢又屬長樂郡隋開皇六年又於州置長樂縣大業二年省信都縣入長安十二年又攺長樂爲信都縣郡國縣道記云信都城內有曹魏冀州刺史陳畱丁紹頌徳碑靑龍三年立又有後魏刺史崔藏李平封隆之四碑文皆冠絕胡蝗晉陽秋曰司冀靑雍州蝗屬茅艸至盡石勒與蝗競取民禾河北百姓謂之胡蝗歷山舜耕歷山是此衡水亦曰長蘆水卽濁漳之下流也按信都記雲衡水有表潬渡歷下博城北而迆邐東北注謂之九爭曲水味鹹苦俗稱苦河亦謂之黃漳河濁漳水在州西北六十里亦謂之白溝絳水禹貢謂導河北過洚水卽此今謂之枯絳渠西南自南宮縣界流入又雲絳水枯瀆在州東南二十里博水源出中山望都南入下博縣界因爲名楊污澤爾雅謂秦有楊洿長瀘枯溝在州西二里故昌城漢爲縣在今郡西北五十里屬信陽後漢省故城在焉扶柳故城亦漢爲縣後漢屬安平國後魏省故城在今縣西三十里後漢劉植迎世祖於此辟陽故城在今縣東南三十五里漢爲縣後漢省

故桃城漢爲縣在今縣西北四十五里後漢省今縣城存故澤城西晉末劉石之亂人相率共築此城於栁澤畔合陽城漢縣髙帝時以代王喜棄國降爲合陽侯宣帝又封梁喜爲侯王莽攺曰宜鄕後漢並省入扶柳舊地理誌書並失所在蓋在今郡東界三張宅晉文士張協兄弟三人喜屬文皆郡人也語曰二陸入洛三張減價竇冢隋圖經云觀津東南三里靑冢髙三十餘丈周回千步漢文帝竇后父靑少遭秦亂隠身漁釣墜泉死景帝卽位太后於墜泉所起大墳號曰竇氏靑山在觀津城南煮棗故城在縣東北二十五里漢侯國城六國於此煮棗油後魏及齊以故事每煮棗油於此城

南宮縣西南二十六里舊二十七鄕今四鄕本漢舊縣漢書曰髙後元年封張敖子偃爲南宮侯卽此邑也地理誌南宮屬信都國隋圖經光武自薊南馳至南宮界遇大雨引車入道傍客捨馮異抱薪鄧禹燃火對竈燎衣而去卽此地髙齊天保七年省隋開皇六年復置洚水枯瀆在縣東南六里南自淸河郡經繚縣城流入邑界繚縣漢爲縣在今縣東南二十六里故城存後漢省有洚水枯瀆經此城北

阜城縣東北一百四十里舊二十七鄕今四鄕本漢舊城也屬渤海郡故城在今縣東二十二里阜城故城是後漢屬安平國晉書地道記云故阜邑爲阜城髙齊天保七年自故城移於今理隋開皇九年攺屬觀州大業二年復屬冀州唐武徳四年又屬觀州貞觀十七年廢觀州又冀州弓髙城在縣南二十七里隋圖經云弓髙城漢封韓頺當爲侯國崔浩曰韓增爲頟侯今城中有龍頟村卽此晉省縣隋開皇十六年復置屬滄州故蒲領縣漢縣在今縣北三里蒲領故城是後漢省

並蓚按水經云今滄州魯城縣北六十里漳河西岸又有一蒲領人流寓於彼遂立此城後漢旣以蒲領並蓚今阜城北蒲領故城與蓚相近足明魯城西界蒲領非漢縣也苻融壘在縣東北二十四里沙邱卽宅陽城一名西宅華陽亭卽嵇康學琴於此

武邑縣東北九十里舊十九鄕今四鄕本漢舊縣也屬信都國漢屬安平國晉太康十年於此置武邑郡後魏皇始三年移郡武彊髙齊天保中省武邑隋開皇六年復置洚水九州記云武邑縣洚水西南自衡縣界而東經縣城西過衡漳河在縣北三十二里觀津丘在縣東南二十七里東昌故城在縣東北二十八里漢爲縣後漢末省觀津城在縣東南二十五里古隄尙存卽六國趙邑也趙孝成王封樂毅於觀津號望諸君又漢爲縣景帝母竇太后觀津人也髙齊天保七年省武彊河在縣北三十二里

堂陽縣西六十五里舊十七鄕今四鄕本漢舊縣也漢書漢髙祖封孫赤爲堂陽侯卽此地屬鉅鹿郡應劭曰縣在堂之陽按長蘆水亦謂之堂水縣名堂陽蓋取此也後漢屬安平國髙齊省隋開皇十六年重置屬冀州晉攺爲蒲澤唐復舊名堯臺郡國志云信都堂陽九門城有古臺二所並號爲堯臺長蘆水在縣南二百步

棗彊縣東南六十八里舊二十鄕今四鄕本漢舊縣也武帝封廣川子晏爲侯卽此漢書地理誌屬淸河郡按縣道記云今棗彊東北十八里有廣川王故城慕容垂於此置廣川郡後魏孝文太和十一年廢郡髙齊天保七年省廣川縣因移棗彊縣理此城屬長樂郡隋開皇二年又自故城移棗彊於今理縣外城卽羌酋姚弋仲之故壘也棘津故城在縣東北二十七里左傳曰晉荀吳帥師涉自棘津史記曰呂望東海人也老而無遇賣食棘津今故城東北百步有後漢黃門譙敏碑其文相傳爲蔡伯喈撰也髙隄今縣東北三十六里有髙隄故城一名雍氏郭城漢爲縣後漢省平隄漢宣帝封河間獻王招爲侯後漢省舊地理誌並失其所在蓋在今縣東北髙堤城側近以界內多古堤因以爲名枯漳河在今縣東南又東流入蓨縣界廣川故城

漢爲縣故城在今縣東北古臺隋圖經云城北一古臺俗傳爲太公賣漿臺故棗彊城漢爲邑理故城在今縣西南十五里後漢省魏復置髙齊天保七年自故城移棗彊縣於今縣東北十八里廣川城置隋開皇三年移於今理復陽故城漢縣在今縣西南十八里故城是也髙帝封陳胥爲侯卽此後漢省莎隄漢爲縣後漢省舊城地理書並失所在按郡國縣道記云今在貝冀徳三州之界卽棗彊地也

衡水縣西北四十五里舊十八鄕今三鄕本漢桃縣地隋開皇十六年於今縣置衡水縣在長蘆河西則衡漳故瀆也因以爲縣名長蘆水在縣南百步藺相如臺在縣東北十二里

蓚縣東北七十里舊二十鄕今四鄕本漢修縣卽條國文帝封周亞夫爲條侯蓚縣屬信都國後漢屬渤海郡晉攺蓚爲條開皇三年廢渤海郡屬冀州五年攺條縣爲修縣屬觀州唐武徳亦屬觀州貞觀十七年廢州攺徳州今屬冀州九成在縣西有邸閣城內有晉蓚今有魯國孔翊淸徳碑存馬頰河經邑界

深州

深州饒陽郡今理陸澤縣禹貢冀州之域星分畢宿戰國時屬魏七國時爲趙地秦並天下爲上谷鉅鹿二郡地漢爲饒陽地屬涿郡後漢屬安平國桓帝以後爲博陵郡晉爲博陵郡北齊亦同隋開皇十六年廢郡於饒陽縣置深州以州西故深州爲名大業二年州廢以其地分入博陵河間二郡唐武徳四年平竇建徳於河間郡之饒陽縣置深州領安平饒陽蕪蔞三縣初治安平其年移理饒陽貞觀元年割故廉州之鹿城冀州之武彊下博來屬定州鹿城下博武彊屬冀州先天元年復割安平鹿城饒陽置深州仍分置陸澤天寶元年攺深州爲饒陽郡乾元元年復爲深州

元領縣五今六

陸澤饒陽安平下博冀州割到武彊冀州割到樂壽冀州割到

二縣割出

鹿城入鎭州博野入定州

州境

東西一百九十里南北二百六十里

四至八到

東至東京九百里西南至西京一千三百三十里西南取趙州路至長安二千五百里東至滄州

三百一十五里南至魏州五百里西至鎭州一百八十五里北至易州三百里東南至冀州一百三十里西北至定州一百七十三里西北至瀛州一百五十里西北至鎭州一百五十里戶

唐開元戶四萬二千二百一十一皇朝戶主一萬五千四百八十八客五千八百七十二

風俗

與冀州同

人物

唐魏知古深州陸澤人爲相

土產

布絹貢石橊

陸澤縣舊十七鄕今五鄕本漢廣河縣地隋仁壽中象城縣地唐開元中自象城析置以大陸澤爲名貞元中以饒陽立深州至長慶以後移深州理於是邑大陸澤禹貢謂大陸旣作也

饒陽縣東北三十里舊三十鄕本漢舊縣也屬涿郡應劭注云在饒河之陽爲名今有古城在今縣東北二十里饒陽故城是也齊文宣天保五年移於今理按饒陽縣卽後魏虜渠口置虜口鎭於此後爲縣深州隋開皇三年攺屬定州十六年屬饒州枯白馬渠在縣南一名黃河今名白馬溝上承滹沱河東流入下博界故注水經云滹沱又東自馬渠出李公渚趙記云此白馬渠魏白馬王彪所鑿俗謂之黃河又通典州郡誌滹沱河舊在縣南卽光武所渡處魏武帝因饒河故瀆決令北注新溝所以今在縣北後刺史楊貝攺爲淸寧河也毛萇宅注詩爲河間博士是邑人今有宅存博陵

故城饒陽故城皆漢邑名廢城在縣界虜口鎭今理也自石趙苻秦後魏並爲博陵郡理於此州理城晉魯口城也公孫泉叛司馬宣王徵之鑿滹沱入派水以運糧因築此城蓋滹沱有魯沱之名因號魯口後魏道武皇治二年車駕幸魯口卽此城也蕪蔞亭在縣東北四十五里後漢光武自薊東南馳晨夜至饒陽蕪蔞亭饑甚馮異進豆粥光武曰得公孫豆粥饑寒俱解公孫異字蕪蔞亭故城在縣東北四十五里隋縣地蓋因東北蕪蔞亭爲名

安平縣西北五十三里舊十六鄕今五鄕本漢舊縣屬涿郡漢書曰髙帝六年封鄂千秋爲安平侯後屬博陵郡今城北面有臺俗謂之神女樓自晉及髙齊博陵郡並理此隋開皇十六年又於此置深州大業三年省州以縣還涿郡唐武徳四年又置深州以縣屬深州州廢割屬定州至先天元年又置州縣仍屬焉谷邱故城在今縣西南十五里漢爲縣後漢省今名礓石河西自定州義丰縣界流入滹沱河在縣南二十三里武彊縣東北一百三十里舊四十鄕今六鄕古城隧城卽六國時爲趙邑故城在今縣東北三十里是漢爲武彊縣屬河間國後漢屬安平國晉屬長樂國後魏屬武邑郡髙齊天保七年省又按郡國縣道記武彊故縣在今縣西南二十五里漢爲侯國今縣卽西晉於其城置武彊縣因古城以名之髙城移於今理有衡漳河在今縣南五里其城卽後魏武邑縣郡城道武皇治二年築武隧故城在縣東北三十一里趙破秦將扈輒於武

隧斬首十萬卽此地也武彊故城在縣西南二十五里漢書嚴不識以擊黥布功封武彊侯後漢王梁亦爲武彊侯武彊泉卽擔生蛇所陷之縣

下博縣北一百里舊二十二鄕今六鄕本漢舊縣也屬信都國應劭注云太山有博縣此故言下也王莽攺曰閏博亦謂在博水之下故名耳後漢書雲光武曾迷於下博是故縣在今縣南二十里後魏移縣於衡水北卽去今縣二十里俗謂之故城縣後周建徳六年又移於今理按縣道記云下博今理郡後漢祭遵壘北枕衡漳水是焉白馬故溝隋圖經云魏白馬王彪鑿武彊淵邑人有遇有一蛇疑其靈持而養之名曰擔生長而吞噬人裏內患之遂捕系獄擔生負而奔邑因淪爲河縣長及吏咸爲魚矣今縣治東北半里許落水淵水又東南結爲湖縣淪之處令之子東奔又陷於此故謂之郎君淵平澤河在縣北界卽後漢王霸言光武冰合之所今號爲危渡世祖廟漢世祖自薊北行至此見一白頭翁云信都爲長安守是此處今有廟存

樂壽縣東北【闕】

裏舊五十鄕今四鄕本漢樂成縣也屬河間國故在今縣東南十六里是漢理所城內有河間獻王殿余址尙存續漢書郡國志云後漢桓帝攺爲樂陵縣帝追尊祖父河間王開爲孝穆皇帝以爲邑奉山陵故加陵曹魏文攺爲樂城縣後魏太和十一年自魏郡移河間郡及縣西南一里樂壽亭故城其年郡又移理武桓城今河間縣是也隋開皇三年罷郡以縣屬瀛州十八年攺爲廣城縣仁壽元年又攺爲樂壽縣又取其理城爲名大業十三年自樂壽亭故城移於今理房淵九州記云樂壽縣有房淵方三百里石勒之建安二年水忽變爲赤燕慕容雋二年水忽生鹽如印形其淵一日再長再減不失其度居近者時見龍狗之狀傍邊戲葉落於淵者輒有羣燕銜出故阿武城漢縣廢城在今縣西北三十九里後漢省故中水城漢縣也在今縣西北三十里髙祖封功臣呂馬童爲中水侯卽此地也居兩河之間故曰中水又郡國縣道記云其城南枕滹沱北背髙河髙齊天寶七年省

太平寰宇記卷六十三

欽定四庫全書

太平寰宇記卷六十四

宋樂史撰

河北道十三

徳州

徳州平原郡今理安徳縣禹貢兗州之域星分危宿十一度春秋及戰國並屬齊地秦滅齊置齊郡漢髙帝分齊郡置平原郡領縣十九理平原後漢又爲國殤帝延平元年以封和帝子勝爲王子徳嗣無子安帝永寧元年立河間孝王子翼爲平原王奉勝祀順帝永建五年貶翼爲蠡吾侯桓帝建和二年封其弟顧爲平原王至獻帝時國除曹魏黃初三年又爲國封皇子叡爲平原王七年叡入爲皇太子晉武太始元年亦爲國封叔父幹爲平原王后魏又攺爲郡郡仍移平原理今聊城界舊城文帝太和中於今州東南三十里安徳故城置安徳郡平原屬焉隋開皇三年罷郡以平原屬冀州九年於今安徳復置徳州平原復屬徳州大業三年罷州爲平原郡唐武徳四年平竇建徳復置州領安徳般平原長河將陵平昌六縣其年置總管府管博徳棣觀四州貞觀元年廢都督府割滄州之滴河厭次來屬十七年廢般縣以滴河厭次二縣屬棣州又以廢觀州之蓚縣安陵來屬天寶元年攺爲平原郡乾元元年復爲徳州

元領縣十今五

安徳平原安陵將陵徳平

一縣割出

蓚縣入冀州

二縣廢

長河並入將陵歸化爲鎭

州境

東西一百九十五里南北二百一十九里

四至八到

西南至東京九百五十里西南至西京一千一百九十里西南至長安二千五百里東至棣州二百四十里南至博州二百六十里西至冀州二百一十五里正北微東至滄州二百四十里正南微東渡河至齊州二百四十五里西南至貝州二百三十里西北至冀州三百三十里

戶

唐開元戶六萬一千七百七十皇朝戶主一萬一千三百五十六客三千五百六十八

風俗

與冀州同

姓氏

平原縣六姓師

雍芮

義華

東方人物

東方朔平原厭次人禰衡平原人管輅平原人劉峻字孝標平原人著辧命論王刋髙翊皆

平原人

土產

貢綾蛇牀子賦綿絹

安徳縣舊二十八鄕今【闕】鄕本漢安徳縣也屬平原郡後魏屬安徳郡隋開皇三年廢郡屬冀州九年攺徳州黃河南去縣八十里滴水在縣西南八十里鬲津枯河在縣南七十里禹貢兗州九河旣道鬲津卽九河之一自鬲津至徒駭二百餘里今河𨿽移不離此城也馬頰河在縣南五十里鹿角故關在縣東七十五里故鬲城郡國縣道記古鬲國郾如咎陶之後漢爲縣髙齊天保七年並入徳安廢城在今縣西北東方朔祠在縣東四十里系祀典唐大歷中刺史顏眞卿重鐫夏侯湛贊碑見存

平原縣西南四十六里舊十八鄕本漢舊縣屬平原郡後魏屬安徳郡隋開皇三年罷郡屬冀州九年攺徳州王莽枯河北流經漢平原郡故城黃河在縣南五十里故鄃城在縣西漢初屬淸河郡又置靈縣尋並爲鄃封馬武爲侯卽此地後魏省鄃今故城存馹幕故城漢縣在今縣西北二十里故城是也髙齊省入平原縣按郡國志云殷至祖乙時置馹於此管輅祠在縣西南一里

徳平縣東北八十里舊二十三鄕本漢平昌縣屬平原郡故城在今縣西南三十里卽漢理所後攺爲西平昌後魏永熈二年又除西字移於今縣東南廢平昌縣髙齊天保七年又移於今理隋開皇三年攺屬滄州十六年屬徳州今爲徳平縣馬頰河在今縣南十里唐久視元年開決又名新河故般城漢縣廢城在今縣東北二十五里髙齊天保七年省隋開皇十六年又置般縣於今平昌縣西南三十里漢平昌城內貞觀十年被水漂毀又移於漢平昌城東北十四里今縣西南六十里築城以置百姓十七年廢重平故城在縣西北三十里漢爲縣後漢省今有故城存魏宣武帝大明三年復置天寶七年省並入平昌縣

將陵縣北五十里舊八鄕今【闕】鄕本漢安徳縣地屬平原郡隋開皇十六年於此置將陵縣取安徳縣界故將縣爲名屬徳州鬲津枯河在縣北二十里王莽枯河縣東十里廢長河縣在州西北五十里舊十五鄕本漢廣川縣也屬信都國後漢淸河國魏封裴秀廣川侯髙齊省隋開皇六年復置屬冀州九年攺徳州仁壽元年攺廣川縣爲長河縣今並將陵漳河水自貝州漳南縣界流入西去縣二十五里永濟渠在縣西十里張公故關在縣東南七十里

安陵縣西北一百里舊二十三鄕本漢蓚縣地屬渤海郡漢立安陵縣舊地理書但云蓚縣並失安縣理所今縣東七里晉所置東安陵縣城卽漢安縣舊理也後魏省東字今微有遺址髙齊天保七年省開皇六年又分東光縣於今縣東二十里新郭城再置今安陵故縣是也大業二年廢唐武徳四年復立貞觀十七年廢觀州與蓚縣同徳州永隆二年移於桓杜橋卽今理福城唐元和三年橫海軍節度使鄭權奏徳州安徳縣渡黃河南鄰齊州臨邑縣有灌家口艸市者頃成徳軍於市北十里築城名爲福城緣隔黃河與齊州臨邑縣對岸又居安徳平原平昌三縣疆界地闊遠易動難安請於此置縣以歸化爲名詔從之今廢爲鎭

棣州

棣州安平郡今理厭次縣禹貢兗州之域郡國志本靑州界星分危宿四度春秋時屬齊賜太公履北至於無棣是也秦並天下爲齊郡漢爲平原渤海千乘三郡地後漢爲平原郡安樂國地晉又爲樂安樂陵二國之地宋並樂安爲樂陵後魏又分樂陵爲二郡隋開皇中於郡理置厭次縣屬渤海郡又於陽信縣置棣州大業二年州廢縣滄州仍自饒安縣移滄州於陽信縣爲理唐武徳四年置棣州領陽信樂陵滴河厭次四縣治陽信八年並入滄州貞觀十七年復置棣州於樂陵縣領厭次滴河陽信三縣又割淄州之蒲臺隸焉而樂陵屬滄州天寶元年攺爲樂安郡乾元元年復爲棣州

元領縣五今三

厭次滴河陽信

二縣割出

蒲臺渤海以上二縣入濵州

州境

東西三百四十九里南北一百四十二里

四至八到

西南至東京一千一百里西南至西京一千四百三十里西南至長安二千二百九十里東至濱州八十里西至徳州二百里南至淄州一百八十里東至滄州二百七十里東南至靑州二百四十里西南至齊州二百五十里東北至濱州渤海縣界四十里西北至滄州二百三里

戶

唐開元戶二萬五千五百四十五皇朝戶主一萬五千六百八十五客四萬四百九十三

風俗

與滄州同

人物

任昉樂安人與沈約爲一代詞宗

土產

貢絹地出絲蠶

厭次縣舊二十鄕今四鄕本漢富平縣也屬平原郡後漢明帝更名厭次則厭次前已廢矣相傳秦皇東遊厭气至碣石次捨於此因爲名曹魏樂陵國晉樂陵郡理於此太始元年封石苞爲公後魏又徙厭次理馬頰嶺城卽今陽信縣東馬嶺城也髙齊天保七年省隋開皇十七年於此復置屬滄州唐武徳四年屬棣州邵城郡國志云後爲厭次城是也有東方朔冢存卽晉邵纉屯兵此城石虎擒之因名邵平城後卽單呼黃河在縣南三里滴河在縣西十里通海故闗在縣西十里

滴河縣西南六十里舊十鄕今三鄕本漢朸縣也屬平原郡後漢省隋開皇十六年於朸故城置滴河縣以縣南滴河爲名屬滄州攺屬棣州唐貞觀元年攺徳州十七年還棣州馬頰枯河在縣北二十里滴河在縣北十五里漢成帝鴻嘉四年河水泛溢爲害河隄都尉許商鑿北河通海故以商字爲名後人加水焉按水經云商河水從縣界流逕富平故城北分爲二東水謂之長聚溝北水爲百泊瀆東北俱注於海黃河在縣南十八里

陽信縣北六十里舊十四鄕今六鄕本漢舊縣也屬渤海郡縣在河曲之中魏屬樂陵國晉東海王越斬汲桑於此後魏屬樂陵郡隋開皇三年罷郡屬滄州十七年於陽信置棣州唐武徳六年省州以縣屬滄州後唐同光三年割屬棣州瑗城漢縣故城在今縣東北五里一名運城後漢廢城存富平故城漢縣廢城在今縣東南三十里富平故城是也今名邵城按十六國春秋云內黃人邵纘自號冀州刺史屯富平城爲石季龍所擒卽此城也城中有鐵柱兼有神祠千乘博川皆漢之縣名有廢城俱在邑界鉤盤河在縣北四十里卽九河之一也

濱州

濱州今理渤海縣本瞻國軍周顯徳三年三月升爲州仍割棣州之渤海蒲臺兩縣屬焉

今領縣二

渤海蒲臺

州境

東西二百二十里南北一百三十八里

四至八到

西南至東京一千一百二十一里西南至西京一千六百九十里西南至長安二千三百八十里東至海一百八十里西至棣州界四十里南至淄州一百八十里北至滄州界八十里東南至靑州界一百八十里西南至【闕】州八十里東北至滄州界七十里西北至滄州界二百六十里戶

舊戶載棣州籍皇朝管戶主九千一百八十五風俗

同棣州

人物無

土產

同棣州

渤海縣舊十鄕今九鄕本漢蒲臺縣地唐垂拱四年分置渤海縣以在渤海之濱爲名天寶五年以地土咸鹵自舊縣西移四十里就李丘村置卽今理大海在縣東一百六十里舊黃河在縣西北六十里景福二年後河水道移今枯

蒲臺縣東南五十里舊十二鄕今四鄕本漢濕沃縣屬千乘國續漢書志無濕沃縣宋復置濕沃縣屬樂陵郡隋開皇三年攺屬滄州十六年攺爲蒲臺縣取縣北蒲臺爲名隋末廢唐武徳四年重置八年攺屬淄州貞觀十七年置棣州割蒲臺屬焉古蒲臺在縣北四十里秦始皇築之以望海祀蓬萊宮乃於臺上蟠蒲系馬蒲生縈委若有系狀東去海二十五里此臺割入渤海縣界今縣因此爲名黃河西南去縣七十里大海在縣東一百四十里海畔有一沙阜髙一丈周回二里呼爲鬭口澱是濟水入海之處海潮與濟相蕩故名今澱上有井可食海潮𨿽大澱終不沒百姓於其下煮鹽

太平寰宇記卷六十四

欽定四庫全書

太平寰宇記卷六十五

宋樂史撰

河北道十四

滄州

滄州景城郡今理淸河縣禹貢冀州兗州二州之域禹貢曰濟河惟兗州九河旣導孔注雲河水分爲九道在此州界虞舜及周爲幽州之域春秋時屬齊魯七國時燕齊二國之境又爲燕趙齊三國之域秦並天下以齊地置齊郡以趙地置鉅鹿郡燕置上谷郡爲三郡之地漢髙帝五年又分三郡之地置渤海郡理浮陽後漢郡移理南皮曹魏不攺晉武帝太始元年封安平王孚子輔爲渤海王宋文帝元嘉中攺置樂陵郡孝武以其地廣分其地又置渤海郡後魏初攺渤海郡爲滄水郡太安四年郡移理今縣東城尋又省復爲渤海郡至熙平二年分瀛州冀州置滄州取滄水郡爲名領浮陽樂陵安徳三郡理饒安卽今饒安縣東千童故城是也其浮陽郡理今浮陽縣髙齊及後周渤海郡猶理東光浮陽郡猶理浮陽隋初三郡皆廢爲縣以元渤海所領縣屬冀州以浮陽所領縣屬滄州又以廢樂陵郡之屬縣並屬滄州十六年於長蘆縣置景州於陽信縣置棣州大業二年廢景棣二州元屬縣屬滄州仍自饒安移州理於陽信縣三年罷州爲渤海郡仍理陽信十二年爲賊所逼郡因徙理淸池唐武徳元年攺爲滄州領淸池饒安無棣三縣治淸池其年移治饒安四年竇建徳分饒安置鬲津縣五年以淸池屬東鹽州六年以觀州胡蘇縣來屬州仍徙治之其年又省棣州以滴河厭次陽信樂陵四縣來屬貞觀元年以瀛州之景城廢景州之長蘆南皮魯城三縣廢東鹽州之鹽山淸池二縣並來屬又以滴河厭次二縣屬徳州以胡蘇屬觀州仍移州治於淸池又省鬲津入樂陵省無棣縣入陽信八年復置無棣縣十七年以觀州之弓髙東光胡蘇來屬割陽信屬棣州天寶元年攺爲景城郡乾元元年復爲滄州舊爲橫海軍節度唐末攺爲義昌軍梁乾化二年攺爲順化軍後唐復爲橫海軍皇朝因之

元領縣七

淸池饒安鹽山樂陵南皮景州割到無棣臨津景州割到

二縣廢

長蘆並入淸池乾符並入淸池

州境

東西三百六十二里南北三百一十二里

四至八到

西南至東京一千二百里西南至西京一千三百六十里西南至長安二千二百二十里東至大海一百八十里正南微西至徳州二百四十里正西微北至瀛州二百里北至幹寧軍九百一十里北至幽州五百七十五里東南至棣州二百五十里西南至冀州二百九十里西北至冀州二百六十里東北至海口二百五十里又至平州五百里

戶

唐開元戶十二萬四千四十二皇朝戶主二萬二千三百七十五客二萬七千三百一十五

風俗

滄州古渤海之地屬趙分居多漢書渤海趙之分野趙地薄人眾丈夫相聚遊戲悲歌慷慨起則椎剽掘冡作姦巧多弄物爲倡優十三州誌云渤海風俗鷙戾髙气尙力輕爲姦凶

人物

茅焦說秦始皇迎母齊人漢有雋不疑鮑宣晉有石苞刁協刁雍唐袁恕已滄州東光縣人誅張易之封爲南陽郡王賈耽南皮人拜相著貞元十道錄

土產

鹽絹

五色栁箱蜃蛤棉

綾水蔥蓆細文葦簟糖蠏鱧鮬兔毫牡蠣

淸池縣舊三十鄕今十三鄕本漢浮陽屬渤海郡以在浮水之陽隋開皇十八年攺爲淸池縣因縣東南仵淸池爲名浮水源自東光縣西界永濟渠分出東北流經州理南十里又北經州城東一里又東北入於海故土地十三州誌雲浮水所出東入海徒駭河九河之一與淸池相接永濟河在縣西三十里自南皮縣入幹寧軍今亦呼爲禦河迎河在縣西南二十三里從南皮來輿地誌雲南皮有迎河分漳河入浮水毛河在縣西南五十七里從南皮來輿地誌云毛河漳水東分從莫州來又呼爲棣州河仵淸池在縣東南一十九里其水澄味鹹未嘗枯涸輿地誌云浮陽城南有大運澱魏延興二年水溢注破仵淸村因以爲池池內有鯔魚蓋與海濳通滄州舊城唐貞元十三年增築外城東南隅先有古墓髙二丈人莫知名因掘得銘記云是六國時趙武靈王墓遂置祠祭劉碑後周人居此傳經史後學之人爲立碑見存廢長蘆縣州西北四十四里本漢參戶縣今縣西北四十六里有參戶故城是後漢省亦謂之木門城按本縣理卽周宣帝大象三年於參戶故城東南置長蘆縣屬章武郡隋初於今理西北三里置漳河郡以縣屬焉三年罷仍移縣於郡界屬瀛州十六年於縣置景州隋大業三年廢唐武徳四年又於此置景州貞觀初省以縣屬滄州縣元在永濟渠西開元十四年大雨城邑漂沈十六年移於永濟渠東一里卽今縣也皇朝乾徳二年割入淸池縣長蘆在舊縣西南五里按水經長蘆水出洺州列人縣以其水旁多蘆葦爲名薩摩陂在縣北周回五十里民有蒲魚之利中邑漢縣髙後封呂相朱進爲侯王莽攺曰檢陰后漢省並浮陽舊地書並失其所在卽今縣地是也盟亭郡國志雲長蘆縣有盟亭卽爲燕齊二界五壘城在縣西南二里輿地誌云漢宣帝封河間獻王子雍爲景城侯五子分居城中俗呼五壘城木門古城在縣西北四十六里春秋襄二十七年衛侯之弟鱄出奔晉托於木門蓋此城也輿地誌雲中有大樹因名木門參戶侯陵在縣西北三十六里髙一丈漢書河間獻王子免封參戶侯廢乾符縣在州北一百里本漢章武縣故城是也後魏於今理置西章武縣髙齊省隋開皇十六年又於西章武縣故城置魯城縣遙取長蘆縣北平虜城爲名其曰魯城者蓋以地近東魯也屬景州唐貞觀元年廢景州來屬乾符元年縣東有稻水谷連接二千餘頃東西七十里南北五十里北至燕南及魏俗稱聖禾甚救濟饑民至二年勅攺乾符縣皇朝顯徳二年並入淸池縣城頭將軍在此縣也平虜渠在縣南二百步魏建安中於此穿平虜渠以通軍漕北伐匈奴又築城在渠之左大海在縣東十四里衡漳河在縣西六十里故蒲嶺縣按郡國縣道記云

蒲領漢縣在冀州阜城縣北三里蒲領故城是也後漢入蓚縣又按水經注云今縣西北六十里漳河西岸又北有蒲領故城蓋漢末黃巾之亂有蒲領人流寓於此遂立此城後漢旣以蒲城與蓚相近足明今縣西北界有此城非後漢理所麻姑城郡國志云卽漢武東巡至此祀麻姑故有此名

樂陵縣南一百二十五里舊十八鄕今五鄕本漢舊縣屬平原郡曹魏封曲陽王茂爲樂陵王后魏初又爲樂陵郡理所至永平二年又徙縣於今縣東五十里樂陵城唐貞觀元年自樂陵故城移縣於今理鬲津枯河爾雅九河之一在縣西三里東北流入饒安縣界入海重合城漢縣故城在今縣東二百步漢書有功臣封

重合侯卽此地髙齊天保七年省狼陂後魏太武所築在今縣西燕畱城郡國志云卽齊桓公割地與燕處馬頰河在縣東六十里從滴河縣北界來輿地誌云篤馬河亦馬頰也爾雅九河言馬頰上闊下狹如馬頰也鉤盤河在縣東南五十里從徳州平昌縣來河勢曲如鉤盤東方朔廟漢書東方朔平原厭次人也厭次分爲樂陵郡

南皮縣舊十三鄕今三鄕本漢縣屬渤海郡以章武有北皮亭此故曰南皮漢書項羽封陳余爲南皮侯魏書云文帝爲五官中郎將射雉於南皮皆此地也縣東觀臺卽袁譚所築魏武擒譚於此唐武徳元年置景州貞觀十七年州廢來屬滄州長慶二年於弓髙縣復立景州以縣屬焉周顯徳二年州廢縣歸滄州曹公固卽漢京兆尹雋不疑所魏太祖因冢爲固以攻袁氏因名曹公固焉髙樂故城漢縣後漢省故城在今縣東南三十里今謂之思鄕城亦曰西鄕城古皮城在縣北四里史記齊桓公北伐山戎至此繕修皮革因築焉醼友臺在縣東二十五里魏志云魏文帝爲五官中

郎將與吳質重遊南皮築此臺醼友故名焉又名射雉臺雋不疑墓在縣東南二里髙五丈漢書雋不疑渤海人也以治春秋聞爲靑州刺史石苞臺在縣南一十三里髙二丈苞南皮人也按城冢記雲南皮有石苞墓此是也尹吉甫墓在縣西三十里髙三丈耆老傳云吉甫墓上有樹二株有冢以來卽有此樹修條郁茂不覺其老俗云年長樹寒水井在縣西一里按魏志文帝與元城令吳質書云憶昔南皮之遊誠不可忘馳騁北場旅食南館浮甘於淸泉沈朱李於寒水卽此井是也

無棣縣東北一百二十里舊二十三鄕今五鄕本齊之北境漢陽信地東南三十里陽信故城存髙齊天保七年自此城移於今陽信縣東馬嶺城置隋開皇六年於今所置無棣縣取縣南無棣溝爲名唐貞觀元年並入陽信八年復置馬谷山老烏山皆邑之山名月明沽在縣東界西接馬谷山東濱海煮鹽之所無棣溝周禮川曰河泲河在今無棣縣按溝水東流經縣理南又東流與鬲津枯溝合而入海隋末其溝廢唐永徽元年薛大鼎爲刺史奏開之引魚鹽之利於海百姓歌曰新河得通舟楫利直達滄海鹽魚至昔日徒行今跨駟美哉薛公徳滂被黃河在縣東南一百六十里東北流經馬谷山下東南注於海千童城秦始皇遣徐福將童男女千人入海求蓬萊不死之藥置此城以居之漢曾爲縣蒲縈臺郡國志云始皇東遊海上於臺縈蒲縶馬今猶有蒲似冰楊而勁堪爲箭赤河在縣西南三百步自饒安縣來一百里入海其水赤渾色饒安縣南九十里舊十五鄕今六鄕本漢千童縣屬渤海郡後漢攺爲饒安縣隋因之唐武徳元年移治故千童城仍移州治於此六年州移胡蘇貞觀十二年移縣治故浮水城卽今理鬲河在縣南三十里自樂陵來無棣河一名無棣溝在縣東南廢城章鄕城按郡

國縣道記云章鄕漢縣後漢省並入饒安又十三州誌云饒安縣東南二十里有童鄕亭卽故縣童與章字相章鄕蓋在縣東南二十里童鄕亭古胡蘇河一名赤河從胡蘇縣來

鹽山縣東六十里舊二十四鄕今四鄕本春秋無棣邑也漢置髙城縣故城在今縣南四十里左氏管仲曰昔召康公賜我先君太公履北至於無棣伏琛齊地記無棣今渤海髙城縣也屬渤海郡有平津鄕卽漢書武帝封公孫爲侯亦此邑髙齊天寶七年移於今理隋開皇十八年攺爲鹽山縣以東南八十里鹽山爲名篋山一名峽山處在縣東南四十里闊山在縣東南九十里按郡國縣道記云此山及鹽山二山並低小無峯巒樹木大海在縣北百二十里屯氏河在縣南十步東北注海浮水水經雲浮水東北逕髙城縣之宛鄕城卽過今邑界故柳城在今縣東七十里漢爲縣後漢省一名柳城亭漢武臺在邑界咸土在縣東七十里東南西北一百五十里地帶海濱其土咸鹵海潮朝夕所及百姓取而煎之爲鹽

臨津縣東南一百二十里舊一十八鄕今三鄕本漢東光縣地漢書地理誌云東光有胡蘇亭隋開皇十六年於此置胡蘇亭爲名天寶元年攺爲臨津縣屬滄州小天臺山其山在縣界古傳臺星隕而結此山臨樂漢書云武帝封中山靖王子光爲侯後至元孫王莽簒絕攺曰樂亭後漢舊地理書並失所在今邑界卽其地東莞漢爲縣隋省並入臨津縣唐開元以前猶此額

後復廢茅焦冢郡國志云秦時人勸始皇與母相見者胡蘇古亭在縣西南二十三里在古胡蘇河邊漢書地理誌云東光有胡蘇亭卽此也歐陽建墓在縣東南二十七里建渤海重合人石崇之甥爲郡豪族也

太平寰宇記卷六十五

欽定四庫全書

太平寰宇記卷六十六

宋樂史撰

河北道十五

瀛州

瀛州河間郡今理河間縣禹貢冀州域星分畢宿一度虞舜十二州則爲並州之域在周爲唐叔所封之邑春秋時屬晉在太行之東又爲晉東陽地七國時三家分晉爲趙地亦燕趙二國之境秦並天下爲邯鄲郡地漢爲河間國後漢亦如之魏文帝黃初二年封弟幹爲河間王尋攺封樂城王晉永嘉亂後地沒苻石後魏太和十一年分定州河間髙陽冀州三郡置瀛州以瀛海爲名其河間郡自樂城移理於今樂壽縣西一里樂壽亭置城歷髙齊及周郡不攺隋開皇三年廢郡置瀛州煬帝初州廢爲河間郡唐武徳四年討平竇建徳攺爲瀛州領河間樂壽景城文安東城丰利六縣五年又置武垣任丘二縣貞觀元年省丰利入文安省武垣入河間割蒲州之髙陽鄚故景州之平舒故蠡州之博野淸苑五縣來屬又以景城屬滄州景云二年割鄚任丘文安淸苑四縣屬莫州天寶元年攺爲河間郡乾元元年復爲瀛州

元領縣六今四

河間束城髙陽景城

三縣割出

樂壽入海州博野入深州平舒入霸州

州境

東西一百七十里南北七十里

四至八到

南至東京一千一百里西南至西京一千五百五十五里西南取深州路至長安二千一百九十五里東至滄州一百八十里南至冀州二百三十里西至定州二百八十里北至莫州一百八里東南至徳州三百七十里西南至深州一百五

十里西北至易州三百里東北至霸州一百九十里

戶

唐開元領縣六戶九萬八千一十八皇朝領縣四戶一萬八千三百六十四客三千一百

風俗

與冀州同

姓氏無

人物

漢河間獻王劉徳景帝子許詢字元度髙陽人有才藻邢巒河間莫人劉河間人與劉焯讀書十年炫眸子精明視日不彊記黙識左畫方右畫圓口誦目數耳聽五事同舉無有遺失唐齊映瀛州人李義府瀛州饒陽人祖爲梓州射洪縣丞因家於永泰

土產

絲布絲

布人葠蔓荊子

河間縣舊五十一鄕今九鄕本漢州鄕縣今縣東北四十一里有故州鄕縣城卽漢理也漢書云武帝時望气者云西北有女極貴遂訪之得鉤弋夫人於是邑後漢省州鄕縣爲武垣郡地隋開皇三年罷郡武垣縣屬瀛州十六年移武垣縣居其舊城乃於此置河間縣大蒲澱又名大廣陂在縣西南四十一里水經注云大蒲下導陂溝競奔滹沱是故人因決之謂之百道隘北有浦滹沱河輿地誌云滹沱河在今縣西二十里按河經武垣北後魏太和中刺史王質掘直之楊眞攺曰淸寧河此水常有蛟入五月恆暴變遂爲人於岸上與人並行至懸岸處推與俱下乞活城郡國志云太安中並州刺史東瀛公司馬騰掠胡人萬戶於山東竇生口值險難度恐其有叛不聽入州築此城以居之任自求活晉書云乞活帥陳仵歸晉卽此地也馬頰城秦史防恬築以防河水因以名之故州鄕城在今郡東北四十里古城是也漢爲縣理於此後漢省並入武垣故縣武垣在郡西南三十八里有故城存卽秦所置其故城東微北三十里又有一武垣故城時人謂之東武垣城卽今郡南二十五里蓋因魏曹公鑿渠引滹沱水遂移西武垣縣城於此置武垣縣開皇三年又移武垣縣理州城此城因廢十六年攺武垣爲河間縣仍於東武垣故城再置武垣縣大業二年省按隋圖經云河間東武垣城卽武帝元封元年巡狩至此望气者言有異女使訪之得趙氏女兩手拳上自披之卽舒因築此城以爲禁衛今縣西南樓上有夫人神卽鉤弋遺像也三女陵隋圖經云後漢光祿大夫劉鯈與竇武謀誅宦官爲曹節等所害三女營故曰三女陵也郯起冢隋圖經云郯起冢闊百餘步長六七里深數丈云晉永嘉四年十月晝昏十日方解冢忽然具成左右方一里牛咸疲汗車皆有土而無轍鮑叔牙冢在齊桓公城毛萇宅郡人漢時爲博士郡有宅冢俱存今號其處

爲毛精壘董永冢漢景帝時孝子卒於此傅咸冢晉之文士於此琴髙冢琴髙河間人也入涿水三月乘鯉而出衣服不濡

束城縣東北六十五里舊二十一鄕今五鄕本漢束州屬渤海郡續漢書屬河間國今縣東北十四里有束州故城卽漢爲理所西晉移束州於城南三十五里魏明帝孝昌二年復理漢故城髙齊天保七年省隋開皇中置束城縣於今理因束州爲名按郡國縣道記云其束城故城今有三重縣城周五六里故州外城周約二十里迄今宛然不攺

髙陽縣西北七十里舊二十一鄕今三鄕本漢舊縣屬涿郡應劭注云在髙河之陽後漢髙陽郡領髙陽縣隋開皇三年罷郡十六年又於縣理置滿州大業中廢州唐武徳四年又置滿州貞觀初州廢以縣瀛州滹沱河在今縣東北十四里易水今名南易水又名雹水西自易州遂城縣界流入王尊冢隋圖經云冢原在武垣城東北隅爲東郡太守而卒其軀一夜自歸今猶祀之呼爲東郡河翁神蔡仲冢九州要記云漢南陽太守髙陽侯蔡仲冢在城北曉厭勝之術其冢至今無狐貍之穴聖姑祠邢子顒記云聖姑姓郝字女君魏靑龍二年四月下旬與鄰采樵於滱徐二水合流之處忽有數婦人從水出皆著連腰裙若今之表衣至女君前曰東海公聘女君爲婦故遣相迎因施連茵褥於水中置女君於茵上靑衣侍側順流而下其家大小皆走往看涕泣遙望莫能就女君怡然云今幸得爲水仙願勿憂憶語訖去漸遙因爲立祠桓翊以大臣子爲尙書郎試髙陽長主簿丁馥白縣有聖姑祠前後守令皆謁而後入翊曰何浮言之甚遂立杖而教曰若視者有罪未經月餘在防事忽見十餘婦人各持扇從門入謂翊曰古今旣殊何相妨害而斷吾路翊性方直教斷更甚未經一旬無病暴卒今水岸上有郝女君招魂葬處時呼爲元姬冢亦名聖女陵

景城縣北七十二里舊二十鄕今五鄕漢舊縣屬渤海郡自後魏延昌二年於今縣南二十里徙成平縣來理之隋開皇十八年攺成平爲景城復漢舊名也唐大中之後割屬瀛州建成故城在今縣東南三十里漢爲縣後漢省故城存成平故縣城在今縣南二十里成平故城是也後漢屬河間國徙理景城因而荒廢

莫州

莫州文安郡今理鄚州其地歷代所屬與瀛州同漢鄚縣後魏孝昌三年移理阿陵城周武帝宣政元年復還今理唐景云二年分瀛州屬邑置鄚州割瀛州之鄚任丘文安淸苑幽州之歸義等五縣屬焉其年歸義還幽州開元三十年以鄚字鄭攺爲莫字天寶元年攺爲文安郡乾元元年復爲莫州

元領縣六今三

鄚縣任丘長丰

二縣割出

文安割入霸州淸苑割入保州

一縣廢

唐興並入鄚縣

州境

東西八十里南北六十里

四至八到

東至東京一千一百里西南至西京一千四百四十五里南取瀛州路至長安二千二百九十五里東至大海二百八十里西至易州野霧山一百

七十里南至瀛州一百八里北至涿州一百六十里又北至幽州二百八十里東南至滄州二百六十里西南至定州二百五十里西北至易州一百九十里東北至平州八百里

戶

唐開元領縣六戶五萬三千四百【闕】

風俗

與幽州同

土產

蓯蓉人葠貢絹

鄚縣舊十六鄕今三鄕本漢舊縣屬涿郡後漢屬河間國唐於此立郡史記云扁鵲此地人也滹沱水東流經縣南二里至鄚州金口分界東北流入文安縣界易水在縣北二十里俗名掘鯉澱太衝魏都賦云掘鯉之澱蓋節之淵易京城郡國志郡城在鄚縣西北三十里後漢末公孫瓚築京以自固圍壍十二里以鐵爲門諸將家家作樓樓以千計並髙五六丈尋爲袁紹所攻其樓皆陷沒藺相如冢在涿州山東卽爲郡界也涿水出焉東入海昔黃帝戰蚩尢於此山韓嬰冢輿地誌韓嬰燕人漢爲常山太傅作詩內外傳濡水在縣西二十里向東合易水左傳齊侯伐北燕盟於濡上卽此是也與易水合廢鄚縣城在縣東北三里邢子顒三郡記云顓頊所造髙郭故城在縣西南二十六里漢書宣帝封河間獻王子�爲髙郭侯此城是也滹沱經髙郭城南向東流過後稱裹角以水裹其角而過閭丘臺在縣南十六里漢書閭丘壽王涿郡髙陽人也耆老傳云此臺是讀書之處廢唐興縣在縣西北五十里本漢髙陽縣地舊名葛城鄕一名依城唐如意元年析河間縣置武昌縣隸瀛州至神龍初攺爲唐興縣景云二年攺爲鄚州石晉攺爲宜川縣後復舊周顯徳六年並入鄚州

任丘縣南四十三里舊十九鄕今四鄕本漢鄚縣地屬涿郡隋初廢至開皇十六年又置大業末又廢唐武徳五年置復舊名屬瀛州景雲中自瀛州隸莫州狐貍澱在縣西北二十里水經云鄚縣東南隅水有狐貍澱俗名亦謂爲掘鯉澱卽左太衝魏都賦所云掘鯉之澱也按澱中有蒲柳多葭葦滱水枯瀆在縣西一里故阿陵在縣東北二十里阿陵故城是後漢省後魏時曾徙鄚縣理此周武帝宣政元年廢神臼邢子顒三郡記云縣三十里有一石臼受物一石二斗昔有沙門移之至寺經宿血滿其中乃移歸舊處復淨如人掃今見存任丘古城在縣南二十六里三郡記漢元始二年巡檢海使中郎將任丘築此城以防海口卽以爲名至後漢桓帝崩無子太后使校尉竇武詣河間迎靈帝至此朝謁又謂之謁城

長丰縣東六十里舊十鄕今四鄕本秦漢之利丰縣也髙齊天保中遂廢至唐開元中於文安縣南三十里復立利丰縣又以縣北有長丰渠遂攺名曰長丰仍析文安任丘之鄕以實之今理所是也長丰渠自縣西南從瀛州束城縣界入城西北與漕河合

太平寰宇記卷六十六﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷六十七

宋樂史撰

河北道十六

易州雄州霸州

易州上谷郡今理易縣禹貢冀州之域星分危宿一度虞舜分易州又爲並州之地周官職方氏正北曰並州其浸淶易按春秋分屬燕趙漢書地理誌曰燕南得涿郡之易容城範陽北新城故安又續漢書地理誌趙分晉得中山秦並天下是爲上谷郡地漢置涿州郡卽今州爲漢涿郡之故安縣也晉爲範陽國後魏又爲上谷郡隋開皇元年自今遂城所理英雄城移南營州居燕之侯臺仍攺名易州取州南易水爲名煬帝初州廢復爲上谷郡遙取漢上谷以爲名唐武徳四年討平竇建徳攺爲易州領易淶水永樂遂城遒五縣五年割遒縣置北易州州廢仍以遒來屬開元二十三年分置五回樓亭板城三縣天寶元年攺爲上谷郡乾元元年復爲易州

元領縣八今二

易縣滿城

二縣割出

容城入雄州遂城建威虜軍

四縣廢

淶水入易州五回入易州樓亭舊廢板城舊廢

州境

東西二百里南北三百九十五里

四至八到

西南至東京一千四百四十六里西南至西京一千四百七十五里西南至長安二千三百三十五里東至幽州二百一十四里南至莫州一百八十里西至蔚州飛狐縣東界一百四十里北至嬀州懷戎縣南界廢故城鎭二百里東南至莫州西南至定州北平縣界一百四十七里西北至

蔚州取飛狐路三百六十里東北至幽州良鄕縣八十里

戶

唐開元領八縣戶四萬四千三十五皇朝二縣管主客戶二千六百四十三

風俗

與幽州同

人物

祖約字士言範陽遒人能淸言有名理爲光祿大夫門施行馬祖逖字士雍約弟也與劉琨俱爲司州主簿夜聞荒雞鳴蹴琨曰此非惡聲也二人並有英气每語時輒中宵起坐逖北徵濟江中流擊楫曰祖逖不淸中原而濟有如大江

土產

人葠墨

綿紫艸丹葠今進墨五百錠入翰林院

易縣舊十九鄕今十二鄕本漢故安縣也漢書文帝封申屠嘉爲故安侯地理誌故安縣屬涿郡晉地道記屬範故城是也髙齊天保七年省其武陽故城卽是燕之南鄙隋開皇十六年於故安故城西北隅置易縣卽今縣龍山隋圖經云易縣西南三十里龍山石上往往有仙人及龍迹西麓谷有一洞大如車輪春則風出東夏出南秋出西冬出北有沙門法猛以夏日入其東穴見石堂石人欲窮諸穴有一人厲聲云法師其餘三穴皆如東者不宜更入猛仍意不息不覺忽在外穴也蓋神異難測孔山在州西南四十五里水經雲易水又東經孔山北其山有孔表裏通徹故名山下有穴出鐘乳最佳白馬山在縣北十八里郡國志云周時人多學道於白馬山天寶六年勅攺爲燕丹山送荊陘九經記云易縣西南三十里卽荊軻入秦之路也駮牛山郡國志雲山色黑白斑駮形似牛故以爲名易水出其東北易水一名安國河亦名北易水源出縣西北窮獨山中東南流經武陽故城南又東入漆水界縣中易水注水經云出故安閻安城谷中東過五大夫城又東經易京城與北易水合流入巨馬河史記云燕太子丹遣荊軻刺秦王祖送易水之上卽此處也魚邱水竹書紀年云晉荀瑤伐中山取窮魚之邱水經雲魚水出魚山山有石如巨魚水發其下濡水源出縣西南窮獨山南谷雹水一名南易水源出縣西南石獸岡漆水河一名巨馬河自蔚州飛狐縣界入注水經云

巨馬河卽漆水也東北經郎山西望眾崖競舉若鳥翼立石嶄巖似劍防之杪又南流刀山層巖直指幹霄逺望巖則若積刀環紫石水水經云在易縣南大黌嶺卽霍原隠此教授之所在州北一百九十里荊卿城在縣西九里周回二里九州要記云荊軻城南臨濡水卽軻以金丸投龜處軻入秦樊於期刎頭付軻於此城髙漸離城在縣南十六里史記云荊軻死秦始皇得髙漸離惜其善擊築重赦之漸離復進得近乃以鉛置築中舉築撲秦皇帝不中此卽漸離所居長安城在縣東南二十七里漢書云宣帝時幽州刺史李宣尙範陽公主主長安乃築此城象長安故以爲名城中有棗樹花而不結皆向西南而引俗謂之思鄕棗斜安城郡國志云易縣在斜安城傳岡不正因以名之東隅上有班姬是也範陽故城漢範陽縣理於此故城在今縣東南六十里故城卽秦置一名故城後魏明帝孝昌二年爲杜洛周攻破髙齊後主武平七年又移範陽於東故城北十七里伏圖城一名小範陽是也西北去州四十五里隋初置伏圖城移範陽縣名於今淶水縣有於伏圖別置遒縣以屬昌黎郡大業十年又移遒縣於伏圖城西南卽今州東南三十四里故遒城是十三年陷入冦二城俱廢五公城在廢縣東三十里去州三十里河北記云易縣有五公城王潭不從王莽潭子輿生五子避隠於此世祖並封爲侯元才北平侯顯才蒲陽侯益才安嘉侯仲才新市侯季才唐侯所謂中山五王其西三十里有五大夫城說與此同嘉夷縣在廢城西北四十里去州六十里水經云巨馬河水東流經加夷山卽�子於山中養無目父母之所也輿地誌云易縣加夷城有坑闊三丈深五丈俗呼爲�子窟金臺在縣東南三十里燕昭王所造置金於上以招賢士又有西金臺俗呼此爲東金臺古野狐城在縣三十里耆老云昔有狐於九荊嶺食五粒松子後得仙謂之飛狐縣其狐常來至此時人呼爲野狐城西金臺在縣東南六十里卽燕王以金招賢士之所小金臺在縣南十五里燕昭王所造郭隗臺也按春秋語云郭隗謂燕王禮賢從隗始乃爲碣石館於臺前望馬臺在縣東南十五里水經云黃金臺北有望馬臺候臺在州子城西南隅髙三層燕昭王所築以候云物三公臺在縣東南十八里其臺相去三十六步並髙大燕昭王所立樂毅鄒衍劇辛所遊之處故曰三公臺石柱在縣東南三十里臨易水州郡誌云易州義石柱後魏末杜葛亂殺人骸骨狼藉如亂麻至齊神武起兵掃除凶醜拾遺骸骨葬於此立石柱以志之廢淶水縣在州北四十二里十四鄕本漢遒縣屬涿州漢書年表景帝封匈奴降王六疆爲遒侯今縣北一里故遒城是也後漢移於故城南卽今淶水縣所理後周大象二年省入涿縣隋初自伏圖城移範陽郡於此六年又攺爲故安縣九年又移故安於涿縣界今涿州故安也十年又於此置永陽縣十八年攺爲淶水縣以近淶水爲名按縣地卽周封召公於此也皇朝太平興國六年並入易縣巨馬河在今縣東北二里郎山在易縣西南四十里

滿城縣西南一百里舊一鄕今三鄕本漢北平縣屬中山國漢書髙帝封張蒼爲北平侯後魏武帝永熙二年置永樂縣屬易州唐天寶元年攺爲滿城縣趙簡子祠安城冢記趙簡子築北平城以拒燕今滿城是也其祠在城北一百步咷山下晉永康元年立張蒼墓漢丞相北平侯張蒼本武陽人也因封於此子孫相繼於今見在廢五回縣在州西七十里本漢易縣唐開元二十三年刺史盧暉奏析易縣地置在五回入山東麓以界內五回嶺名之二十四年刺史田琬以舊縣所居險隘遂遷於東古五公城卽今縣理是五公城已解在易縣五回山在今縣西九十里州郡誌云易縣五回嶺髙四十里水經云委折五回下望層山若蟻垤也下有三碑卽後魏所立文云皇帝大延元年車駕東巡援弓而射飛矢逾於巖山三百餘步後鎭軍將軍定州刺史樂良公乞文於射所造亭立碑中山安喜賈聰書鬭雞臺在縣東南八十里水經云五回山南七里有鬭雞臺傳云燕太子丹鬭雞於此廢樓亭縣廢板城縣此二縣唐開元二十三年刺史盧暉奏置天寶復廢

雄州

雄州今理歸義縣本涿州之歸義縣之瓦子濟橋在涿州易州東當九河之末舊瓦置橋關周顯徳六年收復三關以其地控扼幽薊建爲雄州仍移歸易州之容城並易等二縣於城中

領縣二

歸義容縣

州境

東西一百五十里南北八十五里

四至八到

西南至東京一千二百里西南至西京一千六百五十里西南至長安二千四百五十里東至莫州新鎭七十里西至定州二百五十里南至莫州三十里北至新城縣七十里東南至莫州長丰縣九十里西南至定州保賽軍一百里東北至霸州一百里西北至易州一百五十里

戶

皇朝管主客戶四千四十

風俗

與易州同

土產

古戰爭之地絹布之外別無藥物

歸義縣舊十二鄕今十鄕本涿州之屬邑在州北唐末移於瓦橋晉建軍城周世宗收復三關立雄州於此易河在縣南門外從秦州流入下至霸州巨馬河在州北三十里西北從易州流入下至霸州臺河澱在縣北一十五里襄子澱在縣北巨馬河北東西八十里南北三十里半屬新城縣

容城縣五鄕戰國時其地屬燕本漢容縣也漢書地理誌云燕南得涿郡之容城後漢省晉地理誌涿地復爲容城縣屬範陽國髙齊天保七年省並入範陽唐武徳四年討平竇建徳置北義州仍攺爲遒縣以屬焉貞觀元年廢北義州縣歸本屬聖歷二年契丹入冦固守得全攺名全忠縣天寶元年攺爲容城復舊也巨馬河在縣北南易水在縣南流入瀛州髙陽縣界與滱水合流廢縣城在州西北五十里大泥澱在縣南三十里注水經雲易水東流容城大泥澱注之泥同口之謂也渾泥城在縣南四十里水經注云泥同口有渾泥城漢景攺爲亞谷城封東胡降王盧它之爲亞谷侯卽此也三臺城在縣南三十五里按城冢記云燕魏二國各據一城分易水爲界燕築三臺登降耀武漢赤眉賊起兵於此亦增築三臺

霸州

霸州今理永淸本上谷郡地星分箕尾幽州之古益津關也晉天福初陷契丹周顯徳六年收復因置霸州並永淸縣仍割莫州之文安瀛州之大城二縣焉

領縣三

永淸文安大城

州境

東西七十五里南北一百七十三里

四至八到

南至東京一千二百里西南至西京一千六百里西南至長安二千五百里東至幹寧軍界八十

裏接澱泊至雄州八十里南至瀛州一百九十里北至幽州二百里東南至幹寧軍一百四十五里西南至莫州七十里東北至當州永淸縣界孟村三十里接幽州北界西北至當州縣界永淸村二十五里接幽州北界

戶

皇朝戶主三千六百六十三客一千二百四十四風俗

與瀛州同

土產

絲綿

絹無藥物

永淸縣二鄕本幽州防昌縣唐天寶中攺爲永淸縣卽古溢津關周顯徳六年收復三關遂於溢津關建霸州仍置永淸縣瓦河水在縣西南三百步平曲城在縣東三十二里漢景帝封公孫潭爲平曲侯卽此也文安縣西北去州五十五里舊二十二鄕今四鄕漢文安縣渤海郡後漢屬河間國至和帝二年置瀛州縣屬焉晉分瀛州之東平舒東州文安章武四縣置章武國縣在古文安城至後魏太平十一年置瀛州以統章武縣遂歸瀛州北齊廢章武入文安隋大業七年徵遼途經於河口當三河合流之處割文安舒二邑戶於河口置丰利縣隋末亂離百姓南移就是城唐貞觀元年以丰利文安二縣相逼遂廢文安城仍移文安名就丰利城置文安縣卽今理也周朝攺屬霸州五渠水今名長鳴溝邢子厲志云後魏延興初文安縣人孫願捕魚於五渠水中有魚從西來共以柴塞之忽有人謂願曰須臾當得大魚若願多求宜勿殺也願與共食惟覺出气少腥而衣衫多及去願送之以魚固辭不受去願後下网果得大魚其狀如鯉而大願以爲異物遂殺之而食俄然風雨晝昏聞鳥飛聲比風息雨霽有人乘船至前見魚無數飛入海願遂不復漁矣因呼入海之處爲飛魚口云滹沱河水在今縣西北三十里又東溢爲趙澱狐貍澱隋圖經云文安狐貍澱俗謂之掘鯉澱非君子澱君子澱在博野界急流口在縣北十七里通永淸界趙君祠按圖經趙防漢武帝時爲文安縣令好神仙值文安大旱乃自焚身土人感慕因立祠焉古文安縣城在今縣東北三十里古三城角在縣西北二十里後趙石勒築以備燕古南北盧蒲城在縣西二十七里左傳齊侯放盧蒲嫳於此燕末入燕境權置二城在鄚縣界樂巨叔墓在縣東南二十五里後語樂毅後從燕入趙毅生閒閒生巨叔毅封昌國君至漢髙祖求毅之後又封巨叔爲華城君卒葬於此大城縣西北去州九十五里舊二十三鄕今四鄕本漢東平舒縣屬渤海郡後漢屬河間國晉於此置章武國後魏爲章武郡北齊廢郡爲平舒縣隋開皇十六年於長盧縣置景州平舒縣屬焉大業末劉黒闥兵亂河朔侵吞郡縣唐武徳四年賊平縣屬景州貞觀元年州廢歸瀛州平舒者以人性寛舒爲縣名周顯徳六年割霸州今攺名大城縣平陵城在縣東北一百一十里漢書蘇建封平陵侯卽此地也鳳凰臺在縣東北一十五里石勒三年鳳凰現於此因築滹沱河在縣北一百十里永濟池在縣東五十里

太平寰宇記卷六十七

欽定四庫全書

太平寰宇記卷六十八

宋樂史撰

河北道十七

保州

保州治淸苑縣本莫州淸苑縣地石晉初割屬契丹蕃戎立爲秦州出帝開運元年尅復秦州二年以滿城縣當路衝要宜立郡庭用威邊外其秦州宜移治於滿城其舊秦州復爲淸苑縣滿城所置秦州尋廢皇朝初卻於淸苑縣置寶塞軍太平興國六年升爲保州割淸苑縣屬焉

領縣一

淸苑

四至八到

東至東京一千二百里西南至西京東至唐口七十里西至滿城五十里南至望都【闕】北至靜戎軍四十里東南至博野寧邊軍一百里西南至望都九十里東北至靜戎軍四十里東北至威虜軍四十里

戶

舊戶在莫州皇朝戶主二千七百七十五客一千風俗

與莫州同

土產

與莫州同

淸苑縣舊二十五鄕今十一鄕本樂鄕縣也史記云漢髙祖召問樂毅有後乎對曰有樂叔封於樂鄕卽此屬信都國後漢省後魏復置屬髙陽髙齊天寶七年省仍自易滿城界淸苑河爲名沈水在縣北漢縣廢城在今縣東南三十里後漢省樊輿城漢樊輿縣也武帝封中山靖王子修爲樊輿侯是後漢省廢城在今縣東南三十五里一名隅城是也栢陵城漢爲縣前漢帝紀云孝武帝封趙敬肅王子終古爲栢陵侯廢城在今縣南廣望城漢廣望縣也武帝封中山靖王子忠爲廣望侯是後漢省故城在今縣西南五十里聖女祠輿地誌云淸苑縣樊城西南隅有聖女祠女姓薛字義姜鉅鹿人嫁爲樊輿王文妻死於此城之隅就而祭之俗名祭隅城漢元帝元初三年有天淵玉女鉅鹿仙人者是也

定逺軍

定逺軍治東光縣本景州漢髙縣屬平郡隋置弓髙縣屬渤海郡唐武徳四年於縣置觀州領髙弓修阜城東光安陵胡蘇觀津七縣六年以胡蘇屬滄州貞觀元年省觀津縣復以胡蘇來屬十七年廢觀州以東光胡蘇屬滄州蓨縣安陵屬徳州阜城屬冀州貞元二年又於弓髙縣置景州又以弓髙東光胡蘇來屬長慶元年廢景州四縣亦還本屬二年復於弓髙置景州太和四年廢縣屬滄州景福元年復於弓髙置景州管東光安陵二縣天祐五年移州治於東光縣周顯徳二年廢景爲定逺軍縣屬滄州至六年並弓髙縣入東光縣皇朝太平興國六年割東光縣屬軍

元領縣五

今一

東光

三縣割出

南皮入滄州

臨澤入滄州

景城入滄州一縣廢

弓髙並入東光

軍境

東西八十里南北七十三里

四至八到

西南至東京八百二十里西南至西京一千二百四十里西南至長安二千一百里東至臨津縣八十五里西至阜城六十五里南至安陵縣四十五里北至瀛州一百四十里東南至臨津縣四十七里西南至蓨縣六十五里東北至滄州一百二十里西北至景城縣九十里

戶

唐開元領縣六戶一萬一千三百皇朝管戶主二千九百八十四客一千二百三十九

風俗

與滄州同

土產

舊貢水忘席茅簟海蛤絹

東光縣舊十四鄕今四縣本漢舊縣也屬渤海郡故城在今縣東十里東光故城髙齊天寶七年移於今縣東南三十里陶城故城隋開皇三年又移於此後魏廢渤海郡郡城卽今縣治郡國志胡蘇河在【缺】縣是永濟渠在縣西二百步鳴犢河卽竇鳴犢所過之處故曰鳴犢河在縣東南廢弓髙縣在軍東四十里舊二十一鄕漢時屬河間國漢文封魏頺當之邑莽曰樂成接弓髙今屬阜成縣界弓髙故城是也晉廢隋開皇十六年復置移於今理長慶二年正月滄州弓髙縣宜置景州仍屬滄州周朝廢州縣入滄州尋又廢入東光濁漳水在故城北三十里今邑西一里候井按郡

國縣道記云漢省唐地理書並失其所在以理推之蓋在今弓髙縣西北三十里房將池測舊此池水再增減疑其與海相通又池側窄小有似於井以其增減不失時候因於池側置縣謂之候井嵗月旣久今按其水不復有增減之候或云今弓髙縣卽漢候井縣莫詳所的西光城隋圖經集記曰後漢孝昌三年葛榮略取其

地對東光

幹寧軍

幹寧軍治馮橋鎭本古盧臺軍地後爲馮橋鎭臨禦河之岸接滄霸二州之界幽州割據僞命升爲寧州周世宗顯徳六年收復闗南卻爲幹寧軍仍置幹寧縣

領縣一

幹寧

軍境

東西五十里南北一百五十九里

四至八到

東至滄州界二十五里南至東京一千三百里西南至西京一千七百里西南至長安二千七百五十里南至滄州界九里西至霸州大城縣界二十里北至東西湖河一百五十里河北是幽州界南至滄州界三十四里西南至霸州大城一十八里東北至滄州九十三里西北至霸州大城縣湖溝一百五十里

戶

皇朝戶主一千七百八客二百九十九

風俗

與寧州同

土產

潮水所侵惟生蒲葦

幹寧縣四鄕舊名永安縣與軍同置在城下太平興國七年六月攺爲幹寧縣禦河在城南一十步每日潮水兩至其河從滄州南界流入本軍界東北一百九十里入潮河合流向東七十里於濁流口入海水西通淤口雄霸等州水盧臺古城在禦河南七十步周回二里基址猶存

破鹵軍

破鹵軍古淤口闗周顯徳六年收復闗南於此置塞至皇朝太平興國六年割霸州永淸文安縣三百一十七戶屬焉

四至八到

南至東京一千四百里西南至西京一千六百五十里西南至長安二千五百里東至狼城口三十里

南至文安縣五十里西至霸州五十里北至幽州二百里東南至大城縣西南至平戎軍七十里東北至界河三十步西北至界河二十步

戶

皇朝戶主三百十客八十二

永光濟河自霸州永淸縣界來經軍界下入澱泊連海水平曲子去軍西南二十里漢功臣表云景帝三年封公孫渾邪爲曲平侯卽此也

威鹵軍

威鹵軍本遂城縣皇朝太平興國六年置從縣西南至滿城縣內浮圖合陵山峯爲一路仍領遂城縣是時修營掘得石棺一上有唐貞觀年記棺有五重石鐵銅銀金次第貯之中有琉璃盛舍利本軍以聞

領縣一

遂城

軍境

東西六十五里南北五十里

四至八到

東至雄州一百里西至易縣七十里東北至保塞軍四十里北至平塞軍三十五里東南至保州一百三十里西南至滿城縣四十里東北至雄州容城縣七里西北至易縣界二十五里戶

皇朝戶主客一千三百一十

風俗

與易州同

土產【缺】

遂城縣舊二十三鄕今四鄕戰國時武遂縣也史記趙悼襄王一年李牧將攻燕拔武遂是也本漢北新城縣漢書地理誌云燕南得涿郡之北新城後漢屬中山國土地十三州誌云河間有新城故加北字後魏武帝永熙二年於此置南營州攺爲新昌縣隋開皇十六年攺爲遂城縣今治釜山村長城秦築長城起首故此邑之界遂城山舊名龍山在縣西二十五里括地圖云其山往往有仙人遊龍翔集天寶七年勅攺爲遂城山南易水歷縣界燕時謂之武遂津又東流遇梁門引

易水爲陂塘以漑田

平塞軍

平塞軍治平塞縣皇朝太平興國六年二月攺爲易州南三十五里太保村塞爲平塞軍仍割易縣侯臺淩雲兩鄕白澗河已南人戶及滿城縣玉山鄕人戶以屬焉至七年又於軍城置平塞縣

領縣一

平塞

軍境

東西三十七里南北一十里

四至

南至東京一千四百一十五里東至軍城壕垠屬易縣界西至易州易縣普通鎭三十七里南至軍城壕垠屬易縣界北至軍壕垠外屬易縣至易州三十五里戶

皇朝戶主八百一十客二十

風俗

與易州同

土產【缺】

平塞縣三鄕皇朝太平興國七年置以軍額名縣

靜戎軍

靜戎軍本易州宥戎鎭周爲梁門口塞在州東南九十里皇朝太平興國六年二月升爲靜戎軍遂割遂城鄕人戶屬焉

軍境

東西四十里南北四十五里

四至八到

圖經未有至東西二京里數東至雄州八十里西至威虜軍三十五里南至保州四十五里北至易縣八十里東南至莫州一百里東北至雄州容城縣六十里西南至保州四十五里

戶

【闕】

管軍城

管軍城本定州博野縣皇朝雍熙四年於此建寧邊軍以縣屬焉

領縣一

博野

軍境

東西八十二里南北七十里

四至八到

新置軍未有至京里數東至瀛州一百里西至蒲陰縣四十二里南至安平縣五十里北至保塞軍八十里東南至饒陽縣六十里西南至蒲陽縣四十二里東北至髙陽縣七十八里西北至望都縣五十里元無官路

戶

皇朝戶主五千八百八十三客三百六

風俗

與定州同

土產

與定州同

博野縣舊三十鄕今十鄕本漢蠡吾縣屬涿郡後漢分爲置博陵郡十三州誌云本初元年蠡吾侯志繼孝質是爲孝桓帝追尊皇考蠡吾侯翼爲孝宗皇帝陵曰博陵因以爲郡晉於此立博陵國後魏宣武帝景明元年攺博陵爲博野以地居博水之野唐武徳五年置蠡州領博野八年廢縣還本屬九年復立蠡州復領貞觀元年州皇朝雍熙四年割屬軍滹沲河在縣東南三十五里

保順軍

保順軍本滄州無棣縣之保順鎭周顯徳六年建爲軍以舊鎭爲名

四至

南至棣州一百二十里東南至濱州一百里西南至徳州二百五十里西北至滄州一百七十里戶

皇朝戶主三百九十三客六百七十七

平戎軍

平戎軍本莫州新鎭之地皇朝太平興國六年升爲平戎軍以扼邊陲之喉

四至

東至霸州三十里西至莫州七十里南至瀛州一百二十里北至幽州【闕】

太平寰宇記卷六十八

欽定四庫全書

太平寰宇記卷六十九

宋樂史撰

河北道十八

幽州

幽州範陽郡今理薊幽都二縣禹貢冀州之域星分尾箕虞舜爲幽州晉地道記云舜以冀州南北廣大分燕地北爲幽州夏殷省幽並冀又爲冀州之域周復置幽州禮職方東北曰幽州釋名曰幽州在北幽昧之地故曰幽晉地道記云幽州因幽都以爲名山海經有幽都之山今列於北荒矣史記曰顓頊都於帝邱其地北至幽陵又曰周武王定商封召公奭於燕春秋襄二十八年北燕伯朝於晉世本雲南有燕此故言北按北燕姬姓南燕姞姓后稷之妃家也國都城記云燕地北過山戎莊三十年公及齊侯遇於魯濟謀山戎以其病燕故也

按山戎今州東二百一十三里漁陽縣國也其後寖大自召公後三十六葉與七國並稱王分置漁陽上谷右北平遼西遼東五郡也

戰國防蘇秦說燕文侯曰燕東有朝鮮遼東北有林胡樓煩西有雲中九原南有滹河易水地方二千里帶甲數十萬車七百乘騎六千匹粟支南有碣石鴈門之饒北有棗栗之利民不佃作而足於棗栗矣史記貨殖傳曰燕秦千樹栗以比封侯燕稱王十葉至始皇滅燕置三十六郡以燕都及燕之西陲爲上谷郡楚漢之際項羽封臧荼爲燕王都薊韓信狥河北荼降漢五年反誅之因立盧綰爲王十二年綰降匈奴復封皇子建爲王薨呂后誅建子尋又分燕國之地置涿郡及廣陽國文帝元年徙瑯琊王劉澤於燕傳國至孫定國免武帝元狩六年又封皇子旦爲王旦誅國除後置十三州攺爲幽州領郡國十治於此尋開拓東邊又置方菟樂浪二郡昭帝元鳳元年攺燕國爲廣陽郡宣帝本始元年更爲國以封燕刺王太子建爲王領縣四都薊建曾孫嘉王莽時絕後漢光武二年封叔父良爲廣陽王十五年徙王趙省廣陽合上谷和帝永元元年復立爲廣陽郡幽州刺史與郡同治至獻帝又廢郡復立幽州治於薊卽今郡是尋遼東人公孫度以中國擾攘保據燕地分遼東郡爲遼西中遼郡魏明帝景初元年公孫淵自立爲王於燕二年司馬宣王徵燕斬淵父子遼東悉機薨無子國除尋攺範陽郡曰範陽國分上谷置廣寧郡乃隸範陽國攺右北平曰北平而幽州屬焉領郡國七而治於涿今範陽縣是也晉永嘉後陷於石勒勒僭號襄國於薊置幽州於州置燕郡石氏敗歷慕容雋都之雋爲苻堅所滅堅亂慕容垂得其地州郡之名如故至後魏道武破慕容寶復於薊立燕郡領縣又於郡治置幽州領郡三至北齊於州至東北道行臺後周攺置燕範陽二郡兼立總管府於州隋開皇三年廢郡所領五縣復屬州總管如故煬帝初廢總管三年罷州以其地並入涿郡唐武徳元年攺爲幽州總管府管幽易平檀燕營遼八州領薊良鄕潞涿固安雍奴安次昌平八縣又分潞縣置元州領一縣隸總管四年竇建徳平以固安縣屬北易州六年攺總管爲大總管管三十九州七年攺爲大都督府攺涿縣爲範陽九年攺大都督幽易景瀛東鹽滄滿蠡北義燕營遼平檀元北燕等十七州貞觀元年廢元州以漁陽潞二縣來屬又廢北易州以固安來屬八年又置歸義縣督幽易燕北燕平檀六州幹封五年置無終縣如意元年分置武隆縣景隆三年分置三河縣開元十三年升爲大都督府十八年割漁陽玉田三河三縣置薊州天寶元年攺爲範陽郡都範陽上谷嬀州密雲歸徳漁陽順義歸化八郡乾元元年復爲幽州

元領縣八

薊

幽都

良鄕

永淸

安次

武淸

潞縣

昌平

州境

東西【缺】南北【缺】

四至八到

南至東京一千二百八十五里西南至西京一千六百八十五里西南至長安二千五百四十五里東至薊州二百一十里南至莫州二百八十里西至易州二百一十四里北至嬀州二百一十

裏東南至滄州五百五十里西南至涿州一百二十里西北至嬀州二百里東北至順州八十里

戶

唐天寶戶六萬七千二百四十二

風俗

郡國志云箕星散爲幽州分爲燕國其气躁急南通齊趙渤海之間一都防也又漢書云愚悍少慮輕薄無威儀亦有所長敢於赴人之急難此燕丹之遺風燕之爲言燕也其气內盛燕俗貪得陰性也又曰幽州在北幽昧之地故曰幽也燕太子丹愛賓客養勇士不愛後宮美人化爲風俗賓客相遇以婦人侍宿又曰幽冀之人鈍如錐

人物

蔡澤

郭隗

徐樂

韓嬰

冦恂盧植

酈炎

張飛方成人

張華

盧思道範陽人

盧諶

唐盧承慶範陽人相髙宗

孫蔵用

盧照鄰範陽人

盧鴻範陽人徙家洛陽隠嵩山徵至不拜元宗

土產

綿

絹

人參

瓜子

貢範陽綾史記燕秦千樹栗與千戶侯等士馬所生魚鹽桑棗之利又銀錫二穴密雲郡都管筋角是勁又有水精是寶出昌平縣

薊縣本漢舊縣也注水經云薊城北隅有薊邱故以爲名猶魯之曲阜齊之營邱也禮記云武王克商封黃帝之後於薊漢書地理誌云薊故燕國名召公所封之地垣墻山一名萬安山在縣西五十里山有鐵鼎其下有舊置治處笄頭山隋圖經云笄頭山有溫泉可治百病千延水隋圖經云千延水經馬城髙都俗謂爲阿頭河又於大寧北注鴈門水隋圖經云鴈門水出鴈門山又北入羊門水神泉隋圖經云神泉經北連羊門泉水一名防臺水髙梁河在縣東四里南流合桑幹水桑幹水自西北平昌縣界來南流經府西又東流經府南又東南與髙梁河合州郡圖云薊縣北有鴈上裏又水經云桑幹水東與洗馬溝水合澤水按隋圖經云卽桑幹河也至馬陘山爲落馬河出山謂之淸泉河亦曰千泉非也至雍奴入笥溝俗謂之合口髙梁水渤海碣石皆郡界歷室戰國策曰樂毅與燕恵

王書云大呂陳於元英故鼎反於歷室郡國志云在薊縣界歷石宮接平石界史記云鄒子之燕昭王擁篲前驅請列弟子之坐而受業築碣石宮以處鄒子親往師之薊城郡國志云薊城南北九里東西七里開十門慕容雋鑄銅爲馬因名銅馬門今大前石函長二尺髙一尺歷代不敢開銘曰泰建元年造銅虎符幽都山北方大陰故曰幽都爾雅謂北方之美者幽都之筋角焉督亢亭卽荊軻以地圖獻秦王處紫淵水幽都記雲紫水其泥亦紫燕昭王冢九州要記云古漁陽北有無終山上有昭王冢前有千嵗狐化爲書生謁張華華識之因以昭王冢前華表木照之遂變蜀先主宅幽都記云劉備郡人幼時宅中有桑樹如車蓋曰我當乘此寶蓋後果王蜀盧植冢植事馬季長爲弟子仕至北中郎將邑人有冢存系祀典薛琡夢三國典略云東魏張亮先與薛琡善夢亮山上掛絲寤而告亮占之曰山上絲是幽字君必爲幽州後果如之陰鄕漢縣名後漢有舊地理書並失其所在蓋薊縣南界良鄕縣東界固安之地北界三縣交入之地君子城郡國志云箕子城石勒每破一州必簡別衣冠號爲君子城洎平幽州擢荀綽裴憲等還襄國經此後俗訛爲箕子城雍奴縣故城郡國志云雍奴縣卽漢執金吾冦恂侯雍奴亦澤藪之名四面有水曰雍澄而不流曰奴張華冢華郡人也有宅墓郡國志云今有張華村臨桑幹河

幽都縣十二鄕舊縣卽薊縣地今邑治薊西界按郡國縣道記云建中二年於羅城內廢燕州廨置在府北一里其燕州本國因栗末靺羯首領突地稽當隋開皇中領部落歸化處之於營州界煬帝八年爲置遼西郡以突地稽爲太守治營州東二百里汝羅城後遭邊冦侵抄又寄治於營州城內唐武徳二年攺遼西郡爲燕州仍置總管六年自營幽徙居幽州城內歷代襲燕州刺史建中初爲朱滔所破滅尋州廢立此縣於故城良鄕縣西南八十里十三鄕在燕爲中都漢爲良鄕縣屬涿郡北齊天寶七年省入薊縣武平六年復置唐聖歷元年攺爲國節縣神龍元年復舊爲良鄕大防山在縣西北三十五里山下有石穴注水經雲聖水東南流經大防領下又有小防山亦與大防山連其水冬暖夏冷出美魚防水隋圖經雲防水在良鄕縣界有石穴東北洞開春秋有白魚珍美非常味東經羊頭阜俗謂羊頭阜是也聖水郡國志云俗名回城水源出縣西北玉石東流經縣北四里又南流入範陽縣界又有淸定水出回安界東注聖水謂之劉公口廣陽故城在今縣東北三十七里漢爲縣髙齊天保七年省入薊縣永淸縣東南一百五十里本漢益昌縣地隋大業七年於今縣西五里置通澤縣隋末廢唐如意元年於今治置武隆縣景云元年攺爲防昌縣天寶初爲永淸縣以邊境永淸爲名桑幹水在縣北十里東南流

安次縣東南一百里十六鄕本漢舊縣縣東枕永淸渠漢武帝以屬燕王旦有罪削以屬渤海郡續漢書郡國志安次屬漁陽唐武徳四年移於城東南五十里石梁城置貞觀八年又自石梁城移治於今縣西五里魏常道城置開元二十三年又自常通城移就耿橋行市南置卽今縣治也樓桑村郡國志云安次縣樓桑村卽蜀先主劉備宅於此村今有廟存

武淸縣東南一百五十里十鄕本漢雍奴縣也注水經云雍奴藪澤之名四面有水曰雍水不流曰奴漢書地誌雍奴縣屬漁陽郡魏志張郃從擊袁譚於渤海圍雍奴大破之謂此邑也唐天保初攺爲武淸縣

潞縣東六十里十鄕本漢舊縣也屬漁陽郡唐武徳二年於此置元州仍置臨泃縣元州領潞臨泃漁陽無終四縣貞觀元年廢元州省臨泃無終二縣以潞漁陽歸幽州洶河水東自漁陽縣界流入潞河一名沽河一名鮑邱水北自檀州宻云縣界流入水經云鮑邱水東歷夏溓澤後魏諸州記云城西三十里有潞河源出北山南流謂此水也平谷故城漢縣故城在今縣北安樂故城漢縣廢城在今縣西北

昌平縣西北九十三里今四鄕本漢軍都縣屬上谷郡後漢攺屬廣陽郡晉太康地理誌云軍都縣屬燕國後魏移軍都縣於今縣東北二十里卽故城在其南也更於今縣郭城置東燕州及平昌郡昌平縣後郡廢而縣隸幽州軍都山又名居庸山在縣西北十里後漢書曰尙書盧植隠居上谷軍都山立黌肆教授好學者自逺方而至居庸闗在今縣西北北齊攺爲納欵淮南子雲天下九塞居庸是其一七度水隋圖經云七度水在昌平界接虎眼泉俗諺曰髙梁泉無上源淸水泉無下尾蓋以梁髙微流憑藉泉所在分流散漫芹城隋圖經云昌平有芹城

太平寰宇記卷六十九

欽定四庫全書

太平寰宇記卷七十

宋樂史撰

河北道十九

涿州

涿州涿郡今治範陽縣古涿鹿之地星分尾宿十六度史記云黃帝與蚩尢戰於涿鹿之野卽此地舜分十二州爲幽州地禹貢爲冀州之域春秋及戰國俱爲燕國之涿邑秦滅燕以其都及西境爲上谷郡地漢髙元年項羽入闗又立燕國封臧荼爲王三年韓信用廣武君防發使於燕燕王臧荼降五年反漢誅荼立盧綰爲王六年分燕置涿郡領縣二十九治此後漢爲涿郡魏初因之至黃初七年文帝攺爲範陽郡取漢涿縣在範水之陽以爲名以此地追封武帝子矩爲王晉武帝泰始元年又攺爲範陽國封宣帝弟馗子綏爲範陽王傳國至孫黎遂值永嘉之亂陷於河北其間建置莫能詳悉後魏又爲範陽領縣七至髙齊惟領涿遒範陽三縣後周省遒縣領縣二隋開皇初攺範陽縣爲遵縣隸昌黎郡又於古遵城別置範陽郡惟領涿範陽二縣二年罷郡移涿縣入郡故廨爲幽州大業三年以幽州爲涿郡縣仍屬焉又隋書云四年正月開永濟渠引沁水達於河又自沁水北開二十餘里以通涿郡大業七年自江都乘龍舟往涿郡親徵遼唐武徳元年郡廢復爲幽州之屬邑七年攺涿縣爲範陽縣大歷四年幽州節度使朱希彩奏請於範陽縣置涿州仍割幽州之範陽歸義固安三縣以隸之屬幽州都督府

領縣五

範陽

固安

歸義

新城

新昌州境

東西【闕】南北【闕】

四至八到

南至東京【闕】西南至西京一千五百六十五里西南至長安二千四百二十五里東北至幽州一百二十里南至莫州一百六十里餘以幽州取則不逺

戶

開元長慶戶口並爲屬邑

風俗

與幽州同

人物

王商涿郡蠡吾人單於謁商仰視大畏之卻退天子聞曰此眞漢相也劉備範陽人張飛涿郡人與闗羽俱事先主先主初奔江夏曹操追至長阪飛將三十騎據水防橋瞠目橫矛曰我張翼徳也可來決敵皆無敢近者崔瑗字子玉涿郡人作座右銘入文選土產

綾

範陽縣二十鄕本漢涿郡也取涿水以爲名漢立郡於此魏文帝攺名曰範陽白帶山在縣西北四十里涿水源出縣西土山下東北流經縣北五里又東流注聖水應劭注漢書涿水出上谷涿鹿縣水西入海十三州誌云涿郡南有涿水北至上谷爲涿鹿河其支入匈奴中者謂之涿耶水故廣陽國城漢置今廢故城在今縣西南西鄕城漢縣故城在縣西北二十里一名都鄕城督亢陂在縣東南十里劉向別錄督亢燕膏腴之地卽所戰國時燕太子丹使荊軻賫督亢地圖入秦謀殺秦王尋爲秦滅也郡國志云陂見有海龍王神祠在焉

固安縣東六十里十二鄕本漢方城縣屬廣陽國隋開皇九年自今易州淶水縣移固安縣於此屬幽州取漢固安縣以爲名唐武徳四年又移治歸義縣界章信堡貞觀元年又移於今治巨馬河在今縣西一百【缺】十里聖水在縣北五十步曲洛溝源自督亢陂經縣南東注方城泉督亢亭郡國志引徐野曰方城縣有督亢亭新昌城漢縣故城在今縣南三十里後漢省其地下濕俗亦謂之陷城方城縣郡國志云在今縣南十五里方城故城六國時燕之舊邑也漢攺爲涿郡髙齊天保七年省入涿縣北城尙存益昌故城漢縣故城在今縣東五十里後漢省並入方城周武帝宣政元年於城內置堡城臨鄕縣故城漢縣故城在今縣南五十里臨鄕故城是後漢省並入方城縣也陽鄕故城漢爲縣故城在今縣西北二十七里是後漢省晉復置爲長鄕髙齊天保七年省並入涿縣其城亦謂之長鄕故城

歸義縣南一百二十里十二鄕本漢之易縣城屬涿郡按今縣東南十五里有大故城是燕桓侯之別都魏移於故城西北十五里故易城今縣所治髙齊天保七年省入鄚縣自周及隋其城並屬鄚唐武徳五年置歸義縣於縣置北義州貞觀元年廢義州並縣八年歸義縣仍舊置攺屬幽州今治也至大歷中攺隸涿州易水在縣南易京城在縣南十八里其城南臨易水按範曄後漢書曰獻帝初公孫瓉據幽州先是童謡曰燕南垂趙北際中央不合大如礪惟有此中可避世瓉以易京地當之乃築京城以自固曰易京按瓉修營壘樓觀臨易河通遼海以鐵爲名乃曰兵法百樓不攻今吾壘樓櫓千重積谷三百萬斛足以待天下之變尋爲袁紹所破後石季龍徵慕容雋回而惡其固因毀之卽此城也小易城在大易城北二里

新昌縣漢縣名後廢唐大歷四年析固安縣置

新城縣六十里後唐天成四年析範陽縣置

薊州

薊州漁陽郡今理漁陽縣禹貢冀州之域星分尾宿三度春秋至戰國俱屬燕秦於此置漁陽郡二漢因之魏晉以降陷於河北只爲幽州屬邑燕慕容雋後趙劉淵所都至隋開皇初徙州於此並立總管府煬帝初府廢置漁陽郡唐武徳已後廢郡復爲幽州屬邑至開元十八年析幽州之漁陽三河玉田三縣置薊州取古薊門闗以名州天寶元年攺爲漁陽郡乾元元年復爲薊州

領縣三

漁陽

三河

玉田

四至八到

南至東京【闕】西南至西京一千八百九十里西南至長安二千七百五十里東至平州三百里東至防海口一百八十二里西至幽州二百十里北至廢長城塞二百三十五里南至平州石城縣二百八十里西南至幽州雍奴縣界一百二十五里西北至檀州二百一十七里東北至平州石城縣界廢盧龍戍二百里戍據開皇長城置

戶

唐天寶戶五千三百一十七

土產

鹿角膠

人參

逺志

白術

漁陽縣三鄕本漢舊縣古北戎無終子國也按杜預注左傳山戎北戎無終三名其種一也其後晉滅山戎卽爲晉境七國時屬燕後以爲北平郡唐武徳三年置州攺屬焉貞觀元年州廢還屬幽州開元中置薊州於此無終山一名翁同山又名陰山在縣西北四里神仙傳云仙人帛仲理者遼東人也隠居無終山中和神丹又於山中作金五千斤以救百姓又搜神記云無終山有陽翁伯玉田昔雍伯雒陽人父母終葬於無終山山上無水雍伯汲水作義漿行者皆飲三年有一人就飲以石子一升遺之使於髙平好地有石處種之有徐氏爲石平著姓有女人多求之不許雍伯試求徐笑以爲狂乃云以白璧一雙當可爲婚雍伯至種石處得五雙白璧徐氏大驚卽以女妻之燕山在縣東南七十里懸崖側有石鼓去地百餘丈望之若數百石囷有石梁貫之鼓東南有石人援桴狀同擊勢云燕山石鼓鳴則有兵沽水水經注雲沽水逕漁陽故城南合七度水鮑丘水潞水一名潞河是北平故城隋圖經云漁

陽有北平故城卽漢將軍李廣爲郡守出獵遇艸中石謂是伏虎引弓射之卽是此處

三河縣西六十里今三鄕唐開元四年分潞縣置屬幽州十八年攺隸薊州

玉田縣東南八十里二鄕漢無終縣屬右北平唐幹封二年於廢無終縣置仍舊名屬幽州萬嵗通天二年攺爲玉田縣神龍元年割屬營州開元四年還屬幽州八年又屬營州十一年又還屬幽州十八年隸薊州

平州

平州北平郡今治盧龍縣禹貢冀州之域虞十二州爲營州之境周官職方又在幽州之地春秋爲山戎孤竹白狄肥子二國地史記齊桓公北伐山戎至孤竹爾雅云觚竹北戶西王母日下謂之四荒戰國時斯地屬燕秦兼天下爲右北平及遼西二郡之境漢因之爲遼西郡之肥如縣後漢末公孫度自號平州牧擅據及子康康子淵俱得遼東之地邊外版圗皆伏焉晉屬遼西郡後魏亦然隋開皇初爲右北平郡十年攺爲州煬帝卽位又廢州復爲郡唐武徳二年廢郡爲平州領臨渝肥如二縣其年自臨渝移治肥如仍攺肥如爲盧龍縣更治撫寧縣七年省臨渝撫寧二縣天保元年攺爲北平郡乾元元年復爲平州

元領縣三

盧龍

石城

馬城

四至八到

南至東京【闕】西南至西京二千一百九十五里西南至長安三千五十五里東北至楡闗守捉一百九十里自闗東北至營州五百里南至海二百里西至薊州三百里北至上谷八十里西南至馬城縣一百八十里東北至石城縣一百四十里西北至盧龍塞二百里東北至營州七里戶

唐開元戶二千二百六十三

風俗

與幽州同

人物

伯夷叔齊孤竹君之二子隠於首陽山采薇而食之唐陽城北平人徵拜諫議大夫

土產

蔓荊子

盧龍縣本漢肥如縣也屬遼西郡應劭曰肥子奔燕封於此唐武徳三年省臨渝移平州置此仍攺肥如縣爲盧龍縣復隋開皇之舊名藍山後魏輿地風土記云盧龍西四十九里有藍山其色藍翠重壘故名之碣石山山海經云碣石之山繩水出焉在縣二十三里碣然而立在海傍故以爲名晉太康地理誌云秦築長城起自碣石在今髙麗舊界非碣石也臨余山本名臨渝山音訛爲余有闗通胡之路在今縣東一百八十里新婦山九州要記云盧龍栁羌城南有新婦山盧

水一名大沮水今名小濡水北自營州栁城縣界流入水經注水出肥如縣北一名溪黃洛水水經注黃洛水出盧龍山南流入於濡水卑耳谿隋圖經按管子云齊桓公北徵孤竹未至卑耳之谿見一人長尺人物具焉冠右袪衣走馬前疾管仲曰登山之神有兪兒霸王之君興而登山之神見且走馬前疾導也袪衣示前有水也右袪衣示從右方涉也至卑耳之谿有贊水者曰從左方涉其深及冠右方涉其深至膝已涉桓公拜曰仲父之聖至此素河水水經注云素河水出令支縣藍山南與新河合黃洛城殷諸侯之國令支城漢縣屬遼西郡廢城在今縣界令音零支音岐孤竹城在今縣東殷之諸侯卽伯夷叔齊之國郡國縣道記孤竹城在肥如城南二十里史記謂齊桓公伐山戎北至孤竹國又隋圖經云孤竹城漢靈帝時遼西太守防翻夢人曰孤竹君之子伯夷之弟遼海漂吾棺聞君仁善願見蔵覆明日則見浮棺於津收之乃爲攺葬吏人嗤笑者皆無疾而死今攺葬所尙存祠在山下極巖朝鮮城卽箕子受殷封之地今有廢城遼西城漢爲郡於此廢在今郡東秦長城秦使防恬輔其子扶蘇之所築東西長萬里杞梁妻哭城崩得夫骨卽此城也盧龍道魏志曰曹公北徵烏丸田疇自盧龍道引軍

出盧龍塞塹山堙谷五百餘里經白檀歷平罡登白狼望栁城卽此道也一謂之盧龍塞今在郡城西北二百里望海臺漢武所立登之以望海

石城縣西一百四十一里二鄕漢舊縣取碣石立如城以名之屬右北平唐貞觀十五年於故臨渝縣城置臨渝縣萬嵗通天二年攺爲石城縣仍漢舊名碣石始皇使燕人盧生求羨門刻碣石漢武帝登之望海當山頂大石如柱號曰天橋柱逺望若立於巨海之內狀如人造然非功力所能成也

馬城縣南一百七十里二鄕唐開元二十八年析盧龍縣置

太平寰宇記卷七十

欽定四庫全書

太平寰宇記卷七十一

宋樂史撰

河北道二十

嬀州

嬀州嬀州郡今治懷戎縣禹貢冀州之域星分尾斗虞舜曁周則爲幽州之域帝王世紀云涿鹿於周實幽州之域也春秋戰國並屬燕國漢書地理誌曰燕有上谷秦置三十六郡爲上谷郡地潘縣漢時地晉屬廣寧郡後魏孝明帝廢之北齊置北燕州隋廢屬涿郡唐武徳七年討平髙開道置北燕州因齊舊名領懷戎一縣貞觀八年攺爲嬀州因其中嬀水爲名長安二年移治舊淸夷軍城兼管淸夷軍兵萬人天寶元年攺爲嬀州郡乾元元年復爲嬀州

元領縣二

今一

懷戎

一縣廢

嬀州

四至八到

南至東京西南至西京一千八百五里西南至長安二千七百四十五里東至檀州二百五十里南至幽州二百九十里西至蔚州二百九十里北至張說新築長城九十里又云北至廣遼城【舊名】

【云城】一百八十里東南至幽州一百五十里西南至蔚州二百四十里東北九十八里至長安城爲界戶

唐天寶戶二千二百六十三

風俗

與幽州同

人物

公孫鳳字子鸞上谷人隠居陶然自得張恂字洪讓上谷沮陽人張長年爲汝南太守郡人兄弟分析爭一牛訟之長年曰脫有二牛各應得一以家牛與之

土產

麝香

樺皮

胡鹿

人參

懷戎縣二鄕本漢潘縣也屬上谷郡晉太康地誌潘縣更屬廣寧郡魏孝昌中廢髙齊天保六年於此置懷戎縣唐武徳七年攺置北燕州貞觀八年攺北燕州爲嬀州縣屬不攺雞鳴山在縣東北七十里本名磨笄山昔趙襄子殺代王夫人曰代已亡矣吾將何歸遂磨笄於山而自殺代人憐之爲立祠焉因名其山爲磨笄山每夜有野雞羣鳴於祠屋上故亦謂之鳴雞山後魏武成帝太后塟於山麓歷山後魏輿地圖風土記云潘城西北三十里有歷山形似覆釡故以名之其下有舜祠瞽瞍祠存橋山山上有祠黃帝塟於此山海經云大荒內有軒轅臺射者不敢西向畏軒轅故也梁湘東王臨終詩云寂然千載後誰畏軒轅臺大翮山上有王仲廟仲字次仲年少入學而逺常先到其師怪之謂不歸使人候焉實在家等輩常見次仲捉一小棘木長三尺餘至著屋間欲取輒不見及年弱冠變蒼頡舊文爲今隸書秦始皇時官務繁多次仲爲文簡略赴急用之大喜使徵不至始皇大怒詔檻車送之次仲吟詠化爲大鳥出車外翻翻然髙飛徘徊長引至於西門上山落二翮因名二翮山今水旱祭之蔡邕文曰上谷王仲變古成隸終古行焉涿鹿山山下有涿鹿故城涿水出焉美頡山黃帝祠有泉湛而不流卽古阪泉也今在城東二百步小寧城大寧城班丘仲班或作瑕居於延水側常賣藥於寧百餘年後地動宅壊仲與裏中數十家皆死人有孔氏者取仲屍棄於延水內收其藥賣之仲被裘從而詰之此人大恐怖叩頭求哀仲曰恨汝使人知我耳吾去矣後爲夫余王驛使後乘來至寧北方人謂之謫仙地裂溝水經注云晉時地裂遂成溝壑俗謂之分

界水在今縣東北涿鹿在縣南阪泉史記云軒轅與炎帝戰於阪泉之野又周書云黃帝殺蚩尢於中冀名曰絕轡之野燕長城史記云燕築長城自造陽至襄平造陽卽燕之地名舜井河東亦有此井造陽按漢書武帝破匈奴取河南地亦棄上谷之斗辟縣造陽地以與胡韋昭云地名在上谷晉太康地理記在五原塞之北九里謂之造陽此疑誤矣嬀州故城郡治唐天寶後析懷戎縣置尋廢

營州

營州桞城郡今治桞城縣按唐開元十道略云舜築栁城卽知虞舜以前已有栁城之名在禹貢爲冀州之域在十二州固有營州之稱爾雅云齊曰營州又郡國志云地當營室分故曰營州殷時爲孤竹國春秋時爲山戎之地戰國時其地復屬燕史記曰燕築長城自造陽至襄平置遼西右北平郡秦並天下置遼西郡兩漢因之前漢地理誌遼西郡領臨渝且慮桞城等十四縣後漢書云遼西郡烏丸鮮卑蹋頓所居又十六國春秋慕容皝傳云栁城之北龍山之南所謂福徳之地也可營創規模築龍城構宮廟攺栁城爲龍城九年遂遷都龍城入新宮十二年號新宮曰和龍宮皝子雋遷都於鄴爲苻堅所滅後燕慕容垂又居焉慕容熙爲北燕馮跋所殺至馮大興元年省遼西郡拓跋後魏又於平州界立遼西郡屬平州周建徳中平齊其地猶爲髙寶寧所據隋開皇三年討平寶寧復以其地置營州煬帝初州廢又置栁城郡武徳元年攺爲營州總管府領遼燕二州及栁城一縣七年攺爲都督府督營遼二州貞觀元年又督昌州三年又督崇州六年又督順州十年又督愼州今督七州萬嵗通天二年爲契丹李萬營所陷神龍元年移府於幽州界仍領漁陽玉田二縣開元四年復移還栁城八年又往就漁陽十一年又還栁城舊治天寶元年攺爲栁城郡乾元元年復爲營州

元領縣一

栁城

四至八到

東至東京【闕】西南至西京四千二百十里西南至長安五千里東至遼河【闕】南至海三百四十里西至平州七百里北至秦長城二百七十里至契丹界濕水四百里東南至保定軍舊安東都護二百七十里西南至平州七百里西北至契丹界七十里東北至契丹界九十里自界至契丹牙帳四百里

戶

唐天寶戶九百九十七

風俗

與幽州同

人物

後魏谷渾字元衝昌黎人父衮勇冠一時屈遵字子度昌黎人仕魏爲中書令唐李光弼營州栁城人侍中臨津王弟光進太子太保涼國公雙節在門養母以孝聞

土產

豹尾

麝香

絹

畜宜牛馬羊豕

栁城縣四鄕漢栁城地屬遼西郡室韋靺鞨諸部並在東北逺者六千里近者二千里西北與奚接界北與契丹接界慕容皝攺爲龍城縣隋又攺爲龍山尋又攺爲栁城縣龍山在郡東南十六國春秋慕容皝十二年黑白龍各一見於龍山皝親率羣寮觀龍去二百餘步祭之以太牢二龍交首嬉翔解角而去皝大悅赦境內號新宮曰和龍宮又築院因起景云殿扶黎故城在今縣東南其地帶龍山卽慕容皝祭龍之所鮮卑山在今縣東南二百里十六國春秋慕容廆代居遼左故號曰東胡其後雄昌與匈奴並盛秦漢之際爲匈奴所敗分保鮮卑山陰復以山爲號棘城之東城塞外又有鮮卑山在遼西之西北一百里與此異山而同名白狼山魏志曹公引軍出盧龍塹山堙谷五百餘里未至栁城二百里袁尙袁熙與蹋頓將數萬騎逆戰公登白狼山卒與敵遇公登髙望敵陣不整縱兵擊之敵眾大奔斬蹋頓及名王以下胡降漢者二十餘萬口郡國志云白狼山一曰鹿首山魏武於此山逢獅子使格之獅子哮吼奮越左右咸驚王忽見一物從林出如貍超上王車軛上獅子將至此獸跳上獅子頭上獅子伏不敢起於是殺之得獅子而還未至洛陽四十里雞狗皆不鳴吠鹿首山渡遼之要路經此泊滋山公孫鳳隠所長谷十六國春秋云馮跋弟爲亂而跋驚死葬之長谷卽此白狼水魏氏風土記云黃龍城西南有白狼河東北流附城東北下卽此水也彭盧水一名盧河水卽盧龍水也後魏輿地圖風土記雲水經平盧入海輿地誌故曰平盧今語訛爲彭盧水徒河城漢縣有廢城在今郡東北有山曰靑山在東北九十里棘城卽顓頊之墟也在郡東南一百七十里交黎城漢縣也屬遼西郡後漢爲昌黎縣營丘城後魏輿地圖記云舜分齊營州之域燕置營丘郡於其城內十六國春秋慕容廆東遷徒河縣置營丘郡北鎭室韋靺鞨諸部並在東北逺者六千里近者二千里斯地西北與奚接正北與契丹接界醫巫閭山祠在縣東五十里

檀州

檀州今宻云郡今治宻云縣禹貢冀州之域春秋及戰國並爲燕北戎所居漢書地理誌曰燕東有漁陽秦並天下漁陽郡不攺在漢領白檀等十二縣歷魏晉如之漢書曰將軍李廣秉節白檀又魏書曰曹公越北塞歷白檀破烏丸於栁城按續漢書白檀縣卽右北平今州是也至後魏因置密雲郡兼置安州取懷安之義也後周攺安州爲元州隋圖經雲開皇初徙州於漁陽今漁陽郡是也至十八年又割幽州燕樂宻云二縣於舊元州置檀州取漢白檀縣爲名大業三年罷州爲安樂郡唐武徳元年攺爲檀州按開元十道要略云以斯地爲幽燕之邊陲管障塞軍五千天寶元年攺爲宻云郡乾元元年復爲檀州

元領縣二

密雲

燕樂

四至八到

東至東京【闕】西南至西京一千八百三十五里西南至長安二千六百九十五里東至霸州二百一十七里南至幽州潞縣界五十五里北至長城四十里東南至薊州一百九十里西北至幽州一百九十里西北至嬀州二百五十里東北至長安障塞一百一十里

戶

唐天寶戶六千六十四

風俗

與幽州同

土產

貢安東府人參

密雲縣九鄕本漢厗奚縣也漢書地理誌厗奚【孟康曰厗音題】屬漁陽郡桃花山郡國志云桃花山在漁陽西北一十五里螺山亦名赤城河卽沽水也東北塞外流入桑溪水經注云三城水逕伏淩山南與石門水合是

水有桑溪之名蓋源出桑溪故也右經鮑丘水鮑丘水水經云鮑丘水又東南龍芻溪水是也

燕樂縣東北七十五里四鄕本漢厗奚縣地名也屬漁陽郡按漢厗奚今密雲是也後魏於此置廣陽郡有長城隋攺爲長陽郡後廢舊治白檀故城唐長壽二年移治新興城卽今治也石門水水經云石門水在燕樂縣與桑溪水合

燕州

燕州歸應郡今治遼西縣星分尾斗秦爲上谷郡治歷代地土所屬與範陽同釋名云燕宛也在涿鹿山南宛宛然以爲國都也置在幽州領靺鞨本栗來靺鞨種也隋北蕃風俗記云初開皇中栗來靺鞨與髙麗戰不勝有厥稽部渠長突地稽者卒忽賜來部窟突始部悅稽防部越羽部步防賴部破奚部步步括利部凡八部勝兵數千人自扶余城西北齊部落向闗內附處之栁城乃燕都之栁城在燕都之北煬帝大業八年爲置遼西郡並遼西懷逺瀘河三縣以統之取秦漢遼西郡爲名也唐武徳元年攺爲燕州總管府領遼西瀘河懷逺三縣其年廢瀘河縣六年自營州南遷寄治於幽州城內貞觀元年廢都督府仍省懷逺縣開元二十五年移治所於幽州北桃谷山天寶元年攺爲歸徳郡乾元元年復爲燕州

元領縣一

遼西

四至八到

東南至東京【闕】西南至西京一千八百七十六里西南至長安二千六百一十三里東至檀州八十里西至幽州九十里西至幽州昌平縣五十五里北至大山五里西南至芹河五里東南至後魏廢易城四十里西北至幹河山五里東北至宋城鎭二十五里

戶

唐天寶戶二千四十五

風俗

春秋說題辭云箕尾爲燕陰气生俗貪利地宜栗土產

付尾

綿布

栗貨殖傳云燕秦千樹栗

遼西縣四鄕隋大業八年置屬遼西郡與郡同在汝羅城故城之間至十一年寄治栁城唐武徳元年郡爲燕州縣屬不攺六年燕州寄治幽州縣亦遷於今所治置

威州自威州以下三十二州

威州今治威化縣唐武徳元年置遼州總管自燕支城徙寄治營州城內七年廢總管府貞觀中攺爲威州隸幽州大都督所領戶契丹內稽部落

元領縣一

威化

四至八到

南京道裏與涿州同

戶

唐天寶戶六百一十一

威化縣於契丹陷營州後乃南遷寄治於良鄕縣石窟堡爲威化縣幽州治也

愼州

愼州今治逢龍縣唐武徳初置隸營州領洓沬靺鞨烏素固部落萬嵗通天二年移於淄靑州安置神龍初舊隸幽州

元領縣一

逢龍

戶

唐天寶領戶二百五十

逢龍縣契丹陷營州後南遷寄治良鄕縣之故都鄕城爲逢龍縣州所治

思順州

思順州順義郡今治賓義縣唐貞觀中置寄治營州南五栁城天寶元年攺爲順義郡乾元元年復爲順州兩京及四至八到並與範陽同

元領縣一

賓義

戶

唐天寶戶一千六百六十四

賓義縣三鄕郡所治在幽州城內北鎭醫巫閭山廣寧祠接營州界

歸順州

歸順州今治懷柔縣其地乃燕之北境燕太子丹使荊卿獻地圖蓋謂此地卽元順州之北境開元四年置爲契丹松漠府彈汗州部落領懷柔一縣天寶元年攺爲歸化郡乾元元年復爲歸順州自安祿山之亂此地因陷入胡

元領縣一

懷柔

四至八到

東至東京【闕】西南至西京一千八百五十里西南至長安二千七百里東至薊州二百一十五里南至幽州八十五里西至嬀州二百里北至檀州七十五里東南至薊州同上西南至幽州同上西北至嬀州【闕】東北至檀州【闕】

戶

唐天寶戶一千三十七

懷柔縣州所治

州

州今治靜蕃縣隋開皇初置處契丹李去閭部萬嵗通天二年移於徐宋州安置神龍元年復舊今隸幽州

元領縣一

靜蕃

戶

唐天寶領戶六百一十八

靜蕃縣州治所範陽縣之魯泊村

崇州

崇州今治昌黎縣唐武徳五年分饒樂郡都督府置崇州鮮州處奚可汗部落營州都督

元領縣一

昌黎

戶

唐天寶戶二百

昌黎縣唐貞觀二年置北黎州寄治營州東北廢陽師鎭八年攺爲崇州置昌黎縣契丹陷營州徙治於潞縣之古路城爲縣

賔州

賔州【今理來蘇縣】唐幹封中於營州界內置處靺鞨愁思部落營州都督萬嵗通天元年遷於徐州神龍初還幽州都督

元領縣一

來蘇

戶

唐天寶領戶一百三十

來蘇縣自徐縣還寄治於良鄕之廣陽城爲縣

師州

師州【今理陽師縣】唐貞觀三年置領契丹室韋部營州都督萬嵗通天元年還於靑州安置神龍初還幽州都督

元領縣一

陽師

戶

唐天寶戶三百一十四

陽師縣貞觀初置州於營州東北廢陽師鎭故號師州神龍初自靑州還寄治良鄕之故東閭城爲州治縣在焉

鮮州

鮮州今治賓從縣唐武徳五年分饒樂郡都督府奚部落置隸營州都督萬嵗通天元年遷於靑州安置神龍初攺隸幽州

元領縣一

賓從

戶

唐天寶領戶一百七

賓從縣初治營州自靑州還寄治潞縣之古潞城

帶州

帶州今治孤竹縣唐貞觀十九年於營州界內置處契丹乙失革部落隸營州都督萬嵗通天元年遷於靑州安置神龍初還隸幽州都督

元領縣一

孤竹

戶

唐天寶戶五百六十九

孤竹縣舊治營州界營州陷契丹後寄治於昌平縣之淸水店爲州治也

黎州

黎州今治新黎縣載初二年析愼州置處浮渝靺鞨烏素固部落隸營州都督萬嵗通天元年遷於宋州管治神龍初還攺隸幽州都督

元領縣一

新黎

戶

唐天寶戶五百六十九

新黎縣自宋州還寄治於良鄕縣之故都鄕城

沃州

沃州今治濱海縣載初年中析昌州置處契丹之松漠部落隸營州州陷契丹乃遷於幽州隸幽州都督

元領縣一

濱海

戶

唐天寶領戶一百五十九

濱海縣沃州本寄治營州城內州陷契丹遷於薊州東南回城爲治所

昌州

昌州今治龍山縣唐貞觀二年置領契丹松漠部落隸營州都督萬嵗通天二年遷於靑州安置神龍初還隸幽州

元領縣一

龍山

戶

唐天寶戶二百八十一

龍山縣唐貞觀二年置州於營州東北廢靜蕃戍七年移治於三合鎭營州陷契丹乃遷於安次縣古常道城爲州治

歸義州

歸義州今治歸義縣總章中置處海外新羅隸幽州都督

元領縣一

歸義

戶

舊領戶一百九十五

歸義縣在良鄕縣之故廣陽城州所治也

瑞州

瑞州今治來逺縣貞觀十年置於營州界隸營州都督處突厥烏突汗達於部落咸亨中攺爲瑞州萬嵗通天二年遷宋州安置神龍初還隸幽州都督

元領縣一

來逺

來逺縣舊在營州界州陷契丹移治良鄕縣故廣陽城

信州

信州今治舊黃龍縣萬嵗通天元年置處契丹失活部落隸營州都督二年遷於靑州安置神龍初還幽州都督

元領縣一

黃龍

戶

唐天寶戶四百一十四

黃龍縣龍州所治寄治範陽縣

靑山州

靑山州今治靑山縣唐景云元年析州置隸幽州都督府都督治

元領縣一

靑山

戶

舊領戶六百三十二

靑山縣寄治於範陽縣界水門村

凜州

凜州唐天寶初置於範陽縣界處降胡

戶

舊領戶六百四十八

安東都護府

安東都護府唐總章元年九月司空李勣平髙麗本五部一百七十六城戶六十九萬七千其年十二月分髙麗地爲九都督府四十二州一百縣置安東都護府於平壤城以統之用其酋渠爲都督刺史縣令令將軍薛仁貴以兵二萬鎭安東府上元三年二月移安東府於遼東郡故城置儀鳳二年又移於新城聖歷元年六月攺爲安東都督府神龍元年復爲安東都護府開元二年移安東都護於平州置天寶二年移於遼西故郡城置至徳後廢

南至東京【缺】西南至西京三千八百二十里西南至長安四千六百二十五里

戶

領戶一千五百八十二

新城州都督府遼城州都督府

哥勿州都督府建安州都督府

南蘇州本防州蓋牟州代那州倉巖州磨米州積利州黎山州延津州安市州凡此十四州並無城池是髙麗降戶散在諸軍鎭以其酋爲都督刺史羈縻之

右自燕州以下十九州皆東北蕃降胡散處幽州營州界內以州名羈縻之無所役屬安祿山之亂一切驅之爲冦遂擾中原至徳之後入據河朔其部落之名無存者今記唐天寶之故迹地理焉

太平寰宇記卷七十一﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷七十二

宋樂史撰

劍南西道一

益州

益州蜀郡今治成都華陽二縣禹貢曰岷嶓旣藝沱濳旣道蔡防旅平和夷厎績岷山導江東別爲沱岷山今在州界防水在雅州界江水在州南【缺】縣界沱水在州西南隆唐縣界皂裏江是也古梁州巴濮庸蜀之地在秦則名漢中巴蜀三郡此其境也虞舜三州亦爲梁州之域周官職方氏以梁州合於雍州則爲雍州之地蜀於姬周以前南夷地也尙書牧誓云及庸蜀羌髳微盧彭濮人孔安國注八國皆蠻夷戎狄國名羌在西蜀髳微皆巴蜀漢書地理誌蜀廣漢本南夷周末秦並以爲郡按世本山海經揚雄蜀王本紀來敏本蜀論華陽國誌十二州誌諸言蜀事者𨿽不悉同參伍其說皆言蜀之先肇於人皇之際至黃帝子昌意娶蜀山氏女生帝嚳後封其支庶於蜀歷夏商周始稱王者縱目名蠶叢次曰魚鳬其後有王曰杜宇已稱帝號望帝自以功徳髙諸王乃以褒斜爲前門熊耳靈闗爲後戶玉壘蛾眉爲城郭江潛綿洛爲池澤以汶山爲畜牧南中爲園苑時有荊人鼈冷死其屍隨水上荊人求之不得鼈冷至汶山下忽復生見望帝立以爲相時巫山雍江蜀地洪水望帝使鼈冷鑿巫山蜀得陸處望帝自以徳不相同禪位於鼈冷號開明遂自亡去化爲子鵑鳥故蜀人聞子鵑鳴曰是我望帝也鼈冷或爲鼈多子鵑爲子嶲或雲杜宇死子規鳴自開明下五葉有開明尙始立宗廟時天生五丁力士能徙山蜀王負力不爲戰備每一王死五丁輒爲立大石長三丈重千鈞以爲墓志今石

筍【缺】

裏未有諡號但以五行色爲王故其廟稱靑赤黑白之帝史記秦恵王元年蜀人來朝後八年伐蜀滅之初苴蜀相攻擊各來告急於秦秦恵王欲先伐韓司馬錯曰臣聞之欲富國者務廣其地欲彊兵者務富其民欲王國者務博其徳三資者偹而王隨之矣今王地小民貧故臣願先從事於易夫蜀戎狄之長也有桀紂之亂以秦攻之譬使豺狼逐羣羊拔一國而天下不以爲暴利盡四海而天下不以爲貪是我一舉而名實附也又有禁暴正亂之名今攻韓劫天子惡名也周自知失九鼎韓自知亡三川將二國並力合謀以通乎齊趙而求解乎楚魏王弗能止也此臣之所以爲危也不如伐蜀恵王曰善卒起兵伐蜀十月取之貶蜀王更號爲侯而使陳莊相蜀蜀旣屬秦秦以之益彊漢髙帝六年分蜀置廣漢郡初有漢中廣漢巴蜀四郡武帝元鼎中遣唐防略通西南夷更置犍爲防牱越嶲益州四郡因分雍州之南置益州綂焉釋名益阨也其所在之地險阨也應劭地理風俗記云疆壤益廣故名益州王莽攺益州曰庸部後漢明帝永平十二年以新附置永昌郡續漢書郡國志益州部漢中巴廣漢蜀犍爲越嶲防牱益州永昌凡九郡靈帝又以汶江蠶陵廣柔三縣立汶山郡蜀志靈帝時太常劉焉出爲監軍使者領益州牧初焉建議樹牧伯以鎭安方夏內求交趾欲避世難侍中廣漢董扶私謂焉曰益州分野有天子气焉意更在益州譙周巴志云獻帝初平元年劉璋分巴郡立永寧郡建安六年立涪陵郡二十一年劉備分巴郡立固陵郡蜀章武元年分廣漢立梓潼分犍爲立江陽郡以蜀郡屬國爲漢嘉郡以犍爲屬國爲朱提郡劉禪建興二年攺益州郡爲建寧郡廣漢屬國爲陰平郡分建寧永昌立雲南郡分建寧防牱立興右郡分廣漢郡至是益州所部十有九郡晉恵帝光熙元年李雄攻成都遂自立十六國春秋曰李雄定成都嚴檉爲蜀郡太守雄卽王位遷益州刺史是也又分漢嘉蜀二郡之地立沈黎漢原二郡穆帝永和三年平蜀之後省漢原沈黎二郡又立南陰平郡攺漢原爲晉興郡簡文帝咸安二年符堅遣鄧羌楊安等伐蜀益州諸郡並歿於秦十二年孝武帝太元八年平蜀州郡咸復舊周地圖記云梁大寶二年武陵王蕭紀僭號於蜀西魏帝二年平蜀二十一州並入於魏隋圖經云仁壽三年分九隴郫孝水三縣爲蒙州孝綿竹金水飛爲四縣爲凱州陽安平泉二縣及資州資陽爲簡州煬帝大業二年並廢從省來屬益州蜀中舊無兔鴿隋開皇元年蜀王楊秀鎭益州命左右賫往鴿尙稀而已眾矣唐武徳元年攺爲益州置總管府管益綿陵逢資卭雅嘉眉瀘戎防松翼嶲南寧昆恭十九州領成都名九隴郫雙流新津晉原靑域陽安金水平泉武綿竹等十三縣又置唐隆隋江二縣二年分置卬眉普榮等五州屬總管府又置新都什邡二縣三年罷總管置西南道行臺仍分綿竹導江九隴三縣立蒙州陽安金水平泉三縣立簡州割武屬梓州又析置徳陽新繁萬奉三縣九年罷行臺置都督府督益綿簡嘉陵雅眉蒙犍卭十州並督嶲南防寧都督府貞觀二年廢蒙犍二州復以蒙州之隴綿竹導江來屬仍攺萬春爲溫江六年罷南寧都督更置戎州都督屬益州八年兼領南金州都督十年又督益綿嘉簡陵雅眉卬八州茂嶲二都督十七年置屬縣龍朔二年外爲大都督府仍置廣都縣咸亨二年置金堂儀鳳二縣其年又置唐昌蒙陽二縣垂拱二年分雒九隴等十三縣置彭蜀二州其年又置犀浦縣聖歷三年又置東陽縣天寶元年攺益州爲蜀郡依舊大都督府管劍南三十八郡十五載宗幸蜀駐蹕成都至徳二年十月駕還西京攺蜀郡爲成都府長史爲尹又分爲劍南東川西川各置節度使廣徳元年黃門侍郎嚴武爲成都尹復並東西川爲一節度自崔寧鎭蜀後分爲西川自後不攺皇朝因之爲成都府

元領縣十

成都華陽郫縣新都溫江新繁

雙流犀浦廣都靈池

州境

東西一百五十三里南北一百七十七里

四至八到

東北至東京三千二百九十里東北至西京二千八百七十里東北至長安一千十里東至簡州七十里南至眉陵二州二百里東南至簡州一百五十里北至漢州一百里西至彭江導江縣界八十七里西南至蜀州一百里西北至彭州九隴縣界七十五里東北至漢州一百里

戶

漢朝蜀郡戶二十六萬八千唐天寶一十六萬九百五十皇朝戶主八萬九千四百三十八客二千四百四十

風俗

蜀記云剛悍生其方風謡尙其文漢書曰人食稻魚俗不愁苦而輕易淫佚然地沃人驕奢侈頗異人情物態別是一方

姓氏

云陽郡三姓委

言幸

人物

司馬相如成都人張寛字叔文成都人從駕至渭橋在帝後第七車見女子浴乳長七尺心知是天星主祭祀三齋潔則見李仲元賢人也不夷不恵居乎可否之間此揚雄之言也王褒蜀人何武字君公蜀郡鄲人禦史大夫揚雄蜀郡成都人姜詩雒人母好生魚有湧泉出谷每晚出雙鯉以供二母之膳時母食須鄰母同食故云二母也郭喬卿雒人爲荊州刺史王阜成都人爲重泉令有鸞鳥集於學宮闕門遷益州太守有神馬出滇池河白鳥見張霸字伯饒數嵗知孝養號張曾子七嵗通春秋楷卽霸子隠於華陰號公超市也翟酺字子超雒人也譜援神鈞命解李尢字伯仁雒人文華見稱賈逵薦有揚雄之風爲樂安相任安綿竹人秦宓綿竹人禽堅字孟田成都人生而失父及

壯乃知父爲夷所得三出徼外經六年乃遇之唐李白字太白蜀郡人

土產

按十道志云巴蜀土地肥美有江水沃野山林竹木蔬食果實之饒橘柚之園郊野之富號爲近蜀丹靑文采家有鹽泉之井戶有橘柚之園紙惟十色竹則九種卭竹蒟醬如今之大筆撥又郡國志云嘉魚細鱗似鱒魚蜀中謂之拙魚蜀郡山中處處有之每年春從石穴出大者長五尺本艸菜部苦茶一名遊冬生益州川谷淩冬不死三月三日采幹爲飲令人不睡花有山茶出雅州紅海石橊海棠花此樹尢多繁艷未開時如硃砂爛漫稍白半落如雪天下所無也桐花色白至大有小鳥燋紅翠碧相間毛羽可愛生於花中惟飲其汁不食他物花落遂死人以蜜水飲之或得三四日性亂跳躑多抵觸便死土人畫桐花鳳扇卽此也旌節花枝直上花紅紫層際如旌節葉碧百合千葉刺楡紅似桃花極大長樂花紅紫小蘇許公有賦荼防花香甚可以爲酒九壁錦按遊蜀記云成都有壁村出美錦

舊貢

薛濤十色牋短而狹才容八行雪朴硝其色如玉單絲羅髙杼衫段交梭紗琵琶捍撥蜀

漆銅盆菜有龍葵

今貢

綾出成都華陽新都新繁郫縣羅出廣都雙流溫江髙杼布出新都絲出郫縣裨布衫段出新都柘蠶絲出犀浦絁綿絹布麻十縣皆出

成都縣舊二十四鄕今十九鄕漢舊縣也以周太王從梁山止岐山一年成邑二年成都因名之成都揚雄蜀本紀云蜀王據有巴蜀之地本治廣都樊卿徙居成都秦恵王遣張儀司馬錯定蜀因築成都而縣之都在赤裏街張若徙置少城內始造府縣寺捨令與長安同制華陽縣舊二十鄕今十六鄕本成都縣地唐貞觀十年分成都縣之東偏置蜀縣在郭下乾元元年宗狩蜀駐蹕成都攺爲華陽縣武擔山在府西北一百二十步一名武都山蜀記云武都山精化爲女子美而艷蜀王納爲妃不習水土欲去王必畱之作東平之歌以悅之無幾物故蜀王乃遣五丁於武都山擔土爲冢蓋地數畝髙七丈上有一石厚五寸徑五尺瑩徹號曰石鏡王見悲悼遂作臾邪之歌龍歸之曲今都內及毗橋側有一折石長丈許云是五丁擔土擔也江瀆祠在縣南上四里漢郊祀志云秦並天下立江水祠於蜀至今嵗祀焉蜀山蕭廣濟孝子傳杜孝巴郡人也少失父養母以孝稱母喜魚孝曽役在成都因截一竹筒盛魚二頭以艸塞之祝曰我母必得此魚因投中流婦因出渚汲見竹筒橫來觸岸異而取視之見二魚曰必我婿所寄熟進姑聞者嘆其至感濯錦江卽蜀江水至此濯錦錦彩鮮潤於他水故曰濯錦江二江秦李冰穿二江於成都城中皆可行舟今謂內江外江是也帶二江之雙流故有雙流縣焉又按風俗通云秦昭王遣李冰爲蜀太守開成都兩江漑田萬頃江神每嵗須童女二人不然爲水災冰因自以女與神爲婚徑至神祠前勸酒酒杯常竭冰厲聲責之因不見良久有兩蒼牛鬭於江岸有間冰還流汗謂官屬曰鬭太極當相助也若知南向腰中正白者卽我也頃復鬭主簿因刺殺北面江神從此絕其患矣後民思其恵今有祠存都江水在府西四里一名粉水以此水作粉鮮潔於他金堤九州要記云金堤卽李冰所築堤岸有石如豬萬嵗池在府北八里昔張儀築都城於此取土因成池後人呼爲萬嵗池七星橋華陽國誌云太守李冰造七星橋以上應七星故光武伐公孫述謂吳漢曰安軍宜在七星間其鐵釘皆從荊州載來作此橋南江橋亦名安樂橋在城南二十五步宋李武以橋爲安樂寺攺名安樂橋十六國春秋李特將起童謡云江橋頭闕下裏成都北門十八子蓋指李特也江橋卽此橋七星橋之一萬里橋在州南二里亦名篤泉橋橋之南有篤泉也漢使費褘聘吳諸葛亮祖之褘嘆曰萬里之路始於此橋故曰萬里橋又按唐史宗狩蜀至成都適萬里橋上問橋名左右對曰萬里橋上因嘆曰開元末僧一行謂朕曰更二十年國有難陛下當巡遊至萬里之外此是也由是駐蹕成都七星橋之二笮橋去州西四里亦名夷裏橋又名笮橋以竹索爲之因名市橋在州西四里常璩云石牛門曰市橋下有石犀潛淵中李膺益州記云漢舊州市在橋南因以名華陽國誌云後漢大司馬吳漢徵公孫述述妺婿延岑僞遣皷角麾幟渡市橋挑戰漢兵爭觀延岑縱兵出吳漢軍後襲擊大破之卽此橋是也七星橋之五升仙橋在城北十里華陽國誌云升仙橋送客觀卽司馬相如入長安題市門曰不乘赤車駟馬不過汝下竺橋華陽國誌曰萬里橋西上曰夷裏橋徐康晉志桓溫伐蜀戰於竺橋防軍襲護戰沒眾欲退而皷吏誤鳴進皷於是乘之遂入少城學射山一名斛山在縣北十五里李膺益州記斛石山有兩女冢汶江一名竺橋水一名流江亦曰外江西南自溫江縣界流入漢溝洫志蜀中李冰穿二江成都中皆可行舟有餘則用漑田民享其利成都城周地圖經云初張儀築城城屢壊不能立忽有大龜周行旋走巫言依龜行處築之城乃得立所掘巡成大池龜乃伏於中每出則州境有賊刺史或病西門樓任豫記曰諸樓年代旣久榱桷非昔惟西門一樓獨有補葺張儀時舊猶存文翁學堂一名周公禮殿華陽國誌云文翁立學精舍講堂作石室一作玉堂在城南後學堂遇火太守陳畱髙朕更修立又增造一石室任豫云其藥鑪節制猶古建堂基髙六尺廈屋三間皆圖畫古人之像及禮器瑞物堂西有二石李膺記云後漢中平火延學觀廂廊一時蕩盡惟此堂熛焰不及搆制𨿽古巧異特奇少城在縣南一百步李膺記云與大城俱築惟西南北三壁東卽大城之西墉故蜀都賦云亞以少城接於其西揚雄蜀本記成都本赤裏街張若陟置少城內張孟陽詩鬱鬱小城內峩峩百族居卽聞揚子宅相見長卿廬陽城門李膺記云少城有九門南面三門最東曰陽城門次西曰宣明門蜀時張儀樓卽宣明門樓也重閣復道跨陽城門故左思賦云結陽城之延閣飛觀榭乎雲中寧蜀城臧塋緒晉書穆帝紀永和八年平西將軍周撫攻涪八月戊午尅之蕭敬文益州平以三蜀流人立寧蜀晉昌二郡石牛輿地誌云鄧艾廟南有牛卽秦恵王遺蜀王者石犀李膺云市北有石牛李冰所立華陽國誌外作石犀以厭水精穿石犀鎭以江南命曰犀牛裏武擔山俗曰石筍在郭內州城西門之外大街中益部耆舊傳云公孫述時武擔石折任文公嘆曰西方智士死吾當應之嵗中卒千秋池任豫記在城東冬夏不竭名曰千秋池遷水李膺記云遷水起自始昌堰堰有兩人中

流卽遷靑羊肆蜀本記云老子爲闗令尹喜著道徳經臨別曰子行道千日後以成都郡靑羊肆尋吾今爲靑羊觀也二臺益州記云升遷亭夾路有二臺一名望鄕臺在縣北九里孔子廟昔司馬相如教授於此健兒廟後漢朱遵拒公孫述戰死後吳漢破述乃爲立廟今系祀典相如宅在州西四里蜀記云相如宅在市橋西卽文君當壚滌器處又益部耆舊傳云宅在少城中笮橋下有百許步是也又有琴臺在焉今爲金花等寺讀書臺在縣一里諸葛亮相蜀築此臺以集諸儒兼以待四方賢士號曰讀書臺章城門路西今爲乘煙觀嚴君平宅在州西一里耆舊傳曰卜肆之井猶存今爲普賢祠子云宅在少城西南角一名艸堂錦城華陽國誌云成都夷裏橋南岸道西有城故錦宮也命曰錦裏赤裏街蜀都記云成都之南街名赤裏貞移觀卽方平得道處也秦宓漢之名儒蜀守夏侯纂三謁不見因名其裏爲造裏東陵卽蜀先主劉備陵也今有祠存號曰東陵神污池一名摩訶池昔蕭摩訶所置在錦城西望帝祠在府西南五里齊永寧末刺史劉仲連置先主祠在府八里恵陵東西七十步齊髙帝夢益州有天子鹵簿詔刺史傅覃修立而卑小故相國李回在鎭更攺置守陵戶四時祭祀諸葛武侯祠在先帝廟西府城西有故宅闗侯祠張飛祠俱在府西南七里恵陵左右宋廬陵王立李冰祠在府西南三里爲蜀郡太守有功及唐節帥李徳裕重立祠宇瞿君祠在縣東六里得仙與家人別系龍於此李膺宅在府西三里或云是姜維宅武侯宅在府西北二里今爲乘煙觀有祠在觀內蔣琬宅在縣東七里杜甫宅在郭西外地屬犀浦縣按浣花溪地有百花潭玉局潭在城南栁堤玉局觀內張道陵得道之所其一也

郫縣西五十里依舊三十六鄕古郫邑也秦滅蜀後因而縣之漢地理誌郫屬蜀郡李膺記郫縣益州之勝邑古城在今縣北隋仁壽三年分置蒙州以縣屬之大業二年州省縣益連理竹梁天監起居注云十六年連理竹生益州郫縣王家圍外連理並幹郫江一名都江一名成都江

新都縣東北西十八里依舊三十鄕本漢舊縣屬廣漢郡後置新都郡故城在今縣東太康中又爲縣隋移於此治麗元山平地特起四絕髙三丈有石鏡雙廣五尺常掘其下至水而未臻其極新婦泉李膺益州記云在縣東北五里有新婦泉什邡縣界亦有新婦水初二婦勤於奉養晨夜負汲不憚冰雪久之泉爲湧出故以名泉八陣圖在縣北三十里蜀志諸葛亮傳曰亮推演兵法作八陣圖咸得其要李膺益州記云稚子闕北五里武侯八陣圖上城西門中起六十四魁八八爲行魁方一丈髙三尺也

溫江縣西五十七里依舊二十四鄕本漢郫縣地周地圖記後魏於此置溫江縣屬蜀郡隋爲萬春縣唐貞觀五年爲溫江縣大江在縣西二百步自淸城界流入俗謂之溫江也冺江在縣西二里

新繁縣西北六十里舊三十鄕今二十八鄕本漢繁縣蜀志劉禪延熙十年涼州胡率眾降禪居之繁縣以縣戶於此而繁俗謂之新繁至是縣名因俗而攺三菁山山下有桃闗沲江禹貢曰岷山導江東別爲沱孔安國注云江東南流沱東行鄭注云此沱尾入江不於江出漢書地理誌禹貢江沱在郫縣西東入大江爾雅云江爲沱李巡注江溢出流爲沱郭璞爾雅音義雲沱水自蜀郡都水縣湔山與江別而更流晉太康地誌云江沱在繁縣蕭廣濟注江賦云觸玉壘山東爲沱據漢書溝洫志郫江郡秦時蜀守李冰所鑿非禹貢之江沱明矣

雙流縣西南四十里舊三十鄕今二十鄕本漢廣都縣地華陽國誌元朔二年置蜀屬郡避隋煬帝諱攺爲雙流縣以縣在二江之間故以名縣宜城山在縣東南一十里李膺益州記云宜山在牛飲水南三十里今按紫艸岡岡阜相屬髙百餘步連八陵州貴平縣界也淸水在縣北十里攺名牛飲水李膺益州記云牛飲水之末流也水名客捨昔程鄭家於此每羣牛飲江爲之竭故名色水在縣西五里源出岷江李膺益州記云鴨虵橋西五里枇杷橋也公孫述墓在縣西四十里髙三丈墓內銅作网結𨿽遭亂世莫能侵毀

犀浦縣西二十七里舊二十四鄕今二十鄕周垂拱二年割成都之西鄙置蓋因李冰所造石犀以名縣蔣橋益州記云蔣琬宅於此因以名橋

廣都縣南二十七里舊二十四鄕今十六鄕蜀志云漢元朔二年置李膺益州記云成都新都蜀都號三都此都卽一也隋仁壽元年避隋煬帝諱攺爲雙流唐龍朔二年長史喬師望奏析雙流縣又置廣都縣於舊縣南一十二里大塔山陰引道益州山川圖引李膺記云阿育王使兵造八萬四千塔雒縣廣都晉原各有一也盤古祠徐整三五歷記雲天地渾沌如雞子盤古生其中八萬四千嵗天地開辟淸陽爲天濁陰爲地盤古在其中一日九變神於天聖於地天日髙一丈地日厚一丈盤日長一丈如此滿八萬四千嵗天極髙地極深盤古極長後乃有三皇數起於一立於三成於五盛於七處於九故天去地九萬里也

靈池縣東六十里依舊十五鄕本漢新都縣地唐聖歷三年分屬縣置爲東陽縣天寶元年攺爲靈池縣分棟山在縣東上十五里北連秦隴南入資瀘州東地入靜戎軍靈泉池在縣南三十五里唐初泉湧出縣因此爲名石虎池在縣南二十里池上有怪石如虎形

太平寰宇記卷七十二

欽定四庫全書

太平寰宇記卷七十三

宋樂史撰

劍南西道二

彭州

彭州漢陽郡今理九隴縣秦二漢屬蜀晉以後又爲蜀寜蜀二郡之地梁天監中置東益州至後周武帝廢州又爲九隴郡隋初郡廢復置蒙州取蒙水爲名至煬帝初州廢並其地入蜀周垂拱二年分益州之九隴等四縣置彭州取古天彭闗爲名天寶元年攺爲蒙陽郡乾元元年爲彭州益州誌云彭之地號小郫土地肥良比之郫邑也

元領縣四

九隴蒙陽永昌

一縣割出

導江入永康軍

州境

東西九十三里南北八十五里

四至八到

東至東京三千五百八十九里西至西京三千一百六十九里東至長安一千三百三十九里東至漢州七十五里西至永康軍導江縣六十里南至益州郫縣四十二里北至漢州什邡縣七十里東南至益州一百五里西北取灌口路至茂州三百七十里西南至蜀州靑城縣七十八里西北至茂州汶川縣二百七十四里

戶

唐開元戶五萬五千九百皇朝戶主二萬六千三百九客七千六百八十

風俗

與益州仝

人物無

土產

麩金續斷升麻茶

按茶譜云彭州有蒲村堋口灌口其園名仙崖石花等其茶餅小而市嫩芽如六出花者尢妙又茶經云茶出彭州九隴縣馬鞍山至徳寺堋口鎭者與襄州茶同味

九隴縣依舊三十鄕州所理漢繁地宋置晉壽郡古城在縣西北三里梁置東益州後魏爲天水郡仍攺爲九隴以九隴山爲名隋初於縣東二里置蒙州大業省唐武徳三年又置蒙州領九隴綿竹導江三縣貞觀初省縣屬益州垂拱二年於縣置彭州白鹿山在縣北五十里周地圖記云宋元嘉九年有樵人於山左見羣鹿引弓將射之有一麛所趨險絕進入石穴行數十步則豁然平曠邑屋連接阡陌周通問是何所有人答云小成都後往尋之不知所在五龍山有神溪水雲是伯陽登山此神水今爲溪源五龍山多木蓮花九隴山屈曲九折故有九隴之名自唐昌縣連亙至縣界有險峻崖谷人所罕到者鳴猿谷淸風嶺鴨子鼻王子城卽漢封雍子齒於此城灌口鎭鎭城西有玉女神祠祠之西有蜀守李冰祠存卓王孫橋在縣界月滿山在縣界天水故城後魏無東益州攺天水郡爲九隴卽以九隴山爲名葛�山在縣北四十八里周地圖記云上有葛永�治永�學道於此山麗元山在縣北六十二里李膺記云蕃蠡學道於此山上升仙也兩岐山在縣西北二十七里李膺記云此山出木堪爲舡本防岐山語訛爲兩岐山兩岐水庶桑口安國城周夷王墓已上皆在縣界

永昌縣西三十里依舊二十三鄕唐儀鳳二年割導江九隴於益州郫縣界置唐昌屬益州垂拱二年屬彭州長壽三年攺爲唐昌神龍初復舊名梁開平三年攺爲歸化縣後唐同光初復舊普天福初爲彭山縣後復舊今爲永昌縣九隴山其山連岫盤紆東入縣界都江水在縣西八里夏書云岷山導江東別爲沱李膺記雲沱水入都田江入成都田江此水是也

蒙陽縣東三十九里舊二十四鄕今十四鄕唐儀鳳二年割九隴雒新都新繁什邡等縣於九隴界蒙江之北置故曰蒙陽屬益州垂拱三年來屬彌蒙水在縣南二百五十步源出九隴縣防岐水李膺記云昔有人姓侯兄弟五人住此水側皆武勇家居殷富俗人呼爲五侯水夷王墓在縣西北二十里

漢州

漢州徳陽郡今理雒縣土地同益州秦屬蜀郡漢屬廣漢郡後漢因之兼彭益州領郡國十二理於此晉分廣漢始置新都而州廢宋齊又爲廣漢郡隋初郡廢以其地並入蜀唐垂拱三年分益州雒縣等五縣復立漢州天寶元年攺爲徳陽郡乾元元年復爲漢州按蜀記云益州謂之三蜀廣漢其一也

元領縣五今四

雒縣什邡綿竹徳陽

一縣割出

金堂入懷安軍

州境

東西三百二十二里南北二百三十四里

四至八到

東至東京三千五百三十六里東至西京三千一百一十六里東至長安一千二百里東至梓州二百三十里南至益州一百里正西微南至彭州一百里北至綿州一百八十里東南至金水縣界六十八里西南至益州一百里西北至彭州九隴縣界六十五里東北至綿州一百八十五里戶

唐開元戶六萬九千五皇朝戶主四萬八千五百一十八客一萬二百六十

風俗

同益州

人物列在益州捲內

土產

紵布彌牟布紋綾芩根鞋合簟

雒縣三十鄕漢舊縣屬廣漢後漢置益州治於雒晉置新都宋齊爲廣漢郡垂拱二年置漢州皆治雒縣石亭水李膺益州記云石亭水今入縣界故雒城

範曄後漢書曰洛城南每遇陰雨常有哭聲聞於府中和帝時陳罷爲太守勅縣宰收塟骸骨哭聲遂絕矣君平卜臺豫任記云廣漢郡鴈橋東有嚴君平卜處土臺髙數丈鴈橋李膺記云張任與劉璋子循守雒城任勒兵出於鴈橋戰敗是此也犀橋李膺益州記云廣漢郡北一里半有犀橋卽白魚水也銅宮山昔鄧通鑄錢於此雒水水性剛宜淬刀與信州割溪同雒字元從水漢火徳忌水故攺雒從隹七星橋昔秦李冰聞江置七星橋橋各一鐡鎖上應七星故世祖謂吳漢曰安君宜在七星間謂五星日月雲華津水自費陽滛浩城經九隴分爲九枝其源出綿竹縣紫巖山是也湔陽故城漢縣廢城在縣南西五城宋元嘉九年以舊五城置新都郡復於此置西五城蜀侯神卽蜀侯禪之神

什邡縣北四十里舊二十五鄕今二十三鄕本漢舊縣屬廣漢後周爲方亭縣唐武徳二年攺爲什邡縣舊置在雍齒城今於城北四十步立縣雍齒卽漢什邡侯浽江水在縣東北一十八里源出縣北洛通山李膺

以此水爲洛水浽江卽石亭水蓋是洛水枝流也漢書地理誌章山洛水所出今按洛水發源或洛通山或九隴縣界鹿堂山也雍齒山在縣南四百步漢書封雍齒國漢書髙帝六年封齒爲什邡侯至漢元鼎五年以酎金國除也通洛山在縣西北四十里華陽國誌云李冰導洛水於洛通山山有祠古老傳云苻堅有子避難死於洛通山因立祠羅江水在縣西南二十七里源出彭州九隴縣兩岐下經縣界入雒縣亦名縣江水新婦水在縣西南二十五里李膺記雲南陽郡南七

裏有新婦水故老傳云昔有新婦勤於侍奉負汲水逺不辭冰雪泉爲之湧出故曰新婦水流合亷江水雍齒墓在縣南一里李膺記云墓髙四丈濶四畝有石麒麟二南陽郡故城在縣西二十三里李膺記雲南陽漢中李雄亂蜀遣李壽盡掠漢川五千餘家流寓於此晉太康元年立郡後三年廢馬融墓在縣西二十里髙三丈漢順帝時馬融爲南郡太守死塟於此有碑字已磨滅

綿竹縣北九十五里舊二十鄕今十四鄕漢縣蜀廣漢郡隋開皇三年徙晉熈郡城攺爲晉熈縣十八年攺爲孝水縣以境爲姜詩泉也大業二年攺爲綿竹縣唐武徳三年屬蒙州州廢來屬紫巖山漢志云綿竹縣紫巖山綿水所出鹿堂山李膺益州記云岸有隙出神泉若詣者精志則泉流奔湧其信道不篤便淸源頓竭也武侯池李膺益州記云東武山有池出白蒓冬夏帯絲肥美爲一州最宋元嘉末刺史陸巖常獻文帝勅月一獻周地圖記云是諸葛菜也遺錦後漢閆憲字孟度爲綿竹令邑人夜行得遺錦二十五疋平明送縣憲曰得行遺物是大賜也何爲將來曰縣有明府犯此則慙君平池古老傳云是君平宅陷而成池庚除山在縣東北四十里卽張道齡二十四化之一也山有二石室天寶七年勅置庚除觀今廢綿水在縣東北三十里源出當縣紫微山常璩國志雲綿水入雒縣東流過資中姜詩泉並有碑存卽詩之宅家在沈鄕母好魚詩至孝感通泉湧捨側每旦輙出鯉魚一雙卽此泉也

徳陽縣東北五十里依舊十五鄕本漢綿竹縣地後漢分綿竹立徳陽周閔帝元年廢唐武徳三年分雒縣復置昔魏將鄧艾破蜀將於此鄧艾平蜀京觀一名平蜀臺以景元四年入蜀破諸葛瞻因築臺以爲京觀秦宓宅李膺記云三造亭秦子勅之舊宅也太守夏侯纂三造門故以爲名按其宅綿水沖毀僅有餘迹浮中山在縣北三十里益州記雲南陰平鄕東有浮中山母芳春遊人登賞謂之迎春防四面斷絕鹿頭山自綿州羅江縣界迆邐入縣界古老云昔有張鹿頭於此造宅山因以爲名綿竹縣故城在縣北三十五里李膺益州記云石子頭二十里卽故綿竹縣城諸葛瞻埋人腳戰處也

永康軍

永康軍今理灌口鎭本彭州導江縣灌口鎭地唐貞觀十年立爲鎭靜軍管四鄕皇朝乾徳三年平蜀四年攺爲永安軍仍割蜀之靑城彭州之導江二縣焉太平興國三年攺爲永康軍

領縣二

靑城導江

軍境

東西六十里南北一百五十里

四至八到

東至東京三千六百二十里東至西京三千二百里東至長安二千四百四十里東至道江一十八里西至蠶崖闗茂州汶川縣界十七里汶川縣二百六里南至本軍靑城縣四十里從靑城至蜀州五十五里北至茂州汶川縣二百二十六里西南至靑城縣大面山後水爲界東南至蜀州九十里東北至九隴縣二百十六里

戶

舊戶載彭蜀二州籍皇朝戶主一萬四千五百二十六客五千八百五十七

風俗

同益州

人物無

土產

舊貢交梭布馬鞭艸藥有紫背龍芽白背龍芽大鶴仙小鶴仙

導江縣東十八里二十一鄕本屬都安縣地太康地誌云云都安屬汶山郡周武帝天和三年廢汶山郡以縣並入益州之郫縣別於灌口置汶山縣唐武徳元年攺爲盤龍縣尋攺爲導江取禹貢岷山導江之義乃自灌口移於舊邑玉壘山湔水所出郭璞江賦云玉壘作東別之標是也李膺益州記云在沈黎郡去蜀城南八百里在縣西北二十九里灌口山在西嶺天彭闗李膺益州記雲淸水路西七里灌口古所謂天彭闗兩石對立如闕號曰天彭渃城古都安縣城也蠶巖闕在縣西北四十七里周武帝天和二年立天彭山揚雄蜀記云李冰秦時爲蜀守渭汶山爲天彭闗號曰天彭門云云者悉過其中鬼神精靈數見盤龍山李膺益州誌雲山土色黃盤廻有龍形故曰盤龍山走金山李膺記云堯時洪水民奔於是山而獲金故曰走金通靈山周地圖云上有通靈寺因名之石�【注】勅

眞切一名門水都安堰一名湔堰李冰擁江作堋蜀人謂堰爲堋玉女房李膺記云其房鑿山爲穴深數十丈中有廊廡堂室屈曲似若神功非人力矣犍尾堰索橋李冰祠在縣三十三里爲蜀太守望帝祠在縣西二十六里灌口鎭司馬相如墓在縣東十里靑城縣西南四十里十五鄕本漢江源縣地李膺記云齊武帝永明初置齊墓縣周地圖記武帝天和四年攺齊墓爲靑城縣因山爲名靑城山在縣西北三十二里道書福地誌云上有沒溺池有甘露芝艸玉匱經曰此第五大洞寶仙九室之天黃帝所奉拜爲五嶽丈人黃帝刻石拜謁纂書猶存又有石日月象天師立靑城治於其中聖母山在縣西山髙二千餘丈周圍三十里南有深洞傍便山在縣西髙下與靑城山連接當吐蕃之界豁谷深防夏積冰雪此山所謂隔中外也大皂水自灌口下縣北流入溫江縣界成都記雲江水出羊防山北連接甘松至灌口三石人蜀志云李冰爲三石人在靑城縣北立於水中以厭水災味江水源出靑城縣西長樂山下江中有大石髙數丈號大坎有小石在下亦髙數丈爲小坎水美人爭飲之因爲名

太平寰宇記卷七十三

欽定四庫全書

太平寰宇記卷七十四

宋樂史撰

劍南西道三

眉州

眉州通義郡今理通義縣禹貢爲梁州之域古夜郎地漢武帝開西南邊立爲犍爲郡其地接焉今嘉州是也後又爲武陽縣之南境地立後漢三國及晉宋齊因之梁普通中於此置齊通及靑州義取靑城山爲稱後魏廢帝二年平蜀攺靑州爲眉州因峩眉山爲名隋初仍之大業初州廢因其地入眉山郡之通義縣唐武徳二年割嘉州之通義丹稜洪雅靑城南安置眉州五年省南安貞觀二年置隆山縣天寶元年攺爲通義乾元元年復爲眉州

元領縣五

通義彭山洪雅靑城丹稜

州境

東西二百二十四里東北一百七十八里

四至八到

東至東京三千四百二十里東北至西京三千七十里東北至長安二千二百一十里東至陵州七十里西至卭州二百里南至嘉州一百四十里北至成都府二百里東南至陵州一百里西南至雅州三百八十里西南至卭州一百六十里東北至陵州籍縣一百一十二里

戶

唐開元戶四萬三千五百皇朝戶主三萬一千六百六十五客三萬一千二百五十八

風俗

與成都府仝

人物

朱遵字孝仲犍爲武陽人率兵拒公孫述絆馬戰死贈復漢將軍張綱武陽人順帝時人其一也楊義字文然武陽人李宻字令伯武陽人

土產

麩金秫黍茶

按茶經云眉州洪雅昌闔州稜其茶如防頂制餅茶法其散者業大而黃味頗甘苦亦片甲蟬翼之次也

通義縣元二十鄕本漢犍爲縣地又爲漢武陽縣地後魏恭帝二年置通義縣在眉州北二十里屬齊通郡周明帝二年廢齊通郡爲安樂縣仍舊屬其後又攺爲齊通縣隋開皇四年攺齊通爲廣通仁壽元年嘉州二年於縣再立眉州蟇頤山在州東七里形如蝦蟆頤白虎山在縣東北二十四里其山壁立西臨導江

水華陽國誌云秦昭王時白虎爲害募人殺之廖仲藥秦精等射中之山因此爲名下有白虎潭多稜川在縣西南七十里南接靑神縣界導江水在縣東四里難江水在縣西南五十二里源在丹稜縣本名擁江

水入當縣號難江以其水峻急難渡爲名

彭山縣北六十里元十九鄕本漢武陽縣地屬犍爲郡揚雄蜀記秦惠王遣張儀司馬錯伐蜀蜀王開明拒戰不利退走武陽獲之卽此處也晉永和中置西江陽郡後魏增置靈石郡後周爲隆山郡以境內有鼎鼻山地形隆起故以爲名隋大業三年攺爲隆山縣以陵州爲隆山郡縣屬焉唐貞觀二十年攺爲彭山屬眉州彭女山在縣東北十里華陽國誌云彭祖冡及祠在此後漢岑彭死於此又名彭亡山亦名平模山鼎鼻山一名魚山上有城亦名鼎鼻其城消滅李膺記云周徳旣衰九鼎淪沒此山下江中或見其鼻因以爲名宋將朱齡石伐蜀寨於此北平山在縣西北三十四里李膺益州記云張道齡得仙於此齡有二十四化此山是其一也崌崍山在縣東北十二里導江從山南合流下大江一名汶江又名導江江圖雲江水經鼎魚李膺云下山有灘昔周衰九鼎淪沒其一在此冬夏恆深九尺毎雲開風息靜淡則曉然見常璩云寶鼎見在江上防洲括地誌云鼎山北有龍洲東接導江魚鳬津在

縣東北二里一名彭女津在彭亡山南居導江皂江等水會之處按南北八郡誌云犍爲有魚鳬津數百步黃龍廟在縣東二十八里在長江村導江東岸華陽國誌云建安二十四年黃龍見武陽赤水仍立廟石碑今在系龍橋周地圖記云彭山縣北四里有治水西有系龍橋仙人瞿君乘龍從峨眉山來往以龍系橋故武陽城在縣東北十五里相傳云秦惠王時張儀所築馮翊王廟在縣五里古老傳云馮翊王郭子明墓按

漢書功臣非賜姓者不得封王恐此非寔又漢武帝元封六年益州昆明反使將軍郭昌擊之未審是何人張綱墓在崌崍山東一百五十步綱犍爲武陽人也樂城黎城按唐開元十道要略云漢何城爲蜀太守理於此時邑凋殘人物窮困乃以已祿米施惠百姓此數城之民由是獲存臨別百姓以白米培塡曰荷君父之恩無以報後之州郡有職田始於此

洪雅縣西南一百二十里舊二十六鄕今十六鄕蕭齊齊樂之南周武天和二年攘夷獠立洪雅鎭隋開皇十三年攺鎭爲縣唐武徳九年置犍州貞觀初州廢縣屬眉州縣在洪雅州由此爲名夷獠誓碑在縣市中車防山在縣西南二百里西入盧山郡下有車岡川金釜山在縣界南二十三里下臨平羗岡古老相傳

昔有主簿於此煉金丹故曰金釡山亦名主簿山洪雅川東去屈曲一百三十里接嘉州夾江界平羗水源出盧山縣浮圖山經嚴道入當縣界亦曰靑衣澭甘水源從可募山谷湧出縣西北三十里流入丹稜界合平羗水

丹稜縣南六十里元十二鄕本漢齊之齊梁郡後周攺爲洪雅縣隋析爲丹稜屬嘉州武徳二年來屬龍鶴山華陽國誌云丹稜縣西北十五里有龍鶴山夷郎川在縣東三十里與縣相連俗傳云夷郎平也言土地平郎土人語訛故曰夷郎川胡柰山在縣北十里三菁山在縣東北三十里其山不連外境思蒙水在縣西二十五里出蒲周山泉東流入通義縣廢齊樂故城在縣東北二十里地啚云昔齊樂郡城周明帝罷以爲齊樂

靑神縣南六十里舊五鄕今四鄕漢南安縣地屬犍爲郡縣臨靑衣岡西魏分置靑神縣本治思防水口唐武徳八年移於今理屬眉州國志云漢武帝使唐防破西南夷卽路始於此邑也北界山在縣北十八里東至思防水北至通義縣界李膺記雲南安武陽二縣於此山分界多稜山在縣西南四十一里東至多稜川蜀川縣在川中心輿地誌云後漢安帝置易州廣漢

嘉州是爲三蜀嘉州見在川中故名蜀川多稜川在縣西三十四里其川今有獠居魚虵水在縣東北十二里從稜州貴平縣木梓山流入當縣合導江水有魚似虵故靑神城在今靑城縣南二十里靑城所居也周武帝保定二年更於其南五十步別築城移之

嘉州

嘉州犍爲郡今理龍遊縣禹貢梁州之域夜郎國史記云漢武使唐防伐西戎得夜郎遂立犍爲郡歷漢晉宋齊皆因之不攺後魏道武帝於此立眉州取峩眉山爲名尋攺靑州以靑衣水爲名末年分靑州平羗等縣爲嘉州以其郡土嘉大爲稱後復避九州之額也後周於此置平羗隋開皇初郡廢而州存大業初廢州復立眉山郡唐武徳元年復立嘉州因魏之名領防遊平羗夾江峨眉玉津綏山通義洪雅丹稜靑神南安十一縣置眉州貞觀六年割資官屬榮州上元元年以戎州之犍爲來屬天寶元年攺爲犍爲郡乾元元年復爲嘉州三月劍南節度使盧元請升爲中都督府尋罷

元領縣七

龍遊夾江犍爲平羗峩眉玉津羅目州境

東西三百六十里南北二百六十里

四至八到

東北至東京三千九百五十里東北至西京三千五百一十里東北至長安二千七百三十里東至榮州二百十里西南戎州界山嶺險峻未詳里數西至眉州洪雅縣界九十里北至眉州一百三十里東南至戎州水陸三百五十里西南至嶲州生蠻界五百九十里西北至眉州雅界一百六十里

戶

唐開元戶三萬四千二百八十九皇朝戶主五千六百九十一客二萬三千二百七

風俗

尙書武成曰庸蜀羗髳防盧彭濮之人孔安國注云八國皆蠻夷戎狄也州民與夷獠錯居華人其風尙侈其俗好文夷人椎髻跣足短衣袵酷信神以竹木爲樓居不知禮義法律不能拘

人物無

土產

古貢水波綾烏頭綾苓根紅花今貢麩金紫葛巴豆藥有金毛狗脊丁公藤

龍遊縣元十二鄕本漢靑衣道在大江之西卽靑衣水合江之所接靑衣水濯衣卽靑故曰靑衣道漢制縣領夷曰道漢爲南安縣地周武帝保定元年於此立平羗縣仍置平羗隋開皇三年罷郡爲嘉州四年攺爲峩眉縣九年攺爲靑衣縣取漢靑衣縣爲名十三年攺爲龍遊隋伐陳有龍見江水引軍而攺名大江一名汶江俗名通江自平羗縣界流入水經

云江東南過犍爲武陽縣南靑衣水從西南注之又云東至南安爲璧玉津沫水自陽山縣流入漢書溝洫志蜀守李冰鑿離避沫水之害晉灼云古塠字石二闕郡國志雲龍遊縣有二石闕卽漢武帝使唐防下夜郎而置焉石堂溪水在縣東一里源出溪泉流入明月湖亭退入流花橋合導江夾江縣西北七十五里舊十二鄕今五鄕本漢南安縣地卽封宣虎侯之地隋開皇十二年分龍逰平羗二縣置於涇上臨江水故號夾江屬嘉州唐武徳元年移就今理在涇水之東平羗水西南對峩眉北連象耳平羗化山在縣西十里圖經雲天下二十四化此其一也道士常正一得道此山丹竈履迹猶存洪雅江在縣東六十步

犍爲縣東南一百二十里舊九鄕今四鄕本漢犍爲郡因山爲名周寶定三年於沈犀下置沈犀州益州地理誌云昔有犀牛渡江到此山而沈故以爲名隋開皇三年廢沈犀州於大鹿山下置犍爲縣舊在武陽故城後屬戎州唐上元元年嘉州天福元年獠叛移於江西岸縣南臨大江懲非津在縣南二十里渡導江水沈犀山在縣山南五里昔有犀渡到此沈一名沈犀灘導江水在縣東二十步自玉津縣界來經本縣一百三十里入戎州義賔縣界石人蜀記云昔諸葛亮南徵蠻中十里刻一石人今黎嶲之路尙有存者

平羗縣北三十里舊四鄕今五鄕本漢平羗戍在營州應零縣理深谷戍是也周保定元年置平羗縣因平羗山爲名屬平羗郡隋開皇三年罷以縣屬嘉州仁壽元年獠叛大業七年移就夾江寶歷二年又於【闕】開峽驛去舊縣十五里靑衣津南去縣四十里渡導江水靑衣神益州記云神號雷捶廟班固以爲離堆下有石室名玉女房蓋此神也靑衣山在縣南四十里導江洙水平羗水岷江水會於山下導江水在縣西二十步四望水在縣東南六十里源出陵州仁壽縣界來經縣界合大江

熊耳水一名熊耳峽古老云武侯鑿山開道卽是熊耳峽東卽古道

峩眉縣西九十里舊六鄕今五鄕本南安縣卽靑衣道地也任豫益州記峨眉山在南安界今縣在南安之西峩眉之東隋開皇九年立峩眉山以山爲名唐乾元三年獠叛移就峩眉觀東合縣理是也峩眉山按益州記云峩眉山在南安縣界兩山相對狀似蛾眉張華博物志以爲牙門山東峯石穴深數里出鐘乳常有人持火入穴有蝙蝠大如箕來撲火穴中有水流冬夏不歇此山之外又有小峩眉山龍池李膺記峨眉山下有池袤十里號龍池

玉津縣東南三十里元八鄕本漢南安縣地隋大業於此置玉津縣以江有璧玉津故以爲名注水經云東爲璧玉津常璩華陽國誌云蜀有七津左思蜀都賦云東越玉津在縣東北三十里隔後江導江水在縣西五里石羊津在縣東十里渡導江水石犀潭在縣東南三十里鐡地山下北壁有洞穴有大石狀如犀牛羅目縣西南九十五里元八鄕唐麟徳二年置沐州及羅目縣取夷中羅目山爲名上元三年俱廢儀鳳三年又置縣屬嘉州羅目去州西南二百七十里僞蜀明徳三年獠亂移於今所皇朝乾徳四年廢屬峩眉縣隴寜山在縣東南七里神仙傳云宿山圖者隴西人也采藥此山服之羽化小峩眉山在縣南十里峩眉山之亞者小銅梁在縣西五里羅防山在舊縣北三里俗

語呼訛爲羅目山秦水在縣西一百二十里昔秦恵王伐蜀移秦人萬家以實蜀中秦人思秦之涇水乃呼此水爲涇水唐天寶六年攺爲秦水夷惜水在縣東北五十里源出嶲州界中有嘉魚長三尺每年二月隨水而下八月逆水而上入穴蜀都賦云嘉魚出於丙穴蓋此也大渡河一名沫水在縣南一百八十步源出嶲州界來經縣東入龍遊縣界水出�金嘉樹在縣東南三十里陽山江灘兩樹對植圍各三尺一干上引橫枝亙二丈圍徑相援連理陰庇百尺其木名黃葛號嘉樹廢綏山縣在州西四十里漢爲武陽縣地有廢城在今縣東隋招慰生獠於此置綏山縣因山爲名綏山列仙傳葛由周威王時好刻木爲牛賣之一日

騎木牛見人蜀中王侯追之上綏山綏山在峩眉山西南其髙無極隨之者不復還皆得仙道諺云得綏山一桃𨿽不得仙亦足以豪沫水華陽國誌靑衣沫水出蒙山下防行地中會江於南安水脈漂疾李冰爲蜀守乃發卒鑿平涸崖時水神贔怒冰乃操刀入水中與神鬭卽此水也水中出麩金

太平寰宇記卷七十四

欽定四庫全書

太平寰宇記卷七十五

宋樂史撰

劍南西道四

邛州

卭州臨邛郡今理臨邛縣禹貢梁州之域漢置十三州在益州之部梁益州刺史蕭範於蒲水口立壘柵爲域以稅生獠名曰蒲口頓周地圖紀云梁武陵王蕭紀於蒲水口始置邛州取南界卭來山以爲名未爲郡縣後魏廢帝二年定蜀又置臨卭蒲源蒲陽蒙山四郡以屬之蒲陽郡領依政一縣按此前卭州在今西南二里無復其迹周閔帝元年移於今所隋初廢郡復爲依政縣唐武徳元年割雅州之依政臨卭臨溪火井蒲江五縣置卭州於依政縣三年又置安仁縣顯慶二年移州治於臨卭咸亨二年置大邑縣天寶元年攺爲臨卭郡乾元元年復爲卭州

元領縣七

臨卭大邑火井蒲江安仁臨溪依政州境

東西二百八里南北一百二里

四至八到

東北至東京三千六百五十里東北至西京三千二百一十里東北至長江二千十里東至蜀州一百十里南至眉州二百里西南至羗戎界一百三十里以山爲界以西無郡縣相接絕於道路北至蜀州六十里東南至眉州一百六十里西南至雅州一百八十里西北至羗夷界一百二十里道路崄阻更無郡縣東北至蜀州一百十里戶

唐開元元年四萬二千一百七皇朝戶主三萬八千四百九十七

風俗

此與夷獠相雜愈於諸郡

人物

林閭字公孺臨卭人善古學古者天子輶車之使劉向等不詳其義惟閭與嚴君平知之曰此使考八方之風雅通九州之異同使人君居髙堂知天下風俗也土產

絲布細葛紅花續斷茶

按茶經卭臨數邑茶有火前火後嫩緑黃芽號又有火畨餅每餅重四十兩入西畨黨項重之如中國名山者其味甘苦又故伐蜀記云鎭南焦葛上者匹値十千

臨卭縣舊十二鄕今十鄕本秦漢縣漢屬蜀郡卭水出嚴道卭來山入靑衣江故云臨卭魏廢晉穆帝平李子仁於益州唐隆縣地又置臨卭縣後魏平蜀自唐隆縣移臨卭縣城又於此立臨卭以縣屬焉隋開皇三年罷郡以縣屬卭州仁壽元年移於今州理所銅官山史記蜀卓氏之先趙人秦破趙遷卓氏夫妻推輦而行曰吾聞岷山之下沃野下有踆鴟乃求逺遷致之臨卭卽鐡山鑄錢卽此山也山出木蓮花樹附蕚不異水之芬芳火井在縣故城八里博物志云臨卭火井諸葛丞相往視之後火轉盛入以家火卽防迄今不復然蜀都賦云火井沈熒於幽泉是也華陽國誌云人欲其火出先以家火投之頃許如雷聲火防出通燿數十里又十道要記云火井有水郡人以竹筒盛之將以照路蓋似今人秉燭卽水中自有防耳卭池李膺益州記曰臨卭郡下有老姥家甚貧孤獨每食輙有一小虵頭上有角在袢之間母憐而飼之後漸長大丈餘縣令有馬爲此蛇吸之令因大怒收姥姥云休牀下遂令發掘愈深而無所見令乃殺母其蛇因夣於令曰可故殺老姥當報仇耳因此每夜常聞風雨之聲四十餘日一夕百姓相見咸驚皆言汝頭那得魚相逢皆如此言是夜方四十里一時俱防爲湖土人謂之卭河亦曰卭池其母之故宅獨不沒至今猶存漁人采捕必依止宿又言此水淸至底猶時見城郭樓檻宛然卭竹蜀記漢張騫奉使尋河源得髙節竹植於卭山今沿嶺皆是堪爲杖號曰卭竹杖卓王孫宅在縣南五里基方十里民耕往往得銅鐵古桃山胡如水大並水石盤戍並在縣界

大邑縣西北六十九里舊十五鄕今十鄕唐咸亨二年入益州晉源縣置在鸖鳴山東其邑廣大遂以爲名鸖鳴按神仙傳曰馬底子白日得升仙之處張道齡已具晉原縣竹王廟華陽國誌云竹王者興於豚水有一女子澣於水濱有三節大竹流入女子足間推之不去聞有兒聲取持歸破之得一男兒長養有才武遂雄一方民以竹爲姓捐所破竹於野成林今竹王祠竹林是也王與從人嘗指大石上命作羮從者曰無水王以劍擊石水出今王水是也破石存焉嘉魚穴其魚秋冬則乘流而出入春夏隠鰓於巖間時人往往采之傳謂之魚穴也火井縣西六十三里元四鄕秦臨卭縣地周置火井鎭隋大業十二年置縣仍帯鎭屬臨卭郡皇朝開寶三年移於平樂鎭從本縣令蕭琢之所奏也石樓按九州記云沈黎縣卽武侯徵羗之路也每十里作一石樓令鼔聲相應今夷人效之所居悉以石爲樓地多長松而無雜木靜邊井在縣西四五里出塩

蒲江縣東南六十三里舊五鄕漢臨卭縣地後魏置廣定縣隋攺爲蒲江縣以南枕蒲水故也車膺山婆瓦山孤徒山小可慕山已上皆邑界之山亦無古迹金釡山金鑿井金釡等八井見嵗出課鹽六萬三千斤

依政縣東西七十里舊十鄕秦蒲陽縣漢臨卭縣梁置蒲口鎭及卭州後魏於此置蒲陽郡依政縣隋攺爲臨卭治依政梁魏卭州在今縣西南二里後周移治於今所後移治於臨卭意悚山白術山婆塞山白江山牙江水以上邑內山水亦無古迹也安仁縣東北三十八里今十二鄕秦臨卭縣唐武徳三年置安仁縣取仁者安仁之意貞觀十七年廢咸亨初復置斜江水縣南五里自大邑縣鶴鳴山來斜流過縣又東流至蜀州新津縣

臨溪縣東三十里舊六鄕今五鄕本漢臨卭縣地後魏恭帝二年分臨卭縣置臨溪縣古石山華陽國誌云古石山有石鑛大如蒜子火燒合之成流與鐡甚剛山有鐡祖祠彼鐡冶之家多祀之九子山山九峯因名羅指山出竹箭羅瓶水

蜀州

蜀州唐安郡今理晉源縣其地與益州同秦有蜀地立爲蜀郡二漢因之至晉於此置晉原郡宋齊以晉原之地屬晉康郡後周廢而縣存焉屬蜀郡隋亦然唐垂拱二年始以晉原等四縣立蜀州天寶元年攺爲唐安乾元元年復爲蜀州

元領縣四

晉源江原新津永康

州境

東西三百四十里南北六十一里

四至八到

東至東京三千六百六十二里東至西京三千九百九十五里東至長安二千一百十五里東至益州一百五里

戶

唐開元戶五萬六千五百七十七皇朝戶主三萬六千二百五十四客一萬三百二十二

風俗

與益州同

人物無

土產

白花羅紫艸紅花金

單絲羅木蘭皮椒茶

按茶經云靑城縣有散茶末茶尢好又茶譜云蜀州晉源洞口橫源味江靑城其橫源雀舌鳥嘴麥顆蓋取其嫩芽所造以其芽似之也又有片甲者卽是早春黃芽其葉相抱如片甲也蟬翼者其葉嫩薄如蟬翼也皆散茶之最上也

晉源縣元舊二十五鄕本漢江原縣地屬蜀郡李雄立江晉攺爲晉原郡多融縣後周廢郡攺爲晉原縣以縣界晉原山爲名鶴鳴山在縣西北七十九里魏志云張陵客蜀學道此山造作道書以惑百姓李膺益州記云張陵登仙之傳傳云常有麒麟白鶴遊翔其上有銘記云張陵爲蝮虵所吸門徒以爲登仙矣多融山博物志蜀中西南髙山有物似狝猴長七尺能人行健走名曰猳�一名馬化或曰玃伺行道婦人有美者盜之能別女气故取女無子者終不得還十年後形皆之人意亦迷惑不思歸有子者輒送其家產子皆如人不養者其母輙死長不異人皆羊馬性也汶江井李膺益州記云江中有非井見土亂水經云汶江井李冰所造卓王孫冡漢冨人卽司馬相如之妻父也死塟於此史記有傳馬元祠李膺益州記寜州有馬元河河邊牧馬產駿駒一日千里至此斃於岸南人爲立祠丰平澤出靑珠

江源縣西二十七里依舊二十鄕本漢江源縣地後魏於此立犍爲郡及道縣隋大業二年省唐武徳元年復置攺爲唐隆長壽二年爲武隆先天元年攺爲唐安皇朝開寶四年攺爲江源鄩江出麩金一名皂裏水自永康軍靑城縣百丈水南流入縣界自溫江界流入豬母水臨卭故城俗名公孫述城李膺益州記云蓋李雄防蜀李壽從防牱引獠入蜀境自象山以北盡爲獠居臨卭舊縣因玆置公孫述女冡在縣東十三里髙三丈周廻二十步故老傳云此冡銅作絞絡五里故亂發掘莫之防也

新津縣東南七十三里舊二十鄕本漢犍爲郡武陽縣地李膺益州記云皂裏江津之所曰新津市周地圖記云閔帝元年於此立新津縣舊屬益州垂拱二年屬蜀州天社山汶井江泉水江會武陽天柱山下華陽國誌云譙縱作亂廣漢王瓊建義慮眾心不一乃伐樹爲的云凡我同盟死生一力共成義節者此樹還生而或二樹遂枯死俄而樹生焉至今孫枝猶生犍兒祠華陽國誌云公孫述防蜀朱遵拒守犍爲絆馬死戰時人壯之故爲立祠號犍兒祠系龍橋在縣東七里防安鄕其橋見在李膺記云神仙傳瞿鵲子系龍於此按川中圖經非此一處寶眞觀在縣北二里有唐開元帝送趙仙甫尊師歸蜀詩碑石見存瞿君祠在縣東六里圖經瞿君子鵲子後漢犍爲人入峩眉山四十年得仙乘白龍還家而去鄕人爲置祠焉今廢

永康縣北六十里八鄕僞蜀廣政十二年割郭信等八鄕就橫渠鎭置徵稅院至十六年外爲永康縣以便於民西門樓山自靑城縣而來經縣西三百里山髙峻如重樓之狀黑水在縣西十一里流入靑城縣

太平寰宇記卷七十五﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷七十六

宋樂史撰

劍南西道五

簡州

簡州陽安郡今理陽安縣禹貢梁州之域漢犍爲之牛鞞縣有陽明井今郡北十里陽明井是也後魏恭帝二年於此置資州周明帝武成二年移資州於漢資中城今州南一百三里資州資陽縣是也隋仁壽三年以此地土曠逺時多冦盜須以郡府理之乃分益州之陽安平泉二縣資州之資陽一縣於此置簡州取界內賴簡池爲名故九州要記云簡州在赤水之地至大業初廢州並其地入蜀唐武徳三年分益州置簡州天寶元年攺爲陽安乾元元年復爲簡州

元領縣三

陽安平泉

一縣割出

金水建懷安軍

州境

東西一百八十二里南北一百三里

四至八到

東北至東京三千四百四十里東北至西京三千二十里東北至長安二千一百七十里東至普州一百八十里南至資州二百二十里西至成都府七十里北至梓州一百五十里東南至資州一百五十五里西南至陵州一百八十里西北至成都府一百五十里東北至梓州三百一十里東北至普州二百四十里

戶

唐開元戶二萬三千六十皇朝戶主一萬四千五十九客六千一十

風俗

有獽人言語與夏人不同嫁娶但鼔笛而已遭防乃立竿懸布置其門庭殯於別所至其體骸燥以木凾盛置於山穴中李膺記云此四郡獽也又有夷人與獽一同又有獠人與獽夷一同但名字有異而已人物

段翳字元璋廣漢新都人治易明風角有來學者預知其姓名卽以膏藥封筒中與一生至葭萌者土產

綿防

茶

陽安縣元二十一鄕本漢牛鞞縣地屬犍爲郡後魏於此立郡攺牛鞞爲陽安以界內山名也銅官山益州記云任城縣西南六十里有銅官山卽漢文帝賜鄧通鑄錢之所連亙入縣界絳水在州南色赤如絳故九州要記云簡州在赤水之北是也棲賢觀觀音仙人李八百所隠之地今爲觀石乳城水在縣二十一里玉女靈山東北有泉西北兩岸各有懸崖腹名乳房一十七眼狀如人乳流下土人呼爲玉華池每三月上巳日有乞子者漉得石卽是男瓦卽是女自古有驗分棟山在縣西七十里李膺益州記云蜀人謂嶺爲棟中江源從漢州雒縣彌蒙毗橋等三處流入金水縣合爲一江東南入縣界東南入資州資陽縣界

平泉縣南四十八里六鄕漢牛鞞縣地後魏置婆潤縣隋移縣治於賴黎地仍爲平泉縣傍地湧泉故也石城山在縣西北五十里山形如城北連分棟山南連聖徳山入龍州貴平縣界鳳翅山在縣北一里山形如鳳翅石岡溪在縣北三十八里平泉縣界分棟山在兩岸枕石帯岡以爲名

資州

資州貴陽郡今理盤石縣禹貢梁州之域秦爲蜀郡漢犍爲郡之資中縣地歷後漢晉宋齊或爲資陽縣戍而無州郡所理自西魏尅其地始於此置資州因資川水以名之理今簡州陽安縣界古資陽城是後周明帝武成二年自陽安徙州於漢資中古城置資中郡隋初郡廢其地並於簡州煬帝又置資陽郡唐武徳元年攺爲資州領縣九盤石內江安嶽普慈安居隆唐資陽大牢威逺屬榮州二年分安居隆唐普慈安嶽四縣屬普州貞觀四年置丹山縣天寶元年攺爲資州郡乾元二年正月分置昌州尋廢

元領縣八今四

盤石資陽內江龍水

四縣廢

銀山月山丹山以上三縣並入盤石淸溪並入內江

州境

東西三百四十里南北一百二十四里

四至八到

東北至東京三千六百九十里東北至西京三千二百九里東北至長安二千四百十一里東至合六百五十六里南至榮州一百六十九里西至陵州二百三十五里北至普州三百七十里東南至榮州一百五十里西南至陵州二百六十里西北至簡州二百二十里東北至普州三百三十八里

戶

唐開元戶二萬九千六百皇朝管戶主客戶二萬八百二十九

風俗

與簡州同

人物

王褒資中人董鈞字文伯五官郎中王延世資中人治河有功爲光祿大夫

土產

麩金髙良姜甘蔗

盤石縣元八鄕本漢資中縣地後周保定五年於漢資中縣故城置盤石縣屬資中兼移郡就此理皇朝初下西蜀並月山丹山銀山三縣入焉中江水自漢州金堂峽穿過懷安軍經簡州至當縣入出界至瀘州江口合大江下江陵石人山在縣南十五里隔中江髙八丈鐡山在縣南五十里按地裏志云其山出鐡在榮州威逺縣界盤石山在縣西北大蒙溪在縣西二十里溪內有石龍三條若遇旱祈卽雨廢銀山縣在州東南三十八里皇朝乾徳五年並入盤石縣廢丹山縣在州西五十里本漢資中縣地義寜二年置屬資陽郡皇朝乾徳五年勅並入盤石縣鶴鳴山在縣南五百步古老傳云張道齡乘白鶴飛鳴此山蘭山在縣東十五里髙三里上有八面懸崖壁聳丹神山在縣西北五里如值天旱祈告卽雨

資陽縣西北一百二十里二十鄕本漢資中縣屬犍爲郡後周帝武成二年於資中故城置資陽縣以資水爲名隋開皇七年自此移州於盤石縣資陽仍屬焉萇祠無辜受戮死而血碧故後人立祠以祀之環溪百丈池按郡國志云資陽縣有環溪百丈地卽謂溪流如環池深百丈也獨秀山在縣西南三里迥然獨秀資溪水在縣西從簡州平泉縣界流入當縣合中江王褒墓在縣北二十里前有石碣髙一丈字已磨滅有宅滌硯池水現在

內江縣東南九十里元八鄕本漢資中縣地周武天和二年於中江水濱置漢安戍其年攺爲中江縣因其北江乃以中江爲名隋攺中江爲內江開皇二年徙內江於漢安故城卽今縣也皇朝並入淸溪縣資江按郡國志云內江縣有水深百丈寶郡川總防之所石山城在縣西南五十里形如城中江水經盤石縣自十石入流縣界廢淸溪縣在州東北一百三十里皇朝乾徳五年並入內江縣

龍水縣西一百四十五里五鄕本漢資中縣地隋義寜三年置龍水縣在龍龜溪之左卽資陽之西界縣西北有溪水屈曲盤擁其狀如龍因爲名依龜山隴爲城奴缽山在縣西二十里接陵州界又有奴吉山在縣東北五十里接陽安縣界龍水溪從陵州仁壽縣流入過縣入中江至盤石縣界

懷安軍

懷安軍治金水縣本簡州金水縣皇朝乾徳六年二月於金水縣置懷安軍從西川轉運使曹翰奏請巴仍以漢州金堂縣置

領縣二

金水金堂

軍境

東西一百六十里南北一百四十里

四至八到

東北至東京三千五百里東北至西京三千九十里東北至長安二千二百七十里東至梓州一百七十里西至益州一百七十里南至簡州一百里北至漢州一百里東南至簡州三百四十里西南至益州一百六十里

戶

舊戶在簡州籍皇朝戶主一萬七百二十二客戶二千八百三十七

風俗

與簡州同

土產

侯杏石橊

金水縣十三鄕本漢新都縣地西魏於此置金水郡以界內金堂水爲名至隋開皇初廢爲縣以簡州按國志雲金水縣卽漢處士段翳宅也皇朝乾徳五年於此建懷安軍縣屬焉金堂水華陽國誌云新都縣有金堂山山有水合巴漢大江中江在軍西北源從漢州彌牟雒水毗橋等三會水本軍金堂縣合爲一江入簡州陽安縣界金臺山在縣西十五里華陽國誌云新都縣金臺山水通於巴漢以水出金沙因以名山云頂山舊名石城山其狀如城在縣西十五里上平

十畝有神泉方丈澄淸如照雲霞容與唐天寶六年攺爲云頂山

金堂縣西北五十里十五鄕本犍爲郡牛鞞縣地唐咸亨二年分雒縣新都簡州金水置以地連金堂山因爲縣名卽漢處士段翳宅也晉天福初攺爲漢城縣後復舊洛水在縣北二十三里李膺記雲洛水出洛通東合縣注牛鞞縣棲賢山在縣東北十三里陰引道益州古老傳云李八百昔遊此山遂有棲賢之號山側有一洞莫知所去又有石庵一所內有丹竈在焉金舡按蜀記云金泉縣古有金船沈之東岸鋭底民於水中往往見之昌利山有一石室三門中可容九十人今人呼爲三龍門是也銅盤山在縣西北二十里北接雒縣南連新都山形如盤洛水彌牟毗江山水經此山下合中江

太平寰宇記卷七十六

欽定四庫全書

太平寰宇記卷七十七

宋樂史撰

劍南西道六

雅州領投降吐蕃部落七覊縻吐蕃四十六州

雅州盧山今理嚴通縣禹貢梁州之域漢武帝置十三州在益州部今州卽秦嚴道縣也李膺記曰晉永嘉分崩李雄竊防此地蕪廢將二十紀夷人侵軼獠又間之公私路絕無可推訪後魏廢帝二年始更招移民漸墾植因僑立防山郡於此領始陽防山二縣屬卭州自後人戶稍繁田賦有敍隋開皇十三年廢郡乃立雅州煬帝初州廢以其地並入臨卭郡唐武徳元年復爲雅州領嚴道名山盧山依政臨卭蒲江臨溪蒙陽漢源火井長松靈闗陽啟嘉良大利陽山十六縣其年割依政臨溪蒲江臨卭火井五縣置卭州漢源陽山二縣置登州二年置榮經縣六年省嘉良陽啟大利靈闗蒙陽長松六縣九年廢登州還以陽山漢源來屬貞觀二年又以陽山漢源屬嶲州八年又置百夫縣永防五年以嶲州漢源來屬儀鳳四年置飛越文堤二縣大定元年又割漢源飛越二縣置黎州神龍三年廢黎州又置都督府天寶元年攺爲盧山郡乾元元年復爲雅州都督覊縻十九州按國志漢源縣有崖卽蜀守李冰所鑿離卽古爲雅字也州以此爲名

元領縣五

嚴道盧山名山百丈榮經

州境

東西一百八十里南北二百三十九里

四至八到

東北至東京三千六百二十里東北至西京三千二百里東北至長安三千三百四十里東至卭州二百里南至郡管嚴道縣界一百五十里西至覊縻羅巖州界三百八十里北至卭州二百七十九里東南至眉州三百四十九里西南至黎州二百四十里正北至吐蕃野城縣界五百七十六里正東微南至嘉州三百二十里西北至吐蕃偏松城九日程約五百里

戶

唐開元戶一萬八百九十皇朝戶主八萬七百三十五客三千八百二十六

風俗

同卭州卭雅之夷獠婦人娠七月而產產畢置兒向水中浮者取養沈者棄之千百無一沈者長則防去上齒如狗牙各以爲華飾今有四牙長於諸牙而唇髙者別是一種能食人無長齒者不能食俗信妖巫擊銅鼓以祈禱至今盧山縣新安鄕五百餘戶卽其遺人也

人物

衛繼字子萊蜀爲左尙書

土產

麩金石菖蒲升麻黃連蠲紙客雁木茶茶譜云雅州百丈名山二者尢佳

嚴道縣元六鄕秦始皇二十五年滅楚徙嚴王之族以實此地故曰嚴道漢爲縣屬蜀郡至文帝又徙淮南王之族於此九折阪卽嚴道山王陽回車之所與鄧通所賜銅山相連卽卭崍山之西臂也山有獸名豹似熊而斑能食銅鐡自九折之嶺望蜀中眾山累累如平地常多風雨雲霧少有晴明首夏猶冰初秋卽雪本自卭莋而來故名卭崍周公山在縣東南畔山勢屹然有龍穴常多陰雲耆老傳云昔諸葛亮在南於此薨周公遂立廟州縣以靈驗聞僞蜀幹徳六年顯聖王之廟嚴道山在縣南五里本名鹿角山唐天寶六年勅攺爲嚴道山和川路在縣西界去吐蕃大渡河五日程從大渡河西郭至吐蕃松城四日程羗蠻混雜連山接野鳥路沿空不知里數

盧山縣西北七十里舊六鄕今四鄕亦嚴道縣地晉書地理姜維於此置城隋仁壽元年重開此地遂於姜維古城置盧山縣屬雅州以界內盧奴山爲邑之名靈闗鎭在縣北八十二里四面險峻控蕃蠻一夫守之可以禦百蜀都賦云廓靈闗而爲門注云闗爲西南漢嘉界也始陽山在縣東七里本名防山唐天寶六年勅攺爲始陽山髙八里來道控川歷嚴道縣橫亙入卭州火井縣界盧奴山在縣東五里與始陽山相接靈闗山在縣北二十里峯嶺嵯峨山聳十里傍夾大

路下有山峽口濶三丈長二百步俗呼爲重闗通蠻貊之鄕入白狼夷之界浮圖水在縣五里從生羗界來水中有孤崖狀如浮圖出貢金大水渡從生羗界來流入浮圖水靈闗路在縣界去蕃界八日程從界去吐蕃野城三日程其險也以繩爲橋其外不知里數厓缽山在縣西三百里其山上聳云漢莫測其髙名山縣東四十五里元六鄕秦嚴道縣地魏置防山縣於此隋開皇十三年攺防山爲名山以縣界內有名山爲稱唐貞觀初攺爲漢源縣取漢江以爲名今復爲名山縣離崖秦蜀守李冰所鑿以道江是此崖音雅羅繩山在縣西五里徙防山西入盧山縣又北接卭州火井縣防山縣西七十里北連羅繩山接連嚴道縣尙書云蔡防旅平卽此山也九州記云防山者沐也言雨露常防因以爲名山頂受全陽气其茶芳香按茶譜雲山有五嶺有茶園中嶺曰上淸峯所謂防嶺茶也爲天下之稱大�山在縣東四十里南接河羅戍北入卭州髙七十里上聳天際靈怪錯雜之所名山雞棟山在縣西南十七里地理誌云蜀有雞鳴山俗傳云金雞鳴而天下太平則古之名山因爲名山戍又云唐垂拱【闕】年中廢戍爲縣平羗水上源曰卭來水又名平鄕西北自嚴道縣流入至眉州洪雅縣界又名靑衣水百丈縣東北八十里舊七鄕今四鄕本嚴道縣地李膺記臨卭縣南百二十里至百丈卽其地圖經云有一穴口方圓一百尺深百丈卽漢王陽爲益州刺史行部至此興嘆因之棄官唐武徳元年置百丈鎭貞觀八年攺鎭爲縣泉池山在縣東四十里四面懸絕山有泉池因爲名

榮經縣西南一百二十里元二鄕本嚴道縣地東西連接大山並無州縣巖蠻阻絕不辧疆界唐武徳二年置榮經縣因界內有榮經水口戍爲名榮經水在縣東一里出嚴道縣靑山下入縣界邛崍闗在縣西南七十里隋大業十年置約山防險當雲南大路以扼蕃夷之要害唐亦因之不攺自由山在縣東十里髙三十里傍亙黎州下接嚴道界入長墳嶺雞心山南北相連二百餘里和川水在縣九十里從羅防嚴古蠻州東流來邛來山山海經崍山江水出焉多雨少晴華陽國誌卭來山本名卭莋

舊管投降吐蕃部落七

吐蕃龍官楊矣逢費東君部落六十人在蠻宿州安置吐蕃業城首領籠官劉矣本等部落在本部安置吐蕃會野首領籠官髙萬唐等部落在本部安置吐蕃逋租城首領籠官馬東煎等部落在夏陽路安置吐蕃國師馬定徳並籠官馬徳唐等部落在欠馬州安置吐蕃嘉靖州降戶首領籠官劉定等部落在夏陽路安置吐蕃嵬龍城首領鑠羅莽等部落在和州路安置

已上吐蕃七部落其主帥等皆當時之雄者貞元年中投降

管和川夏陽等覊縻州四十六

一和州三十七州

羅巖州去當道四百八十里當馬州去羅巖州二百里去州四百七十八里三井州去羅巖州五里至州四百七十五里東鋒州去羅巖州二里至州四百七十八里名配州去羅巖州二里至州四百七十八里甘恭州去羅巖州二里至州四百七十八里斜恭州去羅巖州五里至州四百七十五里畫重州去羅巖州二里至州四百七十八里羅

林州去羅巖州三里至州四百七十八里龍羊州去羅巖州一里至州四百七十九里林波州去羅巖州六十里至州四百四十里林燒州去羅巖州四十里至州四百四十里龍蓬州去羅巖州四十里至州四百四十里索古州去羅巖州五十里至州四百三十里敢州去羅巖州四十里至州四百四十里驚州去羅巖州五十里至州四百三十里禍眉州去羅巖州七十里至州四百一十里木

燭州去羅巖州四十里至州四百四十里百坡州去羅巖州四十里至州四百四十里當品州去百坡州五里至州三百七十五里巖城州去百坡州二十里至州二百六十里中川州去百坡州五里至州三百七十五里鉗矣州去百坡州二十五里至州三百五十五里昌磊州去百坡州二十里至州三百六十里鉗並州去百坡州二十五里至州三百七十七里百頻州去百坡州三里至州三百七十七里防野州去百坡州六十里至州六百三十里當仁州去會野州三里至州六百二十五里推梅州去會野州一十里至州六百二十里作

重州去會野州二十里至州六百一十里禍林州去會野州一十里至州六百二十里諾祚州去會野州四十里至州五百九十里金林州去會野州四十里至州六百一十里二恭州去防野州五十里至州五百八十里布嵐州去防野州六十里至州五百七十里欠馬州去會野州五里至州六百二十五里羅逢州去欠馬州一十里至州六百二十里

已上並管羅巖會野等路

一夏陽路九州

論川州去當道五百八十里譲川州去論川州五里至州五百七十里逺南州去讓川州二十五里至州五百六十里卑盧州去防龍州二十里至州五百六十里耀川州去金川州十五里至州五百六十里金川州去耀川州十五里至州五百六十里東嘉梁州去金川州二十里至州五百六十里西嘉梁州去東嘉梁州十五里至州五百六十五

裏

已上並管夏陽路

黎州

黎州漢源今理漢源縣漢爲沈黎郡之地宋齊以來並於此爲沈黎郡後周破羗盡得此土因立黎州隋初攺爲登州煬帝初廢州並其地入臨卭郡大定元年割漢源飛越二縣及嶲州之陽山置黎州取蜀南沈黎地爲州名神龍三年廢開元三年又置天寶元年攺爲洪源郡乾元元年復爲黎州領覊縻五十五州

元領縣三今二

漢源通望

一縣廢飛越並入漢源

四至八到

東北至東京五千里東南至西京四千五百里東北至長安三千五百八十里東南至嶲州六百五十里東南至戍州無路以山逺近測之可七百五十五里西至廓淸縣一百八十里其城西臨大渡河河西則生羗蠻界北至盧山郡二百四十里東南至粟蠻部落二百里郡之四向州三五里

皆是髙山萬重

戶

開元無戶籍長慶戶六千八百五十皇朝戶主三百三十二客戶一百八十六

風俗

蕃部蠻夷混雜之地元無市肆每漢人與蕃人博易不使見錢漢用防絹茶布蕃部用紅椒鹽馬之人物無

土產

胡椒

漢源縣南三十里舊三鄕今一鄕漢沈黎縣地宋立郡於此隋仁壽四年置漢源縣以大川之源爲名長安四年巡察使殷祚奏置黎州後刺史宋幹微奏廢入雅州開元三年又黎州來屬諸葛武侯祠在州北城外三里漢水在縣西一百二十里從和姑鎭山谷中經界通望縣入大渡河不通舟船每至春冬有瘴气生中人爲瘧疾廢飛越縣本沈黎之地唐儀鳳四年分漢源於飛越水置縣屬雅州天定元年屬黎州今廢入漢源夜義穴博物志云蜀南沈黎髙山中有物似猴長七尺能人行名曰玃路見婦人輙盜之入穴俗呼爲夜義穴西蕃部落輙畏之通望縣東南九十里舊二鄕今一鄕本漢旄牛縣地在大渡河北河水西今有古旄牛城在俗呼爲牛頭城語訛也卽古沈黎之鎭隋爲大渡戍大業二年攺爲陽山縣因山爲名元嶲州則天定元年屬黎州神龍二年又歸嶲州開元元年卻還黎州天寶元年攺爲通望縣大渡河在縣南十五里自吐蕃界經雅州諸部落至

當州東流入縣界朝陽山在縣南與眾山接連至大渡河絕通望山自大渡河南與眾山入嶲山廢通望軍在大渡河南三十里唐至徳元年置今廢廢銅山城在縣東二百里唐貞元元年西州節度使韋臯築廢定蕃城在縣東二百十里唐貞元五年韋臯築廢要衝城在縣東十三里貞元元年韋臯築城下有龍泉水廢璃琉城在大渡河南太和五年節度使李徳築已上諸城皆禦西蕃之所致也

舊綂制五十四州皆徼外生獠無州縣覊縻而已

羅巖州索古州秦上州輙榮州劇川州合欽州下蓬州栢坡州傳盧州明川州肥防州蓬矢州大度州米川州木屬州河東州諾莋州甫嵐州昌明州徳化州象川州藂夏州和良州和都州附樹州東川州上貴州滑川州北川州古川州甫萼州北地州蒼榮州野川州卬陳州貴林州防川州牒琮州浪彌州郞廓州上欽州時蓬州儼馬州橛查州卬川州防卬州腳川州開望州上蓬州比蓬州剝重州久防州瑤劍州明昌州

太平寰宇記卷七十七

欽定四庫全書

太平寰宇記卷七十八

宋樂史撰

劍南西道七

茂州

茂州通化郡今理汶山縣禹貢梁州之域禹貢曰岷山導江發迹於此本冉防之國漢以爲郡史記曰南越破後冉防等皆震恐請臣漢武帝元鼎六年以冉防爲汶山郡華陽國誌宣帝地節元年武都白馬羗反使駱武平定之因慰勞汶山吏及百姓謂武自訟一嵗再度更賦至重邊人貧苦無以供給求省部郡建以來四十五年矣武以狀上遂省汶山郡復置都尉今州卽漢蜀州汶江縣後漢至齊皆因之梁普通三年置繩州取桃闗之路以繩爲橋因作州稱後周武帝攺爲汶州取汶水爲名並置汶山郡隋開皇五年攺汶州爲蜀州六年又攺爲會州取西夷交會爲名煬帝初州廢攺置汶山郡唐武徳元年攺爲防州領汶山北汶川左封通化翼斜交州翼水九縣其年割翼斜左封翼水三縣置翼州以交州屬松州三年置總管府管防翼二州四年攺爲南防州七年攺爲都督府督南防翼向維塗冉穹炎徹莋十州貞觀八年攺爲茂州以郡界茂濕山爲名仍置石泉縣天寶元年攺爲通化乾元元年復爲茂州按後漢書冉隴其山有六夷七羌九氐各有部落其王侯頗知書而法置嚴重今領三縣自古至並無兩稅

元領縣四今三

汶山汶川石泉

一縣舊廢

通化

州境

東西二百里南北二百四十里

四至八到

東北至東京三千四百二十里東北至西京三千里南取蜀路至西京三千五百五十三里東北取

臨翼交州兩郡至長安二千一百四十里東至錦州四百里南至彭州三百里西至維州二百二十里北至翼州一百二十里東南至漢州綿竹縣當管汶川汶山二縣界馬山二十八里東南至成都府四百七十里西南至縻塗州三百七十一里西北至吐蕃棲雞城下東北至龍州四百九十里

戶

唐開元戶二千五百皇朝戶主二百七十三客戶五十三部落戶八百二十九

風俗

此一州本羌戎之人好弓馬以勇悍相尙詩禮之訓闕如也貧下者冬則避寒入蜀傭賃自食故蜀人謂之作氐人物無

土產

麝香麝臍五味子馬牙硝幹酪密升麻馬

九州要記云汶山郡有【闕】鹿又有五角牛又旄牛無角一曰童牛肉重千斤

汶山縣舊五鄕今三鄕本漢汶江縣屬蜀郡故城今在縣北二里舊冉防地晉置廣陽縣屬汶山郡在西北五百五十里晉末廢今不詳其處所又立廣陽縣於石鏡山南六十里至廣陽卽今縣也後周爲汶州置汶山縣岷山王羲之與謝安書曰周益州書述蜀中山川如

岷山夏捨霜雪校之所聞昆侖之仲也華陽國誌岷山一曰沃焦山安鄕山直上六里汶嶺之最髙者遇大雪開泮望見成都岷山一名鴻蒙卽隴山之南首故稱隴蜀也龍泉山在縣南四十八里山下有秋水號曰靑池一曰龍池時或水旱民禱必應若放牝馬於其側多生駿駒鶯門山在縣北二十里山多鶯棲故名襄陽山州郡誌云汶山郡有襄陽山巨人山在縣南三十里山頭有石如人立面南宗幸蜀時石人背立勅令鞭之一百下有九池俗傳是九龍池五味山在縣東十八里山出五味子因而名之

汶川縣南北裏並是閣道舊四鄕今三鄕本漢綿虒縣地晉置汶川州於此周武保定四年移汶川州於廣陽縣州廢置汶川縣以汶川水爲縣名玉壘山在縣北三里又有玉壘阪其下汶水所經焉蜀謂之玉輪江細村在縣一百四十里郡國志云細村禹生於石細按十道錄云細是秦州地名未詳孰是石室冉防夷人所造者十餘丈山巖之間往往有之故桃闗闗在縣南入蠻界公和之路俱從於此有繩橋方渡七盤山在縣北三十里有七盤路

石泉縣東一百二十里並是濶道今二鄕本漢之汶江縣地唐貞觀八年置石泉縣廢通化縣在州西南一百六十里本漢汶江縣地屬蜀後周寶定四年置石門鎭隋開皇六年以近白狗生羗於金川鎭置金川縣十八年攺爲通化縣蜀山史記黃帝子昌意娶蜀山氏女蓋此山也

茂州都督府覊縻十州維翼二州後進爲正州相次爲正者七今附於此其六州並廢惟維州現在翼州

翼州臨翼郡今理衛山縣秦之土地與益州同二漢猶爲蜀郡至齊梁以上土地同屬茂州後以其地屬淸江郡又以其地並歸茂州唐武徳元年分置翼州取郡南翼水爲名六年自左封移州治於翼斜咸亨三年置都督府移就悉州城內上元二年罷都督移還舊治天寶元年攺爲臨翼乾元元年復爲翼州

元領縣四

衛山翼水雞川昭徳

四至八到

東北至東京三千三百六十里東北至西京二千九百四十里東北至長安二千八十里東至茂州石泉縣八十六里南至茂州一百二十里西至悉州一百九十里北至松州一百八十里東至茂州二百里西南至悉州一百五十里西南至茂州利溪山八十里東北至松州交州縣八十里

戶

開元戶一千

風俗

與茂州同

人物無

土產

當歸羗活

衛山縣本漢蠶陵縣地屬蜀郡故城在縣西有蠶陵山隋攺爲翼斜縣治七頃城唐貞觀十七年移理七里溪天寶元年攺爲衛山縣

翼水縣南六十里二鄕本漢蠶陵縣地屬蜀郡隋初置翼水縣取縣西南翼河爲名

峩和縣北六十里二鄕此邑見貞元十道錄云又按通典有雞川昭徳二縣唐書雲開生獠新置卽不述年月

維州

維州維州今理薛城縣唐武徳七年白狗羌降附乃於姜維故城置維州領金川定亷二縣貞觀元年羗叛州縣俱罷二年生羗首領董屈占者請吏復立維州移治於姜維城東始屬茂州爲覊縻州麟徳二年進爲正州尋羗叛復除爲覊縻州垂拱三年又爲正州天寶元年攺爲維州郡乾元元年復爲維州上元之後河西隴右州縣皆防吐蕃贊普更欲圖蜀州累急攻維州不下乃以婦人嫁維州門者二十年中生二子及蕃兵攻城二子內應城遂防吐蕃得之號爲憂城累入兵冦擾西川韋臯在蜀二十年收復不遂至大中朱神悰鎭蜀維州首領方附復西川

元領縣三今二

寶寜舊名薛城通化舊名小封

一縣割出

定亷割屬保州

州境

東西一百七十里南北二百六十里

新四至八到

東北至東京三千九百八十里東北至西京三千五百六十三里東至茂州汶川縣界一百三十里西至奉川縣界一百二十里南至黎州蕃界四百

裏北至茂州界二百里東南至雅州界六百里西南至黎蕃界六百里東北至黎州石鼓縣二里西北至茂州隴界二百四十里

舊四至八到

東北取成都府路至長安二千七百十四里東至覊縻塗州二百三十里南至當州界二百六十里南至悉州界二百三十二里北至翼州界九十三里東南至吐蕃界一百六十里西南至白狗嶺六十三里西北至羅厥橋一百三十三里東至茂州二百二十里

戶

開元戶八萬一千一百七十九皇朝管漢稅戶五十四蕃戶稅戶九百蕃客戶五千六百九十四風俗

衣褐羊皮輅婦人多帯金花串以瑟瑟而穿懸珠爲飾土產

魚虎有舌口如棘能食魚

保寜縣元三鄕漢以前本徼外羗冉防之別種蜀地誌劉禪時蜀將姜維馬忠督將軍張嶷北討汶山叛羗卽此地今州城卽姜維故壘也隋開皇四年討叛羗於其地置薛城戍大業十三年沒於羗唐武徳七年白狗羗莤鄧賢佐內附乃於姜維壘置維州領金川定亷二縣貞觀元年賢佐叛罷郡縣三年小左封生羗莤董屈占等舉族表請置吏因復置維州及二縣薛城在州治西南二百步僞蜀永平二年攺爲保寜縣姜維山姜維昔日屯軍於此山定亷山在縣東十里定亷水鹽溪皆出其陽鹽溪村貞觀中置塩溪縣尋廢此村有塩溪民得采漉

通化縣西三十里舊三鄕今一鄕本唐咸亨二年刺史董弁招慰生羗置小封縣在西蕃通鶴軍垂拱二年城爲北蕃所沒今置在威戎軍西去州一百三十里見管夷人四十戶

塗州唐武徳元年臨塗羗歸附置塗州領臨塗端源漢覽三縣貞觀二年州縣俱省二年又分茂州之端源茂置塗州在長安西南二千六百八十九里

元領縣三

端源臨塗悉鄰三縣與州同置

領戶三千三百三十四口四千二百六十二

炎州唐貞觀五年生羗歸附置西封州八年攺爲炎州長安西南三千三百七十六里

元領縣三

大封慕仙義川

領戶五千七百

徹州唐貞觀五年西羗首領董州貞歸化置長安西南三千四十八里

領縣三

文徹俄耳文進

領戶三千三百

向州唐貞觀五年生羗歸化置長安西南三千三百八十九里

領縣二

具左向二

領戶一千六百二口三千八百九十八

冉州本徼外斂才羗地唐貞觀六年置西冉州九年去西字長安西南二千七百三十九里

領縣四

冉山磨山玉溪金水

領戶一千三百七十

穹州唐貞觀五年生羗歸附置西博州八年攺爲穹州長安西南三千二百六十九里

領縣五

小川當璧川當博恭耳

領戶三千四百三十六

作州唐貞觀七年白狗羗降附置西恭州八年攺爲笮州長安西南二千九百四十五里

領縣三

遂都勸亭北思

戶口無

右九州皆屬茂州都督永徽後又析爲三十一州今不錄其餘

太平寰宇記卷七十八

欽定四庫全書

太平寰宇記卷七十九

宋樂史撰

劍南西道八

戎州

戎州南溪郡今治南溪縣禹貢梁州之域春秋爲僰侯國秦惠王破滇池此地始通五尺道漢武開置故使唐防治道如此而破防牱夜郎立犍爲郡十三州郡誌有犍爲山也因置僰道縣以屬焉歷後漢晉宋齊皆因之梁大同十年於此置六同郡以六合所同爲郡之名尋又置戎州以鎭撫戎夷也隋初郡廢而州存煬帝初廢州以其地爲犍爲郡唐武徳元年復攺爲戎州領僰道犍爲南溪開邊郁鄔五縣貞觀四年以開邊屬南通州於州置都督府戎卽昆曲恊黎盤防鈞分分戶厈褒宗靡姚徽十七州八年置撫來縣仍攺南通州爲賢州又廢賢州以開邊來屬天寶元年攺爲南溪郡依舊都督覊縻三十六州一百三十七縣並荒便無戶口乾元元年復爲戎州貞元中防治於僰道縣至長慶中復理於此州

元領縣五今三

僰道南溪宜賓

二縣廢

開邊歸順已上二縣並入僰道縣

州境

東西一百五十里南北一百二十里

四至八到

東北至東京四千三百五十里東北至西京三千九百五十里東北取嘉眉二州水路至長安二千七百里東至瀘州富順監界三百八十七里西至僰道縣開邊團界連覊縻武昌州二千五百七里南至南溪縣覊縻馬湖江蠻界武昌州三千三百

十七里北至榮州三百十里東南至瀘州綿水縣界一百五十四里西南至馬湖江蠻界一千里東北至瀘州水路三百十里陸路二百四十里

西北至嘉州五百六十八里至玉津縣三百二十四里西南取曲恊州並南寧州安寧監井路至南詔所居羊咀咩城二千三百里

戶

唐開元戶四千五百皇朝管戶夷漢主客都五千二百六十三

風俗

其土有四族黎蒯虞牟夷夏雜居風俗各異其蠻獠之不識文字不知禮教言語不通嗜欲不同椎髻跣足鑿齒穿耳衣緋布羊皮莎艸以神爲徴驗以殺傷爲戲笑少壯爲上衰老爲下男女無別山岡是居

人物

任永僰道人長於歷數公孫述徴之托盲隗相字叔通養母至孝母好食江中流水有橫石生江中成橋漢徴爲郎吳順字叔和至孝赤烏巢其門後爲永昌太守

土產

茘枝煎半夏升麻狨皮暖座

按郡國志云僰道有獸名獑猢似猿而四足短一騰一百五十步如迅鳥之飛取此皮爲狐白之用盈百方成又段氏蜀記云戎人進猓褥皂碧褐三色相間元出馬湖江石門兩路蠻界內

僰道縣元六鄕本漢武伐防牱始道路於此亦舊夷國故爲僰道漢置縣有夷狄曰道梁武因加縣字而立郡於此隋移郡於南溪唐開元長慶猶治於彼貞元中復治於此防昌二年遭馬湖江水漂蕩隋移州在此岸今治所黒水從胡監生獠界出東海流入蜀江唐天寶六年攺爲皂水按地輿志華陽黒水惟梁州注雲黒水出今南寧州南廣縣汾關山北至僰道縣入江也黃魚山山水瑩靜巖中惟生女貞樹也亡起山岑起亡於此故曰亡起山龍溪源出南溪縣伏犀灘益州記云伏犀灘東南六十里有黃牛像其崖峻崄逺望斑斕頗像黃牛又水經云昔有黃牛從棘溪而出上此崖乃化爲石是名伏犀灘茘枝灘益州誌云茘枝灘東南二十里山嶺上有一冡惟生女貞樹樹上常有白猿棲息郡國志云僰道有玉女冡是也茘枝園郡國志云僰住施夷中最賢者古所謂僰僮之富多以茘枝爲業園植萬株樹收一百五十斛蘭山在邑界張儀同祠古老相傳張儀同祠犍爲郡故城在靑衣江七里貞婦石在縣【闕】七里舊州岸古老舊傳昔有貞婦夫歿無子事姑甚孝姑抑而嫁竟不從之終姑之世後身沒其居之室有一大石湧出後人愛其貞號其石爲貞婦石

宜賓縣西北一百六十里元六鄕本漢南安縣地屬犍爲郡蜀諸葛亮南徵於此置郁鄔戍後攺爲郁鄢縣唐開元十七年爲義賓縣後移於狼川卽今治也皇朝開寶九年攺爲宜賓縣可無山在邑界

南溪縣東一百二十里元六鄕漢犍爲郡之南廣縣後廢爲南武戍隋仁壽二年攺爲龍源戍避諱後攺爲南溪縣在僰溪之南因爲縣名魚津按郡國志雲南溪縣西三十里有津津南有鴛鴦圻是也鴛鴦山益部耆舊傳曰僰道有張眞者娶黃氏女名帛眞因乘船過江船覆沒帛求夫屍不得於溺所仰天長嘆遂自沈焉積十四日帛乃扶夫屍出於灘下因名鴛鴦岸孝子石蜀中故老云隗叔通僰人性至孝母食必須江水通每汲江中石爲之出今江口有石號孝子石靑衣水在縣南一里四步從僰道城東流至縣界多稜口至瀘州綿水縣地名龍騰溪裏水地輿志華陽黒水惟梁州注雲黒水今出南寧州南廣縣汾關山北至僰道縣入江馬湖江從州西南流出東郭與蜀江合下達於荊南源出雲南而來諸葛亮云五月渡瀘卽此水之上流也蜀號瀘水乞子石在州南五里兩石夾靑衣江樹對立如夫婦之相向故老相傳東石從西乞子將歸故風俗記云人無子祈禱有應廢開邊縣在州西南六十五里亦僰道地隋開皇六年於此置以開拓邊疆爲名在馬湖朱提兩江口置大黎山小黎山管開邊縣界四時霖霪不絕俗人呼爲大漏天小漏天其諸山自嘉州以來每峯相接髙低隱伏奔走三峽其石狀妙而難名乳洞山亦名乳洞峯有泉如乳在開邊縣或有隱者飲此得仙波淩池在州西開邊縣去州一千餘里其地長五十里濶七里深十餘丈古老相傳號曰波淩池風雷一動波浪淩山謂此也一名天池一名滇池廢歸順縣在州西北三十里亦僰道地唐貞觀中郡獠歸服因於此立鎭以撫之以歸順爲名聖歷三年分郁鄢縣就廢鎭置縣以處生遼皇朝並入僰道縣越溪去縣四十里流至榮州旭川縣界可雲山

夷都山俱在縣界

元管蠻夷州縣今並廢存而有去不去者要知古迹而已

恊州隋犍爲郡之地古夜郎侯國唐武徳元年開南中置長安西南四千里北接戎州

領縣三與州同置

東安西安湖津

領戶三百二十九

西州唐武徳元年開南中置恭州八年攺爲曲州長安西南四千三百三十里北接恊州

領縣二

朱領武徳元年置安上縣七年攺爲朱提唐興按國志朱提西猶有鳩鵲已南無也朱提縣千秋池螳螂山毒艸城夏飛鳥過之不得山多猿鳥啾啾聒耳

郎州唐武徳元年開南中置南寧州乃立味同樂升麻同起新丰隴隄泉麻梁水降九縣四年置総管府管南寧恭恊昆尹防姚西濮西宋九州五年罷總管其年冬復置寄治益州七年攺爲都督督西寧豫西利南云磨南籠七州並前九州合十六州仍割南寧州之降縣屬西寧州八年自益州移都督於今治貞觀六年罷都督置刺史八年攺南寧爲郎州在長安西南五千六百七十里北接曲州

領縣七並與州仝置

味縣隋廢仝樂縣武徳元年復置攺名味同樂升麻仝起新丰隴隄泉麻

昆州漢益州郡地唐武徳初招慰置長安西南五千三百七十里北接嶲州

領縣四與州同置

益寧晉寧有滇池周三百里安寧秦藏領戶一千六百二十七

盤州唐武徳七年開置西平州貞觀八年攺爲盤州長安西南五千三十里北接郎州南接交州

領縣三與州同置

附唐平夷盤水卽舊興古郡

領戶一千九百六十

黎州武徳七年析南寧州置西寧州貞觀八年攺爲黎州無至長安里數北接昆州

領縣二二縣本屬南寧

梁水降

領戶一千

厈州武徳七年開置南云州貞觀三年攺爲厈州長安西南五千一百六十五里

領縣二與州仝置

勃弄厈州縣界有永昌故城

領戶四千八十

鬀州武徳四年置又濮州貞觀十一年攺爲鬀州長安西南四千八百五十里南接姚州

領縣四與州同置

濮水靑蛉【注】舊縣屬越嶲岐星銅山

領戶一千三百九十

尹州武徳四年置無長安里數接鬀州

領縣五與州同置

馬邑天池監泉甘泉湧泉

領戶一千七百

曽州唐武徳四年置在長安西南五千一百四十五里西接厈州界

領縣五與州同置

曽三部神泉龍亭長知

領戶一千

靡州唐武徳七年置西豫州貞觀三年攺爲靡州長安西南四千九百四十五里南接姚州

領縣二與州同置

磨豫七部

領戶一千二百

裒州唐武徳四年置長安西南四千九百七十里南接姚州

領縣二

楊陂彊樂

領戶一千四百七

宗州唐武徳四年置西宗州貞觀十一年去西字長安西南五千十里北接姚州

領縣三

宗居石塔河

領戶一千九百三十

防州唐武徳四年置利州貞觀十一年攺爲防州長安西南四千九百七十里東北接縻州

領縣二與州仝置

梁利十部

領戶一千一百五十

姚州唐武徳四年置長安四千九百里其州置在姚府舊城北百餘步漢益州郡之雲南縣古滇王國楚威王使大將莊蹻沂沅水出苴蘭以伐夜郎屬秦擊奪楚黔中地蹻無路能還蹻遂自王之秦蜀通五尺道置吏漢武開西南置益州郡雲南卽屬邑也後置永昌郡雲南哀牢博南皆屬邑也蜀劉氏分永昌爲寧爲雲南郡而治於弄棟川晉攺爲晉寧郡又置寧州武徳四年安撫大使李英以此州內人多姚姓故置姚州管州三十二麟徳元年移姚州治於弄棟川自是朝貢不絕天寶末楊國忠用事蜀帥撫慰不謹蠻王閔羅鳯不恭國忠令鮮於仲通興師一萬渡瀘討之大爲羅鳯所敗自是臣附吐藩侵冦西川貞元中韋臯鎭蜀蠻帥異臯尋歸國遂以臯爲雲南安撫大使命使冊拜謂之南詔太和中杜元頴鎭蜀蠻王鹺顚侵蜀自是或臣或否咸通結搆南海蠻深冦蜀部西南之中南詔蠻最大

領縣三

姚城瀘南長明

四至

東至東京四千四百七十里東至西京四千八百九十里東北至長安四千三十里東至安寧監井二百五里西南至詔所居羊咀羊城三百里自羊苴羊城西至永昌故城東南至安南府水路約有二千里

風俗

民能鼻飲水

土產

有種木皮以爲布龍布似荔枝越氊蜀記云雲南越�毭也

姚城縣二鄕本漢弄棟縣地因川爲名唐因立州攺爲姚城縣置在姚府舊城百餘步雲南山山有祠處石室稱黃石公祀之必用紙一百張筆一雙墨一丸室內有啟必知吉凶但不見其形禺同山山有金馬碧雞之祠弔鳥山九州要記云弔鳥山在葉檢則雲南郡廢邑也山上有鳥千百羣飛鳴呼啁啾嵗凡六大集俗云鳯凰死於此地故眾鳥來弔禹穴九州記云蜻蛉縣有禹穴蜻蛉卽雲南郡廢邑有禹穴穴內有金馬碧雞其光倏忽人皆見之漢王褒入蜀祀之黃津江在郡南側有大虵名曰靑蔥好食人又有大蛇在樹上伺鹿過繞之鹿死乃吞之吞了蛇亦繞樹其角骨亦鑽皮而出蛇亦殆死瘡差卽更欲吞之迷水在郡南三百里一曰滇池上源深濶下流淺狹有似倒流故曰滇池有神馬與今馬交生異駒郡國志云滇池周回五百里中出駿馬蜻蛉水郡國志云上有石豬峯峯有石豬母子數千

頭云夷人昔日牧豬於此因化爲石今人於此不攺放牧

瀘南縣北五里元二鄕垂拱元年置長城縣於此天寶初攺爲瀘南縣以在瀘水之南爲名

長名縣

右上十六州舊屬戎州都督天保以前朝貢不絕天寶後沒在蠻境舊管蠻夷新舊州四十七一十五州管縣五十二在益州郡界內其州近滇池並是蠻夷諸獠緣地最逺與姚嶲州雲南接界

南寧州在州西南二千六百五十三里開元五年八月十三日勅郎州爲南寧州管縣五

盤州在州西二千七里管縣三

麻州在州西南千四百八十里管縣三

古靖州在州西南七百二十里管縣二

英州在州西南一千七百七里管縣五

聲州在州西南二千二百七十七里管縣五

咸州在州西南一千九百三十九里管縣二

瀘慈州在州西一千三百四十六里管縣四

歸武州在州西二千七里管縣二

嚴州在州西二千七百里管縣四

湯州在州西二千七百七里管縣三

武徳州在州西五百七里管縣三

秦龍州在州西南一千一百七里管縣四

一十六州管縣七十六在南廣溪洞內並是諸獠

恱州在州南二百十七里管縣五

移州在州西南五百八十七里管縣三

景州在州南三百九十六里管縣七

播狼州在州南二百八十九里管縣三

鞏州在州南三百七里管縣四

連州在州西後筠州析出管縣六

南州在州西五百三十五里盈州析出管縣四

徳州在州南五百六十四里管縣四

爲州在州南四百九十里管縣二

洛州在州南四百二十里管縣四

筠州在州南四百一十七里管縣八

志州在州西四百五十六里管縣六

益州在州南五百六十七里管縣四

武昌州在州南二千三百一十七里管縣七

扶徳州在州東南四百五十七里管縣四

四州管縣二十八三州在馬湖江並是蠻無稅輸系州縣

馴州在州西北七百三十三里管縣五

騁州在州西一千三十二里管縣三

浪州在州西北一千三百四十三里貞元十三年五月十七日西川節度使韋臯奏置管縣五

一州納稅賦

商州是獠在州西北二百九十三里管縣五今見屬南溪縣供納稅賦

一十二州管縣三十七在石門路並無稅賦供輸州縣相承在圖經上標名額耳

恊州在州西南八百里天寶年中因雲南離叛被破今移置在州西南四百九十三里管縣二

靖州在州西南五百一十里管縣二

曲州在州西南九百里天寶年中因雲南破移在開邊縣界去縣一百二十七里管縣四

播陵州在州南五百七十七里管縣二

鉗州在州西南四百五十七里元無縣從開邊縣析出哥靈州在州西南一千四百里管縣三

滈州在州南九百一十二里管縣三

切騎州在州西南一千一百里管縣四

品州在州西南二千三百九十五里管縣三

從州在州西南二千六百四十二里管縣六

柯違州在州南九百七里管縣三

碾衛州在州西南九百九十七里管縣三

右上覊縻諸州除沒落雲南蠻界一十五州其餘𨿽有名額元無城邑散在山洞不常其居撫之難順擾之易動其爲刺史父子相繼無子卽以其黨有可者公舉之或因春秋有軍設則追集赴州著夏人衣服卻歸山洞椎髻跣足或被氊或衣皮從蠻之風俗無稅賦以供官每年使司須有優賞不拘文灋自古至今其俗難攺其軍設並官中優賞等並廢多時

太平寰宇記卷七十九

欽定四庫全書

太平寰宇記卷八十

宋樂史撰

劍南西道九

霸州

霸州靜戎郡今治安信郡唐天寶元年因招附生羌置靜戎郡便以羌附酋董嘉俊爲刺史領七部族把蕃卓子孫相承不絕乾元元年攺爲霸州本屬隴右道永徽以後割屬松州都督入劍南道皇朝乾徳三年西南夷首領兼霸州刺史上表內附

領縣四

安信牙利保寧歸化

四至

東北至東京【闕】東北至西京四千里東北至長安二千三百里北至繩橋有路通駱駞山連桃溪谷至蕃州去州一百里

戶

唐開元戶五百七十皇朝戶漢一百七十餘外並著戶風俗

部族男兒氊冒靑毛爲衫袴緋毛爲襴胡盧靴婦人戴艸綾二尺如扇子用竹作扇骨衣靑毛衫單著靑毛裙不著袴

人物無

土產

散麝香

安信縣去州二十里二鄕在鉢南村置

牙利縣去州五里三鄕在小聾山上村置

寶寧縣去州三十里三鄕在質臺村置

歸化縣去州西北四百里一鄕在移村置已上四縣並與郡同置各有部落主持俱無徴科質家湫在州北八十里其水流下桃溪谷至四川大聾山又有小聾山在州西北一十里號苻堅城

拓州

拓州蓬山郡今治拓縣唐永徽中置拓州以開拓爲稱天寶元年攺爲蓬山郡乾元元年復爲拓州本屬隴右道松州都督府割屬劍南

元領縣二

拓縣喬珠

四至八到

東北至東京三千六百三十里東北至西京三千二百一十里東北至長安二千二百六十里東至靜州三十里南至維州三百里西至郡內長碉鎭九十里北西至恭州柏嶺八十里東南至成都府七百里東北至松州二百六十里

戶

唐開元四百

風俗

與霸州同

土產

酥黃連麝香當歸

拓縣二鄕

喬珠縣西五十里一鄕已上二縣與郡同置

恭州

恭州恭化郡今治和集縣唐開元二十四年分靜州廣平縣置恭州仍置博恭烈山二縣天寶元年攺爲恭化郡乾元元年復爲恭州本屬隴右道後割屬劍南道

元領縣三

和集博恭烈山

四至八到

東北至東京三千五百七十里東北至西京三千一百五十里東北至長安二千二百九十里東至拓州界三十五里南至維州三百三十里北至吐蕃白山鎭七十五里東北至故洪州三百七十里東南至茂州三百五十里西南至平戎城一百十里西北至柏嶺鎭四十里

戶

唐開元戶一千一百八十

風俗

與拓州同

土產

同拓州靜州

和集縣二鄕舊廣平縣屬靜州唐開元二十四年於縣置恭州天寶元年攺爲和集

博恭縣東三十五里二鄕唐開元二十四年分廣平置烈山縣東五十里二鄕唐開元二十四年分廣平置

嶲州

嶲州越嶲郡今治越嶲縣本益州西南外夷地秦時略通五尺道漢始立爲卭都國故史記曰滇中君長十數邛都最大是也至武帝始誅邛君殺莋侯冉駹之戎等皆震警乃以邛都之地爲越嶲郡屬益州部以鎭之按郡有越水嶲水皆出生羌界南歷本郡焉言越嶲者以彰威徳也故名曰越嶲郡後漢至宋晉皆因之不朝貢故十道志云魏晉以還蠻獠恃險抄竊乍服乍叛是也至齊而夷長或來納欵因爲越嶲獠郡以綂之後周武帝徵越嶲又開其地因立嚴州取其嚴敬以稱隋開皇四年攺嚴州爲西寧州十一年又攺爲嶲州隋末又攺爲越嶲郡唐武徳元年攺爲嶲州領越嶲邛都可天蘓祁臺登五縣二年又置昆明縣三年置總管府管一州貞觀二年割雅州陽山漢源二縣來屬八年又置和集縣天寶元年攺越嶲郡依舊都督府乾元元年復爲嶲州至徳後沒入蕃貞元十二年復之

元領縣七

越嶲臺登蘓祁昆明邛部陽山防川四至八到

東北至東京【闕】東北至西京四千九十里東北至長安三千二百三十里東至於費生蠻二百三十里西南至磨遂生蠻六百六十里

戶

唐開元戶四萬七百二十

風俗

尙骨卜刻木爲信火而樂送以鼓吹爲送終木耳夷死積薪燒之煙正則大殺牛羊相賀以作樂若遇風煙旁散乃大悲哭濮夷九州要記云在郡界千里常居木上作屋有尾長二寸若損尾立死若欲地上居則預窟穴以安尾文夷按九州要記云嶲之西夷人身靑而有文如龍鱗生於臂脛之間將婚防於路歌謡相感合以爲夫婦焉又有穿鼻儋耳種瘴气有聲著人人死著木木折號曰鬼巢也

土產

絲布

五味子麩金及牛按博物志云越嶲郡有牛稍割取肉經日必復生如故中記云割而復生名曰及牛木多松蘗有斯難樹生子大如味酸可生食有龍目樹實似荔枝又有橦樹可以爲布

越嶲縣六鄕本漢邛都縣地隋開皇六年分邛都置越嶲縣屬西寧州十八年攺爲嶲州縣仍屬焉此地有越水嶲水爲名陷河後漢書西南夷傳云武帝初置邛都無防而地陷爲污澤因名爲邛池南人以爲邛河三苑後漢書安帝紀曰永初六年詔越嶲置長利髙望始昌苑是也元馬河中有銅船以羊祀之則可取也莋自漢書以下至州郡圖籍凡言莋者卽此土夷人

於天水之上置藤爲橋謂之莋故曰邛莋黒水杜甫詩云云深黒水遙是也漏天秋夏常雨故曰漏天石室山按九州要記雲山在汶江之北者昔樵人王質入山見二仙人圍碁質乃坐斧而觀二仙棋罷質亦起見斧柯旣爛方悟是二仙人鸚鵡山山多鸚鵡得名麻山山有麻能解彼瘴气之毒故曰麻山奴諾城

諸葛亮徵蠻所築憩軍之所

臺登縣西北一百二十七里五鄕漢旄牛縣地屬邛都國按九州要記雲臺登縣有奴諾川鸚鵡山黑水澗若水出其下卽黃帝子昌意降居若水卽是此邑又十道志云隋仁壽四年罷大渡鎭置登州大業二年廢登州又立陽山鎭唐武徳元年攺置陽山縣屬登州貞觀二年割屬嶲州開元初攺爲臺登縣長河水本名孫水又名沙水史記曰司馬相如定西夷橋孫水以通邛莋繩水漢書地理誌繩水出徼外又雲若水南至大莋

入繩卽謂此水也沈黎故城周武帝天和二年開越嶲於此置黎州尋廢隋開皇三年又於此置沈黎鎭十三年攺爲縣武侯故城在瀘河上卽武侯所築以安戎兵之所

蘓祁縣西北六十四里六鄕漢舊縣屬越嶲郡後周武帝天和三年開越嶲後於漢舊城立蘓祈縣以蘓祁之夷爲邑之名居池按山海經云越嶲蘓祁有居池今謂之曲池是也

昆明縣西南三百里四鄕本漢定莋縣地屬越嶲郡周武帝太和三年置定莋鎭唐武徳二年於鎭置昆明縣蓋南接昆明之夷因名天寶中於此置昆明軍以鎭撫之鐡石山山有砮石火燒之成鐡爲劍防極剛利鹽井今按取鹽先積薪以火燒之過以水洗灰卽成黒鹽煉之又白此邑川陸有鹽鐡之利尢爲邦邑之繁防昔爲氐豪所據蜀將張嶷殺其豪帥遂擅鹽鐡之利也邛部縣東北一百六十里三鄕本漢闌縣地屬越嶲郡又按宋書州郡誌有蘭縣屬沈黎郡周武天和三年又於縣置邛部郡以縣屬焉隋開皇三年罷郡攺爲邛部縣屬嚴州縣仍帶邛部鎭

陽山縣西一百里二鄕本漢旄牛縣地隋仁壽四年罷大渡鎭置登州大業二年廢登州又立陽山鎭唐武徳元年攺置陽山縣屬雅州貞觀三年割屬嶲州沈黎故縣周武帝天和二年門越嶲於此置黎州隋開皇三年又置沈黎鎭十三年攺爲縣

防川縣南一百七十里三鄕本漢邛都縣地唐上元二年移邛都縣於防川鎭城內安置以獠冦道路川原並防於此故以名縣瀘水按十道記雲水出蕃中入黔府歷郡界出拓州至此有瀘津關關上有石岸髙三千丈四時多瘴气三四月間發人衝之死非此時中則人多悶吐惟五月上伏卽無害故諸葛武侯徵越嶲上疏云五月渡瀘深入不毛之地又按地誌云今昆明道渡所見有武侯祠在按十道記水浚急而多巉石土人以牛皮爲船往來津渡防無川在瀘水之南上有深巖巖中多仙人莫測其來逺望如牕牖之間其棺內多碧骨如珠人取之多不祥大冢武侯軍過士卒遭瘟癘以大冢之在縣南郡國志云興古郡有大蛇長數丈其尾有兩岐如鉤在水中以尾鉤取岸上人馬食之黃津江側有大蛇名曰靑蔥又有大蛇在樹上伺鹿之以尾繞之鹿死乃吞之訖蛇亦繞樹其鹿角乃鑽皮出蛇亦殆死瘡瘥卽更吞鹿雲南有神祠石室稱黃石公祈之用紙一張筆一雙墨一丸室內有啟必知吉凶而不見形靑蛉故縣有禺同山俗謂山穴內有金馬碧雞之神其光倐忽人皆見之弄棟故縣廢葉橋縣有弔鳥山山上有鳥千百羣飛啁唽一歲必一度大集云鳳凰死於此也迷水鎭有滇水方三百里上源深濶下流淺狹有似倒流故名滇水有神馬與人馬交生駿駒

保州

保州雲山郡今治定亷縣本維州之定亷縣南接吐蕃爲夷落之險塞唐開元二十八年羌夷內附因置奉州以董晏立爲刺史領定亷一縣天寶元年攺爲雲山郡八載移治所於天保軍乃攺爲天保郡乾元元年西山夷兵馬使嗣歸誠王董嘉俊以西山管內天保郡歸附乃攺爲保州以嘉俊爲刺史

元領縣三

定亷歸順雲山

四至八到

東北至東京四千二百二十里東北至西京三千八百里東北至長安取維州路二千八百里東至維州風流鎭四十五里東至吐蕃野城八十里西至天保軍一百三十五里北至莫大博嶺七

百三里

戶

唐開元戶一千二百四十

土產

羌活

定亷縣三鄕隋置定亷鎭隋末陷羌武徳七年招白狗羌置維州及定亷縣以界水名永徽元年廢鹽城並入開元二十八年攺屬奉州天寶八載攺屬天保郡歸順縣一鄕

雲山縣一鄕唐天寶八載分定亷置此二縣

眞州

眞州昭徳郡今治眞符縣唐天寶五載分臨翼郡之昭徳雞川兩縣置昭徳郡乾元元年攺爲眞州蓋取眞符縣爲名

元領縣三

眞符雞川昭徳

四至八到

東北至東京【闕】東北至西京三千八百五十里東北至長安三千里東至翼州七十里西至雞川界一百里南至茂州通化縣界一百里北至悉州界一百三十里

戶

唐開元戶六百七十

土產

當歸散麝香

眞符縣一鄕唐天寶五年分雞川昭徳二縣置眞符縣州所治也

雞川縣一鄕唐先天二年割翼州翼水縣置天寶五年攺屬眞州

昭徳縣一鄕舊志曰縣屬悉州天寶元年攺翼州仍攺名昭徳縣五年攺屬眞州

太平寰宇記卷八十

欽定四庫全書

太平寰宇記卷八十一

宋樂史撰

劍南西道十

松州

松州交州郡治嘉城縣禹貢梁州之域又爲雍州之境爰劍諸羌居焉後漢西羌傳曰西羌之本出自三苗姜蓋姓之別其國近南嶽及舜流四凶徙之三危今河關之西南羌地是也濱於賜支至於河首綿地千里賜支者析支者也王政修則賓服徳教失則宼亂本無君長夏末及商周之際或從侯伯徵伐有功天子爵之以爲藩服羌無弋爰劍者秦厲公時爲秦所執以爲奴後得亡歸將其種人南出賜支河其後子孫各自爲種或爲犛牛種越嶲羌是也或爲白馬種廣漢羌是也或爲參狼種武都羌是也至爰劍曽孫忍及弟舞獨畱湟中忍生子研故羌中號其後爲研種漢景帝時研種畱何求守隴西塞於是徙畱河等於狄道安故及武帝西逐諸羌乃渡河湟築令居塞始置防羌校尉從爰劍種五世至研研最豪健以研爲種號十三世至燒當復豪健其子孫更以燒當爲種號滇良者燒當之孫時王莽末四夷內侵及莽敗眾羌還據西海建武九年司徒椽班彪上言舊制涼州部置防羌校尉持節領防理其怨結歲時巡行問所疾苦又數遣使驛通動靜遂使塞外羌夷爲吏耳目州郡因此可得儆備焉今宜如舊以明威防光武從之卽以牛邯爲防羌校尉自燒當至滇良世居河北大允谷種小人貧而先零卑湳並皆彊富數侵犯之滇良父子積怨乃從大楡入掩擊先零卑湳大破之掠取財畜奪居其地大楡由是始彊盛逮滇良子滇吾立附落轉盛常雄諸羌在晉內附以其地屬汶山郡宋齊亦得之後爲西衛所有又按後魏書鄧至傳王像舒治者並白水羌是也常爲羌豪自稱鄧至王后至舒彭遣使內附拜龍驤將軍益州刺史甘松縣開國子鄧至王請以封爵授子彭奮髙祖許之拜奮建忠將軍甘松縣開國子旣爲小蕃朝貢相繼關中亂乃絕後魏末平鄧至蕃始統有其地後周保定五年於此置龍涸防天和元年攺置扶州領龍涸郡隋初廢州郡以其地並入汶山同昌二郡唐武徳元年置松州貞觀二年置都督府督崌懿嵯闊麟雅叢可逺奉巖諾峩彭軌蓋直肆位玉璋祐臺橋序等二十五羈縻州永徽之後生羌相繼或降或叛屢有廢置儀鳯二年復加整比督文扶當祐靜翼六州都督羈縻三十八州研州劍州探那州忋州毘州幹州瓊州犀州拱州龕州陪州如州麻州霸州瀾州光州至涼州蠶州曄州棃州邏州思帝州眺州成州綂州谷邛州樂客州達違州卑州慈州據天寶十二年簿松州都督府一百四州其二十五州有額戶口但多羈縻逃散餘七十九州皆生羌部落或臣或否無州縣戶口但覊縻統之天寶元年攺松州爲交州郡乾元元年復爲松州按貞觀初分十道松文扶當悉拓靜等州屬隴右道永徽之後據梁州之境割屬劍南道也

元領縣三

嘉城交州平康

四至八到

東至西京二千七百六十里東至東京【闕】東北至長安一千九百里東至扶州三百三十八里南至翼州一百八十里北至吐蕃界九十里西至當州三百三十里東南至茂州三百里西南至當州三百里西北至吐蕃界五十五里東北至扶州三百里

戶

唐開元戶一千七十六

風俗

仝扶州

土產

麝香羌活

嘉城縣十鄕後魏時白水羌像舒治自稱鄧至王據此地其子舒彭遣使朝貢乃拜龍驤將軍始置甘松縣魏末大亂又絕後周復招慰之於此置龍涸郡天和元年攺置扶州領龍涸郡隋攺甘松爲嘉城縣屬同昌郡唐武徳元年於縣置松州取州界甘松嶺爲名甘松嶺按山海經云甘松嶺亦謂之松葉嶺卽江水發源於此土人謂之松子嶺石門水石門山自龍州連亙有水經郡界合江故曰石門水

交州縣南二十里十二鄕後周天和中於此置縣以領羌夷屬龍涸郡以其地通胡越道路東西相交以名縣焉雪山出朴硝其色如銀在縣西南百里外有崖巉路險人罕得其利

平康縣二鄕垂拱元年割交州及當州通軌翼縣地置平康縣屬當州天寶元年攺屬交州郡羊膊山按江源縣記云平康縣羊膊山下有二神湫乃大江發源之所自羊膊嶺散漫殆未濫觴東南百餘里至白馬嶺回行二十餘里至石鏡水源始於此也汶水出岷山西玉輪阪下經郡界

松州都督府羈縻二十五州舊督一百餘州無縣戶口惟二十五州有名額皆招撫生羌置

崌州唐貞觀元年招慰黨項置州處也長安西南二千二百四十六里

領縣二與州同置

江源洛稽

戶一百五十五

懿州貞觀五年置西吉州八年攺爲懿州處黨項長安西南二千二百五十里

領縣二與州同置

吉當唐位

無戶口

嵯州【闕】

濶州【闕】

麟州貞觀五年置西麟州處歸附生羌八年去西字至長安四千五百里

領縣七與州同置

硤州和善斂具硤源三交利恭東陵無戶口

雅州貞觀五年處生羌置西雅州八年去西字在長安西南二千六百六十里

領縣三與州同置

新城三泉石隴

無戶口

叢州貞觀三年黨項歸附置長安西南一千八百里

領縣五與州同置

【闕】

可州貞觀四年處黨項置西義州八年攺爲可州長安西南二千四十里

領縣三與州同置

義誠淸化靜方

無戶口

逺州貞觀四年處生羌置長安西南二千三百六十里

領縣二與州同置

羅水小部川

無戶口

奉州貞觀三年處生羌置西仁州八年攺爲奉州長安西南二千一百六里

領縣三與州同置

奉徳思安永慈

無戶口

巖州貞觀五年置西金州八年攺爲巖州長安西南二千一百里

領縣三

金池甘松丹巖

無戶口

諾州【闕】

峨州貞觀五年處降羌置至長安二千七百里

領縣二與州同置

常平那川

無戶口

彭州貞觀三年處降黨項置洪州七年攺爲彭州長安西南一千七百八十里

領縣四與州同置

洪川歸逺臨津歸正

無戶口

軌州都督府貞觀二年處黨項置長安西南二千三百九十里

領縣四與州同置

通川玉城金源俄徹

無戶口

蓋州貞觀四年置西唐州八年攺爲蓋州處降羌長安西南二千六百三十里

領縣四與州同置

湘水河唐曲嶺枯川

戶二百二十

直州貞觀五年置西集州八年攺爲直州處降羌至長安二千五百里

領縣二與州同置

集川新川

戶一百

肆州貞觀五年處降羌置至長安二千六百里

領縣四與州同置

歸唐芳叢鹽水磨山

無戶口

位州貞觀四年處降羌置西生州八年攺爲位州至長安二千四百十里

領縣二與州同置

位丰西使

戶一百

玉州貞觀五年處降羌置至長安二千八百七十八里

領縣二與州同置

玉山帶河

戶二百十五

璋州貞觀四年處降羌置至長安二千九百里

領縣四與州同置

洛平顯川桂川潁川

戶二百

祐州貞觀四年處降羌置至長安二千一百九十里

領縣二與州同置

廓川歸定

無戶口

臺州貞觀六年處黨項置西滄州八年攺爲臺州至長安二千三十五里

無縣

橋州貞觀六年處降羌置至長安二千四百里

無縣

序州貞觀十年處黨項置至長安二千四百里

無縣

右二十五州舊屬隴右道松州都督府唐貞觀中招慰黨項羌漸置永徽已後羌戎或叛或臣制置不一今並廢省不欲去者以備古迹而已

當州

當州江源郡今治通軌縣禹貢梁州之域周爲雍州之境二漢晉宋並爲蜀郡地至後周天和元年雁門郡公紇幹略於此討渾胡因置同昌郡尋又攺爲覃州隋初廢郡爲扶州仍於此置嘉誠縣卽爲扶州之屬邑也武徳元年於嘉誠縣立松州貞觀二十一年州首領董和那蓬固守松州府以捍西羌特勅於通軌縣置當州以州土出當歸爲名領通軌左封二縣以蓬爲勅史顯慶元年蓬子屈寗襲父官二年又析左封置悉州儀鳯二年移治逢日橋天寶元年攺爲江源郡乾元元年復爲當州本屬劍南道大歷五年移入山陰要便之路以備吐蕃

元領縣三

通軌和利谷利

四至八到

東北至東京三千三百九十里東北至西京二千九百七十里東北至長安二千一百一十里東至翼州翼水縣八十里東南至悉州界四十里西南至通軌縣故城二百里以西卽生羌界西南至靜州悉州西郡接界未詳里數東北至松州三百里

戶

唐開元戶二千一百

風俗

地邊夷徼人雜羌蠻

土產

麝香當歸大黃羌活

通軌縣二鄕本屬松州貞觀二十一年於縣置當州顯慶元年又分置和利谷利平康三縣

和利縣東北三十里一鄕唐顯慶二年分通軌縣置谷利縣西南六十里一鄕唐文明元年開生羌地置

悉州

悉州歸誠郡今治左封縣禹貢梁州之域古西羌地自兩漢至隋爲羌夷所居唐顯慶三年割當州東三十里左封縣界內爲羌夷悉唐川因立爲悉州領悉唐左封識臼三縣以羈縻羌人其首領有董系比射爲刺史後卒以左封縣令董俱悉凍任刺史兼許以父死子繼咸亨元年移治左封儀鳯二年羌叛又寄治當州城內尋歸舊治垂拱二年置歸誠縣載初元年移治匪平川天寶元年攺爲歸誠郡割識臼屬臨翼郡乾元元年復爲悉州舊屬隴右道松州都督後屬劍南道

元領縣二

左封歸誠

四至八到

東北至東京【闕】東北至西京三千二百一十里東至翼州一百九十里西至翼州二百五十里西至靜州六十里北至靜州八十二里東南至棲雞川界一百里又東南至成都府六百五十里西南至翼州界一百九十里西北至當州未審里數東北至翼州一百五十里

戶

唐開元戶八百一十

風俗

羌性同當州

土產

顆麝香犛牛尾當歸朴硝羌活

左封縣二鄕本屬翼州在當州東南四十里唐顯慶元年乃於縣置悉州在悉當川故也載初元年移州於東南五十里匪平川

歸誠縣東南八十一里一鄕唐垂拱二年置

靜州

靜州靜川郡今治悉唐縣本當州之悉唐縣也唐顯慶元年於縣置州咸亨元年於悉州置翼州都督府移悉州治左封置儀鳯九年罷都督府翼州還治於翼斜縣於悉唐縣置南和州天授二年攺爲靜州以治夷落開元時治在淸邊縣在今郡南六十里淸邊故城是也後爲難制又以去諸郡稍逺數叛亂移故州額於悉唐縣卽今郡也舊屬隴右道隸松州都督後割屬劍南道

元領縣二

悉唐靜居

四至八到

東北至東京【闕】東北至西京三千一百五十里東至悉州六十里南至赤和戍城一百里南至維州一百三十里北至平戍城一百里北至茄和山十里北至當州界六十里東南至翼州臨翼縣嶺叢鎭一百三十里東南至恭州界六十里西北至拓州界三十五里東北至當州六十里戶

唐開元戶五百七十七

風俗

與當州同

土產

筒布麝香犛牛尾酥

朴硝

悉唐縣二鄕本當州悉唐縣置在悉唐川顯慶中來屬此

靜居縣東二十里一鄕唐天授二年攺南和州爲靜州仍於靜川置靜居縣

後魏時白水羌像舒治自稱鄧至王據此地其子舒彭遣使朝貢按此則舒彭乃舒治之子又鄧至羌總序云自舒治至十世孫舒彭附於後魏孝文帝封甘松縣子按此則舒彭又爲舒治十世孫前後抵牾不一今考後魏書帝紀孝文太和十七年鄧至王像舒彭遣子奮詣闕朝貢求以位授奮詔許之又鄧至傳云其王像舒治遣使內附髙祖拜爲龍驤將軍孝文卽髙祖而紀傳所載曰彭曰治名各不同又按元和郡縣誌松州總序像舒治子孫舒彭內附拜龍驤將軍益州刺史甘松縣開國子而通典乃云自舒治至十代孫舒彭附於後魏孝文封甘松縣子又復不合今記所載舒彭內附拜龍驤將軍事與元和志同鄧至王請以封爵授子彭奮髙祖許之與後魏帝紀同舒治十世孫舒彭附於後魏孝文帝與諸典同諸書旣不一疑各有所本而今記隨事因之遂不暇細考惟以舒彭爲舒治之子莫知其何所據若以史爲正則治與彭同時疑治卽彭而訛耳然未有以考正

太平寰宇記卷八十一﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷八十二

宋樂史撰

劍南東道一

梓州富順監

梓州梓潼郡今治棲縣禹貢梁州之域秦爲蜀國塩亭之地二漢屬廣漢巴二郡三國時其爲東廣漢郡按蜀志云先主入蜀攻劉璋遣諸葛亮等分定州郡略地至郪百姓以牛酒犒師於防軍堂山是此地東廣漢郡卽後主置也晉宋齊並爲廣漢郡至梁初武陵王蕭紀於郡置新州西魏又於此立昌城郡至隋開皇十八年廢郡攺新州爲梓州取梓潼江爲郡名煬帝初廢州攺爲新城郡唐武徳元年攺爲梓州領郪射洪鹽亭飛鳥通泉五縣三年又以益州元武來屬四年又置永泰縣調露元年置銅山縣天寶元年攺爲梓潼郡乾元元年復爲梓州乾元後分蜀爲東西州梓州恆爲東川節度使治所也皇朝攺爲安靜軍節度

元領縣九

郪縣武涪城【綿州割到】射洪通泉飛鳥鹽亭銅山永泰東關僞蜀置

州境

東西三百六十五里東北三百六十三里

四至八到

東北取綿州路至東京三千六百里東北至西京二千九百三十里東北至長安二千里東至果州三百五十里正南微東普州三百四十六里西至漢州二百三十里正北微東至劍州三百六十八里東南遂州一百八十五里西南至簡州一百八十五里西北至綿州一百三十里東南至閬州三百一十五里正東微南至果州二百五十里

戶

唐開元戶六萬一千九百皇朝戶主三萬七千六百五十四客二萬六千二百二十一

風俗

與益州同

人物

馮信字季誠郪人凡十舉孝亷科十辟公府皆不就王堂字敬伯廣漢郪人曽孫商爲蜀郡太守馮

顥郪人爲成都令鄭純郪人爲南郡都尉鐔顯爲長樂衛尉唐李義府陳子昻射洪人

土物

綾綿

銀空靑曽靑石碌地黃紅花沙糖甘橘枇杷

十道記云廣漢之地有塩井銅山之富本南夷周末秦並爲郡有蔬食果實之饒

水名

梓潼塩亭水涪江郪江合江

地名

郪道郪郎新城武都巴西南充

郪縣舊二十六鄕今九鄕按常璩國志云漢髙帝六年置漢廣郡管縣六郪縣是其一也舊縣在今縣南九里臨江郪王城基址見存又云以郪江爲縣名蜀志姜維等聞諸葛瞻破乃引軍由廣漢郪道以審虛實卽此地後魏置新城縣於此恭帝三年攺爲昌城縣隋開皇三年罷郡縣屬新州十年攺新州爲梓州縣屬不攺縣有鹽井四十三眼二十二眼見煎余廢中江水在縣西南三里源從元武縣東界流入當縣西南八十餘里入涪江桃花溪在三十里源從涪城縣南流入當縣東又六十里入射洪縣石谷縣在縣東南二里源出當縣杜山下繞牛頭山入中江牛頭山在縣西南二里髙一里形似牛頭四面孤絕俯臨州郭下有長樂寺樓閣煙花爲一方之勝槪涪江在縣西二百里自涪城縣東南流入縣界合中東流入射洪縣屈曲二十里通遂州郪道漢郪道縣城在今縣西

元城縣州西一百十五里四十三鄕今十里本漢五十縣地華陽國誌漢時立倉發五城縣人尉部主之後因以爲縣晉武攺爲五城縣屬東唐郡在五城山隋開皇三年置武元縣益州唐貞觀元年割入梓州要記鹽井二近江水淡煎鹽不成元武山九州要記云元武山一名赤雀山一名宜君山山有鹿尾入貢又華陽國誌云元武山一名三嵎山在縣東二里其山六屈三起山出龍骨傳雲龍升其山值天門閉龍升不逹死墜於此後歿地中民掘取其骨入藥用覆舡山攺名泊山髙五里按十道錄云堯遭洪水維舟泊此舡覆於樹下因此名焉又益州記覆舡山中十五里有七里阪一名羊腸阪屈曲有壁立難升之路犂刃山在縣北十里按李膺蜀記云犂刃山長八里髙出羣峯形如華刃廢華縣歸西北二十里李膺蜀記云宋元嘉九年置後周明帝初並入元武縣廢武城縣在縣東二里李膺蜀記云五城山在三隅山之東

涪城縣西北六十里舊二十鄕今五鄕本漢縣屬巴西郡後漢初吳漢入蜀禆將臧宮拔涪城縣以巴西郡大歷十三年又自綿州卻梓州管鹽井五十五所一十眼煎四十五眼塞涪城水在縣北從綿州巴西郡界流入縣界卻入萋縣香積山在縣東南三里北枕涪江五層山在縣北二十五里天柱山髙二里四面平二有重山髙一百餘步孤秀如柱故名天柱山射洪縣東南六十里舊十三鄕今四鄕本漢廣漢郡知縣地後魏恭帝於此分置射洪縣李膺蜀記妻僂灘東六里有射江土人語訛以江爲洪涪江從郪縣界流入當縣北界梓潼水從鹽亭縣南界流入當縣又東流入涪江獨坐山在縣東南二十五里周回一里髙一百丈卓然孤峻南枕涪梓二水懸巖在縣南一十五里逺望懸巖皎如白雪舊名巖山天寶三年敕攺爲懸巖山射江注水經云涪江水又東南流合射江卽今射洪縣縣南有此水

通泉縣東南百四十四里舊十二鄕今五鄕故西南渠郡湧泉縣地名黃滸川隋開皇三年於此置通泉縣通泉取其流通之名管鹽石七十四所通泉山在縣西北二十里東臨涪江絕壁二百餘丈水從山頂湧出下注於涪江絕壁湧泉郡故城在此涪江在射洪縣東南流入縣界又南流入遂州黃滸水源從鹽亭縣東南流入當縣合涪江萬頃澤田在東北二十三里澤內方萬頃

鹽亭縣東北九十二里舊十三鄕今六鄕按李膺蜀記云靈江東鹽井亭古方安縣也周地記梁大同元年於此置亭今之縣也因井爲名管塩井三一井見煎負戴山在縣西一里髙二里自劍門來南過劍州入當縣山其山龍盤虎踞起伏四百餘里至此卻蹲山有龍飛泉噴下南流入此潼江水色淸冷其味甘美時以爲瓊漿水龍固山在縣西北七十里髙四里四面懸絕可以固守董叔山在縣東九十步髙一里隔淅江水孤峯絕島峭壁千仞舊名潺髙山隋開皇四年縣令董叔封嘗逰宴於此後人思其徳政號曰董叔山梓潼水源出劍州陰平縣豆圖山石穴東南經綿州鹽泉縣流入當縣鹽亭水源出閬州西水縣西南流入當縣鹽亭井故名鹽亭水去合梓潼江廢髙渠郡城在縣西十六里北臨梓潼水周保定初置隋開皇三年廢爲縣大業三年縣亦廢廢宕渠在縣西北三十二里安樂村李膺蜀記宋元嘉十九年置西宕渠郡今縣四宕渠宣城漢初東關於宕渠是其一也梁天監中廢嚴震墓唐徳宗朝爲山南西道節度移興元尹礪震之地元和中自山南西道移東川節度已上二墓在負戴山下去縣西一里

銅山縣西南一百二十里舊七鄕今三鄕本蜀道銅山之治昔漢文帝時鄧通鑄錢卽此也唐貞觀二十三年置監上元元年廢監爲縣以銅山爲名私鎔山在縣西二十四里髙一里出銅昔時任百姓采鑄俗呼私鎔山可防山在縣西北三十里髙一里出銅賴應山在縣北三十里周回二里出銅及空靑出銅山甚多此略書三所郪江水源出元武縣東南流入縣界防軍山山髙三里蜀主劉備入蜀遣諸葛亮張飛等分定州界略地至此百姓以牛酒犒師亮因防軍士於此後傳云防軍堂山銅官山在縣西南五十八里長二里李膺蜀記云縣西南有銅官山濶八丈出眾峯鄧通卓王孫冶鑄之所也景龍二年采銅利害使西臺侍禦史奏稱梓州元武縣簡州金水縣競銅官坑按兩縣圖經其銅官山合屬元武縣謂從銅官於山南二里

飛鳥縣西南一百四十里四十鄕今三鄕本漢郪縣地之故城在縣北三十五里故郪王城也隋開皇十年置飛鳥鎭十三年攺鎭爲縣取飛鳥山爲名貞觀二十二年以舊縣山重峻險移就今縣治管鹽井七三井見煎四井塞大飛鳥山髙二里周回二里又有小飛鳥山周回二里髙一里又山在縣東重巒峻峭二山相向如飛鳥之狀小郪江水源出當縣西南蓮池鄕小山下東流入縣郭又七十里合郪江

永泰縣東北一百二十七里元三鄕本漢充國縣地唐武徳四年巡檢皇甫無逸以四境遙遙人多艸冦遂於當州鹽亭縣劍州普安縣閬州西水縣三縣界村置此縣因以永泰爲名管塩井五徒女山在東二十五里其山從閬州新井縣界來故老相傳昔有女徒千人於通泉縣康督井配役遇賊於此山乃於山頂置柵禦捍遂破其賊俗爲之置祠今富順鹽井皆婦人推車汲水由此而論則女徒之山可錄云李義府碑在縣北三十步義府本此郡人武后朝爲中書令後人立其碑以旌餘烈

東關縣東南一百四十里元三鄕本鹽亭縣雍江艸市也僞蜀明徳四年以地去縣逺徴輸稍難盜冦盤泊之所因割樂平等三鄕立招葺院計徴二稅錢一萬三千貫碩至皇朝乾徳四年平蜀升爲縣取古東關地之名從本州知州張儋之所請也管鹽井四三井有煎一井廢富國監者本梓州郪縣富國鎭新井煎鹽之場也皇朝置監以董其事兼領通泉飛鳥等鹽井地去梓州九十里

太平寰宇記卷八十二

欽定四庫全書

太平寰宇記卷八十三

宋樂史撰

劍南東道二

綿州

綿州巴西郡今治巴西縣禹貢梁州之境秦屬蜀郡按九州記州之賓人族人皆夷也華陽國誌云秦昭襄王時白虎爲害乃募能殺者時夷人朐防廖仲藥秦精等伏弩於髙樓射殺之昭王曰虎歷四郡凡害千二百人一朝除之功莫大焉乃刻石與盟曰秦犯夷輸黃龍一雙夷犯秦輸淸酒一鉶至始皇末漢初猶爲蜀郡之地武帝始分蜀地爲益州以此也爲涪縣屬廣漢郡卽涪水之所經焉晉孝武自梓潼故城徙梓潼郡置於此西魏又於此置潼州取潼水爲名郡國志云梓潼東接巴蜀西南接廣漢西接陰平北接漢中梁武陵王蕭紀僣號又於二郡置西潼二州隋文開皇五年攺潼州爲綿州以綿水爲稱煬帝廢州爲金山郡以金山爲號唐武徳元年復爲綿州領巴西昌隆涪城魏城金城萬安神泉七縣三年分置顯武隴安文義鹽泉四縣七年省金山縣貞觀元年又省文義縣此州爲成都東北之衝要

元領縣九今八

巴西彰明魏城羅江龍安神泉西昌鹽亭

一縣割出涪城入梓州

州境

東西二百三十里南北一百七十五里

四至八到

東北至東京三千三百七十四里東北至西京二千九百五十四里東北至長安一千七百三十四里東至梓州一百三十里東至劍州二百里西至茂州取松嶺關路三百七十里北至龍州二百五十里東南至梓州二百五十里西南至漢州一百三十里西北至龍州一百三十里東北至劍州二百八十里

戶

唐開元戶六萬五十皇朝戶主二萬八千四百三十六客九千二百八十

風俗

大同梓州又郡國志云賓人勁勇銳而善舞故古有巴渝舞

人物

張壽字伯僖廣漢涪州人爲五官功曹王晏字叔博廣漢涪人李膺涪城人撰益記三卷

土產

小綾交梭紗綿

緋紅蜀淡百桔紫參逰蜀記云左綿緋紅三川所尙綿州左綿郡有水所染緋紅此水濯之後益鮮故人之所重

巴西縣舊二十五鄕今二十一鄕本漢涪縣屬廣漢郡華陽國誌後漢元初二年廣漢郡自繩鄕移治涪縣後治雒縣劉備據蜀立梓潼郡以縣屬焉隋攺爲巴西縣富樂山周地圖記云此山甚髙廣爲眾山之秀登之

望見州內盤龍山形如盤龍故名靈山郡國志云昔有神女扵此搗衣因名搗衣山山南絕巖有方石明瑩謂之神女搗練砧猿門山益州記云猿門山在涪縣之北二十五里上多猿其山二峯堅如門故曰猿山金山益州記云金山在涪縣東五十步東臨潤水光

照映川又李膺蜀記云金山長七八里每夏淹雨有崩處卽金粟散出五婦山西蜀王使五丁力士迎秦五女還到梓潼見一大蛇入穴五丁乃引之力極山崩壓殺五丁及秦五女迄今謂之五婦山連亙入梓州界孱山水華陽國誌云涪縣有孱山水其源有金銀礦民得采之又郡國志云漢有金山縣縣東二里有一水瀨有金碎珠隨波東注傍水居人采以爲業卽此水石新婦在劍閣上蜀記云昔有人逺徵妻送至此大泣不忍歸因化爲石至今郡人祠之白馬祠郡國志云昔漢髙帝乘白馬過此遂有祀蔣琬墓在州西七里琬爲益州刺史安陽亭侯大劍鎭鎭在劍閣口一人荷防萬夫莫向魏時蜀將姜維拒鐘防於此

彰明縣北七十里依舊二十鄕本漢涪縣地西魏昌隆縣地初在淸亷鄕大同四年移於讓水魏移於孟津裏唐先天元年避廟諱攺爲昌明縣天寶中江水吹建中元年移於舊縣卽今治也今攺爲彰明靈臺山在縣北一名天柱山髙四百丈卽漢張道陵升僊之所又郡國志雲臺山天柱崖下有一桃樹髙五丈外皮似桃內心似松道陵與王長趙升試法於此四百餘年桃迄今未朽小碑記之豆�山九州記云髙五百丈上有北神池並祠廟蕨山郡國志云上山有鐘乳穴十九又西岸有自然石塞其下流水上有一懸石似磬擊之有聲可聽亷水讓水一名長江水東北自龍州油江入按宋書云範百年梓潼水中明帝因問卿鄕土有貪泉否百年曰臣居梁益之地有亷水讓水不聞有貪泉帝嘉之卽拜蜀郡太守一雲此水飲之使人亷讓故以名之孟津山自十八隴山向縣東南一里石磐山自戴天山向西連接長三十里李膺記云西有石室口方一丈三尺下有流泉味甘內有懸磬聲聞數里四面石牀髙一丈涪水自龍州江油縣界南入去縣一里李膺墓在州西南四十里膺涪城人爲益州大中正撰益州記三卷李白碑在寧梵寺門下梓州刺史鮮於郡文

魏城縣東北六十五里依舊一十鄕本漢洛縣地西魏於洛縣立潼州故析涪之北部立爲城縣李膺記西溪東五十里有東西井井西爲涪縣地界井東爲梓潼界隋大業中自塩泉井後魏城縣於此白陶山自建州陰平縣界入甚岡按郡國志云魏城縣有甚岡東枕水每夏洪水朝觸金粟散出石新婦山已解在上連亙劍關

羅江縣西南八十七里舊二十二鄕今十鄕本涪縣地晉於梓潼水尾萬安故城置萬安縣晉末亂移就孱亭今縣是也梁置萬安郡隋開皇二年廢郡爲縣唐天寶元年攺爲羅江縣按酈善長注水經雲潺水石下有泉曰潺水今縣北三里有孱亭廟有碑磨滅孱亭之字存龍池山在縣西南有山有池池上有伏石如龍蟠

羅�山在縣西南十里故老相傳云羅公逺曽隱於此山有洞號眞人宮天臺山在縣南山似吳之天臺析腳之水出焉白馬關在縣西南十里與鹿頭關相對萬安故城後魏恭帝元帝又於此置萬安郡隋罷郡

復徙萬安縣於此

神泉縣西南八十四里舊八鄕本涪縣治晉太元中置西充國縣梁武陵王攺爲平州縣後魏恭帝移於今所隋開皇六年攺爲神泉縣縣西有泉飲之疾愈因爲名神泉按郡國志云縣三十里有泉十四穴甘香異常

痼疾飲之卽差故曰神泉今有祠龍子山自漢州綿竹縣東入縣地界

隴安縣西北九十四里依舊一十鄕本漢涪縣地後周爲金山縣唐武徳元年攺爲龍安縣因界內龍安山爲名松關嶺在縣西北一百七十里又有松嶺山山上𨿽出茶不可食故毛文錫茶譜云綿州龍安縣生松嶺關者與荊州同其西昌昌明神眾等縣連西山生者並佳獨嶺上者不堪采擷巴西山自彰明縣界來縣北一十里舊名曰崖山天寶中初攺爲巴西山附子山自松嶺關山東連接去縣四十里山出附子又有附子水出焉猿門自縣北特起去縣二十里出多猿兒崄固如門舊有猿門戍

鹽泉縣東八十五里依舊五鄕漢洛縣地後魏於此置魏城縣唐武徳二年分魏城置塩泉縣以地有塩井民得采漉爲四方價售之地蜀都賦雲家有塩泉之井取此爲名五層山自梓州涪城縣邑山北入縣界西四十里山有五層梓潼水自梓潼縣界東流入

西昌縣西五十六里依舊八鄕舊名益昌縣隋開皇三年廢入金山縣卽今龍安是也唐永淳元年復置以利州有益昌縣在州西攺爲西昌縣西昌山在縣北特起舊名馬鞍天寶六年敕爲西昌山季城一名鬼城在縣南三里臨泉括地誌云城西十里地名木棚有益昌縣爲此也未詳其由

太平寰宇記卷八十三

欽定四庫全書

太平寰宇記卷八十四

宋樂史撰

劍南東道三

劍州龍州

劍州普安郡今治普安縣禹貢梁州之域秦之蜀郡漢廣漢郡之梓潼縣後漢因之不攺按華陽國誌云諸葛亮相蜀鑿石架空爲閣道以通蜀漢卽此郡晉以其地入梓潼郡宋齊如之梁天監中於此立南梁以在梁州之南故也梁末攺爲安州後入西魏廢帝二年先下安州始通巴蜀因攺安州爲始州取郡邑更始爲名兼置普安郡隋初郡廢而州存大業初廢州爲郡唐武徳元年復爲始州領縣七聖歷二年置劍門縣先天二年始攺爲劍州取劍爲名天寶元年攺爲普安郡乾元元年復爲劍州

元領縣七

普安武連陰平劍門梓潼臨津普成州境

東西二百八十里南北二百六十里

四至八到

東北至東京三千二百里東北至西京二千七百里北至長安二千里東北至利州二百里南至梓州三百六十八里西至綿州二百里北至利州一百六十三里東南至閬州三百里西南至綿州二百八十里西北至龍州二百九十里東北至利州一百九十里

戶

唐開元戶二萬三千五百皇朝戶主七千五百三十六客八千三百四

風俗

與龍州同

人物

景鸞入儒林傳李業入獨行傳文齊爲鎭逺將軍

土產

姜鞋紗

絲布舊貢蘇董席圖經云蘇家三陵艸席今貢巴防蠲紙

普安縣舊十三鄕今十二鄕本漢梓潼縣地魏立普安郡後郡廢爲普安縣屬劍州故壘山在州北按益州記云姜維拒鐘防有故壘其山峭壁下臨絕澗卽此也臥龍山在縣東二里其山盤圍周布號爲臥虎山髙

一百丈

武連縣西八十三里舊十三鄕今七鄕漢爲梓潼縣地宋置武都郡於此並置下辯縣又攺下辯爲武功縣後魏廢帝二年攺名武連縣治山一名五郡山周北圖縣南有治山縣人張逸背梁附後魏與周將楊幹運於此山下大戰幹運破死者千人恭帝元年收骸骨並爲一墓死者五郡人因攺治山爲五郡山五子山在縣北七十三里西自龍州界迆邐斜連馬閣山頂其山至此特起五峯雁行相次髙五百丈因名五子山龍祠山在縣東三里髙三百丈舊名九龍山唐天寶六年敕攺名龍祠山貞觀年中山上曽置九龍祠小潼津發源在縣北七十里京兆山分水嶺南爲京兆水廢下辯縣城在縣南五里臨小潼水李膺益州記云宋文帝元嘉二十九年以武都流入於下辯縣安置大明二年梁爲武連縣大業九年移今治其城見廢

陰平縣西一百四十里依舊一十鄕本漢梓潼縣地按顧野王輿地誌晉人流寓於蜀者仍於益州立此陰平郡西魏廢帝二年定蜀攺陰平爲龍安隋省龍安縣並爲陰平縣屬始州按三國誌鄧艾伐蜀自陰平景谷步劍閣道懸車出馬逕出江油而至是此地也馬閣山在縣北六十里北接梁山西接岷峨昔魏將鄧艾伐蜀從景谷路射龍州江油縣至此懸崖絕壁乃束馬懸車作棧閣方得路通因名馬閣山十八龍山在縣西南五十里髙千餘丈岡巒連屬十八壠因以爲名十二壠在綿州昌明縣界六壠在當縣界馬閣水在縣北源自龍州江油縣大業山下來經馬閣山南流入縣界又七十一里入梓潼縣界便名潼水龍穴山在縣東北五十里亦名龍像巖亦名龍穴山古老相傳昔此山有龍鬭死血變爲石宋齊於此置龍血戍李膺益州記雲龍血東有龍像巖絕壁納萬餘丈有四石龍在壁間今猶可驗巖之東北有洞穴莫測深淺泉出其下

劍門縣東北六十里舊九鄕今十一鄕本漢梓潼縣地諸葛武侯相蜀於此立劍門以大劍山至此有益東之路故曰劍門卽姜維拒鐘防於此唐聖歷二年分普安臨漢陰平三縣地於方期故城置縣大劍山亦曰梁山山海經髙梁之山西接岷崌東引荊衡王隱晉書張載隨父收入蜀作劍閣銘益州刺史張敏見其父乃表天子刻石於劍閣焉又有小劍山在其西三十里故曰此爲大劍崔鴻十六國春秋符使楊安伐蜀徐成破二劍是也其山東莎鼻西接綿州凡二百三十一里故左太衝云緣以劍閣也大劍水小石牛道常璩國志周顯王時秦惠王謀伐蜀乃作石牛五頭朝防金其後曰牛便金有養卒百人蜀人恱之使使請石牛惠王許之乃遣五丁迎石牛入蜀至靜王五年秦大夫張儀司馬錯等從石牛道伐蜀滅之劍閣道史記云蔡澤謂範睢曰今君相秦計不下席謀不出廟廊坐制諸侯棧道千里通於蜀漢晉中興書曰李特入漢州至劍閣顧盻險阻嘆曰劉禪有如此地而面縛於人豈非庸才也嘉臨汀自鳯州大散關發源從利州下流入縣界過廢始州在縣西二十里有隋內史令李徳林撰碑銘梓潼縣西南一百六十里舊十二鄕今四鄕本漢舊縣屬廣漢郡華陽國誌云漢孝武元鼎元年置以縣東倚梓林西枕潼水以此爲名蜀先主分置梓潼郡西魏於此置東川郡移縣於郡南三十里攺爲安壽縣於此置三年廢郡移縣復舊治猶以安壽爲名大業三年還名梓潼五婦山在縣北一十二里髙四百二十丈按蜀記云梓潼縣有五婦山秦王遺蜀王美女五人蜀王遣五丁迎女至梓潼五丁蹋地大呼驚五女並化爲石蜀王築臺而望之不來因名爲五婦候臺漢書地理誌云梓潼五婦山碑志存有五婦山神廟李膺又曰梓潼有鳴湍折碑祠西臨潼水湍迅激流俗呼爲張湍祠亦呼爲石碑祠長卿山在縣五里之南舊名神山按圖經云唐元宗幸蜀遙見山上有窟近臣奏此漢司馬相如讀書之窟敕攺爲長卿山兜鍪山在縣東南十九里從武連縣東南來東南羣峯列勢如兜鍪之狀故名潼江水在縣西南四里源出平陰縣馬閣山來至五婦山西七曲山下名潼水漢書地理誌云梓潼江水南流四里至墊江入涪水隱劍泉在縣北十二里五丁力士廟西一十步古老相傳云五丁開劍路迎秦女拔山摧五丁與秦女俱斃於此餘劍隱在路傍忽生一泉又云此劍每庚申日現百神廟在縣南四里唐咸通十一年盧耽除四川節度時蠻寇圍成都大將軍吳行魯統師過此見斷碑皆古卿相之名遂心禱之願蕩除蠻寇旣而王師大防乾符三年行魯除東川節度遂抽俸於路側置百神之廟至景福大順之間廟遭兵火王氏僭號夢見一百神人稱是梓潼百神未有祠宇王氏因重與置皇朝乾徳三年克復西蜀又罹兵火尋奉敕修葺今廟貌儼然濟順王本張惡子晉人戰死而廟存郡國志云惡子昔至長安見姚萇謂曰卻後九年君當來蜀若至梓潼七曲山幸當見尋至建元十二年隋楊安南伐未至七曲山迷路逰騎賈君防忽見一鹿馳逐至廟門鹿自死追騎共剝之有項萇至悟曰此是張君爲我設主客之禮烹食而去唐書云廣明二年僖宗幸蜀神於利州桔柏津見封爲濟順王親幸其廟解劍贈神時太子少師王鐸扈從至廟親覩皇帝解劍授神因題詩云盛唐明主解靑萍欲振新封濟順名夜雨龍拋三尺匣春云鳯入九重城劍門喜气隨雷動玉壘韶光待賦平爲報山東諸將相主天勲業賴陰兵注云時術士言來春駕還京蛟龍神祠在縣一十九里兜鍪山上俗呼兜鍪神古老相傳此神昔用生祭之不則瘴疾水潦爲害張道陵誡之遂絕

臨淸縣東南一百三十里舊十鄕今九鄕本邑西閬州之界壤也按舊圖經云梁天監十八年分閬州於此置相源縣屬巴西郡隋開皇七年攺爲臨淸縣以其俯臨淸水爲名唐先天二年攺始州其縣屬焉掌天山在縣西六十里益州記云掌天山在臨淸縣山多柘堪爲良弓𨿽檿絲燕角不能勝也都竹水在縣西五十里從武連縣樂安流入普安縣南四十九里本臨津縣地南流入當縣至掌天山下入閬州廢永歸縣南五十里系臨津縣地西魏得蜀於此立永歸縣今廢焉普成縣南一百二十里今七鄕本漢梓潼縣地周地圖梁置梁安縣屬南梁州武帝天和中攺爲黃安縣唐末攺爲普安縣氐陌山在縣西三十五里舊圖經云晉太康年中關西雜亂武都氐人移流入蜀耕耘鑿墾此山遂成陌因名氐陌山柘溪水在縣東三十里源發柘谷山多生柘木李膺益州云五婦山東百里有柘溪水廢華陽縣城在縣南四十里益州記云宋大明年置南安郡後魏元帝廢廢茂陵縣城在縣西三十里益州記云宋大明年置扶風郡圖經云後魏元年攺屬黃元郡至隋開皇三年廢

龍州江西郡禹貢梁州之域秦漢及魏無聞魏志曰景元元年諸軍攻蜀鄧艾自陰平行無人之地七百里鑿山開道通作橋閣山髙谷深至爲險難艾以氈自裹縛而下將士攀木緣崖魚貫而進先登至江油卽此地晉於此置平武縣宋齊皆因之至梁有楊李二姓最爲豪族及分據其北周地圖記云油江帥楊李二姓各自稱藩於梁至後魏武帝得其地置江油郡西魏廢帝二年定蜀於此立龍州隋大業初廢州爲平武郡唐武徳元年攺爲龍門郡其年加西字貞觀元年攺爲龍州天寶元年攺爲江油郡乾元元年復爲龍州舊屬隴西右道永徽後割屬劍州

元領縣二

江油淸川

州境

東西四百六十八里南北二百九十六里

四至八到

東北至東京二千九百三十里東北至西京二千五百一十里東北取利州路至長安一千六百五十里東至利州四百里南至綿州二百二十二里西至松州三百三十二里北至逾州至文州三百三十里東南至劍州三百二十里西南至茂州四百九十里西北至扶州六百里東北取白垻川廢景谷縣至利州二百七十里正路亦二百七十里

戶

唐開元戶二千九百九十皇朝戶主八百九十客六百四十二

風俗

與劍州同然山髙水峻人多癅癡聾蓋山水之气使然也

土產

麩金【舊貢】羚羊角葛粉附子

江油縣舊五鄕今一鄕秦漢曹魏爲無人之境晉始置陰平縣及平武縣地西魏廢帝二年置龍州及江油縣取江水以稱邑兼郡石門山漢水記云與氐分界於石門仇池城去石門四百餘里左思蜀都賦云緣以劍閣阻以石門顧野王輿地誌云石門在褒中之北漢中之西今按其山兩邊有石壁相對望之如門鄧艾伐蜀歷此鄧艾廟在郡中按土地誌云鄧艾以伐蜀之勲歷艱難後人敬之故廟存焉【缺】山在州南八十里髙九百丈陰洞潛穴气蒸成川有飛泉下流一百里入劍州陰平合白澤水天池山在州南一百三十里髙九十二丈上有池周回二十三步其水常滿號曰天池本名石山唐天寶六年敕攺爲靈液山弩牙山在州東二百三十四里髙三千七百丈以山形如弩牙崆峒山在州西二百五十一里髙二千五百丈西接松州交川縣界土人謂之崆峒山羊角山在州南九十里兩峯掘起如羊角此山出錫涪水在縣北一里自松州崆峒山下出西北至州界南綿州界馬閣水在界東一百五十里出大業山東南流入劍州陰平縣界李龍遷祠左近郭山上有李龍遷祠唐元宗幸蜀時嘗令增修禱祝至長慶四年敬宗差髙品張士謙至彼處尋訪事迹

淸川縣北一百里舊二鄕今一鄕本後魏於此置馬盤縣及馬盤郡屬龍州以界內山名郡邑隋初郡廢縣仍屬龍州又攺爲淸川縣馬盤山在州北二百一里髙三千三丈重巒疊嶂爲行者之難淸水出啼胡山濶五丈車流入利州地界其水淸美亦曰啼胡水

太平寰宇記卷八十四

欽定四庫全書

太平寰宇記卷八十五

宋樂史撰

劍南東道四

陵州

陵州仁壽郡今理仁壽縣禹貢梁州之域漢犍爲郡之武陽縣東境屬益州部南有陵井周地圖記云晉孝武太原中益州刺史毛璩置西城戍以爲扞防周閔武帝元年又於此置陵州因陵井爲名隋大業三年廢州爲隆山郡唐武徳九年割隆山屬睂州永徽四年分貴平置籍縣天寶元年攺爲仁壽郡乾元元年復爲陵州

元領縣五

仁壽貴平井研始建籍縣

州境

東西一百二十七里南北三百一十八里

四至八到

東北至東京三千四百九十里東北至西京三千七十里東北至長安二千二百一十里東至資州二百三十五里南至榮州三百六十里西至睂州八十里北至成都二百里東南至榮州二百一十里南至嘉州九十里西北至眉州一百里東南至簡州一百八十里

戶

唐開元戶三萬四千七百二十八皇朝戶一萬二千三百九十二客一萬三千一百一十五

風俗

與益州同

土產

貢麩金元采於遵江水唐神光元年起細葛緞進鵞溪絹出梓州立武縣鵝溪出續斷子一名百兩金五月五日采舊常進苦藥子永眞年中亭進

仁壽縣依舊一鄕本漢陽武縣之東境周地圖記云後魏定蜀於此置普寧縣屬懷仁郡隋開皇三年罷懷仁郡以普寧屬陵州十八年攺普寧爲仁壽縣三嵎山益州記云東嵎西嵎南嵎三山相對去陵井各一里鼎鼻山按郡國志云周之九鼎淪一於此故後人往往見鼎耳因名之朝女山郡國志云昔有一女於此山得道今肘脛足迹尙存故曰朝女聶山甘井古鹽井也其傍有神廟今謂之聶社是也陵井本狼毒井今名陵井按郡國志云昔張道陵此處得鹽井因披排車引役人唱排車樂願心齊力祀玉女於井內玉女無夫後每年取一少年擲鹽井中若不送水卽竭又蜀郡國志云西山有大蟒蛇吸人上有祠號曰西山神毎歲土人莊嚴一女置祠旁以爲神妻蛇卽吸將去不爾則亂傷人周氏平蜀許國公宇文責爲益州總管乃攺畫爲神婚合媒婚姻擇日設樂送玉女像以配西山神自爾之後無復此害始因張道陵今謂陵井健兒廟拒公孫述死吳漢表爲立祠後人祭祀不缺飛泉山在縣東二里舊名東嵎按圖經隋仁和元年獠反百姓曽於山頂避難遂有飛泉湧出獠平泉涸因呼爲飛泉山麗井山在縣東二十里按圖經昔有十二玉女於此山汲咸泉煎鹽以玉女美麗其鹽爲名今竈迹猶有存仁壽水在縣西十里東流合波支水聖泉在縣南七里其水碧色患瘡疾者洗之多愈投銀卽變成色孕婦飲之墜胎俗以爲聖泉石臼泉在縣東北二里石臼中緣州在山上居人無井多汲此泉眾泉皆涸此泉常湧仁壽故城在縣東二里後魏廢帝元年置普寧縣隋開皇十八年攺爲仁壽縣唐貞觀九年移入於城西牢固塜在縣東南六十里髙一丈五尺十道志云昔

日蒯參至孝母於此修墻牢固因此爲名

貴平縣州東北九十里元【闕】鄕今七鄕也本漢廣都縣之東南境屬蜀郡後魏恭帝二年置和仁郡仍立平井貴井可曇三縣舊治和仁城開元十四年移治祿川貴平山在縣二十三里從簡州平泉縣及益州廣都縣迆邐八縣祿水在縣三十七步流入仁壽縣唱車廟在舊縣南九里漢朱辰爲巴郡守有惠於人吏人送辰到蜀回至此爲辰立廟以其山近鹽井聞推車唱歌之聲爲名今鹽井推轆轤皆唱爲號令平井益州記云官有兩竈二十八鎭一日一夜收鹽四石如霜雪也井研縣南一百五里依舊七鄕本漢武縣地東晉置西江陽郡梁置懷仁郡魏置蒲亭縣隋大業元年因井研鎭立研縣唐武徳四年自擁思茫水移治今所縣以界內石研爲名井鑊山在縣北二里其山俯臨井鑊因以爲名擁思茫水在州南一百五十里從南縣界瀨下六池東流卽名擁思茫水湍流迅急不通舟船西南入平羌縣界

始建縣西北五十五里元舊六鄕本漢武陽縣地隋開皇十年於此置始建鎭大業五年攺鎭爲始建縣舊治擁思茫水唐聖歷二年移治榮祉山鐡山在縣東七十里周地圖云蒲亭縣有鐡山諸葛亮取爲刀器因封宇文度爲鐡山侯彭�山在縣九十二里彭�獠之姓也

籍縣西北一百里十鄕梁天監中於此立席郡隋廢郡爲縣始曰席後之語訛今爲籍木梓山在縣六十里出梓木丹砂山在縣南四十里本山出赤土彊以爲名左思蜀都賦云丹砂出其阪卽此也沐馬川在州北一百二十五里蜀先主於此置籍田牧馬於此江中俗因名沐馬川今割屬廣都縣道江水從縣北三十五里過魚水在縣南三十五里從縣界夷歌鄕來入睂州靑神縣界

陵井監

陵井監按圖經漢時有山神號十二玉女爲道人張道陵指陵上開鹽井因此陵上有井名陵州今州上有玉女廟甚靈監司奏之若以火墜井中卽雷吼沸湧煙气上衝濺泥漂石甚可畏也或云井泉傍通江海微有敗舡木浮出其井煎水爲鹽歷代因之至唐萬歲通天二年右補闕郭文簡奏賣水一日一夜得四十五函半百姓貪利失業長安二年停賣水依舊稅鹽先天二年加課利有三千六百二貫僞蜀井塞國朝乾徳三年平蜀陵州通判賈連重開舊井一晝一夜汲水七十五函毎函煎鹽四十斤日獲三千斤至雍熙元年春冬日收三千八百一十七斤秋夏日收一千四百四十七斤蓋水之有長短也又仁壽縣界別有五井

二井見在

營井在縣南二十五里隋大業元年開水淡遂廢國朝乾徳三年重開日收鹽四十斤

蒲井在縣南四十里唐武徳初開水淡遂廢至國朝太平興國三年重開日收鹽三十八斤五兩

五井廢

賴賓井石羊井賴因井仁壽井奴襄井井研縣二十一井五井在

研井在州南一百三十三里唐時日收鹽八斗貞觀二十一年崩壊總章二年重修僞蜀棧塞不開至皇朝乾徳三年重開日收鹽四十九斤

陵井在州南一百九里唐時官私日收鹽五斗五升龍朔元年壊上元元年重開僞蜀棧塞至國朝乾徳三年重開日收鹽三十斤一十兩

稜井在州南一百里僞蜀已前廢至國朝太平興國三年重開日收鹽五十三斤八兩

律井在州九十里僞蜀已前廢塞至國朝太平興國三年重開日收鹽五十五斤

田井在州南一百五十一里僞蜀已前廢塞至國朝太平興國三年重開日收鹽三十六斤

一十六井廢

獠母井還井賴倫井石烈井茫井宋井桶井栁泉井賴郎井遮井新井董川

井潘令井小羅井依郎井帶井

始建縣七井一井見在

羅井泉舊廢至國朝乾徳三年重開日收鹽三十五斤

六井廢

塔泥井石縫井賴胡儒井赤石井賴子井賴溲井

貴平縣一井

上平井在州東北九十三里唐朝日收鹽一石七斗五升與百姓分利僞蜀廢國朝乾元三年重開今日收鹽一百七十斤

右陵井鹽井諸縣計十井日收鹽四千三百二十三斤

榮州

榮州和益郡今理旭川縣禹貢梁州之域古夜郎之國漢武開西邊道爲南安縣地屬犍爲郡齊於此立安陽郡隋初廢之以其地屬資陽郡唐武徳元年置榮州領大牢城威逺二縣貞觀元年置旭川婆日至如三縣二年割瀘州之越隆來屬六年自公井移州治大牢仍割嘉州資官來屬八年又割瀘州之和義來屬廢婆日至如隆越三縣永徽二年移州治於旭川天寶元年攺爲和義郡乾元七年復爲榮州

元領縣六

旭川威逺應靈資官公井

一縣廢和義【並入威逺】

州境

東西二百五十里南北一百四十五里

四至入到

東北至東京三千七百七十里東北至西京三千三百五十里東北取資普二路至長安二千四百九十里東至合州五百里南至戎州三百一十里西至嘉州二百一十里北至陵州二百六十里東南至瀘州水路相兼五百四十里西南至嘉州三百一十里西北至陵州三百三十里東北至資州二百一十九里

戶

唐開元戶五千六百三十九皇朝戶主五萬一十一客一萬六千七百四

風俗

夏人少蠻獠多男不巾櫛女衣班布姓名顚倒不知禮法

土產

麩金羗活黃連舊貢班布有鹽井五十七

旭川縣舊四鄕今三鄕本漢安南縣隋開皇十年於此置大牢鎭十三年攺鎭爲縣唐貞觀初於此立旭川縣乃移郡於此滇池周回三百里水出駿馬日行五百里事同大宛馬鳴戍益州記云漢剌韋拔夜過此地有神馬嘶漢中馬嘶以應之故有此戍也成都市九州要記云和義郡古夜郎之地武帝時有南中令使通僰道無功唐防因殺之令曰恨不見成都市而死防卽立市如成都以殺之故曰成都市竹王廟蜀記云昔有女人於溪浣紗有大竹流水而觸之因有孕後生一子自立爲王因以竹爲姓漢武使唐防伐防牱斬竹王有此故故土人不忘其本立竹王廟嵗必祀之不爾爲人患明月祠其神如圓月民祀以祈福榮徳山在州東北四十二里其山在川谷之中獨拔五百餘尺中有老君祠刻石爲像有小路至山頂以木爲梯落陽水從陵州始建縣界南流入界

威逺縣東七十里舊三鄕今五鄕本漢資中縣及後漢漢安縣地屬犍爲郡隋開皇二年於舊威逺戍置威逺縣唐武徳元年割屬榮州皇朝並和義入威逺獨孤水自陵州始建縣界流入又南流遇公井縣界出瀘州富義縣界葛仙山在縣東十五里古老相傳云葛僊公曾遊之地今又隋地割屬昌州十江水從資州內江縣南流入縣界五十步又東流入瀘州富義縣界通舟船廢和義縣在州東北一百七十里本漢資中縣地後漢漢安縣地隋大業三年置和義縣唐元和十三年移於舊縣安置以便水陸貿遷之宜從東川節度使李逢吉之請皇朝乾徳五年廢入威逺縣

應靈縣西南一百五十里舊五鄕今三鄕本漢南安縣地屬犍爲郡隋置太平鎭尋攺爲縣唐武徳元年割資州之大牢威逺二縣於公井爲縣六年自公井縣移州於大牢威逺二縣界貞觀初移於旭川縣天寶元年攺爲應靈縣大牢溪水一名賴溪

資官縣西北九十里元四鄕也本漢南安縣地晉義熈中置資官縣屬犍爲郡唐武徳初攺郡爲縣屬嘉州貞觀六年割屬榮州舊名資宇誤鐡山在州西北一百里從資州月山縣西來其山出鐡擁思水在縣西二十里從陵州始建縣界南流至縣西又南入戎州宜賓縣界

公井縣東南九十里舊二鄕今五鄕本漢江陽縣地屬犍爲郡後周置公井鎭唐武徳元年於鎭置榮州攺爲公井縣貞觀六年州移於大牢野容山從當縣界至嘉州犍爲縣界東西長三百餘里南北七十里惟此山大在邑界

太平寰宇記卷八十五

欽定四庫全書

太平寰宇記卷八十六

宋樂史撰

劍南東道五

果州

果州南充郡理兆充縣地禹貢梁州之域春秋及戰國時爲巴子國秦二漢並屬巴郡卽安漢縣界也亦爲充國之地三國誌云劉璋初分墊江已上置巴郡理此縣建安六年璋攺巴郡爲巴西郡徙理閬中今郡在嘉陵江之西後魏平蜀於此州北三十七里石苟垻置南宕渠郡其縣亦移就郡理晉於此立巴西郡宋齊因之不攺隋開皇初郡廢以縣屬龍州仍移縣理安漢城十八年攺安漢爲南充縣唐武初猶爲隆州地至四年分隆州之南充相如二縣置東州以郡南八里果山爲名又置西充嶽池二縣萬嵗通天二年分南充相如二縣置嶽池縣天寶元年攺爲南充郡乾元元年復爲果州大歷四年攺爲充州十年復爲果州皇朝乾徳六年割嶽池縣屬廣安軍

元領縣五今四

南充西充相如流溪嶽池入廣安軍州境

東西二百四十五里南北未詳

四至八到

東北至東京三千一百三十里東北至西京二千七百一十里東北至長安一千八百五十里東至渠州二百八十里南至合州水陸相兼三百里北至閬州三百里東至廣安軍嶽池縣界西

南至遂州一百七十五里東北至蓬州二百一十里西北至閬州封山鎭界一百三十里

戶

唐開戶四萬一千三百皇朝戶主二萬三千二百四十九客六千六百三十七

風俗

與閬州同

人物

陳禪字紀山安漢人爲司校尉龔調字叔侯安漢人爲荊州刺史陳壽字承祚安漢人爲著作郎撰三國誌閻纘安漢人獨哭張華

土產

巴防大黃貢絲布雞父艸【五月采】山大豆【八月采】

已上二藥本艸無名山大豆療急風寒雞父艸治婦人因產破血

南充縣元二十二鄕本漢安漢縣地屬巴郡宋於安漢城置南宕渠郡隋開皇十八年攺安漢爲南充縣以古充國爲名果山在州西八里層峯秀起松柏生焉郡因山爲名車騎崖郡誌云馮車騎後漢爲將於北防崖刋石十有餘處是車騎將軍馮緄所治處也故後有斯名昆井益州記雲南充縣西六十里有大昆井卽古之鹽井龍城山盤曲如龍絕壁如城朱鳳山在州十里髙一百七十二丈周回二十里昔有鳳皇集因置山鳳觀今存大斗溪在邑界嘉陵江在州東二百步自相如縣界入流南克界南流至合州漢初漢界謝眞人祠唐書眞元十年謝眞人名自然於縣界金

泉紫極宮白日上升郡郭是夕有紅霓雲气之狀眞輕舉萬目之所覩焉

西充縣州西九十五里元一十鄕本南充縣地唐武徳四年以南充之地繁闊故析西北之境以立此縣故曰西充取後漢西充縣爲名西充山縣以此爲名西溪水在縣西源出崇禮市山亞夫山在縣東與縣城相倚雙圖山在縣東十里

相如縣東北八十五里元十鄕亦巴西縣地梁太監六年置相如縣兼立梓潼郡於此至後周郡廢而縣存卽漢司馬相如所居之地因以名縣其宅今爲縣治漢司馬相如宅故居縣二十里周地圖記雲水地有相如坪相傳云相如別業在此宅右西濱漢水藂薄郁然其基名相如琴臺髙六尺周四十四步龍角山在縣東髙三百丈從蓬州嶽池縣界西來雞卸神祠益州記云雞卸神在相如縣以神在雞卸溪側故爲祠號西漢水酈道元注水經云縣有漢車騎將軍馮緄桂陽太守李溫塜二子之靈常以二月還水漢暴長郡俗於水土祭之嘉陵江在縣東二百步

流溪縣西南八十五里元七鄕本漢南充縣地唐開耀元年析南充縣置於溪側因名曰流溪縣龍城山在縣東六十里與石梯山相連其形盤曲如龍絕壁如城焉流溪水在縣東北四十步源出遂州方義縣界下至當州北流向東迆邐入嘉陵江賴卽溪瀨猿溪二溪並從遂州方義縣來

閬州

閬州閬中郡今理閬中縣禹貢梁州之域春秋時爲巴國之地按華陽國誌巴子後理閬中秦爲巴郡地後漢建安六年劉璋攺巴郡爲巴西郡自後漢移理於此蜀將張飛曾爲此郡太守至李雄之亂巴郡荒蕪太守理無定處宋元嘉八年復於此城立北巴西郡宋末除北字齊不攺按地形志云閬中居蜀漢之半當東道要衝今郡城之右之閬中城梁天監中又於此立東梁州及巴北郡西魏廢帝二年平蜀攺爲隆州取其連崗地勢髙隆爲郡名後魏典略云此州故有隆城堅隆因置隆州尋又立盤龍郡以郡中有盤龍崗爲名隋開皇中郡廢而州存兼攺閬中爲閬內縣大業初州廢並其地入巴西郡唐武徳元年攺爲隆州領閬中南部蒼溪南充相如西水三城奉國儀隴大寅十縣其年又立新井思恭二縣四年以南充西水屬果州儀隴大寅屬蓬州又置新政縣七年又以奉國屬西平州貞觀元年還以奉國來屬又省思恭入閬中縣先年元年避元宗諱攺爲閬州取郡西南閬山爲名天寶元年攺爲閬中郡乾元元年復爲閬州按十道錄云果閬二州貞觀中屬劍南道開元中又屬山南道天寶中屬劍南道乾元中又屬山南道若據地勢言之且嘉陵江旣在劍門之外流歷果閬合三州而合涪江且三州同是漢巴郡之地以山川論定合屬山南道後唐天成四年外爲保寧軍節度皇朝攺爲安徳軍

領縣九

閬中晉安新井蒼溪新政西水秦國南部岐坪

州境

東西二百四十九里南北二百六十三里

四至八到

東北至東京二千九百六十里東北至西京二千四百一十里東北至長安一千五百五十里東至蓬州三百里西至劍州三百里北至利州二百九十里東北至果州三百六十四里西南至遂州二百七十里西北至梓州二百一十五里西北至劍州二百里東北至巴州二百八十里戶

唐開元戶一萬八千二百皇朝戶主二萬一千七百四十六客二萬二千二百三十四

風俗

與果州同

人物

譙隆字伯司閬中人景帝時爲上林令武帝欲廣園囿隆固諫遷成臯令洛下閎字長公閬中人隠於洛亭武帝徴待詔太史攺造太初歷閎曰後八百歲此歷差一日當有聖人出定之

土產

獠布當歸重蓮綾絹

段氏蜀記云果閬二州絹長十五丈重一斤其色目鮮白

閬中縣舊四十八鄕今十二鄕本漢舊縣華陽國誌云周順王五年秦惠王文遣張儀司馬錯伐蜀因取巴王以歸分其地爲三十一縣此城爲閬中縣閬水迂曲經其三面居其中蓋取爲縣名僊穴山在縣東北十里周地圖記云靈山峯多雜樹昔蜀王鱉靈帝登此因名靈山山東南有五女搗練石山頂有池常淸有洞穴絕微有一小徑通舊靈山天寶六年勅攺爲僊穴山嘉陵水又名西漢水又名閬中水周地圖記雲水源出秦州嘉陵因名嘉陵經閬中卽閬中水閬中山其山四合於郡故曰閬中按名山誌云閬中山多僊聖逰集焉盤龍山李膺益州記云閬中盤龍山南有一石長四

十丈髙五尺當中有戶及扇若人之掩戶古老以爲玉女房閬中亦曰閬江亦曰渝水按譙周三巴記云閬中有渝水賨人銳气喜舞故髙祖樂其猛鋭數觀其舞使樂人習之故樂府中有巴渝舞卽名因斯地始彭道將池郡國志云彭道魚池在州面南四夷述云州東南池東西二里約五里州城西帝十里有郭池州約五十畆二池與漢志注相符充國故城西南九十四里卽今新井縣東北二十八里充國故城是也其城東北去州六十里李雄亂後其城荒廢張飛塜在刺史大防東二十步髙一丈九尺

新井縣西南九十里元一十九鄕本漢充國縣地唐武徳元年割南部普安兩縣置縣界頗有鹽井因斯立名西水北自普安縣入南流經縣東又東南入南部縣

晉安縣西七十里舊十二鄕今十鄕本閬中縣地晉立巴郡於閬中析此置晉安縣按四夷縣道記云梁於此置金遷戍周閔帝攺爲金遷仍置爲安晉城西水三縣以屬焉郡理晉安隋開皇三年罷郡仍省晉安縣自今縣東十四里移晉安縣於晉城舊理唐武徳元年攺晉城爲晉安縣卽今理也忠山在縣東五里西水上源由京兆水西自西水縣界流入東南新井縣界新政縣東一百四十里依舊十鄕本漢充國縣地唐武徳四年割相如南郡二縣置新城縣後以隠太子諱攺名新政龍奔山在縣東二十六里嘉陵江在縣東十里南流西水在縣東三十五里南流入嘉陵總角山在縣東南六十里山峯如女郎之總角

蒼溪縣東南五十七里依舊十三鄕本漢閬中縣地後漢永元中於今縣北巴嶽山側置漢昌縣宇文周以縣屬閬州四年移理曲肘州今縣卽是也十八年攺漢昌爲蒼溪縣因縣界蒼溪谷爲名雲臺山一名天柱山在縣東南三十五里髙四百丈上有百里有魚池宜五穀無惡毒可度災周地圖記云漢末張道陵在此學道使弟子王長趙升投身絕壑以取仙桃長等七試已訖九丹遂成隨陵白日升天白鶴山在邑界嘉陵江在縣東一里東南流入東水一名宋熙水西北自利州界來流南經縣東四十里又東南流入閬中縣界西水縣西一百二十里依舊十五鄕亦閬中縣地梁大同中於今縣西北三十五里置掌夫戍後魏廢戍後周閔帝元帝攺爲西水縣以界內西水爲名大業元年移於今理掌天山在縣西北三十五里西水北自劍州來界東南入晉安縣界

奉國縣東北九十四里舊一十五鄕今四鄕本漢閬中縣地屬巴郡梁武帝如於此立白馬義陽二郡後魏恭帝二年廢義陽郡攺爲奉國縣屬白馬郡始因此地附於魏故以奉國爲名隋開皇三年罷郡以縣屬閬州方山在縣西北三十五里和溪水一名防溪水自利州義淸縣界流入南流經縣東又南入閬中縣界天目山在縣東十五里又名大溪洞葛仙宮公修道之山赤烏七年勅置集靈觀先天二年攺名天目觀中和三年攺爲福唐觀

南郡縣東南七十里舊十四鄕今十二鄕亦充國縣城梁於此置南部郡後周閔帝元年罷郡立南部縣屬盤龍郡以地居閬中之南攺曰南郡隋開皇三年罷郡以縣屬閬州九子山又一名九隴山在縣南七十里嘉陵江在縣東南一里東南流西水在縣西南十里入東南流

岐坪縣東北一百二十里依舊四鄕本漢葭萌縣地屬葭萌爲漢壽晉又攺爲壽晉宋分壽晉於此立宋安縣屬宋熙郡後魏廢帝三年攺宋安爲岐坪隋開皇三年罷郡以縣屬利州開元二十三年割屬閬州嶽陽山在縣東一十五里陽門山在西二十里東水北自利州允州縣界流入南流流經縣鑿水在縣東北四十五里源自利州葭萌縣界南流經縣入蒼溪縣界合東江水

太平寰宇記卷八十六

欽定四庫全書

太平寰宇記卷八十七

宋樂史撰

劍南東道六

遂州

遂州遂寧郡今理水溪縣禹貢梁州之域漢髙置廣漢郡今州又爲廣漢縣地屬益州部後分廣漢縣於此置徳陽東晉分置遂寧郡屬益州蓋徳陽之舊壘也西北接涪縣東鄕之橫山東極之靑石與巴郡爲界譙縱亂後移於石坪蓋其地多獠官長力弱不相威攝宋太始五年刺史劉亮表公遂寧爲東西二郡梁因之後周武帝廢郡始置遂州尋又置與西郡隋初廢郡州存煬帝廢州又爲遂寧郡唐武徳元年攺爲遂州領方義長江靑石三縣二年置總管府遂資梓晉四州貞觀初罷總管十年後置都督府遂果晉合四州十七年罷都督府天寶元年攺爲遂寧郡乾元元年復爲遂州昔廣漢郡有寃爲害後漢陳寵爲太守郡收枯骨葬之寃遂絕皇朝爲武信軍節度

領縣五

小溪蓬溪長江靑石遂寧

州境

東西一百【闕】九里南北【闕】

四至八到

東北至東京三千八百里東北至西京二千八百八十里東北取果州路至長安一千八百四十三里東至果州流溪縣界四十里西至普州樂至縣界七十九里南至合州銅梁縣界一百二十里北至梓州二百六十里東至合州二百六十里西南至普州一百四十里東北至果州西充縣界九十四里西北至梓州飛鳥縣界九十五里戶

唐開元戶三萬五千六百三十皇朝戶主二萬二千四十七容一萬六千六百三十四

風俗人物無

土產

樗蒲綾簟子苓根靸鞋交讓木葉似槐紫葛根

小溪縣舊二十鄕今十四鄕本晉小溪縣地穆帝永和十一年置屬遂寧郡後魏恭帝攺小溪爲方縣皇朝太平興國二年復爲小溪縣銅盤山壁立四絕人莫能上故曰銅盤山鄧艾廟伐蜀有大功死葬此郡有祠存鶴鳴山在州東北二十里上有古觀松上常有皓鶴鳴唳尋香山在州二十里本名血腥山刺史白子昉攺爲尋香山龍頭山在州東五十里山有石勢如龍頭唐乾元元年奏置龍歸寺奴厥山在州西五十里本名屈山唐景云年中攺爲奴厥山梵雲山在州西南二里三面懸絕東臨涪水西枕落星地滄唐江今名大桑江靈星池在縣西北四里益都耆舊傳云趙瑤爲閬中令時西州遭旱瑤卒椽吏齋戒於靈星池歸咎自責稽首流血應時大雨卽此也龍池故老相傳池側有栁樹大十圍周武帝天和初有龍自樹升天士女共觀之自後龍升後其樹乃枯池亦淺渴北流溪今名流溪

長江縣北五十里元十鄕本東晉巴興縣穆帝永和十一年置屬遂寧郡後魏恭帝攺巴興爲長江縣以界內大江爲名卽涪江也唐上元元年以舊縣不安移在明月山下鳳皇川明月山在縣西二里廟山在縣南十里其山孤峯峻秀下臨江島唐乾元元年勅置南龍臺觀

蓬溪縣東北一百二十里舊十二鄕今十鄕本漢廣漢縣地唐開元二年置唐興縣於此天寶初攺爲蓬溪縣取邑內蓬溪爲名七弟崔山在縣西南一十五里有崔七堵鱗次相連比之兄弟賓王山在縣西四十八里又名賴王山大歷十四年度支使牒管內山川有賴字者並攺易刺史盧幼平攺爲賓王山

靑石縣東南七里舊十一鄕今無鄕管十里亦廣漢之地東晉孝武帝於此立爲晉興縣宋因之後魏武帝攺爲始興縣隋攺爲靑石以界內有靑石爲名靑石山有祠甚嚴九州要記云此山天下靑石無佳於此可爲鐘磬郡國志昔巴蜀爭界歷歲不決漢髙八年一朝宻霧山爲之自裂從上至下開數尺若引繩以分之於是始判其山髙九丈遂爲二州之界巴蜀之民懼天謫罰乃息所爭因共立祠民將采石必先祀之九節溪源出縣東二十九里九節嶺李膺益州記嶺有九節故也珠玉溪地有珠玉村因名風門山在縣東三十里

四面峻嚴常有淸風因號風門山鄧艾墓華陽國誌云艾徵涪陵見巨猿緣其山艾性好弩手自射之中猿猿之子拔去箭捲木葉塞其瘡艾嘆曰吾傷物之性其將死矣見此山美之後遂葬焉

遂寧縣西北一百二十里舊二鄕今十鄕本廣漢郡地景龍元年置縣

普州

普州安嶽郡今理安嶽縣禹貢梁州之域漢武置十三州在益州之部今州境卽漢之資中牟鞞墊江後漢之徳陽等四縣之境資中今資陽縣墊江今合州石鏡縣是也徳陽遂州方義是也李雄亂後爲獠所沒梁置普慈郡於此梁普通中益州刺史臨汝侯賜羣獠今劵鏤書其文云今爲汝置普慈郡可率屬子弟奉官租以納輸送周武帝建徳四年於郡立晉州隋煬帝初州廢並其地入資陽郡唐武徳二年分資州之嶽安隆康安居普慈四縣置晉州三年又置樂至隆龕二縣天寶元年攺爲安嶽縣乾元元年復爲普州

元領縣六今四

安嶽安居樂至普康【本隆康攺】二縣廢崇龕【本龕今攺並入安居】普慈【並入樂至】

州境

東西三百一十九里南北四百四十里

四至八到

東北至東京三千四百四十里東北至西京三千二十里東至昌州大足縣一百五十里東北至長安二千一百六十里南至資州三百七十八里西至簡州一百八十里北至梓州飛鳥縣界一

百八十里東南至合州銅梁縣界二百九十里西南至資州盤石縣界一百八十五里東北至遂州一百四十里西北至簡州陽安縣三百里戶

唐開元戶二萬五千六百皇朝戶主一千三百六十六客一萬三千一百四十四

風俗

與遂州同人物無

土產

葛梅

杏

安嶽縣舊十一鄕今七鄕漢犍爲巴郡地資中牟鞞墊江三縣地李雄亂後爲獠所據梁招撫之置普慈郡後周建徳四年與州同置隋省州唐武徳二年復置安嶽縣本以邑地在山之上四面崄絕故曰安嶽靈居山在縣南七里多嶽山在縣南二里金羊山在縣西五里

安居縣北七十里舊八鄕今二鄕本周柔剛縣屬安居縣周武徳四年置隋開皇十三年攺柔剛爲安居舊理柔剛山唐天壽二年移理張柵柔剛山在縣東二十步龍魚山去縣一百四十里奴雞山去縣六十里與合銅梁縣分界廢崇龕縣在州東東南一百里後周置隆龕戍隋廢爲龕縣舊整瀨州唐永觀元年移治波羅川先天元年攺爲崇安縣皇朝並入安居縣隆龕山在縣二里八角山在縣東三十里

普康縣南五十里舊五鄕今四鄕周武帝建徳四年置永縣屬普安郡隋開皇三年置郡縣屬普州十九年移居伏彊鎭攺爲永康又以縣重名攺爲唐隆縣犯唐元宗禦名攺爲普康幹峨山其山四面嵯峨

樂至縣西一百里舊五鄕今四鄕本周車兌鎭唐元徳三年於鎭置樂至縣因樂至池爲名攺鎭爲戍天防山在縣北三里玉女山在縣南一十五里官祿山在縣東二里廢普慈縣在縣西一百里本名多葉縣周武帝建徳四年置隋開皇十三年攺移多葉普慈皇朝並入樂至縣大婆婆山在縣【闕】四十里小婆婆山在縣北三十里奴南山去縣六十里

太平寰宇記卷八十七

欽定四庫全書

太平寰宇記卷八十八

宋樂史撰

劍南東道七

瀘州

瀘州瀘川郡今理瀘川縣禹貢梁州之域春秋戰國時爲巴子國秦爲巴郡漢爲犍爲郡之江陽符二縣後漢因之晉於此立爲江陽縣宋齊因之梁大同中置瀘州逺取瀘州爲名華陽國誌云瀘州川縣本漢江陽是昔漢光武微時過江陽生一子望气者言江陽有貴兒王莽求之縣人殺之後光武怒爲子立廟祠謫江陽人不使冠帶按郡地則江山所合故水經注雲綿水至江陽縣方山下入江謂之綿水口隋煬帝時州費置瀘川郡唐武徳元年復爲瀘州郡領富世江安綿水合江來鳳和義六縣武徳三年置總管府管一州九年省來鳯縣貞觀元年置思思蓬施陽三縣二年置隆越縣榮州八年割和義屬榮州仍置涇南縣又省施陽縣十三年省思思蓬二縣十七年置淎珍二州儀鳯二年又置晏納奉淅鞏陰六州載初二年置順州天授元年置思義州永觀元年置淯州大定元年置能州並屬瀘州都督凡十州天寶元年攺爲瀘州郡依舊都督乾元元年復爲瀘州皇朝乾徳五年並綿水縣入江安縣割富義縣爲富順監

元領縣六今三

瀘川江安合江一縣割出富順爲監二縣廢綿水【並入江安】經南【舊縣入瀘州】

州境

東西四百七十八里南北五百六十三里

四至八到

東北至東京水陸四千一百九里東北至西京二千八百二十里西沂至資州六百三十里自資州陸路至長安二千三百三十里計二千九百六十里東至渝州七百六十里南至土納州都寧縣界

三百二十里西至戎州三百二十里北至合州五百四十一里東南至土納州四百五十里東南至戎州南溪縣界一百七十七里西北至榮州四百六十里東北至渝州萬壽縣二百九十里戶

唐開元戶一萬六千五百九十四皇朝管溪戶主二千四十七獠戶二千四百一十五

風俗

地無桑麻毎嵗畬田刀耕火種其夷獠則與漢不同性多獷戾而又好淫祠巢居巖谷因險慿髙著班布擊銅皷弄鞘刀男則露髻跣足女則椎髻橫裾夫亡婦不歸家葬之巖穴刻木爲契刺血爲信銜寃則累代相酬乏用則鬻賣男女其習俗如此

人物

侯馥不屈於李雄者漢光武微時過江陽生一子望气者言江陽有貴兒縣人殺之光武后封爲廟祠謫江陽人不使冠帶

土產

大黃杏仁班布花竹簟茶

按茶經方瀘州之茶樹獠常攜瓢具穴其側每登樹采摘芽茶必含於口待其展然後置於瓢中旋塞其竅歸必置於暖處其味極佳又有粗者其味辛而性熱彼人云飲之療風通呼爲瀘

瀘川縣元八鄕本漢江陽縣地屬犍爲郡地蜀志曰魏武入漢中諸葛亮出屯江陽是也隋大業元年攺江陽爲瀘川縣汶江水漢書地理誌云汶江出徼外從江安縣西南入縣界東流入合江縣支江水從富義縣鴛鴦池屈曲方至城下與汶江合流赤水溪從漢昌縣昌元縣界流入去合支江瀘江按郡國志瀘江水中有大闕焉季春三月則黃龍堆沒闕卽平黃龍堆者昔尹吉甫子伯奇至孝後母譖之自投江中衣苔帶藻忽夢見水仙賜其美樂揚聲悲歌船人學之吉甫聞船人之聲疑似伯奇授琴作子安之操在此瀘津闗有瀘峯髙三千丈地多瘴气若三四月經之必死非時猶令人悶吐若五月上旬渡之卻無害故諸葛亮五月渡瀘是也

合江縣東一百二十里元三鄕本漢符縣地梁於安樂溪置安樂戍於此周武帝保定四年攺爲合江縣唐元和十二年移於舊縣以便水陸貿遷之宜從東川節度李逢吉之請也樂溪水從防牁生獠界流來入汶江方山唐天寶六年勅攺爲回峯山在縣東二十里山

形八角廢綿水縣在縣江陽縣地晉置綿水縣溪口因以爲縣皇朝乾徳五年並入江安縣悅州江水從戎州部落悅州流下縣界思晏水從晏州流下合流至綿水廢洷南縣唐貞觀八年分瀘川縣置在洷水之南今廢入瀘州縣按峽城記云瀘合遂蜀四郡皆峽之郡自蠻江桔柏池導等江至此二百八十江會於峽前次荊門都四百十五灘卽有淸水重峯湖灘漢灘忽雷閃電叱灘瀨灘狼尾使君主簿灘皆使君主簿沈舟之所遂以爲名其他不悉謂之三峽者卽明月峽巫山峽廣澤峽其有瞿唐灩澦鷰子屛風之類皆不預三峽之數

元管溪洞羈縻州一十六計縣五十一

一州割入戎州

扶徳州唐開元十八年七月割入

領縣三

扶徳宋水牱隆

二州連接黔府及柘在生蠻承前不輸稅課

能州唐大定元年置

領縣二戶十二

曲水甘泉

淅州唐儀鳯二年置

領縣四戶二十四

淅源越賓洛山鱗山

四州輸納半稅其州在邊徼溪洞不伏供輸

納州儀鳳二年開山洞志天寶元年攺爲都寧郡乾元元年復爲納州

領縣七戶一百六十八

羅圍播羅施陽羅當羅藍都寧羅掌藍州儀鳳二年置

領縣一戶五十一

胡茂

順州載初二年置

領縣四戶五十九

曲水順山靈巖來猿

宋州

領縣四戶六十九

河龍牱支宋水盧吾

九州在溝井監供輸紫竹

髙州

領縣三戶二十一

牱巴移甫徙西

奉州儀鳯二年置

領縣三戶三十九

牱理牱巴蓬羅

思峨州天授元年置

領縣二戶三十七

多溪洛溪

薩州儀鳳二年招生獠置天寶元年攺爲黃池郡乾元元年爲薩州

領縣三

枝江黃池播陵

晏州儀鳳二年開生獠置天寶元年攺爲羅陽郡乾元元復爲晏州

領縣七戶七十七

思峨牱陰新賓扶來哆岡羅陽思晏長寧州

領縣四戶三十八

婆員婆居靑盧羅門

鞏州儀鳯二年開山置天寶元年攺爲因忠郡乾元元年復爲鞏州

領縣五戶一十五

哆樓比求都善播郎波婆

淯州永觀元年置

領縣二戶一十五

新定固城

定州

領縣二戶一十六

友江扶徳

富順監

富順監晉富世縣以縣下有監井人獲厚利故曰富世貞觀二十三年攺爲富義縣按井深二十五尺鑿石以達鹽泉口俗謂之玉女泉華陽國誌云陽有富義彊井以其出鹽最多商旅輻輳言百姓得其富饒故名也皇朝乾徳四年割爲富順監其縣廢

監境

東西一百九十里南北二百一十里

四至八到

東至東京四千七十里東至西京三千六百七十里東至長安二千八百七十里東至昌州昌元縣二百四十里西至榮州公井縣一百三十里南至瀘州瀘川縣二百八十八里西南至戎州南溪縣二百四十里東北至榮州和義縣一百二十里西北至榮州公井縣一百里

戶

舊戶瀘州籍皇朝戶主二千二百九十八客三千一百二

風俗

同瀘州

管鹽井大小六井嵗出鹽貨三十餘萬貫雞足山在城東隔水三里同心山在城東五里

昌州

昌州昌元郡今理昌元縣唐乾元元年左拾遺李鼎祚奏以山川闊逺請割瀘普餘資榮等界地昌州至二年張朝陽琳作亂爲兵火廢大歷十年西川節度使崔寧奏復置以禦蕃戎舊理賴婆溪南以昌元縣爲倚郭景福元年移就大足縣卽今理

元領縣四今三

大足昌元永川一縣廢靜南【分入二縣】州境

東西二百六十里南北三百二十里

四至八到

東北至東京三千八百三十里東北至西京三千七百里東北至長安二千三百里西至資州二百三十里東至合州一百八十里北至普州二百六十里南至瀘州七百二十里東南至渝州七百二十里西南至榮州三百七十里西北至資州四百一十里東北至普州四百里

戶

唐管戶一千一百九十皇朝戶主一千一百八十客一萬二千七百

風俗

有夏風有獠風悉住叢菁懸虛構屋號閣籣男卽蓬頭跣足女卽椎髻穿耳以生處山水爲姓名以殺爲能事父母喪不立幾筵

人物無

土產

班布筒布金貢絹

大足縣舊三鄕今一鄕本合州地與州同置以界內大足川爲名今理在河樓湍東臨赤水赤水溪源從普州安居縣界來牛鬭山在縣東南八十里山長三百里崖石巉巖有雙峯對伍如牛之狀望鄕山在縣西北四十里千眾山中最髙可以望鄕

昌元縣西一百里舊四鄕今三鄕與州同置東接賴婆溪井九山在縣南一百五十里側有鹽井土人呼井九山賴婆溪在縣南五十步源自靜南縣來多有石磧不通舟行因賴婆村爲名舊爲州所理賴按山在縣南九十里四面懸絕大歷四年在山置行州

永州縣東一百五十里元管二鄕本渝州壁山在縣地與州同置枕侯溪水山川闊逺因名永川縣鐵山在縣南八十里其山出鐵綾錦山在縣一百里山水之花木如錦侯溪在縣西南一百八十里廢靜南縣在州西五十里與州同置西接龍溪地名靜南鎭因爲縣以地流民少皇朝倂入大足縣等三縣銅皷山在縣八十里綾波羅山在縣西三十里始龍溪在縣東七十五里

太平寰宇記卷八十八﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷八十九

宋樂史撰

江南東道一

潤州

潤州丹陽郡今理丹徒縣禹貢揚州之域春秋時屬吳謂其地爲朱方左傳云齊慶封奔吳與之朱方是也至魯哀二十二年吳爲越所倂地復屬越楚靈王使屈申圍朱方執慶封其地屬於楚秦並天下爲會稽鄣二縣之境按吳地誌云自句容以西屬鄣郡以東屬會稽郡漢初爲荊國故荊王劉賈所都之地今郡城中賈墓尙存至吳王濞誅以其地倂入江都國武帝又分屬丹陽會稽二郡之地後漢吳丹陽二郡地按後漢建安十四年吳孫權自吳徙都於京口十六年遷都秣陵復於京口置京都督以鎭焉又吳志云京都所統蕃衛尢要是以爲重鎭後爲南徐州置刺史鎭下邳而京城有畱局其後徐州或鎭盱眙或鎭姑孰皆畱局於京口晉平吳又爲毗陵丹陽二郡地兼置揚州元帝渡江都建康攺爲丹陽爾雅云絕髙爲京其城因山爲壘緣江爲境因爲之京口宋因置南東海郡及南徐州而揚州如故齊梁以後並因之至陳六代常以此地爲重鎭隋平陳因廢南徐州以爲延陵鎭移居於京口爲延陵縣屬蔣州開皇十五年罷延陵鎭以蔣州之延陵永年常州之曲阿三縣置潤州於鎭城蓋取州東潤浦以立名焉大業三年廢江都郡之延陵縣爲丹徒徙延陵還治故縣屬茅州六年輔公祐反復據其地七年賊平又置潤州領丹徒縣八年廢潤州以曲阿來屬九年揚州移理江都以延陵句容白下三縣屬潤州天寶元年攺爲丹陽郡乾元元年復爲潤州永泰後常爲浙西道觀察使理所皇朝爲鎭江軍節度

元領縣六今四

丹徒延陵丹陽金壇

二縣割出

上元【入井州】句容【入升州】

州境

東西一百一十里南北一百六十二里

四至八到

西北至西京一千八百二十里西北至東京一千四百里西北至長安二千六百七十里東至常州一百七十里南至宣州四百五十里西至揚州六合縣四百五十三里北渡江至揚州六十三里東南至常州一百九十六里西南至升州一百八十里東北至揚州界四十五里

戶

唐開元戶五萬四千五百皇朝戶主一萬一千六百四十七客一萬五千九百

風俗

吳越之君皆好勇故其人至今好用劍輕死易自永嘉南遷斯爲淳鄕人性禮讓謙謹亦驕奢淫逸婚嫁喪雜用周漢之禮

丹陽郡出四姓許

左甘

紀

人物

檀道濟髙平金鄕人世居京口

唐桓彥範潤州曲阿人以誅張易之功拜納言爲侍中扶陽郡

土產

貢方紋綾水波綾羅綿絹

丹徒縣舊二十鄕今七鄕春秋吳朱方之邑漢爲丹徒縣地吳錄地理云朱方後名谷陽秦望气者云其地有天子气始皇使赭衣徒三千人鑿長坑敗其勢攺云丹徒漢書曰丹徒縣屬會稽郡續漢書郡國志云屬吳郡吳大帝嘉禾三年攺丹徒爲武進晉太康三年復曰丹徒南徐州記云京口北爲徐陵其地蓋丹徒縣之西鄕京口裏也萬嵗樓京口記云晉王恭爲刺史攺創西南樓名萬嵗樓西北名芙蓉樓樓之最髙者至今存焉又按輿地誌云俗傳此樓飛向江外以鐡鎭縻之方已北固山在縣北一里南徐州記云城西北有嶺陡入

江三面臨水號云北固劉楨京口記云回嶺入江懸水峻壁舊北顧作固字梁髙祖云作鎭作固城有其語然北望海口實爲北觀以理而推宜攺爲顧望之顧輿地誌雲天景淸明登之望見廣陵城如在靑霄中相去鳥道五十餘里馬蒜山在縣西北三里晉安帝時海賊孫恩戰士十萬至蒜山來武帝眾無一旅橫擊大破之卽此處也山生澤蒜因以爲名髙驪山在縣西南七十里梁武帝輿駕東行記云自覆船山灑甖山南次髙驪山傳云昔髙驪國女來此東海神乘船致酒醴聘之女不肯海神撥船覆酒流入曲阿湖故曲阿酒美也又搜神記云諸葛恪爲丹陽尹出獵於兩山之間忽見小兒眾莫之識防佐問之曰此事在白澤圖曰兩山之間其精如小兒名曰系囊眾伏其博識京峴山梁典云武帝望京峴山盤紆似龍掘其石爲龍目二湖也譙山戍海口之戍也伊婁河開元十二年潤州刺史齊瀚以潤州北界隔江爲限毎船繞爪步江沙尾迂回六十里多爲風濤所損臣請於京口埭下直截渡江二十里開伊婁河一十五里卽達楊子縣無風水之災嵗取利有億並立伊婁埭自是免漂損之災西浦南徐州記云京口舊名項口異苑云交州阮郎晉永和中出都至西浦泊舟見一靑衣女子雲杜蘭香遣信托好君子郎愕然云蘭香已降張碩何以敢爾女曰伊命年不修必遭凶厄欽聞姿徳志相存益郎彎弓射之卽馳牛奔轂軒逰霄漢後郎尋被害也魯肅墓續搜神記云王伯陽者家在京口東有大冡傳是魯肅墓伯陽妻卒乃平其墳以葬焉經數年忽一日伯陽方在防事中見一人乘肩輿從者數十輩逕前怒謂伯陽曰我魯子敬也冡在此二百許年矣君何敢輒相毀壊因目左右與之毒手從者遂牽下伯陽以刀環築之數百而去登時卽死良久乃蘇其環築處遂皆發疽爛尋卒焉京江水漧寶晉記魏文帝臨江嘆曰嗟乎固天所以限南北也甘露寺在城東角土山上下臨大江晴明軒檻上見

揚州歷歷詩人多畱題惟盧肇云地從京口防山到海門回張祜云日月光先到山河勢盡來周朴云防連揚子霧獨倚潤州城孫昉云地拱千尋險天垂四面靑金山澤心寺在城東南揚子江按圖經云本名浮玉山因頭陀開山得金故名金山寺詩人多畱題張祜云一宿金山頂微茫水國分僧歸夜船月龍出曉堂雲樹影中流見鐘聲兩岸聞因悲在朝市終日醉醺醺孫昉云鳴防妨僧夢驚濤濺佛身以上二寺爲江山之勝絕復有名人篇什故編之武烈帝廟在縣東南一里隋司徒陳果人也僞唐冊爲武烈其靈可畏黃鶴山在縣西南三里宋髙祖丹徒人潛龍時常逰竹林寺每息於此山常有黃鶴飛舞因名黃鶴山攺竹林寺爲鶴林寺招隠山在縣西南七里昭明太子曾逰此山讀書因

名招隱山今石案古迹猶存見有虎跑泉及玉蘂樹唐李徳裕在任作記石存白兔山在縣東南一十五里延陵縣南一百里舊十七鄕今十五鄕本漢曲阿縣地晉太康二年分曲阿之延陵鄕以置也隋移治丹徒唐武徳三年移於今理此非古之延陵地古延陵卽今常州晉陵縣也句曲山一名茅山在縣西南三十里茅君內傳雲山形曲折似句字故名句曲古名岡山孔子福地記岡山之間有三仙人住是洞庭北門又能辟兵周時名其原澤爲句曲之穴秦名勾金之壇山本茅君居因以爲名南徐州記雲山內有靈府洞室七塗九源交通四方有五穴南二東西北各一吳興記云此山洞室地道交通五嶽南徐州記云洞天三十六所句曲爲第八金壇華陽之洞茅盈之祖曰蒙先於此淸身厲行自許帝鄕後天皇來授司命防書乃登羽車仗紫旌之節驂駕龍虎浮雲而去茅山記云此洞昔東海靑童乘獨飊飛輪車來此山輪迹見在東海山嶺上延陵季子廟在縣東北九里史記云吳王壽夢之少子太康地誌云吳封季札州來而居延陵故曰延州顧野王云吳自有延陵州來此先已封季子非楚王來邑也祠前有沸井四所梁簡文帝陵有麒麟碑尙存陵有港名曰蕭港直止陵口大河去縣二十五里韋昭冡吳書云昭字嗣墓在縣西南去縣七里周氏墓在縣西六里包氏墓在縣後一里

丹陽縣東南六十里舊四十鄕今二十鄕本漢曲阿縣地舊名云陽屬會稽郡史記云秦始皇云陽爲曲阿按輿地誌曲阿縣云陽地屬朱方南徐之境秦有史官奏東南有王气在云陽故鑿北岡截其道以厭其气又吳錄云截其道使曲故曰曲阿漢封劉賈爲荊王遂爲荊國立六年爲黥布所殺國廢至景帝四年以曲阿縣屬揚州王莽又攺曲阿爲風美縣梁攺爲蘭陵縣唐武徳二年置云州五年攺爲簡州以崔順爲刺史八年州廢爲縣後潤州天寶元年復爲丹楊縣以邑界楊樹生丹以爲名故今字從木爲稱後湖亦名練湖在縣北一百二十步南徐州記云晉時陳敏所立語林曰晉太傅褚裒逰於湖狂風忽起船欲傾褚公已醉乃云此舫人皆無可以招天譴者惟有孫興公多塵埃正當以厭天災耳輿地誌云曲阿出名酒皆云後湖水所釀故醇冽也今按湖水上承丹徒髙驪覆船山馬林溪水水色白味甘輿地誌云練唐陳敏所立遏髙陵水以溪爲後湖又丹陽記云吳孫皓寶鼎元年丹陽宣騫之母年八十因浴化爲黿天子道漢賈山上書秦爲馳道於天下東窮燕齊南接吳楚卽此道

金壇縣東南一百四十里舊二十鄕今十二鄕本漢曲阿縣延陵之鄕爲吳之地按輿地誌云秦漢屬會稽郡後漢屬吳郡晉元帝時屬毗陵郡宋齊梁陳皆爲延陵之南界隋平陳以蔣州開皇十五年廢蔣州延陵之南界移於京口之地別置於金山府大業末亂鄕人相保立爲金山縣隋亡沈法興竊據江表仍於此置瑯邪縣唐武徳二年李子通破法興攺瑯邪爲茅州縣亦隨其年九月杜伏威爲吳王縣名不攺五年四月伏威入朝後縣陷輔公祐七年三月趙郡王孝恭討平之其八月於石頭城置蔣州地又屬趙八年並入延陵縣垂拱四年以人物繁廣復立金山縣又以東陽郡已有金山縣故攺名金壇取邑界句曲之山金壇之陵以爲號按河圖云乃有地胏土良水淸句曲之山金壇之陵又眞誥曰其地胏似洛中北防山水似長安丹鳯門外井泉之味今按其地爽塏水深土厚歷選江乘及之者鮮矣茅山在縣西六十五里方山在縣西南四十五里大柸山在縣南五十里舊名小柸山思湖在縣南六里長塘湖在縣南三十里髙湖在縣北一十二里灌田一十二頃此二塘梁普通五年廬陵王記室參軍謝徳威置隋廢武徳二年本州刺史劉元超重修復因以爲名焉北謝山在縣東南三十里荊溪闊四十步其溪山源在縣東北丹陽縣界內古京城前過溪口入珥瀆至丹陽縣五十里官坊埭在縣西北去州一百三十六里南去縣四里齊梁之代埭北下塘村有周鄭劉師等四姓並有官同居村坊於時共置此埭因以爲名袁寵墓晉吏部丹陽太守袁寵墓在縣一十里徐羨之墓宋書云司空錄尙書徐羨之墓在縣西南二十里周只墓晉書云國子博士周只墓在縣北七里袁興祖墓梁書雲中書舍人給事中王國侍郎袁興祖墓在縣西一十三里潘闡之墓梁書雲散騎侍郎巴陵太守潘闡之墓在縣東二十五里謝篤墓晉書云常山太守謝篤墓在縣東一十六里

太平寰宇記卷八十九

欽定四庫全書

太平寰宇記卷九十

宋樂史撰

江南東道二

升州

升州今理江寧上元二縣古揚州之域爾雅云江南曰揚州春秋時爲吳地戰國時越滅吳爲越地後楚滅越其地又屬楚初置金陵邑金陵圖經云昔楚威王見此有王气因埋金以鎭之故曰金陵秦並天下望气者言江東有天子气乃鑿地脈斷連岡因攺金陵爲秣陵屬丹陽郡故丹陽記云始皇鑿金陵方山其斷處爲瀆則今淮水經城中入大江是曰秦淮以秣陵屬鄣郡至漢元封二年攺鄣郡爲晉郡楚漢之際江淮之間溧陽之北皆屬劉賈英布漢初有天下猶爲鄣郡地故丹陽圖云自句容以西屬鄣郡以東屬會稽郡後寄理不定漢因秦制至武帝初爲揚州理於此元封二年始置十三州刺史領天下諸郡此卽爲揚州本在西州橋治城之閒是其理處後漢如之劉繇爲揚州刺史始移理曲阿孫防號此爲西州至建安十六年吳大帝自京口徙此因攺爲建業故吳志云權欲興都未定權長史張紘謂權曰秣陵楚威王所置名金陵地勢岡阜連石頭城昔秦始皇經此縣望气者云地形有王者都邑之气天之所命宜爲都邑後劉備勸權都之權曰智者意同遂定議都秣陵修石頭城用貯軍實又蜀諸葛亮使於吳亮謂大帝曰鐘山龍盤石城虎踞眞帝王所都也其後與魏蜀鼎峙按建康圖經云西晉太康元年平吳分地爲二邑自淮水南爲秣陵淮水北爲建業其後因湣帝卽位避諱攺爲建康司馬徳操與劉嗣恭書曰黃旗紫蓋帕見東南終能成天下之功者揚州之君子乎謂斗牛之閒恆有此气西晉亂元帝自廣陵渡江此城荒落以府第居北幕府之名自此而立尋以江寧爲瑯邪國蓋襲帝始封之名自此而立今廢江乘縣界又虞溥江表傳云按晉書蘇峻初平溫嶠議遷都豫章三吳之豪請都會稽二論紛紜未有所適揚州刺史司徒王導曰建康古之金陵舊爲帝裏孫仲謀劉元徳俱言王者之宅入宜時定帝從焉其所會幽冀靑兗之士秦鄭周韓之人五方雜會各得所理卽晉室之興也又輿地誌云晉故臺城卽成帝時蘇峻作亂焚燒宮室都盡溫嶠已下咸議遷都惟王導固爭不許咸和六年使卞彬營治七年遷於新宮議者或患未築雙闕後王導出宣陽門南望牛頭山兩峯磔東西北各四十里導曰此卽天闕也又於南浦置江寧縣至咸康七年分江東縣置沂山西北臨大江皆晉之初興遺址也歷宋齊梁陳六代咸爲帝都按金陵記云梁都之時城中二十八萬餘戶西至否頭城東至倪塘南至石子岡北過莊山東西南北各四十里自侯景反元帝都於江寧冠蓋人物多南徙洎陳髙祖復王於此中外人物不迨宋齊之半隋平陳廢爲江寧縣唐武徳三年於縣置揚州仍置東南道行臺六年輔公祐反七年賊平置臺尙書省攺揚州爲蔣州廢茅州來屬八年罷行臺攺蔣州爲揚州大都督九年揚州移理江都攺金陵縣爲白下縣貞觀元年攺白下爲江寧至徳二年置江寧郡乾元元年於江寧置升州爲江西節度使上元二年以謡言復爲上元縣光啟三年復爲升州天祐十四年僞吳遣部將徐溫城之爲金陵府僞唐攺爲江寧府因之建都皇朝開寶八年十一月削平江表復爲升州

元領縣八今五

江寧上元句容溧水溧陽

當塗【置太平州】蕪湖繁昌【二縣並入太平州】四至八到

西北至東京一千二百五十里北至西京一千七百里西北至長安二千里東至潤州一百八十里西至江北和州烏江縣五十五里北至江北揚州六合縣九十九里東南至常州安吉宜興兩縣爲界三百五十里南至宣州三百六十里西南至太平州一百八十里東北至潤州一百九十五里西北至江北揚州宣化鎭四百里

戶

唐開元戶在潤州籍皇朝管戶主四萬四千一百二十客一萬七千五百七十

風俗

與潤州同

人物

陶景字通明丹陽秣陵人爲齊王侍讀掛冠歸隠茅山梁武卽位有大事無不諮詢時人謂之山中宰相

土產

禹貢篠簜旣敷厥艸惟天厥木惟喬其利金錫水居千石魚陂陂皆與千戶侯等不窺市井坐而待收貢雜藥紋綾賦

絲絹

紗纊

江寧縣今二十二鄕縣本秣陵之地屬鄣郡晉太康三年分淮水爲建業水南爲秣陵卽其地晉元帝過江始置江寧縣南七十里故城存焉隋平陳廢丹陽郡並秣陵建康同夏三縣入焉開皇十年移於冶城唐武徳六年又移白下攺爲白下縣貞觀七年移還冶城九年復爲江寧縣至徳二年置升州縣名不攺至上元二年以童謡之言攺爲上元縣光啟三年復爲升徒縣於鳳臺山西南一里天祐十四年五月初上元之南十九鄕割當塗之北二鄕徙置江寧縣卽上元縣爲理所東自太平橋街北水淮水與上元分界今凡二十二鄕是爲江寧縣理慈姥山括地誌雲山積石臨江岸壁峻絕山上出藤竹堪爲簫管屬樂府爲皷吹山今並茸頭細不任又輿地誌雲山南有慈姥神廟焉三山在縣西南十七里周回四里其山孤絕面東西絕大江按輿地誌云其山積石濱於大江有三峯南北接故曰三山舊吳爲津所謝元暉晚登三山還望京邑詩曰灞涘望長安河陽視京縣白日麗飛甍參差皆可見餘霞散成綺澄江靜如練卽此也白都山在縣西南八十里周回五百步西南面臨大江按輿地誌昔有白仲都於此山學道白日飛升因以爲名西臨大江孫峻追諸葛恪子竦於此也吉山在縣南五十里周回二十五里宋徵虜將軍吉翰在此山故以爲名鳳臺山在縣北一里周回連三井岡迆邐至死馬澗宋元嘉十六年有三鳥翔集此山狀如孔雀文彩五色音聲諧和眾鳥羣集仍置鳯臺裏起臺於山號爲鳳臺山牛頭山在縣西南四十里周回四十七里按輿地誌山有兩峯時人號爲牛頭山晉氏過江將立雙闕王導出宣陽門南望牛頭山兩峯曰此卽天闕是也巖山在縣南四十五里其山巖險因名曰巖山宋孝武帝攺曰龍山葬宣貴妃殷氏於龍山武帝亦此梅嶺岡在縣南九里周回六里輿地誌云在國門之東晉豫章太守梅賾家於岡下故民名之新石岡在縣南二十里有大石碣長二丈折爲三段故以名岡卽吳黃象書碣也石子岡在縣南十五里周回一十里吳志建業南有長陵名曰石子岡葬者依焉梁山宋武帝西下梁山過烏江有雙鳳翔於蓋羣臣咸呼萬歲乃立雙闕於梁山三井岡縣南五里汲一井則余井俱動故名三井岡大江按尙書禹貢岷山導江卽此江也始吳臨江建國謂得天險之固及晉元帝南徙遂定都焉今從縣西二百二十里承當塗縣分鮆浦上田爲界紆回屈曲二百九十三里與和州烏江及揚州六合並分中流爲界西引蜀漢南下交廣東會滄海北達淮泗自大禹之濬無不通矣淮水北去縣一里源從宣州東南溧水縣烏剎橋西流八百五十里輿地誌云秦始皇巡會稽鑿斷山阜此淮卽所鑿也亦名秦淮孫盛晉春秋云是秦所鑿王導食令郭璞筮卽此淮也又稱未至方山有直瀆行三十許裏以地形論之淮發源結屈不類人功則始皇所掘宜此瀆也丹陽記云建康有淮源出華山流入江徐爰釋問雲淮水西北貫都輿地誌淮水發源於華山在丹陽湖姑孰之界西北流經建業秣陵二縣之閒縈紆京邑之內至於石頭入江綿亙三百許裏杜牧秦淮詩雲煙籠秦水月籠沙夜泊秦淮近酒家商女不知亡國恨隔江猶唱後庭花落馬澗在縣東南五里水下秦淮宋武陵王討元凶劭斬劭餘軍赴澗而死水爲之溢因名焉婁湖在縣東南十里灌田二十餘頃水入艦澳通秦淮輿地誌云婁侯張昭故名之宋以爲苑髙亭湖在縣南周回三十餘里葛塘湖在縣東七十里周回七里葛公在此得仙故以爲名陽劉湖在縣東南六十里周回三十里其湖建龍都埭在陽劉村前故名之三城湖在縣南五十里周回四十里中有三土城故

名之板橋浦在縣南五十里周回四十里源出觀山三十七里注大江晉伐吳其將張悌死於板橋卽此處謝元暉之宣城出新林浦向板橋詩云江路西南永歸流東北騖天際識歸舟雲中辧江樹大桑浦在縣西十二里不漑田吳大帝時將討闗公平南將軍吳範屯大桑卽此處也在蔡州通大江烈洲在縣西南八十里周回六十里輿地誌其舊津所內有小水堪泊船商客多停以避烈風故名之王濬伐吳宿於此簡文爲相時會桓元於此亦曰溧洲洲上有山山形如栗伏滔北徵賦謂之烈洲蔡洲在縣西十二里周回五十里丹陽記云吳帝時客館在蔡洲上以捨逺使蘇峻作逆陶侃等率所統兵赴京師直指石頭次於蔡洲張公洲在縣四里周回三里按梁書二年豫州刺史裴髙之等舟師二萬次張公洲二年陳霸先擊破侯子監師至張公洲並此處加子洲在縣西十三里周回十二里按三十國春秋晉咸和二年溫嶠與陶侃起義兵伐蘇峻率師四萬直指石頭侃泊加子洲卽此處夏月堪泊船冬月淺涸永昌之初其洲忽一日崩數里其形曲折作九灣行者所依長命洲在縣西四里周回十五里輿地誌云梁武遣人放生於此洲仍置十戶在洲中掌谷粟以飼之故呼爲長命洲魏使李恕來朝帝正放生問恕曰北主頗知此乎恕對曰水國不取亦不放帝無以應之白鷺洲在大江中多聚白鷺因名之故秣陵縣城

在縣南五十里秣陵橋東北故江寧縣城在縣南七十里輿地誌晉永嘉中帝初通江南以江外無事寧靜於此因置江寧縣南門臨浦水至今呼江寧晉書云元帝出師檄四方以有玉冊見臨安白玉麒麟神璽出江寧其文曰長壽萬年曰有重暈皆以爲中興之象唐貞觀七年始移來此置縣上元元年又攺爲上元縣理古檀城在金華橋東晉謝安石圍棋賭得別墅乞與外甥羊曇卽此也宋屬檀道濟緣以爲名

上元縣二十四鄕晉江寧縣地唐貞觀七年移還舊郭卽今所置縣也至九年攺爲江寧縣安祿山亂肅宗以金陵自古雄據之地時遭艱難不可縣統之因置升州仍如節制實資鎭撫時人艱獘力難興造因舊縣宇以爲州城祿山平後復廢州依舊爲縣上元元年攺爲上元縣潤州光啟三年復爲升州領上元一縣元治鳳臺山西南今移在僞司會府艦澳梁武帝所開今在光宅寺東二百五十步其寺卽武帝舊宅每從城歸宅儀仗舟車駢載溢路開以藏船其澳兩岸隈曲一十有一砌石爲之至今不毀其冰源出白婁湖丁達秦淮紆回五里雞籠山在縣西北九里連龍山西接落星岡北臨元棲塘輿地誌云其山狀如雞籠以此爲名晉元帝等五陵並在山之陽蔣山在縣東非十五里周回六十裏面南顧東連靑龍鴈門等山西臨靑溪絕山南面有鐘浦水流下入秦淮北連雉亭按輿地誌云蔣山古曰金陵山縣之名因此山立漢輿地圖名鐘山吳大帝時有蔣子文發神驗於此封子文爲蔣侯攺曰蔣山徐爰釋問云諸葛亮以爲種山龍盤又庾闡揚都賦云司馬徳操與劉恭嗣曰黃旗紫蓋恆見於終南能成天下之功者揚州之君子乎謂斗牛之間恆有此祥气丹陽托云出建陽門望鐘山似出上東門望首陽山也其山本少林木東晉時使諸州刺史罷職者栽松三十株下至郡守各有差焉自梁以前山立寺十七所卽見在者一十三晉尙書謝尙齊中書侍郎周顒宋應梁阮孝緒劉孝標等並隠居此山丹陽記曰京師南北並連嶺面蔣山岧嶤嶷峻有異其形像龍實作揚州之鎭吳大帝陵在縣東北蔣山八里按丹陽記蔣陵因山爲名輿地誌雲臺當孫陵曲折之旁故曰蔣陵亭亦名孫陵亭宋髙祖陵在縣東北一十里晉中宗陵在縣東一十里宋蔣陵在縣東北蔣山下一十里土山在縣南三十里按丹陽記晉太傅謝安舊隠會稽東山因築像之無巖石此謂土山也有林木臺觀娛逰之所安就帝請朝中賢士子侄親屬會宴土山梁蕭正徳各修築以爲莊下有湖水按吳志大將軍孫林以兵迎景帝於半野拜於道側卽此山也方山在縣東南五十里周回二十里髙一百一十六丈山四方孤絕如印輿地誌云湖孰西北有方山頂方正上有池水齊武帝於方山築苑吳大帝爲仙者葛元立觀焉山謙之丹陽記秦始皇鑿金陵此山是其斷者山形方聳故名爲方山謝靈運東出鄰里相送至方山賦詩齊書徐孝嗣答曰繞方山欸牛首乃盛漢之事今江南未擴民亦勞止乃立四望山在縣西北十五里髙十七丈西臨大江連石

頭北接盧龍山按徐州記臨江有四望山吳大帝常與仙者葛元共登陟之吳志孫皓投司市中郎將陳聲於四望之下其山迥可望四方以爲名盧龍山在縣西北二十里周回五里西臨大江按舊經晉元帝初渡江此盡爲虜冦所有以其山連石頭爲固開塞以盧龍爲幕府山陳武帝殺北齊軍四十六萬於此下落星山在縣東北三十五里周回六里東接臨沂山西接【闕】山北臨大江南徐州記臨沂縣前有落星山吳大帝時山西置三層髙樓以此爲名吳主逰獵憩息地吳都賦云饗戎旅於落星之樓卽其所也王僧辧率陳霸先等於石頭城連營立柵於落星山賊大恐攝山在縣東北五十五里髙一百三十二丈東達盡石山南接落星輿地誌云江乘縣西北有扈謙所居宅村側有攝山山多艸菜可以攝生故以名之江乘地記扈村有攝山形方四面重嶺似繖故名繖山湯山在縣東北八十里西接云穴山不甚髙無大林木有湯出其下大小凡六處湯澗繞其東南冬夏常熱禽魚之入者輒爛以煮豆谷終日不熟艸木濯之更鮮茂舊有湯泉館並廟在其南今廢淸溪在縣北六里濶五尺深八尺以泄元武湖水南入秦淮按宋都記云鼎族多居其側輿地誌雲水源北出於鐘山舊經巴南九里入於淮溪口其埭側有淸溪祠其溪因祠爲名又雲按水爲言故名淸溪俗說云郤僧陀溪中泛舟一曲輒作詩一篇謝益壽曰靑溪中曲復何窮盡元武湖在縣西北七里周回四十里東西兩派下水入秦淮春夏深七尺秋冬四尺灌田一百頃徐爰釋問雲湖水桑泊晉元帝太興創爲壯湖宋築堤南扺西以肄舟師也又京都記雲從北湖望鐘山似官亭湖望廬嶽也按宋元嘉二十三年築堤以堰水爲池輿地誌云齊武帝理水軍於此池中號曰昆明池故沈約登覆舟山詩雲南瞻儲胥館北眺昆明池卽此其湖通後苑又於湖側作大竇引湖水入宮城內天泉池中經歷宮殿溯流回轉不捨晝夜宋元嘉末有黑龍見湖內故攺爲元武湖也迎擔湖在縣西北八里周回五里其水防下不通江河南徐州記云縣西北五里有迎擔湖昔晉永嘉中帝遷衣冠席捲過江客主相迎湖側遂以迎擔爲名馬昻洲在縣西北三十三里周回十五里南徐州記云臨沂西之江北三里有馬昻洲晉帝渡江牧馬於其所故名之舟子洲在縣西五里周回七里輿地誌云梁天監十三年以來雀門東北淮水紆曲數有患又舟行旋衝太廟灣乃直通之中爲舟子洲四方諸郡秀才上計憩止於此故丹陽郡城在縣東南四里輿地誌云丹陽郡本吳地楚漢之際江淮之間溧陽以北皆屬荊王賈英布吳王濞江都易王非並有其地元封二年以爲丹陽郡領宛陵於潛江乘壽春秣陵故鄣句容涇石城湖熟陵楊蕪湖黝溧陽宣城歙丹陽凡一十七縣理於宛陵西浦郡國志云金陵西浦亦云碩口卽張碩捕魚遇杜蘭香處建康縣城在縣西一里其大帝自京口遷秣陵攺建業晉避湣帝諱攺名建康元帝止都初縣在宣陽門內蘇峻之亂被焚移入苑城旣爲臺城乃徙金都鄕朱雀裏又曰大亭裏蓋晉元帝初過江爲瑯邪國人所立懷徳縣處又吳錄曰吳王夫差移鼓於建康之南門有雙鷺從鼓中飛出或云鷺者鼓之精瑯邪城在縣東北六十里王隠晉書云江乘南岸湖溝津有城卽瑯邪城東府城在縣東二里輿地誌云晉安帝義熙十年築其城西本簡帝爲會稽王時第其東則丞相會稽文孝王道子府謝安石薨以道子代領揚州第在州東故時人號爲東府而號府廨西州又按丹陽記云揚州廨乃王惇所創門東南西三門俗爲之西州永嘉初罷揚州繕爲未央宮陳初又修爲揚州故費縣城在縣西北九里南徐州記在建康北二里卽懷徳縣寄建康北境又置瑯邪郡割湖溝爲界陳亡廢臨沂縣城在縣西北三十里在臨沂山西北三十里臨大江輿地誌云晉成帝咸康七年分江乘縣立臨沂縣屬瑯邪郡又云本南徐州之屬晉則諸葛恢宋則臧燾梁則孟智明周則曾紹之子仲璋傅彞並爲臨沂令以後無聞晉太保王導羣宗並其縣人陳亡廢古揚州城今江寧縣城在其西偏城東至西州橋西至冶城周回三里後漢因之不攺卽此城也古丹陽郡城在今長樂縣東一里南臨大路北地圓一頃闗東北三里至城本屬秦之鄣郡前漢武帝元封二年攺鄣郡置丹陽郡今此城卽晉武帝太康元年築也宋梁齊陳因之不攺古建康縣初置在宣陽門內晉咸和三年蘇峻作亂燒盡遂移入苑城咸和六年以苑城爲宮乃徙出宣陽門外禦街西今建初寺門路東是時有七尉部江尉在三生渚西尉在延興寺後巷此東尉在吳大帝陵口今蔣山西門南尉在艸市北湖宮寺前北尉在朝溝村左尉在淸流溪孤首橋右尉在沙市右顯城楚威王滅起置金陵邑卽城也後漢建安十七年吳大帝乃加修理攺名石頭城用貯軍糧器械諸葛亮曾使建業謂大帝曰鐘山龍盤石城虎踞卽此也西南最髙處有吳峯大樓城東有大石俗呼爲唐防卽王惇害周伯仁戴若思處百姓寃之乃記其石焉宋廢帝景和初修繕爲長樂宮隋平陳后用蔣州城輔公祏據江東用爲揚州趙郡王孝恭平公祏又於城置揚州大都督府後徙揚州於廣陵此城遂廢廢瑯邪城本晉元帝初過江爲瑯邪國人立地在江乘縣界齊武帝永明六年移瑯邪於白石壘在縣西北十八里齊梁講武於此宣武城在縣西北九里輿地誌云宋大明三年沈慶所築百二十萬帝疑其多對曰攻守百倍帝乃令慶之守此城帝自率六軍攻不能下乃止不討又曰宋立宣武爲城名帝閱武於其地亦謂爲武帝帳岡陳亡廢同夏故城在縣東十五里輿地誌云梁大通三年分建康之同夏裏置同夏縣陳平毀之故白下縣城在縣西北十四里輿地誌云本江乘縣白石壘齊武帝以白下地依帶江山移瑯邪郡居之陳亡廢唐武徳元年罷金陵縣築城於此因其舊名貞觀十七年又移還舊郭其城乃廢輔公祏城在縣東七里輿地誌云齊文惠太子之弟也唐武徳七年輔公祏築以爲城趙郡王孝恭平之其城遂廢故越城在縣西南七里越絕書云東甌越王所立也卽周元王四年越相範蠡所築今瓦官門東南國門橋西北又曹氏記云在秣陵後西一十五里昔句踐平吳后遣兵伐之仍築此城去舊建康宮八里晉初移丹陽縣自蕪湖還城之南古冶城在今縣西五里本吳鑄冶之地因以爲名晉元帝大興初以王導疾久方士戴洋云君本命在申申地有冶金火相鑠遂使範遜移冶於石城東髑髏山處以其地爲園多植林館徐廣晉記成帝適司徒府逰觀冶城之園卽此也謂之西園東田齊文惠太子立樓館於鐘山下號曰東田太子好與府客逰幸東田人語爲顚童謝元暉逰東田詩云魚戲新荷動鳥散餘花落不對芳春酒還望靑山郭卽此也烏衣巷晉代王氏居烏衣巷者位望微減多居憲臺江左膏梁士多不樂惟王僧達爲中丞王球謂曰汝爲此官不復成膏梁矣卞望之墓卞壼字望之安帝義熙十八年盜開卞壼墓剖棺掠之屍僵須髮蒼白面色如生而手拳爪甲出透手背勅給錢十萬重修營之按冡在紫極宮後臨嶺搆亭號曰忠貞亭蔣廟按金陵圖云鐘山故金陵山後漢末蔣子文爲秣陵尉逐盜鐘山北傷額而死嘗自謂靑骨死當爲人主主禍福至大帝卜都子文乘白馬搔頭執白羽扇見形令故吏白吳主爲立廟不爾當百姓大疫大帝猶未信之又翊日見於路曰當令飛虫入人耳後如其言帝詔立廟鐘山封子文爲蔣侯攺鐘山爲蔣山卽此也又梁書云武帝時旱甚詔於蔣帝神求雨十旬不降帝怒命載荻焚廟並其神影將欲起火當神上忽有云如繖蓋須臾驟雨臺中宮殿皆自震動帝悟馳詔追停少時還靜自此帝誠信遂深自踐祚來未曽到廟帝於此自備法駕將朝臣修謁時魏將大眼來冦鐘離蔣帝神報必許扶助旣而無雨水暴漲六七尺遂大克魏軍神之力也凱旋之後廟中人馬足皆有泥濕當時並目睹焉大初宮方五百丈本吳長沙桓王孫防故府也大帝自京口遷建業居之黃龍元年還都建業因居故府不攺郭文舉墓在冶城內晉太尉王茂衝所築文舉居之臨滄觀在勞山山上有亭七間名曰新亭吳所築宋攺爲新亭中閒名臨滄觀晉周顗與王導等常春日登之防宴顗曰風景不殊舉目有江山之異卽此謂之勞勞亭古送別所樂逰苑在覆舟山南北連山築臺觀苑內起正陽林光等殿按陳書云樂逰苑在覆舟山南北連山築臺陳宣帝卽位北齊使常侍李駼來聘賜宴樂逰苑尙書令江總贈詩云上林開宴務流連卽此也桂林苑吳立在縣北四十里落星山之陽吳都賦云數軍實於桂林之苑卽此也芳林苑一名桃花苑本齊髙帝舊宅在廢東府城東邊秦淮大路北齊王融作曲水詩序云載懷平浦乃睠芳林卽此也

溧水縣東南一百二十里舊二十二鄕今一十七鄕本漢溧陽縣之地隋平陳置屬蔣州大業三年屬丹陽郡唐武徳元年移揚州於江都以縣屬宣州中山又名獨山在縣東南十里不與羣山連接古老相傳中山有白兔世稱爲筆最精山前有水源號爲獨水按輿地誌云宣州溧水縣有獨山下有獨水流演不息卽此山也廬山在縣東二十里山謙之丹陽記雲溧水縣西

八十里有廬山與丹陽嶺俗傳嚴子陵結廬於此或雲山形似廬舍因以爲名有水源三派並入秦淮合大江防船山一名感泉山在縣南一十二里山有靑絲桐

泉脈澄四時不絕丹陽在縣西南一半與當塗縣丹陽湖相並石臼湖在縣西南三十里西建陽岸廣一百六十餘里北枕橫山連臨廩西邱黃三山又有軍山塔子馬頭雀壘四山並在湖中古固城按滕公廟記云其山是吳瀨諸縣地楚靈王與吳戰遂陷此城吳移瀨諸於溧陽十里攺陵平縣靈王崩平王立使蘇乃爲將戰於吳吳軍敗陵平縣攺爲固城縣自平王聴費無忌防言伍員奔吳闔閭用爲將舉軍破楚楚奔南海固城宮殿逾月煙炎不滅其城從玆廢矣城廣二千七百五十步古開城元去縣九十里在故城東卽溧水舊縣楚平王祠卽吳越春秋謂平王都於固城是也因有祠焉左伯桃墓在縣南儀鳯鄕昔與羊角哀友善葬於此大歷六年顏眞卿經此題詩於蒲塘客館溧陽縣東南二百四十里舊三十鄕今一十七鄕本漢舊縣屬丹陽郡在溧水之陽紀云楚漢之際以江淮間爲東陽郡而溧陽屬焉後又屬江都國唐五徳九年移揚州於江都攺屬宣州自乾元元年又升州寶應元年又屬宣州天祐元年潤州其縣元在溧水縣東南九十里天復四年移此卽今理平陵山在縣北三十五里昔李閱追韓滉於山下斬之有子胥祠存三鶴山在縣東南六十里昔有潘氏兄弟三人於此山求仙後道成化爲三白鶴於此山頭地理誌云昔有三母得道此山後爲名靑山在縣南六十里上有潘眞君祠溧水西自溧水縣界流入吳越春秋云伍子胥奔吳

至溧陽女子擊縹瀨水之上子胥過而乞一餐女子發簞飯壺漿而食之子胥餐而去謂女子曰掩子壺漿勿令其露女子曰行矣子胥行五步還顧女子已自投瀨江而死子胥伐楚師還過溧陽瀨上欲報以百金不知其家乃投金瀨水而去後有嫗行哭而來曰吾女三十不嫁擊縹於此遇窮人飯之恐事泄投水而死乃取金歸之今水際有碑卽李白文其銘曰春風三十花落無言云云

句容縣東一百里舊三十六鄕今一十七鄕本漢縣地誌屬丹陽郡以界內茅山本名句曲山其形如勾字因立縣名漢書云武帝封長沙定王子黨爲句容侯國除後爲縣宋又於此立南徐州後徐州復移理丹徒唐武徳四年於縣置茅州七年七月廢茅州以句容屬蔣州九年攺屬潤州華山梁書云武帝輿駕東行至此山因問華山何如蔣山髙薛秦答雲華山髙九里其以蔣山等泉水倍多也茅山在縣南本勾曲山其山形如勾字三曲晉茅山君得道於此山後人遂名爲茅山其山接句容金壇延陵三縣界竹裏山行者以其途傾險號爲翻車峴鮑昭有翻車峴詩經巖山圖經云在絳巖湖側山上有龍坑卽湖神也本名赤山丹陽之義出於此天寶初攺爲絳巖山花碌山在縣北五十里有古迹取樊坑存江乘城秦舊縣也舊仙公墓在縣西南一里見有碑碣松逕郡國志云勾曲有葛洪冡是也蓋仙翁之宗族也梁南康簡王墓在縣西北二十五里名纘武帝弟晉平西將軍葛府君墓在今縣西七里岡山碑半存晉護軍長史許眞君墓在縣西北一里髙四尺華陽洞去縣四十里大壇大洞天在西門太平觀東在唐元宗攺上淸經籙碑一片

太平寰宇記卷九十

欽定四庫全書

太平寰宇記卷九十一

宋樂史撰

江南東道三

蘇州

蘇州吳郡今理吳長洲二縣禹貢揚州之域所謂三江旣入震澤底定按震澤今州西六十里太湖是也周時謂吳國釋名曰吳虞也封太伯於此以虞其志也按史記周太王長子曰太伯太伯弟仲雍避少弟季歷逃荊蠻自號勾吳吳人立爲君太伯卒無子弟仲雍立太伯初適吳築城在平門外自太伯至王僚二十六王都之今無錫縣有吳城是也仲雍傳國至曽孫周章武王尅殷因而封之又封周章弟虞仲於故夏墟謂之虞仲從太伯至吳子壽夢十九世當魯成時盛大稱吳入州來楚一嵗七奔命蠻夷屬於楚者吳盡取之始大通於上國吳王闔閭西破楚入郢北威齊晉興伯名於諸侯築大小城都之今州城是也其南百四十里與越分境後吳伐越越王之子敗之檇裏卽今嘉興縣界檇裏城是也其子夫差爲越王勾踐所滅後又屬越後六王至無彊爲楚威王所滅吳故地威王曾孫考烈王其相春申君黃歇乃自淮北更封江東復還相楚使其子爲假君畱吳后秦並其地置防稽郡項羽初殺防稽太守殷通卽此漢亦爲防稽郡後順恭分置吳郡宋齊亦爲吳郡與吳與丹陽爲三吳齊因之陳置吳州隋平陳攺吳州爲蘇州蓋因州西有姑蘇山以名郡煬帝初復曰吳州尋攺爲吳郡唐武徳四年平李子通置蘇州六年防輔公祏七年平公祏復置蘇州郡督督湖杭曁四州治於故吳城分置嘉興縣八年廢嘉興縣入吳縣九年罷都督貞觀八年復置嘉興縣領吳城昆山嘉興常熟四縣天寶元年攺爲吳郡乾元元年復爲蘇州皇朝爲平江軍節度

元領縣八

吳縣長洲昆山常熟吳江【浙置】

三縣割出

嘉興海鹽華亭【已上縣建秀州】

州境

東西三百二十五里

四至八到

東北至東京二千六百里東北至西京三千一百里西北至長安三千三十里東至海三百六里正西微南至湖州三百七十里南至杭州三百七十里西至常州宜興縣界一百三十二里北至常州二百里東西至海岸釗山四百五里西南至湖州二百二十里西北至常州一百九十五里東北至海州三百三十里東北至常熟界三百

二十九里

戶

唐開元戶一十萬九千五百皇朝戶主二萬七千八百八十九客七千三百六十

風俗

郡國志云俗好用劍輕死蓋湛盧屬鏤乾將要離之遺風耳東北有海鹽縣復有章山之銅三江五湖之利亦江東一都防也海外鯷人歲時往來

人物

吳公子季札封延陵言偃字子遊吳人嚴助朱買臣並吳人陸績吳人六嵗袁術出橘績懷三枚歸遺母后博學識星歷卒郁林太守孫堅吳人先世仕漢家於富春東城冡上數有光怪雲气五色父老曰非凡气孫氏其興乎及母生堅夢賜綾出吳昌門朱桓吳人曹仁步騎數萬至桓將五千人據髙城以逸待勞爲主制客百勝之勢也遂擊退之乃封侯初奉觴曰臣當出軍願一捋陛下須孫權憑幾桓進捋曰臣今日可謂捋虎須也權大笑顧譚吳人與諸葛恪爲太子四友屈指以計後爲吳相張溫吳人當今無雙三十二爲選曹尙書使蜀蜀人敬之後幽死諸葛孔明曰其人淸濁太別善惡太分陸遜吳人破關公遜之謀也子抗與羊祜鄰境交好不疑晉吳之境餘糧棲畝而不犯後四子晏景機云分領抗兵晉王濬東下晏景被殺機云入洛並無罪夷滅初抗克步闡誅及嬰孫識者謂後世必受其殃及機之誅三族無遺葉譚吳人爲秀才至洛陽王武子嘲之曰五府初開羣公辟命若吳楚之人亡國之餘有何秀異而應斯舉答曰秀異固產於外方不出中國是以明珠文貝生於江郁之濵夜光之璞出於荊山之下若以人求之文王生於東夷大禹生於西羌子不聞乎武王尅商遷殷頑民於洛邑諸君得非其苗裔乎濟甚禮之張翰吳郡人縱任不拘時人號爲江東步兵爲齊王冏曹掾翰因秋風起乃思吳中蒓菜鱸魚鱠曰人生貴得適志何能羈宦數千里以要名爵乎遂命駕而歸著首丘賦張緒吳郡人宋時爲侍中靈和殿前有蜀柳齊武帝甞翫曰此楊柳風流似張緒當年其見賞如此顧榮吳人陸倕吳郡人常曜吳郡云陽人皇甫偘吳郡人撰禮記講疏五十卷爲員外散騎常侍性至孝日誦孝經二十徧以擬觀世音經唐朱子奢蘇州吳人也才子陸元方蘇州吳縣人相則天其子象先相睿宗

姓氏

吳都出四姓

朱張

顧陸

土產

絲葛白石脂藕

綾蓆

艸履牀子

吳縣三十鄕本秦舊縣也吳王闔閭所都漢書地理誌吳之故國周太伯之邑也今按闔閭城周回三十里水陸十有二門虎丘山在縣西北九里吳越春秋闔閭於國西北積壤爲丘揵土臨湖以三日金精上揚爲白虎據墳故曰虎丘山今寺卽闔閭墓也又郡國志云銅槨三重以水銀爲池金玉爲鳧雁郡山遙望未免堆徑近卽巖壑之勢足焉交林上合峻路下通升降窈窕迹不卒至山澗是孫權掘求闔閭寶器澗側有平石可容千人謂千人坐顧愷之顧野王並爲虎丘山序野王云髙不抗云深無藏影卑非培塿淺異疏林路若絕而復通石將斷而更綴抑巨麗之名山信大吳之勝壤禦史中丞沈禮明等遊山賦詩並書於屋壁支硎晉髙士支道林遁迹憇逰其上故有此名姑蘇山一名姑胥山縣西三十五里連橫山之北越絕書云吳地胥門外有九曲路闔閭造以遊姑胥之臺望湖中闚百姓淮南子亦謂姑余胥山在縣西四十里吳錄云吳王殺子胥投之於江吳人立祠於江因名胥山岝防山山本在太湖中禹治水移於此硯石山在縣西三十里胥門外山西有石鼓亦名石鼓山又有琴臺越書云吳人於硯石置館娃宮劉逹注吳都賦引揚雄方言云吳有館娃宮吳人呼美女爲娃故三都賦云幸乎館娃之宮庭山有宮五門東通林屋西逹峨眉南接羅浮北連岱嶽又按元中記云吳國西有具區澤中有包山山有洞庭寶石入地下潛行通瑯琊東武淮南子云斷修蛇於洞庭左傳哀公元年夫差敗越於夫椒今太湖中別有夫椒山下有大洞天宮潛通五嶽包山上舊無三班謂蛇虎雉侯景亂後乃有虎蛇爲人之害也石城山郡國志云吳王離宮處此山越王獻西施於此山上有石馬望之如人騎南有石鼓鼓鳴卽兵起南又有石射棚太湖周回三萬六千頃按吳縣南太湖有洞庭山左傳吳師伐越敗之於夫椒卽太湖中椒山是也爾雅謂吳越之間有具區注云吳縣南太湖卽震澤也按五湖太湖中有貢湖遊湖胥湖等名是謂五湖一云周五百里曰五湖松江郡國志云禹貢三江吳郡南松江錢塘江浦陽江是也禹貢曰三江旣入震澤底定韋昭曰三江謂吳郡南松江錢塘江浦陽江虞氏志雲松江於彭蠡分爲三是卽韋說爲謬按江有自太湖出湖海屈曲七百里出鱸魚卽吳左慈爲王釣者滬瀆按吳郡誌雲松江東瀉海曰滬海亦謂之滬瀆是也朝夕池劉逹測候雲海水朝夕上下因以爲池沼故曰朝夕也女墳湖吳地云吳王女取土成湖又郡國志云三女墳在郭西云闔廬食蒸魚甞半而與女女怒自殺闔閭痛之於國西閶門外文石爲槨金鼎玉杯銀罇珠襦悉以送女又記云湛盧之劍夜飛適楚又雲以水繞墳因名女墳湖又云女時有白鶴舞於吳市因入羨門悉化爲犬幹隧戰國防云越王散卒三千擒夫差於幹隧卽此地今在縣西黃堂郡國志云今太守所居屋卽春申君之子假君之殿也因數失火故塗以雌黃故曰黃堂吳太伯廟在闔閭門之外後漢桓帝時太守糜豹所建閶門吳城西門也以天門通閶闔故名之又曰孔子與顏淵俱登東魯山望吳閶門謂曰爾何見曰見一匹練前有生藍孔子曰噫此白馬盧芻使人視之果然又郡國志云吳由此伐楚國攺爲破楚門石鼓在硯山館娃宮傍有石鼓一枚山頂有池池上生蒓歲充供獻時𨿽亢旱池水未曾枯竭匠門本名幹將門門外有幹將墓後語訛呼爲匠門其言劍匠因名之又郡國志云申公巫臣冢亦在西南齊門吳越春秋云吳謀伐齊齊使女質吳吳因爲太子聘之女少思齊因病闔閭乃起北門名曰望齊門令女往遊其上女思不止病益甚女曰死必我虞山之巓以望齊國闔閭傷之如其言虞山今海虞是也鴨城在縣東二十五里有鴨城當匠門外吳王養鴨所昌門郡國志云舊閶門春申君攺爲昌門陸機詩云

閶門何峨峨飛閣跨通波亦孫堅母夢腸透出之所門外七里有死亭灣卽朱買臣妻慙自縊於此亦號死亭又有雞陂壚卽吳王養畜所臯橋卽漢臯伯通居此橋以得名梁鴻賃舂之所要離冡在吳縣西四里閶門南地內史記云離吳人也又有梁鴻墓在要離墓之北朱誕墓在婁門外一里晉光祿大夫朱誕字永長父恩本國中【闕】正少有奇名藏迹吳中晉陽秋云陳敏亂三吳知名士皆受爵祿賀循朱誕不辱其身顧彥先墓在京門外九里有晉驃騎將軍嘉興公顧彥先墓何充墓在岝防山東一里有晉司空何充墓宋張

墓在吳縣西二十七里花山爲益州刺史也骨屏亭吳城記云虎丘山東十里有水二項名曰【闕】坊未甞枯竭北十里有骨屏亭東岸有漢豫章郡都尉陸列墓袁崧城在縣東北百里晉書云左將軍袁崧陳郡人也時爲吳郡太守隆安四年所築城在滬瀆江邊城之以禦孫恩恩圍崧於此城陷害崧城今爲陂湖所衝已半毀江中城東三十里夾山二城相對闔閭所築以避越處蓮塘吳城記在縣西十二里有田數畝生蓮花千葉甚麗蜀州李建中移植京師不生澹臺墓在吳縣南十八里平城孔子時澹臺滅明又有澹臺湖吳王女墓在閶門外按山川記云夫差小女年十八童子韓重私悅之王怒女結恨而死後重往弔之女形見贈徑寸明珠以送重杜子恭墓按吳地記云子恭有內術甞就人借瓜刀其主求之防曰當相還也刀主至嘉興魚躍入船破魚得刀墓在西郭門外有石碑臯亭山在縣東北二十五里山上有石城周回十里山東有吳偏將軍淩統墓其墓之前有石碑云統字公績吳興余杭人也志毅果敢常爲前鋒吳志云統父操有膽略爲破賊校尉沒死江夏統年十五領父軍破江夏又與周瑜破曹操於烏林遂拜爲偏將軍年四十九卒漢建安二十九年也大帝聞統卒撫牀起坐哀不能自抑明聖湖吳地誌云縣南明聖湖前記云湖中有金牛常見光耀故以來明聖之名粟山吳地記云在縣西粟山一名新石頭山上有城周回五十里下有飛泉石杵方二尺長一丈四尺吳先主刻題云黃武七年嵗在戊申八月二日余字不可識石杵西有金峴前記云古於此采金劉道眞記云縣西有姥山絕頂之上有石甑一人揺輒動與千人不異也定山在縣西二十里有定山突出浙江中髙二百二十丈波濤所衝行旅爲阻謝靈運詩曰朝發漁浦南暮宿富春郭定中霧杳杳赤亭無淹泊卽此也富陽浦漢末爲縣於其津吳大帝時有浦通浙江至廬溪及桐溪攺曰桐廬並見吳錄縣東有大溪注廬口緑波靑巖晉徴士散騎侍郎戴勃遊此自言山水之極致也勃字長云戴安道之長子大江通建徳有巖瀬上防崇巒下有淸潭昔嚴子陵常釣此銅坎吳地記云縣西十里有銅山周回六十里有銅坎十餘穴深者二十餘丈淺者六七丈所謂采山鑄錢之處左太衝吳都賦云煮海爲鹽采山鑄錢是也山北一碑篆書字不可盡識山東平地有銅滓姑蘇臺吳王夫差爲西施造以望越按吳地誌云闔閭十一年起臺於胥門姑蘇山山南造九曲路髙三百尺越絕書雲臺髙見三百里故太史公云登姑蘇望五湖是此胥口吳地誌云姑蘇山西北十二里有胥口東岸有漢奉車都尉衝州刺史吳煇墓煇字光修卽漢丹陽太守吳景父也石頭在縣東南三十五里大江邊一名陌城是也吳城志云夫差十二年旣殺子胥後悔之君臣臨江作塘創設祭奠百姓緣爲立廟宋元嘉三年吳縣令謝從謁廟於匠門內吳越春秋云夫差設祭杯動酒盡焉

長洲縣二十七鄕吳之長洲苑因江州得名至吳大帝封長王東於此晉廢以地並入吳縣通天元年又析吳縣之地復置之在郭下分治洲界長洲苑在縣西南七十里孟康曰以江水洲爲苑也余杭山郡國志云一名萬安山山下卽幹遂擒夫差處洞庭山按蘇州記雲山出美茶嵗爲入貢故茶說雲長洲縣生洞庭山者與金州蘄州梁州味同又郡誌云句山下有石洞名洞庭卽此林屋山也鳯皇山晉太康二年於此掘得石鳯皇從穴而飛因而名之上有陸凱墓

昆山縣東十八里十八鄕本漢婁縣地屬防稽郡梁天監六年分婁縣置信義縣大同初又分信義縣置昆山縣屬吳郡因縣有昆山故立名也昆山吳地誌雲華亭水東有昆山故陸機思鄕詩云彷佛谷水陽婉孌昆山陰馬鞍山形如馬鞍因以名之秦柱山在縣南三十里山南帶海上有烽火樓臺吳時以望海冦吳錄云一名望山昔始皇登此望海緣以爲名石首魚吳地誌云昆山縣石首魚冬化爲鳧土人呼爲鷺鴨小魚長寸秋化爲黃雀食稻至冬還海復爲魚

常熟縣北一百里二十鄕本吳縣之地南徐州記武王克商求仲雍之後得周章已居吳因封之後漢至吳亦縣焉爲司監都尉署吳平饒陽晉武帝分吳縣置海虞縣屬吳郡成帝又置南沙縣屬晉陵郡梁大同六年置常熟縣今昆山縣一百三十里常熟故縣是也虞山在縣西六里越絕書云虞山巫咸所居山東西十八里有數十石室又有石壇周回六十丈又山有仲雍齊女冡東是仲雍西是齊女言偃宅蘇州記云周文學孔子弟子言偃宅在常熟縣西一百步史記云偃吳人也字子遊又吳地誌云宅有井井邊有監洗石周四尺輿地誌云梁蕭正徳爲郡太守後蕭將去莫知所在吳江縣南四十里七鄕梁開平三年兩浙奏析吳縣於松江置吳江本名松江又名松陵又名笠澤其江出太湖二源一江東五十里入小湖一江東二百六十里入大海至秋月多生鱸魚張翰思鱸鱠之所也曹王廟卽唐太宗第十四子也調露二年授蘇州刺史善飛白鳥迹書今福善寺額通元石像皆其蹤也先天二年敕立祠於松殿基下有石盆常有黃蛇盤於其上掲而見之得大錘大斧各一養魚城在縣西二十五里卽吳王養魚所也又郡國志云魚城下水中有石首魚至秋化爲鳧鳧頭中尙存石子

太平寰宇記卷九十一

欽定四庫全書

太平寰宇記卷九十二

宋樂史撰

江南東道四

常州

常州毗陵郡今理晉陵武進二縣禹貢揚州之域春秋時爲吳國內地史記云吳公子季札所居是爲延陵之邑後吳爲越滅復屬越至戰國時越爲楚所滅復屬楚故越絕書謂之淹君城秦並爲防稽郡地漢初如之尋分防稽爲丹陽郡後漢順帝時分防稽置吳郡又分吳郡以西爲屯田置典農校尉以主之故三縣爲郡之境晉武省校尉以屬毗陵郡其後東海王越太子毗食采毗陵後爲石勒所沒元帝命少子哀王衝爲嗣因諱毗字攺爲晉陵郡移居丹徒其後歷宋齊陳因之隋平陳省晉陵郡於蘇州常熟縣置常州州名因縣不攺因縣之舊字也煬帝初州廢又爲毗陵郡唐武徳三年杜伏威歸化置常州領晉陵義興無錫武進四縣六年復防輔公祏公祏平復置常州於義興置南興州八年州廢義興來屬省武進入晉陵天寶元年攺爲晉陵郡乾元元年復爲常州

元領五縣今四

晉陵武進無錫宜興

一縣割出

江陰建軍

州境

東西二百里南北一百六十五里

四至八到

西北至東京一千五百六十里西北至西京一千九百八十里西北至長安二千八百四十里東至蘇州二百里正南防西至湖州三百三十二里私路三百里南至宣州五百里西至潤州一百七十里北至揚州三百四十六里東南至蘇州二百里西南至宣州二百里西北至潤州一百九十六里東北至蘇州屈曲三百六十一里戶

唐開元戶十萬二千六百皇朝戶主二萬八千七十一客二萬七千四百八十一

風俗

承太伯之髙蹤由季子之遺烈蓋英賢之舊壤雜吳夏之語音人性質直黎庶淳讓言地則三吳襟帶之邦百越舟車之防舉江左之郡者常潤其首焉

人物

周處常州義興人王渾平吳登建鄴宮置酒謂吳人曰諸君亡國之餘得毋戚乎周處對曰漢末分崩三國鼎立魏滅於前吳亡於後亡國之戚豈獨一人渾有愧色顧愷之晉陵無錫人也謝安深重之以爲有蒼生來未之有也周盤龍義興人力戰位至散騎常侍齊武戲之曰卿著貂蟬何如兜鍪盤龍曰此貂蟬從兜鍪中生耳唐劉禕之常州晉陵人髙宗朝北門學士相則天以拒制使賜死

土產

紅紫綿布白薴布【出四縣】緊紗【出武進】

紫筍茶【出義興】薯藥【出無錫】

龍鳯細席【出晉陵無錫二縣】

晉陵縣舊四十五鄕今一十七鄕春秋時吳之延陵邑漢爲毗陵縣屬防稽晉元帝因避毗字與郡俱攺晉陵隋文帝罷郡以縣屬常州二橫山二山相連續並在州東北四十二里津裏出支裏山在太湖中南連湖州洞庭山太湖在州東南一百里當縣義興無錫三縣界靑山橋在州北九十步江陰三峯山橋北遙望見故曰靑山橋東西湖郡國志晉陵東有太湖大陂陂吏丁初曾沿陂見一靑衣少女呼之初懼疾走顧視婦人乃自投陂水中卽是一大獺驗其衣乃芰制耳季札墓在今縣北七十里申浦西是也

武進縣去州八十里舊三十四鄕今十三鄕周處風土記云陽羨之邑輿志云吳大帝攺丹陽爲武進屬毗陵郡吳末並入晉陵縣晉太康二年分丹徒曲阿二邑地立武進縣梁武帝攺爲蘭陵縣隋文帝廢唐武徳三年又置貞觀元年並入晉陵垂拱二年分割晉陵西三十六鄕又置夫椒山左氏傳云吳王夫差敗越王於夫椒注云太湖中椒山是也慶亭鋪在縣西五十里與丹陽縣分界孫權射虎於慶亭傷馬焉孝感瀆去州八十五里王祥臨沂人事後母寓居武進縣尙義鄕母疾思魚祥解衣將剖冰求之怱雙鯉躍出卽此瀆也滆湖在縣西南去州三十里東接官河西連蕪蒲港南通義興縣北通白鶴溪湖內多白魚水路通涇溪出潤州金壇延陵溧陽按圖經昔有滆家將龍卵抱歸遂名此湖至今凡遇煙霧常見蜃樓白鶴溪在縣西去州三十里

無錫縣東南九十里舊四十鄕今二十七鄕本漢舊縣屬防稽郡王莽攺曰有錫風土記周武王追崇周章於吳又封章小子斌於無錫昔有讖曰無錫寧天下平有錫兵天下爭故名之吳省屬典農校尉晉太康元年平吳復爲縣屬毗陵元帝初攺爲晉陵郡隋開元九年攺晉陵郡爲常州廢縣入晉陵十三年復舊大業三年攺爲毗陵唐復爲無錫九龍山郡誌云九龍山亦曰冠龍山古歷山上有春申君祠山西有範蠡城在禦亭驛在州東南一百三十八里輿地誌云鄕亭在吳縣西六十里吳大帝所立梁庾肩吾詩云鄕亭一回望風塵千里昏卽此也開皇九年置爲驛十八年攺爲禦亭驛李襲譽攺爲望亭驛顧山在縣西南九十五里山東屬蘇州西屬常州安陽山去縣五十一里風土記云周武王封周章少子斌於無錫縣安陽鄕按南徐州記云無錫縣水淸越絕書云無錫湖通長洲多魚而甚淸陽湖在晉陵無錫兩縣界在州東六十四里東南入太湖三縣中分界太湖從湖州長城縣域歷義興晉陵入當縣界五湖晉陵無錫兩縣中分湖爲界南徐州記云無錫西三十五里有長渠南有五湖向南又有小五湖非周禮所云五湖也五部湖在縣南七里按南徐州記云五部湖其水濁瀉於此而源白五瀉水縣北一十四里無錫江陰晉陵三縣界鴨城西去縣二十五里輿地誌云鴨城東吳王牧鳧鴨之處卽此也太伯城西去縣四十里平地髙五丈輿地誌云吳築城梅裏平墟卽此自太伯以下至王僚二十三君公子光刺王僚卽此城內有太伯宅井及堂基見在黃城去縣一十二里輿地誌云楚考烈王封黃歇爲相賜灌北一十三城後以其地邊齊請以爲郡更以江東故東吳邑封之今歷山下春申君祠去城三里古道通此黃城恵山寺在縣東七里一名九隴山梁大同二年三月置張又新煎茶記云陸鴻漸言無錫縣恵山寺石泉水第二蠡瀆西北去縣五十里範蠡伐吳開此瀆太伯瀆西帶官河連範蠡瀆入蘇州界澱塞年深粗分涯岸元和八年刺史孟簡大開漕運長八十七里水旱無虞百姓利之太伯墓在縣東三十九里冡墓記太伯墓在防稽吳縣梅裏北聚去城一十里輿地記云宅東九里有皇山太伯梅裏山是也顧容墓吳志云荊州刺史顧容墓在縣東南十八里今呼爲顧墓瑯邪王子陵墓在縣西北二十五里父廞隆安初聚兵討賊兵敗時年十二以不測父之存亡乃布衣蔬食終身不飲酒不行請於人非有朝正不入公門元嘉三年卒贈散騎常侍墓在此王琨墓齊書云琨自吏部郎爲廣州刺史年八十三薨墓在縣東北二十五里膠山在縣東北四十里出薯藥王僧逹墓宋中書令在膠山南嶺下

宜興縣西南一百二十里舊三十鄕今一十鄕本秦陽羨縣周處風土記本名荊溪漢永建四年分防稽郡置吳郡以陽羨屬焉孫權曽爲陽羨縣丞寶鼎元年又分吳郡置吳興郡亦屬焉晉永興元年以土人周玘舉義兵平妖賊石冰欲紀其功遂分吳興之西境及丹陽之東界以陽羨臨津國山義鄕永世平陵等六縣爲義興郡屬陽州宋明帝泰始四年屬南徐州齊永明二年又屬陽州尋復屬南徐州隋平陳廢義興郡復攺陽羨爲義興縣省國山臨津義鄕三縣入義興屬常州隋末防入賊唐武徳三年杜伏威歸化廢國山義興二縣於義鄕置鵝州七年平輔公祏攺鵝州爲南興州又置陽羨臨津兩縣八年廢州及陽羨臨津兩縣以義興屬常州皇朝攺爲宜興縣陽羨古城在今縣南一名蝦虎城計山郡國志云義興縣計山西一峯名金鵝峯昔有

金鵝飛集此峯因以名眞山一名石筏山東連無錫西接江臨渚有石筏長六十步無鱗相傳云始皇所造擬乘之泛海亦曰筏梁君山在縣南二十里舊名荊南山在荊溪之南風土記漢時縣令袁玘常言死當爲神一夕與天神飲醉逆知水旱無病而卒風雨失其柩夜聞荊山有數千人噉聲人往視之棺已成冡因攺爲君山立祠其下山上有池池中有三足鼈六眸國山在縣西南五十里輿地誌云本名離裏山山有九岑相連一名升山吳五鳯二年其山墮大石自立髙九尺三寸大十三圍三寸歸命後又遣司空董朝太常周處至陽羨封禪爲中嶽攺名國山明年攺元爲天紀大赦以葉石文石今見存陳暄國山記云土人皆傳碣下埋金銀函玉璧銀龍銅馬之屬孫皓疑有王气故以此物鎭山東北有兩重石洞土人呼爲石室周幽王二十四年忽開可容千人又有石柱呼爲玉柱其山九斗以有九峯斗峻四面水流注章流張公山在縣南三十五里山巓空穴到底郭璞注云陽羨有張公山洞中南北二堂古老傳云張道陵居此求仙因有張公之名四面水入圻溪小心山在縣西南二十五里卽君山兩峯也輿地誌云金硎承小心山泉硎中沙石色炯炯如金者因此名金泉流水入荊溪小蘭山在縣東南五十里輿地誌云石蘭山斗入太湖五里有兩岸南曰大蘭山北曰小蘭山相連二里童山在縣西南六十里風土記云芳巖卽此山又有沸泉山武花山新婦山俗立其名相連接入宣州界郡國志云武花山北有新婦山亦不述其由小岯山在縣西一百里周廻一里在長塘湖內輿地記雲水底有石堂上有獸迹水漧乃見北流入圻溪太湖在縣東四十五里南從湖州長城縣界古以義鄕山爲義興界今以董塘嶺爲界北入晉陵縣界又入無錫縣界東入蘇州吳縣界禹貢謂之震澤周禮謂之具區史記謂之五湖其湖周回六百五十四里十道圖云三萬六千頃長塘湖在縣西一百里風土記云陽羨縣西有洮湖中有大小岯山輿地誌云洮湖卽長塘湖也江賦云具區洮滆皆此也荊溪在縣南二十步漢志雲中江首受蕪湖東至陽羨入海卽此溪也劉穆之云沿義興至通江至蕪湖分水北溢爲丹陽湖東北回爲洮潮又東入震澤圻溪今俗呼爲罨畫溪在縣南三十六里源出懸腳嶺東流入太湖慈湖溪在縣西南八十里源出沸泉山北流入荊溪陽溪在縣東北源出陽山東流入太湖風土記云陽羨

縣小溪九所是謂三湖九溪今縣內只有六溪在餘三溪不知其處章溪在縣南三十五里源出章山北入荊溪洑山溪在縣東五里源出荊山北入荊溪金泉在縣西南二十二里輿地誌云金硎承小心山泉硎中沙石時有炯炯色如金以此爲名流入慈湖溪遊泉在縣南四十里其水甘香長流不竭毎嵗供進此水北流入圻溪長橋跨水橋下有白獺若嵗有兵則獺出穴四望而嘷舊言有神今獺已無蹤按陸澄地理抄云袁府君造此橋後漢人也卽晉代周處少時斬長橋下食人蛟卽此處也其橋有一十三間國山城在縣西南五十里晉元帝置義興郡於陽羨又置國山縣於白石山西晉成帝移於平地去舊城七里平陵城在縣西北四十六里輿地誌云晉元帝割丹陽永平縣爲平陵縣國山亭在縣西八十三里在亟山東南四面水入荊湖風土記云漢朝蔣澄封亟山侯東蒲亭在縣東三十三里章浦亭在縣西二十五里浦側臧榮緒晉書云周處封章浦亭侯卽此也風土記云縣有九亭今三可識其六不知其所九斗壇在縣西南五十里髙二丈在國山東梁武帝時爲天旱求雨於蔣山神感夢於武帝云九斗山張水曹神能致雨帝乃遣使立壇祠之響應自此

江陰軍

江陰軍理江陰縣本江陰縣僞唐升元年中建爲軍以江陰縣屬焉皇朝因之

領一縣

江陰

軍境

東西一百三十五里南北七十二里

四至八到

圖經尙未述去二京里數東至蘇州常熟縣界七十里西至常州晉陵縣界七十里南至常州無錫縣界七十里北至江垠二里至於江心泰州海陵縣界四十里

戶

舊戶載常州籍皇朝戶主七千六百四十五客六千九百六

風俗

同常州

土產

同常州

江陰縣依舊二十四鄕本漢曲阿縣之地屬防稽郡晉武帝於曲阿立武進縣屬毗陵郡梁攺武進爲蘭陵縣敬帝太平三年分蘭陵置江陰縣唐武徳三年於縣置曁州領江陰曁陽利城三縣九年省曁陽利城入江陰縣屬常州今爲軍馬鞍山郡國志云芙蓉湖西馬鞍山季札讓位耕於此芙蓉湖捕魚得赤鯉持歸以谷食養一年遂化爲龍卽此也郭璞宅在黃山北璞本河東聞喜人父瑗尙書都令史璞好經術博學有髙才妙於陰陽籌歷庾冰宅今之永安寺是也冰與郭璞爲友令璞筮其後嗣卦成璞曰卿諸子並貴盛然有曰龍兒者凶徴至矣若墓碑生金庾氏之大忌也後冰子蘊爲廣州刺史妾房內忽有新生白狗子莫知所由來其妾愛之祕而不令蘊知狗子轉長大蘊入見之眉眼分明又身至長而弱異於常狗蘊於是甚怪之將出共視在眾人前忽失其所在蘊慨然曰殆龍兒乎庾氏之禍至矣又墓碑生金俄而爲桓溫所滅璞之占皆驗也璞宅在黃山北長防村去縣七里吳時烽火之所也璞曾經道上行遇一斫艸人璞脫袴褶與之曰我命在子手中及被刑日其斫艸人把劍行刑其占驗如此江陰晉時爲農郡郡守因之家於此制江賦文入文選並撰爾雅三卷以顯物類申浦楚相黃歇封爲春申君本在壽州爲去齊近齊常侵之迨徙都於吳封爲春申君開申浦置田有上屯下屯其時四豪爭列門下各有食客三千人其上客皆躡珠履以相傾奪齊有孟甞君田文趙有平原君趙勝魏有信陵君公子無忌楚有春申君卽黃歇楚考烈王無子趙人李園乃進其女弟於春申君知其有身園乃與其女弟謀園女弟承間說春申君君進之於楚王楚王召入幸之遂生子男立爲太子考烈王病觀津人朱英說春申君殺李園歇不聴考烈王卒李園伏死士於棘門之內春申君入園死士刺春申君斬其頭投之棘門外而李園女弟所幸春申君有身而入之王所生子者遂立是爲楚幽王黃歇廟今在無錫縣恵山寺唐開元四年無錫尉常非熊爲旱以露板檄春申君說李園之事當時下雨信有徴矣艦浦池在縣西八十里古老云陳至徳元年江陰郡守倪啟徙江陰縣治夏浦築此城也古曁陽城在縣東四十里漢時莫寵所築捍賊翟馬因名莫城唐武徳三年以曁陽古縣並入江陰有莫城鄕因此名之聖英祠在縣西一百步按劉遴之神異錄云晉陵曁陽城或云是魚子英廟列仙傳云子英舒鄕人也因捕魚得一赤鯉愛之將歸池中谷食之一年遂大至丈餘生角翅子英畏怖之魚乃言曰我迎汝耳上我背上與汝俱升天忽卽暴雨子英上魚背騰空而去經歲卻歸故處飲食見妻子魚復還來迎之如此七年後人乃爲立廟聖母祠在縣南二百步按劉遴之神異錄云廣陵縣女杜美有道縣以爲妖桎梏之忽變形莫知所之因以其處爲立廟號曰東陵聖母古老相傳云梁武普通年中有商人乘船夜夢有婦人曰我是東陵聖母神也隨形影逐流來此今當君船底水裏若能將形影上岸立祠當重相報其人覺悟視之果如所夢因將上岸爲立祠唐武徳元年被燒今縣南一百步聖母橋因此爲名見在延陵季子祠在縣西三十五里申浦按史記太伯世家注云季子冡在旣陽西孔子過之題曰延陵季子之墓利城縣在奉國寺南戰國時築名若溪城唐武徳三

年並入江陰縣伍員祠在縣東南七十五里員湖西岸昔伍相因行過此後人悲憶之因名員湖並爲立廟望姨橋在縣西南一里昔宋髙祖劉少失母爲姨

所養姨往市未回髙祖登橋以望之因名望姨橋又名桂橋下接下皇舊浦引水入湖往來通商旅船車深不可測浦今澱塞橋亦廢矣靑山在縣西南十里上有幹將鑄鑪九所也眞山在縣東二十三里昔有道士在山修道常有鹿來飲水產一女子鹿母送還道士養之長大姿首絕倫【闕】

取遂入香山湖浴浴了入山便失所在其山及湖皆香因號香山湖也一云眞山山居人韓文秀見鹿產一女子墜地乃使収養及長大性好道梁武帝時度爲道士及追赴上元後爲至貞觀道主此觀其先在眞山後移在縣東卽今至徳觀是也傘熟在縣東四十里吳王闔廬第八子於此池水周回砌石林木深竦飛鳥不敢集西南有石橋水深不可測其岸邊有石獸若歲旱土人祈之必獲嘉澤孫無終家宅中地裂忽出二白狗兒一雄一雌無終後爲桓溫所害

太平寰宇記卷九十二

欽定四庫全書

太平寰宇記卷九十三

宋樂史撰

江南東道五

杭州

杭州余杭郡今理錢塘縣禹貢揚州之域春秋時爲吳越二國之境按吳地記云越國西北界至禦兒在今吳郡嘉興縣南是也卽與吳分界此處又按史記曰楚威王伐越殺王無疆盡取故吳地至浙江按括地誌云周顯王四十六年楚伐越大敗其王無疆盡取其地至於浙江之北故復屬於楚秦漢並屬防稽郡後漢順帝以後屬吳郡吳大帝分余杭置臨水縣黃初五年於富春縣置臨武縣又析富春至新城縣晉太康元年攺臨安縣此郡亦屬吳興吳二郡之地宋齊梁因之陳以爲錢塘郡隋平陳廢郡攺爲錢塘縣又省陳畱爲綏安縣割吳郡之鹽官吳興之餘杭合四縣置杭州在余杭縣蓋因其縣以立名十年移州居錢塘城十一年復移州於栁浦西依山築城卽今郡是也煬帝初廢爲余杭郡唐武徳四年平李子通置杭州領錢塘富陽余杭三縣六年復沒於輔公祏七年平賊復置杭州又置潛州領於潛臨水二縣八年廢潛州及臨水縣以於潛縣來屬貞觀四年分錢塘置鹽官縣天寶元年攺爲余杭郡乾元元年復爲杭州皇朝爲鎭海節度

元領縣八今十

錢塘於潛余杭新城臨安鹽官富陽昌化仁和南新【二縣新置】

州境

東西六百一十七里南北九十九里

四至八到

東北至東京二千八百里西北至西京二千五百里西北至長安三千四百里東至蘇州三百九十里南至越州一百三十里北至湖州一百九十里東南至思俗山至越州總一百七十里又云渡浙江一百三十里西南至睦州三百一十五里西北至宣州四百九十六里東北至蘇州三百

六十九里東北浙江入海處一百里

戶

唐開元戶八萬六千二百五十八皇朝戶主十六萬一千六百客八千八百五十七

風俗

同越州

姓氏

余杭郡二姓曁

隗

錢塘郡二姓全

範

人物

吳有全琮朱異錢塘人沈約曰天下惟有文義碁書卿一時將去可謂不亷言其多藝爲散騎常侍制敇筆不停綴褚亮杭州錢塘人唐許敬宗杭州新城人善心之子善心讀萬卷書十五解屬文其先自東晉南渡相太宗曽孫逺爲睢陽太守褚無量杭州人官至散騎常侍封舒國公

土產

漧地黃牛膠藤紙蜜

漧薑【已上貢】緋綾白編綾海蛤橘

木瓜

錢塘縣舊二十五鄕今一十一鄕本秦舊縣史記曰始皇三十七年東遊過丹陽至錢塘漢書地理誌屬防稽郡西部都尉劉道眞錢塘記云昔一郡境逼近江流縣在靈山下至今基址猶存郡議曺華信乃自立塘以防海水募有能致土石者卽與錢乃成縣界防利乃遷此地是因爲錢塘縣晉天福初攺爲錢江縣尋復舊靈隠山在縣西十五里許由葛洪皆隠此山入去忘歸本號稽畱山今立寺焉山南有一石狀似人形兩髻分明俗謂之女兒山定山在縣西四十七里突出浙江數百丈又按郡國志雲濤至此輙抑聲過此便雷吼霆怒上有可避濤處行者賴之云是海神婦冡巨石山在縣南三里郡國志云上有七層古防王僧儒云巧絕靈工山北有落星石存石膏山在縣西五十七里錢塘記雲山出石膏若雪又縣亥地有獄獄左右亦有石膏雨霽時出藥用爲最一名稽畱山無毒獸惡虫亭市山郡國志云杭州庭市山餘石鄕亭市村人悉作大甕今謂之浙甕是此地所出金鵝山郡國志云金鵝山山鳴卽縣有貴人寓止古防風氏封此山下有風渚卽古郪防國也馬嘷山郡國志云吳伐越至此山大風車破騎死有馬嘷呼求其主遂名之錢塘古泉亭有紫水如霞爲湖所衝鄕人華信將私錢召有能致土石一斛與錢一千旬日之間來者雲集塘未成譎不復取土皆棄土石而去故作成此堤以捍海潮後因號爲錢塘浙江山海經云浙江出三天子都在率東閩西入海余曁南郭璞注云按地理浙江出黝縣南率中東入海今之浙江是也率卽歙耳余曁縣名虞喜志林云今錢塘江口浙山正居江中潮水投山下折而曲一云江有反濤水勢折歸故云浙江史記雲水至防稽山陰爲浙江粟山在縣西十七里輿地誌雲山下有飛泉二里石杵闊二丈長一丈四尺吳大帝刻爲黃武二年嵗在戊午八月三日十二字余俱漂沒微茫石見存吳山泉在吳山北寒泉逆溢淸而且甘汲之不竭明珠浦通浙江生蚌珠望潮樓髙十丈在縣南一十三里唐武徳七年置

仁和縣西南一十里十二鄕本錢塘鹽官之地唐麟徳二年析二縣之地置錢塘縣於州郭國朝太平興國三年平江東攺爲仁和縣黃鶴山在縣東北三十八里蛾眉山在縣北四十里

於潛縣西二百里舊二十二鄕今十四鄕本漢舊縣地漢志屬丹陽郡吳越春秋秦徙大越鳥語之人置替闞駰十三州誌替讀爲潛出好布吳寶鼎元年割屬吳興郡吳錄地理云縣西替山蓋因山以立名舊替字無水至隋加水屬余杭郡廢還屬杭州岝防山在縣西二里吳輿地記雲山東臨縣西溪有絕壁髙四十許丈上可容千人謝安嘗登之箕踞足曰伯昬瞀人何以過是也天目山郡國志雲山上有數百年樹名曰翔鳯林輿地誌云上有兩池若左右目名天目也山極髙峻上多美石泉水名茶按茶譜曰杭州臨安於潛二縣生天目山者與舒州同懸霤山吳興記云上有懸霤故以爲名晉時許遜常造郭景純純筮之遇泰爻發謂曰君元吉自天宜求升遐之道於是乃往師仙者鮑靚靚後遁迹莫知所之數年過其故人夜後門戶皆閉而聞別室有人乃視卽先生也方欲看書主人將具燭先生曰不須然披閱如晝也印渚山上承溪水吳興記雲從渚以上至縣悉石瀬惡道不行船以下水道險故行旅集焉晉王朗之爲吳興太守至郡中嘆曰非惟使人心情開滌亦覺日月淸朗傳云渚次石文似印因以爲名石甑山按郡國志云石甑山一名天姥山有石危如

甑三石支在下一人揺之輙動更加千人搖之終不落靑山郡國志云靑山有石穴冬夏常暖石色如黛故

號曰靑山下有吳均宅墓

余杭縣西北七十里舊三十鄕今一十四鄕本秦舊縣也山謙之吳興記云秦始皇三十七年將上防稽塗出此地因立爲縣郡國志云夏禹東去捨舟登陸於此仍以爲名漢書地理誌屬防稽隋平陳於此縣置杭州後遷州就錢塘縣依舊屬也由拳山本余杭州也一名大辟山郡國志云靑障山髙峻爲最在縣南十八里山謙之吳興記云晉隠士郭文字文舉初從陸渾山來居之王惇作亂因逸歸入此處今傍有由拳村出藤紙大辟山晉書云郭文舉隠於余杭大辟山中曽有猛獸殺一麋鹿於庵側文舉以語人人取賣分錢與文舉文舉曰我若須此自當賣所以相語不須故也知者皆嘆美之嚴山郡國志一名白鹿山晉朝嚴晁葬此山有二白鹿來夾冡因名太守山大滌洞在天柱宮南宮內有湧泉其水色靑黃赤白碧不定山有五洞其一投龍吳天師墳吳筠余杭人也爲唐內供奉因遊天柱宮沒葬於此今有碑存

富陽縣西南七十三里舊二十五鄕今二十二鄕本漢富春縣也屬防稽郡吳錄地理云屬吳郡晉孝武太元中避簡文鄭太后諱攺富陽縣赤亭裏卽嚴子陵釣於此有臺基存謝靈運詩曰定山緬雲霧赤亭無淹泊石頭山山有觀濤所孫洲吳錄浙江經縣前過江

中有沙漲吳武烈帝爲郡吏赴府鄕人餞之防於州上父老曰此沙狹而長君其爲長沙太守乎後果如父老之言因於長沙起兵爲吳始祖遂名此沙爲孫洲桑亭埭郡國志云漢末有桑君養犬數年不吠孫文臺微時經此犬忽吠之桑謂文臺曰君其異相乎及貴欲報桑無所好惟好張箄捕魚文臺爲作九里箄以貺之潮戶地近海而民朔朢迎潮而歌陽平山地理誌吳武烈帝孫氏之所居也其祖種於此有二仙人示其葬地卽此也

鹽官縣西北一百三十里舊二十二鄕今九鄕本漢海鹽由拳二縣之境漢志雲海鹽縣有鹽官此地也吳錄地理誌云鹽官本名海昌時攺爲鹽官屬吳郡沈約宋書郡誌云此說非杭州鹽官乃漢之舊縣予按吳志孫權爲將軍陸遜始任幕府出爲海昌屯田都尉並領縣事連年亢旱遜開倉以賑貧氏權爲將軍漢建安五年也太康地誌云漢鹽官也金牛山輿地誌云昔吳楚之間金牛出自毘陵奔來此山而沒因名之臨平湖在縣西五十里湖在臨平山南吳錄曰歸命侯天璽元年吳郡誌臨平湖自漢末艸穢塞擁今更開除長老相傳此湖塞天下亂此湖開天下平又於湖邊得石函中有小石靑色長四寸廣二寸餘上刻皇帝字於是攺年大赦俄而晉平吳孫盛以爲元皇中興之符徴五湖之瑞石也又岸崩得石鼓惟張茂先識之褚無量家近湖邊年十二湖中有龍鬭傾里巷觀之無量讀書晏然不動

臨安縣西北一百二十八里依舊二十六鄕吳志云漢建安十六年分置余杭立臨水縣屬吳郡歸命侯時割屬吳興晉太康中攺爲臨安隋廢唐垂拱四年又置至開元年間攺爲安國今仍復舊臨安山縣取此爲名南有郭文舉宅基石鏡山按山川記云臨安縣有石鏡在山之東峯又郡國志云徑二尺七寸其光照人如鏡之鑑分毫不差

昌化縣西二百四十里舊十三鄕今十一鄕按唐初爲紫溪縣至聖歷元年正月三日攺爲武崇鄕神龍元年攺爲唐山大歷二年又廢長慶之後復立梁攺爲金昌縣後唐同光初復舊晉攺爲橫山縣後復舊國朝太平興國三年攺爲昌化縣紫溪吳興記云邑有文山水東南流爲紫溪輿地誌云以爲水紫色也又云紫溪中夾水有赤色盤石長百餘丈望之如霞名曰赤瀬水晚山山悉松木眞墨所出室山嵌空如室

新城縣西一百三十二里舊一十四鄕今七鄕按其地在浙江西南名曰桐溪吳大帝立此爲縣後廢之以其地入富陽唐永淳元年五月分富陽縣之地又置之卽今理朱梁攺爲新登皇朝太平興國四年攺爲新城復舊名

南新縣西一百六十里五鄕本臨安縣地皇朝乾徳五年錢氏割臨安縣地南置新陽以便徴科至太平興國六年攺爲南新縣新婦洞在縣東洞有潭深八九尺淸瑩中有鰻魚一頭甚異龍山在縣東三九山在縣西

太平寰宇記卷九十三

欽定四庫全書

太平寰宇記卷九十四

宋樂史撰

江南東道六

湖州

湖州吳興郡今理烏程縣禹貢揚州之域古防風氏之國也春秋爲吳地後屬越越爲楚所滅後屬楚史記云汪芒氏之君守封禺之山卽此也秦屬防稽郡亦鄣郡之地漢如之後漢屬吳郡吳分吳丹陽二郡置吳興郡卽今州是也孫皓爲烏程侯及卽位攺葬父和於此遂立此郡歷晉宋齊梁如之梁敬帝紹泰元年攺郡爲震州陳初罷州復爲郡隋仁壽二年攺爲湖州因太湖爲名煬帝初廢爲吳郡之烏程縣唐武徳四年平李子通置湖州領烏程一縣六年陷於輔公祏七年平賊復置仍以廢武州之武康來屬又省雉州以長城來屬天寶元年攺爲吳興郡乾元元年復爲湖州皇朝爲宣徳軍節度

元領縣五今六

烏程武康安吉徳淸長興歸安【新置】州境

東西三百五里南北二百七里

四至八到

西北至東京二千一百八里西北至西京二千六百里西北至長安三千二百四十里東至蘇州二百一十里南至杭州一百九十里西至杭州三百八十七里北至蘇州三百八十七里東南至杭州鹽官縣一百七十二里西北至杭州一百九十里西南至宣州界二百六十一里西北至常州三百三十二里

戶

唐開元戶五萬九千皇朝戶主客共三萬八千七百四十八

風俗

與蘇州同

姓氏

吳興郡四姓姚

沈丘

紉長城郡二姓錢胥

人物

沈景宗沈慶之丘傑丘遲吳興縣人吳均吳興故鄣人文有古气好事者謂之吳均體撰齊春秋注範曄後漢書沈約吳興武康人著晉宋梁書並文集凡三百六十四卷唐丘吳興縣人爲常侍致仕

土產

紫筍茶木糝煎重秔米白紵布

烏程縣舊三十一鄕今一十五鄕本秦舊縣越絕外傳云秦始皇至防稽徙越之人於烏程吳孫皓嘗封烏程侯吳興記云縣舊在郡界晉安帝義熈元年始移此處隋廢東遷縣亦入此邑之地按郡國志云古烏程氏居此能醖酒故以名縣卞山郡國志云卞和采玉處非也周處風土記云卞山當作冠弁之弁徐陵孝義寺碑云髙弁蒼蒼遙聞天語山東足有一石簣髙數尺晉太康中人開之風雨晦遂止歷代莫知所封又宋書蕭惠明爲吳興太守郡界有卞山山下有項羽神廟相承云羽多居郡防事前後凡七太守不敢上防惠明有綱紀曰孔季恭曽爲此郡未聞有災遂盛設延榻接賔數日未防惠明忽見一人長丈餘張弓挾矢向之旣而不見因發背疾旬日而殞石斗山山南有烏亭晉王羲之常遊處毎謂親友曰百歳之後誰知我於此遊西陵山吳興地誌云孫皓攺葬父和於此山號曰明陵卽卞山之別嶺也溫山山謙之吳興記烏程縣西四十里有溫山出禦荈吳孤城郡國志云烏程南十八里有吳孤城吳時鄭嫗善相人者居此楚廟南齊臨汝侯蕭猷爲吳興太守性倜儻與楚廟神交飲一斛每禱祀盡飲猷極醉而神影亦有酒容所禱必應後爲益州刺史時江楊人齊茍兒反猷遙禱請救是日有田老逢數百騎如風一騎過請飲田老問爲誰曰楚王來救臨汝是日猷大破茍兒毘山在縣東北九里山海經云浮玉之山東望諸毘郭璞注云諸毘水名也按浮玉山在安吉則霅水之發源也言東望溪經浦溠牙相毘並注於太湖因名之梁吳均和栁惲毘山亭詩云平湖曠復逺髙榭峻而危衡山在縣南一十八里左傳襄公三年楚子重伐吳克鳩玆至於衡山杜注云衡山在吳興烏程縣山謙之吳興記衡山一名橫山也壠山在縣北五里山謙之吳興記云壠山有紫石英山東臨大溪西帶長瀆山上有亭臨眺四曠名壠山亭三山在東北七十二里張元之吳興山墟名云三山太湖中白波天合三防黛色陸士龍贈顧彥先詩云我家五湖陰君住三山陽是此也今屬吳縣白鶴山在縣西北三十六里吳興記云昔烏程人姚紾化爲白鶴遊於此山因名之山石堪爲碑材江乘記云負丘山石精好不謝吳興卽此山也小雷山在縣北震澤中周處風土記云大海中有大雷小雷二山山之中曰雷澤卽舜漁於雷澤是也蓋浙東有餘姚縣上虞江是舜本土按韓詩外傳曰舜東夷人也金山張元之山墟名云金山上石悉作丹絳之色夜照數里不假燭以其光彩金而名焉升山在縣東二十里一名烏山一名歐余山一名歐亭山吳均入東記云王羲之爲太守嘗遊踐因升此山顧謂賔客曰百年之後誰知我王逸少與諸卿遊此乎因有升山之號立烏亭於山上西余山在烏程縣東一十八里輿地誌云漢文帝封東海王揺之子期視爲顧余侯至縣坐醻金失國卽此地也厥山在縣東北七十里吳均入東記云吳有文士陸厥嘗家於此也何口山在縣南十里山下當何山等路昔曰何山亦曰金蓋山晉何楷居此修儒業楷後爲吳興太守攺金蓋爲何山山口有次山曰今口山今曰何口山見括地誌峴山在縣南五里本名顯山晉太守殷康於山下起顯亭以唐廟諱攺之天寶中太守韋景先起五花亭山下有唐相李適之石酒罇石城山在縣西南三十里山墟名云昔烏程豪族嚴白虎於山下累石爲城與呂防戰所今山上有弩臺烽火樓之迹猶存焉黃蘗山在縣西南三十五里梁光祿卿江淹賦詩之所杼山在縣西南三十里山墟名云昔夏后杼狩之所今山上有古城避地唐大歷八年刺史顏眞卿於山上起桂棚三癸亭謝臨川寫眞亭具區藪太湖也澤縱廣二百八十三里周回三萬六千頃接連四郡界入海蓋水之所都也深曰湖淺曰澤艸莽曰藪中有最髙山曰洞庭曰包山曰姑蘇洞庭下有地道巴陵昔龍威丈人之所居姑蘇上有臺吳王闔閭之所居次有三山曰石公山大雷山小雷山古所謂登姑蘇望具區言登髙矚逺封疆庶物無不具也一名震澤亦名笠澤亦名雷澤孔安國云震澤吳南太湖名太湖者以其廣大名之又名五湖韋昭三吳郡國志云太湖邊有遊湖艸湖胥湖貢湖就太湖爲五湖又云胥湖蠡湖洮湖滆湖就太湖爲五也又云天下如此者五虞仲翔川瀆記云太湖東通長州淞江水南通烏程霅溪水西通義興荊溪水北通晉陵滆湖東連嘉興非一溪水凡五通謂之五湖按爾雅雲天下有十藪其六曰吳越之間有具區藪苕溪在縣南五十步大溪是也西從浮玉山東至興國寺以其兩岸多生蘆葦故曰苕溪興國寺今廢霅溪館霅溪在縣東南一里凡四水合爲一溪自浮玉山曰苕溪自銅峴山曰前溪自天目山曰余不溪自徳淸縣前北流至州南興國寺前曰霅溪館東北流四十里合太湖顧長生三吳土地云有霅溪水至深昔徐陵孝義碑云淸霅濔濔深窮地根按字書云霅者四水激射之聲也貴溪霅溪西南岸有浦曰貴溪梁時烏程有蘇氏女於此遇一道士曰汝後大貴因貽一五彩云三年當有徴蘇氏後適章氏生陳髙祖宣後髙祖卽位拜後母爲安吉縣君因名此曰貴溪浦蘇公潭從貴溪東流三百五十步至駱駝橋下曰蘇公潭此水深不可測中有蛟螭代爲人患唐開元初許國公蘇瓌子頲爲烏城縣尉郡守命督縣事因誤墜此溪水間直至潭底聞水中有人語云扶尙書出遂冉冉至水上略無損溺後爲代宗朝相許國公有記見在白蘋洲在霅溪之東南去州一里州上有魯公顏眞卿芳亭內有梁太守栁惲詩云江州采白蘋日晚江南春因以爲名州內有池池中舊有千葉蓮今惟地名故址存焉荻塘在州南一里一百步吳興記云晉太守殷康所開傍漑田千頃楊偘隋錄云烏程沈恆居荻塘家貧好學每燒荻以照夜塘西引霅溪東達平望官河北入松江東溪在縣東南三百二十里吳興記云東溪出美魚謝塘在縣西四里晉太守謝安唐大歷刺史裴淸於州西起謝塘館黃浦一名黃蘗澗在縣西南二十八里其源出蘗山因名焉吳興記云春申君黃歇於吳墟西南立菇城縣靑樓連延十里後漢司校尉萬向於此築阪漑田鮑昭有黃浦橋送別詩括地誌云亦名庾浦蓋康浦也以其左右有上康下康村晉殷康爲太守百姓避其名因攺爲庾掩浦一名項浦在縣東北一十六里顧長生三吳土地誌云昔項羽觀秦皇輿禦曰可取而代也伯父項梁聞掩其口之處因名之孔姥墩水在縣西北二十八里韋昭三吳郡國志云昔有孔氏之婦少寡有子八人皆訓以義方夜則讀書畫則力田漢哀平之間俱爲郡守因名之亦曰八子墩駱駝橋唐垂拱元年造橋形似橐駝故名之劉禹送人之吳興詩曰駱駝橋上蘋風起鸚鵡杯中篛下春卽此橋也在霅溪上廢菇城縣在州南二十五里郡國志云春申君立菇城縣在州南二十五里秦攺爲烏程烏亭在升山上王羲之所造以烏巾氏所居也今廢毘山亭在毘山梁吳興太守栁惲所創惲與郡主簿吳均有毘山亭贈答詩今廢古烏程侯井在東北三里括地誌云烏程東北有孫皓爲烏程侯時所鑿井口圓徑一丈六尺潘尼墓在縣東十里梁黃門侍郎丘遲墓在縣南一十六里

歸安縣西去州一百二里十六鄕本烏程縣地皇朝太平興國七年分置歸安縣居郭下

武康縣西南一百五里舊二十一鄕今一十二鄕古防風氏之國地理誌云本漢烏城縣之餘不鄕漢末童謠雲天子當興東北三餘之間吳乃攺防稽之餘曁爲永興分余不爲永安以協童言晉以平陽已有永安縣復攺爲武康又宋書州郡誌云吳分烏程余杭二縣爲永安縣屬吳郡晉武帝攺武安爲武康縣卽此防風山在縣東一十八里先名封嵎山唐天寶六年敇攺焉其一名風公山一名風渚山古防風氏之國風公者以其山上有風公祠風渚者以下有山風渚水封山者以其禁采樵漁獵也山東南二里有嵎山禹十二代孫帝嵎所居也吳伐越隳防稽得骨節専車使問仲尼仲尼曰禹致羣臣於防稽防風氏後至因殺而戮之其骨節專車此爲大矣又曰防風何守仲尼曰汪氏之君守封嵎山言防風治此二山也石城山在縣西南三里漢末赤眉之亂也人於山上累石爲城因以爲名宋書云沈道防居縣北石山下縣令庾肅之迎出縣南廢頭裏爲立宅臨溪徴員外散騎侍郎不就山上有漢靑州刺史姚恢墓金鵝山在縣東二十里山墟名曰漢海昏侯沈戎葬於此上有池深五尺其水冬夏不竭時吳帝見山上金鵝翔集或風淸雨霽樵夫耕父聞山上鵝鳴武康山在縣西一十五里名銅官山唐天寶六年敇攺焉輿地誌云銅官山下有兩坎深數丈方圓百丈古采銅所響山在縣西八里山下有水謂之響潭吳興志云有人經響山語無多少響則隨聲曲折應之洪纎一無所失天泉山在縣西北三十五里吳興記雲山上有長流泉謂之天泉傍多沃壤可耕植今按有水田五畝一名唐錘山也幾山在縣北一十五里山墟名云幾

山似幾因爲名焉亦作已山嵎山在縣東南三十里輿地誌云蓋古防風氏之都也計籌山在縣東南三十五里吳興志云計籌山昔越大夫計然多才智算籌於此山按此地復與余杭縣分界今俗謂之界頭山蓋籌頭山相應也七里橋在縣西南十里山墟名云七里橋山頂有石橋長一丈六尺甚峻滑一名石橋一名石頭山今山下有橋村馬頭塢在縣西南二十五里晉書云咸和七年石勒將軍韓雍防吳興詔遣兩中郎將趙攻之於馬頭塢雍走防南沙及海隅二縣悉在今蘇州界前溪在縣西一百步前溪者古永安縣前之溪也今徳淸縣有後溪也邑人晉充家於此溪樂府有前溪曲則充之所制其詞云當曙與未曙百鳥啼忩忩後宋少帝續爲七曲其一曲曰憂思出門戶逢郎前溪渡莫作流水心引新都捨故余不溪在縣東二十四里餘不溪者其水淸與余杭水不也如防稽秦望其山秀發余山無與等也晉中興書孔愉字敬康少時曽買得一放余不溪中中流數顧及愉封余不侯鑄印而首左顧更鑄亦然印工以告愉悟昔者所放乃取佩焉餘英溪在縣西十二里山墟名云每春夾岸花開通夏不歇阮公溪在縣西一十五里與餘英連接梁陳故事云石英寶者防稽上虞人常寓於武康其女有殊色天監元年選爲采女及生元帝爲修容賜姓阮氏拜其父爲奉朝請時人名所居之溪爲阮公溪英寶以承聖二年追封武康侯溪中有大靑石俗謂之美人石仙人渚在縣西四十里昔沈羲得道之所見神仙傳今有石湖梯登仙之處上有石盤見存銅官趙監廟漢吳王濞鑿山采銅銅監趙氏遇山崩壓降靈於此後人立廟丁固吳司空也廟墓在縣東一十五里

安吉縣西南一百四十里元二十五鄕本漢故鄣縣地吳興記云漢中平二年張角作亂荊揚尢甚惟此郡守險助漢漢朝嘉之故分鄣縣南北置安吉縣屬丹陽郡後廢麟徳元年復爲安吉縣湖州隠塢梁陶景諡貞白先生嘗隠居於此故號曰隠塢天目山髙三萬六千丈在縣西南七十五里吳興記雲天目山極髙峻嶺上有水甚美東南有瀑布下注數畆地誌云上有兩池爲天之左右目老子說云欲度難及被水災天目海陵山最爲第一五山髙三千六百尺在縣西南四十六里括地誌雲山有五峯昔村人姚紾嘗於此采樵忽遇仙人及還家因入甕中隠身謂家人云可七日勿開日限未至家人開之紾變爲白鶴飛向五山吳興記云五山亦名奕山也玉磬山髙五百丈在縣東北一十五里髙僧傳云釋曇諦姓康氏吳興人出家居吳虎丘山後入故鄣之昆山每夜聞有聲尋其發聲之所掘之得玉磬因以爲名邸閣山髙二百七十六尺在縣東北二十五里吳志云吳帝遣從弟孫慶修故障邸閣銅山髙一千三百尺在縣東三十里括地誌云吳采

鄣山之銅卽此也南嶼山髙三萬六千尺在縣南六十二里括地誌雲南嶼山一名白水山上有湖其水白色因名之苕水在縣治西南七十五里北流山海經曰勾余山東五百里曰浮玉之山苕水出其陰邸閣水在縣治北三十里周回二頃二十畆吳興記云邸閣池水灌田五百一十畆鱗羽涵泳芰荷交蔚唐聖歷元年縣令鉗耳知命修邸閣路兩僧墳在縣北三十里曇諦姓康氏前爲崇覺法師與姚萇講法華經後爲曇諦法師昆生山寺前後兩僧悉葬於此

長興縣西北七十里三十鄕本漢烏程縣地武帝分置長城縣按吳興記云吳王闔閭使弟夫槪居此城築城狹而長故曰長城縣因此名之隋開皇九年封陳後主叔寶爲長城縣公卽此也初置縣富陂村咸康元年徙篛溪北今之重光觀卽故地隋大業十一年徙於夫槪王廢城唐武徳七年廢宣州原鄕安吉故鄣三縣入長城始移於此今攺爲長興縣梅溪山隋圖經云吳興故鄣縣東三十里有梅溪山山根有一石可髙百丈至靑而圓如兩間屋大四面斗絕仰之於云外無登陟之理其上復有盤石正圓如車蓋常轉如磨聲若風雨土人號爲磨石石磨轉駛則年丰遲則歳儉之無失霅水亦若水之異名也水深不可測俗謂之若水又山海經云浮玉之山苕水出其陰中多鮆魚今亦謂霅烏山金沙泉按郡國志云卽每歳造茶所也按茶產在邑界有生顏渚中者與峽州光州同生山桑儒師二塢白茅山縣腳山嶺者與襄荊申三州同生鳯亭山伏翼閣飛雲曲水二寺靑峴啄木二嶺者與壽州同鄣郡故城卽秦時鄣郡城今俗號府頭是也在縣西南八十里夏駕山一名石鼓山在縣東南三十六里髙九百尺張元之山墟名云昔帝杼南巡至於此山因而名之山上有石鼓髙一丈下有盤石爲足諺云石鼓鳴則三吳有兵括地誌云石鼓作金鼓鳴亦爲陵零郡石鼓之吳興記云五行志並同此訛大雷山在縣東北六十里髙一百二十丈周處風土記云太湖中有大雷小雷二山相距六十里其間卽雷澤舜所漁處也尙書釋言云在震澤飛雲山在縣西二十里髙三百五十尺張元之山墟名雲飛雲山南有風穴故雲霧不得�鬰其間其上多產楓櫟等樹宋元徽五年置飛雲寺有石泉沙渚松門苦竹巖也白鶴山在縣東南三十一步髙三百尺張元之山墟名云昔有姚紾得仙於此山化爲白鶴而飛因以名之九龍山在縣西一百二十里一名郭山一名章山張元之山墟名云九龍山其山有九隴悉作龍形山頂有古石城城西北角有石竇因名石郭吳興記云石郭山在鄣南五里產楊梅貢禦輿

地誌云石郭山昔吳采郭銅山以鑄錢卽此山靑山在縣六十里髙三百丈張元之山墟名云靑山有石竇通洞庭冬夏常暖山如黛色藝香山一名湖陵山在縣北一十五里髙四百五十尺張元之山墟名云藝香山昔西施種香之所括地誌云有湖陵無藝香西顧山一名吳望山在縣北四十九里髙一千尺張元之山墟名云西顧昔吳王闔閭登姑蘇望五湖望見此山因名之括地誌云所載西顧乃作牢固之固未詳也雉山在縣北五里髙五百尺張元之山墟名云雉山形雉梁陳故事云武帝時有童謠言鳥山出天子江表以鳥名山者悉鑿按陳髙祖則長興縣雉山人也其山有追贈西噎山在縣西北六十一里山墟名云西噎山泉澗北流而西向峻狹以其聲嗚咽而名之龍目現在縣西北一百二里髙五千丈張元之山墟名雲龍目現山石巖間有二目光彩照人因而謂之龍目現南嶼山在縣西南一百六十里山墟名云昔西施種香之所上有蘭茝畹三鵶岡在縣南六十五里上有晉太傅謝安墓其岡中有斷處梁朝有童謠云鳥山出天子故鑿焉雷澤在縣東三十三里一名笠澤一名具區藪西湖在縣西五里周回七十里山墟名云西湖一名吳城湖昔吳王闔閭築吳城使百姓轝土如此浸而爲湖闔閭弟夫槪因而創之吳興記云西湖昔吳王夫槪所立吳志云孫皓封爲烏程侯就國有西湖人景養相皓當大貴乃西湖聚落之人湖中出佳蒓嘗貢傍漑田三萬頃有水門四十所引方山泉注之篛溪在縣南五十步一名顧渚口一名趙瀆注於太湖篛溪者顧野王輿地誌云夾溪悉生箭篛南岸曰上篛北岸曰下篛二篛村名村人取篛下水釀酒醇美勝於云陽俗稱篛下酒韋昭吳錄云烏程篛下酒有名山謙之吳興記云上篛下篛村並出美酒張協七命云酒則荊南烏程則此酒也按陳書帝紀云陳髙祖諱霸先吳興長城下篛人也云縣前大溪亦名篛溪其篛水鄕篛溪裏皆相因爲名荊溪在縣南六十里毎日髙二尺倒流七十里云是吳王送女湖荊溪者以其出荊山因名之張元之山墟名云昔漢荊王賈登此山名之張協七命曰酒則荊南烏程荊南卽此荊溪南也今或謂荊州南按烏程去荊州三千六百里非荊州之南明矣苕溪在縣東西四十五里餘溪在縣東二十三里輿地誌雲長興南鄕有餘水以余村名之梁陳故事云梁武帝時有童謠雲天子之居在三餘武帝於余幹余杭余姚三處爲禳厭之法其時長興有餘幹山余水余魚裏蓋陳髙祖卽吳興三餘人也邸閣溪在西南一百一十里輿地誌云昔吳王夫槪臨水起邸閣因而名之餘漁浦在縣東北四十二里周處風俗記云余漁浦

一名余吾溪卽陽羨之東鄕也吳越之間漁吾同音昔舜漁於雷澤此鄕之人一時化之其捕魚之人來居此浦故名金潭在縣西四十里山墟名云金山金潭金塘金渠悉漢樓船將軍金曼倩居之紫花澗在縣西北三十里山墟名云紫花澗兩岸芳蕪之中出紫苑長薄之下生珠藤至三月紫花滿澗一名花瀬顧渚在縣西北三十里顧渚者山墟名云昔吳王夫槪顧其渚次原隰平衍爲都邑之所今崖谷林薄之中多產茶茗以充嵗貢小白瀨一名白鷺湍吳夫槪廟在縣治東一百里按夫槪王卽闔閭之弟大騎城小騎城在縣西南一百一十里吳地誌云吳王濞築此二城爲馬廏殷仲文墓晉吏部尙書在縣東三十二里

徳淸縣南水路一百五十里十七鄕本武康縣地唐天授二年析置以縣界有武承塘故名武源縣至景云二年攺爲臨溪縣天寶元年攺爲徳淸縣市亭山在縣西南二百步吳興記云市亭山王逸少曾欲於此立宅以其面谿背山也葛山在縣東北一十八里入東記云昔葛仙公得仙之所上有葛公壇茅山在縣東北一十五里入東記云昔三茅君隠於此與延陵句容之茅山同也余不溪在縣東南一百步沈氏家傳云後漢沈容居郡烏程縣余不鄕薴溪在縣東二十五里山墟名云薴溪以貢薴爲名南岸有藺相如廟北岸有靑州刺史姚恢囚女城孔愉潭在縣南二百步昔愉隠吳盛山見漁人釣得白買而放之卽此處也女獄城在縣東三十五里入東記云後漢靑州刺史姚恢與海昏侯沈戎過江陰爭柯山居之恢女密報戎戎先居之姚氏三代不養女有女則囚於此山孝鵝墓天寶末邑人婺州武義主簿沈朝家養母鵝一因育卵脤出乃自驚鳴鼓翅竄於波渚之隅其長雛悲鳴屢絕家人飼之水谷不復飲啄及母鵝死長雛仰天號切遂啄倉舍下敗蓆以覆其母銜庭砌間芻艸列於母所若人之祭奠長吁數聲而死沈氏家人因作二函埋於山中土人呼爲孝鵝沈約墓在縣東五十八里梁吏部尙書隱侯

太平寰宇記卷九十四

欽定四庫全書

太平寰宇記卷九十五

宋樂史撰

江南東道七

睦州

睦州新定郡今理延徳縣禹貢揚州之域春秋時屬吳后屬越尋復屬楚至秦爲鄣郡之地漢又爲丹陽郡地後漢後並屬吳郡吳志漢建安十三年大帝使威武中郎將賀齊討丹陽黟歙縣賊平定之分歙爲始新新定黎陽休陽四縣與黟歙凡六縣因立新都郡理始新縣屬揚州晉太康元年攺新都爲新安郡新定縣爲遂安縣隋平陳廢郡爲新安縣省遂安縣仁壽三年割杭州桐廬並復立遂安縣仍攺新安爲雉山以三縣置睦州取俗阜人和內外輯睦爲義輿地誌云郡城卽賀齊所築煬帝廢州爲遂安郡唐武徳四年又置睦州領雉山遂安二縣七年廢嚴州之桐廬縣來屬又攺爲東睦州八年去東字舊管縣三治雉山萬歲登封移治建徳天寶元年攺爲新定郡乾元元年復爲睦州皇朝因之

元領縣六

建徳桐廬壽昌遂安分水淸溪

州境

東西三百九十里南北三百二十里

四至八到

東北至東京二千四百三十五里

北至西京二千八百五十五里西北至長安三千九百一十五里東至杭州三百一十五里南至婺州陸路一百

一十五里水路一百八十里西至歙州三百六十三里北至杭州界二百七十里東北至婺州界一百八十里西南至衢州三百一十里西北至歙州三百一十里

東北至杭州三百一十里戶

唐開元戶二萬二千七百皇朝管戶主客都一萬二千二百五十一

風俗

同歙州

人物

嚴子陵戴顒

土產

交梭紗竹簟絲布鳩坑團茶麥門冬

建徳縣舊十六鄕今九鄕吳黃武四年分富春縣之地置吳郡以封孫皓爲侯甘露元年孫皓於水濱得大鼎進之吳后主因攺寶鼎元年封孫皓爲建徳侯隋末立郡於此三雄山郡國志雲山有顯庭石門故闗多牛馬迹在石上是也都督山郡國志雲山極髙峻臨江以占吉防石若崩墜水內者死半山而止者去住消散至水際者免又有承金山相次以占焉七里灘卽富春渚是也界山郡國志雲山欲雨則聞鐘鼓聲與人擊之聲無異公山江水郡國志云有橘從水自然泛來行人噉之恣飽則可將去則病

桐廬縣東北一百五里舊管二十一鄕今十八鄕漢爲富春縣地吳黃武四年分富春縣置此耆舊相傳云桐溪有大猗桐樹垂條偃蓋蔭數畝逺望似廬遂謂爲桐廬縣也白石山山有印渚渚多巉石嚴陵山輿地誌云桐廬有嚴陵山境尢勝麗來岸是錦峯繡嶺卽子陵所隱之地因名戴山宋徴士戴顒所隱處也嚴子陵釣壇縣南大江側壇下連七里瀨按東觀漢記雲光武與子陵友善及登位忘之陵隠於孤亭山垂釣爲業時主天文者奏每日出帝星有客星同流帝曰嚴子陵耳訪得之陵不受封今郡有臺並壇亦謂嚴陵瀨謝靈運過七里瀨詩云石淺水潺湲日落山照耀杜牧詩云州在釣臺邊也桐溪一名紫溪水木泉石相映自桐溪至於潛有九十六瀨第二卽嚴陵瀨也

壽昌縣西南一百一十里舊十鄕今五鄕秦歙縣地漢爲富春之境屬丹陽郡隋仁壽三年攺新安爲雉山縣以桐廬遂安三縣置睦州是也唐永昌元年攺爲壽昌縣載初元年廢神龍初又置之雉山在縣西三里天井山輿地誌云壽昌縣有天井山將降雨頂上輒有鐘鼓之聲

遂安縣西南一百九十里舊十五鄕今八鄕漢建安十三年分歙縣南鄕安定裏爲新定晉太康元年攺新定爲遂安隋平陳廢仁壽中復

分水縣北一百八十五里舊十四鄕今六鄕本桐廬縣之西鄕也唐武徳四年析桐廬縣以置之至如意元年攺爲武縣因界內武盛山以爲名神龍元年又攺爲分水縣取桐廬江水中分爲名

淸溪縣西一百六十五里舊二十四鄕今十六鄕在梁陳之代爲新安縣地唐開元二十年攺爲還淳縣至永眞元年十二月攺爲淸溪縣避憲宗名也錦沙村按新安記云錦村傍山依壑素波澄映錦石舒文冠軍吳喜聞之而造焉鼓枻逰泛彌旬忘返嘆曰名山美石故不虛賞使人喪朱門之志

秀州

秀州理嘉興縣本蘇州嘉興縣地晉天福四年於此置秀州從兩浙錢元瓘之所請也仍割嘉興海鹽華亭三縣並置崇徳縣以屬焉

領縣四

嘉興華亭海鹽崇徳

州境

東西三百一十八里南北九十一里

四至八到

圖經上未有至東西京里數東至大海二百一十里南至杭州硤石鎭爲界六十里西至杭州二百一十九里北至蘇州一百四十二里圖經上未有四至八到

戶

舊戶載蘇州籍皇朝戶主客二萬三千五十二風俗

與蘇州同

人物

與蘇州同

土產

與蘇州同

嘉興縣舊五十鄕今三十二鄕地本秦由拳縣吳錄地理誌吳王時地名長水秦攺曰由拳漢書地理誌屬會稽續漢書郡國志屬吳郡吳大帝黃龍三年嘉禾生於由拳攺縣曰禾興後以太子名禾攺爲嘉興隋廢唐武徳七年復置九年省入吳縣貞觀八年復置蘇州府皇朝割屬秀州禦兒按吳越分境越國西北置禦兒與吳分爲界通典注云在嘉興縣南有地名禦兒也國語曰吾用禦兒臨之今俗作語字蘓小小墓在縣前晉朝歌姬蘇小小死亭灣縣北七里有死亭灣卽朱買臣爲內史衣錦還鄕其妻羞死於此故號曰死亭灣朱買臣冢在縣東九州要記云此收魂處極髙大其眞冢在洛陽北市東南天街中有碑云是朱買臣冢秦望山九州要記始皇登此山望海因以名始皇碑在嘉興縣吳主立於長水縣土人謠曰水市出天子始皇東逰從此過見人乘舟水中交易應其謡遂攺由拳縣故由拳縣在今縣南五里秦始皇見其山有王气出

使諸囚合死者來鑿此山其囚倦並逃走因號爲囚倦山因置囚倦縣後人語訛便名爲由拳山其處出好紙縣廢後惟一嚴磯在東會骸山九州要記古有金牛入此山臯伯通兄弟鑿山取牛山崩二人同死此穴中因曰會骸山

海鹽縣南九十里十鄕本吳縣武原鄕秦置海鹽縣漢因之屬會稽又按吳郡記雲海濱廣斥鹽田相望卽海鹽與鹽官之地同也隋初置唐武徳七年廢景云二年又置先天元年廢開元五年又置治在吳禦城

華亭縣東一百二十里舊十鄕今一十七鄕本嘉興縣地唐天寶十載置因華亭谷以爲名華亭谷輿地誌云吳大帝以漢建安中封陸遜華亭侯卽以其所居爲封谷出佳魚蒓菜又多白鶴淸唳故陸機嘆曰華亭鶴唳不可復聞二陸宅吳地記云宅在長谷谷在吳縣東北二百里谷周回二十餘里谷名華亭陸機嘆鶴唳處谷水下通松江昔陸遜陸凱居此谷吳志云漢廬江太守陸康與袁術有隙使侄遜與其子績率宗族避難於是谷谷東二十里有昆山父祖墓焉故陸機思鄕詩曰彷佛谷水陽婉孌昆山陰昆山有吳相江陵昭侯陸遜墓

崇徳縣西南一百八十里元九鄕置州之時析嘉興之崇徳等九鄕於義和市置縣以鄕爲縣名

嘉興監

嘉興監本秀州嘉興縣煎鹽之所皇朝升爲監

太平寰宇記卷九十五﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷九十六

宋樂史撰

江南東道八

越州

越州會稽郡今理會稽山陰兩縣禹貢揚州之域春秋時越國之地周禮謂吳越星紀之分野故春秋元命苞曰牽牛流爲揚州分爲越國史記云東越之人文身斷髮夏少康封少子無餘以奉禹祀號爲越越國之稱始於玆矣後二十餘代勾踐稱王於周至六代王無疆當周顯王之世爲楚所滅浙江之地越猶保之終爲楚所滅其地盡入楚秦滅楚以地並入吳立會稽郡夏侯曾先吳地誌雲南面連山萬里北帶滄海千里輿地誌曰漢因秦制至順帝時陽羨人周嘉上書請分浙江以西爲吳郡東爲會稽郡自晉至陳又於此置東揚州至隋初攺爲吳州大業元年攺爲越州以地名之尋廢州爲會稽郡唐武徳四年平季子通置越州總管越嵊姚鄞浙网衢谷麗嚴婺十一州越州領會稽諸曁山陰三縣七年攺總管爲都督督越婺鄞嵊麗五州越州領會稽諸曁山陰余姚四縣八年廢鄞州爲鄮縣嵊州爲剡縣來屬麗州爲永康屬婺州省山陰縣督越婺三州貞觀元年更替越婺泉建臺括六州天寶元年越州攺爲會稽郡乾元元年復爲越州皇朝爲鎭東軍節度

元領縣七今八

山陰會稽剡縣諸曁余姚上虞蕭山新昌【新置】

州境

東西二百三十二里南北四百四十七里

四至八到

東北至東京二千四百五十里西北至東京二千八百七十里東至明州二百七十里西至杭州一百三十里南至臺州天臺縣闗領一百二十六里北至海與蘇州分界一百三十里東南至臺州四百七十五里西南至婺州三百九十里東北至浹江梅際三百九十八里

戶

唐開元戶六萬四千一百皇朝戶主客五萬六千四百九十一

風俗

漢書云文身斷髮以避蛟龍之害言人常在水中故斷其發文其身以象龍子則龍不見傷害宋略云會稽山陰編戶三萬號爲天下繁劇之所

姓氏

會稽郡七姓虞

孔夏

榮鐘

玆謝人物

鄭吉會稽人爲西域都防謝夷吾山陰人爲荊州刺史鄭防稽人爲太尉第五倫爲司空班次在下曲躬自卑因聽雲母屏風分隔其閒鐘離意會稽人爲臨淮太守出行春天澍雨白鹿夾轂主簿云三公車畫白鹿必爲三公嚴淸有異人曰汝骨得道長生以一卷書與淸曰汝得長生孟嘗會稽上虞人爲合浦太守珠還虞翻會稽人以所著易注示孔融融曰延陵之音樂吾子之易理乃知東南之美者非徒會稽之竹箭也可謂探賾窮通矣孫權行酒翻佯醉徙交州十年闞澤會稽人年十三夢名在月中丁固山陰人少夢松生腹上謂人曰松字十八公果爲司徒朱育山陰人夏統字仲禦永興人母病詣洛市藥三月三日洛中王公至浮橋仲禦曝藥不顧王羲之山陰人孔稚圭會稽人也虞羲集會稽人也虞荔會稽余姚人九歳太常

陸倕問五經中十事荔對無遺梁時爲翰林學士兼中書舍人唐虞世南越州余姚人賀知章會稽人孔述睿越州人代宗徴入歷史館修撰乞還鄕太子賓客致仕

土產

緋紗磁器越綾【已上貢】甘橘甘柘葛根交梭白紗

古稱出纎麗之物東方朔雲橫山產艸莖赤葉靑死者復活謂曁縣烏帶山出紫石英

山陰縣舊有十二鄕今十五鄕本秦舊縣也置在會稽山北龜山西漢以爲郡都尉所居宋略云會稽山陰編戶三萬號爲天下繁劇王羲之云每行山陰道上如鏡中逰王子敬見潭壑澄澈淸流瀉注乃雲山川之美應接不暇隋末廢並入防稽唐武徳四年又置貞觀元年又廢垂拱二年又分會稽置大歷二年又廢七年刺史陳少逰又奏置之至元和七年並入會稽蕭山兩縣至十年又置之會稽城按郡國志云越無城北面以事吳終爲越滅種山在縣北三里餘吳越春秋云大夫種所之處隋開皇十一年越國公楊素築爲州城龜山縣東北九十四步越絕書云勾踐逰臺上有龜公冡在又神異志云瑯邪東山徙於會稽壓殺百姓吳越春秋又云勾踐築城邑已成怪山自至怪山者瑯琊東武縣山海中一防自來故曰怪山山形似龜亦呼爲山東武會稽志云龜山之下有東武裏卽瑯邪東武縣山一夕移於此東武人因徙此故里不動塗山在縣西北四十三里南會萬國之所郡國志云有石船長一丈云禹所乘者宋元嘉中有人扵船側掘得鐵履一雙又防稽記云東海聖姑從海中乘船張石帆至二物見在廟中又有周時樂器名錞如銅爲之形似鐘而有頸映水用芒莖拂之則鳴宋武修廟得古珪梁初又得靑玉印獨婦山越絕書云勾踐將伐吳置婦女山上以邀軍士壇宴山卽謝靈運逰宴之所今往往聞有簫笛之聲也江橋又雲山陰郭北有江橋卽宋江彪所居之地因以名之蘭亭在縣西南二十七里輿地誌雲山陰郭西有蘭渚渚有蘭亭王羲之所謂曲水之勝境制序於此山陰鏡湖漢順帝永和五年會稽太守馬臻創立鏡湖在會稽山陰兩縣界築塘蓄水水髙丈餘田又髙海丈餘若少水則泄湖灌田如水多則閉湖泄田中水入海所以無防年堤塘周回三百一十里都漑田九千餘頃又會稽記云創湖之始多淹冡宅有千餘人怨訴於臺臻遂被刑於市及臺中遣使按鞫總不見人驗籍皆是先死亡人之名又按輿地誌雲山陰南湖縈帶郊郭白水翠巖互相映發若圖畫故王逸少雲山陰路上行如在鏡中逰耳唐元宗朝祕書監賀知章乞爲道士還鄕勅賜鏡湖一曲寒溪一名溫泉在鏡湖南暑月水冷冬月水溫白樓亭孔曄記云江夏太守宋輔於山南白樓亭立學校教授也又郡國志云沛國桓嚴避地至會稽聞陳業賢而往之不見臨去交州畱書系白樓亭柱而別柯亭郡國志云千秋亭一名柯亭又會稽記云漢紀云蔡邕避難宿於此亭仰觀椽竹知有奇音因取爲笛遂以爲寶器千秋亭一云髙遷亭飛翼樓按越城記云六樓八門並四水門共十二門樓飛翼最髙故城越絕書云勾踐小城山陰是也樂野吳越春秋勾踐立苑於樂野南林吳越春秋範蠡云越之處女出於南林廢郡城在縣南三里昔王卽爲會稽郡時王肅在郡東齋宿夜半有女子從地出自稱越王女與防一夕將曉辭別贈一丸墨是時肅方注周易多疑滯且用此墨才思開敏

會稽縣舊二十六鄕今一十八鄕秦舊縣吳越春秋云禹巡行天下還歸會稽大會修方國之道以會計名山仍爲地道若耶山在縣東南四十四里昔葛元道成所隠桐幾化成白麂三足兩頭更倉山下有潭潭旁有名石時人謂之葛仙公石會稽山在縣東南十里山海經云會稽之山四方多金玉下多砆石秦始皇東巡立石刻銘卽李斯篆書秦望山在縣南二十七里史記云始皇登之以望南海孔曄記云秦望爲眾峯之傑入境便見始皇刻石於此按輿地誌云刻石前有石廣數丈云是始皇所坐之石兩邊有坐方八所云是丞相已下坐石故有丞相石之名榦山山南卽許詢宅也南又有落星石方十丈銅牛山在縣東南五十八里夏侯曾先地誌云射的山西南銅牛是越王鑄冶之處昔有銅牛走入山因名之穢山郡國志云穢山一名稷山越王種菜於此後漢謝夷吾少爲穢鄕嗇夫是也侯山在縣西東四里晉書孔愉爲會稽內史登山陰湖南侯山之下以數畝爲宅便棄官居之陽堂山郡國志雲山有鮑郎祠本名蓋一名信後漢人生好獵死葬此兒忽夢當更生開棺視屍儼然但無气爾人事之靈頗有驗射的山在縣東南一十五里孔曄會稽記云射的山中有石室是仙人射堂東髙巖有射的石逺望的的如射侯形圓視之如鏡土人常以占谷食貴賤射的明米賤暗則米貴諺云射的白斛一百射的斛一千也石帆山在縣東南十五里夏侯曾先記云石帆壁立臨川通石魚山遙望之有似張帆也下有懸巖名云射堂傳云常有仙人射此處使白鶴取箭又有白鶴山在射的山西也橫山郡國志橫山有艸莖赤葉靑人死得之便活鶴鳴山郡國志云鶴鳴山上有石鶴時復鳴云是仙乘上飛者石籄山在縣東南一十五里賀循記山形似籄在宛委山上吳越春秋云在於九山東南天柱號曰宛委山其巖之巓承以文玉覆以磬石其書金簡靑玉爲字編以白銀皆篆其文禹乃東巡登衡嶽血祭白馬因夢見赤繡衣男子自稱元夷倉水使者謂禹曰欲得我山神書者齋於黃帝之嶽巖之下禹乃齋三月登宛委山發金簡之書得通水之理遂巡行四瀆行到名山大澤召其神問之使益疏而記名之曰山海經開山圖曰禹開宛委山得赤珪如日碧珪如月長一尺二寸赤堇山在縣北三十三里會稽記昔歐冶造劍於此山云涸若耶而采銅破赤堇而取錫山陰秦始皇曽在會稽山北故有山陰之稱茅山郡國志云東南有會稽山一名茅山一名覆釜亦曰苗山又云揀山卽會稽一峯周禮其山鎭曰會稽也禹穴漢書司馬遷傳云上會稽探禹穴又有禹井揚雄羽獵賦云入洞穴出蒼梧注云在零陵言人從禹穴入從蒼梧出也禹廟側有石船長一丈云禹所乘也孫皓刻其背以述功焉後人以皓無勲可紀乃覆船刻字其船中析若耶溪在縣東南二十八里越絕書薛燭對越王曰若耶之溪涸而出銅也古歐冶子鑄劍之所故戰國策云涸若耶以取銅破堇山而出錫又郡國志云歐冶子鑄劍處有孤潭而深靑有孤石聳出潭上有大櫟樹客兒與弟惠連作詩連句刻於樹上唐吏部侍郎徐浩逰之云曾子不居勝母之閭吾豈遊若耶之溪遂攺爲五云之溪尙書塢在縣東南三十三里宋尙書孔稚圭之山園也簞醪河在縣南西三里勾踐投醪之所也唐太和六年亷使陸重開今州南門河是也墨池王右軍洗硯池並舊宅在蕺山下去縣二里餘翁州郡國志云徐偃王昔居於翁州大禹廟在縣南二十里都護門在縣南二里晉中興將軍王恬爲此內史成帝問曰與誰同行恬曰將弟薈偕帝欲見之薈未有官於時法式白衣不得見天子因拜爲都護至郡別開一門出入時人貴之因官爲號禦史牀在州東南四里虞翻爲長沙桓王所重特設此牀以表賢翻仕漢至禦史故梁元帝覽賦云禦史之牀猶在都護之門不修太尉泉按水經云若耶溪東方數丈冬溫夏涼漢太尉鄭宿居潭側因以名泉輿地誌云鄭𨿽在左輔常思故居及疾困思得泉水家人持往取之飲少許便差今一名沈釀埭雷門郡國志云雷門勾踐所立以吳有地門得雷而發表事吳之意吳以越在辰巳之地作虵門焉有虵象龍角越而以龍威於龍也又輿地誌勾踐應門之上有大鼓名之爲雷鼓以威於龍也會稽記云雷門上有大鼓圍二丈八尺聲聞洛陽孫恩之亂軍入斫破有雙白鶴飛出後不鳴湘州記雲泉陵山有大石鼓云昔有神鶴飛入會稽雷門中鼓因大鳴漢書曰無持布鼓過雷門也富中裏越絕書云富中大塘勾踐修爲義田田肥美故曰富中南都賦云富中之甿貨殖之選是也江君裏在招賢坊卽梁光祿大夫江淹之故宅也許君裏在淸風坊卽晉徴君許詢之故宅也範蠡洲昔勾踐平吳蠡泛五湖惟大夫種貪祿不退受劍而死後人思之因名所防之渚以美之梅市漢梅福字子眞九江人遇王莽亂獨棄妻子之

會稽人多依之遂爲村落井防也千巖萬壑劉義慶俗說云顧長康從會稽還人問山川之美顧云千巖競秀萬壑爭流艸木防籠壇上若云興霞蔚也土城山會稽縣東六里有土城山勾踐索美女以獻吳王得諸曁羅山賣薪女西施鄭旦先令習禮於土城山山邊有石是西施浣紗石

剡縣西南一百里舊四十鄕今二十七鄕漢舊縣後漢順帝以浙江東十三縣爲會稽郡剡亦屬焉孔曄記本在江東賀膂爲剡令移於所理隋末陷李子通唐武徳四年平賊以剡爲剰州六年廢剰州依舊爲剡縣桐柏山靈寶經云上有桐柏合生下有丹池赤水南嶽眞人云越有桐柏之金庭吳有勾曲之金陵夏侯曾先志云縣有桐柏山與四明天臺相連屬皆神仙之宮也太白山夏侯曾先地誌云縣西六十里有太白山連巖崔嵬吐云合景又有小白山相連卽趙廣信鏈九華丹登仙之所也天姥山在縣南八十里名山誌曰山上有楓十餘丈蕭蕭然後吳錄云剡縣有天姥山傳云登者聞天姥歌謡之響謝靈運詩云投剡山中明登天姥岑髙髙入云霓逺奇何可尋卽此也剡溪在縣南一百五十步一源出臺州天臺縣一源出婺州武義縣卽王子猷雪夜訪戴逵之所也亦名戴溪沃洲在縣東七十二里白居易有沃洲記臨溪在縣東北五十里臨溪下有石數百丈或暴雨石卽先動

諸曁縣西南一百里元二十四鄕秦舊縣界有曁浦諸山因以爲稱越王允常所都薴蘿山山下有石迹云是西施浣紗之所今浣紗石猶在巫裏勾踐得西施之所今有西施家東施家

余姚縣東一百四十里舊二十一鄕今一十五鄕漢舊縣在余姚山西山海經云二勾余之山無艸木多金玉郭璞注云在會稽余姚縣南勾章縣北山多姚璋故取二縣以爲名風土記云舜支庶所封舜姓姚唐武徳四年置姚州七年州廢來屬越姚邱山在縣西北六十里周處風土記云舜生於姚邱嬀水之內今上虞縣縣東也懋林山謝靈運作山居賦於此虞山在縣西三十里太康志舜避丹朱於此四明山在縣西南一百里會稽地記云縣南有四明山髙峯�云連岫蔽日孫綽天臺賦序云涉海卽有方丈蓬萊登陸卽有四明天臺太平山在縣東南七八十里接連天臺卽謝敷隠居之所瀑布嶺茶經云越州余姚茶生瀑布嶺者號曰仙茗大者殊異小者與襄州同蘭芎山會稽錄云昔葛元隠於蘭芎山後於此仙去所隠幾化爲生鹿而去此山今有素鹿三腳此鹿若鳴官必有殿黜漁浦湖輿地誌云舜漁處梅澳湖夏侯曾先地誌云湖有溪澳又按蘇州記云淹梅澳昔有梅樹吳國采爲姑蘇臺梁后忽於此沈至今湖側猶有梅溪蘭風湖輿地誌云葛仙所棲隠處舜橋地誌云舜橋舜避丹朱於此百官之故亦名百官橋上虞故縣城本漢縣今廢城在縣西是也郡國志云上虞故城卽虞舜與諸侯會計事至此因相虞樂因名落星石髙七八尺江湖浩漫石亦不沒故老云星隕化爲石餘姚江在縣南五十步闊四十丈入明州

上虞縣東九十六里舊十三鄕今一十四鄕漢縣地理誌云屬會稽郡唐長慶初廢並其地入余姚後置移於此理曹娥碑按夏矦曾先地誌云余姚縣有孝女曹娥父溯濤溺死娥年十四號痛入水因抱父屍出而死縣令度尙使外生邯鄲子禮爲碑文後蔡邕過碑讀之乃題八字曰黃絹幼婦外孫韲臼此碑今在上虞縣水濵谷林郡國志云上虞縣今東有姚邱卽舜葬之所東

又有谷林卽舜生之地復有歷山舜耕於此嘉禾降此山也蘭風山在縣西北二十五里郡國志云蘭風山瑯邪王之毎釣於此人或遇得魚問賣不答曰釣得亦不賣石樓山郡國志云石壁山南對小山山形方正如樓有飛翼樓卽山南世號鼓吹樓又西南有陳音山山卽楚之善射者陳音葬於此因名

蕭山縣西南一百里舊二十鄕今一十五鄕漢書應劭注云漢分諸曁山陰地爲下諸曁後易名余曁王莽時攺曰余衍至吳大帝攺諸曁爲永興隋並入會稽唐儀鳯二年又自會稽分置天寶元年八月攺爲蕭山縣蕭山在縣西一里漢書地理誌云蕭山潘泉出焉晉許詢常登此山慿林構室髙遷樓吳志云孫防入郡郡人迎策於髙遷注永興有髙遷樓浙江虞憙志林云錢塘江有浙山亦曰定山江中湖水沖山卽回入海故曰浙山亦曰定山許元度巖在縣西南八十里孔靈符地誌言晉徴士髙陽許詢幽居之所牛頭山又云臨江山在縣東南水陸並行二十里其山北江水回流舟行宿信猶經過說者云牛頭薴羅一日三過

新昌縣東南二百二十里一十三鄕唐末錢鏐割據錢塘時以去溫州之道路悠逺此地人物稍繁且無館驛乃析剡縣一十三鄕置新昌縣

太平寰宇記卷九十六

欽定四庫全書

太平寰宇記卷九十七

宋樂史撰

江南東道九

衢州

衢州安信郡今理安信縣春秋爲越西郡之地吳洎晉爲東陽之墟按輿地誌云後漢獻帝初平三年分太末立新安縣晉太康元年以農有新安攺名爲信安地土所屬與婺州同唐武徳四年平李子通析婺州之西境仍於信安縣置衢州州西有三衢山因以爲名七年陷輔公祏因廢至垂拱二年又分婺州之信安隆邱縣置衢州取武徳廢州爲名天寶元年攺爲信安郡乾元元年復爲衢州又割常山入信州

元領縣六今五

信安江山龍逰常山開化【新置】盈川【一縣舊廢】州境

東西一百二十二里南北二百五里

四至八到

東北至東京二千七百一十五里西北至西京三千一百三十五里西北至長安三千九百里東至婺州一百九十里南至處州三百五十里西至饒州九百九十二里東南至處州三百六十三里西南至建州一千一百里西北至饒州二百一十九里東北至睦州二百一十九里

戶

唐開元戶二萬七千一百皇朝戶主客一萬九千八百五十九

風俗

與婺州同

人物無

土產

白紵布大麻布紗

扇簟【號生子簟】

信安縣舊三十鄕今三十五鄕漢太末縣地後漢獻帝初平三年分太末置新安縣晉武太康元年以農有新安縣遂攺此爲信安縣唐垂拱中因立郡於此唐末錢鏐割據爲西安石室山一名石橋山一名空石山晉中朝野有王質者常入山伐木至石室見有童子數四彈琴而歌質因放斧柯而聽之童子以一物與質狀如棗核含之不復饑遂得少停俄頃童子語曰汝來已久何不速去質應聲而起柯已爛盡泉嶺山在縣南二百里漢朱買臣云東越王居保泉山一人守險千人不得上卽今信安縣之北界也

江山縣西八十里舊十七鄕本信安縣之南川唐武徳四年分信安置須江縣因南有須江爲名八年又廢永昌元年又置錢鏐攺爲江山騎石山山下有石如人騎馬郡國志云如人而無頭昔有神巫以印指馬頭馬頭卽落則此山也江郎山山上有五色石日照炫燿又郡國志雲山上有三峯峯上各有一巨石髙數十丈歲漸長昔有江家在山下居兄弟三人神化於此故有三石峯在焉又有湛滿者亦居山下其子仕洛遭永嘉之亂不得歸滿乃使祝宗言於三石之靈能致其子靡愛斯牲旬日中湛子出洛水邊見三少年使閉眼入車欄中但聞去如疾風俄頃間從空墮恍然不知所以良久乃覺是家園中也

龍遊縣東七十五里舊二十六鄕今二十七鄕春秋姑蔑之地越伐吳王孫彌庸觀之見姑蔑之旗杜注云今東陽太末縣秦漢爲太末縣地晉立龍邱縣按輿地誌云今龍邱乃春秋東陽太末縣也一云菇末縣東有龍邱因以爲名隋廢唐武徳四年置縠州及白石太末二縣八年廢縠州及白石太末二縣入信安縣貞觀八年分金華信安二縣置龍邱縣來屬婺州垂拱二年屬衢州錢鏐攺爲龍遊龍邱山東陽記云上有九石晴明逺望盡如芙蓉有龍長隠其處因名龍邱山巖際有石巖如窻窗中有石牀生龍須艸檉柏望之五采呼爲新婦巖齊書曰太末徐伯珍宅南九里有髙山班固謂之九巖山武安故城唐武徳八年以縣來屬婺州垂拱二年衢州按信安記云證聖二年割常山須江饒州之弋陽三縣置武安縣以地有武安山因以爲名今按此邑已廢故城至今猶存焉

常山縣東九十六里舊二十鄕今一十一鄕唐咸亨五年分信安縣縣西界於常山北至常山縣屬婺州垂拱二年攺屬衢州乾元元年屬信州尋又還衢州三衢山東陽記雲山上有石周回三百步五畝橋縠江輿地誌雲其水波瀬交錯狀似羅縠之文因以爲名廢盈川縣在縣南五十五里唐如意元年分龍邱縣西梧山玉東等鄕置按縣西有刑溪土人陳畱異惡溪有刑名攺曰盈川因爲盈川縣蓋取盈滿之義至元和七年正月又廢此縣以其地並入信安龍邱二縣

開化縣東八十里今八鄕本常山縣地錢鏐割據之時析常山八鄕置開化縣

婺州

婺州東陽郡今理金華縣禹貢揚州之域春秋及戰國時爲越之西界秦屬防稽郡漢初屬荊吳二國後吳王濞誅復置會稽屬揚州其地亦屬焉今州界得漢會稽郡之烏傷太末二縣地鄭緝之東陽記云此境爲會稽西部嘗置都尉理於此吳寶鼎元年始分會稽置東陽郡屬揚州晉宋齊皆因之不攺梁武帝又置金華郡於此陳永定三年於郡置晉州尋又攺信安縣爲信安郡隋開皇九年平陳省東陽郡理卻爲長山等九縣以爲吳州十三年又於此郡舊處復置婺州蓋取其地於天文婺女之分以爲州名焉煬帝初廢州爲東陽郡唐武徳四年平李子通置婺州爲領華州長山二縣七年廢网州義烏來屬八年廢麗州爲永康衢州信安縣並來屬又廢谷州入信安長山入金華縣貞觀八年復分置龍邱縣咸亨五年置蘭溪常山二縣垂拱二年分龍邱信安常山三縣置衢州又置東陽縣天授二年又置武義縣天寶元年攺婺州爲東陽郡乾元元年復爲婺州晉天福四年升爲武勝軍節度皇朝因之

元領縣七

金華東陽義烏蘭溪永康武康浦陽州境

東西二百四十一里南北二百六十里

四至八到

西北至東京二千六百二十里西北至西京三千三百五里西北至長安三千八百九十五里東至越州四百八十里南至處州二百八十八里西至衢州一百九十二里北至睦州一百八十里東南至臺州六百十二里西南至處州松陽縣

界一百五十里西北至睦州陸路一百六十里水路一百八十里西南至越州三百九十里

戶

唐開元戶一萬四千三百皇朝戶主三萬三千九百八十二客六十四

風俗

郡國志云揚州東境婺州正得東越之地漢時其地屬會稽郡吳爲東陽郡民俗輕躁少信行好淫祀人物

楊琰字機平烏傷人爲零陵太守盛石灰於艸上馬尾鼓灰敗賊駱統字公緒烏傷人隨陸遜破蜀駱賓王義烏人唐徐安貞蘭陵縣人

土產

綿絁

絹

金華縣舊四十五鄕今二十四鄕本漢烏傷縣地後漢初平三年分烏傷置長山縣屬會稽郡吳寶鼎元年置東陽郡理烏傷吳錄地理誌云屬東陽郡名山略記云有長山在東北縣因之爲名隨攺長山爲金華按金華卽長山別名今爲金華縣焉長山在縣南二十里一名金華山卽黃初平初起遇道士敎以仙方處吳錄地理誌云常山仙人采藥處謂之長山山南有春艸巖折竹巖巖間不生蔓艸盡出龍須不中爲席但以其穰爲燈炷抱朴子云左元放言此山可以合神丹免五兵洪水之患又按輿地誌云金華山連亙三百餘里畢嶺輿地誌云東陽畢嶺之下有錢嶺往往人於此嶺下獲大錢今俗謂之錢嶺銅山在縣南三十里東陽記雲山下有泉水色鮮白號爲銅泉又按異苑曰吳時有軍士五百人破洞得一銅釜將欲破之水從中暴發遂成湖以溺人龍邱山亦當此邑界在衢州石甑按東陽記云混山頂上有一孤石可髙三十丈其形如甑人謂之石甑溪水郡國志云金華縣因山爲名城南臨溪水髙阜上有樓名曰元暢樓宋沈約吟詠於此處赤松澗赤松子逰金華山以火自燒而化故山上有赤松之祠防自山而出故曰赤松澗徐公湖郡國志云在長山上周回四百八十六步昔山下居人徐公登山至湖逢見二人共博自稱赤松子安期先生酌湖中水爲酒飲徐公醉及醒不見二人而宿莽攢聚其上徐公方追悔山因名焉今有徐公宅基在此山下有靈巖寺卽梁文士劉峻字孝標棄官居此湖東山之上孝標撰類苑一百二十卷也

東陽縣東一百五十里元三十五鄕本烏傷縣地漢書地理誌屬會稽郡垂拱二年因東陽舊郡之號分烏傷縣地以置縣焉東陽江一源南自永康縣界流入至金華縣合成一水謂之東陽江

義烏縣東北一百一十五里舊二十九鄕今二十六鄕異苑云東陽顏烏以淳孝著聞羣烏助銜土塊爲墳烏口皆傷一境以爲至孝所致因以縣名烏傷唐武徳四年於此置网州分烏傷立華州縣七年州縣並廢仍攺烏傷爲義烏縣云黃山在縣南三十五里山多態赤豹歌山郡國志云東陽歌山山下水通臨海昔有人乘船從下望見女子於山下汲水登峯而歌姿態端美船人挑之神怒因墜三大石塞水源遂不通舟船山側有名步廟臨流虛搆髙數丈長四十丈可容百人坐蘭溪縣西北五十五里元二十四鄕本金華之地焉唐咸亨五年八月分金華西界至東陽縣東陽記雲龍邱山下有蘭溪因以爲名蘭陰山在縣西五里一名橫山臨截三江風子山在縣西六十里葛洪丹竈基址九峯山在縣南六十里下有唐中書侍郎徐安貞讀

書巖

永康縣東南一百九十里舊三十五鄕今二十四鄕本烏傷縣之地東陽記云赤烏八年分烏傷之上浦置爲永康縣屬會稽郡隋平陳廢之唐武徳八年又置石公山在縣西十里有孤石望如人坐其傍又有如石人狀是新婦著花履焉或名新婦巖石城山在縣南一十四里吳錄云永康有石城山山海經云三天子都在閩西海北郭璞注云在新安歙縣東又引張氏土地記云東陽永康縣南四里有石城山上有小石城云黃帝曾逰此山卽三天子都也金勝山在縣東五十里郡國志云昔有人於此拾得金勝因名之山有趙炳祠炳善方術廟今無蚊虫異苑曰孫權時永康人入山遇大烹之不爛卽此山

武義縣輿地誌云吳赤烏八年分烏傷永康縣置隋廢唐天授二年分永康西境又置大家山在縣西二十里大家起雲新婦山卽雨因以爲新婦山攺作大家山也山上有小石扶立如婦人因名之

浦陽縣東北一百二十里元一十四鄕唐天寶十三年析義烏北鄙置浦陽縣尋又析蘭溪界二鄕杭州富陽縣二里屬焉蒲陽江在縣西三十里縣取此山爲名

太平寰宇記卷九十七

欽定四庫全書

太平寰宇記卷九十八

宋樂史撰

江南東道十

明州

明州余姚卽今理鄮古舜後爲余姚之墟兩漢志爲會稽鄮縣之地光武曾爲賊所敗逐有奴在田中耕因藏光武獲免後定天下議賞光武問欲何官奴曰欲得鄮縣令後或號鄮縣爲官奴縣唐開元中二十六年析會稽之鄮縣置明州取境內四明山爲名天寶元年攺爲余姚郡乾元元年復爲明州長慶元年浙東觀察使薛戎上言明州北臨鄞江地形卑隘今請卻移郡於鄮縣置其元郡城近髙處卻安縣從之皇朝爲奉國軍節度

元領縣六今五

鄮縣奉化慈溪象山定海【新置】

一縣舊廢

翁山

州境

東西一千九百五十里內一千八百入大海與新羅接界南北三百六十里內二百三十五里接大海四至八到

西北至東京二千六百八十里西北至西京三千二百五十五里西北至長安三千八百五里南至臺州寧海縣水行一百八十里從縣西南至臺州二百五十里都四百三十里西至越州余姚縣一百七十里北至越州余杭縣界海際水行一百八十里東南至海中崛門山四百里與臺州象山縣分界西南至陸昭嶺一百七十里與越州剡縣接界西北至越州界一百七十里至越州二百七十里東北至大海岸浹口七十里從海際浹口往海行七百五十里至海中檢山

戶

唐開元戶四萬二千四百皇朝戶主一萬八百七十八客一萬六千八百三

俗

與越州同

人物無

土產

絹海物舶船舊貢紅蝦鮓大蝦米

鄮縣舊四十鄕今二十五鄕漢舊縣居鄮山之陰屬防稽郡至隋廢唐武徳四年置鄞州八年州廢爲鄮縣屬越州開元二十六年於縣置明州甬東樓按史記越王勾踐平吳徙夫差於甬東韋昭曰卽句章東海中洲也亹州山在縣東北近海岸動石山山有堅石髙五六丈下有小石支之暴風雨則其石自動行於山者聞隆隆作聲新婦巖夏侯曾先地誌云新婦巖山北臨溪水其石五色望之頗似新婦首飾故曰新婦巖四明山在州西八十里有四角各生一種木皆不雜也山頂有池其池有三重石臺石樓在縣南一名石柱云是四明山纜風出處靈山郡國志雲山有石鼓臨澗若鳴則野雉鳴翔故曰靈山東海上有野人名爲庚定子舊說云昔從徐福入海逃避海濵亡匿姓名自號庚定子土人謂之白水郎脂澤悉用魚膏衣服兼資絹布音訛亦謂之盧亭子也勾踐故城漢縣廢城在縣西按郡國志云句章縣本是平山四明接其東嶺天臺續其南峯是也古鄞城亦漢縣廢城在今縣南崜亭自剡至此溪灘磧髙險人行往來皆於此裝束齊僕射張稷曾生子於此乃名崜陳國冡郡國志云鄮縣有陳國冡一名鶴棲墓昔國爲日南太守死有雙鶴隨柩而歸會稽棲於墓上三年然後去

奉化縣南六十里九鄕本鄮縣地唐開元中與州同置慈溪縣西北七十里舊二十一鄕今十四鄕本鄮縣地唐開元中與州同置以房琯爲令

象山縣西北七十里元二十一鄕今十四鄕本臺州所管之邑唐貞觀三年六月置後二年十一月割入明州定海縣東七十里七鄕海壖之地梁開平三年吳越王錢鏐以地濱海口有魚鹽之利因置望海縣後攺爲定海縣

廢翁山縣唐開元時與州同置大歷六年因袁晁反於此縣遂廢之

臺州

臺州臨海郡今理臨海縣春秋及戰國時皆爲越地秦屬閩中郡漢惠帝三年閩君揺封爲東海王都東甌世號曰東甌王亦兼有其地至武帝時東甌舉國徙居江淮間盡虛其地郭璞注云今臨海永寧縣卽東甌閩越卽西甌又漢書地理誌云回浦縣有東部都尉是也揚雄解嘲云東南一尉西北一侯孟康注云會稽東部都尉也後漢光武帝時攺回浦爲章安縣吳大帝時分章安永寧置臨海縣少帝時又分臨海始平松楊羅【闕】四縣以置臨海郡晉宋齊皆因之梁又爲赤松郡隋平陳郡廢以其地入永嘉郡唐武徳四年討平李子通於臨海縣置海州領臨海章安始丰樂安寧海五縣五年攺爲臺州六年沒於輔公祏七年平賊仍置臺州省寧海入章安八年廢始丰樂安二縣入臨海貞觀八年復分置始丰舊管二縣永昌元年置寧海縣神龍二年置象山縣天寶元年攺爲臨海縣乾元元年復爲臺州

元領縣五

臨海黃巖天臺永安寧海

州境

東西三百九十里南北三百九十里

四至八到

西北至東京一千九百二十五里西北至西京三千二百四十五里西北至長安四千五百里東至海際一百八十里南至海州五百里西至處州四百五十里北至越州五百里東南至大海二百九十三里西南至括蒼山足七十里極大山西北至婺州六百一十二里東北至明州象山

縣東踞門四百六十里極大海

戶

唐開元戶二萬一千皇朝戶主一萬七千四百九十九客一萬四千四百四十二

風俗

同越州

人物無

土產

海物絹

漧薑甲香鮫魚皮

臨海縣舊三十五鄕今一十五鄕本漢回浦縣地後漢光武攺爲章安縣晉太康地記云吳分章安置臨海縣屬防稽郡少帝時置臨海郡屬焉括蒼山在州西四十里髙一萬六千丈神仙傳王方平居昆侖往來羅浮括蒼山相連石壁山有刋字蝌蚪形髙不可識春月樵者聞鼓吹簫笳之聲聒耳元嘉中遣名手畫寫狀如圓扇卽此山蓋竹山在縣東三十一里髙九百丈周回一百里抱朴子云余山不可合神丹金液有山精木魅多壊人藥惟有大小臺華山少室蓋竹等山可成俏山郡國志云上有夫人祠山北湖陰又有俏禦史廟孤石聳出似婦女艷妝而坐白鶴山在縣東二十里上有深湖中有盤石前有石鼓鳴則兵亂昔有白鶴飛入會稽石鼓俗傳雷門鼓中擊之聲震洛陽臨海記云郡西有白鶴山上有池泉水懸澑逺望如倒掛白鶴因名掛鶴泉又郡國志云漢末有徐公於此山成道控鶴騰空而去又有鶴掛嶺猶翺翔之勢髙相山山中有穴無際會稽圖云此穴與海相通仙石山山有館土人謂之黃公客堂兩邊有石步廊觸石雲起崇朝必雨有四竿筯竹風吹自垂空微拂石皆淨卽王方平所逰之地覆釜山上有巨人足迹系誇父逐日之所踐吳越春秋云夏帝登此山得龍符唐天寶六載敇攺爲龍符山石新婦山在縣東一百一里山旁多有奇石婦人之狀石悉如紺色宋文帝遣畫工模寫山狀時人盛圖於白團扇焉靈石山山有寺當孫恩作叛毀材木以爲船舸山石卽於空中自然而落賊每有所傷故曰靈石山芙蓉山臨海記云州東北七十里臨海中有芙蓉山智者禪師傳云出海口望芙蓉山竦若紅蓮之始開唐天寶六載攺爲香麗山登壇山髙一千二百丈在縣西六十里舊圖經云有壇每陰雨有火望之如燃臨海山在縣北二百四十里有水合成溪自臨海一

水是始丰溪一水是東女溪至州北兩相合卽名臨海溪山因溪名常風山在縣西五十里郡國志云上有石穴常有風故以爲名樓石在縣東六十二里望之似樓海門山在縣東一百二十六里在臨海北岸東枕海玉峴山在縣東一百九里臨海記云黃石山泄水九層防涯瀉落如白練東南有鐘乳穴多水有伏翼如鵝大其山本名黃石唐天寶六載敇攺爲玉峴山崛門山郡國志雲山在大海中腹有孔上達於頂有聲卽大風不風卽水湧出必有大兵吳將平孔有聲逺聞千里夷州四面是溪頂有越王釣石在焉月桂子唐垂拱四年三月月桂子降於臺州司馬孟詵冬官侍郎狄仁傑以聞

黃巖縣西一百五里舊三十鄕今十二鄕漢順帝永和元年置今溫州永嘉縣屬會稽郡是也歷六朝不攺至隋廢以其地並入臨海縣唐上元二年四月復析臨海地以名之天授元年八月攺爲黃巖以其山頂有黃石因以爲名永寧山三童山亦有溪名三童

天臺縣西北一百一十里舊十五鄕今管五鄕輿地誌云吳初置爲南始平縣晉太康元年更名始丰陳隋之代廢之唐貞觀八年又置上元三年攺爲唐興縣梁攺爲天臺縣後唐同光初復舊晉天福初攺爲臺興縣今爲天臺縣天臺山在州西一百一十里臨海記雲天臺山超然秀出有八重視之如一帆髙一萬八千丈周回二百里又有飛泉懸流千仭似布故登眞隠訣注云此山在桐柏山後四明山東南三百里啟防記注雲天臺山去天不逺路經油溪水深險淸冷前有石橋路逕不盈尺長數十丈下臨絕防惟防其身然後能濟濟者梯巖壁援蘿葛之莖度得平路見天臺山蔚然綺秀列雙嶺於靑霄上有瓊樓玉闕天堂碧林醴泉仙物畢具也晉隠士【闕】道猷得過之獲醴泉紫芝靈藥今石橋名相山又道書所謂玉堂天臺山其山八重視之如一中有金庭不死之鄕陸邁與王逸少書云自山陰至臨海多有金庭玉堂仙人芝艸也赤城山在縣北六里孔靈符會稽記云赤城山土色皆赤狀似霞云懸澑千仞謂之瀑布登眞隠訣云此山下有洞在三十六小洞天數其山是赤城丹洞周回三百里上有玉淸平山洞天也孫綽天臺賦赤城霞起以建標瀑布飛流而界道又述異記云赤城山一峯特髙可三百丈丹壁爍日銅溪在縣西北三十里孫綽賦云過靈溪而一濯是也瀑布山亦天臺之別岫也西南瀑布懸流千丈飛瀉逺望如布又按神異記云余姚人虞洪入山采茗遇一道士牽三靑羊引洪至瀑布山曰吾丹邱子也聞子善具飲嘗思見惠山中有大茗可以相給祈子他日有甌蟻之餘不相遺也因立奠祀後嘗與家人入山獲大茗焉石城山在縣東三十里猶溪在縣東三十五里永安縣西一百五十里舊十五鄕今六鄕顧野王輿地誌云晉穆帝永和三年分始丰南鄕置安樂縣屬臨海郡尋廢唐上元二年再置後攺爲永安縣

寧海縣東北二百五十里舊十二鄕今六鄕臨海記云晉永和三年分會稽郡八百戶於臨海郡章安地立寧海縣隋隸海州唐武徳五年攺海州爲臺州又屬臺州尋廢至永昌三年又置桐柏山在縣西五十里登眞隠訣云其山八重四面視之如一有金庭不死之鄕方四十里

太平寰宇記卷九十八

欽定四庫全書

太平寰宇記卷九十九

宋樂史撰

江南東道十一

溫州

溫州永嘉郡今理永嘉縣輿地誌云會稽郡之東境後漢永和三年置永寧縣晉明帝以溫嶠嶺以南分永寧等四縣置永嘉郡屬東揚州歷宋齊陳皆因之隋平陳廢永嘉郡置處州十二年攺曰括州至大業復爲永嘉郡唐武徳五年置東嘉州領永嘉永寧安固樂城橫陽五縣貞觀中廢東嘉州以縣屬括州上元二年分括州至永嘉安固二縣置溫州以溫嶠嶺爲名天寶元年攺爲永嘉郡乾元元年復爲溫州晉天福四年升爲靜海軍節度從錢元瓘之秦請皇朝爲刺史州

元領縣四

永嘉瑞安樂淸平陽

州境

東至大海西八十七里南北三百里

四至八到

西至東京陸路三千四百八十里水路四千三十里西至西京陸路三千九百三十里水路四千九百

三十里西至長安陸路四千七百三十里水路四千九百三十里東至大海八十六里海以外是琉球國南至福州水路相承一千八百里西至處州三百六十七里北至臺州五百里東南至橫陽縣界將軍嶺去縣二百一十五里西南至建州桐擔山去橫陽三百五十里西北至處州三百五十里東北至臺州泛海行五百里

戶

唐開元戶一萬六千一百皇朝戶主一萬六千八十二客二萬四千六百五十八

風俗

俗好淫祀有甌越之風

人物未詳

土產

貢鮫魚蠲紙郡國志云永嘉爲東甌郁林爲西甌其地蠶一年八熟

永嘉縣一十一鄕漢冶縣之地後漢攺爲章安縣後又以章安東甌鄕爲永寧縣卽惠帝立東海王揺於東甌都此隋攺爲永嘉縣焉謝公池在州西北三里其池在積谷山東謝靈運登池上樓詩云池塘生春艸園栁變鳴禽初公作詩不佳夢惠連得此西射堂在州西靈運晚出西射堂詩云步出西掖門遙望城西岑連嶂疊巘崿靑翠杳深沈今西山寺是也南亭去州一里靈運遊南亭詩云時竟夕澄霽雲歸日西馳密林含餘淸逺峯隠半規北亭在州北五里枕永嘉江靈運罷郡於北亭與吏民別詩云前期眇已往後會邈無因白岸亭在楠溪西南去州八十七里因岸白爲名謝公逰之詩云拂衣遵沙隄緩步入蓬室近防淸宻石逺山映疏木華蓋山去子城一里其山周回九里遙望似華有湧泉旱則水不減雨則水不加謝公與從弟書云地無佳井賴有山泉積谷山西北去子城二里其山獨出一峯有飛霞洞南有謝公巖東山子城西四里其山北臨永嘉江東接蒼海謝公逰此望海詩雲開春獻初歲白日出悠悠楠溪在州西南一十五里水入溫江謝公詩云澹防結寒波檀欒潤霜質洞秀水屢迷林回巖逾宻石室山名山誌云楠溪八百三十里有石室北對淸泉髙七丈廣十三丈深六十步可坐千人狀如背石色黃白扣之聲如鼓防山石壁髙十二丈古老傳云是石室步廊謝公登石室飰僧詩云迎旭淩絕巘映舷歸漵浦結架非丹檻籍田資宿莽金丹山去瞿溪七十里山有七峯連嶺髙下其色紅赤逺望如霞映水泉山從永寧南出三十里東北枕梅溪永嘉記山北有眾泉天旱此泉不幹故以名山山東有瀑布長數十丈逰名山者云頂有大湖中有孤巖獨立皆露蜜房漢史朱買臣上書言越王居泉山一人守險千人不得上謝公詩云淸旦索幽異方舟越坰郊石室穿林陬飛泉發樹梢吹臺山其山狀如樓臺下有飛泉石池生椅梧及笙簫之竹梁邱遲爲太守常采琴朴寄吳興栁文暢石簣山去州東一百八十里上有方石形狀如簣云昔皇帝緘玉版金縢篆冊之祕靈府山去州八十里一名鬼府山云地官所理羅浮山在州北十八里髙三十丈永嘉記云此山秦時從海中浮來永嘉江亦名溫江東自大海西通處州靑田溪靑嶂山在州西南四十五里上有大海湖昔陶眞人曾隠居此山著眞訣以壺盛之藏於石室元宗感夢取之孤嶼山在州南四里永嘉江中渚長三百丈濶七十步嶼有二峯盤嶼在州西北七十里海畔上有深水謝公逰海口詩云遨逰碧沙渚坦蕩丹山峯大石巖在州南二百里巖前有石室髙三十丈可容二百人有石柱如削髙十丈有石鐘石鼓調露元年道士傅瑤於此上升石帆永嘉記云永嘉南岸有帆石乃堯時神人以破石爲帆將入惡溪道次置之溪側遙望若張帆今俗號爲張帆溪與天臺山相接又郡國志云東海信郎神破石爲帆今東海有信郎祠卽是也桑城山郡國志雲山上有海眼三京灣郡國志云永嘉有三京灣無所不容諺云人有能食者云腹如三京灣卽此也白茶山在邑界

瑞安縣東七十七里十六鄕輿地誌云後漢光武攺爲章安縣吳曰羅陽後攺爲安陽至晉太康元年攺爲安固縣因界內安固山爲名梁陳屬東嘉州也今爲瑞安縣邑有瑞安山步廊山在州東北二百二十里從瑞安江入逺望如有屋宇之形因而名之見謝公名山誌玉環山一名木陋嶼又名地胏山在海中周回五百餘里去郡二百里上有流水潔白如玉因以爲名按登眞隱訣云郗司空先立別墅於此中自東晉居人數百家至今湖田見在山多蛇虎瞿嶼山在州西北二十六里太守顏延年在郡於山創亭瑞安江東連大海西上西溪以山港爲湖湖際有瑞安山又有安固山王表祠郡國志云羅陽有神曰王表民間有婢名紡績卽孫之所迎者

樂淸縣東北一百二十四里今六鄕晉元康三年分永寧縣置樂城縣陳代廢入永嘉縣載初元年又置之今爲樂淸縣芙蓉山去瞿口五十里西南上三峯有四聳石並髙三四尺森然如芙蓉紅赤相映因以爲名平陽縣南一百五里十一鄕本永嘉安固之地大康年中析置橫陽今爲平陽縣邑有平陽嶺樓石山從平陽西上十五里其山四峯頓聳三石鼎足之狀溫嶠嶺橫陽愼陽江南有溫嶠鄕將軍嶺是福州

處州

處州涪云鄕今理亷水縣古縉雲之墟秦防稽郡地後越王無彊七代孫閩君揺率越人佐漢伐秦惠帝追錄前功封揺爲東越王都於甌按山海經云甌在海中郭璞注云今臨海永寧縣卽東甌故地也在南海中郁林郡爲甌是也按吳地理記云漢書閩越圍東甌告急於天子遣太守大夫嚴助發兵往救未至越閩止兵東甌乃舉國徙中國處之江淮間而後遣人往往漸出乃以東甌地爲回浦縣屬防稽郡光武名章安至晉分爲永嘉郡宋齊梁陳亦因之至隋平陳攺永嘉爲處州尋廢處州立括州分松陽縣東界至括蒼縣至煬帝又置爲永嘉郡唐武徳四年平李子通置括蒼縣置括州總管府松嘉臺三州括州領括蒼麗水二縣七年又攺總管都督八年廢松州爲松陽縣來屬省麗水括蒼貞觀二年廢都督府省東嘉州以永嘉安固二縣來屬天寶元年攺爲縉雲郡乾元元年復爲括州大歷十四年夏五月攺爲處州避代宗諱

元領縣六

麗水白龍縉雲遂昌靑田龍泉

州境

東西五百四十里南北六百一十里

四至八到

西北至東京三千五百五里西北至西京三千九百二十五里西北至長安四千一百五十五里東至臺州四百里西至衢州四百五十里北至婺州二百五十里東北至婺州二百七十里東南至溫州二百七十里西北至建州浦城縣七百四十五里西北至衢州四百五十里

戶

唐開元戶一萬九千七百皇朝戶主客二萬五百八十六

風俗

與臺州同

人物【闕】

土產

與臺州同

姓氏

縉雲郡三邑黃

賴丰

麗水縣舊二十鄕今十三鄕隋割松陽縣之東鄕置括蒼縣因山爲名也大歷十四年與州額同攺爲麗水縣石帆山永嘉記云昔有神人破永嘉江北山石爲此

防將入惡溪道次棄之城門山永嘉記云城門山瀑布水值風散爲雨遇日化爲靑虹也括蒼山洞道書爲七十二福地之一石羊山上有蘭巖溪溪有一穴莫知深淺穴口有大樹仰覩者杳然慱物志云千載木也色如黛赭形如鳥翼或如刀劍逺視如羊縉雲山輿地誌云永康縣南忠義村下有石亭長二十里有縉雲堂卽三天子都也謝靈運記云凡此諸山多龍須艸以爲攀龍而墜化爲此艸又有孤石從地特起髙三百丈以臨水綿連數千峯或似羊角之狀西隗山永嘉記西隗山東接松陰突星瀨袁潄道記雲從石壁取江三十里中有突星瀨永嘉記云昔王右軍遊惡溪道嘆其奇絕遂書突星瀨於石今猶有墨迹焉惡溪出縣東北大甕山西南二百一十里至括州城下謝靈運答從弟書云出惡江至大溪水淸如鏡輿地誌云惡溪道間九十里而有五十九瀨兩岸連云髙巖壁立白龍縣西一百九十二里舊入鄕今六鄕本章安縣之南鄕漢獻帝八年吳立爲縣吳錄云取松陽木爲名按吳地誌云縣東南臨大溪有松陽樹大八十一圍腹中空可容三十人坐故取此爲名梁開平四年攺爲長松縣又攺爲白龍縣大溪永嘉記云大溪南岸有西山名爲城門壁立水流從門中出髙百餘丈西流而瀑布掩映風動則灑散生雲虹水激鏗響淸泠若絲竹牛山有神祭之酒則叩頭

縉雲縣東北八十五里舊五鄕今六鄕周萬歲登封元年析括蒼縣東北之地以置此邑縉雲山名山紀云孤石干云可髙三百丈黃帝煉丹於此又郡國志云縉雲有瀑布日照如靑虹風吹如細雨卽此山

遂昌縣南二百四十里元八鄕本漢松陽縣地景雲中析縣置地以立此邑

靑田縣東南一百五十里舊六鄕今三鄕本松陽括蒼二邑之地景雲中析置因靑山以爲名接浮邱山相鶴經云靑田之鶴卽此邑之地

龍泉縣西三百五十里元管六鄕亦松陽括蒼之地景雲中析置後或廢之今爲龍泉縣

太平寰宇記卷九十九

欽定四庫全書

太平寰宇記卷一百

宋樂史撰

江南東道十二

福州

福州長樂郡今理閩縣古閩越地亦揚州之域秦並天下爲閩中卽漢髙祖立無諸爲閩越王國都於此地及武帝時閩越反因滅之徙其人於江淮間盡虛其地後有遁逃山谷者頗出因立爲冶縣以理之其道蓋以越王冶鑄爲名屬會稽郡尋爲東冶縣後漢攺爲侯官都尉屬不攺後分冶地爲防稽郡東南二都尉此爲南部都尉東部今臨海是也吳於此立曲郍都尉主謫徙之人作船於此晉置晉安郡宋齊因之梁簡文帝封晉安王卽此地陳置閩州後又攺爲丰州隋平陳攺爲泉州因泉山爲名煬帝初攺爲閩州屬建安郡唐武徳八年又爲丰州升置都督府貞觀初置泉州景云二年攺爲閩州都督府閩泉建漳湖五州開元十三年攺爲福州依舊都督府仍置經略使二十三年罷漳湖二州督福建泉汀四州舊屬嶺南道天寶初屬江南東道尋攺爲長樂郡乾元元年復爲福建福州都督府皇朝爲威武軍節度

元領縣十今十二

閩縣福淸連江永泰侯官長溪長樂古田

永貞閩淸寧徳懷安【自永貞以下四縣新置】

二縣割出

尢溪【入南劍州】徳化【入泉州】

州境

東西五百一十里南北二百三十里

四至八到

西北至東京六千二百里西北至西京六千六百五里西北至長安七千二百九十五里東南至大山六十里山外至海貞元略云東至溫州水路一千八百里南至海二百里南至泉州三百七十里西至大山八十里卽防州云都縣界北至大山四十里山外至溫州界東南至海一百六十四里西南至泉州五百里西北至汀州一千二百里西北至建州七百二十里貞元略云六百里東北至溫州水路一千四百七十八里

戶

唐開元戶三萬四千八十皇朝戶主四萬八千八百五客四萬五千六百七十

風俗

開元錄云閩縣越州地卽古東甌今建州亦其地皆蛇種有五姓謂林黃是其裔十道志云嗜欲服衣別是一方

人物

自唐設舉場此州之才子登科者甚眾黃瑾纂爲閩中名士錄

土產

蕉葛茶

白藤箱簟

扇輕絹絲布紵布海蛤麩金漧薑蚺蛇膽荔枝榦【今貢】橄欖筍笴幹白沙糖【今貢】

閩縣舊二十四鄕今十二鄕漢以無諸所都故立縣焉南臺江在州南九里江闊九里源從建州建陽縣來

昔越王無諸於此臺釣得白龍因號釣龍臺金鏁江在州西二十里閩中記云昔有漁父垂釣得金鏁見金牛奔湧漁者急挽至岸牛斷猶得鏁長二尺晉康帝詔於此立廟其神甚靈九仙山在州東南二里越王九日燕於此亦曰九日山又俗傳昔有何氏兄弟九人於此學道上升故曰九仙山越王山在州北二百五步卽越王無諸舊城也其中有越王井井有金雞昔有人見以石投之久而聞聲升山在州西北一十四里越王勾踐時一夜從防稽飛來西南地號道士洞舊名飛山臨海人任惇於此升仙其迹猶存天寶六載敕攺爲升山方山在州南七十里周回一百里山頂方平因號方山山上有珍果惟就食之卽可攜出卽迷天寶六載敕攺爲甘果山長樂山在州東六里越時有神仙騎白馬來此因名白馬山天寶六載敕攺爲長樂山蟺溪在州東二十里源在古峯半其潭有鱔長三丈餘今有廟爲村人祈求之所

侯官縣南二百里元十二鄕本漢縣屬閩越按郡國志云閩越之地東閩在岐海中西越今建安郡是也東甌今永寧郡是也漢武元鼎六年立都尉居侯官以禦兩越所謂東北一尉也長安初置元和三年並侯官縣入閩縣卽觀察使陸淮奏凖省之元和五年復立爲縣螺江在州西北二十五里搜神記云閩人謝瑞少孤於此釣得一螺大如斗置之甕中每日見盤饌甚丰後歸忽見一少女美麗燃竈之次女曰我是白水素女天帝哀君少孤遣妾與君具膳今旣已知妾當化去畱殼與君其後瑞常得其米價資其子孫因曰釣螺江閩山在州一里二百步周回四里本名烏石山天寶六載敕名閩山福山在州西水路十八里髙二里神仙傳云董奉侯官人也有宅在山下閩中記雲山上有神仙昔有見者郡國志云上有神人散髮修眞人見必獲福因以名之營頭戍郡國志云卽越王無諸置都員浦郡國志云閩越之地多杉雞長棲止於杉樹月嶼越王石輿地誌侯官縣南百餘里海邊有月嶼出海蛤海邊又有越王石常隱雲霧相傳云惟淸亷太守乃得見宋元徽中太守盧願觀見無隱

福淸縣東南一百一十里元十鄕本閩縣之地唐聖歷二年析閩縣東南之地置萬安縣天寶元年攺爲福唐縣朱梁攺爲永昌縣後周唐光初復舊晉天福初攺爲南臺縣後復舊今爲福淸縣

連江縣東一百六十里元四鄕唐武徳六年爲閩縣連江縣南海去縣五里荻蘆山在縣東南三十里先名九龍山山連石鼓山而來古老傳云秦始皇令掘斷山脊乃見蘆根一莖長數丈斷之有血因曰荻蘆山古田縣西北七十里元四鄕唐開元二十九年開山洞置

永泰縣西南三百五十里元四鄕圖經唐永泰二年置以年號爲縣名按晉記東晉永嘉之亂渡江衣冠士族多依於此以求安堵當此之時必有縣後人或更攺圖未甚詳悉大妃小妃山在縣東南五十里昔越王葬二妃於此山鐡鑄蓋以掩之髙蓋山在縣西七十里常有紫雲蓋之因曰髙蓋山有水色如金亦曰金枝山太守陶夔記曰山有石井深三丈石盆廣二丈淸淨如鏡土人徐【闕】登此得仙與東陽趙炳鬭仙術卽此處也長溪縣東北八百里舊十五鄕今五鄕本漢閩縣地唐武徳六年置其年並入連江縣長安二年又置溫麻縣以縣界有溫麻溪爲名天寶元年攺爲長溪縣霍童山在縣西二百五十里髙七里岡甚逺山頂一峯如香鑪半山一峯名曰霍童上有壇壇上有石甕盛水雨則不溢旱亦不竭閩中記云鄧元伯王元甫於此山吞白霞丹得上升之法內見五臟山下湧泉味甘如蜜云是列僊霍童遊處天寶五年敕攺爲霍童山亦曰遊僊山長樂縣東南一百里舊八鄕今六鄕本閩縣之地唐初立爲常樂縣以長樂縣爲名至元和三年省以地並入福唐卽觀察使陸淮奏省之至五年復立縣

永貞縣東北二百十里三鄕唐大中元年割連江縣一鄕至羅源場至長興四年攺爲永貞縣洞官山在縣東北六里自武夷巖前連岡接阜晉祚中興以王气生於東南乃詔掘斷山脊皆有血流於羅浮移老君聖像鎭於洞宮之下四明山在縣西五里其山屹然如削髙列四峯中有古壇生藥絲竹交防其上有石井泉甘如蜜撓之不渾雨之不溢靈異之所也

閩淸縣西北一百四十里今二鄕唐貞觀元年割侯官縣一十里爲梅溪場至梁乾元年割侯官縣攺爲縣寧徳縣東北三百里二鄕唐開成年中割長溪古田兩鄕置盛徳場續攺爲縣

懷安縣西北四十五里九鄕皇朝太平興國七年割閩縣惇業等九鄕置懷安縣

南劍州

南劍州劍浦今理劍浦縣按晉書云延平津昔寶劍化龍之地吳永安三年立爲南平縣屬建安郡宋太始四年廢唐武徳三年興延平爲軍蓋以居咽喉總要之地後爲永平鎭僞唐保大四年立爲延平軍因析沙縣建安順昌等縣所管交溪上陽員當逐咨芹哨富沙等六里戶口共成九里爲軍額至保大六年升爲建州仍割古田縣積善賴溪二里共一十一里爲浦劍縣又割汝縣順昌尢溪等縣來屬皇朝太平興國四年割將樂縣以焉西有劍州故名爲南劍州

今領縣五

劍浦順昌沙縣尢溪將樂

州境

東西六百二十里南北七百里

四至八到

北至東京三千五百六十五里北至西京三千九百八十五里東北至長安四千七百一十五里東至福州古田縣界三百五十里西至建州將樂縣界二百七十里南至泉州徳化縣六百九十里北至寅仙山一十里其山自古以來北面崄峻鳥

道不通人過東北至建州一百五十里西北至小路大山無路東南至古田縣一百三十五里西南至潭州龍巖縣五百去州界七百三十里戶

舊戶載建州籍皇朝戶主三萬三千八百三十客二萬二千八百四十

風俗

與建州同

人物【闕】

土產

稻有一十一種

金黍赤鮮白稌先黃金牛靑龍虎皮女兒狹糖黑林先凹

茶有六般

白乳金字蠟面骨子山梃銀子

麻竹可爲筍笴

劍浦一十一鄕僞唐保大四年析沙縣建安順昌縣內交溪上陽員當逐咨芹哨富沙等六里戶口共成九里爲延平軍至保大六年升爲劍州仍以古田縣積善賴溪兩里共一十一里仍爲劍浦縣三溪在州前東溪西溪南溪合溪流南歸於海自古謂之崄灘聞猿閣在州南常有二猿嘗啼於溪之南嶺近有人誤殺其一後一猿不復啼演仙山在州西北七十里古老傳云演氏煉丹於此丹竈余基猶存此山東面亦略通人迹山中出橘其味甘人有食者就之則可攜之出山則迷道又有演仙水水出此山當郡城北爲大河莫知深淺下有暗道竇入城流出劍潭居人資之或亢旱而常流不絕

順昌縣西二百三十里二鄕本建安鄕之校鄕地也吳永安三年割建安之校鄕置將樂縣又移於將水口置屬建安郡隋開皇九年與綏城縣同並入邵武之南鄕屬撫州唐武徳四年復立將樂綏城二縣至貞觀三年又廢東南兩鄕屬建安縣置將水場西北三場割屬邵武縣置金泉場元和五年依舊復將樂縣額屬建州景福二年又置將水鎭尋攺爲永順場復立爲順昌縣焉七臺山在縣西四十八里其山磊落相連莫知其幾

有髙峯峭壁動逾千丈山有防雲當雨土人以爲又有大溪在縣南一里有和春嶺髙五十丈崄峻鳥道至嶺頭坦平路尋小溪而入其山徘徊掩映謂之徊村四面皆絕道獨處一村其水自村沙縣疵源水爲界又沿流此嶺頭頓落石崖兩處成瀑布各長十丈其下成石井深不可測每天欲風雨其水作聲風雨隨其聲大小也

沙縣西南一百六十里三鄕本古之南平縣余迹也自晉武帝時爲延平縣屬建州地方乃南平鄕地也至太元四年廢縣額攺爲沙戍至唐武徳四年爲沙縣舊建州至大歷十二年汀州洎乾符后土寇亂離漢路阻隔自興鄕塞本縣崇女鎭將鄧元光移元【闕】縣基於縣西北鄕外八里內揚簣析置卽今理也僞唐劍州紉山在縣西北一百二十里乃龍峽之孤峯上聳三

十餘里周回二百里山上有松檜竹柘其中有山魅其形似人而色黑身長丈餘逢人而笑口上唇蓋眼下唇蓋胸人見亦怪矣或時遺下藤制艸鞋長二尺五寸鄕人所謂山大人又雲山魈或野人也爾雅云佛佛如人披髮迅走食人卽此也七朶山在縣前水南山分七峯踴成石壁巖面生石南靑陽盧木等樹春冬長靑翠上有桂花每深秋競發馨香散漫市郭人咸有美色沙源經縣南二百步其水源出汀州寧化縣黃土嶺至防化縣界號曰沙源水水勢懸峻聲殷如雷峻戲如龍門過縣東一百二十里合邵武將樂溪水至建潭合建溪南下福州其水灘磧甚多內有九龍夢龍傷龍安龍三龍長龍馬龍三吾龍五日龍等灘言其崄峻如龍也尢溪縣東南二百四十里四鄕按縣理今當延平東南二百四十里在福州城西北三百三十五里其地與漳州龍巖縣汀州沙縣及福州侯官縣三處交界山洞幽深溪灘崄峻向有千里其諸境逃人多投此洞開元二十八年經略使唐修忠使以書招諭其人髙伏等一千餘戶請書版籍因爲縣人皆悅此源先號尢溪因爲縣名屬福州僞唐保大六年割屬劍州雙髻山在縣北與沙縣分界有水出此山由建溪東流入古田縣九龍山下合閩江向北以此披分經二州之界分枝嶺按縣圖雲南北泉州徳化縣尢嶺爲界嶺上有分枝樹其樹一枝向南一枝向北以樹枝分二州之界

將樂縣三鄕其地在越已有將樂之名按後漢書云永安三年析建安之校鄕立將樂縣舊屬閩國晉屬晉安齊兗州刺史桓崇祖受封於此歷代不攺唐元和三年並將樂縣地以入建安邵武二縣至五年復立縣皇朝割劍州今泉山在縣南二百步蕭子開建安記雲山南枕山溪有細泉出沙彼人以夏中水披沙淘之得金山之西有金泉祠黎嶺在縣西北三十五里石帆山在縣東北三十里坤元錄云將樂石似張帆勢山畔有泉四時皆淸澄天階山在縣南二十里建安記雲山下寶華洞洞卽赤松子采藥之所洞中有泉有石燕石蝙蝠石柱石室並石臼石井俗云其井南通沙縣溪復有乳泉自上而滴人取服之登嶺若升碧霄故有天階之號三石山在縣西南一百八十里建安記雲山上有三石一髙七百尺一髙五百尺一髙四百尺其石色紅白似人形其俗呼爲三郎石百丈山在縣北一百八十里建安記云百丈山鳥道昔越王於上設置臺榭與撫州南丰縣分界上有古蘭若存鳴鐃山在縣南一百九十里天欲雨其山有音樂聲梅溪在縣西北八十里與邵武分界將漢源從西南屈曲數百里合諸山水同溪入邑界綏安故城建安記云晉隆安三年又攺將樂西鄕置綏安縣隋開皇中並入建武縣髙平苑蕭子開建安記云越王略於將樂野宮髙平苑爲越王校獵之所大夫將軍校獵謂之大夫校兵士校獵謂之子校故將樂有大夫校子校二村後漢此邑爲建安縣之校鄕卽其義也越王乘象輅大夫將軍自執平蓋今又有平蓋村載其鳴鉦鐃故今有鳴鐃山也自樂野至於遊臺之上相去九十里故風至今好獵所尙由此來矣

太平寰宇記卷一百﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷一百一

宋樂史撰

江南東道十三

建州

建州建安郡今理建安縣古閩越之地昔禹孫少康庶子無餘受封於會稽世爲越侯有裔孫勾踐與吳爭王后敗夫差遂並吳國按福州圖云勾踐六代孫爲楚所並其後有無諸以其境南泉山之地因而都之稱閩越王其弟余善至孫揺又以東海隅之地稱閩越王俱是會稽之域遂有三越之稱秦並天下屬越中都楚漢之際越王無諸帥越人佐漢滅楚無諸自立號閩越王居其地余善殺王郢又自立漢因以揺爲王以奉祭祀尋爲漢兵所伐揺懼以眾歸漢因分其地爲會稽郡治縣之北鄕後漢建武中又爲東侯官縣建安初分東侯官之地爲建安並南平漢興三縣吳永安三年割會稽南部以建安將樂邵武建吳興延平東安侯官等九縣爲建安郡晉廢郡以舊屬邑晉安郡今福州也東晉郡又立之按郡圖云漢立郡於東溪南覆船山下宋元嘉元年徙於溪北黃花山西梁承聖三年封蕭基爲常樂侯扵此梁末地池被盜陵夷其後謝竭爲太守於西溪之右編木柵爲理所陳太康四年郡守駱文廣復治於覆船山下禎明元年又移於今所隋開皇十年郡廢爲鎭唐武徳四年置建州領建安唐興建陽沙將樂邵武等縣天寶元年攺爲建安郡乾元元年復爲建州皇朝爲建寧軍節度

元領縣八今領縣五

建安浦城建陽松溪崇陽安場【新置】

【二縣】

三縣割出

邵武【建軍】將樂沙【二縣入劍州】

州境

東西【闕】

南北【闕】

四至八到

西北至東京二千九百三十里西北至西京三千八百三十五里西北至長安四千六百九十五里東至處州九百七十六里貞元略云九百里南

至福州七百二十里貞元略云七百里西北至撫州八百三十里西北至信州五百四十里北至衢州一千一百里貞元略云七百里東南至福州七百二十里西南至汀州二千四百里貞元略云一千五百里西北至饒州二千三百里東北至衢州一千一百里

戶

唐開元戶二萬二千七百七十皇朝戶主四萬六千六百三十七客四萬三千八百五十五

風俗

同福州

人物

顧野王仕陳爲光祿卿

土產

蕉花練

茶茶經云建州方山之芽及紫筍片大極硬須湯浸之方可碾極治頭疾江東人多味之

建安縣十三鄕地本孫策於建安初分東侯官之地立此邑卽以年號爲名屬會稽南部都尉元是閩國吳永安三年始立建安郡於此歷代如之唐武徳四年又置郡於此黃花山郡圖云在郡東元嘉元年徙郡於黃花山西是也白鶴山在郡東郡圖云晉以望气者言此山有異气命土工斷之乃有二白鶴翀天而去因此爲名聲廟輿地誌云吳永安二年空裏聞人聲於此立廟令人平居泰吉五穀丰登年常祈祠有福因而立廟號聲廟出建安郡記登髙山續齊諧記云費長房語桓景曰君家當有厄可以九月九日舉家登髙飲菊花酒則免之景如其言九日登山暮歸見雞犬鳥鵲皆斷頭而死棃山在郡東南其山爲郡勝槪之地梅君山在郡東南云梅福鏈藥於此山上升仙因名

之覆船山在郡南其山形如覆船昔太守駱文廣移郡於此山之北茶山在郡北民多植茶於此山涉冬翠茂俯瞰城郭夢山郡國志云建州夢水有涉虱又云獨虫一名蜮似射人所中之處生瘡仙人洲建安記云郡西南大溪中昔梅眞人上升墜馬於此洲故後名墜馬洲顧野王宅野王仕陳爲光祿卿此郡人其宅今爲開元觀古甌城郡圖云縣東有古甌城漢吳王世子劉駒發兵圍東甌卽此也故府在縣東南三百里卽漢時會稽南部都尉理此建安八年置吳永安三年廢水路柵在縣東二百里陳信武將軍閩州刺史會稽太守侯官矦陳寶應置

浦城縣西北三百六十五里元十鄕縣本後漢東侯官之北鄕也獻帝末立漢興縣至吳永安三年攺爲吳興縣歷代不攺按邑圖云晉尙書陸邁宋尙書郎江淹皆爲吳興令按淹自序云吳興地東南嶠外閩越之舊境是也唐武徳四年攺爲唐興縣天授二年攺爲武寧縣神龍年間又爲唐興縣天寶元年八月攺爲浦城縣按謝靈運永嘉記云有二浦一曰柘浦水源出於建安吳興縣此浦城俗爲越王城臨浦故曰浦城八面山在縣西北四十里有八面形極秀麗孤山在縣西北五里蕭子開建安記云孤山在環障之間其地坦平悉是溝塍阡陌以此山挺然孤立因名焉梁江淹爲吳興令云此地有碧水丹山珍木靈艸爲邑之勝境子期山在縣西南二十二里建安記云子期山乃溪畔小石峯也四面巖巒峭拔昔秦漢之間有仙人華子期曾師商山四皓後居此山山名因之泉山在縣東北六十里記雲山頂有泉分爲兩派一入處州一入建溪卽漢書朱買臣言東越王全保山一人守險千人不得上卽此山太湖山在縣西南一百里記云太湖山一名聖湖山湖在山頂昔有采藥者至此湖畔見滿湖芙蓉涉水采之乃石也亦有禽鳥逺如飛翔近視則石吳山在縣東五里記雲山四面秀異人居其側多吳姓漢興有吳氏六千戶別屯大澤卽此之民也大姥山在縣東北七十里記云大姥山卽魏夫人山也老子玉眞經云魏夫人以羅浮天臺大霍洞宮四處爲棲眞之所此山乃洞宮之鄰也上有大母祠存焉柘嶺在縣東一百六十里東與處州麗水縣分界處棃巖在縣西北八十里因棃山以名之記雲南嶺下道東有鐘離古亭迹尙在今爲戍上原嶺在縣東北九十里道路不通牛馬與處州松陽縣分界溫山在縣西北八十里建安記云此山有泉夏寒冬暖西巖嶺在縣東北二十九里晉陽敬儒居此吳興陸邁常請之開創居此上巖建溪自北東流入邑界龍背潭在縣西南四十里潭東有巨石數十丈狀如龍形昔有道士於潭中斬龍今水微有血色九石潭在縣西南四十里以潭峯有九石相連因名之

建陽縣州北一百二十里本建安縣地元【闕】鄕至十年平東校尉賀齊討上饒之城兼置桐鄕置建平縣故吳志云建安十年權使賀齊討上饒建平縣是也晉太康四年攺建平爲建陽因山之陽爲名隋開皇九年廢入建安縣唐武徳四年復爲建陽八年又廢垂拱四年又置武夷山在縣北一百二十八里蕭子開建安記云武夷山髙五百仞崖石悉紅紫二色望之若朝霞有石壁峭拔數百仞於煙嵐之中其間有木碓磨簸箕籮箸什物靡不有之顧野王謂之地仙之宅半巖有縣棺數千傳云昔有神人武彞君居此故得名又神異錄云建陽上百餘里有仙人山亦神仙所居之地郡國志云漢武好祀天下嶽瀆此山以祭故曰漢祀山陸鴻漸有記欄桿山在縣北二百九十里建安記云欄桿山南與武夷山相對半巖有石室可容六十人巖口有木欄桿飛閣棧道逺望石室中隠隱有牀帳案几之屬巖石閒悉生石柏懸棺仙葬多武夷云是仙人葬骨建溪在縣東一百步源從武夷山下西北來縣界也松溪縣西三百四十里元三鄕本建安縣地舊爲閩越之界戍兵所屯號松溪鎭焉僞唐保大中得閩地因爲縣取舊鎭爲名其界松溪源自處州龍泉縣東北流入自縣正西合於建安縣界松溪縣西三十里卽建安縣界

崇安縣二百四十里無鄕管三里本建陽縣東北三里僞唐保大九年割爲場

邵武軍

邵武軍理邵武縣本建州邵武縣地皇朝太平興國五年以戶口繁會路當要衝於縣置邵武軍從轉運司之奏請也仍析邵武之二鄕爲光澤縣並割建州之歸化建寧二縣來屬

今領縣四

邵武光澤歸化建寧

軍境

東西二百三十里南北二百六十五里

四至八到

新置軍未有至二京里數東至建州三百六十里西至建昌軍水路六百九里南至將樂縣一百

三十五里至汀州六百四十里北至信州五百六十里東南至將樂縣三百七十五里西南至將樂縣三百六十一里西北至信州弋陽縣三百七十五里東北至建陽縣水路七百二十四里戶

舊載建州籍皇朝戶主三萬四千三百九十一客一萬三千四百九十

風俗

土產

與建州同

邵武縣舊六鄕今四鄕本後漢東侯官之北鄕也建元年孫策稱防稽宋置南平縣吳景帝三年攺爲邵武縣晉太康三年攺爲邵武縣太寧元年又攺爲邵陽縣宋永初元年復爲邵武郡屬建州隋開皇十八年廢郡縣撫州唐武徳四年復立州又建州晉天福初攺爲昭武縣漢初復舊麀溪蕭子開建安記云邵武縣眾山自西北來麀溪源出縣西焉撫州南城界謂之麀溪東流下與蜜溪鳥溪合東南入至萬福亭入縣界烏君山在縣西一百里髙二千二百丈記雲山頂有

二石一髙十丈一髙八丈形皆蒼黑鬭葉分披狀如雙蔓謂之雙石又秦漢之代有徐神山者於此山遇神仙妃偶多假烏皮爲羽飛走上下故山因名之今有烏君石存焉烏嶺山在縣西北三百里烏嶺極峻不通牛馬以其與君山連接因此爲名魏王秦坤元錄云邵武有庸嶺一名烏頭嶺北隰中有蛇長七八丈爲患都尉長吏多致死者巫言啖童女其都尉令長遂估賃人家婢子養之八月祭送蛇穴已九女矣將樂縣李誕有六女無男小女名奇及受雇應之貴買好劍仍作數品米食用蜜灌之持至穴口夜出目如三尺鏡奇放犬咋奇從後以劍斫之出至庭而死飛猿嶺在縣西一百七十里髙一千二百丈建安記雲飛猿嶺喬木造天猱猿之所飛走故曰飛猿今爲鎭與梅州南丰縣分界處止馬亭在縣西一百六十里洪氏建安記云止馬亭當飛猿嶺口馬登之降於此止息故名長樂村建安記長樂村後漢時此川民居殷富地土廣闊孫策欲檢其江左時鄰郡亡逃或爲公私苛亂悉投於此因是有長樂將檢二村之名廢烏阪城在縣東南二里建安記云昔越王拒漢其城六此城一也

光澤縣西八十里本邵武縣地皇朝太平興國六年割邵武之光澤鸞風二鄕於縣之西八十里地名財演立光澤縣以鄕爲名

歸化縣南二百里二鄕本將樂縣地古之金城場唐末於此立歸化鎭後以去郡遙逺民難輸納戶口稍滋僞唐保大三年立爲場至顯徳五年攺爲縣屬建州其去撫州南丰三百里去建州六百里皇朝太平興國五年割屬軍

建寧縣西三百四十里元六鄕本將樂縣地晉綏城縣莫傜之民居焉唐武徳中並入邵武垂拱年中割入將樂乾元二年寧海軍使董玠奏置黃連鎭乾符五年爲義寧軍復廢尋爲永寧鎭僞唐升爲場至建隆二年僞唐升爲縣屬建州皇朝太平興國六年並永安場入縣割於本軍

龍焙監

龍焙監建州建安縣南鄕秦溪裏地以本州地出銀鑛皇朝開寶八年置場收銅銀至太平興國三年外爲龍焙監凡管七場

四至

東去福州古田縣四十里南至南劍州劍浦縣積善裏界四十里西去南劍州劍浦縣界杉口務三十里北至建州一百五十里

所出礦石

白礦黃礁礦黑牙礦松礦黑牙礁礦光牙礦土卯白礦桐梅礁礦紅礁夾生白礦赤生銅礦水礦馬肝礁礦

永興場監西北三百里在建安府髙陽裏永樂場監北二百里在建安縣安樂裏黃沙場監北十里在建安縣南鄕秦溪裏褶紙場監西北二十里在建安縣秦溪裏大梃場監北七十里在建安縣秦溪裏東平場監東北三百五十里在建安縣東平裏杉溪場監東北三百里在建安縣杉溪裏

太平寰宇記卷一百一

欽定四庫全書

太平寰宇記卷一百二

宋樂史撰

江南東道十四

泉州

泉州淸源郡今理晉江縣秦漢土地以長樂郡同東晉南渡衣冠士族多萃其地以求安堵因立晉安郡宋齊因之隋爲泉州舊理閩縣後移於南安縣唐聖歷二年分泉州之南安莆田龍溪三縣置武榮州三年州廢三縣還泉州久視元年又以三縣置武榮州景云二年攺爲泉州開元二十九年割龍溪之漳州天寶元年攺爲淸源郡乾元元年復爲泉州皇朝爲平海軍節度

元領縣四今七

晉江南安同安【自同安以下新置】永春淸溪徳化恵安

三縣割出

莆田仙遊【已上二縣入興化軍】長秦【新置入漳州】州境

東西三百四十七里南北三百五十里

四至八到

西北至東京五千四百二十里西北至西京五千八百三十五里西北至長安六千六百九十五里東至大海一百八十里貞元略云一百里西至

錦田村卽漳州龍巖縣略二百八十五里北至仙遊縣一百五十里東南至海四十里西南至漳州六百里貞元略云三百五十里西北至皁洋村一百里東北至福州五百里

戶

唐開元戶三萬一千六百皇朝戶主三萬二千五十六客四萬四千五百二十五

風俗

泉郎卽州之夷戶亦曰游艇子卽盧循之餘晉末盧循寇暴爲劉所滅遺種逃叛散居山海至今種尙繁唐武徳八年都督王義童遣使招撫得其首領周造夌細陵等並受騎都尉令相統攝不爲寇盜貞觀十年始輸半課其居止常在船上結兼廬海畔隨時移徙不常厥所船頭尾尖髙當中平闊衝波逆浪都無畏懼名曰了鳥船

姓氏

南安郡五姓黃

林單

戚仇

人物

自唐設舉場此州之才子間生登科者甚眾黃璞纂爲名士錄

土產

貢蠲符紙生蕉白藤箱蚺蛇膽紅花茜緋海舶香藥再熟稻春夏收訖其株又苗生至秋薄熟卽吳都賦所云再熟稻

晉江縣舊八鄕今五鄕地本長樂郡之屬邑晉立郡又爲晉安郡地焉隋廢郡爲邑唐景云二年分丰州之地又於此立州泉山在州北五里因此爲名晉江在州南一里自安南縣來流五十里入海尙書塘唐貞觀五年檢校戶部尙書趙昌爲刺史置塘以漑田人防其利元和二年刺史馬總美趙公之畱惠名爲尙書塘龍湖在縣南一百里有廟存焉

南安縣舊十九鄕今九鄕吳置東安縣晉置安郡於此陳立南安縣唐武徳五年置丰州貞觀初州廢來屬桃林溪在縣西二十里自尢溪縣來灌田三百二十畆與綿田溪合入晉江縣界九日山在縣西一里山連晉江縣金雞山在縣西南六里

同安縣西南一百六十二里唐貞元十九年析南安縣南界四鄕置大同場福州僞命己亥歲升爲同安縣煮海裏一邊在海中有島嶼四所計四百餘家居焉無田疇人以釣魚拾螺爲業

永春縣西一百五十九里二鄕唐長慶二年析南安縣西界兩鄕置桃林場福州僞命壬寅歲攺爲永春縣淸溪縣西一百五十二里二鄕唐咸通五年析南安縣界西向兩鄕西桃林場江南僞命乙夘歲升爲淸溪縣徳化縣北二百一十里元二鄕元屬福州僞命日置庚戌年歸當州

惠安縣去州四十五里三鄕本晉江縣北鄕也皇朝太平興國六年析置惠安縣

漳州

漳州漳浦郡今理漳浦縣歷代與長樂郡同郡國志梁山有漳浦水一云漳溪水唐垂拱二年析長樂郡西南之地置漳州立漳浦縣以焉舊屬嶺南道天寶中割屬江南東道仍爲漳浦郡乾元元年復爲漳州

元領縣二今三

龍溪漳浦【卽龍巖】長泰【泉州割到】

州境

西東四百里南北五百里

四至八到

西北至西京六千九百八十五里西北至東京六千五百七十里西北至長安七千四十五里東至大海一百五十里南至大海一百六十二里西至大海二百八十里西至潮州五百六十里西北至汀州九百里北至建州二千四百里東南至黃如江一百里西南至廢懷恩縣界一百里西南至潮州四百八十里西北至召塍溪一百

五十里東北至泉州六里

戶

唐開元年一萬五千皇朝戶主一萬九千七百三十客四千二百七十七

風俗

同泉州

人物無

土產

甲香魛魚皮蠟茶海舶香藥

龍溪縣四鄕舊屬泉州因龍溪爲名唐開元二十九年割屬漳州九龍山山下有水名九龍水按郡國志云一名思侯山皆有金溪水山中多山魈一名羊化子赤嶼嶼有石朝色如丹晚色如霞因名亦云丹霞嶼蠟湖郡國志云在中洲有水豹水人荊嶼嶼上多荊艸因名之

漳浦縣西北析流五日約三百里三鄕唐武徳以前爲雜羅縣天寶元年攺爲龍巖縣漳州

長泰縣西北五十里三鄕本屬泉州唐乾符三年析大同場西界六里置武徳場江南僞唐乙夘歲升爲長泰縣皇朝太平興國五年割屬漳州從轉運司之請也

汀州

汀州臨汀郡今理長汀縣按地理誌歷代土地舊與長樂郡同唐開元二十四年開福撫二州山洞置汀州天寶年攺爲臨汀郡乾元元年復爲汀州按州初置在雜羅以其地瘴居民多死大歷十四年移理長汀白石村去舊州理三百里福州觀察使承昭所奏移也

元領縣三今二

長汀寜化

一縣割出

沙縣【入劍州】

州境

東西五百里南北四百里

四至八到

東北至東京五千七百里西北至西京五千三百里西北至長安六千一百九十五里東至龍溪縣二千四百五十里南至潮州一千三百里若至潮中營下程鄕縣界一千里西至防州雩都縣界九百里防州一千二百里東南至漳州廢懷恩縣界一千五百里北至撫州南丰縣一千六十里西南至潮州程鄕縣界八百里西北至撫州南丰縣一千六十里東北至福州水陸相兼共一千三百六十里東北至建州一千五百里

戶

唐開元戶四千六百八十皇朝戶主一萬九千七百三十客四千二百七十七

風俗

與福州同

人物無

土產

鼴防茶



古圖經云進黃蠟蠲紙出銅並銀長汀縣有黃焙場安丰場並寜化縣有龍門場俱出銅銀

長汀縣五鄕地卽長樂郡屬邑唐開元中立郡舊治在九龍水源長汀村大歷中移在白鄕地名金沙水卽今治也雜羅故城牛肅記聞雲開元末雜羅縣令孫奉先晝日坐防事有神見庭中披戈執殳狀甚惡可畏奉先見之驚起神曰吾雜羅山神也今從府主求一牛爲食能見祭乎祭吾當祐汝奉先對曰神旣有請誠不敢違然格令有文殺牛事大請以羊豕代牛可乎神怒曰惜一牛不以祭我不祐汝其能宰乎因滅於是瘴癘大起月餘不息奉先疾死其家二十口亡盡靈蛇山在州南三百八十里溪水在州東四十里地名石涵內流出從城過直至廣南潮州通小船

寜化東北六百里二鄕武徳初爲黃連以地爲黃連洞因以爲名至天寶元年攺爲寜化縣鐵石山在縣一百五十里

上杭場州南去八日程接漳州界

武平場州西南去計五日程連循州界

興化軍

興化軍本泉州莆田縣地也皇朝太平興國四年於泉州遊洋鎭置興化縣並割莆田仙遊等縣以屬焉至八年以遊洋鎭地不當衝移於莆田縣爲軍理從轉運司楊克之所請也

今領縣三

莆田仙遊興化

軍境

東西二百一十五里南北一百四十五里

四至八到

新置軍未有至西京里數

西北至東京六千五百四十二里東至海七十里南至海四十里東南至莆田縣奉國裏大海一

百里北至福州福淸縣一百五十里西北至泉州一百八十里東北至福州三百八十里西北至福州永泰縣一百里西南至泉州徳化縣界一百四十五里

戶

舊戶載在泉州籍皇一朝戶主一萬三千一百七客二萬六百

風俗

與泉州同

土產

與泉州同

莆田縣舊五鄕今六鄕唐武徳五年分安南縣置莆田縣屬丰州州廢屬泉州今興化軍之理所至孝闕唐貞元十三年居人林攢廬於父墳至孝上感甘露下降勅旌表門閭置在縣北三里

仙遊縣西八十五里元四鄕唐聖歷三年分莆田縣置淸源縣天寶元年八月攺爲仙遊縣大飛山前五里九仙山在縣北五里瀑布山在縣東北五里其山峭峻懸崖有瀑布泉千尺而下者

興化縣北八十里今三鄕隨軍所置廨在軍敍中百丈溪東去縣七十里有山巖百丈水流入福州福淸縣遊洋溪從縣前流西入永泰縣舊鎭因此爲名太平寰宇記卷一百二

欽定四庫全書

太平寰宇記卷一百三

宋樂史撰

江南西道一

宣州

宣州宣城郡今理宣城縣禹貢揚州之域春秋時屬吳后吳爲越滅屬越又爲楚所並戰國又屬於楚爲鄣郡之地今湖州長城縣西南八十里鄣郡故城是漢爲宛陵縣地理誌云武帝元狩元年攺鄣郡爲丹陽郡屬揚州理宛城卽今郡是也至順帝又攺爲宣城郡按吳書云孫皓以何植爲牛渚都督而禦晉後晉平吳武帝復移郡於此郡城卽晉桓彛所築又桓元傳云元居南州大築齊第以郡在國南故曰南州宋如之齊攺爲南豫州郡誌云梁承聖元年復江南南豫州郡不廢歷梁陳之代亦爲重鎭隋平陳遂省宣城郡仍攺南豫州爲宣州蓋取郡號以爲州名煬帝初攺州爲宣城縣唐武徳三年杜伏威歸順置宣州總管府分宣城置懷安寜國二縣六年陷輔公祏七年賊平攺置宣州都督督宣濳猷池四州【闕】年廢桃州以綏安來屬省懷安寜國二縣宣州領宣城綏安二縣八年廢南州以當塗來屬廢猷州以涇縣來屬九年移揚州於江都以溧水丹陽來屬貞觀元年罷都督府廢池州以秋浦南陵二縣來屬省丹陽入當塗縣開元中析置靑陽太平寜國三縣天寶元年攺爲宣城郡寶應二年又析太平縣置旌徳乾元元年復爲宣州永泰元年割秋浦靑陽至徳三縣置池州宣州自後爲寜國節度皇朝因之

元領縣十

今六

宣城涇縣南陵寜國旌徳太平

四縣割出

當塗建太平州廣徳置軍溧水入升州溧陽入升州州境

東西四百六十里南北五百二十里

四至八到

西北至東京二千里西北至西京二千三百五十里西北至長安取潞州路三千一十里東至湖州三百八十里南至歙州三百八十三里西隔江至廬州六百四十三里北至潤州四百五十里東南至杭州四百九十六里西南至池州三百

四十里西北至和州二百五十六里東北至長州五百里

戶

唐開元戶一十萬九千七百九十皇朝戶主三萬四千九百二十七客一萬二千二十

風俗

漢書云丹陽郡本屬揚州吳地斗宿分野其人巧而少信多女而少男江南卑濕丈夫多夭大抵人性風俗與兩浙相

人物

紀隲字子上丹陽人父亮爲尙書令隲爲中書令每入朝以屏風隔坐甘卓字秀思丹陽人卓外如柔弱內實堅正不附王惇唐劉大貞宣州人

土產

職方氏其利金錫竹箭畜宜鳥獸穀宜稻南陵利國山出銅當塗縣界赤金山亦出好銅紵布綺五色綫毯綾

塾綫綾紙

綿筆

絹黃連

宣城縣舊二十四鄕今一十五鄕本漢舊縣也屬丹陽郡漢順帝時立宣城郡於宣城縣按郡國志云故縣地名靑弋敬亭山郡國志及宋永記初山川云宛陵北有敬亭山山有神祠卽謝朓賽神賦詩之所其神云梓華府君頗有靈驗三天洞東北去郡城五十里句溪一名東溪水源從寜國縣東鄕溪嶺承天目山腳水源合流連接至此爲句溪流向北至郡門外過也北浦裏橋宣城記云元和中丹陽太守馬稜坐事被徴句容李南善風角賀稜云明日日中有吉問明日稜望延景按以爲無徴至晡俄有使至原停稜事問何故遲畱之狀使者曰向渡宛陵浦裏橋馬蹶足是以不得進花姑廟在郡北朝京門外東溪東岸去城一十里涇縣西南一百五十里元十七鄕本漢舊縣地理誌屬丹陽郡韋昭注雲涇水出蕪湖蓋因水立名唐至徳二年置南徐州於此其年又攺爲猷州八年州廢縣仍置屬宣州焉陵陽山在縣西南一百三十里列仙傳云陵陽子明釣白龍放之後五年龍來迎子明上丹陽陵陽山一百餘年乃得仙去山髙一千餘丈又有子安者仙人也來就子明二十年一旦忽死山下常有黃鶴棲其冡樹上鳴聲呼子安子安蓋山在縣西南二百八十里紀義宣城紀云蓋山一百許步有舒姑泉俗傳云昔有舒氏女未適人其父析薪於此女忽坐泉處牽挽不動父遽歸告家比來惟見淸泉湛然母云女性好音樂乃作歌泉卽湧浪復有赤鯉一雙躍出嬉戲至今作樂泉水猶故沸湧

南陵縣西一百里舊二十八鄕今八鄕本漢谷縣屬丹陽郡晉屬宣城郡後省並蕪湖縣尋又屬繁昌梁武帝置南陵縣屬南陵郡唐武徳以來置縣在臨江有城基見存去今縣一百三十里復於仁義鄕析置法門石埭兩場以別徴攝自後法門於義安縣又廢義安入銅官治爲銅官場今銅官爲銅陵縣石埭爲繁昌縣皆此邑之地也射的山據古老相傳上有玉石在壁內遙見有白處曾有人取上山後遇風雨不果今逺望頗似射侯故名射的戰鳥山在縣南十五里大江中輿地記云赭圻下流十許裏有戰鳥圻孤在江中本名孤圻山昔桓溫駐赭圻桓懼掩襲此圻宿鳥所棲中宵鳴驚溫謂官軍之至一時驚潰旣定乃羣鳥驚噪故相傳謂戰鳥山又按縣圖云孤圻山又曰唇居山在江心上有寺號靈山赭圻屯在縣西北吳所置處圻屯是也晉哀帝以桓溫入參朝政自荊州還赭圻詔止之遂城赭圻鎭是也

寜國縣東南一百二十里舊二十二鄕今十五鄕本漢宛陵縣地誌云漢末分宛陵南鄕置焉初屬丹陽郡吳景帝時攺屬故鄣郡晉太康元年屬宣城郡按紀義宣城紀云周黃爲寜國長後遷丞相卽其地建隋廢入宣城大業十四年復置唐武徳六年復廢入宣城天寶三年復置文脊山一名曷山在縣西三十里按河法盛晉中興書云有具硎先生不知姓名住宣城文脊山卽其地也下有廟邑人祀之所禱有靈鵶山出茶尢爲時貢茶經云味與蘄州同擊鼓山在縣東南一百二十五里以其飛泉迅湍如擊鼓懷安故城在縣東南一百里地理誌云吳大帝分宛陵之地置屬丹陽縣至景帝時屬故鄣郡晉太康二年屬宣城郡梁承聖年中屬丹陽郡至陳天嘉五年廢入宣城縣南一百一十里按輿地誌舊吳興郡安吉縣南界道旁有小井乃是孔夫子入吳時鑿此井今屬寜國縣

旌徳縣南二百三十里元九鄕本漢涇縣唐初爲太平縣地永泰初以兵冦初平尙儲戎器此土徵賦或有不供者因聚而爲盜以其山谷深邃舟車莫通非城邑無以鎭撫遂割太平縣九鄕以置焉冀其邑人從此被化故以旌徳爲縣名又按續會要云旌徳縣卽寶應二年析太平縣置棲眞山在縣西五里昔竇子明宰邑於池州石埭上升曾居此山其壇迹存焉

太平縣西南二百八十五里元八鄕本涇縣之地唐天寶十一載以地居東南僻道遊民多結聚爲盜邑人患之安撫使奏非別立郡邑無以遏此澆競時以天下晏然立爲太平縣大歷中又廢至永泰中分涇縣龍門三鄕復置縣上涇下涇邑圖云產茶味與黃州同

廣徳軍

廣徳軍今理廣徳縣本宣州廣徳縣僞唐保大八年攺爲廣徳制置皇朝太平興國四年建爲軍管廣徳一縣

軍境

東西一百五十里南北一百六十里

四至八到

新置軍未有至二京里數東至湖州長興縣一百四十里西至宣州宣城縣一百二十里北至溧陽縣一百五十里東南至湖州安吉縣一百三十里西南至宣州寜國縣一百二十里西北至溧陽縣一百三十里南至宣州寜國縣一百二十里東北至常州義興縣一百八十里

戶

皇朝戶主九千九百六客一千二十七

風俗

同升州

人物無

土產

茶防

絹綿

布

廣徳縣舊二十二鄕今十八鄕本秦鄣郡之地漢爲故鄣縣屬丹陽宋永初三年分宣城之廣徳吳興之故鄣長城義興之陽義鄕五縣立綏安縣梁末置太梁郡尋又攺爲陳畱郡隋廢唐初復爲廣徳縣屬宣城郡皇朝建廣徳軍此縣屬焉丹井山在縣南十里昔有徐眞人於此燒丹有井存焉荊山洞在縣東北五十里桐源山在縣南八十里按左傳魯哀公十五年夏楚

子西子期伐吳及桐汭杜預注云廣徳縣西南有桐水出白石山西北入丹陽湖也桐山在縣五里舊爲橫山有廣徳王張公祠天寶中封爲桐山桐水在縣西北二十五里源出白石山北流入宣城縣白沙川入丹陽湖廣徳故城漢爲縣之所也

太平寰宇記卷一百三

欽定四庫全書

太平寰宇記卷一百四

宋樂史撰

江南西道二

歙州

歙州新安郡今治歙縣禹貢揚州之域春秋時其地屬吳后屬越後越爲楚滅卽楚地秦並天下以此屬鄣郡之地漢立丹陽郡後稍復封圻分王子弟成帝封其孫云容爲廣徳王與之黟歙卽其地也漢獻帝建安中歙帥毛甘屯烏聊山黟帥陳僕屯林歷山孫權遣賀齊平之遂分歙置始新新定休陽犂陽黟凡六縣立新都郡以領之理始新晉平吳攺新都郡爲新安郡歷宋齊梁陳並因之隋平陳置歙州以漢舊縣爲郡之名至煬帝州廢復爲新安郡大業末土人汪華以天下擾攘遂據自保唐武徳四年討平汪華置歙州總管管歙睦衢三州貞觀元年罷都督府天寶元年攺爲新安郡乾元元年復爲歙州

領縣六

歙縣休寜績溪黟縣祁門婺源

州境

東西四百一十九里南北二百八十二里

四至八到

西北至東京二千一百七十里西北至西京二千二百二十五里取宣州路二千五百九十里西北至長安睦州大路四千八百五里取潤州路三千四百五十里東至杭州四百七十九里南至睦州遂安縣二百四十六里東至池州四百九十里北至宣州涇縣路二百九十三里東南至睦州三百七十里西北至饒州三百七十五里西北至宣州涇縣二百八十五里正北防東至宣州三百八十三里

戶

唐開元戶二萬八千三百二十皇朝戶主八千五百六十客三千二百三

風俗

與宣州同

人物無

土產

硾紙茶

漆蜜

墨蠟

銀�鳥徒河切郡國志云翎下有靑紅相暎若垂綬狀如蜀雞背如朱

歙縣元十六鄕本秦舊縣有水口名歙因浦以名按漢屬丹陽郡吳分立郡焉靈山新安記云靈村有山生香艸名曰靈香又有黃精木上有靈壇道士祈請不燒香自然芬馥村人射獵踐徑此土犯山神終無所獲或失火燒岡其人必有疾病故曰靈山又輿地誌云靈山髙峻有圎石髙數丈上有石蓋也九頓山恆風樹木摧拔𨿽長成合抱而無大枝存則多於南面北黟山在宣黟二州界西北一百六十里髙一千一百七十丈南屬歙州丰樂水出焉舊名黃山天寶六年勅攺爲北黟山

休寧縣西六十六里元一十一鄕本吳孫權所置也按邑圖云吳割歙縣西北分置休陽縣在此縣之西二里楊村東三里靈鳥山上吳避孫休名攺爲海陽縣仍移於萬歲山上晉平吳之後攺爲海寜縣新安郡晉宋齊梁陳不攺隋平陳並省黟歙二縣百姓總屬海陽攺東陽郡開皇十年東陽郡去邑遙逺卽於黟縣割置新安郡以黟歙海寜三縣屬焉仍復攺海寜縣爲休寜縣以邑城因立郡仍焉唐武徳初復移於萬歲山舊城理天寶九載移於舊邑西三十里卽今理也鹿髀山在縣城西北一百五十里昔有采藥人入山遇一老父須眉皓然指靈藥示之乃遺鹿髀旣辭去回顧遂失老父所在因名之白嶽山在縣西四十里山峯獨聳有峻崖小道憑梯而上其山並絕壁二百餘丈不通攀緣峯頂濶四十畆有古堦迹瓦器池水石室亦嘗有道者居之其東石壁立狀樓臺在空中勢欲飛動又恍有仙侶六人憑欄觀望久視之乃知非耳五城水源從縣城南北流水傍有五城村古之大鎭有五城斜偶相對城傍有大墳有人發之其墳鐵厚二尺鐵才破卽雷雨晦防人懼而止客嶺在縣東有木石糖出樹空石罅中百姓每采得梁書曰任昉爲新安郡界宻容嶺探糖昉以所處險逺長史每擾百姓就探之昉至罷焉率山在縣東南四十里率水出焉山海經三天子山在率東蓋此山也浙溪水出浙溪嶺下至縣西一百一十里漢書地理誌云浙江北經黟縣下東入海卽此溪也廢北野縣周禮郊外曰野其地處州北故曰北野縣

唐髙祖七年置大歷四年與隋置歸徳縣地同廢入山浙之東西歙池饒等山皆此山之支脈烏聊山在縣東五步按吳記歙帥毛甘領萬人屯烏聊孫權遣賀齊平之分歙爲六縣蓋縣已在此其山爲泉水所湊城西有四水合流山下有落星石深度山在縣東一百一十里與睦州分界從新安江上崇峻流爽軒秀尢異欲到州界峯巒掩映出焉舊名主簿山天寶六年勅攺飛布又按新安記云昔有冦亂歙縣主簿率百姓保據此山因名主簿山城陽山在縣南回環孔髙爲城郭之襟帶居郡之南故號城陽山卽許宣平得道之所亦爲李白尋之不遇今山上有遺迹存楊之水北從績溪縣東南六十里至臨溪館入歙縣界至郡城西與四水合流東南入新安江卽今睦州界吉陽水源從郡城西縣吉陽山下出合大溪入新安江苦溪在縣東南從揚之水東南下抵深度名曰八十里苦其中亂石碊碊洪港斗折淙流騰激其急如箭𨿽三峽惡溪不方其險也故曰苦流釜底潭在縣南二里其西正圎下則稍欹如釜底有斜穴潛與南市殷公井相通湯泉在縣北北黟山東峯下香溪中泉口如碗出於石間甚可燖雞篁墩湖在縣西南四十五里其湖有蜃常爲呂湖蜃所鬭程靈洗好勇夢蜃化爲道人告之曰吾爲呂湖蜃所厄眀日又來君能助我必厚報束白練者吾也眀日靈洗彎弧助之後湖水變爲血不知所之其傷蜃歸呂湖未到斃後人名其死處爲蜃灘居歲餘靈洗偶出值一道人諧靈洗母求食曰勞母設食今當爲求善墓地使母隨行至山以白石識其地曰葬此可以暴貴矣靈洗因移父塟其所侯景亂靈洗率鄕人萬餘保新安因隨陳武帝有奇功及陳武受梁禪靈洗以佐命功臣與周文育侯安都爲三傑按靈洗宅在湖東二里呂公灘在縣東南舊名車輪灘以其亂石崇流中無港道行船環曲有若車輪刺史呂季重募人鑿石爲港百姓利之因謂之呂公灘殷公井在縣南羅城內井底有斜穴一通縣北石碧潭一通南釜底潭每石碧潭失物則於此井得之不以淘防水常淸潔初爲殷氏鑿焉因以爲名石門是量山之一峯兩山勢相逼山之半壁有大石橫架其上通兩山焉俗謂之石門桃花米梁書任昉爲新安守甚淸防後卒歸鄕船中惟有桃花米二十石今休寜縣尢多爲飯香軟孔靈村在縣南二十五里晉書云孔愉字敬康會稽人永嘉之亂避地入新安山谷中以稼穡讀書爲業信著鄰里後忽捨去皆以神人目之立廟愉官尙書左僕射封余不亭侯按所居止在此故謂之孔靈廟山事具上昉村在縣北四十里俗說昔任昉爲新安太守因行春至此愛其云深緑源防幽累日不返百姓因名其溪爲昉溪溪旁村曰昉村村旁有山近故北野縣每山上石墜則不利縣官縣廢後其事亦止大中十年刺史盧潘爲攺曰任公溪任公村廢北野縣城在縣北三十五里永徽五年睦州淸溪縣女子陳碩貞作亂縣人蔣寶舉兵應之事平遂置縣於合五山上以鎭之至大歷五年廢廢歸徳縣在郡西南五十里永泰元年艸賊方淸防郡城而縣人自割據八鄕之地保於此山不屬賊賊平因請置縣大歷五年廢隋廢休寜縣在縣東南三十五里南當水口山上廢吳休陽縣在今縣二里故城基尙存廢海陽縣在今縣東十三里東舊名休陽在靈鳥山

上避孫休之諱攺爲海陽縣仍移於萬歲山上至晉武帝平吳又攺爲海寜也

績溪縣東北六十六里舊七鄕今九鄕縣爲歙之華陽古鎭梁大同元年置爲梁安縣唐武徳年中廢至永泰二年宣州旌徳縣賊王萬敵入冦其地賊平置縣以界內乳溪與徽溪相去一里回轉屈曲並流離而復合謂之績溪縣因名焉臨溪石在縣北三里臨溪岸方圎二丈其平如砥溪水甚宜浣紗數里內婦人悉來浣紗去家旣逺遂於石上績而守之每春花如布桃柳交映多艶妝麗服羣績於此𨿽不浣紗者亦有從而會績焉又曰其縣名績溪亦兼取績之義也三天子都山一名玉山在縣東南八十里山海經雲天子都山在閩西海北郭璞注云在新安歙縣東今謂之玉山浙江出其邊也顧野王云今永康縉雲山是三天子之都今在績溪縣東九十里吳於此山分界焉礲叢山在縣北二十九里其山四合交湊中有大路向宣州寜國縣路入二郡分界焉郭防山在縣北一十五里下有郎溪而驛路在焉兩邊有石壁長數百步直下數百尺不生艸木有石洞焉梓山廟在縣南一里俗說初於山下置良安縣地趾將創舊有雙白石忽爲雙白鳥飛向止遂於山上鳥棲處立廟邑人敬之行立種植皆不敢背黟縣西一百五十二里元領四鄕本秦舊縣置在黟州因名之漢地理誌云黟屬丹陽郡今縣南十八里有墨嶺嶺上有石特起十餘丈峯劍峙時有靈鼔潛發令長每以上鼓爲候鳴則不利於縣長又嶺旁竇山墨石可書又新安圖注云歲貢柿心墨木黟之字縣職此之由漢書韋昭音義黟音伊或從二字相似蓋寫而誤焉隋廢爲海寜縣屬東陽郡其舊城今在縣東五里武徳三年復爲黟縣薛稷曾爲此邑尉善畫鶴今邑人時有畫者蓋薛公之餘風耳牛泉山在縣北五十七里顧野王輿地誌云牛泉嶠通商陽縣自下上至山頂九里一頓凡九頓山常風樹至合抱而髙不至丈當頂有泉方濶丈餘俗云牛跑所至亦云虎跑泉也魚亭山在縣南二十五里每歲江西魚船至祁門縣捨舟登陸止此東水次淹畱待船故曰魚亭焉嶺山在縣南一十八里嶺上有石如墨色嶺有穴中有墨石軟膩土人取爲墨色碧甚鮮眀可以記文字復山扶又反在縣城南三十六里山甚孤峻石壁四絕亦謂之五硠礫兩邊皆石壇中夾有溝才五六尺許水甚懸迅捫蘿挽藤葛時有至者山翠激流爲郡峯之秀其水東南流入休寜縣界林歷山在縣南十里吳大帝遣賀齊討黟山賊賊屯林歷山四面壁立髙數十丈路徑危狹不容刀楯賊臨髙下石不可得攻抱朴子云昔吳遣賀齊討山賊賊中有善禁者官軍刀劍不可拔弓弩射矢皆還自向賀云吾聞金有刃者可禁虫有毒者可禁其無刃之物無毒之虫則不可禁乃作勁木白棓選有力精卒爲先登盡捉棓彼山賊禁者果不復行戢兵山舊有石鼓山唐天寶中攺爲戢兵石縣城北邑圖云有石如鼔有石人石驢俗傳石鼓鳴驢鳴人哭而縣官不利被鑿破遂不復鳴三姑山一名吉陽山在縣東一十五里山有三峯故名三姑山三年一爲野人所燒百姓燒之卽雨降有吉陽水出焉又新安記雲天將雨此山先有鼓角之音人以爲凖石墨井在縣南一十六里其嶺上出石墨土人采之以書又有石墨井云是昔人采墨之所今爲懸水所淙其井轉深僕城裏在縣西十八里按顧野王輿地誌黟帥陳僕屯歷山今山下有僕城裏俗說每社日僕則遣人掠村社酒肉人苦之遂於社之眀日爲社至今以爲常式獨母砦在縣南一十五里俗云昔有寡婦死於山野無人葬埋村人以薪覆之後人行經其處者皆以一枝艸投之至今不絕醮貴谷輿地誌云黟縣北緣嶺行得醮貴谷昔土人入山行七日至一斜穴廓然周三十里地甚平沃中有千餘家云是秦時離亂人入此避地又按邑圖有潛村昔有十餘家不知何許人避難至此入石洞口悉爲松蘿所翳每求鹽米晨出暮潛處今見數十家同爲一村

祁門縣西一百七十六里元十鄕本名閶門著於秦漢之代縣有巨石夾流水兩相對似門故號閶門焉東北又有湧流其山左右雲峯削成其中坦陸周回數頃唐永泰中土人方淸作亂屯石埭城故取其城置邑因權立閶門縣其城拒險作固以爲守備至二年平方淸因其城邑定爲縣分饒州浮梁縣及歙縣黟縣六鄕廣焉遂以所近祁山爲名因曰祁門縣祁山在縣東北一里三面石壁有石室髙五丈濶二十丈號靑羅巖旁有湧泉號乳泉味甘山西半壁有大石方圎丈餘墜於溪中落處有龍骨存焉主簿山在縣西北昔有黟縣主簿巡鄕到此愛其幽奇遂解印隱居其中終身不返三新媍山在縣城東北昔有三石峯望如人形春雨初晴朝陽輝映霞翠暖媚其狀有若彩服靚妝之餙因名爲三新婦山閶門灘在縣西南一十里夾灘兩岸有大壇石連大江中流對湧相向號爲閶門其閶門怪石叢峙迅川奔注溪險石蹙跳波激射摧艫碎舳商旅經此十敗七八範不婁廟在縣西八十里昔鄱陽縣尉範不婁領百人砍胡堂木於吳山中長數百尺川谷深阻無計能出懼而據此山作亂竟死於此

婺源縣西南二百九里元六鄕本晉休寜縣西南之回五鄕唐開元二十四年鄕人洪貞叛聚徒於此至二十八年置縣以鎭之有婺水繞縣城三面故名又按東陽云上應婺女舊與黟接境隋文帝廢黟歙並入海寜而屬婺州縣又爲婺女之津蓋與今婺州同義婺水源從縣西北大廉山下出南流九十里至縣繞城過斜水合南入流樂平鄕界石龍洞在縣西北十七里有石龍山山東北面有石洞洞兩畔有石對聳爲門如鐫鑿所成吳村在縣西七十五里昔吳王爲越所滅勾踐流其三子而長子鴻處此死因葬焉遂名葬處爲吳山裏防攺爲婺女裏善山在縣南五十里又有惡山隔溪對聳髙下回環一里風俗好善山爲善主惡山爲惡婦人因謂之妻壻山石門灘在縣西當溪兩岸有石並入溪中各踴起如雙闕中間通流險阻如瞿塘灩澦焉

太平寰宇記卷一百四

欽定四庫全書

太平寰宇記卷一百五

宋樂史撰

江南西道三

太平州

太平州理當塗縣本宣州當塗縣周世宗畫江爲界之後僞唐攺立新和州又爲雄逺軍皇朝開寶八年平江南攺爲平南軍太平興國二年升爲太平州割當塗蕪湖繁昌三縣以焉

今領縣三

當塗繁昌蕪湖

州境

東西一百四十三里南北二百五十七里

四至八到

東至東京陸路一千七百里水路二千三十里西至西京陸路二千二百里水路二千八百五十里西至長安三千一百二十里東至升州二百九十七里西至和州五十二里江浙二里南至宣州一百九十三里北至揚州四百里江浙八十里東南至宣州丹陽湖口與宣州分界一百五十里西南至池州四百一十里東北至溧水一百二十里西北至和州界以采石江心爲界二十八里戶

舊戶載宣州籍皇朝管戶主一萬二千二百一十九客二千八百四十一

風俗

與宣州同

人物無

土產無

當塗縣舊二十四鄕今十六鄕本漢丹陽縣地漢己末爲侯國卽漢書劉聖公爲當塗侯是也按漢書地理誌當塗屬九江郡應劭注云禹所娶塗山侯國也有禹壚春秋左氏傳云禹會諸侯於塗山在壽春楚之分揚州晉太康二年分丹陽置於湖縣成帝時以江北之當塗縣流民過江在於湖者僑立當塗縣屬淮南郡故晉書郡國志云西晉湣懷之後胡人仍侵中原不守瑯琊王睿出鎭揚州因渡江南卜金陵建大業衣冠禮樂州郡名號並隨渡江攺制則從北地當塗來江南自東晉之始也金陵記云姑熟之南淮曲之陽置豫州六代英雄遂居於此以斯地爲上游廣屯兵甲建築墻壘基址猶存至隋平陳攺南豫州爲宣州因廢於湖縣徙當塗於姑熟大業二年以姑熟立蔣州至五年廢蔣州屬丹陽武徳七年趙郡王孝恭平輔公祏之後百姓凋零萬中無一至八年四月以當塗縣仍舊屬宣州牛渚山在北三十五里突出江中謂爲牛渚古所津渡處也江表傳云司馬徽論運命歷數云黃旗紫蓋見於東南終有天下者荊揚之君乎又壽春謡言天子當西上孫皓大喜卽載妻子及後宮數十從牛渚陸道而上云靑蓋入洛陽適遇大雪寒凍殆死輿地誌云牛渚山首有人潛行去處連洞庭傍通無底見有金牛狀異乃驚而出牛渚山此謂之采石按今對采石渡口上謝將軍祠又按江源記云商旅於此取石至都輸造石渚因名采石淮南記吳初以周瑜屯牛渚晉鎭西將軍謝尙亦鎭此城袁宏時寄運船泊牛渚賞月夜泛江聞運船中諷詠遣問之卽宏誦其自作詠史詩於是大相嘆賞慈母山在縣北七十里臨江亦謂之慈姥山丹陽記山生簫管竹王褒洞簫賦云原夫簫榦之所生於江南之邱墟卽此處也其竹圎致異於眾處自伶倫采竹嶰谷後惟此簳見珍歷代嘗給樂府而俗呼爲鼓吹山上有慈母祠采石戍名也在城西北牛渚山之上最狹亦侯景東渡路由於此隋平陳置赭沂鎭貞觀初於此置戍連山山邊大江磯石相連謝朓常於此賦詩琵琶山以山形似琵琶故以爲名銅山山在縣南出好銅古謂丹陽穴也翰辟山梁大同起居注云九年鴻臚卿上表傳詔往姑熟翰辟山采石墨於大石之內獲錢四枚蘓屯山昔蘓峻屯兵於此山因以名之蒲山在縣六里按宋書孝武帝大眀七年巡於湖縣至蒲山獨赦南豫州郡此也九井山在縣南十里按伏滔北徵記云九井山在丹陽山有九井五井幹四井通大江昔有人墮馬鞍乃從牛渚得之卽知通江姑熟記云殷仲文從桓公九日逰九井賦詩卽此山黃山在縣西北五里上有宋淩歊臺周回五里一百步髙四十丈石碑見存望夫山在縣北四十七里昔人往楚累歲不還其妻登此山望夫乃化爲石周回五十里髙一百丈臨江龍山在縣南一十二里桓溫常以九月九日與僚佐登此周廻十五里天門山在縣西南三十里有二山夾大江東曰博望西曰天門按郡國志雲天門山亦曰峨眉山楚獲吳艅艎卽此處按其山相對時人呼爲東梁西梁山據縣圗爲天門山輿地誌云博望梁山東西相對隔江如門相去數里謂之天門山亦曰峨眉山宋孝武詔曰梁山層岫云峙流間海嶽天表象魏以旌國形仍以二山爲立闕故曰天門焉謝公山在縣東三十五里齊宣城太守謝朓築室及池於山南其宅堦址見存路南磚井二口天寶十二年攺名謝公山周回八十里金牛渚在縣西北十里東方朔神異記云有銅與金相似又云昔有金牛起於此山入牛渚坎穴猶存白紵山在縣東五里本名楚山桓溫領妓遊山奏樂好爲白紵歌因攺爲白紵山鼉浦在縣南一里三百五十步李聿任歙刺史經此浦有鼉魅領聿妻子往新安就任幽聿本身於潭中三年聿從潭出往防妻子不復識乃往山東學法後斬其鼉魅妻子乃識之姑熟溪在縣南二里姑熟卽縣名此水經縣市中過按溪卽因地以名之也又按江源記姑浦口南岸立津闗譏行旅謝朓宅在縣二十五里司馬井在城南一十里九井皆晉司馬桓公所鑿彭城昔楚吳交軍於此彭王所築因名焉白紵亭圗注云昔宋帝與羣臣會於此山遊唱白紵歌因以爲名在縣東七十五里司馬陵晉司馬桓元簒立僞尊爲陵今里人猶呼之碑闕俱在去縣一十一里靑陽東北隅又南史齊宜都王鏗爲南豫州刺史鎭姑熟於時人桓溫女冡得金巾箱織金篾爲嚴器又有金蠶銀璽等物甚多條以啟聞郁林王勅以賜之鏗曰今取往物後取今物如此循環豈可熟念使長史蔡約自往修復纎毫不犯陵墓在邑界

蕪湖縣東北六十五里元七鄕本漢縣地理誌屬丹陽在蕪湖側以其地卑畜水濘深而生蕪藻故曰蕪湖因此名縣晉爲重鎭謝尙王惇皆鎭於此陳平縣廢地入當塗其實爲江津之要自唐武徳已來爲鎭姑熟僞唐割宣城當塗二邑之地復置升州國破宣州皇朝太平州蕪湖長七里在縣界春秋楚子伐吳尅鳩玆杜注云在蕪湖今謂之髙臯夾也鱉州按江表記云江中鱉州長三里與蕪湖相接楚幹將墳在縣東北九里楚幹將鏌鎁之子復父讐三人以三人頭共葬在宣城縣卽蕪湖也

繁昌縣東北六百六十五里元七鄕本宣州南陵縣地在南陵之西南大江西對盧州江口以地出石綠兼鐵由是置治自唐開元以來立爲石綠場其地理枕江舟航往來實津要之地以南陵地逺民乞輸稅於場唐析南陵之五鄕立爲繁昌縣靈山在縣十里山半有龍堂每亢旱禱祈有應磕山在縣南大江中有石石上有寺舊名孤圻山亦曰蜃居山在顧冶山上去縣十五里

池州

池州池陽郡今理貴池縣禹貢揚州之域春秋及秦漢爲今宣州之西偏古鄣郡之地三國誌云吳黃武三年封韓當爲石城侯乃置石城縣於此輿地誌云梁昭眀太子以其水出魚美故名爲貴池隋開皇九年廢石城縣入南陵縣至十九年於廢石城置秋浦縣屬宣城郡大業末爲賊汪華所居唐武徳四年猷州總管左難當奏於秋浦別置池州以秋浦屬宣州永泰元年侍禦史李芄巡撫至此時宣饒二郡人方淸陳莊聚兵據鳥石山並太平等古城爲亂遂絕江路刼掠行旅日久芄乃請於秋浦仍舊置州守其要地以破其謀觀察使洪州都督李勉以聞代宗嘉之乃以宣州之秋浦靑陽饒州之至徳三縣以之兼徙宣饒歙三郡戶以實之又析三邑之地復於東南置石埭縣俾四邑以成都皇朝割銅陵東流二縣來屬

元領縣四今六

貴池靑陽石埭建徳銅陵宣州割到東流宣州割到

州境

東西三百三十里南北二百四十二里

四至八到

西北至東京二千一百一十里西北至西京二千五百一十里西北至長安二千四百一十里東至宣州三百四十里西至江州五百里東至宣州南陵縣界一百五十里東南至歙州四百六十里西南至饒州五百八十里西至古潭中流與江州彭澤縣爲界一百八十里正西微北渡江至舒州四百二十里南至歙州黟縣界二百十五里北至大江中流二十里與舒州桐城縣分界戶

唐開元戶二萬四千六百皇朝戶主一萬八千三百八十一客一萬五千四十三

風俗

與宣州同

人物

唐費冠卿池州人及第歸恨祿不及養三徴拾遺不起

土產

銅銀

鉛鑛

茶薴

貴池縣元十一鄕本漢石城縣地屬丹陽郡後漢至陳不攺隋開皇十九年分南陵縣置秋浦縣蓋以秋浦之水爲名至僞吳順義六年攺爲貴池因舊地名【闕】山在縣南五十里山下有穴穴有魚似鯢二月出遊八月復入城山在縣西七十五里其山周回如城有水名待月溪故此山獨秀異又有桂柏森聳齊山在縣東南六里有齊山祠復有九頂山洞西自江州彭澤縣界與石水合有連石入江名石碑又有大孤石生於江中俗謂羅剎洲舟船上下爲之險艱貴池在縣北七里按輿地誌云梁昭眀太子食此水魚美遂立名焉其水源出秀山南陵故城在縣西南一十二里按輿地誌南陵縣有舊地置戍郡卽普通六年置南陵郡城也隋平陳廢武林城在縣東北二十五里按輿地誌吳大帝所築三國誌孫權封子休爲瑯琊王鎭武林城諸葛恪執政不欲諸王在江濵戎馬之地徙於丹陽其後陸允孫休何遜並爲武林城都督卽此地髙獲墓在縣七十里按範曄後漢書獲字敬公汝南新息人也遊學京師與光武有舊三公爭辟不應遂循江南卒於石城石城人思之共爲立祠孝娥廟在縣北四十里吳大帝時孝娥父爲鐵官冶遇穢鐵不流女憂父刑遂投鑪中鐵乃湧溢流注入江娥所躡履浮出於鐵時人號聖姑遂立廟焉【闕】在縣西南八十里隋開皇十九年刺史楊榮奏南流五縣偏逺乃於古石城置楊葉州在縣西北二十里大江中長五里濶三里狀如楊葉靑陽縣東九十五里元十二鄕本吳臨城縣赤舄中置又按與地誌云吳帝南渡之初於古丹陽城置定陵縣屬淮南郡卽此地隋平陳廢臨城縣唐地裏志雲天寶元年割秋浦南陵陘三縣置在靑山之陽故號靑陽屬宣州永泰元年池州九華山在縣二十里舊名九子山李白以有九峯如蓮花削成攺爲九華山因有詩雲天河溢綠水秀出九芙蓉今山有李白書堂基址存焉又費冠卿及第歸後以不及榮養遂絕迹不仕隠此中長慶中三徴拾遺不起又按顧野王輿地誌云其山面有峯千仞壁立周回二百里髙一丈出碧雞之冠幘山在縣三十里五山北連接九華其山層峯若冠幘之狀因名【闕】在縣西二十五里源出九華山合大江

建徳縣西南二百九十里元六鄕本鄱陽秋浦二邑地唐至徳二年采訪使宣城郡太守宋若思奏以此地山川遙逺因置縣邑以遏冦攘仍以年號爲名屬潯陽郡至乾元元年屬饒州永泰二年來池州僞吳順義初攺爲建徳今復舊名【闕】在縣北五十五里山上有石泉深十餘丈中有雲母可餌石門山在縣東南八十里雙壁聳峙望之如門舜井城在縣南四里舊傳帝舜南巡至此城梁武於此城立太原府隋廢今府中有舜井焉印石在縣西北五里歷水防石壁峻拔舊傳許旌陽逐蛟至此岸崩其石崩處屹然成壁印石而去其石印篆文圎若馬蹄迹

石埭縣東南一百里元五鄕本吳石城縣地吳志云韓當爲石城侯遂置石埭場晉太康三年廢入宣城縣梁又置故輿地誌云梁大同二年置石埭縣因貴池源有兩小石埭堰溪水遂以爲名陳爲隋滅廢遂以石埭並入南陵至唐永泰元年復置池州又析涇縣貴池界五鄕以置之陵陽山在縣北三里按輿地誌陵陽令竇子眀於溪側釣魚偶一日約得白龍子眀憐而放之後數年又釣得白魚割其腹中乃有教書子眀燒煉食餌之三年後白龍來迎子眀遂得上升其溪環繞山足今有仙壇醮祭不絕澄池在縣西一百六十里其山四面險峻上有澄水澈如鏡髙五百尺埭其水在縣西一百七十里源從櫟山東流北三里至管口合流入石埭鄕與大其嶺水合流埭其水從石下流過往來舟船至此並載拽船於埭上過故鄣郡在縣東北二里輿地記云吳帝時屬丹陽景帝時攺爲古鄣郡晉太康三年置州城時帝杜皇后諱楊遂攺爲南陵縣綠山爲名故城在縣西一百四十里隋開皇九年廢

銅陵縣北一百里元五鄕本漢南陵縣自齊梁之代爲梅根冶以烹銅鐵庾子山枯樹賦云東南以梅根作冶地元管指法門石埭兩所隋升法門爲義安縣又廢入銅官冶後攺爲銅官縣屬宣州皇朝割屬池州梅根山吳錄地理誌云晉立梅塘冶今作鐵冶出靑鐵其色特妙於廣州縣南十里山出銅以供梅根監兼出銅礬礦逐年取掘送納縣西南卽古監之所

東流縣南一百里三鄕本彭澤縣之黃菊鄕控帶江山唐會昌初建爲東流場在古廢和城縣側大中四年移於今理僞唐保大十一年升爲東流縣至皇朝太平興國三年割屬池州歷山在縣東三十里西枕歷池上有堯舜二廟

太平寰宇記卷一百五

欽定四庫全書

太平寰宇記卷一百六

宋樂史撰

江南西道四

洪州

洪州豫章郡今理南昌縣禹貢揚州之域星分翼軫春秋時吳地戰國屬楚秦爲九江郡漢爲豫章郡髙帝五年立吳芮爲長沙王以豫章之地屬焉今南康廬陵宜春鄱陽潯陽臨川豫章盡屬豫章郡芮爲長沙王兼得其地故漢書云衡山吳芮從百粵以佐諸侯伐秦有大功諸侯立爲王項羽侵奪其地而謂之鄱君豫章太康中望气者云豫章廣陵有天子气故封湣懷太子爲廣陵王領鎭將軍以鎭豫章後永興中懷帝遂以豫章王登天位東晉嘗置江州於此宋齊以後並爲豫章郡隋平陳罷郡爲洪州煬帝初廢州又爲豫章郡唐武徳五年平林士置洪州總管府管洪饒撫吉防南平六州分豫章置鐘陵縣洪州領豫章丰城鐘陵三縣八年廢豫章南昌州來州以南昌建昌髙安三縣來屬尋省鐘陵南昌二縣入豫章貞觀二年加洪饒撫吉防江鄂等八州顯慶四年督袁鄂等州洪州舊領縣四永淳二年置新吳縣長興四年置武寜縣又督洪吉袁防撫五州天寶元年攺爲豫章郡乾元元年復爲洪州

元領縣四

今七

南昌新建【新置】丰城分寜靖安奉新武寜

二縣割出

髙安爲筠州建昌入南康郡

州境

東西一千六百一十五里南北一千一百五十六里

四至八到

西北至東京二千三百二十里西北至西京二千二百七十里西北至長安三千八百里取隨州路二千七百五里東至吉州陸路五百二十里東至衢州界千四百里南至吉州界五百三十里西至潭州界隔山不通陸路取州至潭州總一千二百里北至宣州一千七百里東南至撫州二百二十里西南至袁州五百二十五里西北至江州二百二十五里東北至饒州水路四百四十里

戶

唐開元戶一十五萬五千五百皇朝戶主七萬二千三百七十客三萬一千一百二十八

風俗

豫章記云地方千里水路四通風土爽塏山川特秀奇異珍貨此焉自出奧區神臯處處有之嘉蔬精稻擅味於八方金鐵篠簜資給於四境沃野墾辟家給人足蓄藏無闕故穰歲則供商旅之求饑年不告臧孫之糴人食魚稻多尙黃老淸靜之教重於隠遁蓋洪崖先生徐孺子之遺風

人物

徐穉孺子豫章南昌人太守陳蕃在郡惟設一榻禮之雷次宗南昌人入廬山事惠逺退

姓氏

豫章郡五姓熊

羅雷

諶章

土產

蠟甘橘葛布絲布梅煎唐開元二十五年都督韓朝宗以梅煎難得取乳柑代今並停

南昌縣舊二十八鄕今一十四鄕漢南昌縣地屬豫章郡隋平陳攺爲豫章縣以郡名邑唐寶應元年六月攺爲鐘陵縣因山爲名貞元中又攺爲南昌按豫章記云漢髙六年大將軍灌嬰所築城有六門南二門一曰南門二曰松陽門又云昔松陽門有大樟樹髙十七丈四十五圍枝葉扶疎庇防數畆先是樟樹並枯永嘉中一旦華茂晉以爲中興之祥南昌山在縣西三十五里髙二千丈周回三百里南昌建昌新吳三縣迆邐相接者吳王濞鑄錢之山時有夜光遙望如火以爲銅之精光梁志豫章有銅山山中有洪井飛流懸注其深無底又有洪崖先生鏈藥之井亦號洪崖山有石臼存松門山在縣北水路二百一十五里其山多松遂以爲名北臨大江乃彭蠡湖山有石鏡光眀照人謝靈運入彭蠡湖口詩云攀崖照石鏡牽葉入松門鶴嶺豫章記鸞岡西有鶴嶺昔王喬所降經過於此風雨山豫章記山髙水湍激著樹木因霏散逺灑如風雨數里中通洪崖先生井上繚水西自建昌界入注水經云因其水經海昏縣謂之上繚水又謂之海昏江分爲二水風雨池在州西北七十七里按雷次宗豫章記洪井北有風雨池在西山最髙頂四面山巖人迹罕到州有亢陽嘗祈有應東湖按雷次宗豫章記云州城東有大湖北與城齊隨城回曲至南塘水通章江增減與江水同後漢永平太守張躬築塘以通南路宋少帝景平元年太守蔡興宗於大塘之上更築小塘以防昏墊兼遏此水令冬夏不復增減水淸至潔而眾鱗肥美官亭湖在州北水路三百四十三里湖西有官湖亭神能分風上下是以劉刪泛官亭湖詩云回乘一派水舉帆遂分風孤石蒼波裏厈山苦霧中擔石湖在州東北水路屈曲二百六十里其湖水中有兩石山有孔如人寄擔狀古老云壯士擔此兩石置湖中因以爲名龍沙在州北七里一帶江沙甚白而髙峻左右居人時見龍迹按雷次宗豫章記云北有龍沙堆阜逶迆潔白髙峻而似龍形連亙五六里舊俗九月九日登髙之處石頭渚晉太守殷羨建元中爲豫章太守去郡人多附書一百餘封行至江西石頭渚岸以書擲水中咒曰沈者自沈浮者自浮殷洪喬非是致書郵故時人號爲投書渚蛟井在縣西南四里俗號橫泉井蓋許遜除蛟爲害之所王喬壇按雷次宗豫章記西山中峯最髙頂名鶴嶺卽王喬控鶴經過之所壇在鶴嶺之側云景鮮美艸木秀潤異於他山山側有古控鶴鄕在縣之西八十三里葛仙壇在州西北三十二里北小峯之下今山上色蒼气郁茂艸秀木殊異於他處徐孺子臺在州東南二里輿地誌雲臺在縣東湖小洲上郡守陳蕃所立劉繇城在縣東北三十八里蓋孫防略地於曲阿攻揚州刺史劉繇敗奔豫章築城自保今人號爲劉繇城齊城在州東陸路二十里又按輿地誌云吳大帝太元二年立孫奮爲齊王都城昌諸葛恪執政徙奮居於此椒丘山在州北水路屈曲一百四十八里按雷次宗豫章記云建安四年孫防起兵破劉勲於得陽軍欲謀取豫章太守華歆所築也昌邑城在州北水路一百三十七里按雷次宗豫章記云昌邑王賀旣廢之後宣帝封海昏侯東就國築城於此何無忌廟在州南水路五十里按晉書義熈六年安城郡公何無忌討盧循與循黨徐道覆相遇握節被害而詞不撓後人傷之故爲立廟梅福宅在州東北三里西接開元觀東西池書堂余址猶存徐孺子宅在州東北三里按洞仙傳云孺子少有髙節追美梅福之徳仍於福宅東立宅許子將墓在州南三里縣南六里按雷次宗豫章記云劭就劉繇於曲阿繇敗隨繇奔豫章中路疾卒因焚屍柩天紀中太守吳興沈法秀招魂葬劭於此桓伊冢晉防軍將軍江州刺史冢在州南十六里石闕存焉俯在道側鄧粲吳興太守在州南二十九里徐穉冢在州十里今號曰社胡藩宋太守冢在州南十九里土闕在縣南三里按輿地誌云州城雙南角闕吳五鳯二年太守張俊築髙四丈餘又按吳興記云豫章之闕髙則長沙虎食人於潛開南門則新安虎爲害歲月已久今無其址應勝宮在縣西四十四里鸞岡西北洪崖先生舊宅之伏龍崗頂唐肅宗朝供奉山人太芝奏云有異立官以鎭之梅福池一名風雨池梅福種蓮池福嘆曰生爲我酷仕爲我梏形爲我辱智爲我毒於是棄南昌尉去妻子入洪崖山得道爲神仙代有人於玉笥山中逢見今西山有梅君壇南昌開元觀有梅君堂焉龍沙廟卽西漢末太守賈萌也萌與安成侯張普共謀誅王莽普反王莽收萌而殺之時人感嘆故爲立廟祭之十二眞君宅許眞君陳眞君施眞君周眞君並居南昌縣水西惇孝鄕號遊帷觀是也許眞君亦遊帷觀側鐘眞君在南昌縣防牙江號丹陵觀彭眞君在宗華觀黃眞君在今祈仙觀甘眞君丰城縣飛皇觀曾眞君丰城縣貞陽觀時眞君在遊帷觀吳眞君分寜縣吳仙觀

新建縣西二里十二鄕南昌縣地皇朝太平興國六年割南昌水西十四鄕置新建縣仍於州城升平裏故爲將林仁肇私第充縣署

丰城縣南一百三十里元十六鄕今十八鄕漢南昌縣豫章按顧野王輿地誌云後漢建安中初立富城縣於富水之西因以爲名至晉太康元年攺爲丰城縣移於丰水之西乃以爲丰梁大通二年分立廣丰新安二縣又分廬陵之興平臨州之新建等二縣立西寜己巳二縣合其縣立爲巴山郡其郡古迹在撫州崇仁縣巴山之北陳初又廢西寜入巴山郡廢新安入廣丰郡巴山郡猶管五縣至光大二年移巴山郡於廣丰縣西二里獨瀦水南岸築立城郭居焉隋開皇九年廢巴山郡又並丰城縣入廣丰縣總屬撫州其廣丰縣先城池乃廢巴山郡隋諱廣攺丰城縣復廢於大業二年洪州十三年隋季板蕩林士宏等毀城邑遂仍廢焉唐武徳五年復立丰城縣始丰山在縣南七十五里卽神仙三十七福地之一故丰城豫章記云吳末時恆於此有小赤气見於斗牛之間占者以爲吳方興惟張茂先以爲不然雷孔章謂爲寶物精在豫章之城遂以煥爲令至縣掘獄地深四丈得玉匣長八尺得二劍並有刻題一龍泉二太阿其日牛鬥間气不復見矣煥畱一其一進與張華華嘆曰莫邪何復不至𨿽然天生神物似不相離終當會合華遇害劍飛入襄城水中煥死其子嘗以自隨後爲建安從事經淺瀨溪劍忽於匣中躍出入水則爲龍遣視之二龍相隨而遊焉丰水在州南陸路一百八十里自置城東南壞山所出也

分寜縣西北六百里舊六鄕今十六鄕武寜縣地按邑圗云本當州之亥市也其地凡十二支周千里之內聚江鄂洪潭四州之人去武寜二百餘里豪富物產充之唐貞元十六年置縣以分寜名之旌陽山在縣東一里獨立峻秀煙雲回異旌陽許眞君曾遊故以爲名雞鳴峯在縣西五里靑嵐峭絕上無人迹每聞雞鳴狀若天鵾之古老相傳是名雞鳴峯幕浮山在縣西二百九十里髙一千餘丈周回一百二十里按吳書云劉表從子磐爲冦以艾西吳乃分海昏建昌左右六縣以太史慈爲建昌都尉督諸將拒磐於此山置營幕乃以名焉血樹山在縣西南二百八十里與潭州劉陽縣分界山多血木故以爲名鹿源山在縣西八里與瀑布水相去一里源上有九峯髙聳峭直宛轉回顧勢似相揖古老相傳昔有仙人嘗乘白鹿出入其間故以爲名瀑布水在縣西七里其水從雞鳴峯西流出修水北岸石上飛流直下三十丈餘修水在縣南二百二十步按酈元水經修水艾縣南東流曲六百三十八里出建昌城一百二十里入彭蠡湖是也鸖源水在縣東北七十里冬夏不絕田疇賴之嘗有羣鶴飲集故時人相傳呼爲鶴源冷暖二水在縣西三百八十里黃龍山下冷暖二泉同出相去數尺石柱在縣西南二百里郁江口風俗相傳呼爲山南神石周回二百五十步四面如削成柱下有神頗有靈驗西平縣故城在縣西二百九十七里按漢書云鄧通西平人卽此縣也隋省西安縣故城在縣西二十里按古今志云漢獻帝建安中置隋開皇元年廢古艾城後漢劉陵豫章艾縣人陵爲侍中車駕出祠南郊上升輦欲臥陵跪曰陛下爲萬乘主升車不正立𨿽早欲寢不當上爲天地靈所鑑下爲萬姓所觀耶上有愧色曰敬受侍中之言人爲立祠石侯祠在縣西一十五里石髙峻仰之目云廬君之弟所理也搜神記曰武寜縣有女戴氏久疾出覓藥見一石立似人形禮之曰汝能令我疾差吾當事汝因感夢曰吾當佑汝寤而遂差因立祠今猶存焉

靖安縣西一百六十里元五鄕建昌縣地唐廣明之後艸冦侵掠本州以靖安孝弟兩鄕去縣稍逺乃此置鎭至僞吳幹貞二年升爲場唐升元年中攺爲縣取靖安鄕以實焉

奉新縣西一百五十里舊九鄕今十鄕漢南昌縣地後漢靈帝置新吳縣隋平陳又廢永淳二年又置僞唐割據江南攺爲奉新縣藥王山在縣西北五十里山上有藥王廟因以名之其山盤險而上及其頂平濶二十里其中有湖水澄深無防湖岸四時花木芳濃風景異於他處大雄山山有吳猛修道處此山雄傑蔥秀不與羣山鄰因以名之在縣西二百一十里也華林山在縣西南五十里昔浮丘公隠居之所今南峯號爲浮丘嶺吳猛於此山立壇基址臨道其山三峯竦峻髙險危秀周回百里馮水漢因遷江東馮氏之族於海昏西裏賜之曰馮田水因名之藏溪橋在縣西二十里長五丈五尺許遜斬蛟之所其蛟入穴遜以片石書篆文鎭穴口今現在陽鳥橋在縣東三十里連綿五橋相續橫截川源嘗有羣鳥棲集此側是村館俱名陽鳥而橋亦名之太史城在縣西四十里後漢末太史慈創置周回三里西南有城角東南有盤山北枕江水其地險固基址尙存余城在縣西一十五里梁書云幹慶入洪州建攻新吳縣余孝頊起兵拒之因築此城周回三里一百五十步

武寜縣西北三百六十里元十鄕古西安縣也後漢建安中分海昏縣立西安縣至晉太康中攺爲豫章宋書王僧綽封豫章侯卽此縣陳武帝初割建昌豫寜艾永修新吳等五縣立爲豫寜郡屬江州隋平陳廢郡置洪州因廢豫寜郡割艾永修新吳豫寜等入建昌並洪州爲總管府至長安四年分建昌置武寜景云元年又攺豫寜寶應元年以犯禦名攺豫章後爲鐘陵豫寜依舊爲武寜故吳眞人宅晉吳猛字世云晉書藝術傳云吳猛者洪州武寜縣人也六嵗有孝行夏月未嘗驅蚊恐其去已而噬親也年四十邑人丁義始授其神方因還洪州江波甚急猛不假舟楫以白羽扇畫水而渡觀者異之庾亮爲洪州刺史嘗遇疾聞猛神異迎而問已疾如何猛辭以算盡請具棺服旬日而終未及大斂遂失其處識者以爲亮不祥之徴亮疾果不起

筠州

筠州理髙安縣今州城卽漢之建城縣屬豫章郡唐武徳五年安撫使李大亮宣慰江南乃於此置靖州復析建城縣置望蔡宜丰等縣以焉仍攺建城縣爲髙安縣至七年攺靖州爲米州又攺爲筠州以地產筠篁爲名八年州廢其望蔡等縣卻還髙安僞唐保大十年再置筠州髙安上髙萬載淸江等四縣

元領縣五今四

髙安淸江上髙新昌

一縣割出

萬載入袁州

州境

東西四百八十五里南北一百七十里

四至八到

新置州未有至二京及長安里數東至洪州一百五十里水路二百四十里西至潭州四百三十里南至吉州三百三十里北至洪州奉新縣一百

五里東至洪州丰城縣一百三十里東北至洪州南昌縣一百五十五里西北至洪州武寜縣五百九十里西南至袁州新諭縣三百二十里戶

唐開元長慶戶載洪州籍皇朝戶主二萬九千三百九十六客一萬六千九百三十三

風俗

與洪州同

人物無

土產

貢南燭子南燭花出調露黎源茶薯藥牛尾貍黃雀兒鮓

髙安縣舊二十九鄕今十一鄕本建城縣雷次宗豫章記云漢髙祖六年置隸豫章以其創建城邑故曰建城後漢靈帝析建城置上蔡縣顧野王輿地記云汝南上蔡人分徙於此孫吳又置陽樂宜丰二縣晉武帝太康元年以上蔡人思本土攺爲望蔡縣又陽樂縣因攺爲康樂縣隋開皇九年廢望蔡康樂宜丰縣歸建城唐武徳五年於此立靖州又以建城避太子諱攺爲髙安七年攺靖州爲米州又爲筠州八年廢望蔡等縣遷髙安僞唐再置筠州爲郭下縣羊山宋永初山川記縣西有羊山山上有燃石黃白而理粗以水灌之便熱若炭以鼎置上烹煮可熟又曰艾縣有熱泉泉如湯以生物投之卽爛敗伏山在縣南一百一十里古老相傳陳武帝自下勝敵轉戰至此山北又破敗伏軍百姓思之因以爲號八疊山在縣西北去縣三百二十里其山盤曲疊嶂縱橫斷而復興因以爲名米山在縣北四十里山有神靈能興雲雨著在祀典嵗時祈禱蜀水在縣北三里按漢地理誌雲蜀水源出縣小界山東流五百九十里入南昌縣與漳水合耆老傳云仙人許遜爲蜀旌陽縣令具奇術晉末人皆疾癘多往蜀詣遜請救遜與器投水入上流疾者飲之無不愈也邑人敬其神異故以名水又舊圖經云顯慶四年漁人於蜀水江中网得一靑石長四尺濶九寸其色光潤異於眾石懸而擊之內有淸音鳴聲淸越都督表送納於瑞府丰城縣在州西一百五十里天寶鄕其縣吳大帝自上蔡縣分置唐武徳五年攺建城爲髙安分置靖州並立縣八年廢州及縣有古城在陽樂縣城在州西北八十里義鈞鄕吳大帝時始於上蔡縣分置唐武徳五年屬靖州八年廢謝山在縣西北一百里則謝眞君上升之處奇峯怪石丹竈履迹猶在上有眞人祠禱祈皆應康樂縣故城在縣東北四里宋武二年封臨川內史

謝靈運爲康樂侯就第卽其地也其城外周回山川謝公無不遊宴有書臺石硯猶存敖嶺在縣北三里敖眞人得道之所有敖眞人煉丹之迹在祈仙觀在縣東北二十五里晉元康六年道士黃轉全家上升之宅淸江縣東南一百二十里三鄕本吉州蕭灘鎭僞唐升元年中以其地當要衝升爲淸江縣以大江淸流爲名仍析髙安之建安修徳兩鄕吉州新淦之弋陽以實焉上髙縣西一百里五鄕本髙安之上髙鎭以地形髙上攺曰上髙僞唐升元年中立爲場保大十年升爲縣以隸筠州

新昌縣西北百八十里七鄕本髙安縣管古宜丰地監步鎭皇朝太平興國六年以髙安縣見管一萬四千五百七十二戶今分太平等七鄕計四千七百九十六戶於此置新昌縣從轉運司之奏請也

太平寰宇記卷一百六﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷一百七

宋樂史撰

江南西道五

饒州

饒州理鄱陽縣先是鄱陽郡禹貢揚州之域春秋時爲楚境後疊屬吳楚史記楚昭王時吳伐楚取番是也秦並天下爲鄱陽縣地屬九江郡漢爲鄱陽縣屬豫章郡郡卽吳芮爲番君時所築淮南王安陳伐閩越之利上書云越人欲爲變必先由余幹界中積食糧乃入伐材治船余幹今屬邑也後漢建安十五年吳張昭孫韶呂範顧雍等議以鄱陽土廣人殷請分置鄱陽廬陵二郡按初理於鄱陽故縣後徙理吳芮故城卽今州也歷晉宋齊不攺梁天監中置吳州陳初又廢之復爲郡隋平陳罷郡爲饒州從江州總管千金公權璋所請也按徐湛鄱陽記云北有堯山嘗以堯爲號又以饒衍遂加食爲饒今郡國志又云以山川蘊物珍奇故名饒隋大業三年州廢復爲郡唐武徳四年平江左置饒州領鄱陽新平廣晉余幹樂平長城玉亭弋陽上饒九縣七年省上饒入弋陽省玉亭入長城余幹二縣八年又並長城入余幹並新平廣晉入鄱陽天寶元年攺爲鄱陽郡乾元元年復爲饒州

元領縣五

鄱陽余幹浮梁樂平徳興

州境

東西四百五十里南北三百三十里

四至八到

西北至東京三千里北至西京三千三百二十里西北至長安三千一百三十里取隨州路二千七百里東至衢州九百九十二里西至洪州擔石湖中流爲界一百七十里北至江州三百七十里南至撫州四百二十里東南至衢州須山縣靑艸洲七百八十五里西南至洪州南昌縣城子橋爲界一百六十里西北至江州三百七十四里東北至歙州七百九十五里

戶

唐天寶戶四萬八百九十九皇朝戶主二萬二千八百五客二萬三千一百一十三

風俗

與江州同

人物

賈義豫章鄱陽人爲侍禦史

土產

麩金銀

銅茶

簟

按郡國志云鄱陽之上出金坡沙淘之粒大者如豆小者如麩亦生銀苗於山中

鄱陽縣元十九鄕本畨陽也漢書英布敗於會稽遂南走渡江爲長沙哀王所誘至鄱陽鄱陽人殺之於玆鄕又云漢遣別將追殺之鄱陽漢書地裏志云番陽屬豫章郡莽曰鄕亭後漢加邑作鄱陽字石印山吳志云大璽元年鄱陽言歷陵山石文理成字凡二十云楚九洲渚吳九年都揚州士作天子四世治太平始按江表傳云歷陽有石山臨水髙百丈其三十丈所有七穿駢羅穿中色黃赤俗相傳謂之石印又云石印封天下當太平下有祠屋巫祝言石印神有三郎詔遣使以太牢祭封以印綬拜三郎爲王龍虎山二山相對連信州界乃張天師得道之所敷淺山一名博陽山禹貢曰過九江至於敷淺原仙鶴山在縣南八十里其山上有三峯峯有湖春冬不竭眾鳥翔集中峯古觀壇地髙三丈松竹森聳古老相承是張道陵學道處其山今立仙鶴壇舊曰鵠鳴山天寶六年攺名仙鶴山堯山在縣西路三十里鄱陽記云堯山堯九年大水人居避水因以名或遇大水此不沒時人云此山浮閣山在縣南一十里鄱陽記雲山上有祠堂舊傳云昔太守毛祐之巡境宿於山下夢見一人自稱楚王陳涉遂興造樓閣因以此爲名其山有仙人白子髙壇兼祠宇云曾有猛獸一睅目恆依此祠不爲人害仙閣山有投龍壇仙人白子髙舊址南對北溪水天寶元年制曰古來得道升仙遺迹尙存迄今祭祀不絕大雷岡在縣東七十里鄱陽記云後漢雷義字仲公所居小雷岡在大雷岡側鄱陽記云晉雷煥所居之處淸潔灣在縣東南七里鄱陽記云隋開皇中太守梁文謙蒞官淸潔取此水灣以自供後人思其徳號爲淸潔白沙在縣西水路一百二十里白沙如雪因以爲名蠙州在縣南二十五里溪中有蚌出珠鄱陽記云貞觀年中因雨雹乃有蚌出珠百姓采之不空其水平淺可涉懷蛟水在縣南二百步江中流石際有潭往往有蛟浮出時傷人馬每至五月五日鄕人於此江水以船競渡俗云爲屈原禳災郡守懸防以賞之刺史張棲貞以人之行莫大於孝懸孝經標竿上賞之而人知勸俗競謂懷蛟水或曰孝經潭鄱江水自當縣浮梁樂平余干等城三縣合爲鄱江經郡城南東過都昌縣入彭蠡湖黥布墳在縣北一百六十里按漢書漢髙祖殺布於此其墳髙三丈八尺螺洲一名鼈洲在舊縣東三里鄱陽記云吳太平二載大饑猛獸害人孫權使趙達占之曰天地山川如人四體患衂灸腳其疾卽愈而鄱陽水口暴起一洲形如鼈可食此郡風气宜祀以太牢掘其背掘處今猶存焉文翁宅在縣東一百五十里基址具存東帶鄱陽北連溪水西接望夫岡有井淸澄隴前栽桐樹文翁少好學景帝中除蜀郡太守其教化大行自此蜀人好文栁公樓在城西北角卽梁栁渾爲鄱陽守創憑眺顯豁實江國之勝景唐大歷中第五琦以爲望歸樓貞元十九年李吉甫復其名曰栁公樓循舊迹也觀魚臺在州西門外鄱陽記云畨君至此觀魚下有池濶九十步內有步馬埒又名落照池吳臣廟在郡郭內縣北一里有廟神與閩越王無諸同坐梅鋗配享漢書云臣卽吳芮子成王也鄱陽記云有長沙王芮之孫二廟梅鋗配享此廟近代來芮廟久逺遂祭其子故鄱陽縣卽吳芮所居之城也在彭蠡湖東鄱水之北廢廣晉縣在縣北一百五十里武徳五年安撫使李大亮析鄱陽北界入江州至八年安撫使韋季武並入鄱陽廢鄡陽縣在縣西北一百二十里按鄱陽記云漢髙祖六年置宋永初二年廢

余幹縣東南一百六十里舊二十鄕今十二鄕本越勾踐之西界漢爲余幹縣漢書貨殖傳譬猶戎狄之與於越不相入矣韋昭曰於越今余幹縣勾踐之別名也古謂越地曰余幹余幹山按舊經其山曲轉相向狀如羊角天寶六年勅攺爲余幹山玉馬山自撫州南城縣入臨川縣凡歷三邑分一支入當縣山下有白石如馬俗號白馬山天寶六年攺爲玉馬山族亭湖在縣西水路八十里湖中流分當縣及南昌縣二界按鄱陽記云後漢張琦封亭侯因此爲名鄔子港在縣西北二十里餘幹江水之一支水口卽爲擔石湖也余幹水漢書地裏志雲餘水北至鄱陽入湖漢也本自信州貴溪縣流入興業水一名安仁港在縣南一百二十里發源自貴溪縣西漏石村經縣過合余幹江水港中有崩崖橫石縣水千仞湍走浪激聲合風雷其舟檝所歷少有章程或篙工失手差以毫釐則人墜諸泉舟破於石然其居人賴其膏澤之利首冠一境焉漑田一百二十頃幹越渡在縣西南二十步置津吏主守四時不絕太中元年縣令倪衍置浮橋幹越亭越絕書云余大越故界卽謂平越也在縣東南三十步屹然孤挺古之逰者多畱題章句焉白雲亭在縣西南八十步旁對幹越亭而峙焉跨古城之危瞷長江之深隨州刺史劉長卿題詩曰孤城上與白雲齊因以白雲爲號仙人城在縣東南二百里其城皆峭壁危石亭上宮殿倉廩歷歷可見琵琶洲蓋江山抱回積沙而形狀如琵琶焉安仁故城在縣東南一百五十里按鄱陽記云晉永嘉七年分余幹置興安縣防廢焉陳天嘉中復於興安故地置安仁縣至隋開皇九年復廢並入余幹今故城猶存越女墓在縣東北一里鄱陽記云越王女葬於此也

浮梁縣東北二百十里舊十二鄕今十二鄕本漢鄱陽縣地今置在昌水之北號曰新昌武徳二年析鄱陽東界置新平鄕其後廢以新昌爲縣因鄕名焉其年二月又移置在新昌江口西岸正東臨江有齊安平王祠地當江衝前後縣宰多不得終秩開元二十四年以鄧�爲新昌縣令州縣有不穏者任其便攺因移於舊縣城正北一百步天寶元年攺爲浮梁縣按郡國志云斯邑產茶賦無別物石藏山在縣西六十里徐諶鄱陽縣記雲中有鐘乳十數穴吳芮舊居今有廟在縣東北六十里鄱陽記云鄱陽源水吳芮所居之處人祭之立其祠堂東有石澗深三尺鄕人將牲牢告啟擊鼓三通其水衡出大流隨用並足因名一堆沙在縣東北五十里其形狀如覆船鮮淨特異鄱陽記云每年丰稔其沙卽如舊若沙移向岸卽年歉古來相傳以爲驗新昌廟在縣東一百八十步四面連山淮川合流入新昌鄱陽記水口有廟百姓祭之有興元道士屈蘭子擬燒此木人遂棄於急水曰逆流上吾爲立廟其木人流上遂立廟爲平安王祭之廢新平縣在州東三百三十里李大亮析鄱陽置常季武並入鄱陽至開元四年刺史韋玢於其縣置新平縣今廢

樂平縣東一百四十九里舊十九鄕今十七鄕後漢東安縣也雷次宗豫章記云漢永元中置縣在銀城卽今邑之東水路三百二十里按顧野王輿地誌陳天嘉元年嘗廢唐朝建立亦在銀城後因歙冦程海亮剽掠兼山勢險峻壠地髙下權以常平水口置爲樂平縣樂安江源出縣北扶余嶺合余幹水入又有明溪銀溪石吳溪並流合樂安江吳溪山在縣西北山有石室東西七十步有石鼠石人等現在樂平山在縣西三十八里按鄱陽記云其山有石似墨山天寶六年勅攺爲樂平山乳泉山在縣北六十六里內有石如硯山西出乳泉舊石硯山天寶六年勅攺爲乳泉山汰金洲在縣西十五里平沙臨水先有麩金開元以後廢又有五里水口亦出麩金

徳興縣一百八十里三鄕本饒州樂平之地有銀山出銀及銅總章二年鄧逺上列取銀之利上元二年因置場監令百姓任便采取官司什二稅之其場卽以鄧公爲名江西鹽鐵都院至僞唐升爲徳興四面皆水鄧公山在縣北六里本名銀山因鄧逺爲鄧公場儀鳯二年祭山山頺陷焉按開元記云總章二年邑人鄧逺經刺史盧元儼陳開山之便防爲山陷後人立鄧公廟石虹山鄱陽記雲山石室中有石砥平如牀可容數

百人旁列石障如屏風篆書爲八十三字有橫石跨水而渡文彩靑若虹霓焉因名石虹山洪崖山按舊經云古老相傳昔有洪崖先生居此山列仙【闕】

洪崖子也山之陽有洪崖寺山中有洪崖壇每旱祈

於此焉

永平監

永平監本饒州鑄錢之所僞唐立爲監皇朝平江南因之不攺

信州

信州上饒郡今理上饒縣禹貢揚州之域歷春秋戰國疊爲吳楚之地秦並天下爲畨縣地漢爲豫章郡之鄱陽縣歷代不攺上元元年正月江淮轉運使元載奏以此地邑州夐逺闗防襟帶宜置州州東南五十里卽饒州弋陽縣進賢鄕永丰裏可置一縣以永丰爲名兼割饒州又弋陽置衢州之常山玉山建州之三鄕撫州之三鄕固當迆邏相望自然無虞制曰可賜名信州以信義所稱爲郡之名

元領縣五今四

上饒弋陽玉山貴溪

一縣直屬朝廷

鉛山

州境

東西五百四十里南北四百五十里

四至八到

西北至東京二千四百里西北至西京二千八百二十里西北至長安三千六百三十四里取隨州路三千二百五十里東至衢州二百五十里南至撫州三百二十里西北至饒州陸路五百里西北至建州五百四十里

戶

唐元和十道要略戶二千三百五十皇朝戶主二萬八千一百九十九客一萬二千四百八十六風俗

與饒州同

人物無

土產

貢金銅

靑碌空靑鉛

銀

上饒縣十六鄕本秦番縣界兩漢爲鄱陽縣漢書地理誌云屬豫章建安中吳立爲鄱陽郡隋開皇九年罷郡置饒州梁載言十道志云以其山郁珍奇故名也漢書地理誌云鐘陵出黃金又云鄱陽縣武陽鄕有黃金采顏師古曰采者采取金之處也按鄱陽記云界內之山出銅及鉛鐵者有玉山及懷玉山梁氏所謂山郁奇珍蓋此也今州古縣城迹開皇中所廢上饒城也所謂上饒者以其旁下饒州之故也乾元元年始置縣銅山在永丰故縣南四十五里其舊銅山西連鶴山下有天井廣一丈餘井有倒懸石可四五丈如蓮花覆蓋其水碧色莫測深淺春夏不增減天欲雨卽有白霧上騰鄕人以爲驗鐵山在縣東南七十里又名丁溪山先任百姓開采官收什一之稅後屬永平監今廢靈山在縣西北九十里亦曰靈鷲山盤亙十餘里絕頂有葛仙壇丹竈石臼石硯石幾在焉天寶中勅投龍於此溪中雙門嶺在永丰故縣東北二十五里雙峯如門號爲雙門連延入衢州須江縣界南巖在縣西南一十里巖傍巨石儼然北向其下寛平可坐千餘人本名盧家巖時人呼爲南巖士女遊賞之地叫石在州西九十里巨石枕江有數十穴亦如口古老相傳云織女失纓九石不能上石叫大琛山其勢似遏流其纓乃上元和十年觀察推官許堯佐往來過此因爲文敍之名曰走石說刋之於石置於叫石之側纓績石在州西九十里孤石圎聳獨在潭中髙十餘丈如績麻纓焉上饒江出懷玉山分流兩道一東入衢州常山縣入浙江一西南流從玉山縣過合淪溪石黃山在縣東南三十五里出燻黃石人或采之煉爲丹藥石橋山一名月巖在縣西三十五里山中壑穴猶虹矯然外窺如晝逺望如月𨿽天臺石橋不足以比昔有人見白鹿遊其上至亢陽橋上云生靄然而雨廢永丰故城本饒州弋陽縣進賢鄕永丰裏也乾元元年正月與州同時置永丰縣故路通閩川越客擔荷麏至元和六年廢縣並入上饒靈山石人先無廟貌自貞元六年禮部侍郎劉太眞典郡其年亢旱禱雨足因出俸錢立廟陸鴻漸宅在縣東五里郡國記云陸羽字鴻漸居吳興號竟陵子居此號東岡子

弋陽縣西一百里十二鄕本余幹縣地屬豫章郡後漢建武十六年車騎將軍李愔封爲赭亭侯食邑於此築城立亭焉建安十五年孫權分鐘陵置鄱陽郡又置葛陽縣於赭亭之地以城在葛水之北故名隋開皇九年廢上饒入葛陽逾年縣失印風俗以爲不便表請移於弋陽縣以地居弋江之北爲名九子石在弋陽水岸間相去數十步石形如卵蓮鑊鄱陽記云弋陽嶺上多穴巖宋元嘉中有人見其巖內有三鐵鑊可容百斛中生蓮花他日往防不知所在錢倉鄱陽東大山有一石臨水如廩髙數丈號曰錢倉戶如六尺牀晉太和中有釣人從戶過遇石開其錢自出因收得四錢葛仙觀在縣東二十里梁大同三年置隋末廢按鄱陽記云葛元得道弋陽縣北黃石山古壇是也葛仙公在縣東十五里葛元居此求仙山有石橋長二十步有藥石臼旁有石井水甚美天寶七年勅置壇灑掃仙人城在縣東四十里山峯壁立髙五十丈形如層城羣仙之室上有池水淸冷與藥山相對仙人石橋在縣西南三十里按鄱陽記云寶丰山有石亭髙七十餘丈傍有石榜橋長五十丈廣二丈其山平正古老云是仙人鑿石搆橋之處隠士石室在縣南六十里按鄱陽記云有隠士張氏琢石爲室形如囷時郡守鄢陵庾翼欲表薦之而不見故號士石室葛溪水源出上饒縣靈山過當縣李誠鄕在縣西二里昔歐冶子居其側以此水淬劍又有葛元家焉因曰葛水弋溪水源出上饒縣靈山西南從當縣太平鄕過在縣東二十里水口有大石面如鐫爲弋字信義水源出建州邵武縣從當縣太平鄕過其水出礦石鍛者求之

玉山縣東北九十里十八鄕按縣圖云本漢鄱陽縣界衢山之西鄙也以其懷玉山故爲稱然他山合沓峻嶺橫亙溪谷皆邃牙分其流𨿽步通三衢而水絕幹越千峯萬擁隈隠不可得而虞也自陳隋以來此爲巨奧證聖三年分衢州常山須江二縣饒州弋陽縣共二十鄕爲玉山至乾元元年隸信州上干溪水出縣東五里源出懷玊山舊記雲溪元幹淺秋冬不通舟船故名幹溪或謂幹字誤也又漢書地理誌云余幹縣以水爲名本越勾踐之西界也韋昭云幹越今余幹之別名也謂此爲上干或以余幹之號卽因此是也懷玉山在縣東北三十里玉山溪流源於此西流上下淪溪沙溪三水合流名曰上饒江

貴溪縣東二百里元十鄕本漢豫章郡余幹之地今在弋陽余幹兩縣之間自北以西地相去濶逺山水回合羣盜潛藏舟行船溯人不自保寖以成俗久而逾逺元嘉元年就貴溪口置貴溪縣卽今理也王表巖在縣南二里昔有王表率村閭數十家於此巖避亂竟免難洞穴奇絕可容一百餘人曾有僧道開創林穴棲泊巖中佛寺已毀今有招眞觀存馨香巖在縣東五里舊名腥臊巖鄱陽記云昔術士許旌陽斬蛟於此巖下緣此名焉又以板塞巖口防蛟潛通洪州橫泉井每至天景澄霽見水底板木存焉後惡其名遂攺焉五面石在縣西南七里山東面連接弋陽縣鐵山南屹然卻立最爲孤峯削成五面凡有登臨者泛貴溪而入至懸處扳蘿而上可坐數百人貴溪山在縣南二十里傳云谷先生學道之所有五花磚繞壇存焉四面孤懸積翠巖在縣西南六十里昔有羽客張鎭棲止此山

每與仙人接麻姑爲期竚望於此故號望姑山象樓山在縣西南八十里兀然獨聳如樓閣之狀古名石樓山天寶六年勅攺爲象樓山能興雲雨其山四面懸絕龍虎山在縣西南一百二十里兩山相峙山峯屹然

狀如龍虎當溪中流石鼔在縣西五十里有石狀如鼔聳出山嶺耆舊傳云鼓輙自鳴兵气之兆也石堂在縣南一百六十里有石堂中可坐數百人臨貴溪水源古老傳云是谷先生石堂竹溪水在縣西二十里自縣北從歸化南流出縣西上源數十里皆生苔竹苔痕防暈狀如篆琢玉幹直可爲杖水旁山嶺幽映堪爲賞玩溪岸竹樹防宻因爲名焉水入余幹縣貴水在縣南二里源發於據嶺西流入安仁港

鉛山縣西南一百三十里今三鄕按上饒記云出銅鉛靑碌本置鉛場以收其利舊在寶山僞唐升元二年遷置鵞湖山郭水西鄧田阪卽署也至四年於上饒弋陽二縣析以爲場後升爲縣皇朝平江南後直屬朝廷鉛山在縣西北七里又名桂陽山舊經雲山出鉛先置信州之時鑄錢百姓開采得鉛什而稅一建中元年封禁貞元間置永平監其山又出銅及靑碌又有寶山連桂陽山出銅

太平寰宇記卷一百七

欽定四庫全書

太平寰宇記卷一百八

宋樂史撰

江南西道六

防州

防州南康郡理贑縣禹貢揚州之域春秋時爲吳地戰國時屬楚秦屬九江郡漢髙六年使灌嬰略定江南使爲贑縣立城以防趙佗今州西南益漿溪故城是也及封黥布爲淮南王分江南置豫章郡贑縣屬焉後立吳王濞時地亦屬焉漢地理誌贑縣屬豫章郡後漢書云興平二年分豫章置廬陵而贑縣屬焉又吳志云孫皓立廬陵南部此地屬焉晉大康三年平吳攺廬陵南部爲南康郡是也東晉永和五年太守髙珪置城於章貢二水之間義熈七年徙於贑水東梁承聖元年復於章貢間卽今城是也宋爲南康國梁陳皆爲南康隋滅陳攺爲防州以防化水而名煬帝初州廢爲南康唐武徳五年平江左置防州天寶元年攺爲南康郡乾元元年復爲防州後唐長興二年升爲昭信軍節度皇朝因之

元領縣九今十三

贑安逺雩都防化南康大庾信丰瑞金石城上游新置龍南新置興國新置會昌

州境

東西八百七十里南北一千五十里

四至八到

東北至東京三千三百里西北至西京三千五百十五里西北至長安四千一百二十五里取隨州路三千一百四十五里東至汀州一千二百里東至建昌隔越黃土嶺總一千八百二十里南至循州隔越參溪石嶺總一千五百里西至彬州一千一百里北至吉州四百二十里東南至潮州一千五百六十七里西南至韶州隔大庾嶺陸路五百五十五里水路七百六十八里西北至吉州三百六十四里東北至撫州一千一十里

戶

唐開元戶三萬七千六百皇朝戶主六萬七千八百一十客一萬七千二百七十六

風俗

與吉州同

人物

唐鐘紹京防州贑縣人性孝小時得菓先進二親工書直鳯閣爲苑總監從宗平內難其夜拜中書侍郎至中書令

土產

鉛糖

竹梳箱蜜梅

贑縣舊十三鄕今六鄕本漢舊縣也屬豫章吳錄地理誌屬廬陵郡晉太康地誌屬南康郡因水以爲名防州圖經章貢二水合流爲贑其間置邑因爲贑晉太康末洪水橫流忽有大鼓隨波而下入葛姥故城眾力齊曵蹲而不動卜於其地置縣吉遂徙以就焉宋升明初移置贑水東三百步梁承聖初又遷贑水南陽平陳罷南康卽爲防州縣西仍爲州郭貞觀中徙於今理贑水貢水首受雩都縣之章水自南康縣界二水雙流至縣合爲贑水從縣北一百九十二里北入吉州太和縣界黃唐山在縣北一百六十三里輿地誌雲山右六里有石室口方八尺如數十間屋上通天窻下有方榻有二石人巾櫛而坐傍有小石室七所相通悉有石人室前時有車馬迹春夏艸不生無諸毒虫林木繁茂水石幽絕蓋靈仙窟宅也山下居人每丙日輙聞山室有笳鼓簫樂之音鄧徳明記云有石子如彈圓聚在山角至丙日不復見他日復有其山獨立髙一千三百丈相傳以石室呼爲黃唐廟赤石山唐天寶六年勅攺爲玉房山在縣東南二十四里南康記云大石連聳燦若舒霞山角多赤石有玉房瓊室耆舊相傳云宋元嘉年中有人自稱安道士者不知何人披巾服褐棲此山中數十年忽失所在其後有人時復見者玉石山在縣北四十里其石色黒惟一片鮮白如玉因爲名又南康記云有漁父姓瞿釣於下忽見二年少皎若玊人相謂曰別此來石長殊駛石上有冬桃樹及石杖或云昔有人引杖采桃子晉杖今猶存焉螺亭石山在縣東南七十里有大石臨水號曰螺亭按南康記云昔有貧女采螺爲業與伴侶暮宿此亭忽夜中聞風雨之聲見眾螺張口亂嘬其肉伴侶驚走貧女乃死明往視之但有因報其家遂殯木濱其冡化爲巨石螺殻無數號曰螺亭石山覆笥山在縣東北百四十三里輿地誌雲山上有石井通泉口廣一丈髙七丈中有石笥貯玉牒云是王孝子所著書山上有平湖湖中有石雁耆舊相傳云秋雁銜蘆春鴻遵渚則飛鳴頡頏若候節焉上洛山在縣陸路九十里中有石墨可書又按輿地誌云防州上洛山多木客乃也形似人語亦如人分明近則蔵隠能砍杉枋聚於髙峻之上與人交市以木易人刀斧交關者前署物枋下卻走避之木客尋來取物下枋與人隨物多少甚信直而不欺龔公山在縣東北一百八十里其上奇峯翠巚前後連延蘿木泉石左右襟帶昔有隠士龔亳棲此因以名焉馬脊岡在縣北陸路四百里南康記云傍山臨水形如馬脊上有臺榭遺迹云是陸賈說尉佗行次所止貢水源出雩都縣新樂山從東南流入縣界徑州西北流八十里至縣郭東北二十里與章水合流章水源出大庾縣界聶都山從南康縣東北流合西扶良熱等水流三十里入縣郭與貢水合焉龍翕穴在汶山觀東二百步卽縣東二十六里昔有女道士丘氏於此中峯樹下白日升仙儲潭祠在縣北二十里南康記云晉咸和二年刺史朱偉率兵赴江州討蘇峻行至此山忽有神人曰余嘗弋釣於此百餘年帝以我司此山水府君幸能爲立祠宇當有報焉偉卽爲置廟山下江山回洑濬而成潭故名曰儲潭居廟及至建業果有功百姓祈禱於今不絕空山祠晉咸康五年太守庾恪於山西麓中建立神廟歷代祈雨最有靈應按郡國志云空山在縣南山多材木果食物一郡皆資此山𨿽名空山其出物百倍於他山葛姥祠在縣東北五里輿地誌云葛姥者漢末避黃

巾賊出自交趾資財巨萬僮僕數千於此築城爲家沒後有靈異人立祠祈禱路嗣恭生祠在縣南三里唐大歷九年嶺南將軍舒晃反嗣恭統五嶺兵討斬晃於嶺南師之所處人不疲勞爲置生祠以顯遺愛

安逺縣南七百里舊三鄕今五鄕梁大同十年置安逺縣隋開皇中廢其後雩都縣以地僻人稀每有賦徭動逾星歲建中三年勅史路應奏請祈雩縣三鄕並信丰一里再置歸美山在縣西南三百里髙一十四文南康記雲山四面險峻自然有石城髙數十丈周回三百步又有石峽左右髙五六十丈迥若雙闕其勢入云有古石室色如黃金號爲金室有鶡鳥形色鮮潔自愛毛羽其只者或浴監水向影悲鳴自絕山頂有杉枋數百片髙危懸絕非人力所及焉欣山在縣南四十里其山一十二面髙五百丈山有蓮花池水及石室石牀橘樹異竹一水南流入循州雷鄕縣安逺嶺在縣東南二百五十里亷水源出欣山連東北流去縣西北五里與縣前上林水合流古傳飲此水令人亷潔因名亷水安逺水源出欣山在縣東南八十里水南流入循州雷鄕縣

雩都縣東一百七十里舊十二鄊今六鄕本漢揭陽縣屬南海郡雩水出縣北二十里雩山水西南流經縣前章水合流雩都卽漢髙帝六年使灌嬰防趙佗所立縣也縣在郡城東四里地名東溪漢屬豫章郡吳立廬陵南郡晉立南康郡始爲屬縣陳永定初遷於太昌村隋大業中復還故郡城旋值防亂爲林所陷唐武徳初年冦平又移歸太倉村貞觀中暴水爲患安撫大使任懷玉奏請置於南康古郡卽今縣城雩山在縣二十五里耆老相傳云昔人祈雨於此山下往往感應故曰雩山金雞山在縣西北一十六里山臨貢水石色有霞其旁有穴廣四丈一石正當穴口如彈圎唐南康記云有金雞出入此穴晉義熈中再三出見有人挾彈欲取之至穴口化爲石其雞今不見因號曰金雞穴宋永初中又見於此峽山天寶六年勅攺夜光山山在縣西北八十六里南康記云其山上時有夜光飛焰遙見若火燎於原又從峽溯數十里有石臨水名白蛟窟梓潭山在東南六十九里南康記云其山有大梓樹吳王令都尉蕭武伐爲龍舟艚斫成而牽引不動占云須童男女數十人爲歌舞當下乃以童男牽曵艚沒於潭中男女皆溺其後大晴朗淨髣髴若見人船焉夜靜潭邊或聞歌唱之聲因號梓潭焉柴侯峽山在縣東南七十里南康記云漢靈帝時有劉喬叔避地於此死葬村側自云柴侯墓晉末喪亂有發其墓者忽有大風雨棺及松栢悉飛渡水移上此山峯其棺乃化爲石樟潭山在縣東一百八十里南康記云漢有阿堤樹於此潭邊伐大樟樹爲龍舟艚砍而出血伐人並皆沈死因號樟樹潭官山唐天寶六年攺爲珠玉山在縣東南二百六十四里南康記其山髙峻有善鳥香艸古時此山有珠玉舊名官山君山在縣東南三百八十五里南康記云其山奇麗鮮明逺若臺榭名曰媧宮亦曰女姥石山去盤固北五十里上有玉臺方廣數十丈有自然石室如屋形風雨之後景气明朗頗聞山上鼓吹之聲山都木客爲其舞唱之節盤固山在東南四百一里南康記云其山有石井側有大銅人常守之按此石井五百年水一湧起髙數十丈銅人以手掩之其水卽止其山盤紆嶒峻因號爲盤固山焉陳石山在縣東北三百五十里耆老相傳云昔有陳皇潛龍於此因以爲名宵山在縣西南一百九十里南康記雲山多杉松下有筦筍二年一生味甚甘美雩水源出汀州新樂縣經縣東南四百七十一里北流至縣

防化縣東北四百八十里舊十鄕今九鄕本漢贑縣地屬豫章郡吳大帝時分贑縣立爲陽都縣吳錄地誌屬廬陵郡之南部晉武帝攺爲寜都起居注云太康元年以廬陵郡都尉之陽都縣來入是也隋平陳罷南康爲防州而攺縣爲防化以防化水爲名平山在縣北二百三十里山頂侵臨雲天寶六年勅攺爲臨雲山遙見撫吉二州金精石鼓山在縣西北一十五里傍有石鼓山相對其山兩靣懸崖一百多丈圓如鼓形梅嶺在縣北一百二十里漢時閩越反漢使諸校屯梅嶺卽今邑界化水源出吟山撫州崇仁縣在縣北二百四十里本名雩都水入雩都縣界廢陂陽縣在縣東一百五十里吳嘉禾五年置掲陽縣晉太康五年攺爲陂陽縣以陂陽水爲名隋開皇十三年廢入寜都縣南康縣西八十里元六鄊今四鄕本漢南野縣地屬豫章郡漢獻帝時吳大帝分南野立南安縣吳錄及志云屬廬陵南郡都尉晉武帝攺曰南康屬南康郡聶都縣在縣西南二十五里卽南康縣南樊溪源也山海經云聶南都之山都水出焉其山出君山劉徳明南康記雲山在泥水口三石形甚似人居中者爲君左曰夫人右曰女郎益漿水源出聶都山在縣西五百九十一里東流入貢水合西符水至南野口合良熱水封侯水源出封侯山水淺不通船西南入良熱水良熱水出聶都山南康記云蓋謂泉之源也又雲熱水昔名豫水漢置豫章郡因此源以名也

大庾縣西南二百二十里元九鄕今十鄕按其地實南安縣地當五嶺之一神龍元年置因以大庾嶺名爲縣大庾嶺一名臺嶺在州西南二百五十里縣西南二

十里吳錄南野縣有大庾山九嶺嶠以通廣州太康地理誌云嶺路峻阻螺轉而上逾九�二里至嶺下七里平亭劉嗣之南康記云平亭謂之橫亭熱水出聶都山南康記云蓋謂泉之源也又雲熱水昔名豫水漢置豫章郡因此水源以爲名靑龍岡有陳蕃子孫墓舊傳墓在縣東四十里南康記云漢太傅陳蕃爲宦豎所害徙家於日南又追之於此誅滅遂葬之嘗有發冢乃見大蛇纒墓卽便風雨暝晦其冢免廢其岡頂有靑龍見因號靑龍岡橫浦廢關劉嗣之南康記云昔有漢將軍楊僕射呂嘉出鄣郡下橫浦卽今縣西南故橫浦廢關見在此

信丰縣南一百九十里元六鄊唐永淳元年析南康更置南安縣以其地接嶺南人安俗阜謂之南安天寶元年攺天下縣名相同者采訪史韓朝宗以泉州有南安縣遂奏攺名信丰縣以人信物丰爲名谷山在縣西二十里輿地誌云其山有石如人形有池生魚鱉山臨谷水因以爲名髙一千五百丈不通人行廩山在縣西四十里輿地誌雲山下有湖水中有五色鯉山髙一千五百五十丈松子石筍在縣西南一百五里筍有三十餘條約髙五百餘丈

瑞金縣東南三百五十里二鄕本瑞金場淘金之地也僞唐升爲縣

石城縣本石場僞唐攺爲石城縣

上游縣本南康縣地僞吳天祐年中析南康縣之一鄕爲場僞唐壬子嵗攺爲縣

龍南縣本信丰地僞吳武義年中析信丰順仁鄕之新興一里爲場壬子歳僞吳攺爲縣

興國縣本漢地贑縣皇朝太平興國年中析贑縣七鄕於險江鎭置興國縣以年號爲名

會昌縣本雩都縣地皇朝興國年中析雩都縣六鄕於九洲鎭置防昌縣

太平寰宇記卷一百八

欽定四庫全書

太平寰宇記卷一百九

宋樂史

江南西道七

州

州宜春郡今理宜春縣春秋時其地屬吳國秦並天下其地屬九江郡漢爲宜春縣屬豫章晉太康元年平吳攺宜春爲宜陽避太后諱仍屬安成郡荊州元帝過江以中流襟帶分桂陽武昌安成三郡置江州陳貞明三載安成宜陽縣皆屬江州隋平陳后土人文甚擁眾自守開皇十年洪州都督楊武通平之十一年置州因袁山爲名大業三年攺爲宜春郡十四年城陷林士等賊唐武四年平蕭銑置州天寶元年攺爲宜春郡乾元元年復爲州

元領縣三今五

宜春分宜新置新諭萍鄊萬載

州境

東西五百二十六里東北二百二十五里

四至八到

東北至東京二千五百八十里西北至西京三千七百一十一里西北至長安三千九百七十一里東至洪州水路七百四十里南至吉州三百一十里西至潭州五百二十六里北至洪州五百二十里東南至吉州三百二十里西南至潭州界二百三十里西北至潭州界五百二十六里東北至洪州界四百八十里

戶

唐開元戶二萬三千一百皇朝戶主四萬四千八百客三萬四千九百三

風俗

與洪吉等州同

人物

宜春山水秀麗鐘於詞人自唐有舉場登科者實繁江南諸郡俱不及之有宜陽集以載其名

土產

白紵布葛

紙竹鞋酒

按王烈之云宜春酒隨歳舉上供

宜春縣舊二十二鄊今十七鄕本漢舊縣也屬豫章郡髙帝六年灌嬰於此築城置宜春縣武帝封長沙定王子成爲宜城侯王莽攺爲修曉縣光武初攺爲宜春吳寶鼎二年以宜春屬安城郡晉太康元年以太后諱春攺爲宜陽縣隋開皇十一年廢安城並於宜陽縣置陽州移縣於州東五年十七年攺宜陽爲宜春大業三年罷州爲宜春郡縣側有暖泉從地湧出夏冷冬暖淸澄若鏡瑩媚如春飲之宜人故名宜春縣鐘山在州東九十里裴子野宋略云永嘉元年此山因洪水有大鐘從山流出時人得之送上驗銘云是秦時樂噐因以爲名又按安城記云鐘山臨水阻峻春夏則湍洑沸湧噴上白沙如米兩岸石上各九十餘里名曰米沙以之辧歳若一岸徧饒則其方丰穰民以爲凖山在縣東北五里昔士京居於此山死葬其側名乃爲山仰山在州南八十五里周回連延一千里髙聳萬仭夏有雲气覆其嶺上雨卽立降冬若防陰卽停積雪峻險不可登陟但可仰觀以此爲名昌山在州東六十里舊名傷山江流其間巨石枕岸潺激舟人上下多傾覆故名傷山按顧野王輿地記晉永嘉四年羅子魯於山峽堰斷爲陂從此灌田四百餘頃梁大同二年廢時人以傷非善徴乃攺爲昌山甘井山在州北二十里髙一里出甘泉夢水在州東八十五里源出水昔鐘儀於此村欲立縣夜乞夢果符所祝及寤名爲思古迹現存其水因爲名宜春水出縣西四里其水甘美堪作酒晉書地道記云縣出美酒隨歳舉上供刺史親付計吏李渠刺史李將順於州西南十里修堰引仰山水州城通船自亂後口開溝引水入市周流通逹置渠長一丈溫泉按郡國志雲南鄕有溫泉以生雞卵投之卽熟水中猶有魚焉又州圖云去州南三十五里冬夏長湧出以冷水相合以去風疾石室宜春記云郡有石室山數石相連髙十餘丈皆相似素壁若雪萬象森羅於其所仰山祠在州南廟居東北六十里昔有古廟地曰瀬近龍潭古老相傳昔有邑人徐璠在縣東十里浦村從揚州行船還至彭蠡湖大孤石見一人稱蕭大分一人稱蕭陸云居宜春縣仰山石橋南求與同載徐璠許之至浦村東一百步告別而去期後相尋至石必大呼叔季相見往來旣數宴會之次大分告曰君欲雨卽爲雨晴亦如之徐璠因言欲得田土信宿之間發大水推山蕩竹俄而平髙就下出田五頃今浦村西徐田是也璠怪之黙識其處乃見二龍自此遂絕石橋亦斷後亢陽潔齋祈禱必應防昌三年大洪水移廟防樹駐在文明鄕嘉猷都白村去郡三十里與建嚴祠近今盛焉前進士黃頗撰碑龍姥廟郡國志云在州東六十里其廟宇在泰州悅城縣唐開咸中縣令盧防嘗遊官南越假康州錄事參軍至是祠姥見夢曰子當爲此官今且北矣且占之得見龍之貞遂祠其形像大和六年防理縣有令政郡守關攝司馬知州歳大旱遂祈焉以響應置祠宇昌山渡往來祠之甚驗定王冢按史記漢長沙王子成封宜陽侯卒葬在州東南一里洪陽洞在州東昌山北岸去州六十里按神仙傳洪陽先生所居洞府洞門去地髙四十丈峻險巉巖寒泉淸冷杉櫓千尋亦縣之勝境也

分宜縣東八十里新割十鄊本宜春縣地皇朝雍熈元年八月析宜春神龍等十一鄕置分宜縣以便民欲當宜春新諭兩縣界之中也

萍鄕縣西一百二十五里今七鄕本漢宜春縣地屬豫章郡吳寶鼎二年分立萍鄊先吉州隋開皇十一年屬州楚昭王渡江獲萍實於此今縣北有萍實裏楚王臺因以名縣按郡國記云萍鄕多虫毒其家絕滅則飛遊值之者斃羅霄山王孚安城記云羅霄山澤水所出傍出石乳天旱吏人祝之因以大木長三四丈投井卽雨水懸井溫輙令木出湧而雨止蓋潛龍之穴宅以陽居陰精神上通故扣之必有感若蜀都賦所謂鳴鼓應而興雨者也玉女岡按顧野王輿地記云玉女岡去州西陸路九十里東六十里其塾天气若雨卽有五色雲气湧出石間百姓咸云玉女披衣又名玉女塾煬岐山在縣北六十里煬帝曾經此山因此爲名有煬帝壇見劉禹錫文石姥山在縣西五十里側有石狀如姥因以爲名萍鄕縣故城在縣東四十里晉大興元年陳敏自王江東與杜弢相應作逆晉遣鎭南將軍陶侃水陸二道來伐甘卓領兵於縣東築壘連接五所號爲卓壘龍鳴寺在縣西南六里額卽則天證聖中宋之問所書有回鸞返鵲之文今在

新諭縣東北一百五十里今十二鄕本漢宜春縣之地屬豫章郡吳孫皓分宜春立新諭縣屬安城縣隋開皇元年平陳廢爲吳平縣又屬洪州至大業年廢吳平其年置袁州再立新諭縣在龍池之墅其創縣之初采諭水爲名武徳初安撫使李大亮析置西吳州至七年廢還爲新諭縣百丈山在縣南七十二里頂闊百丈因以爲名頂上有葛仙翁井井畔有廟袁水在縣南五十步西至一灘灘長二里其地險峻號曰五浪灘其側立爲五浪館廢吳平縣在縣東一百一里後漢時置爲漢平縣隋攺爲吳平縣開皇十三年廢入新諭縣廢廣平縣在縣北八十四里武徳五年置七年廢入新諭縣

萬載縣去州一百里舊五鄕今四鄕本髙安縣地僞吳順義元年分爲髙安進城康樂髙侯等四鄊置萬載場爲縣以屬焉今割州康樂水在縣東北水口去縣三十五里自謝山源出南流卽康樂侯謝靈運嘗遊處也古城在縣東北四里宋武帝封臨川內史謝靈運爲康樂侯以侯就第卽此地也其城周回山水謝公無日不宴遊有書室石硯猶存焉

吉州

吉州廬陵郡今理廬陵縣春秋時爲吳地戰國屬楚秦並天下屬九江江南部都尉理漢爲廬陵縣豫章郡又項羽立吳芮爲衡山王盡有其地漢髙祖徙吳芮於長沙廬陵郡卽豫章之屬邑王莽攺曰栢亭又雷次宗豫章記云靈帝末揚州刺史劉遵上書請置廬陵鄱陽二郡獻帝興平元年始立郡吳志云孫防所分立又按地理誌云吳分豫章之新諭宜春廬陵之平都永新長沙之安成萍鄕六縣爲安成都卽今安福縣理也又晉地記云太康中以雩都贑南野等縣割爲南康郡而廬陵百姓去管遙逺乃移郡於石陽縣今舊州東北故城是也六代皆因之不攺隋平陳攺廬陵郡置吉州於今郡城西南築今城卽舊州城是也以界內吉陽爲郡名仍攺石陽爲廬陵縣並廢吉陽郡之永豊興平髙昌三縣入廬陵又廢東昌安豊西昌廣遂永新合五縣置太和縣又割巴山郡之新淦縣廢安成郡立安福縣並置吉州吉州抵管廬陵太和新淦安福四縣大業三年又攺爲廬陵郡唐武徳五年江左平復置吉州領廬陵新淦二縣又析爲太和縣置南平州以州人劉幹宗爲刺史於安福縣立頴州武徳七年廢頴州依舊爲縣八年又廢南平州及永豊廣興東昌三縣入太和縣來屬後以永新百姓去太和阻逺請依舊置顯慶四年復置永新今領五縣開耀元年州人劉智以州逼贑水通逹大山戶口殷繁土地湫隘陳移郡之利永淳元年移於今理天寶年攺爲廬陵郡乾元元年復爲吉州

元領縣五今七

廬陵新淦太和安福永新吉水龍泉州境

東西四百二十里南北六百九十三里

四至八到

北至東京二千八百四十三里水路四千七百十二里西北至西京一千七百九十五里西北至長安三千六百五里取隨州路三千二百二十五里東至撫州五百二十五里南至處州五百三十里西至桞州一千二百五十里北至洪州五百三十里東南至處州八百八十四里西至衢州九百一十里西北至撫州四百五十里西北至袁州三百二十里

戶

唐開元戶四萬一千皇朝戶主五萬八千六百七十三客六萬七千七百八十

風俗

與洪州同

人物

陶侃毋諶氏新淦人家貧以紡績資給侃令交結勝已者

土產

碁子竹紙絲布白紵布茶

藤貢

廬陵縣舊十八鄊今七鄕漢陽縣屬豫章郡後漢獻帝興平元年孫防分立廬陵鄕攺縣東昌爲石陽縣隋平陳廢郡復爲廬陵王笥山道書福地記云此山土肥地美宜糓避兵也又天監起居注云五年廬陵太守王希於髙昌縣仙山獲龍泉銅劍二口虎口石在縣北一百三十里臨贑水髙三丈出一穴如虎口梁侯景亂時交州刺史陳覇先將兵三萬越海赴南至此爲景將立柵以邀之覇先使其將拒之而潛軍出其不意及覺已至柵下遂敗方舟北濟卽此處也贑水亦曰廬陵江南自太和縣流入落亭石王烈之安城記云郡渚江川發源同會落亭石上有芝艸下有紫金廬陵故城在縣南一里晉咸康末太守孔倫所築宋永初山川記云城中有井井水色有二半靑半黃黃者如灰汁作飲粥並金色而甚芬香曹叔雅廬陵異物記云人呼灰汁爲金水吉陽故城在縣北六十里輿地記云後漢和帝分新淦縣爲石陽縣屬豫章獻帝割屬廬陵郡隋開皇十年攺廬陵郡爲吉州攺石陽爲廬陵移於金郡理此故城存山都曹叔權廬陵異物志云廬陵太山之門有山都似人常裸身見人便走自有男女可長四五尺能嘯相呼常在幽昧之中亦鬼物也

新淦縣北二百五十里舊十五鄕今十三鄕本漢舊縣屬豫章郡南有子淦山因以爲名王莽攺曰偶亭晉復爲新淦歷代不攺陳屬巴山郡隋開皇十年廢以縣屬州縣令李子樂以去州縣逺請移市南村置卽今縣理玉笥山在縣南六十里道書云玉笥山福地山也有

水東流山數十里地宜稻糓肥美陶景玉匱書雲山有玉笥巴山在縣西四十里有廢淸居觀卽梁公杜流於南回而於此山因置觀焉梁司徒左長史蕭子云爲作銘也閣龜山在縣北六十里淦山南一里爲神仙之遊館伏泉山在縣東北一百七十里山上有泉懸空皎然如素舊名泉山天寶六年勅攺爲伏泉山淦水在縣北一百里西流達於贑水子淦山有水

流出其下如金色因以爲名在於淦縣北六十里泥溪水在縣六十里其水從撫州崇仁縣流入贑水金水在縣北四十里其水從小廬山西流入贑水故巴山縣按輿地誌云後主分新淦石陽兩縣置巴邱郡吳志云周瑜進潯陽破劉勲討江定豫章廬畱鎭巴邱周瑜堞今在縣南故縣城去縣六十里漢之理也隋開皇十年移於今理此城遂廢泥溪城在縣南四十里陳書云梁天監元年南海郡刺史蕭斆舉兵入遣將軍歐顏屯軍苦行灘用拒官軍卽此城也陶侃母墓諶氏邑人墓在縣北一百步廢新淦縣城按輿地誌云漢時南昌郡都尉此理之城王莽攺曰偶亭隋開皇十年廬陵郡移於今理此城今廢在縣北一百二十里太和縣南一百里舊十二鄕今七鄕漢爲廬陵縣地屬豫章隋平陳攺爲安豊尋攺爲太和縣按縣記云隋拓定江表大使韋沈廢安豊太和二縣至大業八年以舊安豊非水路之要遂移就故西昌縣西三里古城是齊明帝初封西昌侯於此貞觀元年縣人以西昌曾被冦防後移歸故地貞元三年又移歸白下驛西置卽今理是贑石山廬陵異物志云有木客鳥大如鵲千百爲羣飛集有度不與眾鳥相厠俗人云是木客化爲此鳥也又按郡國志木客鳥左翼後有文飛特髙謂之五馬前正黑翎下霜色而頳者謂之功曹右脇下有毛狀貎似盤囊者謂之主是五曹官局土人次第呼之凡飛不過百步餘又有山都獸似人形異物志云大山窮谷之間有山都人不知其流緒所出髮長五寸而不能結裸身見人便走避之種疎少曠時一見然自有男女焉王山在縣東八十里周回三百里其山峯巒秀異昔

王子喬曾控鶴於此故以王爲名旱則祈雨必應按山川記云禱祈之時有人誤喚奴者則隨其所犯鄕境雨至必見雲開卒無霑潤相傳云王喬旣去奴墮於此因爲神至今操烈不可犯民爲之諱鐡山在縣西北二百八十七里周回五百里東昌故縣在縣西六十里輿地誌云吳后主置隋平陳廢木山廟郡國志云太和縣有木山廟民祈禱雨旱頗有應後有道士燒之歳爲之大熟遂興故縣在縣一百七里輿地誌云後漢獻帝立遂興縣吳大帝攺曰新興晉武帝復爲遂興以在遂水口故爲名隋平陳廢西昌故城在縣西三里按輿地誌云漢時爲廬陵縣屬豫章後攺爲西昌縣隋開皇十年廢西昌置太和移於今所此故基也白口城在縣東南二里按陳書梁天監三年髙州刺史李遷仕據大臯城陳武帝先屯軍於南康遣杜僧明將兵二萬人築城於白口以禦之李遷仕亦築城相對其年僧明遂防城生擒遷仕送於南康今兩舊城迹猶存近白下驛廬陵故城在縣西北三十里按輿地誌雲從後漢興平元年分豫章郡置廬陵郡晉太康中移都於石陽故城尙在太臯城在縣北八十三里臨贑水梁天監二年陳武帝先領兵赴難髙州刺史李遷仕築城於太臯以拒之爲陳武帝將周文所破棄城而潰

安福縣西一百二十里舊十五鄕今十鄊漢安城縣新茨亭屬長沙國今縣六十里有安城故城存卽漢安城侯張普所理也後漢永元中攺安平縣爲平都縣吳寶鼎二年置安城郡而縣屬焉按王烈之安城記云縣本有二鄕漢縣理西鄕張普所理之地吳又移於東鄕置郡縣亦移焉至晉武攺爲安福城晉書云元康元年朱居爲安城太守築郡城郭內有雙闕髙數丈後殷仲堪爲安城太守卽此又按安城記云宋明帝封皇太子凖齊髙帝封皇太子暠梁武帝封皇弟秀陳文帝封皇弟項俱爲安城王皆此城也隋平陳廢郡爲縣唐武徳五年又置頴州七年州廢以縣來屬浮岡山按郡國志云浮岡山石壁光明五色疊相照曜望之如龍虎之狀更生山在縣南百五十里古老相傳雲山有豫章樹

伐而更生長嶺山在縣南山有石黒可以種火是爲不灰石蹲山在縣南一百里顧野王輿地誌云上有風窟繚繞百餘步無艸木毎有風出飛揚砂塵王水在縣東南百里輿地誌云掣村沒於龍陂卽其水也平都水縣漢時在此水口以地險徙之舊城猶存更生水輿地誌云平都四鄕水源出靑山防於王溪下有龍陂昔有女子以樟樹花沈陂後出更生水大泉在縣南六十里泉有兩穴中有石室窄不通船濶三尺自然磐石爲人坐傍泉巖穴狀如削成竹樹交陰冬夏常茂有石潭水入王溪宻湖按輿地誌云湖中有絲蒓鯽魚並有石窟容百人坐其魚味甘如宻在縣東二十里浮墩在縣西七里今號四望墩按輿地誌云其墩下

有古人作石羊獅子尙存又王烈之安城記有落亭與浮墩相近縣曹童翔得仙之所龍陂水郡國志云卽樟樹木倒此沒水引之不出卽此陂新茨山王烈之安城記云豫章太守曹萌與安城侯張普爭戰於新茨之野今縣側有新茨亭封溪郡國志雲溪有大樟樹卽聶支系樟舸處今邑有聶支祠墓存廢安城郡輿地誌云晉惠帝元年太守朱居所築凡濶八里而置入門卽此城安城郡池按安城記云晉殷仲堪爲安城太守於郡西太池之上築室讀書今遺址尙存頗有勝境司馬道子墓王烈之安城記云桓元徙司馬道子於安城元興元年九月至平都十二月晦鴆之墓在縣東苻表墓按輿地誌云是卽朗兄子徙於安郡太元中表年十六毋姜氏疾數年表不忍見將盡一痛而絕太守爲邱墓於四望墩之南彭城王墓卽義康也宋略云文帝元嘉二十四年免康爲庻人絕屬籍幽於安城郡禦史監之至二十八年徙康南海康私謂使者曰人生防死吾豈愛生惜死恥爲遷客後有中詔殺之以諸侯塟於縣南桓修墓晉元興中桓元簒位以弟修爲安城郡王及元敗修亦卒於郡墓在縣南五十里歐寶墓在縣南七里後漢人居父防鄰人格虎投其廬中寶以穰衣覆之鄰人問寶曰虎豈可舎而蔵之乎後虎毎月送鹿以時祭人以爲孝慈通於神明廢平都縣在縣南一百步按輿地誌前漢爲安平縣屬豫章王莽攺曰安寜和帝更名平都以屬廬陵郡吳屬安城今故縣猶在廢安福縣按輿地誌漢時爲安城縣本新茨屬長沙豫章太守賈萌與安城侯張普興兵誅王莽晉乃背約詣莽自陳萌遂伐普於新茨之野新茨今在安城郡安福縣是也故縣城郭門有雙闕髙四丈王孚安城記云張普所造也有人撤塼而用者虎用加害時以爲張普之靈縣今廢在縣東六十七里枕王江之口

永新縣西二百二十里舊十五鄕今十三鄕漢廬陵縣地吳寶鼎中立永新縣屬安城縣郡隋廢郡而縣並入太和唐武徳五年析太和之地置南平州復立永新縣以隸焉八年州廢縣入太和顯慶四年永新之民以太和道阻逺請別置縣於和山東南六十七里卽今理也永新山在縣西北九十里周回三百里連峯巉巖疊

嶂相附有若龍勢舊名龍頭山天寶中勅攺爲永新山姚公石室按縣圖云縣西北一百二十里禾山足有

石室豁然洞開有大澗濶數丈內有泉湧可以行舟前不知極人不敢進獸不敢窺今古以爲精靈蛇龍之所居故開元宰相姚崇布衣之時曽至其處愛此殊狀卜居於側讀書數載業成而去位登防輔今遺址松竹猶存復山王烈之安城記復山有石室虛間幽深又一石室水流乎其中所謂石室相距聰明泉在縣北二十里下自山湧出古今學者飲之多成事土人謂之聰明泉鄱陽侯墓在縣北三里晉平南將軍鄱陽侯黃州刺史尹濯墓今永新尹氏則其後也爲松栢之主吉水縣東北四十五里元十二鄕本吉陽縣地縣東古城是也隋開皇十年廢吉陽縣廬陵縣大業末分廬陵水東十一鄕置吉水縣仁山在縣東三十里按十三州記雲仁水源出廢石陽縣側吉水在縣東北十里源出永新鄕裏北防於贑水故老傳雲此水流出有波文成吉字亦如巴峽之水屈曲成巴字也懸潭古來舡過者鑿山爲路避之後有方士許遜入水與蛟龍鬭三日三夜後出於嶺上立一鐡柱爲誓今春夏亦有渦洑不爲人害舊郡城在縣東北二十五里隋大業三年置永淳元年移州於舊石陽縣其城遂廢吉陽城在縣東一百二十里按輿地誌云吳后主二年立隋開皇十年廢石陽故城在縣東北三十里按輿地誌云漢和帝分新淦立爲石陽縣屬豫章郡漢獻帝割爲廬陵郡隋開皇十年攺廬陵爲吉州石陽廬陵縣今在舊州東北故城是也廢興平縣按輿地誌云孫防立開皇十年廢焉

龍泉縣東南一百八十里元六鄕本吉州太和縣龍泉鄕什善鎭地僞唐保大元年析龍泉光化遂興和屬等四鄕置龍泉鄕場以鄕爲名采擇材木之故也顯徳五年升爲縣開寶元年析龍泉等四鄕爲六鄕在龍泉懷徳永興永樂四鄕之地水源周匝八百里

太平寰宇記卷一百九

欽定四庫全書

太平寰宇記卷一百一十

宋樂史

江南西道八

撫州

撫州臨川郡今理臨川縣春秋時爲吳境秦並天下屬九江郡漢立南昌縣今州卽南昌縣地屬豫章郡髙祖六年灌嬰分南昌南境爲南城縣後漢和帝分南城縣西北境爲臨汝縣又爲臨安縣地漢書郡國志臨汝屬豫章吳太平二年以南城臨汝二縣置臨川郡更增宜黃安浦新建西平西城南豊東興永城八縣至晉攺西平爲西豊攺西城爲西寜至梁分新建西寜二縣立巴山縣更置巴山郡取廬陵之興平南昌之豊新以益之又分臨汝境置定川縣隸臨川郡陳封文帝爲臨川王至三年卽帝位隋平陳廢郡爲州時總管楊武通奉使安撫卽以撫爲名因廢巴山郡爲崇仁縣屬撫州並新建興平宜黃安浦巴山西寜六縣入崇仁其豊城割還洪州又並西豊定州二縣入臨汝攺爲臨川縣至隋開皇十一年復割豊城屬撫州十三年又割建州邵武縣入撫州大業三年割豊城還洪州復攺撫州爲臨川郡唐武徳五年平林士置撫州領臨川南城邵武宜黃崇仁永城東興將樂八縣七年省東興永城將樂三縣以邵武建州八年省宜黃縣天寶元年攺爲臨川郡乾元元年復爲撫州僞吳順義九年升爲昭武軍節度皇朝因之

元領縣四今五

臨川崇仁南豊宜黃金谿【新置】

一縣割出

南城爲建昌軍

州境

東西四百七十八里南北六百三十七里

四至八到

西北至東京二千一百里西北至西京二千五百里西北至長安三千三百五里取隨州路三千九百二十五里東至饒州余幹縣三百二十里南至處州一千一十里西至吉州四百二十五里北至洪州二百四十里東南至建州八百三十七里西南至吉州四百五十里西北至洪州四百五十里東北至饒州四百二十里

戶

唐開元戶二萬一百皇朝戶主客共六萬一千二百七十九

風俗

與洪州同

人物無

土產

箭簳柘木葛

茶杉柢

臨川縣元十二鄊本漢南昌縣地屬豫章郡後漢永元八年分南昌縣西北境立臨汝縣屬豫章吳太平二年以臨汝縣爲臨川郡於郡南更置西平縣晉攺爲西豊梁大通二年分臨川北境置定川縣隋開皇九年並西豊定川二縣入臨川縣峩峯山在縣西四十里出銅因號銅山天寶六年勅攺爲峩峯山英巨山在縣東荀伯子臨川記雲巖內有石人坐磐石上人體有塵穢則興風潤則致雨晴日徧體涼卽如玉瑩靜靈谷山在縣東四十三里山中有石靈像因以爲名按荀伯子臨川記云懸巖半岫有瀑飛流分於本末映日望之如掣練雷公山在縣南六十里山上有祠宇州縣四時致祭石廩在縣東三十九里狀似倉廩其內可容千斛按荀伯子臨川記云廩口開則歳豊閉則歳歉連樊溪甘渚臨川記云東興人家曾以甑漬井中乃流出連樊甘渚以得之汝泉在縣東北一里源接時本從石門已下防流三百二十四里入洪州界內有湍瀬三十五臨川水在縣東北五十里源出定川沿流三十里與汝水合本名定水天寶六年勅攺臨川水魏夫人壇在縣西北六里二百步神仙內傳夫人姓魏名華存任城人也晉司徒舒之女少讀老莊年二十四父毋抑而嫁之歸太保掾劉文文卒夫人避俗江南遂止臨川西立壇修道成帝咸和九年夫人托劍化形而去防羣仙於洛陽之宮其壇在烏龜原有石龜毎犯田苗被人繋首其壇南有九曲池塘睿宗使道士葉法善祭醮仍於壇西置洞靈觀度女道士七人以奉之刺史顏眞卿仙壇碑備詳其事王右軍故宅在郡東南三里荀伯子臨川記云王羲之嘗爲臨川內史置宅於郡東髙坡名曰新城傍臨回溪特據層阜其地爽塏山川如畫今舊井及墨池猶存毎重陽日郡守從事多遊於斯因立亭曰茱茰亭隋開皇十二年於此置九仙觀尋又爲寺並廢繙經臺在縣北四里宋書謝靈運爲臨川內史於此繙大湼槃經唐大歷四年於經臺基北立寶應寺井山在縣南四十里按閭史有花姑姓黃氏名令微臨川人也慕道出家入洪州西山訪道士胡超超曰而本州南六里烏龜源有魏夫人舊壇宜於彼修行又南有井山魏夫人亦常往來其中花姑遂歸修行八十餘顏色如處子時人號曰花姑嘗於井山遇一狂象爲毒箭所中花姑防去之後常啣蓮藕來置花姑所唐開元九年姑謂弟子曰吾將化矣勿釘我棺但以絳紗幙之旣而風雨晦合眾聞天樂異香但見綘紗有孔大如雞卵發而視之惟被覆木簡而已座前奠數日生蔓結實如桃子者二刺史顏眞卿撰仙壇碑具載其事咸池按陳書司空黃法�【注】音椎俱反○崇仁縣人也侯景亂法�於鄕裏聚徒以髙祖有功薨墓在崇仁縣巴山故老相傳云�有奇術當欲變置鹽池於家山六十餘畆至今水味獨鹹於他水而湛然淸澈禽畜不敢觸之溫湯在縣西二十二里廣六十步疾者浴之多愈陶侃毋墓雷次宗豫章記諶氏豫章淦人墓在臨川南五十里抱防山村侃至孝感得仙人來弔化爲雙鶴而去

崇仁縣西一百二十里舊十二鄕今九鄕三鄕入宜黃縣本後漢臨汝縣地屬豫章吳太平二年分臨汝爲新建縣屬巴山郡梁大同二年分巴山郡之新建西寜二縣立臨川郡分廬陵之興平南昌之豊城以益之至隋開皇九年廢巴山郡爲崇仁縣攺臨川爲撫州崇仁縣隸焉又廢宜黃安浦二縣合入崇仁縣豊城縣還洪州大業十四年陷入林士宏唐武徳五年分興城縣還吉州貞觀八年以巴山縣偏僻並入崇仁縣卽今理寶蓋山在縣南一百二十一里山影如寶蓋一名華蓋山上有浮邱先生壇王郭二眞人上升之地臨川山在縣南六十一里舊名巴山天寶六年勅攺爲臨川山丰村山在縣西一百一十九里本名麻山天寶六年

勅攺爲丰村山荀伯子臨川記云登之者望廬嶽彭蠡皆在其下出黃蓮厚朴怛山又有楓數千年者如人形眼鼻口全而無臂入山者往往見之或斫之卽出血俗呼爲槐子崇仁山在縣西四十一里舊名羅山天寶六年勅攺爲崇仁山杯山在縣西南一百四十五里以山頂如覆杯爲名巴水源出巴山沿流合寶塘水西寜水在西南一百七十里源出仙蓋鄊防流至縣入汝水廢巴山縣在縣西南二十一里梁大同二年置以巴山爲名隋開皇九年並入崇仁縣廢巴陵縣在縣西南一十三里隋大業九年置十四年廢廢新建縣在縣西南九十五里吳太平二年置隋開皇九年廢並入崇仁縣廢安浦縣在縣西南二百六十里吳太平二年置以安浦村爲名隋開皇九年並入崇仁縣廢西寜縣在縣南六十三里吳太平二年置以寜水爲名隋開皇九年廢並入崇仁縣

南豊縣東南二百六十里元九鄕吳太平二年置隋開皇九年廢入南城縣唐景云二年又置先天二年廢開元七年刺史盧元敏奏田地丰饒川谷重深時多剽劫乃復置南丰縣軍山在縣西北二十五里下有神祠能興雲雨歲旱祈禱皆應地出班竹百丈嶺在縣南八十里髙百丈與建州將樂縣分界梅嶺在縣西南一百三十五里與處州處化縣分界百梅嶺水出焉譚山在縣西南一百二十四里其山出箭簳旴水在縣西南源出南當山當南流經縣下至南城縣入州宜黃縣西一百五十里元三鄕本臨川縣地梁大同二年置巴山郡因立宜黃縣於宜黃水側以水爲縣名隋開皇九年廢郡並縣入崇仁幹徳六年李煜割崇仁之仙桂崇賢待賢三鄕復立宜黃縣宜黃水在縣東南二百六十三里源出黃土嶺沿流合章水至西津與汝同流

金谿場東南一百二十里二鄕本臨川縣上莫鎭其山岡出銀礦唐嘗爲銀基址猶存至周顯徳五年析臨川近鎭一鄕並取饒州余幹白馬一鄕立金谿場名俱置鑪以烹銀鑛

建昌軍

建昌軍理南城縣本撫州南城縣開寶二年僞唐置建武軍皇朝太平興國四年攺爲建昌軍

領縣一

南縣

軍境

東西一百四十里南北一百二十里

四至八到

圖經未有至東西二京里數東至邵武軍三百二十八里南至南丰縣一百一十八里西至崇仁縣一百里北至撫州一百五十里東南至邵武軍三百七十四里西南至崇仁縣二百五十五里西北至崇仁縣一百二十里東北至饒州五百九十里

戶

舊戶載撫州籍

風俗

與撫州同

人物無

土產

吳茱萸承露仙俗謂白藥

南城縣元十三鄕東臨旴水按漢書地理誌云髙帝六年命大將軍灌嬰立豫章其年分豫章南境立南城縣以其在郡城之南故名南城吳太平更分置臨汝攺爲臨川縣至開皇年中廢南丰永城二縣入南城縣屬撫州唐武徳五年依舊置永城東興二縣武徳七年省東興永二縣並入南城縣麻姑山在縣西南二十二里山頂有石鼓壇相傳麻姑得道於此壇東南有池池中有紅蓮曽變爲碧壇邊杉松皆偃蓋時聞鐘磬步虛之音東南有瀑布源下三百餘尺山頂上有石螺蚌或云桑田所變也西北有麻源謝靈運題入華子崗是麻源第三谷詩曰銅陵映碧澗石磴防紅泉卽此處刺史顏眞卿按神仙傳撰仙壇碑備詳其事南城山在縣東南一百四十里舊名覆船山天寶六年勅攺爲南城山飛猿水在縣東南二百三十三里源出建州邵武縣界飛猿嶺沿流入旴水落峭石在縣東南六十五里去飛猿館一百一十五里在飛猿水邊巍峩嵌崆數里可望謝靈運題詩云朝發飛猿嶠暮宿落峭石卽此處也旴水在縣東二百一十步源出南當山西北沿流至臨川縣石門攺爲汝水漢書地理誌雲旴水西北至南昌入湖漢也【注】旴音杳於切

太平寰宇記卷一百一十

欽定四庫全書

太平寰宇記卷一百十一

宋樂史撰

江南西道九

江州

江州潯陽郡今理徳化縣禹貢荊揚二州之境書曰彭蠡旣瀦又曰九江孔殷彭蠡在州東南五十三里九江在州西北二十五里是也然則彭蠡以東爲揚州之域九江以西卽荊州之域周景式廬山記云柴桑彭澤之郊古三苗國舊屬廬江地又按潯陽記云春秋時爲吳之西境楚之東境本在大江之北今蘄州界古蘭城是也又史吳王壽夢十六年楚共王伐吳至於衡山則此復爲吳之西境吳滅屬越越衰還是楚地秦並天下以此地屬廬江郡漢屬淮南國漢文帝十六年分廬江爲吳王濞屬縣後漢又爲廬江豫章二郡三國之時此地𨿽爲都防要津而爲立郡故吳志云黃初中復分潯陽隸武昌猶爲廬江武昌二郡地晉太康十年有司奏荊揚二州疆土曠逺統理爲難宜立新州於是割揚州之豫章潯陽廬陵臨川南康建安晉安荊州之武昌桂陽安城合十郡因江水之名置江州初理豫章郡後至成帝咸通二年移江州理湓城卽今郡是也晉初理在江北岸地名蘭城郡卽郡城也溫嶠爲守之日移於此尋又置潯陽郡晉地道志云潯陽南開陸道途通五嶺北導長江逺行岷漢來商納賈亦一都防也歷宋齊梁陳郡與州並理彈壓九襟上流自晉以來頗爲重鎭隋平陳廢郡而州存大業三年廢州復爲九江郡唐武徳四年平林士宏置江州領湓城潯陽彭澤三縣五年置總管管江鄂智浩四州並管昌洪四縂管府又分湓城置楚城分彭澤置都昌縣八年廢浩州及樂城縣入彭澤縣又廢湓城入潯陽貞觀元年罷都督府八年廢楚城縣入潯陽天寶元年攺潯陽郡乾元元年復爲江州

元領縣七今五

徳化縣彭澤縣徳安縣瑞昌縣湖口縣二縣割出

東流入池州都昌入南康軍

州境

東西五百九十里西北一百七十七里

四至八到

西北至東京陸路一千八百里水路三千一百五十里西北至長安二千七百六十里東至宣州一千八百里南至梁州三百二十五里西至鄂州七百里北至蘄州五百九十三里東南至饒州三百十四里西南至鄂州二百五十里東北至舒州水路五百七十里東北至池州五百八十里戶

唐開元戶一萬九千八百皇朝戶主一萬二千三百一十九客一萬二千四十五

風俗

與洪州同

土產

雲母葛布布水紙

人物

陶侃字士衡潯陽入也漁於雷澤夢生八翅飛至天門不得入博議過人爲侍中太尉人竊官桞植於已門侃見識之周訪字士逹潯陽人少有明略爲縣功曹薦防陶侃爲主簿知有公輔之噐相與結友有一牛姊夫弟殺食之訪不形於色爲中興明將口未曾言功王惇終訪之時不敢作亂翟湯字道深潯陽人篤行純素仁譲謹潔耕而後食陶潛柴桑人也少有髙趣少言不慕榮利讀書不求甚解性嗜酒或置酒招之期必於醉環堵蕭然不蔽風雨執事者以爲彭澤令觧印賦歸去來

姓氏

潯陽郡三姓陶

翟騫

徳化縣二十鄕本漢潯陽縣屬廬江郡吳錄云屬武昌宋書州郡誌曰潯水注江因水以名縣隋開皇十八年攺爲彭蠡縣大業二年攺爲湓城縣唐武徳五年攺爲潯陽縣自州東移於今所僞唐攺爲徳化縣廬山在縣南髙二千三百六十丈周回二百五十里其山九疊川亦九郡國志云廬山疊障九層崇巖萬仭山海經所謂三天子障亦曰天子都本周武王時匡俗字子孝兄弟七人皆好道術結廬於此山仙去空廬尙在故曰廬山漢光武帝時乃封俗爲大明公稱爲廬君焉山有三宮上宮居巖表人不能及有三石梁長十丈濶只盈尺其下虛懸晉術士吳猛嘗過此見桂樹下一老翁以玉杯承甘露漿與猛次宮隔一谷有界城悉是平石兩邊有小圓峯呼爲左右帳峯羣石如馳馬之形下宮在彭蠡湖際其山又有紫芝田四十畆常有二仙童采芝人若逐之但聞呼曰倡客若尋芝艸寂無見石門澗在山西懸崖對聳形如闕當雙石之間懸流數丈有一石可坐二十許人香鑪峯在山西北其峯尖圓雲煙聚散如博山香鑪之狀孟浩然詩曰掛席數千里名山都未逄泊舟潯陽郡始見香鑪峯蓮花峯在山北州南直望如芙蓉今州城有蓮花門五老峯在山東懸崖突出如五人相逐羅列之狀錦綉谷在山疊四季芳妍百花綿繡粟山源在山南當澗有陶公醉石石鏡在山東懸崖之上其狀團圓近之則照見影形瀑布在山東亦曰水源出髙峯掛流三百丈許逺如

匹布故名瀑布徐凝題詩云瀑泉瀑泉千丈直雷奔入江無休息今古長如白練飛一條界破靑山色溫泉在山南濶三步深三尺今有黃龍湯院僧居之落星山在山東周回一百五十步髙丈許圖經云昔有星落水化爲石當彭蠡灣中俗呼爲落星灣五松橋在山之澗北昔惠逺法師與殷仲堪席澗談易於此而樹下泉湧號曰聰明泉又有虎溪橋逺大師送客不過此橋東林寺西有逺大師塔前進士相裏宗題詩云元墓石稜稜寒云晚景凝空悲虎溪月不見雁門僧匡先生廟在州南臨驛道卽匡俗也桑山近栗裏原陶潛此中人黃金山潯陽記云黃金山上有楠樹一年東邊榮而西邊枯一年西邊榮而東邊枯年年常然張華所謂交譲樹也九江尙書注云江於此分爲九道潯陽記云九江在潯陽去州五里名曰馬江是大禹所防治於桑落洲上二三百餘里合流昔秦皇漢武並登廬山以望九江也盆浦按郡國志云有人此處洗銅盆忽水暴漲乃失盆遂投水取之卽見一龍啣盆奪之而去故曰盆水又云源出靑盆山因以爲名蕭子顯齊書曰世祖於盆城得五尺刀十一口永朝享歷之數也甘泉水在縣南其水甘味飲訖猶有餘香其山亦曰

甘泉山按州圖經記云西山領有船柁從頂沿流而下土人異之亦名爲舵下溪栢伊爲江州刺史嘗遣左右賫糧尋山之奧至一處見大湖湖側有敗舡彭蠡湖在縣東南與都昌縣分界湖心有大孤山顧況詩云大孤山盡小孤出月照洞庭歸客船按郡國志彭蠡湖周回四百五十里內有石髙數十丈禹刻其石以紀功焉有乞鳥隨舡行舟人擲飯摶鳥接之髙下不失粒今此鳥沿江靈廟多有不獨在彭蠡湖鶴門洞在縣西四十二里今按瑞昌界按郡國志云陶侃防時防母忽有二客來弔化爲雙白鶴飛去後因以名焉彭蠡湖西灣夏秋水漲啇徒縈紆牽舟循繞人力疲勞號曰西疲灣亦云湖西江水泛漲驚波似雪洶湧嘈因是名焉又有落星石又有神林灣在湖西北灣中林中廟啇旅多於此阻風波濤廟祈福而獲前進由是名焉又有女兒浦內有女兒廟禱祈亦有靈驗卽未詳所置使者廟在州南唐元宗夢神人曰吾九天使者請於廬山立廟時開元十九年辛未歲立簡寂觀在州東南一百四十里宋陸修靜吳興人也少懷虛素元嘉末曽遊京都宋文帝欽風慕道制停霞寶輦使僕射徐湛賜焉先生因逺遊江漢還入廬山卽此其隱處宮亭廟按州圖經云在州南彭蠡湖側周武王十五年置分風擘流上下皆得舉帆白鹿洞在廬山東南本李渤書堂今爲官學浪井州圖經云漢髙祖六年頴陰侯灌嬰所開年深埋塞孫權經此自標井地命使鑿之正得此井有石函其銘曰漢髙祖六年潁陰侯開又云不滿三百年當爲應運者所開權見而悅以爲已瑞江有風浪此輙自漂動土人呼爲浪井今現在城內桞萇墓窮怪錄梁世祖繹聖二年三月十日司徒府主簿桞萇字子巡卒子褒於九江三年因大雨塜壊褒移換棺見父棺中目開心有暖气良久乃謂褒曰我生已一歲無因汝知九江神知我橫死遣地神以乳飼我故不死今雨壊我塜亦九江神之所爲也扶出更生三十年復卒楚城驛在縣南卽舊柴桑縣也

彭澤縣東一百八十里九鄕本漢縣屬豫章郡取澤以爲名禹貢彭蠡旣瀦陽鳥攸居地則荊州之分理東南廣長南北枕帯江濡境爲吳地之首自漢以來舊號積石唐武徳五年李大亮安撫江南張善安來降江表旣靜於此古城置浩州以浩山取名又分楊梅嶺已南更置都昌縣東南置樂城縣分饒州鄱陽縣北境置廣晉縣合四縣並浩州至八年廢浩州及縣其年彭澤縣仍移入廢浩州內僞唐升元初又自浩州故城移河西四十里江次卽今縣理馬當山在古城北一百二十里其山橫枕大江山象馬形回風急擊波浪湧沸爲舟舡難阻山腹在江中山際立馬當山廟浩山在古城東北七十九里北臨大湖颺波浩蕩相傳爲浩山浩水焉石門山在縣東北一百七十里夾澗石形如門小孤山髙三十丈周回一里在古城西北九十里孤峯聳峻半入大江楊葉洲西頭一半在縣東北三百一十一里以東屬池州秋浦縣界洲上多楊葉又云洲腹稍濶兩頭尖狀如楊葉古趙屯城在縣東北二百五十七里典籍不載故老相傳趙屯城古太原郡在縣東北五十里按顧野王輿地誌云太原郡梁武帝立屬潯陽領晉陽天水和成三縣陳亡廢廢天水縣在縣東五十里按顧野王輿地誌雲天水縣梁武帝置以擬西水縣隋平陳后廢並入彭澤縣廢龍城縣在縣西二里隋平陳后置開皇十八年又攺爲彭澤縣廢和城縣在縣東北二百二十里按顧野王輿地誌云仁和縣江左立屬汝南郡齊之廬江南頓亦有和城屬太原郡至隋平陳並入彭澤縣廢晉陽縣在縣東北一百九十四里顧野王輿地誌云晉陽縣梁武帝立屬太原郡隋平陳並入彭澤縣廢樂城縣在縣南三十九里縣城傍山爲之南北髙崄東北平下隋大業十三年賊帥張善安據險唐武徳五年賊平城屬浩州至八年省州及縣並入彭澤縣

徳安縣西一百里三鄕本蒲塘春秋時爲楚之東鄙地至晉建興初始以爲郡仍領潯陽彭澤柴桑上甲九江五縣義熈中以潯陽入柴桑上甲入彭澤隋平陳攺柴桑爲潯陽十八年復爲彭蠡縣大業初又爲湓城縣隋末陷入賊林士宏唐武徳五年安撫使李大亮析湓城更置潯陽楚城兩縣爲三縣至八年廢湓城入潯陽貞觀八年又廢楚城歸潯陽詳其地卽舊屬柴桑後遂分三江水於敷淺水之南爲場以地有蒲塘爲名至咸通三年還潯陽至四年復爲場僞吳順義七年升爲徳安縣石鼓山在縣西北四十五里按徳化縣記毎天陰聞鼓山經雲長石之山有鼓鳴焉卽此博陽山在縣南一十三里按尙書云過九江至於敷淺原注云敷淺原一名博陽山在揚州豫章界其上有祠廟葛洪山在縣北四十里其山與蒲泉觀不逺蓋葛仙曾遊此乃名焉敷淺水卽尙書敷淺原也常流不絕色頗淸冷其原乃接瑞昌縣及鄂州永興界屈曲二百餘里方至縣

瑞昌縣西一百里二鄕本赤烏場地按吳志孫權時有赤烏見於此始有地名蓋柴桑之舊域也按州圖經晉建興元年始立郡領潯陽柴桑彭澤上甲九江等五縣則潯陽柴桑各有其地自後並潯陽入柴桑復廢柴桑爲潯陽於是潯陽柴桑合一縣而名異唐武徳初江州領潯陽彭澤都昌三縣赤烏之地則潯陽西偏建中四年以潯陽西偏僻逺因立爲場僞唐升元三年攺爲瑞昌

湖口縣西北一百里二鄕本湖口戍是南朝舊鎭上據大鐘石傍臨大江唐武徳五年安撫使李大亭以爲要衝遂置鎭在彭蠡湖口僞唐保大年中升爲縣

南康軍

南康軍理星子縣本江州星子鎭以落星爲名皇朝太平興國三年以地當要津攺鎭爲星子縣至七年以縣置南康軍領星子縣仍割江州之都昌洪州之建昌等縣以屬焉

領縣三

星子都昌建昌

軍境

東西二百二十里南北二百四十里

四至八到

北至東京一千八百七十里北至西京【闕】

東至饒州三百七十里西至江州一百五十里南至洪州二百七十七里水路四百五十里北至江州湖口縣一百二十里東北至江州湖口縣水路一百二十里西南至江州徳安縣界六十里東南至渡江至松口三十里入都昌縣界西北至廬山康王觀太原界七十里

戶

舊戶載江洪二州籍皇朝戶主一萬四千六百四十二客一萬二千三百六

風俗

具載江州

人物

具載江州

土產

布水紙雲母石斛出廬山懸崖

星子縣二鄕本星子鎭皇朝太平興國二年升爲縣並載江州徳化縣內

都昌縣西北一百二十里元一十六鄕本漢彭蠡縣地唐武徳五年安撫使李大亮謂土地之饒井戶之阜道途之遙逺水路之阻礙遂割鄱陽西雁子橋之南地置此縣以隸浩州州廢屬江州按雁子橋卽本縣之地鄱陽卽饒之北壌也始置之地有古城莫知年代遂因此城創縣地名都村逺與建昌相望近與南昌接遂號都昌石鐘山在縣北二百一十里西枕彭蠡連峯疊嶂壁立峭峻西南北靣皆水四時如一白波撼山其聲若鐘因名之按辯石鐘山記雲水經云彭蠡之口有石鐘山酈元以爲下臨深潭防風鼓浪水石相摶響若洪鐘因受其稱予幽棲者因尋繹東湖沿瀾窮此遂躋崖穿洞訪其遺蹤次於南隅忽遇雙石欹枕潭際影波淪中詢諸水濵乃曰石鼓也有銅鐡之異焉扣而聆之南音函胡北音淸越枹止響騰韻余徐歇若非澤滋其山山含其奧聯气凝質發爲至靈亦安能產玆奇石乎乃知山仍石名舊矣如善長之論則瀕流庻峯皆可以斯名貫之聊防前謬畱遺將來貞元戊寅歲七月八日白鹿先生記白鹿先生姓李名渤字濬之時隱廬山因所居洞爲號後仕江州刺史諌議大夫給事權管觀察使大和元年八月七日故吏湖口鎭將吳文幹刻石今修寰宇記因全錄此記以辧之又按潯陽記術士吳猛過此遇天神曰此江神不守其官覆溺生人吾奉帝命按之言終而失交石山在縣北二百三十里其山西臨大江石勢交橫乃名交石山釣磯石在縣西三十里傍臨浦嶼異苑記云陶侃嘗釣於此得織梭一枚還以揷壁化成赤龍從空而去石壁山在縣西南一十一里傍臨淸江有石如壁山西有僧臺本謝康樂舊宅所言精舎者謝詩云昏旦變气候山水含淸輝淸輝能娛人逰子澹忘歸七里山在縣東北一百一十五里其山盤薄七里檀頭山在縣西北九十里宋將軍檀道濟領兵登此石室因名檀道山西南枕彭蠡土目山在縣西北七里無名五桞館在棲隠寺側五桞先生之田宅也今廢彭澤城在縣西北一百二十五里其城漢髙祖置屬豫章晉陶潛之所理也隋平陳廢舊迹猶存左理城在縣西北四十里晉廬修所築在湖左因爲名城基猶存彭蠡戍在縣西北七十里西臨彭蠡湖北連釣磯山舊是鎭唐武徳五年以江湖濶逺遂重置鎭景龍元年復爲戍以爲衝要檀山廢戍在縣北九十里與馬頰相對武徳五年以來水陸要衝置戍貞觀元年廢

建昌縣南二百里舊十六鄕今二十鄕舊海昏縣也漢髙祖六年置前漢地理誌云髙帝六年豫章郡置十八縣艾海昏屬焉艾春秋時舊名左傳吳公子慶忌出居於艾又按雷次宗豫章記云後漢永和中分海昏立建昌縣以其戶口昌盛因以爲名又中分海昏立建昌縣爲新吳永修二縣建安中又分立西安縣晉太康元年攺西安爲豫寕縣宋永嘉二年廢海昏移建昌居焉顧野王輿地誌曰陳武割建昌豫寜永修艾四縣爲豫寕郡又梁僕射沈約陳僕射徐陵並封建昌侯皆此邑羨門鄕因仙人羨門子居此山得道爲名去縣一百八十里蛇骨洲在縣東南十七里永嘉末有蛇長三十餘丈防道以气吸人被吞噬者蓋已數數然矣行路防絕時吳猛有神術與弟子往殺之蛇死之處聚骨成洲有小蛇走猛乃云大是蜀精故死而蜀賊杜�滅矣吳猛泉在縣北五百步有瘡疾者或洗悉愈時人嘗以寒食及三月三日九月九日就此祈福多有徴驗此是吳猛遊息之處因以爲臺其泉淸冷異於他處亦謂冷水泉孫慮城在縣南一百里城南門有淸石井可深十丈常冬夏水有吳書孫慮字子智權之子黃武七年封建昌侯庾齊臺在縣東三十里當白湖中洲梁尙書庾肩吾齊永明三年之所置也

太平寰宇記卷一百十一

欽定四庫全書

太平寰宇記卷一百十二

宋樂史撰

江南西道十

鄂州

鄂州江夏郡今理江夏縣禹貢江漢朝宗於海按今江漢二水會於州之西界春秋時爲夏汭及楚地傳謂吳伐楚沈尹射奔命於夏汭又世本云楚子熊渠封中子紅於鄂今武昌縣地也至戰國猶屬楚秦並天下爲南地按晉地理誌云漢髙祖初分南郡置江夏郡漢志應劭注雲沔水自江別至南郡華容爲夏水過郡入江故江夏爲名今州卽江夏郡之沙羨縣地後漢因之後劉表以黃祖爲江夏郡之太守又江夏記云一名夏口一名魯口按三國誌吳主破黃祖於沙羨収其地爲都名遂攺武昌又武昌記云大帝築城於江夏山爲江夏城卽今郡以程普爲江夏太守督夏口遂欲都鄂攺爲武昌其民謡曰寕飲建業水不食武昌魚寕歸建業死不向武昌居由是徙都建業此爲郡如故後亦爲重鎭及西晉伐吳使王戎襲武昌胡奮襲夏口是歷古爲兵衝之地至義熙元年冠軍將軍劉毅以爲夏口二州之地居形要控接湘川邊帶漢沔請荊州刺史劉道規鎭之至六年自臨鄣徙江夏郡於夏口仍割荊湘江三州之地於此立爲郢州故宋書云孝武帝嫌上防彊盛遂以竟陵安陸江夏武陵巴陵武昌西陽齊安等八郡置郢州則江夏爲郢州之地至順帝時荊州刺史沈攸之起兵素蓄士馬資用丰厚積戰士十萬鐵馬二千軍至郢州府功曹臧寅以爲攻守勢異非旬日所抜若不能時舉挫銳損威今順流長驅計日可防旣傾根則郢城豈能自固攸之不從郢州刺史柳世隆拒守攸之盡銳攻之不尅眾離沮遂潰散故齊書列傳云劉懷珍言於髙帝曰夏口兵衝要地宜得其人遂令柳世隆鎭焉其後梁武起兵襄陽東下攻圍二百餘日方降因分置北新州尋分北新州爲士富泗泉豪五州梁末北齊得之遣慕容儼守之爲陳將侯瑱攻圍凡二百日不下後因二國通和乃復歸陳隋平陳攺爲鄂州取鄂渚以爲州名煬帝初州廢復爲江夏郡唐武徳五年平蕭銑復置鄂州天寶元年攺爲江夏郡乾元元年復爲鄂州永泰之後置鄂嶽觀察使以鄂州爲治所皇朝爲武靖軍節度

元領縣九今六

江夏武昌蒲圻嘉魚崇陽永安

三縣割出

永興置興國軍通山入興國軍大冶入興國軍州境

東西九百二十九里南北三百八十八里

四至八到

北至東京一千四百一十里北至西京一千五百三十里西北至長安三千三百三十里東至江州六百里南至嶽州七百里西

至潯陽渡二里北至黃州二百八十五里

東南至洪州水陸相乘一千九百三十八里西北至沔州北界漢江四里西南至沔州界七里東北至蘄州五百里

戶

唐開元戶二萬九千七百皇朝戶主一萬四千七十客一萬五千一十四

風俗

火耕水耨人食魚稻以漁獵山水爲業蠃蛤食物常足人偸生朝夕取給而無積聚重巫之祀事

姓氏

江夏郡三姓黃

諭

潘

人物

孟陋武昌人少孤曽祖宗爲吳司空陋幼而貞潔喪母過禮孟嘉江夏人侍桓溫宴龍山風吹帽墜唐李鄘江夏人自淮南節度詔入拜相

土產

銀薴麻紵布茶【注】茶譜云鄂州之東山蒲圻唐年縣皆產茶黒色如韭葉極軟治頭疼

江夏縣舊十鄕今十五鄕漢沙羨【注】音怡○縣地漢書地理誌沙羨縣屬江夏郡自漢至晉猶爲沙羨縣地晉太康元年攺爲沙陽按沙陽今蒲圻縣界魚嶽東山南沙陽故城是也東晉汝南郡流人寓於夏口因僑立汝南郡又爲汝南縣焉晉末攺爲江夏縣按應仲逺注水經云夏口水入江是爲江夏江夏地記雲涓水內四十里防川界安州故城古江夏郡也據地輿志云郡有沙羨縣吳時置督將於魯山吳記云孫權擒江夏太守黃祖於沙羨以程普爲江夏太守晉宋並以爲江夏郡齊因之亦名重將鎭隋平陳后置鄂州治於此以江夏郡爲縣居舊汝南縣界荊湘記雲金水北岸有汝南舊城是也隋開皇十年使人韋焜就州東南焦樓度下置大業十三年州賊董道衝陷沒其縣遂廢洎唐武徳四年又權置縣宇貞觀三年移於城南平地置又縣圖云縣先一十八鄕於大歷二年分金城丰樂宣化等三鄕置永安場今十五鄕存焉金山城在縣東南二百三里下有村在金山口水南村人堰水成塘以此得名輞山在縣東南一百七十三里山形圓曲有如車輞鈷鉧山在縣東南一百一十七里山形似鈷鉧靜山在縣東南一百一十里其山迥聳曲澗淸流茂林髙峻可以息諸仁智故名靜山驚磯山在縣東九十里西南俯流大江下有石磯驚波迅急商旅驚駭故以爲名白頭山在縣東南七十里上有四石俱白故曰白頭山江夏山在縣東南有小山迆邐東入武昌界西去縣

六十里其山重疊本名岐山天寶六年攺爲江夏縣金葉山在縣東南五十里其山土石紅赤因名治唐山在縣東南二十六里舊記云先是晉宋之時依山置治故以爲名駐鶴山在縣東九十里其山斷絕耆舊相傳云昔有仙人控黃鶴従天而夜響雞趐山在縣南八十里皆有金雞飛集此山金水在縣南九十里出秦山西注入大江舊記云有金雞従雞趐山南飛產金於此故名金水鄂渚輿地誌云云夢之南是爲鄂渚曲池水在縣東南二里梁太淸四年邵陵王蕭綸爲富水郡太守雅好賓客善於詩酒每慕王右軍曲水流觴之興故以效之鸚鵡洲在大江東縣西南二里西過此洲従北七十步大江中流與漢陽縣分界後漢書云黃祖爲江夏太守時黃祖長子射大防賓客有獻鸚鵡於此洲故爲名又荊州記云江夏郡城西臨江有黃鶴磯又有鸚鵡洲侯景令宋子仙夜襲江夏藏船於鸚鵡之洲南浦在縣三里離騷云送美人兮南浦其源出京首山西入江春冬涸歇秋夏泛漲商旅往來皆於浦停泊以其在郭之南故曰南浦黃鶴樓在縣西二百八十步昔韋褘登仙每乘黃鶴於此樓憇駕故號爲黃鶴樓唐崔顥有登黃鶴樓詩云昔人已乘白雲去此地空畱黃鶴樓黃鶴一去不復返白雲千載空悠悠晴川歷歷漢陽樹春艸萋萋鸚鵡洲日暮鄕闗何處是煙波江上使人愁焦眀本祠晉烈將自後致仕尋醫行至鸚鵡洲結茒而止唐建中四年李希烈反城下交戰神力衛助軍城得康觀察使李謙奏聞貞元四年封爲城隍王廟號萬勝鎭安王蔣帝祠金陵蔣山之神也宋無忌祠初州多有大災占之云東南聖水坡宋無忌之遺迹觀察使牛僧孺立廟祀之白馬廟耆舊相傳云蜀將張飛靈也邵陵王廟自梁朝邵陵王捨宅爲寺因之立廟橫江廟卽吳時魯肅也丁固宅母作大被以招賢故學爲時髙後母疾思筍泣竹冬月筍生

武昌縣東一百七十里舊七鄕今九鄕舊名東鄂系本云楚子熊渠封中子紅於鄂漢爲鄂縣又江夏記云漢髙帝析南郡置江夏郡處於鄂是武帝封鄂長公主之邑也漢書地理誌云屬江夏郡又吳志甘露初析江夏置武昌郡大帝嘗都之晉不攺然扼上流者或置武昌悉以名臣皆爲重鎭宋又置郢州領江夏武昌竟陵安陸西陽齊安八郡後攺郢州移理江夏武昌復爲鄂之東境矣武徳中建鄂州領縣五而武昌江夏實其最焉續搜神記晉孝武世宣城人秦精嘗入武昌山中采藥遇一毛人長丈餘引精至山曲示以叢茗而去俄而復還乃探懷中橘遺精精怖負茗而歸焉楚山在州西一百七十三里出紫石英山東十步有岡在城南崢嶸洲在縣西卽晉時劉毅破桓處寒溪浦在縣西二里樊山下有寒溪盛暑之月常有寒气敗舶灣在縣西北水路七十里吳志云孫權於武昌新裝大船試泛之時風大盛權手取州谷利拔刀向柂工曰不取樊口者斬工卽轉柂入樊口風猛不可行乃還武昌記權於羣臣泛舶中流值風至樊口十里餘便敗因名敗灣舶洲水路去州一百九十三里輿地誌云伍子胥叛楚出闗於江上見漁父求渡時旁多人漁父歌曰灼灼兮侵已私與子期兮蘆之漪子胥旣渡解百金之劍與之漁父曰楚購子粟五萬爵執圭豈百金之劍乎子胥行未數步回顧漁父已覆舟而死其處是也樊港源出靑溪山三百里至太港濶三十丈水曲並在縣界內又吳志雲谷利拔劍柂工急趣樊口卽其處也安樂宮在州西北水路二百四十里吳黃武二年築

官此處赤烏十三年取武昌懸村瓦繕修建業因遂停廢南郊壇在州西北一百八十里在縣吳主孫權黃龍三年郊天之處吳大帝城在州西一百八十里魏黃初四年吳主置城有五門各以所向爲名西角一門謂之流津北臨大江又晉中興書云陶侃領江州刺史鎭武昌課種栁都尉夏施夜盜拔郡西門栁爲己所種後因駐車施門問此是郡西門栁何以盜種施怖謝罪時人憚之其城黃龍元年遷都建業因此停廢鄂王城在州西北一百八十里楚子熊渠封中子紅於鄂僣稱王居此城九州記曰今武昌是也九州記備同今鄂人祀鄂王神卽遺像也黃石城在州西北二百九十里江表傳云劉勲敗於彭澤走入楚江従潯陽步上聞皖已沒及西塞將兵救皖爲孫權所破遂奔曹公卽此城廢城唐縣在州西北一百一十里隋末縣令羲士暄置西有小城塘以爲名大業九年廢故鄂縣城在州西北一百八十三里輿地誌云漢舊鄂縣屬江夏吳之武昌晉太康年復立鄂州此縣廢矣陶侃廟在州南一百七十五里侃薨於樊口百姓思焉咸康五年立廟祀之有碑在又至興元年中縣令唐平以其荒涼無庇遷在縣西北一百步俯臨大江樊姥廟西去州一百七十三里武昌記云孫權嘗獵於樊口山見一姥問獵何物答曰得一豹姥曰何不竪其尾言訖不見權後立廟祀之庾云墓西北去州一百八十五里是晉徵西將軍祠桓宣武墓西去州一百八十里大司馬揚州牧桓子也戴淵墓北去州一百九十六里晉右光祿大夫開府儀同三司諡簡侯字若思

蒲圻縣西南四百一十里舊五鄕今四鄕漢沙羨縣之地地理誌江夏郡有沙羨縣又吳黃武二年於沙羨縣置蒲圻縣在兢江口屬長沙郡因湖以稱故曰蒲圻縣盛宏之荊州記雲長沙郡有蒲圻縣宋元嘉七年屬巴陵郡孝建元年屬江夏大同五年於巴陵郡下雋立樂化縣還屬上雋郡陳又攺上雋郡爲上雋州天嘉元年還復本名其沙陽縣本名沙羨晉安帝攺爲沙陽縣仍舊屬上雋梁承聖三年攺爲沙州陳初復還縣又屬上雋隋開皇元年使人韋焜省上雋郡又立樂化縣廢沙陽入蒲圻而屬鄂州開皇十二年使人牛彊又省樂化縣入蒲圻其年洪水泛溢縣遂漂流就鮑口權時剏立大業十三年董道衝爲亂蕭銑敗之武徳四年使人王讓刺史周和峯權在陸溪川中爲縣貞觀七年移還鮑口天祐之後析鮎瀆鎭下界鄕裏爲嘉魚縣赤壁在縣西北一百五十里江岸北卽曹公爲周瑜所敗之處太平城在縣西南八十八里卽吳孫權遣魯肅徵零陵於此築城

嘉魚縣西南四百六十五里舊一鄕今三鄕本蒲圻縣隋之鮎瀆鎭川多生鮎魚爲鎭名唐天寶三年本道以鎭界所管懷仁宣化三里合爲一鄕屬鎭徵科僞吳升嘉魚縣魚嶽山去舊縣一百二十里按荊州記云蒲圻縣下有魚嶽小山山孤峙於中洲近在江南蒲圻湖東北沿流去州三百里在蒲圻縣西北一百五里舊云多生蒲艸吳大帝初置蒲圻縣在北湖側故以爲名屬鮎瀆鎭呂防城正東北防流去州三百九十三里在蒲圻縣西北卽呂防所造築城屯兵於此地屬鮎瀆鎭呂蒙墓江夏記云蒲圻縣南對陸溪陸路口一名刀環山溯流八十里有呂蒙城城中有蒙墓孫權使陸遜拒劉備於西陵權屯陸溪口爲眾軍節度是此也崇陽縣西南六百十里今五鄕古下雋縣漢地理誌屬長沙國宋元嘉七年入嶽州梁大同五年於下雋縣置上雋郡乃分爲樂化縣至承聖三年攺爲雋州陳天嘉四年州廢洎隋開皇九年廢州省樂化縣下雋兩縣入蒲圻唐天寶元年江西采訪使奏以蒲圻梓洞中二千餘戶去縣六百里若不別置縣難以統攝三年勅於桃花洞溪口置唐年縣僞吳順義七年攺爲崇陽僞唐爲唐年皇朝攺爲崇陽其地唐末已屬淮南楊行宻割擬攺爲崇陽縣梁於郡國志尙存其空名攺爲臨夏縣後唐同光初復舊晉天福初攺徳江縣壺頭山在縣東北水路六十里其山幽谷深防山下有溪穿入山中名桃花洞水入溪合流山名壺頭山水名壺頭灘三里皆平石石脈流水才通小舟若水泛漲卽方可濟行旅憚之後漢馬援徵五溪至下雋歿於壺頭之灘卽其處也川如壺之口以爲名弩牙山在縣四十里有吳城港水繞巖下過其巖如弩牙雲溪在縣西二百二十里山之峭峻中有淸流界道如帶尙書云至於敷淺原卽此處也九嶺山在縣西角二百里有九山逺接伏波祠在壺頭山下在縣東北五十里舊圖經云漢伏波將軍馬援徵五溪軍次下雋頓壺頭之灘時逢暑將士多死援遇病遂穿崖岸爲室歿於此岸其室猶在因爲立祠溫湯在龍頭山峯可以愈疾

永安縣西南三百里元三鄕本江夏縣之界南去舊縣三百里徵發調賦動浹旬唐大歷二年割金城丰縣宣化等鄕置鎭僞吳貞元三年攺爲永安場僞唐保大十二年升爲縣鐘臺山在縣東南一百里上有桃花洞昔李邕讀書之所石室現存臺上有石鐘時或自鳴逺近皆聞牛鼻山在縣東八十里有深潭一百丈四面靑蘿緑竹可觀山形似牛鼻也

太平寰宇記卷一百十二

欽定四庫全書

太平寰宇記卷一百十三

宋樂史撰

【原闕】

欽定四庫全書

太平寰宇記卷一百十四

宋樂史撰

【原闕】

欽定四庫全書

太平寰宇記卷一百十五

宋樂史撰

【原闕】

欽定四庫全書

太平寰宇記卷一百十六

宋樂史撰

【原闕】

欽定四庫全書

太平寰宇記卷一百十七

宋樂史撰

【原闕】

欽定四庫全書

太平寰宇記卷一百十八

宋樂史撰

【原闕】

欽定四庫全書

太平寰宇記卷一百十九

宋樂史撰

【原闕】

﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷一百二十

宋樂史撰

江南西道十八

涪州

涪州涪陵郡今理涪陵縣禹貢梁州之域周省梁又爲雍州之域春秋時屬巴國秦爲巴郡地漢爲涪陵縣漢末爲赤甲兵所聚此地有赤甲戌存焉後漢亦然至蜀先主以地控涪江之源故於此立涪陵郡領漢平漢葭二縣按蜀志劉威石爲涪陵太守卽此地也又四夷縣道志云故城在蜀江之南涪陵之西其涪江南自黔中來由城之西蜀江十五里有雞鳴峽上有枳城卽漢枳縣也李雄據蜀後荒廢東晉桓元子定蜀別立枳縣於今郡東北一十里鄰溪口又置故枳城郡尋廢周武保定四年涪陵首領田思鶴歸化於故枳城又立涪陵鎭開皇三年移漢平縣於鎭城仍攺漢平縣因鎭爲名以渝州大業三年又罷渝州爲巴陵郡以涪陵之地又爲鎭焉唐武徳元年鎭復爲涪州天寶初爲涪陵郡乾元元年又爲州元和三年七月勅涪州可黔中道以涪州疆理與黔州接近故也至大中初又荊州南道地裏遙逺甚不便尋黔中按華陽國誌云涪巴之南鄙従枳縣入溯涪水秦將司馬錯由之取楚黔中地漢興恆爲都尉理山險水灘人多蠻蛋惟出丹漆枳縣卽今涪州所理是漢獻帝建安中涪陵謝本以涪陵廣大白州牧劉璋分理丹興漢尉二縣以爲郡璋乃分涪陵立永寧州兼丹興漢蔚合田縣置屬都尉理涪陵蜀主攺爲涪陵郡攺永寧曰萬寧又增立漢復縣後主又立漢平縣晉太康地理記省丹興縣郡移理漢復領漢葭涪陵漢平萬寧等五縣又言萬寧在郡南水道九百里其萬寧蓋今費州是蜀後主延熙中涪陵大姓徐巨叛使將軍鄧芝討平之漢涪陵蓋在今涪州東南三百三十里黔州是其故里又言漢葭在郡東百里澧源出縣界蓋在今州東九十里故黔州城是其省在丹興縣蓋在今黔州東二百里黔江縣是孟陽云丹興漢葭二縣並出丹砂今按漢平縣蓋在今涪州東北二十里羅浮山之北岷江之南白水入江處側近又按十三州記云枳在郡東按今黔州亦與巴郡東南相抵據謝本所論晉志所說今夷費思播及黔南等五州悉是涪陵故地又隋圖經集記及貞觀地誌云黔中是武陵郡酉陽地按漢酉陽在今溪州大鄕界與黔州約相去千餘里今之三亭縣西北九百餘里別有酉陽城乃劉蜀所置非漢之酉陽事已具武陵郡隋圖經及貞觀地誌並言劉蜀所置酉陽爲漢酉陽蓋誤認漢涪陵之地也自永嘉之後沒於夷獠元魏之後圖記不傳至宇文周保定四年涪陵首領田思鶴歸化初於其地立奉州續又攺爲黔州大業中又攺爲黔安郡因周隋州郡之名遂與秦漢黔中郡交互難辧其秦黔中郡所理在今辰州西二十里黔中故郡是漢攺黔中爲武陵郡移理義陵郡卽今辰州敍浦縣是後漢移理臨沅卽今朗州所理是也今辰錦敍奬溪澧朗施八州卽秦漢黔中郡之地與今黔中及夷費思播隔越峻嶺東有沅江水及諸溪並合而東注洞庭湖嶺西有巴江水一名涪陵江自牂牁北歷播費思黔等州北注岷江以山川言之巴郡之涪陵以黔中故也炳然自分矣

元領縣四

涪陵賓化武龍樂溫

州境

東西六百九十里南北九百一十里

四至八到

東至東京歸峽路三千四百五十七里東取江陵府路至長安中路相兼三千三百二十五里東取江陵府路至西京三千六百五里東至萬州水路六百一十里自萬州取開州通州宣漢縣及洋州路至長安二千二百四十里東至忠州三百五十里南至黔州水路三百四十里西至渝州四百六十里水路三百四十里北至忠州三百九十六里東南至黔州四百九十九里西北至渠州鄰山縣二百七十里東北至忠州三十里東至江陵府水路一千七百七十里

戶

唐開元戶一千六百皇朝管戶主三千五百一十客八千五百四十七

風俗

與黔中同

姓氏

【闕】

人物無

土產

連頭獠布金文鐡段氏蜀記云涪州出扇當時貴之

涪陵縣五鄕漢田縣屬巴郡蜀立郡於此隋廢郡屬渝州唐朝又於此立郡羅浮山連亙入南海名山記昔羅浮仙人居此故名之石門周地圖記云涪陵均提東十三里有石門門東有石皷淸臺扣之聲逺銅柱灘周地圖記云涪陵江中有銅柱灘昔人於此維舟見水底有銅柱故名銅柱灘灘最峻急一云馬援始鑄柱於此錦綉洲周地圖記云銅柱灘東有錦繡洲巴土盛以此洲人能織錦羅故以名之橫石灘在郡北後漢岑彭破公孫述將侯丹於黃石今謂之橫石灘

賔化縣西南四百里元五鄕在秦爲枳縣地後漢爲巴縣周明帝武成三年省桓元子所置枳縣入巴縣唐貞觀十一年分渝州巴縣之地置隆化縣以縣西二十里永隆山爲名先天初以諱攺爲賓化縣按新圖經云此縣民並是夷獠露頂跣足不識州縣不防文法與諸縣戶口不同不務蠶桑以茶蠟供輸懷淸臺巴寡婦淸其先得丹穴而擅其利家富不貲淸能守其業用財自衛秦皇帝以爲貞女爲築女懷淸臺湖陽溪在縣側水西流入渝州南平縣界

武龍縣東南二百五十里元五鄕今四鄕漢涪陵枳二縣地唐武徳元年分涪陵縣立以邑界武龍山爲名內江一名涪陵江一名巴江在縣南曲屈北流水自黔州信寧縣界入李膺益州記云內江水自萬寧西北二百八十里至闗頭灘灘長百步懸崖倒水舟楫莫通蜀江門灘在縣前巴江水中

樂溫縣西北一百一十里元六鄕今四鄕秦枳縣地後周武成三年省桓元子所置枳縣入巴縣北又爲巴縣之地唐武徳三年又析渝州巴縣地置以縣樂溫山爲名初置屬南鄰州九年方攺屬涪州縣地頗產茘枝其味尢勝諸領樂溫山在縣南四十八里溶溪水源出縣理北南流縣東又南至廢永安縣東北二里注大江永安故縣武徳元年析涪陵巴二縣地於今州西南

一百五十里置以縣北永安山爲名開元二年民以爲非便遂廢

黔州

黔州黔中郡今理彭水縣歷古蠻夷之地禹貢荊州之域左傳庸人率羣蠻叛楚卽其地戰國時爲楚黔中地秦惠王欲楚之黔中地以武闗外易卽此土也至昭王伐楚得其地因置黔中郡於今辰州是故漢書謂五溪之地在漢爲武陵郡之酉陽縣地武帝於此置涪陵縣按賈耽四夷述武陵五溪之蠻西界也後漢獻帝時分爲四縣屬【缺】國都尉理三國時蜀先主又增一縣按蜀志云先主於五溪立黔安郡領五縣至後主又增置一縣晉平吳后省一縣猶領五縣永嘉後地沒蠻夷經二百五十六年吳錄云黔陽屬武陵郡今辰州三亭縣西黔陽城卽漢之黔陽縣城也又黃閏武陵記云武陵郡境四十餘里卽知黔中亦其土也荊州圖副云巴東南故浦縣與黔陽分界南浦今屬萬州縣是也後周保定四年蠻帥田思鶴以地內附因置奉州建徳三年攺爲黔中至隋初如之大業三年又攺爲黔安郡領彭水涪川二縣唐武徳元年又攺置爲黔安郡領彭冰都上石城三縣二年又分置盈隆洪杜相永萬資四縣於州置都督府督務施業展智牂克應莊九州其年自今州東九十里故州城移於涪陵江東彭水東以相永萬資二縣屬費州以都上一縣分置夷州十年又以思州髙富縣來屬十一年又以髙富屬夷州以智州信寧來屬督思辰施牢費夷巫應鄱克莊牂琰池矩十五州黔州領彭水石城盈隆洪杜信寧五縣聖歷元年罷都督府以莊州爲都督府景隆四年又罷莊州都督府以播州爲都督府先天二年罷播州都督府復以黔州爲都督府開元二十六年又於黔州置采訪處置使以都督爾朱渾城爲使又五溪諸州入黔中道仍加經略使天寶元年攺黔中爲黔中郡然依舊都督施夷播思費琛溱商九州又領克明勞羲福犍邦琰淸莊峩蠻牂鼓儒琳鸞今郍暉郝總侯惇晃柯樊稜添普寧功亮茂龍延訓鄕雙整縣撫水矩思源逸殷南平勲姜襲等五十州皆覊縻寄治山谷乾元元年復以黔中郡爲黔州都督府自天順元年攺爲武參軍莭度天復三年之後僞蜀割據移黔南就涪州爲行府以路道僻逺就近便也皇朝因之不攺至太平興國三年因延火燒爇公署五年卻歸黔州置理所仍轄黔內思南費溱夷播六州只従黔州衙前職員權知按唐貞元十道圖云黔涪夷費思播溱琛南等九州自分十道屬江南道其涪州開元中屬山南道天寶中復屬江南乾元中又屬山南東道古九州界本漢巴郡之南鄙𨿽在大江之南而東興施溪錦奬四州隔一髙嶺其南溱琛等三州又與劍南瀘州按境風俗頗同以山川言之合屬劍南道

元領縣六

彭水黔江洪杜洋水信寧都濡

州境

東西一千一百四里南北八百三十里

四至八到

西北至東京三千八百六十五里西北至長安三千六百五十五里取萬州路二千五百七十里西北至西京三千四百四十五里東至灃州一千五百六十四里南至夷州六百里西至涪州五百五十里北渡江山路至忠州六百里東南至思州三百里西南至播州八百里

西北水路至涪州武龍縣二百七十里東北至施州七百四十里

戶

唐開元屍四千二百皇朝戶主一千二百七十九客二千五百四

風俗

雜居溪洞多是蠻獠其性獷悍其風淫祀禮法之道固不知之開寶四年黔南上言江心有石魚見上有古記云廣徳元年二月大江水退石魚見部民相傳丰稔之兆

姓氏

【闕】

人物無

土產

麩金水銀朱砂藥書謂辰錦朱砂

黃蠟粗麻布竹布紵布

彭水縣舊三鄕今二鄕本漢酉陽縣地屬武陵郡吳分酉陽之境置黔陽郡地卽屬焉又縣道四夷云蓋劉璋分涪陵置漢葭縣地開皇十年三蠻帥內屬於此地彭水縣屬黔州大業三年罷州爲黔安郡縣仍舊焉貞觀四年與州移於今理有鹽井一在縣東九十里今煎伏牛山在縣東一百里山左右有鹽泉州人見置竈煮以充軍用壺頭山山形似壺馬援曽戰於此三峿山鄧芝曽大戰於此更始水又名涪陵今名內江水水經云更始水卽延江支津也延水下入涪陵別名涪陵水涪陵水一名內江水在州西五十步西北至涪州入蜀江可通水源出黔江縣武陵山西流百餘里經州裏北注內江水彭水按九州要記云黔州有彭水在寧縣卽古之黔中地朗溪漢縣名其地有朗山山有野狼兩眼在背上能餐野獸五溪謂酉辰巫武沅等五溪古老相傳云楚子滅巴巴子兄弟五人流入五溪各爲一溪之長一說五溪蠻皆盤瓠子孫自爲統長故有五溪之號焉古謂之蠻蜑聚落

黔江縣東三百里元三鄕隋開皇五年置石城縣屬庸州大業三年廢以地入彭水縣唐武徳元年再置移就無慈城貞觀四年又移於今所天寶元年攺爲黔江縣羽人山一名神仙山在縣東四百三十里山頭與灃

州分界阿蓬水一名太平水東北自施州淸江縣界東西南流經縣北一里又南入洪杜縣界仙掌在縣二里崖面上指掌如畫土人傳爲仙掌

洪杜縣東北一百三十里元一鄕唐武徳二年析彭水石城之地於今縣北八十里置以縣東洪杜山名焉貞觀三年又北移於洪杜溪二年移理襲滿卽今縣理涪陵江在縣西一百步北流入彭水縣界

洋水縣西南一百六十里舊一鄕唐武徳二年於今縣東一百六十里置盈隆縣貞觀十年移於今理先天元年以諱攺爲盈川縣天寶元年攺爲洋水縣以界內水名焉羅柰水在縣南二百里洋水在縣西三十里北流入信寧縣界

信寧縣西北一百三十里元一鄕隋大業十二年於今縣西南七里置以地踞信安山遂以信安爲名唐武徳二年爲信寧屬義州五年攺義州爲晉州貞觀四年自故城移於今理十一年攺屬黔州百頃山在縣東南八十里涪陵江在縣東北流入涪州武陽界

都濡縣南二百里元一鄕唐貞觀二十年析盈隆縣置因界內都濡水爲名也丹陽山在縣南二十五里有丹陽水出焉波溥水在縣西南一百里又南流注丹陽水蒟醬山已上郡界之山水

控臨畨落種

牂牁昆明柯蠻桂州提拖蠻蜒葛獠沒夷巴

尙抽勃

新柯俚人莫徭白虎

管畨州五十三九州每年朝貢

南寧州本淸溪鎭唐末置在黔州西南二十九日行従南寧州至羅殿王部落八日行與雲南接界州淡州犍州莊州明州牂州矩州淸州

四十四州洞內覊縻

柯州襲州峩州蠻州邦州鶴州勞州羲州福州鼓州儒州鸞州令州郝州普寧州總州郍州勲州功州惇州侯州晃州茂龍州整州懸州樂善州契州撫水州延州雙城州訓州鄕州添州思源州逸州殷州南平州盧州姜州稜州鴻州和武州暉州亮州

太平寰宇記卷一百二十

欽定四庫全書

太平寰宇記卷一百二十一

宋樂史

江南西道十九

夷州

夷州義泉郡卽今理綏陽縣禹貢荊州之域外古蠻夷荒徼之地漢爲牂牁郡境歷代恃險不聞臣附大業七年始招慰置綏陽縣屬明陽郡今夷寧縣西北八十里舊明陽郡是也以縣屬焉唐武徳四年罷郡置夷州於思州寧夷縣領夜郎神鳳丰樂綏養雞翁伏逺明陽髙富寧夷思義丹川宣慈慈嶽十三縣六年廢雞翁縣貞觀元年廢夷州仍省夜郎神鳳丰樂三縣以伏逺明陽髙富寧夷思義丹川六縣務州宣慈慈嶽二縣溪州綏養屬智州四年於黔州都上縣復置夷州六年復分置雞翁縣十一年以義州之綏陽黔州之安富二縣來屬其年又自上都縣於今理領綏陽都上髙富雞翁四縣貞觀十七年又以廢牛州義泉洋水二縣來屬天寶元年攺爲義泉郡乾元元年復爲夷州

元領縣五

綏陽都上義泉洋川

寧夷

州境

東西【闕】南北【闕】

四至八到

東至思州六百里北至東京四千一百三十五里東北至長安取江陵府路四千一百五十五里北取萬州路至長安三千七十里北至西京三千九百三十五里南至涪州五百二十三里西南至播州二百四十里北至黔州六百里東南至費州【闕】東南至思州五百八十里東北至思州四百里

戶

唐開元戶一千二百八十四

風俗

同黔中而蠻夷之俗頗有不通

人物無

土產

茶

硃砂水銀蠟燭

犀角

綏陽縣四鄕漢牂牁郡地隋大業四年招慰置綏陽縣古徼外夷也唐武徳三年屬義州貞觀十二年攺屬夷州波利山在縣北二十里安微水一名孤微水西自綏養故縣來東流經縣南八里又東入都上縣界涪江水在縣東十八里南流注安微水綏陽故城在今縣西三里貞觀十二年移於今理故廢城存

都上縣西南五十二里元四鄕隋置唐武徳元年屬黔州貞觀四年置夷州爲理所十一年州移治綏陽縣涪水一名洑野水西北自綏陽縣界流入經縣西十四里析西南流入廢雞翁縣界

義泉縣西南一百里元管三鄕本牂牁地隋大業十一年置初屬明陽郡唐武徳二年攺屬義州五年攺義州爲智州貞觀十一年又於縣理置牢州十七年廢牢州復爲縣屬夷州離支水東北自廢綏養縣流入西流經縣理西又東南流入廢樂安縣界

洋川縣西北一百里元三鄕本牂牁地唐武徳二年於縣東北七十里置洋川縣屬義州貞觀元年攺屬思州開元二十五年復屬夷州小水西南自廢髙富縣流入東北經縣七十里又北入務川縣界

寧夷縣元管三鄕舊屬思州開元二十五年屬夷州廢髙富縣在今州東北一百一十里大業七年於廢縣南三十里置屬明陽郡末年防夷獠唐武徳四年安撫再置屬夷州貞觀元年攺屬務州十年又攺屬黔州十一年復屬夷州其年自縣南三十里故城移於費縣復有小水在故縣南三十里東入寧夷縣界其縣永徽後廢廢雞翁縣城在縣西南七十里唐武徳四年置屬夷州六年廢貞觀十八年再置並有濮野之水一名涪水東自都上縣界流入經縣南三里又南入費州城樂縣界

播州

播州播川郡今理遵義縣按郡地卽秦夜郎且蘭二郡西南隅之地秦惠王十四年欲得楚黔中地以武闗闗外之地易之今疑黔府卽總謂黔中地其地分合屬於楚至漢元鼎六年平西南夷置牂牁郡其地屬焉漢書唐防上書說武帝曰竊聞夜郎國所有精兵可得十萬浮船牂牁出其不意此制越一奇也上乃拜防爲中郎將従巴莋闗入見夜郎侯厚賜諭以威約爲置吏夜郎傍小邑皆貪漢繒帛以爲漢道險阻終不能有也乃且聴防約還報乃以爲犍爲郡發巴蜀卒治道路自僰道指牂牁江司馬相如又往諭意皆不聴命數反叛及南越反上使馳義侯因犍爲發南夷兵且蘭君乃反殺使者防越已破引兵誅且蘭遂平南夷置牂牁郡以且蘭有防舡牂牁處因於此立郡以名焉其後以夷蠻隔越莫詳廢置貞觀九年於牂牁北界分置郎州領恭水髙山貢山柯盈邪施釋鷰六縣十一年省郎州再置恭水等六縣十四年攺恭水爲羅防縣髙山爲捨月縣貢山爲湖江縣柯盈爲帶水縣邪施爲羅爲縣釋鷰爲胡刀縣十六年又攺羅防爲遵義縣二十年以夷州芙蓉琊川二縣來屬顕慶五年廢捨月湖江羅爲三縣景龍三年廢莊州都督府以播州爲都督府先天二年罷都督以黔州爲都督府開元二十六年又廢胡刀琊川二縣天寶元年攺爲播州郡乾元元年復爲播州

元領縣三

遵義帶水芙蓉

州境

東西【闕】南北【闕】

四至八到

東北至東京【闕】

東北至西京四千一百四十五里西北至長安取江陵府路四千三百五十五里北取開州路至長安三千二百七十里東北至黔州八百里東南至牂牁北界巴江鎭七十里東南至牂牁琰州三百二十里東北至費州四百里西北至珍州二百里

戶

唐開元戶一百長慶戶四千七百口二萬三千皇朝管戶【闕】

風俗

同黔州

姓氏【闕】

人物無

土產

元貢蠟生黃茶

遵義縣元三鄕唐貞觀九年置恭水縣屬郎州十一年省十三年復置屬州十四年攺爲羅防縣十六年攺爲遵義畬陵山在縣東四十五里夷牢水西自帶水縣來

東流經縣北一里又曲屈南流入廢胡刀縣界

帶水縣西七十里四鄕唐貞觀九年於縣西北八十里置天寶中移於今理帶水源出故縣西大山東流經縣城北又東流至廢胡刀縣界注湖江水夷牢水在故縣北二十里東流

芙蓉縣東北六十里元三鄕唐貞觀中置屬州尋以縣屬牢州十六年廢牢州攺屬夷州二十年又攺屬播州初置在芙蓉山上爲名後移於縣東南三里水在縣東三十里南流仁水在縣西南一里東南流注水廢捨月縣在州東南九十里唐貞觀九年於縣理置

髙山縣十四年攺爲捨月縣以界內捨月山爲名又有涪陵江在縣東九十里廢胡江縣在州東南四十里唐貞觀九年於縣置貢山縣十四年攺爲湖江縣以界內江名邑又有巴水在縣南三十四里廢羅爲縣在縣西南二百里唐貞觀九年於縣理置施縣十四年攺立羅爲縣以界內羅爲水名按水源自縣西一百里羅爲山出流經縣南一里又東流至湖江界縣入涪陵至顯慶五年廢今城現存廢胡刀縣在縣西南五十里唐貞觀九年於縣理置釋鷰縣十四年攺爲胡刀縣因胡刀水在縣南一里東流合湖江水在縣理東北流以爲名至開元二十六年又廢

費州

費州涪川郡今理涪川縣春秋時屬楚漢元鼎六年建牂牁郡其地屬焉江山阻逺久不臣附至後周宣政元年信州總管觀門公裕王述招慰生獠王元殊多質等歸國遂肇立爲費州因州界費水以立郡名按九州要記云九邱之外有費州是也按賈氏縣道記云隋開皇五年於州理置涪川縣屬黔州唐武徳元年又以涪川扶陽二縣屬思州貞觀四年分思州涪川扶陽二縣置費州其年又割黔中之相永萬資二縣來屬八年又割思州多田城樂二縣來屬十一年廢相永萬資二縣天寶元年復費州

元領縣四

涪川城樂多田扶陽

州境

東西【闕】南北【闕】

四至八到

西北至東京【闕】

西北至西京三千五百里西北至長安取江陵府路四千三百三十五里若取萬州路三千二百五十里東至安南獠二百三十五里東至奬州水陸相兼六百里南至思州思王縣二十七里正南微西至牂牁充州一百九十里西至城樂縣二百四十里北至思州水陸路五百里西至播州四百里正北微西至珍州一百九十里

戶

唐開元戶四百二十九

風俗

地同黔州尢雜生獠

姓氏【闕】

人物無

土產

貢朱砂水銀

犀角

涪川縣三鄕隋開皇五年於今縣北二十里涪陵江岸置縣唐武徳四年於此置州縣至十一年與州同移今理防籠山涪陵山涪水皆邑界之山水

城樂縣西北一百五十里元三鄕唐武徳四年山南道大使趙郡王孝恭招慰生獠置始築人歌舞之遂以爲名初置屬思州貞觀八年割屬費州防籠山在縣南十里涪陵水在縣南一百五十里

多田縣西北四十五里元二鄕唐武徳三年務州刺史奏置以土地稍平田堪種植以多田爲名畬凍山在縣西北一里涪陵水自西南來經縣南五十步北流入思王縣之界

扶陽縣西北八十五里元三鄕隋仁壽四年務州刺史奏置於扶水之北因以爲名武徳四年思州貞觀四年攺屬費州涪水源出西大山中東流經縣理西四里又東入涪縣界

太平寰宇記卷一百二十一

欽定四庫全書

太平寰宇記卷一百二十二

宋樂史撰

江南西道二十

思州

思州寧夷郡今理務川縣春秋時楚地自戰國以後土地與黔中同晉陷蠻夷無復郡縣至後周方得其地未爲郡縣隋初其地屬淸江郡至開皇十九年於此置務川縣屬庸州庸州卽今黔江縣是也大業三年廢庸州以縣屬巴東郡唐武徳元年招慰使冉安昌以務川當牂牁要路須置郡以撫之復於縣理置務州領務川涪川扶陽三縣至貞觀元年以廢夷州之伏逺寧夷思義髙富明陽丹川六縣廢思州之丹陽城樂感化思王多田五縣來屬其年省思義明陽丹川三縣二年又省丹陽一縣四年攺務州爲思州以界內思卭水爲名其年以涪川扶陽二縣割入費州八年又以多田城樂二縣割入費州又廢感化縣十年又以髙富縣割入黔州十一年又省伏逺縣但領務川思王寧夷三縣開元二十五年以寧夷縣屬夷州天寶元年攺爲寧夷郡乾元元年復爲思州

元領縣三

務川

思卭

思王

州境

東西【闕】南北【闕】

四至八到

西北至東京四千三百七十里西北至西京三千九百五十里西北至長安取江陵府路三千九百三十五里取萬州路二千八百五十里東至溪州三百里南至費州水路四百里南至涪州五百里西至夷州六百里北至黔州二百八十七里水路三百五十里東南至錦州常丰縣五百里東南至辰州麻湯縣一千六百里西南至夷州都上縣五百四十里西北水路至黔州三百一十里東北至黔州江縣一百九十里

戶

唐開元戶一千五百九十九皇朝管戶【闕】

風俗

同黔中地在荒徼之外蠻獠雜居言語各異

姓氏

【闕】

人物

【闕】

土產

元貢朱硃水銀

茶

常賦蠟

務川縣二鄕漢酉陽縣地屬武陵郡隋朝招慰置務川縣唐武徳元年招慰使冉安昌以務川當牂牁要路請置州貞觀八年攺爲思州以思卭水爲名思唐山在州東四里南連河只水北枕內江水白茶水在州東務一百七十里北接黔州黔江縣暗山在州西二百八十里接夷州寧夷縣其山常雨霧昬暝故曰暗山巴江水出西南牂牱界經費州従當州西過河只水在縣東二十里河只者獠之姓名羅多水在縣東八十里羅多者獠之姓名河渝水在州北十九里自尞山流水都來水在縣西北二百五里従寧夷縣來

思王縣南水路三百里三鄕唐武徳三年置屬思州貞觀元年攺屬務州四年還思州守慈山在州南三百五十里接費州多田縣東臨內江水慈頭灘思王山在州西南三百七十里與費州浮陽縣分界本名龍門山攺名思王山思卭山在縣東南連思卭思卭水在州南三百里出思卭山流入內江

思卭縣東南三百九十里四鄕唐開元四年招集生夷獠以置按縣道四夷述云此邑最僻逺東至溪州三亭縣四百五十里東南至錦州常丰縣二百里無黨山在縣西十里四面懸絕都來山在縣東二十五里接錦州常丰縣都渡山在縣東至錦州涪浦縣北聨溪州三亭縣思卭水本出錦州洛浦縣界經本縣四十步至思王縣流入內江水

南州

南州南州郡今理南川縣禹貢梁州之域周省入雍戰國時爲巴國之界秦則巴陵之地漢爲江州之境唐武徳二年割渝州之東界地置州領隆陽扶化隆巫丹溪靈水南川六縣三年又攺爲僰州四年又攺爲南州貞觀五年又置三溪縣七年又置當山嵐山歸徳汶溪四縣八年又廢當山嵐山歸徳汶溪四縣十一年又廢扶化隆巫靈水三縣先天元年攺隆陽爲南川縣天寶元年攺南州爲南川郡乾元元年復爲南州又按九州要記云僰溪生獠招慰以置之卽此郡也

元領縣二

南川

三溪

州境

東西【闕】南北【闕】

四至八到

東北至洛京四千二百二十里東北至長安三千一百六十里東至渝州界丹上山六十里南至溱州界五十里西北至黔州四百里水路一千里北至渝州江津縣二百三十里東至溱州界三百五十里西至波汀州八十里西南至溱州七十里東北至渝江五十里

戶

唐開元戶四百四十三皇朝戶【闕】

姓氏【闕】

人物無

風俗

與渝州同

土產

象牙

犀角

斑布

南川縣五鄕漢江州縣之地漢書地理誌江州縣屬巴郡自漢迄齊仍爲江州之地周閔帝元年攺爲江陽縣其地仍屬不攺隋開皇三年攺江陽爲江津縣其地又屬唐立郡於此又攺隆陽後避諱攺爲南川縣羅緣山在縣南十二里僰溪水南自廢丹溪縣來此流經縣東南四十里又北入渝州江津縣界廢丹山縣在縣東南三十里按武徳二年於丹溪水曲置因以爲名又有盈山在廢縣東七十六里

三溪縣東二百十三里三鄕唐貞觀五年置按縣地有僰溪東溪葛溪三溪水合流因以爲名其縣理城俗名石城甚髙險僰溪水在縣西北入蜀江

西髙州夜郎郡今理夜郎縣州卽同夷古山獠夜郎國之地按九州誌云夜郎自古非臣服之國昔漢武帝開拓南邊始置夜郎縣屬牂牱都慰居之八郡誌云夜郎之西垂去郡四百里司馬相如所開之處後漢書曰夜郎之西臨牂牁江江廣百餘步足以行船唐防發蜀卒治道自僰道抵牂牁江卽此土地十三州誌云牂牁者江中山名晉永嘉二年分牂牁置夜郎郡兼置克州唐貞觀十七年廓僻邊夷置播州鎭後因川中有隆珍山乃以鎭爲珍州取山名郡也長安四年又攺爲舞州開元十三年攺爲鶴州十四年復爲珍州皇朝乾徳四年刺史田遷上言自給賜珍州郡州名已來連遭火災乞攺州名因攺爲髙州尋以嶺爲髙州加西字

元領縣四

夜郎麗臯榮徳樂源

州境

東西【闕】南北【闕】

四至八到

東至東京【闕】

西北至西京四千三百三十五里西北至長安取江陵府路四千五百五十五里取開州路三千四百七十里東南至播州三百里正北微東至夷州二百里西南至【闕】

北至溱州二百四十里西接獠夷界

戶

唐開元戶二百六十三

風俗

其俗多雜生獠言語或通

土產

貢金及象齒

夜郎縣二鄕唐武徳二年以梓潼縣爲州與牂牁同置開元十五年攺爲夜郎縣

麗臯縣二鄕

榮徳縣

樂源縣

以上三縣皆唐貞觀十六年開山洞分夜郎之地以置其縣並在州側近或十里或二十里隨所畬田處爲寄理移轉不定其所

溱州

溱州溱溪郡今理榮懿縣土地所屬與夷州同唐貞觀八年開招南蠻至十六年置溱州及榮懿扶歡樂來三縣咸亨元年廢樂來縣天寶元年攺爲溱溪郡乾元元年復爲溱州

元領縣二

榮懿扶歡

州境

東西【闕】南北【闕】

四至八到

東北至洛陽四千二百九十里

東北至長安三千四百三十里

正南微東至珍州二百里北至南州二百七十里東至涪州賔化縣接界山險不通無數

西與瀘州合江縣接界

東北取珍播夷路至黔府一千三百里

戶

唐開元戶八百九十二

風俗

土產

文龜斑竹象牙【入貢】

榮懿縣四鄕唐貞觀十六年與州同置以領獠戶扶歡縣西南五十里一鄕唐貞觀十六年與州同置以縣東扶歡山爲名

牂州

牂州牂州郡今理建安縣按其地卽與播州同漢武帝時唐防因上書說武帝以奇制越誠以漢之彊巴蜀之饒爲置吏甚易許之唐武徳二年立充州因是置鄱牂等郡焉按梁氏十道志云在開元初猶有此郡後之郡國記錄乃無此州之名

元領縣三

建安

賔化

新興

州境

東西【闕】南北【闕】

四至八到

東北至西京六千二百三十七里西南至【闕】東北至長安五千六百三十七里

戶

天寶領戶二萬二千八百四十九

風俗

土產

熊羆狐貍之皮

隔織麝香

建安縣三鄕漢牂牁郡也國志云京西南五千六百三十七里卽牂牁是也髙運山石門山四十九頭山木山右牂牁郡城華陽國誌云牂牁郡上黨天井故多雨潦今有古城在郡西卽漢未伏之時所保於此石潼闗華陽國誌云且蘭縣西南有地名石潼闗柱蒲闗漢書云牂牁郡有柱蒲闗

賔化縣

新興縣

已上三縣並唐武徳中因州置

莊州自古與夷珍等郡地同漢武始辟西南夷卽此爲犍爲牂牁郡地後漢吳霸爲郡守有善政至今人猶祠之號爲侯神隋平陳分牂牁郡立南壽州貞觀中攺爲莊州黔州中天授三年升爲都督府統三十六州或因楚威王時有莊蹻將甲士二萬人入牂牁故取莊爲州名按開元十道記云有此郡額後之志錄則廢之州境四至戶口人物俗產貞觀以來志記並不述

元領縣八

石牛南陽

輕水多樂

樂安

石城

新安

賔化

已上八縣皆貞觀已來相次建置永徽已後並省琰州

琰州與莊州仝置

元領縣五

武侯望仁應江始安

東南

已上五縣皆唐貞觀中置永徽已後並省

沅州

沅州潭陽郡今理龍標縣禹貢荊州之域戰國時楚黔中地秦置黔中郡其地又屬焉舞陽縣地屬武陵郡盛宏之荊州記云舞陽縣北拒天門溇中縣南極郡陽武防縣西接寧州牂牁在舞水之陰隋文帝開皇九年平陳省入辰溪縣荊州記云舞陽有詹辰新丰二縣其烏滸萬餘家噉蛇鼠之肉能鼻飲唐貞觀八年分辰州龍標縣置巫州其年置夜郎浣溪舊唐志爲渭溪思徴三縣九年廢思徴縣天授三年風俗使右肅政臺禦史席元明奏巫山不在州界請爲沅州分夜郎置渭溪縣長安二年割夜郎渭溪二縣置舞州先天二年又置潭陽縣開元十三年攺沅州爲巫州天寶元年攺爲潭陽郡乾元元年復爲巫州

元領縣二

龍標沅溪

四至

東北至西京五千八百三十里

東南至長安三千一百五十八里

戶

天寶戶五千三百六十八口二萬二千七百三十八風俗

有烏滸之民噉蛇鼠之肉

土產

朱砂

龍標縣州理溪武陽縣地五溪之境屬武陵郡後漢省入辰陽又爲辰陽縣地晉武太康中復置武陽縣隋平陳置辰州又屬焉

浣溪縣漢鐔成縣唐貞觀八年置取縣界沅溪水爲名浣溪又名傍流水西南自獠界流入夜郎縣漢武陽

縣地屬武陵郡後漢省入辰陽又爲辰陽之地砂窟朱砂井小不及辰溪者舞陽水出故且蘭縣郡國志雲龍標有小酉山武陽山有美人每土人聚卽來人眾莫能辧惟腳指向後而踵向前以刀斧斬之不死惟以杉木爲刀擬之卽去

州

州故夜郎侯邑牂牁都尉居之屬牂牁南中八郡悉夜郎之西垂去郡四百里是司馬相如首開之處漢書曰夜郎者臨牂牁江江廣一百餘步足以行船云唐防巴卒治道自僰道抵牂牁土地十三州誌牂牁者江中山名也晉懷帝永嘉五年分牂牁置夜郎郡

元領縣四

梓潼

底水思王

思渝

業州廢

業溪龍溪郡今理峩山縣長安四年分沅州二縣置舞州開元十三年又攺爲業州天寶元年攺爲龍溪郡乾元元年復爲業州

元領縣三

峨山

渭溪梓姜

四至

東北至洛京三千九百里

東北至長安四千一百九十七里

戶

舊管戶一千六百七十二口七千二百八十四風俗

土產

已上與沅州同

峩山縣唐貞觀八年置夜郎縣屬巫州長安四年置舞州開元二十年攺夜郎爲峩山縣

渭溪縣天授二年分夜郎置屬沅州長安四年攺屬業州

梓姜縣舊於縣置州天寶三年以州荒廢以梓姜屬業州其州爲覊縻州

太平寰宇記卷一百二十二

欽定四庫全書

太平寰宇記卷一百二十三

宋樂史撰

淮南道一

揚州

揚州廣陵郡今理江都廣陵二邑禹貢淮海惟揚州唐虞淮海之間皆州域也爾雅江南曰揚州言江南之气躁勁厥性輕揚故曰揚州天文鬥牛之分星紀之次七國時屬楚秦滅裂楚爲九江郡地項羽以封英布髙帝封其兄子濞景帝四年更名江都國自此或爲郡或爲國廢置不恆前漢揚州無定理後漢揚州方理歷陽又徙陰陵魏揚州刺史理壽春吳自壽春移理建業元帝渡江歷江左揚州常理建業江都郡立爲南兗州梁末入北齊攺爲東廣州歸陳復舊名入周又爲吳州置總管府隋開皇九年攺爲揚州仍爲總管煬帝攺爲江都郡移於坊內枚州置官號江都官武徳二年賦帥李子通自海陵率眾攻破州城遂竊據之三年子通爲杜伏威所破未幾伏威歸化於潤州江寧縣置揚州以隋江都爲南兗州置東南道行臺六年輔公祏竊號江南驅擁江北諸州毀撒宮殿盡過江南域遂荒廢七年趙郡王孝恭討平公祏攺南兗州爲防州九年省江寧縣之揚州攺防州爲揚州大都督府督揚和滁楚舒廬壽七州貞觀十年攺大都督爲都督揚滁常潤和宣歙七州龍朔二年升爲大都督府天寶元年攺爲廣陵郡依舊大都督府乾元元年復爲揚州自後置淮南莭度使親王爲都督領使長史爲莭度副大使知莭度事以此爲治所與成都府號爲天下繁侈故稱揚益焉皇朝因之

元領縣七今三

江都廣陵六合

四縣割出

髙郵【建軍】天長【建軍】海陵【入秦州】永貞【入建安軍】州境

東西二百二十五里南北一百六十七里

四至八到

西北至東京一千九百四十里西北至長安二千七百里東至海五百六十里至溱州九十五里南至大江三十里渡江至潤州七十里西至滁州二百里北至楚州三百里東南至海四百里至泰興縣界八十里西南至和州三百六十里西北至泗州二百里東北至泰州鹽城縣三百六十里

戶

唐開元戶六萬一千四百一十七皇朝戶主一萬四千九百一十四客一萬四千七百四十

風俗

【闕】

姓氏

廣陵郡四姓戴

髙盛

遊

人物

劉瑜字季莭廣陵人陳琳廣陵人善爲檄書仕魏劉敬叔廣陵人撰異苑張綋廣陵人

來濟江都人相髙宗父防兒隋開府故語曰來防兒爲宰相虞州南爲大匠

盛產母目失明因食螬蠐目遂明

李善揚州江都人注文選六十卷子邕

土產

筦席綿綺白綾銅鏡柘木

江都縣舊二十鄕今二十五鄕本秦廣陵縣地屬廣陵郡漢景帝立江都國遂因國以立縣焉大銅山在縣西七十二里卽漢書稱吳王濞卽山鑄錢此其處也蜀岡圖經云今枕禪智寺卽隋之故宮岡有茶園其茶甘香味如防頂蕪城卽州城古爲刋溝城也漢已後荒毀宋文士鮑明逺爲賦卽此廣陵按郡國志云州城置在陵上爾雅云大阜曰陵一名阜岡一名昆侖岡故鮑昭蕪城賦云拖以漕渠軸以昆侖河圖括地曰昆侖山橫爲地軸此陵交帶昆侖故曰廣陵也大江西南自六合縣界流入晉祖逖擊楫中流自誓之所南對丹徒之京口舊濶四十餘里謂之京江今闊十八里魏文帝登廣陵觀兵戎率十餘萬旌旗數百里臨江見波濤洶湧而嘆曰吾武騎萬隊何所用之嗟乎此天所以限南北也江都故城在縣西南四十六里城臨江水今爲水所侵無復余址臨江宮隋書云大業十三年二月大駕出楊子幸臨江宮大防賜食並百僚亦餞於凝暉殿庭酺戲爲樂數日時羽葆初咸霜戈花氅羽斾龍旌橫街塞陌二十餘里暉翳云日前代羽衛無盛斯時十宮在縣北五里長阜苑內依林傍潤竦髙跨阜隨城形置焉並隋煬帝立也曰歸雁宮回流宮九里宮松林宮大雷宮小雷宮春艸宮九華宮光汾宮是曰九宮東府齋梁宣城王爲揚州刺史顧野王及王褒並爲賓客野王好丹靑善圖畫王於東起齋令野王畫七賢命王褒書贊時人稱爲兩絕輿浦圖經云輿浦往來恆有遊濁及乎一朝淸澈後漢太守範邈表以爲瑞也釣臺西徵記雷陂有臺二丈又南兗州記云卽吳王濞之釣臺風亭月觀吹臺琴室並在宮城東北角池側沈約宋書云徐湛之爲南兗州刺史營搆亭觀以極遊宴之娛又於城南起萬嵗樓以望鐘山澄月亭懸鏡亭春江亭在縣南二十七里楊子宮西已上三亭皆隋煬帝置雷陂隋煬帝葬於其側厲王胥冢郡國志廣陵厲王胥冡嵗旱鳴皷攻之輒雲雨抱朴子云吳主時掘大冡有重閣檄道髙可乘馬有銅人皆大冠執劍棺中人鬢已斑白面體如生以白璧三十枚借屍舉之有玉形似冬従懷中墮地兩耳及鼻中有黃金如棗此骸骨因假物而不朽之效也江祠江妃志云嵗三祀之以伍員爲配阮升之南兗州記云其神復江都王或易王廟東陵聖母廟在縣三十里按神仙傳云東陵聖母海陵人適杜氏師劉綱學仙術成道夫不之信也告官拘以囹圄頃之聖母従獄窗中飛出眾人望見之轉髙入雲中於是立廟逺近敬信之每表靈驗常有一靑鳥在祭所人有所失請問所在靑鳥便飛集盜物之上以故路無拾遺故齊寧縣按阮升之記云齊髙宗建武五年遏艾陵湖水立裘塘屯移縣於萬嵗村中興元年廢縣西南去州城六十一里張公城圖經云漢末張嬰所築後因號張公城在縣西四十里孔融墓在髙士坊西北去州九里孝義裏按宋書云劉宗武陽村人也又阮升之記云宋文帝時爲上黨太守少有志操居世淸謹元嘉二年魏大武兵至廣陵宗母爲軍所害遂蔬食不嘗五味以終世其所住村因攺爲孝義裏孝婦祠漢書於公以爲孝婦必不敢殺姑後祭之卽雨也吳宮臺在縣西北四里將軍沈慶之攻竟陵王誕所築弩臺也後陳將吳明徹圍北齊東廣州刺史敬子猷增築之以射城內號吳公臺雷塘在縣東北十里煬帝葬於其地貞觀十八年李襲爲揚州刺史引雷塘水又築句城塘以漑田八百餘頃百姓賴之徴拜大府卿愛敬陂在縣西十五里魏陳登爲廣陵太守初開此百姓愛而敬之因以爲名亦號陳登塘合瀆渠在縣東二百里本吳掘防溝以通江淮之水路也昔吳王夫差將伐齊北霸中國自廣陵城東南築防城城下掘深溝謂之防江亦曰防溝自江東北通射陽湖今謂之山陽溝

廣陵縣舊二十五鄕今二十六鄕本漢江都縣地宋武帝析地置之髙齊又爲廣陵縣隋初攺爲江陽縣按爾雅注云揚在北斯地處江之正北故曰江陽亦因宋舊名也隋末廢並入江都縣唐貞觀十八年長史李操奏割瀆渠已東九鄕復立焉又按州圖經云隋大業十二年分江陽又立本化縣於郡南半邏合瀆渠今城在西北一十八里桃花墓在縣南上有廢吳王廟基卽隋置邵伯埭有門斗縣東北四十里臨合瀆渠有小渠濶

六步五尺東去七里八艾陵湖按晉書太元十一年大傅謝安鎭廣陵於城東北二十里築壘名曰新城城北二十里築堰名邵伯埭蓋安新築卽後人追思安徳比於邵伯因以立名茱茰溝在縣東北一十里西従合瀆渠東過茱茰埭七十里至岱石湖入西四里對張經溝入海陵縣界按阮升之記云吳王濞開此溝通運至海陵倉北有茱茰村以村立名故記云防溝卽吳王夫差所開漕運以通上國張綱溝在縣東三十里従岱石湖入四里至溝心中與海陵分界按漢書綱爲廣陵太守濟惠於百姓勸爲農桑於東陵村開此溝引湖水灌田以此立名

六合縣西南一百一十里舊二十二鄕今二十一鄕本楚棠邑春秋時伍尙爲棠邑大夫卽此地左氏傳襄公十四年楚子爲庸浦之後故子囊帥師於棠杜預注云庸浦棠皆此地也秦滅楚以棠邑爲縣漢不攺封陳嬰爲棠邑侯卽此也晉安帝於此置泰郡北齊置泰州後周攺爲方州又攺爲六合郡因六合山爲名隋廢郡爲六合縣唐武徳七年又置方州貞觀元年州廢以縣屬揚州步山在縣東南二十里東臨大江宋元嘉二十七年元魏太武帝嘗帥師百萬至六合縣登步山隔江望秣陵才數十里宋人震恐將走防稽遣使求和獻其方物具臣服禮然後乃退六合山在縣西北七十五里隋開皇三年於此置六合鎭九年晉王平陳於此臨江觀兵馬渡小石山一名小防赤岸山南兗州記云步山五里有赤岸南臨江中羅君章云赤岸若朝霞卽此也濤水自海入江衝激六七百里至此岸側其勢始衰郭景純江賦云皷洪濤於赤岸卽此也銅城郡國志云六合縣有銅城卽吳王鑄銅處滁塘陳壽吳志赤烏十三年孫權遣軍十萬作滁塘以淹北道而有斯浦石梁溪西北自滁州淸流縣界入流宋元嘉中石梁澗中銅鐘九口大小行列引次向南刺史臨川王獻以爲瑞鐘郡國志云梁於石梁置涇州是也

太平寰宇記卷一百二十三

欽定四庫全書

太平寰宇記卷一百二十四

宋樂史撰

淮南道二

和州

和州歷陽郡今理歷陽縣禹貢揚州之域春秋時楚地左氏傳云吳取楚太子建之母於巢又云楚囊師於棠杜預楚地和州蓋分爲二邑皆楚境戰國時猶爲楚地秦屬九江郡漢爲歷陽縣屬郡不攺土地十三州誌云揚州後徙於陰陵今按濠州定遠縣界陰陵故地是也卽知漢末兼爲揚州在吳時爲重鎭晉爲淮南郡東晉攺爲歷陽郡又按郡國志云歷陽西通胡城卽晉王遵築以禦石虎宋因之兼立南豫州齊梁因之不攺梁末侯景亂江北之地盡屬髙齊髙齊立爲和州攺臨江爲齊江以和州領歷陽齊江二郡及後又省齊江並烏江並入歷陽爲一郡隋開皇十三年罷郡省齊江之譙縣入歷陽縣以爲和州煬帝初州廢復立歷陽郡武徳三年杜伏威歸順因攺爲和州天寶元年攺爲歷陽郡乾元元年復爲和州

元領縣三

歷陽烏江含山

州境

東西七十九里南北一百八十五里

四至八到

南至宣州三百二十六里南至廬州二百二十里北至滁州一百六十二里東南至橫江西岸一

千五百里大江中心爲界與宣州當塗縣相接東北至東京一千四百八十里西北至西京一千九百里西北至長安二千七百四十里東渡江至宣州二百二十六里西南至廬州巢縣界一百四十五里東北至揚州六合縣界一百五十里西北至廬州鎭縣界一百一十五里

戶

唐開元戶二萬一千皇朝管戶主四千七百八十九客四千九百六十一

風俗

【闕】

姓氏

【闕】

人物無

土產

貢紵布茶

魚稻

歷陽縣元十二鄕今八鄕本漢舊縣也南有歷水故曰歷陽九江都尉居之屬九江郡後漢爲揚州刺史所理之地雞籠山在縣西北三十五里淮南子云麻湖初陷之時有老母提一雞籠以登此山因化爲石今山石狀如雞籠因名之六合山梁武登此山以望六合故名梁山在縣南七十里俯臨江水南對江南之博望山宋書云孝武帝大明七年祀梁山大閱水軍於中江是日有白雀二集華蓋有司奏請攺元爲神雀帝不許因立雙闕於梁山又侯景之亂梁將王僧辯軍次蕪湖與景將侯子鑑戰於梁山大破之江東岸有博望山屬姑熟二山隔江相對望之如門南朝謂之天門山兩防山頂各有城並將軍王元謨所築自六代爲都皆於此屯兵扞禦橫江浦在縣東南二十六里建安初孫防自壽春欲經略江東揚州刺史劉繇遣將樊能於縻屯橫江孫防破之於此對江南防之采石往來濟處隋將韓擒虎平陳自橫江濟亦此處也當利浦在州城東十二里本名揚浦晉龍驤將軍王濬平吳水軍揚防順流於此而下王渾以旗招不住濬報云風利不得泊遂先入石頭山後因以當利爲名沸井和州圖云郡有沸井一所在郡西一百步古城內洞口浦魏將曺休張遼伐吳至此吳軍相望注水經雲江水左列洞口巢湖東石梁禹爲理水之門故置之今又俗名項口是也麻湖亦古歷陽城之城地在縣西三十里源出桑山淮南子云歷陽之郡一夕反而爲湖晉地理誌云漢明帝時歷陽淪爲麻亦古歷陽城之城地在縣西三十里源出桑山淮南子云歷陽一夕反而爲湖在明帝時謬矣麻湖與皇后潭包爲一湖分而自殊矣歷陽湖郡國志云昔有一書生過一姥姥待之甚厚生語姥曰此縣門前石龜眼赤血出此地當防爲湖母后數往之門吏問姥姥具以對吏因以朱防龜眼姥見遂走之西山顧城遂陷爲湖今湖中有明府魚婢魚奴魚濡須塢在縣西南一百八十里南臨須水狀如偃月漢建安十七年吳聞曺公將來因築此塢吳錄云初欲夾水立塢詣軍皆曰上岸擊賊洗足入舟何用塢爲呂防曰兵有利鈍戰無百勝如有邂逅步騎蹙入不暇及水豈得入船乎權曰善遂築塢曺公不能下而退陸士衡辯論曰濡須之戰臨川擁鋭卽此處也平屙湯在州北四十五里此湯能愈疾故曰平屙有碑存彭祖宅按列仙傳云歷陽有彭祖宅禱祈風雨應期而至

烏江縣東北四十里舊十五鄕今四鄕本秦烏江亭漢東城縣地項羽敗於垓下東走至烏江亭艤船待羽處也魏黃初三年曺仁據烏江以討吳晉太康六年始於東城界至烏江縣隋爲烏江郡四隤山在縣西北七十五里項羽旣敗垓下東走至東城所從惟二十八騎漢兵追者數千羽乃引騎回四隤山而爲圓陣卽此山也項亭漢書云漢軍追羽至東城烏江亭長艤船待之

卽此今有廟在縣南三里史記云身死東城是也江水經州城北下五里與上元縣分中流爲界烏江浦在縣東四里安陽渡在縣東北八十一里與上元縣對界包浦與陰塘水同入皇后湖湖卽東連包浦西翼潭湖

含山縣西南五十五里元十二鄕今四鄕本晉龍元縣也晉太興二年元帝置今縣南有龍元村建元初又立防縣周天和元年並入歷陽至唐武徳六年攺置含山縣八年廢焉長安四年又置攺爲武壽縣神龍元年攺爲含山縣以縣境眾山爲名曰含山縣大峴山在縣西北一十三里按酈道元注水經雲滁水東經大峴山西北流大峴亭卽此山也齊東昏之末裴叔業據壽春叛附元氏東昏遣蕭慤往大峴拒之是其所也禱應山本名白石山在縣西南八十里列仙傳云歷陽有彭祖石室今山下有洞口初俯僂而入約十步乃漸髙廣莫知逺近又有二石龍鱗皆成卽彭祖所居之室洞出鐘乳常有石燕飛集唐開元二十年敇禁采樵賜名禱應山大歷中有道士商棲霞歷陽人也居此絕粒三十年餘身輕若飛新婦港在縣南一百七十里源従東闗來經當塗界二十里入大江昔有人居此江口新婦至孝故以爲名斗米逕水在縣西南八十里按舊經歷陽豪傑李子建當隋末杜伏威之起従伏威守城伏威兵戍柵口欲開路運糧以救軍食時子建請於東闗下開溝通黃港陂入歷湖率都下人各賫米一斗就功米盡徑成饋運無闕故謂之斗米徑廢龍元縣在縣東南四十里輿地誌云舊屬譙國周大象元年拓定江淮並入歷陽依舊爲龍元縣陳平後以其地還歷陽唐分歷陽爲含山縣比屬焉東闗在縣西九十里按輿地記雲南譙郡鄲縣界有巢湖湖東南有石梁鑿開渡水名東闗古老相傳夏禹所鑿髙峻崄狹實守扼之所吳魏相持於此南岸吳築城北岸魏置柵魏武帝祠在縣西南九十里按魏志建安十八年曺公侵吳樓船東泛巢湖將逼歷陽至濡須口登東闗以望江山後人因立祠焉江水在縣南一百七十里

楚州

楚州淮陰郡今理山陽縣禹貢揚州之域春秋時屬吳越春秋云吳將伐齊自髙陵掘江通淮卽是此處戰國屬楚史記云越已滅吳而不能正江淮北楚乃東侵廣地至於泗上今泗州是也秦並楚置三十六郡蓋屬九江郡卽射陽縣之地漢書地理誌云射陽屬臨淮郡下邳國自魏至西晉俱爲臨淮廣陵二郡地東晉爲重鎭元帝以劉隗屯守穆帝時中郎將荀羨北討云舊淮陰鎭帝形都要水陸皆通易以觀釁沃野有開殖之利方舟運漕無他屯阻乃營立城池焉宋書郡國志並記云安帝義熙元年省射陽縣分廣陵之鹽城地立山陽東城東城在鄕三縣爲山陽郡屬南徐州宋因之郡國云此對淸泅臨淮守險有平陽石龜田稻丰饒義熙中僑立兗州爲重鎭梁初得之尋入後魏又爲山陽郡隋初郡廢爲楚州煬帝初州廢以地並入江都郡唐武徳四年臧君相歸附平立爲東楚州領山陽安置鹽城三縣八年廢西楚州以盱眙來屬仍去東字天寶元年攺爲淮陰郡乾元元年復爲楚州後唐天成三年升爲州化軍莭度州顯徳五年平淮南降爲防禦州皇朝爲圑練州

元領縣五

山陽淮陰寶應鹽城

一縣割出

旴【入泗州】

州境

東西四百七十六里南北二百七十里

四至八到

西北至東京二千二百五十五里西北至西京一千六百七十里西北至長安二千五百三十里東至海二百一十五里東至【闕】

南至揚州三百里西至泗州傍淮路二百二十里北至連水運路至海四百一十五里北至淮七

十里東南至泰州界八十里海陵縣是也西南至招義四百二十里西北至泗州二百六十二里東北至【闕】

東北至淮口入海水路一百八十里

戶

唐開元戶一萬四千七百四十八皇朝戶主一萬五百七十八客一萬一千八百三十九

風俗

漢書地理誌楚俗同揚州

姓氏

【闕】

人物

韓信淮陰人

土產

絲絹

貲布淮白魚

山陽縣元九鄕今四鄕本漢射陽縣地在射水之陽故曰射陽漢髙祖封劉纒爲射陽侯晉熙元年省射陽縣置山陽郡屬滁州又立陽縣以焉以境內有地名山陽因名郡戴延之西徵記雲山陽津名山陽漢吳王濞反於廣陵山陽王率眾於此拒之因名山陽以旌忠也石龜山郡國志雲山有石龜遊因名之今山下有鄧

艾築城存茶陂按淮陰圖經云縣南二十里有茶陂淮水酈元注水經雲淮水之防卽城角也左右兩川

翼夾之二水入之卽謂泗口也防溝水南自安宜縣界流入吳越春秋云吳將伐齊北霸中國自廣陵掘江通淮運糧之水路也南昌亭在縣西三十里史記云韓信布衣時従南昌亭長寄食亭長妻患之乃晨炊蓐食餐時不爲具食信竟絕之信爲楚王都下邳信至國召亭長賜錢百萬曰公小人也爲徳不卒都梁宮帝置以避暑公路浦淮口是也昔術向九江將奔譚路出斯浦因名之淮陽城故城注水經雲淮水又東經淮陰縣故城北臨淮水漢書髙帝六年封韓信爲淮陰侯者韓信去下邳而釣於此處今城東二塜西漂母墓也昔漂母食於淮陰信爲楚王於下坯立塜增墳以報母也東塜郡信母墓巴漢髙祖廟在縣西四十五里惠帝元年令郡諸侯正立髙祖廟至今尢存射陽湖在縣東南八十里漢書廣陵王胥有罪其相勝之奏奪王射陂卽此也今謂之射陽湖與鹽城寶應三縣分湖爲界大歷三年與洪澤並置官屯自後所収嵗減今並亭廢故倉城東南接州城隋文帝初將伐陳因舊城新築儲蓋軍糧有逾百萬迄於大業末年恆有積谷隋亂荒廢

淮陰縣西五十里舊七鄕今四鄕本漢舊縣屬臨淮郡宋於此置北兗州後廢隋開皇三年又置淮陰縣濁水今謂之山陽濁東南州郭西北流經縣地流入淮卽古之防溝昔吳王夫差將伐吳北霸中國自廣陵掘江連淮以通糧運舊水道屈曲多諸梁埭隋文帝重加修掘通利焉韓信城信本此縣人其家宅處所並存後受爲侯因築此城淮水在縣西二百步枚乘宅墓在縣南二百步趙嘏詩雲家在枚舊宅邊卽此也白塘水在縣南九十五里故老云鄧文平吳時修此塘置屯四十九所灌田以充軍儲淮陽娑羅樹碑在縣南二百步海州刺史李邕文並書鹽瀆漢書淮陰鹽瀆屬臨淮郡

寶應縣南九十里舊十四鄕今六鄕本安宜縣梁氏志云本漢安平縣屬陵郡唐武徳四年於此立倉州領安宜一縣七年州廢縣楚州肅宗末以獲天寶因攺爲寶應縣宜溪在縣界古安宜邑因此溪爲名白水陂在縣西八十五里鄧艾所立與旴眙縣破釡塘相連開八水門立屯漑田一萬二千頃大業末破釡塘壊水北入淮白水塘因亦竭涸今時雨調通尢得灌田射陽湖在縣界六十里中流與鹽城分界箕山在縣東六十里得寶記按楚州刺史鄭輅撰記雲開元中有李氏女子嫁賀若氏旣寡爲尼名眞如家於鞏縣天寶元年七月七日有五色云自東方而來雲中有人引手援以一囊令寶之及天寶末眞如流寓安宣縣肅宗元年建子月十八日夜眞如忽見皁衣二人引去東南淹至一城樓觀嚴飾見天帝謂曰下界喪亂殺气腥穢逹於諸天莫若以神寶壓之乃授以第二寶復謂眞如曰前所授汝小囊有寶五人臣可得見之今者八寶惟王者所宜見眞如具以聞官建己月上達肅宗方疾視寶促召代宗謂曰汝自楚王爲太子今上天寶賜於楚天祚汝已自攺號寶應元年升楚州爲上州縣爲望縣攺安宜縣爲寶應眞如所居之地得寶河壖髙廠境物潤茂爲六合縣尉崔珵所居兩堂之間西域湖人過嘗望而瞻禮也八寶一曰如意寶珠二曰紅靺鞨三曰瑯玕珠四曰玉印五曰皇后采桑鉤二枚六曰雷公石二枚其五曰寶一曰元黃天符二曰玉雞三曰谷璧四曰王母玉環二枚

鹽城縣東南二百里元四鄕本漢鹽瀆縣屬臨淮郡晉安帝更名鹽城縣僞唐割屬泰州皇朝太平興國三年卻割還楚州海水阮升之南兗州記云上有南兗州鹽亭一百二十三所縣人以魚鹽爲業略不耕種擅利巨海用致饒沃公私商運充實四逺舳艫往來恆以千許此吳王所以富國彊兵而抗漢室也射陽湖在縣西北一百二十里濶三十丈通海三百里預五湖之數也

鹽城監

鹽城監古之鹽亭也歷代海岸煎鹽之所元九場僞唐以爲鹽城周顯徳三年平江淮之後因之不攺焉鹽場九所在縣南北五十里至三十里俱臨海岸

五祐紫莊南八遊北八遊丁溪

竹子新興七惠四海

太平寰宇記卷一百二十四

欽定四庫全書

太平寰宇記卷一百二十五

宋樂史撰

淮南道三

舒州

舒州固安郡今理懷寧縣禹貢揚州之域春秋晥國也史記曰晥�姓咎繇之後春秋時楚滅之爲楚東鄙戰國時屬楚秦置三十六郡爲九江郡自舒縣徙居晥縣建安中編戶皆東渡江江西遂虛在漢卽晥縣今州是也屬廬江郡續漢書郡國至廬江郡合肥以南惟有晥城後爲吳所尅遂爲重鎭赤烏四年諸葛恪屯之晉太康地記廬江郡徙晥更移居於舒宋書州郡誌云晉安帝後於舊晥縣城置懷寧縣仍分廬江郡置晉熙郡宋齊皆因之梁置南豫州後攺爲晉州北齊攺曰江州陳又爲晉州隋初又爲熙州帝三年廢州爲同安郡唐武徳四年攺爲舒州領懷寧宿松太湖望江同安五縣其年割宿松縣置嚴州五年割望江置髙州又攺髙州爲智州六年舒州置總府舒嚴智三州七年廢智州望江屬嚴州八年又廢嚴州以望江宿松二縣來屬貞觀元年罷府天寶元年攺爲同安郡至徳二年攺爲盛唐郡乾元元年復爲舒州

元領縣五

懷寧桐城望江宿松太湖

州境

東西五百八十三里南北三百三十五里

四至八到

西北至東京一千三百三十里西北至西京一千七百五十五里西北取廬州路至長安二千六百一十五里取蘄黃路二千八百八十里東至宣州八百五十里南至江州水陸相兼共五百七十里西至蘄州一百里北至廬州四百里北渡大

山至壽州八百里東南至江州八百里東南水路二百四十里至皖口入大江處又沿流宋一百里至石州碑大江中與池州分界首東南七十里至池州都四百里令一十里西南至蘄州三百七十里西北至壽州三百七十里東北至廬州三百八

十里

戶

唐開元戶二萬五千六百皇朝戶主一萬二千八百四十二客一萬九千三百八十三

風俗

揚州之域婚嫁喪祀與諸夏同率性眞直賤商務農姓氏

闕

人物

周瑜字公瑾廬江舒人事吳獨破曹公於赤壁瑜精音律有誤必顧諺曰曲有誤周郎顧

土產

白薴布開火茶酒器鐵器蠟

懷柔縣舊二十五鄕今十六鄕本漢晥縣魏正始二年孫權請諸葛恪屯晥縣城以伺邊隙四年司馬懿攻晥恪退屯柴桑永嘉亂後遂廢晉安帝復於舊縣攺置懷寧縣潛山在縣西北二十里其山有三峯一天柱山一潛山一晥山三山峯巒相去隔越天柱卽同立洞府九天司命眞君所主魏時左慈居潛山有鏈丹房金丹竈基存唐天寶年中元宗夢九天司命眞君現於天柱山置祠宇有二白鹿現號曰白鹿洞洞中有香土色入金號香泥洞金殿基在洞之上也皇朝就修眞君祠爲靈僊觀山有孔眞人左眞人壇按地理誌山髙三千七百丈周回二百五十里山東面有激水冬夏懸流如瀑布下有九井一石牀容百人井其若逢亢旱殺投井中旣降雷雨大亦流出橋公亭在縣北隔晥水一里旣漢末橋公有二女孫防與周瑜各納其一女亭基爲雙溪寺多智山在縣西北三百里山髙九百八十丈自壽州霍山縣西南入懷寧太湖界西接蘄州其山兩岸相去十里地有水一道流入霍山縣界一山迆一百里連太湖縣山南有水一道流入太湖縣界其山有茶及蠟每年民得采掇爲歳貢秋夏有毒蛇沙虱人不敢登獸有熊猴木多松梓工巧所用諺謂之多智山玉鏡山在縣北二十里唐貞觀二年從晥山東面忽然爆烈皎然如玉形路逺如鏡懸焉其年刺史呂渭聞奏因山攺萬嵗鄕爲玉鏡鄕晥水在縣西北自壽州霍山縣流入經縣北二里又東南流二百四八十里入大江謂之晥口吳塘陂在縣西二十里晥水所注曹公遣朱光烏廬江大守晥屯大開稻田呂防上言曰晥地肥美若一収彼眾必增如是數嵗操態見矣宜早除之於是權親徵晥破之此塘卽朱光所開也大江水在縣一百八十里與望江縣分界至晥口村南對江州半中流與彭澤縣分界東對石碑大江中流又與汜州分界長風沙在縣東一百九十里置在江界以防防盜元和四年入圖經李白張千行去相迎不逺道直至長沙卽此處也山谷寺在縣西二十里梁大同二年以山谷爲名寺東北隅有第三祖塔大歷七年敕攺爲覺寂塔吳陵堰在縣西二十里梁大同二年以魏志揚州刺史劉馥開芍陂及茹陂七門以漑稻田又云呂防鑿石通水注稻田三百餘頃開皇十八年刺史梁慈更廣溝渠又加稻田一百餘頃自貞元二年洪水湧潰疇阜成洲古之良田半爲沙鹵西溪館在城西一里前刺史呂渭所置以招嘉客�山夾沼爲舒州之勝境晥山寺在縣西按地輿志晥公山神在縣西北二十里云周大夫晥伯之神也漢書地理誌云灊縣天柱山南面有祠其神聰亮百姓歸誠嵗崇奠祭至隋大業八年懷寧縣令辛公義移就晥水之陰吳陂堰側里人號爲吳陂神前刺史張萬福奏加金紫光祿大夫吳陂神祠按魏志揚州刺史劉馥開吳陂以漑田稻又云名呂蒙鑿石通水注稻田三百餘頃功利及人先未立廟里人以灊山廟在吳陂之側因指名以祀焉廣開成武年刺史鄭谷又以神不得與神僊雜處遂於廟垣之東別建祠宇伍員祠在縣北二里按史記云伍員楚人也爲父復仇將兵伐楚人思志烈遂爲立祠周瑜祠在縣東南二里吳書云周瑜廬江舒人也有功於吳鄕人仰其徳威因爲立祠鐵牛漢書地理誌云晥有鐵官鑄鐵作牛埋於城北十步以鎭此地至北齊皇建二年刺史王洪乃遣掘牛遂轝入城未鎔鑄時城中人馬俱死因問巫覡咸曰鐵精爲祟遂使人送牛本處當埋之地時土沒牛六寸自【闕】以來牛見出地一尺五寸廢晥城唐武徳五年大使王讓祈置在古峯龍城內按魏志臧霸討吳將韓當當引兵逆戰於逢龍郡此地其城居晥水之北遂號晥城至七年使人蕭儼並入懷寧縣舊城濠塹今尙依然廢安樂城在縣二十里唐武徳七年大使王讓祈置在古城內按梁天監七年大將武會置號武功其年使人蕭儼以所居僻隘入懷寧縣遂省廢梅縣城在縣北七十里武徳五年王讓置在古龍鳴城內其城齊天統三年行臺右丞盧潛屯兵於此時龍鳴城內潛以爲不祥移軍在外乃號鳴城至七年使人蕭儼以兵數少割入懷寧縣遂省廢晥陽城在縣北二十二里唐武徳五年大使王讓所置以城在水北故曰晥陽至七年使人蕭儼廢入懷寧縣廢石潭鎭在縣東八十里北齊皇建二年立齊梁二

國兩界相鄰梁數稱兵互相侵逼乃立鎭以相防禦陳大建五年廢至唐武徳五年王讓置八年又廢合江亭前刺史裴靖置以求陂晥水二派合流亭下遂因名之

桐城縣東北一百四十里舊十九鄕今五鄕左傳魯定公二年桐叛楚桐實小國楚人附庸本漢樅陽縣地屬廬江郡武帝元封五年南巡狩自潯陽浮江射蛟江中獲之舳艫千里簿樅陽而出作盛唐樅陽之歌梁於此置樅陽郡隋文帝開皇十八年攺爲同安縣內有同安故城因以爲名今爲桐城縣取同鄕爲名呂亭山在縣北十七里按吳置吳將呂蒙伐魯肅督西陵屯軍於此因名符度山在縣東九十里其山頂三巖下約容三五十人及天井一所泉常脈霖下通深潭又有金穴村人采金入穴見大蛇嚇其口自此不敢入西南獨山一所號爲創山直上數千仞三巖及此山內古迹不可勝紀其三巖懸泉常流枕帶江湖樗蒲山在東南一百一十里山有二石各髙六丈自然如人相對樗博之狀攎揭指形頗遺此像五峴山在縣西一百里其山五重巖巘交映因名五峴益塘山在縣南一里按漢書武帝紀元封五年巡狩過盛唐作樅陽盛唐之歌酈元注水經雲此水東南盛流唐戍俗訛謂之小益唐卽此地圍亭港在縣東六十里按括地誌雲其水發源於界內南峽縣東南一百五十里入圍湖樅陽湖在縣東一百五十里按漢書武帝本紀元封五年南巡狩至盛唐望祀南嶽霍山自尋陽浮江射蛟泊樅陽岸作盛唐樅陽之歌水繞圍亭與江水而東流巢湖水在縣東二百一十里按酈元水經注雲施水又東經湖口戍卽此湖也其水發源於廬江郡界三公山下入縣界團亭湖與白石湖相連在縣六十里湖水發源已具

團亭序出兩小山亭亭峻侖白石交焉二水相連遂爲團亭白石之號南破戍在縣西北四十七里按吳志云呂防與甘寧伐晥張遼將軍救之至硤石聞城已防乃退峽石築南峽戍是古南廬州因名南朱邑祠堂漢書云邑爲桐鄕嗇夫後爲大司農卒屬其子葬於此後人思之遂立祠宇迄今祭祀縣山舊城按開元二十年移縣出山前置其城內藂篠深宻猛獸窟其中兼出毒蛇邑人久爲之患元和八年縣韓震焚燒艸木栽植杉松今亦荒廢同安故城在縣郭東門外隋大業九年築十三年被賊李子通攻陷因此廢城人因以爲名古巢城俗號爲古重城在縣南六十五里按史記成湯放桀於南巢卽此城城三重故號重城南北川澤左右陂湖樅陽故城在縣東南二百里按地理誌云武帝元封五年置樅陽縣屬廬江郡梁天監年攺縣爲樅陽郡太建中亦爲樅陽縣割屬熙州隋開皇十八年停廢陰安故城在縣東南一百八十里按宋書州郡誌云晉熙郡陰安縣也又云梁以陰安攺屬樅陽郡隋開皇三年罷郡縣遂省

望江縣南二百十六里舊五鄕今三鄕本漢晥縣地宋書州郡誌云晉安於此立新冶縣屬晉熙郡亦爲大雷戍按宋書注云西岸有大雷江自尋陽柴桑沿流三百里入江卽新冶縣也歷宋齊梁不攺至陳於新冶置大雷郡隋開皇初郡廢十一年攺爲義鄕縣屬熙州十八年又攺爲望江縣大雷池水西自宿松縣界流入自發源入縣界東南積而爲池謂之雷池又東流經南去縣百里又東入於海江行百里爲大雷口又有小雷口晉成帝咸和二年蘇峻反溫嶠欲下衛京師庾亮素忌陶侃報嶠書曰吳憂西埀回於歷陽足下無過雷池一步宋鮑明逺有登大雷岸與妹書乃此地又孝子傳曰孟宗爲雷池監作鮓一器以遺母母不納周瑜廟水經雲江水對雷水之地側有周瑜廟亦呼爲大雷神何無忌廟爲宋鎭軍尋陽太守與徐覆戰於南昌以兵寡戰沒因共立廟焉王祥池在縣西南二十里卽臥冰取魚處也孟宗宅在縣北一里卽哭竹生筍之處麯令祠堂在縣北三里五十步按唐登科記麯信陵

貞元中進士擢第本縣圗經云爲玆邑令時亢旱精誠祈禱刋文於石沈於江中神明立降甘雨貞元五年百姓感其惠立祠祭祀白居易詩云我聞望江縣麯令撫惸嫠在官有二政名不聞京師身歿欲歸葬百姓遮路岐攀轅不得去畱葬此江湄至今道其名男女涕皆埀宿松縣西南一百六十里元九鄕本漢晥縣地元始中爲松滋縣屬廬江晉武平吳以荊州有松滋縣遂攺爲宿松縣唐武徳四年置嚴州七年州廢來屬桑落洲在縣西南一百九十四里江水始自鄂陵分爲派九於此合流謂之九江口初廬循反劉毅自往徵之廢自姑熟時循欲先冦江陵循得道覆使告循曰劉毅兵重宜並力平之旣尅建康江陵可傳檄而定循乃來與毅戰於桑落洲爲循所敗眾皆沒按此洲與江洲尋陽縣分中流爲界烽火山在縣東北六十里按郡國圗云齊陳二國割江爲界徵伐不息烽頻驚此山髙敞可以瞻望齊永明八年因置烽火於山咸湖在縣西南八十里湖水廣闊常有鰔魚甚大

太湖縣西南一百里舊十二鄕今三鄕本漢縣地在宋武帝初置元嘉二十五年廢至秦始二年復至龍山太湖水之側因爲縣名元嘉末年以縣居山崄移就平原去舊縣三十八里至齊建元二年行臺在丞盧潛更修故太湖城立爲龍安郡以太湖東陳立縣屬焉陳太建五年郡及東陳縣並廢惟太湖縣獨在隋初又爲晉熙縣至隋大業十三年賊李通破沒唐武徳四年大使鮑安仁還立爲縣司空山在縣東北一百三十里嵯峨山在縣南七十里太湖水源出縣西稻積山東南流入大江廢靑城縣在縣東南四十里按魏書武帝遣將軍曹仁修築至隋太初元年廢又唐武徳四年大使鮑安仁復置爲靑城縣至七年廢屬靑陽縣廢荊陽縣在縣東五十里唐武徳四年大使鮑安仁於此立縣至八年廢入太湖縣其城依據山險廢東陳縣在縣東四十里齊髙帝建元二年行臺在丞盧潛置至陳太建五年廢

太平寰宇記卷一百二十五﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷一百二十六

宋樂史撰

淮南道四

廬州

廬州合肥郡今理合肥縣禹貢揚州之域古廬子國春秋時爲舒國地昔成湯放桀芮伯命巢卽此地春秋僖公三年徐人取舒杜注云舒國今廬州舒縣是也戰國時楚屬秦置三十六郡此爲廬江九江二郡地漢爲合肥縣後漢如之三國時屬魏爲重鎭故魏書云建安二十年張遼屯合肥吳王孫權率十萬眾攻圍遼以八百人破之至靑龍元年滿寵爲揚州都督諸軍鎭於此上表請於合肥城西北三十里立新城寵表曰合肥城南臨江湖北逺壽春賊攻圍之得據水爲勢官兵救之當先破賊大軍然後圍乃得解賊往甚易兵救甚難今城西三十里有奇險可依宜立城以固守此爲引賊平地而犄其歸路又賊未至而移城卻內此所謂形而誘之引賊逺水擇利而動也遂報聽其年孫權自出欲圍此城以其逺水積二十餘日不敢下船乃上岸耀兵寵遣步騎六千伏肥池隱處卒起撃之斬首及有赴水死者明年孫權又自將十萬至合肥新城是也晉爲淮南廬江二郡地東晉亦爲重鎭以戴若思屯守是也宋齊之代獨爲廬江郡梁置汝陰陳郡及南豫州尋又攺合肥爲合州亦爲重鎭至隋初攺合州爲瀘州煬帝初州廢爲廬江郡唐武徳三年攺爲廬州領合肥廬江愼三縣七年廢巢州爲巢縣來屬天寶元年攺爲廬江郡乾元元年復爲廬州後唐爲昭順軍節度周顯徳五年攺爲保信軍皇朝因之

元領縣五

合肥愼

巢廬江舒城

州境

東西二百八十三里南北三百三十五里

四至八到

西北至東京一千五十里西北至西京一千五百

裏東北至【闕】

西北至長安二千二百里東至和州二百九十五里南至舒州四百里西至壽州界二百一十五里北至濠州三千三十里東南至洞口今爲新婦口三百八十四里對岸卽舊南陵縣地今爲繁昌縣相對西南至舒州四百七十六里西北至壽州三百里東北至滁州全椒縣一百四十五里

戶

唐開元戶二萬二千九百皇朝管戶主一萬八千八百一十七客二萬六千四百一十七

風俗

同濠壽案廬江記語音風土明茂習勝淮左諸郡

姓氏【闕】

人物

範增居巢人項羽將元醫廬江舒人

左慈字元放廬江人

周瑜仕吳舒人也爲吳將破曹公水軍十萬於赤壁瑜精音律

土產

交梭絲布貢石斛開火新茶蠟

鹿脯蘇

合肥縣舊二十一鄕今一十一鄕漢舊縣屬九江郡今有故城在今縣北應郡曰夏水出城父東南此至與肥合故曰合肥酈元雲按水派別無合注之理蓋夏水瀑長合於肥故曰合肥梁又攺爲汝陰縣北齊分置北陳郡皆在此邑城也金牛山圗經云昔有金牛從此山出奔入江人逐之故其處有渚猶謂金牛渚巢湖在今縣東南六十里吳志云或雲巢作勦字音亦謂焦湖耆老相傳曰居巢縣地昔有一巫嫗豫知未然所說吉凶咸有徴驗居巢門有石巫云若出血此地當陷爲湖未幾之間鄕邑祭祀有人以豬血置口中巫嫗見之南走回顧其地已陷爲湖人多賴之爲巫立廟今湖中姥之廟是吳志云鄭寶在巢湖擁眾萬人廬江九江人多依之卽此湖也吳魏相攻孫權以箭重回舟亦此湖也濡須水郡國志云濡須水自巢湖出謂之馬尾溝有偃月塢焉箏笛浦續搜神記云浦中昔有大舶覆水內漁人宿傍聞竿笛之聲及香气氤氳是曹公妓船覆於此藏舟浦卽魏帝與孫權藏艦於此唐貞觀十年刺史杜公作斗門與肥水接浦內有島嶼花竹頗爲佳堤小史港卽漢建安中廬江府小史焦仲卿妻劉氏爲姑所出自誓不嫁其家逼之乃投水死仲卿聞之亦自縊時人憐之後爲名古津水在縣西北四里魏武帝使張遼屯兵合肥新城吳孫權將兵十萬餘眾圍之遼兵少乃募敢從者八百餘人撃於此而退肥水出縣西南八十里舊家山東南流入於巢湖梁韋防爲豫州刺史討魏合肥防按行山川曰吾聞汾水可以濯晉陽絳水可以灌安邑卽此是也乃堰肥水親自督勵堰成水通舟艦繼初魏夾肥水築二小城防先攻之魏師五萬奄至眾懼不敢請表益兵防笑曰賊已至城下方復求軍臨難鑄兵豈及馬腹且吾求濟師彼亦徵眾猶如無益巴丘蜀增白帝軍監又勸散退還巢湖散怒曰將軍死綏有前無卻魏因築壘於堤以自固散起鬭艦髙與合肥城等四面攻之城遂潰界樓故城一名金牛城在縣西北五十里隋開皇五年立鎭置倉在廬壽二州界西津橋在縣西北五里建安二十年吳孫權自陸口徵合肥兵還權與淩統等在津北爲魏將張遼所襲權上津橋橋南已毀撤丈餘無板權內豎谷利令權持鞍綏鞚利於後著鞭遂得超度於此合肥故城漢爲縣故城在今縣北焦湖廟搜神記幽明錄焦湖廟有一柏枕或云玉枕有小圻時單父縣人楊林爲賈客至廟祈求巫謂曰君欲好婚否林曰幸甚巫卽遣林近枕邊因入圻中遂見朱門瓊室有趙大尉在其中卽嫁女與林生六子皆爲祕書郎歷數年並無思歸之志忽如夢覺猶在枕旁林愴然久之

愼縣東北七十里舊十七鄕今六鄕本漢浚遒縣地屬九江郡晉攺置愼縣因縣西北古愼城爲名東魏置平梁郡陳初郡廢復爲縣滁水源出縣西暴禿古塘酈元注水經雲滁水出浚遒縣也逍遙津卽蜀將張飛敗孫權處浮關山亦名浮槎山在縣東南四十五里古愼城在縣西北四十一里楚白公之邑也按春秋

哀公十六年吳人伐貨白公敗之卽此城也古滁陽城在縣東北六十四里吳赤烏十三年孫權遣兵斷滁作堰以淹北道遂築此城爲守備東晉置南梁郡隋開皇三年廢浚遒縣故城在縣南二十五里春秋哀公十二年夏公會吳於橐臯注云橐臯在浚遒縣東南此地是也魏武帝伐吳修北城以屯守呼曰曹城

巢縣東南一百三十五里舊十五鄕今八鄕古巢伯之國尙書云成湯放桀於南巢又雲巢伯來朝卽此也春秋時此滅之以爲邑秦漢爲居巢縣亞父範增居巢人春秋但名巢漢爲居巢蓋有詳略耳後漢獻帝建安中曹公軍居巢孫權於濡須口築城拒守又遣夏侯惇曹仁張遼等屯居巢後屬吳周瑜爲居巢張后以吳魏戰爭地遂荒廢晉平吳復立屬巢縣半湯山山下有泉半冷半熱以名之四鼎山郡國志云卽白狗僊人得道處又魏伯陽以白犬試丹處黃沙城郡西有小隴山小頭城存焉濡須水源出縣西巢湖亦謂之馬尾溝東流經亞父山曹吳兩軍於此相拒月餘權乘輕舟從濡須口入人謂是挑戰咸欲撃之公曰此必權欲見吾軍部伍敕軍中勿得浪動行五六里回還作皷吹公嘆曰生子當如孫仲謀劉景升兒子若豚犬耳權與公牋曰春水方生公宜速去公曰權不欺孤遂還偃月塢在縣東南二百八十里濡須水口初呂蒙守濡須聞曹公將東夾水築塢諸軍皆曰上岸撃賊洗足入舟何用塢爲防曰兵有利鈍邂逅之間步騎相蹙何暇及水遂築如偃月故以爲名曹公軍至相拒月餘方退今按濡須水與和州含山縣分中流爲界踟躕山在縣南三十七里山北臨濡須港按顧野王地誌云東關口有踟躕山昔�箕也春秋傳曰楚子觀兵於�箕上此是也亞父山在縣東十里漢屬巢人範增楚王立爲亞父死於山旁故曰亞父山居巢山本名如墨山在縣南六十里其溪谷間有墨石研之如墨因以爲名天寶六年敕攺爲居巢山東關山在縣東四十里按顧野王輿地誌雲巢湖西北至合肥界湖東四十里東南有石梁鑿山通水是名關口相傳云夏禹所鑿一號東興本屬和州今巢縣亦管其一半地髙峻險峽實阨之所故天下有事是必爭之地吳魏相持於此南岸吳築城北岸魏置柵嘉平四年諸葛恪於東關作大堤遏巢湖左右依山峽築兩城畱千人使全防晉略守之魏遣諸葛誕胡遵圍東關將至其堤諸葛恪率眾四萬大破之遂退走王喬山本名黃山在縣西南九十里昔王子喬於此山采藥向紫微山學道故曰王山後人語訛呼爲黃山其山出黃精之藥天寶六年敕攺爲黃山栭山在縣四十八里栭者小栗也其山昔有小栗因以爲名頂有一井口員三丈莫測深淺後人以靈異凡逢旱多於井上祈雨甚有徵效俗呼爲天井巢山本名曰道人山在縣西南一百里天寶六年敕爲巢山巢湖在縣西一十五里自合肥縣經過一名巢湖一名樵湖一名焦湖雲巢縣陷爲湖湯泉在縣東北一十里其泉湧出時熱凡抱疾之人飲浴此湯無不效驗復有一泉半冷半熱號曰半湯王僊君洞其洞在紫微中山山有三頂傍有一小山卽洞之所也洞長二十五步闊一丈二尺髙一丈五尺東戶闊一丈二尺穴中有蝙蝠大如鳩不出其穴北戶有古石壇一髙八尺闊一丈五尺洞內壁上有手迹尢大昔王子喬洪崖先生並於此得道後閉穴門而去晉初會稽道人遊先生以杖撥開山洞乃亦得僊其山本名翠微山遊先生時有紫雲在其上遂爲翠微山眞羽客棲神之所範增冡按古今葬地記云西楚項羽以增爲亞父不用其謀遂疽發背而死葬於此冡在巢縣郭東有亭亭內有井謂之亞父井

廬江縣東南一百八十里舊十二鄕今七鄕本漢龍滁縣地故城在今縣西一百二十里梁武帝置廬江縣義寧縣元年移於石渠東南景隆二年移於今所七門堰在縣南一百一十里劉馥爲州刺史修築斷龍舒水灌田千五百頃巢湖在縣北三十五里西江水在縣東南百九十里卽岷山導江至此謂之西江梅山在邑東三十里按左傳楚師伐鄭右回梅山楚師多凍卽此山也三公山在縣東南一百五十里山有三峯相去一里俗傳晝皆東靡似有顧瞻江東宣城郡界有九子峯俗云是三公子天寶六年攺爲顧山冶父山在縣東北二十里按左傳桓公十三年楚師莫敖伐羅楚師大敗莫敖縊於荒谷羣帥囚於冶父皆楚也古潛邑城在邑南二里左傳昭公二十七年吳子遇因楚喪伐之吳公子燭庸帥師圍潛注云潛楚邑也在廬江六縣西南卽此城何晏墳在縣北十七里其墓髙大景元二年有人發墓得塼銘是何公之墳廬江墳在縣東州裏梅山側遇風雨晦暝卽聞音韻如金石藍家冡今俗名連家冡龍舒故城漢爲縣故城在今縣西尙存監鄕郡國志云按七賢傳云漢武出淮揚到監鄕帝問曰此名何陳翼對曰鄕名爲監上曰萬乘主問何欺乎欲舉燔之翼曰不可燔臣不欺佩刀當生白毛若欺當無毛視之刃果有之長寸餘陵山搜神記雲龍舒陵亭有一大樹髙數十丈黃鳥千數巢其上時久旱長老共相謂曰彼樹常有黃气或謂有神靈可以祈雨因以酒脯往祭亭中有寡婦李憲者夜起室中或有光見一繡衣婦人曰我樹神也以汝性潔佐汝爲生朝來父老皆欲祈雨吾已求之於帝至明日日中當驗憲乃具告亭中眾大驚異至日中果大雨遂爲立祠神謂憲曰諸鄕老在此吾居近水當少致鯉魚言訖有鯉魚十頭飛集堂下坐者莫不驚悚如此嵗余神曰將有大兵今辭汝去畱一玉環曰持此可以避難後袁術劉表相攻龍舒之民皆流亡惟憲裏不被兵又隋將麥鐵杖爲陳擒於此亭側

舒城縣南一百二十里舊二十鄕今二鄕古舒國地漢書云廬江六年東卽古舒城後漢立郡徙裏皖城唐開元二十三年刺史竹承構奏於故城置舒城縣龍山按括地誌雲龍山在舒城以山狀如龍形古舒王廟漢文帝封淮南厲王之子賜爲廬江王居舒卽此縣也王有遺愛立廟祀之三角山在縣西南二百五十里今髙五里山峯賊角一名多智其山出水以閏益生人又飲之聰明博敏故曰多智南峽山在縣西南一百里山有兩峯夾道故曰夾山連峯疉嶂綿亙甚逺北至舒城東至廬江南至桐城西至壽州盛唐界龍舒水在縣南三里按左傳杜預云廬江西南有龍舒卽此水是也源從三角山東北流舒鳩山城在縣城內按春秋僖公三年徐人取舒杜預云今廬江縣是也舒鮑城縣西一百里龍舒水南因置龍舒鄕龍舒城在縣西一百里龍舒水西城內有池水六七尺惟亢陽霖霪水無盈耗舒庸城與舒鳩城相似謂之舒庸城六城在縣東南六十里按春秋文公五年楚人滅六杜預云六臯陶之後也今廬江六縣卽淮南王黥布所都之邑也無爲軍今爲鎭

無爲軍本廬州巢縣之無爲鎭卽魏武帝徵孫權築城於此魏吳相攻因號爲城臨濡須水上壖也防爲無爲監爲江津之要津皇朝太平興國三年攺爲無爲軍在巢縣南六十里

太平寰宇記卷一百二十六

欽定四庫全書

太平寰宇記卷一百二十七

宋樂史撰

淮南道五

蘄州

蘄州蘄春郡今理蘄春縣禹貢揚州之域春秋時屬楚分爲英氏國春秋云齊人徐人伐英氏杜氏注云楚與國也史記云顓頊之後曰鬻熊爲文王師成王封其曽孫熊繹於楚封以子男之田居丹陽其後至文公徙於郢故江陵是爲西楚漢封元王交於彭城是爲東楚又封厲王胥於廣陵是爲南楚今蘄州居三楚之中也蓋蘄爲周秦舊邑地始皇十六年滅楚虜王負芻於蘄卽此邑也今州北有蘄水南入於江江津曹公與橋戰處在蘄水之陽秦滅六國此爲九江郡地今州廣濟縣卽秦漢之六縣而英布卽縣人項羽封布淮南王而都於六今古城尢存後爲蘄春縣建武二十三年封陳俊子浮爲蘄春侯吳志云魏使廬江謝奇爲蘄春郡典農屯晥呂防襲破之又賀齊傳云初晉宗爲吳將以眾叛如魏還爲蘄春太守圗襲取安樂取其保質權以爲恥因軍初罷六月盛夏出其不意詔齊督糜芳鮮於丹等襲蘄春生虜宗吳復置蘄春郡至晉惠帝時蘄春攺爲西陽郡晉書云孝武帝以宣太后諱春攺爲蘄陽仍屬新蔡郡後爲羅州屬江夏郡又宋州郡誌云大明八年蘄陽縣復置屬西陽郡南齊髙帝攺置齊昌郡梁侯景之亂北齊髙氏盡有淮南之地因於此置雍州後梁明帝附周猶如之至陳武帝建國洎宣帝命將吳明徹經營淮南陳書云明徹攻下晉州進克蘄城隋初爲蘄州煬帝三年廢復置蘄春郡唐武徳四年攺爲蘄州領蘄春蘄水羅田黃梅浠水五縣其年省蘄水入蘄春又分蘄春立永寜省羅田入浠水又攺浠水爲蘭溪又於黃梅縣置南晉州八年州廢以黃梅來屬天寶元年攺爲蘄春郡乾元元年復爲蘄州

元領縣四

蘄春黃梅廣濟蘄水

州境

東西一百七十里南北五百一十里

四至八到

西北至西京取蔡州路一千八百二十四里水路取蘄水南下揚州東北沂流屈曲四千一百二里西北至長安取洛陽南潼關路二千五百六里又取藍田關路二千一百六十一里水路取蘄水下揚州東北溯流至洛京福昌縣界穴狼山過屈曲五千一百四十五里東至舒州三百里南至鄂州永興縣界二百二十里西至黃州三百三十里北至壽州霍山縣四百五十里東南至鄂州五百里西南至光州三百七十里東北至壽州逾太山九百七十里

戶

唐開元戶一萬一千一百皇朝管戶主一萬四千一百一十九客一萬四千八百一十七

風俗

同舒州

姓氏

【闕】

人物

【闕】

土產

白紵布白花蛇竹簟笛管已上舊貢茶出當州蘄水二縣北山

蘄春縣舊十四鄕今五鄕本漢舊縣屬江夏郡按地名解云蘄春以水隈多蘄菜因以爲名晉太康地理記云攺屬弋陽郡惠帝時屬西陽郡孝武攺爲蘄陽屬新蔡郡北齊於此置齊昌郡後復爲齊陽縣因以立郡內流山在州北界山領迆山南水流入蘄水縣界以流入大江卽鄂州永興縣界山西北流入蘄水縣界次入大江卽鄂州武昌縣界北入壽州霍山縣東入管州太湖縣界皷角山天將陰必聞鼓角之響然後雨下蘄水源出縣西太浮山一名蘄水山經雲蘄水江夏蘄春縣北山溫水出當州蘄春縣界東北六十里山下凝冬之月蒸气上騰人皆沐浴翻車水蘄春郡記云九江王英布於翻車水北築翻車城江夏王城晉江夏王所築鈷鋂水出櫨梨山入蘄河

黃梅縣東一百四十里舊七鄕今四鄕本漢蘄春縣地宋書州郡誌云宋分江夏郡置南新蔡郡隋開皇十八年攺爲黃梅縣南流入威湖慈云塔在縣西北四十里雙峯山第四祖道信大師寂滅之所大歷九年勅諡大醫和尙塔號慈雲法雨塔在縣東北二十六里馮茂山第五祖忍大師寂滅之所大歷元年勅諡大滿和尙塔號法雨畎江五阜洲在縣一百一十里按尙書九江納錫大出蔡地卽此也

廣濟縣東五十里舊十一鄕今四鄕本蘄春縣地唐武徳四年析置永寜縣至天寶元年攺爲廣濟縣積布山酈元水經注雲江水又東經積布山南俗謂之積布磯是也黃石水水經注云江之右岸有黃石山又水經云其北卽有黃石磯是也蔡山山出大尙書云九江納錫大卽謂此山之也靑林湖水經注雲水在靑林湖傍卽利水出廬江郡之東陵縣西南流入積爲湖湖西有靑林山

蘄水縣西北七十二里舊十鄕今四鄕本漢蘄春縣地宋武帝於此置浠水縣唐武徳四年攺爲蘭溪至天寶元年攺爲蘄水縣以縣界蘄水所出爲名茶山在縣北深州每年采造貢茶之所蘭溪水源出篛竹山其側多蘭唐武徳初縣指此爲名

光州

光州弋陽郡光山縣今理定城縣禹貢揚州之域春秋時子國春秋魯僖公五年楚人滅杜預注云在弋陽縣是秦屬九江郡漢爲西陽縣屬江夏郡魏分置弋陽郡晉元康末分弋陽爲西陽郡歷東晉齊梁皆爲弋陽郡又地輿志云梁末於光城置光州後魏又爲弋陽郡北齊置南郢州後周又攺爲淮郡隋初郡廢爲州帝初又爲郡唐武徳三年平江淮攺爲光州置總管府以定城縣爲州殷城縣爲義州以宋安郡廢爲谷州凡管光義谷廬五州光州領光山樂安固始三縣武徳七年攺總管府爲都督府唐貞觀元年罷都督府省州及義州以定城殷城來屬又省谷州以宋安並入樂安天寶元年攺爲弋陽郡乾元元年復爲光州

元領縣五今四

定城光山僊君固始

一縣廢

殷城【並入固始】

州境

東西二百四十三里南北一百五十五里

四至八到

西北至東京九十里西北至西京一千三百二十里西北至長安一千七百三十里東至

壽州四百里北至【闕】

南

至黃州三百六十里

西至【闕】

西至舊申州二百里北至蔡州三百里東南至蘄州八百二十里西南至安州七百里東北至穎州三百二十里西北至許州六百二十里

戶

唐開元戶二萬九千六百九十五皇朝管戶主五千二百五十一客一萬三千三百三十

風俗

同申蔡

姓氏

【闕】

人物

【闕】

土產

茜艸葛

逺志綿

絹生石斛名玉土地有毒蛇沙虱自夏至秋水艸中多此物傷害於人療蛇傷用反息艸沙虱用重樓艸出於思期邑

定城縣舊二十鄕今六鄕春秋黃國地漢爲弋陽縣地屬汝南郡梁普通八年自後魏徙弋陽縣地屬汝南郡地輿志云髙齊徙弋陽郡又爲新蔡郡攺平輿縣爲南弋陽縣武平元年攺南弋陽縣爲定城縣按十三州誌云定城置在古黃子國南十二里武徳三年置州貞觀元年省州以定城縣屬光州淮水北去縣六十七里黃子國故城在縣西十二里春秋時黃國爲楚滅弋陽故城弋陽臺並在今縣西二里

光山縣北三十里舊四鄕今七鄕本漢西陽屬江夏郡魏屬弋陽郡宋孝武帝大明初於此立光城縣隋開皇三年廢入樂安縣十八年又置光山縣一名弋山縣淮水經縣七里浮光山周回十二里一名弋浮山在縣西北八里應邵注漢書云弋山在縣西北水經注云浮光山卽弋陽山也出名玉及黒石堪爲碁其山俯映長淮每有光煇白牙山在縣東南一百六十七里與黃州麻城縣從山頂爲界出山桑堪爲弓弩材柴水源出僊居縣南屈曲流一百一十里入淮北向蔡州新息縣及西向僊居縣界並造橋渡按水經雲淮水右東壑水注之酈善長注雲水出白沙山東北經柴亭西流入縣去合江俗謂之柴水雨施陂在縣西八里唐永徽四年刺史裴大覺審其地迹因積流水遂廣田疇灌漑膏腴一百餘頃人賴其利因名雨施陂木蘭女廟在縣南二里唐武徳六年州人盧祖尙曾任弋陽太守從黃州移於此故黃州城在縣南四十里耆舊相傳云古黃國別城宋升明年置郡州帶潢水因名潢州郡梁天監元年廢故西陽城在縣西二十里漢書地理誌云西陽縣屬江夏郡魏屬弋陽晉太康十年封汝南王亮子羕爲西陽公惠帝攺封西陽郡王居此縣永嘉亂後縣並移置故邾城上流五里其城遂廢故茹由城在縣南六十二里按地輿志云晉帝立茹由縣宋文帝元嘉二十五年復立茹由縣屬弋陽按孝武帝以屬光城郡隋開皇三年廢入樂安縣伍相廟水經注弋陽郡隋開皇三年置東有虞丘郭南有子胥廟木陵故郡關在縣南一百三十里

僊居縣西北一百里舊九鄕今四鄕本漢縣地春秋時國春秋僖公五年楚人滅子奔黃注云在弋陽縣東南有亭是漢爲縣今縣北四十里古城是也漢書惠帝封功臣黎來蒼爲侯屬江夏郡宋書州郡誌云分縣立樂安縣以樂安山爲名唐天寶元年攺爲僊居縣南仙居山在縣西南二百里中有石室仙人所居北仙居山在縣壓山東元名樂安山唐天寶中勅攺爲仙居山縣取仙居爲名杏山在縣東北與仙居山隔谷去縣七里上有抱朴子鏈丹井竈仙迹甚多徧山皆杏樹谷河水在縣西八里水經注雲其水南出鮮金山北流合淮水俗謂之仙居水僊堂上陂在縣西南一十里梁武大同元年百姓堰谷爲六陂以漑田古縣在縣北四十里漢縣惠帝封功臣黎來蒼爲縣侯也仙人廟在縣西南二百里在南仙居山側無村相傳晉時抱朴子曾宰樂安縣人戶饉厄濟之以丹至今祭祀

固始縣東北一百一十五里舊十二鄕今六鄕本漢寢縣楚相孫叔敖子所封之邑在淮北故此邑迄今有叔敖祠甚靈異續漢書志攺爲固始齊梁俱屬豫州北齊置建州至梁末尋廢州又爲新蔡縣郡領固始一縣也後周又爲澮州以水名郡隋廢州縣額復弋陽焉皇朝並殷城縣入淮水經縣北八十里安陽山在縣東六十里山頂與霍縣分界大灌水在縣西四十里源出霧露山西南合決水水經雲灌水源出廬江金蘭縣褚先生論神出於江灌水間加林之中謂此水也俗音訛或爲澮水又有小澮水滭水在縣西五十里源出光山縣陰山北流入當縣水經雲滭水入弋陽南嶽山北流歷陰山關北注於淮俗謂之白露水決水在縣東三里源出霍山縣版石山流入縣界漢書雲決水出廬州雩婁縣南大別山北入安封縣又經蓼古城與灌水入淮茹陂在縣東南四十八里建安中劉馥爲揚州刺史興築以水漑田楚相祠在縣西北七十里期思城西五步太康地理誌云孫叔敖本期思城人爲楚令尹圗經云祠廟隳壊托夢於固始縣令段光復立祠庭期思城在西北七十里期思楚之下邑左傳楚王田於孟諸以期思公復爲右司馬杜預曰復遂楚期思邑公今弋陽期思縣也漢期思縣理蔣鄕屬汝南髙祖英布大夫賁赫告反封爲期思侯魏晉屬弋陽齊志屬西陽續漢書志有蔣鄕左傳僖公二十四年凡蔣邢茅周公之杜預曰蔣在弋陽期思縣自梁已來廢丁蘭木母冡在縣北丁村六十里大蘇山在縣東

四十里陶景山圗云霍山及牛山出藥艸其山東南角有伏石似牛復與霍山相接山中出石斛入貢廢殷城縣在縣南一百二十里大漢期思縣地屬汝南郡宋書州郡誌云僑立苞信縣於此後成實土按梁以項城縣爲殷城以鎭流人是也隋文帝以豫州苞信重名攺爲殷城縣取古殷城爲名至煬帝又立義州於此貞觀元年州廢來屬今並入固始縣霧露山在縣南一百六十里山頂與麻城分界圗經雲山在雩婁之境語訛呼爲霧露惲全湯在縣南山中去縣四十五里東流二里入灌水其湯緑色三月中虺毒不可入金漿澗水源出大蘇山六十八里入縣北灌水本名冷水唐幹封三年司馬陳順徳巡縣以此水白如漿攺爲金漿澗水澮水在縣西五里定城關在縣西四十里髙齊以南迫陳境因置關隋廢仙井山在縣西五十里傳云昔有仙人隱於此有石泉井數區木賊山在縣西南一百里出木賊艸

太平寰宇記卷一百二十七

欽定四庫全書

太平寰宇記卷一百二十八

宋樂史撰

淮南道六

滁州

滁州永陽郡今理淸流縣禹貢揚州之域春秋時爲楚地左氏傳曰楚子囊師扵棠今江都六合縣是也秦並楚置三十六郡此爲九江郡地二漢因之不攺晉屬淮南郡宋屬新昌郡齊因之梁大同二年割北齊州之新昌南豫州之南譙豫州之北譙凡三郡立爲南譙州居桑根山之西今州西南八十里全椒縣界南譙故城是也梁末喪亂地沒髙齊至天寶三年徙南譙州於新昌郡今之州城是也又攺北譙州爲臨滁郡南譙州領新昌臨滁髙塘三郡隋開皇九年廢新昌郡攺南譙州爲滁州因以爲名煬帝初州廢其地並入江都爲淸流縣唐武徳三年杜伏威歸順因置滁州又以揚州之全椒縣來屬天寶元年攺爲永陽郡乾元元年復爲滁州

元領縣三

淸流全椒永陽

州境

東西二百五里

南北一百七十三里

四至八到

西北至東京一千三百七十里西北至西京一千七百八十里西北至長安二千五百六十里東至揚州三百三十里南至和州二百里西至濠州二百六十里北至廬州愼縣界一百六

十二里西至【闕】

東南至和州烏江縣一百六十一里西南至廬州愼縣界一百六十二里西北至濠州二百二十六里東北至盱眙縣二百四十四里

戶

唐開元戶二萬一百皇朝戶主一萬八百三十八客九千八百三十四

風俗

與揚州同

姓氏

【闕】

人物無

土產

貲布舊貢

淸流縣舊二十一鄕今八鄕本漢全椒縣地屬九江郡梁爲頓丘縣隋初攺爲新昌縣又攺爲淸流縣因淸流水爲名淸流關山在縣西二十二里多野生牡丹淸流水西南自全椒縣界流入瑯琊山在縣西南十二里其山始因東晉元帝爲瑯琊王避地此山因名之滁河在縣東三里源自廬州愼縣來東南流入六合至瓜步入大江銅官山在縣北三里

全椒縣南一十里舊十三鄕今五鄕戰國時爲楚地本漢舊縣屬九江郡後漢世祖封馬成爲全椒侯晉攺爲南譙縣梁爲北譙郡北齊攺爲臨滁郡後周復曰北譙隋初爲滁縣梁大業初又爲全椒江都唐因隋制不攺武徳二年始屬滁州郡國志云後漢彭城劉平爲令虎自全椒縣渡江丁姑祠搜神記云淮南全椒縣有丁新婦者本丹陽人年十六適全椒謝家其姑嚴酷每使役皆有程限或違頃刻必加鞭笞不可堪處以九月七日自經而死遂有靈響聞於人間乃發言於巫祝曰念人家婦女工作不已使避九月七日今江南皆呼爲丁姑假九月七日咸以爲九月七日也吳平後其女幽魂思鄕欲歸永平中九月七日見形著縹衣戴靑蓋婢從其後至牛渚津求渡有兩男子共捕魚乃謂姑云與我爲婦卽當相渡姑罵之須臾有老翁乘船又至從求渡翁遂渡之至南岸姑曰吾是鬼神恩報厚徳翁還必有所獲翁至西岸見兩男覆水中有魚數千頭風飄上岸翁取魚歸俗以姑有靈遂立祠焉九鬭山在縣北九十四里一謂陰陵山江表傳云項羽敗東走烏江取此山過漢遣灌嬰兵追羽至此一日九戰因名九鬭山今山上石猶有磨刀礪鏃之迹尙存滁水在縣南一十六里其源出於廬州愼縣東流經滁揚二州入於江銅井山在縣西七十里上有井阜陵故城在縣西南

八十里漢縣廢城頡羮侯墓在縣城南古老相傳今無碑石矣

永陽縣東北三十五里舊十三鄕今七鄕本漢全椒縣地唐景龍三年析置取縣北永陽山爲名八石山在縣西南十三里故老相傳云有八仙人至壽春尋淮南王於此山經過各踞一石坐故號八石山來安水在縣東三里源出馬嶺山東流至來安村爲名入揚州六合縣廢頓丘城在縣東一里地理誌云宋明帝割秦郡頓丘以立新昌卽此處也

濠州

濠州鐘離郡今理鐘離縣禹貢揚州之域史記云昔禹會諸侯於塗山執玉帛者萬國卽郡西塗山是也按帝王紀云揚州之城當塗縣有禹塗山卽此地春秋時有鐘離子國世本云嬴姓徐之別號也左傳成公十五年叔孫僑如會具於鐘離杜預注云屬楚邑淮南縣也昭公二十四年楚子爲舟師以略吳彊吳人踵楚遂滅巢及鐘離而還史記楚平王時之邊邑卑梁與楚邊邑鐘離小童爭桑兩家交怨相攻滅秦並天下屬九江郡晉立鐘離郡宋因之宋明帝失淮北地復立徐州於此後廢帝攺號北徐州梁因之以昌義之爲北徐刺史鎭鐘離魏中山王元英將軍楊大眼率眾十萬來宼鐘離城北阻淮水魏人以州東郡陽作浮橋晝夜攻城分番相代義之善射每彎弓所向莫不應而倒一日戰數十合魏軍死者與城平會髙祖遣曹景宗韋叡二十萬來救魏軍大敗英與楊大眼脫身而走因輕騎追至洛口而還州後入髙齊文宣帝攺爲西楚州隋開皇二年攺爲濠州以界內山名郡大業二年又攺爲鐘離郡唐武徳三年杜伏威降攺爲濠州又攺臨濠爲定逺縣化名爲昭義縣領鐘離塗山定逺招義四縣武徳四年省塗山入鐘離天寶元年攺爲鐘離郡乾元元年復爲濠州本屬淮南與壽陽阻淮帶山爲淮南之險貞觀元年竇參爲相於是越淮割地屬徐州及徐州節度使張達封死子惜爲本軍所立常挫王師朝廷防失淮南之地蓋參不學無術昧於疆理之制所由至也自貞元以後州西渦口對岸置兩城刺史常帶兩城使以守其要濠守中間誤去水元和三年字又加水

元領縣三今二

鐘離定逺

一縣割出

招義【入四州】

州境

東西二百六十七里南北【闕】

四至八到

西北至東京一千一百五十里西北至西京一千五百七十里西北取虹縣路至長安二千三百七

十里西南至【闕】

東至楚州四百二十里南至廬州三百三十里北至虹縣一百八十里東南至滁州二百三十里西南至壽州二百二十里西北渡淮取蘄州路至徐州四百六十里東北至盱眙縣二百二十里從縣至楚州一百九十里

戶

唐開元戶二萬五千五十二皇朝戶主七千四百四十七客一萬八千六十四

風俗

揚州之域婚娶喪禮與諸夏不異率性眞直賤商務農其食秔稻其衣絁布地帶淮河皆通舟楫貨遷者米麥柴炭

姓氏

【闕】

人物無

土產

鐘乳雲母官絁

絹

綿

鐘離縣舊十四鄕今四鄕漢舊縣屬九江郡晉屬淮南郡安帝時因東郡燕縣流人在鐘離者多因置燕縣南齊復爲鐘離縣今縣東四里有古鐘離城卽魯昭公四年楚城鐘離是也至二十四年爲吳所滅之地塗山在縣西九十五里春秋左氏傳魯諸大夫對孟孫曰禹會諸侯於塗山執玉帛者萬國杜預注云在壽春縣東北應劭注漢地理誌云禹所娶塗山有禹墟太康地誌云塗山古當國夏禹所娶也山西又有禹村蓋禹會諸侯之地又帝王紀曰禹會諸侯於塗山在禹貢揚州之域今九江當塗縣有禹娶之地今邑界有當塗故縣存卽漢舊縣後廢莫耶山長老傳云古者於此鑄莫耶劍因以名山史記賈誼弔屈原篇云莫耶爲鈍注云屈原吳大夫也王僧防吳郡地理誌云吳人造劍陽曰幹將陰曰莫耶莫耶者幹將之妻名也又淮南記雲濠水合流千金塘流出縣西莫耶山是也雲母山一名濠上山在州東南四十里按神仙傳云雲母彭祖所服食人共傳采於此山今或有道者采取不已白沙山在州東八十里其山徧是白沙曹山在州南六十里古老相傳昔魏太祖東徵駐兵停此嶺因名曹山石膏山在州西南七十里其山多出石膏今采取無時洛水自定逺縣西白望堆入界與壽春縣洛水中流分界屈曲百八十里流至北部新城村南一十五里入淮按魏中山王元英大將軍楊大眼軍敗脫身走至洛口是也又梁天監四年後興兵伐魏舟師十萬以臨川王宏爲大都督沿江入淮軍次洛口澗是也濠塘山在縣南六十里有濠水出焉古老所傳山泉灌濠成塘故以爲名山穴出鐘乳並有蝙蝠白色於穴中倒懸微帶紫色居人或九月以後三月以前采取服之頗益壽觀魚臺在縣西南七里莊子遊於濠梁水見鯈魚出遊從容莊子曰是魚樂乎惠子曰子非魚安知魚之樂耶莊子曰子非我安知我不知魚之樂也按惠莊觀魚卽此臺也杏山在州南六十里按神仙傳董奉吳時居此山爲人

治病惟令種杏五株數年杏至萬株後服杏金丹得仙臨淮山在州東九十五里俯臨長淮山下有穴去水

一丈淮水泛濫其穴卽上髙水減其穴還低下有似山浮亦號浮山東濠水出縣南濠塘山東北流至州屈曲繞城東北流入淮西濠水出縣西南莫耶山北入淮西南自壽州界流入南華眞人塜在今州東二里相傳是莊周之墓在今開元寺講堂後古鐘離城在州東六里四面有濠左傳昭公四年楚箴尹宜舊城鐘離至二十四年爲吳所滅至後漢光武以爲侯國晉太康二年攺爲縣後爲郡今廢城存禹頭城在縣西一百一十七里按晉太元二年謝爲兗州刺史以爲馬頭城至義熙元年立爲馬頭郡緣山形爲名按顧野王輿地誌云其界卽當塗山國之舊地元屬豫州宋屬徐州齊因之梁大通元年刺史劉公茂移居新城從玆遂廢古當塗山城在州西一百一十七里漢爲縣屬九江郡武帝封魏不害爲當塗侯王莽攺曰山聚後漢還爲當塗縣安帝永初四年封成孝王冗爲當塗侯是此地按地輿志三國時荒廢按晉書太康九年復立屬淮南郡太康地理誌云其山在壽春東北今驗無差地輿志云卽夏禹所娶塗山氏之國也廢小東城在州東北三里按宋書大始二年築以鎭濠口此城至小初本無號後俗見在鐘離東北緣此號小東城北齊天寶元年以爲鐘離郡大建五年廢城無塹空餘其地今在濠口見爲城隍廟廢荊山堰在州西一百二十二里按梁天監十三年魏降人王足陳計求堰淮水以灌壽陽足引北方童謡曰荊山爲上格浮山爲下格潼沱爲激溝並灌鉅野澤武帝遂發徐揚人卒二十戶取五丁以築之令太子右衛率康絢防堰作役人防二十萬於鐘離南起浮山堰北抵巉石依岸築土合於中流十四年四月堰將合淮水漂疾輒復決潰眾患之或謂江淮之間多有蛟龍能乘風雨決壊崖岸其性惡鐵因是引東西二冶鐵器大則釡鍋小則鋘鋤數千萬斤沈於堰所猶不能合召伐樹爲井幹塡以巨石加土其上緣淮百里內岡陵木石無巨細必盡負擔者肩上皆穿夏日疾疫死者相枕蠅虫晝夜聲合是冬又寒甚淮泗盡凍士卒死者十八至十五年四月堰乃成其長九里下闊百四十丈上廣四十五丈髙二十丈深十九丈五丈夾之以堤並樹杞柳軍人安堵列居其上其水淸潔俯視邑居墳墓了然皆在其下其壽陽戍因移置八公山夾淮數百里皆爲水之所淹或謂詢曰四瀆天所以節宣其气不可久塞旣而昏霧下降而堰潰決殺數萬人其聲若雷聞三百里水中怪物隨流而下或人頭魚身龍形馬首殊數詭狀不可勝名今號其處爲荊山堰今渦水東岸是也彭祖廟在子城上東北角有堂塗山神廟在州西九十六里塗山頂惟有一堂雕木爲神按地輿志云塗山有神廟前盤中夾污邪容水每漧涸若祭祀者至其水輒隨出隨入多少給用祭祀還則無定逺縣南一百里舊十鄕今九鄕本漢東城縣地漢書淮南王傳漢文帝封淮南厲王長子良爲東城侯屬九江郡也王莽攺曰武城按梁天監三年土人祭丰據東城自魏歸武帝嘉之攺曰丰城立爲定逺郡又攺爲廣安郡定逺縣隋開皇三年廢郡畱縣大業十一年賊師孟讓燒刼縣廢唐武徳二年還於廢廣安郡置定逺縣天寶四年移於今治馬立城續漢書云當塗有馬丘聚卽徐鳳反於此古曲陽城在縣西北九十五里秦時爲曲陽縣王莽割入陰陵縣漢書地理誌云曲陽王莽攺爲延年亭應邵注曲陽在淮之曲陽故陰陵城在縣西六十里漢爲縣屬淮南郡漢書項借傳云羽敗於垓下潰圍而走騎將灌英追羽至淮過陰陵迷失道卽此處王莽攺爲陽陵又郡國志云陰陵在莫耶山南廢定逺城在縣西南八十五里古老相傳云梁魏交

並之日魏築爲壘在芟甫塘下流水出夾城西注蓋卽緣塘立名未詳指實按梁典普通七年九月一日胡龍牙虜芟甫城生擒五千人是也廢東城漢縣故城項羽自陰陵至此又南走烏江亭楊喜等斬羽於此在縣東南梁亦置臨濠卽於此在縣東廢閭城在縣西北一百五十里故老相傳云後魏大武南徵時築梁普通三年於中置西沛郡廢漆園在縣東三十里其地東西南北約方三百步唐天寶年中尙有漆樹一二十株野火燔燒其樹在古縣村西一百步卽楚國莊周爲吏之處今爲壠畝鵲甫亭按水經注載淮水又西北流經鵲甫亭南是也漆園觀在縣東北一百三十步唐道二年敕置取漆園爲名晉獻公塜在縣東八十里髙十丈古老相傳云晉獻公塜東去驪姫塜一千步今圗經云晉獻公塜一雙是也虞姬塜在縣南六十里髙六丈卽項羽敗殺姬葬此項羽廟在縣西六十里古老相傳云項羽旣敗迷於此地後立廟

太平寰宇記卷一百二十八﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷一百二十九

宋樂史撰

淮南道七

壽州

壽州壽春郡舊理壽春縣今理下蔡縣禹貢揚州之域秦並天下爲九江郡漢爲淮南國劉安反除國復爲九江郡漢魏以後爲揚州刺史理所東晉豫州又鎭於此自東晉以後常爲南北兩朝疆場彼廢此立攺變無恆各逐便宜不常厥所晉太和中袁眞據壽陽叛伏防著正淮論曰淮南者三代揚州之分也當春秋時吳楚陳蔡之與也戰國之末楚全有之而考烈王都焉號曰郢都城卽烈王所築西南小城卽楚相春申君黃歇所居秦並天下建立郡縣是爲九江劉項之際號曰東楚爰自戰國至晉之中興六百餘年保淮南者九姓稱兵者十一人皆亡不旋踵禍溢於世而終莫戒焉彼壽陽者南引終汝之利東連三吳之富北接梁宋平塗不過七百西接陳許水陸不出千里外有江湖之阻內保淮淝之固龍泉之陂良疇萬頃館六之貢利盡蠻越金石皮革之具萃焉苞木箭竹之族生焉山湖藪澤之隈水旱之所不害土產艸滋之實荒年之所取給其俗尙气力而多勇悍其人習戰爭而貴詐僞豪右並兼之門十室而七藏甲挾劍之家比屋而發然而仁義之化不漸刑法之令不及所以屢多亡國也按壽陽自晉至宋並屬南朝或爲揚州或爲豫州至齊末沒於胡人梁普通七年重克之太淸九年後魏河南道大行臺侯景率十三州來降魏將慕容紹宗追破景於壽陽梁以景爲大都督豫州刺史仍鎭壽陽二年景作亂舉兵向建業景中軍都督復以壽陽攺爲豫州隋開皇九年平陳攺爲壽州其城臨肥水北有八公山山北卽灌水自東晉至今皆爲要害之地隋爲淮南郡唐武徳二年杜伏威歸國攺爲壽州七年置都督督壽廖二州領壽春安封霍邱三縣貞觀元年廢都督府又以廢霍州之霍山縣來屬天寶九年攺爲壽春郡又置霍山縣乾元元年復爲壽州後唐天成三年爲順化郡軍節度周顯徳三年平淮南降爲防禦州舊理壽春縣仍移州於潁州之下蔡縣爲理所皇朝因之升爲忠正軍節度

元領縣六

下蔡【潁州割到】壽春安丰霍邱六安一縣廢

霍縣【並入六安】

州境

東西一百七十里南北五百六十五里東北至東京三千二百三十里東北至西京一千八百一十里東北至長安九百五十里東北至興元府二百四十四里南沿江至興元府三泉縣一百五十里南至利州五百五十里西至成州三百四十七里北至鳯州三百五十六里東南至興元府二百八十七里西南至武州覆津縣界二百五里西北至成州二百五里東北至鳯州河池縣界一百六十里

戶

唐開元戶二萬七百七十六皇朝戶主六千九百九十七客三萬六千五百六十

風俗

淮南之地人多躁急慓悍勇敢輕進斯地之使然也

姓氏

闕

人物

胡威字伯武淮南壽春人父質晉武帝問威卿孰與父淸對曰臣父淸畏人知臣淸畏人不知

蔣欽字公奕九江壽春給事孫防爲右防軍權嘗入其堂內欽母疏帳縹被妻妾布裙權嘆其在貴守約土產

絲布石斛貢茜艸絁

綿麻布

下蔡縣舊十五鄕今三鄕古之蔡國吳州來之邑左傳謂蔡成公自上蔡遷於州來謂之下蔡是也漢以爲縣屬沛郡梁大同中於峽石山築城以拒東魏卽今縣城也唐武徳四年攺爲淮州尋復下蔡之額屬頴州周朝平淮南移壽州於此峽石山淮水兩岸相對淮經中過山上立二城以防津要上有石中有馬迹十餘云是淮南王升仙之所下蔡故城水經雲淮水東岸又有一城卽下蔡新城也二城對據翼帶淮濆是也故曰下蔡有二處

壽春縣南二十五里元十三鄕本楚縣也戰國時屬楚史記云楚襄王二十一年秦將白起防郢楚襄王兵防東北保於陳城考烈王二十二年與諸侯共伐秦不利而去楚東徙都壽春命曰郢尋爲秦所滅以壽春爲縣屬九江郡東晉以鄭皇后諱攺爲壽陽隋復之歡樂井隋圗經云本名義也三伏之日炎暑赫曦男女往來气自短急望見義井則喜而行未至而憂旣至而樂故號歡樂井焉防裏吳志云權使孫紺大發卒屯防卽此也棘門史記云李園伏死士使刺春申君斬其頭投於棘門之外遂使吏盡滅春申之家注云棘門壽春城門也八公山一名肥陵山在縣北四里昔淮南王與八公登山埋金於此白日升天余藥在器雞犬防之皆仙其處石皆陷人馬之迹猶在故山以八公爲名廟前有碑齊永明十年所建黃建山在縣東北五十里徐靈寶云黃歇所遊之處今山猶有閭捨之迹靑岡髙一百步在縣西一十三里按晉書云謝敗苻堅於靑岡死者如麻卽此岡也淮水按水經雲淮水經壽縣西北肥水從縣西北入於淮謂之肥水淮水又北經下蔡縣故縣東岸又有一城卽下蔡新城也二城對據翼帶淮墳肥水東南自安丰縣界流入經縣北二里又西入於淮晉孝武帝大業元年苻堅攻晉軍至壽陽晉謝謝石拒之置陣肥水之上堅大敗而遁諸葛誕城在縣東一里魏甘露二年誕攻揚州刺史樂綝殺之乃與文欽叛保據此城大將軍司馬文王討平之初議者多欲急攻之大將軍以爲城固而眾攻之力屈若有外冦表裏受敵此危道也今三叛相聚於孤城之中天其或使同受戮也吾當以全防縻之可坐而制也誕以二年五月反三年二月破滅六軍按甲深溝而誕自困竟不攻而尅石城在縣北四里梁普通中作荊山堰遏淮水以灌壽春魏揚州刺史李憲懼水入城於肥陵山南築城以防水吳明徹堰在州西北三里徹爲陳將攻齊作此堰引葛陂水以灌壽春咄泉在縣東北十里淨界寺北一百步其泉與地平一無波浪若人至其傍大叫卽大湧小叫卽小湧若咄之湧彌甚因名咄泉按壽陽記云一名女泉也牛麓按古今塜墓記亷頗葬肥陵牛麓原掘泉三丈有一人衣服非常乃云我是肥陵山神葬地當吾直道更宜移之不爾害汝掌事者懼而移之謂之三鍬坑廢西壽春縣在縣西四十里壽春記云秦始皇二十三年置北臨淮水西壽春中有楚王祭壇注水經雲淮水經倉陵北又東北流經壽春故城西卽是也廢崇義縣在縣東南三里按宋略云太初元年遷金墉人於壽陽號爲崇義縣廢西曲陽縣城在縣東北八十三里南臨洛水按漢書地理誌云秦置九江郡有曲陽縣應詔日在淮曲之陽晉大康地裏志東海復有曲陽故此爲西曲陽縣廢北譙縣在縣東六十三里按輿地誌云宋明帝於淮南立梁郡領北譙縣於故曲陽地北譙蒙城二縣屬焉廢蒙城縣在縣南二百里按宋書志睢陽縣置南梁郡領睢陽縣防城虞谷熟陳義寧新汲崇義寧陵等縣自晉永嘉過江溫嶠立淮北之縣用牧流人至隋末廢故壽春縣在縣西一里縣前有時苗飲犢池按輿地誌云梁武尅壽春置豫州立梁南梁西汝陰武安四郡於城中置淮南州城也

安丰縣南八十里舊二十三鄕今一十九鄕春秋時六國地昔臯繇所封兼葬此地漢爲縣屬六安國續漢書郡國志屬廬江郡梁置陳畱安丰二郡於此隋罷郡縣屬揚州攺頴壽州芍陂在縣東一百步淮南子云楚相作期思之陂灌雩婁之野又輿地誌崔實月令云孫叔敖作期思卽此故漢王景爲廬江太守重建起之境內封給齊梁之代多屯田於此又按芍陂上承捭水南自霍山縣北界騶虞石入號曰豪水北流注陂中凡經百里灌田萬頃今陂上有令尹祠甚嚴灌水按水經注雲灌水經蓼縣禇先生所謂神出於此江之間卽此也九井按郭璞山海經云壽春有九井相連若汲一井九井皆動俗人以爲靈異不敢汲動或時隠見不常厥所俗傳云老子弟張所鑿也今縣界故張村見此井楚相孫叔敖廟在縣東北二里崔實云楚孫叔敖作期思陂以功冠歷代遂於壇上立廟廢陳畱郡在縣東北五里領浚儀小黃雍邱三縣廢置在下說廢安城府在縣南四里隋開皇十六年於白雀驛置

以近城故名焉廢浚儀縣在縣東北二百五十步爲陂塘下廢雍邱縣在縣南六十里廢小黃縣在縣西北三十里已上一郡三縣晉義熙十二年劉義奏置其陳畱郡浚儀雍邱兩縣隋開皇三年廢小黃縣唐武徳七年廢廢小肥陵縣在縣東六十里唐武徳七年廢廢小史埭在縣東五十二里此埭上原號施水又曰支津魏志武帝東徵孫權從東漕口至江際各爲柵柵口遣小史何文憲開因以爲名故安六城漢爲六安國本云六堰姓咎繇之後所封在南蓼城左傳楚公子燮滅蓼注云蓼國今安丰蓼縣鸖父亭郡國志云安丰南有鶴父亭

霍邱縣西南一百一十里舊十四鄕今十鄕古春秋蓼國在漢爲松滋縣故城在縣東十五里今縣本是梁所置霍邱戍天監四年使將軍呂儈璽北伐克取霍邱城是也隋開皇中攺爲縣唐武徳元年於縣置蓼州管松滋霍邱二縣九年廢蓼州及松滋縣霍邱入壽州安陽山在縣西九十里西屬固始縣東屬霍邱縣漢書地理誌云安丰西南有大別山又有陽泉縣今驗古迹陽泉縣在山西北安丰縣在山東北各取縣之一字爲名九仙山在縣南一百八十里上有九臼舊有九仙人

在此山中藥因名望道山在縣南一百二十里古老雲山形峭峻遙望似近去卽難到俗呼爲望到山今語訛呼爲望道山臨水山在縣西北九十三里西臨決水卽古蓼邑故名臨水山在縣西北山之東有古城地理誌所謂陽泉縣也丰水在縣西南十里源出窮谷本名窮水出六安國安丰縣窮谷又左傳云楚救潛司馬沈尹戍與吳師遇於窮谷今俗號丰水決水在縣南二百五十里說文云行流従水聲廬江有決水出大別山又蘇林解地理誌云雩婁縣有決水北至蓼入淮今據在雩婁縣城南屈曲至光州固始縣入淮今呼史水卽爲訛謬也廢安丰州在縣南四十里射鵠村東魏天平二年兩魏初分此地入梁大同元年徙舊安丰郡於此置州至太淸二年侯景破梁爲中軍大都督王貴顯以壽春降魏此州又入東魏北齊天保七年廢州爲縣遂以無期村置安丰縣入楚州隋開皇三年移就芍陂下此州遂廢古安丰州在縣西南一十三里北臨淮蓋春秋時蓼國杜預注云蓼國今安丰蓼縣所言安丰卽此城是也漢書地理誌云秦時於壽春置九江郡此縣屬焉又漢書髙帝元年屬衡山國五年屬淮南文帝十六年屬衡山國武帝元狩二年屬六安國王莽攺曰美丰晉遷江左祖約爲豫州刺史退還壽春領此縣梁天監元年移此縣於霍邱戍城東北置安丰至大同元年又攺爲安丰州此城遂廢廢霍邱縣按後漢朱湯九江壽春記金明城西南一百二十里有黃帝時霍邱城楚莊五年廢爲戍廢雩婁城按九江壽春記云金明城西南一百二十里有雩婁城堯之樓子城也廢銅城於九州壽春記云金明城一百三十里有城州銅邑廢安丰縣在縣東南三十八里後魏武定七年屬魏至北齊天保七年廢爲縣後射鵠村移來此開皇三年又移就芍陂塘尋廢廢松滋縣在縣東一十五里按古今地名記雲松滋縣一名祝松縣古鳩玆地也漢書地理誌云廬江郡有松滋縣王莽攺曰誦善漢書云髙後四年封徐厲爲祝玆侯東魏及周屬安丰州開皇三年廢廢雩婁縣在縣西南八十里按春秋襄公二十六年楚子秦人侵吳及雩婁杜預注云雩婁今屬安封郡也其後楚彊遂爲楚邑漢書地理誌廬江雩婁縣漢時爲侯國廢期思縣在縣一百八十里梁書天監四年於期思城置期思州陳置邊城郡隋開皇三年郡廢爲期思縣屬霍州大業十三年狂賊方獻伯攻破縣因此遂廢按漢書地理誌云豫州有期思縣山海經云淮在期思城郭璞注云期思縣屬光州今此城蓋移弋陽期思之名於此置廢決口縣在縣西一百五十五里梁普通七年於古城內立決口縣大通三年攺爲臨水縣水經云縣西蓼邑卽臯陶之封邑也其縣卽古陽泉縣泉從縣西南北流入決城古泉水之陽故名陽泉今水東見有古城廢義城在縣北四十里地理誌云宋髙祖立亦名三固縣後廢縣立戍

六安縣南一百一十里舊十二鄕今十鄕本春秋時楚之灊縣地也在漢爲盛唐縣屬廬江郡武帝元封元年南巡狩登灊天柱簿樅楊作盛唐之歌縣西二十五里有盛唐山因爲名隋攺爲霍山縣唐開元二十七年攺爲盛唐從舊名也梁攺爲灊山縣後唐同光初復舊晉天福中攺爲來化縣後復舊皇朝天寶四年攺爲六安縣仍並霍山縣入焉渒水枕縣西門外三十步源出多智山墮星河經縣北六百五十里入安丰界臯陶塜在縣北十五里按圗經云今置縣處則古之六縣也夏水紀臯陶卒封其後於英六注云臯陶塜在廬江縣則英布是其裔今縣北十三里有二古城一爲六合城一爲白莎城上有臯陶廟東五里有臯陶塜左傳文公五年楚人滅六與蓼城臧文仲聞而嘆曰哀哉臯陶庭堅不祀忽諸注云蓼與六皆臯陶之後霍邱縣爲蓼邑也廢霍山縣去縣五十里漢灊縣也春秋楚之潛邑史記云吳王閶闔四年伐楚取灊後復屬楚漢爲灊縣屬廬江郡梁天監四年於灊縣攺置霍州兼別置城隋初州廢卽爲縣城也隋末廢之並入盛唐天寶中又自盛唐割地以置焉開寶四年廢入六安縣霍山其一名曰衡山一名天柱山在縣五里爾雅霍山爲南嶽注云卽天柱也漢武帝以衡南遼逺纎晦封霍山爲南嶽故祭其神於此今其土俗皆呼爲南嶽太山黃庭內景玉經曰霍山下有洞房二百里司命君之府也有西北東南二門其中有五香芝飛華金缾之寶神蟾靈瓜食之者長年隋開皇九年以江南衡山爲南嶽廢霍山爲名山也嶽廟搜神記云霍嶽廟中有大鐡鑊受三十石至祭祀時水輒自滿事畢卽空三公山髙五里在縣南七十五里按山海經云霍山之道曰三公其山多毒蛇上有三石相去各數步一髙五尺一髙四尺一髙三尺大別山在新縣西南三百七十里尙書有大別山在廬江安丰縣西蘇村五峴山在新縣東三百一十里山有五峴九公山在縣西北三十五里山有九石柱似人形人號曰九公山廢霍州城梁天監二年置州大象元年廢州存縣廢邊城郡在新縣西一百九十八里晉時爲州宋時爲縣又爲州今廢廢開化縣在新縣西四十里按後漢書邊城有開化縣大業十三年廢武徳四年安撫使王洪讓置貞觀中廢潛城縣在縣西六十五里武徳五年廢取古潛城爲名

太平寰宇記卷一百二十九

欽定四庫全書

太平寰宇記卷一百三十

宋樂史

淮南道八

泰州

泰州理海陵縣本揚州海陵縣僞吳幹貞年中立爲制置院僞唐升元元年升爲泰州仍折海陵南五鄕爲泰興縣割楚州之鹽城縣攺招逺場爲縣至保大十年又攺如臯場爲縣並立泰州

元領縣五

海陵興化泰興如臯

一縣割出

鹽城還【楚州】

州境

東西一百七十里南北二百五十里

四至八到

新置州未有至東西京及長安里數東至通州三百里西至揚州廣陵界二十里南至大江七十五里北至楚州界四百里東南至如臯赤岸鄕界一百三十里西北至髙郵州縣城村界一百里東北至鹽城縣丁溪界二百里

戶

舊戶載揚州皇朝戶主一萬二千一百八十八客二萬二百八十三

風俗

同揚州

土產

鹽

海陵縣舊一十八鄕今八鄕故楚邑漢以爲縣屬臨淮郡晉立爲海陵郡唐武徳三年攺爲吳州置吳陵縣七年州廢復爲海陵縣揚州僞唐升元元年於此置泰州海在縣東二百二十里南接江口北接楚州鹽城縣界地胡逗州在縣東南二百三十八里海中東西八十里海北三十五里土多流人煮鹽爲業梁大淸六年侯景敗將北赴此州爲王僧辧軍人所獲海陵倉卽漢吳王濞之倉也枚乘上書曰轉粟西鄕水行滿河不如海陵之倉謂海渚之陵因以爲倉今海陵縣官置鹽監一嵗煮鹽六十萬石而楚州鹽城浙西嘉興臨平兩監所出次焉計天下每嵗所收鹽利當租賦二分之一孤山在縣東南二百十里段升之南兗州記云孤山有神祠側悉生大竹可以爲涔田焉伐之者必祀此神言其所求之數無敢加焉白土埭顧野王輿地誌云史宗所居卽蓬萊山寄書者麋博物志雲海陵縣多麋千萬爲羣掘食艸根其處成泥名曰麋民隨而種不耕而獲其利所收百倍露筋驛江徳藻聘此道記云江淮間有露筋驛今有祠存一名鹿筋驛云昔有孝女爲蚊蚋所食惟存筋骸而已天目山土山也在縣東六十里山有雙井相對其水淸洌呼爲天目山長老云帷天目山最髙大

興化縣北一百五十三里本海陵縣地屬淮南僞吳武義年中折爲招逺場尋攺爲興化縣屬揚州僞唐升元元年攺泰州千人湖在縣東北一百二十里故老傳云隋末有千餘人避難於此得見太平因號千人湖現有八湖在邑界

泰興縣南四十五里今五鄕本海陵縣濟南鎭地僞唐升元三年折海陵縣之南界五鄕爲泰興縣屬泰州孤山連邑界

如臯縣去州一百四十里三鄕唐太和五年析海陵之五鄕置如臯場屬揚州僞唐保大十年升爲縣如臯港在縣西一百五十步港側有如臯村縣因此爲名磨河山在縣一百二十里半在江水中

通州

通州今理靜海縣自唐以前地理與泰州同南唐李氏於海陵縣之東境置靜海制置院周顯徳中世宗克淮南升爲軍後以爲通州皇朝天聖元年攺爲崇州明道二年復故

領縣二

靜海海門

州境

東西一百二十五里南北六十五里

四至八到

西北至東京約二千里西北至西京約二千四百五十五里西北至長安約二千五百里東至大海八十里西至泰州三百五十里南至振山及大江一十五里北至泰州如臯縣界淸水港五十里東南至海州下口海門縣界六十里西北至蒲堰南淸水港如臯縣界六十里西北至石港場東大海一百五十里西南至海陵墮港南海中流六十里

戶

皇朝戶主八千八十七客二千七百

風俗

與揚州同

土產

鹽絲

貢幹鯔魚鰉魚醤蝦米

靜海縣三鄕隨州置管鹽場八古橫江在州北元是海天祐年中沙漲今有小江東出大海浪山軍山塔山隔山馬鞍山刀刃山以上並在江海之際海門縣東南隔海水二百餘里六鄕本東州鎭因州升爲海門縣

海陵監

海陵監煮鹽之務也唐開元元年置海陵縣僞唐於海陵縣置泰州以轄其監皇朝開寶七年移監於如臯縣置從鹽場之便近也

監境

東西一百九十里南北三百一十里

四至

東至隨州靜海縣界海岸西至泰州興化縣界南至泰興縣界並江岸北至楚州鹽城界

戶

皇朝管煎鹽亭戶七百一十八丁一千二百二十管鹽場八

南四場北四場

刺土成鹽法

凡取鹵煮鹽以雨晴爲度亭地幹爽先用人牛牽扶刺乃取土經宿鋪艸籍地復牽爬車聚所刺土於中上成澑大者髙二尺方一丈已上鍬作鹵井於澑側多以婦人小子執蘆箕名之黃頭欿水灌澆蓋從其輕便食頃則鹵流入井取石連十枚嘗其厚薄全浮者全收鹽半浮者半收鹽三簾已下浮者則鹵未堪卻須剰開而別聚澑鹵可用者始貯於鹵漕載入竈屋別役人丁駕髙車破皮爲窄連絡頭皮繩掛著牛犢鐵權鉤搭於艸場取采蘆柴芿艸之屬旋以石灰封盤角散皁角於盤內起火煮鹵一澑之鹵分三盤至五盤每盤成鹽三石至五石旣成人戶疾著水履上盤冒熱收取稍遲則不及收訖接續添鹵一晝夜可成五盤住火而別戶繼之上澑已澆者攤開刺取如前法若久不爬澑之地必鋤去蒿艸益人牛自新耕犂然後刺取大約刺土至成鹽不過四五日但近海亭場及晴雨得所或風色仍便則所收益多蓋久晴則地燥頻雨則鹵薄亭民不避盛寒隆暑専其生業故也然而收澑成鹽故不恆其所也

鹽課

亭戶每丁元額一年煎正鹽三千五石每平鹽一石秤重五十斤以平鹽三十折正鹽一石所鹽亭戶一千二百二十五丁每嵗煎正鹽四萬二千七百擔展收平鹽一十二萬八千一百擔而額外煎煉納官牛船價並鹽食支裝別收出利每年恆及二十萬已上石

利丰監

利丰監古之煎鹽之所也國朝升爲監在通州城內南三里管八場

四至

東至大海一百八十里西至泰州界陳墮港四十五里南至大江口一十里北至通州三里管八場

西亭利丰永興丰利

石港利口金沙餘慶

戶

管亭戶一千三百四十二計一千六百九十四丁每丁嵗煎鹽九十擔嵗收一十五萬八百五石

髙郵軍

髙郵軍理髙郵縣本揚州髙郵縣皇朝開寶四年建爲郡以縣焉直屬京師

軍境

東西一百五十里南北七十里

四至八到

西北至東京一千四百里西北至西京一千八百里東至泰州興化縣九十五里西至天長軍一百一十里南至揚州一百一十里西北至楚州寶應縣一百一十五里東至泰州海陵縣一百五十里西南至揚州江都縣一百二十里東北至楚州鹽城縣水路一百八十里西北至泗州旴眙縣二百五十里

戶

舊戶載揚州籍皇朝戶主一萬一千六百二十八客九千一百二十七

風俗

同揚州

土產

進鳬茈粉小香米荷包白魚鮓

髙郵縣舊二十四鄕今一十九鄕本漢舊縣是秦之髙郵亭因以立名三國時廢晉太康中復立隋大業中移於樊梁鎭永徽二年復舊所土山在縣西南按南兗州記云髙郵界有土山山上有土井石臼山下人時見人著朱髙冠徘徊井側或云古列仙之宅焉圖經云神居山運河在縣郭下通邵伯堰入揚州樊梁溪在縣北二十里源出天長軍石梁河下入縣界玉女井在郭下望仙橋下東齊道人刺道充與一女居井旁煉丹與女同日上升

天長軍

天長軍理天長縣本古之千秋縣唐元宗開元中以誕辰爲千秋節遂攺縣爲天長縣晉天福中江南僞命攺爲建武軍周顯徳四年平定江淮攺爲雄州國朝旣尅江南降雄州爲天長軍領縣事

軍境

東西九十五里南北九十里

四至八到

西至東京陸路一千三百里水路屈曲二千餘西至西京一千八百四十里東至揚州江都縣一百里西至泗州旴眙縣一百四十里南至揚州六合縣八十里北至楚州寶應縣三百五十里東南至建安軍九十八里西南至揚州六合縣一百里東北至髙郵縣一百一十里西南至泗州旴眙縣一百二十里

戶

舊戶載揚州籍皇朝戶主七千一百四十八客七千六百三十三

風俗

同揚州

土產

石梁溪魚爲上物舊貢

天長縣舊十九鄕今十八鄕本漢廣陵縣地唐開元二十九年於下阿村置千秋縣天寶七年攺爲天長縣梁防於石梁置涇州後廢道人山在城東南三十五里九頭山在城南三十五里山有九邱石梁溪源出

滁州界山澗中東流與木河同合木河出六合縣山澗中萬嵗湖在城西二里方圓三十里

建安軍

建安軍本揚州白沙鎭地僞吳順義二年攺爲迎鸞鎭是揚州大江入京口之岸皇朝建隆三年升爲建安軍雍熙三年仍割揚州之永鎭縣以屬焉

軍境

東西一百一十九里南北四十六里

四至八到

東至揚州六十里西至揚州六合縣八十里東至大江一里北至天長軍一百二十里東南至永貞縣寧鎭江口六十五里東北至髙郵軍一百八十里西北至泗州二百八十里西南至和州二百五十里

戶

皇朝戶主二千五十五客七千八百

人物風俗土產並同揚州

永鎭縣西北五十五里舊十六鄕今十鄕本漢江都縣地舊揚子鎭城唐髙宗廢鎭置縣因鎭爲名廣陵監丹陽監並置在縣郭每嵗鹽鐵使鑄錢一萬一千餘貫李升僞命攺爲永貞縣楊太祖墳在邑界卽唐末楊行宻據江淮稱僞吳者銅山小銅山並在縣西北八十里蜀江在縣西北淮字河北與江都縣分界

太平寰宇記卷一百三十

欽定四庫全書

太平寰宇記卷一百三十一

宋樂史

淮南道九

黃州

黃州齊東郡今理黃岡縣春秋子奔黃卽齊之與國也又爲魯附庸邾國之地今郡東南一百三十里臨江與武昌相對有古邾城是也卽史記謂昔顓頊之末孫有陸終者產六子第五子別爲曺姓歷代不絕至武王伐紂之後因封其裔子挾於邾爲諸侯卽此城也後爲黃國之境戰國時屬楚秦並天下置郡此卽南郡之地也漢爲江夏郡西陵縣地三國時初屬魏至吳赤烏三年使陸遜攻邾城常以三萬兵守之是此地晉爲西陽國宋爲西陽郡齊乂分爲齊安郡卽齊大保六年於舊城西南面別築小城置衡州領西安一郡陳武帝復廢衡州後周又置之至隋開皇三年罷衡州以齊安郡爲黃州帝初廢州又爲永安郡唐武徳三年復爲黃州置總管府黃蘄亭南司四州黃州領黃岡木蘭蔴城黃陂四縣其年省木蘭縣分黃岡置堡城縣分蔴城置陽城縣仍於廢城置亭州於黃陂縣置南司州十年廢南司州及亭州縣並屬黃州仍省堡城入黃岡貞觀元年置都督府天寶元年攺爲齊安郡乾元元年復爲黃州中和五年移於舊邾城南與武昌對岸

元領縣三

黃岡蔴城黃陂

州境

東西二百五十五里南北三百三十五里

四至八到

東北至東京一千九百里西北至西京一千七百里西北至長安舊路一千八百八十里取隋州路一千九百里東至蘄州一百五十二里南至鄂州武昌縣隔大江對岸北至兗州七百里東南至蘄州蘄水縣一百二十里西南至鄂州一百五十里西北至安州五百五十里東北至光州固始縣五百七十七里

戶

唐開元戶一萬一千五百一十二皇朝戶主七千三百四十二客三千六百九十

風俗

與蘄州同

人物無

土產

連翹松蘿白紵布貲布【見貢】

黃岡縣舊十五鄕今十三鄕本漢西陵縣地屬江夏郡齊曰南安縣地北齊置巴州後周又爲弋州皆此邑隋於此立郡理南唐中和五年隨移就大江邊木蘭山在縣西一百二十里舊廢縣取此山爲名今有廟在木蘭鄕永安城卽楚相黃歇所都隋攺爲黃州爲永安郡取此爲名今有永安鄕在縣西北約六十里崢嶸州卽劉毅破桓於此州在大江中與此山相近舊州城在縣西北一百一十七里舊州河在縣西北一百一十二里水流至團風大江口白沙闗在縣北一百二十里

蔴城縣東北一百七十里舊四鄕今六鄕本漢西陵縣周大象元年置蔴城縣唐元和三年三月並入黃岡縣後復置之山源出茶木陵山山上有城在縣東南一十里岐亭河在縣西北八十里唐武徳三年於縣置亭州取此爲名三角山在縣西北一百里龜鶴山甑山白額龍潭皆在縣境

黃陂縣西北一百八十四里舊八鄕今五鄕本漢西陵縣北齊武帝置司南州後周置黃州大象元年開柘淮於古黃州西四十里獨家村置黃陂縣屬齊安郡武湖在縣南二十里宋謝晦爲檀道濟所攻敗走被武湖戍主執送建鄴卽此地是也松湖郡國志云昔陂有喬松故謂之松湖大闊闗在縣東南一百九十里鵶翅山魯友山木蘭山皆在縣境

漢陽軍

漢陽軍一本故沔州也春秋時鄖國地左氏傳曰鄖人軍於蒲騷杜預注云鄖國在江夏郡雲杜縣東南楚滅之按鄖國今安州城是也戰國時屬楚秦並天下爲郡卽南郡地在漢爲安陸縣地後漢爲江夏郡三國誌云魏初定荊州屯沔陽縣以爲重鎭初使文聘爲江夏太守繼屯沔口吳大帝累攻不尅在吳亦爲重鎭使陸遜屯之故輿地誌云曽山臨江盤基數十里山下有城卽吳江夏太守所理之地晉立沔陽縣屬江夏郡故晉書云永嘉六年王惇表陶侃爲荊州刺史鎭沔州蓋此至宋齊梁因之後周於此置縣隋大業攺爲沔州蓋以沔水爲名防又攺爲沔陽郡則通有今竟陵之境之地唐武徳四年討平朱粲分沔陽郡置沔州天寶初攺爲郡至太和二年四月鄂嶽道節度使牛僧孺奏廢州以其地入鄂州四年又置復廢入鄂州周顯徳五年平淮南與江南畫江爲界江南以漢陽汊川二縣在大江之北故先進納世宗以汊川安州以漢陽縣置漢陽軍仍析漢陽縣地置漢川縣以屬焉

領縣二

漢陽漢川

軍境

東西九十二里南北二百四十里

四至八到

北至東京九百八十里西北至西京一千四百四十里西北至長安二千二百五十里東北至鄂州大江中流爲界三里至鄂州七里南至復州陸路八百里水路七百里西取銅家路至復州四百六十里東南至鄂州七里南至安州一百八十里東北至黃州水路相兼二百二十里北至黃州二百三十五里西南至復州水路一百里東北至鄂州界七里

戶

舊戶鄂州皇朝管戶主二千四百三十九客二千二百八十

風俗同鄂州

土產

貲布茨仁防茄菱仁【以上物貢】

漢陽縣舊六鄕今四鄕本漢安陸縣地屬江夏郡宋書州郡誌云晉於臨江山置屯陽縣屬江夏郡隋開皇十七年置漢津縣大業二年攺漢津縣爲漢陽縣在漢水之南居嶂山之陽爲名卻月城與魯城相對以其形似卻月故荊州記云河口北岸臨江水有卻月城魏將黃祖所守吳遣董襲之攻而擒之其城遂廢魯山劉澄之永初山川記云河口北岸臨江水有卻月城沔陽縣東有魯山山上有胡公祠荊州圖副云魯山城內有晉徵南將軍胡奮碑又有南平將軍董廣之碑爲討魯刻石以記事赤壁按荊州記云臨嶂山南峯謂之鳥林峯亦謂之赤壁江又圖云鳥林爲赤壁卽吳志所謂曹公臨荊州孫權遣周瑜程普爲左右督領屬人與劉備俱進遇於赤壁卽其地也漢水一名沔水西自汊川縣流入劉澄之永初山川記云沔口古文以爲滄浪水卽屈原遇漁父所云滄浪之水淸是也按韓詩外傳孔子聞孺子歌曰滄浪之水淸兮可以濯我纓則知是古歌非漁父所作蓋諷之沔水酈元注水經雲沔水上承沔陽縣之大白湖東南流曰沔水灄水酈元注水經雲江水又東合灄口水上承沔水流於安陽縣而東經灄陽縣北東流注於江刀環河以形灣曲象刀環

漢川縣北一百六十里六鄕析漢陽縣之地隨軍置漢川縣在江之曲故甑山城在縣東南四十五里梁天監中置甑山縣周大象三年廢

太平寰宇記卷一百三十一

欽定四庫全書

太平寰宇記卷一百三十二

宋樂史

淮南道十

安州

安州安陸縣今理安郡禹貢謂至於陪尾卽此地也春秋時爲鄖子國後楚滅鄖封鬭辛爲鄖公卽其地按郡城今在隕水之濵一名石僮故城云夢之澤在焉按漢水入三百里得隕口又入三百里得隕城卽楚邑也秦並天下置此卽南郡之地漢爲安陸縣屬江夏郡歷三國兩晉亦然咸和中分置安陸郡故輿地誌云安陸東南有新城卽桓元子徵石季龍所築南臨涢水卽今城是也宋齊因之故宋志云孝建元年分江夏置安陸郡則郡縣名之差也梁天監七年於此置南司州後廢州復爲安陸縣西魏置安州總管府後州攺爲鄖州及安陸郡隋文帝初郡廢而州存煬帝初州廢復爲郡唐武徳四年王世充攺爲安州領安縣云夢應陽孝昌吉陽應山京山富水八縣其年於應山縣置應州領應山一縣於孝昌縣置環州領孝昌一縣以富水京山二縣屬溫州攺應陽爲應城縣安州置總管管還應二州七年廢還應二州屬安州大都督府安中陽溫復沔光黃�九州六年罷都督府七年又置督安隨溫沔復五州十二年罷都督府天寶元年攺爲安陸郡依舊爲都督府督安隨郢沔四州乾元元年復爲安州梁爲莭鎭唐同光元年攺爲安逺軍節度晉天福五年以安州自爲藩鎭有兵戍宜降爲防禦州以李金全叛入僞唐初平定故也天福十二年復爲安逺軍周顯徳元年又降爲防禦州皇朝因之爲安逺軍節度

元領縣七今六

安陸孝感云夢應城應山

汊川【鄂州割到】

一縣廢

吉陽

州境

東西三百里南北二百七十里

四至八到

東北至東京一千一百里西北至西京一千二百里西北至長安二千二百里取隨州路一千五百九十里東至黃州三百一十里南至漢陽軍三百一十里西至郢州三百二十里北至信陽軍二百五十七里西南至復州三百四十里西北至隨州一百五十一里東北至光州四百四十三里

戶

唐開元戶二萬二千二百二十一皇朝戶主四千二百七十六客八千三百一十一

風俗

與復州同

姓氏

【闕】

人物

黃香字文彊江夏安陸人號爲黃童天下無雙唐郝處俊安陸州人爲相諫髙祖不可以國事付天后也

土產

靑紵布唐筍茶

晉劉昆爲並州刺史與兄子南兗州刺史演書云前得安州幹茶二斤皆所需也汝可信信致之

安陸縣舊十二鄕今四鄕本漢舊縣屬江夏郡宋孝武帝孝建元年分江夏置安陸郡劉澄之宋永初山川志云安六縣居鄭城橫山古陪尾山也尙書禹貢熊耳外方桐柏至於陪尾石巖山荊州記云安六縣南十五里有石巖山下臨鄭水張昌作亂織竹爲籠衣以五采著此山上置肉其下而集百鳥以惑其眾卽此山也涢水古淸水左傳吳敗楚於柏舉従之及淸是也南流注於沔謂涢口云夢澤在縣東南濶數十里

南接荊湖白兆山在縣南三十里大安山在縣西六十里

孝感縣東南一百里舊六鄕今四鄕本漢安六縣地宋於此置孝昌縣屬江夏郡後魏於此置楚州後周武帝二年攺爲嶽州及爲嶽州郡隋廢之唐武徳四年置環州秦廢州縣屬安州元和三年與應城二縣並入云夢咸通中再置後攺爲孝感縣皇朝天寶三年並吉陽入焉大伍山小伍山並在縣東北一百二十里兩山疊嶂逺望如行伍俗以爲名環水在縣一十五里源出應山縣西雞頭山初流一百步繞山環流因名環水南流吉陽城東過下通云夢汊川縣界鳳凰岡盛詧荊州記云安陸縣東四十里南有鳳凰岡昔有鳳凰產乳其上又晉穆帝永和四年鳳凰將九子棲集其上山下有黃瓊宅卽魏郡太守黃香墓焉胭脂石廟在縣北六十里有自升石屋古老相傳胭脂石廟未詳其由廢吉陽縣在縣北六十里本安陸縣地梁於此置平

陽縣屬汝南郡後魏大通十六年攺汝南郡爲重城郡又攺平陽縣爲京池縣保定九年於此置環州隋大業二年攺京池縣爲吉陽縣在吉陽山下因以爲名元和三年並其地入應山縣復置焉皇朝開寶二年並入孝感九宗山劉澄之宋永初山川記吉陽縣西有九宗山東防水西防水二水皆出邑界新市郡國志云後漢書謂王鳳王常起新甫平林之兵是此浮城郡國志云吉陽縣東有蒲騷城今俗名浮城卽左傳謂鄖人軍於蒲騷卽此也

云夢縣東南七十里舊六鄕本漢安陸縣地後魏大統十六年於云夢古城置云夢縣因以爲名屬陽城郡隋罷郡以云夢屬安州江夏故城漢爲郡城在今縣東南是也防城郡國志云春秋爲防國尙書云云土夢作乂又有烏徒村卽楚鬭伯比外家處生鬭谷於莬爲楚令尹子文是也楚襄王廟在縣東子城內相傳祭祀焉

應城縣西南八十里五鄕本安陸縣地宋於此置應城縣後魏大統十七年攺屬河南郡其年又攺爲祁水郡隋大業二年攺爲應陽縣唐武徳四年攺爲應城縣復舊名也元和三年與孝昌同廢並入云夢後復立州焉梁開平元年爲國諱攺爲應陽縣後唐同光元年復舊名溫泉在縣西南三百二十里人靜則泉淸人閙則沸五茄山在縣東十三里五茄村

應山縣北一百八十里五鄕本漢隨縣地屬南陽郡梁大同二年分隨縣置永陽縣兼立應州於此防廢以其縣屬平靖郡開皇十八年攺永陽縣爲應山縣北近應山以爲名大龜山在縣北六十里荊州記云義陽郡南一百三十里有石自然若龜形石龍山在縣東北二十五里山上盤屈至於澗底有五色石如龍形荊州記云永陽縣北五十里石龍山出石斛如金釵雞頭山在縣東北九十里有二山逺相向如雞頭欲鬭之狀汊川縣南北一百三十里六鄕漢安陸縣地後魏置汊川郡唐武徳四年分漢陽縣置汊川縣屬沔州城廢屬鄂州周顯徳五年平淮南畫江爲界江南以漢陽汊川二縣在大江之北故先進納世宗因以汊川安州陽臺廟在縣南二十五里有陽臺山山在漢水之陽山形如臺按宋玉髙唐賦云楚防王遊雲夢之澤夢神女曰妾在巫山之陽髙邱之阻朝朝暮暮陽臺之下遂有廟焉今誤傳在巫峽中縣今裴敬爲碑以正其由內方山在縣九十里枕漢江尙書內方至於大別孔注云大別內方二山漢水所經乃此山也小別山在縣東南四十五里左傳定公四年吳子伐楚令尹子常濟漢而障自小別至於大別杜注漢水至大別南入江然則此二別在江夏界山形如甑土諺謂甑山漢水在縣東南四十五里禹貢嶓冢導漾東流爲漢又東爲滄浪之水過三澨至於大別南入於江孔注泉始出山爲漾水至漢中東行乃爲漢水涢水在縣東十七里源自隨州棗陽縣大紅山經云夢入縣界左傳定公四年吳従楚師及淸淸須水之別名汊水在舊縣南一里源出郢州長壽縣磨石山東南流名澨水至復州景陵縣界名汊水又東南流入當縣舊水在縣南一百一十三里従當縣洗水流於漢江左傳定公五年楚子奔隨將涉於成舊杜注江夏竟陵縣西有舊水廢甑山城在縣東南四十五里枕漢江梁天監中置甑山縣周大象三年司馬消難奔陳此城遂廢唐武徳九年移州就甑山鎭今廢

信陽軍

信陽軍今理信陽縣本申州也春秋時屬楚卽古申國之地也周宣封舅之國秦並天下爲郡此卽屬南陽漢置平氏縣今州卽平氏縣義陽縣鄕之地漢書屬荊州部功臣表武帝以此都尉衛靑擊匈奴有功封爲義陽侯卽此也漢平氏縣屬南陽郡王莽攺曰平善屬荊州二漢爲南陽江夏二郡地魏志文帝分南陽立業陽郡居安昌城領安昌平林平氏義陽平春五縣故蜀志曰先主徵吳退軍時義陽傅彤防後拒戰兵士已殫吳將勒令降彤罵曰吳狗何處有漢將軍降者遂戰沒晉武帝泰始元年割南陽之東鄙復置義陽郡封安平獻王孚次子望爲義陽王又有石城徒居仁順卽今州是也晉武帝攺漢司校尉爲司州領河南河內之地元帝遷都淪陷劉石安帝時以流入在南郡者卽偏立南義陽於南郡郭下宋武帝以晉義熙中北平闗洛河南底定復置司州於虎牢少帝景平初復陷百姓南出多荊豫之界文帝元嘉末立司州於汝南懸瓠尋亦廢省是嵗於北義陽復立司州齊因之故輿地誌云義陽有三闗之險謂平靖等闗是也其武陽黃峴二闗在安陸郡應山縣界北接陳汝控帶許洛宋齊已來嘗爲邊鎭梁天監元年攺爲北司州後尋祗爲司州至三年爲魏元英所陷後魏旣得司州乃攺爲郢州至周武帝攺郢州爲申州隋開皇初攺爲義州大業中廢州復爲義陽郡唐武徳四年又立申州領義陽中山二縣八年省南羅州以羅山縣來屬天保元年攺爲義陽郡乾元元年復申州皇朝開寶九年以戶少降爲信陽軍仍並羅山鐘山二縣入信陽爲一縣

元領縣三今一

信陽

二縣廢

羅山鐘【已上並入信陽】

軍境

東西一百三十里南北一百三十五里

四至八到

東北至東京七百五十里西北至西京九百里西北至長安一千七百一十里東至光州二百二十里南至安州二百五十里北至蔡州二百八十里東南至光州二百六十里西北至隋州二百四十里西北至唐州二百五十里

戶

唐開元戶二萬一千二十皇朝戶主一千二十客四百四十六

風俗

與安州同

姓氏

【闕】

人物

王贊義陽人

土產

舊貢緋葛白紵布花蛇茶

信陽縣二十二鄕今六鄕本漢平氏縣義陽鄕之地魏志云文帝黃初中分平氏立義陽縣蓋在石城今鐘山縣東南三十里石城是也皇朝開寶九年六月降州爲軍仍並羅山鐘山二縣入太平興國元年攺爲信陽縣淮水西自唐州桐栢縣界流入東北經縣去縣三十七里桐柏山其陽有淮瀆祠義陽山在縣五十步卓斧山上有寺下有潭在縣西北五十里董奉山在縣西南六十里昔董奉居於此山學道得仙有祠存焉震雷山在縣東南二十里浉水南至隨州隨縣界流入注水經雲浉水一帶三川亂流北注經賢首山西天井水經注云義陽郡城南一十五步對門有天井周百餘步故平靖闗城在西南七十六里舊有此闗不知何代創故齊志義陽有三闗之塞此其一也武陽黃峴一闗在安州應山縣界長老傳云此山因闗爲障不營濠隍故名平靖闗故曺城在縣東三十五里梁將曺景宗將兵侵魏所築廢羅山縣在州東一百一十里本漢�縣地梁武帝置西汝南郡於此開皇三年並入鐘山縣十六年於鐘分置羅山因山以爲名屬申州唐武徳四年置南羅州領羅山一縣八年州廢以縣屬申州皇朝並入信陽縣羅山在縣西南九里淮水經縣北去縣二十里廢鐘山縣在州東南八十里本漢之�縣屬江夏郡宋永初屬義陽郡髙齊於此置齊安此郡後攺爲萬嵗郡隋開皇三年罷郡爲齊安縣仍屬申州四年以近鐘山故攺齊安爲鐘山縣皇朝並入信陽淮水經縣北四十里澀水出縣南霸山七十五里山石之間波流塞澀因以爲名鐘山在縣西信陽縣界石人谷在縣西三十里谷內有石人九塞淮南子云大汾澠阨荊阮方城殽陂井陘今疵自注居庸是謂九塞今羅山卽澠之塞也石城山山甚髙峻在故縣東南卽呂氏春秋之九塞也此是其一晉於北山上置義陽郡今廢城猶在石城山南有天井濶百步

太平寰宇記卷一百三十二

欽定四庫全書

太平寰宇記卷一百三十三

宋樂史撰

山南西道一

興元府

興元府漢中卽今理南鄭縣古梁州之境虞舜十二牧梁其一也周官合梁於雍今州又爲雍州之域春秋戰國地並屬楚秦置三十六部漢中其一也漢髙帝封漢王都於此後漢末張魯據有其地因攺漢中曰漢寧建安二十年魏武帝復置漢中郡仍於安陽西城置都尉治三國時劉蜀破魏將夏侯淵遂有漢中故蜀志曰先主爲漢中王還成都又入於蜀至漢後主以蔣琬姜維相繼屯守後聞魏將鐘防埋兵闗中維表請分將防安陽闗口後主不從旋至敗亡王隠晉書云魏末克蜀分廣漢巴涪陵以北七郡爲梁州理漢中之沔陽今州八十四里沔陽故城是也歷晉太康中州又移理漢中郡領郡八後李特據蜀漢中又陷爲柏元王子平蜀梁州刺史復理漢中郡譙縦時又失漢中刺史寄理魏興郡今金州也譙縦滅復理漢中之苞中縣今苞城縣也東晉末又移理城固至宋初領郡二十宋已後又分置秦州亦理於此或論漢中實爲巴蜀捍蔽故先主初得漢中曰曺公𨿽來無能爲也是以蜀巴有難漢中輒沒自公孫述劉備李雄譙縦據蜀漢中皆爲所有民擄接畛又爲威禦之鎭至梁武帝大同元年使大將蘭欽克梁州復移在南鄭縣卽今郡也至蕭齊明帝初登位後魏大將元英率兵十萬通斜谷圍南鄭刺史蕭懿守拒百日不下後魏亦置梁州及漢中郡按梁書雲天監三年刺史夏侯道遷以州叛入魏大同初復之元帝末又陷西魏也西魏又因之周奄升又攺曰漢川郡隋開皇初郡廢而州如故大業初州廢復爲漢川郡唐武徳元年置梁州總管府管梁洋集興四州領南鄭褒中城固西四縣二年攺城固爲唐固割兩縣置褒州三年置白雲縣七年攺總管爲都督督梁洋集褒五州梁州領南鄭褒中城固白雲四縣八年廢褒州以西金牛二縣來屬九年省白雲縣入城固貞觀三年復攺唐固爲城固褒中爲褒城六年廢都督府八年又置依舊督梁洋集壁四州開元十三年攺梁州爲褒州依舊都督府二年又爲梁州天寶元年攺爲漢中郡仍爲都督府乾元元年復爲梁州徳宗以朱泚之亂幸梁洋眞元元年升爲興元府皇朝因之

元領縣六今三

南鄭城固褒城

二縣割出直屬京師

西縣三泉

一縣廢

金牛入褒城

州境

東西一百二十五里南北四百八十里

四至八到

東北至東京取斜谷路二千五百三十三里取洋州駱谷路一千九百六十三里東北至西京取駱谷路一千五百八十里取斜谷路一千七百八十九里驛路一千七百八十里東北至長安取駱谷路六百五十二里取斜谷路九百三十三里驛路一千二百一十三里東至洋州二百二十里南取巴嶺路至集州三百里西至集州五百里北至太白山路至鳯翔府六百七十里東南至洋州三百九十里西南至利州三百九十里西北至興州二百八十里東北至洋州興道縣界八十六里西北取斜谷橋閣路至鳯州三百八十里

戶

唐開元戶三萬七千四百皇朝管戶主一萬一千三百六十四客六千一百七十

風俗

漢州土地寛平泉源淸潔俗多淳謹不尙浮華姓氏

【闕】

人物

張騫漢中人

李固漢中人爲太尉

土產

唐貢紅花胭脂夏蒜冬筍糟藥物今貢胭脂蠲紙紅花

南鄭縣舊二十四鄕今五鄕本漢舊縣屬漢中郡後魏廢帝三年攺爲光義縣移理州東光義府隋開皇初復爲南鄭縣大業八年移南縣理郡西城南臨漢水卽今所理斜谷路在府西北入斜谷路至鳯州界一百五十里有橋閣二千九百八十九間險板閣二千九百九十二間仙臺山玉女山在縣南一百九十里上有古城三門不可登山山時聞鐘磬之聲道家開生經云此山仙人玉女所居之地也玉女潭在縣西南二十八里源従褒城縣南梁山下來旱山在縣西南二十里周地圖記雲山上有雲卽雨故諺云牛頭戴旱山晦家中幹谷莫相貸傍有石牛十二頭一云五頭蓋秦惠王所造以紿蜀者山下有石池水多蒓菜梁山爾雅云晉望也有南方之美者有梁山之犀象焉州因山名太巴嶺山在縣西南一百九里注水經雲防水出巴嶺山北流經防州又周地圖記云此嶺之南是古之巴國也黃牛山在縣西南五十里山有石黃色逺望如牛故

曰黃牛山山下有黃牛川十道記云黃牛川有再熟之稻土人重之天池山上有池方二十里冬夏不竭漢王堆西廣漢水側有髙阜卽髙帝遊憩之地故漢人於此阜立祠甚靈迄今人畏莫敢人慢武鄕谷在縣東北三十一里十道記云在縣南卽諸葛孔明受封之地拜將壇漢髙祖初爲漢王欲東下拜韓信爲將因築此壇受命街亭三國誌云魏將張郃與蜀將馬謖戰於街亭謖違諸葛亮莭制軍大敗亮乃戮謖上表自貶美農臺梁州記云後漢安帝時太守恆宣每至農月親載耒耜以登此臺勸民故後號曰美農臺在郡西絕棧漢書項借立沛公爲漢王張良因說沛公燒絕

棧道示無東意終因漢中以定天下所有棧在郡東褒中古褒國都尉理在府西三十三里文川梁州記云範柏年漢中常謁宋明帝因言及南海貪泉帝問柏年云卿鄕中有此水名不柏年對曰臣漢中惟有文川武鄕防泉讓水足以表名帝善其對防津在龍岡山北臨漢水南帶防津龍溪道家雜記張魯女嘗浣於山下有霧蒙身遂孕後恥之投漢水而死魯因女於龍岡山頂後有龍子數來遊母墓前遂成溪徑漢水一名沔水裴秀云漢氏釋淮氏秩漢水以其國所氏爲四瀆焉衛康公祀漢用三牲玉珪有車馬紺蓋兩靑龍如五嶽也漢中故城漢髙祖所都故城在今縣東北白雲故城後周武帝大和中於此立白雲縣廢城在

今縣東

城固縣七十二鄕今九鄕漢舊縣有南北二城相對按四夷縣通記云城固今縣東六里故北城是以有南城故謂此爲北城周地圖記云後魏宣武帝正始中城固縣移居壻鄕川卽今理三嵎谷在縣西九十里周帝圖記云此三嵎山上有三峯如覆鼎足也斗山在縣南五里周地圖記云斗山上下有石穴道家開山經云斗山凡五穴一通昆侖山一通隴山一通武當山一通靑城山一通長安穴穴中有千嵗蝦蟆名爲肉芝得而食之壽千嵗山側有白鹿時見焉卽此山也壻水在縣東九里注水經云左谷水出漢北卽智水也北聴山山下有穴水穴水東南流歷平川謂之智鄕水曰智水房公房升仙之日壻知行未還不獲同偕雲路約以此川爲居言無繁霜虎蛟之患其俗以爲信然因號爲壻鄕水卽名壻水黒水源出縣西北大山諸葛亮牋云朝南鄭暮宿黒水

褒城縣西三十三里舊十四鄕今五鄕本漢褒中縣以其當褒斜大路故漢都尉理此其褒國城爲褒水所壊蓋後漢宋曺魏初移於今理東晉義熙宋梁州刺史理此仍攺爲褒中縣後魏正始中又於此立褒中郡故周帝圖云後魏分漢中郡之褒中武鄕二縣立褒中郡後周天和元年攺武鄕爲白雲縣而褒中郡領褒中白雲二縣隋初郡與縣並攺爲褒內三年罷郡以縣屬梁州仁壽元年攺爲褒城義寧二年又攺褒中貞觀三年又攺褒城牛頭山山形如牛頭髙百仞云覆如笠卽雨故彼一號爲戴笠山石門輿地誌云石門在褒中之北漢中之西是爲全蜀之險是也黃鹿谷在縣東二十里以山多鹿故土人因名黃鹿山衙嶺山在縣西北九十八里褒水源出此山至縣理東注漢水斜水源並出西北衙嶺山褒水出褒中故曰褒水丙水源出縣西北牛頭山輿地誌云按河南及巴陵昆陽並有丙穴水出嘉魚卽此數也褒谷在縣北五十里十三州誌云昔蜀王従卒數千出獵於褒谷西溪秦惠王亦畋於山中怪而問之以金一筐遺蜀王及報欺之以土秦王大怒其臣曰此秦得土之端也秦王未知蜀道乃刻石井五頭置金於尾下僞如養之者言此天牛能屎金蜀人見而信乃令五丁共引牛成道致之成都秦始知蜀道而亡蜀今地接故金牛縣界漢陽闗在縣西北卽漢時所立也蜀先主時破魏軍殺大將夏侯淵於此也甘亭闗在縣北入斜谷一十里唐文宗時溫造爲興元莭度使赴任所將近漢中大雨平地水尺餘若不可進禱雞翁山神疾風驅云卽時晴霽文宗聞其事曽造入見得詳言當時靈貺明日下詔封雞翁山神爲侯廢金牛縣在州西一百八十里本漢褒縣地唐開元十八年按察使韓朝宗自縣西四十里故縣移就白土店置卽今縣是南臨東漢水西臨陳平水其舊縣卽漢葭萌縣地東晉孝武帝分葭萌置綿谷縣唐武徳二年分綿谷縣於通谷鎭置金牛縣廢後於故城置白牢闗唐廢入褒城縣爲西縣

西縣

西縣舊十四鄕今九鄕按郡縣道裏記云西本名白馬城因山以名縣又曰浕口城卽宋於此城偏立華陽郡周城國記云後魏宣武正始中分沔陽縣地置嶓冡縣屬華陽郡開皇三年罷郡置白馬鎭於古諸葛城縣理不攺大業二年攺嶓冡縣爲西隅以縣西南有諸葛所立西樂城以名之張魯城理於此本屬興元府皇朝平蜀後以此縣當要衝申奏公事直屬朝廷

縣境

東西九十里南北四百一十里

四至八到

圗經未有至二京里數東至興元府褒城縣七十里西至三泉縣一百六十里南至興元府南鄭縣並三泉縣界一百一十里並是大山不過鞍馬北至縣界嘉魚鄕鳳州界三百里東南至興元府南鄭縣界一百一十里西南至三泉縣界一百一十里不通鞍馬東北至鳳州界三百里西北至興元順政縣一百五十里

戶

舊戶載興元府皇朝管一縣戶主一千七百四十三客一千七百一十四

風俗土產並與興元府同

事迹

諸葛城卽諸葛孔明拔隴西千餘家還漢中築此城以處之因取名焉白馬山漢水記云西縣有白馬山又張衡家傳云衡於浕口升仙時乘白馬後人遙望山上往往有白馬因以爲名亦神仙十化之一也浕水源出縣北四十五里獨石谷南流經縣西二百步南注漢水漢水在縣南一百里東流西樂城古城甚險因號爲張魯城在縣四十里沔陽故城在縣東南六十里沔陽故城是南臨漢水隋開皇三年廢曹魏末梁州曽理於此蜀先主曽於此城設壇卽王位百牢闗在縣西南隋開皇中蜀以蜀路險號曰百牢闗一云置在白牢谷諸葛武侯冡在縣東南一十里與妻合冡塟焉

三泉縣

三泉縣舊三鄕本漢葭萌縣地後魏正始中分置三泉縣以界內三泉山爲名唐天寶元年自縣西南一百二十里故縣移理今嘉陵江東一里闗城倉陌沙水西置卽今縣理也皇朝平蜀後以此縣路當津要申奏公事直屬朝廷

縣境

東西一百五十里南北六十里

四至八到

至西京路已載梁州東至縣西一百五十里西至利州一百七十里南至集州七百里北至興州三百二十里又至階州五百里東南至興元府四百里西南至利州三百五十里

戶

舊戶都入梁簿皇朝戶主一千一百二十客一千七十

風俗

土產無所出

事迹

嶓冡山在縣東二十八里禹貢曰岷嶓旣藝又山海經云嶓冡之山漢水出焉而東流注於江亦曰沔水龍門山在故縣西七十里大寒水在故縣南五十里西流至龍門山入大石穴三泉故城唐武徳四年置以縣北二十五里山下有三泉水爲名屬利州在州東北一百五十里漾水一名漢水一名沔水源出縣東二十八里嶓冡山按顏師古注漢書云漢上曰沔今縣南有故漾水闗卽漢李固解印綬處今有冡有嘉陵江在縣西半里

太平寰宇記卷一百三十三

欽定四庫全書

太平寰宇記卷一百三十四

宋樂史撰

山南西道二

州

州河池郡今理梁泉縣禹貢梁州之域戰國時爲秦地秦並天下爲隴西郡漢髙帝分隴西郡置廣漢郡武帝分廣漢西部置武都郡領九縣其屬有故道河池二縣今州卽二縣之地也三國時屬魏明帝太和三年其地沒蜀魏平蜀後爲雍州地其地本氐羌所居漢獻帝建安中有楊騰者爲部落大師騰子駒勇健多計略始徙居仇池至宋武帝封楊盛爲武都王其子元及弟難當亦相爲王文帝元嘉十八年難當傾國南防規有蜀土文帝遣裴方明討之難當奔後魏太平眞君二年拓定仇池其年於此城立鎭太和元年置固道郡延昌中以固道郡置南岐州廢帝三年攺南岐州爲州因州郡有鸑鷟山爲名按成州同谷縣本是鳯州西界縣南有鳯凰山因爲州名大業三年攺爲河池郡武徳元年復爲鳯州北接蕃戎東綿秦漢天寶元年攺爲河池郡乾元元年復爲鳯州爲蜀升爲武興軍節度使後唐三年降爲防禦州今爲團練州

元領縣四今三

梁全兩當河池

一縣廢

黃花【並入梁泉】

州境

東西百八里南北三百七十六里

四至八到

東北至東京一千八百八十里東北至西京一千四百六十里東北至長安六百里東北至鳯翔府隔牙關三百五十里西至成州二百七十里東至興元府三百八里北至隴州三百七十里東南至洋州三百八十里不通鞍馬西南至興州長舉縣靑泥嶺爲界一百九十六里西北至秦州五百三十里東北至鳯翔府陳倉縣大散關爲界一百四十里

戶

唐開元戶五千九百一十八

風俗

土少桑麻婦人無機杼之勤至於井稅之布帛口食之鹽酪皆資於他郡焉

姓氏

【闕】

人物無

土產

蠟燭【貢】麝香【貢】石斛葛根蓬累子

梁泉縣舊四鄕今三鄕本漢故道縣地故道今兩當縣是也此元爲戍三國時司馬懿禦蜀寇此廢戍攺置梁泉縣以界內梁山泉爲名屬故道郡隋開皇三年罷郡屬州唐倉柵唐立倉廩至今謂之唐倉柵也長松山三松山在縣南五里周地圖記雲山有三峯並有長松因名紫柏阪龍女山在縣東八十七里周地圖記云其山兩頭髙狀似龍形故以爲山名多紫柏故華陽國誌云梁泉縣東北八十里有紫柏阪父子崖神在縣東北二十里周地圖記云有大小木若相懷抱因名爲父子崖其下置神祠嵗終則集境內於此亭祭之水旱亦祈之故道水在今州理卽故道川也回車戍在縣南一百六十六里梁太淸五年北魏遣雍州刺史達奚武爲大都督及行臺楊寛率眾七萬由陳倉路取回車戍入斜谷闗出白馬道謂此也廢黃花縣在州北六十里本漢故道縣地今縣卽梁泉縣之梁道鄕唐武徳元年分梁泉縣置東有黃花州因名之寶歷元年以其地並入梁泉黃花州水經云大防水流入黃花川燋崖山在縣西北四十五里大散水出縣東界大

防嶺經縣西去城十步

兩當縣西五十里元三鄕本漢故縣也屬武都郡漢書曰髙帝引兵従故道出襲雍謂此也永嘉之後地沒氐羌縣名絕矣後魏因於此置故道郡領兩當廣鄕二縣因界內兩當水爲名水經注云兩當水出陳倉縣之大散嶺西南流入故道川謂之故道水河池縣有兩當水西北自成州界入東南流入故道縣取水爲名或云縣爲界兩山相當爲名鸑鷟山在縣西二十里尙婆水今名石盤水水多盤石因以爲名俗語音訛故爲尙婆也川中有鳥羣飛二月従北向南八月従南還北音如簫管俗云伎兒鳥春來則種禾秋去則種麥人常以爲農時

河池縣西北一百七十里元三鄕本漢舊縣屬武都郡華陽國誌云河池一名仇池按郭仲產秦川記仇池山本名仇維山山上有池似覆壺有瀑布望之如舒布前志所云是縣因山爲名山在成州界去縣稍逺今縣所處謂之河池水故取爲名永嘉之後沒於氐羌縣名絕矣後魏於此置廣化郡廣化縣隋開皇三年罷郡屬州仁壽元年攺爲河池縣復舊名故道水經縣城西去城三步河池戍在縣城中髑髏堆在縣東北四十三里後魏討仇池於此大破吳軍築爲京觀俗號髑髏堆

開寶監

開寶監本州兩當縣亂山之中出銀礦之所也皇朝建隆三年置銀冶遂名爲開寶監都管州諸縣出銀之務

文州

文州陰平郡今曲水縣禹貢梁州之域周爲雍州之境戰國時氐羌據焉漢武帝開西南夷置陰平道凡邑有戎曰道以統其眾屬廣漢郡其後先主都蜀此地爲邊陲要阨至建興七年諸葛亮定之因爲全蜀之防要其後鐘防伐蜀姜維請備陰平橋後主不従故敗三國誌云鄧艾自陰平景谷步道懸兵束馬經江曲出綿竹以滅蜀卽此路是也又按華陽國誌云晉永嘉之末太守王監以郡降李雄永嘉之後羌戎屬楊茂搜據此郡自後不爲正朔所頒南史謂志悉無所錄又按國志嚴人流寓於蜀者仍於益州立南北二陰平郡寓於漢中者亦於梁州立南北二陰平郡宋及齊梁皆諸羌所防後魏平蜀始於此置文州及盧北郡在今長松縣隋開皇初廢州郡並其地入武都郡之曲水縣義寧二年置陰平郡領曲水長松正西三縣武徳元年攺爲文州移於陰平白馬水東接金珠山置貞觀元年省正西入曲水天寶元年攺爲陰平郡乾元元年復攺爲文州舊屬隴右道松州都督永徽後制屬劍南道建中三年以其州先退居內地置於陰平下瀕蕃防屢入不堪固守遂移就州東麻閔谷口止鄧艾姜維故城置唐末曁五代僞蜀孟氏相繼竊據其地今治曲水縣

元領縣二今一

曲水

一縣廢

長松【並入曲水】

州境

東西三百里南北二百十里

四至八到

東北至東京二千二百六十里東北至西京二千二百四十里東北至長安一千三百六十里東至利州三百三十里南至龍州四百三十里西至挾州鎭蕃界一百三十五里北至階州二百一十五里東南至龍州四百三十里西南至蕃界八十里以赤磨嶺爲界東北至武州盤鞮縣一百三十里西北至蕃界一百三十五里以大防嶺爲界

戶

唐開元戶一千七百六十九皇朝戶主五千三百五十七客一千九十四部落戶五百二十三

風俗

土風習俗半雜氐羌婚娶頗參中土

姓氏

【闕】

人物無

土產

羚羊角麝香【貢】紅花白蜜柑子雄黃布狨

香獐子

曲水縣元六鄕本漢陰平道也屬廣漢郡晉爲陰平縣屬陰平郡永嘉末地陷李雄縣遂廢後魏平蜀置曲水縣在南北二江之曲因爲名蜀陰平隋開皇三年罷郡屬文州太白山在縣南二百五十三里其山巖谷髙峻嘗多霜雪綿亙峯嶺春夏不消俗因名太白髙二千三百一十四丈七尺東維水今名卭維水出縣東北卭維谷水經注云出西北維谷東南入白水在州城東至五十步源従故松州赤磨嶺流下挾州故萬泉縣東至縣界水經雲白水又東南入陰平也白馬水出縣西南曽敬山下水經注云白馬水出長松縣西南白馬溪東北經長松縣西東北注白水鄧艾故城在縣東七里魏景元四年鄧艾伐蜀上言今賊旣摧折宜遂乘之後陰平由斜徑漢徳陽亭出劍閣西百里去成都三百餘里奇兵衝其腹心破之必矣艾遂自陰平道伐蜀此時所築城姜維故城在縣東七十里至今猶存姜維先此築城與鄧艾相守廢長松縣在西一百里後魏之建昌縣也屬盧北郡城內卽後周武成二年與同和郡同徙於此隋開皇十八年攺爲長松縣屬文州以地多喬松爲名唐寶應元年以縣接隴石頻羌侵擾百姓流亡空存縣額眞元六年九月廢入曲水縣武州水在縣東八十里従隴右政疊州常芳縣下流入故長松縣東過入白水江次八利州昭化縣境合嘉陵江金珠水在縣西五里經松州黨藂山東流入當縣合火同水口絕其水因金珠村爲名龍頭山在縣西七里従故松州黨藂山來至當州石馬水口絕其山如虎頭石馬泉源従故松州黨藂山來至當州合白水水中有石如馬天魏山在縣地三十一里蘆北故城在縣東五十二里因葭蘆鎭爲名廢扶州本同鬯郡禹貢梁州之域實西戎之地周省梁入雍又爲州域自秦漢迄於魏晉地屬蕃夷無所建置後魏廢帝前元西逐吐谷渾討定陰平於此置鄧州及鄧寧郡取前鄧羌部落所居爲州郡之名時又置帖夷縣以帖夷郡開皇初以夷人寧帖爲義也其後攺鄧州爲寧州取安寧爲稱至開皇七年廢郡攺寧爲扶義取扶持以立州名帝初又廢州爲同鬯郡唐武徳元年攺爲扶州舊屬隴右道松州都督永徽後攺爲劍南道大歷五年以吐蕃叛擾移入山險以理之尋陷入蕃至大中二年八月收復今廢爲扶州鎭以文州元領縣四今廢廢同鬯縣四鄕本後魏之舊縣也廢帝前元置屬封統郡隋開皇初攺屬鄧州後屬扶州鄧至山在縣東二十五里鄧至故城在縣南三里廢帖夷縣在東一百里四鄕周地圖云後魏廢帝元年置屬帖夷郡開皇三年屬鄧州七年攺屬扶州安昌故城在縣東北三十二里後魏廢帝遣儀同宇文昶平殄陰平鄧至二蕃立寧州修築故城廢鉗州在縣西一百三十里四鄕後魏廢帝二年置因山爲名屬尙安郡隋開皇三年屬鄧州七年攺爲扶州羅夷山在縣東南五十八里白水經縣南去二十八里鉗州神在縣西北十里水旱人請焉聖鹿城在縣西昔羌人見羣鹿於此欲捕之入穴不知所去遂指以名之廢尙安縣西一百一十里二鄕周地圖記云後魏恭帝後二年置武進郡於此地隋初郡廢而縣扶州素嶺山與芳州常芬界其山髙聳冬夏積雪因名素嶺山黒水水經注雲黒水出於羌中西南經黒水域西又西南入白水卽此也丈扶二州按眞元十道圖云此二州自貞觀中隴右道開元後並屬劍南道古二州並置在南白江下流至方維與北江合據山川勢合屬山南道以前七州合於武州置一連帥以總捍禦西戎於邊事甚便頃開元天寶中西戎陸梁數乘又劍南出師援取罕聞有功地當兩師彊弩之末故使彼得寛縱於彌水之間水如武州置兵與劍南隴右爲犄角之勢自然破膽邊境無事誠所賴焉

太平寰宇記卷一百三十四

欽定四庫全書

太平寰宇記卷一百三十五

宋樂史撰

山南西道三

興州

興州順政郡今理順政縣禹貢梁州之域戰國時爲白馬氐之東境秦並天下屬蜀郡漢武帝元鼎六年以白馬氐分置武都郡按今州則漢武都郡之沮縣也晉永嘉末氐人楊茂搜自號氐王據武都自後郡縣荒廢而茂搜子孫承嗣爲氐王其後楊難當又據下辧自稱大秦王難當弟伯宜爲茹蘆王伯宜孫防分王武興卽今州理是也楊防旣王武興又得武都河池二縣之地防子集始稱藩於後魏後謀叛魏魏遂廢武興爲藩鎭其年攺鎭爲東益州廢帝二年攺東益州爲興州因武興郡爲名隋大業二年罷州爲順政郡唐武徳元年復置興州按州城卽故武興城也初蜀以其處當衝要遣蔣舒爲武興督守之鐘防伐蜀舒遂降防卽其處也地𨿽在平地甚牢實周回五百餘步𨿽開西北一門城外有壘三面周匝天寶元年攺爲順政郡乾元元年復置爲興州僞蜀領順政長舉二縣皇朝因之

元領縣三今二

順政長舉

一縣廢

鳴水【並入長舉】

州境

東西二百八十六里南北一百九十里

四至八到

東北至東京三千二百三十里東北至西京一千八百一十里東北至長安九百五十里東北至興元府二百四十四里南沿江至興元府三泉縣一百五十里南至利州五百五十里西至成州三百四十七里北至鳯州三百五十六里東南至興元府二百八十七里西南至武州覆津縣界二百五里東北至鳯州河池縣界一百六十二里

戶

唐開元戶二千二百二十四皇朝戶主二千二百二十二客二千五百三十七

風俗

語帶蜀音然山髙水峻人居山上種植甚微惟以負販爲業禮樂之道未之聞也

姓氏

【闕】

人物無

土產

麝香蠟貢丹砂貢漆

蜜

順政縣元九鄕本漢沮縣地後魏大武帝於此僑立略陽郡至廢帝三年又省郡仍攺爲漢曲縣爲順政郡後周移郡於此遂攺爲順政縣武興山在縣北一百里其山峻峭峯巒秀出竹柏參差特爲蔚茂出黃蘗及漆大景小景山景字本爲丙國諱攺之並在縣東南七

十里其山峻崖南北相對濶七里其崕峻峭髙百餘丈山衣石髮被於崕際北有穴方員二丈餘其穴有水濳流土人相傳爲丙穴周地圖記云以其口面丙因以爲名沮水經穴門而過或謂之大丙水每春三月上旬復有魚長八寸或二三日聨環従穴口出躍相傳名爲嘉魚卽左太衝蜀都賦所謂嘉魚出於丙穴是此山也申子山去縣三里山半有洞名朱沙洞師子山在縣北五步嘉陵江在縣南一里黃板水在縣東一里街水水經注雲街水出河池縣東南入沮縣沔水

一名沮水源出縣東北八十二里小谷下水經雲沔水出武都沮縣東狼谷中酈道元注雲沔水一名沮水闞駰以其初出沮洳然故曰沮水也縣亦因水爲名興城闗在縣五里大姚戍在縣東四十九里楊君神在縣東嘉陵水南山上卽楊難當之神也土人祠之長舉縣北八十里元一鄕本漢沮縣地後魏太武於此立長舉縣以長舉城爲名屬盤頭郡周武帝廢盤頭郡落叢郡隋開皇三年罷郡縣屬興州接溪山在縣西北五十二里出朱砂百姓采之靑泥嶺在接溪山東卽今通路也懸崕萬仞上多雲雨行者屢逢泥濘故曰靑泥嶺嘉陵水去縣南十里盤頭故城在縣南三里因水盤曲爲名西淮水在縣西南五十里自階州東南流合嘉陵江廢鳴水縣在州西一百一十里本漢沮縣地後魏宣武帝於此置落叢郡因落叢山爲名又置鳴水縣以谷爲名隋開皇三年罷郡屬興州今並入長舉縣山在縣南三里極崇峻幽深多蜜百姓資其利落叢山在縣西北十四里出鐵左溪水在縣西南七里自成州栗亭縣來北合嘉陵江

利州

利州益州郡今理綿谷縣土地所屬與金州同春秋戰國時其地並屬蜀後此郡爲蜀之北境矣華陽國誌云昔蜀王封其弟葭萌於漢中號曰苴侯因命其邑曰葭萌苴侯與巴王爲好巴與蜀爲讎故蜀徵伐苴侯苴侯奔巴巴爲求救於秦秦惠文王遣張儀司馬錯従石牛道伐蜀蜀王自葭萌禦之敗走至武陽爲秦軍所害秦遂滅蜀因滅巴苴置巴蜀二縣郡治始皇置三十六郡蜀郡不攺漢髙祖分巴蜀置唐漢郡先主攺葭萌爲漢壽縣屬梓潼郡晉攺漢壽縣爲晉壽縣其屬不攺宋因之齊明帝永太元年分晉壽郡之興安縣置東晉壽郡於烏奴北一里卽今州是也後魏正始五年於東晉壽郡立西益州世號爲小益州梁大同二年攺西益州爲黎州至西魏復曰西益州梁永聖三年又攺西益州爲利州後周廢州又爲晉壽郡隋初復爲利州領綿谷葭萌益鬯義淸岐坪嘉川景谷七縣二年置總管府管利隆龍始逢靜六州三年割綿谷之東界置南安州四年割景谷縣置沙州七年又割岐坪義淸二縣置南平州其年攺總管爲都督府督利龍隆始沙南安南平靜八年廢南安州割三泉縣來屬貞觀元年廢沙州二年廢南平州復以景谷岐坪義淸等縣來屬其年以嘉川屬靜州六年罷都督府以州常斂戶口不滿萬餘而中州又降爲下州天寶元年攺爲益昌郡仍割三泉屬梁州乾元元年復爲利州僞蜀攺爲昭武莭度唐平蜀因而不攺皇朝因之

元領縣六今四

綿谷葭萌平蜀昭化

一縣廢

景谷【入平蜀縣】

一縣割出

嘉川【入集州】

州境

東西四百一十里南北四百八十五里

四至八到

東北至東京二千五百三十里東北至西京二千一百一十里東北至長安一千二百五十里東至集州二百里南至閬州二百八十八里西至龍州四百里北至興元府四百三十三里東南至閬州三百一十六里西南至劍州一百九十里西北至文州四百九十里東北至興元府五百

裏

戶

唐開元戶一萬三千九百一十皇朝戶主四千三百一十客五千三百九十九

風俗

與梁州同

人物無

土產

柑子蠟燭附子枇杷鰿子天雄烏頭黃連絁

綿谷縣舊九鄕今無管二十二里漢葭萌縣地東晉太元十五年分晉壽縣置興安縣屬晉壽郡隋開皇十八年攺興安爲綿谷縣因東南綿谷以爲名白馬山張平子仕後漢爲侍中少學業於此嶓冡山泉爲水髙禦山玉女房按梁州記云肥城東南有玉女山

山上有一石穴中若房有玉女八人不出穴前修竹下有石壇風來動竹掃壇如帚龍門山亦名蔥嶺山按梁州記云蔥嶺有石穴髙數十丈其狀如門俗號爲龍門又東山之北有燕子谷中有好磬石三峽謂巫峽巴峽明月峽惟明月峽乃在此郡界

葭萌縣東一百一十里管九里本漢葭萌縣地屬廣漢郡蜀王封弟於此以爲苴侯因先主攺葭萌爲漢壽晉武帝攺漢壽爲晉壽太元中分晉壽置晉安縣屬新巴郡隋開皇十八年攺晉安縣爲葭萌縣取漢舊名綿谷在縣西接綿谷縣地界

平蜀縣東南一百一十里舊四鄕今一鄕本漢葭萌之地後魏恭帝二年分晉壽置義城縣隋義寧二年攺爲義淸縣天寶元年攺爲允山縣皇朝乾徳三年攺爲平蜀縣

昭化縣西南四十五里舊四鄕今三鄕本漢葭萌縣地秦使司馬錯自劍閣道伐蜀卽此路也亦名石牛道宋武帝分晉壽置宋安縣後魏帝三年攺宋安爲岐坪縣因岐坪川以爲名天寶中攺爲益昌縣皇朝開寶五年敇攺爲昭化縣小劍城在益鬯縣西南五十一里水經注云小劍城去大劍城三十里連山絕險飛閣通衢故謂之劍閣也石劍閣道秦使張儀司馬錯伐蜀亦謂石牛路也馬鳴閣蜀志云先主使陳戒絕馬鳴閣魏武聞之喜曰此閣道漢中之陰平乃咽喉之要路廢景谷縣在州東北六十里本漢白水縣地宋武帝分白水縣地置平興縣隋開皇十年攺平興爲景谷縣寶歷元年山南西道莭度使裴度廢以其地並入允山縣太平寰宇記卷一百三十五

欽定四庫全書

太平寰宇記卷一百三十六

宋樂史撰

山南西道四

合州

合州巴川郡今理石鏡縣按郡地卽巴國別都史記謂秦惠文王使張儀司馬錯滅蜀之巴國以爲巴郡今州卽巴郡之地自秦至晉皆因之宋於此置東宕渠郡後魏大統初其地入魏恭帝三年攺東宕渠郡爲墊江郡攺縣爲石鏡以涪水北有圓石以名之仍於郡置合州蓋取涪漢二水合於此故爲州稱後周於此復立宕渠郡隋開皇初郡廢而州存攺合州爲涪州大業初攺州爲涪陵郡武徳元年復爲合州領石鏡漢初赤水三年又置新明縣長安三年復爲合州置銅梁縣開元末置巴川縣天寶元年攺合州爲巴川郡乾元元年復爲合州城臨峽江之上實控束之地

元領縣六今五

石鏡漢初赤水銅梁巴川

一縣廢

新明【入廣安軍】

州境

東西一百六十里南北二百四十里

四至八到

東北至東京三千九百五十里東北至西京三千五百一十里東北至長安三千六百五十里東至渝州二百里水路一百六十里西至瀘州六百六十二里西至遂州水路三百八十里陸路二百六十里北至廣安軍一百二十里東南至渝州界二百五里西北至瀘州五百九十里西北至普州六百六十里東北至果州二百里

戶

開元戶二萬六千八百皇朝戶主九千六十客一萬七千一百五十

風俗

同渝州

姓氏臨海郡出四姓

邵屈

戈續

人物

【闕】

土產

麩金桃竹筯牡丹皮木藥石謄雙陸子書筒

石鏡縣依舊十鄕本漢墊江縣屬巴郡宋攺爲宕渠縣後魏恭帝二年爲石鏡縣邑有靑石如鏡可照故以爲名銅梁山在縣南九里左太衝蜀都賦云外負銅梁而宕渠注云銅梁山也按其山出鐵及桃竹枝東西連亙一十里山嶺之上平整逺望諸山而此獨秀也靑石山在縣西二百四十里李膺益州記云昔巴蜀爭界久而不決蜀漢帝八年一朝宻霧石爲之裂自上及下破處直若引繩焉於是州界始判山上有古神祠甚靈華陽國誌以爲靑石神是也水旱祈請頗靈驗今按山在涪水之南山裂之處至今猶存渠江水在縣北十五里源自萬頃池分來經達渠廣安軍等州界至本州東北十里與嘉陵江合

漢初縣西北一百九十里舊十鄕本漢墊江縣宋攺墊江爲東宕渠縣梁武帝大同中於此立新興郡後魏至恭帝時三年於今縣西北六十里置淸居縣以地勢爽塏故曰淸居以稱邑隋初郡廢攺縣爲漢初縣屬合州十六年自故郡城移於今理自唐迄今不攺武陵邱山一名陵江山在縣西北九十七里嘉陵江水縈繞其下又東南流經縣南入石鏡縣界

赤水縣西一百里舊六鄕本漢墊江縣地宋攺爲宕渠縣後魏攺爲石鏡縣隋開皇八年析石鏡縣地於今縣西置赤水縣以界內有赤水源爲名唐武徳元年移於今理朝霧山赤水在縣界

銅梁縣西一百五十里四鄕依舊亦漢墊江縣地宋攺爲宕渠縣魏爲石鏡之地唐長安四年刺史陳靖意以大足川僑戶輻輳置銅梁縣以銅梁山爲名蜀都賦云外負銅梁而宕渠是也舊理在今縣北四十里奴侖山北列宿埧上開元三年移就涪江南岸權立十六年遂東南移於東流溪埧上卽今理也悅池在今縣西一十里

巴川縣南二百里舊三鄕今墊江縣地唐開元二十二年刺史孫希莊奏割石鏡之南銅梁之東地置巴川縣以地在巴川故爲名小安溪源出縣南巴山中北流經縣理南入東北合侯溪水

渝州

渝州南平郡今十里巴縣土地所屬與萬州同山海經云西南有巴國昔太皞生咸烏咸烏生乘釐釐生後昭是爲巴人郭璞注云爲巴之始祖三巴記云閬白二水東南流曲折三回如巴字故謂三巴武王克殷封宋姬支庶於巴是爲巴子古者逺國𨿽大國不過子吳楚及巴皆子爵其地東至魚復西連僰道北接漢中南極防牱是其界也春秋時亦爲巴國戰國時巴亦不攺及楚主夏盟秦擅西土巴國不列於盟防矣秦惠文王與巴蜀爲好蜀王弟苴侯私視於巴巴蜀常相戰爭蜀王伐苴侯奔巴求救於秦秦惠文王乃遣張儀司馬錯伐蜀回軍因滅巴王以其地置巴郡領縣十一理江州漢因之後漢初年益州牧劉璋分巴郡爲二墊江以上爲巴郡理安漢墊江以下爲永寧郡理江州建安六年攺永寧爲巴東郡攺巴郡爲巴西郡仍以涪陵爲涪陵郡二十一年蜀先主又以巴東郡所管朐防魚復二縣置固陵郡理魚復又以巴西郡所管宣漢宕渠二縣置宕渠郡章武元年攺固陵爲巴東郡而江州巴州巴東郡復舊爲巴郡於是巴郡分而爲三號曰三巴後主以巴郡屬益州梁太淸四年武陵王蕭紀於巴郡置楚州西魏大統十七年攺楚州爲巴州周閔帝元年攺巴州爲楚州仍領巴郡隋開皇元年攺楚州爲渝州三年罷郡所領縣屬州大業三年罷州復爲巴郡唐武徳九年置渝州因開皇舊名領巴江津涪陵三縣其年以涪陵屬涪州三年置萬春縣五年攺萬春爲萬壽縣貞觀十三年以廢霸州之南平縣來屬天寶元年攺爲南平郡乾元元年復爲渝州

元領縣五今四

巴江津南平壁山

一縣廢

萬壽【並入江津】

州境

東西三百四十里南北四百二十里

四至八到

東北至東京四千九十里東北至西京三千六百七十里東北溯流取合州路至長安二千八百一十里東至涪州四百六十里水路三百四十里西至合州二百里南至南平軍二百六十里北至渠州四百四十里東南至涪州樂溫縣一百一十七里西北至渠州鄰水縣二百里

戶

唐開元戶六千九百皇朝戶主三千六百九十二客一萬六千二百五十

風俗

大凡蜀人風俗一同然邊蠻界鄕村有獠戶卽異也今渝之山谷中有狼猱鄕俗搆屋髙樹謂之閣防不解絲竹惟坎銅鼔視木葉以別四時父子同諱夫妻共名祭以祈福也

姓氏

【闕】

人物無

土產

藥子牡丹皮葛

石謄麩金茶【舊貢】桃竹

茶譜雲南平縣狼猱山茶黃黒色渝人重之十月采貢又氏蜀記渝出花竹簟爲時所重

巴縣依舊十鄕本漢江州縣地屬巴郡按巴城在岷江之北漢水之南卽蜀將李嚴所修古巴城也今州所理在巴城北故倉城漢水北有一城時人謂之北府城後漢巴郡所理尋復還今理州東北二十里有石洞峽卽劉備置闗之所東西約長二里其江州卽南齊永明五年自州理移於楚漢口卽今江津縣理也又自涪州界陽闗移理屬之墊江縣就江州所理後周成帝三年攺墊江爲巴縣蜀初立郡於此塗山在東南八里岷江南岸髙七里周回二十里東接石洞峽華陽國誌云夏禹娶於塗山今江州塗山是也有廟存此華陽國誌誤也明月峽在縣東八十里華陽國誌云郡江州縣有明

月峽卽此李膺益州記廣陽州東七里水南有遮要三塠石石東二里至明月峽峽首南岸壁髙四十丈其壁有孔形如滿月因以爲名縉雲山在縣西一百三十七里其山髙聳林木郁茂下有泉水東西分流傳云黃帝於此山合神丹故此山得名以紀之江州故城漢縣名廢城在今縣西北茘枝園華陽國誌云江州縣有茘枝園至熟時士大夫聚防於園食之

江津縣南一百二十里依舊十鄕本漢江州縣屬巴郡南齊永明五年江州縣自郡城移理楚漢口卽今理是也後周閔帝元年於縣理置七門郡領江州一縣尋攺江州爲江陽縣隋開皇三年罷郡移縣入廢郡理屬渝州其年攺江陽爲江津縣以斯地在江之津爲名地誌云江州縣理有茅壩驛白君山在縣北四十里大江在縣西一里楚溪水在縣十四里西北流入大江在縣西一里香艸樓李膺益州記云江州縣西南有仙池昔有仙人居此池側置樓多植香艸於此樓下忽一夕縦火天降紫雲飄然而去後人尙指此地爲香艸樓溱南二州大路接四夷縣十道記云江津縣在今郡

北一百二十里縣南陸路三百六十里至溱州又自江津縣路南尋僰溪水路二百二十里至南平州卽此路南平縣東一百十里依舊三鄕本漢江州縣唐貞觀四年分巴縣置南平州仍於州理立南平縣在今縣南三十五里有霸州地也至八年攺南平州爲霸州縣屬不攺十三年廢霸州以南平縣自霸州城移於今所屬卽永淳己前舊理所也仍屬渝水永淳二年又東南移六十里於平鄕頓壩權置縣卽今縣理瀛山在縣西南三百七十里渝弄山在縣東北七里南平溪在縣東南流入涪州賓化縣界諾溪在縣西北入巴縣界赤水在今縣西四里有赤水流入巴縣分界縣南復有通夷播州

壁山縣西南三百里依舊一鄕本漢巴縣江津萬壽三縣地四面髙山中央平田周回約二百餘里唐天寶中諸州逃戶多投此營種川中有一孤山西北二面險峻東南兩面削平土人號爲重壁山至徳二年於此立縣因山以名焉廢萬壽縣在州西南三十里本漢江州縣地唐武徳三年分江津縣置萬春縣縣屬渝州五年攺爲萬壽縣皇朝平蜀後廢入江津縣南一里

太平寰宇記卷一百三十六﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷一百三十七

宋樂史撰

山南西道五

開州

開州盛山郡今理開江鄕秦漢之代爲巴郡朐防縣後漢建安二年分胊防西北界今州南二里置漢丰縣屬固陵郡蜀先主攺固陵爲巴東郡歷晉宋齊以來並屬巴東郡後魏初得其地於今達州新寜縣理立開州領東闗三岡開江馬鐙四郡與州同理後周天和元年又於漢丰縣理置周安郡四年自東闗郡城移開州於今理今州西九十里濁水北故州城是也領東安東闗三江開江四郡其周安郡領西流一縣其年以東闗三江二郡屬之通州五年攺開江郡爲江防郡建徳五年省江防郡入周安郡隋開皇三年又罷周安萬安郡以萬安永寜二縣廢周安郡之西流新浦二縣共四縣屬開州十八年攺永寕爲盛山縣大業二年廢開州義寕二年扵盛山縣置萬州仍割巴東郡之新浦通州郡之萬安西流三縣來屬武徳元年攺爲開州領四縣貞觀初省西流入盛山天寶元年攺爲盛山郡乾元元年復爲開州

元領縣三

開江萬嵗新浦

州境

東西一百八十八里南北一百二十二里

四至八到

東至防州云安縣龍日驛一百九十里從驛路至防州二百二十里北至東亰二千七百一十里北至西亰二千七百九十里若從江陵水路陸路相兼至洛陽二千六百八十里北取通洋兩州路至長安一千四百三十里南至萬州小路一百六十里大路二百里西至逹州四百九十里東北至萬州梁山縣一百五十三里西北至達州石皷縣一百二十八里東北至姚州界二百八里東南至達州石皷縣一百二十八里

戶

唐開元戶五千六百六十皇朝戶主三千六百八十六客七千八百五十九

風俗

巴之風俗皆重田神春則刻木防祈冬則用牲解賽邪巫擊鼓以爲淫祀男女皆唱竹枝歌

姓氏【闕】

人物無

土產

貢車前子蠟

柑子

開江縣本漢胊防縣地蜀先主建安二十一年扵今縣南二里置漢丰縣以漢土丰盛爲名至後周武帝攺漢丰爲永寜縣隋開皇中攺永寜爲盛山縣唐武徳元年移於今理廣徳元年又攺爲開江縣神仙山在縣東淸江水東四里古老相傳昔有仙人衣朱衣乘白馬登此山本道以聞天寶二載敕置壇號神仙宮盛山在州西北三里山上有宿云亭隠月岫流杯渠琵琶臺繡衣石

萬嵗縣東北四十里元六鄕亦朐防縣之地蜀爲漢丰之地宋武帝又於此分置巴渠縣屬巴東郡後周天和元年分巴東郡置萬安郡攺巴渠爲萬嵗縣取縣北有萬嵗谷爲名隋開皇三年罷郡以縣屬開州大業二年廢州以縣屬萬安郡唐武徳元年郡廢以縣屬開州二年自縣北三十里故城移於今所寶歷中節度使裴度奏廢之以其地並入開江尋又置朝閣山自開達二州界南入當縣石塔山自開達二州界入當縣界與防州接界山下有一泉分爲三道一入防州一入當州一入達州石門山在縣東北十里

熊耳山在州東北下入扶城水南至防州界淸水源出縣東北石塔山西南流經石門山又西南流經巴渠縣城東又西南流經縣東二里又西南入開江縣界鹽泉在縣二十餘里平地

新浦縣西南九十里元四鄕亦朐防之地蜀爲漢丰縣地宋武帝永初中分漢丰縣於今縣西北七里置新浦縣屬巴東郡後魏恭帝三年於縣置開江郡領新津一縣周武天和五年攺開江郡爲江防郡建徳五年郡廢以屬周安郡隋開皇三年罷郡以縣屬開州大業二年廢開州攺屬信州今防州七年自縣西北故城移於今理鯉城山在縣西四十里四崖懸絕常渠水一名白

浦水西自新寜縣界流入東流經鯉城山又東經縣理南三里又東流入開江縣界墊江水源自縣髙梁山東北流於縣南入常渠水

達州

達州通川郡今理通川縣土地與金州同春秋戰國並爲巴子之國秦並天下爲巴郡漢爲宕渠縣之東境後漢和帝分宕渠郡蕭齊又屬巴渠郡梁大同二年於宣漢縣置萬州以州界內有地萬餘頃因以數名之領開巴新寧壽陽巴中五郡後魏廢帝二年開拓山南攺宣漢爲石城縣析置新南縣又於東闗縣置並州仍並東闗爲宣漢縣其年又以萬州居四達之路攺爲通州周武天和元年通州領郡不攺建徳五年又割開州所領東闗三岡二郡來屬州領郡七隋開皇三年罷郡廢開巴郡之石城縣廢新寜郡之三岡縣廢臨淸郡之石鼓縣廢三巴郡之東鄕縣並屬通州五年又以廢甘州之宣漢縣來屬大業三年罷州爲郡領通州三岡石皷東鄕宣漢西流萬世七縣唐武徳元年攺爲州領通川宣漢三岡石皷東鄕五縣以宣漢屬南並州二年置新寜思來二縣三年以東鄕屬南並州又爲通州領通川三岡石鼓新寜思來五縣八年以廢南石州之東鄕縣來屬貞觀元年以廢南並州之宣漢來屬又省思來入通川其年廢萬州以永穆來屬貞觀五年廢都督府天寶元年攺通川郡乾元元年復爲通州宋幹徳二年攺爲達州其州枕江右有土居十萬水居三千戶

元領縣九今七

通川永穆石皷新寜巴渠三岡東鄕二縣廢

閬英【入石皷】宣漢【入東鄕】

一

宣漢井場

州境

東西一千四百三十里南北六百二十里

四至八到

東北至東京三千二百九十里東北至西亰取開州下水經三峽出江陵至襄鄧汝等州陸路共二千八百九十里東北取洋州駱谷路至長安一千五百七十里取利州驛路二千五百里東至防房等州界計一千二百八十里西至渠州界四百一十五里東南至開州二百七十五里西南至渠州六百里水路二百五十里東北至金州一千一百一十里西北至巴蓬等州界二百里西南至金州一千一百一十里

戶

唐開元戶四萬七百四十二皇朝戶主二千六百六十客一萬三百三十一

風俗

與開州同

姓氏

闕

人物無

土產

挺子白膠香貢白藥子蜜

蠟

段氏蜀記云通開二州產鹽漆之利

通川縣舊二十四鄕今十五鄕本漢宕渠縣於此置宣漢縣後魏廢帝二年開拓山南攺宣漢爲石城隋開皇十八年又攺爲通川縣以地帶四達故曰通川宋帝立郡於此鼓嘯山在州東北一百二十里東闗水東北自石鼓縣界流入經縣南一百六十西南流入三岡縣界鳯凰山在縣西北五里山形象鳯翅掩映州城俗呼爲鳯凰山石城山在縣西五里山四面絕崖西有一路上山頂俗謂之石城山

永穆縣西北七十五里舊十八鄕今七鄕本漢宕渠縣地後漢爲宣漢縣地梁大同中分宣漢縣地置萬榮郡於此兼立永康縣以屬焉卽今縣也後周保定初於此置萬州隋開皇二年廢萬州三年又廢郡以永康縣屬巴州十八年攺永康縣爲永穆縣唐武徳二年於縣理再置萬州貞觀元年州廢以永穆屬通州龍驤山在縣東南三里北水自巴川歸仁縣界流入經縣南一百步流入三岡縣界七盤山在縣東三十一里龍女山在縣東三十里鼔樓山在縣東三十一里石鼓縣東六十里舊四鄕今二鄕本漢宕渠縣地後漢爲宣漢縣地後魏恭帝三年於此立遷州領臨淸一郡尋於郡置石皷縣因石鼓山爲名隋開皇二年廢州三年罷郡並臨淸縣亦歸石鼓縣以通州寶歷七年廢大中元年再置宋幹徳五年並閬英縣入大石在縣東五十里大江次號爲石皷龍基山在縣南八十里巴渠江在縣南四十步流入通州界廢閬英縣在

州北一百二十里縣本天寶九年太守韋虛受奏於應水南一里置閬英縣以縣南五里閬英山爲名四白山在故縣西北四十里

新寧縣州東一百七十五里漢四鄕宋二鄕在兩漢其地與宣漢縣同西魏廢帝二年於此置開州領東闗郡郡領巴渠新寧二縣後周天和四年移開州於蜀水北唐貞觀八年自今縣西七十里移魏所置新寧縣於廢開州城其城俗謂之賔城卽今縣理是也三角山在縣東北八十里有南江水源出此山西南流繞縣三里後屈曲西北流繞至通川縣東七里注東闗水鼓嘯山在縣西南六十里大崩山在縣南六十里其山髙大望見開州新浦縣梁山軍東闗故郡城在今縣西北五十里故新寕城在縣西北十里後魏恭帝二年於此立縣隋開皇三年廢唐武徳二年又置後遷於寶城

巴渠縣州南二百三十里舊四鄕今三鄕在兩漢與宣漢縣地同梁大同中所置以境在巴州宕渠內故爲巴渠縣焉隋初廢唐永泰元年又析石皷縣之四鄕地置在東闗水北五十步此縣是當夷獠之邊界其民俗聚防則擊皷踏木牙唱竹枝歌爲樂文字山在縣西三十里又有文字溪長秀山在縣北二十里懸布山在縣東四里萬戶溪在縣東八十里自開州萬歲縣界北流來合縣漑江水又有成熟溪亦自開州萬歲縣來合文字溪

三岡縣西南四十里舊九鄕今四鄕在兩漢與宣漢縣地同梁大同二年於此置新安郡兼立三岡縣因邑界山有三隴爲名後魏廢帝二年攺新安爲新寧郡隋開皇三年罷郡以縣屬通州寶歷七年山南節度裴度奏廢後以人戶多廢縣不便大中五年又置東闗水經縣南一百步又西流合北水三岡水南自流江縣來北流經縣東十里合東闗水龍壁山在縣東三十里王樓山在縣東三十三里龍盤山在縣東北二十里東鄕縣東北一百七十里舊四鄕今十鄕在兩漢其地與宣漢縣同按四夷述云梁於今縣西界置新安縣不詳理所西魏恭帝二年分新安縣於益遷下蒲兩水間置石州卽今縣是也又於州理置巴渠郡周武天和四年廢石州及巴渠郡仍於故州城置三巴郡領東鄕下蒲二縣隋開皇三年罷郡仍廢下蒲縣入東鄕縣以通州唐武徳三年於此置南石州又置下蒲昌樂二縣以屬之八年又廢南石州及昌樂下蒲二縣其年仍移東鄕縣治於今縣東一里安養故城皇朝乾徳五年割宣漢縣入焉石作鼻山在縣東五里琵琶山在縣東北二里鳯凰山在縣東北六十里綾羅山在縣北八十里益遷水在縣東北三十步從金州來流入石鼔縣界下符江在縣西一百步從洋州界入廢宣漢縣在州北一百七十里本漢宕渠縣地後漢分爲宣漢縣後魏廢帝二年於今縣東一百五十里梁所置南晉郡西百步置並州仍自州移理宣漢縣於南晉郡北二百里今無遺趾按並州領南晉郡郡領東闗宣漢二縣理東闗周攺南晉郡爲和鬯郡又省郡及東闗入宣漢縣開皇三年罷郡以縣屬並州五年自並州北二百里移宣漢縣理於東闗故城是也尋又廢並州以縣屬通州唐武徳元年又置南並州及東闗縣三年移並州理新安廢鎭城貞觀元年又省南並州及東闗縣仍自南晉故城移宣漢縣於宣漢廢鎭城卽今縣是也皇朝乾徳五年並入東鄕縣建平山在故縣東三百里東闗水出焉西南流入縣一百五十里下石鼓縣界宣漢井埸在東州一百二十里無鄕裏管二百戶地名長腰咸源出大江龍骨石窟中湧出灘名羊門兩面山崖峻峭咸源出扵山下遂煎成鹽其塲風俗男女不耕蠶貨賣用雜物代錢祖稱白虎死不選墳墓設齋不以亡辰𨿽三年晦朔不饗習性礦硬語無實詞皆風土之使然平波山在東北四十四里其山髙大

太平寰宇記卷一百三十七

欽定四庫全書

太平寰宇記卷一百三十八

宋樂史撰

山南西道六

洋州

洋州洋州郡今理興道縣土地所屬與渠州同春秋及戰國並屬楚地秦滅楚置三十六郡此爲漢中郡地後漢封班超於此三國時爲蜀之重鎭故先主分城固立南鄕縣至後主延熙中將軍王平守興勢魏將曹爽攻之不克乃今郡地晉攺南鄕縣爲西鄕縣後魏正始中廢西鄕縣仍於今西鄕縣西五十里丰寧戍置丰寧郡及丰寧縣仍更立亭縣郡屬直州廢帝二年於今西鄕縣置洋州因水爲名領洋州懷昌洋中丰寧四郡其懷昌郡領懷寧一縣後周天和五年置懷昌縣攺懷寜爲懷昌郡攺丰寧爲懷昌縣隋開皇三年又罷三郡並省候亭縣入洋州領丰寧黃金二縣屬漢川郡仍攺丰寜爲西鄕移於廢州廨理又於州城置洋州鎭唐武徳元年復爲西鄕立洋州領西鄕興勢黃金三縣四年又置洋源縣開元十八年又置眞符縣天寶元年攺州爲洋川郡十五年郡西鄕權移理於興道卽州理是也乾元元年復爲洋州皇朝爲武定軍節度

元領縣五今三

興道西鄕眞符

二縣廢

洋源【散入鄰近縣】黃金【入眞符縣】

州境

東西二百四十里南北五百九十里

四至八到

東北至東京一千九百一十里東北至西亰一千四百九十里東北至長安六百四十里東至金州五百里西至興元府二百二十里南至壁州山路五百四十里北至庢縣五百里東至眞符郡界一十九里西至興元府城固縣界三十五里南至西鄕縣界四十里北至眞符縣界三十五里東南至西鄕縣界四十八里西南至興元府城固縣界一百里

戶

唐開元戶一萬三千八百四十九皇朝戶主七千四百四十一客三千六百五十九

風俗

與梁州同

姓氏

闕

人物無

土產

熊羆狐貍皮麝香隔羢

興道縣舊二十一鄕今一十七鄕本漢城固縣後魏宣武帝正始中分城固縣地於今理西九十二里興勢山置興勢縣兼立儻城郡因山爲名按地記云晉於今西泉縣置晉昌郡後魏移於今縣置晉昌郡因晉舊名也廢帝三年攺爲儻城郡隋開皇三年罷郡大業二年縣自山上移居後魏晉昌廢郡廨理唐貞觀二十三年攺爲興道縣先是移郡理就西鄕縣此爲屬邑後以險固貞元初又移郡於此興勢山在縣西北四十三里今郡城所枕自然隴勢形如一盆緣外險而內有大谷爲盤道上數里方及四門因爲興勢之名明月池在縣西北其地屬明月鄕中有一臺是漢祖所造水經注云形如偃月故號爲明月池七女池漢中記云興道有七女池昔有人無男養七女父亡女負土各爲一冡不知定葬何冡其冡羅列如七星各髙七丈取土之處今成一池號曰七女池漢水在縣南二百步屈曲行三百七十里流入金州漢陰縣界儻谷水一名駱谷水在縣北三十里南注漢水龍亭故城漢爲縣廢城在縣東又梁州記雲龍亭縣屬儻城郡

西鄕縣東西一百里舊一十四鄕今四鄕本漢城固縣地後漢班超受封之所蜀先主分城固之地立南鄕縣屬漢中郡至晉太康二年攺南鄕縣屬漢中郡卽攺南鄕爲西鄕卽今縣南十五里平陽故城也後魏置洋州及丰寜縣隋開皇三年罷郡大業三年廢洋州攺丰寜縣爲西鄕縣移於廢州理卽今縣也貞觀二十三年移郡理興道此爲屬邑白廟山山有老子廟駱谷水水經注云駱谷水出北谷南流入漢亦入蜀徑路唐公房神仙傳云唐公房昔事李八百公房患無酒八百因以杖指崖酒泉湧出故後人敬之立祠甚靈號曰唐公房洋水出廢洋川縣東巴嶺又水經注云源出巴山經縣東八里北流入黃金縣界郡因此水爲名平西城後漢書云班超平定西域有功封定逺侯凡三十年告老方歸故城今在縣南晉置西鄕縣於此城淸涼川在縣北唐書徳宗皇帝以朱泚之難幸梁洋中書舎人齊映從駕至此川見旌旗蔽野上心駭謂泚之追兵疾路至此見梁帥嚴震狊軍容拜馬前敍君臣離亂流涕久之上喜令震登馬與朕作主人映叱嚴震與至尊導馬禦膳自有所司頃之上次洋州行宮召映責以儒生不達權機煙塵時務姑息主帥映奏曰南山士庶只知有嚴震不知有陛下且今天威親臨令蜀士民知天子之尊亦足以盡嚴震爲臣子之節上嘆久之震聞特拜謝映時議多之卽此川也廢洋源縣在州東南一百八十里地始置因縣北洋水爲名大歷元年爲狂賊燒刼遂北移於西鄕縣南二十里白湍村權置行縣卽今縣理是寶歷元年山南西道節度使裴度奏準今年二月敕洋源縣爲鄕以五里地鄰近諸邑洋水在今縣西南三百步

眞符縣北六十里舊五鄕今四鄕令漢安陽縣地唐開元十八年梁州長史韋敬祖奏於此置華陽縣取古華陽之地爲名天寶三年廢八年王鉷開淸水谷路復於黎園置華陽縣其年因鑿山路得玉冊遂攺爲眞符縣仍京兆府北去府四百餘里至十一年又洋州其年以縣去州偏逺移縣就桑平店北去庢四百四十里廢黃金縣在州東北一百三十里本漢安陽縣地屬

漢中郡後魏文帝大統十二年分置黃金縣因縣界有黃金水爲名屬直州廢帝二年分直州置洋川郡以縣屬焉隋開皇二年罷郡以縣屬洋州大業二年廢洋州又以縣屬漢川郡十一年移於縣治北六十里巴嶺鎭貞觀二年又移於今縣所理廣徳後因羌賊叛亂權移於蜂湍置行縣在漢江北南至西鄕縣六十里元和以後方移就廢黃金縣卽今理也寒泉在舊縣北八十四里漢水在舊縣北一百步洋水在縣巴嶺水經注云道源巴山東北流入漢黃金水在縣西十里南注漢水黃金戍按梁州記云戍地艱難險固縣西北八十里卽張魯所築南接漢川北枕古道俗號爲鐡城是也古道春秋繁露云三皇抵車出谷口郡今斜谷是也又郡國志云北曰斜南曰褒同一谷故曰褒斜

渠州

渠州鄰山郡今流江縣禹貢梁州之域春秋時巴國秦惠文帝遣張儀司馬錯伐巴蜀滅之因置巴郡漢初置宕渠縣屬巴郡今卽流江縣東北七十里宕渠故城是也其城後漢車騎將軍馮緄增修俗名車騎城東晉末爲蠻獠所侵因而荒廢漢志云符特山在宕渠西南今縣則有龍驤山蓋符特山也後漢建安二十三年蜀先主分巴郡置宕渠郡尋省後主延熙又置尋又省晉惠帝又置李壽亂後地爲諸獠所侵郡縣悉廢宋又自漢宕渠縣移郡理安漢故城梁初又省普通三年又於漢宕渠縣西南七十里置北宕渠郡卽今州是也大同三年於郡理置渠州後魏文帝十三年其地內屬仍舊爲渠州領北宕渠郡至後周武成元年攺北宕渠郡爲流江郡理流江縣隋開皇三年罷郡所領屬渠州大業三年罷州復爲宕渠郡唐武徳元年復置渠州領流江賨城宕渠咸安鄰水墊江六縣其年攺賨城爲始安又分置賨城義興丰樂三縣以宕渠咸安二縣屬蓬州又分鄰水墊江鄰山鹽泉四縣置鄰州三年割鄰水來屬八年省義興丰樂二縣其年廢鄰州以鄰山來屬天寶元年攺爲鄰山郡乾元元年復爲渠州皇朝乾徳六年割渠江縣屬廣安軍

元領縣五今四

流江鄰水鄰山大竹

一縣割出

渠江【入廣安軍】

州境

東西一百四十五里南北二百六十六里

四至八到

東北至東京三千五百二十里東北至西京三千一百里東北至長安二千六百里東至涪州四百五十里南至合州新明縣界七百七十里西至果州二百八十里北至達州六百里東南至涪州二百七十五里西南至界州嶽池縣界一百一十九里西北至蓬州官路二百二十里私路一百九十里西北至合州水路約四百里陸路約三百二十里東北至蓬州水路二百五十里陸路一百八十九里東北至界州嶽池縣界一百三十五里西北至涪州二百四十里南至達州五百四十里

戶

唐開元戶九千皇朝戶主四千三十六客一萬七千七百五十九

風俗

與達州同

人物

元賀字文和宕渠人爲大司農

馮緄爲廷尉

土產

黃連車前子恆山茱茰鐡器

流江縣舊十四鄕今九鄕三團本漢宕渠地梁武帝於此置宕渠郡周明帝攺爲流江郡理置流江縣卽今縣是也開皇三年郡廢屬梁州宕渠山一名大靑山在縣東五十八里蜀都賦曰外負銅梁於宕渠宕渠水一名渝水在縣東二里故賨國城在東北七十四里古之賨國都也晉中興書曰賨者廩君之苗裔巴氏之子務相乘土船而浮眾異之立爲廩君子孫布列於巴中秦並天下以爲黔中郡薄其稅賦人出錢四十邑人謂賦爲賨遂因名從佐髙祖平定天下善歌舞所謂巴渝舞也漢宕渠縣城在今縣東北俗號爲車騎城鄰水縣東南一百三十里元二鄕亦漢宕渠縣地梁武大同三年置鄰水縣屬鄰山郡因州水以名之寄理州城隋開皇元年自州城移於嶽池溪今縣北九里故城是也三年罷郡以縣屬渠州唐武徳元年攺屬鄰州二年復屬渠州其年自故城縣移於今理寶歷中山西南道節度使裴度奏廢之大中初又攺置焉鄰山在縣北八十里鄰水源出縣東北鄰山南流經東去縣二十六里又南流中有大磧懸流十丈奔急若驚湍電瀉絲經池在縣東南八十里

鄰山縣東南一百里舊二鄕今五鄕亦漢宕渠縣城自晉至齊並爲夷獠所據梁大同三年於此置鄰州及鄰山縣後魏廢帝攺爲鄰山郡以山名之至隋初郡並縣入鄰水唐武徳元年分置鄰山縣屬鄰州八年州縣廢屬渠州縣城南西北三面有池圍繞東阻浧水甚險固俗號爲金城鄰山在縣南西四十里此山重疊鄰比相次爲名南盡縣界東入鄰山縣界北通州三岡縣界北山出鐡湼水在縣東二十步自忠州淸水縣入當縣大竹縣北六十里舊六鄕今五鄕亦漢宕渠縣地後爲流江縣唐久視元年分今宕渠縣東界置屬蓬州以邑界多產大竹爲名至徳二年割屬渠州寶歷中與鄰水縣同廢其後又置按通典此邑舊蓬州今屬渠州龍蘭山在縣地二十里露水在縣東北十五里貴溪水在縣東北十五里

廣安軍

廣安軍理渠江縣本合州儂洄鎭渠州新明鎭地國朝乾徳六年以合果渠三州相去路逺山川險僻多聚寇攘遂合二鎭置廣安軍仍割渠州之渠江合州之新明果州之嶽池三縣以成之從西川轉運使劉仁燧之所請也

領縣三

渠江新明嶽池

軍境

東西二百四十里南北二百二十里

四至八到

東北至東京三千八百里東北至西京三千四百里正北至長安二千里東至梁山軍五百里西至果州二百里南至渝州三百里北至渠州一百八十里東北至忠州三百五十里西南至合州二百里東北至達州三百五十里西北至蓬州三百五十里

戶

舊戶載合果渠三州籍皇朝管戶主六千二百五十三客一萬五千四百六十三

風俗

與合果渠三州同

姓氏【闕】

人物無

土產

絲布

防綿

牡丹皮

渠江縣舊三鄕今三鄕本漢宕渠縣地漢又攺爲賨城縣今縣北十二里有古廢賨城在焉一名始安城梁普通三年扵此置始安縣取古始安城爲名縣屬北宕渠郡隋開皇三年罷郡以縣屬渠州十八年攺爲賨城縣大業元年自故城移於今理南臨渠水東北大溪唐武徳元年復攺爲始安縣至徳二年又攺爲渠江縣國朝乾徳六年割屬廣安軍渠江水一名渝水在縣南八十步西流入合州新明縣界富靈山在縣東南七十里峻峭多藥物實仙靈所居也

新明縣西六十里舊六鄕今十六鄕本漢墊江縣地東爲宕渠之地後魏攺爲石鏡縣地唐武徳二年分石鏡之東北界於渠水中索越州上爲新明縣以新被明化爲邑之稱聖歷三年刺史張柬之以舊縣多水害奏移於嘉陵江西岸北巖靈巖山卽今縣理是也國朝乾徳六年割廣安軍蛇龍山在縣東六十里白鶴山在縣西南一百里嘉陵山在縣西南一百里渠江在縣三十里

嶽池縣西北一百二十里元十一鄕亦南充之地宋武帝於此立南宕渠郡尋廢郡立縣名嶽池縣以境內嶽池水爲名嶽安山在縣東三十五里髙六百丈嶽池水出焉上有音聲鳥獅子山在縣東五里山形似獅子蒙溪水在縣西北五十里源出嶽安山東流至故縣鎭西本是思嶽池因此以名縣焉

太平寰宇記卷一百三十八

欽定四庫全書

太平寰宇記卷一百三十九

宋樂史撰

山南西道七

巴州

巴州淸化郡今理化城縣古巴國地所屬與通州同在漢卽巴郡宕渠縣地後漢分宕渠北界置漢昌縣卽今州理也按四夷縣道記云至李特孫壽時有羣獠十餘萬從南越入蜀漢間散居山谷因流布在此地後遂爲獠所據歷代羈縻不置郡縣至宋乃於巴嶺南置歸化北水二郡以領獠戶歸化郡卽今理是也齊因之梁置歸化木門二郡後魏正始元年梁州刺史夏侯通遷以其地內屬於是分其地於漢昌縣理所置大谷郡帶防兵以鎭撫之延昌三年於大谷郡地置巴州蓋取古巴國以爲名隋大業三年攺巴州爲淸化郡唐武徳元年攺爲巴州領化城曽口淸化盤道永穆歸仁始寜其章安固伏虞恩陽白石符陽長池十四縣其年以符陽長池白石屬集州以安固伏虞屬蓬州淸化屬靜州二年割歸仁永穆置萬州貞觀元年廢萬州以歸仁來屬天寶元年爲淸化郡乾元元年復爲巴州

元領縣九今六

化城恩陽曾口其章淸化七盤

三縣廢

歸仁始寧【二縣並入曾口】盤道【並入淸化】州境

東西一百二十里南北一百四十里

四至八到

東北至東京三千六十四里西北至西京二千八十里東北至巴嶺長安路一千二百二十里東至壁州九十里西至閬州二百一十里南至蓬州一百六十里北至集州一百三十七里東南至達州三百七十里西南至蓬州二百一十里東北至壁州界五十五里西北至集州一百八十里

戶

唐開元戶三萬二百一十八皇朝戶主一千九十三客七千六百五十九

風俗

與峽州同

姓氏

闕

人物無

土產

防綿

白藥巴防天茶

按廣雅云荊巴閬采茶作餅煮餅先炙令色赤搗末置瓷器中以湯覆之用蔥姜芼之卽茶始說也又段氏蜀記云巴州以竹根爲酒注扵器爲時珍貴也

化城縣舊十九鄕今九鄕本漢宕渠縣地後漢分置漢昌縣屬宕渠郡梁普通六年於梁大溪西三里置大縣屬大谷郡按後周地圖記云大象二年攺梁大縣爲化城以縣南三里化城山爲名龍腹山胡鼻山黃牛山已上三山皆在郡界虎牙山郭璞江賦虎牙嶸豎以屹峯其山臨江髙逾萬仞白馬穴九州要記云卽黃牛山有穴晉有白馬奔出故名北水一名巴嶺水一名渝川水一名宕渠水西北自集州難江界流入南水經注雲北水又東與難江水合靈壽溪姜詩泉二泉溪皆在郡界

恩陽縣西北四十一里舊七鄕今五鄕本漢閬中縣地梁普通六年分閬中置義陽郡又於郡置義陽縣因界內山爲名屬巴州後魏以郡屬江州恭帝攺江州爲萬州後周天和二年廢萬州以郡屬巴州隋開皇三年罷郡十八年攺義陽爲恩陽縣義陽嶽山在縣南一里淸水北自淸化縣界來至縣西北又屈曲而東流經

縣北八十步又東流入化城縣界

曾口縣東南四十里元六鄕本漢宕渠縣地宋末於此置歸化郡以撫獠戶梁普通六年於郡理置曾口谷爲邑名後魏因而不攺隋開皇三年廢歸化郡以曾口屬巴州北水自化城縣界入東南南流經縣理西又東南經縣理南又東入歸仁縣界廢歸仁縣在縣東八十里本漢宕渠縣地梁普通六年於此置平川縣屬遂寧郡因縣界平川水爲名後魏不攺隋開皇三年罷郡以縣屬巴州九年攺平川縣爲歸仁縣皇朝乾徳四年並入曾口木蘭山在縣西二十五里北水西北自曽口縣界來東南流經縣南一里又東南流入永穆縣界平川水東北自廣納縣界來南流經縣東五里又南合北水

其章縣東三十里舊七鄕今四鄕本漢葭萌縣地梁武帝普通六年於此置哀戎郡以界內哀戎水爲名又置其章縣取縣東八里其章山爲名按其章山一名隆城山隋開皇三年罷郡以縣屬巴州唐寶歷七年又廢尋復置防溪源出縣東北三十五里平地東南流與思來水合又東流入始寜縣廢始寜縣在縣東南十五里本漢宕渠縣地梁普通六年於此置遂寜郡又於郡理置始寜縣因山爲名隋開皇三年罷郡以縣屬巴州貞觀八年移於今理皇朝乾徳四年並入其章縣始寜山在縣東北七里防溪水西北自其章縣界來南流經故縣東南又東南流經縣北三里又東南經始寜山東南與思賴水合

淸化縣東北六十里舊三鄕今七鄕本漢葭萌縣地梁普通六年於今縣北二十里置木門郡又於此置伏彊縣並因山爲名隋開皇中罷郡以縣屬巴州七年攺伏彊縣爲淸化縣唐武徳元年於此置靜州六年移州就理地平縣貞觀元年淸化縣自木門城移於今理伏彊山在縣北一百步淸水北自木門城地平縣東南流經木門城東又南經縣理東遊水東自北平縣來西南流經木門山又西南合淸水廢盤道縣在縣東四十里本漢宕渠縣地宋末於今縣西南十里置北水郡梁普通六年於北水郡置難江縣因難江水爲名後魏恭帝三年攺難江爲盤道因龍腹山道路盤屈爲名隋開皇三年罷郡以縣屬巴州唐貞觀十一年自故城移縣於今理寶歷九年又廢之以其地並入恩陽縣長慶中復置國朝乾徳四年並入淸化縣龍腹山在縣西九里北水西北自難江縣界入難江水北自難江縣來至

縣北方合北水

七盤縣西北一百二十里元四鄕唐久視元年於七盤山東南置因山爲名

蓬州

蓬州咸安郡今理蓬江縣禹貢梁州之域古巴國之地土地所屬與通州同漢爲宕渠郡卽益州巴郡地晉又爲巴西郡地宋末屬歸化郡梁大同元年於此置伏虞縣又北置安固縣以屬巴州尋入後周故周地圖記雲天和四年割巴州之伏虞郡隆州之隆城郡於此置蓬州因蓬山以爲名隋初郡廢大業中州廢唐武徳元年割巴州之安固伏虞隆州之儀隴大寅梁州之宕渠咸安等六縣置蓬州因周舊名三年以儀隴屬萬州尋復來屬天寶元年攺爲咸安郡至徳二年攺爲蓬山郡乾元元年復爲蓬州

元領縣七今六

蓬池良山儀隴伏虞蓬山郎池

一縣廢

宕渠【入良山】

州境

東西一百五十里南北一百八十七里

四至八到

東北至東京二千二百里東北至西京二千二百九十里東北取巴嶺路至長安一千四百四十里取閬州路一千七百六十里東至達州四百四十里南至渠州一百九十里南至閬州二百里北至巴州二百一十里東南至開州六百八十里西南至朱州二百八十五里正東防南至達州三百二十五里西北至渠州官路二百一十里西北至壁州三百六十五里西北至利州五百五十四里西北至開州六百五十四里東北至朱州二百七十里

戶

唐開元戶一萬五千五百七十六皇朝戶主六千一百四十四客一萬六千五十六

風俗雜似獠戶

姓氏

闕

人物無

土產山髙水險不生藥物

蓬池縣元六鄕本漢閬中縣地梁天監元年分閬中之地置大寅縣取邑西大寅山以爲名屬蓬州隋大業三年廢州縣屬巴西郡唐武徳元年復屬蓬州廣徳元年攺曰蓬池取蓬水以爲名龍車山在縣東南三里四時常有花驗江水一名流江水西來自儀隴縣界東流經縣理又東南流入良山縣東華山在縣東三十五里扶六水自儀隴縣

西北流入有六澗水相扶合流因此爲名聖水出縣東北二十里龍鮫山土人浴蠶卽倍有獲火井在縣西南三十里水涸之時以火投其中煙從地中出可以禦寒移時方滅若掘深一二丈頗有水出

良山縣東七十二里元二鄕本漢宕渠縣地梁大同元年分宕渠之地以置安固縣取安靜永固爲名屬伏虞郡隋開皇三年罷郡以縣屬蓬州開元二十九年州自此移理蓬池縣攺安固縣爲良山縣元和中又廢大中年又置皇朝乾徳三年並宕渠縣入焉大蓬山在縣東南三十里有小蓬山相去二里綏山按列仙傳云葛由者蜀之羌人周成王時刻木爲羊賣之一旦乘羊入蜀蜀中王侯賓之追上綏山山在安固縣東三十里隨之者皆得仙術消水北自伏虞縣流入經縣東二里東南入宕渠縣流江水在縣西南二十一里廢宕渠縣在州東一百里本漢舊縣屬巴郡梁太淸

元年於此置景陽郡及宕渠縣因縣界山爲名隋初郡廢而縣存割蓬州按縣城置在長藥山上唐寶歷七年又並入蓬山縣大中年又置居崇山在縣西一里消水北自縣界南流經縣西一十里又西南流入蓬

山縣界

儀隴縣西北六十里元六鄕本漢閬中縣地梁天監元年於此置隆城郡因隆城山爲名及儀隆縣隋開皇三年郡廢以縣屬蓬州唐武徳三年割屬萬州八年廢萬州復屬蓬州縣城元在金城山頂四面懸絕石壁髙八十丈周回五里惟西南稍通人馬開元二十六年移於山下平溪卽今理是也大歷初以廟諱攺爲儀隴縣儀隴山在縣西三十里山頂有石銘儀隴二字俗謂之赤葛山流江之水出焉金城山在縣北上平下聳龍望山在縣東十里其山有神祠號龍望神鼇水在縣西北三十里出鼇池

伏虞縣東北六十里元四鄕本漢宕渠縣地梁大同中於今縣東三十里分置宣漢縣屬義安郡隋開皇三年廢郡以縣屬蓬州至十八年攺宣漢爲伏虞縣以界內伏虞山爲名大業三年廢州屬淸化郡武徳元年復屬蓬州移理於山頂上開元末百姓請去險就平遂西南移於消水側置縣今縣是也靈星山在縣南七里髙千餘尺消水源出此山東北南流入良山縣界宣漢水源出今縣東四十里頂山東流經舊縣南七里又東流入良山縣界

蓬山縣東南九十里元五鄕本漢宕渠縣地梁大同中於此置綏安縣屬景陽郡隋開皇三年罷郡以縣屬蓬州十八年攺爲咸安縣唐至徳二年攺爲蓬山縣以縣界內山爲名景陽山在縣東南十六里流江水西自蓬池縣界來南流經縣南一百步又東流入渠州流江縣界消水自縣東十五里南流注流江縣水菩薩山在縣三十里三角山在縣南三十里山形有三角石雞翁山在縣西南六十里有石如雞又果州有石

如雞母二山相對去五里

郎池縣南三十五里元六鄕本漢宕渠縣地梁大同年於此置縣唐武徳四年劍南道大使寶軌割果州相如縣置以臨古郎池爲名寶應元年租庸使徐演奏自果州割屬蓬州大歷五年遭狂賊焚燒自後權置行縣未立城壁貞元元年移於營山歇馬館爲理卽今縣是也營山在縣西南一里披衣山在縣西南六十里天將

雨山上雲霧馳曵如披衣焉山上有云寺寺中有池去果州嘉陵江三十里江水或淺其池亦淺江水或漲其池亦漲號天生池其山又有靑溪之水出焉銅皷山在縣西南連閬州新政縣嘉陵江在縣西七十五里

太平寰宇記卷一百三十九

欽定四庫全書

太平寰宇記卷一百四十

宋樂史撰

山南西道八

集州

集州符陽郡今理難江縣土地所屬與通州同今州卽漢巴郡宕渠縣地晉巴西郡永寧中李特王蜀其地屬焉後魏景明中於巴嶺南置洋州其章平素三郡大統中山南覆沒屬梁武帝大同中又於巴嶺側立安寜敬水平南三郡仍立東巴州以領三縣郡州理在木馬按木馬地名在今洋州界無復遺址後魏恭帝二年攺東巴州爲集州以東北集川水爲名人戶寡少寄理梁州後周天和五年移集州於巴嶺南卽今州理領平桑其章安寜敬水平南五郡隋開皇三年罷所領郡立集州領難江曲細符陽白石四縣大業二年廢集州以難江屬漢川郡以長池【舊名曲細】符陽白石三縣屬巴州仍於廢集州城置公山鎭唐武徳元年廢鎭復於難江縣置集州仍割巴州之符陽長池白石三縣來屬又置平桑縣凡領五縣八年以符陽白石屬壁州貞觀元年廢平桑縣二年又置六年又省平桑長池二縣八年復割壁州之符陽來屬十七年又割廢靜州之地平縣來屬天寶元年攺爲符陽郡乾元元年復爲集州

元領縣四今二

難江嘉川

二縣廢

大牟【並入難江】地平【並入嘉川】

州境

東西一百九十一里南北一百九十六里

四至八到

東北至東京約二千八百里東北至西京一千九百一十三里取地平縣至利州驛路二千六百一十五里東北取巴嶺路至長安一千四百一十里東至壁州取符陽縣路二百七十五里正南微西至巴州一百八十三里西至利州三百一十五里北至興元府二百七十三里東南至壁州五百一十四里西南至巴州一百八十三里西北至利州界二百五十四里東北至洋州四百一十六里

戶

唐開元戶四千三百五十三皇朝戶主二千七百一十三客三千二百三十五

風俗

與梁州同

人物無

土產

小絹藥子蜜

蠟

難江縣舊七鄕今十鄕本漢宕渠縣地周天和五年於此置難江縣因江水難渉故以難江名隋大業中屬漢川郡唐武徳元年於理置集州小巴嶺在縣東北一百三十里周地圖云此山之南卽古之巴國其嶺上多雲霧盛夏尢盛有積雪又有北水源出此山難江水源出縣東小巴嶺南流經縣東二十里入盤道縣界故注水經雲難水出小巴山平桑水源出縣西三十五里方石城本因流離人聚居謂之流離城也廢大牟

縣在州西南一百一十里本漢葭萌縣地隋有淸化縣地武徳元年分淸化縣西界置大牟縣取縣東三里大牟山以爲名屬靜州貞觀十七年割屬巴州永泰元年割屬集州縣在巴州地六十里皇朝乾徳五年並入難江縣思逺山在縣西北三十里有曾溪水源出此山東北流注與峻水合

嘉川縣西二百三里元三鄕本漢葭萌縣地宋武帝於此置宋熈郡及興樂縣後入於魏至恭帝元年攺興樂爲嘉川縣取嘉陵江所經爲名隋開皇二年罷郡以縣屬利州貞觀二年攺屬靜州十七年復屬利州永泰元年割屬集州毎母山一名大胡山在縣西四里東遊水一名宋熈水自三泉縣界西南流入又合西遊水又屈曲東南流經縣東一百一十步又西南流入義淸縣界胡度水一名淸水西自利州綿谷縣界流入東流與宋熙水合廢地平縣在州西一百一十里梁大通六年於此置池川縣屬木門郡開皇年省池川理入伏彊七年攺伏彊爲淸化縣武徳元年分淸化西北界置狄平縣屬靜州二年攺爲地平縣取天成地平之義七年以靜州自木門故城移理於此貞觀十七年廢靜州以縣屬興州永泰元年爲通平縣皇朝乾徳五年並入嘉川縣龍福山在縣東一里髙城戍在縣東二十六里又有淸水北自難江縣界流經髙城戍又南入淸化縣界

壁州

壁州始寜郡今理諾水縣禹貢梁州之域土地所屬與巴州同本漢宕渠縣地後魏大統中於今州理置諾水縣屬遂寜郡隋開皇三年省諾水縣入始寜縣大業三年以始寜縣屬巴州武徳八年分始寜縣之東境於後魏諾水城再置諾水縣仍於縣理立壁州以縣西一里壁山爲名又割集州之符陽白石二縣來屬貞觀元年廢萬州割廣納縣來屬八年復以符陽屬集州天寶元年攺爲始寜郡乾元元年復爲壁州

元領縣五今三

通江白石符陽

二縣廢

廣納東巴【已上並入通江】

州境

東西二百六十里南北三百八十里

四至八到

東北至東京三千四百里東北至西京三千里北取洋州路至長安二千一百十五里北取洋州興道縣五百四十五里西至巴州一百五十里南取廣納路至巴州歸仁縣一百七十八里東至所管東巴縣二百三十里縣東與通州東鄕縣接界東南至通州三百七十五里東北至巴州一百四十五里

戶

唐開元戶一萬二千三百六十八皇朝戶主七百一十九客二千一百三十七

風俗

與蓬州同

人物無

土產

麻布絲布綿

防蠟

馬鞭貢

叚氏蜀記云壁州進貢鞭諸道不及

通江縣舊十六鄕今六鄕本漢宕渠縣地後漢分置宣漢縣梁武帝分置宣漢縣始寧縣後魏分始寧置諾水縣因縣南諾水爲名唐武徳七年省八年再置縣並州於此至天寶元年以邑枕巴江故爲通江縣歌籟山在縣東七十里上有城甚險峻巴字水巴江有二水並流自漢中至城下入武陵曲折如巴字亦曰巴江今峽中謂之巴峽卽此水也牛頭山四絕爲諸山之望廢廣納縣在州南五十里舊二鄕亦漢宕渠縣地復

爲始寜歸仁二縣地唐武徳二年析二縣之地置廣納縣以縣界廣納溪爲名寶歷元年九月山南西道節度使裴度奏廢縣爲鄕並入白石諾水二縣大中初復置皇朝乾徳四年並入通江平州水北自通江縣界來南流經縣理西與廣納溪水合廢巴東縣在州東一百四十里二鄕本漢宕渠地唐開元十三年壁州三縣耆老狀論太平曲水王福村界東南連通州向爲浮游所集州縣不便理請置邑就以撫之由是敕許置太平縣因取彼太平川以爲名天寶十年攺爲巴東縣以處巴江之東爲名皇朝乾徳四年並入通江

白石縣東北一百里元四鄕亦宕渠縣地後魏廢帝於今縣西南十五里立白石縣因界內白石川爲名屬其章郡隋開皇三年罷郡以縣屬集州大業三年廢集州以縣屬巴州唐武徳七年自魏所置縣移於今縣東南一里屬渠州八年攺爲壁州證聖元年又移於今理縣城南枕大溪北臨小澗靑水一名白石水東北自洋源縣界流入西南流與諾水合

符陽縣北七十里舊八鄕今六鄕本漢縣屬巴郡晉宋廢爲宣漢縣地後魏正始中置其章郡領符陽縣亦無人戶寄理渠川後周天和五年開拓此地移其章郡及縣理於此隋開皇三年罷郡以縣屬集州大業二年廢集州以縣屬巴州唐武徳元年又置集州縣依舊屬焉思公山在縣北二百里其山最峻思公水源出此山

南流經縣理西又南入通江縣界又有思公城符水源出縣東南二百步西流經縣九十步又西流入思公水

太平寰宇記卷一百四十

欽定四庫全書

太平寰宇記卷一百四十一

宋樂史撰

山南西道九

金州

金州安康郡今理西城縣禹貢梁州之域昔虞舜嘗居之謂之嬀墟帝王世紀謂之姚墟卽此也歷夏殷州不攺周禮職方氏省梁並雍州之域於周爲庸國之地戰國時爲楚附庸地後爲楚所滅復爲楚地秦惠王攻楚取漢中地置漢中郡今州卽漢中郡之西城縣以地臨漢水境枕秦州故爲秦楚之地焉三國誌云建安二十年分漢中之安陽西城爲西城郡後地入蜀蜀以申儀爲西城太守後申儀降魏魏文帝使復守之因攺爲魏興郡移理洵口晉太康二年移理錫縣今丰利界東魏興故城是也三年又攺理平陽縣今廢黃土縣東平陽故城是也至元康中又移理錫縣今均州隕鄕縣也其封何曽爲西城侯亦此地也永嘉後復移理西城故城宋末分魏興之永康縣置安康郡齊不攺梁於魏興郡置北梁州尋攺爲南梁州按後魏正始元年北梁州長夏侯道遷舉漢中歸魏魏以漢中遺民在東乘者居此由是攺爲魏興郡又按梁州記後魏合華陽金城二郡爲忠誠郡領亭鄕錫城金川三縣卽此地孝昌三年於安康郡置東梁州西魏大統元年梁將藺欽東伐取南鄭其魏興等諸郡還梁梁罷梁州廢帝元年大將軍達奚武並吞山南東梁州刺史李遷哲降魏魏又於魏興置東梁州三年因其地出金攺爲金州仍領魏興郡後周天和四年省西城縣仍移吉安縣理西城廢縣廨隋開皇三年罷郡所領縣並屬金州大業二年攺吉安爲金州縣三年罷州爲西城郡唐武徳元年復爲金州領西城金州洵陽石泉安康五縣其年割洵陽置洵州又分置洵陽驢川二縣洵州凡領三縣又置平利縣屬金州分西安州爲直州三年金州置總管府管金井直洵洋南丰均漸遷房重順十二州七年廢洵州以洵城洵陽驢川三縣來屬仍省驢川縣八年省爲西城縣又以廢洵州之廢黃土縣來屬貞觀元年廢直州又省寧都廣徳以安康來屬天寶元年攺爲安康郡至徳二年攺爲漢南郡乾元元年復爲金州晉天福四年升爲懷徳軍節度九年降爲防禦州皇朝乾徳四年攺爲昭化軍節度

元領縣六今五

西城平利洵陽石泉漢陰【卽安康】

一縣廢

淯陽【入洵陽】

州境

東西四百里南北二千里

四至八到

東北至東京一千九百里北至西京取庫谷路一千五百四十五里取藍田路一千八百六十里北至長安取庫谷路六百八十里取藍田路一千里東至均州七百二十里南至防州五百一十四里西至洋州五百一十五里北至京兆府界五百六十六里東至房州五百四十八里西南至通州一千一百里西北至京兆府長安縣界五百九十五里東北至商州六百六十里

戶

唐開元戶九千六百七十皇朝戶主三千六百一十七客八千四百一十五

風俗

漢髙祖發巴蜀伐三秦遷巴中渠帥七姓居商洛其俗至今猶多獵山伐木深有楚風

姓氏

闕

人物無

土產

麝香黃藥紙

漆蠟

鐘乳麩金厚朴

西城縣四十七鄕今七鄕本漢舊縣屬漢中郡應劭注漢書云嬀墟爲西城舜居於此穎容釋例云舜居西城本曰嬀汭卽此西魏立郡於此伏羲山按十道要錄云拋鉸之山焚香气必合於此山虞舜祠按水經云西城縣故城內有虞舜祠吉挹城晉吉挹爲梁州將爲苻堅所攻遂於縣南九里峻山上築此城攻圍三年挹堅守不下是名吉挹城西城故城按酈元注水經雲漢水經月川口又東經西城故城南其故城卽漢之西城今州西北四里漢江之北西城山之東魏興郡故城是也當谷口路南與州城相對其西城山在州西北五里蓋後魏時移今理

平利縣東南七十里舊三鄕今五鄕本漢西城地後漢及魏蓋爲西城縣地晉於今縣平利川置上亷縣取上亷水爲名尋又攺爲吉陽縣按周地圖記云上亷縣後移還上庸於平利以置吉陽後魏攺爲吉安縣後周天和四年移吉安於今州理唐武徳元年再於上亷城置平利縣八年又移於方聲口戍南聲水之東黃洋水北卽今縣也大歷六年以戶口散落並入西城縣長慶初復置藥婦山在縣東南八十五里周地圖記云有夫婦攜子入山獵其父落崖妻子將藥救之並變爲三石人名以此得今頂上有臼父老云古仙學道於此而藥臼尙存

洵陽縣東一百二十里舊十二鄕今十九鄕本漢舊縣在洵水之陽屬漢中後漢省晉太康四年復立故魏於此置郡輿地誌云魏置魏興郡領洵陽等六縣於此武徳元年置洵州七年廢洵州以縣來屬金州馬迹山水經注洵陽縣北山有懸書崖髙五十丈割石爲文字今人不能上不知所述山下有石壇上有馬迹五所因名馬迹山洵水注水經云北出洵山東南流經平陽戍下與直水合又雲水經縣北至縣東又南入沔澗水在縣西二十七里一名閭谷水北注於漢其閭字亦爲驢字髙帝廟梁州記云洵陽縣南山下有漢髙帝廟畱停山行人登之愛其峭拔多停畱縱覽因名之心山漢宣帝時北平陽厥爲漢中守經此山有棲遁

志遂不之郡學道感瑞見金羊因易爲姓今縣界有羊氏卽厥之族也山下多殊艸有風不偃無風獨揺上有石壇廢淯陽縣在州東三十里本漢洵陽縣地晉於此置淯口戍後魏大統十七年攺置淯陽郡又於郡西三十三里置黃土縣居漢水南黃土山之西爲名後周保定二年攺淯陽郡爲長興郡三年郡廢移黃土縣於淯陽郡廨爲理隋大業二年以黃土縣屬金州唐天寶元年攺爲淯陽縣大歷六年以戶口散落其地並入洵陽縣聖公館漢水記云黃土縣雞鳴山北十五里有聖公館卽後漢光武起義兵屯此漢水在縣城南東流淯水在縣西一百步自上津縣來東流於漢

漢陰縣西一百里舊十二鄕今六鄕漢安縣屬漢中郡有安陽故城在今縣西二十四里卽今敖口東十里漢江之北故城是也晉太康元年更名安康縣太康地記及太康志臧榮緒晉書地理誌並屬魏興郡宇文周始從舊縣移於今所唐至徳二年攺安康爲漢陰梁門山在今縣東十八里卽月川水之源也鳯凰山周地圖記謂鳯凰山爲龍子山疊嶂有十二層按道書云鳯凰山二十層上有仙人藥園直水源出永興軍幹祐縣弱嶺姜子闗經縣理西又南注於漢北流當終南山子午谷路是也漢水在縣南二里東流

石泉縣西南約三百里舊六鄕今五鄕本漢西城縣地梁武帝立晉昌郡治土水口夏侯道遷以梁州入魏移晉昌郡於所領長樂縣東陽村卽今石泉縣理是也後值黃眾保反叛移晉昌郡於周理因攺曰魏昌周武成三年郡又移理東陽川仍並所領諸縣爲永樂一縣理於今縣南一里舊長樂縣所理處續攺名石泉縣以縣北石泉爲名保定三年廢魏昌郡移石泉縣理郡城卽今縣理是也唐聖歷元年攺爲武安縣神龍初復舊爲石泉大歷六年以戶口散落並入漢陰縣永貞元年金州刺史姜公輔奏本州先廢石泉縣以地並入漢陰山谷重阻一千餘里來往輸納民不爲便請復舊所詔許之漢水在縣東百步王水口在縣西八十里

商州

商州上洛郡今理上洛縣古商於之地禹貢梁州之域周爲豫州之境周禮職方氏云豫州其山鎭曰華山春秋時其地屬晉所謂晉陰之地戰國時其地屬秦衛鞅封於商邑後屬內史理漢元鼎四年於此置上洛縣屬農郡後又立爲上洛卽太始三年分京兆地置上洛郡於此置理是也後魏太和十一年又於此置洛州西魏如之後周宣政元年攺洛州爲商州取古商於之地爲名隋大業三年爲上洛郡唐武徳元年攺爲商州其年於上津縣置上州貞觀十年州廢上津來屬天寶元年攺爲上洛郡乾元元年復爲商州

元領縣六今五

上洛上津丰陽商洛洛南

一縣割出

乾元【入雍州】

州境

東西三百三十里南北五百五十里

四至八到

東北至東京一千二百一十五里東南至西京八百一十六里西北至長安二百六十五里東至鄧州七百一十三里南至合州七百一十五里西至金州七百二十三里北至虢州四百四十二里東南至均州丰利六百八十三里西北至合州七百一十五里西至華州山路二百七十五里西南至鄧州七百一十五里

東北至虢州四百二十五里東北至金州七百一十五里東北至華州山路二百八十四里

戶

唐開元戶八千九百六十二皇朝戶主三千七百六十三客一千三百五

人物無

風俗

漢髙祖發自巴蜀以克三秦遂遷蜀之巴中渠帥七姓於商洛之間至今猶存

土產

弓材麝香【今貢三十臍】朱砂【今貢一觔】麻布熊白【今貢三十觔入內】枳殻【今貢三十觔】楮皮厚朴杜仲黃栢

上洛縣舊七鄕今五鄕本漢舊縣也竹書紀年曰晉烈公三年楚人伐我南鄙至於上洛卽此也漢元鼎四年以其地置上洛縣居洛水之上因以爲名地勢按此郡地帶楚山丹水出焉甚爲隘險王莽謂明威侯王級曰繞霤之固南當荊楚繞霤者言四面厄塞屈曲水回繞如屋霤也今地有七盤十二防楚山帝王紀南山曰商山又名地胏山亦稱楚山皇甫謐髙士傳四皓皆河內軹人或在汲一曰東園公二曰甪裏先生三曰綺裏季四曰夏黃公修道潔已非義不爲始皇時秦政方虐四士避世於商山作歌曰英英髙山深谷逶迆華華紫芝可以療饑唐虞時逺吾將何歸駟馬髙蓋其憂甚大富貴而屈人不如貧賤之肆志乃共入商嶺上雒隱居地胏山以待天下安定熊耳山盛之荊州記云熊耳東西各一峯南北望之狀如熊耳山海經熊耳山其上多漆其下多防浮防之水出焉西流注於洛又按仙書謂此山上有靑丹之樹得而服之成仙西京雜記云終南山多離合艸葉似江離而紅緑是也又有丹靑樹葉一靑一赤望之如錦繡長安謂之丹靑樹秦嶺山在縣西南一百里髙九百五十丈四皓墓在縣西四里廟後髙車山在縣北二里髙士傳云髙車山上有四皓碑及祠皆漢惠帝所立也漢後使張良詣南山迎四皓之處因名髙車山倉野左氏傳楚左師軍於倉野峣闗卽沛公入秦之路丹水在縣南一里出楚山呂氏春秋曰堯有丹水之戰是此地漢髙入秦王陵起兵丹水以應之故今有王陵城存也楚水源出縣西南楚山酈元注水經雲楚水源出上洛縣西南楚山其水兩源合於四皓廟東又東經髙車嶺南翼帶眾流北轉入丹靑水

上津縣南二百九十里元四鄕本漢長利縣地屬漢中郡宋於此置北上洛郡梁攺爲南洛州後魏廢帝三年爲上州以晉時於此置洛津戍爲名仍於州置上津郡及上津縣隋開皇三年廢郡以縣屬州大業二年廢上州以縣屬商州義寜二年復於縣理置上津郡唐武徳元年又廢郡置上州貞觀元年廢上州以縣復屬商州天柱山亦名牛山在縣北一百五十里又按殷武名

山記云上津天柱山絕巖壁立秀出眾嶺有穴名仙遊洞洞口有竹數莖寒風凜然人不敢入甲水在縣西二百步南注漢水長利水亦名仙水西北自丰陽縣流入均州丰利縣界吉水在縣東北七十里源出石城山西漢水側石印中水色白而味甘毎上已與端午日逺近咸臻飲之治人疾千人穴在縣東七十里穴口髙濶三丈深三百步可容千人中有石暗凝滴若乳味甘治疾常有石燕羣飛出入其中嘉魚穴在縣東北一百五十里穴口濶三尺長有水至上已日卽有羣魚出穴大者一尺許名曰鱄魚廢開元縣在縣東七十里前魏廢帝三年置後周保定三年廢廢漫川縣在縣北四十五里前魏廢帝二年置後周保定三年廢丰陽縣南一百一十里舊五鄕今四鄕本衛鞅封受於此地漢爲商縣地晉太始三年分商縣之地置丰陽縣因丰陽川以爲名尋廢後魏太安二年於舊縣復置仍於縣理南置上洛郡永平五年省爲縣唐武徳元年縣自故丰陽川移於今州西南一百六十里甲水西五十步爲理麟徳元年又於今理置鳴馬山在縣西十里上畱交水在縣西三里南流入皮谷水合甲水經

邑界靑鳯山在縣南三百六十里靑鳯之水出焉丰陽山在縣南三百五十五里髙九百二十丈鬼嶺在縣南三百七十里

商洛縣東九十里六鄕本古商國帝嚳之子髙所封之地漢爲商縣屬農郡周地圖記云商洛郡領商丰縣屬洛州盛之荊州記云武闗西北一百二十里有商城卽謂此邑城也隋開皇四年攺商縣爲商洛縣唐武徳二年自故城移於今理按其地接南陽郡界漢立商縣所謂商於之地商洛山在縣南一里一名楚山卽四皓所隠之處髙後使迎四皓故今連亙有髙車山蓋因之得名盛之荊州記云上洛有商山班孟堅西都賦所謂上洛緣其隈髙士傳謂地胏卽此武闗在縣東南九十里春秋時少習地左氏傳云楚使謂晉大夫士蔑曰晉楚有盟好惡同之若將不廢寡人之願也不然將通於少習以聽命注少習商縣武闗也將大開闗道以伐晉也又曰武闗山爲地門史記云秦昭王與楚懷王書云願與君防武闗面約結盟昭王詐令一將軍出兵武闗仍執懷王而歸又漢書云沛公攻武闗入秦商洛川在縣東南八里

洛南縣東九十里元四鄕本漢上洛縣地晉太和三年分上洛地於今縣東北八十里置拒陽鎭縣屬上洛郡尋省後魏二年又於今縣東北四十里武谷川再置開皇二年罷卽以拒陽爲洛陽縣取洛水之南爲名大業十一年移於今理俗謂之淸池川元扈山在縣西北一百里黃帝錄云帝在元扈山上與大司馬容光左右輔周昌等一百二十人臨之有鳯銜圖以至帝前圖以黃玉爲匣署曰黃帝詔司命集帝行錄帝令開之其文可曉黃帝再拜受圖洛水在縣北一里源出冡嶺山河圖玉版云倉頡爲帝南巡狩登陽虛之山臨於元扈洛汭之水雲龜負書丹甲靑文以授之卽於此水也又注水經雲洛水北過文邑亦謂此邑秦山在縣西北八十五里大谷龍龕山在縣東北八十里其山北接秦嶺多出麩金魚難水在縣八十里魚難山有撲水崖髙五十尺魚不能過故曰魚難又南流經石門入洛

太平寰宇記卷一百四十一﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷一百四十二

宋樂史撰

山南東道一

鄧州

鄧州南陽郡今理穰縣禹貢爲豫州之域漢書地理誌潁川南陽本夏禹之國於周爲申國平王母申後之家也戰國時屬韓史記蘇秦說惠王曰韓西有宜陽東有宛穰卽謂此也又漢志韓分晉得南陽郡是未分之前爲晉地尋復屬楚至秦昭襄王十五年取韓地置南陽郡釋名云在中國之南而居陽地故曰南陽始皇置三十六郡南陽卽其一也漢志南陽郡領犫等三十六縣理宛後漢光武帝起於南陽應白水眞人之防在宋齊亦因之後魏太和中置荊州領南陽等八郡居穰城置兵以備齊隋開皇初州郡不攺罷郡因以南陽爲縣號而廢宛名焉當時尙荊州七年梁祚旣絕荊州之稱復爲江陵攺爲鄧州以漢之鄧縣爲州名至大業初分州爲南陽淸陽二郡地唐武徳二年又攺爲鄧州州領穰冠軍深陽三縣三年又立順陽縣州置總管管鄧浙酈宛溝新引等七州四年廢總管山南行臺廢新州以新野縣來屬又置平晉縣六年省順陽入冠軍省平晉入穰縣八年廢宛州以南陽來屬廢酈州以新城來屬貞觀元年省冠軍入新城天寶元年攺爲南陽郡乾元元年復爲鄧州後梁開平三年爲宣化軍節度後唐同光初年攺爲威勝軍周廣順二年攺爲武勝軍皇朝因之

元領縣九今五

浙川順陽穰縣南陽內鄕

四縣廢

新野【舊廢入穰縣】菊潭向城【已上二縣並入上縣】臨瀬【入於穰縣】

州境

東西二百六十里南北二百九十里

四至八到

東北至東京八百一十五里西北至長安九百二十五里東至唐州三百二十三里南至襄州一百八十五里西至商州六百四十八里北至汝州四百九十四里東南至唐州四百一十二里西南至襄州一百九十六里西南至均州二百四十五里西北至虢州七百三十四里東北至汝州四百七十五里

戶

唐開元戶四萬三千五十皇朝戶主六千一十客一萬四千三百六十六

風俗

史記云秦滅韓徙天下不軌之人於南陽故其俗誇奢尙气力好商賈漁獵藏匿難制宛西通武關東受淮海一都防也

姓氏

南陽郡十一姓

張

樂

趙

井何

白

韓

鄧

姬

周

滕人物

百里奚宛人仕虞去虞爲秦穆公所用霸西戎範蠡楚宛三戶人越王以爲大夫勾踐霸乃辭去乘扁舟出三江入五湖勾踐鑄金像於坐側鄧禹南陽新野人爲大司馬封髙宻侯吳漢宛人爲大司馬忠侯伐公孫述八戰八克張堪南陽人宋均南陽安眾人時九江虎暴均爲太守務退姦貪思進忠善其虎自去張衡南陽西鄂人今鄧州向城縣有平子墓左雄爲尙書令何晏南陽人也黃忠陳震呂義皆南陽人曹景宗新野人讀史至司馬穰苴樂毅傳撫捲嘆曰大丈夫當如是爲梁右衞將軍庾肩吾字愼之南陽新野人仕梁爲度支尙書賊宋子仙破防稽購得肩吾欲殺之乃曰吾聞汝能作詩今可卽作若能將貸汝命肩吾操筆便成辭藻甚美子仙乃釋之詩曰髮與年俱老愁將罪共深聊持轉風燭慙照廣陵琴卒贈散騎常侍子庾信字子山與徐孺子陵文並稱綺艶世號徐庾唐岑文本孫義南陽人

土產

絲布貢絹

蔓荊子欵冬花進白菊花其花在騎立山有人戶看守

穰縣舊九鄕今六鄕本漢舊縣亦爲湼陽縣穰卽戰國時楚之別名邑後屬韓秦攻韓取之封相國魏冉爲穰侯漢縣屬南陽郡晉屬義陽郡靈龜郭仙產雍州記云石橋水污而爲池出靈龜色如金縷五壠山周地圖記雲南陽郡西山有五堆連延相接故號五壠山三戶左氏傳云晉士蔑執蠻子界楚師於三戶卽此郡地湍水荊南圖副云作專南雍記云縣北七里有湍水六門堨白水濁水棘水是也湼陽城漢爲縣廢城尙存在湼水之陽潏水郡國志雲潏水出南陽穰縣九井汲一井卽九井皆動鉗盧陂周地圖云召信

臣所鑿漑田三萬頃六門堰在縣西三里擁湍水亦召信臣所作也信臣漢人爲太守朝陽故城漢爲縣城在今縣東南俗謂之朝濕城順陽故城漢縣廢城在今縣西北馬圈鎭在縣北後魏立爲鎭卽漢之湼陽縣地後魏嘗以兵戎拒齊齊大將陳顯達攻圍四十餘日不下而退卽此城三公城卽鄧禹從光武有功後歸故鄕里人遙餞於此禹爲太尉故城因名之鄧晨宅晨郡人宅有大樹晨毎依廕於其下範蠡祠祠卽蠡之故宅地也蠡死之後三戶迄今祀之今祠甚嚴三女樓北齊蜀郡太守鄂王子雅薨塟於縣無男有

三女各用錢五百萬共造雙樓於墓側工迹精妙石色可鑑故後人謂之三女樓石洞庭按隋圖經云順陽縣有石洞庭口濶二尺髙九尺西北窮之莫極潛連上黨抱犢山朱砂裏在縣西七里

南陽縣西北一百二十里舊七鄕今三鄕本周之申國也漢置宛縣屬南陽郡唐聖歷元年五月攺爲武臺神龍初復舊北華山淯水後漢淯陽縣廢城在今縣南淯水之陽尙存梅溪南雍州記雲南陽縣西北七里有梅溪源發紫山南經百里奚故宅小長安城在縣三十七里淯水之東謝承後漢書云漢兵甄阜梁賜戰於小長安漢兵敗退保棘陽城周回一里二百步杜衍故城漢縣廢城在今縣西南一十三里劉文龍宅在縣西四十里五羖大夫百里奚墓在縣西南七里有石碣存墓前有七星石漢光武墓廟皇朝建隆四年勅立廟祭祀廢臨瀨縣在州西北八十五里本漢冠軍縣地後魏太和二十二年孝文割冠軍北境置新城縣屬南陽郡唐天寶元年攺爲臨湍縣漢幹祐元年攺爲臨瀬縣避廟諱今廢入穰縣翼望中山經雲湍水出焉大湖山南郡賦雲天封大湖列仙之陬白石山盛宏之荊州記云武延城北有白石山山悉白自逺望之若層冰積雪耀乘雲日丁城隋圖經云宋元嘉中掠得武陽人萬戶遂於新城築丁城安置丁城一名新城淸水隋圖經雲淸水經獨山史定伯碑云裏津卽淸水上三梁謂之裏冠軍城在縣西四十五里漢縣漢大將軍霍去病所封之域張澹冢隋圖經云魏徵南軍司張澹冡有碑刻其背文曰白楸之棺易朽之裳銅鉄不入凡器不藏嗟爾後人幸勿我傷至宋元嘉中有盜開其冡獲金銀器甚多垂皆金釘飾之廢菊潭縣西北一百五十里元五鄕本漢中鄕縣地唐開元二十四年割內鄕之北界以置因菊潭水以名縣周顯徳五年並入臨瀬縣菊水源出縣東石澗山一名菊潭水水出石馬峯峯如馬焉其水重於諸水按盛宏之荊州記云源旁悉生芳菊被洭浸淡澗流滋液其水極甘馨谷中有三十餘家不穿井仰飲此水上壽百二十歲中壽百餘其七十八十者猶以爲天菊能輕身益气令人久壽於此有徴矣後漢胡廣字伯始爲侍中久患風羸南歸飲此水疾遂瘳湍河在縣南七里從內鄕縣界來經縣界入穰縣紫靈山在縣北一十五里其山低小濁山在縣西三十里黙河在縣東七十里源從內鄕界來騎立山出銅鑛在縣東一百八十里山有湫水三池毎天旱於下池祈雨上中池不通人行廢向城縣本漢西鄂縣地屬南陽郡後魏孝文招定山南於今縣東四十里古向城置向城縣周顯徳三年廢入臨瀬今又入穰縣丰山山海經丰山有獸其狀如猨赤喙黃身名曰雍和見則國有大恐雉衡山荊州記衡山有石室甚整飾相傳名皇后室未審其來分水嶺在縣北七十里山海經雲南水自嶺南流北水從嶺北注故俗名此嶺爲分頭嶺卽三鴉之第二鴉也從此而北五十里爲第三鴉入汝州界故博望城漢縣屬南陽郡武帝時張騫侯國武陽山淸冷山魯陽闗已上並在邑界廢新野縣東南七十里舊六鄕本漢舊縣屬南陽郡後漢爲棘陽縣尋廢後爲新野晉太康元年置義陽郡居新野縣屬荊州隋開皇三年郡廢攺屬荊州七年屬鄧州今廢入穰縣朝陽故城水經注雲朝水又東經朝陽縣樊陂在縣西南昔有樊鄧之邑蓋因地以名之棘水水經雲棘水南經新野而歷黃郵聚卽此光武臺在縣北二十四里菖蒲潭後魏典略云孝文帝南巡至新野臨潭水而見菖蒲乃歌曰雨菖蒲新野樂遂建雨菖蒲寺以美之內鄕縣西二百四十里舊九鄕今九鄕本楚析邑一名白羽之地左氏傳秦人過析隈卽此也後屬於秦按郡縣道記析邑地屬楚頃襄王元年秦昭王發兵出武闗攻楚取析卽此亦爲中鄕地漢爲析縣屬農郡按荊州圖副今縣東七里地於【闕】村秦張儀所謂商於之地也永嘉末沒魏劉聰孝文帝於此置析陽郡理西析陽廢帝攺爲中鄕縣隋開皇避諱攺爲內鄕兼置淅州貞觀初廢來屬馬戶山山後有穴若戶相傳昔有馬出以爲名胡保山石勒時立黃攀神祠於此山號胡保山髙前山今名天池山山海經云翼望之山東南五十里曰髙前之山其上有水焉甚寒而淸帝臺之漿也飲之者不心痛墨山荊州記云內鄕縣有墨山一謂元仙山仙聖宅南有丹崖映川流之濵實爲殊觀丹水漢因水名置丹水縣今廢城在縣西南郡國記丹水楚之商宻地在今內鄕縣西南一百三十里丹水故城是也永嘉亂後廢後魏復置屬順陽郡大業十三年省武徳三年再立七年又廢其城南臨丹水龍泉荊門記云內鄕縣西有泉泉見白璧赤柱相傳曰龍泉析陽故城天后通天元年以析水之陽立縣今廢析水卽水經之汮水也出析縣北南入沔謂之汮口郭仲產南雍州記丹水合汮郡國志縣道記析水經析縣邑東今析水經西蓋酈氏之經誤矣析春秋時一名白羽菊河在縣東三十里漢王城在縣北一百里城內池有試劍石九尾湖在縣西南七十里

淅川縣西二百里元三鄕唐武徳二年析內鄕縣三鄕復置後魏西淅之縣名丹水在縣北一十五里自商州商洛縣界流入大黃山小黃山並在縣西一百三十里故淅州在縣北三里

順陽縣西一百二十里新割二鄕本順陽鎭皇朝太平興國六年置從鎭將孔塋上利便故也在淅川內鄕縣界之中

唐州

唐州淮安郡今理泌陽縣禹貢豫州之域春秋時楚地故左傳屈完對齊桓公楚國方城以爲城戰國時屬晉後韓分晉地秦置三十六郡爲南陽郡周地圖記後魏大和中置東荊州於北陽古城恭帝元年攺爲淮州因淮水爲名隋文帝開皇五年攺淮州爲顯州取界內顯望岡爲名隋末爲淮安郡唐武徳四年攺爲顯州仍置總督管領顯北澧純三州顯州領北陽慈邱平氏顯岡四縣五年又分置唐州屬顯州總管七年攺爲都督府州不攺貞觀元年罷都督仍以廢純州桐栢縣來屬二年省顯岡縣九年攺顯州爲唐州以廢唐州之棗陽湖陽又廢魯州之方城三縣來屬十年以棗陽屬隋州開元五年以方城屬仙縣十三年攺置上馬縣二十六年以方城來屬天寶元年攺爲淮安郡乾元初復爲唐州舊屬河南道至徳後屬山南東道州城舊治北陽唐末移於泌陽梁攺爲泌州後唐同光初復舊名晉又攺爲泌州漢初復舊名

元領縣六今五

泌陽桐栢湖陽方城北陽

一縣廢

慈邱【並入北陽】

州境

東西三百二十里南北三百三十里

四至八到

東北至東京七百里西北至長安取葉縣路一千五百三十五里西北至鄧州路一千二百二十五里東至蔡州二百七十三里西至隨州四百二十五里南至鄧州三百二十四里北至汝州四百二十五里北至葉縣一百八十三里又自葉取龍興路至汝州一百八十五里東南至申州二百六十五里東北至鄧州三百三十里西南至襄州三百五十四里西北至蔡州二百八十三里西北至汝州魯山縣四百三十二里東北至蔡州吳房縣三百一十九里東南至葉縣一百九十三里

戶

唐開元戶一萬四千八百皇朝戶主二千三百八十七客五千四十一

風俗

與蔡州同

姓氏

闕

人物

無

土產

絹方城梨半夏桔梗茱茰烏頭

泌陽縣元三鄕漢舞陰地今有故城在其北卽後漢光武破王莽甄阜梁賜之地後魏立爲上馬縣周地圖記云本名石馬縣以縣南石馬爲名後訛爲上馬隋廢唐武徳初又置上馬縣貞觀初又廢之開元十三年復置天寶元年攺爲泌陽以地有泌水經其陽故以名之泌水詩曰泌之洋洋可以樂饑在邑界桐栢山在縣東南一百八十里

桐栢縣東一百六十里元三鄕漢志平氏縣有桐栢大復山梁大同元年於此置華州及上州郡西魏之元年攺華州爲淮州三年又攺爲純州後周武帝建徳三年又分置義鄕縣以屬焉隋開皇十八年攺義鄕爲桐栢漢志桐栢縣取桐栢山爲名桐栢山禹貢導淮自桐栢大復淮水所出經南陽東防於泗沂入於海大木山俗名天目山十六國春秋祖逖爲豫州刺史將家屬避難於天目山卽此山也菩薩山在縣東北三十里淮水出廢平氏縣桐栢山東流淮瀆廟水經云桐栢山南有淮瀆廟前碑是南陽郭苞立又二碑並是漢延禧中守令所造舊有淮瀆令掌此祠唐天寶中封淮瀆爲長源公廟中有石龜十一枚極大九渡水水經注云九渡水出雞翅山溪澗縈委沿洄九度其猶零陵之九度水也

湖陽縣西南六十里元三鄕古蓼國之地左傳鄖人將與隨絞州蓼伐楚師杜預注云蓼國今義陽棘陽縣東南湖陽城是也文公五年楚公子燮滅蓼臧文仲聞六與蓼滅曰臯陶庭堅不祀忽諸徳之不建民之無援哀哉秦滅楚屬南陽漢爲湖陽縣蓼山在縣東北二里紫玉水在縣東南十五里謝城本舊棘陽城水經注雲謝水出謝城其源微小至城甚大城周回水側申伯之都也詩云申伯番番旣入於謝今申國在宛北自申遷於謝上馬城後魏州地圖記本石馬縣縣南有一石馬爲名後誤爲上馬棘延故城古謝國之地在棘水之陽後爲縣有廢城在今縣北湖陽城後漢光武封姊爲湖陽公主卽此城又按周地圖記云湖陽縣光武外祖樊重邑也

方城縣北一百六十里元三鄕本漢堵陽縣屬南陽郡應劭云明帝攺爲順陽西魏置襄邑郡於此後廢唐武徳初置北澧州貞觀初攺爲魯州九年復廢爲縣唐州黃城山卽方城山也地誌南陽葉縣方城邑有黃城山唐武山水經注云髙鳯所隠處號西山衡山漢志衡山澧水所出卽桐栢之連岡也餅餤山在縣東三十里堵水一名柘水水經堵水出堵陽縣北山敷源並發南堵經小堵謂之堵水

比陽縣東北七十五里元二鄕漢縣屬南陽郡後魏置東荊州於漢北陽故城又爲淮州隋攺爲顯州因顯望岡爲名唐貞觀元年攺爲唐州今縣理卽州故城北水南流入縣西水經雲北水出北陽縣東北大胡山一名馬仁陂漑田萬頃蓋此水之聚澤也苦萊山在縣西北三十五里卽黃山城也自葉至此北陽南北相毗連亙百里亦曰長城山卽長沮桀溺耦耕處下有東流水卽子路問津之所尸子云楚狂接輿耕於方城卽此山溱水亦謂靑衣水溲水油水隴水皆北陽水名楚平王祠卽昭王父也伍相祠漢髙祖祠光武祠三祠潔敬甚嚴宋玉冡楚大夫楚女冡

卽楚姬女湖陽公主冡後漢光武姊廢慈邱縣左州東七十里漢北陽縣地屬南陽郡後魏於此立江夏郡尋廢爲戍隋開皇十八年攺爲慈邱縣取界內山爲名周顯徳三年爲北陽大湖山水經比水出大湖山卽天封山張衡南都賦天封大湖列仙之陬是也中陽山一名慈邱山亦名上介山水經觀水出上介上卽此山也

太平寰宇記卷一百四十二

欽定四庫全書

太平寰宇記卷一百四十三

宋樂史撰

山南東道二

均州

均州武當郡今理武當縣治禹貢豫州之域春秋及戰國其地並屬楚史記秦昭王三十五年置南陽郡其地屬焉在漢爲武當縣屬南陽郡後漢因之在荊州部魏屬南鄕郡晉屬順陽郡齊永明七年於今鄖鄕縣置興郡輿地誌云梁武帝以此郡爲南始平郡復有武功武陽二縣仍屬南雍州太淸元年於梁州之齊興郡置與州後魏廢帝元年攺興州爲丰州所因以丰城爲名後周武成元年自今鄖鄕城移於延岑城卽今理是也隋開皇三年罷郡丰州不攺五年攺丰州爲均州因界內均水爲名大業初廢州攺爲浙陽郡今郡城卽後漢將延岑所築義寧二年割浙陽郡之武當均陽二縣置武當縣又置平陵縣唐武徳元年攺爲均州七年省平陵縣八年省均陽入武當其年以丰州之鄖鄕堵陽安福三縣來屬貞觀元年廢均州又省堵陽安福二縣以武當鄖鄕二縣屬浙州八年廢浙州又以武當鄖鄕二縣置均州又廢上州割丰利縣來屬天寶元年攺爲武當郡乾元元年復爲均州貞觀五年勅均房二州隸山東南道

元領縣三今二

武當鄖鄕

一縣廢

丰利【入鄖鄕】

州境

東西三百六十六里南北一百四十里

四至八到

東北至東京九百八十里東北至西京八百八十五里東北至長安九百五十四里東至鄧州二百四十四里南至房州二百六十八里西至金州七百三十二里北至鄧州內鄕縣二百六十八里東南至襄州三百七十六里水路三百六十二里西南至房州三百七十二里西北至商州上津縣石丹山界三百四十四里東北至鄧州三百四十四里

戶

唐開元戶一萬三千七百皇朝戶主三千七百九十二客三千八百二十七

風俗

漢書地理誌漢中風俗與汝南郡同有漢江川澤山林少原隰多以刀耕火種人性剛烈躁急信巫兒重淫祀尢所好楚歌

人物

無

土產

鹿脯【今貢】羚【舊貢】麝香山雞皮葳椒蠟

武當縣舊八鄕今三鄕本漢舊縣屬南陽郡取武當山以名縣舊治延岑城唐顯慶四年移於今所武當山一名太和山武當山記云區域周回四五百里中央有一峯名曰參嶺髙二十餘里望之秀絕出於云表淸朗之日然後見峯一月之中不過四五淸霄蓋其上白雲帶其前日必西行夕而東返則惟其常謂之朝山蓋以重朝揖之主也郭仲產南雍州記云武當山廣圓三四百里山髙壠峻若博山香鑪苕亭峻極幹霄出霧學道者常數百相繼不絕若有於此山學者心有隆替輒爲百獸所逐陶景玉匱云太和山形南北長髙大有神靈棲憑之者甚多太和山𨿽在南陽界而去洛陽甚近度轘轅南陽界而北趨魯陽便得至焉又南雍州記云武當山有石門石室相傅云尹喜所棲之地陰君內傳云尹字長生入武當升仙石階山隋圖經云一名華嶽地肺一名肺山福地記云西北角有大樹樹下生艸名救窮冬夏不枯日食三寸絕谷不饑登之度世陶先生謂之西嶽佐命是也女思山漢武當長來郡女嫁爲河內張徳子婦隨夫還至此山南望其父思慕而死卽葬此山女卽來歙曽孫也三夫人亭亭若博山香鑪古塞山在今縣北戰國時楚築以備秦今城所據之山峻險按今名大寨山是三王城前漢末王匡王鳯王常所築各一城今號三王城社樹隋圖經雲南陽武當門有社栢樹大四十圍梁蕭欣爲郡伐之言有大從樹腹中墜下粗數圍長三丈羣蛇數十隨之入南山聲如風雨未伐樹前曽見夢於欣不之信後欣果死於治所

鄖鄕縣西一百十三里舊八鄕今五鄕古糜國之地左氏傳曰楚潘榮伐糜至於錫穴漢初置錫縣按地記云漢中郡之東界有錫縣卽古之錫穴也漢置錫縣屬漢中郡今縣城卽漢理晉太康五年攺錫縣爲鄖鄕縣梁代志云其地出貓牛沙牛兜牟山在縣東十里卽漢中郡與南陽郡分界處西山今名寶蓋山水經注云鄖鄕有西山山有蝦蟆石倉卒看之與眞不別山北有崖傍觀之有一穴甚明傳道爲星牖狼子山隋圖經雲山臨漢水山邊鑿石作六字皆方一尺四字猶可識云元田中邱兩字不可識山下有狼子冡爲水所壊今成小洲亦爲狼子葬父之所渚水在縣西六十里有渚水汗池注渚水入於漢俗名【闕】是

寒泉水注水經雲漢水又東謂之澇灘冬則水淺而下多大石又東爲靜灘夏水急盛川多湍洑行旅苦之故諺曰冬澇夏靜斷官使命言二灘阻礙也滄浪洲隋圖經雲漢水出琵琶谷至滄浪洲卽漁父棹歌處庾仲雍漢記云謂之千齡亦通名滄浪水又東經龍巢山下丹水隋圖經云丰州丹水出丹魚先夏至前十日夜伺之浮水有赤光上照如火以网取之割其血以塗足可步行水上廢丰縣西二百四十里元【闕】鄕本漢長利縣地後

漢省晉復立太康五年攺長利爲錫縣所屬不攺宋於此僑置南上洛郡屬梁州後魏分錫縣置丰利縣按荊州圖副云丰利熊川陽川三縣卽武當之地唐武徳元年置上津郡於此貞觀八年廢郡以縣屬均州皇朝乾徳六年並分鄖鄕縣錫義山一名天心山在縣東北六十五里道書福地誌雲天心之山方圓百里形如城四面有門上有石壇長十餘丈山髙谷深多生薇蕨其艸有風不偃無風獨揺也

房州

房州房陵郡今理房陵縣土地所屬與金州同此卽古麋庸二國之地春秋爲房子國左氏傳曰楚子伐麋成大心敗麋師於防渚卽此是也又闞駰云防陵卽春秋時防渚也史記秦惠文王三十年攻楚取漢中地置漢中郡始皇滅趙徙趙王遷於房陵是其地四塞險固卽爲漢中郡地其後始皇誅呂不韋其後亦徙於此歷兩漢郡如之後漢末以爲房陵郡華陽國誌孟達旣降魏魏文帝合三郡爲新城郡以達爲太守理上庸達後歸蜀司馬宣王討之仍從新城移理房陵歷晉宋齊爲新城上庸二郡梁天監末立岐州與郡同理房陵侯景之亂地入後魏廢帝二年攺新城郡爲光遷國昔傳此地古有三百人於州西南房山中學道得仙因名其地爲廣仙後人語訛爲光遷後周武帝三年廢國爲遷州攺房陵爲光遷縣隋因之煬帝廢州爲房陵郡唐武徳元年攺爲遷州領光遷永淸又置受陽浙川房陵凡領五縣其年又於竹山縣置房州領竹山上庸又置武陵凡領三縣五年廢遷州之浙川七年又廢房陵受陽二縣貞觀十年廢遷州自竹山移房州治於廢遷州城其年省武陵縣攺光遷爲房陵縣天寶元年攺爲房郡乾元元年復爲房州貞元五年以房州均州山南東道皇朝爲保康軍節度

元領縣四今二

房陵竹山

二縣廢

上庸【入竹山】永淸

州境

東西二百五十里南北二百五十四里

四至八到

東北至東京一千五百四十三里東北至西京一千五百五十五里西北至長安一千四百六十八里東至襄州四百二十三里水路五百八十四里南至歸州山路五百一十二里西至金州五百五十三里北至均州二百六十二里東南至襄州界四百九十五里西南至金州界五百七十八里東北至襄州界一百七十八里東北至金州五百四十二里西北至歸州五百三十八里東南至均州二百五十里

戶

唐開元戶一萬四千四百四十二皇朝戶主四千八百八十二客六百九十

風俗

與金州同

人物無

土產

賦紫布鐘乳麝香石楠葉黃芩羊雷丸子黃蘗皮

房陵縣舊十六鄕本漢舊縣屬漢中郡初爲防字後漢攺爲房陵以爲名建鼓山袁崧記云登勾將山見馬鬛建鼓凝然天半華陽國誌云此卽山水之灘有馬鬛建鼓之險房山在縣西南四十里其山四面有石室因房以爲名狼山夾水導源出此山築水注水經雲築水出梁州閬陽縣魏遣夏侯淵與張郃下巴西集軍巖劉備軍築口卽此水所出又按漢志雲築水東至築陽入沔今按築水在州理北東流經永淸縣南又東北流至襄州谷城縣南又東北方注於江漢黃香冡香後漢爲吏部尙書卽此郡人有至孝之名卒於此有塜在郡東北河水源出縣西界來繞城東流不通船有石崖門阻隔又有三十五小溪其名惡者有臨愁水城四面有三十四小山其名惡者有罵詈山三王冡其縣南有大墳三所號三王冡縣北有趙王冡並無碑記皆故老所傳廢永淸縣在縣東一百一十里本漢房陵縣地周地圖記云後魏廢帝三年分房陵東郡於今縣東六里置大洪縣屬光遷國後周保定二年移於今理乃攺爲永淸縣今並入房陵縣景山在縣西南二百里東與京山連接有阻水源出景山一名雁浮山山海經云荊山之首曰景山雁南翔北歸徧經其上土人由玆攺名爲雁塞山又曰荊山之首曰景山上多金玉築水在縣南三里東流粉源水出縣東北永林山注水經雲粉水導源東流經上粉縣取此水以淘粉則皓曜鮮潔有異眾流粉城因粉水爲名竹山縣東一百五十里元八鄕本漢上庸縣古之庸國也今縣古城卽是昔周武王伐紂防諸侯於孟津之上庸人往焉故尙書泰誓曰庸蜀羌髳防盧彭濮人卽此也漢書志上庸縣屬漢中郡白馬塞山盛之荊州記云孟達爲新城太守登白馬山而嘆曰劉封申耽據金城千里而不能守豈丈夫也哉爲上堵吟今人猶傳此聲音韻憤激其哀思之音乎遊者云重山疊障亦信然方城山在縣東三十里左傳云楚使廬戢黎侵庸及庸方城卽此山頂平坦四面峻龍祗山在縣南二里古老相傳昔有道士王若衝於此山服栢葉身上毛生碧緑色白日升天黃竹山在縣東一百里鼇水源出縣西十里入堵水其水多蛇邑人云莫飲鼇谷水水中有蛇龜一名龜水上元水在縣北六十里源出庸嶺下南流入孔陽水有深潭不可測或投石其中卽卒風暴雨漫水在縣西七十里出王冡山下南流入武陵水堪浣羅紗色白如練鬼田在縣東二里隔渚水約二頃不生樹木只有茅荻毎歲淸明日祭而燎之預卜其丰儉燎艸至盡卽是丰年風俗爲驗於今亦然堵水源出金州平利縣界黃平源嶺下圖經云郭帶

堵水水出漢江舟船往來商賈所湊也廢上庸縣在州西二百五十里本漢上庸城縣古上庸城在縣東四十里武陵故地是也後漢省曹魏更立屬新城明帝攺屬上庸郡蕭齊攺爲武陽縣梁攺爲新丰縣又攺爲武陵縣後魏攺爲京州縣廢帝二年攺爲孔陽縣以西有孔陽水爲名隋開皇三年罷郡廢孔陽縣仍於今竹山縣上庸縣於廢孔陽縣爲理今並入竹山縣庸城山在縣西五里舊名懸鼓山庸人居此山置鼓王冡山在上庸縣西六十里古老相傳有三王冡在此孔陽水在故縣西六十里十步其源出檀溪嶺下其水洗物除垢亦堪磨刀劍甚利也

太平寰宇記卷一百四十三

欽定四庫全書

太平寰宇記卷一百四十四

宋樂史撰

山南東道三

隨州

隨州漢東郡今理隨縣禹貢荊及衡陽惟荊州虞舜及周皆爲荊豫之域在周又爲隨國世本云隨姬姓也春秋傳曰楚武王侵隨鬭伯比言於楚子曰漢東之國隨爲大隨國今義縣是也其後爲楚所滅戰國時其地屬楚秦並天下爲南陽郡地漢初立爲隨縣南陽郡後漢如之晉屬義陽郡分置隨郡宋齊因之西魏置並州尋廢大統十六年尅定隨安陸二郡攺隨州隋初如之大業廢州以其地方分置漢東舂陵二郡唐武徳復並爲隨州領隨縣光化安貴平林順義四縣貞觀十年割唐州棗陽來屬天寶元年攺爲漢東郡乾元元年復爲隨州今郡城古國之城皇朝乾徳四年升爲崇義軍節度尋攺崇信軍

元領縣四

隨縣棗陽唐城光化

州境

東西三百七十里南北二百一十里

四至八到

東至東京一千一百里西北至西京一千一百六十五里西北至長安一千四百三十五里東至安州一百五十五里南至郢州四百六十三里西至襄州三百五十四里北至唐州三百六十三里東至申州二百四十四里西北至唐州四百三十五里東南至安州三百六十里西南至唐州三百六十三里東北至郢州四百六十五里

戶

唐開元戶二萬六千九百皇朝戶主三千一百六十四客三千四十九

風俗

同唐州尢多獵山伐木

人物無

土產

蒲黃枳實防羅柰花綾小絹覆盆子葛

隨縣舊十二鄕今二鄕漢舊縣後漢初平林兵起此邑今邑東北有平林鄕卽王常起兵之所梁立曲陽郡後西魏復得其地因立郡於此三鐘山在縣東五十里山有石狀如覆鐘鸚鵡山在縣東北一百一十五里石狀如鸚鵡隨侯堂厲鄕左氏傳楚人伐徐齊師曹師伐厲以救之九井荊州記云厲鄕西有壍兩重內有地俗謂之神農宅中有九井汲一井八井震動民多不敢觸在縣北一百里斷邱在縣西北一十五里按搜神記隨侯出獵見白被傷乃築坁於縣東北骸山側收養旣愈放之後啣徑寸珠以報徳隨侯墓在縣北二十里地誌云隨縣北二十五里有隨侯墓今里數不同以古今尺步有異隋文帝廟在州東南一里唐天寶七年置季梁廟在州南八十步按左傳楚武王侵隨而求成焉隨少師請追楚師季梁止之曰天方授楚楚之羸其誘我也君何急焉君姑修政而親兄弟之國庶免於難隨侯懼而修政楚不敢伐人思其徳立廟祀焉厲山在縣北一百里髙一里荊州記云隨地有厲鄕村有一穴是神農所生穴也穴口方一步容數人至今穴口石上有神農廟在驢泉山在縣北九十里上有池旱不涸昔出神驢故以爲名荊州記云石驢泉山鹵潤牛馬經過貪其甘不能去土人云牛馬解卽此山尋之

棗陽縣西北二百里舊十五鄕今一鄕本漢蔡陽縣地後魏於此立南荊州隋大業初攺置舂陵郡仍攺邑爲棗陽縣唐初郡廢而邑隸隨州光武故址今在縣南有白水源舂陵故城在今縣東漢文帝時以春陵之國地多卑濕因割蔡陽之白水上唐二鄕爲舂陵侯邑自零道縣徙於此防所謂白水眞人處襄故鄕城漢爲縣今廢城在今縣東北下溠戍梁天監中置在縣東南一百里後魏宣武帝正光初南伐破之置爲鎭後梁又收復之爲郡皆此戍也

唐城縣西北一百五十里舊十二鄕今一鄕漢隨縣地後魏於此置防西縣兼立義陽郡後又攺爲肆州或曰唐州隋廢之唐開元二十五年以客戶編成十二鄕置唐城縣後梁攺爲漢東縣漢復爲唐城唐鄕左氏傳云晉楚戰於邲唐侯爲左拒杜注云唐侯楚之小國卽此地古唐城自梁朝乾元三年攺爲漢東郡後唐同光元年復爲唐城晉朝天福元年又攺爲漢東縣漢幹祐元年仍攺爲唐城縣

光化縣南三十四里舊五鄕今一鄕自漢至宋爲隨縣之地南齊立爲安化縣後爲西魏文帝尅之攺爲光化縣錫水在縣西北十里源出隨縣大浩山荊州記云厲山下有厲鄕村臨錫水楚子城在縣北一十八里左氏傳桓公八年楚子合諸侯於沈麗黃隨不防使防章讓黃楚子伐隨因築此城以逼隨故號楚子城

郢州

郢州冨水郡今理長壽縣歷代所屬與竟陵郡同二漢屬江夏郡地晉宋以來爲竟陵縣地梁時卽南司北新州二州之境西魏分屬安州武帝分置石城郡後於石城置郢州隋煬帝初州廢置安陸竟陵二郡唐武徳四年並二郡立溫州於長壽縣置郢州章山藍水二縣屬焉七年廢基州以章山來屬貞觀元年省藍水入長壽又廢郢州以長壽屬溫州章山屬荊州十七年廢溫州依舊置郢州治京山天寶元年攺爲冨水郡乾元元年復爲郢州

元領縣三今二

長壽京山

一縣廢

富水【並入京山】

州境

東西一百六十五里南北五百二十五里

四至八到

北至東京一千二百一十五里西北至西京一千一百二十五里西北至長安一千三百八十五里東至安州三百二十九里南至復州三百二十二

裏西至長陵府二百一十二里北至襄州三百十二里東南至復州界一百五十六里西南至江陵府界八十三里西北至襄陽界三百一十六里東至隨州四百六十三里西南至安州三百三十五里東南至襄州三百二十三里西北至隨州四百五十八里東南至長安一千三百八十二里西北至復州一百四十八里東南至襄陽三百十里

戶

唐開元戶一萬二千皇朝戶主一千三百八客二千六百五十八

風俗

同荊州然淸明節村落喜唱水調歌

人物

宋玉郢人

土產

紵布丹參牛膝貢貝母

長壽縣舊十二鄕今二鄕在漢爲竟陵縣地屬江夏郡晉武帝攺爲長壽縣屬竟陵郡後周立郡於此而縣隸焉偃月城郡國志云竟陵有偃月城城三面漳水擁焉武陵山郡國志云左傳謂楚武王卒於樠木之下卽此山也地又名武陵靑泥池卽三國誌樂進與闗公相拒所亦曰樠木山在縣東一里竟陵故地漢爲縣西四十步金港在縣南二百步源出樠木山激水在縣北二十里源出京山縣東白雪樓基在周子城西激河池在縣北一十五里南流合激河西入漢江

龜鶴池在縣西一十步是南昌尉梅福未登仙時養龜鶴池金雞冢在縣南六十里

京山縣東一百一十里舊四鄕今見管十一鄕歷晉宋以來爲新陽縣梁攺爲新周因舊邑之名以自知西魏攺爲溫州隋初廢之攺爲京山縣因界內京山爲名倪子山在縣東南四十五里張良山在縣北一十里山有張良走馬路至今不生艸木鴨嘴山在縣南二里泗河在縣西四十里東入復州竟陵縣界溫泉湯在縣東十五里其湯有十八眼廢富水縣在州北二百四十里隋置因界內富川水爲名皇朝乾徳二年入並京山縣富河在縣北一百里從隨州隨縣來入安州應城縣新市故城後漢爲縣故城在縣東北

復州

復州竟陵郡今理竟陵縣禹貢荊州之域虞舜及周地屬不攺春秋戰國時屬楚秦屬南郡於漢十三州在荊州部卽江夏之竟陵縣地晉分置竟陵郡宋齊因之後周得之以其地置城復二州隋初如之至煬帝初廢州於舊郢州置竟陵郡今富水縣是也於舊復州卻立沔陽郡唐武徳五年攺爲復州治竟陵縣七年移理沔陽天寶元年攺爲竟陵郡乾元元年復爲復州晉天福五年爲防禦州

元領縣三今二

景陵沔陽

一縣廢

監利【入荊州】

州境

東西一百八十里南北四百五十里

四至八到

北至東京一千四百里西北至西京一千四百二十五里西北至長安一千六百八十五里東至舊沔州陸路三百四十里水路七百里南至沔陽縣陸路一百四十里自縣南至嶽州水路五百里西至江陵府四百八十里北至郢州私路二百五十里官路三百里東南至蜀江水流爲界七百四十里西南至赤岸港爲界三百五十七里西北至乞火山東與郢州爲界三百五十四里東北至安州三百四十里西南至郢州二百五十五里西南至安州三百三十五里

戶

唐開元戶八千二百一十皇朝戶主三千一百一十七客四千三百一十一

風俗

與荊襄同

姓氏

闕

人物無

土產

白紵布大膝狼毒大防烏啄鹿皮

景陵縣舊八鄕今四鄕本漢竟陵縣屬江夏郡盛之荊州記云晉元康九年分江夏郡置竟陵郡而縣屬焉晉天福初攺爲景陵縣中戍山水經云竟陵郡有中戍山晉獲銅鐘七枚此處五華山在縣東北七十里周地圖記云五華山山嶺連屬北接郢州卽此山也沔水卽春秋謂周昭王南徵乘膠舟以進尋沒此水夏水郡國志古滄浪之水漁父所歌於此水其側又有熨斗陂存邾縣城故漢縣廢城今在縣東云夢城郡國志云竟陵城西大澤卽古云夢澤邾月城在河口魏將黃祖所守之城

沔陽縣南一百二十里舊四鄕今二鄕本漢沔陽縣地又郡國志云沔陽縣卽楚王城也七里污按周地圖記雲夏水合瀦水同入漢自漢入瀦水爲七里污卽屈原逢漁父與言濯纓皷枻而去是此也沔水水自西入大江晉鎭南將軍杜元凱爲荊州刺史開楊口起夏水達巴陵千餘里內防長江之險外通零柱之漕夏水水自南入大江一名長夏水西南自監利縣界流入水經曰沔水又東南逕江夏云社縣東水從西來注之爲中夏水荊州圖記云此夏水旣非山流有渃川瀦冬斷夏通故曰夏水大隠林郡國記云沔陽大隠林又有小隠林南有隠磯山是漁父釣處云社故城漢爲縣故城在今縣西北石城在縣東南三百里古保聚之所鼉湖在縣東二十里馬骨阪楚平王牧馬馬遺骨於此阪白猿廟郡國志云沔陽有白猿廟卽楚平王獲白猿於此立廟魚復縣故城在縣東十五里

太平寰宇記卷一百四十四

欽定四庫全書

太平寰宇記卷一百四十五

宋樂史撰

山南東道四

襄州

襄州襄陽郡今理襄陽縣禹貢荊豫二州之界禹貢曰荊及衡陽惟荊州又曰荊河惟豫州卽襄鄧二州之界也周禮職方氏曰正南荊州其川江漢亦荊州之分同時卽谷鄧�盧羅都之地春秋時屬楚習鑿齒襄陽記云襄陽城本楚之邑檀溪帶其西峴山亙其南亦爲楚國之北津也楚有二津謂從襄陽渡沔自南陽界出方城關是也通周鄭晉衞之道其東則從漢津渡江夏出臯闗是也通陳蔡齊宋之道又爲秦南陽郡卽昭王十六年使更錯伐楚取鄧封公子悝始置南陽郡兩漢爲鄧縣之地荊州圖記云建安十三年魏武平荊州始置襄陽郡以地在襄山之陽爲名按郡西極梁州南包臨沮北接陰鄧襄陽爲郡始於此矣又楚地記云漢江之北爲南陽漢江之南爲南郡蜀闗公攻沒於禁等七軍兵勢甚盛獨襄陽徐晃屯守不下曹公謂晃曰全襄陽徐公之力也後吳大帝帥兵向西時曹仁鎭之司馬宣王言於魏帝曰襄陽水陸之衝冦要地不可失也魏自赤壁敗後因失江陵於是荊州都督專在宛沔此地屬吳郭仲產劉表嗣子北降襄陽沔北爲戰伐之地自羊公鎭此吳不復入東晉大將軍庾翼將謀北伐遂鎭襄陽

元領縣七今六

襄陽鄧城谷城宜城中廬南障

一縣割出

樂鄕

州境

東西二百四十六里南北三百六十七里

四至八到

東北至東京九百一十三里北至西京八百五十五里西北至長安一千八百一十五里東至隨州三百五十四里南至荊州荊門軍三百二十五里至荊州四百七十三里西至房州四百七十四里水路五百八十四里北至鄧州一百八十二里西至均州三百六十三里東南至郢州三百七十

四里西南至陜州六百一十九里西至光化軍一百八十三里東北至唐州二百五十四里東北至均州三百五十五里西南至鄧州一百九十三里西北至隨州三百四十五里東北至房州四百八十三里東南至光化一百八十八里西北至荊州三百三十四里西北至郢州三百七十八里

戶

唐開元戶八萬九千一百皇朝戶主一萬一千三百六十三客一萬五千五百五十九

風俗

襄陽風俗記云屈原五月五日投汨羅江其妻毎投食於水以祭之原通夢告妻所祭食皆爲蛟龍所奪龍畏五色絲及竹故妻以竹爲粽以五色絲纒之今俗其日皆帶五色絲食粽言免蛟龍之患又原五日先沈十日而出楚人於水次迅檝爭馳棹歌亂響有淒斷之聲意存拯溺喧震川陸遺風遷流遂有競渡之戲人多偸墮信神崇釋教

姓氏【闕】

人物

宋玉宜城人王延壽字文考宜城人龎徳公襄陽人居峴山之南未曽入城向郎字臣逺仕蜀光祿勲馬良字季常宜城人兄弟五人並有才名諺曰馬氏五常白眉最良習鑿齒襄陽人字彥威者漢晉春秋唐張柬之襄陽人相則天首謀追張易之以功拜天官尙書鳯閣鸞書三封杜審言襄陽人孫甫鮑防襄州人

土產

貢咸幹魚丹麞皮火麻布庫路眞麝香鱉甲縮砂弓弩材漆器

宜城出美酒今在宜城縣也俗號宜城美酒爲竹葉杯襄陽耆老傳曰峴山下漢水中出鯿魚味極肥而美襄陽人采捕遂以槎斷水因謂之槎頭縮項鯿魚爲水族上味孟浩然詩試垂竹竿釣果得槎頭魚是也

襄陽縣舊三十鄕今四鄕本漢舊縣屬南郡應劭曰在襄水之陽因名縣焉州郡誌云襄陽本漢爲中盧縣地漢初徙駱越之人居之望楚山在縣南三里鮑至南雍州記凡三名一名馬鞍山一名防山宋元嘉中武陵王駿爲刺史屢登陟焉以其舊名望見鄢城攺爲望楚山後遂龍飛爲孝武帝所望之處時人號爲鳯嶺髙處有三【闕】是劉山簡等九日宴賞之所峴山在縣十里羊祜嘗與從事鄒湛等共登峴山慨然嘆息曰自有宇宙便有此山由來賢達勝士登此逺望如我與卿者多矣皆湮滅無聞使人悲傷如百年後有知魂魄猶應登此山也湛等對曰公徳冠四海道嗣前哲令聞令望必與此山俱傳若湛等乃當如公言耳後以州人思慕遂立羊公廟並立碑於此山石梁山南雍州記云石梁山形似橋梁也白雲起卽崇朝而雨人以爲凖萬山在縣西八里一名漢臯山習鑿齒襄陽記雲山北隔沔水父老相傳卽交甫見遊女弄珠之處漢水盛之荊州記城北沔水渨潭極深先有蛟龍常爲人害鄧遐爲襄陽太守气果兼人防劍入水蛟繞其足遐因揮劍截蛟被傷流血丹水勇冠當時自後無復患蛟害矣柳子水卽海池之別派也檀溪卽梁髙祖沈竹木於此溪中劉備乘的盧馬躍檀溪亦此也洓水一名襄水荊楚之地水駕山上者皆呼爲襄上今土人皆呼爲洓水上流亦呼爲襄名亦無定故陸澄地理誌曰襄陽無襄水也又按襄沔記雲中盧有洓水注於沔此水中有物如三四嵗小皃膝如虎掌爪皆沒入水中出膝頭示人小皃不知者欲取弄之輒便啖人或人有生得者摘其鼻厭可小使之名曰水虎習郁池在縣東南十五里襄陽記云峴南八百步西下道百步有習家魚池習郁將死勅其長子葬於池側池中起釣臺尙在按郁卽鑿齒之兄也餘事迹見鹿門廟墮淚碑在縣東九里晉羊祜之鎭襄陽有功徳於人及卒百姓於峴山祜平生遊憇之所建碑立廟嵗時享祭望其碑莫不流涕杜預因名墮涙碑貞女樓按南雍州記云王整之姊適衞玠十六而寡父母欲嫁之乃自截鼻以誓墓前栢樹爲連理髙陽池在縣東南十五里晉山簡字季倫常鎭襄陽毎臨此池未嘗不大醉而還時人爲之歌曰山公出何許往至髙陽池日夕倒載歸酩酊無所知時時能騎馬倒著白接防舉鞭向葛疆何如並州兒又通典云馬鞍山昔劉山簡九日宴處古堤襄陽城有古堤皆後漢胡烈所築常爲襄陽太守惠化及人塞補決堤民因歌曰譬春之陽如冬之日耕者讓畔百姓丰溢惟我胡父恩惠難忘冠蓋裏盛之荊州記云襄陽郡峴首山南至宜城百餘里其間雕墻峻宇閭闔塡列漢宣帝末其中有卿士刺史二千石數十家朱軒駢輝連延掩映於太山廟下荊州刺史行部見之欽嘆其盛勅號太山廟道爲冠蓋裏諸葛亮宅按蜀記云先帝三顧臣於艸廬之中卽此地也今有井深四丈廣尺五寸迄今壘砌如初桓溫冡冡聞鼓角聲卽襄陽必有軍旅古魚井按南雍州記云古魚井內一魚無肉惟骨相

連爾張漢陽碑在縣西二里卽柬之地也孟浩然碑在縣東南一十二里杜預碑在縣東南九里峴山上

鄧城縣北十三里舊十四鄕今八鄕漢鄧縣地卽古樊城齊書云建武中大將軍曹虎鎭此後孝文率兵數萬圍樊城經月不下卽此城也荊州圖副郭仲產摯虞等記俱云樊本仲山甫之國隋攺河南郡爲鄧城郡廢棘陽襄縣一縣立安養縣唐天寶中攺爲臨漢縣以臨漢江爲名貞元二十一年以襄州爲襄陽府徙臨漢縣於古鄧地乃攺爲鄧城縣宛水自鄧州新野縣界流入�縣城卽古�城卽古有�子之國鄧之南鄙夫

人城卽晉朱序爲刺史母韓夫人深識兵勢知郡西角必偏受敵率女婢斜築二十丈許以捍賊攻後苻丕果以兵攻此處不克而退因號夫人城查牙山縣四十里泌河在縣東北一百一十里流經縣界與白河合

呼鷹臺在縣東南一里劉表所築表往登之鼓琴作樂有鷹來集因名泌白水在縣東北九十七里是泌白相合河口

谷城縣西北四十五里舊十八鄕今七鄕本春秋谷國漢爲築陽縣自後漢魏迄今並爲築陽縣地宋於此置扶風郡隋開皇七年攺爲谷城縣酇城在縣東北漢書地理誌南陽卽漢相蕭何所封也按說文酇作管作且二切南陽有酇縣昨切沛國縣若云何之所封何在沛又云此邑乃髙後封何夫人之邑也漢陰城在縣北漢爲縣今廢城存蕭相國祠鮑至南雍州記云何昔受封於此廟今相傳謂城隍神薤山在縣西六十里諸山雲起此山無雲終不降雨諸山無雲此山有雲起必降大雨土人以爲恆驗因山薤爲名山上有孤竹三莖三年生一筍故竹死代謝如春秋又有白鹿二紫羆一人不敢犯之谷神山在縣西十里上石城號曰谷神山築水在縣南一百步陸澄地理誌雲築水防水之處謂築口粉水在縣北六十里出房州房陵縣東流入縣南雍州記云蕭何夫人漬粉鮮潔異於諸水因立名谷城在縣北五里南雍州記雲谷伯綏之舊國也昔城門前有石人刻其腹曰摩兜鞬愼莫言亦金人緘口之流也而今無矣

中廬縣西南五十八里舊六鄕今三鄕本漢中廬縣春秋廬戎之國南齊於此立義淸縣屬義安郡唐貞觀二年自今縣東北三十里移於今所在州西五十三里復爲中廬縣山都縣城秦之邑名廢城在今縣東北宜城縣南九十五里元二鄕本楚之鄢都在漢爲鄢縣地宋大明元年以胡人流寓者立華山郡於大堤村卽今縣後魏攺華山郡以宜城郡分新郡之地縣地因帝率道縣屬威寧郡後周保定四年省宜城郡入率道縣今縣南右宜城卽舊郡唐武徳四年以此邑屬鄀州貞觀八年廢鄀州攺屬襄州天寶七年攺爲宜城縣從古郡名蠻水西自義淸縣縣界流入東南經縣西去縣三十里有白公湍南雍州記云秦將白起伐楚之日涉此水而濟因號白公湍今有三磧亦名三洲赤石湍大堤城今縣地也其俗相傳呼爲大隄城迄今不攺犂邱城漢縣廢城在今縣北宜城故城漢縣在今縣南其地出美酒鹿門廟習鑿齒襄陽記云習郁爲侍中時從光武幸犂邱與武帝通夢見蘇嶺山神光武嘉之拜大鴻臚錄其前後功封襄陽侯使立蘇嶺之祠刻二石鹿夾祠神道百姓謂鹿門廟木香村成式別業於此村村生異竹式圖送徐商商爲啟謝廢樂鄕縣在州南二百二十里舊管四鄕本春秋鄀國之地迄今有若鄕在若水之傍晉隆安五年於今城戍置樂鄕縣屬武寧郡後魏廢帝元年置鄀州貞觀六年廢鄀州以其地卻屬襄州周顯徳二年並入宜城縣皇朝開寶五年割荊門軍都亭山在縣西南山上有城壘極峻拔爲隘險之所一名中城山都水亦名女泉系木云鄀姬姓之國黃帝之子昌意降居若水爲諸侯此其後也

南漳縣西南一百四十里舊五鄕今四鄕漢之臨沮縣地屬南郡郭仲產南雍州記云晉平吳割臨沮之北鄕立上黃縣後魏又置重陽縣周攺爲思安縣隋文帝三年攺爲南漳縣唐武徳二年分襄陽郡南漳縣於今所置貞觀九年廢縣來屬襄州荊山禹貢荊及衡陽爲荊州韓子卞和得玉於荊楚山三面險絕惟東南一隅才通人徑頂上有池水周回四十餘步喬松翠栢繞列其旁並有石室相傳云是卞和宅柤山習鑿齒襄陽記吳時朱然諸葛瑾萬彧從沮中尋山險道出柤中柤音楡如楡柤之柤其地在上西黃界去襄陽城百五十里按此是地名非山稱也蓋以其地去山宻邇因爲山名舊傳云司馬宣王鑿八疊山開路於此停阻以屈曲八疊爲名淸山溪其山髙峻庾仲雍荊州誌云臨沮縣淸溪山山東有泉晉郭璞爲臨沮長常遊此賦遊仙詩云淸溪千餘仞中有一道士卽此也臨漳山在縣西一百八十里本溪頭【闕】北臨漳水八疊山在縣西四十五里解在前

光化軍

光化軍理幹徳縣本襄州之陰城縣地復廢爲鎭故城在今谷城縣北皇朝乾徳二年攺鎭爲光化軍仍割谷城縣導教翔鸞漢均等三鄕置幹徳縣以年號爲名

領縣一

幹徳

軍境

東西八十五里南北四十一里

四至八到

新置軍未有至東西京並長安里數東至鄧州穰縣松陽堰爲界三十一里西至均州武當山爲界五十五里西至襄州谷城縣公田村界一十五里北至鄧州穰縣曹溪閏爲界三十一里東南至襄州鄧城縣古樓村爲界三十里西南至房州永淸縣石桶村爲界三百里東北至鄧州穰縣大充村爲界二十九里西北至均州武當縣博口泉潤爲界七十一里東南至襄州谷城縣黃石村二十里

戶

皇朝戶主三千六百八十五客三千三百四十五風俗

與襄州同

土產

元無所貢及土產物

乾元縣元三鄕本漢谷城縣遵教翔鸞漢均三鄕幹徳三年置以年號名縣漢江經縣馬窟山在縣東南六十里下有窟按南雍州記漢時有馬百匹從此窟出舊名馬頭山勅攺爲馬窟濕水在縣南七里西南流入漢江南雍州記雲濕水出紅農縣境冬月防溫固王古城在縣東北五里按谷城縣圖經云晉咸寧中封扶風王子暢爲順陽王城內有順陽碑五陌洲在縣西南四里南雍州記酇城南四里有五栢村楡樹連理異木合干髙四丈鄕人以爲社其州並樹在五栢村因此爲名其樹今已枯漢酇縣在縣北三里西臨漢江

太平寰宇記卷一百四十五

欽定四庫全書

太平寰宇記卷一百四十六

宋樂史撰

山南東道五

荊州

荊州江陵郡今理江陵縣禹貢荊及衡陽惟荊州史記以爲鶉首楚之分自張十八度至軫十二度楚之分野春秋以來楚國之都謂之郢都西接巴巫東連云夢亦一都防之所秦以鄢郢爲南郡今州也秦又取巫中地爲黔中郡以楚之漢北立南陽郡襄王子熊元爲考烈王徙於壽春命之曰郢其庶子負芻殺弟哀王而立五年爲秦將軍王翦所虜楚自此滅焉項羽攺南郡爲臨江國漢初復爲南郡置南蠻校尉以領之髙帝末分長沙爲桂陽郡攺黔中爲武陵郡分南郡爲江夏郡景帝又攺南郡爲臨江國武帝元封元年置刺史部十三州分荊州置交州建初二年徙鉅鹿王恭爲江陵王三公上言江陵在京師正南不可以封乃徙封安陸王漢末劉表爲荊州牧表卒子琮代立魏恐蜀先主據之於是來伐敗於赤壁荊州入蜀先主得益州吳大帝就先主求還荊州不得遂來伐取長沙桂陽零陵三郡蜀求和遂分荊州以長沙江夏桂陽以東屬吳南郡零陵武陵以西屬蜀以縻芳爲南郡太守及劉備歿後所分之地悉復屬吳而荊州南北雙立故三國誌魏荊州理宛今南陽郡是也吳荊州理江陵今郡是也又晉書云荊州領郡十九理襄陽洎平吳復理南陽卽今所也郡攺爲新郡又分南郡江南爲南平郡頗爲重鎭故晉書桓元子以永和元年督荊州鎭夏口八年遷江陵始營城府盛之荊州記云元嘉十四年荊州所領三十郡自晉室南遷皇居建業則以荊揚爲京師根本之所寄楚爲重鎭上流之所總擬周之分陜故有西陜之號焉自後植中爲大將軍屯上明使劉波守江陵是也又晉列傳羊叔子杜元凱繼理荊州或鎭襄陽或鎭江陵王惇爲刺史理武昌至桓子陶侃王忱始於江陵營城府此後嘗以江陵爲州理宋武帝分置荊司郢雍湘五州皆州城地也齊梁因之按安【闕】志云荊州之境合帶蠻蜑土地遼延稱爲殷曠江左大郡莫過荊襄若非時望名賢不居此郡梁初防於魏後復之梁元帝爲湘東王荊州居之凡二十年侯景旣平卽位遂都之爲西魏所防遷後梁居之位爲藩國又因置總管府隋初攺爲江陵鎭以隸襄州至七年攺爲荊州煬帝初復爲南郡義寧二年爲蕭銑所據唐武徳四年平銑攺爲荊州領江陵枝江長林安興石首松滋公安七縣五年荊州置大總管管荊辰郎濃東松沈基復巴睦崇硤平十三州統潭桂交循髙康欽尹九州六年攺平州爲玉州攺巴州爲嶽州七年廢基州入郢州其年攺大總管爲都督督荊辰澧郎東松嶽硤玉八州仍統潭桂交髙欽尹等七州其沈復睦崇四州循康二州都督並不統八年廢玉州以當陽縣來屬貞觀元年廢郢州以章山來屬二年降爲都督府惟督前七州而已其桂尋等七州不統也八年廢東松州入硤州又省章山入長林十年辰州攺隸黔州都督荊硤澧郎嶽五州都督從三品荊州領江陵枝江當陽長陵安興石首松滋公安等八縣龍朔二年升爲大都督督硤嶽復郢五州天寶元年攺爲江陵郡乾元元年三月復爲荊州大都督府自至徳後中原多故襄鄧百姓兩京衣冠盡投江湖故荊南井邑十倍其初仍置荊南節度上元元年九月置南郡以荊州爲江陵府長史爲尹官僚制置一凖兩京以舊相呂湮爲尹充荊南節度使領澧郎硤忠歸萬等八州又割黔中之涪湖南之嶽潭衡郴邵永道連八州增置萬人軍以永平爲名二年置長寜縣於郭內與江陵尹衞伯玉以湖南闊逺請於衡州置防禦使自此八州別置使攺屬江南西道

元領縣八今九

江陵枝江公安石首松滋建寧潛江玉沙【以上三縣新置】

監利復州割到

三縣割出

荊州別爲軍當陽入荊門武安並入荊門軍州境

東西五百五十里南北七百五十里

四至八到

東至東京一千八百八十五里北至西京一千三百九十五里西北至長安一千六百五十五里北至郢州三百二十三里東至復州陸路三

百五十二里水路八百一十五里南至峽州水路三百三十里陸路一百二十五里北至襄州四百五十四里西至嶽州水路五百七十三里陸路三百八十五里西南至澧州四百五十四里西南至襄州四百四十五里東北至澧州四百三十五里西北至峽州安逺界二百六十五里東北至郢州長壽縣界二百二十里

戶

唐開元戶八萬四千八百皇朝管戶主三萬六千一百七十四客二萬七千二百七十三

風俗

荊之爲言彊也陽盛物堅其气急悍故人多剽悍唐至徳之後流傭爭食者眾五方雜居風俗大變然五月五日競渡戱船楚俗最尙廢業耗民莫甚於此皇朝有國以來已革其獘又人俗多居於江津諸州

姓氏

武昌郡六姓吳

伍程

史龍

郢

武陵郡三姓卞

伍龔

人物

文種楚南郢人後相越江上丈人伍子胥進千金之劍丈人不受陸通字接輿楚人謂之楚狂接輿老萊子楚人事親嘗服斑斕之衣年八十爲嬰兒戱

於親前漢陰叟楚人居漢水之陰子貢南遊見丈人爲囿鑿池抱甕出灌園用力多子貢教鑿木爲桔橰丈人曰吾聞有機事者必有機心也後漢胡廣字伯始華容人三登大尉再作司徒一履司空又爲太傅唐劉洎江陵人封中淸苑縣男

土產

綿絹方綾甘艸烏梅貝母柑子橙子白魚橘

史記云江陵千樹橘與千戶侯等又江津諸州其土沃壤所利丹石齒革羽毛檜栢金銀松滋縣出碧澗沈子曰茶餅茶芽今貢

江陵縣舊十二鄕今十七鄕漢舊縣屬南郡史記曰江陵故郡郡西通巴巫有云夢之饒秦昭王二十九年白起伐楚取鄢置南郡分爲江陵縣漢景帝攺郡爲國故荊州記云昔荊州城掘地得石函有鐵契云楚都郢邑代無絕畫扇峯荊州記云修竹亭西一峯迥然西映落月逺而望之全如畫扇景裏洲三國誌魏將夏侯尙圍南郡作浮橋渡景裏州今在郡西龍洲寵洲盛之荊州記龍寵二洲之間舊云多魚而漁者投揮网輙絓絕乃有水客泅而視之見水下有石牛二頭嘗爲网礙故漁者懲之皆皷枻而去枚回洲在江陵西南六十里荊州誌云自籍州次東大州有三名城首曰梅回盛之記以爲村名舊云是梅槐合生成樹故謂之梅槐中名景裏下名鷰尾荊南志云此州北江呼爲薔薇江始自枚回下迄鷰尾上有奉城故江津長所居家語曰江出岷山其源可以濫觴及至江津不方舟避風不可以濟郭璞江賦所謂濟江津以起漲言其深廣瀆水出絕南赤阪岡下流入城今名曰子夏瀆蓋入郢所開也夏口水左傳吳伐楚沈尹射奔於夏汭杜注漢水曲入江今名夏口盛之云夏首又東二十餘里有滑口二水之間謂之夏洲首尾七百里華容監利二縣在其中矣楚辭曰過夏口而西浮郭仲產雲此水冬塞夏通因名夏水也荒谷水盛之荊州記云春秋所謂莫敖縊於荒谷此也湧水江陵城東南五十里有湧水源東行百餘里防於江左氏傳云閻敖遊湧而逸也東天井盛之荊州記云在天井臺之東井周回二里許深不可測中潛室人時見之則見兵冦祈之多驗又渚宮故事云江陵城東二十里有天井周回二里其深不可測旱而禱之卽大雨時至髙沙湖在枚回州上荊南志雲翠澤平晶水陸彌曠芰荷殷生鱗羽滋阜湖南林野淸曠可以棲托故徴士宗炳昔常家焉北有小水自湖通江謂之罾口又荊渚故事云江陵城西二十里髙沙湖其中多魚五葉湖荊州南志云昔湖側有土人張被五葉同居因以爲名馬鞍溪昔伍子胥奔吳避難於此紀南城左傳蔡侯鄭伯防於鄧始懼楚也杜預注楚國今南郡江陵縣北紀南城也故郢城在縣東北十二里漢志有郢縣云楚別邑左

氏傳莊王襲郢舒使公子燮與子儀守二子作亂郢城至襄十四子囊臨終遺言必城郢太史公曰楚都城至平王而更城郢也杜預以爲史所言郢者卽州北紀南城是盛之荊州記云昭王十年吳通漳水灌紀南入赤湖進灌郢城遂破楚則是前攻紀南而後破郢也伍端休江陵紀雲南門三門一名龍門一名修門離騷九章曰過夏首而西浮顧龍門而不見招魂曰魂兮歸來入修門王逸注郢城門也故奉城在鷰尾洲上郭仲產荊州記云江津長車之領百家主渡江南渚宮左氏傳曰楚子西防漢溯江將入郢王在渚宮下見之江堤梁始興忠武王憺字僧達爲荊州刺史過大水江溢隄將壊船憺親率吏冒雨計所壊丈尺築之雨勢甚猛人皆恐懼或請避之王曰王遵尙欲身塞河堤我獨何心以免乃登堤嘆息終日徹膳刑白馬祭神酹酒於流以身爲百姓請命言終而水退堤出湘東苑渚宮故事云湘東王於子城中穿溝池長數百丈植蓮緣岸雜以奇木其上有通波閣跨水爲之南有芙蓉堂東有禊飲堂堂後有隱士亭亭北有正武堂堂前有堋垜馬柵其西有鄕射堂堂置行柵可移動東南有連理堂堂前柰生連理太淸初生北柯連理當時以爲湘東踐祚之瑞北有映月亭修竹堂臨水齋齋前髙山山有石洞潛行二百餘步苑中山有石上有陽雲樓極髙峻逺近皆見北有臨風亭明月樓顏之推詩雲樓倍明月宴並將軍扈羲所造竹林堂宋臨川王義慶所造梁元帝因而修庭前有竹名桂竹郭璞云桂竹出使興小桂縣來風防露上合下疎毎日出羅紈金翠光春秋月隔而望花開也其西有篠箭春月抽筍似桂而辛呂覧有駱越之篠爾雅有防稽之竹箭隆暑赫曦但有涼气入其下者咸以禦風其中多種薔薇劉宅紫薔薇康家四出薔薇白馬寺黒薔薇名十里香長沙千葉薔薇多有品彚並以長格支其上使花葉相通其下有十間花屋仰而望之則枝葉交映廹而察之則芬芳襲人新陽太守鄭送雌鶴在此堂畱其雄者尙在裒宅霜天夜月無日不鳴商旅江津聞其多淚者時有野鶴飛赴庭中驅之不去卽裒宅之雄也交頸頡頏撫翼聞奏鐘磬翻然共舞婉轉低昻妙防節其花卉𨿽繁竹林彌盛昔豫章以樹名郡酸以爲邦故號竹林堂淸暑臺一名大暑臺臺在江陵城東北二十一里羅含宅渚宮記云安成王在鎭以羅含故宅錄事劉朗之常見一丈夫衣冠甚偉被衿而立朗之驚問忽然失之未及還朗之以罪見黥時人謂君章有神羅君章宅在江陵城西三里庾信亦嘗居之郭仲產宅渚宮故事云郭仲產爲南郡從事宅在枇杷寺南江陵城東十五里有枇杷寺其村有名枇杷元嘉末起齋堂以竹爲欞竹遂漸生枝條長數尺扶疏苔翠蔚然如屋仲產以爲祥俄而同義宣之謀被誅萍實渚宮故事云宋文帝爲宜都王臨州有人獻王萍實六子大者如升小者如鸖卵圓而赤初莫有識者以問長史王華曰此萍實也宣尼所謂王者之應宋祚當卜年六百頃之宜都王卽位祚終於六十矣子晉廟有枯樹庾子山感而成賦梁河東王譽廟在江陵西北三十五里宣帝卽位收葬於此諡武桓獵冢卽樊姬墓也爲楚莊王夫人今爲諌獵墓章華臺在縣東三十三里楚靈王所築臺形三角白碑驛在縣西北四十八里梁宣明二帝陵唐開元二十一年起楚莊王冡在縣西龍山鄕三十里渚宮故事莊王墓前後十冡陪葬皆有行列

枝江縣西一百二十里舊十一鄕今十鄕漢舊縣屬南郡古羅國之地江沱出邑西東入江卽史記謂楚文王自丹陽徙都此易曰丹陽卽今巴東郡是也唐上元元年析枝江縣置長寧縣於郡郭以視兩京赤縣至二年又廢枝江入長寧寄戶口實於長寧久之不便至大歷六年復廢長寧卻立枝江於舊地卽今邑也百里洲荊州圖記云其上寛廣土沃人丰波潭所產足穰儉嵗特宜五穀洲首派別南爲外江北爲內江荊南志云縣界內洲大小凡三十七有人居十八無人居盛之荊州記縣南自上明東及江津其中有九十九洲楚諺曰洲不滿百故不出王者桓有問鼎之志乃增一爲百以百數僣號旬時身屠宗滅及其傾覆洲亦消毀至宋文帝在藩忽生一洲果龍飛江表斯有驗矣三洲洲中最大號曰陽洲隴洲回洲是百洲之數獲湖宋沈攸之爲荊州刺史堰湖開瀆通引江水田多收獲故以獲爲名新洲渚宮故事云梁王僧辧滅侯景百僚勸進湘東卽皇帝位柵江陵城周回七十里時議都禦史中丞劉谷等進曰臣等聞荊南之地有天子气又渚洲已滿百梁典云太淸末枝江縣陽閤浦忽生一洲羣公上防稱慶明年元帝卽位承聖末其洲與大岸相連惟九十九而已蜀江在縣南九里

公安縣東水路八十里舊八鄕今九鄕卽後漢作唐縣地在西偏又爲孱陵縣地俱屬吳之南郡荊州記云劉備敗於襄陽本荊州吳大帝推先主爲左將軍荊州牧鎭油口卽居此城時人號備爲公故名其城爲公安也黃山字或作皇昔人或呼爲睢山今鄕人或爲王山

云宋大將軍謝晦被誅死於此山立廟因呼此神爲王山祠壇基址猶在油水自松滋縣界入一謂之白石水也景口淪口酈元注水經雲油水下有景口景口東復有淪口淪水南與羣水合孱陵城十三州誌曰吳大帝封呂防爲孱陵侯卽此地也馬頭戍在縣西北盛之荊州記云灌羊湖西三十里有馬頭戍吳大司馬陸抗所屯以對江津口與晉太傅羊祜相拒大信義抗有疾祜饋之藥抗卽推心服之於時談者以爲華元子反復見於今香積山在縣西二百五十七里麝香山在縣西二百七十里涔港在縣西六十里

松滋縣西南一百二十里舊五鄕今六鄕本漢舊縣古今地誌雲松滋古鳩滋地漢屬江陵郡後漢省魏復立之以屬安丰及廬江郡廬江今廬州是也晉太康地誌咸康三年以松滋流戶在荊土者立松滋縣以隸河東郡邑也至東晉孝武帝時荊州刺史桓沖以苻堅彊盛自襄陽退屯之因上疏曰孱陵縣界地名上明田土髙良可以資業軍人在吳時樂鄕城以上四十餘里北枕大江西接三峽今縣西廢上明縣卽衝所築其樂鄕卽吳陸抗所築皆在邑界洈山漢書地理誌南郡髙城縣洈山洈水所出東入縣卽此也巴山左氏傳巴人伐楚荊荊南記云巴人後遁而歸因有巴復村在山北因曰巴山也明月山在縣西七十里山嶺彎彎如月九苞山在縣西九十五里石瓦山在縣西六十里蜀江在縣北一里源自宜都縣來劉虯墓渚宮故

事雲松滋縣西有劉虯墓今陟屺寺卽虯宅

石首縣東南水路二百里舊四鄕今三鄕唐武徳四年置縣北有石首山取爲名焉本漢華容縣之地也石首山水經云大江右逕石首山北也岐陽山在縣西一百步宋鮑明逺岐陽守風詩云洲回風正悲江寒霧未歇卽此也荊州記云無所出不足書本屬南平界範元平記云故老相承云胡伯始以本縣境無山置此山上計偕簿石門山梁邵陵王綸崇奉道士張京於此置觀以處之鑿石開徑其狀若門因名石門山與嶽華容縣分半境爲之也龍穴水經云大江右得龍穴水口注云江浦右逸也北對虎州又州之北有龍巢地名昔夏禹濟江黃龍夾舟舟人失色無主禹曰吾受命於天竭力養民生性也死命也何憂龍哉於是二龍弭鱗掉尾而去故地俱取名焉

建寧縣東一百三里七鄕新置唐元和十一年以人戶輸納不便於是置徴科巡院皇朝乾徳三年因之升爲建寜縣石龍山在縣東南六十里下有石龍淙石壁上有龍隠形蹤焉

潛江縣東一百一十里十二鄕新置唐太宗十一年以人戶輸納不便置徴科巡院於白洑皇朝乾徳三年因之升爲潛江縣漢山在縣北二十里自長沙縣來至獅子口經縣界

玉沙縣南一百二十里五鄕新置本梁開平四年分漢江南爲白沙徴科巡院皇朝乾徳三年因之升爲玉沙縣白螺山在縣西南一百四十五里

監利縣【闕】

本漢華容縣地荊州圖副云晉太康五年立監利屬南郡梁開平三年以荊州割據遂屬荊州章華臺在縣郭內陶朱公冡在華容縣西碑見存幹溪湧水皆在邑界五花山在縣【闕】三里

荊門軍

荊門軍本漢舊縣隋時廢卽荊襄州之要津唐貞觀二十一年復置唐末荊州髙氏割據建爲軍領荊州當陽縣皇朝開寶五年割荊州之長林縣襄州之故樂鄕合爲一縣置於郭下

今領縣二

長林

當陽

軍境

東西三百八十里南北三百二十五里

四至八到

東北至東京一千三百一十三里西北至西京一千七百一十四里東至郢州漢江一百一十三里西至峽界州二百八十五里南至荊南界一百五十五里北至襄州界一百七十四里西南至荊南枝江縣界二百八十二里東南至荊南沅江縣界二百八十三里西北至襄州南漳縣界二百一十五里東北至郢州襄州界漢江一百八十三里東南至襄州界一百六十八里東北至峽州界二百八十八里東南至荊南一百四十九里

戶

舊戶在襄州二州籍皇朝戶主一千七百三十四客二千三百三十六

風俗

並與襄荊二州同

土產

並與襄荊二州同

長林縣【闕】

晉安帝隆安五年刺史桓立武寧郡於故編縣城其屬有長林縣與郡俱立分編縣所置也盛之荊州記云當陽縣東有櫟林長阪昔時武寧至樂鄕八十里中拱樹修竹隠天蔽日長林蓋取名於此武徳年於縣東界一百二里置基州及章山縣七年廢基州以章山縣屬郢州州廢屬荊州八年省入長林皇朝開寶五年割襄州故樂鄕縣合爲一縣來屬書本軍樂鄕者卽春秋鄀國之地晉置樂鄕縣也章山漢書地理誌云江夏郡竟陵縣竟山在東北古文以爲內方山尙書禹貢道嶓冡至於荊山內方至於大別孔安國注云內方在荊州漢水之所經也湕水在郡北角田村去城一百里伍端林江陵記云帶湕水謂此水也荊南志云荊潭以上爲湕水荊潭以下爲漕水層臺荊南志云楚地以北山東有層臺昔楚莊王築之延袤百里砥石千里時有諸卿士諌王王從而毀也石橋荊州記雲南石橋津泉水從紫蓋山下東流爲溪故累石爲橋以渡行者因以爲稱云夢澤周禮荊州之藪是爲云夢鄭注在華陽縣爾雅十藪楚有云澤郭璞注巴邱湖是也春秋文耀鈞大別云巴東雷澤九江衡山皆云夢也宋永初山川古今記云夢澤一名巴邱湖荊州之藪故魏武帝與吳主書赤壁之困過云夢澤中有大霧遂使失道是此氛章華臺左氏傳云楚子城章華之臺有願與諸侯落之春秋外傳楚靈王登章華之臺顧謂武舉曰美夫舉對曰先君莊公爲臺髙不過望國氛大不過宴爼豆人不廢時官不廢朝是以能除亂克敵今君此臺也國人疲焉財用盡焉百官煩焉以爲美楚其殆矣

當陽縣西一百五十里舊十鄕今六鄕漢舊縣屬南陽郡卽廣陽王子益之封地又爲臨沮侯國今在縣北有故城焉又按庾仲雍荊州記云本楚之邑也春秋左傳楚潘宗伐麋至於錫穴潁客釋例云麋當陽也緑林山王莽末王康王常王鳯起兵於緑林山中南北紫蓋山在縣南八十里南者與覆船相接二山頂上方而四垂若繖蓋之狀常有林石皆紺色故以紫爲稱上有丹田井當陽阪卽曹操追蜀先主之所防水出紫蓋山下防碧甘馨異於上派金牛荊州記云紫蓋山有金牛毎云晦日輒見金牛出食光照一山卽金之精爾漳口荊州圖副謂之漳口左傳宣四年楚若敖爾攻於漳澨謂此水也沮水當陽北十餘里東南流一百里入迆江卽左傳楚昭王取其妹季羋畀我以出涉睢是也又按漳沮二水並出建安界而合流於此故左傳所謂江漢漳沮楚之望也交州荊州圖副云故老相傳是楚昭王所築王仲宣常登其東隅故其賦云挾淸漳之通津倚曲沮之長州闗公爲呂防所敗還至當陽保此城詐降而遁朱焉潘璋斬於臨沮之章鄕也磨城盛之荊州記云麥城東有驢城沮水之西有磨城犄角麥城昔伍子胥造此二城以麥城假驢磨立名俗諺云東驢西磨麥自破

太平寰宇記卷一百四十六

欽定四庫全書

太平寰宇記卷一百四十七

宋樂史

山南東道六

峽州

峽州東陵郡今理夷陵縣春秋及戰國時並爲楚地故曰荊門虎牙卽楚之西寨秦將白起攻楚燒夷陵卽其地秦以此地屬南郡二漢因之魏武帝平荊州於此置臨江郡吳錄云蜀昭烈皇帝立宜都郡於西陵卽夷陵也在蜀吳之界吳得之頗爲重鎭故大將軍陸遜上疏云夷陵要害國之闗限若失之非徒損一郡之地荊州亦可憂也歷晉宋齊並爲宜都郡治又宜都記云郡城陸抗攻步闡拒晉於此壘梁武天監中於此置宜州以舊宜都爲州之名後魏攺宜州爲拓州蓋取開拓之意周武帝以扼三峽之口復攺爲峽州陳嘗得之以爲重鎭隋伐陳陳人守荊州狼尾灘並在宜都界也又荊渚記云夷陵郡居大江之上西通全蜀故夷陵有安蜀古城存焉隋有夷陵郡唐武徳二年平蕭銑置峽州領夷陵夷道逺安三縣貞觀八年廢東松州以宜都長陽巴山三縣來屬其年省夷道入宜都九年自下牢鎭移治陸抗故壘天寶元年攺爲夷陵郡乾元元年復爲峽州

元領縣五今四

夷陵宜都長陽逺安

一縣舊廢

巴山

州境

東西二百二十里南北二百九十五里

四至八到

東北至東京一千六百里西北至西京一千八百二十里東至江陵府大路至長安一千八百八十五里東至江陵府三百四十里南取水路三百三十里西至歸州二百里北至襄州五百七十里東

南至江陵府界一百四十里西南至施州七百六十里西北至歸州界二百三十里東北至江陵府界九十里

戶

唐開元戶八千九十八皇朝戶主二千九百八十三客一千四百一十八

風俗

楚之俗剽悍巧猾管子曰水弱而淸其民輕果而好詐士女治麻楮不事蠶桑男子力耕火種不知文學其信巫重淫祀與蜀仝風

姓氏

【闕】

人物無

土產

貢葛蠟

茶硝

夷陵縣元七鄕本漢田縣屬南郡尉吳謂之西陵卽此按郡國志云郡誌在石鼻山上縣卽白起所焚之地夷山故城卽漢舊縣在今縣西北溫泉在縣西西陵峽在縣西北二十五里吳志云陸遜破劉備還屯夷陵守峽口以備蜀卽此是也白馬穴宜都記云西陵北崖有石穴逺望常有白馬出入其間尋之莫覩虎牙山在縣東南三十里袁山松宜都山川記虎牙山有石壁其色黃間有白文亦有牙齒形爾雅臺郭璞注爾雅於此臺故郡有稱郭雅臺焉方山有神祠壇或人誤有污穢四面風動竹以拂之如掃髙笄山在縣西七十七里袁山松句將山記云登句將北見髙笄山嶷然半天荊州圖副云昔堯時大水此山不沒如笄也黃牛山盛之荊州記雲南岸重嶺疊起最大髙岸間有石色如人負刀牽牛人黒牛黃成就分明此巖旣髙加以汗湍紆回𨿽塗經宿信猶望見之行者歌曰朝發黃牛暮宿黃牛三日三暮黃牛如故望相山俗呼爲鐘武山也七谷村郡國志云西陵縣有七谷村有石馬穴一曰馬穿昔日常有白馬出穴人逐之入穴中濳行出漢中漢中人失馬亦出此穴相去數千里相通石鈷鉧有一石水沸其中號曰千石鈷鉧

宜都縣東六十里元九鄕本漢夷道縣屬南郡故城在今縣西後周天和三年江南爲陳所並陳文帝天嘉元年於漢夷道縣城置宜都縣唐武徳四年置江州貞觀州廢來屬荊門山在縣西北五十里袁山松宜都山川記雲南崖有山名荊門北崖有山名虎牙羊腸山在縣南七十里髙一千三百丈其山盤屈如羊腸之狀盛之荊州記云登羊腸望見南平沮漳自巴陵左右數百里皆見此山故夷道縣城在縣東五十里唐貞觀八年廢入宜都縣

長陽縣西十九里元七鄕本漢佷山縣佷音恆屬武陵郡孟康曰出藥艸恆山是也隋開皇八年李伯禽據縣背陳入隋卽攺佷山縣爲長陽縣南崖有長陽溪因以爲名長陽溪荊州圖副雲長陽溪側有異花韶艷奇絕欲摘先乞不得輙取否卽隨手零落魚城在今縣西北五十里四面險絕有林木池水爲守禦之要故睦州城在縣東三百步隋開皇九年置至十七年廢唐武徳四年復置八年又廢故佷山縣城隋開皇九年廢今縣基在縣西六十五里武落中山一名難畱山在縣西北七十八里本廩君所出處也世本云廩君之先故出巫蜑之先落中山石穴中有二所其一色赤其一色黒如丹漆狀廩君出於赤色余姓亦出黒穴廩君曰務相姓巴氏與樊氏瞫氏相氏鄭氏五姓俱出未有君長皆爭神廩君五姓皆登呼躧穴屋以劍刺之劍不能著獨廩君劍著而懸於穴屋因立爲君盛之荊州記云難畱北有石室可容數百人人常於此室避難崄不可攻因名爲難畱城西北有石穴祀火行百餘步有二大石相去可丈餘名爲陰陽石陰石常濕陽石常煬旱則鞭陰石應時雨雨則鞭陽石俄而晴但鞭者不壽復不得稱名人憚之淸江一名夷水東自施州開夷縣界流入昔巴蠻有五姓未有君長俱事神又各令乘土船約浮當以爲君惟務相獨浮之共立爲君神女謂廩君曰此地廣大魚鹽所出願畱共居廩君不許神女暮輙來宿旦化爲虫羣飛蔽日天地晦積十餘日廩君因伺便射殺之天乃開明廩君乘土船下及夷城夷城山石崄曲其水亦曲廩君望之而嗟山崖爲崩廩君登之上有平石方二丈五尺因立城其傍而居之四姓臣之精魄化爲白虎也廢巴山縣在縣南七十里本佷山縣地卽右捍闗楚蕭王拒蜀之處隋開皇五年分佷山置巴山縣今縣北有山曲折似巴字因以爲名今廢

逺安縣州北一百六十里元管四鄕本漢臨津縣地晉安帝立髙安縣屬汶陽郡後周明帝武成元年攺髙安爲逺安縣孤山郡國志云逺安縣陸抗故城之南有孤山袁山松爲郡常登此山四望俯見大江如縈帶舟船如鳬鴈焉佷山山谷之中有石穴穴出淸泉水中有神魚大者二尺小者一尺釣者先陳所須多少拜而請之數滿便止水側有異花欲摘如魚請之又有異木名千歳葉似冬夏靑靑復有蒼茫溪相近宜陽山有風井穴大如甕夏出冬入有樵人置笠穴口風噏之後於長陽溪口得笠則知濳通也丹山郡國志云有石鵞在仙室山西復連丹山袁山松宜都記云丹山時有赤气籠井如丹故加此名五龍山郡國志雲山有五峯若龍狀因以名之濫水卽淸溪源也在邑界百井山在縣西南四十五里髙三千五百丈有淸泉數十汲之可飲因名百井或天气暗卽山頂望江陵府二百餘里歷歷如在目前亦髣髴見長沙之地淸溪在縣南六十五里源出淸溪山下冬無夏增谷先生傳云楚有淸溪下深千仞其水靈異

云安軍

云安軍皇朝乾徳二年以夔州云安縣上水去州二百里人戶輸納不便於本縣建一軍從本州之所奏請也仍領云安一縣

軍境

東西八十五里南北二百四十九里

四至八到

初置軍未有至東西京里數

東至州奉節縣一百三十里西至萬州南浦縣一百四十三里南至施州淸江縣三百七十里北至州大昌縣四百二十六里西北至萬州南浦縣二百一十四里東北至萬州二百一十六里戶

舊戶載州籍皇朝戶主四千三百一十客三千四百九十

風俗

【闕】

人物無

土產

並同夔州

云安縣舊十四鄕今十三鄕本漢朐防縣地屬巴郡有橘官鹽官十三州誌朐防地下濕多朐防虫故以爲名【注】朐音蠢防音閏○朐防城漢縣在萬戶城西三十一里蜀江在縣南三百步

太平寰宇記卷一百四十七

欽定四庫全書

太平寰宇記卷一百四十八

宋樂史

山南東道七

夔州

夔州云安郡今理奉節縣春秋時爲夔子國其後爲楚滅故其地歸楚後秦滅楚置三十六郡此地爲巴郡西漢十三州皆益州部漢書地理誌江闗都尉理魚復有橘官卽今郡也三國時蜀先主爲吳將陸遜敗於夷陵退屯白帝城因攺爲永安卽此地又按郡國記白帝城卽公孫述至魚復有白龍出井中因號魚復爲白帝城劉先主攺魚復爲永安仍於州西七里別置永安宮城在平地其後吳將全琮來襲不尅又羅獻爲領軍守永安聞魏軍平蜀三日哭於都亭是也晉大康中復永安爲魚復有故江闗在江南岸北對州城卽劉先主於此置故陵郡後主攺爲巴東郡宋泰始三年山峽崄隘多山蠻據峙以爲寇賊立三巴校尉以鎭之宋末廢三巴校尉齊建元二年以荊州之巴東建平二縣卽益州之巴郡梁州之涪陵四郡立巴州永明元年省巴州梁大同三年於郡理立信州後魏廢帝三年移巴東郡於梁置陽口縣理其縣蓋今州西陽水口今無餘址周明帝二年又於州理置永安郡以魚復巫山縣屬焉巴東郡惟領云安一縣武帝天和元年自白帝城移理於永安宮南五十步宣政元年州復還白帝城仍置總管府隋開皇二年罷郡郡所領縣並屬信州大業元年廢總管三年罷州爲巴東郡唐武徳七年攺爲信州領魚復巫山云安南浦梁山大昌武寧七縣二年以武寧南浦梁山屬浦州又攺信州爲夔州仍置總管管夔峽施業浦涪渝谷南智務黔兗思巫平十九州八年以夔州之南浦梁山來屬九年又以南浦梁山屬浦州貞觀十四年爲都督府督歸夔忠萬涪渝南七州後罷都督府天寶元年攺爲云安郡至徳元年於云安置七州防禦使乾元元年復爲夔州二年刺史唐論請外爲都督府尋罷之按郡城臨江而險蓋據三峽之上

元領縣四今三

奉節巫山大昌

一縣割出

云安置軍

州境

東西南北

四至八到

東取江陵府至長安二千四百一十五里東至歸州三百三里南至施州山路五百里西至萬州水路三百里北至金州九百五十一里東南至歸州四百四十二里西南至西州六百六十二里東北至達州五百二十六里西北至開州四百五十六里

戶

唐開元戶一萬五千九百皇朝戶主三千八百五十七客三千二百三十

風俗

同峽州

姓氏

【闕】

人物無

土產

蠟今貢紵布巴防黃蘗

疇芋區區似薯蕷疇似貫皆伏根艸也

吐綬鳥大如翟而五色可愛天和淑景卽吐綬長一尺須臾還吞之巫山多鵬

奉節縣去州四里舊十三鄕今十一鄕本漢魚復縣也今縣北三十里有赤甲城是舊魚復縣基漢書地理誌魚復縣江闗都尉所居有橘官蜀先主攺爲奉節縣白帝城盛之荊州記云巴東郡峽上北岸有一山孤峙甚峭巴東郡據以爲城注水經云白帝山北緣馬嶺按赤甲山其間平處南北相去八十五丈東西七十丈東旁讓溪卽以爲隍西南臨大江瞰之甚目惟馬嶺小差逶迆猶斬山爲路羊腸數轉然後得上記云寒山九阪最爲險峻按後漢初公孫述據蜀自以承漢土運故號曰白帝城南鄕峽在縣西四十七里盛之荊州記雲南鄕峽西八十里有巴鄕村蓋善釀酒故俗稱巴鄕酒也村旁有溪溪中多靈壽木三峽山謂西峽巫峽歸峽俗云巴東三峽長淸猿聲淚沾裳卽禹疏以導江也絕峻萬仞瞥見陽光不分雲雨八陣圖在縣西南七里荊州圖記云永安宮南一里渚下平磧上周回四百十八丈中有諸葛孔明八陣圖聚細石爲之各髙五尺廣十圍歷然棋布縱橫相當中間相去九尺正中開南北巷廣悉五尺凡六十四聚或爲人散亂及爲夏水所沒冬水退復依然如故八陣圖下東西三里有一磧東西一百步南北廣四十步磧上有鹽泉井五口以木爲桶昔常取鹽卽時沙壅冬出夏沒盛之荊州記云壘西聚石爲八行行八聚聚間相去二丈許謂之八陣圖因曰八陣旣成自今行師更不復敗八陣及壘皆圖兵勢行藏之權變自後深識者所不能了桓溫伐蜀經之以爲常山蛇勢此蓋臆言也黃龍灘荊州記云三峽之首北岸有白鹽峯下有黃龍灘水最急防溯所忌赤甲城公孫述築不生樹木土石悉赤如人肘臂故

曰赤甲城與舊白帝城相連皆在縣北卽楚地江闗之要焉鄧芝從先主入蜀爲江闗都尉城卽芝鎭於此永安宮漢末公孫述所築蜀先主崩於此城中故號永安宮古魚復縣在縣西一十五里蜀先主攺爲永安縣今無城壁也灩澦堆周圍二十丈在州西南二百步蜀江中心瞿唐峽口冬水淺屹然露百餘尺夏水漲沒數十丈其狀如馬舟人不敢進又曰猶與言舟子取途不決水脈故曰猶與諺曰灩澦大如朴瞿唐不可觸灩澦大如馬瞿唐不可下灩澦如大鱉瞿唐行舟絕灩澦大如瞿唐不可窺三鉤鎭在州東三里鐵鎖斷江山橫江逗張西岸造舟爲梁拖防戰牀於上以禦寇爲鎭居數溪之防故曰三鉤唐武徳二年廢瞿唐峽在州東一里古西陵峽也連崖千丈奔流電激舟人爲之恐懼龍洞溪在州西一百里輿地誌云永安宮西有南鄕硤硤西八十里有溪溪中有靈壽木此卽是龍洞溪卽善釀酒之村也白鹽山在州城澗東山半有龍池天旱燒石投池鳴鼓其上卽雨左思蜀都賦云濳龍蟠於沮澤應鳴鼓而興雨卽此也栢柱巴郡有栢柱大可十圍髙二十丈餘乃公孫時樓柱所砍之處忽生枝而不朽

巫山縣東南七十二里舊八鄕今八鄕本楚巫郡地史記云秦昭王三十年伐楚取黔中巫郡漢攺爲巫縣屬南郡故城在今縣北晉移於此立建平郡梁武帝廢郡隋加山字系夔子熊摯所治縣今多姓熊者巫山盛之荊州記云防江峽三十里有新奔灘至巫峽因山名也首尾一百六十里舊云自三峽取蜀數千里恆是一山此蓋好大之言也惟三峽七百里兩岸連山略無闕處重巖壘嶂隠天蔽日自非亭午夜分不見日月所謂髙山尋云怒湍流水絕非人境神女廟在峽之岸髙都山江源記云楚辭所謂巫山之陽髙丘之阻髙

丘蓋髙都也大江水經雲江水又東經巫峽注雲夏水襄陵沿溯阻絕王命急宣有時朝發白帝暮到江陵其間千二百里𨿽乘雲禦風不加疾也復有嘉魚春出丙穴楚宮在縣西北二百步在陽臺古城內卽襄王所遊之地陽雲臺髙一百二十丈南枕長江楚宋玉賦雲遊陽云之臺望髙堂之觀卽此鳥飛山在縣西南六十里言山髙鳥飛不能越也

大昌縣東北六十四里依舊四鄕本漢巫秭歸二縣地輿地誌云晉太康元年分巫秭歸縣置建平縣後攺爲大昌縣屬建平郡千頃池在縣西三百六十里波瀾浩莫知涯際分爲三道一道東流當縣爲井源一道西流爲云安縣陽溪一道南流爲奉節縣西瀼水

大寧監

大寧監本夔州大昌縣前鎭煎鹽之所也在縣西六十九里溪南山嶺峭壁之中有咸泉湧出土人以竹引泉置鑊煮鹽皇朝開寶六年置監以収課利

歸州

歸州巴東郡今理秭歸縣土地所屬與云安郡同周夔子之國戰國時其地屬楚秦爲南郡之地漢於此置秭歸縣袁山松云屈原此縣人也旣被流放忽然暫歸其姊亦來因名其地爲秭歸秭與姊同按三國誌云吳置建平郡宜郡之西部也甚爲重鎭其地險固孫皓末晉將王濬自蜀沿流伐吳守將吳彥表皓曰請增建平兵若建平不可下晉師終不過皓不從旋見亡國卽東晉宋齊皆因之隋屬巴東郡之秭歸縣唐武徳二年割夔州之秭歸巴東二縣置歸州三年分秭歸置興山縣治白帝城天寶元年攺爲巴東郡乾元元年復爲歸州

元領縣三

秭歸巴東興山

州境

東西一百八十一里南北二百四十八里

四至八到

東北至東京一千九百里東北至西京一千八百四十五里東取江陵府路至長安二千九百一里東至峽州二百里南至施州山路五百五十里北至房州山路五百里東南至峽州界一百三十二里西南至夔州一百三十二里西北至防州界一百三十六里東北至峽州界二百一十七里戶

唐開元戶四千八百四十五皇朝戶主一千一百二十七客一千四百三十五

風俗

同峽州

姓氏

【闕】

人物

戰國有屈原

土產

今貢黃蠟白茶椒

馬鞭紵麻亭歷子

秭歸縣【闕】

也魏爲臨江郡吳爲建平郡晉不攺隋屬巴東郡唐武徳二年置歸州來屬空舲硤山在縣東一百二里荊州圖記云此峽絕崖壁立數百丈飛鳥所不能棲有一火燼插石崖間望見可長數尺相傳云堯洪水時行者泊舟崖側爨於此餘燼插之至今猶曰插竈夔子城在縣東二十里春秋夔子之都熊摯所治而此城亦稱爲夔子所都蓋初封於彼而滅於此故郡國志云昔周成王封楚熊繹初都丹陽後移校江卽此地亦曰丹陽後又移都郢吳置建平郡在此太淸鎭在縣東南八十五里吳置以備蜀居三峽要衝之防塞山蠻之路絕寇略之經屈大夫宅有女須廟在宅東女須卽大夫姊也有搗衣石猶存麝香山在縣南一百一十里多麝紫極宮黃魔神廟其記云咸通壬辰嵗令翰林蘭陵公自右吏竄黔南秋八月二十七日夕溯三峽次秭歸時蜀水方漲橫波蔽日公積悸而寢夢神人赤髮碧眸且云險不足懼公異之再寐又夢云詰其所自則云我黃魔神居紫極宮之西北隅將祐助公明出此境公曰吾斥去荒徼危殆已甚神能惠我何止朝夕所幸與我俱遊我不忘矣神許諾自是抵於黔又遷於羅毎毎陟險難神恍然如在逮公遷於朝夢神告歸公因爲設廟列塑於宮之傍丁酉嵗公從弟侁自澧陽尹亞西蜀路出祠下以囊金致公意謂前制不專請別修敞太守淸河崔公承命感異躬親營之心匠旣陳層軒以新神樂來斯靈儀蹲蹲按靈寶經五方有大魔其中央曰黃天魔王橫天擔力謂能扶是蒼旻同復萬有天其或者以公有引濟之業將扶危定傾作鎭天步俾黃魔降監爲公之兆朕乎噫天之功必借於大賢神之靈故輔於有徳必鴻獻盛績萃於公之心未可知也循於學官謫秭歸奉太守命勿敢讓所紀乾符丁酉嵗仲春九日司戶參軍循記蘭陵公卽唐朝蕭遘尋爲宰相此異事故編於寰宇記

巴東縣西六十里舊二鄕今七鄕本漢巫縣地三國時屬吳后周天和三年於巴陵故城置樂鄕縣隋開皇十八年攺樂鄕爲巴東縣在巴之東因以爲名石門山在縣東北三十五里山有石逕深若重門先主爲陸遜所破退經此門追之旣急先主乃燒鎧斷道然後得免也

興山縣北八十五里舊五鄕今七鄕本漢秭歸縣地三國時其地屬吳至景帝永安三年分秭歸縣之北界立爲興山縣屬建寧郡隋廢之唐武徳三年又置香溪在邑界卽王昭君所遊處王昭君宅漢王嬙卽此邑之人故曰昭君之縣村連巫峽是此地玉虛洞在縣南五十里唐天寶五載其洞忽開可容千人

太平寰宇記卷一百四十八

欽定四庫全書

太平寰宇記卷一百四十九

宋樂史

山南東道八

萬州

萬州南浦郡今理南浦縣其地卽春秋時楚之西鄙爲夔子國亦熊摯受封之所秦漢皆爲巴郡朐防縣地【注】朐音蠢防音如尹切○東漢末以朐防巴東郡屬焉魏晉亦仝宋齊因之後魏分朐防縣地置安鄕郡及魚泉縣後又攺安鄕郡爲萬川郡魚泉縣爲萬川縣兼立南州於此隋開皇初郡廢而州存十八年攺萬川縣爲南浦縣大業三年州又廢並其地復入巴東郡唐武徳三年以此地曠源深須資郡府仍割信州之南浦梁山武寧三縣於此置南浦州領南浦梁山武寧三縣八年廢南浦州以南浦梁山屬夏州武寧屬臨州其年復立浦州依舊領三縣貞觀八年攺爲萬州天寶元年攺爲南浦郡乾元元年復爲萬州

元領縣三今二

南浦武寧

一縣割出

梁山置梁山軍

州境

東西二百二十八里南北四百五十里

四至八到

東至東京三千二百九十里東取江陵府路至西京二千四百五十五里東取江陵府路至長安二千七百一十里若取開州至長安一千六百里東至州水路三百里西至渠州四百五十里南至施州六百八十三里北至開州二百三十二里又有小路一百六十里東南至施州淸江縣三百四十里西南至忠州界九十六里西北至通州四百里東北至瀘溪開州兩郡界一百七十里戶

唐開元戶五千一百皇朝戶主六百一十九客一千二百八十

風俗

正月七日鄕市士女渡江南娥眉磧上作雞子卜繋小鼔唱竹枝歌二月三日攜酒饌鼔樂於郊外飲宴至暮而回謂之迎富

姓氏

【闕】

土產

金貢白膠蠲紙苦藥子始因京兆尹黎幹方進上云此藥多療諸病遂爲常貢

南浦縣舊八鄕今十五鄕本漢朐防縣地後魏廢帝元年分朐防之地置魚泉縣以地土多泉民賴魚爲名後周攺爲萬川縣隋開皇十八年攺萬川爲南浦以浦爲名髙梁大山在縣北四十里尋江源記云髙梁山尾東跨江西首劍閣東西數千里山嶺長峻其峯崔嵬於蜀市望之若長云垂天一日行之乃極其頂俯視眾山坻若平原劍閣銘所謂巖巖梁山積石峩峩卽述此山也千金島在縣南三里掲立江心石髙數丈廣百步娥眉磧在州對江巖磧形如眉多細石斑斕可以遊戲使君灘在州東二里大江中昔姚亮赴任益州行船至此覆故名之新婦灘東南岸十里崖山石上有婦人容狀岷江在縣東三十步自成都而來下入云安縣界

武寧縣西南一百三十里依舊四鄕本漢巴郡卽臨江縣地後周武帝初分臨江縣地置源陽縣屬南都郡至建徳四年攺南都郡爲懷徳郡又攺源陽縣爲武寧縣取威武以寧斯地爲名隋開皇三年廢臨州以縣屬巴東郡唐武徳二年攺屬浦州卽今萬州是也木山在東南十三里山頂有池冬夏可驗其淺深隨大江水漲增減大江在縣南十三步金磧山在縣西南一十五里石筍山縣東北三十五里其狀如筍雙渠在縣東十里灘心有石泉分爲二狀如雙渠

忠州

忠州南賔郡今理臨江縣按其所屬自秦漢之代與夔州同又譙周巴記云後漢初平六年立臨江縣屬永寧郡今郡東二里臨江南古城是也建安六年攺永寧郡爲巴東郡臨江縣屬焉歷晉宋皆因之至梁大同六年於此立臨江郡以郡城臨江也後魏廢帝二年攺爲臨州領臨江萬川二郡隋開皇二年郡廢而州存大業五年州廢以其地入巴東郡義寧二年又於臨江縣立臨州又分置丰都唐武徳二年分浦州之武寧置南賔縣又分臨江置淸水縣並屬臨州八年又以浦州之武寧來屬其年又浦州九年以廢鄰州之墊江來屬貞觀八年攺臨州爲忠州以地邊巴徼意懷忠信爲名天寶元年攺爲南賔郡乾元元年復爲忠州

元領縣五

臨江丰都墊江南賓桂溪

州境

東西一百六十里南北三百八里

四至八到

東至東京三千一百二十五里東取江陵府路至西京二千七百一十五里若取開州路至西京一千九百里東取江陵府至長安二千九百七十五里東至萬州水路二百六十里南至黔州六百五十

裏西北至【闕】

西至涪州三百五十里北至渠州五百一十四里東南至萬州界四百五十六里西至涪州水路三百五十里南渡江山路至黔州四百里西取桂溪鄰山二縣路至渠州五百里

戶

唐開元戶六千七百二十二皇朝戶主一千九百七十客一萬六千七百二十

風俗

夷獠頗黔中正月三日拜墳墓二月二日攜酒郊外迎富除夜燃燈照先祖墓

姓氏

【闕】

人物無

土產

苦藥子大歷十一年京兆尹黎幹奏稱此藥性寒去熱解一切毒毎服之立效

巴防麥門冬黃連天門冬綿

防文刀蘇薫席段氏遊蜀記云忠州墊江縣以蘇薫爲蓆絲爲經其色深碧

臨江縣元十一鄕本漢舊縣也屬巴郡梁立郡於此縣本以臨江川爲名東溪水在郡東南三里源自南賔縣南流於江故石城在縣東一百里當江岷之北岸李雄之亂巴西郡寄治此城其城四面懸絕焉鳴玉溪在州西十里上有懸崖瀑布髙五十餘丈潭洞幽邃古木蒼然前刺史房式嘉其幽絕特置蘭若凡置五橋以渡溪水今廢

丰都縣西九十二里元四鄕本漢枳縣地屬巴郡續漢書郡國志云永元二年分枳縣地置平都縣取界內平都山爲名蜀延熈中省入江都縣隋義寧三年復置攺爲丰都焉平都山在縣北二里神仙傳云後漢延光元年陰長生於馬明生處求仙法乃將長生入靑城山中煮黃土爲金以示之立壇唼血取太靑神丹經授之乃別去長生後於平都山白日升天卽此張道陵所化二十四居其一也大江在縣一百步

墊江縣北一百七十里元五鄕本漢臨江縣地屬巴郡後魏恭帝三年分臨江地於此置墊江後周天和二年攺墊江爲魏安縣隋開皇十八年攺魏安復爲墊江縣容溪水在縣南十里西流

南賔縣西南一百里舊五鄕今三鄕本漢臨江縣地自漢至梁爲臨江縣地不攺後周初分臨江縣置源陽縣後攺源陽爲武寧縣屬南賔郡尋又攺爲懷徳郡屬南州唐武徳二年分浦州之武寧西界地置南賔縣屬臨州貞觀八年攺臨州爲忠州仍不攺所屬望途溪在縣北二百步西流至丰都南注濁江

桂溪縣西一百三十九里舊五鄕今三鄕本漢臨江縣地按漢臨江縣在今臨江縣界臨江故城是也唐武徳二年分臨江地於此置淸水縣屬臨州天寶元年以隴右有靑水縣名因攺爲桂溪以縣界桂溪爲名容溪水距縣三里西流入墊江界

梁山軍

梁山軍理梁山縣本萬州梁山縣皇朝開寶三年置屯田務因建爲梁山軍管梁山一縣

領縣一

梁山

軍境

東西一百八十五里南北七十三里

四至八到

新建軍無至東西京里數

東至萬州南浦縣界六十五里南至忠州桂溪縣界四十三里東北至開州新浦縣界六十四里南至忠州臨江縣界四十里東南至忠州臨江縣界三十里東北至【闕】西北至達州三岡縣界一百五十里

戶

舊戶載萬州籍皇朝戶主六百八十二客四千六百七十二

風俗

與忠州同

姓氏【闕】

人物無

土產

苦藥子事在萬州捲內載

梁山縣依舊四鄕本漢朐防縣地後魏廢帝分朐防置魚泉縣今縣卽魚泉縣地周天和二年於此置梁山縣蓋以界內髙梁山爲縣名皇朝開寶三年割立軍栢枝山在縣東南十五里尋江源記云丙穴有嘉魚其味甚美丙穴出栢枝卽此山是也溪山在縣南八十步西南流入志州桂溪縣界石瓦山在縣西一百一十三里山嶺有古人礪刀劍亂石如積瓦焉七城山在縣西二十里

太平寰宇記卷一百四十九﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷一百五十

宋樂史

隴右道一

秦州

秦州天水郡舊上邽縣今理成紀縣禹貢雍州之域所謂西傾朱圉鳥防至於太華是也周以前爲西戎地至孝王時其地始爲秦邑按秦本紀云造父之後有非子好馬善養息之孝王召使主馬於汧渭之間馬大蕃息孝王曰昔伯翳爲舜畜畜多息故有土賜姓嬴今其後亦爲朕息馬朕其分土爲附庸邑之秦使續嬴氏祀按徐廣云今天水隴西縣秦亭是也至厲王時西戎反王室殺非子之曽孫秦仲其長子曰莊公伐西戎破之宣王乃復秦仲爲西垂大夫及幽王爲西戎所殺莊公子襄公將兵救周有功平王賜襄公岐丰以西之地故春秋時爲秦國始皇分天下爲三十六郡此爲隴西郡漢武帝分隴西置天水郡爲六郡之一也王莽末隗囂據其地初卽據平襄後卽保冀縣爲此地建武中平後更名天水爲漢陽郡故地道記云漢陽有大阪名曰隴坻亦曰隴山是也至靈帝中平五年分貊道立南安郡魏黃初中分隴右爲秦州因秦初封也兼立涼州領郡國十理於此以爲重鎭蜀漢時諸葛亮引兵至南安漢陽皆應亮是也西晉又分其城爲天水略陽二郡之地後魏亦爲略陽郡至隋開皇初廢郡爲州煬帝初廢州爲郡唐武徳二年平薛舉攺置秦州仍立總管府管秦泯洮疊文武成康蘭宕扶等十二州秦州領上邽成紀秦嶺淸水四縣四年分淸水置下邽六年廢邽州以淸水來屬八年廢文州以隴州來屬其年又廢伏州以伏羌來屬九年於伏羌廢城置鹽泉縣貞觀元年攺鹽泉縣爲夷賔二年省夷賔縣六年省長川縣十四年督秦城渭武四州治上邽十年廢秦嶺縣開元二十二年緣地震移治於成紀縣之敬親川天寶元年攺爲天水郡依舊都督府督天水隴西同谷三郡其年復還治上邽乾元元年復爲秦州祿山反陷入吐蕃大中三年八月鳳翔節度使李玭收復今理於成紀縣元在舊州南一百里皇朝爲雄武軍節度使

元領縣五今六並四寨

成紀隴城淸水

大潭本良恭大潭二鎭合爲一縣

長道成州割出天水新置

二縣廢

上邽廢爲鎭伏羌爲寨

州境

東西四百一十里南北一百九十里

四至八到

東至東京二千一百里東至南京一千六百六十里東至長安八百里東至隴州三百里西至渭州三百里東至成州四百三十里

北至原州五百里西南至成州三百里

東北至原州四百七十五里西北至會州五百一十里

戶

唐開元戶二萬四千八百二十七皇朝戶主

一萬九千一百四十四客二萬四千百七十

七

風俗

天水隴西六郡良家子以才力選焉君子有勇而無義卽爲亂小人有勇而無義卽爲盜故此隴右數郡人俗質木不恥寇盜

姓氏

天水郡七姓權

趙尹

莊龍

狄

姜

人物

李廣隴西成紀人孫陵趙充國段防宗

薛夏楊阜諫明帝著倡被綾半袖姜維天水人仕蜀官至大將軍唐狄仁傑天水人相則天追封梁公李適字子至隴西成紀人權徳輿天水人相徳宗李程隴西人李逢吉隴西人李石隴西人文宗相

土產

麝香龍須席芎防馬

石斛

成紀縣舊六鄕今三鄕本漢舊縣也屬天水郡續漢書郡國志云成紀屬漢陽郡漢陽卽天水郡也古帝庖犧氏所生之地瓦亭川水源出縣東瓦亭山水經云西南流歷僵人岐顯親故城漢爲縣廢城南縣東南羅谷水從大嶽山流來今流入於州入夕陽河隴城縣東北一百二十六里舊五鄕今四鄕本漢隴縣卽略陽道屬天水郡後漢攺天水曰漢陽續漢書郡國誌略陽道屬漢陽郡有街泉亭是也按十三州誌略陽在郡東六十里卽故冀城也魏黃初中攺爲隴城以縣之八年廢文州縣來屬貞觀三年省長川縣並入唐末廢後唐長興三年於歸化鎭復置瓦亭山在縣東北二百里卽漢末隗囂使將牛邯所守之地其山亦入今平涼郡界有水經成紀縣過大隴山亦曰隴首山在溪北漢略陽道廢城在今縣西北河陽縣故城漢置縣亦在河之西北故曰河陽街泉亭俗名漢街城在縣東北六十里漢立街泉縣以屬天水郡卽三國時蜀將馬謖爲張郃所敗之處大陽山在縣東北五十里有冶銀務

淸水縣東北一百二十五里舊五鄕今三鄕本漢舊縣地天水郡晉太康地誌雲淸水屬略陽郡按其地卽秦仲始所封爲附庸於此地又周地圖記云成帝和平五年分略陽置淸水郡尋廢至永安三年移於天水城唐武徳四年置邽州於淸水六年廢邽州以縣來屬祿山亂陷入吐蕃至大中二年始收復勅此縣緣郡城未置權鳳翔府後唐長興元年移置於上邽鎭卽今理所也小隴山經邑界隴山之事具在隴州箭簳谷妯娌水出焉去縣六十里下合白砂川入天河廢上邽縣舊十六鄕本邽戎地秦伐邽戎而置縣屬隴西郡後屬漢陽郡晉太康記屬天水郡後魏以避太武諱攺爲上邽隋開皇初復爲上邽縣唐天寶中陷入吐蕃大中初收復爲鎭今爲淸水縣理所嶓冢山山海經云嶓冢之山漢水出焉而東南流注於江經嘉陵故有嘉陵江之稱經閬中有閬中江之號郭璞云嶓冡山在武都氐道縣南梁州記雲漢水發源隴西之氐道縣嶓冡山南漢志云西縣禹貢嶓冡山西漢水所出後漢志亦云西縣有嶓冡山郡國志云上有異艸花名骨容若食之無子渭水西自伏羌縣界流入注水經雲渭水又東出岑峽入新陽川逕新陽下城南溪谷赤蒿二水並出南山東北入渭渭水又東與新陽崖水合卽隴水也東北出大隴山段谷水源出縣東南山下蜀志姜維爲鄧艾所破於段谷星散流離死者甚眾卽此谷也馬池水源出縣西南嶓冡山開山圖云隴西神馬山有淵池龍馬所生水經注馬池水出上邽西南六十里謂之龍淵水言神馬出水事同徐吾來淵之異故有池馬之號昔刺史張彛得馬頭骨長三尺卽此也始昌城一名西城按城卽漢爲西縣地也今廢在西南

天水縣西七十里管七鄕古縣也秦川記郡前有河水冬夏無增減取此名縣唐末廢後唐長興三年以南冶縣鎭置縣界無山有水一派北流入長道縣界

長道縣西一百二十七里舊四鄕今二鄕本漢上祿縣地後魏分上祿置長道縣於縣置天水郡隋開皇十八年攺天水爲漢陽郡又攺漢陽縣爲長道縣屬成州按成州圖舊有長道漢陽上祿等四縣以吐蕃侵擾百姓流移並廢爲鎭唐咸通十三年以成州奏人戶歸復土田漸濶卻置長道縣今屬秦州祁山在縣東十里有城極嚴固按開山圖云漢陽西南有祁山九州之名阻天下之奇峻蜀志後主建興六年諸葛亮身率諸軍攻祁山卽此也山有髙樓髙涉二神毎嵗郡邑祀之南岈北岈二岈萬有餘家諸葛亮表言祁山縣去沮五百里有人萬戶瞻其邱墟信爲殷矣卽謂此周地圖記其城漢時所築也鹽官水在縣北一里自天水縣界流來石堡在縣南十八里髙一百丈上有石城中有一石井深一丈四時水湛然故老傳云昔人避難居此開其井飲之不竭人卻漏其水又穿鑿不得其水脈大潭縣西一百二十八里二鄕本良恭大潭兩鎭皇朝乾徳元年合二鎭立大潭縣於上木竹谷卽今治伎兩山在縣西南六十里連成州界十八盤山在縣南一百二十里今有十八盤路在濁水從長道縣界大潭舊鎭入階州淸水在縣南七十里從蕃界流來合濁水入階州人頭崖在良恭舊鎭南五里去縣九十五里其崖象人頭廢伏羌縣本周冀戎之地秦伐冀戎而置縣焉漢書理地誌云冀縣屬天水郡西晉大始元年雍州隴西南安天水略陽武都涼州之金城梁州之陰平七郡立爲秦州於冀縣是後魏移於上邽攺此爲當亭縣隋大業二年攺當亭爲冀城縣武徳初立爲伏州仍於伏羌城置伏羌縣八年罷伏州以伏羌縣來屬唐天寶元年後陷吐蕃皇朝建隆三年秦州上言吐蕃尙波於等進約伏羌縣地因以舊城置寨朱圉山在縣西俗名曰巖山漢書地理誌雲天水冀縣有朱圉山在縣南梧中聚土地十三州誌朱圉有石鼔不擊自鳴鳴則兵起邽山在縣東南落門谷水在今縣西龍馬泉源出縣西北平水地下渥窪沙作龍馬之狀

長老相傳毎春夜放牝馬飲此泉水自然懷孕生駒初無毛不能起以氊裹之經數月內生毛至三嵗與大宛馬略同平襄城漢縣也屬漢陽郡在今縣南百三十里故襄戎之邑也大像在廢縣東一里石崖上有大像一軀長八尺自山頂至山下一千二百三十丈有閣道可登

成州

成州同谷郡今理同谷縣禹貢梁州之域古西夷地周省梁州故入雍至戰國千畝戎羌氐居之後爲白馬氐國又按史記西南夷傳曰自莋以東北居長以什數冉防最大在蜀之西自冉防皆氐今州南八十里有山曰仇池其險固卽白馬氐之處又按範曄後漢書云河地方百頃左右悉白馬氐秦逐西戎遂統有其地昭王三十八年隴西郡晉武帝時氐豪楊定擁眾仇池稱藩於晉求割天水之西縣武都之上縣爲仇池郡置於歷城其地遂爲楊氏所據至後魏廢帝元年攺武都爲南秦州西魏攺爲成州至隋末州廢置漢陽郡唐武徳元年復置成州領上祿長道潭水三縣貞觀元年以潭水屬巖州又割廢康州之同谷縣來屬州治卽楊難當所築建安城也天寶元年攺爲同谷郡乾元元年復爲成州自至徳之後爲吐蕃侵擾百姓流散諸縣並廢爲鎭咸通十三年人戶漸復卻置成州並縣又割長道縣屬尋州梁開平初攺爲汶州後唐同光初復舊仍於栗鎭亭置栗亭縣今理同谷縣

元領縣三今二

同谷栗亭新置

一縣割出秦州

長道入秦州

一縣舊廢

上祿

州境

東西九十里南北一百四十里

四至八到

東至東京二千二百八十里東至西京一

千八百六十里東至長安一千里東至

鳳翔府驛馬四百五十里西南至良恭縣

至巖州五百八十里南至武州三百三十

裏北至秦州四百三十二里東南至興

州三百四十七里西南至武州三百四十

五里東北至秦州三百里西南至渭州三百八十六里

戶

唐開元戶四千七百二十七皇朝戶主三千七百六十客五千八百八十

風俗

與鳳州同每耕耘之時卽鳴鼓唱歌以樂之

姓氏【闕】

人物無

土產

麝香羚羊角狨皮

同谷縣舊三鄕今三鄕本漢下辧道地屬武都郡後魏定仇池正始中於此置廣業郡領白石栗亭二縣恭帝後元元年攺爲同谷縣鳳凰山注水經云廣業郡南鳳凰溪中有二石雙髙其形若闕漢世有鳳凰棲其上故謂之鳳凰臺其山蓋亦因此爲名同谷川州治之地

栗亭縣東五十里二鄕本栗亭鎭地後唐淸泰三年六月秦州置栗亭縣栗亭川縣治之地廢上祿縣本漢舊縣屬武都郡東晉屬仇池郡宋分西山五羌爲十二部由是郡邑成焉隋初爲蒼泉縣煬帝攺蒼泉爲上祿復漢舊名也仇池山辛氏三秦記云仇池山上有頃池平如砥其南北有山路東西絕壁萬仞上有數萬家一人守道萬人莫向山勢自然有樓櫓卻敵之狀東西二盤道可七里上有岡阜泉源史記謂秦得百二之固西晉末爲氐楊茂搜所據立宮室囷倉皆爲板屋乃氐之所治於此今謂之洛道是也雷牛山泥公山五仙山三山歷邑界

儀州

儀州理華亭縣本西戎之界秦隴之地鳳翔之邊鎭後魏普泰元年築城置鎭以搤蕃戎之路唐爲神策軍後唐同光元年攺爲義州周顯徳六年置華亭縣於州郭皇朝乾徳二年割秦隴三鎭之地置安化縣太平興國二年攺爲儀州避禦名

領縣二

華亭安化

州境

東西五十五里南北七十五里

四至八到

東至東京一千八百里東至西京一千四百五十里北至長安六百里東至鳳翔崇信縣九十里東南至隴州九十里北至渭州九十里西南至秦州約五百里隔隴山原無直路東北至涇州一百四十里內隔鳳翔崇縣及宮阪嶺北至長安鎭四十里次至新制勝闗城

戶

舊戶無籍

風俗

人以騎射爲事

人物無

土產

貢賦弩麻

地接隴山節气常晚至仲夏花木始開不產絲蠶惟與西戎傳易爲利

華亭縣二鄕周顯徳六年置以華亭鄕爲名隴山在縣西二十五里望仙山在縣西北二十里爛柯山在縣北一十五里秦胡亥陵在縣東南三十里幹湫原上秦長城在州城內有恬防冢

安化縣西九十里四鄕皇朝乾徳二年割秦隴三鎭之地置西北蕃十里龍馬山在縣東一十里隴山在縣西十里接蕃界及連崆峒山

太平監

太平監秦州之境內元有銀冶八務皇朝太平興國三年升爲太平監冶大賈務門外並不轄鄕裏無四至八到分三務爲監管之冶所

元領務八今領十九

大賈務所冶都監官主之務五

大賈務白石上務白石下務

夾箭務裏谷務

臨金務北至監一百里分監官一員主之管八務臨金務寨南務碎石務

黃蘗務牀谷務子路務

靑陽務篚園子務

小泉務正南去鎭九十里北至蕃界一里分臨監官一員主之管六務

小泉務董城務牛池務

西谷務椀子堡務隔瀍務

戶

皇朝管諸務內主客一千三百九十七

課利

每年收錢銀共三萬二千八百四十八貫兩

太平寰宇記卷一百五十

欽定四庫全書

太平寰宇記卷一百五十一

宋樂史撰

隴右道二

渭州

渭州隴西郡舊理襄王縣今理於平涼縣禹貢導渭鳥防同穴卽此地【注】鳥防同穴山在今渭源縣卽靑雀是也○土地所屬與成州同洎春秋以來爲羌戎雜居史記云秦昭王伐義渠戎始置隴西郡郡有大阪名曰隴坻郡處坻西故曰隴西卽此地也漢地理誌隴西郡領狄道等十一縣以屬涼州漢末隗囂所據建武十年囂降隴右平仍舊爲郡靈帝分立南安郡三國時魏置守在此故鄧艾謀曰蜀師來而爲一我分爲四謂狄道隴西南安岐山四處以爲犄角至嘉平五年蜀將姜維圍南安襄武不尅是也至晉不攺南安隴西二郡之名泊後魏永安並爲隴西郡又置渭州因渭水爲名後周建徳元年復爲南安郡隋初郡廢立州至帝州廢而復立爲郡唐武徳元年復爲渭州天寶元年攺爲隴西郡乾元元年復爲渭州天寶元年鄯州都督郭英乂奏請以渭州洮州爲都督府後廢廣徳元年西戎犯邊洮蘭秦渭盡爲所有元和三年

涇原節度使朱忠亮奏移原州以臨涇縣置行渭州於平涼縣

元領縣四今二

平涼原州割到潘原涇州割到

舊四縣廢

襄武隴西彭縣渭源

州境

東西五十五里南北六十五里

四至八到

東至東京一千八百里東至西京一千四

百里東至長安六百四十里一東至涇

州一百二十六里西至安國鎭接連舊

界三十二里南至儀州九十里一北至

原州一百一十五里南至良源縣一百

一十里

東南至儀州界一百里東

北至原州六十五里西北至耀武鎭四

十里

戶

唐開元戶六千四百二十五皇朝領縣二

管戶主一千二百三十一客一千二百九十二

風俗

與秦州同

姓氏

隴西郡八姓李

牛彭

辛聞

蹇艾蓋

人物無

土產

靑虫鸚鵡龍須席麝香

彼有諺曰郎樞女樞十馬九駒安陽大角十牛九犢卽謂其地宜於畜牧也

平涼縣依舊四鄕漢朝那縣後魏爲長城縣地因秦長城爲名後周建徳元年割涇州朝那縣於今縣復置朝那縣至隋大業二年攺爲平涼縣唐元和四年以渭州陷蕃權行渭州於此天福五年割屬渭州可藍山一名都盧山皆涇水源與笄頭山連亙赫連定勝光二年畋於涼州登可藍山望統萬城泣曰先君若以朕承大業豈有今日乎在平涼縣接百泉界又云定據平梁登此山有羣狐繞之射之竟不得一定乃嘆曰咄咄此亦怪事也涇陽故城漢爲縣廢城在今縣南馬屯山在縣西南姚萇與苻登戰於髙平登敗奔於馬屯山卽此也防盟壇在縣西北五里唐貞元三年五月渾瑊與吐蕃防盟處右甲積谷在州東南二十里大殺谷小殺谷二谷在州東南十里南雕窠峽在州南三十里與華亭縣聨接涇水從原州彈箏峽口過八州北一里白巖河從華亭縣來經望家山硤口過州西十里

潘原縣東三十六里舊十鄕今三鄕漢陰槃縣地地理誌云屬安定郡後漢末移縣屬京兆郡郭緣生述徵記云陰槃縣舊屬安定郡遇亂徙於新丰帝王記云赫連定於勝光二年又自京兆移此屬平涼郡也後魏於此兼置平涼郡天寶元年八月攺爲潘原縣以縣東有潘谷口爲名舊縣城在涇水北廣徳元年陷蕃至貞元十年置行縣於彭信堡周顯徳五年廢新武州入銅城山在縣西南三十五里水經云良源縣有銅城山水出歷白石城涇川水在縣南一里從平涼縣界流入閣川水在縣東南四十五里西從義州華亭縣流入漢志雲烏水出西北都盧山有西烏水又東北經烏氏縣東注於涇渭之闔州水然涇水間有石巖東防兩川水也潘谷水在縣東三十里從平涼縣流入秦太子扶蘇陵在縣東五里廢武州舊裏蕭闗卽此按其地卽朝那縣古蕭闗之地漢文帝時蕭闗卽此也今界內瓦亭闗是後漢隗囂使將牛邯所守之處在隋以來爲鎭以戍邊防又按蕭闗鎭自武徳以來尢爲邊陲重鎭後因祿山亂陷入蕃界大中三年七月邠州節度張君緒奏今日收復蕭闗至大中五年七月十四日勅宜賜名武州仍爲中州屬邠寧道又蕭闗鎭其地所宜六畜貞觀時常置監牧使百姓免諸徵役在原州西北一百八十里蕭闗一縣周顯徳五年六月廢入潘原縣屬渭州唐廣徳已前渭州舊縣今並廢

襄武縣四鄕本漢舊縣也屬隴西郡西不逺一百里卽先零遺種有五谿聚卽楊盛分羌爲部以五谿爲一聚於是有五谿之名六泉十六國春秋乞伏國仁建義三年率騎兵三萬襲鮮卑大人密貴裕茍提倫等三部於六泉卽此水也錦鏡峽隴西記云襄武有錦鏡峽卽黒水所經其峽四望花木明媚照影其中因以稱之隴西縣東南六十里元四鄕本漢獂道縣【注】獂音栢○後漢末於此置南安郡屬渭州隋開皇十八年攺爲武陽尋爲隴西縣落門水出縣東南

鄣縣西南六十里五鄕本漢縣屬隴西郡自永嘉南徙之後縣遂廢焉後魏景明三年分武陽復置鄣縣因水爲名焉漳水注水經云西南溪下東北至鄣縣南萬年川水出南山東北流注之

渭源縣西微北九十里元四鄕本漢首陽縣地屬隴西郡後魏大統十七年分隴西置渭源郡因渭水爲名又攺首陽爲渭源縣儀鳳二年廢首陽入渭源縣也鳥防山山有鳥與防同穴隋帝時獻之吏部尙書牛曰爾雅謂其鳥爲鵌其防爲鼵渭水源出此山也今謂之靑雀山是也渭水源出鳥防山入闗爲八水之一

鄯州

鄯州西平郡今治湟水縣禹貢雍州之域古西戎地按後魏西羌傳曰無弋爰劍者爲秦所執後藏於巖穴中秦人焚之有景象如虎爲其蔽火得免遂亡入三河間諸羌以爲神共畏事之以推爲豪至爰劍曽孫忍季父卭畏秦之威後遂得其附落而南出賜支河曲西數千里與眾羌絕逺不復交通子孫分別各自爲種忍及弟舞獨畱湟中忍生九種舞生十七種羌之興從此起矣湟中月氐胡其先大月氐之別也及霍去病破匈奴取西河地開湟中縣築令居塞以其地屬金城郡於是月氐來降與漢人錯後漢建安中置西平郡晉因之自永嘉之後南涼禿髮烏孤以後魏天興元年自稱武威王徙居於此烏孤卒弟利鹿孤嗣位復都此爲西平王卽從此又遷於姑臧後魏爲鎭孝昌二年攺鎭爲鄯州後周又爲樂都隋初郡廢置鄯州帝初州廢置西平郡唐武徳二年平薛舉置鄯州理故樂都城貞觀中置都督府天寶元年攺爲西平郡乾元元年復爲鄯州上元二年爲吐蕃所陷遂廢所管鄯州等三縣入河州管

元領縣三

湟水龍支鄯城

州境

東西三百五里南北二百一十五里

四至八到

東南至東京三千一百六十九里東南至西京二千七百四十九里東至長安一千九百九十三里東至蘭州廣武縣一百一十三里南至廓州一百八十里西至綏戎峽舊吐谷渾界一十里西至靑海三百七十里北至涼州昌松縣南界一百四十二里東至河州鳳林縣故城二百八十里西南至廓縣廣威縣城風吐谷

渾界一百九十五里東北至蘭州廣武縣故長城界二百一十七里

戶

唐天寶戶五千三百八十九

風俗

【闕】

姓氏

【闕】

土產

防犀羱羊駞

馬

湟水縣三鄕本漢破羌縣地屬金城郡漢破匈奴取西河地開湟中處月氐卽此湟水俗呼湟河又名樂都水南涼禿烏孤始都此後魏於此置鄯州攺破羌爲西都縣隋攺爲湟水縣四望山有水出其陽一名湟河亦謂樂都水西自吐谷渾界入漢書地理誌曰臨羌縣西北至塞地有西王母石室仙海鹽池北則湟水所出東至允吾入河謂此水也土樓山無石而髙在縣南養女嶺彼羌多禱而祈女牛心堆在湟水源山名

也雞田在州西涉千里無艸木其中爲突厥藪澤浩亹水在縣西北亦謂之閣門水西自吐谷渾界流入漢書地理誌云浩亹水出西塞外東允吾入湟水破羌故城漢爲縣故城在今縣

龍支縣南一百三十五里五鄕本漢允吾縣之地屬金城郡後漢爲龍耆縣後魏武帝攺爲金城縣至廢帝二年又攺爲龍支縣取縣西龍支堆爲名積石山在縣南尙書謂導河積石謂此山也唐述窟在縣西龍支谷彼人亦罕有至者其窟有物若似今書卷因謂之積書巖巖內時見神人往還蓋古仙所居耳羌人愳而莫敢近又謂爲唐述故指此山爲唐述窟窟髙四十丈鄯城縣西一百二十里元管四鄕本漢西平郡之地後漢末陷羌故此郡廢唐儀鳯二年奄有河湟之地因立鄯城縣以名邑平西郡城漢仍爲郡所故城在今縣西一百三十二里是也

蘭州廢

蘭州金城郡今理五泉縣禹貢雍州之域古西羌地秦並天下爲隴西郡地漢書西羌傳曰羌無弋爰劍曽孫忍及忍子研最豪健故羌中號其後爲研種秦始皇時務並六國兵不西行故種人得繁息及秦旣並天下築長城以界之眾羌不復南渡至漢興匈奴冒頓兵彊破東胡走月氐臣伏諸羌景帝時研種畱何率種人求守隴西塞於是徙畱何等於狄道安故城今州西南有狄道安故城卽其地也漢屬隴西郡平帝元始四年立金城塞外羌獻魚鹽之地乞內屬漢遂得西母石室以爲西海郡後漢光武省金城入隴西郡魏晉因之以爲重鎭故蜀姜維以兵狄道不尅卽此也前涼張寔置爲廣武郡至張駿又分立武始郡西秦乞伏幹歸宛川徙都焉十六國南涼禿烏孤都廣武皆此也後魏後周並爲武始郡隋開皇九年廢武始郡立爲蘭州蓋取臯蘭山以爲名煬帝初州廢置金城郡隋末陷薛舉唐武徳二年平賊復置蘭州八年置都督府督蘭河鄯廓四州貞觀六年又督西鹽州十二年又督涼州後蘭鄯儒淳六州蘭州領金城狄道廣武三縣顯慶元年罷都督府天寶元年攺爲金城郡二載割狄道縣置狄道郡乾元元年復爲蘭州

元領縣三

五泉廣武狄道

州境

東西二百一十七里南北六百一十里

四至八到

東南至東京二千四百四十里東南至

西京二千二十里

東南至長安一千四

百六十里東至會州四百二十里南

至渭州四百里西至鄯州四百五里

西北至涼州五百四十里東北至會州四百二十里

戶

唐天寶戶五千三百八十九

風俗

與秦渭州同

姓氏【闕】

人物無

土產

�金香子

五泉縣七鄕本漢金城郡縣地屬金城郡昭帝始元元年置隋置五泉縣唐咸亨二年復爲金城天寶元年攺爲五泉縣嵻防山亦名可狼山俗名爇薄汗山在縣南一百四十里卽西城乞伏幹歸太子熾盤招結諸部兵民二萬七千築城於嵻防山以據之卽此山也金城闗在縣西南臨河宛川城在郡西卽乞伏國仁所都後至乞伏慕末爲赫連定所滅狄道安故城在縣西南昔研羌畱河所聚之處長城亦經此郡之南楡中縣故城在今縣東後漢時羣羌亂隃麋相曹鳳上言西羌爲害自建武以來居大小楡中以土地肥美又近塞內北阻大河因以爲固緣山濵水以廣田畜故能彊大常雄諸種是謂此地

廣武縣北防西二百二十里五鄕本漢枝陽縣地前涼張駿三年分晉興於此置廣武縣又爲南涼禿烏孤所都至傉檀爲乞伏熾盤所滅於此隋開皇三年罷郡置廣武縣屬蘭州琵琶山在縣西峻崄曲折有似琵琶首亹浩故城【注】浩音閤亹音門○漢縣廢城在今縣西南省河所經今俗呼此水爲閤門河蓋疾言而音耳縣因水以爲名允吾故城【注】允音沿吾音牙○亦漢時爲縣廢城在縣西南也

狄道縣南一百九十里見今四鄕本秦舊縣也其地故西戎別種所居秦取以爲縣漢書地理誌狄道屬隴西惠帝時攺爲武始郡以狄道爲降狄道十三州誌云降狄道今曰武始按貞元十道錄云自武徳已後此邑爲臨州管狄道安樂二縣後安樂尋廢州額亦停白石山有梁泉昔梁暉者後周之將爲羣羌所圍無水暉以所執鞭卓地而飛泉湧出兵士由此而濟今號梁泉其上楡木成林

太平寰宇記卷一百五十一

欽定四庫全書

太平寰宇記卷一百五十二

宋樂史撰

隴右道三

涼州

涼州武威郡今理姑臧縣古雍州之域卽西戎之地禹貢謂析支渠搜西戎卽敍析支在大宛之北卽今郡也六國至秦爲月支居焉秦並天下西北雄有隴西北地二郡漢初爲匈奴右地以屬涼州部至武帝開西邊【注】始置天水武都武威張掖酒泉安定燉煌七郡○多以闗中報寃悖逆無賴之人徙於彼以實之攺雍州曰涼州而三輔悉屬司昭帝更置金城郡按釋名云西方寒涼或謂河上田亦薄故曰涼亦曰武帝以其地爲昆耶王五屬國至宣帝以張掖酒泉燉煌武威金城謂之西河以斷匈奴右臂故地理誌云燉煌廣至縣宜禾都尉理昆侖障按昆侖障卽古昆侖戎地也又西羌者自賜支以西賔河首左右居今河闗西可千餘里有河曲羌謂之賜支卽古析支又漢書梁州之天水曰漢陽梁州部郡國十二縣道侯官九十八刺史理漢陽之隴縣至獻帝以此地數有亂河西五郡去州隔逺自求立州興平元年分涼州西河四郡爲雍州所謂建安十八年正月復禹貢九州是也又云建武初大擾而河西郡獨安姑臧稱爲富邑以通羌故也晉惠帝末張軌求爲涼州刺史於是大城此地爲一防府以據之號前涼後苻秦末呂光破涼州刺史梁熙復爲後涼都於此郡北涼沮渠防遜亦都於此至茂防爲後魏所滅後魏立爲武威郡隋初爲州帝初復置爲郡唐武徳二年平李軌復置涼州總管府管涼甘肅四州涼州領姑藏昌松畨和三縣三年又置神烏縣七年又攺爲都督府督涼肅甘沙伊芳文八州貞觀年間廢神烏縣總章元年復置咸亨元年升爲大都督府督涼甘肅伊沙雄七州上元二年爲中都督府景云二年賀枚嗣除涼州都督西河節度使自此上郡有節度之號天寶元年攺爲武威郡督涼甘肅三州乾元元年復爲涼州按劉昺燉煌實錄云晉安帝隆安元年五月涼州牧李暠微服出城逢一虎在道邊因化爲人遙呼暠爲西涼君暠因彎弧待之又遙呼暠曰汝無疑也暠知其異乃投弓於地虎又仍前謂暠曰燉煌空虛不是福地君之子孫王於西涼不如遷徙酒泉言訖乃去未幾暠乃移都酒泉建國號西涼王七級城卽郡城也內有沮渠防遜所造七級木浮圖故城因是而名之

元領縣六

姑臧神烏昌松番和武威嘉麟

州境

東西四百里南北八百三十里

四至八到

東南至東京三千二百九十里東南至西京二千八百七十里東南至長安取秦州闗路一千八百里東南至防州烏蘭闗四百里從闗東南至州一百三十里西至甘州五百里南至鄯州浩亹河二百六十里北至突厥界卽安蓋泉五百八十里

東南至蘭州五百四十里正南防西至鄯州五百八十里西南至甘州張掖縣陳北烽三百七十里西北至甘州六十里東北至防州烏蘭縣界白鹿峯三百五十里

戶

唐天寶戶三萬二千四百六十二

風俗

州之分野上應白虎之宿金气堅剛人事慷慨

姓氏

平西郡二姓

申屠曹

武陵郡六姓

賈陰

索安

曹石

人物

賈詡字文和姑臧人詡有良平之奇謀魏爲大中大夫

土產

野馬皮龍須席毯

芎防

姑臧縣元十鄕本漢舊縣也地理誌云屬武郡南威山谷水所出北至武威入海行七十里王隱晉書云此城匈奴所築舊名蓋臧城後人語訛爲姑臧城第五山夏函霜雪有淸泉茂林懸崖修竹自古多爲士所居尢多窟室姑臧南山一名雪山無冬夏多積雪故曰雪山靑巖山下有湫甚廣人觸之立有風雹暴至如岱州之五臺龍池之驗耳白亭海白亭水色潔白因以爲名又東有達狄回海五澗谷水自番和縣界北流入白海野瀦澤在今縣北卽書謂至於瀦野靈泉池在縣南城中十六國春秋云張元靚五年有大鳥靑白色舒翼二丈餘集於靈泉池後涼呂光太安三年宴羣僚於靈泉池酒酣語及政理時刑法峻重防軍段業進曰嚴刑重憲非明王之義也光曰商鞅之法至峻而兼諸侯吳起之術無親而荊蠻以霸何也業曰秦用苛法祿祚不永吳起任酷政取滅防稽大王受天明命方君臨四海景行堯舜猶恐有獘柰何欲以申商之末法臨道義之神州豈此州士女所望於大王哉光攺容謝之七星澗在縣東七里臥龍城卽城異名也其城檀道濟築土以成之有若盤龍形四方有頭尾兩翅一名鸞鳥城一名翅城龍夷城在縣西卽漢戊巳校尉所理之地言在內以統禦四方王莽以其城爲西海郡卽此城也一名宴然城休屠城【注】休音許虯反屠音除○卽漢休屠王所理之地漢亦爲縣鸇陰城在縣東鸇水名俗名正陰城是漢鶉陰城今廢城存祖厲城一名馬城漢立祖厲縣焉【注】祖音置厲音賴神烏縣十七鄕本漢鸞鳥縣地屬武威郡後魏平涼中攺神烏縣周證聖元年攺爲武威縣取廢武威之額以名之唐神龍元年復舊爲神烏縣仍於漢鸞鳥古城置昌松縣東南二百三十里元六鄕本漢蒼松縣屬武威郡十六國春秋云後梁呂光麟嘉四年以郭麘言讖攺爲昌松縣兼於此立東張掖郡至後周廢郡仍舊涼州金山在縣南麗水出焉白嶺山在縣西南山頂冬夏積雪望之皓然乃謂之白嶺山寒气異於余處深冬人絕行路鳥飛不下鳥逆水一名逆水今名麗水源出縣南金山漢書地理誌云金城郡允吾縣鳥亭逆水出防街谷東流至枝陽入是此水也鸞鳥城前涼張軌時有五色鳥集於此遂築城以美之後魏武帝攺爲神烏城金呂城晉將馬隆所築依於金山築之城因山以立名其山有鳥形似雀見人卽以嘴啄石自圖其形以示人魏安城在郡東漢撲縣後爲魏安隋省允街故城漢縣今廢城在今縣東南城臨麗水一名麗水城【注】允音沿○按其城地勢極崄卽沮渠防遜增築以爲防戍之所迄今尙堅完如新

番和縣西一百八十里五鄕漢舊縣屬張掖郡【注】番音盤○後魏立張掖郡於此尋廢唐咸亨元年於縣置雄州調露元年廢雄州天寶三年三月以界內天寶山出醴泉並石花民取以爲麫貧者賴之遂攺爲天寶縣至長慶中仍舊攺爲番和縣南山一名天山一名雪山山闊千餘里其髙稱是連亙數郡美水丰艸尢宜畜牧故蔥嶺以東無髙於此山亦出赤鹿足短而形大如牛肉千斤土彌千川卽今爲匈奴放牧之地鮮卑語髓爲吐彌千言此川土肥美如髓故以名之靑澗水周地圖記云靑澗源城與五澗水合流是也

武威縣漢縣地理誌屬武威郡在番和縣西北三百里後魏以來廢之唐世時或立之廢置不定

嘉麟縣西北七十里今五鄕唐神龍二年於漢鸞鳥古城置景龍二年廢先天二年復置

甘州廢

甘州張掖郡今理張掖縣禹貢雍州之域書謂導弱水至於合黎餘波入於流沙是此也六國至秦爲月氐居焉漢初爲匈奴右地西域傳月氐本居祁連燉煌間按霍去病傳云濟居延臻小月氐攻祁連路卽從此也故武帝開之因置張掖郡至後魏晉河州至沮渠防遜始都於此號爲北涼也後魏太武平涼以爲張掖軍至太和十一年攺軍爲郡大統十二年分涼州爲西張掖之地爲西涼州至廢帝二年更名甘州因東甘峻山以爲名也後周又爲張掖郡隋因之唐武徳二年平李軌置甘州天寶元年攺爲張掖郡乾元元年復爲甘州

元領縣二

張掖刪丹

州境

東南四百一十六里西北三千六百里四至八到

東南至東京三千七百八十里東南至西京三千七百六十里東南至長安二千五百里東至涼州五百里東至大雪山以南吐谷渾分界三百三十里西至肅州四百二十里北至張掖河屈曲過同城鎭至峽口烽總三千七十八里東南至涼州

六百里西南至肅州福祿縣界赤栁澗三百三十里西北至肅州福祿縣界咸池烽張掖三百五里東北至涼州番和縣石峽峯三百七十里

戶

唐天寶戶六千二百八十四

風俗

與涼州同

姓氏【闕】

人物

金日防字翁叔匈奴休屠王太子

魏龎涓字子異酒泉人爲西海太守

唐趙彥昭甘州張掖人也相中宗

土產

香子駞褐布

野馬皮

張掖縣十四鄕本漢觻得縣屬張掖郡西河舊事云此地本匈奴觻得王所居因以名縣隋置爲張掖縣祁連山在縣西南二百里東西二百里南北一百里餘漢書霍去病攻祁連山得敵人首三萬餘級西河舊事曰祁連山在張掖酒泉二郡界之上有松栢五株水艸茂美山中冬溫夏涼宜放牛羊肥乳酪濃好夏防酪不用器物刈艸著其上不解散作酥特好一斛酪得酥斗餘又有仙樹人行山中饑渴者食之則飽不得持去平居時亦不可見臨松山一名靑松山一名馬蹄山又云丹嶺山在縣南一百二十八里十六國春秋晉元嘉元年張掖臨松山有石如張掖字後掖字漸滅而張字分明又有文曰初祚天下四方安萬年後魏太和中置臨松郡故城在此山下吐蕃贊普卽其郡丞異稱也故望山有神毎祀之時但聞聲音不覩其形甘峻山一名紺峻注水經雲張水歷甘峻山南與張掖河合卽鮮水也合黎水一名羌谷鮮水一名覆袁水今名副授河亦名張掖河南自吐谷渾界流入禹貢弱水至於合黎孔安國注云合黎水名在流沙千里而遙卽此也居延海在縣東北一千六百里卽古之流沙澤也

鹽池周百步許多少隨人力以自增減黒水出縣界雞山亦名懸圃昔娀氏女簡狄浴於元邱之水卽黒水也大樹谷水魏氏春秋明帝靑龍三年張掖郡刪丹縣金山有元川溢湧寶石焉有石馬魏爲晉代之符也弱水東自刪丹縣界流入在州北二十三里氏

故城漢縣廢城在今縣西北或謂昭武城張掖郡城亦在今縣西北四十里漢爲郡之所遮虜障漢將路博徳之所築李陵敗與士眾期至遮虜卽此也居延城漢爲縣廢城在今縣東北卽本匈奴中地名也亦曰居延塞騂馬戍傳云昔有騂馬二疋爲匈奴掠去數載自歸以其地爲邊防因此以立戍名也千秋城萬嵗地皆光武將竇融所築以扼邊夷

刪丹縣東北二十里元二鄕本漢舊縣也屬張掖郡後漢興平二年分置西郡以刪丹縣屬焉晉分刪丹置蘭池萬嵗仙堤三縣隋帝並三縣之縣復攺立刪丹縣焉焉支山一名刪丹山東西百餘里南北二十里西河舊事云焉支山東西百餘里南北二十里亦有松栢五木其水艸茂美宜蓄牧與祁連山同匈奴失祁連山焉支山二山歌曰亡我祁連山使我六畜不繁息失我焉支山使我婦女無顏色曰勒城漢爲曰勒縣故城在今縣東南

肅州

肅州酒泉郡今理酒泉縣禹貢雍州之域與甘州同昔月氐之地爲匈奴所滅匈奴令休屠昆雅王守之漢武帝時昆雅以眾來降以其地爲武威酒泉郡酒泉者蓋城下金泉味如醴故以名之按郡卽羌人通譯之路入月氐大夏皆由此也漢以公主妻烏孫王以分匈奴西方之擾後漢至晉亦因之不攺前涼張軌西涼李暠北涼沮渠防遜並都後魏太武平沮渠茂防乃以酒泉爲軍燉煌後攺鎭爲州復立郡於此大統十年以酒泉郡屬甘州隋仁壽二年分甘州福祿縣置肅州以涼州總管府帝初州廢以其地入張掖郡唐武徳二年分張掖郡復置肅州都督府八年督肅沙三州貞觀元年罷都督府廢玉門縣天寶元年攺爲酒泉郡乾元元年復爲肅州河西舊事云福祿城因謝艾所築城下有金泉味如酒故曰酒泉

元領縣三

酒泉福祿玉門

州境

東西五百六十四里南北五百四十里四至八到

東南至東京四千一百八十里東南至西京三千七百六十里東南至長安二千九百里東南至甘州四百二十里南至吐蕃界二百里南至雪嶺二百五十里

西至州五百二十六里北至回紇界伏谷泉三百里又至蘆葭泉五百里東南至甘州界赤栁澗二百里西南至州界安樂烽三百四十里西南至州三百四十里東北至甘州張掖縣咸池烽二百三十二里

戶

唐天寶戶二千二百三十

風俗

與涼州同

姓氏【闕】

人物

馬訪酒泉人爲右將軍祁嘉字孔賔酒泉人夜忽聞窻中有聲呼云祁孔賔隠去來

土產

野馬皮肉蓯蓉栢脈根

酒泉縣六鄕本漢之福祿縣地地理誌屬酒泉隋仁壽二年又置酒泉縣以郡郭焉昆侖山在縣西南八十里十六國春秋云後魏昭成帝建國十七年前涼張駿酒泉太守馬岌上言酒泉南山卽昆侖之體也昔周穆王見西王母樂而忘歸卽謂此山有石室玉堂珠璣鏤飾煥若神宮刪丹西河名曰弱水禹貢昆侖在臨羌之西卽此明矣宜立西王母祠以裨朝廷無疆之福駿從之九隴山在縣南百里周地圖記云昔有神人坐張掖西方山上西射酒泉郡西金山之白神射得九籌畫此山上遂成九隴因以爲名石漆延壽城中有山出泉注地其水肥如牛汁燃之如油極明但不可食此方人謂石漆得水愈熾也鴻鷺山穆天子傳雲天子循黒水至於璧玉之山謂此也今爲鴻鷺所棲得名獨登山巖石之間出石鹽其味尢美於海鹽也呼水一名濳水亦名羌谷水俗又謂之福祿河西南自吐谷渾界流入漢書地理誌云呼水出南羌中東北至防水入羌谷是也防水一名白亭海在縣東北三十里十三州誌云眾羌之水所防故曰防水北有白亭俗因謂之白亭水也故長城漢書謂之遮虜障在縣北金城塞漢平帝時金城塞外羌獻魚鹽之地遂得西

王母石室以爲西海郡路從此塞通也後爲吐谷渾之國隋破吐谷渾又於其地置西海郡按漢帝常置郡在今州直北一千二百里是也劉師祠在縣南姓劉字薩訶沮渠時西求仙回至此死骨化爲珠血爲丹門人因立廟於此今人至心者謁之往往獲珠丹焉

福祿縣東一百里三鄕漢福祿縣屬酒泉郡今縣卽漢樂涫縣地屬酒泉郡唐武徳二年於樂涫古城置福祿縣復漢舊名崆峒山在縣東南六十里史記五帝本紀云黃帝披山通道未常寧居至於海登丸山及岱宗西至於崆峒山是也九州要記云涼州古武威郡有天山黃帝受金液神丹於此山近崆峒頂有魏太祖埓焉玉門縣西二百里一鄕本漢舊縣也屬酒泉郡十三州誌云玉門縣置長三百里石門周匝山間裁經二十里眾泉流入延興漢罷玉門闗屯徙其人於此故曰玉門縣貞觀中廢金山九州要記雲山有赤彈木堪爲漆用玉石障按十三州誌云延壽縣在郡西金山在其東至玉石障是亦漢遮虜障也

太平寰宇記卷一百五十二

欽定四庫全書

太平寰宇記卷一百五十三

宋樂史

隴右道四

沙州

沙州燉煌郡今理燉煌縣禹貢雍州之域亦西羌所居古流沙之地黒水所經書謂舜竄三苗於三危三危旣宅卽此地其後子孫爲羌戎代有其地左氏傳謂允氏之戎是也昔晉範宣子數戎子駒支曰昔秦人迫逐乃祖吾離於州防荊以來歸我先君惠公有不腆之田與汝剖分而食之卽此地也按十三州誌云州戎爲月支所逐並六國築長城西不過臨洮則秦未有此地漢武帝後元六年分酒泉之地置燉煌郡徙邊人以實之邵云燉大也煌盛也故以名之後魏天興三年涼昭王立於燉煌以子讓爲之郡守分燉煌之涼興烏澤晉昌之宜禾三縣置涼興郡焉昭王五年自燉煌遷於酒泉後爲北涼所並其地屬沮渠防遜後魏平北涼燉煌仍舊不攺隋廢郡置州帝初廢州後爲燉煌郡唐武徳三年置州五年攺爲西沙州貞觀七年去西字只爲沙州天寶元年攺燉煌郡乾元元年復爲沙州自天寶末陷西戎至大中五年七月刺史張義潮遣兄義譚將本道圖經戶籍來獻州歸順其年十一月制除義潮檢校吏部尙書兼金吾大將軍充歸義軍節度使河沙甘肅伊西等十一州管內觀察處置等使仍許於京中置邸捨地當乾位中外所交實都防之府也周顯徳二年甘州可汗沙州節度觀察使畱後曹元忠各遣使進方物仍升州團練使仍舊沙州以歸義軍節度觀察畱後曹元忠爲節度使以知州軍事曹元恭爲州團練使仍各鑄印以賜之皆旌來王之意也

元領縣二

燉煌壽昌

州境

東西南北

四至八到

東南至東京五千二十九里東南至西京四千六百九里東南至長安三千八百五十九里東至州二百八十里南至壽昌廢縣中界五十里以破石亭爲界去鄯善國一千五百里南至故南口烽三百五十里烽以南卽吐谷渾界北至故咸泉戍三百三十六里與伊州分界東南至州界三百五十里西南至郡廢壽昌縣界二百九十里西北至阿蒼烽二百四十二里與廢壽昌縣分界東北至伊州界三百八十六里

戶

唐天寶戶一千二百六十

風俗

與甘肅州同人物尢繁富

姓氏【闕】

人物

索靖字幼安燉人累榮官族艸書尢絕人號得張芝肉爲尙書郎

郭瑀字元瑜燉煌人少有超俗之志好談論

土產

黃碁子名馬麝香

燉煌縣十二鄕本漢舊縣屬燉煌郡後周保定三年攺燉煌爲鳴沙以縣界鳴沙山爲名隋帝初復爲燉煌縣三危山其山有三峯故曰三危俗亦名爲升雨山在

縣東南二十里書竄三苗於三危過梁州入南海山海經云三危之山靑鳥居之三靑鳥主爲西王母取食者別自棲息於此山也又按段國沙州記雲山中鳥鼠同穴者鳥如家雀而小白鼠小黃而無尾凡同穴地皆肥沃壤盡軟熟如人耕多生黃花紫艸鳴沙山一名沙角山亦名神沙山在縣南七里辛氏三秦記河西有沙角山峯防危峻逾於石山其沙粒粗黃有如幹防又山之陽有一泉云是沙井綿歷今古沙塡不滿人欲登峯必步下石穴卽有鼓角之聲音震動人足又河西舊事雲沙州天气晴明卽鳴沙聞於城內又云人遊沙山結侶少或未遊卽生怖懼莫敢前其沙或隨人足自頓下經宿卻自還山上羊膊山多巖石少樹木甚似魯國南鄒山山北三十里逺眺顧瞻百里但見山嶺巉巖無尺木把艸王母樗蒲山山有鹽池在縣西南懸泉水一名神泉在縣東一百三十里出龍勒山服按涼州異物志云漢貳師將軍李廣利伐大宛還士眾渴乏水廣利乃引佩刀刺山飛泉湧出三軍賴此以獲濟今有祠甚嚴郡侯嵗謁渥窪水漢元鼎中南陽新野人暴利長遭刑屯田於此水邊見羣野馬來飲中有奇者乃作土人持勅靽立後馬因玩久之利長乃用人代土人收得馬以獻帝異之雲從水中出遂作天馬歌故漢書謂大宛出名馬亦相近也雌黃洲其土出雌黃丹砂極爲妙因產物以爲名焉

壽昌縣西南一百五十里三鄕本漢龍勒縣地地理誌云屬燉煌郡以縣東南有龍勒山以名縣後魏正光三年攺爲壽昌縣取縣界壽昌澤爲名三隴河西舊事云流沙積在玉門闗外有三斷石極大呼爲三隴白龍堆按皇甫謐郡國記云燉煌正西闗外有白龍堆北塞裏河西舊事云漢武遣貳師將軍伐大宛得天馬三感西風思歸遂頓裂羈絆驤首而馳晨京城食時至燉煌北塞山下嘶鳴而去此處爲侯馬亭今晉昌及大武馬蹄谷石上有馬踐之迹猶存玉門故闗在縣西北一百一十八里昔匈奴冒頓質於月氐忘歸乃射殺其父頭曼舉兵西擊走月氐後爲霍去病所破因開玉門闗通西道七十餘國漢書地理誌雲龍勒縣有玉門闗都尉治西域傳云東則接漢扼以玉門陽闗又後漢班超上書願入玉門闗是此處壽昌澤在邑界因名之陽闗在縣西六十里以居玉門闗南故曰陽闗闗之西三百餘里有蒲昌海一名鹽澤廣袤三百里卽蔥嶺於闐兩河之所注

州

州晉昌郡今理晉昌縣禹貢雍州之域古西戎地戰國時爲烏孫月氐居焉漢初爲匈奴右地武帝拓開邊封立爲燉煌郡後又爲武威酒泉二郡之地歷漢至魏亦然晉惠帝始分二郡北置晉昌郡領寘安等八縣至苻堅時徙江漢流人萬餘戶於燉煌又徙中州不辟田疇民七十餘戶於此至涼武昭王遂以南人置防稽郡以中州人置廣夏郡至後周初並之復爲晉昌郡至武帝攺晉昌爲永興郡隋初罷郡立州煬帝初廢之以其地並入燉煌至唐武徳五年復立州【注】按其地出美故曰州今猶有大長者狐入其中食之不見首尾○仍置總管府管西沙肅三州八年罷都督府天寶元年攺爲晉昌郡乾元元年復爲州

元領縣二

晉昌常樂

州境

東西三百九十三里南北六百八十四里

四至八到

東南至東京四千七百二十六里東南至西京四千三百六十里東南至長安三千三百八十四里南至新鄕縣鎭一百八十里南至大雪山二百三十里西至沙州二百八十里北至豹門守捉四百五十里東南至肅州界三百四十里西南至沙州一百六十里西至伊州界土番兒山四百

五十里東北至酒泉郡三百四十里西北至伊州九十里

戶

唐天寶戶四百七十七至長慶一千二百風俗

與涼州同

姓氏【闕】

人物

張煥字然明燉煌人

土產

野馬皮革鼓子

晉昌縣二鄕本漢防安縣地理誌屬燉煌郡防水名也晉置晉昌郡及防安縣隋初攺爲常樂縣唐武徳四年又攺爲晉昌縣籍湍水一名防水地理誌云防安縣南籍湍水出南羌中西北入防澤是也白水有昆侖障在其陽宜禾故城漢宜禾都尉所居城在縣西北界乃後魏明帝正光元年僑立防稽郡於此伊吾故城今在縣北

常樂縣一百五十一里二鄕本漢廣至縣地屬燉煌郡魏分廣至置宜禾縣十六國春秋云涼武昭王元年分燉煌之涼興烏澤晉昌之宜禾三縣置涼興郡隋廢於三危山東置常樂鎭唐武徳五年攺鎭爲常樂縣也漢廣至故城在今西北恆以大石棧之稍開卽風暴便至傷人

伊州

伊州伊吾郡今理伊吾縣本漢伊吾盧地漢書謂鐵勒國也在燉煌之北大磧之外非九州之域傳曰伊吾盧者蓋西羌舊號秦亦未有其地至漢宣帝時鄭吉爲南北道都防居烏壘城卽此也至元帝置戊巳校尉𨿽不立州郡其地蓋統屬焉永平十六年明帝將北徵此地置宜禾都尉以屯田建初二年復罷屯田匈奴遂遣兵守此地至永元元年大將軍竇嬰大破匈奴三年班超遂定西域及孝和晏駕西域又叛延光二年以班勇爲西域長史順帝建元六年以伊吾舊膏腴之地傍近西域匈奴資之以爲抄暴復令開設屯田如永元故事置伊吾司馬后魏及周爲鄯善人居之隋遣兵鎭焉遂於舊城東築城立爲伊吾郡隋末亡入西域不復置郡縣唐貞觀四年攺爲伊吾郡乾元元年復爲伊州

元領縣三

伊吾納職柔逺

州境

東西一千一十五里南北四百九十里四至八到

東南至東京五千五百七十里東南至西京五千一百五十里東南至長安三千三百里正北微東取梢竿館路至沙州七百里西南至西州七百五十里北至伊吾軍三百里卽北戎界東南至沙州沙磧無行路馬道至州郡界不知逺近西南入沙

州沙磧無道路西北至時羅漫山一百四十六里其山北有大川大磧入金歌羅祿住處東北至時羅漫山三百四十里其山北有大川入回紇界馬行三十日無里數

戶

唐天寶戶三千四百六十七

風俗

與甘肅州同

姓氏【闕】

人物無

土產

胡桐淚陰牙角

伊吾縣四鄕後漢置伊吾屯至後魏攺爲縣隋末爲戎所據唐貞觀四年歸欵立州於此復置縣烏壘城東去陽闗二千七百三十里伊吾盧南去玉門闗八百里卽匈奴地名交河城漢武帝時築天山一名白山今名析羅漫山在縣北一百二十里西河舊事雲天山最髙冬夏長雪故曰白山山中有好木鐵匈奴謂之天山過之皆下馬在蒲海東一百里卽漢貳師擊右賢王處山海經曰天山多金玉靑雄黃英水出焉而西南流注於海有神鳥狀如黃囊赤如丹火六足四翼渾沌無面目是識歌舞實惟奇觀

納職縣西南一百二十里元三鄕唐貞觀四年置縣城卽舊鄯胡所築因置納職縣俱密山在縣西南伊吾故城後漢書云破匈奴呼衍王取其地置屯田爲宜禾都尉理所在今納職界伊吾故城也

柔逺縣東西二百四十里元十鄕唐貞觀四年置因縣東有隋柔逺故鎭以名縣焉栁谷水南流入莫賀延磧沙磧自縣之西皆沙磧磧內時聞語笑歌哭之聲審之卽不見人物蓋也

太平寰宇記卷一百五十三

欽定四庫全書

太平寰宇記卷一百五十四

宋樂史撰

隴右道五

河州

河州安樂郡今理枹罕縣亦雍州之域古西羌地禹貢導河積石在金城西南之所經秦爲隴西地漢武帝分隴西置天水張掖二郡昭帝立金城郡今州卽金城郡之枹罕縣也元屬涼州郡至靈帝時隴西宋建據此自稱河首平漢王聚眾枹罕防軍秩二千石居之狄道縣張駿二十一年以州界遼逺分晉興六郡置河州卽今州是也西秦乞伏幹歸又據於此後魏亦爲河州後周置枹罕郡隋文帝廢郡復爲河州至帝廢州又爲郡唐武徳二年平李軌置河州領枹罕大夏二縣貞觀元年廢大夏五年復置十年省米州置米川縣來屬十一年廢烏州以其城置安鄕縣來屬天寶元年以爲安鄕郡乾元元年復爲河州

元領縣三

枹罕大夏鳳林

州境

東西二百二十八里南北三百七里

四至八到

東南至東京二千四百七十里東至西京二千三百二十里東南至長安一千四百六十里東至蘭州三百里南至洮州三百一十七里西北至鄯州龍支縣一百八十六里東北至蘭州三百里

戶

唐天寶戶五千七百八十二

風俗

同洮州

姓氏【闕】

人物無

土產

與洮州同

枹罕縣八鄕本漢舊縣屬金城郡按周地記云枹罕卽故罕羌侯邑也枹音桴後魏至唐州皆治於此積石山一名唐石山今名小積石山在縣西北七十里禹貢曰浮於積石至於龍門西河西域傳河東注蒲昌海行地下南出積石爲中國河續漢書郡國志隴西河闗縣積石山西南河水出焉大河源西河舊事云蔥嶺在燉煌西八十里其山髙大上悉生蔥故曰蔥嶺河濳其嶺分爲二水涼州異物志云蔥嶺水分流東西西入大海東爲河源張騫使大宛而窮河源謂極於此而不達昆侖也離水漢書地理誌云金城白石縣離水出西塞外東至枹罕入河渝城溪烏頭洲皆在邑界大夏縣東南七十里元四鄕本漢舊縣屬隴西郡十六國春秋云張駿十八年分武始晉興廣武置大夏郡及縣取縣西大夏水爲名金劍山在縣西二十里亦有金劍故城一號金栁城卽前涼曽爲金劍縣於其中大夏水一名白水出縣西南大谷中

鳳林縣西南八十里元九鄕本漢白石縣地屬金城郡前涼張駿八年攺白石爲永固縣唐貞觀十年分河州於此置烏州十一年廢烏州置安鄕縣屬河州天寶元年攺爲鳳林縣鳳林闗在黃河側石門山酈元水經雲漓水又東北逕石門口山髙險對崖如門峽故得名疑卽臯蘭山門也漢武元狩三年驃騎將軍霍去病出隴西至臯蘭今是山去河不逺應謂此

階州

階州武都郡舊理將利縣今理福津縣土地與成州同亦白馬氐之地漢書西南夷傳曰漢誅且蘭卬君並殺莋侯冉防皆震恐請臣置吏以廣漢西白馬武都郡後漢因之魏黃初中徙武都於美陽在今京兆好畤界武都故城是也其時以故地爲武都西部都尉理蜀漢建興七年諸葛亮遣陳戎攻武都陰平二郡始入蜀後屬晉復爲郡湣帝末劉曜寇入長安氐羌相率降伏其後有氐豪茂搜勇健爲羣氐所推王於武都之地自茂搜之元孫盛立乃分諸氐羌爲立轄二十部防軍各爲鎭戍不置郡縣至子難當爲宋所滅其後楊氏苗裔復擁眾據武都之仇池山至後魏又平之因築城於仙陵山東至武都鎭後入西魏始攺置武州後周又爲武都郡隋初廢郡大業初復爲郡唐武徳元年置武州領將利建威覆津盤堤四縣貞觀元年省建威入將利天寶元年攺爲武都郡乾元元年復爲武州大歷二年亦同秦州陷入吐蕃至大中三年收蕭闗至五年七月復立武州卽今州是也景福元年攺爲階州後唐長興三年移就故武州爲理晉末契丹猾夏秦成階三州叛入蜀周顯徳三年階州歸順

元領縣三今二

將利福津

一縣廢

盤隄防蕃廢

州境

東西四百八十里南北三百二十里

四至八到

東北至東京二千四百八十里東北至西

京二千六百里北至長安一千二百里

東至成州三百里南至文州二百四十里

西至蕃州界二百里北至秦州五百六十里東南至興州四百三十里西南至符州蕃

界三百五十里東北亦連接秦州成州界

三百里

西北亦連接蕃界一百八十

裏

戶

唐天寶戶二千九百二十三皇朝戶主一千六百九十客四千六百二十

風俗

文王爲西伯理化西羌文王薨後羌人感文王之化婦人爲孝髽角至今未泯

人物無

土產

舊貢蜜麝香今貢馬出花椒大黃

巴防石鹽水銀碌狨皮

福津縣舊四鄕今三鄕本漢河池縣地魏爲武階郡按魏大統五年於今縣東北三十里故萬郡城置覆津縣屬武階郡隋廢武階郡縣屬武都郡自唐景福元年再置縣攺爲福字後唐長興三年移州於此白江水從西蕃界東到州流入文州合嘉陵江

將利縣東二百一十里元六鄕本漢氏羌地漢置武都郡後魏平仇池羌屬因攺武都爲石門縣周閔帝元年攺爲將利舊爲州理今爲外邑沮水按郡國志云武都沮水之西有角弩谷卽蜀將姜維勦五部氐羌之所天池大澤在郡西紫水隴右記云武都紫水有泥

其色赤紫而粘貢之封璽書故詔誥有紫泥之美廢盤堤縣在州南一百三十五里亦漢河池縣地後魏廢帝前二年於此置武陽郡領盤堤縣後恭帝元年於今縣東南一百四十二里移盤隄縣於故城以置縣因山名也自武州陷復廢盤隄山在縣西

洮州

洮州臨洮郡今理臨洮縣禹貢雍州之域謂西傾朱圉鳥防【注】山在今州西南吐谷渾界之內○秦漢及魏晉皆諸羌所居又後爲吐谷渾所侵據其地後周明帝元年逐吐谷渾始得其地因置洮陽防武帝保定初立爲洮州其郡城本名洮陽城在洮水之北乃吐谷渾所築南臨洮水極險今謂之洪和城是也隋初州如故至帝廢州爲郡唐武徳二年置洮州貞觀五年移州治於洪和城後復移還洮陽城今州治也永徽元年置都督府開元十七年廢並入岷州臨潭縣置臨州二十七年又攺爲洮州天寶元年攺爲臨洮郡管密恭縣黨項部落也寄治州界乾元元年復爲洮州後唐長興四年並爲保順軍節度

元領縣二

臨潭美相

州境

東西五百五十里南北二百二十里

四至八到

東至東京二千八百一十六里東至西京

二千三百九十六里東至長安一千五百六十里東至岷州一百七十六里東

至疊州一百七十九里西至黃河六百里西至野更無郡縣北至河州三百

一十七里東南至吐谷渾界西北至千旭戍界一百八十里東北至河州三百一十七里

戶

按十道錄雲開元以前未計戶

長慶戶二千八百口一萬五千

風俗

同岷州

人物

董卓隴西臨洮人唐李晟隴右臨洮人也封西平郡王徳宗朝以隴右未復請附貫萬年縣

土產

同岷州

臨潭縣七鄕本渾谷之鎭謂之洪和城後周攺爲美相縣屬洮州唐貞觀四年移洮州理於此五年置臨潭縣屬於旭州八年廢旭州縣來屬其年復移還洮陽城今州治也仍舊於洪和縣置美相縣洮州天寶中廢美相並入崆峒山亦經郡界爾雅謂崆峒之人武洮水源出西傾山亦曰嵹臺山在縣西南二百三十六里卽吐谷渾界漢書地理誌雲洮水出西羌中北至枹罕東入河又沙州記雲洮水與墊江水俱出西嵹臺山山南卽墊江源山東則洮水源也栢木亦自吐谷渾界流經邑內秦長城史記云東至碣石西至臨洮是也鳴鶴城鎭念城三足城皆吐谷渾昔有此地時所築

今見郡地

美相縣東七十里一鄕本後周之洪和郡也周明帝武成元年置洪和郡並當夷縣以郡屬岷州武帝時郡省以縣屬同和郡

太平寰宇記卷一百五十四

欽定四庫全書

太平寰宇記卷一百五十五

宋樂史

隴右道六

岷州

岷州溫樂郡今理溫樂縣禹貢雍州之域六國時爲秦地至始皇初置三十六郡此卽隴西郡之臨洮縣地按秦築長城起臨洮郡長城在今州西二十里起崆峒其山傍洮水而東是知秦之臨洮在此矣秦末至二漢迄晉魏並爲隴西郡地至後魏大統十年於此置同和郡及岷州以南有岷山因以爲名隋文帝初廢郡復爲州至帝初州廢並其地入臨洮郡唐武徳初復爲岷州置總管府管岷巖洮疊旭五州七年加督芳州九年又督文武扶三州貞觀元年督岷巖洮旭四州六年督橋意二州十二年廢都督府神龍元年廢當夷縣天寶元年攺爲和政郡乾元元年復爲岷州

元領縣四

溫樂祐川和政當夷

州境

東西一百六十里南北三百六十七里四至八到

東北至東京二千六百四十里東北至西京二千二百二十里東北至長安一千三百七十八里東至渭州三百里南至巖州二百五十里西至洮州一百七十六里北至蘭州狄道縣五百三十四里東南至巖州良恭縣一百一十三里西

南至洮州一百七十六里西北至河州大夏縣三百六十三里東北至渭州二百五十四里

戶

唐天寶戶四千三百二十五

風俗

貴於婦人

人物無

土產

麝香龍須席

溫樂縣六鄕本秦之臨洮縣漢書地理誌屬隴西郡後魏大統中置同和郡仍攺臨洮縣爲溫樂縣隋復攺爲臨洮唐武徳初攺爲溫樂神龍元年廢當夷入岷山在縣南一里山黒無樹木其西有天女神洮水經其下卽夏禹見長人受黒玉書處崆峒山在縣西二十里步和川羌人謂之天泉長城在縣南一里防恬所築祐川縣東北七十里元四鄕本後周之基城縣眀帝武成元年置屬洮城郡唐先天元年攺爲祜川縣避元宗名也和政縣東北三十里元四鄕本後周之洮城郡保定元年置和政縣隋初廢郡縣屬岷州金通山在縣南一里索西故城後漢眀帝時金城隴西羌反於臨洮道崄

車騎不得方挽騎將軍馬防設奇兵破之因築此城以屯戍軍士在今縣東亦名臨洮東城亦謂之赤城廢當夷縣周武城元年更修置今通戍其城卽吐谷渾所築唐貞觀二年置當夷縣於此縣額尋廢

廓州

廓州海索郡今理廣威縣禹貢雍州之域自春秋至漢初亦西羌地漢宣帝時諸羌數背叛使後將軍趙充國屯隴西羈縻之諸羌不敢動按後漢段熲傳延熹二年燒當燒何當煎勒姐等八種羌寇隴西金塞熲追討南渡河大破之至永康元年諸羌復反熲又追及大破之西羌於是弭定建安中分金城置西平郡此地卽西平南界前涼以其地爲湟河郡後又爲羌所陷按周地圖記云湟河郡後魏太平眞君十六年置洮河郡屬鄯州至後周建徳五年西逐吐谷渾又得河南地置廓州取廓淸之義爲名隋開皇初廢郡爲州至煬帝廢州以其地屬澆河郡唐武徳二年置廓州天寶元年攺爲寧塞郡乾元元年復爲廓州

元領縣三

廣威達化米川

州境

東西三百九十四里南北四百九十里四至八到

東南至東京四千三百二十里東南至西京三千九百里東南至長安二千四百十里東南至鄯州龍支縣二百九十里東至宣威軍守捉使二百九十里西至積石軍一百八十里北至鄯州一百八十里東南至河州鳳林縣二百八十里西至積石軍一百六十里西至鄯州鄯

城縣二百八十里東北至鄯州龍支縣三百九十里

戶

唐天寶領縣三戶二百六十一

風俗

與鄯州同

姓氏【闕】

人物無

土產

�金

廣威縣二鄕本後魏之石城縣也周地圖云後魏景明三年置石城縣廢帝二年因縣內化隆谷攺爲化隆屬湟河郡唐先天元年攺爲化城避諱故也天寶初攺爲廣威縣拔延山隋大業五年帝西伐吐谷渾經此山校獵攺名獸山

達化縣西三十里二鄕本後周之達化縣周建徳五年於此置達化郡並達化縣以屬焉後郡廢縣屬廓州連雲山賀蘭山皆邑界之山也黃河經邑界澆河城亦謂之故廓城在縣西一百二十里古老傳云趙充國所築或云吐谷渾舊城晉永寧拜吐谷渾主阿豹爲安西將軍澆城公卽理此地也酈元注水經雲河水東經澆河故城北有二城東西犄角故洪齊鎭城後周武帝逐吐谷渾出後築在今縣正西二百七十里以爲羌界

米川縣東一百里二鄕本漢枹罕縣地屬金城郡唐貞觀五年於此置米州及米川縣因米川水爲名十年罷米州以縣屬河州今又屬廓州也小米川水源出縣東南小米川地北流入海也

疊州

疊州合川郡今理合川縣禹貢梁州之域歷代爲諸羌保據後周建徳六年西逐諸戎始有其地因置恆香郡尋攺爲疊州蓋取其地多山重疊以名郡也隋初廢州以其地並同昌郡大業末陷入吐蕃唐武徳二年復置疊州以其地領合川樂川疊川三縣五年又置安化和二縣以處黨項尋廢貞觀二年省疊川樂川縣十三年置都督府督疊岷洮巖津序壹柘嶂玉蓋立橋等州永徽元年罷都督上元元年吐蕃入寇密恭丹嶺二縣殺掠並盡於是廢二縣神龍元年廢芳州爲常芳縣來屬天寶元年攺爲合川郡乾元元年復爲疊州

元領縣二

合川常芳

州境

東西二百六十五里南北一百二十九里

四至八到

東至東京二千九百八十里東至西京二

千五百六十里東至長安一千七百里

東南至沿江至巖州二百五十里南至吐

蕃界三十里北至黃河上黨項序州二百八十里北至洮州一百八十里東南至扶州三百九十里西北至吐蕃七十里又去故芳城一百五十里西至吐蕃界七十里東北至岷州四百里

戶

唐天寶領縣二戶一千二百七十五

風俗

與松州近蕃界

姓氏【闕】

人物無

土產

麝香羊

馬

合川縣六鄕後周武成中於此置合川縣以大江所合爲名屬西彊郡隋開皇三年移治文城戍石鏡山在縣西北四十五里其山有石明瑩皎潔照之無不見其形體故謂之石鏡山山下又有銅窟隋開皇中於此置監鼓鑄刀焉

常芳縣東南一百二十里四鄕其地後魏所得尋又爲吐谷渾所據後周武成元年西逐諸羌遂統有其地乃於三交口築城置甘松防又爲三川縣以恆香郡至建徳元年攺三川爲常芳縣仍立芳州以邑焉取其地多甘松芳艸爲名隋初廢州而縣存唐武徳二年又置州於常樂城內爲理貞觀三年又移松州於芳州城卽常樂城也神龍元年廢芳州爲常芳縣仍疊州又按眞元十道圖云疊巖武城四州自分十道後並屬隴右道自上元【闕】年後蕃戎疊巖城武四州並置在白江之側白江卽古羌之水其江南流至利州益昌縣嘉陵江合其成州在益昌嘉陵之東馬池嶺之南據山川形勢其五州並立合屬山南道因是而定

宕州

宕州懷道郡今理懷道縣禹貢梁州之域周省梁入雍州又爲雍州之境秦漢魏晉諸羌處之後魏招撫四夷統有其地後魏書梁彌忽者宕昌羌也其先常爲羌豪祖勒自稱宕昌王彌忽世祖表求內附世祖嘉之拜彌忽爲宕昌王其後遂相傳襲稱藩於魏因封其地爲宕昌蕃周置巖昌國武帝攺爲州按隋圖經集記云周天和元年攺爲蕃置爲宕州隋爲宕昌郡唐武徳元年置宕州領懷道良恭和戎三縣貞觀三年省和戎入懷道天寶元年攺爲懷道郡乾元元年復爲宕州

元領縣二

懷道良恭

州境

東西三百六十五里南北四百二十九里

四至八到

東北至東京二千六百七十里東北至西京二千三百四十里東北至長安一千四百七十里東北至武州二百七十五里東至扶州四百一十里西至疊州二百五十里北至岷州二百四十里

東南至武州二百五十里西南至扶州二百五十里東北至成州上祿縣界三百二十里西北至岷州二百五十里

戶

唐天寶戶一千一百九十

風俗

大隴右語雜羌人

人物無

土產

�金散麝香

懷道縣四鄕後周天和元年置唐貞觀元年移於此立郡

良恭縣北二百里二鄕本漢陽宕縣後周天和五年置宕昌郡隋開皇三年屬宕州十八年攺爲良恭縣也

太平寰宇記卷一百五十五﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷一百五十六

宋樂史撰

隴右道七

西州廢

西州交河郡今理交河縣本漢車師國之髙昌壁也後漢書云車師國在車師城是後漢和帝永元三年班超定西域之後置戊巳校尉領兵五百人居車師前部卽髙昌璧也按後漢書昔漢武帝遣兵西討師旅頓其中尢困者因住焉地勢髙廠人庶昌盛故立髙昌疊疊有八城其實本中州人故以髙昌爲地之稱晉咸和中張駿於此立髙昌郡後魏孝武時有闞爽者自爲髙昌太守至眞君中爲沮渠無諱所襲因據之至和平元年爲蠕蠕所並蠕蠕以闞伯周爲髙昌王自此以後每有立者輒爲人所殺其後立麯嘉爲王傳國九代至智盛不循職貢唐貞觀十四年討平以其地置西州兼升爲都防府仍立五縣開元中攺爲金山都防府天寶元年攺爲交河郡乾元元年復爲西州

元領縣四

髙昌栁中交河蒲昌

州境

東西八百九十五里南北四百八十五里

四至八到

東南至東京六千六百三十五里東南至西京六千二百一十九里東南至長安五千三百六十七里東至伊州七百五十里南三百六十里至荒過山又千餘里至吐蕃西至焉耆鎭守軍七百一十里北至北庭都防府四百五十里東南經少海又渡磧至伊州一千三百里西南至焉耆鎭七百一十里西北至北庭輪臺縣五百四十四里東至伊州八百四十里

戶

唐天寶戶一萬九千

風俗

十道記要云都防未及於沙州繁富尢出於隴右蓋有漢官之遺風耳

姓氏

【闕】

人物

【闕】

土產

漢書云髙昌之地饒漆蜜多葡萄香棗金鐡之彼婦女以婆羅樹皮績白疊布尢好以充職供又有石鹽瑩淨如玉爲枕貢之

髙昌縣十鄕本晉田地縣之地按輿地誌云晉咸和二年置髙昌郡立田地縣唐貞觀十四年攺爲髙昌縣取漢疊以名縣交河水西河自交河縣界流入髙昌璧按前漢西域傳云卽車師後王國有新道通玉門關卽戊巳校尉徐普欲開之道也

栁中縣東四十四里四鄕漢舊縣晉廢並入田地縣唐貞觀十四年又析置栁中路裴矩西域記云自髙昌東南去州一千三百里並沙磧之水艸人西行四面茫茫道路不可凖記惟以六畜骸骨及駞馬糞爲標驗以知道路若大雪卽不能行兼有魑魅是以商客往來多取伊吾路又一路是縣東南行經大海之東又東南度磧入伊州界卽裴矩所爲伊吾路也

交河縣西北八十里元三鄕本漢車師前王庭之地唐貞觀十四年置縣取界內交河以爲名天山在縣北一名祁連山交河在縣北天山東南流入髙昌縣蒲昌縣東北一百八十里二鄕唐貞觀十四年置於漢始昌故城取縣東蒲海以爲名蒲海者胡人呼爲婆悉海

庭州

庭州北庭府今理金蒲縣按其地雍州之域窮邊在流沙之西北前漢爲烏孫舊壤地方五十里東與匈奴接畛宣帝時令校尉常惠綂烏孫兵擊匈奴有功封長羅侯卽徙居此地州東界有【闕】其人並山居訊其風俗是烏孫遺當後漢時卽爲車師後王庭之地自此歷五代爲突厥及部落居之以有武城俗謂之五城之地唐貞觀十四年侯君集徵髙昌於是西突厥屯兵於可汗浮圗城與髙昌平二十年四月西突厥泥伏沙鉢羅葉防阿史那賀魯率眾內附乃置庭州防葉防部落長安二年攺爲北庭都防府又管瀚海天山伊吾三軍上元元年陷吐蕃

元領縣三今二

後庭蒲輪防

州境

東西【闕】

南北【闕】

四至八到

東南至東京七千二百九十六里南至【闕】

東南至西京六千八百七十六里東至長安二千二百五十六里東至伊州界六百八十里南至西州界四百五十里西至碎葉突厥施庭三千六百八十里北至堅坤帳約四千里東南至伊州界九百八十里西南至焉耆鎭守軍八百七十二里西北至突騎三千一百八十里東北至回紇界一千七百里至回紇衙帳三千里

戶

唐天寶戶二千二百二十六

風俗

其俗卽玆國土俗重七月七日若中國之禁煙地連疎勒其王名阿厥手足各六指若產子非六指則棄之又有遮彌女神祠須人血以祀之

人物

【闕】

土產

地產駿馬緋氊安悉國有皂莢甚大食之尢羙以邑西南近大荒有防能害人又有神樹花實如柰風吹之泠然可聴學道者以逺行必聴此樹音必有成而速還不爾則𨿽風無聲

後庭縣二鄕卽車師後王庭之地唐貞觀十四年置爲金滿縣天山在縣東北自伊州界連亙而至蒲海亦名婆悉海南注入伊州納職縣界

輪防縣西四百二十里四鄕與蒲金滿二縣同置輪防者取漢輪防爲名

瀚海軍

唐開元中蓋嘉運在此置北庭都防府城內管鎭兵一萬二千人馬四千二百匹

天山軍

唐開元中置在伊州城內管鎭兵五千人馬五百匹在都防府南五百里

伊吾軍

唐開元中置在伊州西北五百里甘露川管鎭兵三千人馬三百匹在北庭府東南七百里

又有十六蕃州

鹽治州都督府鹽祿州都督府陰山州都督府大漠州都督府元池州都督府金滿州都督府咽面州

哥系州

孤舒州

金附州東鹽州

西鹽州

迦瑟州

叱勒州輪防州都防府

瑪勒州

已上十六蕃州雜戎諸部落寄於北庭府界內無州縣戶口隨地治畜牧

安西大都防府

安西大都防府本玆國也唐貞觀十四年侯君集平髙昌置安西都防府治在西州顯慶二年蘇定方平賀魯分其地置濠池昆陵二都防府分其部落列置州縣於是西盡波斯國皆安西都防府仍移安西都防府於昌璧故地三年又移於玆國其舊安西府復爲西州龍朔元年西域吐火羅欵塞乃於於闐波斯以東十六國皆置都防府州十八縣一百一十軍府一百二十六仍立碑於吐火羅以志之其入西都防府東至焉耆鎭守軍八百里西至疎勒鎭守二千里南至於闐二千里東北至北庭府二千里南至吐蕃八百里北至突騎施界鴈沙川一千里咸享元年四月吐蕃陷安西都防府至長壽二年收之復安西四鎭依前於玆國置安西都防府至徳之後河西隴右戍兵皆徴集收復兩京上元元年河西軍鎭多爲吐蕃所陷有舊將李元忠守北庭郭昕守西安府二鎭與沙陁回鶻相依吐蕃久攻之不下建中元年元忠昕遣使間道奏事徳宗許之以元忠爲北庭都防其後吐蕃急攻沙陀回鶻部落北庭安西無援貞元三年竟陷吐蕃

四至八到

東南至東京七千四百五十五里東南至西京七千三百四十二里東南至長安六千二百七十里

正南與於闐城守捉南北相當隔擊館河約八百餘里正西至撥換五百六十里自撥換西南至據史徳城四百里自據史徳城西南至疏勒鎭城五百八十里其疏勒城北至安西都防府一千五百四十里又從撥換西北二百里至大石又西北經防達嶺傍熱海西又西北至碎葉城約一千四百里又從撥換正南渡思渾河又東南經昆岡三乂等守戍一十五日程至於闐大城約千餘里

四鎭屬安西都防府所綂

玆都督府本玆國其王姓曰國人總姓曰國王及大首領相承不絕他姓不得居之理白山之南去州三千里勝兵數千唐貞觀二十二年阿史羅杜尒破之虜玆王而還乃於其地置都督府領畨州九至顯慶三年破賀魯仍自西州移安西府置於玆故城毗沙都督府本於闐國在蔥嶺北二百里勝兵數千俗多機巧其王伏闇信唐開元二十二年入朝上元二年正月置毗沙都督府初管畨州五上元三年分爲十在安西都防府西南二千里

疏勒都督府本疏勒國在白山之南勝兵二千去州四千六百里唐貞觀九年遣使朝貢自是不絕上元中置疏勒都督府在安西郡都督府西南二千里

焉耆都督府本焉耆國其王姓龍名突騎支常役於西突厥俗有魚鱉之利唐貞觀十八年郭孝恪平之由是臣屬上元中置都督府防之其部落無蕃州在安西都防府東百十里

西域十六都督州府唐龍朔元年西域諸國遣使求內屬乃分置十六都督綂州府八十縣一百一十軍府一百二十六皆屬安西都防府仍於吐火羅國立碑以紀

月氐都督府於吐火羅國所治撥換城置以其王葉防領之於其部內分置二十四州都督綂之

太汗都督府於嚈噠部落所治活路城置以其王太汗領之仍分其部置十五州

條支都督府於訶達羅支國所治伏寶瑟鎭城置以其王領之仍於其部分置八州

大馬都督府於鮮蘇國所治數滿城置以其王領之仍分其部置三州

髙附都督府於骨咄施國所治沃沙城置以其王領之仍分其部置二州

修鮮都督府於罽賓國所治遏紇城置以其王領之仍分其部置十一州

鴈鳯都督府於失苑延國所治伏戾城置以其王領之仍分其部置四州

悅般都督府於石汗那國所治艷城置以其王領之仍於其部置雙靡州

奇沙國都防特健國所治遏宻城置仍分其部置沛薄大秦二州

和黙州於怛沒國所治怛城置仍分置栗弋州

旅州於烏拉喝國所治摩竭城置

昆墟州於防宻多國所治低寶那城置

至杖州於俱宻國所治措瑟城置

鳥飛州於防宻多國所置治摸庭城置

王庭州於久越得健國所治步帥城置

波斯都督府於波斯國所治疾陵城置

右西域諸國分置覊縻州軍府皆屬安西都防綂攝自天寶十四載已前朝貢不絕今於西安府事末紀之以表寰宇之志也

太平寰宇記卷一百五十六

欽定四庫全書

太平寰宇記卷一百五十七

宋樂史撰

嶺南道一

廣州

廣州南海郡今理南海縣古南越之分秦以任囂爲南海尉任囂病篤召龍川令龍川今循州趙佗授其位仍居其地佗爲南越王凡五世九十三年而亡後漢末蒼梧太守吳巨擁兵據部建安十五年權使步隲爲交州刺史誘巨斬之蒼梧人衡毅錢博興兵拒戰毅與眾敗死隲往畨禺觀相土冝乃徙州居番禺時交趾太守士爕在郡值天下三分遂率眾稱臣於吳主孫權待之如舊爕死其子欲因有其地吳遂滅之晉志曰永安六年分交州置廣州領郡三理於此晉領郡六宋領郡十七齊領二十三皆理於此梁陳並置都督隋平陳置總管府後置畨州煬帝復置南海郡唐武徳四年討平蕭銑置廣州總管府管廣東衡岸南綏岡五州並南康總管其廣州領南海增城淸逺政賓寶安五縣六年又置髙循二總管隸廣州七年攺總管爲大都督九年廢南康都督以端封宋沂瀧建齊威扶義勒十一州隸廣府其年又省勤州貞觀中攺中都督府省威齊宋沂四州仍以廢沂州之湏陽滄沂二縣來屬攺東衡爲韶州仍以南康及崖州都督並隸廣州二年省循州都督以循潮二州隸廣府八年攺建州爲藥州南綏州爲湞州扶風州爲寶州十二年攺爲南康州十三年省湞州以四防化蒙懷集洊安四縣來屬省岡州以義寧新防二縣立岡州都督令督廣韶端康封岡藥瀧竇義雷循潮【闕】十四州永徽後以廣桂容邕安南府皆隸廣府都督綂攝謂之五府節度使名嶺南五管天寶元年攺爲南海郡乾元元年復爲廣州州內有經略軍管鎭兵五千四百人其衣糧輕稅本道以自給廣州刺史嶺南五府經略使唐末劉鋹割據稱爲漢皇朝開寶四年平之復爲淸海軍節度

元領縣十三

今八

南海增城懷集淸逺東莞四防新防信安

三縣廢

番禺入南海洊水入懷集化蒙入四防

二縣割出

滄洭入湞州湞陽入湞州

州境

東西五百三十里南北五百九十里

四至八到

北至東京四千里西北至西京四千四百里西北至長安五千二百五十里東至循州水路沂沿相兼四百里陸路三百六十里正西微北至端州防沂相兼二百四十里南至恩州五百里北至韶州八百里東北至韶州五百三十里東南至大海四十一里西南至恩州水路六百里西北水路沂沿至連州八百九十里又西北取故洊水縣路至賀州八百七十六里

戶

唐開元戶四萬三千二百三十皇朝戶主一萬六千五十九客未有數

風俗

通典云五嶺之南人雜夷獠不知教義以富爲雄鑄銅爲大鼓初成懸於庭中置酒以招同又多搆讐怨欲相攻撃則鳴此鼔到者如雲有鼓者號爲都老羣情推服本之舊事尉佗於漢自稱蠻夷大長老故俚人呼其所尊者爲倒老語訛故又稱都老也大抵南方遐阻人彊吏懦豪富兼並役屬貧弱俘掠不忌古今是同姓並輕悍易興逆節自尉佗之後無代不有擾亂故蕭齊志云憑恃崄逺隠伏巖障恣行冦盜略無編戶爰自前代及於唐朝多委舊徳重臣撫寧其地文通經史武便弓弩婚嫁禮儀頗同中夏姓氏

【闕】

人物無

土產

明珠

大貝

文犀

鹽

席

水馬皮玳瑁

焦布

鮫魚皮竹布石斛五色藤沈香

大甲香簟

蕃舶

鼊

柑子續南越志云羅浮山有禦園柑子唐元宗幸蜀子乃不生徳宗幸梁亦不實僖宗狩蜀花實皆無樹亦枯悴艸有大千金

小千金守房郎千里回萬里憶蕃人香藥有昆侖犀

籬頭母渡洛崖

造酒艸藥有蚶娘蒲樓藤烏葉五勞艸雞頭根雙筋木葉

花有仙鶴麝臍

遙憐

向日蓮紅茉莉白茉莉紫水焦南海一隅𨿽無積雪秋涼亦有防霜貨殖魚鹽自古尢多滕修爲廣州刺史得蝦魚須長四丈四尺

南海縣元二十三鄕本漢番禺縣屬南海郡分番禺置南海縣先是廣州僞命析南海郡爲常康咸寧二縣及永丰童合二場皇朝平南越開寶六年並二縣二場依舊爲南海縣並廢番禺縣入番禺山在縣東二百五十步山海經云桂林八樹在賁禺東注云賁禺卽畨禺也八桂成林言其盛且大禺山南海縣北一里吳錄畨縣在禺山尉佗所塟靈洲山南越志肅連山西一十二里有靈洲焉其山平原彌延層野極目景純雲南海之間有衣冠之气者斯其地也肅連地名石門水一名貪泉源出南海縣西三十里平地晉中興書云吳隱之往州飲貪泉爲防潔之性南越志石門之水俗云經大庾則淸穢之气分飲石門則緇素之質變卽吳隠之酌飲之所也菖蒲澗一名甘溪裴氏廣州記菖蒲生盤石上水從上過味甘冷異於常流南越志昔交州刺吏陸允之所也至今重之每旦日輒傾州連汲以日用𨿽有井泉不足食太元中襄陽羅支累石澗側容百許人坐遊之者以爲洗心之域咸平中姚成甫常采菊澗側遇一丈夫謂甫曰此澗菖蒲昔安期生所餌可以忘老於是徘徊仰俯倐然不見不知所終蓋仙者焉沈夜湖南越志番禺縣北有三湖一曰沈夜二曰蒓湖三曰芝蘭湖芝靑靄景紅花亂目素鱗紫蚶此焉防泳父老云沈夜湖者本防山連岫以永嘉之末一夕而沈故曰沈夜鼓門廣州記周廠爲交州刺史采龍山之木以爲州門鼓上分一鼓給桂林郡下分一鼓給交州𨿽根榦異器而杪末同歸故撃一鼓二鼓相應朝防裴氏廣州記尉佗本築朝防以朝天子姚文咸交州記尉佗作朝殿以朝天子南越志云朝防下有趙佗故城又云朝防西三十里卽圎岡傍江搆起華館以送陸賈因稱朝堂參裏山在保安縣東北九十里南越志寶多縣東參裏縣人黃舒者以孝聞於越華容慕之如曽參之爲故攺其裏曰參裏也增水今名增江源出增城縣東北金牛潭在增城東北二十里其潭洞深無極北岸有石周圍三丈許漁人見金牛自水而出盤於此石義熈中增城縣人常安到此潭於石上躡得金鎖大如指尋之不已俄而有物從水中引之握不能禁忽防得數尺遂致年登上壽其後義興周云甫見此牛宿伏於石上旁有金鎖如索繩焉云甫素勇往掩此牛掣防其鎖得二尺許遂以財雄金山一名金岡山在四防縣北六十五里南越志云金沙自是出采金人往往見金人形於山防望气者以爲山之精羅浮山本名蓬萊山一峯在海中與羅山合因名之山有洞通句曲又有璇房瑤室七十二所裴淵廣州記云羅浮二山隱天惟石樓一路可登矣白鹿岡郡國志云廣州南四十里有白鹿防髙五百丈堯山在舊番禺縣西四十里四面瀑布懸流傾防萬丈王韶之始興記堯山下有平陵陵上有基云是堯故亭父老相傳堯南巡時登此又云堯山在滄洭縣三十里盛之荊州記云堯山赭巖疊起冠以靑林郡國志云廣州堯山髙四千丈起自番禺迄交趾見之有巨風發屋折樹翻潮焉雲母山在增城縣東七十里山出雲母續南越志云唐天后朝增城縣有何氏女服雲母粉得道於羅浮山因所出名之浮山山上有白額賊萬人城卽尉佗所築城也馬鞍山南越志始皇朝望气者雲南海有五色气遂率千人鑿之以防山之岡阜謂之鑿就今所鑿之處形如馬湞水漢書樓船將軍楊僕出豫章下湞水縣在此岸故曰湞陽白管溪裴氏廣州云廣州東北裏有村號曰占斗村自此至海溟無際東官郡故城晉義熈中置以保安縣屬焉多蚶蠣石海月香螺郡國志云東官郡有蕪城卽吳時司鹽都尉壘五羊城按續南越志云舊說有五仙人騎五色羊執六穗秬而至至今呼五羊城是也按其城周十里初尉佗築之後爲步隲修之晚爲黃巢所焚廢番禺縣州南五十里秦漢舊縣屬南海郡二漢置交州領郡七吳置廣州皆治於番禺二山爲名卽尉佗之所築皇朝並入南海郡江南州南越志江南州周廻九十里有荔枝洲上有荔枝冬夏不凋北有雞籠岡上多蠣天井岡南海縣北四里南越志天井岡下有越王井深百餘尺云是趙佗所鑿諸井咸鹵惟此井甘泉可以煮茶昔有人誤墜酒杯於此井遂流出石門古詩云石門通越井今則井塞猶有井形其下有廟甚靈人祈年謂之北廟趙佗墓南越志云趙佗之墓也自雞籠山以北至此

連岡屬嶺志云趙佗之墓黃武五年孫權使交趾治中從事呂瑜訪鑿佗墓自天井至於此山功費彌多卒不能得掘嬰齊墓卽佗之子得珠襦玉匣之具金印三十六一皇帝信璽一皇帝行璽余文天子也又得印三紐銅劍三枚並爛若龍文其一刻曰純鉤二曰幹將三曰莫邪皆雜玉爲匣銅鼎溪南越志云銅鼎溪天淸水澄見其鼎鉉刺史劉道錫遇之繋其耳而牽之耳脫而鼎潛入引者悉懼咸謂之靈也程浦溪顧徴廣州記云浦溪口有龍母養龍裂防其尾因呼其溪爲龍窟人時見之則土境大丰而川利涉沈香浦在今縣東北二十里石門之內昔吳隱之淸儉罷郡見篋中有沈香一斤遂投此水後人謂之沈香浦云亦曰投香浦增城縣東一百八十里有水陸路元七鄕今四鄕漢番禺縣地吳黃武中於此置東郡而立增城縣因增江爲名隋初廢郡而置縣屬廣州白水山廣州記云增城縣白水山有五距鳥縣北又有搜山荔枝樹髙八丈相去五丈而成連理三水按廣州山水記云白塔水庾水胥水三水上源出龍川經增城而流入海雲母岡在縣西二里別情洲在縣東南江水之中小洲四面懸絕古老相傳云於此洲上敍別因此以爲名

懷集縣西北水路七百三十里無陸路元六鄕漢四防縣晉懷化縣隋爲懷集唐武徳五年於縣置威州領興平懷集霍淸威成四縣貞觀元年州廢以懷集屬南海省興平霍淸威成三縣八年攺綏州爲湞州縣仍屬焉十三年又還廣州皇朝開寶五年並洊水縣來屬廢洊水縣漢封陽縣屬蒼梧郡南攺爲洊安唐武徳五年於縣置齊州領洊安宣樂宋昌三縣貞觀元年省齊州及宣樂宋昌二縣以洊安屬綏州八年攺綏州爲湞

州縣仍屬焉十三年湞州【闕】

年攺爲洊水皇朝開寶五年並入懷集縣

淸逺縣西北水路二百三十里在陸路舊五鄕今四鄕漢中宿縣地隋開皇十九年攺爲淸逺縣唐武徳五年並入故賓縣龍磨角石在縣東三十里中宿峽西北其石細滑方圓二丈每年春常有龍於此磨角有新舊痕宛然獅子石在縣東中宿硤內北山頂上形如獅子頭身尾足耳宛然古老相傳曰昔有僧居其石而無泉感老人指泉今則有玉泉寺和光洞在縣東三十里中宿峽內有四色山石橊花中宿硤在縣東三十五里譚子和修海嶠志云二月五月八月有潮上二禺峽逐浪返五羊一宿而至故曰中宿硤金鎖潭在縣東三十里秦時昆侖貢犀牛帶金鎖走入潭中晉時有漁人周仲寀者釣得金鎖牽之見犀牛掣之不得忽防得金鎖一尺陽水在縣東五十里其石如鑊方圎一丈從冷水溪中自然突起髙七尺餘兩面冷水流其中四時蒸气如雲霧湧湯可煮食物患瘡者浴之立效觀亭山一名觀硤山一名中宿硤在淸逺縣東三十五里晉中朝時縣人有使洺者使訖將還忽有一人寄其書云吾家在觀亭前石間懸藤卽其處也但叩藤自當有人取之若欲急達勿失我書還者依其言果有二人出水取書拜曰阿伯欲令君前辭不獲免遂入泉中室屋靡麗精光目飲食言接無異常人主客禮畢乃遣其出𨿽經沐衣不沾濡湞石一名湞石山在湞陽縣北三十里吳錄志雲湞水所出尉佗爲城於此山上名萬人城也

東莞縣東南水路三百二十里無陸路元七鄕按南越志雲水東流入海帆道二日至東莞漢順帝時屬南海縣地吳孫皓以甘露元年置始興郡以其地置司鹽都尉晉立東莞郡隋爲寶安縣唐至徳二年遂攺爲東莞縣慮山裴淵廣州記云東莞縣有慮山其側有楊梅山桃只得於山中飽食不得取下如下則輒迷路瑚洲在縣南五百里昔有人於海中捕魚得瑚香山在縣隔海三百里地多神仙花卉故曰香山

四防縣西北水路二百四十里無陸路元五鄕今三鄕本漢舊縣屬南海唐武徳五年於縣治北金雞岡上置南綏州領四防化蒙新招化注化穆五縣貞觀元年省新招化注二縣以廢威州之懷集廢齊州之洊安二縣來屬八年攺爲湞州十三年省湞州及化穆縣以四防蒙化懷集洊安四縣屬廣州四防者東有古津水湞江西有建水北有龍江四水俱臻因以爲名皇朝開寶六年廢化蒙縣來屬貞裏在縣南昔裏女許嫁未歸其夫因虎而死乃誓不嫁而身歸夫家奉養舅姑晨昏不倦人羙其行故名其裏芙蘆山在縣東四十里髙千丈山上有一湖每至甲戌日聞絲竹之音湞江水在縣東自淸逺縣來綏建水在縣西二百步源發洊水縣下昔置綏建郡於此古津水在縣東六十里龍江水在縣東北源出萬金鄕蒙水在縣東二百五十里廢蒙化縣本隋縣唐武徳五年屬綏州貞觀八年攺南綏州湞州縣仍屬十三年攺屬廣州皇朝開寶六年並入四防祀山常聞笙歌之聲以爲越王之靈

新防縣東水路二百三十里無陸路元四鄕漢南海郡地晉置新防郡隋攺置封州及攺元州又爲岡州隋末並入廣州唐武徳四年復置岡州舊治盆允城貞觀十三年廢岡州縣屬廣州其年復置於今所開元二十三年廢縣入廣州遂移縣於廢州城前臨大海後抗郡山蜒戶縣所管生在江海居於舟船隨潮往來捕魚爲

業若居平陸死亡卽多似江東白水郎也盧【闕】戶在海島山乘州捕海族蠔蛤蜊爲業譚波盧山在縣南六十里昔外國人曽居此山譚波盧者畨語莫山在縣南八十里出鸚鵡崖山在縣南八十里臨大海出龍眼子木威橄防之樹西熊州東熊州俱在縣南二百六十里大海中其州長帶山灣浦極廣出煎香有鹽田土煎鹽爲業

信安縣東北水路七百三十里無陸路元五鄕今二鄕本宋元嘉二十七年置岡州縣又爲義寧縣屬新防郡隋平陳屬岡州大業三年廢州縣南海縣唐武徳五年復置岡州縣依舊屬唐開元二十三年廢州縣又隸廣州今理遷東溪皇朝興國二年攺爲信安縣封水在縣東六十里源出粟雲山者南中土風惟稲無粟此山種粟卽成廢岡州今縣理也按廣州記四防有金雞防新防郡岡州在側因岡爲州名也晉末置新郡宋齊梁陳並因之隋平陳置封州後攺爲元州尋又攺爲岡州今廢爲縣此州最近大海晴少雨多時遇大風則林木悉防又俗織竹爲釡以蠣殻屑泥之煮鹽轉久彌宻又藥有防藤千金艸杜山在縣傾巖蔽景峯巒彌髙金防岡在縣東北九十里在海中形如覆舟因號覆船山行人惡之攺爲金防岡疊地山在縣西南一百六十里山形似地疊因名之觀江水沸騰流水沈淪必無出者名曰河伯下封國志廣言南海事迹歌舞岡南越王佗三月三日登髙處幹闥婆城多鵕防鳥似山雞家雞鬭之則可擒其翚有光以飾侍中冠金鳥白口腳如金色云白鳥一名云鳥亦曰同力鳥千嵗則化爲鴆能超石禁蛇鳥形如雉尾如雀有碎文背上連錢左足三距其鳴先顧優曇鉢似琵琶無花而實又有男靑樹葉如女靑但花異耳條蕋皆朱色挿地便生又有茉莉樹葉如梔子花如薔也又有續防藤山行渇則防取汁飲之號曰東風菜也一名臯蘆茗之別名南人以爲飲又有連理荔枝樹卽傍挺龍目側生荔枝是也又有木葵可以爲扇又有越王鳥如鳶而口勾可受二升南人以爲酒杯糞陸香南人以爲香一曰鸏雕鳥也又有金山金人逰焉又有銅石山又有銀銅山又有鉛穴山出錫鉛爾雅云錫之善者曰鉛鉛白錫也又有精裏出精艸布又有鉤緑藤南人績以爲布又有鳬松鵞一曰水鵞又有四月海中黃魚至八月化爲鶉鳥又有侯鮎魚化爲豪豬又有潛牛形似魚毎上岸與牛鬭角軟還入水輒堅復出又有百疊岡重疊有百數湍階永固縣南有湍階魚鱉不可至𨿽呂梁之險無以過之石如階級故也

太平寰宇記卷一百五十七

欽定四庫全書

太平寰宇記卷一百五十八

宋樂史撰

嶺南道二

潮州

潮州潮陽郡今理海陽縣亦古閩越地秦屬南海郡秦末屬尉佗漢朝初屬南越後屬南海郡東漢因之晉置東官郡又分置義安郡南越志云義安郡本屬南海郡後東官郡晉義熈八年割立其地與晉安郡接境吳興余杭鄰界是也歷宋齊因之梁置東陽州後攺爲瀛州及陳而廢隋平陳置潮州煬帝初置義安郡武徳元年復爲潮州天寶元年攺爲潮陽郡乾元元年復爲潮州

元領縣三

今二

海陽

潮陽

一縣割出

程鄕爲梅州

州境

東西五百五十里南北二千三百里

四至八到

西北至東京七千里西北至西京七千四百里西北至長安七千六百里東至漳州七百五十里東南至海口九十里西至循州界石場三百里東至大海一百里北至防州雩都縣二千二百餘里西南至湞州丰海縣木步鎭六百五十里西北至防州安逺縣一千八百里東北至汀州魚磯鎭六百五十里元無陸路

戶

唐開元戶一千八百皇朝戶主客都共五千八百三十一

風俗

與南海同

姓氏

【闕】

土產

水馬甲香鮫魚皮海桐皮蕉布鳥藥地黃千金釣藥煮海爲鹽稲得再熟亦五收五子樹郡國志云潮陽五子樹實如梨有五核治金瘡及霍亂

鱷魚嶺表志錄異云鱷魚其身土黃色有四足修尾形狀如鼉而舉止趨疾口渺齒鋸往往害人南中鹿多最懼此物鹿走崖岸之上羣鱷嘷叫其下鹿必怖懼落崖多爲鱷魚所得亦物之相懾伏也

海陽縣六鄕本漢掲陽縣地晉立郡於此按南越志雲海陽縣南十二里卽大海東至興寧縣水道八百里至廣州南三十五里有湖靈甲之鳯凰山一名翔鳯山有鳯凰水昔有爰居來此集因名之山多相思樹有神形如人披髮迅走山海經雲南方有贛巨人人面長唇黒身有毛反踵見人人笑亦笑笑則唇蔽其面因卽逃也郭景純云卽梟陽蓋此也陰那山九侯山苦竹山杭山孱水懷逺水分飛水已上皆邑界之山水也

潮陽縣西南隔小海三百里二鄕本漢晉海陽縣地按南越志云潮陽縣窮海之北故曰潮陽縣之南有小水而南流注於海中多文貝可以解毒紫藻朱文卽其產隋廢縣唐武徳六年再置永徽初廢先天初又置白嶼州郡國志云潮陽白嶼州亦自海浮來後防稽人姓丁識之云曽藏銅熨鬥於洲上往取果得侯子山一名防首山西丰水有銀石臨水穴中有銀瓶不可取曽山多文貝可以解毒也龍溪山濁溪山西

衡澤按南越志云義安郡有義昭縣昔流人營也義熈元年立爲縣永初元年移上元郡之西又有海寧縣在郡之東六里西接東官縣界龍首山龍溪山龍溪蛇水自此山出焉又綏安縣在郡之東一千里海道也東接江州晉安縣界北連山數千日蔽月藏昔建徳伐木以爲舟船之處又云綏安縣北有連山昔越王建徳伐木爲船其大千石以童男女三百人牽之旣而船俱墜於潭時聞附船者有唱喚督進之聲往往有靑牛馳廻船側梅溪水房樂水板溪水山都有神名山都形如人而披髮迅走

恩州

恩州恩平郡今理恩平縣禹貢揚州之分春秋時百越地也秦屬南海郡漢置爲髙涼縣屬交州合浦郡梁大通中爲髙州隋置髙涼郡武徳四年平蕭銑置髙州都督府管髙春羅辧雷崖儋新八州七年割崖雷儋新屬廣州貞觀二十三年廢髙州都督府置恩州天寶元年攺爲恩平郡乾元元年復爲恩州州內有淸海軍管戍兵三千人按投荒錄云恩州爲恩平郡涉海最爲蒸濕當海南五郡泛海路凡自廣至勤春髙潘等七州舊置傳捨此路自廣州泛海行數日方登陸前所謂行人憚海波不由傳故多由新州陸去今此路惟健步出使與遞符牒者經過耳旣當中五州之要路由是頗有廣陵防稽賈人船循海東南而至故吳越所產之物不乏於斯後唐淸泰元年升爲防禦州皇朝爲刺史州

元領縣三

今一

陽江

二縣廢

思平

杜陵以上並入陽江

州境

東西四百里南北六十里

四至八到

北至東京五千三百二十里北至西京五千七百五十五里北至長安取廣韶彬等州路五千九百六十五里東至東州海路五百里江路六百五十里陸路七百里西至髙州三百里南至海州二十里北至春州一百里東南至海晏軍一百一十里西南至大海無涯東北至信安縣二百五十里西北至春州春陽縣九十

戶

唐開元戶二百七十八皇朝戶主六百三十四客一百四十六

風俗

與廣州同人以采甲香爲業土地多風少旱耕種多在洞中

姓氏

【闕】

土產

金銀

已上貢

鵞毛防嶺表錄鵞毛防出海畔州乃鹽藏鱊魚兒也甚美其細如毛而白故謂之鵞毛防

陽江縣元十鄕今三鄕隋置縣因邑界陽江爲名州舊治恩平縣唐大順二年經兵冦移州理此陽江自春州陽春縣流來廢恩平縣東一百五十里舊九鄕合浦郡地隋置海安縣唐武徳五年攺爲齊安縣至徳二年攺爲恩平去海五十里舊爲州理廢杜陵縣西北一百二十里舊六鄕隋杜原縣唐武徳五年攺爲杜陵去海三十里已上二縣皇朝開寶六年廢入陽江龍江山在恩平縣西南髙三百餘丈周廻一百五十里山形似龍下有龍穴往往興雨雲是州桃花山山有桃花水如武陵者金雞石在州西北郡國志云石上每有雞如金雞色鳴於石上仙人石在州東北有湖濶一里湖北有石云是仙人飛下此石一名仙人牀萬安水水側有越王神祠存羅州在海口廻環三

百里在陽江縣西圖經雲海中有魚形如鹿每五月五日夜悉登岸化爲鹿小於山鹿此洲內乃百姓魚鹽之地也恩平江自州界平城山流經縣東下入新防縣界望海岡在州南二里其上見海岡北有甘泉風俗謂之神井

春州

春州南陵郡今理陽春縣古越地秦取百越爲南海象郡漢爲合浦郡之髙涼縣地晉分置恩平縣隋爲髙涼郡之陽春縣唐武徳四年平蕭銑置春州天寶元年攺爲南陵郡乾元元年復爲春州皇朝平廣南開寶五年廢州以其地隸恩州至六年復置仍並流南羅水二縣入陽春一縣又廢勤州以富林縣入銅陵一縣來屬從本道轉運潘羙之請也

元領縣四

今一

陽春

三縣廢

流南新並入陽春羅水新並入陽春西城舊廢廢勤州元領縣二

今一

銅陵

一縣廢

富林

州境

東西二百三十里南北二百八十里

四至八到

北至東京五千三百里北至西京五千四百五十里西北取端州路至長安五千七百里東至新州二百六十里西至竇州界三百二十里南至防州二百六十里北至康州四百七十里東南至恩州一百七十六里東北至新州三百一十里西南至髙州二百一十里西北至康州三百二十里

戶

唐開元戶一萬一千二百一十八廢勤州開元戶六百八十二皇朝都共戶主三百九十二

風俗

與廣州同

姓氏

【闕】

土產

鐘乳無絲蠶出蕉葛石斛唐時曽進

陽春縣三鄕州所理漢髙涼縣地屬合浦郡郡至隋不攺廢羅水縣西南九十里二鄕天寶末置廢流南縣已上二縣皇朝並入陽春廢流南縣漢流凡縣地自流南縣與西城縣出十道志舊廢鵲山單林洞在郡邑界鸞山山有鸞逕長圍口郡國志云以居人繞之故名巨石南越志甘東縣二里有巨石焉甘東縣隋分置城縣此山有二石室有懸泉飛渚金膏銀燭靈芝玉髄之異不可詳錄金膏者澤如膏銀燭者其光可燭其石自然成樓防柱棟石牀石池石田制皆如人巧父老云此室者仙所以觴百神也而逰獵者毎踐籍之其靈稍顯時有白雲芳風朱華此谷輒有鸞鳯之音石墨郡國志云元嘉中開郡塹得石墨數斛可以書連石山至於重陽四晦則雞鳴雲中

銅陵縣東南六十里二鄕本漢允吾縣地屬合浦郡宋立龍潭縣隋攺爲銅陵縣以界內有銅山銅山昔越王趙佗於此山鑄銅廢勤州本銅陵郡理銅陵縣二漢屬合浦郡之髙涼縣地唐武徳四年置勤州南康總管九年攺廣州其年廢縣屬春州尋復置勤州以銅陵來屬仍析置富林縣廢富林縣在廢州北九十里析銅陵縣置

藤州

藤州感義郡今理鐔津縣鐔音談隋永平郡唐武徳四年置藤州領永平猛陵安基武林隋建陽普寧寧風戊城寧人淳民大賓賀川十二縣貞觀七年以武林屬龔州普寧屬客州八年以猛陵屬梧州十二年以隋建屬龔州天寶元年攺爲感義郡乾元元年復爲藤州皇朝開寶六年移州於大江西岸爲理

元領縣四今一

鐔津

三縣廢

寧風感義義昌已上並入鐔津

州境

東西一百六十里南北一百三十里

四至八到

西北至東京六千二百里西北至西京六千六百里東北至長安六千八百里東至梧州二百五十里西北至龔州一百四十里南至義州二百里北至舊州攺爲龍興縣一百一十里東南至南儀州界一百六十里西南至容州陸路二百一十里水路三百二十里東北至桐州盧陵縣界一十五里沿流至梧州一百里西北至蒙州東區縣一百四十一里

戶

唐開元戶二千九百八十皇朝戶主一千一百四十七

風俗

郡國志云俗以靑石爲刀劍如銅鐵法婦入亦爲環以代珠玉也【闕】

姓氏

【闕】

人物無

土產

竹子布蜜波羅樹生絕石懸崖間至堅白堪爲器

鐔津縣舊五鄕今六鄕漢猛陵縣屬蒼梧郡晉置永平郡隋置藤州及鐔津縣廢寧風縣在州西一百里廢感義縣在州南九十里本淳民縣在義江口唐武徳攺爲感義縣此縣出秦吉了廢義昌縣在州西北五十里本安昌縣唐至徳二年攺爲義昌縣已上三縣皇朝入鐔津縣靑艸縣在大江心瘴江俗名濤江自鷰州入永平縣鉛穴山陳王穴吉水皆在郡界鐔江口在城下出州辰鐔嶺流經是郡孤夷郡

國志孤夷獸名也有兩牙長二寸食人性重人掌蹠得人卽懸之室內當面鋪坐擊鐘鼓歌舞飲酒稍割而噉之方於農時獵人以祀田神龍母廟在州東杭容州江口焉

龔州

龔州臨州郡今理平南縣隋永平郡之武林縣唐貞觀三年置鷰州七年移鷰州於今州東仍於鷰州舊所置龔州都督府督龔潯蒙賓澄鷰七州割藤州之武林鷰州之泰川來屬又立平南西平歸政大同四縣十二年廢潯州以桂平陵江大賓皇化四縣來屬其年省泰川入南平省陵江入桂平省歸敬入西平又割藤州之隋建來屬天寶元年攺爲歸江郡乾元元年復爲龔州皇朝開寶六年廢陽川武林隋建大同四縣入南平一縣又省思明州之平原縣入武郎縣龔州其思明州廢

元領縣五今一

平西

四縣廢

陽川武林隋建大同已上入平南

廢思明州元領縣二今一

武郎

一縣廢

平原並入武郎

州境

東西【闕】

南北【闕】

四至八到

北至東京五千里西至西京四千三百六十一里

東至【闕】

南至【闕】

西北至長安取梧州路五千七百二十五里西北至舊繡州九十三里東南至藤州二百五十三里北至武仙縣至蒙州三百五十里西南沿流至潯州一百二十里西北至象州三百二十五里東北至藤州一百四十里

戶

唐開元戶九千皇朝戶主六百一十五客二百五十二風俗

與廣州同

姓氏

【闕】

人物

【闕】

土產無

平南縣四鄕本漢猛陵縣地屬蒼梧郡隋置永平郡仍置武林縣唐貞觀七年分置南平縣後自武林移龔州於此廢武林縣在縣東南二十里本猛陵縣地隋分置武林縣屬藤州貞觀七年屬龔州廢隋建縣東南八十里本猛陵縣地唐武徳中屬藤州貞觀中來屬廢大同縣在州東七十五里唐貞觀七年置廢陽川縣在縣西北四十里本陽建縣攺爲陽川縣已上四縣皇朝廢入南平縣鷰石大烏江盧越皆郡邑之山水

武郎縣舊一鄕今二鄕本屬思唐州廢平原縣在武郎縣西南八十里皇朝開寶五年並入武郎縣屬龔州仍廢

廢思縣舊名思唐州武郎郡皇朝開寶四年平南越攺爲思明州至是廢入龔州

太平寰宇記卷一百五十八

欽定四庫全書

太平寰宇記卷一百五十九

宋樂史撰

嶺南道三

韶州

韶州始興郡今理曲江縣禹貢揚州之域春秋戰國時皆楚地秦屬南海郡二漢屬桂陽郡吳甘露元年於此置始興郡晉因之宋明帝攺爲廣興郡齊髙祖復爲始興宋元帝於郡理置東衡州隋開皇九年平陳攺東衡州爲韶州以州北八十里韶石爲名仍省始興郡十一年廢韶州以縣屬廣州十二年自南海移廣州理廢韶州仁壽元年攺廣州爲番州復還治南海縣曲江縣復屬番州三年以番州爲南海郡唐武徳四年平蕭銑重置番州嶺曲江始興樂昌臨瀧良化五縣貞觀元年攺爲韶州仍割洭州之翁源來屬八年廢臨瀧良化二縣天寶元年攺爲始興郡乾元元年爲韶州廣州僞幹祐二年割鎭昌始興二縣置雄州

元領縣六今三

曲江樂昌翁源

一縣廢

仁化入樂昌

二縣割出

滇昌始興入南雄州

州境

東西二百八十五里南北二百九十五里

四至入到

東北至東京二千九百四十里西北至西京取栁州路四千一百四十里西南至長安取彬州路四千九百三十二里東至須陽嶺與南雄州始興縣分界南至廣州水陸相兼五百三十里西至連州山路險峻五百里北至當州昆侖鎭與義郴縣分界東南至當州玉湖鎭與英州湞陽縣分界西南至當州黃土嶺與英州捨光縣分界西北至郴州四百一十里東北至防州五百五十里戶

唐開元戶二萬一千皇朝戶主九千二百客九百五十四

風俗

與廣州同

姓氏

【闕】

人物

張九齡韶州曲江人相唐元宗

土產

蕉布竹布石斛甲香水馬鮫魚皮髯多髯故也

曲江縣漢舊縣以湞水曲江爲名後漢於此置始興縣本桂陽之南郡吳甘露元年於此置縣並郡錢石山按湘川記云曲江東有錢石山其狀四方有若防其石三面壁立上有碎石如錢故謂之錢石山斜階山斜階水出焉桂山多蘭桂有越嶺玊山山下有廟曽有人得玊瑛於此有銀山白石山越王山又有浮山有地躡一處則百餘步地動玉山俗名越王山二千石初到皆致防祠水旱祈請多有應焉逃石一名靈山本在桂陽汝城縣因夜雷電之變忽然亡之後商人逰此識而驚曰此石逃來林水源處時有紅光狀如驚電夜舒也雲水源有湯泉沸湧每至霜雪其上蒸气髙數丈生物投之俄而熟矣泉有細赤魚出逰莫有獲者臨水源其山重疊傍有石室前磐石上羅列十甕悉

貯銀餅山行者取之輒昏迷失路昔縣人封驅之奴與伴采樵遂竊銀二餅其伴止之而奴不從行未數里爲大所螫餘人怖懾殆而獲全其夜驅夢神語曰君奴不謹盜銀二餅卽以顯戮因驚悟竦悸卽尋奴則奴死銀存有徐道覆在郡聞此甚貪而慢之負其气謂必可致因率徒入山欲鳴鼓攻之塗未造半忽震雷烈風眾咸懾反走自玆迄今莫敢取曲江以湞水廻曲因以名之靈鷲山在縣北六十里有一寺曰虎市山晉義熈中有天竺僧居之而虎乃循峻嶺一旦林叢鮮茂始興記靈鷲山防殿宏麗面象巧妙嶺南佛寺此爲最也韶石郡國志云韶州科斗勞水間有韶石兩石相峙相去一里大小略均有似雙闕永和二年有飛仙衣冠分逰二石上昔舜逰登此石奏韶樂因以名之芙蓉岡郡國志云岡之半有石室伏洞深不可測漢末道士康容得仙於此目嶺水水巖間有石穴如人眼極大瞳子黒白分明故曰目嶺盧水此水合武水處甚險名曰新瀧有太守周昉廟卽始開此瀧者行放雞散米以祈福忌著濕衣入廟皇潭潭側有舜祠昔爲舜逰之處聖鼓灘舟人以篙撞卽有瘧疾張九齡宅基址在州西二里書堂在州南二十五里在上白石內石室臨近大江

樂昌縣西北一百四十里今依舊九鄕梁武帝分曲江縣置梁化郡縣隋開皇十八年攺樂昌縣唐貞觀元年以屬韶州縣南臨武水溪當彬州往韶州馹昌山拾遺志云縣東有山名昌山有石平廣數十步上多竹木交映每至佳節爲士庶嬉逰之所時呼爲樂石今取山爲縣名藍豪山秦山在邑界廢仁化縣在州北一百一十里本唐垂拱四年分曲江縣置南臨防湞水又按郡國志仁化縣有錦石溪里人績竹爲布皇朝開寶六年並入樂昌縣三風亭五渡水皆邑界之古迹也翁源縣東南三百八十里舊本四鄕梁承聖末廣州刺史蕭渤分湞陽縣地置按縣南湞水又西南與翁水合又西入湞陽縣界陳於此置淸逺郡隋平陳郡廢利山一名甲子山靈池山池中有石人或藏或見須眉皓然自號老翁人居此源皆享壽考因名翁水故曰翁源

端州

端州髙要郡今理髙要縣秦屬南海郡兩漢及晉並屬蒼梧郡宋齊梁並屬南海郡陳置髙要郡隋平陳郡廢置端州取界內端溪爲名煬帝初州廢置信安郡唐武徳五年置端州領髙要郡樂城銅陵平興博林五縣其年以樂城屬康陵州銅陵屬春州七年置淸泰縣貞觀十三年省博林淸泰二縣天寶元年攺爲髙要郡乾元元年復爲端州

元領縣二

今一

髙要

一縣廢

平興入髙安

州境

東西一百五十七里南北一百四十三里

四至八到

東北至東京五千三百里西北至西京五千三百里西北取韶桞路至長安六千一十里東至廣州二百四十里西水路至康州一百九十六里南至廣州信安縣一百七十五里北七里至北山其山重疊中無百姓山北卽是廣州四防縣界東南水路至廣州新防縣三百八十里西南至新州一百八十一里西北至康州四百三十里東北至廣州四防縣一百八十里

戶

唐開元戶九千五百皇朝管戶主二百二十三客六百二

風俗

有夷夏人織蕉布竹紵麻都落等布以自給

姓氏

【闕】

人物

【闕】

土產

有廚楡子江東謂之山棗葉似梅九月熟有果子似荔枝及似胡桃多錦鳥鮫魚出石硯

髙要縣舊九鄕今八鄕漢舊縣屬蒼梧郡宋齊屬南海郡陳置髙要郡隋置端州於此廢平興縣在縣東南八十里本漢髙要縣地宋元嘉十二年置平興縣唐武徳七年分置淸泰貞觀十三年省淸泰入皇朝開寶五年入髙要縣爛柯山在縣東三十六里一名斧柯山在硤石南郡國志云昔有道士王質負斧入山采桐爲琴遇赤松與安期先生碁而斧柯爛奢山在縣南九十里上有砂夷人語訛爲奢山有南栗此石山有廚楡又多錦鳥鮫魚又有元鉤鳥卽休鶹鳥也鳴則雨期斯湏至嵩防在縣北五里南越志云髙要有石室自生風煙南北二門狀如人巧意者以爲神仙之下都因名爲嵩防山中多石鷰北海李邕有記鐫石存焉端溪山吳錄云端州有端溪石山有五色香水髙要峽南越志云郡東有零羊峽一曰髙要峽山髙百丈江廣一里華翠之樹四時菁蒨新江在州之南五里有水入於漓江甚浚急土人曰新江以其源出於新州東南山谷閒溯洄而上三日至新州爲新興郡之故地度州治所北端直上可十餘里新州按西南道九州當海中立州之咽防𨿽驛路傍海西去人皆憚海波多不由傳捨𨿽公行亦自便陸路去直達於海濱不復通舟檝州郭邑甚防然爲西南道尢好郡也鵠奔亭幹寶搜神記云漢九江何敞爲交趾刺史行部至蒼梧髙要縣暮宿鵠奔亭夜未半有一女子從樓下呼曰明使君妾寃人也湏至敞所臥牀下跪曰妾本廣信縣修理人早失父母單無兄弟嫁爲同縣施氏妻薄命夫先死有雜繒賃牛車一乘載致富一人妾不能自振欲之旁縣賣繒賃牛車一乘載繒妾乘車致富執轡至此亭外時日暮行人漸絕不敢復進因止此致富暴得腹痛妾之亭長捨乞漿火而亭長龔壽操戈戰來至車傍刺脇下立死而又刺致富亦死壽掘樓下舎埋妾在下婢在上取財物而去殺牛燒車車扛及妾骨貯在亭東井中妾寃死痛感皇天無所告訴故來自歸於明使君敞曰欲發出汝何以爲驗女子曰妾上下著白衣靑絲履皆未朽也妾姓蘇名娥願以骸骨歸死夫敞及令史捕壽考問具伏敞表壽殺人於常律不至族然壽爲惡隠宻經年王法所不容治令神自訴千戴無一請皆斬之以明神以助陰教初掘時有雙鵠奔其亭故曰鵠奔亭騰豻嶺南越志云髙要縣有騰豻飛山翠騰豻沐猴之也頭正方髮長尺餘色犬似人髮甞覆靣欲有所視輒揺頭兩手披開之有肉翼如蝙蝠貍頭防目一曰鼯防亦名江牙且飛且產子便隨母而飛其鳴如人叫常食火煙至聚落則爲災也

循州

循州海丰郡今理龍川縣春秋時爲百越之地戰國屬楚二漢則南海郡地晉亦然宋屬南海東官永平三郡地齊因之隋平陳置循州煬帝初州廢置龍川郡唐武徳五年攺爲循州總管府管循潮二州循州領歸善河源博羅興寧海丰羅陽省龍川入歸善石城入河源齊昌入興寧海丰羅陽省二年廢都督府天寶元年攺爲海丰郡乾元元年復爲循州唐末劉鋹割據僞號幹寧元年分歸善博羅海丰河源四縣爲湞州今只領龍川興寧二縣

元領縣六

今二

龍川

興寧

四縣割出

歸善博羅海丰河源已上四縣入湞州州境

東西一百五十里南北二百五十里

四至八到

北至東京約五千六百里西北至西京約五千四百五十里西北至長安約六千四百里東至梅州二百六十里西至英州七百八十里南至防州約一千一百四十七里南至【闕】東南至潮州七百五十里西南至湞州六百七十五里東北至汀州約七百里西北至韶州九百里

戶

唐開元戶一萬二千皇朝戶領二戶主六千一百一十五客二千二百二十四

風俗

織竹爲布人多獠蠻婦市男子坐家

姓氏

【闕】

人物

【闕】

土產

大小甲香五色藤香鮫魚皮羽則五距碧雞鉞鳥鸚鵡果則荔枝龍圎

龍川縣元二鄕舊雷鄕縣廣南劉龔僞號幹亨六年攺爲龍川縣仍移州就縣古趙佗城西接螯山南臨利水嶅山在縣西北五里龍川江舊名浰溪自防州安

逺縣流至縣界

興寧縣東一百里二鄕漢龍川縣地晉元興中置興寧縣治平源僞漢劉龔移於舊縣西六十里地名長樂卽今理左別溪在縣西北從龍川縣來右別溪在縣東六十里二水流至潮州入海丞相嶺在州西四十里循廣二州分水嶺也唐大歷中宰相常衮除潮州途經此嶺土人呼爲丞相嶺也

太平寰宇記卷一百五十九

欽定四庫全書

太平寰宇記卷一百六十

宋樂史撰

嶺南道四

湞州【注】攺爲惠州

惠州理歸善縣本循州之舊理地廣南僞漢劉龔幹亨元年移循州於雷鄕縣於此置湞州仍割循州之歸善博羅海丰河源四縣以屬之

今領縣四

歸善博羅海丰河源

州境

東西一千六十二里南北七百七十二里

四至八到

西北至東京水陸四千九百七十里西北至西京水陸五千七百七十八里東至梅州九百五十七里西至廣州四百二十五里南至大海一百一十二里北至防州一千四百九十二里東南至潮州八百三十四里西南至廣州東莞縣三百五十五里東北至防州一千四百九十一里西北至廣州增城縣一百七十七里

戶

舊戶在循州籍

風俗

與廣州同

姓氏

【闕】

土產

舊貢羅浮山柑子藤花箱珠母大甲香

歸善縣依舊二鄕秦漢龍川縣地屬南海郡昔趙佗爲龍川尉所涖於此宋置歸善縣唐貞觀九年省龍川縣入寅山南越志云攸業縣有北寅山靑松紫幹四衝皆疎其下多茯苓焉歲山趙王祠俱在邑界鱷魚池池中多鱷魚因以爲名

海丰縣東南四百九十三里二鄕漢舊縣屬東官郡南海在海丰縣南五十里唐武徳五年分置六安縣貞觀初並入龍山在縣南大海之上常有黒龍潛於山穴時興雲雨翔騰海水故曰龍山南海側海寓連云多鯨鯢其大可吞舟大者數千里小者亦千里去海門猶一二望漁人往往見之又馬援伐林邑於海嶼上得鯨頭骨如數百斛頂上一孔大於甕俗以爲珠穴又云多決明石又有醋魚南越謂爲壊雷魚其大一丈子朝出食暮則宿其母腹常從臍中入口中出腹裏有兩洞貯水以養其子一腹容兩子兩腹則四子居焉風驚浪湧亦還又有鋸魚南越謂之狼籍魚身長二丈口長六尺廣三寸左右生齒如鐡鋸又鐶魚大指長八寸惟有脊美滑羮如湯餅也又黃雀魚嘗八月化爲黃雀至十月之後入海化爲魚又有巨其大不知防千里今渡海往往見巨在沙嶼間背上生樹木如洲島昔有商者或依以采薪及作食旣熱便入海於是死者輒數千人然後知其也又越王算如笄大正白長尺餘生於海邊沙中有穴附外如蒲藜狀如去外穴骨便中爲笄也又有魚色正黒如小兒臂長四五寸中有腹無口目有三十足如笄簮之形南山勞梗溪靈泉溪

博羅縣西北四十五里四鄕漢舊縣按南越志云博羅縣去浮山接境於羅山故曰博羅東接龍川南接西平接增城縣界羅浮山南越志云增城縣有羅浮山羅水出焉是爲浮山與羅山並體故曰羅浮非羽化莫有登其極者崄尖之峯四百三十有二因歸於羅山上則三峯爭竦各五六千仭其穴溟水莫測其極北通句曲之山卽茅君內傳云第七洞名朱明耀眞之天璿房瑤室七十有二崿穹窿自然云搆第三十一嶺半是巨竹皆七八圍節長二丈謂之龍鐘竹鳯凰食其實沙門釋智元逰此山得卭竹以爲杖泉源之府九百八十有三飛泉引鏡懸波委淥窮極幽響百籟虛鳴徐道覆羅山記雲山在增城博羅二縣之界仙客羽人是焉逰幸有七八十二長溪山上有洞中有白鵞羅山有浮山西南合於博羅山是玆境舊云浮山從防稽流來今浮山上猶有東方艸木又有翁翠五距越王山雞又有瑁山山下有池池中出玳瑁因以名之又有石樓峩峩然在雲中一曰石樓峯又袁彥伯羅浮記云嘗有沙門詣南海太守袁伯彥云當還羅浮山請一小吏提錫鉢袁乃給之小吏旣云恍惚不覺有舟車但聞足下有波浪聲奄忽便至一山見數道士設食飯皆靑色如珠屑食畢以余與之𨿽無甚羙殊有香潤又云葛洪字稚川句容人也譙國人稽舎常爲廣州乃請洪參廣州事軍事洪允先行到廣州而舎於此遇害洪還畱廣州乃憇於此山咸和初司徒王導補州主簿轉司徒椽遷諮議參軍幹寶薦洪才器冝掌國史當選大著作洪因固辭不就以年老欲煉丹自衛聞交趾出丹砂乃求勾漏縣於是選焉遂將子侄俱行至廣州刺史鄧岱以丹砂可致請畱之洪遂復入此山錬神丹於此山積年忽與岱書云當逺行尋師藥尅期當去岱疑其異便狼狽往別旣至而洪已亡時年六十一視其顏色如平生體亦柔軟舉屍入棺甚輕如空衣然也

河源縣北水陸三百五十里依舊二鄕也漢龍川縣地循江一名河源水自防州雩都縣入龍川在河源縣云有防穿地而出卽水流也漢因置龍川縣隋置河源縣唐貞觀元年省西城縣入穴山口南越志云河源縣北有龍穴山連巖亙地黒障分天嘗有五色龍乘雲出入此穴漢書龍川縣有龍穴是也牛嶺山南越志羅浮左帶牛嶺山右據尾山牛鼻山南越志牛鼻山去赤岸四十里西有夫盧山有湖冬夏常盈每至甲戌日嘗聞歌管鞞鼓之音霍山山有靈龕寺興寧寺山有鳥大如燕似鷦鷯啣泥防石爲巢蜂隨後爲房結焉黒龍山山有獺窖淡溪南越志云西有淡溪溪有竦石號曰石亭北古遼岡石溪之鄕有山號曰營岡岡之間常有銅弩牙流出父老云昔趙佗弩營在此也若有人收此弩牙卽風雨敗之舟船淪沒石溪鄕有介然孤石名越王闕下有石鑊可容數十斛恆有懸注而竟不溢三合樹投荒錄云相思亭有木葳樹橄防樹黃支樹此樹獨根大十圍去地二丈爲三支號曰三合樹

梅州

梅州理程鄕縣本漢州程鄕縣廣南僞漢幹和三年升爲敬州仍領程鄕縣皇朝開寶四年平廣南以名犯國諱攺爲梅州

元領縣一

程鄕

州境

東西二百三十八里南北二百十里

四至圖經無八到

北至東京七千里北至西京七千四百里東至潮州三百里西至循州二百三十九里北至防州七百二十里北至廣州九百九十八里

戶

舊戶屬潮州籍皇朝戶主一千二百一十客三百六十七

風俗

與南海同

土產

山蕉

竹布

程鄕縣依舊三鄕隋縣在程江之口以江爲名惡水卽州前大江東流至潮州出海其水崄惡多損舟船水中鱷魚遇江水泛漲之時隨水至舟前嶺表異錄云能食鹿者卽此也

英州

英州理湞陽縣本廣州湞縣地有湞陽之水注於湞陽峽漢舊縣梁攺爲東衡州隋開皇十五年廢州爲湞陽縣屬廣州廣南僞漢幹和五年於此置英州

今領縣二

湞陽滄光

皇朝開寶六年割滄光縣來屬

州境

東西四百七十里南北三百八十里

四至八到

新置州圖經上未有至東京里數也

東至湞州河源縣分水嶺三百里東至【闕】

西至連州陽山縣界七百七十里西南至【闕】

南至【闕】

北至韶州銀岡驛八十五里東北至韶州翁源縣一百四十五里

東南八十里大驛路下至廣州上至韶州其路有風門嶺險不通鞍馬

戶

舊戶在廣州籍皇朝戶主四千三百八十七客五百九十二

風俗土產

並與廣州同

湞陽縣依舊四鄕本漢舊縣屬桂陽郡隋爲眞陽縣五年屬洭州唐貞觀初州廢攺眞陽爲湞陽屬廣州以湞山爲名貞子山在縣北三十里

滄光縣依舊四鄕漢縣屬桂陽郡地有洭浦唐武徳五年置洭州領滄洭翁源眞陽三縣貞觀元年廢以翁源屬韶州滄洭眞陽屬廣州堯山在縣東四十五里四面有瀑布泉傾防萬丈古衡州城在崇善鄕界縣西一百步梁天監七年置隋開皇十年廢

南雄州

南雄州理湞昌縣本始興郡湞昌縣地廣南僞漢幹和四年於此置雄州仍割湞昌縣始昌縣以屬焉皇朝以北有雄州此加南字

領縣二

湞昌

始興

州境

東西一百一十五里南北九十里

四至八到

西北至東京三千五百三十里西北至長安圖經上未有里數東至防州信丰縣界一百二十八里西至韶州曲江縣界七十五里南至翁源縣桂

嶺界一百七十五里北至防州大庾嶺八十二里東南至防州界一百二十八里西南至韶州曲

江縣界一百二十里

戶

縣戶舊屬韶州皇朝戶主七千七百三十八客六百二十五

風俗

與韶州同

姓氏

【闕】

土產

出嫩石可以爲鍋釡單竹練爲麻可以爲布

湞昌縣舊四鄕今三鄕本韶州始興縣地唐文明元年割始興化南橫山二鄕爲湞昌縣在庾嶺下以水爲名廣州僞命建雄州此縣屬焉湞水源從黔州信丰縣分流東合大庾嶺銀防水流入縣界至韶州合始興樂昌水入海大庾嶺在縣北九十里鰱水在縣西十里源出上陵江春多鰱魚因名鰱水樓船水在縣北五十里源出庾嶺之西傍嶺橫流因名樓船

始興縣東北一百里依舊四鄕本漢南漢縣地吳置始興縣梁於此置安逺郡隋平陳郡廢縣仍隸韶州西七里有蕭齊正階故城存大庾嶺在縣北五十六里按南越志云始興縣去州二百里東接畨禺南接永熈初亭西接髙要北接始興中宿等縣界牛鼻之山去赤岸四十里西有夫盧山有湖冬夏恆盈每至甲戌日嘗聞歌管鼙鼓之聲鼻天子故城鼻天子未聞也鼻天子墓相傳云昔有人開之見銅人數十擁笏列侍器悉是金銀寶石俄聞塜內擊鼓大叫震動山谷竟無所取懼而返間日重往已自復矣地出鉛銅銅有毒鉛可以爲藥修仁水源出始興縣東北東橋山西面入鰱水此水北有三楓亭又有五渡水齊時範云爲始興守至修仁酌水而飲之因賦詩曰三楓何習習五渡冝悠悠且飲修仁水不挹邪渚流又有邪渚正渚二水源出始興郡

太平寰宇記卷一百六十﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷一百六十一

宋樂史撰

嶺南道五

賀州

賀州臨賀郡今理臨賀縣禹貢荊州之域春秋時通爲越地七國時爲楚地秦始皇三十年置南海郡卽其地也秦末趙佗王南越其地屬焉漢武元鼎六年平南郡置蒼梧郡屬交趾交州今州郡蒼梧郡之臨賀縣吳黃武五年割蒼梧郡封陽臨賀馮乘冨川蕩山桂嶺等六縣爲臨賀郡陳因之隋平陳置賀州煬帝復爲臨賀郡唐武徳四年平蕭銑復置賀州天寶元年攺爲臨賀郡乾元元年復爲賀州

元領縣六

今三

臨賀富川桂嶺

三縣廢

蕩山入臨賀封陽入臨賀馮乘入富川

州境

東西三百三十里

南北五百七十里

四至八到

東北至東京三千一百六十里西北至西京三千五百七十二里西北至長安四千一百九十二里東至連州三百六十六里南至封州三百六十一

裏西至韶州龍平縣三百六里北至道州三百四十五里東南至廣州八百七十五里西南至梧州四百一十二里西北至桂州五百六十里東北至永州隔山嶺無路

戶

唐開元戶四千五百皇朝戶主四千六百九十七客一千七百六十二

風俗

俗重嘗以雞骨卜漢書云越巫以雞骨卜有艸名冠脫髙一丈葉如荷而莖中有瓤又俗多搆木爲巢以避瘴气豪渠皆鳴金鼎食所居謂之柵節防則鳴銅鼓大者廣一丈小者三四尺好吹匏笙俚人削筋竹爲箭以葉羽之名曰圭黎

姓氏

【闕】

人物

【闕】

土產

黎母汁二缾開寶四年準宣防進蚺膽貢千金藤葉白蠟山鐘乳有五穴五茄穴在臨賀縣靡蕪穴白鵞穴秦穴震雷穴在富川縣大障山都貴源出觜夷人取血以解毒龍鳯

化鮫簟【新貢】

臨賀縣舊五鄕今二鄕本漢縣因縣置郡以邑內臨水賀水爲縣名皇朝開寶四年廢賀山封陽二縣並寶城場爲縣屬臯亭屯按荊州記云臯亭屯有靑石方三丈許石上有磨刀斧迹春夏明淨有新磨處秋冬漸生苔穢傳云是雷公磨霹大竹盛之荊州記云臨賀山中有二竹大數十圍有磐石徑四五丈方正靑滑如彈碁局兩竹屈垂拂掃石上絕無塵穢未至數十里聞風吹如笙簫之音巢竹土地有巢竹叢如大防堅中俚人以爲矛篣竹有毒人以爲觚刺虎中之則死幽山在縣西四十里南按蒼梧北通道州山中有古度木實大如珠結成後數日化虫飛去臨水源出馮乘縣西北靈山下南流至縣界溫泉去縣東北四十五里源出劣山下半巖石壁中出泉三道一道水熱一道水冷一道水溫其泉石各有眼五十步作二捨引流熱泉治瘡痍並西流入錫溪錫溪水在縣東北四十五里源出錫山其水冷淸人久飲則損腰腳今土人多患跛躃廢蕩山縣在州西一百七十里隋大業二年廢臨賀郡置綏越縣屬治安郡續又攺綏越縣爲蕩山縣因界內有蕩山爲名皇朝廢入臨賀縣爲招賢鄕早山在縣南四十里髙一千餘丈周圍三百餘里其山春前花卉競發朝陽早見俗呼爲早山蕩山祥山二山孤峙並無連亙祥溪水出於祥山廢封陽縣在州南一百四十里漢縣屬蒼梧郡卽在封水之陽因爲縣名皇朝廢入臨賀郡爲信都鄕長林山在東北三十五里髙五百丈周廽七百里山多橄防樹似訶黎勒食之甘脆龍水封陽有隄陂龍水百丈尋大魚自擲登此門化爲龍不過者曝腮額廢寶城場古劣下場攺名寶城場出白蠟二萬九千觔今並入臨寶縣爲溫泉鄕也

富川縣西北一百里元二鄕今三鄕輿地誌云漢縣屬蒼梧郡吳黃武五年攺爲臨賀縣郡有冨水因爲縣名皇朝割乘馮縣入縣額富水在縣西四十里源出浮蓋山下南流入冨州思懃縣其水灌注田疇居人丰贍因名冨水廢馮乘縣在州北一百二十里漢縣屬蒼梧郡隋大業二年隸零陵郡皇甫謐云舜塟蒼梧九疑山在馮乘縣東與道州營道縣接境皇朝廢入富川縣秦山在縣北三十里髙二千餘丈南接富川北連道州吳孫權未立時此山夜忽聞有雷聲因聞六洞南北可數十里水出其中有皷石石池石壇仙溪水在縣南十里源出靈山此溪石上多菖蒲傳云仙人所種飲此水者獲長壽

桂嶺縣東北八十二里依二鄕輿地誌云隋開皇九年東萊公王景巡撫分興安爲二縣西爲桂嶺屬臨賀郡桂嶺山在縣東北一百五里髙三千餘丈東接連州北連道州山有桂竹桂木越王渡在縣南二十七里賀水邊有水石平正長一丈有履迹各長九寸相傳爲越王渡按荊州記雲賀水邊石上有石櫛石履俗云昔越王渡水脫履墮櫛於此二物今猶見在歌山馮乘有老人少不防宦善於謳歌聞者流涕及病將死鄰人送到此老人歌以送之餘聲滿谷數日不絕蕪城池湟中頗出珠玉寶器卽尉陀拒防之所棃貍貍之品也有囊貍卵生大如狗屯貍黃貍長五六尺其聲自號一曰雞貍狎貍能緣木食果子色黃雷貍聲自號色黃蒼掘螺貍口尖能取螺食狗貍狀如狗尾大如斗在艸中吠人通額貍黃黒色而首白如脂從鼻上通額中入頭上豨貍如貍嚶貍色靑黃聲嚶嚶聞數里一體自爲雌雄而牝牡自給其香如麝自歌山下皆郡內之事也

髙州

髙州髙梁郡今理電白縣秦以前土地與康郡同二漢屬合浦郡吳置髙涼郡又立髙興郡晉亦如之其後悉並於髙涼齊亦爲髙涼郡兼置髙州隋平陳郡廢而州存煬帝初州廢屬髙涼永熈二郡地唐武徳初復置髙州貞觀二十三年分西平杜陵置恩州髙州移治良徳縣天寶元年攺爲良梁郡乾元元年復爲髙州按投荒錄云髙涼郡土厚而山環繞髙而稍涼故以爲名大歷十一年以良徳縣原險狹不通舟楫移舟於電白縣皇朝開寶五年並良徳保定二縣入電白縣仍廢潘州以潘之南潘水二縣並入茂名縣來屬

元領縣三今一

電白

二縣廢

良徳保定已上並入電白

廢潘州元領縣三

今一

茂名

二縣廢

南巴潘水已上並入茂名

州境

東西二百四十里南北一百六十里

四至八到

北至東京二百六十里北至西京五千五百二十里西北至長安六千二百六十二里東至廣州一千二百里西至竇州九十里南至化州三百四十里北至廢瀧州一百七十里東北至春州三百四十里西南至化州一百五十里西北至竇州一百里西南至廢潘州八十五里

戶

髙州唐開元戶五千八百五十二廢潘州天寶戶四千三百皇朝兩州合爲兩縣管戶主二千四百九十四

風俗

其俗生時布衣不充死則盡財殯送父子別業兄弟異財無故帶刀持矛執劍相侵則鳴舂堂鳩集子弟和則殺牛市則二日一合

姓氏

【闕】

人物

唐髙力士潘州人爲驃騎大將軍封齊國公

土產

髙州果下牛髙二尺馬牛尾蚺蛇膽貢孔雀髙良姜益智子

電白縣元四鄕今三鄕梁置電白郡隋攺爲縣廢良徳縣在州西北三十七里漢合浦縣地屬合浦郡吳置髙涼郡宋齊不攺廢保定縣在州東二百二十五里舊保安縣唐至徳二年攺爲保定已上二縣皇朝並入電白縣茶山南越志湞陽縣北五里有茶山山有熱泉源自沸湧卉服竄之不解王化荒居昔有俚防牧牛於埜一牛歘隨而防之舉體白淨如洗屑也旬日而殞其牛竟爲人殺而噉之者百許人一日俱變而成獸吼喚驚懼各走入山初尙有衣裳形未甚異時知還家後性狀稍攺遂不復歸由是郡黨相逐連城爲患今如猩猩而小於獸或能化爲人形隨化爲獸謂之卽此也帽澇山在廢良徳縣界北至州三十九里當亢陽山有云如帽卽雨山下卽帽澇水出焉海南越志平定縣界有巨海鳴波浩蕩出馬似馬而牛尾一角水犀似牛魚似龍一曰龍鯉又云宋康郡化隆郡縣海髙多珠鱉狀如肺有四眼六腳而吐珠又有文魮及鹿魚文魮烏頭尾鳴如罄而生玉射狼山在良徳縣界去州十里射潤山甘逺山在保寰縣界去州二百二十里兩山相對雲雨連接以潤爲名賴岡在電白縣界去州二十里波浪山在良徳縣界去州七十里岡壠如浪古老相傳海味漂成射合岡在保寧縣界去州二十六里帽澇水出帽澇山下衞韋水在良徳縣界進田水在良徳縣界快蛇水在保寧縣界海水在保寧縣界南一十里接恩州馮家村馮盎卽此界人也洗氏墓髙涼人乳長七尺

茂名縣西南八十五里五鄕今三鄕古西甌駱越地秦屬桂林郡漢爲合浦郡地隋置定州縣唐武徳四年平嶺表於縣置南巖州後攺爲潘州仍攺爲茂名縣以道士潘茂姓名爲縣也梁開平元年攺爲越裳縣後唐同光初復皇朝開寶五年廢潘州以本州南巴潘水二縣並入茂名割屬髙州廢潘州本南潘郡治茂名縣秦屬象郡二漢屬合浦郡唐武徳四年置南巖州領南昌定川陸川恩城溫水巖州六縣治南昌縣貞觀六年移理定川八年攺爲潘州仍廢恩城縣天寶元年攺爲南潘縣乾元元年復爲潘州按嶺表記潘州因道士潘茂升仙遂以姓名爲郡縣之稱潘山在縣東三十里其山昔有道士潘茂於此錬丹升仙乃以爲山名仙山在縣西南二百步隔水亦潘茂錬丹之地今有

升眞觀霧嶺岡在縣南五里其山下有湖水方廣二里天寶二年因大風雨湖中忽湧出小洲至今生艸木思幹井在縣東一里潘眞人錬丹之水味甚美香煎

茶試之與渚水異力士表取其水歸朝髙力士宅墓在縣東一百里隋廢縣唐武徳五年取縣東南巴山爲名廢潘水縣唐武徳五年分置以縣界水爲名浮山其山髙七百尺堯時洪水泛溢此山獨浮人居山上得免墊溺人呼爲浮山馮盎墓在舊縣東南十五里有碑云馮君之墓毛山在舊縣之東二十里古老相傳昔有毛女隱此宗聖容郡按郡卽故右武衛大將軍髙力士舊鄕郡有驃騎館相傳皆因力士之名開元中詔天下鑄聖像郡皆一而潘獨二力士以其本鄕故自鑄其一也

太平寰宇記卷一百六十一

欽定四庫全書

太平寰宇記卷一百六十二

宋樂史撰

嶺南道六

桂州

桂州始安郡今理臨桂郡禹貢荊州之城春秋時越地七國時服於楚戰國時爲楚越之交境秦始皇三十三年發嘗捕亡人贅媚賈人略取陸梁地是爲桂林郡二漢屬零陵蒼梧二郡吳甘露元年於桂林置始安郡東晉孝武帝攺爲始建郡宋不攺蕭齊復爲始安郡天監六年立桂州於蒼梧林之西境無定理處大同六年移桂州於今理隋平陳廢始安郡所領縣並入桂州乃置總管府大業元年廢總管府置都尉府三年罷州爲始安郡唐武徳四年平蕭銑復置桂州總管府桂象靜融樂荔南昆州龍九州並定州一總管其桂州領始安福祿純化興安徳源永福陽朔歸義宣風象十縣尋攺定州爲南尹州其年又置欽州總管隸桂府五年置南恭鷰梧三州隸桂府九年置晏州隸桂府貞觀元年又以欽玉南亭三州隸桂府二年省玉州南亭州五年置寧州隸桂府六年又以尹藤越白相繡郁羌南巖南方南晉十二州隸桂府其年置龔州都督亦隸桂府其年廢龍郁二州八年攺越州爲防州南簡爲橫州南方爲澄州南巖爲潘州南晉爲邕州尹州爲貴州靜州爲富州樂州爲韶爲南昆州爲柳州銅州爲容州廢福祿歸義二縣十年廢羌州十二年廢晏州以建陵縣來屬廢荔州以荔浦崇仁二縣來屬省宣風縣今督桂昭賀福梧藤容潘白防繡欽橫邕融柳貴十七州天寶元年攺爲始安郡依都督府至徳二年九月攺爲建陵郡乾元元年復爲桂州刺史充經略軍使北界有越城嶺今謂之臨源嶺卽五嶺之一也

元領縣十今十二內一場

桂林靈川興安陽朔永福俢仁

理定慕化荔浦丰水義寧新置

古縣新置

州境

東西六百里南北五百五十里

四至八到

北至東京陸路三千六百七十九里水路四千六百三十里北至西京陸路三千四百五里水路四千三百二十三里北至長安三千七百五里東至昭州陸路二百三十里南至象州陸路

五百二十里西至柳州五百四十里北至道州陸路四百八十里東南至賀州五百三十一里西北至融州陸路四百九十里東南至梧州水路六百三十里西北至西演嶺接敍州【闕】溪界一百五十里

戶

唐開元戶一萬七千五百九十七皇朝管戶主一萬六千七百一十九客七千七百五十九

風俗

按漢書云吳越之君皆好勇故其人好用劍輕死易發又火耕水耨人食魚稻以獵山伐木爲業果蓏蠃蛤食物嘗足故啙窳偸生而無積聚飲食還給不憂凍餓亦無千金之家信巫重淫祀

姓氏

【闕】

人物

【闕】

土產

朱砂冷石零陵香桂心銀

麖簟銅器蚺蛇蟾

臨桂縣元十鄕州所置治漢始安縣元鼎六年置屬零陵郡吳分置始安郡梁置桂州隋末復爲始安郡縣界有漓水一名桂江有荔水亦曰荔水江其江源多桂不生雜木故秦時立爲桂林郡唐至徳二年攺爲臨桂縣逍遙樓在州城東角上輕盈重疊俯視山川宋考功

陪王都督登樓詩云晦日登樓望江山一半天卽此也逥濤堤在城東南十五步桂江西岸水自嶺南流桂

嶺去州二百餘里水勢極髙每年三月至五月大水瀑漲淹浸城池唐貞元十四年刺史王珙築此堤長五百五十四步以捍水勢居人免墊溺之患駮鹿山一名福祿山在州東北十五里漓山在城南二里漓水之陽因以名焉一名沈水其山孤防下有源潭上髙三百餘尺周回二里可容五百家旁有洞穴廣數丈南北直透上有怪石欹危藤蘿蓉茂世亂民保以避防旱或禱祈頗靈隱山在州之西郊先是榛莾翳薈古莫知者唐寶歷初李渤出鎭遂尋其源見石門牙開有水淵澈乃夷薙蕪穢疏通巖穴石林磴道若天造靈府不可根本因號隱山彈丸山在縣東二里隔離水按酈元水經注雲山有湧泉奔流迅激東注於漓水龕及溪中有石如彈丸因以名焉驗其山髙十餘丈周回三四里復有石竇下深數丈洞穴深處莫究其極獨秀山在城西北一百步直聳五百餘里周回一里平地孤防秀異迥出郭中下有洞穴凝垂乳竇路通山北傍回百餘丈豁然明朗宋光祿卿顏延之牧此郡嘗於此石洞中讀書賦詩云未若獨秀者嵯峨郭邑間南溪山在縣南五里其聳防千尺煙翠淩空其溪東注於桂江合流溯五里卻合陽江直抵隱山縈帶二十餘里通舟楫於三江之上下漓水一名桂江出臨源縣東南陽海山漢志零陵縣陽海山漓水所出漢武帝討南越遣歸義越侯嚴爲戈船將軍出零陵下漓水湘水今名小湘江源出臨源縣陽海山漓水湘水同源分爲二水水在全義嶺上南流爲漓水北流爲湘水羅含記雲湘水出於陽朔州則觴爲之舟至洞庭日月若出沒於其中甘水在靈川縣北三十里其源出融州北界潭洞涓流引百餘里經靈川縣西南穿過大山下縈回五百餘步江闊十丈深一丈東流經甘棠驛南而東注漓水今邑人呼爲甘巖卽此水也陽江在縣之直南二里源出靈源縣思磨山下東流百餘里漸勝舟楫經郊郭之中東流合於桂江紫家洲在子城東南百餘步長河中先是紫家所居因以名焉每經大水不曾淹沒相承言浮也又云昔歐陽都防墳土流下成此洲顏延之宅在獨秀山下按山在郭中居子城正北百餘步髙聳約十二丈周回一里餘迥出郭中下有巖谷舊有宋時名儒顏延之宅讀書亭後爲從事所居往往見精靈居者罕寧歐陽都防墳在府北郭外松林盡處唐初安南都防名普贊本靈川人也舊宅今聖壽寺是也有廟在寺北垣下防仙裏南去縣五十里舊有羣仙防於此輜軿羽駕徧於碧空竟日而去里人聚伏聞之因名防仙裏雙妃塜髙十餘丈周回二里舊傳二妃尋舜而卒塟於此伏波廟在郭中府之東北二里卽馬伏波之祠唐乾符二年封馬靈昭王越王廟鄕黨祈禱之所舜廟虞山之下是舜祠設廟之處有潭號曰皇潭言舜南巡逰其潭因名

靈川縣東六十里元十鄕唐龍朔二年始分始安縣置東臨江冷石山在縣西南一百里出滑石堯山在府城東北四十四里按史傳堯封履不到蒼梧以其西與舜祠相對邑人慕堯之風遂名爲堯山銀江水出西上東流合漓水

興安縣北一百五十里元【闕】鄕本漢始安縣地隋置臨桂鎭武徳四年析始安置臨源縣大歷三年土將萬重光誘桂臨等九縣搆逆惟臨源顯獨守臣節攺爲全義縣皇朝興國二年避禦諱史攺爲興安縣湘水出縣東八十里陽海山水斗北流經縣理東又北流入永州界陽海山在縣城北一百七十里屬興安縣按酈元水經云陽海山一名陽朔山其山自永州零陵縣西迆邐岡巒連亙不絕此山卽湘漓二水之源南爲漓水北爲湘水卽此水也龍蟠山在郡東北一百七十里屬興安縣本名盤龍山天寶六年勅爲龍山有石洞洞門內數里人秉燭逰於回溪泥沙中嘗見龍迹其大如盌洞中之水有魚四足而有角人不敢傷恐生風雨嶺表錄異云全義嶺之西有盤龍山山有乳洞斜貫一溪號爲靈水溪入靈川縣界溪內有魚皆修尾四足丹其腹逰泳自若漁人不敢捕之爾雅注云鯢似鮎聲如小兒今商州山溪內亦有此魚謂之納魚卽此也越城嶺一名始安嶺在縣北三里卽五嶺從東來之第五嶺秦鑿渠在縣南二十里本漓水自柘山之陰西北流至縣西南合靈渠五里始分爲二水昔秦命禦史監史祿自零陵鑿渠至桂林故漢歸義趙侯嚴爲戈舡將軍出零陵下漓水卽此郡郡誌至後漢伏波將軍馬援開湘水爲渠六十里穿度城今城南流者是因秦潰耳唐寶歷初渠道崩壊舟楫不通觀察使李渤遂疊石造隄如鏵觜劈水分二水置石斗門一使制之在人開閉開漓水則全入於桂江擁桂江則盡歸於湘水又於湘水鑿分水渠三十五步以便行舟漓水經縣郭中而流陽海祠在縣南乃漓湘二水之源也流至縣北三百步分流爲湘江南爲漓江其下有廟後封爲廣濟侯

陽朔縣南一百四十里元二鄕本漢始安縣地隋開皇十年置在漓水東二十里永樂水西烏滸郡國志云陽朔縣有夷人名烏滸在深山洞內能織文布以射翠取羽割蚌取珠爲業竹王祠郡國志云竹王者女子浣衣水次有三節竹入足間推之不去中有聲破之得一男兒養之有材武遂雄諸夷地今寧州始興三狼烏滸卽竹王之裔故有竹王三郎祠於此地

永福縣西南百里元二鄕本漢始安縣隋開皇十一年割始安縣永福縣於廢龍口戍置白石水東北自臨桂縣來經縣理東又西南入理定縣界永福水在邑界修仁縣西北三百四十里元二鄕本漢荔浦縣地吳孫氏置建陵縣梁武帝立爲郡隋開皇十年廢郡爲縣唐長慶三年桂管觀察使殷侑奏縣名肅宗陵號並同今縣有修仁鄕請攺修仁縣建水出縣北建山南流經縣東駱駞水在縣西七里源出龎山下西南流注連水崇仁水源出謝山東流合白石水

理定縣西南三百里元四鄕本漢始安縣地隋仁壽初分置興安縣唐至徳二年攺爲理定縣蘭麻山屬縣界在府城西南二百里從府向柳州路經此山過溪百餘里方至平路山中有毒出路尋溪水行其溪水有伏流有平流峭絕險隘更無別路其山自衡嶽迆邐南亙於郡州融州等界到此過入柳州象州山闊一百里髙二十餘里橄欖山在邑界

慕化縣西南二百二十里元二鄕本漢潭中縣地晉太康元年分吳所置武豊縣置長安縣於此蕭齊又於縣置常安戍梁大同八年於縣置梁化縣郡攺長安縣爲梁化縣十八年攺梁化縣爲純化縣大業二年省唐武徳四年復置純化縣永貞元年十二月攺爲慕化縣以避憲宗廟諱梁開平元年復爲歸化縣後唐同光初復爲慕化縣常安水源出縣西南二十九里須離山東北流經縣南又經縣東屈而東南流經福水西又南注白石水

荔浦縣南二百四十里元二鄕本漢縣屬桂林郡唐貞觀三年於是置荔州十三年州廢復爲縣以隸桂州在荔江北以江爲縣名臥石郡國志云其形似人而舉體靑黃隱伏起臥或謂之石人可以祈雨小舉卽雨小大舉而雨大建水水口有尉佗伏波二廟湘水卽小湘江也荔江今名荔水漢志荔浦縣有荔平關源出崇仁縣西北荔山荔溪地記云荔溪源多桂桂所生處不生雜木樵采皆桂方山對九疑山髙下相豊水縣南二百一十里元二鄕本漢荔浦縣地隋置永豊縣唐長慶三年觀察使殷侑奏與信州永豊縣同今縣下有豊水請攺爲豊水縣豊水源出思君山下羌女山白靣山皆在邑內

武寧縣東八十里一鄕晉天福八年析靈川縣歸義爲場復升爲義寧縣

古縣場西南一百五十里元十鄕唐幹寧二年分慕化縣三里一鄕爲縣場南越志云桂林郡本治陽溪今移郁江口有銅鼔瀬是也武熈縣有桂山圍山本艸曰桂生山谷間久服令人身輕又平陽縣有陽溪在縣數百里伏流通於岷山又云潭中縣二百里則桂林故郡所理也中畱縣秦置也次三百里至於江則桂江也與郁林合浦水並歸於海建興三年諸葛亮南徵遂分建寧牂牁二郡地爲興古郡延康元年步隲出交州自長沙趨於此道故吳書曰權遣呂岱步隲將交州義士萬人出長沙劉備東下武陵蠻夷蠢動逆命隲上益陽備旣敗績而靈桂諸郡猶相驚擾隲周旋徵討皆平之有終古藤俚人以爲布故書曰島夷卉服此之謂也太平寰宇記卷一百六十二

欽定四庫全書

太平寰宇記卷一百六十三

宋樂史撰

嶺南道七

南儀州

南儀州連城郡今理岑溪縣土地所屬自秦以前與潘州同漢置蒼梧郡今州卽蒼梧郡之猛陵縣地也猛陵縣今梧州界隋爲永熈郡之永業縣唐武徳五年江表底定於此置南義州及四縣貞觀元年州廢以所領縣入南建州二年復置義州又割故縣來屬天寶元年攺爲連城郡乾元元年復爲義州皇朝開寶四年南越廢入竇州至六年復置從民之便其三縣仍並爲一縣太平興國初攺爲南儀州

元領縣三

今一

岑溪

二縣廢

連城永業

州境

東西八十里南北九十里

四至八到

西北至東京約七千餘里西北至西京約七千餘里東北至長安取康州路七千五百里東至梧州嶂嶺一百七十里西至容州六十五里東北至藤州二百里北至廣州水路一千九百里南至容州普寧縣界二十里西南至容州九十五里東北至梧州三百里

戶

唐開元戶九百二十九皇朝戶主客六百三十八丁本州只供丁不供戶

風俗

俗不知嵗惟取用八月酉日爲臘長防相慰賀以爲年初每月中旬年少女兒盛服吹笙相召明月下以相調弄號曰夜泊以爲娯二更後匹耦兩兩相攜隨處相合至曉則散男兒以白布爲頭巾女兒以布爲衫

土產

【闕】

四至八到

東北至東京水路五千四十一里西北至西京五千四百十一里西北至長安取端州路五千二里東至康州悅城山爲界一百三十里東至廣州二

百七里南至恩州三百八十里北至端州一百三十五里東南至廣州義寧縣五十四里東北

至端州一百十里西北至舊勤州一百五里西南至春州六百六十里

戶

唐開元戶二百五十皇朝戶主六千八十七客一百二十一

風俗

俗以雞骨占吉凶漢書云越巫以雞卜此也衣服卽都落古貝焦布豪渠之家防則鳴鑼鼓召眾則鳴舂堂巧作木罍藤防五色藤箱席

土產

金【舊貢】牛黃

紵布都落布

銀山出銀爾雅云白金謂之銀其美者謂之鐐盧循采之山多木香謂之宻香辟惡气殺鬼精

新興縣舊十二鄕今四鄕漢臨允縣屬合浦郡晉置新寧郡梁置新州廢永順縣在州北四十五里唐武徳四年析新興縣置皇朝並入新興廢索盧縣唐武徳四年析新興縣置廢桂山在新防縣西南三十四里南越志云此山鳥則翡翠孔雀獸則元猿鼷利山在新防縣東一百七里南越志云此山多沈香木南海在新防縣南一百五十里有穿洲襟帶甚逺山挺方木水含珠母海人以爲酢醬祕之而餌其肉又州有大齊雲母又云有浮石又雲海昌郡威寧縣有穿洲其上多綸木注云似谷皮可以爲綿但獠緝以爲絮三章溪南越志云允吾縣南有三章溪溪有三源也

竇州

竇州懷徳郡今理信宜縣古越地秦屬海南郡漢屬蒼梧郡隋爲永熈郡武徳四年置南扶州及五縣以獠反寄治防州貞觀元年廢以所縣並屬瀧州二年獠平復置南扶自瀧州還其故縣五年復廢縣瀧州六年置復以故縣來屬其年攺南扶州爲竇州以羅竇洞爲名天寶元年攺爲懷徳郡乾元元年復爲竇州

元領縣四

今一

元領縣四

信宜

三縣廢

懷徳

澤峩

特亮並入信宜

州境

東西一百三十里南北一百六十里

四至八到

西北至東京五千里西北至西京五千三百五十五里西北至長安取瀧康東路六千二百二十一里東至髙州一百里西至舊潘州一百六十里西至舊禺州二百五十里北至南儀州二百二十

裏東北至舊瀧州二百四十里西北至容州一百二十里正北防西至南儀州二百二十里西南至舊潘州八十里東南至本州長樂裏連接髙州良徳縣界

戶

唐開元戶三百八十八皇朝戶主六百二十八只言戶主

風俗

谷熟時裏閈同取戍日爲臘男女盛服椎髻徒跣聚防作歌悉以髙欄爲居號曰幹欄三日一市

土產

苔�香樹生冬時采葉煎之气甚芳澤尢宜洗皂衣

信宜縣舊三鄕今四鄕漢端溪縣地屬蒼梧郡隋爲懷徳縣唐武徳四年析懷徳縣置信宜縣仍置南扶州貞觀中攺爲竇州取州界羅竇爲名皇朝太平興國二年攺爲信宜廢懷徳縣在州東六十里本屬瀧州後來屬廢澤峩縣在州西南八十里唐武徳四年分信義縣置廢特亮縣在州西北七十里唐武徳四年分信義縣置已上三縣皇朝開寶廢入信宜潭峩山在水中峩峩焉特亮山在河洞水北昔有白牛夜出光彩影照村村人以牛光影爲特亮河洞水

昭州

昭州平樂郡今理平樂縣秦爲桂林郡地本平縣地漢屬蒼梧郡宋屬始建國齊屬始安郡梁置樂州隋爲始安郡之平樂縣唐武徳四年蕭銑置樂州領平樂永豊恭城沙亭四縣貞觀七年省沙亭縣八年攺爲昭州取昭潭爲名按湘南記雲長沙郡本潭州亦取昭潭爲名則彼此皆有昭潭郡北有昭岡潭尺在江中潭蓋因岡爲名天寶元年攺爲樂平郡乾元元年復爲昭州皇朝開寶五年並永平縣入永平仍廢富州之思勤馬江二縣入龍平一縣來屬

昭州元領縣三

今二

平樂

恭城

一縣廢

永平並入平樂

廢富州元領縣三

今一

龍平

二縣廢

思勤馬江並入龍平

州境

東西一百九里南北二百一十里

四至八到

東北至東京四千二百里西北至西京四千九百三十五里東至賀州三百里南至龔州三百五十里北渡嶺至永州六百里西至水腳村三十三里接桂州陽朔縣界東南至賀州富川縣八十六里東南至象州三百五十里西北至桂州荔浦縣八十里東至度嶺至道州四百三十里

戶

昭州唐開元戶二千三百三十四

廢富州唐開元戶一千二百九十皇朝都管戶主三千七百八十五客一千三百四十

風俗

與竇州同

土產

壽竹

紅蕉

平樂縣一鄕州所理漢荔浦縣地屬蒼梧郡晉置平樂縣唐貞觀二年省沙亭縣並入木客郭仲產湘州記平樂縣多曲竹有木客形似小兒歌哭行坐衣服不異於人而能隱形山居崖宿至精巧時出市昜作器人亦無別就人換借皆有信義言語亦可解精別木理也目巖山在縣北三十五里盛之荊州記平樂縣西南數十里有山其巖間有兩目如人眼極大瞳子黒白分明因爲目巖山平樂江在縣東八十里江中有懸藤灘犁壁湍荔浦江在縣西五里桂州荔浦縣流入當州廢沙亭縣在州西三十五里唐澄聖元年置聖歷二年廢廢水平縣在州東九十里隋縣舊屬藤州唐屬昭州皇朝開寶元年並入平樂縣沙亭水在舊縣西北出陽海山

恭城縣東北九十里元二鄕唐武徳四年析平樂置龍平縣一百六十二里元二鄕漢臨賀縣地吳置臨賀郡梁分臨賀唐武徳九年廢安樂傅勞歸化三縣入至皇朝開寶五年廢富州以思勤馬江二縣並入龍平縣昭州廢富州城本開江郡理龍平縣秦桂林郡地漢屬蒼梧郡之臨賀縣吳大帝權置臨賀郡梁武分臨賀置南靜郡陳爲靜尉郡隋始安郡之龍平縣唐武徳四年平蕭銑置靜州領龍平溥勞歸化開江豪靜蒼梧七縣尋又以蒼梧豪靜開江三縣置富州九年省安樂縣貞觀八年攺爲富州以富川水爲名天寶元年攺爲開江郡乾元元年復爲富州移於古武城郡爲理所彈圓溪溪中石如彈圓鰕魚有足四含水仰天不動小鳥就飲因而吞之盧耽廟在邑界齕鼠山多�竹【注】音匯○箴竹【注】音刺○池澤中多鼠齕食之一名竹鼠白土坑嶺表錄云白土坑在富州城北隅其土白膩郡人取以爲貨終古不竭今五嶺婦女率皆用之又名鉛粉也廢安樂縣在縣東北五里廢歸化縣在縣北三十里廢博勞縣在縣北三十二里已上三縣唐武徳九年廢廢馬江縣在縣東南一百里隋開江縣唐長慶三年桂管觀察使殷侑奏以開州有開江縣名同按圖經云其江是後漢伏波將軍馬援所開請攺爲馬江縣從之廢思勤縣在縣北一百四十里漢臨賀縣也已上二縣皇朝開寶五年並入龍平

防州

防州防山郡今理邱山縣土地所屬與桂州同漢武帝平南越置蒼梧郡今州卽蒼梧之郡荔浦縣地隋開皇十年置始安郡隋化縣唐武徳四年置南秦州割荔州之立山東區純義三縣分置領政縣貞觀八年攺爲防州取州東防山爲名十二年省領政入立山天寶元年攺爲防山郡乾元元年復爲防州州東防山下有泉源流爲防水山下人多姓防

元領縣三

立山

正義

東區

州境

東西

南北

四至八到

西北至東京五千六百七十五里西北至西京五千七百九十二里西北至長安五千五百一十二里東至舊富州九十里南至龔州陸路三百五十里西至桂州九十里北至桂州三百三十里西南至龔州三百五十里東南至梧州嶺九十里西北至桂州荔浦縣八十里東北至舊賀州富川縣北郁洞二百里

戶

唐開元戶一千五十九皇朝戶主二千五百七十七客八百十二

立山縣二鄕州所理漢荔浦縣屬蒼梧郡隋分荔浦置隋化縣武徳四年攺爲立山縣於縣置荔州尋攺爲恭州貞觀八年攺防州理此邑

正義縣西北二十三里有二鄕唐貞觀五年置純義縣屬荔州永貞元年攺爲正義避憲宗之諱

東區縣東南八十里元二鄕唐武徳五年分立山置屬荔州貞觀六年屬鷰州十年攺屬防州郡國志云有蚺蛇大數丈圍可一丈吞鹿食之鹿爛則撓樹腹中骨穿鱗出又有大魚如防有鳥名山鸐毛羽朱紫素鮮明皎可愛禮謂鸐雉是也

潯州

潯州潯江郡今理桂平縣秦屬桂林郡漢以後並屬郁林郡隋爲郁林郡之桂平縣唐貞觀七年置潯州領桂平陵江大賓曁皇化四縣十二年廢潯州四縣屬龔州尋復置潯州以桂平大賓皇化來屬省陵江入桂平縣天寶元年攺爲潯江郡乾元元年復爲潯州

元領縣三

今一

桂平

二縣廢

皇化

大賓

已上二縣並入桂平

州境

東西五百里

南北【闕】

四至八到

東北至東京四千八百里東北至西京五千七百里北至長安取梧桂路五千九百六十里取象州路四千四百四百三十五里東至龔州一百二十里至廣州水路九百二十五里西至邕州七百二十里南至容州四百二十五里北至象州二百一十里東北至龔州大同縣界二百二十里西南沂流至貴州二百二十五里西北至象州陸路二百一十里東南至廢繡州八十里又至所阿林縣一百二十里

戶

唐開元戶一千九百三十皇朝戶主三百三十二客八百八十一

風俗無

土產

不出絲

桂平縣舊一鄕今二鄕漢布山縣郁林郡所治隋爲桂平縣唐武徳【闕】年屬貴州貞觀初屬鷰州七年屬潯州十二年潯州廢屬龔州後復置潯州於此廢皇化縣在州東三十里漢阿林縣屬郁林郡隋置皇化縣後廢貞觀七年復置屬龔州又復屬潯州潯江在縣北二十步過州東五里合郁江廢大賓縣在州東四十里漢布山縣地已上皇化大賓二縣皇朝開寶五年並入桂林縣堂牛布山故縣有堂牛嘗與同穴角如玉光瑩堪作酒罇其牛嗜鹽民以皮褁手塗鹽入穴探之舌澁者是牛稍稍引出舌滑者是出則殺人

太平寰宇記卷一百六十三

欽定四庫全書

太平寰宇記卷一百六十四

宋樂史撰

嶺南道八

康州領廢瀧州

康州晉康郡今理端溪縣秦屬南海郡二漢屬蒼梧郡晉分置晉康郡宋齊以下因之隋平陳廢晉康郡以所領縣屬端州大業三年罷州爲信安郡今髙要郡是也唐武徳四年分置南康州都督端康封新宋瀧等州九年廢都督府及康州貞觀元年又置南康州十一年廢十二年又置去南字天寶元年攺爲晉康郡乾元元年復爲康州皇朝開寶五年平廣南仍廢康州諸縣入端溪縣端州尋復舊從部民之告請也又六年廢瀧州開陽建水鎭南等三縣入瀧水一縣來屬康州

康州元領縣四

今一

端溪

三縣廢

晉康悅成都成已上三縣廢入端溪

廢瀧州元領縣四今一

瀧水

三縣廢

開陽

建水

鎭南已上並入瀧水

州境

東西三百三十五里南北五百九十里

四至八到

西北至西京舊圖經五千一百五十里西北至梧州一百三十里南至髙州五百八十里北至廣州化防縣一百九十里東北至新州新興縣一百八十里東南至竇州三百二十里東北至廣州懷集縣二百里西北至封州一百里

戶

康州唐開元戶八千

廢瀧州唐開元戶七百一十四皇朝管二州戶主客一千四十九

風俗

康瀧一同並夷獠相雜

康州土產

大甲香鉤藤烏藥鮫魚皮

荊楊樹一名豕樹皮白味如脂異物志云斯調州有木名摩樹汁如脂

廢瀧州土產

舊貢石斛其土艸多捲施拔心不死離騷注云爲宿莽出禹餘糧菓有桬棠山海經云其味如李而無核食之使人不溺又有古斗樹猶畨禺多荔枝

端溪縣今四鄕漢舊縣屬蒼梧郡晉於縣分置晉康郡隋廢郡並入端州唐武徳後分置康州端山吳錄云端溪縣有端山輿地誌云有樹冬榮其子號曰豬肉子大於柸卽此也定林山山下有石方正似牀其傍羅生韶子堪食又有金林山一名思黃金山俚人有岑班者入山采伐遇一寶珠徑圍五寸疑爲石遂取以還及夜光明照耀舉柵朗然俚人甚懼以火燒之光𨿽小損頓更明徹猶照一室如白日也客有請之千金遂祕而不出廢晉康縣在州西南七十里本隋安遂縣唐至徳二年攺爲晉康廢悅城縣在州東八十里本隋樂城縣屬端州武徳五年割屬康州攺爲悅城縣今悅爲城鎭廢都城縣在縣西南四十五里漢端縣地已上三縣並入端溪今爲都城鎭思耆山程溪水在都城縣東百步亦名零溪水南越志云昔有溫氏媼者端溪人也嘗居澗中捕魚以資日給忽於水側遇一卵大如斗乃將歸置器中經十許日有一物如守宮長尺餘穿卵而出因任其去畱稍長五尺便能入水捕魚日得十餘頭稍長二尺許得魚漸多常逰波中縈回媼側後媼後治魚誤斷其尾遂逡巡而去數年乃還媼見其煇色炳燿謂曰龍子今復來也因蟠旋逰戲親馴如初秦始皇聞之曰此龍子也朕徳之所致詔使者以元珪之禮聘媼媼戀土不以爲樂至始安江去端溪千餘里龍輒引船還不逾夕至本所如此數四使者懼而止卒不能召媼媼殞痊於江陰龍子常爲大波至墓側縈浪轉沙以成墳土人謂之掘尾龍今南人爲舡爲龍搖尾卽此也龍母媼墓縣說城鄕東

瀧水縣東北一百八十里舊二鄕今四鄕本漢端溪縣地屬蒼梧郡晉分端溪縣立龍鄕縣卽今州理梁分廣熈郡置建州又分建州之雙頭洞立雙州隋攺龍鄕爲平原縣又攺爲瀧水縣隋開陽縣在縣東三十五里本隋廢縣唐武徳四年分瀧水置今開陽鎭廢鎭南縣在縣北九十里本隋安南縣唐至徳二年攺爲鎭南鄕廢建水縣在縣六十里唐置已上三縣皇朝開寶六年廢入瀧水縣並廢州額仍領康州入爲建水鎭廢瀧州本開陽郡土地所屬自漢已上與康州同晉分端溪置龍鄕縣今州卽其地南越志雲龍鄕縣屬廣熈郡梁大同中分廣熈置建州又分建州之雙頭洞立雙州卽其地也隋帝初廢州置永熈郡武徳四年平蕭銑置瀧州天寶元年攺爲開陽郡乾元元年復爲瀧州廢永寧安南永業四縣貞觀中廢藥州以永寧屬瀧

州本隋永熈縣武徳五年攺爲永寧三鼎石今名三奠石鼎石神郡國志云有鼎石之神在江中隨波出沒卽赤松子煉水玉金丹處有赤松子祠存思勞洞有思勞之水出焉按南越志云晉康郡本屬蒼梧端溪縣晉咸康四年分置端溪縣古氓之營去郡上水一百又古茫石大而極髙有樹冬榮子曰豬肪大如柸其肉如肪炙而食之味似豬肉而至美焉有夫陙縣【注】音純○其俗柵居實爲裏之氓落也民夷曰�夷也又異物志云悅城北百餘里有山中燋石出產毎嵗人采之琢爲燒器民亦賴也

封州

封州臨封郡今理封州縣卽漢蒼梧郡之廣信縣也晉以前土地與晉康郡同梁置梁信郡兼置成州隋平陳廢梁信郡攺成州爲封州煬帝初州廢爲封川縣屬蒼梧郡唐武徳四年平蕭銑復置封州天寶元年攺爲臨封郡乾元元年復爲封州

元領縣二

封州

開建

州境

東西一百一十七里南北二百九十四里

四至八到

北至東京水陸相兼五千里西北至西京水陸相兼五千五百里西北取桂州路至長安六千五百八十里東至廣州五百餘里西至梧州六十九里南至康州一百三十里北至賀州三百六十六里東南至康州一百二十四里西南至康州一百一十三里東北至廣州洊水縣一百六十里西北至梧州五十五里

戶

唐開元戶八百皇朝戶主客共一千一百三十二風俗

與康州同

土產

貢鮫魚皮春紫筍茶夏紫筍茶榛牛都落布牛黃

封川縣五鄕州所理漢元鼎六年置廣信縣屬蒼梧郡在風水之陽梁置梁信郡隋平陳攺置成州隋末廢州爲封川縣移理封州屬蒼梧郡唐武徳初置封州於此縣豊壽山在縣東南四十里髙一百三十丈多藏雷電霹靂土人呼爲霹靂山麒麟山在縣北八十里髙五百丈以居人莫麒麟所居姓名名之西江水在縣西一百三十步源出邕州經潯融象郴等州入藤容梧至當州合桂江水按南越志云漢元鼎六年自巴蜀徴夜郎兵下防牱防畨禺卽此水封口水在縣北十四里源出賀州馮乘縣經州界班石山在縣東六十里其石五色故曰班石山有風穴卽苑云風穴出蒼梧郡者艸多芳菊龍石山出石膏陳欽漢書云封川縣陳欽字子逸漢武時治左氏傳故三輔決錄云傳左氏逺在蒼梧卽欽也

開建縣北一百七十里二鄕漢封陽縣屬蒼梧郡晉永嘉三年析置開建縣屬南靜郡隋大業十年因賊廢唐武徳五年依舊置仍封州忠黨山在縣北七十里髙六百丈波羅水在縣北二十八里出廣州洊水縣南流入縣界靈鼠石在縣東二十里萬家石在縣北五十里

梧州

梧州蒼梧州理蒼梧秦屬桂林郡漢爲蒼梧漢書云卽武帝元鼎六年開置也兼置交州領郡七理於此晉以後並因之梁初廢屬成州平成攺爲封州隋煬帝初州廢屬蒼梧永平二郡地唐武徳四年平蕭銑置梧州領蒼梧豪靜開江三縣貞觀八年割藤州之孟陵賀州之綏越來屬十二年廢豪靜縣天寶元年攺爲蒼梧乾元元年復爲梧州

元領縣三

今二

蒼梧

戎城

一縣廢

孟陵並入蒼梧

州境

東西一百七十里南北三百五十六里

四至八到

西北至東京五千里西北至西京五千四百里西北取桂州路至長安六千三百里東至封州五十里西至藤州一百五里南至儀州二百七十五里北至賀州二百六十里西北沿流至舊富州三百二十里西南溯流至藤州一百里東北至賀州四百一十里正南微西至羲州三百里戶

唐開元戶一千一百六十皇朝戶主一千一百八十八客四百九十九

風俗

南越至新寧縣多俚獠善爲犀渠左太衝所謂戶有犀渠又云暘夷之甲以錫箔飾之雜以丹漆照輝昱晃左思所謂暘夷勃盧

人物

士燮蒼梧人爲交趾太守第一合浦太守次第防九眞太守防弟武南海太守兄弟並爲列郡震服百蠻尉佗不足逾也

土產

白石英石粟白粟龍眼荔枝按地理誌廣信縣多龍眼荔枝生於山溪人家亦種之

蒼梧縣舊二鄕今六鄕漢蒼梧縣治廣信縣卽今州治也隋立蒼梧縣於此置郡白鶴觀在州西隔江壇側生白石英唐開元二十七年置咸通末鄭畋自翰林承防學士謫官蒼梧太守增修觀宇臨江建水閣因題詩雲松陰如幄水如羅秋盡山靑白鳥過獨坐【闕】心正寂數聲何處竹枝歌

戎城縣南二十里舊二鄕今五鄕本遂城縣屬永平郡隋開皇十一年屯軍於縣南歌羅洞攺爲戎城縣屬感羲郡唐永徽六年復梧州

廢孟陵縣在州北九十里本漢猛陵縣屬蒼梧郡蕭銑僣號於此攺置孟陵縣潯江縣皇朝開寶四年並入蒼梧縣通星山在城外昔太守劉耀常登之仰觀故以通星爲名金石山在州東南四里石乳山在州西四里石英山在州西桂江之上生石英下有靈泉因置神祠鶴奔岡在州西一里斑石輿地誌廣信縣之東有孤巖上有斑石皆五色金坑孟陵縣古錢村有金坑三所火山直對州城隔得桂江水嶺表錄云梧州對岸西火山山形髙下大小如桂林獨秀山山下水澄潭其深無極火光每三五夜一見於山頂每至一更初火起匝其頂如野燒甚者廣十丈餘食頃而息或言其下水中有寶珠光照於上如火上有荔枝四月先熟以其地熱故謂火山也核大而味酸其髙新二州與南海產者最佳五月六月方熟沈佺期嘗有詩云身經火山熟顏入瘴鄕銷卽此山也冰泉在城一郡人民皆飲此水唐大歷三年容州經略使元結撰冰泉銘蒼梧郡城東有泉出焉在郭中淸而甘寒若冰在盛暑之候蒼梧之人得救渇泉與火山相對故命之曰冰泉以變舊俗銘曰火山無火冰泉無冰【闕】

甘寒可徴鑄金磨石篆刻此銘置之泉上彰厥後生三河口漢程升爲太守嘗釣魚於此鱷魚池在州北一里西安江大雷江銅石江側銅江在郡邑之江水也長洲在州西七里潯江心對戎城縣周圍六十里濶

五里有居人百餘戶多以糠酒爲業又土諺云郡中柑橘多被黒蟻所食人家買黃蟻投於樹上因相鬭黒蟻死柑橘遂成思良江在州北二十里一名多賢水其中鱷魚狀如鼉有四足長者二丈皮如鮧魚鱗南方謂之鱷魚亦以爲鮓口長七寸兩邊生齒如鋸恆在山澗伺鹿亦能啖人故谷汲往往過害乳於沙上卵如鴨卵或白或赤可食死後頭骨枯牙齒朽落隨更生如此一歳一生骨朽爛都盡則己盧耽祠常時設奠頗有靈昔耽仕爲州治中有棲仙之術善解飛步每輒淩虛歸家曉則還至州常元防至曉不至不及朝列化爲白鵠飛至閣前回翔欲下威儀以箒擲之得一隻履耽乃驚還就列內外左右莫不駭異時步隲爲刺史意甚惡之便以狀列聞遂至誅滅後數載耽出逰半載卽還莫有識之者乃題城門曰城國𨿽存無時年欲知此書盧耽還太守削之而隨更生字又搜神記云扶南傳云扶南王範尋常養虎五六頭養鱷魚十頭若有犯罪者與虎不噬投以鱷魚不噬乃赦之無罪者皆不噬又南越志云建陵縣在建水中因爲名有山多鐘乳及石英開煙采影潤逹風雨又猛陵縣西接永平安析縣也山榮翠雨故周書王防篇曰蒼梧翠羽亦出於交趾又新寧縣西接臨賀富川二縣有獨足鳥喙腳皆赤藻縟相煇又遂城縣有夫任山有巨人迹文理明朗在山頂長三尺六寸山之東有銀穴俚人常采錬沙成銀又廣寧故鄕去郡東防流有金鳥翰如玉喙腳如金蹏曰商羊水之神也又思安縣去郡防流七百里北接廣信縣隔大江有石井泉源騰湧注而不竭又多苦竹竹醜苦也有黃苦竹白苦竹東越謂之髙苦竹也

又安析縣【闕】

突波羅樹生絕石懸崖性至堅白壅腫盤結堪爲器焉籠都縣刺史陸徽所立有巨石四面峻崄俚人謂之乳石以爲名西北二百里又有孫皓分州立石之處又丹城縣西南有銅山有銅湖有硃砂銅【闕】

銀也又膋石縣生膋石因以爲名今冷石也古人鑿之爲器用故號爲五侯石

太平寰宇記卷一百六十四

欽定四庫全書

太平寰宇記卷一百六十五

宋樂史撰

嶺南道九

郁林州領廢牢黨平琴三州

郁林州郁林郡今理石南縣秦爲桂林郡漢攺爲郁林郡後周漢亦同梁置定州又攺爲南定州隋平陳攺爲尹州煬帝初爲郁州尋攺爲郁郡隋末廢唐麟徳三年分貴容二州置郁州幹封元年攺爲郁林領石南興徳郁平等縣天寶元年攺爲郁林郡乾元元年復爲郁林州皇朝開寶五年並郁平興徳兩縣入興業縣爲州治七年又並牢州之定川巖川二縣入南流縣又並黨州之容山懷義撫康善勞四縣入南流縣來屬郁林州

郁林州元領縣六

今二

興業

南流

二縣舊廢

石南

潭粟

二縣新廢

郁平

興徳

廢牢州元領縣二

定川

巖川並並入南流

廢黨州元領縣四

容山

懷義

撫康

善勞並並入南流州境

東西九十里南北一百三十六里

四至八到

東北至東京六千一百里南至【闕】

東北至西京六千五百里北至長安取象桂州路六千六百里北至貴州九十二里東至容州一百五十里不通水路西南至【闕】

南至容州陸川縣八十里西至太平軍石康縣地名土竇分界五十里東南【闕】

東南至舊牢州九十里西南至太平軍永鄕界

六十里西北至貴州八十九里東北至容州四十里東南至容州【闕】

戶

郁林州唐開元戶一千九百一十七口九千六百九十七

廢牢州唐開元戶一千六百四十一口一萬一千七百五十二

廢黨州唐開元戶一千三百口七千四百皇朝二縣管戶

郁林州風俗與廢牢州同

夷人居山谷食用手搏酒名都林合糟共飲夜泊以縱淫死則打鼓助哀孝子尢恐悲泣刻木契焉廢黨州風俗

古黨洞夷人索婦必令媒引女家自送相見後卽放女歸家任其野合胎後方還前生之子例非已【闕】女以烏色相間爲裙用緋黔裳下或腰領處爲冶艶男椎髻女散髮徒跣吹笙巢居夜泊

土產

貢布

興業縣舊二鄕今四鄕本石南縣地唐幹封元年置今爲州理所廢石南縣漢郁林郡之地梁置定州陳置石南郡隋攺爲縣初置於此廢潭粟縣已上二縣舊廢郁平縣隋爲縣屬貴州後廢興徳縣唐武徳四年分郁林置已上二縣皇朝開寶七年並入興業縣北斗山在州西北一十里東斗山在州東北一十二里

南流縣東南九十里舊三鄕今四鄕唐武徳四年析容州北流縣置屬容州貞觀十一年攺智州爲牢州以縣來屬皇朝徙於定州水口爲理廢牢州本定州郡理南流縣秦爲象郡地二漢屬日南郡吳省晉平吳復置宋分置南流郡齊梁爲定州郡隋屬合浦郡唐武徳二年於今夷州義全縣置義州五年攺爲智州貞觀十二年攺爲牢州以牢石爲名天寶元年攺爲定川郡乾元元年復爲牢州本屬郡徼外蠻夷地漢牂牱郡地廢定川縣在廢州西北四十五里廢巖川縣已上二縣是貞觀十一年分南流縣置皇朝開寶七年同廢入南流牢石髙四十丈周圍二十里州因此爲名馬援營平烏石獸頭石已上皆郡界之山名廢黨州本寧仁郡理善勞縣卽古西甌所居秦置桂林郡漢爲郁林郡唐置黨州或爲寧仁郡與平琴州同土俗西至平琴治所二十里建中二年廢平琴州入理容山縣其善勞縣在容山縣東二十里廢善牢縣舊黨州之理所廢撫安縣在廢州東十五里廢容山縣曾爲黨州之治所廢懷義縣在舊州西北二十里已上四縣與州同置皇朝開寶七年同廢入牢州南流縣屬郁林州京觀徵古黨洞殺俘虜處大龍山山形似龍已上並廢黨州之事廢平琴州本平琴州理容山縣漢郁林郡地唐置平琴州建中十二年並入黨州元領容山懷義二縣尙列於廢黨州其福陽古符二縣已絕基址舊長慶時管戶七百四十西至郁林州九十里東至黨州二十五里其蠶八熟多翡翠孔雀其地近海鮫魚狀如團扇口在腹中而方尾間有刺傷人甚毒皮裝刀靶鱷魚狀如鼉四足身長二丈齒如鋸口濶四尺食人爲窠生卵如鵞卵大死後骨已枯齒落更生朽盡乃止猩猩郡國志云封溪有猩猩如黃狗人面善言聲音如婦人蚺蛇長十丈以婦人衣投之則蟠牙六七寸辟不祥沈懷逺南越記云郁林郡地常多龍龍有聲音如踐空地又郁平縣有石井半甘半淡俗謂司命井井周給闔境也又南有石室洞開虛映凝潔其中有石人有石牀可容百許人坐北有山枕相望塵境亙寧越烏滸之氏防榔樹如椶櫚髙七八丈無柯枝上有十許葉正月結房一房二百餘子花甚香每生卽落一籜籜堪爲扇至五月熟大如雞子以海蠡殻燒作灰名曰蛤奔灰共扶畱藤葉和而嚼之香美除口气久食令人黒齒故南中有雕題黒齒之俗椰子樹如檳榔而髙大葉長二尺無陰陽結實一房生三十餘子如其殻中有肉如熊白味似胡桃內有漿汁淸如水甘如蜜飲之愈渇殻堪爲酒器皮堪縛船土人多種人面木春花夏實秋熟皮味甘酸實有核如胡桃兩邊似人面龍眼木實大如彈丸食之味甜也桄榔木似椶櫚心中有面益智子似防姜香如荳蔲犀牛有角在額上其鼻上又有一角食荊棘冬月掘地藏而出鼻辟不祥銅船郡國志云馬援造銅船濟海旣歸程安令沈於渚天晴水澄往往望見船樓上恆似有四寸水不知防十丈也一名越王船

賓州

賓州安城郡今理嶺方縣古越地秦桂林郡也漢攺桂林爲郁林又爲郁林郡之地屬嶺方縣自漢迄隋並無嶺方縣地唐貞觀五年析南方州之嶺方思幹瑯琊三縣南尹州之安城凡四縣置賓州十二年省思幹縣天寶元年攺爲安城郡至徳二年攺爲嶺方郡乾元元年復爲賓州皇朝開寶六年州廢省瑯琊保城二縣入嶺方一縣隸容州當年復置賓州從本部民之所請也

元領縣二

今一

嶺方

二縣廢

瑯琊

保城

州境

東西【闕】南北【闕】

四至八到

東北至東京五千里西至【闕】

東北至西京五千五百三十五里北至長安五千五百一十五里西北至澄州八十八里通典云

【闕】

南至淳州二百五十里東至貴州潮水縣界九十七里東北至嚴州一百九十里東北至象州三百二十里北至象州武化縣馬嶺爲界一百里東至貴州二百二十五里

戶

唐開元戶一千九百八十六皇朝戶主客五百四十七

風俗

嶺外邑居猶有冕之風其姓陸者績之遺嗣尙有銀章靑緺銅虎符鄕宗重之皆云績物也說文云緺靑綬也其俗有禮防擊皮鼓吹葫蘆笙以爲樂

人物無

土產

貢藤桌生思磨竹思禮虫郡國志云形如蟬新美可食如蠶種著艸葉中得其子則母飛來就謂之靑鳬束晢云靑鳬可以還錢或云靑蚨又有錦鳥似鵲而大又有丹翠焉

嶺方縣七鄕漢舊縣屬郁林郡武徳四年屬方州貞觀五年攺爲賓州廢瑯琊縣在州東二十里唐武徳四年析嶺方縣置廢保城縣在州東八十里梁置安城縣於此唐至徳二年攺爲保城縣已上二縣皇朝並入嶺方縣

澄州

澄州賀水郡今理上林縣漢郁林郡嶺方縣地唐武徳四年蕭銑置南方州領無虞瑯琊思幹上林止戈賀水嶺方七縣貞觀五年以上林止戈瑯琊嶺方屬賓州八年攺南方州爲澄州天寶元年攺爲賀水郡乾元元年復爲澄州皇朝開寶六年並爲上林一縣屬邕州當州復置從本部民之所請也

元領縣四

今一

上林

三縣廢

止戈無虞賀水已上並上林

州境

東西【闕】

南北【闕】

四至八到

東至東京四千里東至西京四千六百九十里北至長安五千六百三十五里東至賓州一百六十五里東南至賓州八十八里西南至邕州二百四十里東至嚴州二百二十六里西北至泰山四百三十五里

戶

唐開元一千八百二十皇朝戶【闕】

風俗

與栁州同

人物無

土產

貢金銀

上林縣三鄕州理所漢領方縣地唐武徳四年析置上林縣廢止戈縣在州西八十里本漢領方縣地廢無虞縣在州東三十七里唐武徳四年析柳州馬平縣置已上三縣皇朝並入上林博邪山羅冨山賀水武齊水吉東水已上皆郡邑之山水也

象州

象州象郡今理武化縣秦屬桂林郡地二漢屬郁林郡地吳又分置桂林郡晉宋齊皆因之隋平陳置象州因象山以爲名煬帝廢州爲始安郡之桂林縣唐武徳四年平蕭銑復置象州領陽壽西寧桂林武仙五徳五縣貞觀十五年省西寧縣割廢晏州之武化長風來屬天寶元年攺爲象山郡乾元元年復爲象州皇朝開寶元年廢嚴州並歸化縣入來賓縣屬象州

象州元領縣三

陽壽

武化

武先

廢嚴州元領縣二

今一

來賓割屬象州

一縣廢

歸化並入來賓

州境

東西四百二十七里南北二百五十七里

四至八到

東北至南京四千二百六十里東至【闕】

北至西京四千六百八十五里北至長安五千九百二十五里東至龔州二百六十五里不通馬西至栁州馬平縣二十七里南至貴州三百里北至栁州象縣一百六十里東南至潯州桂平縣一百五十里西南澄州界二百一十七里東北至西唐州一百九十里西北至栁州二百里

象州唐開元戶五千五百

廢嚴州唐開元戶一千八百五十九皇朝戶主一千一百三十四客一千三百六十

風俗

與繡州同

姓氏

【闕】

土產

有古紵俚人以爲布書云島夷卉服此也人面子樹葉似龍眼而長

陽壽縣舊二鄕今四鄕漢中畱縣也屬郁林郡又攺爲桂林郡隋攺名象州仍攺中畱爲桂林縣唐武徳四年攺爲武徳縣於縣界置象州貞觀中移州於武化天寶元年八月攺武徳爲陽壽大歷十一年復移州歸壽陽卽今理

武化縣東六十里舊四鄕今二鄕漢潭中縣地屬郁林郡隋置建陵縣屬桂林唐武徳四年析建陵置武化縣屬晏州貞觀十二年廢晏州來屬仍自武徳縣移象州於縣置非秦之象郡秦之象郡今之合浦縣也大歷十一年移州歸壽樂宜舊城程郎水一名思傍水在邑界

武仙縣東北九十里舊五鄕唐武徳四年析桂林置仙人山嶺表錄云象州武仙縣舊有神仙集眾髙山羽駕時如建州武夷山皆有仙人換骨函存象山在州城西岸去城五里髙四十丈其形如象因山得名銅鼓瀨又有銅鼓山在郡東界淣淣溪雜夷山居之所風母獸似猿無尾眼赤見人則低頭藏面如似有罪輒向人叩頭打死人開其口向風便生異物志云謂之平猴鼠獸長四尺馬蹄牛尾如猿有兩乳其聲如嬰兒一母惟一子其溺地一瀝成一鼠出則歲災苦姑鳥聲如人音多懷愴淒異物志云謂苦姑鳥懶婦獸異物志云昔有懶婦織於機中常睡其姑以杼打之恚死今背上猶有杼文瘡痕大者得膏三四斛若用照書及紡織則暗若以防眾賔歌舞則明

來賓縣西一百五十里舊二十四鄕今二鄕元屬嚴州並歸化入來賓縣屬象州防牱水郡國志云嚴州州門有長水深八丈從防牱河下廢嚴州荊州禹貢之域漢武帝平南越卽象郡之地也歷晉宋齊梁不攺後爲獠所置唐幹封三年詔致生獠置嚴州及三縣地在嚴岡之側因爲名天寶元年攺爲修徳郡乾元元年復爲嚴州廢歸化縣與州同置亦同廢

太平寰宇記卷一百六十五

欽定四庫全書

太平寰宇記卷一百六十六

宋樂史

嶺南道十

融州

融州融水郡今理融水縣隋始安郡之義熈縣唐武徳四年平蕭銑置融州復開皇舊名領義熈臨牂黃水安修四縣六年攺義熈爲融水貞觀十三年省安修入臨牂天寶元年攺爲融水郡乾元元年復爲融州

元領縣二今三一

融水武陽羅城新割到沛溪

州境

東西三百六十二里南北九百三十七里

四至八到

東北至東京四千七十二里東北至西京四千四百七十里北至長安取桂州路五千二百七十里東至栁州洛容縣界三百一十里西至宜州東零縣界二百里南至栁州二百三十里北至敍州一千六百里以郎溪縣分界水路處只三百八十五里東南至栁州龍城縣一百五十里東北至桂州古縣界一百里西北至古州水路八百九十里西南至栁州三百五十里

戶

唐開元戶一千三百三十三皇朝戶主一千八百客七百一十八

風俗

與栁州同

姓氏

【闕】

人物無

土產

貢金桂心薴密布

融水縣舊二鄕今無鄕管七里本漢潭中縣地宋永嘉七年置齊興縣唐武徳六年攺爲融水縣融水在州北六百里連接敍州郎溪縣界潯水溪源出敍州西界潭江出黃水縣西北當麗山

武陽縣西南八十里三鄕今無鄕管八里舊黃水臨牂二縣隋開皇十九年析融水縣置後並合爲武陽縣古黎山在州【闕】一百一十里連宜州界古溪水出其

下武陽水在縣東南流一百里防潯溪經柳州羅州縣西南九十里無鄕管七里皇朝開寶五年割到圖經上不言州

沛溪西北一百八十里本融水縣沛溪洞以其偏逺輸賦甚逺因置以便於民

管羈縻州一

樂善州在州西北一百五十里皇朝雍熈二年歸化邕州朗寧郡今理宣化縣古南越地秦爲桂林郡地漢攺桂林爲郁林郡又爲郁林之領方縣地晉置晉興郡隋開皇初廢郡爲宣化縣屬簡州大業三年州廢以

縣屬郁林郡唐武徳四年於此置南晉州領宣化貞觀六年攺爲邕州近邕溪因名幹封二年置

都督府天寶元年攺爲朗寧郡乾元元年復爲邕州長慶二年以南安經略副使崔【闕】爲刺史充本州經略等使自此邕州獨置經略使其州邊在郁江者先居一岸每年秋夏江水泛溢郭色沈溺景雲中司馬呂仁髙於南岸引開小水若有泛溢分流而過不沒人家今百姓兩岸分居晉天福七年攺爲誠州以避廟諱漢初復舊皇朝平廣南後開寶五年廢朗寧封陵思籠三縣入宣化武緣如和三縣至太平興國二年邕州上年管內江左谿峒源州狀稱廣源武勒南源西農萬涯覆和溫弄等州古拂八耽二峒計十處首領乞依匕源州例歸屬當州輪納租稅朝廷因授首領官今爲建武軍節度

元領縣八今五

宣化樂昌武緣如和上林

三縣廢

朗寜入宣化思籠入如和封陵入武緣

州境

東西八百八十里南北三百七里

四至八到

北至東京五千里北至西京五千三百二十七里東水路至舊巒山三百四十二里西水路至舊田山六百四十二里南至舊瀼州二百八十里北至舊澄州二百七十六里東南陸路至欽州三百二十五里西南至田州六百四十二里西北陸路至思州四百九十二里東北至賓州二百五十七里

戶

唐開元戶二千八百九十皇朝戶主客五千九百五十

風俗

今鄕村皆戴白頭巾邕州圖經云俗恡嗇澆薄內險外蠢椎髻跣足尙雞卜及卯卜提防【注】音已○俚獠有四色語各別譯而方通也又在州晉城縣蠻渠嵗時於石溪口通商有馬防說文曰馬防今之獠布以竹灰爲鹽不事五味

人物無

土產

薴蔴蚺蛇膽越鳥飛生鳥荔枝桄榔橄防子木威鼓公邕州有鼓公大如犬而色白黒鵲姑有靑鵲如雞卽鵲姑飛虫博物志云晉興郡有飛虫大如麥或云有甲常伺病者居舎上侯人气絕便入食之𨿽撲殺不止如風雨之至肉盡便去貧者或殯殮不時皆受此虫惡梓木有力者以梓木板掩之兼用爲噐虫不復近也桂林寧浦二郡亦有之懶婦獸南越志云晉城縣有懶婦獸古有織女睡機上其姑怒之遂忿赴水姑遂以杼投其背化爲此獸今背上有文如杼形也大者可得脂三斛燃之照紡織卽暗照作歌舞卽明嬾之性化而不革

宣化縣五鄕今州所理漢領方縣地屬郁林郡秦爲桂林郡地驩水在縣北本防牱河俗呼郁林江卽駱越水也亦名溫水古駱越地

樂昌縣東北六十里二鄕本晉之晉興郡隋攺爲縣皇朝開寶五年攺爲樂昌縣南越志云晉興縣泉源與寧建都興二郡分境陶侃旣開此郡貢賦由是日盛有陶侃碑

武緣縣東北六十里元二鄕隋廢唐武徳五年復置如和縣西南九十里十二鄕開溪洞漸置

上林縣北二百七十六里十二鄕廢朗寧縣在州西北八十里廢思籠縣在州西南三百里廢封陵縣在州東一百里都茗山在縣西六十里其山出茶土人食之因呼爲都茗山思玉山在府東六十里其山有石似玉名爲思玉山一橫山在府西四百里周圍五百里其山橫絕江河呼一橫山都籠山在府西北九十里周回二百四十里連大山石壁內平外崄號爲都籠山左水源從籠州出六百里流入郁江武離水在府西源出上思州五百八十里西流入左江右水源出西北田州流入郁江羅陸水在府西二百里水源出文身野老北流入於左江渭籠水在府西源從左右出澄洲止戈縣南入左江郁江在府西源從左右江入郁州水流百里入府城三百四十二里流入蠻橫貴龔梧封康端廣等一十一州入於南海如和水在府西南五十里源出如和縣並架爲陂邕水在府西水六十里北流入郁水源出欽州安水縣小武緣水在府東一百九十里如離水在府東四十五里南流而入可邏水並架爲陂都轄水在府東北六十里水南流入可邏水並架爲陂元有大石髙二丈遙見巍峩連延數里可邏水在府東八十七里源出刲陵山大山南流入郁水大武緣水在府一百八十三里源出濵州界東入流郁江

已上邕州所管山水

管羈縻州

瀼州在邕府南陸路二百八十二里管縣四鄕九左州在西水路三百里管縣五鄕十

思誠州在西陸路四百五十里管縣三鄕十

田州在西北水路五百五十里管縣三鄕五

歸樂州在西北水路七百二十三里管縣七鄕九龍州在西北水路八百二十二甲管縣七鄕二

右六州羈縻州先屬桂府景云元年割入邕州

潭州在西水路三百五里管縣四

石西州在西水路一千二百里管縣七

七源州在西水路二千六十五里管縣五

思恩州在西陸路四百九十里管縣四

右四州陷漏不屬都督檢校戶口旣多景龍二年十月勅邕州置都督府管上件州卓牌

鶼州在西北陸路一千二百里管縣七

右件州屬桂管爲近邕州西北逺屬桂州不便司馬呂仁髙奏景云二年勅屬邕州

左州思誠州譚州渡州籠州七源州思明州石西州上思州思瑯州思恩州波州員州

已上左江道

思恩州鶼州歸樂州思剛州武峩州萬徳州倫州昆明州婪鳳州侯唐州歸恩州蕃州萬承州功饒州歸誠州武龍州田州

已上右江道

右件並是羈縻作牌州承前先無朝貢州縣城隍不置立司馬呂仁髙唐先天二年奏奉勅差副使韋道貞滕崇黃居左等巡諭勸築城隍其州百姓悉是雕題鑿齒畫面文身並有赤裩生獠提防相雜承其勸諭應時修築自後毀壞不復重修

貴州懷澤郡今理郁林縣虞舜曁周並爲荒裔秦並天下略定越立桂林郡以謫人徙之輿地誌云故西甌駱越之地秦𨿽立郡乃有甌駱之名漢志武帝元鼎六年攺秦桂林郡爲郁林郡輿地誌云梁武帝以郁林郡爲桂州後割桂州之郁林寧浦二郡立定州後攺爲南定州隋開皇九年平陳十年罷南定州爲尹州唐武徳四年平蕭銑置南尹州總管府管南尹南晉南簡南方白藤容越繡九州南尹州領郁林馬領安城郁平石南桂平嶺山興徳潮水懷澤十一縣五年以桂平屬鷰州嶺山屬橫州貞觀五年以安城屬賔州七年罷都督九年攺南尹爲桂州天寶元年攺爲懷澤郡乾元元年復爲貴州

元領縣四

今一

郁平

三縣廢

懷澤

潮水

義山

州境

東西一百五十里南北一百二十里

四至八到

北至東京五千里西北至西京五千四百里西北至長安五千八百九十里東至潯州一百二十五里船行下水三日之程西至橫州一百五里船行下水四日之程南至郁林州一百六十里無水路北至象州二百五十里水路轉潯州卻是上水八日之程東南至容州普寜縣一百五十里無水路西南至康州石康縣二百五十里無水路東北至象州武仙縣一百四十里水路轉潯州卻是上水計六日之程西北至嚴州來賓縣二百六十里水路轉潯州上水計一十二日之程

戶

唐開元戶三千二十六皇朝戶主客共五百一十四

風俗

風俗多何滕黃陸等姓以水田爲業不事桑生以唱歌爲樂死以木鼔助喪又郡連山數百里有里人皆以烏滸諸夷率同一姓男女同川而浴生首子卽食之云宜弟居止接近塟同一坆謂之合骨非有戚屬大墓至百餘棺凡合管者則去婚異穴則聘女旣嫁便缺去前一齒

姓氏

【闕】

人物無

土產

葵山多葵葉堪爲笠金銀鈆作貢右貝布古貢

郁平縣元四鄕今三鄕漢廣郁地屬郁林郡古西甌越駱所居漢谷永爲郁林太守防烏滸人十萬開置七縣此郁林縣也在郁江之西廢懷澤縣在州南一百五十里宋廢唐武徳四年又置廢潮水在縣州【闕】五十里唐武徳四年分郁林縣置廢義山縣在州北八十里唐末置已上三縣皇朝開寶五年廢入郁林縣馬嶺山南中志云矯多虺其毒殺人有冷石可以治之屑屑著瘡內卽活烏滸夷異物志云烏滸南蠻之別名巢居鼻飲射翠取毛割蚌求珠爲業無親戚重寶貨賣子以接衣食若有賔客易子而烹之泥牛郡有銅池周十數丈下有石牛時出泥間旱歲殺牛祈雨以血和泥置石牛背上祈畢便雨泥盡則晴以爲常藕細布一號郁林布比蜀黃潤古稱云筩中黃潤一端數金淮南子云弱緆細布也漢書云白越卽此布也銅符俚人滕氏有竹使銅虎符傳云漢朝所假至今存顯朝岡孫權統事陸績爲奏曹掾以直道見憚出爲郁林太守加偏將軍績意在儒雅𨿽有軍事而著述不輟每造此岡制渾天圖司命井半甘半淡潛通江波冬夏常盈盡境之人用以日給按其井水竭卽土人疫稼穡不登以爲候提石山龍石山石室山溫水香溪水羅舎溪水馬度山一名馬嶺山已上皆郡之山水

橫州寧浦郡今理寧浦縣古越地秦象郡地漢爲合浦郡之髙涼縣地髙涼縣今在髙涼州界吳錄云吳以合浦北郡爲寧浦郡廣州記云吳分郁林郡置隋開皇十年廢寧浦簡陽二郡仍於此置簡州十六年又攺簡州爲緣州煬帝初廢以地屬郁林郡之寧浦縣唐武徳四年置簡州領寧浦樂山防澤淳風嶺山五縣六年攺爲南簡州貞觀八年攺爲橫州以橫槎爲名天寶元年攺爲寧浦郡乾元元年攺爲橫州浦皇朝開寶五年並淳風樂山嶺山三縣八寧浦縣又廣蠻州武羅靈竹二縣入永定一縣當州

橫州領縣四

今一

寧浦

三縣廢

崇化樂山嶺山已上三縣並入寧浦

廢巒州元領縣三今一

永定

二縣廢

武羅靈竹已上二縣並入永安

州境

東西二百四十五里南北二百五十里

四至八到

北至東京四千二百一十里北至西京四千四百五里北至長安五千一百三十五里西至邕州界二百二十里東至貴州界八十里至廣州一千一百一十五里南至欽州界一百二十里北至賓州抵大山無路約二百六十里東南至大江五十步西北至賓州一百五十三里西南至欽州一百七十五里東北至貴州一百三十五里戶

橫州唐開元戶一千九百二十一

廢巒州唐開元戶七百七十皇朝管二縣戶一百五十九

風俗

三梁故縣烏滸所巢

姓氏

【闕】

人物無

土產

金

寜浦縣去州一百六十四步舊五鄕今三鄕漢廣郁縣也隋煬帝置寜浦縣屬郁林郡唐武徳復置橫州縣來屬廢從化縣在州東北九十里漢廣縣地唐初置淳風縣貞永元年十月以犯憲宗廟諱攺爲從化縣廢樂山縣在州南一百七十六里水路八十里漢髙涼縣地隋置樂山縣廢領山縣在州西一百里此縣見貞元錄已上三縣皇朝開寶五年並入寧浦縣南越志云寧浦地名金城寧洲名宷降去蜀二

千里號曰中蜀烏巒在州東八十里烏巒所居簡陽嶠在郡界蘇摩嶠董奉死後人見於此鳴石山山海經雲長石之山洪水出焉山多鳴石

卽此也

永定縣西七十里舊二鄕今三鄕元屬巒州與州同置廢巒州今永定縣理是也本永定郡秦桂林郡地唐武徳四年置淳州天寶元年攺爲永定郡乾元元年復爲淳州永貞元年避廟諱攺爲巒州以郡最多山巒爲稱廢武羅縣在州西北七十里廢靈竹縣在舊州東九十二里縣與州同置皇朝開寶五年與州同廢並入永定縣卻屬橫州

田州唐貞元時已廢

田州橫山郡今理都救縣土地與邕州同唐開元中置天寶元年攺爲橫山村乾元元年復爲田州

元領縣五

都救惠往一鄕武籠一鄕橫山一鄕如賴已上五縣與州仝置

戶

四千一百六十八

山州唐貞元時已廢

山州龍池郡今理龍池縣土地與嚴州同唐開元中置天寶元年攺爲龍池郡乾元元年復爲山州

元領縣二

龍池盆山已上二縣與州同置

戶

一千三百二十

已上二州屬邕州都督

太平寰宇記卷一百六十六﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷一百六十七

宋樂史撰

嶺南道十一

容州

容州普寧郡今理北流縣古越地秦屬象州二漢屬合浦郡宋泰始七年分合浦縣於此立南流郡有陳紹伯僭稱王尋平復爲郡歷齊梁陳不攺隋廢郡又爲合浦永平二縣地唐武徳四年平蕭銑於今州東北置銅州領北流豪石巖昌渭龍南流陵城普寧新安八縣貞觀八年攺爲容州以州西容川爲名十一年省新安開元中升爲都督府天寶元年攺爲普寧郡乾元元年復爲容州都督府仍舊置防禦經略招討等使以刺史領之兼經略軍使皇朝開寶五年並欣道渭龍二縣入普寧陵城入北流縣仍廢繡禺順三州地並入容州仍攺爲寧逺縣軍節度

元領縣六

今三

北流普寧陸川

三縣廢

欣道入普寧渭龍入普寧陵城入北流

廢繡州元領縣三

廢常林廢阿林廢羅綉

已上廢入普寧等縣

廢禺州元領縣四

廢峩石廢溫水廢羅辧廢扶菜

已上廢入普寧等縣

廢順州元領縣二

廢龍豪廢南河

已上並入普寧等縣

州境

東西【闕】

南北【闕】

四至八到

東北至東京五千六十里東北至西京五千四百八十里北取藤州路至長安五千九百一十里東至藤州路二百五十九里西至竇州二百里西至禺州一百八十里北至龔州二百里東北至藤州陸路二百一十里水路三百二十里西南至牢州一百二十里西北至黨州一百五十里東北至南儀州九十里

戶

容州唐開元戶二千廢綉州唐開元戶六百六十一廢禺州唐開元戶五百二十廢順州唐開元戶五百九皇朝戶主都管二千九百二十二丁此州供丁不供戶

風俗

十道志云獠人雜居鼻飲跣足好吹葫蘆笙繋銅鼓習射弓弩無桑緝蕉葛以爲布不習文學呼市爲壚五日一集人惟剛悍重死輕生郡國志云此地多瘴气春謂靑艸瘴秋爲黃瘴瘴江水卽馬援云仰視飛鳶跕跕落水中卽此地也

土產

朱砂水銀竹子布蕉布皮竹茶茶經云容州黃家洞有竹茶葉如嫩竹土人作飲甚甘美膋石輿地誌雲南人謂滑石爲膋石也土人皆以膋石燒爲器用以烹魚鮭亦號爲五侯燋石火爛則可兩三熟

北流縣舊六鄕今二鄕州所理漢合浦縣地隋置北流縣在亷州界門闗在北流縣南三十里有兩石相對其間濶三十步俗號門闗漢伏波將軍馬援討林邑蠻路由於此立碑石尙在晉時趨交趾皆由此闗其南尢多瘴癘去者罕得生諺云門闗十人去九不還唐宰相李徳裕貶崖州日經此闗因賦詩云一去一萬里千去千不還崖州在何處生度門闗

普寧縣舊五鄕今三鄕隋置

陸川縣西南九十里元二鄕按通典作樂竇縣廢渭龍縣在州東十里唐武徳四年析普寧縣置廢欣道縣在州東六十里唐置已上二縣皇朝並入普寧廢龍城縣在西三十八里武徳四年析北流縣置皇朝並入北流容山其山迥濶無所不容故曰容山牛山其山有石如牛昆侖水水中有石似昆侖銅石山上有銅湖出硃砂水銀新婦石有石如婦人狀金溪水中常出金石侯石羅漢溪皆在邑界廢繡州本常林郡地隋開皇十年以阿林縣屬尹州大業二年攺尹州爲欝林唐武徳四年析貴州之郁平縣置林州領常林阿林皇化歸誠綉羅盧越等縣六年攺爲繡州貞觀六年省歸誠盧越二縣七年以皇化屬潯州天寶元年攺爲常林郡乾元元年復爲繡州皇朝開寶六年州與縣俱廢入容州其州元有俚獠三種言語不仝偶月爲婚不知禮節廢常林縣本漢阿林縣地唐武徳四年置常林郡縣屬林州貞觀六年省歸誠縣入常林縣仍移理廢歸誠縣故城盧越水亦名靈溪水在邑界廢阿林縣在廢州東北五十里本漢舊縣元屬郁林郡白石山色潔白四面懸絕上有飛泉瀑布下有勾芒木可以爲布俚人砍之新條更生取皮績以爲布廢羅綉城在廢州東六十四里唐武徳四年析阿林縣置石袍山山多竹木蔥翠如袍山有肉翅虎下山食人食訖卽飛還絕巖鸖洞山山有野鶴廢禺州本溫水郡理峩石縣故越地婺女之分野秦屬象郡地隋合浦郡之定川縣唐武徳四年置南巖州領南昌定川陸川思誠溫水巖川六縣治南昌縣貞觀六年移治定川八年攺爲潘州仍廢思誠縣總章元年攺爲東峩州移治峩石縣二年攺爲禺州以番禺地爲名其州有三梁烏滸之民天寶元年攺爲溫水郡乾元元年復爲禺州皇朝開寶元年州與縣俱廢入容州廢峩石縣本秦象郡地晉巖昌郡之地邊邑爲禺州之所治也廢溫水縣唐武徳四年析南昌置廢羅辯縣在舊

州西南一百里本隋髙涼郡唐武徳四年置名陸川貞元中攺爲羅辯縣扶菜縣在舊州東南八十里唐武徳四年置石印郡國志云禺州石印似印形石文如篆金山昔人藏金之處帽山山形似帽故也石湖不邏饒山山多韶石果味如荔枝里人謂之不邏饒鳴石山郡國志云董奉死人見於鳴石之山山海經雲長石之山洪水出焉山多鳴石卽此也三梁故縣烏滸所巢俗云三梁烏滸卽此地也毒霧恆昏上饒瘴气峩石山似石嵯峩故也象石石似象故也已上皆禺州山水也廢順州本順義郡在白州北東皇朝開寶五年廢州與縣仍入容州廢龍豪縣在廢州之郭下廢南海縣在廢州四十里

化州陵水郡今理石龍縣古越地秦屬象郡漢合浦郡之髙涼縣地隋髙涼郡之石龍縣唐武徳五年置羅州六年移羅州於城石於舊所置南石州領石龍陵羅龍化羅辯慈防羅肥六縣貞觀九年攺南石州爲辯州省慈防羅肥二縣天寶元年攺爲陸水郡乾元元年復爲辯州州在陵羅二水之間皇朝太平興國五年攺爲化州廢陵羅龍化羅辯三縣但領石龍一縣並割到廢羅州之石城防江幹水零緑四縣爲吳川一縣入當州與石龍共二縣煎鹽納本州其廢防江幹水零緑三縣人戶煎鹽輸防州

化州元領縣

今一

石龍

三縣廢

陸羅龍化羅辯已上並入石龍

廢羅州元領縣五今一

吳川

四縣廢

石城防江幹水零緑已上並入吳川

州境

東西三百一里南北三百七十九里

四至八到

北至東京五千五百九里北至西京五千九百三十里西北至長安取恩州路六千四百九十里西至白山三百二十里南至淡州水灣雷界一百九十五里東至廣州一千一百四十四里北至髙州茂名縣界一百八十里東南至�州抵大海二百二十里西南至廢羅州一百三十里西北至佛子嶺與容州陸川縣分界一百六十里

戶

化州唐開元戶一百四十二廢羅州唐開元戶九十五皇朝都管戶六百四十四

風俗

夷俗悉是椎髻左袵漢書云荊人鬼話

土產

煎鹽采珠廢羅州出孔雀鸚鵡防水吳川中多益智子

石龍縣二鄕今四鄕州所理漢髙涼縣地屬合浦郡唐武徳五年屬羅州六年攺爲辯州石龍岡在州西南三里上有石髙六尺周圍六丈左邊有文似龍形其江卽鼎之見者廢陵羅縣在州北一百二十里漢髙涼縣地唐武徳五年置羅州六年攺爲南石州卽此縣也羅水在縣西北源從禺州來南至會陵陵水從禺州扶菜縣界流入會羅水二水相合爲羅陵水廢羅辯縣漢髙涼縣地唐武徳五年分置廢龍化縣漢髙涼縣地唐武徳五年分置已上三縣皇朝開寶五年廢入石龍縣韶山龍化水在羅之邑界

吳川縣南一百十里今三鄕本漢髙涼縣地隋屬羅州皇朝割入化州吳川在縣西水中有三川石又有孱州在海中洞雷水在縣東一百七十步無水源隨潮上下廢羅州在縣西北一百一十里本招義郡理石城縣秦屬象州二漢屬合浦郡宋元嘉三年鎭南將軍檀道濟巡撫於陵羅江口築造此城因置羅州如江爲名屬髙涼郡齊梁陳因之隋平陳郡廢而羅州如故帝初州廢其地屬髙涼郡唐武徳五年於石龍縣地復置羅州領石龍吳川陵羅龍化羅辯南河石城招義零緑慈防羅肥等十一縣六年移羅州於石城縣之舊所置南石州割石龍陵羅龍化羅辯慈防羅肥屬南石州天寶元年攺招義郡乾元元年復爲羅州皇朝太平興國五年州廢廢石城縣本合浦郡地宋將檀道濟於陵羅江口築石城因置羅州屬髙涼郡梁陳復置羅州隋廢州入髙涼郡唐復置羅州於縣廢防江縣本漢髙涼縣地唐武徳五年析石龍縣置廢零緑縣在廢羅州西南一百二十里本漢髙涼縣地唐武徳五年析置零烈水在廢縣南三十里源從防江流入海廢幹水縣在廢羅州西七十三里本髙涼縣地按南越志云招義縣昔流人營也義熙元年立縣爲後廢唐再置本名招義攺爲幹水皇朝太平興國五年廢入吳川縣幹水在縣西二百步從防州大防縣界來合防江

招義山在廢縣西北二里圖經云昔有譚氏招義於此山聚會以討儋耳因此得名

白州南昌郡今理博白縣古越地秦略取陸梁地置象郡今州卽此地也漢爲合浦縣地唐武徳四年平蕭銑於此置南州領博白郎平周羅龍豪良建寧六縣攺爲白州貞觀十二年省郎平淳良二縣天寶元年攺爲南昌郡乾元元年復爲白州

元領縣四

今二

博白

三縣廢入博白縣

建寧周羅南昌舊白潘州割到

州境

東西二百七十里南北一百五十里

四至八到

東北至東京五千四百里東至西京五千九百一十五里北至長安六千九百七十五里東至化州三百里東至羅州二百二十里西至太平軍石康縣界一百二十里東至郁林州南流縣三十里東北至順州七十五里西南至防州二百三十里東南至化州防江縣界一百三十里西北至郁林州南流界三十里

戶

唐開元戶二千五百皇朝戶主客一千四百九十一風俗

俗重卜吉凶取決於雞脾漢書郊祀志云赴巫雞卜也建寧縣有三種獠�臺臺人稍夏人�人婦人偏襜皆露人縵�半股並椎髻與諸獠異焉土產

眞珠

博白縣舊一鄕今三鄕州所理唐武徳四年析合浦縣地置博白縣以博白江爲名博白山在邑界廢建寧縣在縣西唐武徳四年析合浦縣置貞觀十二年省淳良縣入廢周羅縣在縣東九十里武徳四年析金寧縣置周羅山周羅水皆在縣界廢南昌縣在縣北九里舊縣在潘州後割來屬盤龍洞房山在舊縣界已上三縣皇朝開寶六年並入博白縣緑珠江嶺表錄云白州界又有一水出自雙角山合容州江呼爲緑珠江亦猶歸州有昭君村蓋取美人生處爲名矣緑珠井嶺表錄云緑珠井在白州雙角山下昔梁氏之女有容貌石季倫爲交趾采訪使以眞珠三斛置之梁氏之居舊井今已塞焉大荒山山上池中有婢妾魚大如楯兩翼及臍下有三條似練帶長四尺搖動有光宴王山越王宴處

欽州寧越郡今理靈山縣本合浦縣地隋寧越郡唐武徳四年平蕭銑攺爲欽州總管府管一州領欽江安京南賔遵化內亭五縣五年置如和縣其年置玉州南亭州並欽府以內亭遵化二縣屬亭州貞觀元年罷都督府二年廢玉州以安海海平並廢亭州以內亭遵化並來屬十年省海平縣天寶元年攺爲寧越郡乾元元年復爲欽州皇朝開寶六年廢遵化欽江內亭等三縣入靈山縣

元領縣七

今二

靈山保京

三縣新廢

遵化欽江內亭

二縣舊廢

安海南賔

州境

東西【闕】

南北【闕】

四至八到

北至東京五千四百里北至西京五千八百二十里北至長安取橫貴象州路六千六百六十里東至廣州三百三十里西至瀼州五百八十里南至大海一百三十里北至橫州三百一十里東北至陸川七百四十里東南至防州七百里東北至貴州四百六十里

戶

唐開元戶二千七百皇朝戶主客共二千八百四十七

風俗

今鄕村人皆戴白頭巾又別有夷人名髙梁人不種田入海捕魚爲業婚嫁不避同姓用臘月爲嵗俚人不解言語交肱椎髻食用手摶水從鼻飲之也又有獠子巢居海曲每嵗一移椎髻鑿齒赤裩短褐專欲喫人得人一頭卽得多婦髙梁已下送塟皆撻鼓舂堂吹笙箭用藥箭

土產

有面桂二山出餘甘子一名庵羅果舊供

靈山縣舊二鄕漢合浦縣地舊在州北六十六里今爲州所理

保京縣西南七十里舊二鄕漢合浦縣地隋至安京縣唐至徳二年攺爲保京縣羅浮山在安京縣北十里俗云形勢似循州博羅浮山因以爲名武郎江經邑界廢欽江縣舊有州所理漢合浦縣地宋分置宋壽郡及宋壽縣隋攺爲欽州仍攺宋壽爲欽江欽江水出來田山自內亭縣東北自遵化流入廢遵化縣隋縣屬南亭州唐貞觀元年屬縣廢武牙山在邑界廢內亭縣隋縣因水爲名唐武徳五年於縣置南亭州貞觀元年州廢來屬靈伏山在邑界已上三縣廢廢入靈山縣廢安海縣漢驘僂縣地廢南賓縣漢合浦縣地已上二縣唐時廢

瀼州唐貞元時廢臨潭郡今理臨江縣隋大將軍劉方始開此路置鎭守尋廢不通貞觀十二年淸平公李節遣欽州首領寧師宋尋劉方故遣行達交趾開拓夷獠置瀼州州在郁林之西南交趾之東北界有瀼水以爲名天寶元年攺爲臨潭郡乾元元年復爲瀼州

元領縣四

臨江波零鵠山逺已上與州同置

四至八到

東至欽州六百三十里北至容州二百八十里戶

一千六百六十六

古州唐貞元時廢樂古郡今理樂古縣土地與瀼州仝置天寶元年攺爲樂古郡乾元元年復爲古州

元領縣三

樂古古書樂興

戶

二百六十五

樂古縣本臬預縣寶應元年攺爲樂古縣州所治古書樂興此二縣與州同置

已上二州元屬容州都督

太平寰宇記卷一百六十七

欽定四庫全書

太平寰宇記卷一百六十八

宋樂史撰

嶺南道十二

柳州

柳州龍城郡今理馬平縣漢爲桂林郡又爲郁林郡之潭中縣地隋開皇十八年攺潭中爲桂林縣卽象州桂林縣是此地隋末析爲始安郡之馬平縣唐武徳四年平蕭銑置昆州領馬平新平文安賀水歸徳五縣其年攺歸徳爲修徳攺文安爲樂沙仍加昆州爲南昆州八年以賀水屬澄州貞觀七年省樂沙入新平縣以龍州之龍城來屬八年攺南昆爲柳州九年置崖山縣十二年省新平入馬平天寶元年攺爲龍城郡乾元元年復爲柳州以州界柳嶺爲名郡國志云當柳星之下故曰柳州

元領縣五

馬平龍城象縣洛曹洛容

州境

東西【闕】

南北【闕】

四至八到

東北至東京四千一百六十里東北至西京五千六百里北至長安五千四百七十里東至桂州五百四十里東南至象州一百六十里南至貴州三百里南至羈縻歸化州二百四十里西南至田嚴州二百四十里西至宜州二百里北至桂州四百七十里北至融州陸路三百三十里水路三百八十里

戶

唐開元戶二千二百三十皇朝戶主八百四十八客二千八百六十二

風俗

土產

銀貢

馬平縣舊二鄕今三鄕所置州境漢中縣地屬欝林郡隋置馬平縣唐武徳中於縣置昆中又攺爲柳州羅池神廟在州百半里卽故刺史柳宗元也韓愈爲碑文事具於碑中仙人山在州西南山有石形如仙人潯江在州南三十步亦名柳江

龍城縣西北八十里舊四鄕今二鄕隋縣唐武徳四年置龍州領龍城柳嶺二縣貞觀七年廢州省柳嶺縣象縣東北六十五里舊一鄕今二鄕漢潭中縣地唐貞觀中置

洛曹縣西北一百七十里元一鄕舊洛村縣唐元和十三年觀察使奏洛村縣元置洛曹山請攺爲洛曹縣詔從之

洛容縣西北一百七十里元一鄕皆漢潭中縣地唐貞觀中置銅盤山破額山龍降山潭水賀水降巒山犀角山白露水落艷水已上並郡界

之山水此郡多大蟒若害人不聞哭聲則不去不死樹食之乃樹

宜州龍水郡今理龍水縣按郡同環州之地招降所置按投荒錄云宜州乃桂之屬郡州有河其水如桂之陽江水深岸陡形勢異於泉水故老流傳舊神龍所開郭邑名龍水此一郡見貞元錄卽不述創制年月通典與諸志不載按圖經云見管四縣一場又管羈縻十六州砂銀兩監數內溫水思順等十二州地理相近見管逐州山川四至戶口城縣河江古迹可得而觀其文蘭等四州最居偏僻有州縣且無廨宇所有賦租宜州差人徵催皇朝因之

元領縣四

一

龍水崖山東璽天河都感

州境

東西二百二十八里南北二百四十三里

四至八到

北至東京五千里西北至西京五千四百里西北至長安五千九百里東至柳州二百里南至芝芹州接澄州上林縣界一百三里西至冨仁監接南丹界二百一十里北至融州羅城鎭界一百四十里東北至桂州一千六百里

戶

舊戶圖籍不載皇朝戶主一千七百八十六客五百九十六

風俗

江山險峻人風獷戾常持兵甲以事戰爭皆左袵椎髻禮異俗殊以巖穴爲居止

土產

朱砂元不貢物出都落麻狹幅布

龍水縣州西三百步二鄕都龍山在縣北三十步天河縣二鄕元在州西八十里元和八年移於龍水縣古波裏在州北一百七十里已上四縣唐貞觀四年置龍徳山在縣西五里

都感場北六十里無鄕管二里出花布管羈縻溫泉等州十二州

溫泉州理溫泉縣在宜州東六十里

領二縣

溫泉縣無鄕管四里洛富縣西二十二里管二鄕四至

東至柳州龍城縣界二十里南至柳州馬平縣界二十里西至宜州崖州縣界三十里北至柳州洛曹縣界一十五里

戶

今管主客戶一百七十四

思順州理安寧縣在宜州東一百四十里

領縣二

安寧二鄕欽化西八里二鄕巖棲西三十五里二鄕

四至

東至柳州馬平縣界一十里南至歸化州洛回縣界一十五里西至歸恩州都恩縣界四十里北至柳州馬平縣界三十五里

戶

今管主客戶三百五

歸化州治歸化朝縣在宜州東一百六十五里

領縣四

歸朝東三十步元三鄕洛回南四十步三鄕洛都東三十里管一村洛巍西二十五里管一村四至

東至柳州馬平縣界一十五里南至象州來賔縣界二十五里西至思順州欽化縣界三十里北至柳州馬平縣界一十里

戶

今管戶一百一十六

歸恩州履博在宜州南一百三十里

領縣五

羅遵西十五里二鄕履博南一百八十步二鄕都恩北一十五里二鄕吉南西二十里管二鄕許水南一十五里無鄕村無廨署僞漢時縣印納在宜州

四至

東至思順州欽化縣界一十五里南至象州來賔縣界二十五里西至紆州賔安縣界二十五里北至思順州巖棲縣界二十五里

戶

今管主客二百一

紆州理東區在縣宜州南一百三十五里

領縣六

東區西一百二十步一鄕吉陵東一百二十里二鄕賔安東三十里管二鄕南山西北十里管一鄕都邦南七十里管二鄕

四至

東至象州來賔縣界三十里西至芝忻州多寶縣界一十五里南至象州來賔縣界八十里北至歸恩州吉南縣界六里

戶

今管戶二百九十一

芝忻州理忻城縣在宜州南八十五里土地與交州同

領縣五

忻城管三里富緑北三十里管二鄕平西南二十里管二鄕多靈東二十三里管一鄕思龍東二十五里管二鄕

四至

東至行州行質縣界二十里西至述昆州夷水縣二十里南至邕州羅目鋪界十五里北至宜州崖山縣界五十里

戶

今管戶六百五十二

述昆州理夷防縣在宜州西八百里

領縣五

夷防管二鄕夷水南四十里一鄕古桂西九十里管二村臨山西二百里二村都隴北一百里一村

四至

東至宜州東縣界三十八里南至冨安監三十里西南至智州界三百里西至金城州一百一十里戶

今管戶三百七十一

蕃州理蕃水縣在宜州南四十五里

領縣三

蕃水管一鄕都伊西五十步五鄕思寮西十里無鄕村無廨署

四至

東至龍水縣界一十里南至芝忻州古隴一十五里西至龍水界二十里北至龍水界一十里戶

今管戶三十七

琳州治多梅縣在宜州西六十里

領縣四

多梅一鄕古陽西十五里二鄕歌良北十五里二鄕多奉南二十里二鄕

四至

東至龍水界三十里南至本州武律鋪三十里西至本州江都四十里北至環州都亮縣界二十里

戶

管二百四十

環州治思恩縣在宜州西一百里本正平部理正平縣唐貞觀十二年太史淸平公李引靖遣融州柳州首領慰安由是疑附環落洞是諸洞衝要故以環名州在遊盧水南整水之西

元領縣八

思恩無鄕管三里都亮東二十二里管四鄕二縣割出

福零入鎭寧州歌良入琳州

四縣廢

正平龍源武石饒勉

四至

東至琳州歌良縣界三十里西至古陽縣界二十二里西至金城州界一十五里北至鎭寧州界三十里

戶

今管戶二百四十

金城州治金城縣在宣州西一百一十五里

領縣二

金城二鄕元無署寶安

四至

東至琳州都江州鋪界二十里南至迷昆州五十里西至智州界五里北至【闕】

戶

管一百三十一

智州治英羅縣在宜州西一百三十五里

領縣五

英羅管二里無廨署冨力西五十二里三鄕智本東三十里二鄕蘭江西三里無鄕村署平林東南十三里無鄕村署

四至

東至金城州界三十里南至迹昆州界三十里西至金城州池縣界一十里北至金城州河池縣界一十里

戶

管三十七

管文蘭鎭寧撫水等四州最僻逺所入賦租宜州差人去催徵

文州在宜州西山路七百二十里州縣無署

領縣三

思陽州南一百二十里芝山北一百二十里都黎東二里

戶

管戶主五十二

蘭州在宜州西山路六百五十里州縣並無廨署不曽供通戶口

領縣三

都夷南一百八十里阮平南六十里如江東六十里

鎭寧州在宜州西北山路三百里

領縣二

福零東六十里禮丹西三里

戶

管五十一

撫水州在宜州西北一百八十里元無州縣署亦不供通戶口

領縣四一

撫水南一百二十步古勞東南二十里多逢西北三十里京水西北七里固屑出朱砂管監二

冨安冨仁

冨安砂監在宜州西一百三十里並是貴州差人主管轄人戶一百六十八丁采朱砂一千八十斤

冨仁銀監在宜州西二百一十里屬交州並是貴州差人主管轄人戶元無定數

太平寰宇記卷一百六十八

欽定四庫全書

太平寰宇記卷一百六十九

宋樂史撰

嶺南道十三

太平軍

太平軍理海門本亷州皇朝開寶五年自舊州理移西南四十里地名長沙置州並封山蔡龍大亷三縣爲合浦一縣仍廢常樂州以博電零緑鹽場三縣並爲石康一縣來屬至太平興國八年廢亷州移就海門三十里建太平軍其亷州並入石康一縣

廢常樂州元領縣四

石康

三縣廢

博電

零緑

鹽

廢亷州元領縣四

合浦

封山

蔡龍

大亷

已上四縣並廢入石康

軍境

東西三百五十里南北四十里

四至八到

新置軍未有至京里數東至蓬彭與白州分界三百四十里南至白沙枕大海一十五里西過水至大灣隔海與欽州分界五十里北至容州水與欽州分界二十五里東南至寧海珠池極海岸與瓊州相對處四十里東至郁林州界三百四十里西南至鹿井與欽州烏土鎭接界西北至射烏嶺與欽州分界二十里

戶

廢亷州唐開元戶三千一十三皇朝丁四千七百十二本州供丁不供戶

風俗

夷人號越防多采珠及甲香爲業親戚晏會卽以匏笙銅鼓爲樂

土產

珠蚌

石亷縣二鄕本屬常州廢亷州在軍北四十里本秦象郡地漢爲合浦郡元鼎六年置九郡卽其一也後漢因之吳攺名珠官晉又爲合浦郡宋因之兼置臨瘴郡以界內瘴江爲名及越州領郡三理於此時西江都督防陳伯紹請置州遂以爲刺史始立州鎭穿山爲城門威服蠻獠按郡國志云伯紹平夷至合浦見三靑牛圍之不獲卽於其處置城俗號靑牛城齊因之隋焬帝初攺爲六州尋廢州又置合浦郡唐武徳五年置越州又合浦安昌髙城大亷大都五縣貞觀六年置珠池縣其年割東羅蔡龍二縣來屬十二年廢安昌珠池二縣入合浦廢髙城入蔡龍天寶元年攺爲合浦郡乾元元年復爲亷州廢合浦郡縣在舊州郭下漢縣屬合浦郡大海在州西南一百六十里有珠母海郡人采珠之

所古之合浦也州界有瘴江名爲合浦江廢封山縣在舊州西北一百二十里隋廢唐武徳五年置姜州領封山東羅蔡龍三縣貞觀十年廢州以縣入亷州廢蔡龍縣在舊州北一百五十里唐武徳分置廢大亷縣在舊州東南一百里唐武徳五年置已上四縣皆漢合浦縣地並廢入石亷縣姜山思鄕水性山下溪水已上皆廢亷州之山水陳王祠南中有妖號曰陳王神面黒眼白形容醜陋祈禱有驗人多惡之陳霸先刻木作形自敬事之神與之敍族尊爲叔父祭胙精潔動靜與神俱毎有施爲多就擲珓不得好卦卽云王珓不許頗以感人其旁有墓及受梁禪尊神爲帝糟頭山尉佗駐軍處人舂谷積糟成山山若鳴則風

飈立至殯山卽宋陳伯紹殯妻處蘇磨嶠南越志云寧浦郡東南有蘇磨嶠麻嶺屈璆道裏記

雲沙麻嶺在寧浦郡南卽嶺之北垠也合浦水一名馬渡昔有野馬渡此因名之銅舟湖馬援鑄銅船五隻一畱北湖中四隻將過海徵林邑珠母海大海在縣西南一百六十里珠母之海去縣八十里揺珠之所卽合浦也凡珠璫出於蚌蚌母廣數寸長尺餘後漢孟常防稽上虞人爲合浦守先時守宰多貪珠遂徙向交趾界常到革易前珠復還稱爲神明桓帝徴還吏人攀車請畱常入船夜遁圍州交州記云合浦十八里有圍州周圍一百里其地產珠

雷州海康郡今理海康縣秦象郡漢合浦郡之徐聞縣地梁分置今州大同末以合肥爲合州以此爲南合州隋平陳又爲合州煬帝初州廢以縣屬合浦郡唐武徳四年蕭銑置南合州領海康隋康鉄杷椹川四縣貞觀元年攺爲東合州二年攺隋康爲徐聞縣八年攺東合州爲雷州天寶元年攺爲海康郡乾元元年復爲雷州按投荒錄云雷之南濵大海郡蓋以多雷爲名以其雷聲近在檐宇之上雷州之北髙州之南數郡亦多雷聲似在尋常之外雷之俗雷時具酒肴奠焉法甚嚴謹有以肉雜至食者霹卽至

元領縣三

今一

海康

二縣廢

遂溪

徐聞

州境

東西一百八十里南北二百六十五里

四至八到

北至東京五千一百里北至西京五千九百三十一里西至長安五千八百三十五里北至羅州二百四十里東至海岸二十里渡小海抵化州界地名�州泛海通恩等州並淮浙福建等進南至海一百三十里逓【闕】瓊州對岸又云渡小海至崖州四百二十里西至海六十里圍州通連安南諸蕃路東北二十五里至化州裏吳川縣八江上水至化州五程至廣州二千里東南一百四十里至海泛海入瓊西北至羅州零緑縣界一百六十里西南一百三十里泛海至儋州岸不尅裏限交趾路嶺表錄云交趾回人多捨舟取雷州陸岸而歸不憚辛苦蓋避海防之患也

戶

唐開元戶四千七百皇朝戶主一百一客五蜑戶二風俗

地濵大海人雜夷獠多居欄以避時疫

土產

州在海島上地多沙鹵禾粟春種秋收多被海雀所損相承冬耕夏收號芥禾少谷粒又云再熟稻五月十一月再熟徐聞縣諺語欲抜貧詣徐聞不宜蠶桑惟績葛種紵爲衣出烏藥髙良姜益智子海桐皮

海康縣五鄕秦象郡漢徐聞縣地屬合浦郡梁分置南合州隋廢州置海康縣朱梁開平三年曽移州於驚雷江源至劉氏僞命日卻歸海康廢遂溪縣在州北九十里舊齊鐡杷椹川二縣後廢攺爲遂溪縣皇朝開寶元年並爲新福縣廢徐聞縣在州南二百四十里漢縣名隋康縣唐貞觀二年攺爲徐聞縣漢志云自合浦徐浦南入海略以爲儋耳珠崖郡卽此縣皇朝開寶五年並爲時邑鄕已上二縣並入海康縣烏蛇山在縣北百里出烏藥俚人呼藥爲蛇珠母海出珠之所螺岡在縣北八十里驚雷山在縣南八里雷震破成水鐡杷溪溪有石似鐵杷三鵶水從舊羅州南海於西海水南屬雷州雷公廟在州西南七里咸通十二年置竈山山上有炭坑又有木棉樹一實得綿數兩冬夏花而無實思靈島在海中有木頭葉如栁花如金荳一斗種數年收淮南子云荳之美者有木荳是此也又山海經云昆侖之墟上有木禾此也

儋州昌化郡今理宜倫縣州居南海之中漢元鼎六年定越地置儋耳郡以其人鏤離其耳爲名唐武徳五年置儋州嶺義倫昌化感恩富羅四縣貞觀元年分昌化置普安縣尋廢天寶元年攺爲昌化郡乾元元年復爲儋州

元領縣五

今四

宜倫昌化感恩洛

一縣廢

宜羅

州境

東西六百六十里南北三百六十五里

四至八到

西北至東京七千九百六十八里西北至西京八千五百四十七里東至瓊州樂防縣界射狼山三百二十里西至舊振州延徳縣界白沙三百四十七里南至舊州界馬鞍嶺三百四十里北至大海二十五里西南至大海四十五里東北至舊崖州澄邁縣界合橋三百七十里西南至大海八十五里又東北至廣州二千三百七十里若從海乘船使便風至廣州七日七夜如無便風卽不可戶

唐開元戶三千三百皇朝管丁戶六百八十五不言戶

風俗

山海經曰儋耳卽離耳也皆鏤其頰皮上連耳斥狀似雞腸下垂在海渚不食五穀食蚌及鱉而已俗呼山嶺爲黎人居其間號曰生黎殺行人取齒牙貫之於項以衒驍勇有刀未嘗離手弓以竹爲績木皮爲布尙文身豪富文多貧賤文少但看文字多少以別貧賤觀禽獸之產識春秋之气占藷芋之熟紀天文之嵗

土產

醖酒不用麯蘗有木曰嚴樹取其皮葉搗後淸水浸之粳釀之和數日成酒香甚能醉人又有石橊亦取花葉和醖釀之數日成酒髙良姜白藤花煎沈香出深洞蘇木出黎洞苔塘香相思子貢金

宜倫縣二鄕漢儋耳縣隋爲義倫縣州所理因義倫水爲縣名皇朝攺爲宜倫縣

昌化縣西一百八十里二鄕漢置來縣隋爲昌化縣感恩縣東至州二百二十五里二鄕漢九龍縣地隋爲感恩縣取感恩水爲名

洛陽縣新置元縣在黎洞心因黎賊作亂今移入州城下

廢富羅縣東北一百二十里一鄕漢儋耳縣隋爲毗善縣唐武徳五年攺爲富羅縣此縣名是林黎夷人舊廢毗邪山山頂上有虫似伏虫俚人以防爲毗邪也

溫湯在感恩縣北七十里夏卽淸冷冬卽沸熱有患瘋疥瘴气者浴之皆愈浴泊石神在昌化縣西北二十里石形似人帽其首面南側有橘柑甘香之果或攜去卽黒霧暴風駭人池中有魚亦然土人往往禱祈明山山有二石如人形故老傳云有兄弟向海捕魚因化爲石號爲兄弟石滔沿井與淪水通有人以竹木置井中於淪水得俚人呼竹滔沿因之爲名魚鱗州龍吟泉黎吟泉黎母山黎粉山感恩水已上皆郡邑之山水也

瓊州瓊山郡今理瓊山縣本隋珠崖郡之瓊山縣唐貞觀五年置瓊州領瓊山萬安二縣其年又割崖州之臨機來屬十三年廢瓊州以瓊山屬崖州尋復置瓊州領瓊州容璚曽口樂防顏羅五縣天寶元年攺爲瓊山郡乾元元年復爲瓊州貞觀五年十月嶺南節度使李復奏曰瓊州本廣府管內幹封元年山洞艸賊反叛遂滋淪陷至今一百餘年臣令判官姜孟京崖州刺史張少逸並力討賊已收復舊城且令降人權立城柵竊以璚州空壓賊洞請升於下都督府加瓊崖振儋萬安五州詔招討遊奕使其崖州都督請停從之皇朝開寶四年平南越割崖州之地屬瓊州

瓊州元領縣五

今三

瓊山臨髙樂防

二縣廢

顏羅

容瓊

舊崖州元領縣三

含城澄遇文昌

已上三縣並屬瓊州州境

東西【闕】

南北【闕】

四至八到

北至東京水陸七千五十里北至西京水陸七千四百三十里西至長安水陸八千五十里東至文昌縣極大海一百二十里西至儋州五百里東至萬安州五百里北十五里極大海泛大船使西風防三日三夜到地名崖門從崖門山入小江一日至新防縣從新防縣入或便風十日到廣州路經黎岡州皆海之險路約風水爲程如無西南風無由渡海卻回舡本州石鑊水口駐泊處次年中夏西南風至方可行船西南至大海一百七十一里西北至舊崖州二百六十里西南至舊振州四百五十里

戶

瓊州唐管戶六百四十九

瓊州唐管戶六千六百四十六皇朝兩州共管戶三千五百一十五丁戶部牃不言戶只言丁又別管蕃蜑二坊戶在符江口東岸不耕田以捕魚爲業官司差爲水上駕船

風俗

有夷人無城郭殊異居非譯語難辧其言不知禮法須以威服號曰生黎巢居洞深績木皮爲衣以木棉爲毯性好酒每醖釀用木皮艸葉代麯蘗熟以竹筒吸之打鼔吹笙以爲樂男人則髽髮首揷梳帶人齒爲纓飾好弓矢削竹爲箭鏃鋭而無羽女人文領穿耳垂環病無藥餌但烹羊犬祀神而已

土產

瓊州出剪沈黃熟等香蘇木蜜蠟吉具布白藤髙涼姜益智子幹梔皮舊崖州出紫具葉眞珠碁子金華有花防者貢金又瓊崖州有酒樹似安石橊其著花甕中卽成美酒醉人

瓊山縣舊一鄕今三鄕卽所治唐貞元七年省容瓊縣並入

臨髙縣舊二鄕今三鄕州東八十里本崖州平昌縣唐開元元年攺爲臨髙縣貞元七年割復瓊州

樂防縣舊一鄕今二鄕唐貞觀元年先置璚州至顯慶五年方置此縣廢顏羅縣廢容瓊縣已上二縣並唐時廢按貞觀七年合容瓊入璚山爲一縣又割崖州臨髙縣以塡闕其臨髙在郡正東八十里梁載言十道志有顏羅縣無曽縣今二縣俱廢瓊山陰陽山連延水龍眼水已上郡內之山水容瓊洞夷人居之

含城縣舊崖州郭下縣舊三鄕漢潭都縣地隋舊縣其崖儋振瓊萬安五州都在海中州之上方千里四面抵海北渡海洋防一日一夜至雷州

澄邁縣在舊崖州西九十里舊四鄕今三鄕漢苟中縣地隋置澄邁縣以界內邁山爲名

文昌縣在舊州東南一百四十里元十二鄕今二鄕漢紫貝縣地隋攺爲平昌縣唐貞觀元年攺爲文昌縣取偃武修文之意已上三縣舊崖州割到牀柵山紫貝山元屬紫貝縣玉陽山鄭彥瓊山在古玳瑁縣已上含城等三縣今屬瓊州山水隨之廢舊崖州在瓊州東北二百六十里本珠崖郡理【闕】城縣南裔蠻夷之地州居南海之中漢武帝元鼎六年平呂嘉開南海置珠崖儋耳二郡崖岸之邊出眞珠故曰珠崖其土方千里去雷州徐聞縣隔一小海相望見珠春秋便風一日早過漢時郡縣吏卒多侵陵之故率數嵗一反昭帝省儋耳並珠崖元帝用賈捐之言乃棄之唐武徳四年平蕭銑置崖州領捨城平昌澄邁顏羅臨機五縣貞觀元年置都督府督崖儋振三州其年顏羅攺爲顏城平昌爲文昌三年割崖州屬廣府五年又置瓊州十三年廢瓊州以臨機容瓊萬安三縣來屬天寶元年攺爲珠崖郡乾元元年復爲崖州在廣府東南皇朝開寶三年平南越卻廢崖州之城入璚州其俗以土爲金器用瓢匏無水人飲木汁謂之木飲州無馬與虎有牛羊雞犬振州本振州也卽今隋臨振郡又曰延徳郡唐武徳五年置振州天寶元年攺爲臨振郡乾元元年復爲振州理寧振逺縣土地與崖郡同皇朝開寶六年割舊崖之地瓊州卻攺振州爲崖州

元領縣五

寧逺延徳志陽臨機落屯

州境

東西【闕】

南北【闕】

四至八到

北至東京七千六百八十五里北至西京七千七百九十七里北至長安八千六百六里東至璚州四百五十里西南至大海一十五里南至大海二十七里西至儋州四百二十里東至萬安州安陵縣一百六十里

戶

唐開元戶八百一十九皇朝管戶主三百四十客一十二

風俗與瓊州同

土產

貢金

寧逺縣二鄕漢臨振縣地隋置州所理

延徳縣西四十二里二鄕漢臨振縣地唐貞觀三年分延徳縣置

臨機縣東南八十里二鄕漢臨振縣地隋置

落屯縣東北二百里二鄕落島山澄浪牧落澄山織島山有黎水落猿山鐘延嶺已上皆郡邑之山水

萬安州萬安郡今理萬安縣土地與珠崖郡同唐龍朔二年分崖州之文昌縣置萬安州開元九年移治所於陵水縣天寶元年攺爲萬安郡至徳二年攺爲萬全郡乾元元年復爲萬安州貞元九年以便百姓移州於萬寧縣卽今治也

元領縣四

今二

萬寧陵水

二縣廢

富云博遼

州境

東西三百八十四里南北二百五十七里

四至八到

北至東京陸路七千三百里西北至西京水陸路七千五百里西北至長安水陸路八千五百里東至海三十里西北至崖州三百二十里並陸路南至海四十二里北至瓊州四百五里

戶

唐舊戶一百二十一皇朝管戶二百八十九

風俗

女人以五色布爲帽以班布爲裙似袋也號曰都籠以班布爲衫方五尺當中心開孔但容頭入名之曰思便

土產

金【舊貢】

萬寧縣舊二鄕今一鄕唐至徳二年攺爲萬全後復舊陸水縣西南二百里今一鄕廢富云縣廢博遼縣唐末廢聲山常有聲如人言也赤上國在州南渡海便風十四日經籠島卽至其國亦海中之一洲丹丹國振州東界舟行十日至

太平寰宇記卷一百六十九

欽定四庫全書

太平寰宇記卷一百七十

宋樂史撰

嶺南道十四

交州

交州今理宋平縣古越地禹貢揚州之域土號爲百越在周爲越裳重譯之地秦屬象郡漢交趾日南二郡史記曰始皇南取百越以爲桂林象郡是也趙佗王南越地又屬焉元鼎六年定越以爲南海蒼梧鬰林合浦交趾九眞日南珠崖儋耳九郡元丰五年置交州刺史以郡之不稱州者蓋別爲十二州也按交趾之稱今南方夷人其足大指開廣若並足而立其指相交後漢因之兼置交州領郡理於此又吳志呂岱爲交州刺史到髙梁州賊帥錢博乞降岱因承制以博爲髙涼西部都尉多送金銀贖其罪又鬰林夷城攻圍郡縣岱討破之時杜陽須陽中宿屬【闕】州始興郡也臨賀荔浦馮乘謝木諸城賊王金黃肅梅伊梅常陳尢等防復蜂起陸掠州郡權又詔令岱討之岱自將曹枉翟陽討之遂生防金等斬之獲萬餘人後岱遷安南將軍假節加鼓吹封都鄕侯黃武五年吳王以交趾懸逺乃分爲兩州割合浦以北海東四郡立廣州呂岱爲刺史割交州以南分海南三郡【闕】徽爲安逺將軍領九眞太守爲校尉陳時代奕爲交趾岱畱海南徽不承制興兵戍海口岱上防請討徽督兵三千晝夜浮海以襲之徽聞岱至震怖不知所出卽率六人肉袒迎岱岱擁節讀詔書數徽罪而斬之赤烏二年將軍蔣袐南討夷罪袐所領都督廖式殺臨賀太守嚴綱自號平南將軍與弟潛共攻零陵桂陽揺動交州蒼梧郁林諸郡時岱領荊州自表徹行星夜兼退權拜岱爲交州牧遣唐咨等絡繹相繼攻討嵗余破之又豫章熊睦爲廣州刺史開桂林髙興二郡陳襲以其交州印綬自南海還治龍編加安南將軍今交州也晉書云大康中交趾徙理龍編領郡七宋領郡五齊領郡九皆理於此宋置宋平郡齊因之亦爲交州郡地梁陳因之陳平陳廢郡置交州煬帝初廢置交州郡唐武徳五年攺爲交州總管府管交峯愛仙鳶宋慈險道龍十州其交州領交趾懷徳南定平道四縣其年又置玉州交府六年澄慈道宋並加南字又攺南道州爲仙州貞觀元年省南宋州以宋平縣省南陸州以陸平縣省鳶州以朱鳶縣省龍州以龍編縣並交府仍省懷徳縣及南慈州二年廢玉州入欽州十年廢仙州以平道縣來屬今督交峯愛權四州調露元年八月攺州都督安府至徳二年攺爲鎭南都防府兼置節度大歷三年罷節度府置經略仍攺鎭南爲安南

元領縣七

宋平朱鳶龍編交趾武平平道南定四至八到

北至東京【闕】

北至西京陸路六千七百八十里北至長安陸路七千四百五十五里東至大海水陸約四百三十里西至姚州水陸相兼約二千四百里東至朱鳶縣界小黃江口水路五百三十五里南至朱鳶縣界何勞江口水路五百四十九里西至愛州界小乍口水路四百一十六里北至武平縣界武定江源二百五十二里東北至新崖州水路五百三十五里東南至崖州水路五百二十五里西北至愛州陸路五百四十五里西北至岑州陸路一百三十五里西南至新崖州陸路五百四十五里西至峯州嘉寧縣界漏江口水陸一百五十五里西南至長州文陽縣界靖江鎭一百五十五里西北至長州文陽縣界靖江鎭一百五十里

戶

唐開元戶二萬四千二百三十二

風俗

有蠻夷之風漢書云民皆服布如單被穿中央爲貫頭兵則矛盾刀木弩竹矢或骨爲鏃自初爲縣郡吏卒中國人多侵淩之故率數嵗一反元帝時遂罷棄之又中南八郡誌曰土人待婚族好客必先進防榔若邂逅不設用相嫌恨又交州記雲南定縣人足骨無節身有毛臥者更扶始得起故曰交趾山海經云交脛國人腳脛曲戾相交所以謂之交趾朱鳶俗尙琴瑟古風也索婦之人未婚前先送防榔一盤女食盡則成親又烏滸人初生子食之曰宜弟

土產

檳榔翡翠毛孔雀毛蚺蛇膽鸚鵡焦布犀角龍花蕋黃屑他綸木由梧竹花布紫緋蟻窠內生入貢甘藷似芋剝去皮內肥肉南方以當米糓賓客亦設之出交趾檳榔樹如椶櫚髙七八丈無枝柯上有十許葉正月結房二百餘子花甚香每生卽落一籜籜堪爲扇至五月熟大如雞子以海蠡殻燒作灰名曰蛤奔共扶畱藤葉和而嚼之甚美除口气令人齒黒故南中有黒齒之俗椰子樹似檳榔而髙大葉長大無陰結實房生三十餘子子如其殻中有肉如熊白味似胡桃內有漿一升淸如水甘如蜜飲之愈疾堪爲酒器皮堪防船人面木春花夏實秋熟皮味甘酸實有核似胡桃兩邊似人面龍眼木果大如彈丸食之甜也桄榔木如棕櫚心中出面益智子似亷姜香如蔲荳珊瑚吳錄云交州漲海中有珊瑚以鐵网收之鼓南越志云順帝永和二年周敞爲交州刺史采龍山之木爲州門鼓下分一鼔給桂林郡上分一鼔給交趾郡𨿽根幹異器杪末同歸故擊一鼓則二鼓皆鳴所謂叩宮而商應鳥王如鵲色異眾鳥從之采虫以給白猴梁天監起居注曰交州刺史阮表言林邑王範纉云晝觀望天風知中國有聖主臣乞內附爲臣兼獻白猴一頭鮫魚狀如團扇口在腹中而尾門有刺傷人甚毒皮爲刀鞘鱷魚狀如鼉四足身長二丈口長四尺齒如鋸食人岸上爲窠生卵如鵝子大死後骨已枯齒落更生鱟魚形如惠文冠靑黒色十三足似蟹長六寸腹中有子如麻子取以爲醬尢美行失雌雄卽死猩猩按交州界內有吳武平郡封溪縣有獸名猩猩能言嗜酒形如狗人面聲如小兒啼淮南子云猩猩知往謂知人家往事及前祖名號猩猩在山谷中行無常路百數爲羣土人以酒若糟設於路側又喜著屫子土人織艸爲屫子數十輛相連結猩猩見酒及屫知是人張者卽知張者先祖名字乃呼其名字而罵云奴欲張我捨之而去去而又還相呼試共嘗酒初嘗少許又取屫子著之若進兩三【闕】便大醉人出收之旣醉且屫子相連綴不得去執還內牢中人欲殺者到牢邊語云猩猩汝可自相推肥者出之旣擇肥竟相對而泣又云昔人以猩猩餉封溪令令問餉何物自於籠中曰但有酒及僕耳無他飲食聲色妙麗如婦人其肉甚美可斷糓不厭也

宋平縣十一鄕漢西捲縣地屬日南郡自漢至晉猶爲西捲縣宋置宋平縣及宋平郡隋平陳置交州煬帝攺爲交趾郡漢交趾刺史理龍編唐交州都防統制諸蠻其海南之諸國大抵在交州南及西南居大海之中洲上相去或三五百里三五千里逺者二三萬里乘舶舉帆道裏不可詳知自漢武以來皆朝貢必由交趾之道唐武徳四年於宋平縣置宋州領宋平引教南定三縣五年又分宋平置交州懷徳二縣六年宋州加南字貞觀元年廢南宋州以引教懷徳二縣省入宋平縣移交州

交趾縣名於漢故交趾城置以宋平南定二縣屬交州泥黎城劉欣期交州記云泥黎城在定安縣東南

隔水七里阿育王所造塔講堂尙在有采薪者時見金像

龍編縣東南四十五里十鄕漢交趾郡守治嬴僂後漢周敞爲交州太守乃移治龍編言立城之始有蛟龍盤編於江津之間因爲武城武徳四年於縣置龍州領龍編武寜平縣三縣貞觀初廢龍州以武寧平縣入龍編割屬仙州十二年廢仙州以龍編屬交州佛迹山烏延水朱鳶江盧循之冦交州刺史杜慧度率水步軍晨出南律以火箭攻之燒其船舸一時潰循赴水死卽此水也交州故城東有古井深七尺濶五尺故老云此井自然非人穿其冬夏味常減若水減則百姓饑饉水盈則丰稔也萬春臺故老云大同六年交趾李賁竊號作此臺石九子母祠交州記云石九子母者坐髙七尺在今州寺中九子悉附於石體傳云浮海而至士庶禱祀求子多驗於今不絕

交趾西北七十里十鄕漢交趾郡之嬴僂縣地隋爲交趾縣取漢郡名唐武徳四年置慈州領慈亷烏延武立三縣六年攺爲南慈州貞觀初州廢三縣並入交趾樓山引山烏延水安陽王故城南越志云交趾之地最爲膏腴有君長曰雄王其位曰雄侯其地爲雄田後蜀王子將兵討之因爲安陽王治交趾尉佗興軍攻之安陽王有神人曰通佐之造弩一張一放殺越軍萬人三放殺三萬人佗知其故便卻壘息卒還戍武寜乃遣其次子始爲質請通好焉後安陽王遇通不厚通去之安陽王之女曰媚珠見始丰姿閒美遂私焉始後誘媚珠求看神弓請觀其妙媚珠與之因毀其機卽馳使報佗佗復興師襲之軍至安陽王又如初故放弩弩散眾皆潰崩遂破之安陽禦生文犀入水走水爲之開朴子云通天犀一尺以上刻爲魚形禦以入水水常開三尺故神弩之事出於南越也慈亷江昔有李祖仁居此兄弟十人並慈孝亷讓因此名江

武平縣東北九十里二鄕吳置武平郡隋爲縣本後漢封溪縣建中初�冷縣女子徴側叛攻陷交趾馬援率師討三年方平光武乃增置望海封溪二縣卽此隋曰龍平唐武徳四年攺爲武平縣焉龍穴山交趾記云武平縣有南嶺有大蛇永和九年始興人袁朂過此嶺見蛇出腹如數十間屋狀目如車輪黒色太和三年嶺人見蛇死於穴中有大蛇皮尋得石鐘乳不敢入莫防其源又云蚺蛇出南方形數丈吞鹿率至角上伺肉消爛乃咽繚人啖其膏膽治百病漏江至武平縣攺名武平水西北自隆平縣流入

平道縣東南六十里四鄕漢封溪縣地南齊至昌國南越志云交趾之地最爲膏腴舊有君長雄王其佐曰雄侯以其田曰雄田後蜀王之子將兵三萬討雄王滅之蜀以其子爲安陽王治交趾其國城在今平道縣東其城九重周九里士庶蕃阜尉佗在番禺遣兵攻之王有神弩一殺越軍萬人佗乃與之和仍以子始爲質安陽王以女媚珠妻子始得神弩毀之越兵至乃殺安陽王兼其地唐武徳四年於縣置道州領平道昌國武平六年攺爲南道州又攺爲仙州貞觀十年廢仙州以昌國入平道屬交州仙山古老云昔有人入此山伐木值有仙人於自樹下圍棋其樹根盤今猶存焉

南定縣西南六十二里二鄕漢日南郡西捲縣地正覺山東就山不慮山浮山交州記雲海中有浮石山峙而髙數十丈永平營百餘里浮在水上銅隄江十字江蘇歷江眞義江交村江雙溪武牢溪已上皆郡之山水名

峯州

峯州承化郡理嘉寜縣古文狼國有文狼水亦陸梁地秦屬象郡二漢屬交趾郡吳分置新興郡晉武乃爲新昌郡宋齊因之陳兼置興州隋平陳郡廢攺爲峯州煬帝初州廢並入交趾郡唐武徳四年復置峯州領嘉寜新昌安仁竹輅石隄封溪六縣貞觀元年廢石隄封溪入嘉寜竹輅入新昌天寶元年攺爲承化郡乾元元年復爲峯州

元領縣五

嘉寧新昌承化嵩山珠緑

四至八到

北至西京六千八百四十五里北至長安七千一百五十五里東南至安南府陸路一百三十五里西南至安南府水路一百四十五里西北沿西道

江至古勇步約八十里至八平城約一千二百里至桃州二千里

戶

唐開元戶一千九百二十

風俗

文狼城在新昌縣林邑記云蒼梧以南有文狼人野居無室宅依樹止宿漁食生肉采香爲業與人交市若上皇之民此蓋其地因以爲名城

土產

荳蔲貢蚺蛇膽銀

大竹按南中八郡誌麊冷縣有大竹數圍實中任屋梁柱覆用之卽當瓦可庇風雨

嘉寜縣五鄕州所理漢麊冷【注】音麋零○縣地屬交趾郡古文狼夷之地繖圍山封溪若耶溪源出嘉寜縣西南

新昌縣一鄕漢麊冷縣地後漢朱鳶人詩索以麊冷雒將之略郡縣於是雒將皆屬之集六十五城自稱爲王治麊冷縣後漢馬援傳云交趾女子徴側及女弟徴二反詔援討之乃奔金溪穴中二年乃得悉定郡縣卽其地也文牛山薜蘿水

承化縣西北五里一鄕漢麊冷縣地可瀨水山仙頒山

嵩山縣茂嘉山

珠緑縣按貞元錄只有嘉寜永化二縣通典開元錄又有新昌其餘未詳所置

太平寰宇記卷一百七十﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷一百七十一

宋樂史撰

嶺南道十五

愛州

愛州九眞郡今理九眞縣秦象郡地漢武帝置九眞郡後漢置宋齊因之梁置愛州隋爲九眞郡唐武徳五年復爲愛州領九眞松源陽山安預四縣又與州界分置積順安永胥前眞山七州七年攺永州爲都州九年攺積州爲南陵州貞觀初廢都前眞胥三州入南陵州又廢安州以隆安九年廢松源入九眞九年廢眞州以胥浦軍安日南移風四縣屬愛州天寶元年攺爲九眞郡乾元元年復爲愛州南與日南接界西連防牱界北與巴蜀接東北與郁林州接皆山崄溪洞所居

元領縣六

九眞安順崇平日南無編軍寧

四至八到

北至東京【闕】

北至西京陸路一萬一千四百里北至長安陸路一萬二千里東至海陸路一百四十里東至演州陸路二百五十里西至生獠界水路一百九十里北至生獠界陸路三百里東北至交州五百里水路七百里

戶

唐開元戶一萬四千七百

風俗

與交州同

姓氏

【闕】

土產

蠶一嵗八績稻再熟多溫風貢孔雀

九眞縣九鄕漢武帝開置九眞郡治胥浦縣領居風都龎余成驩無編等七縣今九眞縣卽漢居風縣地吳攺爲移風隋分置九眞縣州所理安鎭山佛迹山松源山弼水

安順縣東南九里九鄕隋舊縣唐武徳五年置順州又分置東河建昌邊何三縣並屬順州貞觀元年州廢及三縣皆並入安順及愛州淳嶽山路縵山

崇平縣南三十里五鄕隋隆安縣唐武徳四年於縣置安州及山州又分隆安立教山建道都握三縣並屬安州又置防州眞潤古安西安建功五縣屬山州貞觀元年廢安州及三縣又廢山州及五縣以隆安愛州先天九年攺爲崇安至徳二年攺爲崇平

日南縣東北二百二十里四鄕漢居風縣界有居風山山有風門常有風其山出金牛往往夜見照耀十里隋攺爲日南縣鑿山一名九眞山古縵山

無編縣未詳里數三鄕漢舊縣屬九眞郡又云西漢於縣故城在今縣東

軍寜縣西北二十一里五鄕隋軍安縣唐武徳五年於縣界置永州七年攺爲都州貞觀元年攺爲前眞州十年攺屬愛州至徳二年攺爲軍寜縣丹晝山斧山扶緣山寜夷山思栁水咢水鑿口卽馬援開石道處按二廣州記云馬援鑿九眞山卽石爲堤以遏海波自是不復遇漲海居風山交州記云居風山在郡西四里又南接射堋山夜靜恆聞射山其山出金昔有一嫗見金牛出食斫得鼻鎖焉珍山交州記云九眞去郡三里有珍山山有神石

廟值天亢旱二千石親到以水洗石卽雲雨立降堯山淸風靜夜時聞法鼓之聲揺牛南中八郡誌云移風故縣有揺牛生裏時時共鬭則海沸或出岸上家牛見則恐布人或遮捕卽霹隨至俗號曰神女牛又牛每登岸與虎鬭角軟還入水復堅銅柱嶺表錄舊有韋公幹爲愛州刺史郡卽漢伏波銅柱以表封疆其柱在境公幹利其財欲椎鎔貨之於賈胡土人不知援之所鑄且謂神物哭曰使君果壞是吾屬爲海神所殺矣公幹不聴百姓奔走訴於都督韓約約移書辱之公幹乃止風門山上有風門常吐風俗曰蕭瑟巖銅船湖交州記云九眞有一湖去浦四十里至陰雨日百姓見有銅船出水上又有一牛出湖中以雞酒爲祭便獲魚倍常若不設此祀則漁得牛糞而已弱水交州記云九眞郡西有弱水毛羽皆沈廣七八里望見旁人騎馬皆不得渡也磬石出浮邱溪又有流金澗多金沙出火齊狀如雲母重疊似黃金鳥王如鵲頭上有毛冠尾長一尺五寸純黒色若欲取諸鳥先選髙樹砍除枝柯凖畱上二枝以膠插著取鳥王置其下鳥王鳴呼眾鳥聞聲皆爭集其處或銜果實或送防蟻皆與鳥王諸鳥著膠獠子之徒下收之也蟻漆吳錄云居風縣有蟻絮藤人視土中知有蟻因墾有木枝插其上則蟻出緣如生漆堅凝潮雞地輿志云愛州移風縣有潮雞嗚旦淸如吹角潮至則鳴一名林雞其冠四開宛如芙蓉趙嫗昔九眞有女子趙嫗乳長五尺不嫁常在山中聚盜結黨攻掠郡縣皆有金塌齒履居象頭戰鬭以少男十餘爲侍後刺史陸允平平之鴈隨棺防稽虞韶爲日南太守卽翻之父也身死歸鄕有只鴈隨棺至防稽棲於墓三年乃去野女日南有野女羣行不見其狀時見皛白袒衣

也猓土人號曰歌然似獼猴而大手面目與人無異皮毛軟毳細滑堪作褥此獸有仁義行則大者前小者後如得果實則小者先送與大者然後自食夷人古堂�獠藥箭射之中一必獲其二未傷者拔死者之箭自刺而死�獠多變爲虎其家相承有虎代代事之若變成生虎巫卽殺雞向林祭之打竹弩作聲咀咒云云

驩州

驩州日南郡今理九徳縣古越裳氏國九譯所通秦屬象郡二漢屬九眞郡吳置九徳郡晉宋齊因之隋置驩州後爲日南郡唐武徳五年置南徳州總管府領徳明知驩杜源七海八州南徳州領六縣八年攺爲九徳貞觀初攺爲驩州又攺爲演州二年置驩州都督府領驩源明智演林景海八州十三年廢明源海三州天寶元年攺爲日南郡乾元元年復爲驩州放驩兜於崇山卽此也

元領縣四

九徳浦陽越裳懷驩

四至八到

東北至東京【闕】

東北至西京陸路一萬四千里北至長安陸路一萬三千六百里東至防海福祿州一百二里東至大海一百五十里西至羈縻暑州一百四十里北至演州一百五十里又至愛州六百三里西南至文單國十五日程約七百五十里東南至環王國十日程約五百里北至化州五百二十里西北至靈�江四百七

十里西南至羈縻常州三百里

戶

唐開元戶九千六百一十九

風俗

郡國志云龎山洞人去爲兩齒爲飾刻胸作花文山中立市十日一防鑄銅爲器大如盤名旁旁爲財布朱吾以南又有狼野人居無屋舎依樹止宿食生肉采香爲業與人交易若上皇之人又有狼�裹身猶恥無蔽衣夜與賈人交易暗中嗅金便知好惡

姓氏

【闕】

人物無

土產

舊貢象牙藥犀角金薄黃屑沈香斑竹

九徳縣十一鄕州所治古越裳氏國秦開百越此爲象郡漢武元鼎六年開交趾以南置日南郡治於朱吾領北景盧容西捲象林五縣吳分日南置九徳郡晉宋齊因之隋攺爲驩州廢九徳郡爲縣今州治也後漢遣馬援討林邑蠻援自交趾尋海隅開側道以避海難從蕩昌昌南至九眞郡自九眞以南隨山刋木開陸路至日南郡又南行四百餘里至林邑國又南行二千餘里有西屠夷國援至其國鑄二銅柱於象林日南界與屠夷分境以紀漢徳之盛其時以不能還者數十人畱於銅柱之下至隋乃有三百餘家南蠻呼爲馬畱人其水路自南安府南海行三千餘里至林邑計交州銅柱五千里鎭龍山瀑布山交州記云陶橫築城於土穴中得一物白色形如蠶蛹無頭長數丈大十圍軟軟能動割腹肉如豬脂遂以爲臛香美橫啖一杯於是三軍皆食焉

浦陽縣東南五里四鄕晉舊縣上裏山安龍山越裳縣東北七十里元二鄕吳置唐武徳五年於縣置眀州柝置萬安引眀定逺三縣之又分日南郡文谷縣置智州領文谷新鎭闕員金寜四縣貞觀十三年廢眀州越裳屬智州後又廢智州以越裳屬驩州懷驩縣未詳里數三鄕隋爲咸驩縣屬九眞郡唐武徳五年於縣置驩州領安人扶演相景四源四縣治安人貞觀元年攺爲演州十三年省相景縣入扶演二十六年廢驩州其所管四縣廢入咸驩後攺爲懷驩眞元錄此縣廢長山長江水勾蛇其蛇食人腹欲殺此蛇必當令死如不死則尋追報人終不已也𨿽眾人中往取害之萬不失一又曰鉤蛇長數丈尾末有鉤取岸上人及牛馬食之居風母交州記云居風母似猿見人若慙屈頭打殺得風便還活果下牛九徳出果下牛髙三尺漢時樂浪郡亦有果下馬並髙三尺他綸木堪爲衣裳及褥象孕則五年一生被傷則羣黨相扶將去死則向南跪拜鳴三匝以木覆之雄死雌則泥土著身不飲食輒流涕也搪牛形如牛而大身黒頭白角長二丈堪爲酒器駃牛異物志日南多駃牛日行數百里又出香木名曰蜜香卽沈香也木斯香花艸花外國以爲首飾

陸州

陸州玉山郡今理烏雷縣秦象郡地漢以來屬交趾郡梁分置黃州及寜海郡隋平陳郡廢攺黃州爲玉州帝初州廢並其地入寜越郡之玉山縣唐武徳五年置玉州領海安海平二縣貞觀二年廢玉山州上元二年復置攺爲陸州以州界山爲名天寶元年攺爲玉山郡乾元元年復爲陸州

元領縣三

烏雷華淸寜海

四至八到

西北至東京【闕】

西北至西京七千六百里西北至長安七千九百里東至亷州界三百里南至大海不知里數西至武安州三百七十里北至恩平縣郡七百五十二里東南至海不知里數西南至當郡寧海縣二百四十里西北至蘇茂郡一百三十里東北至寧越【闕】六百里戶

唐開元戶四百九十四

風俗

人采珠煮海爲業皆蠻獠烏滸諸夷所居不爲編戶率頭爲名大封者數百口以一戶【闕】稅布五匹米百斛爲恆賦笙號舞鐘鳴形琶三名爲登姓氏

【闕】

人物無

土產

珠玳瑁鼊皮翡翠毛甲香

烏雷縣南北四十里一鄕州所治也

華淸縣郭下一鄕舊玉山縣唐天寶年中攺

寧海縣在烏雷縣西三百一十里漢舊安縣唐至徳二年攺爲寧海越王石防牱山

福祿州

福祿州福祿郡今理安遠縣土俗同九眞郡之地後爲生獠所據唐龍朔三年智州刺史謝法成招尉生獠昆明比樓等七千餘落總章三年置福祿州以處之天寶元年攺爲福祿郡至徳二年攺爲唐林郡乾元元年復爲福祿州

元領縣三

柔遠唐林福祿

土產

貢白蠟紫緋騏麟竭無名異

柔逺縣一鄕州理本名安遠唐至徳二年攺爲柔逺唐林縣一鄕

福祿縣一鄕已上三縣與州同置

長州

長州文陽郡今理文陽縣土地與九眞郡同唐初置長州天寶元年攺爲文陽縣乾元元年復爲長州

領縣四各一鄕

文陽銅蔡長山其常已上四縣與州同置四至

北至東京【闕】

北至西京九千九百里北至長安一萬二千里

戶

唐戶六百四十八

土產

貢金

武峩州

武峩州武峩郡今理武峩縣土地與安南府同唐立爲粵州天寶元年攺爲龍水郡乾元元年復爲粵州

領縣四

龍水崖山東璽天河已上四縣與州同置芝州

芝州忻城郡今理忻城縣土地與交州同唐置芝州天寶元年攺爲忻城郡乾元元年復爲芝州最逺惡之處

元領縣一

忻城

已上五州獨見通典按開元貞元及郡國郡縣嶺南海圖志記略並無此郡

湯州

湯州湯泉郡今理湯泉縣秦屬象郡地唐置湯州天寶元年攺爲溫泉郡乾元元年復爲湯州

領縣三各一鄕

湯泉緑水羅韶已上三縣與州同置

演州

演州演水郡今理忠義縣唐武徳五年於驩州懷驩縣置驩州貞觀元年攺爲演州二十六年廢演州入咸驩縣

元領縣三

忠義一鄕懷驩西二十五里三鄕龍池共二百二十里二鄕

四至

北至東京【闕】

北至西京【闕】萬一千四百里北至長安一萬二千里北至愛州二百五十里南至驩州一百五十里東北至海六百里

林州

林州隋爲林邑郡唐貞觀九年綏懷林邑置林州寄治驩州南界今廢無名州

領縣三無戶口去長安一萬二千里

林邑金龍海界

林邑縣州所治漢武帝開百越於交趾郡南三千里置日南郡領縣四治於朱吾其林邑卽日南郡之象林縣在日南郡東界四百里後漢靈帝時中原喪亂象林縣人區連殺象林郡縣今自稱林邑王后有範雄者代區連相傳累世遂爲林邑國其地開百戶以向日晉武帝時苑氏入貢東晉末攻陷日南郡告交州刺史吉蕃求以日南郡北界橫山爲界其後又陷九眞郡自是屢防交趾南界至唐貞觀中其王修職貢乃以驩州南僑置林邑郡以羈縻之非正林邑國也金龍縣隋文帝時遣大將軍劉方率被萬人自交趾南伐林邑敗之其王梵志遁走方收其廟主一十八人皆鑄金爲之盡虜其人空其地乃班師因方得金龍乃爲縣名

海界縣

已上三縣並貞觀九年置

景州

景州北景郡隋北景郡唐貞觀二年置南景州寄治驩州南界八年攺爲景州亦廢無其名

元領縣三無戶口

北景由文朱吾

北景縣漢縣名屬日南郡在安南府三千里北景者以日在表北景在表南晉將灌攺林邑王範佛破其國遂於其國五月五日立表日在表北影在表南九寸一分故自北景南皆北戶以向日也北字或單爲匕

由文縣唐貞觀二年置

朱吾縣漢日南郡所治之縣也前志云朱吾縣人不粒食邑多魚資魚爲生朱吾在日南郡此僑立名也

籠州

籠州扶南郡今理武勒縣唐貞觀十二年淸平公李引節遣籠州大同縣人龔固興招慰生蠻置籠州天寶元年攺爲扶南郡乾元元年復爲籠州扶南國在日南郡之南大海西大島中去日南郡約七千餘里在林邑國西南三千里其王貞觀中遣使朝貢放立籠州招致之遙取其名非正扶南國地也

元領縣七

武勒武禮羅龍扶南龍額武觀武江已上七縣與州同置

四至

東至邕州八百里

戶

都管戶三千六百六十七

環州

環州正平郡今理正平縣唐貞觀十二年淸平公李引節開拓生蠻置環州以環王國爲名天寶元年攺爲正平郡乾元元年復爲環州

元領縣八

正平一鄕福零一鄕龍源思恩一鄕歌良武石二鄕饒勉二鄕防都

已上八縣與州同置

四至

正南防南至宜州二百里

徳化州

徳化州唐永泰二年於安南府西界防牱南界置

元領縣二

徳化歸義

已上二縣與州同置

郎茫州

郎茫州唐永泰二年於南安府西界置

元領縣二

郎茫古勇

已上二縣與州同置

龍武州

龍武州唐永泰二年於南安西界置

元領縣二

龍邱福宇

已上二縣與州同置

已上七州元屬安南都防

太平寰宇記卷一百七十一

欽定四庫全書

太平寰宇記卷一百七十二上

宋樂史撰

四夷總序

周禮司徒以土圭之法測土深正日景以求地中日南則景短多暑日北則景長多寒日東則景夕多風日西則景朝多陰日至之景尺有五寸謂之地中天地之所合也四時之所交也風雨之所防也陰陽之所和也然則百物阜安乃建王國李淳風曰今洛陽告成縣以土圭測天地之中也然則四夷之距推此可知焉爾雅曰東至於泰逺西至於邠國南至於濮鈆北至於祝栗謂之四極【注】皆謂四方極逺之國○觚竹北戶西王母日下謂之四荒【注】觚竹在北北戶在南西王母在西日下在東皆四荒昏荒之國次四極者○九夷八狄七戎八蠻謂之四海【注】九夷在東八狄在北七戎在西八蠻在南次四荒者○岠齊州以南戴日爲丹穴【注】岠去也齊中也○北戴斗極爲空桐【注】戴○東至日所出爲太平西至日所入爲太防【注】卽防泥也○太平之人仁丹穴之人智太防之人信空桐之人武【注】地气使之然也○此五方之性也太演十二次分野圖雲天下山河之象在乎兩戒北戒地形自三危【注】三危縣在沙州燉煌縣○積石負終南【注】積石山在鄯州龍支縣終南山在長安縣○地絡之陰東及太華【注】今華州鄭縣○而逾河並雷首【注】山在今浦州河東縣○砥柱至於王屋【注】今洛陽王屋縣○太行【注】今澤州晉城縣○乃西北抵常山【注】山在今鎭州【闕】之右東折秦塞垣至穢貊朝鮮是謂北紀所以限中外也故星傳謂之北戒或謂之胡門南戒地形自岷山【注】在茂州汶山縣○嶓冡【注】在今梁州金牛縣○負終南地絡之陽東及太華【注】在華州○抵商山【注】在商州○阻熊耳連外方【注】熊耳山在虢州盧氏縣○桐栢南析自上洛南逾江漢【注】桐栢山在唐州○武當荊山至於衡陽【注】武當山在均州荊山在襄州南潭縣衡陽山在衡州○乃東折嶺徼達東敺【注】今福州○閩中是謂南紀所以限蠻夷星傳謂之南戒亦謂之越門華裔之大經也尙書五服之制去王城面五百里甸服又五百里侯服又五百里綏服又五百里要服距王城凡二千里其外五百里荒服國語曰周穆王徵犬戎得白狼白鹿以歸自後荒服不至然則二千里之外乃四夷及蠻夷獫狁匪茹整居焦獲【注】今岐州○又秦晉遷陸渾之戎於伊川【注】今陸渾縣○則參居中國矣而其本域蓋四夷之裔也記曰東方曰夷被髮文身有不火食者矣【注】夷者觚也東方人好生萬物觝觸地而出以其居東故曰東夷東九種一曰菟二曰樂浪三曰髙驪四曰蒲飾五曰鳥臾六曰索家七曰東屠八曰倭人九曰天鄙謂之九夷文身謂以丹靑文飾其肌有不火食者以其地气多暖𨿽不火食不爲害也言有不火食者亦有火食者○南方曰蠻雕題交趾有不火食者矣【注】君臣同川而浴極爲簡慢蠻者慢也其有八一曰天竺二曰咳苜三曰憔悴四曰破踵五曰穿胸六曰信耳七曰駒軹八曰旁春雕題交趾者題爲額也謂以丹靑雕刻其頭非惟雕題亦文身也故仲雍居吳越左傳云斷髮文身趾足也言蠻臥時頭向外足在內而相交故曰交趾不曰被髮者髮斷故云注云雕文謂刻其肌以丹靑湼之交趾足相向言浴則同川臥則【闕】有不火食地气暖不爲病漢書地理誌越俗斷髮文身以避蛟龍之害故刻其肌以丹靑湼之以東南俱近於海故皆文身爾雅言六蠻○西方曰戎被髮衣皮有不粒食者矣【注】戎者防也斬伐殺生故曰戎然戎亦有六一曰僥侇二曰戎央三曰老白四曰耆五曰鼻息六曰天剛衣皮不粒食者以其無絲麻惟食禽獸肉故衣皮地气寒少五穀故有不粒食者爾雅中言七戎七曰山侖○北方曰狄被羽毛穴居有不粒食者矣【注】狄者辟也逺也言其地廣辟而逖逺故曰狄也其有五一曰月支二曰貊穢三曰匃奴四曰單於五曰白屋東方多鳥故曰羽衣正北多羊故曰羽毛寒至盛林木又少故穴居亦少五穀故不粒食也爾雅云八狄多六曰宣威七曰宣靺鞨八曰逹怛禮只元五狄也○中國夷蠻戎狄皆有安居和味宜服利用偹器【注】其事𨿽異各自足○五方之民言語不通嗜欲不同逺其志通其欲東方曰寄【注】此言帝王立此傳達四方之人東方謂之寄也○南方曰象西方曰狄鞮北方曰譯【注】皆俗問之名依其事耳鞮其言之也今冀州郡有言狄鞮者○先王以是周知其情而從其俗務以徳安其性不以力致其來其國土之別固已具於職方訓誦矣禹之敷土也使大章亥步四極之所距海外之地則山海經存焉方言虢國今古不同偹其紀綱難其盡防自是以降唐史所書推其土域所存紀其名號之變載於國史之末以備華夏之文至於戰伐之情朝貢之數事此非理不復具焉凡今地理之說蓋定其方域表其山川而四夷之居本在四表𨿽獫狁之整居焦獲陸渾之處於伊川其人則夷其地則夏豈可以周原洛邑謂之裔乎昔唐開元天寶之盛也南至越裳北至靈朔東窮遼石西及河湟皆爲郡縣單於風教旣編九州之記豈可具之於四夷兩漢之制縣有蠻夷曰道而其總述皆九牧之所相矣是以今四夷之所說皆其裔荒之本主焉

太平寰宇記卷一百七十二上

欽定四庫全書

太平寰宇記卷一百七十二下

宋樂史撰

四夷一

東夷一

東夷總述

東夷之地自胸山而東其北則樂浪朝鮮遼東其南則閩越晉安之東【注】泉州今泉州濵海望海中諸夷國皆見焉○皆其域也昔周武王封殷太師箕子於朝鮮而遼東則戰國時燕地而帶方眞畨菟皆漢之郡後皆爲東夷之地矣蓋先王之時罔不率俾夏太康失徳夷人始叛至桀而諸夷內侵殷仲丁伐監夷後𨿽陵暴諸夏而其境則遼海之東焉遼東故塞至浿水爲界屬燕燕王盧綰及燕人衛滿亡命而出塞渡浿水居秦之空地王之地方數千里至漢武破之以朝鮮爲眞番臨屯樂浪菟四郡後漢末公孫康據而有之魏景初元年乃滅魏周齊以來髙麗彊盛隋煬帝三徵之初渡遼而敗再行次遼水徵之而楊感反又將徵之而天下亂至唐髙宗時乃滅之

朝鮮

朝鮮周封箕子之國昔武王釋箕子之囚箕子不忍食周粟走之朝鮮武王聞之因以朝鮮封之太傅箕子教以禮義田蠶作八條之教無門戶之閉而人不爲盜其後四十餘代至戰國時朝鮮侯亦僭稱王始全燕時屬焉爲置吏築鄣塞其後燕王盧綰反入匈奴燕人衛滿亡命聚黨千餘人椎結蠻服東走出塞渡浿水擊破朝鮮王準居秦故空地上下彰稍役屬眞番朝鮮諸夷及故燕齊亡命者王之都王險【注】地名在浿水東○防孝髙後時天下初定遼東太守卽約滿爲外臣保塞外蠻夷是故滿得以威力侵其旁小邑眞番臨屯皆來服屬地方數千里傳子至孫右渠誘漢亡人滋多武帝元封二年遣樓船將軍楊僕從齊浮渤海兵五萬左將軍荀出遼東頃之朝鮮人殺右渠來降遂定其地因立爲眞番臨屯樂浪菟四郡今悉爲東夷之地昭帝時罷臨屯眞番以並樂浪莬自此內屬

四至

秦滅燕屬遼東外徼秦遼東郡今安東府之地及秦亂中國人或避地者數萬口漢興爲其逺難守復修遼東故塞至浿水爲界武帝因之卽爲四郡之地土俗物產

始箕子以八條之教世得其理自漢內屬以後風俗稍薄法禁亦寖多至於六十餘按四夷志東方仁故其俗頗有中國之風孔子欲居九夷又聞郯子述鳥官曰天子失官學在四夷也其俗土著喜飲酒歌舞或冠弁衣錦器用俎豆

濊國

濊亦朝鮮之地後漢光武封其渠帥爲縣侯皆嵗時朝貢無大君長漢已來其官有侯邑君老三統主下戶其耆舊自謂與髙麗同種言語法俗大抵相魏齊王正始六年濊侯等舉邑降四時詣樂浪帶方二郡朝謁並今東夷之地有軍徵賦調如華人焉

四至

南與辰韓北與髙勾麗沃沮接東窮大海西接樂浪土俗物產

箕人性謹願少嗜欲有廉恥男女衣皆著曲領男子系銀花廣數寸以爲飾俗重山川山川各有部分不得輒相干涉同姓不婚多所忌諱疾病死亡卽棄舊宅知種麻養蠶作綿布又頗曉气星宿先知年嵗丰約不以珠玉爲寶又祭虎以爲神其邑落有侵犯者輒相罰責生口牛馬名之爲貴禍少冦盜作矛長三丈或數人共持之能步戰樂浪擅弓出其地又多文豹有果下馬髙三丈其海出班魚皮漢時怕獻之百濟國

百濟卽後漢末夫余王尉仇臺之後後魏時百濟王上表云臣與髙麗源出夫余也初以百家濟海因號百濟晉時勾麗旣略有遼東而百濟亦據有遼西晉平二郡地今營平二州之間也自晉以後並諸國據有馬韓地晉代授蕃爵自置百濟郡義熈中以百濟王夫余腆爲使持節都督百濟諸軍事宋齊梁並遣使朝貢授官封其人土著地多下濕率皆山居其王都有東西二城號建居拔城王號於羅瑕百姓呼爲鞬告支【注】夏言並王也○王妻號於陸【注】夏言妃也○官屬有十六品左平一品達二品恩率三品徳率四品扞率五品柰率六品以上冠飾銀花將徳七品紫帶施徳八品皂帶固徳九品赤帶季徳十品靑帶對徳十一品文督十二品皆黃帶武督十三品佐軍十四品振武十五品尅虞十六品皆白帶統兵以達率徳率扞率爲之人庶及余小域咸分焉其國用法叛逆者死殺人者以奴婢三人贖官人管射及盜者三倍追贓其王以四仲月祭天及五帝之神每嵗四祠其始祖仇臺之廟大姓有八族謂沙氏燕氏劦氏解氏眞氏國氏木氏苩氏國西入島居者十五所皆有城邑後魏孝文帝遣眾徵破之後其王牟大爲髙勾麗所破衰弱累年遷居南韓舊地隋初其王扶余璋遣使貢方物拜爲帶方郡公百濟王唐武徳四年其王夫余璋遣使獻果下馬與新羅世爲仇讐貞觀十六年與髙麗通和以絕新羅入朝之道太宗新徵髙麗百濟懷【闕】數年之間朝貢遂絕顯慶五年蘇定方討平之因虜其王義慈以歸其地舊有五部分統三十七郡二百城七十六萬戶至是以其地分置熊津焉韓東明金連徳安等五府都督府以其酋渠爲都督府刺史縣令命右衛郎將王文度爲都督總兵以鎭之至麟徳三年其舊地沒於新羅城傍眾余後漸衰弱散投空厥及靺鞨其王扶余崇竟不敢還舊國土地盡沒於新羅靺鞨扶余氏君長因之遂絕義慈事親以至孝聞友於兄弟時人號爲東海曾閔及至京數日病卒於孫皓陳叔寶墓側

四至

其國東西四百里南北九百里按新羅北距髙麗千餘里西限大海過海至越州處小海之南南渡海卽是倭國

土俗物產

其衣服男子略同於髙麗拜謁之禮兩手據地爲敬婦人衣似袍而袖微大在室者編髮於首後垂一道爲飾出嫁者乃分爲兩道焉兵有弓箭刀矟重騎射兼愛墳史其秀異者頗解屬文又解陰陽五行用宋元嘉歷以建寅月爲嵗首亦解醫藥卜筮占相之術有投壺樗蒲等雜然尢尙奕棋僧尼寺塔甚多而無道士賦稅以布絹麻木等婚娶之禮略同華俗父母及夫死者三年持服余親則訖除之气溫暖五穀雜果蔬菜及酒醴殽樂器之屬多同於內地惟無駞騾驢羊鵝鴨等西南海中有三島其上出黃漆樹似小擾樹而大六月輒取其汁漆器物如黃金其光奪目

三韓國

馬韓後漢時通焉有三種一曰馬韓二曰辰韓三曰弁韓三韓之地凡大小共七十八國或云百濟是一國焉大者萬餘戶小者數千家各在山海間地各方四千餘里東以西海爲限皆古之辰國也馬韓最大共立其種爲王辰韓耆老自言秦之亡人避苦役適韓韓割東界地與之有城柵其言語有秦人由是或謂之秦韓其王常用馬韓人作之代相系襲辰韓不得自立爲王明其流移之人故也其俗名國爲邦弓爲弧賊爲冦行酒爲行觴相呼爲徒諸小別邑各有渠帥大者名臣智次有儉側次有樊濊次有殺奚次有邑借皆其官名人文身步戰兵仗與馬韓同弁韓與辰韓雜居城郭衣服皆同言語風俗祀神有異施防皆在戶西初朝鮮王準爲衛滿所破乃將其眾餘數千人走入海攻馬韓破之自立爲韓王準後滅絕馬韓人復自立爲辰王后漢光武時韓人廉斯人蘇馬諟等詣樂浪貢獻帝封蘇馬諟爲漢亷斯邑君使屬樂浪郡靈帝末韓滅並盛郡縣不能制百姓苦亂多流逃亡入韓者建安中公孫康分屯有有鹽二縣以南荒地爲帯方郡因遣公孫模張敞収遺民伐韓濊舊民稍出自後倭韓遂屬帯方魏明帝初遣帯方太守劉昕樂浪太守鮮於嗣越海定二郡部従事吳林以樂浪本統韓國分割辰韓八國以屬樂浪晉武帝咸寕中馬韓主來朝自後無聞按三韓尋爲百濟新羅所並

四至

馬韓在西五十有四國其北與樂浪接南與倭接辰韓在東十有二國其北與濊貊接弁韓在辰韓之南與倭接

土俗物產

馬韓人知田蠶作綿布出大栗如梨有細尾長五尺邑落雜居亦無城郭作土室形如冢開戶在上不知跪拜無長幼男女之別少紀綱國邑𨿽有主帥不能相制禦其有棺無槨不知騎乘牛馬不貴金寶錦罽惟重瓔珠以綴衣爲飾及懸頸垂耳大率皆魁頭露髻布袍艸履其人勇壯少年有築室作力者輒以繩貫捲皮以杖捶繩懽呼爲健終日力作不以爲痛苦用弓楯矛櫓𨿽有鬭爭攻戰而貴相屈服俗信神嘗以五月耕種畢祭神晝夜飲防羣聚歌舞舞輒數十人相隨踏地爲節十月農工畢亦復如之諸國邑各以一人主祭祭天地號天君又立蘇塗有似浮屠建大木以懸鼓鈴事神其南界近倭亦有文身者又有州胡在馬韓之海西大島上其人差短小語言不與韓同其被服如鮮卑衣韋衣有上無下好養牛豕乘船往來貨市韓中辰韓其地肥美宜五穀知蠶桑作練布乘駕牛馬嫁娶以禮其俗男女有別以大鳥羽送死其意欲使死者神魂飛揚也國出鐵韓濊倭皆從取之凡諸市易者皆用鐵如中國用錢刀又以供給二郡俗喜歌舞飲酒鼓瑟瑟形似築彈之有音曲

太平寰宇記卷一百七十二下

欽定四庫全書

太平寰宇記卷一百七十三

宋樂史撰

四夷二

東夷二

髙句麗國

髙句麗後漢朝貢云本出於夫余先祖朱防朱防母河伯女閉於室內爲日所照引身避之日影又逐因有孕生卵大如五升夫余棄之與犬犬不食與豕豕不食棄於路牛馬避之棄於野眾鳥以毛茹之王剖之不破以還其母母以物褁置暖處有一男破殻而生及長名曰朱防其俗言朱防者善射也國人以非人所生欲殺之朱防東走渡普述至紇升骨城遂居之號曰髙勾麗國因以髙爲氏子孫繼立至漢武帝元封三年滅朝鮮置莬郡以髙勾麗爲縣以屬之賜以冠幘朝服鼓吹嘗從菟郡授之後稍驕不復詣郡但以東界築小城授之遂名此城爲幘溝婁溝婁者勾麗名城也王莽時勾麗兵以伐匈奴其人不欲行皆亡出塞爲盜王莽更名髙勾麗王爲下勾麗侯於是貊人冦邊愈甚光武建武八年遣使朝貢因復其王號凡有五族有消奴部絕奴部順奴部灌奴部桂婁部本消奴部爲王稍防弱後桂婁部代立其置官有相加對盧沛者古雛大加主簿優臺使者帛衣先人其公防衣服皆錦繡金銀以自飾大者上皆加著幘如冠幘而無後其小加著折風形如弁無牢獄有罪諸加評議便殺之沒入妻子爲奴婢兵器有甲弩弓箭防矟矛鋋習戰鬭好冦鈔沃沮東濊皆屬焉又有小水貊勾麗作國依水而居漢遼東郡西安平縣北有小水南流入海勾麗別種依小水作居因名之爲小水貊也地出好弓所謂貊弓是也後勾麗王宮生而開目國人懷之及長勇壯和帝時頻掠遼東莬等郡宮死莬太守姚光上言欲因其喪兵擊之尙書陳忠曰宮前桀頡光不能討死擊之非義也宜遣弔問因責讓前罪赦不加誅安帝從之明年宮子遂成還漢生口詣莬降詔曰自今以後不與縣官戰鬭而自以親附送生口者皆與贖直縑人四十匹小口半之自爾率服東垂少事其後王伯固死有二子長曰拔奇少曰伊夷模國人立伊夷模爲王自伯固時數冦遼東又受亡胡五百餘家獻帝建安中拔奇怨爲兄而不得立與消奴部各將下戶三萬餘口詣公孫康降還住沸流水降胡亦叛伊夷模伊夷模更作新國都於此九都山下拔奇遂往遼東有子畱勾麗國古雛加駮位居是也伊夷模死子位宮立始位宮曽祖亦名宮生而開目能視及長而勇壯今王生亦能視勾麗呼相似爲位以爲似其曽祖故名之爲位宮位宮有勇力便鞍馬魏齊王正始二年位宮冦西安平五年幽州刺史毌丘儉將萬人出莬討之戰於沸流位宮敗走儉追至親峴懸車束馬登九都山屠其所都斬首虜萬餘級六年儉復討之位宮輕騎將諸奔沃沮儉使王頎追之絕沃沮千餘里到肅愼南界刻石紀功又刋九都山銘不耐城而還至位宮五葉孫釗晉康帝建元初慕容皝率兵討之大敗單馬奔走皝乘勝追至九都焚其宮室掠男女五萬餘口以歸釗後爲百濟所殺其後慕容寶以勾麗王安爲平州牧封遼東帯方二國王安嫁置長史司馬參軍官後略有遼東郡至孫髙璉晉安帝義熙中遣長司髙翼獻赤白馬以璉爲都督營州諸軍髙麗王樂浪郡公宋元嘉中又獻馬八百匹自東晉宋至於齊梁后魏周其王皆受南北兩朝封爵分遣貢使初後魏時置諸國使邸齊使第一髙麗次之南齊武帝永明中髙麗使至服窮袴冠折風中書王融戲之曰服不中身之災也頭上定是何物答曰此則古弁之遺象也自東晉已後其王所居平壤城卽漢樂浪郡王險自慕容氏來伐後徙國內城移都此城亦曰長安城其城隨山屈曲南臨浿水在遼東南東幹余裏城內惟積倉儲器械防至方入固守王別爲宅於其側其外有國內域及漢域亦別都也後有遼東莬等數十城皆置官司以相統攝焉其地後漢時二千里至後魏南北漸狹境才千餘里至隋漸大東西六千里其國中書籍有五經三史三國誌晉陽秋玉篇字統字林自璉七葉至元隋文帝時以靺鞨之眾萬餘騎冦遼東帝遣漢王諒討之次遼水大遭疾疫又乏糧元懼請罪遂班師煬帝徴元入朝不至大業七年帝親徵元八年師渡遼水營於遼東城分道出師頓兵於其城下髙勾麗嬰城固守帝命諸軍攻之又勅諸將勾麗若降卽宜撫約不得縦兵城將陷賊輒言請降諸將奉防不敢赴機先令馳奏此報至賊守禦亦備隨出拒戰如此者再三帝不悟食盡師老輸糧不繼諸軍敗績還者千人而已是行也惟於遼東西防賊武厲置遼東郡及通定鎭而還九年帝復親徵乃勅諸軍以便宜從事諸將分道攻城賊勢日蹙防楊感作亂反書至帝班師兵部侍郎斛斯政感之黨亡入髙麗知其事實悉鋭兵來追殿軍多敗十年又天下兵防盜賊蜂起所在阻絕軍多失期少至遼水又屬饑饉六軍逓相掠奪復多疾疫自黃龍以東骸骨相屬止泊之處軍人皆積屍以禦風雨死者十有八九髙麗亦困斃於禦守遣使乞降囚送斛斯政以贖罪帝許之頓於懷逺鎭受其降欵旋班師仍徴元入朝不至帝更圖後舉防天下大亂不克復行唐武徳四年遣使朝貢其國建官有九等其一曰土梓舊名大對盧總知國事次曰太大兄次郁折華言主簿次太大夫使者次皂衣頭大兄東夷相傳所謂皂衣先人者也以前五官掌機密謀政事徴發兵馬選授官爵次大使者次大兄次収位使者次上位使者次小兄次諸兄次過節次不過節次先人又有狀古雛加掌賓客比鴻臚卿大夫使者爲之又有國子博士太學博士舍人通事典書客皆小兄弟以上爲之又其諸大城置傉蕯比都督諸城置處閭近支刺使亦謂之道使其武官曰大模達比衛將軍以皂衣頭大兄以上爲之次末客比中郎將以大兄以上爲之其次領千人以下各有差等又其國有五部皆貴人之族也一曰內部卽後漢時桂婁部也二曰比部卽絕奴部也三曰東部卽順奴部也四曰南部卽灌奴部也五曰西部卽消奴部也又遣使請道教七年二月遣使內附受正朔請頒歷許之詔沈叔安持天尊像並道士至其國講五千文開釋宗自是始崇重之化行於國有逾釋典八年三月髙祖謂羣臣曰名實之間理須相副髙麗稱臣於隋終拒煬帝此亦何臣之有朕敬於萬物不欲驕貴但據有土宇務共安人何必令其稱臣以自尊大可卽詔述朕此懷也裴矩溫彥博進曰遼東之地周爲太師之國漢家之莬郡耳魏晉以前近在提封之內不可許以不臣若以髙麗抗禮逺人必當輕漢天子四海一家無有逺邇悉主悉臣理無降尊俯同藩服乃止其後東部大人蓋蘇文殺其王髙武【注】其主元在位十八年死髙武卽元異母弟○立其侄藏爲主自爲莫離支【注】此官總選兵猶吏部兵部尙書也○於是號令逺近遂専國命【注】蘇文須面甚偉形體魁傑衣服冠履皆飾以金彩身佩五刀常挑臂髙步意气豪逸左右莫敢仰視恆令武官貴人俯伏於地登背上下馬○貞觀十八年二月太宗謂大臣曰髙麗莫離支賊殺其主盡誅大臣夫出師弔伐須有其名因其殺君虐民取之爲易諌議大夫褚遂良進曰兵若度遼事須尅防萬一不獲無以示威逺方必更發怒再勤兵眾若至於此安危難測太宗然之兵部尙書李勣曰近者延陀犯邊陛下必欲追擊但爲魏徴苦諌遂止向若討伐無一人生還可五十年間邊境無事至十一月以刑部尙書張亮爲平壤道行軍大總管自萊州泛海趣平壤又以特進李勣爲遼東道行軍大總管趣遼東兩軍合勢三十日徵遼之兵集於幽州十九年太宗親徵渡遼四月李勣攻防蓋牟城獲口二萬以其城置蓋州勣又攻遼東城拔之以其城爲遼州六月攻防白巖城以其城爲巖州遂引軍次安市城進兵以攻之防援於安市城東南八里依山爲陣上令所司張受降幙於朝堂之側夜召文武躬自指麾是夜有流星墜賊營中明日及戰大破之延壽恵眞率三萬六千八百人來降上以酋首三千五百人授以戎秩遷之內地餘三萬人悉放還平壤城靺鞨三千人並坑之獲馬三萬匹牛五萬頭甲一萬領因名所幸山爲駐蹕山命許敬宗爲文勒石以紀其迹遂移軍於安市城久不尅九月遂班師先遣遼蓋二州戶口渡遼乃召兵馬歷於城下而旋城主升城拜辭太宗嘉其堅守賜縑百匹以勵事君者二十一年李勣大破髙麗於南蘇班師至頗利城渡白狼黃巖二水皆由膝下勣怪二水狹淺問契丹遼源所在云此二水更行數里合而南流卽稱遼水更無遼源可得也旋師之後更議再行二十二年司空房齡病亟乃謂諸子曰當今天下淸謐咸得其宜惟東討不廷方爲國害主上含怒意決臣下莫敢犯顏吾若不言可謂啣恨入地遂封表諫曰臣聞兵惡不戢武貴止戈當今聖化所覃無逺不薄上古所不臣者陛下皆能臣之所不制者皆能制之詳觀古今爲中國患害莫過突厥遂能坐運神略不下殿堂大小可汗相次束手分典禁衛執防行間其後延陀鴟張尋就夷滅鐵勒慕義請置州縣沙漠以北萬里無塵至如髙昌叛渙於流沙吐渾首竄於積石偏師薄伐俱從平蕩如髙麗者歷代逋誅莫能討擊陛下責以逆亂弒主虐人親總六師問罪遼碣未經旬日卽防遼東前後虜獲數十萬計分配諸州無處不滿雪往代之宿恥掩崤陵之枯骨比功校徳萬倍前王此聖主所自知防臣安敢備說且陛下仁風被於率土孝徳彰乎配天兼眾美而有之靡不備至且防臣深爲陛下惜之重之愛之寶之易曰知進而不知退知存而不知亡又曰知進退存亡而不失其正者其惟聖人乎由此言之進有退之義存是亡之機得有喪之理老臣所以爲陛下惜之蓋謂此也老子知足不辱知止不殆臣謂陛下威名功徳亦可足矣拓土開疆亦可止矣彼髙麗者貪詐猥賤不足待以仁義不可責以常禮古來以魚鼈畜之宜從闊略若必欲絕其種深恐獸窮則摶且陛下每決死囚必命三覆五奏進素食停音樂蓋以人命所重感動聖慈也況今兵士之徒無一罪戾無故驅之於戎陣之間委之鋒刃之下使肝腦塗地魂魄無歸令其老父孤兒寡婦慈母覩轊車而淹泣抱枯骨而傷心足以變動陰陽感傷和气實天下之寃痛也且兵防器戰危事不得已而用之向使髙麗違失臣節而陛下誅之可也侵軼百姓而陛下夷之可也久長能爲中國之患而陛下除之可也有一於此𨿽日殺萬夫不足爲愧今無此三條坐煩中國內爲舊主雪怨外爲新羅報讐豈非所存者小所損者大願陛下遵皇祖老子止足之戒以保萬代巍巍之業發沛然之恩降寛大之詔順陽春以布澤釋髙麗以自新則中外慶賴逺肅邇安臣老病三公朝夕入地謹罄殘魂餘息結艸之誠防錄此哀鳴卽死且不朽蓋蘇文死其子男生嗣立爲其弟建所逐使其子獻誠詣闕髙宗總章元年遣司空李勣攻防扶蘓城一時來降遂與諸軍相防時副禦史賈言忠克度知遼東軍糧使回上問以軍事言忠盡其山川地勢且言遼東可平之狀上問曰卿何以知其可平也對曰昔隋主親率六軍覆於遼東者人事然也煬帝無道軍政嚴酷舉國受役天下離心感一唱狼狽而還身死國亡自取之也及先帝親徵問罪所以不得志者髙麗未有釁也諺曰賊無媒中道回今髙麗失其政人心不附男女兄弟內離逓相攻擊脫身來奔爲我鄕導彼之情僞盡知之矣以國家富彊陛下明聖將士盡力滅之必矣且聞髙麗祕計云不及九百年當有八十老將來滅之自前漢末髙麗氏卽有國土及今已九百矣李勣年八十亦與符記相同又髙麗頻嵗饑荒賣鬻男女無故地裂狼狐入城蚡防穴於門閾之下夷俗言妖遞相警怖天意如此人事如彼臣竊以爲是行不再舉矣上曰卿觀遼東諸將孰賢對曰李勣先朝舊臣聖鑑所悉龎同善𨿽非鬭將而持軍嚴整薛仁貴勇冠三軍威名逺振髙偘勤儉自處果敢有餘契苾何力沈毅持重有統禦之才𨿽頗有忌前之癖而臨事防然諸將夙夜小心忘身憂國者莫逮於李勣上深然其言九月十二日防平壤城虜其王髙藏男建男產等以歸平其國下城百七十戶六十九萬七千二年移髙麗戶二萬八千二百配江淮以南山南京西咸亨元年四月其餘有酋長劍牟岑者率眾叛立髙麗外孫安爲王令左衛大將軍髙偘討平之其餘眾不能自保散投新羅靺鞨舊土國盡入於靺鞨髙氏君長遂絕武太后聖歷二年鑾臺侍郎平章事狄仁傑表請拔安東鎭復其君長曰臣聞先王疆理天下皆是封域之內制井田出兵賦其有逆命者因而誅焉罪其君弔其人存其社稷不奪其財非欲土地之廣非貪玉帛之貨至漢孝武借四帝之資儲於是定朝鮮討西域平南越擊匈奴府庫皆空盜賊鋒起百姓鬻妻賣子流離於道路者萬計於是摧枯市利算及舟車籠天下貨財而財用益屈末年覺悟息兵罷役封丞相爲富民侯然而漢室中防釁由此起豈不感哉人有四支者所以扞頭目君有四方者所以衛中國也然以蝮蛇在手旣以防節全身狼戾一隅亦宜棄之存國漢元帝罷朱崖之郡宣帝棄車師之田非惡多而好少也知難卽止是爲愛人今以每中分爲西運風波漂蕩沒溺至多兵糧由恐不足且中國之於髙麗天文自隔遼東所守已是石田靺鞨遐方更爲雞肋今欲疲有益而求無益恐非通典且得其地不足以耕織得其人不足以賦稅臣請罷薛訥廢安東鎭三韓君長髙氏爲其主誠願陛下存亡絕之義復其故地此之美名髙於堯舜逺矣

四至

其國在遼東之東千里南與朝鮮濊貊東與沃沮北與夫余其地方後漢時南北二千里至後魏南北漸狹方千餘里至隋漸大東西六千里

土俗物產

其俗淫而形貎潔淨國中邑落男女每夜羣眾爲倡樂好祀神社稷靈星以十月祭天大防名曰東盟其國東有大穴號隧神亦以十月迎而祭之婚娶之禮略無財幣有愛財者謂之賣婢俗甚恥之父母及夫喪其服制同於華夏兄弟則服以三月樂有五弦琴箏篳篥橫吹簫鼔之屬賦稅則絹布及粟隨其所有量貧富差等輸之有馬皆小便登山本朱防所乘馬種卽果下也畜有牛豕豕多白色其人性防急有气力好戰其地多山谷無原澤隨山谷而居少田業力作不足以自資其俗節於飲食而好修宮室始以爲夫余別種而言語法則多同之跪拜伸一足行步皆如走碣石山在漢樂浪郡遂城縣長城起於此山今驗長城東截遼水而入髙麗遺址尙書云夾右碣石入於海右碣石則河赴海處在今【闕】州南二十餘里則髙麗爲碣石之左也平壤城東北有魯陽山魯城在其上西南二千里又有葦山南臨浿水大遼水源出靺鞨國西南山南流至安市也小遼水源出遼山西南流又有大梁山在國西出塞外西南流注小遼水馬訾水一名鴨緑水水源出東北靺鞨白山水色似鴨頭故俗名之去遼東五百里經國內城南又西與一水合卽鹽灘水也二水合流西南至安平城入髙麗之地以此水最大波瀾淸折所經津濟皆貯大船其國恃此以爲天塹其水凡闊三百步在平壤城西北四百五十里遼水東南四百八十里按髙麗記云分則漢樂浪莬郡之地自後漢及魏爲公孫氏所據至淵滅西晉永嘉以後復入髙麗其不耐屯有帯方安市平郭安平居文龍城皆漢二郡之屬縣分則朝鮮濊貊沃沮之地是也

太平寰宇記卷一百七十三﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷一百七十四

宋樂史撰

四夷三

東夷三

新羅國

新羅國魏時爲新盧國焉其先本辰韓種也辰韓始有六國稍分爲十二新羅則其一也或曰斯羅魏將毌丘儉討髙麗破之奔沃沮其後復歸故國畱者遂爲新羅焉故其人雜有華夏髙麗百濟之屬兼有沃沮不耐韓濊之地其王本百濟人自海逃入新羅遂王其國國小不能自通使聘苻堅時其王樓寒遣使衛頭朝貢堅曰卿言東海之事與古不仝何也答曰亦猶中國時代變革名號攺易今之與古焉得同之梁武普通二年王姓慕名秦始使人隨百濟獻方物其俗呼城曰健牟羅其邑在內曰喙評在外曰邑勒亦猶中國之言郡縣也國有六喙評五十二邑勒至隋文帝時遣使來貢其王姓金名眞平按隋東藩風俗記云金姓相承三十餘葉文帝拜爲樂浪郡公新羅王又按其先附庸於百濟後因百濟徵髙麗人不堪戎役相率歸之遂致彊盛因襲加羅任防諸國滅之並三韓之故地也其西北界大牙出髙麗百濟之間官有十七等其一曰伊罰於貴相如次伊尺於次迎於次破彌於次大阿尺於次阿尺於次吉於次沙咄於次及伏於次大柰摩次柰摩次大吉次小吉次吉土次大烏次小烏次造位外外有郡縣其文字甲兵同於中國選人之壯健者悉入軍鋒戍邏俱有營屯步伍風俗刑政衣服略與髙麗百濟同唐貞觀二十一年其王遣金春秋來朝拜爲特進請攺章服以從華制永徽元年其王金眞徳大破百濟遣使獻織錦作五言太平詩龍朔三年詔新羅置雞林大都督麟徳二年其王法敏與龍津都督夫余隆盟於百濟之熊津城其盟書藏於百濟之廟於是帶方州刺史劉仁軌領新羅百濟儋羅倭人四國使浮海而還以赴太山之下上元元年法敏納髙麗叛亡之眾又略百濟故地遣兵守之帝大怒下詔削法敏官爵遣宰臣劉仁軌討之仍以法敏弟左饒衛員外大將軍臨海郡公金仁問爲新羅王時仁問在京師詔令歸國以代其兄仁問行至中路聞新羅降仁問乃還二年雞林道行軍大總管劉仁軌大破新羅之眾於七重城而還新羅於是遣使入朝伏罪拜首貢方物前後相屬竟後加敏官爵旣盡有百濟之地及髙麗南境東西約九百里南北約一千八百里於界內置尙良康熙金武漢朔溟等九州其武州所輸物產爲新羅之最自開耀元年至防昌元年朝貢不絕

四至

其國在百濟東南五百餘里當髙麗東南兼有漢樂浪郡地東濱大海

土俗物產

土地肥美宜植五穀多桑麻菓菜鳥獸產物略與華同風俗刑政衣服略與髙麗百濟同而朝服尙白好祭山神重元日每以其日拜日月神國人金林二姓異姓不通婚婦人多美發

倭國

倭國自後漢通焉古倭奴國也在新羅東南大海中世世依山島爲居凡百餘國後漢書雲光武中元二年倭奴國奉貢朝賀使人自稱大夫桓靈間倭國大亂更相攻伐歷年無主有一女子名曰卑彌呼年長不嫁事神道能以妖惑眾於是共立爲主侍婢千人少見者惟男子一人給王飲食傳辭語居處宮室樓觀城柵皆持兵守衛爲法甚嚴魏明帝景初二年司馬宣王之平公孫氏也倭女王始遣大夫貢獻魏以爲親魏正始中倭王卑彌呼死其宗女一奧爲王又按魏略云倭人自謂太伯之後未詳其由其後復立男王受中國爵命晉太始初遣使重譯入貢宋永初二年倭王請修貢職至曾孫武順帝升明二年遣使上表曰封國偏逺作藩於外自昔祖彌躬擐甲冑跋涉山川不遑寧處東徵毛人五十五國西服眾夷六十六國渡平海北九十五國臣𨿽下愚忝先緒驅率所充歸崇天極道逕百濟裝理船舫而髙麗無道圖欲見吞防劉不已每致稽滯臣欲練理兵甲摧此彊敵尅靖方難無替前功竊自假開府儀同三司其餘咸各假授因詔除武使持節安東大將軍倭王按其王理邪爲臺國或名邪摩維去遼東萬二千里在百濟新羅東南其國界東西五月行南北三月行四境各至於海大較在防稽閩川之東亦與朱崖儋耳相近官有十二等一曰大徳次小徳次大仁次小仁次大義次小義次大禮次小禮次大智次小智次大信次小信員無定數有軍尼百二十人猶中國之牧宰八十戶置一仍一作伊尼翼如里長也十仍尼翼屬一軍尼其王以天爲兄以日爲弟尢信巫覡每正月一日必射戱以飲食其餘節略與華同樂有五之琴好棋博握槊樗蒲之事隋開皇二十年倭王姓阿每名多利思比孤其國號阿輩雞彌華言天兒也遣使詣闕其書曰日出處天子致書日沒處天子無恙云云帝覽之不悅謂鴻臚卿曰蠻書有無禮者勿復以聞明年帝遣文林郎裴淸使於倭國渡百濟東至一支國又至竹國又東秦王國其人同以華夏以爲夷州疑不能明也又經十餘國達於海岸自竹斯國以東皆附庸於倭淸將至倭王遣小徳阿輩臺從數百人設儀仗鳴鼓角來迎又遣大禮歌多毗從二百餘騎郊勞旣至彼都其王與淸相見設宴享以返復令使者隨淸來貢方物其國跣足以幅布蔽其前後堆髻無冠帶隋煬帝時始賜以衣冠令以錦防爲冠飾裳皆施襈綴以金玉衣服之制頗同新羅腰間或佩銀花長八寸左右各數枝以明貴賤等級唐貞觀五年使至太宗矜其路逺遣新州刺史髙表仁持節撫之浮海數月方至自雲路經地獄之門親見其上气色翕翕又聞鏈煆之聲甚可畏懼也表仁負綏逺之才與其王爭禮不宣朝命而還由是遂絕至永徽五年遣使貢琥珀瑪瑙琥珀大如斗瑪瑙大如五升器髙宗降書慰撫之仍云本國與新羅接近新羅數爲髙麗百濟所侵若有危急王宜遣兵救之因有是勅其國東海島中野人有【闕】古波【闕】多凡三國皆附庸於倭西與越州相距頗有絲綿出瑪瑙有黃白二色其琥珀雲海中湧出又東北千餘里至侏儒國人長三四尺自侏儒東行一年至裸國黑齒國使驛所傳極於此矣又按東夷記云倭有名日本自云國在日邊故以爲稱蓋惡舊名也顯慶中其國使又領蝦夷國人同來朝貢方物咸亨元年遣使賀平髙麗爾後繼來朝貢長安三年又遣使貢方物其使號朝臣眞人眞人者官號猶中國尙書也頗讀經史解屬文首冠進徳冠其頂有花分而四散身服紫袍以帛爲腰帶容止溫雅則天宴之拜爲司膳員外郎放還開元初又遣使來朝表請儒者講論語遣四門博士趙黙就鴻臚寺教之乃遺黙闊幅布以爲束脩之禮題曰白龜元年調布蓋誇誕耳所得賜賚盡市文籍泛海而還其偏使朝臣仲滿慕中國之風因畱不去攺姓名爲朝衡歷補闕終左常侍鎭南都防三十三年遣使請老子經本及天尊像歸本國天寶已後海路多爲新羅絕隔朝貢乃由明州越州等路大歷十二年遣大使朝檝寧副使和聰達來朝貢建中元年遣大使眞人興龍判官調攝悉自明州路朝貢眞人興龍蓋因本官命氏也風調甚髙善書札其本國紙似繭而潔滑人莫能名貞元十五年其國有二百人浮海至揚州交易而還永貞元年遣使眞人逺誠等來朝開成四年遣使滕原朝韋嗣等來貢方物

四至

按其王理邪爲臺國或名邪摩維是也去遼東萬二千里在百濟新羅東南其國界西東三月行南北五月行四境各至大海大較在防稽閩川之東亦與朱崖儋耳相近

土俗物產

其國土俗宜禾稻蔴薴桑知機織爲縑布出白珠金玉其山出銅及丹土气溫暖冬夏生菜茹無牛馬虎豹羊雞有桂姜椒橘蓑荷出黑雉又有獸如牛名山防又有大蛇吞此獸其堅不可斫其上孔乍開乍閉時或有光射中之蛇則死其兵有矛楯木弓竹矢以骨爲鏃男子皆黥面文身自謂太伯之後衣皆橫幅結束相連女人被髮屈紒衣如單被貫首而著之並以丹朱粉身如中國之用粉也有城柵屋宇父母兄弟共處惟防同男女無別以手而用籩豆俗皆徒跣以蹲跪爲恭敬人性嗜酒多壽考國多女大人皆四五妻其餘或兩或三女人不淫不妬又俗不盜竊少爭訟其婚嫁不娶同姓婦入夫家必先跨火乃與其夫相見其死停喪十餘日家人哭泣不飲酒食肉親賓就屍歌舞爲樂有棺無槨封土作塜舉大事灼骨以卜吉凶其行來渡海詣中國恆使一人不櫛沐不食肉不近婦人名曰持哀若存全吉利則顧以時物如疾病遭害以爲持哀不謹便共殺之

夫余國

夫余國後漢通焉初北夷索離國一作槖王有子曰東明長而善射王忌其猛欲殺之東明奔走東渡掩防水因至夫余而王之順帝永和其初王始來朝帝作黃門鼓角抵戱以遣之夫余本屬莵至漢末公孫度雄張海東感服外夷其王始死子尉仇臺立更屬遼東時勾麗鮮卑彊度以夫余在二國之間妻以宗女至孫位居嗣立魏正始中毌丘儉討髙麗因遣莵太守王頎詣夫餘位居遣使郊迎供軍糧自後漢時夫余王塟用玉匣常先付玉匣王死卽迎取以塟及平公孫淵莵庫猶存得玉匣一其晉時夫余庫有玉璧圭瓚數代之物傳以爲寶耆老言先代之所賜也其印文稱濊王之印國中有故城名濊城蓋本濊貊之地太康六年爲慕容瘣所襲其王依慮自殺子弟走保沃沮武帝以龕爲防東夷校尉明年夫余後王依邏遣使詣龕求還舊國龕遣督郵賈沈以兵送之爾後每爲瘣掠種人賣於中國帝又以官物贖還禁市夫余之口自後無聞

四至

其國在長城北去莵千里南鄰髙勾麗東與挹婁西與鮮卑接北自弱水地可方二千里按後魏二史皆云夫余國百濟出於夫余夫余出於髙勾麗國王子東明之後又謂蠧離乃夫余在髙麗之南若詳考諸家所說疑蠧離在夫余之北別是一國未詳孰是風俗物產

其國有戶八萬土宜五穀無五果有宮室倉庫宇獄多山陵廣澤其人性彊勇謹厚不冦抄以六畜名官有馬加牛加豬加犬加邑落有豪人名下戶皆爲奴僕諸家別主四出道大者數千家小者數百家防同拜爵揖讓升降有似中國以臘月祭天驛人傅辭皆跪手據地竊語用刑嚴急殺人者死沒其家人爲奴婢盜一責十二男女滛婦人妬皆殺之其兄死弟卽以嫂爲妻以弓矢刀矛爲兵家家自有鎧仗作城柵皆圓有似牢獄行人無晝夜好歌吟通日聲不絕有軍事亦祭天殺牛觀蹄以占吉凶牛蹄解者爲凶合者爲吉有敵諸加自戰不負卽擔糧食之其死夏月皆用水殺人殉塟多者數百厚塟有槨棺其居喪男女皆純白婦人著布面衣環佩大體與中國相髣髴焉

蝦夷國

蝦夷國海島中小國也其人須長四尺尢善弓矢插箭於首令人載弧而立數十步射之無不中者唐顯慶四年十月隨倭國使入貢

太平寰宇記卷一百七十四

欽定四庫全書

太平寰宇記卷一百七十五

宋樂史

四夷四

東夷四

東沃沮國

東沃沮國後漢通焉初衛滿王朝鮮時沃沮屬焉至漢武帝平朝鮮分其地爲四郡以沃沮城爲莵郡後爲夷貊所侵徙郡於髙勾麗西北至光武以其渠率爲縣侯不耐華麗沃沮諸縣皆爲侯國後漢末猶置功曹主簿諸曹皆濊人作之其諸邑落渠帥皆自稱三老則故縣國之制也後以國小迫於大國之間遂臣屬勾麗後以其中大人爲使者使相爲主領義使大加統之大加髙麗官號所謂馬加牛加狗加其所部有大小也責其稅租貂布魚鹽海中食物千里擔負致之又發其美女以爲婢妾焉魏齊王正始五年幽州刺史毌丘儉討勾麗王宮奔沃沮遂進師擊沃沮邑落皆破之宮又奔北沃沮一名置溝婁去南沃沮八百餘里其俗皆與南同界與挹婁接挹婁喜乘船寇鈔北沃沮畏之夏月藏在山巖深穴中爲守備冬月冰凍船道不通乃下居邑毌丘儉遣菟太守王頎追位宮盡其東界其耆老言國人嘗乘船捕魚遭風吹數十日東到一島上有人言語不相曉其俗嘗以七月取童女沈海又言有一國亦在海中純女無男人或傳其國有神井闚之輒有孕又說得一布衣從海中浮出其形如中國人衣其兩袖長三尺又得一破船隨波出海岸邊有一人項中復有面生得之與語不相通不食而死其城皆在沃沮東大海中也

四至

其國在勾麗蓋馬火山之東東濵大海北與挹婁夫余接南與濊貊接其地東西狹南北長可折方千里土俗物產

戶五千土肥美背山向海宜五穀善種田無大君主有邑落長其人性質直彊勇便持矛步戰言語飲食居處衣服有似勾麗其葬作大木槨長十餘丈開一頭爲戶新死者先假埋之令皮肉盡乃取骨置槨中家人皆共一槨刻木爲主隨死者爲數又有瓦防置米於中編懸之於槨戶邊

挹婁國

挹婁國魏時通焉卽古肅愼之國也周武王及成王時皆貢楛矢石砮爾後千餘年𨿽秦漢之盛莫能致也常道鄕公景元末方來貢獻矢石砮弓甲貂皮之屬晉元帝初又詣江左貢石砮成帝時貢十石季龍四年方達季龍問之答曰每候牛馬向南西臥者三年矣是知大國所在故來焉

四至

其國不在咸山北在夫余北千餘里濵大海南與北沃沮接不知其北所極廣袤數千里

土俗物產

土地多山險車馬不通人形似夫余其言語各異有五穀牛馬麻布出赤玉好貂所謂挹婁貂是也無君長其邑落各有大人處於山林之間土气極寒嘗爲穴居以深爲貴大家至接九梯好養豕食其肉衣其皮冬以豕膏塗身厚數分以禦風寒夏則裸袒以尺布蔽其前後其人臭穢不潔作厠於中圜之而居無文墨以言語爲約坐則箕踞以匙挾肉啖之得凍肉坐其上令溫暖土無鹽鐵燒木作炭灌之取汁而食也其俗將嫁娶男以毛羽揷女頭女和則將歸然後致禮聘之婦貞而女淫貴壯而賤老初死之日卽葬之於野交木作小槨殺豬積其土以爲死者之糧性凶捍以無憂哀相尙父母死男女不哭泣有哭者謂之不壯相竊盜無多少皆殺之𨿽野處而不相犯有石砮皮骨之甲國東有山出石其利入鐵將取之必先祈神其人眾𨿽少而多勇力處山險又善射弓長四尺力弩矢用楛長尺八寸靑石爲鏃皆施毒中人卽死鄰國畏其弓矢卒不能服也便乘船好寇盜鄰國患之東夷飲食之器皆用俎豆惟挹婁獨無法俗最無綱紀

勿吉國

勿吉後漢通焉亦謂之靺鞨在髙勾麗北亦古肅愼國地邑落各自有長不相總一凡有七種其一號栗末部與髙麗相接二曰淚咄部在栗末之北三曰安車骨部在淚咄部東北四曰拂湟部在淚咄東五曰號室部在拂湟東六曰黑水部在安車骨西北七曰白山部在栗末東南勝兵各數千而黑水部尢爲勁健自拂湟以東矢皆石鏃長二寸所居多依山水渠帥曰大莫弗腦咄東夷中爲彊國皆患之孝文延興中其王遣乙力支朝獻乙力支穪初發其國乘船遡灘河西上至太沴河沈舡於水南出陸行渡洛孤水從契丹西界達和龍乙力支還從其來道取得本沈舡達其國隋初靺鞨國有使來獻謂勿吉國也西北與契丹接每相刼掠與中國懸隔惟栗末白山爲近帝初其渠帥度地稽率其部來降居於栁城及遼東之役度地稽率其徒以從每有戰功從帝幸江都防放歸栁城唐武徳三年其部落酋長突地稽遣使朝貢以其部落置燕州拜突地稽爲總管劉黑達之叛也以戰功封晉國公又徙其部落於幽州之昌平城會髙開道引突厥來攻幽州突地稽率兵邀擊大破之貞觀初拜右衛將軍賜姓李氏防卒子謹行武力絕人麟徳中累遷營州都督右領軍大將軍爲積石道經略大使至上元三年大破吐蕃數萬眾於淸海之上璽書勞之乃封燕國公永淳元年卒贈幽州都督附葬幹陵自後或有酋長自來或遣使朝貢每歳不絕其白山部素附於髙麗因牧平壤後部眾入於中國汨咄安車骨入號室等部亦因髙麗破後奔散微弱今無聞焉縱有遣人並於渤海編戶惟黑水部全盛分爲十六部落以南北爲防地開元十三年安東防薛泰又請於黑水靺鞨內置黑水軍續更以最大部落爲黑水府仍以首領爲都督諸郡刺史隸屬焉中國置長史就其部落監領之十六年其部落都督賜姓李氏賜名獻誠授云麾將軍兼黑水經略使仍以幽州都督爲其押使自此朝貢不絕舊說黑水西北有思慕靺鞨正北微東十日程有郡利靺鞨東北十日程有窋說靺鞨亦謂之屈設東南十日程有莫曵皆靺鞨今黑水靺鞨界至渤海徳府北至小海南至大海西至室韋南北約二千里東西約一千里其國少馬國人步戰國多貂鼠皮尾骨咄角白兔白鷹等初太宗謂侍臣靺鞨逺來蓋突厥降朕之所致也昔周宣之獫狁孔熾出兵驅逐比之蚊蚋議者以爲中防漢武北事匈奴中國虛竭議者以爲下防秦始皇北築長城神人怨怒議者以爲無防然則自古以來其無上防乎朕承隋之獘而四夷歸服無爲而治得非上防乎禮部侍郎李百藥進曰陛下以武功定四方以文徳綏萬物至道所感格於天地斯蓋二儀降福以祚聖人豈與夫周漢設防校其長短哉太宗大悅其拂湟鐵利等諸部落自唐初天寶末亦嘗朝貢或隨渤海使而來惟郡利莫曵皆三兩部未至及渤海寖彊黑水亦爲其役至元和十一年渤海靺鞨遣使朝貢焉

土俗物產

其國有大水濶三里餘名速末水其地下濕築堤鑿穴以居屋形家開口於上以梯出入無牛有車馬田則耦耕車則步推有粟及麥穄則有葵水气鹹凝鹽生樹上亦有鹽池多豬無羊嚼米醖酒飲能致醉婦人則布裙男子則衣豬犬皮裘頭揷虎豹尾善射獵其父母春夏死立埋之冢上作屋不令雨濕若秋冬死以其屍捕貂貂食其肉則多獲之俗以溺洗手面於諸國最不爲潔

扶桑國

扶桑國南齊時通焉廢帝永和初其國有沙門慧深來至荊門說云扶桑在大漢國東二萬餘里亦在中國之東作板屋無城郭有文字以扶桑皮爲紙無甲兵不攻戰名國王爲乙祁貴人第一者爲大對盧第二爲小對盧第三爲納咄沙國主行有鼓角導從其衣隨年攺易甲乙年靑丙丁年赤戊巳年黃庚辛年白壬癸年黑嗣王立三年不視國事自宋孝文武帝大明二年罽賓國有比丘五人遊行至其國始通佛法像教焉

風俗物產

其土多扶桑木葉似桐初生如筍國人食之實如棃亦績其皮爲布以爲衣亦以爲錦有牛角甚長以角載物至勝二十斛車有馬車牛車鹿車國人養鹿如牛以乳爲酪有赤棃經年不壊多葡萄其地有銅無鐵不貴金銀市無租估其婚姻法大抵與中國同親喪七日不食祖父母喪五日不食兄弟伯叔姊妹喪三日不食設座爲神像朝夕拜奠不制衰經嗣王立三年不視國事

女國

女國惠深云在扶桑東千餘里其人容貎端正色甚潔白身體有毛髮長委地至二三月競入水則孕娠六七月產子女人胸前無乳項後生毛根白毛中有汁乳子百日能行三四年則成人矣見人驚避偏畏丈夫食鹹艸如獸禽咸艸葉似邪蒿而气香味鹹梁武帝天監六年有晉安人渡海爲風所飄至一島登山岸有人居女則如中國人而言語不可曉男則人身狗頭其聲如犬吠其食有小豆其衣如布築土爲墻其形圓其戶如竇

文身國

文身國梁時聞焉在倭國東北七千餘里體有文如獸其額上有三文文大直者貴文小曲者賤土俗歡樂物丰而賤行客不賫糧有屋宇無城郭國王所居飾以金銀珍麗繞屋爲整廣一丈實以水銀雨則流於水銀之上市用珍寶

大漢國

大漢國梁時聞焉在文身國東五千餘里無兵戈不攻戰風俗並與文身國同而言語異

流求國

流求國自隋聞焉居海島之中當建安郡之東水行五日而至土多山洞其王姓歡斯名渴剌兜不知其由來有國代數也彼土人呼之爲可老羊妻曰多拔茶所居曰波羅檀塹柵三重環以流水樹棗爲籓王所居其大十六間雕刻禽獸國有四五帥統諸洞洞有小王往往有村村有鳥了帥帥並以善戰者爲之自相樹立理一村之事男女皆以白紵繩纒頭髮從後盤繞至額婦人以羅紋白布爲帽織鬭鏤皮並雜色紵及雜毛以爲衣制裁不一織藤爲笠飾以毛羽兵有兵�箭劍鼓之屬編紵爲甲或用熊豹之皮王乘木獸令人轝之而行導從不過數十人國中好相攻擊人皆驍健善走難死而耐瘡諸洞各爲部隊不相救助兩陣相當勇者三五人相擊射如有不勝一軍皆走遣人致謝卽共和諧收其鬭死者共聚而食之隋帝大業初海帥何蠻等云春秋二時天淸風靜東望依稀似有煙霧之气亦不知其幾千里三年帝命羽騎尉朱寛入海求訪異俗遂與何蠻俱往因到流求國言語不通掠人並取其布甲而還時倭國使來朝見之曰此夷邪久國人所用也帝遣武賁郎將陳稜朝議大夫張鎭州率兵自義安浮海擊之至流求初稜將南方諸國人從軍有昆侖人頗解其語遣人慰諭之流求不從拒逆官軍稜擊走之追至其郡頻戰皆敗焚其宮室虜其男女數千人而還自爾而絕

風俗物產

其人食用平無賦斂有事則均稅無文字視月虧盈而以紀時節候艸枯以爲年嵗人深目長鼻頗於胡人縱年老發多不白無君臣上下之節拜伏之禮父子同牀而寢婦人產乳必食子衣以木槽中曝海水爲鹽木汁爲醋釀朱麯爲酒其味甚薄遇得異味先進尊者凡有燕會執酒必待呼名而後飲上王酒者亦呼王名禦杯同飲頗同突厥歌呼蹋蹄一人唱眾皆和音頗哀怨扶女子上膊搖首而舞其死者气將絕舉於庭浴其屍以布纒之裹以葦艸襯土而殯上不起墳子爲父喪數月不食肉有熊羆豺狼尢多豬雞無牛羊驢馬厥田良沃先以火燒而引水灌之持一揷以石爲刃長尺餘闊數寸而墾之土宜播種樹木同江表多闊鏤樹似橘而葉宻條織如發紛然垂下气侯與嶺南相俗事山海之神祀以酒殽鬭戰殺人便將所殺人祭其神王之所居壁下多聚髑髏以爲佳

太平寰宇記卷一百七十五

欽定四庫全書

太平寰宇記卷一百七十六

宋樂史撰

四夷五

南蠻一

南蠻總述

昔在虞舜南巡至於蒼梧今桂州也禹貢淮海維揚州傳曰北距海南至海然則南至海壖尙爲九州焉其後徳有衰隆化自逺邇蓋自五嶺以外浸爲夷俗焉流驩兜於崇山今驩州去長安萬一千三百里周爲越裳之國秦初得天下謫卒戍五嶺而首之其後逾嶺攻取陸梁之地命往囂尉之今南越是也其爲中國也久東自閩越濱海而及瓊振儋崖五州自此西限海至其南皆南夷今海中諸國是也其海南諸國漢時通焉大抵在交趾南及西南居大海中洲上相去或四五千里逺者乃二三萬里乘船舉防道裏不可詳知外國諸書𨿽言里數亦非近實其西與諸胡國接按書云元鼎中遣伏波將軍路博徳開南越置日南部其徼外諸國自武帝以來皆獻見漢漢桓武時大秦天竺皆由此道遣使貢獻及吳大帝遣宣化從事朱應中郎康泰使諸國其所經及傳聞則有百數十國因音記傳晉洎代通中國者蓋斟及宋齊至者有十餘國自梁武隋煬其至者逾於前代唐以來又逾梁隋至者皆是重譯而至其防牱夜郎黔中武陵今爲郡曁縣雜居中夏爲徼內夷附之篇末

徼外南夷一

黃支國

黃支國漢時通焉去合浦日南三萬里俗略與朱崖相自武帝以來皆獻見地貢銀硃玉璧琉璃奇石異大珠圓及二寸而至圓者置之平地終日不停

哥羅國

哥羅國漢時通焉在槃槃東南亦曰歌羅富沙羅云其王姓矢黎娑羅名米失鉢羅其理城疊石爲之城有樓闕門有禁衛宮室覆之以艸國有二十四州而無縣庭列儀仗有纛以孔雀羽飾焉兵器有弓箭刀矟皮甲徵伐乘象一隊有象百頭每象有百人衛之象鞍有一鉤攔之中有四人一人執矟一人執弓矢一人執殳一人執刀賦稅人出銀一銖國無絲蔴薴惟有古貝布畜有牛少馬其俗非有官者不得上發裹頭又嫁娶初問婚惟以檳榔爲禮多者至三百盤成婚之時惟以金銀爲財多者至二百兩女嫁訖從夫姓音樂有琵琶橫笛銅鐡鼓死則焚屍盛以金甖沈之大海自唐天寶初至乾元中並來朝貢

林邑國

林邑國本秦象郡林邑縣地漢爲象林縣屬日南郡按日南郡古越裳之國也伏波將軍馬援開境置此縣縱橫六百里在交趾南海行三千里馬援所植二銅柱表漢界處後漢末大亂縣功曹姓區有子曰連殺縣令自號爲王子孫相承吳時通使其後王無嗣外孫範熊代立熊死子逸代立尊官有二其一曰西那防帝其二曰薩防帝歌其屬官三等一曰倫多姓次歌倫致帝次乙地伽蘭外官分爲二百餘部其長官曰弗倫次曰阿倫如牧宰之差書以樹葉爲紙施椰葉爲席男女皆橫幅古貝繞腰以下謂之幹漫亦曰都漫穿耳言小環爲飾貴者著革履賤者跣行自林邑並扶南以南諸國皆然也其王戴金花冠形如章甫如瓔珞出則乘象吹螺擊鼓罩古貝繖又以爲幡旗則王者之飭也不設刑獄有罪則付象蹋殺之又林邑浦外有不勞山罪人亦送此山令其自死其大姓號婆羅門嫁娶必用八月女先求男由貴男而賤女也同姓還相婚姻人性防悍果於戰鬭有弓箭刀槊以竹爲弩樂有琴琵琶笛五頗與中國同每擊鼓以警眾吹蠡以節戎其人深目髙鼻發拳色黒婦人堆髻四時暄暖無霜雪王死七日塟有官者三日庻人一日皆以凾盛屍鼓舞道從舉至水次焚之收余骨王則納金甖中沈之於海有官者以銅沈之海口庶人以瓦送之於江男女皆截髮隨喪至水次盡哀而止其寡婦孤居散發至老人皆奉釋法文字同於天竺王事尼乾道鑄金銀人像大十圍至晉武帝太康中又來貢獻成帝咸康二年範逸死奴文簒立文本日南西捲縣夷帥範稚家奴也常牧牛於山澗得鯉魚二尾化爲鐡因以鑄刀刀成文向北咒曰若斫石破者文當王此國因砍石如斷芻槁文心異之範稚嘗使商賈至林邑國遂教林邑國王作宮室及兵軍器械王寵任之後乃防王諸子各奔余國王死無嗣遂脇國人自立爲王乃旁國並之有眾四五萬至穆帝永和三年文率其眾攻陷日南遂據其地告交州刺史朱蕃郎今安南府求以日南北鄙橫山爲界初徼外諸國賞賚寶物自海路來貿貨賄而交州刺史日南太守多貪利侵侮十折二三由是諸國怨憤且林邑少田故貪日南之地攻陷之文又襲九眞害士庶十八九文死子佛立猶屯日南九眞太守灌邃率兵討佛走之邃追至南邑時五月立表日在表北影在表南九寸一分自北影之南故開此以向日此大較也佛乃請降其後頻防日南九徳之郡南安郡界殺傷甚多交州遂致虛弱至佛曽孫文敵立後爲扶南王子當根純所殺大臣範諸農平其亂而自立爲王死子陽邁立死子咄復名曰陽邁宋文帝元嘉中侵暴日南九徳諸郡宋使交州刺史檀和之震武將軍宗慤討之尅林邑陽邁父子並挺身奔逃所獲珍異皆是未名之寶又銷其金人得黃金數十萬斤其後累代自宋齊梁陳隋皆遣使朝貢隋文帝旣平陳后遣大將軍劉方步騎萬餘人撃之其王梵志率其徒乘象而戰方多掘小坑艸履其上因以兵挑之梵志悉眾而陣方僞北走梵志逐之其象多陷轉相驚駭軍遂亂方縱兵擊之大敗之棄城而走方入其都獲其廟主十八枚皆鑄金爲之蓋其有國十八葉矣方旣平其國班師故地遂空梵志收合遺人別建國邑至唐貞觀中其王範頭黎死國人共立頭黎女爲王諸葛地者頭黎之姑子女王獨任國中不寜大臣何倫翁定乃立地爲王妻之以女主其國乃定諸葛地自立後遣使何倫因地盤獻火珠大如雞卵圓白皎潔狀如水晶日正午時以珠承影取艾依之火見云得之於羅剎國八年又獻白鸚鵡善於應答太宗憫之付其使令放還林藪今主卽梵後在日南陸行二十餘日方至十四年又獻通天犀十枚及諸寶珍稱是永徽總章中其王鉢迦捨跋摩累獻馴象開元中其王建多達摩又貢馴象琥珀沈香天寶八載其王盧拖羅使獻珍珠一百條沈香二十斤鮮白防二十隻自至遂攺稱藩不復以林邑爲國之號又貞元九年十一月遣使來貢犀牛元和四年八月安南都防張冉奏環破王國僞驩愛州都綂殺三萬餘人獲其王子五十九人戰械船戰象稱之

四至

其地縱橫可六百里去日南界四百餘里其南水步道二千餘里有西屠夷亦稱王焉卽馬援所植兩銅柱表漢界處馬援北還畱十餘戶於銅柱處至隋有三百餘戶悉姓馬土人以爲流寓號曰馬流人銅柱防沒馬流人嘗識其處又林邑記云馬援樹兩銅柱於象林南界與西屠國分漢之南界是也又云銅柱山周十里形如倚蓋西跨重巖東臨大海屈璆道理記雲林邑大浦口有五銅柱存

土俗物產

其地嘗溫不識冰雪多霧雨人能用弩以藤爲甲法佛法以二月爲歳首稻歳再熟有結遼鳥解人語山石皆赤色其中生金夜卽飛狀如螢火又出瑇瑁貝齒古貝沈香古貝樹名也其花成鵞毛抽似績紡作布潔白與薴布不殊亦染五色織爲班布也沈木者土人破斷之積以年歳杇爛而心節獨在置水中則沈故曰沈香次不沈者棧香也又出猩猩獸多琥珀松脂淪入地千歳爲茯苓又千歳爲琥珀在地其上及傍不生艸木深者或八九尺大如斛削去皮成焉初如桃膠凝成乃堅其金寶物產大抵與交趾同以磚爲城蜃灰塗之居處爲閣名曰幹蘭皆開北戶向日或東西無定

扶南國

扶南國在日南郡之南海西大島中國俗本裸文身被髮不制衣裳其先有女人爲王號曰柳葉年少壯壯健如男子其南有激國人名混塡來伐柳葉降之遂以爲妻惡其裸身乃穿疊布貫其首理其國子孫相傳至王混盤況死國人立其大將範帥蔓爲王蔓勇健有權略以兵伐旁國咸服屬之自號扶南大王開地五六千里蔓死國亂大將範防自立爲王是中國吳晉之代也吳時遣康太朱應使於防國國人猶裸惟婦人著貫頭太應謂曰國中實佳但人防露可輕耳防始令國內男子著橫幅今千漫也大家截錦爲之貧者用布晉太始太康中皆遣使貢獻東晉時有竺舟檀稱王亦遣使其後王防陳如本天竺娑羅門也有神語曰應王扶南防陳如至盤扶南人聞之迎而立復攺制度用天竺法令其國人居不穿井數十家共一池引汲之俗事天神以銅爲像二面者四手四面者八手各有所持或小兒或鳥獸或日月王坐則偏踞翹膝垂左膝至地以自疊敷前設金盤香鑪於其上居喪則削除須髮其國無刑法訟獄者以金環雞卵投沸湯中令探取之若無實者手卽爛有理者卽不損又於城溝中養鱷魚門外圈猛獸有罪者輒以食猛獸及鱷魚魚獸不飫者爲無罪三日乃放之宋齊梁並獻方物其國有佛發長一丈二尺梁武帝詔沙門迎之先是武帝攺造阿育王寺塔出舊塔下舍利及佛發發有靑紺色眾僧以手伸之隨手長短放之卽放屈焉爲蠡形又隋書云其扶南國王姑古龍諸國亦多姓古龍訊耆老言昆侖無姓氏乃訛矣唐武徳後頻使人貢獻貞觀中又獻白頭國一人於洛陽其國在扶南之西又當參半之西男女生皆素手身又凝白居山洞之中四面巖險故人莫至其地界典參半國相接

四至

去日南可七千里在林邑西南三千餘里其境廣袤三千餘里

土俗物產

土地防下而平博气風俗物產大較與林邑同有城邑宮室國王居重閣以木柵爲城海邊生大若葉長八九尺編其葉以覆屋國人亦爲閣居爲船八九丈廣方六七尺頭尾似魚國王行乘象人無禮義男女共奔皆醜黒發拳拳躶身跣行耕種爲務一歳種三歳獲又好雕文刻鏤食器多以銀爲之出金剛可以刻玉狀似紫英石其所生乃在百丈水底盤石上如鐘乳人投水取走竟日而出以鐡捶之而不傷鐡乃自損以羖羊角扣之漼然冰泮貢賦以金銀珠香亦有書記府庫文字胡

頓遜國

頓遜國梁時聞焉一曰典遜徼外諸國賈人多至其國市焉所以然頓遜回入海中千餘里漲海無涯岸船未曽得經過也其市東西交防有萬餘人珍物寶貨無種不有又有酒樹似安石橊采其花汁停酒甕中數日成酒出藿香揷枝便生葉如都梁以【闕】衣國有區撥等花十餘種冬夏不衰日載數十車貨之其花燥更芬馥亦末爲粉以傅身焉其俗又多鳥將死親殯歌舞送於郭外有鳥如鵞口如鸚鵡而紅色飛來萬計家人避之鳥食盡方去燒其骨沈海中以爲上行人也必生天鳥若回翔不食其人乃自悲復以已爲穢乃更就火以爲次行也若不能生入火又不被鳥食以爲下行也

四至

在海嶇上地方千里王並羈屬扶南北去扶南可三千餘里其國之東界通交州其西界接天竺安息物產序中有述不再注

毗騫國

毗騫國梁時聞焉在頓遜之外大海州中去扶南八千里傳其王身長丈二頭長三尺自古來不死莫知其年其王神聖知將來事南方號曰長頸王國俗有宮室衣服噉梗米其人言語小異扶南國內不受估客有往者亦殺而噉之是以商旅不敢至王常樓居不血食不事神其子孫生死如常人惟王不死又傳扶南東界卽大漲海海中有洲洲上有諸薄國國東有馬五州復東行千餘里漲海有燃火州其上有樹生火中州左近人剝其皮紡績作布極得數尺以爲手巾與焦麻無異而色防靑黒若小有垢污則投火復更精潔卽火浣布或燈炷用之不盡也

於拖利國

於拖利國梁時通焉在南海洲上其俗與林邑扶南略通出班布古貝檳榔極好武帝天監初遣使入貢後無聞焉

狼犽修國

狼犽修國梁時通焉在南海中其界東西二十日行南北二十日行北去東州二萬四千里地土物產與扶南略同其土偏多沈防律等香其俗男女皆而被髮以古貝布爲千縵其王及貴臣乃加雲霞布覆髀以金繩爲絡帶金環貫耳女則披布以瓔珞纒身其國累塼爲城有重門樓閣王出乘象有旛眊旗鼓罩白蓋兵衛甚設武帝天監中遣使貢方物其使云立國以來四百餘年

婆利國

婆利國梁時通焉在林邑東南海行可萬里海中洲自上交趾浮海南過赤土丹丹國乃至其國去廣州二月日行國界東南五十日南北二十日行有百三十六聚其地延袤數千里土气暑熱常如中國之盛夏谷一歳再熟艸木常榮海中出文螺紫貝有石名蚶貝羅初采之柔軟刻削爲物曝漧之遂堅硬有鳥舍利解人語其國人皆黒色穿耳附璫披古貝如帊及爲都縵王乃用班絲者以瓔珞繞身頭著金冠髙尺餘形如弁綴以七寶金裝劍偏坐金髙坐銀蹬文足侍女皆爲金花雜寶之飾或持執白眊拂或孔雀扇王出以象駕輿輿以雜香爲之施羽蓋珠簾其導從吹螺擊鼓國人善投輪刀其大如鏡中有竅外鋒如鋸逺以投人無不中其餘兵器與中國同俗眞臘物產同於林邑王姓防陳如自古未通中夏武帝天監中來貢方物隋大業中亦來其王姓剎利耶伽貞觀四年遣使朝貢

槃槃國

槃槃國梁時通焉在南海大洲中北與林邑隔小海自交州船行四十日至其國其王曰揚栗翨栗翨父曰楊徳武連亦不知其來百姓多緣水而居國無城皆竪木爲柵王坐金龍牀每坐諸大人皆兩手交抱肩而跪又其國多有婆羅門自天竺來就王乞財物王甚重之其大臣曰勅郎索鑑次曰昆侖帝也次曰昆侖勃和次曰昆侖勃帝甘或謂古龍蓋其言昆侖古龍聲相近耳在外城者曰郍延猶中夏刺史縣令也其兵矢多以石爲鏃矟則以鐡爲刄有僧尼皆肉食而不飲酒亦有道士不食酒肉讀阿修羅王經其國不甚重之俗皆呼僧爲比邱呼道士爲貪隋大業中亦遣使朝貢

太平寰宇記卷一百七十六

欽定四庫全書

太平寰宇記卷一百七十七

宋樂史

四夷六

南蠻二

徼外南蠻

赤土國

赤土國隋時通焉扶南之別種也直崖州之南渡海水行百餘日便風十餘日經雞籠島至其國所都土都土色多赤因以爲號王姓瞿曇氏名利富多寒不知有國逺近居僧只城亦曰師子城有門三重相去各百許步王宮諸屋悉是重閣北面而坐座三重榻衣朝霞布冠金花冠垂雜寶瓔珞王榻後作一木龕以金銀五香木雜鈿之龕後懸一金光焰逺視如項後其官有薩拖迦羅一人拖挐逺義二人迦利宻迦三人共掌政事俱羅末帝一人掌刑法每置那邪迦一人鉢帝十人帝時募能通絕域者大業三年屯田主事常俊虞部主事王君政等應召自南海郡乘舟晝夜三旬每直便風至焦石山而過東南泊陵迦鉢拔多洲西與林邑相對上有神祠焉又南行至師子石自是島嶼連接又行二三日西見狼牙修國之山於是南逹雞籠島至於赤土之界其王遣防羅門鳩摩羅以舶三十艘來迎吹蠡擊鼓以樂隋使進金鏁以防駿船月餘至其都王遣其子那邪迦請與駿等禮是先遣人迎金盤貯香花並鏡鉺金合貯香油金缾貯香水白疊布四條以擬供使者與洗其日未時男女百人奏蠡鼓婆羅門二人導路至王宮駿等奉召書上閣王以下皆坐宣詔訖引駿等入宴王前設兩牀其上並設艸葉盤方丈五尺上有黃白紫赤之餅牛羊魚鱉豬蝳蝐之肉百餘品延駿升牀從者坐於地席及還遣郍耶迦隨駿貢方物旣入海見緑魚羣飛水上浮海十餘日至林邑東南並山而行見海水闊千餘步色黃气腥舟行一日不絕云是大魚糞也循海北岸逹於交趾六年還卻到中國焉

四至

東則波羅剌國西則婆羅婆國南爲訶羅旦國北拒大海地方數千里

土俗物產

其俗皆穿耳剪髮無跪拜之禮以香油塗身俗敬佛尢重婆羅門婦人作髻於頂後男女通以朝霞朝云雜色布爲衣豪富之室恣意華靡惟金鏁非王賜不得服用冬夏常溫雨多霽少種植無時特以稻穄白豆黒麻自餘物產多同於交趾以甘蔗作酒雜以紫根酒色黃赤味亦香美又名椰漿爲酒戱有雙陸雞卜冬至之日影直在北夏至之日影在南戶皆北向

眞臘國

眞臘國隋時通焉在林邑西南本扶南之屬國也王姓剎利自其祖漸以彊盛有戰象五十頭至其王質多斯郍遂兼扶南而有之其國王死子伊奢那先代立大業中遣使朝貢居於伊奢城郭下二萬餘家城中有大堂是其聽政之所大城三十城各有部帥官名與林邑國同其王坐五香七寶牀上施寶帳以文木爲竿象牙金鈿爲壁狀如小屋懸金光熖有同於赤土有五大臣及諸小臣朝者每於堦下三稽首王喚上堦則跪以兩手抱膊繞王環坐議政事訖跪伏而去其國與參半朱江二國和親數與林邑陁桓二國戰爭王初立之日所有兄弟並刑殘之或去一指或劓其鼻別處供給不得仕進唐武徳六年遣使貢方物貞觀二年又與林邑國俱來朝貢時太宗嘉之賜物甚厚今南方人謂其國爲吉篾自神龍已後眞臘分爲二國以南近海多陂澤處今謂之水眞臘國半以北多山阜處今謂之陸眞臘國亦謂之文單國永徽二年貢馴象聖歷初開元五年天寶九載並遣使來朝貢進犀牛其國分爲水陸二國水眞臘國著其境東南西北約八百里東陀浪州西至墮羅鉢應國南至小海北至陸眞臘國其王所居城號婆羅城提拔城之東界有小城皆謂之國其國甚多象余所出物產並語言與陸眞臘同至元和八年遣使李摩那等來朝貢

四至

去日南郡舟行六十日而至南接車渠國西有朱江國

土俗物產

其國俗多向東開戶國以東爲上人形小而色黒婦人亦有白者悉拳發埀耳性气防勁居處气陽頗赤土以右手爲淨左手爲穢飲食多酥酪沙糖秔米餅欲食之時先取雜肉與餅相和手擩食之其國北多山阜南有水澤地气尢熱有婆郍娑樹無花葉似柿實似冬庵羅樹花葉似棗實似李毗野樹花似木葉似杏實似楮婆田羅樹花葉實並似棗而小異歌畢他樹花似林擒葉似楡而厚大實似李其大如升自餘皆同九眞海中有魚名建同四足無鱗其鼻如象吸水上噴髙五六十尺有浮湖魚其形如防嘴如鸚鵡有八足多大魚半身出水覩之如山焉每五六月中毒气流行卽以白牛白羊於西門外祠之不然五穀不登六畜多死人眾疾疫有神名婆多利祭用人肉其王年別殺人以夜祠禱有守衞者千人其敬如此多信佛法尢信道士並立像於館羅剎國

羅剎國在婆利之東海其人朱發黒身獸牙鷹爪時與林人作市輒以夜晝日則自掩其面隋大業三年使常駿等到焉其國出火珠狀如水晶日正午以珠承影取艾依之卽火出貞觀四年林邑國獻來云於羅剎國得之或云出於師子國

投和國

投和國隋時通焉在南海火州中眞臘之南自廣州西南行百日至其國王姓投和羅名晡邪乞遙所理城覆屋以瓦並爲閣而居壁皆防畫之城內皆王宮室城外居人可萬餘家王衞士可百人每臨朝則衣朝霞布冠金冠耳掛金環頸掛金涎衣足履寶裝皮履官屬有朝請將軍總知國政又有參軍功曹主簿城局金威將軍贊理贊府等官分理文武又有州及郡縣有參軍郡有金威將軍縣有城局其爲長官初至各選官僚理政事刑法盜賊多者死輕者穿耳及鼻並鉆發私鑄銀錢者截腕國無賦稅俱隨意貢奉無多少之限多以農商爲業國人乘象及馬一國之中馬不過千疋又無鞌轡惟以繩穿頰爲之節制音樂則吹蠡擊鼔死喪則祠祀哭泣焚屍以盛沈於水中若父母之喪則截髮爲孝其國市六所貿易皆用銀錢小如楡防有佛道有學校與中夏不同訊有耆老云王無姓名齊杖摩其屋以艸覆之王所坐塔圓似佛塔金飾之門皆東開坐亦東向唐貞觀中遣使奉表以金函盛之又獻盍金鎖寶帶犀象海物等十數品

丹丹國

丹丹國隋時聞焉在多羅磨羅國西北當振州之東西今崖州也王姓剎利名屍陵伽理所可二萬餘家亦置州縣以相統領王每晨夕各二時臨朝大臣八人號曰八座並以婆羅門爲之王每以香粉塗身冠通天冠掛雜寶瓔珞身衣朝霞足履皮履近則乘輿逺則馭象其攻伐則吹螺擊鼓兼有旙旗其刑法盜賊無多少皆殺之土產金銀白檀蘇木檳榔其六畜果菜頗中夏

邊斗四國

邊斗國一云班斗都昆國一云都君拘利國一作九雅比嵩國並隋時聞焉扶南度金鄰大灣南行三千里有此四國其農作與金鄰同其人多白色惟都昆出香霍香及硫黃其霍香樹生千歳根本甚大伐之四五年木皆朽敗惟中節堅貞芬香獨存取以爲香

社薄國

社薄國隋時聞焉在扶南東漲海中直渡海數十日至其國人色白晢皆有衣服土有稻田女子作白疊布出金銀鐡以金爲錢出雞舌香可含雞舌爲木气辛而性厲禽獸不能至故未識其樹者花熟自零隨水而出方得之按社薄卽海中大洲之名其上有十餘國城皆稱王不能盡記

薄郟洲國

薄郟洲國隋時聞焉在拘利南海灣中其人色黒而齒白眼正赤男女並無衣服一名惇樊州抱朴子云惇樊州在南海中薫緑水膠所出如楓脂矣所以不可多得者止患狤獸啖人斯獸大者重十斤狀如水獺其頭身他處了無毛惟從臯上以竟脊至尾上有毛廣一寸許靑色二三分許其無毛處則如韋人張捕得之斬刺不能傷積薪烈火防以投火中薪盡而此獸不焦須以大棒打之而皮仍不傷惟俟骨都碎乃死耳

火山國

火山國隋時聞焉去諸薄東五千里國中山皆有火𨿽雨不息火中有白鼠扶南土俗傳云火洲在五馬州之東可千餘里春月霖雨雨止則火燃洲上林木得雨則皮黒得火則皮白諸左右州人以春月采木皮績以爲布卽火浣也或作炷燈又有加營國皆諸薄國西有山周三百里從四月火生正月火滅則艸葉落如中國寒時人以三月至此山取皮縷爲布同火山所成也

無論國

無論國隋時聞焉在扶南西二千餘里其國大道左右夾種枇杷樹及諸花果行其下恆有重陰千里一亭亭有井食麥飯飲葡萄酒酒如膠若飲卽以水和之其味甚甘美

婆登國

婆登國在林邑南海行二月到東與訶陵西與迷黎車接北界大海風俗與訶陵同稻每月一熟有文字書於貝多葉其死者口實以金又以金釧貫於四肢然後加以婆律膏及檀沈龍腦等香新焚之唐貞觀二十一年遣使朝貢

烏篤國

烏篤國在中天竺南一名烏伏那地方五千餘里百姓殷實人性懦弱頗詭計尢工禁術篤佛法文字禮義略同天竺自古不通中國唐貞觀中其王逹摩因陁訶斯遣使進貢龍腦香

傉陀洹國

傉陀洹國在火羅西北其王姓察失利名婆耶其國海行五月至廣州土無桑以白疊朝霞布爲衣穀有稻麥皆樓居謂之幹欄父母死停喪在室輒數日不食燔尸之後男女並剔頭臨池洗浴然後進食自古不通中國唐貞觀十八年遣使獻鸚鵡毛羽皓素頭上有紅毛數十莖與翅齊

訶陵國

訶陵國在眞臘之南王之所居豎木爲城造大屋重閣覆以棕櫚皮以象牙爲牀席之具食以手撮之又以椰樹花爲酒飲之亦醉有山穴每湧而出鹽國人采以調食唐貞觀二十一年遣使獻金花等物云其國別有毒人與常人同止宿卽令人身上生瘡若與之交合卽致死其涎液沾著木艸卽枯其人死不臭不爛元和十年遣使貢儈只僮及五色鸚鵡

多篾國

多篾國唐貞觀中始通焉在南海邊國界周可一月行南阻大海西俱逰國北波剌國東眞陀洹國戶口極多置三十州不役屬他國有州郭宮殿樓櫓並用瓦木以十二月爲歳首其物產有金銀銅鐡象牙犀角朝霞朝云等布其交易並用金銀朝霞等衣服爲賈百姓二十而稅一五穀疏菓與中國不殊

多摩長國

多摩長國居南海島中東與婆鳯西與多隆南與半支跋北與訶陵等國接其界東西可一月行南北可二十五日行其王之先祖龍子也名骨利常得大鳥卵剖之得一女子容色殊妙卽以爲妻其王尸羅劬傭伊說卽其後也唐顯慶中遣使貢獻其俗無名姓王居以柵爲城板屋坐獅子座仍東向衣物與林邑同勝兵二萬餘無馬有弓刀甲矟婚婣無同姓之別其食器有銅鐡金銀所食尙酥乳酪沙糖石無喪之制畜獸頗同中夏音樂略同天竺有波那婆賊防遮庵磨石橊甘蔗等果從其國經薛盧都思訶盧君那盧林邑等國方逹交州

哥羅舎分國

哥羅舎分國在南海之南接墮和羅國勝兵二萬餘人其王名蒲越伽磨唐顯慶五年其使發本國至龍朔二年五月到京朝貢

松外諸蕃

松外諸蕃唐貞觀末爲寇遣兵從西洱河討之其西洱河從嶲州四千五百里其地有數十百部落大者五六百戶小者二三百戶無大君長有數十姓以楊李趙董爲名家各擅山川不相役屬自云其先本漢人有城郭村邑弓矢矛鋋言語𨿽小訛舛大略與中夏同有文字頗解陰陽曆數自夜郎滇池以西皆雲莊蹻之餘種也其俗有盜竊殺人濊淫之事酋長卽立一長木爲擊鼓警眾共防其下其彊盜者眾共殺之若賊富彊但燒其屋奪其田產而已

土俗物產

其土則有稻麥粟豆種獲與中國同而以十二月爲歳首菜則蔥蒜韮靑果則桃梅李柰有絲麻之事出絁綃絲布幅廣七寸以下早正月生二月熟畜有牛馬豬羊雞犬飯用竹筲摶之而噉用象杯形若雞彛有船無車男子以氊皮爲衣女子絕布爲裙衫仍披氊皮之帔頭髻有發一盤而成形如髽男女皆跣至死喪哭泣棺槨襲斂無不畢偹六年之內穿地爲坎殯於舎側止則小屋三年而後出之蠡畔封棺令其耐濕父母死皆斬衰布衣逺者至四五年近者二三年然後卽吉其被人殺者喪主以麻結髮而黑其面衣裳不緝惟服內不廢婚姻娶妻不避同姓

殊柰國

殊柰國昆侖人也在林邑南去交趾海行三月餘日習俗與婆羅門同絕逺古未嘗通中國唐貞觀二年十月朝貢使至

甘棠國

甘棠國在大海之南昆侖人也唐貞觀十年與朱俱婆國朝貢使同日至唐史云太守謂羣臣曰南荒西域自逺而至其故何也房齡對曰中國義安帝徳遐被太宗曰誠如公言向使中國不安何緣而至朕何徳以堪之覩此畨使懷懼所望卿等匡朕不逮也

金利毗逝國

金利毗逝國在京西南四萬餘里行經丹丹國摩訶新國多隆國者埋國婆樓國多卽婆黃國磨羅逝國眞臘林邑國乃至廣州東去致物國二千里西去赤土國千五百里南去波利國三千里北去柳衢國三千里其國有城邑庭舎衣朝霞白疊每食先泥上鋪席而後坐國王名本多揚牙前有隊伏甲鍪甲用貝多樹皮其風俗物產與眞臘同

驃國

驃國唐史云貞元八年春正月南詔使來朝驃國王始遣其弟悉利移來朝華言謂之驃自謂突羅朱闍婆人謂之徒裏掘古未常通中國魏晉間有著西南異方誌及南中八郡誌者云永昌古哀牢國也傳聞永昌西南三千里有劉國君臣父子長幼有序然無見史傳者今其聞南詔異牟防歸附心慕乃因南詔重譯遣子朝貢東北距南陽苴咩城六千八百里凢去上都萬四千里在永昌故郡南二千里其國境東西三千里南北三千五百里往來通聘者迦羅婆提等二十國役屬者道林王等九城食境土者羅君潛等二百九十八部落東鄰眞臘國西接東天竺南盡海溟北通南詔些樂城界其王姓囷沒長名摩羅惹其國相名摩訶斯那其王近適則輿以金繩牀逺適則乘象嬪禦甚眾禦侍常數百人其羅城搆以塼甓周一百六十里壕岸亦構塼相傳本是舎利佛城城內居民數十萬家佛寺百餘區其屋宇皆飾以金銀渥以丹彩地以紫鑛覆以錦罽其俗好生惡殺其土宜菽粟稻粱無麻麥其理無刑名桎梏之具犯罪者以竹五本束之撻其背數至五輕者三殺人戮之男女七歳則落髮止寺捨依禁桑門至二十不悟佛理乃復長髮爲居人其衣服悉以白防朝霞繞腰而已不衣繒帛云出於爲傷生也又獻其國樂凡十二曲與樂工三十人來朝獻樂曲皆演釋氏經論之詞意二十一年四月封彌臣國嗣王道勿禮爲彌臣國王

占畢國

占畢國大中六年十二月占畢國弗邪葛等六人來朝貢方物

太平寰宇記卷一百七十七

欽定四庫全書

太平寰宇記卷一百七十八

宋樂史

四夷七

南蠻三

徼內南蠻

徼內南蠻序

三代之後中國之北極於五嶺自是而西故南蠻之居中國者眾春秋之時楚之羣蠻百濮故常爲患自秦漢之後漸爲郡縣而黔中武陵夜郎沔中不能無之公孫述時夜郎大姓爲漢保境後漢初從番禺江奉貢建武中武陵蠻帥單程大寇郡縣漢將劉尙戰敗數嵗平復順帝時武陵太守增其租賦蠻又舉種反殺鄕吏東晉時沔中蠻因劉石亂後漸徙於陸渾以南徧滿山谷齊宋以後荊雍二州各置校尉以撫寜之郡蠻酋帥受南北朝封爵至後魏末暴患滋甚僣稱侯王屯居峽路斷絕行旅周武帝遣陸騰大破之其獠初因蜀李勢亂後自蜀漢山谷出侵擾郡縣至梁時州郡每嵗伐獠以利公私及後周平梁益自爾遂同華人矣其黔中東謝西趙自古不臣中國貞觀以後置羈縻州以領之

盤瓠

盤瓠種昔帝嚳時患犬戎之寇及訪募天下有能得犬戎之將吳將軍之頭者妻以少女時帝有畜犬名曰盤瓠銜吳將軍首而至帝乃以女配之盤瓠得女負走入南山今五溪中山也止石穴中所處險絕生六男六女因自相夫妻織績木皮染以艸實好五色衣服裁制皆有尾形衣裳班蘭言語侏離其後滋蔓號曰蠻夷有邑君長名渠帥曰精夫相號姎徒說文曰姎女人稱我也所居皆深山重阻人迹罕到【注】今長沙黔中五溪蠻是也一曰辰溪二曰西溪三曰巫溪四曰武溪五曰【闕】溪○始秦昭王使白起伐楚略取蠻夷始置黔中郡漢興攺爲武郡嵗令大人輸布二疋小口二丈是謂賨布𨿽時爲寇盜而郡國討平之後建武二十三年武陵蠻精夫相單程等大寇郡縣遣武威將軍劉尙南郡【注】今江陵巴地○及長沙武陵兵萬餘人乘船沂沅入武溪擊之尙輕敵深入悉敗沒又遣伏波將軍馬援將兵至臨沅擊之破單程單程等饑困乞降防援病卒謁者宋均爲置吏以司之郡蠻遂平歷章和安順四朝累反叛攻刼郡縣旋討平之永和初武陵太守上書以蠻夷率服可比漢人增其租賦議者皆以爲可尙書令虞詡獨奏曰自古聖王不臣異俗非徳不能及威不能加知其獸心貪婪難率以禮是故羈縻而撫綏之附則受而不逆叛則棄而不追先帝舊典貢賦多少所由來久矣今猥增之必有怨叛計其所得不償所費帝不從其冬澧中溇中蠻果爭貢布非舊約殺鄕吏舉種反自後至桓靈二帝又累反叛州郡討破之後漢章武初吳將李異屯巫秭歸先帝遣吳將軍班攻破之於是五陵武溪蠻夷相率響應今黔中道謂之武溪

四至

按其地長沙西南黔中五溪之地皆爲其有至秦漢立其地爲郡或爲內屬

土俗

其民皆射生而食用輸布與朱砂銀

廩君

廩君種不知何代初有巴樊瞫相鄭五姓皆出於武落鐘離山其山有赤黑兩穴巴氏之子生於赤穴四姓之子皆生於黑穴未有君長共立巴氏之子務相是謂廩君從夷水下至鹽陽注今峽州巴山縣○淸江水一名夷一名鹽其源出施州淸江縣西都亭山中廩君於是居平夷城四姓皆臣之今巴梁間諸巴民皆是戰國時秦惠王並巴中以巴氏爲蠻夷君長其人嵗出賦二千一十六錢一出義賦千八百錢其人戶出嫁布八丈二尺雞羽三十鍭鄭曰鍭猶候也候物而射之三十鍭一百四十九漢興南郡太守靳彊奏請一依秦時故事至光武建武初二十三年南郡潳山蠻雷遷等始反叛武威將軍劉尙討破之徙其種人七千餘口置江夏界中其後沔中蠻是也漢之江夏郡今竟陵富水安陸齊安漢陽江夏靳春郡地是也和帝永元十三年巫蠻許聖等以郡收稅不均反叛發荊州諸郡部兵討破之後悉徙置江夏靈帝光和三年江夏蠻復反寇累年盧江太守陸康擊破之皆廩君之裔也

四至

按始生自武落鐘離山卽夷陵屬邑其地後散居邑梁間卽古荊梁之境五姓雜居大約今爲巴峽巫四郡皆是也

物產土俗

鳥羽幪布錢刀俗尙巫鬼而好叛亂

板楯蠻

板楯蠻卽秦昭襄王時有一白虎於秦蜀巴漢之境傷害千餘人昭王乃募有能殺虎者賞邑萬家時有邑郡閬中夷廖種等射殺白虎昭王以其夷不欲加封乃刻石盟要復夷人頃田不租十妻不算一戶免其一頃之田租𨿽有十妻不輸口算之錢傷人者論殺人得以倓錢贖死盟曰秦犯夷輸黃龍一雙夷犯秦輸淸酒一鐘夷人安之至髙帝爲漢王發夷人還伐三秦秦地旣定乃遣還巴中復其渠帥羅朴督鄂度夕龔七姓不輸租稅餘戶乃嵗入錢口四十巴人呼賦爲賨謂之賨人焉世號爲板楯蠻夷閬中渝水其人多居水左右天性勁勇初爲漢前鋒數陷陣俗喜歌舞髙帝命樂人習之所謂巴渝舞也遂世世服從至後漢以後郡守常率以徵伐靈帝光和三年巴陵板楯蠻叛靈帝乃問益州吏考以方略漢中上計程包對曰板楯七姓以射殺白虎立功先世復爲義人勇猛善戰昔安帝永初中羌入漢中郡縣破壊得板楯救之羌死殆盡故號爲神兵至桓帝建和二年羌復大入實賴板楯連摧敗之前車騎將軍馮緄南徵武陵亦倚板楯以成其功近益州郡亂太守李顒亦以板楯討而平之忠功如此本無惡心但長吏鄕亭更賦至重僕役箠楚過獄囚闕庭悠逺不能自聞含怨天崖叩心窮谷故邑落相聚以致叛戾非有謀主僣號以圖不軌今但遣明能牧守自然安集不煩徵伐也帝從其言遣太守曹謙宣詔赦之卽皆降服及漢末天下亂自巴西之宕渠遷於漢中陽車阪抄掠行旅號爲楊車巴魏武尅漢中李持祖將五百家歸之魏武又遷於略陽北復之爲巴氐蜀後主劉襌建興十一年涪陵屬國人夷反車騎將軍鄧芝往討平之其沔中蠻至晉時劉石亂後漸得北遷陸渾以南滿於山谷宋時荊州置南蠻校尉雍州置寜蠻校尉以領之如蠻人順附者一戶輸谷數斛其餘無雜調宋人賦役嚴若貧者不復堪命多逃亡入蠻蠻無徭役彊者不供官稅結黨連羣動有數百千人伺州郡稍弱則起爲盜宋元嘉中天門溇中令宋矯之徭賦過重民不堪命蠻酋田向求等爲寇破溇中虜掠百姓及劉道產善撫諸蠻前後不附官者莫不順服皆引出平土多緣沔爲居道產亡後蠻又反叛孝武帝出爲雍州時巴東建平宜都天門四郡蠻爲寇諸郡人戶流散百不存一孝武卽位大明中西陽蠻皆反叛沈慶之率江雍荊河州諸軍討破之明帝順帝時尢甚𨿽遣攻討之終不能禁荊州爲之虛齊髙帝武陵西溪蠻田思飄武帝永明初黔陽蠻田豆渠相川蠻陳雙李答並掠州郡討平之當南北之時淮汝江漢間諸蠻渠帥互有所屬皆授封爵焉然叛服無常𨿽屢經破敗而寇攘不止至後周武帝天和元年詔開封陸騰討之蠻眾大潰斬首萬餘級騰乃收其骸骨於水羅城側爲京觀後蠻延望見輒大哭自此狼戾之心輟矣信州舊理白帝騰更於蜀先主故宮城南八陣之北臨江岸築城移置信州又以巫縣信陵秭歸並是峽中要險於是築城防以爲襟帶焉大約巴閬歸峽之地皆是

四至

按後漢書云其在黔中五溪長沙間則爲盤瓠之後其在硤中巴梁間則爲廩君之後其後眾種繁盛侵擾州郡或移徙交雜亦不得詳別焉

土俗物產

按閬中有渝水其人多居水左右天性勁勇初爲漢前鋒陷數陣俗喜歌舞漢髙命樂人習之謂之巴渝舞也

南平蠻

南平蠻北與涪州接部落四千餘戶山有毒艸及沙虱蝮蛇人並樓居登梯而上號爲幹欄其王姓朱氏號爲劍荔王唐貞觀三年遣使入朝以其渝隸州按卽南詔蠻是也大歷十四年十月吐蕃率南蠻眾十萬來寇一入茂州過文川及灌口一入扶文過方維白埧一入黎雅過卭郟連陷郡縣乃發禁兵四千人並幽州兵五千人同討伐大破之貞元十年三月劍南西川節度使韋臯奏雲南蠻王異牟防部落兵馬破土蕃並收鐵橋以來城疊等擒吐蕃列土王五人歸降百姓十二萬人約計三萬餘戶大小城一十六所下制付所司官系自貞元十九年至太和二年朝貢不絕太和三年宰臣杜元穎鎭西川以文儒自髙不練戎事南蠻乘其無備入寇黎州牧守屢陳皆不之信十月黎州防十一月犯西川驅迫玉帛子女而去卽日鄰境以狀聞奏上大怒貶元穎爲郡州刺史不日又貶循州司馬命東川節度使郭釗代之明年春正月其王防差嶺以表自陳請罪兼疏元穎之過失國家方事柔逺防宥其過自後朝貢不絕以至防昌年中

土俗物產

其人美發爲堆髻土多女少男爲婚之法女氏必先以貨求男族貧人無以嫁女多賣與富人爲婢俗皆婦人執役

東謝蠻

東謝蠻渠帥姓謝氏南蠻別種在黔州之西數百里地方千里有酋長卽謝元深也世襲其子族不育女自云髙姓不可下嫁唐貞觀三年元深入朝冠烏熊皮冠若今之旄頭以金絡額身披毛帔爲皮行縢而著履時中書侍郎顏師古奏言昔周武王天下太平逺國歸款太史乃集其事爲王防篇今萬國來朝至如此輩章服實可圖寫今請撰王防圖詔從之開其地爲應州穎黔都督府卽黔州所管羈縻州也又有南謝首領謝彊與西謝蠻鄰接與元深俱來朝拜爲南壽州刺史後攺爲莊州是貞元十三年西南蕃大首領正議大夫檢校蠻州長史繼襲蠻州刺史資開郡開國公宋鼎左右大首領朝散大夫前檢校卬州刺史謝汕右大首領朝散大夫繼襲攝蠻州巴江縣令宋萬傳界首子弟大首領朝散大夫牂牁錄事參軍謝文經黔中經略招討觀察使王礎奏前件刺吏建中三年一度來朝賀貢方物自後不令隨例入朝今年懇請稱與牂牁同被聲化獨此排擯自慚恥謹隨牂牁等朝賀伏乞特賜優諭兼同程牂牁刺史等授官其牂牁蠻兩州戶口殷盛人力彊大鄰側諸蕃悉皆敬憚請比二州每三年一度朝賀仍依牂牁例輪還差定以才乾位望爲眾所推者充之勅防宋鼎已攺官訖余並依奏

四至

南接守官獠西連夷子北至白蠻

土俗物產

其地宜五穀無文字刻木爲契散在山谷依樹爲巢居無賦稅之事皆自爲生業刀劍不離其身男女堆髻以緋束之後埀向下冠熊皮被猛獸革

西趙蠻

西趙蠻在東謝之南並南蠻別種其界山洞深阻莫知里數南北十八日行東西二十三日行趙氏代爲酋長有萬餘戶自古不臣中國唐貞觀三年遣使入朝至二十一年以其地置明州以首領趙磨爲刺史

四至

東至夷子西至昆明南至西洱河

土俗物產

與東謝同

牂牁

牂牁蠻帥姓謝氏舊臣中國世爲本土牧守隋末大亂遂絕唐貞觀三年其酋長謝龍羽遣使朝賀授牂牁州刺史封夜郎公勝兵戰士數萬於是列其地爲牂州今爲黔州羈縻州也後爲正郡自開元至於防昌以前皆遣朝貢不絕又有兗州乃牂牁別部與牂牁鄰境有勝兵二萬今亦爲黔中羈縻州

四至

按其地西至昆明九百里

土俗物產

土气郁熱稲再熟無徭役刻木爲契風物多同東謝獠

獠蓋南蠻之別種初出自梁益之間自漢中達於卬筰川洞之間所在皆有自漢中西南及越嶲以東皆有之俗多不辯姓氏又無名字往往推一酋長爲主亦不能逺相統攝父死則子繼若國之貴族也獠王各有鼔角一雙使其子弟自吹擊之按蜀本無獠李勢時諸獠始出巴西州廣漢陽安資中犍爲梓橦布在山谷十餘萬落攻破郡縣爲益州大患自桓元子破蜀之後力不能制又蜀人東流山險之地多空獠遂挾山傍谷與夏人參居參居者頗輸租稅賦在深山者仍不爲編戶至梁武帝梁益二州卽漢川蜀州二郡縣嵗嵗代獠以自裨潤公私頗借爲利後魏正始初梁將夏侯道遷舉漢中附魏魏遣尙書邢巒爲梁益二州刺史以鎭之其後以梁益二州控挕崄逺乃立巴州以統諸獠以巴酋帥嚴始興爲刺史又立隆城鎭在綰獠二十萬戶所謂北獠是也嵗輸租布魏明帝孝昌中據城叛梁益二州遣將討之攻陷巴州執始興斬之後梁入梁自此屬矣後周武帝平梁益之後達奚武平梁尉遲迥平益令所在撫慰其與華人雜居者亦頗從賦役然天性多暴亂旋至擾動每嵗命隨近州鎭出兵討之獲其人以充賤隸謂之壓獠焉復有商旅往來者亦資獠爲貨公卿逮於民庶之家有獠口者多矣然其種滋蔓保據巖�依林走險若履平地性又無知殆同禽獸諸夷之中最難以道義招懷也

四至

初出自梁益之間自漢中達於卬筰川谷間所在皆有

土俗物產

俗多不辯姓氏又無名字所生男女惟以長幼次第呼之其丈夫稱阿謩阿段婦人阿夷阿等之皆以其語次第稱謂也依樹積木以居其上名曰幹欄幹欄大小隨其家口之數好相殺害多仇怨不敢逺行性同禽獸至於忿怒父子不相避惟手有兵刃者先殺之若殺其父走避於外求得一狗以謝其母然後敢歸母得狗謝不復嫌恨若報怨相攻擊必殺而食之遞相刼掠不避親戚賣豬狗而已忘失兒女一哭便止親戚比鄰指授相賣被賣者啼叫不服逃竄避之乃將買人捕逐若亡叛獲便之但經者卽服爲賤隸不敢更稱良矣惟執楯持矛不識弓矢用竹爲簧羣聚鼓之以爲音節能爲細布色至鮮淨大狗一頭置一生口性尢畏鬼所殺之人美須髯者必剝其皮面籠之於竹及燥號之曰鬼鼓舞祀之以求福利俗尙淫祀至有賣其昆季妻孥盡者乃自賣以供祭焉鑄銅爲器大口寛腹名銅爨甚薄且輕易於熟食

夜郎國

夜郎國今夜郎播川犍爲郡卽其地也漢時南夷君長以十數夜郎最大在蜀郡徼外東接交趾西鄰滇國今雲南郡其國臨牁牂江江廣數里出番禺城下戰國時楚頃襄王將莊蹻從沅水伐夜郎夜郎國滅攺名牂牁番禺卽今南海郡城武帝時唐防上書曰切聞夜郎精兵可得十餘萬浮船牂牁江出其不意此制越一奇也乃拜防爲郎遂見夜郎侯防厚賜以威徳夜郎貪漢繒帛以爲漢道險終不能有也乃且聽防約還報乃以爲犍爲郡今陽安仁壽通義和气資陽皆其地也發巴蜀卒治道自僰道指牂牁江蜀人司馬相如亦言西夷卬筰可置郡帝使相如往諭皆如南夷爲置一郡尉十餘縣屬蜀郡當是時巴蜀四郡漢中廣漢巴郡蜀郡今漢川巴川蜀川等地通西南夷道戍轉相餉數嵗道不通士罷餓離暑濕死者甚眾西南夷又數反發兵興擊耗費無功帝患之使公孫往視問焉還言其不便時上方築朔方據河備邊因數言西南夷爲害可且罷專力事匈奴上罷西夷獨置南夷兩縣一都尉及元狩元年張騫言使大夏時見蜀布卬竹杖問所從來曰從東南身毒國可數千里卽天竺也得蜀賈人市或聞卬西可二千里有身毒國於是乃令王然於栢始羌等間出西南夷往身毒國至滇道皆爲昆明所閉莫能通身毒國南越反上使發南夷兵且蘭君小邑乃與其眾反漢發巴蜀校尉擊破之遂平南爲牂牁郡今涪州夜郎始泉郡也夜郎侯始倚南越南越防恐懼遂入朝封爲夜郎王昭帝始元元年牂牁談指同並等二十四邑凡三萬餘人反遣水衡都尉發蜀郡犍爲兵擊牂牁大破之後姑繒葉楡人復反鉤町侯亡波率其人擊之有功漢立亡波爲鉤町王至成帝和平中夜郎王興與鉤町王禹漏臥候兪更舉兵相攻牂牁太守請發兵誅興等漢以道逺不可遣大中大夫張匡持節和解興不從杜欽說王鳯曰匡使和解蠻夷王侯不從不憚國威其效可見恐議者選輭復守和解太守察動靜有變乃以聞如此則復曠一時王侯得収獵其眾申固其謀黨助眾多各不勝忿必相殄防自知罪成狂犯守尉逺藏溫水毒艸之地𨿽有孫吳將賁育士若入水火往必焦沒智勇亡所設施田屯守費之不可勝量宜因其罪惡未成未疑國家加誅陰敕旁郡守尉練士馬大司農先積谷要害處任職太守往以秋涼時入誅其王侯尢不軌者卽以爲不毛之地亡用之人聖不勞中國宜罷棄其郡與人絕其侯勿復通如以先帝所立累世之功不可隳壊亦宜因其萌芽早斷絕之及已成形然後興師則萬姓被害矣鳯於是薦陳立爲牂牁牧太守至牂牁及從吏數十人出行縣召興興將數千往立數責因斷其頭出曉其眾皆釋兵降興子邪務收餘兵追脇旁二十二邑反立又擊平之公孫述時大姓龍傳尹董氏與郡功曹謝暹保境爲漢乃遣從番禺江奉貢番禺今南海郡光武嘉之並加褒賞桓帝時郡人尹珍乃從汝南郡許愼應奉受經書學成還鄕裏教授自是南域始有學焉珍官至荊州刺史

四至

東接交趾西鄰滇國其國臨牂牁江江廣數里出番禺城下

土俗物產

其地多雨潦俗好巫鬼禁忌寡畜產又無桑蠶故其郡最貧鉤町縣有桄榔木可以爲麫百姓資之遁水按後漢史云有女子浣衣遁水有三節大之竹流於足間剖之得一男兒養之及長自立爲夜郎侯以竹爲姓武帝元鼎年中置牂牁郡夜郎侯迎降天子賜其王印綬後遂殺之夷獠咸以竹王非血气所生甚重之求爲立防牱太守吳霸以聞天子乃封其三子爲侯死配食按曄所乃華陽國誌又按漢書其夜郎侯降封王不言殺之至武帝時猶謂之夜郎王曄焉得云竹王被殺後封其子爲侯與班文全乖因疑華陽國誌爲怪誕也大抵範曄敍述多稱詭異若無他書可以辯證則且因習纂錄不復刋韋之也

太平寰宇記卷一百七十八

欽定四庫全書

太平寰宇記卷一百七十九

宋樂史

四夷八

南蠻四

滇國

滇國漢時在夜郎之西靡莫之屬以十數滇最大【注】靡莫西南徼外獠○始楚頃襄王使將軍莊蹻【注】蹻卽楚莊王之後裔蹻居略反○將兵循江上略巴黔以西【注】巴國今淸化始寜咸安符陽巴川南濱南浦是其地也黔則黔中也○蹻至滇池方三百里【注】在今雲南郡其澤在西北水源深廣末更淺狹如倒流故曰滇池○旁平地肥饒數千里【注】池旁之地也○以兵威定屬楚欲歸報防秦擊奪楚巴黔中郡道塞不通因以其眾王滇變服從其俗以長之【注】爲其長帥也按史及漢書皆云楚威王時使莊蹻略巴黔以西蹻至滇池欲歸防秦奪楚巴黔中因以其眾王滇後十餘嵗秦滅之按楚自威王后懷王立三十年至頃襄王之二十二年秦昭襄王遣兵攻楚取巫黔中後刺史則云頃襄王時莊豪王滇豪卽莊蹻也若莊蹻自威王時將兵略地屬秦秦陷巫黔中郡道塞不還凡經五十二年豈得如此淹久或恐史記誤班生因習便書範曄所記詳考爲正又按莊蹻王滇後十五嵗頃襄王卒考烈王立二十五年幽王立十年負芻立五年而楚滅後十五年秦王凡七十載何故云蹻之王滇後十餘嵗而秦亡斯又未之詳也○至武帝時滇王有眾數萬人元封二年發巴蜀兵臨滇滇王舉國降請置吏入朝於是以爲益州郡【注】今雲南郡也○賜滇王王印復長其人因割牂牁越嶲【注】嶲音髓各數縣以配之後數年並昆明之地皆以屬當是時西南夷君長以百數獨夜郎滇受王印滇小邑也最寵焉後王莽簒位攺漢制貶鉤町爲侯王邯怨恨蠻夷之國盡叛遣平蠻將軍馮茂發巴蜀犍爲吏士以擊益州出入三年疾疫死者什有七八巴蜀騷動更遣寜始將軍亷丹大天水隴西騎士並廣漢巴蜀犍爲吏民十萬人轉輸者合廿萬人擊之不尅公孫述據有益土文齊爲太守亦固守拒險不降後漢初遣使朝貢建武十八年夷渠帥棟蠶與姑復葉楡梇棟連焉滇池建憐昆明諸蠻叛殺長吏【注】漢姑復縣屬越嶲郡餘六縣並屬益州郡並在今越嶲雲南郡梇音弄○遣武威將軍劉尙等廣漢犍爲蜀郡人及朱提夷擊之尙軍渡瀘水入益州郡界【注】瀘水一名若水出旄牛徼外朱提至僰道入江在今嶲州南時有瘴气○羣夷聞大兵至皆棄壘奔走尙獲其羸弱谷畜斬棟蠶帥凡首虜萬餘人諸夷悉平至蜀後主建興二年諸葛孔明率兵南徵四郡平之攺益州郡爲建寜永昌【注】今雲南郡地○爲雲南郡又分建寜牂牁爲興古郡【注】諸葛亮至南中所戰皆捷孟獲爲夷漢所服募生致之旣得始觀於營陣之間問曰軍如何獲曰不知虛實故敗定易勝耳亮縱使更戰七縱七擒而亮猶遣獲獲止不去曰公天威也南人不復反矣遂至滇池南中平皆卽其渠率而用之或以告亮曰若畱外人卽當畱兵兵畱則無食一不易也如夷新傷破父母死喪畱外人而無兵者必成禍患二不易也又吏治累有廢殺之罪自爨重若畱外人不相信三不易也今吾欲使不畱兵不運糧而紀綱初定夷漢相安也

四至

在巴黔之外爲楚之西邊牂牁越巂昆明夜郎之地皆有焉僰道滇水

邛都

邛都漢時通焉自滇以北君長十數邛都最大今越巂郡本其地也武帝開以爲邛都縣屬越巂郡無幾而地陷爲污澤因名邛池南人以爲邛河其後復反叛元鼎六年漢兵自越巂水伐平之【注】越巂水源出今越巂郡西南巂山下○王莽時郡守枚根【注】枚根太守姓名○調邛人任貴以爲軍侯更始二年任貴攻殺枚根自立爲邛谷王至光武因就封之授越巂太守綬印後任貴爲劉尙所襲徙其家屬於成都安帝時永昌益州蜀郡夷越巂結眾二十萬餘破壊二十餘縣益州刺史張喬遣從事楊竦將兵至葉楡破之渠帥三十六種皆來降附注今爲巂州○竦因奏長吏姦滑侵犯蠻夷者九十人皆減死論

四至

其外西自桐師以東北至葉楡【注】葉楡澤名○名爲巂昆明【注】巂卽今郡也昆明又在其東南諸防所居○地方數千里無君長隨畜遷徙

土俗物產

自夜郎滇池邛都人皆堆髻左袵邑聚而居知耕田其土地平原有稲俗多遊蕩而喜謳歌略與牂牁相豪帥放縱難得制禦

莋國

莋都國漢時自越巂以東北君長以十數莋都最大武帝開之立爲莋都縣元鼎六年以爲沈黎郡今漢元縣也至天漢四年並蜀爲西部置兩都尉一居旄牛主徼外夷一居靑衣主漢人【注】旄牛靑衣卽今蜀郡西地○後漢永平中益州刺史朱輔慷慨有大略宣示漢徳威逺懷夷自汶山以西前代正朔所不加白狼盤木唐菆等百有餘國戶百三十餘萬舉眾奉貢稱臣和帝永元十二年旄牛徼外白狼樓薄蠻夷王唐繒等遂率種人十七萬口內屬安帝永初元年蜀郡三襄種夷與徼外污衍種反叛攻陵城【注】陵漢縣今翼州地在蜀郡西○殺長史二年靑衣道夷邑長令田【令姓田名】與徼外三種夷三十一萬口舉土內屬後旄牛夷叛攻零關【注】零關道漢越巂地是○益州刺史張喬與西部尉擊破之於是分置蜀郡屬國都尉領四縣如太守理之靈帝時以蜀郡屬國爲漢嘉郡

土俗物產

其人被髮左袵言語多好譬居處略與汶山夷同【注】汶山夷在蜀郡西北卽冉駹地

冉駹

冉駹國漢時莋以東北君長十數冉駹最大武帝元鼎六年所開以爲汶山郡今通化郡地是至宣帝地節三年夷人以立郡賦重帝乃省並蜀郡爲北部都尉其山有六夷七羌九氐各有部落其王侯頗知文書後漢靈帝時復分蜀郡北部爲汶山郡蜀建興十年汶山平康夷反姜維討之【注】今爲茂州是也

四至

其俗土著或隨畜遷徙在蜀正西其西又有三河槃【�】

土俗物產

土气多寒𨿽在盛夏冰猶不釋皆因山居止累石爲室髙者十數丈爲邛籠【注】彼呼爲雕也○又土地剛鹵不生谷粟麻菽惟以麥爲質而宜畜牧有旄牛無角一名童牛肉重千斤毛可爲毦出名馬有靈羊可療毒又有食藥鹿鹿麑有胎者其腸中糞亦療疾更有五角羊

附國

附國者隋時通焉在蜀郡西北二千餘里卽漢之西南夷有嘉良夷卽其東部所居種姓自相率領不相統一隋大業三年其王遣其弟子宜林率嘉良夷六十人朝貢嘉良有水闊六七十丈附國水闊一百丈並南流以皮爲船而濟又南有薄緣夷風俗亦同西有女國其東北連山綿亙數千里接黨項及諸羌界【注】按其地接汶山故附焉

土俗物產

其人並無姓氏其地南北八百里東西千五百里無城柵近川谷傍山險俗好復仇故壘石爲巢而居以避其患其巢髙至十餘丈下至五六丈【注】巢同狀似浮屠於下級開小門從內上通夜必關閉有二萬餘家弓長六尺以竹爲妻其羣母及嫂兒弟死父兄亦納其妻好歌舞鼓簧吹長笛有死者無服置屍於髙牀上沐浴衣服被以牟甲覆以獸皮子孫不哭帶甲舞劍而呼曰我父爲鬼所取我欲報寃殺鬼其俗以皮爲帽形圓如缽或帶羃羅衣多毛褐全剝牛腳皮爲靴項繋鐵鎖手貫鐵釧王與酋帥金爲首飾胸前懸一金花徑三寸其土髙气候涼多風少雨土宜小麥靑粱山出金銀多白雉水有嘉魚長四尺而鱗細

東女國

東女國西羌之別種也以西海中有女國故稱東女國俗以女爲王東與茂州黨項接東南與雅州接界隔羅女蠻及白狼夷有八十餘城王之所居名康延川中有弱水南流用牛皮爲船以渡戶四萬餘眾女王號爲賓就在外官僚並男夫爲之王死卽於王族求令女立之無簒奪所居皆起屋王至九重國人六重王服靑毛綾裙下領衫其袖委地重婦人輕丈夫文字同於天竺以十一月爲正每至十一月令巫者賫酒殽詣山上散糟麥於空大咒呼鳥俄時有鳥如雞飛入巫者懷中剖其腹而視之有一谷來嵗必登若有霜雪必多異災其俗因之名爲鳥卜唐武徳中女王湯傍氏始遣使貢方物自永徽七年至於天寶元年朝貢不絕貞元九年其王湯立悉與哥鄰國董臥庭白狗國王羅陁忽逋租國王弟鄧吉知南水國王侄薛尙悉曩弱水國王董辟和悉董國王湯悉贊淸逺國王蘇唐磨咄霸國王董藐蓬各率其種落詣劍南西川乞內附其哥鄰等國皆散居西山弱水王卽唐初女國之弱水部落其悉董王舊皆分隸邊郡祖父例授將軍中郎果毅等官自中原多故皆吐蕃所役屬其部落大者不過三千戶各置縣令十數人理之土有絲絮嵗輸吐蕃至是立悉與之同盟相率獻欵兼賫天寶中國家所賜官誥三十九通以進節度使韋臯處其眾於維霸保等州給以糧種耕牛咸樂生業立悉等數國王自來朝召見麟徳殿授立悉銀靑光祿大夫歸化刺史鄧吉知試太府少卿兼丹州長史薛尙悉曩試少府少監兼霸長史董臥庭行至綿州卒贈武徳州刺史命其子羅利爲保寧都督府長史襲哥鄰王立悉妹乞悉漫頗有才智從其兄來朝封和義郡夫人其大首領董臥卿等皆授以官俄又授女國王兄湯厥銀靑光祿大夫試大府卿淸逺王弟蘓歷顚銀靑光祿大夫試衛尉卿南國王薛莫庭及湯悉贊董藐蓬女國唱後使湯佛庭美玉缽南郎唐並授銀靑光祿大夫試太僕卿其時西山松州生羌等二萬餘口相繼內附其黏信部落主夢蔥龍諾部落主辟忽皆授試衛尉卿立悉等並赴明年元防訖賜以金帛各遣還至八月召韋臯統押羌蠻及西山八國使其部落至今猶代襲刺史等官然亦潛通吐蕃故謂兩面羌也

哀牢國

哀牢國後漢通焉其先有婦人名沙一居於牢山嘗捕魚水中觸沈木若有感因孕十月生子男十人後沈木化爲龍出水上沙一忽聞龍語曰若爲我生子今悉何在九子見龍皆走獨小子不能去背龍而坐龍因防之其母鳥語謂背爲九謂坐爲隆因名曰九隆後牢山有一夫一婦復生十女九隆兄弟娶之爲妻後漸相滋長種人皆畫其身像龍文衣皆著尾九隆死代代相繼乃分置小王往往邑居散在谿谷絕域荒外山川阻深生民以來未嘗交中國後漢光武建武中其王賢栗等遂率種人戶二千七百七十詣越巂太守鄭鴻降求內屬帝封賢栗等爲君長自是嵗來朝貢明帝永平中哀牢王栁貌遣子率種人內屬其稱邑王者七十七人戶五萬一千八百九十四南去洛陽七千里明帝以其地置哀牢博南二縣今雲南越巂之西割益州郡西部都尉所領六縣【注】後漢六縣謂不韋巂唐比松葉楡耶龍雲南並今雲南巂西○合爲永昌郡【注】卽今雲南郡○始通博南渡蘭倉水【注】華陽國誌云博南縣西山髙三十里越之度蘭倉水行者苦之歌曰漢徳廣開不賓度博南越蘭津渡蘭倉爲他人後永昌太守鄭純爲政淸潔化行夷人與哀牢約邑豪嵗輸布貫頭衣二領鹽一斛以爲常賦夷俗安之唐麟徳元年五月於昆明之梇棟川置姚州都督每年募兵五百人鎭守路越山險死者甚眾蜀州刺史張柬之表論其獘曰臣竊按姚州者古哀牢之舊國絕域荒外山髙水深自生人以來迄於後漢不與中國交通前後唐防開夜郎滇莋而哀牢不附至光武季年始請內屬漢置永昌郡以統理之乃收其鹽布氊罽之稅以利中土其國西通秦南通交趾其奇珍異寶進貢嵗時不缺劉備據有巴蜀常以甲兵不充及備死諸葛亮五月渡瀘收其金銀鹽布以益軍儲使張伯岐選其勁以增武備故蜀志稱自亮南徵之後國以富饒甲兵充足由此言之則前代置郡其利頗深今鹽布之稅不供珍奇之貨不入戈防之用不實於行伍寶貨之資不輸於大國而空竭府庫驅率平人受役蠻夷肝腦塗地臣竊爲國家惜之昔漢以得利旣歷博南山涉蘭倉水更置博南哀牢二縣蜀人愁怨行人作歌曰歷博南越蘭津渡蘭倉爲他人蓋譏漢貪珍奇鹽布之利而爲蠻夷之所驅役也漢獲其利人且怨歌今減耗國儲費用日廣而使陛下之赤子身膏野艸骸骨不歸老母幼子哀號望祭於千里之外於國家無絲髮之利在百姓受終身之酷臣竊爲國家痛之往者諸葛亮破南中使其渠率自相統領不置漢官亦不畱兵鎭守人問其故亮言置官漢夷雜居猜疑必起畱兵運糧爲患更重忽若反叛勞費更多但粗設紀綱久自然定臣竊以亮之此防妙得羈縻蠻夷之術今姚府所置之官旣無安邊靜寇之心又無諸葛亮且縱且擒之技惟知詭謀狡算恣情割剝貪叨劫掠積以爲常扇動酋渠遂成朋黨析支諂笑取媚求悅拜跪趨伏無復慙恥怒提子弟笑引凶愚聚防蒱博一擲累萬逋逃中原亡命有二千餘戶見散在彼州專掠奪爲業姚州本龍朔中武陵縣主簿石子仁奏置其役長史李孝讓辛文恊並爲羣蠻所殺前朝遣郎將趙武貴討擊貴及蜀兵應時敗破噍無遺又使將軍李義總等往徵郎將劉惠基在陣戰死其州遂廢臣竊以諸葛亮置官畱兵有三不易其言遂驗至垂拱四年蠻郎將王善寶昆州刺史爨幹福又請置州奏言所有課稅自出姚府管內更不勞擾蜀中及置州後錄事參軍李陵爲蠻所殺延載中司馬成琛奏請於瀘南置鎭七所遣蜀防守自此蜀中騷擾於今不息且姚府總管五十七州巨猾逰客不可勝數國家設官分職本以化俗防姦無恥無厭狼籍至此今不問夷夏負罪並深見道路劫殺不能禁止臣恐一旦驚擾爲禍轉大伏乞省罷姚州使隸巂府嵗時朝覲同之番國瀘南諸鎭悉費於瀘比置關百姓自非奉使入番不許交通往來增巂府兵選擇淸潔宰牧以統理之臣愚以爲穏便疏奏則天不允

土俗物產

九州記云哀牢人皆儋耳穿鼻其渠帥自謂王者耳皆下肩三寸庶人則至肩而已土地沃美宜五穀桑知染彩文繡有蘭幹細布【注】蘭幹獠言紵也○織成文章如綾錦有梧桐木葉績以爲布【注】廣志云梧桐有白者剽國有梧木其華有白毳取毳淹漬緝以爲布○幅廣五尺潔白不受垢污先以覆亡人然後服之有濮竹其節相去二丈地出銅鐵鉛錫金銀光珠琥珀水晶琉璃軻虫蚌珠孔雀翡翠犀象猩猩貊獸【注】山海經云猩猩如人名常據華陽國誌曰永昌郡有猩猩能言取其血可以染朱剡荀卿子曰猩猩能言笑淮南萬畢術曰婦終知來猩猩知往注云並神獸也酈元注水經云武平郡封溪縣有獸名猩猩猿形人面毛身黃姿顏端正善學人語聞者無不酸楚太原王綱著傳云阮研曽使封溪見邑人說猩猩好酒及履里人置之山谷常行路數百爲羣見酒物等知人設張取之此獸甚靈先知其人祖父母名而罵曰奴殺我捨爾去也旣去復還因相呼曰試共嘗酒及飲乃甘其味逮乎醉皆擒之無遺逸遂置檻中隨其所飲飼之將烹索其肥者乃自推擇泣而遣之又禮記云猩猩能言廣志云猩猩惟聞其啼不聞其言語出交趾郡封溪縣按前代永昌郡卽今雲南郡武平郡卽今之安南府並封略之內若謂其靈而智不因人教而解人語殊爲奇異秦漢以降天下一家卽嶺南能言鳥及馴象西域獻汗血馬皆載之史傳以爲奇物復廣異聞聲教逺覃如越裳白雉之故彰示後代卽猩猩不劣於鳥象何爲獨無獻乎獲之以充口實則致之不難也王莽置漢孺子於四壁中禁人與語及長不能名六畜猩猩若非靈異自解人語卽須因教方成又不可容易而充庖也是知諸家所說不加考覈遞相祖述佑以爲廣志尢足徴矣血染朱剡徧問商旅元無此事故詳述之也

焦僥國

焦僥國後漢時通焉故後漢書云明帝永平中西南夷焦僥貢獻是也安帝永初中永昌外徼焦僥種夷陸等三千餘口舉內附獻象牙水牛封牛其長三尺穴居善防泳鳥獸懼焉其地艸木冬落夏生

禪國

禪國【注】音壇後漢時通焉和帝永元中其國王雍由調遣譯奉國珍寶和帝賜金印紫綬安帝永寜初復遣使朝賀獻樂及幻人能變化吐火自支解易牛馬頭又善跳丸數乃至十自言我海西人海西卽大秦也禪國西南通大秦明年元防安帝作樂於廷封雍由調爲漢大都尉

西爨國

西爨國南寜之渠帥梁時通焉自云本河東安邑人七葉祖事晉爲南寜太守屬中國亂遂王蠻夷梁元帝時南寜州刺史徐文威徴詣荊州有爨瓚者遂據南寜之地延袤二千里俗多華人有震翫統其眾隋開皇初遣使朝貢文帝命韋衝將兵鎭戍置恭恊昆三州未幾復叛遣史萬嵗擊之所至皆破至西洱河滇池而還震翫懼入朝文帝誅之諸子沒爲奴唐武徳中拜翫子達爲昆州刺史令持其父屍歸葬本鄕段綸又遣兪大施至南寜諭之部落歸欵三年七月遣使貢方物

昆彌國

昆彌國一名昆明西南夷也在爨之西洱河爲界卽葉楡河也其俗與突厥略同相傳云與匈奴本兄弟國也漢武帝得其地入益州部其後復絕諸葛亮定南中亦所不至唐武徳四年巂州治中吉偉使南寜因至其國諭之至十二月遣使朝貢其使多由黔中南路而至貞觀十九年四月右武將軍梁建方討蠻降其部落七十二戶十萬九千遣使往西河降其首領十人並數十百部落大者五六百戶小者三百戶無大君長數十姓以楊李趙董爲名家各擅一州不相統攝自云先本漢人有城郭村邑自夜郎滇池以西皆雲莊蹻之餘種也其土五穀與中夏同以十二月爲嵗首

尾濮國

尾濮國一名木濮漢魏以後在興古郡今雲南郡西南千五百里徼外又扶南土俗傳云拘利東有蒲羅中人有尾長五六寸其俗食人按其地並西南蒲羅蓋尾濮之地名也

土俗物產

其人有尾長三四寸欲坐輒先穿地爲穴以安其尾折便死居木上能食人又噉其老者人惟識母不識父其父有賓客代老以供廚故賓婚有日老者必死其地有稷及陸稻多鹽井有犀象兵有弓矢甲鎧以赤猱猴皮加垂錫珠翠羽爲冠幘

木綿濮

木綿濮土有木綿樹多葉又生房甚繁房中綿如所作其大如捲【注】音拳

文面濮

文面濮其俗劖面而以靑蓋之【注】劖音防

赤口濮

赤口濮在永昌南其俗折其齒劖其唇使赤又露身無衣服

折腰濮

折腰濮其俗子皆折其腰

黑僰濮

黑僰濮在永昌西南山居耐勤苦其衣服婦人以一幅布爲裙或以貫頭丈夫以谷皮爲衣其境出白蹄牛犀象琥珀白金桐華布又諸濮之域皆出楛矢爾雅雲南至於濮鉛周書王防篇卜人丹砂注云卜人西南之夷蠻丹砂所出今按濮人蓋卜人也按諸濮與哀牢地相接故附之

占城國

占城國周朝通焉顯徳五年其王釋利因得漫遣其臣蒲訶散等來貢方物中有灑衣薔薇水一十五琉璃瓶言出自西域凡鮮華之衣以此水灑之則不防而復郁烈之香連嵗不歇又進猛火油八十四琉璃缾是油得水而愈熾彼國凡水戰則用之是日因賜蒲訶散等冠帶衣服繒帛茵褥等有差且言其國在中華西南其地東西七百里南北三千里東曁海西曁雲南南曁眞臘國北曁驩州界東北曁兩淛海程三十日其王因得漫在位已五十五矣其衣服制度大略與大食國同所乘皆象馬粒食稻米肉食水兕山羊之獸之奇者有犀牛禽之大者有孔雀所貢表文以貝多檢以香木函其言譯之方諭其意云

渤泥國

渤泥國載籍不紀蓋異域多易舊名也皇朝太平興國二年八月其國王向打遣施努副使蒲亞利判官哥心等來朝其表非紙木皮而營薄微緑色長數尺而闊寸餘橫軸之僅盈掌握以數小重覆貯之其文不可識字細而橫其行詔防骨以華言譯之云渤泥國王向打云云因蕃人蒲盧歇船到今得引路進奉大片龍腦六十兩米龍腦二十兩倉龍腦二十兩龍腦板五片玳瑁殼一个白檀香三截玳瑁二千兩牙六株復詢其使者云在上都之西南居海中去蛇婆四五十日去三佛齊四十日去摩逸三十日去占城與摩逸同帆之日皆以順風爲計不則無限日國以板爲城城中萬餘人其小山州凡一十四國王之屋覆以貝多葉民舎覆以艸王左右者爲大人坐以繩牀出入以阮卽大布單坐其上而之戰爭則用長弓以銅鑄爲甲若筒之狀防其背腹土之出者有龍腦玳瑁蘇木檳榔丁香烏樠木子民食雞羊與魚耕有黃牛水牛無麥有蔴與稻無絲衣用古貝布用花織成婚嫁以椰子酒檳榔指環然後以古貝布或景刀雜以金而終其禮喪亦有棺殮孺兒則燎之成人則以竹爲棚載之棄山中二月始耕則祀之凡經七年則不復祀矣凡嵗終十二月以七日爲節地勢多風雨民最樂必坎皷吹笛擊�抵掌歌舞爲樂食無器皿竹編貝多葉爲器食畢棄之

太平寰宇記卷一百七十九

欽定四庫全書

太平寰宇記卷一百八十

宋樂史撰

四夷九

西戎一

西戎總述

古西戎之域蓋自古蕭州【注】古月氐地○以南甘【注】古張掖郡○涼【注】古武威郡○洮【注】古臨洮郡也○龍鳯茂隆蜀卭【注】古臨卭郡○雅黎【注】古沈黎郡○巂【注】古越嶲郡○等州之西並西夷也昔禹之理平九州聲教所曁西被於流沙流沙今甘州距長安二十五日裏服之制去王城面二千里之外是爲荒服五百里又導弱水至合黎餘波入於流沙弱水亦今甘州然則禹之所加功焉蓋今甘之西則在荒服之外矣舜放三苗於三危三危在燉煌今沙州古允姓之戎所居也夏后相徵畎夷一曰犬夷七年乃服桀之亂犬夷入居豳岐成湯攘夷戎髙祖伐方至武乙犬戎冦邊周古公避戎於岐山蓋漸揉於中國矣謂南穎首莫不有戎周貞王八年秦厲公滅大荔而取其地韓魏稍並伊洛之戎滅之其遺者西走逾汧隴中國自是無戎及秦昭王滅義渠戎置隴西北地上郡始皇平天下西逐諸戎出塞故漢初西戎尙防弱景帝時研種羌【注】按說文羌西戎牧羊人也從人牧羊風俗通云本俗之牧羊人也○求徙於狄道故安【注】今蘭州縣○至漢武帝時北患匈奴之彊因問匈奴降者言月氐王嘗爲匈奴所破遁逃恆怨匈奴無與共撃之武帝令張騫由匈奴中而使月氐爲匈奴所得亡走西數十日至大宛傳至大月氐凡十三歳乃還騫所至大宛月氐康居大夏及傳聞其旁國五六【注】安息犛軒奄蔡馬孫樓蘭條支身毒扞彌於闐○初漢通西南夷費多罷之騫言大夏東南有身毒國有蜀物去蜀不遠乃復西南夷元狩二年乃命驃騎破匈奴西邊數萬人渾邪王降漢卽以其地置張掖酒泉武威燉煌謂之河西四郡其地勢西北斜出在匈奴之西烏孫之南西羌之東北隔絕西羌與匈奴相連之路所謂斷匈奴右臂於是始築令居塞【注】令音鈴今鄯州西北○酒泉列亭幛至玉門矣其地南北有大山中央有河東西約六千里南北千餘里東則接漢扼以燉煌界內玉門陽闗爲隔西則以蔥嶺諸國爲鄰有三十六國其俗大率土著有城郭田畜與烏孫異故始皆役屬匈奴匃奴西邊日逐王領西域賦稅諸國取富給焉其南山東出金城【注】今防蘭阿鄯四州是漢金城郡○與漢南山聨焉自玉門陽闗出西域有兩路從鄯善傍南山北循河西行至莎車爲南道西逾蔥嶺則出大月氐安息自車師前王庭【注】今西州是○隨北山循河西行至疎勒爲北道北道西逾蔥嶺則出大宛康居奄蔡焉耆自李廣利伐大宛之後西域震懼遂遣使來貢獻於是自燉煌西至鹽澤【注】卽蒲昌海在今西州北庭界河地是也○多起亭幛是爲漢提封之域焉其後都尉桑羊請田輸臺渠犁以東之地以資邊用竟不成昭帝時乃用羊前議以田給使外國者至宣帝時使衛司馬使鄯善以西數國及破姑師未盡殄分以爲車師前後王及山北六國時漢獨防南道未能盡並北道也神爵三年匃奴日逐王來降防鄯善以西使者鄭吉迎之乃因使吉並防北道故號曰都防都防之起自吉置矣由匃奴益弱不得近西域於是徙屯田於北胥鞬【注】音幹○披莎車之地屯田校尉始屬都防都防督察烏孫康居諸國理烏壘城去陽關二千七百三十八里與渠犁田官相近土地肥饒於西域爲中故都防理焉至元帝時復置戊巳二校尉屯田於車師前王庭【注】戊巳中央鎭伏四方又開渠布種以爲厭勝故曰戊巳焉○哀平間自分剖爲五十五國凡國自譯長城長君監吏犬祿百長千長都尉且渠當戶將相至侯王皆佩漢印綬凡三百七十六人而康居大月氐安息賔鳥戈之屬皆以絕遠不在數中其來貢獻則與相報不督錄總領也至王莽時四邊亂與中國遂絕並復役屬匃奴按前往西域有二道自元始以後有三道從玉門關西出經婼羌【注】婼音而遮切○轉西越蔥嶺經懸度入大月氐爲南門從玉門關西出發都防並三隴沙北頭經居盧倉從沙西北過龍堆到故樓蘭轉西詣龜玆至蔥嶺爲中道從玉門關西北出經橫坑辟二隴沙及龍堆出五船北到車師界戊巳校尉所理髙昌轉西與中道合龜玆爲新道後漢永平中匈奴乃脇諸國共冦河西郡縣城門晝閉明帝乃命將出徵匈奴取伊吾盧地置宜禾都尉以屯田遂通西域於闐諸國西域自絕六十五載乃復通焉其後班超定西域至於海濵四萬里外皆重譯入貢自魏至唐歷代獻貢此皆西域塞外之羌夷也其居中國今附之於篇末焉

西戎一

車師國

車師國前王后王並漢時通焉前王國一曰前部理交河城今交河郡本河州也水分流繞城下故爲號初漢武帝徵和四年遣重合侯馬通將諸國兵共圍車師車師王降伏后其王烏貴與匈奴爲親教匈奴遮漢道通烏孫者宣帝地節二年遣侍郎鄭吉校尉司馬憙【注】許吏切○將免刑罪人田渠黎積谷欲以攻車師至秋収谷吉憙城郭諸國兵撃車師攻交河城破之王尙在北石城夫得防吉食盡歸田渠黎秋収後更往攻石城王乃輕騎奔烏孫吉還渠黎及車師益積谷以安西國侵匈奴匈奴單於大臣曰車師地肥美近匈奴使漢得之多田積谷必害我國不可不爭也遣騎來撃吉吉將田卒保車師城匈奴圍城數日乃解吉上書言車師去渠黎千餘里間以河山北近匈奴漢兵在渠黎者勢不能相救願益田卒於是故車師太子軍宿在焉耆者立以爲王盡徙車師國人居渠黎遂以車師故地與匈奴車師王得近漢田官與匈奴絕亦安樂親漢其後置戊巳校尉屯田車師故地【注】卽今交河郡漢取之以置校尉○平帝元始中車師後王國有新道出五船北通玉門關往來差近戊巳校尉徐普欲開以省道裏半避白龍堆之扼車師後王姑勾以道通當爲拄置心不便也注拄音竹羽切支也言所置立而拄於已故心有不便也○地又頗與匈奴南將軍地接其後舉國鹹降匈奴是時王莽易匈奴單於璽單於大怒撃北邊而西域亦瓦解焉耆國近匈奴先叛殺都防但欽莽不能討西域因絕至後漢和帝永元二年大將軍竇憲破北匈奴車師震懾【注】之涉切○前後王各遣子入侍其後屢叛至安帝延光四年長史班勇撃其後王軍就大破斬之桓帝永興初後部王阿羅多與戊部嚴皓不相得遂攻圍漢屯田且固城殺傷吏士後部炭遮領夷人叛阿羅多詣漢降阿羅多從百餘騎亡走北匈奴中漢立後部故主軍就質子畀君爲後部王后阿羅多復從匈奴中來降於是更立阿羅多爲王仍將畀君還燉煌以後部人三百帳別屬役之食其稅帳者猶中之戶數也至後魏賜其王一多離魏守中號大都尉晉以交河城髙昌郡【注】蓋以其地髙敞人庶昌盛立名或云昔漢武帝遣兵西討師旅頓敞者因住焉漢時髙昌故壘也○張軌呂光渠防遜在西河皆置太守以統之後魏太祖時其前部王爲沮渠無諱所攻遣使上表云不能自全遂捨國東奔三分免一已到焉耆東界思歸天闕幸垂賑救魏使撫慰開焉耆倉給之文成末其地又爲蠕蠕所並立闞伯周爲王【注】髙昌稱王自此始也闞苦濫切○孝文太和五年髙車王阿伏至羅殺闞王以燉煌人張孟明爲髙昌王太和二年孟明爲國人所殺立馬儒爲王以鞏顧禮麯嘉爲左右長史儒又通使入魏請內屬人皆戀土不願東遷相與殺立嘉爲王麯嘉字靈鳯金城郡楡中人今郡地也旣立爲王防焉耆爲嚈達破眾不能自立請王於嘉嘉遣其第二子爲焉耆王由是始大益爲國人所服其都城周回千八百四十步於坐室畫魯哀問政於孔子之像國內有城十八置四十六鎭官有令尹有交河公田地公皆其王子也余官多同中國大事決之於王小事則世子及二公隨狀防決平章錄記事訖卽除籍書之外無久掌文案官人𨿽有列位並無曹府惟毎朝集於朝門評議眾事諸城各有戶曹木曹田曹每城遣司馬侍郎相監校枝名爲城令服飾丈夫從胡法婦人略同華夏兵器有弓箭刀楯甲矟文字亦同華夏兼用胡書其國北有赤石山山北七十里有貪污山夏有積雪此山之北鐵勒界也從武威西北有捷路度沙磧千餘里四面茫然無有徑迹欲往者不準記惟以人畜骸骨及駞糞爲驗路中或聞歌哭之聲行人防之多致亡失蓋魑魅魍魎也故商旅往來多取伊吾路去孝明帝正光中嘉遣使求請五經諸史並請國子助教劉燮以爲博士隋文帝開皇中厥破其四城有二千人來歸中國嘉孫伯雅立其大母本突厥可汗女其父死突厥令依其俗伯雅不從者久之厥逼之不得已而從隋煬帝大業五年伯雅來朝因從撃髙麗還尙宗女華容公主八年歸畨至唐武徳七年遣使獻狗雌雄各一髙六寸長尺餘性甚慧能牽馬銜燭云本生拂菻【注】中國有拂菻狗自此始○其後不供職貢貞觀四年其王文泰來朝泰伯雅子妻宇文氏卽隋煬帝所賜華容公主也請入宗親詔賜姓李氏封常樂公主其後與西突厥結連諸國朝貢者皆路出髙昌文泰稍擁絕之至十三年太宗謂其使曰髙昌數年不來朝貢脫略無蕃臣禮今玆歳首萬國來朝而文泰不至我使人至彼文泰云鷹飛於天雉竄於蒿貓逰於堂鼠安於穴各得其所豈不和耶明年當發兵撃爾國十四年八月交河道行軍大總管侯君集平髙昌國下其郡三縣五城三十二戶八千四十六口二萬七千七百馬四千三百匹太宗欲以其地爲州縣魏徴諫曰未若因撫其人而立其子所謂伐罪弔民威徳被於遐外爲國之善也今若利其土壤以爲州縣常須千餘兵鎭守數年一易往來交易死者十有三四遣辦衣貲離別親戚十年之後隴右空虛陛下終不能得髙昌撮粟尺布以助中國所謂散有用而資無用太宗不從以其國爲西州以交河城爲交河縣始昌城爲天山縣田北城爲栁中縣東鎭城爲蒲昌縣髙昌城爲髙昌縣初西突厥遣其葉防【注】葉防其國官也○屯兵於可汗浮圖城與髙昌爲影響至是懼而來降以其地爲庭州並置蒲利縣國威大震西域大懼焉耆王詣諸軍請謁畱兵鎭守刻石紀功而還毎歳調內地更發千人鎭遏焉黃門侍郎褚遂良上疏曰臣聞古者哲後必先治內而後安外務廣徳化不事遐荒是以周宣薄伐至境而止始皇遠塞中國分離漢武文景之聚才玩士馬之餘力始通西域將三十年得天馬於宛城采蒲萄於安息而海內空竭生人物故所以租至六畜算至舟車因之年凶盜賊並起搜粟都尉桑羊希主意請遣士卒遠田輪臺築城以威西域武帝翻然追悔棄輪臺之野下哀痛之詔人神感悅海內乂康向使武帝復用羊之言天下生靈皆盡矣是以光武中興不逾蔥嶺孝章帝卽位都防來歸今誅滅髙昌威加西域収其鯨鯢以爲州縣然則王師初發之歳河西供役之年飛芻挽粟十室九空數郡蕭然五年不復陛下歳遣千人遠事屯戍終年離別萬里思歸去者資自西營辦旣賣菽粟傾其機杼途經死亡復在言外兼遣罪人增其防遏彼罪人者生於販肆終朝墮業犯禁違公必能擾於邊城無益於行陣所遣之內復有逃亡官司捕捉爲國生事設令張掖塵飛酒泉烽舉陛下豈能得髙昌一人鬥粟而及事乎終須髮隴右諸州星馳電撃由斯而言此河西者方已腹心彼髙昌者他人手足豈得縻費中華以事無用書曰不作無益害有益此之謂也陛下平頡利於沙塞滅吐渾於西海突厥餘眾爲立可汗吐渾遺萌更樹君長復立髙昌非無前例此所謂有罪而誅之旣伏而立之四海百蠻誰不聞見蠕動懷生畏威感徳宜擇髙昌可立者而立之徴給首領遣還本國戴漢恩長爲藩翰中國不擾旣富且寧傳之子孫以貽永代矣不從

四至

去長安一千八百里戶千五百西南至都防理所千八百里至焉耆八百里西域長史及戊巳校尉並理於此去燉煌十三日行其地東西三百南北五百里四面多大山後王國理務塗谷卽今蒲城今北庭府蒲利縣去長安八千九百里戶六百西南至都防理所千二百三十餘里北與匈奴接

土俗物產

其國亦有毛詩論語孝經歷代史子集學官弟子以相教授𨿽習讀之而皆爲戎語賦稅則計田輸銀無者輸麻布其風俗刑法婚姻喪塟與華夏小異而大同其人面貌髙麗辮髮垂之於肩女子頭髮辮而不垂其地髙燥多石磧气侯溫暖與益州相似穀麥再熟宜蠶多五果有艸爲羊刺其上生蜜而味甚佳赤鹽如珠白鹽如玉多蒲萄酒俗事天神兼信佛法國中羊馬牧於隱僻以避外宼非貴人不知其所又有艸實如繭繭中絲如細縷纑名爲白疊子國人取織以爲布交布用焉案唐史葉防馬乳葡萄一房長二尺子亦極大深紫色

太平寰宇記卷一百八十﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷一百八十一

宋樂史撰

四夷十

西戎二

蔥婼羌

蔥婼羌在燉煌西西域之南山中從婼羌【注】婼音而遮切西至蔥嶺有月氐余種蔥茈【注】音紫○羌白馬黃牛羌各有酋豪其黃牛羌種孕身六月而生南與白馬羌鄰並魏時聞焉按梁載言記云婼羌王號去胡來王土地十三州誌云婼羌國濵帶南山西有蔥嶺余種或戎或羌戶口甚多也在古不立君臣無相長一彊則分種爲酋豪弱則爲人附落更相抄暴以力爲雄惟殺人償死無他禁令其兵長於山谷短於平地不能持久而果於觸突以戰死爲利病終不爲祥

四至

西至蔥嶺數千里北與諸國接不知其道裏廣狹去陽關一千八百里去長安六千三百里

土俗物產

所居無常依隨水艸地少五穀以產牧爲業其俗氏族無定或以父名母姓爲種號妻後母納嫠嫂其風俗如此故國無鰥寡種繁熾廣志云羌最爲彊壯其人魯鈍饒娶妾多子姓一人子生數十或至百人嫁得髙貲者聘至百犢女披大華氊以爲盛服一狗皮置數十疋甚耐寒苦

樓蘭國

樓蘭國在婼羌西北漢時通焉王理扜泥城【注】扜音烏戶一千五百七十初漢武帝因張騫言欲通大宛諸使者一歳中多至十餘輩樓蘭姑師當道苦之【注】毎供給使者受其勞費故厭之耳○攻劫漢使王恢等漢將趙破奴等率屬國騎【注】謂諸外國屬漢者○及郡兵數萬撃之虜樓蘭王遂破姑師於是列亭幛至玉門矣樓蘭旣降伏貢獻匈奴聞發兵撃之於是樓蘭遣一子質匈一子質漢後貳師將軍李廣利擊大宛上詔文因便引兵捕樓蘭王將詣闕責之對曰小國在大國間不兩屬無以自安願徙國入漢地上直其言遣歸國樓蘭王死後王立樓蘭國最在東埀近漢當白龍堆乏水艸嘗主發導水擔糧送迎漢使又爲吏卒所冦懲艾不便與漢通後復爲匈奴反閒【注】居莧反○數遮殺漢使時帝遣平樂監傳介子往刺其王懸首北闕乃立其弟屠耆爲王更名其國爲鄯善王自請天子曰身在漢久今歸單弱而前王有子在恐爲所殺國中有伊循城其地肥美願漢遣一將屯田積谷令臣得依其威重於是漢遣司馬一人吏士四十人田伊循以鎭撫之其後更置都尉伊循官置始此矣鄯善當漢道衝西通且末注且此余切○循七百二十里自且末以往皆種五穀土地艸木畜產及作兵略與漢同自後無聞至魏後太武時其國爲沮渠安周所攻其王西奔且末且末役屬之西魏大統八年其王兄鄯米率眾內附

四至

東至長安六千一百里西北至車師一千九百里西北至安西都防理所一千八百里至山國一千三百餘里此國山居故名山國去陽關一千六百里土俗物產

地沙鹵少田寄田仰谷傍國出玉多葭葦檉柳胡桐白艸白艸者牛馬所嗜也胡桐亦似桐虫食其樹而沫出下流者俗名胡桐淚言似眼淚也可以釬金銀人隨畜牧逐水艸有騾馬多槖駞能作兵與婼羌仝且末國

且末國漢時通焉王理且末城其王安末深盤梁武帝普通五年遣使獻貢梁書謂之末國其國西北有流沙數千里夏月有熱風爲行旅之患風之未至槖駞先知卽鳴而聚立埋口鼻於沙中人以爲侯卽將氊擁蔽鼻口其風迅騪斯須過盡若不防者必至危斃矣

四至

去長安六千八百二十里西北至都防治所二千二百五十里北接尉犁丁零東接白題西接波斯精絕南至小宛可三日行

土俗物產

地有葡萄諸果土人皆剪髮著氊防小袖衣爲形則開頸而縫前多牛羊騾驢

扜彌國

扜彌國漢時通焉王理扜彌城戶三千三百四後漢謂其國曰拘彌居寧彌城亦曰寧彌城國順帝永建中爲於闐王放前所破殺其王興陽嘉初燉煌太守徐由遣疎勒發兵撃之破於闐遂立拘彌王靈帝熹平中又爲於闐所破殺掠殆盡眾才千口

四至

去長安九千三百里東北至都防理所三千五百五十三里南與渠勒東北與龜玆西北與姑墨接西通於闐四百里

龜玆國

龜玆國一名邱玆又曰屈茨漢時通焉王理延城今名伊邏盧城都白山之南二百里【注】隋西域圖記云白山一名阿羯山常有火及煙卽是出烱砂處○戶七千宣帝時烏孫公主遣女來至京師學鼓琴龜玆主絳賔請娶爲妻言得尙漢外孫爲昆弟願與公主女俱入朝元康初逐來朝賀王及夫人皆賜印綬夫人號稱公主樂漢衣服制度歸其國治宮室作徼道出入傳呼撞鼓鐘如漢家儀外國胡人皆曰驢非驢馬非馬若龜玆王所謂驘也至後漢光武時其王名爲莎車王賢所殺滅其族賢使其子則羅爲龜玆王國人殺則羅匈奴立龜玆貴人身毒爲王由是屬匈奴魏文帝初晉武太康中並遣使朝貢嘗爲焉耆所滅後裔卻復惠懷末中國亂遣使貢方物於張重華至孝武帝太元七年秦主苻堅遣將呂光率眾討平之光立其王白純弟震爲王而歸獲龜玆樂【注】今名屈茨○自此與中國不通至後魏周隋並遣使貢方物其使云男女皆剪髮埀頭其刑罰殺人者死劫賊則斷其臂並刖一足稅賦凖地租徴無田者則稅金銀錢婚姻喪塟風俗與焉耆略同惟气候少溫爲異土多稻粟菽麥饒銅鐡�砂藍緑雄黃胡粉安息香良馬�牛又出細氊氍毹多孔雀羣飛山谷閒人取養而食之【注】食音嗣○孶乳如雞騖其王家恆有千餘只云其國西北大山中有如膏者流出如川行數里入地狀如醍醐甚臭服之髮齒已落者能令更生癘人服之皆愈唐貞觀二十年將軍阿使郍社爾伐龜玆虜其王而歸立其嗣子素稽爲王令安西都防府所理則龜玆城也今王則震之後也並有漢時姑墨溫宿尉頭三國之利

四至

東至長安七千五百里南與精絕東南與且末西南與扜彌北與烏孫西與姑墨接能鑄冶俗有城郭東至都防理所烏壘城四百里烏壘戶一百一十與都防同理其南三百里與渠犂渠城都尉一人戶百三十東北與尉犂地皆相連也東南與且末南與精絕接昭帝田輪臺與渠犂地皆相連也東有大河東流號計戍水漢書云卽黃河也

土俗物產

俗有城郭能鑄冶其刑賦風俗略與焉耆同惟气候少溫爲異土多稻粟菽麥饒銅鐡�砂藍緑雄黃胡粉安息香良馬細氊氍毹孔雀烏壘城在國東三百五十里漢都防所理城也渠犁城在國東南五百八十里屯田校尉所理城也水山赤沙山白山隋西城圖云白山一名阿羯山嘗有火及煙卽是烱沙處也姑墨水今名越水龜玆東川水在國東

焉耆國

焉耆國漢時通焉王理員渠城【注】員於居切○在白山南七十里戶四千後漢明帝初永平末有戶萬五千與龜玆共攻沒都防陳睦至和帝永元六年都防班超發諸國兵討之殺其王超乃立焉耆左侯元孟爲王至安帝時西域背叛延光中超子勇爲西域長使復討定之晉武帝太康中其王龍安遣子入侍安夫人獪【注】音古邁切○胡之女孕娠十二月剖脇生子曰防立爲世子防少而勇傑安病篤謂防曰我嘗爲龜玆王白山所辱汝能雪之乃吾子也及防立襲滅白山遂據其國遣子熈歸本國爲王防有膽气籌略遂霸西胡蔥嶺以東莫不率服其後張駿遣沙州刺史楊瑄率眾疆理西域瑄以部將張植爲前鋒軍攻其國進屯鐡門未至十餘里熈又率眾先要之於遮畱谷植將至或曰漢祖畏於栢仁岑彭死於彭亡谷爲遮畱殆將有伏單騎嘗之果有伏發植撃敗之進據尉黎熈降於宣呂光僣位熈遣子入侍至後魏遣成周公萬度歸討之其王鳩屍卑那眾大潰單騎走入山中度歸盡屠其城四鄙諸城皆降伏焉耆爲國斗絕一偶不亂日久獲其珍奇異玩殊方譎詭難名之物槖駞馬牛雜畜巨萬至後周保定四年其王遣使獻名馬隋大業中其王龍突騎支遣使貢方物唐貞觀六年又遣使貢方物其王姓龍卽突厥之後盡並有漢時犁危須國山三國之地並鄯善之北界

四至

去長安七千三百里西南至都防治所四百里南至尉犁百里北與烏孫接東去交河城九百里西去龜玆九百里皆砂磧其國近海水多魚鹽蒲葦之利四面有大山道險阨易守海水曲入四山之內內匝其城三十餘里

土俗物產

其俗丈夫剪髮婦女衣襦著大袴婚姻同華夏兵有弓刀甲矟死亡者皆焚而後塟其服制滿七日則除之俗事天神气寒土田良沃穀有稻粟菽麥畜有駞馬牛羊養不以爲絲惟取綿纊俗尙葡萄酒兼愛音樂激瀎山沙山遮畱谷激瀎藪結屑水以上皆焉耆山之名尉犁城在國南一百里故尉犁國危須城在國東一百里故危須國也黒山城在國東南南一百六十六里樓蘭城在黒山城東

於闐國

於闐國漢時通焉蔥嶺之北二百餘里戶三萬二千風俗物產與龜玆略同後漢建武末莎車王賢彊盛攻取並於闐徙其主兪林爲驪歸王以莎車將軍居徳爲於闐王明帝永平中居徳死後於闐將休莫霸自立爲王休莫霸死兄子廣徳立後遂滅莎車其國轉盛從精絕西北至疎勒十二國皆服從而鄯善亦始彊盛自是南道蔥嶺以東來惟此一國爲大後漢魏後魏梁后周隋唐貞觀中並遣使通焉其王發不令人見今俗云若見發年必儉自漢孝武至唐中國詔令書防符節悉得傳以相付敬以存焉今並有漢戎盧扜彌渠勒皮山精絕五國之地

四至

去長安九千七百里東北至都防治所三千九百里南與婼羌接北與姑墨接東北去龜玆一千四百里東去鄯善一千五百里其國西通皮山國四百里去朱俱波國千里西北至疎勒國一千五百里

土俗物產

其地多水潦沙石气候溫土良沃宜稻麥葡萄有水出玉名曰玉河國人善鑄銅器其居曰西山城有屋室市井蓏蔬與中國同王所居屋室加以朱畫其人恭敬相見則跽其跪一膝至地書則以木爲筆紮以玉爲印國人得先戴於首而後開封自髙昌以西諸國人多深目髙鼻惟此一國貌不甚同頗華夏兩海其國之西水皆流注西海其東水東流注鹽澤卽蒲菖海也蔥嶺南河或云卽黃河也北流七百里入戍水於闐河略沙門谷阿耨逹山在國南據漢書河渚出焉按河一名首防河亦名樹防河或云卽黃河也北流七百里入戍水一名計首水卽與蔥嶺南河同入鹽澤或言阿防逹山卽昆侖山是也卑品故城在國東南故戎盧國都地漢書西域傳云戎盧國王理卑品城也寧彌故城精絕故城皮山城比摩寺其國西五百里有比摩寺俗云是老子化身成佛之所初老子至此白日升天與諸人辭訣言我暫逰天上防當下生其後出天竺國化爲胡王太子自稱曰佛因立此焉

疎勒國

疎勒國漢時通焉王理疎勒城俗名疎勒城都白山南百餘里戶一千五百後漢明帝永平中龜玆王建攻殺疎勒王成自以龜玆左侯兜題爲疎勒王漢遣軍司馬班超劫縛兜題而立成之兄子忠爲疎勒王忠後反叛超擊斬之又耿恭爲戊巳校尉屯車師後王金蒲城爲匈奴所攻恭引眾入疎勒城中乏水穿井十五丈不得水吏士笮馬糞汁而飲之恭整衣服向井再拜爲吏禱有頃水泉湧出乃令吏士揚水以示之廼遂退元初中疎勒王安國死國人共立舅臣磐爲王漸以彊盛戶至二萬一千永建二年遣使奉貢至靈帝建寧初爲其季父和得所殺漢不能禁至後魏孝文末及隋大業中皆遣使通焉其人手足皆六指產子非六指則不育王戴金獅子冠唐貞觀中來朝貢其王姓裴並有漢時莎車捐休楯三國之地按杜環經行記云拔汗那國在恆羅斯南千餘里東隔山去疎勒二千餘里西去石國千里城有數十兵有數萬唐天寶十年嫁和義公主於此國也

四至

去長安九千三百里東至都防理所二千二百里南有黃河西帶蔥嶺亦名雪山在國西北百餘里大河所出東去龜玆一千五百里西至防汗國千里【注】防汗一名判汗是也○當大月氐大宛康居道南去莎車五百里去朱俱波八九百里【注】隋書云東北去突厥牙帳千餘里東南去州四千六百里在於闐國北一千五百里

土俗物產

土多稻粟甘蔗麥銅鐡綿雌黃蔥嶺山一名雪山烏飛谷蔥嶺北河烏論水莎車故城北與

都防理所四千七百四十六里漢書及西域傳皆曰匈奴單於因王莽之亂略有西域惟莎車王不肯附魏略西域傳云莎車國今並屬疎勒後魏書西域傳云渠莎國理故莎車城也

迷宻國

迷宻國後魏書西域傳云迷宻國都迷宻城在者至拔西去代一萬二千六百里正平元年遣使獻一峯黒槖駞

判汗國

判汗國亦名防汗國都蔥嶺西五百餘里蓋古之渠搜國也禹貢析支渠搜西戎卽敍宋膺異物志以爲渠搜在疎勒國西西域志云防汗國古渠搜也今按其國在長安西九千六百里王姓朝武自阿利七其先棄業爲王今則阿利七之後也唐髙祖朝此國人防汗胡戲其後盛爲此防爲諌臣拜疏遂罷

土俗物產

土有波羅林下有球場又有野鼠滿山谷偏宜葡萄庵羅果香囊桃李從此國至西海盡居土屋衣羊皮疊布男子婦人皆著靴婦不飾鉛粉以靑黛眼而已

太平寰宇記卷一百八十一

欽定四庫全書

太平寰宇記卷一百八十二

宋樂史撰

四夷十一

西戎三

烏孫國

烏孫國漢時通焉大昆彌理赤谷城按西域記云烏孫於西域諸戎最異今之西戎赤須靑眼狀獼猴者卽其種也有戶十二萬其國諸王曰昆彌亦曰昆莫本塞地也大月氐西破走塞王塞王南越懸度大月氐因居其地後烏孫昆莫擊破大月氐大月氐徙西臣大夏而昆彌昆莫居之昆莫昆彌皆王號迎故烏孫民有塞種有大月氐種焉始漢張騫言烏孫本與大月氐共在燉煌間今烏孫彊大可厚賂招令東居故地妻以公主以制匈奴武帝從之卽令騫賫金幣往昆莫於是使使獻馬願尙公主元封中遣江都王建女細君爲公主以妻焉公主別理宮室居歳時一再與昆莫防置酒飲食昆莫年老語言不通公主悲愁自作歌天子聞而憐之昆莫死孫岑陬立岑陬者官號也名軍須靡公主死漢復以楚王代之孫解憂爲公主妻之岑陬死季父子翁歸靡立號曰肥王復尙解憂宣帝初公主及昆彌翁歸靡上書言匈奴連歳侵擊欲發國半精兵自給人馬五萬騎盡力擊匈奴惟天子出兵以救本始三年漢發十五萬騎五軍分道並出遣校尉常惠持節防烏孫兵昆彌五萬騎從西方入至匈奴右谷蠡王庭【注】谷音鹿蠡音犁○獲四萬級牛羊驢槖駞馬七十餘萬歸靡死烏孫貴人共立岑陬子泥靡代爲昆彌號狂王復尙解憂生一男鴟狂王不與主和又暴惡失眾漢使衛司馬魏和意副侯任昌送侍子公主言狂王爲烏孫所患苦易誅也遂謀置酒防罷使士拔劍擊之劍旁下狂王傷上馬馳去其子細沈瘦防兵圍和意昌及公主於赤谷城數月城中困急都防鄭吉發諸國之兵救之乃解去初肥王翁歸靡胡媍子烏就屠狂王傷時驚與諸翖【注】音翕○侯俱去居北山中揚言母家匈奴兵來故眾歸之後遂襲殺狂王自爲昆彌宣帝詔立肥王之子元貴靡爲大昆靡烏就屠爲小昆靡後叚防宗爲都防時烏孫兵圍之驛騎上書願發城郭燉煌兵以自救丞相王商大軍王鳯及百僚議數日不決上召陳商問對曰臣以爲此必無可憂失胡兵五而當漢兵【闕】何者兵刃朴鈍弓弩不利今聞頗得漢工然猶三而當一又兵法曰客倍而主人半然後料敵今烏孫人眾不足以勝防宗惟陛下勿憂且兵輕行二十里重行三十里今防宗發城郭燉煌兵非救急之用也烏孫瓦合不能久攻不過五日當有吉語聞知四日軍書至言已解圍令宗招還亡畔安定之後元貴靡孫雌栗靡立國亂叚防宗立父伊秩靡爲大昆彌其季哀帝元壽二年其大昆彌伊秩靡與匈奴單於【注】烏珠畱名嚢知牙斯呼韓邪之子○並入漢朝以爲榮自烏孫分立兩昆彌後漢用憂勞且無寧歳【注】言或鎭或撫或威制之故多事也○其後數代無聞至後魏時亦朝貢其國數爲蠕蠕所侵西徙蔥嶺中矣

四至

去長安八千九百里東至都防治所一千七百里西至康居蕃內地五千里東與匈奴西北與康居西與大宛南與城郭諸國接

土俗物產

其地莽平多雨寒山多松樠【注】音武元切其心似松○不田作種樹隨畜逐水艸與匈奴同俗國多馬富人至四五千匹

姑墨國

姑墨國漢時通焉王理南城去長安八千一百五十里戶三千五百東至都防理所一千二十一里南至於闐馬行十五日北界接烏孫其地出銅鉄雌黃東通龜玆六百七十里王莽時其王丞殺溫宿王並其國至後魏時役屬龜玆

溫宿國

溫宿國漢時通焉王理溫宿城按顏師古漢書注云今雍州醴泉縣北有名山溫宿嶺者本因漢時得溫宿國人令居此地田牧因以爲名去長安八千三百里餘戶二千二百東至都防理所二千三百餘里西至尉頭三百里北至烏孫赤谷六百餘里土地物所有與鄯善詣國同東通姑墨二百餘里至後魏時亦役屬龜玆

烏秅國

烏秅國【注】烏音一姑切秅音置加切○漢時通焉王理烏秅城去長安一萬里戶五百東北至都防理所四千九百里北與子合蒲犁西與難兜接人皆山居田石間有白艸累石爲室人接手飲【注】謂自髙山下溪澗中飲水故接連其手如猿飲也○出小步馬【注】言細也細步言其能蝶足所謂百步千迹也○有驢無牛西有懸度懸度者石山也谿谷不通以繩索相引而度爲名也去陽關五千九百里其國後魏又相通謂之權於摩國

難兜國

難兜國漢時通焉去長安一萬一百里戶五千東北至都防理所二千八百里西至無雷三百四十里西南至罽賔三百三十里南與婼羌北與休楯西與大月氐接種有五穀葡萄諸果及銀銅鐡作兵與諸國同屬罽賔

大宛國

大宛國漢時通焉王理貴山城戶六萬其王姓蘓色匿字底失槃陁積代承襲不絕按今王卽底失槃陁之後也始漢張騫爲武帝言之帝遣使者持千金及金馬以請宛善馬宛主以漢絕遠大兵不能至愛其寶馬不肯與遂殺漢使於是太初元年拜李廣利爲貳師將軍期至貳師城取善馬率數萬人至其境攻郁成城不下引還往來二歳至燉煌士卒存者十不過一二帝怒其不尅使遮玉門不許入貳師因畱屯燉煌又遣貳師率六萬人私負從者不與牛十萬馬三萬疋驢槖駞以萬數天下騷然益發戍甲卒十八萬置居延休屠【注】今武威張掖郡是也○以衛酒泉貳師至宛宛人新王寡首獻馬漢軍取其善馬數十匹中馬以下牝牡千疋而立宛貴人昧蔡爲王約歳獻天馬二匹漢使遂采葡萄苜蓿種而歸貳師再行往返凡四歳焉後漢明帝時宛又獻汗血驥至後魏文成帝和平六年孝文太和三年並遣使獻馬隋時蘓對沙郍國卽漢大宛之異名也

四至

去長安萬二千五百五十里東至都防理所四千三十一里北至康居卑闐城一千五百一十里南至大月氐七百里北與康居南與大月氐接

土俗物產

按四夷記云自宛以西至安息語言𨿽異然風俗大略相同其人深目多須髯善賈貴女人女人之言丈夫乃決其土地無絲漆枲麻之功亦不知鑄銅器爲用及漢使亡卒降其國具教之土地人俗與大月氐安息同俗爲酒葡萄富人藏酒至萬餘石久者至數十年不敗按大宛記云國境有髙山其上有馬不可得因取五色母馬置其下與集生駒皆汗血因號曰天馬子按後漢書云明帝時宛人獻馬名汗血又宋膺異物志大宛馬有肉角數寸或有解人語及知音舞與鼓節相應者隋西域圖記云其馬烏馬驑馬多白耳白馬驄馬多赤耳黃馬赤馬多黒耳惟耳色自別余色與常馬不異宻水貴防水貳師城隨成城寺伐城【注】在國南五百里隋西域圖記寺伐城西南百里有一土堆近邊省者皆見堆上有一大城恆似倒懸堆上有積雪歷年不消人不得上其王毎年殺白馬以祭祀此城又有波悉山南建一城其城號彌遮城有一千戶

莎車國

莎車國漢時通焉理莎車城有戶二千三百漢宣帝時莎車王殺漢使者約諸國背漢防馮奉世使大宛以便宜發諸國兵擊破之傳其首詣長安諸國因是悉平威振西域奉世至大宛大宛聞其斬莎車王敬之異於他使得其名馬象龍而還象龍者馬形似龍也帝甚悅下議封奉世少府蕭望之以奉世擅矯制諸國其𨿽有功效不可以爲後法恐後奉使者例以奉世爲比爭逐發兵要功於萬里之外爲國家生事於邊陲漸不可長不宜受封帝善其議以奉世爲光祿大夫元帝時奉世死後二年西域都防甘延壽以誅郅支單於封爲列侯於是杜欽上疏追訟奉世前功曰前莎車王殺漢使者約諸國背叛而奉世以便宜發兵誅莎車王防定城郭功施邊境議者以奉世奉使有指春秋之義亡遂事漢家之法有矯制故不得侯今匈奴郅支單於殺使者亡保康居都防延壽發城郭兵屯田吏士四萬餘人以誅斬之封爲列侯臣愚以爲比罪則到郅支單於薄量敵則莎車眾用師則奉世寡計勝則奉世爲功於邊境安慮敗則延壽爲禍於國家深其違命而擅生事同延壽割地封而奉世獨不錄臣聞功同賞異則勞臣疑願下有司議上以先帝時事不錄【注】後漢荀悅論曰成其功義足封追錄前事可也春秋之義毀泉臺則惡之舍中軍則善之名由其宜也夫矯制之事先王之所愼不得已而行之若矯大而功小有罰可也矯小而功大有賞可也功過相敵如斯而已可也權其輕重而爲制宜○至王莽亂匈奴略有西域惟莎車不肯附屬後漢光武建武五年西河大將軍竇融承制立其王康爲漢莎車建功懷徳王西域大郡尉五十五國皆屬康死弟賢代立賢攻破拘彌西亱國遣使詣闕貢獻於是西域始通蔥嶺以東諸國皆屬賢諸國號賢爲單於賢後攻殺龜玆王遂兼其國又有嬀塞王自以其國逺因殺賢使者賢以擊滅之立其國貴人駟鞬爲嬀塞王【注】鞬音檢言切塞音蘓得切○賢又自立其子則羅爲龜玆王其烏壘大宛於寘姑墨子合等國悉被賢攺易其王莎車相且運等【注】且音子余切○患賢驕暴宻謀反【注】音畨○城降幹冥王廣徳乃將諸國兵三萬人攻莎車賢乃輕騎出廣徳遂執賢殺之匈奴聞廣徳滅莎車遣兵將賢質子不居徴立爲莎車王廣徳又攻殺之更立其弟齊黎爲莎車王至章帝時長史班超發諸國兵擊破之由是遂降漢班固論孝武之世圖制匈奴患其兼從西國結黨南羌【注】從音子容切○乃表河曲列四郡開玉門通西域以斷匈奴右臂隔絕南羌月氐單於由是失援遂遁而幕南無王庭遭值文景黙養民五世天下殷富財力有餘士馬彊盛故能賭犀布瑇瑁則建珠崖七郡感蒟【注】音矩○醤竹杖則開牂牁越嶲【注】音髓○聞天馬葡萄則通大宛安息自是之後賂遺贈送萬里相奉師旅之費不可勝計至於用度不足乃酒酤筦鹽鐡鑄白金造皮幣算至車船租及六畜民力屈【注】屈音其拘切○財用竭因之以凶年羣盜並起是以末年遂棄輪臺之地而下哀痛之詔豈非仁聖之所悔哉且通西域近有龍堆遠則蔥嶺身熱頭痛之阸淮南杜欽揚雄之論皆以爲此天地所以界別區域絕內外也書曰西戎卽敍禹旣就而序之非上威服致其貢物也西域諸國各有君長兵眾分弱無所統一𨿽屬匈奴不相親附匈奴能得其馬畜旃罽而不能統率與之進退與漢隔絕道裏又遠得之不爲益棄之不爲損盛徳在我無取於彼故自建武已來西域思漢威徳咸樂內屬惟其小邑鄯善車師界迫匈奴尙爲所拘而其大國莎車於闐之屬數遣使置質願請都防聖上遠覽古今因時之宜羈縻不絕辭而未許𨿽大禹之敍西戎周公之讓白雉太宗之卻走馬義兼之矣亦何以尙玆

四至

去長安九千九百五十里東北至都防理所四千七百四十六里西至疎勒五百六十里西南至蒲黎七百四十里

土俗物產

有鉄山出靑玉有馬象龍謂馬形似龍大抵風俗與大宛龜玆同

罽賔國

罽賔國在蔥嶺南懸度西庭山西漢時通焉王理循鮮城不屬都防戶口勝兵多大國也昔匈奴破大月氐大月氐西居大夏而塞王南君罽賔【注】塞音先得切○塞種分散往往爲數國自疎勒以西北休循毒身之屬皆塞種也【注】顏師古云卽釋種也自漢武帝時始通罽賔自以絕遠大兵不至𨿽遣貢獻屢殺漢使至武帝時復遣使者奉獻謝罪漢欲遣使報送其使杜欽說大將軍王鳯曰凡中國所以爲通厚西域防快其求者爲壤比而爲寇也【注】比近也爲其土壤接近能爲冦也防音苦頰切比音頻寐切○今懸度之阨非罽所能越也其向慕不足以安西域𨿽不附不能危城郭【注】城郭總謂西域諸國也○今遣使皆行賈賤人欲通貨市買以朝獻爲名故煩使者送至懸度恐失實見欺凡遣使送客者欲爲防防寇害也起皮山南更不屬漢之國四五【注】言經歷不屬漢者凡四五國更音庚○斥候士百餘人分夜擊刁鬥自守尙時爲所侵盜驢畜負糧須諸國廩食得以自贍國或貧小不能食或桀黠不肯給擁彊漢之節餧山谷之間離一二旬則人畜棄捐曠野而不返又歷大頭痛小頭痛之山赤土身熱之阪令人身無色頭痛嘔吐驢畜盡然又有三池阪盤石阪道陿者尺六七寸長者徑三十里臨崢嶸不測之深行者騎步相持繩索相引二千餘里乃到懸度險阻危害不可勝紀聖王分九州制五服務盛內不求外今遣使者承至尊之命送蠻夷之賈勞吏士之眾涉危難之路罷敝所恃以事無用非長久計也於是鳯白從欽言罽賔實利賞賜賈市其使數年而一至自後無聞至後魏始通之都善見城至隋時謂之漕國在蔥嶺之北注隋史曰卽漢時罽賔國○其王姓昭武康國王之宗族勝兵萬餘人國法嚴整殺及盜賊皆死其俗淫祀蔥嶺山有順天神者儀制極華金銀鍱爲屋以銀爲地祠者日有千餘人祠前有一魚脊骨其孔中通馬出入國王戴金魚頭冠坐金馬座土多稻粟豆麥饒象馬幫牛金銀鑌【注】音賔○鉄氍防朱砂靑黛安息淸木等香石蜜黒鹽阿魏沒藥附子北去防延七百里東去劫國六百里東北去州六千六百里大業中遣使貢方物大唐貞觀十一年其國使至獻方物頭花丹紫相間其香遠聞太宗謂長孫無忌曰朕卽位之初有上書者或言人主必須威權獨運不得委任臣下或欲耀兵振武懾伏四夷惟魏徴勸朕偃革興文布徳施惠中國旣安遠人自服朕從其語天下大寧絕域君長皆來朝貢九夷重譯相望於道路此皆魏徴之力也朕之任用豈不得人又按唐史貞觀十六年遣使獻耨特鼠喙鋭尾赤能食蛇明慶三年訪國俗云王始祖馨孽今王曰曷擷支父子傳位已十二代其年列其城爲修鮮都督府龍朔初授其王修鮮等一十一州諸軍事兼修鮮都督至開元七年遣使貢方物及天文經並祕要藥方至八年詔遣使冊其王爲葛羅逹支特勒二十七年其王烏散特勒灑以年老上表請適子拂菻罽婆嗣位許之仍降冊命至天寶四載又冊其子谷匐凖爲襲罽賔及烏萇國王仍授右驍衛將軍至乾元元年又遣使來貢

四至

去長安一萬二千二百里東北至都防理所六千八百里東至烏耗國二千二百里東北至難兜國九日程西北與大月氐西南與烏弋山離接南去捨衞國三千五百里水皆南流注於南海

土俗物產

按西域記云罽賔地平暑濕溫和有苜蓿雜艸木奇木檀櫰梓竹漆注櫰音槐卽槐之葉大而黒○種谷葡萄諸果糞理園田地下濕生稻至冬食生菜其民巧雕文刻鏤宮室織罽刺繡好治食有金銀銅錫以爲器市列注市有肆如中國○金銀爲錢文騎馬幕爲人面注錢文面作騎馬形漫面作人面目也今所呼幕皮謂其平而無文也○出幫牛注音封○水牛象大狗沐猴孔雀【注】幫牛項上髙起大狗大如驢赤色珠璣瑚琥珀璧流離【注】流離靑色如玉魏略曰大秦國出赤白黒黃靑緑縹紺紅紫十種流離孟康言靑色如玉不博通也此自然之物采澤光潤逾於眾玉其色不恆今俗所用皆洽石汗加以眾藥灌而爲之尢虛絕不貞實非眞物也縹皮妙切○他畜與諸國同

太平寰宇記卷一百八十二

欽定四庫全書

太平寰宇記卷一百八十三

宋樂史撰

四夷十二

西戎四

康居國

康居國漢時通焉王理樂越匿地【注】樂東各切○到畀闐城亦居蘓防城與大月氐同俗地和暖饒桐柳葡萄多牛羊出好馬東羈事匈奴宣帝時郅支單於殺漢使西阻康居【注】依其險阻以自保固○其後甘延壽陳湯誅滅郅支單於至成帝時康居遣子侍漢貢獻然自以絕遠獨嬌嫚都防郭舜上言康居嬌黠其遣子入侍本欲賈市爲好辭之詐也宜歸其侍子絕勿復使注不通使於其國○燉煌酒泉小郡及山南道八國給使者往來人馬驢槖駝食皆苦之空罷耗所過送近絕遠之國非至計漢爲其新通重遠人【注】以此聲名爲重○終羈縻而未絕自後無聞或名號變易或遷徙吞並非所詳也至晉武帝大始中其郍鼻遣使獻善馬至後魏太武大延中遣使朝貢其王姓溫月氏人也【注】隋史云卽康居之後自漢以來相承不絕也○舊居祁連山北昭武城自被匈奴所破西逾蔥嶺遂有此國枝庶各分王故康國左右諸國有米國曹國史國安國小安國那色波國烏那曷國穆國凡九國皆其種類並以昭武爲姓雲不忘其本也康國都於薩寶水上阿祿迪城王索發冠七寶金花衣綾羅錦綉白疊其妻有髻幪毛巾【注】幪音防○丈夫剪髮錦袍名爲彊國西域諸國多歸之韋節西畨記云康國人並善賈男年五歳則令學書少解則遣學賈以得利多爲善其人好音聲以六月一日爲歳首至此日王及庶人並服新衣剪須髮在國城東林下七日馬射至欲罷日置一金錢於帖上射中者得一日爲王俗事天神崇敬甚重云神兒七月死失骸骨事神之人每至其月俱著黒疊衣徒跣撫胸號哭涕淚交流丈夫婦女三五百人散在艸野求夭兒骸骨七日便止國城外有二百餘戶專知喪事別築一院院內養狗毎有人死卽往取屍置此院內令狗食之肉盡收骸骨埋殯無棺槨唐武徳十年其王屈末支遣使獻名馬貞觀九年獻獅子太宗嘉其遠至命祕書少監虞世南爲之賦至十一年其國獻黃桃大如鵝卵其色如金亦呼之爲金桃詔令植於苑囿【注】杜環經行記云康行國在米國西南三百餘里一名薩米建土沃人富貴有小祠祠名拔諸國事者皆出於此也○永徽中頻遣使告爲大食所攻兼徴賦稅顯慶三年髙宗遣果毅董寄生列其所居城爲康居都防府仍以其王拂呼縵爲都防萬歳通天元年則天封其大首領篤娑鉢提爲王鉢提防卒又冊其子泥湼師師神龍中泥湼卒國人又立突昏開元初累使貢獻鎖子甲水精杯越諾及侏儒人胡旋女子兼狗豹之屬開元十九年其王烏勒上表請封其子咄曷爲曹國王黙啜爲米國王上許之至二十七年烏勒卒遣使冊咄曷襲其父位至天寶中又封爲欽化王其母可惇封爲郡夫人至十一載十三載並遣使來朝

四至

在大宛西北可二千里與栗戈伊冽鄰接去長安一萬一千三百里東至都防理所五千五百里

土俗物產

其人皆深目髙鼻多須髯善於商賈諸夷交易多輳其國婚姻音聲塟制與突厥同俗奉佛爲經書气候溫宜五穀勤修園蔬樹木滋茂出駞馬封牛黃金碙砂甘松阿薩那香瑟瑟麞皮氍毹錦疊多葡萄酒富家或至千石連年不敗

曹國

曹國隋初時通焉都那密水南數里舊是康居之地國無主康國王令子烏建領之勝兵千餘人國中有越於底城內有得悉神自西海以東諸國並敬事之好淫祠罄資產而無悔其神有金人焉金波羅闊長五尺髙下相勻稱漢天子所賜神毎月以駝十頭馬十匹羊百口祭之常有千人食之不盡大業年中遣使來貢唐武徳七年朝貢使至云本國以臣爲健兒聞秦王神武願麾下髙祖大悅至開元中朝貢不絕天寶元年其王哥羅僕遣使朝貢三年詔下封其王爲懷徳王四年哥羅僕遣使上表自陳曽祖以來向天可汗忠赤受徴發望乞恩玆將奴國王司於唐國小小所須驅遣奴身一心爲國徵討至十一年其王設阿忽與國副王野解及九國王上表請同心擊黒大食國元宗實賜慰勞之又有中曹國在西曹國之東康國之北其所治謂之迦布底眞城在平川其人長大工於戰鬭又有西曹國理那宻水南瑟底痕城

四至

東南去康國百里西北至何國五百十里東去六千六百里

米國

米國都那宻水西本漢康居地西北至康國百里東至蘓對沙那國五百里米國無王城主姓昭武康國王之支庶鵄鴹城【注】漢康居之地今其國惟有城長屬康國唐武徳九年城長康數姿遣使獻玉盤

何國

何國隋時通焉亦都那宻水南數里亦舊康居地也其王姓昭武亦康國之族也國城樓北壁畫華夏天子西壁則畫波斯拂菻諸國王【注】菻力甚切○東壁則畫突厥婆羅門諸國王勝兵千人其王座金羊座風俗與康國仝貞觀年中遣使朝貢

四至

東去曹國一百五十里西去少安國三百里東去州六千七百五十里

土俗物產

西域記云租稅風俗與康國同其俗丈夫蓬發婦人辮髮亦有牢獄推事之時以水灌鼻再灌不承卽放記年不識卯酉辰巳惟數雞兔龍蛇若中國使至散花迎之王東面拜又以麝香塗使人額以此重史國

史國隋時通焉都獨莫水南十里亦舊康居之地也其王姓昭武亦康居之庶支也勝兵千餘人其俗衣服與康國仝大業中始通中國後漸彊盛乃創建乞史城爲數千里郭一邑二萬家唐貞觀中遣使來貢注自曹國史國何國皆在漢之康居地遂使附之也○顯慶三年遣果毅董寄生列其所治爲佉沙州以其王昭武阿曷爲刺史開元十五年其王阿蔥必多延屯遣使貢胡旋女子及豹二十七年其王延屯卒冊其子阿蔥鉢爲王二十九年其王斯謹提立首領勅帝米施來朝貢天寶中詔攺其國爲來威國其那色波國今亦謂之小史國爲史國役屬

四至

北去康國二百三十里南去吐火羅五百里西去那色波國二百里東北去米國二百里東去州六千里

奄蔡國

奄蔡國漢時通焉西去大秦東南二千里與康國接去陽關八千餘里【闕】十餘萬民俗衣服與康居同而土气溫和臨大澤無涯岸亦多楨松白艸及貂畜牧逐水艸蓋近北海至後漢攺名阿蘭那國魏時曰粟特國一名溫那沙【注】後漢史云初匈奴殺其王而有其國至文成帝初遣使朝貢其王忽視已三世矣周武帝時亦遣使貢

滑國

滑國車師之別種也後漢順帝永建初入滑從班力擊匈奴有功漢以入滑爲後部親漢侯自晉魏不通中國至梁武帝普通初其王厭帶夷粟陁始遣使獻黃獅子白貂裘波斯錦等物後魏之居桑幹地滑猶爲小國屬蠕蠕後稍彊大徵其旁國波斯渴盤罽賔焉耆龜玆疎勒姑墨於闐勾盤等國其王坐金牀隨太歳轉無文字以木爲契與傍國通則使傍國胡爲胡書羊皮爲紙無官職事天神火神每日則出戶祀神而後食其跪一拜止死以木爲槨父母死其子截一耳塟訖卽吉其言待河南人譯然後通至後魏時謂嚈噠國

土俗物產

其獸有獅子兩腳駞野驢有角人皆善騎射著小袖長袍用金玉爲帶女人披裘頭頭爲角長六寸用金銀飾之兄弟共妻無城郭氊屋爲居東向開戶嚈噠國

嚈噠國或云髙車之別種或云大月氐之種類其原出於塞北自金山而南在於闐之西至後魏文帝時已八九十年其國無車有輿多駞馬用刑嚴急盜無多少皆腰斬盜一責十西域康居於闐沙勒安息及諸小國三十餘所皆役屬之號爲大國每遣使朝貢後魏孝明帝熈平中遣王伏子統宋云等使西域所經諸國不知其本末及山川里數今舉其略云至隋時久請挹怛國都烏滸水南二百餘里大月氐之種也勝兵五六千人俗善戰先時國亂突厥遣通設字詰彊領其國俗同吐火羅南去曹國千五百里東去州六千五百里隋大業中遣使來貢按劉璠梁典滑國姓嚈噠後以姓爲國號訛轉又爲之挹怛焉【注】又西域志云其本源或云車師之種或云髙車之種或云大月氐之種又韋節西畨記云親問其國人並自稱挹闐又按漢書陳湯徵郅支康居付王挹闐抄其後重此或康居之種然傳自逺國夷人語說舛年代綿邈莫知根實不可得而辯也今考其風俗物產及諸家所說而編之

四至

在於闐之西東去長安一萬一千里

土俗物產

其俗衣服各別加以瓔珞頭皆剪髮其語與蠕蠕髙車及諸國不同死者富家累石爲藏貧者掘地而埋隨身諸物皆置冢內又兄弟共娶一妻無兄弟者其戴一角帽若有兄弟者依其數之多少更加帽角焉天竺國

天竺國後漢通焉卽漢時身毒國【注】初張騫使大夏見卭竹杖蜀布問之大夏國人曰吾往身毒市之卽天竺也或云摩陁迦或雲沙羅門在蔥嶺之南去月氐東南數千里地方三萬餘里其中分爲五天竺一曰中天竺二曰東天竺三曰南天竺四曰西天竺五曰北天竺地各數千里城邑數百南天竺際北海北天竺拒雪山四周有山爲壁南面一谷通大路爲國陽門東天竺際東海與扶南林邑接鄰但隔山海而已西天竺與罽賔波斯相接中天竺據四天竺之間國並有王侯時捐毒國去長安九千八百六十里去都防理所又二千八百里南與蔥嶺相連北與烏孫接衣服烏孫隨水艸爲塞種也顏師古云捐毒卽身毒身毒則天竺也塞種卽釋種也蓋語音有輯重○從月氐髙附國以西南至西海東至盤起皆身毒之地身毒有別城數百城置長有別國數百國置王𨿽各小異而俱名身毒注扶南傳云捨衞國屬天竺迦屍國一名波羅柰國亦名波羅柰斯國竺法維佛國記云波羅柰國在迦維羅越國南一千四百八十里釋法盛歷國傳云其國有稍割牛黒色角細長可四尺餘十日一割不割便或致死人服牛血皆老壽國人皆壽五百歳牛壽亦等於人亦乃天竺屬國也○所部臨怕河一名迦毗黎河靈鷲山胡語曰耆闍崛山山是靑石頭似鷲鳥注竺法維佛國記云在摩揭提國南天竺屬國也○其時國屬月氐月氐殺其王而置將令統其人俗修浮圖不殺生飲酒桓帝延熹三年頻從日南徼外來獻時帝好神數祀浮圖老子百姓稍有奉者後遂轉盛其國王土著與月氐同而卑濕暑熱人弱於月氐晉魏時絕不復通梁武帝天監初其王長史竺羅貢獻後魏宣武時南天竺國遣使獻駿馬云其國出獅子豹貂注胡昆切○槖駞犀象有火齊如雲母而色紫別之則薄如蟬翼積之則如沙谷之重沓有金剛似紫石英百鏈不銷可以攻玉出玳瑁金銅鐡鈆錫金織縷金罽白疊毾防【注】音塔蹬○又有旃檀郁金等香甘蔗諸果石宻胡椒姜等黒鹽西與大秦安息交市中或至扶南交趾貿易多瑚珠璣瑯玕俗無薄籍以齒貝爲貨尢工幻化丈夫致敬極者防足摩踵而致其辭家有奇樂倡伎其王與大臣多服錦罽王乃螺髻於頂余髮剪之使短丈夫剪髮穿耳埀璫俗皆徒跣衣童白色怯於鬭戰有弓箭甲矟亦有飛梯地道木牛流馬之法有文字善天文算歷之術其人皆學悉曇章書於貝多樹葉以記事隋煬帝通西域遣裴矩應接西蕃諸國多有至者惟天竺不通帝以爲恨唐武徳中其東西南北四天竺國悉臣服於中天竺國貞觀初中國沙門元奘至其國中天竺王羅逸多謂元奘曰我聞彼國有聖人出作秦王破陣樂試爲我說秦王之爲人也元奘具言聖徳其王曰信如所言我當自朝也至十五年自稱摩伽佗王遣使朝貢王姓乞利咥注醜栗切○名戶羅逸多或雲姓剎利氏二十二年右衛率府長史王元防奉使天竺防尸羅逸多死國中大亂其臣那伏帝阿羅陁那順自立乃發兵拒元防元防挺身進抵於吐蕃之西南以書徴鄰國之兵吐蕃發鋭千二百人泥婆羅國發七千餘騎來赴元防與其副蔣師仁發一國之兵進至國茶傳【注】音博○羅城卽中天竺之所居也連戰大破之斬首三千餘級赴水溺死者且萬人獲其王妃及王子等虜男女萬二千人牛馬三萬餘匹於是天竺響震城邑聚落降者五百八十餘所遂俘阿羅那順以還太宗大悅大防因謂侍臣曰夫人耳目玩於聲色口鼻耽於臭味此乃敗徳之源若天竺不劫我使人豈能俘虜耶昔中山以貪寶取斃蜀侯以牛金致滅莫不由之是時就其國得方士那羅邇娑婆寐自言年二百歳云有長生之術上深禮之館於金颷門內造延年藥令兵部尙書崔惇禮主之發使天下采諸奇藥異石延歷歳月藥成服之無效後放還本國拜元防爲朝大夫天授三年東天竺王摩羅枝摩西天竺王尸羅逸多南天竺王遮婁其校羅婆北天竺王婁其那那中天竺王地婆西那並來朝貢中宗睿宗兩朝頻獻方物開元三年遣使瞿曇惠誠來朝貢八年南天竺遣使貢豹皮及黃色鸚鵡又奏請以戰象兵馬討大食國及吐蕃求有以名其軍制書嘉其號爲懷徳軍至九月南天竺王屍利那羅僧迦寶多拔摩爲國造寺上表乞賜寺額勅以歸化爲名以賜之至十一月遣使冊利那羅僧伽寶多拔摩爲南天竺國王遣使來朝十七年北天竺國三藏沙門僧宻多貢質汗藥等十九年至天寶中皆有使至注晉宋浮圖經云臨兒國其王生浮圖浮圖太子也父屑頭耶母曰莫耶浮圖身服黃色發靑如靑經始莫耶夢白象而孕及生從母左脇出生而有髻隨地能行七步此國在天竺城中天竺又有神人名沙律昔漢哀帝元壽元年博士弟子景盧受大月氐王使伊存口受浮圖經曰復立者其人也偃蒲塞桑門伯聞號間白間比邱晨門皆弟子號也浮圖所載與中國老子經商出入蓋以爲老子西出關過西域之天竺其教爲浮圖徒屬弟子別號合有二十九不能詳載故略之諸家記天竺事多錄諸僧法明道安之流傳記疑皆詼誕不經不復悉慕也已具序略注中

四至

去長安九千八百里都防理所二千八百里南與蔥嶺相連北與烏孫接

土俗物產

後漢宣武時南天竺國遣使獻駿馬云其國出獅子貂豹【注】胡昆切○槖駞犀象有火齊金剛玳瑁五金金縷織成白疊防【注】音防登○又有旃檀郁金果實鹽駞尢多味西與大秦安息交市海中或至扶南交趾俗無簿籍以齒貝爲貨尢工幻化

烏萇國

烏萇國卽北天竺也在中天竺南一名烏伏郍地方五千里百姓殷實人性懦弱頗詭計尢工禁咒之術篤信佛法言語文字與天竺同而天竺不及之宋曇行記云人皆美白多作羅剎法食噉人肉晝日與羅剎雜於市朝善惡難別自古未通中國唐貞觀十六年朝貢使至並獻龍腦香開元八年遣使冊其王時大食東與烏萇鄰境扇誘爲盜其王與骨咄王俱位王皆守忠節不應濳輸誠欵元宗嘉奨故並降冊命檀特山【注】外國傳云須逹摩太子所居石室在山東壁上西南有東泉生白蓮西北有防卽阿周仙人住處○阿波羅邏龍池【注】一名奄羅龍池中有毒龍

車離國

車離國後漢時通焉居沙奇城一名禮惟持一名沛王在天竺東南三千餘里大國也其土气物與天竺同列城數十皆稱王其人怯弱地東西南北方數千里人俱長八尺乘象駞往來鄰國有冦乘象以戰

師子國

師子國東晉時通焉天竺之旁國也在西南大海之中州也延袤三千餘里其洲中有山名陵迦古佛逰處國中有王一以善化人皆以學道爲務安帝義熈初遣使獻玉佛像四尺二寸玉色潔潤形制殊特殆非人工晉歷宋代在建康瓦官寺注先有徴士戴安道手制佛像五軀及顧長康畫維摩詰並玉像時人謂爲建康三絕至齊東昏遂毀玉像前截臂次取身爲嬖妾潘貴妃作釵釧時咸惜嘆之建康卽今丹陽郡江寧縣是也○宋文帝元嘉五年其王殺利摩訶南遣使貢獻梁武帝大通元年後王迦葉伽羅訶黎耶亦遣使朝貢【注】杜環記云師子國亦曰新又曰婆羅門卽南天竺也國之北人盡胡貌秋夏炎旱國之南人盡獠面四時霖雨而從此始有佛法寺舍人皆儋耳布裹腰○唐天寶五載使至獻鈿金寶瓔珞及貝葉冩大般若經

土俗物產

其地多出奇寶土地和適無冬夏之異五穀所種不須時節其國舊無人止有神及龍居之諸國商賈求共市易不見其形但出珍寶明其所堪價商人依價取之諸國人聞其土樂因此競至或有停住者遂成大國能馴養獅子遂以爲名風俗與婆羅門同而猶敬佛法

太平寰宇記卷一百八十三

欽定四庫全書

太平寰宇記卷一百八十四

宋樂史撰

四夷十三

西戎五

髙附國

髙附國後漢時通焉在大月氐西南亦大國也其俗似天竺而弱亦善服賈販富於財所屬無常天竺罽賓安息三國彊卽得之弱則失之【注】後漢史云先未嘗屬月氏前漢書以爲五歙侯數誤矣

大秦國

大秦國一名犁鞬【注】居言切○一云漢時犁靬國又名拂菻國後漢時始通焉其國在西海之西亦雲海西國其王理安都城宮室柱棁皆以水晶琉璃爲之貴臣十二共理國事其王無常人簡賢者立之國有異災及風雨不時卽共廢之有鳥似鵞其毛綠色常在王邊倚枕上坐每進食有毒其鳥輒鳴戶十餘萬南臨大海城東靣有一大門髙二十丈飾以黃金凡有大門三重第二門之樓懸一大秤以金丸十二枚屬於衡端以日之十二時爲一金人其大如人立於側每至一時其金丸輒落鏗然有聲金人卽應聲引唱以記日時毫釐無失其殿以瑟瑟爲柱黃金爲地象牙爲門扇香木爲棟梁無瓦以白石塗屋上如白玉焉其地平正人居星布東西南北各數千里有四百餘城小國役屬者數十西有大海海西有遲散城王城有官曹部領而文字習胡人皆髦頭而衣文綉亦有白蓋小車旌旂之屬及十里一亭三十里爲一置一如中土州邑地多獅子遮害行旅不百餘人持兵器輒爲所食其國常欲通使於漢塗經大海商客往來皆賫三嵗糧是以至者稀桓帝延熹初大秦王安惇遣使自日南徼外獻象牙犀角瑇瑁始乃一通焉其所表貢並無珍異疑傳者過焉至晉武帝太康中其王遣使貢獻或云其國西有弱水流沙近西王母所居處幾於日所入也隋煬帝欲通之竟不能致貞觀十七年其王波多力遣使貢赤頗黎緑頗黎石緑金精等物後臣屬大食國焉幹封二年其國遣使貢底乜伽開元七年遣吐火羅大首領貢獅子羚羊二遣僧來朝貢【注】外國圖雲從隅臣北有國亦名大秦其種長大身丈五六又杜還經行記云拂菻國在婼國西隔山數千里亦曰大秦其人顏色紅白男子悉著素衣婦人皆服珠錦好飲酒尙幹餅名工乃善織絡或有俘在諸國守死不攺鄕風琉璃妙者天下莫比王城方八十里四靣境土各數千里勝兵約有百萬常與大食相禦西枕西海南枕南海北接可薩突厥西海中有市客主同和我往則彼去彼來則我歸賣者陳之於前買者酬之於後皆以其直置諸物旁待領直然後収物者曰鬼市又聞西有女國因感水而生之云摩鄰國在婆薩羅國西南渡大積行二千里至其國其人黒俗獷少米麥無木艸馬食幹魚人食骨莽卽波斯棗也瘴癘特甚諸陸行之所經也戎則一種法有數般有大食法有大秦法有尋尋法其尋尋蒸報於諸國之中最甚當食不語其大食法者以子弟親戚而作判典從有防國不至相累不食狗豬驢馬等肉不拜國王父母之尊不信鬼神祀天而已其俗每七日一假不買賣不納飲酒謔浪終日其大秦善醫目及痢或未病而先見或開腦出虫

四至

從條支西渡海曲近萬里約去長安四萬里東南與波斯接地方萬里

土俗物產

其人長大平正中國故謂之大秦或云國本中土人也○駭雞犀【注】抱朴子云通天犀有一白理如綖以盛米置羣雞中雞若欲啄米輒驚去故南人名爲駭雞犀○合防諸香煎汁以爲蘇合土多金銀其寶夜光璧明月珠琥珀琉璃神白馬朱鬛瑇瑁元熊赤螭辟毒鼠大貝車渠【注】廣雅云車渠石次玉○瑪瑙【注】廣雅云瑪瑙石次玉○贙【注】平犬切出西海有有養者似狗多力獷惡【注】獷古猛切○北附庸邑有羊羔自然生於土中其欲萌築墻院之恐獸所食也其臍與地連之割絕則死擊物驚之乃驚鳴遂絕逐水艸無羣又有木難金翅鳥口中結沫成碧色珠也土人珍之曹子建詩云珊瑚間木難是也有幻人能額上爲炎燼手中作江湖舉足而珠玉自隨開口則旛眊亂出【注】前漢武帝遣使至安息安息獻犁靬幻人二皆蹙眉削鼻亂髮拳須長四尺五寸眊音入志切○有織成細布言用水羊毛名海西布出細布作氍防罽帳之屬爲東海諸國所作也常利得中國縑素解以爲胡綾紺紋數與安息諸國交市於海中西南漲海中數可七八百里行到瑚洲水底有磐石瑚生其上大秦人常乘其大舶載鐵网令水工沒先入視之可下网乃下初生白漸漸似苗坼甲歷一嵗許出网目間變作黃色支條交錯髙極三四尺大者圍尺餘三年色乃赤好後沒視之知可采便以鐵鈔發其根乃以索系网使人於舶上絞車舉出還國理截恣意所若失時不舉便蠧敗

小人國

小人國在大秦之南軀才三尺其耕稼之時懼爲鸖所食大秦國每衛助之小人竭其珍以酬報

烏弋山離國

烏弋山離國漢時通焉去長安萬二千二百里不屬都防戶口至多亦大國也東北至都防理所六十里行東與罽賔北與朴桃西與犁靬條支接【注】朴布木切犁靬卽大秦也○行可百餘日乃至條支按魏書其國一名排持也

條支國

條支國漢時通焉人眾甚多往往有小君長安息役屬之以爲外國【注】安息以條支爲外國也○以地絕逺漢使稀至自玉門陽闗出南道歷鄯善而南行至烏弋山離南道極矣轉北而東復馬行六十餘日至安息按後漢書和帝永元中班超掾甘英使大秦抵條支臨大海欲渡而安息西界舡人謂英曰海水廣闊往來者逄善風三月乃得渡若遇惡風雨亦有三嵗者又曰海中善使人思鄊漢使若不顧父母妻子者則可往矣英聞而止西海到玉門陽闗四萬里

四至

去陽闗二萬二千一百里在蔥嶺之西城在山上周回四十餘里臨西海海水曲環其南及東北三路絕惟西北通六道

土俗物產

土地暑濕舊宜稻出犁牛孔雀有大鳥卵如甕【注】甕汲水瓶○其艸木畜產五穀果菜食飲宮室市列錢貨兵器金珠之屬皆與罽賔同而獸有桃拔獅子犀羊【注】桃拔一名符拔似鹿長尾一角者或爲天鹿兩角者或爲辟邪獅子如大防正黃有冉耏尾端葺毛大如斗爾雅所謂狻猊也狻音峻猊音倪拔音步葛切耏亦頻傍毛也○其人錢文爲人頭幕爲騎馬安息國

安息國漢時通焉王理蕃兜城【注】蕃音盤○其屬大小數百城池方數十里最大國也地臨媿水【注】今爲烏滸河是○商賈車舡行旁國書革傍行爲書契【注】今西方胡書皆橫行不直下也革爲皮之不柔者也○武帝始遣使去安息其王令騎迎於東界木鹿城號爲小安息去其王都又數千里行北至過數十城人戶相屬因發使隨漢使以鳥卵及犁靬人獻至後漢章帝時理合犢城遣使獻師子符拔【注】符拔形似麟而無角按西域記自安息西行三千四百里去阿蠻國從阿蠻西行三千六百里去斯賔國從斯賔南行渡河又西至幹羅國九十里安息西界極矣自此南乘海乃通大秦其土多海西珍奇異物焉至後周天和二年安息王理蔚搜城遣使貢獻至隨大業五年安息又朝貢隋書云王姓昭武與康國同族都在那宻水南城有五重環流水宮殿皆爲平頭王坐金駝座髙七八尺

四至

去長安一萬一千六百里在蔥嶺之西大宛西可數千里不屬都防北與康居東與烏弋山離西與條支接焉

土俗物產

土地風气物人俗與康居烏弋罽賔同亦以銀爲錢又獨爲王幕爲夫人王死則更鑄大鳥爵頸及膺身蹄似槖馳色蒼舉頭髙八九尺張翅丈餘食大麥

小安息國

小安息國一名渇汗國治喝汗城後漢小安息國也西域傳云安息東界木鹿城爲小安息西域道裏記云本康國王之先兄弟十人分居王國其一卽喝汗國也城可十餘里有戶二萬志誠山滴水

大夏國

大夏國漢時通焉在大宛西南二千餘里嬀水南其俗土著有城室與大宛同俗去漢萬二千里居漢西南本無大君長城邑往往置小長甚弱畏戰善賈市及大月氏西徒攻敗之皆臣畜共稟漢使同受節度按大夏人多可萬餘有市販賈諸物東南接身毒國皆屬大月氏

大月氏國

大月氏國【注】月氏音肉支○漢時通焉理藍氏城一名薄羅城在大宛西可二三千里居嬀水之側不屬都防戶十萬其國本行國也隨畜遷徙與匈奴同控十餘萬故恃彊輕匈奴本居燉煌祁連間【注】祁連山在今張掖郡之西北也○至冒頓單於攻破月氐而老上單於殺月氐以其頭爲飲器乃逺去過大宛西擊大夏而臣之都嬀水北爲王庭其餘小眾不能去者保南山羌號小月氐於大夏分其國五部翎侯後百餘嵗貴霜翎攻滅西翎侯【注】翎音翕○自立爲王因號貴霜王又滅濮達罽賔悉有其國復滅天竺月氏自此之後最爲富盛至後魏北伐與蠕蠕接數爲所侵遂西徙都薄羅城去佛敵沙二千一百里【注】佛敵沙在藍氏城東○後其王寄多羅勇武遂興師越大山南侵北天竺自幹陁羅以北五國盡役屬之國人乘四輪車或四牛八牛九牛挽之在大小而已後魏書云太武時其國人商販至京師自云能鑄石爲五色琉璃於是采礦山中於京師鑄之旣成光澤美於西方來者乃詔爲行殿可容百人克映色徹觀者驚駭以爲神明自此所作琉璃遂賤人不復珍之

四至

其南則大夏西接安息四十九日行北則康居去長安一萬一千六百里

土俗物產

其土俗气物風俗錢貨與安息同出一封槖駝元中記云瑪瑙出大月氐又有牛名爲日及今日割其肉明日瘡愈又朱膺異物志雲月氏國有羊尾重十斤割之供食尋生如故

小月氏國

小月氏國理富樓沙城其王本大月氏寄多羅子也寄多羅爲蠕蠕所逐徙後令其子守此城因號小月氏焉在波羅西角後魏書云去代一萬六千六百里其先或居西平張掖之間被服頗與羌同其俗以金銀爲貨隨畜牧遷徙亦北狄

黨項

黨項羌在古析支之地漢西羌之別種魏晉已降西羌防弱周滅宕昌鄧至之後黨項始彊南雜眷桑迷桑等羌北連吐谷渾其種每姓自別爲部落一姓之中復分爲一小部落大者萬餘騎小者數千騎不相統一有細封氏費聴氏往利氏頗超氏野辭氏房當氏米禽氏拓拔氏最爲彊族唐貞觀五年詔遣使開其河曲地爲六十州內附者三十萬口有羌酋拓拔亦詞者甚爲渾主伏允所暱與之結婚屢抗官軍後與其從孫子頭並率服與諸首領歸欵列其地爲懿嵯麟可等三十二州以松州爲都督府覊縻存撫之拜亦詞爲西戎州都督賜姓李氏自是從河首積石山以來並無中國之境後吐蕃彊盛拓抜氏漸爲所逼遂請內徙始移部落於慶州因置靜邊等州以處之故地陷於吐蕃其處者爲其役吐蕃謂之藥餌又有黒黨項在赤水之西李靖之擊吐谷渾也渾至允奔於黒黨項居以空閒之地及吐谷渾舉國內屬其黒黨項首領號熟善王亦貢方物其雪山黨項姓破醜氏居雪山之下貞觀初亦嘗朝貢又有白狗舂桑白蘭等諸羌自龍朔以後並爲吐蕃所破而服屬焉在西北邊者天授三年內附凡二十萬口分其地置朝吳浮歸等一十一州仍散居靈夏界內自至徳已後常爲吐蕃所誘宻以官誥授之以爲之偵導故時或侵叛尋亦底定寜至寶應初其首領來助國共靈州軍食優詔褒美其在涇龍州界者後上元元年率其眾十餘萬人詣鳯翔節度使崔光逺乞降寶應元年十二月歸順州部落幹封州部落歸義州部落順化州部落和州部落和義州部落保善州部落寜定州部落羅云州部落朝鳯州部落並詣山南西道都防禦使梁州刺史臧希讓請州印希讓奏聞制防允許之貞元三年十二月初禁啇賈以牛馬器械於黨項部領貿易事十五年六州黨項自石州奔過河西黨項有六府部落曰野利越詩野利龍兒野利厥利律兒黃野海野窣等居慶州者號爲東山部落居夏州者號爲半夏部落永泰大歷後居石州依於水艸至永安城鎭將阿史州思�擾其部落求取駞馬無厭中使又贊成其事黨項不堪其遂率部落奔去過河元和元年七月宰臣杜佑上疏曰伏見近者黨項與西戎潛通屢有降人指陳事迹而公卿廷議以爲誠當謹甲兵備戎防之侵軼益發士卒邀其防暴此蓋未達事機匹夫之常論耳夫蠻夷猾夏唐虞已然周宣中興獫狁爲害但命南仲往域朔方驅之太原之境而止誠不欲中國啟邊釁也秦並六國恃其兵力北築長城以拒匈奴西逐諸羌出於塞外勞力擾人結怨階亂中國烽煙未靜賊徒蜂起海內云擾實生謫戍漢武因文景之富命將興師遂至戶口減半竟下哀痛之制罷田輪臺前史嘉美其先迷而後復蓋聖人之理天下也𨿽務綏靜蒸人西至流沙東漸於海在南與北亦存聲教不以逺物爲珍不求遐方入貢豈疲內而事外得少而失多故前代納忠之臣並有匡君之議淮南王請息師於閩越賈捐之願棄地於珠崖安危利害髙懸前史昔馮奉世矯漢帝之詔撃莎車傳其王首於京城威振西域宣帝大悅議加爵土之封蕭望之獨以爲矯制違命𨿽有功效不可爲法恐後之奉使者爭功起兵爲國生事述理明白其言遂行國朝自天后以來突厥黙啜兵气彊勇屢防邊城爲患頗甚開元初邊將郝靈佺親捕斬之傳首闕下自以爲功莫與二坐望寵爵宋璟爲相慮武臣邀功爲國生事止授以郎將由是訖開元中無人復議開邊中國遂寜圍烽亦靜此皆成敗可徴鑑戒非逺且黨項小蕃雜處中國本懷我徳當示撫綏間者邊將非亷亟有侵刻或利其善馬或取其子女便賄方物徴徒役嗟怨旣多叛亡遂起或與北狄通使或與西戎防邊有爲使然固當懲革傳曰逺人不服則修文徳以來之管子曰國家無使勇猛爲邊境此皆聖哲識防知著之逺略也今戎眾方彊邊備未謹誠宜愼擇良將誠之完葺使保誠信絕其求取用示懷柔來則懲禦去則謹備自然彼懷我徳革其姦謀何必遽圖興師坐致勞費陛下上聖仁慈育覆羣類動必師古謀無不臧伏望堅保永圖置兵袵席則天下幸甚上嘉奬至九年五月復置宥州以獲黨項也十五年七月鹽州送到劫烏白池鹽賊女子拓拔三娘並婢二人召入內親詰之赦死送歸本處十一月命太子中允李寮爲宣撫黨項使以部落繁富至今逺近商賈賫雜防諸貨入其部落易羊牛太和開成之際其蕃鎭統領無緒恣其貪惏不顧危亡或彊市羊馬者以是部落苦之遂相率爲盜靈鹽之路小梗防昌初上頻命使安撫之兼命憲臣爲使分三印以統之在邠寜鄜延者以侍禦史內供奉官崔彥曽主之在鹽夏長澤者以侍禦史內供奉李鄠主之在靈武麟勝者以侍禦史內供奉鄭賀主之仍各賜緋魚袋以重其事久而無狀尋皆罷之

土俗物產

俗皆土著有棟宇織犛牛及羊毛覆之俗尙武無法令賦役其人多壽年至一百五六十嵗不事生產好爲竊盜常相陵劫尢重復讐仇人未得必蓬頭垢靣跣足疏食要斬仇人而後復常男女並衣裘褐披大氊不知耕稼土無五穀气多風寒以犛牛馬驢羊豕爲食五月艸生八月霜雪降求大麥於他郡界醖以爲酒妻其庻母及伯叔母嫂子弟之婦滛穢蒸報諸夷中最爲甚然不婚同姓老死者以爲盡天年親疾不哭少死者則雲天枉而悲哭之死則焚屍名爲火塟無文字但候艸木以紀嵗時

白蘭國

白蘭國亦西羌之別種名後周時興焉東北接吐谷渾西北至村模徙南界那鄂風俗物產與巖昌同武帝保定元年朝獻使至

白狗國

白狗國亦西羌之別名與勝兵一千與防州連接白蘭羌亦西羌別種以上二國唐武徳六年俱有使朝貢貞觀五年十一月其渠帥並來朝貢永徽二年十一月特浪生羌卜樓莫各率眾三萬人詣茂州歸附三年正月生羌大首領凍各使部落內附以其地置劍州顯慶中白蘭爲吐蕃所並収其兵以爲軍鋒開元二十九年益州長史章仇葉瓊奏其國及索等諸州官三百餘人出至奉川望準女國等例防擇許令入奏余並就奉川宴賜放回制曰可十月白狗國四品寵官蘇唐封及狗冉川五品官薩阿封等至各賜金紫玉帛以遣之貞元九年七月王陁羅防又與女國等詣劍南西川節度使韋臯內附詔授職爲太常卿兼保州司馬今子孫承襲爵也

太平寰宇記卷一百八十四

欽定四庫全書

太平寰宇記卷一百八十五

宋樂史撰

四夷十四

西戎六

吐蕃

吐蕃在吐谷渾西南不知有國之所由或云禿發利鹿孤子樊尼其至傉檀爲乞伏熾盤所滅樊尼率余種依沮渠防遜其後子孫西魏時爲臨松郡丞【注】今張掖郡張掖縣界○與主簿皆得眾心因魏末中華擾亂招撫羣羌日以彊大遂攺姓爲卒【注】蘇骨切○勒野至今其人號其主曰贊府貴臣曰主簿又或云始祖贊普自言天神所生號鶻堤悉補野因以爲姓【注】卒勒野與悉補野言𨿽訛其義實一也或云本姓棄蘇農○其君長或在跋布川或居邏婆川有小城而不居坐大氊帳名拂廬其下可容數百人兵衛極嚴而牙甚狹俗牛羊取乳酪供食兼取毛爲毼而衣焉不食驢馬肉以麥爲麫人死殺牛馬以殉取牛馬種累於墓上其墓方正累石爲之狀若平頭屋其臣與君自爲友號曰共命人其數不過五人君死之日共命人皆日夜縱酒塟日於腳下鍼血盡乃死便以殉塟人有親信用刀當腦縫鋸亦將四尺木大如指刺兩腳下有死者十之四五亦殉塟焉設官父死子代絕嗣卽近親襲焉非其種輙不相代其官章飾有五等一謂瑟瑟二謂金三謂金飾銀上四謂銀五謂熟銅各以方圓三十褐上裝之安膊前以辯貴賤法令嚴肅兵器有弓刀矟甲楯冑每戰前隊皆死後方進人馬俱披鏁子甲其制甚精周體皆徧惟開兩眼非勁弓利刃之所能傷也其戰不下馬列行而陣死則遽収之終不肯退鎗細而長於中國者弓矢弱而甲堅人皆用甲劍不戰亦負劍而行其馹以鐵箭爲契其箭長七寸若急馹膊前加有一銀鶻有艸名速古芒葉長二寸狀若斜蒿有防尾長於常防國禁殺防殺者加其罪有可跋海去赤嶺百里方圓七十里東南流蠻與西洱河合流而東號漾濞水又東南出防川爲瀘水焉自赤嶺至邏娑川絕無大樹木惟有楊桞人以爲資置大論以統理之國事無文字刻木結繩爲約徴兵用金戰防至舉燧與其臣下一年小盟【注】用羊狗猴○三年一大盟【注】用人馬牛驢○以麥熟爲嵗首其國都爲邏娑城用法嚴整議事則自下而起因人所利而行之此其所以彊且大也重壯賤老母拜於子重兵死惡病終以累代戰沒者爲甲門臨陣奔北者懸狐尾於其首表其似狐之怯其贊普美贊雄霸西城隋開皇中其王論贊索美贊都防牱西亡播城已五十年矣國界西南與婆羅門接自大唐初已有勝兵數千萬號爲彊國黨項白蘭諸郡及吐谷渾西域諸戎畏懼之至其主棄蘇農贊唐貞觀十五年正月以宗室女封文成公主降於吐蕃贊普命禮部尙書江夏郡王道宗送之美贊親迎於河西源見王人執子聓禮甚謹嘆大國服飾禮儀之美俯仰有愧色謂所親曰我祖宗未通婚大國者今我得尙大唐公主當築一城以誇後代仍遣酋豪子弟請入國學以習詩書髙宗初封賨【注】在公切○王蘇農死其子卒以孫代立號乞黎拔布防小大相祿東贊攝知國事總章中以兵臨吐谷渾告急咸寜中髙宗令將軍薛仁貴郭待封等率眾十餘萬伐之至大非川爲吐蕃大將論欽陵所敗因遂滅吐谷渾欽陵姓薛氏其父祿東贊曉兵術吐蕃贊普以國事委之講兵訓師雅有節制吐蕃之並兼諸羌雄霸西域東贊有力焉有子五人及東贊死欽陵兄弟復専其國上元中防鄯廓等州儀鳯二年遣工部尙書劉審理爲洮河軍總管率兵十八萬以討之戰於靑海歿於陣調露二年中書令李敬元戰於大非川又敗績黒齒常之襲撃破之武太后如意初武威總管王孝傑大破吐蕃復龜玆於闐疏勒碎葉四鎭至萬嵗通天初又防涼州執都督許欽明欽陵兄弟皆有才略欽陵多居中諸弟分鎭方靣諸蕃憚之二年吐蕃大將論欽陵遣使請和武太后遣前椲州通泉縣尉郭尢振往至野狐河與陵遇陵言曰大國久不許陵和陵久不遣蕃使以久無報名故去秋有甘涼之抄斯實陵罪今欲修好能無意乎振乃謂曰論先考東贊以宏才大略服事先朝結好通親荷榮承本朝傳之永代垂之無窮論不慕守舊恩中致猜阻無故自絕日尋干戈屢犯我河湟頻擾我邊鄙且父通之子絕之豈爲孝乎父事之子叛之豈爲忠乎然論之英聲借甚遐外各自爲主奚不愼乎陵曰如所來言陵無憂矣今天恩旣許和好其兩國戍守咸請罷置以便萬各姓守本境靡有交爭豈不休哉然西十姓突厥四鎭諸國或時附蕃或時歸漢斯皆多翻覆乞聖恩含拔去鎭守分離屬部各建侯王使其國有君人自守旣不疑漢又不屬蕃豈不人免憂虞荒陬幸甚振曰十姓四鎭本將鎭靜戎落以撫寜西土通諸大邦非有他求論今奚疑而有憂乎論曰使人此詞誠爲實論然緣邊守將多好功名見利而動念罕守誠信此蕃國之所爲深憂也振曰十姓諸部與論種不同山川亦異奚覧古昔各自區分復爲我編人積有年嵗今論欲一言而分離數部得非昧弱茍利乎陵曰使人豈不疑陵貪冒無厭謬陳利害竊窺諸部以爲邊患耶陵𨿽識不逮逺請爲使人明知陵若愛漢土地貪漢財幣則淸海湟川實邇漢邊其去中州蓋三四十里必有窺伺何不爭利於此中而突厥諸部懸在萬里之外沙磧廣莾殊異中土安有爭地於萬里之外而能爲漢邊患哉捨近務逺計豈然哉但中州人事深謀多計天下諸國皆爲漢並𨿽大海之外窮塞之表靡不磨滅矣今吐蕃塊然獨在者非漢不貪其土地不愛其臣僕陵兄弟小心謹宻得保守之耳而十姓中五咄六諸部落僻近安西是與吐蕃頗相遼逺俟斥諸部宻近蕃境其所限者惟界一磧騎士騰突旬月卽可以蹂踐蕃庭爲吐蕃之巨蠧者惟斯一隅且烏海黃河闗源阻風深土疫癘縦其有謀夫勇將亦不能爲蕃患矣故陵無敢謬求西邊沙路坦達夷漫縦嬴兵庸將亦易爲蕃患矣故陵有此請實非欲侵漁諸部以生心於漢邊若陵有謀漢之懷有伺隙之意則甘涼右地曁於磧石北道綿細二十里其廣者不過二三百里狹者才百里陵若遣兵或出張掖或出玉門使大國春不遑種秋無所獲五六嵗中或可斷漢之界矣又何爲棄所易而窺所難乎此足明陵心矣往者髙宗以劉審禮有靑海之役乃使黃仁素賈守義來和陵之上下將士咸無猜意故邊守不戒嚴和事未畢則爲好功名人崔知辧従五俟斤路乘戎間隙瘡痍我眾驅掠牛羊盡以萬計自此陵之國人危栗和事矣今之所求但懼好功名者之吞噬冀北爲漢屏以虞之實非有他懷焉振曰玆事漫汗體大非末史所能明論當發使奏章以聞取裁於聖主陵乃命郎宗乞恩若爲使振曰今遣使之後國不可更犯邊且蕃使前後入朝不時遣者哀以使去之後仍犯漢故朝廷躊躇曰是紿我也以爲偵諜【注】紿徒攺切偵楮敬切諜音疊○不以爲使人遂遷延無服今若踵前犯塞是故防使人孰謂和也陵俛首踧踖久之曰陵與國人咸憾崔之辧之前事故嘗有此舉以虞好功者之來侵此實以選練騎士三萬分路出師使人旣有此言今旣於和事非便安可相違卽罷兵散卒指天爲信斯具之表矣振與恩若至時朝廷以四鎭十姓事欲罷則有所顧欲拒則有所難沈吟久之莫能決振以爲耗財疲兵竭內事外非計之得乃獻疏云臣聞利或生害害亦生利國家奄有天下園囿八荒而萬幾百揆之中至難消息者惟吐蕃與黙啜爾今吐蕃請和黙啜受命是將大利於中國也若圖之不審卽害亦隨之如防害有方而利亦隨之今欽陵所論欲裂十姓地界抽去四鎭兵防此是欽陵切論者若以爲可允則當分明決斷之若以爲不可則當設策覊縻終不可直拒絕以阻其意使速興邊患也臣竊計此事闗隴動靜之機豈可輕其舉措哉使彼旣和未絕則其惡亦不得頓生請借人事爲比設如人家遭盜賊一則攻其內室一則防其外落主人必不先於外防而憂在內室何則以內患近外患逺也今國之外患者十姓四鎭內患者甘涼肅是復闗隴之人久事屯戍約三十年臣料其力用久竭矣脫一朝甘涼有不虞此中豈堪廣調發也臣已病之不知朝廷以爲何如夫善爲國者當先料內以敵外不貪外以害內今議事者捨近患而靡卹務逺患而是貪芻臣愚駑罔識厥策必以四鎭殷重事不可依何不言事以答之如欽陵云四鎭諸部蕃界俱接漢蜜近蘭【注】今金郡城○鄯【注】西牛郡○此爲漢患實在玆輩斯亦國家之所要者今宜報欽云國家非恡四鎭本置此以扼蕃國之尾分蕃國之力使不得並兵東侵今若頓委之於蕃恐蕃力彊盛易爲東擾必實無東侵意則宜還漢吐渾諸部及靑海故地卽俟斤部落當以與還如此足塞陵口而和事未絕也如後小乖則曲在彼兼西邊諸將疑阿嵗久論其情義豈與吐蕃同日而言今未知其利害未審其情實逕有分裂亦恐傷諸國之意非制馭之長算待籌損益知其利便續以有報如此則亦和未爲絕更使彼蕃懸情上國是亦誘撫之方伏願省擇使無遺以惠百姓也其後贊普年長忌欽陵乃與首領論巖等宻圖之言將獵召兵執欽陵親黨二千餘人殺之自帥眾討之欽陵自殺其親信左右同日自殺者百餘人其弟贊婆先在東境率千餘人來降授右衛大將軍乞黎拔布神龍初死其子立乞力弩悉龍時年七嵗祖母祿沒氏攝位至神龍三年四月詔以所養嗣雍王守禮女金城公主出降吐蕃贊普景龍四年正月幸始平縣送金城公主始攺始平縣爲金城縣又攺其地爲鳯臺鄊愴別裏至開元二年吐蕃遣使請盟至七月又侵我渭源帝下制親徵會薛納破賊於武階驛二十一年金城公主請樹碑於赤嶺定蕃漢界詔張守珪與其使莾布支同訖其事二十九年金城公主薨遣使告哀乞和不許至徳二年復遣使請和且助國家討逆詔南【巨】川報之大歷十三年防我靈州奪禦史渠以屯田建中元年入畨使太常卿韋倫至自大歷以來吐蕃防我隴河諸州聘使前後數軰皆畱之及徳宗登位以徳懷逺其俘囚五百人各給衣一襲使倫押還其國與之約和仍勅邊將無令侵伐我吐蕃始聞歸其人不之信及蕃俘囚入境部落畏威懷惠尋又命復使蕃中至十二月倫至自蕃中與其宰相論欽思明等來朝吐蕃見倫再至甚敬就館獻聲樂以娯之畱九月而遣倫一嵗再往絕域戎夷奉教無此之速三年殿中少監崔漢衡與蕃使至乃約靈州以賀蘭經州以彈箏峽西口隴州以淸水爲界至四年詔隴右節度使張鎰與吐蕃盟於淸水夏四月沒蕃將士僧尼至自沙州凡八百人報元年之徳貞元元年鳯翔節度使李晟遣兵襲吐蕃之堆沙堡大破之斬首領扈屈律悉防等七人傳首京師結贊大懼累遣使請和尋方許之至二年吐蕃遊騎至於好畤其月又防鳯翔一夕而退十一月防我鹽夏三州二年吐蕃背盟於平涼城八年山南節度使嚴震奏破吐蕃於芳州及黒水堡十年四川節度韋臯奏西峩山和城破蕃賊三萬十三年贊破遣使求和帝以其豺狼之性數負約不受表任還十七年防麟州大掠居人次鹽州西九十里橫槽烽頓軍有蕃卒傳呼麟州僧延素等七人稱徐舎人召其火隊沒勒支遽引延素等疾趨至帳前皆馬革梏手毛繩縲頭見一吐蕃年少身長六尺餘赤髭大目乃徐舎人也命解縛坐帳中曰師勿懼余本漢司空英公五代孫也屬武后斵防王室余祖建義中冺子孫流播絕域今五代矣𨿽代居戎職位掌兵要思本之心無涯顧血族無由自拔耳此漢蕃交境也復九十里至安樂州師無由歸東矣又曰吾奉命率師備邊因求資食遂渉漠疆展轉東進至麟州城下旣無備禦援兵又絕是以拔之適有飛馬使至猶中驛騎也云術者上變召軍亟還遂解縛歸之元和二年春遣使來還役蕃人鄭叔矩路泌之柩及叔矩南武延等一十三人十三年圍宥州十四年防鹽慶二州長慶元年命宰臣崔植等與吐蕃使盟於都城西三會寺二年入蕃使盟於悶恆盧川是川蓋贊普之夏衙也中有藏河流焉四年吐蕃遣使乞五臺山圖自寶歷元年至今朝貢不絕大中三年春秦原安樂等三州並石門木硤等七闗欵塞涇原節度使康季榮以狀聞自是三州復爲內地

四至

其國當長安西八千里去鄯善五百里過烏海入吐谷渾部落彌多彌蘇毗及白蘭等國至吐蕃界西與婆羅門接

土俗物產

其國風雨雷雹每隔日有之盛夏節气如中國暮春之月山有積雪地有瘴令人气急不甚爲害其俗重漢繒而貴瑟瑟男女用爲首飾男女皆辮髮氊爲裘頳塗靣無器物以手捧酒飲之屈木令圓以皮作底就中而食俗多金及小馬大昌步山可拔海【注】去赤嶺百里方圓七十里東南流入蠻界西洱河合流而東號爲漾濞水又東南出會州爲瀘水自赤嶺至羅婆川絕無樹木惟有楊桞人以爲資信也大羊同國

大羊同國東接吐蕃西接小羊同國北直於闐東西千餘里勝兵八九萬其人辮髮氊裘畜牧爲產業地多風雪冰厚丈餘物產頗同吐蕃無文字但刻木結繩而已刑法嚴峻其酋豪死抉【注】於穴切○去其腦實以珠玉剖其五臟易以黃金假造金鼻銀齒以人爲殉卜以吉辰塟諸巖穴他人莫知其所多殺勃牛艸馬以充祭祀塟畢服除其王姓羌葛有四大臣分掌國事自古未通中國唐貞觀十五年遣使來貢貞觀末爲吐蕃所滅分其部眾散置隙地

悉立國

悉立國在吐蕃西南戶五萬有城邑村落依溪澗丈夫以繪防纒頭衣氊褐婦人髩發著短裙以蒸報衍爲俗婚姻略簡不行財貺畜多水牛羖羊雞豕谷宜秔稻麥豆饒甘蔗諸果死於中野不爲樹封防制以黒衣爲一年就吉刑有刖劓覊事吐蕃自古以來未通中國唐貞觀二十年遣使貢方物

章求拔國

章求拔國或云章掲拔本西羌種也在悉立西南居四山之內近代移出山西接通東天竺遂攺衣服變西羌之俗因而附焉其地延袤八百里勝兵二千餘人居無城郭好爲防掠商旅患之貞觀二十年間悉立入朝遣使朝貢

泥婆羅國

泥婆羅國在吐蕃西其俗剪髮與眉齊穿耳揎竹筩紱至眉者以爲姣麗食用手其器皆銅多商賈少田作以銅爲錢靣文爲人背文爲馬其牛鼻不穿孔衣服以一幅布敝身數日一浴以板爲屋壁皆雕俗重博戲頻解測推盈虛兼通歷數術事五天神鐫石爲像每日淸水浴神烹羊以祠祭焉其王郍陵提婆身著珍珠諸寶耳垂金鉤玉鐺鳯寶裝伏突坐師子座常散花燃香大臣左右並坐於地有阿耆安彌池周廻二十餘步以物投之卽生煙熖懸金而炊湏臾而熟唐永徽二年王屍利郍連陀羅遣使朝貢

軒渠國

軒渠國其國多九色鳥靑口綠頭紫翼紅膺紺頂丹足碧身緗背尾亦名九尾鳥亦名錦鳯其靑紅少謂之繡鸞恆從弱水西來或云是西王母之禽也其國多幣貨同三童國

三童國

三童國在軒渠國西南千里人皆眼有三睛珠或有四舌皆爲一種聲亦能俱語常貿多用焦越犀象作金幣率效國王之靣亦效王后之靣若丈夫交易則用國王之靣王死則更鑄

澤散國

澤散國魏時聞焉屬大秦其理在海中央北至驢分水行用半年風疾時一月到最與安息安國城相近西南詣大秦都不知里數

驢分國

驢分國魏時通焉屬大秦渡海飛橋長二百三十里渡海道西南行統海直西行至焉

堅昆國

堅昆國魏時聞焉在康居西北勝兵三萬人隨水艸畜牧多貂有好馬

呼得國

呼得國魏時通焉在蔥嶺北烏孫西北康居東北勝兵萬餘人隨畜牧出好馬亦有名貂

丁令國

丁令國魏時聞焉在蔥嶺北烏孫西康居北勝兵六萬人隨畜牧出名鼠皮白昆子靑昆子皮此土三國堅昆中央俱去匈奴單於庭安習水也七千里南去車師六國五千里西南去康居界三十里西去康居王理八千里或以爲此丁令卽匈奴丁令也而此丁令在烏孫西似其別種也又匈奴北有屈射國有隔昆國有新黎國明北海之南有自復丁令國非此烏孫之西丁令也烏孫長老言北丁令有馬脛國其人聲音似雁鶩従膝已上身頭人也膝已下生毛馬頸馬蹄而走疾於馬勇健敢戰也

短人國

短人國魏時聞焉康居北西男女皆長三尺人眾甚多去奄蔡諸國甚逺康居長老傳聞嘗有商旅行北方迷惑失道而到國中甚多眞珠夜光明月珠見者不知名此國號以意商度此國去康居可萬餘里【注】厥本末記云突厥北馬行一月有短人國長者不逾三尺亦有二尺者頭少毛髮若胞之壯突厥呼爲羊胞頭國其傍無別化種相侵俗無盜防但有大鳥髙七八尺恆將短人啄而食之皆持弓矢以爲之備按此亦在西北卽魏略云短人國者也

波斯國

波斯國後魏通焉在達曷水之西都宿利城【注】後周史云蘇利城隋史云蘇藺城記錄音訛其實一也○有河其國中南流卽條支之故地也大月氐之別種衍其先有婆波斯匿王其子孫以王父字爲氏因爲國號焉王姓波斯戶十餘萬國有樓觀屋宇佛寺城西十五里有土山周圍髙大其勢連接甚逺中有鷲鳥噉羊土人極以爲患王坐金羊牀冠金花冠著錦衣袍織成帔飾以眞珠寶物其俗丈夫剪髮戴白皮帽貫頭衫兩廂近下開之亦有帔巾緣以織成婦人服大衫披大帔其發前爲髻後披之飾以金銀花仍貫以五色珠絡之於防國人號王曰醫【注】才割切○妃曰陟率王之諸子曰殺野其刑法甚酷重罪繋懸髙竿射而殺之次則繋獄值新王立乃釋之孝眀帝時及西魏末貢方物厥不能服其國亦

覊縻領之隋大業中亦遣使來朝唐貞觀二十

一年其國獻活耨蛇形防而色靑身長八九寸能入穴取防不畏人龍朔元年其國王卑路斯奏云頻被大食侵擾請兵救援其時詔遣隴州南田縣令王名逺充使西域分置州縣因列其地疾陵城爲波斯都督府授卑路斯爲都督是後累遣使朝貢咸亨中卑路斯自來朝貢髙宗厚加恩異授右武衛將軍至儀鳯三年令吏部侍郎裴行儉將兵冊送卑路斯還波斯國行儉以其路逺至安西碎棄而還卑路斯獨返不得入其國漸爲大食所侵客於吐火羅二十餘年有部落數千人後漸離散至景龍二年來朝拜爲左武威將軍無何病卒其國遂滅而部曲存自開元七年至天寶六載凡十遣使來朝貢夏四月遣使貢瑪瑙牀又至九載四月貢火毛繡舞筵長毛繡舞筵無孔眞珠至大歷六年九月再遣使來朝貢方物及大顆眞珠等

四至

東去長安一萬五千三百里西去海數百里東南去穆國四千餘里西北去拂菻四千五百里後魏書西域傳云波斯在忸宻西

土俗物產

稅賦準地輸銀錢俗事天地日月水火諸神西域諸胡事火拔者皆詣波斯受法婚合不擇尊卑於諸國中風俗爲異死者多棄於山一月埋城外有人別居維知喪之事號爲不淨人若入城市揺鈴自別以六月爲嵗首气暑熱家自藏冰其地多沙磧引水漑灌其五穀及禽獸與中華略同惟無稻及黍土出名馬駿駞日行七百里富室至有數千頭者又多駿犬今所謂波斯犬也出麟及大驢白象師子有大鳥形如槖駞有兩翼飛而不髙食艸與肉噉火又有大鳥卵眞珠玻璃瑚琉璃瑪瑙水晶瑟瑟金銀瑜石金剛火齊銅錫鑌鐵硃砂水銀綾錦疊細布氍毹防防郍越諾布金縷織成赤麞皮薫綠郁金蘇合靑木等香胡椒畢撥石蜜千年棗香附子阿黎勒無食子鹽綠雌黃又有優鉢曇花鮮華可愛地有鹽池人代鹽味羯婆竭城毼渾城勿遠山遠竭河竭離別闗在國東北四千六百里

太平寰宇記卷一百八十五﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷一百八十六

宋樂史撰

四夷十五

西戎七

悅般國

悅般國魏時通焉在烏丸西北乃匈奴北單於之部落也昔爲漢車騎將軍竇憲所逐北單於度金防山西走康居其羸弱不能去者住玆北地方數千里眾可二十餘萬涼州人猶謂之單於王太武眞君九年遣使朝獻送幻人稱能割人喉脈令斷繋人頭令骨防血出淋漓或數升或盈斗以艸藥內其口中令嚼咽之須臾血止養瘡一月復常又無痕瘢太武乃取死罪囚試之皆驗雲中國諸名山皆有此艸乃使人受其術而厚遇之

土俗物產

其風俗與髙車同其人淸潔或仿胡俗剪髮齊眉以防鍸塗之甚光澤日三澡潄然後飲食其國南界有火山山傍石皆焦鎔流地數十里乃凝堅人取以爲藥卽石硫黃也

伏盧尼國

伏盧尼國後魏通焉理伏盧尼城在波斯國西北有大河南流中有鳥其形似人亦有似槖駞馬者皆有翼常居水中出水便死城北有云尼山出銀瑚琥珀

朱俱波國

朱俱波國後魏通焉在蔥嶺北二百里亦名朱居槃國漢子合國今並有漢西夜蒲犁依耐得若四國之地其王本疏勒國人宣武永平中朱居槃國遣使來朝貢唐武徳以後亦頻遣使朝貢

四至

去州二千八百里在於闐國西千餘里其西至渇槃陁國南至女國三千里北至疎勒九百里

土俗物產

其俗崇飾佛法其人言語與於闐相似其間小異人貌多同華夏亦疎勒文字同於婆羅門

渇槃陁國

渇槃陁國後魏時通焉亦名渇羅陀國理蔥嶺中近朱俱波國其王本疎勒人累代相承以居此國有戶二千餘國法殺人劫賊者死余徴罰其稅輸之服飾婚姻同疎勒王坐金牀死者埋殯七日爲孝太武帝大延三年朝貢於後不絕

四至

西至防宻國其南至懸度山無定界北至疎勒國界西北至判汗國

土俗物產

衣服人貌語音與於闐相似書與波羅門同國中咸事佛人山居勁健雜人多而胡少有音樂兵器婚姻同疎勒懸度山在國西南四百里懸度者石山也谿谷不通以繩索相引而度其間四百里中往往有棧道因以爲名今按懸度與蔥嶺迆邐相屬郵置所絕道阻且長故行人由之莫能分別然法顯宋云所經卽懸度山也頭痛山在國西南向罽賔路歷大頭痛小頭痛之山赤土身熱之阪宋膺異物志云大頭痛小頭痛山皆在渠搜之東疎勒之西經之者身熱頭痛夏不可行行則致死惟冬可行尙嘔吐山有毒藥气之所爲也冬乃枯竭故可行也其蔥嶺俗號嶷極山今按蔥嶺周環其國不可依山蒲昌海賀蘭河

粟弋國

粟弋國後魏通焉在蔥嶺之西一名粟特一名特拘夢出好馬牛羊葡萄諸般葡萄酒極美於諸國蓋水味美故也出大禾髙丈餘子如胡豆在安西北五千里附庸小國四百餘城太武帝時遣使朝貢魏書西域傳曰粟特一名溫那沙古之奄蔡國按弋一國也十三州誌云奄菜粟特各有長而魏収以爲一國謬也

阿鉤羌國

阿鉤羌國後魏通焉在莎車西南去代一萬三千里國西有懸度山其間四百里中往往有棧道下臨不測之淵人行以繩索相持而度有五穀諸果市用錢爲貨居止立室有兵器

副貨國

副貨國後魏通焉去代一萬七千里東去阿富使且國西至沒誰國中間相去千里南有連山不知名北至奇沙國相去千五百里土宜五穀葡萄惟有馬駝騾國王有黃金殿殿下有金駞七頭各髙三尺孝文時其王遣使朝貢

疊伏羅國

疊伏羅國後魏通焉去代三萬一千里國中有忽悉城北有鹽奇水西流有白象土宜五穀宣武時遣使貢方物

賖彌國

賖彌國後魏時通焉在波斯之南山居不崇佛法専事諸神宋云行記云語音諸國同不解書算不知陰陽國人剪髮婦女爲團髮亦附�噠東有鉢盧勒國路險緣鐵鎖而度下不見底後魏時遣宋云等使於彼不達

石國

石國隋時通焉居於藥殺水都柘折城方十餘里本漢大宛北鄙之地王姓石名湼國城之東南立國置座於中正月六日七月十五日以王父母燒余之骨金甕盛之置牀上巡繞而行散以香花雜果王率臣下設祭焉禮終王與夫人出就別帳臣下以次列坐而享宴有粟麥多良馬隋大業五年及唐貞觀八年並遣使朝貢顯慶三年列其地噉鞨城爲大宛都督府仍以其王噉吐屯攝舎提於屈昭穆爲都督開元初其蕃王莫賀咄吐屯有功封石國王加特進尋又冊爲順義王二十九年其王伊捺吐屯屈勒上表曰奴身千代已來忠赤於國只如突厥騎施可汗赤忠之日部落安帖後背天可汗腳底火起今突厥屬天可汗在於西頭爲患惟有大食莫逾突厥伏乞天恩不棄突厥部落打破大食諸國自然安貼天寶初累遣使朝貢至五年封其王子那俱車鼻施爲懷化王並賜鉄劵九年安西節度使髙仙芝奏其王蕃禮有虧請討除之其王約降於仙芝乃遣使送去開逺門數十里負約以王爲俘囚獻於闕下斬之自後西域背怨仙芝所擒王之子西走大食引其兵至恆羅斯城仙芝軍大爲所敗自是西附於大食至寶應二年及大歷七年並遣使來朝貢【注】又杜環經云其國城一名赭支一名大宛國中存二水一名珍珠河一名質河並西北流土地平敞多果寶出好犬良馬又云碎葉國從安西西平千餘里惇達嶺嶺南大唐北界嶺北是突厥騎施南界由西南至蔥嶺二十餘里其水嶺南流者盡過中國而歸東海嶺北流者盡經胡境而入北海又北行數日度雪海其海在山中春夏常雨雪故曰雪海中有細道道傍往往有水孔嵌空萬仞輙墮者莫知所在防達嶺北行千餘里至碎葉川其川東頭有熱海資地寒而不凍故曰熱海也又有葉城天寶七年北廷節度使王政見薄伐至此城壁摧毀邑居零落昔交河公主居止之處今建大云寺猶存其山川西按石國約長千餘里川中有異姓部落有異姓厥各有兵馬數萬城堡間雜尋干戈凡是農人皆擐甲冑專相虜掠以爲奴婢其川西頭有城名曰恆邏斯石國大鎭卽天寶十年髙仙芝軍敗之名耳

四至

東與北至西突厥界至波臘國界西南至康居界南至率都沙那國界南去防汗六百里東南去州六千當長安西北萬四百十里

土俗物產

從北海至西海已來自三月至九月天無雲雨皆以雪水種田宜粟大麥小稻禾諸豆等物多良馬飲葡萄酒麋酒臘乳等物伊羅山藥殺水在國界瑟匿國

瑟匿國北接石國其俗不好商賈風俗略與康國同唐貞觀二十年朝貢使與役槃使與康國鄰出好馬

女國

女國隋時通焉在蔥嶺之南其國代以女爲王王姓蘇毗女王之夫號爲金聚不知政事國內丈夫惟以徵伐爲務山上爲城方五六里人有萬家王居九層之樓侍女數百人五日一聴朝復有小女主共理國政亦數與天竺及黨項戰爭其女王死國中貴人剝去皮以金屑和骨肉置於瓶內埋之經一年又以其皮內以鉄器埋之隋開皇中遣使朝貢唐貞觀八年朝貢使至

四至

叚國沙州記云白蘭西南二千五百里隔大嶺又渡三十里海卽此女國也

土俗物產

其俗貴婦人輕丈夫而性不妬忌男女資以彩色塗靣一日之內或數變攺之男子皆被髮女人皆辮髮而縈之其王死若無女嗣位國人乃調斂金錢得數百萬還以死王之族買女而立之其地五男三女貴女子賤丈夫婦人爲吏職男子爲軍士女子貴者則有多侍男男子不得有侍女𨿽賤之女庶盡爲家長有數夫焉生子皆從母姓气多寒以射獵爲業出鍮石朱砂麝香犁牛駿馬蜀馬尢多鹽恆將向天竺國興敗俗事阿修羅神

吐火羅國

吐火羅國一名土壑宜後魏時吐呼羅國也隋通焉都蔥嶺西數百里在烏滸河南卽嬀水也勝兵千萬人皆善戰隋大業中遣使朝貢唐初屬西突厥髙宗永徽元年遣使獻大鳥髙七尺其色足如駝鼓翅而行日三百里能噉鐵俗謂爲駞鳥三年其葉防那使烏濕波奉表告立髙宗遣置州縣使王名逺到其國以所理阿緩大城爲月氐都督府各分其小城爲二十四州以烏濕波爲都督王名逺請於吐火羅國立碑以記聖徳帝從之五年烏濕波遣子伊室達官弩朝貢龍朔元年授烏濕波使持節月氐等二十五州諸軍事月氐都督麟徳二年遣其弟祖紇多貢馬腦燈兩具髙三尺餘開元七年其葉防支邦帝賖上表獻天文人大闇慕請試驗八年貢名馬及防十二年貢異藥幹陁婆羅等二百餘品十七年冊其首領骨吐祿頓達度爲葉防葉防遣使貢須那伽帝釋麥二十六年遣使貢紅玻瓈碧玻璃生馬腦金精及質汗等藥天寶八年其葉防失理忙伽羅遣使上表云臣鄰境有一胡號曰羯師居在深山恃其險逺違背聖化親附吐蕃於國內置吐蕃城捉勃律要路與吐蕃擬將兵入臣境臣每憂懼思破凶黨乞請安西兵馬來載五月到大勃律伏乞允臣所奏事若不成請斬臣爲七截緣失宻王向漢忠赤特望勅書宣宗覧表許之十二年遣使來朝貢乾元元年七月與西域九國遣兵助國討逆肅宗令赴朔方行營

四至

在烏滸河南卽嬀水也其北界漢時大宛之地南去曹國一千七百里東去州六千七百里

土俗物產

其人與挹怛羅雜居俗事佛多男子少婦人故兄弟通室婦人五夫則首飾戴五角十夫戴十角男子無兄弟則與他人結爲昆季方始得妻不然則終身無婦矣生子屬長兄被服文字與於闐略同城北有玻瓈山南崖穴中有神馬國人每牧牝馬其側時產名駒皆汗血焉事與大宛同藍氏城故大夏國都也史記大宛傳大夏在嬀水南其都曰藍氏城也薄提域今名薄底延城在國北後魏書西域傳吐呼羅國有薄提城周圍六十里與西蕃記薄提城可十四五里小異也

�城酌汗建城蔥論�數�城章昻城波論山今名屋數頗利山南崖石壁有一穴恆有馬俱蘭國

俱蘭國一名俱羅拏國與吐火羅接南抵雪山地險迮物產惟出金精唐貞觀二十年朝貢使至

刼國

刼國隋時聞焉在蔥嶺中有戶數萬

四至

西與南俱與賖彌國界西北至挹恆國去長安萬二千里

土俗物產

气多熱有稻麥粟豆羊馬出洛沙靑黛婚姻同突厥土俗與厭達同人靣似山羌無尊卑之禮死亡棄之山唐武徳二年遣使朝貢寶帶金鏁甲玻瓈水晶杯各一玻璃四百九十枚大者如棗小者如酸棗阿羅伊羅國

阿羅伊羅國隋時聞焉在烏荼國北大雪山坡上緣梯登山接七百梯方得其國

越底延國

越底延國隋時聞焉理辛頭河北其王婆羅門種戶數萬有弓矢刀鞘皮甲國法不殺人重罪流輕罪杖國無課稅其俗事佛書同波羅門王及庶人剪髮衣錦袍不開縫貧者衣白疊婦人爲髻衣裙衫帔長巾焉

四至

南至樓婆羅門國三千里西北至賖彌國千餘里東北至州五千四百里

土俗物產

俗淸潔气暖多稻有羊馬多牛出鍮石訶黎勒石宻麖皮細疊等物

大食國

大食國唐永徽中遣使朝貢云其國在波斯之西或云隋大業中有波斯胡人渡怛曷水若有神助得刀殺人劫奪商旅其眾漸盛因招附諸胡有胡人十一來據次第摩首受化爲王此後眾漸歸附遂割波斯西境自立爲王姓大食氏名豃宻莫末膩又破拂菻及波羅門城所當無敵兵眾有四十二萬有國已四十四年矣初王已死次傳第一摩首者今王卽是第三又云前王常遣人乘船將衣糧入海經涉八年未及西岸於海中見一方石石上有樹枝赤葉靑樹上總生小兒長六七寸見人不語而笑皆能動其手腳頭著樹枝人摘取入手卽黒幹其使得一枝今還在大食王處長安中使至貢良馬開元中遣使來朝進良馬寶鈿帶其使謁見平立不拜云本國惟拜天神𨿽見王亦不拜所司屢詰責之其使遂依漢法致拜今康國石國皆臣屬之開元十三年遣使蘇黎滿等來朝貢授果毅賜緋袍銀帶又按賈耽四夷述云隋開皇中大食族中有孤列種代爲酋長孤列種中又有兩姓一號盆尼奚深一號盆奚末換其奚深後有磨可末者勇悍多智眾立爲王東西徵伐開地三千里兼尅夏臘一名釤城磨可末後十四代至末換殺其兄伊疾而自立性復殘忍其下怨之有呼羅柵木鹿人並波悉林舉義兵應者悉令著皂旬月眾盈數萬鼓行而西生擒末換殺之遂求得奚深種阿蒲羅拔立之自末換已前謂之白衣大食阿蒲羅抜後攺爲黒衣大食阿蒲羅拔卒立其弟阿蒲恭拂至徳初遣使朝貢代宗立爲元帥亦用其國兵収兩都寶應初其使又至恭拂卒子迷地立迷地卒子牟棲立牟棲卒弟詞論立貞元初與吐蕃爲勍敵蕃兵大半西禦大食故鮮爲邊患其力不足也至十四年九月以黒衣大食使舎嵯烏雞沙北三人並爲郎中將還蕃

四至

其境東西萬里與突施相接

土俗物產

其俗男夫鼻大而長瘦黒多須似婆羅女人端麗亦有文學與波斯不同出駝馬驢騾羖羊等土多沙石不堪耕種無五穀惟食駞象等肉擊破波斯拂菻始有米麫俗敬事天神按杜環經行記云一名亞俱羅其大食王號暮門都此處其士女偉長大衣裳鮮潔容止閒麗女子出門必擁蔽其靣無問貴賤一日五時禮天食肉作齋以殺牲爲功徳系銀帶佩刀斷飲酒禁音樂人相爭者不致擊毆又有禮堂容數萬人每七日王出禮拜登髙座爲眾設法曰人生甚難天道不易姦非刼竊細行謾語安已危人欺貧虐賤有一於此罪莫大焉凡有徵戰爲敵所戮不得生天殺其敵人獲福無量率土率化從之如流法惟從寛塟惟從儉郛郭之內閈之中天地所生無物不有四方輻輳萬物丰賤錦綉朱貝滿於市肆駞馬驢驘充於街巷刻石蜜爲廬舎有似中國寶輦每至節日將獻貢入琉瓈器皿鍮石瓶鉢蓋不可粳米白麫不異中華其果有偏桃又千年棗蔓菁根大如斗而圓味美甚余菜亦與諸國同葡萄大者如雞子香油貴者有二一名耶寒漫一名沒匝【注】音女甲切○師香艸貴者有二一名查寒菶【注】音補孔切○一名黎廬菱綾絹機杼金銀匠畫匠漢匠起作畫者京兆人樊淑劉泚機絡者河東人樂還呂禮又以駱駞駕車有馬俗云西海濵龍與馬交所產也腹肚小腳腕長善者日馳千里其駝小而背有孤峯良者日行千里又有駞鳥髙四尺以上腳似駞蹄頸項勝得人騎行五六里卵大如二升又有薺實大如夏棗堪作油食除瘴气其气溫土地無冰雪人多疾痢病一年之內十中五死今吞滅四五十國皆爲所役屬多分其兵鎭守其境盡於西海焉又云末祿國在亞梅國西南七百餘里胡姓末者玆土人也其城方十五里用鉄爲城門城中有鹽池又有兩所佛寺其境東西四十里南北一百八十里村柵逺接樹木交映四靣合匝總是流沙南有大河流入其境其土沃饒其人淸潔墻屋髙厚市防正平木旣雕刻土亦繪畫又有細軟疊布羔羊皮裘貼其上值銀錢數百果有紅桃白捺遏白黃李大者名尋枝十餘人食一顆輙足越長四尺以上菜有蔓菁蘿卜長蔥顆蔥蕓苔胡芹葛藍軍達回香瓠蘆尢多葡萄又有黃牛野馬水鴨石雞其俗以五月爲嵗每嵗以畫缸相獻有打球節秋千節其大食東道使鎭於此自此至西海以來大食波斯參雜居止其俗禮天不食自死肉及宿肉以香塗發又云若國在大食西界周回數千里造屋兼瓦疊石爲壁米谷殊賤有大川東流入亞俱羅商客糴此糶彼而往來相多魁梧衣裳寛大有似儒服其若國有節度五有兵馬一萬已上北接【缺】足似牛蹄好噉人肉

太平寰宇記卷一百八十六

欽定四庫全書

太平寰宇記卷一百八十七

宋樂史撰

四夷十六

西戎八

塞內六國

塞內西戎總序

西戎之雜居中國蓋自殷之衰古公居豳【注】今邠寧等州○爲犬戎所逼乃遷而逾梁山之岐山之下注岐山卽後義渠戎之所居是也○至犬戎敗周幽王於驪山自隴山以及呼伊各往往有戎春秋傳曰先王居檮杌於四裔故允姓之姦居於州晉惠公自秦歸晉遷陸渾之戎於伊川【注】今陸渾地是也故絲諸狄獂之戎今渭川也邽冀之戎今秦州也大荔之戎今鄜坊也驪戎今渭南也楊巨泉臯之戎今伊洛之間也蠻氏之戎今許頴也陰戎今商州也秦始皇逐西戎出塞故漢初西戎稍逺至武帝開河西至四郡其後羌先零種圍抱罕【注】今爲縣○漢擊平之始置防羌校尉至宣帝代又冦金城【注】今蘭防可鄯等州也趙充國立屯田且討且招降者三萬餘人置金城屬國以處之後賔服後漢建武中防金城馬援討破降之徙七千口於三輔【注】今京兆同岐隴等州地○和帝以後又反叛豪滇零稱天子南入益州【注】今漢川漢中等郡地○東犯趙魏【注】今趙魏鄴等郡地○防及雍城【注】今懷州北故城是○十餘年然後破散順帝永和中又叛馬賢戰沒後叚頻窮討及靈帝末始定自光武以後匈奴少事惟西羌屢梗焉魏晉二代時亂闗隴不至大害永嘉以後吐谷渾興焉本遼東鮮卑晉時數百戶西附於陰山屬晉亂遂吞並諸羌而有其地至其孫業延遂爲彊國後魏末其主誇呂自號可汗建官多效中國洎隋煬帝遣觀王雄大破之其主伏允逺遁収其地列置郡縣鎭戍後轉衰弱唐初吐蕃始興焉其帥後魏末起自臨松郡丞故其主有贊之號【注】後魏臨松郡今甘州張掖縣髙宗時遂滅吐谷渾盡有其地將軍薛仁貴等大敗於大非川儀鳯中工部尙書劉審禮又兵十八萬敗歿於靑海調露中中書令李敬又大敗於大非川如意初王孝傑方大破之始復玆等鎭萬嵗通天初又防梁州都督許欽明戰沒因贊普殺其名將論欽陵之後累破敗紛紛矣

羌無弋

羌無弋爰劍秦厲公時爲秦所拘執以爲奴未詳爰劍何戎之別也後得亡歸而秦人追之藏於巖穴中得免與劓女遇合於野遂成夫婦女恥其狀披髮覆靣羌人因以爲俗遂皆亡入三河間【注】三河卽黃河祈中河湟中河今金城隴西安鄕郡之西○諸共畏事之推以爲豪湟河間以射獵爲事爰劍教之田畜種人依之者益眾羌人謂奴爲無戈以爰劍嘗爲奴故因名之其後代代爲豪至爰劍曽孫忍當秦獻公時欲復穆公之迹【注】穆公覇有西戎今欲復之○忍季父邛畏秦之威將其種人附落而南出析支河曲西數千里與羌絕逺不復交通其後子孫分別各自爲種任隨所之或爲防牛種越雋羌是也【注】今越舊地○或爲白馬種廣渠羌是也【注】今梓潼遂寧巴西徳陽也○或爲參狼種武都羌是也【注】今武郡地也○忍及弟舞獨畱湟中忍生九子爲九種舞生十七子爲十七種羌之興盛從此起矣及忍子研立研豪健故羌中號其後爲研種秦始皇時兵務東向種人得以繁息秦旣兼天下使防恬將兵略地西逐諸戎北卻眾狄策長城以界之至漢景帝時研種畱河率種人求守隴西塞【注】今天池隴西等郡地○於是徙畱河等於狄道安置武帝西逐諸羌乃渡湟河築令居塞【注】塞在今西平郡西北令音零○初開河西列置四郡【注】酒泉武威張掖燉煌並今郡也○通道玉門隔絕羌胡於是彰塞亭燧出長城外數千里時先零羌與封養罕妲解種仇結盟與匈奴通合兵十餘萬共攻令居安故【注】地在今金城郡○遂圍抱罕漢遣將軍李息將兵討平之始置防羌校尉統領馬羌乃去湟中依西海鹽池之左右【注】今酒泉郡之北十來里鹽池也○漢遂因山爲塞河西地空稍移人以實之至宣帝時羌又相與解仇冦金城帝遣後將軍趙充國將軍討之充國欲與屯田於臨羌東至浩疊務以威信招降罕幵及刼掠者解散其謀乃擊之時已諸郡兵六萬人酒泉太守辛武賢奏請卽擊之天子下其書令充國博義往返者三四遂兩從其志武賢出擊羌降破數千人詔罷兵獨充國畱屯田明年五月充國奏言羌本可五萬人軍凡斬七千六百級降者三萬一千二百人溺河湟饑死者五六千人定計遣脫與剪鞏黃羝【注】並各是羌種○俱亡者不過數千人初置金城屬國以處降羌從爰劍種五代至研研最豪健自後以研爲種號十三代至燒當復豪健其子孫更以燒當爲種號自元帝以後數十年四夷賔服邊塞無事至王莾末豪滇良內侵及後漢初遂防金城隴西司徒掾班彪上言今涼州部皆爲降羌披髮左袵而以漢人雜處習俗旣異語言不通數爲小吏黠人所見侵奪窮志無聊故致反叛夫蠻夷防亂皆由此也請依舊制益州部置蠻夷騎都尉幽州部置領烏桓校尉涼州部置防羌校尉皆持節鎭防理其怨結嵗時循行問所疾苦又數遣使驛通道靜動使塞外羌夷爲吏耳目州郡因此可得儆備今宜復如舊制以明威防光武從之卽以牛邯爲防羌校尉及邯卒而職省建武十一年先零種冦臨洮【注】今和政郡也○隴西太守馬援破降之後遂置天水【注】今郡地也○隴西【注】今隴西及金城郡南境地是也○扶風三郡【注】今扶風研陽新平等郡地皆是也○自燒當至滇良代居河北大允谷後徙大小楡中【注】楡中在金城西平等郡之間○由是始彊至其子滇吾平初漢遣中郎將竇因等擊破降之徙七千口置三輔而滇吾諸弟迷吾等數爲冦盜章帝時馬防等討破之於是臨洮索西迷吾等悉降防乃築索西城【注】在今和政界是也○自後或降或叛少有寧嵗和帝時迷吾子迷唐復將兵向塞金城太守侯霸及諸郡率兵破之眾折傷眾人瓦解迷唐遂孤弱眾不滿千人遠逾賜支河首【注】卽析支河○依羌居明年安定降羌燒河種脇諸羌數百人反叛【注】安定郡今安定平源及防寧郡東境是也○郡兵擊滅之時西海及大小楡左右無復羌冦隃麋相曹鳯上言【注】隃麋縣名在今河陽郡界○西戎爲害前代所患且以近事言之自建武以來其犯法者常從燒當種起所以然者以其大小楡谷土地肥厚又近塞內諸種易以爲非難以攻伐南得種存【注】種存別種羌也○以廣其眾北阻大河因以爲固又有西海魚鹽之利緣山濱水以廣田畜故能彊大常雄諸種恃其勇招誘羌胡今者衰困黨援壊沮親族離叛余勝兵者不過數百流亡逃竄逺依發羌臣愚以爲宜及此時建復西海郡縣【注】漢武帝逐諸羌置西海郡在今酒泉近郡北千二百里欲復立之○規固三楡廣設屯田隔塞胡羌蕭闗之路遏絕狂狡窺欲之源又殖谷富邊省委輸之役國家可以無西方之擾於是拜鳯爲金城西部都尉將士屯龍耆【注】龍耆卽龍支鄯州縣○後金城長史上官鴻開置歸義建威屯田二十七部侯霸復上書置東西邯屯田五部【注】邯水名也分流在右左今寧塞郡○增畱逄二部帝皆從之列屯夾河合十三四部其功垂立至永初中諸羌叛乃罷迷唐失眾病死其子來降戶不滿數十滇吾曽孫麻奴初隨父東號降其居安定時諸降羌布在郡縣皆爲吏人豪右所徭役積以愁怨安帝永初元年麻奴兄弟因此遂與眾人俱西出塞先零別種歸南濠滇零與諸滇羌大爲冦掠【注】南奴感反○徵西校尉任尙率諸郡兵馬與滇零等戰於平襄【注】地今在天水郡○尙軍大敗於是滇零自稱天子於北地招集武都參狼上郡西河【注】今西河銀川昌化郡也○諸羌種眾遂大盛冦抄三輔斷隴道湟中諸縣石粟萬錢百姓死亡不可勝計諸郡屯兵救三輔【注】三輔卽京兆扶風馮翊也今京兆扶風馮翊等郡地也○眾羌乘勝漢兵數挫當煎勒姐之種攻沒破羌縣【注】今西平郡湟水縣界○種羌又沒臨洮【注】今和政卽和政縣界也○軍營久出無功有廢農桑乃詔任尙將吏兵還屯長安置京兆虎牙都尉於長安扶風都尉於雍【注】今扶風郡縣○如西京三輔都尉故事至四年大將軍鄧隲議欲棄涼州虞詡曰不可今羌所以不敢據三輔爲心腹之害者以涼州在後故也其土人所以推鋒無反顧之心者爲臣屬於漢故也若棄其境域徙其人眾安土重遷必生異志如使豪傑相聚席捲而東𨿽賁育爲卒白起太公爲將亦恐不足禦當今之計宜令四府九卿各辟彼州數人其牧守令長子弟皆除爲冗官外以勸勵答其功勤內以拘致防其邪計誠能如此則可無患於是四府皆從詡議時漢中太守鄭勤戰死羌勢轉盛遂徙金城郡居防武【注】漢金城郡理允吾縣地卽今廣武縣漢地防武縣屬隴西郡地卽今隴西郡縣地也○羌眾入冦河東至河內百姓相驚多南奔渡河使北軍中朱將五營士屯孟津詔魏郡【注】今魏鄴等郡地○趙國【注】今趙郡是也○常山【注】今郡地○中山【注】博陵郡也○繕作塢六百一十六所羌旣轉盛而二千石令長多內郡人並無守戰意皆爭上徙郡縣以避冦難朝廷從之遂移隴西徙襄武【注】漢隴西郡理狄道縣地卽金城郡縣也○安定徙美陽【注】漢安定郡理髙平縣地在今平涼郡縣也漢美陽縣屬右扶風地在京兆府三源縣也○北地徙池陽上郡徙衙【注】漢上郡理庸施地在今上郡龍泉縣漢衙縣屬左馮翊今是白水縣也○百姓戀土不樂棄舊遂乃刈其禾稼發徹室屋夷營壁破積聚時連旱蝗饑荒而驅蹙劫掠流離分散隨道死亡或棄捐老弱或爲人僕妾防其大半滇零死子零昌立元初元年遣兵屯河內【注】今郡地○通谷衝要皆作塢壁設鳴鼓零昌進兵冦雍城【注】今河內郡地○漢遣任尙爲中郎將將羽林緹五營子弟屯三輔尙臨行懷令虞詡說尙曰【注】懷縣名今武陟縣也○使君頻奉國威討逐冦賊三州屯兵二十餘萬人棄農桑疲苦徭役而未有功效勞費日滋若此出不尅誠爲使君危之尙曰憂惶久矣詡曰兵法弱不攻彊走不逐飛自然之勢也今羌皆馬騎日行數百來如風雨去如絕以步追之勢不相及所以曠日無功也爲使君計者莫如罷諸郡兵各令出錢數千二十人共市一馬如此可捨甲冑馳騎兵以萬騎之眾逐數千羌人首尾掩截其道自窮便人利事大功立矣尙卽上言用其計乃遣輕騎鈔擊斬首數百級明年秋漢又築馮翊北界【注】今馮翊之北界洛交南也○塢五百所自後頻破之諸羌瓦解三輔益州【注】益州今洋州漢中等郡之地○無復冦儆自羌叛十餘年間兵連師老不暫寧息而軍旅之費轉輸用二百四十餘億府帑空竭【注】帑他朗切○延及內郡邊人死亡不可勝數並及涼州遂至虛耗【注】並州部領上郡朔方五原西河太原雲中定襄雁門代郡上黨等郡今上郡中郡延安咸寧洛交銀川新秦朔方九原楡林西河昌化太原樓煩雁門定襄安邊馬邑雲中上黨樂年等郡地按秦地除三輔屬司外並屬涼州○自後隴西上郡武威張掖仍冦盜不息【注】上郡今上郡中郡延安咸寧等郡武威張掖並今郡地○順帝永建四年僕射虞詡上疏曰臣聞禹貢雍州之域厥田爲上上且沃野千里谷稼殷積又有龜玆鹽池以爲民利【注】漢上郡龜玆縣有鹽池在今上郡銀川之間是也○水艸丰足土宜產牧北阻山河乘阨據險因渠以漑水舂河漕【注】水舂卽水碓河漕通船運也○用功省少而軍糧饒足故孝武皇帝及光武築朔方【注】朔方卽今郡也○開西河置上郡皆爲此而元元被災眾羌內潰郡縣兵荒二十餘年夫棄沃壤之饒損自然之財不可謂利離山河之阻守無險之處難以爲固今三郡未復【注】前因羌冦徙隴西安定北地上郡四郡之人今言未復三郡者隴西理在襄武捍蔽京師尙逺不要更移餘三郡須復本處也○園陵單外【注】園陵謂長安諸陵園也外謂無守固也○而公卿選輭容頭過身但計所費不圖其安宜開聖聰考行所長書奏帝乃復三郡使謁者郭璜督促徙移者各歸舊縣繕城郭置驛旣而激河浚渠爲屯田省內郡費嵗一億計遂令安定北地上郡及隴西金城【注】北地今彭原安化靈武五原寧朔等郡地也○常儲谷粟令周數年至陽嘉元年以湟中地廣更增置屯田五部並前爲十部二年復置隴西南部都尉如舊制【注】漢南郡都尉在隴西郡臨洮縣今和政縣也○永和中以來機爲並州刺史劉秉爲涼州刺史大將軍梁商謂機曰戎狄荒服言其恍惚無常而統領之道亦無常法臨事制宜略依其俗今觀二君素性嫉惡欲分明白黒孔子曰人而不仁疾之已甚亂也況羌人乎其務防其大故忍其小過機等天性虐刻遂不能從到州之日多所擾發五年且凍傅雜羌種等遂反叛攻金城與西塞及湟中【注】今西平郡西地○諸羌叛亂大冦三輔於是拜馬賢爲徵西將軍左右羽林五校士及諸州郡兵十萬人討之於扶風漢陽隴道【注】扶風今汧陽扶風新平郡地也漢陽隴道今天水也○作塢壁三百所置屯田以保眾百姓賢軍大敗賢及二子皆戰歿於是東羌西羌遂大防鞏唐種三千餘騎冦隴西北地又燒園陵掠闗中殺傷長吏武威太守趙衝追擊𨿽戰歿而前後多所斬獲羌由是衰耗自永和後羌叛十餘年間費用八十餘億諸將多斷盜牢廩私自間入【注】牢價直也○皆以珍寶貿賂左右上下放縱不卹軍士士卒不得其死者白骨相望於野桓帝延熹二年燒當八種冦隴右以段熲爲校尉將兵及湟中義從羌萬二千人擊破之追討南渡河募先登懸索相引刀折矢盡且鬭且行晝夜相攻割肉食雪四十餘日遂至河首積石山【注】山在今西平安鄕界是也○出塞二千餘里前後斬首虜並受降萬餘人段熲坐事防徴羌遂陸梁覆沒營塢冦患轉盛中郎將皇甫規張奐𨿽累破之而冦害不已復遣段熲擊之自春及秋無日不戰羌逐饑困敗散凡破西羌斬首二萬三千級獲生口數萬西羌於是弭定而東羌先零等自覆歿馬賢後旣降又叛帝以問熲熲曰狼子野心難以恩納惟白刃加頸耳計其所餘三萬餘落居近塞內久亂並涼累侵三輔西河上郡已各內徙安北地復三單危自雲中五原西至漢陽二十餘里【注】今楡林郡卽漢雲中五原郡地漢陽今天水也○匈奴種羌並擅其地是爲癕疽伏疾畱滯脇下如不加誅轉就滋大今若以騎五千步兵萬人車三百輛三冬兩夏足以破定無慮用費爲錢五十四億如此可令羣羌破盡匈奴長服內徙郡縣得反本土伏計永初中諸羌反叛十有四年用二百四十億永和之初復經七年用八十餘億費耗若此猶不誅盡餘孽復起於此作害今不暫疲人則永寧無期許之靈帝建寧初熲與先零諸種戰斬首八千餘級熲復追之且破且追士皆重繭旣到涇陽【注】今平原郡平原縣也○余冦四千落悉散入漢陽山谷間時張奐上言東羌𨿽破余種難盡熲性輕寡慮負敗難常宜且以招降可無後悔詔書下熲熲復上言臣本知東羌𨿽眾而輭弱易制所以比陳愚慮思永寧之算而張奐說人彊難破宜用招降云臣累見折衂又言羌一气所生不可誅盡山谷廣大不可空靜臣伏念周秦之際邊境靡寧中興以來羌冦最盛誅之不盡𨿽降復叛今先零雜眾羌已反覆攻掠縣邑剽劫人物上天震怒假手行誅臣自動兵眾和師克自橋門以西落川以東【注】今金城防寧平涼等郡地○非爲深險絕域之地車騎安行無應折衂按奐駐軍二年不能平冦誕衍空說僣而無徴何以言之昔先零作冦趙充國徙居內地煎當亂邊馬援遷之三輔始服終叛至今爲梗故逺識之士以爲深憂今傍郡戶口單少數爲羌所瘡毒而欲令降徙與之雜居譬猶種荊棘於良田養虺蛇於室內也故臣奉大漢之威建長久之策欲絕其根本不使能殖本規三嵗之費用五十四億今適所耗未半而余冦殘燼將向殄滅臣每奉詔書軍不內禦願卒斯言一以任臣臨時量宜不失權便二年熲遂進營逼諸羌大敗之於瓦亭山【注】在今平涼郡蕭闗縣也○羌眾潰東奔復聚射虎谷分兵守諸谷上下門熲又先令千人於西縣【注】今天水郡上郭縣也○結木爲柵廣二十步長四十里遮之然後綂兵擊之窮山深谷之中是處破之斬其渠帥以下一萬九千級獲畜物之產不可勝數於是東羌悉平凡百八十戰斬三萬八千六百餘級獲牛馬驢騾駱駝四十二萬七千五百餘頭費用四十四億將士死者四十餘人自爰劍後子孫支分凡百五十種其九種在賜支【注】賜支卽析支河也○河首以西及在蜀漢徼北參狼在武都勝兵數千人其五十二種衰少不能自立分散爲附落或絕滅無後或引而逺去其八九十種惟鐘最彊勝兵十餘萬其大者萬餘人小者數千人更相鈔盜盛衰無常在順帝時勝兵合可二十萬人羌唐旄等絕逺未嘗往來犛牛白馬羌在蜀漢其種號名皆不可知也

四至

按其地盡雍梁之西北境其後蔓演雜居於沙漠莫能詳悉

太平寰宇記卷一百八十七

欽定四庫全書

太平寰宇記卷一百八十八

宋樂史撰

四夷十七

西戎九

湟中月氐

湟中月氐其胡先大月氐之別也舊在張掖酒泉地月氐王爲匈奴冒頓所殺余種分散西逾蔥嶺其羸弱者南入山依諸羌居及漢將霍去病居匈奴取西河地開湟中【注】今西平郡也○於是月氐來降與漢人錯居𨿽依附縣官而首施兩端【注】首施猶言首鼠○其泛漢兵戰鬭隨勢彊弱被服飲食言語略與羌同亦以父名母姓爲種有七勝兵合九十餘人分在湟中及另居又數百屍在張掖號白義從胡後漢靈帝中平初與北宮伯玉等反殺護羌校尉冷徵金城太守陳意遂寇亂隴右範曄論曰羌戎之患自三代尙矣漢世方之匈奴頗爲衰寡而中興以後邊難大漸朝規失緩禦之和戎師蹇然諾之信故永平初羣種蜂起遂解仇嫌結盟詛陸梁三輔建號稱制東侵趙魏之郊南入漢蜀之鄙塞湟中斷隴道燒陵園剽城市傷敗種夷羽書日聞拜涼之士持衝殘斃自西戎作逆未有陵斥上國若斯其熾者也和喜以女君親政威不外接朝議憚兵力之損或懼疽食浸淫莫知所限謀夫回遑猛士疑慮逐徙西河西郡之人雜寓闗右之縣發屋伐樹塞其戀土之心燔破貲種以防顧還之思於是諸將鄧隲任尙馬賢皇甫規張奐之徒爭設雄規更奉徵討馳騁東西奔救首尾徭動數州之境日耗千金之資至於假人增賦借奉侯王引金錢防縑之珍徵糧粟鹽鐵之積所以賂遺購賞轉輸勞來之費前後數十巨萬或梟尅酋健摧破附落降俘載路牛羊滿山軍書未奏其利害而離叛之狀難言矣【注】奏猶上也○故得不酬失功不半勞官人屈竭烈士僨喪段頴受事專掌軍任蒙沒冰雪經履千折之道始殄西種卒定東寇若乃陷擊之所殱傷追走之所崩籍其能穿竄艸石自脫於蜂鐵者百不一二而張奐盛稱羌戎一气所生不宜誅盡流汗滿野傷和致妖是何言之迂乎羌𨿽外患實深內疾若攻之不根是養屙於心腹也【注】根謂盡其根本也○惜哉寇略定而漢祚亦衰嗚呼先王疆理九土判別畿荒知羌戎殊性難以道禦故斥逺諸華薄其貢賦惟與亂要而已若二漢禦戎之方失其本何則先零侵境充國遷之內地【注】宣帝時後將軍趙充國擊先零還於今城郡置屬國以處降羌○當煎作寇馬援縱之三輔貪其暫安之勢信其馴服之情計日月之權宜忘經世之逺略豈夫識微者之爲乎

土俗

其俗被服飲食言語略與羌同

氐

氐西戎之別種在冉防東北廣漢之西君長數十白馬最大漢武帝元鼎六年辟分廣漢西郡合爲武都督排其種人分竄山谷或在上祿或在汧隴左右其種非一或號靑氐或號白氐或稱蚺氐此蓋中國人卽其服色而名之其後或叛或服固無常居

吐谷渾

吐谷渾卽遼東鮮卑也西晉時酋帥徒河渉歸有二子長曰吐谷渾少曰若洛瘣渉歸死瘣代統部落別募慕容氏渾庻長瘣正嫡父在時分七百戶與渾渾與瘣二部俱牧馬馬鬭相傷瘣怒遣使謂渾曰先公處分與兄弟易部牧馬何不相逺而令馬鬭渾曰馬是畜生食艸飲水春气馬所以致鬭鬭起於馬而怒及人耶乖別甚易今當去汝於萬里之外矣於是擁馬西行乃西附陰山【注】今朔方之地【○】屬永嘉之亂始度隴而西止於抱罕其後子孫據有甘松之南洮水之西南極於白蘭在益州西北【注】甘松山在今交州郡境今臨洮和政郡之南及合州郡之郡地也○至其孫葉延以禮云孫子得以王父字爲氏吾祖始自昌黎光宅於此今以吐谷渾爲氏尊祖之義自吐谷渾至孫葉延曾孫視羆皆有才略知今古司馬博士皆用儒生至其子阿豺自稱驃騎將軍沙州刺史阿豺兼羌並氐號爲彊國遣使詣宋朝貢阿豺死弟慕璝遣兵繁乞伏茙蔓茙蔓東奔隴右慕璝據有其地其時赫連定於長安爲後魏主所敗擁戶口十萬餘西次罕幵慕璝大敗之後弟慕延立太武帝遣兵擊延大破之慕延率部落西奔白蘭攻破於闐國南依賔七年乃還舊土慕延死阿豺兄樹落於子拾寅立始邑於伏羅川至孫誇呂立爲可汗理伏侯城在靑海西十五里有地方數千里其西北諸蕃部謂之阿貲虜其南界龍涸城去城都千餘里大戍有四一在靑水一在赤水一在澆河一在吐屈眞川皆子弟所理其王理慕賀川西有黃沙南北百二十里東西七十里不生艸木𨿽有城郭不居而隨逐水艸官有王公僕射尙書及郎中將軍之號其主權髻眊珠以皂爲其妻衣織成裙被錦大袍辮髮於後首戴金花丈夫衣服略同於華夏多以羃防爲冠亦以繒爲帽婦人皆貫珠貝束髮以多爲貴兵器有弓刀甲�國無常賦頒則稅富室商人以充用焉父兄亡妻後母及嫂等其俗皆如此死者亦皆埋殯其服制訖則除之性貪婪忍於殺害後周明帝武成初誇呂寇涼州詔州賀蘭祥率兵討破之又攻拔其洮陽泥和二城置洮州【注】今臨洮郡也○武帝天和初其龍涸王莫昌率眾降以其地爲胡州【注】今同昌郡也○二年復遣使來獻建徳五年其國大亂髙祖詔皇太子徵之軍渡靑海至伏侯城誇呂遁走虜其餘眾而還隋開皇中誇呂侵州【注】今在安化郡馬領縣界○遣上柱國元諧擊之悉發國中兵自蔓頭至樹惇甲騎不絕諧頻擊破之誇呂率其親兵逺遁其名王十三人各率部落而降誇呂在位且百年死以後還以慕容爲姓其子伏允立煬帝初伏允遣子順朝來帝令鐵勒襲大敗之伏允東走保西平【注】今西平郡也○帝復令觀王雄出澆河以掩之大破其眾伏允遁逃部落來降十餘萬口伏允懼南遁於山谷間其故地皆空自西平臨羌城以西且末以東祁連以南雪山以北東西四千里南北二千里皆爲隋有置郡縣鎭戍天下輕罪徙居之【注】其地在今西平郡之西張掖酒泉郡之北隋氏置西海末河原郡也○於是畱順不之遣無以自資率其徒數千騎客黨項於隋大業末天下亂伏允及順復其故地唐貞觀中李靖侯君集破滅之伏允逺遁爲左右所殺其子大寧王順歸降於是重建其國封順爲平西王郡仍加趉胡呂烏甘豆可汗之號旋又爲其下所殺十年立順子諾曷鉢爲河源郡王主其國自稱衰弱而吐蕃彊盛髙宗時爲其破滅諸曷鉢以餘眾復來降中間叛去於靈州之境置安樂州於諾曷鉢爲刺史其故地並沒於吐蕃後又封渠帥慕容宣超爲靑海王武太后朝郭元振上安置降吐谷渾狀曰部落或擬移就秦隴或欲移近丰靈【注】秦今天水郡隴今汧陽郡丰今九原郡靈今靈武郡○貴今漸去邊隅使居內地用爲防閒之要冀免背叛之虞臣以爲並是偏見之一端未爲長久之深策若近秦隴則與監牧雜如在丰靈復與黙啜甫邇必以慮其翻復須有遷移縱至中土安可易其本性至如耽邇乙句貴往年王孝傑奏請自河源軍徙居靈州用爲愜便及其逃判之日穿監收掠馬郡所在傷夷大損州縣是則遷居中土無益之明驗矣往者素知貴𨿽背聖化只從當所居地叛走於我中國無所損傷但是失小許吐谷渾耳豈以句貴之爲害同日而語哉今吐谷渾之降者非驅略而來皆是渴慕聖化衝鋒刃去蕃而至者也臣謂宜當循其情以爲制勿輕擾之使其情地稍安則系戀心亦日厚當涼州降者【注】今武威郡○則宜於涼州降者左側安置之當甘州【注】今張掖郡○肅州降者【注】今酒泉郡○則宜於甘肅州左側安置之當【注】今晉昌郡○沙降者則宜於沙左側安置之但吐谷渾所降之處皆是舊居之地斯輩旣投此地實有戀本之情若因其所投而便居之其情易安因數州而磔裂之則其勢自分順其情分其勢而不擾以人可爲善奪諸蕃之權矣何必要纂聚一處如一國使情通意合如一家脫有異志則一時盡去傷害州縣爲害患慮深何如分置諸州使每州皆得吐谷渾所使若欲有他懷必不能逺相連結總去臣愚輒以爲勝策如允臣此見其所置之處仍請簡取當處彊明官人於當處鎭遏之則小小爲非亦未杜絕兼每使達蕃情識利害者共宣超兄弟一人歲往巡撫以撫護之無使侵削其生業日就樂戀自亦深矣如此臣實以爲覊縻外國之良策設使後有去就不過邊州失小許吐谷渾終無傷於中國今此輩心悠揚而無定主未知所安必在早安定置之計無令驚擾速生邊患至垂拱四年諾曷鉢卒其子宣超嗣立聖歷三年授宣超左豹韜員外大將軍仍襲父烏地也抜勒豆可汗宣超卒子曦皓立曦皓卒子兆嗣及吐蕃陷我安樂州其部眾又東徙散在朔方河東之境今俗多謂之退渾蓋語急而然貞元十四年十二月以朔方節度副使執金吾魏大將軍同正慕容復爲襲長樂州都督靑海國王烏地也拔勒豆可汗未幾卒其封襲遂絕吐谷渾自晉永嘉之末始西渡洮水建國於羣羌之故地至龍朔三年爲吐蕃所滅凡三百五十年

四至

在甘松之南洮水之西南極於白蘭當益之西北土俗物產

其地四時恆有冰雪惟六七月雨雹甚盛若天晴則風飄沙礫有麥無谷其靑海周圍千餘里海中有小山焉每冬水合後以良牝馬置此山至來冬收之馬有孕所生得駒號爲龍種吐谷渾常得波斯艸馬放入海因生驄駒能日行千里故時盛稱靑海驄馬扞泥城一名東故亦名樓蘭都在國西二千八百里故鄯喜國都也魏書西域傳曰眞君三年鄯善王北龍率國人之半奔且末後役屬鄯善按其後爲吐谷渾所並扞零城小宛國王治西北至都護治所二千五百五十八里東與婼羌接土十三州誌小宛並於鄯善是龍夷城漢西海郡治石國西北三百里故契翰部所治段國所治沙州記云西城東有西彊城因山爲名可容四百餘人曼頭城在國西南二百里按後魏眞君六年遣髙涼王郡討吐谷渾軍至曼頭城卽此邑在國西南五百里隋河源郡所治也國南又有新律國又有長源城已上城見梁載言十道志西傾山在金城西南大河所經其下一名西彊山一名彊臺山在積石山東皆舊吐谷渾界山川之名

乙佛敵

乙佛敵後魏聞焉在吐谷渾北國有屈海周回千餘里眾有萬落風俗與吐谷渾同然不識五穀惟食無與蘇子蘇子狀若中國茍子或赤或黒西有契翰一部風俗亦同土特多狼

巖昌國

巖昌國羌後魏時興焉亦三苗後與先零燒當罕幵諸部姓別自立酋帥皆有地分不相統攝巖昌卽其一也梁懃者代爲酋帥得羌豪心乃自稱王其界自仇池以西東西千里席水以南南北八百里【注】仇池在上同谷郡上祿席水今天水郡上封縣也○地多山阜部眾一萬餘落勒孫彌忽始遣使於魏大帝【闕】

武拜爲巖昌王十葉孫彌秦皆受南北兩朝封爵宋齊梁及魏並皆覊縻之後見兩魏分隔永熙末種人企定乃引吐谷渾寇金城【注】今郡也○後企定弟彌定寇石門戍周武帝天和初詔大將軍討平之以其地爲巖州【注】今懷道郡

土俗物產

俗皆土著居棟宇居織犛牛尾及羖羊毛覆之無法令又無徭賦惟徵伐之時乃相屯眾不然則各事生業不相往來皆衣裘褐牧養防牛羊豕以供其食俗有烝報無文字但候艸木榮落以記時歲三年一相聚殺牛羊以祭天

鄧至羌

鄧至羌之別種也後魏時興焉有像舒治者世爲白水酋因地名號自稱鄧至自舒治至十世孫舒彭附於後魏文帝封甘松縣子鄧至王后數世魏西魏恭帝初其主擔術因亂來奔周文帝遣兵還自後無聞

四至

其地自亭街以東平武以西汝嶺以北巖昌以南【注】今谷州之南茋州之北松翼扶三州之地是也○風土習俗與巖昌同

太平寰宇記卷一百八十八

欽定四庫全書

太平寰宇記卷一百八十九

宋樂史撰

四夷十八

北狄一

北狄總述

北狄之域其與中國侵糅尙矣蓋最甚焉周宣王北逐玁狁至於太原襄王時晉文公伐狄卻之居於西河圁洛之間【注】今銀州也○春秋之末天下七國而秦趙燕三與北戎鄰趙襄子嘗逾勾注而伐之以臨胡【注】勾注在今代州雁門縣○秦昭王破義渠戎王於是有隴西【注】今秦渭會蘭階岷鳳等州○北地【注】今經寧慶原靈丰宥等州也○上郡【注】今酈坊延綏銀麟夏等州也○築長城以距胡至趙武靈王破林胡樓煩乃築長城自代【注】今代州也○旁陰山下至髙闕【注】陰山在安北都護府北七十里西也○初置雲中【注】今云州○鴈門代郡【注】今皆代州○其後燕將襲破東胡千餘里燕亦築長城自造陽至襄平【注】造陽地在今嬀州郡之北襄平卽遼平所理今安東都護府自造陽東行至襄平凡一千四百餘里○因置上谷漁陽右北平遼東等四郡秦滅六國北擊胡悉收河南地因河爲塞【注】今按河入塞自靈州西南卽此也○築四十四縣城臨河徙謫戍以充之因邊山險塹溪谷可繕者繕之起臨洮【注】洮州西南卽吐蕃界中之極西北向無郡縣也○至遼東【注】卽襄平按此言秦因仍燕趙之故塞也○東西萬餘里【注】中國之北邊也○又渡陽據陽山北假中【注】北假在今靈州懷逺縣界陽山在北假之南界以地假借民耕故曰假中隋大業長城在此縣界河外○當是時東胡彊而月氐盛匈奴勝秦乃北徙至秦亂乃稍渡河南與中國界於故塞【注】故塞卽秦末奪河南時地今延慶二州界○推此略定以爲北狄之境也其彊盛侵軼懿王之侵於涇陽襄王之至於雒邑漢髙之困白登漢文之入北地燒回中風舉烏散則非地理之書所述至於永嘉之際侵緣延邊州郡或見居其地者亦時及焉蓋通曰八狄狄者僻也逺也言其地廣辟而逖逺故曰狄也唐虞曰山戎夏曰獯鬻周曰獫狁其實則皆一也其後赤翟白翟林胡樓煩之名秦漢之際匈奴爲盛後匈奴稍弱而桓靈之間烏桓滅而鮮卑大盡有匈奴故地其後諸部大人慕容拓拔宇文更盛並據中國而後魏神防中蠕蠕彊盛與後魏爲敵後魏末蠕蠕滅而厥起盡有其地至唐貞觀四年方爲李靖所滅分其種落於河南朔方其後各甚於諸國之說

匈奴上

匈奴先祖夏後氏之裔曰淳維殷時奔北方至周末七國時而與燕秦趙三國爲邊鄰趙孝成王使李牧備匈奴善撫士卒便宜置吏租皆入幕府爲士卒費日殺牛享士習射騎謹烽火多間諜約曰匈奴有來入盜者但急自備敢捕虜者斬而匈奴每入烽火謹候輒入收保不敢戰如是者數歲亦不亡失然匈奴以牧爲怯𨿽兵亦以爲吾將軍怯邊士日得賞賜而不用皆願一戰於是乃具選車得千三百乘騎萬三千疋彀者十萬人【注】彀張也音工豆切張弓也○悉勒習戰大縱畜牧人種滿野匈奴小入佯北勝以數人委之單於聞之率眾來入寇李牧張左右翼擊大破之殺匈奴千餘萬騎滅襜襤【注】胡也襜都甘切襤路談反○破東胡降林胡單於奔走十餘歲匈奴不敢近趙邊城後秦滅六國而始皇帝使蒙恬將數十萬之眾擊胡悉逐出塞收河南渡河以陰山爲塞築四十四縣城臨河徙謫戍以充之有罪謫合徒者令徙居之而通直道自九原【注】今九原郡也○至云陽因邊山險塹谿谷可繕者繕之起臨洮至遼東萬餘里【注】秦之臨郡在今和政郡和政縣卽長城之所起也○匈奴單於曰頭曼不勝秦北徙十餘年至秦亂諸秦所謫戍邊者皆復去於是復稍渡河與中國界於故塞【注】今安化延安平原郡之地也○後爲其太子冒頓以鳴鏑射殺之而自立爲單於時秦二世元年遂東襲滅東胡王虜其人眾畜產旣歸西擊走月氐南並樓煩白羊河南王【注】樓煩已具前白羊未詳所在疑今朔方新秦等郡○侵燕代悉收復秦所使蒙恬所奪匈奴地者與漢闗故河南塞至朝那膚施【注】朝那今安定郡臨涇縣膚施今延安郡虜施縣○是時漢與項羽相距中國罷於兵革故冒頓得自彊控之士三十餘萬【注】控引也○自淳維以至頭曼千有餘歲時大時小別散分離尙矣【注】尙久逺也○其代傳不可得而知然至冒頓而匈奴最彊大盡服從北夷而南與諸夏爲敵國其世姓官號可得而記云單於姓攣鞮氏【注】按後漢史南單於本姓虛連維相記有異而其音相攣力金切鞮丁奚切○其國稱之曰撐犁孤塗單於匈奴謂天爲撐犁謂子爲孤塗單於者廣大之貎也言其象天單於然也置左右賢王左右谷蠡左右大將左右大都尉左右大當戶左右骨都侯匈奴謂賢曰屠耆故常以太子爲左屠耆王自左右賢王以下置當戶大者萬餘騎小者數千凡二十四長立號曰萬騎其大臣皆世官衍氏蘭氏【注】顏師古曰呼衍卽今鮮卑姓呼延卑是蘭姓今亦有之○其後有須卜氏此三姓其貴種也左王將居東方直上谷以東【注】直當也其下同今嬀川郡之東○接濊貉朝鮮右王將居西方直上郡以西【注】今上郡洛交延安咸寧郡之西○接氐羌而單於庭直代雲中【注】今雲中單於安邊郡之北○各有分地逐水艸移徙而左右賢王左右谷蠡最爲大國左右骨都侯輔政諸二十四長亦各自置千長百長什長裨小王相都尉當戶且渠之屬【注】且子余切今沮渠姓本因此官歲正月諸長少會單於庭祠五月大會龍城祭其先天地鬼神秋馬肥大會蹛林課校人畜計【注】匈奴秋社八月中皆會祭處也蹛者繞也言繞林木而祭也鮮卑之俗自古相傳秋天之祭無林木者尙豎柳枝眾騎馳繞三周乃止此其遺法計者人畜之數○其刑法拔刃尺者死坐盜者沒入其家有小罪者軋【注】軋謂輾轢其骨節若今之厭踝也軋於防切輾汝展切○大者死獄久者不滿十日一國之囚不過數人而單於朝出營拜日之始生夕拜月其坐長左而面北【注】長左者以左爲尊也○日上戊已其送死有棺槨金銀衣裘而無封樹【注】晉張華曰匈奴名冡曰豆落○喪服近幸臣妾從死者多至數十百人舉事常隨月盛壯以攻戰月則退兵攻戰所得鹵獲因以與人得人以爲奴婢故其戰人自趨利【注】趨讀爲趨向也○善爲誘兵以包敵【注】包裹取也○故其逐利如鳥之集其困敗則瓦解雲散矣戰而扶轝死者盡得死者家財是時漢初定徙韓王信於代郡馬邑【注】今馬邑郡地○匈奴大攻圍馬邑韓信降匈奴匈奴得信因引兵南逾勾注攻太原而至晉陽下【注】今太原府也○髙帝自將兵擊之於是冒頓佯敗走漢悉兵三十二萬北逐之髙帝先至平城【注】在今雲中郡○步兵未盡到冒頓縱精兵三十餘萬騎圍髙帝於白登七日白登去平城東南十餘里髙祖乃使使間厚遺閼民冒頓遂引去漢亦罷歸是時冒頓兵彊帝患之問劉敬曰冒頓殺父代立妻羣母以力爲威未可以仁義說也獨可以計久逺子孫爲臣矣陛下誠能以長公主妻單於漢奉遣之彼知漢女送厚蠻夷必慕以爲閼氏生子必爲太子代立爲單於何者貪漢重幣也陛下以歲時漢所餘彼所鮮數問遺使辧士諭之以禮節冒頓在固爲子婿死則外孫爲單於豈曾爲外孫敢與大父抗禮哉可無戰以漸臣也髙帝曰善使敬往結和親之約敬從匈奴來因言匈奴河南白羊樓煩王去長安近者七百里輕騎一日一夜可以至秦中新破少民地肥饒可益實之夫諸侯初起時非秦諸田楚昭屈景莫與今陛下𨿽卽闗中實少人北近胡羌東有六國彊族一日有變陛下未得安枕而臥也臣願徙齊諸田楚昭屈景燕趙魏後及豪傑名家於闗中無事可以備匈奴諸侯有變亦足率以東代此彊本弱末之術也帝曰善乃徙十餘萬口是後冒頓常往來侵盜代地【注】今安邊及馬邑郡之北境是也○髙帝患之乃使劉敬奉宗室女翁主爲單於閼氏【注】諸王女曰翁主者言其父自主婿也閼於鳥切氐音支○孝惠髙後時冒頓寖驕【注】寖漸也古浸字○乃爲書使使遺髙後詞甚悖慢後大怒召丞相陳平及樊噲季布等議之噲曰願得十萬餘眾橫行匈奴中問季布布曰噲可斬也前時匈奴圍髙帝於平城兵三十萬噲爲上將軍不能解圍天下歌曰平城之下變城苦七日不食不能彀弩今歌吟之聲未絕傷痍者甫起【注】甫始也○而噲欲搖動天下妄言以十萬眾橫行是面謾也【注】謾欺誑也○且匈奴地在邊外得其善言不足喜惡言不足怒也髙後曰善令大謁者張澤報書卑辭答之冒頓得書復使來謝曰未嘗聞中國禮義陛下幸而赦之因獻馬遂和親至孝文卽位復修和親事而盜寇不已漢議擊與和親孰便公卿皆曰單於新破月氐乘勝不可擊也且得匈奴地澤鹵非可居也和親甚便漢許之前文帝六年復遣宗人女爲翁主妻老上單於爲閼氏使宦者中行說傅公主【注】姓中行名說行音胡郎切說讀爲悅○說不欲行彊使之說旣至因降單於初單於好漢繒絮食物中行說曰匈奴人眾不能當漢之一郡然所以彊者以衣食異無仰於漢也今單於變俗好漢物漢物不過什二則匈奴盡歸於漢矣其得繒絮以馳艸棘中衣袴裂以視不如旃裘堅善也得漢食物皆去之【注】去棄也○以視不如湩酪之便美也【注】湩音竹用切乳汁也○於是教單於左右疏記以計識其人眾畜牧漢使欲辧論者中行說必窮之日夜教單於候利害處十四年匈奴十四萬騎入朝那蕭闗虜人眾畜產甚多遂至彭陽【注】今彭原郡彭原縣也○燒回中宮候騎至雍【注】今扶風縣郡也○甘泉【注】漢甘泉宮在今云陽縣也○於是文帝發車千乘十萬騎軍長安旁大發車騎往擊胡單於畱塞內月餘漢逐出塞還匈奴日以驕歲入邊殺掠人眾畜產雲中遼東最甚帝乂遺單於書復約和親帝苦匈奴爲患數問趙將李齊之賢時趙人馮唐爲郎中署長【注】爲郎署中最長○帝因問馮唐唐曰齊尙不如亷頗李牧臣聞上古王者之遣將也跪而推轂曰閫以內寡人制之閫以外將軍制之軍功賞罰皆決於外歸而奏之此非空言也臣大父言李牧之爲趙將居邊軍市之租皆自用饗士賞賜決於外不從中覆行也委任而責成功故李牧乃得盡其智能是以北逐單於破東胡滅澹林西抑彊秦南支韓魏當時趙幾霸會趙王遷立用郭開讒而誅李牧是以爲秦所滅今臣竊聞魏尙爲雲中守軍市租盡以給士卒出私養錢五日一殺牛以饗之是以匈奴逺避不近雲中之塞間嘗一入尙擊之所殺甚眾夫士卒盡家人子起田中從軍安知尺籍五符終日力戰斬首捕虜上功幕府一言不相應文吏以法繩之其賞不行吏奉法必用臣愚以爲陛下法太明賞太輕罰太重且尙坐上功首虜差六級陛下下之吏削其爵罰責之由此言之陛下𨿽得李牧不能用也帝是日令唐持節赦魏尙復以爲雲中守而拜唐爲車騎都尉主中尉及郡國車士【注】車戰之士○時賈誼論邊事曰天下之勢方倒懸願陛下少省之凡天子者天下之首也蠻夷者天下之足也蠻夷徴令是主上之操也天子共貢是臣下之禮也足反居上首顧居下是倒懸之勢也天下倒懸莫之能解猶爲國有人乎古之正義東西南北凡舟車之所達人迹之所至莫不率服而後稱皇今稱號美而實不出長城彼非特不服也又大不敬邊長不寧中長不靜譬如伏虎見便必動將何時已絕料匈奴彊大在六萬騎五口而出介卒一人五六三十此卽戶口三十萬耳未及漢千石大縣也而乃致頻年侵盜屢欲亢禮方害帝義甚非道也陛下何不爲此立一官置吏以主匈奴𨿽以千石居之可也令中國日治匈奴日危將必以匈奴之眾爲漢臣民制之令千家而爲一國處之塞外自隴西【注】今隴西本城安鄕等郡也○延安至遼東【注】今安東府○地各有分地以衞邊備月氐灌窳之變皆屬之置郡然後罷戎休邊民天下之兵帝之威徳內行外信四方悅服矣帝不能用至軍臣單於【注】老上之子○復絕和親大入上郡雲中【注】雲中今單於府楡林郡之地也○所殺掠甚眾漢置三將軍於長安西細林渭北棘門霸上以備胡胡騎入伐句注邊烽火通於甘泉長安太子家令晁錯上言曰漢興以來匈奴數入邊地小入則小利大入則大利竊聞戰勝之威民气百倍敗兵之卒沒世不復自髙後以來隴西三困於匈奴矣民气破傷無有勝意今玆隴西之吏賴以社稷神靈奉陛下明詔和輯士卒砥礪其飾起破傷之人以當乘勝之匈奴用少擊眾殺一王敗其眾而法曰大有利非隴西之人有勇怯乃將吏之制巧拙異也由此觀之將不可不擇也臣又聞用兵臨戰合刃之急者三一曰得地形二曰卒服習三曰器用利兵法曰丈五之溝漸車之水【注】漸漫也漸音子廉切○山林積石經川丘阜艸木所在此步兵之地也車騎二不當一土山丘陵曼衍相屬平原廣野此車騎之地步卒十不當一平陵相逺川谷相間仰髙臨下此弓弩之地短兵百不當一兩陳相近平地淺艸可前可後此長防之地劍楯三不當一雈葦竹蕭艸木蒙茸枝葉茂接此矛鋋之地長防二不當一曲道相伏險阨相薄此劍�之地弓弩三不當一士不選練卒不服習起居不精動靜不集趨利弗及避難不畢前擊後解與金鼓之音相失此不習勒卒之過百不當十兵不鋒利與空手同甲不堅密與袒裼同弩不及逺與短兵同射不能中與無矢同中不能入與無鏃同此不省兵之過五不當一故兵法曰器械不利以其卒與敵也卒不可用以其將與敵也將不知兵以其主與敵也君不擇將以其國與敵也四者國之至要臣又聞大小異形彊弱異勢險易異備夫卑身以事彊小國之形也以蕃戎攻蕃戎中國之形也今匈奴地形技藝與中國異上下山阪出入谿澗中國之馬弗與也險道傾側且馳且射中國之騎弗與也風雨罷勞饑渴不困中國之人弗與也此匈奴之長技也若夫平原易地輕車突騎則匈奴之眾易撓亂也勁弩長防射防及逺則匈奴之弓勿能格也堅甲利刃長短相雜遊兵往來什伍俱前則匈奴之兵勿能當也材官【注】騎射之官○騶發矢道同的【注】言其妙射○則匈奴之革笥【注】以木皮爲鎧也○木薦【注】以木板爲楯○勿能支也下馬地鬭劍防相接去就相薄則匈奴之足弗能給也【注】給謂相連及也○此中國之長技也以此觀之匈奴之長技三中國之長技五陛下又興數十萬之眾以誅數萬之匈奴眾寡之計以一擊十之術也𨿽然兵凶器戰危事也以大爲小以彊爲弱在俯仰之間耳今降胡義渠蠻夷之屬來歸義者其眾數千飲食長技與匈奴仝可賜之堅甲絮衣勁弩利矢益以邊郡良騎令明將帥之卽有險阻以此當之平地通道則輕車材官制之兩軍相爲表裏用其長技衡加之以眾【注】衡音橫○此萬全之術也文帝嘉之賜璽書寵答焉

太平寰宇記卷一百八十九﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷一百九十

宋樂史撰

四夷十九

北狄二

匈奴中

晁錯又言守邊備塞勸農力本當代急務曰臣竊聞秦時北攻胡貉築塞河上攻南揚粵置戍卒焉其起兵而攻胡越者非以衞邊地而救民死貪戾而欲廣大也故功未立而天下亂且夫起兵而不知其勢戰則爲人擒屯則卒積死夫胡貉之地積陰之處也木皮三寸冰厚六尺食肉而飲酪其人密理鳥獸毳毛其性能寒【注】能讀曰耐下同○揚粵之地少陰多陽其人疏理鳥獸希毛其性能暑秦之戍卒不能其水土者死於邊輸者僨於道秦人見行如往棄市因以謫之名曰謫戍先吏有謫及贅婿賈人後以嘗有市籍者又後以大父母父母常有市籍者後入閭取其左之【注】秦時復除者居閭左不供徭役也○行者深怨有背叛之心凡人守戰至死不降北者以計爲之也故戰勝守固則有拜爵之賞攻城屠邑則得其財鹵以富室家故能使其眾蒙矢石赴湯火視死如生今秦之卒也有萬死之害無銖兩之報死事之後不得一算之復天下明知其禍烈及已也【注】猛火曰烈取以諭也○故陳勝行戍至於大澤爲天下先唱天下從之如流水者秦以威劫而行之之敝也胡人衣食之業不著於地其勢易以擾亂邊境食肉飲酪衣以皮毛非有城郭田宅之歸擇肥壤以遊牧隨逐水艸此胡人之生業而中國之所以離南畝也今使胡人數處轉牧行獵於塞下或當燕代或當上郡北地隴西【注】北地今彭城安化靈武九郡等郡之地也○以候備塞之卒卒少則入陛下不救則邊民絕望而有降敵之心救之少發則不足多逺縣才至則胡人又已去聚而不罷爲費甚大罷之則胡復入如此連年則中國貧苦而民不安矣陛下幸憂邊境遣將吏發卒以治塞甚大惠也然今逺方之卒守塞一歲而更不知胡人之能不如選常居者家室田作且以備之以便爲之髙城深塹具藺石布渠答【注】藺石雷石也可以投人也渠答鐵疾黎也雷力內切○復爲一城其內城間百五十步要害之處通川之道調立城邑無下千家【注】調謂算度之也總計城邑之中令有千家已上也調徒弔切○爲中周虎落【注】鄭氏曰虎落者外藩也○先爲室屋具田器乃募罪人及免徒復作令居之【注】募有罪者匈奴人遇赦復作竟其日月者今皆除其罰令居之○不足募以丁奴婢贖罪及輸奴婢欲以拜爵者不足乃募民之欲往者皆賜髙爵復其家予冬夏衣廩食自能給而止郡縣之人得買其爵以自增至卿【注】謂其等級同列卿也○其無夫若妻者縣官買予之人情非有匹敵不能久安其處塞下之民祿利不厚不可使久居危難之地胡人入驅而能止其所驅者以其半與之【注】言胡人入寇驅掠漢人及畜產而他人能止得其驅者令其主以半償之○縣官爲贖其民如是則邑裏相救助赴胡不避死非以徳上也【注】言非以此事欲立徳義於主上也○欲全親戚而利其財也此與東方之戍卒不習地勢而心畏胡者功相萬也帝從其言乃募人徙塞下錯又言下吏能稱厚惠奉明法存防所徙之老弱善遇其壯士和輯其心而勿侵刻使先至者安而不思及故鄕則貧人相募而勸往矣時漢兵至邊匈奴亦逺【注】逺於萬切○漢兵亦罷後歲餘至景帝復和親通闗市給遺時時小入盜邊無大寇武帝卽位議安邊之術大行王恢曰漢與匈奴和親率不過數歲則背約不如舉兵擊之禦史大夫韓安國曰千里而戰則兵不獲利今匈奴戎馬足懷鳥獸心遷徙烏集難得而制得其地不足爲廣有其眾不足爲彊自上古弗屬漢數千里爭利則人馬罷彼以全制其勢必危殆臣故以爲不如和親於是上明和親約束厚遇闗市饒給之自單於以下皆親漢往來長城下其後王恢以鴈門馬邑豪聶壹翁【注】馬邑今郡豪帥也姓聶名壹翁者老人之稱也○間闌出物【注】不受禁固爲之闌也○與匈奴交易【注】私出塞交市也○佯爲賣馬邑城以誘單於單於信之乃上言天子天子召問公卿議之王恢對曰全代之時彊胡之敵內連中國之兵然尙得養老長幼種樹以時倉廩常實匈奴不輕侵也今以陛下之威海內一統匈奴侵盜不已者無他不恐之故耳臣竊以爲擊之便韓安國曰不然自三代之盛邊外不與正朔服色非威不能制彊不能服也以爲逺方絕域不牧之人不足以煩中國也且匈奴輕疾悍函之兵也【注】悍勇也函惠也○至如焱風【注】焱必遙切○去如收電居處無常難得而制之使邊郡久廢耕織以支胡之常事其勢不可權也臣故曰勿擊便恢曰不然昔秦穆公都雍【注】今扶雍郡縣也○地方三百里觀時宜之變攻取西戎辟地千里並國四十隴西北地是也及後蒙恬爲秦侵胡辟地數千里以河爲境壘石以爲城樹楡爲塞【注】今楡林郡南卽秦楡林塞也○匈奴不敢飲馬於河置烽燧然後敢牧馬夫匈奴獨可以威服不可以仁畜也今以中國之盛萬倍之資遣百分之一以攻匈奴必不畱行矣臣故曰擊之便安國曰不然臣聞用兵者以飽代饑正治以待其亂定舍以待其勞故接兵覆眾伐國隳城常坐而役敵國此聖人之兵也今捲甲輕舉深入長驅難以爲功從行則迫脇橫行則中絕疾則糧乏徐則後利不至千里人馬乏食兵法曰遺人獲也【注】言以軍遺敵人令虜獲也○意者有他繆巧可以擒之則臣不知也不然則未見深入之利恢曰臣言擊之者固非發而深入也將順因單於之欲誘而致之於邊吾選驍騎壯士陰伏而處以爲之備審遮險阻以爲其戒吾勢已定或營其左或營其右或當其前或絕其後單於可擒百全必取上乃從恢議陰使聶壹爲間亡入匈奴謂單於曰吾能斬馬邑令丞以城降財物可盡得單於以爲然而許之聶壹乃詐斬死罪囚懸其頭馬邑城下示單於使者爲信曰馬邑長吏已死可急來於是單於穿塞乃以十萬騎入武州塞【注】今在馬邑縣界○是時漢伏兵三十餘萬匿馬邑傍於是單於入塞未至馬邑百餘里覺之大驚乃引還追至塞度不及皆罷兵上怒王恢不擊單於輜重下恢廷尉以恢逗橈乃誅之【注】逗曲行避敵也軍法逗畱畏懦者斬○自是以後匈奴和親攻盜入邊不可勝數後數年衞靑出雲中至隴擊胡之樓煩白羊王於河南得胡首虜數千於是漢遂取河南地築朔方復繕故秦時蒙恬所爲塞因河爲固漢亦棄上谷之斗辟縣造陽地以予胡【注】言縣斗辟近胡斗絕也曲入匈奴界者有造陽地辟讀曰僻在今嬀川郡懷戎縣北也○其後伊穉敍單於時【注】軍臣之弟○漢使驃騎將軍霍去病將萬騎出隴西過焉耆山千餘里得胡首虜八千餘級得休屠王祭天金人【注】匈奴祭天處本在云陽甘泉山下秦擊奪其地後徙之休屠王右地故休屠有祭天金人像爲天神之主而祭○其夏霍去病復出隴西北地二千里過居延【注】今張掖郡界○攻祁連山【注】今交河郡界一名天山也○得胡首虜三萬餘級單於怒渾耶王休屠王居西方爲漢所敗欲召誅之昆耶休屠王恐謀降漢【注】漢元狩二年也○漢使去病迎之昆耶王殺休屠王拜將其眾降漢凡四萬餘人於是已得昆耶則隴西北地河西【注】今武威之西諸郡也○益少胡寇徙闗東貧民處所奪匈奴河南地新秦中以實之【注】今新秦郡○減地北以西戎卒半明年春匈奴入右北平定襄各數萬騎殺掠千餘人其明年漢十萬騎私負從馬凡十四萬【注】私負衣裝者反私將馬從者非公家之限○糧重不與焉【注】負載衣糧重直用切○令大將軍靑去病雲中分軍靑出定襄去病出代時單於以精兵待於漠北與靑接戰漢兵縱左右翼圍單於單於自度戰不能如漢兵遂獨與壯騎數百潰漢圍西北遁走漢兵夜追之不得行捕斬首虜凡萬九千級【注】且行且捕斬之○去病之出代二千餘里與左賢王接戰得胡首虜七萬餘人左賢王將遁去驃騎封於狼居胥山禪姑衍臨海而還是後匈奴逺遁而幕南無王庭漢度河自朔方以西至令居【注】令音陵下同在今西平郡○往往通渠置田舍官吏卒五六萬人稍蠶食地接匈奴以北【注】言其地相接不絕也○初漢兩將大出圍單於所殺虜八九萬而漢士物故者亦萬數【注】物故謂死○漢馬死者十餘萬匹匈奴𨿽病逺去而漢馬亦少無以復往於是漢久不北擊胡後數歲滅兩越是時天子巡邊親至朔方勒兵十八萬騎以見武節【注】見示也○而使郭吉諷告烏維單於【注】伊穉耶之子也○曰南越王頭已懸於漢北闕下今單於能前與漢戰天子自將兵待邊卽不能亟南面而臣於漢【注】亟音居力切急也○何但逺走亡匿於漠北寒苦無水艸之地爲單於大怒畱郭吉不歸遷辱之北海上而單於終不肯爲寇數使使甘言來求和親是時漢東拔濊貉朝鮮以爲郡【注】今郡○以隔絕胡與羌通路又西通月氐大夏以翁主妻烏孫王以分匈奴西方之援國又北益廣田至靁爲塞【注】靁地名在烏孫地○而匈奴終不敢以爲言漢使北地王烏等如匈奴復讇以甘言欲多得漢財物紿王烏曰吾欲入漢【注】紿誑也○見天子面相結爲兄弟王烏歸報漢爲單於築邸於長安單於特空紿王烏殊無意入漢數使奇兵侵犯漢邊乃拜郭昌爲拔胡將軍及浞野侯趙破奴屯朔方以東備胡臨淄【注】臨淄今北海郡縣○人主父偃上書諫曰臣聞怒者逆徳也兵者凶器也爭者末節也夫務戰勝窮武事未有不悔者也昔秦皇帝任戰勝之威並吞戰國海內爲一務勝不休遂使蒙恬將兵而攻胡卻地千里以河爲境然後天下丁男守以北河終不能逾河而北【注】按史記蒙恬傳云渡河據陰山而偃云不能逾河而北來○豈是人眾不足兵革之不備或其勢不可也又使天下飛芻挽粟起於黃睡【注】音直瑞切在東萊今文登郡文登縣○瑯琊【注】今郡○負海之郡【注】今景城郡地是也○轉輸北河【注】朔方之北河○率三十鐘而致一石【注】六斛四斗四鐘計百九十二石而致一石○男子疾耕不足於糧餉女子紡績不足於帷幙道路死者相繼蓋天下始叛秦也及至髙皇帝定天下聞匈奴聚於代谷之外而往擊之果有平城之圍髙帝悔之乃使劉敬往結和親之約然後天下無干戈之事故兵法有曰興師十萬日費千金夫秦常積數十萬人𨿽有覆軍殺將之功然適足以結怨深仇不足以償天下之費也伏願陛下熟計之而加察焉大初三年漢使光祿勳徐自爲出五原【注】今九原郡地是也○數百里築城鄣所謂光祿塞也列亭至盧朐【注】盧朐山名光祿塞在今新秦郡銀城縣之北也○至且鞮立後爲單於【注】且子余切鞮丁兮切烏維之弟兒單於之叔漢旣破大宛威振外國單於初立漢使之不降者路充國等且鞮乃曰我兒子安敢比漢天子漢天子我丈人行也【注】丈人尊老之稱○漢遣中郎將蘇武厚幣賂遺單於單於益驕漢使騎都尉李陵將步兵五千出居延北千餘里與單於會合戰殺傷萬餘人兵食盡匈奴圍陵陵降單於乃貴陵以其女妻之狐鹿姑單於立侵盜上谷其年復入五原酒泉殺兩郡都尉於是遣貳師將七萬人出五原貳師遣屬國胡騎二千與戰單於奔散漢軍乘勝追北至範夫人城會貳師妻坐巫蠱聞之憂懼大亂敗貳師降單於單於素知其漢大將貴臣以女妻之尊寵在衞律上自貳師沒後漢新失大將軍及士卒數萬人不復出兵三歲而武帝崩漢自深入窮追二十餘年匈奴孕重墮防罷極苦之【注】孕重懷妊者也孕落也防敗也罷讀曰疲極困也苦之心厭防曰讀○自單於以下常有欲和親計及昭帝卽位霍光輔政徵天下賢良文學士問人疾苦賢良皆言請罷邊戍去戰鬭尙徳義議曰夫匈奴之地廣大而戎馬之足輕利故利則武卑病則鳥析郡鋒銳而攻罷極少發則不足以更適多則不堪甚役役頻則力罷用多則財乏二者不息而人遺怨此秦之所以失人之心�社稷也【注】�音殞○夫地廣而不得者國危兵驅而陵敵者身亡是以聖王見利慮害見逺存近今爲縣官計者莫若偃兵休士厚幣結和親修文徳而已若不卹人之急不計其難亡十獲一非文學之所知也大夫曰漢興以來修結和親所以聘遺單於者甚厚然不爲重質厚賂之故攺節而爲暴害滋甚先帝觀其可以武折而不可以徳懷故厲將卒奮擊以誅厥罪功勲粲然著於海內藏於記府何論亡十獲一乎夫君子所慮眾庻疑焉故常人可以觀成不可與圖始此固有司所獨見而文學不覩也往者匈奴據河山之險擅田牧之利人富兵彊往往爲寇則句注之內驚動【注】今在鴈門郡一名西徑山也○而上郡以南咸城守文帝之時羣入蕭闗烽火通甘泉匈奴西域大宛康居之屬南與羌胡通先帝推讓斥奪廣饒之地建張掖以西【注】今郡○隔絕羌胡分其國是以西域之國皆爲內臣匈奴斷右臂長城之南�塞之郡馬牛放縱蓄積布野未觀其計之所過也文學曰地利不如人和武力不如文徳古之致逺不以地利以人和也百代不奪非以險阻以文徳也吳有三江五湖之難而兼於越楚有汝泉兩棠之固而滅於秦秦有隴隴有殽塞而亡於諸侯晉有大華九河而亡於六卿齊有泰山巨海而脇於田常桀紂以天下兼於亳鎬秦王以六合困於陳渉非地利不固無術以守之也今釋邇憂逺猶吳不內定其國西絕淮山與齊晉爭彊也越國乘其罷擊其虛使吳任用子胥修徳無虐其眾則勾踐不免爲藩臣何謀之敢虜也夫匈奴之車器無銀黃絲染之飾素成而務堅無文彩裾褘曲襟之制覩成而務完男無刻鏤奇巧之事宮室城郭之功女無綺繡淫巧之制織纊羅紈之作事省而致用易成而難𨿽無短防彊弓戎馬良弩家有其備人有其用一朝有急貫弓上馬而已資糧不見案首而支數十日之食因山谷爲城池因水艸爲倉庫法約而易辦人寡而易供是以刑省而不可犯指麾而令從嫚於禮而篤於信略於文而敏於事故𨿽無禮義文書刻骨捲木百官有以相紀而君臣上下有以相使也羣臣於百官計者皆言其易而寔難是以秦欲驅之而反見亡也故兵者凶器不可輕用也其以彊爲弱以存爲亡非一朝爾大夫詞屈不能對壼衍鞮單於立【注】狐鹿姑之子也○諷爲漢使者言欲和親乃歸漢不降者蘇武馬宏等【注】宏者前副光祿大夫王忠使西國爲匈奴所遮忠死生得亦不肯降也○而侵盜益希遇漢使愈厚欲以漸致和親漢亦覊縻之其後漢邊郡烽火候望精明匈奴冦邊者少利希復犯塞宣帝初烏孫昆彌【注】烏孫國謂王曰昆彌亦曰昆莫○復上書言連爲匈奴所侵削願國半精兵五萬騎盡力擊匈奴惟天子哀救本始二年漢大闗東輕銳士選郡國吏治三百石伉健習騎射者皆從軍遣禦史大夫田廣明等五將軍兵十餘萬騎出塞各二千餘里及校尉常惠使防發兵從西方入與五將軍兵凡二十餘萬眾匈奴大破死傷而去者及畜產逺移死亡不可勝數於是匈奴遂絕衰耗其後漢擊之匈奴不敢取當【注】當者報直也○滋欲向和親邊境少事矣

太平寰宇記卷一百九十

欽定四庫全書

太平寰宇記卷一百九十一

宋樂史撰

四夷二十

北狄三

匈奴下

握衍朐鞮單於【注】烏維耳孫石屠耆堂○立報虐國中不附烏桓擊匈奴東邊姑夕王頗得人眾單於怒姑夕王恐卽與烏禪幕【注】本烏孫康居閒小國數見侵暴率眾降匈奴者也○及左地貴人共立虛閭渠單於子稽侯防爲呼韓耶單於【注】虛閭權渠則壺衍鞮之地也○發左地兵四五萬人西擊握衍朐鞮單於單於自殺其民眾降呼韓耶呼韓耶欲令殺右賢王其下各相猜忌自立爲單於凡五單於爭立更相攻伐其後呼韓耶單於兄左賢王呼屠吾斯亦自立爲郅支骨都侯單於【注】諸單於尋敗惟呼韓郅支二單於也○在東邊攻呼韓耶破走郅支遂都單於庭呼韓耶之敗也左伊秩訾王爲呼韓耶計勸令稱臣入朝事漢求助呼韓從之引眾南近塞遣子右賢王銖婁渠堂入侍郅支亦遣子右大將駒於利受入待呼韓耶自欵五原塞願朝【注】欵和也甘露三年正月朔【注】會正月朔之朝賀也○漢遣車騎都尉韓昌迎發過所七郡二千騎爲陳道上【注】所過之郡每爲兵陳列之道以爲寵衞○單於正月朝天子於甘泉宮漢寵以殊禮在諸侯王上贊謁稱臣而不名賜以冠帶衣裳金帛各有差禮畢使使者導單於遂引兵而西人眾中寒道死才餘三千人於是單於先行宿長平【注】長平涇水上坡○上自甘泉宿池陽宮【注】在今三陽縣○上登長平詔單於無謁【注】不令拜○其左右當戶之羣臣皆得列觀及諸蠻夷君長王侯數萬咸迎於渭橋下上登渭橋咸稱萬歲單於就邸畱月餘遣歸國單於自請願畱居光祿塞下【注】徐自爲所築者○漢遣車騎都尉韓昌將騎萬六千送單於出朔方雞鹿塞【注】在朔方窳渾縣西北是也○轉邊穀米糒【注】漧飯也音備○前後三萬四千斛給贍其食初呼韓耶來朝詔公卿議其儀太子太傅蕭望之以爲單於非正朔所加故稱敵國待之以不臣之禮位在諸侯王上逺人稽首稱藩中國讓而不臣此則覊縻之義也書曰戎狄荒服言其來服荒忽無常如使匈奴後嗣卒有鳥竄防服闕於朝享不爲叛臣【注】卒終也本以客禮待之若後不來亦非叛臣也○信讓行也蠻貊福祚流於亡窮此萬代之長策也天子采之郅支聞兵谷助呼韓耶遂居右地自度力不能定匈奴乃益西破堅昆北降丁令數遣兵擊烏孫常勝之堅昆東去單於庭七千里南去車師五千里郅支畱都之初郅支單於自以道逺又怨漢擁護呼韓耶遣使上書求侍子漢遣谷吉送之郅支殺吉明年呼韓耶彊盛歸北庭人眾稍稍歸之國中遂定郅支至殺使者自知負漢又聞呼韓耶益彊恐見襲擊欲逺去會康居王數爲烏孫所困以爲匈奴大國烏孫素服屬之卽使使至堅昆迎郅支至康居建昭三年西域都護甘延壽與副校尉陳湯議發兵卽康居誅郅支【注】卽就○湯爲人沈勇多策每過城邑山川常登望旣領外國與壽謀曰外國畏服大者其天性也西域本屬匈奴今郅支單於威名逺聞侵陵烏孫大宛常爲康居畫計欲降服之如得此二國北擊伊列西取安息南排月氐離烏弋數年之間城郭諸國危矣且蠻夷無金城彊弩之守如發屯田吏驅從烏孫眾兵【注】驅師之令隨從○直指其城下彼亡則無所之守則不足自保千載之功可一朝而定也延壽亦以爲然欲奏請之湯曰國家與公卿議大策非凡所見事必不行遂矯制城郭諸國兵車師戊巳校尉屯田吏士漢兵合胡兵四萬餘人延壽陳湯上疏自合奏矯制陳言兵狀卽日引軍分爲六校其三校從南道逾蔥嶺徑大宛其三校都護自將發溫宿國從北道入赤谷過烏孫至康居攻城陷之斬單於首得漢使節二及谷吉等所賫帛書凡斬閼氏太子名王已下千五百一十八級生虜千餘人甘延壽陳湯殺郅支還石顯斥衡以爲湯等矯制興師幸得不誅如復加爵土則後奉使者爭乘危徼幸生事於蠻夷漸不可開議久不決宗正劉向上書郅支單於因殺使者吏士以百數事暴揚外國傷威毀重羣臣皆憫焉陛下赫然欲誅之意未嘗有忘西域都護延壽副校尉湯承聖防倚神靈總百蠻之君攬城郭之兵出百死入絕域遂陷康居屠五重城搴歙侯之旗斬郅支之首懸馳萬里之外揚威昆山之西掃谷吉之恥立昭明之功逺夷懾服莫不震懼呼韓見郅支之誅且喜且懼鄕風驅義稽首來賔立千載之功建萬世之安羣臣之勳莫大焉論大功者不錄小過舉大美者不庇細瑕司馬法曰軍賞不逾月欲人速得爲善之利也蓋急武功重用人也昔齊桓公前有尊周之功後有滅項之罪君子以功覆過而爲之諱行事【注】諱滅項之事也○貳師將軍李廣利捐五萬之師糜億萬之費經四年之勞而僅獲駿馬三十疋𨿽斬宛王之首猶不足以復費【注】復償也復扶目切○其私罪惡甚多孝武以爲萬里徵伐不錄其過遂封拜兩侯三卿二千石百有餘人今康居之國彊於大宛郅支之號重於宛王殺使者罪甚於畱馬而延壽湯不煩漢士不費斗糧比於貳師功徳百之大功未錄小過數著臣竊痛之宜以時解懸通籍除過勿治尊寵爵位以勸有功於是帝下詔赦之乃封延壽爲義成侯湯闗內侯郅支旣誅呼韓耶且喜且懼上書願入朝見竟寧元年單於復入朝禮賜如初加衣服錦帛於前單於自言願求閼氏以自親【注】言取漢女而爲漢家女婿元帝以後宮良家子王嬙字昭君賜單於單於歡喜上書願保塞上谷以西至燉煌【注】保守也自請守之令無寇盜也○請罷邊備以休天子人民帝下有司議郎中侯應習邊事以爲不可曰周秦以來匈奴暴桀寇侵邊境漢興尢被其害臣聞北邊塞至遼東外有陰山東西千餘里艸木茂盛多禽獸本冒頓單於依阻其中治作弓矢來出爲寇是其苑囿也至孝武世出師徵伐斤奪此地攘之於幕北建塞徼置亭隧【注】隧謂深開小道而行避敵拒寇也○築外城設屯戍以守之然後邊境得少安幕北地平少艸木多大沙匈奴來寇少所蔽隱從塞以南徑深山谷往來差難邊長老言匈奴失陰山之後過之未常不哭如罷備塞戍卒示匈奴之大利不可一也今聖徳廣被天覆匈奴【注】如天之覆○匈奴得蒙全活之恩稽首來臣伏思匈奴之情困則卑順彊則驕逆天性然也前已罷外城省亭隧今才足以候望通烽火而已古者安不忘危不可復罷二也中國有禮儀之教刑罰之誅愚人猶尙犯禁又況單於能必其眾不犯約哉三也【注】必極也極保之也○且中國尙建闗梁以制諸侯所以絕臣下之覬覦也設塞徼置屯戍非獨爲匈奴而已亦爲諸屬國降人本故匈奴之人恐其思舊逃亡四也近西羌保塞與漢交通吏民貪利侵盜其畜產妻子以此怨恨起而背叛世世不絕今罷乘塞則生慢易分爭之漸五也【注】乘塞登之而守慢易相輕侮也○往者從車多沒不還者子孫貧困一朝亡出從其親戚六也又邊人奴婢愁苦欲亡者多日聞匈奴中樂無柰斥候急何然時有亡出塞者七也盜賊桀黠羣輩犯法如其窘急亡走北出則不可制八也起塞以來百有餘年非皆以土垣也或用山巖古木柴僵落谿谷木門【注】僵落謂山上樹木摧析或立死枯僵墮落者也○稍稍平之卒徒築治功費久逺不可勝計臣恐議者不深慮其始終欲以一切省徭戍十年之外百歲之內或有他變障塞破壞亭隧滅絕當更屯繕治累代之功功不可卒復九也如罷戍卒省斥候單於自以保塞守禦必深徳漢【注】於漢自稱恩徳○請求無已小失其意則不可測開邊庭之隙虧中國之固十也非所以永持至安威制百變之長策也對奏帝納之使車騎將軍許嘉口諭單於曰中國四方皆有闗梁障塞非獨以備塞外也亦以防中國姦邪放縱出爲寇害敬諭單於之意然無疑焉河平元年復株累若鞮單於【注】呼韓耶之子名雕莫臯累力追反○遣右臯林王伊邪莫演等奉獻朝正月旣罷遣使者送至蒲阪【注】今河東郡河東縣也○伊邪莫演言欲降卽不受我我自殺終不敢還歸使者以聞下公卿議議者或立言宜如故事受其降光祿大夫谷永議郎杜欽以爲匈奴數爲邊患故設金爵之賞以待降者今單於屈體稱臣列爲北藩遣使朝賀無有二心漢家接之宜異於往時今旣享單於聘貢之質【注】享當也質誠也○而更受其逋逃之臣是貪一夫之得而失一國之心不如弗受以昭日月之信抑詐諼之謀【注】諼詐辭也許袁切○對奏天子從之遣使往問降狀伊邪莫演曰我病狂妄言耳遣去歸邸官位如故四年正月又入朝加賜錦繡繒帛二萬疋絮二萬斤如竟寧時哀帝建平四年烏株畱若鞮單於【注】復株累之弟名囊知雅斯也○上書願朝五年哀帝時被疾或言匈奴從上遊來厭人【注】遊猶流也河水從西北來故曰上游上游亦總謂地形耳不必系之於水○自黃龍竟寧時單於朝中國輒有大故【注】大故謂國之大喪也○上於是難之以問公卿公卿亦以爲虛費府帑可且勿許黃門郎揚雄上書諫曰臣聞六經之理貴於未亂兵家之勝貴於未戰【注】謂已亂而後理之已戰而後獲勝則不足貴也○二者皆微【注】微謂微妙○然而大事之本不可不察也今單於上書求朝國家不許而辭之臣愚以爲漢與匈奴從此隙矣匈奴處幕北之外五帝所不能臣三王所不能制臣不敢逺稱請引秦以來明之始皇之彊蒙恬之威帶甲四十餘萬然不敢窺西河乃築長城以界之會漢初興以髙祖之威靈困於平城時奇譎之士石畫之臣甚眾【注】石猶堅固如石也畫計策○卒其所以脫者世莫得而言也【注】卒終也莫得而言謂自免之計其事醜惡故不傳也○又髙皇后忿匈奴羣臣庭議於是大臣權書遺之【注】以權道爲書順辭以答也○然後匈奴之結解中國之憂平至孝文時匈奴侵北邊侯騎至雍甘泉京師大駭三將軍屯細柳棘門覇上以備之數月乃罷至孝武設馬邑之權欲使誘韓安國將三十萬眾徼於便地匈奴覺之而去徒費財勞師一人不可得見其後大興數十萬使衞靑霍去病操兵前後十餘年追奔逐北累破匈奴自是之後匈奴震怖益求和親然而未肯稱臣也且夫前代豈樂傾無量之費使無罪之人快心於狼望之北哉以爲不一勞者不久佚不暫費者不求寧是以忍百萬之師冒彊敵之刅運府庫之財塡盧山之壑而不悔也【注】盧山匈奴中山名也○至本始之初匈奴欲掠烏孫侵公主乃五將之師十五萬騎徵之故匈奴不服中國未得髙枕安寢也逮至元康神爵之間匈奴內亂五單於爭立呼韓耶攜國歸順俯伏稱臣尙覊縻之計不顓制【注】專制謂以爲臣妾也○自此之後欲朝者不拒不欲者不彊何者外國天性忿鷙【注】鷙狠○形容魁健【注】魁大○負力怙气【注】怙恃○難化以善易肄以惡【注】肄謂負屬惡謂威也○其彊難詘其和難得故未服之時勞師逺攻傾國殫貨然伏屍流血破堅拔敵如彼之難也旣服之後慰薦撫循交接賂遺威儀俯仰如此之備也往時常屠大宛之城陷烏桓之壘探姑繒之壁【注】姑繒西夷種在蜀徼外也○借蕩姐之羌【注】羌萬也借蹈也○艾朝鮮之旃抜兩越之旗【注】艾絕也○近不過旬月之役逺不離二時之勞【注】離歷也三月爲一時○固以犂其庭掃其閭【注】離耕也○郡縣而置之云徹席捲後無餘災惟匈奴爲不然眞中國之堅敵也三垂比之懸矣前代重之滋甚未易可輕也今單於歸義懷欵誠之心欲離其庭陳見於前此乃上世之遺策神靈之所想望國家𨿽費不得已者也柰何距以來厭之辭疎以無日之期消往昔之思開將來之隙夫欵而隙之便有恨心負前言緣往辭【注】言單於因緣往昔和好之辭以怨漢也○歸怨於漢因以自絕威之不可諭之不能焉得不爲大憂乎且往者圖西域置車師置城郭都護三十六國費歲以大萬計者豈爲康居烏孫能逾白龍堆而寇西域邊哉【注】龍堆形如土龍身無頭有尾二三丈餘皆東北向相似在西域○乃以制匈奴也夫百年勞之一日失之費十而愛一臣竊爲國家不安也書奏天子悟而許之加賜錦繡繒帛各有差他如河平時至平帝幼弱太后稱制王莽秉政奏令中國不得有二名莽以太后臨朝欲說太后以威徳至盛因使使者諷單於宜上書慕化爲一名漢必加厚賞單於從之上書言臣故名囊知牙斯今謹更名曰知莽白太后厚加賜焉及王莽篡位建國元年遣五威將軍王駿陳饒等多賫金帛遣單於曉諭以受命代漢狀易因單於故印故印文曰匈奴單於璽莽更曰新匈奴單於章【注】新者莽自系其國號○單於以多得賂遺乃從之單於始求稅烏桓莽不許因寇掠其人眾重之以印文攺易釁由是生故怨恨明年西域車師後王須置離謀降匈奴都護但欽誅斬之置離兄狐蘭支將二千餘人驅畜產舉國亡降匈奴【注】舉其一國之人皆亡降也○單於受之但欽上言匈奴寇擊諸國莽於是大怒分匈奴爲十五單於遣中郎將蘭苞將兵萬騎多賫金帛寶玉至雲中塞下招誘呼韓耶諸子欲以次拜之單於聞之怒曰先單於受漢宣帝恩不可負也今天子非宣帝子孫何以得立是後單於歷告左右部都尉諸邊王入塞寇掠不可勝數緣邊耗虛莽新卽位怙府庫之財賦欲立威乃拜十二部將率郡國勇士武庫精兵各有所屯守轉委輸於邊議滿三十萬眾賫三百日糧同時十道並出窮追單於因分其地立呼韓耶十五子莽將嚴尢諫曰匈奴爲害所從來久未聞上代有必爭之者也其後周秦漢徵之然皆未有得上策者也周得中策漢得下策秦無策焉當宣王時玁狁內侵至於涇陽命將徵之盡境而還其視玁狁之侵譬如蟁蝱之螫驅之而已故天下稱明是爲中策漢武帝選將練兵約賫輕糧深入逺戍𨿽有克獲之功胡輒報之兵連禍結三十餘年中國罷耗匈奴亦創艾而天下稱武是爲下策秦始皇不忍小恥而輕人力築長城之固延袤萬里轉輸之行起於負海疆境旣完中國內竭以喪社稷是爲無策今天下比年饑饉西北邊尢甚發三十萬眾具三百日糧東援海岱南取江淮然後乃備計其道理一年尙未集合兵先至者聚居暴露師老械勢不可用此一難也邊旣空虛不能奉軍糧內調【注】調也○郡國不相及屬此二難也計一人三百日糧用糒十八斛非牛力不能勝牛又當自賫食加二十斛重矣胡地沙鹵多乏水艸以往事揆之軍出未滿百日牛必物故且盡餘糧尙多不能負三難也胡地秋冬甚寒春夏甚風多費鬴鍑薪炭重不可勝【注】鍑釜之大者○食糒飲水以歷四時師有疾疫之憂是故前世伐胡不過百日非不欲久勢力不能此四難也輜重自隨則輕銳者少不能疾行彼徐遁逃勇不能及幸而逢彼又累輜重如遇險阻啣尾相隨【注】啣馬銜也尾馬尾也言前後單行不得並驅也○彼要前遮後危殆不測此五難也今旣發兵宜縱先至者令臣尢等深入霆擊且以創艾彊敵【注】謂率先到之兵且以擊之也○莽不聽於是大騷動北邊自宣帝以來數世不見煙火之警人眾熾盛牛羊布野及莽撓亂匈奴與之搆難邊人死亡系獲又十二部兵久屯而不出吏士罷獘數年之間北邊虛空野有暴骨矣天鳳初烏累若鞮單於【注】累力追切呼韓耶之子烏珠畱單於之弟○又請和親遣人告塞吏曰欲要和親侯王歙【注】歙昭君兄子也○莽遣歙弟颯使匈奴賀單於初立賜黃金衣被繒帛罷諸將率屯兵但置遊擊都尉單於貪莽遺故外不失漢故事然內利寇掠莽復遣歙與五威將王咸多遺單於金寶因諭說攺其號匈奴曰恭奴單於曰善於賜印綬單於貪莽金幣故曲聽之然寇盜如故【注】匈奴謂孝曰若鞮自呼韓耶後見漢諡帝爲孝慕之故皆爲若鞮○莽怒又更名曰降奴服於至呼都而屍單於【注】烏累之弟名輿○侵入北邊尢甚由是壞敗班固論曰自漢興忠言嘉謀之臣曷嘗不運籌策相與爭論廟堂之上然總其要歸兩科而已縉紳之儒則守和親介冑之士則言徵伐皆偏見一時之利害未究匈奴之終始也自漢興以至於今曠世歷年多於春秋其與匈奴有修文而和親之矣有用武而尅伐之矣有卑下而承事之矣有威服而臣畜之矣詘伸異變彊弱相反是故其詳可得而言也昔和親之論於劉敬是時天下初定新遭平城之難故從其言約結和親賂遺單於冀以救安邊境孝惠髙後遵而不違匈奴寇盜不爲衰止而單於反以加驕倨逮至孝文與通闗市妻以漢女增厚其賂歲以千金而匈奴數背約束邊境屢被其害是以文帝中年赫然發憤遂躬戎服親禦鞍馬從六郡良家材力之士【注】六郡謂漢之隴西今隴西及金城安鄕郡之南境漢之天水今之天水郡漢之安定平原郡地漢之北地今彭原安化靈武五原寧朔等郡地漢之上郡今咸寧上郡延安等郡地漢之西河今銀川西河昌化等郡地○馳射上林講習戰陳顧問馮唐與論將帥慨然嘆息思古名臣此則和親無益已然之明效也董仲舒見四代之事猶復守舊文頗增其約以爲義動君子利動貪人故匈奴者非可以仁義說【注】音稅○獨可說以厚利【注】說音悅○結之於天耳故與之厚利以沒其意【注】沒溺也○與盟於天以堅其約質其愛子以累其心匈奴𨿽欲展轉柰失重利何柰欺上天何柰殺愛子何【注】展轉謂移動其心○夫賦斂行賂不足以當三軍之費城郭之固無以異於貞士之約使邊城守境之人父兄緩帶稚子咽哺胡馬不窺於長城而羽檄不行於中國不亦便於天下乎察仲舒之論考諸行事乃知其未合於當時而亦有闕於後代也當孝武時𨿽徵伐克獲而士馬物故亦略相當𨿽開河南之野建朔方之郡【注】今郡也○亦棄造陽之北九百餘里匈奴人眾每來降漢單於亦輒拘畱漢使以相報復其桀騖尙如斯安肯以愛子而爲質乎此不合當時之言也若不置質空約和親是襲孝惠旣往之悔而長匈奴無已之侮【注】襲重也重疊其事也○夫邊城不選守境武略之臣修障隧備塞之具勵長防勁弩之械恃吾所以待邊寇而務賦斂於人逺行貨賂剝割百姓以奉寇讐信甘言守空約而冀胡馬之不窺不已過乎至孝宣之世承武帝奮擊之威值匈奴百年之運因其壞亂幾【注】鉅依切○亡之阨權時施宜覆以威徳然後單於稽首臣伏遣子入侍三世稱藩賓於漢庭是時邊城宴閉牛馬布野三世無犬吠之警黎庻亡干戈之役後六十一載遭王莽篡位始開邊隙單於歸怨自絕莽遂斬其侍子邊境之禍搆矣故呼韓耶始朝於漢議其儀而蕭望之曰戎狄荒服言其來服荒忽無常時至時去宜待以客禮讓而不臣如其後嗣逃遁竄伏使於中國不爲叛臣及孝元時議罷守塞之備侯應以爲不可可謂盛不忘衰安不忘危逺見識微之明矣至於單於咸棄其愛子昧利不顧【注】昧貪也○侵掠所獲歲鉅萬計而和親賂遺不過千金安在其不棄質而失重利也仲舒之言漏於是矣夫規事見議不圖萬代之固而媮恃一時之事者未可以經逺也若乃徵伐之功秦漢行事嚴尢論之當矣故先王度土中立封畿分九州列五服物土貢制內外【注】物土貢者各因其土所生之物而貢之制內外謂五服之逺近差異制者也○或修刑政或昭文徳逺近之異勢也是以聖王先治內而後安外匈奴之人貪而好利被髮左袵尙勇喜勝其與中國殊章服異習俗飲食不同言語不通僻居北垂寒露之野逐艸隨畜射獵爲生隔以山谷壅以沙漠天地所以絕外內也是故聖人但覊縻之不與約誓不就攻伐約之則費賂而見欺攻之則勞師而招寇其地不可耕而食也其人不可臣而畜也是以外而不內疎而不戚【注】戚近也○政教不及其人正朔不加其國來則懲而禦之去則備而守之其慕義而來貢獻則接之以禮讓覊縻不絕使曲在彼蓋聖王制蠻夷之常道也

四至

匈奴之地南至秦塞左賢王將居東方當上國以東接穢貊朝鮮右賢王接西方當上郡以西【注】今緩舟鄜延地○接氐羌而單於庭當代郡與雲中【注】今云蔚州也○各有分地逐水艸移徙

土俗物產

其俗隨逐水艸畜牧而轉移無文字以言語爲凖凡男生三五歲能騎羊引弓射其鳥防以成性長則射狐兔以充食自君長以下咸食畜肉衣皮毛貴壯賤老其單於則有朝日夕月之禮其坐尙左日尙戊巳有羊馬槖駞氊毯毛褐其送死有棺槨金銀衣裘而無封樹喪服匈奴名冢曰豆落近幸臣妾從死者多至數百人凡舉事嘗隨月盛壯以攻戰月虧則退兵攻戰所獲必與之善爲誘兵以克敵故其逐利如鳥之集其敗則瓦解雲散又有戰而能扶轝死者盡得其家財也狼居胥山浚稽山廬山燕然山木樓山金微山烏盧謾山烏紇細山沙

漠今之大磧姑且山浮沮水多陵河結盧水天尼河交河祈連山一名天山在西州界卽漢霍去病移兵出隴西過居延攻祈連山斬防三萬級闐顏山在漢北有趙信城焉昔衞靑戰於此山城因趙信所築雷塞在烏孤之北從爲廣田至此音雷盧朐山在光祿塞今麟州西範夫人城城本漢將所築將亡其妻率餘眾完保之因以爲名焉

太平寰宇記卷一百九十一

欽定四庫全書

太平寰宇記卷一百九十二

宋樂史撰

四夷二十一

北狄四

南匈奴

南匈奴醯落屍逐鞮單於比【注】烏珠畱之子名比○初季父呼都而屍單於時以爲右薁鞬日逐五部領南邊及烏桓【注】薁於六切鞬九言切○後漢建武初彭籠反叛於漁陽【注】今郡也○單於與共連兵因復權立慮芳使入居五原【注】楡林九原郡卽漢之五原郡也○光武方內平諸夏未遑外事而匈奴數與盧芳共侵邊九年遣吳漢等擊之經歲無功而匈奴轉盛鈔暴日增十三年遂寇河東州郡不能禁於是漸徙幽並邊人於常山闗居庸闗以東【注】漢常山闗屬代郡卽漢居庸闗在今爲川郡懷戎縣○匈奴在部遂復轉居塞內朝廷患之增緣邊兵郡數千人大築停候修烽火匈奴入寇尢深二十年遂至上黨【注】今上黨樂平髙平平陽城郡地也○扶風【注】扶風沂陽親平也○天水二十一年復寇上谷中山【注】今博陵郡也○殺掠甚眾北邊無復寧歲二十二年比從父弟蒲奴立爲單於而匈奴中連年旱蝗赤地數千里艸木盡枯人畜饑疫死耗太半單於畏漢乘其乃遣使求和親比密遣漢人郭衡奉匈奴地圖詣西河太守【注】今銀川新秦昌化西河之西境地也○求內附二十四年八部大人共議立比爲呼韓耶單於以其大父常依漢得安故襲其號於是欵五原塞【注】今九原郡○願永爲藩蔽扞禦北邊帝用五官中郎將耿國議乃許之【注】東觀記曰十二月癸丑匈奴始分爲南北單於○二十五年春遣弟左賢王莫擊破北單於震怖卻地千里南單於復遣使詣闕奉藩稱臣求使者監護願遣侍子修舊約二十六年漢遣中郎將段郴使南單於立其庭去五原西部塞八十里單於伏拜郴反命詔乃聽南單於入居雲中歲盡輒遣送侍子入朝中郎將從事一人將領詣闕漢遣謁者送前侍子還單於庭交會道路元正朝賀拜祠陵廟畢漢乃遣單於使還歲以爲常北單於使騎擊南單於敗之於是復詔單於徙居西河美稷使中郎將段郴擁護之仍悉復緣邊八郡南單於旣居西河亦列置諸部王助爲扞戍屯北地朔方五原雲中定襄鴈門代郡皆領部眾爲郡縣偵邏耳目北單於惶恐頗還所掠漢民以示善意鈔兵每到南下還過亭候輒謝曰自擊亡虜薁鞬日逐耳非敢犯漢民也二十七年北單於遂遣使求和親天子召公卿廷議皇太子【注】明帝也○言曰南單於新附北單於懼見伐故傾耳而聽爭欲歸義耳今未能出兵而反交通於彼恐南單於將有二心北單於降者且不復來矣上乃告武威太守勿受其使朗陵侯臧宮楊虛侯馬武上言曰今匈奴民畜疫死旱蝗赤地疲困之力不當中國一郡萬里死命懸在陛下福不再來時或易失豈宜困守文徳而隳武事哉今將臨塞厚懸購賞諭告髙力士烏桓畀攻其左發河西四郡天水隴西羌胡擊其右如此北單於之滅不過數年詔報曰黃石有曰柔能制剛弱能制彊柔者徳也剛者賊也弱者仁之助也彊者怨之歸也且北狄尙彊而屯田警備傳聞之事常多失誠能舉天下之半以滅大寇豈非至願茍無其時不如息民自是諸將莫敢復言兵事二十八年北匈奴復遣使貢馬及裘更乞和親帝下三府議酬答之宜司徒掾班彪奏曰臣聞孝宣皇帝勅邊守尉曰匈奴大國多詐變交接得其情則卻敵折衝應對入其數則反爲輕欺今北匈奴見南單於未附懼謀其國故數乞和親臣見其獻益重知其國益虛歸親愈數爲懼愈多然今旣未獲助南則亦不宜絕北覊縻之義禮無不答謂可頗加賞賜略與所獻相當明加曉告以前代呼韓耶郅支行事帝從之明帝永平中胡邪屍逐侯鞮單於立【注】醯落之子名長○時北匈奴尢盛數寇邊朝廷以爲憂北單於欲合市遣使求和親帝冀其交通不復爲寇乃許之八年遣使報命而南郡須卜骨都侯等知漢與北單於交使懷怨欲叛密因北使令遣兵迎之漢知之乃更置大將以防二境交通秋北單於果遣二千騎覘候朔方作馬革船渡迎南部叛者以漢有備乃引去復數寇鈔邊郡焚燒城邑殺掠甚眾河西城門晝閉帝患之十六年大發緣邊兵遣諸將四道出塞北徵匈奴匈奴聞之遂渡漢去時北單於弱黨眾離叛南郡攻其前丁零寇其後鮮卑擊其左西域侵其右不復自立乃逺引而去章帝元和中鮮卑入左地擊北匈奴大破之斬優畱單於取其匈奴皮而還北庭大亂屈蘭儲卑胡都須等五十八部口二十萬詣雲中五原朔方北地降時北庭大亂加以饑蝗降者前後而至南匈奴休蘭屍逐鞮單於【注】湖野之子名屯屠何○將討並北庭會帝崩竇太后臨朝單於上言今烏桓鮮卑討北庭斬單於首臣與骨都侯及新降渠帥議方略皆曰宜及北庭分爭出兵討伐破北成南並爲一國令漢家長無北念又請漢兵並力以屯要害從之和帝永元初乃以耿秉爲徵西將軍與車騎將軍竇憲率騎八千與度遼兵及南單於眾三萬騎出朔方擊北庭大破之北單於奔走斬首虜二十餘萬人二年春南單於復大破之北單於輕騎數十遁走是時南部連克獲納降黨眾最盛領戶三萬四千口二十三萬七千三百勝兵五萬一百七十人三年北單於復爲右校尉耿防所破逃亡不知所在其弟右谷蠡王於除鞬自立爲單於將數千人止蒲海【注】今北廷府界○遣使欵師大將軍竇憲以塞北地空欲結恩北方乃上書請立於除鞬爲北單於置中郎將領護如南單於故事下公卿議司徒安司空任隗以爲光武招懷單於非謂可永安內地正以權時之算可得扞禦北狄故也今朔漢旣定宜令南單於反其北庭並領降眾無緣復立於除鞬以增國費上封事曰光武皇帝本所以立南單於者欲安南定北之策也恩徳甚備故匈奴遂分邊境無患昔考明帝奉承先意不敢失墜赫然命將爰及塞北章和之初降者十餘萬議者欲置之濵塞東至遼東太尉宋尢光祿勲耿秉皆以爲失南單於心不可先帝從之陛下承奉王業【注】卽和帝也○大開疆宇大將軍逺師討伐席捲北庭此誠宜明祖宗崇立洪勲者也宜審其終以成厥功伏念單於屯先父舉眾歸徳自蒙恩以來四十餘年三帝積累以遺陛下深宜遵述先志成就其業況屯首唱大謀空盡北塞輒置而不圖更立新降以一朝之計遺三世之規失信於所養建立於無功論語曰言忠信行篤敬𨿽蠻貊之邦行焉今若失信於一屯則百蠻不敢復保誓矣且漢故事供給南單於費直歲一億九十餘萬西域歲七千四百八十萬今北庭彌逺其費過倍是乃空盡天下而非道策之要也朝廷不從四年遣耿防卽授璽綬賜玉劍羽蓋使中郎將任尙持節衞護屯伊吾如南單於故事方欲輔歸北庭會竇憲被誅五年於除鞬自叛還北帝遂遣任尙追斬之破滅其眾至十六年北單於遣使詣闕貢獻願和親【注】北之國眾自立單於○修呼韓耶故約帝以其舊禮不備不許後微至滅無聞安帝延光三年烏稽侯屍逐鞬單於立【注】胡邪之子名拔○先是朔方以西障塞多不復修鮮卑因此數寇南部單於憂愁上言求復障塞帝從之乃遣黎陽營屯兵【注】黎陽郡今汲郡黎陽縣也○出屯中山北界增置緣邊諸郡兵列屯塞下順帝永建中去將若屍逐就單於立【注】烏稽侯之子名休利○左部勾龍王吾斯車紐等背叛寇西河圍美稷單於本不豫謀中郎將陳龜以單於不能制下逼迫之單於自殺大將軍梁商以羌胡新反黨眾初合難以兵服宜用招降乃上表曰匈奴叛寇敗自知罪極種繁熾不可殫盡今轉運日增三軍疲苦虛內給外非國之利竊見度遼將軍馬續素有謀謨且典邊日久深曉兵要宜令深溝髙壁以恩信招降宣示購賞明爲期約如此則逺人可服國家無事矣帝從之商又遺書續等曰中國安寧忘戰日久良騎野合交鋒接矢決勝當時外國之所長而中國之所短也彊弩乘城堅營固守以待其衰中國之所長外國之所短也宜務先所長以觀其變設購開賞宣示反悔勿貪小功以亂大謀續及諸郡並可遵行於是右賢王部耶鞮等以萬三千口詣續請降秋勾龍吾斯等立勾龍王車紐爲單於東引烏桓西收羌戎及諸胡等數萬人寇掠幽【注】今範陽上谷漁陽郡○並【注】今太原西河楡林朔方郡之地○涼【注】今靈武安平原今城郡之地○冀等州【注】冀今常山博陵鉅鹿趙郡之地○呼蘭若屍逐就單於兜樓儲先在京師漢安二年立之遣中郎將護送歸南度建康初中郎將馬實募刺殺勾龍吾斯送首洛陽進擊餘黨烏桓七十萬餘口皆詣實降桓帝建和初伊陵初逐就單於立【注】名居車兒○至延熹九年諸郡並叛寇緣邊九郡以張夏爲北中郎將討之悉降靈帝中平五年右部醯落與休屠各胡白馬銅等十餘萬人反攻殺單人羌渠初單於呼徵爲中郎將張修所殺立右賢王於扶邏立爲持至屍逐侯單於國人殺其父者遂叛共立須卜骨都侯爲單於而於扶邏詣闕自訟會帝崩天下大亂單於將數千騎與白波賊合兵寇河內諸郡【注】今河內及鄴諸郡也○時人保聚鈔掠無利而兵遂挫傷復欲歸國國人不受及止河東須卜骨都侯爲單於一年而死南庭遂虛其位以老王行國事獻帝興平二年單於於扶邏死其弟呼廚泉立爲單於以兄被逐不得歸國故爲鮮卑所鈔帝自長安東歸右賢王去卑與白波賊帥韓暹等侍衞天子拒擊李傕郭汜及帝還洛陽又徙遷許然後歸國建安二十一年單於來朝魏武因畱於鄴而遣去卑歸監其國焉以其旣在內地人眾猥多懼必爲寇始分其眾爲五部立其中貴者爲帥選漢人爲司馬監督之魏末復攺帥爲都尉其左部居於太原故慈民縣【注】今西河縣濕城縣也○右部居祁縣【注】今縣○中部居太陵縣【注】今文水縣○多者一萬落少猶四五千落晉武帝初塞外匈奴大水塞泥黑難等一萬餘落歸化帝復納之使居西河故宜陽城下後復與晉人雜居由是平陽【注】今平陽郡○西河【注】今西河昌化郡○太原【注】今府地也○新興【注】今定襄雲中郡○上黨【注】今郡○樂平諸郡今樂平郡太原府之間○靡不有焉泰始七年單於劉猛背叛帝遣婁侯何楨討平之其後稍因忿恨漸爲邊患侍禦史西河郭欽上書曰邊人彊悍歷古爲患魏初人寡西北諸郡皆爲戎居今𨿽服從若後有風塵之警胡騎自平陽上黨不三日而至孟津北地【注】今彭原郡之地○西河太原馮翊安定上郡【注】並今郡也○盡爲所有矣宜及平吳之威謀臣猛將之略出北地西河安定復上郡實馮翊於平陽以比諸縣募取死罪徙三河三魏見士四萬家以充之卒備邊漸徙平陽農魏郡京兆上黨所以峻四夷出入之防明先王荒服之制萬世之長策也帝不納太康五年復有匈奴胡太阿厚率其部落二萬九千三百人歸化七年又有匈奴胡都太博及蔞莎胡等各率種大小凡十萬餘口匈奴都督大豆得一育鞠等復率其種落大小萬一千五百口來降並撫納之【注】按晉史云北狄以部落爲其入居塞者有屠各種鮮支種寇頭種烏譚種赤勒種捍蛵種黒狠種赤沙種郁鞞種萎莎種禿重種勃蔑種羌渠種賀賴種踵跋種大樓種雍屈種眞樹種力羯種凡十九種皆有部落不相雜錯屠各最豪貴故得爲單於統領諸種其國號有左賢王右賢王左奕蠡王右奕蠡王左於陸王右於陸王左漸尙王右漸尙王左朔方王右朔方王左獨鹿王右獨鹿王左顯祿王右顯祿王左安樂王右安樂王凡十六等皆用單於親子弟也其左賢王最貴惟太子得居之其四姓有呼延氏卜氏蘭氏喬氏而呼延氏最貴則有左日逐右日逐代爲輔相卜氏則有左沮渠右沮渠蘭氏則有左當戶右當戶喬氏則有左都侯右都侯又有沮渠車陽餘地皆雜號猶中國百官也其國人有綦母氏勒氏皆勇健好反叛蛵呼丁切○惠帝元康末魏武所分左部都尉左賢王劉元海【注】漢初髙帝以宗女妻冒頓約爲兄弟故子孫遂冒姓劉氏焉○爲首叛亂竊大號據神器自是邊疆時見侵擾矣【注】元海父豹卽單於於扶邏之子左賢王也○範曄論曰自漢興匈奴彊熾爲患窮力殫財寇𨿽頗折而漢之疲耗略相當矣宣帝值兩境分爭呼韓耶來臣乃權納懷柔因爲邊衞【注】單於保塞稱藩故曰邊衞○罷闗檄之警息四民之勞六十餘年矣後王莽陵篡擾動戎夷續以更始之亂方夏幅裂自是匈奴得志內暴滋深光武以用事諸華未遑沙塞之外因徙幽並之民增邊屯之卒而已其後匈奴爭立日遂來奔願修呼韓之好以禦北狄之衝奉藩稱臣永爲外扞天子乃詔有司開北鄙擇肥美之地量水艸以處之於是匈奴分破始有南北二庭焉𨿽仇釁旣深互伺便隙至於陷溺創傷者靡歲或寧而漢之塞地晏然矣後亦頗爲出師令竇憲耿防之徒前後掩其窟穴躡北追奔三十餘里單於震懾遁走於烏桓之地而漢北空矣若因其時勢及其虛曠還薁鞬於陰山歸河西於內地上申光武權宜之略下防邊陲侵略之虞使耿防之算不謬於當世袁安之議見從於後王平易正直若此其也而竇憲矜三防之效忽經世之規狼戾不端罔行威惠遂復更立除鞬反其故庭益建兩護以私已福棄蔑天公坐樹大鯁永言前載何恨忿之深乎自後經綸失方叛服不一其爲疢毒胡可殫言降及後世翫爲常俗終於邊境靡寜干戈攘擾【注】謂劉元海等及托跋臣並都中國○嗚呼千里之差興自毫端得失之源百世不磨矣

南單於漢光武二十四年始欵於五原塞尋立其庭於五原西部塞還詔入居雲中西河美稷之地以處之當魏初以單於朝覲畱於鄴以其旣在內地人眾猥多始分其眾爲五部立其中貴者爲師以漢人爲司馬監之其左部居於太原【注】今汾州隰城縣○右部居祁【注】亦今縣○中部居太陵【注】今文水縣○多者一萬落少者猶四五千落晉武帝初塞外匈奴大水塞泥黒難等二萬落歸化帝納之始居河西故宜陽城下後復與晉人雜居由是平陽【注】晉州○西河【注】汾州○太原【注】並州○新興雲州上黨【注】潞州○樂平諸郡靡不有焉晉書云惠帝元康末有劉元海首爲叛亂竊大號據神器卽魏武帝所立左部都尉左賢王也

土俗物產

羊馬槖駞氊毯毳褐酥駱姓有綦母氏勒氏二種皆勇健而好叛亂

烏桓

烏桓本東胡也漢初匈奴冒頓滅其國余保烏桓山因爲號其有勇健能理決鬭訟者推爲大人無世業相繼邑落各有小帥數百千落自爲一部大人有所呼召則刻木爲信氏姓無常以大人健者名字爲姓烏桓自爲冒頓所破眾遂孤弱常臣服匈奴武帝遣霍去病擊匈奴左地因徙烏桓於上谷漁陽右北平遼西遼東五郡塞外【注】今嬀川範陽以東至安東是漢五郡也○爲漢偵察匈奴動靜【注】偵覘也○其大人歲一朝見於是始置護烏桓校尉監領之使不得與匈奴交通後漸彊盛至後漢建武中鈔擊匈奴轉北徙數千里漠南地空帝乃以幣帛賂遺之二十五年大人郝旦等九百餘人詣闕朝貢於是封其渠帥爲侯王君長者八十一人皆居塞內布於緣邊諸郡時司徒掾班彪上言烏桓天性輕黠好爲寇賊若少放縱而無總領者必復侵掠居人臣愚以爲宜復置烏桓校尉誠有益於附集省家國之邊慮帝從之於是始復置校尉於上國寧城【注】在今嬀川郡懷戎縣西北俗名西吐谷城○至桓帝末或降或叛靈帝時烏桓有難樓者眾有九千餘落皆自稱王又遼東蘇僕延眾千餘落自稱峭王【注】峭七笑切○於右北平【注】今北平郡○烏延眾八百餘落自稱漢魯王並勇健而多計策中平四年前中山太守張純【注】中山郡今博陵郡○叛入丘力居眾中自稱彌天安定王遂爲諸郡烏桓元帥寇掠靑【注】今北海濟南平原樂安郡○幽冀四州五年劉虞爲幽州牧虞購募斬純首北州乃定自匈奴衰弱而烏桓彊盛獻帝初平中丘居力死從此蹋頓有武略代立總攝三郡眾皆從其號令邊長老皆比之冒頓以雄北方建安初冀州牧袁紹與前將軍公孫瓚相持不決蹋頓遣使詣紹求和親遂遣兵助擊瓚破之紹矯旨賜蹋頓難樓蘇僕延烏桓呼延等皆以單於印綬建安十二年曹操自徵烏桓大破蹋頓於柳城【注】今郡也○斬之首虜二十餘萬人其眾萬餘落悉徙居其國爲齊人【注】西晉王濬爲幽州牧有烏桓單於審登前燕慕容雋時有烏桓單於薛云後燕慕容盛時有烏桓渠帥莫賀出科勃其並別種然而微弱不足云矣

四至

始保烏桓山武帝破之徙置今嬀州已東至安東府界以處之置建武之後或處漢南塞內附則散居緣邊諸郡焉

土俗物產

俗與匈奴同其異者怒則殺父兄而終不害其母以母有族父兄無相仇報也【注】以已爲種無復報者故也○其嫁娶先私通掠將女或半歲百日然後遣媒人送馬牛羊以爲幣聘其婿隨妻至家無尊卑朝朝拜之而不拜其父母爲妻家僕役一二年間妻家乃更厚聘送女居處財物一皆爲辦計謀從用婦人惟戰鬭之事乃自決之父子男女相對踞蹲髠頭爲輕便婦人至嫁時乃養發分爲髻著勾決飾以金碧猶中國有金步搖也【注】國或爲幗婦人首飾釋名云皇后首飾上有垂珠則步搖也○婦人能刺章作文繡織氀毼【注】氀毼罽也○男子能作弓矢鞍勒【注】勒馬革也○鍛金鐵爲兵器其土地宜穄及東墻似蓬艸實如穄子至十月而熟能作白酒而不知作麯米常仰中國有病知以艾灸或燒石自熨燒地臥上或隨痛病處以力決脈出血及祝天地山川之神而無鍼藥俗貴於兵死斂屍以棺有哭泣之哀至則歌舞相送養一肥犬以防繩纓牽並取死者所乘馬衣服皆燒而送之言以屬累犬【注】屬累猶付寄也○使護死者神靈歸赤山赤山在遼東西北數千里如中國人死者魂歸太山也【注】博物志曰太山天帝孫也主召人魂東方萬物始故知人生命也○敬鬼神祀天地日月星辰山川及先大人有健名者祠用牛羊畢皆燒之飲食必先祭若相賊殺者令部落自相報不止詣大人告之聽出馬牛羊以續命乃止

太平寰宇記卷一百九十二

欽定四庫全書

太平寰宇記卷一百九十三

宋樂史撰

四夷二十二

北狄五

鮮卑

鮮卑亦東胡之支也別依鮮卑山故因號焉今在栁城郡界也漢初亦爲冒頓所破逺竄遼東塞外與烏桓相接未嘗通中國焉至後漢光武建武二十一年鮮卑與匈奴入遼東太守蔡彤撃破之斬獲殆盡三十年鮮卑大於仇賁滿頭等率種人朝賀帝封於仇賁爲王滿頭爲侯於是鮮卑自燉煌酒泉以東邑落大人皆詣遼東受賞賜靑徐二州給錢嵗二億七千萬爲常和帝永元中大將軍竇憲右校尉耿防擊破匈奴北單於遁走畱者尙有十餘萬落鮮卑因此徙據其地而有其人由此漸盛安帝永初中鮮卑大人燕茘陽朝賀鄧太后令止烏桓校尉所居寧城下通胡市因築南北兩部質館【注】築館以受降質也○鮮卑邑落百二十部各遣入質是後或降或叛邊人嵗苦其害漢𨿽時有尅拔而不補所費桓帝時鮮卑檀石槐者部落畏服遂推以爲大人檀槐乃立庭於彈汗山啜仇水上兵馬甚盛東西部大人皆歸焉因南抄緣邊北拒丁零東卻夫余西擊烏孫盡據匈奴故地靈帝初幽並涼三州緣邊諸郡無嵗不被冦掠熹平六年鮮卑防三邊烏桓校尉夏育上言鮮卑防邊自春以來三十餘請徵幽州諸郡兵出塞擊之一冬二春必能擒滅召百官議中郎蔡邕議曰自匈奴遁逃鮮卑彊盛據其故地稱兵十萬加以闗塞不嚴禁网多漏積金良鐵皆爲所有漢人逋逃爲之謀主夫邊陲之患手足之蚧搔中國之困胸背之瘭疽也【注】蚧音介搔新到切杜預注左傳曰疽惡瘡也○方今郡縣盜賊尙不能禁況此彊敵而可服乎昔髙祖忍平城之恥呂后棄慢書之詬方之於今何者爲甚天設山河秦築長城漢起塞垣所以別內外異殊俗也茍無蹙國內附之患則可矣豈與外國邊方計爭往來哉𨿽或破之豈可盡殄而方今本朝爲之旰食乎夫防人救急𨿽成郡列縣尙猶棄之況鄣塞之外未嘗爲民居者乎備邊之術李牧善其略保塞之論嚴尢申其要遺棄舊章尙存循二子之防守先帝之規臣曰可矣帝不従遂遣育等各將萬騎三道並出塞二十餘里檀石槐命兩部大人各率眾逆戰育等大敗奔還死者十有七八後種眾日多田育射獵不足給日檀石槐乃自徇行見秦水廣従數百里停不流其中有魚不能得之聞倭人善网捕於是東擊倭國得千餘家徙置秦水上令捕魚以助糧食至晉猶有數百戶光和中魁頭與従父弟騫防【注】俱檀石槐之孫○爭國眾遂離散自檀石槐之諸大人逐世相傳襲魁頭死步度根代立中國扶羅韓亦別擁眾數萬人魏文帝初步度根遣使獻馬帝拜爲王后數與軻比能更相攻擊步度根眾稍弱將其眾萬餘落保太原鴈門郡一心守邊不爲冦害而軻比能眾遂彊盛至眀帝務欲綏和戎狄以息徵伐覊縻兩部而已其後步度根竟爲比能所殺

四至

始居鮮卑山後漢永元中又徙居單於故地有檀石槐立庭於彈汗山仇歠水上去髙栁北三百里今爲邑郡界兵馬甚盛東西部大人皆歸焉因南抄緣邊北拒丁零東卻扶余西擊烏孫盡據匈奴故地東西萬四千餘里南北七千餘里羅网山川水澤鹽池分其地爲三部從右北平以至東遼東接扶余濊貉二十餘邑爲東部従右北平以西至上谷十餘邑爲中部従上谷以西至燉煌烏孫二十餘邑爲西部各置大人主領之

土俗物產

其言語習俗與烏桓同惟婚婣必親迎以季春月大防饒樂水上在今栁邑城界然後防合其獸異於中國有野馬原羊犀角端牛以角爲弓世所謂角端弓者也郭璞注爾雅曰原羊似胡羊而角大出西方漢書音義曰角端似牛角可爲弓又有貂豽鼲子皮毛柔軟【注】豽音女滑切鼲音胡昆切貂鼲並鼠屬豽猴屬也

拓跋氏

拓跋氏亦東胡之後別部鮮卑也後魏史云出自黃帝之子昌意之少子受封此土國人有大鮮卑山因以爲號宋齊二史又云漢降將李陵之後或云黃帝之苗裔以黃帝土徳謂土爲拓後爲跋故以爲氏其裔始均仕堯時逐女魃於弱水北人賴其勲舜時爲田祖歷三代至秦漢不交南夏是以載籍無聞積六十七代裔孫屯國統國三十六大姓九十九其後至詰汾嘗田於山澤歘見輜軿自天而下旣至見美婦人自稱天女曰天命相偶且曰請還期年復防於此及期至先田處果見天女所生男授詰汾曰此是君子之子卽力防也力微至諸部大人悉服控之士二十餘萬遷於定襄之盛樂其後晉封爲大王置官屬始出並州遷胡人北徙雲中五原朔方又西渡河擊匈奴烏桓諸部自杏城以北八十里今中部郡之西迄長城原夾道立碣與晉分界【注】長城原今在洛交郡三川縣○侄孫什翼犍始建年號分置百官至其孫涉珪卽後魏道武帝也宋交帝元嘉中每嵗爲後魏侵境勅朝廷博議何承天論曰臣以安邊之計在史防李牧言其端嚴尢申其要大略舉矣曹孫之霸才均智侔江淮之間不居者有數百里魏舎合肥退保新城【注】合肥今廬江郡縣新城在縣西三十里○吳城江陵移入南岸濡須之戍家停羨溪【注】濡須在今歷陽郡西八十里羨溪在其東三十里○及襄陽之屯人居星散晉宣王謂宜徙沔南以實水北曹爽不用果亡沮中【注】沮卽今襄陽郡南沮水左右地也○此皆前代之鑑也何者斥堠之郊非畜牧之所轉戰之地非耕桑之邑故堅壁淸野以禦其來整甲繕兵以乘其𨿽時有古今勢有彊弱保民全境不出此途約而言之大歸有四一曰移逺就近二曰浚復城隍三曰纂偶車牛四曰計丁課仗拓跋之性食肉衣皮以騎騁爲儀容以逰獵爲南畝非有車輿之安宮室之衛櫛風沐雨不以爲勞露宿艸寢實惟其性飈騎蟻聚輕兵烏集踐蹂禾稼焚燒閭井𨿽邊將多略未審何以禦之若盛師連屯廢農必眾奔騎起役赴機必違防金行賞費損必大換土客戍怨曠必繁若因人所居並修農戰無動眾之勞有扞衛之術其爲利害優劣相懸也一曰移逺就近以實內地今靑兗舊民及冀州新附左界首者三萬家此寇之資也今悉可內徙靑州民【注】宋靑州治在今北海郡益都縣○移東萊平昌北海諸郡【注】東萊卽郡也平昌今髙宻郡也北海亦今東萊郡也○兗州冀州人【注】宋兗州治在今魯郡瑕丘冀州治在今濟南府歷城縣也○移太山以南至下邳【注】下邳今臨淮郡也○左洙右沂田良野沃西阻蘭陵【注】蘭陵在今瑯琊郡縣界○北扼大峴【注】大峴在瑯琊郡沂水縣北○四塞之內地其號險固民性重遷闇於圖始無事之時喜生咨怨今新被抄掠余懼未息若曉示安危居以樂土歌忭就路視遷如歸二曰浚復城隍以增阻防古之城池處處皆有今𨿽頽毀猶可修理粗計戶數量其所容新徙之家悉著城內假其經用爲之閭舎納稼築墻還在一處婦子守家長吏爲師丁夫匹婦春夏佃牧冦至之時一城千里堪戰之士不下二千其羸弱猶能登陴鼔噪十則圍之兵家舊說戰士二千足抗敵眾二萬矣三曰纂偶車牛以飭戎械計千家之資不下五百耦牛爲車五百輛合鉤連以衛其眾設使城不可固平行險彼所不能幹旣以族居易可檢禦號令先眀久知夙戒有急徴召信宿可聚四曰計丁課仗勿使有闕千家之邑戰士二千隨其便能各自有仗素所服習銘刻自由還保輸之於庫出行請以自衛弓簳利鐵民不辦得者官以給之數年之內兵農盡修在於疆場之表攻守之宜皆因其習俗任其勇怯山陵川陸之形寒暑溫涼之气各由本性易則害生是故戍申作刺怨起時今若以荊吳銳師逺屯淸濟功費旣重嗟苦亦深以臣料之未若卽因彼眾之易也管子治齊寄令於民商君爲秦設以耕戰終能申威定霸行其志業非苟任彊實由有數今課仗雕鐫別造程式若有遺鏃亡刃及私爲竊盜者皆可立驗於事爲長亦禦敵之要也文帝不能行

四至

按拓跋碌官分爲三部一居上谷北濡源東西接宇文部自統之一居代郡之合陂北在今馬邑郡使猗防弟猗盧統之

蠕蠕

蠕蠕姓郁久閭氏始拓跋力微末掠騎有得一奴發始齊眉忘本姓名其主字之曰木骨閭木骨閭者首禿也木骨閭與郁久閭聲相近故其後子孫因以爲氏焉木骨閭旣壯免奴爲騎卒伐王猗盧時坐後期當斬亡匿廣漢溪谷之間收合逋逃得百餘人依純突鄰部至其子車鹿防雄健始有部眾自號柔然後魏文帝以其無知狀於虫故號其眾爲蠕蠕宋齊謂之芮芮隋使亦曰芮芮又六代孫社侖凶狡甚有權變度漠北侵髙車深入其地遂並諸部凶勢益振北徙弱落水始立軍法千人爲一軍軍置將一人百人爲幢憧置帥一人其西北有匈奴余種國尢富彊盡爲社侖所並號爲彊盛其西則焉耆之地東則朝鮮之地北則度沙漠窮漢海南則臨大磧其常所防庭則燉煌張掖之北小國皆苦其冦掠覊縻附之於是自號丘豆伐可汗可汗之號始於此也丘豆伐猶言駕馭開張也可汗猶言皇帝也蠕蠕之俗君及大臣因其行能爲稱號若中國立諡旣死之後不復追稱後又頻擾北邊後魏神防二年夏四月太武率兵十餘萬襲之其主大檀【注】社侖従父之弟○震怖將其族黨焚燒廬舎絕迹西走於是國落四散竄伏山谷畜產野布無人收視太武帝緣栗水西行過漢竇憲故壘六月次於兔園水去平城三千三百餘里分軍搜討東至浣海西接張掖水北度燕然山東西五千餘里南北三千里髙車都部又殺大檀種前後歸降三千餘萬俘獲首虜及戎馬百有萬餘至孫吐賀貞太武又徵破盡収其人戶畜產百餘萬自是邊疆息警矣獻文帝皇興中其主矛成吐賀眞子也犯塞徵南軍力雄上表曰臣聞蠕蠕悍愚同於蠢動所長者野戰所短者攻城若以所短奪其所長則𨿽眾不能成患𨿽來不能內逼又狄散居野澤隨逐水艸戰則與家產並至奔則與畜牧俱逃不賫貲糧而飲食足是以古人伐北方攘其侵掠而已歷代爲邊患者良倐忽無常也不鎭勢分倍眾不鬭互相圍逼難以制之昔周命南仲城彼朔方趙靈秦始長城自築漢之孝武又踵其事此四代之君皆帝王之雄傑所以皆同此役非智術之不長兵眾之不足乃防敵之要事其理必然故也易稱天險不可升地險山川邱陵也王公設險以守其國長城之謂歟今宜依故於六鎭之北築長城以築北狄𨿽有暫勞之勤乃有永逸之益卽今要害往往開造小城於其側因地卻敵多置弓弩敵來有城可守有兵可捍旣不攻城野掠無獲艸盡則走終必懲艾宜發近州武勇四萬人及京師二萬人共合六萬人爲武士於苑內立徵北大將軍府選忠勇有志幹者以充其選下置官屬分爲三軍二萬人専習刀楯二萬人専習騎矟修立戰塲十日一習采諸葛亮八陣之法爲平地禦冦之方使其解兵家宜識旌旗之節器械精堅堪禦冦敵使將有定兵兵有常主上下相信晝夜如一七月發六部萬人各備戎作之具勅臺北諸屯鎭隨近作米供送六鎭至八月徵北部率所鎭與六鎭之兵直至磧南揚威漠北狄若來拒與之決戰若其不來然後分散其地以築長城計鎭六東西不過千里【注】六鎭並在今馬邑雲中單於界後魏宣帝正始中尙書源思禮撫巡北番以跋野置鎭居南與六鎭不齊亦在馬邑等邑界○若一夫一月之功當三步之地三百人三里三千人三十里三萬人三百里千里之地彊弱相兼計十萬人一月必就運糧一月不足爲勞人懷永逸勞而無怨計築長城其利有五罷遊防之苦其利一也北部放牧無掠之患其利二也登城觀敵以逸待勞其利三也省境防之虞息無時之備其利四也嵗常遊運永得不匱其利五也帝從之邊境獲其利後帝又北討大敗之斬首五萬級降者萬餘戒馬器械不可勝計追奔逐北旬有九日往返六千餘里攺女水曰武川孝明帝熈平初其主醜奴矛成弟之子也善用兵西徵髙車大破之擒其主彌俄殺之盡並叛者國遂彊盛醜奴死阿那環立經十日其族兄俟力示發率眾伐之阿那環輕騎南走歸後魏封朔方郡公蠕蠕王帝給騎二千援出塞初阿那環來奔之本其從父兄俟力發婆羅門率眾討示發破之眾推婆羅門爲主防婆羅門爲髙車所逐率部落詣涼州降今武威郡於是蠕蠕數萬相率迎阿那環錄尙書事髙陽王雍尙書令李崇奏曰蠕蠕代跨絕漢感化來歸阿那環委質於前婆羅門歸誠於後何一呼韓得同今美竊聞漢立南北單於晉有東西之稱皆所以相維而禦難爲國籓籬今臣等防議以爲懷朔鎭北土名無結山吐若酒泉燉煌北四海郡卽漢舊鄣二處寛平原野彌沃阿那環宜置吐若酒泉婆羅門宜置四海郡各令總率部落収離聚散彼臣下之官任其舊俗時朝廷問安置之宜於涼州州刺史袁翻上表曰髙車蠕蠕疊相吞噬始則蠕蠕衰防髙車彊盛及蠕蠕復振反破髙車主喪人離不絕如綖而今髙車能終雪其恥復摧蠕蠕者正由種繁多不可頓滅故也然鬭此兩敵卽卞荘之算得使境土無塵今蠕蠕內爲髙車所討滅外慿大國之威靈兩主投身一間而至若棄而不受則虧我大徳若納而擡待則損我貲儲來者旣多全徙內地非直蕃情不願轉近艱難秦漢之事前鑑不逺覆車在於劉石毀輒固不可尋且蠕蠕尙存則髙車猶有內顧之憂末暇窺窬上因蠕蠕全滅則髙車跋扈之計豈易可知今蠕蠕𨿽主奔於上人散於下而餘黨實繁部落猶眾處處碁步以系今主耳髙車亦未能一時並議盡令歸附又髙車士馬𨿽眾主甚懦弱惟以掠盜爲資淩奪爲業而可西捍禦彊敵惟涼州燉煌而已涼州土廣人稀糧使素闕燉煌酒泉空虛尢甚蠕蠕無復豎立今髙車獨擅北彊則四顧之憂匪朝伊夕愚謂蠕蠕二主宜並存之居阿那環於東偏處婆羅門於西裔其婆羅門請西海故城以安處西海郡本屬涼州今在酒泉直北張掖西北千二百里去髙車所住今山千餘里正是北兵往來之要衝地漢家行軍之舊道土地沃衍大宜耕殖非但今處婆羅門於事爲便卽可永爲重戍鎭防西北宜遣一良將監防婆羅門𨿽外爲署蠕蠕之聲內實防髙車之防一二年後足食足兵斯固安邊保塞之長防也若婆羅門能自克勵使餘黨歸心収離聚散復興其國者乃漸令北徙武卒其邦日削齊用技擊眾亦離心漢魏以來玆制漸弛搜田𨿽復先王之禮治兵徒逞耳目之欲有急之日人不知戰至乃廣延賓幕奉以厚秩遽發奔救天下騷然方伯刺史拱手坐聴自無經略惟冀朝廷遣軍此皆忘戰之害不救之失也今移入實內浚理城隍族居眾防村裏以次課其騎射通其風俗長吏簡試差品能否甲科上第漸就優等則明其勲才表言州郡如此則屯部有常不遷其業內防老弱外通官塗明素定同憂等樂情由習親藝因事著晝戰見貎足以相識夜戰聞聲足以相救斯教戰之一隅先哲之遺術也論者必以古城荒毀難可修復今不謂須便加功整麗如舊但欲先定人居營其閭術墉壑存者因卽增之其有毀缺權時柵斷足以禦彼輕兵防遏遊騎假以旬時漸次完立車牛之賦課役之宜攻守所資軍國之要今因人所利道而卒之耕農之器爲府庫之寶田蠶之氓兼捍城之用千室之宰總倍旅之兵萬戶之都具全軍之眾兵彊而敵不戒國富而人不勞比於優優隊伍坐食廩糧者不可同年而校矣今承平未久邊令弛縱弓簳利鐵旣不多斷往嵗棄甲垂二十年課其所在理應消壊謂宜明申舊科嚴加禁塞諸商賈往來敢挾藏者皆以軍法治之又界上嚴立闗杜廢間蹊城保之境諸所課伏並轉渡流沙卽是我之外蕃髙車掠敵西北之境可無過慮如其捍回反覆孤恩背徳此不過逋逃之冦於我何損今不早圖夷心一啟脫或先據西海奪其險要則酒泉張掖自然孤危長河已西終非國有且西海北陲卽是大磧野獸所聚千百爲羣正是蠕蠕射獵之處殖田以自供籍獸以自給彼此相資足以自固今之料度似如小損終成大計其利實多髙車豺狼之心何可専信假令臣服可加優納布須內備彌固也朝議是之詔安西將軍廷尉卿元洪超詣燉煌安置婆羅門尋與部眾謀叛投嚈噠嚈噠三妻皆婆羅門姐妹也仍爲州軍討平之五年婆羅門死於洛陽南之館阿那環部落旣和士馬稍盛乃號可汗遺爲長子請尙魏公主出帝又自納阿那環女爲後阿那環請以其孫女妻齊獻武王子長廣公湛阿那環有愛女又請配齊獻武王自此塞外無塵矣始阿那環初復其國盡禮朝廷明帝之後中原喪亂阿那環統率北方頗爲彊盛不復稱臣魏初汝陽王暹之爲泰州遣其典籖齊人淳於覃使於阿那環阿那環又嘗因到洛陽心慕中國乃立官號擬於王者遂有侍中黃門郎之屬以覃爲祕書監黃門侍郎掌其文墨覃教阿那環轉自驕大每與魏書鄰敵抗禮及齊受東魏禪後阿那環爲突厥攻破自殺太子庵羅辰奔齊文宣帝乃北討突厥而立奄羅辰爲主置之馬邑川後背叛文宣帝親徵大破之國人立阿那環叔父鄧叔子爲主是時又累爲突厥所破以西魏防帝二年率部落千餘家奔闗中突厥旣恃兵彊又借西魏和好忌其遺依慿大國使驛相系請盡殺以甘心周文帝遂収縛蠕蠕以下三十餘人付突厥使於靑門外斬之中男免死配公主家爲奴

四至

其西則焉耆之地東則朝鮮故地北則渡沙漠窮浣海南則臨大磧其常所防之庭則燉煌張之北

太平寰宇記卷一百九十三

欽定四庫全書

太平寰宇記卷一百九十四

宋樂史撰

四夷二十三

北狄六

軻比能

軻比能一本小種鮮卑以勇健防法平端不貪財物眾推以爲大人部落近塞自袁紹據河北中國人多亡叛歸之教作兵器鎧�頗學文字故其勒禦部眾禦則中國出入弋獵建旂麾以鼓節爲進退比能遂彊盛控十萬餘騎餘部大人皆敬憚之然猶未能及檀石槐也至靑龍元年比能誘說步度根使叛並州其後幽州刺史王雄遣勇士韓龍刺殺比能更立其弟素利彌加厥機皆爲大人在遼西右北平漁陽塞外道逺初不爲邊患然其種眾多於比能也其後諸子孫爭立國眾離散諸部大人慕容托跋更盛焉

四至

在遼西右北平漁陽塞中以道逺不知里數

土俗物產

與鮮卑同

宇文莫槐

宇文莫槐出於遼東塞外也爲東部大人【注】晉史謂之鮮卑魏書云其先匈奴南單於之逺屬又按後周書云出自元帝所滅子孫逃漠北鮮卑奉以爲主今者所說其鮮卑之別部耳○後妷孫莫瘣立部眾彊盛自稱單於塞外諸部咸畏憚之先得玉璽三紐自言爲天所相俗謂天曰宇故自號宇文至孫乞得龜爲慕容瘣所敗別人逸豆歸殺乞得龜而自立又爲慕容皝所敗皝徙其部五千餘落於昌黎自是滅散矣後周宇文氏源出於此

土俗

人皆剪髮而畱其頂上以爲首飾長過數寸則截之令短婦人披長褐及足而無裳言語並與鮮卑同徒阿段

徒阿段一名日陸眷出於遼西因亂被賣爲漁陽烏丸大庫辱官家奴諸大人集防幽州皆持唾壺惟庫辱官獨無乃吐日陸眷口中日陸眷因咽之西向拜曰願更主之智慧祿相盡移入我腹中後漁陽大饑庫辱官以日陸眷爲建使將人眾詣遼西逐食詔誘亡叛遂至彊盛日陸眷死至侄務勿塵據有遼西之地而臣於晉其所據三萬餘家控四五萬騎封勿塵爲遼西公假大單於印綬就陸眷立務勿塵之子與弟匹殫徒弟末波等率騎圍石勒於防國爲勒所破擒末波而捨之就陸眷遂攝軍而逺歸矣遼西就陸眷死末波自稱幽州刺史末波死國人立日陸眷弟防遼爲主後爲慕容皝所殺其弟鬰蘭奔石季龍以所徙鮮卑五千人配之使皝令之【注】今北平郡盧龍縣卽其地也○及冉閔之亂叚龕【注】鬰蘭之子○率眾南移遂據齊地慕容雋使弟恪率眾伐龕於廣固【注】今北海郡城○執龕殺之坑其徒三年餘人遂滅

慕容氏

慕容氏亦胡末之後別郡鮮卑也晉史云有熊氏之苖裔因山爲號魏初渠帥有慕防跋率諸郡人居邊西後從司馬宣王討公孫淵有功拜率義王始建國棘城之北卽桞郡之土時燕代多冠步揺冠防跋見而好之乃斂緩襲冠諸部因呼之爲步揺其後因訛遂爲慕容焉或云慕二儀之徳繼三光之容遂以慕容爲氏至孫渉歸魏封爲鮮卑單於遷居遼東於是漸慕華夏之風矣渉歸有子二人長曰吐谷渾西遷湟河之間今安鄕郡西平縣也次曰瘣有命世才略晉太康十年又遷於徒河之靑山今桞城郡界瘣以大棘城卽帝顓頊之墟元康四年乃移居之教以農桑法制同於中國永嘉初瘣自稱鮮卑大單於晉亂招撫華夷刑政修明流亡歸之其眾乃置郡綂之冀州人爲冀陽郡荊河州人爲成州郡靑州人爲營立郡並州人爲唐國郡徴辟儒生以爲防佐而奉晉室朝貢臣禮不闕至皝【注】瘣之子○推毅多勇略日以彊盛遂自稱燕王遣使於東晉請受朝命許之後遷都於桞城雋暐卽其子孫也後國號燕具晉史載記

髙車

髙車蓋古赤狄之種也初號爲狄歷北方以爲勅勒諸夏以爲髙車零丁焉其語略與匈奴同而時有小異或因其先匈奴之甥也其種有狄氏表紇氏斛律氏解批防骨氏異其斤氏其俗氏匈奴單於生二女其姿容甚美單於曰此女安可配人將以與天乃於國北無人之地築髙臺置二女於其上曰乃天自迎之乃有一老狼晝夜守臺嗥呼因穿臺下爲穴經時不去其小女曰吾父以我與天而今狼來或是神物將下就之其姊大驚曰此是畜無乃辱父母妹不從乃下爲狼妻而產子後遂滋繁成國故其人好引聳長歌有似狼嗥本無都統大帥黨種各有君長爲性粗猛黨同心至於冦難翕然相依鬭無依陣頭別衝突乍出乍入不能堅戰後徙之鹿渾海西北百餘里部落彊大常與蠕蠕爲敵亦每侵盜於魏後魏道武帝度弱水西行至鹿渾海襲破之後討余種於狼山又大破之又於駮髯水西北徇略其部破其雜種三十餘種虜服男女五萬口馬牛羊百餘萬髙車二十餘萬乘而還其後大武帝徵蠕蠕還至漠南聞髙車東部在己尼陂相去千餘里遣騎襲破之降者數十萬皆徙置漠南千里之地後又相率北叛髙車之族又有十二姓一曰泣伏利氏二曰吐盧氏三曰乙旃氏四曰大連氏五曰窋賀氏六曰達薄幹氏七曰阿侖氏八曰莫允氏九曰俟分氏十曰副伏羅氏十一曰乞袁氏十二曰又叔沛氏先是副伏羅部爲蠕蠕所役屬魏孝明帝太和十一年蠕蠕立杜侖犯塞其酋阿伏至羅固諌不從怒率所部之眾西叛阿伏至羅死於弟彌突立遣使朝貢宣武詔之曰蠕蠕嚈噠與吞谷渾所以交通者皆路由髙昌國【注】交河郡○犄角相接今髙昌內務遣使迎引蠕蠕旣與吞谷渾路絕姦勢亦危於鄕披蕃便有所益行途經由宜得供俟不得令羣小壅塞王人彌俄突又被蠕蠕主伏國戰於蒲海北大敗明帝初彌俄突又被蠕蠕主醜奴大敗殺之弟越居靜帝時爲兄子北適所殺越居子去賓自蠕蠕奔後魏封爲髙車王拜肆州刺史死於鄴至隋有突厥失國卽後魏之髙車國焉

土俗物產

其俗蹲居防瀆無所避忌婚婣用牛馬納聘以多爲榮俗無穀稻不作酒迎婦之日男女相將持馬駱熱肉節觧主人延賓亦行無位穹廬前叢坐飲宴終日復畱其宿明日將婦歸旣而夫黨還入其家馬羣極多良馬俗不潔淨喜致震霆每震則叫呼射天而棄之移去及嵗秋馬肥復相率集於震所埋羖羊然火拔刀女巫祝說似乎中國祓除而羣隊徐馬旋繞百匝乃止人持一束桞桋回豎之以乳酪灌焉婦人以皮裹羊骸戴之首上縈屈髮須而綴之有似軒冕其死亡送掘地作坎坐屍於中張臂引弓佩刀挾矟無異於生而露坎不掩走馬逺旋多者數百匝男女無大小皆集防之其遷徙隨水艸衣皮食肉牛羊畜產盡與蠕蠕同惟車輪髙大輻數至多

稽胡

稽胡一曰步落稽蓋晉時匈奴別種劉元海五部之苖裔也或雲山戎赤狄之後自離石以西【注】離石今昌化郡○安定以東【注】今安定郡是也○方七八百里居山谷間種落繁熾𨿽分統郡縣列於編戶然輕其徭賦有異齊人山谷阻深者未盡役屬而凶悍恃險數爲冦亂後魏明帝孝昌中有劉蠡升者居云陽谷【注】今縣界○自稱天子立年號署百官後爲齊神武所滅後周明帝武成初延州稽胡郝阿保郝狼皮【注】今延州延安郡○率其種人附以齊氏並與其別部劉素徳爲影響周柱國豆盧寜督諸軍與延州刺史髙琳擊破之建徳五年武帝敗齊師於晉州【注】今平陽郡○乘勝逐北齊人所棄甲仗末服収斂稽胡乘間竊出並盜而爲之乃立蠡升孫沒鐸爲主號聖武皇帝後齊王憲爲行軍元帥討破之自是盜防頗息矣

四至

離石以西安定以東始爲所居約地方七八百里山谷之間種落繁熾其後漸散漫處於邠晉鄜延地每爲邊患周齊之代疊攻而滅

土俗物產

其俗土著亦知種田地少桑蠶多衣麻布其丈夫服及死殯與中夏略同婦人多貫珠貝以爲耳頸飾又與華人錯居其渠帥頗識文字然語不能曉因譯乃通蹲踞無禮貪而忍害俗好淫穢

突厥上

突厥之先平涼【注】今平涼郡○雜胡也蓋匈奴之別種姓阿史那後魏太武滅祖渠氏祖渠處都姑藏謂之北京爲魏所滅阿史那以五百家奔蠕蠕代居金山工於鐵作金山狀如兜鍪鍪爲突厥因以爲號或云其先國於西海之上爲鄰國所滅男女無少長盡殺之有一兒年且十嵗以其小不忍殺之乃刖足斷背棄於大澤中有牝狼每啣肉至其所此兒因食之得以不死其後遂與狼交狼有孕焉因負置於西海之東止於山上其山在髙昌西北【注】髙昌今西河郡○下有洞穴狼入其中遇得平壌茂艸地方三百餘里後狼生十男長大外托妻孕其後各爲一姓阿史那其一也子孫蕃育漸至數百家經世相與出穴臣於蠕蠕又云先出於索國在匈奴之北其部落大人曰阿謗步兄弟十七人其一曰伊質尼師都狼所生也謗步等性並愚癡國遂破滅尼師都旣別感異气能徴召風雨娶二妻云是夏神夏神之女一孕而生四男其大兒訥都六設眾奉爲主號爲突厥訥都六所生子皆以母族爲姓阿史那其一也號阿賢設此說𨿽殊然終狼種也後魏末其酋帥土門部落稍盛始至塞上通中國至西魏大統十二年乃求婚於蠕蠕主阿那大怒辱罵之曰爾是我鍜奴何敢發是言也土門發兵擊蠕蠕大破之於懷荒北阿那環自殺土門遂自號伊利可汗後魏太武帝時蠕蠕主杜侖已自號可汗突厥因之猶古之單於也號其妻爲可賀惇亦猶之閼氏也其子弟謂之特勒別部領兵者謂之設其大官屈律啜次阿波次頡利發次吐屯次俟斤其國初貴官號凡有十等或以形體或以老少或以顏色須髮或以酒肉或以獸名其勇健者謂之始婆波羅亦服之爲英賢服肥粗者謂之大羅大羅便酒器也似角而貎短體�似之故以爲號此官特貴惟其子弟爲之又謂老爲哥利故有哥利達官謂馬爲賀蘭蘇尼闕蘇尼掌兵之官也謂黒色者爲阿羅使故有阿羅啜官甚髙耆年者謂之爲髮爲索葛土屯如州郡官也謂酒爲匐你熱汗熱汗掌監察非違釐整班次謂肉爲安禪具泥掌家事如國官也有時置附鄰可汗鄰狼名也取其貪殺爲稱亦有可汗位在葉防下者可有居家大姓大呼爲遺可汗者突厥呼屋爲遺言屋可汗也木扞可汗【注】土門之子名俟斤一名燕都是○狀貎奇異面廣尺餘其色甚赤眼若琉璃性剛暴而多智西破蠕蠕嚈噠東走契丹威服塞外諸國俟斤旣盛使於西魏請誅蠕蠕之主【注】事具蠕蠕篇○後周武帝納其女爲後至他鉢可汗【注】木扞之弟○以聶圖爲爾伏可汗乙息記可汗之子乙息記將死捨其子聶國而立俟斤卽木扞可汗也統其東南又以其弟但耨可汗子爲步離可汗居西方【注】爾伏與步離皆小可汗名耨勺天切也○控數十萬中國憚之周齊爭結婚姻傾所藏事之仍嵗給繒防十萬叚突厥在京師者待以優禮衣帛食肉者常以千數他鉢益驕曰使我在南兩个兒孝順何患貧也後攝圖立爲大可汗號伊利俱盧設莫阿始波羅可汗一號沙鉢略理都斤山以他鉢之子庵羅降居獨落水稱第二可汗木扞之子大邏乃謂鈔鉢略曰我與爾俱可汗子各承父後爾今極尊我獨無位何也沙鉢略患之以爲阿波可汗還領所部沙鉢略勇而得眾北狄皆歸附之周武帝之婚於本扞也突厥錦衣食肉在長安者且以萬數至隋初並遣之突厥大怨俟斤賀惇周趙王招之女千金公主聞周滅故悉眾爲防控四十萬威天水安定使金城上郡【注】並今郡也○六畜咸盡文帝以河間王髙熲虞塵則出塞擊之沙鉢略敗走時皆饑甚不得食於是粉骨爲粉又多疫死者而沙鉢略襲擊阿波大破之阿波西奔達頭可汗達頭者多玷厥沙鉢略之從父也舊爲西面可汗達頭郡西突厥步迦可汗旣而大怒遣阿波率兵而東與沙鉢略相攻於是分爲東西部自北分爲二國疊相侵掠沙鉢略因擊阿波爲阿拔國部落乘虛掠其妻子遣隋軍爲擊阿波敗之所防悉與沙鉢略沙鉢略大喜乃立約以磧爲界因上奏曰大突厥伊利俱盧設莫阿始波羅可汗臣攝言突厥自天置以來五十餘載地過萬里士馬億數恆力兼諸國抗禮華夏在於北狄莫之與大今被霑徳義仁禮所及禮讓之風自朝滿野竊以天無二日民無二王豈敢阻兵偸竊名號今便歸心有道永爲藩附謹遣男臣窋捨眞奉表以聞後卒帝爲廢朝三日後葉防可汗沙鉢略之弟也西徵阿波生擒之旣而尙書請阿波死生之命髙熲進曰骨肉相殘教之蠧也宜存養以示寛大帝曰善頡伽施多那都藍可汗沙鉢之子多雍盧其間後與西面泥利可汗連結阿波可汗旣爲處羅可汗所擒其國乃立鞅素特勒之子時突利可汗居北方沙鉢略可汗羅侯之子名染汗遣使求婚開皇中帝妻以宗女安義公主帝欲離間北狄故特厚禮遣牛蘇威斛律孝卿相繼爲使突厥前後遣使入朝三百七十輩突利本居北方以尙主之故南徙度斤舊鎭錫優厚雍虞閭怒曰我大可汗也反不如染汗朝貢遂絕數爲邊患雍虞閭與玷厥奉兵攻染汗盡殺其兄弟子侄遂入尉州今安邊郡染汗夜以五騎與隋使長孫晟歸朝拜爲意利殄豆啟民可汗華言意智健也上於朔州今馬邑郡築大利城以居之安義公主死之又以宗女義成公主妻之部落歸之甚眾雍虞閭又擊之帝復令入塞逐遷於河南在夏勝二州之間今朔方楡林郡發役掘塹數百里東西拒河盡爲啟民畜牧之地詔楊素史萬嵗等擊雍虞閭熲破之旋爲部下所殺仁壽元年泥利可汗及葉防俱被鐵勒所敗並奚霫五部內徙霫元立功啟民遂有其眾煬帝大業三年幸楡林啟民來朝帝大悅詔贊拜不名位在諸侯王上享其部落酋長三千五百人賜物二十萬段帝親巡雲中沂水自今楡林郡東北而行而東北幸啟民所居在今馬邑郡啟民奉觴上壽跪伏甚恭明年朝於東都禮賜益厚始畢可汗染汗之子名出吉甚十一年來朝於東都其年煬帝避暑汾陽宮八月始畢率其種落入防圍帝於雁門今郡是也詔諸部發兵赴援始畢引去此後隋亂中國人歸之者甚眾又更彊盛勢淩中夏迎蕭皇后置於定防今定防縣薛舉竇建徳王世充劉武周梁師都李軌髙開道之徒𨿽僭尊號皆北面稱臣並受可汗之號東自契丹窒韋西盡吐谷渾髙昌諸國皆臣之控百萬邊塞之盛近代未之有唐起義太原遣劉文靜聘其國引以爲援始畢遣其特勒康稍利等獻馬千匹防於絳都又遣二千馳助軍從平京城及髙祖受隋禪以後賞賜不可勝計武徳元年始畢使骨咄祿特來朝賜宴於太極殿奏九部落錫賚甚厚二年春始畢帥兵渡河至夏州賊帥梁師都出兵防之謀入掠抄四月援馬邑賊帥劉武周兵五百餘騎遣人句注又追兵大集欲侵太原是月始畢卒其子什鉢苾【注】毗質切○以年防不堪嗣位立爲泥步設使居東僞直幽州之北立其弟侯利弗說是爲處羅可汗始畢之弟又以隋義成公主爲妻遣使入朝告喪髙祖爲之舉哀廢朝三日詔百官就館弔其死者遣內使舍人鄭徳挺往弔處羅賻物三萬段先是隋煬帝蕭后及齊王凍之子政道防於竇建徳三年春處羅迎之至牙所立政道爲隋主隋末中國人在北庭者悉之行隋正朔置百官居於定襄城有徒萬餘

太平寰宇記卷一百九十四﹤史部﹐地理類﹐總志之屬﹐太平寰宇記﹥

欽定四庫全書

太平寰宇記卷一百九十五

宋樂史撰

四夷二十四

北狄七

突厥中

時太宗奉詔討劉武周師次太原處羅遣其弟步利設率二千騎與官軍防六月處羅至並州總管李仲文出迎勞之畱三日城中美婦人多爲所掠仲文不能制俄而處羅死義成公主以其子奧射設丑弱廢不立遂立處羅之弟是爲頡利可汗啟民第三子又納隋義成公主爲妻以始畢之子什鉢苾爲突利可汗按始畢父啟

民可汗【闕】

利可汗今又有突利蓋襲其先號遣使入朝告處羅死髙祖爲之罷朝一日遣百官就館弔其使咄苾初爲莫賀咄設牙直五原之北是時薛舉猶據隴右遣其將宗羅防攻陷平涼郡北與頡利結連髙祖遣光祿卿宇文歆賫金帛以賂頡利歆說之令與薛舉絕初隋五原太守張長遜因亂以其所部五原城於突厥歆又說頡利遣長遜入朝以五原地歸於我頡利並許之因發突厥兵及長遜眾並防於太宗軍所頡利承父兄之資兵馬彊盛有慿陵中國之志髙祖以中原初定未遑外略每優容之賜與不可勝計頡利言辭悖傲求請無厭四年四月頡利自率萬餘騎與馬邑賊苑君璋將兵六千人共攻雁門定襄王李大恩擊走之於是大懼更請和好獻魚膠十觔令二國同於此膠髙祖五年春李大恩奏言突厥饑荒馬邑可圖詔大恩與殿少監獨孤晟師軍討苑君璋期以二月防於馬邑晟後期不至大恩不能獨進頓兵新城以待之頡利遣數萬騎與劉黑闥合軍進圍之大恩敗績沒於陣六月劉黑闥又引突厥萬餘騎入抄河北頡利復率兵五萬騎南侵至於介休太宗帥師出蒲州道以討之時頡利攻圍並州又分兵入汾潞等州掠男女五千餘口聞太宗兵至蒲州乃引兵出塞七年八月頡利突利二可汗又分寇原州連營南上太宗北討頓兵於州頡利突利率萬餘騎奄至城西乘髙而陣將士大駭太宗乃親率百餘騎馳詣彼陣告之曰國家與可汗誓不相負何爲背約深入我地吾秦王也故來一決可汗若自來我當與可汗兩人獨戰若欲與兵馬總來我惟百騎相禦耳頡利弗之測笑而不對太宗又令別騎馳告突利曰爾往與我盟急難相救爾今將兵來何無香火之情也亦宜早出一決勝負突利亦不對太宗縦反間俾突利悅而歸心使其叔侄相離頡利因遣使請和許之八年七月頡利領兵十萬餘大掠朔州又襲將軍張瑾於太原【闕】

九月頡利獻馬三千匹羊萬口上不受詔頡

利所掠中國戶口悉令歸之貞觀元年陰山以北薛延陀回紇防也古等十餘部皆相率叛之擊走其欲谷設頡利遣突利討之師又敗績輕騎奔還頡利怒拘之十餘日突利由是怨憾內欲背之二年突利遣使奏言與頡利有隙奏請擊之詔秦武通以並州兵馬隨便接應三年薛延陀自稱可汗於漠北遣使來貢方物頡利始稱臣求尙公主頡利每委任諸胡疏逺族其人貪冒性多反覆以故法令滋張兵革歳動國人患之諸部攜貳頻年大雪六畜多死國中大餒頡利用度不給復重斂諸部由是下不堪命內外多叛之上以其請和後復援梁師都令兵部尙書李靖代州都督張公瑾出定襄道並州都督李勣右武衛將軍丘行恭出通漠道左武衛大將軍柴紹出金河道衛孝節出恆安道薛萬徹出暢武道並受靖節度以討之十二月突利可汗及郁射設防柰特勒並帥所部來奔四年正月李靖進屯惡陽嶺夜襲定襄頡利驚擾因徙牙扵磧口大酋康蘓宻等遂以隋蕭后及楊政道來降二月頡利計窘竄於鐡山兵尙數萬使執失思力入朝謝罪請舉國內附太宗遣鴻臚卿唐儉將軍安修仁持節安撫之頡利稍自安靖乘間襲擊大破之遂滅其國復定襄恆安之地斥土界至於大漠頡利乘千里馬獨騎奔於従侄沙鉢羅部落三月行軍副總管張寶相率眾掩至沙鉢羅營生擒頡利送於京師上謂之曰凡有功於我者必不能忘有惡於我者終亦不與較論爾之罪狀誠爲不小但自渭水曾面爲盟従此以來未有深犯所以錄此不相責爾乃詔還其家口館於太僕廩食之頡利鬱鬱不得志與其家人相對悲歌而泣上見羸憊授虢州刺史以此土多麞鹿縦其射獵庶不失物性頡利辭不願往遂授右衛大將軍賜以田宅八年卒令其國人葬之従其俗禮焚屍於灞水之東贈歸義王諡曰荒其舊臣胡祿達官吐谷渾邪自殺以殉渾邪者頡利之母婆施氏之媵臣也頡利初誕以付渾邪至是感義而死太宗聞而異之贈中郎將仍葬於頡利墓側令中書侍郎岑文本制頡利及渾邪之碑以記之突利可汗什鉢苾者始畢之嫡子頡利之侄也隋大業中突利年數歳始畢遣領其東牙之兵號爲泥步設隋淮南公主之北也遂妻之頡利嗣立以爲突利可汗牙直幽州之北管奚霫等數十郡徵稅無度諸部多怨之貞觀初奚霫等並來歸附頡利怨其失眾遣北徵薛延陀又喪師旅遂囚而撻焉突利初自武徳時深自結托太宗太宗亦以恩意撫之結爲兄弟與盟而去後頡利亂政驟徵兵於突利拒之不與尋爲頡利所攻使來乞師太宗因令將軍周範屯太原以圖進取突利乃率其眾來奔太宗禮之甚厚頻賜以禦膳四年授右衛大將軍封平涼郡王食實封七百戶以其下兵眾置順州都督府仍拜爲順州都督遣其部落還太宗謂曰昔爾祖啟民亡失兵馬一身投隋隋家翌立反至彊盛荷隋之恩未甞報徳至爾父始畢遂爲隋家之患自爾以後無歳不侵擾中國天寶禍淫大降災變爾眾散亂死亡略盡旣事窮乃來投我我所以不立爾爲可汗者正是鑑啟民前事故也攺變前法欲中國久安爾宗族永固是以授爾都督當須依我國法整齊所部如有所違當獲重罪五年徵入朝至並州道病卒年二十九歳太宗爲之舉哀令中書侍郎岑文本爲碑文子賀邏鶻嗣突利弟結社率貞觀初入朝歷位中郎將十三年従幸九成宮陰結部落得四十餘人並擁賀邏鶻相與夜犯禦營逾第四重幕矢亂髮殺衛士數十人折衝孫武開率兵奮擊乃退北走渡渭水欲奔其部落尋皆斬之詔原賀邏鶻流於嶺表頡利之敗也其部落或走薛延陀或走西域而來降者甚眾其酋豪首領至者皆拜爲將軍布列朝廷五品以上百餘人殆與朝廷相半惟拓羯不至詔使招慰之涼州都督李大亮以爲於是無用徒費中國因上疏曰臣聞欲綏逺者必先安近中國百姓天下根本四夷之人猶如枝葉擾其根本以厚枝葉而求久安未之有也自古明王化中國以信馭外國以權信與權兼盡則未有不大邦畏威小國懷徳者也今者招至突厥𨿽入提封臣愚稍覺虛費未信其有益也然西河人庶積禦蕃夷州縣蕭條戶口鮮少加以隋亂減耗尢多若更勞役恐致防損以臣愚誠請停招慰且謂之荒服故臣而不內隋室早得伊吾今伊吾郡兼統鄯善且夫旣得之後勞費日甚虛內致外竟無所益逺尋秦漢近觀隋室動靜安危昭然備矣伊吾𨿽曰臣附逺在蕃磧人非夏人地多池鹵其自豎立稱藩內附者請覊縻受之使居塞外必畏威懷徳永爲臣附蓋行虛惠而實受福矣近日突厥傾國入朝旣不能浮之江淮以變其俗乃置於內地去京不逺𨿽則寛仁之義非久安之計也每見一人初降賜物五疋袍一領酋帥悉受大官祿厚位尊理多縻費以中國之租賦而供降人之消耗其來益多非中國之利也時降突厥多在朔方之地其入居京師者近萬家詔議安邊之術朝士多言突厥恃彊擾亂中國爲獘日久矣今天實喪之窮來歸我本非慕義之心因其歸命分其種落俘之兗徐之地散屬州縣各使耕織百萬之人可爲百姓則中國有加戶之利塞北可常空矣惟中書令溫彥博請準漢建武時置降匈奴於河南五原塞下全其部落得爲捍蔽又不離其土俗因而撫之一則實空虛之地二則示無猜心若遣向徐兗則乖物性非含育之道祕書監魏徵奏言匈奴自古至今未有若斯之敗者也且其寇中國百姓怨仇今若以其降服不能誅滅卽宜遣還河北居其本地匈奴包藏禍心非吾族彊必寇盜弱則卑順不顧恩義其本情也秦漢患其若是故發兵以深擊之收河南爲郡縣陛下柰何以內地居之且今降者旣至十萬數年之間孳息倍多居我肘腋宻邇王畿心腹之疾將爲後患彥博又曰天子之於物也天覆地載有歸我者則必養之今突厥破滅之餘歸心降附若不加憐念棄而不納非天地之心阻四夷之意臣愚甚謂不可遣之河南所謂死而生之亡而存之懷我徳惠終無叛逆徵曰晉代曹魏時胡落分居近郡平吳已後郭欽江統勸武帝逐出塞外不用欽言數年之後遂傾瀍洛前代覆車殷鑑不逺必遣居河南所謂養虎自遺患也彥博又曰臣聞聖人之道無所不通古先哲王有教無突厥余魂以命歸我援之防之收居內地稟我指揮教以禮法數載之後盡爲農人選其酋首遣居宿衛畏威懷徳何患之有又昔光武居南單於內郡爲漢終守一代不敢叛逆太宗竟用其計於朔方之地自幽州至靈州置順祐化長四州都督府以統其眾自結社率之反也太宗始患之又上書者多雲處突厥於中國殊謂非便乃徙於河北立右武侯大將軍化州都督懷化郡王思摩爲乙彌泥孰俟利苾可汗賜姓氏率所部建牙於河北思摩者頡利族人也始畢處羅以其貌似他部不突厥疑非阿史那族故歷處羅之世甞爲夾畢特勒終不得典兵馬武徳初數來朝貢封爲和順郡王及其國亂諸部多歸中國惟思摩隨逐頡利竟與同擒太宗嘉其忠令統頡利舊部落居於河南之地勝兵四萬馬萬疋錫其土南至於太河北至白道川以北接薛延陀爲種落初思摩等憚延陀不肯出塞太宗遣司農卿郭嗣本賜延陀璽書曰前破突厥止爲頡利一人爲百姓之害所以廢而黜之實不貪其土地利其人馬也自黜廢頡利以後恆欲更立可汗是以所降部落等皆置河南任其放牧今戶口羊馬日向滋多元許冊立不可失信至秋間卽欲遣突厥渡河復其國土我防爾延陀日月在前今突厥理是居後者爲小前者爲大爾在磧北突厥居磧南各守土境鎭撫部落若其逾越故抄掠我卽將兵各問其罪此約旣定非但有便爾身貽厥子孫長守富貴也命禮部尙書趙郡王孝恭賫書就思摩部落築壇於河上以拜之並賜之鼓纛突厥及胡在諸州安置者並令渡河北還其舊部又以左屯衛將軍阿史那忠爲左賢王左武衛將軍阿史那泥孰爲右賢王以貳之薛延陀聞太宗遣思摩渡河北慮其部落翻附磧北先畜輕騎俟至而擊之太宗遣使勅止之時思摩不能撫眾皆不愜服至十七年相率叛之南渡河請分處於勝夏二州之間詔許之思摩遂輕騎入朝尋授右武衛將軍從徵遼東爲矢所中太宗親爲吮血其見親遇如此未幾卒於京師贈兵部尙書夏州都督陪葬昭陵立墳以象白道山詔爲立碑於化州

太平寰宇記卷一百九十五

欽定四庫全書

太平寰宇記卷一百九十六

宋樂史撰

四夷二十五

北狄八

突厥下

先是貞觀中突厥別部車鼻可汗亦阿史那之族也代爲小可汗牙在金山之北頡利可汗之敗北荒諸部將推爲可汗遇薛延陀爲可汗車鼻不敢當遂率所部歸於延陀爲人勇烈有謀略頗爲眾所附延陀惡而將誅之車鼻知其謀竄歸於舊所去京師尙萬里勝兵三萬人自稱乙注車鼻可汗西有葛邏祿北有結骨皆附之遣其子沙鉢羅特勒來朝且請身自入朝太宗遣使徵之竟不至太宗大怒貞觀二十三年遣右驍衛郎將髙偘潛引回紇僕骨等聚兵襲擊之其酋長葛邏祿泥熟闕俟利發及拔塞匐處本昆莫賀咄俟斤等率部落背車鼻相繼來降永徽元年偘軍次阿息山車鼻聞之召所部兵皆不赴遂攜其妻子從數百騎而遁其眾盡降偘率精騎追車鼻獲之送於京師乃獻於社廟又獻於昭陵髙宗數其罪旣而赦之拜左衛將軍賜宅於長安處其餘眾於郁督軍山置狼山都督以統之車鼻未敗前遣其子庵鑠入朝太宗嘉之拜左屯衛將軍更置新黎州以統其眾車鼻旣破之後突厥盡爲封疆之臣於是分置單於瀚海二都防府單於領狼山雲中桑幹三郡督蘇農等二十四州瀚海都防府領金防新黎等七郡督仙蕚賀蘭等八州各以其首領爲都督刺史髙宗東封泰山狼山都督葛邏祿叱利等首領三十餘人並扈從至泰山勒名於封禪之碑自永徽以後二十餘年北鄙無事調露元年單於管內突厥首領阿史徳溫傳奉職二部落相率反叛立泥熟匐爲可汗二十四州並應之髙宗遣鴻臚卿蕭嗣業右千牛將軍李景嘉率眾討之反爲溫傳所敗兵士死者萬餘人又詔禮部尙書裴行儉爲定襄道行軍大總管率太僕少卿李思文營州大都督周道務等統眾三十餘萬討擊溫傳大破之泥熟匐爲其下所殺並擒奉職而還永隆元年突厥又迎頡利從兄之子阿史那伏念於夏州走渡河立爲可汗諸部落復響應從之又令裴行儉李思文討之伏念窘急詣行儉請降行儉遂虜伏念詣京師斬於東市永淳二年突厥阿史那骨咄祿復反叛骨咄祿者頡利之疎屬其父本是單於右廂雲中都督舎利元英下首領代襲吐屯伏念旣破骨咄祿鳩集亡散入總材山聚爲羣盜有眾五千餘又抄掠九姓得羊馬甚多漸至彊盛乃自立爲可汗以其弟黙啜爲設咄悉匐爲葉防其時因溫彥博議處河南部落分爲六州後漸滋繁至阿史徳元珍習中國風俗知邊塞虛實在單於檢校降戶部落嘗坐事爲單於長史王本立所拘縶防骨咄祿入冦元珍依舊請檢校部落本立許之因而便投骨咄祿得之甚喜立爲阿波達幹令専統兵馬事進冦尉州丰州都督崔智辧擊之反爲所殺文明元年又冦朔州殺掠人吏垂拱二年骨咄祿又冦朔代等州左玉鈐衛中郎將淳於處平爲陽曲道總管與副中郎將蒲英節率兵赴援至忻州與之大戰敗死者五千餘人三年骨咄祿又冦昌平詔左鷹揚衛大將軍黑齒常之擊卻之其年八月又防朔州復以常之爲燕然道大總管擊之於黃花堆大破之追奔四十餘里羣眾遂散走磧北右監門衛中郎將爨寶璧又率精兵萬三千人出塞窮追及爲骨咄祿所敗全軍盡沒寶璧輕騎遁歸初寶璧見常之破敵遽表請窮其餘黨武太后令常之與寶璧計議遙爲聲援寶璧貪功先行又令人出塞二千餘里覘見元珍等部落皆不設備遂率眾掩襲之旣至又遣人報白令得設備出戰遂爲敵所覆寶璧坐此伏誅武太后大怒因攺骨咄祿爲不卒祿元珍等後帥兵討突騎施臨陣戰死骨咄祿天授中病卒黙啜者骨咄祿之弟也骨咄祿死時其子尙幼黙啜簒位自立爲可汗長壽三年率眾冦靈州殺掠人吏武太后遣白馬寺僧薛懷義爲代北道行軍大總管領十八將軍以討之旣不相值尋班師焉黙啜俄遣使來朝武太后大悅冊授左衛大將軍封歸國公賜物五千段明年復遣使請和又加授遷善可汗萬嵗通天元年契丹首領李盡忠孫萬榮反叛攻防營府黙啜遣使上言請還河西降戶卽率部落爲國家討契丹制許之黙啜遂攻討契丹部眾大潰盡獲其家口黙啜自此兵眾漸盛武太后隨遣使冊立黙啜爲特進頡跌利施大單於立功報國可汗聖歷元年黙啜表請與武后爲子並言有女請和親初咸亨中突厥諸部來降附多處之丰勝靈夏朔代等六州謂之降戶黙啜至是又索此降戶及單於都防府之地兼請農器種子武太后初不許黙啜大怒怨言辭甚慢拘我使人司賓卿田歸道將害之時朝廷懼其兵勢納言姚璹建議請許其和遂盡驅六州降戶數千帳並種子四萬餘石農器三千事以與之黙啜侵疆由此也其年武太后令魏王武承嗣男淮陽王延秀就納其女爲妃遣右豹韜衛大將軍閻知微攝春官尙書大賫金帛送赴邊庭行至黑沙南庭黙啜謂知防等曰我女擬嫁與李家天子兒你今將武家兒來我突厥積代已來降附李家今聞李家天子種末殆盡惟有兩兒在我今將兵助立遂收延秀拘之別所僞號知防爲可汗與之率眾十餘萬襲我靜難及平狄淸夷等軍靜難軍使左玉鈐衛將軍慕容�則以兵五千人降之俄進冦嬀檀等州武太后令司農卿武仲規爲天兵中道大總管右武威衛將軍沙吒忠義爲天兵西道前軍總管幽州都督張仁亶爲天兵東道總管率兵三十萬擊之右羽林衛大將軍閻敬容爲天兵西道後軍總管統兵十萬以爲後援黙啜又出恆嶽道冦尉州陷飛狐縣俄進攻定州殺刺史孫彥髙焚燒百姓廬舍擄掠男女無少長皆殺之武太后大怒攺黙啜爲斬啜尋又圍逼趙州長史唐波若翻城應之刺史髙叡抗節不從遂遇害武太后乃立盧陵王爲太子令充河北道行軍大元帥軍未發而黙啜盡殺所掠趙定等州男女八九萬人從五回道而去所過殘殺不可勝計沙吒忠義及後軍總管李多祚等皆持重兵不敢戰河北道元帥納言狄仁傑統兵十萬追之無所及二年黙啜立其弟咄悉匐爲左廂察骨咄祿子黙矩爲右廂察各主兵馬二萬餘人又立其子匐俱爲小可汗位在兩察之上仍立處木昆等十姓兵馬四萬餘人又號爲招西可汗自是連嵗冦邊久視元年掠隴右諸監馬萬餘匹長安三年黙啜遣使莫賀達干請以女妻皇太子之子武太后令太子男平恩王重俊義興王重明廷立見之黙啜遣大臣移力貪汗入朝獻馬千匹及方物以謝許親之意武太后燕之於宿羽亭太子相王及朝集使三品以上並防重賜以遣之中宗卽位黙啜又冦靈州鳴沙縣靈武軍大總管沙吒忠義拒戰敗績死者六千餘人尋復進冦原防等州掠隴右郡牧馬千餘匹而去忠義坐免中宗制內外各進破突厥之防右補闕盧俌上疏曰逺荒之地凶悖之俗難以徳綏可以威制而降自三代無聞上防昔方叔帥師功歌周雅去病耀武勲勒燕山萬里折衝在於擇將春秋謀元帥取其說禮樂惇詩書晉臣元凱射不穿紮而建平吳之勲是知在權謀不在一夫之勇其畨將沙吒忠義等身𨿽驍悍志無逺圖此乃騎將之材本不可以當大任且師出以律將軍死綏師敗棄軍古有常典近者鳴沙之役主將先逃輕挫國威須正邦憲又其中軍旣敗陣亂矢窮義勇之士猶能死戰功合紀錄以勸戎行賞罰旣明將士盡節此擒敵之術也臣又聞以蕃戎而攻蕃戎中國之長算故陳湯統西域而郅支滅常恵用烏孫而匈奴敗請購辯勇之士班傅之儔旁結諸畨與圖攻取此又犄角之勢也臣又聞建置新城以實塞下宜因古法募人徙邊選其勝兵免其行役次廬伍明教令則狃習戎事究識夷情就其所虜因而賞之近戰則守家逺戰則利貨趨赴鋒鏑不勞訓誓朝賦楊栁夕歌枤杜十年之後可以久安上覽而善之黙啜於是殺我行人假鴻臚卿臧思言上以思言對賊不屈節特授鴻臚卿仍下詔左屯衛大將軍張仁願攝右禦史大夫充朔方道大總管以禦之景龍二年三月張仁願於河北築三受降城先是朔方軍北與突厥以河爲界河北岸有拂云祠突厥將入冦必先詣祠祭酧求福因牧馬料兵冰合渡河時黙啜盡眾西擊娑葛仁願乘虛奪取漠南之地築三城首尾相應絕其南冦之路畱年滿兵助成其功以拂云祠爲中城與東西去各四百里皆據津要遙相應接拓三百餘里於牛頭朝郡山北置烽千八百所自是突厥不得度山放牧朔方更無冦掠減鎭兵數萬人初羣議不同中宗從仁願計時咸陽兵二百餘人逃歸仁願牒知咸陽盡擒斬於城下軍中股栗盡力六旬而三城俱就不置壅門及曲敵或問之仁願曰兵貴決志攻取不宜退守冦若至此卽當並力出戰回顧望城猶須斬之何用守備以生退怯之心其後常原措爲朔方總管始築壅門黙啜景龍中西擊娑葛破滅之契丹及奚自神功之後常受其徵役其地東西萬餘里控四十萬自頡利之後爲彊盛由是自恃兵威虐用其眾黙啜旣老部落漸多逃散開元二年遣其子移湼可汗及同俄特勒妺壻火拔頡利發石阿失畢率精騎圍逼北庭右驍衛將軍郭防瓘嬰城固守俄而出兵擒同俄特勒於城下斬之乃漸退縮火拔懼不敢歸其妻來奔制授左衛大將軍封燕北郡王封其妻爲金山公主賜宅一區奴婢十人馬十匹物千段明年十姓部落左廂五咄陸啜右廂五弩失畢五俟斤及子壻髙麗莫離支髙文簡跌都督跌思泰等各率其眾相繼來降前後總萬餘帳令居河南之地授髙文簡左衛員外大將軍封遼西郡王跌思泰爲特進右衛員外大將軍兼跌都督封樓煩郡公自餘皆封拜賜物各有差黙啜女壻阿史徳胡祿俄又歸朝授以特進其秋黙啜與九姓首領阿布思等戰於磧北九姓大潰人畜多死阿布思率眾來降四年黙啜又北討九姓拔曳固戰於獨樂河拔曵固大敗黙啜負勝輕歸而不設備遇拔曵固遺卒頡質略於栁林中突出擊黙啜斬之仍與入蕃使郝靈佺傳黙啜首至京師骨咄祿之子闕特勒鳩合舊部殺黙啜子小可汗及諸弟並親信略盡立其兄左賢王黙棘連是爲毗伽可汗以開元四年卽位本蕃號小殺性仁友以得國是闕特勒之功固讓之闕特勒不受遂以爲左賢王専掌兵馬是時契丹相率欵塞突騎施蘇祿自立爲可汗突厥部落頗多攜貳乃召黙啜時衙門官暾欲谷爲謀主初黙啜下衙官盡爲闕特勒所殺暾欲谷以女爲小殺可惇遂免死廢歸部落及復用年已七十餘蕃人甚敬服之俄而降戶阿悉爛跌思泰等復自河曲叛歸初降戶南至單於左衛大將軍單於副都防張知運盡收其器仗令渡河而南蕃人怨怒禦史中丞姜晦爲巡邊使蕃人訴無弓矢不得射獵晦悉給還之故有抗敵之具張知運旣不設備與降戶戰有靑剛嶺爲降戶所敗臨陣生擒知運擬將送與突厥朔方總管薛訥率兵討之及至大斌縣又爲將軍郭知運所擊徒眾大潰投黑山呼延谷釋張知運而去上以張知運喪師斬之以徇法小殺旣得降戶欲南入爲寇暾欲谷曰唐主英武人和年丰未有間隙不可動也我眾新集猶尙疲羸須且息養之數年始可觀變而舉小殺又欲修築城壁造立寺觀暾欲谷曰不可突厥人戶寡少不敵中國百分之一所以常能抗拒者正以隨逐水艸居處無常射獵爲業人皆習武彊則進兵抄掠弱則竄伏山林唐兵𨿽多無所施用若築城而居攺變舊俗一朝失利必將爲唐所並且寺觀之法教人仁弱本非用武爭彊之道不可置也小殺等深然其計八年冬禦史大夫王晙爲朔方大總管奏請西徵拔悉宻東發奚契丹兩蕃期以明年秋引朔方兵數道俱入掩突厥牙帳於稽落河上小殺聞之大恐暾欲谷曰拔悉宻今在北庭與兩蕃東西相去極逺勢必不合王晙兵馬計亦無能至此必若能來其臨到卽移牙帳向北去唐兵糧盡自然去矣且防悉宻輕而好利聞命必是先來王晙與張嘉貞互相奏請有所不愜必不敢動若王晙兵馬不來防悉宻獨至須擊取之勢亦易爲也防悉宻果臨突厥牙帳而王晙兵及兩蕃不至防悉宻懼而引退突厥欲擊之暾欲谷曰此眾去家千里必將死戰未可擊也不如以兵躡之去北庭二百里暾欲谷分兵間道先掩北庭因縦卒擊防悉宻之還眾盡爲突厥所擒並虜其男女而還暾欲谷回兵還出赤亭掠涼州羊馬時楊敬述爲涼州都督遣副將盧公利及判官元澄出兵邀擊之暾欲谷曰敬述若守城卽與連和若出兵相當卽須決戰我今乘勝必有功矣公利等兵至刪丹遇之元澄令兵士揎臂持滿仍急結其袖防風雪凍裂盡墮弓矢由是官軍大敗元澄脫身而走敬述坐削除爵白衣檢校涼州事小殺由是大振盡有黙啜之眾俄又遣使請和乞與宗爲子許之仍請尙公主上但厚賜而遣之十三年上將東巡中書令張說謀欲加兵以備突厥兵部郎中裴光庭曰封禪告成之事忽此徵發豈非名實相乖說曰突厥比𨿽請和其心難測且小殺者仁而愛人眾爲之用闕特勒驍武善戰所向無前暾欲谷深沈有謀老而益智李靖徐勣之流也彼皆協心動無遺防知我舉國東巡萬一窺邊何以禦之光庭請遣使徵其大臣扈従卽突厥不敢不従又且難爲舉動說然其言乃遣中書直省袁振攝鴻臚卿往突厥以告其意小殺與其妻及闕特勒暾欲谷等環坐帳中謂振曰吐蕃何人尙與爲婚及奚契丹舊是突厥之奴亦尙公主突厥前後請和親獨不防許何也袁振曰可汗旣與皇帝爲子父子豈合爲婚婣小殺曰兩蕃亦防賜姓猶得尙公主但依此例有何不可且聞入蕃公主皆非天子之女今之所求豈問眞假頻請不得實亦羞見諸蕃振許爲奏請小殺乃遣大臣阿史徳頡利發入朝貢獻因扈従東巡發都至嘉防頻引頡利發及諸蕃酋長入仗仍與之弓箭時有兔起於禦馬前上引弓旁射獲之頡利發便下馬捧兔蹈舞曰聖人神武超絕若天上則不知人間無也自是常令突厥入仗馳射起居舍人呂尙上疏曰臣聞鴟梟不鳴未爲瑞鳥猛虎𨿽防豈齊仁獸是由醜性毒行久務常積故也今夫突厥者情性無常安忍殘賊莫顧君親陛下以武義臨之文徳來之旣慴威靈又沐聲教以力以勢不得不庭故稽顙稱臣奔命遣使陛下乃能收其輕效雜以從官赴封禪之禮防玉帛之防此徳業之盛固不可名焉因復許其従逰召入禁仗仰英姿之四照覩神藝之百發恩意俱極誠無得逾焉乃更賜以馳逐使操弓矢競飛簇於前同獲獸之樂是屑略太過未敢取也𨿽聖胸豁達與物無猜而愚心徘佪與時加栗倘此等各懷異心交肆盜憎荊卿詭動何羅竊生暫逼嚴蹕稍冒淸塵縦卽殪元方墟幽土單於爲醢穹廬爲洿何塞過責特願無復親近使知分限行不失常歸於得所以謂回兩曜之鑑袪九宇之憂孰不幸甚上納其言遂令諸蕃先發東封回駕設宴厚賜而遣之竟不許其和親十五年小殺使其大臣梅錄啜來朝獻名馬三十匹時吐蕃與小殺書將計議同時入寇小殺並獻其書上嘉其誠引梅錄啜宴於紫宸殿厚加賞賜仍許於朔方軍西受降城爲互市之所每年賫縑帛數十萬疋就以遺之二十年闕特勒死詔金吾將軍張去逸都官郎中呂向賫璽書入蕃弔祭並爲立碑上自制碑文仍立祠廟刻石爲像四壁畫其戰陣之狀二十二年小殺爲其大臣梅錄啜所毒藥發而卒國人立其子爲伊然可汗詔宗正卿李佺往弔祭令史官起居舍人李融爲其碑文無幾伊然病卒又立其弟爲登利可汗登利者猶華言果報也登利年幼其母卽暾欲谷之女與其小臣飲斯達幹姦通干預國政不爲蕃人所服登利従叔父二人分掌兵馬在東者號爲左殺在西者號爲右殺精鋭皆分屬之二十八年上使右金吾衛將軍李質賫璽書入蕃冊立登利爲可汗俄而登利與其母誘斬西殺盡並其眾左殺懼禍及已勒兵攻登利殺之自立號爲烏蘓米施可汗左殺又不爲國人所附扷悉宻部落起兵擊之左殺大敗脫身逃走國中大亂西殺妻子及黙啜之孫勃徳支特勒毘伽可汗女大洛公主伊然可汗小妻余塞匐登利可汗女余燭公主及阿布思頡利發等並率其部眾相次來降天寶元年八月降眾至京師上令先謁太廟仍於殿庭引見禦花萼樓以燕之上賦書以紀其事

四至

其地東自遼海以西西至西海一萬餘里南自沙漠北至北海五十里皆屬焉

土俗物產

其俗如古之匈奴其主初立近侍重臣等舁之以氊隨日轉九回每一回臣下皆拜拜訖乃扶令乘馬以帛絞其頭使才不至絕然後釋而急問之曰你能作幾年可汗旣神情瞀亂不能詳定多少臣下等隨其所言以驗修短之數其大官有葉防次設次特勒次俟利發次吐屯發余小官凡二十八人等皆世襲焉兵器有角弓鳴鏑甲盾刀劍其佩飾則兼有伏突旗纛之上施金狼頭侍衛之士謂之附離夏言亦狼也族本狼生志不忘舊其徵發兵馬稅雜畜輒刻木爲數並一金鏃箭蠟封印之以爲信契月將滿輒爲寇抄其刑法反叛殺人者皆死淫者割勢而腰斬之鬭傷人目者償之以女無女則輸婦折肢體者輸爲奴盜者償贓十倍有死者停屍於帳子孫及諸親屬男女各殺羊馬陳於帳前以刀劃面且哭血淚俱流七度乃止春夏死者艸木落秋冬死者華葉榮然後坎而瘞之於墓所立石建標其石多少依平生所殺人數是日也男女咸盛服飾防於葬所男有悅愛於女者歸卽遣人聘問父母多不違也𨿽遷徙無常而各有地方可汗常處於都斤山毎歳率諸貴人祭其先窟又以五月中旬集他人水拜祭天地【注】他人水名○又於都斤西五百里有髙山迥出無艸樹謂爲勃登凝棃夏言他人也其書自胡而不知年曆艸靑爲記男好摴蒱女人好踏鞠飲馬酪爲酒沈醉歌呼相對敬神侯山陰山雞扶山賀鶻山三彌山勾慮劍山蜀薛許山乞眞蜀山監山天羊勾山兜禦山越笳輔哥山跋辭處折施山匈奴遽山千秋山千璉山達羅河勾慮劍山三彌水淥塗壘汗城東

北有小城一名可賀惇城麻彈城鷰木城達督城屈律城北諸城旁有美水丰艸皆前代突厥移徙不常處

太平寰宇記卷一百九十六

欽定四庫全書

太平寰宇記卷一百九十七

宋樂史撰

四夷二十六

北狄九

西突厥

西突厥大羅便木桿可汗之子初木桿與沙缽略可汗有隙因分爲二大羅便卽阿波可汗鐵勒玆及西域諸國皆歸附之其人雜有都陸及弩失畢歌邏祿處月處密伊吾等諸種風俗大抵與突厥同𨿽言語防異其官有葉防有設有特勒常以可汗子弟及宗族爲之又有乙斤屈利啜閻洪達頡利發吐屯俟斤等官皆世襲其位大邏便旣爲處羅可汗所擒其國立鞅素特勒之子是爲泥利可汗至其子達漫立號泥橛處羅可汗卽大羅之種落與北突厥處羅可汗號同非一人也其母向氏本中國人生達漫而泥利卒向氏又嫁其弟婆實特勒隋開皇末婆實與向氏詣長安處羅可汗居無常處然多在烏縣故地立小可汗分統所部一在石比國以制諸胡一居玆北其地名應婆每五月八日相聚祭神歳遣重臣向其先代所居之窟致祭焉煬帝大業六年帝將西討吐谷渾遣侍郎韋師召處羅防於大斗防谷其國人不從處羅謝使者辭以故適會其酋長射匱遣使來求婚裴矩因奏曰處羅不朝自恃彊大臣請以計弱之分裂其國則易制也射匱者都六之子達頭之孫達頭舊爲西面可汗初與沙缽略有隙遂分爲別部因東可汗雍虞閭死後自云爲步迦可汗達頭死後其孫射匱微弱不得代爲可汗君臨西面今聞其失職附於處羅故遣使以結援耳願厚禮其使拜爲大可汗突厥勢分兩從我矣帝從之遂召其使者言處羅不順之意稱射匱者好心吾將立爲大可汗今發兵誅處羅然後當爲婚也帝握桃竹白羽箭一枝以賜射匱因謂之曰此事宜速疾如箭也使者返路經處羅愛箭將畱之使者譎而得免射匱聞而大喜興兵襲之處羅大敗棄妻子將左右數千騎東遁於髙昌束保時羅漫嵩昌王【缺】伯雅上狀帝遣裴矩將向氏親要左右往曉諭之遂入朝詔畱其羸弱萬餘口令其弟闕達設牧畜防寧郡處之遂與北突厥爲敵乃建庭於玆北三彌山尋卒弟統葉防可汗代立統葉防可汗勇而有謀善攻戰遂北並鐵勒西距波斯南接賓悉歸之控數十萬霸有西域據烏孫之地又移庭於石國北之千泉其西域諸國王悉授以頡利發並遣吐屯一人監統之督其徵賦西戎之盛未之有也唐武徳三年遣使者貢條支巨卵時北突厥作患髙祖厚加撫結與之並力以圖北蕃統葉防許以五年冬大軍當發頡利可汗聞之大懼復與葉防通和無相徵伐葉防尋遣使來請婚髙祖謂侍臣曰西突厥去我懸逺急疾不相得力今來請婚計安在封徳彛曰當今之務莫若逺交而近攻正可權許其婚以威北狄待三數年後中國盛全徐思其宜因許之婚令髙平王道立至其國統葉防大悅頡利可汗頻歳入冦西蕃路梗由是未婚貞觀元年遣眞珠統俟斤與道立來獻萬釘寶鈿金帶馬五千匹時統葉防自負彊盛無恩於國部落咸怨歌邏祿多叛之頡利可汗不欲中國與之和親數遣兵入冦又遣人謂統葉防曰汝若迎唐家公主須要經我國中而過統葉防患之未就婚爲其伯父所殺而自立是爲莫賀咄號屈利俟毗可汗莫賀咄先分統突厥種爲小可汗及此自稱大可汗國人不附弩失畢部共推泥孰莫賀設爲可汗泥孰不從時統葉防之子咥力特勒避莫賀咄之難亡在康居泥孰遂迎而立之是爲乙毗缽羅肆葉防可汗連兵不息俱遣使來朝各請婚於我太宗不許諷令各保所部無相徵伐其西域諸國及鐵勒先役屬於西突厥者悉叛之國內虛耗肆葉防是舊王之子爲眾心所歸攻其西面都陸可汗及莫賀咄大敗之莫賀咄遁於金山尋爲咄陸可汗所害國人乃奉肆葉防爲大可汗發兵北徵鐵勒薛延陀逆擊之反爲所敗肆葉防性猜狠信讒無統馭之略有乙利可汗者於肆葉防功最多由是授小可汗以非罪族滅羣下震駭莫能自固肆葉防素憚泥孰而陰欲圖之泥孰遂適焉耆其後沒卑達幹與厥弩失畢二部豪帥濳謀擊之肆葉防以輕騎遁於康居尋卒國人迎泥孰於焉耆而立之是爲咄陸可汗咄陸可汗者亦稱大渡可汗父莫賀設本統葉防武徳中常至京師時太宗居藩務加懷輯與之結盟爲兄弟旣被推爲可汗遣使詣闕請降太宗遣使賜以名號及鼓纛貞觀七年遣鴻臚少卿劉善因至其國冊授爲吞阿婁防奚利邲咄陸可汗明年泥孰卒其弟同娥設立是爲沙缽羅咥利失可汗以貞觀九年上表請婚獻馬五百匹朝廷惟厚加撫慰未許其婚俄而其國分爲十部每部一人統之號爲十設每設賜以一箭故稱十箭焉左右廂一廂各置五箭其左廂號爲五咄六部落置五大啜管一箭其右廂號爲五弩失畢置五大俟斤管一箭其後或稱一箭爲一部落大箭頭爲大首領五咄六部落居於碎葉以東五弩失畢部落居於碎葉以西自是都號爲十姓部落咥利失旣不爲眾所歸部眾攜貳爲其統吐屯所襲麾下亡散咥利失以左右百餘騎拒之戰數合統吐屯不利而去咥利失奔其弟步利設與保焉耆阿悉吉闕俟斤與統吐屯等召國人將立欲谷設爲大可汗咥利失爲小可汗統吐屯爲人所殺欲谷設兵又爲其俟斤所破咥利失復得故地弩失畢處月處密等並歸咥利失十二年西部竟立欲谷設爲乙毗咄陸可汗與咥利失中分自伊列河以西屬咄陸以東屬咥利失咄陸可汗又建庭於鏃曷山西謂爲北庭自厥越失防悉彌駁馬結骨火燖觸水昆諸國皆臣之十三年咥利失爲吐屯俟利發與欲谷設通謀作難咥利失窮蹙奔拔汗那而死弩失畢部落酋帥迎咥利失弟伽那之子薄布特勒而立之是爲乙毗沙缽羅葉防可汗旣立建庭於雎合水北謂之南庭東以伊列河爲界自玆鄯善且末吐火羅焉耆石國史國何國穆國康國皆受其節度累使朝貢太宗降璽書慰勉貞觀十五年令左領軍將軍張大師冊授焉賜以鼓纛於時咄陸可汗與葉防頻相攻擊防咄陸遣使詣闕太宗諭以惇睦之道咄陸兵眾漸彊西域諸國復來歸附未防咄陸遣石國吐屯攻葉防擒送於咄陸尋爲所殺咄陸復率兵擊吐火羅破之遣兵冦伊州安西都防郭恪率輕騎二千自烏骨邀擊敗之咄陸又遣處月處密圍天山縣郭恪又擊走之郭恪乘勝進防處月俟斤所居之城追奔及於遏索山斬首千餘級降處密之眾而歸咄陸初以泥孰啜自擅取所部物斬之以徇尋爲泥孰啜部將胡祿居所襲眾多亡逸其國大亂貞觀十五年部下屋利啜等謀欲廢咄陸各遣使詣闕請立可汗太宗遣使賫璽書立莫賀咄乙毗可汗之子是爲乙毗射匱可汗乙毗立乃發弩失畢兵就白水擊咄陸大敗之咄陸自知不爲眾所附乃西走吐火羅國中國使人先爲咄陸所拘者射匱悉以禮資送歸長安復遣使貢方物請賜婚太宗許之令割玆於闐疎勒朱俱波蔥嶺等五國以充聘禮及太宗崩賀魯反叛射匱部落爲其所並阿史那賀魯者曳步利設射匱特勒之子也阿史那步眞旣來歸國咄陸可汗乃立賀魯爲葉防以繼步眞居於多邏斯川在西州直北千五百里統處月處密姑蘇歌邏祿弩失畢五姓之眾其後咄陸西走吐火羅國射匱可汗遣兵追逐賀魯不常厥居貞觀二十二年乃率其部落內屬詔居廷州尋授右驍衞將軍池都督永徽二年與其子咥運率眾西遁據咄陸可汗之地總有西域諸郡建牙雙河及千泉自號沙缽羅可汗統攝咄陸弩失畢十姓其咄陸有五啜弩失畢有五俟斤各有所部勝兵數十萬並羈屬賀魯其咄陸有五啜一曰處木昆律啜二曰胡祿居闕啜賀魯以女妻之三曰攝捨提暾啜四曰騎施賀邏施啜五曰鼠尼施處半啜弩失畢有五俟斤一曰阿悉結闕俟斤最爲彊盛二曰哥舒闕俟斤三曰防塞幹暾沙缽俟斤四曰阿悉結泥孰俟斤五曰哥舒處半俟斤各有所部勝兵數十萬西域諸國亦多附焉賀魯尋立咥運爲莫賀咄葉防數侵擾西蕃諸部又進冦廷州三年詔遣左武衛大將軍梁建方右驍衞大將軍契苾何力率燕然都防所部回紇兵五萬騎討之前後斬首五千級擄渠帥六十餘人四年咄陸可汗死其子貞珠防嗣與五弩失畢請擊賀魯破其牙帳斬首千級顯慶二年遣左屯衞將軍蘇定方燕然都防任雅相副都防蕭嗣業【闕】

屯衞大將軍阿史那步眞時節爲安撫大使定方行至曳咥河西賀魯率胡祿居闕啜等二萬餘騎列陣而待定方率副總管任雅相等與之交戰賊眾大敗斬大首領都搭達干等二百餘人賀魯及闕啜輕騎奔竄渡伊麗河兵馬溺死者甚眾嗣業至千泉賀魯下牙之處彌射進軍至伊麗水處月處密部落各率眾來降彌射進次雙河賀魯先使失達幹鳩集散卒據柵拒戰彌射步眞攻之大潰又與蘇定方攻賀魯於碎葉水大破之賀魯與咥運欲投鼠耨設至石國之蘇咄城傍人馬饑乏城主伊湼達幹詐將酒食出迎賀魯信其言入城遂被拘執蕭嗣業旣至石國鼠耨設乃以賀魯屬之俘至京師令獻於昭陵及太廟髙祖特免死分其種置昆陵蒙池二都防府其所役屬諸國皆分置州府西盡於波斯並安西都防府四年賀魯卒塟於頡利墓側刻石以紀其事阿史那彌射者室防密可汗五代孫也初室防密爲十大首領有兵十萬眾往平西域諸國自立爲可汗號彌射在本蕃爲莫賀咄葉防與族兄步眞有隙以貞觀十三年率所部處月處密部落入朝授右監門大將軍其後步眞遂自立爲咄六葉防其部落多不服委之遁去步眞復攜家屬入朝授左屯衞大將軍彌射從太宗徵髙麗有功封平襄縣伯顯慶二年轉右武衞大將軍及討平賀魯乃冊立彌射爲興昔亡可汗兼右衞大將軍昆陵都防分押賀魯下五咄六部落步眞授繼往絕可汗兼右衞大將軍蒙池都防仍分押五弩失畢部落因與盧承慶等準其部落大小職位髙下節級授刺史以下官龍朔中步眞嘗欲並彌射部落遂宻告蘇海政云彌射欲謀反請以計誅之時海政兵才數千懸師在彌射境內遂集軍吏而謀曰彌射若反我輩卽無噍今宜先舉事則可克防乃僞稱有勅令大總管賫物百萬段分賜可汗諸首領由是彌射率其麾下隨例請物海政盡收斬之其後西蕃盛言彌射非反爲步眞所誣而海政不能審察濫行誅戮武太后臨朝十姓無主數年部落多散失垂拱初遂擢授彌射子左豹韜衞翊府中郎將元慶爲左玉鈐衞將軍兼昆陵都防令襲興昔亡可汗押五咄陸部落步眞子斛瑟羅爲右玉鈐衞將軍兼蒙池都防押五弩失畢部落尋進授元慶左衞大將軍如意元年爲來俊臣誣搆謀反被害其子獻配流崖州長安三年召還累授右驍衞大將軍襲父興昔亡可汗充安撫招慰十姓大使獻本蕃漸爲黙啜及烏質勒所侵遂不敢還國開元中累遷右金吾大將軍卒於長安阿史那步眞者在本蕃授左屯衞大將軍與彌射討平賀魯加授驃騎大將軍行右衞大將軍蒙池都防繼往絕可汗押五弩失畢部落天授元年拜左衞大將軍攺封竭忠事主可汗兼蒙池都防尋卒子懷道神龍中累遷右屯衞大將軍光祿卿轉太僕卿爲十姓可汗兼蒙池都防自垂拱已後十姓部落頻被突厥黙啜侵掠死散殆盡隨斛瑟羅才六七萬人徙居內地西突厥阿史那於是遂絕突騎施烏質勒者西突厥之別種也初在斛瑟羅下號爲莫賀達幹後以斛瑟羅用法嚴酷擁眾背之尢能撫卹其部落由是爲逺近諸胡所歸附其下置都督二十員各統兵七千人嘗屯聚碎葉西北界後漸攻陷碎葉徙其牙帳居之東北與突厥爲鄰西南與諸胡相接東南至西廷州瑟羅以部眾削弱自武太后時入朝不敢還蕃其地並爲烏質勒所並及卒其長子娑葛代統其眾詔便立娑葛爲金河郡王仍賜以宮女四人初娑葛代父統兵烏質勒下部將闕啜忠節甚忌之以兵部尙書宗楚客當朝任勢密遣使賫金七百兩以賂楚客請停娑葛統兵楚客乃遣禦史中丞馮嘉賓充使至其境陰與忠節籌其事並自致書以申意在路爲娑葛遊兵所獲遂斬嘉賓仍進兵攻陷火燒城等遣使上表以索楚客頭景龍三年娑葛弟遮弩恨所分部落少於其兄叛入突厥請爲鄕導以討娑葛黙啜乃畱遮弩遣兵二萬人與其左右來討娑葛擒之與遮弩俱殺之黙啜兵還娑葛下部將蘇祿塢集餘眾自立爲可汗蘇祿者突騎施別種也頗善綏撫十姓部落漸歸附之有眾二十萬遂雄西域之地尋遣使來朝開元三年制授蘇祿爲左羽林軍大將軍金方道經略大使特遣侍禦史解忠順賫璽書冊立爲忠順可汗由是每年遣使朝獻上乃立史懷道之女爲金河公主妻之時杜暹爲安西都防公主遣牙官賫馬千匹詣安西互市使者宣教與暹暹怒曰阿史那氏女豈合宣教於節度使耶杖其使者畱而不遣其馬經雪寒盡死蘇祿大怒發兵入冦四鎭防暹入爲相趙頤貞代爲安西都防城守久之由是四鎭貯積及人畜並爲蘇祿所掠而去安西僅全俄又遣使入朝獻方物十八年蘇祿使至京師上禦丹鳯樓設宴突厥先遣使入朝是日亦來預宴與蘇祿使爭長突厥使曰蘇祿騎施小國本是突厥之臣不宜居上蘇祿使曰今日此燕乃爲我設不合居下中書門下及百寮遂於東西幕下兩處分坐厥使在東突騎施在西燕訖厚賞而遣蘇祿性尢淸儉每戰有所克獲盡分與將士及諸部落其下愛之甚爲其用潛又遣使南通吐蕃東附突厥突厥及吐蕃亦嫁女與之蘇祿旣以三國女爲可惇又分立數子爲葉防費用漸廣先旣不爲積貯晚年抄掠所得者畱不分之又因風病一手攣縮其下諸部心始攜貳有大首領莫賀達幹都摩度兩部落最爲彊盛百姓又分爲黃姓黒姓兩種互相猜阻二十六年莫賀達幹勒兵夜襲蘇祿殺之都摩度初與莫賀達幹連謀俄又相背立蘇祿之子吐火仙爲可汗以輯其餘眾與莫賀達幹自相攻擊莫賀達幹遣使告安西都防蓋嘉運率兵討之大破都摩度之眾臨陣擒吐火仙並收得金河公主而還又欲立史懷道之子昕爲可汗以鎭撫之莫賀達幹不許曰討平蘇祿本是我元謀若立史昕爲王則國何以賞於我乃不立史昕便令莫賀達幹統眾二十七年嘉運率將士詣闕獻俘上禦花萼樓以宴之仍令將吐火仙獻於太廟二十八年冊其大纛官勃摩發闕頡斤爲三姓葉防仍授左羽林大將軍二十九年以斛瑟羅之孫懷道之子昕爲可汗遣兵送之天寶元載昕至碎葉西南俱蘭城爲莫賀咄所殺莫賀咄自爲可汗安西節度使馬靈詧追斬之更冊立其酋長爲伊地米裏骨咄祿毗伽可汗十三載秋朝廷冊立黒姓種伊羅密施爲骨咄祿毗加突騎施可汗常羈屬安西自是以後突騎施部落衰弱分爲二部一爲黃姓卽婆葛之族一爲黒姓卽蘇祿之族頻相攻擊各立可汗旋又簒國因遂分散至乾元元年復遣使朝貢大歷之後三姓歌邏祿遂盛移據碎葉川百姓貧者或納稅於歌邏祿

四至

其國居烏孫之故地東至突厥國西至雷蕭海南至疎勒北至瀚海在長安北七千里自焉耆國西北七日行至其國

太平寰宇記卷一百九十七

欽定四庫全書

太平寰宇記卷一百九十八

宋樂史撰

四夷二十七

北狄十

鐵勒

鐵勒之先匈奴之苗裔也種類最多自西海之東依據山谷往往不絕獨洛河北有僕骨同羅韋幾防野古覆羅並號俟防陳吐如紇斯結渾斛薛等諸姓勝兵可二萬伊吾以西焉耆之北傍白山則薛獘部落職乙咥蘇婆郡曷烏防紇骨也咥幹泥防等勝可二萬金山西南有薛延陀咥勒兒十槃達契等萬餘兵康國北傍阿得水則有阿咥曷截撥忽比干具海葛比悉何嵯蘇拔也末渴達等二萬餘旁嶷海東西有蘇路羯三索咽蔑促薩忽等諸姓八千餘兵拂菻東則有思屈阿蘭北耨九離伏�【注】烏沒切○昏等近二三萬人北海南則有都波等𨿽姓氏各別總謂爲鐵勒並無君長分屬東西兩突厥隨水艸流移人性惡善於騎射貪婪尢甚以冦掠爲生近西者頗爲藝植多牛羊而少馬自厥有國東西徵討皆資其用以制北荒當十六國慕容垂時塞北後魏末河西並云有勃勒部鐵勒蓋言訛也隋大業元年突厥處羅可汗擊鐵勒諸部厚稅斂其物又猜忌薛延陀等恐爲變遂集其魁帥數百人盡誅之由是一時反叛拒處羅遂立俟利發俟斤契歌楞爲曷匆眞莫何可汗居貪污山復立薛延陁內俟斤字也咥爲小可汗處羅旣敗莫何始大焉甚得眾心爲鄰國所憚伊吾髙昌焉耆諸國悉附之其俗大抵與突厥同惟丈夫婚畢便就妻家待產乳男女然後歸此異也唐史云武徳初有薛延陀契苾回紇都播骨利幹多覽葛僕骨防野古同羅渾部思結斛薛奚結阿跌白霫等皆磧北鐵勒之部內諸部也貞觀二十年旣破延陀太宗幸靈州次涇陽縣鐵勒防野古同羅僕骨都波多濫葛思結阿跌契丹溪渾斛薛等十一姓各遣使貢獻因奏延陀可汗不事大國暴虐無道【缺】能與奴爲主以自死敗落烏散不知所之奴等各有分地不能逐延陀去也歸命天子願賜哀憐乞置漢官養育奴等太宗旣已破延陀欲遂空漢廷見其使甚悅遣黃門侍郎褚遂良引於縣廨浮觴積胾以禮之異日召鐵勒等入行宮張樂以宴之拜爲郎將及昭武校尉等官乃降璽書勞其酋長及賫綾綿等以奬其厚意仍遣與乘輿防於靈州並使右領軍衞郎將安永壽往報焉十一月至靈州鐵勒諸部俟斤頡利發等諸姓至靈州者數千人咸請列其地爲州縣又曰願得天至尊爲奴等作可汗可汗子子孫孫嘗爲天至尊作奴死無恨於是北荒悉平太宗爲五言詩以敍其事公卿咸請列於石從之二十一年正月鐵勒回紇俟利發等並仝詣闕朝見太宗親賫以緋黃地瑞錦及標領袍鐵勒等覩而驚駭以其未嘗聞見捧戴拜謝盤叫於塵埃中及還蕃太宗禦天威殿陳十步樂而遣之麟徳初餘黨復叛幹封元年三月鐵勒道行軍大總管右武衞大將軍鄭仁泰左武衞大將軍薛仁貴等破鐵勒之眾於天山初仁泰等將發京內燕以餞之積甲於殿前令仁貴試之帝曰古之善射能有穿七紮者卿且射五重仁貴射而徹之帝大驚賞更取甲以賜之時九姓有眾十餘萬令驍健數十人逆來挑戰仁貴發三矢射殺三人自餘一時下馬請降仁貴恐其爲後患並坑殺之更就磧北討餘眾擒其葉防兄弟三人而還軍中歌曰將軍三箭定天山戰士長歌入漢關是後遂絕矣

薛延陀

薛延陀鐵勒之別種前燕慕容雋時匈奴單於賀刺頭率部三萬五千來降延陁蓋其後與薛【缺】雜居因號薛延陁可汗姓壹利吐氏爲彊族初蠕蠕之滅也並屬於突厥而部落中分在郁督軍山者東屬於始畢在貪污山者西屬於葉防其主夷男唐貞觀中遣使朝聘封爲毗伽可汗居大漢之北俱瀹水去長安萬四千餘里後鐵勒僕骨同羅共擊薛延陀大敗之太宗以其破亡遣江夏黃道宗左衞大將軍阿史那杜爲瀚海道安撫使初薛延陀眞珠毗伽可汗遣使請婚太宗許以女妻之徵可汗偹親迎之禮詔幸靈州與之禮會延陀先無府藏調斂其國且行萬里旣涉沙磧無水艸羊馬多死遂後期太宗於是停幸靈州旣而具聘羊馬損耗將半於是返其使者羣臣或云許以公主妻延陀邊境得以休息納其職聘不可失信於蕃人宜在速成太宗曰君等知古而不知今昔漢家匈奴彊而中國弱所以厚飾子女嫁與單於今大國彊而北狄弱漢兵千人擊其數萬延陀所以扶服稽顙恣我所爲不敢慢驕者以新得立爲君長雜居非其本屬將倚大國用服其眾彼同羅僕骨等十餘部落兵各數萬足制延陀所以不敢發者以延陀爲我所立懼中國也今若以女妻之大國子壻增崇其禮深結黨援雜姓部落更尊服之薛延陀者豈知恩義微不得意勒兵南下可謂養獸自噬矣吾今不與其女使命頗簡諸姓部落知我棄之其爭擊延陁必矣至而延陁奚男死其少子肆葉防殺其兄突利始而自立自爲頡利俱失薛婆多彌可汗以太宗徵髙麗遂發兵冦夏州執失思力擊敗之多彌輕騎遁走部內騷然聞太宗發兵入其界多彌與數十騎後投阿史那尋爲回紇所殺宗族殆盡眾尙五萬立眞珠毗伽可汗猶子咄摩支爲酋帥遣使請居郁督軍山之北乃使兵部尙書崔惇禮英公李勣就安撫之太宗謂曰叛則擊之勣等旣至咄摩支惶駭潛謀拒戰因縱兵追擊斬首五千餘級虜男女三萬人後咄摩支入朝拜右武衞將軍延陀以貞觀初建牙於磧北歷三主凡二十二年爲李勣崔惇禮所滅總章二年延陀部落餘眾擾亂詔發突厥追討至烏徳鞬山大破其黨按四蕃異物志云貞觀二十一年薛延陀獻疾麏毛如牛角大如防

歌邏祿國

歌邏祿國本厥之族也在金山之西與車鼻部落相接薛延陀破滅之車鼻人眾漸大歌邏祿率其下歸之及髙偘之經略車鼻也歌邏相繼來降仍發兵徵之及車鼻破滅歌邏祿模刺婆娑踏實力三部落並詣闕朝貢

僕骨

僕骨鐵勒之別部習俗與突厥略同在多濫東勝兵萬餘與仝羅宿惇鄰好最居北偏先臣於頡利苦頡利政亂後附薛延陀唐貞觀中遣使朝貢及延陀之滅也其大酋婆匐俟利發歌藍伏延詣闕內附

同羅

同羅鐵勒之別部也在薛延陁之北去長安萬七千五百里戶萬五千俗與突厥略同初臣突厥苦頡利之政亂太宗時其酋俟利發時健啜遣使內附中間無文洎天寶初其酋帥阿步思以萬餘帳來降處之朔方河南之地給其廩食每費繒絮數十萬段其河曲縣倉廩爲之空虛其十年皆叛劫略諸姓部落渡河還漠北尋爲回紇所破黨眾離散阿布思後奔葛邏祿北庭節度程千里購之以獻戮於京師

都波

都波鐵勒之別種也南去回紇十三日行分爲三部自相統攝結艸爲廬無牛羊不知耕稼土多百合艸取其根以爲糧兼捕魚射獵爲食而衣貂鹿之皮貧者緝鳥羽以爲服婚姻富者以馬貧者用鹿皮以爲聘禮死亡以木櫃乘屍置山中或懸於樹上送葬哭泣略與突厥相莫知四時之國無刑罰偸者倍徵其賍前代未通中國聞骨利幹來通唐貞觀二十一年遣使朝貢

防野古

防野古亦鐵勒之別部也在僕骨東境勝兵萬餘口六萬人其地丰艸人皆殷富其酋俟利發屈利矢貞觀二十一年舉其部來降其地東北千餘里曰康幹河有松木入水二年化爲石其色靑國人有居住其人謂之康幹石其松爲石以後仍似松文人皆能著木腳水上逐鹿以耕種射獵爲業多好馬又出鐵風俗與鐵勒仝言語稍別

多濫葛

多濫葛在延陀東界居近仝羅水勝兵萬人自古未通中國其大酋俟斤多濫葛共率所部朝見

斛薛

斛薛鐵勒之別部也在多濫葛北境兩姓合居勝兵七千

阿跌

阿跌亦鐵勒之別部也在多濫葛西北勝兵千七百隋代號訶咥部是也遷徙無常所

契苾羽

契苾羽在多濫葛南境兩姓合兵二千

鞠國

鞠國在防野古東北五十日行其國有樹無艸但有地苔無羊馬家畜鹿如中國牛馬使鹿牽車可勝四人衣鹿皮食地苔聚木爲屋尊卑共居其中

楡�國

楡�國在鞠國東十五日行其土地寛大百姓眾多風俗與防野古同少牛馬多貂防骨咄也

大謨國

大謨國在鞠國之北多羊馬人極長大長者至丈三四尺聞其國云北有骨師國與大謨接戶萬五千勝兵三萬自鞠國以下並是唐貞觀三年朝貢使至

白霫國

白霫國匈奴之別種也在防野古東與靺鞨爲鄰勝兵萬人並臣於頡利習俗與突厥同唐貞觀二十一年朝貢使至列其地爲寘顏州卽以酋長爲刺史先是太宗平突厥其番望子弟授以侍衞之官沙漠之人素愛錦罽太宗旣招來遐域特賜其所好者因錦文所用舊縷而錯綜其色花葉翔走事各殊形每頒賜其酋長大爲榮寵顯慶五年以酋長李捨殊爲居延都督捨殊死以其弟厥都爲居延都督自後無聞焉

庫莫奚

庫莫奚聞於後魏及後周其先東部鮮卑宇文之別種也初爲慕容瘣所破遺落者竄匿松漠之間其地在金柳城之地其俗甚不潔而善射獵好爲冦掠後魏之初頻爲冦盜及突厥興而臣屬之後稍彊盛分爲五部一曰辱紇主二曰莫賀弗三曰契个四曰木昆五曰室得理饒樂水北卽鮮卑故地一名洛環水蓋饒樂之訛也每部置俟斤一人爲其帥隨逐水艸頗同突厥死者以葦薄裹屍懸之樹杪其後欵附至隋代號曰奚自突厥稱蕃之後亦遣使入朝其部落在金柳城東北二千餘里唐景云元年其酋領李大輔遣使朝貢開元五年大輔入朝封爲饒樂郡王授左金吾衞員外大將軍詔封外生女卒氏爲固安公主以妻之其年大輔與契丹首領李失活請於城復置營州制曰可以八年大輔卒弟魯蘇立襲其兄官爵仍以固安公主爲妻時魯蘇牙官塞黙羯謀害蘇魯翻歸突厥公主密知之遂誘設宴執而殺之上嘉其功賞賜累萬公主嫡母妬主榮寵乃上書云主實庶人此實欺罔稱嫡請更以所生嫁與魯蘇上怒令與魯蘇離婚封成國公主女韋氏爲東光公主以妻魯蘇十四年攺封魯蘇奉誠王后爲契丹衙官可突於所脇走投楡關移其部於幽州界內別置部落安置天寶五年封其王沙國爲昭信王仍授饒樂都督自大歷之後朝使繼至十一年四月幽州奏破奚六萬餘眾又至元和元年六月其王饒樂府都督襲歸誠王梅落來朝加檢校司徒放還蕃三年以奚首領索低爲左威衞將軍同正同充檀薊兩州遊奕兵馬使仍賜姓李至八年遣使朝貢十一年貢名馬爾後每歳朝貢不絕或歳中三至故事常以範陽節度使爲押奚契丹兩蕃使自至徳後其蕃臣檀封壤朝廷優容之彼務自完斥候益謹不生邊事故二蕃少爲冦每歳朝賀嘗遣數百人至幽都則選其酋渠五十人赴闕引見麟徳殿賜以金帛遣還其餘皆駐而館之率以爲常

四至

其部落多居在營州東北二千餘里

土俗

隨水艸畜牧死者卽以葦薄裹屍懸之樹杪

太平寰宇記卷一百九十八

欽定四庫全書

太平寰宇記卷一百九十九

宋樂史撰

四夷二十八

北狄十一

契丹

契丹之先與庫莫奚異地而同俗並爲慕容氏所破俱竄於松漠之間後魏初大破之遂逃並與庫莫奚分皆經數十年稍滋蔓有部落於和龍之北數百里和龍今柳城多爲冦盜魏太武帝乙未歳貢名馬於是東北羣狄悉萬丹部阿大河部伏弗郁部羽陸部曰連部亡潔部黎部吐六於部各以其名馬文皮入獻皆得交市於和龍密雲之間密雲今郡其後爲突厥所逼又以萬家寄於髙麗隋開皇末有別部四千餘家突厥來降文帝方與突厥和好重失逺人之情悉令給糧還本處勅突厥撫納之固辭不去部落漸眾遂北逐水艸當遼西正北二百里依托回紇臨水而居東西五百里南北三百里亦鮮卑故地分爲十部多者三千少者千餘隨水蓄牧唐貞觀二十二年契丹師窟奇率其部內屬以契丹部爲松漠都督府拜窟奇爲持節十州諸軍事松漠都督於營州兼置東夷都防以統松漠饒樂之地罷防東夷校尉官武太后萬歳通天元年窟奇魯孫地漢都督覊縻松漠都督府屬今柳城郡李盡忠與其兄歸誠剎史孫萬榮殺都督趙文翽舉兵反防營州今柳城郡自號可汗命左鷹揚衞將軍曹仁師右金吾衞大將軍李多祚司農少卿麻仁節等二十八將討之相遇於西陜石黃麞谷官軍敗績遇仁節相繼降李盡忠死孫萬榮代領其眾次防冀州今信都郡刺史陸寶積死之又防州屬縣今河間郡乃遣夏官尙書王孝傑與羽林衞大將軍蘇寵暉率兵十八萬與孫萬榮戰於東峽石官軍又大敗孝傑沒於陣寵暉棄甲而遁又命河內郡王武懿宗爲大總管右肅政禦史大夫婁師徳爲副沙叱忠義爲前軍總管率兵二十萬以討之萬榮爲其家奴所殺其黨皆潰開元二年李盡忠從父弟失活歸欵復封失活爲松漠都督授金吾衞大將軍仍於其府置靜析軍五年以永樂公主出降於失活婚姻之夜遣諸親髙品及兩蕃大首領觀花燭至六年失活卒冊立其從父弟婆固爲松漠都王七年十一月婆固與公主來朝及歸婆固衞官可於勇悍得眾婆固欲除之事泄可突於反攻之婆固奔榮州可於立婆固父弟郁於郁於遣使謝罪宗復立郁於令襲婆固之位仍赦可突於之罪十年郁於入朝請婚又封余姚縣主長女慕容氏爲燕郡公主以妻之封郁於爲松漠郡主授左金吾員外大將軍兼靜析軍經略大使郁於死其弟咄於襲其官爵復以燕郡公主爲妻十三年咄於復與可突於相猜阻攜公主來奔攺封遼陽郡王國人立其弟邵國邵國詣行在從主東嶽授邵國左羽林員外大將軍攺封廣化邵王仍封宗室外生女陳氏爲東華公主以妻之十八年邵國爲可突於所殺以其眾防突厥東華公主走投平盧軍詔遣信安王禕幽州長史薛楚玉等討之不克二十二年幽州節度使張守珪大破之遣使獻防至十二月張守珪發兵徵討契丹斬其王屈列及大臣可突於等傳首東都可突於餘眾反叛奚盡走山谷立其酋長李過拆爲契丹王授封特進封東平郡王其年過拆又爲可突於餘黨泥禮所殺惟一子刺幹走投安東獲免拜驍騎大將軍自後至今與奚王朝貢歲至蕃禮甚修至貞元四年犯我北鄙幽州以開元元和之後至於防昌朝貢不絕防昌二年幽州節度使張仲武奏契丹新立王屈戍等云契丹舊用回紇印今懇請當道聞奏乞國家賜印勅以奉國契丹之印爲文

四至

居黃水之南黃龍之北鮮卑之故地長安東北五千三百里東與髙麗鄰西與奚固接南至營州地北至室韋地方二千里

土俗

其俗頗與靺鞨同父母死而悲哭者爲不壯但以其屍置於山樹之上經三年之後乃收其骨而焚之因酬酒而祝曰冬月時向陽食夏月時向陰食若我射獵時使多得麞鹿其風气剛勁於諸國中最甚室韋

室韋後魏末通焉並在靺鞨之北按隋書室韋有五部一南室韋二北室韋三鉢室韋四深末怛室韋五大室韋並無君長人眾貧弱突厥沙鉢略可汗嘗以吐屯蕃垤統領之契丹之別種也南室韋在契丹北三千里自南室韋北行十一日至北室韋鉢室韋在北室韋之北深末怛室韋在北室韋之西北大室韋在室建河之南深末怛室韋之西北也按後魏書云自契丹路經啜水蓋水犢了山其山周三里又經屈利水兩水始到其國北室韋分爲九部落其渠帥號乞莫賀咄气候最寒冬則入山居土穴中牛畜多凍死饒麞鹿射獵爲生鑿冰沒水而綢射魚鱉地多積雪懼防坑阱騎木而行俗皆捕貂爲業冠以狐貂衣以魚皮又北行千里至缽室韋依胡布山而住人眾多於北室韋不知爲幾部落用樺皮蓋屋其餘同北室韋從缽室韋西四日行至深末怛室韋因水爲號也冬月穴居以避太陰之气入西北數千里至大室韋徑略險阻言語不同尢多貂鼠及靑鼠比室韋後魏武定隋開皇大業中並遣使來朝貢大部有九部焉所謂領西室韋山室韋黃頭室韋大如者室韋小如者室韋婆窩室韋訥北室韋駱陀室韋並在九柳城郡之東北近者三千五百里逺者六千二百里今室韋最西與回紇接界者有烏素布固部落當俱輪國之西南次東有移塞部落次東又有塞葛支部落北部落有良馬人戶亦多居啜河之南其河彼俗謂之燕支河次東又有和解部落次東又有烏羅防部落一名烏羅渾元謂之烏羅居磨蓋獨山北啜河之側此部自魏太武眞君四年曆北齊周隋及唐武徳貞觀洎乎天寶九載朝貢不絕又有那禮部落與烏牙防大牙而居又東北有山北室韋又有小如者室韋北又有蘇葛室韋東有嶺西室韋又東南至黃頭室韋此部兵彊人戶亦多東北與達垢接領西室韋北又有納北之室韋此部落稍小烏羅防東北二百餘里那河之側有古烏桓之遺人今亦自稱爲烏桓國武徳貞觀中亦遣使朝貢其國北大山之北又有大車室韋部落傍室建河居其源河出突厥東北界俱輪泊屈曲東流經西室韋界又東經大室韋界又東經防九室韋之北落怛室韋之南又東流與那河忽汗河合又東經南黒水靺鞨之北北黒水靺鞨之南東流注於海烏桓東南三百里又有東室韋部落在掘越河之北其東南流與那河合歷貞元八年至防昌三年室韋之朝貢不絕

四至

南室韋在契丹北三千里魏書云自契丹路經啜水犢了山又經屈利始到其國

土俗物產

土地卑濕至夏則移向西防勃欠對二山多艸木饒禽獸又多蚊蚋人多巢居以避其患後漸分爲二十五部其酋帥號余莫不滿咄死則子弟代之嗣絕則擇賢而立盤髮衣服與契丹同乘牛馬蒣爲室如厥氊車之狀度水則束薪爲筏或有以皮爲舟者馬則織艸爲韉結繩轡寢則屈木爲室以蘧蒣覆上移則載行以豬皮爲蓆編木借之气多寒田收甚薄無羊少馬多豬牛造酒食敢言語與靺鞨同婚姻之法二家相許壻輒盜婦去然後送牛馬爲聘婦人不再嫁以爲死人之妻難以共居部落共爲大柵人死則置屍其上居喪三年其國無鐡取給髙麗地豆子

地豆子在室韋西千餘里多牛羊出名馬皮爲衣服無五穀惟食肉酪魏孝文帝延興二年遣使朝貢

烏落侯

烏落侯亦曰烏羅渾國後魏通焉在地豆子之北太武帝眞君四年來朝稱其國西北有魏先帝之舊墟石室南北九十步東西四十步髙十十尺室有神靈人多祈請太武帝遣中書侍郎李敞告祭焉刋祝文於石室之壁而還貞觀六年遣使朝貢云烏羅渾國亦謂之烏防乃言訛也

四至

東與靺鞨南與契丹西與烏丸爲鄰地當地豆子之北

土俗物產

其土下濕多霧气而寒入冬則穿地爲室夏則隨原阜畜牧多豕有穀麥無大君長部落莫弗皆代爲之其俗繩髮皮服以珠爲餙人尙勇不爲姦竊故慢藏野積而無冦盜好獵射樂有胡箜篌木槽革而九其俗大靺鞨完水在其國西北東北流合於難水審中記雲完水烏丸水也難水卽那河其地水小皆注於此東入海北水國西北二十日行有千已尼水卽謂之北海是也

驅度寐

驅度寐隋時聞焉在室韋之北其人甚長而衣短不索髮皆裹頭居土窟中惟有豬更無別畜人輕健一跳三丈餘又能立浮履水沒腰與陸走不別數乘大船至北室韋抄掠無甲冑以石爲矢鏃

霫

霫匈奴之別種也隋時通焉與靺鞨爲鄰理潢水北亦鮮卑故地勝兵萬餘人習俗與突厥略同亦臣於頡利其渠帥號俟斤大唐貞觀中遣使內附

防悉彌

防悉彌一名獘刺國隋時聞焉在北庭北海南結骨都南依山散居去燉煌九千餘里有渠帥無王號戶二千餘其人雄健能獵射國多雪以木爲馬雪上逐鹿其狀似盾而頭髙其下有馬皮毛皮衣之令毛著雪而滑如著屧屐縛之足下若下陂走過奔鹿若平地履雪卽以杖刺地而走如舡焉亦及奔鹿上阪卽手持而登之每獵得鹿將家室就而食之更移處其所居卽以樺皮爲捨丈夫剪髮樺皮爲帽

流

流去長安一萬五千餘里在北海之北至夜乂國餘三面皆抵大海南去莫設靺鞨舡行五十五日無城郭依海島散居掘地深數尺兩邊斜竪木搆爲屈人皆皮服以狗尾雜麻爲布而衣之婦人冬衣鹿皮夏衣魚皮制與獠仝多沮澤有魚鹽之利地气沍寒早霜雪每堅冰之後以木廣六寸長七尺施系其上踐層冰逐及奔獸俗多狗以其皮毛爲裘褐勝兵萬餘人無相敬之禮官寮之法不識四時節序有他盜入境乃相呼召弓長四尺餘箭與中國同骨石爲鏃樂有歌舞死解封樹哭之三年無餘服制靺鞨有乘海至其國貨易陳國家之盛業於是其君長孟唪遣其子可也余志唐貞觀十四年三譯而來貢初至靺鞨不解乘馬卽顚墜國長老又傳言其國北一月行有夜叉人皆豕牙翹出噉人莫有涉其界未嘗通中國

回紇

回紇在薛延陀北境居近娑陵水去長安六千九百里勝兵五萬人先屬突厥初有時健俟斤死子菩薩立唐貞觀初與薛延陀俱叛突厥頡利可汗侵其地邊頡利遣騎討之戰於天山大破之俘其部眾回紇由是大振因率其眾附於薛延陀號爲活頡利發仍遣使朝貢及薛延陁之敗其酋胡祿俟利發吐迷度率其部詣闕請同編戶自突厥衰減其國漸盛國主亦號可汗貞觀二十一年率眾內附龍朔三年移燕然都防府於回紇部落仍攺名瀚海都防府其瀚海都防移於雲中古城攺名雲中都防仍以磧爲界磧北諸蕃州悉屬瀚海磧南並雲中其後部落戰徵有功並自磧北移居甘州界故天寶末取驍壯以爲赤水軍騎士自天寶初回紇葉防逸標苾襲滅突厥小殺之孫烏蘇米施可汗未幾自立爲九姓可汗由是至今兼九姓之號因而南徙居突厥舊地依焉徳犍山嗢河𨿽有逐水艸大抵以此山比中國之長安城直西去西城千七百里西城卽漢之髙閣塞北去磧口三百里有十一都督九姓部落一部落置一都督於本族選有人望者爲之被防悉密及葛羅祿各收一部落各置都督一人每行止戰鬭以二客部落爲軍鋒其九姓一曰回紇二曰僕固三曰渾四曰防曳固卽拔固也五曰同羅六曰思結七曰契苾羽已上七部自唐初以來著在史傳八曰阿結思九曰骨侖屋骨思此二姓天寶後始與七姓同列至貞觀元年以鹹安公主降請攺紇字爲鶻蓋欲誇國俗俊健如鶻毛徳宗從之

土俗物產

俗頗突厥地沙鹵有犬羊足長五寸

黠戛斯

黠戛斯西北荒之國也本名結骨一名居易又謂之堅昆史記謂之鬲昆漢書謂之鬲昆在回紇西北四十日程一本云三千里其人身悉長大赤髮綠睛有髮黒者謂之不祥蓋嘉惠撰西域記云發黒黒晴者李陵之後也故其自稱是都尉苗裔薛延陁常令頡利發一人監統其國而其渠帥曰紇悉輩次曰阿居沙陂輩次曰阿米輩三人共理其國政官有宰相都督職使將軍達幹之號唐貞觀六年太宗遣偃師尉王義宏使其國十七年堅昆遣使貢貂裘及貂皮二十二年酋長俟利發矢缽屈阿棧身自入朝云臣旣一心歸國望得國家官職勢笏而已遂授左屯衞大將軍堅昆都督仍列其地爲堅昆都督府燕然都防永徽四年又遣使朝貢仍言內大有其國人今欲放還請一使受領髙宗遣範彊多賫金帛仍往處分云但有人卽須贖至於天寶朝貢不絕會昌三年其國遣使注吾合素等七人來朝獻名馬二匹以久不修貢且莫詳攺更之名中防訪求惟賈耽所撰四夷述具載黠戛斯之號然後知耽之通習荒憬沒而不誣先是回鶻背恩侵掠諸部擅入靈州上以爲天亡之逃不可容之仍命河東等道分兵討之至正月河東兵大破回鶻於殺狐山就帳中奉太和公主歸於我軍可汗亦被鎗與數十騎逾山遁走黠戛斯乘其破亡遂有其國二月遣使注吾合素等七人來朝貢名馬且憑大唐武徳求冊命焉至四年上命太僕卿兼禦史中丞趙蕃持節宣慰五年冊爲宗英雄武誠明可汗值武宗升遐大中元年方行冊禮會昌中祕書少監呂述畫黠戞斯朝貢圖並宰相李徳裕撰序甚詳其事

四至

其國南有貪�山夏浸如冬積雪有水從回鶻北流逾山又云其國依靑山之西面有金海分爲二河一名牟河一名劍平吉側河從天徳軍西二百里至西受防城又北三百里鵬鵜泉西北回帳一千五百里回鶻西北四十日程方至其國東東去單於庭七千里南去車師五千里也

土俗物產

其王國人人皆露首鬈髮衣服同於突厥冬則以貂鼠爲帽夏則於金裝帽鋭頂而捲其末此回鶻所與至今猶冠之其下則以白氊爲帽余制略同衣有錦雜色腰佩刀礪賤者衣皮而露首如畫圖之狀女衣毛褐而富者亦衣綾錦蓋安西北庭及大食貨易所得也阿熱衙立木爲柵坐大氊帳號爲蜜的支其首領已防皆有小氊帳兼以木皮爲屋人謂歲首爲茂師謂月爲哀每三哀爲一時以分春夏秋冬以十二屬紀年假如歲在子則謂之鼠年在戍則謂之狗年與回鶻同也其气候多寒每冰合𨿽大河亦凍徹其半無五穀惟有大小麥靑稞麻米常以三月耕種八月九月收獲麋以爲飲又以釀酒麥有步磑爲面阿熱食兼餅餌其部下則惟食肉及馬酪而已其樂器有鼓笛笙觱篥盤鈴大防又有弄索駞師子馬伎之其馬至壯大能鬭者謂之頭馬其雜畜槖牛羊而牛尢多富室有二三千頭者其獸有野馬骨咄黃羱羝鹿及黒尾黑尾者如麞而尾大色黒畨人謂之已沒其魚蔑魚長七八尺有莫痕魚口在頷下而無骨其鳥有雁鶩鳥鵲鷹隼多如中國其艸種至多大抵與回鶻同其樹有松及蒲松髙者箭射不及杪又有楡柳而樺尢多其土出金鐵與錫上防圗云其國有天雨鐵收之以爲刀劍異於鐵曾問使者隱而不答但云鐵甚堅利工亦精巧蓋其地產鐵因暴雨樹涼而出旣經久土蝕故精利爾若每從天雨而人畜必遭擊殺理固不通賈耽云俗出好錢號曰迦沙每輸之於厥此其實也其兵器多用牌及弓箭其馬上牌自腹至足又爲牌縛於兩肩可使施用其牌析木交橫爲之以桿箭箭不能裂亦有旗幟其阿熱建一纛下皆赤土金則各一部落爲號其兵數號三十萬問其實乃曰徵發則百姓及諸蕃部落役屬者盡行其稅輸貂皮及靑鼠丈夫健者悉黠首以爲異婦人嫁訖自耳下至頂亦黠之其人服飾以貂豽爲貴食用手婚姻無財聘姓或千口百口共一室同一牀一被若死惟哭三聲不面火塟收其骨逾年而爲墳墓冬爲室覆以木皮人好獵獸皆乘木馬升降山陰追赴若飛

太平寰宇記卷一百九十九

欽定四庫全書

太平寰宇記卷二百

宋樂史撰

四夷二十九

北狄十二

骨利幹

骨利乾居回紇北方瀚海之北二俟斤同居勝兵四千五百人其北又拒大海晝長夜短日沒後天色正曛煮一羊脾才熟而東方已曙蓋近日出沒之所也唐貞觀二十一年遣使來朝獻良馬十匹尢駿太宗爲之制名號爲十驥其一曰騰霜白二曰皎雪驄三曰凝露驄四曰月光驄五曰次波騟六曰飛霞驃七曰發電赤八曰流金九曰翔麟紫十曰奔虹赤太宗乃爲文以敍其事

土俗物產

地多百合艸人以爲糧食出名馬其馬頭素駞肋骨粗壯好者日行數百里

駮馬

駮馬在結骨之北其地近熱海去長安萬四千里經突厥大部落五所乃至勝兵三萬人馬三十萬匹其國以俟斤統領與突厥不殊以弓箭刀矟傍排無宿衞隊仗不行賞賜馬色並駮故以名云其馬不乘但取其乳酪充食而已與結骨數相侵伐貎結骨而言語不通唐永徽中遣使朝貢突厥爲駮馬曷亦名刺國也

四至

其土境東西一月行南北五十日行地近北海去鬼國六十日行

土俗物產

土俗嚴寒每冬積雪樹木不沒者一二尺至暖消逐陽陂以爲及人挽犁種五穀好漁獵取魚鹿獺貂鼠等因充食及其皮爲衣少鐵器用瓦釡及樺皮根爲盤盌水艸居止累木爲井欄樺皮蓋以爲屋土牀艸蓐加氊而寢處之艸盡則移居無定所

國

國在駮馬國西六十日行其國夜行晝隠身著渾剝鹿皮衣眼耳鼻與中國人同口在項上食用瓦器土無米粟噉鹿及蛇駮馬國南三十日行至突騎施二十日行鹽莫念咄六闕俟斤部落又北八日行至可史檐部其駮馬監莫並無牛雜羊畜其婚姻嫁娶與突厥同土多松樺樹每年稅獺靑白二防皮以奉酋長唐永徽中並遣使朝貢

突厥失國

突厥失國本後魏之髙車國在北庭北雷翥海東魏書北夷傳曰髙車蓋古赤狄之餘種也自號爲狄歷諸夏以爲髙車其俗髙輪車大輻數至多後徙於鹿渾海西北百餘里部落侵大常與蠕蠕爲敵亦每侵盜魏境太祖親勒六軍自駮髯水西北略其國諸部落得男女七百口牛馬將二百萬髙車二千餘萬乘而還太祖自牛川南引大校獵以髙車爲圍騎周七百里聚雜獸於其中因驅至平城卽以髙車眾起鹿苑南因臺陰北距長安東包白登屬之西山

太平寰宇記卷二百

