全遼志

﹝明﹞李輔等纂修

●目錄

敍

凡例

卷一

卷二

卷三

卷四

卷五

卷六

後序

校勘記

●敍

校印全遼志敍

全遼志敍

○校印全遼志敍

全遼志者遼東志第三次之續修本也何以明之遼東志始修於正統八年成於弘治元年續修於嘉靖八年成於十六年卷首冠以始修及重刊諸序而全遼志悉取而載之此卽續修之明證也嘉靖四十四年巡按禦史李輔病舊志舛訛脫落乃開館編次越六月而志成觀其凡例於舊志綱目多所更定大異於前次之續修故易名爲全遼志此又可考而知也遼東志與全遼志俱著錄於明史藝文志所稱李輔重修遼東志十二卷卽今本之全遼志卷首諸序仍用原本讀者不知細檢故以重修遼東志稱之非別有一本也遼東志傳本甚少淸代諸賢於全謝山外罕見稱引惟全遼志則以鈔本流傳海內各大藏書家多有之近年沈陽王氏在舊京得一明刊藍印佳本當爲初印北平圖書館亦藏有明刊本合以日本舊紅葉山文庫所藏蓋有三矣遼陽袁氏在舊京購得鈔本余嘗取與大連圖書館覆鈔紅葉山文庫本互校之始知其職官一志大連本尙增多於袁氏本江寧吳向之先生又以所藏鈔本互校則又增於大連本者甚多例如巡撫袁氏大連兩本俱訖於張西銘而吳氏本則增魏學曾以下十七人又如巡按袁氏本訖於李輔而大連本則增李叔和一人吳氏本則更增蔡應揚以下二十八人又如鎭守總兵袁氏本訖於佟登而大連本則增王治道一人吳氏本則更增李成梁以下十人其中如李成梁凡兩任總兵吳氏本錄至李氏復任時止其它分守分巡兵備諸道及諸職官皆遞有所增大抵袁氏本爲初修故錄巡按訖於李輔其後則有數次之覆印每次覆印則遞有增益據鐵嶺李氏譜系萬曆二年甲戌李成梁初任鎭守遼東總兵官十九年辛卯解任二十九年辛丑復任三十六年戊申再解任又按吳向之先生明督撫年表嘉靖四十五年遼東巡撫以魏學曾繼張西銘訖至萬曆三十七年九月李炳凡十七人姓名皆與北平本合由是推知吳氏所據本之覆印其在萬曆三十六七年之間乎是時上距嘉靖四十四年初刊之日已四十餘年矣然大連吳氏所據兩本祇可謂之覆印不謂之重修蓋覆印時僅將職官一志續有所增其它則一仍其舊持此一端証之故知其非重修也余所見之二本皆於一簡之內訛誤滿紙恐明刊本卽亦如是是李輔所謂舊志舛訛脫漏之病全遼志仍不能免抑尢甚焉大連本缺第一卷

余旣按袁氏本爲之鈔補復假大連本與袁氏本互校訛誤多所是正卷首舊序並爲刊落以別於遼東志髙君韻濤許君逵九復以遼東志勘其違異別作校記附於書後於是諸本之異同可以一覽而得之矣遼陽金毓黻識

○全遼志敍

余撫遼之明年甲子秋侍禦近臺李君奉命來按遼至則滌煩苛崇大體周曆境內詢民疾苦綜核吏治又數條上便宜事皆中肯綮有裨實務邊氓戴之閒嘗語余以遼志弗稱將圖新之未遑也又明年春餘以承乏晉貳夏官還朝而李君事亦報竣需代者弗至遂得以餘力搜往牒摭輿見統紊昭晦剔蕪綴遺歷夏䢐秋而志告成以書來京師徵余序余取而讀之首圖考次沿革次山川次賦役次邊防次兵政次馬政次職官次選舉次宦業次人物次典禮次風俗次方物次祥異次故迹次雜誌次藝文次外志凡十九篇篇各有論著以備經略以垂法戒其用心蓋亦勤矣顧余弗良於言曷足以序君之志然義弗得辭則爲之說曰遼北拒諸胡南扼朝鮮東控夫余眞番之境負山阻海地險而要中國得之則足以制胡胡得之亦足以抗中國故其離合實關乎中國之盛衰焉然自魏晉以降其與中國離者什六合者什四至於遼金元而淪沒於左袵鮏羴之俗者幾五百年蓋其得之旣難而守之尢難如此余嘗讀三史地誌見其樹規拓圖畫畛區野大州小邑交鈐互鏁與內地埒維我國家混一函夏奄有萬方窮陬遐壤咸置長吏星分棋列徧於寰宇乃遼獨剗去州邑並建衛所而轄之都司何哉邊鄙甌脫之俗華夷雜糅之民迫近胡俗易動難安非可以內地之治治之也我聖祖鑑古今之變飭戎夏之防因其利不易其俗齊其政不易其宜恢疏网以順民心奮武衛以攝虜气故其民安焉二百年來遼左之兵嘗爲諸鎭雄人皆習虜輕敵而莫肯退畏者豈非以法令寬簡人得自便而無拘攣顧忌之慮哉余昔來此觀其地形察其謠俗乃知我祖宗計慮深遠聖神之見可謂度越千古矣顧余有所深憂者國家之建都與前代異往者漢唐之都皆在關洛遼在當時直邊郡耳今國家建都燕薊與胡接壤則遼爲京師左臂所系尢重迨夫大寧失險山海以東橫入虜地且數百里一綫之途聲援易阻此其地形之異勢如此又近年以來習尙頗移法令漸密建設日廣調發愈頻夫法令密則巧僞滋建設廣則气勢分調發頻則士馬耗欲其利爪牙以捍腹心豈不難哉故密网裁而魚駭罻羅制而鳥驚法令深而人恐究觀地形民俗之異宜仰遡祖宗建置之深意則今日遼左之於國家其所系輕重與其固圉綏懷之策蓋可覩矣往余與李君計李君心嘗憂之故今爲斯志也蓋有弘遠深沈之思焉後之覽者不獨以其文焉己也嘉靖乙丑冬十二月賜進士出身嘉議大夫兵部右侍郎前奉敕巡撫遼東地方兼贊理軍務都察院右副都禦史南郡王之誥撰

●全遼志凡例

一今志事宜悉準舊志但冗者刪之如郡名操法營圖長編之類缺者增之如星野海道障塞馬政之類其它損益咸是義焉

一舊志綱目近百今約爲十九

一遼陽按臨總會廣寧撫鎭駐節開原三面控夷獨當重地故三城特用白書以別於他城

一海道之通塞遼人之休戚關焉故特詳其裏道沿革以備他日之考

一兵馬十少四五而營衛仍以原數稱蓋軍有定籍馬有定額於法得淸勾買補故悉存之

一舊志爵命使命今悉省去以職官槪之其大者書其名氏爵裏小者止列其銜有異常之績者則書名

一宦業紀治行之善以風來世以世代先後爲序若入名宦者則於傳後見之不別立欵省贅也其世代稍近者𨿽善不書以俟論定

一人物紀與宦業例同

一風俗舊志甚略今加詳焉

●全遼志卷一

圖考志

沿革志

山川志

◆圖考志【星野附】

臺史氏曰夫遼左控朝鮮而右引燕薊前襟溟渤而後負沙漠蓋東北一都會也而遼陽廣寧開原三大鎭雄據鼎峙稱爲形勝之區故宋元以往彊藩黠虜更遞竊據者不一而咸能再世不失豈非以地利之足藉與乃按往牒作爲圖考俾覽者不下幾席而廣輪阨塞洞然於目前矣圖首全鎭次列衛各系之以說者以竟圖之所未備也星土分野𨿽若恍忽然周禮所載宜非彊合故亦備著焉

全遼總圖

遼陽鎭境圖

遼陽鎭城圖

海州衛境圖

蓋州衛境圖

復州衛境圖

金州衛境圖

廣寧鎭境圖

廣寧鎭城圖

義州衛境圖

廣寧左中屯衛境圖

廣寧右屯衛境圖

廣寧前屯衛境圖

寧遠衛境圖

沈陽衛境圖

鐵嶺衛境圖

開原衛境圖

開原控帶外夷圖

永寧監境圖

星野圖

○全遼總圖

見圖

論曰余按遼轍還方垂覩覽形勢若延袤數百里岡阜原衍相屬者惟遼陽以南數衛則然耳其餘衡約無過百里縱三四倍之塞垣踔遠道裏紆回故守則力寡而備多戰則獨支而應緩疆場之事難矣難矣聞之耆老雲開原抵廣寧財三百里國初時故道隱然可指若徙築亭障於此而以遼瀋海州等處三四將領五七備禦星置棊布則一捨之內旌旗相望卒然告急呼吸相應較之今日之事勞逸眾寡不相什百也耶況囊括膏腴可省轉輸之十二而三岔河水艸肥美甲於全鎭苟擇其便利創置監苑則云錦之登宜無訾焉𨿽然此非可以俄頃爲也聞之鈞州馬公有志於此隨以遷去乃已若朝廷擇人久任責效於數年之後而無令牽制於一切之法則辟國百瑞安知今無其人耶

○遼陽鎭境圖

見圖

○遼陽鎭城圖

見圖

遼陽城【漢唐以來皆謂之遼東城契丹主阿保機攺爲鐵鳳城洪武壬子因遼陽舊城之失都督馬云葉旺攺建於此非水北曰陽之義也城周圍一十六里二百九十五步髙三丈三尺池深一丈五尺周圍一十八里二百八十五步門六南二左安定右泰和東二南平夷北廣順西肅淸正北鎭遠俱有樓角樓四東南曰籌邊東北曰鎭遠西北曰平胡西南曰望京鐘樓一建於都司西北鼓樓一建於都司東北】

北城【洪武己未都揮指潘敬開展東城一里之北附築土城處東寧衛�附夷人永樂間自在州自開原移於本城以處歸附夷人永樂丙申都指揮王眞始砌以磚卽今土人稱北城是也南北共一里東西四里髙三丈池深一丈五尺合南城周圍共二十四里二百八十五步門三東曰永智西曰武靖北曰無敵庚申南城北面傾頹殆盡巡按史官修甲子夏西南壕並城爲山水衡【衡﹕衝】突巡按黃襄修仍挑河二十餘里以泄水患】西關【在肅淸門外嘉靖三十二年巡按溫景葵包築門樓二東翊鎭西迎恩雲門諸公有記】

都司治【在城內正堂七間抱廈三間左右鎭胡廳各三間東西吏房各二十間後堂七間中廳三間東掌印都司宅一西僉書都司宅一儀門十三間廊房四十間東斷事司內宅二西經歷都事宅大門五間榜房八十間坊牌三南曰全遼閫寄東曰振武西曰揚威洪武四年都指揮馬云葉旺建】司獄司【都司治東】僧綱司【肅淸門外一里】醫學【前衛北】陰陽學【都司治東北】預備總倉【在都司治南嘉靖二十五年巡按禦史張鐸左右各建廒十五間貯谷十萬石名曰預備總倉有碑記三十七八等年散谷賑饑所活甚多谷盡廒遂傾圯四十三年秋巡按禦史李輔增建】

儒學【都司治東南元儒學舊基在都司後洪武辛酉開建今地壬戌都指揮潘敬葉旺創建先師殿三間東西廡各九間戟門五間戊寅建明倫堂五間志道等四齋各三間神廚九間觀徳廳三間景泰癸酉禦史謝燫建尊經閣四間弘治壬子禦史宗鑑建東西號房各十五間戊午禦史羅賢攺建欞星門三間正徳乙亥禦史劉成徳設雅樂嘉靖己丑禦史王重賢拓其南方壘土爲山鑿泮池甲午禦史常時平築臺增建尊經閣五間敬一箴亭三間丁酉禦史史褒善重修殿廡堂齋增新學坊三東興賢西育才南化龍增建教授宅一訓導宅二大門三間辛丑禦史胡文舉建名宦鄕賢二祠各三間於閣東甲子仲春五月先師殿兩廡戟門俱災禦史黃襄重建本年分守參議張邦土呈準本道議處本學優等生員每名月給糧一石折銀二錢五分課紙五十張名曰薪水】

學田【嘉靖乙丑巡按禦史李公輔諭司衛官員議處學田耕種以爲周給寒儒之計據定遼中等六衛掌印指揮王大攺等呈議城西土保等屯荒田一塊丈量約二十餘頃堪以開作學田復令踏勘相同隨備規制行委管屯指揮王棟佟承祖等親詣本佃於髙阜去處踏丈一段九頃每頃足三十日四面均停畫成井字居中一頃爲佃戶房身園地周圍八頃每頃召二人共佃合用牛二隻子種糧二石五斗聽俱給與佃戶二人蓋房三間並農器等用共給銀四兩秋成所收糧石一半交儒庫收貯一半並柴艸給原種之人】

正學書院【都司治西南中廳三間後廳三間講堂三間東西號房各二十間北號房十一間儀門三間大門三間西倉房三間東教官房三間弘治甲寅巡按禦史樊祖創建嘉靖乙丑巡按禦史李輔增建攺扁今名選取河東都司等學生員講習於中示科條給薪粟日稽月試】

武書院【都司治西北中堂五間東西號房各十間觀徳廳三間箭樓一座大門三間武弁羣英坊一嘉靖戊子巡按禦史王重賢創建甲子巡按禦史李輔重修增建號房三間取本科鄕試武舉羣居其中定會示程優以供給俾各閒習騎射精通韜略乙丑會武中式二十人】

察院【都司治西肅政堂五間抱廈廳一間東皂隸房五間西抄案房五間塞門一堂後中廳五間穿堂六間東西小房二間東本房五間後堂五間東廚房二間西文卷庫五間後冰玉堂五間東捲房三間西書吏房三間東修政小堂三間西觀徳亭一艸亭一井亭一儀門三間大門三間坊二東曰激揚西曰貞肅正徳乙亥巡按禦史劉成徳因苑馬寺舊基攺建嘉靖乙丑巡按禦史李輔增修院前榜房二十間中建更樓三間扁其南曰宣達北曰明遠院之西坊一曰紀綱重地】

都察院行臺【察院左】按察分司【察院右】布政邊備分司【都司治西北正廳五間東西皂隸房各五間中廳三間寢堂五間東西廂房十間後堂五間觀徳亭三間書房三間吏書房十間儀門三間大門三間外值房十五間坊二東曰司宣西曰保釐嘉靖乙卯分守參議趙介夫因總鎭府舊基攺建】

苑馬寺【察院左】太僕寺【都司治西南隅正廳五間東西廂房十間中廳五間穿廳三間寢堂五間儀門三間西馬神廟五間東主簿宅一區大門三間直房十間坊二東曰塞淵西曰簡閱嘉靖四十一年題準兼管西平等處兵備】

副總兵府【都司治東北正廳五間穿廳三間中廳五間東西廂房六間小廳三間涼亭三間東西儀房十間寢房七間廂房十間樓三間馬神土地廟六間箭廳三間廚房六間儀門三間大門三間中軍廳六間直房十二間坊二東曰間外長城西曰河東重鎭】

管糧通判公署【都司治西】岫巖通判行署【苑馬寺前】

定遼中衛【都司治東南永樂九年攺建正堂五間抱廈三間東西吏房各一十間後堂三間二門十二間大門五間以下各該衛署制數俱同】經歷司鎭撫司左中前後四千戶所【俱衛治內】

定遼左衛【都司治西南洪武十年指揮徐玉建】經歷司鎭撫司左中後三千戶所【俱衛治內】稅課司【都司治西北】神機庫【都司治西南隅】

定遼右衛【都司治西洪武十年指揮王庸建】經歷司鎭撫司右後二千戶所【俱衛治內】

定遼前衛【都司治東北洪武十年建】經歷司鎭撫司定遼前庫【都司治東北】左右前後四千戶所【俱衛治內】

定遼後衛【都司治西北洪武十年建】經歷司鎭撫司左右中前四千戶所【俱衛治內】

東寧衛【在北城中洪武十九年建】經歷司鎭撫司左右中前後及中左六千戶所【俱衛治內】

自在州【東寧衛治西北隅先年建於開原後攺建於此正堂五間東西吏房各五間中堂五間後堂五間儀門一間大門三間】

社學六【各近衛建每學門樓一座書堂三間】軍器局【六】軍儲倉【六】預備倉【六】養濟院【都司治北】艸場【六】教場【安定門外】漏澤園【肅淸門外】

六衛鹽場【百戶各一員】六衛鐵場【百戶各一員】

遼陽在城驛【本城西關內洪武十八年設左衛前所帶管百戶一員】遞運所【城西八里洪武二十年設右衛帶管百戶一員】朝鮮館【安定門外】夷人館【泰和門外】

鞍山驛【城西南六十里中衛帶管百戶一員】遞運所【本驛內俱洪武二十年設前衛帶管百戶一員】安插百戶所【本驛城內】

虎皮營城驛【城北六十里舊屬沈陽衛正統初調撥後衛左所帶管百戶一員】遞運所【本驛城內俱洪武二十年設後衛左所帶管百戶一員】安插百戶所【本驛城內】

本城鋪捨【城西首山鋪十五里沙河鋪三十里長店鋪四十五里井泉鋪七十五里城北接官亭十里爛泥鋪二十五里山坳鋪四十五里板橋鋪六十五里】

○海州衛境圖

見圖

海州衛城【洪武九年靖海侯督同本衛指揮劉成等修築周圍六里五十三步有奇髙三丈二尺池深一丈一尺闊三丈五尺周圍六里八十三步門四東鎭武南廣威西臨淸北來遠鼓樓在衛治之東中衢鐘樓初建於衛治東山之麓嘉靖二十二年都指揮顧忠移於軍儲倉之北】

關廂三【一臨淸門外一廣威門外一來遠門外正徳戊辰都指揮馬深土築俱金州衛調操軍士分任嘉靖庚辰都禦史蔣應奎奏展俱新募軍士分任】

察院行臺【西門北】

參將府【在海州衛治西北隅舊備禦公署攺建】

備禦公署【衛治東北隅嘉靖三十年都指揮閔國建】

海州衛治【城西北隅洪武九年指揮劉成創建正徳八年春廳災十三年指揮劉臣重修】經歷司鎭撫司左右中前後五所【公署俱衛治內】

儒學【洪武十八年指揮劉成創建宣徳九年遷城西門內弘治五年巡撫李純遷城東南隅嘉靖四十四年巡按李輔增修學坊扁曰海嶽儲英】社學

軍器局【衛治東北】軍儲倉【城東門內山巓】預備倉【在軍儲倉內】錢帛庫【軍儲倉內】養濟院【城東南隅】艸場教場【城西北一里】漏澤園二【一在西門外一里一北門外三里】

鹽場百戶所【城西南九十里】鐵場百戶所【城東九十里】

海州在城驛【城西關內】遞運所【城北關內】

耀州驛【城南六十里】遞運所【在本驛內】

牛莊驛【城西北四十里】遞運所【本驛城內】

沙嶺驛【城西北九十里】遞運所【本驛城內】安插百戶所二【一東昌堡內一西平堡內】

○蓋州衛境圖

見圖

蓋州衛城【本隋之蓋牟城遼辰州舊址洪武五年指揮吳玉創建土築九年靖邊侯開廣南面砌磚周圍五里八十八步髙一丈五尺池深一丈五尺闊一丈八尺周圍五里一百二十七步門三東順淸南廣恩西海寧俱有樓嘉靖甲子管屯指揮盧沛築敵臺於城垣之四角】

南關【廣恩門外】

察院行臺苑馬寺【舊設在永寧監城內後嘉靖戊午題準兼兵備駐札於此】撫民通判公署【岫巖駐札距都司東南三百里】

蓋州衛治【城正中洪武癸亥指揮吳立建】經歷司鎭撫司左右中前四所【公署俱衛治內】

儒學【洪武癸亥指揮吳立張良佐創立在衛治西南隅嘉靖癸亥巡按禦史黃襄重修增鄕賢名宦祠宰牲房攺天香閣爲文明樓】社學

軍器局【在衛治內】軍儲倉【衛治東南】預備倉【軍儲倉內】錢帛庫【在衛治西】養濟院【衛治東南隅】艸場教場【城東二里】漏澤園

鹽場百戶所【城西四十里】鐵場百戶所【城北九十里】

蓋州在城驛【城南關內】遞運所【在本驛西】

熊嶽驛【城南六十里】遞運所【在驛城內】

五十寨驛【城南一百一十里】遞運所【本驛城內】

○復州衛境圖

見圖

復州衛城【本金永康縣舊址洪武十五年因舊修築永樂四年指揮蔡眞甃砌以磚周圍四里三百步髙二丈五尺池深一丈五尺闊一丈五尺門三東通明南迎恩北鎭海嘉靖癸亥巡撫王之誥添設門禁敝臺三東北二西面臺一門外護門臺各一】

察院行臺

復州衛治【城正中】經歷司鎭撫司左右中前四所【俱衛治內】

儒學【舊在城西北隅正統元年遷於城中嘉靖癸卯遷於城東南隅】社學

軍器局【南門西】軍儲倉【衛治西南】預備倉【軍儲倉內】錢帛庫【在衛治西】養濟院【衛治西北】

艸場教場漏澤園【南門外東南】

鹽場百戶所【城西四十二里】鐵場百戶所【城北九十里】

復州在城驛【本城西關內】遞運所【本驛東】

欒古驛【城南六十里】遞運所【本驛城內】

○金州衛境圖

見圖

金州衛城【本元萬戶府舊址洪武四年都指揮馬云葉旺修築十年指揮韋富包磚周圍六里髙三丈三尺深池一丈二尺闊六丈五尺門四東春和西寧海南承恩北永安角樓四嘉靖四十二年都禦史王之誥添設角樓四】

南關【承恩門外】北關【永安門外】

察院行臺金州守備公署【衛治西南隅】

金州衛治【城東北隅】經歷司鎭撫司左右中前中左五所【四在衛治一在旅順口】

儒學【洪武十七年創建於衛治西南正統二年指揮左讓遷於城東南隅舊無神廚嘉靖丙午備禦王朴於學西拓地增建】

社學

軍器局【南門內東】軍儲倉【衛治西北】預備倉【軍儲倉內】錢帛庫養濟院【衛治西南隅】

艸場教場漏澤園

鹽場百戶所【城東北一百三十里】鐵場百戶所【城東二百三十里】

金州在城驛【衛治南關內】遞運所【衛治北關內】

石河驛【城北四十里】遞運所【本驛城內】

木場驛【城西南六十里】遞運所【本驛城內】

旅順驛【城西南一百二十里】遞運所【本驛城內】

旅順城【南北二城金州城南一百二十里俱臨海北城洪武四年都指揮馬云葉旺立木柵以守二十年設中左所永樂元年設都司官備禦十年指揮徐剛磚砌周圍一里一百八十步池深一丈二尺闊二丈城門二南靖海北威武南城永樂十年徐剛包築周圍一里三百步池深一丈二尺闊二丈五尺城門二南通津北仁和登州衛海運軍需至此今北城廢】艸場

○廣寧鎭境圖

見圖

廣寧城【洪武初指揮王雄因遼金廣寧府舊址修築城周圍九里十三步有奇髙三丈池深一丈五尺闊二丈周圍一十里九十五步都督劉眞復甃以磚門五東永安西拱鎭北靖遠其南左泰安右迎恩角樓四永樂中總兵劉江增拓南關以授民居弘治間備禦胡忠開廣西隅正徳乙卯備禦李溱開拓南關廂周圍五百四十六丈嘉靖丙辰秋大水城郭圮壞都禦史蘇志皐總兵官羅文豸修復癸亥都禦史王之誥築裏城鐘鼓樓一建於通濟橋北】

南關【在迎恩門外嘉靖乙卯都禦史蘇志皐包築南關爲新城門樓三南拱護神京東宣化西振武】

都察院【舊在鎭東堂後嘉靖乙酉巡撫潘珍攺建於拱鎭門北前保釐堂五間東皂隸房五間西抄案房五間儀門一座中堂五間寢房五間後穿樓九間中堂東景範樓三間西亦春堂三間保釐堂後東文卷房六間西書吏房六間乙卯巡撫蘇志皐增修前堂抱廈二門東土地祠西射圃大門三間院之東外職房六間更樓一間西水亭一座坊二東撫綏西貞肅】

總鎭府【永安門內大街北嘉靖壬午總兵官郤永重建正廳五間今扁全遼保障東軍器房十間西掾房十間中廳五間兩廂房十間己未總兵官楊照於中堂東建向日亭三間一淸堂三間西箭亭三間後寢房五間東西廂房十間儀門一座二門三間大門三間外職房左右各三間府之東裨將廳一西坐營廳一坊二東三韓司命西五路具瞻】

會府【文廟左卽鎭東堂舊址三堂公聚之府公議堂五間東西廂房二十間堂之兩翼廳事各三間後堂五間府前節鎭坊一嘉靖丙申災太監王永都禦史任洛總兵官馬永重建】

察院行臺【泰安門西嘉靖戊申巡按禦史李廷松卽舊鎭守府攺建】

戶部分司【泰安門北成化丁酉郎中王宗彜建正廳五間東皂隸房五間西抄案房五間中堂三間後堂五間兩廂房十間南書吏房三間中堂東書房三間西廳事三間亭三間二門三間大門三間榜房六間前職房三間坊二東經國西籌邊】

按察兵備分司【四牌樓東正廳五間東皂隸房五間西抄案房五間中廳三間後廳五間寢房五間東西廂房六間大門三間二門三間外職房三間嘉靖戊申分巡僉事劉尙義卽舊察院行臺攺建壬戌分巡兵備僉事張邦土增建前堂東廳事五間兩廂六間廚房一間】

太僕寺【按察司右】

中路遊擊府【按察司左】

廣寧備禦公署【鼓樓北】鎭城坐營公署【會府東南隅】

河西管糧通判公署【北分司攺建】

河西書院【文廟後嘉靖己丑巡撫潘珍卽舊社學攺建仰髙書院選課廣寧學生員己未分巡僉事陳燦據生員傅佶等呈議撫按會行重修更扁河西書院壬辰巡撫王之誥巡按禦史楊柏分巡僉事張邦土增建後燕居殿五間兩廂號捨十二間乙丑巡按禦史李輔始選河西廣寧等九衛生員督課其中】

○廣寧鎭城圖

見圖

廣寧衛治【鼓樓北廣寧路舊址大廳五間後廳五間左經歷司右鎭撫司東西吏房三間左右中前後五所洪武初指揮王雄建】稅課司【鼓樓南】醫學【鼓樓北】陰陽學【總鋪南】神機庫【戶部分司前】廣寧庫【在軍儲倉內】

廣寧左衛【城東北隅中前後三所永樂間指揮吳鉞建】廣寧左庫【在軍儲倉內】

廣寧右衛【城西北隅中前後三所永樂間指揮潘鐸建】

廣寧中衛【洪鎭門東左右前中四所成化間指揮閔質建以上三衛廳堂制度俱如廣寧衛治】

儒學【金遼以前莫考元置廣寧路儒學在廣寧右衛西北元季毀於兵國朝設儒學仍舊址正統辛酉都禦史王翺攺建今會府之右先師殿六間東西廡各六間戟門五間欞星門三間明倫堂五間東西齋各六間西號房十間教授宅一訓導宅三大門三間二門一間正徳間都禦史劉憲建號捨二十間嘉靖戊子都禦史潘珍鑿泮池於欞星門外引大惠泉注之癸巳巡按禦史常時平立敬一碑亭於明倫堂後甲寅東廡災巡撫蘇志皐並修儒學甲子巡撫王之誥巡按禦史楊柏分巡僉事張邦土會議建鄕賢名宦二祠於戟門外東西兩廂祀如制學坊一曰泮宮】社學【拱鎭門內西北】

軍器局四軍儲倉四【書院西】預備倉四【軍儲倉內】祝丰亭【軍儲倉內西南隅戶部郎中趙賢建】養濟院【軍儲倉北】艸場【軍儲倉內】教場【迎恩門外】漏澤園【舊在北厲壇下嘉靖丙辰巡撫蘇志皐屬備禦張桓在城東南七里度地爲義冢】

四衛鹽場【百戶各一員】四衛鐵場【百戶各一員】

廣寧在城驛【本城四牌樓南】安夷館【迎恩門外】遞運所【在本驛內】安插百戶所【在本驛內】

髙平驛【在城東九十里】遞運所【在本驛內】安插百戶所【在本驛內】

盤山驛【在城東四十五里】遞運所【在本驛內】安插百戶所【在本驛內】

閭陽驛【廣寧城南五十里千戶潘英重修】遞運所【在驛東】安插百戶所【在驛東北】

鎭城總鋪【陰陽學北】

○義州衛境圖

見圖

義州城【本秦遼西郡絫縣唐之故城洪武二十二年指揮何浩仍舊修築宣徳中都指揮楚勇始砌以磚周圍九里一十步髙三丈池深一丈五尺闊一丈八尺周圍九里一百六十六步正徳初參將胡忠開鑿修復馬道門四東熙春西慶丰南永淸北安遠】

南關【永淸門外周圍一里四十步嘉靖癸亥掌印指揮史有容新增門樓各一】

察院行臺參將府【衛治西北隅備禦公署舊址】

按察分司義州備禦公署【衛治東千戶所舊址】

義州衛治【洪武二十五年指揮何浩創建】經歷司鎭撫司左右前後四所【俱衛治內】

廣寧後屯衛治【永樂八年指揮馬旺建】經歷司鎭撫司左右中前後五所【俱衛治內】

儒學【大徳間有加封先師碑正統間卽舊址建立廟學嘉靖壬戌參將趙承懋掌印指揮史有容立石柱學西南隅曰文筆峯嘉靖乙丑巡按禦史李輔重修】社學

軍器局二【義州衛在衛治東後屯衛在嘉福寺舊址】軍儲倉二預備倉【脫二宇】【俱軍儲倉內】錢帛庫【譙樓東北】養濟院艸場教場【城西南一里】馬場二【一在城東三顆柳一在城東二十五里】漏澤園

鹽場百戶所二【一右屯衛板橋一右屯衛五汊河】鐵場百戶所二【俱蓋州衛石柱子】

義州在城驛【南關街北】遞運所【城南門外東】

牽馬嶺驛【城東五十里】遞運所

○廣寧左中屯衛境圖

見圖

錦州城【本遼錦州元永樂縣舊址洪武二十四年指揮曹奉修築周圍五里一百二十步髙二丈五尺成化十二年都指揮王鍇增廣南北四十五丈東西九十五丈弘治十七年參將胡忠備禦管升並城南關周圍六里一十三步形勢若盤俗謂之盤城池深一丈二尺闊三丈五尺周圍七里五百七十三步門四東寧遠南永安西廣順北鎭北鐘鼓二樓並建於衛治之通衢】

察院行臺錦州守備公署【在衛治內】

遼右書院【在本城洪【洪﹕弘】武【武﹕治】癸丑巡按禦史樊祉建】

廣寧中屯衛治【舊設於寧遠永樂間指揮曹奉攺建】經歷司鎭撫司左右中前後五所【俱衛治內】

廣寧左屯衛治【廣順街永樂間指揮劉剛建】經歷司鎭撫司左右中前後五所【俱衛治內】

儒學【正統元年都禦史李浚創建成化間於城隍廟得元加封先師碑知爲文廟舊址弘治間副使李貢參將胡忠備禦孫鎭重修】社學

軍器局二【中屯在衛治東北左屯在衛治東南】軍儲倉預備倉【俱軍儲倉內】錢帛庫養濟院艸場教場【城東南二里】漏澤園

鹽場百戶所二【一城南六十里一城南八十里】鐵場百戶所二【一城西六十里正徳七年攺白花寨一城南一百成化十七年攺蓋州】

小淩河驛【城南三十里】遞運所【在本驛內】

杏山驛【城西南十里】遞運所【在本驛內】

松山中左千戶所【宣徳間建城周圍三里十二步闊一丈嘉靖癸亥巡撫王之誥包築髙二丈五尺門一四角更房各一】

大淩河中左千戶所【宣徳間建城周圍三里十三步闊一丈嘉靖癸亥巡撫王之誥包築髙二丈五尺門一四角更房各一】

○廣寧右屯衛境圖

見圖

廣寧右屯衛城【本元閭陽縣之臨海鄕舊址洪武二十六年置永樂中指揮徐琦李通開築周圍四里三百六步髙二丈九尺池深八尺闊一丈周圍五里八十六步門三東鎭海西迎恩北【北﹕南】永安】

察院行臺右屯備禦公署【嘉靖乙丑巡撫王之誥奏設】

廣寧右屯衛治【城東北隅原設於廣寧洪武癸丑遷右屯城甲戌指揮屠文建嘉靖甲子巡撫王之誥重修】經歷司鎭撫司左右前中四所【俱衛治內】

儒學【在衛治東嘉靖甲午巡按禦史常時平題請建學乙未巡按禦史王珩始立學兼設教官】社學醫學陰陽學

軍器局【城西南隅】軍儲倉【衛治北】預備倉【軍儲倉內】錢帛庫養濟院艸場教場漏澤園

鹽場百戶所【城南二十一里洪武二十五年設】鐵場百戶所【舊設中屯衛連山驛天順間攺蓋州衛石柱子距城六十里】

十三山驛【右屯衛西北二十五里】遞運所【十三山驛西北】

○廣寧前屯衛境圖

見圖

廣寧前屯衛城【本魏之集寧縣唐瑞州故址洪武二十五年都指揮曹毅因舊修築周圍五里三十步髙三丈五尺宣徳正統間備禦畢恭鄧鐸相繼包砌池深一丈闊二丈周圍六里二百步門三東崇禮南迎恩西武寧城中通衢建鐘鼓二樓】

南關【迎恩門外】

察院行臺按察兵備分司前屯備禦公署【在儒學東】

廣寧前屯衛治【崇禮街北洪武癸酉指揮黃旺創建】經歷司鎭撫司左右中前後五所【俱衛治內】

儒學【舊在城西北隅成化辛丑巡按禦史王嵩因廢圓通寺攺建弘治癸亥巡按禦史余濂增修建號捨鑿泮宮】

軍器局【城西南隅】軍儲倉預備倉【軍儲倉內】錢帛庫【在中前所】養濟院艸場教場漏澤園

鹽場百戶所【城東南塔山口七十里】鐵場百戶所【城西麋子峪七十里】

沙河驛【在城東北四十里】遞運所【在本驛內】

髙嶺驛【城西南三十五里】遞運所【在本驛內】

中前所城【城周圍二里二百六十九步髙三丈池深一丈闊二丈周圍四里二百步南門一宣徳三年指揮葉興建】教場

中後所城【城周圍三里六十九步髙三丈池深一丈闊二丈周圍四里二百步城門二宣徳三年建】

西路遊擊府【嘉靖甲子侍郎葛縉奏設】

中後所治

○寧遠衛境圖

見圖

寧遠衛城【舊無城宣徳間總兵巫凱都禦史包懷徳題奏合前屯錦州之地於曹莊湯池之北始建衛城周圍六里八步髙二丈五尺池深一丈闊二丈周圍七里八步門四東春和南迎恩西永寧北廣威都督焦禮於衛治中衢建鐘鼓二樓嘉靖甲子副使陳絳重修】

察院行臺參將府【衛治東南隅舊守備公署嘉靖二十年巡撫劉儲秀奏設】

按察兵備分司【在永和街北原寧遠衛攺建】

按察分司【察院東】

寧遠衛治【永寧門內舊備禦公署攺建】經歷司鎭撫司左右中前後五所【俱衛治內】

儒學【宣徳五年都指揮劉斌始建廟學於衛治東景泰癸酉都督焦禮重修成化間巡按禦史王紳增修】社學

軍器局【城內南隅】軍儲倉預備倉【在軍儲倉內】錢帛庫養濟院艸場教場【城南一里宣徳五年都指揮劉斌建】漏澤園

鹽場百戶所【城南二十五里】鐵場百戶所【城西南麻子峪十八里】

連山驛【城東北三十二里】遞運所【在本驛內】

曹莊驛【城西南一十三里】遞運所【在本驛內】

東關驛【城西六十里】遞運所【在本驛內】

塔山中左所城【周圍三里一百八十四步髙二丈五尺城門三樓三宣徳五年指揮李旺建嘉靖癸亥巡撫王之誥兵備陳絳重修加髙三尺】

備禦公署【所西】

塔山中左所治教場

沙河中右所城【周圍三里一百八十四步髙二丈五尺城門二樓二宣徳五年指揮張敬建嘉靖癸亥巡撫王之誥兵備陳絳重修加髙三尺】

沙河中右所治教場

○沈陽衛境圖

見圖

沈陽中衛城【本元之瀋州洪武二十一年指揮閔忠因舊修築周圍九里一十餘步髙二丈五尺池二重內闊三丈深八尺周圍一十里三十步外闊三丈深八尺周圍一十一里有奇門四東永寧南保安西永昌北安定】

南關【保安門外嘉靖二十二年新建周圍六百七十九丈俱遊兵軍住】

察院行臺【衛治西南】

沈陽遊擊府【在衛治西南隅嘉靖辛丑都禦史孫檜奏設】

沈陽備禦公署【在衛治西】

沈陽中衛治【城東南隅元總管府舊址】經歷司鎭撫司左右中前後五所【俱衛治內】

儒學【正統二年都禦史李浚奏設在衛治東】社學

軍器局【衛治西北】軍儲倉【衛治西北】預備倉【軍儲倉內】錢帛庫【衛治西南】養濟院【衛治西南隅】艸場【衛治西南隅】教場【城東一里】漏澤園

鹽場百戶所【海州城西南梁房口】鐵場百戶所【安平山城東九十里】

沈陽在城驛【南關正中】遞運所【城南四里】

撫順城【城東八十里本古貴徳地洪武十七年創立周圍三里有奇池深一丈闊二丈城門一曰迎恩】

撫順備禦公署【在所治東】

撫順千戶所治撫順所倉預備倉教場

蒲河城【城北四十里正統二年建周圍七百二十五丈四尺池深一丈闊二丈門二】

蒲陽書院【在所城內嘉靖十三年巡按禦史常時平建】

蒲河備禦公署【在所治西】

蒲河中左千戶所治軍器局蒲河所倉預備倉教場【城東南一里】

○鐵嶺衛境圖

見圖

鐵嶺衛城【卽遼金時嚚州故城城周圍四里六十步髙二丈池深一丈五尺闊三丈周圍五里有奇門四東撫夷西承恩南慶雲北威遠角樓四】

察院行臺鐵嶺備禦公署

鐵嶺衛治【城北隅洪武二十年設遼東城北二十六年攺移今治】經歷司鎭撫司左右前後四所【俱衛治內】

儒學【正統四年創設嘉靖甲寅增修】社學

軍器局【城東北隅】軍儲倉預備倉【軍儲倉內】錢帛庫養濟院艸場教場【城西北一里】漏澤園

鹽場百戶所【蓋州衛八角湖】鐵場百戶所【奉集堡城南二百一十里】

嚚州驛遞運所【俱在城西關內】

懿路城【城南六十五里本舊挹婁廢城永樂五年保定侯修築周圍三里三百四十三步髙一丈池深九尺闊二丈周圍四里三百一十步門二南通明北招遠】關廂一【嘉靖庚戌備禦張九思攺築丁巳包砌】

挹淸書院【所城內嘉靖辛丑兵備黃雲建】

懿路備禦公署【在所治東】

懿路中左左二千戶所治旗纛廟【嘉靖己未備禦王朴創建】養濟院懿路驛【所治南關】教場【城西北一里】漏澤園

泛河城【正統四年都指揮畢恭奏設周圍七百一十五丈髙二丈池深一丈二尺闊二丈門二東安遠西承恩】泛河中左千戶所治養濟院教場

○開原衛境圖

見圖

○開原控帶外夷圖

見圖

開原城【本元黃龍府舊城洪武二十二年平定東土始設三萬衛二十五年設遼海衛因舊址包築周圍十二里二十步髙三丈五尺池深一丈闊四丈周圍一十三里零二十步門四東陽和西慶雲南迎恩北安遠角樓四鐘鼓樓二在衛治中衢】

察院行臺按察兵備分司【在城西北隅嘉靖辛丑建】參將府【城東北隅】提督馬巿公署【城西南隅】開原備禦公署【三萬衛治西南】

三萬衛治【洪武二十三年指揮劉顯建】經歷司鎭撫司左右中前後五所【俱衛治內】中中等三千戶所

遼海衛治【洪武二十五年指揮阮瑢創建】經歷司鎭撫司左右中前後五千戶所【俱衛治內】左右等四千戶所

安樂州【在察院東】

儒學【元有文廟舊址在今三萬衛北街有大徳年加封碑記洪武二十五年始創廳三間三十一年開設學校永樂四年備禦都指揮儲欽仍舊址重修嘉靖壬戌兵備僉事王可立重修】社學

軍器局二【一衛治東一衛治西】軍儲倉二預備倉二【在各軍儲倉內】錢帛庫養濟院艸場教場【城北一里】漏澤園

鹽場百戶所二【一蓋州西北平山一海州西南梁房口】鐵場百戶所二【一威寧營東一甜水站北】開原在城驛【迎恩門西】遞運所【迎恩門外】

中固城【永樂五年創建爲撫順站】

中固備禦公署

中固撫順驛【城南四十五里】教場【城北一里】

○永寧監境圖

見圖

永寧監城【蓋州城南一百五十里永樂七年創建周圍三里八十步髙一丈七尺池深一丈五尺闊一丈二尺東西南三門嘉靖己未苑馬寺卿陳暹屬守備陳善增髙包築】

察院行臺

永寧監公署【在城正中】

儒學【舊無嘉靖十八年奏建】

苑馬寺錄事【宅一】圉長【宅二】監六【曰升平曰新呂曰遼河曰長平曰安巿曰永寧上五監俱廢止永寧監存】苑二十四【曰甘泉曰安山曰河陰曰古城曰夾河曰龍臺曰耀州曰駝山曰黃山曰沙河曰馬鞍曰石城曰平川曰新安曰廣安曰平山曰南丰曰髙平曰長川曰名山曰復州曰龍潭以上二十二苑俱廢止淸河深河二苑見存】

○星野圖

見圖

按天文志尾去極一百二十七度箕去極一百二十一度半周禮保章氏以星土辧九州島之地皆有分星以察妖祥鄭玄注曰箕尾燕分前漢地理誌曰燕地尾箕分野漢天文志曰尾箕幽州帝王世紀曰自尾十度至斗七度曰析木之次今燕分野晉志曰遼西東入尾十度至南斗十一度爲析木於辰在寅燕之分野屬幽州唐天文志曰箕尾爲燕分星曰析木宮曰人馬時曰寅州曰幽宋天文志曰箕尾析木之次初尾九度外末斗十一度內於分爲燕於辰在寅於野爲幽自漢渤海九河之北皆析木之分尾星得云漢之末派海物龜魚麗馬【馬﹕焉】故當九河之下流濱於渤碣皆北紀之所窮也箕與南鬥相近故其分自遼水之陽盡朝鮮三韓之地在吳越之東與髙麗皆燕分也又女宿下十二國有名無星者其妖祥與遼東亦有占焉歷考諸紀載尾箕爲遼東分星無疑矣

◆沿革志

載籍稱舜分十有二州而以冀東北爲幽州靑東北爲營州則遼之入中國也逖矣秦漢以來中更聖僞蓋以孤懸之地而東鄰夫余濊貊西逼匈奴烏桓中國守徼乘塞勢隔於遙制而力敝於遠輸爾也漢武撻伐四夷置樂浪玄菟等四郡終古稱爲遠略晉唐之間始終棄取靡一他或姦雄僭竊黠酋分割廢興離合之故紛然錯焉我國家定鼎燕京而以遼東爲左臂緣古居重之義控制諸夷斯固萬年有道之長基也余慨往迹揚盛治謹紀古今沿革如左方云

遼東禹貢冀靑二州之域粵自虞舜分冀東北爲幽州卽今廣寧以西之地靑東北爲營州卽今廣寧以東之地夏商建長來王皆屬中國周景王告晉人曰武王克商有天下肅愼燕亳吾北土也肅愼今開原之地召公封燕屬燕封內秦始皇虜燕王喜以其地置遼東郡漢因之初箕子封朝鮮地在遼東東南漢武帝克朝鮮置樂浪玄菟眞蕃臨屯四郡俱在遼東徼外止割遼東三縣髙顯候城浿水屬玄菟耳昭帝罷眞蕃築遼東玄菟城蓋並彼四郡爲一郡而遼東自若也王莽時烏桓據遼西明帝末烏桓鮮卑疊相侵據漢末公孫度取之分遼東爲遼西中遼郡三國魏滅公孫氏置東夷校尉居襄平而分遼東昌黎等五郡隸平州晉攺遼東郡爲國尋爲鮮卑慕容廆所據後魏仍爲遼東郡隋初又爲髙句麗所據唐太宗伐髙麗復其地置蓋遼二州髙宗平髙麗盡得髙麗地置都督府九又設安東都護府於平壤以統之總章二年徙都護府治遼州玄宗開元初以髙麗別種大祚榮爲渤海郡王遼東地在勃海郡內祚榮十二世孫彜震僭號攺元有五京十五府六十二州爲海東盛國時上京龍泉府中京顯徳府系遼東地余府州乃東夷故地不在遼東之內而遼西之地仍在契丹焉五代時契丹愈大並渤海盡有遼東故地置東平郡尋升南京復立中臺省號大遼又攺爲東京遼陽府又析遼西爲中京大定府金初因之後置遼陽府以會寧爲上京攺遼上京爲北京元爲東京路尋攺遼陽路建行中書省並統髙麗本朝洪武四年置定遼都衛八年攺爲遼東都指揮使司十年革所屬州縣置衛永樂七年復置安樂自在二州今領衛二十五州二隸山東布政使司

遼陽【在城都司六衛一州巡按察院行太僕寺分守道副總兵駐札於內前代無考自虞舜肇封始以其地爲營州夏商皆屬中國至周分封隸燕封內秦並燕名其地曰遼東以其遠在九州島之東又兼遼西而言漢滅秦易其名曰襄平漢初有襄平侯統通矯制納周勃於北軍討平諸呂是也漢末爲公孫度所據傳及淵三國時魏破之置東夷校尉居襄平郡晉攺郡爲國後淪於髙麗唐太宗伐髙麗復其地五代陷於契丹其主阿保機修遼東故城以居名曰東平後升爲遼陽府屬縣九金因之屬縣四元爲遼陽路國朝洪武四年置定遼都衛八年攺爲遼東都指揮使司十年革所屬州縣置衛】

定遼中衛【本漢襄平遼陽二縣及遼東郡治所晉廢遼復置遼陽縣爲東平郡本朝洪武十年罷縣十七年置衛領千戶所四】

定遼左衛【領千戶所三】

定遼右衛【領千戶所二】

定遼前衛【領千戶所四以上三衛俱洪武四年置爲千戶所至十年升爲衛】

定遼後衛【領千戶所四洪武四年置初名遼東衛治得利嬴城尋徙於此八年攺定遼後衛】

東寧衛【洪武十三年置五千戶所曰東寧女直南京海洋艸河各領所部夷人十九年置衛並五所爲左右前後四千戶所仍置中及中左二千戶所以謫戈者實之】

自在州【永樂七年置治開原城內所領新附夷人後徙治於遼陽城內】

海州衛【在遼陽城南一百二十里分守海蓋參將駐札於內魏隋以前同遼陽本蓋牟地髙麗爲沙卑城唐置澄州渤海爲南海府遼爲海州南海軍治臨溟縣金天徳初攺爲澄州元屬縣二曰析木曰臨溟本朝洪武初平遼東九年革州縣設衛治領五千戶所】

蓋州衛【在遼陽城南二百四十里苑馬寺駐札於內漢以前同海州本遼東郡地隋初髙麗據之爲蓋牟城海金復皆其屬地唐破髙麗拔其城爲蓋州渤海因之遼以路通辰韓攺爲辰州遼海軍節度使升奉國軍附郭置建安縣金罷葛蘇館建辰州遼海軍又爲蓋州奉國軍元爲蓋州路至大六年並爲東京支郡省熊嶽湯池二縣入建安縣八年並建安入本州島元末劉益歸附本朝洪武九年罷州置衛領五千戶所尋調後所於寧遠小沙河】

復州衛【在遼陽城南四百二十里晉隋以前同海州唐置州五代歸契丹爲遷民縣屬黃龍府後又置復州懷徳軍屬縣二曰橫山化成後攺縣曰永寧金攺永寧曰永康元州縣並廢及平章劉益歸附始仍州治本朝洪武十年革州縣十四年設衛領四千戶所】

金州衛【在遼陽城南六百里金復守備駐札於內唐以前同海州舊有沙卑城髙宗平髙麗置州五季淪於契丹遼亡歸金元置萬戶府本朝洪武四年劉益歸附設衛領六千戶所二十年調所領中左所於旅順口二十一年調後所於義州】

廣寧【在遼陽城西三百三十里在城四衛鎭守總兵巡撫都察院戶部分司分巡道遊擊駐札於內本漢遼東之無慮縣西部都尉治所晉屬平州唐置巫閭守捉城渤海爲顯徳府地置顯州奉先軍遼置幹州廣徳軍爲大寧屬郡金攺爲廣寧府領廣寧望平閭陽鍾秀四縣置鎭寧軍節度使元攺爲路屬三縣廣寧望平閭陽元末也速納哈出往來互略其地本朝廢州縣洪武二十三年建廣寧衛二十五年封建遼王攺廣寧中護衛次年復攺廣寧衛】

廣寧衛【領千戶所五洪武二十六年攺廣寧中護衛爲廣寧衛】

廣寧中衛【領千戶所四】

廣寧左衛【領千戶所五】

廣寧右衛【領千戶所三以上三衛洪武二十七年置治於大淩河開設廣寧中護衛二十八年設左右護二衛永樂元年攺左右中護衛爲廣寧左右中三衛徙於此】

義州衛【在遼陽城西四百二十里分守錦義參將駐札於內卽古東營燕部舜十二州爲營州境禹貢屬冀州商及周初爲孤竹國之地一云以冀州地廣分東北醫巫閭地爲幽州則義之境實屬幽州非東營名也戰國爲燕遼東界秦並六國置遼西郡爲絫縣漢仍秦舊後漢明帝時爲烏桓所據漢末公孫度擊破烏桓遂有其地魏滅公孫氏取之未幾而入於晉已爲慕容氏所據苻堅並之而拓跋魏繼有其土後歸於隋隋亡歸唐唐始建城唐末五代淪於契丹攺宜州崇義軍金攺爲義州置弘政開義同昌三縣元省屬大寧路隸中京元末也速納哈出互相略焉我朝洪武四年平定遼東二十一年調金州衛后所蓋州復州二衛前後各二所共五千戶所設義州衛於十三山屯種八月移衛治於義州二十八年調中所於廣寧右護衛轄左右前後四千戶所洪武二十五年初置後屯衛調顯州懿州人實之永樂八年徙於此屬左右前後中五千戶所俱隸遼東都司國初以都司一員備禦永樂十二年攺爲守備成化三年始置參將備禦仍舊】

廣寧後屯衛【在義州城內洪武二十五年置初治舊宜州永樂八年徙於此領千戶所五】

廣寧中屯衛【卽錦州城在遼陽城西六百里守備駐札於內本漢之無慮縣地晉時爲慕容氏所據置西樂郡隋唐以來地皆空虛遼始建錦州置刺史爲臨海軍節度使金屬大定府元初張致叛據尋復之屬大寧路置永樂縣本朝洪武二十四年置衛於東關驛二十五年移治錦州三十二年調廣寧屯守永樂元年復回錦州守禦領千戶所五宣徳三年於城南二十里松山堡置中左千戶所屬焉】

廣寧左屯衛【在錦州城內洪武二十四年始由鞍山至十三山驛擺站屯種二十六年遷顯州建衛治三十二年調廣寧屯守永樂五年移錦州守禦領千戶所五宣徳三年於城東四十里大淩河增置中左千戶所屬焉】

廣寧右屯衛【在遼陽城西四百五十里遼以前同廣寧元屬廣寧府閭陽縣之臨海鄕洪武二十六年置初治十三山二十七年城公主寨故址移衛治焉屬左右中前後五所】

廣寧前屯衛【在遼陽城西九百六十里舜分冀之東北爲幽州夏因之商爲孤竹國周屬燕秦屬遼西郡漢仍秦舊幽州刺史領之漢末爲烏桓所據三國屬魏晉永嘉以後慕容氏據之置集寧縣後入拓拔魏氏尋入隋唐置營州後攺瑞州五代沒於遼攺爲遼州置來賓縣隸中京大定府金攺宗州尋復爲瑞州復隸歸徳軍節度使元隸大寧路屬縣三曰宗安海陽海濱元季納哈出略屬其地國朝平遼東廢州縣洪武二十五年建衛屬五千戶所宣徳三年又於城西五十里急水河增置中前千戶所城東五十里杏林堡增置中後千戶所屬焉】

寧遠衛【在遼陽城西七百七十里寧前兵備道分守參將駐札於內舊無城郭與古瑞州錦州接境相距幾三百里本廣寧前屯中屯二衛地永樂初大寧淪沒而虹螺山始入外境於是和州之墟荊條之陽胡馬馳驅歲相抄掠總兵巫凱都禦史包懷徳上狀乃割二州之地於曹莊湯池之北建衛治賜名寧遠統五千戶所又於城東五十里塔山別置中左千戶所於城西四十里小沙河別置中右千戶所屬焉】

沈陽中衛【在遼陽城北一百二十里河東遊擊駐札於內本挹婁國地唐時渤海置瀋州遼置興遼軍後攺曰昭徳軍金攺爲顯徳軍元初爲瀋州後攺沈陽路領縣四曰樂郊章義遼濱進城元末納哈出據其地本朝洪武二十年設衛治屬五千戶所又以城東北八十里古貴徳州地設撫順千戶所正統二年於城北四十里設蒲河中左千戶所俱屬焉】

鐵嶺衛【在遼陽城北二百四十里古有鐵嶺城在今衛治東南五百里接髙麗界洪武二十一年置衛於彼二十六年徙今治卽遼金時嚚州故城在遼河之東古挹婁之北屬所五二十九年調所領左左千戶所於城南六十里懿路城卽挹婁廢城永樂八年復調中千戶所兼守正統四年又設中左所於城南三十里曰泛河俱屬衛】

開原【在遼陽城北三百三十里在城二衛一州開原兵備道分守參將駐札於內卽古肅愼氏地後曰挹婁元魏時號曰勿吉隋曰黑水靺鞨唐貞觀二年始以其地爲燕州開元中置黑水府以其部長爲都督刺史而置長史以監之元和以後屬渤海爲上京龍泉府契丹攻渤海黑水乘間復其地號熟女眞後滅遼遂建都國號曰金後遷都於燕攺爲會寧府號上京金末其將蒲鮮萬奴據遼東元伐之得其地至開元開元之名始此立開元南京二萬戶府治黃龍府後更遼東路總官府又攺開元路領縣七咸平新興慶雲銅山淸安崇安歸仁元末納哈出據之本朝洪武二十一年平定東土攺元爲原置兀者野人乞列迷女直軍民萬戶府二十二年罷府設三萬衛】

三萬衛【領千戶所八】

遼海衛【洪武十一年置治牛家莊二十六年徙治開原城領千戶所九】

安樂州【永樂七年置治以撫新附夷人在開原城內】

永寧監【在遼陽城南四百六十里古熊嶽縣故地永樂七年建設監六苑二十四今止存一監二苑嘉靖十四年本寺卿楊最重修】

◆山川志【關梁海道附】

天下名山大川風气之所含聚而生齒之繁鮮賢哲之隱見恆於玆焉系之其在邊徼據要害之會以制馭荒服形勢格禁之道尢多藉焉按遼境內山以醫巫閭爲靈秀之最而千山次之最東則爲東山層巒疊嶂盤亙七八百里材木鐵冶羽毛皮革之利不可勝窮然要皆無與於要塞也遼河會百川之流自開原抵海州夏秋汪濊隱若長江而檣夫戍卒皆倚以爲天塹故河東竊寇視河西差緩得地利之便故耳其大較如此他若髙下彬錯東西支流者亦較然可以指見關梁之設緣山川以建置利民而溟渤島嶼固海運阪道風帆霧舳之所棲息者乃因以附錄焉

遼陽

海州衛

蓋州衛

復州衛

金州衛

廣寧

義州

錦州

廣寧右屯衛

廣寧前屯衛

寧遠衛

沈陽中衛

鐵嶺衛

開原

關梁

海道

○遼陽

首山【城西南十五里山頂有泉不竭晉司馬懿圍公孫淵於襄平有星從首山墜城東南卽此唐太宗伐髙麗嘗駐蹕勒石紀功因攺駐蹕山】千山【城南六十里世傳唐徵髙麗駐蹕於此峯巒秀麗獨勝遼左騷人墨客題詠尢多中有大安龍泉祖越中會香巖諸寺】鞍山【城南六十里】龍鳳山【城東南四百里大虫江出焉】鳳凰山【城東南三百六十里上有壘石古城可容十萬眾唐太宗徵髙麗嘗駐蹕於此卽古開州】華表山【城東六十里因丁令威化鶴得名俗呼爲橫山】平頂山【城東一百里山周三十里其頂平廠可耕稼有泉湧出以石八角甃之其中有魚】通明山【城南九十里下有洞】老鴉山【城東二百里元平章髙家奴聚兵於此】石城山【城東五十二里上有古城石壘】連山【城東南一百八十里有關】斡羅山【城東北五百里大梁水出焉】安平礦山【城東南一百里一名天城山有鐵場】黑山【城南一百八十里】沙場山【城東一百五十里】石門山【城東南四十里】孤山【城南五十里】小尖山【城東北一百里】馬兒山【城北九十里】浪子山【城南九十里】洪山【城東九十里上有古寺基】火石嶺【城南十五里】分水嶺【城東四百里】罕兒嶺【城東北一百里】靑臺峪【城南一百五十里】鞍山洞【城西南六十里山上其內黑暗莫測】羅漢洞【在千山祖越寺上深四丈闊二丈內有石羅漢】羅陀洞【城東二十五里昔人有髙羅陀者修行於此因以爲名】佛僧洞【城東二百五十里內有石佛石羅漢洞中有水伏流西北出洞又伏流五十里至暗吉裏】松石屏【在龍泉寺大石如屏列於西南有松盤偃於石】

遼河【城西北一百里源出靺鞨北建州城東諸山經金山至洪州傍崖頭牛家莊出梁房口入於海】湯河【城東三十里出窟寵山東至頭館站經平頂山通太子河】太子河【一名東梁河又名大梁水源出斡羅山西流五百里至遼陽城東北五里許折而西南流入渾河合爲小口會遼河入於海】南沙河【城西南三十里源出西石門山通梁水】古城河【城西北八十里】北沙河【城北八十里源出東北諸山通梁水】深河【城東四百里源出連山合梁水】響水河【城東南一百里源出分水嶺流入深河】鴨綠江【城東五百三十里又名馬訾水源出靺鞨長白山水色如鴨頭故名由夾州城西南流與禿魯江合流至艾州與豬婆江同流入海】大虫江【城東南四百里源出龍鳳山南流入鴨綠江】渤海【在都司城南七百三十里齊都賦謂海之旁出者爲渤遼東延袤二千里其南皆臨渤海】梁水【一名太子河城東北三里源出斡羅山北流至武良站經楊家灣出梁房口南入海】薩水【在鴨綠江東平壤城西隋將辛世雄戰死於此】月下湖【城西北六十里】蓮花泊【城北一百一十里】沓渚【水名遼東有沓氏邑】鞍山溫泉【城西南六十五里】柳河溫泉【城東六十里】龍泉【在千山泉自半山崖石竇出下有龍泉寺】

○海州衛

白山【城東南三十里】平頂山【城南十里】麻崖山【城北二十里】駐蹕山【城東南三十里】滑石山【城東二十里】狼虎山【城東八里】迷眞山【城西南七十里】三角山【城東南二十里】靈暉山【城西南二十里】分水嶺【城東南七十里】大片嶺【城東一百一十里】小片嶺【城東九十里】桃花島【城西北一百二十里】

散水河【城西三十五里】本查河【城東三十里】三汊河【城西七十里】新開河【城西七十里與三汊河通西入海】開通河【城西一百九十里】南通江北通江【城西一百八十里遼水通新河之南別派西流曲折旋繞復入遼水其南曰南通江北曰北通江其間有閬洲方數十里皆田園宅地至今桃李猶存】

○蓋州衛

石城山【城北十里】竈突山【城東南五十里】平山【城北五十里】望海山【城西南三十五里】牛心山【城北四十里】松觀山【城東北三十里】塔兒山【城南十五里】伴仙山【城南十五里】饅頭山【城南五十里】迷計山【城東四十里】龜山【城西南五十里】孛羅鋪山【城南五十里】觀家山【城北五里】靑泉山【城南九十里】五十寨山【城南一百里】石門山【城東十里】大王寨山【城東六十里】霹靂山【城西一百二十里】上哈塔山【城東一百里】赤山【城東一百里】連雲山【城東十里】鳳凰山【城東八十里】下哈塔山【城東九十里】白狼山【城西十里】布霧山【城西南一百二十里】夾河山【城南二百里】龍門湯山【城南一百里】冠帽山【城北二里】大雞冠山【城東南一百里】小雞冠山【城西南二十里】稀離山【城東南一百五十里】帽山【城東南一百九十里】王牛兒山叵羅山【俱城南二百里】石棚山【城東南一百四十里】蓮花山【城東南二百里】大孤山【城東一百六十二里】小孤山【城東南一百九十里】歪頭山【城東南三百里】黑山【城南一百八十里】關山【城北六十里】城子山【城東南一百七十里】龍門山【城東南五十里】分水嶺【城東四十里】靑石嶺【城北十里】名口嶺【城南二十五里】陡松嶺【城南一百里】貓兒嶺【城南一百二十里】七盤嶺【城東一百一十里】黃伯嶺【城北五十里】鍋兒峪【城東南五十里】兔兒島【城西南七十五里】小松島【城東南三百里】蛤蠣島【城東南三百里】得利山城【城東南一十里】魏霸山城【城南一百一十五里】

臨江【城東南三百八十里】鴨綠江【城東南五百里】梁房口【城西北九十里】靑河【城南門外】五重河【城東北一百五十里】堝頭河【城南四十里】鷹納河【城東南二百里】畢利河【城東南一百八十里】熊嶽河【城南六十里】新安河【城南九十里】泥河【城東七十里】湯河【城東三百里】浮渡河【城南一百里】冷水河【城南五十里】響水河【城北】掛刺河【城東南一百三十里】西寺河【城東南七十里】溫泉【二一在城南一百里一在城南六十五里】

○復州衛

明山【城東七里】平頂山【城東十里】鍋鐵山【城南十里】香山【城南六十里】欒古山【城南六十里】松山【城東南六十里】塔山【城西南八十里山頂有塔】駱駝山【城西三十里】饅頭山【城西海中五十里】風山【城西海中五十里】花山【城北八里】西平山【城西南二十五里】靑山【城西南二十五里】黃山【城西南二十五里】黑山【城東四十里】白山【城東四十里】冷口山【城東北九十里】龍泉山【城南四十里】馬欄山【城東南三十里】馬鞍山【城南四十里】墳門島山【城西南五十里】栗園山【城東十五里】尖山【城東南二十里】萬灘島【城東海中】中島【城西南五十里】長山島【城西南八十里有塔】石家島【城西四十五里】茶河島【城西南五十里】長生島【城西南四十里】

畢裏河【城東北二百一十里】杓子河【城東北一百五十里】沙河【城南八里】麻河【城南三十里】窯河【城北一里源出駱駝山東流通沙河合流入海】

○金州衛

鳳凰山【城東十里】大黑山【城東一十五里】小黑山【城東北七十里】獨山【城東北一百五十里】三山【城南海中】鐵山【城西南一百五十里】平山【城北八里】賽山【城北一百二十里】虎山【城北一百二十里】豹山【城東四十里】壁立山【城東二百里】金綫島【城東七十里】小平島【城東三十里】大平島【城東八十里】馬雄島【城北九十里】海淸島【城東南三十里】和尙島【城南二十里】燕島【城南三十五里】平島【城南六十里】幹島【城北七十里】布袋島【城南一百二十里】南雙島【城西南一百里】北雙島【城西南九十里】野雞島【城西南一百里】韭菜島【城西南九十五里】過島【城西南七十里】馬連島【城西南八十里】魚湖島【城西七十里】羅兒島【城北七十里】小陳家島【城西北二十里】大陳家島【城西北三十里】蕎麥島【城西北二十五里】兔兒島【城西北七十里】靑魚島【城南五十里】死魚島【城東四十里】大松島【城東一百五十里】小松島【城東一百三十里】海中島【以上十八處俱流民所居】王家島【去城三百里】廣鹿島【去城二百里】大長山島【去城三百里】小長山島【去城七百六十里】刮皮島【去城二百八十里】葛藤島【去城三百里】哈店島【去城二百八十里】澀梨島【去城二百九十里】

海洋島【去城四百五十里】獐子島【去城四百里】耗子島【城南四百里】石城島【去城二百七十里】黑堝島【去城一百五十里】柴家島【城東一百八十里】吳忙島【去城三百里】八叉島【去城二百二十里】麻洋島【城西三十里】豬島【城西四十里】鴻臚島【旅順口黃山之麓】蕭家島【城東北一百五十里】小沙島【城東一百三十里】大沙島【城東北一百三十里】磨盤島【城東北一百二十里】靑山島【城東北一百二十里】紅山島【城東北一百里】曹家島【城東北一百里】老鸛嘴島【城東九十里】團山島【城東北十五里】豹子島【城東二百里】蓮花島【城東三十里】盧家島【城東三十五里】史島【城東一十五里】海頭島【城東南二十里】楊家島【城東南三十五里】丁官島【城南一十里】南關島【城南二十里】羅家島【城南二十三里】臭水島【城南三十五里】靑泥島【城南四十里】沙河島【城南六十里】零水島【城南六十里】黃羊島【城南一百四十里】石門島【城南九十里】哈塔島【城南一百里】長沙嘴島【城南一百二十里】黃井島【城南一百二十七里】骷髏島【城西南九十里】鐵山島【城西南一百五十里】南夾河島【城西南一百里】北夾河島【城西南一百一十里】棒槌島【城西南八十里】戴家島【城西南九十里】羊頭島【城西南一百二十里】雀兒島【城西南八十里】沙嘴島【城西南四十里】向陽島【城西六十五里】羅兒島【城西七十里】潮溝島【城西二十里】紅崖島【城西一十五里】杏園島【城西一十里】鹽場島【城西北三十里】長山島【城西北三十五里】七个山島【城西北二十五里】河口島【城北三十五里】圍島【城北三十五里】孛蘭鋪島【城北九十里】宋家峪【城東北一十五里】姚家峪【城東二十里】狗兒峪【城南七十五里】曹家衝【城東南七里】

東沙河【城東一百里】鴻臚井【二在金州旅順口黃山之麓井上石刻有敕持節宣勞靺鞨使鴻臚卿崔忻鑿井兩日永爲記驗開元二年五月十八日造凡三十一字】

○廣寧

北鎭醫巫閭山【城西五里舜封作鎭幽州歲時致祭本朝特加隆焉】鞍山【城北一百里】白雲山【城北九十里珠子河發源於此】蛇山【城東二十里層巒疊嶂多蛇虫云】盤山【城東六十一里】寶珠山【城南二十里狀如寶珠】駝房山【城東南七里俗呼放駝山】黑山【城東北七十里】虎頭山【城西北八里】牛角山【閭山西二十里】響山【城西北一百里】古城山【城北十里】分中山【城北十里】團山【城北二十五里】鳳頭山【城北五十里】三尖山【城北二十五里】望海山【醫閭山南去海一百三十里】韓口山【城西北七十里】岐山【城北六十二里】鎭北山【城北八里】冠帽山【城北鎭北山西】豹虎山【城東北三十五里】中平山【城北九十里】萬歲山【城內西北隅舊爲遼王府】鷹窩山【城北五十里】雞冠山【城西南五十里】仙人巖【北鎭廟內東北有呂洞賓石像】飛瀑巖【城西閭山有水自懸崖下瀉如盆卽舊志稱聖水盆𨿽冬不冰】牽馬嶺【城西南六十里】白土嶺【城北七十里】翠云屏【北鎭廟內西北石髙丈餘廣二丈厚八尺下有南北孔如磬】桃花洞【城西閭山中】甘泉【城北有甘泉二都禦史滕昭名其東長春西太惠】崇泉【崇泉寺內】玉泉【玉泉寺巖下】淸泉【都察院東】廉泉【按察分司東】古老無名泉【城北一泉湧出流入城東南隅達於濠其水四時不竭】石門【在閭山之麓由城西北經平阪兩石屹立如門有溪中出云壑窈窕山巒回合有武陵之幽】

板橋河馬巿河【俱出閭山】南沙河【城南十里】楊朗河【出閭山西北連城水分東南流入板橋河】龍灣河【城東南六十里】石子河【城北四十里】珠子河羊腸河【俱出白雲山】泥溝河【出中平山】細河【城西六十里源出響山通大淩河】路河【城東四十里平洋橋入三岔河】靑水湖【城東南一百二十里】髙橋湖【城東南四十里】蓮子湖【城東九十里】莽獐湖【城東九十一里】雙峯湖【城南二十里源出閭山東西沿流通小河口】陡坎湖【城東九十五里】滿井【城西北三里水味甘美人人【人﹕衍文】多汲飲𨿽旱亦滿故名】洪井【城西四里】八角井【城北隅】

○義州

杵頭山【城東二十里】靑山【城東三十里有塔至今存】隘口山【城東北五十里】中路山【城東北五十里】白土山【城東六十里】駱駝山【城東北五十里】萬佛山【城西十五里】三山【城西四十里】鷹窩山【城西三十里】筆架山【城西三十五里】牛心山【城西南二十里】出山【城西南一十五里】丫角山【城西南六十里】碓嘴山【城西北六十里】塔山【城東一十五里】擦牙山【城西北六十里】八塔山【城南二十五里】雙山【城南十五里】石門山【城北二十里】長山【城北四十里】嘉福山【城北二十五里舊有龍潭禱雨卽應】

隘口河【城東北八十里源出東川州雙峯山流入淸河】淸河【城東北一百里源出東川州南流入大淩河】大淩河【城西北六十里源出大寧入義州境抱城北東流入海】姚河【城西一里源出西南山北流入大淩河】石河【城南四十里源出石房峪東流入大淩河】泥河【城南二十里源出西山經杵頭山入大淩河】王巨河【城南十五里源出西山經城南東北入大淩河】柏淩河【城北九十里】小山泉【城西北境外永樂間遣將徵虜聞虜酋脫古思脫木兒在捕魚兒海遂由大寧慶州兼道而進師次由南道無水軍士渴甚其地忽聞有聲如炮使人視之則四泉湧出眾歡呼曰此朝廷之福天之助也上嘗夢殿西北有【有﹕而】小流泉直至禦足所履有止至是小山泉湧出適與夢符】

○錦州

紫荊山【城東十八里多產紫荊故以名】望海山【城東南十五里可望到滄海】平土山【城南七十里】虹螺山【城西六十里】白雲山【城西二十五里土人以驗陰晴】孤山【城西南三十里】乳峯山【城西南七十里中峯如蓋東西十二麓拱城北向懸崖有竇方深丈許寒澑如乳甘冽可飲】女兒山【城西南五十里】翠幕山【城北十里】雲頭山【城西北二十里】梯子山【城北二十五里】松山【城南二十五里】唐帽山【城北四十里】杏山【城西南四十里】聖水山【城東南五十里】團山【城東南五十里】饅頭山【城北十五里】碌■﹝石由﹞山【城北六十里】木葉山【城東三十里上建契丹始祖廟奇首可汗在南廟可惇在北廟繪塑二像並八子像相傳有神人乘白馬自馬盂山浮土河而東有天女駕靑牛車由平地松林泛潢河而下至木葉山二水合流相遇爲配偶生八子其後族屬漸盛分八部每行軍及時祭必用靑牛白馬云】翠巖山【城西北四十里】駱駝嶺【城西三十里】

錦川【城西一百八十步許源自大寧界匯川入海】女兒河【城西南五里】蛤蜊河【城東十里】小淩河【城東南十五里】

○廣寧右屯衛

十三山【城北三十里頂有池巖下有洞】塔山【城北四十里有塔】

大淩河【城西二十五里源出大寧松山經義州東南入於海】枯淩河【城東一�【�﹕裏】源出大淩河其水或涸或盈故名東南入於海】

○廣寧前屯衛

萬松山【城西北一十五里東西四百餘里連山海永平界山多松故名】三山【城西北三十�【�﹕裏】髙數千仞三峯並秀】龍山【城西北一百里】蘭山【城東五十里】十八盤山【城北九十里山縈回曲折有十八盤】老虎山【城東北】塔山【城東南六十里】北山【城北一十五里】安家山【城東北六十里】印臺山【城東五里】大寨兒山【城東北四十里】小寨兒山【城東北二十五里】慶春山【城東北七十里】龍門山【城西北九十里】灰山【城西北五十里】錐子山【城西北四十里】大孤山【城北四十里】小孤山【城北二十里】長山【城西北三十】【脫裏字】鷹窩山【城東北七十五里】蛇山【城北一十五里】關山【城北一十五里】廟山【城東北一十五里】湯池山【城東北七十里】架子山【城東北五十里】鐵場山【城北三十里】九洞山【城東北一百五十里】連海山【城西南四里延袤南接海故名】氈帽山【城北三十里】窟竉山【城西北四十里有孔】角鹿山【城北二十里】蛇倒退山【城西北三十里】五指山【城北五十里】歡喜嶺【城西七十里】橫嶺【城北二十里】長嶺【城西三十里】髙嶺【城西二十里】戴家嶺【城東北四十三里】分水嶺【城北三十里】白石嶺【城東北四十里】靑石嶺【城北三十里】寺兒峪【城西北四十里】糜子峪【城西四十里】坑兒峪【城西北七十里】紅崖【城西四十里】靑石崖【城東北六十六里】黃土崗【城東北五十里】黃官保嶂【城西北二十七里】背陰嶂【城西北三十里】石梯【城北三十里昔人鑿山爲梯】鎭遼將軍石【城西北三十里石如柱髙數百丈亭亭北面勢若將軍因名石將軍成化間都督王鍇立石碣題此名】椴木衝【城西北三十里】老鸛衝【城東北八十七里】塔兒衝【城東北七十里】黃喜衝【城東北三十里】碾兒衝【城西北三十里】虎洞【城西北三十五里大石方數丈斜拄石山之旁隱然若洞其後與山頂通相傳昔人避兵於此】望夫臺【城西南七十里相傳爲秦時姜女望夫臺】

急水河【源出萬松山經城西五十里入海】漫水河【源出歡喜嶺經城西七十里入海】六州河【大寧建州等六州之水合流自城東北七十里入境南流至蛇山務入海】桃花島【城西南七十里】葦子溝【城東北九十里】杏花溝【城東北三十五里】三道溝【城東北三十里】芍藥溝【城北二十里】爛泥溝【城東五里】瑞潭【城北五十里境外其地有三泉迸出相離丈餘水色白香美異常】龍潭【城東南四里連海山下】白龍潭【城東南七十里其水南流入於海】黑龍潭【城西北三十里】蓮花池【城東北五十里】仙鶴塘【城東南十里】八角井【城東七十里】聖井【有二一在城北境外百里龍山下其井涸每遇旱鄕人禱之納瓶取水頃之視瓶水多寡而雨隨之其應如響一在城西二十里三山頂取水禱雨獲驗】井泉【城東北四十里其水甘美異常】溫泉【有二一在城東北七十里一在城西北三十里三山後】水泉【城東南七十里淸洌甘美孳牧賴焉】北山大泉【城北十五里極深莫測間有大魚出沒每將雨羣魚出遊居民候之屢驗漑田十餘頃】

○寧遠衛

三首山【城東五里有泉形如人三首故名】八塔山【城西南二十五里上有八小塔】大虹螺山【城東北六十里層巒疊嶂】大團山【城西南三十里】小虹螺山【城東北五十六里】南金山【城西南三十里】鷹窩山【城北二十里】鐵帽山【城西一十八里】望海山【在海岸城東十八里】臥牛山【城南八里】小鞍山【城東北三十里】鎭山【城西北二十里】雙山【城西北一十里】棗山【城西北八里】轉頭山【城西一十五里】寨兒山【城東北三十里】長山【城西南六十里】小筆架山【在海中六十八里】罩笠山【城東四十五里】龜兒山【在海中城西南水路四十里】白塔峪【城西北二十五里】石狹口【城西六十里】瓦窯衝【城東北二十里】

女兒河【城西一里源出境外北山南流過城西東入於海】湯沙河【城東三里源出境外寨兒山南東流入海】七里河【城東北二十五里源出和州東流入於海】臭柳河【城東二十五里源出和州東流入海】髙橋河【城西北七十五里源出臥佛寺北山東流入海】石橋河【城西十三里源出鐵帽山南流入海】北沙河【城西二十里源出小團山東南流入海】南沙河【城西四十里源出羊角山東流入於海】寧遠河【源出城西山谷間流至城西分爲二派環抱城郭復合爲一南流入海】曲尺河【城西五十里源出石峽口東流入海】東關河【城西六十里源出大寧上通六州河南流入海】西湖【城西十五里有蓮藕菱芡魚蝦之利】溫泉【城東南四里其泉如沸都指揮韓斌翼亭於上傍爲堂三楹引流於中以爲澡雪之所垣外有星隕石】葫蘆島【在海岸四十里半山入海】覺華島【城東南二十里海中】桃花島【在海岸城東十五里登菜【菜﹕萊】海運船灣泊於此】龍潭【城南八里在龍宮寺西岸下深莫測禱雨輒應】

○沈陽中衛

麥子山【城南二十里】三角山【城東南一百里】東山【城東二十里】大尖山【城東南八十里】長山【城西北八十里】輝山【城東北四十里層巒疊出奇秀可觀爲諸山之冠】蘇木嶺【城東三百八十里古名粟木嶺今在境外】

渾河【城南十里又名小遼水源出城東分水嶺西流經義徳府其水與哈城河流經撫順城南經沈陽章義南至海州與遼河合入海卽古瀋水郡以此名】沙河【源出城東南入渾河】蒲河【城北三十里源出輝山西流經章義至船頭城與代子河合】土母河【撫順城東五里源出於山至城南入渾河】夾河【撫順城南四十里源出境外分水嶺至城南入渾河】小瀋水【東自渾河分流至城東折流而南傍城西流復入渾河】蓮花泊【城西南四十里】

○鐵嶺衛

龍首山【城東二里上有龍王堂】平頂山【城西北二十里】松山【城東三十里】虎頭山【城東一百一十里】東塔山【城東二十里】帽子山【城南十里】大馬山【城南十五里】百洛山【城南三十里】小東山【城東十里】小平山【城南五十五里】大灰山【城南六十里】黃山【城西南五十里】豬兒山【城西南六十里】塔兒山【城西南四十里】峯山【城北十里】紅崖山【城西十五里】苫茅山【城西北三十里】保山【遼河西城西北三十五里】馬鞍山【遼河西城西一百一十里】上塔兒山【遼河西城西南八十里】下塔兒山【遼河西城西南九十里】水口山【本衛城東】泛河東山【去城五里上有古塔下有仙洞】寒坡嶺【城南六十里】

柴河【城北二里源出城東松山之西諸山西流由北城入遼海】泛河【城南三十里源出松山東諸山西流由城南至黃山塔北流入遼海】小淸河【城南六十里源出歸徳州南山西流經懿路城南流入遼海】泥溝河【城南八十里源出沈陽東山西北流由十方寺入遼海】蛤蜊【蜊﹕■﹝虫剌﹞】河【城西六十里】淩湖【城北二十里】月湖【城西八里】鴛鴦湖【城西三十里】宋家泊【城西十里】

○開原

黃山【城東北十五里】塔兒山【城東二十里】松山【城東六十五里】兔兒山【城西南一百五十里在遼河西岸】刀山【城西南一百五十里在遼河西岸】蹕山【城西南一百五十里在遼河西岸】熊山【城西北一百九十里在遼河西岸】曲呂金山【城西北三百五十里近遼河北岸東金山南】東金山【城西北三百八十里遼河北岸西金山東】團山【城東南三十里】梁山【城東南三十里以上俱境內】馬鞍山【城東北四百里在建州東】西金山【城西北四百里遼河北岸】牛心山【城東北三百五十里在艾河北土河東】阿兒千山【城東北三百五十里在信州東南】蒙溪山【城東七百四十里在松花江東岸】長白山【在城東北千餘里橫亙千里其巓有潭周八十里南流爲鴨綠江北流爲混同江按方輿勝覽黑水發源於此舊名粟末河】分水嶺【東嶺城東二百五十里在蜜河西岸北嶺城北二百里在艾河南岸】

小淸河【城東門外源出分水嶺西南流至城南與大淸河合】扣淸河【城東南四十里詳見大淸河下】杓子河【城東南十五里源出磻嶺西北入大淸河】大沙河【城東三十里源出哈城河西山南流入遼河】小沙河【城西四十里源出哈城河西山流入西沙河】馬鬃河【城西二十里源出黑嘴山繞黃山後西南流入大淸河】亮子河【城西五十里源出城東北槍桿嶺西流入遼河】細河【城北八十里源出那木川西石嶺山西流循歸仁縣北入小創忽兒河】小創忽兒河【城西北九十里源出分水嶺西流入大創忽兒河】大創忽兒河【城西北一百里源出分水嶺西流入遼海】艾河【城東北二百五十里源出那丹府西流至黑嘴與土河會別名遼海】塗河【城西二百五十里源出昌王營東北響山東流至金山黑林嘴南流入遼海】土河【城北二百五十里源出那丹府西山流至黑嘴與艾河合】蜜河【西分水嶺界去城東二百五十里源出哈城河西山東流入灰扒江】哈剌河【城東四百里源出長白山北松山東流入灰扒江】三土河【城東四百五十里源出長白山外東山流入松花江】土門河【城東北五百里源出長白山北松山東流入松花江】穩禿河【城東北五百里源出房州北山北流入松花江】案察河【城東北五百五十里源出艾河北流入松花江】掃兀河【城東北五百七十里源出建州東南山東北流入禿魯麻河】禿魯麻河【城東北六百里源出建州東山北流入松花江】一迷河【城東四百里源出艾河北山北流入一禿河】一禿河【城北四百里源出艾河北山北流入松花江】洮兒河【城西九百里在肇州西源出全寧北山東北流入松花江】兀良河【城北三千三百餘里源出沙漠南流河州與洮兒河腦溫河合流入混同江】腦溫河【城北八百里源接兀良河南流入松花江】斡莫河【城東北九百餘里源出黃龍府北山北流入松花江】金水河【城東北一千餘里源出黃龍府東山北流入松花江卽金人按出虎水】理河【城東北一千一百里源出斡朵城南諸山北流入松花江】忽兒海河【城東北一千里源出潭州城東諸山北流谷州城東經斡朵裏城北流入松花江】艾蔥河【城東北六千餘里源出潭州東山流入於海】莽哥河【城東六千餘里源出潭州東山東流入於海】大淸河【城東南十五里源出分水嶺者名扣河西流一百八十九里至石嘴別名大淸河】金綫河【在眞武廟前源出東北隅泉穴西流出水關而南入淸河】那木川【城東一百里源出分水嶺西南流入小沙河】遼海【城西二百五十里源接艾河西流入梁房海口】灰扒江【城東三百五十里源出歸徳南東北山東流入松花江】忽刺溫江【城北九百里源出北山南流入松花江】托溫江【城北一千里源出長白山南流入松花江】混同江【城北一千五百里源出北山南流合松花江入於海】黑龍江【城北二千五百里源出北山南流入於松花江】阿速江【城東北二千六百里源出古州百山北流入松花江】土木江【城東北六千餘里源出長白山至北山東流入於海】松花江【城東南一千里源出長白山湖中北流經南京城與灰扒江合至海西與混同江合東流入於海】

○關梁

鎭北關【開原城東北七十里夷人朝貢入巿由此】山頭關【開原城南六十里】淸河關【開原城西南六十里】廣順關【開原城東六十�【脫裏字】靖安堡】新安關【開原城西六十里慶雲堡】撫順關【沈陽城東北撫順城東三十里建州夷人朝貢買賣由此】白土廠關【廣寧城北七十里夷人入巿由此】連山關【遼陽城東南一百八十里朝鮮入貢由此】梁房口關【海州城西南七十里海運舟由此入遼河】旅撫口關【金州城南一百二十里海運舟至此登岸】鴉鶻關【遼陽城東三百三十里】刺楡關【遼陽城南一百七十里】大片嶺關【海州城東一百一十里】石門關【蓋州城東七十里】連云島關【蓋州城西五十里】欒古關【復州城南六十五里】哈思關【金州城南十八里】蕭家島關【金州城東北一十五里】分水嶺關【廣寧城北八里建鎭北樓三間】魏家嶺關【廣寧城西北六十里】鎭朔關【靉陽城北三里】

女眞馬巿【永樂初設開原城東屈換屯成化間攺設城南門外西每歲海西夷人於此買賣】達達馬巿【成化間添設於古城堡南嘉靖三年攺於慶雲堡北每歲海西黑龍江等衛夷人於此買賣】撫順馬巿【城東三十里建州諸夷人於此交易買賣】廣寧馬巿【在團山堡朵顏泰寧二衛諸夷於此買賣】【永樂三年立遼東開原廣寧馬巿定價上上馬絹八疋布十二疋上馬絹四疋布六疋中馬絹三疋布五疋下馬絹二疋布四疋駒絹一疋布三疋其立巿一於開原城南以待海西女眞一於開原城東一於廣寧以待朵顏三衛各去城四十里十年令遼東缺馬官軍聽於各馬巿照例收買十五年復位遼東互巿馬價上上馬一匹米五石絹布各五疋中馬米三石絹布各三疋下馬米二石絹布各二疋駒米一石布二疋正統十四年革朵顏三衛互巿成化十四年奏準遼東馬巿聽海西並朵顏三衛夷人買賣】

成化十四年十一月初四日蒙兵部紅牌榜文爲禁約事本部太子太保尙書餘子俊等於奉天門欽奉聖旨遼東開設馬巿許令海西朵顏等三衛達子買賣俾得有無相濟各安生理此系懷柔來遠之道永樂宣徳年間已嘗行之兩有利益但恐中間姦詐求賄之徒妄生事端阻壞邊務橫啟邊釁貽患將來殊非細故恁部裏便出榜曉諭禁約馬巿開原每月初一日至初五日開一次廣寧每月初一日至初五日十六日至二十日開一次聽巡撫官定委布按二司管糧官分投親臨監督仍差撥官軍用心防護省諭各夷不許身帶弓箭器械止將馬匹並土產物貨赴役處委官驗放入境開巿本處亦不許將有違禁物貨之人與彼交易巿畢卽日打發出境不許通事並交易人等專一與夷欺侮出入貪多馬價及偸盜貨物亦不許撥置夷人指以貨物爲由符同詐騙取財分用敢有擅放夷人入境及縱容官軍人等無貨者任意入巿有貨者在內過宿窺取小利透漏邊情者許審問明白俱發兩廣煙瘴地面充軍遇赦並不原宥或本處通事俱不許有所求索或因而受害就彼查處其鎭守總兵等官尢專心體察並一應勢豪之家俱不許私將貨物假充家人伴當時常在巿出名買賣俾所司畏勢縱容無法關防如有聽彼處巡按禦史緝訪拏問具招發遣罪不輕貸敢有容情一體治罪不許故違今將聖旨事宜備出榜文示仰一體欽遵施行

代子河橋【遼陽城北三里東南山歲造船隻僉派水手三十名委指揮一員管理常川擺渡至九月初搭蓋浮梁】太平橋【遼陽城鎭遠門外】升平橋【遼陽城西門外】升仙橋【遼陽城平夷門外】安定橋【遼陽城安定門外】梁水橋【遼陽城東北三里】稠柳河木橋【遼陽城北六十里】三汊河浮橋【海州城西七十里太子河羊腸河珠子河三水合流入海歲用葦纜大船三十隻爲梁便民往來冬季冰堅仍打蘆葦搭造浮梁以濟不通專委指揮或千百戶一員把截譏察非常】沙河橋【海州城西門外】八里河橋【海州城南八里】夾河橋【海州城西南二十里】橫頭橋【海州城西南七十里】楊家橋【海州城西南七十里】重淸橋【蓋州城南門外】新安河橋【蓋州城南九十里】堝頭河橋【蓋州城南二十五里】熊嶽河橋【蓋州城南六十里】張果老橋【蓋州城南四十里】仙人橋【蓋州城南九十里】沙河橋【復州城南八里】眞武橋【復州城東門外】北淸渡橋【復州城西南四十里空洞天成居人利涉】新橋【廣寧靖遠門南】通濟橋【廣寧城中鼓樓南】鄰泮橋【廣寧儒學泮宮西】經濟橋【廣寧城南】大惠橋【廣寧城永安門外】迎秀橋【廣寧城拱鎭門外】會流橋【經濟橋南長春大惠二流至此合爲一】長春橋【廣寧城拱鎭門內】拱辰橋【廣寧城教場南】觀瀾橋【廣寧城泰安門外】秀水橋【廣寧城迎恩門外】東會橋【廣寧新城宣化門外】羊腸河橋【廣寧東三十五里】平遠橋【廣寧城湖溝鋪東三里】廣濟橋【城東盤山驛東十五里】四塔橋【廣寧城南九十里】十三山橋【廣寧城南九十里】火燒橋【廣寧城東二十五里】通遠橋【義州城南門外山川壇南】閱武橋【義州城門外參將胡忠建】淩河橋【義州城北門外胡忠建】石橋【錦州城東七十里】淩河橋【義【義﹕錦】州城東五十里】龍王廟橋【右屯衛東三里】幹河上得橋【右屯衛北五里】枯淩河橋【右屯衛東一里】板橋【前屯城西北四十里】火燒橋【前屯城西三十里】髙橋【寧遠東二十五里】渾河木橋【沈陽城南十里由東梁範河二水會流而西船隻擺渡如代子河】沙河木橋【沈陽城南四十里】蒲河木橋【城北三十五里】柴河橋【鐵嶺城北三里】遼海橋【鐵嶺城南十五里】周勝橋【鐵嶺城北十里】泛河橋【泛河所南一里】小橋【泛河所南一里】淸河橋【懿路所南關】泥溝鋪橋【懿路所南三十里】淸河橋【開原城南門外】馬鬃河橋【開原城西三十里】亮子河橋【開原城西五十里】三山橋【開原城南三十五里】慶雲橋【在開原城西門外】太平橋【開原城南門外】安遠橋【開原城北門外】和陽橋【開原城東門外】

○海道

遼東古靑州之域自周以下遼東屬燕靑州屬齊疆域難分海道無異至於漢伐朝鮮遣楊僕從齊泛渤海荀彘出遼東而隋唐東徵亦分師航海豈非循習其舊哉國初置遼東卽發兵數萬戍遼命鎭海侯吳禎總舟師萬人由登萊轉運歲以爲常至永樂四年平江伯陳暄猶督運至遼其後設有屯田糧運始廢止令山東歲運布花以給軍士皆由登州發運至金州旅順止卸當時倭寇偶犯而總兵劉江遂有望海堝之捷其患亦絕歲運至弘治十八年船壇暫止山東乃徵以輕賫灌輸歲丰用充不暇購求嘉靖七年巡按王重賢先爲卽墨知縣言有司苦於布花折色乃請通海道復舊制金州劉訓導明言家世登州自海運不通生理蕭條然則在山東亦自有利害矣三十七年遼東荒歉乃欲求通先是邊備劉九榮查議曰海運之廢已非一年若以打造船隻裝運布花爲名則價值苦徵求之難造作惜人工之費萬無可通之時爲今之計暫疏海禁隨民間有力者各置船隻從先年故道自相貿易登金兩岸設法稽查其歲運布花仍從原議徵收折色照舊從關起解巡按周斯盛奏曰國家建置之初以之隸山東者止以海道耳自旅順口以望登萊煙火可卽泛舟而往一日可至以山東之人適山東之地通舟楫自有之道因天地自然之利更何所顧忌也巡撫侯汝諒奏請一開天津海道一通山東糴買與總督王忬科道先後所言同山東當事者𨿽多設事變而戶部猶執前議舟通數月逮前巡撫路可由設言島人一聞調船必棄業嘯聚急請停止部遂據以卻諸議而不虞其爲越吟也夫遼東旣以山海爲關亦宜以海防爲津先年通運之時寧無稽查之法且倭國與閩浙相對去遼本遠先固未嘗以望海一咽而遂推虀於後也十七年巡撫孫禬差都指揮閔忠賫咨赴催然爲馮驩責債得致無幾近積欠至七十餘萬卽是則海禁之意不在所言之害而恐通後吾執左券以責備耳矣其運船本南京龍江關承造正徳初以湖廣災傷暫議停止今並編列金州旅順口達金州水關岸水程海島於左方使後得料遠近考廢興備成法焉

右金州旅順關口南達登州新河水關岸經五百五十里水程適中海島名曰羊堝有石碣上鐫南岸達北岸共五百五十里兩日內風力順可到先一日辰時自登州新河發航至晚抵旅順泊岸次日辰時自旅順發航至晚北抵三汊河泊岸蓋自旅順口起抵海中羊堝黃城二島約三百里自黃城南抵欽島鼉磯島約三十里欽鼉島抵井島約七十里井島抵沙門等島一百三十里沙門島抵新河水關僅二十里總括其數亦五百五十里各島相接如驛遞而島之住戶俱屬納水利銀兩於金州

薛子曰夫遼山溪包絡吁衍巨麗而醫閭雄峙靑海限帶巋然爲東北壯觀故𨿽號用武之邦而文物鬱鬱景象腆縟覽者謂方諸南州云偉人代作遭時遘機樹爲勛庸崇爲槪節煥爲文章表表可紀豈非靈元精英之所毓發也哉國家文教浸淫海內人材稱爲全盛而遼乃風气願僿儒效闊疏未足以昭瓌奇之鍾也扶輿淸淑之气祕滯蓄結意必有所徯焉吁士生玆土與屍風化者盍圖所以當其盛云

全遼志卷一

●全遼志卷二

賦役志

邊防志

兵政志

馬政志

◆賦役志【歲運附】

國家賦役之制以田以丁江淮以南賦於田者厚而丁則十年次待河濟以北役於丁者多而田則什不稅一此其大較也若遼之制則乂不侔矣率田歸屯種收其耔粒而各軍餘丁又每歲出緡以給公上之用卽間有科田起稅如河濟之例然總全鎭會之屯種之田十而八九矣若丁則三等九則𨿽黃髮齠稚無或貸焉是民之困於徵求視中州特最況又有幫軍買馬歲時借債之勞費乎余故並戶口田賦徭役志之覽者合而觀焉可以知邊萌之苦而撙節愛養之政不容一日之緩矣

戶口

田賦

徭役

歲運

○戶口

遼東都司定遼中等二十五衛安樂自在二州招集永寧監戶九萬六千四百四十一口三十八萬一千四百九十六

定遼中衛

額戶二千五百口八千九百三十六

寄籍戶四十四口二百五十八

新發軍戶三十五口七十

定遼左衛

額戶二千五百九十口八千一百一十五

寄籍戶二百八十口五百六

新發軍戶三十口七十二

定遼右衛

額戶二千一百三十口八千七百一十五

寄籍戶一十八口一百八十

新發軍戶三十五口七十五

定遼前衛

額戶二千四百五口六千五十二

寄籍戶五十八口三百一十二

新發軍戶九口一十九

定遼後衛

額戶二千四百一口八千一百一十三

寄籍戶八十口四百四十一

新發軍戶五十五口一百二十

東寧衛

額戶三千四百九十四口一萬九千三百五十二

寄籍戶五十七口三百一十五

新發軍戶八十五口一百七十

遼陽招集

戶六千六百四十口二萬二千二百六十一

海州衛

額戶三千三百七十三口一萬五千八百二十八

寄籍戶一百二十口五百一十三

新發軍戶四十六口一百七

海州招集

戶一千五百二十口五千六百三十口

蓋州衛

額戶四千一百二十六口三萬五千三百四十

寄籍戶一百三十口一千三百一

新發軍戶一百三十六口二百八十

復州衛

額戶一千七百七十二口一萬二千四百七十二

寄籍戶一百五十二口四百八十二

新發軍戶一十八口三十六

金州衛

額戶五千四百五十二口三萬二千一百一十十五

寄籍戶一百一十口四百九十六

新發軍戶二十二口四十八

廣寧衛

額戶三千九十六口五千九十六

寄籍戶二十二口一百二十二

新發軍戶三十五口七十

廣寧中衛

額戶三千八百九十二口一萬一千八百

寄籍戶二十五口二百七十

新發軍戶一十六口三十五

廣寧左衛

額戶九千七百二十口四萬一千五十一

寄籍戶一百二十九口三百四十

新發軍戶七口一十五

廣寧右衛

額戶一千一十五口三千九百三十三

寄籍戶四十一口二百二

新發軍戶四口一十

廣寧招集

戶二千三百四十七口六千九百九十六

義州衛

額戶六千三十九口七千二百三十

寄籍戶二百一十口七百四十七

新發軍戶五十二口一百一十四

廣寧後屯衛

額戶三千四十口四千五百二十

寄籍戶五十九口二百八十五

新發軍戶五口一十三

廣寧中屯衛

額戶四千二百六口一萬四千六百二

寄籍戶二百三十一口五百八十

新發軍戶一口四

廣寧左屯衛

額戶二千八百七十口七千四百一十二

寄籍戶二百七十口四百九十

新發軍戶一十一口二十七

廣寧右屯衛

額戶三千口八千一百二十六

寄籍戶一十一口三十七

新發軍戶一十二口二十四

廣寧前屯衛

額戶三百五十二口二千九百六十七

寄籍戶九十三口二百七十五

新發軍戶五口一十二

寧遠衛

額戶一千五百二十口二千七百五十七

寄籍戶九十五口二百八十八

新發軍戶二十八口五十七

沈陽中衛

額戶一千七百一十三口四千九百六十四

寄籍戶二十三口二百九

新發軍戶五十三口一百二十七

沈陽招集

戶二千四百七十八口九千八百六十四

撫順招集

戶一千二百三十口四千八百九十六

鐵嶺衛

額戶二千三百三十五口七千三百四

寄籍戶四十五口七十九

新發軍戶一百三口二百二十六

鐵嶺招集

戶一千八百九十七口七千五百

三萬衛

額戶六百五十口七千四百八十七

寄籍戶四十二口一百二十

新發軍戶二百三十三口六百七十

遼海衛

額戶四百五十八口八千四百五十五

寄籍戶四十五口九十一

新發軍戶一百五十三口三百一十

開原招集

戶一千一百口六千八百

安樂州

額戶二百六十一口五百五十

寄籍戶三十一口七十三

新發民戶一百七口二百五

自在州

額戶三百三口一千三百三

寄籍戶一百七十八口二百六十七

新發民戶四十口一百三十七

都司經歷司

寄籍戶一百六十一口七百二

永寧監

額戶四百六十口九千九百二十

○田賦

遼東都司定遼中等二十五衛永寧監額田三萬八千四百一十五頃三畝額糧三十七萬七千七百八十九石七斗額艸三百五十三萬二千六百六十一束額鹽三百七十二萬七千一百七十七斤額鐵四十二萬一百五十斤額貢五味子三百斤人參五百斤魚課銀六百二十九兩葦炭銀六百兩鹽課銀無定數課程銀無定數銅錢五十二萬二千一百六十文金復蓋海艸豆價銀一萬一千八十兩五分淸河等堡開墾荒田科糧準作年例銀四百三十一兩九錢四分馬價銀一萬四千七十兩定遼中衛野貓湖書院官田三頃佃戶歲租粟七十二石柴三十車

定遼中衛

額田一千一百五十九頃三畝

額糧一萬五千二百七十一石七斗

額艸一十二萬五千一百三十九束

額鹽二十萬三千四百七十斤

額鐵三萬一千四百一十二斤

額貢五味子六十斤

定遼左衛

額田九百三十七頃五十六畝

額糧一萬四千四百七十三石五斗

額艸一十二萬三千五百二十束

額鹽二十三萬五千二百六十四斤

額鐵二萬五千二百九十九斤

額貢五味子六十斤

定遼右衛

額田七百七十八頃九十七畝

額糧一萬一千八百二十二石三斗

額艸一十萬六千三百九十束

額鹽一十九萬七百五十五斤

額鐵二萬四千九百一十五斤

額貢五味字六十斤

定遼前衛

額田八百九十三頃六十畝

額糧一萬二千五百九十三石五斗

額艸九萬一千七百九十束

額鹽一十六萬八千三百二十一斤

額鐵二萬一千一十二斤

額貢五味子六十斤

定遼後衛

額田一千二百三十九頃四十七頃

額糧一萬五千九百九十六石四斗

額艸一十一萬四千六百一十一束

額鹽二十七萬三千四百一十五斤

額鐵二萬二千九十一斤

額貢五味子六十斤

東寧衛

額田七百六十三頃三十八畝

額糧七千七百七十九石三斗九升

額艸四萬五千六百二十束

額鹽一十七萬一千六百七十九斤

額鐵一萬七千六百一十九斤

額貢人參五百斤

海州衛

額田二千四百二十九頃八十三畝

額糧三萬六百五十一石八斗

額艸一十六萬二千七百束

額鹽一十三萬六千七百八斤

額鐵一萬四千九百一十斤

蓋州衛

額田二千八百三十二頃三十畝

額糧三萬一千七百六十四石五斗

額艸一萬四千五百二十束

額鹽二十二萬五千七百二十七斤

額鐵一萬四千四百九十六斤

復州衛

額田三千一百一十頃三十四畝

額糧二萬二千五百三石二斗

額艸一萬一千束

額鹽一十九萬七千一百一十三斤

額鐵一萬三千五百一十三斤

金州衛

額田五千九百九十六頃七十畝

額糧三萬六千二百三十五石

額艸三萬六千五百六十四束

額鹽二十萬九千八百三十一斤

額鐵一萬二千四百四十斤

廣寧衛

額田七百一十六頃四十一畝

額糧七千六百六十八石六斗

額艸二萬八千四百一十八束

額鹽八萬五千八百三十九斤

額鐵一萬六千四百六十一斤

廣寧中衛

額田一千二百七十七頃八十二畝

額糧一萬二百五十八石四斗

額艸一十萬三千三十一束

額鹽九萬五千三百七十七斤

額鐵一萬五千三百二十一斤

廣寧左衛

額田一千六百二頃一十二畝

額糧二萬五百九十石九斗

額艸一十六萬九千四十四束

額鹽一十三萬三百四十六斤

額鐵一萬四千九百一十二斤

廣寧右衛

額田一千四百三十頃六十九畝

額糧一萬七千五百三十七石五斗

額艸一十四萬四千一百一十九束

額鹽一十二萬三千九百九十斤

額鐵一萬三千三百八十一斤

義州衛

額田六百六十一頃五十四畝

額糧九千五百五十三石二斗

額艸二十萬二千四十束

額鹽一十七萬一千六百九十九斤

額鐵一萬五千斤

廣寧後屯衛

額田三百二十二頃八十五畝

額糧一萬五百五十七石八斗

額艸六萬七千六百束

額鹽九萬五千三百七十七斤

額鐵一萬五千三百八十三斤

廣寧中屯衛

額田一千一百九十三頃四十畝

額糧一萬七千三百六石一斗

額艸八萬七千九百六十束

額鹽六萬六千七百六十四斤

額鐵一萬四千五斤

廣寧左屯衛

額田九百五十一頃九十二畝

額糧一萬三千九百七十一石三斗

額艸七萬四千一百六十束

額鹽一十二萬八百一十一斤

額鐵一萬三百二斤

廣寧右屯衛

額田八百六十二頃六十四畝

額糧一萬七百三十四石一斗

額艸一十三萬三千一百八十束

額鹽八萬九千一十九斤

額鐵一萬二千四百四十斤

廣寧前屯衛

額田六百七十頃四十八畝

額糧一萬八十四石一斗

額艸一十四萬束

額鹽五萬八百六十八斤

額鐵一萬二千六百斤

寧遠衛

額田一千二十頃二十畝

額糧一萬七千九十九石三斗

額艸四十六萬六千九百六十束

額鹽二十萬二百九十二斤

額鐵九千九百八十斤

沈陽中衛

額田一千三百九頃四十四畝

額糧一萬七千六百六十六石一斗

額艸一十七萬九千一百束

額鹽一十二萬七千七十七斤

額鐵一萬六千斤

鐵嶺衛

額田三百六十六頃九十三畝

額糧五千九百八十一石

額艸四十三萬六千七百七十束

額鹽一十萬二千一斤

額鐵六千九百六十八斤

三萬衛

額田三百四十八頃八十四畝

額糧五千五百五十石

額艸二十一萬四千九百二十五束

額鹽一十三萬二千七百一十七斤

額鐵二十萬四百一十二斤

遼海衛

額田二百七十四頃四十畝

額糧四千一百四十石

額艸二十五萬二千四百束

額鹽一十二萬二千七百一十七斤

額鐵一萬九千二百七十八斤

永寧監

額田三千七百六十二頃一十七畝

新田一千四百九十九頃

魚課

海州銀五十二兩

蓋州銀一百七十一兩

復州銀二十八兩

金州銀三百二十二兩

右屯銀二十兩

寧遠銀三十六兩

前屯銀寧遠參將委官催收其數隨時增減

葦炭

海州銀二百兩

蓋州銀四百兩

鹽課

海州銀無定數每年春夏二季都司差人取四百兩解送薊鎭軍門余俱解赴廣庫

廣寧銀無定數辦於城南杜家屯葉家圈委官經歷輪流收解廣庫

義州銀無定數廣寧委官經歷在場收稅

金復海蓋艸豆價銀一萬一千八十兩五分

淸河等堡開墾荒田科糧準作年例銀四百三十一兩九錢四分

稅務

遼陽銀無定數

廣寧銀三百二十二兩

蓋州銀無定數

復州銀八錢四分

金州銀四十八兩

義州銀三十三兩三錢

寧遠銀一百兩

馬巿抽分

兒馬一匹銀五錢

馬駒一匹銀三錢

騸馬一匹銀六錢

小馬一匹銀二錢

騍馬一匹銀四錢

大牛一隻銀二錢

小牛一隻銀一錢

中牛一隻銀一錢五分

牛犢一隻銀五分

騾一頭銀三錢

綿羊一隻銀二分

山羊一隻銀一分

貂皮一張銀二分

豹皮一張銀一錢

熊虎皮一張銀三分

鹿皮一張銀二分

麅皮一張銀五釐

狐貉皮一張銀一分

參一斤銀五分

松子一斗銀三分

蜜十斤銀一分

蠟一斤銀一分

木耳十斤銀一分

木菇十五斤銀一分

馬尾一斤銀一分

驢一頭銀一錢

緞一疋銀一錢

襖子一件銀五分

鍋一口銀三分

鏵子一件銀五釐

絹一疋銀一分

水獺皮一張銀二分

按馬巿開原撫順廣寧三城俱有其巿稅俱同但巿期無定額故稅銀無定數各因其買賣多寡而爲抽分數目開原二巿銀兩附入循環收貯衛庫遇有動用呈請支銷撫順銀兩備禦官撫夷公用廣寧銀兩委官具數收庫聽明動支

薛子曰按東遼財賦歲籍其土之所入咸以自利而又內帑有給諸路有運鹽政有濟一值凶荒則天子下減租之詔議賑貸之宜所以惠之者如此其至故往時家給人足都鄙廩庾皆滿貨賄羨斥每歲終輦至京師物價爲之減半今入境物力蕭索倉庫空竭𨿽歲比凶荒抑亦有以致之者聞之鄕耉老云正徳間逆瑾貪剝黃皂事興【黃皂戎服逆瑾藉以上供索之】大括民間數載夤是奇靡成俗加以豪右將領日肆侵奪如之何不窮且病也不然攘臂稱亂甘與雲中叛卒爲伍何也夫遼號東陲密邇北虜幸邊鄙無釁中外恬安倘復繹騷如列鎭吾不知其所以處之矣司邊計者所宜加之意云

○徭役

遼東都司定遼中等二十五衛安樂自在二州招集永寧監均徭銀歲三等審編增損不一先年約計一萬八千二百三十二兩今一萬三千五百三十一兩九錢六分修邊夫三萬八百八十六名修倉夫七百五十名局造一千九百四十五名窯造一千二百七十二名納糧五千四百八十四名銀官三千七百九十八名斗級四百一十七名獄卒三百二十八名鼓手二百九十三名水手一百一十二名司兵五百三十六名

定遼中衛

均徭銀衛所先五百九十六兩八錢今六百一十兩寄籍五十八兩二錢

修邊夫一千二十一名

修倉夫三十名

局造八十名

窯造七十名

納糧一百九十名

跟官二百一十二名

斗級一十九名

獄卒一十五名

定遼左衛

均徭銀衛所先五百二十三兩六錢今三百一兩三錢寄籍二十一兩四錢

修邊夫六百三十二名

修倉夫三十名

局造三十九名

窯造六十名

納糧四名

跟官二百五名

斗級一十四名

獄卒一十二名

司兵二十名

定遼右衛

均徭銀衛所先四百五十二兩二錢今二百四十六兩三錢寄籍七十兩

修邊夫六百四十八名

修倉夫三十名

局造四十二名

窯造四十名

納糧四名

跟官二百五名

斗級一十四名

獄卒一十二名

司兵二十名

定遼前衛

均徭銀衛所先五百八兩六錢今一百二十八兩寄籍六十四兩

修邊夫七百一十名

修倉夫三十名

局造八十八名

窯造四十名

納糧一百五十名

跟官九十五名

斗級一十二名

獄卒一十八名

定遼後衛

均徭銀衛所先四百一十四兩六錢今四百九兩四錢寄籍七十二兩

修邊夫七百六十七名

修倉夫三十名

局造八十八名

窯造四十名

納糧一百五十名

跟官九十五名

斗級一十二名

獄卒一十八名

司兵六十名

東寧衛

均徭銀衛所先一百五十四兩二錢今六百三十九兩二錢寄籍六十七兩

修邊夫二千七百四十二名修倉夫三十名

局造八十名

窯造一百二名

納糧七十七名

跟官一百四十五名

斗級一十二名

獄卒一十五名

定遼中等六衛朋出夫匠

太子河水手四十名

鼓手四十名

刷字匠二十三名

刊字匠三十名

表匠九名

稅課司巡攔三十名

醫學采藥夫六名

定遼中等六衛認納柴炭銀兩夫共一千五百九十四名納柴七萬三百五十个外折柴銀一百一十七兩二錢二分納炭一萬四千九百包外折炭銀一百四十八兩五錢

按前項所納柴炭並外折銀兩俱系屯種軍於出辦今皆準免誠爲得體但此輩遇冬收操乃國家定例轉而不操甚爲不可且舊志開載冬操夏種於沿邊城堡共一萬二千四百有奇矧值邊烽不息屯政官團練守城以張聲勢猶愈營房孺子卽其先經關領盔甲意蓋可知故志之以備參考

遼陽招集

均徭銀一百一十兩

修邊夫六百名

海州衛

均徭銀衛所先八百四兩二錢今八百五十六兩七錢寄籍五十八兩

修邊夫一千四百七十二名修倉夫三十名

局造一百名

窯造八十三名

納糧五百五十名

跟官一百六十五名

斗級二十七名

獄卒二十名

鼓手十六名

水手四十五名

司兵五十名

海州招集

均徭銀三十二兩

修邊夫五十一名

蓋州衛

均徭銀衛所先九百三兩三錢今六百六十七兩八錢五分寄籍五十兩三錢

修邊夫四千七百二十名

修倉夫三十名

局造八十名

窯造六十名

納糧七百三十七名

跟官一百六十二名

斗級三十四名

獄卒一十名

鼓手二十八名

司兵三十六名

復州衛

均徭銀衛所先九百一兩八錢今四百九十七兩七錢寄籍五十一兩一錢

修邊夫五千四百三十一名修倉夫三十名

局造八十名

窯造二十四名

納糧三百七十六名

跟官二百三十九名

斗級二十名

獄卒二十名

鼓手一十五名

刻字匠一名

司兵一十八名

金州衛

均徭銀衛所先二千二十三兩六錢今五百六十七兩七錢寄籍一百四十六兩八錢

修邊夫五千四百三十一名修倉夫三十名

局造八十名

窯造六十五名

納糧六百九十一名

跟官二百三十九名

斗級一十八名

獄卒一十二名

鼓手二十名

司兵三十六名

廣寧衛

均徭銀衛所先四百三十一兩五錢四分今三百三十一兩五錢寄籍一十二兩五錢

修邊夫一百名

修倉夫三十名

局造一百二十名

窯造一十二名

納糧三名

跟官一百四十一名

斗級一十五名

獄卒八名

鼓手五名

司兵五十名

廣寧中衛

均徭銀衛所先四百三十二兩一錢今三百二十五兩寄籍一十四兩一錢

修邊夫二百六十七名

修倉夫三十名

局造六十名

窯造一十八名

納糧四十二名

跟官一百二十七名

斗級一十五名

獄卒八名

鼓手五名

廣寧左衛

均徭銀衛所先四百四十八兩五錢今三百兩一錢寄籍四十二兩二錢

修邊夫二百六十七名

修倉夫三十名

局造六十名

窯造二十五名

納糧七十一名

跟官一百八十九名

斗級一十四名

獄卒一十六名

鼓手五名

廣寧右衛

均徭銀衛所先五百八十一兩今二百八十一兩一錢寄籍三十兩五錢

修邊夫二百九十二名

修倉夫三十名

局造六十名

窯造一十七名

納糧九十八名

跟官一百四十一名

斗級一十名

獄卒八名

鼓手五名

廣寧招集

均徭銀先四百兩

修邊夫四百七十名

義州衛

均徭銀衛所先六百九十一兩今四百二十兩九錢寄籍一百六十二兩二錢

修邊夫二百五十五名

修倉夫三十名

局造七十四名

窯造七十名

納糧二百二十四名

跟官一百五十九名

斗級一十八名

獄卒一十三名

鼓手一十名

司兵一十五名

廣寧後屯衛

均徭銀衛所先二百一十九兩六錢八分今一百五十一兩三錢寄籍九十三兩

修邊夫二百二十名

修倉夫三十名

局造八十五名

窯造二十六名

納糧八十三名

跟官六十二名

斗級八名

獄卒一十三名

鼓手一十名

廣寧中屯衛

均徭銀衛所先七百三十五兩今四百二十六兩六錢寄籍八十兩

修邊夫二百五十名

修倉夫三十名

局造八十九名

窯造七十一名

納糧二百名

跟官七十八名

斗級一十五名

獄卒一十名

鼓手一十二名

司兵五名

廣寧左屯衛

均徭銀衛所先九百九十九兩五錢今二百四十兩寄籍七十兩

修邊夫二百五十名

修倉夫三十名

局造一百二十名

窯造三十八名

納糧二百二十名

跟官一百二名

斗級一十六名

獄卒一十二名

鼓手一十二名

司兵一十名

廣寧右屯衛

均徭銀衛所先三百二十二兩五分今三百一十二兩四錢寄籍四兩七錢

修邊夫三百六十七名

修倉夫三十名

局造一百二十名

窯造三十五名

納糧五十三名

跟官一百七十一名

斗級一十名

獄卒一十六名

鼓手一十二名

司兵七十二名

廣寧前屯衛

均徭銀衛所先六百九兩二錢今四百七十二兩寄籍二十二兩二錢

修邊夫五百一十八名

修倉夫三十名

局造八十名

窯造六十八名

納糧三百三十八名

跟官二百二名

斗級二十二名

獄卒八名

鼓手二十二名

司兵四十五名

寧遠衛

均徭銀衛所先四百三十九兩五錢今四百三十一兩寄籍八十三兩六錢

修邊夫二百五十名

修倉夫三十名

局造八十名

窯造三十八名

納糧二百三十三名

跟官七十八名

斗級二十六名

獄卒八名

鼓手一十二名

司兵一十名

沈陽中衛

均徭銀衛所先八百四十一兩六錢今五百一十五兩一錢一分寄籍三十五兩八錢

修邊夫一千九百八十二名修倉夫三十名

局造六十九名

窯造一百五名

納糧二百五十七名

跟官一百六十三名

斗級二十五名

獄卒一十二名

鼓手一十二名

水手一十五名

司兵四十五名

沈陽招集

均徭銀七十二兩

修邊夫一百五十名

撫順招集

均徭銀四十兩

修邊夫九十三名

鐵嶺衛

均徭銀衛所先三百八十七兩六錢九分今三百五十二兩八錢寄籍一十六兩五錢

修邊夫一百一十九名

修倉夫三十名

局造五十一名

窯造六十八名

納糧二百三十一名

跟官一百一十九名

斗級二十一名

獄卒一十三名

鼓手二十二名

水手一十二名

司兵三十三名

鐵嶺招集

均徭銀七十五兩三錢

修邊夫一百六十名

三萬衛

均徭銀衛所先三百二十六兩四錢今三百九十一兩寄籍一十二兩

修邊夫二百一十名

修倉夫三十名

局造六十名

窯造四十八名

納糧三百二十一名

跟官四十八名

斗級八名

獄卒一十名

鼓手一十二名

司兵五名

遼海衛

均徭銀衛所先三百六十兩二錢今五百二十兩寄籍一十二兩一錢

修邊夫三百三十一名

修倉夫三十名

局造六十名

窯造五十三名

納糧一百八十一名

跟官五十五名

斗級一十名

獄卒一十五名

鼓手一十二名

司兵五名

開原招集

均徭銀四十四兩五錢

修邊夫一百一十名

安樂州

均徭銀先七兩三錢今一十四兩五錢

自在州

均徭銀先三百一十八兩三錢今二百三十一兩八錢

都司經歷司

均徭銀先一百六十五兩今二百四十一兩

永寧監

均徭銀五百九兩七錢

門軍六名

城夫一十二名

跟官二百名

斗級二名

看倉一名

獄卒六名

鼓手六名

鋪兵一名

薛子曰古者役民歲不過三日蓋佚之也後世政繁役重至有銀差力差之說然籍其丁貲等其富貧夫民亦甘之遼人荷戈執殳從事邊陲而復勤動不息營辦多方主者且以其意而爲上下豪猾之徒歲比逋負而貧者捐瘠而不得免至於遞馬不足復索操騎以備送迎嗟夫遼所恃者士馬爾人竭馬﹖﹖﹖𨿽與之處平定之際尙不可況將攖有事之日乎是不可不爲之所也

○歲運

京運年例銀一十九萬八千八十八兩五錢二分八釐二毫五絲兩淮開中鹽九萬四千九十引一百三十斤

山東開中鹽六萬二千五百引

山東布政司徵解本色鈔一百八十七萬三千五百錠本色布三十三萬三千八百九疋本色花一十三萬九千五百八十斤折鈔布花等項銀一十三萬三千三百九十二兩二錢一分三釐二毫八絲一忽

山東運司鹽折布等項銀一萬六千三百八十四兩三錢二分一釐

永平府徵解戶口鹽銀一千一十三兩一錢

地畝花絨三百四十六斤

◆邊防志【墩臺路臺路河永利閘】

傳稱秦使蒙恬將三十萬眾北逐戎狄築長城因地形用制險塞起臨洮屬之遼東延袤萬餘里論者鄙其不務徳業而事形勢其旨微矣然後世塹山堙谷之役終歲無輟尙慮不完由此言之彼亦一時之雄圖也何可少哉何可少哉今在遼東者莫可辧其蹤迹矣勝國時華夷合一蕩無扞蔽國初畢恭守遼東始踐山因河編木爲垣久之乃易以版築而墩臺城堡稍稍添置此其能亦無下於蒙將軍者與髙平一帶逼臨境外額設路河以防突至之寇近年挑浚深廣頗足恃賴而復創建路臺以便趨避行旅在途可無菑害矣故並載之以廣邊備云

墩臺

路臺

路河

永利閘

○墩臺

全鎭沿邊墩臺障塞操守【官軍九萬五千三百六十九員名】

寧前參將地方【官軍一萬一千四百八十二員名】

前屯城堡墩臺障塞操守【官軍四千六百六十八員名】

本城【官軍一千一百九員名】中前所【官軍五百二十四員名】中後所【官軍五百二十五員名】

邊臺【一百四座瞭守官軍五百二十員名】

鐵場堡【官軍二百四員名堡西吾名口可屯兵堡北土胡衕可按伏吾名口空通賊道路寧遠前屯城中前所兵馬可爲策應】

五名口臺

接界臺

鎭夷臺

北石門臺

寺兒山臺

椴木衝臺

濫泥溝臺

石嘴空臺

永安堡【官軍一百五十一員名堡北甕圈山可屯兵堡東背陰障可按伏濫泥溝空通賊道路寧遠前屯城中前所兵馬可爲策應】

石狹口臺

小孤山臺

古路溝臺

大孤山臺

鎭營河口臺西小川臺

團山臺

刀背山臺

亂石嘴臺

背陰障堡【嘉靖二十五年巡撫於敖題設官軍二百五十一員名堡東南髙升炮可屯兵三山營可按伏寧遠前屯城中前所兵馬可爲策應】

總管臺

梨樹灣臺

松嶺臺

管家衝臺

尖山臺

野豬障臺

將軍石臺

樓自山臺

三山營堡【官軍一百七十九員名堡北大古路口可屯兵堡西平山溝可按伏長嶺空小古路口黃土嶺空通賊道路寧遠前屯城兵馬可爲策應】

長嶺臺

大古路口臺平山臺

雙山臺

松山臺

石嘴臺

小古路口臺芍藥溝臺

釣魚臺

石嘴空臺

雙溝臺

黃土嶺臺

灣頭墻臺

半邊山墩

半邊山臺

平川營堡【官軍一百八十二員名堡北石河口可屯兵堡南灣豆溝可按伏古路口空長寧空鎭北臺通賊道路寧遠前屯城兵馬可爲策應】

石河口臺

牽馬嶺臺

長寧臺

栗子臺

松樹臺

鎭虜臺

鎭北臺

長嶺臺

鎭夷臺

安邊臺

古路口臺

野馬川臺

瑞昌堡【官軍一百五十五員名堡北蛤蜊河可屯兵堡東毛刺衝可按伏獅子口通賊道路寧遠前屯城兵馬可爲策應】

排柵莊臺

靑艸坡臺

野麻坡臺

蛤蜊河臺

大團山臺

杏樹溝臺

寨兒山臺

毛刺關臺

鎭東臺

三道溝臺

獅子口臺

白石嶺臺

髙臺堡【官軍一百八十一員名堡西燒荒口可屯兵堡北黑土臺可按伏黃伯河空大家嶺空通賊道路寧遠前屯城兵馬可爲策應】

平夷臺

甘泉臺

大家嶺臺

偏崖兒臺

小莊臺

黃伯河臺

關門臺

黑土臺

三道溝堡【官軍二百一十三員名堡北長嶺兒可屯兵堡西石山兒可按伏架子山空黃土崗靑石崖空通賊道路寧遠前屯城中後所兵馬可爲策應】

架子山臺

黃土崗臺

石山臺

黃花臺

安家山臺

牽馬嶺臺

長嶺臺

鎭安臺

靑石崖臺

新興營堡【官軍一百七十五員名堡西劉彥彰可屯兵堡南古莊窠可按伏六州河口空湯池山空寺兒山空通賊道路寧遠前屯城中後所兵馬可爲策應】

平坡臺

古莊窠臺

慶春山臺

小夾臺

六州河口臺湯池山臺

鷹窩山臺

古路口臺

塔兒峪臺

碾盤山臺

鎭北臺

錦川營堡【官軍一百七十五員名堡南黃土堆可屯兵堡西老鸛衝可按伏小河口空古路空通賊道路寧遠前屯城中後所兵馬可爲策應】

大牛心山臺鎭口臺

雙山兒臺

雙樹臺

平湖臺

小河口臺

老鸛衝臺

焦石嶺臺

背陰莊臺

廟兒山臺

觀音山臺

葦子溝臺

腹裏接火臺【二十七座瞭守官軍一百二十四員名】

障塞【鐵場堡吾名口臺起至錦川營小河口臺止共二萬五千二百丈土墻九千五百二十丈石墻九千二百五十丈木柞河口二千八百七十丈山險無墻三千五百六十丈】

寧遠城堡墩臺障塞操守【官軍六千八百一十四員名】

本城【官軍一千三百五十七員名】中左所【官軍一千二百三十五員名】中右所【官軍五百二十五員名】

邊臺【一百五十五座瞭守官軍七百七十五員名】

黑莊窠堡【官軍三百二十一員名堡南石夾河口可屯兵堡東夾山兒可按伏永淸臺古路口臺黃土臺通賊道路寧遠城中右所兵馬可爲策應】

西古路口臺河灣臺

杏樹臺

孤松墩

夾山臺

黃土臺

鎭靜臺

中古路臺

廟兒山臺

永淸臺

南柳河臺

鎭邊臺

北柳河臺

仙靈寺堡【官軍二百二十六員名堡東土嶺可屯兵堡東煙臺可按伏柳河臺鎭北臺通賊道路寧遠城中右所兵馬可爲策應】

鎭北臺

寺兒山墩

泉水臺

河口臺

小腰臺

石嘴臺

小門臺

大團山墩

新立臺

長嶺臺

髙架空

安遠臺

小團山堡【官軍二百六十六員名堡西吳簡山可屯兵堡西北老虎衝可按伏河口臺灰菜溝通賊道路寧遠城中右所兵馬可爲策應】

中架空

新架空

小架空

安寧空

雙古路空

小團山墩

鎭虜空

河口空

擒胡空

纓珠山空

纓珠山墩

龍灣空

古路口臺

灰菜溝空

琉璃寺臺

安塞空

興水縣堡【官軍二百九十九員名堡北煙籠山可屯兵堡東王保兒山可按伏定西臺石嘴臺鎭虜臺通賊道路寧遠城兵馬可爲策應】

安邊臺

安寧臺

鎭邊臺

後山墩

鎭夷臺

大炮臺

鎭羌臺

河身臺

鎭興臺

寧遠河臺

定興臺

門臺

石嘴臺

新立臺

孤山墩

新架臺

轉頭山臺

定西臺

望川墩

孤山臺

白塔峪堡【官軍二百七十六員名堡西架炮山可屯兵堡東陡嶺兒可按伏石嘴臺南平山臺新架臺通賊道路寧遠城兵馬可爲策應】

南平山臺

新架臺

水關臺

鎭寧臺

雙古路口臺鎭北空

安寧臺

鎭北墩

河身臺

石嘴臺

小腰臺

大炮臺

尖山臺

牛心山墩

舊河口臺

新河口臺

平山臺

新安臺

焦山臺

寨兒山堡【官軍二百四十一員名堡東鷹窠山可屯兵堡西橫嶺可按伏西石門臺平山臺通賊道路寧遠城兵馬可爲策應】

接架臺

陡嶺臺

新架臺

雙嶺臺

孤松臺

髙峯臺

小炮臺

西石門臺

鎭邊臺

中石門臺

東石門臺

平山臺

水關臺

灰山堡【官軍一百九十八員名堡西灰窯兒可屯兵堡東長嶺兒可按伏雙山臺古路臺通賊道路寧遠城兵馬可爲策應】

石嘴臺

長嶺墩

長嶺臺

尖山臺

古路口臺

枯樹臺

威寧臺

雙山墩

鎭虜臺

松山寺堡【官軍二百七十一員名堡東廟兒山可屯兵堡南全家峪可按伏麻溝墩新安臺通賊道路寧遠城中左所兵馬可爲策應】

何勝臺

古路口臺

鎭遠臺

寧靜臺

中架臺

平胡臺

寺兒山墩

河口臺

平山臺

鎭夷臺

荊條山墩

麻溝臺

麻溝墩

新安墩

沙河兒堡【官軍二百六十四員名本堡新添原系通賊要路松山寺長嶺山二堡兵馬可策應】

泉水山臺

新架臺

孤山口臺

鎭沖空

河身臺

靖夷臺

孤山空

得勝空

孤山墩

鎭邊臺

長山空

長嶺山堡【官軍二百三十四員名堡西偏臺子可屯兵堡南尖山兒可按伏丫角山臺鎭衝臺通賊道路寧遠城中左所兵馬可爲策應】

鎭遠臺

丫角山臺

安靜臺

河口臺

平山臺

安息空

長嶺墩

安徳臺

偏嶺臺

尖山臺

椴木衝堡【官軍二百五十一員名堡南石鼓兒河可屯兵堡東殺虎溝可按伏虹螺山古路口亂井空通賊道路寧遠城中左所兵馬可爲策應】

安定臺

鷹窩山臺

安寧臺

靜寧臺

安邊臺

椴木沖空

亂井臺

古路口臺

石嘴臺

椴木衝墩

仙人臺

鎭胡臺

虹螺空

虹螺墩

雙窯臺

土門臺

鎭夷臺

小虹螺山臺

腹裏接火臺【二十六座瞭守官軍七十五員名】

障塞【黑莊窠西古路口臺起至椴木衝堡小虹螺山臺止共二萬九千四百二十一丈土墻一萬一千二百三十丈石墻八千九百六十五丈木柞河口三千四百二十丈險山無墻五千八百六丈】

錦義參將地方【官軍一萬二千三百五十六員名】

錦州城堡墩臺障塞操守【官軍五千九百五十六員名】

本城【官軍二千七百五十四員名】松山所【官軍四百一十三員名】大淩河所【官軍四百一十三員名】

邊臺【九十四座瞭守官軍四百七十員名】

大興堡【官軍三百五十一員名堡北新莊子可屯兵堡西喇必山溝可按伏定安墩虹螺縣鎭平空通賊道路錦州城兵馬可爲策應】

安靜臺

小虹螺山臺定安墩

定邊墩

三道溝

半邊山臺

半邊山墩

半邊山新臺

鎭安墩

威遠墩

姚家山臺

姚家山空

永安臺

威鎭墩

鎭寧墩

鎭平空

陡嶺兒臺

鎭夷山墩

虹螺縣臺

大福堡【官軍三百五十一員名堡東錦昌堡可屯兵新門兒可按伏永安空湯河兒駱駝嶺北空通賊道路錦州城兵馬可爲策應】

虹螺縣新臺永安南空

黑鷹山臺

永安空

臥佛寺南空臥佛寺臺

駱駝嶺南空駱駝嶺墩

駱駝嶺北空鎭虜山空

鎭虜山墩

塔兒山空

塔兒山墩

湯河兒墩

鎭北山南空鎭北山空

鎭北山北空孤山墩

大鎭堡【官軍三百五十員名堡西沙河堡可屯兵巡檢司可按伏鎭靜臺沙河空鎭邊山墩通賊道路錦州城兵馬可爲策應】

長山南空

長山空

長山北空

鎭南臺

鎭靜臺

駝兒山臺

靑石臺

鎭邊山墩

沙河空

古城臺

雲頭山南空雲頭山墩

雲頭山北空龍潭南空

龍潭空

龍潭北空

鎭安山臺

小河口南空

大勝堡【官軍三百五十員名堡南蔡家堡可屯兵分水嶺可按伏安平臺新築臺安寧墩通賊道路錦州城兵馬可爲策應】

小河口北空鎭安山南空鎭安山空

鎭安山北空

亂石山南空新石臺

亂石山北空安夷臺

安平臺

安靜臺

長永臺

長勝臺

長安臺

長寧臺

長靜臺

安寧臺

鎭夷臺

平靜臺

梯子山南空梯子山墩

梯子山北空新築臺

大茂堡【官軍三百五十一員名堡南流水堡可屯兵葦子溝可按伏唐帽山新臺石山兒韭菜山南空通賊道路錦州城兵馬可爲策應】

韭菜山南空韭菜山新臺韭菜山北空永寧空

定夷臺

唐帽山南空唐帽山新臺唐帽山墩

唐帽山北空松嶺墩

松嶺新臺

鎭夷新臺

鎭夷空

鎭夷墩

石山兒臺

寨子山臺

碌■﹝石由﹞山界

腹裏接火臺【三十九座瞭守官軍一百三十三員名】

障塞【大興堡西接寧遠椴木衝界起至義州大定堡界止石墻八千八百六十丈土墻一萬二千六百三十丈六尺共二萬一千五百三十六丈水口四處共二十一丈五尺原坍塌今已修完】

義州城堡墩臺障塞操守【官軍六千四百員名】

本城【官軍二千九百六十三員名】

邊臺【一百五座瞭守官軍五百二十五員名】

大定堡【官軍三百五十員名堡東劉溫屯可屯兵十方寺可按伏陡嶺墩長安臺石刺墩通賊道路義州城兵馬可爲策應】

新臺

松山新臺

松山臺

石河空

於杲營

石刺墩

分巡臺

分巡營

陡嶺空

戎華營

陡嶺墩

長安臺

便觀臺

尖山空

石安空

碌■﹝石由﹞山空

碌■﹝石由﹞山界

大安堡【官軍三百五十八員名堡北半邊山可屯兵龍腰兒可按伏鎖家衝平寇營通賊道路義州城兵馬可爲策應】

寨兒墩

寨兒新臺

安遠空

分新臺

寨兒空

安靜臺

安寧空

大捷空

平安空

平寇營

平山空

平山新臺

永安空

鎖家衝

三山空

張能營

大康堡【官軍三百六十四員名堡北風口可屯兵蔡家堡可按伏王志營堵衝營祝靑新臺通賊道路義州城兵馬可爲策應】

淸陽臺

寺兒墩

寺兒新臺

王志營

雙山空

髙玉營

堵衝營

三山墩

祝靑營

祝靑新臺

寺兒空

淩河西岸臺

大平堡【官軍三百六十三員名堡南萬佛堂可屯兵狗河寨可按伏黑鷹山黃泥溝通賊道路義州城兵馬可爲策應】

墓山墩

墓山新臺

墓山空

墓山營

黃泥溝

平靖臺

灰場空

靖邊臺

平胡臺

顧安營

古城空

得勝臺

舊碓嘴

茶牙山新臺茶牙空

茶牙墩

陳貴營

揚旻營

大寧堡【官軍三百五十三員名堡南正義堡可屯兵金家溝可按伏達達嶺分水嶺通賊道路義州城兵馬可爲策應】

黑鷹山墩

黑鷹山新臺靜胡臺

分水嶺

淸水臺

淸水墩

石門空

尖山墩臺

達達嶺

鎭夷臺

營城墩

大靖堡【官軍五百二十二員名本堡原系通賊要路大寧大淸二堡兵馬可爲策應】

尖山空

石河臺

姚華營

尖山門

尖山新臺

中路墩

大安臺

大鎭臺

大威臺

老軍臺

隘口新臺

鎭寧臺

鎭北墩

大淸堡【官軍五百一十九員名堡南姚家屯可屯兵細河臺可按伏白信臺中路空通賊道路義州城兵馬可爲策應】

鎭安臺

隘口小臺

胡林空

廣平墩

廣平腰臺

靖安空

靖安臺

中路空

平虜臺

白信臺

淸河空

蒲灣臺

謝得營

白土場

白土溝

駱駝空

駱駝墩

李海營

腹裏接火臺【三十八座瞭守官軍一百八十二員名】

障塞【義州迆西大定堡西接錦州所轄大茂堡界起至廣寧所轄鎭夷堡界止石墻一萬一百三十三丈土墻一萬七千五百六十六丈五尺共二萬七千六百九十九丈五尺】

廣寧地方【官軍一萬四千四百七十四員名】

廣寧城【官軍一萬四百八十四員名】

鎭靜等堡墩臺障塞操守【官軍四千一十員名】

邊臺【七十九座瞭守官軍三百九十五員名】

鎭夷堡【官軍五百一員名堡南可屯兵堡東南盤嶺可按伏夏韓口寺兒山小新臺通賊道路廣寧城兵馬可爲策應】

接界臺

鎭口墩臺

鎭虜墩臺

新關門臺

幹河口臺

沙河營臺

夏韓口臺

夏韓口新臺

小附馬營臺大附馬營臺新寺兒山臺舊寺兒山臺

境外靑堆兒臺

鎭邊堡【官軍五百一員名堡東可屯兵本堡可按伏堡東北三岔兒臺喜峯口臺古路口臺通賊道路廣寧城兵馬可爲策應】

接界臺

下孛羅林臺上孛羅林臺三岔兒臺

喜峯口臺

韓家嶺臺

鳳頭山臺

尖兒山臺

虎頭山臺

魏家嶺臺

東新臺

馬安山臺

古路口臺

紅山兒臺

鎭靜堡【官軍原額四百九十九員名嘉靖四十年撫按奏設守備官一員駐札本堡管轄六堡兵馬準招軍五百名總六堡官軍共四千一十員名堡南可屯兵堡南團山堡可按伏石洞口臺白土廠東小臺缸窯空通賊道路廣寧城兵馬可爲策應】

西長嶺兒臺王來住衝大臺石洞口臺石洞口東空臺

石刺山臺

石刺山新臺

兔鶻山臺兔鶻山新臺

大寨兒山臺小寨兒山臺

石灰窯臺白土廠

鎭遠關大臺白土廠東小臺缸窯空臺缸窯東空臺

境外晾馬山臺

鎭安堡【官軍四百九十六員名堡東南可屯兵堡西正安堡可按伏鎭北臺岐山西新臺通賊道路廣寧城兵馬可爲策應】

古城空西新臺古城空臺古城東空臺雙臺西小臺

雙臺西新臺

鎭北臺

雙臺大臺

雙臺前臺

雙臺東空臺

寺兒山臺岐山西新臺岐山大臺

鎭遠堡【官軍五百一員名堡南可屯兵堡西東安堡可按伏小黑山西新臺通賊道路廣寧城兵馬可爲策應】

歪頭山臺

棊盤山臺

小黑山大臺

小黑山西新臺

小黑山西空臺

小黑山南空

大黑山北空臺

大黑山東空臺

境外鎭湖臺

棊盤山東空臺

鎭寧堡【官軍五百一員名堡南可屯兵堡西蛇山可按伏大黑山南空通賊道路廣寧城兵馬可爲策應】

大黑山大臺

大黑山東空臺

大黑山南空

大黑山南小臺

野豬湖北小臺

野豬湖大臺

野豬湖中小臺

野豬湖北空臺

野豬湖南空

莽獐湖北空臺

莽獐湖南空臺

莽獐湖大臺

莽獐湖南小臺

腹裏接火臺【三十七座瞭守官軍一百一十五員名】

障塞【鎭夷堡西自義州大淸堡界起東至鎭邊堡界止計路五十里俱土墻髙一丈二尺河口三處闊二丈鎭夷堡至鎭靜堡界止計路四十八里石墻二十三里八十四步土墻二十四里二百二十六步髙一丈二尺鎭靜堡至鎭安堡東界止計路四十五里石墻七里一百一十一步土墻三十七里一百五十步髙一丈二尺鎭安堡東至鎭遠堡界止計路四十二里俱土墻鎭遠堡東至鎭寧堡界止計路四十三里石墻五里一十四步土墻三十七里一十四步】

鎭武堡遊擊地方

鎭武等堡墩臺障塞操守【官軍五千九員名】

邊臺【五十三座瞭守官軍一百二十員名】

鎭武堡【原額官軍五百八十三員名嘉靖四十二年撫按題準添設遊擊一員調撥各城堡官軍二千五百名分駐五堡鎭武堡九百九十六員名盤山驛三百名西興堡四百名西平堡四百名西寧堡四百名俱屬管轄本堡南翟官屯可屯兵堡西腰站可按伏邢百戶南空通賊道路廣寧城兵馬可爲策應】

邢百戶北空臺

邢百戶小臺

邢百戶大臺

禦虜五臺

邢百戶南空臺

蓮子湖大臺

蓮子湖西小臺

邢百戶南中臺

陡砍湖臺

禦虜四臺

蓮子湖西空臺

禦虜三臺

禦虜二臺

蓮子湖東空臺

禦虜一臺

西興堡【官軍四百一十八員名堡南地勢平漫臨境堡南淸泉鋪可按伏死魚湖空通賊道路海州城兵馬可爲策應】

蓮子湖臺

雙溝臺

傅家莊墩臺對灣臺

大莊窠臺

安寧臺

長湖臺

勇勝臺

死魚湖臺

月湖臺

死河口臺

西空臺

朱四堡墩臺土臺

河南新臺

河北新臺

西平堡【原額官軍六百七員名嘉靖三十八年撫按題準添設備禦官一員調撥海州城軍士四百名共一千七員名堡南地勢平漫臨境堡東南髙墩鋪可按伏小河口空通賊道路海州城兵馬可爲策應】

殺虎溝臺

石橋臺

中湖臺

平湖臺

劉官山臺

柳河臺

小柳河臺

浮橋灣臺

平山臺

大河口臺

堡後臺

新柳河口臺

大河口新臺

西寧堡【官軍三百八十一員名堡東布花堡可屯兵堡西河灣空可按伏髙墩鋪通賊道路海州城兵馬可爲策應】

髙墩臺

淸虜臺

袁家莊臺

河灣臺

王家莊臺

珠子河臺

燕子窩臺

鎭虜臺

西寧臺

障塞【自鎭武堡西界起至西寧堡東界止共土墻一萬七千七百五十二丈五尺計路一百五里】

海州參將地方

海州等處城堡墩臺障塞操守【官軍四千一百二十九員名】

本城【官軍三千二十五員名】

邊臺【三十一座瞭守官軍一百五十五員名】

東昌堡【官軍四百二十八員名堡東趙皮灣可屯兵堡東趙皮灣屯可按伏本堡近邊一帶並無通賊道路】

沙河口臺

攬柴口臺

馬頭空臺

樣墻頭臺

古樓臺

大老鸛嘴臺小老鸛嘴臺大月河臺

小月河臺

流沙溝臺

楊橋煙墩

三汊河臺

東勝堡【官軍四百七十六員名本堡地勢平漫臨境堡南古城屯可按伏一堵墻墩通賊道路海州城兵馬可爲策應】

一堵墻臺

靑平空臺

一堵墻空墩一堵墻西空墩

靜遠空墩

王其莊窩臺新開河口空臺

新開河墩

長勇空臺

大其溝空臺靑河空臺

到洋溝空臺勇寧空臺

南沙窩臺

攬船空臺

攬船西空臺沙河口空臺沙河口墩

沙河河東空臺

腹裏接火臺【一十七座瞭守官軍五十員名】

障塞【自西寧堡起至東勝堡止土墻一道髙一丈二尺共七千一百三十丈】

遼陽城副總兵地方【官軍一萬七千四百五十八員名】

本城【官軍四千六百二十員名】

迆西

長安堡等處墩臺障塞操守【官軍一千六百三十六員名】

邊臺【五十一座瞭守官軍二百五員名】

長靜堡【官軍三百員名堡東地勢平漫臨境桂雄堡可按伏黑泥溝長鴉泊通賊道路遼陽城兵馬可爲策應】

長鴉泊小墩

鐵池泊大臺

黑泥溝小墩

鐵池泊小墩

月河小墩

夾河小墩

節髙臺

桂雄堡臺

夏家堡臺

長寧堡【官軍三百員名堡東地勢平漫臨境平佃堡可按伏淸泥湖宮豬泊菱角泊通賊道路遼陽城兵馬可爲策應】

舊白羊小墩

鴨子泊大臺

爛柴湖小墩

宮豬泊小墩

蟹兒泊小墩

塔馬寨大臺

通江泊小墩

舊淸泥小墩

新淸泥小墩

喜鵲窩小墩

馬蹄泊小墩

老鴉莊臺

李七堡臺

長定堡【官軍四百一十一員名於得勝營及安寧靜三堡分撥】

孫家莊小墩

北水口小墩

火兒灣大臺

南水口小臺

小打鷹泊小墩

劉剛口小墩

大打鷹泊小墩

新打鷹泊小墩

舊馬泊小墩

新馬泊小墩

船城大臺

沙溝兒小墩

菱角泊小墩

平泊小墩

長安堡【原額官軍四百二十員名本堡原系提調四堡嘉靖四十年撫按會題準攺備禦議添兵馬五百名堡東地勢平漫臨境李首中屯可按伏菱角泊孫家莊通賊道路遼陽城馬兵可爲策應】

虎北大臺

虎北南空小墩

團灣兒小墩

團灣兒南空墩

大虫泊小墩

河北岸小墩

大虫泊南空墩

河南岸小墩

黃泥窪大臺

黃泥窪南空墩

於家橋臺

沙堝兒小墩

沙堝兒南空墩

菱角泊小墩

菱角泊南空

長勇堡等處墩臺障塞操守【官軍一千九百五十八員名】

邊臺【四十二座瞭守官軍二百一十員名】

長勝堡【官軍四百九十五員名堡東地勢平漫臨境沙河堡屯可按伏界首水口通賊道路遼陽城兵馬可爲策應】

北界小墩

胡家堝小墩

陳家小墩

楊家灣小墩

郝家小墩

宋家堝小墩

馬家堝小墩

黑林小墩

北古城大墩

南古城大墩

南界小墩

堡南新空墩

刺楡堝新空小墩

長勇堡【原額官軍六百三十四員名本堡原系提調三堡嘉靖四十年撫按會題準攺備禦議加添兵馬五百名堡東地勢平漫臨境武靖營可按伏沙堝舊空沙河北空通賊道路遼陽城兵馬可爲策應】

馬鞍山北空

馬鞍山舊空

馬鞍山南空

沙堝舊空

沙河北空

龍灣南空

月河中空

胡家堝小墩

髙架子大墩

界首大墩

沙堝北空

沙堝南空

蘇家堝南空

長營堡【官軍六百一十九員名堡南有毛得山可屯兵堡東毛得山屯可按伏沙嶺南小墩沙嶺南空小墩通賊道路遼陽城兵馬可爲策應】

馬鞍山大墩

沙嶺南中空墩

沙嶺南中空小墩

沙嶺北中空墩

靜寧南空墩

靜寧大墩

靜寧南空大墩

靜寧南空小墩

靜寧南中空墩

沙嶺北空墩

沙嶺北空小墩

沙嶺北小墩

沙嶺大墩

馬鞍山北空墩

馬鞍山北小墩

馬鞍山北空小墩

武靖營堡

奉集堡【以上二堡俱系腹裏無邊墩】

腹裏接火臺【七座瞭守官軍三十員名】

障塞【自東勝堡界起至沈陽靖遠堡界止土墻一道計一百七十里嘉靖三十六七等年大水坍塌嘉靖四十四年巡按禦史李輔題請修築】

迆東

撫順所城堡墩臺障塞操守【官軍一千六百七十一員名】

邊臺【二十二座瞭守官軍一百一十員名】

本城【官軍一千一百八員名】

新河口臺

舊河口臺

土臺墩

王剛臺

項淸臺

凹兒墩

雙古路墩

核桃山墩

單古路墩

婁弓兒墩

趙保兒墩

羊升臺

會安堡【官軍四百五十三員名山勢平漫臨境王瘸子屯可按伏古路臺原有中空小墩通賊道路撫順城兵馬可爲策應】

平安臺

舊營墩

板山墩

古路墩

新添墩

長山墩

蟒山墩

新安墩

河口墩

小河口墩

障塞【北自懿路三岔兒堡界起南至遼陽東州堡界止土墻一道六千四百九十九丈】

淸河堡等處墩臺障塞操守【官軍四千二百八十七員名】

邊臺【六十六座瞭守官軍三百三十員名】

東州堡【官軍六百三十四員名奉集堡可屯兵白隆山可按伏五味子衝塔兒山空通賊道路撫順城馬根單二堡兵馬可爲策應】

鹻場空臺

靖安空墩

靖安小空墩靜遠墩

舊營墩

鎭東空墩

靜遠空墩

孤山墩

孤山北墩

老虎山墩

靖邊墩

五味子衝

撫順墩

靖邊臺

塔兒山墩

長嶺墩

渾河口墩

馬根單堡【官軍五百一十三員名奉集堡可屯兵靜寧小空靜寧墩通賊道路東州淸河二堡兵馬可爲策應】

靜寧墩

靖安墩

靜寧空墩

靜寧小空墩

九嶺墩

木柞口墩

靖寧空

散羊峪堡【官軍三百一十五員名此堡並一堵墻堡孤山堡險山堡江沿臺堡皆嘉靖二十五年巡按禦史張鐸奏設】

嘛呼衝臺

板場峪臺

靜鎭墩

靜鎭空墩

淸河堡【官軍原額六百三十七員名本堡原系提調嘉靖三十九年撫按會題準攺守備管轄七堡加添兵馬五百名共一千四十二員名堡南山勢臨境白家佃可按伏威寧營可屯兵鴉鶻關口代子河通賊道路鹻場馬根單二堡兵馬可爲策應】

松樹口墩

鴉鶻關墩

東安墩

靖安墩

靖虜墩

靖虜空墩

向化嶺墩

靖夷墩

靖鎭墩

江見背臺

佟家峪臺小鴉鶻關山臺

靑山路臺

丁家峪臺

佛僧嶺臺

水紅峪臺

一堵墻堡【官軍五百六員名】

小夾河墩

傅二墩

夾河山城墩代子河臺

盤嶺墩

鹻場堡【官軍三百七十六員名堡上山勢臨境舍人寨可按伏代子河通賊道路淸河靉陽二堡兵馬可爲策應】

南河峪墩

小嶺墩

小峪墩

金保墩臺

鹻場墩

廈生河墩

石墻墩

新尾子峪墩

舊尾子峪墩安寧空墩

孤山堡【軍官四百一員名】

矮嶺臺

隨行墩

埋塔峪臺

孤山臺

幹岔兒臺

大張臺

小南河臺

腹裏接火臺【一十五座瞭守官軍七十五員名】

障塞【自東州起至馬根單南界止劈山邊墻一道八千四百九十二丈一尺木柞五空虎牢一空共一百八十七丈自馬根單起至孤山南界止木柞墻五千四百四十七丈內外虎牢十五空共二幹一百一十丈板築墻八百丈】

迆北

沈陽衛城堡墩臺障塞操守【官軍二千一百三員名】

本城【官軍九百一十七員名】

邊臺【三十一座瞭守官軍一百五十五員名】

靜遠堡【官軍三百四十一員名堡東地勢平漫臨境陳寧堡可按伏沿邊原無通賊道路】

遠寧小墩

遠虜小墩

遠腹小臺

遠安小臺

靜長小臺

靜久小臺

靜遠小臺

靜江小臺

遠得大臺

遠威小臺

遠夷小臺

殷孫兒臺

鮑家臺

鈕三宮臺

平虜堡【官軍二百七十員名本堡地勢平漫臨境上蒲河屯可按伏林靜大臺空通賊道路沈陽城兵馬可爲策應】

靜寧大臺

林外小臺

林遠小臺

林靜小臺

靜立小臺

上楡林堡【官軍三百九十九員名新立倒塔兒空堡可屯兵上羅楡樹臺空通賊道路沈陽城兵馬可爲策應】

上上臺

上羅臺

上永臺

上安臺

上寧臺

楡樹臺

楡林臺

楡黑臺

楡茂臺

楡盛臺

林內臺

林外臺

腹裏接火臺【五座瞭守官軍二十員名】

障塞【沈陽迆西自靜遠堡接遼陽長營堡界起北至上楡林接十方寺界止土墻一道長九千七百五十二丈】

蒲河所城堡墩臺障塞操守【官軍一千二百八十三員名】

本城【官軍七百七十二員名】

邊臺【一十四座瞭守官軍七十員名】

十方寺堡【官軍三百一員名堡南灰岡新立馬空堡可屯兵死魚湖臺月牙湖臺通賊道路蒲河城兵馬可爲策應】

死魚湖臺

刺魚堝小臺中空小臺

水口小臺

鎭虜小臺

看花小臺

來龍臺

晾馬山小臺

十方寺大墩靜邊小臺

龍灣小臺

月牙湖小臺

永寧臺

平安墩

腹裏接火臺【八座瞭守官軍四十員名】

障塞【蒲河迆西南自沈陽上楡林堡界起至懿路丁字泊堡界止土墻一道長五千四百丈】

開原參將地方【官軍一萬七千七百五十員名】

懿路城堡墩臺障塞操守【官軍二千五百六員名】

本城【官軍一千六百七十四員名】

邊臺【二十一座瞭守官軍一百五員名】

丁字泊堡【官軍三百三十三員名】

豬兒山北空豬兒山墩

豬兒山南空石家泊北空

石家泊空

淸河口北空淸河口墩

幹溝兒臺

櫻桃灣空

櫻桃灣中空沙堆兒空

下塔兒墩

下塔兒南空

三岔兒堡【官軍三百七十四員名朴七屯可屯兵本堡可按伏黃泥窪通賊道路懿路城兵馬可爲策應】

小河口臺

水門山臺

水門山墩

板山墩

黃泥窪臺

捨剌山南空捨剌山北空鎭安墩

腹裏接火臺【五座瞭守官軍二十員名】

障塞【迆西土墻三十五里迆東三岔兒堡劈山及土墻順長三十一里】

汛河城堡墩臺障塞操守【官軍二千五十四員名】

本城【原額官軍一千二百二十三員名新召募軍士二百六十一名共一千四百八十四員名】

邊臺【一十六座瞭守官軍八十員名】

宋家泊堡【官軍二百七十八員名堡南陳鎭撫屯可屯兵平湖口空北水口通賊道路泛河城兵馬可爲策應】

南界臺

平湖口臺

雙夾舟臺

沙河墩

蔣官湖口臺南空臺

中空臺

堡後臺

晃臺兒臺

汛河口臺

鐵嶺河口臺紅泊墩

宋家泊墩

白家衝堡【官軍二百一十二員名】

尖山墩

古嶺墩

古嶺南臺

腹裏接火臺【無】

障塞【迆西宋家泊堡南自懿路丁字泊堡界起北至鐵嶺曾遲堡界止土墻一道順長二十五里迆東北自鐵嶺平定堡界起南至懿路三岔兒堡界止劈山墻一道順長六里】

鐵嶺城堡墩臺障塞操守【官軍三千一百四十六員名】

本城【官軍一千五百七十五員名】

邊臺【三十五座瞭守官軍一百六十五員名】

曾遲堡【官軍一百九十二員名堡東南姜華屯可屯兵辜家屯可按伏灣湖口墩通賊道路鐵嶺城兵馬可爲策應】

遼海南岸墩堡後北空

堡後墩

喜鵲窩北空

喜鵲窩南空湖口空

喜鵲窩墩

平定堡【官軍一百四十五員名】

鎭遠南空墩

撫安堡【官軍二百三十員名堡東石門可屯兵堡南小豹子山可按伏龍潭口北水口泛河口空南水口通賊道路鐵嶺城兵馬可爲策應】

泛河臺

老虎川臺

架炮山墩

山羊山空

龍潭山空

龍潭口空

鎭平山南空鎭平山墩

康安山墩

鎭夷空

蒿子峪空

架炮山南空

界首山墩

石柱臺

鎭西堡【官軍四百六十四員名】

鎭遠墩

平頂北山空平頂山墩

靜虜墩

平頂山南空古城北中空古城北空

古城墩

古城南空

暗瞭北中空暗瞭北空

彭家灣堡【官軍三百六員名】

暗瞭墩

河口臺

腹裏接火臺【二十二座瞭守官軍六十九員名】

障塞【迆西南自泛河宋家泊界起北至開原慶雲堡界止土墻一道四十六里迆東撫按【按﹕安】堡北自中固柴河堡界起南至泛河白家衝界止劈山土墻一道順長六里】

中固城堡墩臺障塞操守【官軍一千五百六十二員名】

本城【官軍八百七十四員名】

邊臺【二十九座瞭守官軍一百四十五員名】

定遠堡【官軍二百八十三員名堡東南李宗海屯可屯兵髙麗屯可按伏謝海臺唐腰臺通賊道路中固城兵馬可爲策應】

逍遙臺

平安墩

鄧保臺

謝道臺

葉玉臺

新添臺

唐腰臺

鎭虜臺

定遠墩

王尊臺

張釗臺

保安臺

柴河堡【官軍二百員名關門衝可屯兵馬家寨可按伏司貴臺黑鷹窩臺通賊道路中固城兵馬可爲策應】

王伏臺

司貴臺

大山嘴臺

河口臺

三峯山臺

鎭夷臺

鎭靜臺

水鹻臺

磨石山臺

陸聰臺

柴河臺

楡林沖臺

吳剛衝臺

碓臼衝臺

黑鷹窩臺

界首山臺

鎭虜臺

腹裏接火臺【二十一座瞭守官軍六十員名】

障塞【迆西南自鐵嶺平定堡界起北至開原慶雲堡界止土墻一道順長三十里迆東柴河堡北自開原南至鐵嶺撫安堡界止劈山墻順長三十里】

開原城堡墩臺障塞操守【官軍八千四百八十二員名】

本城【官軍四千八百八十九員名】

邊臺【一百一十五座瞭守官軍五百七十五員名】

慶雲堡【官軍三百員名堡南灣子屯可屯兵姑姑屯可按伏平北臺南空通賊道路開原城兵馬可爲策應】

謝海臺

新添臺

新安關

黑林墩

郭生臺

孫孝兒臺

柳樹兒臺

平北臺

新安墩

朱五兒臺

古城堡【官軍三百員名堡西南歸能屯可屯兵梁才屯可按伏陡溝兒北空通賊道路開原城兵馬可爲策應】

陳同臺

西慶雲臺

王六兒臺

魏得名臺

亮子河臺

新添臺

陡溝兒臺

永寧堡【官軍二百二十四員名】

潘牛兒臺

段來住臺

西金山臺

王廷四臺

鎭夷堡【官軍二百六十員名堡西姜黑屯可屯兵皇甫城可按伏雙架臺西空通賊道路開原城兵馬可爲策應】

汝花一臺

陳寬臺

漢州臺

陳能臺

雙架子臺

於老兒臺

中路臺

王化保臺

新架子臺

灣子臺

鎭虜臺

徐四兒臺

淸陽堡【官軍三百三十一員名髙名屯可屯兵羅二官屯可按伏董頭臺空通賊道路開原城兵馬可爲策應】

白塔墩

白塔空臺

關門兒臺

胡二臺

黑嘴兒臺

易九頂臺

偏坡臺

董黃頭臺

三岔兒臺

華興臺

陳官仝臺

大窪臺

鎭北臺

鎭北堡【官軍三百八十員名靖邊堡屯可屯兵馬巿屯可按伏灰窯臺東空通賊道路開原城兵馬可爲策應】

灰窯兒臺

黑堀堝臺

光山臺

尖山兒臺

薛那孩臺

那木川臺

木革郎臺

吳佑興臺

宣榮臺

鎭北關

孤山兒臺

丁板河臺

爛泥溝臺

安遠墩

南護門臺

毛眞臺

北護門臺

鄒文斌臺

威遠堡【官軍三百六十員名雷七屯可屯兵屈換屯可按伏那木川石峯山臺南空通賊道路開原城兵馬可爲策應】

葉海靑臺

新添臺

平頂臺

威遠臺

那木川臺

平靜臺

夏旺臺

北空心臺

髙架子臺

韓春臺

黑山臺

李力兒臺

新架子臺

石頭臺

南空心臺

朱敬臺

範千兒臺

談三保臺

石峯山臺

平虜臺

靖安堡【官軍三百六十員名楊木答兀屯可屯兵黃泥岡可按伏於麻札臺北空通賊道路開原城兵馬可爲策應】

何北川臺

何奇臺

髙興檢臺

老虎巖臺

新架子臺

於麻札臺

馬裏保臺

扣河大臺

廣順關

夾河臺

護門臺

賈秀臺

金忠臺

張海臺

空心臺

康家山臺

滕旺臺

周鼓手臺

殷毛兒臺

初攺興臺

艾計成臺

松山堡【官軍二百九十員名瞭髙山屯可屯兵孟家屯可按伏譚場臺北空張立綱臺南空松山墩北空通賊道路開原城兵馬可爲應策】

新架子臺

長嶺臺

譚場臺

司能臺

李毛頭臺

東安臺

張立綱臺

礦山臺

石門臺

松山墩

腹裏接火臺【七十座瞭守官軍二百一十二員名】

障塞【迆西自中固城定遠堡界起歷慶雲古城永寧三堡土墻一道共六十里迆北鎭夷堡土墻淸陽鎭北二堡劈山爲墻共一百一十六里迆東自威遠靖安松山三堡至中固城柴河堡界止劈山爲墻順長九十五里】

險山參將地方

險山等處墩臺障塞操守【官軍七千二十六員名】

邊臺【七十四座瞭守官軍三百七十員名】

灑馬吉堡【官軍一百八十五員名】

乃木嶺墩

乃木空墩

灑馬吉墩

石洞墩

大峪口墩

東護城墩

石嘴墩

八度河墩

陡嶺墩

靉陽堡【官軍一千四十四員名本堡山勢窄狹臨境湯頭峪可按伏湖口白山靉陽峪通賊道路新安險山二堡兵馬可爲策應】

乃木空

解獨墩

艸河墩

山西墩

新盤嶺墩

山西空

山東空

河口墩

門八會墩

你木墩

山東空墩

大孤山墩

長嶺墩

新水墩

新安堡【官軍五百二十六員名堡上山勢臨境石嶺兒梁家峪可按伏鎭虜臺古城臺界空通賊道路靉陽鳳凰二堡兵馬可爲策應】

架炮山臺

逃夫峪臺

石嶺臺

石嘴臺

石河臺

松嶺臺

長佃子臺

黃嶺臺

土門臺

果林葬臺

雙嶺臺

孤山臺

古城臺

鎭虜臺

鎭北臺

二道嶺臺

舊逃夫峪臺

險山堡【嘉靖四十二年撫按會題設立參將駐鎭本堡新募並原伍官軍三千七十四員名】

險山臺

鎖果植臺

松嶺臺

孤山臺

散羊峪臺

枕頭嶺臺

泥河臺

威靜臺

威遠臺

鎭北臺

光遠臺

葡萄峪臺

山城峪臺

長嶺臺

假鎖果植臺煙衝嶺臺

舊鎖果植臺

寧東堡【嘉靖四十三年撫按奏設官軍五百員名本堡可屯兵設伏有警險山江沿湯站兵馬可爲策應】

王綱戶頂臺湯頭孛羅臺黎支峪臺

山場峪臺

寺兒峪頂臺

江沿臺堡【官軍三百八十三員名本堡可屯兵設伏有警湯站寧東兵馬可爲策應】

邦山臺

土口兒臺

古河臺

銅匠峪臺

松嶺臺

腰嶺臺

幹灘子臺

石場峪臺

歪頭山臺

嶺子峪臺

核桃峪臺

瓦子嶺臺

湯站堡【官軍三百六員名賊從寧東入犯險山兵馬可爲策應江沿寧東二堡兵馬可爲截殺】

鳳凰城堡【官軍一百一十三員名】

鎭東堡【官軍四十員名】

鎭夷堡【官軍七十四員名】

艸河堡【官軍四十四員名】

靑臺峪堡【官軍四十員名】

甜水站堡【官軍八十一員名】

腹裏接火臺【四十九座瞭守官軍二百四十五員名】

障塞【自孤山南界至江沿臺西界止木柞墻共六千八百一十七丈虎牢柞四十一空共五千四百七十三丈石垛墻八空共八百五丈】

此遼東沿邊城堡墩臺障塞兵馬也夫遼南望靑徐北引松漠東控海西女直諸夷朝鮮百濟新羅諸國西連平薊爲神州襟吭枕山抱海風气勁悍士馬甲於天下若乃山溪之險天造地設崇形勢據險隘察遠近辧勞逸識者恆汲汲焉兵法九地之變屈伸之利人情物理不可不察也故今編次於沿邊要害獨詳焉卽是考之不必聚米借箸利害得失較然矣

沿海城堡墩架

金復守備地方

金州等處城堡墩架操守【官軍一千六百四十六員名】

墩架【九十五座瞭守官軍三百六員名】

本城【官軍五百八十六員名】

北廟臺

陳家島臺

兔兒島臺

紅巖子架

黑風樓架

善山臺

和尙島臺

石門架

大黑山臺

望城岡架

旅順口【官軍一百八十二員名】

鐵山臺

黃井山臺

爪牙山臺

盤石洞臺

西山頂臺

山頭臺

沙州臺

中眼臺

左眼臺

右眼臺

長沙空臺

南門臺

石門臺

八里莊架

廟兒山架

蕎麥山架

堝塔山架

羊頭凹臺

野雞島臺

馬練山臺

伯母山臺

木場驛

黃羊川臺

平島臺

沙河口臺

靑泥凹臺

羅家口臺

木場山架

虎狼山架

泉水山架

雙廟山臺

營城山臺

獨山架

狗兒峪架

鞍山臺

牛心山架臺

望海堝堡

海靑島臺

盧家口臺

豹子山臺

馬雄島臺

塔兒山臺

空心臺

小黑山臺

孛蘭臺

老鸛嘴臺

舊老鸛嘴臺紅山兒臺

靑山兒臺

曲旗屯架

花心架

丁字凹架

淸水河架

吳家嶺架

何旗屯架

紅嘴堡【原廢嘉靖三十三年新復官軍一百三十五員名】

舊石山兒臺紅嘴臺

韓家灘臺

峯堠嶺臺

謊煙臺

歸服堡【原廢嘉靖三十三年新復官軍一百三十員名】

楡樹莊科臺楊家套臺

歡喜臺

平陽臺

窟竉臺

湧道臺

松子臺

濫石臺

虎頭臺

黃骨島堡【官軍二百一十四員名】

七寶臺

中心臺

總管臺

望海臺

出海臺

背陰臺

靑石臺

九轉臺

皂隸臺

龍灣臺

虎頭臺

褡褳臺

接火臺

樣臺

石河驛

平島臺

孛羅店臺

石頭寨臺

鹽場堡

缸窯臺

復州城堡墩架

墩架【二十九座瞭守官軍一百四十五員名】

本城【原操達捨五十二員名近調取廣寧操備】

龍王山臺

八家鋪臺

老鴉島臺

駱駝山臺

石家島臺

靑海口臺

楡林山臺

長生島大山臺

大孤山臺

沙河鋪臺

沙河山臺

中島西南嘴臺

松山臺

流星島臺

墳門島西臺

欒古驛

古城鋪臺

沙河鋪臺

欒古山臺

羊官堡

流星島臺

松山臺

北靑海口臺石家島臺

駱駝山臺

老鴉島臺

野豬山臺

橫頭山臺

胖頭山臺

大黃山臺

大孤山臺

蓋州衛城堡墩架

墩架【八座瞭守官軍餘丁四十員名】

本城【軍士無】

梁房口臺

狼山臺

伴仙山臺

團瓢山臺

深井臺

兔兒島臺

歸州臺

葦子套臺

熊嶽堡

五十寨堡

伏兵堡

右屯衛【官軍三百一員名此廣寧衛也以皆沿海墩架故盡於此】

墩架【四座瞭守官軍二十員名】

淩河口臺

靑墩木架

白馬溝臺

船家埠臺

腹裏接火臺【五座瞭守官軍餘丁二十五員名】

障塞【以上四衛系腹裏地方俱無邊墻】

此遼東沿海關隘墩架也蓋自劉江望海堝之捷而倭寇不敢北侵自山東海運廢而墩空日益廢弛於是旅順諸堡視無復用識者有隱憂焉自嘉靖三十三年巡撫江東題增人馬三千攺備禦爲守備專一防倭嘉靖四十年以來撫按議行凡城堡墩架銳意修築思患預防頗爲得策是以沿海一帶甲兵鱗集城堡牙制墩

架星列非特可以備倭夷而北虜侵軼亦可無患矣玆故志之非爲侈美前人所以重望嗣後者時加修葺云

○路臺【嘉靖二十八年巡撫蔣應奎自山海直抵開原每五里設臺一座歷任巡撫吉澄王之誥於險要處增設加密每臺上蓋更樓一座黃旗一面器械俱全臺下有圈設軍夫五名常川瞭望以便趨避】

前屯衛地方

宮家臺

丘家臺

李家山臺

鎭遠鋪臺

咠家臺

樓家嶺臺

中前頭臺

火燒橋臺

松嶺臺

趙家墳臺

麻池溝臺

陡坡臺

王剛臺

印山臺

田家墳臺

石河臺

張家臺

大煙臺

範家臺

西雙墩臺

亂岡臺

東雙墩臺

東坡頭臺

寧遠衛地方

界首臺

營盤山臺

東嶺臺

史家山臺

曹家山臺

龐家山臺

金家山臺

楊家山臺

土煙臺

幹溝臺

鹽場河臺

架炮山臺

李家墳臺

七里坡臺

四里河臺

靑墩臺

吳英嶺臺

漧柴嶺臺

長嶺臺

五里河臺

古墳堆臺

薛嶺臺

皂隸山臺

徐家山臺

臭柳河臺

賴家橋臺

蔡家山臺

朱家窪臺

靑石嘴臺

東界臺

錦州城地方

七里河西臺七里河東臺杏山西臺

觀察山臺

劉習臺

夏榮臺

黃土嶺臺

姚鐵屯臺

張達子莊臺石門臺

熊林莊臺

淩河東臺

趙成莊臺

何指揮莊臺紫荊山臺

邵木莊臺

韭花山臺

義州衛地方

石家堡臺

戚家臺

王謙臺

松林臺

泥河臺

娘娘廟臺

忤頭山臺

黃眞臺

廣寧城地方

興安堡臺

遭王鋪臺

窩堝鋪臺

土煙臺

楡林鋪臺

新鋪臺

潘釗鋪臺

宋家屯臺

鵝食屯臺

佃戶屯臺

四塔鋪臺

壯鎭鋪臺

二十里鋪臺於家莊臺

十里鋪臺

接官廳臺

靑雲臺

單英臺

十里鋪臺

井家臺

二十里鋪臺火燒橋臺

東空臺

潮溝鋪臺

雙樹臺

雙樹東空臺茨楡堝臺

三里橋臺

右屯衛地方

黑林莊臺

張禮堡臺

沙堝鋪臺

七里小灘臺

楡林鋪臺

遭王臺

石橋臺

山西臺

山頂臺

站北臺

山後臺

土臺

鎭武堡地方

老鴉莊臺

腰站臺

接興臺

倒橋臺

西頭臺

楊遇春臺

火興臺

東頭臺

龍灣臺

淸泉鋪臺

平洋橋臺

髙橋鋪臺

轉灣臺

髙墩鋪臺

七里溝舊臺三里橋臺

太平山臺

七里溝臺

三岔河北岸臺河灣煙墩臺

河灣鋪臺

河墩舊鋪臺橫濠臺

湖背臺

海州衛地方

土河鋪北空臺土河鋪南空臺三里橋臺

西雙屯臺

景旗屯臺

上壩臺

一壩臺

牛莊東空臺

牛莊西空臺五里墩臺

響水溝臺

張家灣臺

遼陽城地方

五棵樹臺

中橋臺

大閭山臺

小閭山臺

髙橋臺

甘橋臺

湯池臺

向家窪臺

白廟兒臺

八棵樹臺

孤樹臺

土煙臺

三道壩臺

髙五堡臺

北團山空臺虎皮營

板橋鋪臺

哈莊臺

沈陽衛地方

殷孫兒臺

鮑家臺

鈕三官臺

蒲河地方

古城臺

黃隆孫臺

北煙臺

北界臺

王延壽小臺

懿路地方

泥溝臺

甘溝臺

正家墩

寒坡嶺墩

北新墩

泛河地方

李倫臺

舊服臺

孫家廟臺

甘溝臺

南腰臺

鐵嶺衛地方

老虎衝

姚家窪臺

五里墩

陸家墩南空

陸家墩北空

中固地方

靑水溝臺

沙河臺

冷飯臺

城南大路臺

開原城地方

四里莊臺

葉華淸臺

南窪臺

團山兒臺

險山堡地方

路臺無

金州衛地方

路臺無

復州衛地方

古城鋪

欒石臺

麻河鋪

沙河鋪臺

龍王山臺

八家鋪臺

蓋州衛地方

迷鎭山臺

孛羅山臺

觀稼山臺

靑涼山臺

靑泉山臺

五十寨山臺黑塔山臺

○路河

自廣寧東制勝堡起至海州東昌堡凡一百七十里先年海運於東昌堡南十八里布花堡由路河通運至廣寧今制勝堡東下卸軍民商販亦便且盤山東三站每霖雨河水泛溢常阻軍馬策應正統間遼東都督巫凱奏築沿河堤岸爲長廣道河水通行自海運罷河道多淤塞嘉靖四年巡撫張連奏請浚治委管屯都司韓承恩起調定遼海蓋等衛夫丁挑挖旋復淤塞四十一年兵部侍郎葛縉以邊墻一時難於迄工奏準修路河通舟楫搤虜不得入犯四十二年巡撫王之誥委閒住總兵羅文豸動支奏請銀兩起調定遼廣寧海州等衛軍夫挑挖河深一丈闊二丈三越月工完按路河先年止通舟楫今專制虜必河水深流不竭始稱地險考廣寧一帶路河水自境外羊腸河經鎭武堡髙橋鋪由鐮刀湖入海沙嶺一帶路河自三汊西潮河亦流髙橋鋪入鐮刀湖二水合流惟沙嶺居中地形髙多沙河易淤議者欲相地形稽先年長廣道備築泊岸更設閘幾處時其收泄庶河道不淤河水不涸邊防旣固水利且興霖雨有泊岸緩急便於軍馬否則挑挖𨿽勤無補障塞徒重勞民力虛糜錢谷已爾此設險樹防者宜詳察焉

○永利閘

沈陽城西北平虜堡南河一道弘治十七年建永利閘一座於河東南在今永利閘臺邊長川臺軍閘水以搤虜騎不得渡河犯腹裏沈陽等處閘髙一丈五尺闊二丈五尺閘東南到沈陽城三十里去本堡三里離邊一十三里先是虜寇時常入犯建前閘閘成河水積聚深盈有警沈陽人馬或自望平臺策應或自小黑林臺策應或自閘邊臺策應水阻其前兵躡其後合城堡爲援多得奇功考河源自懿路三岔兒堡東經流蒲河城南凡八十里爲邵家河水深闊順長歷三十里西爲望平臺河水淺窄虜輒自此衝突腹裏議者遂建閘其間取去城堡近便易於瞭守將河水閘住不令通行閘下水旣深盈從閘板口下順西流歷鎭遠堡至遠夷臺水口出境入遼河閘之北止平虜堡倒塔兒王指揮四五屯各有臺圈堪以保障其腹裏居民春夏秋三時賴閘阻搤及冬收斂入城共保萬全年久閘壞虜入犯如走平地往歲嘗猝至沈陽城西搶掠無所禦地方官民每欲修復以工費浩大因循而止嘉靖四十四年夏四月巡按李輔按其地詢察機宜以沈陽此閘系要害不可廢亟行分守右參議張邦土查議興修屬沈陽備禦官郭承恩經歷陳宰督完新石閘一座基址仍舊經畫綜理多昉南閘河之制視昔則堅久矣閘口向西髙闊如舊閘河身橫過五丈二尺兩岸各砌馬頭一座入河身二丈順長三丈五尺中爲閘門一丈二尺物料用大石九百塊每塊長六尺厚一尺五寸闊二尺每塊用鐵銀錠二个共享一千四百四十个每个鐵重七斤石灰六百石用油和抿縫閘板用松木枋十塊通計用銀一百二十兩有奇

◆兵政志【軍器糧賞附】

遼東之軍以十計之大抵八分操備而以其二供屯種鹽鐵之務在昔盛時武士奮擊稱雄長於各鎭者凡以戶有餘丁丁有餘力故軍儲之粟可支半年武庫之器積至朽蠹而在操者又給以幫丁終歲徒手飽食欲滿意足得以養其矯健之气而逞其戰鬭之心今則死徙將半屯種荒蕪不耕鹽鐵逋負屢歲而操軍皇皇焉日謀朝夕之不暇矣且尺籍𨿽存乃按而數之不足十之六七可勝嘆哉可勝嘆哉余姑存其額如左以備一方戎制之考焉

遼東都司定遼中等二十五衛安樂自在二州招集馬軍七萬三百一十八步軍三萬七千四百九十五屯軍一萬八千六百三鹽軍一千一百七十四鐵軍一千五百四十八

定遼中衛

馬軍一千四百四十

步軍七百九十

屯軍一千一百一十九

鹽軍五十一

鐵軍三十九

定遼左衛

馬軍一千三百三十

步軍一千五百九十一

屯軍一千二百七十二

鹽軍六十三

鐵軍一百一十八

定遼右衛

馬軍一千三百二

步軍一千一百六十七

屯軍九百九十一

鹽軍五十三

鐵軍一百三十二

定遼前衛

馬軍一千三百五十五

步軍八百八十六

屯軍一千四十一

鹽軍七十

鐵軍九十

定遼後衛

馬軍一千四百九十七

步軍八百四十二

屯軍一千三百三十五

鹽軍七十一

鐵軍一一百一十七

東寧衛

馬軍二千四百八

步軍二百三十二

屯軍四百九十四

鹽軍四十八

鐵軍七十

遼陽招集

馬軍六千五百五十二

海州衛

馬軍一千五百

步軍三千八百七十

屯軍一千二百一十二

鹽軍四十四

鐵軍六十九

海州招集

馬軍一千一十

蓋州衛

馬軍五千一百九十六

步軍六百七十八

屯軍一千八百四十二

鹽軍七十一

鐵軍七十八

復州衛

馬軍一千三百六十八

步軍三百

屯軍一千二百五十三

鹽軍六十二

鐵軍七十一

金州衛

馬軍一萬七千三十二

步軍五百

屯軍二千一十七

鹽軍六十六

鐵軍六十

廣寧衛

馬軍九百五十九

步軍一百三十五

屯軍四百

鹽軍三十五

鐵軍八十八

廣寧中衛

馬軍七百六十八

步軍二十

屯軍三百一十九

鹽軍三十

鐵軍五十九

廣寧左衛

馬軍九百七十八

步軍二百一十五

屯軍一千二百二十八

鹽軍四十四

鐵軍七十四

廣寧右衛

馬軍一千七十九

步軍一百三十五

屯軍五百四十三

鹽軍三十九

鐵軍七十二

廣寧招集

馬軍二千三百四十七

義州衛

馬軍二千一百五

步軍一千二十一

屯軍四百二十四

鹽軍五十四

鐵軍三十一

廣寧後屯衛

馬軍一千四百五十五

步軍六十五

屯軍四百二

鹽軍三十一

鐵軍二十七

廣寧中屯衛

馬軍一千三百

步軍一千五百

屯軍一千二百五

鹽軍二十四

鐵軍五十四

廣寧左屯衛

馬軍一千六十五

步軍一千四百九十二

屯軍七百四十八

鹽軍四十一

鐵軍三十六

廣寧右屯衛

馬軍三百五

步軍一百

屯軍五百四十二

鹽軍四十八

鐵軍二十五

廣寧前屯衛

馬軍二千四百八十四

步軍一千九百三十四

屯軍六百

鹽軍二十八

鐵軍九十六

寧遠衛

馬軍三千五百八十

步軍二千六百三十五

屯軍二百二十五

鹽軍六十八

鐵軍四十九

沈陽中衛

馬軍三千一百一十九

步軍三千八十九

屯軍三百八十二

鹽軍五十

鐵軍五十五

沈陽招集

馬軍二千四百五十四

撫順招集

馬軍一千二百一十八

鐵嶺衛

馬軍三千二百五十

步軍一千四十二

屯軍一百八十五

鹽軍五十五

鐵軍三十二

鐵嶺招集

馬軍一千八百

三萬衛

馬軍六百六十

步軍一百一十六

屯軍三百九十五

鹽軍五十一

鐵軍五十四

遼海衛

馬軍七百八十一

步軍二百三十八

屯軍三百七

鹽軍四十一

鐵軍五十一

開原招集

馬軍一千一百

按諸衛賦役甚繁而戶口甚約如前屯一衛戶止三百五十而兵政馬步屯鐵鹽軍乃數倍之何哉蓋戶口自今之見在而言消乏則不容於不核軍籍自原昔之開設而言舊額則不容於不存是以二志有多寡之異舉一衝而他衛可知矣卽是以觀則戶數之消誠可慨嘆而軍籍之虛實當深慮也

安樂州

馬操二百六十一

自在州

馬操三百九十六

按二州操數是以見在而言若稽其昔數亦倍之但原系歸服之人故不與定額者同紀

廣寧總鎭府部下兵七千四百八十四系廣寧定遼金復蓋海等衛並招集出

遼陽副總兵部下兵四千九百八十六系定遼復蓋等衛自在州並招集出

開原參將部下兵四千八百八十九系三萬遼海金州等衛安樂州並招集出

險山參將部下兵二千五百俱系新募

海蓋參將部下兵三千三十八系海蓋定遼等衛並招集出

錦義參將部下兵二千九百六十三系義州後屯二衛並招集出

寧前參將部下兵一千三百七十七系寧遠復蓋等衛並招集出

河東遊擊部下兵三千俱系招集

河西遊擊部下兵三千系定遼金復蓋海等衛出

鎭武遊擊部下兵二千五百系各營選拔

寧前遊擊部下兵二千一百系各營選拔

前屯備禦城堡兵四千七百五十六系前屯金州等衛並招集出

寧遠備禦城堡兵三千七百四十四系寧遠復州等衛並招集出

錦州守備城堡兵五千七百系中屯左屯二衛並招集出

義州備禦七堡兵二千四百五十九系義州後屯金州等衛並招集出

鎭夷守備六堡兵三千五百一十七系廣寧等衛並招集出

右屯備禦兵三百系右屯衛出

西平備禦四堡兵二千三百九十九系金復蓋海等衛並招集出

海州備禦城堡兵一千四十四系海蓋等衛並招集出

長安備禦四堡兵一千六百九十七系定遼等衛並招集出

長勇備禦三堡兵一千九百五十八系定遼等衛並招集出

沈陽備禦城堡兵一千五百七系沈陽衛並招集出

蒲河備禦城堡兵一千六百四十九系沈陽衛並招集出

懿路備禦城堡兵一千六百七十四系鐵嶺金州等衛並招集出

泛河備禦城堡兵一千四百八十四系鐵嶺金州等衛並招集出

鐵嶺備禦城堡兵一千四百三十六系鐵嶺金復等衛並招集出

中固備禦城堡兵一千六百二十一系金州衛並招集出

開原備禦九堡兵三千六百三系三萬遼海金州等衛並招集出

撫順備禦城堡兵一千七百七十一系沈陽衛並招集出

淸河守備七堡兵四千二百七十七系定遼等衛並招集出

靉陽守備十一堡兵四千系定遼復蓋等衛並招集出

金州守備城堡兵一千六百四十六系金復等衛出

按籍馬步幾十萬而二千里營閫鱗次制亦稱雄歲戊午以來災沴疊見人物雕殘逃故者十有三四是以營伍空虛守禦不支坐見虜馬日剽大道直犯鎭城而無忌矣然則計將如何亦曰議撫治之宜嚴勾補之令而已蓋軍之流者大率不出本鎭而東南山其逋逃藪也各該地方官員能因其防胡詰細之間效團堡之法分主客之戶各隨所在而籍其去畱則淸稽默寓窮荒皆知數之人一遇下令追捕可按籍而索矣而營衛之間復開以自新宥其積負還營著伍糧餉及時如是而流移不懷井邑不思未之有也

○軍器

遼東都司定遼中等二十五衛歲造頓項盔三千五百二十頂甲三千二百副腰刀三千五百二十把弓連弦一千八百張箭一十萬五千六百枝撒袋一千七百六十副圓牌舊制每衛季造二十面邇來營伍不用

定遼中衛

頓項盔一百六十頂

甲一百二十副

腰刀一百六十把

弓連弦八十張

箭四千八百枝

撒袋八十副

定遼左衛

頓項盔八十頂

甲六十副

腰刀八十把

弓連弦四十張

箭二千四百枝

撒袋四十副

定遼右衛

頓項盔八十頂

甲六十副

腰刀八十把

弓連弦四十張

箭二千四百枝

撒袋四十副

定遼前衛

頓項盔一百六十頂

甲一百二十副

腰刀一百六十把

弓連弦八十張

箭四千八百枝

撒袋八十副

定遼後衛

頓項盔一百六十頂

甲一百二十副

腰刀一百六十把

弓連弦八十張

箭四千八百枝

撒袋八十副

東寧衛

頓項盔一百六十頂

甲一百二十副

腰刀一百六十把

弓連弦八十張

箭四千八百枝

撒袋八十副

海州衛

頓項盔一百六十頂

甲一百六十副

腰刀一百六十把

弓連弦八十張

箭四千八百枝

撒袋八十副

蓋州衛

頓項盔一百六十頂

甲一百六十副

腰刀一百六十把

弓連弦八十張

箭四千八百枝

撒袋八十副

復州衛

頓項盔一百六十頂

甲一百六十副

腰刀一百六十把

弓連弦八十張

箭四千八百枝

撒袋八十副

金州衛

頓項盔一百六十頂

甲一百六十副

腰刀一百六十把

弓連弦八十張

箭四千八百枝

撒袋八十副

廣寧衛

頓項盔八十頂

甲六十副

腰刀八十把

弓連弦四十張

箭二千四百枝

撒袋四十副

廣寧中衛

頓項盔八十頂

甲六十副

腰刀八十把

弓連弦八十張

箭二千四百枝

撒袋四十副

廣寧左衛

頓項盔八十頂

甲六十副

腰刀八十把

弓連弦四十張

箭二千四百枝

撒袋四十副

廣寧右衛

頓項盔八十頂

甲六十副

腰刀八十把

弓連弦四十張

箭二千四百枝

撒袋四十副

義州衛

頓項盔一百六十頂

甲一百六十副

腰刀一百六十把

弓連弦八十張

箭四千八百枝

撒袋八十副

廣寧後屯衛

頓項盔一百六十頂

甲一百六十副

腰刀一百六十把

弓連弦八十張

箭四千八百枝

撒袋八十副

廣寧中屯衛

頓項盔一百六十頂

甲一百六十副

腰刀一百六十把

弓連弦八十張

箭四千八百枝

撒袋八十副

廣寧左屯衛

頓項盔一百六十頂

甲一百六十副

腰刀一百六十把

弓連弦八十張

箭四千八百枝

撒袋八十副

廣寧右屯衛

頓項盔一百六十頂

甲一百二十副

腰刀一百六十把

弓連弦八十張

箭四千八百枝

撒袋八十副

廣寧前屯衛

頓項盔一百六十頂

甲一百六十副

腰刀一百六十把

弓連弦八十張

箭四千八百枝

撒袋八十副

寧遠衛

頓項盔一百六十頂

甲一百六十副

腰刀一百六十把

弓連弦八十張

箭四千八百枝

撒袋八十副

沈陽中衛

頓項盔一百六十頂

甲一百六十副

腰刀一百六十把

弓連弦八十張

箭四千八百枝

撒袋八十副

鐵嶺衛

頓項盔一百六十頂

甲一百六十副

腰刀一百六十把

弓連弦八十張

箭四千八百枝

撒袋八十副

三萬衛

頓項盔一百六十頂

甲一百六十副

腰刀一百六十把

弓連弦八十張

箭四千八百枝

撒袋八十副

遼海衛

頓項盔一百六十頂

甲一百六十副

腰刀一百六十把

弓連弦八十張

箭四千八百枝

撒袋八十副

按舊制弓矢戈矛之外設有圓牌雜於五兵可以護身殺敵國初準古以制飾以采色繪以獸面滚舞有法刀刃隨之若進退合度起伏得宜不惟刀之上砍人身下砍馬足而采色獸面之滚舞動躍足以驚辟虜馬其利莫大焉議者乃謂牌徒累人不足爲用因而廢置是蓋未知教習之法敢於自用者也豈牌之不可以用哉況今步卒實多各營將領擇令通曉跳牌官旗以大七星閃馬牌等法教演而習熟之終當大有所益至於射堅及遠守險制突非弩不克自古已然惟遼少用是爲未備丙午以來京局亦多頒下柰庸流將士不能效用且廢棄焉是爲可慨亟宜每隊立弩手數人先以諸葛弩教之而大弩當可漸習矧樓堞之間守禦最無可恃者今遼也尢以博考成法教演諸弩於上以待不虞則牀子成澶州之捷神臂效穎邑之靈亦可企及玆因圓牌之不當廢而並及之

﹖原降神器

遼陽

銅大將軍四

銅二將軍四

銅三將軍四

銅碗口銃一百一十一

銅佛郎機三十七

鐵佛郎機一百九十六

神鎗二百九十六

快鎗三百二十

海州

三將軍銃共三十八

佛郎機八

神鎗一百

蓋州

三將軍六

碗口銃一十二

快鎗一百四十

復州

碗口銃一十二

鐵銃一十五

佛郎機二

鐵炮一十二

手銃六

金州

大將軍八

二將軍八

三將軍六

碗口銃一百三十八

手把銃六十三

佛郎機二

快鎗一百四十六

廣寧

銅大將軍一

銅神炮一

銅馬腿炮四

銅十眼炮六十

銅佛郎機三百八十

鐵佛郎機三百八十六

神鎗二百六十六

義州

銅三將軍五

銅碗口炮二十

銅佛郎機二十二

鐵佛郎機三十四

神鎗六十九

快鎗一百六十五

錦州

銅三將軍四

銅信炮一十二

銅鐵佛郎機八十六

神鎗四十九

右屯

銅碗口炮五

銅碗口銃一十二

鐵炮二十

快鎗四十八

前屯

銅三將軍六

鐵三將軍三

銅碗口炮八

佛郎機二百一十四

神鎗三十四

快鎗八百

寧遠

銅三將軍八

鐵三將軍四

馬炮一十四

銅佛郎機一十五

神鎗四十二

快鎗七十九

沈陽

二將軍一

佛郎機二十四

神炮七十四

銅銃二百八十三

神鎗五十五

鐵嶺

碗口炮六十

佛郎機二十八

抓郎機五

神鎗三十九

開原

銅三將軍四

銅佛郎機九

抓郎機一十五

神鎗一百九十三

﹖新制火器

九龍炮聲震撼山力能殞眾嘉靖丙午巡按南京張公鐸因北虜至遼東鑄此以振軍威

連珠鎗一容十子於內十發百彈齊飛賊𨿽鐵騎如雲率皆斂避嘉靖甲子巡撫石首王公之誥見虜恆恃眾特造以制奔衝

千里銃形簡勢迅一發洞中兵官對敵馬步俱宜嘉靖乙丑巡按江西李公輔制發各營

海州官鑄拐子鎗一百把指揮兪嶽同官生居民鑄大把銃四百座

蓋州官鑄一把連炮二桿牛角炮一桿鐵炮三百一十六位快鎗一百四十五桿指揮潘鳳翼自處鐵炭鑄碗口炮一百六十位原任遊擊李澍守備陳善指揮文光合處鐵炭同潘鳳翼前項余鐵九百斤鑄碗口炮二百七十三位

復州官鑄鐵炮三百三十五位快鎗一百二十八桿

金州官鑄鐵炮三百四十五位快鎗二百五桿

義州官鑄神器一百六十五位快鎗一百六十五桿

右俱嘉靖三十九等年大虜侵犯南衛官民驚恐增置守城

○糧賞

遼東一鎭官軍共計九萬八千三百五十一員名每旗軍一名月支米一石歲支米一十二石千戶以下每官一員月支米二石歲支米二十四石指揮以上每官一員月支米三石歲支米三十六石閏各照支歲以上六月支米下六月折銀每米一石折銀二錢五分地方荒歉加折或倍後不爲常旗軍月支外有年例賞賜綿布四疋綿花一斤八兩折銀九錢歲冬支給鹽鐵屯軍俱同官員月支外各照品級石數折鈔每米一石鈔銀四分五釐是爲俸銀歲二季關支守哨墩軍出哨夜不收艱苦迥異歲冬頒給衣鞋公差廩米客兵糧料各因其職務大小戍守遠近而爲丰減之宜操馬七萬三百一十八匹春支料豆日計三升小月則扣冬支折色每豆一斗折銀二分自季冬朔至三月終馬各給艸日支一束驛馬關支準是驢頭有差

薛子曰夫天下𨿽安不可忘志武事宇內皆然況邊圉乎以遼志考之士馬則眾紀律則嚴防守則備是故上爲天子張威靈而下詟戎醜其或內地他鎭有警則檄之以壯大軍往能奏膚豈獨其勇力然哉亦悅義焉爾然頃者驕悍悖逆甘心大戮夫可以義驅之於外而反爲逆於內能並力以赴王難而反自作難誠非獨其人之罪也撫之少恩禦失其道蓋有執其咎者吁可以鑑矣

◆馬政志【太僕苑馬二寺事】

會典載國初遼東馬四十萬匹與陜西等處並稱蕃庶營五驛傳之資胥此焉給故特設苑馬寺以經其收養之宜設行太僕寺以稽其登耗之數制無不修政無不舉矣乃者諸務廢弛而官爲虛設監苑之畜不盈數百何以待用驛傳姑無論也今營伍有之乃督責軍人科斂丁口終年買補舉族怨嗟夫朝廷馬政付之於官地方應用取之於民獘可勝道哉獘可勝道哉余故著其本末如此俾後之塞淵君子得藉以審其廢興之故而施其考牧之政焉

遼東行太僕寺設於洪武年間專爲提督點視孳生馬匹歲久籍湮不知於何年月止將操馬點閘印烙孳生等事漫不相關今本寺專掌闔鎭官軍操馬嘉靖十六年以前扣計五萬五千一百九十八匹嘉靖二十年以後扣計六萬七千五百二十四匹嘉靖四十年迄今扣計七萬三百二十八匹遵照成化十四年兵部尙書餘子俊題準歲四月十月二次奉敕按行各該營衛點視比較瘦弱者督令餧養倒失者責限賠償軍職官員作獘及抗違者輕則量情發落重則指實奏治守備分守以上官號令不嚴所部官軍損失馬匹數多者亦並參奏鎭守等官不得故相阻撓以致誤事年終通將臕壯瘦損倒失已未追補數目塡寫冊本差人賫進並繳精徵文簿以備稽查驛遞等馬匹驢頭牛只點視印烙俱同其開原撫順二城歲例召諭海西等衛夷人每進馬一匹入巿驗收開原額驗一千撫順額驗五百共夷馬一千五百匹聽候各邊城堡備禦中軍等官查將三次倒死馬匹貧軍備呈撫鎭衙門準給關領赴寺印烙騎操樁棚銀兩成化十三年七月撫寧侯朱永奏稱團營官軍騎操馬匹酌量馬隊官軍朋合出銀買補每年以六个月爲準按月都指揮指揮出棚銀一錢千百戶鎭撫出銀七分旗軍出銀五分倒死馬主都指揮出樁銀三兩指揮出銀二兩五錢鎭撫出銀二兩旗軍出銀一兩五錢走失被盜各加五錢備行本寺遵依通行各邊城堡照等逐歲徵收解送廣庫聽候貼並買馬支用接因地方荒歉拖欠實多嘉靖三十七年總督撫按衙門會議題準三十六年以前拖欠棚銀盡數蠲免樁銀系三十五年以前者姑暫停徵三十五年以後照舊追收貯庫以備湊買馬匹近奉咨案將樁棚銀兩立爲勘合體式通行守巡兵備等道苑馬太僕二寺各照分管地方如式刊刻人給一道塡注本軍姓名營隊衛分馬匹毛齒及領馬年月凡遇馬匹倒死照例塡寫樁銀數目發該營追徵類解貯庫

遼東苑馬寺設於永樂四年原轄升平新呂遼河長平安巿永寧等六監每監各屬四苑共苑二十有四苑之曰甘泉安山河陰古城者升平監所屬也曰夾河龍臺耀州駝山者新呂監所屬也曰黃山沙河馬鞍石城者遼河監所屬也曰平川新安廣安平山者長平監所屬也曰南丰髙平長川名山者安巿監所屬也曰復州龍潭淸河深河者永寧監所屬也後裁去監五苑二十有二年月無稽苑址莫考惟於艸場開注地畝所隸見有平川等一十二苑之稱今本寺見屬永寧一監淸河深河二苑原額恩軍四百六十戶艸場地在平川等一十二苑者三千七百六十二頃一十七畝三分在東山者一千四百九十九頃共五千二百六十一頃有奇嘉靖丁酉本寺卿馮時雍點視二苑見牧兒騍種馬並駒騾僅二千九百二十有七不及陜西下苑馬數奏照陜西下苑事例定擬兒騍種馬四千淸河苑二千一百深河苑一千九百以爲額數將本苑各戶軍余每五人共攢一槽領養騍馬四匹搭配兒馬一匹各照本伍夥蓋廠房自十月至三月俱攢槽餧養四月以後日出撒放日入收回撥與餘丁五名貼養遇有倒失虧駒十人均派賠補種馬齒老殘疾瘦損飄沙及駒子短促縮小俱各估計時值準其賣銀納官騍馬寬以間歲追徵一駒兒騍毛色塡附季報馬駒二歲另撥他戶四季點查虧駒者徵銀一兩五錢貯庫聽本寺總類相應並前項銀兩如式收買四尺以上兒騍馬匹用足額數永爲種本給牧孳生倒失者照匹追補送寺印烙發寺收牧凡遇操遞貧軍告準領馬及緊急聲息取用到監除種本不得輕易動用隨將合應馬匹唱名俵給一應比較點報各注舊管新收開除實在其年終具冊送部並繳精徵咸如例焉

平川等一十二苑艸場頃畝四至

平川苑四百六十三頃四畝七分東至大山西至官路南至髙平苑界北至五十寨大山

新安苑五十八頃八十九畝東至蝦蟆湖路西至朱惠家門前河南至郭淸屯北至劉簡文官地

廣安苑七十五頃九十七畝七分東至官路西至海南至深河北至五十寨

平山苑一百五十六頃七十八畝東至賀家山西至巷兒口南至牛心山北至平山

南丰苑四百九十二頃八十七畝東至平川苑界西至官路南至馬場佃北至平川苑界

髙平苑五百五十頃四十三畝東至石門西至南丰苑界南至木頭河北至平川苑界

長川苑二百五十七頃一十四畝東至髙平苑界西至官路南至臺上屯北至南丰苑界

名山苑五百三十八頃二十四畝五分東至皂角灣西至官路南至地界北至胡良屯

復州苑一百八十二頃三十一畝東至陡坡西至駱駝山劉禿八田南至尖山北至聶景隆等田

龍潭苑二百七十頃東至官路西至小山坡南至泉水寨北至淸河苑界

淸河苑四百五十六頃七十二畝東至官路西至孫家莊南至瞭髙山北至深河苑界

深河苑二百二十六頃四畝四分東至官路西至海南至淸河苑北至廣安苑界

東山艸場一千四百九十九頃系嘉靖二十二年苑軍李得海等因本監艸場水灙沙壓不敷種牧查得東山石﹖旋城一帶荒蕪艸甸告蒙本寺卿張鏊行委武舉李師皐監正王卿各親詰踏丈得共一千四百九十九頃備由具呈撫按衙門會本題準將前項艸場俱給永寧軍余牧種

太僕卿劉柰曰自十乘啟戎三駟料敵國之大事恆必由之馬政之所由來也尙矣我朝制兼前代內地則牧之民邊地則牧之官有太僕以時簡閱有苑馬以專孳生點驗有印稽考有簿芻牧有場宜乎馬之蕃息視昔有加而今則不然良由孳生減於大侵之後額數虧於虜犯之頻無惑乎充廏寡良而云伍錦羣之不復覩於今日也𨿽然存乎其人焉爾人存則政舉司戎馬之計者其尙加之意哉

全遼志卷二

●全遼志卷三

職官志

選舉志

◆職官志

設官分職以爲民也遼介在東西二虜之間民所疾苦者莫急於邊事故制詔搢紳法度之臣以振紀彈壓而列介冑羆貅之將以奮武震驚大要以固圉而晏民他所綜理者十二三耳然自郡縣之制罷而衛所之權專窮檐編戶不識龔黃召杜之政而矯健之吏侵漁蒸庶者分布而橫出悲夫悲夫故善治者操吏而逸民斯庶乎其可也志職官俾覽者知審所施焉

巡撫

巡按

戶部郎中

鎭守內宦

分守內宦

鎭守總兵

分守道

分巡道

寧前兵備

開原兵備

遼東行太僕寺少卿

苑馬寺卿

駐札遼陽副總兵

參將五員

遊擊五員

遼東都司三員

都司經歷司

都司斷事司

○巡撫【永樂年間設立】

李浚樂安人副都禦史

李純雲南人副都禦史

王翺見宦業

寇深唐縣人副都禦史

劉廣衡安福人副都禦史

程信見宦業

袁愷河南人僉都禦史

胡本惠江西人副都禦史

滕昭見宦業

張岐直隸興濟人僉都禦史

彭誼見宦業

左鈺直隸阜城縣人僉都禦史

馬文升見宦業

劉潺彰徳人副都禦史

陳鉞直隸獻縣人副都禦史

王宗彜見宦業

徐貫浙江淳安人副都禦史

張岫山西安邑人副都禦史

張玉直隸吳橋人副都禦史

陳瑤廣西人僉都禦史

韓重山西絳州人副都禦史

張鼐山東濟南府人僉都禦史

馬中錫見宦業

鄧璋涿州人僉都禦史

劉瓛山東濟南府人副都禦史

李貢太平人副都禦史

王彥奇四川雲南人僉都禦史

王憲山東東平州人副都禦史

彭澤見宦業

袁經湖廣長沙府人僉都禦吏

張貫直隸蠡縣人副都禦史

張禴順天府平谷人僉都禦史

李承勛見宦業

張璉陜西西安人副都禦史

張云河南信陽人副都禦史

潘珍直隸婺源縣人副都禦史

成文山西山陰人副都禦史

周敍湖廣九溪人副都禦史

王潮直隸鎭江人副都禦史

呂經陜西寧州人副都禦史

任洛河南鈞州人僉都禦史

劉璋見宦業

劉儲秀陜西咸寧人副都禦史

孫禬見巡按

董珊陜西膚施人僉都禦史

盧惠直隸山陽縣人僉都禦史

於敖陜西岷州人僉都禦史

胡宗明直隸績溪人副都禦史

李玨直隸開州人僉都禦史

蔣應奎山西大同人副都禦史

許宗魯陜西咸寧縣人副都禦史

江東山東朝城人副都禦史

蘇志皐順天府固安人僉都禦史

路可由山東人僉都禦史

侯汝諒見宦業

吉澄直隸開州人僉都禦史

王之誥湖廣石首人僉都禦史升副都轉兵部侍郎

魏學曾陜西涇陽人僉都禦史

張西銘山東濱州人僉都禦史

方逢時湖廣嘉思人僉都禦史

李秋順天府薊州人僉都禦史

毛鋼山西太平縣人僉都禦史

張學顏直隸肥鄕縣人僉都禦史

周詠河南延津縣人副都禦史

李松直隸順天府大域縣人副都禦史

顧養謙直隸揚州府通州人副都禦史

郝傑山西大同府蔚州人副都禦史

鮑希顏山西路安府長子縣人僉都禦史

趙耀

韓取善山東濟南府淄川縣人僉都禦史

李化龍直隸長垣縣人僉都禦史

張思忠直隸廣平府肥鄕縣人僉都禦史

李植山西大同人僉都禦史

趙楫錦衣衛籍浙江山陰縣人副都禦史

李炳河南盧氏人僉都禦史

○巡按【永樂年設兼提督學政】

周革臨川人歲貢

陸廣平臨川人歲貢

辛佑江西鉛山人進士

程可久

顧立

孔諤

賈節孫

張志文江西上饒人進士

李斌

夏能

劉潔

胡起先江西安福人進士

王

盧睿浙西東陽人進士

張觀山西代州人進士

包懷徳江西進賢人進士

陳谷江西進賢人進士

張政直隸廣徳人進士

張聰廣東新興人進士

郭原

邵嵩江西都昌人進士

陳詔浙江靑田人進士

章杲

元亮河南湯陰人進士

羅綺見宦業

李盤山西稷山人進士

李純

陸瓛吳縣人進士

徐璟河南光山人進士

芮釗直隸寶坻人進士

丁宣

劉泓

黃綬直隸平谷人進士

李本道湖廣善化人進士

陳瓛山東東平州人進士

丁泰亨舉人

劉孜江西萬安人進士

謝燫浙江臨海人進士

邢宥廣東文昌人進士

張奎河南固始人進士

陸平舉人

桂怡浙江慈溪人進士

田景暘直隸髙陽人進士

程鑑直隸開州人進士

裴斐陜西渭南人進士

楊琎山西祁縣人進士

常振山西平定州人舉人

朱暟直隸髙郵州人舉人

馬震河南汲縣人進士

呂雯直隸安州人舉人

荊倫山西平定州人舉人

魏瀚浙江余姚人進士

侯英直隸開州人進士

崔讓山西石州人舉人

李大綱

費臻直隸安州人進士

徐英直隸永平人進士

王衡山西稷山人進士

潘宣河南洛陽人進士

張偉直隸景州人進士

張鏞直隸鹽山人進士

王崇之直隸滑縣人進士

楊徽河南河內人進士

彊珍見宦業

唐鼐河南安陽人進士

馬隆河南鞏縣人進士

劉瓚直隸淸苑人進士

張西銘雲南寧州人進士

王嵩見宦業

王紳陜西安化人進士

陳寬直隸新河人進士

周宗河南裕州人進士

賈錠河南安陽人進士

宋鑑山西陽城人進士

李善見宦業

樊祉河南胙城人進士

張天衢直隸髙陽人進士

王和直隸遷安人進士

郭庸直隸遷安人進士

羅賢山西淸源人進士

張隆山東夏縣人進士

車梁山西石州人進士

閭潔陜西涇州人進士

王獻臣錦衣衛人進士

余濂江西都昌人進士

楊滋直隸定興人進士

邢昭順天府三河人進士

沙鵬直隸江都人進士

趙應龍直隸衡水人進士

寧溥直隸山陽人進士

汪賜浙江仁和人進士

劉大謨見宦業

常在山西楡次縣人進士

劉成徳見宦業

張文明見宦業

王金直隸涿鹿中衛人進士

髙越見宦業

葛檜見宦業巡撫復姓孫

楊百之萬全都司籍進士

鄭本公見宦業

郭登庸山西山陰人進士

王正宗見宦業

劉訒河南鄔陵人進士

張問行直隸內黃人進士

王重賢直隸交河人進士

朱孔陽直隸河間人進士

謝蘭山西代州人進士

李鏞山西曲沃人進士

楊行中順天府通州人進士

常時平見宦業

曾銑見宦業

王珩直隸交河人進士

史褒善直隸開州人進士

喬佑河南洛陽人進士

段承恩雲南晉寧州人進士

胡文舉福建閩縣人舉人

胡汝輔山西石州人舉人

賈大亨浙江上虞人進士

劉廷儀太醫院人進士

張鐸見宦業

李廷松直隸安肅人進士

史載徳直隸任丘人進士

徐洛河南許州人進士

趙孔昭直隸邢臺縣人進士

鐵鯨浙江慈溪人進士

溫景葵見宦業

王光祖直隸魏縣人進士

陳瓚直隸獻縣人進士

嚴傑浙江烏程縣人進士

周斯盛見宦業

陶應龍直隸棗彊人進士

史官河南洛陽縣人進士

王得春山西安邑縣人進士

楊柏河南歸徳人進士

黃襄福建南安人進士

李輔江西進賢縣人進士

李叔和直隸徽州府人進士

蔡應揚湖廣麻城縣人舉人

楊允中順天遵化人乙丑進士

盛時選蘇州吳縣人壬戌進士

向程浙江慈溪人乙丑進士

朱文科福建莆田人舉人

趙應元陜西涇陽縣人乙丑進士

郭思極直隸人戊辰進士

劉臺江西安福縣人辛未進士

趙允升山西代州人戊辰進士

李尙默浙江鄞縣人戊辰進士

安九域河南禹州人辛未進士

於應昌山西洪銅縣人辛酉舉人

馬允登直隸東光縣人辛未進士

洪聲遠浙江黃巖縣人辛未進士

陳登云直隸唐山縣人丁丑進士

趙崇善浙江蘭溪縣人丁丑進士

王國弼河南祥符縣人庚午舉人

許守恩陜西涇陽縣人庚辰進士

徐元河南杞縣人庚辰進士

胡克儉河南光山縣人丙戌進士

任應徵四川閩中縣人癸未進士

李時孳陜西洋縣人舉人

周維翰直隸阜城人庚辰進士

宋興祖四川漢州人癸未進士

李思孝直隸東明人己丑進士

王業弘山東安丘人己丑進士

楊宏科浙江余姚人丙戌進士

何爾健山東曹州人己丑進士

○戶部郎中【成化丁酉設立】

王宗彜見宦業

毛泰河南蘭陽人進士

金迪錦衣衛人

王敏宣府前衛人進士

丁紳山西朔州人進士

趙仲輝山西聞喜人進士

唐錦舟四川達縣人進士

王璘湖廣黃岡人進士

王璠陜西寧遠人進士

史學應天府溧陽人進士

王巹陜西朝邑人進士

王濟河間人進士

王藎錦衣衛籍進士

劉繹山西代州人進士

徐璉直隸武邑人進士

畢璽山西髙平人貢士

張偉四川內江人進士

王俸順天府三河人進士

馬應龍陜西河州人進士

張鵬福建浦城人進士

李培齡金吾右衛人進士

李淮見宦業

羅英湖廣江夏人進士

劉從學山西吉州人貢士

李騰霄山西盂縣人進士

寇天與山西楡次人進士

張承祚河南光山人進士

李欽昊直隸東安人進士

孫巨鯨陜西徽州人進士

馬揚河南上蔡人進士

尹宇南宮縣人進士

張天麟見宦業

張梯山西人進士

陳紹儒廣東南海人進士

王尙學廣西柳州人進士

王撫民見宦業

馬愼大城縣人進士

李臨陽四川江津縣人進士

王良貴寧津縣人進士

屈諫山西長治人進士

何東序山西猗氏人進士

杜鵬翔霸州人進士

麻瀛直隸宣城人進士

張守道陜西涇陽人進士

趙賢河南汝寧人進士

黃九城陜西城固縣人進士

董世彥河南鈞州人進士

蔡可賢直隸成安縣人進士

郭石山西山陰縣人舉人

丁誠山西河東運司人進士

李充實順天府玉田縣人進士

王念陜西人舉人

張崇功直隸大名縣人進士

周世科四川內江縣人進士

髙自新直隸獲鹿縣人進士

趙惟卿直隸柏鄕縣人進士

趙三聘山西河津縣人進士

周文卿湖廣江夏縣人進士

王應霖順天府文安縣人進士

劉三才陜西涇陽縣人進士

韓子廉陜西涇陽縣人舉人

管學畏直隸新安縣人進士

王之彥直隸畱縣人進士

王愛錦衣衛籍任丘縣人進士

○鎭守內宦【永樂年設嘉靖丙申廣寧失事取回廣寧監槍內宦宣徳年設嘉靖己丑巡撫都禦史潘珍巡按禦史朱孔陽奏革】

○分守內宦【正統年設遼陽一員正徳辛巳年革開原一員嘉靖己丑年革】

○鎭守總兵【洪武甲寅設立】

葉旺見宦業

馬云見宦業

劉江見宦業

焦禮見宦業

曹義見宦業

巫凱見宦業

董興海寧伯充總兵

王宗成山伯充總兵

鄭宏武安侯充總兵

衛頴宣城伯充總兵

趙勝都督同知

歐信都督同知

緱謙見宦業

李杲陜西楡林衛人都督僉事

蔣驥定西侯充總兵

楊玉京衛人都督僉事

韓輔見人物

韓璽見人物

李玙都督僉事

楊鎭廣寧前屯衛人都督同知

郤永宣府龍門人左都督

劉淮宣府人都督僉事

楊銳南京人都督同知

李鳳鳴京衛人都督僉事

馬永見宦業

毛倫京衛人都督僉事

趙國忠見宦業

張鳳延綏人都督僉事

戴廉鎭朔衛人都督同知

李琦陜西人都督僉事

殷尙質見宦業

羅文豸廣寧右衛人都督僉事

云冒三河人都督同知

吳瑛陜西靖虜衛人都督僉事

楊煦見人物

佟登都督僉事以三捷功升都督同知

王治道左屯衛人都督同知

李成梁鐵嶺衛人封寧遠伯

楊紹勛廣寧前屯衛人都督僉事

尢繼先陜西綏徳衛人都督僉事

董一元宣府前衛都督同知

王保陜西楡林衛人都督同知

李如松鐵嶺衛人都督同知

李如梅鐵嶺衛人都督僉事

孫守廉鐵嶺衛人都督僉事

馬林宣府蔚州衛人都督僉事

李成梁復任見前

○分守道【正統戊午年設遼海東寧道以山東布政司參政或參議一員總理糧儲分司設在廣寧成化乙巳都禦史馬文升以廣寧旣有戶部郎中攺分守道於遼陽嘉靖癸亥巡撫都禦史王之誥題準帶管海州遼陽沈陽撫順靉陽各城堡邊備】

劉道山西懷仁縣人進士右參政

吳瑉山西靈石縣人進士右參政

何鑑浙江新昌人進士右參政

金鍾大興縣人貢士右參議

張憲江西徳興縣人進士右參政

杜整山西平陽人進士右參政

林元輔福建莆田縣人進士右參政

周綋山西陽曲縣人進士右參政

繆昌直隸吳錫縣人進士右參政

寧舉直隸新城人進士右參政

冒政直隸泰州人進士右參議

方矩雲南定遠人進士右參議

王懋中見宦業

賈恪大梁人進士右參議

許淳四川左護衛人右參議

陳琰廬陵人進士右參政

徐永河南鈞州人進士右參議

李炫直隸遷安人進士右參議

王炫山西陽城人進士右參政

閔楷直隸任丘縣人進士右參政

蔡天佑河南睢州人進士右參議

方楷直隸宿松人右參議

劉寯江西崇仁人進士右參議

陸傑浙江平湖人進士右參議

查應兆直隸長州人進士右參議

髙登直隸內黃人進士右參議

趙徳佑直隸盧龍人進士右參議

榮愷大興縣人進士右參議

賀府陜西渭南人進士右參議

喬佑右參議見巡按

兪憲直隸無錫人進士右參議

趙介夫直隸阜城人進士右參議

莫璇直隸薊州人進士右參議

趙世祿山西汾州人進士右參議

張廷槐萬泉都司人進士右參議

王可立直隸滁州人進士右參議

張邦土山西蒲州人舉人右參議

劉時秋竇坻縣人進士右參議

李鶚眞定府人進士右參議

翟繡裳山西平陽府人進士右參議

張宗功直隸大名縣人進士右參政

王大用直隸永平人進士右參政

傅霖山西忻州人進士右參議

栗在庭陜西會寧縣人進士右布政使

荊州俊山西猗氏縣人進士右參議

韓取善山西淄川縣人進士右布政使

楊鎬河南商丘縣人進士右參政

張登雲山東寧陽縣人進士右參政

張中鴻山東滕縣人進士右布政使

○分巡道【正統年設分巡遼海東寧道以山東按察司副使或僉事一員專理詞訟分司設在遼陽成化乙巳都禦史馬文升題準攺分巡道於廣寧嘉靖庚申巡撫侯汝諒題兼兵備壬戌督視軍情侍郎葛縉奏攺兼廣寧錦義河西等處兵備】

侯恂陜西白水人進士副使

袁端河南蘭陽人進士副使

許進見宦業

廖中福建順昌人進士僉事

普暉山西垣曲人僉事

鈕淸浙江會稽人進士僉事

朱瓚肅寧人進士副使

劉翔直隸獻縣人進士僉事

陳寬冀州新河人進士僉事

文瑞山西介休人進士僉事

楊壽順天府涿州人進士僉事

王中浙江寧海人進士僉事

李琮泌陽縣人進士僉事

董廷臣嶽陽縣人進士僉事

李貢僉事見巡撫

黃繡江西淸江縣人進士僉事

許莊直隸灤州人進士僉事

楊節合肥縣人進士僉事

呂和浙江鄞縣人進士僉事

蔡芝昆山縣人進士僉事

盛儀江都人進士僉事

潘珍僉事見巡撫

許逵見宦業

魯鐸直隸撫寧人進士僉事

楊輔直隸邳州人進士僉事

王億陜西鳳翔人進士僉事

韓璒直隸髙陽人進士僉事

王舜漁見宦業

趙得佑僉事見分守

景仲光河南偃師人進士僉事

熊爵河南祥符人進士僉事

沈松浙江徳淸人進士僉事

張九敍山西石州人進士僉事

胡諧山西安邑縣人舉人僉事

陳王道直隸滑縣人進士僉事

劉尙義山西汾州人進士僉事

趙介夫僉事見分守

桑蓁陜西西安前衛舉人僉事

陳燦湖廣巴陵人進士僉事

杜鵬翔僉事見戶部郎中

張邦土僉事見分守

董世彥僉事見戶部郎中

何棨順天府涿州人進士僉事

劉田河南南陽衛人進士僉事

賀溱山西汾州人舉人僉事

張子仁直隸無錫縣人進士僉事

蔡可教直隸成安縣人進士僉事

張崇功直隸大名縣人進士僉事

周於徳河南祥符縣人進士僉事

任天祚直隸天津衛人進士副使

鮑希顏山西潞安府人進士副使

馮時泰山西汾州人進士參議

王邦俊陜西延安府鄜州人進士參議

趙壽祖江西南昌縣人進士按察使

張中鴻山東滕縣人進士按察使

黃子美江西南昌縣人進士按察使

○寧前兵備【嘉靖癸亥添設】

陳絳浙江上虞人進士副使

張學顏直隸廣平府人

王一鶚進士副使

任彬進士僉事

李松直隸大成人進士僉事

嶽汴進士副使

劉易從進士副使

王邦俊進士參議見分巡道

傅霖進士參議

楊時譽進士僉事

蔡可賢直隸成安縣人進士參政

詹思謙進士參政

楊植陽城縣人進士副使

梁祖齡進士副使

楊位河南汝寧人進士參議

○開原兵備【嘉靖庚子添設金州邊備以山東按察司僉事充任癸卯攺兵備開原駐札】

黃雲見宦業僉事

賀府僉事見分守

李全四川內江人進士僉事

王顯忠直隸保定人進士僉事

朱天俸直隸�縣人進士僉事

耿隨卿直隸滑縣人進士僉事

趙宗軌直隸滄州人進士僉事

王可立僉事見分守

黃九成僉事見戶部郎中

張光漢河南武安縣人進士參議

王之弼陜西涇陽縣人舉人參議

馮顗山西髙平縣人舉人僉事

賀溱山西臨汾縣人舉人副使

洪濟遠湖廣人舉人副使

靖四方河南淇縣人舉人僉事

王緘順天府文安縣人進士參政

成遜直隸長垣縣人進士參政

由禮門河南杞縣人進士副使

張稽古陜西蒲城縣人舉人副使

李承式山西大同縣人進士布政使

梁雲龍廣東瓊山縣人進士參政

蔡可賢直隸成安縣人進士參政

呂兆熊直隸柏鄕縣人進士參議

邢雲路直隸安肅縣人進士參議

杜允繼順天府霸州人進士參議

劉卿陜西興安州人進士按察使

○遼東行太僕寺少卿【洪武初年設管理馬政嘉靖壬戌奉敕兼管西興西寧西平鎭武等堡兵備事務】

解貫直隸撫寧縣人進士

張志益都人進士

章宣

張錫

劉鍾

周道河南鞏縣人進士

徐逵山陽人進士

李昶

苑欽直隸永年人進士

黃繡見分巡

張文河南衛窠人進士

翟敬山西猗氏人進士

李炫見分守

淩相直隸通州人進士

谷髙河南祥符縣人進士

金穀錦衣衛人進士

田龍三河縣人進士

蕭海直隸江都縣人進士

謝顯江西人進士

戴繼先香河人進士

李翔直隸上海人進士

端廷赦直隸當塗人進士

楊本源陜西延安府人舉人

朱屏四川漢州人進士

趙時吉陜西鳳翔人舉人

楊金直隸當塗人進士

陳天佑山西澤州人進士

李行簡陜西幹州人舉人

劉柰江西吉安府廬陵縣人舉人

寺丞嘉靖戊申年裁革

主簿一員

○苑馬寺卿【永�丙戌設於遼陽弘治年間巡撫都禦史張鼐奏移在苑駐札後本寺卿李天�復奏準在遼陽嘉靖壬子撫按會題移駐蓋州不妨原務帶管金復置三衛詞訟錢糧禁革姦獘癸亥奉敕諭兼山東按察司僉事整飭兵備事務】

周騤順天府人卿

侯聚

王翺少卿

劉璉燕山人進士卿

樊英陜西臨潼人進士少卿

李溫直隸渤縣人進士卿

曹岡錦衣衛人卿

黃會江西臨川縣人進士卿

黃伯垓湖廣黃岡人進士少卿

劉濟河南郟縣人舉人少卿

王恩浙江余姚人進士卿

梁澤陜西三原縣人進士卿

夏暹直隸丹徒縣人進士卿

劉鍾卿

趙玹福建閩縣人儒士少卿

趙文奎湖廣江陵人卿

李天賦山西交城人進士卿

舒晟江西安仁人進士卿

金冕直隸昆山人進士少卿

淩相直隸通州人進士卿

郭震山西蒲州人進士卿

侯綸見宦業

王崇慶直隸開州人進士卿

潘仿河南洛陽人進士卿

楊最見宦業

馮時雍見宦業

李珣山東淸平人進士卿

歐陽席江西泰和人進士卿

李涵直隸遷安人進士卿

王世爵直隸開州人進士卿

張鏊見宦業

吳惺浙江余姚人進士卿

張承恩保定易州人進士卿

任佐山西絳州稷山人卿

陳洙浙江上虞人進士卿

張思直隸任丘人進士卿

陳暹福建閩縣人進士卿

許應元浙江錢塘人進士卿

盧孟陽廣東南海人進士卿

劉起宗四川巴縣人進士卿

陳天資廣東饒平人進士卿

李愼福建萬安縣人進士卿

寺丞嘉靖壬子年裁革

主簿一員

○駐札遼陽副總兵【天順壬午始設參將分守成化初年攺分守遼陽副總兵統領在城定遼左右中前後東寧並海蓋沈陽共九衛靉陽等城堡四十四處嘉靖己酉添設海蓋分守參將領二衛及東勝西寧等五堡咸屬之甲子撫按題準險山添設參將領鎭東鎭夷新安湯站鳳凰城等一十三堡今攺分守爲駐札遼陽專管撫順淸河等二十五城堡其海蓋開原二參將及鎭武沈陽二遊擊兵馬並聽調度】

劉端分守右參將

楊玙京衛人分守右參將

施英遼海衛人始攺副總兵

裴顯三萬衛人

吳瓚京衛人

韓斌見人物

羅雄遼海衛人

張澄宣府人

孫文毅沈陽中衛人

劉祥東衛【衛﹕寧】衛人

郭振見人物

孫成宣府人

劉暉見人物

崔賢定遼右衛人

孫文海州衛人

張銘錦衣衛人

楊鎭見鎭守

李鑑見宦業

李景良見選舉

劉大章見選舉

九聚京衛人

郝承恩義州衛人

種繼陜西人

羅文豸見鎭守

李淶見宦業

嶽懋陜西人

殷尙質見鎭守

王重祿海州衛人見選舉

劉嶽保定人

黑春見宦業

楊照見鎭守

馮登大寧都司人

郭江陜西楡林衛人

韓承慶見選舉

王治道錦州人

楊四畏遼陽人

李成梁鐵嶺衛升鎭守

趙完錦州中屯衛人

楊騰錦州衛人

曹簠開原三萬衛人

傅廷勛廣寧左衛人

馬文龍廣寧左衛人

孫朝梁陜西楡林衛人

秦得倚鐵嶺衛人

姚大節廣寧衛人

祖承訓寧遠衛人

楊燮前屯衛人

張世爵鐵嶺衛人

孫守廉鐵嶺衛人

馬棟萬全尉州衛人

李如梅鐵嶺衛人

劉孔胤懷徳衛人

○參將五員

分守開原參將

分守錦義參將

分守寧前參將

分守海蓋參將

駐札險山參將

﹖分守開原參將【統領三萬遼海鐵嶺三衛一十九城堡】

胡源

孫璟

周俊見人物

佟昱開原人

崔勝見宦業

焦元

胡忠見宦業

耿賢見宦業

崔鑑勝之子

馬深見宦業

髙欽東寧衛人

張廷錫前屯衛人

孫棠定遼中衛人

髙云見宦業

王道定遼右衛人

段錦

閻振見宦業

蕭滓見人物

周琮三萬衛人

孫繼祖定遼右衛人

史俊三萬衛人

趙傾葵見人物

李欽大同後衛人

楊應奇定遼左衛人

葛景嵩寧遠衛人

許策東寧衛人見選舉

郭江見副總兵

楊四畏應奇之子見選舉

李成梁鐵嶺衛人

趙應昌東寧衛人

﹖分守錦義參將【國初止設守備化成初年攺參將統領義州等四衛一十八城堡】

夏通

施聚見宦業

韓斌見副總兵

施英開原人以上俱守備

施宏京衛人

林宏

王鍇見宦業

崔勝見開原參將

魯廣京衛人

李英見宦業

羅雄見副總兵

王銘京衛人

史贇京衛人

韓輔見鎭守

郭振見副總兵

胡忠見開原參將

回鵬遼陽人

崔賢見副總兵

孫文見副總兵

髙云見宦業

蕭滓見開原參將

寧寶東寧衛人

張銘見副總兵

王京保定人

李鑑見副總兵

李景良見副總兵

趙國忠見鎭守

於瓚錦衣衛人

陳鉞義州人

王朴京衛人

周益昌見人物

劉大章見副總兵

朱翰大同人

郭都廣寧人

王重祿見副總兵

張濟東寧衛人

趙承懋保定人

張元禎山東人

劉印廣寧人

杜鏜廣寧人

﹖分守寧前參將【舊設守備嘉靖丁未撫按奏攺左參將分守寧前二衛轄二十五城堡】

徐府海州衛人

楊應奇見開原參將

李廣京衛人

郭世勛定遼右衛人

羅九皐遼海衛人

王浚定遼左衛人

李尙文定遼前衛人

張九思廣寧人

王治道廣寧左屯衛人

綫補衮見宦業

李思忠東寧衛人

裴永勛寧遠衛人

﹖分守海蓋參將【原無嘉靖己酉禦史齊宗道題準添設分守海蓋二衛轄七城堡】

武勛定遼後衛人

曹世忠陜西人

王堂山西平虜衛人

萬國陜西楡林衛人

謝廷相保定人

趙伯勛大同人

王朴東寧衛人

趙斌京衛人

﹖駐札險山參將【嘉靖甲子年撫按題準添設管理鎭東等一十三城堡】

徐九齡海州衛人府之子

李成梁見開原參將

○遊擊五員

廣寧遊擊

沈陽遊擊

寧前遊擊

鎭武堡遊擊

入衛遊擊

﹖廣寧遊擊【成化以前爲中路協守參將弘治後攺遊擊將軍】

曹廣京衛人

盛銘寧遠衛人

馬驃右屯衛人

金輔定遼右衛人

林睿定遼後衛人

佟昱見開原參將

薛澄廣寧衛人

傅瀚鐵嶺衛人

髙大恩見宦業

武漟東寧衛人

史俊見開原參將

李溱廣寧衛人

劉大章見副總兵

王重祿見副總兵

王言東寧衛人

許棠開原人

閻懋官見宦業

黑春見副總兵

賈冕見宦業

王浚見寧前參將

徐九齡見險山參將

綫補衮見寧前參將

趙應昌見開原參將

王有臣東寧衛人

﹖沈陽遊擊【嘉靖癸卯年添設】

周益昌見義州參將

武漟見廣寧遊擊

王言廣寧衛人

武勛見海蓋參將

曹世忠見海蓋參將

綫世祿寧遠衛人

馮登見副總兵

張濟見錦義參將

龐琦宣府人

蔣承勛義州衛人

胡堯勛廣寧中衛人

髙廷齡定遼左衛人

李尙文見寧前參將

張元禎見錦義參將

劉國見宦業

徐維忠廣寧人

宿仰辰鐵嶺衛人

李成梁

李思忠見寧前參將

鍾气完定遼前衛人

﹖寧前遊擊【嘉靖辛酉撫按題準添設其軍士於河東河西各城堡酌選以備寧遠前屯地方有警截殺】

楊照見鎭守

楊四畏見開原參將

萬國見海蓋參將

﹖鎭武堡遊擊【嘉靖壬戌督視侍郎葛縉題準添設調拔各邊堡馬步軍三千專備西平西興西寧堡等處】

倪宗堯定遼中衛人

楊維藩見宦業

陳濂萬全都司人

﹖入衛遊擊【嘉靖壬子添設】

劉大章見副總兵

王允中定遼前衛人

倪宗堯定遼中衛人

杜鏜見錦義參將

畢朝用定遼前衛人

王咨禹見選舉

○遼東都司三員【洪武初置定遼都衛尋攺遼東都指揮使司掌印一員僉書管屯一員局捕一員】

掌印

管屯

局捕

﹖掌印

潘敬

劉斌見宦業

文安見宦業

周興常州宜興人

李信山西朔州人

夏通直隸桐城人

王眞見宦業

畢恭見宦業

夏霖

王祥見宦業

劉英見宦業

李端

傅海定遼中衛人

白欽義州衛人

張斌前屯衛人

鄧鈺定遼前衛人

李寧寧遠衛人

崔賢

耿賢見開原參將

劉宗武東寧衛人

孫堂王道見開原參將

寧夏見錦義參將

薛澄

管升錦州人

崔世武定遼右衛人

郭繼宗定遼右衛人

陸繼宗遷安人

劉大章

陳善京衛人

王松茂山衛人

劉通薊州人

任俊京衛人

郭世勛

王子承臨淸衛人

郭九皐宣府前衛人

賈瀚直隸歸徳衛人

張楫山西太原左衛人

昌壽河南衛人

趙欽直隸建陽衛人

謝廷相保定後衛人

曹勛羽林前衛人

王朴見海州參將

張子鯨大同左衛人

趙斌京衛人

王承祚河南人

洪國忠宣府人

陳言由僉書升掌印

蘇承勛由左僉書升掌印

馮文弼廣寧左屯衛人

徐永昌定遼中衛人

蕭汝芝鐵嶺衛人

李宗召定遼左衛人武進士

王善政蓋州衛人

郭夢徵廣寧中衛人

王印廣寧右衛人

孔東儒遼海衛人

劉應祺延慶左衛人

裴那瀚三萬衛人

薛坤牧馬所人

崔吉廣寧左衛人

曹烺南昌衛人

劉孔胤懷來衛人

趙紳畱守前衛人武進士

宿應明鐵嶺衛人

﹖管屯

李質定遼中衛人

林勝定遼後衛人

李杲定遼後衛人

馬驃見遊擊

張璽東寧衛人

魯勛沈陽中衛人

王孝忠定遼後衛人

李景良見副總兵

髙大恩見遊擊

韓承恩定遼中衛人

兪雄遼海衛人

朱瀾金吾右衛人

王朝用定遼左衛人

周益昌見錦義參將

芮元勛羽林衛人

許策見開原參將

魯仲

仁徐枝直隸山海衛人

秦世臣萬全右衛人

鞠鍇

佟佩東寧衛人

申有爵保定後衛人

趙斌京衛人

史簡三萬衛人

郭夢徵廣寧中衛人

陳言廣寧衛指揮僉事

蘇承勛字世功號松山定遼中衛都指揮使

孔思魯海州衛人

孔東儒遼海衛人

劉恩沈陽衛人

馮文弼廣寧左屯衛人

蕭汝芝鐵嶺衛人

楊四徳定遼左衛人

張世勛系金州衛人

劉秉節東寧衛人

戴良棟三萬衛人

張三畏定遼後衛人

王汲廣寧中衛人

金尙禮鐵嶺衛人

宿應明鐵嶺衛人

郭思奇海州衛人

李惟喬寧遠衛人

伊添爵三萬衛人

張民表蓋州衛人

﹖局捕

何亮前屯衛人

葉廣前屯衛人

郭洪沈陽中衛人

王宗定遼左衛人

李繼宗廣寧衛人

李溱見遊擊

魯道沈陽中衛人

顧忠海州衛人

徐府見寧前參將

李仁威海衛人

王經京衛人

楊棟大同右衛人

韓彬宣府前衛人

李廣見寧前參將

王重祿

王允中見遊擊

劉國賓河間人

李暹武驤右衛人

崔經陜西綏徳衛人

劉印見錦義參將

管儒營州後屯衛人

王元騰驤右衛人

田����驤衛人

���號西泉鐵嶺衛都指揮使

�永昌號近城定遼中衛都指揮僉事

田永騰驤右衛人

蘇國賦鐵嶺衛人

徐永昌定遼中衛人

陶承嚳潼關衛人

王守道廣寧左屯衛人

張奇功東寧衛人

傅士忠定遼中衛人

趙之牧鐵嶺衛人

楊大觀蓋州衛人

佟起鳳定遼中衛人

李茂功髙山衛人

佟鶴年定遼中衛人

張大縉永陵衛人

○都司經歷司

經歷

都事

﹖經歷

金鼐雲南人

張滋鳳陽人

張績山西人

張銳直隸順天府人由監生升大同府判

杜傑陜西延安府人由監生

王純南直隸徐州人由舉人以長史調任

李闈直隸河間府�縣人由監生

李舜民河南通許縣人由監生

劉珫直隸吳江縣人由監生致仕回籍

陳編山東宜都縣人由監生升鞏昌府判

王言稷南直隸嘉定縣人由監生

李伯卿江西饒州府余幹縣人由監生

牛牿河南彰徳府安陽縣人由監生

曾國桂虎賁衛人由監生升遼府審理

丁時萃南直隸長洲縣人由監生

蕭玘江西南城縣人由監生以通判調任

吳繼浙江山陰縣人由監生

吳文載南直隸休寧縣人由監生升廣西柳州府通判

﹖都事

楊徳明雲南人由監生升龍陽縣知縣

侯卿山西朔州人由舉人升泗水縣知縣

楊霖山西定州人由監生

李居仁南直隸霍丘縣人由監生

陳大紀山西汾州人升沂水縣知縣

劉寓安陜西涇陽縣人

王大友湖廣京山縣人由監生

�鈞山西正定州人歲貢監生

曾旻江西夾江縣人升雲南蘭州同知

聞思成浙江鄞縣人由監生

秦瑤陜西固原州人由監生升永寧知縣

夏祿直隸順天府人由監生

王淩漢山西沁州人由舉人

章幹貴州縣人由監生升巴東縣知縣

胡軻江西升

徐敔應天人由監生升河南王府審理副

○都司斷事司

正斷事

副斷事

﹖正斷事

陳傑

米文

朱亮

劉恕陜西盩厔人由監生升無爲州知州

鄭增直隸保定人由監生升安樂州知州

李經直隸筆序人由舉人官至知州

朱瀾直隸東光人由監生

許克愚直隸定興人由監生

閻瓛山西洛州人由監生

孫元直隸任丘人由監生升延安府通判

王暹直隸吳橋人由監生

李元山東海丰人由監生升鞏昌府通判

許茂林河南靈寶人監生

【脫升字】

雲南提舉

張實南直隸潁州人由監生

侯國

陳亭湖廣永州府人由監生致仕回籍

王樞直隸景州人由監生升鞏昌南通判

沈希文浙江相鄕縣人由監生

連世禎福建大田人由監生

楊以�江西宜春縣人監生

﹖副斷事

趙佑

王昶

胡升

劉朗河南陽武人由監生升安肅縣知縣

蕭漢直隸衛水人由監生

胡璋湖廣襄陽人

王廷山西石州人由監生

郭鎏山西洪同人由監生

王鶴河南汝寧人由監生

李塘陜西三水人由監生

司瓛直隸淸苑人由監生

梁正山西渾源人由監生升審理正

忽云漢富平人監生升四川布政經歷

張繼徳直隸南皮人由監生

元桐直隸泌河人由監生升甘泉縣知縣

徐子奇直隸南皮人由監生

徐鵬廣西藤縣人由舉人

成就直隸大名縣人由監生致仕回籍

邵欽浙江仁和縣人由監生

朱塗江西樂平縣人由舉人

汝南浙江秀水縣人監生

吏目一員

司獄一員

都司儒學

教授一員

訓道二員

陰陽正術一員

醫學正科一員僧綱司都綱副綱各一員

中軍官一員

總鎭坐營中軍嘉靖癸亥添設兵部札付專管中軍一切戎務

守備五員

靉陽守備嘉靖初年設

韓承慶在任防禦多方建夷懾服數歲不敢犯薦推延綏鎭守總兵見副總兵

李漢見宦業

張文瀚見宦業

金州守備舊設備禦嘉靖辛亥攺守備

淸河守備嘉靖辛酉年新設

錦州守備舊設備禦嘉靖丁未攺守備

鎭靜堡守備嘉靖庚申年新設

馬市官一員

開原馬市官永樂己酉設夷人入貢互市責其撫待關防以寓羈縻之意

備禦官十七員﹝各備禦先年俱撫鎭會推嘉靖丁亥巡按禦史張文行奏攺欽依以都指揮體統行事﹞

廣寧備禦

胡忠見宦業

韓承恩擒誅叛軍陳羊兒等不動聲色以安地方

前屯備禦

王相見官業

楊照

寧遠備禦

張景福嘉靖己酉虜大舉入寇景福以孤兵鏖戰援兵不至遇害撫按上其事欽賜葬銀三十兩贈都指揮子之屏升二級

義州備禦

西平堡備禦嘉靖辛酉新設

海州備禦

韓懋功嘉靖己未北虜犯境懋功領選鋒遇賊格鬭被害甚慘巡撫侯汝諒題稱懋功之死同於王相功復過之升三級

長安堡備禦嘉靖壬戌新設

長勇堡備禦嘉靖壬戌新設

楊維藩見宦業

開原備禦

中固備禦

鐵嶺備禦

泛河備禦

懿路備禦

袁鏜京衛人勇敢有力身披重鎧追虜對敵死於陣虜恨解其屍

蒲河備禦

沈陽備禦

撫順備禦

瓢守淸定遼前衛人嘉靖癸卯生擒賊首李散赤哈欽賞銀牌表裏升二級未幾赤哈部落百餘人叩關獻盔甲願不犯邊淸以所獻具呈鎭巡貯庫得報撫賞去自此東邊安戢數年尋以疾辭任邊人思之

江沿臺備禦嘉靖己丑巡按禦史李輔題建

右屯備禦

管糧通判弘治初添設山東濟南府帶銜管糧通判二員一駐河東遼陽城一駐河西廣寧城後裁革嘉靖十四年巡按禦史常時平奏復嘉靖二十六年巡按都禦史孫禬題請裁革嘉靖三十八年巡撫都禦史侯汝諒奏復仍舊

遼陽駐札一員

陳應鶚福建人舉人升萬州知州

陳嘉謨直隸欒州人舉人

雷鍾萬全都司懷來衛人歲貢監生

廣寧駐札一員

馬斯蘭順徳府人監生

張南唐山縣人舉人升韓府左長史

周��眞定舉人

岫巖撫民一員嘉靖甲子巡撫都禦史王之誥題準添設岫巖山城子駐札

鄭孝直隸興濟人歲貢監生

鮑尙伊直隸徽州府人由進士

定遼中衛掌印指揮一員

管屯指揮一員

局捕指揮一員

經歷一員

鎭撫一員

右中前後四千戶所掌印千戶各一員

管屯千戶各一員

掌印各百戶

鹽場百戶

鐵場百戶

帶管馬驛百戶【鞍山】

倉大使一員

副使一員【裁革各衛同】

定遼左衛掌印指揮一員

管屯指揮一員

局捕指揮一員

經歷一員

鎭撫一員

左中後三千戶所掌印千戶各一員

管屯千戶各一員

掌印各百戶

鹽場百戶

鐵場百戶

帶管馬驛百戶【在城】

倉大使一員

稅課司大使一員

定遼右衛掌印指揮一員

管屯指揮一員

局捕指揮一員

經歷一員

鎭撫一員

右後二千戶所掌印千戶各一員

管屯千戶各一員

掌印各百戶

鹽場百戶

鐵場百戶

帶管遞運百戶

倉大使一員

定遼前衛掌印指揮一員

管屯指揮一員

局捕指揮一員

經歷一員

鎭撫一員

左右前後四千戶所掌印千戶各一員

管屯千戶各一員

掌印各百戶

鹽場百戶

鐵場百戶

帶管遞運百戶【鞍山】

倉大使一員

庫大使一員

定遼後衛掌印指揮一員

管屯指揮一員

局捕指揮一員

經歷一員

鎭撫一員

左右中前四千戶所掌印千戶各一員

管屯千戶各一員

掌印各百戶

鹽場百戶

鐵場百戶

帶管驛遞百戶【虎皮營城】

倉大使一員

東寧衛掌印指揮一員

管屯指揮一員

局捕指揮一員

經歷一員

鎭撫一員

左右中前後及中左六千戶所掌印千戶各一員

管屯千戶各一員

掌印各百戶

鹽場百戶

鐵

場百戶

倉大使一員

海州衛掌印指揮一員

管屯指揮一員

局捕指揮一員

經歷一員

鎭撫一員

儒學教授一員

訓導二員【嘉靖戊申裁革一員各衛同】

陰陽正術一員

醫學正科一員

左右中前後五千戶所掌印千戶各一員

管屯千戶各一員

掌印各百戶

鹽場百戶

鐵場百戶

帶管驛遞百戶【本城並耀州牛莊沙嶺】

倉大使一員

庫大使一員

蓋州衛掌印指揮一員

管屯指揮一員

局捕指揮一員

經歷一員

鎭撫一員

儒學教授一員

訓導一員

陰陽正術一員

醫學正科一員

左右中前四千戶所掌印千戶各一員

管屯千戶各一員

掌印各百戶

鹽場百戶

鐵場百戶

帶管驛遞百戶【在城並熊嶽五十寨】

倉大使一員

庫大使一員

復州衛掌印指揮一員

管屯指揮一員

局捕指揮一員

經歷一員

鎭撫一員

儒學教授一員

訓導一員

陰陽正術一員

醫學正科一員

左右中前四千戶所掌印千戶各一員

管屯千戶各一員

掌印各百戶

鹽場百戶

鐵場百戶

帶管驛遞百戶【在城並欒古】

倉大使一員

庫大使一員

金州衛掌印指揮一員

管屯指揮一員

局捕指揮一員

經歷一員

鎭撫一員

儒學教授一員

訓導一員

陰陽正術一員

醫學正科一員

左右中前中左五千戶所掌印千戶各一員

管屯千戶各一員

管印各百戶

鹽場百戶

鐵場百戶

帶管驛遞百戶【在城並石河木場旅順】

倉大使一員

庫大使一員

廣寧衛掌印指揮一員

管屯指揮一員

局捕指揮一員

經歷一員

鎭撫一員

廣寧左右中廣寧衛儒學教授一員

訓導二員

陰陽正術一員

醫學正科一員

左右中前後五千戶所掌印千戶各一員

管屯千戶各一員

掌印各百戶

鹽場百戶

鐵場百戶

帶管驛遞百戶【在城】

倉大使一員

庫大使一員

稅課司大使一員

廣寧中衛掌印指揮一員

管屯指揮一員

局捕指揮一員

經歷一員

鎭撫一員

左中前及中左四千戶所掌印千戶各一員

管屯千戶各一員

掌印各百戶

鹽場百戶

鐵場百戶

帶管驛遞百戶【閭陽】

倉大使一員

廣寧左衛掌印指揮一員

管屯指揮一員

局捕指揮一員

經歷一員

鎭撫一員

左右中前四千戶所掌印千戶各一員

管屯千戶各一員

掌印各百戶

鹽場百戶

鐵場百戶

帶管驛遞百戶【盤山髙平】

倉大使一員

庫大使一員

廣寧右衛掌印指揮一員

管屯指揮一員

局捕指揮一員

經歷一員

鎭撫一員

中前後三千戶所掌印千戶各一員

管屯千戶各一員

掌印各百戶

鹽場百戶

鐵場百戶

倉大使一員

義州衛掌印指揮一員

管屯指揮一員

局捕指揮一員

經歷一員

鎭撫一員

儒學教授一員

訓導一員

左右前後四千戶所掌印千戶各一員

管屯千戶各一員

掌印各百戶

鹽場百戶

鐵場百戶

帶管驛遞百戶【在城】

倉大使一員

庫大使一員

廣寧後屯衛掌印指揮一員

管屯指揮一員

局捕指揮一員

經歷一員

鎭撫一員

左右中前後五千戶所掌印千戶各一員

管屯千戶各一員

掌印各百戶

鹽場百方

鐵場百戶

帶管驛遞百戶【牽馬嶺】

倉大使一員

廣寧中屯衛掌印指揮一員

管屯指揮一員

局捕指揮一員

經歷一員

鎭撫一員

左右中前後及松山中左六千戶所掌印千戶各一員

管屯千戶各一員

掌印各百戶

鹽場百方【方﹕戶】

鐵場百戶

帶管驛遞百戶【杏山】

倉大使一員

廣寧左屯衛掌印指揮一員

管屯指揮一員

局捕指揮一員

經歷一員

鎭撫一員

廣寧左中屯衛儒學教授一員訓導一員

左右中前後及大淩河中左六千戶所掌印千戶各一員

管屯千戶各一員

掌印各百戶

鹽場百戶

鐵

場百戶

帶管驛遞百戶【小淩河】

倉大使一員

庫大使一員

大淩河倉副使一員

廣寧右屯衛掌印指揮一員

管屯指揮一員

局捕指揮一員

經歷一員

鎭撫一員

儒學教授一員

訓導一員

左右中前後五千戶所掌印千戶各一員

管屯千戶各一員

掌印各百戶

鹽場百戶

鐵場百戶

帶管驛遞百戶【十三山】

倉大使一員

庫大使一員

廣寧前屯衛掌印指揮一員

管屯指揮一員

局捕指揮一員

經歷一員

鎭撫一員

儒學教授一員

訓導一員

左右中前後及中前中後七千戶所掌印千戶各一員

管屯千戶各一員

掌印各百戶

鹽場百戶

鐵場百戶

帶管驛遞百戶【髙嶺大沙河】

倉大使一員

庫大使一員

杏林倉副使一員

寧遠衛掌印指揮一員

管屯指揮一員

局捕指揮一員

經歷一員

鎭撫一員

儒學教授一員

訓導一員

左右中前後及中左中右七千戶所掌印千戶各一員

管屯千戶各一員

掌印各百戶

鹽場百戶

鐵場百戶

帶管驛遞百戶【曹莊連山】

倉大使一員

庫大使一員

塔山倉副使一員

沈陽中衛掌印指揮一員

管屯指揮一員

局捕指揮一員

經歷一員

鎭撫一員

儒學教授一員

訓導一員

陰陽正術一員

醫學正科一員

左右中前後並蒲河中左撫順七千戶所掌印千戶各一員

管屯千戶各一員

掌印各百戶

鹽場百戶

鐵場百戶

帶管驛遞百戶【在城南二里】

倉大使一員

浦河撫順倉副使各一員

庫大使一員

鐵嶺衛掌印指揮一員

管屯指揮一員

局捕指揮一員

經歷一員

鎭撫一員

儒學教授一員

訓導一員

陰陽正術一員

醫學正科一員

左右前後並懿路中左左泛河中左七千戶所掌印千戶各一員

管屯千戶各一員

掌印各百戶

鹽場百戶

鐵場百戶

帶管驛遞百戶【本城並懿路】

倉大使一員

懿路泛河倉副使各一員

庫大使一員

三萬衛掌印指揮一員

管屯指揮一員

局捕指揮一員

經歷一員

鎭撫一員

三萬遼海衛儒學教授一員

訓導一員

陰陽正術一員

醫學正科一員

左右中前後中中前前後後八千戶所掌印千戶各一員

管屯千戶各一員

掌印各百戶

鹽場百戶

鐵場百戶

帶管驛遞百戶【本城並中固】

倉大使一員

庫大使一員

遼海衛掌印指揮一員

管屯指揮一員

局捕指揮一員

經歷一員

鎭撫一員

左右中前後及右右中中前前後後九千戶所掌印千戶各一員

管屯千戶各一員

掌印各百戶

鹽場百戶

鐵場百戶

帶管驛遞百戶【中固】

倉大使一員

中固倉副使一員

鳳凰湯站靉陽淸河東州五倉副使五員

招集委官

朝鮮女直通事官

安樂州知州一員

劉永成陜西臨兆人監生

劉伸陜西延安府人貢士

原道陜西蒲城人貢士

鄭增山西黎城人監生

周伊山西陽曲縣人恩生

李承恩新樂縣人

周尙文順天府人

梁楡山西蒲州人

張譽順天府人

孫鴻陜西人

倪云鷴河南人

張蘭宣府人

吏目一員

自在州知州一員

柴凱河南懷慶府人監生

韓綏之直隸眞定府人監生

黃堂直隸鳳陽府人貢生

張云衢海南人舉人

潘雍陜西楡林衛人監生

李璋順天府大城人舉人

宋光直隸巢縣人監生

張錦山東新城人監生

陳炫直隸靜海縣人監生

侯九圍直隸任丘人舉人

李光祖陜西蘭州人舉人

謝夢顯河南儀封人舉人

劉克文直隸完縣人舉人

趙廷伋山西平陽府人由選貢監生

吏目一員

永寧監監正一員

圉長二員【淸河苑一深河苑一】

儒學訓導一員【嘉靖己亥年設】

◆選舉志

按舊志遼自遼金之際始有應選舉者前此未之聞也國朝艸創之初首辟畢恭使治遼事一時充拓建署多藉其力號爲得人永榮【榮﹕樂】以後稍稍登科目列朝著文章搢紳之士迄今斌【斌﹕彬】斌【斌﹕彬】而每歲貢士又得如中州郡縣之制蓋人文漸以著矣武舉之科自弘治己丑始所得熊熊不二心之士樹勛名死封疆者歷歷可數亦不可泯泯無聞也余故得悉著云

徵辟

進士

舉人

歲貢

武舉

通事

○徵辟

國朝

畢恭前屯衛百戶正統間監軍都禦史王翺疏薦於朝見宦業

賀士諮義州衛舉人正徳戊辰都禦史張文錦疏薦其才被召陳十二事見隱逸

○進士

正統年

乙丑髙潤蓋州衛人刑部郎中

戊辰陳鑑蓋州衛人進士及第仕至禮部侍郎

金統律沈陽人翰林院檢討

天順年

丁丑顧能遼陽人戶部員外

周正遼陽人雲南左布政

庚辰丘霽遼陽人蘇州府知府

甲申邵奎遼陽人三任知縣

胡深遼陽人監察禦史

髙剛義州衛人揚州知府

成化年

丙戌賀欽義州衛人戶科給事中

畢用遼陽人懷慶府知府

王輔錦州人邢部主事

己丑李恭遼陽人北京太僕寺丞

雷升開原人河南鹽運使

壬辰髙升遼陽人鄧州知州

陳壽寧遠衛人刑部尙書

吳哲廣寧人保定府知府

乙未佟珍遼陽人福建參政

孔斌錦州人無錫縣知縣

文貴錦州人仕至兵部侍郎

吳珍廣寧人監察禦史

陳珍義州衛人按察副使

戊戌魯義遼陽人金壇縣知縣

郭宗開原人尙寶司少卿

甲辰範政義州人徽府長史

陳琳廣寧衛人山西屯畱縣知縣

丁未李珍廣寧衛人徽州府準官

弘治年

癸丑潘輔廣寧人永淸縣知縣

丙辰孫盤遼陽人河南穎州兵備僉事

寧杲海州衛人都禦史

王春錦州人周府常史

乙未崔哲遼陽人監察禦史

張文錦錦州人仕至右副都禦史

壬戌王鉉遼陽人戶部主事

王鍇遼陽人按察司僉事

乙丑張經沈陽衛人監察禦史贈光祿寺少卿

正徳年

戊辰馮裕廣寧左衛人貴州按察司副使

辛未髙文豸遼陽人無錫縣知縣

傅鑰廣寧左衛人仕至右副都禦史

甲戌徐文嵩遼陽人山西按察司副使

王道中錦州人春之子大理寺少卿

丁丑魯綸遼陽人義之子江西按察司僉事

範鏓沈陽衛人仕至兵部尙書

辛巳佟應龍遼陽人珍之子鳳翔府知府

嘉靖年

癸未劉悌遼陽人工部郎中

己丑安永淸廣寧人工部主事

戊戌馮惟重裕之子行人司行人

馮惟訥惟重之弟見任山西右參政

齊宗道廣寧右衛人歷任右副都禦史

徐文亨遼陽人山西兵備副使

甲辰萬善遼陽人寧國府知府

馬汝驥金州人陜西按察司僉事

庚戌張云霖廣寧左衛人行人司行人

錢之選見任兵部員外

癸丑呼爲卿遼陽人邢部主事

江奎錦州人鞏昌府同知

己未夏永前屯衛人太湖縣知縣

壬戌何文維遼陽人見任工部主事

黃學海錦州人內黃縣知縣

○舉人【按遼東生儒舊赴山東布政司應試嘉靖十年生員徐潮等屢請附近甲午科始攺應試順天府】

永樂年

庚子文廣錦州人

正統年

甲子髙潤見進士

丁卯張升遼陽人

金統律見進士

陳鑑見進士

景泰年

癸酉顧能見進士

丘霽見進士

周正見進士

文深見進士

丙子邵奎見進士

賀欽亞元見進士

張鉞義州衛人

丁鐄海州衛人泌陽縣知縣

天順年

己卯李恭見進士

髙剛見進士

王輔見進士

壬午髙升見進士

李深遼陽人沭陽縣知縣

孫達遼陽人

潘銓遼陽人贊皇縣學教諭

吳哲見進士

陸本正廣寧人蕭縣知縣

成化年

乙酉佟珍見進士

畢用見進士

袁壽遼陽人岐府伴讀

陳壽見進士

範政見進士

戊子陳昂遼陽人寧晉知縣

孫義遼陽人遷安學教諭

劉玠義州衛人

魯義見進士

雷升見進士

陳盤開原人

吳珍見進士

辛卯朱全遼陽人順義縣知縣

韋恭遼陽人

耿福遼陽人

程鎡錦州人懷慶府通判

甲午陳珍省元見進士

翟達遼陽人

孔斌見進士

文貴見進士

陳琳見進士

丁酉崔鑑遼陽人鳳陽府學教授

王鐸遼陽人揚州府知府

李珍見進士

庚子王淵遼陽人固安縣知縣

郭賓沈陽人

癸卯劉澄遼陽人國子監學錄

杜謹義州衛人秦府長史

王翔鳳義州衛人臨安縣知縣

丙午韓轍遼陽人建昌府知府

王璽遼陽人沙河縣知縣

潘輔見進士

梁明義州人

弘治年

己酉程福遼陽人永平府通判

顧正遼陽人南昌府同知

王鍇見進士

宜鎭遼陽人三河縣學教諭

施鎭義州人三原縣學教諭

王誼義州衛人龍遊縣知縣

張皡廣廣人隆慶州知州

王春見進士

姚宗錦州人唐府長史

趙華錦州人永平縣知縣

壬子孫盤見進士

髙文豸見進士

李文繡遼陽人深澤縣知縣

李俊廣寧衛人

賀士諮義州人

乙卯李遇春遼陽人唐府紀善

宗光嶽遼陽人定興縣學訓導

王鉉見進士

崔哲見進士

寧杲見進士

張曙廣寧人晉府紀善

戊午李蘭遼陽人槁城縣學訓導

畢麒遼陽人

佟應龍見進士

趙夔錦州人泰和縣知縣

張文錦見進士

辛酉盛時雍遼陽人荊州府知府

王鼎遼陽人隆平縣知縣

李瑩義州衛人河南開封府教授

張經見進士

甲子文三省錦州人深州知州

馮裕見進士

正徳年

丁卯沈漢錦州人江西建昌府推官

庚午徐景嵩亞元見進士

傅鑰見進士

癸酉李伯通海州衛人曲周縣知縣

王道中見進士

丙子魯綸見進士

劉悌見進士

李繼仁廣寧人

範鏓見進士

王懋徳義州人河間府通判

己卯張世祿遼陽人慶都縣知縣

王懋元義州人

姚湛沈陽衛人

嘉靖年

壬午陳羨遼陽人新城縣知縣

蔡椿遼陽人通州知州

唐卿沈陽人

乙酉何鑌遼陽人陜西西安府同知見人物

馬宗魯義州人遵化縣知縣

戊子安永淸見進士

傅直蓋州人

馮惟健廣寧人裕之子

辛卯韓瑋遼陽人以上俱中山東鄕試

甲午張彥良遼陽人昌黎縣知縣以下俱中順天府鄕試

徐文亨見進士

杜矩廣寧衛人河間縣知縣

齊宗賢廣寧右衛人

張云霖見進士

齊宗道見進士

劉徳芳廣寧中衛人霸州知州

韓文徳廣廣右屯衛人

盧文學廣寧前屯衛人

馮惟重中山東鄕試見進士

馮惟訥中山東鄕試見進士

丁酉萬善見進士

沈恩錦州人

馮惟敏廣寧左衛人裕之子中山東鄕試淶水縣知縣

庚子江奎見進士

孫荊玉遼陽人永平府通判

馬汝驥見進士

梁繼祖義州衛人榮澤縣知縣

余尙貢遼陽人大城縣知縣

徐交遼陽人

李世相蓋州衛人永平府通判

杜天祿沈陽中衛人汝寧府推官

癸卯黃甲遼陽人

馬應龍遼陽人鞏昌府通判

呼爲卿見進士

劉耀武遼陽人河間府通判

吳國賓遼陽人山西興縣知縣

丙午王淶遼陽人

夏永見進士

李鑰沈陽人山西萬泉縣知縣

徐潤復州

己酉錢之選見進士

壬子邵致誥遼陽人

皮大器復州人

乙卯易汝奇海州人

黃學海見進士

劉樞遼陽人

劉珊遼陽人

戊午林景桂遼陽人

曲國信廣寧人

陳朝重遼陽人

辛酉何文維鑌之子見進士

曾三省鐵嶺人

臧仲學廣寧人

甲子趙汝梅鐵嶺人

趙惟敏遼陽人

陳仲彥遼陽人

陳九徳遼陽人

○歲貢【自成化間始開貢都司學四年貢三名廣寧學二年貢二名衛學二年貢一名正徳乙亥巡按禦史劉成徳爲人才漸盛奏請疏通以都司比府廣寧比州各衛比縣其貢法遂與有司同嘉靖庚子巡按禦史段承恩以永寧監系苑馬寺卿駐札題準開學三年貢一名至嘉靖戊申廣寧學人才漸盛巡撫都禦史蔣應奎巡按禦史徐洛分巡僉事劉尙義準生員趙傾芹呈奏請比照都司學一年一貢】

都司學

海州學

蓋州學

復州學

金州學

廣寧學

義州學

錦州學

右屯學

前屯學

寧遠學

沈陽學

鐵嶺學

開原學

﹖都司學

成化年

孫義中順天府鄕試授遷安學教諭

陳鈺

溫良

王寧

楊淸大名府訓導

張剛

李裕

楊傑

崔極內丘縣教諭

韓寧肅寧縣學訓導

李林遵化縣學訓導

王璽

弘治年

楊銘松盤衛經歷

羅鎭

朱進平定州學訓導

曹誠徐溝縣學訓導

施通任丘縣主簿

李俊永昌衛經歷

楊福

髙文振潞州州判

吳鉞

熊鈺

袁永安

髙景仁大名府經歷

蕭福天津衛學訓導

王誥蒲城縣學訓導

程昊盧龍衛經歷

正徳年

張寧彰徳府教授

施俊

洪裕文水縣學訓導

白俊慈溪縣學教諭

張翼應州學訓導

文明萬全都司教授

孫寬懷來衛學訓導

髙鐸

胡蕓

李仲賢

劉溥衡水縣學訓導

髙錫平谷縣知縣

王文愷

王鉞博野縣學訓導

嘉靖年

胡珍欒州學訓導

孫賢湯陰縣學訓導

朱傑平遙縣學訓導

張振紀髙平縣學訓導

郭達山陰縣學訓導

張富永平府學訓導

蔣昂懷安縣學訓導

朱忠臣吳橋縣學訓導

唐璽寧津縣學訓導

王琚

王尙說

屈欽南寧府推官

邵東周滄州學訓導

徐潮蓋州教授見鄕賢

盧希賢山丹衛經歷

吳士龍門學訓導

李升密雲縣教諭

髙遷房山縣知縣

潘致用龍門衛訓導

楊振紀碭山縣訓導

於愷龍門衛訓導

畢鶴順義縣教諭

魯宗儒寧夏中衛教授

楊棠

李秀實

劉朝用成山衛教授

屈守貞蘇州府經歷

邵文爵

朱貢

趙繼儒湯陰縣丞

李俸金州學訓導

曹福

劉文錦

完守介金州學訓導

楊志髙昌黎縣學教諭

張崇儒

楊佩涿州學訓導

戢伸前屯衛學訓導

張文羽郭鉞錦州學訓導

舒鎰薊州學訓導

王詔金州學訓導

查文淵密雲右衛學訓導

金汝臣撫寧縣學訓導

劉鐸汪大川薊州學訓導

金繼芳金州學訓導

劉文綺永寧縣學訓導

範錦新城縣學訓導

趙繼芳舞陽縣學訓導

蘇鑰

劉一儒

李漢

﹖海州學

成化年

楊振

寧浩宛平縣知縣

丁鉞灤州學正

劉裕鎭平縣知縣

孔禎唐縣知縣

沈鈺晉府教授

朱寧

祁敬金華縣主簿

姚遂

弘治年

陳椿諸曁縣主簿

陳達饒州府通判

張剛

劉倫淳化縣縣丞

丁瓛隆慶州學正

楊濚平涼府通判

韓勗錦衣衛知事

朱惠萬金【金﹕全】左衛學訓導

正徳年

髙直盂【盂﹕孟】津縣知縣

嶽鈺薊州吏目

楊澤魯山縣縣丞

張欽井陘縣學訓導

張環

潘瑀曲沃縣主簿

邵悅汝府奉祀

李寬棗彊縣學訓導

景昂太原縣主簿

嘉靖年

朱謚【謚﹕鎰】隆慶衛學教授

劉鐄歷任戶部主事

張敬

王欽

黃初髙郵州州判

王鐸汝府紀善

裴潤薊州訓導

何瑩淸苑縣訓導

崔琎內黃學訓導

姜鎧偃師縣學訓導

景時汝府審理副

黃鎬陽曲縣縣丞

李尙文彭欽盧龍縣教諭

陳璉周景山西教諭

徐州鄧州內鄕縣縣丞

曹昂晉府教授

髙暉晉府教授

李尙仁蓋州學訓導

楊機寧波府經歷

馬驥沈陽學訓導

都顯宗髙臺州學正

祁杲王府教授

李汝魯宜陽王府教授

孫天祿

髙尙仁義州衛學訓導

張汝學河間府學訓導

王嘉謨

﹖蓋州學

成化年

陳信楡次縣縣丞

趙紀河南衛知事

柏俊任縣縣丞

李阜撫寧縣訓導

張英

陳還

徐璋山陰縣主簿

董紳景東衛經歷

朱綬溫縣縣丞

劉志蒙化衛經歷

弘治年

趙祿中牟縣縣丞

髙麟永平府學訓導

沈貴

余鼐

趙憲良鄕縣知縣

嚴恭獻縣縣丞

文淵揚州府通判

張玘

柏瑁修武縣主簿

正徳年

李升南京西城兵馬

許桂北京西城兵馬

張傑長子縣主簿

武健

陳松邯鄲縣主簿

東寶阜城縣知縣

嘉靖年

孟瑢湖廣王府審理

陳烈

呂鍇長州府通判

髙崇徳

劉汝績桃源縣主簿

張營

夏欽順義縣知縣

董正

髙謙

髙昺

黃漢

張志永平府訓導

髙汝立

吳良輔嶽州府通判

張倫

張訓

髙啟東沁水縣縣丞

潘岱洛川縣知縣

李馨大名府通判

束帛

紀潤

夏宗堯河泥州吏目

羅士傑

扈鉉

劉學周

趙良臣

劉檀

姚仁

﹖復州學

成化年

韓傑盧龍縣主簿

張寰湯陰縣主簿

羅聰欒成縣主簿

費澄鴻臚寺序班升應山縣知縣

蔡沂諸曁縣縣丞

潘貴淸化縣主簿

蔡寧長興縣縣丞

邵立徐州同知

曹純孟縣主簿

弘治年

龍雨朔州衛經歷

曹寧大同府通判

王鰲杞縣主簿

王泰河間府經歷

劉昱陜西朝邑縣主簿

徐庠衡水縣知縣

賈潤白水縣知縣

姚浩溧水縣主簿

李深黃縣縣丞

鄭資樂亭縣學訓導

正徳年

余贊保定府經歷

蔡時沁州判官

郭甫靈壁縣縣丞

姚昂三河縣縣丞

康鉞扶溝縣縣丞

邵用靑縣知縣

徐茂唐府護衛經歷

嘉靖年

李學

姚欽河間縣丞升通州判官

矍璽

王冕景州判官

杜登

徐俊長葛縣主簿

抹彬

揭逵任丘縣縣丞

姚鏜

丁浩東光縣主簿

劉環香河縣縣丞

楊貢

林彬寶坻縣主簿

孫珍

蔡煦長州縣縣丞

徐鑰修武縣知縣

曹仕倫

徐鍾

黃瓚常熟縣主簿

許用宣城縣主簿

李思恭

李孟陽撫寧衛學教授

唐誠

黃忠

康鳳翥

周璋永平府學訓導

余鉞

﹖金州學

成化年

方子圓

蕭儀淶水縣縣丞

李瑄寧縣縣丞

魏達惟寧縣主簿

謝珍

鄧充尋句軍民府經歷

李俊趙城縣縣丞

範智寶坻縣縣丞

鄧英

劉名

朱聰滑縣縣丞

弘治年

劉恕

張惠平山縣縣丞

陳仁山西楡次縣縣丞

李欽

鄭用元城縣縣丞

湯倫成安縣主簿

徐壽棗陽縣主簿

韓鎭

李玨歸徳州吏目

錢倫髙平縣主簿

尙志伊陽縣縣丞

正徳年

丘松博野縣縣丞

馬鎡

葉蕃涉縣知縣

髙端

胡惟勤湖廣王府典寶

方淸

崔秉

黃福

周賢泰陵衛經歷

姜鉞崞縣縣丞

嘉靖年

張濟

王效仁陵州縣主篳

王登

馬昂保定府通判

王銘

張佑揚州府經歷

張福延易州判官

田勛

常鎭

張時寶雞縣縣丞

吳昂

蕭宗舜當塗縣主簿

盛增爵臨汾縣主簿

孫良弼

馬景和

方應宿

徐登

徐相

張鵬翼

張天錫松江府照磨

張欒四川威州吏目

常仲

張彥淸

黃誥

﹖廣寧學

成化年

魯徳平谷縣丞

宋安

席正長垣縣主簿

周詡

吳裕河州判官

相英霸州判官

吳瑛

冷遇春趙城縣丞

周瑛

黃杲井陘縣學訓導

韓春

鹿茂

弘治年

劉瑾長官司吏目

王澤陜西平涼府經歷

屈達宿遷縣主簿

蕭達華州吏目

胡璘

李孜

李春固城縣學訓導

王卿薊州衛知事

侯忠永平縣學訓導

正徳年

朱敬蕪湖縣知縣

周琦

朱暠

梁淸

劉玭房山縣學訓導

吳云香河縣學訓導

巫琳

薛玉淮府典儀

嘉靖年

朱鎰夏縣知縣

王寶內鄕縣主簿

龔勛平谷縣學教諭

張邦憲儀眞縣主簿

趙倫邯鄲縣學訓導

姚鑑遼東蓋州衛學訓導

史雄

範欽

劉天祿河南臨漳縣縣丞

王俊民陜西安塞縣主簿

張云鳳

郭洪樂陵縣學訓導

王重儀永寧監學訓導

劉銘交河縣學訓導

張文舉霸州判官

張謹

齊魯靈石縣主簿

周鳴鳳

郎建極寧遠學訓導

吳崇鶚云川衛經歷

張尙文

林宗儒介休縣學訓導

趙傾芹授恩蔭副千戶

翁鎧魯王府教授

田貢金州學教授

劉志道漷縣學教諭

朱朝卿香河縣學訓導

蘇良棟榮河縣學訓導

董世傑開原學訓導

髙陸虞城縣學訓導

殷富眞定府學訓導

李貫灤州學訓導

劉用顯

遊鎧文安縣學訓導

王存儀

王存仁

﹖義州學

成化年

時運光祿寺署丞

劉玘

王章

杜彬太平府學訓導

劉珍

姚俊石州檢校

楊盛

張翺

金裕

王崇徳

楊廷壁蓋州學訓導

弘治年

趙璟

王佑宜陽縣教諭

曹洪

何俊河間府通判

嚴廣松磎縣主簿

李文顯磁州學訓導

鄧袗江陰縣縣丞

張鍾

王榮

奚璋

正徳年

李士善

王廷臣任縣學訓導

兪洪靈丘縣學訓導

何欽順義縣學訓導

杜誠昆山縣主簿

張文亨

王誠瀋府教授

陶純

嘉靖年

姚泰

尹平昌黎縣學教諭

於欽福州府檢校

張路

何鎔

潘福

張誥廣平縣學訓導

王詢祁州學訓導

周濟

史冊欒城縣學訓導

杜士行登州府學訓導

柯淳

陳詢髙陽縣學訓導

胡士浩

施文瑞沙河縣訓導

王嗣學新樂縣學訓導

施純寧遠學訓導

於繼宗蓋州學訓導

陳文振新野縣學訓導

張玠山陰縣學訓導

陳文沛

王世榮復州學訓導

丘士俊王士僕

﹖錦州學

成化年

王翼武功縣知縣

金潤

孔斌見進士

李珍

向定不仕授修職郎冠帶

王鐸修武縣縣丞

李春

王徳大同縣縣丞

蔣鏞新河縣知縣

文富成都府通判

路宗魏縣縣丞

弘治年

孫良佐直隸獻縣知縣

何賓

郭滋肥鄕縣學訓導

劉英國子監助教

李柰遷安縣學教諭

郭紀

程錤

陶賓澧縣主簿

金璽河間府學訓導

江鎭河南府經歷

韓琇無極縣訓導

正徳年

林縉慶雲縣學訓導

錢玉衛輝府學教授

馬良永寧學訓導

汪鐄霍州學訓導

王需景州學訓導

隋文岢嵐州學正

沈鋐

李鎧山陰縣學訓導

韓英

嘉靖年

閔師孔

李效

朱正滑縣學訓導

王麒

牛山

李應時

汪朴懷柔縣訓導

李錦

馮恩山西晉王府教授

王經鞏昌府訓導

張詔金州學訓導

謝贊遼東都司學訓導

馬卿南皮縣學訓導

宋琦淶水縣學訓導

髙雨

江柏都司學訓導

諭彰

張文茂昌黎縣學訓導

傅商佐

周得昌淶水縣學訓導

沈英孟津縣學訓導

王宗魯

﹖右屯學

嘉靖年

李錦鹽山縣知縣

朱登鐵嶺學訓導

楊景芳靜樂縣主簿

髙升徳州學訓導

徐行榮河縣縣丞

徐勤慰州學訓導

楊景松交城縣縣丞

張注安山縣知縣

馬源東安縣學訓導

李佩蓋州學訓導

兪天衢固安縣教諭

李遇春涿州學訓導

周頌沈陽學訓導

韓文學玉田縣學訓導

馬呈祥

李文盛

﹖前屯學

成化年

段文彤

張玘

丘紀

李傑

鄧純唐縣知縣

何俊

陳通

劉資

孫珵

弘治年

張世忠余姚縣主簿

朱洪鴻臚寺序班

楊璽湖州府經歷

於璽按察司經歷

劉貢磁州判官

劉達介休縣縣丞

張完昌黎縣知縣

鄧偉楡次縣縣丞

蔡禎商城縣縣丞

吳瑄按察司經歷

樊縞滑縣縣丞

正徳年

陳佐金州判官

丘鑾

武忠滄州判官

唐孟顯西安府照磨

韓欽磁州判官

周忠博野縣主簿

施端安慶府照磨

宮誼伊府奉祀正

丘徳彰太僕寺丞

嘉靖年

王賓

張佾

曹斌

張銳

張鈺

黃璋

施紀

謝朝宣

鄭傑井陘縣學正

施陛應州學正

田璽定興縣學正

王迪固安學訓導

蕭湛露

馬思敬灤州訓導

施光裕

方文錦寧州學訓導

黃相盧州府訓導

陶瑤陵川縣訓導

張﹖﹖錡

夏景明應州學正

祝釗

權重

孫秉

丘立朝

﹖寧遠學

成化年

金忠長垣縣縣丞

程恕桐柏縣縣丞

祝惠

唐源中牟縣縣丞

王旻

韓雄霸州知州

丁鑑

姜迪

黃浩翼城縣縣丞

胡贊

王臣

弘治年

李芳商南縣知縣

葛蕃

田琛大寧衛經歷

王佐舞陽縣學訓導

蔣洪略陽縣知縣

李宥

李林

林文金溪縣縣丞

蔡新

韓輅

韓輪

正徳年

金章武城中衛經歷

黃鎭

陳玘萬全都司學訓導

程文舉深州學正

史儐

李桂永平縣學教諭

湯全

李樹鄕寧縣教諭

嘉靖年

範希純撫寧縣學訓導

寧云

田秀

施恩遼東復州學訓導

於朝淮安府淸河縣主簿

林遇春薊州學訓導

李鯨應州學訓導

如世隆

湯臣

張四維

李樌臨穎縣學訓導

王惠沈陽學訓導

王東政永平縣學訓導

李宗道盧龍縣學訓導

柴廷佐大城學訓導

湯鄰

張云鴻交河縣訓導

蔣勵右屯衛學訓導

李時中

施普

﹖沈陽學

成化年

楊洪河南都司斷事

陳禮故城縣知縣

鄭子文

曾惠陜西甘泉縣知縣

潘俊

郭賓見舉人

劉釗安東縣主簿

範裕邵武府照磨

錢海

姜斌渭南縣知縣

伍誥萬全都事

弘治年

曹聰沁源縣知縣

祝密洛陽縣主簿

吳雄

潘祥隴西縣知縣

曾敏新鄭縣教諭

黃江

劉淙定興縣主簿

黃宥

黎雄

李塤新鄭縣丞

王鎭

正徳年

曹鸞大城縣主簿

劉濟滎陽縣縣丞

髙棟懷柔縣主簿

黃尙文

裴梁周府審理正

曹良常州府學訓導

汪文臨洮衛經歷

曹縉

王彥項城縣知縣

嘉靖年

張文中永康縣主簿

黃松

李然壺關縣縣丞

王彰槁城縣縣丞

陳言

師賓

路賓

髙遷

姜師夔

劉鑾

夏鎭

蕭九成楡社縣知縣

李時灤州州判

張鳳翀臨汾縣教諭

劉璽靖海縣學教諭

王良弼

詹鳳安平縣學教諭

姚春蔚州訓導

髙尙志蓋州衛學訓導

劉大賓

黎山

﹖鐵嶺學

成化年

李芳長州縣縣丞

朴榮

程璘

劉瑄

胡敏

鄒欽

孫鎧

鄒錦

周鼐

弘治年

王承慶華亭縣主簿

李環元城縣知縣

樊世英

楊玉儀眞縣主簿

孫玉淳安縣縣丞

秦金﹖斧交河縣學訓導

李佑灤州判官

楊奇博野縣縣丞

正徳年

喬仲良

錢玉山西府學訓導

陳良弼

楊儀

黃繼宗交河縣學訓導

髙鎧

李時春

宋璘成安縣主簿

符節

嘉靖年

袁深

龍舜臣

薛玉

董仲勛

顧景禎

陸斌

李景

葉時潤

曹佐

陶楨

孫廷實

王深

江山

鄭世用

楊宗正

江岷

曾文鳳廣寧學訓導

劉世章

蕭永福

劉堯卿

﹖開原學

成化年

錢廣荊州府照磨

余文葉縣主簿

宋洪山西布政司都事

陳興

郭宏南皮縣知縣

周進太滄州知州

馬倫儀眞縣知縣

余浩贊皇縣縣丞

徐永寧

鍾淸

徐悌永寧縣知縣

何棠遷安學教諭

黃瓚

林棠祁門縣主簿

弘治年

李恕

章冕雄縣知縣

黃宏遼州判官

張瑩桃源縣縣丞

冉璽輝縣主簿

王璉內丘縣縣丞

李端宜興縣知縣

淩徳贊皇縣縣丞

金浩贊皇縣縣丞

正徳年

笪文章

袁絲綸楡次縣主簿

周佩桃源縣知縣

朱欽楡林衛經歷

孔文荊州府照磨

笪道

劉昱

劉鉞汾州同知

李憲江州吏目

蔡希賢

徐禎

楊鈺陸涼州吏目

竇傑

嘉靖年

程淙陜西苑馬寺主簿

葛顯雄縣縣丞

竇文瓚

王宗河間縣主簿

章理順義縣縣丞

柯林龍門衛經歷

笪問饒陽學訓導

劉鑄

兪璋武昌府經歷

王錡

呂鳳儀永寧監學訓導

陳言前屯衛學訓導

尹璽

淩時中夏津縣縣丞

楊一卿

史策

應宣

周錡

應秉倫密雲學訓導

柯朝陽陳畱縣縣丞

○武舉

弘治年

乙丑莊椿遼陽人漕運參將

韓璽遼陽人鎭守遼東

崔賢遼陽人遼陽副總兵

正徳年

戊辰孫文海州人遼陽副總兵

劉騫遼陽人

鄒儒遼陽人

王汝臣遼陽人

徐振遼陽人

徐載遼陽人

甲戌黃翰遼陽人

侯弼遼陽人

崔世武遼陽人遼東都司掌印

沈世祿遼陽人

周祥廣寧人

吳澤廣寧人

賀士謨義州人

魯道沈陽人遼東都司

宋璽海州人

丁丑王朝用遼陽人都司僉書

李師皐遼陽人

閻振遼陽人開原右參將

韓承慶遼陽人鎭守大同今遼陽副總兵

王國賢遼陽人

李希賢遼陽人

徐佐遼陽人

張文質遼陽人

段朝宗遼陽人

李景良遼陽人副總兵

杜裕廣寧人

於盤廣寧人

郎官廣寧人

銀漟義州人

曹質夫沈陽人

焦宗蓋州人

邊翰遼陽人

庚辰周鑾遼陽人

梁標義州人

韓承恩遼陽人建昌營遊擊將軍

楊和義州人

瓢守淸遼陽人撫順備禦

嘉靖年

癸未武漟遼陽人四任遊擊將軍

丙戌王沛遼陽人寧遠備禦

盧景陽遼陽人

武勛遼陽人海州參將

白銳東寧衛人

管臣錦州人

郝承恩義州人屯營副將

孫紀海州人

徐府海州人寧遠參將

己丑趙國忠錦州人宣府遼東鎭守

董志學寧遠人

雷動義州人

壬辰劉大章遼陽人宣府鎭守

張鳳鳴遼陽人

劉拱極遼陽人備禦

乙未徐方遼陽人沈陽備禦

周益昌錦州人三屯營鎭守

張錦廣寧人

戊戌李漢復州人靉陽守備

佟溏遼陽人

許策遼陽人開原參將

甲辰佟賢三萬衛人懿路備禦

杜松後屯衛人

郭世勛遼陽人寧遠參將

彭文洙廣寧人撫順備禦

趙雲龍義州人遵化遊擊

羅繡遼陽人

錢轍廣寧人

丁未閻文爵義州人

陳鍾廣寧人

楊棋遼陽人

劉珣廣寧人

陳尙禮遼陽人

蔣祿廣寧人

劉振武遼陽人

庚戌王重祿海州人遼陽副總兵

彭文泗廣寧人

李惟一遼陽人江沿臺備禦

王寵遼陽人廣寧備禦

田耕沈陽人

髙延齡遼陽人遊擊將軍

髙蹈蓋州人

孫繼宗廣寧人

張九思廣寧人寧前參將

胡堯勛廣寧人遊擊

賀玠義州人

範瑜寧遠人

癸丑員道蓋州人金州守備

張澍蓋州人遊擊

劉承武廣寧人蒲河備禦

佟佩遼陽人

劉孝應遼陽人

劉一鳴遼陽人

李衛民遼陽人

鍾气完遼陽人沈陽遊擊

楊志義遼陽人

郭繼儒遼陽人

佟登遼陽人見職官

賈冕廣寧人中路遊擊

徐惟忠廣寧人沈陽遊擊

王三接遼陽人開原馬市官

王應干遼陽人

楊四畏遼陽人馬蘭谷參將

張瀛遼陽人

潘燾廣寧左屯衛人

丙辰李尙元遼陽人備禦

胡朝用三萬衛人

秦繼先蓋州衛人中固備禦

劉應奎遼陽人

王瀹遼陽人

髙云衢遼陽人沈陽城備禦

劉登遼陽人大章子金州守備

賀世顯義州人

己未洪尙貞遼陽人提調

髙第遼陽人開原備禦

賀有原義州人

王惟屏遼陽人淸河守備

王九貢遼陽人

戴朝弁遼陽人中固城備禦

武世忠遼陽人提調

壬戌髙子民遼陽人薊州守備

王有臣遼陽人廣寧遊擊

孫可登蓋州人

王咨禹廣寧人遊擊

杜仲倫遼陽人

王夢禹沈陽人

謝茂錦州人

文棟錦州人

乙丑李澄淸定遼左衛人橫嶺守備

馬建舉廣寧後屯衛人

田髙定遼中衛人龍井提調

項權海州衛人

王汝材東寧衛人前屯備禦

孔東儒遼海衛人

李聯芳蓋州衛人

張志遜廣寧中屯衛人

範應科都經歷司人

淩雲定遼後衛人

曹都定遼中衛人

朱繼文定遼後衛人

吳廷臣定遼後衛人

吳士良

張棟海州衛人張世武廣寧左屯衛人

張自新義州衛人

於朝文自在州人

王承幹蓋州衛人

繆恩寧遠衛人

○通事【按遼東例有朝鮮女直通事送四夷館以次銓補鴻臚官止用東寧衛人蓋取其旅類同語言習也比來各衛亦或有爲之者矣】

吳泰山東人歷官禮部侍郎掌鴻臚寺學

李翔歷官前軍都督府經歷

劉福歷官右軍都督府經歷

劉祥襲指揮使充遼陽副總兵

金全歷官光祿寺署丞

趙興順歷官光祿寺署丞

劉澄歷官光祿寺署丞

佟銘充四夷館教師歷官光祿寺署丞

崔榮鴻臚寺主簿

劉鼎東寧衛人授序班

李時授序班

李欽鴻臚寺主簿

趙景安鴻臚寺主簿

張鐸授序班

劉恩鴻臚寺主簿

劉懋鴻臚寺右少卿

佟鍇授序班

金鉞鴻臚寺主簿俱東寧衛人

張澤前屯衛人鴻臚寺主簿

龔寬寧遠衛人鴻臚寺主簿

李承芳授序班

李時亨歷官隨堂

王臣鴻臚寺主簿

趙文用授序班

劉文漢授序班俱東寧衛人

胡朝陽定遼右衛人授序班

朱儒定遼右衛人授序班

王時宜東寧衛人授序班

張鏼鴻臚寺主簿

許安歷官鴻臚寺主簿俱東寧衛人

王樞東寧衛人

徐充定遼中衛人授序班

髙雲程東寧衛人

張九皐東寧衛人

許繼儒東寧衛人

許篆東寧衛人

郭文銓定遼右衛人

佟印東寧衛人

李貿廣寧衛人

齊宗睿廣寧右衛人

杜未滿廣寧衛人

葉大壯廣寧衛人

全遼志卷三

●全遼志卷四

宦業志

人物志

典禮志

風俗志

方物志

祥異志

故迹志

雜誌

◆宦業志

遼自箕子受封之後民始知有中華之政教尙矣下自漢魏以迄金元文武之吏攄謀飭治而保境土者代不乏人焉國朝選賢任能士之剖符駐節於玆者靡不效忠宣力以蕃宣皇室其策勛當時流聲後世者不數前列矣可無傳哉可無傳哉余故錄其表表著聞者自箕子以下迄今凡若干人以鏡來嗣云

周

漢

三國

魏

北朝

隋

唐

遼

金

元

國朝

○周

箕子名胥余紂庶兄紂亡武王訪以天道乃陳洪範遂封於朝鮮至則教其民以禮義田蠶織作爲民設八條相殺者以當時償殺相傷者以谷償相盜者男沒入爲其家奴女子爲婢欲自贖者入五十萬𨿽免爲民俗猶羞之嫁娶無所售是以其俗無盜門戶不閉婦人貞信飲食以籩豆其國化之墓在平壤城

○漢

祭彤穎川穎陽人也早孤以至孝見稱光武以從兄遵故拜爲黃門侍郎及匈奴鮮卑與赤山烏桓連和數入塞朝廷以彤爲能拜遼東太守鮮卑萬餘騎寇遼東彤率數千人迎擊之自披甲陷陣虜大奔遂窮追出塞虜急皆棄兵裸身散去斬首三千餘級自是鮮卑不敢復窺塞其大都護遣使奉獻彤慰納賞賜稍復親附其異種絡繹款塞偏何邑落諸豪並歸義願自效彤曰審欲立功當歸擊匈奴斬送頭首乃信耳偏何卽擊斬匈奴持頭詣郡其後歲歲相攻輒送首級受賞賜自是匈奴衰弱邊無寇警鮮卑烏桓並入朝貢彤爲人質厚重毅撫夷狄以恩信皆畏而愛之故能得其死力永平元年偏何擊破赤山斬其渠帥持首詣彤塞外震詟形之威聲暢於北方西自武威東盡玄菟及樂浪皆來內附野無風塵乃悉罷緣邊屯兵彤在遼東幾三十年衣無兼副顯宗旣嘉其功又美彤淸約徵爲太僕拜日賜錢百萬馬三匹衣被刀劍等以爲可屬以重任卒後烏桓鮮卑思彤無已每朝賀京師常過冢拜謁仰天號泣乃去遼東吏人爲立祠奉祀焉

陳禪字紀山巴郡安漢人仕郡功曹舉善黜惡爲郡內所畏鄧隲聞其名而辟焉以禪爲漢中太守夷賊降服會北匈奴入遼東拜遼東太守胡憚其威彊退還數百里禪不加兵但使吏卒往曉慰之單於隨使還郡禪惟說道義以感化之單於懷服復爲車騎將軍遷司隸校尉

馮緄字鴻卿巴郡宕渠人少學春秋司馬兵法順帝末鮮卑寇邊以緄爲遼東太守曉諭降集虜皆弭散拜京兆尹轉司隸校尉

龐參字仲達河南緱氏人舉孝廉拜左校令樊準以爲鷙鳥累百不如一鶚薦參髙才武略有魏尙之風拜謁者元初二年爲遼東太守永建初遷度遼將軍在邊四年匈奴降服入爲尙書僕射

種暠字景伯河南洛陽人爲遼東太守時烏桓叛暠至望風率服迎拜於界上匈奴寇並涼二州桓帝擢暠爲度遼將軍暠到營先宣恩信諭諸胡其有不服然後加討羌虜由是悉遣還質於郡縣者暠誠心懷撫乃去烽燧除堠望邊方晏然無警入爲大司農

公沙穆字文乂北海膠東人家貧賤自爲兒童不好戲弄長習韓詩公羊春秋尢銳志河洛推步之術後舉孝廉以髙第爲主事累遷遼東屬國都尉得吏人歡心年六十六卒

範明友爲度遼將軍將二萬騎出遼東邀匈奴而虜已引去明友乘烏桓新敗遂進擊之斬首六千餘級獲其三王首而還

公孫度遼東襄平人父延避吏居玄菟度初爲玄菟吏後舉有道累官遼東太守東伐髙句驪西擊烏桓南越海取東萊諸縣威行海外自立爲遼東侯平州牧曹操表度爲永康鄕侯度曰我王遼東何永康也藏印綬武庫

○三國

司馬懿魏景初間公孫淵自立爲燕王魏遣懿徵之累戰皆捷進圍襄平起土山射城中淵窘急突圍而走懿追斬之遼東悉平

○魏

張邈字叔遼巨鹿人遼東太守著自然好學論在嵇康集爲人弘深有遠識恢恢然使求之者莫能測也

○北朝

張定和字處溢京兆萬年人家貧賤有志節歷宜州刺史頗有惠政

○隋

蔡諷遼東太守濊貊與鮮卑入寇諷追擊敗之

○唐

薛仁貴絳州龍門人太宗徵遼東仁貴應募至安地會郎將劉君昂爲賊所圍仁貴馳救之斬賊將首系馬鞍由是知名王師攻安市城仁貴欲立奇功乃著白衣自標顯持戟腰鞬兩弓呼而馳所向披靡帝望見問先鋒白衣者誰曰薛仁貴帝召見嗟異賜金帛口馬甚眾授遊擊將軍帝曰朕不喜得遼東喜得虓將遷右領軍中郎將顯慶三年詔副程名振經略遼東破髙麗於貴端城明年與梁建方契苾何力遇髙麗大將戰於橫山仁貴獨馳入所射皆應弦僕又石城有善射者殺官軍十餘人仁貴怒單騎突擊賊弓矢俱廢遂生擒之帝嘗試其射一發洞貫五甲破九姓突厥十餘萬發三矢輒殺三人虜气懾皆降軍人歌曰將軍三箭定天山戰士長歌入漢關後降夫餘威震遼海開安東府五仁貴檢校安東都護總管兵二萬人以鎭撫之今祀遼陽名宦祠

張儉字師約新丰人髙祖起兵儉以功累遷營州都督髙麗入寇儉率兵破之太宗徵遼東遣儉率蕃兵先進拜行軍總管使爲前鋒自新城邀擊進渡遼至建安城破斬千級封皖城郡公

張亮平壤道行軍大總管自東萊泛海襲卑沙城拔之俘獲甚多

程名振以營州都督徵髙麗髙麗見其兵少開門逆戰名振等奮擊大破之焚其外郭及村落而還

契苾何力以遼東道行軍總管擊髙麗敵以精兵守鴨綠水軍不得渡忽值冰合何力引眾乘冰鼓噪而進追奔數十里斬首三萬級餘眾悉降

竇參字時中爲萬年尉同捨當夕直者聞親疾惶遽參爲代之會失囚京兆按直簿劾其人參曰彼以不及請而往參當坐乃貶江夏尉人義之遷奉先尉男子曹芬兄弟醉暴其妹父救不止恚赴井死參捕理當兄弟重辟眾請俟免喪參曰父由子死若以喪延是殺父者不坐也皆榜殺之一縣畏服

○遼

劉伸字濟時宛平人重熙年進士歷彰武軍節度使攺崇義軍節度使政務簡靜民用不擾致烏鵲同窠之異道宗嘗謂大臣曰今之忠直耶律玦劉伸而已宰相楊續賀其得人拜參知政事加太子太保遷上京畱守

蕭孝穆東京畱守治遼陽爲政務寬簡撫納流徙其民安之

蕭孝忠穆之弟志慷慨累遷殿前都檢點北府宰相爲東京畱守時禁渤海人擊球孝忠言東京重鎭無從禽之地若非球馬何以習武且天子以四海爲家何分彼此宜弛其禁從之

耶律蒲古字提隱以武勇稱統和初爲涿州刺史從伐髙麗有功開泰末爲上京客省副使太平二年城鴨綠江蒲古守之在鎭有治迹五年攺廣徳軍節度尋還東京統軍使蒞政嚴肅諸部懾服

耶律仁先字糺鄰授宿直將軍累遷殿前副檢點北院大王東京畱守女眞歲侵掠仁先開山通道以控制之邊民安業封吳王以平亂功加尙父進宋王爲北院樞密使卒年六十遺命家人薄葬

王棠涿州新城人博古善屬文重熙十五年擢進士鄕貢禮部廷試皆第一遷東京鹽鐵使太康三年遼饑民多死亡請賑卹從之棠練達朝政臨事不怠修明法度

耶律隆先字�隱義宗四子也封平王兼政事令畱守東京薄賦稅省刑獄卹鰥寡數薦賢能之士有閬苑集行於世

懷閭公其先本西域阿魯渾人爲瑞州達魯花赤在任民感其惠有頌徳碑

韓慶民爲宜州節度使金人陷宜州慶民不屈而死以其妻配將士其妻誓死不從遂自殺

○金

李晏字致美髙平人爲遼陽府推官初遼人掠中原人使輸租於官謂之二稅戶錦州龍宮寺遼主嘗撥賜民戶俾輸粟於寺歲久皆以爲奴有欲訴者僧輒投之島中晏乃奏遼以良民爲二稅戶此不道之甚也今幸遇聖朝乞盡釋爲良民世宗納其言獲免者六百餘人

移刺福僧苦河猛安人初爲順義軍節度副使部內世襲猛安木吞掠民婦藏之窟室人頗聞之無敢發其罪者福僧請子節度使願自效旣迹其所在率眾入索之得婦女四十三人木吞抵罪攺同知興中府事督民繕城浚濠爲禦百姓頗怨頃之兵至攻其北城福僧戰其北使備其西暮果攻其西以有備乃解去尋攺廣寧福僧被牒如鄰郡大兵薄城其子銅和尙率家奴拒戰廣寧賴以安福僧至悉放奴爲良終不言子功識者多之充遼東宣撫副使歲大饑福僧先賑其民而後奏詔獎諭之

移刺溫本名阿撒遼橫帳人工契丹小字歷永定震武崇義節度使移臨海軍州治近水秋雨水潦暴至城頗決百姓惶駭不知所爲溫躬督役夫繕完之𨿽臨不測無所避僚屬或止溫溫曰爲政疵癘水泛溢爲災守臣之罪當以此身爲百姓謝𨿽死不恨

盧孝儉宣徳州人登進士第累官太原少尹大定中遷同知廣寧尹時大饑民多流亡乃借僧粟畱其一歲之用使平其價市與貧民旣以救民僧亦獲利

僕散揆崇義軍節度使臨民有惠政

李完朔州馬邑人經童出身復登詞賦進士第遷同知廣寧府初遼濱人崔元入城飲不歸得屍於水中有司執同飲者訊之皆誣服提刑司疑其冤以獄畀完完廉得其賊乃舟師也遂免同飲人

完顏阿里不孫猛安人明昌進士屢官禦史中丞參知遼東行省事興定元年是時蒲鮮萬奴據遼東侵掠婆速之境及宣撫使撫【撫﹕衍文】蒲察移刺都攺陜西行省參議而伯徳胡土遂有異志宣撫使海奴不迎制使坐而受詔不孫械系之輒矯制大赦諸道稍安而請罪於朝後爲伯徳胡土所害不孫寬厚愛人敏於吏事能治劇要識者以爲用之未盡云

紇石烈字桓端西南路猛安人爲宣差提控貞佑三年蒲鮮萬奴取咸平東京瀋澄諸州諸猛安謀克人多從之桓端遣都統溫迪罕怕哥等及自率兵討平之貞佑四年桓端遣王汝弼由海道奏事宣宗嘉其功遷遼海軍節度使

○元

木華黎性沈毅多智略猿臂善射挽弓二石太祖時命統諸軍徵遼東次髙州盧琮金朴以城降進攻北京金守將銀靑率眾逆戰敗之斬首八萬餘級城中食盡契丹軍斬關來降錦州張鯨聚十餘萬殺節度使稱臨海郡王至是來降誅之鯨弟致據錦州叛木華黎率軍數萬討平之後廣寧劉琰義州田和尙降木華黎曰此叛寇存之無以懲後除工匠優伶外悉屠之拔蘇復海三州斬完顏眾家奴咸平宣撫蒲鮮等率眾十餘萬遁入海島丁丑八月詔封太師國王都行省承制行事賜誓券黃金印曰子孫傳國世世不絕後薨封魯國王謚忠武

姚樞柳城人世祖卽位立十道宣撫使以樞使東平旣至郡置勸農檢察二人以兼之推物力以均賦役罷鹽鐵官今祀遼陽名宦祠

王伯勝遼陽行省平章政事歷知懿州州僻陋民不知學伯勝乃增弟子員擇師教之度閒田募民耕種歲大旱齋戒禱神畢卽雨人謂之平章雨

劉敏中字端甫濟南章邱人由中書掾擢兵部主事拜監察禦史宣撫遼東山北諸郡守令恃貴幸暴橫者繩之以法錦州雨水爲災輒發廩賑之除東平路總管官至翰林學士承旨敏中平生身不懷幣口不論錢義不苟進進必有所匡救援據古今雍容不迫每以時事爲憂或郁而弗伸則戚形於色中夜嘆息至淚濕枕席爲文辭理兼備有中庵集二十五卷延佑五年卒追封齊國公謚文簡

王居禮以蔭補大名路南樂縣簿歷兩淮運司司丞海寧州判官知錦州事居禮備經繁劇勸農興學一以淸心省事爲本值歲凶民饑隨發賑貸全活甚眾民有訟田累歲不決者居禮引蘇瓊論普明之語開譬甚切其人相讓而退錦人威其徳化爲樹去思碑

胡秉彜霸州人由會福院掾累官錦州知州器識恢宏不事苛細先是州民不業耕織秉彜乃自編伊尹武侯區田遺制曁苗司農栽桑圖梓行都部復於城東築濟民園種桑百餘畦聽民移植𨿽菜蔬菓蓏植栽有方小民效法衣食饒足至元中省部馳檄東方和糴奉行者因而科擾秉彜令有蓄積者聽自輸官民輦運赴倉侵漁遂息及去任民爲立遺愛碑

耶律畱哥契丹人仕金爲北邊千戶太祖起兵朔方遁【脫隆字】至安韓州與耶的合兵十萬餘自號都元帥營帳百里威震遼東太祖命按陳至遼畱哥率所部會按陳於金山刑牲折矢以盟金遣胡沙率軍六十萬來攻畱哥帝命按陳會畱哥與金兵對陳畱哥侄安奴爲前鋒橫衝胡沙軍大敗之帝召按陳還眾推畱哥爲王國號遼金復遣萬奴領軍攻之金兵大潰畱哥破東京耶廝不勸畱哥稱帝畱哥曰吾與按陳盟願附蒙古削平彊宇倘食言而自爲東帝是逆天也逆天者必有大咎乃稱疾不出潛與子薛閣奉金幣銀牌至旣見帝大悅賜金虎符仍命爲遼王卒年五十六妻姚裏氏入會【會﹕奏】奏【奏﹕會】帝徵西域皇太弟承制以姚裏氏佩虎符權領其眾者七年

塔出蒙古札刺氏札刺臺子也至元十七年授昭勇大將軍東京路總管達魯花赤十八年召見賜鈔錠旌其廉勤升昭毅大將軍開原等路宣慰使攺遼東宣慰使塔出知乃顏謀叛遣人馳驛上聞有旨命領軍一萬與皇子愛也赤備禦女直水達達官民與乃顏連結塔出遂棄妻子與麾下十二騎直抵建州距咸平千五百里與乃顏黨太撒拔都兒等合戰兩中流矢繼知其黨帖哥沙兒赤等欲襲愛也赤以數十人退戰千餘人扈從皇子渡遼水賊來襲塔出轉鬭而前射酋帖古歹中其口鏃出於項墮馬死追兵乃退遂軍懿州州老幼皆焚香拜泣曰非宣慰公吾屬無遺矣遼西賊遂平復討女直還攻建州以功爲遼東行中書省平章政事

朵爾直班字惟中少孤稍長好學爲遼行省平章政事至官詢民疾苦知米粟羊豕薪炭諸貨皆藉鄕民販負入城而貴室童奴公府隸卒彊買之僅酬其半直又其俗編柳爲斗大小不一豪賈猾獪得髙下其手民咸病之卽飭有司勵防禁齊稱量諸物畢集而價自平且存卹孤老淸銓選汰胥吏愼勾稽興廢墜苟有罪𨿽勛舊不貸王邸百司聞風悚懼詔爲太常禮儀院使

慶童字明徳受知仁廟出爲遼陽行省平章政事以寬厚爲政遼人徳之

唐仁祖畏兀人授翰林學士承旨遼陽饑奉旨往賑同事者欲如戶籍口數大小給之仁祖不可曰昔籍小口今已長矣可皆以大口給之民賴以活卒謚文貞

王忱性明敏有才識授山北遼東道提刑按察司副使駙馬伯忽里數馳獵蹂民田以法繩之憲吏耿熙言徵北京宣尉司逋負計可得鈔二十萬錠帝遣使核實熙懼事露擅增制語有並打算大小一切諸衙門等事十二字追系官吏至數百人忱驗問知其詐熙乃輸服累官中奉大夫雲南行省參知政事卒

答裏麻髙昌人累官刑部尙書元統初升遼陽行省參知政事髙麗使朝京過遼陽謁省官奉布書物用徵東省印封之裏麻詰曰印以署公牘何爲奉私書況汝出國時我尙未爲遼省官今何故以書遺我乃擲還之遷陜西行臺中丞致仕後召不起

尉遲徳誠絳州人拜遼東道肅政廉訪使其上疏言勞諸王以懷其心防出入以嚴宮禁及立諫官崇科舉置常平汰僧道舉賢良抑奢侈禁鈔法裁冗官等論皆中時病

王結易州定興人性聰敏讀書數行俱下終身不忘憲副王仁見之曰公輔器也遷侍讀學士泰定中轉遼陽行省參知政事歲大水谷價貴結請發【脫粟字】數萬石賬之

董搏霄字孟起磁州人國子生辟陜西行臺掾時大旱從侍禦史郭貞讞獄華陰縣有李謀兒累殺商賈於道爲賊十五年至百餘事事覺獄已具賄賂有司謂徒黨未盡獲五年不決人皆以爲憤搏霄知之以言於貞卽以肆諸市中天乃大雨以肅政廉訪司知事除涇陽縣尹入爲戶部主事拜監察禦史僉遼東肅政廉訪司事

捏吉伯西夏國人爲人穎悟奇偉勇略不羣初充禦前怯薛歹居無何授兀歹拔都招討領蒙古漢軍護拔都忽都與西番四次攻戰有功後轉海二萬餘里直攻日本戰勝回還賞賚有加令往遼東復州住坐耕種每年一詣大都朝於金復等處後以壽終葬復州城東百步許豫章竇仲淸志其墓

賀惟一字允中後賜姓蒙古氏名太平資性開朗正大𨿽在弱齡儼然如老成人嘗受業於趙盂【盂﹕孟】俯又師事雲中呂弼至正十六年除遼陽行省左丞相糴粟以給京師處置有法所致甚多而民不擾

朵兒只木華黎六世孫脫脫子也生一歲而孤稍長備宿衛事母至孝喜讀書不事章句至治二年授集賢學士時年未冠一時同寅如郭貫趙世延鄧文原諸老皆器重之至元四年除遼陽行省左丞相以安靜爲治民用不擾

○國朝

王翺直隸鹽山人永樂乙未進士官翰林庶吉士攺大理左寺正讞獄詿誤左遷行人宣徳攺元擢監察禦史十年升右僉都禦史鎭守江西植良善抑姦貪風采凜然又移鎭松潘靖商巴之亂正統七年提督遼東軍務總兵以下庭謁翺詰其失機之由命左右悉曳出斬之諸將哀請得生於是三軍股栗無不用命逾月乃自巡邊沿山海抵開原髙墻垣深溝塹經略屯堡易置烽燧珠連壁貫千里相望簡閱行伍更老弱賑貧窮婚配鰥寡沿邊境弛法律凡詞訟咸量情以布粟贖罪𨿽人命亦如之軍民便焉九載秩滿升副都禦史十二年徵剿達賊斬獲無算捷奏賜敕獎諭升右都禦史尋升左都十四年八月內北虜大舉犯京師部落數萬寇廣寧時翺聚兵教場虜騎卒至我軍遂潰翺收散卒堅壁固守虜遂遁去在邊數年食不兼味衣無重帛且廣儲蓄增士馬邊用饒足器甲鮮利軍士飽暖樂於戰守舉用才將如施聚焦禮輩皆自眾中拔起爲夷狄所憚提兵開原以羽書移諭海西諸酋使其畏威效順諸酋悚懼欽服景泰三年召回加太子太保尋命總督兩廣軍務四年遷吏部尙書英廟復辟罷宮保時有甘心翺者賴上素知得免李賢罷內閣上欲用翺翺力辭遂薦嶽正正罷又薦李賢上每用人必詢於翺翺亦以用賢報國爲己任嘗言北方人老實可用自是北人多進用且事無巨細一經涉歷終身不忘有所當行不遑寢食坐以特旦第宅三十餘年一仍其舊公餘退宿朝房非朔望時令謁先祠未嘗歸家門無私謁苞苴不敢近權勢囑托婉而拒之故人畏而不怨累遭變故無他虞公於恩讎一不介意李文達嘗曰皐陶言九徳翺有其五亂而敬擾而毅簡而廉剛而塞彊而義又曰王公經略之大凡處事則無滲漏天順甲申加太子太保尙書如故卒八十四謚忠肅今祀廣寧名宦祠

程信徽州休寧人正統壬戌進士授吏科給事中己巳之變建議皆軍國機務轉本科左給事中後升遼東左參政巡撫都禦史寇深得請倉官吏卒盜糧石論死又造新斛加舊式二寸付信鉤考信曰使而眞盜斗可殺也今爲此加斛以置之死豈情也哉取舊斛較之曰出入準是碎其新者而火之以內艱去服闋攺四川參政英廟復辟錄景泰間進言者升太僕寺卿隨升左僉都禦史巡撫遼東召至便殿顧間邊事命信與內外守臣協和信頓首遼東守將海寧伯董興聯姻曹吉祥信一切裁之以正興嚴憚之乃造戰車刱義倉峙蒭粟稽侵漁察姦細號令一新己卯二月諜聞建州酋董山潛結朝鮮命信察之信遣自在州知州佟成給以他事往境上得朝鮮授董山正憲大夫中樞院使制信具以聞且曰乘其未發急遣二使往問之英廟命給事中往朝鮮錦衣譯者往建州兩酋初不服乃出僞制示之各上表謝罪虜孛來聲言入寇信率眾行邊增守禦修屯堡程勇怯錄冤滯營海上者三月都指揮使夏霖治遼貪婪與董興相倚分巡僉事胡鼎按其罪四十事信狀聞詔中官錦衣來按霖賂之得末減降三級調廣西法司並論信輕聽外臺言論朝廷以信覆奏無引咎語下詔獄調南京太僕少卿尋升刑部侍郎南京兵部尙書致仕卒贈太子太保謚襄毅今祀廣寧名宦祠

滕昭河南汝陽人气岸魁偉文學該博成化初巡撫遼東經略要害申飭將卒完城郭繕甲兵謹烽堠邊人安之加意學校推誠待物廣詢民瘼痛革姦食以故夷虜畏威軍民樂業前所舉薦者多以勛名顯著還朝之日軍校士人攀畱遮道無不灑泣今祀廣寧名宦祠

彭誼廣東東莞人初仕爲司務擢監察禦史歷升副都禦史成化戊子巡撫遼東先是任巡撫者與太監總兵不相能不以邊儲爲意倉無再歲之支虜覘知聲言入寇誼捕諜者訊得其情秋發餉實鐵嶺三萬諸衛誼乃大閱選將調兵建大將旗鼓出遼陽塞部次嚴整旌旗蔽野命都指揮崔勝進兵擒斬甚多奪其馬匹器械輜重虜奔潰自是遠遁邊境稍寧丁酉致仕誼在遼十年嚴武備實倉廩鎭靜有威時太監橫徵諸屬衛誼乃令所屬凡移交不經本院議處者皆令覆請違者以軍法從事虐焰頓息邊人徳之

馬文升別號約齋晚號三峯居士河南鈞州人景泰辛未進士授監察禦史正直敢言天順癸未升福建按察使鎭守擾民繩以法歌謠載道成化乙酉升南京大理寺卿值固原土夷滿四倡亂命文升往討之生擒蒲四俘獲甚眾捷聞敕獎升左副都禦史尋節制三邊秋九月虜寇邊設伏擒斬有白金文綺之賜復剿平岷州叛番拜兵部左侍郎適遼東有警上以文升諳練戎務俾往備之悉心運籌乃上禦邊十五事虜患遂息升左侍郎戊戌建州女直叛上命文升再往時太監汪直恃寵幸邀功偕行弗聽深銜之己亥直傾謫戌重慶直敗詔復其官致仕甲辰起爲副都禦史巡撫遼東禁緝興舉知無不爲凡三往遼東皆樹偉績東人至今感慕乙巳升右都禦史督理漕運尋升兵部尙書復攺南京兵部弘治攺元召爲左都禦史掌院事上言紀綱十五事悉見施行壬戌轉吏部尙書進少師兼太子太保正徳攺元以老求去前後二十一疏蒙璽書褒美賜宴給寶鏹且命有司給食米與隸恩典至渥文升立朝五十餘年以身殉國旣謝事逆瑾專橫誣除名𨿽居林下每聞時事或與祖宗之法少戾輒憂形於色竟鬱鬱不起臨終惟諄諄以忠孝戒勉其子孫年八十有五卒贈賜進光祿大夫左柱國太師謚端肅今祀廣寧名宦祠

馬中錫直隸故城人進士弘治間以副都禦史巡撫遼東地方馭吏安邊多善政升兵部侍郎嘉靖壬戌撫按會行寺道僉議以公威廉統眾上下倚服今祀廣寧名宦祠

彭澤陜西蘭州人弘治庚戌進士澤爲人孝友廉直得於天性博涉書史沈毅有略初宦【宦﹕官】刑部郎出知徽州皆有惠政尋以按察使擢右僉都禦史巡撫遼東澤馭將嚴肅羽檄一馳副參而下率星馳惟命之聽以戰以守所向成功未幾升右副都禦史時正徳六年劇賊劉三趙風子糾眾十餘萬嘯聚河南劉六等眾亦數萬流劫山東廖麻子等又各糾眾互擾川漢武宗以澤有將略命總制湖廣陜西四川軍務澤提兵先後剿平之升左都禦史掌院事時錢寧得幸權傾中外澤深惡之每與縉紳言及輒罵曰吾恨不手刃此奴有白於大司馬王瓊者瓊以白寧寧不信一日瓊邀寧飲適澤過其門瓊先匿寧屏後邀澤至家故以言激怒澤澤復大罵寧由是銜之捏旨罷澤爲民嘉靖初復起爲兵部尙書加太子太保尋以老乞歸遂致仕居家數載卒

李承勛湖廣嘉魚人弘治癸丑進士副都禦史巡撫遼東志切撫綏時邊垣圮廢夷虜猖獗題請修築邊墻自遼陽三汊河北直抵開原延亙五百餘里崇墉深濠虜莫敢犯且崇文振武聲績赫然其奏議十數上皆切機要迄今傳誦之仕至兵部尙書今祀廣寧名宦祠

劉璋湖廣黃岡人正徳丁丑進士嘉靖丙申巡撫遼東軍變之後地方洶洶璋以至誠臨之黜貪暴之官去勾算之令與總兵馬永協心安輯卒致叛亂削平人心底定今祀廣寧名宦祠

孫檜始姓葛復姓孫錦衣衛籍正徳甲戌進士性剛介明敏爲監察禦史按遼會開原積憤殺虜酋速長家等於衛衙共百餘級乃論效撫鎭而原情以釋其眾內鎭守分守家人倚勢爲姦利皆按以法貪官豪右爲之屏迹嘉靖癸卯再任巡撫通諳邊情持法如舊遠近懷畏奏修東北一帶邊墻公費有經民勞以悅人至今思之歷升兵部侍郎

侯汝諒山西太原人嘉靖戊戌進士己未以僉都禦史巡撫遼東值遼大水兵疫軍民死者無算汝諒懇疏請賑上命禦史王本固以銀三萬兩米三萬石分賑河東西地方又奏開天津海運通山東糴買議被沮而止先是屬夷果力个黑孛羅等糾合北虜犯廣寧主將殷尙質以下陣亡後二年汝諒至奏以屬夷悖祖宗馬市約法宜如薊鎭奉密旨擒哈舟兒事例詔從其議遂擒果力个等二十一名於馬市汝諒受上賞將士各升級有差邊境自是寧謐且淸苦持身撫遼二年終始不渝今祀廣寧名宦祠

羅綺河南磁州人宣徳庚戌進士授監察禦史按遼沈謀多識風紀振肅英廟北狩綺使虜往復辯難卒伸大義累官戶部侍郎今祀廣寧名宦祠

彊珍河間府滄州人成化丙戌進士授監察禦史按遼精敏果毅敢於搏擊豪右退聽邊境乂安太監汪直貴幸震赫公卿以下多善禮之時直監督遼東軍事妄殺建州夷人黷貨怙寵擅假威福兵部尙書附勢扶同冒襲功賞珍論劾其事直反誣珍檻車徵下詔獄許襄毅公進爲禦史疏其冤珍除籍戍鐵嶺珍隸配所閉門謝事直敗復珍官累遷南京通政卒於家今祀廣寧名宦祠

王嵩河南汲縣人成化乙未進士以監察禦史按遼舉行朱文公冠婚喪祭禮痛革佛事至今成俗

李善陜西隴州人成化戊戌進士授行人拜監察禦史按遼時總兵官羅雄武備廢弛太監韋朗侵漁軍餉縱舍人奪人妻孥聞善來遂屏息論劾都督孫貴罷去有傅玄者嘗客李林家林失所在其子訟玄殺林有司抵死獄成公廉察之知林飲酒肆醉當鑪婦與所私利林財而殺玄得不死其它平反多類此威震東遼姦豪斂迹廣寧抵開原濱海而北周折七百餘里卽由一片石建【建﹕達】鎭北關相去徑三百里所省兵食歲計數百千萬善卽計程量工上狀繼今無能成其志者累官南京都察院右副都禦史刑部右侍郎工部尙書致仕卒贈太子太保今祀廣寧名宦祠

劉大謨儀封人由進士授戶部主事攺監察禦史按遼嚴明端正言笑不苟剔蠹除姦不爲鉤距而情僞自得鎭守太監岑章倚勢貪殘剝削無厭大謨乃收捕左右痛繩以法章恐懼請罪大謨操之益急章乃行賄近幸誣奏他事逮系詔獄時遼士人村民奔走哭泣自遼陽抵山海遮道不絕謫隆徳典史尋遷蒲城令歷浙江按察僉事陜西副使四川參政擢都察院右僉都禦史巡撫山西地方所在政迹著聞今祀廣寧名宦祠

劉成徳山西蒲州人正徳辛未進士以監察禦史按遼修舉廢墜有詩名奏開儒學歲貢置雅樂射禮塑兩廡賢像親書聖賢牌位重修學宮今祀廣寧名宦祠

張文明山西陽曲縣人正徳辛未進士選監察禦史丙子按遼政尙大體寬卹小民自鎭副等官以下皆疏其獘劾之時有內宦恃權放縱繩左右以法乃股栗吏畏其威民懷其惠

髙越直隸鳳陽人弘治甲子舉人巡按遼東風采稜峻胥吏斂手舉鄕賢祠祀又興社學擇民間子弟每衛立教讀以教之至今社學不廢

鄭本公山西朔州人正徳甲戌進士巡按遼東時遼東副總兵張銘者恃其勛貴貪暴異常本公按其過惡劾罷時論莫不快之

王正宗固安人丁丑進士巡按遼東先是遼陽有一鎭撫一經歷招權生事正宗蒞任先收之置於法地方宿蠹釐革無遺有妖人李貞者以妖術謀爲不軌指揮周輔信焉誘惑人眾搶山海關殺主事正宗捕得首惡得貞私籍不視焚之反側旣安地方底定至今人感誦焉

常時平交河人嘉靖乙丑進士授刑部主事攺禦史巡按遼東廉革宿獘諸凡稔惡姦宄之流咸窴於法以後惡黨潛形風裁凜然興學校甄庶官嚴厲中有綜理云

曾銑字子重揚州江都人嘉靖己丑進士授長樂知縣擢監察禦史按遼乙未春巡撫都禦史呂經大興財利算及隨馬田畝北巡回至遼陽軍士擁門憤告遂亂閉城門阻不得行銑聞自金州亟回先擒所倚用官掠治示眾諭以禍福經乃得去至廣寧軍又變撫順軍亦因劫其備禦銑各出檄撫安陰圖方略七月甲子晨銑召諸生行射禮官僚畢集銑出片紙分配吏卒少時面縳八人至其明日撫順擒七人廣寧是日亦擒十二人不假兵革三城元惡就擒爰傅法律舉劾功罪地方以寧奏聞得旨曾銑設策弭變忠藎可嘉陟大理寺右丞遼人感公建生祠於遼陽城西關外卽以忠藎扁其房詳載嘉忠碑今祀廣寧名宦祠

張鐸南京畱守衛人嘉靖辛丑進士以翰林庶吉士授監察禦史按遼銳意經略規度要害於遼陽東邊建江沿臺險山孤山一堵墻散羊峪五堡開原建彭家堡李屯堡又積粟幾六萬斛貯遼陽預備倉鎔固封鍵以備兵荒後十年遼陽果遭大水瘟疫人至相食虜患頻仍賴此賑濟其思患預防之功大矣有閭陽稿梓於遼左書院今祀廣寧名宦祠

溫景葵山西大同人嘉靖戊子舉人徳性端嚴學識純正以監察禦史按遼確有憲體遼自壬寅北虜侵犯之後邊民憂懼景葵令鄕村量力築臺有警就便保守具見奏疏其持法之嚴馭吏之肅咸稱之爲眞禦史云

周斯盛陜西寧州人嘉靖癸丑進士授行人司行人選四川道禦史丁巳按遼是夏淫雨連月禾盡渰沒所在城垣傾圮虜乘機九月犯廣寧十二月犯遼陽斯盛督率官民拒守城陴軫卹殺傷區別功罪明年春饑甚亟開倉賑濟取庫贖金並貸得萬餘兩量給積貯家俾與平糴貧不能糴者聚噉以粥又糴米關西預調金州島船至關自芝麻灣運至三汊河接濟上疏請賑乃命禦史吉澄運米三萬石銀二萬兩賑卹軍民當是時非盛盡心曲處地方幾不靖矣安定之功不可泯云

王宗彜眞定束鹿人成化丙戌進士任戶部郎中督理遼東糧儲屯種盡心經畫勘斛斗愼出納召糴開中悉有成算官民兩便府藏充實律已廉明待人平恕歷升都察院僉都禦史撫遼東官至戶部尙書今祀廣寧名宦祠

李淮山西聞喜人甲戌進士任戶部郎中督理遼東糧儲淸介仁厚遼人無老稚咸感誦之尢惓惓以教誨生徒爲務多所成就後升都禦史巡撫延綏今祀廣寧名宦祠

張天麟直隸深州人進士嘉靖癸卯任戶部郎中操行端方勵志淸苦往時凡侵冒姦獘革除殆盡度支因以不匱召還京卒淸貧至不能棺斂同年鄕友助其喪士大夫嘆息而悲之今祀廣寧名宦祠

王撫民直隸眞定人嘉靖辛丑進士爲人渾厚廉平有公輔之器總理糧儲不襲故妄取庫羨爲公費禁革冒支克減凡官軍見操之數檢故牒鎭城準總兵印信諸路取將領手本按季推月度支一時營伍衛所憚其稽查故犯者盡法繩之不少貸乃後兵荒相繼行伍空虛以故牒爲華格豪首巨猾因緣爲姦獘端日滋地方思其賢

王懋中江西安福人進士遷刑部郎中擢山東布政司參政分守遼海東寧道懋中沈毅彊學練事勤政聽斷懷輯東人安焉累官南京都察院右都禦史致仕逆濠之變新建伯王守仁以他事至丰城聞亂奔還吉安遲回觀望時武文定守吉安懋中率士夫義勇狀上守仁起兵討賊言甚激烈守仁從之倡義之功懋中爲最尋卒於家今祀廣寧名宦祠

許進河南靈寶人成化丙辰進士授浙江道監察禦史出按甘肅山東貪饕解組豪右斂迹其論劾太監錢能汪直申救禦史彊珍總兵李經皆時人不敢言者升山東按察副使所鞫東昌生員殺人益都工人誣死泰安王商匿屍事人謂可入棠陰比事分巡遼東威名震懾中貴屏息撫按有疑獄進數言而決與巡按禦史以地方事逮獄值憲廟宴駕赦出之孝廟登極簡拔材望升陜西按察使尋擢都察院右僉都禦史巡撫大同邊備嚴飭北虜款塞尋爲太監石巖所構左遷兗州知府言者訟其冤升陜西按察使時虜入甘涼烽火益急復以進爲左僉都禦史經略哈密升副都禦史巡撫陜西時與安福張敷華相繼秦人謠曰張明鏡許重磨云拜戶部左侍郎火篩入寇兼僉都禦史提督宣大操法益急權豪甘心行取回京尋命致仕廷臣力疏起者四十八人魚臺嶺之變薦者相繼武廟驛使起進攺兵部左侍郎進尙書轉吏部尙書時黨人專政逆瑾煽虐進以身系天下安危善類賴之卒爲瑾所傾致仕復詔閒住卒於家年七十有四瑾敗復官如故贈太子太保謚襄毅今祀廣寧名宦祠

許逵河南固始人正徳戊辰進士逵沈靜有謀略授樂陵知縣時流賊猖獗攻城殺人禍連三省他縣閉門自守或遺賊蒭粟酒食縱橫虜掠官軍不能支逵募死士千人人持一木棍迎賊突擊人馬俱斃賊不敢近縣境超升山東按察司僉事分巡遼海東寧道禮神愛民謙恭下士聽獄詳明人以不冤尋升江西按察司副使宸濠之變逵以不屈死贈禮部尙書謚忠節今祀廣寧名宦祠

王舜漁常熟人由進士授工部主事歷官山東按察司僉事明敏公勤敢於任怨獄無畱滯人無冤抑興利革獘不遺餘力先時正徳間國計告匱遼東軍職俸銀不得時給射利者行賂网利舜漁廉得之卽發其姦遼人至今頌焉尋升臨淸兵備副使卒於家

黃雲陜西咸寧縣人嘉靖乙未進士以刑部員外郎升山東按察司僉事整飭金州邊備尋攺開原兵備開原舊無兵備攺設自云始云持身嚴一毫不苟取時開原邊務久弛守將尢多貪縱云緝其用事者繩之以法不少貸貪風頓息云又以虜賊馳突由邊墻傾圯堡少兵寡也乃建議撫按題請築邊墻二百餘里又於開原添設永寧堡鐵嶺添設鎭西彭家灣二堡泛河添設白家衝堡各募軍五百名爲戰守計邊防完固虜不敢犯者垂十年尋升山西右參議未幾升山西按察司副使卒識者咸嘆其才用之未盡云

侯綸山西太原府人進士嘉靖初任苑馬寺卿持身淸約凡孳牧之政巨細究心畜馬蕃庶足供武用祀考謂公雅志淸操屏權謝勢有塞淵之徳無貪暴之私子汝諒巡撫遼東今祀廣寧名宦祠

楊最字殿之四川射洪人進士歷升苑馬寺卿秉性剛方嘉靖乙未遼陽兵變最厲言敕法以身衛呂巡撫得免於禍修建南衛城晉太僕卿以諫方士死今祀廣寧名宦祠

馮時雍字子際直隸開州人進士充陜西苑馬寺卿復任遼東爲人公直仁恕定孳牧之法以祛宿獘詳見奏疏創建永寧學增廣生員科貢有人又捐俸金購國朝典制及五經子史諸書分給遼陽永寧監二學升右布政使

張鏊字濟甫江西南昌縣人進士充浙江提學副使遷遼東苑馬寺卿鍪修復馬政稽查獘端奏開綫城田幾千頃永寧學初建諸生不知向進因給經籍及自著舉業爲式巡院課所取歲考全遼入等諸生於遼陽書院鏊督之各有所成就居官淸愼升廣東參政又推贐金百兩買耕牛除虛稅以蘇民困遼人士感其惠義仕至南京兵部尙書

呂能廣東新會縣人由貢授廣寧儒學教授身率諸生愼取予勤教導諸生敬畏又其教先性行後文業己自得爲進益故諸生去陳言求諸理嘉靖甲午巡按常時平旣試稱爲有人是歲始去山東附試順天中齊宗賢六人後中甲科二人嘗條列六禮以【以﹕本】文公說請於當道欲率遼人行之諸當道嘉獎其賢巡按段承恩以能立師道得士薦其實學實政古貌古心人以爲不愧九年赴部不及考而歸諸生思慕其教今附祀廣寧名宦祠

葉旺廬州府六安州人幼孤從祖母所適姓金氏名大旺元末起兵淮甸眾推爲帥破滅鄕寇人號長鎗金元帥龍鳳間歸附判樞密院乃復本姓洪武元年攺除都指揮同知移鎭靑州辛亥遼東行省平章劉益等奉表歸款以旺同馬云署龍虎將軍都指揮鎭守遼東旺與云由登萊渡海屯兵金州同志協力厲士卒設方略招降元參政葉廷秀攻走平章髙家奴遂至遼東完城郭繕甲兵置軍衛建屯田以廣儲蓄興學校以明教化邊具悉舉癸丑納哈出犯遼陽旺與云領兵逆擊大破之追至渾河百餘里納哈出奔開原乙卯冬納哈出由長廣渡水直趨金州旺與云計設伏於險扼其歸路以云畱守而自以兵八千趨蓋州納哈出還至熊嶽旺令千戶徐便於靑石山伐木爲寨積冰爲壘沃水使堅絕其東歸之路又自海岸至蓋牟城下密置釘板於沙中設陷馬穽於平地以指揮王才領彊弩數百據截靑石山隘口其東南令各老弱捲旗伏兩山間戒以聞炮卽豎旗仍束艸爲人衣以甲冑設機動運爲疑兵分部旣定四顧寂若無人令指揮周鶚等肅兵以俟別遣部將耿成陳玉率兵夜劫虜營虜眾驚擾納哈出列軍於城南旺率銳卒衝其中堅炮聲一起諸山響應指揮吳立亦出兵縱擊之自晨及晡斬獲無算虜眾大敗悉奔靑石山王才據橋力戰虜不能過轉馳而西阻於冰壘又聞四方鼓噪進退倉皇至海岸復值釘板人馬僵僕納哈出幾獲而遁去復以兵追擊三百餘里殲其眾殆盡後竄伏沙漠不敢爲邊患卒歸款不煩兵力太祖嘉其勞召還賜賚加厚升後軍府都督仍鎭遼東旺忠勤善撫下明於用人周鶚關忠王才耿成陳玉皆一時之冠出其麾下俱致顯達遼東至今父老稱道其事今祀廣寧名宦祠

馬云廬州合肥人元末爲泰山義兵萬戶丙申歲率所部歸附從徵陳友諒進平湖廣荊衡諸州郡所至克敵乙巳以功授鳳陽衛指揮調雄武衛洪武辛亥元劉益歸款以云勇敢有謀署龍虎將軍都指揮使同葉旺領兵渡海進至金州聞劉益遇害謀曰遼東新附反側者尙多若遽以兵臨之殺傷必眾今宜廣布徳威致其來服不從徵之未晚也乃勞來撫卹賞功貸過遠近翕然歸者相屬於道時髙家奴據老鴉山招之不至云曰髙家奴恃險梗化不討之無以示威率精銳自抵其寨擊破之髙家奴亡走自後勢孤詣云降尋納哈出犯金州云爲畱守與葉旺合謀破之云持身廉潔馭眾寬簡綱紀庶政創置諸司城郭皆其指畫𨿽天性剛峻未嘗有惡言詬怒人咸敬憚莫敢犯戊午升中軍都督府都督仍鎭守遼東丁卯卒今祀廣寧名宦祠

劉江邳州宿遷人姿貌丰偉知識過人從軍上海衛永樂年間由總旗累遷至左都督鎭守遼東以金州倭寇竊發相地形要害於望海堝築立城墩以防海寇屬王家山島舉火江計寇將至急整馬步軍赴堝設伏翌日倭船二十餘艘泊馬雄島徑奔堝上江親督指揮徐剛領兵赴堡外復遣百戶姜隆以奇兵伏山下邀其歸路約賊圍堡舉炮發伏馬步俱進賊大敗奔入櫻桃園合兵圍之自辰至酉生擒八百五十七名斬首七百四十二級事聞璽書褒美徵至京面宴賚甚厚封廣寧伯給鐵券世襲自後倭寇遂絕卒謚忠武今祀廣寧名宦祠

施聚字良會通州人體貌魁梧器度宏遠由金吾右衛指揮使以功充義州參將崇尙儉朴委任智勇枕戈待旦居安慮危每行軍寢用艸鋪食藉馬韀訓練士卒增築屯堡營繕有法又能延禮師儒教訓子弟義人始有科目甲子兀良哈賊眾犯境聚提所部兵從大將出境外間道遮擊遂大破之斬獲甚多升都督僉事充右副總兵鎭守遼東正統己巳英廟北狩聚聞報痛哭卽日引道守臣備牛酒迎勞聚曰主上安在我輩尙可宴樂遂趨京師以功累充左都督天順攺元進封懷柔伯給鐵券世襲薨謚威靖今祀廣寧名宦祠

焦禮顯州人英勇善戰從靖難升都指揮使備禦寧遠正統壬戌升左都督充左副總兵鎭守遼東景泰甲戌大破賊眾於小團山斬獲甚多鎧仗弓矢稱是進爵東寧伯給券其文曰衝當一面勇敵萬人英宗聞其勇略召至京賜蟒衣金帛在鎭二十餘年

曹義揚州義眞人少好學十五襲父燕山左衛指揮奉公守法持廉無玷文皇知其賢詔從徵沙漠願居前鋒克著奇績升湖廣都指揮僉事平茶陵梅花洞蠻升中軍都督僉事充副總兵鎭守遼東開拓邊境屢破逆虜進位左軍都督加封丰潤伯食祿一千二百石給鐵券世襲後應詔赴京年老薨於家追封侯爵今祀廣寧名宦祠

巫凱金陵句容人幼穎異七歲賦牡丹詩人咸異之十九代父百戶職累功升遼東都指揮使後率兵扈駕北徵者三屢蒙賞賚秋冬駐廣寧防胡春夏駐金州備倭道經古澤泥淖難行奏築長廣道行者便之宣徳間升左軍都督府都督僉事充總兵官鎭守遼東大破兀良哈展拓廣寧城於遼西湯池奏設寧遠衛舉將材立學校尋擢升都督同知賜白金彩幣而卒今祀廣寧名宦祠

王眞字存誠泗州盱眙人由大寧後衛后所千戶累功升都指揮使掌遼東都司事政洽民懷宣宗卽位以眞累效勞績特升左軍都督府都督僉事英宗嗣位嘉念舊臣進都督同知錫金幣後以疾卒朝廷遣行人諭祭於家

鄒溶字大淵泗州盱眙縣人由燕山左護衛百戶累升錦衣衛指揮同知調開原備禦修飭邊城開通河道展築關廂創蓋馬市安插達官有能譽官至都指揮同知

王祥字伯禎其先光州固始人體貌魁偉度量有容永樂間由燕山衛指揮使總神機營成祖文皇帝累賞金帛後升都指揮僉事調廣寧開原操備修築寧遠蒲河等城皆祥經營區畫及擢掌遼東都司事升都指揮同知當是時都司總兵甲子虜寇西鄙祥殲其眾於老河庚午寇東鄙又戮其酋長於東山累升都督僉事仍掌都司事以疾卒上命都指揮夏霖諭祭於家特命營葬於城東南杏山

周鶚鳳陽懷遠人前元安丰萬戶丁酉年歸附數從軍徵江淮兩淛湖湘山東河南雍冀川隴以戰功歷升西安都衛指揮僉事宣武軍徵沙漠守綏徳調定遼右衛旣至都指揮馬云葉旺素聞其勇遂致之幕下凡有攻伐必委任之洪武丙辰納哈出犯金州葉旺以鶚率精兵逆戰蓋州城南大敗其眾追至安不刺堂深入其巢窟凡數十戰斬首數百餘級得其所掠而遠【遠﹕還】尋又總率諸軍往東寧邀擊達賊至胡失裏吉轉戰而前斬獲千九百餘級生擒渠帥數十馬牛千三百餘復興指揮徐玉招討東寧安撫司等處獲其頭目人民千九十餘口未幾葉旺招撫春臺等處得人口孳畜甚眾又總率諸軍徵鴨綠江與東寧黃城等地方所獲人口馬牛無算繼往東寧那丹府嘉州前後招獲安撫使髙闊出副使劉顯並頭目人民四千五百五十馬牛二百七十及金銀牌銅印誥文戊辰領兵鐵嶺創立衛站自黃城招致江界萬戶金完奇等二千七百餘口庚午徵進迆北率兵爲前鋒直抵一都山收捕乃兒卜花軍回口溫漁兒泊時太祖【祖﹕宗】皇帝親總大兵徵北特賞馬匹以勞其勤卒年六十七遣使諭祭於家

陳玉襄陽府均州人前元左丞洪武三年庚戌自慶陽歸附大軍統寧夏收集張思道李思齊散卒隸屬慶陽衛除定遼都衛正千戶辛亥渡海乙卯都指揮葉旺破納哈出於蓋州城南玉之功甚多仍追其眾至豬兒峪敗之又克達軍髙鐵頭山寨獲虜酋輜重尋哨東寧進攻蒲河略地閭山東寧松山擒獲僞千戶塔不歹僉院馬敬友俘獲尢多戊辰以功升定遼左衛指揮僉事從大軍徵乃兒卜花又得哈剌張人馬進兵赤赤兒獲劉平章阿貼木等官九百二十四戶五千一百七十六口馬牛駝羊輜重以萬計還至王寨河遇野人來攻玉設奇伏兵殺其酋帥十二人賊眾遂退庚午率領步騎進徵上都北魚兒泊直抵益都山追捕乃兒卜花有功賜內廏馬以年老致仕復升爲遼海衛指揮問知

徐玉徳州徳平人元永丰院判守禦泗州丙午年歸附以饒勇著聞太祖置玉於驍衛常親隨徵討洪武三年己酉徵進迆興原等處由金吾千戶歷升永寧懷遠定遼左衛指揮僉事壬子守禦遼陽率官軍還臭柳河遇也先不花軍玉鼓操【操﹕噪】而進摧其眾生擒酋長麻的而還又從葉旺徵老鴉山寨攻走髙家奴追至渾河大獲人口馬牛丙辰正月納哈出犯金蓋二州玉率部邀擊於三角山達眾敗走追至鴨綠江擒達官忽林卜花及獲軍校百餘馬牛稱是後略地迆北招獲渠酋並其部落千餘馬牛輜重甚多丁卯大軍徵納哈出玉爲前鋒直抵金山破營寨俘斬尢眾進至一禿河會納哈出降遂還未幾又略地海西至松江招諭人口五千餘馬牛車輛九百有奇至一述河虜踵其後玉自以精甲爲殿終莫敢逼總兵嘉其勇復令帥遊騎往舊信州邏戍遇寇力戰中飛矢而卒

曹鳳鳳陽臨淮人始附太祖於淮甸卽爲先鋒所至有功一日太祖逐盜大澤中履爲泥淖所漬鳳脫已靴以進徒跣追戰八十餘里勇气益倍殺傷甚多薄暮歸營上嘉其勞顧左右深加稱賞以功歷升黃州衛指揮同知調廣寧中屯衛始築城池開創衛治撫卹士卒歷官至都指揮同知

吳立字從信鳳陽宿州人性慈仁純篤不欺洪武初以大都督府斷事招撫遼東遷蓋州衛指揮僉事再破納哈出守蓋二十餘年治城郭練甲兵課農興學勤勞夙夜乙亥調三萬衛立至簡閱士卒能周知部伍疾苦布帳野宿以勸農爲急由是兵食驍足政事修舉人多頌之

裴牙失帖本兒女直人沈毅有勇略元禿哈千戶所達魯花赤洪武辛酉帥眾來附授百戶歷戰有功升千戶先是東夷野人數爲邊患永樂初承詔往諭諸夷率其部落來款貢獻不絕以功升三萬衛指揮僉事訓練士馬勞來遠人諸夷信服乙卯從徵迆北率所部精甲爲前鋒至靖虜鎭敗虜兵進廣武戍虜逆戰矢如雨牙失帖木兒與麾下直當其前下馬列陣引滿齊發虜不能支會大兵繼至虜眾敗潰俘獲無算升指揮同知十年復平定沙漠詔爲前鋒時病已久力疾請行卒於師

韋富湖廣黃岡人辛丑年歸附以功升指揮同知洪武乙卯調金州衛是冬納哈出數萬圍金州時城池未完富樹柵補城虜蟻附欲登富令城中男女以瓶盛沸惡汁於城上擲之著人無不糜爛虜不敢前嬰城固守九月餘虜知城堅援至遂撤圍去富率精甲追擊敗之擒其酋長乃歹兀等是後完城郭繕甲兵創衛治置屯戍宣布恩信撫綏勞來有功勩焉

徐便字崇謹湖廣黃岡人幼嗜學有武略元季兵敗民失依歸眾推爲帥保障鄕裏辛巳率眾歸附授千戶守臨濠後領精兵從都指揮葉旺敗納哈出於蓋牟與千戶劉顯等攻拔禿魯灰山寨遠遇野人格鬭虜奔潰升蓋州衛指揮僉事調遼海衛開原城數火災令多鑿井防之火不復起城南當雨澇水激湍悍便度工量費築提防水人賴以安遇事倉卒未嘗疾言遽色又恭儉禮士推誠待物人咸徳之升遼東都指揮僉事居官蒞政所至有聲年七十七卒於官

關忠河南獲嘉人前元知樞密事洪武戊申率眾歸附授千戶守金州以破納哈出功升沈陽中衛指揮僉事創治之初能以撫卹爲事政理民安家給人定【定﹕足】

房暠仕元隸平章劉益部下洪武初中原甫定詔諭暠良佐力贊益奉表歸款及益被洪保保所害暠等勒兵悉捕其黨馬彥輝等斬之迎吳立於得利嬴城攝遼東衛事暠及良佐爲指揮與吳立共守蓋州壬子冬納哈出犯蓋州暠與吳立擊走之乙卯虜復來寇暠良佐乘勝追擊至官城杓子河虜眾大敗人馬陷溺死者不可勝計生擒酋虜輜重甚多

張良佐元遼陽行省右丞讀書有知略洪武四年辛亥兵屯金州壘土爲城與左丞房暠力贊劉益奉表歸附良佐等率眾悉擒逆黨撫安軍民隨以故元敕印並逆黨自旅順口遣參政張華等械送京師事聞詔諭開設遼東衛於得利嬴城以斷事吳立良佐暠爲指揮僉事攝遼東衛事六月納哈出擾邊請益兵太祖遣馬云葉旺總轄遼東良佐大敗納哈出殲獲乃兒卜花於火焰山調良佐築沈陽城壬申調復州掌衛事後以孫翔入見太祖嘉其功賜蟒衣四襲侍卒三姓許翔代職調金州衛大學士解縉爲良佐撰耆徳記年九十五終今蓋州有敕建祠

劉斌蘇州崇明人以靖難功升指揮僉事後以金州剿滅倭寇升金吾前衛指揮使又轉升遼東都指揮僉事備禦寧遠築城建衛時值歲儉外抗夷虜內撫軍士政理民安卓有能聲

魯全湖廣澧州人羽林左衛指揮使以功升都指揮同知調遼東都司守備沈陽正統己巳北虜大舉入寇監軍王翺以撫順地當要衝檄往守之虜知有備遂不敢犯景泰庚午建州賊李滿住糾眾萬餘攻圍撫順城四面蟻集穴城欲登全督軍拒之令男婦運薪城上賊近城轍爇薪投之賊不敢前次日復攻又令壯士剜斜窟以銃擊之矢石俱下賊引去尋以全城功升都指揮使

夏禮湖廣沔陽人由海州衛指揮使升都指揮僉事備禦海州正統壬戌達賊犯境禮簡率精兵同弟震兼程而進至吳家墳下令曰賊若得利必由淸泉鋪出當於彼伏兵以候賊可擒矣遂進兵至二鼓列陣畢賊果至伏兵四起大敗賊眾追至飼魚湖斬首數十級獲馬百餘匹賊棄所虜而遁加升都指揮同知

王銘錦衣衛人父亡於陣襲升都指揮使成化癸卯守備寧遠前屯勸農講武撫練兵民重修二城廟學甲辰虜寇興水縣銘率精騎捲甲直趨百餘里遏其歸路賊不敢當遁去盡獲所掠人畜數年虜不敢犯

文安揚州江都人洪武間累功升燕山右護衛千戶徵進有功升陜西都指揮同知永樂間以才能擢調遼東都司成祖爲敕諭諄切以勸戒之在任策勵士卒招安夷虜撫卹軍余以壽終

杜錫山東莒州沂水人任鐵嶺衛鎭撫性資剛介愼言寡欲人不敢幹以私中年喪妻誓不再娶朝鮮嘗鬻馬牛於遼東都司俾錫典其事售價最平朝鮮稱其便

劉英字仲華蘇之崇明人性孝友簡靜寡言不事矯飾由寧遠衛指揮使累功升都指揮使掌遼東都司事歷任旣久廉能益著庶政維新恩惠浹洽老稚得所後以年髙休致遼人攀轅以畱之

方盛安慶懷寧人定遼中衛指揮僉事有能聲擢守沈陽屬時淸平惟以課農爲務按行阡陌督責勤惰在任二十餘年野無剽盜�無爭訟

文廣字世寬其先揚州江都人任定遼前衛指揮使以才能保升署都指揮僉事備禦寧遠正統壬戌朵顏賊犯邊廣率官軍追至瓦廟堡大戰時天將暮廣勒兵窮追賊伏起後援不繼中流矢而亡事聞遣官遼東都指揮畢恭諭祭贈鎭國將軍令兵部錄用其後仍賻白金彩段官爲塋葬於城東三十里水峪之陽

趙忠廣寧右衛指揮僉事守鎭靜堡正統己巳北虜太舉入寇攻圍鎭靜堡甚急忠乘城力戰歸語其妻曰封疆之臣當死封疆若城破則吾與城俱無汝母子當自裁虜攻益急訛言城陷妻女皆縊死時已困圍兩晝夜矣賊知堡堅遁去守臣上其事朝廷嘉忠全城之功升指揮同知賜白金二十兩爲妻女塋葬詔旌表其門曰忠節

李榮寧遠衛指揮使正統己巳守備塔山虜乘隙入寇榮選精騎追至和州大戰賊眾圍榮軍於長坡自午抵暮不少挫賊不能支棄所掠而奔時翰林學士倪謙使朝鮮聞而嘉之爲賦塔山李將軍逐賊歌云

白顒字仲瞻自幼讀書身魁梧有謀略由東寧衛百戶調兵朝鮮卻饋贐禮國人重之從參將劉端出塞殺兀良哈賊寇及招諭撫夷有功升指揮僉事

畢恭字以謙前屯衛籍其先山東濟寧人巡撫王公翺薦恭有文武才由百戶舉升流官指揮僉事圖上方略開設迆西邊堡墻壕增置烽堠兵威大振虜人畏服進署都指揮僉事奉敕守備寧前地方在任五年邊鄙寧謐尋擢掌都司事撫士卒革姦獘廣屯田興學校政平訟理至今稱之所著有遼城吟稿以疾卒上遣官諭祭翰林學士廬陵陳循爲撰神道碑

緱謙其先山後龍山人由大同右衛指揮僉事累立奇功升後軍都督府都督僉事成化己亥掛印充總兵官鎭守遼東謙徳重厚謀勇過人庚子與韓斌東徵有功升都督同知仍鎭守遼東在鎭數年夷虜畏威有惠政焉

李英廣寧中衛指揮使其先盧龍人累升都指揮使徵建州以功升左軍都督僉事成化間充右參將分守錦義二城少從醫閭先生遊講武卹士以教化育才爲急舊有佃戶輸粟帥府者五百人英悉罷之黠虜燕狗子常糾眾深入英計擒之邊患以息暇則以書史自娛崇尙古禮建祠堂謹祭祀一以晦翁爲法在任七年百度俱舉疾卒事聞遣官諭祭塋葬祀廣寧鄕賢祠今攺祀名宦

鄧佐定遼前衛指揮使儀表魁梧性資剛勇提督軍務王公翺喜其善騎射有膽力保升署都指揮僉事成化三年春隨總兵施英按奉集堡賊眾二千餘人來寇佐率五百騎爲前鋒奮勇身先斬賊千餘級賊敗去急追至樹遮裏峻山四壁復殺數賊鼓戰而前賊並力鏖戰久之有一校策馬西走眾遂潰惟餘五十騎與佐殊死戰佐悉令土卒下馬拒賊歸路賊不能支下馬羅拜乞退佐怒罵督戰益急右手拇指剔弦見骨賊伐柳爲楯進逼餘卒死傷殆盡佐知不可爲乃嘆曰天乎吾力竭矣吾豈可入賊手乎遂引佩刀自刎五十人無一生還者報未至遼人遙見佐乘馬挾弓鼓吹前導自東而西僚屬皆出迎竟不至佐家亦聞鼓吹聲入門老少驚惶迎之不見守臣奏其事立祠旌表諭祭都禦史吳禎爲撰碑記至今撫順夷人凡有疫厲必易中國豬禱享乃應其忠節顯著如此

崔勝定遼右衛指揮使嘗賫敕處撫海西夷情事還受賞調懿路備禦升署都指揮僉事尋攺守備寧遠成化丁亥東徵建州大敗賊眾於五嶺己丑舉將才充右參將分守西路兩敗賊於花兒營升都指揮同知牛心山舊沒境外虜賊借以窺我虛實勝拓築之建墩於上虜遂失險後擢守南路未幾調徵建州與韓斌會兵出塞斬首四百級加升都指揮使協守廣寧中路

胡珍定遼中衛指揮僉事成化戊子領軍平頂山按伏俄報賊從鴉鶻關入攻圍斡羅村軍營珍與賊鏖戰勢孤援絕死之

劉旺三萬衛都指揮成化間與其子答廝古城堡設伏時達賊入境旺率眾軍及子交鋒自巳至午彼此死傷無數旣而賊眾悉至我師潰散旺父子相失答廝下馬登臺瞭望見父被圍急下臺揮刃單騎突入賊陣援絕矢竭父子同沒於陣

王鍇字廷堅祥之子定遼後衛指揮使以戰功升都指揮僉事天順辛巳充參將分守錦義二城會兵興中麥州斬賊首六十五級又於東長嶺大破賊眾從撫寧侯朱勇東徵建州累升都督同知在任展築墻塹七十餘里增置烽堠四十九座及攺刱演武場修理學校後攺守寧遠卒賜祭葬

耿賢定遼前衛人由指揮功升都指揮僉事備禦金復鐵嶺復掌都司印尋守備寧遠隨轉右參將分守開原善撫士卒不妄交際致仕歸時所屬惜其淸苦各出己意饋白金二千兩賢曰平生不受今受之何也遂面分之軍士感泣護送至家時巡撫馬中錫驚嘆曰非獨吾輩不如卽古人亦難後卒葬城東杏林山下與師顧能墓相近友人李遇春作師弟雙淸墓詩弔之云一文一武兩淸官師弟聯芳亙古難千兩臨岐亦不受一錢到底肯相十上卿仰慕人心服老豸推尊士膽寒宦海久遊歸弔晚臨風灑淚杏花殘先祔遼陽鄕賢祠今攺入名宦

胡忠遼陽人以指揮備禦廣寧累官中路參將轉分守錦義時承前帥韓輔經略之後邊患稍息忠訓練士卒益嚴防守毀淫祠浚城隍修學校延師儒訓誨武官子弟城北有淩河民病涉忠乃捐金築橋往來便之及去任民爲立碑今祀廣寧名宦祠

馬深云四世孫義州衛指揮使成化間歷義州廣寧備禦屢著斬獲功陳備邊十六事於當道弘治乙丑北虜入寇兵部尙書劉大夏薦天下可任大將者十人而深居首陛見孝宗宴賜優厚命協贊顯武營正徳攺元告病家居鎭巡委深督修開原邊工經營有心計優卹役夫多免於死亡事竣備禦海蓋二衛內外交薦十餘疏充開原左參將未幾去任深從醫閭先生遊知讀書嫻韜略其爽朗嚴翼頗有祖父遺風

髙云自在州指揮正徳間山東流賊倡亂雲上書求自效以平賊功升右參將分守南路躬率士馬屯種樵采民甚賴焉又於義州逐虜面中二矢勇气益奮揮刃獨前遂陷虜陣然尙气性以是罷官人多惜之

馬永直隸遷安人嘉靖丁酉鎭守遼東先是邊人構釁虜寇掠不已永至遣譯招撫不率乃奮然勵兵饗士檄各路將領率精兵爲深入計秋八月自髙平進兵幾二百里賊覺宵遁俘斬二十人焚其巢穴以歸由是虜路【路﹕遂】絕明年三月諸酋相率匐伏請罪地方以寧己亥廣寧叛卒餘黨嘯聚鼓樓下永預伏甲士於樓之旁捨衷甲往諭賊不知挺刃向前永麾所伏甲士出斬之眾潰登樓隨令部下千戶張斌等擁楯先登殄戮無遺宣諭地方安業遊擊將軍李溱後至卽以軍法懲治官軍肅然庚子疾革都禦史劉璋往視起【起﹕扶】賜【賜﹕起】瞑坐但云看人馬而終今祀廣寧名宦祠

髙大恩東寧衛指揮歷備禦都司升廣寧遊擊謝病嘉靖己未軍亂聞大恩誣構左獄排獄推爲主大恩曰若能從我則出不從我卽死此眾諾乃戒不殺人不放火不奪市不閉城門巡按至我爲若等白之上馬至鐘樓大恩令收酒簾不許賣酒餘市自若軍气稍息乃自入獄後三日巡按至撫定之大恩處變不驚志意言詞一出於正潛消凶气地方賴以不至大亂

李漢復州衛指揮以武舉守備靉陽虜犯孤山漢率兵迎擊虜走據險官軍鏖戰久之援兵不至漢死同死者千總指揮金潮守堡指揮同恩等九員事聞勘覆各升二級漢蔭一子立祠

張文瀚定遼前衛指揮僉事嘉靖甲辰守備靉陽斗構兒遇賊文瀚能鼓忠義當鋒銳奔解官軍之圍鏖戰而死且歷試軍政備禦前屯操持如一撫按上其事升二級

張斌定遼前衛正千戶嘉靖己亥廣寧兵變斌奮勇先登擊叛逆被害事聞升二級撫按爲立祠扁曰忠毅

閻振定遼左衛人原任參將領兵策應廣寧至火燒橋遇賊鏖戰力竭而死事聞升二級

王相東寧衛指揮備禦前屯嘉靖壬子北虜入犯興營堡相率兵馬僅四百攻敵數萬至沙河驛鏖戰二晝夜援兵不至矢盡而死事聞贈都督同知蔭一子正千戶世襲賜祭葬謚忠烈

趙國忠字伯進錦州人由開原備禦中嘉靖己丑會武轉靉陽守備卻饋金公市利邊夷詟服進錦義右參將升都督僉事鎭守遼東駐兵靉陽追斬賊首七十餘級進都督同知修開原邊垣擒李撒赤哈賊酋欽賞銀幣戊申取提督京營東官廳尋鎭守宣府出居庸倉卒遇賊戰傷左臂猛气愈盛賊後至者識爲遼東趙太師解去事聞欽賞銀一百兩紵絲二表裏至鎭釐宿獘倡勇敢罷擺邊之役以息軍費嚴夷人互市使不得與鎭民相爭補築一鎭邊垣詳載三關志庚戌虜犯畿輔援至楡林新店斬獲功多追奪人畜以萬計賜敕褒獎再命鎭守遼東虜大舉入犯前屯追斬七十餘級欽賞銀四十兩修築沿邊臺圈居民賴之去任卒翰林檢討上谷孫世芳爲國忠撰墓碑論其爲將歷京鎭近三十年有威嚴又稱終身不置媵妾不再娶厚貲產以貽異母弟射能穿札詩學許渾有儒將風嘉靖乙丑儒學以行實狀【脫上字】巡臺南昌李公請考錄鄕祀今祀錦州鄕賢祠

李淶保定人嘉靖庚戌充副總兵分守遼陽爲人正大莫敢幹以私食無兼味衣無重帛訓練土卒常寓撫卹之意軍官犯科斂者重笞黜之在任三年邊夷不擾升山西鎭守行送者爲之罷市

殷尙質天津衛人以署都督僉事充遼東鎭守總兵官嘉靖三十五年北虜大舉入犯廣寧質率領本鎭兵馬及遊擊閻懋官等至塔兒山與賊對敵死之事聞贈少保左都督謚忠湣

閻懋官定遼左衛指揮任中路遊擊嘉靖丙辰十月十四日虜犯廣寧懋官同鎭守殷尙質追至塔兒山遇賊賊攻懋官營不動乃馳攻鎭守營營潰懋官率驍騎援至殷已死血戰而歿鎭城人哭之哀郡人都禦史齊宗道爲懋官立忠節傳論其父振以丁未戰死於鎭城東三十里不十年其子又死於鎭城北二十里忠節萃於一門爲之三嘆息焉事聞詔贈都督同知蔭一子正千戶世襲賜祭葬立祠

賈冕廣寧武舉指揮升中路遊擊嘉靖己未冬北虜犯遼陽冕領兵策應遇賊對敵陣亡事聞贈都督僉事謚忠壯蔭一子試百戶賜祭葬立祠

黑春廣寧衛指揮使其先建州衛人以戰功歷升都指揮充廣寧遊擊升寧遠參將轉遼陽副總兵襲斬虜李董剛出搗王泉寨合五百餘級嘉靖癸亥五月賊犯險山追至媳婦山卒與虜遇援不至被執磔其屍遼人以春能格虜靖邊遽爾戰歿莫不含哀飲恨巡按禦史王得春作黑副帥詞以悲其死事聞詔贈都督同知謚忠勇祭葬立祠蔭一子正千戶長子雲龍加升都指揮使

郎傑廣寧衛達官指揮遇賊血戰於花兒營陣亡子弟郎賓郎寶郎得臣郎得君郎得忠郎山郎秀郎三漢郎景郎恩郎用郎松相繼陣亡各婦俱守夫節兵部侍郎葛縉視遼軍情獎勵奏聞

劉國宣府人嘉靖辛酉充沈陽遊擊膂力絕人射貫重甲壬戌代遼陽副總兵事時虜擁眾入寇至甜水站搶掠人畜數萬國聞報領兵馳赴迫至四顆松虜分三大營而出各營一健酋迎敵國發三矢連中三賊首虜遂大潰多斬獲功盡奪所掠人畜而還遼人獲再生之慶焉

綫補衮寧遠衛指揮以廉幹稱升前屯備禦捐貲募勇士三十餘人誓與破虜侍郎葛公縉薦升廣寧遊擊嘉靖癸亥秋隨總兵楊照搗虜巢於鎭夷境外照陣亡補衮劾在逮中冬從擊撫順率家丁斬虜二十餘級甲子春巡撫王之誥論薦其材起廢擢寧前參將甫卽任一日虜眾入犯沙河補衮率兵追及於黃土臺斬酋首塔朋王莽惠等數人俄虜伏兵四起補衮退負圯臺與戰虜四面攻之眾寡不敵面中二矢一鏃貫中悶絕復蘇輿回事聞欽給醫藥銀十兩旬日後瘡發而死巡按李輔題請出格褒卹以慰英魂招贈都督僉事升三級世襲立祠致祭仍命給銀四十兩爲棺斂之資卹恩三再蓋亦異數云

楊維藩前屯衛人都督楊鎭次子隨父屢經戰陣從募軍門以功歷升薊州衛指揮僉事軍門靈寶許尙書及諸當道獎薦其才擢三河守備尋攺遼東長勇堡備禦防禦有略虜不敢窺邊嘉靖甲子擢廣寧鎭武堡遊擊銳然以功名自許枕戈倚劍治兵益勵撫按嘉其威望擬薦大用乙丑五月九日虜三千餘騎猝犯鎭武維藩兵不滿千阻戰於蓮子湖臺手刃數賊虜憤擊面中三刃剜其左目剽其手指援至藩巳死矣事聞詔贈都督僉事升世襲三級立祠致祭仍命給銀四十兩充棺斂資維藩好兵驍勇不二年與其侄鎭守照後先戰沒於廣寧人以是稱惜之

李春美鐵嶺衛人以千戶升都指揮僉事備禦中固鐵嶺泛河懿路四城歷官靉陽守備正徳年間隨總兵劉暉破流賊有功塑像郎山名登國史致仕年踰來旬嘉靖二十年達賊入犯猶率家丁追襲救生靈無數地方賴以保障至今鄕人稱其奮揚之績懋著於居官忠義之心不衰於休致云

李涇襲春美職指揮同知嘉靖二十年授本旗右哨把總隨備禦金湖【湖﹕潮】修邊偶病湖【湖﹕潮】令涇甥千戶金汝泉代之適有警馳兵於平頂山遇賊金湖【湖﹕潮】被害汝泉法當連坐涇因父芬痛甥陷罪且念姊氏孤寡扶疾出官甘受軍罪略無悔心鄕人稱其孝承親志義功【功﹕切】同胞故艱險有不避云

◆人物志【貞淑附】

余聞鄒魯洙泗之間齗齗如也而燕趙感慨悲歌之士異代一致此豈獨其風气之異使然哉毋亦賢聖之澤百士【士﹕世】不斬而荊軻聶政之行亦足以當人心而起巽懦者語有之曰影之隨形響之應聲其然哉其然哉然則士之欲飭躬砥行抗志靑雲之上而不藉於前哲者否也遼自古在昔未有聞人志自漢以迄昭代其間或以忠孝錄或以經術著或以道學隱逸名均之足以施法後世而貞婦烈女於風化所助不淺故具載之以待作史者采焉

賢行

經術

將才

隱逸

貞淑

○賢行

晉

北朝

唐

遼

金

元

國朝

﹖晉

李信襄平人父敏避公孫度浮海莫知所終信追求積年浮海出塞竟無所見欲行喪禮制服則疑父尙存情若居喪而不聘娶燕國徐邈與同州裏以不孝莫大於無後勸令取妻旣生胤遂絕房室常如居喪禮不堪其憂數年卒

李胤襄平人以祖不知存亡設木主事之由是以孝聞容貌質素知度沈邃言必有則治中時舉孝廉參領北軍事政尙淸簡入爲吏部尙書郎銓選廉平賜爵關中侯俄遷尙書令胤𨿽歷職內外家至貧兒病無以市藥帝聞之賜錢十萬謚曰成

﹖北朝

晁淸遼東人祖暉魏穎川公淸襲爵例降爲梁城戍將梁師攻圍糧盡城陷淸抗節不屈賊殺之宣武褒美贈樂陵太守謚曰忠

髙謙之遼東人少事後母以孝聞精天文歷算孝昌中爲河陰令有囊盛瓦礫詐市人馬逃去詔令追捕謙之乃僞枷一囚立於市宣言是前詐馬賊密遣腹心察市中有二人忻曰無復憂矣執究之悉獲其黨後奏復縣令面陳得失疏將帥非才疏修梁書十卷行於世

髙恭之謙之弟字道穆博涉經史所交皆名流儁士幼孤事兄如父母謂人曰人生立心制行貴於見知若時不我知便須退迹江海自求其志中尉元匡引爲禦史其所糾摘不避權豪出使相州前刺史李世哲多有非法逼買人宅廣興屋宇皆置鴟尾又於馬埒堠上爲木人執節道穆繩糾悉毀去之並表發其贓貨孝莊卽位除禦史中尉仍兼黃門時用錢皆私鑄濫薄道穆表言今錢徒有五銖之文而無二銖之實薄甚楡筴上貫便破置之水上殆欲不沈宜攺鑄大錢文載年號以記其始壽陽公主行犯淸路道穆令赤棒卒棒破其車後見帝謝帝曰朕已愧卿卿反謝朕敕監儀注

﹖唐

李澄襄平人初隸江淮都統李坦府又從永平節度李勉軍勉帥汴表澄滑州刺史李希烈陷汴勉走澄以城降希烈以澄爲尙書令節度永平興元元年澄遣盧融間道奉表詣行在徳宗嘉之署帛詔納密丸授澄刑部尙書汴滑節度使澄焚賊旌旗自歸

﹖遼

耶律突欲太祖阿保機長子東丹王居遼東好學博覽外寬內恕立爲皇太子太祖問侍臣事天敬神孰爲先眾以佛對突欲曰孔子萬世所尊太祖大悅命立孔子廟後太祖取渤海多其謀畫太祖薨以位讓弟徳光卒葬醫巫閭山世宗卽位謚讓國皇帝常市書萬卷藏於醫巫閭山之頂望海堂

馬人望醫巫閭山人性潁悟幼孤長以才學稱咸雍中登進士歷官至參知政事判南京三司使事時錢粟出納之獘惟燕爲甚人望立法嚴核姦獘盡革尋拜南院樞密使人不敢於【於﹕幹】以私用人必公議所當與者如曹勇義虞仲文皆爲姦人所擠人望推薦皆爲名臣當時民所甚患者驛遞馬牛旗鼓鄕正聽隸倉司之役至破產不能給人望使民出錢官自募役時以爲便以大司徒兼待【待﹕侍】中致仕卒謚文獻

大公鼎遼陽渤海人先世籍遼陽率賓縣公鼎幼莊願好學咸雍二年登進士第時遼東雨傷稼大發瀕河丁壯以完提防公鼎獨曰潦張甫寧大興役事非利國便民之道乃疏其事朝廷從之攺良鄕令省徭役務農桑建孔子廟學部民從化時盜殺畱守蕭保先因而倡亂公鼎單騎行郡陳以禍福眾皆聽命

張琳瀋州人幼有大志壽隆末爲祕書中丞遷戶部使擢南府宰相天祚幸雲中畱琳與李處溫佐魏國王淳守南京處溫父子召琳欲立淳爲帝琳曰王𨿽帝冑初無上命攝政則可卽眞則不可處溫不從淳旣稱帝諸將咸居權要琳獨不與政

﹖金

斡勒忠本名宋浦蓋州人任大理執法嘗奉使北歸致馬四千餘匹語【語﹕詔】褒諭之拜武寧軍節度使致仕卒年七十性惇愨通法律以直自守不交權貴故時譽歸之

張九思錦州人初補行臺省三遷亳州防禦副使劉仲延受宋國歲貢於泗州往歲受貢者以幣物不精責送使者私饋銀幣各值數百千歲以爲常九思獨不肯受自是私饋遂絕仕至工部尙書所守終身淸約

髙衎字穆仲遼陽渤海人敏而好學自少有詩賦名登進士第調墎陰丞世宗時爲吏部尙書每季選人至部托以檢閱舊籍久滯衎三爲吏部知其獘歲餘銓事修理選人便之

梁肅廣寧牽馬嶺人早有大志勤於文墨爲彰徳節度會世宗怒宋使就驛中取國書選朝臣孰堪爲詳問使不辱君命者宰臣以肅對使還稱旨拜恭知政事

髙竑遼陽渤海人以蔭補官調貴徳縣尉累遷安州刺史知河南府充安撫使同知大名府所至皆有政迹後爲河北西路按察轉運使

髙楨遼陽人少好學𨿽甚暑未嘗解帶對妻孥如賓友以尙書左僕射判官廣寧尹加太子太傅在鎭八年政令淸肅吏畏民懷入爲禦史大夫以剛明自任官至太子太師

李英字子賢遼陽人由進士歷監察禦史乃上書髙琪曰中都之有居庸猶秦之崤函蜀之劍門也邇者撤居庸兵我勢遂孤髙琪奏其書卽充都提控居庸等關隘悉隸焉遷翰林待制因獻十策大槪謂居中以鎭四方親賢以守中都立蕃以固關隘集力以防不虞養馬以助軍威愛稼以結民心明賞罰以勸百官選守令以復郡縣並州縣以省民力頗施行之英自淸州督糧救中都與元兵遇於霸州大敗盡失運糧英死之贈通奉大夫謚剛貞

髙徳基字符履遼陽渤海人皇統二年進士大定三年遷同知北京路都轉運使是年秋土河泛溢水入京城徳基命開長樂門疏分使入禦溝以殺其勢水不能爲害六年爲尙書令史海陵爲相剛愎自用徳基每與詳辧累遷刑部侍郎有犯罪當死者宰相欲從未減徳基曰法無二門失出猶失人也不從及奏上曰刑部議是也

孟奎字符秀遼陽人大定間進士調黎陽主簿攺中都平章政事完顏守眞禮接士人在其門者號冷巖十俊奎其一也累遷中都路轉運使旱詔審錄冤獄多所平反大安初除博州防禦使凡屬縣事應赴州者不得泊於逆旅以防吏姦人便之卒謚莊肅

大懷眞字子正遼陽人皇統五年累官安武軍節度使縣尉獲盜旗圖亢宿詰之有謀叛狀株連幾萬人懷眞惟請誅其首亂者十八人嘗飯僧數人一僧異常懷眞問曰汝何許人對曰山西人復問曾爲盜殺人否對曰無之後三日詰盜果引此僧人皆服其明察

蒲察鄭畱字文叔遼陽東京幹底必刺猛安人大定二十二年進士任順義軍節度使詔括馬鄭畱使百姓飼養以須禦史劾之旣伐宋諸路馬皆瘦惟隆州馬肥乃釋鄭畱知慶陽府夏人犯邊畱擊走進官四階貞佑二年攺東京畱守致仕卒爲人重厚寡言笑人不見其喜慍臨終取奏槁盡焚之

石抹元懿州路猛安人幼喪父號泣不食者累日十三居母喪如成人嘗爲擊鞠戲馬踣嘆曰生無兄弟設有不測柰何終身不復爲之知淄州事劇盜劉奇久爲民患一日補獲方訊鞠聞赦至亟命杖殺之闔郡稱快貞佑初黃槶吾典徵兵東平擁眾不進大括民財眾皆忿怨副流【流﹕統】僕撒掃合殺吾典於坐取其符佩之縱恣尢甚元密疏劾掃合擅殺近臣無上不道掃合坐誅

髙守約遼陽人由進士累官刺史元兵徇河朔郭邦獻已降從至城下呼曰當計全家室守約弗顧至再至三守約厲聲曰吾不汝識也城破被執不屈而死贈官謚忠敬

鳥古倫仲溫太【太﹕本】名胡刺蓋州按春猛安人大定二十五年進士官本【本﹕太】學助教應�翰林文字貞佑初遷鎭西軍節度使中都被圍遂至太原移書安撫使賈益謙約以鄕兵救中都仲溫嘗治平陽吏民爭畱之仲溫曰平陽巨鎭易爲守禦於私計得矣如嵐州何遂還鎭元兵大至城破死之謚忠毅歲時致祭

夾谷守中遼東咸平人大定進士歷官北京路按察副使遷通遠軍節度使至寧末移彰徳軍夏兵數萬入鞏州守中乘城守備兵少不能支城陷官吏盡降守中獨不屈夏人壯之載至平涼要以招降守中卽大呼曰外兵矢盡且遁矣愼勿降夏人交刃殺之事聞詔贈資善大夫仍收其子爲筆硯承奉

石枺元毅本名仲思咸平府路謀克人以蔭補吏調景州寧津令委受宋歲獘【獘﹕幣】故事有私遺元毅一無所受明昌中遷汾陽軍節度副使時石嵐間賊黨嘯聚元毅襲殪之二境以安授撫州刺史元毅出州經晝軍餉卒與敵遇倅吏請還元毅曰責任邊守遇敵而奔如百姓何身先力戰射無不中敵去而復合元毅鏖戰久之眾寡不敵遂遇害事上上驚悼贈信武將軍召用其子世績

髙錫字永之遼陽渤海人徳基子以蔭補官積勞調淄州酒使課最遷萍鄕令歷北京遼東轉運副使同知南京路轉運使眞佑初累遷河東路按察轉運使城破遂自投城下而死

李三錫字懷印錦州安昌人遼季盜攻錦州人推三錫主兵事設機應變城賴以完錄功授左承制嘗從闍母護送二主北歸官至河北西路轉運使三錫政事彊明所至稱治世宗舊聞其名大定初起爲北京路都轉運使制下而三錫已卒

盧克忠貴徳州奉集人髙永昌據遼陽克忠走詣金源郡王斡魯營降遂以撤屈出爲鄕導斡魯克東京永昌走長松島克忠與渤海人撻不也追獲之大定二年除北京副畱守會民艱食克忠下令凡民蓄積者計畱一歲悉平其價糴之由是無捐瘠之患轉陳州防禦使後以靖南軍節度使致仕

裴滿亨字仲通遼海人其先居河西臨潢自祖虎山始徙遼至亨擢進士第授監察禦史內侍梁道兒恃恩驕橫朝士側目亨劾奏其姦後遷同知大名府事又巨猾縱橫莫制亨宣明約束闔境帖然攺武安軍節度使歲大雪民多凍殍亨輸已俸爲之賙贍卒贈嘉議大夫

蒙古綱咸平府猛安人承安五年進士累官副元帥權參知政事行尙書省奏【奏﹕會】桃林寨總領張林據險爲亂侵掠東平綱遣王庭玉大破之生擒張林獲畜仗萬計又奏遼東渡海必由恩博二州乞置經略使鎭撫從之後徙行省於邳州

劉瑋字徳玉開原咸平人幼警悟舉進士及第累轉尙書省都事奏擬經畫田土世宗見其名曰劉瑋尙淹此乎遷戶部員外郎充宋國信問副使初世宗器瑋材幹將擊球於臨武殿聞訃而止謚曰安敏

王政辰州熊嶽人遼季亂髙永昌據遼東知政材略欲用之政辭不就永昌敗渤海人爭縳永昌以爲功政獨逡巡引退吳王闍母聞而異之言於太祖授盧州渤海軍謀克從破白霫下燕云及金兵伐宋滑州降畱政爲安撫使前此數州旣降復殺守將反爲宋守人以是爲政憂政曰苟利國家𨿽死何避從數騎入州是時民多以饑爲盜坐系政皆釋之發倉廩以賑貧乏州民皆悅尋攺權侍衛親軍都指揮使兼掌軍資是時筦庫長吏因緣爲姦政明會計巖扃鐍金帛山積而出納無錙銖之失吳王戲曰官久而不加富何也對曰政以楊震四知自守安得不貧王笑曰前言戲之耳以黃白金及乘馬遺之

溫迪罕達辰州猛安人性惇厚寡言笑初舉進士搜閱官易達藐小曰汝欲求作官耶達曰取人以才學不以年貌眾咸異之明昌五年中第遷監察禦史宣宗遷汴以本職護衛上疏曰遼東興王之地移刺都不能守走還南京度今之勢可令濮王守純行省蓋州駐兵合思罕以系一方之心昔祖宗封建諸王錯峙相維以定大業今委諸疏遠非計也又上疏言宰相系天下輕重不宜權攝今之將帥謀者不能戰戰者不能謀今豈無其人但用之未盡耳宣宗曰所謂用之未盡者爲誰罕達俱稱其人宰相惡其言轉外官

耶律思忠履之侄家遼東同知歸徳府會汴京戒嚴以都水監使充鎭撫軍民都彈壓金主召見思忠乞畱死汴梁金主幸和議可成固遣之君臣相視泣下竟投城濠死贈工部尙書

劉慶佑錦州人以孝聞章宗明昌三年賜絹粟旌其門復其身云

﹖元

耶律楚材字晉卿履之子身長八尺美髯宏聲博極羣書旁通天文地理律曆術數及釋老醫卜之說下筆爲文若宿構者金末爲左右司員外郎太祖克燕召見處之左右西討回回禡旗之日雨雪三尺楚材曰玄冥之气見於盛夏克敵之徵也庚辰冬大雷曰回回國主當死於野後皆驗西碱歷人奏五月望日蝕楚材曰否卒不蝕明年十月楚材言日當蝕其人曰不蝕至期果蝕長星見西方楚材曰女直將易主明年金宣宗果死帝每徵討必命楚材卜謂太宗曰此人天賜我家軍國庶政悉委之帝駐東印度鐵門有一角獸形如鹿馬尾其色綠作人言謂侍衛曰汝主宜早還帝以問楚材對曰此瑞獸也名角端能言四方語好生惡殺天降符以告陛下願承天心以全民命帝卽日班師獨收遺書及大黃已而士卒病疫得大黃輒愈時州郡長吏生殺任情殺人盈市楚材請禁州郡不得擅決大辟待報違者罪死貪暴稍戢太宗將卽位議未決時睿宗乃太宗親弟楚材曰此宗社大計宜早定遂立議制乃告親王察合臺曰王𨿽兄當拜王拜則莫敢不拜及卽位王率皇族及臣僚拜帳下旣退王撫楚材曰眞社稷臣也元朝尊屬有拜自此始時民多誤觸禁网而國法無赦今楚材議請肆宥且條便宜十八事頒天下帝悉從之汴梁將下大將欲屠之楚材馳入曰得地無民將焉用之帝然之罪止完顏氏時居汴者得百四十七萬人楚材又求得孔子五十一代孫元措奏襲封衍聖公付以林廟地及召名儒梁陟等進講東宮率大臣子孫執經解義置編修所於燕經籍所於平陽由是文治興焉帝素嗜酒楚材屢諫不聽乃持酒槽鐵口進曰曲糵能腐物鐵尙如此況五臟乎帝悟賞以金帛惟日進酒三鍾而止歲辛丑帝疾篤醫言脈已絕楚材對曰今囚系非辜者多古人一言善而熒惑退舍請赦天下囚徒後卽欲行之楚材曰非君命不可俄頃帝少蘇因入【脫奏字】請肆赦帝首肯之是夜醫者候脈復生適宣讀赦書時也翌日瘳五日帝崩皇后馬眞氏稱制奧魯刺合蠻以貨得政柄廷中悉畏附之有旨凡奧都刺合蠻所建白令史不爲書者斷其手楚材曰國之典故先帝悉委老臣令史何與焉事若合理自當奉行如不可行死且不避況截手乎後頗不悅楚材大聲曰老臣無負於國豈能無罪殺臣後以先朝舊勛深敬惲焉薨年五十五有言楚材天下貢賦半入其家後命視之惟琴阮書畫遺文數千卷後贈太師追封廣寧王謚文正今祀廣寧鄕賢祠

髙宣遼陽人太宗時以元帥從睿宗攻大名宣進曰今來伐罪弔民願勿嗜殺人以稱上意睿宗召元帥朮乃諭之下令軍中如宣言及城破兵不血刃民心悅服又從破金兵降宣者二千餘人以宣爲都總管賜金符仍令子孫世職卒贈大司徒追封營國公謚簡僖

髙塔失不花遼陽人曾祖宣祖天錫父諒裕成宗命世其官累官同知崇祥院使延佑四年遷榮祿大夫大司農英宗居東宮不花撰集前代嘉言善行名曰承華事略並畫豳風圖以進帝覽之獎諭曰汝能輔太子以正朕甚嘉之命置圖書東宮俾太子時時觀省

耶律鑄楚材之子幼聰敏善屬文工騎射領中書省事采歷代徳政以進從憲宗徵蜀屢出奇計中統初淸廟雅樂止有登歌詔鑄制宮懸八佾之舞樂成上之賜名大成拜遷平章軍國重事監修國史以事免仍沒其家貲之半徙山後卒贈太師懿寧王謚文忠

劉世英遼東人金元爭河朔民物空竭世英言於木華黎曰建國以民爲本今殺掠殆盡異日我師復來孰給轉餉收存卹亡此其時也遂授以絳州節度使

攸哈剌拔都渤海人初名興哥金末避地大寧後降木華黎從攻通州獻計一夕造炮三十云梯數十附城州將懼出寶貨以降華黎命興哥恣取之興哥獨取良馬三以賞兵士功聞太祖賜今名授河東北路都元帥鎭太原乃修城池繕甲兵招降屬邑遠近聞之皆相率來歸嘗微服夜出聞民間語曰吾屬父母子女相失矣死者不可爲生生者無以爲贖柰何明日下令軍中凡俘獲有親者聽贖無貲者官爲贖之民得完聚者眾

李伯溫義州人彀之子行平陽元帥府事鎭淸龍堡金人來攻守卒夜遁李成開門導敵入伯溫登堞樓謂左右曰吾兄弟杖節擁旄受方面之寄今不幸失利當以死報國汝等宜自逃生士卒皆猶豫不忍去伯溫卽拔劍殺家屬投井中以刃植柱刺心而死金人登樓見伯溫抱柱如生無不嗟嘆稱爲烈士

郭全遼陽人幼喪母哀戚如成人及壯父庭玉又卒居廬三載啜粥面墨事繼母唐古氏甚孝唐古氏四子皆幼全躬耕以養旣長取婦各求分財異居全不能止凡田廬器物悉自取朽敝者奉母唐古氏甘旨無乏母卒全年六十餘哀痛毀瘠廬其墓終喪

﹖國朝

張升字允升定遼中衛人謙退寡言聰悟博學先是遼人未入鄕舉升謁巡撫王翺試諭胡虜檄升援筆立就辭气沛然翺大驚異舉正統丁卯科鄕薦遼之科第自升始後巡按監察禦史萬安以升學行薦於朝試授都司儒學訓導尋以詿誤安置隆慶州當道重其學術薦萬全都司儒學訓導學宮舊有井味苦鹹升疏鑿之已而甘冽土人呼曰張先生井後卒於官所著有柳庵稿行於世今祀遼陽鄕賢祠

顧能字宜用定遠前衛人性直而剛與人寡合登天順丁丑進士授戶部主事有淸操不妄受一錢故友人嘗有詩云一錢到底肯相干天順間命通州收糧能革宦官獘再命淮安收錢計一年所入九倍於昔眾愈服其淸操升本部員外郎將大用之至京卒成化初選天下淸官四員能居首都禦史楊繼宗次之憲廟刻其名於便殿柱上時尙寶卿郭宗進所刻圖書見之傳其事於鄕人曰吾輩做官焉能到此今祀遼陽鄕賢詞

胡深字以道定遼後衛人始姓文復姓胡登天順甲申進士早喪父賴伯鞠育官至河南道監察禦史剛正嫉邪不避權幸多所按劾成化間嘗陳弭災四事曰重國本曰攬乾綱曰斥異端曰省民力憲廟嘉納之後劾奏大學士商輅之失節大理卿程信之剛暴禮部尙書姚夔之黷貨疏再上爲忌者中傷謫湖廣黔陽縣丞後升廣西郁林州知州卒於官今祀遼陽鄕賢祠

李恭字思敬定遼左衛人登成化己丑進士授無錫縣知縣無錫爲東南巨壤恭以淸苦勤儉修六事故俗喪葬尢糜費諭以禮不悟者且笞之邑人感泣俗漸變以政績卓異起赴京擢大僕寺丞奉命俵馬宣府路出居庸有張指揮者懷金送數十里外請屏左右跪道傍爲囁嚅狀恭察其意正色拒之曰刳膏脂於民身以厭當道者之口仁者固如是乎張俯伏汗顏愧謝而去鄕人稱實錄焉

文貴字天爵錦州人登成化乙未進士授吳縣令初入官值年凶餓莩滿城多方措置活居民數萬修復西華石塘等處田五千餘畝增稅千餘縣舊有虎患公到任後虎自胥自浮太湖而去邑人采爲政大略作徳政記立碑縣門立且行取授江西道禦史口北巡按有司不職者聞風解印是年秋丁憂起復攺浙江道差往河南巡按奏革修河冗官二十二員勘退平府侵奪民田伍百餘頃辧出可矜死罪吳忠等一十六名振肅風紀爲一時首稱時大學士萬安擅權亂政科道莫敢言者公抗疏劾退當朝倚以爲重總校十三道奏牘二法司會議辧出被誣謀反張舉等三十三名四侍經筵兩監鄕會升浙江按察司副奉敕巡視海道修完沿海衛所城池七十二座瞭望墩臺一百餘座審被誣犯邊朝鮮國夷人金石山等五十三人歷升陜西左布政使查得八府逃民遺下稅糧五十餘萬負累人戶包納將情具奏盡行間除離任後一十餘年鳳翔府建祠塑像春秋祭祀升右副都禦史巡撫延綏造銀錢以勸人習射造肘牌以防流矢奉敕獎勵有云爾能爲國遠慮磚墩之制中空外堅旣便於瞭望又可以伏兵計慮周密朕甚嘉之特賞銀肆拾兩紵絲四表裏丙寅升兵部左侍郎戊辰會推兵部尙書被逆瑾所阻以原職奉敕兼左副都禦史提督四鎭北至口外獨石地方適達賊擁眾入寇督所部官軍斬首六十七顆大舉首級一百三顆奉敕獎勵宣大兩鎭又隨賊向往截殺斬首六十餘顆賊掃營遁去邊境安具奏奉敕獎勵又以大同邊內系北虜入寇地方建故大興等伍堡以防要害興工間奉敕總制宣大軍務未幾升南京右都禦史又被逆瑾傳奉文貴不許來京著巡撫大同累次差官校需索不遂傳奉巡撫官擅起招軍事例冠帶閒住後瑾伏誅部院科道累薦奉敕撫治湖廣鄖陽河南南陽陜西漢中等處地方又忤江彬傳奉攺敕巡撫甘肅造完馬營等處二百五十餘座塞過孛羅口等山五十餘處廢墜邊防修整統緒嘉靖攺元引年致仕公曆事四朝居官四十餘年在內在外政績彰彰但秉性剛介多忤於時家居不入官府自題其門曰休閒老夫閒居亦少與人會惟親故有事弔問而已且手不釋卷涉獵過目亦不苦於求記也城東置一小園雜植花木常居於此有無入不自得之象題其門曰結室遠紅塵耳畔不聞雞犬杖藜步綠野胸中自見鳶魚壽九十五歲終於正寢如公者可謂一代偉人世所推重者也今祀錦州鄕賢祠

賀欽字克恭義州人天性髙明謙恭剛果玩近思錄遂厭俗學景泰壬午以易魁山東省登成化丙戌進士授戶科給事中卽書鄙夫事君章於壁以自警直言敢諫每以薦賢爲急時廣東舉人陳獻章遊京師欽訪見卽師事之益聞所未聞成化四年以疾歸潛玩性理諸書精思默識反身實踐冠婚喪祭一遵家禮教人書白鹿洞規尢致嚴於爲己爲人之辧弘治攺元大學士劉吉薦除陜西左參議以母疾辭職乃條陳四事曰講聖學薦賢才處近侍修禮樂疏上不報正徳己亥逆瑾括民田義州人激變感欽之諭不傷一人歿後十天門人立祠於釣�蓋欽行樂處也正徳辛巳都禦史李承勛題請以欽爲理學名臣及序刊醫閭文集四卷行於世今祀遼陽義州鄕賢祠

陳珍義州衛人以應襲年二十餘始憤苦讀書中成化甲午山東省元登乙未進士授戶部主事轉員外郎時有戚裏侵奪民田珍推鞠悉以田歸之民及奉命察兩淮鹽課勞豪斂手不敢犯擢陜西按察僉事進副使整飭肅州兵備時哈密陜巴王爲土魯番吞並告急珍偕鎭巡設法分正朝廷屢加褒賜在陜一十六年以內艱還後鎭巡交薦近三十章不起遼東巡撫張鼐薦珍可大用亦不能移其林泉之志乃裏中子弟與遼人士無遠近願執經請益者每每容納教子孫以守裏【裏﹕禮】尙儉爲先壽七十有八卒巡撫張貫爲珍撰墓碑曰嘗怪世人每苦時過後學以爲難成及入仕途則鐘鳴漏盡不知止若珍年幾三十始力學能取省元連揵【揵﹕捷】甲科官至憲副卽歸休又能成後學教子侄可不謂豪傑之士乎世以爲名言非諛墓者

陳壽字本仁寧遠衛人登成化壬辰進士再轉戶科都給事中成化末極言法王佛子亂政歷升都禦史巡撫延綏時北虜深入壽嚴�令躬冒矢石二旬三捷軍威始振虜遂渡河北遁時同事者諷壽注子弟姓名載籍中當有功賞壽曰吾子弟皆不諳弓馬竟不許時主客兵馬蒭糧匱竭壽統兵出境且牧且采月餘省艸價十餘萬兩直抵虜營獲生畜兵器以萬計尋升右副都禦史以忤逆瑾罷後起官至南京刑部尙書致仕壽揚歷中外四十年建白樹立多可述而廉名尢著居嘗布衣蔬食如寒士年八十有四卒無以爲殮親舊者共資助之【脫葬字】江西祖籍之新塗今祀寧遠鄕賢祠

李遇春字朝陽定遼前衛人弘治乙卯鄕試中式爲人心性純和學行篤實授鄭州學學正校文順天丁內艱家嘗火災遇春惟抱神主而伏余無所問學以體認天理爲主又以主敬在心惟上作工夫置年譜錄記教人必盡其誠後升唐府紀善輔王以道誼加長史服色致仕所著有冷庵文集學者以爲醫閭之下一人而已今祀遼陽鄕賢祠

孫盤字伯堅定遼中衛人性剛方有气節登弘治丙辰進士觀政卽上疏乞考察兩京科道官歷陵川吳縣知縣升吏部文選司主事復上疏請罷各鎭中官監軍時逆瑾專政深嫉之遂罷免尋起升河南按察司穎州兵備僉事值流賊猖獗撫臣知盤閒於將略令給軍餉鎧仗保障畱都後逼賊東殄於狼山多出盤之籌劃今祀遼陽鄕賢祠

王春字景暘登弘治丙辰進士授翰林院檢討升周府長史天性純孝遇事確有執持時宗室以巡撫官勾稽廩祿聚眾嘩噪會治兵他防宗室疑懼皆挾兵自衛或變服以逃春啟王徧諭其故且告巡撫弛兵眾乃安一時推其善弭禍亂以子道中大理少卿封如其官卒詔賜諭祭

王鉉字伯舉爲人誠敬早孤事繼母孝弘治壬戌進士知江夏縣多惠政如捐俸貸貧士立漏澤園葬死之無所歸者民謠曰江夏孰福澤沃枯骨撫按交薦其才升戶部主事抗逆瑾罷歸謝人事𨿽飲射亦不赴事兄錡甚恭同年有官遼東者鉉遠嫌一無所幹及諮訪事嘗以開邊爲戒時服其髙晚年與河西賀舉人士諮同郡李紀善遇春問訊往來多所自得云今祀遼陽鄕賢祠

張經字天敍沈陽中衛人登弘治乙丑進士授新樂縣知縣擢監察禦史按宣府劾太監於喜不法事內豎讒構系獄都禦史彭澤及兩京諫官論辧其誣謫雲南河西縣典史憂憤卒於途妻子扶柩歸葬嘉靖攺元以經爲守正文臣贈光祿寺少卿遣官諭祭今祀遼陽鄕賢祠

潘輔字良佐廣寧衛人登弘治癸丑進士任直隸順天府永淸縣知縣愛黎庶均徭役絕苞苴時永淸多盜輔捕緝有方邑人多徳之輔自幼言行不苟早失怙事母孝後卒於官今祀廣寧鄕賢祠

吳裕字克寬廣寧右衛人少孤育於母王氏比長遊郡庠貢入太學會母疾嘗藥不解衣帶及母卒哀毀踰禮廬墓三年後任和州判官得士民心告老還鄕年八十卒於家今祀廣寧鄕賢祠

馮裕字伯順廣寧左衛人登正徳戊辰進士授華亭知縣性嚴整質朴實心愛民邑人稱裕逢迎𨿽拙撫字多勞爲大吏所不悅攺知蕭縣升晉州知州升南京戶部員外郎平涼知府未任調石阡府裕有惠政於石阡擢貴州按察兵備副使治普安諸夷能因俗撫定不爲亂然以財廉不能取媚於時尋罷歸裕生四子有文名後先登科甲評裕者曰學求爲己仕則爲民卒葬靑州祖籍之洋溪大學士少師徐階志其墓祀華亭名宦靑州鄕賢今祀廣寧鄕賢祠

傅鑰字希準廣寧左衛人少孤孝養其母及生母克志就學登正徳辛未進士授禮科給事中屢言皆當世大計如發明律例疏言主將不固守條下法意極爲嚴明至於奮勇殺賊損傷多寡俱不該載蓋以事難預擬臨時欽斷不可拘一論也今例折十人坐罪將畏坐率不敢見虜宜制自今虜入境能格虜者𨿽亡卒十人以上勿問有功者仍錄之其不敢見虜者卽不�一人罪不宥上是其言著爲令又疏祖宗禦極以來或皇儲未建必暫畱親王一人俾居京邸司香祖廟皇上卽位之初榮王猶畱今攝禮乏人匕鬯待及一紀遊幸動經浹旬中外人情危疑恐睥睨之徒或欲棄【棄﹕乘】時以售其姦奏畱中出知太平府歷浙江河南江右藩臬嘉靖己亥以右副都禦史巡撫河南時河南大饑當漕粟三十萬石鑰言河南流徙餒死之狀請蠲賦一夕疏奏遂病朝廷以鑰言切特貸河南粟三之一其二許民出銀貸粟命下而卒詔賜祭葬鄕祀考醇心實行雅量淸操居鄕不以貌位驕人歷官祗以廉平律己今祀廣寧鄕賢祠

徐景嵩字伯瞻遼【遼﹕定】陽【陽﹕遼】中衛人登正徳甲戌進士授咸寧縣知縣升戶科給事中居諫垣多建白不避權幸升河間府知府尋升山西按察副使見事風生然性剛直少容卒以此罷官士論惜之嵩孝友弟景岐沒爲撫其遺孤居城北之幹河不輕入城郭一時監司以下篤其誼相與諮訊其視財利泊如也有沙洲稿四卷藏於家今祀遼陽鄕賢祠

範鏓字平甫沈陽中衛人登正徳丁丑進士授工部主事歷升河南府知府鏓廉潔自持仁愛爲政時河南大饑郡人死者枕藉相望乃開倉賑救徑疏奏聞所全活甚眾巡撫以失奏被譴入覲有抑鏓考者部院知鏓治行轉兩淮運使歷試操持以厭眾心去之日民立生祠勒徳政碑有明比月淸比水之謠入淮視舊鹺法公私俱困條鹽法十事一切掣羨盡革之人咸快焉三年遷四川參政商民立生祠於淮水之上爲之歌曰鹺政奚獘範來遲鹺政奚興逢範公又曰範來早我民飽範來遲我民饑僅二年四遷奉敕巡撫寧夏陳邊務四事多興革機宜上悉采納行諸邊會疾辭歸再起巡撫河南隨進兵部侍郎經略畿輔邊防升兵部尙書以辭賜免今祀沈陽鄕賢祠

魯綸字孔言義之子登正徳丁丑進士少孤事母孝觀政時以所得月支俸米寓其家養母而僅食其餘授南京兵科給事中建白彈劾無所忌尢注意江防武備時有內守備官恣橫綸奏劾處治一時股栗尋升江西按察司僉事後一年卒於官囊無餘貲

徐潮字信甫定遼後衛人賦性醇和少遊郡庠執親喪倚廬三年屢試山東不第以道遠率眾詣闕上書攺試順天府後以歲貢任霸州學訓導辭束脩督率文會每給飲食以課諸生之成材者科貢多得人升山東丘縣教諭生徒臨歧泣別攝縣事分賑饑民全活者眾及完稅七百餘石文學政事略見施行霸州祀於名宦今祀遼陽鄕賢祠

李用字登庸廣寧右衛人用自童時不好嬉戲遊庠校恥習章句父早亡弘治二年母張氏病卒殯葬倚廬朝夕哀毀及無力封樹乃傭身封之巡撫張岫以孝行奏聞旌表其門今祀廣寧鄕賢祠

齊有字進之廣寧右衛人以子宗道貴封四川道監察禦史心性純明少讀書習知當代典章事二親至孝養舅氏如母撫弟能不相尢愈卹幼字微無間疏戚嘗擬遼東四事以貽仲子建白曰復歲輸嚴烽堠核馬政明賞罰累數百言皆切利害有生四子長宗賢舉人仲卽宗道都禦史余以才武居家理居鄕遜年八十五終巡撫固安蘇忠【忠﹕志】臯撰墓銘以諸子之賢家教爲多今祀廣寧鄕賢祠

龔勛字紀常廣寧左衛人家貧爲人篤實事父母竭力盡孝累試山東不第有同會友長勛二歲貧苦過於勛名次勛下遂稱病讓貢及勛授晉州學訓導升平谷教諭惇禮隆學言動不苟科貢成就多名士今祀廣寧鄕賢祠

趙倫廣寧人由貢任邯鄲學訓導學問醇藉文章雄奧從學者甚眾丁內艱時巡撫彭幸庵聞其名欲館門下命子受業倫執禮如石不欲易衰絰以往彭公嘆曰嗟嗟孝子也竟償其志不彊致焉至今人兩髙之其在邯鄲也督學者少厲顏色倫投冠嘆曰可以去矣遂浩然稱疾東歸今祀廣寧鄕賢祠

劉天祿字本學廣寧中衛人爲人純朴言行一致居家孝友人無間言由太學生任河南臨漳縣縣丞有善政好古勤學老而不倦今祀廣寧鄕賢祠

張云霖字子潤廣寧左衛人登嘉靖庚戌進士授行人司行人爲人朔直有气節方擬臺省之用無何卽世人以是悲之鄕評曰飭躬勵行杜絕公門苦學甘貧卒成大志今祀廣寧鄕賢祠

何鑌字汝礪遼陽後衛人性行耿介自爲諸生時不苟同於人雅意讀書居家孝友嘉靖乙酉中山東鄕試己亥授元城縣知縣淸苦自勵臨民眞誠多惠愛時旱蝗不爲災北虜入犯井陘巡撫劉隅以鑌才堪治劇薦調贊皇防禦安民有成績升涿州知州去之日父老攀送至不得行小兒百數輩戀送於途在涿州善制豪右不敢擾民升西安府同知引年致仕還鄕裏不屑外慕以義方教子鄕評推重巡撫江東鑌鄕舉同年也折簡數招不赴及遷秩當行鑌始就爲別不言他事江嘆息而去鑌年七十以壽終儒學言其行迹於巡臺南昌李公特采錄焉

許徳益都人元末河朔割據父文質爲毛貴將守沂莒膠密四州後貴爲其相趙君用所殺文質遇害徳痛父非命攻益都拔之殺君用領兵還莒西軍乘勢襲莒徳夜率壯士千人潰圍以出歲丙午大明師北徵徳率眾以歸授羽林左衛千戶後調定遼左衛徳父子在山東有功徳於民民立生祠焉

郭都廣寧衛人指揮使歷任宣府協守副總兵嘉靖癸丑北虜入犯淘沙堡都力戰而死事聞贈左都督謚忠湣蔭一子夢言指揮僉事賜祭葬立祠

蔣承勛義州衛人指揮同知歷任建昌營副總兵嘉靖甲寅北虜自冷口雞鳴山入犯勛統兵追至河流口遇賊戰死於陣事聞贈都督同知謚忠壯蔭一子國光副千戶賜祭葬立祠

趙傾葵廣寧衛人指揮僉事歷任馬蘭峪參將嘉靖乙卯北虜入犯葵率兵追至鮎魚池逆戰虜眾兵寡軍潰而殞事聞贈都督同知謚忠壯蔭弟傾芹副千戶賜祭葬立祠

蘭英蓋州軍調廣寧城操備隨歐總兵追賊至小黑山境外賊眾攻圍甚急歐失馬英以馬讓歐遇害而死李副使貢作詞以哀之見藝文正徳丙子給事中傳鑰題稱九邊死陣士五以微賤不得錄宜查核顯著者優卹一二以宣慰忠魂遼東撫按上其事移咨祭焉

劉鼎東寧衛人幼喪生母嫡母姚撫養姚歿鼎在京邸間訃奔喪至則母已葬矣徑至墳所悲哀號泣結廬三年日負土築墳守臣以孝行奏聞旌表

劉定定遼左衛人父玉以疾卒定廬於墓側朝夕悲哀負土爲墳所司上其事旌表

程錤廣寧中屯衛人國子監生母病日侍湯藥寢不解衣母病轉瀉痢錤聞糞甘滑者不可治嘗之果甘滑卽悲號幾毀滅母死鄰失火時東風急火勢迫錤拊棺號天曰萬一不虞與母俱焚俄風回火熄人甚異之

邵義懿路人未婚父母偕亡義竭力殯葬廬墓三年鄕人憫其孝勸之婚親迎畢不入房室復廬於墓一年卒

史璠義州人天性坦夷樂聽善言母有疾朝夕不離及卒行古喪禮倚廬中門絕酒肉遠帷薄三年不出給事中賀欽以璠庸人而能篤志守禮亦人所難也爲之作倚廬記

文淵蓋州人居父母喪哀毀踰禮先後廬墓六年仕至陳州知州髙陵呂柟志其墓

李光祖定遼左衛生員父敏以學行稱正徳壬申有疾卒光祖三日不食哀毀踰禮比殯廬墓三年

宮守禮前屯衛生員性端謹好古執禮父思問病篤守禮事之衣不解帶藥必親嘗及卒哀號累日廬墓三年有白雀巢於廬上事繼母甚恭朝夕率其妻拜問母初欲更他適感其孝遂已與鄕人飲守禮在坐無少長咸肅然莫敢喧嘩者其見敬禮於人類如此守臣上其事旌表其門

王選定遼左衛生員嘉靖庚子年母毛氏故選家貧竭力營葬卽廬於墓側朝夕哭泣遂成痼疾明年卒於墓巡按胡公奏聞旌表

古籍遼陽生員母歐氏故次年父古連亦故俱停柩於家朝夕哀號不離喪側後以禮殯葬城東八里莊籍遂結艸廬於墓傍晨昏哭奠曲盡禮制巡按胡公奏聞旌表

李希朱定遼前衛人唐府長史李遇春子自幼篤於孝親父沒以禮葬城南香山朱卽日結廬墓傍朝夕哭奠不輟是年冬嚴寒一夕大雪深三尺朱僵臥有山人某自蹊徑傳薪火濟之得不死竟終其喪巡按胡公奏題行檢重於鄕評居喪絕無瑕玷旌表

馮璽廣寧人母死同弟寶墓側居處三年父歿亦廬墓三年撫按書扁兄弟孝行之門

李慶錦州百戶四世百口同爨年百餘歲鄕裏重其齒徳焉

○經術

金

元

國朝

﹖金

張浩遼陽渤海人通經史尢長於詩以策謁太祖以浩爲承應禦前文宇【宇﹕字】天眷二年遷禮部尙書行六部事簿書叢委決遺無畱人服其才攺平陽尹平陽多盜臨汾男子夜掠人婦浩捕得榜殺之盜遂衰息近郊有滛祠都人頗事之廟主爭香火之利累年不決浩撤其祠屋投其像水中彊宗黠吏屏迹莫敢犯者郡中大治乃繕葺堯帝祠作擊壤遺風亭後官至太師尙書令時有欲罷科舉者上曰自古帝王有不用文學者乎浩曰有秦始皇上顧左右曰豈可使我爲秦始皇乎事遂寢浩好賢樂善所著有華表山人集

劉仲尹字致君蓋州人正隆二年第進士以路州節度副使召爲都水監丞致君家豪侈能折節讀書詩樂府俱有蘊籍有龍山集傳於世云

李經字文英錦州人作詩極刻苦喜出奇語不蹈襲前人李純甫見其詩曰眞今世太白也由是詩名大震再舉不第拂衣去南遷後其鄕帥有表至士大夫識之曰此文英筆也後以朝議就命不知所終

耶律履字履道義州人東丹王七世孫方五歲臥廡下見微云往來天際謂乳母曰此所謂臥看靑天行白雲族兄徳元驚曰是子當以文學名世及長秀峙通悟精歷算書繪事尢善屬文惡搜檢煩瑣不舉進士蔭補承奉班祇侯擢國史院編修世宗召問朕讀貞觀政要見魏徵嘉謀忠節近何故無如徵者履曰忠嘉之士何代無之但上之人用與不用耳且海陵杜塞言路緘口成風願陛下懲艾前事開諫諍之門章宗爲郡王時喜讀左傳召質所疑履曰左氏多權詐不純尙書孟子純全之道願畱意焉王嘉納之明年擢禮部侍郎世宗崩遺詔移梓宮壽安宮章宗詔百官議皆謂當如遺詔履獨曰天子七月而葬同軌畢至豈可使萬國之臣朝大行於離宮遂得殯於大安殿卒謚文獻

王庭筠字子端號澹遊蓋州熊嶽人父遵古舉進士官至翰林直學士庭筠早有重名登大定十六年進士詞翰文采照耀一時調恩州軍事判官臨政卽有聲再調館陶主簿章宗明昌元年四月召試館職中選禦史有言其不當處館職遂罷三年召爲應奉翰林文字五年八月上謂宰執曰王庭筠其人材亦豈易得遂遷翰林修撰後坐與聞趙秉文上書事削一官解職後復起爲修撰晚愛鄆州黃華山卜居其下因號黃華山主年四十七卒上素知其貧詔有司賻錢八十萬給喪事求平生詩文藏之祕閣庭筠儀觀秀偉善談笑外若簡亢旣見和气溢於顏間人有可取極口稱揚他日𨿽有負不恨字學米元章卒年詩律深嚴尢工險韻子曼慶亦能詩並書仕至行尙書省左右司郎中

龐鑄蓋州熊嶽人少登第選翰林待制博學能文工詩造語奇健不凡世多傳之

馬知剛廣寧人性敏慧善屬文爲時輩所推仕爲鳳翔府尹有詩名

﹖元

耶律希亮鑄之子家遼東師事北平趙衍累官翰林學士承旨尋進制誥兼修國史希亮以職在史官乃類次世祖嘉言善行以進英宗取其書置禁中四方之士從遊性至孝所著詩文及從軍記行錄三十卷目曰素軒集卒謚忠嘉

耶律有尙遼東丹王十世孫祖父官東平因家焉資識絕人篤志好學受業許衡邃於性理累官國子祭酒前後五居國學其教法一遵衡之舊海內宗之卒謚文正

﹖國朝

郭宗字宗道遼海衛人性穎悟初城南池蓮忽生黃花一莖其大如盤色甚鮮麗術者見而異之曰是花世罕有當出一奇士未幾宗果生四歲能書五歲善屬文人呼爲神童尢長於篆刻十八登進士任刑部主事宣廟奇其才升尙寶寺少卿卒年二十七歲遣官諭祭

陳鑑字緝熙蓋州人正統戊辰進士及第官至翰林修撰學士升禮部侍郎使朝鮮有皇華集傳於世文章學行一時景仰

張鉞字子文義州衛人性明敏剛方有气節問學博洽屬文典麗尢善題詠弱冠以詩文著名景秦丙子領山東鄕薦任順天府通判升山西解州知州致仕歸教授生徒登甲科者先後相望篤行古道表率鄕閭黜邪說惇古禮自鉞與賀欽始

○將才

隋

唐

遼

金

元

國朝

﹖隋

李衍遼東襄平人父弼周太師衍少專習武藝慷慨有志略仕隋以行軍總管討叛蠻進位柱國從秦王伐陳有功拜安州總管

﹖唐

李密字玄邃遼東襄平人以父蔭爲左親常侍將漢書一帙掛於牛角讀之越國公楊素奇之大業九年煬帝伐髙麗玄感迎密以爲謀主至謂玄感曰公擁兵出其不意長驅入蘇前有髙麗退無歸路舉麾一召不戰而擒此計之上也關中天府之國若入長安掩其不備天子𨿽還失其襟帶據險臨之萬全之勢此計之中也若隨近逐便先問東都堅城之下勝負殊未可知此計之下也玄感曰公之下計乃上策也

﹖遼

髙模翰遼東渤海人有膂力善騎射好談兵初太祖平渤海模翰避地髙麗王妻以女因罪亡歸上諭模翰曰朕自起兵百餘戰卿力第一𨿽古名將無以加復語諸國使曰此國之勇將朕統一天下斯人之力也及晉叛盟模翰爲統軍副使下關南城邑數十加進太師封浙郡開國公

夏行美遼陽渤海人太平中大延琳叛行美總渤海軍於保州延琳使人來誘行美執之嬰城自守以功加門下平章事錫賚甚厚累遷副部署

﹖金

女希烈資祿咸平府人本姓張氏太和中從軍有功累官西寧州刺史賜今姓久之攺隴安軍節度使詔將兵救鄜州鄜州破被執不肯降遂死贈銀靑榮祿大夫中京畱守元光元年言事者謂資祿褒贈尙薄詔錄其二子升職一等

太■﹝白大﹞其先遼陽人太祖伐遼遼人徵兵遼陽時■﹝白大﹞年二十在選中遼兵敗■﹝白大﹞脫身而逃爲兵士所獲太祖問其家世因收養之使伺察反側有聞必達太祖以爲忠實授猛安同知東京畱守事遼兵二十萬來吳王使■﹝白大﹞守營■﹝白大﹞堅請出戰或曰戰危事獨苦請何也■﹝白大﹞曰丈夫不得決一勝負何爲苟臨戰不捷𨿽死猶生也旣合戰■﹝白大﹞掩擊殺數百人由是顯名軍中

完顏弼蓋州猛安人充護衛從丞相戍邊功最除同知徳州防禦使事從攻襄陽破雷大尉兵積功加平南蕩江將軍後入爲武衛軍副都指揮使至寧元年東京不守弼爲元帥扞禦請自募二萬人爲一軍萬一京師有急亦可以回戈自救衛紹王怒曰我以東北爲憂卿言京師有急何耶付有司論免死杖謫貞佑初宣宗召赴中都尋爲元帥左都監駐眞定弼條戰守數事及勸遷都南京阻長淮拒大河扼潼關以自固將遷汴弼言太子不可畱中都蓋軍少則難守軍多則難養又言將帥以閫外爲威今生殺之權皆從中覆宣宗頗采用其言三年攺知東平府山東西路宣撫副使是時劉二祖餘黨孫邦佐張汝楫保濟南弼遣人招降之薦邦佐汝楫皆攺過用命招降甚眾詔授二人官弼遷宣撫使已而汝楫復謀作亂弼伏兵殺之並其黨與手詔褒諭封密國公

耶律辧材履之子義州衛人天資倜儻軀幹雄偉以志節自負爲中京兵馬副都指揮使宣宗問軍政利獘辧材言將相多非其材遂忤權貴出爲許州兵馬鈐轄

﹖元

李守賢義州人金末曁兄庭植歸款太祖遷河東南路兵馬都總兵知平陽府事時河中未下守賢請自北面鑿城先登城果下遂構浮橋大破趙雄兵於芮城畱屯嵩沙金兵十餘萬保少室山守賢以三千人並其中乘夜潛遣輕健者數人緣崖蟻附以登殺其守卒遂縱兵破之不兩旬蘭若香鑪諸塞望風俱下守賢未嘗妄殺一人攻河南降其渠魁洛西遂定

王珣姓耶律氏金末避難遼西更姓王氏遂爲義州人珣武力絕人善騎射年三十餘遇道士曰君相甚奇它日因一靑馬而貴歲餘有客以靑馬來鬻珣買之乘以戰進退周旋如意又得古刀於淩水每有警必先鳴故所向皆建奇功乙亥升元帥兼領義川二州事張致僭號錦州陰結楊伯傑等掠義州珣以木華黎兵復開義擒伯傑殺之進攻錦州致步將髙益縛致妻子及其黨千餘人獻木華黎悉以付珣珣誅致家余盡釋之丁丑賜金虎符加金紫光祿大夫充兵馬都元帥兼義州節度使卒年四十八珣爲政簡易賞罰明信誅彊撫弱毫髮無徇

王榮祖珣長子性沈厚語音若鐘襲崇義軍節度使金葛不哥蒲鮮萬奴僭號開原命榮祖副撤裏臺討之拔蓋州宣城等十一城葛不哥走死復攻石城未下榮祖遣卒買石穴其城城崩被壓眾謂已死弗顧也榮祖曰士忘身死國安忍棄去發石取之猶生一軍感激樂爲效死有言義人懷反側者撒裏臺將屠之榮祖馳驛奏辯乃止授北京等路徵行萬戶從徵髙麗破十餘城略地三韓降天龍諸堡破五里山城下甕子城竹林寨若苦數島帝嘉其功又賜金幣移鎭髙麗平壤募民屯戍辟地千里髙麗遣世子出降中統元年詔榮祖詣闕撫慰之進沿邊徵討使賜寶鞍弓矢還鎭

李守正守賢之弟以功授河南路兵馬都元帥上黨晉陽兵攻汾州將陷守正以義赴援眾寡不敵別遣老弱百人曳薪揚塵多張旗幟敵懼遂解去汾人持牛酒迎犒泣謝曰幸公完是州徳甚厚願奉是州以從軒成據隰州守正往擊之中矢傷足及歸瘡甚會金人完顏合攻平陽守正裹瘡戰沒

﹖國朝

範廣寧遠衛指揮僉事其先丹徒人有膽力善騎射正統壬戌虜入境擒斬酋首脫裏禿升指揮同知累立戰功升至都督僉事掌管大營尋充副總兵管神機營己巳虜至徳勝門廣帥師對敵所向披靡不解甲者四日京師恃以爲固及命守紫荊關追賊至涿州斬獲功多升都督同知欽賞金帛景泰初領兵宣府巡哨賜玉帶蟒衣功名與於忠湣相爲始終云

韓斌字延用寧遠衛指揮備禦戰虜小團山又解團山圍出義州八塔兒破圍升都指揮充延綏參將擊毛裏孩於環縣還遇圍夜擊出襲擊保安縣成化丁亥薦攺遊擊將軍同都禦史李乘東徵以右偏出淸河捷進遼陽副總兵建東州馬根單淸河鹻場靉陽鳳凰湯站鎭東鎭夷艸河十堡拒守相屬千里會兵西出義州抵興中捷升都指揮同知壁古城掩淸河搗鹻場步出將在峪急走趙二捨寨皆赴己亥從撫寧侯朱勇東徵出至泊珠江免冑降下虜首宋管只入部眾誣逮詔獄明年虜侵東邊詔釋復任乃赴撫順關召責賊首卜花禿等謝罪去復定斌爲將三十年大小百戰俘斬三千五百有奇賜蟒衣銀幣率讎其功致仕卒撫按舉開建功達祇詔春秋致祭賜額褒功子輔都督轍舉人建昌知府孫璽都督瑋舉人

周俊鶚之孫字朝州定遼前衛指揮僉事備禦寧遠調開原充右參將分守西路成化丁亥東徵出鴉鶻關以騎兵抵賊巢斬俘四百餘名級己丑移守開原復徵建州擒斬功多升都指揮使朵顏賊邀殺海西貢夷俊勒兵追及土石門斬首十一級奪回方物開拓柴河堡抵蒲河界六十餘里增立烽堠疏挑河道又攺設鎭北淸陽二堡邊人稱便海西賊寇沙河上哨虜去車夫三名追出境擒賊瓦洪等三名女直松吉答願直且勿殺遂擒原賊哈都赤殺死打必納等來獻乃免前擒瓦洪等賊其威服夷如此尢精太乙數占驗風角數驗分守二十餘年自陳去任

莊鑑字克明定遼右衛指揮使鑑善騎射有膽力成化丁亥選徵建州摧鋒破敵𨿽矢石交下而面益赤气益壯所部下乘之遂敗賊陣左都禦史李秉以奉集堡直抵通遠一路當賊衝要俾鑑提調殺賊東鄙頓安及副總兵韓斌開拓遼東邊境鑑督兵防護邊旣開賊犯西徼追襲境外斬捕首虜盡奪所掠而還敍功累升指揮同知歲乙未補海蓋備禦丁酉建州賊犯東山鑑奮迅率兵追至舍人寨大破之己亥復徵建州信國公朱勇以鑑領前鋒直搗虜巢其斬獲功能眾所不及奉敕諭軍前升都督僉事賞銀牌仍奏鑑威勇取赴京充遊擊將軍截殺北虜再命鎭守大同後取坐京顯武營尋僉左軍都督府事解任卒於家

文寧字邦靜遼陽前衛指揮使其先揚州江都人以父廣陣亡升二級襲授都指揮同知成化丁亥東徵建州升都指揮使調守海蓋地方己亥復徵建州有功升後軍都督僉事寧志气精悍法令嚴明會在陣見一虜山半獨立呼騎取來三騎飛取至營其威令如此尋卒上遣都指揮白欽諭祭於家官爲營葬焉

韓輔字良弼斌之子幼穎敏讀史傳兵法從醫閭賀先生遊弘治己酉襲攺定遼中衛備禦撫順海蓋庚申擢右參將分守錦義懸賞募士據險設伏虜三入皆大敗之九月大舉入唐帽山援至遇賊張左右翼餌引入伏四面伏發斬獲無算捷聞賜彩幣癸亥修築淸河等十一堡建屯堡百十座耕守應援相依升署都督僉事鎭守遼東設髙平驛以便行旅修鎭寧鎭夷二堡築邊垣起廣寧至開原長亙千里功聞賜金幣武廟登極賜蟒衣廣寧舊興夷通市以釁侵擾廢市時滿蠻雄諸部輔遣譯者招滿蠻至宣諭犒賞結以恩信朵顏酋胯當福余酋那孩聞風相率入市不復擾邊奏聞賜璽書褒獎後僉中府致仕卒賜祭葬輔爲將識大體善因事立功每軍行戒之曰賊敗乘勝亟擊毋貪虜首分我兵力且多則費爵賞啟爭端於我弗利知兵者以爲名言

劉暉字孟陽東寧衛人善騎射驍勇著名正徳庚午薦充副總兵分守遼陽壬申奉敕領兵山東等處截殺流賊尋命同許泰郤永李鉉專剿劉六等賊暉旣追賊至嶧縣斬首九百餘收獲被虜婦女幼男得獲馬騾盔甲器械無算賜敕褒獎滕縣民立生祠剿平流賊升右都督鎭守山東癸酉江西姚源洞及東鄕賊首王重七等猖獗又命掛平賊將軍印前往饒信等處剿賊甲戌加提督江西等處軍務尋剿平諸寇生擒新塗賊首張元二等滅諸黨與進左都督移鎭宣府仍提督軍務丙子擒獲姦細馮敬等再賜褒獎己卯江西宸濠反命充總兵官武宗崩削都督職回衛今上卽位召復原職鎭守三屯營卒子【子﹕於】官暉賦性質朴敬禮文士講諭兵略𨿽擁旄秉節十餘年未嘗妄殺一人孫大章武舉都指揮任都督同知鎭守宣府

郭振遼海衛人弘治壬戌任寧遠守備修砌邊垣夷人服振威名負石運木助工召入朝東夷入貢遇振於承天門內皆羅拜縉紳驚異奉命充參將領兵出備潮河川虜退欽賞飛魚衣一襲白金二錠轉義州參將尋升遼陽副總兵時東邊被夷擄去堠卒一名振出境召其酋詰之夷素畏振乃歷諸寨求得原卒送還犯虜逃避又巡西邊有夷數輩登墻觀望振使人召至重責扶去夷人不敢近邊嘗惡人爲盜犯者書賊盜之家四字於門民因感愧爲盜者少城中軍民得遺失物不敢私匿必舉於幕府隨民認領軍政嚴明爲人所畏服如此後取坐京顯武營卒於官

韓璽輔之子字國信中弘治乙丑會武襲加授署都指揮僉事薦充遊擊將軍正徳戊辰義州軍亂總鎭欲以兵平之璽持議不可遂以身任其事單騎入撫眾皆爲璽危璽獨無難色卒能已亂尋升遼陽副總兵虜犯海州追斬其眾虜遂遠遁升署都督僉事充遼東鎭守總兵賜蟒衣五表裏白金二十兩在鎭簡賢能逐庸弱申令僚屬選閱兵馬寬猛時行威惠並用時南山僧孟法泰者以妖法惑人璽擒伏之眞於法被惑者不究癸酉朵顏千餘寇寧遠璽率兵追斬甚眾盡還所掠欽賞彩段表裏白金賊犯淸河廣寧開原每戰告捷戊寅升都督同知己卯提獲姦細白紅山保並制服夷人胡當哈等欽賞銀二十兩紵絲一表裏履任十年屢辭及得命已疾革聞家人求取南杉木於他州止之曰吾東人以松爲棺從俗可也又問議殉葬玉帶乃誦昨日玉魚蒙葬地早時金盌出人間之句曰此無用者具數可爾遂卒所著有軍門論眾錄入【入﹕八】陣圖法詔賜祭葬子承恩武舉都指揮歷任建昌營參將承慶曆升都督同知鎭守延綏山西大同今爲遼陽副總兵

蕭滓字克己東寧衛指揮僉事正徳六年調徵流賊以滕縣平度狼山功升指揮使九年徵江西姚源洞所部斬賊有七十五級身斬三級升都指揮使充領兵參將嘉靖間分守義州開原進升都督鎭守山西提督三關卒於任滓體貌魁梧武宗呼爲門神然遠於勢利卒以免禍齊給事之鸞奏稱當兜鍪交橫之時獨守靖恭之節此可以見爲人焉

周益昌字延祿廣寧左屯衛指揮嘉靖乙未會武淸廉勤愼歷升備禦都司練習吏事薦充錦義右參將值北虜數萬侵犯益昌率所部犯敵自午至暮虜漸加兵益昌度虜夜必襲營乃設空壘張旗幟移軍他處以就援虜果夜至知其有備而去辛亥轉墻子嶺參將尋升古北口協守副總兵以功升都督僉事充總兵鎭守薊州等處地方九月北虜寇古北口土墻子邊嚴兵拒守匹馬不能入境上賜大紅紵絲一襲加都督同知蔭一子之望副千戶乙卯虜又擁眾入犯寬佃峪斬獲賊首得獲夷馬器械無算捷聞賞銀三十兩紵絲二表裏進榮祿大夫蔭一子之畢副千戶丙辰卒於任詔賜祭葬立祠贈右都督

楊照字明遠前屯衛指揮使都督鎭之孫備禦前屯廉明勇敢小沙河之戰以少禦眾無所損失計斬賊首獲達馬二百餘匹嘉靖癸丑欽賞銀幣升都指揮僉事充領兵遊擊防禦瑞昌堡擒縳賊酋悖羅等五名轉古北口參將拒退北虜欽賞大紅紵絲衣一襲升密雲副總兵尋升都督鎭守遼東節斬賊一千八百六十三級獲駝馬一千七百八十餘匹投降眞夷二十二名以阿羅村功進都督同知欽賞銀幣後以事去任復薦充前屯遊擊尋擢遼陽副總兵於團佃子江沿臺長安堡三捷並奏詔復前職尋命鎭守遼東癸亥八月由鎭夷堡出境追剿斬賊二百餘級遇賊伏起照陣亡事聞贈少保左部督謚忠壯蔭一子指揮賜祭葬立祠照沈毅有謀善知人得其死力嘗於胸之前後刺盡忠報國各四字每出戰輒付家人以後事故所向無敵虜中咸以楊太師呼之照旣亡𨿽深山窮谷婦女老稚無不悲思者兵部尙書楊博疏照驍雄宿重統馭長材卽其數月之間功成三捷據其一生之槪威震羣胡撰挽詩二章勒石搨以分示九邊諸將可謂深知照矣

○隱逸

漢

晉

金

國朝

﹖漢

李敏襄平人漢河內太守還鄕裏公孫度欲彊起之敏乘舟浮海莫知所終今祀遼陽鄕賢祠

﹖晉

公孫永遼陽襄平人好學恬虛隱幹平郭不娶妻妾非身所墾植則不衣食年餘九十操尙不虧與公孫鳳俱披【披﹕被】慕容暐徵不拜王公已下造之皆不與言隆冬盛暑端然自若歲餘佯狂暐送歸平郭后苻堅備禮徵之難其年耆路遠乃遣使者致問永亡謚曰崇虛先生

﹖金

髙仲振遼陽人博極羣書尢深於易及皇極經世書隱居嵩山安貧樂道足不涉城市山野小人亦知敬之嘗終日燕坐所談皆世外事

﹖國朝

賀士諮字訪之義州人欽之子性通敏博極羣書陳白沙一見稱之曰老眼識鳳雛領弘治壬子鄕舉未第遂抱道自娛絕仕進後以都禦史張文錦薦被召首陳十二事曰志帝王務實學存敬愼謹細微親賢遠邪崇儉愛民正俗樂諫惜才保終不報辭疾而歸今祀義州鄕賢祠

○貞淑

元

國朝

﹖元

姚裏氏耶律畱哥妻畱哥旣推爲遼王耶廝不等勸稱帝畱哥不從乃與其子薛闍歸太祖後畱哥復定遼東卒氏入奏隨攜次子善哥鐵哥永安及從子塔塔兒孫收國奴見帝泣曰薛闍前妻所出嫡子宜立善哥婢子所出若立之是私己而滅天倫帝嘆其賢給驛騎四十俘人九口馬九匹白金九錠幣器皆以九計許以薛闍襲爵畱善哥塔塔兒收國奴於朝惟遣其次子永安從氏歸

趙氏大寧人名哇兒年二十夫蕭病劇謂哇兒曰我死汝年少如之何哇兒曰君幸自寬脫有不諱妾不獨生遂命匠制巨棺夫歿卽自縊家人同棺斂葬焉其同郡又有趙月﹖隺兒妻安氏陳恭妻張氏武壽妻劉氏宋敬先妻謝氏並早寡以死從夫事聞悉命褒表

王氏遼陽人李君進妻大徳八年君進病卒卜葬將殯親識咸至氏謂眾曰夫婦同穴義也因撫棺慟哭嘔血升許卽僕地死眾斂之與夫連柩同葬送者莫不灑泣

白氏遼陽行省丞文宗信妾夫疾篤白氏每昏旦潛禱於神至忘寢食宗信顧其容色憔悴語之曰汝年方二十我死汝爲之柰何氏應曰妾身艸芥賴夫存活萬一不諱妾豈惜微命以獨生哉宗信死迨斂白氏盡出箱篋分給親戚沐浴告別主母自縊而死與夫同葬

許氏趙洙妻集賢大學士有壬女至正間紅巾賊陷遼陽洙時爲儒學提舉夫婦避亂匿資善寺洙以斥賊見害許氏不知賊甘言誘之許氏曰吾詩書故家不幸遇難但知守節而死賊以刃脇之許氏色不變已而知其夫死因痛哭僕地罵聲不絕口且曰吾母居武昌死於賊吾女兄弟亦死於賊今吾夫又死焉使我得報汝當醢汝矣遂遇害寺僧見許氏死狀哀其貞烈賊退與洙合葬之

﹖國朝

張氏定遼前衛指揮耿秩妻永樂二十年達賊侵西鄙秩領兵戰歿於西沙嶺氏年十九仰天號痛卽欲自縊姑並母防之且勸曰汝不二志死之可也其捨父母與姑乎氏從姑命守節四十年淸白無玷景泰甲辰旌表

呂氏定遼中衛舍人韓迪妻家貧氏自歸韓善事舅姑嘉靖丁亥迪疾篤將死氏知其夫不能起遂先自縊辛丑巡按胡公查核扁其門曰鐵肝霜志奏聞旌表給坊銀四十兩

傅氏定遼中衛鴻臚寺序班徐充妻嘉靖丙辰充病故止遺男延壽甫周歲氏時年二十家甚貧值大饑氏與娣婦王氏範氏同居守志養育遺孤王氏生員徐元妻年十五夫故今三十五年範氏生員徐市妻年二十夫故今三十年庚申按院史公查核三婦貧苦堅節行令本衛月給米歲給布花以爲常乙丑巡按李公查舉三婦守節家世無玷揭一門三節扁於門之坊氏各給米布優卹

張氏定遼中衛朱璣妻璣故氏方年十九歲守節七十二年巡按胡汝輔獎勵扁曰柏舟髙風

吳氏定遼左衛進士李恭妻恭疾篤吳叩天願以身代後知不可爲乃與訣曰夫脫有不諱我必以身殉夫慰曰吾死爾宜撫吾後以庇吾宗設爾並死吾不瞑目吳猶執前言不渝家人防之甚周吳遂截一耳以示無他堅守終身事聞旌表

胡氏定遼左衛捨余余文達妻嘉靖癸巳文達病故氏有遺腹四月生一子名守恩氏年十九守志今五十四歲節操如一累蒙按院優卹乙丑巡按李公查舉給門扁米布優獎之

劉氏定遼左衛指揮胡升妻升故氏守節終身巡按奏聞旌表扁其坊曰貞節之門

寧氏定遼右衛武生馬汝麟妻夫病故氏抱屍痛哭三日不食遂自縊而死

宋氏定遼右衛捨余鄒進妻進故時子國賓甫二歲氏守志及年六十歲巡按季公行勘氏節操無議先給門扁及米布優卹俟奏題旌表

劉氏定遼右衛鎭撫鄒道妻嘉靖乙酉道病故止遺子一人國珍年甫二歲氏守節四十年備嘗艱苦操行無玷嘉靖乙丑巡按李公查舉貞節議行本衛優卹給與門扁

許氏定遼後衛軍餘錢海妻正統四年夫故堅守志節誓不再醮淸白無玷旌表

張氏定遼後衛捨余邵倫妻成化己亥倫故時氏年二十一哀號不絕寢食俱廢數日後自縊而死與夫同葬

張氏定遼後衛葉斌妻弘治十一年氏適斌甫一年斌故子未歲氏撫孤親耕織甘貧守節三十五年至嘉靖十五年病故巡按胡公行都司題奏氏孀居年久志節不移完名貞肅始終無瑕旌表

王氏定遼後衛人生員徐文中妻嘉靖四十年五月二十七日建賊犯浪子山氏被執彊挾上馬數次屢投地厲聲大罵願卽殺死有同難者勸從氏堅執不屈賊遂斷右手斫身七刀而去氏一息尙存見文中曰吾卽死名節無玷於汝無負死無憾矣遂瞑目都司申呈蒙巡撫王公巡按李公批示王氏罵虜不屈貞烈可嘉所關風化不小先具貞烈牌扁一面銀五兩表揚候題請再行旌異

張氏定遼後衛陳仲賢妻嘉靖十六年仲賢故氏年一十七歲並無子息難苦守志三十餘年嘉靖乙丑巡按李公準行門扁及米布優卹

金氏東寧衛人髙原昌妻原昌素有疾娶未踰月原昌疾篤母知不可起預慰氏曰爾朝夕奉侍湯藥莫辭勞苦汝年尙幼未有出自有名門擇配氏泣曰夫死不嫁禮也原昌歿氏哭不絕聲水漿不入口者二日遂自縊而死事聞旌表

徐氏東寧衛捨余髙豸妻豸故氏年三十守志今六十歲嘉靖乙丑巡按李輔查舉節操無議給門扁米布以示旌獎候奏題旌表

屈氏東寧衛百戶周相妻相故遺一子三歲氏孀居三十餘年操持不二嘉靖乙丑巡按李輔給守節門扁並米布優卹仍候奏題旌表

程氏海州衛千戶李通妻生子甫三歲通故氏甘貧誓死親操井臼育子成人襲職後戍東邊與虜戰死遺妻陳氏年尙幼守節善事孀姑再不他適通弟正與文亦早亡正妻宋氏文妻陳氏俱守節不移程今八十宋七十五子婦陳五十二一門四婦俱有節操實程有以倡之也

潘氏蓋州衛生員髙琰妻琰故無子潘年十九以紡織自養守節三十五年無玷嘉靖年旌表

臧氏蓋州衛人黃福妻夫歿氏守節自誓事姑髙氏以孝聞居數歲邑人聞其賢欲娶之知氏不可奪乃謀氏兄私納其聘欲彊之氏向姑泣曰妾本欲與夫同死以姑缺養故隱忍至此自今不得侍姑矣是夜自縊而卒

畢氏蓋州學生員髙宴妻正徳間宴疾卒畢年二十二歲無子守志四十餘年立夫侄九立爲娶婦許氏九立故許氏與畢婦姑孀居苦志無爽巡按史公旌曰二氏堅守狐孀不以無子攺節眞【眞﹕貞】心寒苦不以貧窶易操

華氏蓋州衛人王繼宗妻夫卒方年二十六歲卽誓不醮守志二十六年纖毫無議巡按李輔準行置扁表揚

夏氏復州衛生員皮大賓妻大賓歿氏年二十二歲晝夜號泣不食者五日卽欲以身殉親識防守卒不如志撫未歲子以繼夫後未幾子故氏遂絕飲食痛哭數日而死去夫歿時僅九月撫按書貞節以扁其門

閔氏六安州人夫劉智才任天寧翼萬戶歲己亥智才疾篤謂閔曰吾殆不起汝年少愼擇所從閔泣以死自誓智才卒氏年二十八無子撫妾子如己出洪武四年以夫家屬軍籍渡海戍金州氏從顚危苦節以禮自防傭紝以供衣食守臣上其事詔旌表

籍氏金州衛軍余杜林妻永樂丁酉夫死氏年二十七欲以身從夫親識勸曰夫死從子禮也今捨幼子而從夫是爲不慈氏依勸言守節四十餘年守臣上其事詔旌表

徐氏金州衛總旗張俊妻永樂年間夫死誓不再醮守志三十餘年無毫髮玷累景泰辛未旌表

丁氏金州衛人蕭士淸妻奉姑至孝士淸疾氏飲食俱廢祝天願以身代士淸歿氏悲痛屢日自縊而死正徳年間旌表

朱氏金州衛指揮張頊妻天順四年夫死氏年二十四男女無出痛哭曰姑所生者夫一人而已與夫同歸姑何托烏【烏﹕焉】遂葬夫侍姑終身無玷年八十有六而終弘治丙辰旌表

孫氏金州衛人馬釗妻通判馬昂母守節終身淸操無玷事聞旌表

楊氏妙眞浙江鄞縣人父原道戍廣寧氏十八適廣寧後屯衛總旗賀升內助旣賢事舅姑以孝升永樂甲辰隨駕北往東歸歿於山海關氏奔赴扶柩歸葬子祥甫一歲氏鞠育成立孀居四十九年守節無玷成化庚戌旌表

鄭女廣寧衛指揮鄭雄女幼敏慧勤女工年及笄納遼陽孫棣聘禮越再期棣故女聞訃號哭水漿不入口者三日誓不更適他姓縞衣饘粥杜門不出𨿽至親亦罕接見舅姑遠數百里時以女紅問安否殷勤孝至如曾侍左右除棣服父母以棣未奠雁欲醮之女聞而流涕終日輒不飲食父母知其志不可奪不敢復言年八十三終於廣寧前一夕有羣鶴飛翔於屋上次日女卒遺言歸葬遼陽可謂貞烈已先是嘉靖己丑廣寧衛上其事詔賜旌表指揮鄭雄女貞烈之門扁其坊曰渾金璞玉時撫院成公文屬嘉州程啟充序以歌之一時士大夫多有題詠見藝文志

孫氏廣寧衛人臧斌妻斌故氏甘貧守節事姑育子子仲學成立領嘉靖辛酉鄕薦氏孀居無玷巡按王公查舉奏聞旌表

張氏廣寧中衛舉人李繼行妻正徳十三年夫亡無子氏年二十七一夕氏自縊親屬解救諭以有姑在當侍之終身勉從誓不他適守節三十餘年無纖毫物議嘉靖丁未巡撫於鍪奏準旌表壬戌巡按揚柏樹立貞節坊

朱氏義州衛人劉宴妻夫死寡居弘治間虜入寨抄掠氏方采蔬園中虜至驅之北行氏僕地誓死羣虜擁之上馬因而自墮者三賊怒以刃斷其吭而死鄕人咸稱其節

韓氏義州衛指揮馬鉞妾年二十鉞故氏撫嫡盛氏幼子誓不他適年七十餘卒旌表

馬氏義州衛百戶趙鉞妻年二十一夫故守志育未歲子官孫長妻史氏年餘子官孫故史亦守志誓事孀姑巡按旌表姑婦世節

王氏義州衛百戶李英妻家貧村居大虜入犯氏爲虜所掠墜馬數次罵不絕口虜遂以刃斷死巡按旌表獎勸

白氏義州衛莊大全妻年十八適大全生有姿色生子未歲夫故求娶者甚眾氏度不能免乃嘆曰色之累人遂使子母不完至夜自縊死殉葬鄕人共悼之巡按賈公奏請旌表

賀氏義州衛百戶傅嚴妻年十九生一子名庶未歲夫故守節撫子成立襲職子陣亡氏孤苦無依巡按王公旌表

史氏義州衛陳士良妻年十九生一子未周歲夫亡守節見年六十七歲巡按王公旌表

劉氏義州衛生員朱世淸妻年十九夫故家貧守節誓不他適以女工易食子女俱無出見年七十有餘鄕人景慕巡按立扁旌獎

郝氏廣寧後屯衛百戶石英妻年二十二夫故無子氏甘貧守節見年八十一歲鄕人嘉之

汪氏廣寧中屯衛總旗汪勝女年十八歸生員侯爵爵死家甚貧賣奩以供殯葬翁姑相繼卒氏復經營喪葬鄕人嘆息正徳年旌表

曹氏廣寧中屯衛人年十八歸王淸淸病卒氏哀毀骨立生遺腹子父母欲奪其志氏泣曰本欲以死從夫有孤兒王氏宗祧在我也若以非語再來吾將委溝壑矣諸親黨憚之不復敢言子成立家業復興諸孫偉然

鄔氏廣寧中屯衛軍余熊宗義妻嘉靖辛酉北虜入寇地名雙堡氏預泣曰萬一不虞有死而已可辱於虜乎旣而虜殺夫宗義扶鄔氏上馬墜地者再三遂並殺之

李氏錦州進士李珍女年十七適指揮應襲張希賢次年生子景福方四歲夫故李孀居誓不他適子長承襲升寧遠備禦忠節陣亡巡撫蔣公應奎題非母之賢無以見子之忠非子之忠無以彰母之賢旌表

羅氏前屯衛指揮葉興妻興陣亡羅氏竭誠禮葬誓不再嫁撫按奏請旌表

石氏前屯衛生員黃王﹖義妻年二十四歲夫故誓不他適年六十七卒旌表

巫氏沈陽衛農家婦正徳十年五月內夫在田耘耔氏獨行饋餉遇彊暴持刃挾氏欲污辱之氏堅執不從遂爲斬殺死後手中猶握血漬破衣一片巡按衙門豎碑城南題曰烈婦巫氏之墓

陳氏沈陽蔡遇春妻適遇春克執婦道孝養舅姑夫病死卽欲自縊以年饑未葬子幼無依越三年葬夫柩抱幼子痛哭先一日縊死焉與夫合葬

楊氏鐵嶺衛人顧澄妻澄故遺腹三月生一男誓不他適甘貧撫男成人卒年七十有九

劉氏鐵嶺衛軍人於志祥妻幼有姿色嘉靖二十年時大饑家人逼爲娼氏堅志不從遂絕食而死黃兵備旌獎禮葬之

萬氏鐵嶺衛生員陳文舉妻歸文舉克執婦道夫偶疫疾卽死氏哀毀不寧七日絕粒而死

霍氏鐵嶺學生員楊宗勝妻夫故霍年二十歲撫孤四十餘年孀居無玷兵備道屢行旌獎以勵風化

劉氏諱志貞女直人三萬衛鎭撫劉忽魯禿女幼聰慧父母令女師柏氏授孝經列女傳咸成誦年十六適同郡斐貴事舅姑以孝聞旣而貴有疾劉潛刲骰肉和麋以奉弗效每夜叩禱於天誓以身代夫疾革乃囑曰吾危矣汝幼善事後人氏泣曰柰何以犬豕畜妾當【當﹕嘗】誓夫【夫﹕天】效死安用生爲遂入隱室而縊家人覺救之無及越一日夫卒事聞詔旌異之

鄭氏遼海衛人陸淳妻弘治初淳卒氏年十九哀毀不食斂畢入閨自縊而死及葬之日送者無不感泣蘇氏髙鳳妻年二十鳳戍開原故氏扶櫬歸葬撫教二子至年八十三卒羅氏鳳弟龍之妻年二十一龍故遺腹四月生子羅撫養之卒年五十三人謂之一門雙節◆典禮志

聖皇統一海宇禮樂制度之頒諭臣民者耳目覩記已稔矣而志載之者何國家之大典一方之侈觀固不敢略焉不備故載公式表箋之類明王制也祀典國之大事若文廟若山川社稷固已他如山靈海秀忠臣烈士及凡出於常祀之外者以其或能禦大災能捍大患或以能勤事以勞定國與夫流風遺愛系思後人均法得祀焉者也賓興撫賞之節亦帝王禮賢重士安內攘外之一道仍並著云

公式

祀典

賓興

夷人入貢

○公式

萬壽聖節正旦冬至遼陽於都司衙門廣寧於會府余衛於衛治行禮如制

千秋令節各官行禮如制

進賀表箋聖誕都司表一通定遼中等二十五衛安樂自在二州表二十七通俱都司僉書官一員躬行類進鎭守總兵太僕寺苑馬寺副參遊擊守備等官各表一通俱差官賫進太皇太后聖旦皇太后壽旦進表同中宮壽旦進箋同凡表袱黃箋袱紅正旦節都司表三通箋二通定遼中等二十五衛安樂自在二州共表八十一通箋五十四通俱都司類進鎭守總兵太僕寺苑馬寺副參遊擊守備等官如之冬至同凡遇大慶賀禮部先期移文合於衙門進賀都司差官赴部請式撰進袱色亦同

開讀詔敕眾官郊迎遼陽導至都司廣寧導至會府開讀陳設拜舞並同正旦都司謄黃分遣生員賫行各衙若專敕一官止於本家拜接

日食月食鞭春俱行禮如制以上禮儀詳見集禮儀注所司奉行已久故不具載

頒歷冬至慶賀畢守土官率屬行禮頒布

木鐸遵奉教民榜行嘉靖癸丑巡按溫公景葵刊布訓辭於闔鎭地方人心感奮後以接歲兵荒居民失業墨刻盡沒歲乙丑巡按李公輔刻尙書王公恕批注於訓辭下又行頒布

試武一場試馬箭以四箭爲合式二場試步箭以二箭爲合式三場試策二問論一道取中姓名揭榜司前謁廟公晏

○祀典

先師廟春秋二丁日祭國初仍大成至聖文宣王號樂用八佾器用十二今上嘉靖十年始釐正爲至聖先師樂用六佾顏曾以下皆去爵號爲先賢先是大成樂未備巡按禦史河中劉公成徳創置器數始備

啟聖公祠名宦祠鄕賢祠俱上丁日祭

社稷壇春秋上戊日祭服致祭

風雲雷雨山川壇同壇設三神位風雲雷雨神居中山川神居左城隍神居右歲仲春秋上巳日祭服致祭

厲祭壇春淸明秋七月望日冬十月朔日常服致祭

城隍廟歲時祭祀同風雲雷雨淸明中元下元節每先期守土官發文告諸鎭控厲祭壇場至期主祀事於壇上歲終祭先農先嗇配享於東五月望禳疫日告以上禮儀詳見集禮儀注所司奉行已久故不具書

北鎭廟廣寧以春秋仲月上旬吉日鎭守總兵官具服致祭朝廷有大典禮大慶賀則遣使祭告祝文勒石

箕子廟廣寧城西三里許弘治間立舊有祭田若干畝春秋奉祀余租供仰髙書院諸生後廟庭毀於兵荒田亦多被侵沒嘉靖甲子撫院石首王公誥檄僉事董世彥重建崇祀稽其田僅三十五畝而余不可考矣

八蠟廟各衛祭於廟遼陽設位於城隍廟祭之

旗纛廟春驚蟄日秋霜降日主祭官戎服致祭

眞武廟三月初三日守土官致祭行三獻九拜禮

火神廟五月初五日祭儀同前

二郎廟六月二十四日祭儀同前

東獄【獄﹕嶽】廟三月二十八日祭儀同前

龍王廟六月十三日祭儀同前

關王廟五月十三日祭儀同前

馬神廟六月二十三日祭儀同前

三官廟

天妃廟以上二廟河口海濱獨盛

飛山無敵之神廟遼陽城東北古城坵上舊有祭

花將軍祠將軍名云懷遠人國師渡江之三年丁酉以行樞密院判官守太平庚子閏五月癸酉僞漢陳友諒率師圍城云率麾下三千人繼陣力戰賊不得入後以食絕士憊城陷被縳不屈怒罵曰賊奴縳我吾主必滅爾斮爲鱠奮躍大呼縳盡解起奪守者刀殺賊五六人賊怒碎其首縳於舟檣眾射之至死罵不少變時年三十九妻郜氏聞其將敗曰吾夫忠義人必以身死吾不獨生卽以牲酒祭家廟囑侍妾孫氏撫三歲兒爲花氏後遂赴水死時年三十五孫氏抱兒多歷艱險逾年辛丑達上前泣拜上亦泣寘兒於膝曰將種也優育之甲辰贈云東丘郡侯兒八歲侍皇太子就學名煒年十三授虎賁右衛副千戶又七年乙巳拜復州衛指揮僉事命本衛立云忠祠春秋祭祀贈郜氏貞烈夫人孫氏亦有安人之命今從祀焉

廣威將軍祠祠在蓋州祀元遼陽行省右丞張良佐洪武四年辛亥力贊劉益奉表歸附太祖髙皇帝授良佐廣威將軍僉蓋州衛指揮事以徵納哈出及乃兒不花有功旣卒永樂間敕建祠宇守土官春秋致祭事見宦業

鄧將軍祠祠在遼陽祀都指揮鄧佐成化丁亥東山與虜血戰陣歿戊子八月詔立祠諭祭事見官業

褒功祠祠在遼陽祀副總兵都指揮韓斌成化戊午開設靉陽以北諸堡拓地數百里保障居民弘治乙丑守官奏立祠祀正徳丁卯賜額褒功春秋都司官致祭事見人物

旌功祠祠在義州祀都督馬云葉旺事見官業土人思其功徳建立祠宇守臣奏請祠額嘉靖壬午賜額旌功春秋守土官致祭

忠毅將軍祠祠在遼陽定遼前衛千戶張斌在廣寧擒叛卒陣歿嘉靖己亥七月立祠事見官業

忠節遺愛祠祠在遼陽祀原任分巡僉事後升江西副使寧濠謀逆死節贈尙書謚忠節許逵嘉靖辛酉巡按王得春建祠甲子巡按黃��行春秋致祭事見宦業

羣烈祠祠在遼陽祀靉陽守備都指揮李漢等嘉靖癸卯漢率兵迎擊東夷與提調都指揮莊重千總指揮金潮李景守堡指揮佟恩孫承祖把總指揮盧恩劉經百戶李鐸死於陣事見宦業撫按議建祠祀祔祀淸河死陣都指揮趙奇佟勛指揮王鎭乙丑巡按李輔查行都司督造祠宇扁曰羣烈祀如初議

王忠烈祠祠在遼陽祀指揮王相任前屯備禦與北虜血戰二日陣歿事見宦業嘉靖壬子贈都督同知立祠

閻忠湣祠祠在遼陽祀都指揮閻懋官任河西遊擊與北虜戰於廣寧城北陣歿事見宦業嘉靖丙辰贈都督同知立祠

賈忠壯祠祠在廣寧祀都指揮賈冕任河西遊擊與北虜突戰於遼陽城北接官廳陣歿事見宦業嘉靖庚申贈都督僉事立祠

黑忠勇祠祠在廣寧祀都指揮黑春任遼陽副總兵與大勢虜賊戰於媳婦山陣歿事見宦業嘉靖壬戌贈都督同知立祠

楊忠壯祠祠在廣寧祀都督同知楊照任鎭守總兵官出境剿虜陣歿事見人物嘉靖甲子贈少保左都督立祠

綫都督祠祠在寧遠祀左參將綫補衮與虜戰於黃土臺陣歿嘉靖乙丑贈都督僉事立祠事見宦業

楊都督祠祠在鎭武堡祀遊擊將軍楊維蕃與虜戰於蓮子湖陣歿嘉靖乙丑贈都督僉事事見宦業

○賓興

科貢中式舉人樹旗捷報具彩樂郊迎進士同歲貢起送���幣彩樂導歸其揭扁樹旗則始於嘉靖庚戌巡按趙公孔�

武舉成化以前無自弘治乙丑科始嘉靖乙未樹旗加彩會武中式者郊迎設宴

鄕飲舊缺正徳己卯巡按髙公越參議蔡天佑初舉行焉

鄕射舊未舉行正徳甲戌巡按劉公成徳始躬誨諸生遵大明會典所載參以舊禮制器數立儀節行焉

○夷人入貢

朝鮮入貢每年遇聖節長至輪差各曹參判或判書一員領正徳書狀養馬通事等官三十員賫表文拜聖母東宮方物及上用雜色馬匹至遼東界地方連山關轉報都司候陪臣至髙麗市住歇各官至都司投咨行跪拜禮都司另日公宴具呈合於衙門給與批呈差千戶一員伴送赴京及回仍照前例公宴聽其自歸本國

女直入貢每年十月初一日起至十一月終止陸續起送建州左右毛憐海西等衛夷人到司督令通事驗�發館隨行中等六衛挨月公宴各夷赴京回還亦行公宴伴送

撫賞諸夷環落性多貪惏故我以不戰爲上兵羈縻爲奇計朝貢互市皆有撫賞外又有沿邊報事及近邊住牧換鹽米討酒食夷人舊規守堡官量處撫待官不奉公刻軍實以恣科派貪夷利以暗交通反爲撫賞之累今則否矣

◆風俗志

古者天子巡狩令太師陳詩以觀民風而列國亦采風以貢於天子故察其俗尙之徽惡而政令施焉此治之大要也夏商以前遼國於冠帶之外無可考見自箕子受封始施八條之教使民知禁於是邑無淫盜外戶不扃庶幾君子之國哉其後諸夷更相割據各施其椎結箕踞放弛邪侈之教中國𨿽間嘗置守而政在威遠率不過各務彊其民以鬭而已揖讓俎豆之事未遑卹焉至我朝始徙江淮齊魯之民居之而髙麗女直等夷之土著者不易其處故今之浸淫於衣冠文物之化者七而侏■﹝亻離﹞左袵之遺猶二三焉余省四方及搢紳先生爲餘言人勇悍敢於急人愚質少慮輕薄無威四民之中農居其三識點畫形聲之文者堇堇可數若究義理曉法令則若空谷之足音焉故爭而訟則假手於傭筆之徒舞文罔上率倒置其曲直至有坐誣抵罪而竟不自知者士大夫家以禮義廉節自閒彬彬若鄒魯城郭之民庶幾近之若窮鄕僻壤每徵召飲食男女輒聚會無別坐情竇之恣蕩無防檢往往觸禁傷理而恬不知怪此所謂侏﹖左袵之所遺也然孝弟貞信志不絕書而匹夫匹婦所爲至有合於士君子之行蓋緣其愚質近古所謂天之未汨者固有出於雕琢旣施之後者也與燕會貴爵尙齒婚姻不甚較男女論門第之右者納焉如擇壻得冠裳之族卽傾貲兢誇侈麗以此更相重它若喪葬歲時饋遺弔慶之節大抵多類於燕趙之間穡人緣土脈深厚𨿽力作鹵莽亦幾丰入鬻販之夫操其贏餘走吳越臨濟間可窺十五之利故俗多啙窳少陶唐憂深思遠之風矣遼陽廣寧政教自始故習而有文貨賄所居故侈而無節金復海蓋富而健爭開原鐵瀋剛而好義錦義慷慨激烈稍有古道而前屯寧遠負气自憙務農講武右屯則僻處海濱朴而勤簡而陋焉余著其槪若此後之省方設教者揆而施捨焉帥之以表則暢之以道義申之以法制則箕子之化其可還矣乎

◆方物志

遼東貢獻田賦不載於禹貢豈道裏遼絕橇■﹝木輦﹞之所未還耶抑靑冀未分大端亦或槪見於彼矣余按部所至時時召父老爲餘言土宜稼穡澤宜魚鮮山之東南者宜材木雞豚牛羊狗馬之利富豪以十百數編戶亦自給焉民非甚窳惰卽能自食其力固古之所謂沃土歟若人參貂鼠乃擅美海內然余聞來自外夷不過道遼以入中國耳而或者乃誅求於此是猶欲責肅愼氏之貢於今日之域中也病民甚矣余故著土之所出而附外夷之物於後俾覽者省焉

谷類

黍稷稻粱

糜粟稗豆

麥芝麻蘇子蜀黍

蔬類

蔥韭蒜茄

莧芹蕨芥

白菜蔓菁蘿卜萵苣

薄荷波稜蕫蒿胡荽

莙蓬苦蕒蕓薹茴香

蓼牙蘑菇木耳海絲【出金復州】

黃花菜龍牙菜瓜【有憩苦冬西王絲菜香八種】

瓠葫蘆

果類

桃李杏棗

楸梨菱藕

蓮子【以上二味出沈陽】栗子榛子

松子【東山有小不堪用外夷來者佳】白果【出金州】葡萄

櫻桃石橊雞頭山釘兒

山核桃山梨紅

木類

松柏槐楡

桑椿檉櫟

椴■﹝木歮﹞柞樺

柳楸木暖木銀木

白楊靑楊苦栗直栗

花類

菊花蓮花橊花薔薇花

丁香山丹捲丹粉團

玉簪金盞金鳳雞冠

鶯粟石竹滴滴金水紅花

小桃紅牽牛花芍藥花夜落金錢

艸類

萍艾蘋藻

蘆葦荻茅

蒲萱莎蒿

菖蒲箭艸木棉紅花

葛麻【白麻檾麻】

藥類

五味細辛芍藥黃芩

柴胡【鐵嶺者佳】桔梗防風升麻

蒼朮遠志蒼耳知母

瞿麥苦參玄參沙參

蒿本葶藶茵陳艾葉

艸烏萹畜茅根蕪荑

藜蘆茯苓荊芥黃精

木通麻黃【金州者佳】馬藺瓜婁

甘艸杏仁紫蘇牽牛

黃柏白蘞赤蘞狼毒

班貓漧葛木賊地楡

烏頭商陸皂莢百合

朴消滑石浮萍管仲

白附子蛇牀子天仙子牛蒡子

車前子地膚子光明子麻子

艸麻子旱蓮子薏苡仁地骨皮

桑白皮白鮮皮五加皮天花粉

透骨艸金沸艸母艸苦瓜蒂

艸決明血見愁馬兜鈴自然銅

山茄子花虎掌虎骨熊謄

鱉甲■﹝虫牡﹞蠣蛇退蝸牛

鹿葺鹿角霜鹿角膠海螵蛸

禽類

鵝雞鴨雁

鳧鴿鶯燕

烏鵲鳩鷗

鴇鸛鸇鷂

鶴鴉鶻兔鶻靑■﹝莊鳥﹞

鴛鴦麻雀黃雀鷺鶿

鶿■﹝老鳥﹞鵪鶉布谷鶺鴿

野雞鷦鷯鴟鴞

天鵝

銅嘴啄木皂鵰【翎爲箭羽邊人貴之】白頭翁

獸類

馬牛驢騾

豬羊犬鼠

兔熊虎豹

豺貛貉狼

狐貓獐【一名麕】鹿

麅刺蝟野貓野豬

野羊水獺【一名水狗】海豹

鱗類

鯉鯽鰱鱘

鮻鯮鯿魴

鮎鰍鱔

鱉

銀魚靑魚白魚

烏魚

沙魚鰒魚鰳魚

海鯽魚

重唇魚黃骨魚八稍魚邵陽魚

河豚魚蝦蠏

蚌

螺蟶蛤蜊蜆子

蠣海蟄海貓

虫類

蛇蛙蟬蚊

蛾蟻蠶蜜蜂

蜻蜓蝴蝶蟋蟀螳螂

蛇師蜾蠃蚯蚓

貨類

鹽鐵絲【金復州多】蜜

蠟【白出金復州黃多貿夷市】靛弓【開原者良】木箭

人參貂鼠皮靑鼠皮【以上三物出髙麗海西黑龍江諸夷互市以易而至】

薛子曰按周禮東北曰幽州出【出﹕其】山鎭曰醫巫閭其澤藪曰貕養其川河泲其浸菑時其利魚鹽遼物產之丰繇來尙矣國初瘡痍新愈民習勤苦百餘年來兵戢不試事簡俗質是故田人富谷澤人富鮮山人富材海人富貨其得易其直廉民便利之邇年以來產薄而入微價踴而用索豈其地爾殊耶賦役繁遊惰眾奇靡日滋采取愈竭難乎其弗匱爾太史公曰原小則鮮此之謂也明王政因民利稽以虞衡山澤式禁食以時用以禮財不可勝用矣

◆祥異志

古者列國必有史以紀時事遼在春秋以上不入於列國故稽之經傳無可考述自漢髙廟之災始見簡策迄今聖代二三千年間所可指陳者蓋亦十而二三耳然夷考其中災異過半以此知天之垂儆者乃其仁愛之深而禎祥疊見未盡生民之福也錄之以備省鑑之義云

漢建元六年春遼東髙廟災【董仲舒曰髙廟不當居遼東於禮亦不當立其見災也故宜】

元封中星孛河戍【占曰此城爲胡門其後漢兵擊破朝鮮以爲樂浪玄菟郡朝鮮在北方胡之城也】

元鳳五年四月燭星見奎婁間【占曰有土功胡人死邊城光和六年正月築遼東玄菟城】

景初間八月丙寅夜大流星【長數十丈從首山北墜襄平城東南壬午公孫淵眾潰其子修斬於流星所墜處公孫淵據遼東時家有怪犬再

北燕有鏁甲自天落於遼城東

唐貞觀十八年五月太白辰星合於東井【占曰爲謀兵】

十九年六月丙辰太白辰星合於東井【是時太宗徵髙麗次安市城】鳳凰見於金州大黑山之古城

天寶九年八月五星聚於尾箕熒惑先至而又先去【尾箕燕分也占曰有徳則慶無徳則殃】

金天會三年錦州野蠶成繭九月廣寧府進嘉禾

天徳六年六月壬戌大風【壞承天門鴟尾是歲世宗居貞懿皇后憂在遼陽方寢有紅色照其室及黃龍見於室上夜又有大星流入其邸八月復有雲气自西來黃龍見其中人皆見之是時臨潢府聞空中有車馬聲仰視見風雲杳靄神鬼兵甲蔽天自北而南仍有語促行者未幾海陵下詔南侵】

元至治三年十二月遼陽瑞州大水【壞民田五千五百頃廬舍八百九十所溺死者五十人】

國朝天順元年春開原蓮花生【城南門外池中忽生莖七日開黃花一朵如盤大鮮妍可愛】三月五日戊寅無雲而晦西南風聲如雷【屋瓦皆飛揚沙拔木行者僕地西關火起延燒居民房屋及東北關王廟松楡數百殆盡廟貌依然人咸異之】

弘治三年春三月開原火化爲鴉【火墜城中俄化鴉百餘沿城旋遶次日災人畜死者甚眾】十七年夏開原五色云見

正徳元年春三月開原大風【屋瓦皆飛晝晦如夜】秋七月遼陽大水【平地深丈餘】

嘉靖二年夏四月大風【連日不止折損禾苗大半】己卯至壬午大雨【河水泛漲衝沒田禾金州等衛男女漂溺者共一百四十名口牛馬等畜四百五十有餘傾倒民捨城垣公館數多是年免田租之半】

四年春正月一日黃霧四塞夏五月遼陽地震者三秋七月錦州雨雹【有物如龍拽去二小莊房舍廟宇三百餘間器械林木無算】冬遼陽金復州大雪【深丈餘人畜凍死】

六年春開原空中有火大如車輪三月壬午客星入月四月辛酉天鼓鳴丙寅雨五龍見於北辛未夜天鼓鳴星如晝

八年春二月長勇堡災【男女死者七百有餘生畜無算】六月河西蝗飛蔽天害禾稼七月蝻生【平地深數尺】

九年夏五月河西大雨雹【傷人畜甚眾禾盡損】秋七月大水【平地深三尺】

十二年河西大旱蝗飛蔽天

十四年廣寧會府災延及文廟夏大雨連月【自四月至六月不止河水泛漲平地深丈餘禾盡沒是歲大饑】

十五年金州民間有雌雞化爲雄鷄秋七月大風雨雹【折損禾大半】

十六年夏大水【開原寧遠等處壞廬舍人畜溺死禾稼渰沒是歲饑】

十七年義州饑斗粟銀一錢金州海蜣蜋生

十八年遼陽大饑斗粟銀二錢

二十二年鐵嶺火降空中燒毀民房數百間

二十五年秋七月北虜自淸河入寇義州【北虜通遼自此始】

二十六年義州城外園圃萵苣生蓮花如葵花大者數本光彩可愛

二十七年春正月北虜寇廣寧【參將閻振死之】秋七月復州地鳴如雷八月金州地大震有聲冬十月北虜寇義州十二月五日寇遼陽【殺戮搶掠者無算署副總兵事閒住遊擊王言破陣驅出斬獲虜首七十五級虜气少挫自是十年不敢寇遼陽】是冬金州大雪深丈餘

二十九年北虜寇開原

三十一年蓋州地動有聲夏四月北虜寇寧前【備禦王相死之】

三十三年夏五月義州蟁虫布野

三十四年北虜寇寧前

三十五年彗星見秋九月遼陽雨水冰冬十月北虜寇廣寧【鎭守總兵殷尙質遊擊閻懋官死之時官兵陣亡者七十餘人】

三十六年北虜寇寧前夏六月霪雨大水禾淹沒秋九月北虜寇廣寧冬十一月廣寧桃李華十二月北虜寇遼陽

三十七年大饑人相食【是年斗米銀一兩】大疫【有闔門死者】冬十一月北虜寇遼陽

三十八年遼陽麥大熟是秋大雨復生黑鼠徧野傷稼殆盡八月星隕如雨冬十一月十三日北虜寇遼陽【遊擊賈冕死之虜大掠而歸】

三十九年大饑【米價差踴於三十七年】北虜寇前屯攻陷中前所冬十二月寇蓋州【人畜衣物廬舍搶掠焚毀十去七八】復寇遼陽

四十年蝗飛蔽天禾有傷者冬十月晦北虜寇蓋州克熊嶽城直抵金州【大肆殺掠】

四十一年北虜寇寧遠衛克東關驛

四十二年冬十二月北虜寇遼陽【是役鎭守總兵佟登奮勇破陣斬虜一百一十級奪駝三十頭馬數百匹軍气稍振】

四十三年春二月遼陽文廟哭【哭﹕災】閏二月廣寧大風火延燒南新城城西房幾二百餘間夏五月金復州雨雹大如盤延袤百里四十四年夏四月蓋州地震秋八月遼陽嘉禾生【分守道公署後圃有一莖八穗者一本一莖六穗者一本二穗三四穗者數本】

◆故迹志

君子過故都之遺可以察盛衰興亡之故覽城邑之舊可以識因革損益之宜而臺榭之邱墟陵墓之榛莽則弔古之士感慨悲傷系焉是可以無傳哉遼屢經剖割疊罹兵燹煨燼毀墮之餘無可睹記父老稍能指尋其迹之一二而已余故仍舊志姑存其名與地耳若夫浮屠老氏列宮多先代遺制亦並紀之以備考古者覽焉

遼宮【遼陽城都司治東北今廢】東丹王宮【遼陽城內東北隅】行宮故址【前屯城迎恩街西遺基尙在舊有石碣云金章宗駐蹕於此】金宮【開原城內金天眷初以此爲上京後止稱會寧府今廢】西樓【遼陽境內遼主阿保機始建此樓其門東向月朔則會部落於此其東千里建東樓北二百里建北樓木葉山建南樓歲時射獵四樓之間今廢】明王樓【與西樓相近久廢】五雲樓【開原城內今廢】遼海亭【遼陽城內金髙士談詩殘雪樓臺山向背夕陽城郭水西東末云自嘆不如華表鶴故鄕常在白雲中又張解詩晴光搖碧海遠色帶滄州今廢】

白廟亭【金州城西北臨海】覽秀亭【醫巫閭山山麓西金人建其地髙爽一登見山河之秀故名】聚仙亭【醫巫閭山麓東元人建今攺爲會仙亭】景遷堂【遼陽城內元權遼陽府事洪革所建革本夷人遷居於中華有志於學景慕孟母三遷之教故建斯堂山東周止爲記今廢】望海堂【醫巫閭山遼東丹人皇王性好讀書不喜射獵積書數萬卷置山之絕頂築堂曰望海南去海一百三十里故名今廢】仙人臺【遼陽城南千山香巖寺內登者俯瞰滄海如在幾席之下今廢】釣魚臺【遼陽城南三十里相傳爲渤海遊觀處今廢】誓臺【廣寧城東三十里唐太宗徵髙麗築此臺以誓師今廢】

障鷹臺【廣寧城西三十里閭山西南第一峯今廢】天王寺【定遼左衛治西】地藏寺【二一定遼後衛治西北一前屯城西北隅】弘法寺【遼陽城鐘樓北今稅課司】寄孤寺【今爲遼陽在城馹】垂興寺【遼陽城內鼓樓東遺址今東獄廟】南會寺【遼陽城南五里今爲山川壇】西會寺【遼陽肅淸門外】東會寺【遼陽平夷門外】廣佑寺【遼陽武靖門外】棲雲寺【遼陽城東二十里】向陽寺【二一遼陽城西南十五里一寧遠城西十三里】龍泉寺【二一遼陽城南六十里山巓有泉多奇秀可觀一蓋州城東北十八里】祖越寺【龍泉寺東】中會寺【祖越寺南十里】大安寺【龍泉寺西南九里】香巖寺【龍泉寺南有仙人臺】三學寺【海州城西南隅】報恩寺【海州城東南十里】法云寺【海州城西三十里】蚍蜉寺【海州城西南三十里】金塔寺【海州城東南三十五里】

什方寺【海州城西南四十五里】聖水寺【海州城南七十里】崇教寺【蓋州城西門外】淸峯寺【蓋州城北十里】妙峯寺【蓋州城東十五里】金仙寺【蓋州城東十五里】伴仙寺【蓋州城西南十五里】慈云寺【蓋州城東三十里】肇慶寺【蓋州城東北三十五里】龍海寺【蓋州城北三十里】歸明寺【蓋州城南四十里】白塔寺【蓋州城北六十里】道林寺【蓋州城南熊嶽堡】降佛寺【蓋州城東南八十里】泥汲寺【蓋州城東南六十里】玉泉寺【蓋州城南八十里】仰山寺【蓋州城南九十里】石門寺【蓋州城東七十里】兵澗寺【蓋州城東六十里】千蜂寺【蓋州城北六十里】黃伯嶺寺【蓋州城北六十里】淸風寺【蓋州城北十里】法王寺【蓋州城東八十里】常山寺【蓋州城南一百里】香鑪山寺【蓋州城南一百三十里】永丰寺【復州城東南】花山寺【復州城北十里】永慶寺【金州北關】龍鳳寺【金州龍鳳山之麓】

崇興寺【廣寧城東北隅】普慈寺【廣寧城東南】興福寺【廣寧城西四里】興教寺【廣寧城西四里】福田寺【廣寧泰安門外】淸安寺【廣寧城西十二里卽今觀音閣】馬嵐寺【廣寧城西十五里】雙峯寺【廣寧城西南二十里】靑巖寺【廣寧閭陽西北五里有石巖殿石觀音】弔崖寺【廣寧城西六十里有古佛殿畫壁尙存】歡喜寺【廣寧城南九十里】海潮寺【二一廣寧城西南一百二十里一前屯城東南七十里】奉國寺【義州鐘樓東一名七佛寺佛宇髙七丈中有佛像七尊髙與殿稱中建石碑】大廣濟寺【錦州城內】普陀寺【錦州城北十五里】望海寺【三一錦州城東南十五里一寧遠東北四十里一蓋州城南十里】廣會寺【錦州城南二十里】臥佛寺【錦州城西四十里】崇寧寺【右屯城內】圓通寺【二一前屯城西北隅一開原城西北隅】觀音寺【前屯城西南隅】靈山寺【前屯城西五里】

龍巖寺【前屯城東六十五里】石佛寺【前屯中前所】三山寺【前屯城西北十五里今爲三山營】天寧寺【寧遠衛治北】湯池寺【寧遠城東南四里】朝陽寺【寧遠城東五里】龍宮寺【寧遠城南八里】淸涼寺【三一寧遠城西南二十五里一蒲河城東十里一蓋州城東南六十里】靈覺寺【寧遠塔山所城中】仙寺【寧遠城西三十五里】海濱寺【寧遠城西南六十里】崇興寺【寧遠沙河城東隅】長安寺【沈陽城東北隅】白塔彌陀寺【沈陽城南二十里】崇勝寺【撫順城內今攺建東嶽廟】龍泉寺【蒲河城東五里】永興寺【懿路城南】福天寺【懿路城北】石塔寺【開原城西南隅有塔】水朝寺【開原城東二里】靈應寺【開原城東三里】東寧寺【開原城東廿里】

京觀【遼陽城首山南七里魏司馬懿築唐毀之】華表觀【遼陽城內今攺爲後衛倉見有石華表桂【桂﹕柱】有諸公題詠見藝文】長春觀朝陽觀【俱遼陽城東南十五里】龍臺觀【海州城西八里】三竹觀【海州城東一百一十里】玄眞觀【二一蓋州西門裏一前屯城西北隅】通玄觀【沈陽城西北隅】大廣教院【右屯城東北五里】大覺院【右屯城東北八里】新莊子道院【前屯城東南六十里有塔】雙峯道院【在前屯城北三十里今廢爲野馬川營】觀音堂【四一海州城東南隅一金州旅順口南城外一廣寧鼓樓東一右屯城西門外東北】萬佛堂【義州城西十五里有山俯瞰淩河魏景明間好事者於南巖鑱石佛像大小無數故名】觀音閣【前屯城東隅有井】玉皇閣【前屯城西北隅】平山佛洞【金州城西北十里有泉滴佛前石缽】襄平城【遼陽城西北隅今定遼左右後三衛治】髙麗城【遼陽城東南隅今定遼中衛治俗稱髙麗營】渤海城【遼陽城東北隅今定遼前衛治】女直城【遼陽城北今東寧衛治以上四城今並爲遼陽一城】

駙馬營城【遼陽城西南八十里今爲東寧衛軍屯俗傳元有駙馬築城居有此】石城【三一遼陽城東四十里今爲定遼前衛軍屯有城遺址相傳渤海國王太子之居一蓋州城東北十五里一蓋州城東南二百里閘河山】船城【遼陽城西北百里近遼河俗傳前元養鷹所】平壤城【鴨綠江東一名王險城卽箕子之故國城外有箕子墓漢爲樂浪郡治晉義熙後其王髙璉始居此城後號西京元爲東寧路】開州城【遼陽城東二百六十里卽今鳳凰山堡四面石崖峭壁東北二門城隨山鋪砌可容十萬眾唐太宗駐蹕於此今廢】古長城【卽秦將蒙恬所築在北平遼東界者東西千餘里東漢以來城皆湮沒本朝時加修築】大寧城【遼陽城北潢水之南漢爲新安平縣地唐屬營州貞觀中置饒樂郡都督府遼號中京大定府金攺北京元攺大寧路領大寧和眾富庶金源惠河武平龍山七縣今廢】南古城【海州城南二十里】北古城【海州城西北三十五里】西古城【去海州城七十里遼河濱】千陽寨古城【海州城西南四十五里】得利嬴城【復州城東八十里元季土人築之以避兵今廢】復州舊城【今爲衛治】魏霸山城【復州城東一百八十里】營城【金州城南有土城一座】

大黑山城【金州城東十五里山頂有古城在鳳凰山之左方約二里內有二井四面懸絕惟南一門可上不知何代壘砌唐張亮帥舟師渡海攻沙卑城獲男婦人千口意卽此】幹州城【廣寧城西南七里本漢無慮縣地遼置幹州廣徳軍今廢】鍾秀城【廣寧城西南五里本遼奉先縣地金置縣屬廣寧府元省入閭陽縣後置千戶所今廢】徒河縣【錦州城西境內虞舜時已有此城漢置徒河縣慕容廆析置神水縣遼攺徒河爲安昌縣元並廢】瑞州故城【前屯城內今爲衛治】小古城【沈陽城東三十里】舊遼陽城【沈陽城西北八十里今在境外】東山小古城【鐵嶺城東一百里】城南小古城【鐵嶺城南五里】泛河小古城【鐵嶺城西南十五里】開元城【開原城西門外元志開原城西南曰寧遠又西南曰南京又南曰合蘭府又南曰雙城直抵髙麗王都正西曰谷州西北曰上京卽金之會寧府京之南曰逮州西曰賓州又西曰黃龍府金攺爲利涉軍又西曰信州治武昌縣北曰肇州治始興縣東曰永州曰昌州曰延州東北曰哈州曰奴兒幹城皆渤海遼金所建元廢城址猶存】

九連城【開原城東北九十里那木川東岸城連屬有九故名國初徵那哈出駐兵於此】五國頭城【開原城北一千里自此而東分爲五國故名舊傳宋徽宗葬於此】上京故址【開原城舊志在臨潢府金人阿骨打起迹之地按出虎水出虎華言金也故號大金】馬總兵營【金州城北一百二十里】毛家營【金州城南八里遺址尙存】遼府營【前屯城西五十里洪武間遼王駐此】楊總兵營【前屯城西六十五里名世未詳】毛葫蘆營【前屯城東北六十里相傳野人部落毛葫蘆者率居於此】一堵墻【遼陽城西八十里梁水河東岸今爲定遼右衛軍屯有深龍窩】唐疊【疊﹕壘】

【廣寧城東南三十二里唐太宗徵髙麗屯兵於此又閭陽故鄕西有髙城亦太宗屯兵之處】公主寨【右屯衛城南世傳其名世系姓氏未詳舊地今卽衛治】婆娑府【遼陽城東四百七十里金置總管府元省閻長言婆娑道中詩雲泉源疏地脈田隴上山腰敗石平危徑枯柴補斷橋今廢】金州萬戶府【城東北隅今爲衛治】總管府【沈陽城東南隅今爲衛治】總管府治【開原城內故址在安遠街東有碑記今爲軍營】耀州【海州城西南二百里本渤海椒州地遼置耀州領巖淵一縣屬海州】古蓋州【蓋州城東門內今爲軍營】歸州【蓋州城南九十里有土城二處遺址見存】

懿州【廣寧城北二百二十里遼置及置廣順軍後攺軍曰寧昌金因之元初以所領同昌靈山二縣省入順安縣尋並入本州島本朝初嘗置衛於此永樂八年廢】顯州【廣寧城北一百里今廢】和州【寧遠城境外一百二里】遼陽縣【遼陽城都司治之東今爲軍營】宜丰縣【遼陽城東南八十里今安平礦山有行省碑今廢】鶴野縣【遼陽城西八十里漢爲居就縣地渤海爲雞山縣遼攺曰鶴野金屬遼陽府元省入遼陽縣今廢】奉集縣【遼陽城東北八十里漢爲險瀆縣髙麗爲霜巖縣渤海攺爲奉集縣置集州金屬貴徳州今爲堡】臨溟縣【海州城東一百八十里遼置金屬澄州元省今廢】遼隧縣【海州城西六十里漢置公孫淵裨將拒司馬懿於此渤海爲永丰縣遼攺曰仙鄕因仙人白仲理能煉丹點黃金救人故名】析木縣【海州城東南四十里本漢望平縣地渤海置花山縣遼攺曰析木置銅州廣利軍金屬澄州元省今廢】安市縣【蓋州城東北七十里漢置唐太宗徵髙麗攻之不下薛仁貴白衣登城卽此渤海置鐵州金攺爲湯池縣屬蓋州元省今廢】熊嶽縣【蓋州城南六十里本渤海杉盧郡遼置此縣爲盧州玄徳軍治所金屬蓋州元省今廢】建安縣【蓋州城西南隅遼置今爲營捨】繡巖縣【蓋州城南六十里今爲熊嶽堡】

湯池縣【蓋州城東北七十里遼置屬鐵州建武軍今爲湯池堡】南蘇縣【蓋州城南一百三十里今爲永寧監】橫山縣【復州城南六十里】化城縣【復州城內今爲軍營】望平縣【廣寧城東北一百五十里漢置又廢遼置山東縣金復漢名元省入鍾秀后復置本朝省】廣寧縣【舊址在廣寧衛治東今廢】弘政縣【義州城東北二十五里本漢累縣地又有安化縣皆遼置以居所掠漢人元省】開義縣【義州城南四十里遼置爲海北州廣化軍治所金屬義州元省】海陽縣【前屯城西一百一十里本漢故縣名金攺爲海山縣元復故名】來賓縣【按一統志遼攺瑞州爲來州附郭置來賓縣元省縣入州今縣故址無考】宗安縣【前屯城西南隅卽元附郭縣今廢】海濱縣【二一寧遠城西六十五里今爲東關馹一前屯城西八十里本漢陽樂縣地慕容皝爲集寧縣置營丘郡遼爲隰州海平軍治海濱縣金屬瑞州元廢本朝於此置山海東關遞運所今廢】興水縣【寧遠城西北三十五里今在境外】虹螺縣【寧遠城東北七十五里虹螺山之陽今在境外】興城縣【寧遠城南四十里今在海中覺華島】章義縣【沈陽城西南六十里遼置廣州金攺爲縣屬瀋州元省】遼濱縣【沈陽城西北一百八十里本佛涅國地渤海置東平府唐李世績拔遼城卽此遼爲遼州始平軍治遼濱縣金貞佑兵亂時廢】樂郊縣【沈陽城東北隅今爲軍營】

進城縣【沈陽城東四十里今廢】貴徳縣【沈陽城東南三十里渾河口西今爲屯營】雙城縣【鐵嶺城西六十里在境外】淸安縣【開原城東北三十里今廢】咸平縣【開原城東北隅今廢】慶雲縣【開原城西八十里有塔存焉】歸仁縣【開原城北一百餘里在漠州烽墩之北】銅山縣【開原城南三十里俗傳銅館馹卽古縣址】元巡檢司鎭【海州城內今爲衛治】哈思關【金州城南十八里舊有土城南北抵海橫長十五里中有關口通馹路不知何代所築今爲南關鋪】堯慶鎭【義州城西三十里】遼西鎭【義州城東四十里今廢】東明王墓【遼陽城東三十里】捏吉白墓【復州衛城東門外】顯陵【醫巫閭山葬遼東丹人皇王突欲並蕭太后世宗以人皇王愛醫巫閭山水奇秀因葬焉】幹陵【醫巫閭山葬遼景宗】建廟陵【醫巫閭山遼景宗葬世宗蕭后甄妃於此】平王墓【醫巫閭山】耶律楚材墓【廣寧城北三里】王榮祖墓【義州城南四十二里】遼太祖陵【在木葉山】木華黎墓【廣寧左屯衛東北二十里又謂霸突魯墓以一統志作木華黎墓者誤未知孰是】李王墓【前屯城北四十里有大冢方十餘畝名世未詳】大王墓【前屯衛城西北二十里名�未詳】

薛子曰昔人有言洛陽之盛衰天下治亂之候也園囿之興廢洛陽治亂之候也余於遼亦云夫遼必爭之地也天下之治亂候於遼之盛衰而知遼之盛衰候於夷夏之興廢而知昔契丹竊據遼元建京腥風污染川嶽閟精厄也久矣聖神廓淸掃蕩列聖長育涵濡第宅文物蔚然易視何其幸與人情自今思昔則感創益深廢宮頹陵銅駝荊棘興廢之迹覽者蓋憤激於斯云且元人君臣抒謨畢志𨿽醲化懿网未齒乎上代抑其體國經物亦已粗具自非天厭夷徳末路穢混遼未有知今日否也嗟乎麥秀悲殷黍離湣周又豈獨胡元然耶遵洪業者宜思所以篤其盛矣

◆雜誌【流寓方伎】

方伎

流寓

○方伎

讖緯術數神仙黃白之事儒者所不道然卽術者預逆理亂於數十年之前隨而驗之若合符節而釋老之徒往往蹤迹詭祕表出視聽之外此其逍遙玄晏亦有至妙至妙者存乎子夏曰𨿽小道必有可觀者焉余故錄之以備百氏之一二焉

丁令威【初不知何時人學道登仙於太平府建波山後化鶴來歸集於華表柱乃歌曰有鳥有鳥令咸去家千載今始歸城郭如故人民非何不學仙冢累累】

白仲理【遼東海州人隱徐無終山神仙傳云合神丹成乃於山中作金五千斤以濟窮民】

三國

國朝

﹖三國

殷馗【遼東人善天文漢桓帝時有黃星見於楚宋之分馗言後五十歲當有異人起於梁沛之間其鋒不可當至建安五年�【據﹕距】前凡五十歲而曹操破袁紹天下莫敵其言果驗】

﹖國朝

張三丰【遼東懿州人名君實字全一號保和容忍三丰子生有異質龜形鶴骨大耳目須髯如戟頂作一髻手持方尺一笠一納【納﹕衲】寒署禦之不飾邊幅人名爲儠�張日行千里�啖斗升或辟穀數月經籍典墳過目成誦洪武初至太和山修煉結庵玉虛宮久則猛獸不距鷙鳥不搏人益異之又入武當徧歷諸山嘗語耆舊云玆山異日當大顯於時我姑於五龍南巖紫霄刈荊�拾瓦礫但觕創焉遊揚州瓊花觀有題瓊花一律詩語灑灑實自況也二十四年我太祖皇帝遣三山髙道訪於四方太祖禦極徧詣名山天順中贈爲通徽顯化眞人先是元末居寶雞金臺觀�世畱頌而逝民人揚軌山置棺殮訖臨窆發視之復生乃入蜀抵秦關武當或遊襄鄧間天順未或隱或見問者專以��仁義爲言後往來於鶴烏山半年迄今不知蹤迹】

黃袍老人【天順中居蓋州城外山坡小寺有道術修煉數年一旦鶴來乘之而去其地名伴仙山後人有詩雲水色山光與不孤乾坤寥廓自踵鑪此間莫道無多景只是紅塵半點無】

行榮【東寧衛人住廣佑禪林經史子集無不究覽尢深於聲韻之學編注大藏釋音寶鏡凡十卷廣搜遠引咸有根據辛勤三十年而始成】

連姓僧【蓋州人成化間壽約百歲不計饑飽遇食則食不遇𨿽數日亦不食日與小兒戲於市遇旱祈雨輒應將死先告以時日果如其言後有人自南都來者道遇連僧計其日卽死次日也人異之】

趙喇嘛【義州城南範家堡人生而聰慧父母異之恐不能育捨入奉國寺爲僧監軍王翺巡邊至寺見而大異之至京師西僧授以異術一語卽解凡咒水愈疾飛符役鬼皆得其妙西僧以其術之有傳辭歸本國一日憲廟曰汝旣精異術可試之乎喇嘛曰可憲廟曰朕欲云俄祥雲靄布欲步云憲廟履之冉冉而起卒前一日奏上曰僧數盡不可畱矣上曰欲棺乎曰止用一馬一甕耳如期乘馬入甕�之惟屨在次月使臣自潼關見之考其期正化形之始也】

廣璇【義州人姓何氏弘治間爲白塔寺都綱有詩材至廣寧謁都察院時賞蓮花命賦詩卽應聲曰水底冰蠶慵作繭柔絲吐出綠荷莖暖風錯送天機巧織就波心一錦欄】

○流寓

遼蓋古九夷之域昔孔子東西南北之人也然憂道不行於齊魯宋衛之國而後喟然興嘆曰欲居九夷由此言之士之遊者車轍馬迹亦罕至焉漢末中原多故時公孫度據遼號令行於海外一時早見之士若管寧邴原輩始避亂依之今志所書者率居其半晉唐以後寥寥僅見國朝搢紳之士或以言觸諱遷謫而來者亦若寄寓云舊志所載余故仍之

漢

三國

晉

後唐

遼

元

國朝

﹖漢

管寧【字幼安北海朱虛人身長八尺美須眉少與華歆爲友嘗共鋤菜見地有金寧揮鋤不顧歆捉而擲之人以是知其優劣年六十喪父鄕中哀湣其孤貧共贈賻悉辭不受稱財以送終時天下大亂聞公孫度令行海外遂與邴原及平原王烈避亂遼東度虛館以候之旣見與度語惟經典不及世事避難者皆來就之旬日或邑遂講詩書陳俎豆飭威儀明禮讓非學者無見也由是度安其賢民化其徳寧所居屯落會井汲者男女雜錯爭井鬭閱【閱﹕鬩】寧乃買器分置井傍汲以待之來者知寧所爲各相責不復鬭訟鄰有牛暴寧田者寧置牛涼處餧養牛主大慚是以禮讓崇於海表度死嫡子不立而立弟恭恭懦弱孽子淵有雋才寧曰廢嫡立庶下有異心亂所由起也遂將家屬浮海還郡其後淵果襲奪恭位自公孫度父子前後贈遺皆受而藏之旣西渡盡封還之海中遇暴風船皆沒惟寧乘船自若時夜風晦冥舟人盡惑莫知所泊望見火光趨之得島旣無居人又無火燼行人或異以爲神之佑也當風暴時寧曰吾嘗一朝秤【秤﹕科】頭三辰晏起過必在此及還魏以寧爲太中大夫固辭不受卒年八十四今祀遼陽鄕賢祠】

王烈【字彥方平原人通識達道秉義不回以陳太丘爲師與邴原爲友時名聞在二子之右穎川苟慈明識人見烈器業遇人遂相友善由是英名著於海內時國主皆親驂乘適烈弘館疇諮政令察孝廉三府並辟皆不就會董卓作亂辟地遼東躬秉農器編於四民布衣蔬食不攺其樂東域之人奉之若君時避亂在東國者多爲人所害烈居之無恙乃使遼東彊不淩弱眾不暴寡商賈之人市不二價烈之惠也曹操累徵召不起以建安二十三年寢疾年七十八而終今從祀遼陽鄕賢祠】

逢萌【北海都昌人時王莽殺其子宇萌謂友曰三綱絕矣不去禍將及人卽解冠掛東都城門歸將家屬浮海客於遼東萌素明陰陽知莽必敗因遂潛藏及光武卽位乃入瑯琊勞山養志修行人化其徳後連徵不起】

國淵【子尼樂安蓋人與邴原管寧等避亂遼東淵篤學好古常講學於山巖士人多推慕之由此知名旣還魏太祖辟爲司空掾累遷太僕】

﹖三國

邴原【北海朱盧人黃巾盛遂至遼東同郡劉政有勇略雄气公孫度欲殺之收捕其家政得脫度告縣有藏政者與同罪政急往投原匿之月餘太史慈當南歸原以政付之旣而謂度曰將軍欲殺政者以爲己害今政去害除尙奚拘政之家度乃出之時遼多虎患原之邑落獨無嘗行得遺錢拾以系樹此錢旣不見取而系錢者愈多問其故答者謂之神樹原惡其由已而成淫祀乃�之於是裏中遂斂其錢以爲社十餘年乃還南行已數日而度甫覺知不及追乃曰邴君所謂雲中白鶴非鶉鷃之网所能羅矣曹操辟爲祭酒】

涼茂【山陽昌邑人也少好學論議常據經典以處是非太山多盜賊以茂爲太山太守旬月之間𦇤負而至者千餘家轉爲樂浪太守公孫度在遼東擅畱茂不遣之官然茂終不爲屈度聞曹操遠徵鄴無守備謂諸將曰吾以步卒三萬騎萬匹直指鄴誰能禦之皆曰然顧謂茂曰於君意何如茂答曰海內大亂將軍安坐而諷成敗曹公爲天下誅殘賊功徳無二以民始安集未責將軍之罪耳乃欲稱兵西向則存亡之效不崇朝而決其勉之諸將皆震動良久度曰君言是也後徵還爲魏郡太守】

太史慈【子義黃縣人少好學仕郡奏功曹有司以格章之故而爲讎家所疾恐受其禍乃避之遼東北海相孔融聞其名而奇之數饋問其母及融爲黃巾所圍慈說劉備求援兵以解圍孫策東渡以慈爲建昌都尉慈猿臂善射弦不虛發嘗從討賊賊緣樓上行以手持樓棼慈引弓射之矢貫手著棼其妙如此】

﹖晉

髙瞻【子前渤海人英爽有俊才光熙中調補尙書郎永嘉之亂乃率數千家北依遼東崔毖【脫毖字】與三國伐慕容廆瞻固諫毖敗廆署瞻將軍稱疾不起廆撫其心曰君之疾在此也君中州冠�宜痛心疾首枕戈待旦柰何以華夷介旦【旦﹕且】大禹出於西羌文王生於東夷但�誌略何如耳豈以殊俗不可降心乎瞻乃辭疾篤廆深不平之宋該陰勸廆加害瞻聞其言遂以憂死】

﹖後唐

胡嶠【同州郤陽縣令右【右﹕石】晉亡爲遼蕭翰掌書記隨翰入契丹居復州周廣順中歸著陷虜記】

﹖遼

耶律良【習撚生於幹州讀書醫巫閭山學旣博後補遷起居注進秩遊賦捕魚賦遷知制誥兼知部署司事奏請編禦制詩文目曰淸寧集以功遷南院樞密使事出知中京畱守封遼西郡王謚忠誠】

﹖元

月乃合【字正卿其先屬雍古部徙居臨洮之狄道金略地盡室遷遼東祖把�馬野�屬徙靜州之天山以財雄邊父昔�吉�死國事贈輔國上將軍恆州刺史廟號褒忠月乃合好學負气父死時年方十七奮然投冠於地曰吾父死國難吾獨不能紓家難乎北見憲宗命贊卜只兒斷事官事慨然以治遽自任政事修舉歲壬子科民丁於中原凡葉儒者試通一經卽不同編戶著爲令甲儒人免丁者實自月乃合始也性好施予嘗建言立常平倉舉海內賢士楊椿卿張孝純輩分布諸郡號稱得人】

﹖國朝

朱善【字備萬江西丰城人洪武八年廷試第一除翰林院修撰明年以家屬不完請教於遼東十七年上思用老成授翰林待詔十八年奉旨校文禮闈撤棘之日升文淵閣大學士】

劉觀【直隸雄縣人洪武己丑進士歷升副都禦史至戶部尙書宣徳間謫戍蓋州】

王澗【直隸華亭人主事宣徳間謫戍蓋州】

繆讓【直隸蘇州人永樂中登進士第宣徳間謫戍蓋州】

張衡【直隸上海人永樂乙未進士升監察禦史宣徳四年謫戍蓋州】

辛浩【湖廣江夏人有學行正統間被謫於遼時郡庠生丘霽周正胡深顧能邵奎皆受學焉相繼登進士第浩後卒於遼郡人張升挽詩云一朝烏府辭金豸十載紅塵嘆白駒無復生還遼海鶴豈期望絕武昌魚芳名空著金閨籍事業深藏石室書痛殺故園慈母在白頭猶自倚門閭】

王儼【湖廣人由進士歷升侍郎廉靜謹恪正徳間忤逆瑾謫戍遼東僑居遼陽恩宥回】

任良弼【山西平遙人由進士升史【史﹕吏】科都給事中逆瑾時謫戍於遼居數年詔還擢通政司通政】

胡世寧【字永淸浙江仁和縣人由進士歷江西按察副使時寧王宸濠陰蓄不軌聚天下亡命日夜謀爲變威脇方面守宰賄結在朝權貴覬以逞其私在位者皆畏憚之世寧上疏言寧王自因劉瑾討衛兵以來威勢日盛剝害徧及於閭閻三司多被其鈐束禮樂刑政不自天子出四方之事蓋有可憂乞簡才節威望重臣假以便宜之權俾兼提督巡撫之任以銷隙寢謀於未形敕王自治其國勿幹撓有司庶宗室有盤石之固而朝廷紓南顧之憂於是宸濠恨甚賂用事者中以危法逮捕之時世寧已遷福建按察使過家宸濠又囑其黨巡按浙江禦史潘�並搜捕其家因潛行赴京投系詔獄系再經冬榜掠備至幾瘦【瘦﹕瘐】死中外莫不憐之禦史徐文華等咸訟其冤得減死謫戍遼東沈陽衛嘗僑寓廣寧訓誨生徒學者宗焉後宸濠伏誅累官刑部尙書太子太保謚端敏】

王時中【山東黃縣人正徳間忤逆瑾謫戍懿路日以教授生徒爲事後復官累遷兵部尙書】

姚祥【廣東歸善人歷官按察副使正徳中謫戍後復官】

張偉【直隸吳縣人歷升郎中正徳中謫戍後復官】

崔璇【順徳府廣宗人歷官尙寶寺少卿正徳中謫戍後復官】

張玘【浙江按察司副使謫戍三萬衛僑居蓋州遂卒於此指揮陳標爲葬於城北】

劉濟【眞定府定州人由進士攺翰林庶吉士任刑科給事中嘉靖三年謫戍鐵嶺矯【矯﹕僑】居寧遠踰五載而卒】

徐文華【四川嘉定人由進士大理寺左少卿嘉靖六年謫戍鐵嶺後以恩宥回籍】

劉琦【陜西洛川人由進士兵科給事中嘉靖六年謫戍沈陽後以恩宥回籍】

程啟充【四川嘉定人由進士監察禦史嘉靖六年謫戍撫順後以恩宥回籍】

盧瓊【江西浮梁人由進士監察禦史嘉靖六年謫戍三萬衛后以恩宥回籍】

葉應驄【浙江鄞縣人由進士刑部郎中嘉靖十二年謫戍鐵嶺後以恩宥回籍】

夏良勝【江西南城人由進士吏部文選司郎中升南京太常寺少卿嘉靖十年謫戍三萬衛卒於寧遠邸捨】

張逵【浙江余姚人由進士刑科給事中嘉靖七年謫戍鐵嶺卒於寧遠邸捨】

王聘【山東利津縣人由進士任兵科給事中升河南衛輝知府因駕幸承天行宮災謫戍遼東前屯衛以總督軍門取用卒於古北口邸捨】

黃正色【直隸無錫縣人嘉靖己丑進士任南京四川道禦史時有申【申﹕中】貴麥【麥﹕來】福等護送獻皇后梓宮所遇需索民多困憊色憤激具疏彈劾福等銜之遂交構司理監誣陷謫戍遼東鐵嶺寓居錦州杜門謝客遠邇慕其風者無不造廬優禮日以�子爲業遼右多士咸師事之子學海登壬戌進士】

全遼志卷四

●全遼志卷五

藝文上

◆藝文上

班固作藝文志下至農工醫卜之書靡不表述蓋拳石抔土無非華岱委潤曲流無非河海況乎辭翰之類皆妙道精義之發宏謀碩論之陳存乎其間者而可使之放逸無紀哉故博采先代自唐太宗始至今凡詩賦章奏碑記具載焉若我列聖詔敕訓辭𨿽非藝文之列而神章奎翰炳然爲臣民之楷範用特冠於首簡云

聖制

表

記

敍

經略

○聖制

詔

敕

敕遼東都司

敕總兵官武進伯朱榮

敕鎭守總兵官

敕巡撫都禦史

敕戶部管糧郎中

敕行太僕寺少卿

敕遼東行太僕寺官

敕苑馬寺

敕分守道

敕分巡道

敕開原兵備道

敕寧遠兵備道

敕遼東副總兵

禦制敬一箴

禦祭北鎭祝文

﹖詔

洪武三年命斷事黃儔賫詔宣諭遼陽等處官民詔曰朕承大統卽皇帝位其年八月元君大去其國已而山之東西河之南北以及關陜內外文武軍民不戰來歸中原境土一時皆定此實天意非人力也今年六月左副將軍李文忠副將軍趙庸遣將來奏五月十六日率兵至應昌府獲元君之孫買的裏八刺及其后妃寶冊始知元君已於四月二十八日因疾而殂其子愛猷失裏達臘數騎北奔天運之去昭然獨念遼�一隅尙多故臣遺老不能見幾遣使一來而乃團結孤兵盤桓鄕土因循歲月甚非善後之謀邇者髙麗安南占城爪哇西洋瑣裏海外諸國猶能知天時審人事專使稱臣入貢豈汝等之智所不及耶抑我師之未至耶玆專遣人以往果能審識天命傾心來歸有官者量才擢用有業者各安生理朕不失言爾宜圖之

﹖敕

洪武十二年敕守將潘敬等曰奏至知髙麗龍州鄭白等率男婦來降特未審將軍識其計否髙麗僻居海隅其俗尙詐況人情莫不安土重遷豈有捨桑梓而歸異鄕者耶中國方寧正息兵養民之時爾與東夷接境愼勿妄生小隙使彼得以借口符至之日開諭來者令還以破彼姦若我正而彼邪彼果不臧則師出有名矣其來降者切不可畱春秋有曰母納逋逃不然則邊患將自此而起矣

﹖敕遼東都司【永樂十九年三月初七日】

北鎭醫巫閭山之神自昔靈應彰顯而衛國佑民厥績尢著獨其廟宇頹毀至今弗克修治朕心拳切夙夜弗忘敕至爾等卽擇日興工建立祠宇飭嚴祀事以稱朕崇仰之意故敕

﹖敕總兵官武進伯朱榮

宣徳元年朱榮奏朵顏衛指揮哈剌哈孫等朝貢不至請掩擊之上曰古者禦夷狄來不拒去不追今𨿽不朝貢亦不擾邊遠加以兵非懷柔之道遂敕之敕曰馭夷宜寬用兵宜審況虜多詐未可輕忽但整飭部伍謹愼堤備其來不來未足較也

﹖敕鎭守總兵官

皇帝敕諭今命爾掛印充總兵官與太監一同鎭守遼東地方整飭兵備修築城堡操練士卒申嚴號令振作軍威遇有賊寇相機戰守凡一應軍機之事須與鎭守巡撫等官從長計議停當而行不許偏執已見乖方誤事況遼東近來兵備廢弛軍士艱難而守邊官軍又或貪功生事啟釁召怨以至虜寇讎報不已邊人荼毒地方疲憊與先年不同爾爲朝庭武官受玆委托務須與鎭守巡撫等官用心逐一整飭不可視常怠忽尢須持廉秉公正己率下毋得徇私貪利擾害下人及輕舉忘動致貽邊患如違罪不爾宥其愼之愼之故諭皇帝制諭今命爾掛徵虜前將軍印充總兵官鎭守遼東地方固守城池操練軍馬遇有賊寇相機剿殺其副總兵參將各照地方分守所統官軍悉聽節制如制奉行

﹖敕巡撫都禦史

皇帝敕諭今特命爾巡撫遼東地方贊理軍務訓練軍馬整飭邊防提督糧儲禁革一切姦獘務使軍威振舉糧餉充足衣甲鮮明器械鋒利城堡墩臺邊墻無不完固以防禦賊寇撫安兵民有警則公同鎭守太監總兵等官調度官軍相機殺賊禁約管軍頭目不許科擾克害及隱占私役有誤戰守違者輕則量情懲治重則毋畏勢豪徑自參奏拏問其餘一應邊務聽爾便宜從事與鎭守等官從長計議而行況今遼東地方疲憊軍士艱難守邊官員行事乖方以致地方不靖爾爲憲臣受此委任宜持廉秉公安靜愼重凡軍民利病可興可革者悉心訪究從宜審處具實奏聞務使地方寧謐內外詟服毋或視常怠忽及乖方誤事自取罪責爾其愼之愼之故諭

﹖敕戶部管糧郎中

皇帝敕諭遼東地方該用錢糧數多止靠屯田子粒及在京送去銀兩並開中引鹽以備支用柰近年以來姦獘百端糧料濫收粗浥穅秕不堪食用屯田被人侵占子粒無從上納若不嚴加淸理禁革不無邊儲虧折有誤供給今特命爾前往彼處總理督同都布按三司管屯管糧官員及督並分理錢糧知州通判凡一應屯田務要照例逐一淸出撥軍屯種各倉場糧艸收支之際務要關防嚴密除姦革獘禁約官吏軍民人等不許包攬侵盜及侵占屯田不納子粒違者六品以下官爾卽拏送按察司分巡官並所在官司問理應奏請者照例奏請施行其三司官若有因循怠忽亦聽爾指實劾奏每歲開中引鹽並納銀糴買糧料須斟酌價值貴賤歲用多寡及地方緩急極邊城堡缺糧倉分從公坐派不許只於附近有糧之處派撥圖作人情其糧料務要幹圓潔淨敢有插和穅秕沙土者就便拏問退出仍取勘各衛倉廒數目各樣糧料坐定廒口隨收隨盤以革姦獘及令各衛定委老成指揮一員量撥餘丁燒造磚瓦石灰采打木植專以預備遇有各廒損壞隨卽修理亦就總督查考勿令各官私役賣放凡彼處一應各行事宜務要遵照該部近日題準事理悉與巡撫官協同面議停當而行勿得偏執自專乖方誤事爾受玆委托須持廉秉公正已律人毋暴毋刻務俾事妥人安斯稱任使如或持身不謹以致擾人壞事及畏勢聽囑容情作獘虧損錢糧事發必重罪不宥爾其勉之愼之故敕

﹖敕行太僕寺少卿

太祖髙皇帝聖旨如今遼東等都司開設行太僕寺恁都府行文書去說與都司衛所知道這个衙門職專提調馬匹比較孳生但有作獘虧欠馬匹許令本寺舉問品職𨿽小所掌事重如同禦史出巡按治該管指揮千百戶衛所鎭撫首領官吏務要將所養一應馬騾盡數開報聽從本寺官點視提督敢有非禮抗拒許本寺官奏聞拏問欽此

﹖敕遼東行太僕寺官

國初設行太僕寺提調比較都司衛所官軍馬四查究姦獘職掌最重後該兵部奏準照太僕寺點閘京營馬匹事例而行柰地遠權分軍職官員往往抗違欺慢以致官擁虛名馬政盡弛近該督理馬政都禦史楊一淸奏稱陜西都司衛所及延綏寧夏各邊營堡官軍騎操馬匹倒失數多皆由管軍官員不能嚴督餧養或扣除艸料侵克馬價濫撥私用以致損傷及至追捕之際又將不堪馬匹髙價勒買靠累軍人姦獘百出乞敕該寺官員查究等因慮恐各處皆有此獘今特命爾照京營事例每年二次前去徧歷該衛所營堡將一應騎操馬匹用心點閘嚴加比較瘦弱者督令加意餧養倒失者責令依限賠賞【賞﹕償】各邊官軍下班回衛一體點閘比校年終具奏造冊以憑稽考其罰俸罰馬降級黜革等項悉依該部奏準事例仍先備行曉諭遵照施行軍職官員敢有仍前作獘及抗拒阻撓者輕則量情發落重則指實參奏若守備分守以上官員號令不嚴以至所部官軍損失馬匹數多者一並參奏鎭守等官不得故相阻撓以致誤事爾受玆委任必須持廉秉公殫心竭慮務使馬匹肥壯可備戰守尙有旌擢以酬爾勞如或因循怠玩互爲容隱虛應故事無益地方罪不輕貸爾其愼之故敕

﹖敕苑馬寺

皇帝敕諭近該遼東鎭巡撫官題稱遼東金復蓋三衛地方南瀕大海向稱簡僻乃今醜虜垂涎倭奴窺伺均當爲備議得苑馬卿事簡權輕乞要量加憲職兼理兵備事下該部議覆相應今命爾不妨原務駐札蓋州照舊管理馬政兼整飭前項地方兵備往來巡歷糾察姦獘平時修葺城堡操練兵馬備禦海防有警督率官兵收斂人畜相機戰守保固城池其所屬境內衛所守備備禦掌印指揮等官悉聽統轄凡用兵事務與參將計議停當而行仍聽督撫節制爾受玆兼任尢須持廉秉公正己率下務在盜息民安斯稱任使如或因循怠忽責有所歸爾其愼之故敕

﹖敕分守道

近該遼東巡撫官題稱東寧道地方密邇邊陲虜情叵測宜設分守官專理事務庶幾事有責成事下該部議覆相應今特命爾前去分守遼海東寧道查照該部題準事理帶管海州遼陽沈陽撫順靉陽各城堡邊備平時則操練兵馬淸理軍伍修築墩墻稽查錢糧分理詞訟禁革姦獘有警則堅壁淸野收斂人畜督率境內衛所官軍往來策應仍聽巡撫衙門節制爾受玆委任須持廉秉公正己率下務使邊方寧謐寇盜屏息斯稱任使如或因循怠忽致誤邊事責有所歸爾其欽承之故敕

﹖敕分巡道

近該督視遼東軍情官題稱遼東鎭巡等官與所屬地方相去隔遠顧理不周勢甚孤危要將原管該道官員攺擬責任畫地綜理以防虜患事下該部議覆相應今特命爾前去分巡遼海東寧道帶管廣寧錦義河西等處兵備春夏駐札錦州秋冬駐札義州無事則修整邊溢補練兵備糾察姦獘有警則督率兵將收斂人畜相機戰守東至廣寧鎭武堡西至錦州杏山驛所轄廣寧等九衛城堡驛所三十一處其守備備禦掌印指揮等官悉聽統攝凡用兵事務須與參將計議停當而行仍聽督撫官節制爾受玆委任宜持廉秉公正己率下務俾邊方寧謐寇盜屏息斯稱任使毋得因循驕怠致誤邊事自遺罪譴爾其勉之愼之故敕

﹖敕開原兵備道

先該給事中林廷學奏稱開原地方二衛孤懸三面接虜邊情叵測人民頑野獘端易積詐僞橫生宜設兵備以懲夙蠹等因下該部議擬已行鎭巡等官會題相應攺設今特命爾駐札開原地方整飭遼東等處兵備修理墩墻操練軍馬撫卹士卒問理詞訟禁革姦獘一應合行事宜悉照該部題準事理施行仍聽巡撫官節制爾受玆委任尢須持廉秉公正己率下務俾姦究屏迹軍民安堵邊境無虞斯副任使如或怠忽誤事責有所歸爾其愼之故敕

﹖敕寧遠兵備道

近該督視遼東侍郎葛縉題稱遼東鎭巡等官遠在廣寧其寧前地方勢甚孤危欲添設兵備官一員畫地綜理事下該部議覆相應今特命爾前去整飭寧前地方兵備春夏駐札寧遠秋冬駐札前屯無事則修整邊隘補練兵馬糾察姦獘有警則率督兵將收斂人畜相機戰守東至寧遠塔山所西至前屯中前所抵關所轄寧前二衛城堡驛所共三十二處其備禦掌印指揮等官悉聽爾統攝凡用兵事務與參將計議停當而行仍聽督撫官節制爾受玆委任須持廉秉公正已率下庶副任使如或因循驕怠自貽罪譴爾其愼之

﹖敕遼東副總兵

皇帝敕諭都指揮僉事韓承慶今特命爾充副總兵官駐札遼陽地方管理淸河鹻場馬根單孤山一堵墻散羊峪撫順會安東州沈陽靜遠平虜上楡林蒲河十方寺長安長靜長寧長定長勇長勝武靖營奉集威寧營二十五處營堡平時操練軍馬修理城池撫卹士卒防禦虜寇有警哨備收斂相機堵剿如遇報有大警開原海蓋二參將沈陽髙平二遊擊所管兵馬悉聽調度分布截殺無事各令照常防守城池如開原海蓋沈陽髙平險山等處有警爾不必聽候鎭巡明文徑自提兵策應若會兵剿賊仍聽總兵官節制調遣爾尢須持廉秉公圖稱委任如或黷貨虐下致誤邊事法不輕貸爾其勉之愼之故敕

﹖禦制敬一箴

夫敬者存其心而不忽之謂也元後敬則不失天下諸侯敬則不失其國卿大夫敬則不失其家士庶人敬則不失其身禹曰後克艱厥後臣克艱厥臣五子之歌有云予臨兆民如朽索之馭六馬爲人上者柰何不敬其推廣敬之一言可謂明矣一者純乎理而不雜之謂也伊尹曰徳惟一動罔不基徳二三動罔不凶其推廣一之一言可謂明矣蓋爲元後受天付托承天明命作萬方之君一言一動一政一令實理亂安危之所系若此心忽而不敬則此徳豈能純而不雜哉故必兢懷畏愼於郊禋之時儼神明之鑑察發政臨民端莊戒謹惟恐拂於人情至於處獨之時思我之咎何如攺之不吝思我之徳何如勉而不懈凡諸事至物來究夫至理惟敬是持惟一是協所以盡爲天之子之職庶不忝厥祖厥親由是九族親之黎民懷之仁澤覃及於四海矣朕以衝人纘承丕緒自諒徳惟寡昧勉而行之欲盡持敬之功以馴至乎一徳其先務又在虛心寡欲驅除邪逸信任耆徳爲之匡輔斂求善人布列庶位斯可行純王之道以坐致太平之至治也朕因讀書而有得焉乃述此以自勗云

人有此心

萬理咸具

體而行之

惟徳是據敬焉一焉

所當先務

匪一弗純

匪敬弗聚元後奉天

長此萬夫

發政施仁

期保鴻圖敬怠純駁

應驗頓殊

徵諸天人

如鼓答桴朕荷天眷

爲民之主

徳或不類

以爲大懼惟敬惟一

執之甚固

畏天勤民

不遑寧處曰敬惟何

怠荒必除

郊則恭誠

廟嚴孝趨肅於明庭

愼於閒居

省躬察咎

儆戒無虞曰一惟何

純乎天理

弗三以三

弗二以二行顧其言

終如其始

靜虛無欲

日新不已聖賢法言

備見諸經

我其究之

擇善必精左右輔弼

貴於忠貞

我其任之

鑑別必明斯之謂一

斯之謂敬

君徳旣修

萬邦則正天親民懷

永延厥慶

光前裕後

綿衍蕃盛咨爾諸侯

卿與大夫

以至士庶

一遵斯謨主敬協一

岡【岡﹕罔】敢或渝

以保祿位

以完其軀古有盤銘

目接心警

湯敬日躋

一徳受命朕爲斯箴

拳拳希聖

庶幾湯孫

底於嘉靖

﹖禦祭北鎭祝文

正統九年

皇帝遣吏科給事中姚夔祭告於北鎭醫巫閭山之神曰予奉天育民愧涼於徳致玆久旱災及羣生夙夜省躬中心惓切神司方鎭憂憫諒同雨農以時宜任其責特玆致禱尙冀感通弘布甘霖用臻丰稔匪予之惠時乃神庥

天順元年

皇帝遣翰林院編修李本致祭於北鎭醫巫閭山之神曰惟神毓秀鍾靈鎭玆北土奠安之功民物允賴玆予復正大統祗嚴祀典惟神歆格永佑家邦

成化十三年

皇帝遣巡撫遼東兼贊理軍務都察院右副都禦史陳鉞致祭於北鎭醫巫閭山之神曰國家敬奉神明聿嚴祀事所期默運玄機庇佑民庶乃近歲以來或天時不順地有不寧或雷電失常雨陽爽候或孽妖間作疫癘交行遠近人民頻遭饑饉流離困苦痛何可言惕然於中罔知攸措惟神奠鎭北土民所恃賴覩玆災沴能不疚心是用特具香幣遣官祭告尙冀體上帝好生之徳副朕憂元元之意斡旋造化弘闡威靈捍患禦災變禍爲福庶幾民生獲遂享報無窮惟神鑑之

弘治六年

皇帝遣巡撫遼東地方兼贊理軍務都察院右副都禦史張岫致祭於北鎭醫巫閭山之神曰伏自去冬無雪今春少雨田苗未能播種黎庶實切憂惶予甚兢惕用是側身修省虔致禱祈惟神矜憫下民斡旋大造早霈甘霖以滋禾稼以濟民艱庶民有丰稔之利則神亦享無窮之報

正徳元年

皇帝遣中書舍人尹梅致祭於北鎭醫巫閭山之神曰惟神功參造化永鎭北土奠安民物萬世永賴玆予嗣承大統謹用祭告神其歆鑑佑我國家

正徳六年

皇帝遣山東等處承宣布政司經歷張敏徳祭告於北鎭醫巫閭山之神曰去歲以來寧濠作孽命官致討逆黨就擒內變肅淸中外底定匪承洪佑曷克臻玆因循至今未申告謝屬者四方多事水旱相仍餓莩載塗人民困苦盜賊嘯聚剿捕未平修省咎由實深兢惕伏望神祇昭鑑幽贊化機災沴潛消禎祥葉應永庇生民

嘉靖元年

皇帝遣彭城伯張欽致祭於北鎭醫巫閭山之神曰惟神功參造化永鎭北土奠安民物玆予嗣承大統謹用祭告神其歆鑑佑我國家

嘉靖十七年

皇帝遣巡撫遼東地方兼贊理軍務都察院右副都禦史劉�謹以香帛之儀祭謝於北鎭醫巫閭山之神曰比歲嘗命官禱祀於神昨丙申孟冬之吉仰荷天賜元儲亦神所贊佑者玆用致謝神其鑑歆而永惟默佑焉

嘉靖四十年

皇帝遣巡撫遼東地方兼贊理軍務都察院右僉都禦史吉澄祭於北鎭醫巫閭山之神曰惟予嗣纘丕圖仰承帝眷恢張治化乂寧邦家咸資神力匡扶曷克導迎景貺玆今八月初十日�爲初度之辰令官賫捧香帛前詣祭告惟神鎭奠一方�靈炳�冀永贊天錫佑輯�眇躬集慶寧祥以延萬載之休

嘉靖四十三年

皇帝遣巡撫遼東地方兼贊理軍務都察院右副都禦史王之誥致祭於北鎭醫巫閭山之神曰予上承天保六甲開昌下撫坤圖百神受職玆八月初十日乃餘初度之辰爰命觀士賫捧香儀前詣祭告惟神淩霄奠城拱祚衛邦所冀裒祥斂福永固壽基以崇大慶於一人以普隆庥於萬宇

○表

【元遼東平章】劉益

聖明啟運殆千載之難逢遐邇歸心豈一夫之能抗非由人力實乃天時欽惟皇帝陛下大徳有容至仁無敵乘獘於板蕩棟撓之日開基於龍蟠虎踞之鄕靈旗舉而中原底平溫詔下而遐方欣戴伏念臣益叨榮華要委�戎行援絕勢孤誓死本期於君素力窮兵敗捨生何讓於子明然天道靡常人事不一故伊摯保身而去夏�子全祀以歸周乃去就之明規由廢興之有數玆者盤桓遼海慚於涸轍之魚瞻望京云痛若喪家之犬勢因窮蹙計出倉皇謹遣右丞董�僉院楊賢等航海朝天望風投�休兵待命希洞燭乎愚衷賣劍買牛乞放歸於農畝

○記

都司廟學碑記

重建遼陽文廟記

都司文廟新置雅樂記

重遷復州學記

廣寧建學記

廣寧重修文廟儒學記

寧遠重修廟學記

開原重修儒學記

新修正學書院記

重修書院記

重建遼陽武書院記

遼右書院記

廣寧都察院題名記

察院題名記

鎭守遼東徵虜前將軍題名記

廣寧新建鎭東堂記

重修會府記

總理題名記

總理遼東糧儲續題名記

遼陽布政分司題名記

分巡遼海東寧道題名記

開原兵備道題名記

遼東行太僕寺題名記

遼陽苑馬寺題名記

遼東苑馬寺興修記

遼陽副總兵題名記

遼東都司題名記

重修遼陽內城記

廣寧新城記

景範樓記

重修望京樓記

蓋州重修城東西樓記

增建河東七堡記

重修六衛預備總倉記

永利閘碑記

重修北鎭廟記

重修北鎭廟記

重修遼陽關王廟記

廣寧前屯城修建關王廟記

火神廟記

廣寧馬神廟記

遼陽鄕賢祠記

釣臺祠記

褒功祠記

石塘曾公生祠碑

遊千山記

﹖都司廟學碑記

【大學士】呂原

皇明奄甸區夏偃兵息民自京都達於郡縣莫不建學立師其或設武衛而無郡縣者亦莫不有學何其盛也粵稽三代學校與軍旅常相關焉故王制雲天子將出徵受成於學執有罪反釋奠於學以訊馘告魯頌云旣作泮宮淮夷攸服亦見文武之道合而一也後世弗循古典文武之教歧而爲二事於武者詆文士爲迂闊事於文者陋武士爲麄戾有國家者亦或別立武學而以前代名將祀是豈知學校軍旅相關而文武無異道哉今遼東都司治卽舜營州之域秦漢時已爲郡縣唐置都督府遼置東平郡金置遼陽府皆以爲京元爲遼陽路置行省焉國朝混一之初設都指揮使司以統諸衛顧惟武功修而文教不可以緩也遂於洪武辛酉命都司建學是年都司官鳩工庀材刱立黌宮越明年壬戌建大成殿兩廡戟門戊寅重建明倫堂志道據徳依仁遊藝四齋神廚射圃永樂壬辰始繪聖賢像規制固已略備矣景泰癸酉禦史謝君�建髙閣四楹於明倫堂後構屋二十間爲諸生藏修所天順戊寅禦史桂君怡爲龕於兩廡己卯禦史田君景暘再加整葺蠹者易之壞者補之漫漶者新之煥然完好遼東學校莫有過焉者矣夫事有似緩而實急者學校是也遼東之地屯營戍以控夷持憲節膺閫寄者率以甲兵錢谷爲職又奚暇計學校之興替哉今諸君取常情所緩者而急之詩書禮樂三綱五常皆於是乎講明非特衿佩諸生得以從容涵泳而介胃之士亦得踴躍歆慕彜倫彰而風俗美人材之出者文以飾治武以禦侮所謂文武一道於是乎見矣昔君嘗與山東按察司僉事胡君鼎李君琮右參將都督僉事劉君端曰學校與【與﹕興】人材盛今規制備而無所垂示何以啟來者繼興於有永乎僉韙之都指揮使夏君霖同知寧君榮僉事巫君英力贊之乃以訓導張升所述始末走書幣來京請爲之記遂書此俾勒諸石焉天順己卯六月立石

﹖重建遼陽文廟記

【巡按禦史】黃襄

遼陽有學舊矣乃嘉靖四十三年二月文廟告災余馳往視之用見棲主之無其所遂不敢自遑謀諸中丞西石王公度爲亟新之舉仍其基沿其制會計所出鳩工庀材調集徵發具有條理閱四月而告成先師之廟翼廟之廡煥然攺飭環之爲垣樹之爲門莫不畢治乃詔諸生於庭而爲之記余聞之有生之道而不迫之以五品之教則衣暖食足之餘難免於禽獸之患是以堯舜在上建之司徒立之彜典而設之以君臣父子夫婦兄弟朋友之名名之所出固義之所居也於是爲之親義序別信之教而使之從事於度數容節之間民生其時自心思之所知慮耳目之所見聞無越此者童而習之至於沒齒而不得變其居處之常則或於肆於市於畎畝之間隨其業之所操以利器用以遷貨賄以力稼穡而皆不廢其所事仡仡然終身由之而不知爲之者此道徳之所以一也然而民之不可使知堯舜或猶病之於是申之以冑子之教而取其聰明彊敏有材智者命之曰士其居之必有定處業之有專攻而其所尙者則在乎習之而察行之而著由之而能使知之也彼夫由之者𨿽不能自通於性命而踐習之駕【駕﹕篤】尙可以寡過而不畔乎道知之者之可貴矣少有蔽偏之獘雜於其間則至於殄行驚世而徒以馳騖乎由之者之民於是明其端於候而撻焉以示其儆書焉以俟其悔所以責之詳待之嚴者恆在士也及周之隆其制大備自鄕射飲酒養老和樂以至勞農訊獄飲至之事無一不在於學而其所以爲教則有可言者矣縞收端尋鞸紳綦偪之飾而裼襲委垂爲之宜琮璜琚瑀齊夏和鸞之節而走趨周折爲之度豆籩簠簋鐘鼓管弦爲之器而酬酢搏拊以爲容典謨雅頌射禦書數爲之文而詠歌講誦以爲業使之習其筋骨於節度之中一其耳目於聲容之內開之盡其物而充之有以達其才防之多其途而養之有以全其性其導之勤也則春夏秋冬有其術而旦畫向晦皆必有所爲其視之詳也則一年二年有其等而離經辧志敬業樂羣皆必有所事至於九年而課之成四十而試之仕而其中之不帥教者則且移之左移之右移之遠方而終身不齒矣嗟呼由其所當爲而有所不知則謂之凡民而不得登諸世用有能其所能矣而其行之偏苟有詖遁反側之害則無所逃於撻焉書焉之辱與夫左右遠方之移而且不得以列之於民然則爲士者可不知所謹哉今之遊於學宮峨其冠裳博其衣裾挾冊而誦讀鼓琴瑟而詠歌蓋古之所爲士也旣巳侈然自貴於利器用遷貨賄力稼穡者之民其所以立之官師作其宮室辧其時物敕其條法者又甚修且備非徒若於肆於市於畎畝之間矣不知其於先王之教人倫之懿禮樂度數之詳孰由而孰知之耶大學之道極於齊家治國平天下之大而其本不外乎彜倫之眞其具不出乎格致誠正之學故必凝神默思致其心知志意之精以善乎其內優遊涵詠謹其耳目手足之力以善於其外率之於事物之常而通乎性命之奧修之於日用之際而會乎道徳之精故其於家則父子親夫婦別長幼序其於國與天下則君臣義朋友信故無一命之寄無尺土之階而人物之性以盡齊家治國平天下之事以畢及教之成化行俗美旁周浹洽範圍鼓舞乎家國天下之民皆一之於道徳而莫知其所以然此先王建學造士之功也然則今之士者尙當誦余之言思焉而悟肄其業而辧其數謹其節而循其物從事於爲己之功以修乎身心性命之學無徒操觚以敝其精競志以紛其習庶乎習矣而察行矣而著由矣而能知無辱乎古者之所貴而有以興乎今之民也耶是役也主其謀者則中丞王公之誥贊其成者則苑馬寺卿陳君天資太僕寺少卿劉君柰參議張君邦土僉事黃君九成而副總兵郭江都司曹勛王朴趙斌管儒皆與董其事所得書者也因勒之於石以詔不廢云

﹖都司文廟新置雅樂記

劉成徳

昔周公功在王室成王以天子禮樂祀之況夫子祖述憲章上律下襲而反不得成王之所以報周公者而享之𨿽知夫子而不知其所以爲報也洪惟憲宗皇帝卓越千古見髙百世詔天下孔子廟祀加六佾爲八佾增九豆爲十二卽遣學士王獻詣闕裏行釋菜禮告於廟庭樂舞器數之增崇兩畿十三省府學皆然也惟遼東都司僻在一隅佾祀之樂雜用淫哇夫以肅肅廟庭而可以淫樂褻乎哉余按是邦專教事敢恝然以無意乎於是考典禮遵制度俾之守巡都司規畫之庀材鳩工因才委任乃召生員張振紀孫寬訪於東山之麓得桐梓云楸作琴瑟材采南山靑石礪之爲玉磬材鐘則自爲規制隸書於上鎔之於冶然後發以聲音引以麾旌擊以祝敔文以琴瑟從以簫管節以金石和以塤篪動以干戚舞以羽旄及樂舞冠袍之屬一皆責成智巧技藝之工成造規畫之法於淳朴中求文彩而侈靡不屬焉祭器先十日備預選修潔生徒量其資性才識而器使務使節文習熟大小相成始終相生一唱一和淸濁髙下相爲經緯執其干戚習其俯仰順其屈伸行其綴兆要其節奏行列必正進退必疾耳目聰明血气和平所以崇廟祀之典也祭前五日諸士子習祭儀於明倫堂舞干羽於堂下余與守巡二道監視之見其禮度修聲音正性情舒祀事明禮樂彰法度著好惡平人心和合敬同愛而王道得矣今聖天子興禮樂以化天下報夫子以天子禮樂余於東遼慨其久缺而始剏之蓋樂者所以象功徳也其功大者其樂備其治辧者其禮具吾夫子之功徳固所宜然卽是雅樂之作而不雜之淫褻則所以化殘暴之習移澆漓之俗達教化之遠而與民同之將無紀極也吾遼之士民幸勿忽焉於是乎記

﹖重遷復州學記

範鏓

復州衛學洪武二十八年肇建於城西北隅正統元年攺遷城之中嘉靖二十四年浙上虞賈侍禦大亨按治遼左南巡抵復州課諸生乃言曰復之諸生器識文藝亦卓有可遠到者胡爲歷昔迄今科目乏人無乃學宮不得其地歟乃顧分守趙君徳佑曰地靈人傑斯亦宋可盡誣也盍相與攺圖乎時苑馬卿張君鏊僉曰地理固所諳也二公乃憑髙遠觀相協厥基得城之東南隅曰前帶秀水背拱奇山基學固所宜也遂復之賈公而率作興事焉始事於甲辰五月竣事於乙巳八月諸公乃屬予爲記以行遠也予惟魯僖公修泮宮詩誦其美漢文翁興蜀學史載其績今遷建奚翅興修其記之也固宜蓋建學立師修道立教我昭代稽古右文樂育賢才之大典也固無事於記也特緝屢省振頹整廢諸監司羽翼王化嘉惠生儒之公舉也若無望於記也乃若從事於學者顧其名而思其義端其本原而務其眞實入門必誠敬焉踐履必實地焉仰廟貌必思吾之希聖希賢者何如不徒宮墻外望焉已也登明堂必思吾之盡倫盡性者何如不徒朝夕慢遊焉已也由博而約焉由明而誠焉庶乎所學在我道徳充足聞譽彰著今𨿽無記而將來之記自有無窮焉者其或學自學人自人庠序其名而市井其心衣冠其身而盜跖其行行而不著焉習而不察焉終身由之而不知道焉學斯空虛矣學斯蠹廢矣今𨿽有記後來絕無可記者焉則記可也不記亦可也復之學攺遷矣一時之耳目維新矣而今而後多士其知所觀省乎嘗考易之蠱曰先甲三日後甲三日巽曰先庚三日後庚三日今玆遷當蠱之甲際巽之庚此又一初也人固因其攺圖之善而想望其更化之美矣蒞官於玆者有職從遊於玆者有業觀省而興起者殆亦未可量也盛衰得失惟其所召勿使後之人視今學猶今之人視昔之學也

﹖廣寧建學記

【學士】王英

詔守廣寧徵虜前將軍中軍都督同知曹義創建儒學義受命惟謹相地得鎭城譙樓之右厥土髙爽創夫子廟兩廡欞星及明倫堂齋捨府庫之屬制度弘偉煥然一新初廣寧無學校義與參將胡源劉端奏請建學立師以教導其人遂得請會都察院右副都禦史王公翺以總督兵務至廣寧曰立學興教事不可緩飭勵諸將校亟成之而王公具其始末屬予爲記廣寧古幽州地迨元置廣寧路其地廣袤漢胡雜處人性獷悍冠裳異制習俗尙武爭以射獵爲生詩書禮樂之教蔑然不聞也我太祖髙皇帝以聖徳膺天眷以神武定四方拓遼地置兵衛守以大將列聖相承文謨武烈重光昭宣邊城萬里烽堠無警聖天子嗣天歷服徳教弘敷仁恩覃布民物阜安蠻夷賓服治教底於太平而遼之諸衛兵彊將勇所守益固乃創學宮於廣寧使山海之區其人益知尊聖人之教以惇禮義篤忠孝務仁信而風俗歸厚焉嗚呼盛哉創始之功蓋超越乎前古而貽謀則及於永久者也廣寧之人與其將士必率循其教而爲師必大振其道庶幾無負於立學之意也故於學成宜書其實以示後來

﹖廣寧重修文廟儒學記

【翰林院右春坊】楊惟聰

我朝建國之初卽詔郡縣立學以育才也學必有廟祀先聖先師以報本也其有成式著在令典其知所緩急則存乎守土之臣廣寧之有廟學舊矣嘉靖甲寅春二月廟之東廡毀於回祿巡撫固安蘇公志皐保釐之初曰是可以或緩乎檄指揮苟欽督理之秋七月厥工告完宏壯華麗視昔有加顧正殿西廡堂齋弗稱矧歷年滋久不修且壤公心旣定詢謀僉同乃一撤而新之木石慮之於山芻茭取之於湖工徒鳩之於傭餱糧供之廒廥銀錢給之帑藏甑甓片﹖瓦瓦二者出之官陶舁輦畚鍤剞劂諸器備之公儲於是爲正殿者七楹西廡與東廡各七楹大門儀門各三楹爲坊於大門之外者三中曰泮宮東曰昭文西曰崇武爲屋於大門之內者十東曰齋戒房西曰宰牲所爲石橋於中者一階序牖闥咸秩於理墀墄﹖﹖睘除厥甃惟堅彤髤赭雘之飾煥然其新松柏桃李之木郁然可蔭講授者獲其居業遊談者興其快覩春射秋饗貴齒尊師濟濟如也雍雍如也經始於丙辰秋七月落成於丁巳春二月凡用工二萬三千四百有奇用糧一千五百石有奇用銀三百兩有奇財無所匱民不告勞遼之人乃相謂曰何地無學何人如我公之興學可無紀乎乃走使屬余記之予惟學校之興常見於承平之時而每略於擾攘之際邇年以來烽燧時作遼左之警無歲無之羽檄交馳戎務倥傯增陴繕械日不假給武事之急而文事之修鮮不以爲迂矣然建國君民教學爲先蓋將申之以孝弟之義使之知爲人子爲人臣爲人弟者之行非徒呻其占畢多其訊言以爲藝文之資而已說禮樂而惇詩書郤谷之所以可帥有勇知方子路之所以治賦是故戰陣無勇非孝也疾視長上非弟也先王之制其奠民也爲之比閭族黨州鄕其理兵也爲之五兩卒旅師軍其成化也爲之家塾黨庠州序國學聯之以師儒一之以道徳用之於文則經天緯地禮樂將爲昭焉用之於武則戡禍定難甲兵將爲威焉隨用而施夫豈有異術哉是故出而受成入而訊馘必先有事於學此達人智士之所先而武夫俗吏之所慢也蘇公藩屏左輔閫外多事乃加志於學力以飭廢起敝爲任爲師爲弟子者藏焉修焉息焉遊焉其必有油然而興者乎不後其君不惡其上不遺其親忠信以爲甲冑禮義以爲幹櫓則折衝禦侮不在壁壘而在樽俎矣今玆之舉庶可以無負也乎

﹖寧遠重修廟學記

【參政】寧舉

寧遠舊本廣寧前屯二衛地宣徳戊申於此築城置衛其廟學𨿽刱立於本衛治東南但茅屋數間景泰癸酉都督焦公禮始易材而增修之至成化丙午都指揮王公銘更重修焉經歷且二十年棟宇傾頹而前屯廟學亦然弘治癸亥夏六月侍禦史南康余公奉命來按治東遼臨其地首謁吾夫子廟一展拜之餘遂慨然有一新之意且病其基址尙隘神路太促更欲開拓之命守備郭振發官銀易買民地南北三十丈許東西半之基址益以開闊神路益以寬爽向之傾頹者皆撤而新之未備者皆增而置之自正殿而下東西爲兩廡前爲戟門爲泮池泮池之上爲橋道最前爲欞星門門之左右各建坊扁截然攺觀由是廟貌學宮蓋將完美矣竊惟學校所以育人材人材所以資治化故學校乃臨政者之先務而吾夫子實萬世斯道之宗主顏曾思孟以下諸賢皆有功於斯道者廟以安之貌以像之官家之卹祀報功吾人之希賢仰聖胥此焉賴可坐視其敝而不加之意耶肆惟我國家定制兩京皆立國學府州衛邑亦皆立學有學必有廟𨿽窮荒絕塞亦所不略意蓋以此寧遠𨿽云邊方去關不二百里山水秀發鍾而爲人才馳聲科目後先相望今之士覩宮墻之壯麗感上人之作興安知不從此而人才益盛乎

﹖開原重修儒學記

陳暹

國朝宏敷文教丕式四海𨿽窮荒僻壤罔不立學宮祀先聖者崇本業也開原城有廟學爲日久矣圮於水潦兵荒之餘不墜者如綫兵備憲僉滁陽王君履任三日謁廟登學課諸生見其然也瞿然嘆曰獘也久矣是豈宜然哉夫中國所以賢於夷狄者以禮義也禮義之教始於堯舜傳於禹湯文武周公而大明於孔子萬代宗之是故廟以祀聖崇其報也學以育才敷其教也皆以爲禮義也禮義興則遠邇化而治道成矣開原介在毛憐女直福余諸夷之間夷猶禽獸然顧吾所以能綏之無敢犯順者亦惟束之以禮義範之以文教故也今玆廟學乃禮義之區而反簡略不治若玆其何以肅觀聽而起效法也哉中國禮義苟修猶慮未足以帖四夷而況棄之乎玆工也其不可已也已乃檄衛司度工命日慮材用鳩工徒具餱糧備品用渠渠然有事矣六閱月而奏功階序牖闥秩如也墀墄﹖﹖睘除鞏如也彤髹赭雘炳如也諸木蓊郁森如也講授者寧居遊談者快覩春射秋饗貴齒尊師濟濟如也雍雍如也事竣屬暹記之暹惟學校之興也非見有卓然而深識治體者不能也何以言之夫治外者先自內正末者先自本是故折衝禦侮之君子不致意於壘壁之外而常用情於樽俎之間此舞幹格苗由壘降崇古先帝王之所以成治功也使中國禮義修明矣彼夷狄而人也豈能無動乎彼見吾夫子宮墻之美百官之富也則將起肅敬之心矣彼見吾學士先生濟濟彬彬然動合規矩言由禮義也則將生效法之心矣彼見吾俎豆之盛干羽之麗也則將消其彊暴之態革其射獵之習矣昔漢宣帝持文教若彼突厥尙慕之遣子入學況我朝天子治化之深文物之盛而又有諸公敷宣於下安知毛憐女直扶余諸狄中無若人哉然則是舉也崇內教以規夷狄固不重乎哉

﹖新修正學書院記

李輔

臺史氏出按遼左者制得督察學政故前後至者悉加意造就人才以藉手報天子而遼陽鎭城乃駐札之所其於政教之施也爲專且近先年胙城樊公建遼陽書院拔士之秀者羣於其中令相觀摩以成其徳業而士之獲遊於是者類能蜚英騰茂彬彬然振於殊俗四方之士聞風向化者思欲挾策鼓篋以窺其門墻而不可得於是書院得人爲最而名獨甲於全鎭矣歲甲子秋七月餘旣至遼之明日謁先師廟已卽書院課士則見垣垝戶廢瓦墮級夷弗可以居士也乃檄都司加葺焉易蠹植頹繩踦補敞【敞﹕敝】而又爲之增建二齋堂捨規制視昔加備築基負土取諸軍余之丁良材堅甓取諸公家之羨諸有不給者以官貲補之堂構就緒而民不知齋捨告成而士相慶余於是易其扁曰正學書院乃拔各衛士之俊彥者合五十餘人居之日有課月有試以較其勤惰而辧其低昂士顒顒然向風矣居頃之餘將以期滿代去教官張獻猷等率諸生來請記余惟遼𨿽絕徼而衣冠之士代不乏人況今密邇畿輔衣被聖天子文明之化則含風吐云絺章繪句以決科發策固多士餘事何竢餘言顧士之所以爲士者不徒在於聲華之末而必有以爲之本者本者何道徳性命之蘊是已士而得於是則其出而大用於世也不阿時不詭俗進而唱和廟堂之上謨明弼諧退而奔走郡邑之下修政立事卽又不幸而厄於幾會之弗偶則亦屯膏懷寶畱光巖穴不與艸木同朽腐故曰士窮不失義達不離道得志澤加於民不得志修身見於世此養之素定然也遼故靑州之地南望泰山鳧繹鄒魯遺澤可以想見而鄕之先正賀醫閭者亦能振拔流俗講明道徳性命之蘊與嶺表陳白沙南北爲伯仲玆皆非爾多士之可以觀感而興起者與夫今多士之羣於是也余將以大用期之也明時登崇俊傑惟恐不逮固弗患於機會之弗偶也已卽幸而雲蒸霧集矯翼奮飛苟徒工伎倆以獵聲華而無得於惇本之義則非吾所謂正學也已余又將何藉以報天子諸士勉旃是舉也太僕劉君柰少參張君邦土丕謨經畫副總兵韓子承慶都司王朴趙斌管儒殫力贊襄而都指揮曹昆指揮王承祖課工督程與有勞焉者也於法得書

﹖重修書院記

【太僕寺少卿】朱屏

書院記何記書院之成也成書院何拔士之尢者聚而養之以人事君義也聞有議毀之者何子產不毀鄕校朱子創建白鹿洞迄於今頌之不衰況遠人來於文徳之修乎夫遼自作書院彬彬然得人之盛樹勛業於中外者歷歷可數是可毀也孰不可毀也考厥址在城西南隅弘治甲寅柱史南陽樊公創焉日久湮廢嘉靖乙未江都曾公修飾如初甲辰慈溪劉公拓地增建號宇十一間取弟子員六十有九人以南昌苑馬寺卿張子鏊提調之乙巳冬十月金陵秋渠張公以翰苑儲器秉鉞至大剔吏治百度維新復試集弟子員八十人乃命都閫劉子通董其事乃廣東西地四十六丈建號宇各二聯後址二聯共八十四間容弟子員百人有奇舊時多士供給取諸贖刑錢谷似非經久計公乃諭分守大興榮子愷曁劉子通檢各衛起科地二百三頃五十一畝歲輸谷六百九十三石三斗七升輸折色銀九十六兩八錢又淸出納銀餘丁一百六十六名共輸銀五十一兩七錢及湯站之稅計其入者無定數咸輸於書院倉庫擇指揮一員領之器具館夫門役罔不周悉我公造士之心其盛矣乎嗚呼維垣平平然矣維門將將然矣維堂巍巍然矣維號宇倉庫翼翼然矣維餼廩陳陳然矣二三子沐公循循然之教其曷以答公哉傳曰學猶植也不學將落其自植之勿若學宇然頹落而待植也孫子記學曰荊藍之璞其在於斯其自韞哉以待價哉爲圭爲璋斯可矣若曠而弗居捨而弗由不鹿豕其場則榛蕪其地是棄其植壞其寶也嗚呼是豈徒貽執政者之羞

﹖重建遼陽武書院記

陳暹

暹嘗謂人才之生必聚而後見養而後成有所觀感而後奮彼其渙然而處卽有賢者材者固與庸眾人不異而養之不預卽賢且材者亦或拘於風气染於積習而業不精又何望於中人之性觀感興起翕然思奮以期適用也耶遼左古稱多才之地勛庸相望載籍具存邇來科第罕徵韜鈐鮮績者此其故何也聚之未能養之不預而倡率觀感之機或廢焉耳嘉靖庚申冬安邑仁庵王公奉命按遼旣劼毖官邪察舉吏治矣尢拳拳以作興人材爲務明年乃下令大修學宮巳又擇諸士雋異者養之於遼陽書院給以廩餼躬爲課督於是諸士人各自奮翕然向方徳業藝文彬彬然盛矣已又於暇日按故迹得武書院遺址於城之西北隅鞠爲茂艸瓦鑠山積頹垣圮階殆不可辧公乃喟然謂暹曰文武二途粵爲國紀而儲養造就人才斯盛興廢起敝非余與二三大夫之責也乎乃出贖金若干謂帶分守僉憲王君可立曰君爲余畫其可謂副總兵黑君春曰君爲余總其成遂以今年七月之吉興工以武舉鎭撫王惟屏理其事而又申命都司曹君勛左右之焉咸奉命惟謹再閱月而工告成外爲大門三間門內爲坊一題曰武俊聯輝列嘉靖歷科會武名其上坊北爲箭道長二百步有奇廣十之一道盡爲揖讓堂蓋取射禮雍容尙徳之義堂前列碑亭者二右則備載登國朝會武名次以紀金遼武俊之盛而示勸於後左則勒修武書院記以紀日紀事也道東偏爲講武堂五間翼以號捨庖廚以爲誦法遊息之所揖讓堂後爲磴道若干級適與城平乃因臺構亭其上題曰象兆登壇言異時有登壇大拜者皆兆於此也臺下百里內外山川夷落城郭市裏映帶俯伏宛在階下若大將登臺而三軍懾伏不敢仰視又若聯百萬之眾進壓敵壘而旌麾翕張部伍整肅不可向邇蓋遼左一大觀云公將以吉日聚武士之秀者讀書習射其中如文書院制懼夫後來者不知建學儲才之意而或如往者之廢焉則無以垂久遠而甄陶於不匱矣乃命暹書其始末於石以詔來者暹竊惟古者之養士也五兩卒旅軍師之眾莫非比閭族黨鄕國之民而比閭族黨鄕國之師卽爲五兩卒旅軍師之長聚有常居教有定業所以觀聽而服習者又本乎孝友睦婣任卹之事故其民皆服孝弟忠信之行而懷親上死長之心入則足以羽儀王朝出則足以威懷敵國此有周之人材所以爲盛而肅肅兔罝之詩所以由作也後世比閭族黨之制旣不復存所以儲養教導之者又皆無法工鉛槧者則以武生爲粗鄙不足爲而稍知擊刺者則以儒生爲專務浮華而無實用蓋不惟不知古者之所謂文而亦並其所謂武者而失之也然則又何怪乎今人不如古人而勛業文章之愈趨愈下也卽今制武科取士較之以騎射試之以論策而其得與試者又必淸修無過之士其於古之所以取士者𨿽不盡同所以補其偏而救其獘者亦庶乎合文武而一之也而有識之士猶竊然嘆以爲無豪傑之士出乎其間至舉其科而並去之嗚呼此武書院之所爲建也夫聚之有地則賢有材者得以盡力乎其間而業益精養之有道則服吾教者心無外慕而才可成將見相觀相感磨詟砥礪非惟賢者可以樹勛楊【楊﹕揚】名而凡中材之不至於自棄者皆可以干城而腹心矣由是而出以應有司之求以膺閫外之寄𨿽不能盡如古人其所以設施而建立者當有出於尋常丈尺之外而不至如有識者之所竊嘆也已諸士之聚於斯也其亦思所以自見以無爲庸眾人所嗤以古人相期而毋負於公之所養也哉暹旣述公之意以告來者且以是而申告夫多士云公名得春字一元仁庵其別號也登嘉靖丙辰進士由推官異等召授今職其按遼也進良退貪彰善癉惡風裁獨持百廢具舉蓋更朴【朴﹕僕】未易數云碑旣成乃並以其工費之目與諸執事之吏附諸碑陰

﹖遼右書院記

【給事中義州人】賀欽

弘治癸丑秋南燕樊公按治東土以教育人材爲首務乃選考河東西諸生之優等者序【序﹕庠】各有差建遼右遼左二書院以分處之讀書其中以相切磨期於僻壤之士咸克造就延學行老成師儒主之復命官典其薪米供億之費院額之扁巡撫都憲河東張公九云之所署也樊公臨古宜枉顧病夫請爲遼右書院記欲成諸生而久斯院辭以迂鄙不足辱命繼而托分守參戎金臺王公彥箴懇求不已乃爲一言夫古今之道一而古今之學不能一蓋古之學者將以明此道而體於身足乎己而及乎物非若今之學者務誦數工織組要聲光徼利祿而已此義利正邪之分而治道隆污生民休戚之所系焉者予竊惑焉不能苟同流俗謹取紫陽文公之教於白鹿者躬勉以誨子弟及館下之生聞諸人不迂闊之者鮮矣今樊公之記斯院乃不我迂而惓惓以爲【爲﹕之】之【之﹕爲】托公其有意於法古乎則亦遵文公之規而已蓋其所示五教之目爲學之序修身處事接物之要炳然俱在至所謂誠明兩進敬義偕立其丁寧之意愈覺深切諸生由是以進髙乃志正乃學實乃功以祛習俗超【超﹕趨】利之故陋吾知徳成而才富體立而用行進足以匡吾君而澤吾民退足以化其鄕而善其俗夫然後古聖垂教之意可以不悖朝廷育才之心可以無負而樊公之建斯院與夫從事而成之者亦皆有光於無窮矣嗟夫此固諸生之所以成而斯院之所以久者與書曰事不師古以克永世匪說攸聞故敢以是爲諸生勸敢以是爲將來告

﹖廣寧都察院題名記

【巡撫都禦史】徐貫

都禦史乃朝廷耳目之司天下紀綱之系所以肅百寮而貞百度者也是故邊方重地卽命內臣鎭守武臣充總兵官又必命都禦史巡撫或提督贊理軍務一方之安危百姓之休戚官吏之廉貪糧儲之丰耗兵旅之彊弱夷虜之逆順與夫機宜事情無不在所當問其責亦重矣哉然必正己而後可以正人苟徒施施然肆於民上而於地方軍民安危休戚漠然不加之意官吏不務激揚糧儲不務積貯於兵旅不思所以嚴訓練於夷虜不思所以振恩威豈不重負朝廷之托哉況遼東爲京師東北屏翰南鄰大海北通沙漠西連朵顏等衛東接建州諸種野人一或處之失宜則反測【測﹕側】動蕩患起不虞所系不尢重乎鎭守總兵固不可不得其人而巡撫提督贊理尢不可不得其人也正己率下其可苟乎地方君【君﹕軍】民其可忽乎廉貪於我乎激揚糧儲於我乎充積軍旅有彊弱也我將作其气而興其銳夷虜有逆順也我將撫以恩而窳以威固邊境於泰山之安奠斯人於春臺之煦夫如是斯不負所職亦不負朝廷之所托矣自正統初年以來蒞斯任者代有其人貫承乏於此庸劣無似於前云者無一能焉每省於中未嘗不發愧也廣寧爲總鎭駐節之所去是而薦陟樞要者後先相望不可以不紀若其人於前數事能盡與不能盡並其人賢與否忠與回異時功業之聞與不聞後之人必將有指而議之者矣可不懼哉

﹖察院題名記

【給事中】楊升

遼陽系古幽營之地勝國攺之爲路建中書行省逮我太祖龍飛九五混一寰區始攺置定遼都衛尋革所屬州縣置衛每歲特命監察禦史一人按其地凡農商學校邊機獄訟一切庶務無不爲之經理其責可謂重矣弘治辛酉夏五月石州車君按之明年也君來未數月職務修舉吏畏民懷人皆賢之嘗以其所居察院自開設以來未有題名之碑以記載其先後之詳會余奉敕至遼核實邊儲君乘暇以語余因請爲之記余乃言曰自古豪傑之士垂名天地間未有無所本而得之者也太上銘之鐘鼎載之竹帛其次勒諸金石宣之歌頌又次則稱之宗族鄕黨州裏各隨其所施之大小而類以應之也今遼監察禦史赫然爲方嶽使臣且經歲之久功業顯著宜乎其勒名金石而未之及此百年之闕典也車君特能舉而行之則其又賢於人遠矣抑又有說均一題名也後之人觀之曰某賢檢身可法所行某事某事至今有益於人則從而景仰思慕之不忘某不賢所行反是則指議而笑罵之夫之【之﹕一】瞻視之頃而致褒貶榮辱之判隔若此豈不可畏之哉創之者默寓勸懲之意繼之者長存修省之誠由其次而躋太上之域此車君立碑之微旨也後之君子尙加葺而愛護之則斯碑之惠當及於無窮而蕪陋之詞與有光焉不其盛哉

﹖鎭守遼東徵虜前將軍題名記

【巡撫都禦史】李承勛

遼在中國爲東北極邊自昔有天下者多都秦晉去遼爲最遠故取荒遠之義而名遼國朝建都於燕親以九鼎之重扼胡人之吭而拊其背遼在侯甸間與宣大錯峙爲三雄鎭以藩屏京師天下無事則並力以抗胡有事精兵數十萬指麾可集而天下固已服其彊矣百五十餘年以來國勢尊嚴度越前代蓋形勢之便從來所無而禦將制兵之術又遠非漢唐以下所能彷佛也夫遼統地千餘里帶甲八萬有奇而總領於於一將其任可謂重矣戰守之宜不由中制其權可謂專矣選舉之法自指揮而上眾推其賢而後命爲偏裨又自偏裨而上眾推其賢而後命爲總帥有中貴以參其機密中丞以董其勸懲每事必僉議以求至當而後罷行之故所居必於一鎭之中或要害之尢以便號召遼之要害東北爲多而開鎭於廣寧議者或疑其偏於西而不知寓藩屏之深機焉合天下要害置總帥者十有二而掛將軍印者九宣府曰鎭朔大同曰徵西前楡林曰鎭西寧夏曰徵西甘肅曰平羌湖廣曰平蠻雲南曰徵南兩廣曰徵蠻而遼鎭所掛者徵虜前將軍印也此外又有平虜將軍印非大徵伐不輕假人天下大帥示愼重也夫委任重且專故無牽制之嘆選舉精而制命於朝則得賢多而重與專不足慮自公侯而下世其官世其祿不世其任世其官世其祿報功也不世其任與賢也將不與他事兵不調遠徵十六七年之間權姦繼起寖紊兵制而陷無將之辟者日報然後知聖謨宏遼矣今上更化之初事惟求舊而尢重邊帥之選於時吾世延由左都督首膺簡命而來蓋遴選也暇日因歷考前此爲將者自國初以迄於今凡十有九人伐石題名置之堂之左載酒殽訪余於病所告之故且請爲記夫名不可逃而實不容掩今與昔一而已矣觀斯石者因名考實不下堂得我師焉是可書也世延姓郤氏名永春秋縠【縠﹕谷】之後貫鳳陽人世爲龍門衛指揮使以功以賢歷右階極品掛將軍印者四爲提督掛平虜將軍印者一欽給關防彈壓兩河畿甸重地者三所至皆有偉績悅禮樂而惇詩書以世其家尢可書也並書之以告後來者

﹖廣寧新建鎭東堂記

【戶部員外郎】劉元

廣寧於遼東爲都會遼東爲衛二十有五其戎政悉聽於監軍總兵巡撫而聽政之堂曰鎭東則於是乎在其外朝鮮女直奴兒幹迄列迷苦兀者種落歲帥貢職通譯上謁者又以百數故於是堂之制必壯偉宏耀然後有以重威焉今上卽位之四年以松陽葉公達爲監軍都督同知鳳陽歐公信爲徵虜前將軍握兵柄副都禦史東莞彭公誼爲巡撫贊理軍務三人者皆有文武才能旣至歡然相得於一堂之上偲偲然惟以政未修威未振是懼先是夷虜歲抄掠於是築五營堡守據建州要害地又治邊障失險隘者悉移置焉疆圉旣固戎虜以喙然後修廟之門廡及欞星門及聖賢塑像又曁南門之東偏構館捨休賓旅而儲粟之廩藏貨之府亦以次繕理焉而將校吏卒謂政治威申廢立墜舉獨鎭東堂舊以中衛廳事爲之今傾圯無以觀瞻請易而新之不許固請乃命役工於羨卒取材於隙宇爲前後廳廳之旁爲廂房前爲中廳中門之外又爲前門總爲屋四十有二區崇卑深廣舉中度而塗以丹雘跂翼矢棘鳥革翚飛於是乎出入仰望者益知所尊嚴矣始事於成化十一年春二月癸酉落成於秋八月癸巳教護屬功課章程者備禦都指揮焦君貴也專督役者指揮僉事閔資張銘也堂成適余以公務過廣寧三君子屬余以記於是知三君子相與之厚而又善於爲政也昔漢度遼將軍皇甫威明以中郎將張然明才徳兼優舉以自代而乞爲之副非樂善忘己而以國家之事爲己任也能之乎是宜光於冊書至於今不泯也今三君子相與處久矣於邊議一時或爭可否卒從容商榷惟國之計匪躬之念未嘗有猜阻疑二之釁其用心蓋威明等也是宜書之尙俾來者有以省想前人之風韻不相忌而相與以有成又知作之所始繼葺之使無壞也

﹖重修會府記

【大學士】李時

今天子禦極之十有五年監軍少監王君永徵虜都督馬君永總督中丞任君洛將上命出鎭遼土柔遠能邇績用迄成以廣寧會府諸議事者萃焉仰觀天語日星在堂歲久圮毀無以明主上之威今乃撤而新之越數月而事竣伻告予曰願公一言以示悠久往聞君子有言任將而中制者敗用兵而外監者疑以予觀之豈然哉比考歷代史會昌間回鶻之戰主者李徳裕也彼楊欽義劉行深非監耶然終以大勝大中間浙東之戰主之者李訥也彼王宗景又非監耶然終以大敗故勝敗榮辱之端不在乎他在所信任任得其人又貴於同心而不疑是以所向有成夫遼負山阻海東北一大都會也漢以下淪入東夷流民錯雜俗寖以薄國初𨿽率眾內附然女直諸地經營至正統間始定又建州兀者毛憐三部落時能伺吾之動息以爲向背故守臣乖離不和更相讒愬轉相是非固戎狄所生心也語曰何以知朝廷之衰人人自賢不務於通人故世陵夷言貴同也書曰同寅協恭和衷哉政事懋哉懋哉言同而貴中也故同而中爲難背公樹私則比周之患興違善依惡則潝訛之刺作隱慝朋姦則蒙蔽之禍生故君子在上位則思得賢者同心戮力以翼天子故曰勿疑朋盍簪其於事也則互相評駁必得其當卒之心同而事集故曰事君者比而不黨嗟乎三君子進於是矣所以對揚我先皇帝之休命以康乂我國家者予於是乎觀焉書其事於石俾後之覽者惕然加省勃然有所興則是役也豈不深有所裨也哉若夫經畫構理各有司存法得附名碑左是爲記

﹖總理題名記

【戶部郎中】趙仲輝

總理遼東邊儲戶部郎中者一方利權之所在也其利伊何一曰銀利朝廷敕戶部歲發十萬以供邊者是也二曰鹽利依時開淮浙等鹽以接濟者是也二者之利皆與人交易以充邊實者然利趨而難遏者也故曰人之趨利猶水之趨下也其趨之者豈一端一途所可盡言也哉權要者用其勢彊梁者用其力術數者用謀機巧者用詐便佞者用幸異色者用藝勢以震之力以脇之謀以鉤之詐以欺之用幸者柔道以取之用藝者投物以引之趨而欲遂其欲者其途若此之不一然則掌是利者何如哉亦曰趨乎利之外而不溺於利之中者斯可掌之而無餘患矣不然則利自我竊法自我壞執己無定何足以拒人自治未能何足以正人耶是故彼以勢力震我脇我也吾則柔不茹而剛不吐震不足以動我而脇不足以怯我也彼以術巧鉤我欺我也吾則知微知彰鉤不能以入我詐不能以欺我也吾有剛介焉用幸者柔道不足以干之吾有廉靜焉用藝者投物不足以誘之然此非趨乎利之外者則一身旣壞萬事瓦裂矣將何以持眾善以勝不一之攻哉噫是職之難如是夫

﹖總理遼東糧儲續題名記

【戶部郎中】蔡可賢

遼東踔遠北控烏桓夫余東瞰濊貉朝鮮眞番諸部落夷夏之交戎馬之區也國初築城堡亭障藩衛內外至芻糗供億則取給山東輸挽屯田鹽利雜課諸歲費蓋以巨萬計正統初設分守參議或參政經理出納成化丁酉始顓敕戶部郎中一員總理之束鹿王宗彜氏實首典厥任弘治間聞喜趙君始建題石爲之記在今廳幽左視之姓氏濟濟比今不獲登石者二三君子已旣睹其文累累言利獘興革是非鑑戒道至昭悉乃建置歲月漫無一言及也余謂題石之立垂勸備省鏡往示來不容中絕爰命工更治一石序自汝南趙君爲冠並記其始末置於廳之右已復贅言曰夫昔稱蕭何輸粟餉漢軍撓楚兵計然用七策佐越富彊卒擒勁吳霸中國彼二子者豈嘗假神鬼輸運哉當必有術矣遼自近年來東北諸酋虜數數侵軼苦邊往來應援調遣無寧刻故支費漸洪巨益以比歲大浸荒亂遊【遊﹕薦】踵士馬畜產物故耗損十之七八邑裏蕭條川原墟莽屯政廢鹽法壅厥所入漸益細微矣夫千金之家爲三年計百金之家爲終歲計家貧者不朝之食夕之謀無已則饑餓流離困苦隨其後匪故甘之也彼緘貧誠無備獨柰何今遼之儲余恐其將或類是已度支者其有憂乎於戲求蕭相灌輸及計然生聚所爲術仿而行之旣又酌緩急審盈縮量時度勢閉縱撙節俾後之人指而稱曰此總理良臣也是余所以記題名意也顧自省不才碌碌逾年靡所短長見矣然不能無深望夫來者

﹖遼陽布政分司題名記

【分守參議】蔡天佑

遼陽古營州地也布政分司舊按察司署也國初置閫帥省臣未有臨之者英宗復辟之三年肇設分守道於廣寧分巡道於此治如各省而定居焉成化乙巳鈞陽馬端肅公疏易置之題名自此始者居於此者也題名者何志不沒也以勵中人也上焉者爲善無爲次焉者爲名而爲之畏名而不敢爲不善者又其次焉者也無所畏而無所爲者其名之所能禁耶故曰以勵中人也好名者夫人所同願福而惕禍者亦夫人所同卒隨其所之而違厥情者所見使之也亦數也然福一也得之者謂君子宜小人幸禍一也得之者謂小人宜君子不幸永如是而已耳嗚呼處逆旅之區遇過客之景豪家巨室代則有之而今安在焉來者又可知已是石也固有行業表表在人耳目不賴之而傳者矣亦有庸庸碌碌無毀無譽匪是殆泯焉無聞者其無流毒貽害爲時指唾思欲磨滅以自逃而不可得者乎是爲記

﹖分巡遼海東寧道題名記

【分巡僉事】熊爵

廣寧城分巡遼海東寧道例以山東按察司知是道制也舊名碑昉於成化乙巳迄嘉靖辛卯凡四十七年首白水侯公恂終盧龍趙公徳佑凡念七人石盈無隙地遡求諸前無稽矣蓋自分巡移廣寧始立斯石良可慨夫爵以監察禦史巡蜀事未竣命下升今官前歲除日抵任乃取石醫閭山鐫之不獲驥附前達幸先諸後至者夫士君子所以砥行立名將以垂不朽耳玆托之石傳矣未必不朽也𨿽以自慶亦以自考而懼心生焉方將求不愧於玆石不愧於後至者庶媲美於前修焉詩曰遹觀厥成是之謂也此而往可不砥礪自修考信於輿志裨益於國史未必無藉於玆焉是爲記

﹖開原兵備道題名記

【兵備僉事】黃雲

開原古肅愼氏地代多爲胡虜窟穴我朝開拓疆宇乃得撫而有焉時置參戎以分鎭之逮嘉靖癸卯上用言者議俾予始自金州移至於玆至則邊備久弛儆報日聞人咸危之予訊其故𨿽稱地方孤懸夷情叵測然皆歲時納款通貢不絕如綫非如西北黠虜之號呼可以億萬集爲我秦燕晉諸邊慮者無柰司土者類每疏庸制馭寡術且從而邀功於撲誘欺愚於馬市構怨召禍弗可禁諸予深用爲懼卽申告所司不敢易犯旣而從役邊工以漸告竣再踰年我備謹嚴而彼夷之納款通貢者如故也予緣以爲記且如例題名焉或曰古人事業掀揭聲流後世何需於此予曰古人之莫可尙已然或由此使人見而興抑止之私者不爲無少裨若其漫無可否甚而遺臭焉斯其下矣予固懼夫下者也後之君子其尙友古人勿猶夫予之徒懼云爾

﹖遼東行太僕寺題名記

【太僕寺少卿】劉柰

嘉靖甲子春柰由楚郡來蒞玆寺寺自李右川公去後距今越四稔代者率以遼遠莫至於時物圮於曠景索於荒堂宇剝蝕垣墻榛莽詢前迹於左右莫舉以對問題名碑則曰舊所無也柰聞之慨焉咨嗟夫士君子奉職業揚歷中外遠者三四年近者一二年代去譬若傳捨然所以垂永久不與迹俱往者徒以名姓之在可指而評之耳不則賢者與不肖者同歸於泯滅何以昭往迹鏡來嗣哉玆寺建之百八十餘年而前後蒞玆者不知更幾十輩未有以此爲念者非故略也蓋曰吾官秩之散而事權之輕耳嗚呼是大不然夫秩無散也修其官則要權無輕也經其務則重況自十乘啟戎數馬徵富則國之大事胥此焉在故我國家設太僕寺於內以總領圻甸之牧政而設行太僕寺於外以經略夫邊境者焉今堂之所懸者國初聖諭弘治敕旨讀之可槪見矣夫太僕大夫則九卿之流而邊境之務固安內攘外之資也此其所系果何如耶人惟以散且輕者自待夫是以官日見其壞而政日見其隳矣噫可乎哉夫國之榮臲系於兵之彊弱兵之彊弱系於馬之登耗而其政則又非可以苟焉爲也是故有塞淵之心而後三千之富歌於衛有無邪之思而後斯臧之績頌於魯其人存則其政舉司是者可以愼所務矣是故誠以體國以祛贗也潔以禔身以端本也公以率下以軌物也勤以事事以儆怠也嚴而容明而不苛而又申禁以防流敕法以剔蠹殫慮竭衷盡吾力之所能爲以求上不負國家隆重之意下不孤蒸庶倚庇之望斯固塞淵之心無邪之思也庶幾乎馬政振舉而所以張國威以彈壓醜類以得衛疆圉者不重有賴於此哉故曰秩無散也修其官則要權無輕也經其務則重非臆說也道固爾也況乎君子行義達道惟求盡其在我者而已若夫所遇之利鈍甘苦則靜需而順受之可也苟必擇其可而後敬其事則是畔援之私勝而恪恭之義荒矣豈臣子之道耶玆不自忖度敷求往哲得五十有四人焉特書其名以考實也書其貫址科第以備考也書勒諸瑉以示有永也僭而爲之記以昭鑑戒也嗚呼前此者莫之舉而後此者又未知與我同心否余輒敢忘其謭陋而爲之知我者其以是乎罪我者其以是乎

﹖遼陽苑馬寺題名記

【苑馬寺卿】王世爵

竊聞太上忘名其次務實末世則馳騖於名而亡其實夫世有升降而道隨之以隆污余曷歸乎今夫名有之是足以累己沒世無聞君子疾焉夫於其不可有而不可無也而相忘於有有無無其斯以爲道乎故傳曰之難聞而名之累人也𨿽有豪傑之士未免以酷好而成癖因名而規利者矣況其下者乎故傳曰烈士狥名貪夫死財勢使然也毋亦利者名之餌而名者其利之媒也乎夫惟其貪與狥之相因而名與利之相隨也於是乎見之貞者有定守乃悃悃焉而務夫實故其言曰正其誼不謀其利明其道不計其功此則無心於名有志於天下國家大丈夫之事業先實而後名者之所爲也守未卓者無貞見則役役焉以逐其名故其言曰縱不得畱芳百世亦當遺臭萬年此則抵死求名置身於庸瑣齷齪常人之故態先名而亡實者之所爲也嗚呼斯則陋矣上焉者何哉要其極其惟聖人乎孔子曰君子居之何陋之有孟子曰君子所過者化所存者神夫由孟子之立言達孔子之所居則所以爲何陋所以過而存者固有洋溢於名實之外窅爾於神化之中無何有有何無蕩乎無能名焉爾此則聖人之能事而凡有志於名實者亦安能宴然而已耶爵自髫年游泳聖涯其於身心之學未敢自謂盡無聞焉及壯而筮仕獨怪其官迹之異而名實之無以自信也七年禦史遂僉廣西南走百粵下俯江棲於蒼梧之野者餘一年毋制服闋復除山右出雁門北入雲中側身於兵戈危疑之地三載幾半矣復轉陜西副使越金城西抵湟中濱於靑海者垂二載今復濫叨此官再踰山海東寄於遼左者忽復經年焉噫屢轉官階四歷天盡孔子曰丘東西南北之人也惟爵之謂歟夫夫子大聖人也名實貫宇宙乃今以若人自居以爵之無似而遂竊是名亦異數也巳玆遊奇絕豈獨坡公之自許也乎嗚呼其亦幸而成此名也其亦不幸而不能忘此名也爵遂因而記之以題名

﹖遼東苑馬寺興修記

【苑馬寺卿】張鏊

苑馬寺非古也我成祖準唐人檢校牧使而爲之在遼者則建署於遼陽鎭隸監六苑二十四今升平橋故監址也自升平而南迄於蓋復監苑衛相錯如繡鎭城其會也故建署焉夫遼距京師千里而余視古天子圻內之治猶侯服也其風土髙寒善水艸宜馬馬產視他鎭故多焉夫馬多蓋孳牧之設官分野釐我成法昭乎燦然豈以利一鎭哉抑地近而緩急足賴焉者若外廏也聖謨宏遠矣景泰後邊陲弗聳馬政漸隳遂用裁省之議今又百餘年監存者一苑存者二籍與制大半埋滅地益貪饕利歸伹儈圉官斂手牧人竄逋彼志於興復者如之何如之何或者不深維儲馬大計而難之以近效曰子未知勢乎遼樹兵四塞羽檄交馳孰須永寧而騎也余曰不然以全遼校之騎士六萬今牧之永寧者六千夫六千之牧二苑之力耳脫由國家初制爲二十四苑寧不十倍而登耶使馬登十倍而歲俵兌十一以裨士猶六萬而得六千也士寧以市馬爲苦耶是故法無弗善也顧不盡能者時爾而謂初制不宜於今非善論法者也必復之非善度時者也無斁法無違時而興滯補獘可與有爲者斯馬政幾矣嘉靖甲午射洪揚君最奏城永寧丁酉交河馮君時雍奏興舉罷行十餘條壬寅澶淵王君世爵終馮志學乃建悉撤舊署而新之宏規崇構凡若干楹君自記詳矣癸卯冬小子鏊承乏君後爬疏抉剔期底於理然罔敢自是也爲請於兩院謀及寅寮明年辟宣城海堧污萊一千五百餘頃爲菑牧地又以署所未備者次第營葺焉爲大門一門之左右爲直房各一門內東隅得隙地丈餘爲土地祠一西隅如東爲馬神廟一衛宇之後爲寢室一翼以廊序各一繞之以垣方廣不如法者辟之門外爲屏一屏夾衢而南復以屏護之又南爲監正館捨一翼之以小序各一艮坤二隅爲更鋪各一貫東衢爲攔門三計楹爲四於坤以仞計視楹倍之大都繼王君之志而已諸興滯補獘猶藐藐焉豈非志有餘而力不充耶若曰以人以時並以其法疑之而任事者亦諉之曰無能爲吾不知其可也是役也先撫臺迂齋孫公巡臺環峯賈公允初議今大中丞嘉嶺董公侍禦抑隅劉公成之藩臬趙君得佑胡君諧黃君云交贊之副總戎郝君承恩遊戎武君漟都閫王君松芮君元勛王君經協相焉公權以需木官冶以給陶常盈以充余廩監苑徵役發帑以給匠氏六衛諸司以佐以督而經畫則百戶金鸞湯承勛鸞始終事事勩莫右焉余附名氏碑陰工始秋仲凡三月仲冬朔落成日也

﹖遼陽副總兵題名記

【刑部主事郡人】呼爲卿

昔唐虞分遼東爲營州三代封建相因秦起臨洮至遼東爲邊漢沿爲邊郡遼陽實一方都會我太祖混一區宇建立都司隸城六衛東寧則卽土人爲衛五衛與所統諸衛則遷天下人塡實之以洗遼金之陋我成祖建都於北京遼東遂爲東北巨鎭總兵建節廣寧遙制一方景泰多事遼陽始據河爲邊至天順設分守參將尋攺副總兵充任開府於此幾百年矣然其統制之規視昔有加舊邊東止連山關今靉陽諸城扼險千里舊屬城備禦從權委任今兵部推升率由旌舉舊內臣共事今以分守道帶管邊備故推轂授鉞之權申畫愼固之制建官蒞事之法文經武緯之謀可謂密且盡矣嘉靖庚戌遼始分兵戍薊虜馬思飲白河不得則東首而沫遼水饑饉相仍公私俱敝東夷亦乘隙陸梁戊午保定劉公自紫荊參將升副總兵奉命來遼至鎭旬日卽有散羊之捷斬首虜百十四級冬又有三家嶺之捷斬首虜四百餘級天子再錫命晉公階都指揮使不卽移鎭者重爲遼人也子路曰比及三年可使有勇且知方也然士不脫巾而負挾纊之气兵不揖蛙而具虓虎之威公豈推食解衣人人濟之哉自奉廉則人忘其饑自盡忠則人忘其生詩曰鶴鳴於九皐聲聞於野言誠不可掩也於是考往迹廢興爲時政舉錯得前任人名氏凡二十八人自施公英至張公銘十五人先爲題名碑二在教埸演武廳顧軍府政令自出反缺是典乃立石總府前如今所題楊公鎭以下十三人字號官迹考核詳備以續前志以遺後觀以寓自考夫洪範之疇用三徳曰正直剛克柔克周公治殷其政謹毖君陳和平畢公保釐一文一質與道消息先甲後甲視事往來易曰隨之時義大矣哉是故公舉廢政卽所以當夫創者之勞述成事乃所以蒙夫作者之業時使然也公豈以是矜名哉若夫觀者墮淚如羊祜去後見思如何武美其功伐如燕然則是碑寧無激勸也哉

﹖遼東都司題名記

【苑馬寺卿】張承恩

遼之都司開設於國朝之初稱近畿之雄鎭西則曰宣大東則曰遼左隸衛廿有五州二幅■﹝巾員﹞將千里帶甲幾十萬生齒之繁近代以來未有也蒞是司者或起自世冑或發身武科或升自軍功皆由部推聖天子曰可然後得任是官故前後相繼者咸期建功立業爲時名臣永樂問如文侯安招安夷虜撫卹軍士宣徳間如王侯眞勞績懋著兩朝錫獎正統間如畢侯恭禁革姦獘開廣屯田王侯祥興建學校修築城堡天順間如劉侯英廉能遠播恩惠浹洽以上數公經制立法奮才奏功其有裨於司政也鑿鑿可考𨿽古之歷官於遼如漢唐之祭彤陳禪等不得專美於前矣其它儼然在石【石﹕右】者言行法楷皆可稱述使弗勒名於石標顯當世用垂永久則英雄豪傑將與艸木同腐朽矣京衛毅庵任侯視篆未久滯焉以興獘焉以革政通人和而公有餘閒乃謀諸寮友山右楊近河遼城郭侯松岡欲題名以垂不朽咸以爲宜於是采石於山鳩工於匠樹立丰碑窿然於本司二門之左屬予爲記時予任苑馬寺卿於毅庵有同寅之雅且又知侯之深夫豈容辭予惟是舉也令典成於因循之久觀聽新於勵精之初使人因名責實有勸懲之法焉景行仰止有觀感之道焉思齊內省有鑑戒之義焉是可不記之乎於是乎記

﹖重修遼陽內城記

【苑馬寺卿】陳暹

遼左古營州地自唐宋來淪入荒服迨我國朝混一始興版築永樂初移都司於今城城之築也不知始於何代稽今志云洪武壬子都指揮馬云葉旺奉命經略遼地因遺址修築焉洪武己未都指揮潘敬附築土城以宅外國降氓永樂丙申都指揮王眞始甃以磚卽今土人稱北城者是已因目云旺所築爲南城雲南城北面介於北城一帶舊垣有司視爲內地無預防守遂廢弗葺至嘉靖戊午水潦灌城土逾潰垣墉逾圮幾夷爲平地矣己未夏洛陽史公奉命按遼東暹從公閱視墉潢抵是指以語副總戎劉子嶽曰惟玆兩城若聯而實問惟玆舊垣殆不可廢宜以時修之乃下其事於少參趙子世錄議而率其屬分治之固者因之缺者完之薄者增之圮者版之時城之居民固願自爲守也並力合作不踰月而底績諸子僉謂公保惠遼民盛事宜刻石以紀而使暹司筆硯之役暹嘗讀易之坎曰習坎彖曰習坎重險也夫子曰王公設險以守其國其傳卦也曰重門擊柝以待暴客蓋取諸豫則知守國之道莫善於豫豫備之術莫要於險險而習之門而重之是又知備豫之術不厭於詳且密也況遼城外介諸寇而曰備之可以不預也防之可以不密也殆未達夫權變之宜焉爾且與其過而忽之也毋若過而防之過而防之無後災過而忽之鮮不僕矣詩不云乎迨天之未陰雨徹彼桑土綢繆牖戶此之謂也且公玆役也因民所欲而倡之非彊之也所謂以佚道使民也供億給於官毋擾民焉非時絀舉嬴也聚失業之民而食之亦所以賬饑也以定恟懼之人心以杜窺伺之外侮一舉而眾善具焉若曰城也可以修可以無修而我公一念豫備衛民之意孤矣故爲著其大誼以詔於後之人焉若公按遼陳軌率物黜貪進良惠民潤物丰功偉績自有遼民口碑不待銓次云公名官字懋徳別號一泉河南河南衛人嘉靖癸丑進士也

﹖廣寧新城記

【大學士】李本

遼陽負大海三面距夷境實國家重鎭而廣寧處遼西偏控朔漢尢號要塞地故有城新城則今巡撫蘇公創之先時虜數入寇窺遼廣寧倚城拒守其城南負郭延袤十數里軍民雜居飛甍鱗次虜卒至無以禦有土垣髙可越也眾洶洶當是時虜兵又甚盛控弦可六七萬人巡撫公率才數千人設奇擊卻之虜旣遁公乃巡其地嘆曰我在虜無能爲異時者當如何乃謀於總兵殷君尙質城其地屬僉事桑君蓁經理其事采石近山刈薪湖泊因土垣故址周而甓之麗於故城以廣計之二千一百五十丈以髙計之一丈五尺闊半於髙之數焉爲坊者一曰全遼重鎭爲門者三曰迎恩曰宣化曰振武凡用人之力二十五萬六千四百有奇則借之羨丁谷之數九千四百石有奇則取之倉庾金之數三千二百兩有奇則取之庫藏故是舉也役𨿽巨無擾於民者經始於嘉靖丙辰春以其秋告成臺隍髙深樓櫓重蔽於是封守益固虜絕覬覦之念矣眾咸大悅曰是我巡撫公之功不可無記察屬競走謁予文予惟成周盛隨玁狁匪茹則有東方朔方之城詩人實美南仲山甫之功焉蓋古昔聖王所以享久安之治內寧外謐者固必有老成壯猷爲國宣力以扞外侮今天子神聖薄海內外罔不悉臣而保邦制治尢重邊疆之寄頃者倭寇騷擾南土特遣䢐徵不崇朝蕩滅威震殊俗今蘇公在遼又素著威名𨿽無有險胡馬固不敢南窺隱然一長城矣公乃尢欲懷永圖以創玆役豈非古所謂老成壯猷者耶是宜遼人徳公欲勒諸石以垂不朽也公與予同年進士名志皐固安人其宦迹所歷多在邊郡輒有聲故舉無不宜而共事諸君又皆一時之良也工垂成巡按禦史嚴君傑適至稽核尢詳若戶部郎中屈君諫苑馬寺卿許君應元行太僕寺少卿陳君夭佑參議趙君介夫僉事耿君隨卿與贊令圖於法得書故並列之云

﹖景範樓記

【翰林院檢討】陳以勤

鉼山胡先生撫遼東未逾歲申約東築屯堡峙芻粟礪予鏑汰剝削固已滌易往習響振封內矣其沿邊諸夷人自聞風稍稍遁去卽入秋則朔漠投烽滄溟釋警方略可生圖也以故乘暇建樓於後樂亭之東名曰景範走使屬記之以勤曰嘗私怪籌邊者率因循幸目前有急兢兢遂時尙無一自越文法尋文之外又何暇論古人乎是以意气相詭憂樂異致勛華無述邊境日多事矣乃先生慕效文正章章表見斯樓其所欲樹立豈若卑論儕俗與世浮沈而取樂乎閒嘗讀宋史論次文正公大略功業不盡同其在邊隅者十之七焉憂樂不盡同其先憂者亦十之七焉顧其築城寨墾屯田閱兵選將出謀儲思以冀而事寧謐者庸奕奕未巳也又惡知有所謂後樂哉是以威徳流聞夷夏聳服至今稱說不衰知其有由也此其意後人無相忘則秉鉞邊陲戮力盡規俾穹居酋長內首稟朔豈有難乎何者求古人之志以究勛謨之實則標能埒美千載無爽矣語曰遊心上行人定其亨非虛言也玆非先生之所名樓者歟先生有大略又憤特艱自入遼每念曩虜入事則臥不安席食不甘味欲一有所效以追古人久矣故樓成凡策東北便事卽登樓望望已坐惙惙不自釋有問者先生曰姑待姑待我思範所以行乃益知非爲靡麗遊觀之樂蓋憂之也先生名宗明正徳丁丑進土勤先生門人

﹖重修望京樓記

【太僕寺少卿】李翔

遼陽之城肇於洪武壬子而城隅四樓因之籌邊建於巽方鎭遠起於艮隅平胡植於乾位望京構於坤軸望京之名凜凜乎神京在焉天威不違顏咫尺矣規模宏麗制作工巧若有非人力所能爲者遡前三樓或毀於回祿摧於風雨惟望京一樓距今百六七十年巋然如靈光之獨存不與三樓同澌泯焉其間土形木質不無朽腐傾圯之虞然而大勢猶卓然也得非名義重而呵護有鬼神耶嘉靖丙申冬季澶淵駝村史公持斧按遼弛張憲政咸有次第閒嘗陟降玆樓見其形制回異名義攸關日就隳頹慨然有圖新之志召都司劉徐二子命指揮宋贇王鎭二官財不費公工惟雇募不匝月而功告成危梯曲檻陟者忘倦飛閣層檐見者快觀而不知其非謫仙湎酒之樓也庾氏翫月之樓也則夫駝村今日修樓之意何在哉我知之矣陟屺岵者望父母觀云物者望親幃彼獨非臣子耶吾儕文武濟蹌事事玆土獨不能體望京之意而移孝以爲忠哉修文事者思飾簠簋而奠黎元修武事者思飭幹城而撫士卒期無負於天朝斯無愧於玆樓矣不寧惟是間有豪傑之士文武兼濟者奮乎其間算無遺策如唐之陸宣公邊不足籌矣鎖鑰北門如宋之寇萊公遠不足鎭矣玁犺薄伐如周之尹吉甫胡不足平矣審若是一望京足矣三樓不作可也此又駝村公獨拳拳於望京樓之意也

﹖蓋州重修城東西樓記

薛廷寵

皇帝卽位十六年澶淵史子以禦史按遼陳軌率物興廢葺敝乃春三月按部蓋牟辧方察治加治武備乃登城周視滄溟限帶峯巒擁維烽堠墩臺森布麗列控靑齊蔽全遼三面捍敵東爲順淸門南爲廣恩門西爲海寧門門上有樓歲久西樓敝其東則頹然廢基史子曰嘻夫蓋關海之衝夷夏之界也城樓敝且廢是辱我也將無納之侮乎備禦徐鏞進曰往者王巡察公嘗檄修建主者艱其役竟止時則有待史子曰春秋重攺作謂可已爾是可以已與余所恐者歲澇國饑萬民皇皇時詘舉嬴犯聖人之戒然余圖之毋擾民材木器具官償其值陶人石人咸須諸公遷者作者斤者畚者日給之餼棟弗稱則撓玆惟弗壽其伐巨於靉陽之岡乃以於指揮夔修其西以郝經歷人英修其東資之成畫胥服以事事惟謹踰時二樓成傑棟疏欞厚基周垣塗雘黝堊次第飾潤方諸前過之可以固國可以詟遠而舉不失義勞能悅民忘其懟矣余時以按儲至遼郝人英來役一日爲余誦述請記余曰記可爾夫固國則功詟遠則威比義則衷悅民則惠是可以爲興事者之訓記之史子名褒善字文直別號駝村爲餘同年之良云

﹖增建河東七堡記

【前兵部尙書】範鏓

遼東之鎭東西北三面距夷每爲諸酋窺伺剽擄殺掠迄無寧歲若廣寧與遼陽之西北直抵開原諸邊多在原隰垣塹墩堡疏密適均守望追襲計程可及顧惟遼陽迆東臨邊一帶萬山叢疊修林森翳墻弗克施人難爲守而地之相去南北不啻七八百里其間止設六堡兵馬亦僅三千應援則艱於地遠捍禦則苦於兵微駸致虜勢猖獗頻年失事比於西北殆又甚焉揆惟厥先拓邊置堡一時艸創夷人住牧尙遠中國地利未通勢未及備故自馬根單堡而東爲淸河堡又南爲鹻場堡爲靉陽堡皆相距七十餘里而其間幹河王老諸嶺險隘艱阻策應靡及又迆東而南有險山臺虜人外自石岔口出寬佃子而入險山犯諸境尢爲要害又東南而爲湯站堡虜從石岔口循短錯江入掠江沿臺屯眾其離湯站八九十里應兵未至賊已飽獲而出失是五要無怪其出沒無常而荼毒疆場【場﹕埸】也𨿽每歲發兵禦防糜財動眾顧左失右非長策也曷其酌地形察通塞憑隘衝控險阨準道裏切應合分地置兵據要制變此五堡之不可以已也開原當胡虜之衝邇來修復邊墻鐵嶺臨邊遼河之外人業其地創爲鎭西堡以衛之但孤懸絕塞而諸城堡遠隔遼河應援越涉危亦甚矣泛河邊境有所謂李千戶屯者阻山爲險聚落頗繁𨿽虜寇迂於內侵而羣情樂於自守曷其立策應增堡障此又二堡之不可以已也然而莫之及圖也嘉靖丙午巡臺禦史南畿張秋渠先生鐸按治玆鎭首重大防拊疆域之勢愼積僇之慘詰夷夏之限求得失之端繹控制之略積謀發慮奮然遠圖本之以忠勤出之以經濟廣之以周咨任之以勇決是故蒞開原俯遼河閱鎭西見羣胡環向一堡孤危於是有彭家灣堡之圖焉又踰泛河察民隱因地順志於是爲李屯堡之圖焉爰及多虞覃極諸要靉陽東路數百里二三十年之患必欲挽危就安首舉尾應乃先之備禦武動之相度以發端繼之以守備韓承慶之規畫以起事先生曰定邊息氛國之福也出籌捍患憲臣之分也吾何責之辭又曰閱歷劑量非躬視弗周吾將往省焉乃率諸司循邊出塞穿林策嶺自馬根單歷淸河而知虜從明墻而入也於是有散羊峪堡之圖焉自淸河歷鹻場而知虜從鴉鵲關諸路而入也於是有一堵墻堡之圖焉自鹻場歷灑馬吉新安等處而知虜從北古河臺諸路而入也於是有孤山堡之圖焉又出雙嶺歷險山而知虜自石岔口經索果直而來也於是有險山堡之圖焉又自險山歷江沿臺而知虜從打探峪入瓦子峪而來也於是有江沿臺堡之圖焉相宜度形舉要扼會左右適當聲勢聯絡緩急便宜戰守俱利無俟墻壁之防永得控制之策內有耕牧之利外無衝突之擾是故二堡立則開原實矣五堡立則靉陽固矣七堡增則河東自此可無虞矣安邊保民奠此爲大於時撫臺都憲岷郡於疊川先生教協心同徳經畫審處相與檄議諸寺苑馬寺卿吳君惺行太僕寺少卿朱君屏分守少參榮君愷分巡憲胡君諧兵備憲黃君云分守遼陽副總戎種君繼掌印都司劉君通罔不敬應其議旣乃會疏請恭荷兪旨命舉及時遂於歲之七月經始分理鳩工集事秋渠先生經紀百務督率備至財用資糧皆出其所茂積而遊擊將軍王言都司僉書許策楊棟繼至專地共濟曁諸司百執事烝烝趨效迄於九月秩然報成其城塹之髙深門營之嚴整軍容之壯飾墩臺之森布雄視邊陲鎭詟諸虜允矣常山之勢不拔之圖萬民之利百世之業也旣卒事諸君謂不可無記愚以謂修障塞補隙漏及時圖事保大定功秋渠先生爲國爲民之盛舉也莫爲於後𨿽盛弗傳而今而後時葺屢省卹兵容眾又吾將兵者之責二三守臣所當自效也天時不如地利地利不如人和請以是終其紀焉

﹖重修六衛預備總倉記

【巡按禦史】張鐸

六衛預備總倉傾圮頹廢有年矣倉之儲院寺道司咸積焉其出納有紀然歲久多朽貫幹沒或旋旋焉暫實其藏而工費百出蠶食議遷無畱儲矣余始至周覽因語人曰是地也危乎東堡險遠北至開原南抵前屯渠醜竊伏而靺鞨鮏羴習與爲鄰烽堠方馳卽薄陴下堅壁坐困以需應援兵家恆變也而邊儲其容緩乎況歲饑則糴閉轉輸頗艱稔則值輕而妄費不計土人故習往往若此宣徳間大虜寇廣寧縋城欲上內卒乏食且忞忞謀潰時王忠肅公大括民粟給之事乃定法曰國無積貯內變將作欲禦其外也難矣哉夏四月餘憂之因閱左倉飾其故址以廣儲也垣墉令堅土茨令厚橐之板以固其封穴之地以注其涇【涇﹕濕】從右辟門有隙地延袤數百步中葺舊廳會計者居之左右各十五廒貯谷近六萬斛谷皆稅余紙贖自余蒞事之後者記之前此不錄也工食若干頗無劇費扁之曰六衛預備總倉或曰倉一也而名不同何哉余曰預備舊著其名而時爲出入維玆約而藏嚴關閟鑰而不數數然啟待其荒也而散之伺其丰也而斂之補諸軍儲徵之屯種姁姁然樂於有濟而匍匐赴之矣古有義倉者殆謂是歟宋史載安石欲行此法而嬴縮其息夫爲人上有將以惠民而什伯是利陋也甚矣後之按此同志者罪有罰律有贖谷將秩秩其多分貯各倉以資百用而是倉也禁而不費其土之幸乎因爲文告之

﹖永利閘碑記

【巡按禦史】李輔

沈陽城西北隅三十里所有上蒲河受眾水之涯又介在邊墻之裏蓋亦玆地之重險也虜或伺守者之懈而入率測其淺深以爲進止且虞追者至柰河遄歸輒趦趄遲回不敢逞故我得以爲備邊萌賴焉然水勢下注每春秋二時不雨則水落石出可褰裳而涉故先年設閘以蓄水名曰永利樹尋尺之形以成天塹之勢謀固深遠哉日久圮壞所司以爲僻在一偶【偶﹕隅】漫不加理舊閘故迹則已沙蝕水嚙夷爲丘墟矣予按歷至沈陽問民間利害興革父老有以此爲對者復諗諸輿論則同然一辭乃下其議於少參張君邦土經理其務代理畚土因農隙之民而役之日廩月餼出庫藏之羨而給之分兵連護則遊擊鍾气完備禦郭承恩宣力左右則指揮王夢禹陳九徳魯頌費松鎭撫彭商弼百戶羅奇而課督章程則經歷陳宰百戶楊繼宗尢始終其事者也諸執事者旣無怠弛而役夫又知上之人一勞永逸之意於是皆樂於趨事赴工越三月而就緒張君往貾其續則以爲規制尺度視昔加詳而計工會費裁舊之三四蓋庶幾用力少而成功多者是役也不勞民不傷財無替前烈無遺後虞信哉其永利云且沿河東涘土皆膏沃往民虞虜之突至棄爲榛莽今知有險可恃將復橫縱其畝如故則所利豈獨爲禦外侮計已耶請勒石以告來者俾勿壞予不敏姑紀其廢興之故如此嗚呼邊政不修百度廢弛卽一閘而他可知矣予每深念之願疆【場﹕埸】場之事非觀察者所能專姑自吾力之所能爲者僅僅舉其一二焉若建幹城之猷植安攘之�子以遺遼人永永之利者則有異人任

﹖重修北鎭廟記

【巡撫都禦史】張岫

冀州之境由太行而東尊嚴髙峻惟醫巫閭爲諸山之冠我太祖髙皇帝建極之初主宰百神於天下名山大川皆遣使持祝文牲帛以受命告又以前代崇其號人其神者非敬神之禮下詔追正以復其本號而北鎭實醫巫閭山之本號也每歲春秋祀事與嶽瀆同朝廷有大典禮大政務則遣使告焉此實聖祖獨見而萬古不易之盛典有非前代之可及也猗歟盛哉廟去廣寧城西五里規模卑狹殿宇滲漏永樂辛丑我成祖文皇帝敕都司建立祠宇飭嚴祀事於是乃推有材幹者剪拂荒蕪去阻鏟堮隳隆就夷自殿亭以下皆易之以美材夫北鎭禮秩居他鎭之首永奠東土禦我邊疆利我邊民與五嶽海瀆同功歷代所以崇祀之者在是邊方所以仰依之者在是今韋公拳焉新其廟貌廣其規模所以仰答我祖宗得敬神之體爲千古不易之盛典者寧不又有在於是乎書其事以記之且以爲來者勸焉

﹖重修北鎭廟記

【戶部員外郎】胡景榮

春秋傳曰國主山川山川何靈乎爾而國主之也太一分而爲天地髙也明也博也厚也其如此而已固堪輿之淑气也其矗焉而奕大構焉而孕秀彌焉而莫可紀極焉者孰主張是邪苟不固天地之气不凝焉說山川者莫辧乎詩其曰惟嶽降神言甫侯申伯之所自也其曰奕奕梁山言韓侯受命之始也其曰天作髙山言太王遷岐之終也而記亦謂山川能降時雨於乎莫秀乎人而能呈其祥莫尊乎天而能發其祕謂國主之也固宜古之聖王相視原隰因天事天因地事地因名山升中於天制名修禮以鎭天下是故均五方則有五嶽之名鎭諸州則有諸山之名不然爲山川者不少矣而奚取於今之著邪此舜禹之所經承而古今之所不變也廣寧軍之西故有醫巫閭山者舜封之以鎭幽州歷代因之第其號也或王之或公之其祭也或侯伯之或子男之禮隆而義未安故我太祖詔釐正之止稱北鎭醫巫閭山之神是故欲報其功也尊其稱而不過欲妥其神也崇其寢而不褻欲節其祀也時其享而不瀆其文簡而核其制隆而辧其禮協諸義而協是謂大順大順者所以達天地仁鬼神之大端也故曰惟聖人爲能制禮歲丁未春會大中丞胡公宗明大將軍戴公廉大柱史李君廷松胥膺簡命蒞玆東土肅貞百度振飭三軍風教浹和疆圉寧謐文命武備於今爲烈夏大旱相與齋祓率屬雩於北廟中丞公及門曰竇矣弗墉何以守及庭曰圮矣弗精何以承及堂曰穹矣弗塗何以妥僉曰兪越三日雨民大說以雨眾民�於農之故未可趣工也乃秋詹時日度有司計徒傭物土方分財用厥旣號有眾有眾丕作浹辰適景榮使於遼因攜而眺望焉且曰玆山之靈莫之與京是役方經始而子適至將竣事而子遄歸能無一言記之景榮作色而對曰吾聞舉大事者非成功之難而不諐於義之貴事有大於祀與戎乎竊嘗聞之人之稱斯役也其道有六焉一曰發之以知二曰惠之以孚三曰濟之以節四曰出之以孫讓五曰謀之以義六曰本之以仁不徼福而急先務發之以知也用力之民而民說惠之以孚也大作而不窮其財濟之以節也更相讓善而不居出之以孫讓也修人事而見天則謀之以義也中心安仁而後能樂山本之以仁也是故君子一舉而眾皆知其徳之備也是以不可以記焉爾乎景榮也劣偶辱淸問乃摭其大較如此若夫封號之異堂寢之詳祀禮之節崒嵂之奇靈爽之神則先正諸記盡之矣庸何言肇是役者先任大中丞於公敖也若司農陳君紹儒僉臬陳君王道皆與虞其始而樂觀其成者也故特書而不略

﹖重修遼陽關王廟記

【分守參議】張邦土

自漢以來稱精忠大義者曰關王故王之廟在天下無論都鄙皆建構人無論老稚男婦知愚皆崇向虔奉之餘近奉璽書分守遼海旣蒞事乃展禮諸神之有廟貌在城內外者非有所徼蓋大夫之臨所藩宣之境境內之民獻壽耉生當乞言歿當式閭而況諸神之廟祀其地者乎謁已廟𨿽大小新故興廢殊大段皆傾壞當修葺矣顧其神揆之祀典不無有或僭或淫者余乃特欲修王廟何者以王爲人臣乃忠義之逸倫而絕羣者也夫遼地與夷爲鄰與虜爲仇兵將袵革枕戈日與爲敵使非懷忠奮義則苟生保軀之心重誰肯捐身蹈危爲國家壯屏翰爲生民捍禍患哉修王之廟庶幾帥裨士旅歲時舉祀走廟庭仰知王之所以血食者以當時能盡忠義戮力漢室故享祀於今亙千載而不替其遺烈生气猶凜凜在也又庶幾祈王之英靈幽贊冥授啟佑人人使咸抱忠仗義以報國家寵優養給之恩以鞏華攘夷建績而樹名焉則人之祀歆非徒然者矣記其事以告後之篤忠義者

﹖廣寧前屯城修建關王廟記

【前郎中】葉應驄

生而爲豪傑死而爲明神在古有之未有若漢前將軍關公之弘博震耀無古今華夷賢不肖皆知戴仰敬畏而不衰者也古之人智謀勇功如公者不少惟公凜然如生則以公獨稟天地之正率性而行無失乎所謂赤子之心者故能上下無愧浩然赫然存沒以之擬諸形容於天爲日爲雷霆於地爲泰山喬嶽爲江爲河而於物也爲龍�天下規規瑣瑣於尺寸之間陽施而陰設不顧理而惟功名之就者眞蠓蟻耳故人自戴仰敬畏久而不衰非有所勉彊也蘇子有言其生也有所自而其死也有所爲如公者蓋神而爲人死而復爲神者也嗚呼盛哉公忠信正直根乎天性而春秋學力又有以濟之故動由道義其與先主周旋爲朋友也猶兄弟也爲君臣猶父子也恩義固結至流離顚沛之極而愈益堅勵不肯毫髮苟𨿽以曹瞞之姦且亦信其決不可間先主信之眞亦莫有間之者蓋庶幾所謂至誠者矣其它待人禦眾亦皆以是儒生學士往往有愧焉乃亦其英勇蓋世目以爲武人而爲武神則非也公以奇偉之气道義之心加之以威權死而不朽其爲神也必雄紈得而屈之異端者流欲借其重以張其教而援以爲其翼從正邪不相能而隆卑倒置則大非也傳曰鬼神之爲徳其盛矣乎使天下之人齊明盛服以承祭祀洋洋乎如在其左右公旣爲神則陟降昭明於上下因人善惡而禍福之亦理之所必有者而或者過爲報驗之說以靈之而反比於妖淫邪誕之鬼則又大非也公祠祀徧天下惟知道者知所以眞敬之如向所云則不免於褻而辱之矣不可以不辧也廣寧前屯舊有廟北城上嘉靖壬辰毀於火明年巡撫中丞周公畀大木三十板【脫百字】將修之旋內遷而弗果又明年備禦張君文瀚舉其事致仕前備禦楊君鐸任其勞捐材與貨爲居人倡廟貌以新垣墻庭戶炳如也是役也予有勸焉且將使居人入公之廟拜公像想公之爲人易其詐誕淫僻之俗而忠信正直是事也毋惰毋怯毋邪媚毋詭隨尙義奮勇勤王事而爲社稷衛也不師其人諂之以徼福祈之以免禍公不可欺吾其以爲敬神乎經始於九月哉生明十二月朔旦落成

﹖火神廟記

【按察副使】徐景嵩

遼陽城西有廟曰火神按志永樂五年立以祠火神者火神之名絕不經見禮記月令云孟夏其神祝融後世謂祝融爲火神其說本此不知月令以夏盛徳在火而祝融火正黎也故祀以主夏非謂祝融爲火神又太公金匱雲南海之神曰祝融而唐韓愈氏嘗取其說以記南海當必有據則祝融非火神主名可知矣又左傳云鄭將火子產使祝史禳於玄冥回祿杜預云玄冥水神回祿火神以余考之子產與預俱失也玄冥水正彊名曰水神猶之可也彼回祿何物詎知其爲火神而遽禳之乎其說尢爲不根以此謂祝融與回祿爲火神者皆不可信大抵古者五行各有官生能修其業者死皆配食五行祀爲貴神如勾龍爲社周棄爲稷之類是已然社祭土稷祭谷勾龍與棄特其佐享非專祭也以二神例之則火神當如土谷自專一祭而以黎爲配名實斯不謬矣方今火神徧海內較其名位功徳疑不在土谷諸神下顧祀典所載僅得列於五祀之一而以竈主之其禮已略而世之矯枉過直者見其祠廟之盛崇奉之廣又往往以怪神淫祠訾之噫瀆亦甚矣獨其炎威揮霍時出禍福以驚動生人而世之聚廬而處者莫敢不駿奔執豆以時謁款廟下可謂靈也已是廟也且壞且葺屢矣今年春鄕人引禮王君鏜復出白金若干兩願易廟之圮桷腐瓦而屬土人熊君來舞司其力凡兩月而工告成僉謂不可使後來者不知有玆役遂來乞碑余因論其事並作迎享送神詩以遺之俾歌以祀焉王君字聲宏通書熊君字克振通春秋故其尙義如此其詞曰桂棟兮蘭橑辛夷楣兮節山梲藻雜百艸兮成宇族神兮來下日吉兮時良擊鼓兮吹簧紛拜舞兮滿堂神之來兮戾止大旗燁燁兮旖旎躒我階兮坐我幾神旣畱兮弭節殽甚肥兮酒甚冽聊遙逍兮容與靉連蜷兮胥悅風颯颯兮神將歸整來駕兮鞭赤螭向南交兮載馳望神不見兮中心悵而惟神兮職火願神兮福我神降福兮曷其有終千秋萬歲兮廟食無窮

﹖廣寧馬神廟記

【巡撫都禦史】馬中錫

廣寧城南有隙地平衍不頗舊爲鎭守內臣蔬圃前太監岑章來鎭遼東下車之再明年爲正徳戊辰以馬實邊鎭重務始割其地三分之一爲廟以祀馬神嗚呼天駟房星之神其來尙矣稽諸禮奉祖以春徵諸詩禱伯以戊淫祀能爾哉岑章爲中大夫奉璽書握兵柄富貴寵榮莫與爲伍𨿽傾貲以繕緇黃之宇人亦不得而非之也今乃不屑彼而惟此之務其殆能超貂璫之習而甘俎豆之味者乎矧其在鎭三年畜馬養兵不妄生事賢聲大著夷漢安之他日必有能爲之作傳以嗣太原張監軍者又豈直一祀可述而已耶

﹖遼陽鄕賢祠記

徐景嵩

郡所在祠鄕賢於學宮勵來學也遼故爲郡顧獨無祠非缺典與正徳戊寅秋監察禦史鳳陽髙公鉞奉命按遼下車卽垂意此舉值邊務方殷乃不果越今年己卯百度就緒人吏用和自春䢐夏膏雨以時公乃按志漢得三人流寓二人北海管氏寧平原王氏烈襄平一人河內太守李氏敏國朝三人遼陽二人萬全儒學訓導張氏升河南道監察禦史胡氏深義州一人戶科給事中賀氏欽論功與徳咸應祭法其諸不與是列者俟論定而後入懼泛及也旣已乃用前分守參議睢陽蔡君天佑議乃以遼左書院之十賢堂攺祀諸賢乃以十賢移祀於中堂蓋卽寓祠於學之意也於是分守參政王君炫曁太僕寺丞束鹿楊君睿協志同懷樂成休美凡屋宇之欹墜者階級之傾圮者戶牖之破缺者治之則已力不重勞財不重費人兩便之祠旣成二公乃以公命命某爲記辭之不得竊嘆夫諸賢之生之不幸也又嘆夫諸賢之不幸乃有大幸也以諸賢之功之徳生於鄒魯宋衛諸郡將必與顏之仁仲之勇遊夏之文學同不泯矣不幸棄置是鄕漫爲榛莽髙風峻節下同凡人往來過者付之太息而公於案牘倥傯之際獨能尊而事之以風示吾人俾巍然靈光如在其上如在其右左歲時薦奠敬共登降如先聖先師詎可不謂大幸乎𨿽然諸賢在天之靈固不以祠之有無爲幸不幸然今世之士大夫之宦遊吾鄕及吾鄕之士大夫之尙友古人者非祠則無以致其向往也繼自今苟有登諸賢之堂者惕然曰某也可師某也可友拜其位則想見其人聞其風則思齊其美𨿽或不謂之諸賢之徒吾不信也反是則自暴自棄而已矣而亦何顏於諸賢哉故曰勵來學也嘗考吾遼地方自秦漢以來率爲郡縣我聖祖酌古立法乃以衛所易之一時武備雄於三邊亦旣效矣及觀學校之教俎豆之習科第之盛無異郡縣容或過焉乃知聖祖睿意所寓蓋不專於武且將借文事以固吾圉也然則是祠之設豈曰小補之哉是爲記

﹖釣臺祠記

【分守參議】蔡天佑

凡有功於人者祀報之義也醫巫先生教化鄕閭者四十年異端之教不行焉鄕人爲祠祀之不謂義乎先生姓賀氏諱欽字克恭家醫閭山因號焉天性髙明幼學卽有志於古初見性理羣書朝夕玩索而有得焉乃益自信古聖經書教本躬行不可徒事誦說已也乃益厭俗學舉進士爲給事思盡厥職有犯無隱成化戊子春京師災乃上疏大略謂應天以實不以文不報遂自劾又不報乃告病歸築室圃中取古聖賢書以漸幽討非弔喪間疾不出也如是者數年大有所得乃教諸鄕人鄕人故事重佛老及諸不經之神先生旣化之乃制祀外神文俾祀而悉焚之上下翕然從之無梗焉者於是趨門墻者日益眾矣學者始至必詢其奉先祖事父兄之節苟簡則亟命攺之曰學者學何事也而可緩於是耶每謂朱子白鹿洞規爲經書機要小學書爲日用準則自修教人一本於是故異端之說無自以入而義州之俗獨美焉弘治初以大學士劉吉薦除陜西參議賜璽書假以便宜會母疾不果行乃條陳四事一曰資眞儒以講聖學二曰薦賢才以輔治道三曰遵祖訓以處內官四曰興禮樂以化天下略載行狀皆其切要鑿鑿可行疏未上而母疾不起�事遣子上之且辭新職許之言寢識者有遺恨焉先生惟好山水每景物熙明輒揣親友遊釣淩溪之滸徜徉竟日初無外慕旣沒之五年鄕人思先生者相謂曰吾人之不爲佛老惑者先生功也吾屬幸見先生而被其教也先生往矣恐久而忘之吾不忍於吾之身而忘先生也吾子孫不幸不及見先生而不蒙其教也先生往矣恐久而不知之吾不忍吾之子孫之不知先生也淩溪先生樂所也盍爲祠歲時祀之使吾屬接之於目思之於心則先生之教猶在也使吾子孫接之於心則先生之教亦不敢違也嗚呼先生之功至是亦大以遠乎哉嘗聞先生之學出白沙白沙者廣南陳公甫也史謂陳公甫作詩好奇時人多宗之愚生也晚不及登白沙之堂知其人也使白沙而止於作詩好奇也則作詩好奇爲信而先生不作詩好奇所造乃其自得使白沙而不止於作詩好奇也則作詩好奇爲誣而先生不作詩好奇所造乃爲善學因並及之

﹖褒功祠記

【幹【幹﹕翰】林學士】唐臯

遼陽城南去未五里許有祠曰褒功故鎭國將軍遼東副總兵韓公之祠也公以武蔭自指揮使膺受鉞分閫之寄屢樹邊功有遺澤於遼人卒凡若干年遼人不能忘乃述公所建立之功陳之當道疏之於朝下禮官議遂檄實以聞乃敕有司建祠賜額褒功春秋肸響蓋至於今又十越暑寒矣乃正徳辛巳冬今上皇帝嗣位攺元詔告海內及諸蕃國予因備使朝鮮道遼左晉謁祠下顧瞻屋壁皆繪公戰伐之事徘徊嗟嘆安得起公九原與之上下邊議爲治兵者之一助也弭節間公之子建昌守轍過予請爲褒功祠記且曰先人之功具載信史藏之祕府猝不可得而考報功享祀恩至渥矣非假一言以鑱諸石以詔諸人不將寢遠寢微而迹幾於熄矣乎轍抱此志久而未遂玆幸使遇吾土此天與之便也其敢以煩執事予謝不敏畢使還至遼建昌復申前請時予同年侍禦湯泉楊子按治東土風節凜然而獨予鄕賢每加之意以昭激勸爲之贊說甚力遂不果辭按傳公之先山後興州人祖福原國初猶隸尺籍考春始事文廟以從徵伐累官至東勝衛指揮使公生三歲而失所怙年十有六而補蔭視衛篆籍籍有聲旣而充裨將提偏師衝鋒破敵所至克捷若解團山之圍奏八塔之俘潰定邊之重圍奮淸河之搗巢連長營與中之勝至於臥古城之雪懸淸河之賞逸靉陽之騎趨二捨之急納管尺八之降壁黑松林之守蓋皆畫奇制變冒危履險出萬死於一生以召此汗馬之勞其行陣之功如此及受備禦之寄持副將之節若守寧遠守義州分延綏遼陽之閫以謀則審以守則固以撫則順以戰則克有金帛不足賞其勞鐃歌不足頌其美其邊鎭之功如此而又能相地勢之阨塞迹胡寇之出沒長顧遠慮爲之奏設東州以至靉陽湯站以至甜水諸營堡凡千餘里斬伐林木修築城垣增立墩臺塡實軍伍平斥道途勸督屯種使黠虜無所施其謀邊人得以享其利其開拓之功又如此夫人臣之事功固先定其志以自樹立凡以求盡職業而已初豈徼目前之譽而希身後之寵哉然功懋於身而加於民者甚眾迹著於今而垂於後者無窮則人心若何而不積其感國典又若何而不崇其報也耶若公之功予以爲得於行陣者猶曰一時之勞也其成於開拓以遺後來之利𨿽謂之百世可也今夫士者之行系重一鄕猶獲祭於其社而況近者有功於一時遠者有功於百世如公者所宜深念而嘉錄之也此人心之所歆動而享祀典於弗替者歟𨿽然往者車之轍也後者前之續也上者下之表也公之功固足昭往轍以固來者之守使非眞能利今而善後亦奚感人之深而國家之令典尢未有不本之羣情而濫及之也公𨿽謝世而遺徳在人合口陳詞爲崇報之舉無間遠邇廷議因俯從之而公之大名遂以不朽文纓武弁所以立身斯其律令也後來者居公之位膺公之任豈不得勵公之志懋公之功以圖榮耀於無窮者哉玆固先朝樹祠賜額之殊恩勸功賞善之深意已故曰下之表也是爲記

﹖石塘曾公生祠碑

【前禦史】盧瓊

嘗謂君子立功之道有三正志定略仁及眾也公代巡玆土遼陽戍卒以撫臣革之貞厲其窮凶者蝟集爲亂登陴而閉門渙無統紀公時自南衛聞變單騎入城諭之禍福眾心以定蓋示包荒用馮河緩窮追之噬散吠聲之黨焉耳乃上疏曰羣酗干紀保無他志願寬斧鉞以開其悔制曰可旣而廣寧撫順相繼以逞公密布而陰偵之一無測識者三城首惡同日而俘蓋釋壯頄受濡慍將欲刑故宥過使終無咎焉耳復上疏曰倡爲亂略止此數夫願宥其它以安反側制曰可實維忠藎可嘉錫乃崇階吁數百里之亂起於一旦聲色不動而東顧之憂以紓非忠以正志乎先是羽檄旁午朝議咸咈或謂此而不討恐釀藩鎭之亂公曰否非淮西澤潞比也或謂遣使招安且覘徼競公曰否非淳化兩川比也由是鋒鏑之禍息而疆境賴以全活者不啻千萬計供億之費省而公私賴以不困者亦不啻千萬計吁以東人震驚仰望之私談笑而揮之使背帖於席非智以定略乎寧遠遼人【人﹕之】咽喉東西絡繹晝夜不息苟舉措一失受禍比他衛尢劇徵討則有毀體裂肢逃山逾海之感遣使則有負曳鞭撻鬻產市嬰之憂今耕者而飱曰公食之也織者而裳曰公衣之也父指其子祖指其孫曰公活之也非仁及眾乎其師生父老相率而徵文於瓊或問曰生祠古歟曰古也禮也義也公憫無辜之民橫罹夷斮不計死生禍福以身任之力請於朝而得免義也民受公之恩非直於旦暮見公之容而思之又欲使其子若孫皆知所自禮也禮以義起古之道也昔文潞公澤及天下洛人生祠於資聖院張文定弭盜一方蜀人圖像於益遼之禍起於倉卒深淺成敗不可測而文定自外入又得伸縮自由公視之又難也而公才望日隆安知不爲路公祠公諱銑揚州人石塘其號也

﹖遊千山記

【前禦史】程啟充

在昔虞舜肇十有二州惟遼爲營州故域自石晉淪入契丹下及胡元遂爲異區山川阻於中土幾五百年髙皇帝恢復禹迹始入職方千山去襄平六十里許秀峯疊嶂綿亙數百千重引諸蕃甌脫南抱遼陽■﹝山截﹞嶪蓊郁時有佳气如海市然嘉靖丁亥余譴戍撫順壬辰往屯蒲河悵悵弗獲登丙申三月乃遷錦州道出襄平於是戒期秣馬命僕庀需丁亥朏同徐子文華劉子琦往遊時副總兵李景良分鎭玆土屬有疆圉之警遣其門子尙文先往余偕二子曁舊將軍髙大恩出自南門與李君別過八里莊歷石門石門路多欹側逾嶺下平崗國子生韓承訓繼至飲馬於溪行復數里至沙河髙將軍先戒趙氏飯飯已陸都閫繼宗乃至渡河過釣魚臺臺髙三十尺蓋屯戍舊址俗傳訛也迆臺西南沿流而上有溫泉瑩潔可鑑浴之甚適出飲樹下西折入山數里抵祖越寺路峻不可乘步自山門渡木橋卽禪牀假寐山僧供饌起而啖旃去登萬佛閣閣倚山腰崇十餘丈緣崖旋轉越飛梁而入憑欄四顧天風泠然羣子聳兢以下張燈設宴夜分就寢髙韓二子復呼酒劇談不休余鼾息達旦爲戊子日也乃循東山望螺蜂拊太極石入巖洞洞髙不滿丈深倍之廣半深俯瞰萬佛閣已在下方矣遂礱石題名並書所賦詩前山有亭曰一覽復畱飲已乃遵故道迆西而北入龍泉寺登陟半祖越山巓有泉僧人引注甕中分流下捨是日劉都閫大章徐都閫府至自遼陽李公子以疾陸都閫以公事辭回晡時往中會出而乘亂溪而東半途劉一夔先馳山麓掃盤石灌木依焉席地飛膓久之去巖壑窈窕僧房半出雲間下馬拄杖兩童子挾從諸公後比入寺筋力疲矣主人復彊以酒餘醉占近律乃臥己丑寺僧設齋供索余大書行憩大樹下人境空寂翛然有遣世之想西峯危險韓劉二子獨往引滿舉白聲振林樾客有吹胡笳者眾皆愀然寺址與山形背徐子指晝宜向巽方老衲曰廢基而然眾皆吒起往視之規模弘廓不省何時建也復飲數觥去之大安大安違龍泉西南可八九里陡絕污陷乃迂東而南乘二十里所步三之一懸崖怪石後先抱挹撫孤松瞰深壑奇花異艸錯雜如繡徐子渴甚啜涼湯數碗前騶忽作聲眾笑曰是非松下喝道耶遂徹之行復裏余隍堂中開諸山羅列髙爽恢曠視他寺爲最西峯空洞倚天徐子題曰通明云是夕有雨意翌日庚寅晴霽豁然七子皆有詩餘爲書之乃登中峯顧瞻京國遠眺朔漠山海混茫決眥無盡峯之東有羅漢洞髙寒襲人余索酒飲且醉與徐子劉子聯句因是已猿引過西崦行行且坐數息至雙井一在樹下一在亂石間泉甚甘冽又數息抵仙人臺臺本峭壁髙數仞西逼斷崖其深莫測懸北隅以木梯登望之股栗乃購健卒匍匐而上上有石坪九仙環弈焉自仙人臺尋香巖寺下入磎穽石齒嚙足荊棘塞路嵖岈不可杖下可並趾以疋布縛胸臆僕夫從後挽之扶藤側足盤跚而步甚危也劉子先去徐子去餘數武摘仙花以詩贈余余倚聲和之趺坐石上少休因憶往年遊峨眉張憲副鳳羾王運使宣章太守寓之安都諫盤與俱四子蜀產也相繼化去餘二人者垂老譴斥置身殊鄰相視慘怛追賦往事詩成行放陂陀一聾老進麥餅值饑腹食之厭問其姓氏笑而不答乃下平峪至寺前蓋自大安山行幾二十里衰殘困憊臥僧房時許起視山崗兩浮圖相向爭峙遂由香巖再往祖越從者病取道石橋宿南村農家回望諸峯如在天上矣惟玆山之勝宏闊秀麗奇怪幽闃險絕孕結磅礡盤據態狀變幻不可述置之中州當與五嶽等其博厚過之僻在東服髙人詞客好奇探討不一至焉往代金石無傳文獻不足遂成湮泯世之物理幸不幸如何也昔柳州山水以子厚顯顧余劣陋奇勝大凡弗克摸擬五日得詩三十七章惟是剪焉夫玆戎馬之區走集無虞行旅有賴故二三子得與登適餘罪隸也亦獲投戈賦詩締造安攘敢忘所由來也乎哉爲是私有所虞竊並記其始末

○敍

醫閭先生集敍

肅淸遼海詩冊序

華表觀詩序

﹖醫閭先生集敍

【巡撫都禦史】李承勛

予昔從伯氏世卿於大崖山中讀書至古之學者爲己大崖慨然嘆而問曰今天下有若人乎予未能對復嘆曰白沙陳先生公甫醫閭賀先生克恭眞其人也吾將焚舉子業從之遊越數載還自白沙稱其緒論以爲人心通塞往來之機生生化化之妙有非見聞所及者必深思而自得之未易言也白沙之學以自得爲宗喫緊工夫全在涵養端居靜坐不爲私妄間隔則心虛气靈天理流通大本立矣喜怒未發而非空萬感交集而不動捨是而滯礙於形器支離於占畢力愈勞而心愈亂不足以語道矣故其詩云吾能握其機安用窺塵編先生之學亦出陳氏在諫垣時聞爲己端默之旨篤信不疑謝病歸構小齋讀書其中隨事體驗未知其要潛心玩味杜門不出者十餘年乃見實理充塞無間化機顯行莫非道體事事物物各具本然實理吾人之學不必求之髙遠在主敬以收放心勿忘勿助循其所謂本然者而已故爲臣必盡其忠爲子必盡其孝推之家庭裏閈間冠婚葬祭服食起居必求本然之理而力行之久久純熟心迹相應不期於人而人自信有邊將撲殺獻績者見先生卽吐實曰不忍欺也城中亂卒焚劫不入其坊人扶先生往諭之眾見卽羅拜而泣曰吾父也遂解散待罪城賴以全非盛徳能至是乎嘗並而論之二先生之學均於爲己白沙資質髙明而虛靜涵養之益爲多故所見髙妙至其徳立道尊體任自然從容和易不事矯飾不善學者見其暮年气象之可親而不知其早歲自治之甚力憚深思而欲徑造自然怠克治而欲妄效和易故多流於放蕩先生性本篤實其學主於躬行循循然自下學始法地之下以固其基法地之廣以聚其業如是而自治如是而誨人如是而始如是而終篤實之積光輝發越桀黠者心服而獻城叛亂者醉徳而革面予昔撫東土訪先生之閭見其子鄕進土士咨文行不忝所生又聞有老門生百戶胡深者亟欲招致匿不肯見先生之風髙矣遠矣今夏士諮輩錄先生言行若詩若文若奏議共若予【予﹕於】捲遺予於戲先生之學本不可以言語文字求今先生往矣捨言語文字何以見先生之心謹序而傳之先生諱欽世爲定海人以戎籍隸遼之義州衛登成化丙戌進士任戶科給事中養疾回隱居醫閭山下克恭其字也遼人無老少貴賤至今稱爲醫閭先生云

﹖肅淸遼海詩冊序

徐景嵩

維揚石塘曾子以監察禦史按遼之明年爲嘉靖乙未越三月己丑遼陽軍士變巡撫九川呂公被執蓋有激而然也官吏多逋城門晝閉遠近惶懼莫之所爲時石塘南巡行次復州之欒古驛值夜已就寢矣報至卽起而嘆曰斯地也斯人也素號易治今也一至此乎吾不往變不止乃卽日自欒古馳還至則釋九川之執啟九門之閉飭作俑之官杖閉城之卒條陳大義榜示通衛威肅恩溫人心始定越四月辛亥九川乃還廣寧丙辰乃復爲廣寧軍士所執是夜撫順軍十亦執其備禦並劫其家焉報至乃又嘆曰嗟呼一之謂甚況至再乎至三乎乃廉得三城首禍者各若干人分遣官兵密以方略授之越七月甲子悉就擒無一人得脫者八月癸丑咸伏誅由是居者喜行者慶皆曰吾徒從此臥始貼席矣洪維我國家肇置三邊以藩中夏上維下順內寧外安百七十年太平之業實基於此第邇年以來人謀弗臧往往激成地方之變卽如曩者大同之役是已彼時𨿽仰仗朝廷威徳稍稍撫定然其計勞費兵蓋數萬人𦇤數百萬緡云嗟乎吾遼今日之變視大同豈異也當是時使非石塘急返南巡之轡以紓同室之鬭則狂卒逞騎虎之勢良民罹池魚之殃庸知其禍不有甚於大同哉況事聞當寧而一二言臣相與倡爲攻討之說以陰斥石塘安輯之計者尙嘖嘖也向使其說獲行庸詎知其勞與費不又有甚於大同哉是故玆役也人皆爲石塘危之而石塘乃獨雍容整暇不動聲色而坐銷滔天之變於談笑之頃是𨿽廟堂密畫動中機宜而石塘臨事不眩制變不擾之功要自不可誣也嘗見石塘過永平之無寧道中有句云東巡去去慚無補願取三河永不驚是時吾遼尙無恙也石塘乃於登車攬轡之初卽有思患預防之慮而其胸中浩然之气集義之學折衝之才藹然見於言意之表則夫今日所以銷是變者信爲不偶而其爲功也不亦大哉是故大者舉則編者可推矣書曰功懋懋賞夫石塘之功亦旣懋矣而天子嘉焉將京堂是遷懋以賞也不亦宜乎詩云樂只君予殿天子之邦樂只君子萬福攸同石塘之謂也石塘行有日矣其門下士楊生振紀胡生奇勛輩各爲詩歌以道其行而以序屬某且曰仁者贈人以言顧子言焉夫石塘有大功於吾遼而某固遼產也被惠實先焉奚敢以不文辭乃僭題其首曰肅淸遼海而爲序歸之然皆實紀也非敢爲佞也

﹖華表觀詩序

【分守參議】兪憲

傳稱丁令威仙成化爲白鶴後集遼東華表柱吟一詩而去其詩蓋右方云柱在遼陽後倉歲久堙滅所存一二刓石耳弘治甲寅有監司按遼嘗補柱創碑鐫仙詩於碑上而敍記所由並論仙之有無語頗備今其石亦斷缺不可成誦監司之名亦剝落不可考矣夫自弘治迄今才一甲子而石已然況令威所集之柱又何能獨存乎故仙之有無誠不可知亦不必深究獨弔古興懷感時悼往乃人情之不容已者是用立石以備玆城故迹且系以詩魏郡王光祖氏賦詩曰傳言此地棲白鶴遺有仙人題柱詩殘石那分千古字老松誰記萬年枝東來紫气關雲遠南下滄洲海月知借間觀前華表洞遠公何日是來期無錫兪憲氏和詩曰邊城白石幾千載化鶴仙人尙有詩芳韻已隨仙駕遠疏松猶似鶴巢枝黃塵滄海憑誰見靑鏡流年祗自知玆地燕齊佳气接遊心倘一遇安期時王以巡院閱倉因至其地而兪以分守遂得偕行雲嘉靖甲寅秋九月三日

○經略

奏復遼東邊事疏

東南疆場

區處北虜疏

條議

發明律例以便徵戰疏

謹華夷以弭邊患疏

會奏裁革內臣疏

使朝鮮回奏

馬政奏

海運議

保障奏

嚴邊防以預消虜患疏

塡實遼東軍伍奏

題爲議處東南極邊要害添設兵將控扼虜衝預防外患以永安重鎭疏

錄名賢以崇風教以光聖治疏

條陳遼東八事疏

補議經略東方未盡事宜以安邊境疏

議攺副將職銜重事權以便戰守疏

海道奏

條議

設立備禦以撫西夷議

添設兵馬以防東夷議

﹖奏復遼東邊事疏【弘治六年二月】

【巡按禦史】李善

切見遼東邊事疲敝臣至遼陽開原詢及故老皆曰宣徳年間本鎭初無邊墻時惟嚴瞭望遠烽堠海運直通遼陽鐵嶺以達開原故開原城西有曰老米灣者又舊行陸路自廣寧直抵開原三百餘里先年燒荒東西兵馬會合棊盤山東北至開原平頂山中有顯州廢城遼之中京肥饒之地不下萬頃自畢恭立邊後置之境外邇來三衛夷人肆意南侵漸入豬兒山老虎林遼河套等處假牧潛行伺隙入寇邊方爲害甚於昔時且沿邊地多平漫土脈鹻鹵遞年春秋徵夫四五萬名糧餉萬石無益邊防徒勞人力初計所恃者遼水爲險也夏旱水淺虜騎可涉冬寒冰凍如履坦途抄掠人畜不敢耕牧遂致田野荒蕪邊儲虛耗仰給京運見今道路隔阻遼河又兼盤山牛莊低窪天雨連綿水輒泛溢行旅阻隔萬一開原有警錦義廣寧之兵何以應援且遼東孤懸一方番漢雜處遼河失守則遼陽不支遼陽不支畿輔之地豈能宴然也哉臣慮及此不能不爲之寒心也計今開復舊路墩空城堡瞭守官軍往來道裏可減三之二其山澤之利舟楫之便肥饒之田豈勝言哉又以形勢大略言則錦義爲西路廣寧爲中路遼陽爲東路開原爲北路酌量遠近聯絡聲勢隨機應變彼此相援誠如常山之蛇首尾相應遼疆可擬盤石矣一原設各城沿邊墩臺自廣寧起至開原平頂山止延袤八百餘里該墻一十四萬四千丈墩臺二百六十五座瞭守官軍一千五百四員名若以新展垣墻算過三百餘里共墻五萬四千丈沿邊該設墩臺每二里立墩一座共臺二百五十座大臺五十座小臺一百座餘下墩臺一百一十五座一開原地方平頂山墩起至廣寧地方棊盤山墩止沿邊按馬營堡二十處共馬步官軍捨餘四千一百八十一員名一今新展城堡止用五座立二所三站腰角臺四座

﹖東南疆場

【巡按禦史】胡文舉

遼東湯站堡東地名九連城及夾江等處地土𨿽廣闊膏腴實與朝鮮接界先年邊民私墾盜耕隨禁隨弛嘉靖年來姦民周偉等將前田彊占又越開馬耳山等島共田一百九十餘頃朝鮮因見華夷之民住種混雜交通行竊地方受害尊敬上國難以禁治咨行都司轉呈巡按衙門委官勘明查革分立石碑三座俱刻遼東軍民不許在此住種朝鮮軍民不許在此采取至嘉靖十六年周偉等將碑內不字攺鑿爲本字仍糾同積惡達官並刁民何仲信等羣姦集計占種陸續盜賣並指稱打點誆收過住戶陳通徐釗等八十餘名得銀一千一百餘兩某歲朦告承種起科獘害多端復將勘阻官員捏本奏稱盜賣疆土準行巡按衙門隨行該道胡諧選委指揮瓢守淸經歷楊一揆踏勘呈報巡按禦史胡文舉議得國初以鴨綠江爲界東屬朝鮮西屬遼東且湯站堡所轄馬耳山蝦泥溝等處又系虜寇出沒要路頻年爭訟騷擾邊釁不息具疏奏將誆害官民照例問遣攺立石碑刻匾禁諭所屬軍民不許在此住種仍行都司備咨朝鮮嚴禁夷民再不許越江采取令該堡每月差夜不收八名輪流巡視通同事發一體例遣月終官具甘結並差人姓名報查永爲定規積獘頓祛姦惡知警華夷界嚴邊境寧靖矣

﹖區處北虜疏

【致仕知州義州人】張鉞

一守邊更備之策大抵虜得志於中國者不越乎勁馬奔衝齊勇若一設伏於險令餌誘之二端是也夫中國之所能者步戰也所不能者馬戰也北虜之所能者馬戰也所不能者步戰也今中國棄其所長之步戰而專用所短之馬戰北虜則專用所長之馬戰而不用所短之步戰彼得我失我不知變而恆守舊規此北虜之所以屢入而屢得志也自宣徳之世匈奴畏威其來多不過百十餘少或至二三十騎我惟利於用馬而步卒之追逐者往往不及今其來犯少者不下數千多者或數萬我𨿽全用步戰尙不能支況全用馬乎虜人馳其所閒之勁馬張其所熟之彊弓蹄踏塵突倐爾陰霾晝晦弦鳴矢注迅於風雨雷電中國之士見勢如此自料騎不如彼之馴射不如彼之準騎射弗如而衝突又如此之甚於是下馬拒之冀以得利殊不料黠虜知機乘此時而益橫吾馬驚畏聞其臭而亂馳馬駭人亂不敗得乎又虜入吾境必先設伏令餌誘之中國將士不知其詐動輒寡謀輕進虜兵四起遂墮其計彼伏深而不見伺我踰險兵眾必有不屬乘我不屬而橫突之幾何而不爲所敗哉此其術最工其機最險古今蹈此轍而不悟哀哉今欲破敵術亦不難如賊設伏垂餌吾稍知持重靜以待之久則自散而無能爲矣爲今之計以軍士論之馬軍須四分步軍須六分以兵器論之長兵以制遠短兵以制近夫鎗𨿽短矣古人用之以制近今則捨之專用弓箭弓箭𨿽長人怯而發射無的準與無何異故虜人敢馳入吾陣由無鎗制之於近也弩𨿽遲矣古人用之以制遠今則捨之而專用神銃𨿽長三發而火藥不能施與無之何殊故虜人敢踐吾行伍由無弩射之於遠也又今之團牌卽盾之別名制形與盾異而甚利於拒馬今則忽之僅有名存臣以爲三物皆不可廢當與今常用之弓箭神銃五者雜用之可也如大堡五十人馬軍二十人皆操弓箭步軍三十人十人操長鎗五人操團牌十人操弓弩五人操神銃行營則馬軍二十人番休爲遊騎探敵取疾追亡逐利皆馬軍爲之也臨陣則馬軍十人間置於步軍二十人中使之外以拒敵餘十人使之內守有間則與前十人番休爲外拒賊衝而遠則用弓弩神銃三長兵擊射之賊衝而近則用團牌長鎗三短兵拒刺之所謂長短互用是也且牌舞虜馬必驚而難前鎗刺賊刃必短而不及馬步相參長短互用破之必矣借令虜馬不驚務欲決死其勢將有不徒然者緣步兵無馬勢難退避只得直前死戰馬軍之寡旣夾制於步兵之眾只得致死而難退士皆致死何攻不拔何戰不勝虜之衝突不足慮矣又馬減步增不但恃之卻敵且省有司芻秣之費十分之六此又足國之道也

一嚴戰弭兵之策臣謂戰守𨿽二事實不可偏廢是故古之爲國者可戰則責之戰不取拘於守也可守則責之守不敢輕於戰也若可戰而責之守是示敵以怯無義之勇矣可守而責之戰是傷其威無仁之愛矣聖朝自正統己巳至弘治庚戌惟戰之一事寥寥無聞𨿽於其間止有一二之小捷皆干賞蹈利之詭圖非有堂堂之陣正正之旗關安危大計而戰者若是者不但示敵以怯且招之寇也我旣示怯而招之而虜之恣肆又何怪哉虜旣恣肆而犯我不已再有何嫌而不敢與之戰臣所謂戰非就之攻伐如衛霍之舉也亦非謂誘之來寇如王恢之計也謂因其犯我疆場勵吾將士與之殊死以戰使之痛切懲創必不敢輕犯蓋此一戰臣知其必勝者以虜習勝而不虞我更其備也虜不虞則虜不敗而何蓋兵分則勢弱勢弱則大舉莫能禦而徒棄甲兵於無用臣欲收諸小堡之兵聚之衝要大城大城之兵可備五六千以勢彊而可與之決戰惟所患者無如是之將耳夫將者國之輔也沿邊之將專城而擁眾者在在有之然皆不知用人以至弱其國者類非才之不足也類非任之不重也由賞與罰之廢以至此耳蓋賞罰者決勝之機也故賞公則廉者動心而致命貪者其有不然乎罰公則怯者畏威而致死勇者其有不然乎廉貪怯勇四者用命致之亦無難爲矣今之用兵或全軍敗沒止行降級之罰或立毫芒之小功或傳斬首之虛報皆冒上賞刑賞不中人無勸畏孰肯致命而立大功哉邊患不息武功不競此之故也

﹖條議

【生員錦州人】秦桐

一先年力差民咸稱便蓋緣不純用銀凡物可以折之後攺銀差比照有司三等九則納銀若體而行之誰云不可柰何立法愈密生獘愈多庫收之畱難萬狀姦吏之朽【朽﹕巧】取百端其餘應支銀兩反爾遲延旗吏反爾負累此又所當革者也

一有田則有租理法誠宜但邊方之於有司不可例論也試以遼言之昔太祖髙皇帝汛掃胡元恢復北鄙遼之西北有大寧等路幅■﹝巾員﹞頗廣後太宗文皇帝調胡兵以靖內難遂將大寧路曁遼之大半諸衛賞朵顏諸夷止畱數衛以爲朝鮮貢道其地長而隘擬諸人身寧遠前屯爲遼之咽喉錦義廣寧爲遼之兩手海州遼陽爲遼之腰胯屈伸之處沈陽鐵嶺開原爲遼之兩足皆迫臨邊鄙者也獨蓋州復州金州去夷漸遠頗知蠶織民稍富庶乃調其官軍各衛戍守爲遼之腹心元气所以培植咽喉手足腰胯者也彼此相依謹能守禦一或疲敝餘皆受病若加以重賦軍民必不堪命其患不可勝言者矣此不可行者一也民饒俗勁易於激變往者已然於今恐效此不可行者二也東南迫大海西北近彊胡髙者多山陵下者多污澤其地寧前開鐵尢促相距十里此不可行者三也夷情叵測甚難於防農夫已出耕作申歸宴息此蓋欲爲而不得爲視有司朝出暮入欲爲而爲之者異矣其夷患寧前鐵嶺尢多玆不可行者四也民拙不知蠶織土薄罔有所出布帛諸物之用咸取給於有司千金之子輒以陶朱稱焉年凶無就食移粟之地事減無用力求利之途少值凶歲民遽逃散視有司生業多蓄積厚而耐災異者殊矣此不可行者五也事類多端筆舌難狀祖宗當肇造之初經略四方其租賦之重輕疆理之要害廣狹稱量於神智之下者錙銖不爽矣是以徧稅之法行於有司富庶之地輕稅之恩庇夫邊鄙寒苦之區玆豈恩厚於遼東而薄於有司法疏於遼東而密於有司耶直玆以上不可行之故耳若果可行祖宗當先爲之矣奚待於今日耶正徳初年逆瑾扇禍不察邊系之重罔知邊戍之難輕變祖宗之法奏遣評事魏訥徧稅遼東邊田激成叛亂貽害良民豈細故哉嘉靖八年巡撫都禦史潘珍誤聽掊克之言復踵前轍以行之軍民惶懼失措書生極陳利害遂已乃爰開告訐之門因而重稅之玆風一行遊食刁民反以獲志貪官污吏因以成姦務本農家垂首喪气余風至今未殄公私日益多事矣此所當革者也

一先年除屯田正糧外奏加關銀糧樣田糧巡撫米俱無額田歲撥餘丁輸納乃虛糧也嘉靖九年巡撫都禦史潘珍奏請上項虛糧免納將鎭守副參等官莊田奏革招人佃種納租以補虛糧之數又於民間起稅余田隨等量加以益之夫加有田之舊稅免無田之虛糧誠良法也但姦吏因緣爲市於無知無勢小民或全加者有之或半加者有之於權豪勢要之家或全不加者有之或乘機開除者有之行不一二年虛糧仍納而未免民稅仍加而未除小民銜負累莫訴之冤姦吏收挪移開除之利此政務所當革者也

﹖發明律例以便徵戰疏

【禮科給事中郡人】傅鑰

切照各邊將帥領兵截殺遇賊不肯交戰詢其所以皆以近例官軍與賊交鋒損傷數十人卽問守備不設問擬充軍聽其言𨿽系推托之辭考其迹實有牽制之故伏覩大明律內主將不固守條下法意極爲嚴明至於交鋒損傷多寡俱不該載蓋聖祖之意慮防將帥慢事失機者故有一定之法若其奮勇殺賊損傷多寡臨時欽斷不可拘一論也夫虜賊深入境內將士哨探得實領兵而出嚴師徒肅號令往而迎之不可謂之守備不設計鋒鏑之下虜若有傷我亦有損觀漢之衛霍爲將殺虜匈奴合八九百萬而漢之士卒物故亦數萬況其它乎但我之損傷者一一報官不敢隱匿賊之損傷者若非大敗俱拖拽出境是以惟見我之損傷不見虜之首級戮力血戰者皆無功而有罪閉門下營者乃容身而升官坐令老將遂其姦計勇士變爲畏怯虜賊如入無人之境萬姓徒抱無窮之恨邊方之獘未有甚於此者也卽今秋髙【脫馬字】肥邊報方熾將來不測之患未有【有﹕可】逆睹若不先爲議處通行九邊嚴加戒約則將官顧忌如常士气頑鈍愈甚何以靖安地方而望其成功也哉如蒙準言乞敕該部會同法司重爲議擬今後守備將帥失誤軍機除律有正條外若擁眾入境彼此眾寡相當堪以交鋒其將官推故閉門下營以致搶掠人畜而去軍士𨿽無損傷將官仍要重治賊𨿽勢重將官若奮勇鏖戰退賊首級數少而損傷數多以退賊成功爲重量行升賞縱使全無首級查其果系勇敢向前戰有顯迹卽系武猛之士亦當諒其狥國之情恕其輕戰之罪從寬而處如此一兩陣後虜賊惜其性命不敢輕入將領無所顧忌敢於戰鬭邊方警少居民稍得安生矣

﹖謹華夷以弭邊患疏

前人

切見遼東地方與三衛建州諸夷相接廣寧開原馬市與彼交易所以羈縻諸夷而便我中國也柰何往年各處地方官軍往往與賊私交漏泄軍機且又專事邀賞不振威令賊旣通和時常進我邊墻射獵牧放用得知我山川險夷城堡虛實道路遠近所以深入腹裏動輒得利只宜設立馬市去處許之交易仍嚴加防範示以恩威各邊索賞夷人各要省令遠去百里之外封表山川住牧禁約不得近邊凡到墻下便是犯邊就令臺軍傳報著令官軍實時驅逐守邊官員若再似前縱令入境牧放卽問擬守備不設罪名

﹖會奏裁革內臣疏

【巡撫都禦史】潘珍【巡按都史】朱孔陽

切見遼東鎭守內臣永樂間始於王彥彥父薩理蠻率眾內附從徵所向有功因責王彥以撫東夷監鎗內臣始於宣徳三年太監楊宣管收神鎗開原分守監臣始於正統二年攺楊宣以充任以後遂成故事相沿差委本鎭密邇畿輔僻在東隅軍民饋餉全仰挽運不滿千里而內臣三員其何以堪且監鎗所司止於一事又與鎭守同居一城原領鎗銃多給城堡自有主者知所愼重所謂監督不過簿書冊籍會計數目耳開原𨿽稱要害而逋逃困於徵求精銳銷於剝削行伍凋憊屯堡空虛且又監丞參將期【期﹕朝】夕共處嫌隙易生見有異同動失機會況夫承平旣久國勢日張原無宣大之虜情幸有馬市之系束撫剿苟得其道控制或可無虞官多民擾在在爲病而窮邊尢甚鎭守之設無補地方之安危徒費歲月之供億以上各官所當裁革兵部議復是年革去監鎗及開原分守鎭守仍舊

﹖使朝鮮回奏

【修撰】龔用卿【給事中】吳希孟

題爲陳邊務固邊疆以圖長治久安事臣等奉命詔諭朝鮮於遼東地方往來經歷凡人情土俗安危利病見之頗眞知之頗熟謹以有關地方者摛爲五事伏乞詳議施行

一增築邊城以備虜患訪得遼東地方自廣寧至開原舊有陸路不遠三百餘里洪武永樂年間海運邊儲船隻直抵開原今開原城西有地名老米灣是也正徳年間始立邊墻故沿河迆裏隨河之灣曲築壘設墩延長八百餘里致將河套之利委棄城外爲寇賊之資達虜肆意南侵深入腹心諸墩臺瞻顧不支渙散不一竊謂自廣寧至開原舊路宜因時修築以八百里之兵力爲三百里之守則用力專以八百里之城垣守三百里之地則地形簡專則不分簡則易見地有餘利人有餘財兵有餘勇算之上者也一疏通水利以奠民居竊見遼東一鎭頗稱沃壤惟平原易地疆界未明平岡深谷地形莫辧旱則赤地千里澇則漫爲江湖一遇霖雨則麥田禾畝皆爲車轍馬迹傷殘稼穡實可寒心至如盤山髙平沙嶺三處地形尢爲髙燥居人三五成羣坐守一壑待哺涓流時若亢陽作暵則將取水於數十里之遠看得鎭城及屯堡等處見有低窪去處水流成迹可以疏浚便【便﹕使】遠近相接大小相通流入大河不致阻塞如或河流隔遠難以導引俱令疏導歸之下流則旱有所瀦澇有所泄矣

一議復海運以貽遠謀訪得遼東地方綿花布疋取給於山東由登來海船運送風帆順便一日夜可達遼東旅順口由是每年給散布花頗得實用近因正徳初該府具奏暫解折色較之原領本色僅可當半照得原題止爲風波損壞船隻而不知致覆溺者每見遼東木植賤多順爲貿易且駕使之徒總攝之職不行用心亦或不保不知風波之患不獨海運爲然漕河時有之豈可懲羹吹虀況今遼東金復蓋海四衛山氓亦各有船往來登遼貿易度活就令撐駕官船轉運花布給與腳價編爲號數則彼無私通之罪吾有公輸之償壯軍气實邊儲矣

一查處軍民以實行伍訪得遼東軍士守城十二屯田十八操司缺軍屯田僉補在衛故絕原籍僉解近年以來名𨿽在冊軍已逃亡其間故絕者已經開釋乃借馬軍之餘丁以抵補久逃者不敢開釋卻捏紙上之詭名爲見在蓋由淸勾之法廢而處補之無策故也伏乞敕下撫按選官淸查逃故者明報在冊在冊者籍名不差則淸勾有據糧餉不虛又訪得遼東四方無賴之徒投報寄籍入自在安樂二州都司各衛經歷司一姓報名數姓影射一丁在冊數丁安閒今此流民居遼東之地種田衣食獨不幹遼東之事乎乞敕下撫按查考年力家產省令告補逃故軍役如不願解發還鄕則軍伍無缺民無遊食矣

一淸理馬政以便人情訪得遼東椿朋馬價銀兩本爲貧寒軍士一時死馬難於買補不如【如﹕知】納銀之數有定限而倒死之馬無定期馬死已買數年而銀未得實領者有之調操官軍更替回衛者有之況法久獘生浸漁射獵邊軍困苦加此馬價馬死價未得領又焉用此追銀爲哉乞止其徵追馬死令自買補如果貧難連年馬死三次將進貢夷馬或苑馬寺孳生馬匹給與則軍不苦於追徵馬不限於拖欠矣

﹖馬政奏

【苑馬寺卿】馮時雍

臣查得永樂四年始設遼東苑馬寺管轄六監二十四苑本寺正卿一少卿二寺丞四主簿一監正監副各一錄事一每苑團【團﹕圉】長各一調編恩軍四百六十餘名不知何年一並裁革今止存永寧一監淸河深河二苑其恩軍並種馬因無額數故絕逃亡者無淸勾補伍之益倒死種馬者無補還原額之文遂使殷實者反無追陪之虞貧難者多負科駒之累至於前項裁革監苑牧地冊籍不存界至無考查得弘治十三年差主事黃淸將艸場通行丈量共計三千七百六十二頃一十七畝三分派撥軍余領牧立碑存照柰何地接蓋復屯種軍余於前項淸出之數陸續侵占千餘畝連日【日﹕年】互相告爭今若不查成法蕩盡臣謹條爲十事伏乞裁議施行

一查侵占以復牧地欲將主事黃淸查過之數履畝丈量就令伐石立碣髙築封堆永爲遵守

一定種額以責成效查得本寺先年淸出牧地三千七百六十二頃一十七畝三分淸深二苑見牧牛馬並駒騍合三千九百二十七匹頭總兩苑所牧不及一苑之數合無於淸河苑定擬二千一百匹深河苑定擬一千九百匹倒失者買補齒老者變易不許拖欠以虧額數永爲遵守

一酌時宜以定軍牧欲查將兩苑各戶上中人等每五人爲伍共攢一槽領養騍馬四匹搭配兒馬一匹撥與餘丁五名貼養遇本槽種馬倒死及虧欠駒子十人均派陪補一則杜其抵換盜賣之獘一則寬其陪補價值之難

一沙汰駑馬以易良種欲查將兩苑種馬齒老瞎瘸及瘦損飄沙並駒子短促縮小者估計時值令本軍變賣價銀納官其種馬照依今擬定數目缺少者動支相應銀兩輳前馬價定買四尺以上兒騍馬匹務足額數驗印給發永爲種本

一除均徭寬陪補以免逋逃查得本寺及監苑歲用銀兩通共五百二兩三錢但各軍餘丁多系養馬身役每年輪當寺廳監苑力差貼並夥食輪當小甲倒死虧欠買補馬匹是以一人之身當此重並之役故逋逃日眾虧欠日多至於倒死馬匹查系年老及有臕息偶患急癥者系兒馬令本伍十人均派銀七兩騍馬五兩各納官輳銀買補系別項倒失者仍追補還官騍馬寬爲二年一駒虧欠者追銀三兩連生兩駒者將一駒準後虧欠數

一置馬廏時聚散以保蕃育查得二苑軍余率皆依山近水任日住牧日夜不收至於秋冬水冷艸枯風气峭寒往往生病倒死合無將近苑軍餘各照本伍夥蓋廠房以遠就近以寡就多俱令四月以後日出撒放日入收回自十月以至三月俱令各伍攢槽餵養逐日點閘如有瘦損比較罰治

一定儲蓄以便秣飼擬力差以免重並臣查得二苑軍餘九千九百二十名前定擬種馬四千匹每千匹正養貼養法當用軍餘二千名通共八千名監苑應當力差人役歲用二百五十三名餘剩空閒一千九百二十名除一千名每名納銀五錢備買馬價餘剩九百二十名應當力差如此則頭項各別而差徭不致重並儲蓄有備而馬匹必至壯長矣

一淸查逃絕以補缺伍臣查得自永樂四年開設監苑充發恩軍四百六十餘名今該監止實在恩軍三百一名尙缺一百五十九名捲案旣已不存淸冊又無塡注以致軍伍空缺領牧乏人乞敕該部查將永樂年間原充發恩軍及艸場地畝種馬各額數淸冊發下本寺查對仍限一年一造永爲定規

一張設官吏以便點視承行大抵欲照陜西事例量復寺丞一員駐札永寧監督令監苑等官點閘馬匹主簿廳吏典乞撥給一名承行如此則任官有督責之效職官無代吏之嫌矣

一時俵給以存種額臣切以朝廷設立監苑正爲邊方緊急聲息俵給騎操之用但騍本常存則孳生有地齒歲不及則騎操易損二者乖爲【爲﹕違】馬政之蠹也查得嘉靖九年義州報到聲息一時缺馬騎操遂將該監種騍兒馬一槪俵給後𨿽買補頂補終難齊一合無今後自定擬種額之後駒騍必待四歲以上方許俵給騎操不得將種馬一槪俵去奪種本以救目前斷羣牧以求蕃育計之左而謀之拙斯馬政之所以不振也

﹖海運議

【邊備僉事】劉九容

海運之廢已非一年若以打造船隻裝運布花爲名則價值苦徵取之難造作惜人工之費使執風波險阻之說查屢年不缺之捲不問船何如造法何如立與夫腳價之省費木料之大小水夫之多寡萬無可通之時看得遼東三面阻夷如物墜囊中出入無路幸有旅順口一帶似天造地設陰爲爲【爲﹕衍文】遼東之門戶也自唐以來久爲經行之路數十年閉而不開何古今通塞之不相侔與況山東與遼名爲一省如人一身當使元气周流而無滯玆者關隔於中使兩地邀越千里若不相屬不圖轉運之利反置諸無用之地矣又況軍民人等偶聞欲開海運不啻重見天日遠邇歡騰不止金州一隅而己人情如此地理可知爲今之計隨民間有力者各置船隻從先年故道自先貿易往過來續如陸路然登金兩岸官司設法稽查其歲月布花仍依原議徵收折色照舊從關起解如此庶事不假歲月而舉當道亦不憚煩勞而允矣

﹖保障奏

【巡按禦史】溫景葵

切見今年兵部衙門題準軍職犯該邊方立功者許納銀納馬贖罪免其立功千百戶鎭撫指揮都指揮納各有差系邊鎭者就於撫按衙門告納然獨不及於邊事充軍爲民死罪者以其所犯刑辟重大不敢輕貸故耳邇因國家多事將材乏人往往將死罪如戴綸等咸赦除之擢爲將領其充軍以下而用之不可勝數近該兵部又題奉欽依爲急缺將官推用事亦欲拔取罪廢之人是其方墜【墜﹕退】而退【退﹕最】諸淵復進而加諸膝曾不假尺寸之法以苦其心志固一時權宜之舉未免開僥幸之路每見有等無恥之徒遂以爲得計愈多放肆之意略無懲創之心乃謂苟全性命者爲明哲謂損驅死事者爲蚩愚流獘至此苟不急爲堤防之日益就下恐將來甘心敗北之將愈多而以身許國之士愈鮮矣臣欲自今以後凡失機宜該死罪充軍爲民除情犯可惡庸才無足取者遵照常憲重處不容輕貸外查有眞正年力未衰向經戰陣堪爲衝鋒破敵極衝要害之用而情犯又在可原者亦要比附立功納贖事例銀數從復位擬至罄其囊橐而傾其產業亦不爲厲撫按先將原犯緣由擬贖銀數及堪用情狀奏請待報追究還職然後得而起用之今在於遼此等罪犯頗多籍其贖罪之資以爲修堡之費是以其所殃民者爲保民之用以其所病國者爲助國之需𨿽未盡法以褫其職以戮其身尢能重罰以示其罪以致其警上可以存國法之一二下可以濟邊費之萬千是不謂一舉而兩得乎

﹖嚴邊防以預消虜患疏

【監察禦史郡人】齊宗道

臣聞中國內也四夷外也憂在內者本也憂在外者末也夫旣有本末內外之分則制禦之道必專用力於內者本者而其末其外則自治矣我國家設立九邊以界限華夷西自甘肅東抵遼東各分重鎭統之以主將分之以偏裨樹以封疆立爲信地兵馬各欲其精銳糧餉各欲其充足墻垣各欲其堅厚則守之甚易而虜犯亦難近來【來﹕年】以來將驕卒惰兵弱食寡一鎭有警則動調他鎭之兵調遣無策糜費不貲不惟中國有顧此失彼之虞而夷狄亦且獲聲東擊西之利如往年虜犯宣大三關則調延綏遼東之兵虜卽犯延綏矣延綏有失又調山西遼東之兵虜卽犯遠東矣仰惟我皇上加意宣大三關給發甚多又幸邊臣效力修築得策近𨿽虜犯未能深入延綏自失事之後邊臣亦蒙重譴而廟謀亦頗經慮玆二年來宣大三關陜西延綏經略頗可惟遼東則虜騎深入殺掠甚慘且遼東一鎭九十城堡邊墻延長一千二百餘里官軍號稱十萬三分屯軍七分戍守馬步官軍𨿽有七萬之名其逃亡事故老弱不堪可借力者不滿四萬如今年該鎭奏請添兵則稱全遼之兵止得三萬分爲十枝以一千二百里之邊僅有三萬之兵先年止禦福余泰寧朵顏三衛及毛憐建州之夷尙爾有失今則北虜乘虛而知遼之可犯矣且夷狄之性猶犬然投骨於地羣然而爭者犬之常也虜旣深入殺掠人畜已愈十萬全利而歸未遭一挫則虜之再犯遼東也必矣近來宣大傳報皆稱虜營東行兵部屢行遼東堤【堤﹕防】備此該鎭邊臣所以急於請兵而兵部題覆亦以京管人馬六千應之又調保定山東鎗箭手五百餘名其計非不善也不過爲目前之計耳況調去之兵遠涉二千里未必可用而師行糧從日費數百矧遼東邊患深冬尢急倘歲煩調邊則老師匱財深有可慮又況遼東之兵月支糧一石折銀二錢五分日計八釐而客兵日支四分以一軍則兼遼兵五人之食遼東之馬價值不過七八兩而京軍俵發一馬皆民間三四十兩之費以一馬又值四五馬之價此誠調遣之無策糜費之不貲也爲今之計莫踰於如該鎭之議修邊墻行令就彼招兵多造火器爲得策也伏望皇上軫念遼東重鎭爲京師左臂且連遭虜患殘破已極勢不能支敕下兵部從長議處勿爲目前之計必圖久遠之規勿徒虛費爲無益必責實效而有成遼東邊墻傾圮極矣速如宣大山西之修築髙厚如其制壕塹如其制而封疆漸修矣遼東兵馬單弱極矣速如近年山西之添設遼河之西錦州爲衝要適中添一參將招兵三千以應援河西遼河之東海州爲衝要適中添一參將招兵三千以應援河東況本處將官都指揮指揮千百戶捨丁及各衛經歷司鎭撫苑馬寺各招百名下餘丁空閒數多且皆富豪殷實精壯可用法令一行三丁抽一則精兵可得其糧餉亦照遼東舊兵支給以客兵一季之費可足一年其似今日之調遣爲益多矣遼東禁造火器不產硝磺乏用極矣速赴山西將各樣火器咨取照樣自行打造其硝磺查比往年加倍給發庶利器有備矣修邊足兵制器非得人不可必責成該鎭撫鎭等官勿得照常虛應故事徒費錢糧速令如議招兵如議制造一年之內務要邊垣可恃兵馬可用器械可充如有不效加以圖法工完之後凡遇鎭守參遊備禦守堡等官或有升任革任行令巡撫禦史核實該管地方邊墻無有傾壞兵器無有損失方許離任庶將知畏法兵不患寡而永久有賴矣仍乞敕戶兵二部作速約算發給修邊招兵銀兩差官解送該鎭巡撫管糧郎中協心會議趁時糴買置辦先自緊急修築其餘照樣節次議處一勞永逸而遼東又可保如今之宣大三關兵可止調費可止給上以紓九重東顧之憂下以慰全遼數萬生靈緊急之望矣臣待罪言官生長其地有所見聞冒昧上陳臣無任懇惻惶悚之至

﹖塡實遼東軍伍奏

【巡撫都禦史】王之誥

其略曰遼自頃歲異常變災之後人民死徙殆盡又北虜幸災乘虛侵掠遺孑殘黎死於兵燹者又不知其數以故所在城堡處處空虛每一大城之中舊有數千百家者今寥落百十家而已一大堡之中舊有百五六十家者今荒涼七八捨而已村落丘墟蒿萊滿目蕭條之狀不忍殫述又有城堡而無人民卽有金湯之固誰與爲守也有營伍而鮮士卒卽有韓白之將誰與爲戰也夫禦戎之策戰與守而已今兩無足恃則豈可不爲之寒心哉謹冒昧上陳而惟塡實空虛城堡爲說

一申明勾補事例照得本鎭各營軍伍十分空缺不得已將各官下捨丁各軍下應差餘丁與寄籍人戶盡數搜括編補軍伍尙不足三分之一又先年因廣寧鎭靜堡缺軍議先招募五百名每名給與廬舍銀五兩招募二年之上至今不滿百人𨿽因邊操危險人不樂從而人丁之消耗亦自可見矣故今日空缺軍伍捨淸勾之外更無別法可以充實者但淸勾之政因循日久建議者以爲常談奉行者以爲故事文書一行東之髙閣而州縣官吏又復通同裏書多方埋沒以見在爲挨無以活戶爲故絕移甲就乙更張作李尺籍漫漶至不可考徒有淸勾之名略無解補之實先該前巡撫都禦史吉澄條陳該兵部復議題奉聖旨不爲不嚴但各省淸軍衙門利害不切己身視爲末務亦未見勾解前來夫本鎭旣已無人頂補各省又不僉解軍五何由而得充哉臣愚以爲此責成不專之故也乞敕該部再加酌議上請將各省撫按官特加璽書一道明白開載本鎭急缺軍伍緣由責令各嚴督淸軍等官將本鎭逃絕軍人照冊逐名淸出拘連妻小勒限差人解發前來著伍補役取衛所收管繳照每年終各撫按官將勾解過軍士姓名造冊奏繳淸冊送部查覆仍照原議淸軍官以十分爲率不及八分者聽巡按衙門指名參治若巡按衙門姑息不行參治聽該部徑自參奏施行三年之內淸解完足方許繳敕如此則責成旣專奉行自謹勾解當有實效而營伍不患其不充矣

﹖題爲議處東南極邊要害添設兵將控扼虜衝預防外患以永安重鎭疏

前人

議照本鎭河東地方自遼陽而北抵開原𨿽皆極邊重地然兵將聯絡聲勢相倚如常山蛇勢首尾交應經制已備無容別議者惟此東南一隅幅■﹝巾員﹞千里深山廣谷逋逃淵藪居民散處孳畜繁盛素稱樂土而全鎭命脈實於此中寄之但邇年以來虜患充斥而沿邊城堡兵力單寡莫能捍禦遼陽副將又相去阻遠賊入然後馳報報至然後發兵山路崎嶇奔驅數日賊已飽掠出境而我兵竟不得一遇士馬徒勞無濟實用故大入則大掠小入則小掠甚至掠去而地方官隱匿不報上司竟不得與聞者以其僻遠而人迹罕至耳此則目前東虜之患如此然臣猶有隱憂焉由江沿而西抵遼陽又朝鮮入貢必由之路江沿與朝鮮接壤止隔鴨綠一江耳臣近至江沿觀九連城登馬耳山俯視彼之愛州樓櫓相望宛在目前聞其城中常駐精兵數千而法禁甚嚴𨿽云防外患其實兼備我也惟我皇上聖徳如天無遠弗屆四夷左袵罔不賓服區區海邦方覆幬於聖化之中馴習乎禮義之俗固無足慮然虎豹在山之勢不可不嚴而桑土繆戶之計尢所當預故臣常懷杞人之憂延訪眾論僉謂宜於前項適中之處添分守參將一員募兵三千分駐各城以扼虜之咽吭因以彈壓海邦銷其邪心以弭將來未形之患反復思維未敢輕舉就經行委各道寺查勘回報前來而臣又親歷其地徧觀險要訪詢父老諏諮道路眾口一詞同然稱便將不止如該道寺所稱三事而已且有十利焉蓋據險扼吭控制東夷使之不得深入擾我耕牧其利一也兵力旣聚且戰且耕沿邊膏腴盡得墾辟以廣地利其利二也兵力旣眾伸縮由我或立柵築垣以嚴華夷之限或出塞搗巢以蕩犬羊之穴無所不可其利三也收給逋逃歸之尺伍使之不嘯聚以弭腹心之患其利四也懾伏山中歸附土人使之習於禮法以革其獷悍之風其利五也與遼陽副總兵畫界分守使之得以專力一方而淸河以西長定以東無顧彼失此之患有朝發夕至之便其利六也入冬北虜大舉或如四十一年由海州新開河入犯南衛則此兵從鳳凰城可以馳援金州扼其南下或如去冬由黃泥窪入犯遼陽則此兵從艸河堡可以馳援甜水阻其東奔而東南山谷海濱之民可免其再罹荼毒之慘其利七也東南之民旣安則生齒自繁生齒繁則野田自辟勾軍買馬興廢補獘事事易舉而全遼之气勢由此益壯其利八也气勢旣壯東夷北虜自然畏憚邊患寧息其利九也乃其大者則彈壓朝鮮銷其邪心永守藩臣之節益昭我皇上柔服遠人之化其利十也凡此十利者度之機宜參之輿論較然明著非出料想臣𨿽愚陋不識大計然千慮一得聖人擇焉斷無可疑者矣然臣所慮者不難於設將而難於募兵如往年議設寧前鎭武二遊擊各募兵三千懸募日久竟無一人相應者後不得已將各營見在軍士零碎抽撥湊成營伍挪此就彼撤東補西至今有遺憾焉臣爲此懼誠恐一旦題奉允旨責臣施行而兵無所出則臣虛罔之罪死且有餘辜矣故先冒昧分投委官於東南山軍民雜處之處揭榜曉諭凡各處流移避差人戶遠引客商已經立有產業不得遠鄕及凡軍民人等犯該徒杖以下罪名可以原免者俱準開豁許其應募就近編入軍伍又每軍撥給幫丁四名由是人心樂從一月之間已得一千五百餘名中間自備鞍馬情願報效者不下一二百名其餘三四百名陸續可完推原其故蓋山中之民頻年遭虜積憤已深願出死力共滅此虜久矣故一聞募兵之令而響應如是不然是豈可以刑驅勢迫者耶及照先年募軍俱有衣裝之資多或十兩少或五兩臣今就近召募比之遠戍少間每軍量給銀三兩以三千人計之共該銀九千兩又照各營軍士馬步相兼共該給馬一千五百匹內除二百名情願自備鞍馬不給外仍該一千三百匹每匹該馬價銀一十二兩共該銀一萬五千六百兩二項總該銀二萬四千六百兩通應題請頒給帑銀但今各邊多事歲入有限臣又何敢不仰體廟堂經費之難以廑當事者之憂哉臣查得先年議募寧前遊兵三千兵每名降發召募銀五兩共一萬五千兩後因召募不出將各營見在官軍抽補每軍止給銀二兩其餘銀兩見貯寧遠庫中今該營軍士先該臣等題準撥給田土營房安插已定前項銀兩無所用之臣愚欲將此銀給與新軍每名三兩以爲衣裝之資取彼余貲充此實用無煩請發而事亦兼濟矣至於馬匹該臣先後二次題請共發到太僕寺馬價四萬四千兩臣照原題馬匹數目酌量時估分發各營收買臕壯好馬公同印驗騎操外中間撙節頗有餘剩可得馬一千匹臣會同總兵官佟登督同委官牙行於廣寧馬市陸續收買亦已將完其餘三百匹容臣等從容隨宜區處亦不敢仰給帑銀也以上兵馬俱有次第但新募之卒志意未定新設之營百事艸創必得材勇有守諳練老成參將一員令其統領前項募軍駐札險山分守靉陽地方就撥靉陽守備所轄一十二城堡與新修媳婦山寧東堡俱令統屬照例請給敕書符驗旗牌令其欽遵行事依聽臣等節制與遼陽副總兵亦照近題事理得以隨宜調度如此則新立之營新募之卒均有攸賴臣之所謂十利者亦可望其次第馴致矣

﹖錄名賢以崇風教以光聖治疏

前人

臣聞彰往以勸來樹風以善俗自古帝王礪世磨鈍之具也且邊方用武之地賢才尢爲難得卽使少能自拔於風聲气習之外有一行一節可錄猶當表揚而旌別之況能以聖賢修身明道經世範俗之學爲已任者乎臣竊見遼東地方都司所轄義州衛已故戶科給事中賀欽崛起邊方力崇正學立朝未久告疾遄歸閉門謝事涵養純粹其爲學也以身心爲要其誨人也以忠孝爲先閭閭聞其教而與禮讓之風悍卒感其言而消離叛之志疏陳四事非托空言化行一方足占實用誠躬行而有得非欺世以盜名方之前代則程頤張載之流矣先朝理學儒臣如檢討陳獻章修撰羅倫尙書張懋皆雅相契重其爲人蓋可知矣自欽歿後至今五十餘年遼東之人慕之如在一時稱之如出一口而人心向慕之深益彰其篤實光輝之盛方今褒崇之典久而未申潛徳之光郁而莫見非所以樹風聲廣教化也及見邊方將士一時感慨奮激隕身鋒刃悉得蒙被國恩贈官�蔭賜謚建祠其於武功報之可謂厚臣以爲無智名無勇功而嘉言懿行流風遠澤足以廉頑立懦使彼材官蹶張之屬益懷親上死長之心則如欽者可盡泯哉臣巡歷各邊徧訪士民皆稱欽有功於名教有補於地方乞要贈謚建祠以彰厥美臣待罪巡撫一方風化所關得諸見聞之眞不敢不以上聞如蒙敕禮部再加評議如果臣言不謬乞將故給事中賀欽行遼東都司動支無礙官銀采辦木料於廣寧城建專祠一所照例春秋二祭該衛掌印官以禮致祭仍行巡按禦史取其子孫一人給之衣巾專供祠事惟復量贈官階賜之謚號卽聖朝崇徳右文之典豈特邊方因之丕變而已哉

﹖條陳遼東八事疏

【巡按禦史】李輔

題爲攄竭愚衷條陳邊務以隆萬世治安事臣以樗櫟庸才備員言責頃者奉命巡察遼東自惟叨一方耳目之司所以咨地方生靈休戚之故與邊壖利害之因以達於宸衷以議於樞要者固臣之職事而況遼鎭爲畿輔藩籬積衰之勢已非一朝安攘之謀所當速講者也故自入境以來所至之處備加詢訪凡臣聞見所及無不可爲痛心酸鼻者卽欲奏聞議處又以爲邊方重務未可空談而糞土微臣言難取信展轉圖惟欲上屢卻何者誠以言而不行行而無益不如無言之爲愈也今臣代事已越半年而巡歷亦將周徧凡於地方利害休戚以爲頗得其眞而不揣妄議或可見之施行者故一念犬馬之誠不敢終恥愚昧而以爲狂夫之言聖人擇焉或者涓塵之末少增海嶽之髙深而於國家長治久安之道不無小補也謹條爲八事上塵天聽如蒙皇上敕下該部復議施行則地方幸甚臣愚幸甚一修邊墻昔玁狁之猾周也詩曰王命南仲往城於方夫以周家全勝之力南仲有能之將豈不能斬將搴旗以滅孔熾之虜而急急於一城之築者何哉蓋中國之禦夷狄譬之富室之防盜也苟髙吾墻垣密吾藏蓋斯足以髙枕而臥矣若旦暮焉持梃與刃而鬭之則不惟勞敝心力而且不能必盜之不俟吾懈也故王者之治夷狄守爲上策今之所云守者邊墻是已切照遼東地形較之各邊迥異非有岡巒以爲之阻塞非有關隘以爲之控扼所以明夷夏之辧峻出入之防者惟恃尋仞之墻而已頃因雨澇頻年盡皆坍塌中國夷狄若爲一家致使沿邊居民耕稼俱廢膏腴之地鞠爲蓁蕪而猾虜不率又每每攻劫屯堡抄掠道途甚致患及貢夷而巡守官軍亦諉以事出不測莫敢誰何不過望其旣出而後從而尾躡之曰已追襲出境矣噫潰防至此可不爲寒心哉卽該前巡撫侯汝諒吉澄具題皇上特遣兵部大臣經略此事而當時任事者躁率苟且汲汲然欲竣事還朝以爲一已私便之計曾不思一勞永逸以爲國家久遠之圖故不曰修邊墻而曰修邊臺夫千百里曠蕩之地隨處可投而界以彈丸黑子之臺何裨防守且速成之功隨手傾圮杵聲未絕半成蟻蛭【蛭﹕垤】矣糜朝廷千萬之資而不能遺遼人一日之安興言及此良可痛恨然往事之謬噬臍無及矣若不及今大舉修築臣恐遼東不知所終也查得先撫按官估計修邊銀兩初議一百餘萬後議五十七萬工程浩大故難卒舉近臣訪之各寺道將領老成更事之人及揆以今日事勢之便則有不必取盈於前數而自足以成保障之形也何者墻堵之設在平時以杜零賊之窺伺在秋冬以抵大虜之馳突而已若歲加修補則卑薄與髙厚不甚相遠近巡撫王之誥督修者今稍減舊制功頗易成而有墻之處率皆無警則虜之進退系於墻之有無而不系於墻之髙厚也明矣若皆仿此而行則修邊之費可省十分之三況舊墻尙或間有一二見存而加以近年陸續督修數處通全鎭而計之復可省十分之一又查得本鎭額編修邊夫丁銀兩歲計數萬節因兵荒之後多從寬免故見貯庫者止二三千兩自今年歲少稔民力可辦若今以後年分查照追徵則𨿽不能湊足額數而歲亦可得萬金矣合前數者論之而會其大較蓋不過發內帑三十餘萬金而全遼之事完矣且前項工程又非必一時並興也臣竊度東西地方之緩急酌東西人力之饒乏調停議處大約分爲四段而總限以四年完工爲便如今年修河西之寧前錦義明年則修河東之海州遼陽又次之而河西廣寧一帶又次之而河東開原一帶循序漸進錯綜而施其戶部錢糧亦逐年解發則朝廷措處歲止數萬金而不病於轉輸之難百姓工作歲止數百里而不傷於力役之急至如就防工之兵以供版築而增其鹽米則不病於無夫積營田之谷以資供億而省其市糴則不病於無食此又變通不窮之利也苟責之任事之臣竭力經畫足又可總省數萬金矣夫費不太賒而後患可免釋此不爲而曰邊防臣未之聞也再照今之設險守國不過邊墻與溝而已然每大虜入犯墻猶可穴而進溝猶可堙而平也故不終日而已馳數百里矣惟賺坑之制穴地數尺中置鐵刃簽椿復以土芥而隱其形迹每大虜入犯擁眾齊驅錯雜縱橫勢不暇擇地而蹈也一遇陷沒則人馬俱斃而一騎困扼百騎懲戒苟率以十步之內間置一坑依附墻溝沿邊皆設則彼陷沒之餘自相蹂踐將救死扶傷之不暇而敢與我安佚之兵角低昂哉臣查得參將趙伯勛之守耀州堡遊擊楊維藩之備禦長營堡皆用此計以收保全之功蓋用方甚簡而取效甚大較之有形之城池則又加數倍之利矣若與築墻取土之際兼行此法虜又焉能長馳直入如疇昔者哉臣願敕下該部看詳臣議斷行勿疑則東方疆埸之事永保無虞矣

一並遊兵切照遼東舊額止有廣寧遊兵一枝近因地方多事前後添設數處將𨿽增員兵不加眾選調支給上下疲勞殫力耗財枚舉不盡若不擇其可並者而並之誠恐將來難繼事體不便除鎭武沈陽二處必不可省者無容再議外查得先年兵部題奉欽依入衛遊擊兵馬一枝平時將官住札遼陽一臨調入之期則徵召旁午近者三四百里遠者一千四五百里裏糧負甲遠道兼程每年春以正月半行而以四月中抵家秋以六月初行而以十二月中抵家總計在班者七月在家者兩月而在道路奔馳者恆餘三月中間水土不服疾癘頻興奔走煩勞形神俱敝每一班回士馬物故與夫扶傷負病者以數百計其它如鬻賣器械典當衣甲者又在所不論也及至上班復當挑選精健補湊前數逮其業役而還則此精健者又成衰弱不堪矣年復一年遼東兵馬歲折數百而各堡存畱惟遺老弱是以此一枝之故而陰耗全鎭無算之兵蟻穴不塞將成江河不可以慮【慮﹕無】無【無﹕慮】也查得寧前新設遊擊一員原以防道途抄掠之寇近來零寇稍稀似可別用而前項兵馬又半系河西軍士其住札之所去關僅百餘里合無將此入衛遊擊兵馬選其精勇原籍河西與南四衛者並入此枝或換出各衛之兵或頂補空缺之伍務足三千以抵入衛之數而舊設入衛遊兵將歸別任兵散各城臣竊計之此舉有四利焉蓋下班則散歸寧前旣有星棊布置之勢上班而終日可至又無往返奔涉之勞且道路旣近家人婦子音問相通飲食起居風土無間𨿽有入戍之名實無遠役之累前項物故傷病之患可計必免矣此一利也入衛兵馬往返皆支遼東客兵糧料五百一年往返四次通計該銀二千餘兩其兵馬上班不論事勢緩急刻期卽到每年七个月薊鎭所費除犒賞外計銀二萬六千餘兩卽𨿽不發一矢不見一虜而前項糧料毫不可減矣若並入寧前遊兵則每次往還之間朝發夕至中間道途所需可免給散而又得因聲息之緩急以爲調度之遲速不必先期久駐老師匱財遲調一日則省一日之費遲調一月則省一月之費日計不足月計有餘月計不足歲計有餘蓋節兩鎭之錢糧歲萬餘金矣此二利也前項入衛兵馬卽令歸並而以其本枝遺下及換出者散還於各城堡操備則三千之眾布散沿邊單弱者可充空缺者可足譬之血气得周流於四肢而不致有偏枯之患矣此三利也臣查得寧前遊兵原議止給行糧三年今將及期矣訪得此皆烏合之眾必難久聚所以戀戀者歲糧料之存耳若一旦不與則彼必各思故土豈得人人而羈維旦旦而拘勾之哉今旣從便歸並而苟復盡查中後所空閒荒僻之地人給之數畝焉則無事下班月糧𨿽少而有服田之利有事上班旣得月糧而又獲行糧之領兵有恆資樂於行伍是不惟得調停入衛遊兵之計而又得以撫安寧前之遊兵矣此四利也議者曰虜或抄掠道途不可無衛臣查得卽令零寇比前稍息中左所前屯衛俱設有備禦官員責令督兵防護可保無事況遊兵下班之時在家防禦者將僅半歲又依臣言首修寧前邊墻則數百里之保障固矣是何足過慮哉議者又曰卒有大寇乘虛入犯中後所則無可恃賴此又不然臣訪之總副將領及查閱地圖大抵虜寇山海關必由三山營等處而入寇中後所必由三道溝等處而入兩路隔遠限以數河寇山海關者不能復寇中後所寇中後所者不能復寇三海關如中後所有警飛報入衛遊擊則一面申報總督一面提兵出剿不終朝夕而已還故處矣且一方有急舊例鎭守參遊之兵在數百里之外者尙皆刻期策應而況止一關之隔一百里之遠又何慮其顧此失彼哉是𨿽有並兵之利而實無偏廢之害也臣以此訪之眾庶商之耆舊無不稱便臣願敕下該部越拘�之見窮利獘之思行之不疑則公私俱便薊遼胥有賴矣

一實要地昔人曰遼東省【省﹕者】畿輔之右臂寧前者遼東之咽喉棄遼東則畿輔孤扼寧前則遼東絕故寧前一綫之地最爲要害其財賦甲兵所當倍於他處者也故其地東臨大海西逼彊胡居民治生勞多利少土著者易於逃亡遷徙者難於久住往當盛時識者猶以爲慮況近者連被災荒數罹虜患民貧軍弱比之金遼尢爲殊甚臣嘗按歷其地見其家無空丁老弱息皆差占室無完瓦村落盡成丘墟眞可謂之痛哭流涕者也竊常懷杞人之憂萬一虜擁數萬之眾屯駐其間分其精銳東掠廣寧西攻山海則薊鎭無東遼東無西矣可不曰危乎若不及今多方圖之臣恐𨿽更百十年終無富彊之日也查得各省新發遼東充軍人犯每一解至不過持數金以贄賄衛所之官卽可以任其意向之所便名𨿽在籍身不在官而此輩又皆豪滑姦宄計詐百端富者挾重資以結交勢要而嚇詐挾騙擾害鄕屯貧者逞刁猾以投入官司而打點教唆鼓惑上下甚至結而爲獷徒潛而爲盜賊地方食害甚於蛇蠍𨿽臣嘗按治數十輩而散布鄕市勢有不能一一而芟夷蘊崇之者也夫原籍間發本驅之效力邊方以贖其罪過而今反爲彼稔惡之途殊非律法遣戍之意矣臣愚以爲當行巡撫及臣衙門備加查勘除永遠軍照舊外其歷年解來新軍與以後解至者不拘原定衛所盡數轉發寧前塡實仍驗其精力第爲三等分別著役其精力彊壯者爲一等卽令頂補逃故操軍照例給以糧賞而錄其功能精力稍次者爲二等卽令頂補絕故屯軍照依撥以屯田而收其子粒其精力不堪者爲三等或令之充作幫丁或令之貼臺輪哨而聽其隨便耕作傭力販賣則彼無籍者固得以自食其力而官司亦得收竄逐之丁以爲不足之助矣仍乞敕下該部行順天河南陜西山東山西凡附近遼東等處撫按衙門見今問發邊軍多半定撥寧前二衛照前處置其在本鎭充發者查照一體施行則不出一二年間人丁繁盛戶口增加城堡無兵而有兵衛所無糧而有糧十年之後生息必多隨吾所使皆足應用財賦必可充足甲兵必可彊盛矣

一飭器具鼌錯有曰器械不利以其卒予敵也卒不可用以其將予敵也今夫猛獸之在山所以能搏擊吞噬人莫之敢攖者亦有爪牙之利不可近耳不然虞人獵子且將折箠持梃撻而系其頸矣何者威力固必有所憑借而後張也夫三軍者聚剽悍之徒習之以攻戰之技而教之以殺人之事者也苟不授之器具而責以戰鬭是猶猛獸之蔑爪牙其豈足以制敵人之死命哉今遼東軍士身甲冑而手弓矛將領部下猶或有十分之六七他如守備以下之兵則皆徒手袒裼具數行伍而已卽間有一二亦盡朽頓不堪者也往者甘心退縮故上莫之省而下亦不之索也近者督責頓嚴士卒略有鬭志於是始知以此爲急而各處之呈討告給者紛至沓來矣查得本鎭額設局造之官每歲工匠料價皆有定規置造俵散皆有定數量入爲出本爲至裕節因荒歉停徵而庫藏之所積者曾無片甲束矢之備矣卽令盡行追並則民力不堪苟寬其已往而止責其後數則又必待五七年間而後給散始足也邊堡之軍日與敵耦蓋決存亡勝負於朝夕之間者也而豈能待於數年之後哉臣伏聞工部歷年所造軍器以待不時之需者陳陳相因狼籍於庫藏而不可勝計夫在輦谷之地旣積之爲朽蠹之具而在邊境之人又盼盼焉求藉以防朝夕之虞而不可得是不可以變通而處之哉合無敕下該部將見貯軍器量發數千解至本鎭以濟目前急用而責令撫臣嚴督額造軍器以爲久遠之圖斯亦裒多益寡有備無患之道也又據各將領稱說本鎭不知先年奉何名例禁民毋得私販弓面或者過慮遼地近夷恐爲犬羊所資耳故民間鬻弓者甚少而各堡守城民壯止以瓦礫梃杖爲兵虜苟彀弦而發偶中一人則皆奔北恐後自相蹂踏喪師陷城如往日熊嶽驛之克是已此所謂空拳搏虎者也詎能有濟者哉臣愚以謂宜少寬前禁令富商得告給官文歲販弓面數萬轉鬻民間則匈奴之長技吾與之共而屯民農隙講武之時亦得緣此習肄以助官兵之不及且聞各邊朝貢夷人自京回還者弓面響器滿載而還矣不禁之於外夷之民是藉敵兵而奪民救也其可乎哉至如火器尢爲切要臣聞之親歷戰陣者曰虜聞炮響盡皆抱頭鼠竄蓋懼吾不惻之威以中傷之也是中國震懾夷狄之技莫長於此然而其制不一有佛郎機有神鎗有烏嘴銃等數名佛郎機體質重大邊方不能多設烏嘴銃機括邃奧邊民不能盡知其神鎗又必專委一軍難兼眾技其它如將軍連珠等類制非不善然皆利於防守而不利於戰陣者也臣往家居時會流寇猖獗頗聞防禦之計有所謂千里銃者往往獲勝其制大段若槍之狀實藥其中系於帶下卒然遇賊舉手可放蓋旣迅速遠到而又簡易順便人人得而挾之不勞餘力者也近臣於閱武之際曾數試之而宿將老兵無不稱便若行各邊如法置造給各軍令遇敵對陣之時更疊而發則彼不惟短兵不能卽我𨿽長弓大矢亦莫能施矣臣章句書生軍旅之事原未之學緣有所見聞不敢不盡言陳布以聽知兵者之采擇耳

一卹軍士照得遼東軍士每月食糧支本色則米一石支折色銀二錢五分相兼關領其本色斛小價輕姑置弗論其折色視之各邊不及少半甚爲輕鮮然所賴以供贍不乏者以有餘丁幫助多者三四丁少者一二丁所得於月糧者𨿽薄而所取餘丁者則厚是以仰事俯育百無所慮衣甲器用皆有所資士飽馬騰號稱彊盛自近年兵荒疫癘之後逃亡虜掠不勝其數昔時戶口十去四五而軍士幫丁無復昔日之人矣然在河東開原四衛僻在一隅金復四衛號爲腹裏遼陽六衛人丁原多尙足查處其在河西廣寧一鎭都會貿易可資錦義土脈膏腴谷饒足供姑可緩議惟寧遠前屯一帶地土促狹人物鮮少在昔無事之時幫丁數少軍士已不堪矣近因軍伍空虛每每盡捉餘丁頂補故有一家而父子兄弟俱在行伍之中有一身而自少至老全無息肩之日形影之外靡有孑遺稽之古人獨子遣歸限年復役之義殊甚乖繆而計其所得月糧曾不足以贍其饔飱者奚暇卹其它哉況且地逼彊胡而追襲應援朝夕不輟路當衝要而往來迎送人馬俱疲蓋較之諸衛勞苦最甚而月糧之外分毫無資下情不可謂不亟矣臣嘗巡歷至此投狀控告扶攜而來者肩摩踵接覽其情狀惻然涕泗隨行設法查議蓋懼各處人丁或隱占於豪官或羨編於差役令其盡數淸查照軍處補及據核報則通計二衛餘丁尙不足以配二衛軍士之數而中間以丁編搖如祭祀宴享等費則又必不可已者是衛所非不給以幫丁無丁之可給也夫旣無幫丁之利而月糧若只照舊關領臣恐逃竄流離勢必不免且卽使尺籍充盈而皆枵腹荷戈捉襟露肘之夫竟何益於實用哉查得先該巡撫遼東都禦史吉澄建言議加全鎭軍士月糧該部復議止添三萬爲一時權宜之計不爲定例蓋全鎭軍士數萬一槪添增或慮財力不敷今如止加寧前二衛則不過歲費數千金足矣合無敕下該部酌議增加方今內帑虛乏臣非不知然國安於外寧有【有﹕而】兵彊於足食以寧前咽喉之地而有燃眉之急固不得惜小費以遺莫大之害也以前議加之數太重則或每月止加銀一錢令彀一丁幫貼之數依時給領則軍士可無匱乏之虞而遠近聞風逃脫者樂於還役頂補者安於著伍庶幾軍伍以兼充實矣

一給糧餉臣聞之枵腹之卒不可以戰脫巾之呼兵家所忌何者民之所資者食也上之所以能使百萬之眾隨吾頤指气使而不敢先後者吾先食之而後令之耳今遼東邊堡之兵終歲防禦而計其月糧十缺四五甚至役數年而糧銀尙在戶部者其朝夕之計劃皆出息借貸體無完衣家無宿食寒冬气肅士卒尫羸近據守堡官所呈則又不止於此者臣切憂之以如此之兵而責其戰必勝守必固也必不可得矣推究其獘有三統領之官因循玩愒不急民命應得糧數延緩不關及至差人守領動經月餘往返道途公私浮費亦已不少而姦猾軍士以一報十分散之際又有監放委官需索常例未給之先俱預行加倍除扣日費若干常例若干其中又有短少折耗之數逐一攤派大率十分中去其三四矣夫軍士每月折色銀二錢五分已爲輕矣而況十去三四焉又況借貸於人而出息以償之焉所得能幾何哉糧餉若此兵如之何其不弱也臣切思之司督納之計使放不後期者管糧郎中也稽逃故之實使領不冒破者各守巡道也據實在之數按月呈報者將領以下官也合無今後每月十五以後各將領官取所屬實在軍數冊報該道核實無獘卽用印信手本連冊發與將官差委的當官員將所屬城堡軍糧一並總領其管糧衙門查照冊籍逐城逐堡另封印記總發委官取領備照其守備備禦差人於將官處支領其守堡官又差人於守備備禦處支領俱按月關放毋得遲誤而舊例監放委官一切罷革則旣得依時給領又無前項除扣沿邊軍士獲沾實惠而管糧衙門亦無紛紛之擾矣中間若有逃故軍士作爲實在者查出連坐如守堡官有犯並及守備備禦守備備禦有犯並及將領將領有犯該道亦與有罪焉則侵冒之獘不淸而自革矣至於役過未領月糧舊例相沿新任管糧郎中凡前官經手之事一切不發近郎中蔡可賢矜憫貧軍頓革舊獘士卒已沾實惠矣然轉輸不繼或慮匱竭則無暇計及已往者亦勢之不得不然也臣愚以爲此在司國計者稍寬解發耳伏乞敕下戶部行管糧衙門將前項未給月糧按月以次搭放此實彊兵之務也臣又捲查先巡按禦史陳瓚以軍士月糧不足題請制錢湊給彼時或慮錢法難行未蒙復允臣近聞邸報恭誦聖諭嚴行順天等八府俱行制錢夫遼東止一關之隔耳豈可行於順天八府而不行於遼東者乎如慮阻滯不通臣以爲天下財用之權在於上而不在於下惟以此散於民而不可以此收於官則𨿽日撻之使行必不可得矣苟官之徵於民者非吾之所欲行者不可則𨿽貝獘亦可通用而況於錢乎查得遼東每年遼陽廣寧開原等處日收門進稅課約該二三千餘兩撫按寺道等衙門抵贖進解外約該二千餘兩各衛均徭約該七八千餘兩此皆零收散用不必盡需之銀兩者也若懸令於門曰前項銀兩俱準制錢抵納在二三月間𨿽窮鄕下邑無不行矣合無敕下該部將屢年收積南京雲南制錢查發數百萬解至管糧衙門轉給鬻賣而官收買錢之銀以作軍餉以補昔時未給之數則又不需內帑之金而糧餉無不足矣易曰窮則變變則通此之謂也

一廣儲蓄臣聞之經曰國無九年之蓄曰不足無六年之蓄曰急無三年之蓄曰國非其國是積貯者固天下之大命自古論治道者未嘗不以此爲務而況遼東較之他省尢爲最要蓋本鎭三面距夷一面阻海地形孤絕糴販不通當其歲丰稔則粒米狼戾捐棄道途固不能轉之他所以窺十一之利一遇旱澇相尋則輯屨蒙袂甘心溝壑【壑﹕瘠】亦不能乞糴鄰境以延旦夕之命如嘉靖三十六七等年米至值白銀一兩然且待哺之家十而鬻賣之家一至於饑殍塞於通衢僵屍盈於四野遼人之死者不下六七萬迄今戶口消耗不能增復職此之故興言及此可爲寒心矣咨嗟往事當爲後圖及今年歲稍稔之時要不加意積蓄臣恐一遇旱澇其禍殆不止於前昔矣臣始至境卽行查各衛預備倉廒蓄積數目則有倉鞠爲茂艸而瓦石已移之他用者有倉庾僅存數椽而堆積曾無數粒者間或儋石之儲十百之積卽爲有預備可查者矣豈防患未然之道哉臣隨卽嚴督修葺加意蓄積業已有次第矣但查本鎭地曠人疏詞訟稀少常年贓罰不及各省十分之一二兼又瘡痍方起贍養爲先一切追徵似當寬減故所積𨿽已半年而會其一鎭總數不滿六七千石而已查得臣衙門每年該進贓罰一千六百兩戶工二部收用以爲此項銀數目戶工二部視之特九牛之一毛而已若以爲蓄積之資則可得谷一萬六千餘石而又益以各衙門抵贖折谷通計一歲可得谷二萬餘石行之二三年則有終歲之計行之四五年則有二年之計𨿽有大荒如昔可免菜色而又於放賑之時以一半給散貧民復以一半召商糴買薄收其價以待丰年穀賤收糴則二年之計常在於官矣此保民之長道也伏乞敕下該部將臣衙門贓罰暫準五六年或三四年免進使畱本鎭積谷以後年分照前進解則在國家不過損毫釐之羨余而在生靈獲受無窮之惠澤矣且曩年遼東大饑陛下惻然憫念旣輸運粟又發帑金遣官布散以賑濟之矣然遼人活曾不數千而會朝廷所費已餘二十萬金凡以無先事之計耳譬之臨渴鑿泉能有所濟耶夫以今日數十金不之與而至他日二十萬則不能惜以費少效多者不之務而至於徒費無益者又不免焉計甚左矣陛下仁覆宇宙必不忍使遼東生靈復罹往日之患也伏乞敕下戶工二部計數年之利害而不必較一時之盈縮復議施行則地方沾曠蕩之恩永久無窮矣

一明賞罰臣聞之司馬法曰賞不踰時欲民速得爲善之利也罰不遷刻欲民速覩爲不善之害也此豈爲一人計哉所謂賞一人而千萬人勸罰一人而千萬人懼先王勵世磨鈍之權莫要於此故我朝律例有軍官科斂克減守備不設之誅有冒報功次之罪此紀綱之要也臣待罪風憲於凡邊方功罪賞罰頗得與聞蓋蔑法縱姦莫甚於今日矣夫將領守備等官貪濫失事卽經參劾提問則罪狀輕重進退去就皆當聽旨發落者此臣子之義而姦僞之徒夤緣鉆刺托故私還賂遺請托營入各處軍門僥幸萬一以擬升錄蓋有朝僨事於東陲未就勘問而暮投刺於西鄙已獲登進矣及至行文提結廢擱不報致使各處巡按禦史原奉勘合積至數年不能完繳夫使功不如使過先賢格論前項被劾之官豈無或可責以後效者哉然必須勘問明白請旨定奪而後或責之以功贖罪斯庶幾而得之也今旣爲有罪之人而復膺爵秩之授是所謂下議其罪上賞其姦彼將何所懲於前何所警於後哉至於論功行賞國之大事而積習之獘欺冒萬端饒貲則買功獲爵以覬冠帶之榮豪彊武弁則買功進秩以希推選之利或有衛所驛遞等軍買功升錄而因之開伍以躲避差徭或有立功充軍人犯買功贖罪而因之還職以漏脫法网其它官族子弟司衛吏承將士弟子職官奴僕夤緣冒報不可勝算甚至耳未聞金鼓之聲目未見旌旗之色而上功幕府姓名蓋已褒然首列者矣升賞者不必有功有功者不必升賞查勘𨿽嚴而法外遺姦勢難盡革推求其故非下之人樂於爲姦以上之論功行賞者踰時而不至耳何者每次邊功例該撫臣題奏復行查勘往返文移已彌數月及巡按衙門查核的實題請復議往返文移又逾數月及至奉旨發落查給升賞又逾數月總計一事遲者動至數年速者亦在一二年之外夫皇皇求財利而恐不足者小人之心也吾所以能使之冒犯鋒鏑捐棄軀命而奪臠於虎口者以吾懸賞以待之彼能朝決勝於原野暮卽囊金於私室故快其志意鼓其勇敢耳若或數年之後而始加賞賚彼固以爲人命朝露誰能終日延佇以俟不可必得之獲哉與其多得於數年之後不如少獲於轉瞬之間故首級一顆賣銀二十金或十數金卽慨然與之不顧惜焉何者快心於食報之速也買者利其功賣者利其貨各適所欲相緣爲姦積獘牢固而不可拔職此故耳夫有功不賞有罪不誅此大繆之道也以此駕馭邊臣則庸夫攘臂壯士解體矣其誰肯效忠宣力哉臣請敕下兵部都察院移咨各邊軍門凡在任將領先任緣事未結俱卽發回原問衙門聽理中間或有建立功勞者咨行都察院札行巡按衙門一並敍入其功罪相當者容令準贖功少罪多者容令降調俱奏請施行如有不聽提結及占恡不發者聽巡按衙門一並查參其每年賞功銀兩該部量加裁酌預解巡撫衙門轉散各道收貯竢報功之日除願升者聽該部議授外其願賞者赴巡按衙門查驗首級眞正卽行該道照例給領一並造冊奏繳則軍獲實利而敢鬭之气自生功必以力而冒認之獘盡消矣此二者𨿽綜核名實而非苛刻之私苟悉依此而行則畏威懷徳人心自勵兵豈有不彊將豈有不勇者哉語曰賞罰若明其計乃成此之謂也臣聞之蘇軾有言曰天下無事則公卿之言輕於鴻毛天下有事則匹夫之言重於泰山蓋人情恆忽於未見而狃於苟安無故而陳利害𨿽公卿之言且以爲可忽而況於郎署小臣乎及至事勢窮蹙則又付之無可柰何卽𨿽重言如丘山亦已晚矣此忠義士所以常懷隱憂也往己未之歲臣初入仕途聞之士大夫言者無不曰遼東必不可保此國家莫大之患邇者仰賴陛下恩威遠播一二年來遼東甫脫岌岌之勢此正孟軻所謂七年之病而求三年之艾及今宜畜之秋也柰何卽以爲無事而安攘之計久置之不問耶臣前所陳八事𨿽不過書生蕪陋常談然苟力行之則效必隨手而獲固非徒爲浮泛之論而已伏乞陛下敕付所司思前日之遼東爲可憂毋以今日之遼東爲可緩勿輕鴻毛之言永思畜艾之策則於臣前所陳必以爲當速賜施行者矣

﹖補議經略東方未盡事宜以安邊境疏

前人

照得險山迄東一帶離遼陽鎭城僅二百餘里逼近諸胡地方山澗錯互賊易潛藏樹木交加兵難哨望故往年大舉入犯歲有數番竊寇之侵月無空日邊民受禍之慘不可勝道自巡撫禦史張鐸東巡建添設五堡之議而邊民之禍十去二三昨歲巡撫都禦史王之誥東巡復建添設兵將之議而邊民之害十去六七矣然一時艸創之初法制容有一二未備者故烽警暫息而復傳胡騎投間而突入如今歲春夏之間擁眾深犯者兩次彼皆得志我兵無功其竊寇窺伺則又前後繼報矣該臣於今年八月間出巡彼地僻壤窮鄕身自經歷夷情土俗備加咨詢外集眾人之謀內竭一己之慮於前經略所未盡者偶有一得之見竊以爲創制者貴有萬全之謀論事者不厭眾思之集卽今規模梗槪𨿽已經前巡撫王之誥會臣備題而中間緊要節目一二未備者相應補處以成全策謹開列條欵上請一並兵力以扼要害查得節年東虜入犯道路止有二處一自十岔口踰山而入則犯新安鳳凰西南等堡而險山其要也一自短錯江沿流而入則犯九連城江沿臺東南等堡而康家哨其要也今險山設立大兵西南等堡無復慮矣惟有康家哨一處乃在江沿臺之左而爲邊陲之末今年兩次進犯皆由此處出入江沿兵馬單弱旣不敢迎鋒堵截反待險山參將統兵應至則彼已飽欲而去追之不及矣幸而一遇又被黠虜於榛莽稠密之中多方埋伏故我兵知之必不敢戰不知必致取敗此往事之較然昭著者也臣東巡時督同分守道參議張邦土參將李成梁踏得近康家哨見有舊江沿臺地方土地肥美堪以建立城堡及查得湯站堡原因系在邊堡分額設官軍五百員名今旣有險山兵將則湯站爲腹裏地方而兵馬可以裁減矣合無將見今江沿臺堡徙建於舊江沿臺處所而以湯站一半官軍並入江沿共七百餘人添設備禦或提調一員以統馭之單以防備康家哨賊來必由衝口則十岔口與短錯江兩邊俱塞虜必不能梯山而來矣及照險山一帶地方山路崎嶇林木蒙密利於守而不利於戰利於分布而不利於策應者也今險山參將之右旣有靉陽守備而左臂則空虛無助今如臣議於江沿添設備禦而以湯站鳳凰鎭東鎭夷等堡屬之管理則無事之時參將中制守備備禦張兩掖以聽命焉隱然有虎豹在山之勢一遇有事參將左援靉陽右援江沿萬一險山有警而守備備禦卽翕然並至又宛然有首尾相應之形矣況又不必添設兵馬惟多增一官而已委於事體甚爲便益至如築堡等事臣亦詢問軍民皆情願效力木石磚瓦就便采造蓋不勞民不傷財而東隅之保障從此永固矣

一墾荒田以裕軍食照得險山地方萬山叢合其髙阜之處岡嶺相連卑下之區沙石相半求其可耕之土百無一二況本堡原設官軍五百員名彼時山谷溝澗之中苟可樹藝處所皆已開墾無曠土矣今卒然添兵二千有餘各帶幫丁人口約而計之不止一萬餘口地有限而人漸多生者寡而食者眾故軍士糧石皆於六七十里或百里之外如黃骨島甜水站等地方肩馱背負扶攜運送頗嗟艱苦難可久常該臣東巡至彼眾軍各將前情口告及稱離堡東邊三十里之外有一地方名爲大佃子地形平坦土膏肥沃乞要分軍於彼屯種該臣隨委指揮柯萬劉登王大政等公同軍人前去踏勘回稱此處原系前代舊有人煙處所尙存形蹤見於本處尋獲大瓦三窯地形委的平坦土膏委的肥沃堪以屯種及稱此系十岔口以裏之二關險山以東之外蔽若有兵馬駐札此地可以堵塞各處衝口而新安險山寧東諸邊俱永保無事矣又經批行該道會同參將再勘無異隨行委官一面開墾田地一面編木爲籬壘土爲垣就將本處樹木所伐並用前瓦起蓋廳房各軍爭先效力見今城垣等項俱將告成矣合無將險山參將標下無馬軍士內查撥七百餘名令一把總統領到彼屯種所墾田土永不起科徵稅則一人之耕可供八口之食通計七百人之耕可供五千餘人之食矣仍令把總督率各軍時常修塞衝口操演教習而參將逐月到彼查閱如遇追剿照常調遣則足食之中又寓彊兵之計矣

一攺衛治以便統馭照得東南一帶南至海北至靉陽東至邊西至鎭夷艸河等堡周圍約四五百里原𨿽分派東寧衛管轄但地方曠蕩山谷綿連各衛避差人丁軍徒重犯盡皆逃躲此處且地產銀礦凶惡成羣民性彊梁劫奪成習議者以爲曠土遺民藏姦匿盜似爲非制且近者添設險山軍士多系無籍浮浪之民若不令其著定衛所將來逃移作何勾補況江沿湯站等處逼近朝鮮疆域又爲入貢必由之路臣爲踏勘江沿堡基同分守道參將等官登馬耳等山望見朝鮮愛州城則人煙輳集城郭森嚴轉顧內地殊覺城堡寂寥甚非所以大華夏之觀而示外夷以威嚴也看得鳳凰城堡山川環抱土脈融和人民繁庶物產殷厚合無將此攺立衛治凡附近屯堡居民除鹽鐵驛遞恩軍外其餘逃差等人見在此地耕種不論官舍軍余及險山新募軍士幫丁等人口盡行收入此衛及查得遼陽一城額設六衛似爲過多而定遼左右二衛人丁稀少各稱半衛似屬虛名合無將右衛兩所官員軍馬田糧等項並入左衛而以右衛攺建於鳳凰城堡添設左右中三所各該印信應仍者仍舊應攺者攺鑄應添者添鑄該衛官員就於左等六衛中查審願去者分撥及見有功升指揮千百戶等官在彼地居住者一並收入其城池見今已有不必攺建官衙就近各山取木蓋造頗易不煩費處原設鳳凰倉攺爲定遼右倉多餘本倉印信繳還該部所屬儒庫等官相應添設又查得黃骨島𨿽舊屬金州衛統管而去衛七百餘里地方人民止知有一守堡官而已往往貪黷之夫生取民利剝害百端遠方眾庶求直於衛治之庭且不可得矣而況能訴於上司乎合無將此堡割屬右衛並管庶爲便益此外經度小事俱容撫按官從便計處如此則不過一轉移之間而東方深僻之地將來木拔道通民安盜息地辟兵彊永保無虞矣

﹖議攺副將職銜重事權以便戰守疏

前人

照得遼東地形以三岔河一綫之地分爲東西統理之名𨿽云一鎭而懸絕之勢實爲兩隅東西道裏相去三百餘里倉卒呼吸不及應援況且三岔河墻外東西相望之間卽達虜之巢穴每年冬末春初遼河冰合之際率領部落盤據其間將欲入犯蹤迹詭祕俟我兵之誤乘隙而圖之彼直而速我曲而遲彼或聲東擊西有如飄風驟雨之至而我則顧此失彼輒爲有損無益之行如前年冬示形於蒲瀋以誘鎭守之兵東援隨而突犯廣寧遂至回兵無及去年冬潛形暗伏以誘鎭守之兵西還及歸師未入廣寧之門而虜騎已犯遼陽之境矣蓋先期按兵設伏則坐費行糧旣無追戰之會臨期調兵策應則事機已晚又蹈後至之愆殊非事體查得遼陽副總兵名𨿽副將其實事權甚輕近𨿽題奉欽依遇有警急準令調度河東兵馬然事機尙遙制於鎭巡之官而威令多見玩於參遊之將如近者賊犯遼陽各路兵馬宰【宰﹕幸】而一時會集成功之機擬在瞬息間矣竟以督戰欠嚴人心不協遂至僨事何者調度之名𨿽存而監督之權則輕故也合無將遼陽副總兵比照宣大事例攺爲協守職名令開原海州險山沈陽參遊等官悉聽節制與鎭守總兵官分地畫守居常修邊設備則大事會議鎭巡小事得以便宜施行有警調兵追剿則一面會行鎭巡一面徑自調遣如有將領玩視抗拒者許令會同鎭守撫按官從實參究本官仍聽鎭守調度遇有功罪與鎭守一例賞罰則協守旣得以專制河東之事權而鎭守又不得視河東爲膜外矣又照副總兵旣攺爲協守名色則責任頗重關系匪輕苟威重之體不立無以震懾胡虜之心軍馬之數不充無以振起積衰之勢查得本營兵馬原額五千五百有餘今經荒疫之餘僅存一半闒茸狼狽視各路之兵爲最非逐一勾補則行伍空虛將權𨿽重而兵威則輕矣何以能彈壓一隅哉但閭閻小民貧蹙已甚每到行伍卽有置甲買馬等費約用銀不下十數余兩𨿽罄一家之產不足以爲一軍之裝而操官比責不卹下情箠楚不勝旋補旋去故𨿽日日勾補無益於行伍也合無比照險山淸河募軍事例請發兵部馬價銀一萬兩解送巡撫衙門轉發該道出示曉諭凡該營勾補軍至每名給銀四兩令其幫湊置甲買馬仍容臣等查給幫丁一二名務要補足五千五百額數如是則遼廣俱有六兵東西不至偏重平居無事聲勢相倚有隱然犄角之形倉卒有故獨力足支不專籍應援之力回視向日一遇防冬之際翹首跂足專望鎭守兵馬之來且有老師匱財奔走無益之獘如前所云者其勞佚得失相去豈但倍蓰已耶臣等揣度事勢將訪輿論竊以爲此於戰守之圖似爲便益再照舊例副總兵每遇河西有事與海州沈陽參遊一齊前去策應則遼瀋一帶數百里上下無一兵將萬一猾虜窺伺乘虛而入則數百里生靈皆將束手以待斃矣此豈萬全之策哉亦應從長議處合無今後若遇河西有警一面先遣沈陽遊擊會合諸營策應一面哨探虜果深入勢不他犯然後副總兵提兵會剿務要瞻前顧後無致失誤若河東有警鎭守亦如此施行其海州參將髙平遊擊乃在兩河之間東西俱照舊策應若開原參將之援河西寧前參將之援河東道裏隔遠勢必不及非有調度明文似應免其奔馳以養軍力則虜不得施其聲東擊西之狡而我無顧彼失此之虞矣

﹖海道奏

【苑馬寺卿】陳天資

切惟遼東之於山東原爲一省遼海自金州抵登州僅二宿程國初布花由海運抵旅順糧米由海運經登州趨旅順直抵開原開原城西有老米灣卽其卸泊處也正徳初登州守臣具奏布花暫解折色比本色僅可當半蓋一時紓省民力之意年復一年至循爲永古海防之禁不知何所見而云爾也方今天下一統𨿽異方異國猶得懋有無以阜財裒多寡以利用矧此同封共省之區豈宜狃一府之故遽分彼此而閉關絕謝也或有一患風波覆溺爲說者然江浙閩廣蘇松之間海舟往來未始以風波故遽絕海估縱有之亦估客貪利舟載溢量兼之舟人駕駛不謹致然耳風波𨿽內河時亦不免豈特遼海之中能溺人哉或又有以慮倭患爲說者然倭自劉江望海堝之捷至今懷畏未敢萌一念以窺遼右且其國距遼遠甚而遼又居登萊海島之內東南山一帶險巇隔海千餘里倭豈能飛度至遼也遼不自懼而登人反代遼憂果何爲也或又有以慮逃軍爲說者然考海商之出自遼者引給於察院掛號於苑馬寺驗引有金州之守備驗放有旅順之委官抵登則又有該府通判之驗有備倭都司之驗法亦嚴密甚矣逃軍豈能越度況遼余谷粟而乏絲枲一切撫夷賞軍及民間日用之物皆惟內地之賴今寧前一綫官道虜阻不通商貨罕至時事可虞而金復海島之民往往有盜駕輸者奚若明開此禁使遼粟日輸於南而南貨亦日集於遼貨集則稅增稅增則用裕足國安邊莫大於此失今不爲之所遼之憂未有紀極也故欲裕全遼之邊儲必先開登州之海禁而後已

﹖條議

【分守道右參議】張邦土

一加糧銀以免逃移照得遼東軍人節年荒歉貧已到骨今𨿽稍蘇如病初起厚加培養始克自立使其衣食不足誰肯﹖﹖寧足以待斃耶今每軍月支銀二錢五分止糴米斗餘僅足十日之用十日之外又將何資況數月不得支耶此旣不足使隨營以出得支行糧猶可以少濟也而每軍日支米一升五合簸出糠粃僅足一飯之用一飯之外又將何資況數日不得支耶軍士逃避士馬殘缺營伍空虛率以此故合無特爲題請將年例主客銀兩依時查發而二錢五分之外或再爲增添庶衣食可充而逃移可止矣

一厚哨望以便進止照得冒險深入偵探賊情者責在夜不收孤立登髙瞭望風火者責在臺軍二項軍人趨避不及則傷於達賊烽鏑之下傳報不的則斃於將領箠楚之餘勞苦險危比之他軍不同而糧賞須比諸軍加厚乃可以責其出死力以濟五【五﹕吾】用也今日糧亦止二錢五分分毫無加饑餓切身安望其不避艱危盡心探險所以偵探多不實鋒火多不明防禦失策進止多舛地方失事多由此輩不盡心力之故合無特爲題請將夜不收臺軍日糧加倍關支庶恩結於苦戍而哨探可得其力矣

一嚴淸勾以實行伍照得洪武年間因遼東二十五衛士軍不敷故於天下十三省編髮塡實間有逃者各衛遞年造冊送部轉行淸勾但人畏遠戍營求買免裏老吏書因而隱匿更攺其名該淸軍衙門又利害不切於身視爲末務是以累經淸勾未見解報夫本鎭旣已無人而各省又不解補此行伍日見其空也合無特爲題行各省淸軍衙門嚴立法制定以限期將發去逃絕文冊逐名淸出抽選精壯拘連妻小處給盤費解衛補役各取收管繳照若有仍前怠忽以十分爲率勾補不及八分者聽該省及本鎭撫按查參究治庶淸勾不遺而充實可待矣

一處馬騾之價訪得各驛軍士貧者居多供應公差之費已爲不貲而又責之買馬何以堪命此所以日就逃避而不復返也查得開原撫順二關每年貢馬一千五百匹舊例給軍騎操率皆瘦小不堪實用合無於內撥五百匹每匹沽銀二兩著落開原馬市官及無順備禦官召人易買一年可得銀一千兩酌量驛站衝緩人力厚薄分發髙平小淩河沙嶺三驛各九十兩連山盤山東關三驛各八十兩髙嶺沙河曹莊十三山五驛各六十兩杏山閭陽鞍山沙河撫順四驛各三十五兩虎皮營懿路二驛各二十五兩每軍領銀五兩收買鑣壯騾一頭各赴該道衙門驗印走差則價出自官而貧軍免買馬之費矣

一復協助之規查得髙平沙嶺盤山連山杏山一切衝要驛遞先年因爲人丁不敷差役大累該本院題準將金復蓋偏僻驛遞軍役及海錦等富庶衛所軍夫撥幫各有定數輪年分班協助復因各軍狡猾不肯往役告幫每軍出銀五兩解送該站以爲袒雇之費今將前銀拖欠不行追解者累年矣欲驛遞不累何可得也合無遞行各站將原題幫助驛軍及衛所軍夫數目查呈各該管寺道著落該衛掌印官連妻拘解照依舊規輪班應差仍取的當保領如遇逃走責令拏解如掌印官隱蔽從重罰治

一酌量緩急以序編派各衛人丁消乏財力不敷連年淸審均徭不問緩急依照舊規一槪編派以致緩事空占人丁急務反無供納用度不充多由此故如所謂�官糧者軍人獲功斷伍責令所入代耕認納如所謂樣田糧者乃昔年屯田餘剩分行官旗召佃納糧又入原無田土包納上倉以供軍儲有所謂巡撫米者原因免操令其包糧每年上納有所謂變易糧者原系屯軍以補馬軍所遺田糧分給所人代種替納有所謂抵補糧者求其初制隨事設法以充原額意非不善也但今人多逃故地皆拋荒本分正糧節年不完此等浪派在冊止存虛數又如修邊修倉歲派有人分毫不上一遇修葺起調槪衛則此輩亦徒存虛名而未得實用者也昔年富庶有此無害於今凋瘵之後拘泥取盈所以反將急用者而缺派也合無今次審編盡淸出人丁先派急務如局匠窯夫牢禁柴薪之類旣已彀數然後以次編派修邊修倉等項不能及數而止其前伍項田糧人丁尙存者照舊分派如果不敷暫行停止以候他年繁盛再議修復則緩急有序而事可漸舉矣

一專任所官以便催辦查得兩院並戶部及各守道衙門答應官員或賫奏文冊或差委公幹皆所當用事不可已但舊以千百戶官充之亦以其官卑事簡可以借用殊不知衛中事務勾補追徵全賴此輩蓋彼稔知所管人戶眾寡貧富人不能欺如州縣之里甲然自不可缺近年求充答應之官而以旗捨代之或委別所官旗兼代數印衛官以上司之故不敢再求各官倚上司之勢不肯幹濟旗捨以卑冗之役人不畏服兼官以隔別之遠事難就敍以故逃故之軍多不補差糧之徵多不完百事廢弛職諸此也合無今後戶部及各寺道答應官員每處不過八員俱在空閒指揮鎭撫等官取用千百戶盡發該衛供職審編之時俱令此輩任前舉報如有狥私隱庇事發生贓參治

一議處賞晏以蘇困苦爲照先年刊定徭冊各衛有公宴貢夷酒席銀兩及副總兵燒荒撫夷鹽米每年用費固𨿽不多當此凋殘勢不易辦及撫順關撫夷布鍋等項原以蓋州等衛葦炭銀兩解用比因彼處連遭搶虜追徵不前往往呈討以庫貯別項挪借終屬不便查得撫順關夷人進貢馬匹原議給發無馬軍士騎操今照各夷貢馬皆老病不堪虛充數目中間𨿽有一二稍可者操軍領去甫及旬月亦便倒死其不堪者無處發落只得責令堡軍自出艸料餵養及至倒死官追皮贓銀六錢軍旣受累官無實用若使夷人都貢好馬才收又似與犬羊爭較小利以阻向化之心合無本院特爲題請將前貢馬驗收之後除果臕壯髙大堪用者照舊呈發與軍騎操其老瘦病損者解至遼陽赴太僕寺或分守道定估價值召人買用屯民貪其價廉買去用心餵養猶可騎坐以一年驗馬五百匹計之貴賤相兼可得銀一千餘兩是昔者委之壑而今則貯之庫也以供晏待以充撫賞則貧人可免追納官庫可免挪借爲益亦不少也

﹖設立備禦以撫西夷議

【開原兵備僉事】黃九成

看得開原慶雲堡離城四十里舊設守堡官一員官軍二百九十員名每遇福余衛夷人入市參將同馬市備禦官帶領人馬前去撫賞然開原南市猶有海西交易今乃悉眾專撫西市不免顧此失彼萬一黠虜譎詐乘我不備或生意外之虞𨿽有智者亦不能爲之謀矣且慶雲堡兵馬自災荒之後逃亡過半而乃以一堡單弱之卒抗三衛鴟張之虜誠可寒心合無於慶雲堡添設備禦一員古城鎭夷永寧俱屬管理專一駐札慶雲堡撫賞西夷招募精銳軍士五百名易買臕壯馬五百匹其軍士當年給安家銀五兩次年二兩三年一兩照數題請給發蓋立營房安插家小近堡閒田任其耕種五年之後量爲起科其月糧馬料賞賜就於近年淸出逃故倒死軍馬銀內支給其軍士馬匹就於進貢夷馬內俵給知【知﹕如】有不敷動支官銀易買期以半年事當就緒然慶雲一堡地方窄狹前項人馬必須分駐各堡方爲便益慶雲堡駐札二百名匹古城永寧鎭夷各一百名匹通舊四堡人馬共有一千餘名匹責令慶雲備禦時加撫卹訓練平居則修理戎務遇警則往來截殺備禦旣設軍馬募完如夷人入市眾多參將馬市官前去慶雲同本堡備禦撫賞畱開原備禦領左哨人馬存駐開原以防南市遙爲聲援如此不惟可以彈壓西夷之心亦可以震警東胡之膽似亦保邊禦虜之一策也

﹖添設兵馬以防東夷議

前人

看得開原地方爲遼之極北南至沈陽二百里去遼陽三百二十里去廣寧六百八十里三岔渾河之泥濘不計焉道路旣遠緩急之際應援實難開原參將舊額人馬五千員名近年疊遭兵荒馬步止有三千餘員名疲弱者亦居其半是地方之危險莫過於開原兵馬之消耗亦莫甚於開原也如海西夷人節年進貢目前之計固若無虞然帝王之治安不忘危未然之防尢當深慮說者曰鐵嶺添設精兵二千備禦攺爲守備仍聽開原參將節制南可以接沈陽北可以應開原彈壓外夷之心壯我華夏之威似亦有見而竟莫之行者豈非以事大難舉時憚興作乎職以爲二千兵馬一時難募且招募精銳軍士一千名安家銀兩照例初年五兩次年二兩再次年一兩照數題請給發應有糧賞該道會同管糧郎中議處就於各衛哨扣除還官銀兩支給馬匹動支官銀易買務要臕壯堪以徵戰料艸行移營管糧衙門查給其備禦名銜攺爲守備令其時加訓練以爲南北聲援如是則兵勢日彊緩急有濟東夷聞風畏服永堅效順之心矣

全遼志卷五

●全遼志卷之六

藝文下

外志

◆藝文下

詩

賦

歌

詞

行

謠

對

○詩

紀遼東

遼城望月

下香巖寺

釣魚臺

千山溫泉

千山溫泉

千山溫泉﹝程啟充﹞

千山溫泉﹝徐景嵩﹞

遊中會寺

同兵憲黃雨田諸公遊祖越寺畱別

羅漢洞

秋夜宿千山祖越寺

過白塔寺

遼陽院中感雨

夜坐

夕笳

秋淸夜坐

髙嶺

閱邊至遼陽

遼衢行

新正閒適

上元前夜

聞笛

聞砧

嘉靖甲子春河東三捷

晾甲山

阻河

石面

登遼陽鎭遠樓

登望京樓有感

和韻

華表柱

遼陽考試漫成

平川喬道長邀登千山寓宿

遊千山祖越寺

次東巖韻

次北郭韻

次初亭韻

九日聯句

九日遊千山

宿大安寺有懷

羅漢洞

登千山寺

秋夜宿千山祖越寺

羅陀洞

登羅陀洞

望京傑構

廣佑雄圖

太水環帶

千山列屏

香巖佛夢

華表仙因

首峯泉瀑

陀洞懸珠

送孫中丞還朝

過褒功祠

同榮黃二道東巡

過代子河

霧雨山行

過鳳凰城

瞷鴨綠江

鳳凰城次西石公韻

登馬耳山望朝鮮

嘉靖甲子天子從羣議命將擁兵險山以詟服東虜明年秋八月餘按部至此以立威之始故三致意焉

齋居漫詠

至日

卽事

園亭小坐有感

急雨

夜坐

會飲中丞西石王公

劉總戎園亭春日燕集

憲署公餘

聞警

千山紀興

渡遼河坐新舫中

次西石韻

次海州

海州夜坐述感五十韻

海州城東桃園燕集

蓋州道中

過蓋州吟

蓋州祈雨有感

過蓋州紀興

按蓋州有感

蓋州次韻

夏日同吳苑馬榮少參登蓋州東山觀海

過復州漫成

五十寨早行至復州擬古

金州山行

春雨

金州觀海

金州道中

廣寧懷古

十三山

試諸生有感

登觀音閣

九日同計部趙汝泉登觀音閣

明年三月陪撫院吉公按院王公再登

又明年三月侍撫院石首王公再登

計部黃少南見邀

過傅中丞舊宅有感

登醫巫閭山

覽秀亭

廣寧十秀

廣寧八景詩考

登閭出

見東作次韻

廣寧和胡永淸先生韻

霜夜聞雁用杜韻

同總戎馬恆齋諸君子登閭山

詠廟下古松

和韻

登會仙亭

謁北鎭祠

醫閭春望

廣寧道中

秋晚閭山登眺

九日玉泉寺登髙

九日次廣寧公署

九月十五日對月

秋徵

秋興

九日同計部趙汝泉登觀音閣

明年三月陪撫院吉公按院王公再登

又明年三月侍撫院石首王公再登

計部黃少南同登

廣寧志感

登觀風樓呈王中丞

登玉泉寺

觀音閣

春日偕計部王君良貴僉憲趙君介夫遊醫巫閭山觀音閣

玉泉寺亭子

送李近臺按邊

發廣寧

弔鄭貞女

醫巫閭山

覽秀亭

廣寧馬市觀夷人交易

贈廣寧傅司諫希準入京

義州和韻

暮春有感和韻

石堂松雪

過牽馬嶺

寄錦州黃斗南

題乳峯滴翠

題女兒河

紫荊淸曉

虹螺晚照

乳峯滴翠

松山淺黛

玉泉新霽

石堂松雪

淩河煙雨

瀛波皓月

題筆架山

別斗南次職方張須野韻

右屯卽事

挽遼東楊將軍照

前屯贈王東皐

三山參聳

六水合流

南海大觀

西岑淸气

一峯天柱

雙樹地龍

姜石風髙

楡關日近

過山海

過寧遠溫泉

題寧遠溫泉

寧遠溫泉

寧遠道中

寧遠道中秋日誌感

東關用鮑明遠參軍出自薊北門行韻

沈陽道中

開原郊外

開原道中

閱開原城

開原道中

登開原北城

永寧監道中

永寧監道中卽事

杪秋永寧監道中

﹖紀遼東

隋煬帝

遼東海北剪長鯨風雲萬里淸方當銷鋒散牛馬旋師宴鎬京前歌後舞振軍威飲至解戎衣恨不徒行萬里去空道五原歸

﹖遼城望月

唐太宗

玄菟月初明澄輝照遼碣映雲光暫隱隔樹花如綴魄滿桂枝圓輪虧鏡彩缺臨城郤影散帶暈重圍結駐蹕俯丸都佇觀妖氛滅

﹖下香巖寺

【前禦史】程啟充

危途畏側足髙處更回頭行路難如此何時臥故丘

﹖釣魚臺

前人

髙臺臨大道淸溪水盈盈長竿懸直鍼聊以紓我情水淸無大魚徒勞費香餌數罟日漸密哀哉魴與鯉

﹖千山溫泉

【翰林學士】唐皐

本爲觀泉到非緣愛寺遊祇看珠湧躍那有芥塵浮鐘定香仍散僧依境更幽浴余能愈疾吾欲約吾儔

﹖千山溫泉

【原任少卿】徐文華

石罅源泉湧方池瑩欲流不緣陰火烈那得沸湯浮造化元相煽燻蒸豈自由吾方厭塵垢洗濯故淹畱

﹖又

程啟充

溫泉虛石竇蒸沸欲飛汗世已譏同浴人今若索瘢熱中吾豈敢潔己意何難旣濟時觀物滄浪歌未闌

﹖又

【副使】徐景嵩

萬古溫泉水百年幾度遊炎流從地發暖气蹴天浮風過亭臺爽山環景致幽自憐多病客不是濯纓儔

﹖遊中會寺

【翰林修撰】龔用卿

遠寺山僧少叢林艸徑深懸崖盤石磴古殿度云岑枝密回溪合巖幽向日陰欲將金印解瀟灑定禪心

又

前人

蛇山盤百折綫路繞千尋萬里風雲壯諸天歲月深花香浮塔院霞影落丘岑杳杳鐘聲動遙峯動【動﹕度】碧林

﹖同兵憲黃雨田諸公遊祖越寺畱別

【苑馬寺卿】張鏊

使節約山靈徵鑣暫爾停龍宮開翠巘鳥道上靑冥夜宿蓮花嶂朝看貝葉經酒醒啼鳥緩花雨滿禪庭

又

前人

孤亭不忍別更上翠微間南海八千路東遼第一山杯前云去處席下鳥飛還天遠無勞問江鴻頻度關

﹖羅漢洞

【巡撫都禦史】王之誥

拾級尋幽處苔沾履齒香露華侵徑艸朝旭上扶桑洞古蒼虯合燈殘貝葉荒焚香一冥坐身意總相忘

﹖秋夜宿千山祖越寺

【分守參議】張邦土

寺景逢秋霽鐘聲靜夕氛山靑初斷雨壑瞑半屯雲松裏千花塔碑間雙樹文懸泉尢可愛徹夜耳中聞

又

前人

客興探幽境山容藹暮氛螺峯髙並斗鶴樹直侵云坐待松蘿月閒聽貝葉文乃知阿育教妙悟戒聲聞

﹖過白塔寺

張鏊

白塔雄西寺黃金鑄佛身蓮花光日月貝葉歷周秦訪友勞投轄爲官媿積薪看君有髙步早晚踏靑雲

﹖遼陽院中感雨

【巡按禦史】黃襄

云暗千山北雨連太水西江鳴增舊漲瀼滑擁新泥盤浴蛟龍喜髙飛燕雀迷轉添鄕思亂別恨不堪題

﹖夜坐

【巡按禦史】周斯盛

尋幽知茂樹欲隱借重柯覆卵憂時去爲巢徹土多依人情不淺反哺意如何羽翮行看健飄飄日暮過

﹖夕笳

【巡按禦史】黃襄

塞北悲笳動邊城日暮秋寒風疏病葉遠樹接荒洲戍虜橫戈數徵科徹骨求何能紓隱瘼堪慰九重憂

﹖秋淸夜坐

前人

樹底風枝墜階前露葉垂無雲銀漢迥不夜玉蟾窺隻影驚時換丹心媿自知霜旌臨塞北隨處問瘡痍

又

前人

秋院黃昏際空庭獨坐時疏星疑隱見叢菊漸披離隔幔寒蛩度歸山去鳥遲靜觀幽興滿更使客情怡

﹖髙嶺

王之誥

連山靑嶂合車馬亦能通陟巘疑登漢穿林乍蔽空鳥鳴幽樹裏花雜亂蓁中隨處堪吟眺無勞徒轉蓬

﹖閱邊至遼陽

【巡撫都禦史】蘇志皐

海國風掀凍雪殘驚沙淩亂拂徵鞍馬毛如蝟須如戟誰信邊頭猛士寒

﹖遼衢行

【巡按禦史】溫景葵

日照千門物色新雪消山郭靜風塵閭閻處處聞簫鼓遼海城頭也有春

﹖新正閒適

前人

連朝鎖闥簿書閒緩步離亭一解顏豈是風裁因歲攺欲畱春色在民間

﹖上元前夜

前人

日上庭槐鳥鵲歸花燈初試意相違逃亡屋裏無煙火蓮炬輝煌照繡衣

﹖聞笛

前人

冰玉堂前晚啜茶月華雪影競紛奢已是令人淸透骨誰家更調落梅花

﹖聞砧【時有徵夫戍薊鎭者】

前人

庭前落木風淒淒月下砧聲轉更淒徵戍未還秋已暮寒衣何日到遼西

﹖嘉靖甲子春河東三捷

黃襄

聞說嫖姚謄气麤手提玉劍志吞胡帷中妙算皆先著一月殿前三獻俘

又

前人

破虜將軍夜渡遼鳴弓勒馬箭橫腰左賢問姓當先遁不向龍堆更射鵰

﹖晾甲山

王之誥

英主當年定太平徵遼曾此駐龍旌咸陽宮闕幾朝代土俗猶存晾甲名

﹖阻河

前人

山際雲飛雨未收長河滚滚尙奔流何當挽取洗兵甲莫遣徵人阻岸頭

﹖石面

前人

山中白壤雨成泥沾體猶嫌解污衣何事年荒民困苦也應和菜煮羹糜

又

前人

石面聞之倍可傷嗷嗷赤子亦充腸如何驕貴朱門客一飯十千曾未嘗

又

前人

民饑何不啖肉糜生長深宮那得知若得也聞石面苦肯將膏血等沙泥

﹖登遼陽鎭遠樓

【兵部郎中】張弼

步上髙城更上樓憑欄一望思悠悠山如圖畫催吟興海作桮棬蕩醉眸箕子故封今異域管寧舊隱是何州遙聞胡馬時南牧未請長纓愧白頭

﹖登望京樓有感

【巡按禦史】郭登庸

雨洗沙場殺气收天涯秋暮獨登樓一方煙井聞雞犬百里晴郊散馬牛斷壠黃雲依占戍孤城斜日射寒流滄冥寂寞魚龍伏回首西南望帝州

﹖和韻

【給事中】薛廷寵

遼陽亦是先王地落日孤城獨倚樓南望靑齊隔滄海北看豺獸遁沙丘珠簾繡柱秋堪眺宿霧殘云晚未收回首蓬萊雙闕迥使槎何事尙淹畱

又

【監察禦史】朱篪

望窮京國二千里步上邊城百尺樓靉靉蒼煙橫朔漠荒荒敗葉下林丘金蘭契誼應難並玉燭勛名早見收把酒憑欄思無限不緣歌管故淹畱

又

【巡按禦史】史褒善

漫俯淸郊物色幽風塵荏苒共登樓雲開繡幙碧連海花映朱甍翠倚丘天畔客杯逸興遠沙頭樵唱晚霞收憑危極目燕山裏潦倒邊城尙滯畱

﹖華表柱

【巡按禦史】楊行中

千年華表名虛在終古神仙事杳茫獨柱已非當日石斷碑空亂後人腸遠山彌望朝天碧蔓艸先鋪野日黃鶴去不來惟鳥語故鄕城郭尙遼陽

﹖遼陽考試漫成

【巡按禦史】劉訒

遼海東風散曉寒杏花光艷滿臺端欣逢士集開方盛怕報春歸落未殘香入布袍偏繾綣影隨松蓋共團圞公餘忽憶當年事十里紅霞送目寬

﹖平川喬道長邀登千山寓宿

【翰林侍讀】華察

三月煙花雨後新韶光偏動宦遊人靑騩遠踏千山雪綠柳先回萬壑春東海無波初見月西臺有主慣畱賓夜深忽憶鑾與遠指點星河望北辰

﹖遊千山祖越寺

東巖徐文華

堂隍迥合水潺湲路轉陂陀百折還上界鐘聲霄漢杳前山塔影夕陽間松濤漲壑千巖響花雨浮空滿地斑坐久虛堂疑誤入恍然身世出人寰

又

初亭程啟充

佛閣髙樓縹緲中此身應已在虛空天花亂落輕雲濕貝葉時翻細雨蒙萬劫混茫眞幻寂千峯回合失西東憑閒俯瞰塵區杳更借金鎞刮眼蒙

又

【前給事中】北郭劉琦

路入千山小徑斜林丘窈窕輕周遮巖松宿霧長浮翠石澗流泉漾落花遠近峯巒飛崒嵂髙低臺殿隱谽谺共來不倦登臨興闐寂眞堪謝世嘩

﹖次東巖韻

薛廷寵

萬壑雷鳴水勢湲千山落日鳥飛還勝遊況值秋重九髙枕應分云半間月色空蒙當戶白雨痕剝落染碑斑中霄樓閣傳鐘鼓已覺塵蹤遠世寰

﹖次北郭韻

朱箎

路轉峯回石磴斜禪關長是白雲遮月華只道霜天曉秋葉翻疑上苑花山引樓臺連碧落風傳鐘罄【罄﹕磬】出嵚谺野禽亦解聽經咒羣集檐松靜不嘩

﹖次初亭韻

史褒善

山川迆邐畫圖中翠洗塵埃浩劫空風弄秋聲飛葉度雨收殘照落雰蒙浮生自識難違性客路不妨轉作東眼﹖﹖氏物情隨意足漫將旅泊厭紛蒙

﹖九日聯句

徐東巖程初亭劉北郭

邊州秋淨海天寬佳景重逢漫作觀云日蕭條飛北雁風塵流落系南冠八年九死霜前淚萬里孤臣塞上寒少壯從軍今白首茱萸愁向醉中看客裏虛逢重九節奔波垂老海之濱世情稍稍秋云薄野色叢叢露菊新霜重尙餘黃葉樹樽空不見白衣人登髙西望多鄕思眼望襄平萬國塵載酒登髙西日落東牟遙阻望鄕臺故園菊對娥眉冷異域樽當蒲水開雲裏哀鴻髙復下沙頭落騖去還來淹畱坐惜年光轉客思蕭蕭物自摧

﹖九日遊千山

朱箎

冉冉旌麾郭外行萬山秋色雨餘淸疏林落木年光晚絕塞新寒雁陣驚異域幾人同勝覽天風爲我拂塵纓白雲深處鐘聲動知是山僧道左迎

﹖宿大安寺有懷

【給事中】吳希孟

奇石蒼松世界分千山虎豹散狼羣洞前黑白萬林雨壇上浮沈一篆蕓鐘盡漏隨莊室蝶心依神會柏臺云淸樽舊約逾三月何日參軍細論文

﹖羅漢洞【在千山祖越寺上深四丈闊一丈內有石羅漢】

薛廷寵

羅漢洞天一徑通煙叢林杪放行蹤海螺捧出云千疊錫杖飛來閣幾重石澗長鳴曇雨落香風不動法門空蓬萊未必能勝此縹緲笙歌繞梵宮

﹖登千山寺

【巡按禦史】李輔

曲磴夤緣轉翠微捫蘿攀樹叩禪扉空巖霧積籠諸佛髙閣云浮俯落暉石壁半余蒼頡字山僧閒擁白雲衣行人歲月風塵度來向丹丘問息機

又

前人

遠山紅日藹霏微鐘鼓新晴啟曙扉風裊篆煙淸晚夢露凝瑤艸待春暉羽旗捲霧催行色畫戟飛霜照客衣髙臥何如僧入定一簾松影了禪機

﹖秋夜宿千山祖越寺

張邦土

萬木蒼蒼一徑秋行人迂駕獨尋遊峯巒佳處得禪境松檜叢中忽梵樓亂石雨餘泉澑響空山日落磬音幽誰知巖穴平生癖今夕煙霞一暫畱

又

前人

千山宿雨霽新秋孤客積懷慰壯遊篆壁煙銷披古籀檐鈴風細語危樓晴花照水春如在涼月浮空夜更幽爲問萬松蒼翠裏幾人曾被白雲畱

﹖羅陀洞

吳希孟

懸崖萬仞通一路洞門深鎖靑雲樹石髓何年結水蓮巖齒當空滴翠露野僧穿穴臥蒼苔仙客攀林沖冷霧登眺恍然升半天亂散漁舟橫古渡

﹖登羅陀洞

黃襄

石壑丹霞迥世紛山腰鶴迹出人羣曉來先得半竿日夜靜偏眠一榻云滿徑苔痕沿磴滑數聲僧語隔天聞何時解卻黃金印獨乘三車演法文

又

前人

洞口薛【薛﹕薜】蘿覆徑幽諸天隔世遠悠悠半間佛室石中起數點天花云外收月靜徧看塵界海風吹不斷上方秋更憐雙樹無家客忘卻形骸可自由

﹖望京傑構【以下遼陽八景】

【監生郡人】韓承訓

身在江湖心在朝登樓見日動長謠杖藜嘆世意長苦授簡題詩興亦遙畫棟珠簾江渚映城尖徑仄旆旌搖憑髙欲爲呼閭闔遼水東西盡寂寥

﹖廣佑雄圖

前人

西北禪林出郭偏當階寶塔對金仙頂蘆月在光同照層鐸鐘虛韻獨傳立地卻愁鰲負重淩霄應畏鳥飛還轉輪還是推來易誰與蒼生結善緣

﹖太水環帶

前人

燕丹昔日避秦兵衍水今傳太子名緊口遠從千澗出邊頭近倚一川平斯幹自入維熊頌如帶應同白馬盟向晚渡頭爭利涉隔林煙雨棹歌行

﹖千山列屏【昔人見千山有五色气云出狀元】

前人

層疊千山五寺藏石門南面儼成行銀屏冬去雪山闊錦帳春回金穀長嵐暗虎龍深隱伏气蒸雲雨結微茫無人拈出生花筆辜負當年五色祥

﹖香巖佛夢

前人

香巖髙聳映中峯左右陂陀建塔重火宅無期僧自定燈朝有夢佛畱蹤笙簧松遠飛巢鶴雲霧潭深睡伏龍始悟無生原不染頓令心地欲相從

﹖華表仙因

前人

丁令千年已化仙歸來勝事古今傳泠泠仙語人民後戞戛鶴鳴城郭先石柱長苔靑入漢丹鑪絕火紫消煙秦皇漢武俱成誑韶舞岐鳴鳳可甄

﹖首峯泉瀑【城古名襄平舊遼陽在邊外】

前人

首山地抱自逶迆遠【遠﹕達】望昂頭似遠旗臺號靑雲來不定泉飛白水去如期因知魏將連營處並憶唐皇駐蹕時惟有城名今異舊中原棄地使人疑

﹖陀洞懸珠

前人

佛洞髙深景物殊洞檐平湧石如珠只將金鎞開蒙眼更揭尼珠照昧途在石恐隨雷雨動懸巖端與月星符登臨身在浮雲外爲取瑤華詠步虛

﹖送孫中丞還朝

前人

遼水曾瞻冠蓋行燕臺舊竚俊賢名來迎兒伴騎靑竹歸重朝廷掩白珩煙靄丹丘巢翡翠波騰瑤海動鯢鯨遙思西北風塵際好仗明公六月徵

又

前人

公去朝天二十年今來諸事己非前孔明政易原居蜀樂毅功成早去燕粉署郎官稱應宿蔡州禦史賜通天國家綱紀照星日濟濟師師貴尙賢

﹖過褒功祠【祠祀總兵名宦韓斌】

【戶稅給事中】周金

宣室元勛舊列名功髙河北受降城玉門不困將軍壘金匕空閒契利盟天子拊髀廊廟計鄕關血食子孫榮英風瀟颯遼陽道隴樹蒼蒼暮靄生

﹖同榮黃二道東巡

【巡按禦史】張鐸

平沙獵獵曉風寒今古東夷界此山蔽壑松楸回曲磴倚天峯麓抱重關題書倍憶從軍遠仗劍猶嗟行路難寄語元戎增戍守祗緣西北近長安

又

前人

千林殘雨入髙峯峭壁飛巖忽萬重遙見下方孤鳥沒不知何處世人逢公孫遠築開荒域唐帝名疆啟舊封早歲棄繻應有意寂寥終日對邊烽

﹖過代子河

王之誥

代子津頭泛野舫澄波滉瀁見晴光沙邊浴鷺矜毛羽天外冥鴻厭稻粱斥堠遠傳淸塞鐸米﹖亮丁新架捕魚梁相江兩岸秋容勝爭得逃名隱釣鄕

﹖霧雨山行

前人

蒙蒙煙雨黯山光艸樹云封路渺茫澗底亂流浸馬腹山頭曲徑轉羊腸鳳凰名在猶存古鴻雁年來倍可傷自媿迂庸無稱塞巡行端爲濟民康

﹖過鳳凰城

前人

山勢巃嵸拂漢蒼倚天孤劍蕩晴光半空巖壑有云住萬疊煙嵐惟鳥翔北轉龍沙控大漠東連鴨綠鎭重江不須鐵鳳誇形勝聖代威靈並禹湯

﹖瞷鴨綠江

前人

九連城畔艸芊綿鴨綠津頭生暮煙對岸鳥鳴分異域隔江人語戴同天皇仁本自無私覆海國從來奉朔虔分付邊人愼封守莫教樵牧擾東田

﹖鳳凰城次西石公韻

李輔

白雲黃葉半秋光東望長亭煙樹茫俗陋篳門聊飛雨年饑藿食不充膓風塵楡塞追呼急雞犬桃源生事傷勞問使星今入蜀諮諏無策致民康

﹖登馬耳山望朝鮮

前人

髙頭極目海云東指點扶桑可掛弓衰柳迷煙知驛古寒鴉帶日覺天空江流不盡關山回帝徳無私雨露同卻笑樓船成底事水邊枯骨戰圖功

﹖嘉靖甲子天子從羣議命將擁兵險山以詟服東虜明年秋八月餘按部至此以立威之始故三致意焉【時除捕誘之禁令得窮追故有扶桑詔許標銅柱句云】

李輔

帝顧東垂烽火頻九重分閫下絲綸秦關夜勿畱笳奏魏闕秋看屬雁臣霜曉轅門吹畫角天寒鬥气動靑鱗扶桑詔許標桐柱莫遣天驕返隻輪

﹖齋居漫詠

【苑馬寺卿】陳洙

庸駑復入驥羣中鞭策時來鐵鳳東蕃息媿非張萬歲塞淵竊效衛文公驕嘶千里閭山小劇飲一瓢滄海空虞阪若令逢伯樂鹽車那竟絆鳴■﹝目宗﹞

﹖至日

溫景葵

去年鵠立金鑾殿此日驄行鐵鳳城六管个中占淑气五云深處望神京少陵不識窮愁日老範偏多後樂情莫道陰消陽漸長而今羊犬尙縱橫

﹖卽事

【巡按禦史】錢鯨

佳節無心獨舉觥前亭佇立月三更雪聯古樹渾如玉光映虛堂剩有燈仰念邊陲懸海角忽聞鳩鳥送春聲民間簫鼓熙熙樂頓覺閒愁觸景生

﹖園亭小坐有感

周斯盛

春來日日羽書同千里舟車阻未通況是徵求貧到骨更堪風雨遠浮空風搖虛牖生微綠花撲疏簾綴小紅憂國不須焚諫艸九重淸問及民窮

﹖急雨

前人

長夏荒陂萬頃同北來消息苦難通雷聲忽訝翻溟海云勢渾疑捲太空暑雨最憐茅屋白晴香寧傍藥欄紅移柯暮鳥歸何晚戎馬誅求恨未窮

﹖夜坐

前人

月橫雙樹影蕭蕭客館疏燈倍寂寥時序每驚遊子夢荒蕪無補聖明朝烽來塞國愁還迥云隔秦山望欲遙淸簟殊方涼獨早更堪秋雁度重霄

﹖會飲中丞西石王公

李輔

百尺危樓俯大荒徵衣吹動朔風涼石虯驤首侵霄漢鐵鳳飛翚掛夕陽萬疊遠山寬眼界一川流水自文章劇談況喜逢仙客銀燭金尊夜未央

又

前人

他年願識荊州面今日相逢遼水東勛業濟時千古事迂疏學道半生空山銜落照拖秋色樓倚髙云遞晚風更約憑虛淩宇宙壯懷不盡酒杯中

﹖劉總戎園亭春日燕集

張邦土

元戎別業倚城隈乘興尋春客易來錦瑟欲依松籟度綺席卻借石牀開深紅乍潤藥欄雨嫩碧初浮艸徑埃向夕風光尢可戀花香月色徧亭臺

又

前人

劉琨坐嘯掩茅衡細柳沈沈尙合營授法曾逢黃石老辭榮還比邵侯平園亭己自如仙境華表何須更鶴聲春圃花紅春酒綠羨君終日醉流鶯

﹖憲署公餘

周斯盛

小苑松爲閣髙臺柏繞堤海云蒸欲雨檐滴曲通池白鶴梳修羽靑虫引釣絲淸風偏灑竹赤日自傾葵掩帙供遐想前�識盛時簾窺余霽色簟臥有涼颸落落璞中玉蕭蕭海上芝敢云封艸細惟覺羽書遲五色輝龍衮千年睹鳳儀越裳來翡翠漢將擁熊羆戍罷胡笳奏農看趾耜隨殊方歌帝力何以效涓涯

﹖聞警

晴沙落水痕胡馬不沒腹長驅窺塞垣呼雞鳴箕菔邊烽一縷傳三軍夜戎服上馬擁雕戈直搗陰山谷一合勢已披再戰如流洑驚沙電羽旗西風雨寒鏃牙鼓寧凱聲但聽秋原哭奧艸宿郊坰頻年空杼柚糾察誠殷勤益重逃亡屋嗟彼登壇人豈不念推�舉足失深溪桑楡難再逐犬羊日已驕燎原須早撲愁雲亂荻笳萬里虛修築雲中上首功瑣瑣奉公牘雁門日椎牛千金奚頻顣雄略睹猶在志機不盈掬拊髀當明時請纓非碌碌誓堅桐柱心飛食玉門肉幕南絕王庭麟閣千年肅

﹖千山紀興

晨從招提遊暮宿招提境澗气騰白虹巖花落淸影谷山雨乍歇石洞泉聲冷鑪篆散餘香幽人夢初醒

又

前人

石磴懸崖峻夤緣叩佛關鶴盤靑嶂曉僧與白雪閒小閣煙霞外荒村夕照間玄機今了悟杖錫欲歸仙

﹖渡遼河坐新舫中

王之誥

畫舫樂新成牙檣引柔浪鼓楫泛中流搴篷凝遠望宿雨潤良疇晴嵐起巖嶂慚予利涉心已在菇蒲上

﹖次西石韻

李輔

系馬拂輕塵移舟渡恬浪長途倦客懷開窗豁遠望天空白鳥飛夕霽靑巒嶂自笑張騫槎萬里銀河上

﹖次海州

周斯盛

地闊蒼溟接天髙宿雨晴陰常侵夏晚寒故挾秋生倚檻殘花發浮階積潦平四圍靑嶂合數點白鷗輕瀟灑驚飛葉遲回聚落萍蛩吟幽處急螢火暗中明獨戍歸胡馬洪濤鬭海鯨南來通絕域西去拱神京刀尺衣堪授塗泥稼未成望穿關塞信愁入鼓鼙聲落落登樓賦悠悠步月情依人憐野鳥問路向邊城努力慚無補憂時敢愛名空庭對雙柏更漏徹風淸

﹖海州夜坐述感五十韻

張邦土

五載竟何事雙旌西復東塵埃消日月廩餼豢兒童聽角愁偏起聞雞志更雄疇曩叨計署淹滯白顓侗望謝洛陽賈才慚隴右馮循資擢畫省含命辭丹楓襪綫𨿽圖展鉛刀不可礱全遼方遘難蹇我忽遭逢兵燹年年劇疫荒處處同閭閻多轉徙部伍半疲癃涸鮒亟求潤勺泉詎易充尫羸眞足憫酸楚允堪恫饑溺寧非咎安攘自切衷詢謀畫淺議戮力效微躬訟過才禳旱蠲誠又禱虫逐營親組練閱堡忖卑崇胸藎徒懷赤邊烽未寢紅津梁豺虎穴亭障犬羊宮虜勢愈猖獗軍機昧守攻將誰麾魯曜人但失荊弓一敗常塗地十骫無襯桐野殤宵幻火山鬼夜嚎風開濟若爲計斡旋敢覬通兩河頻告急三站索稱窮壁壘夕陽外棘榛片雨中蕭條百戰後零落萬家空朔霧低江樹胡氛迷塞鴻傷心眞歷歷觸目益忡忡天運倐還泰厄期會有終坐籌資廟略屈策仰宸聰旣築邊防固仍修溝險洪污萊成沃土戍卒且農工頓覺民生厚適當吾道隆禾麻得善歲俘馘奏奇功繹絡輸珠使途除伏莽戎气和喧鳥雀晝靜臥羆熊鳴吠音相接杼柚業漸丰華門颭酒旆蔬圃發花叢雁磧春云裊龍沙晴靄融鼙聲肅遠隊旗影曳長虹驅駕之平衍楊鑣上峻峒匣鈞蓮錯鏤佩馬玉玲瓏光景殊前熊瞻矚攺故瞳隨曛弭暮節啟軫披朝曈羽檄稀飛報經綸伏巨公渺余乏寸績惟有抱孤忠世路或靑眼顚毛己皓翁淸明出問俗澄海駐行驄獨夜寒忘寐他鄕思欲翀擁衾拈枯管信手記流蓬

﹖海州城東桃園燕集

【大理寺評事】經彥寀

論心京國多朋舊聚首天涯幾故人竹葉漫傾遼海興桃花如對武陵春風淸道路豺蹤靜節操冰霜豸服新愧我涓埃無以報獨將衰鬂老風塵

﹖蓋州道中

周斯盛

長夏陰常合髙秋雨更繁寒溪迷曲徑丰艸暗平原舉趾年何有麾肱夕未蕃獨憐鳴雁詠愁絕望公軒

﹖過蓋州吟

【巡按禦史】胡汝輔

按臨熊嶽驛早發蓋州城千頃麥禾秀萬家雞犬鳴皇華髙使節滄海過行旌解慍南風動霜夜气淸

又

前人

野館畱驄馬山城照月明潛蹤狐膽落匿影隼魂驚劍气浸懷壯精神得句淸笙歌渾不寐攬轡又南徵

﹖蓋州祈雨有感

陳洙

猗予本司牧承乏署分藩奉職多無狀貽災民用艱自春入夏來時雨零何慳五日並十日無禾將無餐驅車歷南服蘊气滿塵寰聚艾懷徒切焚柴欲自殘徵夫解余意敢告西海灣天母擅靈勝積誠諒可扳寸衷忽有感恍爾對雲鬟虔謁展四拜悠揚出萬山須臾膏澤下枯槁生意還優渥陰神助昭明靈貺頒疇知百姓舞贏得一身閒珠玉視瓦礫倉箱動輸般公私省困累田裏消宄姦遼海幸有此亟聞慰聖顏

﹖過蓋州紀興

【巡撫都禦史】馬文升

煙霧初消海嶠端荒波寒水與天連山光杳靄飛鳧外秋色參差落雁前田野歡呼瞻使節訟庭空寂長苔錢從容事畢還朝日韶舞聲中覲九天

﹖按蓋州有感

劉訒

海畔三年使節稀新驄今日此依依孤城月上狐應遁老樹風髙雀不棲國計未紓徵稅急君恩猶有向隅啼觀風無補虛沾祿滿道還多閱繡衣

﹖蓋州次韻

東按滄溟自古分漫隨驄馬探幽深天空時動千山影人靜方知萬刼心海上風雲渾變態浪中島嶼自浮沈百年塵世成虛幻極目煙霞思不禁

﹖夏日同吳苑馬榮少參登蓋州東山觀海

張鐸

昔年駐節滄溟外此日驅車又海濆雪色半從鰲極轉水聲疑傍鳳樓聲【聲﹕聞】參差鳧鷺驚還定縹緲平沙望不分臨眺自傷離索久彊憑簫鼓競殘曛

﹖過復州漫成

【巡按禦史】王珩

絕塞傷春暮長途眺遠賒煙迷依樹鳥風起蓋天沙近海多難地逢村幾爨家不堪情淒惻帶雨聽悲笳

﹖五十寨早行至復州擬古

李輔

鼓角秋天曙旌旗海日斜巖虛畱宿霧樹靄散流霞望入滄溟迥行隨道路賒馬蹄翻露艸人迹印龍沙問俗成荒徑褰帷玩物華蓬蒿阡陌歲煙火兩三家喪亂頻驚寇流離失種麻甘棠誰有愛中谷汝堪嗟督府新傳令將軍髙建牙樓蘭何日斬遼水靜胡笳

﹖金州山行

【金州訓導】宋晨

窮谷無人到瀟然對夕暉怱怱南北鳥都向茂林飛

﹖春雨

前人

春雨滿蔬畦生意眞可覩造化本無涯未許從頭數

﹖金州觀海

溫景葵

靑山碧水傍城隈驛使登臨望眼開柳拂鵝黃風習習江流鴨綠气皚皚浮槎彷佛隨云去飛鶩分明自島來極目南天紛瑞靄鄕人指點是蓬萊

﹖金州道中

李輔

萬山羅列藹熹微海水浮天白日飛滿地黃花迷野徑數行衰柳掩柴扉客中多病寒偏早馬上看云意獨違擾擾宦遊南北路不堪風動別時衣

﹖廣寧懷古

【巡按禦史】劉成徳

衰艸閒仙洞靑雲冷誓臺輿圖連朔漠烽火靜塵埃水自胡沙出山從故國來戍樓鐘罷曉笳鼓遞悲哀

﹖十三山

黃褒

怪石形如削崚嶒勢轉雄洞深常帶雨巖曲遠含風睥睨一相似嵯峨各不同自能寬眼界何用躡崆峒

﹖試諸生有感

【巡按禦史】段承恩

去歲襄江雨今朝出塞云碧霄方霽色瑤海散淸芬會合憐知己陰晴悵不羣暉光堪對飲藻鑑愧論文

﹖登觀音閣

【舉人郡人】馮惟健

天削孤峯峻醫閭最上頭窮巖還曲徑懸石更危樓雪瀑千林潤松門六月秋夜來臥禪榻天漢掌中流

﹖九日同計部趙汝泉登觀音閣

張邦土

古寺寒煙集重巒晚照回月升滄海上雁斷白雲隈佳節聊攜酒窮荒彊上臺旅懷秋更劇莫惜笑顏開

﹖明年三月陪撫院吉公按院王公再登

前人

一登無上殿若與諸天齊慧日臨窗近曇云度戶低眞空如未悟不一亦爲迷妙契逢宗匠乘春復此躋

﹖又明年三月侍撫院石首王公再登

前人

秉鉞中臺使行春絕塞天省耕移玉帳祈歲拜金仙寒谷鄒生律燻風虞代紘【紘﹕弦】疆場光景別驕虜不窺邊

﹖計部黃少南見邀

前人

司計當春日憂農驅曉車欲求民疾苦直上醫巫閭戍壘開禾壠溪流引稻渠遊觀邀憲寀非爲慕禪居

﹖過傅中丞舊宅有感【以自箴且箴其嗣】

【戶部郎中】李臨陽

楊塵蔽海島不穢珊瑚顏松柏自蕭瑟芳花任滿山鄙哉潤屋子淸風無人還獨羨中丞翁心共浮雲閒一室大如斗髙名宇宙間吾亦洗心者泮息安可攀寄語箕裘客莫開駟馬關

﹖登醫巫閭山

【金太常卿】蔡珪

西峯絕境撫孤松千里川原四望通但怪林梢觀鳥背不知身到碧雲中

﹖覽秀亭

【金人】李遹

檐前無數好峯巒醉眼詩腸冰雪寒不識閭山眞面目請君來此憑欄幹

﹖廣寧十秀

元人

望海擎天接碧霄淸安瀑布瀉瓊瑤玉泉松柏淩霜雪豹虎龍潭浸斗杓牛角靑巖堪入畫崇泉曉霧最難描白雲鳥峯埋錦地四水朝門弔望海淸安玉泉龍潭靑巖崇泉均寺名豹虎牛角白雲均山晝橋名烏峯塔名

﹖廣寧八景詩考

天順間巡撫都禦史新安程信於講武之暇詢考遺迹有關倫化者目爲八景曰北鎭鍾靈西臺駐節云屏石翠聖水盆淸禪塔雙標仙巖獨秀通橋繞玉泮沚凝規俱有詩一時人物多屬和之詩亡

﹖登閭出

【給事中義州人】賀欽

勝日聯鑣出郭遊喜同佳客入深幽雲中千疊坐盤石風景一番催酒籌笑對林花如有約醉聽巖鳥似相畱由來福地煙霞裏自是今人不解求

﹖見東作次韻

【巡撫都禦史】李貢

東土春深花亦然家家耒耜出城邊麥禾浪逐春風起谷種根隨時雨連盡說今農勝往社不將舊負典新田兩年無限斯人念按轡玆晨一笑旋

﹖廣寧和胡永淸先生韻【永淸爲奏宸濠戍遼時用薦起】

蔡天佑

痛哭書成動廟堂千年重見鳳鳴陽忠臣過計防幽隱聖主恩深宥直狂獨鶴悠悠遼海闊平沙渺渺塞云黃皇天宗社事無意又道中丞己抗章

﹖霜夜聞雁用杜韻

朱篪

九月霜風入夜淸天邊哀雁客心驚東遼斥鹵徵求苦上國風煙刁鬥鳴孤枕未成鄕國夢長吁無柰杞人情披衣起向中庭立指點星河望帝京

﹖同總戎馬恆齋諸君子登閭山

【巡撫都禦史】任洛

元戎小隊騎相聯相約同登巨鎭巓處處不傳塞上火家家喜種雨餘田巖花掩映供奇興禪窟巃嵸落半天渴飲懸泉甘且冽塵襟一洗卻忘還

又

前人

欲寫尋幽句一聯忽驚華發漸生顚微風綠動河邊柳好雨靑歸隴上田棲息再移千里塞腐愚慚負九重天並遊英俊堪持節獨我重嗟未得還

﹖詠廟下古松

前人

祠屋蒼松午多陰相攜陰下一閒吟幹承雨露參天直根結茯苓入地深傍立斷碑還艸莽入磨荒蘚認遼金殷懃愛護莫摧折恐負裁培造物心

﹖和韻

薛廷寵

北鎭廟前古柏陰虛空時作虯龍吟山川爲爾一增勝歲月從前不計深盡日淸風頻引鶴髙秋商气自噓金錦繼玉勒上林者那識深山歲晚心

﹖登會仙亭

前人

紫簫檀板洽仙歌羽騎靑橦照晚坡關海襟喉城市小江山文藻燕遊多石門雲气侵衣濕古樹禽聲應管和秋色醫閭堪攬結幽情還欲訪松蘿

﹖謁北鎭祠

【巡按都禦史】許宗魯

名山秋望古三韓戒曉齋心展壁壇觀闕海光搖遠霽塞垣風力殿餘寒功齊五嶽威靈久品視三公禮數寬一統華夷歸鎭靜明禋千載奉祠官

﹖醫閭春望【同李戶部臨陽諸子】

前人

醫閭登眺倚胡天遼左封疆指顧全山勢北來連靺鞨海東云盡辧朝鮮巖花競暖霏香雪塞艸畱春藹翠煙公暇暫同淹永日喜無烽火報甘泉

﹖廣寧道中【春雨初晴望醫巫閭山發興】

溫景葵

望入閭陽霽景濃一犂膏雨動三農風飄花气香如許日射嵐光翠且重雄鎭本緣無慮建名山還自有虞封當今障塞非秦比只在忠良妙折衝

﹖秋晚閭山登眺

許宗魯

九月邊城風未寒名山與客共盤桓經霜錦樹眞宜畫對酒黃花尙可餐病體不勝浮大白壯懷猶自岸危冠晚來更上崔嵬石始信人間行路難

﹖九日玉泉寺登髙

前人

禪林髙出翠微中九日來登四望空野徑霜前驚落木海天秋杪送徵鴻看山把菊還陶令結社談玄自遠公醉裏獨憐雙須短彊持烏帽向西風

﹖九日次廣寧公署

周斯盛

佳節輕浮九醞觴萍蹤東轄出遐荒細看蘭樹還宜客欲插茱萸卻憶鄕宦邸歲時成獨笑天涯風雨度重陽公餘不廢登臨興徒倚髙樓數雁行

﹖九月十五日對月【爲虜退二日】

前人

歸鴉啼徹暮林煙野哭千家痛可憐轉餉卽須防戰後折衝誰復向樽前長風不散窮檐恨明月虛勞永夜圓絕域兵荒頻倚伏欲銷金甲是何年

﹖秋徵

馮惟健

乾坤東北控醫巫塞上風煙近有無玉帳新開雁門守羽書遙靜鴨江胡五營七校連乒气湯海金墉隔帝圖終古祖龍遺恨在營州封域自唐虞

﹖秋興

許宗魯

一夜西風爽气歸客懷秋气兩依依浮雲蹤迹羇遼海白首生涯負釣磯老去尙看龍劍在愁來還報羽書飛頻年徵伐【伐﹕戍】何當已欲向明庭頌采薇

﹖九日同計部趙汝泉登觀音閣

張邦土

羇客深秋樂事稀醫閭髙處叩禪扉寺荒歲杪幾僧往木落山椒一鳥飛欲覓黃花迷故徑且從玄圃問眞機西風忽覩南歸雁回首關河舊路微

又

前人

誰將巨石疊淸虛朱檻髙開大士居苔磴躡雲隨鳥道香臺擁霧暗龍旗塞鴻渡海寒仍陣邊樹逢秋葉盡除禪境偶來恣探歷令人頓欲謝簪裙【裙﹕裾】

﹖明年三月陪撫院吉公按院王公再登

前人

芳時曇閣景堪憐二使登臨儼若仙幾樹紅香一夜雨萬條碧玉半溪煙中丞擁鉞節旄迥柱史乘賜豸繡鮮觀賞正當春日霽醫閭山水倍增妍

﹖又明年三月侍撫院石首王公再登

前人

繡斧雕戈雜畫旌中丞問俗出郊行山禽對囀如欣告人柳酣眠亦起迎參佛乘閒登突兀晴天指日上崢嶸共言左輔得南仲窮微陽春百倍生

﹖計部黃少南同登

前人

三年萍迹滯遼西佛寺隨緣四度躋香霧不曾離貝闕琪花常自繞菩提白頭豕在人何處華表鶴飛鳥自啼羈客登臨多感慨那堪鄕國望中迷

﹖廣寧志感【余奉命賑遼左時朝廷復有牛種之給】

【監察禦史】王本固

西遼地近連三輔聖主東憂重兩河艸色逐人回枯槁皇仁應律布陽和壠云種和春耕濕沃野實應秋獲多更問安邊賢率守還須訓養計如何

﹖登觀風樓呈王中丞

李輔

憑軒遠眺塞雲輕白日靑天海嶽明北極中天瞻禦气東夷避地淨胡腥空聞整旅秋先擁未見新畬雨後耕時事傷心慚攬轡中丞萬里作長城

﹖登玉泉寺

前人

鎭日紅塵老素顏偶因松葉叩禪關煙含翠壁泉聲細僧臥白雲潭影閒雨餘寒玉飛殘濕天落銀河掛半山鐘磬杳然仙子去夕陽峯外馬蹄還

﹖觀音閣

前人

萬里長空一柱擎名山帝遣鎭玄冥曉開紫气來蓬海春泛煙光薄太淸鳥外忽聞傳梵語雲中時聽踏歌聲振衣此日隨髙士坐對芳樽待月明

﹖春日偕計部王君良貴僉憲趙君介夫遊醫巫閭山觀音閣

【分守參議】兪憲

共借醫閭春已暮相將枰榼踏平沙爲尋靈帝新奇迹徧訪閭王舊法華盤石舞衣桑落酒洞瀛歌扇小桃花更從絕頂聞樵唱海嶽煙霞第一家

﹖玉泉寺亭子

【戶部郎中】蔡可賢

赤日黃雲慘不開玉泉龍剎此徘徊亭邊望海鄕書斷郭外看山秋色來天地蒼茫何處盡古今徵戍幾人回祗憐石上菩提木風雨年年長綠苔

﹖送李近臺按邊

前人

霜旌六月下遼東黃紙親持出漢宮海甸花開明繡色邊城艸檄動秋風九重樓閣雲霄外千里河山雨露中誰道胡兒驕悍久年來亦解避行聰

﹖發廣寧【東望周原無際似又別一區寓而畎畝垂實屯堡稍安爲之快然賦此時嘉靖甲子七月十有三日也】

李輔

蓼花如錦簇行軒野樹參差入望牽山轉巫閭開宇宙地懸遼左護幽燕川原遠近平秋色禾黍髙低帶暮煙絕塞窮檐皆赤子應知雨露共堯天

﹖弔鄭貞女

【知州郡人】劉徳芳

笄字孫郎未及迎秋風吹斷錦雲程一生永絕同衾夢九死終諧共穴盟璞玉渾金方粹美嚴霜烈日擬精瑩綱常世代資扶植鄭女天壤間气凝

又

【通判郡人】馬應龍

淑人雅操凜冰霜八秩餘齡夢帝鄕丰碣永隨天共老孤燈髙與日爭光三從本了平生事一節眞成百煉鋼太史若修賢女傳好揮彤管譯流芳

又

【行人郡人】張云霖

獨抱幽眞八十年深閨不省立門前自聞馬鬣封新土不用鸞膠續斷弦並枕神遊阡隴畔問安夢繞舅姑邊一宵化作遼東鶴飛向孫郎冢上眼【眼﹕眠】

﹖醫巫閭山

蔡珪

幽州北鎭髙且雄倚天萬仞蟠天東祖龍驅之不肯去至今鞭血餘殷紅崩崖暗谷森雲樹蕭寺門橫入山路誰道營丘筆有神只得峯巒兩三處我方萬里來天涯陂陀繚繞間風沙直教眼界增明秀好值嵐光日夕佳封龍山邊生處樂此山之間亦不惡他年卜地作生涯世間誰問揚州鶴

﹖覽秀亭

【都督】毛論

秋風幾日搖霜樾北鎭西山兩奇絕啟窗覽秀小亭幽景物撩人自然別丹崖翠壑吐仍吞黃雲白艸入深垣短碑古塔幽蘭馨野店孤舂何處村荒榛小徑不盈尺谷口縈紆更深入蕭蕭木落豈勝秋溪欲斷流堆亂石山形地脈勢何崇上有千載之蒼松孤髙偃蹇傲冰雪秀拔天地幹秦封紅霞幾縷吞朝旭突兀髙樓斷山曲南峯勢壓北峯雄劍戟森然對羣玉彩雲縹緲棲蓬萊金闕森羅紫極開山空寂寂白晝永野曠落落淸風來飛檐鈴鐸語朱閣石殿簾櫳閒翠幕回峯轉壑挹淸溪疊嶂層巒連碧落山原迢遞千里通萬物蒼茫一目中放懷聊取片時趣仙境未必人間同白雲一片靑山小野戍煙霞秋意老林梢幾點認歸鴉天外數行橫絕島晴時乘興縱登臨與客攜壺樂賞心海闊天空云浩浩臺髙樹合影沈沈九宵入幕飛瓊露野鶴孤云恍然度長吟走筆思無窮盡覽風光此亭賦

﹖廣寧馬市觀夷人交易

李貢

戍兵夜送夷人箭爲說年來邊守宴天朝歲稔百物丰乞與小夷相易變元戎下令開邊關還令奇兵謹堤援累累椎髻捆載多拗轆車聲急如傳胡兒胡婦亦提攜異裝異服徒驚眴朝廷待夷舊有規近城廿里開官廛夷貨旣入華貨隨譯使相通作行眩華得夷貨更生殖夷得華貨卽歡忭內監中丞鎭是邦連年烽火疲徵戰玆晨何幸不聞警往事嘻噓今復見共誇夷馴斯人福載酒招呼騎相殿寒威凜凜北風號不顧驚沙撲人面中嚴互市勿作僞務使夷心有餘羨羣酋羅列拜階前仍出官錢供飲燕令其醉飽裏餕余歸示部落誇恩眷朝廷有道將領賢保爾疆土朝赤縣肉食酪漿如不充常來市易吾不譴狗鼠偸竊亦何爲徒速天威斃雷電羣酋歌呼復稽首長奉玆言作藩墊監司紀述一日觀歸覓楮生呵凜硯

﹖贈廣寧傅司諫希準入京

蔡天佑

旱餘一雨成秋水浩浩洋洋幾千里九月雷聲吼不休遼陽數見煙塵起九重不免東顧憂敕書飛下宜防秋西徵將士未返旆到處倉庾空唱籌此中事事皆眼見君行玉佩趨金殿塞外無煩內地兵軍中自有天山箭第一朝廷賞罰明邊儲大發士馬精將軍一鼓气百倍竊【竊﹕窮】荒萬里可橫行

﹖義州和韻

周斯盛

未試重陽雨先期翰海云當杯星錯落遠檻菊芳芬畱醉酬佳節行歌戀舊羣他鄕兼寇盜不厭北山文

﹖暮春有感和韻

李輔

多病江南客浮蹤水上云人隨春色老花自故園芬臥聽鳥啼月行看雁逐羣寸心垂折盡三讀北山文

﹖石堂松雪

前人

雪壓松巓凍莫禁石堂經日鎖寒陰輕沾鶴背渾無迹密灑僧衣似有心吹入竹牀期偶出掃充茶竈助淸吟自憐雅趣淸人骨呵筆題詩到夜深

﹖過牽馬嶺

前人

策馬馳驅歷翠微繞身雲霧逐徵衣風生古峽雙龍吼徑入層霄獨鳥飛萬疊亂山危蜀道一天芳艸對春暉空歌陟岵悲遊子陌上花殘人未歸

﹖寄錦州黃斗南

張鏊

自出烏桓塞三年此一逢與君今夜話寧愧古人風管子遼東帽桓公漢代驄聖朝多雨露愼勿嘆途窮

﹖題乳峯滴翠

【舉人郡人】賀士諮

滴翠從來景色奇乳峯名目自何時啼饑赤子今多少借問山靈知不知

﹖題女兒河

前人

一灣流水遶山阿更涉行人歲月多配偶未成天地老至今猶喚女兒河

﹖紫荊淸曉【以下錦州八景】

【生員郡人】秦桐

紫荊髙聳古城東曙色平分瑞靄濃煙鎖層巒迷翡翠嵐騰絕頂隱芙蓉洞門初啟仙人宅梵貝方揚古寺鐘有意憑欄縱吟目不堪霜旭眩雙瞳

﹖虹螺晚照

前人

靑山萬疊擁虹螺落日懸崖爽气多掛笏靜觀成感嘆倚闌遙望足吟哦餘輝掩映收桑梓倒影參差入澗阿縱有長繩垂百尺欲畱無計柰渠何

﹖乳峯滴翠

前人

乳峯千尺錦城南長日遲遲鎖翠嵐松倚危巖濡健尾蘿懸古壁濕胡髯涼生禪室僧衣潤冷透危巢鶴背沾幾度攜琴過林樾不禁淸气逼人嚴

﹖松山淺黛

前人

好山還比黛眉濃逶迆南來接乳峯一抹寒靑瞻望裏半規輕綠有無中云邊似被鉛華妬雨後如加點化功靜倚危闌時極目效顰西子頗堪同

﹖玉泉新霽

前人

寒泉流出玉崆峒百尺深源一竅通光漾金盤涵瑞旭影搖文紱蕩輕風碧天倒浸秋容淡晴嶂平流曉色濃最愛臨流毛髮爽陡然淸思豁心胸

﹖石堂松雪

前人

雪壓松巓凍莫禁石堂經日鎖寒陰輕沾鶴背渾無迹密灑僧衣似有心吹入竹牀期偶出掃充茶竈助淸吟自憐雅趣淸人骨呵筆題詩到夜深

﹖淩河煙雨

前人

錦域東畔古淩河煙雨微茫趣更多斷雁落時迷舊浦釣船歸去濕輕蓑沿堤細柳輸靑黛夾岸春山濕翠螺對景欲言猶未就無端詩句費吟哦

﹖瀛波皓月

【閩人】李博

乳峯南畔小瀛洲新月臨窗灝气浮丹桂一枝香送晚金波萬頃影涵秋淸吟擬泛袁宏渚逸興寧殊庾亮樓別久遙瞻仙路遠淸光常伴倚門愁

﹖題筆架山

【員外郎郡人】文三畏

濱海奇山四面峯宛如筆架蘸晴空彩華不假丹靑手光麗還輸造化工云岫有巢居野鶴碧濤無底隱蛟龍巨靈肯借吹噓力移向文房伴穎公

﹖別斗南次職方張須野韻

張鏊

漢代封書曾折檻豸衣端不愧賢豪萬雷入地黃河轉一鶚空【空﹕橫】橫【橫﹕空】白日髙世路風塵心並苦塞垣萍水晚相遭賈生下盡匡時淚楊子何心拔一毛

﹖右屯卽事

周斯盛

秋風淅淅野雲閒海上寒生雁獨還日暮停車正愁思不堪烽火下楡關

﹖挽遼東楊將軍照

【兵部尙書】楊博

夜半將軍出陰風滿路隅刺心期報國瀝血果平胡遼海濤聲慘閭山景色孤泉臺何日起聊爲致生芻

又

前人

百戰稱雄略胡中早著名將星何事隕天意杳難明獨抱三韓節誰當萬里城樞垣東望處不覺淚沾纓

﹖前屯贈王東皐【於楊遊戎席上賦】

張鏊

遼海將軍春宴開重逢遷客不勝杯關河紫气呈精彩應是銜書紫鳳來

﹖三山參聳【以下前屯八景】

【前郎中】葉應驄

嵂崒千峯亙地來三山拔起獨雄哉奇形鼎足靑霄立秀色蓮花紫極開石洞云深龍穩睡松岑風迅鶴遲回春晴絕頂飛芒屩身翼浮空隘九垓

﹖六水合流

前人

六水來從天盡頭合同爲一向南流華夷大分乾坤定宇宙奇觀幾席收云護可知神物在波淸不許射工遊滔滔日夜朝宗意江漢何方動客愁

﹖南海大觀

前人

南樓模糊碧連天不見人間有百川龍唾五云推日月鶴飛三島會神仙包涵已配乾坤大漸被何嫌雨露偏十五年來風浪絕吾皇盛徳古周前

﹖西岑淸气

前人

出郭西行二里餘小山碧遶謫仙居洗心林外三溪水適意窗前萬卷書有日果還蘇武節無人更葺管寧廬髙情慚愧張公子千載遺文想故墟

﹖一峯天柱

前人

蒼石孤髙幾萬尋嶙峋直與碧霄臨風回共見羣飛避磴絕誰能寸步侵在地肯虛師戶望擎天常抱杞人心好奇酷似無爲守再拜隆名起自今

﹖雙樹地龍

前人

共道前屯美二松我來惟見臥雙龍嚴霜烈日煉形古明月淸風舞影重得雨定教人不識避塵祗恐俗難容絕奇止在低盤處髙視應踰萬丈峯

﹖姜石風髙

前人

巨石崚嶒矗海濱相傳姜女望夫頻貞心不爲波濤轉大節還同日月新欲擬形容須是玉定知魂魄化爲神古今男子惟南八多少身名愧婦人

﹖楡關日近

前人

前屯𨿽在楡關外卻倚楡關作右門中土聲名違咫尺上林消息到晨昏舉頭便見長安日回首難同北鄙坤惟有遷人悲阻隔白雲天際幾銷魂

﹖過山海

蔡天佑

人家處處祗空村落日荒涼早閉門滄海舊通吳貢遠靑山猶搤漢關存旬宣鰥寡勞中貴烽火頻煩達至尊獨倚危樓看北斗野雲蕭索正黃昏

﹖過寧遠溫泉

【巡按禦史】劉成徳

溫署停徵蓋輕陰發曉旌霜林下疏葉曲水浴深情野曠鐘聲遠秋髙磧色明平沙方度罷驄馬又長鳴

﹖題寧遠溫泉

劉琦

沸水騰波數尺深蘭湯空笑貴黃金日新久負盤銘在今日臨池得洗心

﹖寧遠溫泉

唐皐

出郭東行三四里問村尋寺路登登泉如爛手羹初覆地不燃薪气自騰解社卻嫌譏裸體佩蘭深愧重修能也知別有洪鑪妙莫謾歸功卓錫僧

﹖寧遠道中

李輔

星軺曉發海云紅欲弔窮檐思萬重八口已無三口在十家今有九家空天邊艸樹搖斜日屋上藤蘿弄晚風惆悵不堪頻駐問喜傳甘語兆年丰

﹖寧遠道中秋日誌感

【生員郡人】張堯輔

塞上殘云送曉晴山中疏木動邊聲沙光浥露胡天靜桂影飛霜漢月明獨對雙臺淹戍客久荒三徑動歸情何人醉裏吹羌笛落盡梅花怨未平

﹖東關用鮑明遠參軍出自薊北門行韻

郭登庸

烽傳八百里鼓角出遼陽蛟龍躍滄海遐哉天一方守關鐵甲士臂懸雙弩彊連城大漢旗云表遙相望勁風吹虎窟凍雪壓魚梁雁行驚戍嘯馬影滅塵揚苦徵談李衛遠使數蘇張中原厭豺虎絕塞思貞良嗟爾東鄙地去歲多民殤

﹖沈陽道中

馮惟健

絕塞馳孤騎空懷壯士憂風生鴨綠險鈴急虎營秋艸色橫沙磧雲山渺戍樓近聞經國議開拓舊邊州

又

前人

帶甲東關固飛書朔漠寬山河當百戰霍衛控三韓公子猶傳箭胡兒不解鞍淸霜下野艸氈毳夜生寒

﹖開原郊外

李承勛

融融春色課鋤犂絕塞孤危彊自支獨喜連城同復旦正逢明主中興時澤消磧雪鴻初集簾動微風燕未知忽報呼韓來納軟人心原不隔華夷

﹖開原道中

溫景葵

暑雨炎蒸出帝京風霜搖落歷幽營一天秋色疑戈戟萬里虹光引旆旌咫尺山河分內外須臾雲霧幻陰晴行瞻遼海寒鴉度忽見烏桓欵聖明

﹖閱開原城

周斯盛

雉蝶連云峙北陲層山如戟界華夷萬年控制梯航遠千里孤懸虎豹隨漠漠長風吹戍壘蕭蕭落日擁旌旗茅檐未息邊頭燧在顧時勞聖主垂

﹖開原道中【時所歷頗稱饒沃第三面阻夷而塞垣傾圮非設險守國之義矣君子有杞人憂焉】

李貢

北望川原野色平長風竟日撼邊聲煙村雨足農相問江樹雲迷水自縈萬里關山開禹甸九夷豺虎隔秦城莫言設險非長策縛虜何人解請纓

﹖登開原北城

李貢

黑水城頭二月初寒气栗烈猶侵膚百年蹤迹難到此憑髙極目聊斯須邊垣相去四千里近垣無復耕與芻連年犬羊敢深入赤子半爲其所俘堡城𨿽設常晝閉有出顧聽如冰狐但見黃沙漠漠鳥飛落靑山黯黯云模糊北關迢遞幾千里控引入貢諸東胡嗟哉此本肅愼地古今割據名稱殊女眞於此建大號遂入中原窺大都蹙遼驅宋勢莫敵二帝北去遭囚拘南渡君臣竟無策五國城上游魂孤俯仰今古增感慨祖宗混一前所無當時神武如雷霆孰敢攘臂當天誅如何承平百年內虞廷惟有文徳敷遂令見徳不見威烽火時警煩廟謨他邊受敵惟一面此獨三面俱敵隅孤懸境外樓上肉誰能長磔鳶與烏寒風瀟瀟日欲暮戰骨多少埋靑蕪遊魂旅魄久漸盡戍更細問歸來夫九重天子念疆土及時須爲窮邊圖

﹖永寧監道中

周斯盛

漠漠風煙浩陰陰禾黍齊雨餘無故道來往逐山移

﹖永寧監道中卽事

溫景葵

黃烏飛飛靑犢眠循行驄馬又南還夭桃欲笑含春露嫩柳低垂帶曉煙海國山河聯百二江村騋牝畜三千卻思驃騎時方賴爲賦毛詩駒駧篇

﹖杪秋永寧監道中【時馬政久弛而邊卒半爲徒步國制宜不如此爲一慨云】

李輔

古堤衰艸帶寒流汧渭蕭條落葉秋野日荒荒楊柳岸煙雲漠漠蓼花謝黃金�買燕臺駿赤汗空思蕩水驑鐵騎況逢徵戰盡年來戎馬倍堪憂

○賦

平夷賦

醫閭山賦

具瞻亭賦

﹖平夷賦【並序】

【武靖侯】趙輔

建州一衛女直東方之黠虜也深處萬山林木障天晴晝如晦恃險負固已有年矣永樂間開原降虜楊木答戶者悖逆率數百騎往投之其黨類遂滋日浸彊悍我成祖文皇帝靖難之初憫生民之艱不卽加兵姑撫綏之彼狼子野心終懷覬覦乃者守邊將吏弗能制禦以致猖狂莫遏一歲間寇邊者九十七次殺擄人民十萬餘皇上震怒乃興問皐之師以臣輔掛靖虜將軍印授以成命總統戍師復以太監黃順少監張璘監督軍務左都禦史李秉提督兵戎副參厥事則都督王英武忠總督糧儲則僉都禦史張岐督陣紀功則監察禦史孫珂崔讓呂雯邊鏞往來遊擊則都督王銓都指揮韓斌協同遊擊則都指揮黃欽分兵出止﹖幵則遼東副總兵都指揮裴顯左右參將孫璟周俊摧鋒破敵則都指揮楊嶼柯忠曹廣戴廣楊廣海縈楊玉孫能文寧崔勝焦貴白欽盛鑑指揮閻斌冀暉李讓宋守忠等綜理營陣則都指揮曹浩劉通傅海王鍇護遞饋餉則都指揮陳信郭瑄通得京營與遼東漢番官軍五萬餘眾各秉忠赤咸奮敵愾俱以成化丁亥秋九月二十有四日兵分五路深入虜地左掖左哨出渾河柴河越石門土木河至分水嶺右掖右哨由鴉鶻關喜昌口過鳳凰城黑松林摩天嶺至潑豬江中軍自撫順經薄刀山粘魚嶺過五嶺渡蘇子河至古城期以是月二十有九日大兵齊舉時則有若朝鮮國亦遣中樞府知事康純魚有沼南怡等率兵萬眾以助官軍皆如約抵虜巢無一後期者勢撼山嶽聲震天地虜寇望風披靡譬之破竹迎刃而解擒斬俘獲虜酋指揮苦女等以千數賊屬牛馬無算巢穴著積蕩然一空收其被虜者歸厥家間有遺寇奔遁深山以保殘喘一月之內虜境蕭然時積雪盈尺寒風烈膚不可久居乃整兵凱還尋有遁寇指揮張額的裏率其妻赴軍門哀詞乞降且曰吾所處之地自唐以來人迹罕到太宗東徵至鳳凰城而止亦未嘗入吾境今上天兵卒然至此使我父母不相顧兄弟妻子盡被擒戮家產已盡死亡無日豈非天也耶遂具奏納之予惟建州之地東南接鴨綠江朝鮮國正南則三江越虎城正東則毛鄰衛七姓野人黑龍江奴兒幹諸夷東北洎北率皆海西四百餘衛野人女直西北又泰寧福余朵顏三衛之虜賊也而建州實處其中左右前後盡爲夷狄相互聯絡掎角應援五營喜昌石門又咽喉之地人不得並行騎不能成列乃一夫當關萬夫莫開之險今王師一舉直搗其中長驅席捲所向無敵誠我皇上徳動天地威播華夷神謨妙算之所致也其萬萬載太平無疆之休又肇於此矣予觀成功不勝爵躍謹拜稽首而作賦曰

上禦奉天端拱南向金印白麻授鉞命將帝曰建州之虜酋世受國恩之曠蕩玆乃悖逆荼毒我邊實辠大而惡極宜天誅而殄殲惟渠魁則罔赦在脇從而悉蠲臣拜稽首天子萬年臣聞建州女眞東夷猾虜食肉衣皮山居林處藉弓矢以憑陵恃山林之險阻其心黠狡其力彊固蛇突豕奔倐來忽去曰漢曰隋且綏且撫偉矣唐之太宗乃奮東徵之舉僅勒馬於鳳凰之山敢肆志於豺狼之所玆行斷出於宸衷廟算敢乞於當寧帝曰兪哉汝其但徵閫外便宜付托在卿臣拜稽首載歡載兢爰整其旅於焉啟行徵車彭彭以載道旗族央央而嚴程發通津而出山海歷義錦而抵廣寧覽滄海之浩瀚躡閭山之晴�潦海一水而三汊襄城百里如砥平乃營細柳乃閱大兵帶甲十萬鐵騎如雲弓刀鱗次旌旗蔽空將士賈勇如虎如難精忠烱烱兮貫日膽气堂堂兮如虹揮金戈兮止白日擊�鼓兮轟雷霆威信洽而心志一賞罰公而號令明列八陣布五軍紛鳥蛇而變熊虎配天地而合風雲左哨出柴河而掩乎東極右哨襲太行而搗乎老營左掖右掖前軍後軍中營握機總掌權衡發撫順而長驅五嶺由喜昌而席捲古城潑豬江之巨浪洶湧摩天嶺之羣峯嶙峋鴉鶻關險踰於蜀道鳳凰城髙並於嵩衡黑松林之森森當白晝而如晦石門山之矗矗峙積雪而如銀樹木蒙密蠛蠓過而猶礙鳥道懸絕猿猱懼而愁捫蠢彼虜賊負固並吞剗絕壑爲濠湟樹巨木爲城郭晝則拒止﹖幵夜則衝突羽鏃蝟飛兵刃相薄移日之間轉戰百合𨿽周之玁狁漢之匈奴未有能過之也於是我兵賈勇敵愾奮發怒髮衝冠目眥盡裂乃陣三軍乃召五丁伐鄧林碎昆侖刷渤澥塡東溟馳龍馬﹖某以蹴踏驅虎賁而咆哮揮倚天之長劍彎滿月之烏號神鎗發而火雷迅擊信炮舉而山嶽震搖盡虜酋之所有罔一夷而見逃剖其心而碎其腦粉其骨而塗其膏彊壯盡戮老穉盡俘若土崩而燼滅猶瓦解而冰消空其藏而瀦其宅杜其穴而火其巢又有朝鮮之一國率兵萬眾以效勞搜天門垂地角刮海底而揚濤甫及旬日之內虜境以之蕭條外有毛鄰彊虜七姓野人四百餘眾之海西三衛朵顏之天驕無不心驚而气喪膽落而魂銷王師全勝以大捷徵夫凱還而歌鐃猶夏啟之伐有扈如帝舜之徵有苗也由是遼左之民迎拜道邊簞食壺漿舉手謝言昔遭虎狼荼毒萬千今我安寧天子之賜我得飲食天子之與凡此更生不可枚舉是乃天威遠播廟算如神拓其疆而廣其宇誅其辠而弔其民陋漢唐之黷武昭當代之施仁神武大振於窮荒聖徳光被於四表車書由此而會同華夷以之而一統桓桓猛士糾糾虎臣振旅回朝陛謁紫宸天顏怡悅海宇咸春報功行賞兮世其祿分茅胙土兮崇其勛雨露均沾兮九天降風雲慶際兮萬方寧蕭韶九成兮百獸舞干羽兩階兮四夷賓耕田鑿井兮利其利出作入息兮堯舜民熙熙皡皡兮俗化美巍巍蕩蕩兮而天下蔑知所云也

﹖醫閭山賦

【訓導郡人】張升

繄馮翼兮厥初維玄黃兮孰分混鴻蒙兮曠漭渺坱北兮無垠迨夫淸濁旣凝髙下以位幹總運化坤儲流峙瀦四海於四域奠九州島於九地乃醫巫閭之爲山獨巋然於沙竁左環巨浸右瞰長城北斷遼海南抱神京三州之所交會九夷之所屏營或髙而昂或繚而曲或翼以舒或戟以簇儼魚貫而雁挨像指排而梳屬連幹磊砢雄跨朔方气壓鵾溟勢矯龍驤控並營之井絡鎭幽冀之金湯屹云陽之砥柱孕堪輿之奇祥根幾百里兮蟠於后土壁數萬仞兮倚於圓蒼銳標蔭碣石之顚倒景浸濡水之洋羌培塿之莫儔豈蛙步之可量慨重華之肇封亦千載之難忘嘗飛鞚而遐徵指鳥道而直進襲煙艸之幽芳聆琴泉之雅韻雨花飄紅玉之碎露葉點藍膏之潤谽谺峭壁森森開虎豹之關汨沒遙峯矗矗纚龍蛇之陳望石梁兮矯首盼云梯兮轉瞬爾乃攀古棧車﹖兌危闌靑峯崒嵂翠掩巑屼屬巖兀硉以下垂復嶺岧嶤而上干牽蘿動琪樹之衣濯纓指銀河之湍五丁睥睨以智窮六鰲屓贔而力殫捫星辰之芒暈挹灝气之髙寒棲於神兮華表劃長嘯兮云端俯仰玄冥徘徊絕頂望金陵兮慷慨顧金臺兮延頸萬壑擁香霧之區四目盡招提之境聳緝宇於嵐光隱白屋於林影山僧歸兮靄云深仙客去兮艸堂靜松柏鬱鬱含晚歲之姿桃李芬芬媚芳春之景靡覆載之可容何英靈之遂逞蓋將吞泰華躡衡嵩鞭策會稽藜突崆峒彼王屋終南之秀天臺五老之工胡以方其綺麗比其豪雄也哉爰考石室之經徵汗竹之紀封山浚川上肇於虞書胙土分茅下接於元史功業圖於丹靑險徳昭於遐邇典常之所具載王者之所禮祀是以窮山川之環富極人神之華羨矣已而斜陽兮澹明緩步兮從容轉窈窕而踰險忽邂逅而奇逢繚戟林之攢碧環興罳之圍紅蔭參天之老柏偃蔽日之喬松界蒼痕之古砌卽玄迹之仙蹤潄﹖﹖倚瀾之淸淺滌煩惋之心胸周旋步武左右登陟雙闕對瞰以承霄合殿中施而鎭極復道■﹝女便﹞娟以韜光夾窗玲瓏而眩色階級妥墮欄檻曲直重廊廣均列戶齊一信靈祇之時異斯殊制之赫弈乃尋龜龍撥莓苔摩石刻究從來我皇明之驗與�宇宙而辟翕東漸扶桑之津西被昆侖之域北曁黑龍之江南重白碓之譯皆梯山而航海咸奉琛而執璧收輿地歸版圖肆疆理入尺籍匪玆山之髙信無以表皇仁之盛匪皇仁之大又何以顯玆山之徳錫之以廟貌之隆厚之以圭衮之秪豈惟障幅員之巨屏亦所以張大君之休澤自今於萬斯年等乾坤而並立乃爲之歌曰瞻彼閭山維峻巖巖摩蒼空兮肇封重華蟠於龍沙鎭天東兮光嶽儲精維賢與能衛帝躬兮匪險伊徳匪神伊人亮天工兮煌煌休微赫赫大明垂無窮兮

﹖具瞻亭賦

【前給事中】劉琦

戊子之秋九月旁死魄莪峯公與客登醫閭之山休於盤石之上俯瞰滄海仰止丹崖覽東遼之形勝想重華之肇封升降峛崺四望垣埢顧謂客曰美哉山河卽此可以對景矣又奚必陟絕然之■﹝山截﹞巓哉乃卽其處作具瞻亭斥粉飾之施戒雕琢之工無積日之久土木之窮匪曰馳騁縱目實可省俗觀風故賦其事爰以美之瞻斥西山之巖巖兮磨云漢之蒼蒼堆煙嵐之疊翠兮溥盤錯於淳龐列諸峯之羅立兮如劍戟之森鋩崔嵬萬仞環抱六重勢同插架秀壓居庸中孑然之突出兮作西土之焚宮臥霏霏之煙霄兮若鶴飛之崆峒聆哀壑之呼號兮響幽澗之石淙北瞻沙漠南望蓬瀛狐竹西聯鴨綠東瀠俯三韓兮跨長城控九夷兮拱神京帶遼水兮激澄淸至夫封垤白雲桮棬虹螺並泰嶽列■﹝山差﹞峩基托醫閭兮偉地理星分箕尾兮煥天文鄰仙人之洞兮踐壙艸之香燻通聖水之地兮盼縐波之繡紋俯呂公之嵓兮襲壙艸之芳芬瞰東丹之臺兮餘萬卷之典墳若其鳧翳振鷺頡頑飛翀佳木異卉髙低蔥蘢聳飛閣倒喬松懸瀑布面長空西風急而暮山紫北雁盡而霜葉紅良辰不再勝槪難逢攀巉巖之危石若騫空之飛鴻回川澤於睇盼覺宇宙之無窮爾乃訪風於前川兮羨花柳之渺茫憶魯南之沂水兮乘舞雩之風涼鳳凰翺翔兮鴟鴞潛藏魑魅遠遁兮野雀駢食虎豹斂迹詟服犬羊善韓範之宣撫審憂樂之後先威聲宣於沙漠惠澤洽於窮邊將表儀於廊廟豈曰玆山之具瞻

○歌

遼陽歌

具瞻亭歌

鄭女歌

﹖遼陽歌【十首】

【十首】張鏊

胡塵靜掃古營州遼水謳歌億萬秋紫極西懸雙日月淩雲髙處望京樓

帝掃妖氛紫塞淸龍江渤海洗天兵橐駝北走奇雲散鐵鳳城春萬柳生

龍虎軍中大將壇千峯如戟出云端春來帳外看山色萬斛空靑白日寒

首山西望�崔嵬黃屋當年駐蹕臺爲報昭陵雲樹道朝宗春水鴨江來

萬山獵火嘯鳥桓白日呼盟血未漧黃髮小兒同涕淚何時飛將斬樓蘭

寶霧西浮王母池白雲應有赤松師何人更躋金鰲背海鶴空題石上詞

遼陽春似洛陽春紫陌花飛不見塵莫惜萬金拚一笑幾回裘馬換新人

戟罷長休十萬兵平原座客滿朱纓恩深塞夜春如海明月歌鐘到五更

挾彈呼鷹並玉鞍芙蓉寶劍醉中看寸心白日論知己愁聽髙歌易水寒

桃市春陰度玉墀深閨啼鳥夢驚時機中文字心中淚一日情天百尺絲

﹖具瞻亭歌

程啟充

髙閣椅危巓上與飛雲齊林岑疊�鑿斜徑吞吐日月分東西盤旋曲折下復上淩虛百丈懸丹梯聳兢數息不可到眼花神悸忽欲迷陽坡寬衍抱山腹羣峯輻輳飛寒瀑髙人指點歷畫圖結構孤亭縱心目雜芳繞徑搖晴光石龕鐘乳流瓊漿開窗攬結生靈籟陶然身世渾相忘紫芝黃石爭爛絢啼鳥落花還向面煙霞淡拖遲遊人可惜風光自流轉胡沙萬里靜邊陲鼓吹鐃歌冽虎貔軍中韓範今誰是小心猶誦南山詩南山北斗屹相向維石巖巖天蕩蕩三朝出入推盡臣坐鎭華夷歸徳望嗚呼具瞻兮具瞻不在玆亭不在山中朝赫赫周師尹令人可望不可攀彌綸元化調玉燭堯封禹甸開愁顏

﹖鄭女歌【並序】

前人

嘉靖庚寅中丞成公保釐東土崇文閱武區吏宣化首陶節槪以風四方乃廣寧衛狀上鄭女行實公偕節鎭王楊二公曰王風旣熄道化淩夷斲廉殞恥且不免於士流矧夫女子云鄭女未歸而髽篤操節行繼今垂自【自﹕白】而不渝平生是豈易爲者哉旣聞於上表厥宅裏復屬余爲辭以播諸金石義之所激固將與起頑懦仁人之心淵乎逖矣遂爲鄭女歌

鬱鬱醫巫山髙髙不可攀浩浩多正气盈盈天壤間球琳瑯玕相蕩射精華不獨歸金石百年鍾秀有伊人使我聞之長太息鄭氏之女年未笄名門許聘孫郎妻合歡未奠雙飛雁悲風吹斷靑雲梯地老天荒不相見寒盡春回共流轉殘生甘作未亡人洗卻鉛華謝釵釧斑斑血淚染衣裳可能化作紫鴛鴦淒淒切切抱長恨朝朝暮暮閭山陽閭山自今古女心良獨苦誰將斷根艸栽作連理樹鄭氏之行眞可哀秖今不見靑陵�龍章鳳詔天邊來表揚宅裏光昭回芳馨汗漫逼上臺眼中脂韋俱塵埃須眉之客徒雄猜翻雲覆雨何爲哉

○詞

﹢蘭英碑詞

﹢黑副帥詞

﹖蘭英碑詞

【按察副使】李貢

蘭英蓋州軍成化初調廣寧操備廝役歐總兵信九年春胡虜掠小黑山報至英隨歐追虜出境虜因風舉火我軍潰歐馬中箭死追益急英曰主將三軍司命卽歐公死如大眾何乃以所乘馬擁歐馳歸英遂遇害時英【英﹕歐】以規罪故不敢爲英表揚之今三十三年矣予行憲至蓋州而哀之乃刻石於墓而系以詞曰有明之盛兮邊守爲嚴犬羊窺伺兮匪月匪年乘間竊掠兮飛揚胡塵得報追逐兮將卒鼓行胡虜得利兮縱火用兵主將馬踣兮貫矢於膺鳴乎危哉天地反復兮星辰易位山川崩沸兮雷霆爲潰何此心之耿耿兮指本初而不背審此身之當死兮明章大義嗟主將之司命兮國體系夫重輕羌纖微之摧辱兮怛何用夫微生我骨可斷兮溝壑是橫我血可塗兮原野是腥獨主將之不可死兮皇鑑予之哀情固銖稱而寸度兮夫何曖昧而難明將卒之兩全兮信倉皇之所難矧鋒鏑之在前兮固不可從容而盤桓委馬以奉主兮冀縱轡而生還豈廝役之受恩兮欲圖報而難殫慨羊斟之禦主兮抽宿昔之恨端乃戀戀於杯羹兮竟致主於凋殘顧倉卒之所處兮在恩義爲兼盡人孰無死兮要能處死之爲正重國體於丘山兮匪私情之是徇孰謂廝役之瑣瑣兮有此忠誠之至性何堂堂之搢紳兮反臨危而徼幸自歸骨於玆山兮已三紀其有餘神飄飄而上徵兮飲沆瀣而康娛朝攬轡於扶桑兮夕弭節於少皡之墟俯永世而一息兮侔貞烈以爲徒嗟恩典之未及兮在世道爲何如周崇死難兮有門關以及孤漢寵死事兮紛印綬之累累玆固觀風者之責兮對荒墳而忸怩聊樹碑以刻詞兮慰忠魂於杳微

﹖黑副帥詞【副帥名春嘉靖辛酉戰歿於險山】

【巡按禦史】王得春

鐵馬嘶風白雲壘長谷雷駝劍光起將軍身是萬里城胡兒望塵魄先褫野場血戰摧千酋蠡王夜遁三韓底淸河談笑揮神兵擒馘女直如穴﹖﹖畾子龍膽張巡齒怒髮衝冠穹廬圮九邊列校多插貂繼倫忠勇獨無比何以將軍身先死單騎遇虜如山來鷹揚挺鬭藐虎兕蛇予龍戰揮霍飛手格羣胡相披靡媳山圍繞矢道窮臣力竭矣心已矣昔聞漢世飛將軍數奇不偶封侯璽不見陳家谷口揚無敵至今英聲同天只成敗豈在死生前一點丹衷照靑史扶桑日出海水紅長風天末雲霞綺總是將軍濯濯靈長生今古何曾已堂堂祠宇凜衣冠伏臘村翁走歲祀麗牲碑下讀遺文山崩石裂醫巫裏我來持節過遼陽騰章帝閽最知爾操詞一弔哭數行用告並邊諸將士

○行

墉鼠行

﹖墉鼠行

張升

張网不畏狼馮婦不畏虎胡爲舉世人獨畏穿墉鼠鼠爪豈如虎爪張鼠牙不似狼牙長虎在深山狼在野爾鼠何得居髙堂太陽當空稍退避斂爾形身藏暗昧黃昏未及暮雲橫卽肆姦回殊得志掉頭瞋目步如飛呼曹引類趨庭闈廚下先餐供祭肉架間復嚙及時衣翻盆覆缽貪饕甚東館西軒遊已盡粉墻畫壁任穿窬躡閣登臺誰復禁有時忽到繡牀邊並頭蓮葉枝枝殘金鍼彩綫不知處雙鴛拆作孤飛鸞有時潛入書房裏萬軸牙簽盡銷毀瑤琴錦瑟無寸弦圖畫珍藏半淩替有時侵入篋笥中吳綾蜀錦紛於蓬湘浦雲箋皆失素粉囊脂盒餘殘紅太倉歲積千鍾粟畱待荒時備饘粥爾心那解識天心曉夜侵漁未知足嗟爾鄙鼠欲何爲虎狼猶有束縛時一朝王母生嗔怒大縱貍奴捕捉之健兒紛紛搗巢穴火焚水溺窮搜索丞相憂懷自此紓廷尉按問尢深責爾身己見餵饑貓爾子爾婦將焉遊臧獲怒爾常切齒磔爾皮骨燃膏脂人性何嘗殄天物爾獨於人大肆毒世間好惡本同情何處偸生攺營窟

○謠

捕蝗謠

﹖捕蝗謠

韓承訓

遼無蝗嘉靖辛酉蝗始西來人驚見之恐遺種將不可禁往歲金復民流至此遂有海蜣螂到今爲農害今蝗必有招致之者劉向占謂禾養民如賢蝗食禾爲害賢之應然遼無賢將不在民乎作謠以志之

朝捕蝗暮捕蝗去何處來何方遼地三月花不芳冬寒遺唾結冰霜遷氓流卒愁死亡當年聞蝗未見蝗翩翩衡雁近隨陽北飛往往先春翔人言遼地似蘇杭我願塞上寒如舊蝗不來兮免饑瘦

○對

三蝗對

﹖三蝗對

前人

嘉靖辛西五月蝗自廣寧東至河自河北出塞越旬日從沈陽上楡林關入內地所至遺種又旬日子蜅出於是徧遼左遼地舊寒人初不識蝗客有見其復【復﹕腹】文者余曰此天蝗也故其來也陣結雲霧響動風雷下迅雨雹田且食且不食若有福禍焉其次有股無翅逐疆循畝繩如江河積如堆阜徧如糞壤投如沙石腹亦有文此地蝗也然又有髙不飛天卑不落地在人之上小則食藿大則食肉饑則噬人飽則擇良一噉而飲三十年餘臠及於身後亦有文標其身此之謂人蝗客曰予何幸與夫子生於三皇之世

◆外志【外夷國衛史考】

遼之爲言遼絕也以彈丸黑子之地控引諸胡非中華全盛之時力不能有況羈縻異類乎國初徵討不庭威行沙幕故荒服之外皆奉正朔稱臣妾小者得列署而爵秩之大者得宣命而君長之蓋亦開辟以來不兩見者今𨿽不復盡然而其國號名爵猶班班可考余故志之以表國家一統之盛且令談邊者據圖揣勢毋緩遼焉

朝鮮在遼東東南昔武王封殷太師箕子於其地箕子以商人五十從之教民以禮義田蠶又制八條之教其人不盜門戶不閉婦人貞信飲食以籩豆其後三十六世朝鮮準亦僭稱王燕稍略得其地秦滅燕屬遼東外徼漢興爲遠難守復修遼東故塞至浿水爲界燕王盧綰反入匈奴燕人衛滿亡命東走渡浿水役屬眞蕃朝鮮蠻夷及燕齊亡者擊走朝鮮王準王朝鮮都王險方數千里傳子至孫右渠初遼東太守約滿保塞外蠻夷勿使盜邊蠻夷君長欲入見天子勿得禁止右渠所誘漢亡人滋多又未嘗入見眞蕃辰國欲上書見天子又壅閼不通武帝元封二年遣樓船將軍楊僕從齊浮海左將軍荀彘出遼東徵之右渠城守數月不下天子使故濟南太守公孫遂往徵之彘與遂謀誘執楊僕並軍急擊朝鮮相韓陶路人將王唊先降次年相尼溪相參殺右渠降城未下右渠大臣成已又反左將軍使右渠子及路人子告諭其民誅成已遂定爲眞蕃臨屯樂浪玄菟四郡置太守以髙句麗爲縣屬之昭帝並爲樂浪玄菟二郡漢末爲公孫度所據傳至孫淵魏滅之晉永嘉末陷入髙麗髙麗本扶余別種其王髙連居平壤城卽樂浪郡地唐徵髙麗拔平壤置安東都護府其國東徙在鴨綠水東南千餘里五代唐時王建伐髙麗辟地益廣並古新羅百濟而爲一遷都松樂以平壤爲西京其後子孫遣使朝貢於宋亦朝貢遼金歷四百餘年未始易姓元至元中西京內屬置東寧路總管府畫慈悲嶺爲界本朝洪武二年其主王顓奉表稱賀詔封髙麗王二十五年主瑤昏迷眾推門下侍郎李成桂主國事詔從之成桂更名旦徙居漢城請攺國號詔更號朝鮮四世弘暐幼弱其叔瑈以讓位請景泰七年封瑈爲王自是以來歲時貢獻不絕最爲禮義之邦其國置八道猶中國之有布政司也其國人喜學至窮裏廝家亦相矜勉衢側悉構巖屋號局堂子弟未婚者曹處誦經習射其取士之法亦以子午卯酉之年開科會試不連登者仍治生員舉業其風俗每歲季秋王燕八十之老於殿妃燕八十之婦於宮使用禁金銀貿易以粟布五金所產惟銅最多國尙紅獨王用之凡百家築髙墻以隔風火宣徳間許以易買書籍藥材天順間許以綺羅彩段成化十二年挾助天兵徵剿建州每歲終使臣回許買牛角弓面一百副遂爲常十六年請攺貢道朝議以爲由遼陽經廣寧過前屯而後入山海關迂回三四大鎭自有微意自鴨綠江抵前屯山海路太徑恐貽後日憂遂不從其請

馬韓韓種有三馬韓最大在西有五十四國其北與樂浪南與倭接俗知田蠶作綿布出大栗如梨有雞其尾長五尺邑落雜居無城郭作土室形如冢開戶向上不知跪拜無長幼男女之別不知乘牛馬不重金銀錦罽而貴纓珠以綴衣或飾發垂耳科頭露紒布袍艸履性勇悍善用弓楯矛櫓𨿽有鬭爭攻戰而貴相屈服俗信鬼神常以五月羣聚歌舞以祭神至十月農事畢亦如之諸國邑各立一人主祭天神號爲天君又置別邑名曰蘇塗其義似西域浮屠也晉太康中頻遣使入貢方物太極元年請東夷校尉何龕上獻咸寧三年復來明年入請內附

辰韓見上耆老自言秦之亡人避苦役適韓國馬韓割東界地與之其名國爲邦弓爲弧賊爲寇行酒爲行觴相呼爲徒有似秦語故或名之爲秦韓有城柵屋室諸小別邑各有渠帥其王常用馬韓人作之世世相襲辰韓不得自立明其流寓之人故也地肥美宜五穀知蠶桑作縑布乘駕牛馬嫁娶以禮行者讓路國出鐵濊倭馬韓並從市之其風俗頗類馬韓兵器亦與之同兒生欲令其頭匾皆押之以石喜歌舞飲酒鼓瑟形似﹖﹖﹖武帝大康中三來朝貢

弁韓與辰韓雜居城郭衣服皆同言語風俗有異其人形皆長大美發衣服潔淸而刑法嚴峻其國近倭故頗有文身者初朝鮮王準爲衛滿所破乃將其餘眾數千人走入海攻馬韓破之自立爲韓王準後滅絕馬韓人復自立爲辰王建武二十年韓人廉斯人蘇馬諟等詣樂浪貢獻光武封馬諟爲廉斯君使屬樂浪郡

定安本馬韓種爲契丹所破其帥糾餘眾保西鄙自稱定安國宋太平興國中會女直遣使朝貢路由本國乃托其使附表上云臣本髙麗舊壤渤海遺黎保據方隅涉歷星紀仰覆露鴻鈞之徳被漸漬無外之澤頃歲契丹彊暴攻破城寨臣祖考守節不降與眾避地以迄於今

髙句麗在遼東之東其先出夫余王得河伯女閉室內爲日所照有孕生一卵其母以物裏置暖處有一男破卵而出及長字之曰朱蒙善射夫余之臣謀殺之朱蒙東南走遇大水無渠魚鱉爲之成橋朱蒙度至紇升骨城居焉號曰髙句麗因以髙爲氏漢武帝元封四年滅朝鮮置玄菟郡以髙句麗爲縣屬之東晉以後其王居平壤城歷慕容寶盛熙三世遂據有遼東之地隋文帝初王湯遣使詣闕進貢授大將軍攺封髙麗王朝貢不絕煬帝徵王元不至伐之未服唐初封王建武爲遼東王太宗時東部大人蓋蘇文弒建武立其弟子藏仍冊爲王新羅遣使言百濟與髙麗連兵謀絕新羅入貢之路以張亮李世績等伐之克遼東城髙宗永徵六年髙麗與百濟靺鞨連兵侵新羅遣程名振蘇定方伐之定方破髙麗於浿水圍平壤未下百濟平後顧同善李世績郝處俊薛仁貴等復伐髙麗王藏泉男產降擒男建髙麗悉平分爲五部百七十六城九萬餘戶爲九都督府四十二州百縣置安東都護府於平壤以統之擢其酋帥有功者爲都督刺史縣令與華人參理以薛仁貴檢校安東都護總管兵二萬人以鎭撫之二年四月敕徙髙麗三萬八千三百戶於江淮之間及山南京西諸州空曠之地畱貧弱者守安東儀鳳三年以髙藏爲朝鮮王安輯髙麗藏至遼東謀畔召還徙卭州而死髙氏遂亡舊城沒於新羅餘散入靺鞨其別種大祚榮徙居營州阻險自固武后使將軍李楷固討破之祚榮東據東牟山髙麗靺鞨之人稍歸之方二千里戶十餘萬勝兵萬數附於突厥是後上建爲王又得朝鮮與爲一

烏桓本東胡也漢初匈奴冒頓滅其國余類保烏桓山因以爲號焉俗善騎射隨水艸放牧以穹廬爲捨東開向日食肉飲酪貴少而賤老其性悍塞怒則殺父兄而終不害其母以母有族類父兄無相仇報故也有勇健能理決鬭訟者推爲大人大人有所呼召刻木爲信部眾不敢違犯姓氏無常以大人健者名字爲之其嫁娶則先略女通情或半歲百日然後送牛馬羊畜以爲聘幣婦人能刺韋作文繡織氀毼男子能作弓矢鞍勒俗貴兵其約法違大人言者罪至死自殺其父兄則無罪自爲冒頓所破眾遂孤弱臣伏匈奴漢武帝遣驃騎將軍霍去病擊匈奴左地因徙烏桓於上谷漁陽右北平遼東五郡塞外爲漢伺察匈奴動靜大人歲一朝見宣帝時遼西之地寢爲烏桓所據靈帝初烏桓大人上谷有難樓者九千餘落遼西有丘力居者眾五千餘落皆自稱王又遼東蘇僕延眾千餘落自稱峭王右北平烏延眾八百餘落自稱漢魯王並勇健而多計策獻帝初平中丘力居死從子蹋頓有武略代之總攝三郡建安初冀州牧袁紹與前將軍公孫瓚相持不決蹋頓遣使詣紹求和親遂遣兵助紹擊瓚破之紹矯制賜蹋頓單於印綬建安中曹操自徵烏桓大破蹋頓於柳城其餘眾萬餘落悉徙居中國其遺種在故地者爲鮮卑所並

鮮卑本東胡之支也依鮮卑山因號焉其言語習俗與烏桓同惟婚姻先髠頭以季春月大會饒樂水上然後配合禽獸異於中國者有野馬原羊角端以牛角爲弓俗謂之角端弓者又有貂豽婁﹖軍子皮毛柔軟天下以爲名裘漢初爲冒頓所破遠竄遼東塞外未通中國建武中鮮卑與匈奴入遼東遼東太守祭彤擊破之斬獲殆盡由是震怖復請祭彤求自效功因令擊北匈奴斬頭二千餘級連歲出兵擊北虜還輒持首級詣遼東受賞賜於是鮮卑大人皆來歸附永建中耿夔擊破匈奴單於逃走鮮卑因此轉徙據其地匈奴余種畱者尙有十餘萬落皆自號鮮卑鮮卑由此漸盛邑落百二十部各遣入質永寧元年鮮卑大人其至鞬降封爲率眾侯至鞬復叛屢寇遼東烏桓校尉耿曄發緣邊諸郡兵出塞擊之斬首數百大獲其生口牛馬什物鮮卑乃率種眾三萬人詣遼東乞降其至鞬死鮮卑抄盜差稀復有檀石槐者部落畏服遂推大人乃立庭於彈汗山歠仇水去髙柳三百餘里兵馬甚盛數爲漢患石槐死後衰微爲軻比能所滅比能本小種鮮卑以勇健不貪眾推爲大人部落近塞靑龍二年魏衛州刺史王雄遣勇士刺殺比能立其弟其後諸子爭立眾散魏初諸部大人有莫護攻者始自塞外率其諸部入居遼西棘城之北號慕容部至孫涉歸遷遼東之北附中國涉歸之子廆先爲寇後降以爲鮮卑都督元康初東夷歸廆者甚眾廆卒皝嗣盡有遼東之地屢伐髙麗大敗其眾又襲虜夫余王以歸皝卒子雋嗣稱帝使慕容垂爲平州刺史鎭遼東雋卒子暐立忌垂垂奔秦秦遣王猛伐燕遂入鄴執暐遼東之地悉入於秦苻堅肥水之敗垂乘釁背堅舉兵興復盡有故地其後將軍徐巖叛據令支髙麗因襲取遼東二郡垂卒歷寶盛熙三世篡弒相仍國內紛亂髙麗遂據有其地盛𨿽嘗攻新城南蘇拓境七百餘里終熙之世遼東莫能克魏永和九年拓跋珪旣破慕容弘徙遼東民於幽州慕容崇亦以遼西降魏自此遼東悉歸於魏復攻白狼城弘奔髙麗髙麗王璉殺弘自是髙麗始大

兀良哈此東胡之種居遼西郡北境漢爲奚酋所據東漢徵敗之走匿松漠間後魏之先復居故地爲庫莫奚契丹別部小者號曰蒙古又曰韃靼有孛端察兒者爲韃靼部長子孫分部曰去押者居於烏桓之地與畏羅乃蠻九姓回鶻故城和林接壤奉貢於遼金而隸屬於蒙古九世孫也速該攻塔塔部獲其長鐵木眞次於盤陀山而生子因名曰鐵木眞取其志武功也至忽必烈滅金而有天下立官屬府衛遂號蒙古爲散衛韃靼以其不同乎種也本朝洪武二十二年徵敗北胡來降者眾詔以兀良哈之地自全寧抵喜峯近宣府置朵顏衛自錦義歷廣寧至遼河置泰寧衛自黃泥窪踰沈陽鐵嶺至開原置福余衛爲東北外藩命其長爲指揮使指揮同知各領其部然古有扶余國在玄菟北千里今以福余名者或是其遺種不可曉也永樂初棄大寧城與之今其地密邇京師朝貢不絕景泰初爲虜所驅竄名虜中以之來貢我所以待之者比常例加優乃憤然謂我畏彊而慢弱此亦狡矣其俗無常居制邀樂車趁水艸而住牧男子悉髠頭帶皮殼帽女人打﹖﹖建垂戴樺皮筒衣皮而不布帛茹肉而不菽粟無宮室之居無彜倫之理兄亡弟納其嫂弟死兄贅其室喜戰鬭好圍獵不樹五穀不種蔬菜渴則取馬牛羊之乳而飲之常營遼河兩岸窺我中原虛實乘間入寇其地不毛無所產也惟皮張魚鮮而已福余泰寧二衛韃靼在開原迆西古城堡境外住牧舊開原一帶地方到古城八九十里至開原一百十餘里若移營在遼陽迆西長勇長安二堡境外順遼河林泊住牧遼陽該營迆西沿邊墩堡無馬市止許乞討鹽米各堡撫待其二衛韃靼時或在開原迆西古城慶雲定遠鐵嶺地方曾遲泛河地方宋家泊懿路地方丁字泊鼠竊狗偸將家小生畜送在遼陽西北境外遼濱塔河泊住札離邊墻九十里若在遼陽迆西邊堡蒲河十方寺堡沈陽上楡林平虜靖遠長營長勇長勝長安長寧長靜海州東勝東昌西寧西平西興時或爲患將家小生畜送在開原迆西境外舊開原住牧此韃靼原與朵顏衛韃靼一種分別三部我成祖文皇帝定爲朵顏等三衛俗號散衛在山海關迆西建昌地方喜峯口朝貢後因朵顏韃靼彊勝將福余泰寧二衛韃靼以廣寧爲界不容往來住牧所以止在遼陽開原二處地方邊堡爲患朵顏韃靼專在寧遠迆西境外虹螺山舊大寧城一帶住牧北至廣寧迆西細河堡三百餘里至廣寧城三百四十餘里東至錦州大興堡三十餘里至錦州城九十里南至寧遠迆西仙靈寺等堡九十里至寧遠城一百二十里西至前屯迆北瑞昌等堡二百餘里至前屯城二百二十里此一種韃靼富彊者朝京不乞計部內貧窮者專結構鼠竊廣寧地方鎭寧鎭遠鎭靜鎭夷鎭邊鎭武鎭安等七堡義州地方大淸大寧大平大康大安大定等六堡錦州地方大茂大盛大鎭大福大興等五堡寧遠地方椴木衛松山堡長嶺山堡灰山堡寨兒山堡白塔山堡興水縣堡小團山堡仙靈寺堡前屯地方錦川營新興堡髙臺堡瑞昌堡平川營三山營永安堡按山海關界迆西不屬遼東地方其諸夷種類不詳

庫莫奚鮮卑別種爲慕容皝所破竄松漠間俗甚不潔善射獵好寇掠魏道武親討至弱水南大破之開遼海置戍和龍諸夷震懼後稍彊分五部唐開元中奚首入朝封公主以妻之八年弟魯蘇立奚眾附突厥魯蘇不能制奔楡關趙含章討平之明年酋李詩帥部落來降以其地爲歸義州授其酋都督元和中入朝拜歸誠郡王賜姓李氏陰結回鶻室韋犯西域振武太和中復寇邊盧龍李戴義破之地多黑羊馬善走登山逐獸下上如飛契丹阿保機彊盛奚人苦其苛虐奚王以別部西徙嬀州依北山射獵采麝香人參分爲東西奚東奚在琵琶川遼太祖五年徵西奚所向輒下分兵討東部亦平之於是盡有奚霫之地

驅度寐在室韋北隋時通焉其人甚長不束髮皆裏頭居土窟中身輕一跳三丈走及奔馬能立浮臥浮與陸走不異

地豆於在室韋西千餘里多牛羊出名馬無五穀惟食肉酪魏延興三年遣使朝貢至太和中貢使不絕

烏洛候後魏通焉在地豆於北其土下濕多霧穿地爲室多豕有穀麥無大君長俗繩發衣以珠爲飾無寇盜好獵樂有胡空侯木櫓革面九弦西北有貌水東流合於難水東入海西北二十日行於已尼夫水所謂北海也

百濟馬韓五十四國百濟其一也初以百家濟因號焉其國東西四百里南北九百里南接新羅北距髙麗西限大海海中有三島出黃漆樹似棕而大六月取汁漆器物若黃金自晉代受藩爵宋齊並遣使朝貢唐永徽六年髙麗與百濟靺鞨連兵侵新羅新羅王遣使求援上遣蘇定方發兵十萬伐之定方引兵自成山濟海趨其都大破之百濟王義慈降百濟故有五部分統三十七郡二百城七十六萬戶顯慶五年詔以其地置熊津等五都督府郎將劉仁願鎭百濟府城熊津都督王文度卒百濟故將福信據周畱城迎故王子丰立之引兵圍仁願詔以仁軌爲帶方州刺史發新兵以救仁願仁軌轉鬭而前所向皆下新羅糧盡引還福信招集徒眾其勢益張仁軌與仁願合兵休息士卒乘百濟無備率眾破之拔其數城福信專權百濟王丰殺福信遣人至髙麗倭國乞師拒唐兵三年熊津總管孫仁師攻百濟拔之初劉仁願仁軌旣克貞峴域詔仁師將兵浮海助之軍勢大振諸將以加抹域水陸之衝於是水陸並進遇倭兵於九江口四戰皆捷百濟王丰奔髙麗子忠等率眾降百濟盡平畱仁軌瘞骸骨籍戶口理財賦署官長通橋道補防塘課耕桑賑貧老立唐社稷頒正朔百濟民大悅武后時爲新羅渤海靺鞨所分百濟遂絕

新羅其先本辰韓種在百濟東南五百餘里東濱大海卽漢樂浪地民無氏有名食用柳杯若銅瓦元日相慶拜日月男子褐袴婦長襦見人以手據地爲恭不粉黛率美發以繚首以珠彩飾之男剪髮戴黑巾布皆婦女貨販畜無羊少驢騾多馬馬不善行武徳四年王眞平遣使入朝封樂浪郡王貞觀五年獻女樂二太宗卻之眞平死女善徳立爲王死妹貞徳襲永徽初攻百濟破之遣子法敏入朝貞徳織錦爲頌以獻曰大唐開洪業巍巍皇猷昌止戈戎衣定興文繼百王統天崇雨施治物體含章深仁諧日月撫運邁陶唐幡旗旣赫赫鉦鼓何鍠鍠外夷違命者剪覆被天殃淳風疑幽顯遐邇競呈祥四時和玉燭七耀巡萬方維嶽降宰輔維帝任忠良三五成一徳昭我唐家光帝美其意擢法敏太府卿開耀中子政明遣使者丐唐禮及他文辭賜吉凶禮並文辭五十篇開元中遣子弟入太學學經術開成中籍質子及學生歲滿一百五十人皆還之會昌後朝貢不復至

倭在韓東南大海中依山島爲居凡百餘國自武帝滅朝鮮使驛通於漢者三十許國歷朝鮮乍南乍東度三海歷七國然後至其國去樂浪帶方郡並一萬二千里在會稽東與儋耳相近去遼東甚遠去閩浙甚邇初通中國實自遼東而來至六朝及宋則多從南浮海入貢土宜禾稻麻紵蠶桑知織績爲縑布出白珠靑玉其山有丹土气溫暖冬夏生菜茹無牛馬虎豹羊鵲其兵有矛楯木弓竹矢或以骨爲鏃男子皆黥面文身以其文左右大小別尊卑之差男衣皆橫服結束相連女人被髮屈紒衣如單被貫頭而著之並丹朱扮身如中國之用粉也有城柵屋室會同男女無別飲食以手而用籩豆俗皆徒跣以蹲踞爲恭敬人性嗜酒多壽考至百餘歲者甚眾國多女子大人皆有四五妻其餘或兩或三女人不淫不妬少盜訟犯法者沒妻子重者滅其族其王姓阿勢氏漢建武中奉貢朝賀永初元年獻生口宋元嘉中來貢加使持節都督倭新羅任那加羅秦韓慕韓六國諸軍事隋開皇末又與中國通唐貞觀初遣使入朝永徽初貢琥珀大如斗瑪瑙若五升器咸亨元年遣使賀平髙麗稍習夏音惡倭名更號日本使者自言國近日所出以爲名或云日本乃小國爲倭所並故昌其號又妄誇其國都方數千里南西近海東北限大山其外卽毛人雲開元初使者請從諸儒授經貿書以歸貞元末學子橘免勢浮屠雲海�畱肄業歷二十餘年乃歸宋雍熙元年日本僧奝然與其徒五六人浮海而至奉職貢獻銅器十餘事奝然善隸書不通華言問其風土但書以對云其國中有五經書及佛經白居易集七十卷至熙寧以後連貢方物其來者皆僧也元世祖之至元一年以髙麗人趙彜言日本可通三遣人往又使洪茶丘以千料舟輕疾舟汲水小舟共九百艘載士卒一萬五千徵日本而日本人竟不至我朝國初時嘗欲徵倭國彼遣使嗐哩嘛哈奉表乞降上問倭國風俗如何嗐哩嘛哈以詩答曰國比中原國人如上國人衣冠唐制度禮樂漢君臣銀甕篘新酒金刀膾錦鱗年年三二月桃李一般春上初欲罪其不恭徐乃貰之永樂中寇金州總兵劉江伏兵望海堝燒絕其眾遂不爲患此乃倭之裔孽也後其國王仍遣人從蘇州入貢今浙江之作患者亦其裔孽云

蝦夷海島中小國其人須長四尺尢善弓矢令人插箭於首發無不中唐顯慶四年隨倭國使入貢

東沃沮在髙句麗之東東濱海北與挹婁夫余南與濊貊接邑落各有長帥其地東西狹南北長方千里土肥美宜谷善田種言語飲食居處衣服有似句麗其葬作大木棹長十餘丈開一頭爲戶死者先假埋之令皮肉盡乃取骨置槨中家人皆共一槨刻本如主隨死者爲數焉武帝滅朝鮮以沃沮地爲玄菟郡後爲夷貊所侵徙郡於髙句麗而北更以沃沮爲縣屬樂浪東部都尉光武罷都尉官封其渠帥爲沃沮侯其土迫小介於大國遂臣屬句麗句麗置其中大人爲使者以相監領責其租稅貂布魚鹽海中食物發美女爲婢妾云

濊亦朝鮮之地南與辰韓北與髙句麗沃沮接東窮大海西至樂浪漢元朔中叛朝鮮率眾詣遼東內屬帝以其地爲蒼海郡其人性謹願少嗜欲衣皆著曲領男子系銀花爲飾俗重山川各有部分同姓不婚病死卽棄舊宅更新居種麻養蠶曉星候先知歲丰約常十月祭天名曰舞天又祭虎以爲神樂浪檀弓出其地魏正始中舉邑降爲樂浪帶方二郡朝謁有軍徵賦調如中華焉

女直其先出於勿吉世居混同江長白山鴨綠水源南鄰髙麗北接室韋西界渤海東北鄰五國其族分六部有黑水部其水掬之色微黑目爲混同江俗勇悍善射能爲鹿鳴以呼誘羣鹿而殺之食生肉飲糜酒醉或殺人不能辧其父母以樺皮爲屋地多良馬常至中國貿易有海東靑能擒天鵝阿保機慮爲患遷女眞豪右數千家於遼陽南謂之合蘇館由是黑水部民在南者系籍於遼號熟女眞已而避興宗諱攺爲女直後金主出自生女直部系五國種類元滅金置合蘭府水達達等路軍民萬戶府五分領混同江南北之民一曰桃溫一曰胡裏攺一曰幹朵憐一曰脫斡憐一曰孛苦江按地域此當爲胡裏攺也永樂二年女直野人頭目來分其地爲建州左右三衛封其酋爲都督都指揮指揮千百戶鎭撫等官賜印及誥俾仍舊俗各統其屬以時朝貢自後每年十月內朝京由深山稠林到遼陽迆東關口撫順城一百里至遼陽城三百八十里

渤海本粟末靺鞨附髙麗者姓大氏髙麗滅率眾保挹婁之東牟山地直營州東二千里南北皆新羅東窮海西契丹築城郭以居髙麗逋殘稍歸之武后時乞乞仲象東走度遼水保太白山之東北阻奧婁河樹壁自固子祚榮彊盛得遼東地西交突厥東得扶余沃沮弁韓朝鮮海北諸國中宗拜爲渤海郡王后世漸盛有五京十六府六十二州五代時爲契丹所並余種仍棲故地周顯徳中渤海烏思羅等歸化宋太平興國中其酋大鸞河率部族降以爲渤河都指揮使賜身捨城浮渝府渤海琰府遼太祖建國攻渤海拔胡漢城俘其王以爲東丹王國立太子突欲爲人皇王以主之置州縣金因之元亦屬合蘭府水達達等路我朝永樂十年因其歸附分建爲毛憐衛當是其朵憐斡憐之類也其建官分印與建州同

黑水靺鞨居肅愼地亦曰挹婁元魏時曰勿吉東瀕海西屬突厥南髙麗北室韋離爲數十部各自治曰粟末部曰泊咄部曰安居骨部曰拂涅部曰黑水部曰白山部白山本臣髙麗王師取平壤眾多入唐泊咄安居骨等皆奔散無聞遺人並入渤海惟黑水完以南北稱蓋其居最北方者也人勁健善步戰俗編髮綴野豕牙插雉尾爲冠性忍悍善射獵無憂戚貴壯賤老居無室廬負山水坎地梁木其上覆以土如丘冢然夏出隨水艸冬入處以溺盥面於夷狄最濁穢死者埋之無棺槨殺所乘馬以祭無書契其矢石鏃長二寸蓋楛砮遺法畜多豕無牛羊田耦以耕車則步推有粟麥土多貂鼠白兔白鷹有鹽水气蒸薄鹽凝樹顚唐初其長阿固郎始來朝以其地爲燕州置黑水府以部長爲都督賜姓名曰李獻誠其後渤海盛靺鞨皆役屬之渤海浸弱爲契丹所攻黑水復擅其地西北與契丹接壤卽金鼻祖之部落也阿骨打旣滅遼遷都於燕攺爲會寧府金末其將蒲鮮萬奴據遼東元初出師伐之生擒萬奴師至開元卹品東土悉平開元之名始見於此我朝永樂二年頭目來朝置海西衛云其設官給印與他衛同每年十月內朝京由山林到開原迆東關口靖安堡一百三十里至開原城一百八十里

生女眞黑水部民在南者系籍於遼號熟女眞在北者不籍於遼號生女眞卽今之黑龍江夷人也其地有混同江長白山混同江在開原境外一千五百里源出長白山舊名粟末河粟末靺鞨居此俗呼宋瓦江北流經金故會寧府下達五國城東入於海長白山在故會寧府南六十里橫亙千里髙二百里其嶺有潭周八十里南流爲鴨綠江北流爲混同江東流爲野若河黑水者卽黑龍江也在開原城北二千一百里流出北山南流入松花江自海西下至黑龍江謂之生女眞受轄於野人事耕種言語居處與建州類每聚會持燒酒一魚胞俗名阿剌吉席地而坐歌飲竟日少有忿戾則彎弓相射江口射石名木化石堅利可銼矢鏃土人寶之金滅遼卽上京設都海陵攺爲會寧府元乙未歲立開元南京三萬戶府治黃龍府今黑龍江諸夷亦由山林江河到開原迆北關口鎭北堡二千八百里至開原城二千八百九十里

肅愼氏東夷彊國有熊羆豹狼不害人地卑濕築土如堤鑿空以居開口向上以梯出入其國無牛羊有馬豬車則步推土多粟麥穄菜有葵鹽生於木上嚼米爲酒飲之亦醉婚嫁婦人服布裙男子衣豬皮裘頭插虎豹尾俗以溺洗手面魏延興中遣已力支朝獻馬五百匹後累代入貢

乞列迷有四種姓姦貪居艸舍捕魚爲食不櫛沐著直筒衣暑用魚皮寒用狗皮腥穢不可近以溺盥洗父子不親夫婦無別父母疾遠構艸庵處之待其自死不識五穀六畜惟狗多牽拽扒犂男耳垂珠項鐵圈以有無知貧富婚姻者娶其姊則姊以下皆隨爲妾男女老死刳其腹焚之以灰骨夾於木植之溺死者以魚叉叉其屍裏以海豹皮埋之曰變海豹矣熊虎傷死者裸蹲其屍作熊虎勢令人射中帶矢埋之曰變熊虎矣物產則有海靑皂鵰白兔黑兔黑狐貂鼠今皆入貢

北山野人乞列迷之別種養鹿乘以出入水產海驢海豹海豬海牛海狗皮殳角魴須以爲異物昔入貢今不通焉

○外夷衛所

福余衛朵顏衛泰寧衛塔山衛

建州衛建州左衛兀者衛兀者左衛

兀者右衛兀者前衛兀者後衛兀也吾衛

亦馬河衛亦馬刺衛失裏綿衛亦兒吉裏衛

虎兒文衛撒刺兒衛使方河衛古賁河衛

卜顏衛卜魯丹河衛雙城衛古木山衛

佛兒禿河衛海河衛溫河衛蘇溫河衛

吉河衛卜剌罕衛毛憐衛把河衛

肥河衛古城衛脫水河衛沒脫倫衛

塔魯木衛阿速江衛赤不罕衛屯河衛

安河衛野木河衛哥吉河衛欽眞河衛

速平江衛木魯罕山衛嘉河衛散力衛

朵兒必河衛甫門河衛甫裏河衛朵兒玉河衛

甫門衛甫兒河衛喜樂溫河衛哈蘭城衛

麥蘭河衛納速吉河衛納憐河衛木東河衛

上魯亭山衛馬英山衛法因河衛亦速裏河衛

考郎兀衛阿剌山衛古魯渾山衛撒禿河衛

忽蘭山衛赤裏察河衛隨滿河衛阿本河衛

野兒定河衛好屯河衛木陽河衛牙魯衛

可令河衛兀列河衛嘔罕河衛阿里河衛

列門河衛忽裏吉山衛禿都河衛實山衛

察剌禿山衛兀應河衛莫溫河衛喜剌烏衛

密陳衛脫倫衛亦罕河衛木興河衛

木興衛乞忽衛友帖衛剌魯衛

木忽剌河衛亦實衛童寬山衛兀魯罕河衛

塔罕山衛古裏河衛者帖列山衛木蘭河衛

亦文山衛兀裏奚山衛禿河衛蘭河衛

希灘河衛阿眞河衛乞塔河衛阿者迷河衛

克默河衛撒叉河衛阿眞同眞衛葛林衛

把城衛札肥河衛忽石門衛札嶺衛

木裏吉衛木速河衛忽兒海衛伏裏其衛

乞勒尼衛莫溫可衛朵林山衛朵州山衛

奴兒幹衛阿倫衛塔麻速衛失裏木衛

撒只剌河衛失裏兀衛依木河衛卜魯兀衛

愛河衛阿答赤衛禾屯吉衛薛列河衛

細木河衛阿資河衛葛稱哥衛佛朵禿河衛

札童衛阿吉河衛剌兒衛兀的河衛

木答裏山衛喜辰衛督罕河衛阿魯必河衛

者林山衛亦文衛阿者衛沒倫河衛

禿屯河衛弗禿都河衛者屯衛阿眞河衛

把忽兒衛寫豬洛衛答裏山衛答馬速衛

者剌禿衛波羅河衛者亦河衛阿塔赤衛

也遠脫衛察紮禿河衛弗提衛木忽剌衛

可河衛老合河衛出萬河衛哈里山衛

斡朵裏衛福山衛失兒禿赤衛哈兒分衛

亦屯衛卜忽禿河衛忽魯愛衛斡朵倫衛

亦馬忽山衛也魯河衛札眞衛吉灘衛

只兒蠻衛亦東河衛速塔兒河衛亦迷河衛

者列帖衛卜魯禿河衛兀剌忽衛鎭眞河衛

亦裏河衛忽脫河衛建州右衛寄住毛憐衛

斡蘭河衛可木衛忽失衛諸冬河衛

忽魯山衛撒剌衛忽失木衛古魯河衛

弗力禿河衛木禿魯河衛乞列厄衛朵兒玉衛

谷魯衛兀剌衛忽思木衛也孫倫衛

忽魯木衛者卜登衛撒竹籃衛老裏衛

弗山衛蒲徑衛木裏今衛野刺脫衛

竹裏河衛塔木衛兀力門衛右帖衛

可木河衛兀思哈里衛古魯山衛哈兒蠻衛

哈里分衛阿里河衛塔哈山衛塔亭衛

和卜羅衛蓋實左衛塔山前衛弗納河衛

雙古衛亦帖列山衛亦實衛弗思木衛

阿的納河衛忽裏奚山衛兀牙山衛撒兒忽衛

木裏吉河衛以哈阿哈衛失郎山衛脫河衛

納木衛弗力衛塔山丹衛兀裏河衛

撤裏河衛脫倫兀衛只不得衛順民衛

和屯河衛脫裏衛塔兒河衛也遠倫衛

忽剌罕山衛兀也衛木答裏衛木答山衛

弗朵脫河衛替裏衛忽裏罕山衛過河衛

失列木衛成討溫衛木孫衛禿納河衛

者河衛木河衛亦赤納衛兀者納河衛

撒兒河衛刺裏河衛古魯衛兀魯河衛

也木河衛兀裏衛失裏衛玄城衛

兀實衛亦裏察衛阿古衛亦屯河衛

和屯衛出萬山衛失兒禿赤衛刺兒河衛

忽剌罕山衛兀同河衛斡蘭河衛巴忽魯衛

亦麻忽山衛亦裏克衛弗朵禿魯衛亦裏河衛

兀者吾衛黑裏河衛兀魯愛衛撒林衛

弗郎罕山衛克城家衛納剌吉衛忽失河衛

者剌禿衛速溫河衛哈剌察衛兀塔裏山衛

木興河衛河卜羅衛歲班衛竹墩衛

竹屯衛兀剌河衛兀山衛失山衛

朵州山衛阮裏河衛弗河衛文東河衛

者亦河衛哈剌衛失裏山衛阿兒溫河衛

兀的千戶所敷答河千戶所

兀者托溫千戶所兀者揆野人千戶所

兀者已河千戶所兀者屯河千戶所

兀者穩勉赤千戶所兀禿河千戶所

兀的罕河千戶所可裏踢千戶所

兀者撒野木千戶所五音千戶所

哈魯千戶所五羊千戶所

古賁河千戶所眞河鎖郎哈千戶所

得的河千戶所奧江河千戶所

屯河千戶所哈魯門河千戶所

古魯河千戶所河魯木千戶所

奴兒幹都司先名遠三萬戶府前代無考元爲東徵元帥府國初累加招諭永樂九年春復遣中使率官軍駕巨船至其地爵賚其人之來附者設都司都指揮三員康旺佟答剌哈王肇州以鎭撫之間歲相沿領軍比朝貢往還護送率以爲常

開元【元﹕原】東陸路至朝鮮後門

坊州城

奚官

納丹府城

費兒忽

弗出

南京

隨州縣

海洋禿魯

散三通【朝鮮後門】

納丹府東北陸路

那木剌站

善出

阿速納合

潭州

古州【北接斡朵裏】

舊開原

毛憐【舊開原南】

開原西陸路

慶雲站

熊山站

洪州站

懿州

開原北陸路

賈道站

漢州站

歸仁站

韓州

信州城

斡本城

海西賓州站

龍安站

弗顏站

海西西陸路

肇州

龍頭山

哈剌場

洮兒河

臺州

尙山

札裏麻

寒寒寨

哈嗒山

兀良河

海西東水陸城站

底失卜站

阿木河站海胡站

上京城【金人故居】

札剌奴城

魯路吉站伏答迷城站

海畱站

札不刺站

伯顏迷站能站

哈三城哈思罕站

兀剌忽站

克脫亨站斡朵裏站

一半山站

托溫站

滿赤奚站阿淩站

柱邦站

弗思本城

古弗陵站奧裏迷站

弗踢奚站

考郎古城

可木站

弗能都魯兀站乞列迷站

乞勒伊城

莽吉塔城

狗站【名木狗站夏月乘船不可乘載冬月乘扒犂乘二二【二﹕三】人行冰上以狗駕拽疾如馬】

藥乞站

奴會溫站

乞裏吉站

哈剌丁站

伐興站

古伐替站

野馬兒站

哈兒分站

莫魯孫站

馬勒亨古站撒魯溫站

伏塔林站

忽林站

虎把希站

五速站

哈剌馬古站

卜勒克站

播兒賓站

沼陰站

弗朵河站

別兒眞站

奴兒幹【有都司】黑勒裏站

滿涇站

○史考

自舜虞肇分靑州置營州屬遼東歷燕秦漢晉隋唐五季遼宋金元逮我皇明其分裂統一之迹略載沿革載考元季兵寇殘破居民散亡遼陽州郡鞠爲榛莽生靈之所存者如在焚溺至正十一年妖賊淮安陳佑自登州渡海陷金州樞密同僉老婼以兵擊走之復渡海還山東十九年賊將關先生破頭潘董太歲沙劉兒引兵自開平全寧陷大寧懿州路並海蓋復金四州及遼陽路所過殺掠逃竄殆盡二十年陷上京會寧府二十三年髙麗人謀殺關先生破頭潘遁還渾灘鎭先是髙家奴團結鄕民結寨於老鴉山至是以其眾襲破頭潘擒送京師以髙家奴爲遼陽行中書省平章事尋徵入朝授翰林承旨以洪保保代之洪惟太祖髙皇帝龍飛淮甸剪除羣雄掃淸六合大兵方下幽冀元丞相也速以餘兵遁棲大寧遼陽行省丞相也先不花駐兵開原洪保保據遼陽王哈剌不花團結民兵於復州劉益亦以兵屯得利嬴城髙家奴聚平頂山各置部眾多至萬餘人少不下數千互相雄長無所統屬於是也先不花與髙家奴納哈出劉益等合兵趨遼陽洪保保拒而不納諸軍攻破之虜掠男女畜產城爲一空也先不花等遂執洪保保以歸旣而釋之洪武三年春髙麗王顓由海道遣使稱藩修貢秩朝廷命斷事黃儔賫詔宣諭遼陽等處官民是年冬元平章劉益等奉表來歸洪武辛亥大都督府斷事吳立承詔賫幣至遼東賞賚新附官民以劉益爲遼東衛指揮同知初洪保保旣得釋復收所部兵駐得利嬴城至是以爵賞不逮怨益賣己遂謀殺益而莽開原益軍驚亂其部下前元侍郎房暠右丞張良佐誅討洪保保不獲悉捕其黨馬彥輝等斬之眾遂定時吳立在金州於是暠與良佐率眾迎立總攝衛事事聞以吳立房暠張良佐爲指揮旣而命馬云葉旺爲龍虎將軍定遼都衛指揮使領兵由登萊海道而進款附書者相繼檄招髙家奴不從進軍平頂山攻破髙家奴於老鴉山寨走之來【來﹕未】幾來降壬子復設遼陽府州縣以千戶徐便統署府事安集人民柔來綏附眾咸得所已而罷州縣籍所集民爲兵也速也先不花眾各潰散時納哈出竄伏金山窺伺邊釁嘗寇蓋州城都指揮葉旺設伏於靑石山大敗其眾納哈出夜遁僅以身免丁卯大軍徵之直抵金山破其巢窟納哈出勢殫力屈而降遂並其部落送京師邊境悉寧先是設都司於遼東城歷建諸衙門治所初官軍俸糧之資仰給朝廷衣賞則令山東州縣歲運布鈔綿花量給由直隸太倉海運至牛家莊儲支動計數千艘供費浩繁冒涉險阻始制屯田法率以十三分屯田七分戍回旣而損戍邏益屯田至永樂間減戍卒而增屯夫數至十有其八力穡者眾歲有羨餘數千里內阡陌相連屯堡相望由是罷海糧運存船十七隻專運布花設安樂自在二州以撫夷人設行太僕寺苑馬寺監苑以理馬政開馬市以羈縻遠人置奴兒幹都司達達等夷衛所官旗酋長俾統其屬與夫郵驛遞運庫務倉場烽堠坊井道路營捨之制無不詳悉先命總兵官節制諸路兵馬永樂間命都禦史巡撫監軍復設備禦等官防守各城命監察禦史巡歷彈壓之其先設諸司悉皆裁革

全遼志卷六

●全遼志後序

余江介鄙士少時聞長老語遼東事居然天壤外嘉靖甲子官西臺奉命巡察玆土客有問行者謂余曰丈夫志四方𨿽萬里行無憚顧遼古先王荒服之地今爲國家東鄙甌脫並處矩度紛拏戈矛相尋吏治疏闊執中原之教以臨之猶揚帆鼓柁者之不可以驂服也子將何如余旣追憶舊聞而又重得斯語則有栗栗之懷焉然竊以爲古之君子不易民而治苟因其政之得失俗之窳隆而損益張弛之固未有不可爲之事與不可化之人者是故文翁之治蜀移僻陋而齊魯龔遂之治渤海解刀劍而耒耜蓋升降者世剛柔者气神而明之者人也矧今聖天子總一函夏朔雪炎風皆就綱紀而遼又爲京師藩屏密邇聖化者耶旣至遼乃索舊志觀之將求所謂政與俗者以出治而舛訛脫落幾不可讀且去今鼎鼎近三十年事巨細因革遺逸不載者亡慮數十餘深病焉亟謀修輯而文獻不足無可是正明年夏四月省方訖事蓋耳目之所覩記故老之所咨諏而凡志之所當書者已人搜而事獵之矣乃檄都司禮聘文學之士開館編次而屬憲副陳君絳太僕少卿劉君柰少參張君邦土僉憲黃君九成參互考校至於去取裁定竊敢泚顏效一得之愚焉越六月志成手而讀之文𨿽陋而事則核矣夫志古史之流也史紀列國之理亂志述一方之美惡垂法戒而備觀省其義則一是故卽其言而上下古今之實綜焉卽其事而化裁變通之權寓焉此固自昔理人者之所必先然則是書𨿽不敢云成一家之言其於治遼之道或亦有小補云𨿽然規矩誠設菲【菲﹕非】工倕不能成其巧律呂具在非師曠不能審其微余承乏浹期有半而追思所爲靡效尺寸語曰言之匪艱行之惟艱能無慚於斯志哉能無慚於斯志哉若後之君子按是以求其政與俗而神而明之以運夫損益張弛之道焉則庶幾不爲空言之托也已

嘉靖四十五年仲春吉旦賜進士出身巡按山東監察禦史豫章李輔撰

督修

都司王朴

張子鯨

趙斌

管儒

纂修

致仕通判馬應龍

孫荊玉

致仕知縣張彥良

余尙貢

致仕訓導李如魯

監生張文羽

都司儒學生員葉馨

徐文中

瓢繼武

汪觀

何文綺

楊守中

廣寧儒學生員傅佶

監刻

鎭撫何文紹

●全遼志校勘記

康平髙鳳樓

遼陽許麟英同撰

本書爲遼東志重修本刪冗補缺取材頗富視前志洵爲完美惟原書明刊本行世甚尠殊爲罕見玆據抄本覆刊仍取遼東志活字版本互勘並以他書參詳於原抄奪誤之處據以補攺其兩書互異不能決其是非者則並舉兩文對照不加刪攺以竢海內宏博錫以諟正焉

卷一

圖考志

全遼總圖【原圖分上下二頁曰全遼總圖上曰全遼總圖下玆合而一之曰全遼總圖】

威寧營堡原寧營誤靈宮據遼東志及本志開原鐵場注攺其方位與遼東志總圖所列互易未知孰是各仍其舊

永寧堡原列淸陽鎭北二堡之間遼東志無此堡名據本書邊防志開原城堡墩臺所列序次及障塞注攺

散羊峪堡原羊作旱遼東志無此堡名據本書邊防志攺

一堵墻堡原堵墻堡奪一字遼東志無此堡名據本書邊防志補

丁字泊堡原字誤家據遼東志及本書邊防志攺

舊遼陽城原舊遼陽奪城字據遼東志及本書故迹志補

耀州驛原列蓋州城東據遼東志總圖及本志耀州驛注攺

懿路城泛河城蒲河城鐵嶺城圖內列各城方位均有錯誤據下文各衛境圖及各城圖考裏至方位攺

大靖堡原靖訛靜據遼東志及本書邊防志攺

大定堡原列大康堡東據遼東志及本書邊防志城堡序次攺

松山所原列廣寧之南按本志錦州城注及遼東志建置志松山所隸廣寧中屯衛其方位應在錦州城東廣寧城西南玆據攺

錦州城原列位置偏於西北據本志各城注載方向里數更正

中左所原列杏山驛東南按遼東志圖中左所在杏山驛西南本書寧遠衛圖同玆據攺

錦州地方各堡據本書邊防志城堡序次自西而東爲大興堡大福堡大鎭堡大勝堡大茂堡

寧遠衛地方各堡據本書邊防志城堡序次自西南而東北爲黑莊窠堡仙靈寺堡小團山堡興水縣堡白塔峪堡寨見山堡灰山堡松山寺堡沙河兒堡長嶺山堡椴木衝堡

東關驛原關誤館據本書寧遠衛境圖及圖考注攺

前屯城地方各堡據本書邊防志城堡序次自西南而東北爲鐵場堡永安堡背陰障堡三山營堡平川營堡瑞昌堡髙臺堡三道溝堡新興營堡錦川營堡

髙嶺驛原嶺誤鎭據遼東志及本志前屯衛圖考攺

七家堡遼東志七作戚

遼陽鎭境圖

月河原注月河墩於月河圖之下月河墩圖下無注據遼東志本圖攺補

北至開原三百三十里原誤作二百四十里據本書沿革志及遼東志開原注攺

遼陽鎭城圖

北城原圖缺北門據遼東志建置志遼陽城注及本圖考注補

遼陽鎭圖考

遼陽城注城周圍一十六里二百九十五步原步作丈按一百八十丈爲裏例以算法旣計以里數則必舉裏之所不能盡者方爲畸零之數二百九十五丈內仍含里數恐當時無此算法參看下文零數皆言步不言丈則丈字爲步字之抄誤也明矣玆據攺

北城注附築土城原土作大按下文始砌以磚云云則先築者爲土城非大城也玆據攺

合南城周圍共二十四里二百八十五步原二百作三百據遼東志遼陽城池注攺

西關注巡撫溫景葵原葵誤蔡據本書職官志攺

都司治原治字列入注文又注左右鎭胡廳原鎭胡二字互易

中廳三間原中字作半間二字按下文各官署注或言中廳或言中堂則此半字當爲中字之誤間字衍文也

東掌印都司宅一西僉書都司宅一原西誤四按掌印僉書二都司宅彼居中廳之東此居相對他位當在中廳之西則四爲西之誤也明矣

儒學注創建先師殿三間原師誤卽

戊寅建明倫堂五間原戊誤壬據本書藝文志都司廟學碑記攺

景泰癸酉禦史謝燫建尊經閣四間原四作三據都司廟學碑記攺

弘治壬子禦史宋鑑原宋誤宗據本書職官志攺

壘土爲山遼東志土作石

甲午禦史常時平築臺原午誤子據遼東志本注及本書職官志常時平官遼年代攺

教授宅一訓導宅二原訓誤間按謂教授宅一間在事體不至苟簡若是據本書職官志都司儒學教授一員訓導二員則本文間字應是訓字之抄誤玆據攺

甲子仲春五月按仲春應言二月五月應言仲夏春字五字疑有一誤

學田注以爲周給寒儒之計原之作永

察院注坊二東曰激揚西曰貞肅遼東志坊表門肅寮注察院門

西貞度注察院門東與本注所載是一是二抑系李輔增修榜房時攺額亦未可知

布政邊備分司注東西皂隸房各五間原皂訛宅

太僕寺注題準兼管西平等處兵備原兼誤廉

總預備倉注三十七八等年散谷賑饑所活甚多原三十七下無八字按著等字於年上是不止一年也本書祥異志嘉靖三十七年大饑人相食則三十七年本年及三十八年新谷未收之前均須賑濟玆據補

遞運所注城西八里遼東志裏下有莊字

鞍山驛注中衛帶管原中誤守據遼東志本驛注攺

虎皮營城驛注城北六十里舊屬沈陽衛遼東志作城北五十五里洪武二十一年設舊屬沈陽中衛

本城鋪捨注爛泥鋪原泥溝鋪據本圖列載方位序次攺

板橋鋪六十五里原作板橋鋪北十里按板橋鋪在虎皮營城驛北參前虎皮營城驛注則板橋鋪應爲六十五利玆據攺按圖考志原列官司學校場所倉庫等次序先都司治次衛治又次爲都察院等方面大吏公署以各衛所屬場所倉庫園院驛所殿後蓋都司者遼東行政之主系也玆仍列之於首其直轄司屬如斷事經歷都事司獄僧綱陰陽等司附帶及之以組織之不可分也次及都司儒學書院敷教右文時所重也又次爲都察院等方面官署關系朝廷使命重體統也各衛治及所屬場所等連貫列後不惟階級應爾而按圖索驥統系亦較分明以下各城悉準此義𨿽視原本序次略有更易而實本原書意旨以推及之也

海州衛境圖

東北到甜水站三百四十里遼東志三百作二百

東南到臨江三百八十里遼東志三百作二百

黑山墩大片嶺墩原二墩位置互易據遼東志圖及本書山川志二山注載方位里數攺

麻岸墩遼東志岸作崖又塔山鋪遼東志鋪在水西遼遂縣遼東志在水曲之南北古城遼東志在水東北

龍王廟原在水南據遼東志攺

廣信鋪遼東志信作積又孛蘭鋪遼東志在耀州驛南

北古城西古城遼東志北古城作南古城西古城作平陽寨古城

西北到遼河一堵墻一百二十里遼東志作六十里

海州衛圖考

海州衛城注洪武九年原九誤元據遼東志本注及本書沿革志海州衛注攺

靖海侯督同本衛指揮原奪同字據遼東志補

周圍六里五十三步有奇遼東志有奇作三尺

髙三丈二尺池深一丈一尺遼東志作髙三丈四尺池深一丈二尺

關廂注新募軍士分任原任誤往

備禦公署注衛治東北隅遼東志作海州衛西北隅按本注載嘉靖三十年都指揮閔國建則遼東志所載或其舊址也

海州衛治注正徳八年春原八訛北據下文重修年對照攺

儒學注巡撫李純遷城東南隅原奪南字據遼東志補

軍器局注衛治東北遼東志東北作東南

鐵場百戶所注城東九十里原俱城東九十里俱字衍玆刪之

牛莊驛注城西北四十里遼東志作衛西四十五里

沙嶺驛注城西北九十里遼東志作衛西八十九里

耀州驛注城南六十里遼東志耀州驛隸蓋州衛注去城六十里

蓋州衛境圖

東至岫巖二百五十里遼東志岫作秀五作三

北到海州衛一百二十里原二十誤作一十據本書沿革志蓋州衛注至遼陽里數及海州衛注至遼陽里數核攺

龍海寺原龍誤靜據遼東志及本書故迹志攺

楡林鋪遼東志在河之南又歸山墩遼東志作歸州墩

西至海十里遼東志作一十五里

兔兒島墩原缺此墩據遼東志補

蓋州衛圖考

蓋州衛城注周圍五里一百二十七步原一百二十七步奪五里二字據遼東志補

儒學注衛治西南隅遼東志作東南隅

熊嶽驛遞運所注在驛內遼東志作驛西

五十寨驛注城南一百一十里遼東志作一百二十里

遞運所注本驛城內遼東志作五十寨驛西南

復州衛境圖

欒古山墩遼東志欒古山墩在沙河山墩與石河驛之間欒古山在此圖欒古山墩處石柱子山與萬灘島東西對峙其西爲麻河沙河二鋪

富州堡遼東志州作川

城南堡遼東志圖方位自龍王廟起以次相並而西爲遞運所城南鋪在城驛晏公廟

秀山堡原作秀山奪堡字據遼東志補

駱駝山墩原駱駝墩奪山字據遼東志補

北壇原奪北字據南壇西壇方位對照補

復州衛圖考

復州衛城注髙二丈五尺遼東志二丈作三丈

儒學遼東志此條注云前代無考舊在城東南隅洪武二十八年開設正統元年遷於城西北隅備禦都指揮李通建指揮靳通重修其記載與本注互異

軍器局注南門西遼東志作西門北

復州在城驛注本城西關內遼東志作南關又遞運所注本驛東遼東志作驛西

欒古驛注城南六十里遼東志作衛東六十里又遞運所注本驛城內遼東志作驛西

金州衛境圖

東北到蕭家河島原蕭訛肖據遼東志及本書山川志攺又圖內蕭家島之蕭訛作肖一並攺正

花裏島遼東志圖別爲一半島在蓮花島南

木場驛遼東志木場驛在鞍山墩與旅順北城之間木場驛之西爲伯母山墩

鶴兒島墩遼東志鶴作鸛其南爲野雞島墩又南爲鐵山墩

南渡海到登州府原南到渤海登州府遼東志作南到渡海登州府二書文義均費解釋玆校攺

金州衛圖考

金州衛城注髙三丈三尺池深一丈二尺遼東志作髙三丈五尺池深一丈七尺

北關原缺北關據遼東志及本衛圖補

金州守備公署遼東志作金復備禦都司

軍器局注南門內東遼東志作城東北隅

鐵場百戶所注城東二百三十里遼東志二百作一百

金州在城驛注衛治南關內遼東志作衛治東南

木場驛注城西南六十里遼東志作衛南六十里無西字又遞運所注本驛城內遼東志作木場驛東

石河驛遼東志隸復州又遞運所注本驛城內遼東志作驛西

旅順驛注城西南一百二十里遼東志作衛南一百二十里無西字又遞運所注本驛城內遼東志作在旅順口北城

旅順城注北城周圍一里一百八十步遼東志一百作二百

廣寧鎭境圖

正安堡遼東志作鎭安堡

白土嶺原白土誤作皇據遼東志及本書山川志攺

廣寧鎭城圖【原廣寧鎭缺城圖二字據遼陽鎭城圖例補】

普慈寺原慈誤惡據本書故迹志攺

萬歲山原歲山奪萬字據本書山川志補

廣寧鎭圖考

廣寧城注廣寧府舊址原址訛趾據遼東志攺

周圍一十里九十五步遼東志作一十二里四十五步

劉眞原眞訛貞據遼東志攺

增拓南關遼東志作增展東南關

鐘鼓樓一建於通濟橋北遼東志鐘樓大市東街鼓樓大市北街蓋在嘉靖丙辰大水以前然也

備禦胡忠開廣西隅原備禦胡忠人廣南隅開誤人西誤南據遼東志攺

都察院注嘉靖乙酉巡撫潘珍攺建於拱鎭門北遼東志作拱鎭門東嘉靖己丑建

坊二東撫綏西貞肅遼東志建置志坊表門著坊曰肅僚注都察院東又坊曰貞度注都察院西按本書注載坊名爲嘉靖乙卯巡撫蘇志皐增修時在彼書重修之後彼注所云當系舊額

總鎭府注永安門內大街北遼東志作永安門西

坊二東三韓司命遼東志命作令

戶部分司注泰安門北遼東志作鼓樓東

兩廂房十間原兩誤西按上文河西書院總鎭府會府各注均著兩廂玆據攺

廣寧衛治注廣寧路舊址原址訛趾據遼東志攺

廣寧左衛注中前後三所遼東志作左右中前四所

廣寧中衛注左右前中四所遼東志作左中前中左四所

指揮閔質建遼東志作閔質郭廉修葺

儒學注分巡僉事張邦土原土訛士據本書職官志攺今閭山呂公巖下尙有摩崖大書款著蒲阪張邦土可證按遼東志廣寧衛學注有成化間弘治間一段與本注繁簡不同不具錄

神機庫注戶部分司前遼東志作鎭守府東南

廣寧在城驛注本城四牌樓南遼東志作泰安門西北街又遞運所注在本驛內遼東志作拱鎭門東街北安插百戶所注在本驛內遼東志作拱鎭門東街北

髙平驛注在城東九十里遼東志作九十五里又遞運所注在本驛內遼東志作髙平驛西安插百戶所注在本驛內遼東志作髙平驛西

盤山驛遞運所注在本驛內遼東志作盤山驛東又安插百戶所注在本驛內遼東志作盤山驛西北

閭陽驛原無此驛按遼東志有閭陽驛本鎭境圖亦著此名玆據補

義州衛境圖

三家城鋪遼東志鋪作堡

嘉福山萬佛堡遼東志圖方位與此小異彼嘉福山列在萬佛堡正北

泥河原泥訛泛據遼東志及本書山川志攺【按本書山川志義州泥河注城南二十里源出西山經杵頭山入大淩河與本圖泛河源流同】

義州城圖考

義州城注闊一丈八尺遼東志作寬三丈八尺

儒學遼東志義州儒學注與此詳略互異不具錄

軍儲倉二預備倉二注俱軍儲倉內遼東志義州衛軍儲倉預備倉無注後屯衛軍儲倉預備倉俱衛治西北

馬場二注一在城東二十五里遼東志東下有南字

廣寧左中屯衛境圖

遼府中捨遼東志中作印

北到義州衛丫角山界五十里原丫角作解遼東志作羊角按本書及遼東志山川門均無此二山名惟有丫角山方向裏至與此均合玆據攺

梯山墩遼東志作梯子山墩

廣寧左中屯衛圖考

錦州城注周圍五里一百二十步遼東志一百作三百

並城南關周圍六里一十三步遼東志一十作二十

周圍七里五百七十三步原圍字上脫周字據遼東志補按五百七十三步內含一里餘二百一十三步遼東志同五字疑三字之訛

遼右書院注弘治癸丑巡按禦史樊祉建原弘治誤作洪武據遼東志及本書藝文志遼右書院記攺

廣寧中屯衛治注舊設於寧遠遼東志作在寧遠街

軍器局二注左屯在衛治東南遼東志作西南

小淩河驛遞運所注在本驛內遼東志作驛西

杏山驛注城西南十里遼東志驛傳門有杏兒站無杏山驛錦州圖有杏山驛杏兒山而無杏兒站彼書杏兒站注城西南六十里與本注里數懸殊是否同地異名或彼此互有脫漏無繇決定【本書寧遠衛圖裏至注東北到錦州一百二十里東至廣寧中屯衛杏山驛八十里則杏山驛距錦州最少有四十里上注十里亦誤】

鹽場百戶所注一城南六十里一城南八十里遼東志中屯衛鹽場在城南六十里天橋左屯衛鹽場在城東八十里燕子湖

鐵場百戶所注一城西六十里正徳七年攺白花寨一城南一百里成化十七年攺蓋州遼東志中屯衛鐵場城西六十里虹螺山正徳七年復移於白花寨左屯衛鐵場原在城南一百里刺黎山成化十七年移蓋州

廣寧右屯衛圖考

廣寧右屯衛城注周圍四里三百六步原作三百六十步衍十字據遼東志刪又闊一丈遼東志一作二

門三東鎭海西迎恩南永安原南誤作北據遼東志及本圖攺

右屯備禦公署原禦字下衍官字按各衛備禦公署皆不著官字玆刪之

左右前中四所遼東志作左右中前後五所

儒學注在衛治東遼東志東下有南字

預備倉注軍儲倉內遼東志軍儲倉在衛治北預備倉在衛治東南

十三山驛注右屯衛西北二十五里遼東志二作三

鹽場百戶所注城南二十一里遼東志無一字

廣寧前屯衛境圖

按本圖著四正裏至數而四隅缺如遼東志此圖四隅著東北到建州三百里北到大寧五百里東到寧遠衛一百六十里東南到廣寧右屯衛四百里西北到龍山一百里西到山海東關七十五里西南到山海衛南海口九十五里南到海岸二十里原圖是否漏著抑或抄時脫漏緣本書各圖所著四至里數多與遼東誌異玆不具補

東關驛原圖列在大沙河小沙河之間按本書山川志寧遠衛所屬河流有北沙河注城西二十里南沙河注城西四十里曲尺河注城西五十里東關河注城西六十里源出大寧上通六州河南流入海前屯衛所屬河流在衛東者有六州河注自城東北七十里入境遼東志山川門所載與本書同是前屯寧遠之間自西而東爲六州河東關河曲尺河南沙河北沙河並無大小沙河之名又東關驛屬寧遠衛下文寧遠衛東關驛注城西六十里則東關驛不在大沙河以東明矣玆據攺大沙河曰南沙河攺小沙河曰北沙河並據遼東志圖補曲尺河位置在六州河南沙河之間曲尺河上游右支流方位距離與山川志東關河符爰以東關驛移此

興家堡遼東志作興安堡

廣寧前屯衛圖考

儒學注弘治癸亥巡按禦史余濂原亥誤丑濂誤廉據遼東志及本書職官志攺

鹽場百戶所注城東南塔山口七十里原塔誤峪據本圖及遼東志攺

鐵場百戶所注城西摩子峪七十里遼東志作糜子峪

沙河驛注城東北四十里遼東志作四十五里又遞運所注在本驛內遼東志作驛西

髙嶺驛遞運所注在本驛內遼東志作髙嶺驛北

中前所城注周圍四里二百步遼東志二百作三百

南門一宣徳三年指揮葉興建原南門一下衍城門二三字據遼東志刪

中後所城注宣徳三年建原建誤造據中前所注攺

寧遠衛境圖

東北到錦州一百二十里遼東志一作二

北沙河原沙河奪北字據本書山川志補

寧遠衛圖考

寧遠衛城注禦史包懷徳原懷徳作徳懷據遼東志及本書職官志攺

合前屯錦州之地於曹莊湯池之北始建衛城原曹訛漕據本圖及下文曹莊驛攺

池深一丈遼東志作一丈五尺

北廣威原威誤作城據遼東志攺

儒學注於衛治東遼東志東下有南字

軍器局注城內南隅遼東志內作西

教場注都指揮劉斌建原作指揮劉斌建奪都字據遼東志及本書宦業志補

鹽場百戶所注城南二十五里遼東志南上有西字

鐵場百戶所注城西南麻子峪一十八里遼東志作城西南一十八里地名糜子峪

連山驛遞運所注在本驛內遼東志作連山驛東

曹莊驛遞運所注在本驛內遼東志作曹莊驛南

東關驛遞運所注在本驛內遼東志作驛南

塔山中左所城注城門三樓三原三誤二據遼東志攺

沈陽衛境圖

南到遼陽一百二十里原二十誤一十據本書沿革志攺

嘉木堡遼東志木作禾

常丰堡沙嶺墩原城西列堡圖墩圖各一均未著名玆據遼東志補

章義站原站訛沾據遼東志攺

沈陽衛圖考

沈陽中衛城注九里一十餘步遼東志作九里三十步

南關注俱遊兵軍住按此句疑有誤字或系俱遊軍任之誤

沈陽在城驛注南關正中遼東志作衛治西南隅又遞連所注城南四里遼東志南作西

撫順城注周圍三里有奇原周圍二里三百七十六丈遼東志作二里七百三十六丈按七百三十六丈折合四里餘一十六丈零數超過整數二倍三百七十六丈折合二里餘一十六丈亦較整數爲大於算法均屬不合準各城周圍零數皆以步計之例則三百七十六丈當爲三百七十六步之誤而七百三十六丈云者實三七二字之互易也據盛京通誌載當時勘得明撫順故城周圍三里有奇與二里三百七十六步之數不甚相差玆攺此數

城門一遼東志一作二

鐵嶺衛境圖

泛河城遼東志圖泛河城列在泛河南岸按本書山川志泛河注城南三十里遼東志泛河中左千戶所注城南三十五里則城似在河南然本書及遼東志關梁門泛河橋注在所南一里按所治當在城內則城似在河北未知孰是姑兩存之

大有堡松山遼東志松山在大有堡西又永寧堡遼東志寧作登安富堡遼東志富作福蛤螺河遼東志河作湖

鐵嶺衛圖考

鐵嶺衛城注遼金時嚚州原嚚訛銀據遼東志及本書沿革志攺

鐵嶺衛治注設遼東城北遼東志作遼東北城

懿路城注髙一丈遼東志作二丈又教場注城西北一里遼東志西作東

懿路中左左二千戶所原誤作左右中二千戶所據本書職官志攺

泛河城注門二東安遠西承恩遼東志作東承恩南安遠

開原衛境圖

開原城原圖有南關廂遼東志圖有西關廂按二書城池注均未載無由決定暫不繪入

南到鐵嶺九十里原九十誤作一百二十據鐵嶺圖注北到開原里數攺

西到懿州三百七十里遼東志三作二

開原城圖考

儒學注嘉靖壬戌兵備僉事王可立重修遼東志有成化二十二年都指揮王遠重修一節而本注所載在遼東誌書重修後十餘年也

中固撫順驛遼東志本驛下有遞運所注雲中固城東又教場注城北一里遼東志作城東一里

開原控帶外夷圖

滿涇站原涇誤作渾據本書及遼東志外志攺

沼陰站原沼誤召又播兒賓站原播誤招賓誤實哈剌丁站原哈誤塔奴合溫站原合誤哈乞列迷站原列訛勒可木站原木誤水均據本書外志攺

弗能都魯兀站原奪兀字據本書外志補

奧裏迷站原奧誤異又古弗陵站原弗訛伏滿赤奚站原赤誤而奚訛希托溫站原托誤柘兀刺忽站原忽誤溫能站原能誤熊均據本書外志攺

哈三城哈思罕站原哈三城卽哈思罕衍卽字奪站字據本書外志刪補

魯路吉站原路訛落據本書外志攺

弗朵河站原弗朵站奪河字據本書外志攺

伏塔林站原塔訛答又藥乞站原乞誤乜一半山站原一半誤平伯顏迷站原顏作嶺均據本書外志攺

海胡站原胡誤島又那丹府原丹誤舟據本書外志攺

東金山原金山誤窯據遼東志及本書山川志攺

土門河原土誤上據本書山川志攺

海洋禿魯遼東志海洋與禿魯作二地名

散三本書外志作散三通下注朝鮮後門

費兒忽原費誤弗忽誤蔥據本書外志攺

蜜河原蜜訛密據本書山川志攺

斡莫河原斡訛幹據本書山川志攺

馬鬃河原鬃訛宗據本書山川志攺

莽哥河原哥訛歌據本書山川志攺

永寧監圖考

永寧監城注髙一丈七尺遼東志七作五

星野圖考

與遼東亦有占焉原焉誤爲

沿革志

定遼後衛注八年攺定遼後衛原八年下衍遼字

廣寧注在遼陽城西三百三十里遼東志作四百二十里

洪武二十三年建廣寧衛原建廣寧奪衛字據遼東志補

義州衛注在遼陽城西四百二十里遼東志作五百四十里

共五千戶所原共五千所奪戶字

二十八年調中所於廣寧右護衛遼東志護作屯

廣寧左屯衛注永樂五年移錦州守禦遼東志五作元

廣寧右屯衛注在遼陽城西四百五十里遼東志作五百四十里

廣寧前屯衛注舜分冀之東北爲幽州原北誤地據遼東志攺

元隸大寧路原大寧上衍遼陽二字據元史地理誌刪

增置中後千戶所屬焉原置中後千戶所無屬焉二字據遼東志及本志他條文例補

鐵嶺衛注又設中左所於城南三十里曰泛河原三下奪十字據遼東志及本書鐵嶺衛圖考補

開原注又攺開元路原元訛原據元史地理誌攺

山川志

遼陽老鴉山注城東二百里遼東志二作三

罕兒嶺注城東北一百里遼東志一作二

太子河注源出斡羅山原斡訛幹據遼東志及上文山名攺

鴨綠江注與豬婆江同流入海原豬作島遼東志豬婆作婆豬按盛京通誌及別書引全遼志文均作豬婆本書圖同玆據攺

渤海注齊都賦謂海之傍出者爲渤原齊誤濟據本賦名攺

海州衛南通江北通江注其南曰南通江北曰北通江其間有閬洲方數十里皆田園宅地原北通江下奪其間有閬洲方數十里九字據明一統志補

蓋州衛塔兒山注城南十五里遼東志十五作五十

孛羅鋪山遼東志羅作囉又叵羅山遼東志叵作巨

大孤山注城東一百六十二里遼東志一百作二百又小孤山注城東南一百九十里遼東志九作五七盤嶺注城東一百一十里遼東志一十作二十得利山城注城東南一十里遼東志一作二

鴨綠江注城東南五百里原南上奪東字據本書蓋州衛圖及別書補

浮渡河原渡訛度據遼東志攺

復州衛平頂山注城東十里原東誤南據本書復州衛境圖及遼東志平頂山注攺

饅頭山注城西海中五十里原西誤南據遼東志及本書圖攺

杓子河注城東北一百五十里遼東志一百作二百

金州衛兔兒島注城西北七十里遼東志七十作三十

小松島注城東一百三十里原一百作六百據遼東志攺

小長山島注去城七百六十里遼東志七百作二百又八叉島注去城二百二十里遼東志二百作三百大沙島注城東北一百三十里遼東志作一百一十里團山島注城東北十五里遼東志作城東七十五里豹子島注城東二百里遼東志作三十里史島注城東一十五里遼東志作二十五里楊家島注城東南三十五里遼東志作一十五里沙嘴島注城西南四十里遼東志作七十里七个山島注城西北二十五里遼東志二十作三十

廣寧蛇山注城東二十里遼東志二十作三十

冠帽山注城北鎭北山西原鎭北山誤作鎭北關據上文山名攺豹虎山遼東志豹作狼

石門注兩石屹立如門原石誤山據遼東志攺

珠子河羊腸河注俱出白雲山原奪白字據遼東志補

細河注城西六十里源出響山通大淩河原奪大字據遼東志補路河注城東四十里平洋橋原洋訛羊據遼東志攺

靑水湖注城東南一百二十里遼東志南作北

義州出山注城西一十五里遼東志一作二又塔山注城東一十五里遼東志作二十五里

小山泉注永樂間遣將徵虜聞虜酋脫古思脫木兒原徵虜下奪聞虜二字據遼東志補

上嘗夢殿西北有小流泉原嘗訛常遼東志上字上有先是二字

錦州木葉山注自馬盂山浮土河而東原盂訛於據遼東志及明一統志攺

自平地松林泛潢河而下原潢訛黃據遼東志及明一統志攺

蛤蝲河遼東志蝲作蜊

廣寧前屯衛小塞兒山注城東北二十五里遼東志二十作三十

蛇山注城北一十五里遼東志作城東北四十里又關山遼東志作關弁山注城東北一十五里遼東志作二十五里

連海山注延袤南接海故名原南接下奪海故名三字據遼東志補

歡喜嶺注城西七十里遼東志作七十五里

麻子峪遼東志作糜子峪

紅崖原紅作經據遼東志攺

黃官保嶂注城西北二十七里遼東志二作三

虎洞注大石方數丈斜拄石山之旁原拄訛柱遼東志斜作欹

寧遠衛雙山注城西北一十里遼東志一作二又塞兒山注城東北三十里遼東志十下有五字

女兒河注南流過城西原過作通據遼東志攺

北沙河注城西二十里遼東志作三十里

寧遠河注流至城西遼東志流上有東字

龍潭原脫龍字據遼東志補

瓦窯衝注城東北二十里遼東志二作四

沈陽中衛蘇木嶺注今在境外遼東志作在今建州境外

渾河注經撫順城南原奪順字據遼東志補

小瀋水注東自渾河分流至城東折流而南原自訛至而訛西據遼東志攺

鐵嶺衛下塔兒山注城西南九十里原南上奪西字據遼東志及本書圖列方位攺

柴河注由北城入遼海原海作河據遼東志及下文各河注攺

泛河注北流入遼海又小淸河注經懿路城南流入遼海泥溝河注由十方寺入遼海遼東志海均作河

泥溝河注源出沈陽東山西北流原西下奪北字據遼東志補

蛤蝲河遼東志蝲作蜊

開原牛心山注城東三百五十里遼東志三作二

長白山注其巓有潭原巓誤嶺又黑水發源於此原此誤北均據遼東志攺

分水嶺注在蜜河西岸遼東志蜜作密下文蜜河同

塗河注東北響山原響下脫山字據遼東志補

土河注流至黑嘴遼東志流上有南字

兀良河注城北遼東志作城西北又理河注城東北一千一百里遼東志作一百作二百

理河注斡朵裏城南原城上奪裏字據下文忽爾海河注及遼東志理河注攺

大淸河注西流一百八十九里遼東志九作五

金綫河注出東北隅泉穴西流出水關而南入淸河原泉穴誤泉向入上奪南字據據東志攺補

那木川注原有以上俱在境內六字按遼東志那木川敍次在細河小創忽兒河之間注用此語尙合本書敍次與彼書不同那木川已列境外河流之後仍用前注誤矣玆刪之

混同江注源出北山原源作流遼東志同玆攺之

關梁

山頭關注開原城南六十里遼東志作三萬衛南六十里

廣順關注開原城東六十里靖安堡原靖誤淸據遼東志及本書邊防志攺

撫順關注撫順城東二十里遼東志作在撫順所東三十里

梁房口關注海州城西南七十里遼東志作蓋州衛西北九十里

大片嶺關注海州城東一百一十里原一百作二百據遼東志及明一統志攺

連云島關注蓋州城西五十里遼東志作一百五十里

蕭家島關注金州城東北一十五里遼東志作一百五十里

女眞馬市注永樂初設開原城東屈換屯成化間攺設城南門外原設下奪開原二字據下文一於開原城南攺

一於開原城東一於廣寧原無一於廣寧四字據遼東志補

但恐中間姦詐求賄之徒原間作門又橫啟邊釁原啟作忌

太平橋注遼陽城鎭遠門外遼東志遼陽無太平橋有鎭遠橋注文與此注同

升平橋注遼陽城西門外遼東志門作關

三汊河浮橋注冬季冰堅原冰誤水

沙河橋注海州城西門外遼東志作海州衛西南八里又橫頭橋遼東志作橋頭橋

重淸橋注蓋州城南門外遼東志無重淸橋有淸河橋注蓋州南關外

仙人橋注蓋州城南九十里遼東志九作五

北淸渡橋注空洞天成原成訛城

新橋注廣寧靖遠門南遼東志此下有正徳年間魯祥重修八宇

經濟橋注廣寧城南遼東志作廣寧城內東

大惠橋注廣寧城永安門外遼東志外作內又會流橋遼東志有注云正徳間李溱重修

淩河橋注錦州城東五十里遼東志作十五里

髙橋注寧遠東二十五里遼東志作六十五里

蒲河木橋原列周勝橋下其注云城北三十五里蓋指沈陽衛城而言據遼東志敍列沙河木橋下

小橋注泛州所南一里遼東志一作三

慶雲橋注開原城西門外原注在開原城按開原縣誌載古慶雲橋在開原城西門外今僅存數石本書開原城注西門曰慶雲則慶雲橋在西門外明矣玆據補

安遠橋注開原城北門外和陽橋注開原城東門外此二橋原無注文遼東志同玆據別書補注

海道

永樂四年平江伯陳暄猶督運至遼原奪運字

弘治十八年船壇暫止船壇字疑有誤

吾執左券原券訛捲又龍江關承造原承作成

薛子曰故𨿽號用武之邦原號訛好據遼東志攺

未足以昭瓌奇之鍾也原鍾訛鐘

卷二

賦役志

戶口

按此及以下各數目與遼東志不同自以今昔增減隨時入錄之故非關版本異同也

田賦

永寧監原監誤衛據本書圖考志攺

木菇十五斤原菇作枯

薛子曰注逆瑾藉以上供索之原藉作籍據遼東志攺

邊防志

按遼東志兵食志沿邊城堡墩臺分爲東西南北中五路管轄本志則以參將遊擊守備分轄各地方彼此取名亦稍有異如彼書云城堡墩空操守此云城堡墩臺障塞操守彼云邊墩此云邊臺至各堡所屬墩臺空等名稱數目損益因革自以今昔情勢編制各有不同不能一例據校謹各舉其互異者以資對照

寧前參將地方【遼東志南路寧遠等處】

鐵場堡石嘴空臺遼東志嘴作堆

永安堡鎭營河口臺遼東志無河口二字又亂石嘴臺遼東志亂作鳳

背陰障堡梨樹灣臺遼東志無背陰障堡此臺屬永安堡作黎樹溝臺又將軍石臺遼東志將上有小字樓自山臺遼東志自作子

三山營堡長嶺臺遼東志嶺下有兒字

瑞昌堡大團山臺遼東志作團山兒臺

髙臺堡遼東志臺下有營字又甘泉臺遼東志泉下有兒字關門臺遼東志無此臺另有土臺墩小莊臺遼東志小上有大家二字

三道溝堡石山臺遼東志山下有兒字

新興營堡鷹窩山臺遼東志窩作窠

錦川營堡平湖臺遼東志湖作胡又背陰莊臺遼東志臺作墩

黑莊窠堡西古路口臺遼東志無口字又孤松墩遼東志作孤松山臺鎭寧臺遼東志臺作空中古路臺遼東志臺作空廟兒山臺遼東志臺作墩永淸臺遼東志臺作空南柳河臺遼東志臺作空

仙靈寺堡注堡東煙臺可按伏遼東志作堡東土煙臺可按伏又柳河臺鎭北臺通賊道路遼東志柳上有北字鎭北河口臺石嘴臺安遠臺遼東志臺均作空長嶺臺遼東志作長嶺山空

小團山堡雙古路空遼東志無古字又古路口臺遼東志作古路空琉璃寺臺遼東志臺作空

興水縣堡轉頭山臺遼東志無山字

白塔峪堡雙古路口臺遼東志無古字又鎭北空遼東志空下有臺字鎭北墩遼東志無此墩有鎭北山墩臺牛心山墩遼東志墩下有臺字

寨兒山堡平山臺遼東志臺作墩

灰山堡注堡東長嶺兒可按伏遼東志作長嶺山

威寧臺遼東志寧作遠又長嶺墩遼東志墩作空

松山寺堡注全家峪可按伏遼東志全作同

何勝臺遼東志作何晟空又新安墩遼東志作新架空

按本堡各臺遼東志均作空

沙河兒堡河身臺鎭邊臺遼東志臺均作空

長嶺山堡鎭遠臺安靜臺河口臺遼東志臺均作空又丫角山臺遼東志作丫角空無山字安徳臺遼東志徳作得

椴木衝堡按本堡各臺遼東志臺均作空

錦義參將地方【遼東志西路義州等處】

大興堡陡嶺兒臺遼東志作陡溝兒又鎭夷山墩遼東志無山字虹螺縣臺遼東志無縣字姚家山空姚家山臺遼東志有姚家山無空臺二名半邊山臺半邊山墩半邊山新州遼東志有半邊山空半邊山墩無半邊山臺及半邊山新臺永安臺遼東志有永平臺無永安臺小虹螺山臺遼東志無臺字本堡共墩臺十九遼東志共二十以下各堡兩書墩空名數不同多如此類不具錄

大勝堡長永臺遼東志永作勇

大定堡便觀臺遼東志觀作視

碌■﹝石由﹞山空原■﹝石由﹞訛軸據本書山川志攺以下碌■﹝石由﹞字同

大安堡注平寇營通賊道路原寇誤空據遼東志及本堡下文攺

大康堡淸陽臺遼東志淸作靑又淩河西岸臺遼東志作淩河西崖無臺字

大平堡平靖臺遼東志靖作靜又靖邊臺遼東志作靜邊臺茶牙空及墩遼東志牙下均有山字並茶牙山新臺遼東志茶均作搽

大寧堡淸水臺及墩遼東志淸均作靑

大靖堡注官軍五百二十二員名原名誤各據各堡注員名字攺

大淸堡靖安墩及臺遼東志靖均作靜

蒲灣臺原蒲灣安臺安字衍文據遼東志刪

廣寧地方【遼東志中路廣寧地方】

鎭安堡岐山西新臺原新誤空據本堡注攺

鎭武堡遊擊地方【遼東志中路廣寧地方】

西興堡西平堡西寧堡遼東志均隸中路海州城堡墩空操守

西平堡中湖臺遼東志湖作河臺作空

西寧堡珠子河臺遼東志作朱子河煙墩

海州參將地方【遼東志東路遼陽等處】

東昌堡古樓臺遼東志作古路臺空

東勝堡王其莊窩臺遼東志其作旗窩作科

遼陽城副總兵地方【遼東志東路遼陽等處】

長寧堡注平佃堡可按伏遼東志堡下有屯字

塔馬寨大臺遼東志作搭麻大墩又新舊淸泥小墩遼東志泥下有湖字

長定堡大打鷹泊小墩新打鷹泊小墩遼東志均無泊字又舊馬泊新馬泊遼東志馬均作麻

長安堡虎北大臺虎北南空小墩遼東志作龍臺虎伯大墩虎伯南空墩

長勝堡馬家堝小墩遼東志家作軍

長營堡注沙嶺南空小墩通賊道路原南誤西據遼東志及本堡下文攺

會安堡注山勢平漫臨境原勢下奪平漫二字據遼東志補

淸河堡注堡南山勢遼東志南作土

鹻場堡注堡上山勢遼東志上作土

新舊尾子峪墩遼東志尾均作瓦

靜遠堡遠得大臺原大作火據遼東志攺

平虜堡林外小臺遼東志外作近

上楡林堡注上羅楡樹臺空通賊道路遼東志羅作樂

十方寺堡注新立馬空堡可屯兵遼東志馬上有按字

晾馬山小臺遼東志晾作瞭

開原參將地方【遼東志北路開原等處】

丁字泊堡原堡下無注按遼東志本堡注云堡南蓮花湖可屯兵古城屯可按伏塔兒南空通賊道路懿路城兵馬可爲策應

下塔兒墩下塔兒南空遼東志下均作夏

三岔兒堡朴七屯可屯兵遼東志七作旗

曾遲堡遼海南岸墩遼東志海作河又無墩字

撫安堡康安山墩遼東志康作東

障塞注迆東撫安堡原安誤按又柴河堡界起原奪起字玆攺補

定遠堡注唐腰臺通賊道路遼東志腰作麼

柴河堡注司貴臺原司作師據遼東志及本堡注攺

慶雲堡孫孝兒臺遼東志孝作老又謝海臺遼東志隸定遠堡下

古城堡魏得名臺遼東志魏作位

永寧堡按遼東志無此堡名本堡各臺均隸古城堡

鎭夷堡王化堡臺遼東志化作花

鎭北堡黑堀堝臺遼東志堀作窟又薛那孩臺遼東志孩作海吳佑興臺遼東志佑作右

威遠堡注雷七屯可屯兵屈換屯可按伏原屈換作曲喚據本書山川志開原馬市條攺雷七屯七字遼東志作旗

北空心臺遼東志心作新又李力兒臺遼東志力作立

靜安堡河北川臺遼東志北作伯又髙興檢臺遼東志興作行老

虎巖臺遼東志巖作岸賈秀臺遼東志秀下有三字

障塞注自中固城定遠堡原堡上衍河字據上文本堡名刪

險山參將地方【遼東志東路遼陽等處】

靉陽堡注湖口白山遼東志口作河又新安險山二堡兵馬可爲策應遼東志作新安艸河二堡蓋彼時險山堡尙未成立也

門八會墩遼東志會作回

新安堡注堡上山勢遼東志上作土

障塞注虎牢柞四十一空共五千四百七十三丈原共誤兵丈誤大

羊官堡遼東志作楊官寨堡

朝鮮百濟新羅原新誤暹據本書外志攺

察遠近辧勞逸原辧作便

永利閘以搤虜騎原搤訛榏

自懿路三岔兒堡東經流蒲河城南原堡誤從據本志堡名攺

兵政志

按廣寧左屯衛至寧遠衛並所屬各軍原誤列遼海衛步軍後遼海衛屯軍至鐵軍誤列沈陽中衛步軍後沈陽中衛及馬步軍誤與遼海衛屯軍合列均據本書各衛序次及參照遼東志武備門各軍額數分別移列

軍器

頓項盔三千五百二十頂原二十誤作一十據下文各衛頓項盔總計數攺

卷三

職官志

巡撫

潘珍注直隸婺源人遼東志作徽州婺源人按婺源隸直隸徽州府蓋彼以府言此以省言也

任洛注僉都禦史遼東志僉上有左字

按魏學曾方逢時以下至李炳十七人爲原抄本所無據本書別本補錄

巡按

張政注直隸廣徳人遼東志徳下有州字

按蔡應揚以下至何爾健二十八人爲原本所無據別本補錄

戶部郎中

徐璉注直隸武邑人遼東志作眞定武邑人蓋彼以府言此以省言也

李騰霄注山西盂縣人原盂誤孟按孟縣隸河南省非山西屬縣玆據攺

按郭石以下至王愛十六人爲原抄本所無據別本補錄

鎭守總兵

鄭宏注武安侯遼東志作武安伯

楊銳注都督同知遼東志無同知二字

按王治道以下至李成梁十一人爲原抄本所無據別本補錄

分守道

劉道注右參政遼東志作山東參政

林元輔遼東志輔作甫又許淳注四川左護衛人遼東志作成都護衛人王炫注右參政遼東志右作左

趙徳佑注直隸盧龍人原盧訛廬據明史地理誌攺

按張宗功以下至張中鴻九名爲原抄本所無據別本補錄

分巡過

廖中注福建順昌人遼東志作福建建昌人按明史地理誌順昌縣屬福建延平府建昌非福建所屬

蔡芝注昆山縣人遼東志作京衛人

趙得佑遼東志得作徳

按賀溱以下至黃子美十二人爲原抄本所無據別本補錄

寧前兵備

按王一鶚以下至楊位十三人爲原抄本所無據別本補錄

開原兵備

按王之弼以下至劉卿十六人爲原抄本所無據別本補錄

遼東行太僕寺少卿

茆欽注直隸永年人遼東志作永平人按明史地理誌永年爲直隸廣平府附郭縣永平則直隸府名

金穀遼東志谷作轂

苑馬寺卿

李溫注直隸漷縣人遼東志作順天府通州人按漷縣隸直隸順

天府通州彼以府州言此以省縣言也

黃會注進士卿遼東志作進士少卿

夏暹注直隸丹徒縣人遼東志作雲南左衛人

金冕注直隸昆山人遼東志作南雲中衛人

駐札遼陽副總兵

劉祥注東寧衛人遼東志作錦衣衛人按本書選舉志通事注遼東例有女直通事送四夷館以次銓補鴻臚官止用東寧衛人蓋取其族類同語言習也劉祥列通事門注云襲指揮使充遼陽副總兵則本注東寧衛人是也

按傅廷勛以下至劉孔胤十二人原抄本所無據別本補錄分守開原參將

胡源遼東志作遼陽人又孫璟遼東志作遼海衛人焦元遼東志作京衛人

分守錦義參將

林宏遼東志作京衛人

廣寧遊擊

馬驃遼東志驃作標

掌印

夏通注直隸桐城人遼東志桐作同又夏霖遼東志作海州衛人按徐永昌馮文弼以下至宿應明十八【八﹕六】人爲原抄本所無據別本補錄

管屯

按馮文弼以下至張民表十四人爲原抄本所無據別本補錄

局捕

按田永以下至張大縉十三人爲原抄本所無據別本補錄

經歷

王純注南直隸徐州人遼東志純作錞徐作宿又李闈遼東志作直隸靑縣人

副斷事

王鶴注河南汝寧人遼東志鶴作鸛汝寧作永寧

廣寧衛掌印指揮按本條下原缺稅課司大使一員據定遼左衛條應列序次補

選舉志

進士

【己丑】李恭原己誤乙按成化無乙丑年據遼東志攺

【己丑】雷升遼東志升作升列戊戌科中

【乙未】佟珍原乙誤己按成化無己未年據遼東志攺

【壬戌】王鉉原鉉誤鋐據遼東志及本書舉人篇攺

【辛巳】佟應龍此名下原補列賀銳一名注雲山西臨汾縣人按本志專錄遼人不應著山西人玆刪之

歲貢

海州學朱鎰注隆慶衛學教授遼東志隆作龍

蓋州學東寶遼東志東作束又遼東志束寶上有蕭英一名注云石州學訓導

復州學王鰲注杞縣主簿原杞誤祀據遼東志攺

賈潤遼東志作費潤

按遼東志篇末散列歲貢內張軫注復州人本書未列

金州學鄧充原充誤克據遼東志攺

按遼東志篇末散列歲貢內有談儒注金州人本書未列

廣寧學按遼東志嘉靖年歲貢內有徐和篇末散列歲貢內有陳淸均注廣寧人本書未列

義州學何欽遼東志何作向又張路遼東志作張鎔

錦州學郭紀遼東志作郭玘又韓英遼東志英作瑛

按遼東志篇末散列歲貢內有馬驥注錦州人本書未列

前屯學段文彤遼東志彤作肜

寧遠學按遼東志嘉靖年有沈英注任孟津縣學訓導又篇末散列歲貢有楊銘注寧遠人本書未列

沈陽學李然注壺關縣縣丞原壺訛壼據遼東志攺

鐵嶺學遼東志成化年有李忠董英二人

樊世英遼東志樊作楚又宋璘遼東志列開原學中注開原人

開原學郭宏遼東志宏作洪又成化年餘浩徐永寧何棠林棠遼東志均未著錄正徳年袁絲綸孔文笪道李憲蔡希賢楊鈺遼東志均未著錄

卷四

宦業志

祭彤注皆棄兵裸身原兵作衣又邊無寇警原寇作後據後漢書祭彤傳攺

陳禪注憚其威彊原彊訛疆據後漢書陳禪傳攺

馮緄注巴郡宕渠人原宕訛巖據後漢書馮緄傳攺

龐參注拜左校令原令作尉據後漢書龐參傳攺

範明友注爲度遼將軍將二萬騎原二上奪將字據遼東志補又烏桓新敗原桓訛﹖﹖亙據遼東志攺

張邈注著自然好學論在嵇康集原嵇訛稽據遼東志攺

薛仁貴注會郎將劉君昂原昂作邛據舊唐書薛仁貴傳攺

遇髙麗大將戰於橫山原奪於字又石城有善射者原奪石字破九姓突厥十餘萬原奪突厥二字均據舊唐書薛仁貴傳補

歌曰將軍三箭定天山戰士長歌入漢關原奪戰士長歌句據舊唐書薛仁貴傳補

竇參注參捕理當兄弟重辟原奪捕理二字據舊唐書竇參傳補按竇參唐徳宗時人原列張儉前序次不合玆移列契苾何力後

韓慶民按韓慶民遼人原誤列答裏麻後玆移此

移剌福僧注福僧被牒如鄰郡原奪鄰郡二字據金史移刺福僧傳補

完顏阿里不孫注宣撫使蒲察移刺都原蒲上衍撫字據金史刪

劉敏中注濟南章邱人原邱作丘又有中庵集二十五卷原二十誤一十卒封齊國公原齊誤濟均據元史劉敏中傳攺

耶律畱哥注仕金爲北邊千戶原奪金字又遁至隆安韓州原奪隆字均據元史耶律畱哥傳補

會畱哥與金兵對陳原與訛於又削平疆宇原宇訛圉均據元史耶律畱哥傳攺

會帝徵西域皇太弟承制原奪皇太弟三字據元史耶律畱哥傳補

朵爾直班注禮儀院原儀誤義據元史攺

慶童注字明徳原作徳明據元史慶童傳攺

唐仁祖注欲如戶籍口數大小給之原戶下奪籍字口下奪數字據元史唐仁祖傳補

王結注泰定中原泰誤大又發粟數萬石原奪數字據元史王結傳攺補

董搏霄注從侍禦史郭貞讞獄原禦下奪史字據元史補

王翺注又移鎭松潘原潘作番據遼東志攺又於是三軍股栗原股栗訛服栗據遼東志攺

如施聚焦禮輩原輩訛單又彊而毅原彊訛疆今祀廣寧名宦祠原宦誤官據遼東志及明史王翺傳攺

羅綺注宣徳庚戌進士原奪庚戌二字據明史羅綺傳補

彊珍注珍除籍戍鐵嶺原籍誤藉戍誤戊

李善注數百千萬原千作十據遼東志攺

劉大謨注不爲鉤距原距訛巨據遼東志攺

曾銑注字子重原作子聲據明史曾銑傳攺

嘉靖己丑進士原己誤乙據明史曾銑傳攺

周斯盛注俾與平糴原平誤乎又預調金州島船至關自芝麻灣運至三汊河原芝上奪自字玆攺補

王撫民注以故牒爲華格華格二字疑有誤

王懋中注遲回觀望原觀誤探據遼東志攺

許進注成化丙辰進士原奪成化二字據明史許進傳補

太監錢能汪直申救原汪誤法據遼東志攺

侯綸注初任苑馬寺卿原馬下奪寺字據本書職官志補

馮時雍注充陜西苑馬寺卿原充誤先馬下奪寺字玆攺補

張鏊注充浙江提學副使原充誤先又諸生不知向進原向訛響

呂能注今附祀廣寧名宦祠原附訛柎又嘗條列六禮本文公說請於當道原文公誤公文

葉旺注廬州府六安州人原淮安六安州人遼東志淮安作淮西明史葉旺傳作六安人不著府名按明史地理誌六安州隸廬州府玆據攺

遂至遼東完城郭原完上衍城字據明史刪

積冰爲壘原冰訛兵又自海岸至蓋牟城下密置釘板於沙中原自訛至密訛蜜據明史葉旺傳攺

諸山響應原響誤向據遼東志攺

據橋力戰虜不能過原據橋下奪力戰二字能字誤作令據遼東志及明史葉旺傳補攺

升後軍府都督遼東志無府字

馬云注元未爲泰山義兵萬戶原泰誤大據遼東志攺

劉江注領兵赴堡外原赴誤是據遼東志攺又給鐵券原券訛捲並據攺

巫凱注七歲賦牡丹詩人咸異之原牡誤壯咸上奪人字

王眞注泗州盱貽人原盱貽訛旴■﹝日臺﹞下文鄒溶注同據遼東志攺

周鶚注調定遼右衛旣至原旣訛卽據遼東志攺

戊辰領兵鐵嶺創立衛站自黃域招致江界萬戶原領兵之領字誤作嶺招致誤作招至據遼東攺

陳玉注獲虜酋輜重原酋誤酉據遼東志攺又還至王寨河原還誤遠據遼東志攺

徐玉注至一述河虜踵其後遼東志述作迷

吳立注能周知部伍疾苦原苦誤若

韋富注湖廣黃岡人原湖誤溯遼東志作番陽黃崗人

房暠遼東志作方嵩

張良佐注隨以故元敕印並逆黨原並誤拜又械送京師原械送誤椷逆據遼東志攺

魯全注輒爇薪投之原輒訛轍

方盛注庭無爭訟原爭誤事據遼東志攺

胡珍注賊從鴉鶻關入原鴉誤鴨據本書山川志攺

李涇注義切同胞原切誤功

人物志

賢行

李胤注參領北軍事遼東志領作鎭

晁淸注例降爲梁城戍將遼東志例降下有爲伯二字

髙謙之注爲河陰令原河陰爲令據遼東志攺又後奏復縣令面陳得失疏原後奏復縣令疏奪面陳得失四字據遼東志補

髙恭之注人生立心制行原生誤在據遼東志攺

中尉元匡引爲禦史遼東志作正光中爲禦史

李澄注又從永平節度李勉軍原從誤平據舊唐書李澄傳攺

馬人望注性穎悟原性訛姓又人不敢幹以私原幹誤於

大公鼎注咸雍二年登進士第遼東志二作十此下並有調瀋州觀察判官七字又時盜殺畱守蕭保先遼東志此句上有天祚復擾以南京副畱守十字

斡勒忠注任大理執法遼東志執作知又卒年七十遼東志十下有一字性惇愨原愨誤懿據遼東志攺

張九思注初補行臺省遼東志省下有女直譯史四字又三遷亳州防禦副使遼東志副使二字互易

髙衎注登進士第原士誤仕又托以檢閱舊籍久滯遼東志滯下有畱字

梁肅注孰堪爲詳問使不辱君命者原詳誤洋使字下奪不字據遼東志攺補

髙竑注後爲河西北路按察轉運使遼東志西北二字互易

髙楨遼東志楨作禎從示旁又注判官廣寧尹遼東志無官字

李英注並州縣以省民力原並誤侍據遼東志攺

孟奎注完顏守眞遼東志眞作貞

大懷眞注皇統五年累官安武軍節度使遼東志五年下有除閣門祇候五字

石抹元注殺吾典於座原典誤與據上文攺

鳥古倫仲溫遼東志仲溫二字作小注不作大書

應奉翰林文字原字下衍吏字據遼東志刪又遼東志字字下有累攺滑州刺史河東南路按察副使壽州防禦使十九字

以鄕兵救中都遼東志此下有因馳驛入平陽將與益謙會於絳不能進抵平陽而還二十一字

夾古守中注歷官北京路按察副使遼東志作歷官嵩涿北京臨洮路按察副使

遷通遠軍節度使原奪遠字據遼東志補

要以招降守中卽大呼曰遼東志降下有府人二字守中下有佯許至城下五字

愼勿降原奪降字據遼東志補又詔贈資善大夫原大誤次據遼東志攺

石抹元毅注本名仲思遼東志仲作神

敵去而復合元毅鏖戰久之遼東志元毅下有气愈勵三字

遂遇害事上上驚悼原遇害下奪事上二字據遼東志補

李三錫注字懷印遼東志印作邦

盧克忠注髙永昌據遼陽克忠走詣金源郡王斡魯營降遂以撤屈出爲鄕導斡魯克東京原遼陽下奪克忠以下至鄕導二十字據遼東志補

裴滿亨注擢進士第原士誤上又內侍梁道兒恃恩驕橫原道下脫兒字恃訛作侍據遼東志補攺

巨猾縱橫莫制遼東志作先是豪猾縱橫前政莫制

闔境帖然原闔誤關

蒙古綱注會桃林寨總領張林原會誤奏

劉瑋注器瑋材幹遼東志此下有及卒上三字

王政注尋攺權侍衛親軍都指揮使遼東志作尋除同知金勝軍節度使

溫迪罕達注初舉進士原初上衍先字又搜閱官易達藐小原搜訛授藐訛貌汝欲求作官耶原汝誤攺取人以才學原取誤馭均據遼東志攺

耶律楚材注俄頃帝少蘇因入奏請肆赦原因誤固

髙塔失不花注遷榮祿大夫大司農原奪夫字

耶律鑄注徙山後原徙訛徒據遼東志攺

劉世英注異日我師復來原日訛曰又此其時也原此誤北

攸哈剌拔都注云梯數十原數誣教

郭全注居廬三載原三誤二又悉自取朽敝者原敝訛獘據遼東志攺

張升注所著有柳庵稿行於世遼東志柳庵作裔庵

顧能注能居首遼東志能居禦史楊繼宗之次

徐景嵩注定遼中衛人原作遼陽中衛人據遼東志攺

經術

李經注字文英遼東志文作天

耶律希亮注所著詩文原文誤史據遼東志攺

郭宗注色甚鮮麗原鮮誤解

將才

李密注出其不意原其訛奇

女希烈資祿原女誤文據遼東志及金史攺又資祿二字遼東志列注文中謂爲字也累官西寧州刺史原州誤川據金史攺遼東志西寧下無州字

郭振注召其酋詰之原詰訛結又必舉於幕府原幕訛慕

蕭滓注鎭守山西原守誤中

隱逸

公孫永注俱被慕容暐徵原被訛披又苻堅修禮徵之原苻訛符

髙仲振注遼陽人遼東志作遼東人

賀士諮注志帝王原志誤忠

貞淑

姚裏氏注畱哥不從原哥誤奇

傅氏與娣婦王氏範氏同居守志原娣婦訛弟夫

張氏注柏舟髙風原舟誤丹

胡氏注今五十四歲節操如一原五誤立

劉氏注氏守節終身原氏訛事

張氏注捨余邵倫妻原邵訛召據遼東志攺

張氏注斌故子未歲原斌誤趙

金氏注朝夕奉侍湯藥莫辭勞苦原勞誤芳

畢氏注不以無子攺節貞心寒苦原貞訛眞

華氏注纖毫無議原纖誤織

丁氏注蕭士淸妻遼東志妻作妾

朱氏注姑何托焉原焉誤烏

汪氏注翁姑相繼卒氏復經營喪葬原作氏終姑經營喪葬據遼東志攺

曹氏注淸病卒原病誤痛

石氏注年二十四歲夫故原夫誤大

陳氏注孝養舅姑原舅訛舊

劉氏注父母令女師柏氏授孝經原令誤今又柰何以犬豕畜妾妾嘗誓天效死原畜妾下奪妾字嘗誤作當天誤作夫據遼東志補攺

典禮志

楊都督祠注與虜戰於蓮子湖原蓮誤運據本書山川志攺

鄕飲注參議蔡天佑原佑訛佑據本書職官志攺

朝鮮入貢注領正從書狀原狀訛壯據遼東志攺

拜聖母東宮方物遼東志拜作並又地方連山關遼東志方作名

轉報都司候陪臣至髙麗市住歇原候訛候據遼東志攺住歇遼東志作往歇

女直入貢注中等六衛遼東志中作左按本書著定遼各衛序次以中衛爲首遼東志以左衛爲首蓋亦今昔體制稍異也

祥異志

元封中星孛河戍注此城爲胡門遼東志此城作北成

景初間注歘有小兒蒸死甑中遼東志歘作炊

唐貞觀注爲謀兵遼東志作爲兵謀

故迹志

釣魚臺注爲渤海遊觀處今廢原奪今字據上下文各注文例補

棲雲寺注遼陽城東二十里遼東志作三十里

報恩寺注海州城東南十里遼東志作二十里

白塔寺注蓋州城北六十里遼東志作城東北六十里

福田寺注廣寧泰安門外原泰安誤作泰和據遼東志攺

船城注俗傳前元養鷹所原奪所字據遼東志補

開州城注唐太宗駐蹕於此原蹕訛驛據遼東志攺

大黑山城注獲男婦人千口別書作男婦八千口

開元城原元訛原按開元古城名遼東志作元是也玆據攺

京之南曰建州原建誤逮又金攺爲利涉軍原金訛今據遼東志攺

唐壘注閭陽故鄕原閭誤遼據遼東志攺

宜丰縣原奪宜字據遼東志補

鶴野縣注渤海爲雞山縣原雞誤鶴據遼東志及遼史地理誌攺

熊嶽縣注本渤海杉盧郡原盧訛廬據遼東志攺

南蘇縣原奪蘇字據遼東志補

望平縣注漢置又廢原又誤久據遼東志攺

雙城縣注在境外遼東志在上有今字

大王墓注名世未詳原世訛氏又李王墓注名世未詳原世訛氏均據遼東志攺

按遼東志宮室門有蠍臺注云故東京城東北隅金大定中修城毀臺取土得石函中有塊石破之二大蠍尾梢相鉤見風死又陵墓門有王珣墓注云義州城南四十里均爲本書所無

薛子曰𨿽醲化懿网遼東志网作綱又遼未有知今日否也遼東志有知二字互易

雜誌

方伎

亦有至妙至妙者存乎按至妙二字重言疑有一誤

白仲理注隱徐無終山遼東志無終字

殷馗注距前凡五十歲原距訛據

張三丰注一粒一衲原衲訛納又後往來於鶴鳥山遼東志鳥作鳴

黃袍老人遼東志袍作花

流寓

管寧注爭井鬭鬩原鬩誤閱又吾嘗一朝科頭原科誤秤

太史慈注奏功曹遼東志作奏曹史

孫策東渡原渡作度據遼東志攺

髙瞻注渤海人遼東志作渤海蓚人

北依遼東崔毖與三國伐慕容廆原與上奪毖字又且大禹出於西羗原且誤旦據遼東志補攺

胡嶠注石晉亡爲遼蕭翰掌書記原石誤右又周廣順中歸遼東志無順字

耶律良注進秩遊賦遼東志秩作秋又封遼西郡王遼東志作卒追封遼西郡王

劉觀注洪武己丑進士遼東志己作乙

任良弼注升吏科給事中原吏誤史據遼東志攺

胡世寧注榜掠備至幾瘐死原瘐訛瘦

劉濟注僑居寧遠原僑訛矯

黃正色注中貴來福等原中誤申來誤麥

卷五

藝文志上

敕戶部管糧郎中不許只於附近有糧之處派撥遼東志之作去

敕分巡道東至廣寧鎭武堡原奪堡字據本書邊防志補

禦制敬一箴仁澤覃及於四海矣原海作方據遼東志攺

斯可行純王之道原王作正據遼東志攺

北鎭廟祝文【正統九年】皇帝遣吏科給事中遼東志遣上有謹字

【成化十三年】地有不寧遼東志作地道欠寧又默運玄機遼東志玄作化惟神奠鎭北土遼東志北土作一方副朕憂元元之意遼東志副朕作鑑予

痛何可言原何作不據遼東志攺

能不疚心原疚作疾遼東志作究均攺正又特具香幣原具作持據遼東志攺

【弘治六年】皇帝遣巡撫遼東地方遼東志遣上有謹字又庶民有丰稔之利遼東志利作休

【正徳六年】皇帝遣山東等處承宣布政司遼東志遣上有謹字

匪承洪佑曷克臻此原佑訛祜據遼東志攺

劉益投誠表勢因窮蹙原奪勢字據遼東志補又航海朝天原朝訛潮賣劍買牛原劍訛斂據遼東志攺

都司廟學碑記兩廡戟門原戟誤載據遼東志攺又壬辰始繪聖賢像原繪誤給據遼東志攺禦史桂君怡原怡誤始據本書職官志攺詩書禮樂三綱五常原樂誤學據遼東志攺天順己卯六月原六誤立據遼東志攺

重修遼陽文廟記而皆不廢其所事原事上衍有字

其聰明彊敏有材智者命之曰士原士訛是又縞收端冔原冔訛口﹖﹖旦晝向晦原向訛響

都司文廟新置雅樂記按本文較遼東志所載多有刪節玆不具補

兩畿十三省原三誤二又鐘則自爲規制原鐘訛鍾文以琴瑟原文作交據遼東志攺而侈靡不屬焉遼東志屬作屑

重遷復州學記予惟魯僖公修泮宮原惟誤性僖誤倍又稽古右文右訛有盜跖其行原跖訛跖

廣寧建學記按本文較遼東志所載有刪節不具補

飭勵諸將校亟成之原勵作厲據遼東志攺

廣寧重修文廟儒學記餱糧供之廒廥原廒作敖又每略於擾攘之際原奪於字爲之五兩卒旅師軍原師誤合爲之家塾黨庠州序國學原州誤術

寧遠重修廟學記按本文較遼東志所載有刪節不具補

始易材而增修之原材誤村又按治東遼原遼誤邊首謁吾夫子廟原謁誤見各建坊扁原扁誤廟意蓋以此原蓋誤盡均據遼東志攺

寧遠𨿽云邊方遼東志方作地

開原重修儒學記禮義興則遠邇化原奪義字

新修正學書院記取諸公家之羨原奪之字據上句有之字補

重修書院記迄於今頌之不衰原迄訛起又取諸贖刑錢谷原谷訛谷

重修遼陽武書院記彼其渙然而處原渙訛煥又而或如往者之廢焉原如誤無又何怪乎今人不如古人原如誤知彰善癉惡原癉誤痺

遼右書院記期於僻壤之士原壤誤壞又此義利正邪之分原利訛歷據遼東志攺

予竊惑焉遼東志惑作感

惓惓以爲之托原托誤記據遼東志攺

敢以是爲將來告遼東志此下有樊公名祉字介福丁未名進士是役也提調者參戎王公銘督工則都閫魯公勛云三十二字

廣寧都察院題名記軍旅有彊弱也原有誤者又我將撫以恩原恩誤息忠與回原回作否可不懼哉原不誤以均據遼東志攺

察院題名記按本文較遼東志所載有刪節不具補惟於車君按之明年也下刪去君來未數月職務修舉吏畏民懷人皆賢之嘗以其所居察院二十四字而遽接自開設以來未有題名之碑以記載其先後之詳詞意覺失連貫爰據補之

鎭守遼東徵虜前將軍題名記親以九鼎之重扼胡人之吭原親誤視扼誤抗據遼東志攺

中丞以董其勸懲原丞誤亟勸誤觀據遼東志攺又伐石題名原題訛提春秋谷之後原谷訛谷並據攺

廣寧新建鎭東堂記歡然相得於一堂之上原奪一字據遼東志補又三君子屬予以記遼東志無以字

重修會府記總督中丞任君洛原洛誤各又柔遠能邇原柔誤永任將而中制者敗原任誤仕均據遼東志攺

彼王宗景又非監耶遼東志王宗景又四字作王景又三字未知孰是姑並存之耶字原訛作也據遼東志攺

不務於通人原奪人字據遼東志補又潝泚之刺作原潝訿訛■﹝言翕﹞訛據遼東志攺

事君者比而不黨原君訛軍又對揚我先皇帝原揚訛楊均據遼東志攺

總理題名記依時開淮浙等鹽原依誤又

術數者用謀機巧者用詐原謀機二字互易又用藝者投物不足以誘之原投物二字誤作外

總理遼東糧儲續題名記顓敕戶部郎中一員原敕誤勒又是非鑑戒原戒誤城鏡往示來原往誤在夫昔蕭何輸粟原夫誤未比歲大浸原浸訛侵荒亂薦踵原薦誤遊耗損十之七八原奪之字

分巡遼海東寧道題名記首白水侯公恂終盧龍趙公徳佑原侯訛候盧訛蘆據本書職官志攺

遼東行太僕寺題名記揚歷中外原揚誤■﹝易攵﹞又可以愼所務矣原奪所字修其官則要原修誤備書其貫址科第原奪第字

遼陽苑馬寺題名記故傳曰之難聞按此句疑有誤

遼東苑馬寺興修記猶侯服也原侯訛候又景泰後邊陲弗聳原泰訛太利歸伹儈原伹訛但奏興舉罷行原舉誤學爬疏抉剔原疏訛疏抉訛決

遼陽副總兵題名記成祖建都於北京原奪京字又今靉陽諸城原今訛令推轂授鉞之權原轂訛谷而具虓虎之威原虓作哮鶴鳴於九皐原奪於字

遼東都司題名記幅■﹝巾員﹞將千里原裏誤甲又如文侯安如王侯眞如畢侯恭原侯均訛候畢侯之畢訛軍言行法楷原法誤注有鑑戒之義焉原鑑作監

重修遼陽內城記毋若過而防之過而防之無後災原在此二句間衍過而防之四字

景範樓記申約束原束誤東

重修望京樓記按本文較遼東志所載有刪節不具補

非謫仙湎酒之樓也原湎誤灑據遼東志攺又修武事者思飭幹城原飭訛飾據遼東志攺

蓋州重修城東西樓記辧方察治原辧訛辦據遼東志攺

備禦徐鏞遼東志備禦作禦臣

資之成畫原成誤盛據遼東志攺

增建河東七堡記曷其立策應增堡障原策誤此又迄於九月秩然報成原迄訛起

重修北鎭廟記尊嚴髙峻遼東志髙作雄又此實聖祖獨見遼東志獨上有之字我成祖文皇帝遼東志成祖作太宗

去阻鏟堮隳隆就夷原鏟訛彥﹖﹖據遼東志攺

按本文較遼東志所載刪減過多致文脈割斷前後失其顧應

廣寧前屯城修建關王廟記惟知道者知所以眞敬之原惟訛爲又諂之以徼福原諂誤韜

火神廟記按志永樂五年立原志作治又唐韓愈氏原氏誤民使祝史禳於玄冥原禳訛攘

遼陽鄕賢祠記按本記原脫著者姓氏遼東志著徐景嵩玆據補

萬全儒學訓導張氏升遼東志升作升

嘆夫諸賢之不幸乃有大幸也原大上衍不字據遼東志刪

以諸賢之功之徳遼東志以上有夫字

今世之士大夫之宦遊吾鄕原宦誤宮據遼東志攺

釣臺祠記遼東志祠下有碑字

教本躬行遼東志作本教躬行

舉進士爲給事原作進士舉爲給事據遼東志攺

不報遂自劾原奪遂字又非弔喪問疾不出也原奪也字則作詩好奇爲誣原奪奇字均據遼東志補

褒功祠記有祠曰褒功原功訛公又今上皇帝嗣位原今訛令帝訛常勸功賞善原勸誤觀

石塘曾公生祠碑按本文較遼東志所載有刪節不具補

釋壯頄受濡慍原慍誤卹又使背帖於席原背誤皆橫罹夷斮原斮誤靳而文定自外入原定誤安公諱銑原銑訛詵均據遼東志攺

遊千山記時有佳气如海市然原奪市字又戒期秣馬原期誤明命僕庀需原庀誤宛均據遼東志攺

天風泠然原風誤气泠訛冷據遼東志攺

迆西而北原作迆東而南遼東志同按千山各寺方位龍泉居祖越之西北遼陽州誌載此文作迆西而北𨿽系後世之書而身居其地勘察較確玆據攺

分流下捨遼東志下捨作庖捨

晡時往中會原往上衍在字據遼東志刪又掃盤石灌木依焉原木作水西峯危險原西訛酉據遼東志攺

大安違龍泉西南可八九里原大安違龍泉西可八九里與實在方向不合據本書故迹志大安寺注西字下補南字

隍堂中開開原作間據遼東志攺又翌日庚寅原翌訛翼遼東志同玆並攺

徐子去予數武遼東志武作步

安都諫盤原盤訛盤據遼東志攺

弗克摸擬遼東志摸作模從木不從﹖又相視慘怛遼東志視作見

醫閭先生集敍共若干捲遺予原予訛於

東南疆埸【原文題目】原埸誤場

區處北虜疏動輒寡謀輕進原輒訛轍又勢難退避原退誤步關安危大計而戰者原關誤聞

條議【秦桐】玆豈恩厚於遼東而薄於有司原奪恩字

謹華夷以弭邊患疏且又專事邀賞原邀誤進

會奏裁革內臣疏朝夕共處原共誤其

使朝鮮回奏陳邊務固邊疆原固誤因又隨河之灣曲原曲誤西若亢陽作暵原暵訛嘆據遼東志攺

使遠近相接原使誤便又可達遼東原遼東作東遼止爲風波損壞船隻原止誤生順爲貿易原貿誤資貿易度活原貿誤資解發還鄕原解誤鮮不知納銀之數有定限原知誤如均據遼東志攺

馬政奏每苑圉長各一原圉誤團又連年互相告爭原年誤日伐石立碣原伐訛代均據遼東志攺

合三千九百二十七匹頭原頭誤顯又領養騍馬四匹原驛誤騾日夜不收原收誤牧但使騍本常存原騍誤騾二者乖違原違訛爲均據遼東志攺

嚴邊防以預消虜患疏奏請添兵原請誤討又夷狄之性猶犬然原然誤羊屢行遼東防備原防誤堤勿徒虛費爲無益原奪虛字

塡實遼東軍伍奏遺孑殘黎原孑訛子又給與廬舍原廬訛盧

條陳遼東八事疏【修邊墻條】臣願敕下該部原敕訛勒

【並遊兵條】近者三四百里原近訛進不可以無慮也原無慮二字互易必難久聚原久聚誤又眾是何足過慮哉原慮誤虜又何慮其顧此失彼原慮誤虜

【實要地條】遼東者畿輔之右臂原者誤省

【飭器具條】曾無片甲束矢之備原矢訛失又不知先年奉何名例原奉誤春若槍之狀原槍誤槪

【卹軍士條】所賴以供贍不乏者原瞻訛瞻又都會貿易可資原貿誤資谷饒足供原饒上衍石字曾不足以贍其饔飱原贍訛瞻二衛餘丁尙不足以配二衛軍士之數原丁誤下

【給糧餉條】大率十分中去其三四原大誤太

【廣儲蓄條】捐棄道路原捐誤損

補議經略東方未盡事宜以安邊境疏【並兵力條】幸而一遇又被黠虜原遇誤過被訛披又兩邊俱塞原邊誤遼而以湯站鳳凰鎭東鎭夷等堡屬之管理原以誤無

【墾荒田條】求其可耕之土原耕誤新

條議【處馬騾條】髙嶺沙河曹莊十三山五驛按文只四驛疑脫漏

杏山閭陽鞍山沙河撫順四驛按文實五驛又沙河原作河沙按沙河一驛重見疑有誤

【酌緩急條】責令所入代耕認納按入疑人訛

卷六

藝文下

下香巖寺危途畏側足遼東志畏作長

千山溫泉【程啟充】溫泉虛石竇原石作實據遼東志攺又人今若索瘢遼東志若作苦

宿大安寺有懷心依神會柏臺云原依誤休據遼東志攺

羅陀洞【吳希孟】亂散漁舟橫古渡原漁訛魚據遼東志攺

首峯泉瀑注城古名襄平舊遼陽在邊外原外誤作水

瞷鴨綠江原瞷作■﹝日間﹞

卽事【錢鯨】民間簫鼓熙熙樂原熙訛¤﹖心

會飲中丞西石王公【李輔】鐵鳳飛翚掛夕陽原翚訛暈

聞警【周斯盛】頻年空杼柚原柚作軸

千山紀興【周斯盛】澗气騰白虹原虹作紅又谷山雨乍歇原雨誤兩鑪篆散餘香原余訛余幽人夢初醒原幽誤齒

又【前人】夤緣叩佛關原夤作寅

次海州【周斯盛】努力慚無補原慚誤漸

海州夜坐述感五十韻【張邦土】尫羸眞足憫原羸訛嬴又野殤宵幻火原幻訛幼杼柚業漸丰原柚作軸

廣寧懷古【劉成徳】輿圖連朔漠原圖誤圓又笳鼓遞悲哀原遞作遙均據遼東志攺

同總戎馬恆齋諸君子登閭山【任洛】並遊英俊堪持節原持誤時

九日玉泉寺登髙【許宗魯】原玉誤工

醫巫閭山【蔡珪】祖龍驅之不肯去原之作龍遼東志同據別書攺

閱開原城【周斯盛】漠漠長風吹戍壘原壘誤墅

登開原北城【李貢】寒气栗烈猶侵膚原栗作栗

杪秋永寧監道中【李輔】注時馬政久弛原時誤耐

平夷賦成祖文皇帝原祖訛主又玆行斷出於宸衷原衷誤裏付托在卿原卿訛鄕潑豬江之巨浪原潑作發杜其穴而火其巢原穴訛宄

醫閭山賦儼魚貫而雁挨原魚誤無又濯纓指銀河之湍原濯誤灌桃李芬芬媚芳春之景原奪春字胙土分茅元胙訛祚

具瞻亭賦桮棬虹螺原桮棬誤林捲又頡頏飛翀原頡頏訛鴶■﹝亢鳥﹞均據遼東志攺又北雁盡而山葉紅遼東志山作霜並據攺

遼陽歌首山西望下空白處原缺一字又駐蹕原蹕誤驛

具瞻亭歌髙閣倚危巓原巓作顚又紫芝黃石爭爛絢原絢作■﹝火旬﹞均據遼東志攺

蘭英碑詞時歐以規罪故原歐誤英又貫矢於膺原矢訛失怛何用夫微生原怛誤恆獨主將之不可死兮原奪死字均據遼東志攺補

黑副帥詞昔聞漢世飛將軍原將誤時

墉鼠行卽肆姦回殊得志原志誤云﹖心又架間復嚙及時衣原復作後雙鴛拆作孤飛鸞原拆作析世間好惡本同情原情誤淸均據遼東志攺

捕蝗謠遼無蝗原蝗訛煌又遺種將不可禁原禁作靳

外志

朝鮮注役屬眞蕃原蕃作藩又其取士之法原其誤兵

馬韓注其北與樂浪南與倭接原作其地與樂浪南倭接據遼東志攺又請東夷校尉何龕上獻原請誤諸並據攺

髙句麗注定方破髙麗於浿水原奪水字

烏桓注其性悍塞原作其性悍奪塞字據後漢書補又其嫁娶則先略女通情原略作掠【後漢書注不以道取爲略】據後漢書攺

俗貴兵原奪俗字又遼東郡塞外原塞誤在大人歲一朝見原奪朝字並勇健而多計策原奪勇字總攝三郡原郡作部據後漢書烏桓傳補攺

鮮卑注大獲其生口牛馬什物原獲誤復又歷寶盛熙三世原熙誤興據晉書攺

兀良哈注福余泰寧二衛原衛誤街

庫莫奚注盧龍李戴義破之遼東志戴作載

奚人苦其苛虐原虐誤霫據遼東志攺

百濟注郎將劉仁願原郎誤卽又王文度卒原度卒誤慶率據舊唐書攺

新羅注以珠彩飾之原飾訛飭又織錦爲頌原錦訛綿大唐開洪業原大作巨止戈戎衣定原戎衣作成大撫運邁陶唐原陶唐作時康昭我唐家光原昭作照光作邦均據舊唐書攺

倭注俗皆徒跣以蹲踞爲恭敬原俗誤浴

濊注帝以其地爲蒼海郡原帝訛地又舉邑降爲樂浪帶方二郡原爲訛謂

女直注其族分六部原六誤大又系五國種類原奪五字

外夷衛所

上魯亭山衛遼東志上作土又忽蘭山衛遼東志蘭作闌

阿吉河衛遼東志此下有密刺禿山衛哈里山衛遼東志出萬河衛下有屯河衛無哈里山衛

福山衛遼東志山作三諸冬河衛遼東志諸作渚蒲徑衛遼東志蒲作滿蓋實左衛遼東志蓋作益

雙古衛遼東志無此衛而有木束河衛童山寬衛

塔山丹衛遼東志丹作舟又順民衛下遼東志有哈里山衛出萬山衛下遼東志有兀失衛斡蘭河衛下遼東志有鎭眞河衛弗朵禿魯衛下遼東志有忽魯山衛歲班衛下遼東志有兀剌衛

阮裏河衛遼東志河作可哈剌衛遼東志剌作裏

兀禿河千戶所遼東志無河字五羊千戶所遼東志羊作年古賁河千戶所遼東志無河字眞河鎖郎哈千戶所遼東志有眞河千戶所及鎖郎哈千戶所

海洋禿魯遼東志作二地名又散三通遼東志通字入小注

上京城遼東志上作尙又托溫站遼東志站作城弗思本城遼東志本作木古弗陵站遼東志弗作佛阿陵站遼東志淩作陵乞列迷站遼東志站作城

狗站注名木狗站遼東志木作水

附記

本書用遼陽袁氏大連圖書館江寧吳氏三鈔本互校其職官志列載諸氏大連本則增於袁氏本吳氏本又增於大連本玆分別條注於後

巡撫袁氏本止於張西銘其下魏學曾等十七人據吳氏本補【按本書魏學曾應在張西銘之下原誤應正】

巡按袁氏本止於李輔其下李叔和一人據大連本補蔡應揚以下二十八人據吳氏本補

戶部郎中袁氏本止於蔡可賢其下郭石一人據大連本補丁誠以下十五人據吳氏本補

鎭守總兵袁氏本止於佟登其下王治道一人據大連本補李成梁以下十人據吳氏本補

分守道袁氏本止於張邦土其下劉時秋至翟繡裳三人據大連本補張宗功以下九人據吳氏本補

分巡道袁氏本止於何棨其下劉田一人據大連本補賀溱以下十二人據吳氏本補

寧前兵備袁氏本止陳絳一人其下張學顏一人據大連本補王一鶚以下十三人據吳氏本補

開原兵備袁氏本止於黃九成其下張光漢一人據大連本補王之弼以下十六人據吳氏本補

駐札遼陽副總兵袁氏本止於韓承慶其下王治道至曹簠六人據大連本補傅廷勛以下十二人據吳氏本補

分守寧前參將袁氏本止於李思忠其下裴永勛一人據大連本補

分守海蓋參將袁氏本止於王朴其下趙斌一人據大連本補

掌印袁氏本止於張子鯨其下趙斌至蘇承勛五人據大連本補馮文弼以下十六人據吳氏本補

管屯袁氏本止於趙斌其下史簡至劉恩七人據大連本補馮文弼以下十四人據吳氏本補

局捕袁氏本止於管儒其下王元至口永昌四人據大連本補田永以下十三人據吳氏本補

都司經歷司至都司儒學袁氏本全缺據大連本補

廣寧駐札袁氏本止於張南其下周��一人據大連本補

岫巖撫民袁氏本止鄭孝一人其下鮑尙伊一人據大連本補

全遼志校勘記

