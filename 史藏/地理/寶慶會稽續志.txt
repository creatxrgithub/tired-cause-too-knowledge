寶慶會稽續志﹝宋﹞張淏纂修

目錄

序

卷一

越

會稽

風俗

城郭

學校

縣學

貢院

教場

軍營

倉

庫

場務

館驛

坊巷

第一廂

第二廂

第三廂

第四廂

第五廂

禮遜坊

會稽

嵊縣

蕭山

園圃

府廨

街衢

卷二

提刑司

提舉司

安撫題名

提刑題名

提舉題名

卷三

安撫司簽廳﹝屬官廨捨附﹞

通判廳

簽廳

鄕

余姚

上虞

鎭

山陰

蕭山

市

會稽

蕭山

上虞

和買

陵寢

宮觀

在城

天慶觀

會稽縣

告成觀

千秋鴻禧觀

龍瑞宮

寺院

圓通妙智教院

報恩光孝禪寺

戒珠寺

會稽縣

泰寧禪寺

淨勝院

山陰縣

本覺寺

天衣寺

嵊縣

龍藏寺

余姚

普滿寺

上虞

法界院

定善院

新昌

寶相寺

祖印院

祠廟

府郭

城隍顯寧廟

會稽縣

昭順靈孝夫人廟

嘉應廟

嵊縣

嶀浦顯應廟

阮僊翁廟

余姚

嚴先生祠

上虞縣

遺徳廟

通澤廣利侯廟

卷四

山

府郭

臥龍山

山陰

古博嶺

諸曁

五泄山

蕭山

城山

余姚

羅壁山

姜山

上虞

東山

新昌

南明山

水

會稽

鏡湖

山陰

南池

嵊縣

剡溪

余姚

菁江

上虞

飲牛溪

新昌

放馬澗

山陰蕭山運河

運河

橋梁

府城內

會稽

山陰

蕭山

余姚

上虞

堤塘

鳥獸艸木

花

牡丹

芍藥

海棠

紅桂

百葉木芙蓉

四季桂

山茶

貞

蘭

荼﹝艼去丁攺縻﹞

石巖花

四時杜鵑花

杜鵑花

瑞香

古梅

紅梅

千葉黃梅

蠟梅

菊

白丁香

薝卜花

薔薇

淩霄

杏

碧桃

木蘭

鴛鴦梅

果

靑欞子

李

櫻桃

枇杷

林檎

蓮藕

木瓜

瓜

棗

石橊

蒲萄

栗

榧

棖

橘

柚

蔬

蕺

越瓜

艸木

捲柏

仙茅

山蔓菁

仙艸

鹿胎艸

恆春艸

石耳

仙樹

貝

檀

櫟

梓

桐

楝

椿

楮

黃楊

檉

檜

橡

柞

石楠

樟

﹝木祭﹞

櫧

相思木

栟櫚

柘

楡

﹝上厭下木﹞

茶

竹

箭竹

簟竹

毛竹

斑竹

燕竹

苦竹

水竹

石竹

慈竹

筀竹

筋竹

對靑竹

紫竹

黃竹

方竹

人面竹

淡竹

蘆棲竹

笙竹

銀筍

藥石

禹餘糧

石燕

雲母

紫石英

蛇黃

紫宛

地黃

朮

續斷

五味子

白及

劉寄奴

蔓荊子

木﹝上敝下黽﹞子

細辛

黃﹝上薛下木﹞

厚朴

紙

禽獸虫魚

鷴項

子規

畫眉

黃雀

鵯鵊

吐綬雞

牛尾貍

白魚

卷五

人物

趙宗萬

吳孜

華鎭

李光

姚寬

王厚之

陸遊

黃度

莫子純

兪亨宗

潘畤

孫應時

卷六

進士

仙釋

苗龍

陳明

端裕

法慈

淨全

詩文

髙宗皇帝禦制詩文

遠矚稽山思夏后之功俯瞰濤江懷子胥之烈賦古詩一首

送賀祕監歸會稽詩﹝並序唐明皇﹞

寄若耶山竺道壹﹝帛道猷﹞

去會稽郡誓墓文﹝王羲之﹞

會稽頌

大禹陵

嗣王

二相

越王

馬太守廟

王右軍祠

賀監祠

城隍龐王

曹娥

卷七

雜紀

山陰得名於秦

秦刻岑石

黃公嚴遵

梅梁

禹廟元圭

蘭亭水黑

玉帝賜黃汝楫五子登科

唐少卿宅

養素先生

石師聖不願賜錢

新昌石氏墳

翟公巽用越事精當

陳舜兪知山陰不散靑苗錢自劾

記李莊閒公語

石昉墓柘木

眞宗旌表裘氏門閭

神宗旌表劉氏門閭

朱娥

姚令聲

李莊簡公詩

李孟博

王佐以第二人升大魁莫子純以大魁作第二

五夫非秦封松處

拾遺

潮賾

卷八

越問

越問序

篇引

封疆

金錫

竹箭

魚鹽

舟楫

越釀

越茶

越紙

神仙

隱逸

句踐

舜禹

駐蹕

良牧

會稽續志序會稽志作於嘉泰辛酉距今二十有五年夫物有變遷事有沿革今昔不可同日語也況城府內外斬然一新則越又非曩之越矣苟不隨時紀錄後將何所考昔虞翻朱育答郡太守問會稽古今事應對如流纖悉弗遺當時但嘆其殫洽殊不知二公皆望人也其習熟有非一日淏𨿽世本中原僑寓是邦蓋有年矣山川風土之詳人材物產之富與夫事物之沿革變遷曩嘗訪聞玆又目擊於越事亦粗稔懼其久而遺忘輒裒輯而匯次之總爲一編曰會稽續志所書固辛酉以後事而前志一時偶有遺逸者因追補之疏略者因增廣之僞誤者因是正之異時有問我以越事敢執此以謝寶慶元年三月旦日梁國張淏序會稽續志卷第一

越史記越世家云夏少康之庶子【無餘也】封於會稽以奉禹祀賀循會稽記云少康封其少子號曰於越越國之稱始於此按越絕書禹到大越上苗山會計爵有徳封有功更茅山曰會稽是越之稱巳見於三代之前非始於無餘之封也賀循蓋未之考爾言越而冠之以大則越自昔爲大國可知矣

會稽會稽上應牽牛之宿下當少陽之位自晉渡江以來三吳豪傑嘗請以爲都後𨿽不果亦足見當時以爲重地言其形勢則晉元帝以爲今之關中言其丰腴則江左諸公比之鄠杜之間是擬之長安矣蓋其地襟海帶江方制千里實東南一大都會又物產之饒魚鹽之富實爲浙右之奧區也昔熙寧中陳舜兪嘗云越爲東南一都會公私晏安百度饒羨蒼山白水連屬附郭古今以爲人物登覽之勝於是朝廷以守帥之重遇名卿佚元老似非勛望地勢能居一時之右者莫敢當也在彼時其重巳如此況今日乎中興以來地拱行都去天尺五非但爲扶風馮翊而已至唐中和三年升越爲義勝軍以劉漢宏爲節度使光啟三年攺義勝軍爲威勝軍以董昌爲節度使幹寧三年攺威勝軍爲鎭東軍以錢鏐爲鎭海鎭東軍節度使且升爲大都督府鏐如越州受命還治錢塘號越州爲東府梁貞明中鏐旣爲吳越國王遂以杭爲西都越爲東都其後又以越爲會稽府【以州爲府不得其時鏐系儀�判會稽府亦不知在何時】以上史冊旣備之則沿革之詳似不容略也故備論於此

風俗前志論風俗之美謂有禹之遺風王銍學記云余姚有諸馮之地舜所生也會稽之地禹所沒也舜禹功被萬世而有見於風俗又王安石有歷山賦蓋亦思舜而作也則習俗之美兼有舜之遺風矣【或謂舜居河東歷山雷澤各有其地越人別指歷山舜井象田仍以余姚上虞各縣風土記曲爲之辭未免附會此周文忠公陸氏翼孟音解序也然自書傳阨於秦火彼是此非無從折衷是否當不必問今但取其風俗之美耳】

城郭羅城隋開皇中楊素所築唐幹寧中錢鏐重修皇佑中守王逵復修且浚治池壕嘉定十三年守吳格𨿽重修後多摧圯十六年汪綱又加繕治並修諸門城之東曰五雲門【卽古雷門晉王獻之所居有五色祥雲見故取以名門】水門曰都泗【舊作賜】東南曰稽山門水門曰東郭西曰迎恩門【唐昭宗命錢鏐討董昌鏐以兵三萬屯迎恩門則迎恩之名其來久矣】西南曰常喜門【又謂之偏門】南曰植利門北曰三江門以至堰埭亦皆修築視宣和劉侯有光焉子城嘉佑初刁約奏修之至八年始克成歲久復壞嘉定癸未守汪綱旣治羅城因並葺其缺壞譙樓並鎭東軍門秦望門亦加雘飾而補苴之遂爲一郡壯觀

學校慶曆四年詔天下皆立學景佑中李照始議創建至嘉佑中方成隆興二年吳芾重修周綰爲記嘉定十六年汪綱又增葺之

縣學嵊縣學在縣西嘉定七年令史安之移建於縣西南繼錦坊爲屋百區袁燮作記上虞縣學淳熙十一年令劉筥重修丰誼作記山陰縣學嘉定十六年令趙汝駉重修郡捐緡錢三十萬以助其費陳耆卿作記蕭山縣學嘉定十七年汪綱委監和旨酒庫葉應輔爲主學而學捨頹獘爲甚捐錢三十萬米數十石重修他邑有學亦加整葺

貢院郡昔遇科舉卽僧捨爲試所忠定史公鎭越時得爽塏地乾道九年守錢端禮始創貢院其時舉人比今僅及其半嘉定十五年歲適大比守汪綱乃重行整葺且增屋三十間視庭下地𨿽稍廣遇雨則泥濘不可容足又命鑿石加甃坦然如砥士子便之院前待試地亦計工石塡砌爲永久利云

教場小教場元在臥龍山上頗爲隘狹嘉定十五年守汪綱命以作院地創築前建臺門繚以墻垣中爲堂曰雄威以爲常教之所

軍營府之軍營凡十有二曰雄節系將第一指揮曰威捷第二系將指揮曰威果系將第二十二指揮第二十三指揮不系將第五十四指揮曰全捷系將第四指揮第五指揮曰全捷不系將第十三指揮曰廂軍崇節第一指揮第八指揮曰壯城指揮曰牢城指揮廢壞久不葺軍兵皆僦居於外嘉定十六年守汪綱葺舊外添創屋一千餘間盡括軍兵遷入營壘於是軍制稍嚴整矣都作院在小教場之側嘉定十五年守汪綱創建凡屋二十餘間

倉苗米倉在府衙東糯米倉在西門外並嘉定十五年守汪綱重修及添造

庫敕書架閣庫聖節儀仗庫書板庫東甲仗庫西甲仗庫陳設庫銀器庫書籍庫雜物庫軍資庫公使庫倚卓庫轎庫炭庫牙契局

果子局

燈油局賣酒交錢局

府治局

樂部局以上並郡守汪綱創建及重修越爲督府蓋嚴除戎之備而斷甲朽器頹垣敗壁馴習浸久漫不加省汪捐緡錢三萬打造器甲二千副辟東西甲仗庫舊址建屋四十五間石楹磚甃聳易舊觀視諸庫局尢爲宏壯

場務激賞庫酒樓在照水坊都酒務酒樓在蓮花橋並郡守汪綱建

館驛通川亭問津亭並在府倉南廢爲酒肆久矣嘉定十六年郡守汪綱重修且增創他屋若廚湢之屬悉皆備具以爲往來者館寓之所嵊縣訪戴驛在縣之訪戴坊嘉定八年令史安之重建於東門之外上虞縣懷謝驛在縣之東邑有東山晉謝安嘗遊故云

坊巷坊巷之名見於前志者僅二十餘嘉定十七年守汪綱始新其華表重揭扁榜凡九十六所又斜橋坊路乃臺明往來之衝也每遇雨苦於泥濘綱復命伐石甃砌二州往來者甚便之王狀元坊其廢巳久故前志止載詹莫二坊綱訪問得其舊址鼎新再建

第一廂外竹園坊裏竹園坊晉昌坊

元眞坊外鍾離坊裏鍾離坊靜林坊

甘露坊外梧柏坊裏梧柏坊杏花坊

親仁坊目連坊

季童坊

義井坊

新路坊小新坊

都亭坊

法濟坊

孝義坊禮禋坊

第二廂棚樓坊

花行坊

日池坊

月池坊照水坊

小徳政坊寶幢坊

廣陵坊石灰坊

朴木坊

樂義坊

永福坊押隊坊

諸善坊

上黨坊

義井坊祥符坊

詹狀元坊莫狀元坊

第三廂西河坊

小驛坊

南市

富民坊華嚴坊

鐵釘坊

蕙蘭坊

徳惠坊大市門坊治平坊

甲子坊

開元坊南觀仁坊獅子坊

云西坊

菩提坊耀靈坊

植利坊

采家坊

柴場坊京兆坊

天井坊

水溝坊

大新坊河南坊

施水坊

船場坊

府橋坊桐木坊

槿木坊

愛民坊

第四廂賢良坊

火珠坊

少微坊

板橋坊北市

瓦市

雙橋坊

水澄坊新河坊

大路坊

石灰坊

錦鱗坊武勛坊

晝錦坊

迎恩坊

艸貌坊筆飛坊

斜橋坊

戒珠坊

王狀元坊

第五廂教徳坊

臥龍坊

車水坊

顯應坊秦望坊

禮遜坊禮遜坊卽義裏今爲竹園坊昔有紀伯與陳囂鄰修藩籬而侵其地囂不較又益與之伯慚亦退所侵因成通衢郡守多之爲目曰義裏今長慶寺乃二人之宅華鎭詩云鄰里相歡起美談通衢髙柳碧鬖鬖至今風俗輕虞芮目擊岐周始自慚

會稽廣平路在稽山門外東南一十里廣平程師孟元丰初爲守華鎭覽古云民服其政日有餘裕放浪於山水間泛鏡湖款禹祠探藏書訪丹井攬宛委之秀挹若耶之勝往來必由稽山之蹊山中之民相率而治之芟繁夷險使肩輿安行飛蓋無阻師孟字公辟時爲夕郎路以公名

嵊縣前志嵊縣一十坊今二十四坊訪戴秀異字民佐理集賢招提繼錦通安繼孝齊禮遷善桃源兆慶迎春嘉會仁徳弦歌醴泉淸河進徳妙音丰義成俗化民繼錦坊按縣有繼錦鄕舊名治化天聖中邑人史綸登進士第其子叔軻繼之縣令魏琰攺今名

蕭山淸風坊晉許詢所居故號曰許君裏招賢坊梁江淹所居故號曰江君裏覺苑寺卽淹之宅也

園圃西園在臥龍山之西府治據臥龍形勝處龍之口府東門也龍之尾西園也景佑中唐詢作蔣堂曲水閣詩序則以園創於堂今以齊唐王公池記考之自吳越時巳爲遊觀之地蓋後來廢不葺治至堂始復其舊觀爾非創於堂也守吳格嘗葺之未幾亭宇多壞嘉定十六年汪綱復增葺之又創憩棠一亭頗爲華麗云

府廨唐元微之云州宅居山之陽凡所謂臺榭之勝皆因髙爲之以極登覽嘗以詩誇於白樂天云州城縈繞拂云堆照水稽山滿目來四面無時對屏障一家終日在樓臺星河影向檐前落鼓角聲從地底回我是玉皇香案吏謫居猶得小蓬萊誦其詩則當唐盛時州宅之勝可想而知矣幹寧中董昌叛卽廳堂爲宮殿昭宗命錢鏐討平之以鏐爲節度鏐惡昌之僞迹乃撤而新之故元微之與李紳諸公所登臨吟賞之處一皆不存若滿桂樓海橊亭杜鵑樓其迹巳不復可考而名傳於世者蓋以諸公之詩也建炎以後又復頹毀而本朝諸公登臨之處亦不可復考如逍遙堂井儀堂五云亭披云望云二樓者殆不勝數凡州宅之堂捨亭館見於今者悉著錄之庶來者有所考云州宅後枕臥龍而面直秦望自錢鏐再建壞而復修不知其幾嘉定十五年守汪綱以謂其敝巳極弗治則不可枝矣於是外自譙樓以至設廳旁由廊廡吏捨內自寢堂燕坐庖湢之所悉治新之鳩工於嘉定十五年春落成於十六年冬內外罔不一新按鏐重建在唐天佑元年甲子【此按鏐重建軍府署記】至嘉定十六年癸未實三百二十年其再新若有數云常衙廳在儀門之東舊頗迫窄守汪綱至是始辟其址而增廣之廊廡畢備上爲秦望閣不知作於何時趙抃嘗有詩則熙寧之前已有之矣【自此至棣萼堂皆汪綱重修】淸思堂在常衙廳之後不知作於何時張伯玉趙抃皆有詩今刻石於堂上靑隱軒在常衙廳之東政和間王仲薿作延桂閣在淸思堂之側前有巖桂甚古守趙彥倓建王補之摘杜子美賞月延秋桂之句以名樓之下爲寢處燕坐之所便房夾室悉備蓋館士所寓之地也汪綱更新之且添創他屋及庖湢之所居者頗以爲便招山閣在棣萼堂之下不知作於何時舊名淸涼閣守洪邁攺今名云近在招山閣之右宅堂之廊廡也趙彥倓建蓋取杜子美云近蓬萊常五色之句以名棣萼堂在云近之下紹熙元年洪邁領郡以其兄丞相適乾道中嘗出守邁取綸告中語有矧伯氏棠陰之舊增一門棣萼之華故名燕春在淸思堂後守汪綱創建摘張伯玉燕寢長居紫府春之句以名云根在州宅後守汪綱創建摘張伯玉州宅近云根之句以名四面屏障在州宅後守汪綱創建摘元微之四面無時對屏障之句以名步鰲在州宅之後守汪綱創建取沈紳云隨步武鰲頭穩之句以名拂云在州宅後子城之下守汪綱創建摘元微之州城縈繞拂云堆之句以名晚對在州宅之後洪邁所建取杜甫翠屏宜晚對之句以名覆之以茅巳頹毀不存守汪綱卽舊址再建無塵在州宅之上拂云之左守汪綱創建摘張伯玉疏竹間花陰了無塵土侵之句以名蓬萊閣在設廳後臥龍之下章楶作蓬萊閣詩序云不知誰氏創始按閣乃吳越錢鏐所建楶偶不知爾淳熙元年其八世孫端禮重修乃特揭於梁間云定亂安國功臣鎭東鎭海兩軍節度使檢校太師侍中兼中書令食邑一萬戶實封六百戶越王鏐建其名以蓬萊者蓋舊志云蓬萊山正偶會稽【舊志今巳不傳沈少卿紳和孔司封登蓬萊閣詩云三山對峙海中央自注於下云舊志蓬萊山正偶會稽】元微之詩云謫居猶得小蓬萊錢公輔詩云後人慷慨慕前修髙閣雄名由此起故云自元佑戊辰章楶修之又八十七年錢端禮再修又四十八年汪綱復修綱自記歲月於注云蓬萊閣登臨之勝甲於天下自昔以來不知其凡幾壞幾修矣邇年其壞尢甚而修之於嘉定十五年歲次壬午十一月己巳朔十五日己未者郡守新安汪綱仲舉也鎭越堂汪綱創建綱自記於柱云由蓬萊閣而下凡三級始達廳事承平時皆有堂宇廢圯巳久後來者乃由中鑿蹬道以便往來而饗軍延見吏民之所遂爲通行之路非獨失帥府之觀瞻其於陰陽家之說尢爲妨忌郡寖不如昔民亦多艱未必不由於此嘉定辛巳予自憲移帥卽有意稍復舊觀顧力未贍弗暇明年秋公帑稍有銖積於是補苴罅漏芟夷艸萊築一堂於上以鎭越名之蓋東南之鎭其山曰會稽而鎭東又越之軍額也名實其核地髙而爽堂奧而明秦望諸山皆欣然鎖會有效奇獻秀之勢又創行廊四十間於兩翼聯屬蓬萊並與閣一新之山川朝拱气象環合而斯堂之勝遂獨擅於越中矣工旣畢功姑記歲月於此是歲九月辛未新安汪綱書堂之扁榜三大字大丞相史魯公之筆也站臺在鎭越堂之前汪綱創建舊嘗有望站臺壞巳久其址亦不知在何所惟王十朋一詩尙傳云明珠遙吐臥龍頭漸覺淸光萬里浮人望使君如望月更須如鏡莫如鉤綱蓋寓舊名於此也云壑在臥龍之東汪綱創建前有喬松甚古綱自記於柱云嘉定壬午五月郡守新安汪綱作云壑於臥龍之東峯蓋百花亭之舊址也黃太史詩云老松閱世臥云壑回首滄江無萬牛而此堂之下蒼髯老幹雲霧深藏雪壓霜侵不攺其操是宜其髙臥閱世縱有萬牛焉能動哉淸曠軒在云壑之側嘉定十五年汪綱自記於柱云章楶蓬萊閣詩序謂四時之景不同而所同者自然之淸曠也此語當矣西園舊有亭名淸矌亭廢不存復寓此名於斯軒噫何獨此名爲寓而斯軒亦直寄焉耳觀風堂紹興中曹泳所建王十朋詩云薄俗澆風有萬端欲將眼力見應難但令心境無塵垢端坐斯堂便可觀堂廢吳格再建汪綱又葺之秋風亭在觀風之側其廢巳久嘉定十五年汪綱卽舊址再建綱自記於柱云秋風亭辛稼軒曾賦詞膾炙人口今廢矣予卽舊基面東爲亭復創數椽於後以爲賓客往來館寓之地當必有髙人勝士如宋玉張翰者來遊其間遊目騁懷幸爲我畱其母遽起悲吟思歸之興雲望海亭在臥龍之西不知始於何時元微之李紳嘗賦詩則自唐巳有之矣昔範蠡作飛翼樓以壓彊吳此亭卽其址也祥符中髙紳植五桂於亭之前易其名曰五桂歲久亭旣廢桂亦不存嘉佑中刁約增廣舊址再建復名望海自作記以志嘉定十五年汪綱重修多稼亭在望海亭之下嘉定十年王補之修攺今名嘉定十五年汪綱重修越王臺按祥符圖經云在種山東北種山蓋臥龍之舊名也今臺乃在臥龍之西舊有小茅亭名近民久巳廢壞嘉定十五年汪綱卽其遺址創造而移越王臺之名於此气象開豁目極千里爲一郡登臨之勝且俾曾耆年篆三大字立石而刻之別爲亭以覆之亭在臺之左淸白堂在蓬萊閣之西臥龍山之足康定中範仲淹所作按仲淹堂記云獲廢井泉淸而色白因命其堂曰淸白庶幾居斯堂而無忝其名堂廢不存久矣嘉定十五年汪綱命訪其所云都廳卽其處也乃別創都廳重加整葺而復範之舊扁賢牧堂在淸白之側舊以祀範文正公乾道四年中忠定公始以趙淸獻公並祀乾道八年守方滋又增祀朱忠靖公勝非趙忠簡公鼎張文靖公守翟忠惠公汝文嘉定十四年守吳格又以史忠定合祀爲七人袁燮作記汪綱重修眞武堂土地祠舊在蓬萊閣下窒暗尢甚汪綱移建於臥龍山之西崇善王祠之前特爲顯敞崇善王祠蓋臥龍山之神也在山之西錢鏐所建祠有石幢乃鏐刊梁貞明三年封神爲崇善王敕牒鏐自列其銜於後云啟聖匡運同徳功臣天下兵馬大元帥尙父守尙書令吳越王鏐立汪綱旣移眞武土地堂於是並祠修之此三祠靈應特異

街衢越爲會府衢道久不修治遇雨泥淖幾於沒膝往來病之守汪綱亟命計置工石所至繕砌浚治其湮塞整齊其嵚崎除哄陌之穢污復河渠之便利道塗堤岸以至橋梁靡不加葺經畫有條役且無擾始於府橋至軒亭及南北兩市由府前至鎭夷軍門賢良坊至府橋水澄坊至鯉魚橋沿河夾岸迆邐增築曁大小路迎恩門內外至鴻橋【一作虹】牽匯坦夷如砥井裏嘉嘆實爲悠久惠利云會稽續志卷第二

提刑司提刑司在府治之東與蓬萊館相望嘉定十六年知府事兼提刑汪綱以其獘陋乃撤其壞甚者六七而鼎新之且增創吏捨架閣庫並錢酒什物文籍諸庫又新其公餘燕坐之所屬官議事之廳及亭館樓觀罔不畢新曰澄淸堂【有淳熙中倪思所作堂記】曰棣華堂【淳熙初芮輝建以其兄燁乾道中嘗蒞是職故云】曰和樂堂曰盡心堂【宣和元年蔡佃建】曰淸閟亭【疊石爲巖洞而冠亭於上茂林叢竹交映左右頗爲幽雅】曰稽山閣【其址卽火珠山也有乾道中程大昌賦刻梓揭於梁間】又創敬簡堂於簽廳之左

提舉司提舉司在蕙蘭坊其燕坐之所則有云錦【植荷花】東窗澄齋爰咨堂風月堂【虛豁爽塏可以觀眺下有方沼前疊石爲山老木三四雜以花竹其走耴頗佳】廳事之右有小圃中有二亭曰扶疏曰淸逸

安撫題名帥守姓名前志止於嘉泰初元李公大性今自嘉泰三年辛公棄疾以後備錄於左辛棄疾以朝請大夫集英殿修撰知嘉泰三年六月十一日到任當年十二月二十八日召赴行在林采以太中大夫集英殿修撰知太平州除寶謨閣待制攺知嘉泰四年四月初十日到任開禧元年五月十二日宮觀周珌以中大夫充集英殿修撰知開禧元年七月五日到任二年四月二十一日除寶謨閣待制宮觀趙師﹝上睪下廾﹞以大中大夫知開禧二年五月十三日到任當年六月十一日除寶謨閣學士知廬州錢象祖以降授中大夫知開禧二年八月二十二日到任九月六日復通議大夫開禧三年二月四日召赴行在章燮以朝請大夫直華文閣知開禧三年二月二十八日到任十月十三日以應辦成肅皇后山陵有勞特轉朝議大夫十一月四日召赴行在李玨以朝散大夫直寶謨閣知開禧三年十一月二十五日到任嘉定元年七月二十九日除侍右郎官黃由以寶謨閣學士正議大夫知嘉定元年九月二十一日到任三年四月十六日除刑部尙書兼直學士院畱恭以朝奉大夫直寶謨閣知嘉定三年六月二十二日到任至嘉定五年四月十七日宮觀趙彥倓以朝散大夫兩浙東路提點刑獄公事除直寶謨閣知嘉定五年八月十六日到任七年七月二十一日除直徽猷閣再任當年十月十三日磨勘轉朝請大夫八年八月二十九日除太府少卿葉箋以朝請大夫兩浙東路提點刑獄公事除直祕閣知嘉定九年二月十一日到任當年十一月六日罷吳格以朝散郎直祕閣知嘉定九年十二月六日到任次年二月十三日丁母憂王補之以中奉大夫知婺州復祕閣修撰知嘉定十年三月六日到任十二年三月二十二日除右文修撰提舉建康府崇禧觀沈﹝日臯﹞嘉定十二年三月二十四日以朝議大夫祕閣修撰浙東提刑被旨兼權至當年八月十二日除太府卿吳格以朝散郎直祕閣知嘉定十二年九月二十六日到任次年十月磨勘轉朝請郎十四年十月五日除直煥章閣樞密副都承旨汪綱以朝奉大夫直祕閣兩浙東路提點刑獄公事除煥章閣知嘉定十四年十二月十七日到任次年四月轉朝散大夫十一月轉朝請大夫十七年正月除太府少卿二月兼權司農卿四月除直龍圖閣知十月覃恩轉朝議大夫寶慶元年四月應辦寧宗皇帝梓宮有勞除右文殿修撰當年七月以職事修舉奉聖旨除集英殿修撰特令再任三年十一月除寶謨閣待制依舊知紹定元年三月磨勘轉中奉大夫七月以收糴樁管米及數轉中大夫十二月初三日召赴行在汪統紹定元年十二月二十九日以朝散郎直寶章閣浙東提刑兼權三年三月磨勘轉朝請郎五月以糴樁積米特轉朝奉大夫四年四月該遇皇太后慶壽恩轉朝散大夫五月二十一日與宮觀葉棠紹定四年五月二十一日以朝議大夫直寶謨閣浙東提舉暫兼七月十六日除提刑仍舊兼權十月十三日交割與程徽猷程覃以中大夫直徽猷閣知紹定四年十月十三日到任六年九月因應辦恭聖仁烈皇太后梓宮事務有勞除祕閣修撰十一月十三日除司農卿葉棠以中大夫直寶謨閣浙東提刑於紹定六年十一月七日除金部郎官未上當月十五日除徽猷閣知端平元年十一月十六日依舊職差知太平州黃壯猷端平元年十一月以朝請大夫金部郎官除直祕閣知十二月十二日到任三年十一月十五日除尙右郎官李鳴復嘉熙元年二月以端明殿學士朝奉大夫簽書樞密院事兼參知政事除資政殿學士知十七日到任當年六月二十三日召赴行在八月十六日除參知政事潘剛中嘉熙元年十月十九日以朝議大夫浙東提刑暫權十二月磨勘轉中奉大夫二年閏四月十三日交割與趙大資趙善湘以資政殿大學士銀靑光祿大夫沿海制置使兼知慶元府於嘉熙二年三月依舊職知閏四月十三日到任三年六月二日依舊職提舉臨安府洞霄宮余天錫嘉熙三年六月除資政殿學士知七月十六日到任四年四月初三日召赴行在蔡範嘉熙四年四月以朝請大夫新除司農卿除直徽猷閣知六月二十一日到任淳佑元年五月磨勘轉朝議大夫九月除直龍圖閣依舊知二年二月十六日召赴行在奉事六月九日除司農卿史巖之淳佑二年三月以龍圖閣學士通奉大夫知十月初十日到任三年三月磨勘轉正議大夫四年七月十三日除端明殿學士依舊知十七日攺知福州童頤淳佑四年七月二十一日以朝散大夫直華文閣浙東提舉暫權十月十六日交割與史閣學史宅之淳佑四年七月以華文閣學士通奉大夫知十月十九日到任十二月磨勘轉正議大夫五年十一月以職事修舉除敷文閣學士依舊知六年三月十六日除工部尙書趙性夫淳佑六年四月五日以朝奉大夫直祕閣浙東提刑兼權十月除直華文閣令再任依舊兼權七年五月六日除直徽猷閣知八年正月除大理少卿未上二月除直寶文閣依舊知七月兼提舉十月三日令赴行在奏事九日除宗正少卿趙希朴淳佑八年十二月以中奉大夫新除司農少卿兼檢詳除直華文閣知九年正月十一日到任當月兼權提舉六月三日罷洪薿淳佑九年六月九日以朝散郎浙東提刑札兼權七月十七日被旨時暫兼權十一月交割與吳大資吳潛淳佑九年八月以資政殿學士太中大夫知十一月八日到任十二月八日除同知樞密院事兼參知政事洪薿淳佑九年十二月十八日再以朝請郎直祕閣浙東提刑札兼權十年三月十三日被旨兼權八月十二日除刑部郎官二十一日除直寶謨閣知尋別與州郡差遣馬天驥淳佑十年八月二十七日以朝請大夫直祕閣浙東提舉被旨兼權十月五日除宗正少卿十四日除祕閣修撰知仍兼提舉十一年十月十一日除權兵部侍郎十七日除知慶元府樓治淳佑十一年十月以中奉大夫集英殿修撰知閏十月初八日到任十一月十一日暫兼提舉十二年正月十三日暫兼提刑四月磨勘中大夫八月依舊職提舉江州太平興國宮程沐淳佑十二年八月十二日以朝奉大夫浙東提舉時暫兼權寶佑元年三月二十四日交割與集撰陳侍郎陳顯伯淳佑十二年八月以太中大夫集英殿修撰新知婺州攺知寶佑元年三月二十四日到任二年正月十二日除權兵部侍郎厲文翁寶佑元年十月以承議郎集英殿修撰知二年正月二十九日到任四月以前知臨安府職事有勞特轉朝奉郎十月二十六日依舊職攺知慶元府史宇之寶佑二年十月以煥章閣學士太中大夫知十二月十四日到任四年正月以職事修舉特除徽猷閣學士仍知十月八日召赴行在十一月一日除工部尙書顧嵒寶佑四年十月二十五日以承議郎浙東提刑時暫兼權五年八月初四日交割與謝祕撰謝奕修以中奉大夫太府卿除祕閣修撰知寶佑五年八月四日到任六年七月四日除右文殿修撰賜紫章服依舊任開慶元年八月一日除集英殿修撰依所乞提舉隆興府玉隆萬壽宮仍賜金帶許令服系二十一日交割與厲待制厲文翁開慶元年六月以朝奉大夫徽猷閣待制知八月二十一日到任十月二十九日除寶文閣待制知臨安府十一月交割與何敷文何夢祥以朝奉大夫試司農卿兼知臨安府除直敷文閣與厲待制兩易開慶元年十一月初八日到任景定元年二月六日除直徽猷閣主管建寧府武夷山衝佑觀葉隆禮景定元年二月以朝奉大夫除直寶文閣知十六日到任四月二十六日交割以次官離任鄭雄飛景定元年五月初五日以朝散大夫直寶章閣浙東提舉被旨時暫兼權七月十七日交割與謝集撰謝堂景定元年五月以朝奉大夫集英殿修撰知七月十七日到任十月除寶章閣待制提舉佑神觀仍奉朝請特賜金帶許令服系林光世景定元年十月二十八日以朝奉大夫浙東提舉被旨時暫兼權十二月初十日交割與祕閣季戶部季鏞以朝散郎知溫州除左曹郎官未供職間除直祕閣知景定元年十二月初十日到任二年七月二十六日以職事修舉升直寶謨閣依舊任十二月初九日被旨時暫兼權提舉三年五月初九日除將作監十一日升直煥章閣依舊知十一月初八日升直寶文閣令再任十二月二十日除直龍圖閣兩浙轉運副使楊瑱景定三年十二月以朝議大夫右文殿修撰新知寧國府除集英殿修撰知四年二月二十七日到任十月十九日令赴行在奏事朱應元景定四年十月二十五日以朝請郎直徽猷閣浙東提舉被旨時暫兼權五年正月初五日除直顯謨閣浙東提刑兼提舉仍暫權二月二十六日除監察禦史兼崇政殿說書

提刑題名提點刑獄置使始於淳化三年兩浙皆隸所部熙寧九年分兩浙爲東西路明年復合建炎四年用熙寧法復分爲二自置使以來中間嘗兼用武臣建炎間省去乾道中復置淳熙末又省自紹聖以上其姓名皆不可考元符以後始有壁記故得以著錄白具元符三年正月初四日以朝散郎到任王祖道元符三年七月二十日以朝散大夫到任胡師文崇寧元年三月初四日以朝散大夫到任程遵彥崇寧元年�月��日以朝請大夫到任蔡肇崇寧元年七月二十四日以朝奉郎到任虞謨崇寧元年十二月十六日以承議郎到任周彥質崇寧二年二月初五日以朝請郎到任十二月二十五日移淮南轉運副使彊浚明崇寧三年三月初五日以朝奉郎到任四年九月初六日罷祖理崇寧三年六月二十九日以朝散郎到任四年二月十四日罷黃克俊崇寧四年四月二十九日以朝散郎到任五年十二月二十四日移知光州馬玿崇寧五年正月十九日以朝請大夫到任大觀元年正月初八日罷董正封大觀元年二月初九日以中散大夫到任當年閏十月初四日除發運副使錢景逢大觀元年二月二十日以朝奉大夫到任當年閏十月十五日移江東提刑盛章大觀二年三月以奉議郎到任當年十月初八日除兵部員外郎畢漸大觀二年十一月以朝散郎到任大觀三年四月罷朱維大觀三年三月十四日以中大夫到任政和元年七月二十五日移知興仁府蔡安持大觀四年五月以朝請大夫直祕閣到任政和元年六月召赴﹝闕﹞李景夏政和元年四月以朝散郎到任當年五月罷虞謨政和元年七月十八日以朝奉大夫到任政和三年正月二十六日罷任周邦式政和二年六月以朝請大夫到任政和三年四月十七日移江東提刑羅選政和三年四月以朝散郎到任當年十一月除少府少監盧天驥政和六年六月十九日以朝散郎到任政和八年閏九月初九日除左司員外郎周格政和八年閏九月十四日以朝請大夫到任當年十月十八日罷任蔡佃政和八年十一月十七日以朝請郎直祕閣到任宣和元年八月十三日罷鄭南宣和二年二月二十五日以朝散郎到任當年七月二十二日罷任張苑宣和二年七月二十三日以中奉大夫直祕閣到任宣和三年二月二十三日罷任楊應誠宣和三年二月初八日以武功大夫成州團練使到任宣和五年五月二十日移河北河東宣撫司管勾機宜文字章綡宣和三年三月二十六日以朝散大夫到任宣和四年六月十三日就除知越州髙士曈宣和三年七月初二日以武顯大夫兼閣門宣贊舍人到任當年九月初九日依舊淮南提刑王仲閎宣和四年六月二十九日以朝請郎直祕閣到任宣和五年五月二十日除本路轉運副使胡邃宣和五年六月二十四日以中奉大夫到任宣和七年五月除比部郎中柳宗傑宣和七年以朝奉郎到任季質靖康二年以朝奉郎直龍圖閣到任王翿建炎三年以朝奉郎到任韓膚冑建炎四年三月以朝散郎到任七月致仕施坰建炎四年八月以朝請大夫到任紹興二年正月分過浙西孫近紹興二年正月以左朝議大夫充祕閣修撰到任二年轉左中奉大夫三年三月除祕書少監張宗臣紹興三年四月以左朝奉大夫到任十月罷周綱紹興三年十月以左奉議郎到任四年四月召赴行在明橐紹興四年四月以左奉議郎到任六年正月致仕劉一止紹興六年二月以左承議郎直顯謨閣到任八年二月滿罷謝祖信紹興八年三月以左承事郎直祕閣到任九年正月召赴行在範同紹興九年正月以左朝請郎直寶文閣到任八月召赴行在利瓦伊紹興九年九月以右朝奉郎直祕閣到任十年四月與福建提刑宋孝先兩易宋孝先紹興十年四月以左中奉大夫直祕閣到任十月通理滿罷呂用中紹興十年十二月以右宣教郎到任十二年十二月攺知泉州範振紹興十三年正月以左朝請大夫到任九月罷吳序賓紹興十三年十月以右朝奉大夫到任十四年四月與知泉州呂用中兩易呂用中紹興十四年八月以右奉議郎直祕閣到任十五年五月宮祠朱惇儒紹興十五年六月以左朝奉郎到任十六年十二月罷林師說紹興十七年六月以右朝請大夫到任十二月罷秦昌時紹興十七年十二月以左朝散郎提舉權十九年除直祕閣正除及再任至二十四年十二月致仕曾幾紹興二十五年十二月以左朝請大夫到任二十六年三月攺知臺州宋棐紹興二十六年三月以左朝請大夫到任二十七年三月攺知揚州邵大受紹興二十七年四月以左朝請大夫提舉權十一月正除二十八年十月攺浙西提刑徐度紹興二十九年六月以左朝請郎到任三十年七月除樞密院檢詳樊光遠紹興三十一年三月二十六日以左朝奉郎到任三十二年九月除吏部員外郎十月續奉聖旨樊光遠以疾請祠可依舊浙東提刑十月十日還任隆興元年六月成資替王葆隆興元年六月十三日以左朝請大夫到任乾道元年二月二十一日宮祠任文薦乾道元年四月十三日以左朝請郎到任乾道二年三月二十八日召赴行在張津乾道二年五月二十七日以右朝請郎到任乾道三年五月除直祕閣知明州柳大節乾道三年六月以右朝奉大夫到任當年八月罷芮燁乾道四年十一月以左朝散郎到任乾道五年八月除國子司業程大昌乾道五年九月以左朝奉郎直龍圖閣到任乾道七年六月除江東運副乾道六年六月二十三日奉聖旨諸路各置武臣提刑一員張方乾道六年十月以武功大夫兼合門宣贊舍人到任乾道七年八月致仕範成像乾道七年八月以左朝散郎到任乾道九年攺除福建提刑張掄乾道七年十月以均州防禦使到任乾道九年正月除利州觀察使知池州鄭興裔乾道九年六月以武功大夫江州觀察使到任淳熙元年四月除浙西提刑趙彥端乾道九年九月以左朝奉大夫直寶文閣到任淳熙元年三月宮祠韓俁淳熙元年八月以武節大夫髙州剌史到任淳熙三年二月宮祠胡仰淳熙元年十一月以朝散大夫直祕閣到任淳熙二年三月罷任吳交如淳熙二年四月以朝散大夫直祕閣到任十月召除大理少卿芮輝淳熙二年十二月以朝散大夫到任淳熙四年十月以職事修舉除直顯謨閣當月召除祕書少監傅自得淳熙五年七月以朝散郎直祕閣到任當年八月罷趙益淳熙五年十月以武徳大夫文州剌史到任淳熙七年十一月再任淳熙八年八月召除知合門事鞏湘淳熙五年十二月以朝散大夫直敷文閣到任淳熙七年十二月攺知廣州姚宗之淳熙七年十二月以承議郎到任淳熙八年八月除江西提刑傅淇淳熙八年九月以朝請大夫到任淳熙九年九月攺浙西提刑張詔淳熙八年十一月以武經大夫到任淳熙十年五月攺江東提刑丘崇淳熙十年七月以朝奉大夫直祕閣到任淳熙十一年十二月初二日攺知平江府趙公碩淳熙十二年二月初五日以朝議大夫直龍圖閣到任淳熙十三年六月宮祠延璽淳熙十三年七月二十五日以武功大夫髙州剌史到任淳熙十三年五月二十三日除知閣門事趙不違淳熙十五年六月十六日以武經大夫到任淳熙十六年正月罷周頡淳熙十六年正月二十八日以朝議大夫直顯謨閣到任紹熙元年二月二十一日除福建運使蔡戡紹熙元年四月十一日以朝散大夫直寶文閣到任當年七月二十八日除中書門下省檢正諸房公事林提紹熙元年八月二十六日以朝請郎到任紹熙二年七月十八日磨勘轉朝奉大夫當日攺江西轉運判官虞儔紹熙二年八月初七日以朝奉大夫到任二年二月初二日得旨與郡陳倚紹熙三年三月六日以朝散大夫直徽猷閣到任四年二月十七日除大理卿陳﹝木巳﹞紹熙四年三月二十八日以奉直大夫到任慶元元年正月十一日除侍右郎官謝源明慶元元年二月二十五日以朝請大夫直煥章閣到任當年十一月二十一日召赴行在李大性慶元元年十二月十九日以朝散大夫到任慶元三年三月

日召赴行在張伯垓以朝請大夫監察禦史除慶元三年三月二十八日到任當年十一月二十一日除直華文閣知紹興府張孝曾以朝請大夫新湖南運判除慶元四年正月初五日到任當年四月二十七日除福建運使兪丰以朝請大夫浙西提舉除慶元四年五月十七日到任次年四月二十九日除直祕閣當年十月十七日除中書門下省檢正諸房公事李洪以朝奉大夫浙東提舉除慶元六年閏二月二十八日到任當年五月二十九日罷周珌以朝議大夫湖北提刑除慶元六年十月二十四日到任嘉泰元年正月十三日以應辦有勞除直敷文閣當月十九日宮祠�煥以中奉大夫太常少卿除直顯謨閣除嘉泰元年六月初六日到任嘉泰二年四月二十六日召赴行在時佐以中大夫直華文閣淮南運判除嘉泰二年十二月三十日到任施康年以朝請大夫福建提刑除嘉泰四年三月三日到任當年十月二十七日除司農卿權安節以朝散大夫司農卿除充祕閣修撰除嘉泰四年十一月十七日到任當年十二月十六日攺差知鄂州趙時逢開禧元年正月初十日以朝散郎直祕閣到任次年正月十七日召赴行在八日奉聖旨除左曹郎官傅伯成開禧二年四月十四日以朝議大夫到任當年十一月初六日除直龍圖閣知慶元府李玨以朝奉大夫江東提刑除開禧三年四月十五日到任當年十月內應辦有勞特轉一官當年十一月十九日除直寶謨閣知紹興府孫昭先以朝散大夫吏部郎中除開禧三年十二月二十九日到任嘉定二年二月十七日召赴行在除尙左郎官譙令憲以朝奉大夫直顯謨閣知婺州除嘉定二年八月四日到任四年九月初四日除直寶文閣江東運副趙彥倓以朝散大夫考功郎中除嘉定四年十二月十五日到任次年四月十六日除直祕閣當年八月初一日除寶謨閣知紹興府王渥以朝奉大夫浙東提舉除嘉定五年八月十六日到任次年三月二十八日除知贛州程覃以朝散大夫浙東提舉兼權慶元府除嘉定六年十月二十三日交割職事仍舊兼權知慶元府嘉定八年五月二十五日除侍右郎官葉箋嘉定八年六月二十一日以朝請大夫賜紫金魚袋到任嘉定九年正月一日除直祕閣知紹興府沈﹝日臯﹞以朝議大夫祕閣修撰知平江府除嘉定十年七月初十日到任十二年八月十二日除太府卿汪綱以朝請郎直祕閣新知婺州除嘉定十二年十二月十三日到任十四年十月兼權紹興府十二月除直煥章閣知紹興府兼權十七年四月除直龍圖閣知紹興府兼權寶慶元年四月除右文殿修撰再任仍兼二年七月除集英殿修撰再任仍兼二年九月乞差正官旨依麋溧以太常少卿除寶慶二年十月初五日到任汪統以侍右郎官除紹定元年十二月二十八日到任四年五月二十一日宮觀葉棠紹定四年五月二十一日以浙東提舉暫兼七月十六日正除提刑八月七日到任六年十一月四日除金部郎官十三日除直徽猷閣知紹興府浙東安撫使李大謙以尙右郎中除端平元年正月初八日到任牛大年以侍左郎官除端平元年三月十一日到任當年八月二十四日除直敷文閣主管建康府崇禧觀曹豳以浙西提舉除端平三年二月二十九日到任十一月十八日召赴行在除工部郎官又除國子司業未行又除左司諫潘剛中以太府寺丞除嘉熙元年三月三日到任二年閏四月二十三日召赴行在除侍右郎官項容孫以侍右郎官除嘉熙二年五月二十二日到任三年二月七日除尙左郎官章謙亨以知衢州兼嘉熙三年六月十一日交割十二月十三日除直祕閣浙東提刑兼知衢州嘉熙四年十一月宮觀馬光祖淳佑元年二月十九日以浙東提舉兼權九月十一日除直寶謨閣浙西提刑徐鹿卿淳佑元年七月五日以江東運判知太平州除九月十日除直祕閣依舊提刑仍暫兼提舉於十月二十日到任呂午以新知泉州除淳佑二年十一月初四日到任三年四月二十七日除監察禦史陳晉接以祕書省著作郎兼宗學博士兼權侍左郎官於淳佑三年六月初五日除仍時暫兼權婺州十九日交割本司職事淳佑四年二月免兼婺州回司三月二十七日除將作少監趙性夫以右曹郎官除淳佑四年九月一日到任六年十月十八日除直華文閣再任淳佑七年五月六日除直徽猷閣知紹興府浙東安撫楊伯嵒以吏部郎官除淳佑七年五月十六日到任八年正月一日除樞密院檢詳諸房文字髙斯得以知嚴州除淳佑八年七月二十八日到任九月二十一日除江西運判洪薿以江西提舉除淳佑八年十一月十六日到任九年十一月九日除直祕閣依舊十年�月十二日除刑部郎官二十一日除直寶謨閣知紹興府浙東安撫蔡抗以江東提刑除淳佑十一年三月二十二日到任七月二十三日依舊直寶謨閣浙東提刑兼知婺州次年正月一日除國子司業兼資善堂贊讀袁立儒以福建提舉除淳佑十二年十二月二十二日到任尢煓以度支郎官除寶佑元年十月初七日到任饒虎臣以前福建運副攺湖北運副兼知鄂州未赴除於寶佑二年十月十七日到任四年正月一日除太府卿汪應元以主管建康府崇禧觀依舊職除寶佑四年三月二十一日到任顧嵒以大宗正丞兼刑部郎官除於寶佑四年九月五日到任除直祕閣職任仍舊十一月十七日除左曹郎官何夢祥以軍器監兼崇政殿說書除於寶佑五年十一月二十八日到任開慶元年九月二十日除直華文閣湖南提刑二十六日除司農卿兼知臨安府浙西安撫陳仁玉開慶元年十一月初四日以祕書郎兼禮部郎官兼崇政殿說書除直祕閣浙東提刑兼知衢州十一月初十日到任景定元年五月二十九日特升直華文閣依舊八月十一日升直敷文閣依舊九月初二日回司二十九日離任魏克愚以金部郎官除景定二年正月二十八日到任五月一日除直祕閣依舊仍兼知婺州兩具辭免二十二日除直寶章閣兩浙運判孫子秀景定二年五月二十三日以浙西提刑升直華文閣除仍兼知婺州當年七月十一日到任景定三年正月十九日依所乞免兼婺州回司二月初二日離任曹孝慶以前湖南運判升直寶章閣除景定三年四月二十二日到任九月初六日除右正言兼侍講李芾端平憲大謙之子以知吉州除仍兼權知溫州於景定三年十二月十二日交割職事四年十一月二十六日赴行在奏事五年二月初四日除浙西提刑朱應元以浙東提舉進直顯謨閣除景定五年二月八日交割二十六日除監察禦史

提舉題名提舉常平倉事創於熙寧二年崇寧中又置提舉茶鹽事紹興中合常平茶鹽爲一司初置治於蘇大觀中又徙杭宣和以後遂定治於越自熙寧以來或並或省治所移徙亦不一以故姓名不復可考斷自宣和六年孫莊以下備錄如右孫莊宣和六年四月十八日以朝請郎到任宣和七年二月十六日得替王賜宣和七年四月初四日以通直郎到任當年七月初八日罷鄭松年宣和七年七月初八日以通直郎到任建炎二年八月初三日得替張伯舊建炎二年八月初三日以通直郎到任當年九月初十日致仕李遷建炎二年十一月初二日以朝請大夫到任建炎三年九月二十三日致仕蔡向建炎四年二月初七日以承議郎到任紹興二年二月初十日得替王然紹興二年二月初十日以右朝奉大夫到任紹興三年三月初六日罷韓協紹興三年三月二十七日以右奉議郎到任紹興五年四月初七日得替韓臨亨紹興五年四月二十七日以左朝奉大夫到任當年閏二月十三日奉聖旨常平並入茶鹽司仍以提舉茶鹽常平等公事爲名紹興七年四月二十九日替胡說修紹興七年四月二十八日以右朝請大夫到任紹興九年正月初五日致仕張宇紹興九年三月十七日以左朝請郎到任當年九月十三日奉敕常平司職事依舊令提刑司兼管紹興十年七月初九日除司勛郎官王鈇紹興十年十月初六日以右朝請郎到任紹興十二年十月二十一日得替虞﹝汀去丁攺充﹞紹興十二年十月二十一日以右朝奉郎到任紹興十三年九月二十六日罷韋壽成紹興十三年十二月二十一日以右朝奉大夫到任紹興十五年正月二十九日攺除浙西提舉茶鹽髙世定紹興十五年三月十九日以右朝請大夫直顯謨閣到任當年八月十一日攺除浙西提舉茶鹽鄭僑年紹興十五年八月二十七日以右朝奉大夫直祕閣到任當年八月二十六日奉聖旨攺充提舉常平茶鹽公事紹興十七年七月十二日除江東運使秦昌時紹興十七年八月初一日以左承議郎到任紹興十九年�月��日在任攺除浙東提刑遊掞紹興二十年十月初二日以右朝奉郎到任紹興二十二年六月初三日致仕髙百之紹興二十二年六月二十九日以右通直郎直祕閣到任紹興二十四年十二月十八日攺除溫州黃兌紹興二十五年正月初二日以右朝請大夫到任權當年六月二十一日正除當年十一月二十五日罷趙公稱紹興二十六年四月初七日以左承議郎到任紹興二十七年二月��日除江西運判邵大受紹興二十七年三月二十三日以左朝散大夫到任當年十一月十六日除浙東提刑都絜紹興二十八年四月二十九日以左朝奉大夫到任紹興三十年二月初一日攺除戶部郎官總領錢糧張庭實紹興三十年五月初七日以左朝散大夫到任紹興三十二年十二月二十三日得替諭樗紹興三十二年十二月二十四日以左朝奉大夫到任乾道元年二月二十五日得替髙敏信乾道元年二月二十六日以左朝散大夫到任乾道元年八月十二日罷宋藻乾道元年八月二十一日以左朝散郎到任乾道三年四月五日主管臺州崇道觀徐蕆乾道三年八月二十六日以左朝散郎到任乾道五年六月初三日知秀州蘇嶠乾道五年十月初五日以右朝奉郎到任乾道七年六月初八日召除吏部郎官唐閟乾道七年六月二十一日以右朝散郎到任當年七月二十四日攺除戶部郎官淮西總領鄭良嗣乾道七年八月初九日以右承議郎到任乾道九年九月十八日除福建提刑劉孝韙乾道九年十月十一日以右朝奉大夫直祕閣到任淳熙元年八月內除直徽猷閣當月二十六日赴召折知常淳熙元年九月初二日以宣教郎到任淳熙二年三月十五日罷陳舉善淳熙二年四月十九日以承議郎直龍圖閣到任淳熙三年七月十七日除浙西提刑何偁淳熙三年八月二十七日以朝散郎到任淳熙四年八月十五日攺福建提舉姚宗之淳熙四年八月十七日以承議郎到任淳熙六年二月二十五日除浙東提刑李宗質淳熙六年三月初八日以承議郎到任當年十一月初四日罷趙韞淳熙六年十一月十四日以承議郎到任淳熙八年十二月初五日得替召赴行在朱熹淳熙八年十二月初六日以宣教郎直祕閣到任淳熙九年九月十二日除直徽猷閣除江西提刑余禹成淳熙九年九月二十三日以承議郎到任淳熙十年十月二十三日罷勾昌泰淳熙十年閏十一月初八日以奉議郎到任淳熙十二年十月二十二日除浙西提刑嶽甫淳熙十二年十一月十一日以承議郎到任淳熙十三年十二月十四日知明州田渭淳熙十四年二月十七日以奉議郎到任次年六月內除直祕閣十六年正月內除考功郎官袁說友淳熙十六年正月十八日以朝請大夫到任當年七月十三日攺除浙西提刑鄭湜淳熙十六年八月十七日以承議郎到任紹熙二年二月十二日知建寧府李沐紹熙二年四月十七日以朝奉郎到任當年九月十六日攺江東提舉黃唐紹熙二年十一月初一日以朝請郎到任紹熙三年十月

日奉聖旨與郡陳﹝木巳﹞紹熙三年十二月二日以奉直大夫到任紹熙四年三月二十八日除本路提刑衛涇紹熙四年五月十九日以朝散郎到任是月二十七日丁母憂李謙紹熙四年七月十五日以承議郎到任紹熙五年八月四日赴召李大性紹熙五年十月二十三日以朝散郎到任慶元元年十二月十九日除本路提刑莫漳慶元二年五月七日以朝議大夫直祕閣到任當年八月二十四日罷劉誠之慶元二年十一月四日以朝奉大夫到任慶元四年五月二十七日除直祕閣知平江府趙公豫慶元四年七月十一日以中奉大夫到任慶元五年五月二十日召赴行在李洪慶元五年七月初三日以朝奉大夫到任慶元六年閏二月二十八日除本路提刑葉籈慶元六年八月二十八日以朝奉郎直祕閣到任嘉泰元年正月內除直煥章閣當年十月內攺除江東提舉張經嘉泰元年十二月初二日以朝請大夫到任嘉泰三年八月內攺除湖北提刑李浹嘉泰三年十月初八日以朝散大夫到任嘉泰四年二月二十日磨勘轉朝請大夫當年六月二十六日召赴行在章燮嘉泰四年七月十九日以朝散大夫到任開禧元年八月十三日磨勘轉朝請大夫二年三月除直寶謨閣再任三年二月進職一年差知紹興府魯幵開禧三年四月十九日以朝奉大夫到任當年十二月初六日轉朝散大夫嘉定二年正月內被召孟植嘉定二年四月初五日以朝請大夫到任嘉定三年四月二十日罷王遇嘉定三年七月二十四日以朝散郎到任嘉定四年閏二月初六日攺除大宗正丞王渥嘉定四年閏二月初十日以朝請郎到任當年十一月初六日磨勘轉朝奉大夫嘉定五年八月一日除本路提刑程覃嘉定六年正月十四日以朝奉大夫到任當年七月初四日磨勘轉朝散大夫當年十月十一日除本路提刑兼權知慶元府韓元禮嘉定六年十月二十九日以通直郎到任當年十二月十二日因進玉牒轉奉議郎嘉定八年八月二十八日除刑部郎官未赴闕間當年十月初九日以鹽課增羨轉承議郎當日除直祕閣知慶元府李琪嘉定八年十二月初五日以承議郎到任嘉定九年五月二十三日兼權本路提刑嘉定十年正月十一日除禮部郎官趙伉夫嘉定十年正月二十四日以朝散郎到任當日兼本路提刑次年三月初一日磨勘轉朝請郎當年十月二十六日除福建運判諭珪以朝散郎知臺州除嘉定十一年十一月十六日到任當月三十日磨勘轉朝請郎次年二月初九日因任臺州日催督捕獲彊寇有勞轉朝奉大夫八月十三日兼權本路安撫提刑嘉定十三年九月十三日除知大宗正丞章良朋嘉定十三年十一月初七日以承議郎到任以磨勘轉朝奉郎嘉定十四年九月二十八日兼權知慶元府因該遇進寶赦特轉朝散郎以調度兵將捕獲海寇轉朝請郎十五年十二月十四日除尙左郎官齊碩嘉定十六年十月十七日以通直郎到任在任轉奉議郎十七年七月被旨兼權慶元府當年覃恩轉承議郎寶慶元年十一月除金部郎官金鑄寶慶二年以朝請郎正月十一日到任寶慶三年四月差知汀州李壽朋寶慶三年以朝請大夫直寶章閣十月十九日到任紹定元年十一月除左曹郎官十二月除直寶謨閣知平江府余鑄紹定元年以朝奉大夫十二月十二日到任當月二十七日除右曹郎官兼右司郎官葉棠紹定二年正月以朝請大夫到任十二月暫權臺州四年二月除直寶謨閣依舊回司暫權浙東提刑紹興府浙東安撫七月依舊職除浙東提刑暫權提舉紹興府浙東安撫黃壯猷紹定六年以朝奉大夫九月二十六日到任十一月暫權提刑端平元年七月除金部郎中曾天麟端平元年以朝散大夫八月初一日到任二年十二月除都官郎官陳振孫端平三年二月初六日以朝散大夫知臺州兼權八月正除十月二十八日到任嘉熙元年五月攺知嘉興府衛洙嘉熙元年以朝請郎六月十七日到任二年十月十七日除右曹郎官範鎔嘉熙三年以朝奉大夫四月二十六日到任四年十一月除侍左郎官馬光祖嘉熙四年以朝請大夫直祕閣十二月二十六日到任淳佑元年二月兼權提刑九月進直寶謨閣除浙西提刑袁立儒淳佑二年以朝奉大夫直祕閣五月初三日到任三年二月除侍右郎官童頤淳佑三年以朝散大夫直寶謨閣五月初一日到任四年六月除將作監七月除直華文閣依舊浙東提舉五年七月滿替章端子淳佑五年以朝奉郎七月二十四日到任六年八月兼權溫州十月離任趙與傑淳佑六年以朝請郎軍器監除十一月二十一日到任八年正月除司農少卿二月除直寶謨閣依舊浙東提舉暫兼提刑六月除太府卿嚴粲淳佑九年以朝請郎八月二十一日到任十年正月除倉部郎官馬天驥淳佑十年以朝請大夫直祕閣二月十八日到任十月除宗正少卿又除祕閣修撰知紹興府仍兼提舉謝奕修淳佑十一年以朝議大夫直華文閣閏十月初七日到任十一月初四日丁父憂程沐淳佑十一年以朝請郎二月十二日到任八月十二日暫權紹興府寶佑元年四月離任趙隆孫寶佑元年以朝請大夫六月十三日到任寶佑二年五月除直祕閣知泉州兼提舉福建市舶吳革寶佑二年以朝奉郎八月十三日到任三年八月除尙右郎官兼權左司季鏞寶佑三年以朝奉郎十一月初六日到任寶佑五年三月召赴行在奏事趙﹝王臾﹞夫寶佑五年以朝議大夫四月十五日到任寶佑六年十二月赴都堂稟議崇政殿說書李獻可景定五年以奉議郎兼權提刑五月初一日到任會稽續志卷第三

安撫司簽廳﹝屬官廨捨附﹞安撫司簽廳在府治儀門之西嘉定十六年汪綱重建而移門於儀門之外參議機宜撫幹舊無廨捨皆僦居於市嘉定十六年汪綱以武憲舊衙析而攺創昈列有序參議滕璘作題名記紀之甚詳

通判廳通判北廳在府治之東嘉定十七年夏通判府事沈繹召爲大理正繹去郡守汪綱亟捐錢二百萬重葺之於是庭宇稍整潔便坐之前多植木犀嘉泰辛酉施宿因名之曰桂堂有小圃頗幽雅一池淸潔可愛嘉定甲戌袁申儒臨池作亭名曰淥秀池傍環植以梅袁於默林中作亭摘曾子固憶越中梅詩冷香幽艷向誰開之句名曰冷香又一亭亦袁作名曰逍遙遊曾子固倅越劉貢父以詩送之云君爲逍遙遊亭名本諸此袁又作一室曰臥龍齋以其檐俯臥龍之麓也齋傍地形稍髙爽宜於觀眺湖山之勝盡在目前嘉定癸未沈繹作亭命之曰會稽圖畫有井極淸冽泉脈來自臥龍齊唐文集有越州通判廳事後新鑿方井詩云臥龍山腳寒巖底沮洳泥塗不記年疏引一朝逢智匠坐令咫尺變璇淵待時藏用懷靈徳濟物施功假世賢畱作越人歌詠事召棠陰下酌貪泉惜開井之倅姓名不傳通判南廳倅史文卿創世彩堂其父定之時爲江東倉使有記載其事後史安之爲代葺治加備有水竹橋亭之勝通判東廳乃員外置久廢不差廨宇舊寓武憲廳嘉定十七年以監六部門顏耆仲爲添差通判郡始葺路鈐廳爲之先是有路鈐一員專一修奉攢宮十六年臺察李伯堅乞罷去路鈐降旨差通判一員專一主管至是始除耆仲云

簽廳簽廳敝甚外限僅以竹籬見者陋之嘉定十七年守汪綱重修及創倅幕位次重建兩廊大門於是稍稱大府之體

鄕

余姚雙鴈鄕在余姚縣東南一里孔曄記云虞國余姚人爲日南太守有惠政行部有雙鴈隨軒翔舞秩滿還家鴈亦隨歸遂生息成羣國死猶依其墓不去

上虞遊謝鄕俗傳謝康樂舊遊

鎭

山陰錢淸鎭在縣西北五十里行人至此多有待潮過堰之阻故陳淵有詩云江潮來去自有時扁舟閣淺心如飛岸容霜竹靑照眼春信梅花香撲衣天寒鄞江道路阻歲晏錢淸風俗非故園回首二千里落日看盡行雲歸

蕭山西興鎭前志云西陵城在蕭山縣西十二里吳越武肅王以西陵非吉語遂攺曰西興今按越絕書浙江南路西城者範蠡屯兵城也其陵固可守故謂之固陵詳此卽今之西陵也越絕書所云圖經前志俱不曾引及惜哉呂祖謙有西興道中二絕云鳧鶩迎船自有情隨波故起綠鱗鱗野花照水開無主誰信春歸已兩旬桑麻張王不知春帝恐鶯花太斷魂東岸紅霞西岸綠卻將影色爲平分漁浦鎭在縣西三十里梁丘希範宋謝靈運唐孟浩然皆稱爲漁浦潭對岸則爲杭之龍山故潘閬詩云漁浦風水急龍山煙火微

市

會稽平水市在縣東二十五里元稹序白氏長慶集云予嘗於平水市中見村校諸童競習歌詩召而問之皆對曰先生教我樂天微之詩固亦不知予之爲微之也其自注雲平水鏡湖傍艸市名

蕭山臨浦市在縣南三十里唐施肩吾詩有旅次臨浦市者卽此地也

上虞五夫市在縣北三十五里有唐會昌三年餘球五大夫市新橋記刻於市中一石塔之下前志碑刻門云石不存蓋未嘗見此刻也

和買太宗時馬元方爲三司判官建言方春民乏絕時預給官錢貸之至夏秋令輸絹於官故曰和買然在昔止是一時權宜措置至於一歲之間或行於一郡邑而已祥符中王旭知穎州因歲饑出庫錢貸民約蠶熟人輸一縑其後李士衡行之陜西民以爲便至熙寧新法之行乃施之天下示爲準則是時會稽民繁而貪所貸最多【此據王明淸揮麈錄】後來錢旣乏支所買之額不除遂以等戶資產物力而科配焉然會稽爲額獨重於他處故至今以爲病建炎三年九月二十四日禦筆朕累下寬卹之詔而迫於經費未能悉如所懷今聞東南和預買絹其獘尢甚可下江浙減四分之一以寬民力紹興遂獲減免如詔旨紹興二年九月十七日守臣朱勝非又有請詔蠲免十分之一紹興八年二月二十八日以此郡和買太重又減一萬匹其累減如此其數尙一十四萬六千九百三十八匹故淳熙中提點刑獄張詔乞用畝頭均科奏狀云浙東七州歲發和買二十八萬匹紹興一府獨當一路之半詔不知此是累減之數向來何止當一路之半耶淳熙八年閏三月一日指揮除豁徳壽宮延祥莊泰寧寺並兩攢宮及諸縣耕牛賃牛所科二千六百五十三匹三尺三寸淳熙十六年八月二十三日又特減四萬四千二百八十四匹三丈六尺七寸遂以一十萬匹爲額【內本色七萬九千三百八十一匹三尺九寸折帛二萬六百二千八匹三丈六尺一寸】

陵寢王明淸揮麈錄紹興初昭慈聖獻皇后升遐曾﹝糸�﹞以江東漕兼攝二浙應辦用元符末京西漕陳向故事也朝論欲建山陵﹝糸�﹞議以謂帝後陵寢今存伊洛不日復中原卽歸祔矣宜以﹝歹贊﹞宮爲名僉以爲當遂用之後顯仁皇后祔永佑陵遂易﹝歹贊﹞爲攢然攢宮之名實始於﹝糸�﹞之請也寧宗皇帝永茂陵其地乃泰寧寺之舊址也嘉定十七年冬命吏部侍郎楊燁爲按行使燁歸奏云云獨泰寧寺之山山岡偉特五峯在前直以上皇靑山之雄翼以紫金白鹿之秀層巒朝拱气象尊崇有端門旌旗簇仗之勢加以左右環抱顧視有情吉气丰盈林木榮盛以此知先帝弓劍之藏蓋在於此尋令太史局卜格一起一伏至壬而後融結宜於此矣詔遷寺而以其基定卜

宮觀

在城

天慶觀天慶觀在府之東南本唐之紫極宮也大中祥符中令州郡各建天慶觀郡卽以此宮應詔至今屋宇塑像造多當時舊物嘉定十五年守臣汪綱以聖祖殿蓋瓦損漏木植亦多朽蠹乃重行整葺踰半載畢工簾帷供器易而新之以稱朝家崇奉之意又以錢二十萬命道士姜思正重建觀之兩廊於是祠庭之制益加整肅

會稽縣

告成觀告成觀在縣東南七里政和中卽禹廟爲之故自三淸殿及三門兩廊皆政和以後所創獨禹廟爲舊物梅梁至今猶在則其古可知矣嘉定十五年郡守汪綱視事來謁睹其朽損卽命整葺旣加蓋瓦又復甃砌於是殿宇內外丹堊彩飾燦然一新有古珪璧佩環藏於廟初紹興二十七年祠之前一夕忽光焰閃皪人卽其處斸之得焉乾道五年官命置籍圖其形使道士謹守之得珪歲月人已不詳獨王十朋會稽風俗賦云黃帝之鑑神禹之璧注云紹興丁丑祠前光見人得之今所存環璧及梅梁識者以爲皆非其眞云

千秋鴻禧觀千秋鴻禧觀初賀知章入道以其所居宅爲觀始曰千秋尋攺天長乾道四年郡守丞相史忠定公奏移天長觀額建於縣東南五里嘉定十三年賜名千秋鴻禧仍爲祠官典領之地前有亭曰鑑湖一曲又一亭曰懷賀皆史丞相建新額頒降守汪綱以觀褊小無以揭虔卽更新之爲屋六十餘間又增建眞武殿先賢列仙祠並賀祕監祠爽气堂【綱有刻字畱柱間雲杜少陵爲賀公作遣興詩有爽气不可致之語眞古今絕倡千秋建堂以此名之】又築一園於觀之前曰賜榮【園門柱間綱題其上云敕賜鑑湖水爲君臺沼榮此太白憶賀監詩也千秋觀園成取詩中賜榮字以扁云】園有亭曰幽襟曰逸興曰醒心曰迎棹皆綱所建又築長堤十里夾道皆種垂楊芙蓉有橋曰春波跨截湖面春和秋半花光林影左右映帶風景尢勝眞越中淸絕處也

龍瑞宮龍瑞宮前志云在縣東南二十五里道家以爲黃帝時嘗建候神館於此至唐神龍元年置懷仙館開元二年因龍見攺今額按宮有石刻龍瑞宮山界至記不知何人所記乃賀知章書雲宮自黃帝建候神館宋尙書孔靈產入道奏攺懷仙館神龍元年再置開元二年敕葉天師醮龍現攺龍瑞宮是則懷仙館自宋已有之唐不過再置爾此前志失於詳考也有龍現壇祈禱極感應嘉定十四年浙東提刑汪綱以旱來禱設醮於宮忽有物蜿蜒於壇上體狀殊異不類凡虺人皆知神龍所變化也繼而再如傾注葉適有詩云感格孰如汪仲舉步虛未了龍來語會稽秦望都洗淸越人喚作提刑雨蓋記是也汪旣領郡事遂重建龍祠頗爲嚴飾又請於朝賜龍神廟額爲嘉應廟云

寺院

圓通妙智教院在府東南有觀音大士素著靈異乾道九年自浙以東旱甚錢公端禮來守以秋後四日開府亟迎請罄其精禱應答如響注雨彌日歲遂中熟錢顧院宇庳陋圯壞弗稱崇敬以狀諗諸朝詔賜度牒十五道俾易其舊大士妙相乃錢武肅應夢來自永嘉【大士應夢據王作重修院記云】

報恩光孝禪寺在府南龜山龜山一名飛來山寺初名寶林唐光宅中舍利見攺曰光宅乾符元年再建又攺爲應天元丰元年復曰寶林崇寧三年攺崇寧萬壽禪寺尋又攺崇寧爲天寧有塔髙二十三丈隨寺額以應天名錢端禮應天塔記云晉末有沙門曇彥與檀越許詢元度同造塔於山之椒彥有神異天降相輪故有應天之號前志拾遺門云應天塔今報恩寺浮圖也吳越春秋範蠡謂句踐曰王之築城其應天矣義取此錢參政端禮撰報恩寺塔記雲天降相輪故有應天之號恐別有證按範蠡此語自謂築城於釋氏事何預烏得謂塔名取於此後來取寺名欲表降相輪之異故云應天塔應天二字偶同範蠡之語爾非取諸此也【或謂應天名塔特取其髙天降相輪理涉妄誕殆未然也】紹興初以濮安懿王園廟寓焉郡守汪綱以錢十萬令寺僧重加葺修於是庭宇益整肅焉

戒珠寺在府東北舊志紀載頗疏略如寺初名昌安大中六年攺戒珠皆不登載按唐咸通三年衢州剌史趙璘直書戒珠寺云浙東觀察治其東北有山曰蕺在晉爲王逸少別止尙畱故池與祠堂又云陳太建初有天竺徒辧博神異及死葬山上其形數見後夢語其門人曰必爲臥像屋之以壓我則不見爲之果如言而所構華壯敞潔甲於郛內所謂昌安寺者後值會昌廢毀大中初復許郡府量立寺宇而越州得其五昌安在詔中六年六月又別以戒珠爲名

會稽縣

泰寧禪寺在縣東南四十里舊號證慈紹興初詔卜昭慈聖獻皇后攢宮以證慈視陵寺遂攺賜今名自後永佑諸陵修奉皆在焉嘉定十七年以其地充永茂攢宮十月乃移寺於顏家山增創神位殿法堂方丈廊廡爲屋二百五十餘間深邃顯敞比舊不侔矣

淨勝院前志云在縣南二十里唐中和三年齊肇以其祖丞相抗書堂建號水雲塔院治平二年攺賜今額按齊唐集有量葺聖壽寺詩唐自注云初遠祖相國以所居石傘書堂建詩云建中天子寄彌綸築隱商巖舊業存麟筆有文藏冊府【先祖兼修國史】駟車流慶屬衡門金繩寶構新空界劍樹眞遊接古原藐矣諸孫愧前躅脫身仍謝北山猿是院中間嘗爲聖壽寺矣前志不書蓋失於詳考也

山陰縣

本覺寺在縣西北十五里梅山有適南亭熙寧中郡守程師孟所創適南蓋取莊周大鵬圖南之義云陸佃爲之記嘉定十五年郡守汪綱以其爲梅子眞故居因重加整葺於是庭宇復還舊觀

天衣寺在縣西南三十里寺有唐人徐季海王微之白樂天李公垂諸作者詩文碑刻有化身普賢及飛來銅像化身普賢卽晉僧曇翼棲此誦法華經感普賢應現詳見李邕所撰寺碑飛來銅像卽洹南維衛無量壽佛像云是阿育王第四女以姿貌寑陋冀其端嚴捨金銅冶鑄斯像四十九軀首飾火焰足飾蓮華布四天下爲眾生植福之本此山得其一靈異之迹見於王之道記云

嵊縣

龍藏寺在縣北四十五里舊號龍宮院有巨井深浚水色紺寒疑有蛟龍居焉又有老松如龍數百年物也唐李紳少嘗經遊賦詩其序云此寺摧毀積歲正元十八年予爲布衣來遊有僧曰修眞自言居龍宮寺謂予言異日必當鎭此爲修此寺時以爲狂易之言不之應至元和三年予以前進士爲故薛蘋常侍招至越中此僧巳臥疾使門人相告曩日所言必當鎭此修寺之托幸勿見忘僧言寺有靈秪相告爾予問疾已不能對及後符其言而詢其存沒則僧及門人悉殂謝召僧會眞以俸錢爲葺之累月而畢以成其往願也寺成紳復爲作文刻石以記故僧擇璘有詩云弔古有心懷短李拂塵無力看丰碑

余姚

普滿寺在縣東北之十里前志云周顯徳六年建號靈瑞塔院大中祥符元年攺賜今額按寺有一銅牌其上鐫刻云建隆二年建此塔並屋舍因曰靈瑞塔院稱越爲東都蓋是時尙屬吳越也兼有徳韶國師名字韶善地裏術故建立時預焉與前志所載歲月不同必前志誤也寺山卽陳山有嚴子陵墓舊祠堂在廊廡間嘉定十七年郡守汪綱徙建於法堂之左仍創閣三間榜曰淸風以致景慕之意

上虞

法界院在縣北一十五里圖經及前志云唐咸通三年建後唐同光二年吳越給利濟院額大中祥符攺今額按寺乃因利濟廟神而建寺有古斷碑云寶歷元年掘石移基大和三年起門樓院宇等又唐人廟記云院與廟名咸爲利濟會昌五年天下廟庭例行停廢惟此廟宇獨與畱存後佛教重興一切仍舊【詳見利濟廟條下】詳記所言是則咸通之前已爲寺久矣烏得言咸通二年方建利濟之名唐已稱之又安得云吳越給額況自寶歷元年乙巳至咸通二年辛巳相去已三十六年其誤已不待言

定善院在縣東南裏余俗呼爲南塔初無敕額紹興中李莊簡公光在政府以其先隴在縣之永丰鄕大云墺有守墳精舍因申明乞額賜名定善後其家以定善之額移置此院院不知創自何時齊唐詩有題上虞南塔院云雁級指髙冥登瞻地域靈路尋滄海斷山帶沃州靑則南塔之名其亦久矣

新昌

寶相寺本縣西南五里齊僧護嘗隱於此護始到夜聞鍾磬僊樂之音又時現佛像煒燁可駭繇是啟願鑿百尺彌勒像像成端嚴偉特名聞中外其最異者像自石中鑿出今佛身之後石壁之上有自然圓暈如大車輪正當佛首而四方闊狹一同無毫釐差佛身髙廣則咸平僧端辧嘗記之云按劉勰舊記齊永明四年有浮屠氏厥號僧護嘗玆矢誓期三生恭造彌勒之像梁天監十二年二月始經營開鑿之洎畢龕髙一十一丈廣七丈深五丈佛身通髙一十丈座廣五丈有六尺其面自髮際至頤長一丈八尺廣亦如之目長六尺三寸目長七尺五寸耳長一丈二尺鼻長五尺三寸口廣六尺二寸從髮際至頂髙一丈三尺指掌通長一丈二尺五寸廣六尺五寸足亦如之兩膝加趺相去四丈五尺壯麗殊特四八之相罔弗畢具諒嘉陵並郡石像外至於斯天下鮮可比擬者

祖印院在縣西南二十里初開元時僧神楷造維摩大疏一十二卷映水就巖搏泥自像楷髙僧也嘗爲洛陽西明首座明皇欽宗之遺址有庵上有瀑布泉下數百尺驚雷濺雪動人耳目巖下淸泉一滴烈日凍雨皆無盈縮味淸甘甲於眾水紹興十一年張浚嘗爲院記云惟嵊縣之南二十里有南巖相傳是海門大禹時決水東注積砂成巖三山坡陀環繞其東斷如玉玦東晉永和歲中髙僧釋暉始卜築於此五代時錢氏以院分屬新昌唐朝賜額名咸通本朝治平初賜今額自天姥嶺驛路斗折入小徑松杉排立如人物可數夾徑有兩浮圖前有乳香巖雜花叢竹陸離可觀巖腹有仙骨巨棺其崄不可梯方臘寇入山從絕頂垂綆下窺棺中之藏惟見所蛻骨甚大與今人異其色微紅如餘霞也後山之巓有古釣車云是任公子以五十巨犗釣於會稽時所作

祠廟

府郭

城隍顯寧廟在臥龍山之西南神州牧龐玉也自唐初立祠於此廟有梁開平武辰歲吳越錢王重修墻隍神廟記墻隍卽城隍也武辰卽戊辰也避朱梁諱故以墻代城武代戊嘉定十七年郡守汪綱重修舊𨿽以一僧掌香火而實無棲止之所綱於祠之西別創佛室齋堂寮捨廚湢無不備具俾常居以供香火鮑郎廟前志云鮑郎廟在府南二里二百四步不言鮑郎爲何時人及立廟之因按輿地誌鮑郎名蓋後漢鄮邑人爲縣吏縣嘗俾捧牒入京畱家酣飲踰月不行縣方詰責已而得報章果上達審究實然旣死葬三十年忽夢謂妻曰吾當更生盍開吾冢妻疑不信再夢如初乃發棺其屍儼然如生第無气息耳冥器完潔若日用者冢之四傍燈然不滅膏亦不銷郡人聚觀咸神怪之立祠以祀自梁大通以來靈應益著廟初曰永泰王廟崇寧二年丰稷奏永泰犯哲宗陵名乞攺爲靈應詔如其請自後累封至忠嘉威烈惠濟廣靈王神鄮人而廟亦見於越者蓋唐開元以前未創爲明州時鄮縣隸越故越亦有廟

會稽縣

昭順靈孝夫人廟在縣東七十二里曹娥鎭蓋漢上虞孝女曹娥也娥葬於祠之後祠在江之南江之北卽隸上虞墓地及祠舊屬上虞不知何時撥隸會稽也政和中加封其告中尙云越州上虞縣靈孝夫人則政和以後方隸會稽神靈異昭章往來祈潮濟江信若影響廟舊曰貞孝【今廟中有古石刻尙存可考】天聖以後但呼曰曹娥廟蓋避仁宗廟諱也大觀四年八月封靈孝夫人【告祠權中書舍人宇文粹中行】政和五年十一月以髙麗遣使入貢經從適值小汛嚴祭借潮卽獲感應麗人有請加封靈孝昭順夫人【告祠云敕越州上虞縣靈孝夫人爾以女子能達孝節蹈水求父視死如歸精貫金石人稱至今麗人來享有禱祠下義能體國響應甚明王人有言肆加封號仍葺廟宇用嘉忠勤嗟爾有靈稱玆休顯可特封靈孝昭順夫人中書舍人毛友行】淳熙中皇子魏王判明州經過亦值小汛祈禱借潮感應廟歷歲久頹獘後有亭曰雙檜一日爲大風折木屋亦隨毀嘉定十七年郡守汪綱重修及再建雙檜亭並娥父曹府君祠堂及朱娥祠堂廟前臨大江汪復以錢五百萬命工疊石爲堤凡七十丈以爲風濤之障

嘉應廟卽龍瑞宮龍神之祠十七年七月汪綱有請於朝賜廟額爲嘉應蓋以禱雨有應云

嵊縣

嶀浦顯應廟在縣北四十五里慶元元年賜額神姓陳名廓【神名據王十朋嶀山賦云】睦州靑溪縣人嘗爲臺州永安縣令【永安卽今之仙居】始過此目山水之勝絕陰有卜居之意秩滿再經從忽舟覆遂溺死自爾靈顯民遂祠之稱爲陳長官廟晉天福初有神兵之助遂封爲上善濟物侯嘉泰三年樓公鑰修廟記云酈道元之注水經出於後魏已言嶀山北有嶀浦浦口有廟廟甚靈驗行人及樵伐者皆先敬焉若相盜竊必爲蛇虎所傷則廟已古矣幽冥之事不可究知傳記亦有謂靈祠間有以剛方之士代之者建炎虜騎入越而叛兵欲犯邑境以神之威不戰而退乾道嘗賜香茗之奠丞相謝公深甫布衣時由丹丘赴南宮神已告之富貴之期是舉登科作尉此邑事之尢謹旣登樞筦賜廟額曰顯應公之力也

阮僊翁廟在縣南十里阮肇故宅也王十朋有詩云再入山中去煙霞鎖翠微故鄕遺宅在何日更來歸

余姚

嚴先生祠在縣東北之十里陳山孫應時客星橋記云自漢建武以來千餘年嚴先生之髙風激越宇宙天下尊之無異辭先生吾余姚人也晚耕於富春山富春析而爲桐廬釣臺屬焉自文正範公建祠而記之釣臺之名大顯崖石艸木得以衣被風采發舒精神傳繪於天下其邦人尢以爲榮而吾邑之地靈人傑世反不傳非闕歟土俗所記吾邑少東江瀨粼粼上下常有聲是爲子陵灘蓋其初之釣遊處也東北十里有奇峯曰陳山拔立千仞秀表一方而叢石隆起在山之陰據峻陘俯長川以望東海是爲嚴先生墓蓋嘗家是山而歸葬也旁又有山曰嚴公山有古叢祠曰先生廟其應史如此豈誣也哉乾道中故太師史公鎭越始告縣表墓道起精舍曰客星庵而爲之田長吏以時奉嘗

上虞縣

遺徳廟有二一在五夫鎭一在法界院前志云利濟侯廟在縣北二十五里今廢蓋失於稽考不知利濟侯廟卽今遺徳廟也按慶曆甲申有李晏如得唐人所撰利濟廟記重刻於石兵火其刻不存里人尙以紙本轉相傳授其記云神周氏諱鵬舉字垂天會稽人東晉時登第初宰上虞守雁門俄而心思退讓志務幽閒念昔上虞北曾遊魚浦湖遂乘白駒泛舟全家沒於水自是數示靈響民遂立祠奉之號曰僊官廟【詳見白馬湖條下】初廟於湖壖神頗威肅民甚畏憚血食日盛明州天童僧徳曇聞之以慈力化導俾歸正覺自是祭奠惟用蔬茹且願以廟庭爲僧廬鄕人孔澤趙瑗謂地勢窪狹非立伽藍之所咸請禱願遷於他所忽大風四起朱紱及香鑪皆隨風而去二人視其鑪紱所止處聞之於官官爲奏陳得旨今建置梵宇祠堂以院與廟名咸爲利濟政和元年以兩浙轉運司奏越州上虞縣白馬湖上廟利濟侯祈求感應乞優賜爵號九月十七日奉敕賜廟額曰遺徳宣和七年八月封威惠侯【其敕詞云浙部使者言上虞遺徳廟當睦寇猖狂引兵壓境至若素旗出於廟中賊眾駭愕謂官軍已至因遂退走赫然明靈實相天討保完一方朕甚嘉之其增禮命賜爵爲侯以大震顯神之威徳俾民報祀世其無怠宜特封威惠侯】淳熙元年五月封靈佑威惠侯法界祠中尙藏吳越錢王所賜紫袍犀帶及鐵鞭之屬睦寇犯境有素旗之異者乃五夫祠也

通澤廣利侯廟前志云在縣南五十里卽方石聖官吳越封通澤將軍熙寧八年封廣利侯云吳越封通澤將軍失於稽考也按天聖六年齊唐作重修丰利將軍廟記云神曰方右聖官乾道元年云漢遘癘縣令盧釋躬禱於廟丰注如響一境沾足繇是露板得請錫今號曰丰澤將軍云吳越所封誤矣丰澤前志云通澤蓋訛丰爲通也會稽續志卷第四

山

府郭

臥龍山前志云吳越備史云遜王倧於臥龍山置園亭爲歌詩亭榭間紀錄皆滿臥龍山名始見於此前志未詳按元稹州宅詩序云州之子城因種山之勢盤遶回抱若臥龍形故取以爲名是山名臥龍蓋始於元稹錢鏐重修墻隍廟記有公署據臥龍髙阜之語則昔人稱之屢矣非始見於錢倧也刁約雲府據臥龍山爲形勝處周回數里盤屈於江湖之上狀臥龍也龍之腹府宅也龍之口府東門也龍之尾西園也龍之脊望海亭也味約之言山之形勢大略可睹矣地產茶張伯玉云臥龍山茶冠於吳越歲以充貢每貢則易稱爲瑞龍茶云

山陰

古博嶺在縣西四十里【俗訛爲虎博】往多虎豹棲止故姚寬詩云北風獵獵駕寒云低壓平川路欲昏人馬忽驚俱辟易一聲乳虎下前村

諸曁

五泄山在縣西南四十里有兩山夾溪造云壁立雙瀑奔瀉沿歷五級始下注溪壑故曰五泄飛沬如雪溟蒙數里淙激之聲雄於雷霆震撼巖谷過者駭焉刁約云俗謂之小雁蕩下有龍湫歲旱禱雨輒應寶元中僧咸潤來遊嘗作五泄山十題其序云平川孤越怪峯顚巒轉入轉幽駭悅心目方之雁蕩諒無慚焉所謂十題者謂五泄西﹝京﹞夾巖龍井石鼓石門石屏俱胝巖禱雨潭桐星巖俱胝巖者昔有僧持誦俱胝咒於此因得名

蕭山

城山在縣西九里闔閭侵越句踐保城山山冢有泉多嘉魚吳王意其乏水以鹽米來饋越取雙鯉報之吳兵夜遁華鎭詩云兵家制勝舊多門贈答雍容亦解紛緩報一雙文錦鯉坐歸十萬水犀軍

余姚

羅壁山在縣南十八里晉郤愔卜居之地昔洛客來過徘徊觀覽謂山川形勢具體金穀華鎭詩雲山列翠屏圍碧落溪流鳴玉繞平田郤家池館𨿽蕪沒金穀形容宛自然

姜山在縣西北五十里山有五峯吳越智覺禪師延壽有詩頗爲人稱道讀之五峯之勝可以槪見其金雞峯雲松蘿髙鎭夏長寒透出羣峯畫恐難造化功成彰五徳洞天雲散露花冠蛾眉峯云盤空勢險露巖根深洞聲寒落石泉好是雨餘江上見水雲僧出認西天積翠峯雲翠壓羣峯地形直落日猿聲在空碧天風吹散斷崖云古松長露三秋色淩雲峯雲煙蘿髙巘勢淩雲影瀉斜陽出海門曾與支公探隱去夜寒雷雨上方聞白馬峯云湖外層峯瀉危瀑天際陰陰長寒木南北行人望莫窮秋云一片橫幽谷山中有一小池廣不及丈俗呼爲姜女池姜女不知何時人山之得名亦以女也池之傍卽淨凝教忠寺其水𨿽大旱不竭積雨不盈寺之飲濯皆取給焉池中艸嘗蕪沒寺僧稍芟治卽泉竭禱祈久之始如故此頗爲異

上虞

東山在縣西南四十五里王銍遊東山記云會稽郡東百里曰曹娥江又曰東小江其南則晉太傅文靖謝公安石東山也巋然出眾峯間拱揖蔽虧如鸞飛鳳舞山林深蔚望不可見逮至山下於十嶂掩抱間得微徑循石路而上今爲國慶禪院卽文靖故居也絕頂有謝公調馬路白雲明月二堂遺址至北山川始軒豁呈露萬峯林立下視煙海渺然天水相接蓋萬里云景也文靖樂居其在玆乎山半有薔薇洞相傳文靖攜妓遊戲之地𨿽蔓艸荒寒然古色不攺宛有六朝气象

新昌

南明山在縣南五里舊名石城又名隱嶽僧端辯雲山實天臺之西門也吳越錢武肅王攺曰南明【據錢惟演重修寶相寺碑】有隱嶽巖來溪塘仙髻峯等處【如白雲莊白鷴塢白蓮庵巳見前志】古梅一株生石罅中齊相井及書堂卽唐齊顗隱居之地鋸解峯斷石中裂章得象云狀如鋸截相傳以爲昔造佛者試鋸於此石狻猊舊傳天臺智顗大師死有二獸來號吼作告天叩地之狀逡巡化爲石嘉佑中僧顯忠詩云庭除兩狻猊一仰復一俯告天與叩地似欲訴憂苦世傳智顗死二獸來瞻睹逡巡化爲石埋沒在深土事怪固難詰但見形可取風雨駁蒼苔萬古萬萬古【顯忠所詠凡十五題見掇英】

水

會稽

鏡湖輿地記稱曰南湖昔人又稱曰長湖大湖前志已詳獨賀鑄引謝承會稽先賢傳謂湖本名慶湖皆圖志所逸今備錄之鑄慶湖遺老集序云賀本慶氏后稷之裔太伯始居吳至王僚遇公子光之禍王子慶忌挺身奔衛妻子迸度淛水隱會稽上越人哀之予湖澤之田俾擅其利表其族曰慶氏名其田曰慶湖今爲鏡湖傳訛也漢安帝時避帝本生諱攺賀氏水亦號賀家湖家牒載謝承會稽先賢傳敍略如此

山陰

南池在縣東南二十六里華鎭會稽覽古云句踐兵敗棲會稽範蠡卽山穿池毓魚鱉三年水陸之味不乏故詩有君王旦暮方嘗膽猶築池塘長紫鱗之句

嵊縣

剡溪在縣南一百五十步王銍云剡溪古謂之了溪圖志謂禹治水至此畢矣【前志云了流在會稽縣東北十五里源出了山合縣南溪流入於剡溪核其地非是】

余姚

菁江在縣西一十五里明越舟楫往還經涉之所也唐權徳輿送上虞丞詩云越郡佳山水菁江接上虞漁浦湖前志云在縣西北六十里一名白馬湖舊經引夏侯曾先志云驛亭埭南有漁浦湖深處可二丈漢周舉乘白馬遊而不出時人以爲地仙白馬湖之名由此今按唐利濟廟記云晉周鵬舉初宰上虞後牧雁門自後心思退讓志務幽閒俄辭建隼之榮遂厭剖魚之貴念昔會稽東上虞北曾遊漁浦每資賞眺之情頗愜嬉遊之趣舟泛淸淖車乘白駒全家忽隱於靈源闔境但驚於神化俄而潛逋肸響迥布威靈升爲水府之僊超統陰司之職又云漁浦湖後攺爲白馬湖詳此則是湖以周鵬舉乘白馬沒水遂得名恐夏侯曾先得於傳聞而未詳故誤以周鵬舉爲周舉也

上虞

飲牛溪在上虞縣南五十里白道猷巖下石有系牛足迹溪以此名

新昌

放馬澗在縣東三十二里沃州山西南支道林放馬之所華鎭詩云春艸茸茸潤水淸路人猶記昔時名金羈縱後霜蹄逸想見風前蹀躞聲

山陰蕭山運河

運河自蕭山縣西興六十里至錢淸堰渡堰迆邐至府城凡一百五里自西興至錢淸一帶爲潮泥淤塞深僅二三尺舟楫往來不勝牽挽般剝之勞嘉定十四年郡守汪綱申聞朝廷乞行開浚除本府自�工役錢米外蒙朝廷支撥米三千石度牒七道計錢五千六百貫添助支遣通計一萬三千貫於是河流通濟舟楫無阻人皆便之

橋梁

府城內府橋在鎭東軍門外蓬萊館前舊以磚甃不能堅久守汪綱乃命更造盡易以石闌干華表加飾雘焉橋旣寬廣翕然成市遂爲雄觀距府前百許步曰蓮華橋修亦如之其它以次繕完如拜王橋【舊傳吳越武肅王平董昌郡人拜謁於此橋故以爲名】西雙橋水澄橋大善橋縣橋淸道橋鵝鴨橋木瓜橋章家橋裏木橋皆﹝土已﹞毀之甚者殆不止十餘所今亦奐然攺於其舊云

會稽春波橋在縣東南五里千秋鴻禧觀前賀知章詩云離別家鄕歲月多近來人事半消磨惟有門前鑑湖水春風不攺舊時波故取此名橋

山陰柯橋在縣西二十里舊曰柯亭今有橋遂曰柯橋唐胡曾詩云一宿柯亭月滿天笛亡人沒事空傳中郎在世無甄別爭得名垂爾許年【蔡邕笛事見前志】

蕭山錢淸方家橋距縣四十五里在小江之西歲久斷圯守汪綱重修寧宗禦舟經從撤而復葺

余姚客星橋在縣東北一十五里陳山舊有橋工役不至屢成屢壞淳熙十年僧淸式始大攺作甓石如虹袤百五十尺翼以石欄極爲堅壯涉六年乃成里人以其在嚴子陵墓側因命曰客星橋孫應時爲之記

上虞五夫新橋在縣北三十五里五夫市有唐會昌三年餘球五大夫市新橋記

堤塘淸風安昌兩鄕實瀕大海有塘岸以禦風潮或遇圯損隨卽修築若易爲力或浸不省玩歲積月怒濤益侵至嘉定六年潰決餘五千丈冒民田蕩室廬漂沒轉徙者二萬餘戶斥鹵漸壞者七萬餘畝歲失兩鄕賦入以萬石計者四年於玆守趙彥倓請於朝頒降緡錢殆十萬米萬六千餘石又益以畱州錢千餘萬倉司被旨督辦復致助自秋興役築塘及裨修共六千一百二十丈砌以石者三之一起湯灣迄王家浦以明年夏畢工會諸曁縣民杜思齊以造僞獲罪家沒入郡又請買其田於安邊所計五百七十八畝山園水塘三百七十二畝置莊於古博嶺藏其租委官掌之以�將來修築費又請行下吏部今後差注山陰尉職添帶巡修海塘視成壞以加勸懲刻碑郡庠龍泉葉適爲之記至守汪綱命時加修護云新堤在府城之西門距西興踰百里塘堤廢壞久矣外爲牽夫蹂踐內爲田家侵掘混爲泥塗往來艱阻夏潦初興河流溢而大�秋暘方熾田水泄而不畱非特路人病之也嘉定十四年郡守汪綱增築之徒行無褰裳之苦舟行有挽繂之便田有畔岸水有儲積其利巳博矣而又建施水坊於人煙不接之地凡八所各五間爲中寮以憩過往之人且將規畫食利以資守坊者爲久長之計則其利豈特博而已哉沙路在西興沙上直抵江岸長一千一百四十丈十七年冬汪綱以往來渡者病涉築此路以濟行人縻錢三千萬米千斛樁筱五萬有奇踰月而工成�望如砥修闊平廣莫不以爲利次年三月

寧宗靈駕發引遂由此捧擎徑達於河以避入閘沙漲之阻菁江塘在會稽縣東七十餘里千秋鄕計長四百餘丈嘉定七年內準朝廷下本府支撥錢一萬四千餘貫米一千七百餘石砌疊尋爲風潮所壞嘉定十六年郡守汪綱重行修砌

鳥獸艸木鳥獸艸木越中所產其名品之夥未易以一二數也今掇其見稱於書傳間者�錄於此

花

牡丹自吳越時盛於會稽剡人尢好植之仲皎有詩云玉稜金綫曉妝寒妙入天工不可幹老去只知空境界淺紅深紫夢中看

芍藥越中所植其花大有過尺圍者而剡尢盛李易剡山詩斑竹筍行三畝地紅藥花開一尺圍王十朋剡館芍藥詩巳過花王候才聞近侍香來遊禁酒地免作退之狂

海棠李徳裕平泉艸木記曰木之奇者會稽之海棠沈立海棠記曰花中帶海者從海外來

紅桂平泉艸木記木之奇者稽山之海棠剡溪之紅桂記又有訪剡溪樵客得紅桂移植郊園詩云來自天姥岑長凝翠嵐色前有越叟遺數株周人未嘗識之句意此桂在唐惟龍門敬善寺及剡中有之今所至婆娑森立不特剡也

百葉木芙蓉平泉艸木記宛陵之紫丁香會稽之百葉木芙蓉

四季桂有植於剡之雪館者城圃亦有之白居易詩有木名丹桂四時常馥馥棗據詩芳林挺修幹一歲三四花

山茶平泉艸木記曰得會稽之貞同山茗在唐惟會稽有之其種今徧於四方矣

貞同平泉艸木記云稽山之貞同其花鮮紅可愛而且耐久

蘭越絕書曰句踐種蘭渚山舊經曰蘭渚山句踐種蘭之地王謝諸人修禊蘭渚亭

荼﹝艼去丁攺縻﹞王十朋剡館荼﹝艼去丁攺縻﹞詩日烘香倍遠雨浥韻尢淸此但白荼﹝艼去丁攺縻﹞爾近時士大夫圃中有黃者尢可愛

石巖花與杜鵑花本一種石巖先敷葉後著花其色丹如血杜鵑先著花後敷葉色差淡仲皎石巖花詩繁英歷歷爍晴空過了花間幾信風明日畫欄供徙倚卻須有句到芳叢

四時杜鵑花平泉艸木記得剡中之眞紅桂稽山之四時杜鵑

杜鵑花王十朋會稽風俗賦天衣杜鵑東山薔薇注雲天衣寺有杜鵑花最奇每歲盛開觀者競集越僧擇璘杜鵑花詩蠶老麥黃三月天靑山處處有啼鵑斷崖幾樹深如血照水晴花暖欲燃三嘆鶴林成夢寐前生閬苑覓神仙小山拄頰愁無柰又怕聲聲甜夜眠越人謂之映山紅唐僧修睦有映山紅詩

瑞香剡中西太白山有此花盧天驥剡山睡香花詩云入夢生香酒力微不須金鴨裊孤馡爲嫌淡白非眞色故著仙家紫道衣時盧正在西山也了元瑞香譜曰廬山瑞香比他郡最香信乎風物各有相宜吳曾漫錄曰廬山瑞香花天聖中始傳東坡諸公悉作瑞字廬山記中載瑞香花及納禪師詩山中瑞米一朝出天下名香獨見知張祠部以瑞爲睡其詩曰曾向廬山睡裏聞香風占斷世間春竊花莫撲枝頭蝶驚覺南窗半夢人今余姚上虞二邑之地亦宜此花城圃亦多不特剡也

古梅會稽余姚皆有之老幹奇怪而綠蘚封枝苔絲四垂疏花點綴極爲可愛他處所未見也兪亨宗議云疏疏瘦蕊含淸馥矯矯虯枝綴碧苔疑是髯龍離雪殿蒼鱗遙駕玉妃來

紅梅城圃中及他邑皆有盧天驥剡中同邑官登迎燻堂看紅梅詩河陽滿縣栽桃李風過落花紅不起潘郎遠韻故不凡爲米折腰聊爾爾剡溪詩尹亦可人作堂餉客名迎燻𨿽無桃李繼潘令紅梅一窠香入云自憐多病繡衣客百年未半鬢先白長鞭短帽飽霜露田園將蕪身未索何日背琴攜瘦笻鳴弦堂上迎燻風梅香已斷葉初暗滿枝著子雙頰紅寄聲艇子可畱意爲我沿溪撐短篷

千葉黃梅剡中爲多王梅溪詩菊以黃爲正梅惟白最嘉徒勞千葉染不似雪中花

蠟梅越中近時頗有剡中爲多花有紫心者靑心者紫者色濃香烈謂之辰州本蠟梅聲名自蘇黃始徐師川詩所謂江南舊時無蠟梅只是梅花臘月開王梅溪剡館蠟梅詩非蠟復非梅誰將蠟染腮遊蜂見還訝疑自蜜中來

菊前志云昌安門內朱氏莊有佳菊數十種今上原所蓺名品亦多剡中髙氏雪館種菊一二百本最奇者紫菊丹菊

白丁香剡山絕多

薝卜花越山處處有之惟剡中爲盛山谷榛篁間最多卽桅子花也

薔薇越中頗多自舊見稱於人李白題東山云不見東山久薔薇幾度花又有重臺百葉者平泉艸木記稽山之重臺薔薇又曰宛陵之紫丁香會稽之百葉薔薇

淩霄前志雲山陰多有其蔓倚木直上故名元稹詩寒竹秋雨重淩霄晚花落

杏與梅異前志已詳盧天驥剡中詩山杏枝頭鵯鵊兒來傳春意語多時王銍杏花詩玉人半醉點丰肌何待武陵花下迷記得秋千歸後約黃昏新月粉墻低又醉裏餘香夢裏云又隨風雨去紛紜人間春色都多少莫掃殘花斷盡魂

碧桃張說題剡金庭觀云他日洞天三十六碧桃花發共師遊李光云吾裏桃花色白而多葉跗萼皆碧世謂之碧桃有詩見光文集

木蘭吳蛻鎭東軍監軍使院記云大廈前木蘭特異越城之中稱爲一絕

鴛鴦梅王十朋會稽風俗賦云越有鴛鴦梅雙頭千葉

果

靑欞子出余姚縣四明山陸龜蒙詩山實號靑欞環岡次第生外形堅綠殼中味敵瓊英皮日休亦有味似云腴美形如玉腦圓之句史忠定公詩云羽幰新從帝所回餘歡未盡玳筵開醉拋靑子香泥上畱與僊家取次栽

李越中固多惟剡溪者頗見稱唐李紳遊剡龍宮精舍晝寢有老僧見一黑蛇上剎前李樹食其子復望東序而去入紳懷中僧曰公睡中有所睹否李曰夢中登李樹食李甚美似有一僧相逼乃寤僧知非常延遇甚謹

櫻桃越有大小二種蕭山者勝剡亦有之李易剡山詩豆角嘗新小麥秀來禽向長櫻桃肥

枇杷始寧墅多植此剡坑吳莊最多

林檎越中自昔有之故謝靈運山居賦曰枇杷林檎帶谷映渚

蓮藕前志但稱禹廟前羅文藕而已今上虞亦出此大率越多陂湖蓮最富杜荀鶴送人遊越詩有園皆種橘無渚不生蓮可謂越之實錄也

木瓜本艸云陶隱居曰山陰蘭亭尢多彼人以爲良果最療轉筋患時但呼其名及書患處作木瓜字皆愈不可解

瓜已見前志又剡之西太平鄕產奇瓜紺翠如筩味絕佳庾信所謂美酒含蘭气甘瓜開蜜筒齊靈敏剡人種瓜營葬朝采夕生

棗前志云其品之美者出諸曁蕭山然嵊縣嶀山棗灣又有一種靑者

石橊越固有惟剡中者佳地近東陽故多橊房

蒲萄廣志曰蒲萄黃黑白三種越中間有碧蒲萄王十朋剡館蒲萄詩珠帳累累掛龍須蔓蔓抽從渠能美釀不要博涼州

栗本艸云生山陰陶隱居曰今會稽最丰諸曁形大皮厚不美剡及始寧皮薄而甜

榧平泉艸木記曰木之奇者稽山之榧東坡詩彼美玉山果粲爲金盤實玉山屬東陽剡實接壤榧多佳者

棖越中固有而剡爲多張籍詩山路黃棖熟沙田紫芋肥眞剡中風物也梅聖兪詩越虀棖熟久楚飯稻春初

橘任昉述異記曰越多橘柚園越人歲稅謂之棖橘戶亦曰橘籍【今非其舊】

柚列子曰吳越有木焉曰﹝木繇﹞碧樹冬靑實丹而味酸爾雅音義曰柚亦作﹝木繇﹞

蔬

蕺唐趙璘戒珠寺碑云蕺蔬類也句踐故城東北三里有山曰蕺傳云昔越君所嗜故常采於此遂以名山本艸云作蔓生莖紫赤色葉似蕎麥而肥關中謂之葅菜王十朋有采蕺詩【見續掇英他已見前志】

越瓜本艸云生越中陳藏器云越瓜大者色正白越人當果食之去煩熱解酒毒又自有黃瓜菜瓜可充蔬茹云

艸木

捲柏俗呼長生不死艸生余姚四明山𨿽甚枯槁得水卽蔥翠甚爲異也謝靈運山居賦捲柏萬代而不殞則此物越山皆有之不特產於四明山也

仙茅出少微山齊唐有詩云玉澤反嬰看術驗少微山是小三茅

山蔓菁惟餘姚縣龍泉山有之劉綱夫婦所種婦先綱飛升約綱云菜熟亦仙去朱翌詩雲天上佳招飛鸑鷟人間春色到蔓菁

仙艸輿地誌云出上虞縣夏駕山上人織以爲席甚細密多接者爲精蕭山亦有夏駕山亦云出仙艸當考

鹿胎艸獵士陳惠度射鹿剡山鹿孕而傷舐子死其處生艸曰鹿胎艸

恆春艸唐方士梁鍾進恆春詩東吳有靈艸生彼剡溪傍旣亂莓苔色仍連菡萏香金膏徒騁壽石髓莫矜良儻使露涓滴還遊不死方

石耳生四明山絕壁少微山亦有齊唐有詩

仙樹在余姚縣祠宇觀孫應時詩云劉樊蟬蛻此登仙老木當時已插天玉骨半枯元秀潤蒼皮新長更榮鮮蟠桃待熟三千歲銅狄重摩五百年化鶴未歸山寂寂徘徊誰與問因緣

貝多木出諸曁縣寶掌巖寶掌禪師所植蓋數百年矣

檀可爲車故曰彊韌之木南渡初制五輅須檀爲車軸取諸剡至今郊年文移如舊

櫟水經曰謝靈運與惠連聯句刻孤潭櫟側詩曰山有苞櫟爾雅注曰櫟有梂匯自裹

梓梅福四明山記山生梓松柏水經謝玄居嶀山起樓樓側桐梓森摐

桐謝車騎嶀江所居桐梓森摐人號桐亭

楝見謝靈運山居賦有花詩人稱之梅聖兪楝詩紫絲暈粉綴蘚花綠羅布葉攢飛霞陳無已詩密葉巳成蔭髙花初著枝

椿剡溪谷多此木孔徳紹詩歲積松方偃年深椿欲秋用莊子事妙絕

楮說文曰谷也陸璣艸木疏曰江南以楮搗紙剡溪作冰紙亦取此

黃楊梅福四明山記山生黃楊茗樹

檉出越中四明山爲多見梅福四明山記及謝靈運山居賦爾雅曰檉河柳張衡南都賦注曰檉似柏而香

檜平泉艸木記曰木之奇者會稽之檜爾雅曰檜柏葉松身

橡出剡中許渾詩霜肥橡栗畱山鼠月冷孤蒲散水禽

柞周處風土記曰始寧剡界山多柞木吳越之間名柞爲櫪爾雅曰栩杼柞樹也漢五柞宮卽此木

石楠李白詩水春雲母碓風掃石楠花祖詠詩不知疊嶂夜來雨淸曉石楠花亂流石楠二月花開剡山谷多此冬葉尢可愛

樟出剡中酉陽雜俎曰江東人以樟爲船張嵲詩白水汪汪滿稻畦樟花零落徧前溪

﹝木祭﹞輿地誌曰越太平山生﹝木祭﹞木剡亦多此木最宜爲﹝木虜﹞

櫧越山有之李嘉佑詩子規夜啼櫧葉暗遠道春來半是愁

相思木平泉艸木記得稽山之相思木述異記曰戰國時魏有民戍秦妻思之卒冢上生木枝葉皆向夫所謂之相思木吳都賦曰相思之樹注曰樹理堅斜斫之有文可作器

栟櫚十道志曰會稽有棕山剡山谷多植山海經注曰﹝木�﹞一皮一節廣志曰栟櫚葉如車輪二月一采轉復一生

柘越中多有之非但葉可供蠶事其木文理縝密而黃色可愛堪爲器具謝靈運山居賦所謂木之美者楸梓屬也

楡白枌也﹝上厭下木﹞山桑也【以上皆越山有之並見謝靈運山居賦】

茶前志載越中茶品甚詳而獨遺剡茶按唐僧淸晝詩越人遺我剡溪茗采得金芽爨金鼎則剡茶自唐已著名矣華鎭剡中瀑布嶺仙茶詩雲煙霞密邇神仙府艸木微滋亦有靈則剡茶見稱不特淸晝而巳剡茶有九曰西太白山瀑布嶺仙茶曰五龍茶曰眞如茶曰紫巖茶曰鹿苑茶曰大昆茶曰小昆茶曰焙坑茶曰細坑茶【見髙氏剡錄】

竹

箭竹左傳曰東南之美有會稽之竹箭謝靈運山居賦曰二箭殊葉注曰若箭大葉笄箭細葉戴凱之竹譜曰會稽箭最精節間三尺堅勁中矢

簟竹西京雜記會稽貢竹簟號流黃簟

毛竹四明洞天記毛竹叢生澗邊又剡中金庭曰毛竹洞天有毛竹李淸叟詩雲藏毛竹深深洞煙起香鑪裊裊風

斑竹博物志曰洞庭二女以涕揮竹盡斑述異記越中有顧家斑竹至今人用以作牀倚及其它器具甚淸雅

燕竹越人以其燕來時作筍取其早也因以爲名華鎭詩云竹箭黃芽欲老時杏梁日暖燕初歸他林尙聳千竿翠此筍先抽一握肥王十朋在剡有詩云問訊東墻竹佳名始得知龍孫初迸處燕子正來時

苦竹山陰縣有苦竹城越以封範蠡之子則越自昔產此竹矣謝靈運山居賦曰竹則四苦齊味謂黃苦靑苦白苦紫苦也越又有烏末苦頓地苦掉顙苦湘簟苦油苦石斑苦苦筍以黃苞推第一謂之黃鶯苦孟浩然詩歲月靑松老風霜苦竹余

水竹謝靈運山居賦曰水竹別谷注曰水竹依水而生甚細密然亦有大者

石竹謝靈運山居賦注曰石竹科叢大以充屋榱巨者竿挺之屬

慈竹生越山剡中尢多任昉述異記曰南中生子母竹慈竹是也酉陽雜俎曰慈竹夏雨滴汁入地而生桃枝竹梁元帝詩柯亭臨絕澗桃竹夾細流書曰蔑席黼純孔安國曰篾桃枝竹也

筀竹越中俱有而剡爲多字書曰筀竹名也有早竹晚竹綿竹梅聖兪詩侵天筀竹溪西東

筋竹越中處處有之剡爲名羅浮山疏曰筋竹堅利南土以爲矛筍未竹時堪爲弩弦

對靑竹每節靑黃左右相間越俗呼爲黃金間碧玉又曰閃竹又曰間竹或云越閃竹卽宋景文黃太史所謂對靑竹宋公贊曰翠溝如畫太史賦曰金碧其相

紫竹剡山谷間往往有之宋景文紫竹贊曰竹生三歲色乃變紫

黃竹出蕭山越絕書云範蠡遺鞭於此生筍爲林竹色皆黃

方竹中堅而外方王岑山所植張忠定公詠方竹詩筍從初茁巳方堅峻節淩霜更可憐

人面竹剡山有之竹徑幾寸近本逮二尺節極促四面參差竹書曰如魚鱗而凸頗類人面

淡竹越中有之竹類不一而本艸所載惟筀竹苦竹淡竹耳

蘆棲竹嵊縣嶀山有蘆棲灣王十朋嶀山賦靈禽忽翥於蘆棲竹譜曰竹膚是蘆浙江以東以爲箎空於筆

笙竹今樂部作笙率以會稽臥龍山竹爲貴

銀筍梅福四明山記山生毛竹銀筍

藥石

禹餘糧會稽及嵊縣了溪有之博物志曰禹治水棄餘食於江爲禹餘糧顧況詩云宛委山裏禹餘糧石中黃子黃金屑

石燕四明山記曰南峯之北巖生石燕

雲母本艸云今杭越間亦有之生土石間或作片成層可析明滑光白者爲上

紫石英本艸云生泰山或會稽者形如石橊子楓橋棌仙者佳

蛇黃本艸云出嶺南蛇腹中得之重如錫黃黑靑雜色有吐出者野人或得之圖經曰今越州亦有之大如彈丸堅如石外黃內黑二月采云是蛇冬蟄時所含土到春發蟄吐之而去越所有者此也

紫宛平泉艸木記得稽山之紫宛剡縣西山有之其苗謂之麝香菜

地黃剡地種之按謝靈運山居賦曰采石山之地黃則越產地黃其來久矣

朮本艸云生杭越等州葉葉相對上有毛方莖莖端生花淡紫碧紅數色

續斷本艸云越州亦有之三月巳後生苗幹四稜似薴麻葉亦類之兩兩相對而生四月開花紅白色似益母花

五味子本艸云杭越間亦有春初生苗引赤蔓於髙木其長六七尺葉尖圓似杏葉三四月開黃白花類小蓮花七月成靑實熟乃紅紫

白及本艸云生冤句及越山春生苗長尺許似栟櫚及藜蘆夏開花七月結實根似菱米有三角

劉寄奴本艸云今出越州葉似菊髙四五尺花白實黃白作穗蒿之類也

蔓荊子本艸云越州多有之苗莖髙四尺對節生枝初春因舊枝生葉至夏盛茂有花作穗淺紅色蕊黃白色花下有靑萼至秋結實班黑如梧桐子大而輕虛

木﹝上敝下黽﹞子本艸云今杭越亦有之春生苗作蔓四月生黃花六月結實似括蔞生靑熟則紅其核似﹝上敝下黽﹞故以爲名每一實其核三四十枚

細辛出諸曁縣細辛隴山山多細辛因以爲名黃精出諸曁縣石鼓山人采之以黑豆同煮或蒸甘美可食郡人唐秦系期王煉師詩黃精蒸罷洗瓊杯林下從畱石上苔昨日閨碁未終局且乘白鶴下山來

黃櫱出諸曁縣黃櫱山山以多黃櫱故名

厚朴出剡中平泉艸木記稽山之榧檜剡溪之厚朴

紙敲冰紙剡所出也張伯玉蓬萊閣詩敲冰成好手織素競交鴛注越俗呼敲冰紙新安誌紙敲冰爲之益佳剡之極西水深潔山又多藤楮故亦以敲冰時爲佳蓋冬水也

禽獸虫魚

鷴項斯詩更望會稽何處是沙連竹箭白鷴羣

子規前志巳詳李易剡山詩丁寧杜宇往江北爲喚故人令早歸仲皎懷剡川故居詩蝴蝶夢中新歲病杜鵑聲裏故鄕愁越人謂之謝豹

畫眉越所在有之剡林谷雅多以其眉如畫故名拖白練剡玉岑山最多尢可玩愛

黃雀白露來霜降去張蕓叟詩所謂黃雀知時節淸江足稻梁是也

鵯鵊鴉舅也盧天驥剡中詩山杏枝頭鵯鵊兒來傳春信語多時張佑詩落日啼烏臼空林露寄生胡文恭公宿詩二月辛夷猶未落五更烏舅最先啼言鵯鵊啼最早也

吐綬雞剡太白山有雞五色吐綠綬號吐綬鳥古今注曰吐綬鳥曰錦囊劉禹錫吐綬鳥詩越山有鳥形寥廓嗉中吐綬光若若李易太白山吐綬雞詩昔人仙去斷丹梯憔悴深山吐綬雞百囀和鳴非我事漫將文采慰幽棲

牛尾貍剡山谷產玉貍東坡所謂牛尾貍也

白魚剡嶀祠下巨潭白魚所聚大者二三尺頭昂者第一尾赬者謂之追紅白【自鳥獸至是多見髙氏剡錄】會稽續志卷第五

人物前志紀載人物凡官至宰輔侍從則書故行義如趙萬吳孜才學如齊唐華鎭博洽如姚宏姚寬或以不仕或以官不達皆略之夫記一方之人物要當以行義學識優劣爲取捨豈可以一時之官爵論耶又所記李光事尢多舛誤如言紹興二十八年秦檜死光始以南郊赦恩復官桉國史檜死於紹興二十五年十月丙申是年十一月癸亥冬至郊祀十二月甲戌光量移郴州云二十八年檜死復官誤也又云卒年八十三光生於元丰戊午死於紹興己卯四月三日實年八十二云八十三亦誤也故悉爲是正而別見於玆

趙宗萬字仲淵山陰人少知名錢忠懿器之入朝欲與之俱以親老辭不行旣長博極書傳負經濟之術用進士應詔籍於春官宗萬天資蕭散於世故淡如也壯歲築室於郡之照水坊左瞰平湖前挹秦望畜一鶴號丹砂引以爲侶足迹不及於髙門鼓琴讀書怡然自適者三十餘年祥符中詔舉遺逸郡守康戩以宗萬薦尋被召乃曰吾老矣不足以任事因獻跛鱉傳以自見且請自托於道家者流朝廷不奪其志卽其家賜以羽服後十餘年卒華鎭言宗萬神宇淸明識度夷曠終日凝淡若嬰兒眞方外之士然取捨去就之際則確乎有不可奪者善八分艸隸書通兪扁之術或辟穀導气嘗爲詩曰鬥懸金印心難動屏列春山眼暫開蓋其志也所謂跛鱉傳者其旨大抵言古先帝王自堯舜以來至於五代所以理亂興亡之迹終設閒以自諭謂能言之而莫之致猶跛鱉然故以名其書觀其書始眞有意於世天命不相捲以自牧殆非山林枯槁系而不食者也傅崧卿謂鎭言誠確論也且爲賦詩題其後云鶴書東召竟牢辭一去騎鯨世莫追會有丹靑遺像在誰將配食季眞祠齊唐字祖之山陰人唐開元中浙西觀察使澣之後少貧苦學應得書皆自寫誦過一二則不忘學識之博人罕過之郡從事魏庭堅聞士也謂唐曰今之士多不讀書唐曰幸公任意以幾上書令唐一誦之如何庭堅以一秩開示乃文選頭陀寺記而唐誦不遺一字魏大驚服登天聖八年進士第嘗進龍韜勝略賦士大夫覽者皆震詟兩應制科祕閣皆首選兩對策皆在第一當塗忌其切直復排去遷著作佐郎知杭州富陽縣攺祕書丞太常博士爲南雄州簽判會交趾進麒麟唐據史傳非之斥蠻人紿中國眾服其博物以職方員外郎致仕初鑑湖東北有山巋然與會稽山禹廟相望最爲山水奇偉之處唐命其山曰少微而卜築焉熙寧七年卒年七十八有學苑精英三十卷少微集三十卷

吳孜會稽人嘗從安定胡瑗學名馳於嘉佑治平閒會郡謀建學孜卽捨宅爲基今學有祠堂存焉初學成太守張伯玉至以便服坐堂上孜鳴鼓行學規伯玉欣然受其罰王十朋題其祠云右軍宅化空王寺祕監家爲羽士宮惟有先生舊池館春風歸在杏壇中

華鎭字安仁會稽人登元丰二年進士第官至朝奉大夫鎭好學博古工於詩文一時名人宗師多稱道之嘗爲會稽覽古詩凡百餘篇山川人物上自虞夏至於五季爰曁國朝苟可傳者皆序而詠歌之歷按史策旁考傳記以及稗官瑣語之所載咸見采摭傅崧卿稱其詞格淸麗興寄深婉足以垂觀來者子初平登大觀三年第爲太常博士討論典故據經考古無所阿附靖康初爭金人尊號貽怒當塗及都城失守二聖北狩初平竟以憂憤而卒

李光字泰發上虞人入太學登崇寧五年進士第調衢州開化令知平江府常熟縣朱勉方以花石得幸勢焰燻灼光不爲屈械系其奴勉怒諷轉運使移光知吳江光卽日以狀上於郡將致仕以歸會有直其事者而光挺挺自若勉終不能害也宣和二年召爲太常博士五年遷司封員外郎因進對極論時事語及用事大臣黜知桂州陽朔縣召爲司勛員外郎遷符寶郎欽宗卽位權右司諫首論宦官譚稹梁方平喪師辱國梁師成締交蔡京王黼表裏蒙蔽罪皆當誅遷侍禦史極論蔡攸朱勉姦惡請正典刑有彗星出寅艮閒議者謂夷狄滅亡之證光言春秋書災異以惑人君不聞歸之夷狄疏奏耿南仲力排之謫監汀州酒稅建炎元年髙宗卽位於南京除祕書少監趣赴行在會杭寇陳通爲變道路不通未及供職除知江州力辭得請主管西京崇福宮三年五月除知宣州九月南陵報水軍叛於繁昌逼縣境光遣奇兵夜擊之賊潰十一月金人入寇郡縣皆不能支光獨力修守�金人不敢入境先是宣之諸邑上供秋租廩藏水際以便舟楫光悉令輸郡廩人初不謂然及後城守幾月贍兵養民賴此以濟始服光之先識巨盜戚方破寧國抵城下光卽日下令戒嚴民六十以下十五以上悉登城違者論以軍法光設牙帳於南壁躬撫士卒賊圍益急或請光盡室從西門遁去光曰我一家獲全其柰一城生靈何詰朝誦言於眾曰昨暮有教光攜家潛出者當以軍法從事姑且置之城脫或不保引劍之計巳決義不污賊手兵民感泣其气益倍賊兵百道來攻光隨宜應之賊所屬意急攻者惟南壁咸負戶而登守者束薪芻灌以油作火牛乘風投之盡爇賊所負其眾披靡城中遙見昭亭山神數見人心益安南水門有神龍尾兩岐見於光衣閒每賊攻急龍輒至光卽其所立祠以禱援兵至賊自焚攻具請降光不許遂夜燒營遁去【據樞密樓照宣城事實修入】除徽猷閣待制知臨安府紹興元年九月除知婺州甫到郡卽入爲吏部侍郎紹興二年除吏部尙書大將韓世淸本苗劉黨久駐宣州橫甚至擅發倉庫招收逋逃朝廷調發不行光奏若不速行處置竊慮日復一日滋蔓難圖伏望密詔大臣乘其未發早賜驅除未幾除光淮西招撫使將帶神武軍統制王﹝王燮﹞一軍人馬以行因諉光取道宣城分揀世淸一軍面授密旨宰執皆不預聞陛辭日賜金帶象笏且有大用之語是時朝廷艸創國用未裕𨿽宰相猶服犀帶是賜蓋異恩也光以二月晦日至宣城駐於城外光度世淸越日必至講月旦賀禮預設方略以待之詰旦果至光使人執縳於坐世淸出語頗不遜光呼劊子至欲行軍法世淸倉皇但乞憐而巳光命檻赴行在卽出所降黃牓入城曉諭兵眾於一日之閒分隸其軍莫敢有喘息者世淸悍將其軍精勇是行僚屬爲光危之而光乃擒之於談笑之頃世淸至行在竟正典刑三月除端明殿學士江南東路安撫大使兼知建康府兼壽春滁濠廬和無爲宣撫使時太平州軍兵陸徳爲變囚守臣殺兵官據城以叛朝廷就委光措置遂盡擒徳黨尋爲言者所攻遂奉祠去五年二月除知湖州七月除知平江十一月除禮部尙書六年除知溫州七年除江南西路安撫大使八年五月除安撫制置大使十月除吏部尙書十二月除參知政事秦檜新得政藉光舊望以鎭服中外時虜方通和檜欲弛兵徹淮甸武�收諸將兵權光極言其不可檜以光異巳頗怨之會有旨令宰執侍從各薦西北流寓之士光前後所薦凡三十餘人多知名士檜皆指爲朋黨置不問一日與光辯論於上前詰難再三檜辭屈光因奏觀檜之意是欲壅蔽陛下耳目竊弄威柄誤國莫大於此願陛下察之明日畱身乞去上曰卿昨面叱秦檜舉措如古人朕退而嘆e坐鞊H卿以腹心何乃引去光奏臣與宰相爭論不可畱章九上除資政殿學士與郡光辭攺提舉臨安府洞霄宮十一年安置藤州十四年移瓊州二十年移昌化光旣再謫潘良貴程瑀胡寅皆以通書奪官或鐫職二十五年秦檜死始量移郴州二十八年聽自便二十九年卒於蘄州年八十二孝宗皇帝登極追復資政殿學士尋賜謚莊簡紹興初戚方寇宣城光極力守禦城賴以全宣人徳之相與繪像建祠淳熙初守臣因邦人之意請於朝詔賜廟額曰褒烈初光嘗從劉安世講學得其精微故晚年遷謫深入瘴地遠涉鯨海略不以爲意人謂於死生禍福之際無所屈撓實似安世云在海外自號轉物居士日講周易一卦因著易傳十卷其它著述有文集四十卷兵略十卷神仙傳十卷其諸子皆知名孟博字文約紹興五年進士第三人及第光貶嶺南孟博常隨侍召試館職亦力辭竟卒於瓊州蓋自登科未嘗一日出仕聰敏彊記爲文精於楚辭享年不永人甚惜之孟堅字文通少以果毅力學見稱於裏之先輩光謫嶺南會有告其家有私史孟堅竟坐罪除名竄峽州檜死始復故官爲常州晉陵丞葉衡力薦於朝有旨就差知無錫縣甫及歲諸司以治績聞孝宗命召赴行在曁入對上問及家世又以治效之美形之褒語卽除知秀州遷提舉淮東常平茶鹽事干道五年卒年五十五孟珍字文潛善行艸當時得其簡牘人皆珍藏之嘗擢守江陰及沿海制置司參議官皆不赴淳熙十一年卒年五十六孟傳字文授少講學有聲而天資爽邁無纖毫世俗之气當世聞人如曾幾徐度賀允中汪應辰張孝祥諸公一見皆器遇之與之遊從宰明州象山秩滿主管官誥院遷太府寺丞權考功郎出知江州處州提舉福建常平茶事提點浙西刑獄尋奉祠裏居久之乞掛冠除直寶謨閣致仕性嗜書至老不厭藏書萬卷悉置左右翻閱紬繹周而復始每得異書手自校勘竟其編乃止多識典故及前輩出處中朝舊事歷歷能道本末有如目睹嘉定十二年卒年八十四有盤溪詩文稿五十卷宏詞類稿十卷讀史十卷雜誌十卷記善記異錄各五卷

姚寬字令威嵊縣人以父舜明任補官少有令望筮仕之始一時名流爭禮致之呂頤浩李光帥江東皆招置幕中傅崧卿繼至以主管機宜文字辟之辭不就崧卿移書交舊有愧恨之語秦檜執政以舊怨抑而不用寬亦不屈巳求進後以賀允中徐林張孝祥等薦入監進奏院六部門權尙書戶部員外郎兼權金倉工部屯田郎樞密院編修官寬博學彊記於天文推算尢精完顏亮入寇中外皆以爲憂具云虜百萬何可當惟有退保爾寬獨抗論沮止且上書執政言今八月歲入翼明年七月入軫又其行在己巳者東南屏蔽也昔越得歲而吳伐越吳卒以亡晉得歲而符堅伐晉堅隨以滅今狂虜背盟犯歲滅亡指日可待又推太一熒惑所次皆賊必滅之兆未幾亮果自斃從上幸金陵以其言驗令除郎召對上首問歲星之詳寬敷奏移晷復論當世要務奏未畢疾作僕於榻前上面諭令優假將理俟愈復入對後一日卒上甚念之特官其一子且用其弟憲於朝【此據寬所上執政書及王明淸揮麈後錄葉適參以國史修入】寬詞章之外頗工於篆隸及工技之事嘗謂守險莫如弩因裒集古今用弩事實及造弩制度爲弩守書以獻且請用韓世忠舊法以意增損爲三弓合蟬弩詔許之旣成矢激二里所中皆飲羽又嘗論大駕鹵簿指南車得古不傳之法也所著有西溪集十卷注司馬遷史記一百三十卷補注戰國策卅一卷五行祕記一卷西溪叢語一卷玉璽書一卷注韓文公集未畢尙數卷寬每語人曰古稱圖書豈可偏廢故其注史記戰國策辭有所不盡必畫而爲圖於文最得於詩葉適云寬古樂府流麗哀思頗雜近體詩絕去尖巧乃全造古律加於作者一等矣爲當世推重如此卒年五十八兄宏字令聲少有才名呂頤浩爲相薦爲刪定官後忤秦檜死大理獄【詳見七卷雜紀中】

王厚之字順伯世本臨川人左丞安禮四世孫也祖榕始徙居於諸曁紹興二十六年厚之以越鄕薦爲舉首尋入太學登乾道二年進士第由祕書郎出爲淮南轉運判官召爲度支郎兩浙轉運判官知臨安府提點坑冶鑄錢提點江東刑獄上章乞致仕詔進直寶文閣從所請厚之好古博雅富藏先代彜器及金石刻與尢袤俱以博古知名於時嘗取古今碑刻參訂而詳著之號復齋金石錄嘉泰四年卒年七十四

陸遊字務觀山陰人左丞佃之孫自少穎悟學問該貫文辭超邁酷喜爲詩其它志銘記序之文皆深造三昧尢熟識先朝典故沿革人物出處以故聲名振耀當世張孝祥自謂辭翰獨步一時每見輒傾下之初髙宗聞其名欲召用而遊以口語觸秦檜故抑不得進紹興三十二年召對上俯加問勞玉音褒拂至於再三命賜進士出身嘗爲刪定編修官出監郡典州持部使者節久之再入爲禮部郎以直華文閣致仕後落致仕召爲祕書監專修國史未幾以寶謨閣待制奉祠還裏再乞致仕嘉定二年卒年八十有五有劍南詩稿二十卷續稿六十七卷渭南集四十五卷行於世

黃度字文叔新昌人登隆興元年進士第淳熙十六年差監登聞鼓院遷國子監主簿紹興四年九月遷監察禦史蜀將吳挺死度曰國家徒倚世將扞虜而不爲蜀慮蜀郡歲舉緡錢四十餘萬溯流而運名曰饋邊實富吳氏民力盡矣成都非用武國本賴梓潼號東西川劍閣漢中翼遮於外昔人守蜀之常也今內無一兵若吳氏南指兩川𨿽朝廷有區區制置使何足抗哉天幸挺忽死子弟未有異望急合興利爲一民力可以少寬是日上反復語蜀事至旰遂以張詔爲興州都統制而合興利分東西川執政莫敢任責後挺子曦復歸興州竟以蜀叛皆如度言紹熙二年光宗始以疾不過重華宮上書極諫言甚切至尋遷禦史復連疏極諫旣不聽累乞罷去孝宗崩寧宗召復爲禦史如故遷右正言知合韓侂冑出入宮禁弄權植黨有陵駕當世之心度具疏乞對侂冑聞之遽請禦筆除度直寶謨閣知平江府度力辭於申省狀�言崇觀閒蔡京當國始挾主威以制天下凡所施行必請禦筆可爲深戒辭之至再詔以所除職主管建寧府衝佑觀俄起知婺州坐不發蘭溪知縣贓罪罷嘉定元年召除太常少卿遷吏部侍郎出知福州除龍圖閣待制移知建康府兼江淮制置使值歲歉殭殍相望室廬半空度力拯救之活饑民百六萬八千爲錢四十六萬緡米九萬五千石又奏蠲錢一十九萬九千貫米四萬四千石入爲禮部尙書以病請去除煥章閣學士知隆興府攺提舉萬壽宮嘉定六年卒年七十六度平生淡泊一室蕭然無耳目之娛獨嗜書至老不倦自六經百氏天象地理禮樂官名井田兵法莫不研究有書說二十卷詩說三十卷周易說五卷歷代邊防六卷藝祖憲監三卷仁皇從諫錄三卷奏議及雜著一編屯田便宜一卷

莫子純字粹中初以仲父文淸公叔光郊恩補官銓試及試江東運司俱爲第一人慶元二年禮部奏名復爲第一是歲有旨遵故事免廷策徑賜進士及第簽書平江軍節度判官廳公事除祕書省正字校書郎著作郎起居舍人兼直學士院起居郎中書舍人蘇師旦本平江筆吏韓侂冑任爲腹心气焰燻炙一時士大夫急於求進者爭趨其門一日遇子純於都堂趨前執禮甚恭子純略不爲禮師旦愧見左右巳深恨之會師旦當遷官子純復以爲不可於是忤侂冑意遂以祠去知贛州加右文殿修撰知江州不赴攺知溫州提舉江州太平興國宮嘉定八年卒年五十七子純性姿聰悟博聞彊記立朝之節始終可考士論歸之

兪亨宗字兼善山陰人登隆興二年進士第洪文惠公適帥越聞亨宗行義延至郡齋又偕至番陽與文惠之弟樞密遵內翰邁遊日以文章爲事嘗爲博學宏詞科所業三洪公讀之謂曰他日玉堂揮翰可也宰常州宜興秩滿幹辦諸軍審計司遷國子監主簿軍器監主簿知漳州先是州以鹽抑民計口請給督促其直急於常賦至有鹽不給而責其直民甚苦之亨宗首罷之又罷溪港津渡之榷聽民往來無禁及減去經總制錢後來額外苛取者歲罷緡錢合四萬四千又代民輸丁錢一萬六千有奇秩滿凡橐中所餘悉散之宗族親戚之貧者自漳州還奉祠裏居杜門不復出嘉定初起爲提點江淮等路鑄錢公事移江東轉運入爲吏部郎大理少卿祕書少監自以年老乞掛冠章凡六上除直顯謨閣主管成都府玉局觀旣歸累告老增一秩加祕閣修撰如所請嘉定十五年卒年八十九亨宗初爲臨川簿爲文謁廟大槪謂肩輿擔負迎盜於室𨿽至愚無知者不爲吏郡邑無大小至之日民相與出力迎致謂其人足以庇於躬而無害於家也庇之不能而害及焉是盜也夫何願而迎其語亨宗蓋終身行之自奉儉約衣食器用質素粗充官𨿽稍遂獘屋頹墻處之泰然著述有垂軒稿二十卷宏詞習業五卷山林思古錄十卷羣經感發十卷

潘畤字徳鄜家世婺之金華生於靖康丙午父良佐苦學篤行表率諸弟躬授以經皆卓然有立公早孤與兄甸養於叔父待制默成先生良貴家旣長命之以官默成與參政莊簡李公光爲忘年道義之交情好篤甚故莊簡以第五女歸公因家於紹興上虞之五夫端方溫雅得於天資兩家父兄學問气節冠冕一時聞見超尙自幼敻異爲袁州分宜簿監兩浙轉運司造船場攺秩提轄行在雜買務雜賣場知興化軍浙西提舉攺江東提舉罷主管臺州崇道觀湖北提舉湖南提刑知廣州廣東經略知潭州湖南安撫有旨赴行在奏事除左司郎官攺直顯謨閣知太平州淳熙己酉七月以疾終享年六十有四莊重峭直嚴正聰明初爲婿時莊簡李公爲秦丞相擠排投棄嶺海家道零散親家陸升之告訐以興獄子婿沈程擺蹤而脫身公獨毅然與令人李氏朝夕嶽母管夫人之旁相其家事終始如一人巳占其器識自爲小官嚴整有法度所至馳聲及爲監司帥臣平決冤獄安集軍民風采振揚小大畏服至於歐顏楷法冰斯篆古羲獻艸聖漢唐八分書皆造其妙刻石流傳人以爲法子二人友端登甲辰進士第爲太學博士聰敏俊秀從南軒張公超然有得士類服從授徒裏門履滿戶外友恭爲江淮宜撫司幹官詳雅沈靜從晦庵朱公深造理趣居官可紀居鄕有行女一人適今丞相史魯公端潔溫良婦徳昭著𨿽居榮貴專意儉勤儆戒相成媲古女士友恭之子履孫通判江陵府亦克世其家云

孫應時字季和余姚人父介躬行古道訓授閭裏鄕人尊之號雪齋先生公天才穎異陶冶嚴訓八歲能屬文乾道壬辰入太學年方弱冠從江西象山陸公九淵悟存心養性之學登淳熙乙未進士第初尉黃巖士民惜其去欲共置田宅畱居焉辭不受朱文公熹爲常平使者一見卽與定交紹熙壬子文定丘公崇帥蜀辟八制幙興元帥吳氏將有世襲之勢朝廷患之而未敢輕有變易也丘公因其病使公往視疾以察軍情盛禮十獻辭焉復命以事實告會吳挺死卽白制帥定議差統制官權領其軍檄總領楊輔兼利西安撫節制之艸奏乞別選帥材以代吳氏朝廷從之以張詔爲興州都統一方晏然攺秩知平江府常熟縣旣滿郡將以私憾捃摭倉粟累政流欠三千斛見問士民感徳至相率擔負詣郡願代償不報竟坐貶秩故公有詩謝其邑人云牛車擔負愧髙義豈知薄命非兒寬授通判邵武軍將赴而卒年五十三自號燭湖居士有文集十卷開禧丁卯吳挺之子曦復歸興元果據軍以叛曦誅嘉定初戶侍沈公詵刑侍蔡公幼學給事曾公﹝日奐﹞吏侍黃公度兵侍戴公溪工侍汪公逵六人同奏公問學深醇行義修飭見微慮遠能爲國家弭患於未形乞甄錄其後得旨特補其子祖開下州文學水心先生葉公適嘗賦其家世友堂詩曰雀尋屋角飛燕遶簾櫳窺其賀新宇就生物欣有依含徳厚乃祖義完嗟利隳更悲別駕公櫝韞不盡施溫恭化羣從遜悌流深規一絲必同袍粒黍無異炊感零天上露潤浹園中葵魚蟹𨿽芳鮮不如此菜肥涼風送佳音桂林自生枝借子赤霄羽登君文石墀朴斲呼巳勤礱密審所宜諒爲前峯近長映客星垂【君家對峯卽子陵墓】跋語云雪齋孫不朋居余姚燭湖上安貧樂道終身不願仕有古人之節三子應求應符應時皆以文學知名兄弟相愛友卉衣艸食薄厚必均應時官止邵武軍通判應符之子祖佑敬踐祖徳崇緝先志嘉定甲戌爲新堂名曰世友合膳同室期永不替將請余記之然此詩巳略具矣會稽續志卷第六

進士會稽進士姓名慶元二年里人石朝英等始裒輯請於郡刻石於貢院斷自慶曆六年蓋六年以前登科記皆闕其鄕裏故不可考而獨載大中祥符元年杜衍一人者蓋衍嘗位宰相人皆知爲越人也後來郡文掾劉庶復訪遺逸於裏之耆舊又得陸軫以下凡七人予稽之國史質之傳記則姓名可考者殆不止此如錢昆與弟易皆擢第而易實咸平二年孫曁榜第二人又與二子彥遠明逸俱中制科易嘗掌內制父子皆名聞一時亦可謂裏之顯顯者石君乃里人何未之考也予於錢氏四人之外又得剡中史綸及子叔軻侄安民並宏詞王俊等又十餘人【錢易吳越王之後父倧死於會稽因就葬子孫從而家焉易嘗作僧仲休詩序云易家世越人也王十朋會稽風俗賦云錢氏世賢科之盛史門繼衣錦之榮注云錢內翰易會稽人景徳二年中制科子明逸彥遠慶曆中並中制科剡中史氏兄弟相繼登科鄕號衣錦按剡中之史乃屯田郎綸及其子兵部侍郎叔軻及侄中大夫安民爾綸與叔軻乃父子十朋云兄弟蓋一時筆誤也】石刻非但疏略其閒姓名差互者尢多如大中祥符五年榜陸軫居傅營之前天禧三年牓孫沔居傅瑩之前政和八年牓孫鼎居姚景良之前俱誤今悉是正之且補其闕逸登載於此庶來者得以考云淳化二年孫何牓錢昆咸平二年孫曁牓錢易【第二人昆之弟】景徳三年賢良方正能直言極諫科光祿寺丞錢易大中祥符元年姚曄牓杜衍【第四人相】大中祥符五年徐奭牓傅營

陸軫大中祥符八年蔡齊牓齊廓

王絲天禧三年王整牓傅瑩

孫沔【樞】天聖五年王堯臣牓史綸天聖八年王拱辰牓齊唐【齊廓之弟】景佑元年張唐卿牓史叔軻【綸之子】寶元元年呂溱牓沈紳

褚珵

錢彥遠慶曆二年楊寘牓朱奎

茹約

石牧之石衍之

徐紘

石象之是年材識兼茂明於體用科殿中丞錢明逸【父易兄彥遠】慶曆六年賈黯牓何玠

朱琮

梁佐陳惟湜是年賢良方正能直言極諫科太常博士錢彥遠皇佑元年馮京牓關﹝木巳﹞

任秉

關希聲王醇

石麟之

馮滋余叔良

胡穆

楊度王霽

朱方皇佑五年鄭獬牓姚甫

韓希文

應瑜張琦

李燮是年賜九經出身顧臨嘉佑二年章衡牓章蒙

余京

諸理【珵弟】傅傳正

王淵

石景淵【象之子】唐彀

石深之【衍之弟】是年材識兼茂明於體用科明州觀察推官夏噩嘉佑四年劉輝牓姚勉【中書舍人】關景仁嘉佑六年王俊民牓錢嵊

顧沂

馮豫褚珪

張燾嘉佑八年許將牓褚唐輔

關景暉【景仁弟】張濟治平二年彭汝礪牓王長彥

余弼治平四年許安世牓黃兌熙寧三年葉祖洽牓陸佃【第三人省元孫左丞】陳兟熙寧六年餘牓

石景略【別院省元深之子】沈箋王容【淵之子】陸傅【佃弟】韓羽石景衡【衍之子】關澥鍾﹝上日下弁﹞熙寧九年徐鐸牓史安民【鑰之侄】張祖良黃彥虞昆元丰五年黃裳牓沈衮

徐充

戚儀詹京

蔡繪

黃詔石景衎【衍之子】是年明經朱戩元丰八年焦蹈牓張叡

丁希說

傅勉虞賓

梁遘【佐孫】元佑三年李當寧牓朱興宗

陳毅元佑六年馬涓牓石公輔【賜名公弼衍之孫兵部尙書】黃特陳兢【兟兄】

朱邛

唐翊【彀之子】馮谷紹聖元年畢漸牓求移忠紹聖四年何昌言牓虞寅【賓弟】

虞大猷陳揚庭【徽宗賜名過庭中書侍郎】姚舜明【待制】元符三年李釜牓石端中

黃日新

盛旦錢克忠

黃無慝崇寧二年霍端友牓徐公佐

求元忠

陳濤唐竦【彀之子】石彥和【景略子】姚棐忱方﹝吉吉﹞崇寧五年蔡薿牓石端誠

李光【參政】郁藻潘彬大觀三年賈安宅牓臧言

王上輔

華初平【鎭子】褚唐舉

石公恕

孫寶著王俊

黃通張宇發【別院省元祖良子待制】政和二年莫儔牓張公彥

石公揆【景術子侍禦史】翁彥約朱常

郭亢

髙桓政和五年何﹝上�下木﹞牓傅崧卿【上捨魁給事中】錢唐休王致柔王眞卿

杜師文

葉汝平張翮

韓漑【羽子】陸長民【軫曾孫】政和八年嘉王牓諸葛行敏

黃韶中【通子】姚景梁孫鼎

陳橐【毅子刑部侍郎】錢塘俊【唐休弟】宣和元年詞學兼茂科從事郎新冀州州學教授王俊宣和三年何渙牓梁仲敏【遘之子諫議大夫】石嗣慶【象之曾孫】王賓

黃唐傑

陳升王休【俊兄】桂章

孫彥材宣和四年賜同進士出身傅墨卿宣和六年沈晦牓諸葛行言【行敏弟】胡尙智謝作建炎二年李易牓唐閱【彀孫】梁仲寬【遘之子】詹彥若【默子】陳炳

孫遹紹興二年張九成牓黃嘉禮

葉蕃

杜師旦石襲慶【攺名延慶嗣慶弟】吳康年石公輒【特奏狀元公弼弟】紹興五年汪應辰牓李孟博【第三人光子】胡沂【第四人吏部尙書】虞仲琳【寅侄】石師能【象之孫】王俊彥王賓馮羽儀【穀子】虞仲瑤【賓子】馮耀卿茅崇是年博學宏詞科左迪功郎明州州學教授石慶紹興八年黃公度牓繆渥紹興十二年陳誠之牓張攄【歸姓馮】馬佐

詹承家【京孫】唐閱【翊子起居舍人】詹林宗【承家弟】徐幾傅世修

錢移哲

葉汝士【汝平弟】紹興十五年劉章牓傅晞儉

黃升

茹紹庭梁仲廣【遘之子】吳公輔張之綱石﹝上惇下山﹞紹興十八年王佐【狀元俊彥子戶部尙書】張穎陸升之

髙選

陸光之【長民子】周汝士

詹亢宗

沈壽康茹驤紹興二十一年趙逵牓唐準【翊孫】孫大中紹興二十四年張孝祥牓虞時中【仲瑤子】黃開黃閌黃閣【閌弟】石邦彥

王公衮【俊彥子】貝欽世

茅寵紹興二十七年王十朋牓周汝能

許從龍

姚筠孫安國【遹子】紹興三十年梁克家牓馮時敏【羽儀子】姚廷衮顧宣黃聞【閣弟】紹興三十二年賜進士出身陸遊【佃孫待制】隆興元年木待問牓王﹝逛去狂攺來﹞

李唐卿

魏中復石斗文

黃度【兵部尙書】莫叔光【吏部尙書】兪亨宗

許蒼舒

丁松年乾道二年蕭國梁牓王日永【致柔子】邢世材虞汝翼【賓曾孫】張澤【兵部尙書】傅頤王正之楊寅

張宗仲

王厚之杜弼乾道五年鄭僑牓陸洙

曾槪

王誠之【正之兄】黃誾【別院省元聞兄】王欣【兼中刑法】是年博學宏詞科左迪功郎新差充廣徳軍軍學教授許蒼舒乾道八年黃定牓石宗昭【公揆孫】許開【蒼舒孫】髙宗商【攺名商老】任惟寅

張拱辰【宗仲侄】錢楶【唐俊子】卜蕓

張亨辰【拱辰弟】是年八月賜同進士出身姚憲【舜明子參政】淳熙二年詹騤【狀元林宗子】桂森孫應時方秉文

盛勛

李友直周之綱

唐錡

石朝淳熙五年姚穎牓徐邦傑

貝襲慶【欽世子】唐﹝汀去丁攺﹞【準弟】厲居正

朱元之

尙朴陳祀【兼中刑法】淳熙八年黃由牓諸葛千能【行敏侄】趙廷昂【廷衮兄】魏挺【中復侄】朱元

陸子愚【長民孫】葉恢【汝士子】梁汝明

宋駒是年博學宏詞科從政郎滁州州學教授莫叔光淳熙十一年衛涇牓施累

黃邁

虞時忱【時中弟】吳蕓

董之奇

陸洋白公綽

陶廷俊

姚一謙淳熙十四年王容牓石宗萬【宗昭弟兵部侍郎】周之瑞黃克仁【詔曾孫】應燮郭綽徐三畏

杜思恭紹熙元年餘復牓陳用之【橐孫犯﹝廣去黃攺苗﹞諱與文學】諸葛安節【別院省元行敏侄】潘方

莫子偉【叔光子】紹熙四年陳亮牓宋叔壽

王度

劉宗向陳用之【再登科】許閎【開弟】慶元三年鄒應龍牓莫子純【狀元以有官充第二人叔光侄中書舍人】曾勛王漵

黃伸【嘉禮子】陳無損馮景中【時敏子】石宗魏楊拱辰馮大受

王夢龍

石宗王【景術曾孫】方秉成慶元五年曾從龍牓呂衝之

張撫辰【宗仲子】李知新【光侄孫】王復明

傅誠【墨卿元孫】胡衛【沂孫】曾黯【槪侄】石孝溥【宗昭子】茹騤

泰二年傅行簡牓方秉哲【秉文弟秉成兄】張炳楊轟袁一之開禧元年毛自知牓黃庭【度弟】盧補之

過文煥張浹辰【宗仲子】申宋說梁簡【仲寬孫】田廙

任必萬嘉定元年鄭自誠牓周之章【之瑞弟】黃虎諸葛興【行敏侄】餘一夔嘉定四年趙建大牓李復【光曾孫】榮熙辰李知孝【光孫】唐﹝木﹞【翊曾孫】錢難老茹彧虞埴【時中孫】嘉定七年袁甫牓孫之宏

朱晉

陳亨祖姚翀

章夢光嘉定十年吳潛牓劉漢弼

姚鏞【憲侄孫】陸若川【升之孫】丁輝【希說曾侄孫】丁燧【輝弟】尹煥

葉明道【汝士孫】周宣子【之綱子】閻章

章又新

鄭大中楊權嘉定十三年劉渭牓諸葛十朋【行言曾孫】孫祖佑【應時侄】王﹝禾舌﹞過必寀

尢孟遠

茅匯徵王祖洽

王爚嘉定十六年蔣重珍牓毛遇順

周溶孫【宣之子】莊黻聞人知名

王建封寶慶二年王會龍牓楊瑾紹定二年黃朴牓張崧卿

任貴登

張飛卿勞崇之紹定四年慶壽恩釋褐賜進士出身王傑紹定五年徐元傑牓陸﹝睿聖﹞【佃五世孫後攺名景思】梁大受葛焱

施退翁

孫子秀胡昌

李衢【光曾孫】陳鍚禹楊釋回【拱辰侄】孫自中王世威陶夢桂【廷俊孫】楊炎楊國英過夢符

王鵬舉

戴鐸王華甫

陳煥

呂秉南王景壽端平二年吳叔告牓馮喜孫【谷四世孫】兪公美孫燁祖嘉熙二年周坦牓胡太初【余老子三年中詞學科第一人】過正巳【文煥侄】全淸夫

劉曾

孫逢辰戴得一【鐸兄】錢紳

屠雷發戴浩【得一子】楊﹝王缶﹞【瑾弟】孫﹝上一吉下二吉﹞袁灝

韓境【琦六世孫】淳佑元年辛丑徐儼夫牓陳膺祖

鄭熙載

馮平國淳佑四年甲辰畱夢炎牓章夢璞

張良孫

任西之陳熹之

朱元光

楊光子陳肖孫

李士特淳佑七年丁未張淵微牓葉秀發

王公大

孫嶸叟馮濟國淳佑十年庚戌方逢辰牓黃雷

胡夢鱗

王燦胡杲

孫林

商又新王祖直

董元發寶佑元年癸丑姚勉牓陸逵

孫象先

毛振夏仲亨

沈翥【紳五世孫】陳夢卓唐震

孫炳炎

李碩錢恢寶佑四年丙辰文天祥牓杜應之

姚會之

何林劉漢傳

莫子材

張頤孫徐理開慶己未周震炎牓兪浙

季應旗【省試賦魁】潘時晦孟醇

朱國英

劉瑞龍晏垚

陳碩景定三年壬戌牓方山京【狀元】黃焱

黃遇龍華景山

陸天驥

張霆陳開先【夢卓弟】

許稟【省試第二名】徐天祜

吳大順

吳天雷王煓

仙釋

苗龍唐初人失其名能畫龍故呼之曰苖龍後得道仙去今龍瑞宮東南一峯崛起土平如砥人號曰苖龍上升臺

陳明攢陵鋪兵也人呼爲陳院長年三十有五時犯罪受杖遂蓬頭跣足若喪心者往來行歌無所定止頗能知未來事閒與人言祁寒烈暑皆不畏避雪中不施一縷臥野橋上气騰如蒸眼色正碧好以白堊書地且讀且歌字畫類五銖錢文觀者莫識中貴人典領攢宮者憐其寒常遺以衣乃轉與貧者淳熙辛丑歲久不雨鄕民或叩以丰凶應曰木災竹災魚災貧道災俄而髙岡發洪山水暴至所經竹木盡拔魚鱉掃空陳大病不食幾月腹皮皆凹入附骨隱隱見五藏人謂其必死俄復如初有蜀客來道堂見之焚香作禮曰先生正爲鄕裏化緣造橋安得來此眾始悟其爲異人神遊在彼云或問其年庚但云三十五微疾而終槁葬溪岸未幾其徒發瘞將火之空無一物矣洪文敏公邁特書其事於夷堅辛志云

端裕會稽人俗姓錢氏武肅王之裔孫年十八投大善寺則忠落髮受戒具見佛果勤和尙與語大悅勤住蔣山往依焉勤命典記室尋分座道聲藹著枝旨住靈隱慈寧皇太后幸韋王第召裕演法賜金襕袈裟紹興十八年移四明之育王裕蒞眾色必凜然寢食不背眾唱道無倦紹興二十年十月十一日示微疾至十八日索筆書偈跏趺而逝世壽六十六僧臘四十八茶毗煙凝五色如車蓋收舍利無數目睛齒舌皆不壞門人奉遺骨分塔於鄮峯西華初賜號佛智禪師至是謚曰大悟塔名寶勝

法慈上虞縣長慶寺僧也平日深居簡出灑埽一室終朝宴坐而庭有花竹泉石頗有幽意士大夫暇日多往遊焉慈頗能棋又善談論焚香煮茗延納無倦嘉泰初忽謝客閉門慈年髙而神觀精爽略無他故人初不以爲異會其童行辭往行在所請給僧牒慈語曰法去宜速回久之無耗日以爲問一日言還慈喜曰得汝歸甚好時方盛暑卽令左右速具湯沐澡潔畢易衣端坐一室其徒往視之巳將瞑目亟呼之云和尙幸自得恁好何不畱一頌子曰汝不早道我今寫不得也嗣師云但說某當代書乃云無始劫來不曾生今日當場又隨滅又隨滅萬里炎天覓點雪語僅脫口而逝

淨全諸曁人俗姓翁氏世業於農少與父兄躬耕凡至林壑泉石閒必宴坐忘歸人巳異之甫冠卽出家師授以釋典略無所解乃幡然入徑山投大慧宗杲杲曰汝有何能答云能打坐曰打坐何爲全曰若問何爲直是無下口處杲遂知其爲法器全生長田家爲人朴野而無緣飾且不能書人呼爲翁木大一日集眾采椒全亦預焉同輩有戲之云汝試作一摘椒頌如何全卽應之云含煙帶露巳經秋顆顆通紅气味周突出眼睛開口笑這回不戀舊枝頭眾皆嘆異有檀越以一度僧牒施杲命給侍者十輩各探籌以卜其分緣全偶得之九人者皆不平之更相誶語杲命復探之全再獲若是三探三得之遂師杲祝發受戒拙庵光居靈隱俾典賓混源密主淨慈命分半座爲眾入室全志在晦藏無應世念然天資威成不假師授𨿽不識一丁字而吐辭發語形爲偈頌老師宿學所不能及尙書尢公袤寶文王公厚之丞相錢公象祖皆與爲方外交全自號曰無用累典大剎最後住四明之天童開禧三年六月二十九日示寂說偈而逝世壽七十一僧臘四十五以全軀瘞於寺之西錢丞相爲銘其塔

詩文前志所載詩文起秦漢止晉宋而隋唐以來皆略之蓋作者之眾不勝紀錄也但蘭亭詩序與誓墓文皆王羲之作誓墓文足見其出處之大節不特以文筆也故晉史與蘭亭序俱載於傳中志乃錄蘭亭而棄誓墓又帛道猷一詩其連峯﹦數十里修林帶平津茅茨隱不見雞鳴知有人之句膾炙古今人口不但見稱於白樂天而巳志乃略附見於僧竺道壹事中殊未爲當今悉錄之以補前志之闕

髙宗皇帝禦制詩文髙宗皇帝大駕南巡駐蹕會稽暇日觀黃庭堅所書張志和漁父詞因同其韻比日禦制又有登臨望稽山懷哉夏禹勤之句皆是邦光前絕後之盛事也敢敬以冠之卷首並以唐明皇送賀知章詩附之於後以爲越紹之佳話云髙宗皇帝禦制紹興元年七月十日予至會稽因覽黃庭堅所書張志和漁父詞十五首戲同其韻賜辛永宗一湖春水夜來生幾疊春山遠更橫煙艇小釣絲輕贏得閒中萬古名薄晚煙林淡翠微江邊秋月巳明暉縱遠抱適天機水底閒雲片段飛雪灑淸江江上船一錢何得買江天催短棹去長川魚蟹來傾酒捨煙靑艸開時已過船錦鱗躍處浪痕圓竹葉酒柳花氈有意沙鷗伴我眠扁舟小纜荻花風四合靑山暮靄中明細火倚孤松但願樽中酒不空儂家活計豈能名萬頃波心月影淸傾綠酒糝藜羹保任衣中一物靈駭浪吞舟脫巨鱗結繩爲网也難任綸乍放餌初沈淺釣纖鱗味更深魚信還催花信開花風得得爲誰來舒柳眼落梅腮浪暖桃花夜轉雷莫莫朝朝冬復春髙車駟馬趁朝身金拄屋粟盈囷那知江漢獨醒人遠水無涯山有鄰相看歲晚更情親笛裏月酒中身舉頭無我一般人誰云漁父是愚翁一葉浮家萬慮空輕破浪細迎風睡起蓬窗日正中水涵微雨湛虛明小笠輕蓑未要晴明鑑裏縠紋生白鷺飛來空外聲無數菇蒲閒藕花棹歌輕舉酌流霞隨家好轉山斜也有孤村三兩家春入渭陽花气多春歸時節自淸和衝曉霧弄滄波載與俱歸又若何淸灣幽島任盤紆一舸橫斜得自如惟有此更無居從教紅袖泣前魚

遠矚稽山思夏后之功俯瞰濤江懷子胥之烈賦古詩一首六龍轉淮海萬騎臨吳津王者本無外駕言蘇遠民瞻彼艸木秀感此瘡痍新登臨望稽山懷哉夏禹勤神功旣盛大後世蒙其仁願同越句踐焦思先吾身艱難務遵養聖賢有屈伸髙風動君子屬意種蠡臣

送賀祕監歸會稽詩﹝並序﹞唐明皇天寶三載太子賓客賀知章鑑於止足抗歸老之疏解組辭榮志期入道朕以其夙存微尙年在遲暮用修掛冠之事俾遂赤松之遊正月五日將歸稽山遂餞東路乃命六卿庶尹三事大夫供帳靑門寵行遇也豈惟崇徳尙齒亦將勵俗勸人無令二疏獨光漢冊乃賦詩贈行凡預玆宴宜皆屬和遺榮期入道辭老竟抽簪豈不惜賢達其如髙尙心環中得祕要方外散幽襟獨有靑門餞羣公悵別深

寄若耶山竺道壹帛道猷連峯數十里修林帶平津茆茨隱不見雞鳴知有人閒步踐其徑處處見遺薪始知百世下猶有上皇民開此無事迹以待疏俗賓長嘯自林際歸此保天眞

去會稽郡誓墓文王羲之維永和十一年三月癸卯朔九日辛亥小子羲之敢告二尊之靈羲之不天夙遭閔凶不蒙過庭之訓母兄鞠育得漸庶幾遂因人乏蒙國寵榮進無忠孝之節退違推賢之義每仰詠老氏周任之誡常恐死亡無日憂及宗祀豈在微身而巳是用寤寐永嘆若墜深谷止足之分定之於今謹以今月吉辰肆筵設席稽顙歸誠告誓先靈自今之後敢渝此心會冒苟進是有無尊之心而不子也子而不子天地所不覆載名教所不得容信誓之誠有如皦日

會稽頌郡士諸葛興以文行稱於鄕嘗作會稽九頌其自序云興世家會稽俯仰巖壑惟禹陵所在自少康建祠今數千載比年時和歲丰邦人奉祀弗懈益虔因感昔人九歌之作自禹曁嗣君二相與夫英霸賢牧髙人孝女顯有祠宇者輒爲九頌效顰前作念昔楚騷之興蓋出於感憤而托以規諷後之模仿者如九詠九愁之類往往皆然興方蹈詠明時又有意主乎景仰先哲固無所謂感諷也直曰頌云爾閒獨妄論古人不能不發其一二而其歌吟嗟嘆因寓之以擬騷之聲云附見於此以其爲會稽頌也【諸葛登戊辰進士第今爲江州彭澤丞】

大禹陵瞻越山兮鏡之東郁喬木兮岑叢倚靑霞兮窆石枕碧流兮寶宮端黻冕兮穆穆列俎豆兮雍雍梅爲梁兮挾風雨倏而來兮忽而去芝產殿兮閒見橘垂庭兮猶古壁騰輝兮桂薦瑞書金簡兮緘石匱朝萬玉兮可想探靈文兮何祕嗟洚水兮橫流民昏墊兮隱憂運大智兮無事錫洪範兮敍疇身勞兮五嶽迹書兮九州島亶王心兮不矜迄四海兮歌謳猗聖宋兮中興駐翠蹕兮稽城獨懷勤兮曠代粲奎文兮日星揚舲兮拊鼓吳歈兮鄭舞奠桂酒兮蘭肴庶幾髣佛兮菲食卑宮之遺矩

嗣王肇三聖兮傳一中建人極兮參洪蒙元圭錫兮汝績昭華歸兮汝躬大道公兮均嬗繼家天下兮繇姒氏嵩石兮發祥謳歌兮與子誓甘野兮服叛養國老兮貴齒席不重兮味不貳琴瑟屏兮鐘鼓置思皇訓兮克儉心敬承兮敢墜祀四百兮綿景祚兆大橫兮垂異世越山兮蜿蜒鏡水兮漪漣煥祠宮兮屹峙肅廡祀兮愉然端冕兮龍章執圭兮琳瑯想規重兮矩疊恍韶奏兮鏗鏘

二相披竹簡兮典謨聖手斷兮唐虞登羣龍兮輔翌萃一堂兮都兪知人兮帝之哲動天兮帝之徳畫像兮民不犯舞幹兮苗已格迨一旅兮中興嚴廟貌兮稽陵感會遇兮風雲崇像飾兮股肱憤夷楚兮陵上國忽庭堅兮祀俄息泚麟筆兮特書喟夷吾兮有力何汲汲兮詭誕謂明良兮相賊姦雄托兮自文慨齊東兮毋惑仰而觀兮典禮秩俯而察兮艸木殖功之遠兮難名民之思兮無斁

越王睇禹陵兮巋然邃珍館兮蟺蜎敞別室兮遺象崇英霸兮千年諗越民兮非黷祀推世家兮自遷史肇無餘兮開國傳後裔兮奮起痛夫椒兮深衄同國人兮勞佚采蕺兮食何味嘗膽兮志密篤封以內兮種所司閫以外兮蠡所知羌厲志兮澡恥迄乘時兮決機盟上國兮王致胙按山南兮恢土宇陟鑑臺兮睨東海矩天門兮模地戶惜規圖兮不弘幾弓藏兮犬烹蹇七術兮遺恨悵五湖兮遐徵尙蟬嫣兮復續終與享於鼻祖之庭

馬太守廟書畀姒兮力溝洫民奠居兮勤稼穡降嬴劉兮言水利嘉鄴渠兮誇鄭國慨元光兮瓠子決彼鄃封兮河之北悼一言兮貽時害諉天事兮非人力昔越守兮得賢侯慮遠久兮爲民謀鏡一湖兮陂萬頃�瀦泄兮歲有秋寧殺身兮利人抑洙泗兮稱仁嗟後來兮私巳田吾湖兮寖湮湖之復兮疇繼侯之心兮萬世酌淸流兮擷蘭芷奉明薦兮非暱祀

王右軍祠典午西兮金穀輩渡而東兮藹多士嘉內史兮屏浮華淡物累兮頤天粹升冶城兮遐想友東山兮雅志修禊事兮蘭亭觴曲水兮羣英追雩風兮涵泳渺萬化兮均平紀淸遊兮感慨剡形忘兮神詣蔚翔鳳兮一札寶連城兮千祀太傅起兮爲蒼生扶晉鼎兮蹙符秦內史歸兮樂山水師萬石兮飭孫子出與處兮兩賢意易地兮皆然

賀監祠山簇簇兮環湖水渺渺兮縈紆人何遊兮明鏡鳥何飛兮畫圖懷賀老兮今昔想逸致兮林廬老之襟兮天闊老之神兮秋月飛翰兮龍鸞吐詞兮冰雪際熙運兮開元司縟典兮春官淩玉霄兮倚華蓋驂駿馭兮升西昆俄淸夢兮綿綿恍乘雲兮登仙覲紫皇兮玉宸聆九奏兮鈞天箋天公兮遂志鼓予枻兮錦裏吾朋兮鷗鷺吾賓兮煙水野服兮蹁躚斑衣兮娭戲緬髙賢兮非苟於去就其庶幾兮東門之傅鴟夷之子

城隍龐王虯髯起兮龍翔耀兵威兮八方法羽林兮嚴禁衛握鉤陳兮掃欃槍視諸將兮噲等伍咨舊臣兮忠且武聳萬目兮矩矱衛九重兮心膂維東南兮都會辱吾王兮塡撫暢威惠兮千載隤福祥兮玆土瞻衮服兮煌煌薦蕙肴兮葵觴匪震懾兮羅池亶愛思兮桐鄕王之澤兮流後裔更累葉兮奮忠義孰旌表兮陪廟祀顯一門兮厲斯世【王之四世孫堅見唐忠義傳】

曹娥悄叢祠兮江之湄懍予心兮肅祗表卓行兮尙之祀垂妙辭兮淳之碑嗟窈窕兮踐天性一念烈兮萬古鏡山眉兮蒼蒼江練兮茫茫江之水兮可竭娥之靈兮不可歇會稽續志卷第七

雜紀前志有雜紀一卷蓋會萃諸書之言越事者然遺逸尙多輒采摭傳記以補其未�攺越爲山陰實自始皇前代地裏書曾不略及黃公之賢列於四皓在秦漢時乃里人也後世亦罕知之非越絕書及會稽典錄則泯然無傳矣故特表於卷首又予曩嘗有雜說一編其閒一二條偶記越中事今刪取而附之卷末云

山陰得名於秦秦始皇三十七年東遊會稽徙大越民置余杭伊攻故鄣因徙天下有罪適吏民置南海故大越處以�東海外越乃更名大越曰山陰【越絕書】

秦刻岑石秦始皇帝東遊到大越畱捨都亭取錢塘浙江岑石石長丈四尺南北面廣六尺西面廣尺六寸刻文立於越東山上其道九曲去越二十一里【同前】

黃公嚴遵會稽太守王景興問士於虞翻翻對曰鄞大裏黃公潔已暴秦之世髙祖卽祚不能一致惠帝恭讓出則濟難徵士余姚嚴遵王莽數聘抗節不行光武中興然後俯就矯首不拜志淩雲日皆著於傳籍較然彰明【會稽典錄】

梅梁大梅山在鄞縣東七十里蓋漢梅子眞舊隱也山頂有大梅木其上則伐爲會稽禹祠之梁其下則爲它山堰之梁禹祠之梁張僧繇圖龍於其上夜或風雨飛入鏡湖與龍鬥後人見梁上水淋漓而萍藻滿焉始駭異之乃以鐵索鎖於柱【四明圖經】按前志余姚梅澳湖在縣東北十八里舊經云昔有梅樹吳時采爲姑蘇臺梁湖側猶多梅木俗傳水底梅梁根也有巨木湛臥湖心𨿽旱不涸不露十道志又云吳起建鄴宮使匠人伐材至明塘溪口梅下俄見樹長堪爲梁伐材還都梁已足無用而此木一夜飛還土人異之號曰梅君今在溪中水旱則自浮沈一云用爲禹廟梁是也舊經又云梁時修廟惟欠一梁忽風雨漂一木至乃梅梁也今以二鐵緪系楹閒又傳夜或大雷雨梁輒失去比復歸水艸被其上人以爲神縻以鐵繩然猶時一失之據此則又非因僧繇所畫��異也今梁在禹殿側長不能尋丈乃他木爾猶��鐵或謂梅梁久已神化故非其舊抑詩人好奇多見題詠當有卓然不惑者能究其實故�述之以見同異

禹廟元圭越州禹廟有元圭匱藏之色墨如黳徑五寸厚寸餘肉好相倍上下有邸州將常封鑰【泊宅編或謂元圭得於太原藏於禦府今廟中所存未必眞也】

蘭亭水黑山陰蘭亭有逸少硯池寺曰天章以藏眞宗皇帝禦書故也當朝廷每有頒降詔札則池水盡黑可以染緇太常少卿沈紳嘗記其事【同前今亦不然】

玉帝賜黃汝楫五子登科越人黃汝楫家頗富饒宣和中方臘犯境以素積金錢緡錢瘞於居室避地山閒忽賊黨報白旗來揖且拜黃驚懼答拜認其人蓋舊僕也云吾主將拘掠士女閉之空室持金帛贖則釋之否則殺黃惻然問所囚幾何人曰無慮千數曰我藏物可直二萬緡欲舉以獻而贖其命可乎歸報如其請乃悉發所瘞輦輸其營千人皆得歸詣黃謝爲之誦佛祈福歡聲如雷亂定夢金甲神從天而下呼謂之曰玉帝有敕以汝活人甚多賜五子科第至紹興中黃爲浦江令其子開合閌同登乙科後二子聞誾繼之如神所告

唐少卿宅會稽唐氏居新河坊蓋宣和中鴻臚少卿翊所營也會連守楚泗臺三州未嘗家食前後門𨿽具皆未開守舍者但自側戶出入少卿長子閎由鄭州通判代還一術士善相宅至唐氏新居夜登屋臥視云此宅前門開則出兩府後門開則出臺諫而所應者非本宗其後建炎四年髙宗駐蹕於越凡空第皆給百官寓止謝任伯爲禮部尙書居此宅拜參知政事中使宣召開門赴都堂治事上虞丞婁寅亮與唐爲姻家暫假館投檢奏封章乞立繼嗣中旨除監察禦史開後門詣臺供職言果驗云

養素先生明州定海縣補陀洛迦山蓋觀音大士示現處遠近致禱或見善財童子金剛神達摩等相紹興十八年三月史越王以余姚尉攝昌國鹽監偕鄱陽程休甫泛海詣山叩寶洞禮謁無所睹但感瀹茗浮花����殊不愜晡時再往一僧指巖頂有竇可以下����而上忽見現金色身照耀洞府眉目了然程所睹亦然惟公更見雙齒如玉雪天將暮有一長僧來訪云將自某官歷淸要至爲太師又云公是一好結果底文潞公它時作宰相官家要用兵切須力諫後二十年當與公相會於越遂告去送之出門俄不知所在乾道戊子公以故相鎭越一夕典客報有道人稱養素先生言舊與丞相接熟不肯通刺字疾呼欲入謁亟命延之貌粹神淸譚論鋒起索紙數幅大書云黑頭潞相重添萬里之風光碧眼胡僧曾共一宵之淸話遽擲筆不揖而行公大駭徧遣兵吏尋覓不復見追憶補陀之故始悟長身僧及此道人皆大士見身也相距二十年淳熙巳酉公正位太師自道本末云爾

石師聖不願賜錢會稽新昌石師聖家極貧甘於枯淡未嘗以利欲爲心小女求十錢買綫無以與之女入房啜泣石嘆曰吾家世淸貧固窮守約致汝如此命也日且暮聞中庭索索如垛錢聲出視之堆積砌下已及三千緡覆以靑布巾石夫婦奉繼母王氏焚香拜禱曰師聖家𨿽枵腹亦可自給若蒙上天昭佑使母子康寧得保常產福垂後裔天之賜大矣非意之財誠不敢受俄覺靑布漸低錢倏飛上庭空如掃石又下階謝時宣和元年也明年長子嗣慶魁鄕舉遂擢第又三舉次子延慶繼之復中博學宏詞科爲時名士

新昌石氏墳新昌石氏之祖本山東人因適越挈家徙居焉時有韶國師善地理每經從石必迎佇致敬其妻嘗出拜曰夫婦皆年老欲從師求一藏骨地韶許之與往近山得一處五峯如蓮花溪流平過其下回抱環揖指示之且蕝識窆穴而去翁媼葬焉後數十年孫曾登科相仍至以百數宣和以後頓衰越五舉略無齒鄕書者而裏中一民家產寖丰生四子容質如玉或告石氏是人竊以父骨埋於君祖塋之上故致此密引石往發土得木桶藏枯骸其中棄之民家自此遂微四子相繼夭逝先是石塋有棠梨一本每抽新枝則族系一人必策名若攺秩或一枝萎折則有當其咎者民思報怨夜往伐其樹自是科級視昔年弗逮云【並夷堅志】

翟公巽用越事精當翟參政公巽帥越郡人安其政迨去相率投牒借畱公知之命取牘以來卽書其上云固知京兆姑爲五日之畱無使稽山復用一錢之送其用事精當如此【梁溪漫志】

陳舜兪知山陰不散靑苗錢自劾熙寧三年六月降屯田員外郎知山陰縣陳舜兪監南康軍鹽酒稅坐違詔旨不散常平縣物自劾也【國史】其自劾云臣準州牒前後錄降敕命及轉運司提舉常平廣惠倉司牒等近準敕條將常平廣惠倉錢斛依陜西靑苗錢例每於夏秋已前約逐處收成時酬價立定額支每斗價例曉示召人情願請領隨稅送納斛斗或納時價貴願納見錢者並許從便𨿽時價極貴比之元數取利不過二分卽不得障遏民戶不令請領及有不願請者亦不得一例抑配者臣伏見民閒出舉財物其以信好相結之人月所取息不過一分半至二分其閒亦有乘人危急以邀一時之幸𨿽取息至重然猶不過一倍比及收斂或賫持饋餉務爲歡悅詣門負載不責輸送或始約緡錢而償谷粟始約粱稻而償布縷斂者以得爲幸償者不一而足至有攺爲後期變取庸賃下𨿽魚鹽薪蓛耰鉏錡釜之類皆以其價取之蓋苟不務此貧疾逃亡空有質劑官不爲理此天下出舉之常也今朝廷所置官局募民以靑苗貸取錢斛以爲寬農振乏之惠故所設法槪以周密出舉給納皆從民便然要之人情以米粟出納不若用錢之簡便也今使有司必約中熟爲價貸民以錢度吾民非歲大稔米谷至賤亦必償緡錢而出所謂二分之息耳然所謂二分之息者今約爲陸月而以算數求之在民閒一倍取之於民猶足爲補助蓋不思責辦州縣期會輸送卒無逋負之理欲如私家雜償他物勢亦無由倉庫給納人情乞取如影隨形𨿽臯陶設法而身行之亦不能盡比之民閒取與相安而無督責威刑之懼臣以謂𨿽曰官所取息尙輕固已不減民閒一倍之重也矣敕意又慮州縣不能曉知新法之意而以錢斛抑配百姓故復申飭講解著爲條約然臣體問方今小民匱乏十室八九應募之人不召而至何可勝計爲國論者反憂抑配斯過計矣蓋辟如孺子見飴密必染指爭食然父母疾止之恐其積甘足以生疾今爲民官長止其窮濫不使受貸輕費終蹈督責之困愛之惜之不爲無意昔者祖宗著令諸以財物相出舉任從書契官不爲理保全元元之意蓋深遠矣今乃官自出舉設爲賞罰獎勸惡吏誘之以便利督之以威刑方之舊法亦已異矣且臣再讀詔書以謂振民乏絕抑兼並法無出此及見有司申明科條又使十戶爲甲甲中須有上三等一人充保浮浪無抵當之人不得一例俵散夫謂之浮浪鄕人之所不保止是乏絕至甚濱於轉徙溝壑之人今固不蒙其惠矣復欲藉此以抑兼並臣恐法終行特爲天下兼並之地耳何以言之天下之有常平倉非能人人計口而受餉也蓋巿井田裏常有谷價踴貴之時官以常平之粟減價賤糶則積谷者自然不得復珍巿深藏以邀貴價於是生民陰受其賜矣今朝廷以新法散常平爲靑苗惟恐不盡使倉庫旣空饑饉日至則兼並之民必乘此時有閉糴而貴糶者未知州縣將何法以制之斗粟萬錢未可知也此豈不爲兼並之利哉臣又竊爲兼並者之計今官旣放無庸爭利但可2鏤f坐待鄰里之人逋負靑苗惡吏嚴督之時賤買人之田宅和質人之妻孥而已此臣故曰特爲兼並之利也詔意又恐州縣避事不務推行新法抑遏人戶不肯俵散是尢不然臣嘗私爲州縣主者之計令必使奉行新法姑縱之貸亦不患斂之之難也蓋朝廷設法已分爲夏秋二料五月放秋料正月放夏料所斂秋料正在正月閒所斂夏料正在五月閒所不過給秋料使以納正月所舉者給夏料使以納五月所舉者則其出民力者但計所當息錢益所給爲所納耳若然則是使吾民一取靑苗錢終身以及世世一歲常兩輸息錢無有窮已萬一如此則是別爲一賦以敝生民非朝廷王道之舉也臣𨿽愚暗嘗深世務官於縣道職在愛民今不敢苟免按問雷同官吏誘陷小民日入困敝在犬馬之心亦深惜輕誤聖朝別生此賦所有靑苗新法難以奉行謹具狀自劾以聞【舜兪文集】舜兪以嘉佑四年制科第一人至是法當召試因此遂繳納召試札子其奏有云臣官於縣道世謂畏途行身至危臨事無術簡書正密未必保全日月尙賒恐頓追奪其中書札子一道不敢祗受謹奉表辭避繳納以聞【文集史謂舜兪尋上書稱靑苗法實便初迷不知爾參知政事馮京欲緣此復用之宰相王安石曰爲人反復如此豈可用也故京師有陳舜兪自悔靑苗之語聞者以爲笑此語恐傳者之過何以言之按舜兪有南康軍到任謝表其閒有云伏自陛下大明繼照百度惟新臣忝預搢紳麤知鼓舞逮奉靑苗之法曰爲大政之先眾人以謀始之難駭其近利愚者𨿽成事而闇尙欲有言若乃懷異議而奉行張空文而布告諷止民吏欺罔朝廷人或有然臣則不敢使舜兪果上書再稱靑苗實利則表中豈復敢爲此言樓鑰題舜兪集後云王文公得君用事法度更新若諸大臣爭不能得祗堪取爵位之人不可勝數風俗爲之大變至有遠在蜀萬里外官爲偏州騰奏於朝盛稱靑苗新法之美而捷取膴仕者公方宰山陰旣嘗中大科例以秩滿登館閣小忍不言豈不足以平進而執章力辧繳納召試堂札自取竄責而不悔哉讀此則前事之誣可以無辯矣】

記李莊簡公語李參政罷政歸鄕裏時時來訪先君劇談終日每言秦氏必自感傷憤切慨慷形於色辭一日平旦來共飯謂先君一聞趙相過嶺悲憂出涕僕不然謫命下靑鞋布襪行矣豈能作兒女態耶方言此時目如炬聲如鐘其英偉剛毅之气使人興起後四十年偶讀公家書𨿽徙海表气不少衰丁寧訓戒之語皆足垂範百世猶想見其道靑鞋布襪時也【○陸放翁渭南集跋李莊簡公家書】

石昉墓柘木石氏宗譜新昌石昉墓前有柘木生而內向覆墳如蓋然守墳者言每有登科者則柘有枝特生一枝一人或二三枝則二三人云【王十朋會稽風俗賦注】

眞宗旌表裘氏門閭眞宗皇帝嗣位之十四載十一月詔下會稽旌表裘氏門閭從守臣之請褒孝義勵風俗也昔裘牧爲大夫世居中國至十七代孫睿仕西晉值永嘉之亂乃隨元帝度江避地婺女遂隱而不仕其子尙義熙中徙居會稽縣南三十里世勸耕桑家積仁義越五代當聖宋幹徳年踰六百載人無別居內不異爨大中祥符四年郡邑始能知裘氏尙至可暄已十九世矣暄孫冶始從學有文行稱於族中爲鄕裏推重因薦於縣縣薦於郡郡奏於朝廷敕下旌表門閭蠲復徭役冶生子四人曰仲容仲華仲舒仲莊仲容事母尢謹慶曆中母病極仲容兄弟倉皇侍疾醫治無驗嘆曰嘗聞古人有割肉可以愈親疾者乃割股飼母弟仲莊亦將刲之聞兄已進乃止母食之果差是時雲霧蔽覆其家里人駭觀精誠之感也【過勗裘氏義門記】

神宗旌表劉氏門閭熙寧十年餘爲越州聞上虞縣娥眉鄕劉承詔家同居四百餘人同籍者十世具以上聞乞不以常制之限旌表門閭廣厚風俗旣而特賜可奏有司於是卽其居之前建所謂綽楔門門外左右以土築臺髙下廣狹至於赤白之飾旣皆如敕之格而常賦之外悉免徭役與仕者等皆如律之文【趙抃劉氏義門記】

朱娥朱娥越州上虞縣朱回女也幼失所恃鞠於祖母一�������人朱顏聞者莫不潰散娥方年十歲奮躍號呼冒前抵顏顏力屈勢蹙祖母𨿽中傷賴以脫去娥懼追及挽終不釋顏不勝其忿手刃娥數十卒斷其吭气垂絕假息猶恐及其親也獄具祖母猶坐詬詈郡從事虞公太寧進議曰論法誠宜顧無以慰沒者之志太守張侯從而釋之仍以其事聞上後三月有詔安諭其家賜帛六束米三斛鄕人壯而義之爲設祠位春秋祭焉從事虞公適當其時乃疏其本末著之石刻故僕得以考其詳而知歲月之攸始實始平三年二月甲午距今四十有九年矣云云政和四年八月記【江公亮朱娥新祠記】立祠與曹娥夾江相望墓在上虞縣西一十二里【華鎭覽古集】

姚令聲姚宏字令聲越人也父舜明廷暉嘗任戶部侍郎令聲少有才名呂元直爲相薦爲刪定官以憂去秦會之當國屢求官不報張如瑩發澄與令聲爲中表令聲托爲叩之秦云廷暉與某靖康末俱位柏臺上書粘罕乞存趙氏拉其連銜持牘去經夕復見歸竟不僉名此老純直非狡獪者聞皆宏之謀也繇是薄其爲人如瑩以告令聲令聲曰不然先人當日固書名矣今世所傳秦所上書與當來者大不同更易其語以掠美名用此誑人以僕嘗見之所以見忌巳而言達於秦秦大怒思有以害之會令聲更秩調衢州江山縣適當亢旱有巡檢者自言能以法致雷雨試之果然而邑民訟其以妖術惑眾追赴大理竟死獄中初令聲宣和中在上庠有僧妙應者能知人休咎語令聲云君不得以令終候端午日伍子胥廟中見石橊花開則奇禍至矣令聲初任監杭州稅三載足迹不敢登吳山將赴江山自其諸曁所居趨越來訪帥憲旣歸出城數里值大風雨亟愒路傍小廟中見庭下橊花盛開妍甚可愛詢祝史云此伍子胥廟其日乃五月五日令聲慘然登車未幾遂罹其禍弟寬字令威問學詳博注史記行於世三乘九流無所不通紹興辛巳歲完顏亮寇淮江浙震恐令威云木徳所照當必無他故詔書云歲星臨於吳分是也髙宗幸金陵以其言驗令卽除召對奏事之際得疾僕於榻前上念之極用其弟憲於朝憲後登政府【王明淸揮麈後錄】

李莊簡公詩李莊簡公光作詩極淸絕可愛予嘗見其越州雙鴈道中一絕云晚潮落盡水涓涓柳老秧齊過禁煙十里人家雞犬靜竹扉斜掩護蠶眠後在政府與秦檜議不合爲中司所擊命下送藤州安置差密院使臣伴送公戲贈之云日日孤村對落暉瘴煙深處忍分離追攀重見蔡明遠贖罪難逢郭子儀南渡每憂鳶共墮北轅應許鴈相隨馬蹄慣踏關山路他日重來又送誰亦婉而有深意【雲溪雜記】

李孟博李孟博莊簡公之子也苦學有文紹興五年進士第三人及第莊簡南遷隨侍至貶所遂卒於瓊州未卒數月前忽夢至一處海山空闊樓觀特起雲霄閒有軒牓曰空明先世諸父皆環坐其閒顧指其一曰畱以待汝旣寤知其非祥也未幾遂屬疾臨終有雲气起於寢冠服宛然自雲中苒苒升舉瓊人悉見之莊簡有詩悼之云脫屣塵環委蛻蟬眞形渺渺駕非煙丹臺路杳無歸日白玉樓成不待年宴坐我方依古佛空行汝去作飛仙恩深父子情難割淚滴千行到九泉

王佐以第二人升大魁莫子純以大魁作第二紹興五年廷試唱名有官人黃中第一髙宗曰故事如何沈與求曰皇佑初有官人沈文通第一仁宗曰朕不欲以貴冑先天下寒畯遂以馮京爲第一文通第二上曰此故事也乃擢次名汪應辰爲第一人自後秦熹董徳元許克昌趙汝愚莫子純許奕皆有官爲第二而陳誠之王佐梁克家蕭國梁鄒應龍曾從龍俱以第二人升惟政和八年嘉王楷第一登仕郎王昴第二徽宗宣諭嘉王云有司考在第一不欲以魁天下以第二人爲牓首昴遂以有官人爲第一予家有是年登第人告云敕頭王昴是擢昴爲魁甚明今登科記尙以嘉王爲第一人非也【案是年正月九日有旨同年小錄止用第一人嘉王楷字徳遠登科記只據小錄不曾見登第人告及不曾考國史】

五夫非秦封松處秦始王下泰山風雨暴至休於樹下因封其樹爲五大夫初不言其爲何樹也後漢應劭作漢官儀始言爲松蓋樹在泰山之小天門至劭時猶存故知其爲松也五大夫蓋爵之第九級如曹參賜爵之七大夫遷爲五大夫是也後人不解遂謂松之封大夫者五故唐人松詩有不羨五株封之句皆循襲不考之過也紹興府上虞縣有村市曰五夫故老云有焦氏墓於此後五子皆位至大夫因而得名近世好事者或異其說曰此秦封松爲五大夫之地也紹興閒王十朋爲郡幕官搜訪所聞作會稽風俗賦得此遂以爲然故賦有楓挺千丈松封五夫之句疏於下云上虞有地名五夫始皇封松爲五大夫之處蓋越人但知始皇嘗上會稽刻石頌徳不知封松乃在泰山時非在會稽時也而十朋復失於致審遂以爲實予嘗過其處見道傍有古石塔有刻字尙可讀乃會昌三年餘﹝王永﹞所記云艸市曰五夫因焦氏立塋於此孝感上聖而爲名焉乃知五夫之名實由焦氏惜乎十朋之不見也【並雲溪雜記】

拾遺會稽山爲東南之鎭隋開皇閒詔就山立祠天寶中封神爲永興公後加永濟王今廟在鎭塢著於祀典廊廡之閒像設已不經而禹廟又有稽山神祠不知何時俗工於神像之下塑一白雞蓋訛會稽之稽爲雞犬之雞疑以傳疑謂虫雞所食也於是相傳神能司百虫凡神前土偶異狀有手持蜈蚣蛇虺者綠衣����百虫司判官凡農圃庫店有螟螣鼠蛀之����祈賽以所塑者赤幘而白羽故所殺必以�����知幾千百雞也往歲東萊呂延年爲郡幕經此祠遊觀命屏去雞虫然愚俗相承割雞如故猶以孤山爲大小姑子胥爲多髯非有識者殆不可告語也又禹祠句踐之旁復塑一婦人像云西施也尢不經之甚他日必有能是正之者因並記以俟苦竹城在山陰縣常喜門外西南二十九里越絕書苦竹城者句踐伐吳還封範蠡子也華鎭詩云一葉扁舟激浪花當時兒女永驚嗟歸來苦竹城池就始覺忘家是保家八仙冢在會稽縣五雲門外東四十五里地名白塔嵇叔夜過越宿傳捨遇古伶官之魄而得廣陵散其聲商絲緩似宮臣偪君晉謀魏之象也其名廣陵散離散播越永嘉南遷之兆也曲終指其葬處至今窟穴猶在石門在嵊縣五十餘里謝靈運隱居之所也靈運詩云躋險築幽居披云臥石門卽此地也華鎭會稽覽古集余姚縣四明山廣利侯祠前有雙石如筍挺然數尺野花叢生其頂杜鵑鳴時爛若霞錦國朝

祖宗遏密皆三年不榮職方齊唐嘗爲之贊鎭詩云千尺桐髙卓翠岷雨餘雲外露鱗皴鼎湖龍去倉髯斷三載叢花不記春予桉廣利侯廟實在上虞縣南五十里非余姚也不知鎭何據而云四明山也鎭云齊唐嘗爲之贊今唐贊云越州上虞縣雙筍石云云此固明言爲上虞矣豈鎭得於傳聞未嘗見此贊耶唐集又有上虞縣重修廟記言之尢詳記云廟中筍石雙峙峭若桓表有芳樹二特生其端春物同榮鮮蔭如繢屬太宗眞宗遏密之際瘣疾者二載慶蹈之旦韡萼依然讀此則鎭誤無可疑者

潮賾六合之外聖人存而不論六合之內聖人論而不議潮六合內物也愚生長海濱往來錢塘五十年矣幼讀文粹得唐盧肇所賦已知其疏貧不能盡見天下書獨以意推測考之靈素之經驗之气血之運稽之陰陽揆之物理舟師蜑戶旁究曲詢盡潮之情極潮之變欲論其所以然之狀未敢也晚閱髙氏會稽志所載抱朴子吳地誌丘光庭鄭遂燕龍圖諸家之說自遂而上荒忽誕謾不足論獨錢塘之潮天下偉觀燕公所謂沙潬【徒旦切】已盡其理諸家言錢塘者盡廢愚之說念不可以不槪見則設爲問答凡十七條輯而賦之名之潮賾顧豈敢自以爲是哉後世有揚子云猶庶幾其不廢云耳嘉定甲申仲春朔日同安朱中有書或云盧肇云潮及晦乃絕過朔乃興月弦乃小贏月望乃大至又曰月之與潮皆隱乎晦又曰日月合朔之際潮殆微絕是耶非乎答曰非也肇未嘗識潮晦前兩日潮已七八分矣或晦日已及十分朔日正屬大汛而云潮隱乎晦合朔之際潮殆微絕可乎肇以月之盈虧爲潮之大小合一月兩汛之潮獨歸之望謂潮始大至不知朔與望均大至也或問盧肇云日激水而潮生又曰潮夜大而晝稍微又曰天左旋入海而日隨之日之至也水其可以附之乎故因其灼激而退焉退於彼盈於此潮之往來不足怪是耶非乎答曰非也日之西沒東出悉有定時如肇所論日才入海水長而退西退則東長日漸向東則潮漸長日東出海則潮漸落則是一晝夜但一潮耳今一日一夜凡兩潮隨十二時遞爲進退常差四刻正晝當午日固麗天未嘗入海潮之大至固自若也肇乃謂潮夜大而晝稍微豈其然乎肇之不識潮審矣肇賦始舉此兩端旣不識潮其餘繳繞遷就之說不辧可也或問子言盧肇未嘗識潮所賦不必攻而自破旣聞命矣敢問抱朴子所謂夏潮大冬潮小春潮漸起秋潮漸落又云天河隨天轉入地下與海水合三水相蕩天轉排之故激蕩而成潮是耶非乎答曰非也此與盧肇之不識潮均一律耳夏潮晝甚小夜乃大冬潮晝稍大夜乃小春秋之中潮極大晝夜適相等所謂天河特以形似豈眞有水晝夜之閒天未嘗不轉苟如其說激蕩成潮則是潮晝夜不息何得一晝夜閒再進再退其說疏矣或問吳地誌雲潮水晝夜再來來應時刻常以月晦及望尢大至至二月八月最髙又云子胥種蠡之神是耶非乎答曰所言晝夜再來朔望尢大至二月八月最髙此眞識潮可以破肇與抱朴子之謬矣曰胥蠡云者非也或問丘光庭設漁翁問錢塘之潮所以特大而激湧者是耶非乎答曰非也光庭謂浙之發源不過千里江水入少海水入多故潮特大此不必它求慶元定海海口至上虞堰下無三百里江水可謂入少矣而潮之入固平平也或問鄭遂洽聞記所論是乎答曰非也其論乃衍抱朴子無足辧或問燕龍圖潮論是耶非乎答曰序固言之錢塘頭沙潬所激諸家之論盡廢今子欲詳之乎嘗試與子於一溝之內觀之引水滿溝則其水必平進於溝之半累碎石而爲齟齬從上流傾水勢必經齟齬而斗寫於下水之激湧無怪也燕公所謂潬者水中沙也錢塘海門之潬亙二百里夫水盈科而後進潮長未及潬則錢塘之江尙空空也及旣長而冒之自潬斗寫入江又江沙之漲或東或西無常地潮爲沙岸所排軋其激湧震天動地峨峨而來水之理也曷足怪乎愚所謂齟齬者猶之潬耳故錢塘潮候率遲於定海者定海平進而錢塘必候登潬而後至於江其初來也從浙江亭望之僅若一綫非潮小也其地遠所見微耳漸近則漸大非潮大也所見漸近漸大固宜及夫潮退則或由潬中低處或從潬兩尾滔滔以至於海蓋潬中髙而兩頭漸低髙處適當錢塘之衝其東稍低處乃當錢淸曹娥二江所入之口錢淸江口潬最低潮頭甚小曹娥江口潬稍髙於錢淸故潮頭差大是說也習於海道者莫不知之子欲詳燕公之說愚不得而不詳之也或問前人之論或是或非旣聞命矣敢問子之說何如答曰愚不敏何足以語此物格知至麤嘗學焉欲知潮之爲物必先識天地之閒有元气有陰陽元气猶太極也絪縕兩閒希微而不可見陰與陽則生乎元气者也本之而生亦能爲之病焉【詳答在後】何者爲病常暘常雨是也當陰陽二气之極則元气不能勝【詳答在後】子欲知之幸反復其問問者曰子所言元气陰陽二气與乎潮者何也答曰夫水天地之血也元气有升降气之升降血亦隨之故一日之閒潮汛再至一月之閒爲大汛者亦再一歲之閒爲大汛者二十四元气一歲閒升降爲節气者亦二十四潮二十四汛隨之此不易之理也問者曰潮之隨元气升降也子何以知之答曰察於吾身而知之也一身之中有元气有陰陽元气蓋所受以生者旣生矣則血爲榮气爲衛血爲陰气爲陽周一身而不可見者元气元气之運周流乎脈絡而血乃隨之一日之潮凡再進退一身之血隨气而進晝夜未嘗息也考之素問用鍼之法常以日加之宿上從房至畢十四宿水下五十刻半日之度也從昴至心十四宿水下五十刻終日之度也從房至畢爲陽從昴至心爲陰陽主晝陰主夜靈樞經曰水下一刻人气在太陽二刻在少陽三刻在陽明四刻在陰分水下不止气行亦爾又難經脈候人一日一夜凡一萬三千五百息脈行五十度爲一周漏水下百刻榮衛行陽二十五度行陰亦二十五度故五十度復會於太陰寸口注云人气始自中焦注乎太陰行其經絡計二十四亦復來會於太陰此是脈之大會始終各計二十五度以此推之人气一晝夜之閒行陰行陽各二十五度潮一晝夜隨元气升降者審矣問者曰子言一歲二十四气潮隨之爲二十四大汛者其略是矣然朔望爲大汛之候而節气十有五日一易散諸一月之中不專在乎朔望潮何爲而不隨之答曰元气一晝夜小升降故一日之閒潮凡再至一月之閒大升降故十五日而易一節以律管候气驗之管之長短不同某气至則某管應元气升降有大有小審矣天地之數奇而不齊者也故月有小盡大盡歲有一閏再閏潮之爲大汛也隨大小盡於閏亦未嘗差焉驗潮之大小莫若錢塘與西興也𨿽以朔望爲大汛之候然晦前二三日望前一二日潮蓋有登閘者或朔日二日三日四日不登閘至五日而始大或十五十六十七十八十九二十不登閘至二十一而始大西興之閘稍低於錢塘或至二十三日潮亦登此無它節气參差不齊則潮亦爲之進退如前所云或攙前在二十九三十及十四十五或落後在初四初五十九二十二十一其大槪固如是也問者曰子言二十四汛隨二十四气詳且明矣或有非時而潮忽大當汛而潮忽小者何也答曰愚測之審矣非朔望正汛而大或當汛而反小蓋適遇巨風風順推之而來後浪擁前故忽大而且久不退風逆則抑之而退前浪遏後故驟小而且久不進耳【癸未九月二十七八閒東北大風慶元城外沿江平地潮上二丈餘河水爲咸鹵所雜魚悉浮此其驗也前史所記海溢入非由巨風蓋天地之變元气之病是也】問者曰潮一晝夜小升降則三百六十之晝夜大小一律可也今夏之日晝潮小夜潮大冬之日晝潮大夜潮小俗所謂潮畏熱畏寒是耶非乎答曰潮畏熱畏寒𨿽出俗說實確論也愚固言之矣陰陽生乎元气至其極也元气有不勝焉夏爲極陽日昱乎晝陽气特盛元气𨿽升而爲至陽所迫气不得伸故潮亦不得而遂格之於物以火爨鼎水半於鼎火气旣升水從而湧此元气升而潮進之象也於鼎之上置鐵炙牀熾炭其上則湧水爲火所脇而復下此潮當進而元气爲至陽所迫而不遂也冬爲極陰日旣西沒陰气特盛元气爲至陰所薄而潮不遂正與夏同亦猶鼎水方湧以疏箔覆鼎置巨冰其上冰气嚴沍湧水復下均一理耳畏熱畏寒俗說是矣特不能推其理耳問者曰子言夏晝冬夜元气爲至陽極陰所勝潮不得遂者是矣敢問夏夜冬晝潮能大者何也答曰夏晝陽極元气爲陽所勝冬夜陰極元气爲陰所勝故潮小夏夜日旣沒陽气少衰冬晝日旣出陰气稍斂元气得伸故潮得遂而稍大此甚易見驗之於身夏之日陽特盛榮血得行【素問謂血淖液是也】故面與身多紅而澤气則喘促咽塞呵之而無所睹气陽也爲至陽所勝故不能自伸猶潮之畏熱而小也日旣入陽漸殺【去】人气少舒猶潮至夏夜而能大也冬之夜陰特盛榮血消縮【素問謂血凝結沍如水中居雪】故指面皺而肌骨燥人呵气則油然而出皆可以見血陰也爲至陰所勝其不能伸猶潮之畏寒而小也日旣出人血少舒猶潮之至冬晝而能大者皆一理耳問者曰元气升降四時則均何獨八月潮特大詠歌遊翫特盛此時何也答曰何獨八月二月之潮亦甚大也何者極陰極陽故冬夏之潮有小有大二月八月月望前後陰陽之气適中元气得伸潮得遂其六也固宜錢塘風俗喜遊二月花時競集湖山閒非獨不暇觀潮而天色尙寒弄潮兒難以久狎於水故是月之潮無所稱道八月乍涼而天色猶熱弄潮兒得盡其技人情久厭城居故空巷出觀以此獨稱八月潮大耳【吳地誌亦載二月八月潮特大其說極是】吾聞三才之道相與並立未有天地是爲太極太極之分爲陰爲陽離一而三極固自如所謂元气猶太極之一也人之生也稟乎血爲陰而气爲陽元气無形而非出入之息也天地𨿽大具於吾身气之所至血亦隨之水者天地之血海爲水之所歸元气升降而水有進退故潮者元气之升而血之溢也人之血气分晝夜而行陰陽潮亦晝夜再至信斯理之必也元气有大升降一歲之終爲節候者二十四潮之汛亦二十四此灼然之明驗而非出於臆也人之血冬爲極寒所薄故指皺而皮毛枯人之气夏爲至陽所鑠故呵之而無所睹猶夫夏潮小於晝冬潮小於夜元气爲陰陽所勝則不得伸而潮亦莫能遂其餘也今夫爨鼎而湯湧爨者元气而湧者潮熾火置冰於鼎之上則湧者復下潮之畏熱畏寒夫又何足怪也凡百川之接於海潮之進也皆緩獨錢塘之爲江勢洶湧而湍﹝汀去丁攺旱﹞江之接於海也旣廣外復隔於沙潬【徒旦切】潮冒潬而斗寫爲天下之偉觀觀夫潮之將來先【去】以淸風渺一綫於天末旋隱隱而隆隆忽玉城之嵯峨浮貝闕而珠宮爾若鵬徙又類鰲抃蕩潏衝突倏忽千變震萬鼓而霆碎掃犀象於一戰旣膽喪而心折亦神淒而目眩已而潮平迆邐東去探造化而默識考物理而頓悟寧曰怪神豈藉人力皆一气之自然紛眾論之辟易笑祖龍之回渡凜气詟而怵惕悵吳兒之浮誕謂彊弩之可射暴秦東遊欲厭王气武肅捍堤萬世之利乃今日之駐蹕發天地之奇祕朝見曰朝暮見曰夕表臣子之至敬實取象於潮汐【俗呼汐曰澤】儼皇居之壯麗來玉帛於萬國鬱蔥蔥而佳哉綿宗社而千億謂余不信請觀於潮亦足以知中興之可冀而識天地之闔辟也潮賾旣出親舊書來問閏年多兩汛與節气二十四不相應愚答之曰前問答中謂天地之數奇而不齊月有大小盡歲有一再閏潮之爲大汛隨大小盡與閏亦未嘗差節候參差不齊故潮汛亦有攙先落後之異此數句特舉其略不曾細細條析故未免致疑耳今以壬午癸未甲申三年一閏考之壬午正月一日雨水次癸未次甲申置閏在甲申八月是年十二月十九日卻是乙酉正月立春節壬午少了一个節气甲申年尾卻多了次年節气十二日三年𨿽是多一个閏而節气只是七十二个遞相乘除均攤其閒蓋節气自合均在三百六十六日𨿽大略十五日一易然壬午年五个節气十六日一易一个節气十四日一易癸未年五个節气十六日一易甲申年六个節气十六日一易三年中展了十六日縮了一日【若不展塡不得本身所餘六日】更增十八个小盡添得一个閏月折除外只多兩日今以甲申本年論之𨿽是十三个月有二十六汛前八月二十九秋分閏月十五寒露九月一日霜降節气只是十五日潮未嘗不同之蓋天地之數不齊節气贏縮全在巧歷運用若謂閏月多兩汛則甲申年頭占癸未大寒八日年尾占乙酉立春十二日謂之閏年多兩節气可乎況年有閏潮亦有閏何以言之一日兩潮一月六十潮人知其如是而已一潮遞差四刻【俗謂一潮蹉五里】兩潮占十二時八刻以一月十五日一汛按錢塘余姚潮候初一午時日潮數至十五日子時夜潮只有二十九潮蓋初六日日潮申未夜潮五更後初七日日潮寅時晚潮酉時所謂日潮寅時卽是初六夜五更之潮在此處遞互趲欠一潮以一月計之欠兩潮一年欠二十四潮五年欠百三十潮正當再閏兩个月折得恰好以此蓋知潮與節候未嘗有纖毫差但今人曉歷法者少愚亦只能言其大槪耳今當於賦中非出於臆也之下增入年之有閏潮亦有之計一月不盡之潮積於五歲再閏考節气之贏縮蓋未嘗不相入也亦然後潮之情變無餘蘊矣會稽續志卷第八

越問越民孫因撰

越問序莊舄越人也仕楚而爲越吟夏統越士也入洛而爲越唱越俗之好吟詠其來尙矣亦聞有大述作者乎蘭亭有序修禊事也金庭刻銘愛輕舉也康樂山居之賦陶性情也微之州宅之詩寫物景也若是者謂之大述作可乎曰未也若昔河東柳先生會粹三河之遺事网羅千古之異聞作爲晉問以昭來世斯文也可謂大述作矣先生晉人也居晉土習晉事爲晉問職也晉有堯之遺風不可以有加矣居乎越者亦知越之事可與晉方駕乎晉堯都也越舜禹之邦也古有三聖人越兼其二焉加以種蠡之所經營王謝之所棲隱司馬遷李太白杜少陵之所遊覽以至國朝諸名賢之所流詠班班可考而大述作未聞也惟紹興閒狀元王公以幕府元僚援筆作賦搜奇抉異雄麗卓偉雜用二京三都晉問體蓋白有會稽以來之大述作也然嘗熟復詳繹其閒猶未能無遺恨焉耳何者越之四封最爲廣袤南踰句無北界禦兒東至於鄞西盡姑薎至後漢時提封尙數千里今之越𨿽非昔之越然都督一道封疆猶不爲狹而斯賦所錄止及境內之山川此其遺恨一也會稽土地所宜以金錫竹箭爲稱首職方氏九牧之貢莫先焉蓋金錫竹箭戎�所資非其它一艸一木比正當表而出之而是賦所述乃雜舉夫粳秫桑蠶楓松桐梓雞頭鴨腳馬乳鳧茨木蘭海橊園蔬水菌之屬他郡獨無之乎此其遺恨二也並海魚鹽之饒東南大計仰焉柳河東晉問於魚鹽一物各爲專條以侈其富饒鋪張揚厲無慮數百字彼三河所出尙未敵海藏之什一也玆賦才一語及之往往纖悉於赤鱔黃顙之族而闕略於縱壑之巨鱗搜羅乎餘糧石英之品而簡棄夫積雪之寶鹽此其遺恨三也紹興之初翠華巡幸駐蹕者彌年實履舜禹之故迹升州爲府冠以紀元且嘗就行殿舉大享禮中興之業於此乎濟可謂是邦曠絕之盛典而玆賦俱不之及此其遺恨四也然自有越以來所謂大述作者獨此一賦而已王公作賦後五十七年有書生孫因自句章徙余姚逍遙鹿亭樊榭閒處越土爲越民飽越飯酌越水每欲補越絕之所未載廣越賦之所未�而未能也又九年帥憲新安汪公衣繡衣持玉節森畫戟載朱幡臨制七郡四十二縣臺府多暇百廢具興輪奐恢閎山川攺觀鯫生幸睹盛事竊謂越爲大都會公有大規模以其大學問大力量寓於大建立大施設中興百年所未睹也獨無大述作可乎宗工巨儒之記述騷人過客之題詠金石震耀黼繡周張韶鳴濩應宮唱呂和所謂述作亦一時之盛矣使張平子左太衝柳河東諸人見之將曰此大規模也談何容易他郡小小創置裁革則伐石爲一記濡墨爲一詩足矣獨施之越則不可越舜禹之邦也牧是邦者舜禹之臣也而可易言之乎愚不敏成越閒一篇釐爲一十五章凡三千九十五字借楚詞體而去其羌誶謇侘之聲仿晉問意而削其詰屈聱牙之制非足以發揚會稽之盛庶幾附郡誌之末云

篇引典午氏之盛時兮余鼻祖曰子荊謀樂郊以隱居兮揚漱石之淸名【孫子荊少時隱居謂王濟曰嘗欲枕石漱流】有聞孫曰承公兮嘗令鄞與余姚愛會稽之山水兮爰徙家於玆城【孫氏本太原人至承公家於會稽性好山水求爲鄞令後爲余姚令】當永和之九年兮惠風暢夫莫春偕王謝之諸公兮會修禊於蘭亭賦臨流之五言兮寄幽尋之逸興泛回沼倚修竹兮松風落而冷冷【會蘭亭者四十一人孫承公賦五言詩有曰回沼激中逵疏竹閒修桐因流轉輕觴冷風飄落松】維興公尢好事兮作流觴之後序助逸少之髙致兮齊芳譽於難兄【王逸少作蘭亭序孫興公作後序有髙嶺千尋長湖萬頃藉芳艸鑑淸流等語興公名綽承公弟也】旣乃登陸而遊兮歷天臺與四明漱飛瀑於筆端兮遺擲地之金聲【興公作天臺賦云登陸則有四明天臺又曰瀑布飛流以界道】余自句章徙姚兮倏綿歷乎十稔慨風流之浸邈兮幸猶爲夫越氓掬淸泉之潺湲兮友過云之溶泄訪樊榭之杳靄兮棲石窗之玲瓏【並四明山勝景屬余姚】客有過余兮謂余博覽而好古世爲越人兮胡不志夫越之風土余謝不能兮傴餘指而縷數前有靈符之記兮後有齡之賦【宋會稽太守孔靈符郡人也爲會稽記王公齡作會稽賦】嗟彼皆巳爲陳迹兮時亦隨夫所遇儻含毫而不斷兮將羞余之鼻祖

封疆九州島皆有山鎭兮職方氏獨先會稽【周禮職方氏東南曰揚州其山鎭曰會稽居九州島之先】射祥光於斗分兮占星紀於天倪牽牛炳其初蹶兮屆須女之七度少陽當其正位兮爲萬物之潔齊【保章氏九州島分星注星紀吳越也晉天文志自南斗十二度至須女七度爲星紀會稽入牛一度漢地理誌曰粵地牽牛婺女之分野虞翻對曰會稽上應牽牛之宿下當少陽之位易系辭巽東南也言萬物之潔齊也】南控引乎閩粵兮北連亙乎巨海【會稽志會稽自漢順帝時所領十四縣其地南踰閩越西限浙江東北至海】日出扶桑之東兮風行浙河之西【詳見虞翻對】八山蜿其中蟠兮羅千嵒以爲鄣【府城內有八山顧愷之云千巖競秀萬壑爭流】三江匯而旁注兮渺萬壑以爲溪【國語子胥曰吳之與越三江環之韋氏解吳江錢塘江浦陽江】洞天﹝山含﹞岈以連云兮俯九垠其如芥【宛委山陽明洞天】洪濤沸渭以拍天兮轟三軍之鼓鼙宅臥龍之岧峣兮蠡城屹其環繚帶平湖之浩﹝汀去丁攺皛﹞兮云鏡鑄而天低辟陵門而四達兮八風颯其遞至飛翼樓而舞空兮天門沈其可梯提封方數千里兮運甌吳於掌上七郡四十餘縣兮歸中權之總提玆古今之大都會兮爲九牧之冠冕諒天地之設險兮他郡寧得而攀躋客曰偉哉山川兮信美矣其無慊然吾聞固國兮不以山溪之險

金錫觀地產之所宜兮惟金錫之最良貢品肇於有姒兮曁蒼姬而加詳𨿽歷代之所珍兮凜英气其猶祕甌冶子之神奇兮爰采取而煉淬剖赤堇而出錫兮山色變而無雲涸若耶之銅液兮俯不見夫潛鱗鑄嶺岌其插天兮冶井浸而寒冽前丰﹝上雨下隆﹞爲擊橐兮後雨師爲灑塵發銅牛之藏屑兮赭林麓以炊炭棄右冶之餘滓兮艸木爲之焦爛炎煙漲乎銅孤兮寒光浮乎煉塘越砥妥其斂鍔兮鑄浦沸其若湯合眾靈而成器兮爲寶劍凡有五曰湛盧與巨闕兮蓋珍名之最著旣屬之善相之薛燭兮復謀之南林之處女水試則斷蛟螭兮陸用而剸犀虎掃攙倉使澌滅兮伏蚩尢使奔怖豈吳鉤之敢抗兮非燕函之能禦客曰偉哉利器兮誠爲越國之珍斯劍客之喜談兮非文種之願聞

竹箭維苗山之竹箭兮稟勁气於乾坤實東南之美材兮聲價等乎瑤琨良工相夫陰陽兮加利鏃以爲矢習國人於射瀆兮震電激而星奔挾之以六千之君子兮從之以八千之子弟可以償方張之闔閭兮走善射之樓煩彼羣仙之會聚兮亦以射而爲樂登石室之射堂兮射東峯而的白丁令威爲拾箭兮山上下以求索獲遺鏃於樵夫兮償以樵風之南北客曰異哉斯事兮誠振古之怪奇然越人之彎弓兮則談笑而道之

魚鹽百川會同滄海兮浩不知夫津涯吐雲濤以瀾汗兮沃日禦而渺彌藏巨靈之贔屓兮見天吳之惚怳戴五山之嶪峨兮涵百怪之陸離巨魚出沒其中兮不知其幾千里鼓浪沫以成霧兮噓雲气以成霓任公子之投竿而釣兮五十犗以爲餌閱期年而得魚兮牽巨鉤而下之鬐鬣怒而剌天兮白波湧而山立膏流溢而爲淵兮顱骨積而成坻自浙水以東兮無不饜若魚之肉彼赤鱔黃顙何足數兮又況梅魚與桃鯔維天地之寶藏兮有煮海之鹺鹽曝曜靈以摝涉兮浮蓮的以試鹵編篔簹以爲盤兮處烈焰而不灼霜鉛倏其凝沍兮霜花風立其的皪玆海若之不愛寶兮丰功被乎天下抑造化之自然兮詎人爲之力假客曰富哉魚鹽兮此越國之寶也是特以利言兮吾願聞其上者

舟楫越人生長澤國兮其操舟也若神有習流之二千兮以沼吳而策勛尋笠澤以潛涉兮北渡淮而會盟擅航烏之長技兮水犀爲之逡巡浮海救東甌兮有握節之嚴助治船習水戰兮榮衣錦於買臣渡浙江而誓眾兮鄶稽之內史率水棹以拒戰兮淩江之將軍坐大船若山兮公苗山陰之傑泛波襲番禺兮季髙永興之人想萬艘之並進兮﹝糸兮﹞靑龍與赤雀風帆儵忽千里兮駕巨浪如飛雲今競渡其遺俗兮習便﹝馬皮﹞以捷疾觀者動心駭目兮相雜襲如魚鱗客曰盛哉舟楫兮他郡孰加於越然同濟或不同心兮請置此而新其說

越釀揚州之種宜稻兮越土最其所宜糯種居其十六兮又稻品之最奇自海上以漂來兮伊仙公之遺育別黃秈與金﹝金�﹞兮紫珠貫而累累酒人取以爲釀兮辧五齊以致用湑鏡流之香潔兮貯祕色之新甕助知章之髙興兮眼花眩乎水底侑謝傅之雅遊兮陶丹府而哦詩集羣賢以觴詠兮浮罰觥乎子敬指鳴蛙爲鼓吹兮暢獨酌於稚珪斯越酒之醞藉兮非宜城中山之比矧投醪之醇徳兮能使勇气百倍於熊羆客曰旨哉越釀兮固越俗之所怡然自徵榷之法行兮安得薛戎而蠲之

越茶日鑄山之英气兮旣發越於鏌﹝金耶﹞地靈泄而不盡兮復燻蒸於艸芽𨿽名出之最晚兮爲江南之第一視紫筍若奴臺兮又何論乎石花維瑞龍之爲品兮與此山以相亞意山脈之通貫兮仙種同乎一家汲西巖之淸泉兮松風生乎石鼎滋芳液於靈襟兮沆瀣集乎齒牙歐公錄之歸田兮蘇仙流諸佳詠伯玉注於詩版兮文正賞其甘華至鴈塔與花塢兮固郡誌之所載若余姚之瀑布兮尢茶經之所誇嗟陸羽之不逢兮宜鑑味之絕少世方貴夫建茗兮孰有知夫越茶客曰世非不知兮顧茗禁之已苛亦幸其不盡知兮姑捨是而言他

越紙繄剡藤之爲紙兮品居上者有三蓋筱簜之變化兮非藤楮之可參在晉而名側理兮儲郡庫以九萬曰姚黃今最顯兮蒙詩翁之賞談加越石以萬杵兮光色透於金版近不數夫杭由兮遠孰稱夫池繭半山愛其短樣兮東坡耆夫竹展薛君封以千戶兮元章用司筆硯數其徳有五兮以縝滑而爲首發墨養筆鋒兮性不蠹而耐久惜昌黎之未見兮姓先生而爲楮使元輿之及知兮又何悲剡藤之有客曰微哉越紙兮有大造於斯文然世方好紙而玉兮又烏知乎此君

神仙陽明太元之天兮乃羣仙之所遊有金堂與玉室兮挹方丈與瀛洲伯經得道泉兮乘雲气於木杪仙公韜光丹井兮發函書於船頭騎靑騾以入市兮薊子訓之賣藥切鯔魚以作膾兮介元則之垂鉤宏景寄迹釣槎兮隱吏棲於梅巿廣信駕龍白日兮羽人萃於丹丘擷芝艸以爲侶兮左元放之金液餐桂屑而飲水兮範少伯之扁舟煉日精以回形兮虞翁色若嬰孺位上淸而標籍兮思元迹混俗流嚴靑能服石髓兮終斷谷而輕舉伯陽煉成神丹兮𨿽蛻形而不畱禦天風而上徵兮與日月以齊壽皆地勝之所招兮舉塵寰而少仇客曰神仙信有兮特祕怪而難求吾聞越多隱君子兮試詳言而旁搜

隱逸謝隱士當少微兮精神見乎天文嚴子陵應客星兮光芒動夫至尊居剡下以髙潔兮戴安道之父子遊嵩嶽以偕隱兮孔述睿之弟昆卻米餉而不受兮朱百年之夫婦受肥遁以就閒兮阮萬齡之祖孫閉蓬戶以觀書兮淳之棲於窮岫輕白璧而不盻兮景齊隱於日門扣藥船而引聲兮歌競傳於仲禦漁鏡湖以賦詩兮島尙號於方漧黃公列乎四皓兮成定儲之羽翼嵇康儕於七賢兮著養生之至言王子猷詠招隱兮愛山陰之竹種謝靈運賦山居兮采地黃爲溪蓀著貂裘坐巖石兮弘之志不在釣袘豹席與﹝木�﹞橋兮志和豈羨回軒彼皆不事王侯兮以髙尙而辟世亦地气之所鍾兮多秀水與名山客曰士各有志兮斯固古之逸民夫何欲潔其身兮弗念君臣之大倫

句踐昔句踐兮思報吳問國政兮五大夫辟田野兮實倉府訪疾苦兮字幼孤抱冰兮握火置膽兮坐臥采蕺兮與葛側席兮闔左觴酒豆肉兮必均其施樂不盡聲兮食不致味鷙鳥匿形兮踰一十祀吳無稻蟹兮越有地利一朝興師兮三戰得志姑蘇旣墟兮橫行淮泗伯東諸侯兮賀貢畢致赫然雋功兮又何可議客曰異哉兮彼長頸而烏喙如其可與其樂兮何鴟夷之遠避

舜禹帝舜生於姚丘兮地近夷而居東母握登感天瑞兮漾祥光於大虹歷山其所耕稼兮陶漁皆有遺迹二女降於嬀汭兮百官�而景從大禹巡於鬲山兮會羣臣而計功執玉帛者萬國兮戮後至之防風托菲飲以名泉兮鑿了溪而宅土發金簡於石匱兮藏祕圖於山中望邑名夫虞姚兮山靈護夫禹穴儼廟貌於千古兮遺化被於無窮繄帝王之所在兮宜風俗之近古習孝悌與勤儉兮亦好遜而上忠客曰於戲大哉兮又何可以比隆然有爲者亦若是兮豈無與舜禹之事同

駐蹕維六飛之南渡兮潢濤江以東歷後舜禹三千年兮履舜禹之遺迹駐翠蹕以彌年兮因攺元而頒詔爰升州而爲府兮冠紹興之大號舉大享之上儀兮卽行闕而蕆祀視總章與重屋兮亦庶幾其遺意登堂而望稽嶺兮懷克勤之令徳畱建炎之禦制兮彰復古之素志采上虞之囊封兮終然法乎舜禪山鬱蔥以蜿蜒兮鍾禹陵之佳气禦香四時來下兮道冠蓋以相望拱觚稜於云闕兮儼威顏而天咫繄百年之父老兮及親逢乎盛事想天民之視阜兮與虞夏而同治客曰幸遊舜禹之邦兮復逢舜禹之君然儻無舜禹之臣兮孰能牧舜禹之民

良牧自大駕之西幸兮府遂爲於近藩賜行殿爲府治兮曁澤牧之惟艱張毘陵首當是選兮實股肱之舊弼仍土階之素規兮因舊宇以爲安朱忠靖繼剖符兮屹具瞻於巖石趙忠簡亦相望兮凜淸風而獨寒忠定王之來鎭兮當乾道之四﹝袪去去攺冀﹞捐帑以置義租兮辟宮而祠先賢諒棠陰之蔽芾兮思召伯其如憩宜大封於是邦兮良天道之好還後五十餘年兮誰儷美以增飾維我新安公兮騖逸駕而獨攀剖滯訟如澌流兮召雨暘如應響使百城俱按堵兮令滄海無驚瀾立吏膽於秋霜兮洽民气於春澤出幹將於寶匣兮照沆瀣於銅盤圜扉鞠爲茂艸兮麥岐藹其連秀令修戶庭之內兮民樂湖山之閒旣修政而人悅兮文書省於幙府新百廢以具興兮聳輪奐之偉觀八邑不知有役兮一道不知有費若天造而神設兮豈民力之或煩化榛莽爲宏麗兮敞隘敝爲爽塏革蠹撓而雄疊兮易朽腐而堊丹玆棟隆之規模兮特於此乎小試非成毀之相仍兮數循環而無端鎭越巋乎中踞兮修廊翼其旁拱何獨斂夫散气兮所以重夫中權巨扁揭乎雲霄兮鈞筆粲乎星斗山靈爲之呵護兮珍光赫而屬天前方臺之月華兮後蓬萊之雲气左燕春之凝香兮右淸白之寒泉繞層城以拂云兮開屏障於四面臥林影於云壑兮棲山光乎二軒吸平湖於酒杯兮浮翠峯於茗碗送歸鴻於天外兮數飛鷗於海門動秋聲之摵摵兮泊晴嵐之藹藹餞崦嵫之夕照兮賓暘谷之朝暾上越王之危臺兮誦唐人之傑句鷓鴣飛而地迥兮晴煙渺而天寬飛蓋遊乎淸夜兮羃輕煙之素練棹歌發乎中沚兮浴明月於金盆麗譙湧乎靑冥兮角聲起而寥亮佳山蔚其照眼兮洗萬里之陰雰新堤平而擬掌兮沸行歌以載路漕渠浚而舉重兮鼓千艘而駢闐雄威扁營疊創兮雷歡聲於貔虎泮宮修貢闈辟兮遂飛躍於魚鳶臺府煥而一新兮巖壑爲之攺觀他人視之拱手兮公談笑而不難旣遊刃之有餘兮復善刀而藏用寂然若無所營兮湛中襟而靖淵炷鑪香而讀易兮悟至理於泰否托寄軒之柱刻兮等蘧廬於乾坤上方蕆事明庭兮將入扈於豹尾如旄倪之借畱兮紛截鐙以攀轅繄郢曲之寡和兮信蕭規之難繼民願公無遽歸兮帝謂吾今召環𨿽卿月之暫駐兮幸臨照夫越土恐使星之遷次兮迫太階之魁躔推治越之道治天下兮固我公之餘事然越人愛公如慈父母兮願托歌而永傳客乃斂衽肅容兮屏气弗敢復言孫子於是濃墨大字兮終夫越問之篇

