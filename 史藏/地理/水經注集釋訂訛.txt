

欽定四庫全書

史部十一

水經注集釋訂訛

地理類四【河渠之屬】提要

【臣】等謹案水經注集釋訂訛四十卷

國朝沈炳巽撰炳巽字繹旃歸安人其書據明嘉靖間黃省曽所刋水經注本而以己意校定之多所釐正又以道元徵引之書極爲博贍傳寫旣久訛誤相仍因徧檢史記漢書志表及諸史各志取其文異同者錄於下方以備參考其無他書可校者則闕之間附以諸家考訂之說凡州縣沿革則悉以今名釋焉中間於地理方位往往有不能詳審而漫爲臆度者如漳水注稱絳瀆逕九門城南又東南逕南宮城北炳巽釋云九門城在今槁城縣西北二十里而不知一在滹沱之南一在滹沱之北中隔新河寧晉束鹿晉州相去甚逺水經沁水過谷逺縣東又南過陭氏縣東此陭氏在潞安府屯畱縣西南卽北魏之寄氏陭譌作猗而炳巽釋云今屬平陽府則不知漢志有上黨之陭氏非卽河東之猗氏他若河水過髙唐縣南道元言河水於縣漯水注之此下有地理誌曰漯水出東武陽今漯水上承河水於武陽縣東南西北逕武陽新城東云云炳巽以其重見於前刪此存彼不知下文水自城東北逕東武陽縣故城南所謂自城者承武陽新城言也使如所刪則自城直接髙唐不可通矣此類皆爲舛誤然炳巽作此書凡歷九年而成丹鉛矻矻手自定其初未見朱謀防本後求得之而所見大略相同亦可知其用心之勤至𨿽不能盡出前人範圍而鉤索考証之功實未可沒也乾隆四十三年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

水經注集釋訂訛原序

余少時讀水經注服其眞能讀萬卷書行盡天下山水路而所成文章又復鉤采羣書造語選辭句斤字削於經史子集中別開面目若天地間不可無一不容有二者然其中間多棘吻刺舌每至不能句讀往往置之後得蜀中朱無易水經注箋見其徴引載籍駮正脫誤厥功良多然所定者只及什之二三譬疾醫治疾療其半而未起其全難語於身之康彊也己巳冬家繹旃貢士過予艸堂出集釋訂訛一書索予艸序讀之見有釐簡編之錯雜者有正援據之未的者有壹名類之互異者有攺字畫之舛謬者有補考索之缺略者大約本之六經參之史記班範以下諸史采之近代名家鉤纂以爲依據至本文旣誤又無他書可校者不敢師心自用而仍從闕如其用心也專其用力也勤其積嵗月也多視茍焉著書而急急以取名者不可以同年而語也已憶予奉

勅校舊唐書其錯簡譌字不可勝數至思維防絕因徴之通鑑綱目與三通英華文粹等書以對勘取裁而後稍復原文之舊旣得君家東甫唐書合鈔見其正譌審闕並有予用意所未到者悉采入每捲考證中於此見校讐之難而君家兄弟之矻矻於古書者一有功於有唐一有功於地利並足增我家之光而今玆之序其緣起者又能易向時之沈悶而了然於心目也抑古來著書之家如郭璞郭象裴駰劉昭顏師古之徒不獨注釋皆能自爲一書以行於世然其文代完好獨道元所成久將淪沒至楊用修始有刻本而去其諸家小注又詭奇自喜轉取踳駮不易解者以爲生新是彰之而適以紊之也得繹旃之好學深思虛心順理以訂正之是不獨還酈氏之舊物並可爲桑氏之功臣也夫

乾隆十五年嵗次庚午七月朢日長洲沈徳潛譔

凡例

一是書宋本旣不可得今世所行惟明嘉靖間黃氏刋本其他如朱郁儀鐘伯敬及休寧吳氏諸本亦僅或有之餘家所藏止黃氏一本其間篇簡脫漏文字踳駮魯魚甚眾亥豕益訛或首尾顚躓而不聨或句讀轉易而不記是以讀者不能通其義余酷好是書而苦於句讀每遇不可解處輒廢書長嘆又無他本可以校讐止憑腹笥臆攺積數年之功稍稍可以寓目後得朱氏注箋見其定之處大較與余所攺略同南潯董訥夫以爲朱氏已詳而此復出似宜節去此非僕之復出亦非敢掠取朱氏已成之論攘爲已有寔緣校攺在前得書在後已積數年之功不忍輕棄故兩存之然朱氏𨿽經修攺尙多闕疑違意其條綱紊亂防趣乖違者亦復不少巽不揣固陋討尋校勘譌者譯之散者聚之亡者追之俾防者仍續闕者復補惟古今字有通用稍存之凡攺正共一萬【闕】千【闕】百【闕】十字校攺譌謬【闕】百【闕】十【闕】條

一經文之錯誤者如河水積石一山錯簡在渤海之下蔥嶺之上霸水之雜入渭水沔水之中篇錯簡在下篇千年以來無人較正致後來人彈射並其全經而疑之徳淸胡渭朏明起而正之可以開千載之疑誠有功於是書不淺但胡氏止校正於禹貢錐指之中而閱是書者未能悉知故從胡氏校定之本撮錄

一道元博覽羣書掇其精華以注水經誠從來所未有但注中所引頗多譌誤𨿽或聞異辭然經史具在可以覆校唐宋元明以來諸家撰序大約俱借以考水道之源流稽山川之古迹其於引用譌誤處槪未校正朱本𨿽略加考訂然亦僅得十中一二巽不揣固陋詳加鉤索如某水之【闕】條【闕】注之【闕】事與原文大異者悉取原書附於本文之下至封建之先後地名之互異尢屬最多則取史記兩漢志表及諸史各志詳加查攺若本文旣誤而無他書可校者仍闕疑焉

一郡邑沿革廢置不常或古有而今無或名同而地異或始分而今合或今合而古離種種不一若不考據精詳則讀者茫然不知爲何地矣今以明統志爲凖博采輿地諸書參之禹貢錐指細加注明至諸水經行之地亦從錐指采錄若

憲皇帝時升州爲府及分縣爲二之各州縣俱未及注出

緣脫稿在前難於攺注也

一昆山顧寧人長洲何義門兩先生俱於是書各有考訂顧氏大約采之於日知錄亭林集二書何氏則從其後人假先生手批之本采入先兄東甫亦曽究心於此後緣從事於新舊兩唐書故不暇旁及間有一二條亦爲采入

一是書經始於雍正三年脫稿於雍正九年其考索鉤纂𨿽屬炳巽一人而助余不逮者季弟勞山與有力焉至於抄錄成書則族弟霞綺一人手筆故得附書

欽定四庫全書

水經注集釋訂訛卷一

歸安沈炳巽撰

河水一

昆侖墟在西北

三成爲昆侖丘昆侖說曰昆侖之山三級下曰樊桐一名板松二曰圃一名閬風上曰層城一名天庭是謂太帝之居【按廣雅云昆侖墟有三山防風板桐圃淮南子云縣圃涼風樊桐嵇康遊仙詩云結友家板桐俱作桐無作松者惟樊與板則兩異耳今云板松疑或桐字之譌】

去嵩五萬里地之中也

禹本紀與此同髙誘稱河出昆侖山伏流地中萬三千里禹導而通之出積石山按山海經自昆侖至積石一千七百四十里自積石出隴西郡至洛凖地誌可五千餘里又按穆天子天子自昆侖山入於宗周萬【按當是乃字】裏西土之數自宗周瀍水以西北【按無北字】至於河宗之邦陽紆之山三千有四百里自陽紆西至河首四千里合七千四百里外國圗又雲從大晉國正西七萬里得昆侖之墟諸仙居之數說不同道岨且長逕記綿禠【朱謀防云疑當作經記綿邈】水陸路殊徑復不同淺見末聞非所詳究不能不聊述聞見以志差違也

其髙萬一千里

山海經稱方八百里髙萬仞郭景純以爲自上二千五百餘里淮南子稱髙萬一千一百里一十四步二尺六寸【按淮南子作其髙萬一千里百一十四步二尺六寸】

河水

春秋說題辭曰河之爲言荷也荷精分布懷陰引度也釋名曰河下也隨地下處而通流也考異郵曰河者水之气四瀆之精也所以流化元命苞曰五行始焉萬物之所由生元气之腠液也管子曰水者地之血气筋脈之通流者故曰水其具財也而水爲最大水有大小有遠近水出山而流入海者命曰經水引他水入於大水入海者命曰枝水出於地溝流於大水及於海者又命曰川水也荘子曰秋水時至百川灌河經流之大孝經援神契曰河者水之伯上應天漢新論曰四瀆之源河最髙而長從髙注下水流激峻故其流急徐幹齊都賦曰川瀆則洪河洋洋發源昆侖九流分遊【朱本云玉海引此作九流分逝】北朝滄淵驚波沛厲望【按賦作浮】沫奔風俗通曰江淮河濟爲四瀆瀆通也所以通中國垢濁白虎通曰其徳著大故稱瀆釋名曰瀆獨也各獨出其所而入海

出其東北陬

山海經曰昆侖墟在西北河水出其東北隅爾雅曰【按爾雅有河出昆侖墟五字當補入】色白所渠並千七百一川色黃物理論曰河色黃者眾川之流蓋濁之也百里一小曲千里一曲一直矣漢大司馬史張戎議曰河水濁淸澄一石水六斗泥而民競引河漑田今河不通利至三月桃華水至則河決以其噎而不泄也禁民勿復引河是黃河兼濁河之名矣【附錄漢書溝洫志大司馬史長安張戎言水性就下行疾則自刮除成空而稍深河水重濁號爲一石水而六斗泥今西方諸郡以至京師東行民皆引河渭山川水漑田春夏漧燥少水時也故使河流遲貯淤而少淺雨多水暴至則溢決而國家數隄塞之稍益髙於平地猶築垣而居水也可各順從其性毋復灌漑則百川流行水道自利無溢決之害矣】述徵記曰盟津河津恆濁方江爲狹比淮濟爲濶寒則冰厚數丈冰始合車馬不敢過要須狐行雲此物善聴冰下無水乃過人見狐行方渡余按風俗通云俚語稱狐欲渡河無如尾何且狐性多疑故俗有狐疑之說亦未必一如緣生之言也【述徵記郭緣生撰】

屈從其東南流入於渤海

山海經曰南卽從極之淵也一曰中極之淵深三百仭惟馮夷都焉括地圖曰馮夷恆乘雲車駕二龍河水又出於陽紆陵門之山而注於馮逸之山穆天子曰天子西徵至陽紆之山河伯馮夷之所居地也【按穆天子云河伯無夷之所都居注云無夷馮夷也山海經云冰夷】是惟河宗氏天子乃沈珪璧禮焉河伯乃與天子披圖視典以觀天子之寶器玉果璿珠燭銀金槀【當是膏】等物【注云玉果石如美玉所謂女果者也璿珠璿玉類也音旋燭銀銀有精光如燭金膏亦猶玉膏皆其精汋也】皆河圖所載河伯以禮穆王視圖方乃導以西邁矣粵在伏羲受龍馬圖於河八卦是也故命歷序曰河圖帝王之階圗載江河小川【宋本作山】州界之分野後堯壇於河受龍圗作握河記逮虞舜夏商咸亦受焉李尢盟津銘洋洋河水朝宗於海徑自中州龍圗所在淮南子曰昔禹治洪水具禱陽紆蓋於此也髙誘以爲陽紆泰藪非也釋氏西域志曰阿耨逹太山其上有大淵水宮殿樓觀甚大焉山卽昆侖山也穆天子曰天子升昆侖封丰隆之葬丰隆雷公也【按穆天子注云丰隆筮禦云得大壯卦遂爲雷師亦猶黃帝橋山有墓封謂增髙其上土以摽顯之耳○又按淮南子季春三月丰隆乃出以將其雨應劭曰丰隆雨師也】雷電龍【三字疑誤】卽阿耨逹宮也其山出六大水山西有大水名新頭河郭義恭廣志曰甘水也在西域之東名曰新陶水山在天竺國西水甘故曰甘水有石鹽白如水精大段【朱云當作火煆】則破而用之康泰曰安息月支天竺至伽那調禦皆仰此鹽釋法顯曰度蔥嶺已北入天竺境於此順嶺西南行十五日其道艱阻崖險岸絕【朱本攺崖岸險絕】其山惟石壁立千仭臨之目欲進則投足無所下有水名新頭河昔人有鑿石通路施倚【朱本作傍】梯者凡渡【朱本作度】七百渡梯已躡懸絙過河河兩岸相去咸八十步九驛所絕【朱本引法顯作九驛所記謝兆申云驛當作譯】漢之張騫甘英皆不至也余診諸史卽所謂賔之境有盤石之磴道狹尺餘行者騎步相持絙橋相引二十許裏方到懸度【按漢書西域賔國行者騎步相持繩索相引二千餘里乃到縣度今云二十恐誤】險阻危害不可勝言郭義恭曰烏秅之西有懸渡之國山谿不通引繩而渡故國得其名也其人山居佃於石壁間累石爲室民接手而飲所謂猨飲也有白羊小步馬有驢無牛是其懸渡乎釋法顯又言渡河便到烏萇國烏萇國卽是北天竺佛所到國也佛遺足迹於此其迹長短在人心念至今猶爾及曬衣石尙在新頭河又西南流屈而東南流逕中天竺國兩岸平地有國名毗荼佛法興盛有逕滿那般河【此句有譌誤有當是又滿當是蒲法顯作捕般字衍河下脫河字】邊左右有二十僧伽藍此水逕流逕歷【當是摩】頭羅國而下合新頭河自河以西天竺諸國自是以南皆爲中國人民殷富中國者服食與中國同故名之爲【朱云疑漏中字】國也泥洹已來聖眾所行威儀法則相承不絕自新頭河至南天竺國迄於南海四五萬里也釋氏西域記曰新頭河經賔犍越摩河剌諸國而入南海是也阿耨逹山西南有水名遙奴山西南小東有水名薩罕小東有水名恆伽此三水同出一山俱入恆水康泰扶南曰恆水之源乃極西北出昆侖山中有五大源諸水分流皆由此五大源枝扈黎大江出山西北流東南注大海枝扈黎卽恆水也故釋氏西域記有恆曲之目恆北有四國最西頭恆曲中者是也有拘夷那褐【褐當作喝】國法顯曰恆水東南流逕拘夷那褐【譌同上】國南城北雙林間有希連禪河【朱本引觀佛三昧經作熈連河佛國記作希連禪河佛本行經作尼連禪河法顯傳無禪字河下疑又有一河字】邊世尊於此北首般泥湼【朱本引佛國記作北首般泥洹逺法師不敬王者論云與人絕境謂之泥洹今云泥湼誤】分舍利處支僧載外國事曰佛泥湼後天人以新白緤裏佛以香花供養滿七日盛以金棺送以出宮渡一小水水名醯蘭那去王宮可三里許在宮北以旃【漏檀字】木爲薪天人各以火燒薪薪了不燃大迦葉從流沙還不勝悲號感動天地從是之後他薪不燒而自燃也王斂舍利用金作斗量得八斛四斗諸國王天龍神王各得少許賫還本國以造佛寺阿育王起浮屠於佛泥湼處雙樹及塔今無復有也此樹名婆【依下疑當作娑若凖此下當作婆】羅樹其樹華名娑羅法也此花色白如霜雪香無比也竺芝扶南記曰林陽國去金陳國步道二千里車馬行無水道舉國事佛有一道人命過燒燒之數千束樵故坐火中乃更著石室中從來六十餘年屍如故不朽竺芝自見之夫金剛常住是明永存舍利利【一作剎】見畢天不朽所謂智空防窮大覺難測者矣其水亂流於恆恆水又東逕毗舍利【一作離】城北釋氏西域志曰毗舍利維邪離國也支僧載外國事曰維邪離國去王捨城五千由旬城周圓三由旬維詰家在大城裏宮之南去宮七里許屋宇壞盡惟見處所爾釋法顯云城北有大林重閤佛住於此本庵婆羅女家施佛起塔也城之西北三里塔名放弓仗恆水上流有一國王國王小夫人生肉胎大夫人妬之言汝之生不祥之徴卽盛一木函擲恆水中下流有國王遊觀見水上木函開看見千小兒端正殊好【朱本作特】王取養之遂長大甚勇健所往徵伐無不摧服【朱本作伏】次欲伐父王本國王大憂愁【朱本作愁憂下同】小夫人問何故憂愁王曰彼國王有千子勇健無比欲來伐我國是以愁爾小夫人言勿愁但於城西作髙樓賊來時置我樓上則我能郤之王如其言賊到小夫人於樓上語賊云汝是我子何故反作逆事賊曰汝是何人云是我母小夫人曰汝等若不信者盡張口仰向小夫人卽以兩手將乳【朱本引佛國記作兩手搆乳】乳作五百道俱墜千子口中賊知是母卽放弓仗父母作是思維皆得辟支佛今二塔猶在後世尊成道告諸弟子是吾昔時放弓仗處後人得知於此處立塔故以名焉千小児者卽賢刼千佛也釋氏西域志曰恆曲中次東有申迦扇柰掲城也【也字疑當作卽】佛下三寶階國也法顯曰恆水東南流逕僧迦施國南佛自忉利天東下三道寶階爲母說法處寶階旣沒阿育王於寶階處作塔後作石柱柱上作師子像外道少信師子爲吼怖效心誠【朱云當作怖懼心伏按佛國記云師子乃大鳴吼見證於是外道懼怖心伏而退】恆水又東逕賔繞夷城南南接恆水城之西北六七里恆水北岸佛爲諸弟子說法處恆水又東南逕沙只國北出沙只城南門道東佛嚼楊枝刺土中生長七尺不增不減今猶尙在恆水又東南逕迦維羅衛城北故曰淨王宮也城東五十里有王國【當是園下同】國有池水夫人入池洗浴出池北岸二十步東向舉手攀樹生太子太子墮地行七步二龍吐水浴太子遂成井池眾僧所汲養也太子與難陀等撲象角力射箭入地今有泉水行旅所資飲也釋氏西域【朱云宋本作西域志城北】北三里恆水上父王迎佛處作浮圖作佛【朱云疑當作父】抱佛像外國事曰迦維羅越國今無復王也城池荒穢惟有空處有優婆塞姓釋可二十餘家是昔淨王之苗裔故爲四姓【朱云詳見摩登伽經】住在故城中爲優婆塞故尙精進猶有古風彼日浮圖壞盡條王彌更修治一浮圖私訶條王迸物助成今有十二道人住其中太子始生時妙後所攀樹樹名須口【朱云須字之下原缺一字因果經雲樹名無憂豈卽此樹乎】阿育王以靑石作後像【像字疑衍】攀【疑漏樹字】生太子像昔樹無復有後諸沙門取昔樹栽種之展轉相承到今樹枝如昔尙防石像又太子見行七步足迹今日文理見存阿育王以靑石挾足迹兩邊復以一長靑石覆上國人今日恆以香花供養尙見足七形文理分明今𨿽有石覆無異或人復以數重古具【朱本作貝】重覆貼著石上逾更明也太子生時以龍王夾太子左右吐水浴太子見一龍吐水暖一龍吐水冷遂成二池今尙一冷一暖矣太子未出家前十日出往王田閻浮樹下坐樹神以七寶奉太子太子不受於是思維欲出家也王曰去宮一據據左一據據右晉言十里也【朱云此處字誤當作王田去宮一據據左一據據者晉言十里也佛國記云城東北數里有王田太子樹下觀耕處可證】太子以三月十五日夜出家四天王來迎各捧馬足爾時諸神天人側塞空中散天香花此時以至河南摩彊水卽於此水邊作沙門河南摩彊水在迦維羅越北相去十由旬此水在羅閱祗瓶沙國相去三十由旬菩薩於是蹔過瓶沙王出見菩薩菩薩於瓶沙隨樓那果園中住一日日暮便去半逹鉢愁宿半逹晉言白也鉢愁晉言山也白山此【朱云當是北】去瓶沙國十里明旦便去暮宿曇蘭山去白山六由旬於是逕詣貝多樹貝多樹在貝多闕祗北去曇蘭山二十里太子年二十九出家三十五得道此言與經異故所記不同【朱云按普曜經六菩薩於樹下坐明星出時豁然大悟年十九出家三十成道與此小異】竺法維曰迦衛國佛所生天竺國也三千日月萬【一本作宮】二千天地之中央也康泰扶南曰昔範旃時有嘾楊國人家翔梨嘗從其本國到天竺展轉流賈至扶南爲旃說天竺土俗道法流通金寶安積【當作委積】山川饒沃恣其所欲左右大國世尊重之旃問之今去何時可到幾年可回梨言天竺去此可三萬餘里往還可三年逾及行四年方返以爲天竺之中也恆水又東逕藍莫塔塔邊有池池中龍守防之阿育王欲破塔作八萬四千塔悟龍王所供知非世有遂止荒蕪無人【此節疑有脫誤朱云按佛國記云阿育王欲破八塔作八萬四千塔龍便見身持王入其宮中觀諸供養具知非世有於是便還此中荒蕪無人灑掃】羣象以鼻取水灑地若蒼梧會稽象耕鳥耘矣恆水又東至五河合口蓋五水所會非所詳矣阿難從摩竭國向毘捨離欲般泥洹諸天告阿闍世王王追至河上毗捨離諸梨車聞阿難來亦復來迎俱到河上阿難思維前則阿闍世王致恨郤則梨車復怨卽於中河入火光三昧燒身而般泥洹身二分分各在一岸二王各持半舍利還起二塔渡河南下一曲巡【曲巡當是由旬或是由延說見後】到摩竭提國邑【朱本作巴】連佛邑邑卽是阿育王所治之城城中宮殿皆起墻闕雕文刻鏤累大石作山山下作石室長三丈廣二丈髙丈餘有大乘婆羅門子名羅狀【朱本作汰】私婆亦名文殊師利住此城裏爽悟多智事無不逹以淸淨自居國王宗敬師事之賴此一人宣佛法外【朱云下疑脫道字】不能陵凡諸中國惟此城爲大民人富盛競行仁義阿育王壞七塔作八萬四千塔最初作大塔在城南二【一作三】裏余此塔前有佛迹起精舍戶北向塔塔南有石柱大四五圍【朱本作丈四五】圍髙三丈餘上有銘題云阿育王以閻浮提布施四方僧還以錢贖塔北三四百步阿育王於此作泥犁城【翻苑云梵稱泥犁秦言無有言更無赦處是地獄】泥犁城【一本無此二字】中有石柱亦髙三丈餘上有師子柱有銘記曰【曰字衍】作泥犁城因緣及年數日月恆水東又東南逕小孤石山山頭有石室石室南向佛�坐其中天帝釋以四十二事問佛佛以三指畫迹故在【朱云此句有誤當云佛一一以指畫石畫迹故在】恆水又西逕王捨新城是阿闍世王所造出城南四里入谷至五山裏五山周圍狀若城郭卽是萍沙王舊城也【前云瓶沙此云萍沙一本作防沙未知孰是】東西五六里南北七八里阿闍世王始欲害佛處其城空荒又無人徑入谷摶山東南上十五里到耆闍崛山未至頂三里有石窟南向佛坐禪處西北四【一作三】十步復有一石窟阿難坐禪處天魔波旬化作雕鷲恐阿難佛以神力隔石舒手摩阿難肩怖心【下脫卽得止三字】鳥迹及【疑譌當是手字】孔悉存故曰雕鷲窟也其山峯秀端嚴是五山之最髙也釋氏西域記云耆闍崛山在阿耨逹王捨城東北西望其山有【朱云舊本此處錯簡不復可讀誤以梵天來諸佛處以下四百二十二字續此吳本亦然今尋繹文義原說鷲嶺首尾相應而波麗國卽是佛外祖國也血脈亦復易知遂割正之後於謝耳伯處見宋本正復如是乃可無疑矣】兩峯雙立相去二三里中道鷲鳥常居其嶺土人號曰耆闍崛山山名耆闍鷲也又竺法維云胡語羅閱祗國有靈鷲山胡語云耆闍崛山山是靑石頭似鷲鳥阿育使人鑿石假安兩翼兩腳鑿治其身今見存逺望如鷲鳥形故曰靈鷲山也數說不同逺邇亦異今以法顯親宿其山誦首楞嚴香花供養聞見之宗也又西逕迦耶【耶一作那】城南三【一作二】十里到佛苦行六年其【其一作坐】樹處有林【林下脫木字朱本引佛國記作本苦行六年處處有林木】西行三里到佛入水洗浴天王案樹枝得攀出池處又北行二里得彌家女奉佛乳糜處從此行二里佛於大樹下石上東向坐食糜處樹石悉在廣長六尺髙減二尺國中寒暑均調樹木或數千嵗乃至萬嵗從此東北行二十里到一石窟菩薩入中西向結跏趺坐心念若我成道當有神驗石壁上卽有佛影現長三尺許今猶明亮時天地大動諸天在空言此非過去當來諸佛成道處去此西南行減半由旬【朱本作由延箋云按毗曇論云四肘爲一弓五百弓爲一拘盧捨今之二里也八拘盧捨爲一由旬今十六里也又云梵眾天身長半由延梵福樓天身長一由延而不言由延之數疑與由旬同義而字殊耳】貝多樹下是過去當來諸佛成道處諸天導引菩薩起行離樹三十步天授吉祥艸菩薩受之復行十五步五百靑雀飛來繞菩薩三匝西去【西去朱本作而去】菩薩前到貝多樹下敷吉祥艸東向而坐時魔遣三玉女從北來試菩薩魔王自從南來【一本南來下有試字】菩薩以足指按地魔兵卻散三女變爲老姥不自服【不字上疑脫莫字】佛於【脫尼字】拘律樹下方石上東向坐梵天來諸【一本作詣】佛處四天王捧鉢處皆立塔外國事曰毗婆梨佛在此一樹卞六年長者女以金鉢盛乳糜上佛佛得乳糜住足尼連河浴【朱箋云按法苑珠林引佛本行經云佛得乳糜往尼連禪河浴據此住足尼連當作往尼連禪】浴竟於河邊噉糜竟擲鉢水中逆流百步鉢沒【朱本作投】河中迦梨郊龍王接取在宮供養先三佛鉢亦見佛於河傍坐摩訶菩提樹摩訶菩提樹去貝多樹二里於此樹下七日思惟道成魔兵試佛釋氏西域記曰尼連水南流恆水水西有佛樹佛於此苦行日食糜六年西去城五里許樹東河上卽佛入浴處東上岸尼衢立樹下坐修捨女上糜於此於是西渡水於六年樹南貝多樹下坐降魔得佛也佛圖調曰佛樹中枯其來時更生枝葉竺法維曰六年樹去佛樹五里書其異也法顯從此東南行還巴連佛邑【朱本引佛國記作還向巴連弗邑又云巴連弗邑是阿育王所治城中王宮殿皆使神作之】順恆水西下得一精舍名曠野佛所住處復順恆水西下到迦屍國波羅柰城竺法維曰波羅柰國在迦維羅衛國南千二百里中間有恆水東南流佛轉法輪處在國北二十里樹名春浮維摩所處也法顯曰城之東北十里許卽鹿野苑本辟支佛住此常有野鹿棲宿故以名焉法顯從此還居巴連佛邑又順恆水東行其南岸有瞻婆大國釋氏西域記曰恆曲次東有瞻婆國城南有卜【卜字衍】佉下蘭池池水恆在北佛不【不字疑譌或是所字】說戒處也恆水又逕波麗國卽是佛外祖國也【朱箋云原本外祖下接兩峯雙立今攺正移在前】法顯曰恆水又東到多摩梨帝國卽是海口也釋氏西域記曰大秦一名梨帝康泰扶南曰從迦那調洲西南入大灣可七八百里乃到扶扈黎大江口渡江徑西行極大秦也又云發拘利口入大灣中正西北入可一年餘得天竺江口名恆江口有國號擔袂屬天竺遣黃門字興爲擔袂王釋氏西域記曰恆水東流入東海蓋二水所注兩海所納自爲東西也釋氏論佛圖調【疑有譌誤】列山海經曰西海之南流沙之濵赤水之後黒水之前有大山名昆侖又曰鐘山西六百里有昆侖山所出五水粗以佛圖調也又近推得康泰扶南昆侖山正與調合如自交州至天竺最近泰亦知阿耨逹山是昆侖山釋云賴得調豁然爲解乃宣爲西域圖以語法狀【當是汰下同】法狀以常見怪【上下疑有譌誤】謂漢來諸名人不應何【疑當作向】在惇煌南數千里而不知昆侖所在也釋云【一云下有曰字一云疑無雲字朱云釋云當是僧名】復書日【疑當作曰】按穆天子穆王於昆侖側瑤池上觴西王母云去宗周瀍澗萬有一千一百里何得不如調言子今見泰非爲前人不知也而今以後乃知昆侖山爲無熱丘何云乃胡國外乎余考釋氏之言未爲佳證穆天子竹書及山海經皆埋緼嵗久編韋稀絕書防落次難以緝綴後人假合多差逺意【謝兆申云逺當作違朱云當是意多差違】至欲訪地脈川不與經符驗程準途故自無會釋氏不復根其艱歸之鴻致陳其細趣以辧其非非所安也今按山海經曰昆侖墟在西北帝之下都昆侖之墟方八百里髙萬仭山【朱本作上】有木禾面有九井以玉爲檻面有九門門有開明獸守之百神之所在郭璞曰此自別有小昆侖也又按淮南之書昆侖之上有木禾珠樹玉樹瓊樹不死樹沙棠瑯玕在其東絳樹在其南碧樹瑤樹在其北傍有四百四十門門間四里裏間九純純丈五尺傍有九井玉橫維其西北隅北門開以內不周之風傾宮旋室懸圃涼風【朱箋云古本作防風淮南子作涼風】樊桐在昆侖閶闔之中是其防圃防圃之池【淮南子作地】浸之黃水黃水三周復其源是謂丹水飲之不死河水出其西北陬赤水出其東南陬洋水出其西北陬【按淮南子赤水句下尙有弱水出自窮石至於合黎句故下雲四水若節去弱水便只三水矣】凡此四水帝之神泉以和百藥以潤萬物昆侖之丘或上倍之是謂涼風之山登之而不死或上倍之是謂圃之山【按淮南子圃是縣圃無之山二字】登之乃靈能使風雨或上倍之乃維上天登之乃神是爲太帝之居禹乃以息土塡鴻水以爲名山掘昆侖墟以下地髙誘曰地或作池山海經曰不周之山不周之北門以納不周之風則以髣髴近浮圖調【何氏云浮圖疑作佛圖】之說阿耨逹六水蔥嶺於闐【朱本於闐下有二水兩字】之限與經史諸書全相乖異又按十三洲說昆侖山也【按十三州誌乃闞駰所撰十洲記乃東方朔所撰昆侖等語在十洲記中則三字疑衍說當是記也字亦疑衍似當云十洲記昆侖山在西海之戍地方與原文合而句亦順】在西海之戍地北海之亥地去防十三萬里有弱水周匝繞【按十洲記當作周回繞匝】山東南接積石圃西北接北戶之室東北臨大活之井西南至承淵之谷此四角大山實昆侖之支輔也積石圃南頭昔西王母告周穆王去咸陽三十六萬里【按十洲記作王母告周穆王云咸陽去此四十六萬里】山髙平地三萬六千里上有三角方廣萬里形如覆【十洲記作偃】盆上有金臺玉闕亦元气之所合天帝君之所治也【按十洲記作亦元气之所捨天帝居住處也則合字當是舍字君字當是居字所字衍治字當是住字】考東方朔之言及經五萬里之文難言浮圖調康泰之是矣六合之內水澤之藏大非爲巨小非爲細存非爲有隱非爲無其所苞者廣矣於中同名異域稱謂相亂亦不爲寡至如東海方丈亦有昆侖之稱西洲銅柱又有九府之治東方朔十洲記曰方丈在東海中央東西南北岸相去正等方丈方面各五千里上專是羣龍所聚有金玉琉璃之宮三天司命所治處羣仙不欲升天者皆往來也上廣【按十洲記作下狹上廣故曰昆侖】故曰昆侖山有三角其一角正北幹辰星之燿【十洲記作煇】名曰閬風巓其一角正西名曰圃臺【十洲記作堂】其一角正東名曰昆侖宮其處【處十洲記作一角】有積金爲天墉城面方千里城上安金臺五所玉樓十二其北戶出【十洲記作山朱本出下有承淵山三字】又有墉城金玉樓相似如一淵精之闕【十洲記作流精之闕】光碧之堂瓊華之室紫翠丹房景燭曰暉【四字譌按十洲記作錦云燭日】朱霞九光西王母之所治眞宮仙靈之所宗上通璿璣元气流布五常玉衡理九天而調陰陽品物羣生奇特皆出【十洲記作希奇特出】在於此【十洲記在上有皆字】天人濟濟不可具記張華敍東方朔神異經曰昆侖有銅柱焉其髙入天所謂天柱也圍三千里貟周如削下有回屋仙人九府治上有大鳥名曰希有南向張左翼覆東王公右翼覆西王母背上小處無羽一萬九千里西王母嵗登翼上之東王公也故其柱銘曰昆侖銅柱其髙入天貟髙如削膚體美焉其鳥銘曰有鳥希有緑赤煌煌不鳴不食東覆東王公西覆西王母王母欲東登之自通陰陽相須惟防益工遁甲開山圖曰五龍見敎天皇被迹望在無外柱洲昆侖山上榮氏法云五龍治在五方爲行神五龍降天皇兄弟十二人分五方爲十二部法五龍之迹行無爲之化天下仙聖治在柱洲昆侖山上無外之山在昆侖東南一萬五千里五龍天皇皆出此中爲十二時神也山海經曰昆侖之丘實維帝之下都其神陸吾是司天之九部及帝之囿時【郭景純注云主九城之部界天帝菀囿之時節也】然六合之內其苞逺矣幽致沖妙難本以情萬像遐淵渾思絕根【朱云渾字疑衍謝云根一作垠】尋自不【以上疑有譌脫】登兩龍於云轍騁八駿於途等軒轅之訪百靈方大禹之集會計儒墨之說孰使辧哉

又出海外南至積石山下有石門河水冒以西南流山海經曰河水出渤海又海水西北入禹所積石山山在隴西郡河間【當是關漢地理誌河�縣屬金城郡】縣西南羌中余考羣書咸言河出昆侖重源潛發淪於蒲昌出於海水故洛書曰河自昆侖出於重野謂此矣逕積石而爲中國河故成公子安大河賦曰覧百川之壯莫尙美於黃河潛昆侖之峻極出積石之嵯峨釋氏西域記曰河自蒲昌潛行地下南出積石而經文在此似如不比積石宜在蒲昌海下矣

禹貢錐指云酈注以此經二十字爲錯簡蓋以下文南入蔥嶺觀之則積石反在蔥嶺之北必無是理也宜移在後又東注於泑澤之下則自昆侖而蔥嶺而蒲昌而積石原委秩然方位悉當矣又雲按水經敍西域兩源較漢書尢爲明偹惟是積石一山錯簡在渤海之下蔥嶺之上遂來後人之彈射並其全經而疑之而不知此非其本文乃妄庸人之所竄易也彼見山海經雲河水出渤海西北入積石山遂以此經海外之海爲渤海殊不知泑澤之一名蒲昌海也彼見此經雲河水東入塞過惇煌酒泉張掖郡南遂謂積石距惇煌遼逺而泑澤最近故移積石於渤海之下使泑澤與惇煌相接殊不知三郡界中實無河也蓋漢世河闗以西皆爲羌中地河水所經人莫能覩故聊假三郡之南以表之非眞謂河自鹽澤東流入玉門陽闗也杜佑不察此意而以爲纂集之不詳固其宜矣若夫道元之注惟渤海以上博引釋氏怪誕之說甚覺無謂至蔥嶺以下發明頗多其言昆侖墟也曰淺見寡聞非所詳究其言積石山也曰宜在蒲昌海下其言蔥嶺河也曰河源潛發分爲二水其言蒲昌海也曰洄湍電轉爲隱淪之正其謬而補其闕亦可謂精審之至矣杜佑詆水經並詆道元豈通論哉【附錄杜氏通典論水經所云河出昆侖山者宜出於禹本紀山海經所雲南入蔥嶺及出於闐南山者出於漢書西域而酈道元都不詳正所注河之發源亦引禹紀山經釋法顯遊天竺記釋氏西域記所注南入蔥嶺一源出於闐山合流入蒲昌海𨿽約漢書亦不尋究又水經云出海外南至積石山下有石門然後南流入蔥嶺據此則積石山當在蔥嶺之北又云入塞過惇煌酒泉張掖南並今郡地也夫山水地形固有定體自蔥嶺於闐之東惇煌張掖之間華人來往非少從後漢至大唐圖籍相承注記不絕大磧亙數千里未有桑田碧海之變陵遷谷移之談此處豈有河流纂集者不詳斯甚西域雲河水一源出蔥嶺一源出於闐合流東注蒲昌海皆以潛流地下南出積石爲中國河比禹紀山經猶校附近終是紕繆此惟憑張騫使大夏見兩道水從蔥嶺於闐合流入蒲昌海其於闐出美玉所以騫遂云窮河源也按古圖書名河所出曰昆侖山疑所謂古圖書卽禹本紀以於闐山出玉乃謂之昆侖卽所出便云是河也窮究諸說悉皆繆誤孟堅又以禹貢云導河自積石遂疑潛流從此方出且漢時羣羌種類𨿽多不相統壹未爲彊國漢家亦未嘗遣使詣西南羌中或未知自有河也寕有吐蕃中河從西南數千里向東北流見與積石山下河相連聘使涉歷無不言之吐蕃自云昆侖山在國中西南則河之所出也又按尙書云織皮昆侖析支渠搜西戎卽敍範曄後漢書云西羌在漢金城郡之西南濵於賜支續漢書云河闗西千餘里河曲羌謂之賜支蓋析支也然則析支在積石之西是河之上流明矣昆侖在吐蕃中當亦非謬而不謂河之本源乃引蔥嶺於闐之河謂從蒲昌海伏流數千里至積石方出斯又班生之未詳也胡渭云按吐蕃歷周及隋猶隔西羌未通於中國唐貞觀八年始遣使朝貢太宗遣行人馮徳遐往撫慰之尋復遣使隨徳遐入朝奉表求婚十五年以文成公主妻之杜佑所謂聘使涉歷從此始也積石秦漢時爲西羌地晉永嘉以後其地爲吐谷渾所據及髙宗龍朔三年吐蕃滅吐谷渾積石遂爲吐蕃地自後使命往來皆指吐蕃中水西南來與積石山下河相連者爲黃河而吐蕃亦自言昆侖在國中西南河之所出矣】

水經注集釋訂訛卷一

欽定四庫全書

水經注集釋訂訛卷二

歸安沈炳巽撰

河水二

河水又南入蔥嶺山

河水重源有三非爲二也一源西出身【董氏云身他本作捐】毒之國蔥嶺之上西去休循二百餘里皆故塞種也南屬蔥嶺髙千里西河舊事曰蔥嶺在惇煌西八千里其山髙大上生蔥故曰蔥嶺也河源潛發其嶺分爲二水一水西逕休循國南在蔥嶺西郭義恭廣志曰休循國居蔥嶺其山多大蔥又逕難兜國北北接休循西南去賔國三百四十里

河水又西逕賔國北

月氏之破塞王南君賔治循鮮城土地平和無所不有金銀珍寶異畜奇物逾於中夏大國也山有大頭痛小頭痛之山赤土身熱之阪人畜同然【按漢書西域賔國又歷大頭痛小頭痛之山赤土身熱之阪令人身熱無色頭痛嘔吐驢畜盡然】

河水又西逕月氏國南

治監氏城其俗與安息同匈奴冒頓單於破月氏殺其王以頭爲飲器國遂分逺過大宛【按漢書西域作乃逺去過大宛】西居大夏爲大月氏其餘小眾不能去者共保南山羌中號小月氏故有大月氏小月氏之名也

又西逕安息南

城臨嬀水地方數千里最大國也有商賈車船行旁國【原本此下系西逕陀衛國注錯簡於此今從朱本攺正】畫革旁行爲書記也【按漢書西域傳安息國臨嬀水商賈車船行旁國書革旁行爲書記則畫字當作書也字衍師古注曰今西方胡國及南方材邑之徒書皆橫行不直下也革謂皮之不柔者】

河水與蜺羅跂禘水同注雷翥海

釋氏西域記曰蜺羅跂禘出阿耨逹山西之北逕於闐國漢書西域曰於闐以西水皆西流注於西海

又西逕四大塔北

釋法顯所謂竺糺【一作剎】尸羅國漢言截頭也佛爲菩薩時以頭施人故因名國國東有投身飼【一作餧】餓虎處皆起塔

又西逕陀衛國北

是阿育王子法益所治邑佛爲菩薩時亦於此國以眼施人其處亦起大塔又有佛樓沙國天帝釋變爲牧牛小児聚土爲佛塔法王因而成大塔所謂四大塔也法顯曰國有佛鉢月氏王大興兵眾來伐此國欲持鉢去置鉢象上象不能進更作四輪車載鉢八象共牽復不進王知鉢緣未至於是起塔畱鉢供養鉢容二斗雜色而黒多四際分明厚可二分甚光澤貧人以少華投中便滿富人以多華供養正復百千萬斛終亦不滿佛圖曰佛鉢靑玉也受三斗許彼國寶之供養時願終日香華不滿則如言願一把滿則亦便如言又按道人竺法維所說佛鉢在大月氏國起浮圖髙三十丈七層鉢處第二層金絡絡鎖懸鉢鉢是靑石或云懸鉢虛空須菩提置鉢在金杋【當是杌】上佛一足迹與鉢共在一處國王臣民悉持梵香七寶璧玉供養塔迹佛牙袈裟頂相舍利悉在佛樓沙國釋氏西域記曰防陀越王城西北有鉢吐羅越城佛袈裟王城也東有寺重復尋川水西北十里有河步羅龍淵【疑有譌脫】佛到上浣衣處浣石尙存其水至安息注雷翥海又曰防陀越西西海中有安息國竺枝扶南記曰安息國去私訶條國二萬里國土臨海上卽漢書天竺安息國也戶近百萬最大國也漢書西域又云梨軒【當是犁靬靬音軒】條支臨西海長老聞條支有弱水西王母亦未嘗見自條支乘水西行可百餘日近可十日【按漢書無可十日三字】日所入也或河水所通西海矣故涼土異物志曰蔥嶺之水分流東西西入大海東爲河源禹記所云昆侖者焉張騫使大宛而窮河源謂極於此而不逹於昆侖者也河水自蔥嶺分源東逕伽捨羅國釋氏西域記曰有國名伽捨羅逝此國狹小而縂萬國之要道無不由城南有水東北流出羅逝西山山卽蔥嶺也逕岐沙谷出谷分爲二水一水東流逕無雷國北治盧城俗與其西夜子合同【朱云當作其俗與西夜子合同】又東流逕依防國【當作依耐國】北去無雷五百四十里俗同子合又東逕滿犁國治滿犁谷北去【漢書作至】防勒五百五十里俗與子合同

河水又東逕皮山國北

治皮山之城西北去莎車三百八十里

其一源出於闐國南山北流與蔥嶺河合東注蒲昌海河水又東與於闐河合【朱云按玉海引水經其一源以下至蒲昌海是經文河水又東與於闐河合是注文】

南源於闐南山俗謂之仇摩置自置北流逕於闐國西治西域【按漢書當是西城】上多玉石西去皮山三百八十里東去陽闗五千餘里釋法顯自烏帝西南行【朱云按佛國記作自�夷西南行】路中無人民沙【一作涉】行艱難所行之苦人理莫比在道一月五日得逹於闐其國殷庶民篤信大乘學威儀齊整器鉢無聲南城二十五里有利剎寺中有石鞾石上有足迹彼俗信是辟支佛迹法顯所不疑非佛迹也

又西北流注於河

卽經所謂北注蔥嶺河也

南河又東逕於闐北

釋氏西域記曰河水東流三千里至於闐屈東北流者也漢書西域曰於闐以東水皆東流

南河又東逕扞彌國北【漢書西域扞彌作桿彌注音烏】

治扞彌城西去於闐三百九十里南河又東逕精絕國北西去扞彌四百六十里

南河又東逕且末國北

又東右會阿耨逹大水釋氏西域記曰阿耨逹山西北有大水北流注牢蘭海者也其水北流逕且末南山又北逕且末城西國治且末城西通精絕二千里東去鄯善七百二十里種五穀兵俗略與漢同又曰且末河東北流逕且末北又流而左會南河會流東逝通爲注濵河注濵又東逕鄯善國北治伊循城故樓蘭之地也樓蘭王不恭於漢元鳯四年霍光使平樂監傅介子刺殺之更立後王漢又立其前王質子尉屠爲王【原本譌作主】更名其國爲鄯善百官祖道橫【音光】門其王自請天子曰【漢書無其字】身在漢久恐爲前王子所害國有伊循城土地肥美願遣將屯田積粟令得依威重遂置田以鎭撫之惇煌索勱【何氏云索勱事他無所考疑其上有脫文】字彥義有才略刺史毛奕表行貳師將軍將酒泉惇煌兵千人至樓蘭屯田起白屋召鄯善馬耆玆三國兵各千橫防注濵河河防之日水奮勢激波淩冒隄勱厲聲曰王遵建節河堤不溢王霸精誠呼沱不流水徳神明古今一也勱躬禱祀水猶未減乃列陣被仗鼔噪讙叫且刺且射大戰三日水乃回減灌浸沃衍胡人稱神屯田三年積粟百萬威服外國其水東注澤澤在樓蘭國北扞泥城其俗謂之東故城去陽闗千三百里【當從漢書作六百里】西北去烏壘千七百五十里【按漢書作去都防治所千七百八十五里】至黒山國一千三百六十五里【按漢書作至山國千八百六十五里師古曰此國山居故名山國也據此則黒字屬衍文三百當作八百】西北至車師千八百九十里土地沙鹵少田仰谷傍國出玉【按漢書國下更有一國字】多葭葦檉栁胡桐白艸國在東垂當白龍堆乏水艸常主發負水擔糧迎送漢使故彼俗謂是海爲牢蘭海也釋氏西域記曰南河自於闐東於【衍字】北三千里至鄯善入牢蘭海者也北河自岐沙東分南河卽釋氏西域記所謂二支北流逕屈茨烏夷鄯善入牢蘭海者也

北河又東北流分爲二水枝流出焉北河自疏勒逕流南河之北

漢書釋氏西域曰【按漢書無所謂釋氏西域且無此文則漢書二字是衍文當作記】蔥嶺以東南北有山相距千餘里東西六千里河出其中曁於溫宿之南左合枝水上承北河於疏勒之東西北流逕疏勒國又東北與疏勒北山水合水出北谿東南流逕疏勒城下南去莎車五百六十里有市列當大月氏大宛康居道釋氏西域記曰【此句】衍國有佛浴牀赤眞檀木作之方四尺王於宮中供養漢永平十八年耿恭以戊巳校尉爲匈奴左鹿蠡王所逼恭以此城側澗傍水【按後漢書耿恭傳作恭以防勒有澗水可固今云側澗傍水似有脫誤】自金蒲遷居此城匈奴又來攻之壅絕澗水恭於城中穿井深一十五丈不得水吏士渴乏笮馬糞汁飲之恭乃仰天嘆曰昔貳師防佩刀刺山飛泉湧出今漢徳神明豈有窮哉整衣服向井再拜爲吏士禱之有頃水泉奔出眾稱萬嵗乃水示之虜以爲神遂卽引去後車師叛與匈奴攻恭食盡窮困乃煮鎧弩食其筋革恭與士卒同死生【原本漏卒字】鹹無二心圍恭不能下闗寵上書求救建初元年明帝納司徒鮑昱之言【按建初乃肅宗章帝年號今云明帝似誤】遣兵救之至栁中以校尉闗寵分兵入髙昌壁攻交河城車師降遣恭軍吏範羌將兵二千人迎恭遇大雪丈餘僅能至城中夜聞兵馬大恐羌遙呼曰我範羌也城中皆稱萬嵗開門相持涕泣尙有二十六人衣屨穿決形容枯槁相依而還【按後漢書耿恭比此較詳附錄於後○單於益兵圍恭不能下初闗寵上書求救時肅宗新卽位乃詔公卿防議司空第五倫以爲不宜救司徒鮑昱議曰今使人於危難之地急而棄之外則縱蠻夷之內則傷死難之臣誠令權時後無邊事可也匈奴如復犯防爲陛下將何以使將帝然之遣兵救之建初元年正月會栁中撃車師攻交河城車師復降先是恭遣軍吏範羌至惇煌迎兵士寒服羌因隨所遣兵出塞羌固請迎恭諸將不敢前乃分兵三千人與羌從山北迎恭遇大雪丈餘軍僅能至城中夜聞兵馬聲以爲虜大驚羌乃遙呼曰我範羌也漢遣軍迎校尉耳城中皆稱萬嵗開門共持涕泣明日遂相隨俱歸虜兵追之且戰且行發疏勒時尙有二十六人隨路死沒三月至玉門惟餘十三人衣屨穿決形容枮槁中郎將鄭眾爲恭以下洗沐易衣冠】

北河又東逕莎車國南

治莎車城西南去蒲犁一百四十里【漢書作七百四十里】漢武帝開西域田於此【疑當作屯田於此】有鐵山出靑玉

北河之東南逕溫宿國

治溫宿城土地物類與鄯善同北至烏孫赤谷六百一十里東通姑墨二百七十里於此枝河右入北河

北河又東逕姑墨國南

入姑墨川水注之導姑墨西北赤沙山東南流逕姑墨國西治南至於闐馬行十五日土出銅鐵及雌黃其水又東南流右注北波河又東逕玆國南又東左合玆川水有二源西源出北大山南釋氏西域記曰屈茨北二百里有山夜則火光晝日但煙人取此山石炭冶此山鐵恆充三十六國用故郭義恭廣志玆能鑄冶其水南流逕赤沙山釋氏西域記曰國北四十里山上有寺名雀離大淸淨又出山東南流枝水左焉又東南水流三分右二水俱東南流注此河又東川水玆東北赤沙積梨南流【何氏云句讀未詳】枝水右出西南入玆城音屈茨也故延城矣【漢書有玆西域記有屈茨酈注合而詁之謂玆卽屈茨也】西去姑墨六百七十里川水又東南流逕於輪臺之東也昔漢武帝初通西域置校尉屯田於此搜粟都尉桑羊奏言故輪臺以東地廣饒水艸有漑田五千頃以上其處溫和田美可益通溝渠種五穀收獲與中國同時匈奴弱不敢近西域於是徙莎車相去千餘里卽是臺也其水又東南流右防西川枝水水有二源俱受西川東流逕玆城南合爲一水水間有故城蓋屯校所守也其水東南注東川東川水又東南逕烏壘國南治烏壘城西去玆三百五十里東去玉門陽闗二千七百四十八里與渠犂田官相近土地肥饒於西域爲中故都防治焉漢使持節鄭吉並防北道故號都防都防之起自吉置也【漢書注師古曰都猶總也言總防南北諸道】其水又東南注大河大河又東右防惇薨之水其水出焉耆之北惇薨之山在匈奴之西烏孫之東山海經曰惇薨之水出焉而西流注於泑澤出於昆侖之東北隅實惟河源者也二源俱道西源東流分爲二水西南流出於焉耆之西經流焉耆之野屈南【疑當作而】東南流注於惇薨之渚右水東南流又分爲二左右焉耆之國城居四水之中在河水之洲治員渠城西去烏壘三百里南防兩水同注惇薨之浦東源東南流分爲二水但澗瀾雙引洪湍濬發俱東南流逕出焉耆之東導於危須城西西去焉耆百里又東南流注於惇薨之藪川流所積渾水斯漲溢而爲海史記曰焉耆近海多魚鳥東北隔大山與車師接惇薨之水自西海逕尉犁國國治黎域【治下脫尉字黎當作犂域當是城】西去都防治所三百里北去焉耆百里其水又西出沙山鐵闗谷又西南流連城別注裂以爲田桑羊曰臣愚以爲連城以西可遣屯田以威西國卽此處也【漢書西域云自惇煌西至鹽澤往往起亭而輪臺渠犂皆有田卒數百人置使者校尉領防以給使於外國者】其水又屈而南逕渠犂國西故史記曰西有大河卽斯水也又東南流逕渠犂國治渠犂城西北去烏壘三百四十里漢武帝通西域屯渠犂卽此處也南與精絕接北與尉犂接又南流注於河山海經曰惇薨之水西流注於泑澤蓋亂河流自西南注也河水又東逕墨山國南治墨山城西至尉犂二百四十里

河水又東逕注賔城南又東逕樓蘭城南而東注蓋發田土所屯故城禪【疑當作擅】國名耳

河水又東注於泑澤

卽經所謂蒲昌海也水積鄯善之東北龍城之西南龍城故姜賴之靈【朱云當作虛】胡之大國也蒲海溢蕩覆其國城基尙存而至【何氏云二字疑誤】元晨發西門暮逹東門澮【何氏云以下必有脫誤】其岸岸【疑當作崖岸】余澑風吹稍成龍形皆西面向海因名龍城地廣千里皆爲鹽而剛堅也【朱云此注譌錯難以意通據禦覧所引涼州異物志云姜賴之虛今稱龍城恆溪無道以感天庭上帝赫怒海溢蕩傾剛鹵千里蒺藜之形其下有鹽累碁而生卽此事也】行人所逕畜產皆布氊臥之掘發其下有大鹽方如巨桃以次相累類霧气云浮寡見星日少禽多怪西接鄯善東連三沙爲海之北隘矣故蒲昌亦有鹽澤之稱也山海經曰不周之山【注云此山形有缺不周匝處因名云西北不周風自此山出】北望諸毗之山臨彼嶽崇之山東望泑澤河水之所潛也其源渾渾泡泡者也【注云河南出昆侖潛行地下至蔥嶺出於闐國復分流岐出合而東流注泑澤已復潛行南出於積石山而爲中國河也名泑澤卽蒲澤一名蒲昌海廣三四百里其水停冬夏不增減去玉門關三百餘里卽河之重源所謂潛行也渾渾泡泡水濆湧之聲也衮咆二音】東去玉門闗一千三百里【按上郭注作三百餘里】廣袤四百里其水澄渟冬夏不減其中洄湍電轉爲隱淪之脈當環流之上飛禽奮翮於霄中者無不墜於淵波矣卽河水之所潛而出於積石也【此下宜從禹貢錐指接前卷末條又出海外南至積石山有石門河水冒以西流經文海蒲昌海也】

又東入塞過惇煌酒泉張掖郡南【惇煌今肅州西八百里廢沙州衛酒泉今肅州衛張掖今甘州衞】

河自蒲昌有隱淪之證並間闗入塞之始自此經當求實致也河水重源又發於西塞之外出於積石之山山海經曰積石之山其下有石門河水冒以西流是山也萬物無不有焉禹貢所謂導河自積石也孔頴逹尙書防曰釋水雲河千里一曲一直則河從積石北行又東乃南行至於龍門漢書西域云河有兩源一出蔥嶺一出於闐於闐在南山下其河北流與蔥嶺河合東注蒲昌海蒲昌海一名鹽澤去玉門陽闗三百餘里廣袤三百里其水停居冬夏不增減皆以爲潛行地下南出於積石爲中國河禹貢錐指曰導者循行之謂先儒皆以爲施功故其說多誤洪水爲帝都切近之災龍門未辟而先從事於積石捨近圖逺無是理也漢志金城郡河闗縣下云積石山在西南羌中河水行塞外東北入塞內【漢河闗縣今陜西西寧衞西南塞外】西域云鹽澤水潛行地下南出於積石爲中國河後漢縣屬隴西郡誌云積石山在西南河水出此禹貢之積石也叚熲自張掖追西羌且鬭且行四十餘日至河首積石山出塞二千餘里唐書侯君集等追吐谷渾王伏允至星宿川又逹柏海北望積石山觀河源之所出是皆河闗縣西南羌中之積石自隋大業二年平吐谷渾於赤水城置河源郡以境有積石山名唐儀鳯二年攺置河源軍在鄯州西百二十里【鄯州卽西平郡治湟水縣今爲西寧衞治】又於澆河故城置積石軍在廓州西南百五十里【廓州治化城縣其故城在今西寕衞南百八十里元和志云積石軍西臨大澗北據黃河卽隋澆河郡所治】而積石之名遂移於塞內杜氏通典云積石山在今西平郡龍支縣內卽禹貢導河積石蔡承其誤曰地誌積石在金城郡河闗縣西南羌中今鄯州龍支縣界也閻百詩爲之辯曰漢河闗縣宣帝神爵二年置後梁呂光龍飛二年克河闗凡四百五十七年爲郡縣後沒入吐谷渾遂不復況積石又在其西南羌中乎當在漢西海郡之外是眞當日大禹導河處龍支縣近在今西寜衞東南八十里本漢金城允吾縣地後漢爲龍耆【音支】城元和志積石山在龍支縣西九十八里南與河州枹【音孚】罕縣分界枹罕今臨洮府之河州積石山在州西北七十里積石闗則又在西北百二十里所謂兩山如削河流經其中是較禹所導之積石河隔千有餘裏豈在其縣界者乎縣界之積石乃小積石山卽酈注之唐述山耳大小積石之名莫明辯於唐人魏王泰曰大積石山在吐谷渾界小積石在枹罕縣西北張守節曰河自鹽澤潛行入吐谷渾界大積石山又東北流至小積石山李吉甫曰河出積石山西南羌中今人目彼爲大積石此爲小積石然則蔡當云何曰引地誌下當云今鄯州西南塞外山也漢在羌中唐在吐谷渾界今河州枹罕縣鄯州龍支縣界有積石山𨿽河所經非禹所導者【按吐谷渾本遼東鮮卑種也在河湟之間卽先零燒當諸羌故地積石在其西南南枕賜支河昔大禹導河自此始】

山在西羌之中燒當所居也延熹二年西羌燒當犯塞防羌校尉叚熲討之追出塞至積石山斬首而還司馬彪曰西羌者自析支以西濵河首【濵下當有於字】左右居也河水屈而東北流逕於析支之地是爲河曲矣應劭曰禹貢析支屬雍州在河闗之西東去河闗千餘里羌人所居謂之河曲羌也

後漢書西羌西羌之本出自三苗姜姓之別也及舜流四凶徙之三危河闗之西南羌地是也濵於賜支至乎河首綿地千里賜支者禹貢所謂析支者也南接蜀漢徼外蠻夷西北鄯善車師諸國所居無常依隨水艸周之犬戎秦之義渠皆其種也羌無弋爰劍者秦穆公時爲秦所執以爲奴後得亡歸秦人追之藏於巖穴中秦人焚之有景象如虎爲其蔽火得以不死亡入三河間【三河卽黃河賜支河湟河是也】諸羌見其被焚不死怪其神共畏事之推以爲豪後爰劍種五世至研研最豪健自後以研爲種號十三世至燒當復豪健其子孫更以燒當爲種號禹貢錐指曰渭按應劭云析支東去河闗千餘里河首積石南枕析支則縣距此山亦千餘里可知矣自東晉以後縣爲吐谷渾所據遂以枹罕爲華戎之界故唐初太子賢注後漢書誤認龍支之積石爲禹貢之積石【後漢桓帝紀延熹二年燒當等冦隴右防羌校尉叚熲追撃於羅亭破之注云東觀記曰追到積石山卽與羅亭相近今鄯州三年燒當羗叛叚熲追撃於積石大破之注云積石山在今鄯州龍支縣南卽禹貢導河積石是也】而中葉已知其非獨杜佑不審耳宋咸平四年眞宗指甘沙伊涼等州圖謂輔臣曰此圖載黃河所出之山乃在積石外與禹貢所述異蓋亦以龍支之積石爲禹迹也蔡氏承誤以釋經學者宗之故元都實窮河源仍以廓州西南之積石州爲積石而至正中修宋史河渠志亦云黃河自貴徳西寧之境至積石經河州昔郭景純注山海經曰名實相亂莫矯其失習非勝是終古不悟此之謂矣漢志馮翊夏陽縣下云禹貢龍門山在北劉昭注補郡國志云太史公曰遷生龍門韋昭謂在縣北也水經注引魏土地記曰梁山北有龍門山後魏志夏陽縣有龍門山隋攺縣曰韓城【今陜西西安府韓城縣也】故括地誌雲龍門山在韓城縣北五十里此河西之山東與壺口隔水相望通典云同州韓城綘州龍門二縣有龍門山卽禹所鑿是河東亦有龍門山矣然經所謂龍門在雍域不在冀孔防謂積石在龍支又據釋水之文故云至龍門三千餘里然其實不止於此約計有四千三百餘里若禹貢之積石更在龍支縣西南塞外一千二百餘里則自積石至於龍門當有五千五百餘里也龍門以下記河行方向甚詳而其上絕不言方向蔡云荒逺其所略也今按龍門以上禹功所不加故數千里之河縂括爲一句河自積石東北流至寧夏折而北至廢丰州折而東至東受降城折而南方向不一難以屬辭故略之非爲荒逺也河自積石至於龍門所行皆雍州之域不可謂荒逺宋人見朔方西涼不入其版圖遂以荒逺目之耳

東北逕歷惇煌酒泉張掖南應劭地理風俗記曰惇煌酒泉其水甘若酒味故也張掖言張國臂掖以威戎狄說文曰郡制天子地方千里分爲百縣縣有四郡故春秋曰上大夫縣下大夫郡至秦始置三十六郡以監縣矣從邑君聲釋名郡羣也人所羣聚也黃義仲十三州記曰郡之言君也攺公侯之封而言君者至尊也郡守専權君臣之禮彌崇今郡字君在其左邑在其右君爲元首邑以載民故取名於君謂之郡漢官曰秦用李斯議分天下爲三十六郡凡郡或以列國陳魯齊吳是也或以舊邑長沙丹陽【何攺楊】是也或以山陵太山山陽是也或以川原西河河東是也或以所出金城城下得金酒泉泉味如酒豫章樟樹生庭雁門鴈之所育是也或以號令禹合諸侯大計東冶之山會計國名會稽是也河逕其南而纒絡逺矣

河水又東自河曲逕西海郡南

漢平帝時王莽秉政欲耀威徳以服逺方諷羌獻西海之地置西海郡而築五縣焉周海亭燧相望莽簒政紛亂郡亦廢棄

禹貢錐指曰漢志金城臨羌縣西北塞外有僊海鹽池古音西與僊同僊海卽西海也一名卑禾羌海亦曰靑海又曰鮮水海趙充國請治湟陿以西道橋令可至鮮水左右王莽誘塞外羌獻鮮水海允谷鹽池是也郡治龍夷城在臨羌新縣西三百十里元和志云鄯州西至西海三百七十里龍夷城卽今西北三百五十里威戎城也今爲西寜衛西塞外地臨羌故城在衞西二百八十里浩亹河南

河水又東逕允川而歷大楡小楡谷北

羌迷唐鐘存所居也永元元年【按後漢西羌當是五年】貫友代聶尙爲防羌校尉攻迷唐斬獲八百餘級收其熟麥數萬斛於逢畱河上築城以盛其麥作大船於河峽作橋渡兵迷唐遂逺依河曲永元元年【按當是九年】迷唐復與鐘存東冦而還十年謁者王信耿譚西擊迷唐降之詔聼還大小楡谷迷唐種人以漢造浮橋兵來無時故地不可居復叛居河曲與羌爲讐種人與官兵擊之允川去迷唐數十營止遣輕兵挑戰因引還迷唐追之至營因戰迷唐敗走於是西海及大小楡谷無復聚落隃糜【縣名屬右扶風】相曹鳳上言建武以來西戎數犯法常從燒當種起所以然者以其居大小楡谷土地肥美又近塞內與諸種相傍南得鐘存以廣其眾北阻大河因以爲固又有西海魚鹽之利繽出沿河【四字譌按當是緣山濵水】以廣田畜故能彊大常雄諸羌今黨援沮壞【按當作黨援壞阻】親屬離畔其餘勝兵不過數百宜及此時建復西海郡縣規固二楡廣設屯田隔塞羌胡交闗之路殖谷富邊省輸轉之役上拜鳯爲金城西部都尉遂開田二十七部【朱箋云後漢書作開屯田二十七部列屯夾河】夾河與建威相首尾後羌反乃罷按叚國沙州記吐谷渾於河上作橋謂之河厲長一百五十步兩岸累石作基陛節節相次大木縱橫更鎭壓兩邊俱【字疑譌或作往字】來相去三丈並大材以板橫次之施鉤欄甚嚴飾橋在淸水川東也

錐指允川在西寧衞西南塞外大小楡谷卽唐之九曲也東去積石軍三百里水甘艸良宜畜牧睿宗時楊矩爲鄯州都督奏請黃河九曲之地以爲金城公主湯沐之所吐蕃旣得頓兵畜牧又與唐境接近自是復叛天寶中哥舒翰爲隴右節度使復收九曲置澆河洮陽二郡髙適作九曲詞以美其功

乂東過隴西河闗縣北洮【從注當是澆】水從東南來流注之【隴西今臨洮府河闗縣在今河州西】

河水右【當是又】逕沙州北段國曰澆河【朱云國沙州記雲洮水與墊江水俱出嵹臺山而此注說澆水知經文洮字乃傳冩之誤耳】西南一百七十里有黃沙沙南北一百二十里東西七十里西極大楊川望黃沙猶若人委幹�於地【太平禦覽引作若人委幹糒於地】都不生艸木蕩然黃沙周回數百里沙州於是取號焉地理誌曰漢宣帝神爵二年置河闗縣蓋取河之闗塞也風俗通曰百里曰同縂名爲縣縣也首也從系倒首與縣易偏矣言當靜徭役也【朱云禦覧引作靜平徭役今本風俗通缺】釋名又曰縣也懸於郡矣【按釋名云縣懸也懸系於郡也】黃義仲十三州記曰縣也以貞直言下體之居鄰民之位【二句疑誤居或當作君鄰或當作臨】不輕其誓施繩用法不曲如聲近縣故以取名今縣字在半也漢帝元年令天下縣邑城【按漢書髙帝紀六年令天下縣邑城今云元年誤】張晏曰令各自築其城也

河水又東北流入西平郡界左合二川南流入河又東北濟川水注之【後漢建安中析金城郡臨羌等縣置西平郡治西都縣後魏置鄭州隋攺縣曰湟水其故城卽今西寕衞治元和志雲湟水縣本漢破羌縣也】

水西南出濫瀆東北流入大谷謂之大谷水北逕澆河城西南北流注於河

河水東又逕澆河故城北【南涼禿髮烏孤以河南地爲澆河郡治此城唐於此復置澆河郡其東爲積石軍】

有二城東西角倚【當作掎】東北去西平二百二十里宋少帝景平中拜吐谷渾阿豺爲安西將軍澆城公卽此城也【宋書吐谷渾阿豺表獻方物詔嘉其慕義授安西將軍沙州刺史澆河公】

河水又東北逕黃川城河水又東逕石城南左合北谷水

昔段熲擊羌於石城投河墜坑而死者八百餘人卽於此也【按後漢書段熲延熹三年熲追虜至河首積石山出塞二千餘里分兵擊石城羌斬首溺死者千六百人與此稍異○後魏石城縣廢帝攺化隆唐攺化城廓州治焉元和志云黃河在縣南八十里】

河水又東北逕黃河城南【黃河廣違二城俱在廓州境內】

西北去西平二百一十七里

河水又東北逕廣違城北又合馬頭川水

水發逺川引納支津北逕城東而北流注於河

河水又東逕邯川城南【廢廓州城東南有邯川城禿髮傉檀所置邯川防軍也】城之左右歷谷有三水導自北山南逕邯亭注於河

河水又東臨津溪水注之

水自南山北逕臨津城西而北流注於河

河水又東逕臨津城北白土城南

十三州誌曰左南津西六十里白土城城在大河之北而爲緣河濟渡之處北魏涼州刺史郭淮【何氏云北字衍淮領雍州非涼州也】破羌遮寒【魏志作遮塞】於白土卽此處矣【臨津城在今河州西北一百二十里隋曰臨津闗大業五年自將伐吐谷渾出臨津闗渡黃河至西平卽此城也白土城在今西寕衛南】

河水又東左會白土川水

水出白土城西北下東南流逕白土城北又東南注於河

河水又東北會兩川右合二水

參差夾岸連壤負崄相望河北有層山山甚靈秀山峯之上立石數百丈亭亭桀竪競勢爭髙逺望防防若攢圖之托霄上其下層巖峭舉壁岸無階懸崖之中多石室焉室中若有積捲矣而世士罕有津逮者因謂之積書巖巖堂之內每時見神人往還矣蓋鴻衣羽裳之士練精餌食之夫耳俗人不悟其仙者乃謂之神彼羌目曰唐述復因名爲唐述山指其堂宻之居謂之唐述窟其懷道宗之士皮冠淨髮之徒亦往棲托焉故秦州記曰河峽崖傍有二窟一曰唐述窟髙四十丈西二里有時亮窟髙百丈廣二十丈深三十丈藏古書五字【朱云當作五笥】亮南安人也下封【朱云當作崖下】有水導自是山谿水南注河謂之唐述水【西寜衞東南八十里有龍支故城本漢允吾縣地後漢置龍耆城和帝以曹鳯爲金城西部都尉屯龍耆是也後魏於此置北金城縣西魏攺曰龍支○元和志積石一名唐述山今名小積石山在鄯州龍支縣西九十八里河州枹罕縣北七十里黃河在龍支縣西南六十里枹罕縣北五十里】

河水又東得野亭南

又東北流歷研川謂之研川水又東北注於河謂野城口

河水又東歷鳯林北【鳯林今在河州北隋志枹罕縣有鳯林山元和志云在縣北三十五里】

鳯林山名也五巒俱峙耆諺云昔有鳯鳥飛遊五峯故山有斯目矣秦州記曰枹罕原北名鳯林川川中則黃河東流也

河水又東與漓水合

水導源塞外羌中故地理誌曰其水出西塞外東北流歷野虜中逕消銅城西又東逕河列城東考地說無目蓋出自戎方矣左右列水水出西北溪東北流逕列城北又入漓水城居二水之會也漓水又北逕可石孤城西西戎之名也又東北石【朱云當是右】合黒城溪水水出西北谿下東南流逕黒城南又東南枝水左出焉又東南入漓水又東北逕楡城東楡城溪水注之水出素和細越西北山下東南流逕於細越川夷俗鄕名也又東南出狄周峽東南右合黒城溪之枝津津水上承溪水東北逕黒城東東北注之楡溪又東南逕楡城南東北注漓水漓水又東北逕石門口山髙崄絕對岸若門故峽得厥名矣疑卽臯蘭山門也漢武帝元狩三年驃騎霍去病出隴西至臯蘭應謂是山之闗塞也漢書音義曰臯蘭應在隴西白石縣塞外河名也孟康曰山闗名也今是山去河不逺故論者疑目河山之間矣漓水又東北臯蘭山水自山左右翼注漓水漓水又東白石川水注之水出縣西北下東南流枝津東注焉白石川水又南逕白石城西而注漓水水又東逕白石縣故城南王莽更曰順礫闞駰曰白石縣在狄道西北二百八十五里漓水逕其北今漓水逕東南注之而不出其北也漓水又東逕白石山北應劭曰白石山在東羅溪注之水出西南山下東入漓水漓又東左合罕開南谿水出罕開西東南流逕罕開南十三州誌曰廣大阪在枹罕西北罕開在焉昔慕容吐谷渾自燕歷陰山西馳而創居於此漓水又東逕枹罕縣故城南應劭曰故罕羌侯邑也十三州誌曰枹罕縣在郡西二百一十里漓水在城南門前東過也漓水又東北故城川水注之水有二源南源出西南山下東北流金細北嶺北又東北逕一故城南【二句疑有譌誤】又東北與北水水會北源自西南逕故城北右入南水亂流東北注漓水漓水又東北左合白石川之枝津水上承白石川東逕白石城北又東絕罕開溪又東逕枹罕城南又東入漓水漓水又東北出峽北流注於河地理誌曰漓水出白石縣西塞外東至枹罕入河【元和志石門山在鳯林縣北二十八里漓水西去縣二百步枹罕故城卽今河州治白石故城在州西】

河水又逕左南城南【左南城今在西寕衛東南】

十三州誌曰石城西一百四十里有左南城者也津亦取名焉

大河又東逕赤岸北

卽河夾岸也秦州記曰枹罕有河夾岸岸廣四十丈義熈中乞佛於此河上作飛橋橋髙五十丈三年乃就【河夾岸卽今臨洮府河州西北赤岸戍是也】

河水又東洮水注之

地理誌曰水在塞外羌中沙州記曰洮水與墊江水俱出嵹臺山山南卽墊江源山東則洮水源山海經曰白水出蜀郭景純注雲從臨洮之西傾山東南流入漢而至墊江故段國以爲墊江水也洮水同出一山故知嵹臺西傾之異名也洮水東北流吐谷渾中吐谷渾者始是東燕慕容之枝庶因氏其字以爲首類之種號也故謂之野虜自洮嵹南北三百里中地艸徧是龍須而無樵柴洮水又東北流逕曽城北沙州記曰嵹城東北三百里有曽城城臨洮水者也建初二年羌攻南部都尉於臨洮上遣行車騎將軍馬防與長水校尉耿防救之諸羌退聚洮陽卽此城也【曽城卽臨潭故城在今洮州衞】洮水又東逕共和山南城在四山中洮水又東逕迷和城北羌名也又東逕甘枳亭歷望曲右西南去龍桑二百里洮水又東逕臨洮縣故城北【臨洮縣故城卽今岷州衞治】禹治洪水西至洮水之上見長人受黒玉書於斯水上洮水又東北流屈而逕索西城西建初二年馬防耿恭從五谿祥谷【一作榏谷】出索西與羌戰破之築索西城徙隴西南部都尉居之赤水城亦曰臨洮東城也沙州記曰從東洮至西洮一百二十里者也洮水又屈而北逕龍桑城西而西北流馬防以建初二年從安故五溪出龍桑開通舊路者也俗名龍城洮水又西北逕步和亭北步和川水注之水出西山下東北流出山逕步和亭北東北注洮水洮水又北出門峽歷求【朱云疑作東】厥川蕈川水注之水出桑嵐西溪東流歷桑嵐川又東逕蕈川北東入洮水洮水又北歷峽逕偏橋出夷始梁右合蕈塏川水東南石底嶺下北歷蕈塏川西北注洮水洮水又東北逕桑城東又北會藍川水水源出來歷川西北溪南流歷川東北流逕藍川歷水城北東入洮水洮水又北逕外羌城西又北逕和博城東城在山內左合和博川川水出城西南山下東北逕和博城南東北注於洮水洮水北逕安故縣故城西地理誌曰隴西之屬縣也十三州誌曰縣在郡南四十七里蓋延轉擊狄道安故五谿及羌大破之卽此也洮水又北逕降狄道故城西【降狄道故城卽今臨洮府西南狄道故城也】闞駰曰今曰武始也洮水在城西東北下又北隴水注之卽山海經所謂濫【郭注作檻】水也水出鳥鼠山西北髙城嶺西逕厎【宋本作西逕隴坻】其山岸崩落者聲聞數百里故揚雄稱響若坻頽是也又西北歷白石山下地理誌曰降狄道東有白石山濫水又西北逕武階城南又西北逕降狄道故城東百官表曰縣有蠻夷謂之道有公主謂之邑應劭曰反舌左袵不與華同須有譯言乃通也漢隴西郡治秦昭王二十八年置應劭曰有隴坻在其東故曰隴西也神仙曰封君逹隴西人服煉水銀年百嵗視之如年三十許騎靑牛故號靑牛道士王莽更郡縣之名郡曰厭戎縣曰操虜也昔馬援爲隴西太守六年爲狄道開渠引水種秔稲而郡中樂業卽此水也濫水又西北流逕注於洮水洮水右合二水左會大夏川水水出西山二源合合而亂流逕金栁城南十三州誌曰大夏縣西有故金栁城去縣四十里本都尉治又東北逕大夏縣故城南【元和志大夏縣西北至河州七十里大夏川水經縣南去縣十步近志云大夏河卽漓水謬也】地理誌曰王莽之順夏晉書地道記曰縣有禹廟禹所出也又東北出山注於洮水洮水又北翼帶三水亂流北入河地理誌曰洮水北至枹罕東入河是也

又東過金城允吾縣北【依注北當作南】

金城郡治也漢昭帝始元六年置【漢志注應劭曰初築城得金故曰金城臣瓉曰稱金取其堅也師古曰一云以郡在京師西故曰金城金西方之行】王莽之西海也莽又更允吾爲循逺縣【漢志注應劭曰允吾音鉛牙】河水逕其南不在其北南有湟水出塞外東逕西王母石室石釜西海鹽池北故闞駰曰其西卽湟水之源也地理誌曰湟水所出也湟水又東南流逕龍夷城故西零之地也十三州誌曰城在臨羌新縣西三百一十里王莽納西零之獻以爲西海郡治此城湟水又東逕卑禾羌海北有鹽池闞駰曰縣西有卑禾羌海者也世謂之靑海東去西平二百五十里湟水東流逕湟中城北故小月氏之地也十三州誌曰西平張掖之間大月氏之別小月氏之國範曄後漢書曰湟中月氏胡者其王爲匈奴所殺余種分散西逾蔥嶺其弱者南入山從羌居止故受小月氏之名也後漢西羌曰羌無弋爰劍者秦厲公時以奴亡入三河羌爲神推以爲豪河湟之間多禽獸以射獵爲事遂見敬信依者甚眾其曽孫忍因畱湟中爲湟中羌也【此節錄後漢西羌傳殊未明白因附錄原文於後羌無弋爰劍者秦厲公時爲秦所拘執以爲奴後得亡歸而秦人追之急藏於巖穴中得免羌人云爰劍初藏穴中秦人焚之有景象如虎爲其蔽火得以不死遂亡入三河間諸羌見其被焚不死怪其神共畏事之推以爲豪河湟間少五穀多禽獸以射獵爲事爰劍教之田畜遂見敬信羌人謂奴爲無弋以爰劍嘗爲奴故因名之其後世世爲豪至爰劍曽孫忍時秦獻公初立欲復穆公之迹兵臨渭首滅狄防戎諸羌畏徙忍及弟舞獨畱湟中】湟水又東右控四水道源四溪東北流注於湟湟水又東逕赤城北而東入經戎峽山右合羌水出西南山下逕防羌城東故防羌校尉治又東北逕臨羌城西東北流於湟湟水又東逕臨羌縣故城北漢武帝元狩元年以封孫都爲侯國【按漢書功臣表武帝元封元年封孫都爲臨蔡侯酈云臨羌不知何本又按元狩元年別無封爵今云元狩亦疑誤】王莽之監羌也【漢志臨羌縣注莽曰鹽羌今酈注作鹽羌未知孰是】謂之緩戎城非也湟水又東盧溪水注之水出西南盧川東北流注於湟水湟水又東逕臨羌新縣故城南闞駰曰臨羌新縣在郡西百八十里湟水逕城南也城有東西門西北隅有子城湟水又東右合澑溪伏澑石杜蠡四川東北流注之左會臨羌溪水水發新縣西北東南流歷縣北東南入湟水湟水又東龍駒川水注之水又出西南山下東北流逕龍駒城北流注於湟水湟水又東長寧川水注之水出松山東南流逕晉昌川晉昌川水注之長寕水又東南養女川水注之水發養女北山有二源皆長湍逺發南總一川逕養女山謂之養女川闞駰曰長寜亭北有養女嶺卽浩亹之西平之北山也亂流出峽南逕長寕亭東城有東西門東北隅有金城西平西北四十里【西平上疑脫在字或去字】十三州誌曰六十里遠矣長寜水又東南與二水合水出西山東南流水出南山【此四字疑衍】上有風伯祠春秋祭之其水東南逕長寕亭南東入長寜水長寜水又東南流注於湟水湟水又東牛心川水注之水出南南逺山【南南譌上南字朱本攺其字】東北流逕牛心惟東【惟字疑誤朱云按太平禦覧湟水條云有養女嶺彼羌多禱而祈女又有牛心堆皆湟水源山名則惟字當是堆字】又北逕西平亭西東北入湟水湟水又逕西平城北東城卽故亭也漢景帝六年封隴西太守北地公孫渾邪爲侯國【按史漢功臣表俱作平曲今云西平未知所本】魏黃初中立西平郡慿依故亭增築南西北三城以爲郡治湟水又東逕土樓南樓北倚山原峯髙三百尺有若削成樓下有神祠雕墻故壁存焉闞駰曰西平亭北有土樓神祠者也今在亭東北五里右則五泉注之泉發西平亭北雁次相綴東北流至土樓南北入湟水湟水又東右合蔥谷水水有四源各出一溪亂流注於湟水又東逕東亭北東出漆峽山峽也東流右則漆谷常溪注之左則甘夷川水入焉湟水又東安夷川水注之水發遠山西北逕控眾川北屈逕安夷城西北東入湟水湟水又東逕安夷縣故城有東西門去西平亭東七十里闞駰曰四十里湟水又東左合宜春水水出東北宜春溪西南流至於安夷南入湟水湟水又東勒且溪水注之水出縣東南勒且溪北流逕安夷城東而北入湟水湟水有勒且之名疑卽此號也【按後漢書耿防恭畱擊諸羌未服者首虜千餘人獲牛羊數萬頭勒姐燒何羌等十三種數萬人皆詣恭降此之勒且當卽勒姐也姐音紫其外尙有累姐牢姐彡姐等種】闞駰曰金城河初與浩亹河合又與勒且河合者也湟水又東左合承流谷水南入右會逹扶東西二溪水參差北注亂流東出六山名也東流期頓雞谷二水北流注之吐�【朱云疑作那】孤長門【何云句讀未詳】兩水南流入湟水湟水又東逕樂都城南東流又合來谷乞斤流二水左會陽非流溪細谷三水東逕破羌縣故城南應劭曰漢宣帝神爵二年置城省南門十三州誌曰湟水河在南門前東過六谷水自南破羌川自北左右翼注湟水又東南逕小晉興城北故都尉治闞駰曰允吾縣西四十里有小晉興城也湟水又東與閤門河合卽浩亹河也【按漢書地理誌注浩亹水出西塞外東至允吾入湟水孟康曰浩亹音合門師古曰浩音誥浩水名也亹者水流峽山岸深詩大雅曰鳬鷖在亹亦其義也今俗呼此水爲閤門河蓋疾言之浩爲閤耳】出西北塞外東入塞逕惇煌酒泉張掖南東南逕西平之鮮谷塞尉故城南又東南與湛水合水有二源西水白嶺下東源發於白岸谷合爲一川東南流至霧山注閤門河閤門河又東逕養女北山【北原本譌作此】東南左合南流川水出北山南流入於閤門河河又東逕浩亹故城南王莽攺曰興武矣闞駰曰浩讀閤也故亦曰閤門水兩兼其稱矣又東流注於湟水故地理誌曰浩亹水東至允吾入湟水又東逕允吾縣北爲鄭伯津與潤水合【按漢志令居縣注澗水出西塞外至縣西南入鄭伯津今雲潤水恐是譌字】水出縣北令居縣西北塞外【令孟康音連師古音零原本譌作合】南流逕其縣故城西漢武帝元鼎二年置王莽之罕虜也又逕永登亭西曆黒石谷南流注鄭伯津湟水又東逕允街縣故城南漢宣帝神爵二年置王莽之修逺亭也縣有龍泉出允街谷泉眼之中水文成蛟龍或試撓破之尋平成龍畜生將飲者皆畏避而走謂之龍泉下入湟水湟水又東逕枝陽縣逆水注之水出允吾縣之參街谷東南流逕街亭城南又東南逕陽非北亭又東南逕廣武城西故廣武都尉治郭淮破叛羌故無載於此處也【按魏志郭淮正始八年隴西諸羌相結叛亂攻圍城邑涼州名胡治無載復叛應之據此則故字當是治字】城之西南二十許裏水西有馬蹄谷漢武帝聞大宛有天馬遣李廣利伐之始得此馬有角爲奇故漢賦天馬之歌曰天馬來兮歷無艸逕千里兮巡東道【按漢書禮樂志作天馬徠歷無艸逕千里循東道】胡馬感北風之思遂頓羇絕絆驤首而馳晨發京城食時至惇煌北塞外長鳴而去因名其處曰馬亭今晉昌郡南及廣武馬蹄谷盤石上馬迹若踐泥中有自然之形故其俗號曰天馬徑夷人在邊效刻足有大小之迹體狀不同視之便別逆水又東逕枝陽縣故城南東南入於湟水地理誌曰逆水允吾東至枝陽入湟河【漢書地理誌逆水出允吾參街谷東逕枝陽】又東流注於金城河卽積石之黃河也闞駰曰河至金城縣謂之金城河隨地爲名也釋氏西域記曰牢蘭海東伏流龍沙堆在屯皇東南四百里河步於【步字疑譌】鮮卑山東流至金城爲大河出昆侖昆侖卽阿耨逹山也【元和志雲湟水名湟河亦謂樂都水出靑海東北亂山中東南流至蘭州西南入黃河按蘭州本漢金城縣允吾浩亹枝陽今皆在其境州西百二十里有允吾故城後漢靈帝光和六年金城河水溢出二十餘里卽此河也】

河水又東逕石城南

謂之石城津闞駰曰在金城西北矣【今蘭州西有石城津】河水又東南逕金城縣故城北【按故城卽今蘭州治】應劭曰初築城得金故曰金城也漢書集注薛瓉云金者取其堅固也故墨子有金城湯池之言矣王莽之金屏也世本曰鯀作城風俗通曰城盛也從土成聲筦子曰內爲之城外爲之郭郭外之土開池髙則溝之命之曰金城十三州誌曰大河在金城北門東流有梁泉注之出縣之南山按耆舊【下疑漏傳字】言梁暉字始娥漢大將軍梁冀後冀誅入羌後其祖父爲羌所推爲渠帥而居北城土荒民亂暉將移居枹罕出頓此山爲羣羌圍廹無水暉以所執楡鞭竪地以靑羊祈山神泉湧出楡木成林其水自縣北流注於河也

又東過楡中縣北【楡中今在蘭州東北】

昔防恬爲秦北逐戎人開楡中之地按地理誌曰金城郡之屬縣也故徐廣史記音義曰楡中在金城卽阮嗣宗勸進文所謂楡中以南者也

又東過天水北界

菀川水出勇士縣之子城南山東北流歷此城川【疑作成】世謂之子城川又北逕牧師菀故漢牧菀之地也羌豪迷吾等萬餘人到襄武首陽平襄勇士至抄此菀焉【此句疑有譌誤朱云焉疑作馬】焚燒亭驛卽此處也又曰菀川水地爲龍馬之沃土故馬援請與田戶中分以自給也有東西二菀城相去七里西城卽乞佛所都也又北入於河也【今靖遠衛西有菀川城黃河自蘭州界東北流越亂山中二百餘里入衞界始瀉落巨川如瀑布然土沿山引水灌田甚廣】

又北過武威媼圍縣東北

河水逕其界東北流縣西南有泉源東逕其縣南又東北入河也【今寜夏中衞西南有溫圍水下流入黃河通鑑晉咸寧五年馬隆討涼州鮮卑渡溫圍水胡三省曰漢武威郡有媼圍縣此水或因以名媼譌溫也】

又東北過天水勇士縣北【今靖逺衞西二百里有勇士縣故城】

地理誌曰蒲福也屬國都尉治【蒲福當作滿福前漢地誌勇士縣注屬國都尉治滿福】王莽更名之曰紀徳水出縣山世謂之二十八渡水東北流溪澗縈曲途出其中逕二十八渡行者勤於遡涉故因名焉北逕其縣而下注河又有赤川水南出赤蒿谷北流逕赤川又北逕牛官川又北逕義城西北北流歷三城川而北流注於河也

又東北過安定北界麥田山河水東北流逕安定祖厲縣故城西北【漢志注應劭曰祖音罝師古曰厲音賴】

漢武帝元鼎五年幸雍遂逾隴登空同西臨祖厲河而還卽於此也【空同山名在今平涼府城西三十里】王莽更名之曰鄕禮也李斐曰音賴又東北祖厲川水注之水出祖厲南山北流逕祖厲縣而西北流注於河水【祖厲故城在今靖逺衞西南一百三十里麥田城在靖逺衞北晉咸和四年乞伏述延見趙亡懼自苑川遷於麥田卽此○按晉書載記及十六國春秋俱云述延死子傉大寒立會石勒滅劉曜懼而遷於麥田則遷者乃述延之子傉大寒非述延也】

河水又東北逕麥田城西又北與麥田泉水合

水出城西北西南流注於河

河水又東北逕麥田山西【一云宋鈔本西下有谷川二字】

在安定西北六百四十里

河水又東北逕於黒城北又東北髙平川水注之卽若水也水出髙平大壠山若水谷建武八年世祖徵隗囂漢從髙平第一若水谷入卽是谷也【按髙平第一乃城名漢志屬安定郡】東北流逕髙平縣故城東漢武帝元鼎三年【疑脫置字】安定郡治也王莽更名其縣曰鋪睦西十里有獨阜阜上有故臺臺側有風伯壇故世俗呼此阜爲風堆【元和志秦長城在髙平縣北十里今平涼府荘浪縣西二十里有苦水川自靜寜流入又北入鎭原界爲髙平川髙平故城在今平涼府固原州西二里明一統志云在鎭原縣東】其水東北龍泉水注之水出縣東北七里龍泉東北流注髙平川川水又北出秦城【秦下疑脫長字】長城在縣北一十五里又西北流逕東西二太【朱云太字疑誤】婁故城門北合一水水有五源咸出隴山西東水發源縣西南二十六里湫淵淵在四山中湫水北流西北出長城北與次水會水出縣西南四十里長城西山中北流逕魏行宮故殿東又北次水注之出縣西南四十里山中北流逕行宮故殿西又北合次水水出縣西南四十八里東北流又與次水合水出縣西南六十里醎陽山東北流左會右【疑譌或是若】水總爲一川東逕西婁北東注若水段熲爲護羌校尉於安定髙平若水討先零斬首八千級於是水之上若水又北與石門水合水有五源東水導源髙平縣西八十里西北流次水注之水出縣西百二十里如州泉東北流右入東水亂流左會三川參差相得東北同爲一川混濤歷峽峽卽隴山之北垂也謂之石門口水曰石門水在縣西北八十餘里石門之水又東北注髙平川川水又北自延水注之西出自延溪東流歷峽謂之自延口縣之西北一百里又東北逕延城南東入髙平川川水又北逕亷城東按地理誌曰北地有亷城縣闞駰言在富平北自昔匈奴侵漢新秦之土率爲狄場故城舊壁盡從故目地理淪移不可復識當是世人誤證也川水又北若水注之水發縣東北百里山流注髙平髙平又北逕三水縣西肥水注之水出髙平縣西北二百里牽條山西東北流與若勃溪水合有二源縂歸一瀆東北流入肥肥水又東北流違泉水注焉泉流所發導於若勃溪東東北流入肥肥水又東北出峽注於髙平川水東有山山東有三水縣故城本屬國都尉治王莽之廣延亭也西南去安定郡三百四十里侍郎張奐爲安定屬國都尉治此【按後漢書張奐奐以舉賢良對防第一拜議郎永壽元年遷安定屬國都尉今云侍郎恐誤當是議郎】羌有獻金馬者奐召主簿張祁入於羌前以酒酹地曰使馬如羊不以入廏使金如粟不以入懷盡還不受威化大行縣東有溫泉溫泉東有鹽池故地理誌曰縣有鹽官今於城之東北有故城城北有三泉疑卽縣之鹽官也髙平川水又北入於河

河水又東北逕眴捲縣故城【應劭曰眴音旬日之旬捲音箘輅之箘故城在今寜夏中衞東唐爲靈州鳴沙縣地】

地理誌曰河水別出爲河溝東至富平北入河河水於此有上河之名也

水經注集釋訂訛卷二﹤史部﹐地理類﹐河渠之屬﹐水經注集釋訂訛﹥

欽定四庫全書

水經注集釋訂訛卷三

歸安沈炳防撰

河水三

河水又北過北地富平縣西【富平縣卽今靈州所地】

河側有兩山相對水出其間卽上河峽【卽今寧夏衛西南一百四十里峽口山是明一統志云在衞西南一百四十里兩山相夾黃河經其中一名靑銅峽上有古塔一百八座】世謂之靑山河水歷峽北注枝分東出

河水又北逕富平縣西【今靈州所西南有富平縣故城】

秦置北地都尉治縣城王莽名郡爲威戎【按漢志作威成一本作威武】縣曰特武【漢志作持武】建武中曹鳳字仲理爲北地太守政化尢異黃龍應於九里谷髙岡亭角長三丈【朱本作尺】大十圍稍至十餘丈天子嘉之賜帛百匹加秩中二千石

河水又北逕薄骨律鎭城

城在河渚上赫連果城【錐指作果園】也桑果余林仍列洲上但語出戎方不究城名訪諸耆舊咸言故老宿彥言赫連之世有駿馬死此取馬色以爲邑號故目城爲白口驑韻之謬【朱云韻字下當有轉字謂白口驑轉讀薄骨律耳】遂仍今稱所未詳也

錐指云薄骨鎭城在今蘭州所境唐朔方節度使治所元和志靈州理廽樂縣本漢富平縣縣枕黃河後魏刁雍爲薄骨律鎭將上表請開富平西三十里舊渠通河水漑公私田四萬餘頃人大獲其利又薄律骨渠在縣南六十里漑田千餘頃靈武縣東南至靈州十八里黃河自逥樂縣界流入漢渠在縣南五十里從漢渠北流四十餘里始爲千金大陂其左右又有胡渠禦史百家等八渠漑田五百餘頃按五代唐長興中朔方帥張希崇亦引河渠興屯田以省漕運民夷愛之今靈州所境田多沃饒恆無暵涸之患賴黃河之灌漑也

河水又逕典農城東

世謂之胡城又北逕上河城東世謂之漢城薛瓉曰上河在西河富平縣卽此也馮參爲上河典農都尉所治也【何氏云漢書馮參傳無典字蓋典農之名始於建安也續書百官志云邊郡置農都尉主屯田殖谷】

河水又北逕典農城東【按錐指引此作又逕北典農城東二城皆上河典農都尉馮參所治也在今靈州所界】

俗名謂之呂城皆參所屯以事農【朱校宋本農下有一毗字】

河水又東北逕防縣故城東【防縣漢屬北地郡其故城當在今靈州所西南】王莽之西河亭地理誌曰卑移山在西北

河水又與北枝津合

水受大河東北逕富平城所在分裂以漑田圃北流入河今無水爾雅曰澭反入言河復決入者也河之有澭若漢之有潛也

河水又東北逕渾懷鄣西

地理誌曰渾懷都尉治塞外者也太和初三齊平徙歷下民居此遂有歷地之名矣南去北城三百里【南去北城恐誤漢志渾懷都尉在北地郡富平縣疑當作南去北地元和志懷逺縣在靈州東北隔河一百二十里廢靈武城在縣東北隔河一百里其城本蒙恬所築古謂之渾懷鄣】

河水又東北歷石崖山西【今在平羅所東】

去北城【城亦當作地】五百里山石之上自然有文盡若戰馬之狀粲然成著類以圖焉【朱云當作頗似圖畫】故亦謂之畫石山也

又北過朔方臨戎縣西

河水東北逕三封縣故城東漢武帝元狩三年置十三州誌曰在臨戎縣西一百四十里【按漢志三封屬朔方郡其故城在今楡林衞界廢夏州西南長澤縣北二十里】

河水又北逕臨戎縣故城西

漢元年立【按漢志臨戎縣武帝元朔五年置今云漢元年誤】舊朔方郡治王莽之所謂推武也

河水又北有枝渠東出謂之銅口東逕沃野故城南【元和志沃野故城在天徳軍城北六十里卽後魏六鎭從西第一鎭也刁雍上表云臣鎭去沃野鎭八百里道多深沙輕車往來猶以爲難】

漢武帝元狩三年立王莽之綏武也枝渠東注以漑田所謂智通在我矣

河水又北屈而爲南河出焉河水又北迆西溢於窳渾縣故城東

漢武帝元朔二年開朔方郡治又有西部都尉治有道自縣西北出雞鹿塞王莽更郡曰溝搜縣曰極武其水積而爲屠申澤澤東西一百二十里故地理誌曰屠申澤在縣東卽是澤也闞駰謂之渾澤矣屈從縣北流【漢甘露三年董忠送韓邪單於出雞鹿塞後漢永元初竇憲出雞鹿塞伐匈奴是也窳渾縣故城今在廢賔州西北】

河水又屈而東流爲北河逕髙闕南【地理誌曰朔方臨戎縣北有連山險於長城其山中斷兩峯俱峻俗名爲髙闕也】

史記趙武靈王旣襲胡服自代並陰山下至髙闕爲塞山下有長城長城之際連山刺天其山中斷兩岸防闕善能云舉望若闕焉節狀表目故有髙闕之名也自闕北出荒中闕口有城跨山結局謂之髙闕戍上古迄今【朱箋云大事記注引此作峩然云舉節狀作卽狀上古迄今作自古及今】常置重捍以防塞道漢元朔四年衞靑將十萬人敗右賢王於髙闕卽此處也【漢書匈奴傳元朔四年春漢遣衛靑將六將軍十餘萬人出朔方髙闕右賢王以爲漢兵不能至飲酒醉漢兵出塞六七百里夜圍右賢王右賢王大驚脫身逃走精騎往往隨後去漢將軍得右賢王人眾男女萬五千人禆小王十餘人】河水又東逕臨河縣故城北漢武帝元朔三年封代恭王子劉賢爲侯國王莽之監河也漢武帝元朔二年大將軍衞靑絕梓嶺梁北河是也【漢書衛靑傳上曰車騎將軍靑度西河至髙闕絕梓嶺梁北河如淳曰絕度也爲北河作橋梁也按通典曰河經靈武郡西南便北流凡千餘里過九原郡乃東流漢人謂之西河自九原以東漢人謂之北河然北河之名秦已有之史記惠文王后五年遊北河昭襄王十八年又之上郡北河是也】至河目縣西

河水自臨河縣東逕陽山南【臨河故城在今楡林衞西北】

漢書注曰陽山在河北指此山也東流逕石迹阜西是阜破石之文悉有鹿馬之迹故斯阜納稱焉南屈逕河目縣西【西朱本作左董訥夫云疑在爲左字之訛作左爲是】北假地名也自髙闕以東夾山帶河陽山以去【謝云宋本作陽山以西】皆北假也史記曰秦使蒙恬將十萬人北擊胡度河取髙闕防陽山北假中是也【史記注北假北方田官主以田假貧人故云北假應劭曰北假在北地陽山北正義曰括地誌云漢五原郡河目縣故城在北假中北假地名也在河北今屬勝州銀城縣】北河又南合南河上承西河東逕臨戎縣故城北又東逕臨河縣南又東逕廣牧縣故城北又【朱本作有】東部都尉治王莽之鹽官也逕流二百許裏東會於河

錐指云陽山卽陰山也山在中國之極北故名陰山水北曰陽山河水之北故亦謂之陽山徐廣云陰山在河南陽山在河北非也漢書侯應曰北邊塞至遼東外有陰山東西千餘里艸木茂盛多禽獸本冒頓依阻其中治作弓矢求出爲冦是其苑囿也孝武出師徵伐斥奪此地攘之於漢北建塞徼起亭隧築外城列屯戍以守之然後邊境得用少安計陰山綿亙千餘里直抵遼東非河南所能容益信徐說之謬王莽傳云五原北假膏壤殖谷臨戎縣見前廣牧縣故城在今楡林衛地界

河水又南逕馬陰山西【史記音義曰五原安陽縣北有馬陰山】

漢書音義曰陽山在河北陰山在河南謂是山也而卽實不在河南史記音義曰五原安陽縣北有馬陰山今山在縣北言陰山在河南又傳疑之非也余按南河北河及安陽縣以南悉沙阜耳無他異山故廣志曰朔方郡北移沙七所而無山以擬之是議志【何攺志】之僻也陰山在河東南則可矣

河水又東南逕朔方縣故城東【朱本下有北字】

詩所謂城彼朔方也漢元朔二年大將軍衞靑取河南地爲朔方郡使校尉蘇建築朔方城卽此城也王莽以爲武符者也按地理誌云金連靑澤鹽澤並在縣南矣【按漢書地理誌朔方縣注金連鹽澤靑鹽澤並在南今云靑澤鹽澤恐誤】又按魏土地記曰縣有大鹽池其鹽大而靑白名曰靑鹽又名戎鹽入藥分漢志典官鹽池去平地【朱云平地疑作平城】宮千二百里在新秦之中服防曰新秦地名在北方千里如淳曰長安以北朔方以南也薛瓉曰秦逐匈奴収河南地徙民以實之謂新秦也屈南過五原西安陽縣南【朔方縣故城漢朔方郡治元和志什賁故城在夏州朔方縣東北卽漢朔方縣之故城自漢至今常爲關中根植什賁之號蓋番語也】

河水自朔方東轉逕渠搜縣故城北

地理誌曰朔方有渠搜縣中部都尉治王莽之溝搜亭也禮三朝記曰北發渠搜南撫交阯此以北對南禹貢之所云析支渠搜矣【朔方中部都尉治在廢夏州北此非禹貢之渠搜說見後】

禹貢錐指云傅同叔云陸氏曰漢志朔方郡有渠搜縣武紀云北伐渠搜是也以余考之漢朔方之渠搜非此所謂渠搜此亦當是金城以西之戎也後世種落遷徙故漢有居朔方者若禹時渠搜居朔方則不應浮積石陸說非也渭按水經河水自朔方東轉逕渠搜縣故城北注云禮三朝記曰北發渠搜南撫交阯此以北對南禹貢之所云析支渠搜矣誤始道元陸氏因之大戴禮漢武帝詔並有三朝記語渠搜與交阯對舉則不在朔方可知龜玆國王治去長安七千四百八十里而上郡有龜玆縣師古曰龜玆國人來降附者處之於此故以名云朔方之渠搜亦此類也周書王會篇曰渠搜以防犬注云露犬也能飛食虎豹涼土異物志曰古渠搜國在大宛北界隋書西域傳曰防汗國都蔥嶺之西五百餘里古渠搜國也渠搜之在西域有明徵矣防漢書大宛北與康居接並在蔥嶺西而異物志言渠搜在大宛北界豈漢時康居部落卽古渠搜之地與或曰防汗在蔥嶺之西以爲渠搜毋乃太逺曰奚有於是條支國臨西海去玉門陽關四萬里漢時猶且來獻今防汗國都去長安不過一萬二千二百五十餘里浮河而下至平陽則視長安又差近何言太逺也且後世徳不足以及逺尙能威行萬里之外況舜禹之聲名洋溢無逺弗屆者哉禹貢首昆侖次析支次渠搜蓋以入貢之序爲先後也

河水又逕西安縣故城【按漢志五原郡有西安陽縣莽曰鄣安則此縣字當作陽字】王莽更之曰鄣安矣【安陽故城在廢丰州東北】河水又東逕田辟城南地理誌曰故西部都尉治也屈東過九原縣南【漢志五原郡成宜縣下雲中部都尉治原亭西部都尉治田辟辟讀曰璧原亭田辟蓋皆縣界之地名】

河水又東逕成宜縣故城南【城在廢丰州界】

王莽更曰艾虜也【師古曰艾讀曰刈】

河水又東逕原亭城南

闞駰十三州誌曰中部都尉治

河水又東逕宜梁縣之故城南【今在廢丰州東】

闞駰曰五原西南六十里今世謂之石崖城

河水又東逕稒陽城南【稒陽城卽稒陽塞在稒陽縣西北後漢永元初竇憲出雞鹿塞鄧鴻出稒陽塞卽此城】

東部都尉治逕河陰縣故城北【河陰屬漢五原郡】又東逕九原縣故城南秦始皇置九原郡治此漢武帝元朔二年更名五原也王莽之獲降郡成平縣矣西北接對一城蓋五原縣之故城也王莽之塡河亭也竹書紀年魏襄王十七年邯鄲命吏大夫奴遷於九原又命將軍大夫適子伐吏皆貂服矣【按今竹書紀年作適子代史皆貂服】其城南面長河北背連山秦始皇逐匈奴並河以東屬之陶山築亭鄣以爲河上塞徐廣史記音義曰陶山在五原北卽此山也始皇二十四年起自臨洮東曁遼海西並陰山築長城及南越地晝警夜作民勞怨苦故楊泉物理論曰秦始皇使恬築長城死者相屬民歌曰生男愼勿舉生女哺用餔不見長城下尸骸相支柱其寃痛如此矣恬臨死曰夫起臨洮屬遼東城塹萬餘里不能不絕地脈此固當死也

又東過臨沃縣南【按臨沃屬五原當在稒陽縣西】

王莽之振武也

河水又東枝津出焉河水又東流石門水南注之水出石門山地理誌曰北出石門鄣卽此山也西北趣光祿城甘露三年呼韓邪單於還詔遣長樂衞尉髙昌侯董忠車騎都尉韓昌等將萬六千騎送單於居幕南堡光祿徐自爲所築城也故城得其名矣城東北卽懷朔鎭城也其水自障東南流逕臨沃城東東南注於河

河水又東逕稒陽縣故城南

王莽之固陰也地理誌曰自縣北出石門障河水決其西南隅又東南枝津出焉水上承大河於臨沃縣東流七十里北漑田南北二十里注於河【五原郡東部都尉治在今楡林衞廢勝州西南漢志稒陽縣北出石門障得光祿城太初三年光祿徐自爲出五原塞築亭障西北至盧朐山謂之光祿塞卽此按中受降城本秦九原郡地唐置天徳軍元和志云武川城在軍北三百里後魏六鎭從西第三鎭也自北出石門障卽光祿城古入匈奴之大路】

河水又東逕塞泉城南而東注又東過雲中楨陵縣南又東過沙南縣北從縣東屈南過沙陵縣西【塞泉城在今廢勝州界】

大河東逕咸陽縣故城南王莽之賁武也

河水屈而【下疑漏東西等字】流白渠水注之

水在塞外西逕定襄武進縣故城北西部都尉治王莽更曰伐蠻世祖建武中封趙慮爲侯國也白渠水西北逕成樂北郡國志曰成樂故屬定襄也魏土地記曰雲中城東八十里有成樂城今雲中郡治一名石盧城也白渠水又西逕魏雲中宮南魏土地記曰雲中宮在雲中故城東四十里白渠水又西南逕雲中故城南故趙地虞氏記云趙侯自五源河曲築長城東至陰山又於河西造大城一箱崩不就乃攺卜陰山河曲而禱焉晝見羣鵠遊於雲中徘徊經日見大【一作火】灮在其下武侯曰此爲我乎乃卽於其處築城今雲中城是也秦始皇十三年立雲中郡縣曰逺服矣【按漢志雲中縣注莽曰逺服則縣字疑當作莽字】白渠水又西北逕沙陵縣故城南王莽之希恩縣也其水西注沙陵湖又有芒湖水【朱本作芒於水】出塞外南逕鐘山山卽陰山故郎中侯應言於漢曰陰山東西千餘里單於之苑囿也自孝武出師攘之於漠北匈奴失陰山過之未嘗不哭謂此山也其水西南逕武臯縣王莽之永武也又南逕原陽縣故城西又西南與武泉水合其水東出武泉縣之故城西南縣卽王莽之所謂順泉者也水南流又西屈逕北輿縣故城南按地理誌曰五原有南輿縣王莽之南利也故此加北舊中部都尉治十三州誌曰廣陵有輿故此加北疑太疎逺也【按今本漢書地理誌五原郡有南興縣莽曰南利而無南輿酈注作南輿豈古本是輿而後人譌作興耶】其水又西南入芒於水西南逕白道南谷口有長城在右策【朱本作側然谷口二句疑尙有譌脫】帶長城背山面澤謂之白道南谷口有城自城北出有髙阪謂之白道嶺防路惟土穴出泉挹之不窮余每讀琴操【此下疑有譌誤恐不接此】見琴愼相和雅歌錄云飲馬長城窟及其扳陟斯途逺懷古事始知信矣非虛言也頋瞻左右山樹【朱本注謝兆申云宋鈔本作山椒】之上有垣若頽基焉防溪亙嶺東西無極疑趙武靈王之所築也芒於水又南西逕雲中城北白道中溪水注之水發源武川北塞中其水南流逕武川鎭城以景明中築以禦北狄矣其水西南流歷谷逕魏帝行宮東世謂之阿計頭殿宮城在北門嶺北阜上其城員角而不方四門列觀城內惟臺殿而已其水又西南歷中谿出山西南流於雲中城北於雲中城北【五字疑衍】南注芒於水芒於水又西【下有譌誤】塞水出懷朔鎭東北芒中南流逕廣徳殿西山下余以太和十八年從髙祖北巡屆於陰山之講武臺臺之東有髙祖講武碑碑文是中書郎髙聰之辭也自臺西出南上山山無樹木惟童阜耳卽廣徳殿之所在也其殿四柱兩廈堂宇綺拱圗畫奇禽異獸之象殿之西北便得焜煌堂雕盈鏤角取狀古之溫室也其時帝幸龍荒遊鸞朔北南秦王仇池楊難當捨蕃委誠重譯拜闕陛見之所也故殿以廣徳爲名魏太平眞君三年刻石樹碑勤宣時事碑頌云肅淸帝道振攝四荒有蠻有戎自彼氐羌無思不服重譯稽顙恂恂南秦斂斂推亡峩峩廣徳奕奕焜煌侍中司徒東郡公崔浩之辭也碑陰題宣成公李孝伯尙書盧遐等從臣姓名若新鏤焉其水歷谷南出陰山西南入芒於水芒於水又西南注沙陵湖湖水西南入於河

河水南入楨陵縣西北

緣胡山【上下疑有譌誤或連上經文俱是注】歷沙南縣東北兩山二縣之間南出余以太和中爲尙書郎從髙祖北巡親所逕涉縣在山南王莽之楨陸也北去雲中城一百二十里縣南六十許裏有東西大山山西枕河河水南流脈水尋經殊乖川去之次似非關究也

錐指云緣胡山在今平虜衛西北黃河西來折而南流處楨陵卽廢東勝州也其故城在衞西北河東岸沙南故城在西岸楡林塞外唐爲勝州地經文當云又南逕雲中楨陵縣西又南逕沙南縣東則與道元所見者符矣

又南過赤城東又南過定襄桐過縣西

定襄郡漢髙六年置王莽之得降也桐過縣王莽更名椅桐者也

河水於二縣之間濟有君子之名【今山西平虜衞西有君子濟此條疑是注】

昔漢桓帝十三年西幸楡中東行代地洛陽大賈賫金貨隨帝後行夜迷失道往投津長曰子封【朱云禦覽引此無曰子封三字疑當作田子封是津長姓名】送之渡河賈人卒死津長埋之其子尋求父喪發舉屍資費一無所損其子悉以金與之津長不受事聞於帝【朱云禦覽有兩帝字】曰君子也卽名其津爲君子濟濟在雲中城西二百餘里

河水又東南左合一水

水出契吳東山西逕故里南而北俗謂之契吳亭其水又西流注於河

河水又南樹頽水注之

水出東山西南流右合中陵川水水出中陵縣【縣下黃本闕一字吳本補作東字謝兆申云宋本作西字】東南山下北俗謂之大浴山其水亦取名焉東北流逕中陵縣故城東北俗謂之北右突城王莽之遮害也十三州誌曰善無縣南七十五里有中陵縣世祖建武二十五年置其水又西北右合一水水出東山北俗謂之貸敢山水又受名焉其山自西北流注於中陵水又西北流逕善無縣故城西王莽之陰館也十三州誌曰舊定襄郡治地理誌曰雁門郡治其水又西北流又會一水水出東山下北俗謂之吐文水山又取名焉北流逕鋤亭南西流土璧亭南西出峽左入中陵水水又北分爲二水一水東北流謂之流水又東逕沃陽縣坎城南【坎城當作故城】北俗謂之可不埿城王莽之敬陽也又東北逕沃陽城東又東合可不埿水出東南六十里山下西北流注沃水又會東逕參合縣南【會字疑衍】魏因參合陘以卽名也北俗謂之倉鶴陘道出其中亦謂之參合口徑在縣之西北【朱本作徑左縣之西北愚意當是陘在縣之西北】卽燕書所謂太子寶自河還師參合三軍奔潰卽是處也魏立縣以涼城郡也西去沃陽縣故城二十里縣北十里有都尉城地理誌曰沃陽縣西部都尉治者也北俗謂之阿養城【沃陽衞在今平鹵衞東南】其水又東合一水水出縣東南六十里山下北俗謂之災豆渾水西北流注於沃水又東北流注鹽池地理誌曰鹽澤在東北者也今鹽池西南去沃陽故城六十五里池水澄渟淵而不流東西三十里南北二十里池北七里卽涼城郡注【疑作治】池西有舊城俗謂之涼城也郡取名焉地理誌曰澤有丞長【朱云漢書地理誌沃陽下注云鹽澤在東北有長丞則此丞長當作長丞】此丞卽長丞所治也城西三里有小阜阜下有泉東南流注池北俗謂之大谷此隹【疑當作此阜】水亦受目焉中陵川水自枝津西北流右合一水於連嶺北出沃陽縣東北山下北俗名之烏伏眞山水曰誥升袁河【朱云當作緣河愚謂當作袁水】西南流逕沃陽縣左合中陵川亂流西南與一水合北俗謂之樹頽水水出東山下西南流右合誥升袁水亂流西南注分爲二水左水枝分南出北俗謂之太河羅【朱本云太河羅當作太羅河】右水西逕故城南北俗名之昆新城其水自城西南流注於河

河水又南太羅水注之

水源上承樹頽河南流西轉逕武縣【當是武州縣】故城南【武縣故城在今繁峙縣界】十三州誌曰武縣在善無西百五十里北俗謂之太羅城水亦借稱焉其水西南流右水注之水故城西北五十里南流逕城西北名之曰故槃逥城又南流注太羅河太羅河又西南流注於河

河水又左得湳水口【平虜衞西有呂梁山湳水口當在今河曲縣西北天橋峽也】水出西河郡美稷縣東南流東觀記曰郭伋細侯【郭伋下疑脫字字】爲並州牧前在州素有恩徳老小相攜道路行部到西河美稷數百小兒各騎竹馬迎拜伋問兒曹何自逺來曰聞使君到喜故迎伋謝而發去諸兒復送郭外問使君何日還伋計日告之及還先期一日念小兒卽止野亭須期至乃往其水又東南流羌人因水以氏之漢衝帝時羌湳狐奴歸化蓋其渠帥也其水俗亦謂之遄波水東南流入長城東咸水出長城西咸谷東入湳水又東逕西河富昌縣故城南王莽之富城也湳水又東流入於湳水左合一水出善無縣故城西南八十里其水西流歷於呂梁之山而爲呂梁洪其巖層岫衍澗曲崖深巨石崇竦壁立千仭河流激蕩濤湧波襄雷奔云泄震天動地曰呂梁未辟河出孟門之上蓋大禹所辟以通河也司馬彪曰呂梁在離石縣西今於縣西曆山尋河乃無過峘【朱云當作遏岨】至是乃爲河之巨崄卽呂梁矣在離石北以東可二百有餘裏也【一本無也字】

又南過西河圁【音銀】陽縣東【輿地廣記唐立銀州東北有無定河卽圁水也後人因潰沙急流深淺不定故更今名明一統志無定河一名奢延水又名圁水】

西河郡漢武帝元朔四年置王莽攺曰歸新圁水出上郡白土縣圁谷東逕其縣南地理誌曰圁水出其西東入河王莽更曰黃土也東至長城與神衘【朱本作神禦下同】水合水出縣南衘山峽山東出至長城入於圁圁水又東逕鴻門縣縣故鴻門亭地理風俗記曰圁陰縣西五十里有鴻門亭天封菀火井廟火從地中出【按漢志云鴻門有天封宛火井祠火從地出則菀當作宛張衡南都賦雲天封大狐列仙之陬】圁水又東梁水注之水出西北梁谷東南流注圁水又東逕圁陰縣北漢惠帝五年立王莽攺曰方陰矣又東桑谷水注之水出西北桑溪東北桑谿【東北桑谿四字疑衍】東北流入於圁圁水又東逕圁縣南東流注於河【按禹貢錐指引此作又東逕圁陽縣南又東注於河云今米脂縣西北有圁陰縣故城圁陽當在其東北也史記晉文公攘戎翟居於圁洛之間卽此水】

河水又東端水入焉

水西出號山山海經曰其山木多陘防【按山海經當作漆防】其艸多芎窮是多冷石【朱云按山海經作汵石郭注音金今云冷石未詳】端水出焉而注於河

河水又南諸次之水出焉

水出上郡諸次山山海經曰諸次之山諸次水出【孫雲山海經作諸次之山諸次之水出焉】是山多木無艸鳥獸莫居是多眾蛇其水東逕楡林塞世又謂之楡林山卽漢書所謂楡溪舊塞者也【上郡卽今陜西延安府綏徳州楡林塞在廢勝州南界】自溪西去悉楡林【黃作栁朱作林】之藪矣緣歷沙陵屆龜玆縣西出故謂廣長楡也王恢雲樹楡爲塞謂此矣蘓林以爲楡中在上郡非也按始皇本紀西北逐匈奴自楡中並河以東屬之陰山然楡中在金城東五十許裏陰山在朔方東以此推之不得在上郡漢書音義蘇林爲是非也其水東入長城小楡林水合焉歷澗【朱本作歷源】西北窮谷其源也又東合首積水西出首積溪溪東注諸次水又東入於河山海經曰諸次之水東流注於河卽此水也

河水又南湯水注之

山海經曰水出上申之山上無艸木而多硌石【郭注作硌磊硌大石貎也硌音洛】下多榛楛湯水出焉東流注於河

又南【錐指引此南下有逕字】離石縣西奢延水注之【離石縣今永寕州奢延故城在廢夏州西南】

水西出奢延縣西南赤沙阜東北流山海經曰【曰字疑衍】所謂生水出盂山者也郭景純曰盂或音明漢破羌將軍叚熲破羌於奢延澤虜走洛川洛川在南俗因縣土謂之奢延水又謂之朔水矣東北流逕其縣故城南王莽之奢節也赫連龍升七年【按十六國春秋赫連無龍升七年其年攺元鳳翔】於是水之北黑水之南遣將作大匠梁公叱於阿梨【按夏錄作叱於阿利】攺築大城名曰統萬城蒸土加功雉堞𨿽久崇墉若新並造五兵器銳精利乃成百鏈爲龍雀大環號曰大夏龍雀銘其背曰古之利器吳楚湛盧大夏龍雀名冠神都可以懷逺可以柔逋【夏錄作柔邇】如風靡艸咸服九區【夏錄作九域】世甚珍之又鑄銅爲大鼓及飛防翁仲銅駞龍虎皆以黃金飾之列於宮殿之前則今夏州治也【夏錄較詳附錄於後】

十六國春秋夏錄曰鳳翔元年春三月大赦境內殊死以下攺元鳳翔以叱幹阿利領將作大匠發嶺北夷夏十萬餘戶攺築都城於朔方水之北黑水之南名曰統萬城下書曰古人制起城邑或因山水或以義立名今城已建萬堵斯作克成弗逺宜有美名朕方統一天下君臨萬邦可以統萬爲名阿利性尢工巧然殘忍刻暴視民如艸芥乃蒸土加功以錐刺之錐入一寸卽殺作人而並築之刺之不入卽殺行錐者勃勃以爲忠故委以營繕之任又使造五兵器銳利尢甚乃成百錬旣成呈之工匠必有死者射甲不入卽斬弓人如其入也則斬鎧匠又造百鏈剛刀五口背上爲龍雀大環兼以金縷作一龍形長三尺九寸號曰大夏龍雀銘其背曰古之利器吳楚湛盧大夏龍雀名冠神都可以懷逺可以柔邇如風靡艸威服九域世甚珍之復鑄銅爲一大鼓及飛防翁仲銅駝龍虎之形皆以黃金飾之列於宮殿之前凡殺工匠數千餘人以是器物莫不精麗

奢延水又東北與溫泉合源而北出沙溪而東南流注奢延水奢延水又東黑水入焉出奢延縣黒澗【按朱云當作奢延水又東與黒水合黑水出奢延縣黑澗謝云按宋本黑水入焉水出奢延縣黑澗宋刻本無焉水二字】東南歷沙陵注奢延水奢延水又東合交蘭水出玆交蘭谷東南流注奢延水奢延水又東北流與鏡波水合水源出南邪山南谷東北流注於奢延水奢延水又東逕膚施縣帝原水西北出玆縣東南流縣因處玆降胡著稱又東南注奢延水又逕膚施縣南秦昭王三年置上郡治漢髙祖並三秦復以爲郡王莽以漢馬員爲增山連率歸世祖以爲上郡太守司馬彪曰增山者上郡之別名也東入五龍山地理誌曰縣有五龍山帝原水自下亦爲通稱也【按漢地誌上郡膚施縣有五龍山帝源水陽周縣橋山有黃帝冢而西河自有增山縣】歷長城東出於赤翟白翟之中又有年水【宋本作平水】出西北平谿東南入奢延水又東走馬水注之水止【疑誤當作出】西南長城北陽周縣故城南昔二世賜防恬死於此王莽更名上陵畤山上有黃帝冢故也帝崩惟弓劍存焉故世稱黃帝仙矣其水東流昔叚熲追羌出橋門至走馬水聞羌在奢延澤卽此處也門卽橋山之長城門也始皇令太子扶蘇與防恬築長城起於臨洮至於碣石卽是城也其水東北流入長城又東北注奢延水又東與白羊水合其水出於西南白羊溪巡溪東北注於奢延水奢延又東入於河山海經曰生水東流注於河

河水又南陵水注之

水出陵川北溪南逕其川西轉入河

河水又南得離石水口

離石【何云離石上當有水出二字】北山南流逕離石縣故城西史記云秦昭王伐趙取離石者也漢武帝元朔三年封代共王子劉歸【按史記表當是劉綰】爲侯國後漢西河郡治也其水又逕隰城故城南【隰城故城在今孝義縣界】漢武帝元朔三年封代共王子忠爲侯國王莽之玆平亭也【按漢志莽曰慈平亭】胡俗語訛尙有千城【何云千疑作平】之稱其水西流注於河也

又南過中陽縣西【中陽縣卽今孝義縣界】

中南【疑是陽】縣故城在東東翼汾水隔越重山不濵於河也

又南過土軍縣西【今山西汾州石樓縣有土軍縣故城】

吐京郡治故城卽土軍縣之故城也胡漢譯言音訛僞變矣其城員長而不方漢髙帝十一年以封武侯宣義爲侯國縣有龍泉出城東南道左山下牧馬川上多產名駒駿同滇池元【朱云元下脫一馬字】河其水西北流至其城東南土軍水出道左髙山西南注之龍泉水又北屈逕其城東西北入於河

河水又南合契水

傍溪東入窮谷其源也又南至祿谷水口水源東窮此溪也

河水又南得大水

發源溪首西流入河

河水又右納辱水【朱本作又南又納辱水】

山海經曰辱水出於鳥山其上多桑其下多楮陰多鐵陽多玉其水東流注於河俗謂之秀延水東流得浣水合傍溪西轉窮溪便卽浣水之源也延水又東會於根水西流溪下根水所發而東北注延水東南露跳水西出露溪東流又東北入延水亂流注於河河水又南左合信支水水發源東露西流入於河河水又南左會石羊水逕溪東入道源窮谷西流注於河

又南過上郡髙奴縣東【今延安府膚施縣北百里有金明城卽漢髙奴縣也】城谷水東啟荒源西曆長谿西南入於河水又南合溪口北出孔山南歷溪西流注於河孔山之上有穴如車輪三所東西相當相去各二丈許南北直通故謂之孔山也山在莆城【朱本云莆城當作蒲城】西南三十餘里河水又右會區水山海經曰次四經之首曰陰山西北百七十里曰申山其上多谷柞其下多杻橿【按山海經此下脫其陽二字】多金玉區水出焉而東流注於河世謂之淸水上郡東流入於長城逕老人山下又東北流至老人谷傍水北出極溪便得水源淸水又東得龍尾水口水出北地神泉鄣北山龍尾溪東北注淸水又東會三湖水水出南山三湖谷東北流入淸水淸水又東逕髙奴縣合丰林水地理誌謂之洧水也故言髙奴縣有洧水肥可防【防古燃字黃本譌作醮】水上有肥可接取用之博物志稱酒泉延壽縣南山出泉水大如莒注地爲溝水有肥如肉汁取著器中始黃後黑如凝膏然極明與膏無異膏車及水碓缸甚佳彼方人謂之石漆水肥亦所在有之非止髙奴縣洧水也項羽以封董翳爲翟王居之三秦此其一也漢髙祖破以縣之王莽之利平矣民俗語訛謂之髙樓城也丰林川長津瀉注北流會洧洧水又【下疑漏東西等字】有谿谷水注之水西出奚川東南流入洧水又東注於河

河水又南【疑脫逕字】蒲川石樓山南逕蒲城東

卽重耳所奔之處也又南歷蒲子縣故城西今大魏之汾州治徐廣晉紀稱劉淵自離石南移蒲子者也闞駰曰蒲城在西北漢武【下漏帝字】置【按漢志河東郡蒲子縣注應劭曰武帝置師古曰重耳所居也又蒲反縣下注莽曰蒲城朱本引應劭云卽蒲反舊邑】其水南出得黃盧水口東出歷蒲子城南東北入谷極溪便水之源也又南合紫川水水出東北出【疑作山】紫川谷西南合江水江水出江谷西北入紫水紫水又西北入蒲水蒲水又西南入於河水河水入南黒水水出定陽縣西山二源奇發同瀉一壑東南流逕其縣北又東南流右合定水俗謂之白水也水西出其縣南山定水谷更逕定陽縣故城南應劭曰縣在定水之陽也定水又東注於黑水亂流東南入於河【蒲子縣故城今在隰州】

水經注集釋訂訛卷三

欽定四庫全書

水經注集釋訂訛卷四

歸安沈炳防撰

河水四

河水又南過河東北屈縣西【今吉州北二十里有北屈縣故城】

河水南逕北屈縣故城西十里有風山上有穴如輪風气蕭瑟習常不止【明統志山西平陽府吉州北三十里有風山】當其衝飄也而略無生艸蓋不定【朱箋云事類賦引此作當其衝所略無生艸禦覽引此作蓋常不定】眾風之門故也風山西四十里河南孟門山【明統志孟門山在吉州西七十里】山海經曰孟門之山其上多金玉【今本山海經作蒼玉】其下多黃堊湼石淮南子曰龍門未辟呂梁未鑿河出孟門之上大溢逆流無有丘陵髙阜滅之名曰洪水大禹疎通謂之孟門故穆天子傳曰北登孟門九河之蹬【按穆天子傳云北升於盟門九河之隥玉篇曰隥險阪也或作蹬】孟門卽龍門之上口也實爲黃河之巨阢兼孟津之名矣此石經始禹�河中潄廣夾岸崇深傾崖返捍巨石臨危若墜復倚古之人有言水非石鑿而能入石信哉其中水流交衝素气云浮往來遙觀者常若霧露沾人窺深悸魂其水尙崩浪萬尋縣流千丈渾洪贔怒鼔若山騰濬波頽疊迄於下口方知愼子下龍門流浮竹非駟馬之追也【朱本引愼子云河下龍門其流駚竹箭駟馬追之不及】又有燕完水注之異源合舎西流注河

河水又南得鯉魚【下疑有脫字】

歷澗東入窮溪首便其源也爾雅曰鱣鮪也出鞏穴三月則上渡龍門得渡爲龍矣否則額而還非夫往還之會何能便有玆稱乎

河水又南羊求水入焉

東出羊求川西逕北屈縣故城南城則夷吾所奔邑也王莽之朕北也汲郡古文曰翟章救鄭次於南屈應劭曰有南故加北國語曰二五言於獻公曰蒲與二屈君之疆也其水西流注於河

河水又南爲采桑津

春秋僖公八年晉裏克敗狄於采桑是也

又南過皮民縣西【今平陽府河津縣西有皮氏縣故城】

赤水出西北罷谷川東謂之赤石川東入於河

河水又南合蒲水

西則兩源並發俱道一山出西河陰山縣王莽之山寧也【陰山縣今平陽府界】陰山東麓南水東北與長松水合水出西三陽山東東北流左入蒲水蒲水又東北與北溪會同爲一川東北注河

河水又南逕丹水西南

丹陽山東北逕冶東俗謂之丹陽城城之左右猶有遺銅矣【何氏云漢書地理誌丹楊郡有銅官食貨志注中赤金丹楊銅者卽指此道元誤以是山當之耳】其水東北會白水口水出丹山東而西北注之丹水又東北入河

河水又南黑水【朱本此下有注之二字】

西出丹山東而東北入於河

河水又南至崿谷傍

東北窮澗水源所也西南流注於河

河水又南洛水自獵山枝分東東南注於河【一作大河】昔魏文侯築館洛陰指謂是水也皮氏縣王莽之延平也故城在龍門東南不得延逕皮氏方屆龍門也禹貢錐指曰以今輿地言之河自大積石山東北流逕陜西西寧衛西南塞外至河州西七十里入塞【衞在行都司東南七百餘里黃河西自塞外流入經衞之東南與河州分水州在臨洮府西一百八十里西至生畨界七十里有小積石山兩岸如削河流其中西南去大積石山千餘里】又東北逕州北合漓水又東北合洮水【二水已見上文】又東北逕蘭州西南湟水合浩亹水自西來注之【州在臨洮府北二百十里黃河去州二里闞駰所謂金城河也湟水自州西一百八十里入河唐書吐蕃傳湟水出防谷抵龍泉與河合河之上流由洪濟梁西南行二千里世舉謂西戎地曰河湟】又東北逕州北【夾河有灘宜播五穀引水灌漑甚爲民利】又東北逕金縣北【縣在蘭州東九十里黃河去縣六十里】又東北逕靖逺衞北【舊名靖虜屬陜西都司本漢鸇陰縣地後漢建初中趙衝追擊叛羌於鸇陰河卽此衞北有韋精山黃河自金縣亂山中來至衛西南百里烏蘭關漢祖厲縣地也唐置烏蘭縣屬會州有黃河堰刺史安敬忠所築以捍河流】又東北逕寧夏中衞南【衞屬陜西都司黃河去衞十五里地勢稍平河流益盛衛東南一百五十里有鳴沙城西枕黃河人馬行經此沙隨路有聲故號鳴沙】又東北逕靈州所北【所在寧夏衞少西九十里本漢靈州富平二縣地舊志云黃河千里一曲自澆河至故昫捲縣率東北流至富平始曲而北流亦謂之河曲云】折而北逕寧夏衞東南【衞屬陜西都司宋爲懷逺鎭李徳明城此爲興州以居景祐中元昊升爲興慶府衞西至賀蘭山邊界六十里北至鎭逺關邊界二百里東至楡林衞界三百五十里黃河去衞四十里元和志保靜縣西南至靈州六十里本漢富平縣地賀蘭山在縣西五十三里東望雲山形勢相接迆邐向北經靈武縣又西北經保靜縣西又北逕懷逺縣西又北逕定逺城西又東北抵河其抵河之處亦名乞伏山在黃河西從首至尾有象月形南北約長五百餘里正邊城之巨防山之東河之西有平田數千頃可引水灌漑如盡収地利足以贍給軍儲也顧景範云自寧夏以上民多穿渠漑田而寧夏之利尢博蓋上流勢少緩無溢決之患且泥沙未甚故引河爲宜也】又北逕平羅所東【舊名平虜在寧夏衞東北一百二十里河去所十五里賀蘭山在所西六十里鎭逺關在所北六十里】又北逕楡林衞西出塞逕廢丰州西【衞本漢上郡玆縣地金元爲米脂縣地名楡林莊明正統二年築楡林城天順七年置楡林衛治焉北至邊墻十里其外皆戰國時雲中九原地也黃河自靈州所橫城堡西折而北逕寧夏平羅入衞界廢丰州城在衞西北塞外七百里本漢朔方郡之廣牧縣後魏爲懷朔鎭隋始置丰州治九原縣明初廢杜佑曰丰州西至黃河百三十里北至黃河四十里東北至黃河八十里】折而東逕三受降城南【元和志三受降城景云三年朔方緫管張仁願所置也先是朔方軍北與突厥以河爲界河北岸有拂云堆神祠突厥將入冦必先詣祠祭酹求福因牧馬料兵而後渡河時突厥默啜盡眾西擊突騎施婆葛仁願奏請乘虛奪取漢南地於河北築三受降城首尾相應絕其南冦之路從之六旬而三城俱就以拂云祠爲中城與東西兩城相去各四百餘里遙相應接北拓三百餘里於牛頭牟那山北置烽堠一千八百所自是突厥不得度山放牧朔方無復冦掠減鎭兵數萬人顧景範雲中城在廢夏州北八百里西城在廢丰州北八十里東城在廢勝州東二百里今按東城本漢定襄郡之盛樂縣後魏嘗都此唐置振武軍元和六年以韓重華爲振武營田和糴水陸運使重華請募人爲十五屯屯置百三十人而種百頃令各就髙爲堡東起振武轉而西過雲中界極於中受降城出入河山之際六百餘里屯堡相望冦來亦不能爲人得肆耕其中少可以罷漕挽之費朝廷從其議秋果倍収歲省度支錢千三百萬見韓愈送重華歸所治序】折而南逕廢勝州東入塞其東岸則平虜衛【廢勝州城在楡林衞東北四百五十里本漢雲中五原二郡地隋置勝州治楡林縣元和志云北近楡林卽漢之楡林塞雲中故郡在縣東北四十里東受降城在縣東北八里楡林關在縣闕三十里東北臨河自夏州朔方縣流入又逕河濵縣十五步濶一里不通船楫卽河濵關渡處名君子津杜佑曰勝州東至黃河四十里北至黃河五里西北至黃河二十里平虜衞在山西大同府西少南二百四十里明置本漢雁門郡之武州縣隋唐以後爲朔州地元和志黃河朔州鄯陽縣西三百里遼自河西移置勝州於此曰東勝州其故城在今衞西北元和志唐徙東受降城於綏逺烽南卽今州治也明洪武初攺建左右二衞兵民皆耕河套中冦益稀少二十六年城東勝永樂初移就延綏其地遂墟今按自廢丰州東至廢勝州西黃河三面圍繞之地周數千里謂之河套周曰朔方秦曰新秦漢爲朔方郡地隋唐爲丰勝二州地明爲楡林衛北境自其初捨受降而衛東勝已失二面之險其後又撤東勝以就延綏則外險盡失冦來莫禦天順六年元裔摩囉歡阿拉善博囉齊三部始入居河套屢爲邊患隆慶中濟囊以諳逹內附亦來款塞因而羈縻之本朝屬理藩院楡林新志曰河套之地南抵邊墻北濵黃河逺者八九百里近者亦一二百里惟黃甫川之南焦家坪及娘娘灘羊圈渡口爲最近云】又南逕府谷縣東其東岸則河曲縣保徳州【府谷在陜西葭州東少北三百四十里黃河南流逕黃甫川九里入縣界又南逕縣東去縣百步河曲在山西太原府西北五百二十八里黃河在縣西北府誌云自縣東北故東勝州境轉而西南流八十里至縣西北平泉村復轉西流九十里至天橋峽又南流入保徳州界偏頭闗在縣東北一百十里東接鴉角山西逼黃河其地東仰西伏因名偏頭保徳在府西北五百里黃河在州西北一里】迆西逕神木縣南又南逕葭州東其東岸則興縣【神木在葭州東北一百二十里黃河去縣十里葭州在延安府東北五百八十里黃河去州一里興縣在太原府岢嵐州西一百五十里黃河在縣西五十里元和志嵐州合河縣黃河在縣西二里按今興縣西北五十里有合河故城舊志雲山西自河曲至蒲津千五百里俱鄰陜西河最狹而於神木渡河爲尢易】又南逕吳堡縣東又南逕綏徳州東其東岸則臨縣永寧州寧鄕縣【吳堡在葭州南八十里黃河去縣一里綏徳在延安府東北三百六十里黃河去州一百二十里無定河在州城東卽古奢延水以潰沙急流深淺不定故名臨縣在山西汾州府西北三里黃河在縣西八十里永寧州在府西少北一百二十里寧鄕在州西南五十里黃河並在其西元和志石州平夷縣黃河西去縣一百四十五里定胡縣黃河去縣西二百步按平夷故城卽今寧鄕縣治定胡當在永寧州界永寧本石州明隆慶三年更名】又南逕淸澗縣東又南逕延川縣東又南逕延長縣東其東岸則石樓縣永和縣大寧縣【淸澗在延安府東北二百里黃河去縣四十五里延長在府東少南百五十里黃河去縣三十五里元和志延州延水縣黃河在縣東八里門山縣黃河去縣三十五里按延水故城在今府東北一百十里門山故城在府東南一百八十里石樓在汾州府西少南二百六十里黃河在縣西九十里永和在山西平陽府隰州西九十里黃河在縣西六十里大寧在州西南九十五里黃河在縣西六十八里孟門山在縣西南八十里與吉州分山】又南逕宜川縣東其東岸則吉州鄕寧縣【宜川在延安府東南二百八十里黃河去縣八十里元和志丹州汾川縣西南至州七十里黃河在縣北七里河岸頓狹狀如槽形鄕人呼爲石槽蓋禹治水鑿石河之處石槽長千步濶三十步懸水奔流黿鼉魚龞所不能遊按汾州故城在今宜川縣東七十里孟門山在縣東南二十里黃河西岸山勢綿延與吉州孟門山參差相接卽文城故縣西南三十六里河中之石槽也吉州在平陽府二百四十里黃河在州西六十里壺口山在州西南七十里鄕寧縣在州東南六十里黃河在縣西七十九里】又南至韓城縣東北龍門山在焉其東岸則河津縣【韓城在西安府同州東北二百里黃河去縣十五里龍門山在縣北五十里河津在平陽府蒲州東北二百里黃河在縣西元和志云去縣二十五里卽龍門口三秦記曰河津一名龍門水陸不通魚鼈之屬莫能上江海大魚集龍門下數千不得上上則爲龍故曰曝腮龍門水經注曰其魚出鞏縣鞏六每三月則上渡龍門得渡爲龍否則額而還】此河積石至於龍門之所經也蔡傳李復云同州韓城北有安國嶺東西四十餘里東臨大河瀕河有禹廟在山斷河出處禹鑿龍門起於唐張仁願所築東受降城之東自北而南至此山盡兩岸石壁峭立大河盤束於山峽間千數百里至此山開岸濶豁然奔放怒气噴風聲如萬雷余按舊說禹鑿龍門而不詳其所以鑿誦說相傳但謂因舊修辟去其齟齬以決水勢而已今詳此說則謂受降以東至於龍門皆是禹新開鑿若果如此則禹未鑿時河之故道不知卻在何處而李氏之極博不知此說又何所考也徳淸胡渭曰按安國傳言禹治河或鑿山或穿地以通流此亦有所本鑿山卽辟龍門穿地卽鑿呂梁也但不當雲起自積石耳穎達復爲之說曰釋水雲河千里一曲一直則河從積石北行又東乃南行至龍門計應三千餘里龍門底柱鑿山也其餘平地穿地也言自龍門以下亦然則其所穿鑿更逺矣李復謂起自東受降城較安國所言爲近然計東城至安國嶺亦有千四五百里如必須處處穿鑿豈人力所能及禹勞民亦不應至此而二孔之妄又無論矣總由以爲施防遂積誤相承而不覺耳至其所謂鑿山穿地者亦只是因舊修辟非本無水道而始開之蔡氏云云則又疑所不當疑也禹自積石爲中國河其水不復行戎翟之境及三代之季雍州西北二隅每爲戎翟所侵秦漢以來屢復屢失大抵河湟之外悉屬羌渾雲中五原盡歸獯鬻河行其間出且入者再唐之中葉吐蕃彊盛盜有隴西州縣逺近有司不復傳宰相賈耽乃繪布隴右山南九州具載河所經受爲圗曰吐蕃黃河錄正元十四年上之其系之吐蕃者蓋本中國河行之地而時爲吐蕃所防故詳著之非謂河源之在積石外者也宋世亦防吐蕃及西夏元乃混一防不賓服明仍以河州爲入塞之始而天順六年元裔摩囉歡等入居河套羈縻不絕以迄於今漢雲中五原二郡之地遂不登版圖黃河之行其境者世將不知爲弼成之所及而州縣舊迹置之不問矣故余解河於大積石以下黃甫川以上偹考古記敍次特詳遼史龍門山石壁對峙髙數百尺望之若門徼外諸河及沙漠潦水皆於此趨海雨則俄頃水逾千仭晴則淸淺可渉

太平寰宇記龍門山北有河口略似龍門而不能通相傳鯀所鑿績用弗成今名錯開河

又南出龍門口汾水從東來注之【汾水出太原汾陽縣管涔山西南流至汾陰縣北而西注於河詳後汾水篇】

昔者大禹河積石疏決梁山謂斯處也卽經所謂龍門矣魏土地記曰梁山北有龍門山大禹所鑿通孟津河口廣八十步巖際鐫迹遺功尙存岸上並有祠廟祠前有石碑三所二碑文字紊滅不可復識一碑是太和中立竹書紀年晉昭公元年河赤於龍門三里【按竹書紀年河下尙有一水字】梁惠成王四年河水赤於龍門三日京房易妖占曰河水赤下民恨

河水又南右合暢谷水

水自溪東南流逕夏陽縣西北東南注於河【夏陽漢屬左馮翊故少梁惠文王十一年更名卽今韓城縣地】

河水又南逕梁山原東

原自【朱本作自原】山東南出至河晉之望也在馮翊夏陽縣之西臨於河上山崩壅河三日不流晉侯以此問伯宗卽是處也春秋谷梁傳曰成五年梁山崩遏河水三日不流召伯尊【伯宗伯尊同是一人聲相轉耳】遇輦者不避使車右鞭之【注凡車將在左禦在中有力之人在右所以偹非常也】輦者曰所以鞭我者其取道逺矣伯尊因問之輦者曰君親縞素率羣臣哭之斯流矣如其言而河流

河水又南崌谷水注之

水出縣西北梁山東南流橫溪注之水出於三累山其山層宻三成故俗以三累名山按爾雅山三成爲昆丘斯山豈亦昆丘乎山下水際有二石室蓋隠者之故居矣細水東流至於崌谷側谿山南有石室西面有兩石室北面有二石室皆因阿結牖連扄接闥所謂石室相距也東箱【朱本作廂】石上猶傳杵臼之迹庭中亦有舊宇處尙髣髴前基北坎室上有微涓石澑丰周瓢飲似是棲遊隱學之所昔子夏教西河疑卽此也而無辧之溪水又東南逕夏陽縣故城北故少梁也秦惠文王十一年更從今名矣王莽之冀亭也其水東南流【疑脫注字】於河昔韓信之襲魏王豹也以木罌自此渡【史記淮陰侯傳信乃益爲疑兵陳船欲渡臨晉而伏兵從夏陽以木罌缻渡軍襲安邑魏王豹驚引兵迎信信遂虜豹】

河水又南右合陶渠水

水北西北梁山東南流逕漢陽太守殷濟精廬尙【謝云宋本作尙在此脫一在字耳吳本攺作精廬南似誤炳防按上下文气若作尙在則與上逕字不接作南似較勝】俗謂之子夏廟河水又南逕髙門南蓋層阜墮缺故流東門之稱矣【此句疑有譌誤】又東南逕華池南池方三百六十步在夏陽城西北四里許故司馬遷碑文云髙門華池在玆夏陽西城北漢陽太守殷濟精舍四里所今髙門東去華池三里溪水又東南逕夏陽縣故城南服防曰夏陽虢邑也【朱云春秋僖公二年虞師晉師滅下陽杜元凱云下陽虢邑在河東大陽縣按漢志農陜縣注故虢國在大陽馮翊夏陽縣注故少梁龍門在北則下陽夏陽自屬兩地而公羊傳下陽作夏陽故服防遂因之而誤也】在太陽東三十里城南【太陽當作大陽按漢志大陽屬河東郡武王封太伯後於此是爲虞公在大河之陽故名】又歷髙陽宮北又東南逕司馬子長墓北墓前有廟廟前有碑永嘉四年漢陽太守殷濟瞻仰遺文大其功徳遂建石室立碑樹柏【何云柏釋作垣疑是植字謂樹表也】太史公自敍曰遷生於龍門是其墳墟所在矣溪水東南流入河昔魏文侯與吳起浮河而下美山河之固卽於此也

河水又南徐水注之

水出西北梁山東南流逕漢武帝登仙宮東東南流絕疆【朱本作彊】梁石逕劉仲城北是漢祖兄劉仲之封邑也故徐廣史記音義曰邵陽國名也【卲陽當是郃陽按史記髙帝紀代王劉仲棄國亡自歸雒陽廢以爲合陽侯按漢志郃陽屬馮翊師古曰音合應邵曰在郃水之陽】髙祖八年侯劉仲是也【是也原本譌作元年】其水東南逕子夏陵北東入河

河水又南逕子夏石室

東南北有二石室臨側河岸卽子夏廟室也

又南過汾陰縣西【今平陽府榮河縣北有汾陰故城】

河水東際汾陰睢縣【睢縣疑當作脽丘蓋漢志無脽縣也】故城在睢側漢髙帝六年封周昌爲侯國魏土地記曰河東郡北八十里有汾陰城北去汾水三里城西北隅曰睢丘上有後土祠封禪書曰元鼎四年始立后土祠於汾陰睢丘是也又有萬歲宮漢宣帝神爵元年辛萬歲宮東濟大河而神魚舞水矣昔趙簡子沈欒激於此曰吾好聲色而是子致之吾好士六年不進一人是過而吾善君子以爲能譴矣【按呂氏春秋云趙簡子沈鸞徼於河曰吾好聲色矣而鸞徼致之吾嘗好良馬善禦矣而鸞徼來之今吾好士六年而鸞未嘗進一人也是長吾過而絀善也云云則欒激當作鸞徼是過而吾善句亦誤】

河水又逕郃陽城東【今西安府郃陽縣東四十里有郃陽故城】

周威烈王之十七年魏文侯伐秦至鄭還築汾陰郃陽卽此城也故有莘邑矣爲太姒之國詩云在郃之陽在渭之涘又曰纉女維莘長子維行謂此也城北有北瀵水南去二水各數里其水東逕其城內東入於河又於城南側中有瀵水東南出城注於河城南又有瀵水東流東注於河水南猶有文母廟前有碑去城一十五里水卽郃水也縣取名焉故應劭曰在郃水之陽也河水又南瀵水入焉水出汾陰縣南四十里西去河三里平地開源濆泉上湧大幾如輪深則不測俗呼之爲瀵魁【郭璞爾雅注云河東汾陰縣有水口如車輪許濆沸湧出其深無限名之曰瀵馮翊郃陽縣復有瀵亦如之相去數里而夾河河中渚上又有一瀵瀵源皆潛相通在汾陰者人壅其流以爲陂種稻呼其本出爲瀵魁】古人壅其流以爲陂水種稻東西二百步南北一百餘步與郃陽瀵水夾河中渚上又有一瀵水皆相潛通故呂忱曰爾雅異出同流爲瀵水其水西南流歷朔【朱本孫云當作蒲】阪西西流注於河

河水又南逕陶城西【元和志陶城在臨晉縣北四十里卽今平陽府臨晉縣】舜陶河濵皇甫士安以爲定陶不在此也然陶城在蒲阪城北城卽舜所都也南去歷山不逺或耕或陶所在則可何必定陶方得爲陶也舜之陶也斯或一焉孟津有陶河之稱蓋從此始之南對蒲津關汲竹書紀年魏襄王七年秦王來見於蒲阪關四月越王使公師隅來獻乘舟始防【何云始罔似是舟名】及舟三百箭五百萬犀角象齒焉【按竹書紀年作越王使公師隅來獻舟三百箭五百萬及犀角象齒無乘舟始罔及五字疑是衍】

又南過蒲阪縣西【今蒲州東南有蒲阪故城】

地理誌曰縣故蒲也王莽更名蒲城應劭曰秦始皇東巡見有長阪故加阪也孟康曰晉文公以賂秦秦人還蒲於魏魏人喜曰蒲反矣故曰蒲反也薛瓉注漢書云秦世家以垣爲蒲反然則本非蒲也皇甫謐曰舜所都也或言蒲阪或言平陽及瀵者也今城中有舜廟魏秦州刺史治太平遷都罷州置河東郡郡多流離謂之徒民民有姓劉名墮者宿擅工釀采挹河流醖成芳酎懸食同枯枝之年排於桑落之辰故酒得其名矣【朱云懸食二語字有譌脫按洛陽伽藍記云河東人劉白墮善釀酒六月中以甕貯酒曝日中經旬酒味不動飲之香美朝貴千里相餉命曰鶴觴齊民要術云十月桑落初凍則収水醸者爲上時春酒正月晦日収水爲中時春酒】然香醑之色淸白若漿焉別調氛氳不與他同蘭薫麝越自成聲逸方土之貢選最佳酌矣自王公庻友牽拂相招者每云索郎有顧思同旅語索郎反語爲桑落也更爲籍徵之雋句中書之英談郡南有歷山也謂之歷觀舜所耕處也有舜井嬀汭二水出焉南曰嬀水北曰汭水乃【疑是西】逕歷山下上有舜廟周處風土記曰舊說舜上虞又記云耕於歷山而始寧剡二縣界上舜所耕田於山下多柞樹吳越之間名柞爲故曰歷山余按周處此志爲不近情傳疑則可證實非矣安可假木異名附山殊稱彊引大舜卽比寧懷【朱云寧字誤當作寗括地誌云河內郡獲嘉縣有寗城而懷縣亦屬河內又嬀州懷戎縣西有舜井路史國名記云陽處父聘衞過寗一作寧則寧懷並地名矣】更爲失志記之本體差實錄之常經矣歷山嬀汭言是則安於彼乖矣尙書所謂釐降二女於嬀汭也孔安國曰居嬀水之內王肅曰嬀汭虞地名皇甫謐曰納二女於嬀水之汭馬季長曰水所出曰汭然則汭似非水名而今見有二水異源同歸渾流西注入於河

河水又南逕雷首山西

山臨大河北去蒲阪三十里尙書所謂壺口雷首者俗亦謂之堯山山上有故城世又曰堯城闞駰曰蒲阪堯都按地理誌曰縣有堯山有祠雷首山在南事有似而非非而是千載眇邈非所詳耳

又南涑水注之

水出河北縣雷首山縣北與蒲阪分山有夷齊廟闞駰十三州誌曰山一名獨頭山夷齊所隠也山南有古陵柏蔚然攢茂丘阜俗謂之夷齊墓其水也西南流亦曰雷水穆天子傳曰壬戌天子至於雷首犬戎【按傳戎下有胡字】觴天子【按傳子下有於字】雷首之阿乃獻良馬四【按傳下脫六字】天子使孔牙受之於雷水之幹是也昔趙盾田首山食祁彌明【左傳作提彌明】翳桑之下卽於此也涑水又西南流注於河春秋左傳謂之涑川者也俗謂之陽安澗水

又南至華陰潼關渭水從西來注之【華陰縣今屬陜西西安府潼闗在華陰縣東四十里元和志云關西一里有潼水因以名闗】

汲都【當是汲郡或是汲冡】竹書紀年曰晉惠公十五年【五字誤有說見後涑水篇】秦穆公率師送公子重耳涉自河曲春秋左氏僖公二十四年秦伯納之及河子犯以璧授公子曰臣負羈紲從君巡於天下臣之罪多矣臣猶知之而況君乎請由此亡公子曰所不與舅氏同心者有如白水授璧於此【授當作投按左傳云有如白水投其璧於河】子推哭曰天開公子子犯以爲功吾不忍與同位遂逃焉

河水歷船司空與渭水會【船司空縣名漢地理誌屬京兆尹今華陰縣東北五十里有船司空故城】

漢書地理誌曰舊京兆郡之屬縣也左丘明國語雲華嶽本一山當河河水過而曲行河神巨靈手蕩腳蹋開而爲兩今掌足之迹仍存華巖【朱箋云按巨靈事在薛綜西京賦注引古語云云非出左氏國語此殆誤記耳】開山圖曰有巨靈胡者偏得神元之道能造山川出河所謂巨靈贔�首冠靈山者也【張華西京賦巨靈贔�注贔�作力之貌左思吳都賦巨鰲贔負首冠靈山注贔負用力壯貌又類篇贔�鰲也一曰雌鰲爲贔本艸贔�大龜好負重或名今石碑下龜趺象其形】常有好事之人故升華嶽而觀厥迹焉自下廟歷【朱本歷下有一列字】柏南行十一里東逥三里至中祠又西南出五里至南祠謂之北君祠諸欲升山者至此皆祈請焉從此南入谷七里又屆一祠謂之石養父母石龕木主存焉入【疑是又】南出一里至天井井裁容人穴空迂逥傾曲而上可髙六丈餘山上又有微涓細水流入井中亦不甚沾人上者皆所由涉更無別路欲出井望空視明如在室窺窻也出井東南行二里峻阪斗上斗下降此阪二里許又復東上百丈崖升降皆湏攀繩挽葛而行矣南上四里路到石壁緣傍稍進逕一百餘步自此西南出六里又至一神名曰胡趨寺【朱箋云神當作祠按郭緣生述徵記西南出六里又至一祠名胡越寺神】神像有童子之容從祠歷夾嶺裁廣三尺餘兩廂【朱云按宋本廂下有懸字】崖數萬仭窺不見底祀祠有感則云與之平也【朱云宋本無也字】然後敢度猶湏騎嶺抽身漸以就進故世謂斯嶺爲搦嶺矣度此二里便屆山頂上方七里靈泉二所一名蒲池西流注於澗一名太上泉東注澗下上宮神廟近東北隅其中塞實雜物事難詳載自上宮東北出四百五十步有屈嶺東南望巨靈手迹惟見洪崖赤壁而已都無山下上觀之分均矣【朱云分均字有譌誤蓋言山下上觀似有掌足之迹及至上宮而望掌足處但見洪崖赤壁而已無復分均之迹也唐文粹載王涯仙掌辧曰華嶽首峯有五崖北壑破巖而列自下逺而望之偶爲掌形舊俗謂是巨靈之迹余往觀焉誕哉此說乎】河在關內南流潼激關山因謂之潼關灌水注之水出松果之上北流逕通谷世亦謂之通谷水東北注於河述徵記所謂潼谷水者也或說因水以名地也河水自潼關東北流水側有長阪謂之黃巷阪傍絕澗涉此阪以升潼關所謂沂黃卷以濟潼矣【捲當作巷朱引潘嶽西徵賦云黃巷以濟潼】歷北出東防【朱云按西都賦云左防函谷二崤之阻則此當作東崤】通謂之函谷關也【函谷關在今河南靈寶縣南十一里】防岸天髙空谷幽深澗道之峽車不方軌號曰天崄故西京賦曰巖崄周固衿帶易守所謂秦得百二並吞諸侯也【朱云二語見張載劍閣銘】是以王元說隗囂曰請以一丸泥東封函谷關圖王不成其足覇矣【何云觀此則潼關函谷乃一地異名耳道元北人不應誤也】郭緣生記曰漢末之亂魏武徵韓遂馬超連兵此地今際河之西有曹公壘道來【上下疑有誤字項本攺來作東似得】原上云李典營義熙十三年王師會防此壘西徵記曰防路逶迆入函道六里舊城城周百餘步北臨大河南對髙山姚氏置關以守峽宋武王入長安檀道濟王鎭惡或防山爲營或平城結壘【十六國春秋作或平地結壘】爲大小七營【十六國春秋作七十營】濵帶河崄姚氏亦保防山原阜之上【按十六國春秋作亦保防山原陵阜之上各設營壘則此句原下當有陵字】尙傳故迹矣【按宋書武帝紀晉安帝義熙十三年正月公以舟師進討姚二月冠軍將軍檀道濟等次潼關三月庚辰大軍渡河索虜步騎十萬營防河津公命諸軍濟河擊破之公至洛陽七月至陜城龍驤將軍王鎭惡伐木爲舟自河浮渭八月扶風太守沈田子大破姚扵藍田王鎭惡尅長安生擒公至長安執送姚斬於建康市與此正同則此之宋武王當作宋公或王字疑衍竟作宋武或王字當是帝字方妥】關之直北隔河有層阜巍然獨秀孤峙河陽世謂之風陵戴延之之所謂風塠者也【朱箋太平禦覽引戴延之西徵記云伏羲女媧風姓也此當是女媧之墓九域志云女媧墓在今潼關口河灘上屹然介河有本數株𨿽漲不漂沒也寰宇記云河東縣三里風陵是女媧之墓】南則河濵姚氏之營與晉對岸

禹貢錐指曰以今輿地言之河自韓城縣龍門山南流與汾水合【縣誌云河自龍門而南距郃陽不百里河壖多客土遇潦輒潰】又南逕郃陽縣東其東岸則榮河縣臨晉縣【郃陽在陜西同州東北一百十里黃河去縣四十里榮河在山西蒲州東北一百二十里黃河舊在縣西五里明時漸徙而東正徳二年遂至城下今去縣僅七十步臨晉在州東北七十里黃河在縣西三十里】又南逕朝邑縣東又南至華陰縣東北與渭水合其東岸則蒲州【朝邑在同州東三十里黃河去縣二十八里有臨晉關華陰在華州東七十里黃河去縣九十里蒲州在平陽府西南四百五十里黃河舊在州西蒲津門外明萬曆八年河決東齧城闉甃石岸以障之今漸徙而西去城十餘里有蒲津關與臨晉關夾河相對】又南逕雷首山西至潼關衛北【衛在陜西都司東明析華陰地置西至華陰縣界一里黃河在衛北一里潼關故城在衛東南四里左傳所謂桃林之塞元和志云自靈寶縣以西至潼關皆是】折而東是爲河曲【春秋文公十二年秦晉戰於河曲卽此地也】此河水南至華陰之所經所稱龍門西河者也

河水又東北玉澗水注之

水南出玉溪北流逕皇天原西周固記開山東首上平博方可裏餘三面壁立髙千許仭漢世祭天於其上名之爲皇天原上有漢武帝思子臺又北逕閿鄕城西郡國志曰農胡氏有閿鄕世謂之閿鄕水也【按後漢郡國志農郡湖縣有閿鄕則此云胡氏譌當作湖縣爲是】魏尙書僕射閿鄕侯河東衛伯儒之故邑【魏志云衛覬字伯儒文帝時官尙書封陽吉亭侯明帝卽位進封閿鄕侯三百戶閿音聞】其水北流注於河

河水又東逕閿鄕侯河【孫云當作城南】東與全鳩澗水合水出南山北逕皇天原東述徵記曰全節地名也【朱箋圗經曰全節卽漢書全鳩裏戾太子死處在閿鄕縣東十里鳩澗西】其西名桃原古之桃林周武王克殷休牛之地矣西徵賦曰咸徴名於桃園者也晉太康地記曰桃林在閿鄕南谷中其水入北河【孫云當是河北蓋謂河北縣也】注於河

又東過河北縣南

縣與湖縣分河蓼水出襄山蓼谷西南流於河【河北今山西平陽府芮城縣湖縣今河南河南府閿鄕縣】

河水又東永樂澗水注之

水北出於薄山南流逕河北縣故城西故魏國也【今芮城縣北有河北故城薄山在縣北一十五里】晉獻公滅魏以封畢萬卜偃曰魏大名也萬後其昌乎後乃縣之在河之北故曰河北縣也今城南西二面並去大河可二十餘里北去首山一十許裏處河山之間土地迫隘故魏風著十畆之詩也城內有龍泉南流出城又南斷而不流永樂溪水又南入於河余按中經卽渠豬之水也太史公封禪書稱華山以西名山七薄山有【疑衍】其一焉薄山卽襄【何校攺衰下同】山也徐廣曰蒲阪縣有襄山山海經曰蒲山之首曰甘桑之山共水出焉【按山海經作甘棗之山括地誌云蒲州河東縣雷首山一名中條山一名歷山亦名首陽山亦名蒲山一名襄山亦名甘棗山亦名豬山括地誌又云薄山一名衰山正義曰色眉反一名寸棘一名渠山一名雷首一名獨頭一名首陽一名吳山一名條山在陜州芮縣城北十里此山西起雷山東至東吳阪凢十名以州縣分之多在蒲州】而西流注於河東則渠豬之山渠豬之水出焉而南流注於河如準封禪書二水無西南流河之理今診蓼水川流所趣與共水相扶永樂溪水源注於河又與渠豬勢合蒲山統自【項本作目】總稱亦與襄山不殊故揚雄河東賦曰河靈玃踢掌華蹈襄【漢書揚雄傳作河靈矍踢爪華蹈衰蘇靈曰河靈巨靈也華華山也衰衰山也掌防之足蹈之也踢音試郎反服防曰踢音石防反師古曰矍踢驚動之貌矍音鐝踢二音並通古掌字又史記封禪書薄山者襄山也徐廣曰蒲阪縣有襄山或字誤則襄與衰原可通用】注云襄山在潼關北十餘里以是推之知襄山在蒲阪蓼水卽渠豬之水也

河水自河北城南東逕芮城

二城之中有叚幹木幹木晉之賢人也魏文侯過其門軾其廬所謂徳尊萬古芳越來今矣汲竹書紀年曰晉武公元年尙一軍芮人乘京荀人董伯皆叛匪直大荔故芮也此亦有焉紀年又云晉武公七年芮伯萬之母芮姜逐萬萬出奔魏八年周師虢師圖魏【今紀年作王師秦師圍魏】取芮伯萬而東之九年戎人逆芮伯萬於郟【今紀年作郊】斯城亦或伯萬之故畫也【朱云畫字誤疑是疆字譚元春云畫卽界域之意恐非誤按今芮城縣北有河北故城唐貞觀十一年河溢壞陜州河北縣卽此】

河水又會槃澗【明統志云槃澗水在陜州廢湖城西二十五里源出泰山北流入於河】水出湖縣誇父山北逕漢武帝思子宮歸來望子臺東又北流入於河【誇父山在今閿鄕縣東南二十五里】

河水又東逕湖縣故城北【湖縣故城在今閿鄕縣東四十里】

昔範叔入關遇穰侯於此矣湖水出桃林塞之誇父山廣員三百仭武王伐紂天下旣定王及嶽濵【朱云當作王巡嶽瀆周頌時邁所謂及河喬嶽是也】放馬華陽散牛桃林卽此處也其中多野馬造父於此得驊驑緑耳盜驪之乘以獻周穆王使之馭以見西王母湖水又北逕湖縣東而北流入於河魏土地記曰農湖縣有軒轅黃帝登仙處黃帝采首山之銅鑄鼎於荊山之下有龍垂胡於鼎黃帝登龍從龍者七十人遂升於天故名其地爲鼎湖荊山在馮翊首山在蒲阪與湖縣相連晉書地道記太康記並言胡縣也漢武帝攺作湖俗云黃帝自此乘龍上天也地理誌曰京兆湖縣有周天子祠二所故曰湖不言黃帝升龍也山海經曰西九十里曰誇父之山其木多防柟多竹箭其陽多玉其陰多鐵其北有林焉名曰桃林其中多馬湖水出焉北流注於河故三秦記曰桃林塞在長安東四百里若有軍馬經過好行則牧華山休息林下惡行則決河漫延人馬不得過矣

河水又東合柏谷水

水出農縣兩石隄山山下有石隄祠銘云魏甘露四年散騎常侍徵南將軍豫州刺史領農太守南平公之所經建也其水北流逕其亭下晉公子重耳出亡及柏谷卜適齊楚狐偃曰不如之翟漢武帝嘗微行此亭見饋亭長妻故潘嶽西徵賦曰長徴客於柏谷【今西徵賦作長傲賔於柏谷】妻覩貎而獻餐謂此亭也谷水又北流入於河

河水又東右合門水【按門水在今河南府靈寶縣西南】

門水卽洛水之枝流者也洛水自上洛縣東北於拒城之西北分爲二水枝渠東北出爲門水也門水又東北歷陽華之山卽華陽山海經所謂陽華之山門水出焉者也又東北歷峽謂之鴻關水東有城卽關亭也水西有堡謂之鴻關島世亦謂之劉項裂城處非也余按上洛有鴻臚圍池是水津渠防注故謂斯川爲鴻臚澗鴻關之名乃起是矣門水又東北歷邑川燭水注之左水出於陽華之陽東北流逕盛墻亭西東北流與右水合右水出陽華之陰東北流逕盛墻亭東北與左水合卽山海經所謂緒茹之水出於陽華之陰東北流注於門水者也【按山海經陽華之山�姑之水出於其陰而東流注於門水�音借則緒茹當作�姑】又東北燭水注之水有二源左水出於衡嶺世謂之石城山其水東北流逕石城西東北合右水右水出石城山東北逕石城東東北入左水地理誌曰燭水出衡嶺下谷開山圖曰衡山在函谷山西南是水亂流東注於緒茹【亦當作�姑】之水二水悉得通稱矣歷澗東北出謂之開方口水側有阜名之方伯堆【之字疑衍】宋奮武將軍魯方平建武將軍薛安都等與建威將軍栁元景北入軍次方伯堆者也堆上有城卽方伯所築也【朱箋宋書栁元景傳元嘉二十七年大舉北討遣奮武將軍魯方平建武將軍薛安都略陽太守龎法起入盧氏加元景建威將軍總綂羣帥法起等度鐵嶺山次開方口元景以軍食不足難可曠日持久乃束馬懸車引軍上百丈崖由溫谷以入盧氏法起諸軍進次方伯阜去農城五里元景引軍度熊耳山安都頓軍農法起進防潼關】又東北逕入川城南【謝云宋本作逕邑川城南】卽漢封竇門之故邑川受其名亦曰竇門城在函谷關南七里又東北田渠川水注之出衡山之白石谷東北流逕故丘亭東是薛安都軍所從城也其水又逕鹿蹄山西山石之上有鹿蹄自然成者非人功所刊【鹿蹄山在今河南宜陽縣】歷田渠川謂之田渠水西北流注於燭水燭水又北入門水水之左右卽函谷山也門水又北逕農縣故城東城卽故函谷關校尉舊治處也終軍棄繻於此【漢書終軍傳初軍從濟南當詣博士步入關關吏予軍繻軍問以此何爲吏曰爲復傳還當以合符軍曰大丈夫西遊終不復傳還棄繻而去注曰繻音湏繻符也書帛裂而分之若券契矣復返也謂返時出關更以爲傳也】燕丹孟嘗亦義動雞鳴於其下【義字疑誤燕丹子曰丹去秦夜到關關門未開丹爲雞鳴眾雞皆鳴遂得逃歸與孟嘗君事相類】可謂深心有感志誠難奪矣昔老子西入關尹喜望气於此也故趙至與茂齊書曰李叟入秦及關而嘆亦言與嵇叔夜書及關尹望气之所異說紛綸並未知所定矣漢武帝元鼎四年徙關於新安縣【漢書武帝本紀元鼎三年冬徙函谷關於新安此云四年誤】以故關爲農縣農郡治王莽攺爲右隊劉桓公爲郡虎相隨渡河光武聞而善之【後漢書儒林傳劉昆字桓公光武時爲農太守先是崤澠驛道多虎災行旅不通昆爲政三年仁化大行虎皆負子渡河帝聞而異之後徵爲光祿勲詔問昆曰前在江陵返風滅火後守農虎北渡河行何徳政而致是事昆對曰偶然耳左右皆笑其質訥帝曰此乃長者之言也】其水側城北流而注於河河水於此有洹津之名【朱云詳下文當作浢津】說者咸引漢武微行柏谷遇辱竇門又感其妻深識之饋旣返玉階厚賞賚焉賜以河津令其鬻渡今竇津者也故潘嶽西徵賦酬匹婦其已泰胡厥夫之謬官【文選注云漢武帝爲微行嘗至柏谷夜宿逆旅翁惡少年十餘人皆持弓矢刀劍令主人嫗出遇客婦謂其翁曰吾觀此丈夫非常人也且有偹不可圖也天寒嫗酌酒多與其夫夫醉嫗自縛其夫諸少年皆走嫗出謝客殺雞作食平旦上去還宮乃召逆旅夫妻見之賜嫗金千斤擢其夫爲羽林郎言酬其婦已過又官其夫則謬矣故曰謬官】袁豹之徒並以爲然余按河之南岸夾側水瀆有測【一作澗或作津】謂之浢津河北縣有浢水浢津其水南入於河河水故有浢津之名不從門始蓋事類名同故作者是之竹書穆天子傳曰天子自窴軨乃次於浢水之陽丁亥入於南鄭考其防歷所鐘路直斯津以是推之知非因門矣俗或謂之偃鄕澗水也河水又在【朱本作有】左右一水其水三源防引俱薄山南流會成一川其三水之內世謂之閒原言虞芮所爭之田所未詳矣又南注於河河水右會水注之水出南山北逕曹陽亭西陳涉遣周章入秦少府章邯斬之於此魏氏以爲好陽晉書地道記曰亭在農縣東十三里其水西北流入於河河水又東菑水注之【明一統志菑水在靈寶縣東十里】水出常丞【按山海經當作烝下同】之山西北逕曲沃城南又屈逕其城西西北入河諸注述者咸言曲沃在北此非也魏司徒崔浩以爲曲沃地名也余按春秋文公十三年晉侯使詹嘉守桃林之塞處此以偹秦時以曲沃之官守之故曲沃之名遂爲積古之傳矣河水又東得七里澗澗在陜西【在陜縣之西今爲陜州水爲石橋溝在州西南七里】七里故因名焉谷水自南山通河亦謂之曹陽坑是以潘嶽西徵賦曰行於漫瀆之口憇於曹陽之墟桓豹崔浩亦不非其地矣余按漢書昔獻帝東遷逼以冦難李傕郭汜追戰於農澗天子遂露次曹陽楊奉董承外與傕和內引白波帥李樂等破傕乘輿於是得進復來戰奉等大敗兵相連綴四十餘里方得達陜以是推之似非曹陽然以山海經求之菑曹字相類是或有曹陽之名也【元和志曹陽墟俗名七里澗在陜縣西南七里黃河自靈寶界流入後漢獻帝東歸至陜議者欲天子浮河東下太尉楊彪曰從此以東有三十六灘非萬乘所當從也乃止】河水東合譙譙水源常丞之山【明一統志譙水在陜州城南三里湧出入河俗呼爲三里澗】俗謂之於山蓋先後之異名也山在陜城南八十里其川流也二源防同注一壑而西北流注於河

又東過陜縣北

橐水出橐山西北流【明一統志橐水在陜州城南一名永定澗水漫流故又名漫澗】又有於水出南山北合逕崖峽北流與於山之水會出於山東谷兩川合注於崖水又東北注橐水北流出谷謂之漫澗矣與安陽溪水合水出石崤南西逕安陽城南漢武帝封上官桀爲侯國也潘嶽所謂我䢐安陽也【秦縣漢省入蕩陰晉始置安陽縣今爲河南彰徳府治】東合漫澗水北有逆旅亭謂之漫口客捨也

又西逕陜縣故城南

又合一水謂之瀆谷水南出近溪北流至橐其水又西北逕陜城西西北入於河河北對茅城故茅亭茅戎邑也公羊曰晉敗之大陽者也津亦取名焉春秋文公三年秦伯伐晉自茅津濟封崤屍而還是也東則咸陽澗水注之水出北虞山南至陜津注河河南卽陜城也昔周召分伯以此城爲東西之別東城卽虢邑之上陽也虢仲之所都爲南虢三虢此其一焉其大城中有小城故焦國也武王以封神農之後於此王莽更名黃眉矣【今河南府陜州治卽陜縣故城古焦國也虢山在州西北三里】戴延之云城南倚山原北臨黃河懸水百餘仭臨之者咸悚惕焉西北帶河水湧起方數十丈有物居水中父老云銅翁仲所投處又云石虎載經終此沈沒二物並存水所以湧所未詳也或云翁仲頭髻常出水之漲減恆與水齊晉軍當至髻不復出今惟見水異耳嗟嗟有聲聲聞數里按秦始皇二十一【按史記當是六年】年長狄十二見於臨洮長五丈餘以爲善祥鑄金人十二以象之各重二十四萬斤坐之宮門之前謂之金狄皆銘其胸云皇帝二十六年初並天下以爲郡縣正法律同度量大人來見臨洮身長五丈足六尺李斯書也故衛恆敍篆曰秦之李斯號爲工篆諸山及銅人銘皆斯書也漢自阿房徙之未央【疑漏宮字】前俗謂之翁仲矣地皇二年王莽夢銅人泣惡之念銅人銘有皇帝初兼天下文使尙方工鐫滅所夢銅人膺文後董卓毀其九爲錢其在者三魏明帝欲徙之洛陽重不可勝至霸水停之漢晉春秋曰或言金狄泣故畱之石虎取置鄴宮苻堅又徙之長安毀二爲錢其一未至而苻堅亂百姓推置陜北河中於是金狄滅除以爲鴻河巨瀆故應不爲細梗躓湍流長津碩浪無宜以微物屯流斯水之所以濤波者蓋史記所云魏文侯二十六年虢山崩壅河所致耳獻帝東遷自夕潛渡墜坑爭舟舟指可掬亦是處矣

又東過大陽縣南

交澗水出吳山東南流入河河水又東路澗水亦吳山東逕大陽城西西南流注水入於河【此條疑有脫誤】

河水又東逕大陽縣故城南

竹書紀年曰晉獻公十有九年獻公會虞師伐虢滅下陽虢公醜奔衛獻公命瑕父呂甥邑於虢都地理誌曰北虢也有天子廟王莽更名勤田應劭地理風俗記城南大河之陽也

河水又東沙澗水注之

北出虞山東南逕傅巖歷傅說隱室前俗名之爲聖人窟孔安國傳傅說隱於虞虢之間卽此處也傅巖東北十餘里卽巓軨阪也春秋左傳所謂入自巓軨者也有東西絕澗左右幽空窮深地壑中則築以成道指南北之路謂之爲軨橋也傅說傭隱止息於此髙宗求夢得之是矣橋之東北有虞原上道東有虞城堯妻舜以嬪於虞者也周武王以封太伯弟虞仲於此是爲虞公太原地記所謂北虞也城東有山世謂之五家上有虞公廟春秋谷梁傳曰晉獻公將伐虢荀息曰君何不以屈產之乘垂棘之璧假道於虞公曰此晉國之寶也曰是取中府置外府也公從之及取虢滅虞乃牽馬操璧璧則猶故馬齒長矣卽宮之奇所以謂虞虢其猶輔車相依唇亡則齒寒虢亡虞亦亡矣其城北對長阪二十許裏謂之虞阪戴延之曰自上及下七山相重戰國策曰昔騏驥駕鹽車上於虞阪遷延負轅而不能進此蓋其困處也橋水【水字疑衍】東北山溪中有小水西南流沙澗亂流逕太【疑當作大】陽城東河北郡治也澗水南流逕注於河河水又東右左【一本左下尙有右字上右字疑是衍文當是左右合】積石土柱二溪並北發大陽之山南流入於河是山也亦通謂之薄山矣故穆天子傳曰天子自盬【按山海經注云盬鹽池今在河東解縣盬音古】己丑南登於薄窴軨之隥乃宿於虞是也

又東過砥柱間

砥柱山名也昔禹治洪水山陵當水者鑿之故破山以通河河水分流包山而過山見水中若柱然故曰砥柱也三穿旣決水流疏分指狀表目亦謂之三門矣山在虢城東北太陽城東也【太當是大元和志云砥柱山俗名三門山在硤石縣東北五十里黃河中硤石卽陜縣地】搜神記稱齊景公渡於江沈之河黿銜左驂沒之眾皆惕古冶子於是防劍從之邪行五里逆行三里至於砥之下乃黿也左手持黿頭右手挾左驂鷰躍鵠踴而出仰天大呼水爲逆流三百步觀者以爲河伯也亦或作江沅字者也若因地而爲名則宜在蜀及長沙按春秋此二土並景公之所不至古冶子亦無因而騁其勇矣劉向敍晏子春秋稱古冶子曰吾嘗濟於河黿銜左驂以入砥柱之流當是時也從而殺之視之乃黿也不言江沅矣又考史遷記云景公十二年公見晉平公十八年復見晉昭公旌軒所指路直斯津從黿砥柱事或在玆又云觀者以爲河伯賢於江沅之證河伯本非江神又可知也

河之右則崤水注之【崤水在今河南府永寧縣北六十里】

出河南盤崤山西北流水上有梁俗謂之鴨橋也歷澗水東北流與石崤水合水出石崤山山有二陵南陵夏后臯之墓也【左傳云臯墓在殽南陵而明統志河南府永寧縣崤山有孔甲陵蓋誤以帝臯爲孔甲也】北陵文王所避風也秦將襲鄭蹇叔致諫而公辭焉蹇叔哭子曰吾見其出不見其入晉人禦師必於殽矣余収爾骨焉孟明果覆秦師於此崤水又北左右合西水亂流注於河

河水又東千崤之水注焉

水南於千崤之山其水北流纒絡二道漢建安中曹公西討巴漢惡南路之崄故更開北道自後行旅率多從之今山側附路有石銘云晉太康三年農太守梁抑【元和志引此作梁栁按元晏春秋云梁栁是皇甫士安從姑之子也官城陽太守】修復舊道太崤以東西崤以西明非一崤也西有二石又南五六十步臨溪有恬漠先生翼神碑蓋隱斯山也其水北流注於河河水翼岸夾山巍峯岐舉羣山疊秀重嶺幹霄鄭元按【禹貢錐指引此作鄭元云】地說河水東流貫砥柱觸閼流今世所謂砥柱者蓋乃閼流也砥柱當在西河未詳也余按鄭元所說非自【當作是】西河當無山以礙【胡引此作擬之】之自砥柱以下五戶以上其間一百二十里河水竦石桀出勢連襄陸蓋亦禹鑿以通河疑此閼流也其山𨿽辟尙梗湍流激石云洄澴波怒溢合有一十九灘水流迅急勢同三峽破害舟船自古所患漢鴻嘉四年楊焉言從河上下患砥柱隘可鐫廣之上乃令焉鐫之裁沒水中不能復去而令水益湍怒害甚平日魏景初二年二月帝遣都督沙丘部監運諫議大夫冦玆帥眾五千人歲常修治平河岨晉泰始三年正月武帝遣監運太中大夫趙國都匠中郎將河東藥【疑是樂】世帥眾五千餘人修治河灘事見五戶祠銘𨿽世代加功水流漰渀濤波尙屯及其商舟是次鮮不踟躕難濟故有眾峽諸灘之言五戶灘名也有神祠通謂之五戶將軍亦不知所以也

宋林之奇云河自西華陰遂折而東流以至底柱亦謂之三門山山在虢城東北大陽城東也案道元謂砥柱是禹之所鑿其說是也至謂破山以通河此則過論河之至砥柱蓋舊有可通之道禹嫌其狹於是防而廣之故有三門非是先鑿砥柱山以爲三門然後河而過之也漢鴻嘉中楊焉上言砥柱狹隘可鐫廣之夫禹之治水未嘗不爲萬世之慮使砥柱尙有可鐫之理則禹鐫之矣禹所不能鐫而焉欲鐫之何其不思之甚也蓋河自龍門至於華陰東折以及砥柱夾於兩山之間其勢最爲狹隘故古語雲龍門之下河水駛於竹箭惟其爲髙山所束其勢不得不盤還則其漂悍湍激覆溺舟船是乃萬世之患也豈人力之所能勝哉酈元謂水流峻急勢同三峽破壞舟船自古所患此說是也頃歲建劍大興工役鑿治眾灘其費不貲某嘗詢於舟人云灘患不減於昔日以是知天地山川之險蓋有出於勢之自然者未易以人力爭也砥柱舟船之患𨿽禹無如之何而況於楊焉軰乎

鄭曉古言云河不能決於砥柱之上者河由兩山中行也出砥柱則平原廣野又並受闗東諸山之水水流益多水勢益大地形益卑水勢益急虞夏以前皆都在底柱之上商初都亳亦在諸山中書所謂適於山降凶徳是也以後就水利反受其害以故殷數遷都至周之衰井田漸廢侯國爭水利者築隄以包沃饒之利避水患者亦築隄以鄰國爲壑隄日多水日束日失其性而致怒決溢之害不小然決而南奪淮而行害郡邑爲少決而北則無復九河故道原野被害逺矣以今輿地言之河自潼關衛北折而東逕閿鄕縣北又東逕靈寶縣北其北岸則芮城縣【閿鄕在河南陜州西少北一百三十里黃河南去縣七里靈寶在州西六十里黃河南去縣十里芮城在山西觧州西南七十里黃河在縣南二十里芮伯萬之故疆也蓋芮城與閿鄕分河俱在河之北岸薄山在縣北十五里】又東逕陜州北其北岸則平陸縣又東過砥柱【陜州在河南府西三百里平陸在觧州東南九十里底柱在黃河中西去陜州四十里西北去平陸五十里】此河水東至砥柱之所經也唐趙冬曦三門賦序曰砥柱山之六峯者皆生河之中流蓋夏后之所開鑿其最北有兩柱相對距崖而立卽所謂三門也次於其南有孤峯揭起峯頂平濶夏禹之廟在焉西有孤石數丈圎如削成復次其南有三峯東曰金門中曰三堆西曰天柱河水從黃老神前東流湍激蹙於蝦石折流而南潄於三門苞於廟山乃分爲四流淙於三峯之下抵以曲隈會流東注加以兩崖夾水盤紆激射天下罕比明都穆曰砥柱在陜州東五十里黃河之中循河至三門集津三門者中曰神門南曰門北曰人門水行其間聲激如雷而門尢爲險惡舟筏一入鮮有得脫三門之廣約二十丈其東百五十步卽砥柱崇約三丈周數丈蔡氏書傳以三門爲砥柱州誌亦謂砥柱卽三門山皆未嘗親履其地故謬誤若此徳淸胡渭曰按此說與趙賦小異要之諸峯在當時總爲一巨石禹析之以通河三門亦砥柱也後人彊生分別耳

又東過平陰縣北又東至鄧淸水從西北來注之淸水出淸防山之西嶺世亦謂淸營山其水東南流出峽峽左有城蓋古關防也淸水歷其南東流逕臯落城北服防曰赤翟之都也世謂之倚毫【當是亳】城蓋讀聲近傳因失實也春秋左傳所謂晉侯【原本譌僕】使太子申生伐東山臯落氏者也與倚亳川水合水出北山礦谷東南流注於淸淸水又東逕淸防城南又東南流又會南溪溪水出南山而東注淸水又東合棗澗水水出左人嶺下南流俗謂之扶蘇水又南歷姦苗北馬頭山亦白水原西南逕垣縣故城北史記魏武侯二年城安邑至垣卽是縣也其水西南入淸水色白濁初會淸流流注【朱箋宋本無流注二字】乃有元素之異也淸水又東南逕陽壺城東卽垣縣之壺城東卽垣縣之壺丘亭晉遷宋五大夫所居也淸水又東南流注於河【今垣曲縣西有垣縣故城】

河水又東與教水合

出垣縣北教山南逕輔山髙三十許裏上有泉不測其深山頂周員五六里少艸木山海經曰孟門東南有平山水出於其上【水上漏平字】潛於其下又是王屋之次疑卽平山也其水南流歷鼔鐘上峽懸洪五丈飛注流壑夾岸深髙壁立直上經崖秀舉百有餘丈峯次靑松巖懸赬石於中歷落有翠柏生焉丹靑綺分望若圖繡矣水廣一十許步南流歷鼔鐘川分爲二澗一澗西北出一百六十許裏山岫逥阻才通馬步今聞喜縣東北谷口猶有幹河裏故溝存焉今無復有水【按山海經王屋山東北三百里曰教山教水出焉是水冬幹而夏流實惟幹河注云今河東聞喜縣東北有幹河裏但有故溝處無復水卽是也】一水歷治官西世人謂之鼔鐘城城之左右猶有遺銅及銅錢也城西阜下有大泉西流注澗與教水合伏入石下南至下峽山海經曰鼔鐘之山帝臺之所以觴百神卽是山也其水重源防發南至西馬頭山東載【謝云疑作截】坡下又伏流南十餘里復出又謂伏流水南入於河山海經曰教山教水出焉又南流注於河【今山海經作西流】是水冬幹夏流實惟幹河也今世人猶謂之爲幹澗矣

河水又與畛水合

水出新安縣靑要山【新安縣今屬河南府靑要山在縣西北二十里】今謂之彊山山海經曰靑要之山畛水【朱本有出焉二字】北流注於河卽是水也河水又東正回之水入焉水出騩山疆【當是彊下同】山東阜也東流俗謂之疆川水與石等川合出西北石澗中東南流注於彊水彊水又東逕彊冶【原本譌作疆治從朱本攺正】鐵官東東北流注於河

河水又東合庸庸之水【按山海經作滽滽】

水出河南垣縣宜蘇山俗謂之長泉水山海經曰水多黃貝伊洛門也其水北流分爲二水一水北入河一水又東北流注於河

河水又東逕平陰縣北

地理風俗記曰河南平陰縣故晉陰地陰戎之所居又曰在平城之南故曰平陰也三老董公說髙祖處陸機所謂皤皤董叟謨我平陰者也【見漢髙祖功臣頌】魏文帝攺曰江陰矣【今河南府孟津縣有平陰縣故城】

河水西會淸水【一作右防】

水出垣縣王屋西山濝溪夾山東南流逕故城東卽濝關也漢光武建武二年遣司空王梁北守濝關天井關擊赤眉別校皆降之獻帝自陜北渡安邑東出濝關卽是關也濝水西屈逕關城南歷軹關南逕苗亭西亭故周之苗邑也又東流注於河經書淸水井也【此句有錯誤朱云宋本作非也】是乃濝水耳

水經注集釋訂訛卷四﹤史部﹐地理類﹐河渠之屬﹐水經注集釋訂訛﹥

欽定四庫全書

水經注集釋訂訛卷五

歸安沈炳巽撰

河水五漯水

河水又東過平陰縣北湛水従北來注之河水又東逕河陽縣故城南【湛水篇雲湛水岀河內軹縣西北山東南流當平陰懸之東北南入扵河今懷慶府濟源縣西南有湛水】

春秋經書天王狩於河陽壬申公朝於王所晉侯執衛侯而歸於京師春秋左僖公二十八年冬防於溫執衛侯是防也晉侯召襄王以諸侯見且使王狩仲尼曰以臣召君不可以訓故書曰天王狩於河陽言非其狩地服防賈逵曰河陽溫也班固漢書地理誌司馬彪袁崧國志晉太康地道記十三州誌河陽別縣非溫邑也漢髙帝六年封陳絹【按漢書功臣表作涓】爲侯國王莽之河亭也十三州誌曰治河上河孟津河也郭緣生述徵記曰踐土今治阪城是名異春秋焉非今河北見者河陽城故縣也在治阪西北蓋晉之溫地故羣儒有溫之論矣魏土地記曰治阪城舊名漢祖渡城崄固南臨孟津河洛陽西北四十二里故鄧鄕矣【今懷慶府孟縣西南三十里有河陽故城相潘安仁種花滿縣今其地皆斥鹵矣】

河水又臨平亭北

帝王世紀曰光武臨平亭南西望平陰者也【禹貢錐指注曰後漢明帝紀原陵注云臨平亭南去洛陽十五里今按明帝紀中無此注】

河水又東逕洛陽縣北【洛陽故城漢河南郡治在今洛陽縣東北二十里】河之南岸有一碑北面題云洛陽北界水二渚分爲之也上舊有河平侯祠祠前有碑今不知所在郭頒世語曰晉文王之世【晉文王疑有誤】大魚見孟津長數百步髙五丈頭在南岸尾在中渚河平侯祠卽斯祠也

河水又東逕平縣故城北【漢河南郡有平縣卽今孟津縣西北小平城也杜佑曰在鞏縣西北有津曰小平津】

漢武帝元朔三年封濟北眞王子劉遂爲侯國【漢書王子侯表平侯遂者濟北式王子史記建元以來年表作濟北貞王子史記表注索隠曰自陪安侯不害已下十一人是濟北貞王子漢書自安陽侯以下八人是濟北式王子同是元朔三年十月封恐因此誤也】王莽之所謂治平矣俗謂之小平也有髙祖講武塲河北側岸有二城相對置北中郎府徙諸從府戶並羽林虎賁領隊防之【朱引鄭樵通誌云四中郎將並後漢置江左彌重或領刺史或持節爲之銀印靑綬服同將軍後魏靈太后時任城王澄奏宜以東中郎帶滎陽郡南中郎帶魯陽郡西中郎帶農郡北中郎帶河南郡選一品二品親賢居之配以彊兵則深根固本之計也】河水南對首陽山春秋所謂首戴【原本作戴首】也夷齊之歌所矣曰登彼西山【謝云宋本作夷齊之歌所以曰登彼西山矣】上有夷齊之廟前有二碑並是後漢河南尹廣陵陳導洛陽令徐循與處士平【何氏增原字従釋】蘓騰南陽何進等立事見其碑又有周公廟魏氏起元武館扵芒垂張景陽元武館賦所謂髙樓特起竦跱岧嶤直亭亭以孤立延千里之淸飈者也【晉張協武館賦尋厥先之攸基實張氏之舊墟何魏後之周覽遂築館而起廬旣號元武是曰石樓於是髙樓特起竦峙岧嶤飛甍四注上槪浮霄直亭亭以孤立迎千里之淸飈延賦作迎】朝廷又置冰室扵斯阜室內有冰井春秋左曰日在北陸而藏冰常以十二月采冰於河津之隘峽石之阿北陰之中卽邠詩二之日鑿冰衝衝矣而內於冰室所謂納於淩陰者也河南有鉤陳壘世武王伐紂八百諸侯所防處尙書所謂不期同時也紫防有鉤陳之宿主鬭訟兵陣故遁甲攻取之法以所攻神與鉤陳並气下制所臨之辰則袟【疑誤】禽敵是以壘資其名矣河水水【一作於一作至】斯有盟津之目論衡曰武王伐紂升舟陽侯波起疾風逆流武王操黃鉞而麾之風波畢除中流白魚入扵舟燌以告天與八百諸侯咸同此盟尙書所謂不謀同辭也故曰孟津亦曰盟津尙書所謂東至於孟津者也又曰冨平津晉陽秋曰杜預造河橋於冨平津【何氏云元凱以大父死於此故竭思以成之】所謂造舟爲梁者也又謂之曰陶河魏尙書僕射杜畿以帝將許【朱引魏志作帝幸許都】試樓船覆於陶河謂此也【魏志杜畿帝徵吳以畿爲尙書僕射統畱事其後帝幸許昌畿復居守受詔作禦樓船扵陶河試船遇風沒】昔禹治洪水觀於河見白面長人魚身出曰吾河精也授禹河圖而還於淵及子朝簒位與敬王戰乃取周之寶玉沈河以祈福後二日津人得之扵河上將賣之則變而爲石及敬王位定得玉者獻之復爲玉也

禹貢錐指曰以今輿地言之河水自陜州又東逕澠池縣北其北岸則垣曲縣【澠池在河南河南府西少北一百六十里垣曲在山西絳州西南二百十里黃河在縣南五里俱澠池分水】又東逕新安縣北又東逕洛陽縣北又東逕孟津縣北【新安在河南府西北七十里黃河去縣七十里洛陽河南府治黃河去縣二十里繞北邙山之麓孟津縣在府東北五十里黃河去縣五里有陶渚其西有硤石馬渚髙渚委粟津皆大河津濟處縣北十五里有羅家灘又西爲楊家灘柳灘杏灘及耕子馬墳二灘皆在大河之中】其北則濟源縣孟縣【濟源在懷慶府西七十里黃河在縣南七十里與新安洛陽分水孟縣在府少西五十五里黃河在縣南二十里南對小平津廣二里有南城北城中潬城河陽三城記曰北城南臨大河長橋架水南城三面臨河屹立水濱中潬表裏二城南北相望黃河兩貫於三城之間毎秋泛溢南北二城皆有濡足之患而中潬屹然如故】此河水又東至孟津之所經也

河水又東浿水入焉

山海經曰和山上無艸木而多瑤碧實惟河之九都是山也五曲九水出焉合而北流注於河其陽多蒼玉吉神泰逢司之是扵萯山之陽【朱引山海經作其狀如人而虎尾是好居扵萯山之陽】出入有光呂氏春秋曰夏后氏孔甲田扵東陽萯山遇大風迷惑入於民室皇甫謐帝王世紀以爲卽東首陽山也蓋是山之殊目矣今扵首東山無水以應之當是今古世懸或川攺狀矣【一作川域攺狀一作山川攺狀】昔帝堯修壇河洛擇良議沈【按竹書紀年擇良下有日字無議沈二字似妥】率舜等升於首山而導【按竹書作遵理似長】河渚有五老遊焉相謂河圖將來告帝以期知我者重瞳也五老乃翻爲流星而升於昴卽於此也【按竹書紀年雲洪水旣平歸功於舜將以天下禪之乃潔齋修壇塲於河洛擇良日率舜等升首山遵河渚有五老逰焉蓋五星之精也相謂曰河圖將來告帝以期知我者重瞳黃姚五老因飛爲流星上入昴較此似明而詳朱引論語比考防曰堯與舜等遊首山觀河渚有五老遊河一老曰河圖將來告帝期河圖將浮金含玉苞刻版題命可捲金泥玉檢書成知我者重瞳黃姚歌訖五老飛入於昴與此少異】

又東【又上疑漏河水二字】沛水注焉【孫汝澄雲沛水當作泲水泲與濟同此後濟水凡作沛水者並誤】又東過鞏縣北【鞏縣今屬河南府在府東一百三十里周鞏伯邑西周恵公封少子班於鞏是爲東周】

河水扵此有五社度爲五社津建武元年朱鮪遣持節使者賈彊【後漢書作疆見冦恂】討難將軍蘓茂將三萬人従五社津渡攻溫馮異遣校尉與防恂合擊之大敗追至河上生擒萬餘人投河而死者數千人縣北有山臨城謂之崟防丘其下有穴謂之鞏穴言潛通浦北達扵河直穴有渚謂之鮪渚【朱云後漢書注引水經注云鞏縣北有五社津一名土社津有山臨河其下有穴潛通淮浦有渚謂之鮪渚】成公子安大河賦曰鱣鯉王鮪暮來逰【按成公子安名綏晉人其大河賦中無此句今備錄全賦俟再考賦曰覽百川之壯分莫尙美於黃河潛昆侖之峻極兮出積石之嵯峨登龍門而南逰兮拂華陰與曲阿淩底柱而激湍兮逾汭洛而揚波體委蛇於后土兮配靈漢於穹蒼貫中夏之畿甸兮經朔狄之遐荒歷二周之北境兮流三晉之南鄕秦自西而啟壤兮齊據東而畫疆殷徒涉而永固衛遷濟而遂彊趙決流而卻魏嬴引溝而滅梁思先喆之攸嘆何水徳之難量賦止此】周禮春薦鮪然【原本譌作煞】非時及佗處則無故河自鮪穴已上又兼鮪稱呂氏春秋稱武王伐紂至鮪水紂使膠鬲侯周師卽是【五社津在今鞏縣北五里崟防邱在縣西北三十里】

洛水従縣西北流注之

洛水於鞏縣而東洛汭北對瑯琊渚入於河謂之洛口矣自縣西來而北流注洛淸濁異流皦焉殊別應瑒靈河賦曰資靈川之遐源出昆侖之神丘涉津洛之峻泉播九道扵中州者也【按應瑒靈河賦有云咨靈川之遐源兮於昆侖之神丘淩層城之陰隅兮賴后土之潛流涉津洛之阪泉播九道之中洲云云與此稍異】

又東過成臯縣北濟水從北來注之

河水自洛口又東左逕平髙【當是臯按漢書地理誌平臯縣屬河內郡】縣南又東逕懷縣南濟水故道之所入與成臯分河水【平臯廢縣在今懷慶府溫縣東懷縣故城在今懷慶府武涉縣西南】

河水又逕黃馬阪北

謂之黃馬闗【今開封府汜水縣西十五里有黃馬闗】孫登之去楊駿作書與洛中故人處也

河水又東逕旋門阪北【今開封府汜水縣西南十里有旋門阪】

今成臯西大阪者也升陟此阪而東趣成臯也曹大家東徵賦曰望河洛之交流看成臯之旋門者也

河水東逕成臯大伾山下【孫汝澄云按史記括地誌云大伾山今名黎陽東山在衛州黎陽縣南張揖云今成臯非也禹貢錐指云按大伾山在汜水縣西一里有大澗九曲一名九曲山西去洛口裁四十里其非禹貢之大伾山明甚】

爾雅雲山一成謂之伾許愼呂忱等並以爲丘一成也孔安國以爲再成曰伾亦或以爲地名非也尙書禹貢曰過洛汭至大伾者也鄭康成曰地喉也流【宋本作沇】出伾際矣然則大伾在河內修武武徳之界濟沇之水與熒【何氏云熒滎古人通用】播澤出入自此然則大伾卽是山矣伾北卽經所謂濟水從北來注之者也今泲水自溫縣入河不扵此也所入者奉溝【一作濟】水耳卽濟【黃本作溝】沇之故瀆成臯縣之故伾【疑當作城】上縈帶伾阜絕岸峻周【上兩句疑有譌脫】髙四十許丈城張習【一作翕】崄崎而不平春秋曰制巖邑也虢叔死焉卽東虢也【漢書地理誌成臯故虎牢或曰制】魯襄公二年七月晉成公與諸侯防於戚遂城虎牢以逼鄭求平也蓋修故耳穆天子曰天子射鳥獵獸扵鄭圃命虞人掠林有虎在乎葭中天子將至七萃之士髙奔戎生擒虎而獻之天子命之爲柙畜之東虞【漢書地理誌師古注引此作畜之東虢】是曰虎牢矣然則虎牢之名自此始也秦以爲闗漢乃縣之城西北隅有小城周三里北面列觀臨河苕苕【朱云當作岧岧】孤上景明中言之壽春【按景明乃元魏世宗年號以上下文義推之言疑當作余之壽春蓋自謂也】路直玆邑升眺淸逺勢盡川陸羈途遊至有傷深淸

河水南對玉門

昔漢祖與滕公潛出濟扵是處也門東對臨河側岸有土穴魏攻此【朱云宋本作宋】同州刺史毛徳祖於虎牢戰經二百日不尅城惟一井井深四十丈山勢峻峭不容防捍潛作地道取井余頃因公至彼故往尋之其穴處猶存

河水又東合汜水【按史記正義曰汜音似汜水在成臯故城東】

水南出浮戲山世謂之方山也【明一統志方山在汜水縣南四十里汜水出焉】北流車闗水出於嵩渚之山也泉發於層阜之上一源兩枝分流防注世謂之石泉水也東流爲索水【明統志索水源出滎陽縣小陘山】西注爲車關【按車闗水今爲京水明一統志云源出嵩渚山索水下注云北流入京水則京水似卽車關矣】西北流楊蘭水注之水出非山西北流注爲車闗水又西北蒲水入焉水自東浦西流與車關水合而亂流注於汜汜水又北右合石城水水出石城山其山復澗重嶺欹疊若城山頂泉流瀑布懸防下有濫泉東流泄注邊有數十石畦畦有聲【疑衍宋本作數】野蔬巖側石窟數口隠迹存焉而不知誰所經始也又東北流注入於汜水汜水下北合鄤水水西出婁山至冬則暖故世謂之溫泉東北流逕田鄤谷謂之田鄤溪水東流注於汜水汜水又北逕虎牢城東漢破司馬欣曹咎於是水之上【史記髙帝紀漢四年項羽謂海春侯大司馬曹咎曰謹守成臯若漢挑戰愼勿與戰無令得東而已我十五日必定梁地復従將軍漢果數挑楚軍楚軍不出使人辱之五六日大司馬怒度兵汜水士卒半渡漢擊之大破楚軍大司馬咎長史欣皆自剄汜水上正義曰汜音祀】汜水又北流注於河徵難賦所謂步汜口之芳艸弔周襄之鄙館者也【朱云晉盧諶有徵艱賦難譌】余按先儒之論周襄所居在潁川襄城縣是乃城名非爲水目原夫致謬之由俱以汜鄭爲名故也是爲爽矣又按郭緣生述徵記劉澄之永初記並言髙祖卽帝位扵是水陽今不復知舊壇所在盧諶崔云亦言是矣今按髙皇帝受天命於定陶汜水又不在此也扵是求壇故無髣髴矣【史記髙祖紀漢五年還至定陶諸侯將相請尊漢王爲皇帝漢王讓不得已乃卽皇帝位汜水之陽正義曰汜音敷劍反音泛括地誌云髙祖卽位壇在曹州濟陰縣界張晏曰汜水在濟陰縣界取其泛愛大而潤下】

河水又東逕板城北

有津謂之板城渚口【汜水縣東北二十里卽板城渚隋大業初開通濟渠自板渚引河歷滎陽入汴】

河水又東逕五龍塢北

臨長河塢有五龍祠應劭云昆侖山廟在河東滎陽縣疑卽此祠所未詳

又東過滎陽縣蒗蕩渠出焉

大禹塞滎澤開之以通淮泗卽經所謂蒗蕩渠也漢平帝之世河汴決壞未及得修汴渠東侵日月彌廣門故處皆在水中【按後漢書王景云初平帝時河汴決壞未及得修後汴渠東侵日月彌廣而水門故處皆在河中據此則門上漏去而水兩字又禦覽引水經注作門閭故處】漢明帝永平十二年議治汴渠上乃引樂浪人王景問理水形便景陳利害應對敏防帝甚善之乃賜山海經河渠書禹貢圖及以錢帛後作隄發卒數十萬詔景與將作謁者王昊【朱云按景作王吳下同】共防築堤修堨【朱云按禦覽引此云詔景與將作謁者王吳治渠築堤防修堨起自滎陽】起自滎陽東至千乘海口千有餘裏景乃商度地勢鑿山開澗防遏衝要疏決壅積十里一門【朱云一下漏水字云十里立一水門】更相回注無復潰漏之患明年渠成帝親巡行詔濱河郡國置河隄員吏【作史】如西京舊制景由是顯名王昊及諸従事者皆增秩一等順帝陽嘉中又自汴口以東緣河積石爲堰古口通淮咸曰金堤靈帝建寧中又增修石門以遏渠口水盛則通注津耗則輟流

禹貢錐指曰古滎陽今爲滎澤河陰二縣地蒗蕩渠首受河處卽今河陰縣西二十里之石門渠是也河渠書言滎陽下引河東南爲鴻溝亦卽其處班志河南滎陽下云有狼湯渠首受泲泲卽河也漢人謂濟水截河而南故曰首受泲京相璠所謂出河之濟宋張洎云卽鴻溝也蒗蕩渠東南流爲滎瀆濟水爲官渡水爲陰溝汳水浚儀渠其在大梁城南者爲鴻溝鴻溝南流兼沙水之目沙水支津又爲睢水渦水名稱不一要皆河陰石門河水爲之委別而源同也志家不曉系鴻溝扵今滎陽縣漢京縣地系蒗蕩渠扵滎澤縣系石門渠扵河陰縣似各爲一水原委不相貫者而又以河陰石門與滎口石門混爲一處故詳辧之若隋煬引阪渚口水入汴則在汜水縣東北二十里漢成臯縣地其非古滎陽引河處亦明矣又按今河陰縣西有石門渠滎瀆受河之處卽禹貢導滎之導亦曰滎口蘓代曰決滎口魏無大梁信陵君亦云決滎澤而水大梁其後秦王賁果斷故渠引水東南灌大梁亦兼邲之稱晉楚之戰楚軍於邲卽此水也建寧中於敖城西北壘石爲門以遏浚儀渠口水門廣十餘丈西去河三里水盛則通水耗輟流卽酈所云是也魏黃初中河濟泛溢鄧艾議開石門以通之晉武帝時復壞傅只爲滎陽太守造沈菜堰於是兗豫無水患桓溫伐燕欲開石門以通水運而不能旣而燕率渠屯石門斷溫糧道劉裕伐秦遣水軍出石門自汴入河乃於北十里更鑿故渠通之周齊之間名汴口堰隋使梁睿增築漢古堰遏河入汴自是又名梁公堰又開通濟渠自板渚引河歷滎澤入汴唐河南尹李傑奏浚梁公堰以通漕公私便利未幾洛陽人劉宗器請塞汜水舊汴河於梁公堰置斗門通淮汴明年新漕塡塞乃命疏鑿舊河旬日而畢及劉晏爲轉運使驗視梁公堰通津渠及李傑新堤盡得其利轉輸無壅後周浚汴口導河達於淮江舟楫始通復命王朴如河陰按行河堤立斗門於汴口旣又令韓令坤導汴入蔡以通陳潁之漕胡三省曰自漢築滎陽石門而濟與河合流入海不入滎澤

河水又東北逕捲之扈亭北【後漢書郡國志捲縣屬河南尹注曰左成十年晉鄭盟修澤杜預曰縣東有修武亭按杜預云扈鄭地在滎陽捲縣西北今開封府原武縣西北有扈亭】春秋左曰文公七年晉趙盾與諸侯盟於扈竹書紀年晉出公二十二年河絕於扈卽於是也【按竹書紀年元王二年爲晉出公元年河絕於扈乃貞定王六年自元王二年至貞定王六年止十二年今云二十二誤】

河水又東逕八激堤北

漢安帝永初七年令謁者太山於岑於石門東積石八所皆如小山以捍衝波謂之八激堤

河水又東逕捲縣北【捲縣故城在今原武縣西北七里城東有濟隧濟水上承河水於捲縣北河南與出河之濟防】

晉楚之戰晉軍爭濟舟中之指可掬楚莊祀河告成而還卽是處也

河水又東北逕赤岸固北而東北注之又東北過武徳縣東沁水注之【武徳縣故城在今懷慶府武涉縣】

河水自武徳縣【此句疑是經文接下東至酸棗縣條】漢獻帝延康元年封曹叡爲國卽魏明帝也【按後漢書獻帝紀建安二十五年春三月攺元延康冬十月禪位於魏魏復攺元黃初而司馬通鑑竟稱黃初元年於曹丕卽王位之下書云攺元延康似屬魏攺胡三省注云此漢攺元魏志也似屬妥適】

東至酸棗縣西濮水東出焉

漢興三十有九年孝文時河決酸棗東潰金堤大發卒塞之【正義曰括地誌云金堤一名千里堤在白馬縣東五里】故班固云文堙棗野武作瓠歌謂斷此口也【酸棗故城在今開封府延津縣北十五里濟水篇雲濮水受河於酸棗縣漢世塞之卽此也】今無水

河水乂東北通謂之延津【此句疑非經文或連上條之注似妥河水又東北句恐屬下條經文此屬衍】

石勒之襲劉曜途出於此以河冰泮爲神靈之助號是處爲靈昌津【元和志云滑州靈昌縣有延津卽靈昌津在縣東北二十二里今直大名府滑縣西南有廢靈昌縣津在白馬津之西南又有湖周十里曰靈昌湖按十六國春秋石勒太和元年命石堪石聰等各統見眾防滎陽使石虎進據石門勒自統中軍直赴金墉濟自大堨先是流澌風猛軍至而冰泮淸和濟畢流澌大至勒以爲神靈之助命曰靈昌津】昔澹臺子羽賫千金之璧渡河陽侯波起兩鮫挾舟子羽曰吾可以義求不可以威刼操劍斬鮫鮫死波休乃投璧扵河三投而輒躍出乃毀璧而去示無恡意趙建武中造浮橋扵津上采石爲中濟石無大小下輒流去用功百萬經年不就石虎親閱作工沈璧於河明日璧流渚上波蕩上岸遂斬匠而還【事見十六國春秋後趙錄建武十年】

河水又逕東燕縣故城北則有濟水自北來注之【今懷慶府胙城縣古胙國周公別子封胙伯漢置南燕縣屬東郡晉時慕容徳據之號東燕縣今縣東有東燕故城但桑欽漢人不當云逕東燕縣恐當作又東逕燕縣故城】

河水於是有棘津之名亦謂之濟津故南津也春秋僖公二十一年晉將伐曹曹在縣【按左注云曹在衛東此縣字疑當作衛】東假道於衛衛人不許還自南河卽此濟也【按春秋左晉將伐曹假道於衛是僖公二十八年今云二十一年誤又云衛人不許還自南河濟今云卽此濟亦誤當作還自南河濟卽此也】河水於是有棘津之名晉伐陸渾亦於此渡宋元嘉中遣輔國將軍蕭斌率寧朔將軍王元謨北入宣威將軍垣防之以水軍守石濟卽此處也【棘津又名石津】

河水又東淇水入焉又東逕遮害亭南

漢書溝洫志曰在淇水口東十八里有金隄隄髙一丈自淇口東地稍下隄稍髙至遮害亭髙四五丈又有宿胥口舊河水北入也【淇水篇淇水出河內隆慮縣西大號山注雲淇水南歷枋堰舊淇水南東流逕黎陽縣南入河淇水口亦名淸河口以淇淸二水合流入河故互受其名也宿胥口在今大名府濬縣西南遮害亭東】

以今輿地言之河水自孟津北又東逕鞏縣北洛水入焉其北岸則溫縣濟水入焉【鞏縣在河南府少東一百三十里黃河去縣十里今又東過汜水縣至滿家溝入河溫縣在懷慶府東五十里黃河在縣南新志云河舊離城二十里今漸徙而北逼近城隈矣濟水古於武徳縣東入河後徙流逕溫縣南至平臯入河今故道盡陷河中】又東逕汜水縣北又東逕滎陽縣北其北岸則武涉縣沁水入焉【汜水在開封府鄭州西一百十里黃河南去縣二十五里武涉在懷慶府東一百里黃河在縣南十五里沁水在縣東一里入河名南賈口】又東逕河陰縣北又東逕滎澤縣北其北岸則獲嘉縣【河陰在鄭州西北五十里滎澤在州北五十里獲嘉在衛輝府西南九十里】又東逕原武縣北【原武在開封府西一百二十里】又東逕陽武縣北【陽武在府西北九十里】又東逕延津縣北又東逕胙城縣北其北岸則新鄕汲縣【延津在府西北九十里胙城在衛輝府東南三十五里新鄕在府西南五十里汲縣衛輝府治黃河在縣東南十七里】又東北逕濬縣西南古宿胥口大伾山在其東北其南岸則滑縣【濬縣在大名府西南一百八十里滑縣在府西南二百里黃河舊在濬縣東南滑縣西北自金明昌中河離汲縣而濬滑之流遂絕】此河水東過洛汭至於大伾之所經也

河水又右逕滑臺城【滑臺城在今滑縣西南卽唐滑州治也北直黎陽相距三十里】有三重中小城謂之滑臺城舊滑臺人自修築此城因以名焉城卽故鄭廩延邑也下有延津春秋曰孔悝爲蒯聵所逐載伯姬於平陽行於延津是也廩延南故城卽衛之平陽亭也今時人謂此津爲防壽津宋元嘉中右將軍到彥之畱建威將軍朱修之守此城魏軍南伐修之執節不下其母悲憂一旦乳汁驚出母乃號踴【疑當作踴】告家人曰我年老非有乳時今忽如此吾兒必沒矣修之絕援果以其日陷沒城故東郡治續漢書曰延熹九【按後漢書五行志是八年九字恐誤】年濟陰東郡濟北平原河水淸襄楷上疏曰春秋注記未有河淸而今有之易幹鑿度曰上天將降嘉應河水先淸京房易曰河水淸天下平天垂翼地吐妖民厲疾三者並作而有河淸春秋麟不當見而見孔子書以爲異河者諸侯之相【後漢書作象】淸者陽明之徴豈獨諸侯有窺【後漢書作防】京師也明年宮車晏駕徴解瀆侯爲漢嗣是爲靈帝建寧四年二月河水又淸也

又東北過黎陽縣南【黎陽故城在今濬縣東北】

黎侯國也詩式防黎侯寓於衛是也晉灼曰黎山在其南河水逕其東其山上碑云縣取山之名取水之陽以爲名也王莽之魏丞也【漢書地理誌魏郡黎陽縣莽曰黎蒸】今黎山之東北故城蓋黎陽縣之故城也山在城西城憑山爲基東岨爲河故劉楨黎陽山賦曰南防黃河左覆金城靑壇承祀髙碑頌靈昔慕容元明【慕容徳字】自鄴率眾南徙滑臺旣無舟檝【十六國春秋作遇風船沒】將保黎陽【十六國春秋作遇風船沒魏兵垂至眾心惶懼議欲退保黎陽徳不従其夕流澌冰合遂於夜中南渡黎陽】昏而流澌冰合於夜中濟訖旦而冰泮燕氏謂是處爲天橋津【十六國春秋作鄴令韓範言扵徳曰光武渡滹沱河澌流自合大王濟河天橋自成靈命所扶徴兆已見徳大悅遂攺黎陽津爲天橋津】東岸有故城崄帶長河戴延之謂之違【當是逯音龍玉切】明壘周二十里言逮【亦當作逯】明【下疑漏在字】石勒十八騎中城因名焉【按十六國春秋後趙錄石勒云勒招集王陽夔安支雄冀保吳豫劉膺桃豹逯明等八騎爲羣盜後郭敖劉徴劉寶張曀僕呼延莫郭黒略張越孔豚趙鹿支屈六等又赴之號爲十八騎】郭緣生曰城袁紹時築皆非也余按竹書紀年梁恵成王十三年鄭釐侯使許息來致地平丘戶牖首垣諸邑及鄭馳地我取枳道與鄭鹿鄭鹿卽是城也今城內有故臺尙謂之鹿鳴臺又謂之鹿鳴城王元謨自滑臺走鹿鳴者也濟取名焉故亦曰鹿鳴津又曰白馬濟津之東南有白馬城衛文公東徙渡河都之故濟取名焉袁紹遣顏良攻東郡太守劉延於白馬關羽爲曹公斬良以報效卽此處是也白馬有韋鄕韋城故津亦有韋津之稱史記所謂修武下武渡韋津者也河水舊於白馬縣南決通濮濟黃溝故蘓代說燕曰決白馬之口魏無外黃濟陽竹書紀年梁恵成王十二年楚師山【謝云竹書紀年作出宋本作決】河水以水長垣之外者也金隄旣建故渠水斷尙謂之白馬瀆故瀆東逕鹿鳴城南又東北逕白馬縣之涼城北耆舊云耆舊【二字疑衍】東郡白馬縣之神馬亭實中層峙南北二百步東西五十許步狀丘斬城也【實中句及此句疑有譌字】自外耕耘墾斫削落平盡正南有陟躔陛上方軏是由西南【此處亦疑有譌脫】側城有神馬寺樹木修整西去白馬津二十許裏東南距白馬縣故城可五十里疑卽開山圖之所謂白馬山也山上常有白馬羣行悲鳴則河決馳走則山崩注雲山在鄭故此鄭也所未詳劉澄之云有白馬塞孟達登之長嘆可謂於川土疎妄矣亭上舊曰置源城縣治此【此句疑有譌誤】白馬瀆又東南逕濮陽縣散入濮水所在決防更相通注以成往復也

河水自津東北逕涼城縣【涼城劉宋置水經不應先有此名按宋書志涼城縣注云二漢東郡有聊城縣晉太康地誌無疑此是則此恐亦當作聊城未知當否涼城在今滑縣東北】河北有般祠孟氏記云祠【疑漏在字】河中積石爲基河水漲盛恆與水齊戴氏西徵記曰今見祠在東岸臨河累石爲壁其屋宇容身而已殊似無靈不如孟氏所記將恐言之過也

河水又東北逕伍子胥廟南

祠在北岸頓丘郡界臨側長河廟前有碑魏靑龍三年立

河水又東北爲長壽津

述徵記曰涼城到長壽津六十里河之故瀆出焉漢書溝洫志曰河之爲中國害尢甚故導河自積石歷龍門二渠以引河一則漯川則今所流也一則北瀆王莽時空【一作塞】故世俗名是瀆爲王莽河也【行水金鑑曰河至此與漯別行而東北入海水經謂之大河故瀆禹貢錐指曰水經東漢人所撰凡稱故瀆者皆時已無水戚城以下東灮以上河水不至又無他水行其中孟康所云王莽時遂空者惟此耳故謂之大河故瀆】

故瀆東北逕戚城西【今大名府開州西北有戚城】

春秋哀公二年晉趙鞅帥師納衛太子蒯瞶於戚宵迷陽虎曰右河而南必至焉今頓丘衛國【按晉書地理誌頓丘郡有衛縣此國字疑衍】縣西戚亭是也爲衛之河上邑漢髙帝十二年封將軍李必爲侯國矣【史記功臣表戚圉侯季必師古曰灌嬰云李必今此作季表不同當有誤】

故瀆又逕繁陽縣故城東【城在大名府內黃縣東六十里繁水之陽繁水卽春秋之澶淵杜預云在頓丘縣南亦謂之浮水】

史記趙將廉頗伐魏取繁陽者也

北逕陰安縣故城西【故城在今大名府淸丰縣北通典頓丘縣北有陰安城太平寰宇記云王莽河在頓丘縣北十里】

漢武帝元朔五年封魏不疑爲侯國【按漢書外戚恩澤侯表陰安侯不疑系衛靑次子今云魏誤】

故瀆又東北逕昌樂縣故城東【按明一統志北直大名府南樂縣注云本漢樂昌縣屬東郡後漢省晉置昌樂縣後魏置昌樂郡隋廢唐復置昌樂縣據此水經不應先有昌樂之名當以樂昌爲是況漢書外戚恩澤侯表樂昌共侯王武於地節四年封則宜作樂昌無疑但晉書地理誌又無昌樂縣之名不知統志何據而云晉置也惟通典魏郡有昌樂縣則又云漢舊縣所不解矣】

地理誌東郡之屬縣也漢宣帝封王稚君爲侯國【史記建元以來功臣表樂昌侯王稚君注云名武】

故瀆又東北逕平邑郭西【故城在南樂縣東北七里】

竹書紀年晉烈公四年趙城平邑【按竹書紀年威烈王七年爲晉烈公元年趙城平邑乃威烈王八年則當作烈公二年】五年田公子居思伐趙鄙圍平邑【竹書作圗】十年齊田汾【竹書作盻】及邯鄲韓舉戰於平邑邯鄲之帥【竹書作師】敗遂獲韓舉取平邑新城

又東北逕元城縣城西北而至沙丘堰【元城縣今大名府治】史記曰魏武侯公子元食邑於此故縣氏焉【按此兩句出漢書地理誌應劭注非出史記】郭東有五鹿墟墟之左右多陷城公羊曰襲邑也說曰襲陷矣郡國志曰五鹿墟故涉【當作沙】鹿有沙亭周穆王防盛姬東徵捨於五鹿其女升【按穆天子當作叔】防屆此思哭是曰女防之丘爲沙鹿之異名也春秋左僖公十四年沙鹿崩【杜預曰沙鹿山名元城縣東有沙鹿土山在晉地】晉史卜之曰陰爲陽雄土火相乘故有沙鹿崩後六百四十五年宜有聖女興其齊田乎後王翁孺自齊徙元城正直其地日月當之王氏爲舜后土也漢火也王禁生政君其母夢月入懷年十八詔入太子宮生成帝爲元後漢祚道沿【二字疑誤謝兆申云宋本作道污】四世稱制故曰火土相乘而爲雄也及崩大夫揚雄作誄曰太陰之精沙鹿【按漢書元後作麓】之靈作合扵漢配元生成者也獻帝建安中袁紹曹操相禦於官渡【禦後漢書鄭康成作拒】紹逼大司農鄭元載病隨軍屆此而卒郡守以下受業者衰絰赴者【本作防】千餘人元注五經防緯歷天文經通於世故範瞱贊曰孔書遂明漢章中輟矣【後漢書注孔書謂六經也輟止也中輟謂曹褒禮不行也】縣北有沙丘堰者不遵其道曰降【上下疑有譌脫或降下有水字】亦曰潰堰障水也

至於大陸北播於九河

風俗通曰河播也播爲九河自此始也禹貢沇州九河旣道矣謂徒駭太史馬頰覆釡胡蘓簡潔勾盤鬲津也同爲逆河鄭元曰下尾合曰逆河言相承受矣蓋所潤下之勢以通河海及齊桓霸世塞廣田居同爲一河【左疏云大陸以北播爲九河以次而東尙書中云齊桓之世遏八流以自廣】故自堰以北館陶癭陶貝邱鬲般廣川信都東光河間樂成以東城地並存川瀆多亡漢世河決金隄南北離【疑譌或當作罹】其害議者常欲求九河故迹而川之未知其所是以班固云自玆距漢三入枝者也【此句疑有譌脫】禹貢錐指曰水經以王莽河爲禹河故以沙丘堰爲禹迹推其意似謂古河本東行禹作此堰以障之使北而九河自此播焉不遵其道是爲降水唐人云河自貴鄕縣界分爲九道宗此說也然禹河不經元城此堰必非禹所作黃文叔云今澶州臨河有鯀隄自黎陽入北至恩州淸河歷亭皆有之然則降水者自元城以北隄堨之水是也蓋以爲鯀所作或曰元城爲戰國魏地北與趙接壤賈讓云隄防之作近起戰國壅防百川各自爲利齊與趙魏以河爲境趙魏瀕山齊地卑下作隄遏水使西泛趙魏趙魏亦爲隄以防之沙丘堰者疑趙所作以障水使不得北而東注於齊魏所謂以鄰國爲壑者也【史記趙世家肅侯十八年齊魏伐我我決河水灌之兵去恵文王十八年王再之衛東陽決河水伐魏氏以趙地髙而齊魏卑也水經淸水注引季長曰晉自朝歌以北至中山爲東陽朝歌以南至軹爲南陽東陽春秋屬晉戰國屬魏後屬趙】

河之故瀆自沙丘堰南分屯氏河出焉【禹貢錐指大河故瀆北出爲屯氏河逕館陶縣東溝洫志曰自塞宣房後河復北決於館陶縣分爲屯氏河其故瀆又東北屯氏別河出焉屯氏別河故瀆又東北逕信成縣張甲河出焉地理誌曰張甲河首受屯氏別河於信成縣者也張甲故瀆北絕淸河於廣宗縣又東北至修縣防淸河屯氏別河自信成南東北至繹幕縣南分爲二瀆其北瀆東北至陽信縣故城北而東注於海南瀆自平原城北首受大河故瀆東出亦謂之篤馬河東北至陽信縣故城南東北入海屯氏河故瀆東逕靈縣北又東北逕鄃縣與鳴犢河故瀆合地理誌曰河水自靈縣別出爲鳴犢河者也按屯氏河自館陶東北至章武入海過郡四行千五百里屯音豚通典魏州治貴鄕元城二縣貴鄕有大河故瀆俗曰王莽河元和志王莽河西去貴鄕縣三里古堰今名愜山在縣西九里成帝時河決王延世募人益運士塞河之處以其愜當人情故謂之愜山蓋卽沙丘堰也元和志王莽河在館陶縣東四里愜山在今大名縣北一十五里今館陶縣西有館陶故城信成縣卽今淸河縣廣宗縣卽今廣宗縣修縣卽今景州繹幕縣在今平原縣界陽信縣故城在今慶雲縣界靈縣在今博平縣界鄃縣卽今夏津縣貴鄕縣卽今大名縣元城縣卽今大名府治今冠縣西有冠氏縣故城隋析館陶縣地爲冠氏縣元和志王莽河北去縣十八里】河水故瀆東北逕發幹【原本譌於】縣北城西又屈逕其北【發幹故城在今山東東昌府堂邑縣西南五十里寰宇記王莽河在堂邑縣北十里】

王莽之所謂戢楯矣漢武帝以大將軍衛靑破左賢王功封其子登爲侯國【漢書衛靑大將軍靑獲匈奴王十有餘人封靑子伉爲冝春侯子不疑爲陰安侯子登爲發幹侯】

大河故瀆又東逕貝丘縣故城南【故城在今東昌府淸平縣西南本漢淸陽縣地隋初徙貝丘縣治此後攺爲淸平縣王莽河在縣南十八里】

應劭曰左氏齊襄公田於貝丘是也余按京相璠杜預並言在博昌【漢志屬千乘郡】卽司馬彪郡國志所謂貝中聚者也應注於此事近迹【朱本作違】矣

大河故瀆又東逕甘陵縣故城南【甘陵故城在今直廣平府淸河縣東南】地理誌之所謂厝也【按地理誌淸河郡厝縣應劭曰安帝以孝徳皇后於厝攺曰甘陵】王莽攺曰厝治者也漢安帝父孝徳皇以太子被廢爲王薨於此乃其地尊陵曰甘陵【後漢書淸河王淸河孝王慶肅宗章帝子建初四年立爲皇太子七年廢爲淸河王安帝建光元年追尊父爲孝徳皇母爲孝徳後】桓帝建和元年攺曰甘陵縣亦取名焉是周之甘泉市【當作幣】地也陵在瀆北丘墳髙巨𨿽中經發壞猶若層陵矣世謂之唐侯冢城曰邑城皆非也昔南陽文叔良以建安中爲甘陵丞夜宿水側趙人蘭襄夢求攺葬叔良明【疑漏日字或於明上有逮及等字】循水求棺果於水側得棺半許落水叔良顧親舊曰若聞人此吾必以爲不然遂爲移殯醊而去之大河故瀆又東逕艾亭城南【風俗記曰甘陵故城直東二十里有艾亭城蓋近今博平縣界】又東逕平晉城南【平晉城未詳疑當在博平縣北王莽河在博平縣北十八里】今城中有浮圖五層上有金露柈題云趙建武八年比釋道龍和上竺浮圖澄樹徳勸化與立神廟浮圖以壞露柈尙存煒煒有光明大河故瀆又北逕靈縣故城南【靈縣故城在博平縣東北四十里髙唐州西南二十里】王莽之播亭也河瀆於縣別出爲鳴犢河【漢志鳴瀆河東北至蓚入屯氏河】河水故瀆又東逕鄃縣故城東【城今在平原縣西南五十里】呂后四年以父嬰功封子佗【史記漢書俱作它】龍爲侯國【按史漢表俱作呂它無龍字表云兪侯呂它父嬰以連敖從髙祖破秦入漢功比朝陽侯嬰死子它襲】王莽更名之曰善陸【鄃縣故城在今濟南府平原縣西南五十里】

大河故瀆又東逕平原縣故城西而北絕屯氏三瀆北逕繹幕縣故城東北西流逕平原鬲縣故城西【括地誌平原故城在平原縣東南十里元和志王莽枯河在縣南五里蓋本在其北縣徙而北故水出其南屯氏三瀆謂屯氏河及屯氏別河之南北二瀆也寰宇記繹幕故城在平原縣西北二十里鬲縣故城在今濟南府陵縣北左靡奔有鬲氏卽其國也陵縣本安徳唐徳州治州西五十里有長河故城州北五十里有將陵故城元和志王莽枯河在長河縣東五里又在將陵縣西十里長河卽今徳州治將陵在州東北志云古黃河在州東南二十餘里今謂之黃河崖】

地理誌曰鬲津也王莽名之曰河平亭故有窮后羿國也應劭曰鬲偃姓咎繇後光武建武十三年封建議將軍朱祐爲侯國

大河故瀆又北逕修縣故城東又北逕安陵縣西本修之安陵鄕也地理誌風俗記曰修縣東四十里有安陵縣【疑作鄕】故縣也又東北至東光縣故城西而北與漳水合【修縣故地在今景州南修音條一作蓚括地誌云俗名南條城在今蓚縣南十二里安陵故城在今吳橋縣西北】

禹貢錐指大河自宿胥口徙流至成平合漳水復歸禹河故道又東北歷浮陽參戶平舒至漳入海也以今輿地言之濬縣滑縣開州內黃淸丰南樂大名元城【並直大名府】冠縣館陶堂邑淸平【並山東東昌府】淸河【直廣平府】博平髙唐【並東昌府】平原徳州【並山東濟南府】景州吳橋東光交河滄州靑縣靜海天津【並直河間府北接大成寶坻並順天府】諸州縣界中皆周定王五年至西漢末大河之所行也定王五年歲己未下逮王莽始建國三年辛未而北瀆遂空凡六百七十二嵗

大河故瀆北出爲屯氏河逕館陶縣東東北出

漢書溝洫志曰自塞宣防河復北決於館陶縣分爲屯氏河廣深與大河等成帝之世河決館陶及東郡金隄上使河隄謁者王延世塞之二十日隄成【漢志作三十六日】詔以建始五年爲河平元年以延世爲光祿大夫是水亦斷屯氏故瀆水之又東北屯氏別河出焉屯氏別河故瀆又東北逕信成縣張甲【疑漏河字】出焉地理誌曰張甲河及瀆首受屯氏別河於信城縣者也張甲河及瀆北絕河於廣宗縣淸【此淸字疑當在上北絕下】分爲二瀆左瀆逕廣宗縣故城西【廣宗縣今屬直順徳府】又北逕建始縣故城東田融云趙武帝【三字有譌誤】二十二年立建興治廣宗置建始建徳五縣焉【按北魏書地形志太和十一年置廣宗郡注云有廣宗城建始城建徳城惟魏書有此一句至各史地誌及通典通誌諸書俱無所謂建興郡治廣宗建始建徳五縣之文總由趙武帝三字之誤故無従查核耳】

左瀆又北逕經城東【經縣故城在今廣宗縣二十里本後漢經縣地】繚城西【繚城在今南宮縣東南】又逕南宮縣西北【南宮縣今屬直眞定府】注絳瀆【元和志雲絳水故瀆在南宮縣東南六里】右瀆又東北逕廣宗縣故城南又東北逕界城亭北又東北逕長樂郡武彊縣故城東【武彊今屬眞定府】

長樂故信都也晉太康五年攺從今名【晉書武帝紀太康五年立南宮王子玷爲長樂王今爲眞定府冀州】

又東北逕廣川縣與水故道合又東北逕廣川縣故城西【廣川縣今爲眞定府棗彊縣故城在縣東北】又東逕棘津亭南

徐廣曰棘津在廣川司馬彪曰縣北有棘津城【故城在今棗彊縣境內】呂尙賣食之困疑在此也劉澄之云譙郡鄼縣東北有棘津亭故邑也呂尙所困處也余案春秋左伐巢克棘入州來無津字杜預春秋釋地又言棘亭在鄼縣東北亦不云有津【原本譌浡】字矣而竟不知澄之於何而得是說然天下以棘爲名者多未可咸謂之棘津也又春秋昭公十四年晉侯使荀吳帥師涉自棘津用牲於洛遂滅陸渾杜預釋【原本譌擇】地闕而不書服防曰棘津猶孟津也徐廣晉紀又言石勒自葛陂防河北襲汲人向水於方頭濟自棘【按十六國春秋後趙錄石勒勒自葛陂還河北過枋頭時汲郡向冰聚眾數千壁於枋頭勒將於棘津北渡恐冰邀之乃自汶石津筏潛渡取冰舟以濟大軍勒引兵自酸棗向棘津濟河據此則水當作冰方當作枋】棘津在東郡河內之間田融以爲卽石濟南津也𨿽千古茫昧理世元逺遺文逸句容或可尋沿途隠顯方土可驗司馬遷云呂望東海上人也老而無遇以釣幹周文王又云呂望行年五十賣食棘津七十則屠牛朝歌行年九十身爲帝師皇甫士安云欲隱東海之濵聞文王善養老故入釣於周今汲水城亦有呂望隠居處起自東海迄今酆雍緣其逕趣趙魏爲宻厝之譙宋事爲疏矣【今棗彊縣北有賣漿臺俗呂望未遇時曽賣漿於此】

張甲故瀆又東北至修縣東防淸河

十三州誌曰張甲河東北至修縣入淸漳者也

屯氏別河東枝津出焉東逕信成【原本譌作城信成卽今淸河縣】城南又東逕靑陽縣故城南淸河郡北

魏自淸陽徙置也【淸陽故城在今淸河縣東】

又東北逕陵鄕南又東北逕東武城縣故城南又東北逕東陽縣故城南

地理誌曰王莽更之曰骨陵矣【按漢志淸河郡東陽縣莽曰胥陵】俗人謂之髙黎郭非也應劭曰東武城東北三十里有陽鄕故縣也又東散絕無復津逕

屯氏別瀆又東北逕淸河郡南又東北逕淸河故城西漢髙六年封王某【按史記表當是王吸】爲侯國地理風俗志曰甘陵郡東南十七里有淸河故城者世謂之鵲城也又東北逕繹幕縣南分爲二瀆

屯氏別河北瀆東逕繹幕縣故城南東邑大河故瀆又東北逕平原縣枝津北出至安陵縣遂絕

屯氏別河北瀆又東北逕重平縣故城南

應劭曰重合縣西南八十里【重合縣今爲濟南府樂陵縣】有重平鄕故縣也又東北逕重合縣故城南又東北逕定縣故城南漢武帝元朔四年封齊孝王子劉成爲侯國【按史漢表俱作劉越云成誤】地理風俗記曰饒安縣東南三十里有定鄕城故縣也

屯氏別河北瀆又東入陽信縣今無水又東爲咸河東北流逕陽信縣故城北

地理誌渤海之屬縣也東注於海【此四字疑是經文按後明矣】

屯氏別河南瀆自平原東絕大河故瀆又經平原縣故城北東北枝津又出東北至安徳縣界東防商河屯氏別河【此四字原本別作一行誤】南瀆又東北於平原界又有枝渠右出至安徳縣遂絕

屯氏別河南瀆自平原城北首受大河故瀆東出亦通謂之篤馬河

卽地理誌所謂平原縣有篤馬河東北入行【漢志作海】五百六十里者也

東北逕安徳縣故城西又東北逕臨齊城南始【始字當是注在東字上】

東齊未賔大魏築城以臨之故城得其名也【安徳縣今爲濟南府陵縣其故城在徳州境內余兄東甫云經文爲漢人所撰臨齊之名或別有取如注大魏之言恐未盡然巽按臨齊城實築於魏魏書地形志安徳郡鬲縣下注云治臨齊城自魏以前地誌從無此名則其築於魏可知愚謂此二句經文恐俱屬酈注連接上條觀其以注中之始字誤接經文安知此二句不是前條之注誤作經文恐因歷久訛遂致舛錯亦未可定耳】

又屈逕其城東故瀆廣四十步又東北逕重丘縣故城西【重丘在今東昌府城東南跨荏平縣界】

春秋襄公二十五年秋同盟重丘伐齊故也應劭曰安徳縣五十里有重丘鄕故縣也

又東北逕西平昌縣故城北【西平昌今爲濟南府徳平縣】

北海有平昌縣故加西漢宣帝元康元年封王長君爲侯國【按史記褚先生補表作元康元年封帝舅王長君名無故漢書外戚恩澤侯表作地節四年封帝舅節侯王無故此蓋従史記】故渠川東入般縣爲般河【何氏云疑卽勾盤也】蓋亦九河之一道也漢書稱公孫瓚破黃巾於般河卽此瀆也又東爲白鹿淵水南北三百步東西千餘步深三丈餘其水冬淸而夏濁渟而不流若夏水洪泛水深五丈方乃通注般瀆

又逕般縣故城北

王莽更之曰分明也

東逕樂陵縣故城北【樂陵縣今屬濟南府】

地理誌曰故都尉治伏琛晏謨言平原邑今分爲郡

又東北逕陽信縣故城南東北入海【今屬濟南府】

屯氏河故瀆自別河東逕甘陵之信鄕縣故城南地理誌曰安帝更名安平應劭曰甘陵西北十七里有信鄕故縣也

屯氏故瀆又東逕甘陵縣故城北逕靈縣北又東北逕鄃縣與鳴犢河故瀆合上承大河故瀆於靈縣南地理誌曰河水自靈縣別出爲鳴犢河者也

東北逕靈縣東東入鄃縣而北合屯氏瀆【原本譌以酈注接經文今從朱本攺正】

屯氏瀆兼鳴犢之稱也又東逕鄃縣城北東北合大河故瀆謂之【疑漏鳴犢二字按漢書溝洫志元帝永光五年河決淸河靈鳴犢口在今髙唐州界】口十三州誌曰鳴犢河東至修入屯氏考瀆則不至也

又東北右過衛國縣南又東北逕濮陽縣北瓠子河出焉河水東逕鐡丘南

春秋左氏哀公二年鄭罕達帥師郵無卹禦簡子衛太子爲右登鐡上【按左注云鐡丘名】望見鄭師衛太子自投車下卽此處也京相璠曰鐡丘名也杜預曰在戚南河之北岸有目城【後漢書郡國志作河牧城】城戚邑也東城有子路冢【明一統志子路墓有三一在淸丰縣西南三十里一在開州北十里一在長垣縣北三里蓋子路嘗爲蒲宰後死孔悝之難蒲人塟之然三墓未知孰是】河北有竿城【宋本作河之西岸有竿城】郡國志曰衛縣有竿城者也河南有龍淵宮武帝元光中河決濮陽汜郡十六發卒十萬人塞決河起龍淵宮蓋武帝起宮於決河之傍龍淵之側故曰龍淵宮也【元和志鐡丘在衛南縣東南本漢濮陽縣地在今大名府開州北五里】

河水東北流而逕濮陽縣北爲濮陽津【濮水在今開州東南六十里】故城在南與衛縣分水城北十里有瓠河口有金堤宣房堰粵在漢世河決金隄涿郡王遵【按漢書當作尊下同】自益州刺史【按漢書當作自徐州刺史】遷東郡太守河水盛溢泛浸瓠子金隄決壞遵躬率民吏投沈白馬祈水神河伯親執圭璧請身塡堤廬居其上吏民皆走遵立不動而水波齊足而止公私壯其勇節【濮陽故城今在開州西南二十里】

河水又東北逕衛國縣南【今爲東昌府觀成縣】東爲郭口津河水又東逕鄄城縣北【一作國口】

故城在河南一十八里王莽之鄄良也沇州舊治魏武創業始自於此河上之邑最爲峻固晉八王故事曰東海王越治鄄城城無故自壞七十餘丈越惡之移治濮陽城南有魏使持節徵西將軍太尉方城侯鄧艾廟廟南有艾碑秦建元十二年廣武將軍沇州刺史闗內侯安定彭超立河之南岸有新城宋寧朔將軍王謨前鋒入河所築也北岸有新臺鴻基層廣髙數丈衛宣公所築新臺矣詩齊【何氏云齊字疑】姜所賦也爲廬關津臺東有小城崎嶇防側臺枕河俗謂之底閣城疑故關津都尉治也所未詳矣【漢志東郡有畔觀縣後漢更名爲衛國今東昌府觀成縣地及淸丰之南境開州之北境皆是鄄城縣故城在河南十八里今在濮州東二十里】

河水又東北逕範縣之秦亭西【今東昌府範縣東南有範縣故城】春秋經書築臺扵秦者也【左莊三十一年築臺扵秦地道記在縣西北】

河水又東北逕委粟津

大河之北卽東武陽縣也【寰宇記觀成縣東南六十七里有委粟城蓋與津相近東武陽卽今東昌府朝城縣】

左防浮水故瀆

故瀆上承大河扵頓丘縣而北出【頓丘縣卽今大名府淸丰縣其故城在縣南二十五里】東逕繁陽故城南【繁陽故城在大名府內黃縣東六十里】故應劭曰縣在繁水之陽【明統志繁水在南樂縣闕三十五里元志在內黃縣東二十六里】張晏曰縣有繁淵春秋襄公二十年經書公與晉侯齊侯盟於澶淵杜預曰在頓丘縣南今名繁污澶淵卽繁淵也亦謂之浮水焉【今開州城南有澶淵城】昔魏徙大梁趙以中牟易魏故志曰趙南至浮水繁陽卽是瀆也

故瀆東絕大河故瀆東逕五鹿之野

晉文公受塊於野人卽此處矣京相璠曰今衛國縣西北三十里有五鹿地今屬頓丘縣【明一統志大名府城東有五鹿墟晉文公受塊於野人卽此處又開州南三十里有五鹿城魯伐衛取五鹿蓋此城也】

浮水故瀆又東南逕國邑

城北故衛公國也漢光武以封周後也

又東逕衛國縣故城南古斟觀

應劭曰夏有觀扈卽此城也竹書紀年梁惠成王二年齊田壽帥師伐趙圍觀觀降【竹書作伐我】

浮水故瀆又東逕河牧城而東北出

郡國志曰衛國姚姓有河牧城【後漢書郡國志曰衛本觀故國姚姓此漏本觀故三字】

又東北入東武陽縣東入河又有漯水出焉

戴延之謂之武陽也地理誌曰漯水出東郡武陽縣今漯水上承河水於武陽縣東南西北逕武陽新城東曹操爲東郡所治也引水自東門石竇北注於堂池池南故基尙存中城內又立一石甚大城西門名冰井門門內曲中冰井猶存門外有故臺號武陽臺匝臺俱有隅雉遺迹【武陽臺在今東昌府莘縣界內】

河水又東逕武陽縣東範縣西而東北流也又東北過東阿縣北河水於範縣東北流爲倉亭津【東阿縣今屬兗州府】述徵記曰倉亭津在範縣界去東阿六十里魏土地記曰津在武陽縣東北七十里津河濟名也【漢東阿故城在今陽谷縣東北範縣卽今範縣倉亭津在縣西北】

河水又歷柯澤

春秋左襄公十四年衛孫文子敗公徒於柯澤者也【按左作阿澤杜注云濟北東阿縣西南有大澤】

逕東阿縣故城西而東北流注【此下疑漏鄧裏渠三字】

河水枝津東出謂之鄧裏渠也

又東北過茌平縣西河自鄧裏渠東北逕昌鄕亭北逕碻磝城西【茌平前漢書作茬平後漢書作荏平水經注作茌平宋宋景文曰當作茌】

述徵記曰嚚磝【朱本云當作碻磝】津名也自黃河泛舟而渡者皆爲津也其城臨水西南崩於河宋元嘉二十七年以王謨爲寧朔將軍前鋒入河平碻磝守之都督劉義恭以沙城不守召謨令毀城而還【按宋書王謨作江夏王義恭以爲碻磝不可守召令還今此漏可字】後登城之魏立濟州治此也【王海引此作後更城之魏置鎭守名濟州闗按魏書地形志濟州治濟北碻磝城泰當八年置】河水沖其西南隅又崩扵河卽故茌平縣也應劭曰茌山名也縣在山之平陸故曰茌平也王莽之功崇矣經曰大河在其西鄧裏渠歷其東卽斯邑也昔石勒之師懽屯耕扵茌平聞鼔鞞之聲扵是縣也【朱云十六國春秋後趙錄石勒年二十餘爲司馬騰所執賣充軍實至平原賣與茌平人師懽爲奴每屯耕於野嘗聞鞞鐸之音勒以告諸奴】而與柳城分河【茌平今屬東昌府其故城在縣西三十里縣南有濟州城卽古碻磝城】

河水又與鄧裏渠水上承大河於東阿縣西東逕東阿縣故城北

故衛邑也應仲瑗曰有西故稱東魏封曹雄爲侯國【朱云按魏志曹植自雍丘王徙封東阿王非侯國也宗室中亦無名雄者】大城北門內西側臯上有大井其巨若輪深六七丈嵗嘗煮膠以貢天府本艸所謂阿膠也故世俗有阿井之名【阿井今在陽谷縣東北六十里水淸冽而甘煮艸爲膠可以愈疾舊屬東阿故名阿井】縣出佳繒縑故史記云秦昭王服太阿之劍阿縞之衣也

又東北逕臨邑縣【臨邑今屬濟南府】與將渠合又北逕茌平縣東臨邑縣故城西北流入於河河水又東北流逕四瀆津【原本漏逕字通典盧縣東有漢臨邑縣故城盧縣今爲濟南府長淸縣四瀆津當在縣界臨邑故城東北】

津西側岸臨河有四瀆祠東對四瀆口河水東分濟亦曰泲水受河也然滎口水右斷門不通始自是出東北流【然字之下疑有譌脫】逕九里與淸水合放泲瀆也自河入濟自泲入淮自淮達江水徑周通故有四瀆之名也昔趙殺鳴犢仲尼臨河而嘆自是而返曰丘之不濟命也夫【朱箋史記孔子世家孔子旣不得用扵衛將西見趙簡子至扵河而聞竇鳴犢舜華之死也臨河而嘆曰美哉洋洋乎丘之不濟此命也夫子貢趨而進曰敢問何謂也孔子曰竇鳴犢舜華晉國之賢大夫也趙簡子未得志之時須此兩人而後従政及其已得志殺之乃從政丘聞之也刳胎殺夭則麒麟不至郊竭澤涸魚則蛟龍不合陰陽覆巢毀卵則鳯凰不翔何則君子諱傷其類夫鳥獸之不義也尙知避之而況乎丘哉乃還索隠曰家語云聞趙簡子殺竇犨鳴犢及舜華國語云鳴鐸竇犨則竇犨字鳴犢聲轉字異】琴操以爲孔子臨狄水而歌矣狄水衍兮風揚波船楫顚倒更相加余按臨濟故狄也是濟所逕也得其通稱河水又逕楊墟縣之故城東俗猶謂是城曰陽【疑當作楊】城矣河水又逕茌平縣東城內有故臺世謂之時平城非也蓋茌時音相近耳疑縣徙也

又東北過髙唐縣界

河水於縣【何氏雲河水扵縣漯水注之八字疑屬經文】漯水注之【此下原本有地理誌曰至遺迹止一百字已見前注譌覆於此當屬衍文従朱本刪】水自城東北逕東武陽縣故城南應劭曰縣在武水之陽王莽之武昌也然則漯水亦或武水也臧洪爲東郡太守治此曹操圍張超扵雍丘洪以情義請袁紹救之不許洪與紹絕紹圍洪城中無食洪呼吏士曰洪扵大義不得不死諸君無事空受此禍眾泣曰何忍捨明府也男女八千餘人【按後漢書臧洪當作七八十人】相枕而死洪不屈紹殺洪邑人陳容爲丞謂曰寧與臧洪同日死不與將軍同日生紹又殺之士爲傷嘆今城四周紹圍郭尙存水匝隍壍扵城東北合爲一瀆東北出郭逕陽平縣之岡城西【陽平故城今爲東昌府莘縣治岡城在縣西南七里新志云故流今堙惟縣城西門外少南三里許有大陂廣十餘里其勢突城而東與陽谷縣西陂連夏秋積潦並成巨浸相爲古漯河匪流處】郡國志曰陽平縣有岡成亭逕陽平縣故城東漢昭帝元平元年封丞相蔡義爲侯國漯水又北逕莘道城之西【在今莘縣北】北有莘亭春秋桓十年衛宣公使伋使諸齊令盜待扵莘伋壽繼殞扵此亭【按左盜殺二子乃桓公十六年今云十年漏六字】京相璠曰今平陽【二字疑衍或當作東郡】陽平縣北一十里有故莘亭道阨限蹊【四字疑有譌誤】要自衛適齊之道也望新臺扵河上感二子扵宿齡【朱云宿當作夙】詩人乘舟誠可悲矣今縣東有二子廟猶謂之孝祠矣漯水又東北逕樂平縣故城東【故城在今堂邑縣東南三十里】縣故淸也漢髙帝八年封宮中同於淸【朱箋按史記功臣表髙祖八年封淸簡侯空中漢功臣表作室中同徐廣曰一作窒中索隠曰窒中姓也無作宮中者宮字誤】宣帝封許廣漢少弟翁孫爲【朱本作於】樂平並爲侯國王莽之淸治矣漢章帝建始中更従今名也漯水又北逕聊城故城西【聊城縣今爲東昌府治古聊城在府城西北一十五里】城內有金城周匝有水南門有馳道絕水南出自外泛舟而行矣東門側有層臺秀出魯仲連所謂還髙唐之兵郤聊城之眾者也

漯水又東北逕淸河縣故城東【城在今淸平縣南淸平本漢貝丘縣其西南有貝丘城】

地理風俗記曰甘陵故淸河淸河在南一十七里今扵甘陵縣故城東南無城以擬之直東二十里有艾亭城東南四十里有此城疑卽淸河城也後蠻居之故世稱蠻城也【朱本無也字】

漯水又東北逕文鄕縣城東南又東北逕博平縣【文鄕城亦在淸平縣南博平城在今博平縣西北三十里】

故城內有層臺秀上王莽攺之曰加睦也

右與黃溝同注川澤

黃溝承聊城郭水水泛則津注水耗則輟流自城東北出逕淸河城南又東北逕攝城北春秋所謂聊攝以東也俗稱郭城非也城東西三里南北二里東西隅有金城城卑下墟郭尙存左右多墳隴京相璠曰聊城縣東北三十里有故攝城今此城西去聊城二十五六里許卽攝城者也【攝城在今博平縣西南二十里】

又東逕文鄕城又東南逕王城北

魏太常七年安平王鎭平原所築世謂之王城太和二十三年罷鎭立平原郡治此城也

黃溝又東北逕左與漯水隠覆勢鎭河陸東出扵髙唐縣大河右迆東注漯水矣

桑欽地理誌曰【地理誌非桑欽所撰何得曰桑欽地理誌蓋漯水出髙唐句乃地理誌引桑欽之言當云地理誌曰桑欽言漯水出髙唐方是】漯水出髙唐余按竹書穆天子稱丁卯天子自五鹿東徵釣於漯水以祭淑人是曰祭丘己巳天子東徵食馬於漯水之上尋其沿歷逕趣不得近出髙唐也桑氏所言蓋津流出次於所間【去聲】也俗以是水上承於河亦謂之源河矣【禹貢錐指曰源河乃漯之再出者桑欽惟知此而不知起東武陽則疎矣河旣與漯合復分爲二漯由漯陰故城北河由平原故城東蓋自髙唐以西至武陽河在南而漯在北自髙唐以東至海則漯在南而河在北矣今禹城縣南有源陽故城唐縣在源河之北故名】

漯水又東北逕援縣故城西

王莽之東順亭也杜預釋地曰濟南祝阿縣西北有援城【援城今在禹城縣西南漢志作瑗】

漯水又逕髙唐縣故城東

昔齊威王使盻子守髙唐趙人不敢漁扵河卽魯仲連子謂田巴曰今楚軍南陽趙伐髙唐者也春秋左哀公十年趙鞅帥師伐齊取黎及轅毀髙唐之郭杜預曰轅卽援也祝阿縣西北有髙城【髙唐城今在濟南府禹城縣西四十里禹城本漢祝阿縣】

漯水又東北逕漯陰縣故城北

縣故黎邑也漢武帝元光三年封匈奴降王王莽更名翼城歷北漯陰城南伏琛謂之漯陽城南有魏沇州刺史劉岱碑地理風俗記曰平原漯陰縣今巨漯亭是也【按臨邑縣西有漯陰故城元和志漯水北去臨邑縣七里】

漯水又東北逕著縣故城南【城在今濟陽縣西南】又東北逕崔氏城北【城今在章丘縣西北】

春秋左傳襄公二十七年崔成請老扵崔氏【按左傳無氏字】者也杜預釋地曰濟南東朝陽縣西北有崔氏城

漯水東南逕東朝陽縣故城南【城亦在章丘縣西北】

漢髙帝六年【按漢表是七年】封都尉華寄爲侯國地理風俗記曰南陽有朝陽縣故加東地理誌曰王莽之修治也

漯水又東逕漢徴君伏生墓南

碑碣尙存以明經爲秦博士秦坑儒士伏生隠焉漢興教扵齊魯之間文帝撰五經尙書太傅安帝徴之年老不行及使掌故歐陽生等受尙書於徴君號曰伏生者也

漯水又東逕鄒平縣故城北【今濟南府靑城縣界有東鄒故城】

有【原本譌作右】鄒侯國舜後姚姓也

漯水又東北逕建信縣故城北【今在靑州府髙苑縣西北】

漢髙帝七年封婁敬爲侯國【按史漢功臣表俱不列婁敬封國漢志建信下亦不曰侯國敬亦但云封敬二幹石爲闗內侯號建信侯則知建信之號乃虛名非封國也今云封爲侯國恐非是】應劭曰臨沛縣西北五十里【臨沛當作臨泲】有建信侯【疑屬衍文】城都尉治故城者也

漯水又東北逕千乘縣二城間

漢髙帝六年以爲千乘郡王莽之建信也章帝建初四年爲王國和帝永元七年攺爲樂安郡故齊也伏琛曰千乘城【疑漏在字】齊城西北一百五十里隔防水卽漯水之別名也【元和志千乘故城在淄州髙苑縣北二十五里】

又東北爲馬常坈【朱箋玉篇坈音而勇切地名今按下文里數則坈乃澱泊之類韻補云與坑同】

坈東西八十里南北三十里亂河枝流而入扵海河海之饒玆焉爲最地理風俗記曰漯水東北至千乘入海河盛則通津委海水耗則防涓絕流書浮扵濟漯亦是水者也

禹貢錐指曰此自西漢末以迄後魏漯川之原委也以今輿地言之濬縣滑縣開州淸丰【並屬直大名府】觀成濮州範縣朝城莘縣堂邑聊城淸平博平【並屬山東東昌府】禹城臨邑濟陽章丘鄒平齊東靑城【並屬濟南府】髙苑【屬靑州府】諸州縣界中皆古漯水之所經自宋世河決商胡【疑當作河】朝城流絕而舊迹之存者鮮矣

又東北過楊墟縣東商河出焉

地理誌曰楊墟平原之縣也漢景帝四年【按漢書王子侯表是文帝四年今云景帝誤】以封齊悼恵王子將廬【按史記齊悼恵王世家及漢表俱作將閭今云將廬従史表也】爲侯國也城在髙唐城之西南經次扵此是不比也商河首受河亦漯水及澤水所潭水也【禹貢錐指引此作澤水所澤也】淵而不流世謂之淸水自此𨿽沙漲塡塞厥迹尙存歷澤而北俗謂之落裏坈逕張公城西又北重源潛發世謂之落裏坈亦曰小漳河商漳聲相近故字與讀移耳【元和志云漢鴻嘉四年河水泛溢河隄都尉許商鑿此河通海故以商爲名商河行大河之南漯水之北】

商河又北逕平原縣東又逕安徳縣故城南又東北逕昌平縣故城南又東逕般縣故城南又東逕樂陵縣故城南【般縣故城在今徳平縣東北樂陵故城在今樂陵縣界】

漢宣帝地節四年封侍中史子長爲侯國【漢表史髙封樂陵侯今云子長髙字也】

商河又東逕初鄕縣故城南【初鄕故城在今商河縣西北】

髙後八年封齊悼恵王子劉辟光爲侯國也王莽更之曰張鄕也應劭曰般縣東南六十里有初鄕城故縣也【按漢志平原郡朸縣莽曰張鄕應劭曰音力絕無所謂初鄕縣者況劉辟光亦封朸侯則應作朸縣明矣鄕字亦疑衍又按史漢表悼恵王子辟光於文帝四年封朸侯今云髙後八年亦誤】

沙溝水注之

水南出大河之陽泉源之不合河者二百步其水北流注商河

商河又東北流逕馬嶺城西北而流【二字疑衍】屈而東注南轉逕城東

城在河曲之中東海王越斬汲桑扵是城【朱箋十六國春秋後趙錄永嘉元年冬並州人田蘭等起兵斬汲桑於樂陵晉書載記石勒奔樂平東海王越追斬汲桑於平原】

商河又東北逕冨平縣故城北【今濟南府陵縣東北二十里有厭次故城】地理誌曰侯國也王莽曰安樂亭應劭曰明帝更名闞駰四厭次縣本冨平矣車騎將軍張安世之封邑非也按漢書昭帝元鳯六年封右將軍張安世爲富平侯薨子延壽嗣國在陳畱別邑【按漢書此下尙有在字】魏郡陳畱風俗曰陳畱尉氏縣安陵鄕故冨平縣也是乃安世所食矣歲入租千餘萬延壽自以身無功徳何堪久居先人大國上書減戶天子以爲有讓徙封平原並食一邑戶口如故而稅減半十三州誌曰明帝永平五年攺曰厭次矣按史記髙祖功臣侯者表髙帝六年封元頃爲侯國徐廣音義曰漢書作侯爰類字【按漢表作厭次侯爰類】是知厭次舊名非始明帝蓋復故耳縣西有東方朔冢【東方朔墓今在陵縣東北二十二里有唐顏魯公所書碑刻】側有祠祠有神驗水側有云城漢武帝元封四年封齊孝王子劉信爲侯國也【按漢書王子侯表云侯信乃元朔四年封非元封也】

商河又分爲二水南水謂之長聚溝

東流傾注爲海溝南海【疑作水】側有蒲臺臺髙八丈方二百步三齊略記曰鬲城東南有蒲臺秦始皇東遊海上於臺下蟠蒲系馬至今嵗【疑漏一歲字】蒲生縈委若有系狀似水楊可以爲箭今東去海三十里【蒲臺今爲縣屬濟南府】

北水世又謂之白薄瀆

東北流注扵海水矣

大河又東北逕髙唐縣故城西

春秋左襄公十九年齊靈公廢太子光而立公子牙以夙沙衛爲少傅齊侯卒崔杼逆光光立殺公子牙於句瀆之丘衛奔髙唐以叛京相璠曰本平原縣也爲【爲字誤朱本攺作魏謝云當作齊】之西鄙也大河逕其西而不出其東經言出東誤耳【髙唐故城在今禹城縣西四十里本齊髙唐邑齊趙以河爲境威王曰吾臣有盻子使守髙唐則趙人不敢漁扵河卽此河也】

大河又北逕張公城臨側河湄

魏靑州刺史張治此故世謂之張公城水有津焉名之曰張公渡【在今平原縣南六十里】

河水又北逕平原縣故城東【故城在今縣南】

地理風俗記曰原博平也故曰平原矣縣故平原郡治矣漢髙帝六年置王莽攺曰河平也晉灼曰齊西有平原河河水北過髙唐縣卽平原也故經言河水逕髙唐縣東非也按地理誌曰髙唐平原也髙唐漯水所出平原則篤馬河導焉明平原非髙唐大河不得出其東審矣

大河右溢世謂之甘棗溝

水側多棗故俗取名焉河盛則委泛水耗則輟流

故瀆又東北歷長堤逕溫陰縣北【按漢志有漯陰而無溫陰宋本亦作漯陰恐當依宋本爲是下同】

東逕著城北東爲波澱淵潭相接世謂之穢野薄

河水又北逕陽阿縣故城東【朱本作西】

漢髙帝六年封郎中萬防爲侯國【按史漢功臣表俱無陽阿侯萬防其人者且漢志陽阿屬上黨郡河水扵此非入上黨之所恐有譌誤】應劭曰溫【亦當作漯】陰縣東南五十里有阿陽鄕故縣也【按陽阿縣屬上黨郡漯陰縣屬平原郡一在並州一在靑州相去遼逺必非河水同逕之地按平原郡有阿陽與漯陰相連則宜作阿陽無疑但所謂侯國則史漢表有陽阿而無阿陽恐所云萬防者不足憑也】

又東北過漯陽縣北【按漯水下注云北漯陰城伏琛謂之漯陽城在今靑城縣界漯水之北】河水自平原左逕安徳城東而北爲鹿角津【今陵縣治卽安徳故城縣東南有鹿角闗因津爲名與臨邑縣接界】東北逕般縣樂陵朸鄕厭次縣南爲厭次河

漢安帝永初二年劇賊畢毫等數百乘船防平原縣令劉雄門下小吏所輔浮舟追至厭次津與賊合戰並爲賊擒求代雄毫縱雄扵此津所輔可謂孝盡愛敬義極君臣矣

河水又逕漯陰縣故城北【一作右逕】

王莽之臣武縣也

河水又東北爲漯沃津

漯沃縣故城南王莽之近亭者也地理風俗記曰千乘縣西北五十里有大河河北有漯沃城故縣也魏攺爲後部亭今俗遂名之曰右輔城【今蒲臺縣東有漯沃故城】

河水又東逕千乘城北

伏琛之所謂千乘北城者也【今髙苑縣北有千乘故城未知是此城否】

又東北過黎城縣北【禹貢錐指據濟水經文攺作利縣云彼注云地理誌齊郡有利縣晏謨曰縣在齊城北五十里今博興縣東有利縣故城】又東北過甲下邑濟水従西來注之又東北入於海

河水又東分爲二水枝津東逕甲下城南東南歷常沇【按上文有馬常坈經文此當云歷馬常坈爲是】注濟

經言泲水注河水自枝津東北流至甲下邑北世謂之倉子城非也又東北流入於海淮南子曰九折注爲海而流不絕者昆侖之輸也尙書禹貢曰夾石碣石入於河山海經曰碣石之山繩水出焉東流注於河河之入海舊在碣石今川流所導非禹瀆也周定王五年河徙故瀆故班固曰商渇【朱本作碣】周移也又以漢武帝元光二年河又徙東郡更注渤海是以漢司空掾王橫言曰往者天常連北風海水溢西南出寖數百里故張君云碣石在海中蓋淪扵海水也昔燕齊遼曠分置營州今城屆海濵海水北侵城垂淪平【謝云宋本作城垂淪者半】王橫之言信而有徴碣石入海非無證禹貢錐指以今輿地言之滑縣開州【並屬直大名府】觀城濮州範縣朝城【並屬山東東昌府】陽谷【屬兗州府】茌平【屬東昌府】禹城平原陵縣徳平樂陵商河武定靑城蒲臺【並屬濟南府】髙苑博興【並屬靑州府】諸州縣界中皆東漢以後大河之所行也

水經注集釋訂訛卷五﹤史部﹐地理類﹐河渠之屬﹐水經注集釋訂訛﹥

欽定四庫全書

水經注集釋訂訛卷六

歸安沈炳巽撰

汾水

澮水

涑水

文水

原公水洞渦水晉水

湛水

汾水出太原汾陽縣北管涔山【按今靜樂縣在太原府西北二百二十里本漢汾陽縣地地理誌汾陽北山汾水所出西南至汾陰入河過郡二行一千三百四十里管涔山一名燕京山淮南子汾岀燕京是也隋志靜樂縣有管涔山元和志云在縣北一百二十里】

山海經曰北次二經之首在河之東其東【按經無東字】首枕汾其名曰管涔之山其上無艸木【按經作其上無木而多艸】而下多玉汾水出焉西流注於河十三州誌曰出武州之燕京山亦管涔之異名也其山重阜修層【朱本攺巖】有艸無木泉源道於南之下蓋稚水蒙流耳又西南夾岸連山聨峯接勢劉淵族子曜常隠居於管涔之山夜中忽有二童子入跪曰管涔王使小臣奉謁趙皇帝獻劍一口置前再拜而去以燭視之劍長二尺光澤非常背有銘曰神劍服【十六國春秋前趙錄劉曜無服字】禦除眾毒曜遂服之劍隨【按傳漏四字】時變爲五色也後曜遂爲胡王矣汾水又南與東西溫溪合水出右近溪聲流翼注水上雜樹交陰雲垂煙接自是水流潭漲波襄轉泛又南逕一城東憑墉積石側枕汾水俗謂之代城城【疑當作水】又南出二城間其城角倚翼枕汾流世謂之侯莫幹城蓋語出戎方傳呼失實也汾水又南逕汾陽縣故城東【城在今太原府陽曲縣北十里】川土寛平峘山夷水故地理誌汾水出汾陽縣北山西南流者也漢髙帝十一年封靳彊爲侯國後立屯農積粟在斯謂之羊腸倉山有羊腸阪在晉陽西北石磴縈委若羊腸焉故倉阪取名矣漢永平中治呼沲石臼河按司馬彪後漢郡國志常山南行唐縣有石臼谷蓋咨乘【禦覽作資承】嘑沱之水轉山東之費【疑當作漕】自都盧【按後漢書鄧訓傳作都慮】至羊腸倉將憑汾水以漕太原用實秦晉苦役連年轉運所經凡三【項本作二】百八十九隘死者無算拜鄧訓爲謁者監防水功訓隠括知其難立【朱箋按訓傳云訓考量隠括知大功難立注云隠審量括之也拘木必待隠括蒸揉然後直也】具言肅宗肅宗從之全活數千人和熹鄧後之立叔父【何校後漢書叔父下增陔字】以爲訓積善所致也羊腸卽此倉也魏土地記曰秀容【秀容故城在今太原府忻州西北五十里】胡人徙居之立秀容防軍治東去防【疑是汾】水六十里南與酸水合水源西出少陽之山東南流注於汾水【山海經作東流注於汾水無南字】汾水又南出山東南流洛陰水注之水出新興郡西流逕洛陰城北【在今太原府東北六十里】又西逕盂縣故城南【在今太原府東北八十里】春秋左傳昭公二十八年分祁氏七縣爲大夫之邑以孟丙爲盂大夫【左傳昭公二十八年魏獻子爲政分祁氏之田以爲七縣盂其一也】水又西逕狼盂【按漢志當作孟】縣故城南【在今太原府北七十里】王莽之狼調也左右夾澗幽深南面大壑俗謂之狼馬澗舊斷澗爲城有南北門門闉故壁尙在洛陰水又西南逕陽曲城北【元和志陽曲故城在太原縣東北四十五里】魏土地記曰陽曲胡寄居太原界置陽曲防軍治其水西南流注於汾水汾水又南逕陽曲城西南注也

東南過晉陽縣東【今爲山西太原府太原縣】晉水從縣南東流注之太原郡治晉陽城秦昭襄王三年立尙書所謂旣修太原者也春秋說題辭曰髙平曰太原原端也平而有度廣延【當作疋五下切古雅字按古文大小雅爾雅字本作疋】曰大鹵太原也釋名曰地不生物曰鹵盧【釋名曰鹵罏也如罏火處也】谷梁傳曰中國曰太原夷狄曰大鹵尙書大曰東原底平大而髙平者謂之太原郡取稱焉魏土地記曰城東有汾水南流水東有晉使持節都督幷州諸軍事鎭北將軍太原成王之碑水上舊有梁淸洴殞於梁下豫讓死於津側亦襄子解衣之所在也【朱箋呂氏春秋云趙襄子逰於囿中至於梁馬卻不進使靑荓進視則豫讓佯爲死人叱靑荓曰吾且有事靑荓退而自殺史記刺客傳豫讓伏於襄子所過之橋下襄子至橋馬驚襄子曰此必是豫讓也使人問之果豫讓也於是襄子數之豫讓請襄子之衣而擊焉於是襄子大義之使使持衣與豫讓豫讓拔劍三躍而擊之伏劍自殺】汾水西逕晉陽城南舊有介子推祠前有碑廟宇傾頽惟單碑獨存矣今文字剝落無可尋也【今太原縣南有赤橋舊謂之豫讓橋】

又南洞渦水從東來注之

汾水又南逕梗陽縣故城東故楡次之梗陽縣也魏獻子以邑大夫【何云大夫上有闕文】魏戌也京相璠曰梗陽晉邑也今太原晉陽縣南四十里楡防界有梗陽城汾水又南卽洞渦水會者也【元和志云梗陽故城在淸源縣南一百二十里】

又南過大陵縣東【故城在今文水縣北十三里】

昔趙武靈王逰大陵夢處女鼓瑟而歌想見其人吳廣進孟姚焉卽於此縣也【史記趙世家武靈王逰大陵他日王夢見處女鼓琴而歌詩曰美人熒熒兮顏若苕之榮命乎命乎曽無我嬴異日王飲酒樂數言所夢想見其狀吳廣聞之因夫人而內其女嬴孟姚也】王莽攺曰大寧矣汾水於縣左迆爲鄥澤廣雅曰水自汾出爲汾陂其陂東西四里南北一十餘里陂南接鄥地理誌曰九澤在北幷州藪也呂氏春秋謂之大陸又名之曰漚洟之澤俗謂之鄥城【朱箋呂氏春秋九藪吳之具區楚之云夢秦之陽華晉之大陸梁之囿田孟諸齊之海隅趙之鉅鹿燕之大昭周禮云正北幷州其川虖沱嘔夷注云嘔夷祁夷也】許愼說文雲漹水出西河中陽縣之西南入河卽此水也漹水又會嬰侯之水山海經稱謁戾之山嬰侯之水出於其陰北流注於汜水右出汜山其水殊源共合注於嬰侯之水亂流逕中都縣南俗又謂之中都水侯甲水注之水發源【孫云當作原平地理誌原平縣屬太原郡】縣胡甲山有長阪謂之胡甲嶺卽劉歆遂初賦所謂越侯甲而長驅者也蔡邕曰侯甲亦邑名也在祁縣侯甲水又西北歷宜歳郊逕太谷謂之太谷水出谷西北流逕祁縣故城南【今屬大原府故城在縣西七里】自縣連延西接鄔澤是爲祁藪也卽爾雅所謂昭余祁矣賈辛邑也辛貌醜妻不爲言與之如臯射雉雙中之則笑也【朱箋按春秋左傳昭八二十八年賈辛將見魏獻子魏獻子曰辛來昔叔向適鄭鬷蔑惡欲觀叔向從使之收器者而往立於堂下一言而善叔向將飲酒聞之曰必鬷明也下執其手以上曰昔賈大夫惡娶妻而美三年不言不笑禦以如臯射雉獲之其妻始笑而言據此則貌醜者乃賈大夫非賈辛也】王莽之縣也又西逕京陵縣故城【在今汾州府平遙縣東七十里】北王莽更名曰致城矣於春秋爲九原之地也故國語曰趙文子與叔向遊於九原曰死者若可作也吾誰與歸叔向曰其陽子乎文子曰夫陽子行廉直於晉國不免其身智不足稱吾其隨會乎納諫不忘其師矣故其京尙存漢興增陵於其下故曰京陵焉侯甲水又西北逕中都縣故城南【在今楡次縣東一百五十里】臨城際水湄春秋昭公二年晉侯執陳無宇於中都者也漢文帝爲代王都此武帝元封四年上幸中都宮殿上見光赦中都死罪以下侯甲水又西合爲嬰侯之水逕鄔縣故城南晉大夫司馬彌牟之邑也謂之鄔水也俗亦曰慮水慮漹【疑當作鄔】聲相近故因變焉又西北入鄔陂而歸於汾流矣

又南過平陶縣東文水從西來流注之【元和志文水縣本漢大陵縣地汾水經縣東十五里文水在縣西漢平陶縣城在縣西南二十五里後魏攺爲平遙】

汾水又南與石桐水合卽綿水也水出界休縣之綿山北流逕石桐寺西卽介子推之祠也昔子推逃晉公之賞而隠於綿上之山也晉文公求之不得乃封綿爲介子推之田曰以志我過且旌善人因名斯山爲介山故袁崧郡國志曰界休縣有介山有綿上聚子推廟王肅襄【朱箋當作喪按隋史經籍志有王肅喪服要記一卷】服要記曰昔魯哀公祖載其父孔子問曰寧設桂樹乎哀公曰不也桂樹者起於介子推子推晉之人也文公有內難出國之狄子推隨其行割肉以續軍糧後文公復國忽忘子推子推奉唱【二字疑誤】而歌文公始悟當受爵祿子推奔介山抱木而燒死國人之恐其神魂賈於地【朱云賈於地疑有脫誤或當作貿貿】故作桂樹焉吾父生於宮殿死於枕席何用桂樹爲余案夫子尙非璵璠送安能問桂樹爲禮乎王肅此證近於誣矣石桐水又西流注於汾水又西南逕界休【漢志屬太原郡今沔陽府靈石縣】縣故城西王莽更名之曰界美矣城東有郭林宗宋子浚二碑宋衝以有道【此下甚多訛誤】司徒徵林宗縣【漏人字】也辟司徒舉太以疾辭【按後漢書郭泰傳司徒黃瓊辟太常趙典舉有道或勸林宗仕進者對曰吾夜觀乾象晝察人事天之所廢不可支也遂並不應據傳此頗誤】其碑文之【疑訛或當作有】云將蹈洪崖之遐迹紹巢由之逸【按中郎集作絕】軌翔區外以舒翼起【碑作超】天路【碑作衢】以髙峙稟命不融享年四十有三【傳作四十二】建寧四年【傳作二年】正月丁亥卒凡我四方同好之人永懷哀痛乃樹碑表墓昭銘景行雲陳畱蔡伯喈範陽盧子幹扶風馬日防等逺來奔喪朋友服心喪期年者如韓子助宋子浚等二十四人其餘門人著錫衰者千數其碑文【此下有脫誤】故蔡伯喈謂盧子幹馬日防曰吾爲天下碑文多矣皆有慙容惟郭有道無愧於色矣【按傳云建寧二年春卒於家時年四十二四方之士千餘人皆來會葬同志者乃共刻石立碑蔡邕爲文旣而謂涿郡盧植曰吾爲碑銘多矣皆有慚徳惟郭有道無慚色耳較此似明白】汾水之右有左部城蓋劉淵爲晉都尉【漏時字】所築也

又南過冦爵津【一作冠】

汾津名也在介休縣之西南俗謂之雀鼠谷數十里間道隘水左右悉結偏梁閣道累石就路縈帶巖側或去水一丈或髙六丈【朱云按太平禦覽引此云或去水一尺或髙五六尺】上戴山阜下臨絕澗俗謂之魯般橋蓋通古之津隘矣亦在今之地崄也【元和志雀防谷在介休縣西十二里汾水在縣北十二里靈石縣本介休地汾河在縣北十步】

又南入河東界又南過永安縣西

故彘縣也【今爲平陽府趙城縣】周厲王流於彘卽此城也王莽更名黃城漢順帝陽嘉三年攺曰永安縣霍伯之都也歷唐城東瓚注漢書云堯所都也東去彘十里汾水又東與彘水合水出東北太嶽山禹貢所謂嶽陽也卽霍太山矣【在今趙城縣東北四十五里】山上有飛防【朱云漏墓飛廉三字】以善走事紂惡來【漏以字】多力見知周王伐紂兼殺惡來飛防先爲紂使北方還無所報乃壇於霍太山而致命焉得石棺銘曰帝令處父不與殷亂賜汝石棺以葬死遂以葬於【朱云當作焉但作於亦通】霍太山有嶽廟廟甚靈鳥雀不棲其林猛虎常守其庭又有靈泉以供祭事鼓動則泉流聲絕則水竭湘東陰山縣有侯曇山上有靈壇壇前有石井深數尺【疑當作丈】居常無水及臨祈禱則甘泉湧出周用而已亦其比也彘水又西流逕觀阜北故百邑也原過之從襄子也受竹書於王澤以告襄子襄子齋三日親自剖竹有朱書曰余霍太山山陽侯天使也三月丙戌余將使汝反滅智氏女亦立我於百邑也襄子拜受山神之命遂滅智氏祠三神於百邑使原過主之世謂其處爲觀阜也彘水又西流逕永安縣故城南西南流注於汾水汾水又南逕霍城東【唐霍邑縣今爲霍州屬平陽府】故霍國也昔晉獻公滅霍趙夙爲禦霍哀公奔齊晉國大旱卜之曰霍太山爲祟使趙夙召霍君奉祀晉復穰也蓋霍哀公之故居也汾水又逕趙城西南穆王以封造父趙氏自此始也汾水又南霍水入焉水出霍太山發源成潭漲七十步而不測其深西南逕趙城南西流注於汾水

又南過楊縣東【故城在今平陽府洪洞縣東南一十八里】

澗水東出谷逺縣西山西南逕楊縣霍山南又西逕故城北晉大夫僚公去安之邑也【朱曰郡國志云河東郡楊縣有髙梁亭晉羊舌大夫叔向邑也此云僚公去安誠所未詳炳巽按左傳昭公二十八年晉魏獻子分羊舌氏之田爲三縣僚安爲楊氏大夫則郡國志所云乃獻子未分時羊舌氏之故邑酈注所引則據旣分而言何云未詳惟公去二字似屬衍文耳】應劭曰故楊侯國王莽更名有年亭也其水西流入於汾水汾水逕楊城西不於東矣魏土地記曰平陽【原本訛作楊】郡治楊縣郡西有汾水南流者是也

西南過髙梁邑西

黑水出黑山西逕楊城南又西與巢山水會【明一統志黑山在平陽府浮山縣北四十里黑水出焉亦名澇水西北流入於汾】山海經曰牛首之山勞水出焉西流注於潏水疑是水也潏水卽巢山之水也水源東南出巢山東谷北逕浮山東又西北流與勞水合亂流西北逕髙梁城北【髙梁故城在今稷山縣東南三十里】西流入於汾水又南逕髙梁故城西故髙梁之墟也春秋僖公二十四年秦穆公納公子重耳於晉害懷公於此竹書紀年晉出公三十年【朱云竹書紀年作出公十三年】智伯瑤城髙梁漢髙帝十二年以爲侯國封恭侯酈介於斯邑也【按漢表作共侯酈疥】

又東過平陽縣東

汾水又南逕白馬城西魏刑白馬而築之故世謂之白馬城【在今平陽府東北二十里】今平陽郡治汾水又南逕平陽縣故城東【城在今臨汾縣西南】晉大夫趙鼂之故邑也【左傳晉分祁氏羊舌氏之田以趙朝爲平陽大夫按鼂乃古朝字本通】應劭曰縣在平河之陽堯舜並都之也竹書紀年晉烈公元年韓武子都平陽漢昭帝封度遼將軍範明友爲侯國【按漢書功臣表範明友封平陵侯此云平陽未知孰是】王莽之香平也晉立平陽郡卽此矣水側有堯廟前有碑魏土地記曰平陽城東十里汾水東原上有小臺臺上有堯神屋石碑永嘉三年劉淵徙【漏都字】平陽於汾水得白玉印方四寸髙二寸二分【十六國春秋作一寸二分】龍鈕其文曰有新寶之印王莽所造也淵以爲天授攺永鳳二年爲河瑞元年汾水南與平水合水出平陽西壺口山尙書所謂壺口治梁及岐也其水東逕狐谷亭北春秋時狄侵晉取狐廚者也又東逕平陽城南東入汾俗以爲晉水非也汾水又南歷襄陵縣故城西【在今襄陵縣東南二十里名曰卻犨城】晉大夫郤犨之邑也故其地有犨氏鄕亭矣縣蓋卽陵以名氏也王莽更名曰幹昌也

又南過臨汾縣東【今爲平陽府治及各屬縣】

天井水出東陘山西南北有長嶺嶺上東西有通道卽銒蹬也穆天子傳曰乙酉天子西絕銒蹬【按傳當作隥注云卽井銒之山】西南至鹽【按傳作盬注云盬鹽池也今在河東解縣音古今竟作鹽誤】是也其水三泉奇發西北流總成一川西逕堯城南又西流入汾

又屈從縣南西流

汾水又經絳縣故城北竹書紀年梁武王【按竹書紀年當作惠成王】二十五年絳中地西絕於汾汾水西逕虒祁宮北【宮地背汾面澮西則兩川之交會也今平陽府絳州南有虒祁宮】橫水有故梁截汾水中凡有三十柱柱徑五尺裁與水平蓋晉平公之故梁也物在水故能持久而不敗也又西逕魏正平郡南【今絳州本漢臨汾縣地後魏攺曰正平幷置郡】故東州治太和中皇都徙洛置州立郡矣又西逕正橋澮水入焉【正橋朱云一作王橋何雲澮水西至王橋注於汾水經見後竟當作王】

又西過長修縣南

汾水又西與古水合出臨汾縣故城西黃阜下其大若輪西南流故黃溝出焉東注於汾今無水又西南逕魏正平郡北又西逕荀城東古荀國也汲郡古文晉武公滅荀以賜大夫原氏也古水又西南入於汾汾水又西南逕長修縣故城南漢髙帝十一年以爲侯國封莊恬也有修水出縣南而西南流入汾汾水又西逕淸原城北故淸陽亭也城北有淸原晉侯搜淸原作三軍處也汾水又逕冀亭南昔臼季使過冀野見郤缺耨其妻饁之相敬如賔言之文公文公命之爲卿復與之冀京相璠曰今河東皮氏縣有冀亭古之冀國所都也杜預釋地曰平陽皮氏縣東北有冀亭卽此亭也汾水又西與華水合水出北山華谷西南流逕一【一作於】故城俗謂之梗陽城非也梗陽在楡次在此非【一曰非在此】按故漢上谷長史侯相碑曰侯氏出自倉頡之後逾殷曆周各以氏分或著楚魏或顯齊秦晉卿士蒍斯其裔也食采華陽蒲阪北亭卽是城也其水西南流注於汾汾水又逕稷山北【今稷山縣因名爲山】在水南四十里許山東西二十里南北三十里髙十三里西去介山一十五里山上有稷祠山下稷亭春秋宣公十五年秦桓公治兵於稷以略狄土是也【按左傳宣公十五年秋七月秦桓公伐晉次於輔氏壬午晉侯治兵於稷以略狄地此云秦桓公治兵於稷恐訛】

又西過皮氏縣南【今河津縣西二里有皮氏故城】

汾水西逕鄧邱北【顧云鄧當作鄈顏師古曰鄈與葵同亦作葵漢舊儀作葵土宋史鎭王元偓傳上登葵丘亭是也從邑癸聲朱箋作邑登亦當作癸】故漢氏之方澤也賈逵云漢法三年祭地汾陰方澤澤中有方丘故謂之方澤丘卽鄧丘也許愼說文稱從邑登聲河東臨汾地名矣在介山北山卽汾山也其山特立周七十里髙三十里文頴言在皮氏東南則可三十里乃非也今準此山可髙十餘里山上有神廟廟側有靈泉祈祭之日周而不耗世亦謂之子推祠揚雄河東賦曰靈輿安步周流容與以覽於介山嗟文公而湣推兮勤大禹於龍門【師古曰禹鑿龍門以通河水故勤勞也】晉太康記及地道記與永初記並言子推所逃隠於是山卽實非也余案介推所隠者綿山也文公環而封之爲介推田號其山爲介山杜預曰在西河介休縣者是也汾水又西逕耿鄕城北故殷都也帝祖乙自相徙此爲河所毀故書敍曰祖乙圯於耿杜預曰平陽皮氏縣東南耿鄕是也盤庚以耿在河北廹近山川乃自耿遷亳後晉獻公滅之以封趙夙後襄子與韓魏分晉韓康子居平陽魏桓子都安邑號爲三晉此其一也漢武帝行幸河東濟汾河作秋風辭於斯水之上汾水又西逕皮氏縣南竹書紀年魏襄王十二年秦公孫爰帥師伐我圍【按竹書國字衍】皮氏翟章帥師救皮氏圍疾西風十三年城皮氏者也漢河東太守潘系穿渠引汾水以漑皮氏縣故渠尙存今無水

又西至汾陰縣北西注於河

水南有長阜背汾帶河阜長四五里廣二里餘髙十丈汾水歷其陰西入河漢書謂之汾陰脽【漢書武帝紀元鼎四年立后土祠於汾陰脽上蘇林云脽音誰如淳云脽者河之東岸特堆掘長四五里廣二里餘髙十餘丈汾陰縣治之上后土祠在縣西汾在脽之北今滎河縣北有汾陰故城唐攺汾陰曰寶鼎元和志汾水在寶鼎縣北二十五里舊經后土祠下西注於河明慶隆四年東徙由河津縣葫蘆灘南入河】應劭曰脽丘類也汾陰男子公孫祥望气寶物之精上見祥言之於武帝武帝於水獲寶鼎焉遷於甘泉宮攺其年曰元鼎【按漢書郊祀志天子東幸汾陰汾陰男子公孫滂洋等見汾旁有光如絳上遂立后土祠於汾陰脽上今云公孫祥訛又史記封禪書云汾陰巫錦爲民祠魏脽后土營旁見地如鉤狀掊視得鼎鼎大異於眾鼎文鏤無欵識怪之言吏吏告河東太守勝勝以聞天子使使驗問巫得鼎無姦詐乃以禮祠迎鼎至甘泉云云則得鼎者乃巫錦聞於上者乃河東太守勝與公孫滂洋等見汾旁有光立后土祠自是兩事並非一人且鼎得於祠旁地上亦非武帝於水獲之今以兩事屬之一人似有訛誤】卽此處

禹貢錐指以今輿地言之靜樂陽曲太原淸源交城文水祁縣【並屬山西太原府】平遙汾陽介休孝義【並屬汾州府】靈石汾西霍州趙城洪洞臨汾襄陵太平絳州曲沃稷山河津滎河【並屬平陽府】諸州縣界中皆汾水之所經也

澮水出河東絳縣東澮交東髙山【澮水在今平陽府翼城縣源出縣東烏嶺山西流入於汾】

澮水東出詳髙山【按山西平陽府翼城縣有澮髙山又名翺翔山詳疑當作翔】亦曰河南山又曰澮山西逕翼城南按詩譜言晉穆侯遷都於綘異【朱本作翼愚謂此屬衍字按竹書紀年云晉遷於絳原無翼字況孝侯乃穆侯之孫竹書云孝侯八年晉侯在翼稱翼侯則穆侯時不當先有翼之名也】孫孝侯攺絳爲翼翼爲晉之舊都也後獻公又北廣其城方二里又命之爲絳故司馬遷史記年表稱獻公九年始城絳都左傳莊公二十六年晉士蒍城絳以深其宮是也其水又西南合黑水嶺水導源東北黑水谷西南流經翼城北右引北川水出平川南流注之亂流西南入澮水澮水又西南與諸水合謂之澮交竹書紀年曰莊伯十二年翼侯焚曲沃之禾而還作爲文公也又有賀水東出近川西南至澮交入澮又有髙泉水出東南近川西北趣澮交注澮又南紫谷水東出白馬山白馬川遁甲開山圖曰絳山東距白馬山謂是山也西逕榮【何云當作陘】庭城南而西出紫谷與幹河合卽敎水之枝川也史記白起傳稱起涉河取韓安邑東至幹河是也其水西與田川水合水出東溪西北至澮交入澮又有女家水出於家谷竹書紀年曰莊伯以曲沃叛伐翼公子萬救翼荀叔軫追之至於家谷有範壁水出於壁下並西北流至翼廣城昔晉軍北入翼廣以築之因卽其姓以名之二水合而爲西北流至澮交入澮澮水又西南與絳水合俗謂之白水也【疑衍】非也水出絳山東至寒泉奮湧揚波北注【二字疑衍】縣流奔壑十一【疑當作一十】許丈靑崖若黛素湍如委練望之極爲奇觀矣其水西北流注於澮應劭曰絳水出絳縣西南蓋以故絳爲言也史記稱智伯率韓魏引水灌晉陽不沒者三版智氏曰吾始不知水可以亡人國今乃知之汾水可以浸平陽絳水可以浸安邑【何云平陽安邑俱錯誤當以戰國防汾水可以浸安邑絳水可以浸平陽爲正通鑑注引此及括地誌駁正酈氏疑絳水不可以灌平陽之說頗詳】時韓居平陽魏居安邑魏桓子肘韓康子韓康子履魏桓子肘足接於車上而智氏以亡魯定公問一言可以喪邦有諸孔子以爲幾乎余覩智氏之談矣汾水灌平陽或亦有之絳水浸安邑未識所由也

西過其縣南

春秋成公元年晉悼公【按竹書當是出公】謀去故絳欲居郇瑕魏獻子曰土薄水淺不如新田有汾澮以流其惡遂居新田【按左傳晉人謀去故絳乃成公六年不如新田亦韓獻子之言今云元年魏獻子並誤】又謂之絳卽絳陽也【今平陽府絳州卽晉故絳與新田之都】蓋在絳澮之陽漢髙帝六年封越騎將軍華無害爲侯國【史記功臣表華無害封絳陽侯漢書作絳陵侯】縣南對絳山西背二水古文瓚語曰晉平公與齊景公乘至於澮上見乘白驂八駟以來有犬貍身而狐尾隨平公之車公問師曠對首陽之神有犬貍身狐尾其名曰【名曰二字一作逢君】者飲酒得福則徼之蓋於是水之上也【朱箋按太平廣記引汲冢瑣語云晉平公至澮上見人乘白驂八駟而來有貍身而狐尾去其車而墮公之車公問師曠師曠曰貍身而狐尾其名曰首陽之神飲酒於霍太山而歸其逢君於澮乎君其有喜較此似明】

又西南過虒祁宮南【宮在今平陽府曲沃縣西南四十九里】

宮在新田絳縣故城西四十里晉平公之所搆也時有石言於魏楡晉侯以問師曠曠曰石不能言或憑焉臣聞之作事不時怨讟動於民則有非言之物言也今宮室崇侈民力雕盡石言不亦宜乎叔向以爲子野之言君子矣其宮也【朱作地疑是衍字】背汾面澮西則兩川之交會也竹書紀年曰晉出公五年澮絕於梁卽是水也

又西至王橋注於汾水

晉智伯瑤攻趙襄子襄子奔保晉陽原過後至遇三人於此澤自帶以下不見持竹二節與原過曰爲我遺無防原過受之於是澤所謂王澤也

洓水出河東聞喜縣東山黍葭谷【聞喜縣今屬平陽府洓水自絳縣徑聞喜夏縣安邑臨晉猗氏縣界至蒲州東南入黃河】

洓水所出俗謂之華谷至周陽與洮水合水源東出淸野山世人以爲淸襄山也其水東大嶺下西流出【此句有訛誤】謂之唅口又西合洓水鄭使子產問晉平公疾平公曰卜雲臺臺爲祟史官莫知敢問子產曰髙辛氏有二子長曰閼伯季曰實沈不能相容帝遷閼伯於商丘遷實沈於大夏臺臺實沈之後能業其官帝用嘉之國汾川由是觀之臺臺汾洮之神也賈逵曰汾洮二水名司馬彪曰洮水出聞喜縣故王莽以縣爲洮亭也然則洓水殆亦洮水之兼稱乎

又西過周陽邑南

其城南臨洓水北倚山原竹書紀年晉獻公二十五年正月翟人伐晉周【漏陽字】有白兔舞於市卽是邑也【按竹書紀年獻公元年王如成周周陽白兔舞於市二十五年正月狄人伐晉自是兩事今並爲一年疑誤】漢景帝以封田勝爲侯國也【按史記表田勝封周陽侯索隠曰縣名屬上郡但上郡有陽周而無周陽且洓水所行之道俱在河東郡諸縣界中與上郡相隔遼逺必非經行之地若謂河東自有一周陽縣則地理諸書具在無從查核所不解矣】洓水又西逕董澤陂南【董澤在今聞喜縣東北四十里一名董池陂】卽古池東西四里南北三里春秋文公六年搜於董澤卽斯澤也洓水又與景水合水出景山北谷山海經曰景山南望鹽販之澤北望少澤其艸多藷藇秦椒其陰多赭其陽多玉郭景純曰鹽販之澤卽解縣鹽池也按經不言有水今有水焉西北流注於洓水也

又西南過其縣南

洓水又西逕仲郵�北又西逕桐鄕城北竹書紀年曰翼侯伐曲沃大捷武公請城【按竹書作成】於翼至洞庭【朱云當作渦】乃返者也【按竹書云武公請成於翼至相而還注云相一作桐】漢書曰漢武帝元鼎六年將幸緱氏至左邑桐鄕聞南越破以爲聞喜縣者也洓水又西與沙渠水合水出東南近川西北流注於洓水洓水又南逕左邑縣故南城【當作城南或故下漏城字】故曲沃也晉武公自晉陽徙此秦攺爲左邑縣詩所謂從子於鵠者也春秋傳曰下國有宗廟謂之國在絳曰下國矣卽新城也王莽之洮亭也【漢志作莽曰兆亭】洓水自城西注水流急濬輕津無緩故詩人以爲激之水言不能流移束薪耳水側卽狐突遇申生處也春秋傳曰秋狐突適下國遇太子太子使登僕【左傳作使登僕注云忽如夢而相見狐突本爲申生禦故復使登車爲僕】曰夷吾無禮吾請帝以畀秦對曰神不歆非類君其圖之君曰諾請七日見我於新城西偏及期而往見於此處故傳曰神所凴有時而信矣【按二語乃杜注非傳文注云傳言神所憑有時而信矣攺言作曰便似傳文當作言爲是】洓水又西逕王官城北在南原上春秋左傳成公十三年四月晉侯使呂相絕秦曰康猶不悛入我河曲伐我洓川俘我王官故有河曲之戰是矣今世人猶謂其城曰王城也【王官城在今曲沃縣西南二里】

又西南過安邑縣西【安邑今屬平陽府】

安邑禹都也禹娶塗山氏女思戀本國築臺以望之今城南門臺基猶存余案禮天子諸侯臺門隅阿相降而已未必一如書傳也故晉邑矣春秋時魏絳【原本訛作降】自魏徙此【朱引漢志云魏絳自魏徙安邑至惠玉徙大梁】昔文侯縣師經之琴於其門以爲言戒也【朱引劉向說苑云師經鼓琴魏文侯起舞曰使吾言而無見違師經援琴而撞文侯中旒潰之文侯將烹經經曰堯舜惟恐言之而人不違桀紂惟恐言而人違之臣撞桀紂非撞吾君也文侯令縣琴於城門以爲寡人戒】武侯二年又城安邑蓋增廣之秦始皇使左更白起取安邑置河東郡王莽更名洮陽【漢志河東郡莽曰兆陽】縣曰河東也有項寧都學道升仙忽復還此河東號曰升仙【朱引王充論衡作項曼都號曰升仙】漢世又有閔仲叔隠遁市邑罕有知者後以識瞻而去【朱引皇甫謐髙士傳云閔貞字仲叔太原人客居安邑老病家貧不能得肉日買豬肝一片其令聞之令吏常給焉仲叔知而嘆曰我豈以口腹累安邑耶遂去較此似明】洓水又西南逕監【朱云疑作盬】鹽縣故城城南有鹽池水承【朱云脫一之字】鹽水出東南薄山【何校通鑑注作上承鹽水水出東南薄山】西北流逕巫咸山北地理誌曰山在安邑縣東海外西經曰巫咸在女醜北右手操靑蛇左手操赤蛇在登葆山羣巫所從上下也大荒西經曰大荒之中有靈山巫咸【按山海經咸下尙有一巫字】卽巫昐巫彭巫姑巫貞巫孔【山海經作巫禮】巫抵巫謝巫羅十巫從此升降百藥爰在郭景純曰言羣巫上下靈山采藥往來也蓋神巫所逰故山得其名矣谷口嶺上有巫咸祠其水又逕安邑故城南又西流注於鹽池地裏志曰鹽池在安邑西南許愼謂之鹽盬長五十一里廣六里周一百一十四里從鹽古聲【朱箋今許氏說文解盬字云盬鹽池也在河東袤五十一里廣七里周百十六里從鹽省古聲】呂宿曰沈沙煮海謂之鹽河東鹽池謂之解鹽今池水東西七十里南北十七里紫色澄渟渾而不流水出石鹽自然印成朝取夕復終無減損惟水暴雨澍甘【何校增澤淸二字】潦奔疊則鹽池用耗故公私共堨水徑防其淫濫故謂之鹽水亦爲堨水也故山海經謂之鹽販之澤也【明一統志山西平陽府安邑縣有鹽池生乳塩唐大曆中賜名寶應慶靈也】澤南面層山天巖云秀池【一作地】谷泉深左右壁立間不容軌【原本訛作軏】謂之石門路出其中名之曰徑南通上陽北塈鹽澤池西又有一池謂之女鹽澤東西二十五里南北二十里在猗氏故城南春秋成公六年晉謀去故絳大夫曰郇瑕地沃饒近盬【左傳作沃饒而近鹽】服防曰土平有漑曰沃盬鹽也土人鄕俗引水裂【疑衍】沃麻分灌川野畦水耗竭土自成鹽卽所謂鹽咸也而味苦號曰鹽田鹽盬之名始資是矣本司鹽都尉治領兵一千餘人守之周穆王漢章帝並幸安邑而觀鹽池故杜預曰猗氏有鹽池後罷尉司分猗氏安邑置縣以守之

又南過解縣東又西南注於張陽池【解縣今爲平陽府解州】洓水又西逕猗氏縣故城北春秋文公七年晉敗秦於令狐至於刳首先蔑奔秦士會從之闞駰曰令狐卽猗氏也刳首在西三十里縣南對澤卽猗頓之故居也孔叢子曰猗頓魯窮士也耕則常饑桑則常寒聞朱公富往而問術焉朱公告之曰子欲速富當畜五防【防當是牸孔叢子陳士義子欲速富當畜五牸說苑愚公畜牸牛生子而大賣之而買駒史記平準書天下亭亭有畜牸馬歳課息齊民要術五牸者牛馬豬羊驢俱作牸無作牸者】於是乃適西河大言牛羊於猗氏之南十年之間其息不可計貲擬王公馳名天下以興富於猗氏故曰猗頓也【明一統志猗頓故居在平陽府猗氏縣境】洓水又西逕郇城詩云郇伯勞之蓋其故國也杜元凱春秋釋地云今解縣西北有郇城服防曰郇國在解縣東郇瑕氏之墟也余按竹書紀年云晉惠公十有五年【按史記晉世家秦納重耳乃惠公十四年況惠公於十四年九曰卒豈猶有十五年之理乎緣竹書紀年系之於十五年下故注云爾殊不知此十五年乃周襄王之十五年惠公於襄王二年卽位爲元年襄之十五年正惠之十四年與史記合注不深考譌作十五年耳】秦穆公率師送公子重耳圍令狐桑泉臼衰皆降爲【朱本作焉】秦師狐毛與先軫禦秦至於廬柳【董云降爲舊本作焉朱本據竹書攺作爲疑當作於又按晉禦者乃呂甥冀芮非狐毛先軫也何云有脫誤秦師疑作晉使然考之左傳則狐毛亦從重耳者也】乃謂【二字疑衍】秦穆公使公子縶來與師言退舍次於郇盟於軍京相璠曰春秋土地名桑泉臼衰並在解東南不言解明不至解可知春秋之文與竹書不殊今解故城東北二十四里有故城在猗氏故城西北鄕俗名之曰郇城考服防之說又與俗符賢於杜氏單文孤證矣洓水又西南逕解縣故城南春秋晉惠公因秦返國許秦以河外王城【按左傳僖公十五年賂秦伯以河外列城五東盡虢略南及華山內及解梁城則王城當作五城】內及解梁卽斯城也洓川【一作水】又西南逕瑕城晉大夫詹嘉之故邑也春秋僖公三十年春晉圍鄭鄭伯使燭之武謂秦公曰晉許君焦瑕朝濟而夕設版者也京相璠曰今河東解縣西南五里有故瑕城洓川【一作水】又西南逕張陽城東竹書紀年齊師逐鄭太子齒奔城張陽【今竹書無陽字】南鄭者也漢書之所謂東張矣髙祖二年【按史記曹相國世家作三年】曹參假左丞相別與韓信東攻魏將孫林邀軍東張大破之【按史記云東攻魏將孫遫軍東張今孫下多林字遫訛邀】蘇林曰屬河東卽斯城也洓水又西南屬於陂陂分爲二城兩面兩陂左右澤渚東陂世謂之晉興澤東西二十五里南北八里南對鹽道山【明一統志作檀道山在解州南五里與中條山連接中有鴦漿泉疑卽此山也】其西則石壁千尋東則磻溪萬仞方嶺雲回奇峯霞舉孤標秀出罩絡羣山之表翠柏蔭峯淸泉濯頂郭景純云世所謂鴦漿也發於上而潛於下矣厥頂方平有良藥神農本艸曰地有固活女疎銅蕓紫菀之族也是以緇服思之士鹿裘念一之夫代往逰焉路出北巘勢多懸絕來去者咸援蘿騰崟【朱云疑作】尋葛降深於東則連木乃陟百梯方降巖側縻鎖之迹仍今存焉故亦曰百梯山也水泉山北流五里而伏云潛通澤渚所未詳也西陂卽張澤也西北去蒲阪一十五里東西二十里南北四五里冬夏積水亦時有盈耗也

文水出大陵縣西山文谷東到其縣屈南到平陶縣東北東入於汾【大陵縣今爲山西太原府文水縣平陶故城在今文水縣西南二十五里明一統志文水發源石州方山界流入交城縣界歷楡城流入文水縣南入於汾】

文水逕大陵縣故城西而南流有泌【何云疑沁】水注之【泌水在文水縣北山下東南注文水寰宇記謂之神福泉】縣西南山下武氏穿井給養井至幽深後一朝水溢平流東南注文水又南逕平陶縣之故城東西逕其城內南流出郭王莽更曰多穰也文水又南逕縣右會隠泉口水【水下疑有出字】謁泉山之上頂【謝云當作出謁泉山之頂上按明一統志有隠泉山在文水縣西南二十五里山有石窟號隱堂洞去地五十餘丈山壁峭立有泉隠沒而不恆流疑卽謁泉山也】俗雲雨愆時是謁是禱故山得其名非所詳也其山石岸地崄【朱箋禦覽引此作石崖絕險壁立】壁立天固崖平【疑當作半】有一石室去地可五十餘丈爰有層松飾巖列柏綺望惟西側一處得歷級升陟頂上平地一十許頃沙門釋僧光表建二剎泉發於兩寺之門東流瀝石沿注山下又【一作入】東津渠隠沒而不恆流故有隠泉之名矣雨澤丰澍則通入文水又南逕玆氏縣故城東爲文湖東西一十五里南北三十里世謂之西河在縣直東一十里湖之西側臨湖又有一城謂之豬城水澤所聚謂之都亦曰豬蓋卽水以名城也文湖又東逕中陽縣故城東案晉書地道記太康地記西河中有陽縣舊縣也文水又東南流與勝水合水出西狐岐之山東逕六壁城南魏朝舊置六壁於其下防離石諸胡因爲大鎭太和中罷鎭仍置西河郡焉勝水又東合陽泉水出西山陽溪東逕六壁城北又東南流注於勝水勝水又東逕中陽故城南又東合文水文水又東南入於汾水也

原公水出玆氏縣西羊頭山東過其縣北【玆氏縣今爲山西汾州孝義縣羊頭山在州西北一十五里以形似名原公水源出州城西北三十里白彪山一名賀魯水】縣故秦置也漢髙帝更封沂陽侯嬰爲侯國【按史漢表髙帝時從無玆氏侯之封且名嬰者惟夏侯嬰灌嬰陳嬰三人然夏侯封汝陰陳封堂邑灌封潁陰亦無沂陽之封不知此句何所本也】王莽之玆同也魏黃初二年西河恭王司馬子盛廟碑文云西河舊處山林漢末擾攘百姓失所魏興更開疆宇分割太原四縣以爲邦邑其郡帶山側塞矣王以咸寧四年攺命爵土其年十二月喪國【疑當作棄國按晉書宗室傳司馬斌初封陳王於咸寧三年攺封西河王四年薨疑卽此也但傳字子政諡繆咸寧三年攺封而此字子勝諡恭咸寧四年封似有不同然捨此又別無封西河王者所未詳也】臣太農閻崇離石令宗羣等二百三十四人刋石立碑以述勲徳碑北廟基尙存也

又東入於汾

水注文湖不至汾也

洞渦水出沾縣北山【沾縣今爲太原府樂平縣明一統志洞渦水源出樂平縣西四十里泉嶺至平定州合浮化水西流至壽陽縣界合黑水經楡次合塗水又西至徐溝縣入汾水】其水西流與南溪水合水出南山西北流注洞渦水又西北黑水西出山三合源捨同歸一川【朱箋宋本作合三源同歸一川無捨字】東流南屈受陽縣故城東按晉太康地記樂平郡有受陽縣盧諶徵艱賦所謂歷受陽而總轡者也其水西南入洞渦水又西蒲水南出蒲谷北流注之於洞渦又西與原過水合近北便水流也水西阜上有原過祠【朱箋史記趙世家襄子南幷智氏彊於韓魏遂祠三神於百邑使原過主霍泰山祠祀括地誌云三神祠今名原過祠在霍山側】蓋懷道協靈受書天使憂結宿情傳芳後日棟宇𨿽淪攢木猶茂故層毖水取名焉其水南流注於洞渦水也

西過楡次縣南又西到晉陽縣南【楡次縣今屬太原府晉陽縣今爲太原縣】楡次縣故塗水鄕晉大夫智徐吾之邑也春秋昭公八年晉侯築虒祁之宮有石言晉之魏楡【左傳昭公八年春石言於晉魏楡晉侯問於師曠曰石何故言對曰石不能言或憑焉不然民聽濫也抑臣又聞之曰作事不時怨讟動於民則有非言之物而言今宮室崇侈民力雕盡怨讟並作莫保其性石言不亦宜乎於是晉侯方築虒祁之宮】服防曰魏晉邑楡州裏名也漢書曰楡次十三州誌以爲塗陽縣矣王莽之太原亭也縣南側水有鑿臺韓魏殺智伯瑤於其下刳腹絕腸折頭揩頤處也其水又西南流逕武觀城西北盧諶徵艱賦曰逕武館之故郛問厥墮之逺近洞渦水又西南爲淳湖謂之洞渦津澤而塗水注之【明一統志塗水二俱在楡次縣大塗水發源縣東南一百二十里西北流入洞渦水小塗水發源縣東南八十里鷹山西流入大塗水】水出陽邑東北大嵰山塗谷西南逕蘿磬【一本作磨】亭南與蔣谷水合水出縣東南蔣溪魏土地記曰晉陽城東南一百一十里至山有蔣谷大道度軒車嶺通於武鄕水自蔣溪西北流西逕箕城北【箕城在太谷縣東三十五里】春秋僖公三十三年晉人敗狄於箕杜預釋地曰城在陽邑南水北卽陽邑縣故城也竹書紀年曰梁惠成王九年與邯戰楡次陽邑者也【按竹書紀年云我與邯鄲楡次陽邑戰字誤】王莽之繁穰矣蔣溪又西合塗水亂流西北入洞渦澤也

西入於汾出晉水下口者也

劉琨之爲幷州也劉淵引兵邀擊之合戰於洞渦卽是水也

晉水出晉陽縣西懸壅山【晉水出太原縣西南一十里懸甕山流分三其北一卽智伯渠次一東流經晉澤南南東流並入汾水縣壅山海經作雍注云音甕在太原縣西一十里一名龍山又名結絀山晉水所出因山腹有巨石如甕故名】

縣故唐國也春秋左傳稱唐叔未生其母邑姜夢帝謂己曰余名而子曰虞將與之唐屬之參及生名之曰虞呂氏春秋曰叔虞與成王居王援桐葉爲珪以授之曰吾以此封汝虞以告周公周公請曰天子封虞乎王曰余戲耳公曰天子無戲言時唐滅乃封之於唐縣有晉水後攺名爲晉故子夏敍詩稱此晉也而謂之唐儉而用禮有堯之遺風也晉書地道記及十三州誌並言晉水出龍山一水【疑當作名】結絀山在縣西北非也山海經曰懸壅之山晉水出焉今在縣之西南昔智伯之遏晉水以灌晉陽其川上溯後人踵其遺迹畜以爲沼沼西際山枕水有唐叔虞祠水側有涼堂【朱引禦覽作涼臺】結飛梁於水上左右雜樹交陰希見曦景至有淫朋密友羇逰宦子莫不尋梁契集用相娯慰於晉川之中防爲勝處

又東過其縣南又東入於汾水

湖【疑作汾】水分爲二流北瀆卽智氏故渠也昔在戰國襄子保晉陽智氏防山以水之【此句疑有訛誤】城不沒者三版與韓魏望嘆於此故智氏用亡其瀆乘髙東北注入晉陽城以周園漑漢末赤睂之難郡掾劉茂負太守孫福之於【謝云宋本作匿於】城門西下空穴中其夜奔盂【原本訛孟】卽是處也東南出城流注於汾水也其南瀆於石塘之下伏流逕舊溪東南出逕晉陽城南城在晉水之陽曰晉陽矣經曰晉荀吳帥師敗狄於大鹵杜預曰大鹵晉陽縣也爲晉之舊都春秋定公十三年趙鞅以晉陽叛後乃爲趙矣其水又東南流入於汾【元和志懸甕山一名龍山在晉陽縣西南十二里晉水初泉出處砌石爲塘自塘東分爲三其北一名智伯渠東北流入州城中出城入汾水其次東流逕晉澤南又東入汾此卽酈元所言分爲二者也其南隋開皇四年開東南流入汾水】

湛水出河內軹縣西北山【軹縣今爲河南懷慶府濟源縣其故城在縣南一十三里今名軹村】

湛水出軹縣南源湛溪俗謂之湛水也是蓋聲盡鄰【何云疑有脫誤】故字讀俱變同於三豕之誤耳其水自溪之南流

東過其縣北又東過波縣之北【波當作汲說見後朱攺皮亦非】

湛水南逕向城東而南注

又東過毋辟邑南

源【疑作原】經所注斯乃汨川之所由非湛水之間闗也是經之誤證耳湛水自向城東南逕湛城東時人謂之湛城亦或謂之隰城矣溪曰隰澗隰城在東言此非矣後漢郡國志曰河陽縣有湛城是也

又東南當平陰縣之東北南入於河

湛水又東南逕鄧南流注於河故河濟有鄧津之名矣

水經注集釋訂訛卷六

欽定四庫全書

水經注集釋訂訛卷七

歸安沈炳巽撰

濟水一

濟水出河東垣縣東王屋山爲沇水【王屋山在今河南懷慶府濟源縣西北八十里本漢軹縣屬河內郡隋攺置濟源縣縣西有王屋故城後周所置本垣縣地元和志云王屋山在王屋縣北十五里元省縣入濟源故濟源有王屋山西南接垣曲縣界垣曲故垣縣也】

山海經曰聨水出焉西北流注於泰澤郭景純云聨沇聲相近卽沇水也潛行地下至共山【在濟源縣北十二里】南復出於東丘今原城東北有東丘城【括地誌雲沇水出王屋山頂崖下石泉渟而不流其深莫測旣見而防至濟源縣西北二里平地其源重發而東南流】孔安國曰泉源爲沇流去爲濟春秋說題辭曰濟齊也齊度也員也【一作貞】風俗通曰濟出常山房子縣贊皇山廟在東郡臨邑縣濟齊其度量也余按二濟同名也所出不同鄕源亦別斯乃應氏之非矣今濟水重源出溫城西北平地水有二源東源出原城東北昔晉文公伐原以信而原降卽此城也俗以濟水重源所發因復謂之濟源城其水南逕其城東故縣之原鄕杜預曰沇水縣西北有原城者也是南流與西源合西源出原城西東沇水注之水出西南東北流注於濟禹貢錐指曰元和志濟水在濟源縣東北三里其深莫測西源周圍六百八十五步深一丈皆繚之以周墻李濂逰濟瀆記云濟瀆廟後有池是爲東池卽東源周僅百餘步池西有石橋橋西爲西池周如東池舊記濟水出王屋山頂太乙池伏流地中東行九十里復見於此其太乙池今已涸矣劉漪西源辧曰濟水二源舊志惟以廟垣石橋爲界按水經注二源一在原城東北一在原城西南爲地殊逺不可以一橋之界遂分東西而謂二源俱在是也意此爲池之東源信矣池西二里又有一源舊稱爲龍潭時出時沒不闗水旱下流經濟廟南會池水於東北當是西源無疑也

濟水又東逕原城南東合北水亂流東南注分爲二水一水東南流俗謂之爲衍水卽沇水也衍沇聲相近傳呼失實也濟水又東南逕郗城【今懷慶府河內縣西南有絺城】北【元和志濟水經河內縣西南去縣三十里】而出於溫【今屬懷慶府】矣其一水枝津南流注於湨【明一統志湨水在濟源縣其源有三一出原山俗呼爲白澗水一出縣二十里曲陽城西南山一出陽城南溪俱東南流與沇水合又東南至溫縣入於黃河】水出原城西北原山勲掌谷俗謂之爲白澗水南逕原城西春秋會於湨梁謂是水之墳梁也爾雅曰梁莫大於湨梁梁水堤也湨水又東南逕陽城東與南源合水出陽城南溪陽亦樊也一曰陽樊國語曰王以陽樊賜晉陽人不服文公圍之倉葛曰陽有夏商之嗣【疑當作祀】典樊仲之官守焉君而殘之無乃不可乎公乃出陽人春秋樊氏叛惡【案左傳莊公二十九年樊皮叛王杜注樊皮周大夫樊其采地皮名今云樊氏則以采地爲氏矣當從傳皮爲是惡朱本攺作惠亦誤當是王字】王使虢公伐樊執仲皮歸於京師卽此城也其水東北流與漫流水合水出軹闗南東北流又北注於漫謂之漫流口湨水又東合北水亂流東南左會濟水枝渠溴水又東逕鐘繇塢北世謂之鐘公壘又東南塗溝水注之水出軹縣西南山下北流東轉入軹縣故城中又屈而北流出軹郭漢武帝元年封薄昭爲侯國也【按漢書外戚恩澤侯表孝文元年封薄昭爲軹侯今云武帝誤】又東北流注於湨湨水又東北逕波縣故城北【孫云波縣當作汲縣按史表髙帝十一年封公上不害爲汲侯索隠曰汲縣屬河內郡汲縣在衛輝府西南二十五里】漢髙帝封公上不害爲侯國湨水又東南流天漿水澗水注之水在軹南畢【朱箋宋本作睪】向城【今在開封府尉氏縣西南】北在睪上俗謂之韓王城非也京相璠曰或云今河內軹西有地名向今無杜元凱春秋釋地亦言是矣蓋相襲之向故不得以地名而無城也闞駰十三州誌曰軹縣南山西曲有故向城卽周向國也傳曰向姜不安於苢而歸者矣汲郡竹書紀年曰鄭侯使韓辰歸晉陽【按竹書紀年陽下尙有一及字】向二月城陽向更名陽爲河雍向爲髙平卽是城也其水有二原俱導各出一溪東北流合爲一川名曰天漿溪又東北逕一故城俗謂之治城亦曰治水又東流注於湨湨水又東南流右會同水水出南源下東北流逕白騎塢南塢在原上爲二溪之會北帶深隍三面岨崄惟西被【宋本作版】築而已東北流逕安國城西又東北注湨水湨水東南逕安國城東又南逕毋辟邑西世謂之無北城亦曰馬髀城皆非也朝廷以居廢太子謂之河陽庶人也湨水又南注於河也

又東至溫縣西北爲濟水又東過其縣北

濟水於溫城西北與故瀆分南逕溫縣故城西周畿內國司寇蘇忿生之邑也春秋僖公十年秋【按春秋僖公十年狄滅溫溫子奔衛今云秋誤】滅溫溫子奔衛周襄王以賜晉文公濟水南歷虢公臺西皇覽曰溫城南有虢公臺基趾尙存【虢公臺在溫縣治西南周封虢仲之地因名晉宣帝過故邑嘗進溫父老宴賀於此故又名賀酒臺】濟水南流注於河郭緣生述徵記曰濟河內溫縣注於河蓋沿歷之實證非爲謬說也濟水故瀆於溫城西北東南出逕溫城北又東逕虢公冡北皇覽曰虢公冡在溫縣郭東濟水南大冡是也濟水當王莽之世川瀆枯竭其後水流逕通津渠勢攺尋梁脈水不與昔同【胡云按濟水故瀆卽漢志所謂東南至武徳入河者蓋禹迹也第五卷

河水注云成臯大伾山在河內修武武徳之界濟沇之水與榮播澤出入自此卽經所謂濟水從北來注之者今濟水自溫縣入河不於此也所入者奉溝水耳卽濟沇之故瀆矣正與此相發明濟水於武徳入河南直成臯今汜水河陰之界是也其後由溫縣入河則南直鞏縣所謂津渠勢攺不與昔同者也今其故道又盡陷河中濟水惟從枝津之合湨水者至盂縣東南入河南直孟津縣其流益短矣由大禹而來濟之入河凡再變】

屈從縣東南流過墳城【今在溫縣界黃河在溫縣南與河南府鞏縣分水鞏縣故城在今縣西南三十里】西又南當鞏縣北南入於河

濟水故瀆東南合奉溝水水上承朱溝於野王城西東南逕陽鄕城北又東南流逕李城西秦攻趙邯鄲且降傳捨吏子李同說平原君勝分家財饗士得敢死者三千人李同與赴秦軍秦軍退李同死封其父爲李侯故徐廣曰河內平臯縣有李城卽此城也於城西南爲陂水淹地百許頃蕪葭萑葦生焉號曰李陂又逕墳城西屈而東北流逕其城北又東逕平臯城南【平臯故城在今懷慶府城東左赤翟伐晉圍祁丘注云今河內平臯縣是也】應劭曰邢侯自襄國徙此當齊桓公時衛人伐邢邢遷於夷儀其城屬晉號曰邢丘以其在河之臯處勢平夷故曰平臯瓚注漢書云春秋狄人伐邢邢遷夷儀不至此今襄國西有夷儀城去襄國一百餘里平臯是邢丘【朱作邢是丘名非國也】非國也余案春秋宣公六年赤狄伐晉圍邢丘昔晉侯送女於楚送之邢丘卽是此處也非無城之言竹書紀年曰梁惠成王三年鄭城邢丘司馬彪後漢郡國志云縣有邢丘故邢國周公子所封矣漢髙帝六年封碭郡長項它爲侯國賜姓劉氏【按史記表項它是七年封】武帝以爲縣其水又南注於河也

與河合流又東過成臯縣北【卽春秋之虎牢漢置縣屬河南郡今爲泛水縣】又東過滎陽縣北【此猶合河濟而言之也卽孔傳所雲濟水入河並流數十里而南截河又並流數里溢爲滎澤者自下專言濟水】又東至北礫溪南【胡云北礫溪未詳蓋在河南濟北其水西注於河者】東出過滎陽北【本韓滎陽邑漢爲縣今滎澤河陰二縣皆其地】

釋名曰濟濟也源出河北濟河而南也晉地道志曰濟自大伾入河與河水鬭南泆爲滎澤尙書曰滎波旣瀦孔安國曰滎波水以成瀦闞駰曰滎波嶓【孫云音波】澤名也故呂忱雲嶓水在滎陽也【也字疑衍】謂是水也昔大禹塞其淫水而於滎陽下引河東南以通淮泗濟水分河東南流漢明帝之世司徒伏恭薦樂浪人王景字仲通好學多藝善能治水顯宗詔與謁者王昊始作浚儀渠昊用景法水乃不害此卽景作所修故瀆也渠流東注浚儀【今河南開封府祥符縣】故復謂之浚儀渠也明帝永平十五年東巡至無鹽帝嘉景功拜河堤謁者漢靈帝建寧四年於敖城西北壘石爲門以遏渠口謂之石門【石門卽賈讓所謂滎陽漕渠也其水門但用木與土至是壘石爲之】故世亦謂之石門水門廣十餘丈西去河三里石銘云建寧四年十一月黃石也而主吏姓名磨滅不可復識魏太和中又更修之撤故增新石字淪落無復在者水北有石門亭戴延之所云新築城周城三百步滎陽太守所鎭者也水南帶三【錐指三下有皇字】山卽皇室山亦謂之爲三室山也【郡國志注引西徵記云滎陽有廣武城在三皇山上或謂之三室山】

濟水又東逕西廣武城北【廣武山在今滎澤縣西二十里接河陰縣界劉昭雲山有二城曰東廣武西廣武各在山一頭相去二百步明統志云廣武三皇二山相聨其上有東西二城卽楚漢相拒處】

郡國志滎陽縣有廣武城城在山上漢所城也髙祖與項羽臨絕澗對語責羽十罪羽射漢祖中胸處也山下有水北流入濟世謂之柳泉也

濟水又東逕東廣武城北

楚項【下脫羽字】城之漢破曹咎羽還廣武爲髙爼置太公其上曰漢不下吾烹之髙祖不聽將害之項伯曰爲天下者不顧家但益怨耳羽從之今名其壇曰項羽堆亦【疑有訛闕朱本作夾】城之間有絕澗斷山謂之廣武澗項羽叱婁煩於其上婁煩精魄喪歸矣

濟水又東逕敖山北【敖山有城秦置倉於其中故亦曰敖倉城括地誌云敖倉在滎澤縣西北十五里石門之東北臨汴水南帶三皇山按今滎澤縣在隋縣南五里則敖城東南去今縣當二十里也】詩所謂薄狩於敖者也其山上有城卽殷帝仲丁之所遷也皇甫謐帝王世紀曰仲丁自亳徙囂於河上者也或曰敖矣秦置倉於其中故亦曰敖倉城也

濟水又東合滎瀆【朱本作滎澤】

瀆首受河水有石門謂之爲滎口石門也【石門南際河有故碑云陽嘉三年立激岸側以捍鴻波按蘇代曰決滎口魏無大梁卽此處也首受河水以上承河陰石門水而言然昔人導澤水以爲川從此而出故謂之滎口石門禹貢錐指注又曰河陰石門漢建寧四年立在敖城西北滎口石門漢陽嘉三年立在敖山東時地各別近志混而爲一大謬】而地形殊卑蓋故滎播【孫云書作滎波】所道自此始也門南際河有故碑云惟陽嘉三年二月丁丑使河堤謁者王誨疏達河川遂荒庶土云大河衝塞侵齧金堤以竹籠石葺葺土而爲遏壞隤無已功消億萬請以濱河郡徒疏山采石壘以爲鄣功業旣就徭役用息未詳【朱云玉海引此文無未詳二字疑衍】詔書許誨立功府鄕規基經始詔策加命遷在沇州乃簡朱軒授使司馬登令纘茂前緒稱遂休功登以伊洛合注大河南則緣山東過大伾回流北岸【何云疑有脫文】其勢郁幪濤怒湍急激疾一有決溢彌原淹野蟻孔之變害起不測蓋自姬氏之所常蹙昔崇鯀所不能治我二宗之所劬勞於是乃跋涉躬親經之營之比率百姓議之於臣伐石三谷水匠致治立激岸側以捍鴻波隨時慶賜說以勸之川無滯越水土通演役未逾年而功程有畢斯乃元勲之嘉課上徳之表也昔禹修九道書錄其功后稷躬稼詩列於雅夫不憚謙之勤夙興厥職充國惠民安得湮沒而不章焉故遂刊石記功垂示於後其辭云云使河堤謁者山陽東昏司馬登字伯志代東萊典城王誨字孟堅河內太守守城向豺【何校守作宋豺作豹】字伯尹丞汝南鄧方字徳山懷令劉丞字季意河堤掾匠等造陳畱浚儀邊韶字孝先頌石銘歳逺字多淪防其所滅蓋闕如也滎瀆又東南流注於浦今無水次東得宿須水口水受大河渠側有扈城水自亭東南流注於濟水今無水宿須在河之北不在此也蓋名同耳自西緣帶山隰秦漢以來亦有通否濟水與河渾濤東注晉太和中桓溫北伐將通之不果而還義熙十三年劉公西徵又命寧朔將軍劉遵考仍此渠而漕之始有激湍東注而終山崩壅塞劉公於北十里更鑿故渠通之合則南瀆通津川澗是導耳濟水於此又兼邲目春秋宣公十三年晉楚之戰楚軍於邲卽是水也昔卞【何云疑有脫誤】京相璠曰在敖北

濟水又東逕滎陽縣北【上文東過滎陽縣北謂河濟並流此專指濟水而言宋白續通典云滎陽故城在滎澤縣南十七里今按滎澤縣北五里有滎澤故城隋置明洪武八年爲河水所圯移今治是滎陽故城東北去今治止十二里也】

曹太祖與徐榮戰不利曹洪授馬於此處也【朱箋魏志太祖起義兵討董卓至滎陽爲卓將徐榮所敗太祖失馬賊追甚急曹洪下以馬授太祖渡汴水奔譙】

濟水又東南礫石溪水注之【胡云按又東二字爲句石字衍觀注云經所謂礫溪可知上有北礫溪故此爲南礫溪余兄東甫云按下文礫石澗則石字似未可云衍或注脫石字耳且前此北礫溪旣云未詳則亦安知更有南礫溪耶以南字屬下亦恐未安】

水出滎陽城西南李澤澤中有水卽古馮池也地理誌曰滎陽縣馮池在西南是也東北流歷敖山南春秋晉楚之戰設伏於敖前謂是也逕虢亭北池水又東北逕滎陽縣北斷山東北注於濟世謂之礫石澗卽經所謂礫溪矣經曰濟出其南非也

濟水又東索水注之【索水源出開封府滎陽縣小陘山北流入京水】

水出京縣【京縣今爲滎陽縣】西南嵩渚山【在今滎陽縣東南二十五里一名小陘山】與東闗分水卽古旃水也其水東北流器難之水注之山海經曰小【山海經作少】陘之山器難之水出焉而北流注於侵【下脫水字】卽此水也【山海經作北流注於役水郭注云一作侵】其水北流逕金亭又北逕京縣故城西入於旃然之水【朱箋左傳襄公十八年楚伐鄭次於魚陵右師城上棘遂陟潁次於旃然注云旃然水出滎陽成臯縣東入汴】城故鄭邑也莊公以居弟段號京城大叔祭仲曰京城過百雉國之害也城北有壇山罡趙世家成侯二十年魏獻滎陽因以爲壇臺罡也【按史記趙世家成侯二十年魏獻榮椽因以爲檀臺原文如此並不云魏獻滎陽檀亦不作壇且無罡字不知道元何防引此況索隠注云劉氏曰榮椽地名其中有髙處可以爲臺非也按榮椽是良材可爲椽登飾有光榮所以魏獻之故趙因之以爲檀臺又正義曰榮屋翼也說文云椽榱也屋梠之兩頭起者爲榮也據此則爲榮椽無疑然作椽解又與上下文所引不類不知何故豈北魏時古本作滎陽不作榮椽也】其水亂流北逕小索亭西京相璠曰京有小索亭世語以爲本索氏兄弟居此故號小索者也又爲索水索水又北逕大柵城東晉滎陽民張卓董邁等遭荒鳩聚流離堡固名爲大柵塢至太平眞君年潁州刺史崔白自虎牢移州治此又開廣舊城創制攺築焉太和十七年遷都洛邑省州置郡索水又屈而西流與梧桐澗水合水出【原本漏】西南梧桐谷東北流注於索斯水亦時有通塞而不常流也索水又北屈東逕大索城南春秋傳曰鄭子皮勞叔向於索水卽此城也晉地道志所謂京有大索小索亭漢書京索之間也【史記項羽本紀與漢戰滎陽南京索間應劭曰京縣名屬河南郡有索亭杜預曰成臯東有大索城又有小索城城在滎陽縣北四里又云京縣有大索亭小索亭晉灼曰索音柵明一統志云大索城在滎陽縣西五十里小索城在大索東北】索水又東逕虢亭南應劭曰滎陽故虢【漏公字】之國也今虢亭是矣故馬淵郡國志曰縣有虢亭俗謂之平咷城城內有大冡名管叔冡或亦謂之號咷城非也蓋號虢字相類字轉失實也風俗通曰俗說髙祖與項羽戰於京索遁於薄中羽追求之時鳩止鳴其上追之者以爲必無遂得脫及卽位異此鳩故作鳩杖以扶老案廣志楚鳩一名防啁號咷之名蓋因鳩以起目所未詳也索水又東北流須水古【疑作右】入馬【疑作焉】水近出京城東北二里楡子溝亦曰防楡溝也又亦或謂之爲小索水東北流木蓼溝水注之水上承京城南淵世謂之車輪淵淵水東北流謂之木蓼溝又東北入於須水【湏水出滎陽縣萬山北流入汴河】湏水又東北流於滎陽城西南北注索索水又東逕滎陽縣故城南漢王之困滎陽也紀信曰臣詐降楚王宜間出信乃乘王車出東門稱漢降楚楚軍稱萬歳震動天地王與數十騎出西門得免楚圍羽見信大怒遂烹之信在城西北三里故蔡伯喈述徵賦曰過漢祖之所隘弔紀信於滎陽其城跨倚崗原居山之陽王莽立爲新隊備周六隊之制魏正始三年歳在甲子被癸丑詔書割河南郡鞏縣自關以東創建滎陽郡並戶二萬五千以南鄕築陽城鄕亭侯李勝字公照爲郡守顧原武典農校尉政有遺惠民爲立祠於城北五里號曰李君祠廟前有石蹠蹠上有石的【朱曰謝兆申云石的疑當作石碣防按會稽記縣東有石的山山有石壁方二丈的的如射侯則此石的卽其類也】石的銘具存其略云百族欣戴咸推厥誠今猶祀禱焉索水又東逕周苛北漢祖之出滎陽也令禦史大夫周苛守之項羽拔滎陽獲苛曰吾以公爲上將軍封三萬戶侯能盡莭乎苛瞠目罵羽羽怒烹之索水又東流北屈西轉北逕滎陽城東而北流注濟水杜預曰旃然水出滎陽成臯縣東入汴春秋襄公十八年楚伐鄭石【當作右】師渉潁次於旃然卽是水也濟渠水防汴溝惟承此始故云吸受旃然矣亦謂之鴻溝水蓋因漢楚分王指水爲斷故也郡國志曰滎陽有鴻溝水是也蓋因城地而變名爲川流之異目濟水又東逕滎陽澤北故【胡作古亦通】滎水所都【朱云疑作瀦】也京相璠曰滎澤在滎陽縣東南與濟隧合濟隧上承河水於捲縣北河南逕捲縣故城東【漢字河南郡有捲縣其故城在今原武縣西七里】又南逕衡雍城西【左傳晉文公敗楚師於城濮甲午至於衡雍作王宮於踐土杜注云衡雍鄭地今滎陽捲縣衡雍城在今原武縣西北五里】春秋左傳襄公十一年諸侯伐鄭西濟於濟隧杜預闕其地而名之水也京相璠曰鄭地也言濟水滎澤中北流至衡雍西與出河之濟【濟水伏流自河而出故謂之出河之濟】會南去新鄭【新鄭縣今屬開封府】百里斯蓋滎播河濟往復逕通矣出河之濟卽陰溝之上源也濟隧絕焉故世亦或謂其故道爲十字溝自於岑造八激堤於河陰水脈徑斷故瀆難尋又南會於滎澤然水旣斷民謂其處爲滎澤春秋衛侯及翟人戰於滎澤而屠懿公演報命納肝處也【呂氏春秋云狄人殺衛懿公食之遺其肝演使返報命肝下自剖其腹納懿公之肝】有垂隴城濟瀆出其北春秋文公三年【左傳作二年】晉士縠盟於垂隴者也京相璠曰垂隴鄭地今滎陽東二十里有故隴城卽此是也世謂之都尉城蓋滎陽典農都尉治故變垂隴之名矣澤際又有沙城城左佩濟瀆竹書紀年梁惠成王九年王會鄭釐侯於巫沙者瀆際有故城世謂水城非也史記秦昭王三十二年魏冉攻魏走芒卯入北宅【史記穰侯傳昭王三十二年穰侯爲相國將兵攻魏走芒夘入北宅徐廣曰魏惠王五年與韓會宅陽正義曰竹書云宅陽一名北宅括地誌云宅陽故城在鄭州滎陽縣西南十七里】卽故宅陽城也竹書紀年曰惠王十三年王及鄭釐侯盟於巫沙【朱云今竹書巫沙之盟是顯王十一年事】以釋宅【竹書紀年作它】陽之圍歸釐於鄭者也竹書紀年晉出公六年齊鄭伐衛荀瑤城宅陽【按竹書紀年貞定王七年晉荀瑤城南梁無城宅陽之文】俗言水城非矣濟水自澤東出卽是始矣王隠曰河決爲滎濟水受焉故有濟堤矣爲北濟也濟水又東南逕釐城東春秋經書公會鄭伯於時來左傳所謂釐也京相璠曰今滎陽縣東四十里有故釐城也濟水又合黃水黃水發源京縣黃淮止【疑訛當作山】東南流名祝龍泉泉勢沸湧狀若巨鼎湯湯西南流謂之龍項口世謂之京水也【京水源出滎陽嵩渚山徑鄭州西南十五里東北入鄭水】又屈而北注魚子溝水入【朱本作北注於濟魚水入焉】焉水出石暗澗東北流又北與濏濏水合水出西溪東流水上有連理樹其【脫樹字】柞櫟也南北對生淩空交合溪水歷二樹之間東流注於魚水魚水又屈而西北注黃水黃水又北逕髙陽亭東又北至故市縣重泉水注之水出京城西南小【宋本作少】陸山東北流又北流逕髙陽亭西東北流注於黃水又東北逕故市縣故城南溪髙帝六年封閻澤母赤爲侯國屬縣也【按漢書表髙帝六年封閻澤赤爲故市侯三年薨九年子母害嗣令云閻澤母赤是二人合爲一人矣】黃水又東北至滎澤南分爲二水一水北入滎澤下爲船塘俗謂之郟城陂東西四十里南北二十里竹書穆天子傳曰甲寅天子浮於滎水乃奏廣樂是也一水東北流卽黃雀溝矣穆天子傳曰壬寅天子東至於雀梁者也又東北與靖水枝津合二水之會爲黃泉北流注於濟水

又東過陽武縣北【陽武縣今屬河南開封府】

濟水又東南流入陽武縣歷長城東南流蒗蕩渠出焉

濟水又東北流南濟也逕陽武縣故城南

王莽更名之曰楊桓矣又東爲白馬淵淵東二里南北一百五十步泉流名爲白溝又東逕房城北穆天子傳曰天子裏圃田之路東至於房疑卽斯城也郭注云以爲趙郡房子也余謂穆王裏鄭圃田郭以趙之房邑爲疆更爲非矣

濟水又東逕封丘縣南【今屬開封府】

又東逕大梁城北【今祥符縣西北有浚儀故城卽大梁城也】東左【何校宋本攺南】逕倉垣城【倉垣城在今陳畱縣西】又東逕小黃縣【在今陳畱縣西北二十里】之故城北縣有黃亭說濟【疑訛或是臨溝】又謂之曰黃溝縣故陽武之東黃鄕也故【朱本云疑脫因字】水以名縣沛公起兵野戰喪皇妣於黃鄕天下平定乃使使者【脫以字】梓宮招魂幽野於是丹旐目水濯洗入於梓宮【朱箋按陳畱風俗傳云有丹自灑濯入於梓宮則丹旐當作丹蛇目水當作自水】其浴處有遺發焉故諡曰昭靈夫人因作寢以寧神也

濟水又東逕東昏縣故城北【今蘭陽縣東北二十里有東昬縣故城】陽武縣之戶牖鄕矣漢丞相陳平家焉平少爲社宰以善均肉稱今民祠其社平有功於髙祖封戶牖侯是後置東昏縣也王莽攺曰東明矣

濟水又東逕濟陽縣故城南【今蘭陽縣東五十里有濟陽縣故城】

故武父城也城在濟水之陽故以爲名王莽攺之曰濟前者也光武生濟陽宮光明昭室卽其處也東觀漢記曰光武以建平元年生於濟陽縣是歳有嘉禾生一莖九穗大於凡禾縣界大熟因名曰秀

又東過封丘縣北北濟也

自滎澤東逕滎陽捲縣之武修亭南春秋左傳成公十五年【左傳作十年】鄭子然盟於修澤者也鄭地矣杜預曰捲東有修武亭

濟水又東逕原武縣故城南

春秋之原圃也穆天子傳曰祭父自圃鄭來謁天子【穆天子傳無天子二字】夏庚午天子飲於洧上乃遣祭父如圃鄭是也王莽之原桓矣濟瀆又東逕陽武縣故城北又東絕長城築也案竹書紀年梁惠成王十二年龍賈率師築長城於西邊自亥谷以南鄭所城矣竹書云是梁惠王十五年築也郡國志曰長城自捲逕陽武到密者是矣

濟瀆又東逕酸棗縣之烏巢澤北【酸棗縣今爲開封府延津縣】澤有故亭晉太康地記曰澤棗之東南【宋本作澤在酸棗之東南】昔曹太祖納許攸之防破袁紹軍處也濟瀆又東逕封丘【原本訛立】縣南燕縣之延鄕也其在春秋爲長丘焉應劭曰左傳宋敗狄於長丘獲長狄緣斯是也漢髙帝封翟旴【按史記表髙祖十一年封翟旴爲衍侯索隠曰漢志闕從無封丘之封不知酈道元何自云然存疑俟質】濮水出焉【炳巽按上下文義漢髙帝封翟旴六字似是他處之注錯簡於此不然翟旴當有爲侯國等字而濮水出焉句亦與上文不接其爲錯無疑】濟瀆又東逕大梁城之赤亭北而東注【下疑有脫文】

又東過平丘縣南北濟也【平丘縣今爲開封府封丘縣】

縣故衛地也春秋魯昭公十三年諸侯盟於平邱是也縣有臨濟亭田儋死處也又有曲濟亭皆臨側

濟水者又東過濟陽縣北濟也

自武父城北圈稱曰【朱箋按隋經籍志闞駰撰十三州誌十卷議郎圈稱撰陳畱風俗傳三卷則圈稱曰下應有別文或闞駰曰三字是衍文】闞駰曰在縣西北鄭邑也東逕濟陽縣故城北【朱本陳畱上有圏稱二字】陳畱風俗傳曰縣故宋地也竹書紀年梁惠成王三十年城濟陽漢景帝中元六年封梁孝王子明爲濟川王應劭曰濟川今陳畱濟陽縣是也

又東過寃朐縣南【今兗州府曹州西有寃朐縣故城】又東過定陶縣南南濟也

禹貢錐指曰謂之南濟實濟水之經流也自滎口石門至此皆禹後代人所導職方豫州之川水經謂之滎瀆而河濟合焉者也過此則爲陶丘復出之濟矣以今輿地言之河南開封府之滎澤原武陽武封丘祥符陳畱蘭陽山東兗州府之曹州諸州縣界中皆滎瀆之所經也自鴻溝旣開滎澤爲河水所亂已非其舊逮東漢之世滎澤亦塞而禹迹蕩然無存矣滎瀆非滎澤也鄭康成云滎澤在滎陽縣東杜預同京相璠云在縣東南滎澤縣誌在縣南其說不同按今縣西南十二里有滎陽故城漢縣也昔時澤在滎陽縣東今則在滎陽縣南矣鄭杜說是滎澤西北距滎口二十餘里其間必有水道水道相通而志家不詳余按水經注黃水自京縣東北流入滎澤下爲船塘俗謂郟城陂東西四十里南北二十里穆天子傳曰浮於滎水乃奏廣樂是也北流注於濟水此皆昔人導澤爲川之路澤水從此北出而爲滎瀆故謂之滎口濟水自敖山又東不得便合滎澤以是知經之澤字當作瀆也又曰河與滎瀆相亂其來已久而滎澤在西漢時依然無恙故班固雲濟水軼出滎陽北地中謂滎澤也至東漢乃塞爲平地不知何故酈道元云昔大禹塞其淫水而於滎陽下引河東南以通淮泗又云大禹塞滎澤開蒗蕩渠以通淮泗夫滎澤何以謂之淫水經曰滎波旣豬禹方陂之以蓄其水何以塞之誕妄不足深辧或云王莽時濟竭而不復出故滎澤遂塞斯言亦大可疑按司馬彪郡國志河內溫下雲濟水出王莽時大旱遂枯絕河南滎陽下云有鴻溝水而不言滎澤豈以其時已塞爲平地乎濟枯之語系之溫縣蓋專謂北源故酈注於溫縣濟水故瀆下言之然北源東漢復出水經歷歷可考彪何以直言枯絕而滎澤無文則又似專指南源此後人所以移其說於滎陽也程大昌云世惡莽居下流故河徙濟枯皆歸於莽余謂河徙事見王莽傳無可疑者濟枯亦理之所有但濟水因旱而枯旱止則當復舊夏季伊洛竭商季河竭周幽王時三川竭諸水不聞自此遂絕也濟河獨一枯而不復出且南北二源同此一濟北源復出南源何以終絕殊不可曉積思久之竟不知滎澤之塞爲何故頃讀後漢書而得之王景傳云平帝之世河汴決壞未及得修汴渠東侵日月侵毀建武十年陽武令張泛上言河決積久日月侵毀濟渠所漂數十許縣明帝紀永平十三年詔亦言自汴渠決敗六十餘歳加頃年以來雨水不時汴渠東侵日月益甚水門故處皆在河中漭瀁廣溢莫測垠岸當時汴濟之區河災之羨溢爲害如此濟渠卽滎瀆南去滎澤不過二十餘里則固在所漂數十縣之中者也河水泛濫必至其處歷六十年而後已塡淤之久空竇盡窒地中伏流不能上湧滎澤之塞實由於此豈因旱漧而遂塞哉余闕曰河天下之濁水也水一石率泥數斗嘗道出梁榮觀決河凡水之所被比其去卽穹居大本盡沒地中漫不見蹤迹然則河侵滎澤去後安得不塞爲平地鉅鹿縣誌云元末河決入鉅野及徙後澤遂化爲平陸其明徵也彪得之傳聞不暇深究故言之不詳世遂附防以爲滎澤陻之故殊非事實故不可以無辧

濟瀆自濟陽縣故城南東逕戎城北春秋公二年公會戎於潛杜預曰陳畱濟陽縣東南有戎城是也

濟水又東北菏水東出焉【菏水故道在今曹州境內今涸】

濟水又東北逕寃朐縣故城南呂后元年【按漢表乃景帝元年四月封】封楚元王子劉執爲侯國王莽之濟平亭也

濟水又東逕秦相魏冉冢【日知錄顧炎武云今曹縣有冉堌爲秦相穰侯魏冉之冢史記穰侯卒於陶遂塟焉宋本下有一南字】

冉秦宣太后弟也代客卿壽燭爲相封於穰益封於陶號曰穰侯富於王室範睢說秦秦王悟其擅權免相就封出闗輜車千乘卒於陶而因葬焉世謂之安平陵墓南崩碑尙存

濟水又東北逕定陶恭王陵南

漢哀帝父也帝卽位母丁太后建平二年崩上曰宜起陵於恭皇之園送葬定陶貴震山東王莽秉政貶號丁姬開其槨屍【按漢書外戚傳當作戶】火出炎四五丈吏卒以水沃滅乃得入燒燔槨中器物公卿遣子弟及諸生四夷十餘萬人操持作具助將作掘平共王母傅太后墳及丁姬冢二旬皆平莽又周棘其處以爲世戒云時有羣鷰數千銜土投於丁姬竁中【竁漢書作穿師古曰謂壙中也】今其墳冢巍然尙秀隅阿相承列郭數周面開重門南門內夾道有崩碑二所世尙謂之丁昭儀墓又謂之長隧陵蓋所毀者傅太后陵耳丁姬墳墓事與書違不甚過毀未必一如史說也瀆南魏郡治也世謂之左城亦名之曰葬城蓋恭王之陵寢也

濟水又東北逕定陶縣故城南【定陶縣今屬山東兗州府】

側城東注也【朱云也字疑訛似當作此】縣故三鬷國也湯追桀三鬷卽此周武王封弟叔振鐸之邑也【謝云宋本也字在曹國下】故曹國漢宣帝甘露二年更濟陰爲定陶國王莽之濟平也戰國之世範蠡旣雪防稽之恥乃變姓名寓之於陶爲朱公以陶天下之中諸侯四通貨物之所交易也治產致千金富好行徳子孫修業遂致巨萬故言富者皆曰陶朱公也

又屈從縣東北流南濟也

又東北右合菏水水瀆上承濟水於濟陽縣東世謂之五丈溝又東逕陶丘北地理誌曰禹貢定陶西南有陶丘陶丘亭在南墨子以爲釜丘也

禹貢錐指曰按漢志陶丘在定陶縣西南則濟水當先經陶丘而後至故城此經不合恐是錯簡又東北逕定陶縣故城南十字當在引竹書薛侯來防王於釡丘者也下

竹書紀年魏襄王十九年薛侯來防王於釜丘者也禹貢錐指曰按自滎口至陶丘皆後世滎瀆之所經非禹迹也今曹州定陶界中並有濟水故道禹時則濟水伏流湧自陶丘之北而東注於菏澤無上源也陶丘漢志云在定陶縣西南而郭璞言在城中蓋其時郡徙西南包陶丘而爲城耳今縣則又徙於東北故陶丘與漢城皆在西南也

尙書所謂導菏水自陶丘北謂此也菏水東北出於定陶縣北屈左合汜水泛水西分濟瀆東北逕濟陰郡南爾雅曰濟別爲濋呂忱曰水別復入爲泛廣異名也汜水又東合於菏瀆昔漢祖旣定天下卽帝位於定陶汜水之陽張晏曰汜水在濟陰界取其汜愛大而潤下也汜水名於是乎在矣汜水又東北逕定陶縣南又東北右合黃水枝渠渠上承黃溝東北合河而北注濟瀆也

禹貢錐指曰菏澤在陶丘之東北相去不逺濟水伏流至陶丘北上奮馳波跳沫東北匯於菏澤又東北絕鉅野至瑯槐入海者爲濟瀆其一枝東南流至湖陵入泗者後人目之曰菏水漢志湖陵縣下雲菏水在南者是湖陵今爲魚臺縣地也許愼云菏澤水在湖陵謂澤之下流入河者亦未爲誤自孔傳襲其文曰菏澤在湖陵而遺一水字則在湖陵者爲澤矣釋此至於菏又增一水字曰菏澤之水則定陶之菏澤與湖陵之菏水無別矣酈道元時孔傳已盛行故宗其說言尙書有導菏澤之說自陶丘北東至於菏水又以湖陵入泗爲澤水所鐘而不知此特菏澤之下流其所鐘則在定陶也且豫州導菏澤被孟豬乃導澤水之餘波南入於孟豬非謂東南至湖陵入泗之菏水酈乃混而爲一種種紕繆皆爲孔傳所誤說禹貢者當以漢志爲正經文三菏字皆以澤言在定陶與湖陵無涉也菏之爲澤也濟貫其中大半是濟水所匯酈注云卽泲水之所包注以成湖澤是也然亦必有旁源酈注雲濟水自定陶故城南又東北右合菏水水上承濟水於濟陽縣東【今蘭陽曹州之間】世謂之五丈溝又東北出定陶縣北屈左合汜水汜水西分濟瀆東北逕濟陰郡南又東合於菏又東北逕定陶縣南又東北右合黃水枝渠而北注濟瀆是泛水與五丈溝之會於澤者亦皆濟水之分流也寰宇記雲菏水亦名南濟水【近志以北淸河爲北濟南淸河爲南濟誤由於此】俗謂之五丈河西自考城縣界來程大昌曰樂史寰宇書云濟陰有山是爲菏山菏水西自考城來考城在濟陰西濟之正流未嘗經考城可見菏水自爲一而濟來防之甚明也水經以此水爲五丈溝卽近世命爲五丈河者此正菏水首末也按曹州誌菏山在州東南三十里以近菏澤而言蓋澤本名菏後人因澤以名其山也說者謂菏水出菏山非是據酈注菏水分濟於定陶東北此卽經所謂濟水東至乘氏縣西分爲二南爲菏水北爲濟瀆者也乘氏故城在今鉅野縣西南漢置然曹州之東境亦兼得乘氏地州東南與定陶接界菏澤在焉注所謂定陶東北卽經所謂乘氏縣西也但不言菏澤爲疎漏耳菏水只自菏澤分流酈以濟陽所出之五丈溝爲菏水蓋雜采他說而有此繆元和志因目魚臺之菏水曰五丈溝而程氏據以爲菏水之首末正當如此皆非地誌水經之菏水起乘氏訖湖陵之本意也濟水有三伏三見之說或謂出於近世之俗學殊不可信王綱振云如時以東流爲濟溢爲滎爲見則瀁東流爲漢匯爲彭蠡亦可爲見乎又若以入於河爲伏則渭入於河洛入於河亦可爲伏乎況經明言浮於濟漯達於河河濟本通而此曰流曰溢曰入曰出曰至曰會亦並無間斷不知三伏三見何據但沿襲旣久爲之曲解非本注也渭按伏見之說二孔無之然有所自來泰澤一伏東丘一見本水經注武徳入河再伏滎陽軼出再見本地理誌滎東又洑爲三伏出曹濮間爲三見本唐書許敬宗傳此豈創自近世但以入河爲伏義有未安耳滎澤自周以前已導爲滎川與陶丘復出之濟相接故漢志於軼出滎陽地中下卽繼之曰又東至瑯槐入海而定陶縣下亦止云禹貢陶丘在西南不引東出之文蓋三見之迹不可得見久矣鴻溝旣開滎瀆爲濁河所亂陶丘之竇日就塡淤而滎澤之澄如故其後滎澤亦塞則河南由是無濟水而再見之迹亦亡水經以河濟合流分入滎瀆者爲濟水京相璠謂之出河之濟酈道元宗之而班固之所謂軼出地中者絕口不談矣或以爲河中截畱而過【孔安國】或以爲河厎穴地而來【蔡沈】或以爲河濟相亂南出還淸【孔穎達】或以爲適會河滿溢出南岸【程大昌】各持所見終非定論余竊謂河南之濟卽奮自河南之地中未必與入河之濟爲一脈譬如人之鼻息總出丹田气海中呼者豈必其吸者之復出邪沈括云歷下凡發地皆是流水世傳濟水經過其下東阿之井乃濟水所爲曾鞏云泰山諸谷之水自渇馬崖潛流地中至歷城西復出爲趵突旁溢十數泉蔡傳引以證濟之伏見重源顯發所在多有元和志云鄭州管城縣京水出縣南平地新鄭縣溱水出縣西北三十里平地二處並在河南密爾滎澤尢爲明驗蓋濟瀆所經之地其下皆有伏流遇空竇卽便湧出故一見於滎澤再見於陶丘不必以入河之濟爲上源亦不必幷泰山澤東丘數之爲三伏三見也艸廬之說𨿽聖人復作無以易之矣【東坡惠泉詩云玆山定空中乳水滿其腹遇隙則發見臭味實一族余謂濟水亦然今年逰歷下觀諸泉尢信】

水經注集釋訂訛卷七﹤史部﹐地理類﹐河渠之屬﹐水經注集釋訂訛﹥

欽定四庫全書

水經注集釋訂卷八

歸安沈炳巽撰

濟水二

濟水又東至乘氏縣西分爲二【乘氏城有二一在鉅野縣西南五十里漢置縣一在曹縣界內後魏以後縣治也】

春秋左僖公三十八年【按左傳乃三十一年】分曹地東傅於濟濟水自是東北流岀巨澤其一水東南流其一水從縣東北流入鉅野澤

南爲荷水北爲濟瀆【菏澤在兗州府曹州境內】

逕乘氏縣與濟渠濮溝合北濟自濟陽縣北東北逕煮棗城南郡國志曰寃胊縣有煮棗城卽此也漢髙祖十二年封革朱爲侯國【按史記表作煮棗侯赤索隱曰漢表作革朱革音棘姓蓋子成之後也】

北濟又東北逕寃胊縣故城北

又東北逕呂都縣故城南王莽更名之曰祁都也又東北逕定陶縣故城北漢景帝以濟水出其北東注中元六年分梁於定陶置濟陰郡指爲濟而定名也

又東北與濮水【謝雲水下當有防字○濮水在大名府開州東南六十里】

上承濟水於封丘縣卽地理誌所謂濮渠水首受濟者也闞駰曰首受別濟卽北濟也其故瀆自濟東北流左迆爲髙梁陂方三里濮水又東逕匡城北【在今開封府睢州西三十里又直大名府長垣西南三十里亦有匡城】孔子去衞適陳遇難於匡者也又東北左會別濮水受河於酸棗縣故杜預雲濮水出酸棗縣首受河竹書紀年曰魏襄王十年十月大霖雨疾風河水溢酸棗郛漢世塞之故班固云大堙酸棗也今無水其故瀆東北逕南北二棣城間左襄公五年楚子囊伐陳公會於城棣以救之者也濮渠又東北逕酸棗縣故城南韓國矣圏稱曰昔天子建國名都或以合名【朱箋吳本攺作姓名玉海引此亦作合名】或以山林故豫章以樹氏都酸棗以棘名邦故曰酸棗也漢官儀曰舊河堤謁者居之城西有韓王望气臺孫子荊故臺賦敍曰酸棗寺門外夾道左右有兩故臺訪之國老云韓王聽訟觀臺髙一十五仞𨿽樓泯滅【謝雲樓下當有榭字】然廣基似於山嶽邵公大賢猶捨甘棠區區小國而臺觀隆崇驕盈於世以鑑來今故作賦曰薎丘陵之邐迆亞五嶽之嵯峨言壯觀也城北韓之市地也聶政爲濮陽嚴仲子刺韓相俠累遂披靣而死其姊哭之於此城內後有漢酸棗令【酸棗今爲開封府延津縣地】劉孟陽碑濮水北稱成陂陂方五里號曰同池陂又東逕胙亭東注故胙國也富辰所謂邢茅胙祭周公之也濮渠又東北逕燕城內故南燕姞姓之國也有北燕故以南氏縣東爲陽淸湖陂南北五里東西三十里亦曰燕城湖逕桃城南卽戰國防所謂酸棗虛桃者【戰國防容說秦王曰王又舉甲兵而攻魏社大梁三門舉河內防燕酸棗虛桃人史記秦始皇本紀注索隱曰桃人魏邑燕虛二邑名正義曰燕古田反括地誌曰南燕城古燕國也滑州胙城是也○者下疑漏也字】漢髙帝十二年封劉襄爲侯國【史記表髙帝十二年封劉襄爲桃侯】而東注於濮俗謂之朝平溝濮渠又東北又與酸水故瀆會酸瀆首受河於酸棗縣東逕酸棗城北延津南謂之酸水竹書紀年曰秦蘓胡率師伐鄭韓襄敗秦蘓胡於酸水者也酸瀆水又東北逕燕城北又東逕滑臺城南又東南逕瓦亭南春秋定公八年公會晉師於瓦魯尙執羔【左傳定公八年公會晉師於瓦範獻子執羔趙簡子中行文子皆執雁魯於是始尙羔】自是會始也又東南會於濮世謂之百尺溝濮渠之側有漆城竹書紀年梁惠成王十六年邯鄲伐衞取漆富兵城之者也【謝云當作丘按竹書本作兵】或亦謂之菀濮亭春秋武子與衛人盟於菀濮杜預曰長垣而南近濮水也京相璠曰衛地也似非闗菀而不知其所竹書紀年梁惠成王五年公子景賈率師伐鄭韓眀戰於陽【竹書作韓】我師敗逋澤北壇陵亭亦或謂之大陵城非所究也又有桂城竹書紀年梁惠成王十七年齊田期伐我東鄙戰於桂陽我師敗逋亦曰桂陵案史記齊威王使田忌擊魏敗之桂陵齊於是彊自稱爲王以令天下濮渠又東逕蒲城北故衛之蒲邑孔子將之衛子路出於蒲者也韓子曰魯以仲夏起長溝子路爲蒲宰以私粟饋眾孔子使子貢毀其噐焉余案家語言仲由爲蒲宰修溝瀆與之簟食瓢飲夫子令賜止之無魯字又入其境三稱其善身爲大夫終死衛難濮渠又東逕韋城南卽白馬縣之韋鄕也史遷記曰夏伯豕韋之故國矣城西出而不方城中有六大井皆隧道下俗謂之江井也有馳道自城屬於長垣濮渠東絕東馳道逕長垣縣故城【長垣縣今屬直大名府其故城在今縣西南三十五里】北衛地也故首垣矣秦更從今名王莽攺爲長固縣陳畱風俗曰縣有防垣故縣氏之孝安帝以建光元年封元舅來【一作宋】俊爲侯國縣有祭城濮渠逕其北鄭大夫祭仲之邑也杜預曰陳畱長垣縣東北有祭城者也圏稱又言長垣縣有羅亭故長羅縣也【長羅縣故城在舊長垣縣西南三十里】漢封後將軍常惠爲侯國地理誌曰王莽更長羅爲惠澤後漢省並長垣有長羅澤卽吳季英牧豬處也【朱箋後漢書吳祐字季英年二十防父居無擔石常牧豕長垣澤中後舉孝亷】又有長羅罡蘧伯玉罡陳畱風俗曰長垣縣有蘧伯鄕一名新鄕有蘧亭伯玉祠伯玉冢曹大家東徵賦曰到長垣之境界兮察農野之居民覩蒲城之丘墟兮生荊棘之蓁蓁蘧氏在城之東南兮民亦向【一作饗今東徵賦作尙】其丘墳惟令徳之不朽兮身旣沒而名存昔吳季札聘上國至衛觀典府賔亭父疇以衛多君子也【朱箋按左傳襄公二十九年吳公子札適衛說蘧瑗史狗史防公子荊公子發公子朝曰衛多君子未有患也今云至衛觀典府云云未詳】濮渠又東分爲二瀆北濮出焉濮渠又東逕須城北衛詩云思須與曹也毛云須衛邑矣鄭云自衛而東逕邑故思濮渠又北逕襄丘亭南竹書紀年曰襄王七年韓明率師伐襄丘十年楚庶章率師來會我次於襄丘者也濮水東逕濮陽縣故城南昔師延爲紂作靡靡之樂武王伐紂師延東走自投濮水而死矣後衛靈公將之晉而設捨於濮水之上夜聞新聲召師防受之於是水也【韓非子十過篇昔者衛靈公將之晉至濮水之上稅車而放馬設捨以宿夜分而聞鼓新聲者而說之使人問左右盡報弗聞乃召師防而告之曰有鼓新聲者其狀似神子爲聽而寫之師防曰諾因靜坐撫琴而寫之明日報曰臣得之矣遂去之晉晉平公觴於施夷之臺酒酣靈公起公曰有新聲願請以示平公曰善乃召師防令坐師曠之旁援琴鼔之未終師曠撫止之曰此亡國之聲不可遂也平公曰此道奚出曠曰此師延之所作與紂爲靡靡之樂也及武王伐紂師延東走至於濮水而自投故聞此聲者必於濮水之上先聞此聲者其國必削不可遂也平公曰寡人所好者音子其使遂之師防鼓究之】濮水又東逕泲陰離狐縣故城南王莽之所謂狐瑞也【在兗州府曹縣界內漢爲縣】郡國志曰故屬東郡濮水又東逕葭密縣故城北【故城在今曹縣西北三十里】竹書紀年幽公十三年【竹書作晉幽公三年】魯季孫會晉文公【文公誤當是幽公】於楚丘卽葭密遂城之濮水又東北逕鹿城南郡國志曰濟陰乘氏縣有鹿城【一作乘】鄕春秋僖公二十一年盟於鹿上京杜並謂此亭也濮水又東與勾瀆首受濮水枝渠於句陽縣東南逕勾陽縣故城【在曹縣北三十里漢置縣後省】南春秋之糓丘也左以爲勾瀆之丘矣縣處其陽故縣氏焉又東入乘氏縣左會濮水與濟同入鉅野故地理誌曰濮水自濮陽南入鉅野亦經所謂濟水自乘氏縣兩分東北入於鉅野也

濟水故瀆又北右合洪水

上承鉅野薛訓渚歷澤西北又北逕闞鄕城西春秋桓公十有一年經書公會宋公於闞郡國志曰東平陸有闞亭皇覽曰蚩尢冢在東郡壽張縣闞鄕城中冢髙七尺常十月祠之有赤气出如絳民名爲蚩尢旗十三州誌曰壽張有蚩尢祠又北濟【濟上當有與字】瀆合自渚迄於北口一百二十里名曰洪水桓溫以太和四年率眾北入掘渠通濟至義十三年劉武帝西入長安又廣其功自洪口已上又謂之桓公瀆濟自是北注也春秋莊公十八年經書夏公追戎於濟西京相璠曰濟水自鉅野至濟北是也

又東北過壽張縣西界安民亭南汶水從東北來注之【今東平州西南有壽張故城西北去今壽張縣五十里州西南十里有安山鎭卽古安民亭】

濟水又北汶水注之【汶水源發泰安州西南流至兗州府經寕陽平陰汶上縣界又西至東平州界注濟河故道東北流經東阿縣界又東北流至濟南府界入海】戴延之所謂淸口也郭緣生述徵記曰淸河首受洪水北流濟或謂淸則濟也禹貢濟東北防於汶今枯渠注巨澤巨澤北則淸水淸水與汶防也【禹貢錐指濟水自菏澤東北流絕巨野澤而北合洪水以至安民亭南者禹之舊迹也其後不知何年攺從澤西之淸水而繞澤北以防汶謂之淸口其澤中之道自洪口至淸口者則無水故水經謂之故瀆述徵記謂之枯渠今防通河逕鉅野縣東北七十里去故城已逺並淸水防汶之故道亦湮沒而不可考況禹之舊迹乎○以今輿地言之汶水自萊蕪歷泰安肥城寧陽至東平入濟合流以注於海此禹迹也迨元人引汶絕濟爲防通河明永樂中又築戴村壩遏汶水盡出南旺以資運而安山入濟之故道塡淤久矣】李欽曰汶水出太山萊蕪縣【今屬濟陽府】西南入濟是也濟水又北逕梁山東【括地誌云梁山在鄆州壽張縣南二十五里今在東平州西南五十里接汶上縣界梁山濼在今壽張縣東梁山之南汶濟旣合東北滙而成濼日知錄云五代史晉開運元年滑州河決浸汴曹濮單鄆五州之境環梁山合於汶水與南旺蜀山湖連彌漫數百里金史食貨志黃河已移故道梁山濼水退地甚廣遣使安置屯田自此以後鉅野壽張諸邑古時瀦水之地無尺寸不耕而忘其昔日之爲川浸矣】袁宏北徵賦曰背梁山截汶波卽此處也劉澄之引是山以證梁父爲不近情矣山之西南有呂仲悌墓【朱箋晉陽秋曰呂安字仲悌東平人志量開曠有防俗風气與康爲友每一相思千里命駕】河東岸有石橋橋本當河河移故側岸也古老言此橋東海呂母起兵所造也山北三里有呂母宅宅東三里卽濟水【朱箋東觀漢記海曲呂母之子爲縣令所殺母破產結諸少年得數百人入海自稱將軍遂破海曲執縣宰斬之以其首祭子冢】

濟水又北逕須朐城西【東平州西南有須朐故城】

城臨側濟水故須國風姓也春秋僖公二十一年子魚曰任宿須朐顓臾風姓也實司太皥與有濟之祀【朱箋按左傳僖公二十一年諸侯防宋公於盂子魚曰禍其在此乎君欲已甚其何以堪之於是楚執宋公以伐宋冬防於薄以釋之子魚曰禍猶未也未足以懲君子魚之言止此其下任宿須朐云云另是一傳乃是爲邾人滅須句張本如何可混作子魚之言下疑有譌脫杜注任宿須句顓臾四國名俱伏羲之後四國封近於濟故世祀之】杜預曰須朐在須昌縣西北非也地理誌曰壽張縣西北有朐城者是也濟水西有安民亭亭北對安民山東臨濟水水東卽無鹽縣界也【今爲兗州府東平州州西南有須朐故城其故城在州東三十里】山西有冀州刺史王紛碑漢中平四年立

濟水又逕微鄕東

春秋莊公二十八年經書冬築郿京相璠曰公羊傅謂之微在東平壽張縣西北三十里有故微鄕魯邑也杜預曰有微子【何氏云案左傳注但云郿魯下邑無有微子冢四字蓋此處有脫文耳】濟水又北分爲二水其枝津西北出馬【馬下疑有脫字或疑作焉】謂之馬頰水者也

又北過須昌縣西【今東平州西有須昌縣故城】

京相璠曰須朐一國二城兩名蓋遷都須昌朐是其本秦以爲縣漢髙帝十一年封趙衍爲侯國濟水於縣【縣下疑有脫字】趙溝水注之

濟水又北逕魚山東左合馬頰水【元和志云魚山在東阿縣東二十里近志云在縣西以宋初縣治東移故也】

水首受濟西北流歷安民山北又西流趙溝出焉東北注於濟馬頰水又逕桃城東春秋桓公十年經書公會衛侯於桃丘衛地也杜預曰濟北東阿縣【今屬兗州府】東南有桃卽桃丘矣馬頰水又東北流逕山南山卽吾山也漢武帝瓠子歌所謂吾山平者也山上有抑舒城魏東阿王曹子建每登之有終焉之志及其終也葬山西西【朱云宋本無下西字】去東阿城四十里其水又東注於淸濟謂之馬頰口也

濟水自魚山北逕淸亭東

春秋隱公四年公及宋公遇於淸者也京相璠曰今濟北東阿東北四十里有故淸亭卽春秋所謂淸者也是濟水通得淸之目焉亦水色淸深用兼厥稱矣是故燕王曰吾聞齊有淸濟濁河以爲固卽此水也【按春秋莊公三十年公及齊侯遇於魯濟杜預曰濟水歷齊魯界在齊界爲齊濟在魯界爲魯濟濟水自淸亭又北則爲糓城齊地矣濟之爲齊爲魯當分於此間也】

又北過谷城縣西【今爲東阿縣治】

濟水側岸有尹夘壘南去魚山四十餘里【魚山在東阿縣西八里一名吾山】是谷城縣界故春秋之小谷城也齊桓公以魯莊公二十三年城之邑管仲焉城內有夷吾井魏土地記曰縣有谷城山【在東阿縣東北五里一名黃山】山出文石陽谷之地春秋齊侯宋公會於陽谷者也谷有黃山臺黃石公與張子房期處也又有狼水出東南大檻山狼溪西【狼溪水源發東阿縣東南二十八里狼山下西北流經縣城內又北流入汶水】狼溪西北逕谷城西又北有西流泉出城東近山西北逕谷城北西注狼水以其流西故卽名焉又西北入淸水城西北三里有項王羽之半許毀壞石碣尙存題云項王之墓皇覽云去縣十五里謬也今彭城谷陽城西南又有項羽非也余按史遷記魯爲楚守漢王示羽首魯乃降遂以魯公禮葬羽於谷城寧得言彼也【項羽墓今在東阿縣東南一十一里】

濟水又北逕周首亭西

春秋文公十有一年左丘明云襄公二年王子成父獲長狄僑如弟滎如埋其首於周首之北門卽是邑也【按左傳文公十有一年鄋瞞侵齊遂伐我公使叔孫得臣追之冬十月甲午敗狄於咸獲長狄僑如富父終甥摏其喉以戈殺之埋其首於子駒之門晉之防潞也獲僑如之弟焚如齊襄公之二年鄋瞞伐齊齊王子成父獲其弟滎如埋其首於周首之北門云云則是十一年非十二年襄公上漏去齊字竟似魯襄公二年矣況獲僑如者是魯之叔孫得臣獲滎如者乃齊王子成父今並僑如亦云王子成父所獲烏乎可且僑如之首埋於子駒之門滎如之首埋於周首北門傳文甚明今牽連書之則二首俱埋周首北門矣僑如下當有之字便明】今世謂之盧子城濟北郡治也京相璠曰今濟北所治盧子城故齊周首邑也

又北過臨邑縣東【按通典漢臨邑故城在盧縣東今爲東昌府茌平縣地】

地理誌曰縣有濟水祠也王莽之谷城亭也水有石門以石爲之故濟水之門也春秋隱公五年齊鄭會於石門鄭車僨濟卽於此也【朱有箋按左是隱公三年】京相璠曰石門齊地今濟北盧縣故城西南六十里有故石門去水三百步蓋水瀆流移故側岸也

濟水又北逕平陰城西【平陰本齊地漢爲盧縣晉因之隋置楡山縣後爲平陰縣今屬兗州府】

春秋襄公十八年晉侯沈玉【原本譌王】濟河防於魯濟防溴渠【當作梁】之盟同伐齊【朱箋左襄公十八年晉侯伐齊將濟河中行獻子以朱絲系玉二防以禱焉沈玉而濟冬十月防於魯濟尋溴之言同伐齊齊侯禦諸平陰塹防門而守之廣裏注曰平陰城在濟北盧縣東北其城南有防防有門於門外作塹橫行廣一里】齊侯禦諸平陰者也杜預曰城在盧縣故城東北非也京相璠曰平陰齊地也在濟北盧縣故城西南十里平陰城南有長城東至海西至濟河道所由名防門去平陰三里齊侯塹防門卽此也其水引濟故瀆尙存今防門北有光裏齊人言廣音與光同卽春秋所謂守之廣裏者也又云巫山在平陰東北昔齊侯登望晉軍畏眾而歸師曠邢伯聞烏鳥之聲知齊師潛遁人物咸淪地理昭著賢於杜氏東北之證矣今巫山之上有石室世謂之孝子堂濟水右迆過爲湄湖方四十餘里

濟水又東北至垣苗城西【今在濟南府長淸縣西南元和志雲長淸縣濟水在北去縣十里卽今大淸河也對岸則齊河縣大淸橋跨其上爲南北通衢】

故洛當城也伏滔北徵記曰濟水又與淸河合流至洛當者也宋武帝西徵長安令桓遵鎭此故俗人有桓苗之稱河水自泗瀆口東北流而爲蒲魏土地記曰盟津河別流十里與淸水合亂流而東逕洛當城北黒白異流涇渭殊別而東南流注也

又東北過盧縣北【今爲長淸平陰等縣地】

濟水東北與湄溝合水上承湄湖北流注濟爾雅曰水艸交曰湄通谷者微犍爲舍人曰水艸木交合也【朱有箋按爾雅防李巡曰水艸交會曰湄】郭景純曰微水邊通谷也釋名曰湄眉也臨水如眉臨目也

濟水又逕盧縣故城北【故城在長淸縣西南二十里】

濟北郡治也漢和帝永元二年分泰山置蓋以濟水在北故也濟水又逕什城北城際水湄故邸閣也祝阿人孫什將家居之以避時難因謂之什城焉

濟水又東北與中川水合

水東南出山茌縣【山茌縣故城在今長淸縣東北】之分水縣【謝云宋本作嶺】溪一源兩分泉流半解亦謂之分流交半水南出太山入汶半水出山茌縣西北流逕東【項本作東逕】太原郡南郡治山鑪固北【朱本注孫云太原劉宋僑置山鑪當作山茌謝云固北宋本作西北】與漢賔谷水合水出南格馬山漢賔溪北逕盧縣故城北陳惇戍南西北流與中川合謂之格馬口其水又北逕盧縣故城東而北流入濟俗謂之爲沙溝水

濟水又東北右會玉水

導源太山朗公谷谷舊名琨瑞溪有沙門笁僧朗少事佛圖澄碩學淵通尢明气緯隱於此谷因謂之朗公谷故車頻秦書云苻堅時沙門笁僧朗嘗從隱士張巨和遊巨和常宂居而朗居琨瑞山大起殿捨連樓疊閤𨿽素飾不同並以靜外致稱卽此谷也水亦謂之琨瑞水也其水西北流逕玉符山又曰玉水又西北逕獵山東又西北逕祝阿縣故城東【柷阿故城亦在長淸縣】野井亭西春秋昭公二十五年經書齊侯唁公於野井是也春秋襄公十九年諸侯盟於祝阿【春秋作柯】左所謂督陽者也漢興攺之曰阿矣漢髙帝十一年封髙色爲侯國王莽之安城者也故俗謂是水爲祝阿澗水北流注於濟建武五年耿弇東擊張步從朝陽橋濟渡兵卽是處也

濟水又東北濼水出焉【禹貢錐指寰宇記濼水在歷城西南二百步元和志全節縣濟水在縣北四十里按今濟南府治歷城縣東有東平陵故城漢縣唐貞觀中攺名全節屬齊州曽鞏齊州二堂記曰泰山之北與齊東南諸谷之水西北合於黒水之灣而至於渴馬之崖蓋水之來也眾其北折而西也悍疾尢甚及至於崖下則泊然而止而自崖以北至於歷城之西蓋五十里而有泉湧出髙或至數尺其旁之人名之曰趵突之泉其注而北則謂之濼水達於淸河以入於海舟之通於濟者皆於是乎達也齊多甘泉其顯名者十數而色味皆同以余驗之蓋皆濼水之旁出者也齊乘曰今府城西平地泉源觱湧聲如隱雷旁合馬跑金綫諸泉周可數畝北出又合密脂五龍眾泉並城北流屈而東至城北水門大明湖水出注也】濼水出歷縣故城西南泉源上奮水湧若輪春秋桓公十八年公會齊侯於濼是也俗謂之爲娥薑水也以泉源有舜妃娥英廟故也城南對山山上有舜祠山下有大穴謂之舜井【今在濟南府城內】抑亦茅山禹井之比矣書舜耕歷山亦云在此所未詳也其水北爲大明湖【明一統志在濟南府城內西北隅源出舜井其大占府城三之一由北水門出與濟水合】西卽大明寺寺東北兩面側湖此水便成淨池也池上有客亭左右楸桐負日俯仰目對魚島極【朱箋疑有脫字或是極望】水木明瑟可謂濠梁之性物我無違矣湖水引瀆東入西郭東至歷城西而側城北注湖水上承東城歷祀【李云疑作祠】下泉源競發其水北流逕歷城東又北引水爲流柸池州僚賔燕公私多萃其上分爲二水右水北出左水西逕歷城北西北爲陂謂之歷水與濼水防自水枝津合水首受歷水於歷城東東北逕東城西而北出郭又北注濼水又北聽水出焉濼水又北流注於濟謂之濼口也

濟水又東北【疑漏逕字】華不注山【在歷城縣東北十五里】

單椒秀澤不連【湖引陵上有丘字連作緣】陵以自髙虎牙桀立孤峯特防以刺天靑崖翠發望同黛山下有華泉故京相璠曰春秋土地名也華泉華不注山下泉水也春秋左成公二年齊頃公與晉郤克戰於鞌齊師敗績逐之三周華不注逢丑父與公易位將及華泉驂絓於木而止丑父使公下如華泉取飲齊侯以免韓厥獻丑父郤子將戮之呼曰自今無有代其君任患者有一於此將爲戮矣郤子曰人不難以死免其君我戮之不祥赦之以勸事君者乃免之卽華水也北絕聽瀆二十里注於濟

又東北過臺縣北【今歷城縣東北有臺縣故城】

巨合水南出雞山西北【巨合水在濟南府城七十里東源曰偸科泉西源曰江水泉北流各五里許合流入小淸河】北逕巨合故城西耿弇之討張步也守巨裏【後漢書注巨裏聚名也一名巨合今齊州】卽此城也三面有城西有深坑坑西卽弇所營也與費邑戰斬邑於此巨合水又北合闗盧水闗盧水導源馬耳山北逕博亭城西西北流至平陸城與武原水合水出譚城南平澤中世謂之武原泉北逕譚城東俗謂之有城也又北逕東平陵縣故城西故陵城也後乃加平譚國也齊桓之出過譚譚不禮焉魯莊公九年卽位又不朝十年滅之城東門外有樂安任照先碑濟南治也漢文帝十六年置爲王國景帝二年爲郡王莽更名樂安郡其水又北逕巨合城東漢武帝以封城陽頃王子劉發於爲侯國【漢表作鉅合侯發無於字】其水合闗盧水而出注巨合水西北逕臺縣故城南漢髙帝六年封東郡尉戴野爲侯國王莽之臺治也其水西北流白野泉水注之出臺城西南白野泉北逕畱山西北流而右注巨合水又北聽水注之水上承濼水東流北屈又東北流注於巨合水亂流又北入於濟

濟水又東北合芹溝水

水出臺縣故城東南西北流逕臺城東又西北入於濟水

又東北過管縣南【今章丘縣西北有菅縣故城隋攺置臨濟唐屬齊州百脈出土鼔縣故城西源方百步百泉俱出西北流注於濟元和志臨濟縣濟水在縣南二十里章丘縣濟水在縣西去縣十七里舊志小淸河在章丘縣北三十里】

濟水東逕縣故城南漢景帝二年封齊悼惠王子罷軍爲侯國右納百脈水百脈水出土鼓縣故城西水源方百步百泉俱出故謂之百脈水其水西北流逕楊丘縣故城中漢孝景帝四年【按表是文帝四年封】以封齊悼惠王子劉安爲楊丘侯世謂之章丘城非也城南有女郎山山上有神祠俗謂之女郎祠左右民祀焉其水西北出城北逕黃中【當作巾】固蓋賊所屯故固得名焉百脈水又東北流注於濟濟水東又有楊渚溝水逕於陵故城西南【於陵故城在長山縣長白山北漢置縣晉攺曰烏陵後省】西北逕土鼓城東又西北逕章丘城東又北逕寗西而北流注於濟水也

又東過梁鄒縣北【元和志濟陽濟水在縣南長山縣濟水在西北去縣三十五里鄒平縣濟水在北去縣三十五里按梁鄒故城唐置濟陽縣屬淄州今爲鄒平縣治其唐之鄒平縣則割入今之齊東縣界金志長山新城二縣西北並有小淸河新城本漢髙苑其故城在今縣東】

瀧水南出長城中北流至般陽縣故城西南與般水會水出縣東南龍山俗亦謂之爲左阜水西北逕其城南王莽之濟南亭也應邵曰縣在般水之陽縣資名焉其水又南屈西入瀧水北逕其縣西北流至萌水口萌水出西南甲山東北逕萌山西東北入於瀧瀧水又西北至梁鄒東南與魚子溝水合水南出長白山東抑泉口山卽陳仲子夫妻之所隱也孟子曰仲子齊國之世家兄戴祿萬鐘仲子非而不食避兄離母家於於陵卽此處也其水又逕於陵縣故城西王莽之於陸也世祖建武十五年更封則鄕侯侯覇爲侯國其水北流注於瀧水瀧水卽古袁水也故京相璠曰濟南梁鄒縣有袁水者也瀧水又西北逕梁鄒縣故城南又北屈逕其城西漢髙祖六年封武虎爲侯國【史記作武儒漢書作武虎】其水北注濟其城之東北又有時水西北注焉

又東北過臨濟縣南【錐指云今髙苑城西南有臨濟故城元和志髙苑縣濟水在北去縣七十步】

縣故狄邑也王莽更名利居漢記安帝永初二年攺從今名以臨濟【以臨濟三字疑衍錐指引此作漢永初二年攺名臨濟】故地理風俗記云有樂安太守治晏謨齊記曰有南北二城隔濟南水【一作水南】城卽被陽縣之故城也北枕濟水地理誌曰侯國也如淳曰音減罷軍之罷也【朱箋按漢志注如淳曰被一作疲音罷軍之罷也咸字疑衍】史記建元以來王子侯者年表曰漢武帝元朔四年封齊孝王子敬侯劉燕之國也今渤海僑郡治【朱箋史記劉燕封披陽侯漢書作被俱音皮又音皮彼反】

濟水又東北迆爲淵渚謂之平州

濕沃側有平安縣故城【禹貢錐指注今靑州府髙苑縣東南十里有麻大泊一名魚龍灣周五六十里蓋卽古濟所匯之平州也】俗謂之會城非也案地理誌千乘郡有平安縣侯國也王莽曰鴻睦也應劭曰博昌縣西南三十里有安平亭故縣也世尙存平州之名矣濟水又東北逕髙昌縣故城【在今博興縣西南屬靑州府】西案地理誌曰千乘郡有髙昌縣漢宣帝地節四年封董忠爲侯國世謂之馬昌城此也【原本作北也從朱本作比】

濟水又東北逕樂安縣【今屬靑州府】故城南【云按此經舊在髙昌下今防薄姑利縣俱南直臨淄而樂安故城在博昌縣東北則此經當在利縣之後甲下之前】

伏琛齊記曰博昌城【故城在博興縣東二十五里】西北五十里有南北二城相去三十里隔時濟二水指此爲博昌北城非也樂安與博昌薄姑分水俱同西北薄姑去齊城六十里樂安越水差逺驗非尢明班固曰千乘郡有樂安縣應邵曰取休令之名矣漢武帝元朔五年封李蔡爲侯國【史記表於五年四月丁未封漢表作四年四月乙已封此從史表】城西三里有任光等光是縣人不得爲博昌明矣濟水又經薄姑城北【薄姑城在今博昌縣東北一十五里】後漢郡國志曰博昌縣有薄姑城地理書曰呂尙封於齊郡薄姑薄姑故城在臨菑縣西北五十里近濟水史遷曰胡公徙薄姑城內有髙臺春秋昭公二十二年【左作二十年】齊景公飲於臺上曰古而不死何樂如之晏平仲對曰昔爽鳩氏始居之季萴因之有逢伯陵因之蒲姑氏又因之而後太公又因之臣以爲古若不死爽鳩氏之樂非君之樂卽於是臺也濟水又東北逕狼牙【其地無考】固西而東北流也

又東北過利縣西【今興縣東南有利縣故城此後應接樂安縣經文】

地理誌曰齊郡有利縣王莽之利治也晏謨曰縣在齊城北五十里

又東北過甲下邑入於河

濟水東北至甲下邑南東歷瑯槐縣故城北地理風俗記曰博昌東北八十里有瑯槐鄕故縣也山海經曰濟水絕鉅野注勃海入齊瑯槐東北者也又東北河水枝津注之水經以爲入河非也斯乃河水注濟非濟入河

又東北入海【錐指云按渤海在今靑州府樂安縣東北一百三十里東接壽光縣界北接利津縣界樂安本漢廣饒鉅定二縣屬齊郡其故城並在今縣東北後漢省瑯槐入博昌故杜預郭璞皆言濟水至博昌入海錐指又云以今輿地言之自東平會汶以下兗州之東阿平陰濟南之長淸齊河歷城章丘鄒平長山新城靑州之髙苑博興樂安諸縣界中皆禹貢濟水入海之所經也】

郭景純曰濟自滎陽至樂安博昌入海今河竭濟水仍流不絕經言入河二說並失然河水於濟漯之北別流注海今所輟流者惟漯水耳郭或以爲濟注之事實非也防經脈水不如山經之爲密矣

禹貢錐指曰濟水自東平以下唐人謂之淸河按戰國防燕王謂蘓伐曰齊有淸濟濁河以爲固郭緣生曰淸河首受洪水北流濟或謂淸則濟也酈道元曰濟水通得淸之目亦水色淸深用兼厥稱矣此淸河之名所自來也至宋又有南北淸河之名河渠志云寧十年河決澶州徙而東南滙於梁山張澤濼分爲二派一合南淸河入於淮一合北淸河入於海南淸河卽泗水北淸河卽濟瀆也南渡後北淸河又有大小之分蓋自劉豫導濼東行始齊乘以大淸河爲古濟水小淸河爲豫所創志家皆沿其說黃子鴻非之曰以水經注元和志寰宇記諸書考之濟水最南漯水在中河水最北今者小淸所經自歷城以東如章邱鄒平長山新城髙苑博興樂安諸縣皆古濟水所行而大淸所經自歷城以上至東阿固皆濟水故道而自歷城東北如濟陽齊東靑城諸縣則皆古漯水所行蒲臺以北則故河水所經蓋宋時河嘗行漯瀆及河去則大淸兼行河漯二瀆其小淸所行則斷爲濟水故道也渭按子鴻此言正三百餘年積之謬蓋淸河所行本濟瀆不知何時從歷城東北決而北入濟陽縣界與漯水合而淸河之名遂被於漯據水經漯水逕著縣故城南著卽今濟陽而縣南有大淸河是知大淸卽漯其水自歷城入濟陽乃近世之所決非唐淸河入海之故道也濟陽之流日盛則章邱之流日微故劉豫堰濼水使東以益之【齊乘雲大淸河自齊河縣又北經歷城上濼橋北濼水分響河入焉又東北經華不注山陰又東逕下濼堰濼水舊入濟處堰南卽小淸河按響河卽聼水也此大淸河猶是濟之故瀆】其所行者實濟水故道而志家反以濟陽之大淸河爲古濟舛錯殊甚不有子鴻其誰正之然大淸自歷城入濟陽及濵州以東入海之道不知決於何年意者宋寧時河嘗合北淸河入海始開此道其後金明昌五年河復由此入海久而後去流益深廣此大淸之所以浩浩而小淸之所以屢濬屢塞也與水經敍濟水自滎陽以下原委甚悉杜預春秋釋例曰濟自滎陽捲縣東經陳畱至濟陰北經髙平東經濟北東北經濟南至樂安博昌縣入海郭璞注山海經略同酈道元依水經以立注出河之濟又加詳焉是由東漢以迄後魏濟未嘗一日絕也唐人則據司馬彪之言以爲自王莽後河南不復有濟水太子賢注後漢循吏曰濟水東流逕溫縣入河度河東南入鄭州又東入滑曹鄆濟靑等州入海王莽末旱則枯涸但入河內而已杜佑通典曰濟水因王莽末旱渠涸不復截河過今東平濟南淄川北海界中有水流入於海謂之淸河實菏澤汶水合流而曰濟河蓋因舊名非本濟水也李吉甫元和郡縣誌曰濟水自王莽末入河同流於海知河南之地無濟水矣自後所說皆襲舊名如鄆州之須昌濟州之長淸盧縣齊州之臨邑丰齊全節臨濟章邱淄州之濟陽長山鄒平髙苑靑州之博昌諸縣界中並有濟水其後則不經博昌而攺從棣州之蒲臺入海是皆襲舊名而實非濟也渭按鴻溝旣開河水與滎濟相亂及滎澤塞爲平地則河南無涓滴之濟矣水經之所謂濟者皆滎陽下所引之河水也而杜預京相璠郭璞酈道元輩皆莫能辧唐人始知之所見逺過於前但以爲河南之濟由王莽末旱枯而絕則非以余考之旱枯之事郡國志系河內溫下酈注亦於溫縣濟水故瀆下言之其所云枯後復通津渠勢攺者謂濟水自溫縣入河不復東至武徳耳而滎陽以下絕無一字道及殆與河南之濟無渉【詳見前】釋例自捲縣博昌而外略舉郡名故與水經不同孔穎達以爲水流之道今古或殊杜據當時所見言之與水經乖異非也晉時濟水之道實與漢世不殊文有詳略非枯後復通津渠勢攺也若夫唐之淸河自須昌以下所受惟菏汶則又有其故矣蓋天寶之後汴水堙廢濟渠亦無所受菏澤以西竟成斷港故元和志言濟自須昌始而通典云濟河實菏汶之合流其所謂菏者卽五丈溝之水西自考城來者也迨元人開會通河引汶絕濟以資運道明永樂中又於古四汶口之地築戴村壩遏汶使西南流【汶水自是盡出於汶上西南至南旺入漕四分南流出上閘接沂泗六分北流出下閘扺漳衛】惟小鹽河一綫泄入淸河【小鹽河在今東阿縣西南二十里卽運河所泄汶水支流也】淸河賴諸山泉溝澤以成其川並無菏汶之可言矣而志家猶執淸河以爲禹貢之濟水不亦過乎或又雲山左諸泉實皆濟水溢爲大小淸河濟𨿽絕而不絕也然此等指爲濟水則可以是爲滎澤陶丘之遺迹可乎哉東漢後河南無濟水斯爲定論紛紛筆舌徒玆來學之惑無爲也杜佑之譏水經也曰按後漢郡國志因王莽末旱比渠枯涸濟水但入河而已不復截河而南水經是和帝之後所撰乃雲南過滎陽陽武封邱寃朐乘氏等縣並今縣地一依尙書禹貢舊道斯不詳之甚酈道元又從而注之其所纂敍及注解並大紕繆渭按河北之濟因旱而枯旱止則復出河南之濟爲濁河所侵空竇盡窒河去不復能上湧故遂絕自東漢以迄唐初凡行濟瀆者皆河水也而猶目之曰濟是鵲巢而鳩居觚名而圜實也故杜氏力詆水經以爲不可信然滎濟故道猶可因是而得其十之七八則此書不無補焉黃文叔雲濟水𨿽絕其瀆猶在𨿽中間經穿鑿變易或斷或續然水之附入於其瀆者猶可防求緝之以存禹迹非無理也斯言蓋得其平濟瀆之水自周以來凡數變初爲濟及導滎爲川則滎與濟合鴻溝旣開滎瀆爲河所亂及滎澤又塞則所行者惟河水矣汴渠不通則鉅野以北所行惟菏汶戴村已築則東阿以下所行惟山泉溝澤之水其號爲濟者襲舊名而已濟瀆入海之道自唐以來亦數變初經髙苑縣北又東北至博昌縣界今無元和志蒲臺縣下雲海在縣東一百四十里海畔有一沙阜俗呼爲鬭口澱是濟水入河之處海潮與濟相觸故名蓋其時濟水攺道從蒲臺東北與河渾濤而入海也宋南渡後劉豫導濼水東行入濟水故道爲小淸河仍經髙苑縣北至樂安縣入海及金皇綂中縣令髙通攺由縣南長沙溝至博興合時水又東北至樂安由馬車瀆入海【瀆在縣東北五十里今爲髙家港】其後小淸之上流堙塞鄒平長沙新城界中故瀆皆爲漯河所行漯河卽楊渚溝水寰宇記所稱獺河者也歷城新志云小淸河自明永樂以後漸至堙塞成化九年嘗濬治之嘉靖十二年又塞乃復濬博興以西達於歷城幾三百里久之復淤蓋小淸惟恃濼水爲源堰東有阻則濼水仍自華不注東北入大淸河屢濬屢塞職是故也水經所敍瀆同而水異水異故李憲云河南無濟水瀆同故黃文叔云禹迹賴此而猶存言非一端各有所當今與人論濟水苟以爲無則羣指七十二泉大小淸河以相難若以爲有則又據杜佑之說詆水經不當襲舊名爲濟明道謂與公言如扶醉人扶得一邊起又倒卻一邊眞可笑又可憎也

其一水東流者過乘氏縣南【朱本無南】

河水分濟於定陶東北東南右合黃汲【疑作黃溝】枝流俗謂之界溝也北逕元氏縣故城西又北逕景山東【在曹縣東四十里廢楚丘城北】衛詩所謂景山與京者也毛公曰景山大山也又北逕楚丘城西【在曹縣東南五十里】郡國志曰成武縣有楚丘亭杜預云楚丘在成武縣西南衛懿公爲狄所滅衛文公東徙渡河野處漕邑齊桓公城楚丘以遷之故春秋稱邢遷如歸衛國忘亡卽詩所謂升彼墟矣以望楚矣望楚與堂景山與京故鄭言觀其傍邑及山川也又東北逕成武城西又東北逕郈城東【在沂州東三十六里】疑郈徙也所未詳矣又東北逕梁山城西地理誌曰昌邑縣有梁丘縣春秋莊公三十二年宋人齊人會於梁丘者也【朱箋按左傳作宋公齊侯遇於梁丘】杜預曰髙平昌邑縣西南有梁丘鄕又東北於乘氏縣西而北注河水河水又東南逕乘氏縣故城南縣卽春秋之乘丘也【乘丘故城在曹縣界內】故地理誌風俗記曰濟陰乘氏縣故宋乘丘邑也漢孝景中元五年封梁孝王子買爲侯國也地理誌曰乘氏縣泗水東南至睢陵入淮郡國志曰乘氏有泗水此乃河濟也尙書有導河濟之說自陶丘北東至於菏水無泗水之文又曰導菏澤被孟豬孟豬在睢陽縣之東北闞駰十三洲記曰不言入而言被者明不常入也水盛方乃覆被矣澤水渺漫俱鐘睢泗故志有睢陵入淮之言以通苞泗名矣然諸水注泗者多不止此可以終歸泗水便得擅通稱也或更有泗水亦可是水之兼其目所未詳也

又東過昌邑縣北

菏水又東逕昌邑縣故城北地理誌曰縣故梁也漢景帝中元六年分梁爲山陽國漢武帝天漢四年更爲昌邑國以封昌邑王賀賀廢國除以爲山陽郡【今爲兗州府金鄕縣地】王莽之鉅野郡也後更爲髙平郡後漢沇州縣令王密懷金謁東萊太守楊震震不受是其愼四知處也大城東北有金城城內有沇州刺史河東薛季像碑以郎中拜令甘露降園熹平四年遷州明年甘露復降殿前樹從事馮巡主簿華探等相與褒樹表勒棠政次西有沇州刺史茂陽楊叔恭碑從事孫光等以建寧四年立西北有東太山成人班孟堅碑建和十年尙書右丞拜沇州刺史從事秦閸【何氏校攺閏】等刋石頌徳政碑咸列焉【閸當作闉】

又東過金鄕縣南【漢爲東緍縣屬山陽郡後漢分置金鄕縣以山爲名晉以東緍省入後魏以昌邑省入今屬兗州府】

郡國志曰山陽有金鄕縣河水逕其故城南世謂之故縣城北有金鄕山也

又東過東緡縣北濟水又東逕漢平狄將軍扶溝侯淮陽朱鮪

墓北有石廟濟水又東逕東緡縣故城北故宋地春秋僖公二十三年齊侯伐宋圍緡十三州記曰山陽有東緡縣鄒衍曰余登緡城以望宋都者也後漢世祖建武十一年封馮異長子璋爲侯國也

又東過方與縣北【今爲兗州府魚臺縣】爲菏水濟水東逕重鄕城南

左傳所謂臧文仲宿於重館者也菏水又東逕武棠亭北【在今魚臺縣北一十三里杜預以爲卽魯隱公與我會盟之地】公羊以爲濟上邑也城有臺髙二丈許其下臨水昔魯侯觀魚於棠謂此也在方與縣故城【在今魚臺縣北一十三里】北十里經所謂菏水也水又東逕泥母亭北春秋左僖公七年秋盟於寗母謀伐鄭也菏水又東與鉅野黃水合菏濟別名也黃水上承鉅澤諸陂澤有蒙澱育【一作昔】陂黃湖水東流謂之黃水又有薛訓渚水自渚歷薛村前分爲二流一水東注黃水一水西北入澤卽洪水也黃水東南流水南有漢荊州刺史李剛墓剛字叔毅山陽髙車人【郡國志山陽郡有髙平縣此云車誤】熹平元年卒見其碑有石闕祠堂石室三間椽架髙丈餘鏤石作椽瓦屋施平天造方井側荷梁柱四壁隱起雕刻爲君臣官屬【上下疑有脫字】龍麟鳯之文飛禽走獸之像作制工麗不甚傷毀黃水又東逕鉅野縣北何承夫曰鉅野湖澤廣大南通洙泗北連淸濟舊縣故城正在澤中故欲置戌於此城城之所在則鉅野澤也衍東北出爲大野矣昔西狩獲麟於是處也【今鉅野縣東南五十里有獲麟臺後人所築】皇覽曰山陽鉅澤縣有肩髀重聚大小與闕【史記注引皇覽作闕】等言蚩尢與黃帝戰克之於涿鹿之野身體異處故別葬焉黃水又東逕咸亭北春秋桓公七年經書焚咸丘者也水南有金鄕縣之東界也金鄕數山皆空中穴口謂之隧也戴延之西徵記曰焦氏山北數山有漢司校尉魯恭穿山得白蛇白兔不葬更葬山南鑿而得金故曰金鄕山【明一統志金鄕山在今鉅野南五十里山北有石洞曰淸涼深十餘丈內鑿石作四小閣閣外一堂陛髙三尺堂外內門門外兩大閣石道長三十丈濶十有六尺世秦始皇避暑宮也】山形峻峭冢前有石祠石祠石廟四壁皆靑石隱起自書契以來忠臣孝子貞婦孔子及弟子七十二人形像像邊皆刻石記之文字分明又有石牀長八尺磨瑩鮮明叩之聲聞逺近時太尉從事中郎珍之諮議參軍周安穆折敗石牀各取去爲魯氏之後所訟二人並免官焦氏山東卽金鄕山也有謂之秦王陵山上二百步得冢口塹深十丈兩壁峻峭廣二丈入行七十步得埏門門外左右皆有空可容五六十人謂之白馬空埏門內二丈得外堂外堂之後又得內堂觀者皆執燭而行𨿽無他雕鏤然治石甚精或云是漢昌邑哀王所未詳也東南有範巨卿冢石柱【石柱一本作名件何氏云石柱�釋載此作名件側注云範碑至今尙在恐名件二字水經不誤也】猶存巨卿名式山陽之金鄕人漢荊州刺史與汝南張劭長沙陳平子石交號爲死友矣【後漢書獨行範式字巨卿山陽金鄕人也與汝南張劭元伯爲友後元伯寢疾同郡郅君章殷子徴晨夜省視之元伯臨盡嘆曰恨不見吾死友子徵曰吾與君章盡心於子是非死友復欲何求元伯曰若二子者吾生友耳山陽範巨卿所謂死友也尋卒式忽夢見元伯元冕垂纓屣履而呼曰巨卿吾以某日死當以爾時葬永歸黃泉子未我忘豈能相及式怳然覺悟悲慟泣下馳往赴之式未及到而防已發引旣至壙將窆而柩不肯進其母撫之曰元伯豈有望耶遂停柩移時乃見有素車白馬號泣而來其母望之曰是必範巨卿也巨卿旣至叩防言曰行矣元伯死生路異永從此辭防葬者千人咸爲揮涕式因執紼而引柩於是乃前後到京師受業太學時諸生長沙陳平子亦同在學與式未相見而平子被病將亡謂其妻曰吾聞山陽範巨卿烈士也可以托死吾歿後但以屍埋巨卿戶前乃裂素爲書以遺巨卿旣終妻從其言時式出行適還省書見瘞愴然感之向墳揖哭以爲死友乃營防平子妻兒身自送防於臨湘未至四五里乃委素書於柩上哭別而去】黃水又東南逕任城郡之亢父縣故城西夏后氏之任國也漢靈帝光和元年【按後漢書郡國志章帝元和元年分東平國之任城縣爲任城國今云靈帝光和誤】別爲任城在北王莽之延就亭也縣有詩亭春秋之詩國也【左傳襄十三年夏取邿注邿小國也任城亢父縣有邿亭邿音詩今直云詩亭詩國似誤】王莽更之曰順父矣地理誌東平屬縣也世祖建武二年封劉隆爲侯國其中謂之桓公溝南至方與縣入於菏水菏水又東逕秦梁夾岸積石一旦【一作裏】髙二丈言秦始皇東巡所造因以名焉

菏水又東過湖陸縣南東入於泗水【湖陵故城在魚臺縣東六十里按漢書地理誌湖陵縣屬山陽郡莽曰湖陸又按後漢書郡國志湖陸故湖陵章帝更名又漢志注應劭曰章帝封東平王蒼子爲湖陵侯更名湖陸】

澤水所鐘也尙書曰浮於淮泗達於河【達於河陸氏釋文引說文作菏工可反雲水出山陽湖陵南與此正合今引尙書當從說文作菏爲是】是也東觀漢記曰蘇茂殺淮陽太守得其郡營廣樂大司馬吳漢圍茂茂將其精兵突至湖陵與劉永相會濟陰山陽濟兵於此處也

又東南過沛縣東北

濟與泗亂故沛納於稱矣東觀漢記安平侯蓋延曰延爲虎牙大將軍與戰水軍反走溺水者半後與戰連破之遂平沛楚臨淮悉降延令沛修髙祖廟置嗇夫祝宰樂人因齋戒祠髙廟也【後漢書蓋延光武卽位以延爲虎牙將軍南伐劉永永將蘓茂佼彊周建等三萬餘人救永共攻延與戰於沛西大破之永軍亂遁沒溺死者大半永棄城走湖陵蘓茂奔廣樂延遂定沛楚臨淮修髙祖廟置嗇夫祝宰樂人注曰楚卽今彭城縣也臨淮郡名今泗州髙祖廟在今徐州沛縣東故泗水亭中卽髙祖爲亭長之所也嗇夫主知廟事東觀漢記曰時蓋延因齋戒祠髙祖廟】

又東南過畱縣北【畱縣故城在今江南徐州府沛縣東南二十里】

畱縣故城翼佩泗濟宋邑也春秋左所謂侵宋呂畱也故繁休伯避地賦曰朝餘發乎泗洲夕余宿於畱縣者也張良委身漢祖始自此矣終亦取封焉城內有張良廟也

又東過彭城縣北睢水從西來注之【彭城縣今爲徐州府】

濟水又南逕彭城縣之故城東北隅不東過也睢水自西注之城北枕水湄

濟水又南逕彭城縣故城東

不逕其縣北也蓋經誤證

又東南過徐縣北【今爲淮安府地】

地理誌曰臨淮郡漢武帝元狩六年置治徐縣王莽更之曰淮平縣曰徐調國也【漢志無國字】春秋昭公三十年吳子執鐘吾子遂伐徐防山以水之遂滅徐徐子奔楚楚救徐弗及遂城夷以處之張華博物志錄徐偃王之異言徐君宮人娠而生卵以爲不祥棄之於水濵孤獨母有犬名曰鵠倉獵於水側得棄卵銜以來歸獨母以爲異覆暖之遂成兒生時偃故以爲名徐君宮中聞之乃更錄取長而仁智襲君徐國後鵠倉臨死生角而九尾實黃龍也偃王昔之徐界中【按博物志云偃王塟之徐梁界內卽此是也昔疑當作塟】今見有狗壠焉偃王治國仁義著聞欲舟行上國乃道溝陳蔡之間得朱弓矢以已得天瑞遂因名爲號自稱徐偃王江淮諸侯服從者三十六國周王聞之遣使至楚令伐之偃王愛民不鬭遂爲楚敗北走彭城武原縣東山下百姓隨者萬數因名其山爲徐山山上立石室廟有神靈民人請禱焉依文郎事似有符驗但世代綿逺難以詳矣今徐城外有徐君墓昔延陵季子解劍於此所謂不違心許也

又東至下邳睢陵縣【今爲淮安府睢寧縣】南入於淮

濟水與泗水澤【宋本作渾】淘東南流至角城同入淮經書睢陵誤耳

水經注集釋訂訛卷八

欽定四庫全書

水經注集釋訂訛卷九

歸安沈炳巽撰

淸水

沁水

淇水

蕩水

洹水

淸水出河內修武縣之北黑山【河內今爲河南懷慶府治修武在府城東一百二十里淸水源出衛輝府輝縣西南七十里】

黑山【在輝縣北四十里】在縣地【一作北一作境】白鹿山【在輝縣西北五十里】東淸水所出也上承諸陂散泉積以成川南流西南屈【朱箋禦覽引此作南流屈曲】瀑布垂巖縣河注壑二十餘丈雷撲之聲震動山谷左右【疑漏石字】壁層深獸迹不交隍中散水霧合視不見底南峯北嶺多結禪棲之士東巖西谷又是剎靈之圖竹柏之懷與神心妙逺仁智之性共山水效深更爲勝處也其水歷澗流飛淸洞觀【朱箋禦覽引此作淸泠可觀】謂之淸水矣溪曰瑤溪又曰瑤澗水又南與小瑤水合水近出西溪北窮溪東南流注之淸水淸水又東南流吳澤陂水注之水上承吳陂於修武縣故城西北修武故寗也亦曰南陽矣馬季長曰晉地自朝歌以北至中山爲東陽朝歌以南至軹爲南陽故應劭地理風俗記云河內殷國也周名之爲南陽又曰晉始啟南陽今南陽城是也秦始皇攺曰修武徐廣王隱並言始皇攺瓚注漢書云案韓非書秦昭王越長平西伐修武時秦未兼天下修武之名久矣余案韓詩外言武王伐紂勒兵於寗更名寗曰修武矣魏獻子田大陸還卒於寗是也漢髙帝八年封都尉魏遫爲侯國亦曰大修武有小故稱大小修武在東漢祖與滕公濟自玉門津而宿小修武者也大陸卽吳澤矣魏土地記曰修武城西北二十里有吳澤水陂南北二十許裏東西三十里西則蔡溝入焉水有二源北水上承河內野王縣【今爲懷慶府治河內縣】東北界溝爲長明溝分枝津東逕雍城南寒泉水注之水出雍城西北泉流南注逕雍城西春秋僖公二十四年王將以狄伐鄭富辰諫曰雍文之昭也京相璠曰今河內出山陽西有故雍城【在今修武縣西】又東南注長明溝溝水又東逕射犬城北漢大司馬張楊爲將楊醜所害眭固殺醜屯此欲北合袁紹典略曰眭固字白兔或戒固曰將軍字兔而此邑名犬兔見犬其勢必驚宜急去兔不從漢興平四年【按獻帝興平止二年其斬固是建安四年今云興平誤】魏太祖斬之於此【魏志張楊傳漢大司馬張楊素與呂布善太祖之圍布楊欲救之不能乃出兵東市遙爲之勢其將楊丑殺楊以應太祖楊將眭固殺醜將其眾欲北合袁紹太祖遣史渙邀擊破之於犬城斬固盡收其眾魏略曰固字白兔旣殺楊醜軍屯射犬時有巫誡固曰將軍字兔而此邑名犬兔見犬其勢必驚宜急移去固不從遂戰死】以魏種爲河內太守守之兗州叛太祖曰惟種不棄孤及走太祖怒曰種不南走越北走胡不置汝也射犬平禽之公曰難其才也釋而用之【魏志武帝紀建安四年以魏種爲河內太守屬以河北事初公舉種孝亷兗州叛公曰惟魏種且不棄孤也及聞種走公怒曰種不南走越北走胡不置汝也旣下射犬生禽種公曰惟其才也釋其而用之】故長明溝水東入石澗東流蔡溝水入焉水上承州縣北【漢志河內郡有州縣】白馬溝東分爲之蔡溝東防長明溝水又東逕修武縣之具亭【宋本作吳亭】北東入吳陂又次北有茍泉水入焉水出山陽縣故修武城西南同源分派裂爲二水南爲茍泉北則吳瀆二瀆雙導俱東入陂山陽縣東北二十五里有陸眞亭南有皇母馬鳴二泉【明一綂志作黃母泉在修武縣西北一十五里又有招鳥泉馬鳴泉巧婦泉並在本縣六眞鄕】東南合注於吳陂也次陸眞阜之東北得覆釡堆堆南有三泉相去四五里參差合次南注於陂泉在濁鹿城西建安二十五年魏封漢獻帝爲山陽公濁鹿城卽是公所居也【濁鹿城一名山陽城在修武縣西北六十里】陂水之北陂澤側有隤地【疑作城】也春秋隱公十一年王以攢茅隤十二邑與司冦蘇忿生者也京相璠曰河內修武縣北有故隤城實中今世俗謂之皮塏【宋本作皮垣】方四百步實中髙八丈際陂北隔水一十五里俗所謂蘭丘也方二百步西一十里又有一丘際陂【原本作三宋本作山或作之今依朱本作陂】世謂之勑丘方五百步形狀相類疑卽古攢茅也杜預曰二邑在修武縣北所未詳也又東長泉水注之原出白鹿山東南伏流逕一十三里重源濬發於鄧城西北東南伏流世亦謂之重泉水也又逕七賢祠東左右筠篁列植冬夏不變貞萋魏步兵校尉陳畱阮籍中散大夫譙國嵇康晉司徒河內山濤司徒瑯邪王戎黃門郎河內向秀建威參軍沛國劉伶始平太守阮咸等同居山陽結自得之遊時人號之爲竹林七賢也向子期所謂山陽舊居也後人立廟於其處廟南又有一泉東南流注於長泉水郭緣生述徵記所云白鹿山東南二十五里有嵇公故居以居時有遺竹焉蓋謂此也其水又南逕鄧城東名之爲鄧瀆又謂之爲白屋水也昔司馬懿徵公孫淵還達白屋卽於此也其水又東南流逕隤城北又東南歷澤【何氏云疑有脫文】注於陂泉水東流謂之八光溝而東流注於淸水謂之長淸河而東周永丰塢【一作城】有丁公泉發於焦泉之右次東又得焦泉泉發於天門之左天井固石天門山石自空狀若門焉廣三丈髙兩匹深丈餘更無所出世謂之天門也東五百餘步中有石穴西向裁得容人平得【二字疑誤一云當作平行】東南入徑至天井直上三匹有餘扳躡而升至上東平【疑作平東】西二百步南北七百步四面崄絕無由升陟矣上有比丘釋僧訓精舍寺十有餘僧給養難周多出下平【二字疑誤】有志者居之寺左右雜樹疏挺有一石泉方丈餘淸水湛然嘗無增減山居者資以給飲北有石室二間舊是隱者念一之所今無人矣泉發於北阜南流成漢【疑譌當作溪】也【也字疑衍】世謂焦泉也次東得魚鮑泉次東得張波泉次東得三淵泉楩河參連女宿相屬【朱云一本作梗河參連女宿相屬吳本攺作挭柯誤矣按隋天文志梗河三星在火角北而女宿或是須女李克家云梗河三星女宿卽須女四星此蓋謂魚鮑張波三淵之三泉如梗河之參連並焦泉爲四似女宿之相屬也】是四川在重門城西並單川南注也重門城昔齊王芳爲司馬師廢之宮於此卽魏志所謂送齊王於河內重門者也城在共縣【今爲衛輝府輝縣】故城西北二十里城南有安陽陂次東又得卓水陂穴【在今輝縣西平地湧出】東有北門陂陂方五百步在共縣故城西漢髙帝八年封旅罷師爲共嚴侯國【按史記表作共莊侯盧罷漢表作共嚴侯旅罷蓋古盧與玈通用故漢書譌作旅而此承其誤耳不曰莊而曰嚴者避明帝諱也】卽共和之故國也共伯旣歸帝政逍遙於共山之上山在國北所謂共北山也【呂氏春秋云共伯和修其行好賢仁而海內皆以來爲稽矣周厲之難天子曠絕天下皆來謂矣莊子云共伯得乎共首司馬彪注云厲王之難共伯卽於王位十四年大旱屋焚召公卜之曰厲王爲祟乃立宣王共伯復歸於宗逍遙得意共山之首】仙者孫登之所處袁彥伯竹林七賢傳嵇叔夜嘗采藥山澤遇之於山冬以被髮自覆夏則編艸爲裳彈一琴而五聲和其水三川南合謂之淸川又南逕凡城東司馬彪袁崧郡國志曰共縣有泛亭詩凢伯國春秋隱公七年經書王使凢伯來聘是也杜預曰汲郡共縣東南有凢城【在今輝縣西南二十里】今在西南其水又西南與前四水總爲一瀆又謂之陶水南流注於淸水淸水又東周新丰塢又東注也

東北過獲嘉縣北

漢書稱越相呂嘉反武帝元鼎六年巡行於汲郡【漢書武帝紀作至汲新中鄕師古曰汲河內縣新中其鄕名也今云汲郡誤】中鄕得呂嘉首因以爲獲嘉縣後漢封侍中馮石爲侯國縣故城西有漢桂陽太守趙越墓冢北有碑越字彥善縣人也累遷桂陽郡五官將尙書僕射遭憂服闋守河南尹建寧中卒碑東又有一碑碑北有石柱石牛羊虎俱碎淪毀莫記淸水又東周新樂城城在獲嘉縣故城東北卽汲縣新鄕也

又東過汲縣北【今爲衛輝府治】

縣故汲郡治晉太康中立城西北有石夾水飛湍濬急也人亦謂之磻溪言太公常釣於此也城東門北側有太公廟【衛輝府城西北二十五里有太公泉上有呂望廟】廟前有碑碑云太公望者河內汲人也縣民故防稽太守杜宣白令崔瑗曰太公本生於汲舊居猶存君與髙國同宗太公載在經傳今臨此國宜正其位以明尊祖之義於是國老王喜廷掾鄭篤功曹邵勤等咸曰宜之遂立壇祀爲之位主城北三十里有太公泉泉上又有太公廟廟側髙林秀木翹楚競茂相云太公之故居也晉太康中範陽盧無忌爲汲令立碑於其上太公避紂之亂屠隱市朝遁釣魚水何必渭濵然後磻溪茍愜神心曲渚則可磻溪之名斯無嫌矣淸水又東逕故石梁下梁跨水上橋石崩禠余基尙存淸水又東與倉水合水出西北方上山西倉谷谷有倉玉瑉石故名焉其水東南流潛行地下又東南復出俗謂之雹水東南歷坶野【坶同牧說文武王與紂戰於坶野】自朝歌以南南曁淸水土地平衍防臯跨澤悉坶野矣郡國志曰朝歌縣南有牧野竹書紀年曰周武王率西矣【當作夷】諸侯伐殷敗之於坶野詩所謂坶野洋洋檀車煌煌者也有殷大夫比干冢前有石銘題云殷大天比干之墓所記惟此今已中折不知誰所志也太和中髙祖孝文皇帝南巡親幸其墳而加弔焉刋石樹碑列於墓隧矣雹水又東南入於淸水又東南逕合城南故三防亭也以淇淸合河故受名焉淸水又屈而南逕屬皇臺東北南注之也

又東入於河

謂之淸口卽淇河口也蓋互受其名耳地理誌曰淸河水出內黃縣南無淸水可來所有者惟鐘是水耳蓋河徙南注淸水瀆移【上下疑有譌字闕文】惟流逕絕余目故東川有淸河之稱相嗣不斷目尙存故東川曹公開白溝遏水北注方復故瀆矣

沁水出上黨沮縣謁戾山【沮當作湼按漢志上黨郡有湼縣今爲山西沁州武鄕縣山海經曰謁戾之山沁水出焉南流注於河】

沁水卽洎【疑當作湼按漢志湼氏縣注師古曰湼水出焉故以名縣也】水也或言出谷逺縣【今爲沁州沁源縣及平陽府嶽陽縣地】羊頭山也靡谷三源奇注逕防一隍又南防三水歷洛出左右近溪參差翼注之也

南過谷逺縣東又南過猗氏縣東【猗氏縣今屬平陽府】

谷逺縣王莽之谷近也沁水又南逕猗氏縣故城東劉聰以詹事魯繇爲冀州治此也沁水又南歷猗氏闗又南與驫驫水合水出東北巨峻山乘髙防浪觸石流響世人因聲以納稱西南流注於沁沁水又南與秦川水合水出巨峻山東帶引眾溪積以成川又西南逕端氏縣故城東昔韓趙魏分晉遷晉君於端氏縣卽此是也【端氏故城在今山西澤州沁水縣東九十里史記趙世家成侯十六年與韓魏分晉封晉君於端氏漢爲縣屬河東郡唐置澤州治端氏縣】其水南流入於沁水

又南過陽阿縣東

沁水南逕陽阿縣故城西魏土地記曰建興郡治陽阿縣郡西四十里有沁水南流沁水又南與濩澤水合水出澤城西白澗嶺下東逕濩澤【明一綂志作獲澤今之澤州陽城縣卽漢之獲澤縣】墨子曰舜漁獲澤應邵曰澤在縣西北又東逕獲澤縣故城南【在今澤州陽城縣西三十里】蓋以澤氏縣也竹書紀年梁惠成王十九年晉取武獲澤者也【竹書注云卽雷澤舜漁處】其水際【疑譌】城東注又東合淸淵水水出其縣北東南經澤城東又南入於澤水澤水又東得陽眾水【宋本作陽泉水】口出鹿臺山【在今澤州沁水縣南三十里】山上有水淵而不流其水東逕陽陵城南卽陽阿縣之故城也漢髙帝七年封卞訴爲侯國【按史漢表髙帝七年封其石爲陽河侯索隱曰縣名屬上黨郡但上黨有陽阿而無陽河則表之譌阿爲河可知然所謂卞訴者並無其人惟琴操云卞和獻玉於楚王封爲陵陽侯辭不受云云又與此不合殊不可解】水歷焦【一本作憔】燒山東下與黒嶺水合水出西北黒嶺下卽開蹬也其水東南流逕北卿亭下又東南逕陽陵城東南注陽泉水陽泉水又南注獲澤水又東南又有上澗水注之水導源西北輔山東逕銅於崖南歷析城山【在今陽城縣西南七十里】北山在獲澤南禹貢所謂厎柱析城至於王屋也山甚髙竣上平坦下有二泉東濁西淸左右不生艸木數十步外多細竹其水自山陰東入獲澤水獲澤水又東南注於沁水沁水又東南陽阿水左入焉水北出陽阿川南流逕建興郡而其水又東南流逕午壁亭東而南入山防波潄石漰澗八丈環濤轂轉西南流入於沁水又南五十餘里汾【裏下疑有脫文汾宋本作沿】上下步逕裁通小竹細筍被於山渚籠防【宋本作】密奇【宋本作最】爲翳薈也

又南出山過沁水縣北【今屬澤州】

沁水南逕石門也謂之沁口魏土地記曰河內郡野王縣西七十里有沁水左逕沁水城西附城東南流也石門是晉安平獻王司馬孚之爲魏野王典農中郎將之所造也案其表云臣孚言臣被明詔興河內水利臣旣到檢行沁水源出銅提山屈曲周廻水道九百自太行以西王屋以東層巖髙峻天時霖雨眾谷走水小口漂迸【宋本作水石漂迸】木門朽敗稻田泛濫歲功不成臣輙按行去堰五里以外方石可得數萬餘枚臣以爲方石爲門若天亢旱增堰進水若天霖雨陂澤充溢則閉石【禦覽引此作閉防】斷水空渠衍澇足以成河雲雨由人經國之謀暫勞永逸聖王所許願陛下特出臣表勑大司農府給人工勿使稽延以贊時要臣孚言詔書聽許於是夾岸累石結以爲門用伐【禦覽引此作代】木門枋故石門舊有枋口之稱矣漑田頃畝之數間二【此二字疑譌】歲月之功事見門側石銘矣水西有孔山山上石穴洞開穴內石上有車轍牛迹耆舊傳云自然成者非人功所就也其水南分爲二水一水南出爲朱溝水沁水有逕沁縣故城北蓋借水以名縣矣春秋之少水也京相璠曰晉地矣又雲少水今沁水也沁水又東逕沁水亭北世謂之小沁城沁水東右合小沁水水出北山臺渟淵南流爲臺渟水南東入沁水沁水又東倍澗水注之水北出五行之山南流注於沁水

又東過野王縣北【今爲河南懷慶府治河內縣】

沁水又東防水注之出太行之阜山則五行之異名也淮南子曰武王欲築宮於五行之山周公曰五行崄固徳能覆也內貢廻矣使吾暴亂則伐我難矣君子以爲能持滿【淮南子泛論訓曰武王尅殷欲築宮於五行之山周公曰不可夫五行之山固塞崄阻之地也使我徳能覆之則天納其貢職者逥也使我有暴亂之行則天下之伐我難矣此所以三十六世而不奪也周公可謂能持滿矣】髙誘云今太行山也在河內野王縣西北上黨關也詩所謂徒殆野王道傾蓋上黨關卽此山矣其水南流逕防城西故防關也城南有防臺春秋僖公二十四年王將伐鄭富辰諫曰防武之穆也【按左傳邘晉應韓武之穆也杜注邘音於今云防誤下凢邘俱誤作邗】京相璠曰今野王西北三十里有故邘城邘臺是也【在今懷慶府城西北三十里今爲邘臺村】今故城當太行南路道出其中漢武帝封李壽爲侯國邘水又東南逕孔子廟東廟庭有碑魏太和元年孔靈度等以舊宇毀落上【上字下疑有脫文】求修復野王令範眾愛河中【宋本作河內】太守元眞刺史咸陽公髙允表聞立碑於廟治中劉明【疑漏別字】駕呂次父主簿向班虎荀靈以宣尼大聖非碑頌所稱宜立記焉云仲尼傷道不行欲北從趙鞅聞殺鳴犢遂旋車而反及其後也晉人思之於太行嶺南爲之立廟蓋往時回轅處也余按諸子書及史籍之文並言仲尼臨河而嘆曰丘之不濟命也夫是非太行回轅之言也碑云魯國孔氏官於洛陽因居廟下以奉蒸嘗斯言至矣蓋孔因遷山下追思聖祖故立廟存饗耳其猶劉累遷魯立堯祠於山矣非謂回轅於此也防水東南逕邘亭西京相璠曰又有亭在橋【一作臺】西南三十里今是亭在邘城東南七八里蓋京氏之所謬耳或更有之餘所不詳其水又南流注於沁沁水東逕野王縣故城北秦昭王四十四年白起攻太行道絕而韓之野王降始皇防魏東地置東郡衞元君自濮陽徙野王卽此縣也【史記衞世家秦防魏東地置東郡更徙衞野王縣而並濮陽爲東郡】漢髙帝元年爲殷國二年爲河內王莽之後隊縣曰平野矣魏懷州刺史治皇都遷洛省州復郡水北有華嶽廟廟側有攢柏數百根對郭臨川負岡防渚靑靑彌望奇可翫也懷州刺史頓丘李洪之之所經構也廟有碑焉是河內郡功曹山陽荀靈以和平四年造天安元年立沁水又東朱溝枝津入焉又東與丹水合水出上黨髙都縣【今爲山西澤州地其故城在州城東三十里】故城東北阜下俗謂之源源水山海經曰沁水之東有林焉名曰丹林丹水出焉卽斯水矣丹水自源東北流又屈而東注左會絕水地理誌曰髙都縣有莞谷丹水所出東南入絕【漢志作水】水是也絕水出氏縣【今爲山西澤州陵川縣】西北楊谷故地理誌曰楊谷絕水所出東南流左會長平水水出長平縣【長平故城在今澤州髙平縣】西北小山東南流逕其縣故城氏之長平亭也史記曰秦使左庶長王齕攻韓取上黨上黨民走趙趙軍長平使亷頗爲將後遣馬服君之子趙括代之秦密使武安君白起攻之括四十萬眾降起起坑之於此上黨記曰長平城在郡之南秦壘在城西二軍共食流水澗相去五里秦坑趙眾收頭顧築臺於壘中因山爲臺崔嵬桀起今仍號曰白起臺【今澤州髙平縣西五里有頭顱山山上有白起臺秦白起坑趙卒四十萬後人收頭顱葬於此山因名】城之左右防山亙隰南北五十許裏東西二十餘里悉秦趙故壘遺壁舊【疑作猶】存焉漢武帝元朔二年以封將軍衞靑爲侯國其東南流注絕水絕水又東南流逕氏縣故城北竹書紀年曰晉烈公元年趙獻子城氏絕水東南與水會水導源縣西北谷東流逕一城故南【疑有譌誤】俗謂之都鄕城又東南逕氏故城南世祖建武六年封萬普爲侯國而東會絕水亂流東南入髙都縣右入丹水上黨記曰長平城在郡南山中丹水出長平北山南流秦坑趙眾流血丹川【朱本作丹山】由是俗名爲丹水【明一綂志丹水在澤州東北三十里舊號水源出髙平縣西北仙公山南流合白水入沁河】斯爲不經矣丹水又東南流注於丹谷卽劉越石扶風歌所謂丹水者也晉書地道記曰縣有太行關丹溪爲關之東谷途自此去不復由關夫【疑作矣】丹水又逕二石入北【二石入北四字疑有譌誤】而各在一山角倚相望南爲河內北曰上黨三【宋本作二】郡以之分境丹水又東南歷西巖下巖下有大泉湧發洪源巨輪【朱云宋本作洪流巨輪疑當作洪流巨輪】淵深不測蘋藻冬【疑誤】芹竟川含綠𨿽嚴辰肅月燕麥暄萋丹水又南白水注之水出髙都縣故城西所謂長平白水也東南流歷天井關地理誌曰髙都縣有天井關蔡邕曰太行山上有天井關在井北遂因名焉故劉歆遂初賦曰馳太行之崄峻入天井之髙關太元十五年晉徵虜將軍朱序破慕容永於大行遣軍至白水去長子一百六十里白水又東天井溪水會焉水出天井關北流注白水世謂之北流泉白水又東南流入丹水謂之白水交丹水又東南出山逕鄈城西城在山際俗謂之期城非也司馬彪郡國志曰山陽有鄈城京相璠曰河內山陽西北六十里有鄈城竹書紀年曰梁惠成王元年趙成侯偃韓懿侯若伐我葵卽此城也丹水又南屈而西轉光溝水出焉丹水又西逕苑鄕城北南屈東轉逕其城南東南流注於沁謂之丹口竹書紀年曰晉出公五年丹水三日絕不流幽公九年丹水出相反擊【今竹書作潔】卽此水也沁水又東光溝水注之也【疑衍】水首受丹水東南流界溝水出焉又南入沁水又東南流逕成鄕城北又東逕中都亭南又合界溝水水上承光溝東南流長明溝水出焉又南逕中都亭西而南流注於沁水也

又東過周縣北

縣故周也春秋左傳隱公十有一年周以賜鄭公孫叚【按鄭公孫叚一見於襄公二十九年一見於昭公元年其去隱公逺甚且左傳從無此文不知何據云然】六國時韓宣子【宣子是晉悼公時人伊時三家尙未分晉何得云六國時也】徙居之【按史記韓世家宣子徙居州窪曰州縣屬河內郡則經文之周縣疑當作州】有白馬溝水注之水首受白馬湖湖一名朱管陂陂上承長明溝湖水東南流逕金亭西分爲二水一水東出爲蔡溝一水南流於沁也

又東過邢丘【一曰懷縣之北今爲懷慶府武涉縣】

韓詩外傳曰武王伐紂到邢丘更名邢丘曰懷【今韓詩作懷寗】春秋時赤翟伐晉圍懷是也王莽以爲河內故河內郡治也舊三河之地矣韋昭曰河南河東河內爲三河也縣北有沁陽城沁水逕其南而東注也

又東過武徳縣南【武徳故城在今懷慶府東南五十里】又東南至滎陽縣北東入於河

沁水於縣南水積爲陂通結數湖有朱溝水注之其水【疑有譌脫】上承沁水於沁水縣西北自方口東南流奉溝水右出焉又東南流右泄爲沙溝水也其水又東南於野王城西枝渠左水焉以周城漑東逕野王城南又屈逕其城東而北注沁水朱溝自枝渠東南逕州城南又東逕懷城南又東逕殷城北郭緣生述徵記曰河之北岸河內懷縣有殷城或謂楚漢之際殷王卬治之非也余按竹書紀年云秦師伐鄭次於懷城殷殷卽是城也然殷之爲名久矣知非從卬始昔劉聰以郭黙爲殷州刺史督緣河諸軍事治此朱溝又東南注於湖湖水又右納沙溝水水分朱溝南派東南逕安昌城【在今懷慶府東南六十里】西漢成帝河平四年封丞相張禹爲侯國今城之東南有古冢時人謂之張禹墓余按漢書禹河內軹人徙冢蓮芍鴻嘉元年禹以老乞骸自治冢塋起祠堂於平陵平之肥牛亭近延陵奏請之詔爲徙亭哀帝建平二年薨遂葬於彼此則非也【漢書張禹傳張禹字子文河內軹人也徙家蓮勺鴻嘉元年以老病乞骸骨禹年老自治冢塋起祠室好平陵肥牛亭部處地又近延陵奏請求之上以賜禹詔令平陵徙亭他所】沙溝又東逕隰城北春秋僖公二十五年取大叔於溫殺之於隰城是也京相璠曰在懷縣西南又逕殷城西東南流入於陂陂水又值東南流入於河先儒亦咸謂是溝爲沛渠故班固及闞駰並言沛水至武徳入河蓋沛水枝瀆條分所在布稱亦兼丹水之目矣【朱本引孫克家云沛渠沛水俱當作泲】

淇水出河內隆慮縣【今爲河南彰徳府林縣】西大號山【明一綂志雲淇水在臨河廢縣東南五里源出林慮山中綿歷太行而東至於濬縣枋頭東流入衞河】

山海經曰淇水出沮如山水出山側頽波漰注衝激橫山山上合下開可減六七十步巨石磥砢交積隍澗傾澗渀蕩【禦覽引此作傾瀾莽蕩】勢同雷轉激水散氛曖若霧合又東北活水注之水出壺關縣【今屬山西潞州】東玷臺下石壁崇髙昻藏隱天泉流發於西北隅與金穀水合金穀卽玷臺之西溪也東北會水又東流注淇水又逕南羅川又歷之羅城北東北與女臺水會合水發西北三女臺下東北流注於淇淇水又東北逕淇陽川逕石城西北城在原上帶澗枕淇淇水又東北西流水注之水出東大嶺下西流逕石樓南在北陵石上練垂桀立亭亭極峻其水西流水也又東逕馮都壘南世謂之淇陽城在西北三十里淇水又東出山分爲二水防立石堰遏水以沃白溝左爲菀【一作宛】水右則淇水自元甫城東南逕朝歌縣北【今濬縣西南有古朝歌城】竹書紀年晉定公二十八年【按竹書紀年淇絕於舊衞乃敬王二十六年晉定公卽位於敬王九年至二十六年乃十八年二字屬衍文】淇絕於舊衞卽此也淇水又東屈而西轉逕頓丘【原本漏今濬縣有頓丘故城】北故闞駰云頓丘在淇水南又屈逕頓丘西爾雅曰山一成謂之頓丘釋名謂一頓而成丘無髙下大小之殺也【按釋名云名一成曰頓丘一頓而成無上下大小之殺也】詩所謂送子渉淇至於頓丘者也魏徙九原西河出軍諸胡置五軍於丘側故其名亦曰五軍也太和泉源水水有二源一水出朝歌城西北東南【南下疑有闕文】老人晨將渡水而沈吟難濟紂問其故左右曰老者髓不實故暑【疑譌當作畏】寒也紂乃於此臘脛而視髓也其水南流東屈逕朝歌城南晉書地道記曰本沬邑也詩云爰采唐矣沬之鄕矣殷王武丁始遷居之爲殷都也【胡渭云武丁當作武乙殷本紀曰武乙復去亳徙河北此卽紂都朝歌也武丁自鄴南復遷於亳至武乙則又自亳遷於朝歌酈注引晉書地道記謂武丁遷居沬邑蓋誤以武乙爲武丁耳】禹貢紂都在冀州大陸之野卽此矣有糟丘酒池之事焉有新聲靡樂號邑朝歌晉灼曰史記樂書紂爲朝歌之音朝歌者歌不時也故墨子聞之惡而回車不逕其邑論撰考防曰邑名朝歌顏淵不捨七十弟子掩目宰予獨顧由蹷墮車宋均曰子路患宰予顧視防地故以足蹷之使墮車也今城內有殷鹿臺【在濬縣西北六十里衞輝府琪縣亦有此臺】紂昔自投於火處也竹書紀年曰武王親禽帝受於南單之臺遂分天之明南單之臺蓋鹿臺之異名也武王以殷之遺民封紂子武庚於玆邑分其地爲三曰邶衞使管叔蔡叔霍叔輔之爲三監叛周討平以封康叔爲衞箕子佯狂自悲故琴操有箕子操逕其墟父母之邦也不勝悲作麥秀歌地居河淇之間戰國時皆屬於趙男女淫縱有紂之餘風後乃屬晉山崄【原本作王崄朱本攺作山崄】多冦漢以虞詡爲令朋友以難治致弔詡曰不遇盤根錯節何以別利器乎又東與左水合謂之馬溝水水出朝歌城北東流南屈至其城東又東流與美溝合水出朝歌西北大嶺下更出逕駱駞谷於中逶迆九十曲故俗有美溝之目矣歷十二崿崿流相承泉響不斷返水捍注倦後【疑譌未詳】深隍隍間積石下【原本作千吳本攺作下】通水穴爲變【宋本作萬變似是】觀者若思【上下疑有脫文譌字】不周賞情之【若疑作苦賞情亦疑誤之疑作乏】圖狀矣其水更逕朝歌城北又東南流注馬溝水又東南注淇水爲肥泉也故衞詩曰我思肥泉玆之永嘆毛注云同出異歸爲肥泉爾雅曰歸異出同曰肥釋名曰本同出時所浸澗水所歸枝散而多似肥者也【按釋名曰所出同所歸異曰淝泉本同出時所浸潤少所歸各枝散而多似淝者也據此則浸潤當作浸潤水當作少歸下漏各字】犍爲舍人曰水異出流行合同曰肥今是水異出同歸矣博物志謂之澳水詩云瞻彼淇澳菉竹猗猗毛云菉王蒭也竹編竹也【毛傳注作篇竹爾雅作篇蓄】漢武帝塞決河斬淇園之竹木以爲用冦恂爲河內守伐竹淇川治矢百餘萬以益軍資【後漢書冦恂傳恂爲河內太守伐淇園之竹爲矢百餘萬養馬二千匹收租四百萬斛轉以給軍】今通望淇川無復此物惟王蒭編艸不異毛興【宋本作毛注】又言澳隈也鄭亦不以爲津源而張司空專以爲水流入於淇非所究也然斯水卽詩所謂泉源之水也故衞詩雲泉源在左淇水在右衞女思歸指以爲諭淇水左右蓋舉水所入爲左右也淇水又南歷枋堰舊淇水南東流逕黎陽縣界【今爲濬縣其故城在縣西二里】南入河地理誌曰淇水出共【漢志共縣屬河內郡】東至黎陽入河溝洫志曰在遮害亭西一十八里至淇水口漢建安九年魏武王於水口下大枋木以成堰遏淇水東入白溝以通漕運故時人號其處爲枋頭【枋頭在濬縣西南八十五里淇水之北卽淇水口魏志曹操於淇水口下大枋木以成堰遏淇水東入白溝以通漕運故名枋頭晉書桓溫伐慕容暐暐將慕容垂拒溫大破之遂至枋頭卽此地也】是以盧諶徵艱賦曰後背洪枋巨堰深渠髙堤者也自後遂廢魏熈平中復通之故渠歷楊城北東出今瀆破故堨其堰悉鐵柱木石參用其故瀆南逕枋城西又南分爲二水一水南注淸水水流上下更相通注河淸水盛北入故渠自此始矣一水東流逕枋城南東與宛口合宛水上承淇水於元甫城西北自石堰東注宛城西屈逕其城南又東南流歷五軍東北得舊石沮故五水分流世號五穴口今惟通井【宋本作並】爲二一水西注淇水謂之天井溝一水逕五軍東分爲蓼溝東入白祀陂又南分東入同山陂漑田七十【何氏云十疑作千】余頃二陂所結卽臺陰野矣宛水東南入淇水淇水右合宿胥故瀆瀆受河於頓丘縣遮害亭東【亭在濬縣西南五十里】黎山西北會淇水處立石堰遏水令更東北注魏武開白溝因宿胥故瀆而加其功也故蘓代曰決宿胥之口魏無虛頓丘卽指是瀆也淇水又東北流謂之白溝逕雍楡城南【在濬縣西南一十八里】春秋襄公二十三年叔孫豹救晉次於雍楡城者也淇水逕其城東東北逕同山東【明一綂志同山在濬縣西南四十五里新志云其麓綿亙四十餘里有龍脊岡岡之西有山相輔而行西屬太行曰連西岡】又北逕其城東東北逕帝嚳冢西世謂之頓丘臺非也皇覽曰帝嚳冢在東郡濮陽頓丘城南臺陰野中者也又北逕白祠山東歷廣陽裏逕顓頊冢西俗謂之殷王陵非也【二陵俱在滑縣東北七十里】帝王世紀曰顓頊葬東郡頓丘城南廣陽裏大冢者是也淇水又北逕頓丘縣故城西古文尙書以爲觀地矣蓋太康弟五君之號曰五觀者也【朱箋引國語士亹曰啟有五觀湯有太甲韋昭注云五觀啟子太康昆弟也今山東東昌府觀城縣境有五觀城】竹書紀年晉定公三十一年城頓丘皇覽曰頓丘者城門名頓丘道世謂之殷皆非也蓋因丘而爲名故曰頓丘矣淇水東北逕柱人山東【楊愼曰柱人當作枉人見哀江南賦乃今本傳寫之譌元和志云枉人山在黎陽縣西北四十五里俗言紂殺比干於此故名寰宇記曰在縣西北十三里俗名上陽三山明一綂志云在濬縣西北二十五里去內黃縣西南六十里北連跨巨岡左右溪澗不啻數百又按蕩水篇注云宜師溝東逕蕩陰縣南又東逕枉人山東北至內黃澤右入蕩水湯陰縣誌云枉人山在縣東南二十五里與濬縣接界是一山而跨三縣之境也】牽城西【在內黃縣西南一十二里】春秋左傳定公十三年【按春秋是十四年今云十三年誤】公防齊侯衞侯於牽者也杜預曰黎陽東北有牽城卽此城矣淇水又東北逕石柱岡【枉人山北連跨巨岡石柱之類是也】東北注矣

又東過內黃縣【今屬大名府】南爲白溝

淇水又東北逕並陽城西世謂之辟陽城非也卽郡國志所謂內黃縣有並陽聚者也白溝又北左合陽水又東北流逕內黃縣故城南縣右對黃澤郡國志曰縣有黃澤者地理風俗記曰陳畱有外黃故加內史記曰趙亷頗伐魏取黃卽此縣

屈從縣東北與洹水合

白溝自縣北逕戲陽城東世謂之義陽郭春秋昭公十年【按左傳是昭公九年今云十年誤】晉荀盈如齊逆女還卒戲陽是也【杜預注魏郡內黃縣北有戲陽城戲音許宜反】白溝又北逕髙城亭東又洹水從西南來注之又北逕問亭東卽魏界也應邵曰縣故城魏武侯之別都也城內有武侯臺王莽之魏城亭也左與新河合洹水枝流也白溝又東北逕銅馬城西蓋光武徵銅馬所築也故城得其名矣白溝又東北逕羅勒城東又東北漳水注之謂之利漕口自下淸漳白溝淇河咸得通稱也

又東北過館陶縣北又東北過淸淵縣西【淸淵縣今爲臨淸州地】白溝水又東北逕趙城西又北阿難河出焉蓋魏將阿難所導以利衡瀆首【疑譌】有阿難之稱矣白溝又東北逕空陵城西又北逕喬亭城西東去館陶縣故城十五里縣卽春秋所謂冠氏也魏陽平郡治也其水又屈逕其縣北又東北逕平恩縣故城東地理風俗記曰縣故館陶之別鄕也漢宣帝元康三年置以封後父許伯爲侯國地理誌王莽之延平縣矣淇水又東過淸淵縣故城西又歷縣之西北爲淸淵故縣有淸淵之名矣世謂之魚池城非也淇水又東北逕楡陽城北漢昭帝封太常江徳爲侯國【按漢表無此封】文頴曰邑在魏郡淸淵世謂之淸淵城非也

又東北過廣宗縣【今屬直順徳府】東爲淸河

淸河東北逕廣宗縣故城南順帝永元五年封皇太子萬年爲王國【按後漢書章帝八王傳廣宗殤王萬歲以永元五年封分鉅鹿爲國其年薨今云萬年誤永元乃和帝年號今云順帝亦誤至云皇太子尢誤萬歲乃章帝防子母氏亦不可考故史傳不載豈有冊立爲儲君之事耶】田融言趙立建興郡於城內置臨淸縣於水東自趙石始也淸河之右有李云墓云字行祖甘陵人好學善陰陽舉孝亷遷白馬令中常侍單超等立掖庭民女亳氏爲後【按後漢書桓帝鄧後紀後本鄧香女隨母攺嫁梁紀遂日月姓梁氏進入掖庭爲米女絕幸梁冀誅立爲皇后帝惡梁氏攺姓爲薄則亳冝作薄但袁記亦作亳豈薄與亳古字相通耶】後家封者四人賞賜巨萬云上書移列三府曰孔子云帝者諦也今尺一拜用不逕禦者是帝欲不諦乎帝怒下獄殺之後冀州刺史賈瑤使行部過祠云墓刻石表之【後漢書李云傳云字行祖甘陵人性好學善陰陽舉孝亷遷白馬令桓帝延熹二年誅大將軍梁冀而中常侍單超等五人皆以誅冀功並封列侯又立掖庭民女亳氏爲皇后後家封者四人賞賜巨萬云素剛憂國將危心不能忍乃露布上書移副三府曰孔子曰帝者諦也今尺一拜用不經禦省是帝欲不諦乎帝怒下獄殺之後冀州刺史賈琮使行部過祠云墓刻石表之云云今所引多譌字故偹錄之】今石柱尙存俗猶爲之李氏石柱淸河又東北逕界城亭東水上有大梁謂之界城橋英雄記曰公孫瓚擊靑州黃巾賊大破之還屯廣宗袁本初自往徵瓚合戰於界橋南二十里紹將鞠【後漢書作趜】義破瓚於界城橋斬瓚冀州刺史嚴綱又破瓚殿兵於橋上卽此梁也世謂之鬲城橋蓋傳呼失實矣淸河又東北逕信鄕西地理風俗記曰甘陵西北十七里有信鄕故縣也【今直廣平府淸河縣西北有甘陵故城】淸河又北逕信城縣故城西應邵曰甘陵西北五十里有信城亭故縣也趙置水東縣於此城故亦曰水東城淸河又東北逕淸陽縣故城西【在今淸河縣東本漢縣屬淸河郡後漢省入甘陵】漢髙帝置淸河郡治此中元二年【漢表作三年】景帝封皇子乘爲王國王莽之河平也漢光武建武二年西河鮮於冀爲淸河太守作公廨未就而亡後守趙髙計功用二百萬五官黃秉功曹劉適言四百萬錢於是兾乃見白日道從入府與髙及秉等對共計校定爲適秉所割匿兾乃書表自理其略言髙貴不尙節畝壠之夫而箕踞遺類研密失機婢妾其性媚世求顯偸竊銀艾鄙辱天官易譏負乘誠髙之謂臣不勝言謹因千里驛聞待【原本譌侍宋本作付】髙上之便西北去三十里車馬皆滅不見秉等皆伏地物故髙以狀聞詔下還冀西河田宅妻子焉兼爲差代以旌幽中之訟漢桓帝建和二年攺淸河爲甘陵王國【後漢書桓帝紀建和二年六月攺淸河爲甘陵立安平王得子經侯理爲甘陵王】以【下五字疑冇譌誤】王妖言徙其年立甘陵郡治此焉

又東北過東武城縣西【東武故城在今山東靑州府諸城縣境漢縣屬瑯琊郡隋攺曰諸城】

淸河又東北逕陵鄕西應劭曰東武城西南七十里有陵鄕故縣也後漢封太僕梁松爲侯國故世謂之梁侯城遂立侯城縣治也淸河又東北逕東武城縣故城西史記趙公子勝號平原君以解邯鄲之功受封於此定襄有武城故加東矣淸河又東北逕復陽縣故城西漢髙帝七年封右司馬陳防爲侯國【漢表髙帝七年封右司馬陳胥爲復陽侯今云防誤】王莽更名之曰樂歲地理風俗記曰東武城西北三十里有復陽亭故縣也世名之曰檻城非也淸河水又東北流經棗彊縣故城西【今屬直正定府】史記建元以來王子侯者年表云漢武帝元朔二年封廣川惠王子嬰爲侯國也【按史記表元朔三年封廣川惠王子晏爲棗彊侯今云二年及王子嬰俱誤】應劭地理風俗記曰東武城西北五十里有棗彊城故縣也【疑當作棗彊縣故城也】

又北過廣川縣東【今棗彊縣東有廣川縣故城】

淸水北逕廣川縣故城南闞駰曰縣有長河爲流故曰廣川也水側有羗壘姚氏之故居也今廣川縣治淸河又東北逕歷縣故城南地理誌信都之屬縣也王莽更名曰歷寧也應劭曰廣川縣西北三十里有歷城亭故縣也今亭在縣東如【疑譌或當作而】此水濟尙謂之爲歷口渡也【今正定府寧晉縣東有歷城城下藪澤周回百餘里有魚藕菱芡之利】

又東過修縣南又東北過東光縣西【漢志修縣屬信都國師古曰修音條】淸河又東北左與張甲屯絳故瀆合阻深堤髙鄣無復有水矣又逕修縣故城南屈逕其城東修音條王莽更名之曰治修【按漢志莽曰修治】郡國志曰故屬信都淸河又東北左與黃漳板津【宋本作枝津】故瀆合又東北逕修國故城東漢文帝封周亞夫爲侯國故世謂之北修城也淸河又東北逕邸閣城東城臨側淸河晉修縣治城內有縣長魯國孔明碑淸河又東至東光縣西南逕胡蘓亭者是世謂之羌城非也又東北右會大河故瀆又逕東光縣故城西後漢封耿純爲侯國初平二年黃巾三十萬人入北海【據後漢書當作渤海】公孫瓚破之於東光界追奔是水斬首三萬流血丹水卽是水也【後漢書公孫瓚傳初平二年靑徐黃巾三十萬眾入渤海界瓚率步騎二萬人逆擊於東光南大破之斬首三萬餘級賊棄其輜重奔走渡河瓚因其半濟薄之賊復大破死者數萬流血丹水】

又東北過南皮縣西【今屬直河間府】

淸河又東北無棣溝出焉東逕南皮縣故城南【南皮故城在今縣東北衞河在縣西二十里與交河縣分水通典云無棣溝隋末塡癈永徽元年薛大鼎爲刺史奏開之外引魚鹽於海百姓歌其利】又東逕樂亭北地理誌之臨樂縣故城也王莽更名樂亭晉書地道志太康地記樂陵國有新樂縣卽此城矣又東逕新鄕城北卽地理誌髙樂故城也王莽更之曰爲鄕矣無棣溝又東分爲二瀆無棣溝又東逕於樂陵郡北又東屈而北出又東轉逕宛鄕故城南又東南逕髙成縣故城南與枝瀆合溝上承無棣溝南逕樂陵郡西又東南逕千童縣故城東史記建元以來王子侯者年表曰故重也一作千鐘漢武帝元朔四年封河間靖王子劉陰爲侯國應邵曰漢靈帝攺曰饒安也【按史記建元以來王子侯表元朔四年封河間獻王子陰爲千鐘侯徐廣曰一作重索隱曰漢表作重侯屬平原郡地理誌有重丘據此則劉陰所封乃平原之重丘一作千鐘若勃海之千童應邵曰靈帝攺曰饒安無一作千鐘之文亦非劉所封史表漢志可據酈元渾二爲一似誤劉陰史表作劉揺一云劉陰漢表作擔】滄州治枝瀆又南東屈東北注無棣溝無棣溝又東北逕一故城此【疑作北】世謂之功城也又東北逕鹽山東北入海春秋僖公齊楚之盟於邵陵也管仲曰昔召康公錫命先君太公履北至於無棣蓋四履之所也京相璠曰舊說無棣在遼西孤竹縣二說參差未知所定然管仲以責楚無棣在此方之爲近旣世傳以文【二字疑譌或當作已久】且以聞見書之淸河又東北逕南皮縣故城西十三州誌曰章武有北皮亭故此曰南皮也王莽之逆河亭【漢志作迎河亭】史記惠景侯者年表云漢文帝後元年中封孝文後兄子竇彭祖爲侯國漢建安中魏武擒袁譚於此城也淸河又北逕皮城東左會潭地【宋本作池】別瀆謂之合故謂之合城也地理風俗記曰南皮城北五十里有北皮城也

又東北逕浮陽縣西【今爲河間府滄州】

河東北浮水故瀆出焉【明一綂志浮水在舊滄州南十里自東光縣南界永濟渠分出東北流經州境又東北入海漢於此置縣以在浮水之陽故名浮陽】按史記趙之南界有浮水焉浮水在南而此有浮陽之稱者蓋浮水出入津流同逆混並淸漳二瀆河之舊道浮水故迹又自斯別是縣有浮水之名也首受淸河於縣界東北逕髙城縣之宛鄕城北又東逕章武縣之故城【在今河間府塩山縣西北】漢文帝後元中封孝文後弟竇廣國爲侯國王莽更名桓章晉太始中立章武郡治此浮水故瀆又東逕篋山北魏氏土地記曰髙城東北五十里有篋山長七里浮瀆又東北逕栁縣故城南【在今鹽山縣東七十里】漢武帝元朔四年封齊孝王子劉傷爲侯國【按史表元朔四年封齊孝王子劉陽爲栁侯漢表作陽已今云劉傷誤】地理風俗記曰髙城縣東北五十里有栁亭故縣也世謂之辟亭非也浮瀆又東北逕漢武帝望海臺又東注於海應劭曰浮縣浮水所出入海朝夕往來日再今溝無復有水也淸河又北分爲二瀆枝分東出又謂之浮瀆淸河又北逕浮陽故城西王莽之防【漢志作浮】成也建武十五年更封騎將軍平鄕侯劉歆爲侯國浮陽郡治又東北�【當作滹】沲別瀆注焉謂之合河也

又東北過濊邑北

濊水出焉【在河間府靑縣】

又東北過鄕邑南

淸河又東分爲二水枝津右出焉東逕漢武帝故臺北【漢武臺在今鹽山縣】魏氏土地記曰章武縣東一百里有武帝臺南北有二臺相去六十里基髙六十丈俗云漢武帝東巡海上所築又東注於海淸河又東北逕紵姑邑南俗謂之新城非也

又東北逕窮河邑南

淸河又東北逕窮河邑南俗謂之三女城非也東北至泉周縣北入滹沲水經曰【疑作白】笥�【疑作溝】泉周縣東南與淸河合者目下爲淸河下邑也又東泉周縣出焉

又東北過漂楡邑入於海

淸河又東逕漂楡邑故城南俗謂之角飛城趙記云石勒使王述煮鹽於角飛卽城異名矣魏土地記曰髙城縣東北一百里北盡漂楡東臨巨海民咸煮海水借鹽爲業卽此城也淸河自是入於海

蕩水出河內蕩陰縣西山東【蕩陰縣今屬河南彰徳府今曰湯陰】

蕩水出縣西石尙山【蕩水源出湯陰縣治因元泉流經五十里過內黃縣界入衞河】泉流逕其縣故城南縣因水以取名也晉伐成都王頴敗帝於是水之南【晉書惠帝永興初左衞將軍陳昣等奉大駕討頴馳檄四方赴者雲集軍次安陽眾十餘萬頴遣奮武將軍右超率眾五萬次於蕩陰超眾奄出王師敗績矢及乘輿侍中嵇紹死於帝側】盧林四王起事曰惠帝徵成都王頴戰敗時舉輦司馬八人輦猶在肩上軍人競就殺舉輦者乘輿頓地帝傷三矢百僚奔散惟侍中嵇紹扶帝【疑脫軍字】士將兵之帝曰吾吏也勿害之眾曰受太弟命惟不犯陛下一人耳遂斬之血污帝袂將洗之帝曰嵇侍中血勿洗也此則嵇延祖殞命之所

又東北至內黃縣【屬大名府】入於黃澤

羑水出蕩陰西北【羑水源出湯陰縣西北鶴山流至羑城東會防水入蕩水】韓大牛泉地理誌曰縣之西山羑水所出也捲水又東逕韓附壁北又東流逕羑城此【疑作北】故羑里也【在湯陰縣北九里一名牖城又名防城】史記音義曰牖裏在蕩陰縣廣雅稱獄犴也夏曰夏臺殷曰羑里周曰囹圄皆圜土昔殷紂納崇侯虎之言囚西伯於此散宜生南宮括見文王乃演易用明否泰始終之義焉羑城北水積成淵方一十餘步深一丈餘東至內黃與防水防【防水在彰徳府安陽縣西南二十里】水出西山馬頭澗東逕防城北盧諶徵艱賦所謂越防者也其水東南流注於羑水又東歷黃澤入蕩水地理誌曰羑水至內黃入蕩者也蕩水又東與長沙溝水合其水導源裏山北谷東流逕晉鄙故壘北謂之晉鄙城名之爲魏將城昔魏公子無忌矯奪晉鄙軍於是處故班叔皮遊居賦曰過蕩陰而弔晉鄙責公子之不臣者也淇水又東謂之宜師溝又東逕蕩陰【原本漏】縣南又東逕枉人山東北至內黃澤右入蕩水亦謂之黃雀溝是水秋夏則泛春冬則耗水又逕內黃城南陳畱有外黃故稱內也東注白溝

洹水出上黨沍氏縣【漢志上黨郡有氏縣沍字誤當作今爲山西澤州陵川縣按明一綂志安陽河一名洹水源自故洹縣東至林安陽二縣屢伏屢見東入衞河】

水出洹山山在長子縣也【今屬山西潞安府】

東過隆慮縣北【今爲河南彰徳府林縣】

縣北有隆慮山【在林縣西北二十五里南負太行北接恆嶽景最奇絕】昔帛仲理之所遊神也縣因山以取名漢髙帝六年封周竈爲侯國應邵曰殤帝曰隆故攺從林也縣有黃水出於神囷之山黃華谷地【宋本作北】崖山髙十七里【明一綂志黃華山在林縣西二十里一名林慮山下有黃華谷北巖出瀑布】水出木門帶帶卽山之第三級也去地七里懸水東南注壑直防巖下狀若雞翹【史遊急就章曰春艸雞翹鳬翁濯顏師古曰雞翹雞尾之曲垂也】故謂之雞翹洪蓋亦天臺赤城流也其水東流至谷口潛入地下東北一十里復出名栁渚渚周四五里是黃水重源發也東流葦泉水注之【葦泉在林縣西北林慮山泉傍多葦故名】出林慮川北澤中東南流與雙泉合水【宋本水下有出字】魯般門東下流入葦泉水葦泉水又東南流注黃水謂之陵陽水又東入於洹水也

又東北出山逕鄴縣南【古鄴城在今彰徳府臨漳縣西二十里本戰國魏之鄴邑曹魏後魏前燕東魏皆都於此】

洹水出山連逕殷墟北竹書紀年曰盤庚卽位自奄遷於此遂曰殷【竹書紀年曰盤庚十四年自庵遷於北曰殷則此遂二字恐當作北防】昔者項羽與章邯盟於此地矣洹水又東枝津出焉東北流逕鄴城南謂之新河又東分爲二水北水逕東明觀下昔慕容儁夢石虎齧其臂寤而惡之購求其屍而莫知之後宮嬖妾言虎葬東明觀下於是掘焉下度三泉得其棺剖棺得屍屍僵不腐儁罵之曰死胡安敢夢生天子也使禦史中尉陽約數其罪而鞭之此蓋虎始葬處也又北逕建春門石梁不髙大治石工密舊橋首夾建兩石柱螭短【疑有譌字一作矩】趺勒甚佳乘輿南幸以其作制華妙致之平城東側西屈【宋本作闕】北對射堂�【宋本作淥】水平潭碧林浦側可遊意矣其水際其西逕魏武武故苑苑舊有武池以肄舟楫有魚梁釣臺竹木灌叢今池林絕滅略無遺迹矣其水西流注於漳南水又東北逕女亭城北又東北逕髙陵城南東合坰溝又東逕鸕鷀陂北與臺陂水合陂東西三十里南北注白溝河溝上承洹水北絕新河北逕髙陵城東又北逕斥丘縣故城西【今爲直廣平府成安縣其故城在縣西】縣南角有斥丘蓋因丘以氏縣故幹侯矣春秋經書昭公二十八年公如晉次於幹侯也漢髙帝六年封唐廣爲侯國【按史表作唐厲此云唐廣誤】王莽之利丘矣又屈逕其北城東北流注於白溝洹水自鄴東逕安陽縣故城【原本漏今彰徳府治】北徐廣晉紀曰石遵自孚城北入軒【疑譌當是斬】張豹於安陽是也魏土地記曰鄴城南四十里有安陽城城北有洹水東流者也洹水又東至長樂縣左側則溝出焉洹水又東逕長樂縣故城南按晉書地理誌曰魏郡有長樂縣也

又東過內黃縣北東入於白溝

洹水逕內黃縣北東流注於白溝世謂之洹水也許愼說文呂忱字林並雲洹水出晉魯之間昔聲伯夢涉洹水或與其瓊漿而食之泣而又與瓊瓌盈其懷矣從而歌曰濟洹之水贈我以瓊瑰歸乎歸乎瓊瑰盈吾懷乎後言之暮而卒卽是水也

水經注集釋訂訛卷九﹤史部﹐地理類﹐河渠之屬﹐水經注集釋訂訛﹥

欽定四庫全書

水經注集釋訂訛卷十

歸安沈炳巽撰

濁漳水

淸漳水

濁漳水【在今山西潞安府南二十里】出上黨長子縣【今屬潞安府】西發鳩山【在今潞安府長子縣西五十里】之漳水焉【四字疑衍】

岀鹿谷與發鳩連麓而在南淮南子謂之發苞山故異名互見也左則陽泉水注之右則散蓋水入焉三源同出一山但以南北爲別耳【散蓋今縣誌作傘蓋】

東過其縣南【今山西潞安府長子縣西有長子故城】

又東堯水自西山東北流逕堯廟北又東逕長子縣故城南周史辛甲所封邑也【朱箋引劉向別錄曰辛甲事紂七十五諫而不聽去之周文王以爲公卿封之長子】春秋襄公十八年晉人執衛行人石買於長子卽是縣也秦置上黨郡治此也其水東北流入漳水漳水東防於梁水梁水出南梁山北流至長子縣故城南竹書紀年曰梁惠成王十二年鄭取屯畱尙子沮【朱謀防云疑作則】尙子卽長子之異名也梁水又北入漳水

屈從縣東北流注【疑有譌脫當云屈從縣東北流陶水注之】

陶水南出南陶北流至長子城東西轉逕其城北東注於漳水

又東過壺闗縣北【壺闗屯畱二縣俱屬潞安府今長治縣東南有壺闗故城今屯畱縣東南十三里有屯畱故城】

漳水東逕屯畱縣南又屈逕其城東東北流有絳水注之絳水西出谷逺縣【今爲山西沁州沁源縣】東發鳩之谷【發鳩谷一名盤秀嶺又名方山鹿瀆山盤石山說見後】謂之濫水屯【宋本作也】東逕屯畱縣故城南故畱子國也潞氏之屬春秋襄公十八年晉人執孫蒯於純【杜注純屯也】畱是也其水東北流入於漳故桑欽雲絳水【疑漏逕字】屯畱西南東入漳【後魏地形志藍水出寄氏縣盤秀嶺南北流入濁漳元和志絳水出屯畱縣西南方山去縣八十四里寰宇記引冀州圖謂之鹿瀆山屯畱新志盤秀山在縣西南九十里一名盤石山○按漢志上黨有谷逺縣在今屯畱縣界寄氏故城在縣西南七十里藍水卽濫水絳水之上源也】漳水又東陳水注之水出西發鳩山東逕余吾縣故城南漢光武建武六年封景丹子尙爲侯國【按後漢書景丹傳丹薨子尙嗣徙封余吾侯注云縣名屬上黨郡今潞州】陳水又東逕屯畱縣故城北竹書紀年梁惠成王元年韓共侯趙成侯遷晉桓子【按竹書作桓公】屯畱史記趙肅侯奪晉君端氏而徙居之此矣【史記趙世家成侯十六年與韓魏分晉封晉君於端氏肅侯元年奪晉君端氏徙處屯畱】其水又東流注於漳故許愼曰水出發鳩山入闗從水章聲也漳水逕壺闗縣故城西又屈逕其城北故黎國也有黎亭縣有壺口闗故曰壺闗矣【壺口闗在今黎城城縣北太行山】呂后元年立孝惠後宮子武爲侯國漢有壺闗三老公乘興上書訟衛太子卽邑人也縣在屯畱東不得先壺闗而後屯畱也漳水歷鹿臺山【在潞安府襄垣縣南二十里濁漳水在縣南二十一里襄垣故城在今壺闗縣北】與【鞮上當有銅字】鞮水合水出銅鞮縣【銅鞮故城在今山西沁州城南】西北石磴山東流與專池水合出八持山【朱云八持當作八特潘尼西道賦云羊八特成臯黃馬是也】東北流入銅鞮水銅鞮水又東南逕女諫水西北好松山東南流北則葦池水與公主水合而右注之南則楡交水與皇后水合而左入焉亂流東南注於銅鞮銅鞮水【宋本水下有東逕二字】李憙墓【疑漏墓字】前有碑碑石破碎故李氏以太和元年立之【晉書李憙傳憙字季和上黨銅鞮人少有髙行位特進光祿大夫以年老遜位詔褒賜有加憙自歷仕𨿽淸非異眾而家無儲積親舊故人乃至分衣共食未嘗私以王官及卒追贈太保諡曰成子】其水又東逕故城北城在山阜之上下臨岫壑東西北三面岨袤二里世謂之斷梁城卽故縣之上虒亭也【在今襄垣縣西北五十里今爲虒亭鎭】銅鞮水又東逕銅鞮縣故城北城在水南山中晉大夫羊舌赤銅鞮伯華之邑也漢髙祖破韓王信於此縣也銅鞮水又東南流逕頃【一作項後魏地形志作傾】城西卽縣之下虒聚也地理誌曰縣有上虒亭下虒聚者也銅鞮【疑漏水字】又南逕胡邑西又東屈逕其城南又東逕襄垣縣【今屬潞安府】入於漳漳水又東北流逕襄垣縣故城南王莽之上黨亭

又東北過屯畱縣【三字疑衍】潞縣北【潞縣今爲潞安府潞城縣其故城在縣西】縣故赤翟潞子國也其相丰舒有儁才而不以茂徳晉伯宗數其五罪使荀林父滅之闞駰曰有潞水爲冀州浸卽漳水也余按燕書王猛與慕容評相遇於潞川也鄣固山泉鬻水與軍入絹匹水二石【十六國春秋前燕錄王猛入晉陽慕容評畏猛不敢進屯於潞川評爲人貪鄙鄣固山泉鬻水與軍入絹一匹得水二石積錢帛如山士卒怨憤莫有鬭志】佗大川可以爲侵【疑譌】所有巨浪長湍惟潭【朱本作漳】水耳故世人亦謂濁漳爲潞水矣縣北對故壁臺漳水逕其南本潞子所立也世名之爲臺壁也慕容垂伐慕容永於長子軍次潞川永率精兵拒戰阻河自固垂陣壁臺【當從十六國春秋作臺壁爲是】一戰破之卽是處也漳水於是左【疑譌或是合】右黃須水口水出壁臺【亦當作臺壁】西張諱巖下世傳巖赤則土離【當作罹】兵害故惡其變化無常恆以石粉污之令白是以俗目之爲張諱巖其水南流逕臺壁西又南入於漳漳水又東北歷望夫山【在今黎城縣東北元和志淸漳水在黎城縣東五十里濁漳水在縣西北五十六里】山之南有石人竚於山上狀有懷於云表因以名焉有湼水西出覆甑山而東流與西湯溪水合水出湼縣【今省入山西沁州武鄕縣】西山湯谷五泉俱防謂之五防之泉交【疑作又】東南流謂之西湯水又東南流注湼水又東逕湼縣故城南縣氏【漢志湼氏湼水也縣字當作湼】湼水也東與白雞【雞下疑有水合二字】水出縣之西山東逕其縣北東南流入湼水湼水又東南與武鄕水防焉水源出武山西南逕武鄕縣【今屬山西沁州】故城西而南出得淸谷口水源出東北長山淸谷西南與鞸鞳白壁二水合南入武鄕水又南得黃水口黃水三源同注一壑東南流與隠室水合水流西北出隠室山東南注潢水【疑作湼水】又東入武鄕水武鄕水又東南注於湼水湼水又東南流注於漳水漳水又東逕磻陽城北倉石水入焉水出林慮縣【今爲河南彰徳府林縣倉石水在縣西北四十里】之倉石溪東北逕魯班門西闕昂藏【昂蔵軒露侈大之貎】石壁霞舉左右結石修坊崇基仍存北逕偏橋東卽林慮之嶠嶺抱犢固也石磴西陛陟踵修上五里餘崿路中斷四五丈中以木爲偏橋劣得道行亦言故有偏橋之名矣自上猶須攀蘿捫葛方乃自津山項卽庾衮墜處也倉石溪水【以上疑有譌誤不可句讀】又北合白水溪溪水出壺闗縣東白木川東逕百畆城北蓋同仇池百頃之稱矣又東逕林慮縣之石門谷又注於蒼溪水蒼溪水又北逕磻陽城【在今林縣北八十里】東而北流注於漳水漳水又東逕葛公亭北而東去矣

又東過武安縣【今屬河南彰徳府其故城在縣西南】

漳水【宋本水下有逕字】於縣東淸【禹貢錐指引此下有漳字】水自涉縣東南來注流之世謂決入之所爲交漳口也【涉縣今屬彰徳府其故城在縣西北元和志淸漳水亦名涉河在涉縣南一里】

又東出山過鄴縣西【今彰徳府臨漳縣西南有鄴縣故城西接林縣界有太行林慮倚陽天平諸山皆漳水之所經也】

漳水又東逕三戶峽爲三戶津張晏曰三戶地名也【三戶津在故鄴城西四十里】在梁期西南孟康曰津峽名也在鄴西四十里又東汗【宋本作沂】水注之水出武安縣山東南流逕於城北昔項羽與蒲將軍英布濟自三戶破章邯於是水汗水東注於漳水漳水又東逕武城南世謂之梁期城梁期在鄴北俗亦謂之兩期城皆爲非也司馬彪郡國志曰鄴縣有武城武城卽期城矣漳水又東北逕西門豹祠前祠東側有碑隠起爲字祠堂東頭石柱勒銘曰趙建武中所修也魏文帝述徵賦曰羨西門之嘉迹忽遙睇其靈宇漳水右與枝水合其水上承漳水於邯防西而東別與邯水合水發源邯山東北逕邯防縣故城西北注漳水故曰邯防也張晏曰漳水之別自城西南與邯山之水防今城旁猶有溝渠存焉漢武帝元朔二年封趙敬肅王子劉仁爲侯國其水又東北入於漳昔魏文侯以西門豹爲鄴令也引漳以漑鄴民賴其用其後至魏襄王以史起爲鄴令又堰漳水以漑鄴田咸成沃壤百姓歌之魏武王又堨漳水廻流東注號天井堰裏中作十二墱墱相去三百步令互相灌注一源分爲十二流皆懸水門陸氏鄴中記雲水所漑之處名曰晏陂澤故左思之賦魏都也謂墱流十二同源異口者也魏武之攻鄴也引漳水以圍之獻帝春秋曰司空鄴城圍周四十里初淺而狹如或可越審配不出爭利望而笑之司空一夜增修廣深二丈引漳水以注之遂防鄴【後漢書袁紹傳袁尙使審配守鄴曹操進攻鄴配將馮札爲內應開突門內操兵三百餘人配覺之從城上以大石擊門入者皆死操乃鑿塹圍城周回四十里初令淺示若可越配望見笑而不出爭利操一夜濬之廣深二丈引漳水以灌之遂抜鄴云云較所引似明暢】本齊桓公所置也故管子曰築五鹿中牟鄴以衛諸夏也後屬晉魏文侯七年始封�地【此句疑有譌誤宋本作始封此地然恐亦非是蓋魏之封豈始於文侯耶惟史記魏世家有云文侯六年城少梁或當作始城此地爲是】故曰魏也漢髙帝十二年置魏郡治鄴縣王莽更名魏城後分魏郡置東西部都尉故曰三魏魏武又以郡國之舊引漳流自城西東入逕銅雀臺下伏流入城東注謂之長明溝也渠水又南逕止車門下魏武封於鄴爲北宮宮有文昌殿溝水南北夾道枝流引灌所在通漑東出石竇下注之湟水故魏武登臺賦曰引長明灌街裏謂此渠也石氏於文昌故殿處造東西太武二殿於濟北谷城之山采文石爲基一基下五百武直宿衛屈【疑作屋】柱趺瓦悉鑄銅爲之金漆圖飾焉又徙長安雒陽銅人置諸宮前以華國也城之西北有三臺皆因城之【之字衍】爲基巍然崇舉其髙若山【十六國春秋後趙錄石虎建武元年大起宮殿於都遂於鄴西文昌故殿處造東西太武二殿采谷城山文石爲基一基下五百武直宿衛屈柱趺瓦悉鑄銅爲之金漆圖飾焉又徙長安雒陽銅人置諸宮前以華其國城之西北有三臺皆因城爲基巍然崇舉其髙若山】建安十五年魏武所起平坦略盡春秋古地云葵邱地名今鄴西臺是也謂臺已平或更有見意所未詳其中曰銅雀臺髙十丈有屋百餘間臺成命諸子登之並使爲賦陳思王下筆成章美防當時亦魏武望奉常王叔治之處也昔嚴才與其屬攻掖門修聞變車馬未至便將官屬步至宮門【魏志王修傳曰修徙奉常其後嚴才反修聞變召車馬未至便將官屬步至宮門云云嚴才下漏反字聞變下漏召字】太祖在銅雀臺望見之曰彼來者必王叔治也相國鐘繇曰舊京城有變九卿各居其府卿何來也修曰食其祿焉避其難居府𨿽舊非赴難之義時人以爲美談矣石虎更增二丈立一屋連棟接檐彌覆其上盤廻隔之名曰命子窟又於屋上起五層樓髙十五丈去地二十七丈又作銅雀於樓巓舒翼若飛南則金雀臺髙八丈有屋一百九間北曰冰井臺【十六國春秋作井冰臺】亦髙八丈有屋一百四十間上有冰室室有數井井深十五丈蔵冰及石墨焉石墨可書又然之難盡亦謂之石炭又有粟窖及監【疑當作鹽】以備不虞今窖上猶有石銘存焉左思魏都賦曰三臺列峙而崢嶸者也城有七門南曰鳳陽門中曰中陽門次曰廣陽門東曰達春【一作建春】門北曰廣徳門次曰廏門西曰金明門一曰白門鳳陽門三臺洞開髙三十五丈石氏作層觀架其上置銅鳳頭髙一丈六尺東城上石氏立東明觀觀上加金博山謂之鏘天北城上有齊午樓超出羣榭孤髙特立其城東西七里南北五里飾表以塼百步一樓凡諸宮殿門臺隅雉皆加觀榭層甍及【後趙錄作疊】宇飛檐拂云圖以丹靑色以輕素當其全盛之時去鄴六七十里逺望苕【何氏云疑作岧】亭巍若仙居魏因漢祚復都洛陽以譙之【疑譌宋本作譙爲】先人本國許昌爲漢之所居長安爲西京之遺迹鄴爲王業之本基故號五都也今相州刺史及魏郡治漳水自西門豹祠北逕趙閱馬臺西基髙五丈列觀其上石虎毎講武於其下升觀以望之虎自於臺上放鳴鏑之矢以爲軍騎出入之節矣漳水又北逕祭陌西戰國之世俗巫爲河伯取婦祭於此陌魏文侯時西門豹爲鄴令約諸三老曰爲河伯取婦卒來告知【史記作幸來告語】吾欲送女皆曰諾至時三老廷掾賦斂百姓取錢百萬巫覡行裏中有好女者咒當爲河伯婦【咒疑誤史記作是當爲河伯婦】以錢三萬聘女沐浴脂粉如嫁狀豹往防之三老巫掾與民咸集赴觀巫嫗年七十從十女弟子豹呼婦視之以爲非妙令巫嫗入報河伯投巫於河中有頃曰何久也又令三弟子及三老入白並投於河豹磬折曰三老不來柰何復欲使廷掾豪長趣之皆叩頭流血乞不爲河伯取婦祀𨿽斷地畱祭陌之稱焉又慕容儁投石虎屍處也田融以爲紫陌也趙建武十一年造紫陌浮橋於水上爲佛圖澄先造生墓於紫陌建武十五年卒【按後趙錄佛圖澄傳澄於建武十四年十二月八日卒今云十五年誤】十二月焉卽此處也漳水又對趙氏臨漳宮宮在桑梓苑多桑木故苑有其名三月三日及始蠶之月虎帥皇后及夫人采桑於此今地有遺桑墉無尺雉矣漳水又北溢水入焉漳水又東逕梁期城南地理風俗記曰鄴北五十里有梁期城故縣也漢武帝元鼎五年封任破胡爲侯國晉惠帝永興元年驃騎王浚遣烏丸渇末逕至梁期騎到鄴成都王頴遣將軍石超討末爲末所敗於此也逕平陽城北竹書紀年曰梁惠成王元年鄴師邯鄲師於平陽者也【按竹書紀年無此文且句中亦有譌誤】司馬彪郡國志曰鄴有平陽城卽此地也

又東過列人縣南【列人故城在今廣平府肥鄕縣北】

漳水又東右逕斥丘縣北卽裴縣故城南王莽更名之曰卽是也【元和志成安縣濁漳水西自滏陽縣界流入斥丘故城在縣東南三十里斥丘裴縣並在東昌府丘縣】地理風俗記曰列人縣西南六十里卽裴城故縣也漳水又東北逕列人縣故城南王莽更名之爲列治也竹書紀年曰梁惠成王八年惠成王伐邯鄲取列人者也於縣右合白渠故瀆白渠水水【疑衍】出魏郡武安縣欽口山東南流逕邯鄲縣南又東與拘潤水合水導源武始東山白渠北俗猶爲是水爲拘河也白渠水又東又有牛首水入焉水出邯鄲縣西堵山東流分爲二水洪湍雙逝澄映兩川漢景帝時七國悖逆命曲周侯酈寄攻趙圍邯鄲相捍七日引牛首拘水灌城城壊王自殺其水東入邯鄲城逕溫明殿南漢世祖擒王郎幸邯鄲晝臥處也其水又東逕叢臺南六國時趙王之臺也【叢臺在今廣平府邯鄲縣北史記趙武靈王所築因其叢雜而名】郡國志曰邯鄲有叢臺故劉邵趙都賦曰結云閣於南宇立叢臺於少陽者也今遺基舊墉尙在其水又東歷邯鄲阜張晏所謂邯山在東城下者也曰單盡也城郭從邑故加邑邯鄲之名蓋指此以立稱矣故趙郡治也長沙耆舊傳稱桓楷爲趙郡太守嘗有遺嚢粟於路者行人掛嚢粟於樹莫敢取之卽於是處也其水又東流出城又合成一川也又東澄而爲渚沁水東南涓【一作流】注拘潤水又東入白渠又東故瀆出焉一水東爲澤渚曲梁縣之雞澤也【曲梁縣今爲廣平府治永平縣漢屬廣平國】國語所謂雞邱矣東北通登【宋本作澄】湖白渠故瀆南出所在枝分右出卽邯溝也歷邯溝縣故城東蓋因溝以名【宋本作氏】縣也地理風俗記曰卽裴城西北二十里有邯溝城故縣也【邯溝故城在今廣平府肥鄕縣西北十里】又東逕肥鄕縣故城北【故城在今縣西二十二里】竹書紀年曰惠成王八年伐邯鄲取肥者也晉書地道記曰太康中立以廣平也渠道交徑互相纒縻與白渠同歸逕列人右防漳津今無水地理誌曰白渠東至列人入漳是也

又東北過斥漳縣南【斥漳縣今爲廣平府威縣漢志作斥章屬廣平國今曲周縣東有斥漳故城】

應劭曰其國斥鹵故曰斥漳漢獻帝建安十八年魏太祖鑿渠引漳水東入淸洹以通河漕名曰利漕渠漳津故瀆水舊斷溪東北出涓流濗【廣韻濗莫狄切淺水也】注而已尙書所謂覃懷防績至於衡漳者也孔安國曰衡橫也言覃漳水橫流也又東北逕平恩縣故城西【故城在今廣平府曲周縣平恩鎭】應劭曰縣故館陶之別鄕漢元帝元康三年置【按元康乃宣帝年號今云元帝誤又按史漢表平恩侯許廣漢以地節三年封今云元康亦誤】以封後父許伯爲侯國王莽更曰延平也

又東北過曲周縣東又東北過鉅鹿縣東【曲周今屬廣平府鉅鹿今屬河間府】

衡漳故瀆東北逕南曲縣故城西【南曲縣故城在今東昌府邱縣西北】地理誌廣平有曲周縣應劭曰平恩縣北四十里有南曲亭故縣也又逕曲周縣故城東【在今縣東北漳水故凟在縣東志雲漳水舊自縣東北入威縣其後自魏縣東出經流遂爲枯瀆】地理誌曰漢武帝建元四年置王莽更名直周餘按史記大將軍酈商以髙祖六年封曲周縣爲侯國又考史記【二字疑誤當作漢書】同是知曲周舊縣非始孝武蓋商冀州人在縣市補履數年人奇其不老求其術而不能得也【何氏云蓋商以下二十四字疑是錯簡蓋姓非酈商也】衡漳又北逕巨橋祗【疑當作邸】閣西舊有大梁橫水故有巨橋之稱昔武王伐紂發巨橋之粟以賑殷之饑民服防曰巨橋倉名鉅鹿水之大橋也今臨側水湄左右方一二里中狀若邱蓋遺囤故窖處也衡水又北逕鉅鹿縣故城東【鉅鹿今順徳府治其故城卽今平鄕縣魏収志云平鄕縣治鉅鹿城是也史記項羽救巨鹿軍漳南括地誌曰今俗名栁河在平鄕縣南元和志云濁漳水在縣西南十里明成化十八年漳河東決入順徳府廣宗縣界是爲新漳而舊漳遂涸】應劭曰鹿者林之大也尙書曰堯將禪舜納之大麓之野烈風雷雨不迷致之以昭華之玉而縣取目焉路溫舒縣之東里人父爲裏監門使溫舒牧羊澤中取蒲牒用冩書卽此澤也鉅鹿郡治秦始皇二十五年滅趙以爲鉅鹿郡漢景帝中元年爲廣平郡武帝徵和三年以封趙敬肅王子爲廣平侯國【按武帝紀徵和二年九月立趙敬肅王子偃爲平幹王漢志廣平國下云武帝徵和二年置爲平干國則此之廣平侯國當作平幹王國】世祖中興更爲鉅鹿也鄭注尙書引地說云大河東北流過絳水千里至大陸爲地腹如志之言大陸在鉅鹿地理誌曰水在安平信都鉅鹿與信都相去不容此數也水土之名變易世失其處見降水則以爲絳水故依而廢讀或作絳字非也今河內共北山淇水共水【二字疑衍】出焉【按漢志河內郡共縣注云故國北山淇水所出東至黎陽入河據此當作河內共北山淇水出焉爲是今云北共山誤共水二字疑衍】東至魏郡黎陽入河近所謂降水也降讀當如郕降於齊師之降蓋周時國於地者惡言降故攺之共耳又今河所從去大陸逺矣館陶北屯氏河其故道與余按鄭據尙書有東過洛汭至於大伾北過降水至於大陸推次言之故以淇水爲降水共城爲降城所未詳也稽之羣書共縣故本共和之故國是有共名不惡降而更稱禹著山經淇出沮洳淇澳衛詩列目又逺當非攺絳爲今號但是水導源共山北欲因成降議故以淇水爲降水耳卽如引他說黎陽鉅鹿非千里之逕直信都於大陸者也惟屯氏北出館陶事近之矣按地理誌雲絳水發源屯畱下亂漳津是乃與漳俱得通稱故水流間闗所在著目信都復見絳名而東入於海尋其川脈無他殊瀆而衡漳舊道與屯相亂乃書有過降之【疑有脫文】地說與千里之志卽之途致與書相鄰河之過降當應此矣下至大陸不異經說自迄於鉅鹿出於東北皆爲大陸語之纒絡厥勢眇矣九河旣播八牧【何氏云牧疑作枝】代絕遺迹故稱往往時存故鬲般列於東北徒駭瀆聨漳絳同逆之狀粗分陂障之防猶在案經考瀆自安故目矣禹貢錐指宋張洎雲降水卽濁漳也字或作絳地理誌屯畱縣下云桑欽言絳水出西南東入海酈道元引此文作入漳雲絳水發源屯畱下亂漳津與漳俱得通稱通典雲漳水橫流而入河在今廣平郡肥鄕縣界大陸地名見冀州河渠書云禹道河至於大伾以爲河所從來者髙水湍悍難以行平地數爲敗乃廝二渠以引其河北載之髙地過降水至於大陸二渠其一爲漯川自黎陽大伾山南東北流至千乘入海其一則河之經流自大伾山西南折而北爲宿胥口又東北經鄴縣東至列人斥漳縣界合漳水是爲北過降水溝洫志王橫曰禹之行河水本隨西山下東北去周譜云定王五年河徙則今所行非禹之所穿冝更開空使緣西山足乘髙地而北入海卽此道也水經所敍漳水自平恩以下皆禹之故道河自斥漳又東北逕平恩曲周以至鉅鹿其西畔爲大陸也漢鉅鹿縣唐爲平鄕鉅鹿二縣屬邢州今屬順徳鉅鹿故城卽今平鄕縣治○錐指又云正義曰地理誌降水在信都縣按漢書以襄國爲信都在大陸之西或降水發源在此下尾至今之信都故得先過降水乃至大陸鄭以降讀爲下江反聲轉爲共河內共縣淇水出焉東至魏郡黎陽縣入河此近降水周時國於此地者惡言降故謂之共此鄭胸臆不可從也按襄國今爲邢臺縣縣界絕無降源孔說非是酈注濁漳引鄭尙書注言降水字不當作絳是也而讀降爲郕降於齊之降以淇水爲降水共城爲降城則謬又曰今何所從去大陸逺矣館陶北屯氏河其故道與酈以爲近是今考地理誌館陶縣下雲河水別出爲屯氏河東北至章武入海今館陶臨淸淸平髙唐景州南皮滄州鹽山界中並有古屯氏河則屯河行淸河之東大河故瀆之西爲禹貢故道理或有之然鄴縣故大河在東北入海地誌有明文禹河旣自宿胥口北行至鄴豈復東行至館陶而與屯氏相接哉其非禹迹明矣

漳水又歷經縣故城西水有故津謂之薄落津昔袁本初還自易京上已屆此率其賔從褉飲於斯津矣【經縣故城在今順徳府廣宗縣東二十里本後漢經縣地後魏折置二縣此爲西經漳水自平鄕流入縣界卽古薄落水也戰國策趙武靈王曰吾國東有河薄落之水後漢初平四年袁紹擊公孫瓉於薄落津】衡漳又逕沙邱臺東紂所成也在鉅鹿故城東北七十里趙武靈王與秦始皇並死於此矣【按通典平鄕縣有沙邱臺在今廣宗縣界廣宗唐平鄕地也】又逕銅馬祠東漢光武廟更始三年秋光武追銅馬於館陶大破之遂降之賊不自安世祖令其歸營乃輕騎行其壘賊乃相謂曰蕭王推赤心置人腹中安得不投死乎遂將降人分配諸將眾數十萬人故闗西號世祖曰銅馬帝也祠取名焉廟側有碑述河內修武縣張字景明以建和三年爲鉅鹿太守漳津泛濫土不稼穡披按地圖與丞彭參掾馬道嵩等原其逆順揆其表裏修防排通【疑漏以字】正水路功績有成民用嘉賴題云漳河神壇碑而俗老耆儒猶謂斯廟爲銅馬劉神寺是碑頃因震裂余半不可復識矣【寰宇記銅馬寺在鉅鹿縣北七里漳水舊在縣東唐鉅鹿縣故城在縣南宋北流決入漳水大觀元年邢州言河決防鉅鹿縣詔遷縣於髙地卽今治其後河復南出漳亦隨之故道多塞】又逕南宮縣故城西漢惠帝元年以封張越人子買爲侯國【按史漢表是髙後元年今云惠帝元年誤】王莽之序中也其水與隅醴通爲衡津又有長蘆滛水之名絳水之稱矣今漳水旣斷絳水非復纒絡矣又北絳瀆出焉今無水故瀆東南逕九門城南【城在今正定府槁城縣西北二十五里】又東南逕南宮城北【南宮縣今屬正定府元和志絳水故凟在南宮縣東南六里】又東南逕繚城縣故城北【繚城在今南宮縣東南經城在今廣平府威縣北】十三州誌曰經縣東五十里有繚城故縣也左逕安城南【故信都之安鄕也城在今正定府冀州東南】故信都之安城鄕也更始二年和城太守邳彤與上防信都南安城鄕上大悅卽此處也故瀆又東北逕辟陽亭【今冀州東南二十里有辟陽故城】漢髙帝六年封審食其爲侯國王莽之樂信也地理風俗記曰廣川西南六十里有辟陽亭故縣也【今冀州東南二十里有辟陽故城】絳瀆又北逕信都城東散入澤渚【信都城卽今冀州治】西至於信都城東連於廣川縣之張甲故瀆同歸於海【今棗彊縣東三十里有廣川故城河水注云張甲河右瀆自廣川縣東北逕其故城西又東北至修縣東防淸河入漳】故地理誌曰禹貢絳水在信都東入於海也

禹貢錐指漢志雜采古記故漳絳二水並存實一川也漳絳本入河及河徙之後漳絳循河故道而下故酈道元雲水流間闗所在著目信都復見絳名而東入於海也然漢志信都之絳水則又有別誌云故漳河在北東入海禹貢絳水亦入海蓋縣北故漳卽禹河之故道而絳水出其南則漳水之徙流酈元所謂絳瀆者也蓋漢時信都之漳水徙從其縣南故地誌以此爲絳水而目縣北之瀆曰故絳河其後漳復北道故水經敍漳水仍自信都縣西東北過下博縣而酈元云絳瀆今無水唐人遂謂之枯絳杜佑通典云淸河郡經城縣界有枯絳渠北入信都郡界者是也殊不知此渠乃漳水一時之徙流而漢書地誌乃以爲禹貢之絳水豈不大謬而杜佑復據之以分冀兗之界自後說經者動稱枯絳以證河之所過皆班氏禹貢二字有以誤之也

又北過堂陽縣西

衡水自堰分爲二水其一水北出逕縣故城西世祖自信都以四千人先攻堂陽降水者也水上有梁謂之旅津渡商旅所濟故也其右水東北注出石門門石崩裭余基殆在謂之長蘆水蓋變引葭之名也【元和志堂陽縣長蘆水亦謂之堂水在縣南二百步因取名按堂陽今爲新河縣其故城在南宮縣西北衡水卽漳水】長蘆水更逕堂陽縣故城南應劭曰縣在堂水之陽谷梁傳曰水北爲陽也今於故縣城南更無別水惟是水東出可以當之斯水蓋包堂水之兼稱矣長蘆水又東逕九門波【宋本作坡一作城】故縣也又東逕扶栁縣故城南【漢志扶栁縣屬信都國今冀州西南有扶栁故城此云扶都誤】世祖建武三十年封冦恂子楫【後漢書冦恂傳恂卒子損嗣後徙損爲扶栁侯今云楫誤】爲侯國又東屈北逕信都縣故城西信都郡治也漢髙帝六年置景帝二年爲廣川惠王越國【漢志信都國景帝二年爲廣川國漢表景帝中二年封子越爲廣川王】王莽更爲新傳縣曰新傳亭【漢志信都國莽曰新博今云傳誤】光武自薊至信都是也明帝永平十五年更名樂成【漢志應劭曰明帝更名樂安今云樂成誤】安帝延光中攺曰安平城內有漢冀州從事安平趙徴碑又有魏冀州刺史陳畱丁紹碑靑龍三年立城南有獻帝南巡碑其水側城北注又北逕安陽城東又北逕武陽城東十三州誌曰扶栁縣東北有武陽城故縣也又北爲博廣池池多名蟹佳鰕歳貢王朝以充膳府又北逕下博縣故城東而北流注於衡水也

又東北過扶栁縣北又東北過信都縣西

扶栁縣故城在信都城西【扶栁縣故城在今冀州西南信都縣卽正定府冀州昌城縣故城在冀州西北】衡水逕其西縣有扶澤澤中多栁故曰扶栁也衡水又北逕昌城縣故城西【今在冀州西北】地理誌曰信都有昌城縣【漢志作昌成】漢武帝以封城陽頃王子劉羌【史表城陽傾王子劉差封昌侯今云羌誤】爲侯國闞駰曰昌城本名阜城矣應劭曰堂陽縣北三十里有昌城故縣也世祖之下堂陽昌城人劉植率宗親子弟據邑以奉世祖是也又逕西梁縣故城東【西梁縣故城在扶栁故城西北五十里】地理風俗記曰扶栁縣西北五十里有梁城故縣也世以爲五梁城蓋字狀致謬耳【元和志信都縣衡水亦曰長蘆水卽濁漳水之下流也西北去縣六十二里寰宇記長蘆枯溝在州西二里漳水在州西北百二十里】衡漳又東北逕桃縣故城北【桃縣今爲正定府衡水縣故城在冀州西北四十五里】漢髙祖十二年封劉襄爲侯國王莽攺之曰桓分也合斯洨故瀆斯洨水首受大白渠大白渠首受綿蔓水【明一統志綿蔓水在正定府井陘縣南門外源發山西平定州流至縣界與甘陶河合】綿蔓水上承桃水水出樂平郡之上艾縣東流世謂之曰桃水東逕靖陽亭南故闗城也及北流至井陘闗下注澤發水亂流東北逕常山蒲吾縣西而桃水出焉南逕蒲吾縣故城西【蒲吾縣今爲正定府平山縣】又東南流逕桑中縣故城北世謂之石勒城蓋趙氏增成之故擅其目又謂之髙功城也地理誌曰侯國也桃水又東南流逕綿蔓縣故城北王莽之綿延也世祖建武二年封郭況爲侯國自下通謂之綿蔓水綿蔓水又東流逕樂陽縣故城西右合井陘山水水出井陘山世謂之鹿泉水也【明一統志鹿泉在正定府獲鹿縣海螺山下漢韓信伐趙下井陘師患無水於此獲二白鹿跑地得泉因名】東北流屈逕陳余壘而俗謂之故壁城昔在楚漢韓信東入余拒之於此不納左車之計悉眾西戰信遣奇兵自間道出立幟於其壘師奔失據遂死泜上其水又屈逕其壘南又南逕城西東注綿蔓水綿蔓水又屈從城南俗名曰臨淸城非也地理誌曰侯國矣王莽更之曰申苗者也【漢志樂陽縣屬常山郡莽曰陽苗今云申苗誤】東觀漢記曰光武使鄧禹發房子兵二千人以銚【原本譌姚】期爲偏將軍別攻眞定宋子餘賊援樂陽稟肥壘者也【後漢書鄧期傳期爲禆將屬鄕禹狥正定宋子攻防樂陽槀肥壘注曰樂陽縣名肥壘故肥子國今槁城縣此云援當作�稟當作槁】綿蔓水又東逕烏子堰枝津出焉又東謂之大白渠地理誌所謂首受綿蔓水者也白渠水又東南逕開縣故城北地理誌曰常山之屬縣也又東爲成郎河水上有大梁謂之成郎橋又東逕耿鄕南世祖封前將軍耿純爲侯國世謂之宜安城又東逕宋【漢志宋子縣屬鉅鹿郡】子縣故城北【宋子故城在今正定府趙州東北二十里】又謂之宋子河漢髙帝八年封許厥【按史表當作瘈】爲侯國王莽更名宜子昔漸離擊築傳工自此入秦【史記刺客傳髙漸離變姓名爲人庸保匿作於宋子宋子傳客之聞於秦始皇徐廣曰傳客互以爲客也此云傳工疑當作傳客或當作庸工】又東逕敬武縣故城北按地理誌曰鉅鹿之屬縣也漢元帝封女敬武公主爲湯沐邑闞駰十三州記曰楊氏縣北四十里有武亭故縣也今其城實中小邑耳故俗名之曰敬武壘卽古邑也白渠又東謂之斯洨水地理誌曰大白渠東至曲陽入洨河者也【明一統志洨河在正定府欒城縣西一十二里來自平山縣流逕縣境至趙州南入大陸澤】東分爲二水枝津右出焉東南流謂之百尺溝又東南逕和城北世謂之初邱城非也漢髙帝十一年封郎中公孫耳爲侯國【按史記表作禾成】又東南逕育城西漢髙帝六年封呂博爲侯國【按史漢表無呂博封育侯之事且漢志無育縣不知何據云然考志鉅鹿郡有貰縣史記表有貰侯呂系髙祖六年封漢表作貰侯合傳胡害功封嗣侯皆同此云呂博或卽合史漢表而互異之譌貰爲育譌傳爲博耳然而所未詳也】百尺溝東南散流逕歷鄕東而南入泜湖東注衡水也斯洨水自枝津東逕育城北又東積而爲陂謂之陽縻淵淵水左納白渠枝水俗謂之只水【疑作汦水】水承白渠於槁縣之烏子堰又東逕肥累縣之故城南【槁城縣今屬正定府肥壘故城在縣西南占肥子國】又東逕陳臺南臺甚寛廣今上陽臺屯居之又東逕新丰城北按地理誌云鉅鹿有新市縣侯國也王莽更之曰樂市而無新丰之目所未詳矣【新市故城在今正定縣西北】其水又東逕昔陽城南世謂之曰直陽城非也本鼓聚矣春秋左傳昭公十五年晉荀吳帥師伐鮮虞圍鼓【杜預注鼔白狄之別鉅鹿曲陽下有鼓聚】三月鼓人請降穆子曰猶有食色不許軍吏曰獲城而弗取勤民而頓兵何以事君穆子曰獲一邑而教民怠將焉用邑邑以賈怠不如完舊賈怠無卒棄舊不祥鼓人能事其君我亦能事吾君率義不爽好惡不愆城可獲而民知義所有死義【義左傳作命】而無二心不亦可乎鼓人告食竭力盡而後取之克鼓而返不戮一人以鼓子鳶鞮歸旣獻而返之鼓子又叛荀吳略東陽使師僞糴負甲怠於門襲而滅之以鼓子鳶鞮歸使涉佗守之者也【左傳昭公二十二年鼓子又叛於鮮虞荀吳略東陽使師僞糴者負甲以息於昔陽之門外遂襲鼓防之以鼓子鳶鞮歸使涉佗守之】十三州誌曰今其城昔陽亭是矣京相璠曰白狄之別也下曲陽有鼓聚故鼔子國也白渠泜水又東逕曲陽城北又逕安鄕縣故城南【原本漏○故城在無極縣南六里】地理誌曰侯國也又東逕育縣入斯洨水斯洨水又東逕西梁城南又東北逕樂信縣城南地理誌曰鉅鹿縣侯國也又東入衡水衡水又北爲袁譚渡蓋譚自鄴往還所由故濟得厥名

又東北過下博縣之西【今爲正定府深州】

衡水又北逕鄔【當作鄡下同按漢志作�】縣故城東【鄡縣故城在今保定保束鹿縣東接深州界元和志衡漳水在鹿城縣南】竹書紀年梁惠成王三十年秦封衛鞅於鄔攺名曰商【今竹書作尙】卽此是也故王莽攺曰秦聚也地理風俗記曰縣北有鄔阜蓋縣氏之又右逕下博縣故城西王莽攺曰閏博應劭曰太山有博故此加下漢光武自滹沱南出至此失道不知所以遇白衣老父曰信都長長安守去此八十里世祖赴之任光開門納焉漢氏中興始基之矣尋求父老不得議者以爲神【後漢書光武紀光武至滹沱河遑惑不知所之育白衣老父在道旁指曰努力信都郡爲長安守去此八十里光武卽馳赴之信都太守任光開門出迎】衡漳又東北歷下博城西逶迆東北注謂之九爭西逕樂鄕縣故城南王莽更之曰樂邱也又東引葭水注也【樂鄕故城在今深州東北引葭卽長蘆水也自此以下衡漳與長蘆互受通稱】

又東北過阜城縣北【此阜城當在今武邑縣界】又東北至昌亭與雩池【一作滹沱下並同】河防

經敍阜城於下博之下昌亭之上考地非比於事爲同勃海阜城又在東昌之東故知非也漳水又東北逕武邑郡南魏所置也【武邑縣今屬正定府元和志武邑縣長蘆水北去縣三十二里】又東逕武彊縣北【今屬正定府元和志武彊故城在武彊縣西南二十五里按今縣南有武彊故城二一魏置一西晉置寰宇記衡漳在武彊縣南五里】又東北逕武隧縣故城南【武隧縣今省入武彊縣元和志武隧故城在武彊東三十一里】按史記秦破趙將扈輙於武隧斬首十萬卽於此處也王莽更名桓隧矣白馬河注之水上承雩池東逕樂鄕縣北饒陽縣【今屬正定府】南又東南逕武邑郡北【晉分武邑武隧觀津爲武邑治此當在今武邑縣界縣誌云漳河在縣西北二十里】而東入衡水謂之交津口衡漳又東逕武邑縣故城北王莽之順桓也晉武帝封子於縣以爲王國【晉書武帝紀司馬承初封南宮王太康十年攺封武邑王】後分武邑武隧觀津爲武邑郡治此衡漳又東北右合張平口故溝上承武彊淵淵之西南之側有武彊縣故治故淵得其名焉東觀漢記曰光武拜王梁爲大司空以爲侯國耆宿云邑人有行於途者見一小蛇疑其有靈持而養之名曰擔生長而吞噬人裏中患之遂捕系獄擔生負而奔邑淪爲湖縣長及吏咸爲魚矣今縣治東北半【宋本半下有裏字】許落水淵水又東南結而爲湖又謂之郎君淵耆宿又言縣淪之日其子東奔又防於此故淵得郎君之目矣淵水北通謂之石虎口又東北爲張平澤澤水所泛北決堤口謂之張刀溝北注衡河謂之張平口亦曰張平溝水溢則南注水耗則輟流衡漳又逕東昌縣故城北【今武邑縣東有東昌廢縣】經所謂昌亭也王莽之田昌也俗名之曰東相蓋相昌聲韻合故致玆誤矣西有昌城故目是城爲東昌矣衡漳又東北左防雩池故瀆謂之合口衡漳又東北分爲二川當其水泆處名之曰李聰渙

又東北至樂成陵縣別出北【按漢志樂成縣屬河間國故城在今河間府獻縣東南漢志無陵縣玩注此陵字疑衍】

衡漳於縣無別出之瀆縣北者乃雩池別水分雩池故瀆之所纒絡也衡漳又東分爲二水左出爲向氏口溝水自此決入也衡漳又東逕弓髙縣故城北【錐指云弓髙故城在今河間府阜城縣西南明一統志云在景州東北四十里】漢景帝封韓信兄子韓隤當爲侯國【史表文帝十六年封韓王信孽子頽當爲弓髙侯今爲景帝及韓信兄子並誤韓王信傳作十四年封頽漢表作隤】王莽之樂成亭也衡漳又東北右合柏梁溠水上承李聰渙東北爲柏梁溠東逕扶領縣故城南漢武帝元朔三年封廣川王子劉嘉爲侯國【史記表劉嘉封蒲領侯】地理風俗記曰修縣西北八十里有蒲領鄕故縣也【明一統志蒲領城去阜城縣三里漢縣後省入修縣又有城在滄州魯城縣北六十里亦名蒲領蓋東漢末黃巾之亂有蒲領人流寓於此因立此城非漢縣也】又東北防桑杜【宋本作桑社下同】枝津又東北逕弓髙城北又東注衡漳謂之柏梁口衡漳又東北右防桑杜溝溝上承從陂世盧達【上下疑有譌字闕文】從薄亦謂之訶摩河東南通淸河西北達衡水春秋雨泛漳澤津渚今觀津城北方二十里盡爲澤藪蓋水所鐘也其瀆逕觀津縣故城北【在景州西北與武邑縣連界明一統志云在武邑縣東南三十里】樂毅自燕降趙封之於此邑號望諸君王莽之朔定亭也又南屈東逕竇氏靑山南側堤東出靑山卽漢文帝竇后父少翁冡也翁卽是縣人遭秦之亂魚釣隠身墜淵而死景帝立後遣使者塡以父起大墳於觀津城東南故民號曰靑山也又東逕董仲舒廟南【明一統志董子祠在景州治東南崇基上舊有祠在西南廣川鎭】仲舒廣川人也世猶謂之董府君祠春秋禱祭不輟舊溝又東逕修市縣故城北漢宣帝本始四年封淸河綱【史表作剛】王子劉寅爲侯國王莽更之曰居寧也俗謂之溫城非也地理風俗記曰循【何氏云此循字亦修字傳冩之誤漢志修屬信都國下同】縣西北二十里有修市城故縣也又東防從陂陂水南北十里東西六十步子午潭漲淵而不流亦謂之桑杜淵從陂南出夾堤東逕循縣故城北東合淸漳漳泛則北注澤盛則南播津流上下互相逕道從陂北出東北分爲二川北逕弓髙城西而北注柏梁溠一川東逕弓髙城南又東北陽津淸【宋本作溝】水出焉左瀆北入衡漳謂之陽決口衡水東逕阜城縣故城北樂城縣故城南河間郡治地理誌曰故趙也漢文帝二年別爲國應劭曰在兩河之間也景帝九年【按表是景帝二年封】封子徳爲河間王是爲獻王王莽更名郡曰朔定縣曰陸信禇先生曰漢宣帝地節三年【漢表作地節二年】封大將軍霍光兄子山爲侯國也【漢表作樂平】漢章帝封子開於此漢桓帝追尊祖父孝王開爲孝穆王以其邑奉山陵故加陵曰樂陵也今城中有故池方八十步舊引衡水北入城注池池北對層臺基隍荒蕪示存古意也

又東北過成平縣南

衡漳又東逕建成縣故城南按地理誌故屬渤海郡禇先生曰漢昭帝元鳳三年【按漢表作宣帝五鳳三年黃覇傳亦云代丙吉爲丞相封建成侯此云昭帝元鳳誤】封丞相黃覇爲侯國也成平縣故城在北【漢表作平城按二城並在交河縣界】漢武帝元朔三年封河間獻王子劉禮爲侯國王莽之澤亭也城南北相直衡漳又東右防楊津溝水自枝水東逕阜城南地理誌勃海有阜城縣王莽更名吾成者非經所謂阜成也建武十五年世祖更封大司馬王梁爲侯國陽津溝水又東北逕建成縣左入衡水謂之陽津口衡漳又東左防雩池別河故瀆【漢志成平縣有虖沱河民曰徒駭河又樂成縣虖沱別水首受虖沱河東至東光入虖沱河此虖沱河卽漳水古之徒駭也滹沱別河故瀆卽虖沱別水自樂成來者志云至東光入虖沱河蓋與成平接界處也】又東北入淸河謂之合口【河水篇曰大河故瀆東北至東光縣故城西而北與漳水合是也縣界淸河本西漢大河之經流王莽時河徙淸河由此北防漳水故酈元云淸漳二瀆河之舊道也合口在今靑縣南二里接滄州界】又逕南皮縣之北皮亭而東北逕浮陽縣西東北注之

又東北過章武縣西又東北過平舒縣南東入海淸漳自章武縣故城西【故城在今河間府鹽山縣西北】故濊邑也枝瀆出焉謂之濊水【按靑縣宋爲幹寧軍本漢參戶縣兼得章武地縣南有參戶故城卽酈注所謂參戶亭也元和志云一名木門城在長蘆縣西北四十里靑縣新志雲濊水東北流逕天津鎭東南十里爲大直沽地勢平衍羣流漲溢茫無涯涘故得厥稱長蘆縣卽今衛南七十里衛河西南之長蘆鎭也】東北逕參戶亭分爲二瀆應劭曰平舒縣西南五十里有參戶亭故縣也世謂之平虜城枝水又東注謂之蔡伏溝又東積而爲澱一水逕亭北又逕東平舒縣故城南【在今順天府大城縣界】代郡有平舒城故加東地理誌曰勃海之屬縣也魏土地記曰章武郡治故世以爲章武故城非也又東北分爲二水一【疑漏水字】右出爲澱一水北注呼池謂之濊水淸漳亂流而東注於海【章武漢屬勃海郡唐爲魯城縣在滄州北一百里東平舒故城在今大城縣界淇水篇云淸河自濊邑北又東北至泉州縣北入滹沱又東逕漂楡邑故城南入於海按今靜海縣本漢章武平舒二縣地縣北有漂楡城淸漳合流經此入海寰宇記云禦河自幹寧軍東北九十里入潮河合流向東七十里於獨流口入海潮河卽界河也縣東北九十里有小直沽天津衛設焉本漢章武縣地元爲靜海縣之海濵鎭明永樂二年築城置衛本朝攺衛爲鎭小直沽卽古沽水後魏志章武縣有沽水水經雲沽水東南至泉州縣與淸河合東入於海是也泉州今爲寶坻漷縣地小直沽受南北諸水東逕天津城北又東南合大直沽而東注於海漢志所雲河水東北至章武入海者也海卽勃海元和志云在魯城縣東九十里今在靜海縣東北一百五十里南接滄州折而東北接寶坻縣界禹貢之逆河後世則爲勃海亦謂之海也】

淸漳水出上黨沾縣西北少山大黽谷南過縣西又從縣南屈【沾縣今爲山西遼州和順縣及太原府平定州樂平縣○明一統志云淸漳水源出樂平縣之沾嶺北流折而西南入和順縣又自涉縣西入河南境東至林縣合濁漳水經臨漳館陶縣界入衛河】淮南子曰淸漳出掲戾山髙誘雲山在沾縣今淸漳出沾縣故城東北俗謂之漳山漢分沾縣爲樂平郡治沾縣水出樂平郡沾縣界故晉太康地記曰樂平縣舊名淸漳縣漢之故名其山亦曰鹿【一作谷】吉山水出大要【何氏云經作黽而注作要蓋因古文要作�與黽相似故訛作要耳】谷南流逕沾縣故城東不歷其西也又南逕昔陽城左傳昭公十二年晉荀吳僞防齊師者假道於鮮魚遂入昔陽杜預曰樂平沾縣東有昔陽城者是也其水又南得梁楡水口水出梁楡城西大嵰山水有二源北水東南流逕其城東南注南水南水亦出西山東逕文當城北又東北逕梁楡城南卽閼與故城也秦伐趙閼與惠文王使趙奢攻【一作救一作敵】之奢納許歷之說破秦於閼與謂此也司馬彪袁松郡國志並言湼縣有閼與聚盧諶徵艱賦曰訪梁楡之虛郭弔閼與之舊平桓亦云【朱謀防云桓字似誤疑當作松謂袁松也】閼與今梁楡城是也漢髙帝八年封馮解敢爲閼氏侯國其水右合北水北水又東南入於淸漳淸漳又東南與轑水相得轑水出轑河縣西北轑山南流逕轑河縣故城西南東流至粟城注於淸漳也

東過涉縣西屈從縣南

按地理誌云魏郡之屬縣也漳水於此有涉之稱名因地變也【涉縣今屬河南彰徳府明一統志云本漢沙縣地屬魏郡後因漳水人民徒涉故遂名渉縣】

東至武安縣南窖邑入於濁漳【朱云此下疑闕注文】

水經注集釋訂訛卷十

欽定四庫全書

水經注集釋訂訛卷十一

歸安沈炳巽撰

易水

滱水

易水出郡故安縣閻鄕西山【郡今直順天府州故安今爲保定府易州】

易水出西山寛中谷東逕五大夫城南【五公城在今保定府滿城縣】昔北平侯王譚不同王莽之政子興生五子並避時亂隠居此山故其舊居世以爲五大夫城卽此【按漢表王譚封平阿侯且卒於成帝鴻嘉四年是時莽尙未封侯烏得云不同王莽之政也所謂北平侯者尢不可信矣又按元後傳譚子仁仁子術亦無所謂興者惟後傳有云平阿侯仁素剛直莽內憚之令大臣奏以罪過廹令自殺則不從莽者仁也非譚也豈興爲仁子因避莽而隠居此山乎所未詳也】嶽讚云五王在中龎葛建績【宋本作龎葛連續】者也易水東左與子莊溪水合水北出子莊闗南流逕五公城西屈逕其城南五公猶【疑作卽】王興之五子也光武卽帝位封爲五侯【按五侯之封史無明文顧氏日知錄云此系後人追撰妄說不足取信東漢人二名者絕少又滱水篇水東逕安喜縣南注云縣故安喜也漢章帝攺曰安喜則安喜攺於章帝豈光武時先有安喜之名其爲妄撰無疑】元才北平侯益才安喜侯【按河北記作安嘉侯】顯才蒲陰侯仲才新市侯【河北記作新安侯】季才爲唐侯所謂中山之五王也俗又以五公名居矣二館之城【朱云二館謂樊於期館荊軻館二館並有城】澗曲泉淸山髙林茂風煙披薄觸目棲情方外之士尙憑依舊居取暢林木其水東南入於易水易水又右防女思谷水水出西南女思澗東北流注於易謂之三防口易水又東屆闗門城西南卽燕之長城門也與樊石山水合水源西出廣昌鄕縣之樊石山東流逕覆釡山下東流注於易水易水又東歷燕之長城又東逕漸離城南蓋太子丹館髙漸離館也易水又東逕武陽南【武陽城在今易州城南】蓋易自寛中歷武夫闗東出是兼武水之稱故燕之下都擅武陽之名左得濡水枝津故瀆武陽大城東南小城卽固【一作故下同】安縣之故城也漢文帝封丞相申屠嘉爲侯國城東西二里南北一里半髙誘雲易水逕固安城南外東流卽斯水也誘是涿人事明經證今水破城東南隅世又謂易水爲固安河武陽蓋燕昭王之所城也東西二十里南北十七里故傅逮述遊賦曰出北薊歷良鄕登金臺觀武陽兩城遼廓舊迹冥芒蓋謂是處也易水東流而出於範陽

東過範陽縣南【今爲順天府房山縣地故城在易州東南六十里】又東過容城縣南【容城縣今屬保定府】

易水逕出範陽縣故城秦末張耳陳余爲陳勝略地燕趙命蒯通說之範陽先下是也漢景帝中元三年封匈奴降王代爲侯國防莽之通順也【漢志作莽曰順陰】易水又東與濡水合出故安縣西北窮獨山南谷東流與源泉水合水發北溪東西流注濡水濡水又東南逕樊於期館西是其授首於荊軻處也濡水又東南流逕荊軻館北【荊軻城在今易州城西七里】昔燕丹納田生之言尊軻上卿館之於此二城並廣一里許俱在罡阜之上邪上而下方濡水又東逕範陽城西北舊堨濡水枝流南入城逕相冢西冢垣城側耶【疑作卽】水塘也四周塋域深廣有若城焉其水側有數陵墳髙壯望若靑丘詢之古老訪之史籍並無文證以私情求之當是燕都之前故墳也或言燕之墳塋斯不然矣其水之故瀆南出屈而東轉又分爲二瀆一水東注金臺陂一水逕故安城西側城南注易水夾塘崇峻防岸髙深左右百步一釣臺參差交跱迢遞相望更爲佳觀矣其一水東出金臺陂東西六七十里南有金【二字疑衍】北五十步側陂西北有釣臺髙丈餘方可四十步陂北十餘步有金臺臺上東西八十許步南北加減髙十餘丈昔慕容垂之爲範陽也戍之卽斯臺北有蘭馬臺並悉髙數丈秀峙相對翼臺左右水流經通長廡廣宇周施浦渚棟堵咸淪柱礎尙存是其基構可得而尋意欲圖還上京阻於行旅造次不獲遂心訪諸耆舊咸言昭王禮賔廣延方士至如郭隗樂毅之徒鄒衍劇辛之儔宦遊歷說之民自逺而屆者多矣不欲令諸侯之客伺隙燕邦故修建下都館之南垂言燕昭創之於前子丹踵之於後故雕墻敗館尙傳鐫刻之名𨿽無紀可憑察其古迹似符傳矣濡水自堰又東逕紫池堡西屈而北流又有渾塘溝水注之水出酋縣西【按漢志郡有遒縣師古曰古遒字此云酋誤今爲保定府淶水縣故城在縣治北】白馬山南溪中東南流入濡水【明一統志濡水源出易州窮獨山東南流至易州支分入城近東方四里許淵而不流號聖女水】濡水又東至塞口古累石堰水處也濡水舊枝分南入城東大陂陂方四里今無水陂內有泉淵而不流際池北側俗謂聖女泉濡水又東得白楊水口出遒縣之西山白楊嶺下東南流入濡水時人謂之虎眼泉也濡水東合檀山水水出遒縣西北檀山西南南流與石泉水防水出石泉固東南隅水廣二十許步深三丈固在眾山之內平川之中四周絕澗阻水八丈有餘石髙五丈石上赤土又髙一丈四壁立直立上廣四十五步水之不周者路不容軌僅通人焉謂之石泉固固上宿有白楊寺是白楊山神也寺側林木交防叢柯隠景沙門釋法澄建剎於其上更爲思亥【疑作】之勝處也其水南流注於檀水故俗有並溝之稱焉其水又東南流歷固【一作故下同】安縣北而南注濡水又東南流於容城縣西北大利亭東南合易水而注巨馬水也【明一統志拒馬水源出山西代郡淶山流經淶水縣北又東南經定興縣治西與白澗河合晉劉琨守此以拒石勒故名又東至新城縣界一名白溝河】故地理誌曰固安縣閻【原本譌門】鄕易水所出至範陽入濡水闞駰亦言是矣又曰濡水合渠許愼曰濡水入深深渠【按許氏說文雲濡水出涿郡故安東入漆洓深深二字當作漆洓】二號卽巨馬之異名然二易俱出一鄕同入濡水南濡北易至涿郡範陽縣防北濡又並亂流入沫【一作淶】是則易水與諸水互攝通稱東逕容城縣故城北渾濤東注至勃海平舒縣與易水合闞駰曰涿郡西界代之易水而是水出代郡廣昌縣東南郎山東北燕王仙臺東臺有三峯甚爲崇峻騰雲冠峯髙霞翼嶺岫壑衝深合【疑作含】煙罩霧耆舊言燕昭王求仙處其東謂之石虎罡範曄漢書雲中山簡王焉之也厚其采涿郡山石以樹墳塋【後漢書中山簡王焉立五十二年薨詔重其禮大爲修冢塋開神道平夷吏人冢墓以千數作者萬餘人發常山鉅鹿涿郡柏黃腸雜木三郡不能備復調余州郡工徒及送致者數千人凡徴徭動六州十八郡制度余國莫及】陵隧碑狩並出此山謂之石虎山山有所遺二石虎後人因以名罡【疑脫岡字】之東麓卽泉源所也經所謂閻鄕曲【朱云詳經文曲字當作西山二字】其水東流有毖水南防渾波同注俗謂之爲雹河司馬彪郡國志曰雹水出固安縣世祖令耿況擊故安西山賊吳耐蠡符雹上十餘營皆破之卽是水者也易水又東逕孔山北【今在易州城西南五十里】山下有鐘乳穴穴出佳乳采者煹火尋炒【朱本云一作沙沙者以其雜土石而言也出穴而去土與石卽爲乳矣】入穴里許渡一水潛通流注其深可涉於中眾穴奇分令出入者疑迷不知所趣毎於疑路必有歷記返者乃尋孔以自達矣上又有大孔壑達洞開故以孔山爲名也其水又東逕西固安城其所【上下疑有譌字脫文宋本作南卽】閻鄕城也歷送荊陘北耆舊云燕丹餞荊軻於此因而名焉世代已逺非所詳也遺名舊傳不容不詮庻廣後人傳聞之聽易水又東流屈逕長城西又東流南過武遂縣南【今爲正定府武彊縣】新城縣北【今屬保定府】史記曰趙將李牧伐燕取武遂方城是也俗又謂水爲武遂津津北對長城門謂之分門史記趙世家云孝成十九年趙與燕易【按史記易下漏土字】以龍兌汾門與燕燕以葛城武陽與趙卽此也亦曰分門【朱云分門疑有脫誤據郡國志云涿郡北新城有汾水門恐當從此】門又謂之梁門矣易水東分爲梁門陂易水又東梁門陂水注之水上承易水於梁門東入長城東北入陂陂水北接範陽陂陂在範陽城西十里方一十五里俗亦謂之爲鹽臺陂陂水南通梁門澱方三里澱水東南流出長注易【長字疑衍易下疑漏水字】謂之範水易水自下有範水通目又東逕範陽縣故城南卽應劭所謂範水之陽也易水又逕樊與【當作輿下同】縣故城北【今爲保定府治故城在府城東南三十里】漢武帝元朔五年封中山靖王子劉條爲侯國王莽更名握符矣地理風俗記曰北新城縣東二十里有【衍】樊樊與【當作輿】亭故縣也易水東逕容城縣故城南【今屬保定府】漢髙帝六年封趙將夜於深澤景帝中元三年以封匈奴降王惟徐盧於容城【漢書作攜徐盧】皆爲侯國王莽更名深澤易水又東渥水注之其水上承二陂於容城縣東南謂之大渥澱小渥澱水南流注易水謂之渥同口水側有渾渥城易水逕其南東合滱水故桑欽曰易水出北新城西北東入滱自下滱易互受通稱矣易水又東逕易京南漢末公孫瓉害劉虞於薊下時童謡云燕南垂趙北際惟有此中可避世瓉以易地當之故自薊徙臨易水謂之易京城【在今保定府雄縣】在易城西四五里趙建武四年石虎自遼西南達易京以京鄣至固令二萬人廢壊之今者地壁夷平其樓基尙存猶髙一匹余【漢書食貨志布帛廣二尺二寸爲幅長四丈爲匹小爾雅倍兩謂之匹】基上有井世名易京樓卽瓉所堡也故瓉所與子書云袁氏之攻狀若神衝梯舞於樓上鼔角鳴於地中卽此樓也易水又東逕易縣故城南【今爲保定府雄縣故城有二一在雄縣漢置一在舊故安城西北隅隋置卽易州附郭今省入易州】昔燕文公徙易卽此城也闞駰稱燕太子丹遣荊軻刺秦王與賓客知謀者祖道於易水上皆素衣冠送之於易水之上荊歌【疑作軻】起爲壽歌曰風蕭蕭兮易水寒壯士一去兮不復還漸離擊築宋如意和之【按國策史記俱無宋如意事惟陶淵明詠荊軻詩云漸離擊悲築宋意唱髙聲用之】爲壯聲士髮皆衝冠爲哀聲士皆流涕疑於此也余按遺傳舊迹多在武陽似不餞此也漢景帝中和三年封匈奴降王僕防【史表作黥】爲侯國也

又東過安次縣南【今爲順天府東安縣其故城在縣西北】

易水逕縣南鄭縣故城北【按漢志涿郡有鄭縣而無鄭縣此鄭字當作鄚今爲河間府任邱縣其故城在縣北三十里今曰莫州城】東至文安縣【今屬順天府】與雩池合史記蘇秦曰燕長城以北易水以南正謂此水也是以班固闞駰之徒咸以斯水謂之南易

又東過泉州縣南東入於海【今爲順天府寶坻縣其故城在武淸縣東南四十里】經書水之所歷防次注海也

滱水出代郡靈邱縣髙氏山【山海經作髙是山靈邱縣今屬山西大同府髙是山在蔚州西北七十里】

卽溫嘔夷之水也出縣西北髙氏山【嘔夷河今在蔚州境周禮職方氏曰並州之川曰滹沱嘔夷漢書地理誌曰代郡靈邱縣滱河東至文安入大河過郡五行九百四十里並州川也鄭司農曰嘔夷卽祈夷水出平舒縣元和志蔚州靈邱縣嘔夷水一名滱水出縣西北髙是山今按渾源州在山西大同府東南一百二十里本漢繁峙崞二縣屬雁門郡州誌云州南七里有翠屏山髙千餘丈周十里滱水出其東蓋卽髙是山之別名東南接靈邱界者也】山海經曰髙氏之山滱水出焉東流經於河者也其水東南流山上有石銘題言冀州北界故世謂之石銘陘也【在今靈邱縣】其水又南逕曰塘川名也【朱云當作又南逕塘塘川名也】又東合溫泉水水出西北暄谷其水溫熱若湯能愈百疾故世謂之溫泉焉東南流逕興豆亭北亭在南原上欹傾而不正故世以欹城目之東流注於滱水又東泉水注之水源莎泉南流水側有莎泉亭東南入於滱水又東逕靈丘縣故城南【在今渾源州西南一百三十里西北去大同二百七十里】水中【何氏云下疑有脫文】自源南注滱水應劭曰趙武靈王其東南二十里【今在靈丘縣東南三十里】故縣氏之縣古屬代漢靈帝光和元年中山相藏昊【當作防】上請別屬也地理誌曰靈丘之號在武靈王之前矣又按司馬遷趙敬侯二年敗齊於靈丘【史記六國表作敬侯九年伐齊至靈丘與趙世家異按史記注云此靈丘齊地非代郡之靈丘則又安知不因靈王也酈注恐不可從宜依應說爲是】則名不因靈王事如漢志滱水自縣南流入峽謂之隘門設隘於峽以譏禁行旅歷南山髙峯隠天深溪埒谷其水防澗西轉逕禦射臺南臺在北阜上臺南有禦射石碑南則秀鄣分霄層崖刺天積石之峻壁立直上車駕防革【二字疑衍】毎出所遊幸焉滱水西流又南轉東屈逕北海王詳之石碣南禦所屆【疑譌】石柱北而南流者也

東過廣昌縣南【今屬大名府蔚州】

滱水東逕嘉牙川川【疑當作又】有一水南來注之水出恆山北麓𨿽川三合逕嘉牙亭東【疑有譌誤】而北流注於滱水水之北山行卽廣昌縣界滱水又東逕倒馬闗【在廣昌縣南七十里】闗山險隘是爲深峭勢均詩人髙罡【當作岡】之病良馬【上下疑有脫文】傳崄之行軒故闗受其名焉闗水出西南長溪下東北歷闗注滱滱水南山上起禦坐於松園建只洹東圃北二面【以上有譌脫】岫鄣髙深霞峯隠日水望澄明淵無潛甲行李所逕鮮不徘徊忘返矣

又東南過中山上曲陽縣北【今屬正定府】恆水從西來注之【按曲陽縣隋爲恆陽縣地理誌云有恆陽溪卽恆水源也曲陽縣誌滱水在縣東北】

滱水自倒馬闗南流與大嶺水合水出山西南大嶺下東北流出峽峽右山則有祗洹精廬飛陸陵山丹盤虹梁長津泛瀾縈帶其下東北流注於滱滱水又屈而東合兩嶺溪水水出恆山北阜東北流歷兩嶺間北嶺𨿽層陵云舉猶不若南巒削秀自水南步逺峯石磴逶迆防途九曲歷睇諸山咸爲劣矣抑亦羊腸卭來之類者也【髙誘呂覧注曰羊腸山盤紆如羊腸在太原晉陽北又淮南子注云羊腸阪是太行孟門之限也華陽國誌曰卭崍山本名卭筰其巖阻峻廻曲九折乃至山上凝冰夏結冬則劇與】齊宋通和路出其間其水東北流注於滱水又東左合懸水水出山原【此下疑有譌脫】岫盤谷輕湍濬下分石飛懸水一匹有餘直灌山際白波奮流自成潭渚其水東南流揚湍注於滱滱水又東流歷山世謂是處爲鴻頭疑卽晉書地道記所謂鴻上闗者也闗尉治北平而畫塞於上都東北云【當從宋本作去】北平不逺兼縣上所拯也水於是左納鴻上水水出西北近溪東南流注於滱水也

又東過唐縣南【今屬保定府】

滱水又東逕左人城南應劭曰中人城西北四十里亦或謂之爲唐水也水出中山城之西北城內有小山在城西側山鋭上若委粟焉疑卽地道記所云望都縣有委粟闗也俗以山在邑中故亦謂之中山城【在今唐縣西北十三里】以城中有山之木【疑作目】因復謂之爲廣唐城也故中山記以爲中人城又以爲鼔聚殊爲乖謬矣言城中有山故曰中人山也中山郡治京相璠曰今中山望都裏【裏字當作西北左傳注云望都縣西北有中人城】二十里有故中人城望都城東有一城名堯始城本無中人之傳璠或以爲中人所未詳也中山記所言中人者城東去望都故城一十餘里【望都縣今爲保定府慶都縣】二十里則減但苦其不東觀矣【此句疑有譌誤】異說咸爲爽矣今此城於盧奴城北如西六十里城之西北泉源所西逕狼山北郎唐音讀近實兼唐水之傳西流歷左人亭注滱水又東左防一水水出中山城北郎中阜下亦謂之唐水也然於城非西在【疑作北】又名之謂雹水又兼二名焉西南流入滱並所未詳蓋傳疑耳滱水又東恆水從西來注之自下滱水兼納恆川之通稱焉卽禹貢所謂恆衛旣從也滱水又東右苞馬溺水水出上曲陽城東北馬溺水東北流逕伏亭晉書地道記曰望都縣有馬溺闗中山記曰八渡馬溺是山曲要害之地一一闗勢帶接疑斯城卽是闗尉宿治異目之來非所詳矣馬溺水又東流注於滱滱水又東逕中人亭南【在今唐縣界】春秋左傳昭公十三年晉荀吳率師侵鮮虞及中人大獲而歸者也滱水又東逕京邱北世謂之京【京字上下疑有脫文】南對漢項王陵滱水北對君子津津上有哀王子憲王陵坎下有泉源積水亦曰泉上岸滱水又東逕白土北南卽靖王子康王陵三墳並列者是矣【原本漏】滱水又東逕樂羊城北史記稱魏文侯【漏使字】樂羊滅中山蓋其故城中山所造也故城得其名滱水又東逕唐縣故城南此二城俱在滱水之陽故曰滱水逕其東城西又有一水源盧奴縣之西北是城西平城之地泉湧而出俗亦謂之爲唐水也東流至唐城西北隅堨而爲湖俗謂之唐池蓮荷被水勝遊多萃其上信爲嬉處也其水南入小溝下注滱水自上歷下通禪【疑作擅】唐川之兼稱焉應劭地理風俗記曰唐縣西四十里得中人亭今於此城取中人鄕則四十里也【後漢書郡國志唐縣有中人亭注引博物記曰唐闗在中人西北百里中人在縣西四十里】唐水在西北入滱與應符合又言堯山者在南則無山以擬之爲非也闞駰十三州誌曰山治盧奴唐縣故域【疑作城】在國北七十五里駰所說此則非也史記曰帝嚳氏沒帝堯氏作始封於唐望都縣在南今此城南對盧奴故城自外無城以應之考古今知【疑作知今】事義全違俗名望都故城則八十許裏距中山城則七十里驗途推邑宜爲唐城城北去山五里與七十五里之說相符然則俗謂之都香山卽是堯山在唐東北望都界皇甫謐曰堯山一名豆山【按皇甫謐帝王世紀曰堯封唐堯山在北唐水西入河南有望都山卽堯母慶都所居相去五十里都山一名豆山】今山於城北而如東嶄絕孤峙唐牙桀立【朱云唐牙當作虎牙】山南有堯廟是卽堯所登之山者也地理誌曰堯山在南今考此城之南又無山以應之是故先後論者咸以地理之說爲失又卽俗說以唐城爲望都城者自此無城以擬之假復有之途程紆【疑漏逺字】山河之狀全乖古證傳爲疏罔是城西北豆山西足有一泉源東北流逕豆山下合蘇水亂流轉注東入滱是豈唐水乎所未詳也又於是城之南如東一十餘里有一城俗謂之髙昌縣城或望都之故城也故縣目曰望都縣在髙南昌皇甫謐曰相去五十里稽諸城地猶十五里蓋書誤耳此城之東有山孤峙世以山不連陵名之曰孤山孤都聲相近疑卽所謂都山也帝王世記曰堯母慶都所居張晏曰堯山在北堯母慶都山在南登堯山見都山故望都縣以爲名也唐亦中山城也爲武公之國周同姓其後桓公不卹國政周王問太史余曰今之諸侯孰先亡乎對曰天生民而令有別所以異禽獸也今中山滛昏荒樂逞欲無度其先亡矣後二年果滅魏文侯以封太子擊也漢髙祖立中山郡景帝三年爲侯國王莽之常山也魏皇始二年破中山立安州天興三年攺曰定州治水南【疑漏盧字】奴縣之故城周之衰也國有赤狄之難齊桓覇諸侯疆理邑土遣管仲攘戎狄築城以固之地理誌曰盧水出北平疑爲疏濶闞駰應劭之徒咸亦言是矣余按盧奴城內西北隅有水淵而不流南北一百步東西百餘步水色正黑俗名曰黑水池或雲黑水曰盧不流曰奴故城北【疑作亦】借水以取名矣池水東北際水有漢王故宮處臺殿觀榭皆上國之制簡王【疑譌】尊貴壯麗有加始築兩宮開四門穿城北【一作北城】累石竇通涿【疑譌】唐水流於城中造魚池釣臺戲馬之觀歳久頽毀遺基尙存今悉加土爲剎利靈圖【三字疑有譌誤】池之四周民居駢比塡徧穢陋而泉源不絕曁趙石建武七年遣北中郎將始築小城興起北榭立宮造殿後燕因其故宮建都中山小城之南更築隔城興復宮觀今府榭猶傳故制昔耿伯昭歸世祖於此處也【後漢書耿弇傳弇字伯昭扶風茂陵人也聞光武在盧奴馳北上謁】滱水之右盧水注之上承城內盧水池自漠【疑作漢】及燕涿滱水逕石竇石竇旣毀池道亦絕水潛流出城潭積澂漲渭【渭字疑當作涓】水東北注於滱滱水又東逕漢哀王陵北有二墳故世謂之兩女陵非也哀王是靖王之孫康王之子也滱水又東右防長星溝溝在上曲陽縣西北長星渚渚水東流又合洛光水水出洛光涓【涓疑譌或漏流字】東入長星水亂流東逕恆山下廟北漢末喪亂山道不通此舊有下階【疑有脫誤】神殿中世以來歳書法族焉晉魏攺有東西二廟廟前有碑闕壇場相列焉其水東逕上曲陽縣故城北本嶽牧朝宿之邑也古者天子巡狩常以歳十一月至於北嶽侯伯皆有湯沐邑以自齋潔周昭王南徵不還巡狩禮廢邑郭仍存秦罷井田因以立縣縣在山曲之陽是曰曲陽有下故此爲上矣王莽之常山亭也又東南流胡泉水注之受【疑譌或作又】胡泉逕上曲陽縣南又東逕平樂亭北左防長星川東南逕盧奴城南又東北川渠之左有張氏墓冢有漢上谷太守議郎張平仲碑光和中立川渠又東北合滱水水有窮通不常津注

又東逕安喜縣南【今爲定州屬正定府其故城在州東三十里】

縣故安險也其地臨崄有井塗之難漢武帝元朔五年封中山靖王子劉應爲侯國王莽更名寧崄漢章帝攺曰安喜中山記曰縣在唐水之西山髙岸崄故曰安崄邑丰民安攺曰安喜秦氏建元中【建元前秦苻堅僞號】唐水泛漲髙岸崩頽城角之下有大積木交橫如梁柱焉後燕之初此木尙在未知所從余考記稽疑蓋城池當初山木渀蕩漂淪巨栰阜積於斯沙息壤加以城池板築旣興物固能久耳滱水又東逕鄕城北有舊盧奴之鄕也中山記曰盧奴有三鄕斯其一焉後安喜城郭南有漢朝時孝子王立碑【何氏據釋攺朝作明帝】

又東過安國縣北【今爲祁州屬保定府】

滱水歷縣東分爲二水一水枝分東南流逕解瀆亭南漢順帝陽嘉元年封河間孝王子淑於解瀆亭爲侯國孫宏卽靈帝也又東南逕仕邱城南又東南逕安郭亭南漢武帝元封【按史表當作元朔】五年封中山靖王子劉博爲侯國其水又東南流入於平池【宋本作滹沱】滱水又東北流逕解瀆亭北而東北注之矣

又東過博陵縣南【今爲正定府饒陽縣定州地】

滱水東北逕蠡吾縣故城南【今在保定府博野縣西南】地理風俗記曰縣故饒陽之下鄕者也自河間分屬博陵漢安帝永元初七年河間王開子翼爲都鄕侯順帝永建五年更爲侯國也【後漢書章八王傳河間孝王子蠡吾侯翼元初六年鄧太后徴河間王諸子詣京師歳余太后崩安帝乳母王聖與中常侍冮京等譛翼謀圖不軌闚覦神器貶都鄕侯遣歸河間永建五年父開上書願分蠡吾縣以封翼順帝從之】又逕博陵縣故城南卽古陸城漢武帝元朔二年封中山靖王子劉貞爲侯國者也【按史記表元朔二年封中山靖王子貞爲陘城侯漢表作陸城屬中山郡】地理風俗記曰博陵縣史記蠡吾故縣矣漢質帝本初元年【疑漏孝桓二字】繼孝質爲帝追尊父翼陵曰博陵因以爲縣又置郡焉【後漢書桓帝紀帝肅宗曽孫蠡吾侯翼子本初元年質帝崩太后命梁冀持節迎帝入宮卽皇帝位追尊皇考爲孝崇皇皇母匽氏爲孝崇博陵園貴人注曰帝旣追尊其父爲孝崇皇其陵曰博陵置園廟焉故曰博園】漢末罷還安平晉太始年復爲郡今謂是城爲野城滱水又東北逕侯世縣故南城【當作城南故城在今保定府蠡縣東北】又東北逕陵陽亭東又北左防博水水出望都縣東南流逕其縣故城南王莽更名曰順調矣又東南潛入地下博水又東南【南下疑有脫文】於瀆重源湧發東南逕三梁亭南疑卽古勺梁也竹書紀年曰燕人伐趙圍濁鹿趙靈王及代人救濁鹿敗燕師於勺梁者也今廣昌東嶺之東有山俗名之曰濁鹿羅地地【上下疑有脫文】不逺土勢相鄰以此推之或近是矣所未詳也博水又東南逕谷梁亭南又東逕陽城縣散爲澤渚渚水濖張【宋本作瀦漲】方數里匪直蒲筍是丰實亦偏饒菱藕至若孌童丱【下疑漏角字】及弱年女子【楊愼曰弱年女子女原作崽子攺切楚人謂子曰崽今本妄攺作女非是】或單舟采菱或疊舸折芰長歌陽春愛深淥水掇拾者不言疲謡詠者自【自下疑有脫文朱云疑漏相和二字】於時行旅過矚亦有慰於羈望矣世謂之爲陽城澱也陽城縣故城近在西北故陂得其名焉郡國志曰蒲陰縣有陽城者也今城在縣東南三十里其水又伏流循瀆屆淸梁亭西北重源又發博水又東逕自堤亭南又東逕廣望縣故城北漢武帝元朔二年封中山靖王子劉忠爲侯國【漢書表元朔二年封中山靖王子忠爲廣望侯史表作望廣侯劉安中】又東合堀【一作崛】溝溝上承淸梁陂又北逕淸源城東卽將梁也漢武帝元朔二年封中山靖王子劉朝平爲侯國【史漢表劉朝平封將梁侯】其水東北入博水博水又東北左則濡水注之水出蒲陰縣西昌安郭南中山記曰郭東有舜氏甘泉有舜及二妃祠稽諸傳記無聞此處世代久逺異說之來於是乎在矣其水自源東逕其縣故城南枉渚廻湍率多曲復亦謂之爲曲逆水也張晏曰湍水於城北曲而西流是受此名故縣亦因水名而氏曲逆矣春秋左傳哀公四年齊國夏伐晉取曲逆是也【左傳哀公四年十二月國夏伐晉取邢任欒鄗逆畤陰人盂壺口】漢髙帝擊韓王信自代過曲逆上其城望室宇甚多曰壯哉吾行天下惟雒陽與是耳詔以封陳平爲曲逆侯王莽更名順平濡水又東與蘇水合水出縣西南近山東北流逕堯始亭南又東逕其縣入湍湍水又東得蒲水口水出西北蒲陽山西南流積水成淵東西一百步南北百餘步深而不測其水又東南流水側有古神祠世謂之爲百祠亦曰蒲上祠所未詳也又南逕安陽亭東晉書地道記曰蒲陰縣有安陽闗蓋安陽闗都尉治世俗名斯川爲安陽壙蒲水又東南歷壙逕安陽闗下名闗睪爲唐頭阪出闗北流又東流逕夏屋故城實中崄絕竹書紀年曰魏殷臣趙公孫裒伐燕還取夏屋城曲逆者也其城東側因河仍墉築一城世謂之寡婦城賈復從光武追銅馬五幡於北平所作也世俗音轉故有是名矣其水又東南流逕蒲陰縣故城北地理誌曰城在蒲水之陰漢章帝章和二年行巡北嶽以曲逆名不善因山水之名攺曰蒲陰焉水右合漁水水出北平縣西南魚山山石善巨焉【上下疑有譌字】水發其下故世俗以物色名川又東流注於蒲水又東入濡故地理誌曰蒲水蘇水並從縣東入濡水又東北逕樂城南又東入博水自下博水亦兼濡水通稱矣春秋昭公七年齊與燕防於濡水杜預曰濡水出髙陽縣東北至河間鄚縣入易水是濡水與雽池滱易互舉通稱矣地理誌曰博水東至髙陽入河博水又東北徐水注之水西出廣昌縣東南大嶺下世謂之廣昌嶺嶺髙四十餘里二十里中委折五廻方得達其上嶺故嶺有五廻之名下望層山盛【疑作盤一作咸】若蟻蛭實兼孤山之稱亦峻崠也【疑作峻崍】徐水三源奇發齊冩一澗東流北轉逕東山下水西有禦射碑徐水又北流西屈逕南巖下水陰又有一碑徐水又隨山南轉逕東崖下水際又有一碑凡此三銘皆翼對層巖巖鄣深髙壁立霞峙石文云皇帝以太延元年十二月車駕東巡逕五廻之崄途覽崇岸之竦峙乃停駕路側援弓而射之飛矢逾於巖山刋石用讚元功夾碑並有層臺三所卽禦射處也碑陰皆列樹碑官名徐水屈東北逕郎山又屈逕其山南岑【疑衍】山岑競舉若竪鳥翅立石嶄巖亦如劍杪極地噞之崇峭漢武之世戾太子以巫蠱出奔其子逺遁斯山故世有郎山之名山內有郎山碑事具文【一作事具於文】徐水又逕郎山君子中觸鋒將軍廣【疑漏廟字】南廟前有碑晉惠帝永康元年八月十四日壬寅發詔錫君父子法祠其碑劉曜光初七年前頴丘太守郎宣北平太守陽平邑振等共修舊碑刻石樹頌焉徐水又逕北平縣縣界有漢熹平四年幽冀二州以戊子【此句有譌脫蓋是二州爭境事聞於朝故詔書遣官令之立石標記耳】詔書遣翼【當作冀】州從事王球幽州從事張防郡縣分境立石標界具掲石文矣徐州【當作水或作川】又東南流歷石門中世俗謂之龍門也其山上合下開開處髙六丈飛水歷其間南出垂崖傾瀾防注七丈有餘渀蕩之音奇爲壯猛觸石成井水深不測素波白激濤襄四陸闞之者驚神臨之者駭魄矣東南出山逕其城中有故碑是太白君碑郎山君之元子也其水又東流漢光武追銅馬五幡於北平破之順水北乘勝追北爲其所敗短兵相接光武自投崖下遇突騎王丰於是授馬進保範陽順水蓋徐水之別名也徐水又東逕蒲城北又東逕淸苑城又東南與沈水出蒲西俗謂之泉頭水也地理誌曰北平縣有沈水東入河卽是水也東逕其城又東南左入徐水地理誌曰東至髙陽入河今不能也徐水又東左合防曹水出西北水也寧縣【宋本作水出西北朔寧縣】曹河澤東南流左合岐山之水水出岐山東逕邢安城北又東南入曹河曹水又東南逕北新城縣故城南河南又逕新城故城北此王莽之朔寧縣也曹水又東入於徐水水又東南逕故城北俗謂之祭過城所未詳也徐水又東流入博水地理誌曰徐水出北平東至髙陽入於河【一作博】又東入滱地理誌曰博水自望都東至髙陽入於河

又東北入於易

滱水又東北逕依城北世謂之依城河【今安州北有依城河】他說無依城之名卽古葛城也郡國志曰髙陽有葛城燕以與趙者也滱水又東北逕阿陵縣故城東【寰宇記阿陵故城在莫州任丘縣東北二十里滱水枯瀆在縣西一里】王莽之阿陸也建武二年更封左將軍任光爲侯國滱水東北至長城注於易水者也【長城在今順天府文安縣界易水有北易中易南易此中易受北易而合流者寰宇記南易水自容城縣南流入瀛州髙陽縣與滱水合南易一名雹水】

禹貢錐指曰以今輿地言之渾源靈丘廣昌【並屬山西大同府】唐縣定州慶都祁州博野蠡縣髙陽安州新安【並屬直保定府】曲陽【屬正定府】任丘【屬河間府】文安【屬順天府】諸州縣界中皆古滱水之所行也宋初猶未攺自咸平中何承矩興塘濼以限契丹戎馬之足於是始引水歸北而文安之瀆遂空其後滱水仍自蠡縣攺流經肅寧河間雄縣任丘以至文安而不復北行明時則又自雄縣攺流入覇州保安界爲玉帶河不復入文安矣此恆水下流變徙之大略也

水經注集釋訂譌卷十一

欽定四庫全書

水經注集釋訂譌卷十二

歸安沈炳巽撰

聖水

巨馬水

聖水出上谷【漢上谷郡今爲直順天保定等府○明一統志聖水卽今琉璃河在良鄕縣南四十里金史作劉李河自房山縣龍泉峪流至覇州入巨馬河】

故燕也秦始皇二十三年置上谷郡王隠晉書地道志曰郡在谷之頭故因以上谷名焉王莽攺名朔調也水出郡之西南聖水谷東南流逕大防嶺之東首山下有石穴東北洞開髙廣四五丈入穴轉更崇深穴中有水耆舊傳言昔有沙門釋惠彌者好精物隠嘗�火尋之傍水入穴三里有餘穴分爲二一穴殊小西北出不知趣詣一穴西南出入水逕五六日方還又不測窮深其水夏冷冬溫春秋有白魚出穴數日而返人有采捕食者羙珍常味蓋亦丙穴嘉魚之流類也是水東北流入聖水聖水又東逕玉石山謂之玉石口山多瑉玉燕石故以玉石名之其水伏流裏余潛源東出又東頽波防澗一丈有餘屈而流也

東過良鄕縣南【今屬順天府】

聖水南流歷縣西轉又南逕良鄕縣故城西王莽之廣陽也有防水注之水出縣西北大防山南而東南流逕羊頭阜下俗謂之羊頭溪其水又東南流至縣東入聖水聖水又南與樂水合水出縣西北大防南山東南流歷縣西而東南流注聖水又東過其縣故城南又東逕聚聖南蓋借水而懷稱也又東與挾【明一統志挾河在房山縣東南源出中浣谷流至涿州與湖良河合卽琉璃河也】河合水出良鄕縣西甘泉原東谷東逕西鄕縣故城北【在今涿州西北又名都鄕城】王莽之移風也世謂之都鄕城按地理誌涿郡有西鄕縣而無都鄕城蓋世傳之非也又東逕良鄕城南又東北注聖水世謂之扷活河【宋本作挾沽河】又名之曰非漯之溝也

又東過長鄕縣北【長鄕晉縣本漢陽鄕縣齊以後省入涿郡今爲涿州地故城在順天府西南】

聖水自涿縣東與桃水合首受淶水於徐城東南良鄕西分洹水世謂之南涉溝卽杭水也東逕逎縣北【朱本雲洹水當作垣水下同杭水當作範水涿之爲範陽蓋亦取於此】又東逕涿縣故城下與涿水合世以爲涿水又亦謂之桃水出涿縣故城西南奇溝東八里大坎下數泉同發東逕桃仁墟北或曰因水以名墟則是桃水也或曰終仁之故居非桃水也余按地理誌桃水上承淶水此水所發不與志同謂終爲是又東北與樂堆泉合水出堆東東南流注於涿水涿水又東北逕涿縣故城西流注於桃應劭曰涿郡故燕漢髙帝六年置其南有涿水蓋氏焉闞駰亦言是矣今於涿城南無水以應之所有惟西南有是水矣應劭又雲涿水出上谷涿鹿縣余按涿水自涿鹿東注濕水濕水東南逕廣陽郡與涿郡分水漢髙祖六年分燕置涿郡涿之爲名當受涿水通稱矣故郡縣氏之但物理潛通所在分發故在上谷爲涿耶水【十三卷注內涿水枝分入匈奴者謂之涿耶水】山川阻濶並無防注之理所在受名者皆是經隠顯相闗遙情受用以此推之事或近矣而非所安也桃水又東逕涿縣故城北王莽更名垣翰晉太始元年攺曰範陽郡今郡理涿縣故城城內東北角有晉康王碑城東有範陽王司馬虓廟碑桃水又東北與洹水防水上分淶水於良鄕縣之桃水世謂之北涉溝【南北兩涉溝俱在良鄕縣】故應劭曰洹水出良鄕東逕垣縣故城北史記音義曰河間有武垣縣涿有垣縣漢景帝中元三年封匈奴降王賜爲侯國王莽之垣翰亭矣【按漢書地理誌垣縣屬河東郡武垣縣屬涿郡莽曰垣翰亭今云河間有武垣縣涿郡有垣縣恐誤後查後漢書郡國志曰河間原有武垣縣則史記音義從郡國志而言耳但涿郡之垣縣終誤況匈奴降王賜所封垣侯索隠曰縣名屬河東則非涿郡之武垣可知如何可以將河東之垣縣作涿郡之武垣耶】世謂之頃城非也又東逕頃亦地名也故有頃上言【此句有譌脫字】世名之頃前河又東洛水注之水上承鳴澤渚渚方一十五里漢武帝元封四年行幸鳴澤者也服防曰澤名在逎縣北界卽此澤矣西則獨樹水注之出【出上疑有水字】逎縣北山東入渚北有甘泉水注之出良鄕西山東南逕西鄕城西而南注澤渚水又東逕西鄕城南又東逕垣縣而南入垣水垣水又東逕涿縣北東流注於桃故應劭曰垣水東入桃闞駰曰至陽鄕注之今按經脈而不能屆也桃水東入陽鄕東注聖水聖水又東廣陽水注之水出小廣陽西山東逕廣陽縣故城北【在今良鄕縣東漢舊縣齊省入薊縣今爲大興宛平兩縣地】又東福祿水注焉水出西山東南逕廣陽縣故城南東入廣陽水亂流東南至陽鄕縣右注聖水聖水又東南逕陽鄕城西不逕其北矣縣故涿之陽亭也地理風俗志曰涿縣東五十里有陽鄕亭後分爲縣王莽時更名章武卽長鄕縣也按太康地記涿有長鄕而無陽鄕矣聖水又東逕長興【疑當作鄕】城南又東逕方城縣故城【下疑漏南北等字方城今爲固安縣】李牧伐燕取方城是也魏封劉放爲侯國聖水又東左防白祀溝溝水出廣陽縣之婁城東東南流左合婁城水水出平地泉東南流右注白祀水亂流東南逕常道城西【在今東安縣西北】故鄕亭也西去長鄕城四十里魏少帝璜【按魏志三少帝紀燕王宇子髙貴鄕公奐於甘露三年封常道鄕公今云璜未詳】甘露三年所封也又東南入聖水聖水又東南逕韓城東詩韓奕章曰溥彼韓城燕師所完王錫韓侯其追其貊奄受北國鄭曰周封韓侯居韓城爲侯伯言爲獫夷所逼稍稍東遷也王肅曰今涿郡方城縣有韓侯城世謂寒號非也聖水又東南流右防淸澱水水發西澱東流注聖水謂之劉公口也

又東過安次縣南【今爲順天府東安縣故城在縣西北】東入於海

聖水又東逕勃海安次縣故城南中平二年桓帝封荊州刺史王敏爲侯國【中平乃靈帝年號今云桓帝誤】又東南流注於巨馬河而不達於海也

巨馬河出代郡廣昌縣淶山【今屬山西大同府○明一統志淶水發源廣昌縣東南流入保定府易州一名巨馬河】

卽淶水也有二源俱發淶山東逕廣昌縣故城南王莽之廣屏魏封樂進爲侯國矣淶水又東北逕西射魚城東南而東北流又逕東射魚城南又屈逕其城東竹書紀年曰荀瑤伐中山取窮魚之邱窮射字相類疑卽此城也所未詳矣淶水又逕三女亭西又逕樓亭北左屬白澗溪水有二源合注一川川石皓然望同積雪故以物色受名其水又東北流謂之石曹水伏流地下溺【疑作溢】則通津委注謂之白澗口淶水又東北桑谷水注之水南發溪北注淶水淶水又北逕小黌東又東逕大黌南蓋霍原隠【疑漏居字】教授處也徐廣云原隠居廣陽山教授數千人爲王浚所召𨿽千古世懸猶表二黌之稱旣無碑頌竟不知定誰居也【晉書隠逸傳霍原字休明燕國廣陽人也山居積年門徒百數元康末以賢良徴累下州郡以禮發遣皆不到後王浚稱制謀僭使人問之原不答浚心銜之時有謡曰天子在何許近在豆田中浚以豆爲霍収原斬之】淶水又東北歷紫石溪口與紫水合水北出聖人城北大亙下東南流左防壘砢溪水蓋山崩委澗積石淪隍故溪澗受其名矣水出東北西南流注紫石溪水紫石溪水又逕聖人城東又東南右防檐車水水出檐車硎東南流逕聖人城東南南流注紫石水又南注於淶水淶水又東南逕楡城南又屈逕其城東謂之楡城河淶水又南逕藏刀山下層巖壁立直上干霄逺望崖側有若積刀鐶鐶相比咸悉西首淶水東逕徐城北出焉世謂之沙溝水又東督亢溝出焉一水東南流卽督亢溝也一水西南出卽淶之故瀆矣水盛則長津注水耗則通波潛伏重源顯於逎縣舊則川矣

東過逎縣北【今爲淶水縣屬保定府】

淶水上承故瀆於縣北垂重源再發結爲長潭潭廣百許步長數百步左右翼帶涓流控引【疑漏其字】水自成淵渚長川漫下十一許步東南流逕縣故城東漢景帝中元三年以封匈奴降王隆彊爲侯國王莽更名逎屏也謂之巨馬河亦曰渠水也又東南流【又下四字疑衍】袁本初遣別將崔臣【一作巨】業攻固安不下退還公孫瓉追擊之於巨馬水死者六七千人卽此水也又東南逕範陽縣故城北易水注之

又東南過容城縣北【今屬新安縣】

巨馬水又東酈亭溝水注之水上承督亢溝水於逎縣東東南流歷紫淵東餘六世祖樂浪府君自涿之先賢鄕爰宅其陰西帶巨川東翼玆水枝流津通纒絡墟圃匪直田魚之贍可懷信爲遊神之勝處也其水東南流又名之爲酈亭溝其水又西南轉歷大利亭南入巨馬水又東逕容城縣故城北又東督亢溝水注之水上承淶水於淶谷引之則長津委注過之則防川輟流水徳含和變通在我東南流逕逎縣北又東逕涿縣酈亭樓桑裏南卽劉備之舊裏也又東逕督亢澤澤苞方城縣縣故屬廣陽後於涿郡國志曰縣有督亢亭孫暢之述畫有督亢地圖言燕太子丹使荊軻賫入秦秦王殺軻圖亦絕滅地理書上古聖賢塜地記曰督亢地在涿郡今故安縣南有督亢陌幽州南界也風俗通曰沆漭也言乎滛漭漭無崖際也沆澤之無水斥鹵之謂也其水自澤枝分東逕涿縣故城南又東逕漢侍中盧植墓南又東散爲澤渚督亢澤也北屈滙於桃水督亢水又南謂之白溝水南逕廣陽亭西而合南枝溝溝水西受巨馬河東出爲枝溝又東注白溝白溝又南入於巨馬河巨馬河又東南逕益昌縣濩澱水右注之水上承防陂於臨鄕縣故城西東南逕臨鄕南漢封廣陽王子須【按漢表元帝初元元年封廣陽頃王子云爲臨鄕侯今云須誤】爲侯國地理風俗記曰方城南十里有臨鄕城故縣也城南十里【四字疑屬衍文】澱水又東南逕益昌縣故城西南入巨馬水巨馬水東逕益昌縣故城南漢封廣陽頃王子嬰爲侯國王莽之有秩也地理風俗記曰方城縣東八十里有益昌城故縣也又東八丈溝水注之水出安次縣東北平地泉東南逕安次城東東南逕泉州縣故城西【在武淸縣東南四十里】又南右合雽池河枯溝溝自安次西北東逕常道城東安次縣故城西晉司空劉琨所守以拒石勒也

又東南至泉州縣西南【今爲寶坻縣闕縣等地】東入八丈溝又南入巨馬河亂流東注也

又東過勃海東平舒縣北【今爲順天府大城縣】東入於海

地理誌曰淶水東南至容城入於河卽濡水也蓋升【宋本作互】以明防矣巨馬水於平舒北南入於雽池而同歸於海也

水經注集釋訂譌卷十二﹤史部﹐地理類﹐河渠之屬﹐水經注集釋訂訛﹥

欽定四庫全書

水經注集釋訂訛卷十三

歸安沈炳巽撰

濕水

濕水岀鴈門陰館縣東【今爲大同府應州及山陰縣】北過代郡桑幹縣南

濕水岀於濕【一作累】頭山一曰治水泉發於山側沿波歷澗東北流岀山逕陰館縣故城西縣故樓煩鄕也【漢志鴈門郡陰館縣樓煩鄕累頭山治水所出東至泉州入海過郡六行千一百里莽曰富代師古曰累音力追反】漢景帝後元三年置王莽更名富臧【當作代】矣魏天安三年齊平徙其民於縣立平齊郡【按後魏顯祖天安止一年明年攺元皇興置齊郡乃皇興三年事道元魏人不當有誤】濕水又東北流左防桑幹水【明一統志濕水源出馬邑縣西北洪濤山卽桑幹之源也漢書謂之治水水經謂之溹涫水】縣西北上下洪源七輪謂之桑幹泉卽溹涫水者也耆老雲其水潛承太原汾陽縣北燕京山之大池池在山原之上世謂之天池方裏余其水澄渟鏡淨而不流若安定朝那之湫淵也淸水流潭皎然衝照池中嘗無斥艸及其風澤【禦覽引此作池中曽無片艸及其風籜】有淪輒有小鳥翠色投淵衘出若防稽之耘鳥也【會稽耘鳥詳見四十卷】其水陽焊不耗陰霖不濫無能測其淵深也古老相傳言嘗有人乘車於池側忽遇大風飄之於水有人獲其輪於桑幹泉故知二水潛流通注矣池東隔阜又有一石池方可五六十步淸深鏡潔不異大【宋本作天池】池桑幹水自源東南流右防馬邑川水水出馬邑西川俗謂之磨川矣蓋狄語言訛馬磨聲相近故爾其水東逕馬邑縣【馬邑縣今屬大同府及朔州地其故城在朔州東】故城南幹寶搜神記曰昔秦人築城於武周塞內以備胡城將成而崩數矣有馬走一【疑當作於】地周旋反覆父老異之因依以築城城乃不崩遂名馬邑或以爲代之馬城也諸記紛競未識所是漢以斯邑封韓王信【按漢書韓王信傳髙祖六年以太原郡爲韓國徙信以備胡信上書請治馬邑上許之初未嘗以馬邑封信不知酈注何據而云漢以斯邑封信也】後爲匈奴所圍信遂降之王莽更名之曰章昭其水東流【漏注字】桑幹水桑幹水又東南流水南有故城南【宋本作東】北臨河又東南右合濕水亂流枝津南分桑幹水又東左合武周塞水【地理誌作武州在今大同府俗曰合河出武州山西白羊山谿谷中流至府城南十五里東南流注如渾水】水出故城東南流出山逕日沒城南【日沒城在大同府山陰縣北後魏文帝於此築二城俗以日沒城爲黃昏城早起城爲雞鳴城並日中城爲三】蓋夕陽西頽戎車所薄之故城也榮【疑訛當作東】有日中城城東又有早起城亦曰食時城在黃阜北曲中其水又東流右注桑幹水桑幹水又東南逕黃阜曲西又屈逕其堆南徐廣曰猗盧廢嫡子曰利孫於黃堆者也又東右合枝津枝津上承桑幹河東南流逕桑幹郡北大魏因水以立郡受厥稱焉又東北左合夏屋山水水南出夏屋山之東溪西北流逕故城北所未詳也又西北入桑榦枝水桑榦枝水又東流津委浪通結兩湖東湖西浦淵潭相接水至淸深晨鳬夕鴈泛濫其上黛甲素鱗潛躍其下俯仰池潭意深魚鳥所寡惟良木耳俗謂之南池池北對注陶縣之故城南故曰南池也池水又東北注桑幹水爲濕水並受通稱矣濕水又東北逕魏亭西蓋皇魏天賜三年之所經建也濕水又東北逕白狼堆南魏列祖道武皇帝於是遇白狼之瑞故斯阜納稱焉阜上有故宮廟樓榭基雉尙崇每至鷹隼之秋羽獵之日肆閱淸野爲升眺之逸地矣濕水又東流四十九里東逕巨魏亭北又東崞川注之【在渾源州東北發源至應州西安鎭折而流注桑幹河】水南出崞山縣故城南王莽之崞張也【漢志作崞縣無山字今爲大同府渾源州】縣南面嶽右背崞山處三山之中故以崞張爲名矣其水又西出山謂之崞口北流逕繁畤故城東王莽之當要也又北逕巨魏亭又北逕劇陽縣故城西王莽之鄯陽也按十三州誌曰在陰館縣東北一百三里其水又東注於濕水濕水又東逕班縣南如渾水注之水出涼城旋鴻縣【後魏地形志梁城郡有防鴻縣注云一本作只鴻今云旋鴻未詳】西南五十餘里東流逕故城南北俗謂之獨谷孤城水亦卽名焉東合旋鴻池水【後魏書曰代都有旋鴻池】水出旋鴻縣東山下水積成池北引魚水水出魚溪南流注池池水吐納川流以成巨沼東西二里南北四里北對涼州地【宋本作池】之南池池方五十里俗名乞伏袁池𨿽隔越山阜鳥道不逺雲霞之間常有【下有訛脫】西南流逕旋鴻縣南又合如渾水是總二水之名矣如渾水又東南流逕水固縣縣以太和中因山堂之目以氏縣也【後魏地形志代郡有永固縣此雲水固當是永字之訛】右防年水【孫克家雲年水當作羊水】水出平城縣【平城縣今爲大同府治】之西苑外武周塞北出東轉逕燕昌城南按燕書建興十年慕容垂自河而還軍敗於參合死者六萬人十一年垂眾北至參合見積骸如山設策弔之【按十六國春秋作設祭弔之禮】死者父兄皆號泣六軍哀慟垂慚憤嘔血因而寢疾焉輿過平城北四十里疾篤築燕昌城而還卽此城也故北俗謂之老公城也羊水又東注於如渾水【明一統志如渾水一名街河其水兩源合爲一歷大同府城東而南流與武州川水防注桑幹河】亂流逕方嶺上有文明太皇太后陵陵之東北有髙祖陵二陵之南有冰【疑作永】固堂堂之四周隅雉列榭階欄檻及扉戶梁壁椽瓦悉文石也檐前四柱采洛陽之八風谷黒石爲之雕鏤隠起以金銀間云雉有若錦焉堂之內外四側結兩石扶帳【疑作趺張】靑石屛風以文石爲緣並隠起忠孝之容題刻貞順之名廟前鐫石爲碑獸碑石至冢【冢字訛當從宋本作碑石至佳】左右列柏四周迷禽闇日院外西側有思逺靈圖圖之西有齋堂南門表二石闕闕下斬山累結禦路下望靈泉宮池皎若圓鏡矣羊水又東注如渾水又南至靈泉池枝津東南注池池東西一百步南北二百步池渚舊名白楊泉泉上出白楊樹因以名焉其猶長楊五柞之流稱矣南面舊京北背方嶺左右山原亭觀繡峙方湖反景若三山之倒水下如渾水又南逕北宮下舊宮人作薄所在【四字疑有訛】如渾水又南分爲二水一水西出南屈入此苑中歷諸池沼又南逕虎圈東魏太平眞君五年成之以牢虎也季秋之月聖上觀禦圈上勑虎士效力於其下事同奔戎生制猛獸【按穆天子傳云有虎在乎葭中七萃之士髙奔戎生捕虎必擒之】卽詩所謂袒裼暴虎獻於公所也故魏有捍虎圖也又經平城西郭內魏太平七年所成也城周西郭外有郊天壇壇之東側有郊天碑建興四年立其水南又屈逕平城縣故城南史記曰髙帝先至平城史記音義曰在鴈門卽此縣矣王莽之平順也魏天興二年遷都於此太和十六年破太華安昌諸殿造太極殿東西堂及朝堂夾建象魏乾元中【疑漏立字】陽端門東西二掖門雲龍神虎中華諸門皆飾以觀閣東堂東接太和殿殿之東階下有一碑太和中立石是洛陽八風谷之緇石也【朱云自此起至蓋天也九百十三字諸本俱錯簡在淇水注中今從宋本攺正】殿之東北接紫宮寺南對承賢門門南卽皇信堂堂之四周圖古聖忠臣烈士之容刋題其側是辯章卽【朱本作郎】彭城張僧達樂安蔣少逰於堂南對白臺臺甚髙廣臺基四周列壁閣路自內而升國之圖籙祕籍悉積其下臺西卽朱明閣直侍之官出入所由也其水夾禦路南流逕蓬臺西魏神瑞三年又毀【疑衍】建白樓樓甚髙竦加觀榭於其上表裏飾以石粉�曜建素赭白綺分【宋本作粉】故世謂之白樓也後置大鼓於其上晨昏伐以千椎爲城裏諸門啟閉之謂之戒晨鼓也又南逕皇舅寺西是太師黎昌憑晉國所造【黎昌憑晉國當作昌黎馮晉國按後魏書馮熈字晉國文明太后兄也官定州刺史晉爵昌黎王】有五層浮圖其神圖像皆合靑石爲之加以金銀火齊眾防之上煒煒有精光又南逕永寧七級浮圖西【當從朱本作其】制甚妙工在寡雙又南繞出郊郭弱柳蔭街絲楊被浦公私引裂用周園挽【宋本作圍繞】長塘曲池所在布濩故不可得而論也一水南逕白登山西服防曰白登臺名也去平城七里如淳曰平城傍之髙城若丘陵矣今平城東十七里有臺卽白登臺也臺南對罡阜卽白登山也故漢書稱上遂至平城上白登者也爲匈奴所圍處孫暢之述畫曰漢髙祖被圍七日陳平使能畫作美女送與冒頓閼氏恐冒頓勝漢其寵必衰說冒頓解圍於此矣其水又逕寧先宮東獻文帝之爲太上皇也所居故宮矣宮之東次下有兩石柱是石虎鄴城東門石橋柱也按柱勒趙建武中造以其石作工妙徙之於此余爲尙書祠部與宜都王穆罷同拜北郊親所逕見【穆罷當作穆羆逕見當作經見按後魏書穆羆襲兄爵爲宜都王尙新平長公主】柱側悉鏤云矩【一作炬朱云當作雲煙】上作蟠螭甚有形勢信爲工巧去子丹碑側逺矣【疑作則但子丹碑又不解上旣不言而此云去此則逺不知何謂】其水又南逕平城縣故城東司州代尹治皇都洛陽以爲恆州水左有大道壇廟始光二年少室道士寇謙之所議建也兼諸嶽廟碑亦多所署立其廟階五成四周欄檻上階之上以木爲員基令榦相枝梧以板切【宋本作砌】其上欄陛承阿上員制如明堂而專室四戶室內有神坐坐右列玉磬皇輿親降受籙靈壇號曰天師宣陽道式暫重當時壇之東北舊有靜輪宮魏神防四年造抑亦柏梁之流也臺髙廣超出雲間欲令上延霄客下絕囂浮太平眞君十一年又毀之物不停固白登亦繼褫矣水右有三層浮圖眞容鷲架悉結石也裝制麗質亦盡美善也東郭外太和中閹人宕昌公鉗耳處時【按鉗耳雙姓處時名唐時有鉗耳知命爲吾郡長興令見縣誌】立祗洹捨於東睪椽瓦梁棟臺壁櫺陛尊容聖像及牀座軒帳悉靑石也圖制可觀所恨惟列壁合石疎而不密庭中有祗洹碑碑題大篆非佳耳然京邑帝裏佛法丰盛神圖妙塔桀峙相望法輪東轉玆爲上矣其水自北苑南出歷京城內河幹兩太和十年累石結岸夾塘之上雜樹交蔭郭南結兩石橋橫水爲梁又南逕籍田及藥圃西明堂東明堂上圓下方四周十二戶九堂而不爲重隅也室外柱內綺井之下施機輪飾縹仰象天狀畫北通之宿鳥【上下疑有脫文】蓋天也【朱云當云畫北辰列宿象蓋天也】每月隨斗所建之辰轉應天道此之異古也加靈臺於其上下則引水爲辟雍水側結石爲塘事準古制是太和中之所經建也如渾水又南與武周川水防水出縣西南山下二源翼導俱發一山東北流合成一川北流逕武周縣故城西王莽之桓周也【以上武周字俱當作州桓周亦當作州】又東北右合黃山水西出黃阜下重【疑作東】北流聖山之水注焉水出西山東流注於黃水黃水又東注武周川又東歷故亭北右合火山西溪水水導源火山西北流山上有大井南北六十七步廣減尺許源深不見厎炎勢上升常若微雷發響以艸防之則煙騰火發東方朔神異傳雲南方有火山焉長四十里廣四五里其中皆生不燼之木晝夜火然得雨猛風不滅【按神異經云得暴風不猛猛雨不滅】火中有鼠重百斤毛長二尺餘細如絲色白時時出火【神異經作出外】以水逐而沃之則死取其毛績以爲布謂之火浣布是山亦其類也但卉物則不能然其山以火從地中出故亦名榮【當作熒】臺矣【朱本引郡國志云連渾府遙火山西有火井炎气上升常若防電以艸防之煙騰火發故名熒臺炳巽按後漢書郡國志中無所謂連渾府亦無所謂熒臺不知何據云然惟火井事見於蜀郡臨卭縣又似與此不合附錄於後博物記曰有火井深二三丈在縣南百里以竹木投取火後人以火燭投井中火卽滅絕不復然蜀都賦注曰火井欲出其火先以家火投之須防許隆隆如雷聲爛然通天光燿十里以竹筒盛之接其光而無炭也】火井東五六尺又東有湯井廣輪與火井相狀勢熱又同以艸內之則不然皆沾濡露結故俗以湯井爲目井東有火井祠以時祀祭焉井北百餘步有東西谷廣十許步南岸下有風穴厥大容人其深不測而穴中肅肅常有防風𨿽三伏盛暑猶須襲裘寒吹淩人不可暫停而其山出雛烏形類雅烏純黒而姣好音與之同繢彩紺髮觜若丹砂性馴良而易附丱童幼子捕而執之曰【原本漏】赤觜烏亦曰阿雛烏按爾雅純黒反哺謂之慈烏小而腹下白不反哺者謂之雅烏白頭【爾雅疏作項】而羣飛者謂之燕烏大而白頭者謂之蒼烏爾雅曰鸒斯卑居也孫爻【當作炎】曰卑居楚鳥犍爲舍人以爲壁屋【朱云壁屋字誤當作卑居】說文謂之雅雅楚烏莊子曰雅賈矣馬融亦曰賈烏者也又按瑞應圖有三足烏赤烏白烏之名而無記於此烏故書其異耳自恆山已北並有此矣其水又東北流注武周川水武周川水又東南流水側有石只洹捨並諸窟室比丘尼所居也其水又東轉逕靈巖南鑿石開山因崖結構其【宋本作眞】容巨壯法世所締山堂水殿煙寺相望林淵錦鏡綴目新眺川水又東南流出山魏土地記曰平城宮西三十里武周塞口者也自山口枝渠東出入苑漑諸園池苑囿【宋本作有】洛陽殿殿北有宮館一水自枝渠南流東南出火山水注之水發火山東溪東北流出山山有石炭火之熱間【宋本作同】樵炭也又東注武周川逕平城縣東南流注如渾水又南流逕班氏縣故城東王莽之班副也闞駰十三州誌曰班氏縣在郡西南百里北俗謂之去畱城也如渾水又東南流注於濕水濕水又東逕北平邑縣故城南趙獻侯十三年城平邑地理誌曰屬代王莽所謂平湖【按漢志當作胡】也十三州誌曰城在髙栁南八十里北俗謂之丑寅城濕水又東逕沙陵南魏金田之地也事同曹武鄴中定矣濕水東逕狋氏縣故城北【漢志狋氏屬代郡孟康曰狋音權氏音精】王莽更名之曰狋聚也十三州誌曰縣有【疑作在】髙栁南百三十里俗謂之苦力幹城矣濕水又東逕道人縣故城南地理誌曰王莽之道仁也地理風俗記曰初築此城有仙人逰其地故因以爲城名矣今城北有淵潭而不注故俗謂之爲平湖也十三州誌曰道人城在髙栁東北八十里所未詳也濕水又東逕陽原縣故城南地理誌代郡之屬縣也北俗謂之北郍州城濕水又東水又東【水又東三字疑衍】陽水注之水出縣東北澤中北俗謂之太拔回水水自源東南流注於濕水又東逕東安陽縣故城北趙惠文王三年封長子章爲代安陽君此卽章封邑王莽之競【漢志作竟】安也地理風俗記曰五原有西安陽故此加東也濕水東逕昌平縣【今順天府昌平縣本漢軍都縣其故城在今縣治西北二十里】溫水注之水出南墳下三源俱導合而南流東北逕濕水濕水又東逕昌平縣故城北王莽之長昌也昔牽招爲魏鮮卑校尉屯此濕水又東北逕桑幹縣故城西又屈逕其城北王莽更名之曰安徳也魏土地記曰代城北九十里有桑幹城城西渡桑幹水去城十里有溫湯療疾有驗經言出南非也蓋悞證矣魏任城王彰以建安二十三年伐烏丸入涿郡逐北遂至桑幹止於此也水又東流祁夷水注之【周禮嘔夷之川鄭注云卽祁夷水而酈注雲滱水卽嘔夷】水出平舒縣東逕平舒縣之故城南澤中史記趙孝成王十九年以汾門予燕易平舒徐廣曰平舒在代王莽更名之曰平葆後漢世祖建武七年封陽武將軍馬成爲侯國其水控引眾泉以成一川魏土地記曰代城西九十里有平舒城西南五里代水所出東北流言代水非也祁夷水又東北逕蘭亭南又東北逕石門闗北舊道出中山故闗也又東北流水側有故池按魏土地記曰代城西南三十里有代王魚池池西北有代王臺東去代城四十里祁夷水又東北得飛狐谷卽廣野君所謂杜飛狐之口也蘇林據酈公之說言在上黨卽實非也如淳言在代是矣晉建興中劉琨自代出飛狐口奔於安次卽於此道也魏土地記曰代城四十里有飛狐門門【兩門字宋本俱作闗】水西北流逕南捨亭西又逕句璅亭西西北注祁夷水祁夷水又東北流逕代城西盧植言初築此城板幹一夜自移此故代西南五十里大澤中營城自防結葦爲九門於是就以爲治城圓匝而不方周四十七里開九門更名其故城曰東城【搜神記云其城周圍三十五丈爲九門故城處呼之以爲東城】趙滅代漢封孝文爲代王梅福上事曰代谷者恆山在其南北塞在其北谷中之地上谷在東代郡在西是其地也王莽更之曰厭狄亭魏土地記曰城內有二泉一源流出城西門一源流出城北門二源皆北注代水祁夷水又東北熱水注之水出綾羅澤澤際有熱水亭其水東北流注祁夷水又東北谷水注之出昌平縣故城南又東北入祁夷祁夷右會逆水水導源將城東西北流逕將城北在代城東北一十五里疑卽東代矣而尙傳將城之名盧植曰此城方就而板幹自移應劭曰城徙西南去故代五十里故名代曰東城或傳書倒錯情用疑焉而無以辧之逆水又西注於祁夷之水逆之爲名以西流故也祁夷水東北逕靑牛淵水自淵東注之耆諺云有潛龍出於玆浦形類靑牛焉故淵潭受名矣潭深不測而水周多蓮藕生焉祁夷水又北逕一故城西西去代城五十里又疑是代之東城而非所詳也又逕昌平郡東魏太和中置西南去故城六十里又北連水入焉水出雊瞀縣東西北流逕雊瞀縣故城南又西逕廣昌城南魏土地記曰代南二百里有廣昌城南通大嶺卽此非也十三州記曰平舒城東九十里有廣平城疑是城也尋其名狀忖理爲非又西逕王莽城南又西到刺山水注之水出到刺山西山甚層峻未有升其巓者魏土地記曰代城東五十里有到刺山山上有佳大黃也其水北流逕一故城東城北有石人故世謂之石人城西北注蓮水又北逕當城縣故城西髙祖十二年周勃定代斬陳狶於當城卽此處也應劭曰當桓都山作城故曰當城也又逕故代東而西北流注祁夷水祁夷水西有隨山山上有神廟謂之女郎祠方俗所祠也祁夷水又北逕桑幹故城東而北流注於濕水地理誌曰祁夷水出平舒縣北至桑幹入濕是也濕水又東北逕石山水口水出南山北流逕空侯城東魏土地記曰代城東北九十里有空侯城也其水又東北流注濕水濕水又東逕潘城縣北【當作潘縣城北】東合協陽闗水水出協溪魏土地記曰下洛城西南九十里有協陽闗闗道西通代郡其水東北流歷筓頭山闞駰曰筓頭山在潘城南卽是山也又北逕潘縣故城左防潘泉故瀆瀆舊上承潘泉於潘城中或云舜所都也魏土地記曰下洛城西南四十里有潘城城西北三里有歷山山上有虞舜廟十三州記曰廣平城東北一百一十里有潘縣地理誌曰王莽更名樹武其泉從廣十數步東出城注協陽闗水雨盛則通注旱則不流惟洴泉而已闗水又東北流注於濕水又東逕雍洛城南魏土地記曰下洛城西二十里有雍洛城桑幹水在城南東流者也濕水又東逕下洛縣故城南王莽之下忠也魏燕州廣寧縣廣寧郡治魏土地記曰去平城五十里城南二百步有堯廟濕水又東逕髙邑亭北又東逕三臺北濕水又東逕無鄕城北地理風俗記曰燕語呼亡爲無今攺宜鄕也濕水又東溫泉水注之水上承溫泉於橋山下魏土地記曰下洛城東南四十里有橋山下有溫泉泉上有祭堂雕檐華宇被於浦上石池吐泉湯湯其下炎涼代序是水灼焉無攺能治百疾是使赴者若流池水北流入於濕水濕水又東左得於延水口水出塞外柔鎭西長川城南小山山海經曰梁渠之山無艸木多金玉循水出焉【按山海經作修水出焉今云循古人通用】東南流逕且如縣故城南應劭曰當城西北四十里有且如城故縣也代稱不拘名號變攺校其城郭相去逺矣地理誌曰東部都尉治於延水出縣北塞外卽循水也循水又東南逕馬城縣故城北地理誌曰東部都尉治十三州誌曰馬城在髙柳東二百四十里俗謂是水爲河頭河頭出戎方土俗變名耳又東逕零丁城南右合延鄕水水出縣西山東逕延陵縣故城北地理風俗記曰當城西北有延陵鄕故縣也俗指謂之琦城川又東逕羅亭又東逕馬城南又東注修水又東南於【宋本作流】大寧郡北右注鴈門水山海經曰鴈門之水出於鴈門之山鴈出其間在髙柳北髙柳在代中其山重巒疊巘霞舉云髙連山隠隠東出遼塞其水東南流逕髙柳縣故城北舊代郡治秦始皇二十三年虜趙王遷以國爲郡王莽之所謂厭狄也建武十九年世祖封代相堪爲侯國昔牽招斬韓忠於此處【事見魏志】城在平城東南六七十里於伐【當作代】爲西北也鴈門水又東南流屈逕一故城背山面澤北俗謂之叱崄城鴈門水又東南流屈而東北積而爲潭其陂斜長而不方東北可二十餘里廣一十五里蒹葭叢生焉惇水注之其水導源西北少咸之山南麓東流逕參合縣故城南地理風俗記曰道人城北五十里有防合鄕故縣也惇水又東水注之出東阜下西北流逕故城北俗謂之和堆城又北合惇水亂流東北注鴈門水故山海經曰少咸之山惇水出焉東流注於鴈門之水郭景純曰水出鴈門山謂斯水也鴈門水又東北入陽門山謂之羊門水與神泉水出葦壁北水有靈焉及其密雲不雨陽旱愆期多禱請焉水有二流世謂之比連泉一水東北逕一故城東世謂之石虎城而東北流注陽門水又東逕三防亭北又東逕西伺道城北又東托臺谷水注之水上承神泉於葦壁北東逕陽門山南托臺谷謂之托臺水汲引泉溪澤【上下疑有訛字衍文】澤濤東注行者間一十餘渡東逕三會城南又東逕托臺亭北又東北逕馬頭亭北東北注鴈門水鴈門水又東逕大寧郡北魏太和中置有修水注之卽山海經所謂修水東流注於鴈門水也地理誌有於延水而無鴈門修水之名山海經有鴈門之目而無說於延河自下亦通謂之於延水矣水側有桑林故時人亦謂是水爲藂桑河也斯乃北土寡桑至此見之因以名焉於延水又東逕罡成南按史記蔡澤燕人也謝病歸相秦號罡成君疑卽澤所邑也世名武罡城【漏於字】延水又東左與寧川水合水出西北東南流逕小寧縣故城西東南流注於延水又東逕小寧縣故城南地理誌寧縣也西部都尉治王莽之博康也魏土地記曰大寧城西二十里有小寧城昔邑人班丘仲居水側賣藥於寧百餘年人以爲壽後地動宅壞仲與裏中數十家皆死民人取仲屍棄於延水中收其藥賣之仲被裘從而詰之北【疑作此】人大怖叩頭求哀仲曰不恨汝故使人知我耳去矣後爲大【當作夫】余王驛使來寧北方人謂之謫仙也於延水又東黑城川水注之水有三源出黑土城西北奇源合注總爲一川東南逕黑土城西又東南流逕大寧縣西而南入延河延河又東逕大寧縣故城南地理誌云廣寧【漢志作廣寧】也王莽曰廣康矣魏土地記曰下洛西北百三十里有大寧城於延水又東南逕茹縣故城北王莽之谷武也世謂之如口城魏土地記曰城在鳴雞山西十里南通大道西達寧川於延水又東南逕鳴雞山西魏土地記曰下洛城東北三十里有延河東流北有鳴雞山史記曰趙襄子殺代王於夏屋而並其土襄子迎其姊於代其姊代之夫人也至此曰代已亡矣吾將何歸乎遂磨筓於山而自殺代人憐之爲立祠焉因名其爲磨筓山【史記趙世家襄子殺代王於夏屋遂興兵平代地其姊前爲代王夫人聞之泣而呼天摩筓自殺代人憐之所死地名之爲磨筓之山磨筓山在今直隸保安州西北二十里】每夜有野雞羣鳴於祠屋上故亦謂之爲鳴雞山魏土地記云代城東南二十五里有馬頭山其側有鐘乳穴趙襄子旣害代王迎姊姊代夫人夫人曰以弟慢夫非仁也以夫怨弟非義也磨筓自刺而死使者自殺民憐之爲立神屋於山側因名之爲磨筓山未詳孰是於延水又南逕且居縣故城南王莽之久居也其水東南流注於濕水地理誌曰於延水東至廣寧入治非矣【按漢志代郡且如縣下於延水出塞外東至寧入沽師古曰沽音姑今云入治誤廣字亦屬衍文】

又東過涿鹿縣北【今爲保安州】

涿水出涿鹿山【在州城西南九十里涿水出焉】世謂之張公泉東北流逕涿鹿縣故城南王莽所謂褫陸也黃帝與蚩尢戰於涿鹿之野畱其民於涿鹿之河卽於是處【原本漏】也其水又東北與阪泉合其水導源縣之東泉魏土地記曰下洛城東南六十里有涿鹿城城東一里有阪泉泉上有黃帝祠晉太康地理記曰阪泉亦地名也泉水東北流與蚩尢泉會水出蚩尢城城無東【一作南】面魏土地記稱涿鹿城東南六里有蚩尢城泉水淵而不流霖雨並則流注阪泉亂流東北入涿水涿水又東逕平原郡南魏徙平原之民置此故立僑郡以統流離涿水又東北逕祚亭北而東北入濕水亦雲涿水枝分入匈奴者謂之涿耶水地理潛顯難以究昭非所知也濕水又東南左會淸夷水亦謂之滄河也水出長亭南西逕北城村故城北又西北平鄕川水注之水出平鄕亭西西北流注淸夷水淸夷水又西北逕陰莫亭在居庸縣南十里淸夷水又西防牧牛山魏土地記曰沮陽城東八十里有牧牛山下有九十九泉卽滄河之上源也山在縣東北三十里山上有道武皇帝廟耆舊雲山下亦有百泉競發有一神牛駮身自山而降下飲泉竭故山得其名今山下導九十九泉積以成川西南流國【宋本作谷】水與浮圖溝水注之出夷輿縣故城西南王莽以爲朔調亭也其水俱西南流注於滄水又西南右合地裂溝古老云晉世地裂分此界間成溝壑有小水俗謂之分界水南流入滄河又西逕居庸縣故城南魏上谷郡治昔劉虞攻公孫瓚不尅北保此城爲瓚所擒有粟水入焉水出縣下城西枕水又屈逕其縣南南注滄河又西與右陽溝水合水出縣東北西南流逕居庸縣城北西逕大翮小翮山南髙巒截雲層陵斷霧雙阜共秀競舉羣峯之上郡人王次仲少有異志年及弱冠變蒼頡舊文爲今隸書秦始皇時官務煩多以次仲所易文簡便於事要奇而召之三徵而輒不至次仲履眞懷道窮數術之美始皇怒其不恭令檻車送之次仲首發於道化爲大烏出在車外翻飛而去落二翮於斯山故其峯巒有大翮小翮之名矣魏土地記曰沮陽城東北六十里有大翮小翮山山上神名大翮神山屋東有溫湯水口其山在縣西北二十里峯舉四十里上廟則次仲廟也右出溫湯療治萬病泉所發之麓俗謂之土亭山此水炎熱倍甚諸湯下足便爛人體療疾者要須別引消息用之耳不得言【朱本引謝兆申云不得言三字似衍引孫汝澄云不得言者謂不得聲言其熱耳言之則更灼熱矣此亦臆說終當闕疑爲是】次翮山東【此句疑有訛誤】其水東南流左防陽溝水亂流南注滄河滄河又左得淸夷水口魏土地記曰牧牛泉西流與淸夷水合者也自下二水互受通稱矣淸夷水又西靈亭城水注之水出馬蘭西澤眾泉防流【宋本作澑】歸於澤澤水所鐘以成溝瀆瀆水又左與馬蘭溪水防水導馬蘭城城北負山勢因阿仍溪民居所給惟仗此水水南流出城東南入澤水澤水又南逕靈亭北又屈逕靈亭東落次仲烏翮於此故是亭有靈亭之稱矣其水又南流注於淸水淸水【兩淸水並當作淸夷水】又西得泉溝水會水導源川南平地北注淸夷水淸夷水又西南得桓公泉蓋齊桓公霸世北伐山戎過孤竹西徵束馬縣車上卑耳之西極故水受斯名也【管子封禪篇桓公曰寡人北伐山戎過孤竹西伐大夏涉流沙束馬懸車上卑耳之山】水源出沮陽縣東而西北流入淸夷水淸夷水又西逕沮陽縣故城北秦始皇上谷郡治此王莽攺郡曰朔調縣曰沮陰闞駰曰涿鹿東北至【疑漏上字】谷城六十里魏土地記曰城北有淸夷水西流也其水又屈逕其城西南流注於溫水濕水南至馬陘山謂之落馬河

又東南出山

濕水又南入山瀑布飛梁縣河注壑漰湍十許丈謂之落馬洪抑亦孟門之流也濕水自南出山謂之淸泉河俗亦謂之曰幹水非也濕水又東南逕良鄕縣之北界歷梁山南髙梁水出焉

過廣陽薊縣北【廣陽今京師薊縣今宛大二縣】

濕水又東逕廣陽縣故城北謝承漢書曰世祖與銚期出薊至廣陽欲南行卽此城也謂之小廣陽濕水又東北逕薊縣故城南魏氏土地記曰薊城南七里有淸泉河而不逕其北蓋經誤證矣昔周武王封堯後於薊今城內西北隅有薊丘【在今舊薊縣城西北卽古薊門也】因丘以名邑也猶魯之曲阜齊之營丘矣武王封召公之故國也秦始皇二十三年滅燕以爲廣陽郡漢髙帝以封盧綰爲燕王更燕國城有萬歳宮光明殿王莽攺曰廣公縣曰代成東掖門下舊慕容雋立銅馬象處昔慕容廆有駿馬赭白有奇相逸力至雋光壽元年四十九矣而駿逸不虧雋奇之比鮑氏驄命鑄銅以圖其像親爲銘贊鐫頌其傍像成而馬死矣大城東門內道左有魏徵南將軍建成鄕景侯劉靖碑【徵南當作徵北靖薨於鎭北將軍假節督河北諸軍事嘉平六年薨追贈徵北將軍】晉司隸校尉王密表功加於民宜在祀典以元嘉四年九月二十日刋石建碑【元嘉疑作元康蓋晉無元嘉也後十四卷鮑丘水注已作徵北元康則此之誤明矣】於後葉矣濕水又東與洗馬溝水合水上承薊水西注大湖【在今順天府西南二十五里】湖有二源水俱出縣西北平地道泉流結西湖【在府西北玉泉山下泉水瀦而爲湖】湖東西二里南北三里蓋燕之舊池也淥水澄澹川庭望逺亦爲逰矚之勝所也湖水東流爲洗馬溝側城南東門注昔銚期啟防處也【啟防傳作奮防按後漢書銚期傳云期從光武徇薊時薊中起兵應王郎之檄光武趣駕出百姓聚觀滿道不得行期騎馬奮防瞠目大呼眾皆披靡乃得去】其水又東入濕水濕水又東逕燕王陵南陵有伏道西北出薊城中景明中造浮圖建利【當作剎】窮泉掘得此道王府所禁莫有尋者通城西北大陵而是二基趾盤固猶自髙壯竟不知何王陵濕水又東南髙梁之水注焉水出薊城西北平地泉東注逕燕王陵北又東逕薊城北又東南流魏氏土地記曰薊東一十里有髙梁之水者其水又東南入濕水也

又東至漁陽雍奴縣西【今爲順天府武淸縣】入笥溝

漢光武建武二年封潁川太守寇恂爲雍奴侯魏遣張郃樂進圍雍奴卽此城矣笥溝水之別名也魏氏土地記曰淸泉河上承桑幹河東流與潞河合濕水東入漁陽所在枝分故俗諺云髙梁無上源淸泉無下尾蓋以髙梁防涓淺薄裁足津通憑藉涓流方成川甽淸泉至潞所在分流更爲防津散漫難尋故也

水經注集釋訂訛卷十三

欽定四庫全書

水經注集釋訂訛卷十四

歸安沈炳巽撰

濕餘水

沽水

鮑丘水

濡水

遼水

小遼水

�水【當作浿水後經注皆訛】

濕餘水出上谷居庸闗東【明一統志濕余河在今順天府昌平縣東南六十里源出渾原山南又折而東入潞河居庸闗在京師北一百二十里兩山夾峙一水旁流關跨南北四十里懸崖峭壁最爲險要】

闗在沮陽城東南六十里居庸界故闗名矣使者入上谷耿況迎之於居庸闗卽是闗也【朱箋袁宏漢紀更始初立遣使者徇諸國曰先降者復爵位上谷太守耿況出迎使者上印綬】其水導源闗山南流歷故闗下溪之東防有石室三層其戶牖扇扉悉石也蓋古闗之臺矣南則絕谷累石爲闗址崇墉峻壁非輕功可舉山岫層深側道褊峽林鄣蘧崄【朱云當作邃險吳本攺作據險非是】路才容軌曉禽暮獸寒鳴相和羇官逰子聆之者莫不傷思矣其水歷山南逕軍都縣界又謂之軍都闗續漢書曰尙書盧植隠上谷軍都山也其水南流出闗謂之下口水流潛伏十許裏是也

又東流過軍都縣南【今爲順天府昌平縣其故城在縣東南】又東流過薊縣北

濕餘水故瀆東逕軍都縣故城南又東重源潛發積而爲潭謂之濕余潭又東流易荊水注之其水導源西北逕千蓼泉亦曰丁蓼水東南流逕郁山西謂之易荊水公孫瓚之敗於鮑丘也【後漢書注曰鮑丘水名】走保易荊疑卽此水也【朱箋按後漢書公孫瓚傳袁紹將麯義合兵十萬共攻瓚破瓚於鮑邱瓚遂退保易京開置屯田稍得自支又按續漢志云瓚所居易京故城在今幽州歸義縣南十八里魏志瓚傳亦云瓚軍數敗乃走還易京此云易荊正同但字異耳今雄縣有易京城南臨易水當卽此也】易荊水又東左合虎眼泉水出平川東南流入易荊水又東南與孤山之水合水發川左道源孤山東南流入易荊水謂之塔界水又東逕薊城又東逕平昌縣故城南【在今昌平縣治西北二十里】又謂之昌平水魏氏土地記曰薊城東北一百四十里有昌平城城西有昌平河又東流注濕餘水濕餘水又東南流左合芹城水【朱云宋本作芹城水注之芹城在昌平縣界】水出北山南逕芹城水【水字疑當作南北等字】東南流注濕餘水濕餘水又東南流逕安樂故城西【在今密雲縣東北五十里】更始使謁者韓鴻北徇承制拜吳漢爲安樂令卽此城也

又北屈東南至狐奴縣西入於沽河【狐奴城在今順天府順義縣狐奴山】昔彭寵使狐奴令王梁南助光武起兵自是縣矣濕餘水於縣西南東入沽河故地理誌曰濕餘水自軍都縣東至潞南入沽是也

沽河從塞外來【沽河一名西潞水一名東潞水】

沽水出禦夷鎭西北九十里丹花嶺下東南流大谷水注之水發鎭北大谷溪西南流逕獨石北界石孤生不因河而自峙又南九泉水注之水導北川左右翼注入川共成一水故有九源之稱其水南流至獨石注大谷水大谷水又南逕獨石西又南逕禦夷鎭城西魏太和中置以捍北狄也又東南尖谷水注之水源出鎭東北尖溪西南流逕鎭城東西南流注大谷水亂流南注沽水又南出峽岸有二城世謂之獨固門以其借崄憑固易爲依據兼壁升聳疎通若門故得是名也沽水又南左合干溪水引北川西南逕一故亭東又西南注沽水沽水又西南逕赤城東【地誌云赤城乃古蚩尢所居之處今在直隸萬全衛】趙建武年並州刺史王霸爲燕所敗退保此城【查十六國春秋及晉書載記俱無並州刺史王霸並無爲燕所敗退保赤城之事豈二書失載】城在山阜之上下抗深隍溪水之名借以變稱故河有赤地【疑當作城】之號矣沽水又東南與鵲谷水合有二源南卽陽樂水也出且居縣【漢志且居縣有樂陽水今云陽樂恐誤】地理誌曰水出縣東北【漢志作水出縣東南入海】流【疑漏逕字】大融山小融山【明一統志作大雄小雄在雄縣西】北歷女祁縣故城南地理誌曰東部都尉治王莽之祁縣也世謂之橫水又謂之陽曲河又東南逕一故亭又東左與舊鹵水合水之【疑衍】出西北山東南流逕舊鹵城北城在居庸縣西北二百里故名云鹵太和中更名禦夷鎭又東南流注陽樂水陽樂水又東南逕傍狼山南【傍字疑衍按明一統志昌平縣西北四十里有狼山疑卽此也】山石【一作白】色特上亭亭孤立超出羣山之表又東南逕溫泉東泉在山曲之中又逕赤城西屈逕其城南東南入赤城河河水又東南右合髙峯水水出髙峯戍東南城在山上其水西南流又屈而東南入沽水沽水又西南流出山逕漁陽縣故城西【在今密雲縣西南】而南合七度水水出北山黃頒谷故亦謂之黃頒水東南流注於沽水沽水又南漁水注之水出縣東南平地泉流西逕漁陽縣故城南考諸地說則無聞所識釋【上下疑有脫文訛字】考地尋川則有應氏【亦疑有訛脫】自今城在斯水之陽有符文說漁陽之名當屬此秦發閭左戍漁陽卽是城也漁水又西南入沽水又南與螺山之水合水出漁陽城南小山魏氏土地記曰城南五里有螺山其水西南入沽水沽水又南逕安樂縣故城東晉書地道記曰晉封劉禪爲公國俗謂之西潞水也

南過漁陽狐奴縣北西南與濕餘水合爲沽河

沽水西南流逕狐奴山西又南逕狐奴縣故城西漁陽太守張堪於縣開稻田敎民植種百姓得以殷富童謡歌曰桑無附枝麥秀兩岐張君爲政樂不可支視事八年匈奴不敢犯塞沽水又南陽重溝水注之出狐奴山南轉逕狐奴城西王莽之所謂舉符也側城南注右會沽水沽水又南濕餘水注之沽水又南左會鮑丘水世所謂東潞也沽水又南逕潞縣爲有潞名潞河也魏氏土地記曰城西三十里有潞河也

又東南至雍奴縣西笥溝

濕水入焉俗謂之合口也又東鮑丘水於縣西北而東出焉【明一統志鮑丘河源自禦夷鎭北塞南流逕九莊嶺五百餘里逕密雲城又南合道人溪水至通州未莊村合沽水經三河縣界入泃河】

又東至南泉州縣與淸河合東入於海淸河者河尾也

沽河又東南逕泉州縣故城東王莽之泉調也沽水又東南合淸河也今無水淸湛漳洹易淶濡沽虖池同歸於海故經曰河尾也

鮑丘水從塞外來南過漁陽縣東

鮑丘水出禦夷北塞中南流逕九莊嶺東俗謂之大楡河又南逕鎭東南九十里西【此句有訛脫】密雲戍西又南左合道人溪水【在密雲縣東北石盤峪源發龍門流逕縣界入潮河】水北川南流逕孔山西又歷密雲戍東左合孟廣水水出下甚嶒峻峨峨冠眾山之表其水西逕孔山南上有洞穴開明故土俗以孔山流稱水又西南至密雲戍東西注道人水亂流西南逕密雲戍城南右會大楡河有東密雲故是城言西矣大楡河又東南流白楊泉水注之北發白楊溪望𨿽【二字疑衍】右注大楡河又東南龍蒭溪水自決注之大楡河又東南逕安州舊漁陽郡之滑鹽縣南左合縣之北溪水水出縣北廣長塹南太和中掘此以防北狄其水南流逕滑鹽縣故城東王莽更名匡徳也漢明帝攺曰鹽田右承治【治疑作沽水】世謂之斛鹽城西北去禦夷鎭二百里南注鮑丘水又南逕虎縣故城東王莽更之曰惇徳也【漢志漁陽郡厗奚縣莽曰惇徳別無所謂虎縣者孟康曰厗音題或作蹏當是蹏奚訛作虎縣耳】鮑丘水又西南逕獷平縣故城東王莽之所謂平獷也又南合三城水水出四里山西逕平獷城謂之三城水又逕香陘山上悉生槀本香世故名焉又西逕石窟南窟內寛廣行者依焉窟內有水淵而不流棲薄者取給焉又西北逕伏淩山南與石門水合水出伏淩山山髙峻巖鄣寒深陰崖積雪凝冰夏結事同離騷峨峨之詠故世人因以名山也水西南流注之是水有桑谷之名蓋沿出桑溪故也又西南逕獷平城東南而右注鮑丘水鮑丘水東南逕漁陽郡治也秦始皇二十二年置王莽更名通路縣曰得【得下漏漁字】鮑丘水又西南流公孫瓚旣害劉虞烏丸思劉氏之徳迎其子和合眾十萬破瓚於是水之上斬首一萬【後漢書公孫瓚傳瓚旣破禽劉虞盡有幽州之地虞從事漁陽鮮於輔等合率州兵欲共報瓚烏桓峭王感虞恩徳率種人及鮮卑七千餘騎與輔南迎虞子和與袁紹將麯義合兵十萬共攻瓚破瓚於鮑丘斬首二萬餘級】鮑丘水又西南歷狐奴城東又西南流注之於沽河亂流而南

又南過潞縣西【今爲直隸通州】

鮑丘水入潞通得鮑丘之稱矣髙梁水注之首受濕水於戾陵堰水北有梁山山有燕刺王旦之陵故以戾陵名堰水自堰枝分東逕梁山南又東北逕劉靖碑北其去【朱云宋本作其詞云】魏使持節都督河北道【道字疑衍分天下爲諸道始於唐魏時無所謂道也】諸軍事徵北將軍建城鄕侯沛國劉靖字文恭【魏志劉馥傳馥子靖修廣戾渠陵大堨水漑灌薊南北三更種稻邊民利之】登梁山以觀源流相�【何云�字是八分體或漏原字又云疑作相隰水以度形】以度形勢嘉武安之通渠美秦民之殷富乃使帳下督丁鴻軍士千人以嘉平二年立堨【朱箋洛陽記云千金堨舊堰谷水積石爲堰也】於水道髙梁河造戻陵堨開車箱渠其堨表云髙梁河水者出自並州黃河之別源時長岸峻固直截中流積石籠以爲主堨髙一丈東西長三十丈南北廣七十餘步依北岸立水門門廣四丈立水【朱雲水下漏堨長二字】十丈山川【宋本作水】暴戾則乘堨東下平流守常則自門北入灌田歳二千頃凡所封地百餘萬畝至景元三年辛酉【按景元是曹魏陳畱王奐年號但奐系庚辰元三年當是壬午今云辛酉誤】詔書以民食轉廣陸廢不贍遣謁者樊晨更制水門限田千頃刻地四千三百一十六頃出給郡縣攺定田五千九百三十頃水流乘車箱渠自薊西北逕昌平東盡漁陽潞縣凡所潤捨【宋本作合】四五百里所灌田萬有餘頃髙下孔濟原隰厎平疏之斯漑決之斯散導渠口以爲濤門灑淲池以爲甘澤施加於當時敷被於後世晉元康四年君少子驍騎將軍平鄕侯受命使持節監幽州諸軍事領防烏丸校尉寧朔將軍堨立積三十六載至五年夏六月洪水暴出毀損四分之三乘【疑誤】北岸七十餘丈上渠車箱【疑當作車箱渠】所在漫溢追惟前立堨之勲親臨山川指授規略命司馬闗內侯逢惲內外將士二千人起長岸立石渠修立堨治水門門廣四丈立水【疑漏堨字】五尺興復載利通塞之宜準遵舊制凡用功四萬有餘焉諸部王侯不召而自至𦇤負而【疑漏趨字】事者蓋數千人詩載經始勿亟易稱民忘其勞斯之謂乎於是二府文武之士感秦國思鄭渠之績魏人置豹祀之義乃遐慕仁政追述成功元康五年十月十一日刋石立表以紀勲烈並記堨制度永爲後式焉事見其碑辭又東南流薊縣北又東至潞縣注於鮑丘之水又南逕潞縣故城西王莽之通潞亭也漢光武遣吳漢耿弇等破銅馬五幡於潞東謂是縣也屈而東南流逕潞城南世祖拜彭寵爲漁陽太守治此寵叛光武遣遊擊將軍鄧隆伐之軍於是水之南光武策其必敗果爲寵所破遺壁故壘存焉鮑丘水又東南入夏澤澤南紆曲渚一十餘里北佩謙澤望無限也【謙澤當作諫澤無限當作無垠】

又南至雍奴縣北屈東入於海

鮑丘水自雍奴縣故城西北舊分笥溝水東出合笥溝斷眾川東注混同一瀆東逕其縣北又東與泃河合【明一統志泃河自平谷縣界經三河縣北至寶坁縣境】水出右北平無終縣【今爲順天府玉田縣】西山白楊谷西北流逕平谷縣【今屬順天府】屈西南流獨樂水入焉水出北抱犢固南逕平谷縣故城東後漢建武元年光武遣十二將追大槍五幡及平谷大破之於是縣也【朱箋引袁宏漢紀曰光武遣吳漢率耿弇陳俊馬武等十二將軍追戰於潞東及平谷大破之】其水南流入於泃泃水又東左合盤山水水出山上其山峻崄人迹罕交去山三十里許望山上水可髙二十餘里素湍皓然頽波歷溪沿流而下自西北轉注於泃水泃水又東南逕平谷【原本漏】縣故城【平谷故城在今遼州北】東南與洳河防【明一統志洳河源自密雲縣石餓山經三河縣東南平谷故城入泃河】水出北山山在蹏奚縣故城東南東南流逕博陸故城北又屈逕其城東世謂之平陸城非也漢武帝封璽書封大司馬霍光爲侯國【漢書外戚恩澤侯表霍光於昭帝始元二年封今云武帝從光傳也】文穎曰博大陸平取其嘉名而無其縣食邑北海河東薛【按史表注無薛字】瓚曰按漁陽有博陸城謂此也今在居山之陽處平陸之上匝帶川流面據四水文氏所謂無縣目【宋本作有】嘉美名也洳水又東南流逕平谷縣故城西而東南流注於渠【疑衍】泃河泃河又南逕紻城東而南合五百溝水水出七山【別本作匕山】北東逕平谷縣之紻城南東入於泃河泃河又東南逕臨河城北屈而歷其城東側城南出竹書紀年梁惠成王十六年齊師及燕戰於泃水齊師遁卽是水也泃水又南入鮑丘水又東合泉州渠口故瀆上承宰池水於泉州縣故以泉州爲名北逕泉州縣東又北逕雍奴縣東西去雍奴故城一百二十里自虖池北入其下歷水澤一百八十里入鮑丘河謂之泉州口陳壽魏志曰曹太祖以蹹【當作蹋】頓擾邊公將徵之從泃口鑿渠逕雍奴泉州以通河海者也【魏志遼西單於蹋頓尢彊數入爲害公將徵之鑿渠自滹沱入水名平虜渠又從泃河口鑿入潞河名泉州渠以通海】合【疑作今】無水鮑丘水又東庾水注之水出右北平徐無縣北塞中而南流歷徐無山【在玉田縣東北二十里有田疇宅】得黑牛谷水又得沙谷水並西出山東流注庾水昔田子泰避難居之眾至五千家【魏志田疇子防右北平無終人也初爲劉虞所辟及虞爲公孫瓚所害遂率宗族他附從數百人掃地而盟曰君仇不報吾何可以立於世遂入徐無山中營深險平敞地而居躬耕以養父母百姓歸之數年間至五百餘家】開山圖曰山出不炭【當作灰】之木生火之石案注云其木色黑似炭而無葉有石赤色如丹以一石相磨則火發以然無火可以終身【宋本作以然無灰之木可以終身】今則無之其水又逕徐無縣故城東王莽之北順亭魏氏土地記曰右北平城東北一百一十里有徐無城其水又西南與周盧溪水合水出徐無山東南流注庾水庾【庾下當有水字】又西南流灅水注之水出右北平後靡縣王莽之後靡也【漢志右北平郡俊靡縣莽曰俊靡今云後靡誤】東南流世謂之車軬水又東南流與溫泉水合水出北山溪卽溫源也養疾者不能防【與澡同】其炎漂以其過灼故魏氏土地記曰徐無城東有溫湯卽此也其水南流百步便伏流入於地下水盛則通注灅水又東南逕石門峽山之髙嶄絕壁立洞開俗謂之石門口漢中平四年漁陽張純反殺右北平太守劉政遼東太守陽終中平五年遣中郎將孟益率公孫瓚討純戰於石門大破之【後漢書靈帝紀中平四年漁陽人張純與同郡張舉舉兵叛攻殺右北平太守劉政遼東太守陽終獲烏桓校尉公綦稠等舉自稱天子寇幽冀二州四年九月遣中郎將孟益率騎都尉公孫瓚討漁陽賊張純等十一月公孫瓚與張純戰於石門大破之】灅水又東南流謂之北黃水又屈而爲南黃水又西南逕無終山【在今玉田縣西北三十里】卽帛仲理所合神丹處也又於是山作金五千斤以救百姓山有陽翁伯玉田在縣西北有陽公壇社卽陽公之故居也搜神記曰雍伯雒陽人至性篤孝父母終沒葬之於無終山山髙八十里而上無水雍伯置飲焉有人就飲與石一斗令種之玉生其田北平徐氏有女雍伯求之要以白璧一雙媒者致命伯至玉田求得五雙徐氏妻之遂卽嫁【嫁疑作家】焉陽氏譜敍言翁伯是周景王之孫食采陽樊春秋之末爰宅無終因陽樊而易氏焉愛仁【宋本作人】博施天祚玉田其碑文云居於縣北六十里翁同之山後路徙於西山之下陽公又遷焉而受玉田之賜情不好寶玉田自去今猶謂之爲玉田陽幹寶曰於種石處四角作大石柱各一丈中央一頃之地名曰玉田至今相傳云玉田之掲起於此矣而今不知所在同之譜敍自去文矣藍水注之水出北山東屈而南流逕無終縣故城東故城【衍】無終子國也春秋襄公十四年【按左傳無終子云云是襄四年今云十四年誤】無終子嘉父使孟樂如晉因魏絳納虎豹之皮請和諸戎是也故燕地矣秦始皇二十二年滅燕置右北平郡治此王莽之所謂北順也漢世李廣爲郡出遇伏石謂虎也射之沒羽此處矣魏氏土地記曰右北平城西北百三十里有無終城【日知錄雲水經注言右北平郡西北一百三十里有無終城非也考右北平郡前漢治平剛後漢治土垠酈氏所引魏土地記曰薊城東北三百里有右北平城此後漢所治之土垠而平剛則在盧龍塞外三四百里乃武帝時郡治李廣所守今之塞外其不在土垠明矣今酈氏以土垠之右北平爲李廣射石似誤蓋太史公所述本無其地必欲指一卷之石以當之不已惑乎】其水又南入灅水灅水又西南入於庾水地理誌曰灅水出俊靡縣南至無終東入庾水庾水世亦謂之爲柘水也南逕燕山上懸巖之側有石鼓去地百餘丈望若數百石囷有石梁貫之鼓之東南有石人援桴狀同擊勢耆舊言燕山石鼓鳴則土有兵庾水又南逕北平城西而南入鮑丘水謂之柘口鮑丘水又東逕右北平郡故城南魏氏土地記曰薊城東北三百里有右北平城鮑丘水又東巨梁水注之水出土垠縣北陳宮山西南流逕觀雞山【在密雲縣東北一百八十里】謂之觀雞水水東有觀雞寺寺內起大堂甚髙廣可容千僧下悉結石爲之上加塗曁【曁當作塈書梓材云若作室家旣勤垣墉惟其塗塈茨】基內疎通枝經脈散基側室外四出防火炎勢內流一堂盡溫蓋以此土寒嚴霜气肅猛出家沙門率皆貧薄施主慮闕道業故崇斯構是以志道者多棲托焉其水又西南流又【宋本作右】合區落水出縣北山東南流入巨梁水巨梁水又西逕土垠縣故城西左會寒渡水水出縣東北西南流至縣右注梁河梁河又南澗於水注之水出東北山西南流逕土垠縣故城東【在今永平府西南】西南流入巨梁水又東南右合五里水水發北平城東北五里山故世以五里名溝一名田繼泉西流南屈逕北平城東東南流注巨梁河亂流入於鮑丘水巨梁自是水之南極虖池西至泉州雍奴東極於海謂之雍奴藪其澤野有九十九澱校流條右【當作枝流條谷】往往逕通非惟梁河鮑丘歸海者也

濡水從塞外來東南過遼西令支縣北【今爲直隸永平府遷安縣】濡水出禦夷鎭東南其水二源雙引夾山西北流出山合成一川又西北逕禦夷故城東鎭北百四十里北流在道【何氏云道字疑】則連泉水注之出故城東西北流逕故城南又西北逕淥水池南其水淵而不流其水又西屈而北流又東逕故城北連結兩池沼謂之連泉浦又東北注難河難河右則汗水入焉水出東塢南西北流逕沙野南北人名之曰沙鎭東北二百三十里西北入難河濡難聲相近狄俗語訛耳濡水又北逕沙野西又北逕箕安山東屈而東北流逕沙野北東北流逕林山北水北有池潭而不流濡水又東北流逕孤山南【明一統志在山海衛南六里】東北流呂泉水注之水出呂泉塢西東南流屈而東逕塢南東北流三泉水注之其源三泉鴈次合爲一水鎭東北四百里東南注呂泉水呂泉水又東逕孤山北又東北逆流水注之水出東南導泉西流右屈而東北注木林山水防之水出山南東注逆水亂流東北注濡河濡河又東盤泉入焉水自西北東南流注濡河濡河又東南水流回曲謂之曲河鎭東北三百里又東出峽入安州界東南流逕漁陽白檀縣故城地理誌曰濡水出縣北蠻漢景帝詔李廣曰將軍其帥師東轅弭節白檀者也又東南流右與要水合【明一統志要水源自闗外三川經密雲東北入潮河】水出塞外三川並導謂之大要水也東南流逕要陽縣故城東本都尉治王莽更之曰要術矣要水又東南流逕白檀縣而東南流入於濡濡水又東而南索頭水注之水北流南逕廣陽僑郡西魏分右北平置今安州治又南流注於濡濡水又東南流武列水入焉其水三川合西源右爲溪水亦曰西藏水東南流出溪與蟠泉水合泉發州東十五里東流九十里東注西藏水西藏水又西南流東藏水注之水出東溪一曰東藏水西南流出谷與中藏水合水導中溪南流出谷南注東藏水故目其川曰三藏川水曰三藏水東藏水又南又入西藏水亂流右會龍泉水水出東山下淵深不測其水西南流注於三藏水三藏水又西南流與龍芻水合而出於龍芻之溪東流入藏水又東南流逕列溪謂之武列水東南歷石�下在層巒之上有孤石云舉臨崖危峻可髙百餘刃牧守所逕命選練之士彎弧矢無能屆其崇標者其水東合流入濡濡水又東南五渡水注之水北出安樂縣丁原山南流逕其縣故城西本三會城也其水南入五渡塘於其川流紆曲溯涉者頻濟故川塘取名矣又南流注於濡濡水又與髙石水合水東出安樂縣東山西流歷川【衍】三會城南西入五渡川下注濡水濡水又東南逕盧龍塞【在今永平府】塞道自無終縣東出渡濡水向林蘭陘東至淸陘盧龍之崄峻阪縈折故有九崢之名矣燕景昭元璽二年遣將軍步渾治盧龍其道【其道誤別本作塞道】焚山刋石令通方軌刻石嶺上以記事功【按元璽乃前燕慕容儶僞號但十六國春秋及晉書載記俱無遣步渾治盧龍事景昭乃慕容儁僞諡】其銘尙存而庾泉之注揚都賦【黃本作庾泉固誤朱本攺作杲亦誤當作庾闡蓋仲初闡字也按晉書文苑傳庾闡字仲初潁川鄢陵人好學九歳能屬文嘗作揚都賦爲世所重據此則當作闡明矣注亦疑誤或當作著】言盧龍山在平罡城北殊爲孟浪逺失事實余按盧龍東越淸涇至凡城二百許裏自凡城東北出趣平罡故城可百八十里向黃龍則五百里故陳壽魏志田疇引軍出盧龍塞塹山堙谷五百餘里逕白檀歷平罡登白狼望柳城平罡在盧龍東北逺矣而仲初言在南非也濡水又東南逕盧龍故城【盧龍縣今爲永平府漢之肥如縣也】東漢建安十二年魏武徵蹋頓所築也濡水又南黃洛水注之水北出盧龍山南流入於濡濡水又東南水名【水名誤宋本作洛水又合焉疑當作潤水合焉】合焉水出盧龍塞西南流注濡水又合屈而注得去潤水又會敖水二水並自盧龍西注濡水又東南流逕令支縣故城東【在今永平府盧龍縣東】王莽之民亭也【民亭誤漢志莽曰令氏亭】秦始皇二十二年分燕置遼西郡令支縣焉【當作隸焉】魏氏土地記曰肥如城【今在盧龍】縣西十里有濡水南流注逕孤竹城西右合水也謂之小濡水非也水出肥如東北溪西南流逕其縣東東屈南轉西回逕肥如縣故城南俗又謂肥如水非也故城肥子國應劭曰晉滅肥肥子奔燕燕封於此故曰肥如也漢髙帝六年封蔡寅爲侯國西南流右防盧水水出縣東北沮溪南流謂之大沮水【在今永平府城北有二渠一曰小沮水一曰大沮水下流相合入於灤河】又南左合陽樂水水出東北陽樂縣地理風俗記曰陽樂故燕也遼西郡治秦始皇二十二年置魏氏土地記曰海陽城西南有陽樂城其水又西南入於沮水謂之陽口沮水又西南小沮水注之水發冷溪世謂之冷池又南得溫泉水口注之出東北溫溪自溪西南流入於小沮水小沮水又南流與大沮水合而爲盧水也桑欽說盧子之書言晉旣滅肥遷其族於盧水盧水有二渠號小沮大沮合而入於水盧水又南與溫水合水出肥如城北西流注於水地理誌曰盧水又南入水水又西南逕孤竹城北西入濡水故地理誌曰水東入濡蓋自東而注也地理誌曰令支有孤竹故城孤竹國也史記曰孤竹君之二子伯夷叔齊讓國於此而餓死於首陽漢靈帝時遼西太守防翻夢人謂己曰余孤竹君之子伯夷之弟遼海漂吾棺槨聞君仁善願見藏覆明日視之水上有浮棺矣【矣宋本作吏】嗤笑者皆無疾而死於是攺葬之晉書地道志曰遼西人見遼水有浮棺欲破之語曰我孤竹君也汝破我何爲因爲立祠焉祠在山上城在山側肥如縣南十二里水之防也

又東南過海陽縣西南入於海

濡水自孤竹城【在今永平府城西一十五里】東南逕主鄕北瓠溝水注之出城東南東流注濡水濡水又逕牧城南分爲二水北水枝出世謂之小濡水也東逕樂安亭北東南入海濡水東南流逕樂安亭南東與新河故瀆合自雍奴縣承鮑丘水東出謂之鹽闗口魏太祖徵蹋頓與泃口俱導也世謂新河矣陳壽魏志以通河海也【魏志鑿渠事見前】新河又東北絕庾水又東北出逕右北平絕泃渠之水又東北逕昌城縣故城北王莽之叔【漢志作淑武】武也新河又東爲二水枝瀆東南入海新河自枝渠東出合封大水謂之交流合水出新平縣西南流逕新平【按漢志遼西郡有新安平此云新平疑漏安字】縣故城西地理誌遼西之屬縣也又東南流龍鮮水注之水出縣西北世謂之馬頭山二源俱導南合一川東流注封大水地理誌曰龍鮮水東入封大水者也亂流南會新河南入於海地理誌曰封大水於海陽縣南入海新河又東出海陽縣與緩虛水防水出新平縣東北世謂之大籠山東南流逕令支城西西南流與新河合南流注於海地理誌曰緩虛水與封大水皆南入海新河又東與素河防謂之白水口出令支縣之藍山南合新河又東南入海新河又東至九過口枝分南注海新河又東逕海陽縣故城南漢髙祖六年封揺毋余爲侯國魏土地記曰令支城南六十里【在盧龍縣東南】有海陽城者也新河又東與淸水防水出海陽縣東南流逕海陽城東【在今永平府城南三十里】又南合新河又南流一十許裏西入九過口注海新河東絕淸水又東木究水出焉南入海新河又東左迆爲孔陽孤澱名【宋本無名字】右絕新河南注海新河又東防於濡【漏水字】濡水又東南至絫縣碣石山文穎曰碣石在遼西絫縣王莽之選武也絫縣並屬臨渝王莽更臨渝爲憑徳地理誌曰大碣石山在右北平驪成縣西南【今爲永平府撫寧縣】王莽更曰碣石也【明一統志碣石山在昌黎縣西北二十里禹貢注云碣石在北平郡驪成縣西南河口之地今平州之南也酈道元言驪成縣枕海有石如甬道數十里當山頂有大石如柱韋昭以爲碣石舊在河口海濱歷世旣久爲水所漸淪入海已去岸百餘里矣今碣石在平州東離海三十里逺望其山穹窿似冢有石突出山頂其形如柱疑卽禹貢之碣石也】漢武帝亦常登之以望巨海而勒其石於此今枕海有石如甬道數十里當山頂有大石如柱形往往而見立於巨海之中潮水大至【至下疑有脫文】及潮平波退不動不沒不知深淺世名之天橋柱也狀若人造要亦非人力所就韋昭亦指此以爲碣石也三齊略記曰始皇於海中作石橋海神爲之豎柱始皇求與相見神曰我形醜莫圖我形當與帝相見乃入海四十里見海神左右莫動手工人潛以腳畫其狀神怒曰帝負約速去始皇轉馬還前腳猶立後腳隨崩僅得登岸畫者溺死於海眾山之石皆傾注今猶岌岌東趣疑卽是也濡水於此南入海而不逕海陽縣西也蓋經誤證耳又按管子齊桓公二十年徵孤竹來至卑耳之谿十里�然止瞠然視援弓將射引而未發【管子作未至卑耳之谿十里闟然止瞠然視援弓將射】謂左右曰見前乎左右對曰不見公曰寡人見長尺而人物具焉左右袪衣走馬【馬下當有疾字】前豈有人若此乎管仲對曰臣聞登山之神有兪兒長尺人物具【管子作登山之神有兪兒者長尺而人物具焉】霸王之君興則登山之神見且走馬前走【衍】導也左袪衣示前有水【水下脫今字】右袪衣示從右方涉也至卑耳之溪有贊水者從左方涉其深及冠右方涉其深至膝已涉大濟桓公拜曰仲父之聖【管子聖下有至若字】此寡人之私【管子作抵】罪也久矣今自孤竹南出則巨海矣而滄海之中山望多矣然卑耳之川若贊溪者亦不知所在也昔在漢世海水波襄吞食地廣當同碣石苞淪洪波也

大遼水出塞外衛白平山東南入塞過遼東襄平縣西【原本西字訛作注今從朱本攺正襄平縣今爲盛京奉天府遼陽州】

遼水亦言出�石山自塞外東流直遼東之望平縣西【在今盛京錦州府廣寧縣東北】王莽之長說也屈而西南流逕襄平縣故城西秦始皇二十二年滅燕置遼東郡治此漢髙帝八年封紀通爲侯國王莽之昌平也故平州治又東逕遼隧縣故城西【今在奉天府海城縣西六十里】王莽更名之曰順睦也公孫淵遣將軍畢衍拒司馬懿於遼隧卽是處也遼水又南歷縣【下有脫字】有小遼水其流注之也

又東南過房縣西

地理誌曰房故遼東之屬縣遼水又右防白狼水水出右北平白狼縣東南逕廣成縣北流西【流西二字疑倒】北屈逕廣成縣故城南王莽之平防也俗謂之廣都城又西北石城川水注之水出西南石城山東流逕石城縣故城南【在今永平府灤州西九十里】地理誌曰右北平有石城縣北屈逕白鹿山西卽白狼山也魏書國志曰遼西單於蹋頓尢彊爲袁氏所厚故袁尙歸之數入爲害公出盧龍塹山堙谷五百餘里未至柳城二百里尙與蹋頓將數萬騎逆戰公登白狼山望柳城【在今永平府西二十里】卒與宼遇乘其不整縱兵擊之宼眾大崩【魏志作奔】斬蹋頓胡漢降者二十萬口英雄記曰曹操於是系【朱云當作擊】馬鞍於馬上【朱本作山】作十片卽於此也博物志曰魏武於馬上逢獅子使格之殺傷甚眾王乃統率常從健兒數百人擊之獅子哮呼奪越左右咸驚王忽見一物從林中出如貍超上王車軛上獅子將至此獸便跳上獅子頭上獅子卽伏不敢起於是遂殺之得獅子而還未至洛陽四十里洛陽雞狗皆無鳴吠者也其水又東北入廣成縣東注白狼水白狼水北逕白狼縣城東王莽更名伏狄白狼水又東方城川水注之水發川西南山下流北屈逕一故城西世謂之雀目城東屈逕方城北東入白狼水白狼水又東北逕昌黎縣故城西地理誌曰交黎也東部都尉治王莽之禽宼也應劭曰今昌黎也髙平川水注之水出西北平川東流逕倭城北蓋委也人從之【蓋委下六字有訛脫】又東南逕乳樓城北蓋逕戎鄕邑兼夷稱之又東南注白狼水白狼水又東北自魯水注之導西北逺山東南注白狼水白狼水又東北逕龍山西燕慕容皝以柳城之北龍山之南福地也使陽裕築龍城攺柳城爲龍城縣十二年黑龍白龍見於龍山皝親觀龍去二百步祭以太牢二龍交首嬉翔解角而去皝恱大赦號新宮曰和龍宮立龍翔祠於山上白狼水又北逕黃龍城東十三州誌曰遼東屬國都尉治昌黎道有黃龍亭者也魏營州刺史治魏氏土地記曰黃龍城西南有白狼河東北流附城東北下卽是也又東北濫眞水出西北塞外東南歷重山東南入白狼水白狼水又東北出東流爲二水右水疑卽渝水也地理誌曰渝水首受白狼水西南巡山逕一故城以爲河連城疑是臨渝縣之故城王莽曰憑徳者矣渝水南流東屈與一水防世名之曰�倫水蓋戎方之變名耳疑卽地理誌所謂侯水北入渝者也十三州誌曰侯水南入渝地理誌言蓋自北而南也又西南流注於渝渝水又東南逕一故城東俗曰女羅城又南逕營丘城西營丘在齊而名之於遼燕之間者蓋燕齊遼回僑分所在其水東南入海地理誌曰渝水自塞南入海一水東北出塞爲白狼水又東南流至房縣注於遼魏氏土地記曰白狼水下入遼也

又東過安市縣西南入於海

十三州誌曰大遼水自塞西南至安市入於海

又兔髙句麗縣有遼山小遼水所出西南至遼隧縣入於大遼水也

縣故髙句麗相之國也漢武帝元封二年平右渠置兔郡於此王莽之下句麗水出遼山西南流逕遼陽縣與大梁水防水出北塞外西南流逕至遼水故地理誌曰大梁水西南至遼陽入遼郡國志曰縣故屬遼東後入兔其水西南流故謂之爲梁水也小遼水又西南逕襄平縣爲淡淵晉永嘉三年涸小遼水又逕襄平縣入大梁水司馬宣王之平遼東也斬公孫淵於斯水之上者也

浿水出樂浪鏤方縣東南過於臨浿縣東入於海【樂浪郡今爲遼東外徼朝鮮國界】

許愼雲浿水出鏤方東入海一曰出浿水縣十三州誌曰浿水縣在樂浪東北鏤方縣在郡東蓋出其縣而逕鏤方也昔燕人衛滿自浿水而至朝鮮朝鮮故箕子國也箕子教民以義田織信厚約以八法而下知禁遂成禮俗戰國時滿乃王之都王險城地方數十里至其孫右渠漢武帝元封二年遣樓船將軍楊僕左將軍荀彘討右渠破渠於浿水遂滅之【史記朝鮮傳秦滅燕以朝鮮屬遼東外徼漢興以其逺難守復修遼東攺塞以浿水爲界燕王盧綰反入匈奴燕人衛滿亡命聚黨千餘人東走出塞居秦故空地上下鄣稍役屬眞畨朝鮮蠻及故燕齊亡命者王之都玉險傳子至孫右渠所誘漢亡命人滋多元封二年漢使誘諭終不奉詔乃遣樓船將軍楊僕左將軍荀彘出遼東討右渠不能下其相參使人殺右渠來降遂定朝鮮爲四郡】若浿水東流無渡浿之理其地今髙句麗之國治余訪蕃使言城在浿水之陽其水西流逕故樂浪朝鮮縣卽樂浪郡治漢武帝置而西北流故地理誌曰浿水西至增池縣入海又漢興以朝鮮爲逺循遼東故塞至浿水爲界考之今古於事差謬蓋經悞證也

水經注集釋訂訛卷十四﹤史部﹐地理類﹐河渠之屬﹐水經注集釋訂訛﹥

欽定四庫全書

水經注集釋訂訛卷十五

歸安沈炳巽撰

洛水

伊水

瀍水

澗水

洛水岀京兆上洛縣讙舉山

地理誌曰洛出冢嶺山山海經曰出上洛西山又曰讙舉之山洛水岀焉東與丹水合水出西北竹山東南流注於洛【胡云此別是丹水非出冢嶺山東至析入鈞者也明一統志丹水出商縣竹山東流入河南界】

洛水又東戶水注之【戶當作屍注同山海經屍水出屍山南流注於洛水】

水北出戶山南流入洛

洛水又東得乳水

水北出良余山南南注於洛【山海經良余之山乳水出於其陽而東南流注於洛】

洛水又東防於龍余之水

水出虫【虫當作蠱山海經蠱尾之山龍余之水出焉而東南流注於洛】尾之山東流入洛水又東至陽虛山合【宋本合下有於字】扈之水是也又曰自鹿蹄之山以至扈之山【扈山在今西安府洛南縣西北一百里洛水經縣北七里】凡九山扈亦山名也而通與讙舉爲九山之次焉故山海經曰此二山者洛間也是知扈之水出於扈之山蓋山水兼受其目矣其水逕於陽虛之下山海經曰陽虛之山臨於扈之水是爲洛汭也河圖玉板曰倉頡爲帝【爲帝宋本作隨帝蓋隨黃帝南巡狩也】南巡登陽虛之山臨於扈洛汭之水靈龜負書丹甲靑文以授之卽於此水也又東歷淸池山傍東合武裏水水南出武裏山東北流注於洛

洛水又東門水出焉【錐指門水東北歷陽華山又東北至靈寶縣入河山海經曰陽華之山門水出焉北流於農澗】

爾雅所謂洛別爲也洛水又東要水入焉水南出三要山東北逕拒陽城西而東北流入於洛洛水又東與獲水合水南出獲興【胡作輿下同】山俗謂之備水也東北逕獲興川世名之爲卻川東北流注於洛

洛水又東逕熊耳山北【元和志熊耳山在盧氏縣南五十里明一統志熊耳山在盧氏縣西南五十里山連永寧界禹貢導河自熊耳卽此又宜陽縣亦有熊耳山乃漢光武破赤眉積甲宜陽與熊耳山齊是也又陜州東又有熊耳山是達摩葬處其塔猶存】

禹貢所謂導洛至熊耳博物志曰洛出熊耳蓋開其源者是也

禹貢錐指云以今輿地言之洛水出陜西西安府商州西熊耳山東北流逕州東【商州在府東南三百里春秋晉上洛邑漢爲縣】又東北逕洛南縣北【洛南在州東北九十里本漢上洛縣地】禹貢所謂導洛自熊耳者也

東北過盧氏縣南【今屬河南府】洛水逕陽渠闗北

陽渠水出南陽渠山卽荀渠山也其水一源兩分川流半解一水西北流屈而東北入於洛山海經曰熊耳之山浮豪之水出焉西北流注於洛疑卽是水也荀渠山蓋熊耳之殊稱若太行之歸山也故地說曰熊耳之山地門也【按今盧氏縣西南五十里有熊耳山東聨永寧南接內鄕巒山在縣東南百里一名悶頓嶺伊水所出漢志亦謂之熊耳】洛水出其間是亦總名矣其一水東北逕陽渠城西故闗城也其水東北流注於洛

洛水又東逕盧氏縣故城南【城今在縣東】

竹書紀年晉出公十九年晉韓龍氏城【按竹書紀年作晉韓龎取秦武城此云晉韓龍氏城誤】王莽之昌富也有盧氏川水注之水北出盧氏山東南流逕盧氏城東而流注於洛水又東【上下疑有脫文譌字】龍翼合三川並出縣之南山東北注洛開山圖曰盧氏山宜五穀可避水災亦通謂之石城山山在宜陽山西南千名之山咸處其內陵阜原險易以度身者也又有葛蔓谷水自南山流注洛水洛水又東逕髙門城南【在今盧氏縣東】卽宋書所謂後軍外兵龎季明入盧氏進達髙門水城者也

洛水東與髙門水合

水出北山東南流合洛水枝津水上承洛水東北流逕石勒城北又東逕髙門城北東入髙門水亂流南注洛

洛水又東松楊溪水注之【今永寧縣西六十里有松陽闗當與溪相近】水出松楊山北流注於洛洛水又東逕黃亭南又東合黃亭溪水水出鵜鶘山有二峯【在今永寧縣西八十里】峻極於天髙崖云舉亢石無階猨徒喪其捷巧鼯族窮【宋本作謝】其輕工及其長霄冒鎭【疑訛一作顚一作嶺】層霞冠峯方乃【宋本作可】就辧優劣耳故有大小鵜鶘之名矣溪水東南流歷亭下謂之黃亭溪水而【宋本作又】東南入於洛水洛水又東得荀公漢【朱本作澗錐指作溪】口水出南山荀澗卽龎季明所入荀公谷【今在永寧縣西南】者也其水歷谷東北流注於洛水洛水又東逕檀山南其山四絕孤峙山上有塢聚俗謂之檀山塢義熈中劉公西入長安舟師所屆次於洛陽命防將戴延之【古無防將之官疑當作防軍】與府舍人虞道元卽舟溯流窮覽洛川欲知水軍可至之處延之屆此而返竟不達其源也

洛水又東庫谷水注之

水自宜陽山南三川並發合爲一溪東北流注於洛洛水又東得鵜鶘水口水發北鵜鶘澗東南流入於洛洛水又逕僕谷亭北左合北水水出北山東南流注於洛洛水又東侯谷水出南山北流入於洛洛水又東逕龍驤城北【在永寧縣西四十里】龍驤將軍王鎭惡從劉公西入長安陸徑所由故城得其名洛水又東左合宜陽北山水水自北溪南流注洛洛水又東廣由澗水注之水出南山由溪北溪【當作流】逕龍驤城東而北流入於洛洛水又東右得直谷水水出南山北逕屯城西北流注於洛水也

又東北過蠡城邑之南【在今澠池縣西四十里今永寧縣西有洛水廢縣卽故蠡城也】

城西塢水出北四里山上原髙二十五丈故澠池縣治南對金門塢水南五里舊宜陽縣治也洛水右防金門溪水水南出金門山【在今宜陽縣西六十里】北逕金門塢西北流入於洛洛水又東合欵水有二源並發而川【疑訛宋本作兩川】逕引謂之大欵水也合而東南入於洛洛水又東黍艮【胡作良】谷水入焉南出金門山開山圖曰山出【上下疑有訛】多重固在韓建武二年彊弩偏將軍陳俊轉擊金門白馬皆破之卽此也而東北流注於洛洛水又東左合北溪南流入於洛水也

又東過陽市邑南又東北過於父邑之南

太陰谷水南出太陰溪北流注於洛洛水又東合白馬溪水出宜陽山澗有太【當作大】石厥狀似馬故溪澗以物色受名也溪水又東北流注於洛洛水又東有昌澗水注之水出西北宜陽山而東南流逕宜陽故郡南舊陽市邑也故洛陽都典農治此後攺爲郡其水又東注於洛洛水又東逕一合塢南城在川北原上髙二十丈【按晉書一泉塢在宜陽縣西南洛水北原上卽此】南北東三箱天崄峭絕惟築西面卽爲合固一合之名起於是矣劉曜之將攻河南也晉將軍魏該奔於此故於父邑也洛水又東合杜楊澗水水出西北杜楊溪東南逕一合塢東與槃谷水合亂流東南入洛

洛水又東合渠谷【谷下當有水字】

水出宜陽縣南女幾山【在宜陽縣九十里】東北流逕雲中塢其山迢帶層峻流煙半垂纓帶山阜故塢受其名水【疑衍】又東北入洛水臧榮緒晉書稱孫登嘗經宜陽山作炭人見之與語登不應作炭者覺其情神非常咸共傳說太祖聞之使阮籍往觀與語亦不應籍因大嘯登笑曰復作向聲又爲嘯求與俱出登不肯籍因別去登上峯行且嘯如簫韶笙簧之音聲振山谷籍怪而問作炭人作炭人曰故是向人聲籍更求之不知所止推問久之乃知姓名余按孫綽之敍髙士傳言在蘇門山又別作登傳孫盛魏春秋亦言在蘇門山又不列姓名阮嗣宗感之著丈人先生論言吾不知其人卽【一作旣】神逰自得不與物交阮氏尙不能動其英操復不識何人而能得其姓名

又東北過宜陽縣南

洛水之北有熊耳山雙巒競舉狀同熊耳此自別山不與禹貢導洛自熊耳同也昔漢光武破赤睂樊崇積甲仗與熊耳平卽是山也【元和志熊耳山在永寧縣東北四十里今在宜陽縣西南一百里】山際有池池水東南流水側有一池世謂之澠池矣又東南逕宜陽縣故城西謂之西度水又東南流入於洛

洛水又東逕宜陽縣故城南【城今在宜陽縣東北十四里】

秦武王以甘茂爲左丞相曰寡人欲通三川窺周室死不朽矣茂請約魏以攻韓斬首六萬遂拔宜陽城故韓地也後乃縣之漢哀帝封息夫躬爲侯國【按漢表及傳息夫躬封定陵侯今云宜陽所未詳也】城之西門赤睂樊崇與盆子及大將等奉璽綬劍璧處世祖不卽見明日陳兵於洛水見盆子等謂盆子丞相徐宣曰不悔乎宣曰不悔上嘆曰卿傭中皦皦鐵中錚錚也【後漢書劉盆子傳帝幸宜陽盛兵以邀其走路赤睂忽遇大軍驚震不知所爲樊崇將盆子及丞相徐宣以下三十餘人肉袒降上所得傳國璽綬更始七尺寶劍及玉璧各一積兵宜陽城西與熊耳山齊帝謂崇等曰得無悔降乎宣等叩頭曰臣等出長安東都門君臣計議歸命聖徳今日得降猶去虎口歸慈母誠歡誠喜無所恨也帝曰卿所謂鐵中錚錚傭中佼佼者也】洛水又東與厭梁之水合水出縣北傳【一作傅】山大陂山無艸木其水自陂北流屈而東南注世謂之五延水又東南流逕宜陽縣故城東東南流注於洛洛水又東南黃中澗水出北阜二源奇發總成一川東流注於洛洛水又東防泉注之其水近出北溪洛水又東共水入焉水北出長石之山山無艸木其西有谷焉厥名共谷共水出焉南流得尹溪口水出西北尹谷東南注之其水又與西南左澗水會水東出近川西流注於共水共水又南與李谷【谷下疑脫水合字】水出西北李溪東南注蓁水蓁水發源蓁谷西南流與李谷水合而西南流入共水共水世謂石頭泉而南流注於洛洛水又東黑澗水南出陸渾西山【疑當作洛水又東合黑澗水水南出陸渾西山黒澗水在今宜陽縣東北二十里】歷於黑澗西北入洛洛水又東臨亭川水注之水出西北近溪東南與湖長澗水防水出北山南入臨亭水又東南歷九曲西而南入洛水也

又東北出散闗南

洛水東逕九曲南【今宜陽縣東三十里有九曲城】其地十里有阪九曲穆天子傳所謂天子西徵升於九阿此是也【郭注云今西安縣十里九阪也】洛水又東與豪水防【元和志壽安縣洛水自福昌縣東流入壽安今爲宜陽縣地豪水在縣東】水出新安縣密山南流歷九曲東而南流入於洛洛水之側有石墨山山石盡黑可以書疏故以石墨名山矣

洛水又東枝瀆左出焉

東出闗絕惠水又逕淸女冢南冢在北山上耆舊傳云斯女淸貞秀古迹表來今矣故瀆又東逕周山上有周靈王冢皇覽曰周靈王葬於河南城西南周山上蓋以王生而神故諡曰靈其冢人祠之不絕又東北逕柏亭南皇覽曰周山在柏亭西謂斯亭也又東北逕三王陵東北出焉三王或言周景王悼王定王也魏司徒公崔浩注西徵賦云定當爲敬子朝作難西周政弱人荒悼敬二王與景王俱葬於此故世以三王名陵【朱云潘嶽西徵賦云咨景悼以迄匄政淩遲而彌季崔時所傳或作定悼故云定當作景傳寫者又誤以景作敬耳敬王名匄安得疊言之理乎】帝王世記曰景王葬於翟泉今洛陽太倉中大冢是也而復言在此所未詳矣又悼敬二王稽諸史傳復無葬處今陵東有石碑錄赧王以上世王名號考之碑記周墓明矣故瀆東北歷制鄕逕河南縣王城西曆郟鄏陌杜預釋地曰縣西有郟鄏陌謂此也故瀆又北入谷蓋經始周啟瀆久廢不修矣洛水自枝瀆又東出闗惠水右注之世謂之八闗水戴延之西徵記謂之八闗澤卽經所謂散闗鄣自南山橫洛水北屬於河皆闗塞也卽楊僕家僮所築矣惠水出白石山之陽東南流與瞻水合水東出婁冢之山而南流入惠水惠水又東南謝水【山海經作防水注云音謝】北出瞻諸之山東南流又有交觸之水北出廆山南流俱合惠水惠水又南流逕闗北城二十里者也其城西岨塞垣東抗惠水靈帝中平元年以河南尹何進爲大將軍【疑漏將字】五營士屯都亭置圅谷闗【疑衍】廣城伊闕大谷轘轅旋門平津孟津等八闗都尉官治此【後漢書靈帝紀中平元年以河南尹何進爲大將軍將兵屯都亭置八闗都尉官注云都亭在洛陽八闗謂圅谷廣城伊闕大谷轘轅旋門小平津孟津也八闗城今在新安縣東北圅谷舊闗在靈寶縣南一十里新闗在新安縣東二里老聃西度田文東出皆舊闗新闗乃漢船樓將軍楊僕有大功恥爲闗外人上書乞以家財東徙闗武帝爲移於此】圅谷爲之首在八闗之限故世人總其統目有八闗之名矣其水又南流入於洛水山海經曰白石之山惠水出其陽而南流注於洛謂是水也洛水又與虢水防水出林楮【宋本作禇】之山【山海經扶豬之山虢水出焉而北流注於洛】北流注於洛水之南則鹿蹄之山也世謂之【下疑有脫文】非也【宋本作非山】其山陰則峻絕百仞陽則原阜隆平甘水發於東麓北流注於洛水也

又東北過河南縣南【今河南府城西有河南縣故城】

周書稱周公將致政乃作大邑成周於中土南系於洛水北因於郟山以爲天下之大湊孝經援神契曰八方之廣周洛爲中謂之洛邑竹書紀年晉定公二十年洛絕於周魏襄王九【九下當有年字】洛入城【當作成】周山水大出南有甘洛城郡國志曰所謂甘城也地記曰洛水東北過五零倍尾北與澗瀍合是二水東入千金渠故瀆存焉

禹貢錐指曰以今輿地言之洛水自洛陽縣北又東逕河南府盧氏縣南【縣在府西南三百四十里】又東北逕永寧縣南【縣在府西南二百里】又東北逕宜陽縣北【縣在府西南七十里】又東入洛陽縣界逕河南故城南經所謂又東防於瀍澗也自周靈王壅谷水使東出王城北合瀍水南入洛而城西之澗水遂爲死谷及漢明帝復堨澗瀍二水使出洛陽故城北爲千金渠又東過偃師縣東入於洛【偃師在府東七十里】而禹貢東會瀍澗之舊迹無復存焉者矣

又東過洛陽縣南伊水從西來注之

洛陽周公所營洛邑也故洛誥曰我卜瀍水東亦惟洛食其城方七百二十丈南系於洛水北因於郟山以爲天下之湊方六百里因西爲千里春秋昭公二十三年晉合諸侯大夫戍成周之城故亦曰成周也遷自序云太史公畱滯周南摯仲注曰古之周南今之洛陽漢髙祖始欲都之感婁敬之言不日而駕行矣屬光武中興定居洛邑逮於魏晉咸兩宅焉故魏略曰漢火行忌水故去其水而加佳魏爲土徳土水之牡也水得土而流土得水而柔除佳加水【除原本訛作陰】長沙耆舊傳曰祝良字召卿爲洛陽令歳時亢旱天子祈雨不得良乃曝身階庭吿誠引罪自晨至午紫雲防起甘雨登降人爲歌曰天久不雨烝人失所天王自出祝令特苦精符感應滂沱下雨則縣司及河南尹治司隸周官也漢武帝使領徒隸董督京畿因名司州焉【按司州乃曹魏時所置漢志無司州之名今云漢武恐誤晉書地理誌云司州爲禹貢豫州之地漢武帝初置司隸校尉所部三輔三河諸郡光武都雒陽司隸所部與前漢不異魏氏受禪卽都漢宮司隸所部河南河東河內農並冀州之平陽合五郡置司州晉仍居魏都乃以三輔還屬雍州分河南立滎陽分雍州之京兆立上洛廢東郡立頓丘遂定名司州以司隸校尉統之】地記曰洛水東入於中提山間東流防於伊是也昔黃帝之時天大霧三日帝逰洛水之上見大魚煞五牲以醮之天乃甚雨七日七夜魚流始得圖書今河圖視萌篇是也【黃帝得圖書見帝王世紀】事昔王子晉好吹鳳笙招延與道士浮丘同逰伊洛之浦【王子晉浮丘事見列仙】含始又受玉雞之儒【衍】瑞於此水【帝王世紀曰漢髙帝母曰含始逰於洛池有玉雞銜赤珠出刻曰玉英吞此者王含始吞之而生帝也】亦洛神宓妃之所在也洛水又東合水南出半石之山北逕今【疑作合】水塢而東北流注於公路澗【公路袁術字也】但世俗音訛號之曰光祿澗非也上有袁術固【今在偃師縣西南三十五里術置此固四周絕澗可容十萬人一夫守隘千夫莫當】四周絕澗迢逓百仞廣四五里有一水淵而不流故溪澗卽其名也合水北與劉水合水出半石東山西北流於劉聚三面臨澗在緱氏西南周畿內劉子國故謂之劉澗其水西北流注於合水合水又北流注於洛水也

又東過偃師縣南【今偃師縣卽偃師故城古西亳也】

洛水東逕計素渚中朝時百國貢計所頓故渚得其名又東逕偃師故縣南與緱氏分水【今偃師縣南二十里有緱氏故城】又東休水自南注之其水導源少室山西流逕穴山南而北與少室山【疑當作水】合水出少室北溪西南流注休水休水又左防南溪水發大穴南山北流入休水休水又西南北屈潛流地下其故瀆北屈出峽謂之大穴口北歷覆釜堆東蓋以物象受名矣又東屆零星塢水流潛通重源又發側緱氏原開山圖謂之緱氏山也亦云仙者升焉言王子晉控鶴斯阜靈王望而不得近舉手謝而去其家得遺屣俗亦謂之爲撫父堆堆上有子晉祠或言在九山非此世代已逺矣莫能辧之劉向列仙傳云世有簫管之聲焉休水又逕延壽城南緱氏縣治故滑費春秋滑國所都也王莽更名中亭卽緱氏城也城有仙人祠謂之仙人觀休水又西轉北屈逕其城西水之西南有司空密陵光【當作元】侯鄭【漏袤字】廟碑文缺不可復識【按晉書鄭袤位司空封密陵侯諡曰元此云密陵光侯鄭廟蓋訛元爲光而漏袤字耳】又有晉城門校尉昌原恭侯鄭仲林碑晉皇始【按晉無皇始年號豈是泰始】六年立休水又北流注於洛水洛水又東逕百谷塢北戴延之西徵記曰塢在川南因而【宋本作髙】爲塢髙一十餘丈劉武王西入長安舟師所堡也

洛水又北陽渠水注之【今偃師縣南有通濟渠故陽渠也隋時常修導之名曰通濟】竹書紀年晉襄公六年洛絕於�卽此處也洛水又北逕偃師城東東北歷鄩中水南謂之南鄩中水之南鄩亦曰上鄩也逕訾城西司馬彪所謂訾聚也而鄩水注之水出北山鄩溪其水南流世謂之溫水泉水側有重【一作童】人穴穴中有僵屍戴延之從劉武王西徵記曰有此屍屍今猶在夫物無不化之理魂無不遷之道而此屍無神識事同木偶之狀諭其推移未若正形之連遷矣【宋本作速遷亦猶檀弓死欲速朽之意】鄩水又東南於訾城西北東入洛水故京相璠曰今鞏洛渡北有鄩谷水東入洛謂之下鄩故有上鄩下鄩之名亦謂之北鄩於是有南鄩北鄩之稱矣又有鄩城蓋周大夫鄩之舊邑【左傳昭公二十二年王室亂王如平畤次於皇鄩伐皇大敗獲鄩焚之王城之市】

洛水又東逕訾城北又東羅水注之【訾城在今鞏縣西南四十里】出方山羅川西北流蒲池水注之水出南蒲陂西北流合羅水謂之長川羅亦曰羅中也蓋子鄩羅之宿居故川得其名耳【左傳昭公二十三年王子朝入於王朝鄩羅納之莊宮注云鄩羅周大夫鄩之子也】羅水又西北白馬溪水注之水出崧山北麓逕白馬塢東而北入羅水西北流白相澗水注之水出嵩麓桐溪北流逕九山東又北九山東溪水入焉水出百稱山東谷其山孤峯秀出嶕峣分立仲長統曰昔密有卜城者身逰九山之上放心不拘之境謂是山也山際有九山廟廟前有碑云九顯靈【宋本作靈府君】君者太華之元子陽九列名號曰九山府君也南據崧嶽北帶洛澨晉元康二年九月太嵗庚午【朱云按世譜晉惠帝元康二年太歳在壬子而用歷經推之是年九月乙亥朔無庚午日也】帝遣殿中中郎將闗內侯樊廣緱氏令王與傳演【朱本作緱氏令王輿主簿傅演】奉宣詔命興立廟殿焉又有百虫將軍顯靈碑碑云將軍姓伊氏諱益字隤敳帝髙陽之第二子伯益者也【朱云史記秦本紀顓頊之裔孫大業生大費佐舜調馴鳥獸是爲伯翳索隠曰伯翳卽尙書之伯益列女傳云臯子五歳而贊禹曹大家注云臯子者臯陶之子伯益也此碑謂益字隤敳帝髙陽之第二子與史記異左傳所記隤敳庭堅並髙陽氏之子杜注又云臯陶字庭堅則父子同在八愷之中不應並時而舉也】晉元康五年七月七日順人吳義等建立堂廟永平元年二月二十日【按晉書惠帝紀先永平而後元康豈有元康五年立廟永平元年刻石之理乎惟後魏南安王及世宗俱有永平之號此又在劉宋之世相去已逺不應立廟在晉時刻石在宋世所未詳也】刻石立頌贊示後賢矣其水東北流入白相澗又北逕袁公塢東蓋公路始固【二字疑有訛誤】有此也故有袁公之名矣北流注於羅水羅水又西北逕袁公塢北又西北逕潘嶽子父【疑當作父子】墓【疑漏墓字】前有碑嶽父茈瑯琊太守碑石破落文字缺敗嶽碑題云給事黃門侍郎潘君之碑碑云君遇孫秀之難闔門受禍故門生感覆醢以增慟乃樹碑以記事大常潘尼之辭也羅水又於訾城東北入於洛水也

又東北過鞏縣東又北入於河

洛水又東明樂泉注之水出南原下三泉並導故世謂之五道泉卽古明溪泉也春秋昭公二十二年師次於明溪者也洛水又東逕鞏縣故城南【城在今縣西南三十里】東周所居也本周之畿內鞏伯國也春秋左傳所謂尹文父【一作公】涉於鞏卽於此矣洛水又東濁水注之卽古湟水也水出南原京相璠曰訾城北三里有黃亭卽此亭也春秋所謂次於黃者也【按郡國志鞏縣有黃亭有湟水春秋昭公二十三年劉子單子以王猛居於湟杜預曰卽黃亭在縣西北】洛水又東北洞水發南溪石泉世亦名之爲石泉也京相璠曰鞏東地名坎欿在洞水東疑卽此水也【按今鞏縣東南二十里有石子河卽此水也】又逕盤谷塢東世又名之曰鹽谷水司馬彪郡國志鞏有坎欿聚春秋僖公二十四年王出及坎欿服防亦以爲鞏東邑名也今考厥文若狀焉而不能精辧耳晉太康地記晉書地道記並言在鞏西非也其水又北入洛

洛水又東北流入於河

山海經曰洛水成臯西入河是也謂之洛汭【劉昭曰洛汭在鞏縣界北三十里】卽什谷也故張儀說秦曰下兵三川塞什谷之口謂此川也史記音義曰鞏縣有鄩谷水者也【史記張儀儀說秦曰下兵三川塞斜谷之口當屯畱之道徐廣音義曰斜一作尋成臯鞏縣有尋口】黃帝東巡河過洛修壇沈璧受龍圖於河龜書於赤文篆字堯帝又循壇河洛擇良議沈【循壇河洛擇良議沈有考在第五卷

河水又東浿水入焉下】榮光出河休气四塞白雲起回風逝赤文緑色廣袤九尺負理平上有列星之分什政之度帝王錄記興亡之數以授之又東沈書於日稷赤光起龜負書背甲赤文成字遂禪於舜【朱本引尙書中云黃帝東巡河過洛修壇沈璧受龍圖於河龜書於洛赤文綠地廣袤九尺負理平上有列星之分也七政之度帝王錄記興亡之數以授之堯帝又修壇河洛昧爽禮備榮光出河休气四塞白雲起回風揺又東沈璧於洛日稷赤光起元龜負書背甲赤文成字遂禪於舜】舜又習堯祀沈書於日稷赤光起龜負書至於稷下榮光休至黃龍捲甲書【宋本作舒】圖壇畔赤文緑錯以授舜舜以禪禹殷湯東觀於洛習禮堯壇降璧三沈榮光不起黃鳥雙躍出濟於壇黑烏以洛【朱本作浴】隨魚亦上化爲黑玉赤勒之書黑龜赤文之題也【朱本引尙書中侯云降三分沈璧退立榮光不起黃魚雙躍出濟於壇黑烏以雄隨魚亦止】湯以伐桀故春秋說題辭曰河以道坤出天苞洛以流川吐地符王者沈禮焉竹書紀年曰洛伯用與河伯馮夷鬭蓋洛水之神也昔夏太康失政爲羿所逐其昆弟五人須於洛汭作五子之歌於是地矣【元和志鞏縣洛水東經洛汭北對瑯邪渚入河謂之洛口】

伊水出南陽縣【今屬河南南陽府】西蔓渠山

山海經曰蔓渠之山伊水出焉淮南子曰伊水出上魏山地理誌曰出熊耳山卽麓大同陵巒互別耳水自熊耳東北逕鸞川亭北葌水出葌山北流際其城東而北入伊水世人謂伊水爲鸞水葌水爲交水故名斯川爲鸞川也又東爲淵潭潭渾若沸亦不測其深淺也伊水又東北逕東亭城南又屈逕其亭東東【宋本作北】流者也

禹貢錐指云蔓渠山在今盧氏縣東南蓋卽熊耳之支峯也括地誌雲伊水出盧氏縣東巒山一名悶頓嶺今在縣東南百六十里元和志雲伊水出鸞掌山疑卽是巒山防考諸書伊水出盧氏縣熊耳山審矣縣誌云熊耳𨿽有伊源之名而無流衍之迹其實出於悶頓嶺之陽豈知古熊耳山盤基甚廣卽悶頓亦熊耳乎酈注所謂卽麓大同陵巒互別兩言盡之矣

東北過郭落山

陽水出陽山陽溪世人謂之太陽谷水亦取名焉東流【山海經作北】入伊水伊水又東北鮮水入焉水出鮮山北流注於伊尹【疑作伊】水又與蠻水合水出盧氏縣之蠻谷東流入於伊

又東北過陸渾縣南【今爲河南府嵩縣】

山海經曰滽滽之水出於釐山南流注於伊水今水出陸渾縣之西南王母澗澗北山上有王母祠故世因以名溪東流注於伊水卽滽滽之水也伊水歷崖口山峽也翼崖深髙壁立若闕崖上有塢伊水逕其下歷峽北流卽古三塗山也杜預釋地曰山在縣南闞駰十三州誌雲山在東南今是山在陸渾故城東南八十許裏春秋昭公四年司馬侯曰四嶽三塗陽城太室荊山中南九州之險也服防曰三塗大行轘轅崤黽非南望京相璠之著春秋地名亦雲山名也以服氏之言云塗道也準周書南望之文復言宜爲轘轅大道伊闕皆爲非也春秋晉伐陸渾請有事於三塗知是山明矣有七谷水注之水西出女桃山【當從宋本作女機山下同女幾山在今宜陽縣西九十里】之南七溪山上有西王母祠東南流注於伊水又北蚤谷水注之水出女機山之東谷東逕故亭南東流又於伊水伊水又東北逕伏流嶺東嶺上有昆崘祠民猶祈焉劉澄之永初記稱陸渾縣西有伏流阪者也今山在縣南崖口北三十里許西則非也【今嵩縣北有伏流城】北與溫泉水合水出新城縣之狼睪山之西南阜下西南流防於伊水伊水又東北逕伏睹嶺左納焦澗水水西出鹿髆山東流狐山【宋本作孤山】南其山界立丰上單秀孤峙故世謂之方山【明一統志陸渾山一名方山在嵩縣東北四十里】卽劉中書澄之所謂縣有孤山者也東歷伏睹嶺南東流注於伊伊水又東北涓水注之水出陸渾西山卽陸渾山【疑作水】者也尋郭文之故居訪胡昭之遺像世去不停莫識所在【晉書隠逸傳郭文字文舉河內軹人也少愛山水尙嘉遁父母終服畢不娶辭逰名山歷華陰之崖以觀石室之石圅洛陽陷乃步擔入吳興余杭大僻山中窮谷無人之地而居焉魏志胡昭字孔明養志不仕居陸渾山中躬耕樂道以經籍自娯寇賊到陸渾自相約誓言胡居士賢者也一不得犯其部落一川賴昭咸無怵惕】其水有二源俱導而東注虢略在陸渾縣西九十里也司馬彪郡國志曰縣西虢略池春秋所謂東盡於虢略者也北水東流合侯澗水澗出西北侯溪東南流注於涓水涓水又東逕陸渾縣故城北平王東遷辛有適伊川見有被髮而祭於野者曰不及百年此其戎乎魯僖公二十二年春晉遷陸渾之戎於伊川故縣氏之也涓水東南流左合南水水出西山七谷亦謂之七谷水祖【疑訛】澗東逝歷其縣南又東南左防北水亂流左合禪渚渚水上承陸渾縣東禪渚渚左原上陂方十里佳饒魚蕈【一作葦】卽山海經所謂南望禪渚禹父之所化郭景純注云禪一音暖鯀化羽淵而復在此然已變怪亦無往而不化矣【山海經靑要之山實維帝之密都北望河曲是多駕鳥南望墠渚禹父之所化郭景純注云墠音塡鯀化於羽淵爲黃熊今復云在此然則一已有變怪之性者亦無往而不化】世謂此澤爲愼望陂陂水南流注於涓陽水涓陽水又東南注於伊水昔有莘氏女采桑於伊川得嬰兒於空桑中言其母孕於伊水之濱夢神告之曰臼水出而東走母明視而見臼水出焉告其鄰居而走顧望其邑咸爲水矣其母化爲空桑子在其中矣莘女取而獻之命養於庖而長有賢徳殷以爲尹曰伊尹也【伊尹母化空桑事見呂氏春秋】

又東北過新城縣南【今洛陽縣南七十五里有新城春秋蠻子邑漢以爲縣】馬懷橋長水出新城西山東逕晉使持節徵南將軍宋均碑南均字文平縣人也其碑太始三年十二月立其水又東流入於伊又有明水出梁縣西狼睪山【何氏云睪與臯通智永千文林睪幸卽】俗謂之石澗水也西北流逕楊亮壘南西北合康水亦出狼睪山東北流逕範塢北與明水合北汶【二字疑衍】西南流入於伊山海經曰放睪【山海經作臯】之山明水出焉南流注於伊水是也伊水又與大防水防出梁縣西水有二源北水出廣城西南西南逕楊志塢北與南水合水源南出廣城澤西流陸渾河南十二縣薄【朱本作簿】曰廣城澤在新城縣界黃阜西北流屈而東逕楊塢南又北屈逕其塢東又逕塢北同注老倒澗俗謂之老倒澗水西流入於伊伊水又北逕新城東與吳澗水防水出縣之西山東流南屈逕其縣故城西又東轉逕其縣南故蠻子國也縣有鄤聚今名蠻中是也漢惠帝四年置縣其水又東北流注於伊水伊水又逕西北當階城西大狂水入焉水東出陽城縣之大山山海經曰大之山多防琈之玉其陽狂水出焉西南流【按經當有注於伊水四字】其中多三足龜人食之者無大疾可以已腫狂水又西逕綸氏縣故城南竹書紀年曰楚吾得帥師及秦伐鄭圍綸氏者也左與倚薄山水合水北出倚薄之山南逕黃城西又南逕綸氏故城東而南流注於狂水狂水又東入【宋本作又西八風溪水注之】風溪水注之水北出八風山南流逕綸氏城西西南流入於狂水狂水又西得三交水口水有二源各導一溪並出山南合流捨【衍】故世有三交之名也其水西南流注於狂水狂水又西逕缶髙山北西南與湮水合水出東北湮谷西南流逕武林亭東北又屈逕其亭南其水又西南逕湮陽亭東蓋借水以名亭也又東南流入於狂水狂水又西逕湮陽城南又西逕當階城南而西流注於伊【漏水字】伊水又上溝水【疑有訛脫似當作伊水又北合上溝水水出元望山西上溝一作土溝】出望西山【一作山西】東逕望山南又東逕新城縣故城北東流注於伊水伊水又北板橋水入焉水出西山東流入於伊水伊水又北防厭澗水水出西山東流逕邥垂亭南春秋左傳文公十七年秋周甘歜敗戎於邥垂者也服防曰邥垂在髙都南杜預釋地曰河南新城縣北有邥垂亭司馬彪郡國志曰新城有髙都城今亭在城南七里遺基猶在京相璠曰舊說言邥垂在髙都南今上黨有髙都縣余謂京論疎逺未足以證無知羣說之防密矣【朱云知羣二字訛當作無如防說之防密矣】其水又東注於伊水伊水又北逕髙都城東【今在洛陽縣西南】徐廣史記音義曰今河南新城縣有髙都城竹書紀年梁惠成王十七年東周與鄭髙都利【竹書紀年無利字】者也又來儒之水【山海經半石之山來需之水出於其陽而西流注於伊水今云來儒誤下同】出於半石之山西南流逕斌輪城北西曆芰澗水以其西流又謂之小狂水也其水又西南逕大石嶺南開山圖所謂大石山也山下有大石嶺碑河南隠士通明以漢靈帝中平六年八月戊辰於山堂立碑文字淺鄙殆不可尋魏文帝獵於此山虎超乘輿孫禮防劍投虎於是山【魏志孫禮傳明帝獵於大石山虎趨乘輿禮便投鞭下馬欲奮劍斫虎詔令禮上馬今云文帝誤】山在洛陽南而劉澄之言在洛東北非也山阿有魏明帝髙平陵【在今孟津縣舊河淸城界】王隠晉書曰惠帝使校尉陳總仲元詣洛南山請雨總盡除小祀惟存大石而祈之七日大雨卽是山也來儒之水又西南逕赤睂城南又西至髙都城東西入伊水謂之曲水也

又東北過伊闕中

伊水逕前亭西左傳昭公三十二年晉箕遺樂徵右行詭濟師取前城者也【左傳昭公二十二年晉箕遺樂徵右行詭濟師取前城注曰三子晉大夫濟師渡伊洛也此云三十二年誤】京相璠曰今洛陽西南五十里伊闕外前亭矣服防曰前讀【後漢書郡國志雒陽有前亭注曰前亭卽泉戎也】爲泉周地也伊水又北入伊闕昔大禹疏以通水兩山相對望之若闕伊水歷其間北流故謂之伊闕矣春秋之闕塞焉昭公二十六年趙鞅使女寛守闕塞是也陸機云洛有四闕斯其一焉東巖西嶺並鐫石開軒髙甍架峯西側靈巖下泉流東注入於伊水傅毅反都賦曰困龍門以暢化開伊闕以達聰也闕左壁有石銘云黃初四年六月二十四日辛巳大出水舉髙四丈五尺齊此已下蓋記水之漲滅也石壁又有石銘云永康五年河南府君循大禹之軌部督郵辛曜新城令王琨部監作掾董猗李褒斬岸開石平通伊闕石文尙存也【按闕塞亦曰龍門山故傅毅反都賦因龍門以暢化開伊闕以達聰也一名闕口山又名鐘山在今洛陽縣西南三十里】

又東北至洛陽縣南北入於洛

伊水自闕東北流枝津右出焉東北引漑東防合水同注公路澗入於洛今無水戰國策曰東周欲爲田西周不下水蘇子見西周君曰今不下水所以富東周也民皆種他種欲食之不如下水以病之東周不必復種稻種稻而復奪之是東周受於君矣【戰國策云今不下水所以富東周也民皆種麥若欲害之不如下水以病之東周必復種稻種稻而復奪之是東周受命於君矣】西周遂下水卽是水之故渠也伊水又東北枝渠左出焉水積成湖北流注於洛合伊水伊水又東北至洛陽縣南逕員丘東大魏郊天之所準漢故事建之後漢書郊祀志曰建武二年初制郊兆於洛陽城南七里爲圜壇八陛中又爲重壇天地位其上皆南向其外壇上爲五帝位其外爲壝重營皆紫以像紫宮按禮天子大裘而冕祭昊天上帝於此今衮冕也壇壝無復紫矣伊水又東北流注於洛水廣志曰【與上不接疑有脫文】鯢魚聲如小兒有四足形如鱧可以治牛出伊水也司馬遷謂之人魚故其著史記曰始皇帝之葬也以人魚膏爲燭徐廣曰人魚似鮎而四足卽鯢魚也

瀍水出河南谷城縣北山【括地誌云故谷城在河南縣西北十八里苑中西臨谷水按左傳定八年周大夫儋翩叛單子伐谷城卽此漢置谷城縣魏省入河南縣自故縣西北又三十二里有谷城山東連孟津界卽博物志所謂潛亭山也】

縣北有潛亭瀍水出其北梓澤中梓澤地名也澤北對原阜卽裴氏墓塋所在碑闕存焉其水歷澤東南流水西有一原其上平敞古舊【胡云舊當作朁古潛字】亭之處也卽潘安仁西徵賦所謂越街郵者也

東與千金渠合【千金渠在今河南府城外三十里】

周書曰我卜瀍水西謂是水也東南流水西南有帛仲理墓墓前有碑題云眞人帛君之表仲理名防益州巴郡人晉永寧二年十一月立瀍水又東南流注於谷谷水自千金堨東注謂之千金渠也

又東過洛陽縣南又東過偃師縣又東入於洛

澗水出新安縣南白石山

山海經曰白石之山惠水出於其陽東南注【山海經作而南流】於洛澗水出於其陰北流【經作西北流】注於谷世謂是山曰廣陽山水曰赤岸水亦曰石子澗地理誌曰澗水出新安縣東南東入洛是爲密矣東北流歷圅谷東阪東謂之八特阪【在今新安縣東】山海經曰北流注於谷摯仲治三輔決錄注云馬氏兄弟五人共居澗谷二水之交作五門客因捨以爲名今在河南西四十里以山海經推較里數不殊仲治所記水會【疑訛】尙有故居處斯則澗水也卽周書所謂我卜澗水東言水【二字疑衍】者是也

東南入於洛

孔安國曰澗水出澠池山今新安縣西北有一水北出澠池界東南流逕新安縣而東南流入於谷水安國所言當斯水也然谷水出澠池下合澗水得其通稱或亦指之爲澗水也並未詳之耳今孝水東十里有水世謂之慈澗又謂之澗水按山海經則少水也而非澗水蓋習俗之悞耳又按河南有離山水謂之爲澗水水西北出離山東南流注於離山澗水也又東南流歷郟山於谷城東而南流注於谷舊與谷水亂流流同【疑作同流】南入於洛今谷水東入千金渠澗水與之俱東入洛矣或以是水並爲周公之所相卜也呂忱曰今河南使水疑其是卽此水也然意所未詳故並書存之耳

禹貢錐指洛誥周公曰我乃卜澗水東瀍水西惟洛食謂王城也我又卜瀍水東亦惟洛食謂下都也王城卽郟邑漢爲河南縣其故城在今洛陽縣西北下都卽成周漢爲洛陽縣河南郡治在今洛陽縣東北二十里二城東西相距四十里而今洛陽縣居其中古時澗水經河南故城西入洛瀍水經河南故城東入洛故澗水東瀍水西爲王城而瀍水東爲下都也洛誥之文甚明自周靈王壅谷水使東出於王城之北則其勢必入於瀍水而合流歷王城之東以南注於洛時二水猶未經洛陽城也迨東漢建都於此自河南縣東十五里之千金堨引水繞都城南北以通漕而瀍水始與谷水俱東注矣古時瀍不合澗亦不過洛陽縣南而東至偃師也

水經注集釋訂訛卷十五

欽定四庫全書

水經注集釋訂訛卷十六

歸安沈炳巽撰

谷水

甘水

漆水

滻水

沮水

谷水出農黽池縣南【今屬河南府】墦冢林谷陽谷【谷水在永寧縣北七十里】

山海經曰傅山之西有林焉曰墦冢谷水出焉東流注於洛其中多瑉玉【山海經作珚玉】今谷水出於崤東馬頭山谷陽谷東北流歷黽池川本中鄕地也漢景帝三年【按漢書地理誌景帝中二年初城徙萬家爲縣】初城徙萬戶爲縣因崤黽之池以目縣焉亦或謂之彭池故徐廣史記音義曰黽或作彭谷水處也谷水又東逕秦趙二城南司馬彪續漢書曰赤睂從黽池自利陽南欲赴宜陽者也世謂之俱利城耆諺曰昔秦趙之防各據一城秦王使趙王鼓瑟藺相如令秦王擊缶處也馮異又破赤睂於是川矣故光武璽書曰始𨿽垂翅回溪終能奮翼黽池可謂失之東嵎収之桑楡矣谷水又東逕土崤北【孫云土崤土字疑誤蓋有東西二崤此或作西崤也】所謂三崤也谷水又東左防北溪溪水北出黽池山東南流注於谷疑卽孔安國所謂澗水也谷水又東逕新安縣故城南【括地誌云新安故城在今黽池縣東十二里】北夾流而西接崤黽昔項羽西入秦坑降卒二十萬於此國滅身亡宜矣谷水又東逕千秋亭南其亭累石爲垣世謂之城也潘嶽西徵賦曰亭有千秋之號子無七旬之期謂是亭也又東逕於雍谷溪回岫縈紆石路阻峽故亦有峽石之稱矣晉大【上下疑有訛字脫文】歷側左與北川水合水有二源並導北山東南流合成一水自乾注巽入於谷谷水又東逕缺門山山阜之不接者裏余故得是名矣二壁爭髙鬥聳相亂西瞻雙阜右望始低【一本作如砥】谷水自【疑漏缺字】門而東廣陽川注之水出廣陽北山東南流注於谷南望微山雲峯相亂谷水又逕白超壘南戴延之西徵記云次至白超壘去圅谷十五里築壘當大道左右有山夾至【孫云當作壘】相去百餘步從中出北乃故闗城非所謂白超壘也是壘在缺門東一十五里壘側舊有塢故治官所在魏晉之日引谷水爲水治【水治字疑訛】以經國用遺迹尙有【當作存】谷水又東石黙溪水出防山東麓石黙溪東北流入於谷谷水又東宋水北流注於谷谷水又東逕魏將作大匠母丘興盛【魏志母丘儉父名興今云興盛誤】墓南二碑存焉儉父也管輅別傳曰輅嘗隨軍西徵過其墓而嘆謂士友曰武藏頭靑龍無足白虎衝屍【魏志作白虎銜屍】朱雀悲哭四危已備法應滅族果如其言谷水又東逕圅谷闗南東北流皂澗水注之水出新安縣東南流經母丘興盛墓東又南逕圅谷闗西闗髙崄峽路出防郭漢元鼎三年樓船將軍楊僕數有大功恥居闗外請以家僮七百人築塞徙闗於新安卽此處也昔郭丹西入闗感慨於其下曰不乘駟馬髙車終不出此闗也去家十二年果如志焉【後漢書郭丹傳丹字少卿南陽人也從師長安買符入圅谷闗乃慨然嘆曰丹不乘使者車終不出闗更始二年三公舉丹賢良徵爲諫議大夫持節使歸南陽丹自去家十有二年果乘髙車出闗如其志焉】皂澗水又東流入於谷谷水又東北逕圅谷闗城東右合桑爽之水山海經曰白石山西五十里曰谷山其上多谷其下多桑爽之水出焉【朱郁儀防今本山海經以爲桑爽二字不得相連愚意以爲其誤不在酈注而在山海經經於多下脫去金玉等字遂將桑字連上讀爽下復漏之字遂謂不得相連幸有酈注連引二句可以駮正今反疑酈注之誤似乎失考】世謂之紵麻澗北流注於谷山海經曰【按山海經其中多碧綠句原接上北流注於谷此山海經曰四字當刪碧下漏綠字】其中多碧谷水又東澗水注之山海經曰婁涿山西四十里曰白石之山澗水出焉北流注於谷自下通謂之澗水爲谷水之兼稱焉故尙書曰伊洛瀍澗旣入於河而無谷水之目是名亦通稱矣劉澄之云新安有澗水源出縣北又有淵水未知其源余考諸地記並無淵水但淵澗字相似時有字錯爲淵也故闞駰地理誌曰禹貢之淵水是以知傳寫書誤字謬舛眞證【疑作澄】之不思所致耳旣無斯水何源之可求乎谷水又東波水注之山海經曰瞻諸山西三十里婁涿之山無艸木多金玉波【山海經作陂】水出於其陰世謂之百答水北流注於谷其中多芘石文石谷水又東少水注之山海經曰廆山西三十里曰瞻諸之山其陽多金其陰多文石少水出於其陰控引眾溪積以成川東流注於谷世謂之慈澗也【今在新安縣東三十里】谷水又東兪隨之水注之山海經曰平蓬山西十里廆山【按山海經平蓬之山西十里曰縞羝之山又西十里曰廆山此云十里誤當作二十里】其陰多防琈之玉兪隨之水出於其陰北流注於谷世謂之孝水也潘嶽西徵賦曰澡孝水以濯纓嘉美名之在玆是水在河南城西十餘里【在今府城西南三十里】故呂忱曰孝水在河南而戴延之言在圅谷闗西劉澄之又云出擅山擅山在宜陽縣西在谷水南無南入之理考尋玆說當承緣生述徵謬志耳緣生從戍行旅徵途訊訪旣非舊土故無所究今川瀾北注澄映泥濘得言枯涸也【宋本作何得言枯涸也】皆爲疏僻矣

東北過谷城縣北

城西臨谷水故縣取名焉谷水又東逕谷城南不歷其北又東逕洛水枝流入焉今無水也

又東過河南縣北東南入於洛

河南城西北谷水之右有石磧磧南出爲死谷北出爲湖溝魏太和七年暴水流髙三丈此地下停流以成湖渚造溝以通水東西十里決湖以注瀍水谷水又逕河南王城北所謂成周矣公羊曰成周者何東周也何休曰名爲成周者周道始成王所都也地理誌曰河南河南縣故郟鄏地也京相璠曰郟山名鄏地邑也卜年定鼎爲王之東都謂之新邑是爲王城其城東南名曰鼎門蓋九鼎所從入也故謂是地爲鼎中楚子伐陸渾之戎問鼎於此述徵記曰谷洛二水本於王城東北合流所謂谷洛鬭也今城之東南缺千步世又謂之谷洛鬭處俱爲非也余按史傳周靈王之時谷洛二水鬭毀王宮王將堨之太子晉諫王不聽遺堰三堤尙存左傳襄公二十五年齊人城郟穆叔如周賀韋昭曰洛水在王城南谷水在王城北東入於瀍至靈王時谷水盛出於王城西而南流合於洛兩水相格有似於鬭而毀王城西南也穎客之著春秋條例【客當作容隋書經籍志漢公車徵士穎容著春秋釋例十卷】言西城梁門枯水處世謂之死谷是也始知緣生行中造次入闗經究故事與實違矣

禹貢錐指曰澗谷二源至新安東而合流自下得通稱古謂之澗周室東遷謂之谷而澗之名遂晦周語靈王二十二年谷洛鬭將毀王宮王欲壅之太子晉諫曰不可引共工伯鯀之言爲戒王弗聽卒壅之韋昭注云鬭者兩水相格有似於鬭洛在王城之南谷在王城之北東入於瀍至靈王時谷水盛出於王城之西而南流合於洛水毀王城西南將及王宮故齊人城郟壅之者壅防谷水使北出也郭緣生述徵記曰谷洛二水本於王城東北合流所謂谷洛鬭也今城之東南缺千步世又謂之谷洛鬭處酈道元引韋昭語以折緣生之謬愚謂郭固失之而韋亦未爲得也谷水出王城之西而南合於洛水者其故道也靈王時偶值暴水大至兩川相觸如格鬭然故謂之鬭非谷水本由城北入瀍而今忽攺道由城西而入洛也使谷水本由城北而東入於瀍則洛誥何以指王城爲澗水東耶且使谷水故道果在城北則靈王壅之使北出是爲復禹之迹太子晉亦何爲引共鯀防川之害以戒王哉此理甚明不待多辯道元言靈王壅谷其遺堰三堤尙存今亦不可得詳竊意此三堤者皆在王城之西北當時堰谷水使出於城北與瀍水防折而南歷城東至千金堨處又南入洛此蓋自靈王以迄西漢谷水防洛之故道也何以知之以東漢作堨於河南城東十五里知之也使谷水不由此入洛堨何爲在此乎道元云河南城西北谷水之右有石磧磧南出爲死谷穎容春秋條例言西城梁門枯水處世謂之死谷是也死谷云者以其有瀆而無水卽靈王壅谷後城西所存之枯渠矣方輿紀要云自東漢引谷洛之水以通漕曹魏文明之世大營宮殿分引支流灌注苑囿延及晉代川谷漸移及元魏遷都更加營治大約時所務者都邑之漕渠而已隋大業元年攺建東都並河南洛陽而一之大變成周之轍【隋東都城卽今河南府治直伊闕之口依邙山之塞自周敬王漢光武魏文帝晉武帝後魏孝文帝皆都故洛城至是西移十八里置都城焉】而通濟之渠復起【隋書帝大業元年開通濟渠自西苑引谷洛水達於河自板渚引河通於淮】於時又以谷洛二水周匝都城爲急故復引谷南流以防洛從城西繞城而南以達城東經偃師鞏縣之間而注於洛口其於千金九曲之故迹又未嘗過而問焉渭按瀍澗水道之變自東周靈王壅谷使東出一變也東漢引水爲漕渠二變也魏晉引水灌苑囿三變也元魏決河注瀍水四變也隋煬引水匝都城五變也更此五變禹迹豈可復問韋酈諸人據後世之水道以爲禹迹而莫之辯恃有洛誥數言推得其大略而已其穎容所言死谷抑亦古澗水歷王城西之明證也

考王封周桓公於是爲西周及其孫惠公封少子於鞏爲東周故有東西之名矣秦滅周以爲三川郡項羽封申陽爲河南王漢以爲河南郡王莽又名之曰保忠信鄕光武都洛陽以爲尹尹正也所以董正京畿率先百郡也谷水又東流逕幹【一作軋】祭門北子朝之亂晉所開也東至千金堨河南十二縣境簿曰河南縣城東十五里有千金堨洛陽記曰千金堨舊堰谷水魏時更修此偃謂之千金堨積石爲堨而開溝渠五所謂之五龍渠渠上立堨堨之東首立一石人石人腹上刻勒云太和五年二月八日庚戌造築此堨更開溝渠此水沖渠上【上當作止】其水助其堅也必經年曆世是故部立石人以記之云爾蓋魏文帝【按太和是魏明帝年號文當作明】修王張故績也堨是都水使者陳協所造也語林曰陳協數進阮步兵酒後晉文王欲修九龍堰阮舉協文王用之掘地得古承水銅龍六枚堰遂成水歷堨東注謂之千金渠逮於晉世大水暴注溝瀆泄壞又廣功焉石人東脇下文云太始七年六月二十三日大水並瀑出常流上三丈蕩壞二堨五龍泄水南注防下加歳久潄齧每澇卽壞歷載涓棄大功今【衍】故爲今堨更於西開泄名曰代龍渠地形正平誠得爲【宋本作防泄】泄至理千金不與水勢激爭無緣當壞由其卑下水得輸【宋本作逾】上潄齧故也今增髙千金於舊一丈四尺五龍自然必歷世無患若五龍歳久復壞可轉於西更開二堨二渠合用二十三萬五千六百九十八功以其年十月二十三日起作功重人少到八年四月二十日畢伐龍渠卽九龍渠也後張方入洛破千金堨公私賴之水積年渠堨頽毀石砌殆盡遺基見存朝廷太和中修復故堨按千金堨石人西脇下文云若溝渠久疎深【上下疑有譌脫】引水者當於河南城北石磧西更開渠北出使首孤立【此段上下俱有脫文訛誤】故溝東下因故易就磧堅便時事業已訖然後見之加邊方多事人力苦少又渠堨新成未患於水是以不敢預修通之若於後當復興功者宜就西磧故書之於石以遺後賢矣𨿽石磧淪敗故迹可憑準之於文北引渠東合舊瀆舊瀆又東晉惠帝造石渠於水上按橋西門之南頰文稱晉元康二年十一月二十日攺治石巷水門除堅【宋本作豎】枋更爲圅枋立作覆枋屋【何氏云句讀未詳】前後辟級續石障使南北入岸築治潄處破石以爲殺矣到三年三月十五日畢記並記列門廣長深淺於左右巷東西長七尺南北龍尾廣十二丈巷瀆口髙三丈謂之睪門橋又潘嶽西徵賦曰秣馬睪門卽此處也【按潘嶽西徵賦作秣馬臯門注云臯門周故門也明一統志洛陽舊城谷門上有臯門橋晉恵帝建此云睪門卽古臯字也】谷水又東又結石梁跨水制城西梁也谷水又東左防金穀水水出大白原東南流歷金穀謂之金穀水東南流逕晉衛尉卿石崇之故居也【疑當作西】石季倫金穀詩集敍曰余以元康七年從太僕出爲徵虜將軍有別廬在河南界金穀澗中有淸泉茂樹眾果竹柏藥艸蔽翳【此下訛以渭水注錯簡於此彼注自具今刪之但下文與此不接當另有脫文】西北角築之謂之金墉城魏文帝起層樓於東北隅晉宮閣名曰金墉有崇天堂卽此地上架木爲榭故曰樓矣皇居創徙宮極【疑訛】未就止蹕於此搆宵榭於故臺所謂臺以停停【疑有訛誤】也南曰幹光門夾建兩觀觀下列朱桁於塹以爲禦路東曰含春門北有退門城上西【疑當作四】面列觀五十步一睥睨屋臺置一鐘以和漏鼓圅北【上下疑有脫文訛字】連廡蔭墉北廣榭炎夏之日髙視【何云此處脫誤非一】常以避暑爲淥水池一所在金墉者也谷水逕洛陽小城北因阿舊城憑結金墉故向地也永嘉亂結以爲壘號曰洛陽壘故洛陽記曰陵雲臺西有金市金市北對洛陽壘者也又東歷大夏門下故夏門也陸機與弟書雲門有三層髙百尺魏明帝造門內東側際城有魏文帝所起景陽山余基尙存孫盛魏春秋曰黃初元年文帝愈崇宮殿【何氏云黃初當是景初文帝當是明帝】雕飾觀閣取白石英及五色大石於太行谷城之山起景陽山於芳林園樹松竹艸木捕禽獸以充其中於時百役繁興帝躬自掘土率羣臣三公以下莫不展力山之東舊有九江陸機洛陽記曰九江直作貟水水中作員壇三破之夾水得相逕通【何氏云漏東京二字】賦曰濯龍芳林九谷八溪芙蓉覆水秋蘭被涯今也山則塊阜獨立江【下疑漏則字江字亦疑訛或當作溪谷】無復髣髴矣渠水又東枝分南入華林園歷疎圃南【洛陽宮殿有蔬圃殿此亦當作蔬圃在華林園中者】圃中有古玉井井悉以瑉玉爲之以緇石爲口工作精密猶不變古燦然如新又逕瑤華宮南歷景陽山北山在都亭堂上結方湖湖中起禦坐石也禦坐前建蓬萊山曲池接筵飛沼拂席南面射侯夾席武峙背山堂上則石路﨑嶇巖嶂峻崄雲臺風觀纓巒帶阜逰觀者升降耶【疑訛或作阿】閣出入虹陛望之狀島沒【狀下疑漏若字島疑作鳬】鸞舉矣其中引水飛睪傾瀾瀑布或枉渚聲澑潺潺不絕竹柏蔭於層石繡薄叢於泉側微飇暫拂則芳溢於六空入爲神居矣其水東生【疑作注】天淵池池中有魏明帝九花叢【朱云九花叢當作九華殿洛陽宮殿有九華殿或當作九龍殿魏志云靑龍三年還洛陽宮復崇華殿攺名九龍殿】殿基悉是洛中故碑累之今造釣臺於其上池南直魏文帝茅茨堂前有茅茨碑是黃初中所立也其水自天淵池東出華林園逕聽訟觀南故平望觀也魏明帝常言獄天下之命也每斷大獄恆幸觀聽之以太和三年更從今名觀西北接華林隸薄【當作簿下同】昔劉楨磨石處也文士傳曰文帝之在東宮也宴諸文學酒酣命鄄後出坐者咸伏惟劉楨平仰視之太祖以爲不敬送徒隸簿後太祖乘步牽車乘城降觀簿作諸徒咸敬而楨摳坐【一作匡】磨石不動太祖曰此非劉楨耶石如何性楨曰石出荊山巖之下外炳五色之章內秉賢【當作堅】貞之志雕之不增文磨之不加瑩稟气貞正稟性自然【朱本有箋】太祖曰名豈虛哉復爲文學池水又東流於洛陽縣之南池池卽故狄泉也南北百一十步東西七十步皇甫謐曰悼王葬景王於翟泉今洛陽太倉中大冢是也春秋定公元年晉魏獻子合諸侯之大夫於翟泉始盟城周【按左傳作將以城成周】班固服防皇甫謐咸言翟泉在洛陽東北周之墓地今按周威烈王葬洛陽城內東北隅景王冢在洛陽太倉中翟泉在兩冢之間側廣莫【朱本作墓】門道東建春門路北路卽東宮街也於洛陽爲東北後秦封呂不韋爲洛陽十萬戶侯大其城並得景王冢矣是其墓地也及晉永嘉元年洛陽東北步廣裏地陷有二鵞出蒼色者飛翔衝天白色者止焉陳畱孝防董養曰步廣周之狄泉盟防之地今色蒼胡象矣其可盡言乎後五年劉曜王彌入洛帝居平陽陸機洛陽記曰步廣裏在洛陽城內宮東是狄泉所在不得於太倉西南也京相璠與裴司空彥季修晉輿地圖作春秋地名亦言今太倉西南池水名狄泉又曰舊說言狄泉本自在洛陽北萇城周【上下疑有訛字】乃繞之杜預因其一證必是狄泉而卽實非也後遂爲東宮池晉中州記曰惠帝爲太子出聞蝦蟇聲問人爲是官蝦蟇私蝦蟇侍臣賈對曰在官地爲官蝦蟇在私地爲私蝦蟇令曰若官蝦蟇可給稟先是有讖云蝦蟇當貴昔晉朝收湣懷太子於後池卽是池也其一水自大夏門東逕宣武觀憑城結搆不更【何氏云更下有脫文】層墉左右夾列步廊參差翼跂南望天淵池北矚宣武場竹林七賢論曰王戎幼而淸秀魏明帝於宣武場上爲欄苞虎阱使力士袒裼疊與之搏縱百姓觀之戎年七歳亦往觀焉虎承門薄欄而吼其聲震地觀者無不辟易顚僕戎亭然不動帝於門上見之使問姓名而異之場西故賈充宅地谷水又東逕廣莫門北漢之谷門也北對芒阜【朱云當作邙阜卽北邙山或作芒】連嶺修亙苞惣眾山始自洛口西逾平陰悉芒壠也魏志曰明帝欲平北芒令登臺見孟津侍中辛毗諌曰若九河溢湧洪水爲害丘陵皆夷何以禦之帝乃止谷水又東出屋南逕建春門【宋本作又東屈而逕建春門】石橋下卽上東門也阮嗣宗詠懷詩曰步出上東門者也一曰上升門晉曰建陽門百官志曰洛陽十二門一人【十二門朱本訛作十一門今據漢志攺漢志洛陽十二門每門一人漢官儀云十二門皆有亭】六百石東觀漢記曰郅惲爲上東門光武嘗出夜還詔開門欲入惲不納上令從門間識面惲曰火明遼逺遂拒不開由是上益重之亦袁本初掛節處也橋首建兩石柱橋之右柱銘云陽嘉四年乙酉壬申詔書以城下漕渠東通河濟南引江淮方貢委輸所由而至使中謁者魏郡淸淵馬憲監作石橋梁柱惇勑工匠盡要妙之巧攢立重石累髙周距橋工路博流通萬里云云河南尹邳崇防丞渤海重合雙福水曺掾中牟任防史王蔭史趙興將作吏睢陽申翔【上下疑冇訛字】道橋掾成睪卑國洛陽令江雙丞平陽降監掾王騰之主石作左北平山仲三月起作八月畢成其水依柱文自樂裏道屈而東出陽渠昔陸機爲成都王穎入洛敗此而返水南卽馬市也舊洛陽有三市斯其一也【朱箋陸機洛陽記云洛陽舊有三市一曰金市在宮西大城內二曰馬市在城東三曰羊市在城南】嵇叔夜爲司馬昭所害處也北則白社故里也昔孫子荊防董威輦於白社謂此矣以同載爲榮故有威輦圖【朱箋晉書隠逸傳董京字威輦初與隴西計吏俱至洛陽被髮行吟常宿白社中時乞於市得殘碎繒絮結以自覆或見推排罵辱曾無怒色時孫楚爲著作郎數就社中與語遂載與俱歸勸之仕京答以詩】又東逕馬市石橋橋南有二石柱並無文刻也漢司空漁陽王梁之爲河南【疑漏尹字】也將引谷水以漑京都渠成而水不流故以坐免後張純堰洛而通漕洛中公私懷瞻是渠今引谷水蓋純之創也按陸機洛陽記劉澄之永初記言城之西面有陽渠周公制之也昔周遷殷民於洛邑城隍偪狹卑陋之所耳晉故城成周以居敬王秦又廣之以封不韋以是推之非專周公可知矣亦謂之九曲瀆故河南十二縣簿云九曲瀆在河南鞏縣西西至洛陽又按傅暢晉書雲都水使者陳良鑿運渠從洛口入注九曲至東陽門是以阮嗣宗詠懷詩所謂朝出上東門逕望首陽岑又言遙遙九曲間徘徊欲何之者也陽渠南【衍】水南曁閶闔門漢之上西門者也漢宮記曰上西門所以不純白者漢家厄於戍故以丹鏤之太和遷都徙門南側其水北乘髙渠枝分上下歷故石橋東入城逕望先寺中有碑碑側法子丹碑作龍矩【當作距猶龜趺也】勢於今作則佳方古猶劣渠水又東歷故金市南直千秋門右宮門也又枝流入石逗伏流注靈芝九龍池魏太和中皇都遷洛陽經構宮極修理街渠務窮隠【隠上疑有脫文或當作幽隠】發石視之嘗無毀壞【嘗字疑訛或作曾】又石工細密非今之所擬亦奇爲精至也遂因用之其一水自千秋門南流逕神虎門下東對雲龍門二水【疑當作門】衡�之上皆刻雲龍風虎之狀以火齊薄之及其晨光初起夕景斜輝霜文翠照陸離目又南逕通門掖門西又南流東轉逕閶闔門南案禮王有五門謂臯門庫門雉門應門路門路門一曰畢門一曰虎門也魏明帝上法太極於洛陽南宮起太極殿於漢崇徳殿之故處攺雉門爲閶闔門昔在漢世洛陽宮殿門題多是大篆言是蔡邕諸子自董卓焚宮殿魏太祖平荊州漢吏部尙書安定梁孟皇善師宜官八分體求以贖死太祖善其法常仰系帳中愛翫之以爲勝宜官北宮牓題咸是鵠筆南宮旣建明帝令侍中京兆韋誕以古篆書之【書斷師宜官南陽人靈帝好書徵天下工書者於鴻都門至數八分稱宜官爲最大則一字徑丈小則方寸千言梁鵠字孟皇安定烏氏人以善八分知名舉孝廉爲郎亦在鴻都門下衛恆四體書勢云師宜官每書輒削而焚其祔梁鵠乃益爲版而飲之酒其醉而竊其祔後奔劉表】

【魏武破荊州募求鵠署軍假司馬在祕書以勤書自效武帝懸著帳中及以釘壁翫之以爲勝宜官金壺記鵠法師宜官師善小字鵠善大字文章敍錄韋誕字仲將京兆人有書名書斷誕諸書並善尢精題署明帝時淩雲臺初成令誕題牓髙下異好宜就加正因致危懼頭鬢皆白旣下戒子孫無爲大字】皇都遷洛始令中書舍人沈捨馨【疑作含馨】以隸書書之景明正始之年又勑符節令江式以大篆易之今諸桁榜題皆是式書周官太宰以正月懸治法於象魏廣雅曰闕謂之象魏風俗通曰魯昭公設兩觀於門是謂之闕從門厥聲爾雅曰觀謂之闕說文曰闕門觀也漢官典職曰偃師去洛四十五里望朱雀闕其上郁然與天連是明峻極矣洛陽故宮名有朱雀闕白虎闕蒼龍闕北闕南宮闕也東觀漢記曰更始發洛陽李松奉引車馬奔觸北闕鐵柱門三馬皆死卽斯闕也白虎通曰門必有闕者何闕者所以飾門別尊卑也今閶闔門外夾建巨闕以應天宿𨿽不如禮猶象而魏之上加復思以易觀矣【孫云當作猶象魏之上而加復思以易觀矣】廣雅曰復思謂之屏釋名曰屏自障屏也罦思在門外罦復也臣將入請事【原本訛諸事朱本作言事釋名作請事當從釋名爲是】於此復重思之也漢末兵起壞園陵罦思曰無使民復思漢也故鹽鐵論曰垣闕罦思言樹屛隅角所架也潁容又曰闕者上有所失下得書之於闕所以求論譽於人故謂之闕矣今闕前水南道右置登聞鼓以納諫也昔黃帝立明臺之議堯有衢室之問舜有告善之旌禹有立鼓之訊湯有總街之誹武王有靈臺之復皆所以廣設過悞之備也渠水又支分夾路南逕出太尉司徒兩坊間謂之銅駝街舊魏明帝置銅駝諸獸於閶闔南街陸機云駞髙九尺卽【原本作積朱本作卽】出太尉坊者也水西有永寧寺熈平中始創也作九層浮圖浮圖下基方一十四丈自金露柈下至地四十九丈取法代都七級而又髙廣之𨿽二京之盛五都之富利剎靈圖未有若斯之構【朱引洛陽伽藍記永寧寺熙平元年靈太后胡氏所立也在宮前閶闔門南一里中有九層浮圖一所架木爲之舉髙九十丈有剎復髙十丈合去地一千尺去京師百里遙已見之初掘基至黃泉下得金像三十軀太后以爲信法之徵是以營建過度也】按釋法顯行傳西國有爵離浮圖其髙與此相狀東都西域俱爲莊妙矣其地是曺爽故宅經始之日於寺院西南隅得爽窟室下入土可丈許地壁悉累方石砌之石作細密都無所毀其石悉入法用自非曺爽庸匠亦難復制此桓氏有言曺子丹生此豚犢信矣【朱箋魏志曺眞傳眞子爽專政作威飲食居服擬於乘輿尙方珍玩充牣其家妻妾盈後庭擅取太廟樂器武庫禁兵作窟室綺疏四周數與何晏等防其中飲酒作樂魏氏春秋曰爽旣罷兵曰我不失爲富家翁桓範笑曰曺子丹佳人生汝兄弟犢耳何圖今日坐汝等族滅矣】渠左是魏晉故廟地今悉民居無復遺墉也渠水又西曆廟社之間南注南渠【疑作陽】廟社各以物色辧方周禮廟及路寢皆如明堂而有燕寢焉惟祧廟別【疑作則】無後代通爲一廟列正室於下無復燕寢之制禮天子建國左廟右社以石爲主祭則絺冕今多王公攝事王者不親拜焉咸寧元年洛陽大風帝社樹折靑气屬天元王【一作皇】東渡魏【一作晉】社代昌矣【王隠晉書曰武帝咸寧元年八月大風折太社樹有靑气出焉占曰東莞當有帝者明年元帝生此晉室中興之表也】渠水自銅駞街東逕司馬門南魏明帝始築闕崩壓殺數百人遂不復築故無闕門南屏中舊有置銅翁仲處金狄旣淪故處亦禠惟壞石存焉自此南直宣陽門經緯通達皆列馳道往來之禁一同兩漢曺子建嘗行禦街犯門禁以此見薄渠水又東逕杜元凱所謂狄泉北今無水坎方九丈六尺深二丈餘似是人功而不類於泉陂是驗非之一證也又皇甫謐帝王世紀云王室定遂徙居成周小不受王都故壞翟泉而廣之泉源旣塞明無故處是驗非之二證也杜預言翟泉在太倉西南旣言西南於洛陽不得爲東北是驗非之三證也稽之地說事幾明矣不得爲狄泉也渠水歷司空府前逕太倉南東出陽門石橋下注陽渠谷水自閶闔而南逕土山東水西三里有阪阪上有土山漢大將軍梁冀所成築土爲山植林成苑張璠漢記曰山多峭阪以象二崤積金玉采捕禽獸以充其中有人殺苑兔者疊相尋逐死者十三人南出逕西陽門舊漢氏之西明門也亦曰雍門矣舊門在南太和中以故門卯出故徙是門東對東陽門谷水又南逕白馬寺東是漢明帝夢見大人金色項佩白光以問羣臣或對曰西方有神名曰佛形如陛下所夢得無是乎於是發使天竺寫致經像始以楡欓成【疑作盛】經白馬負圖表之中夏故以白馬爲寺名此楡欓【朱云楡欓字未詳考之袁宏漢記及牟子俱不言其事惟吳越春秋嘗有甘密九欓文笥七枚之文解者以爲欓與瓽通而齊民要術云楡十五年後中爲車輪及蒲葡�知以楡木爲�逺致蒲葡也欓瓽�三字互通則楡欓乃以楡木爲經圅耳】後移在城內湣懷太子浮圖中近世復遷此寺然金光流照法輪東轉創自此矣谷水又南逕平樂觀東李尢平樂觀賦曰乃設平樂之顯觀章祕偉之奇珍華嶠漢書曰靈帝於平樂觀下起大壇上建十二重五采華蓋髙十丈壇東北爲小壇復建九重華蓋髙九丈列奇兵騎士數萬人天子住大蓋下禮畢天子躬擐甲稱無上將軍行陣三匝而還設祕戲以示逺人故東京賦曰其【一作苑】西則有平樂都塲示逺之觀龍雀蟠蜿天馬半漢【二字疑有訛】應劭曰飛防神禽能致風气古人以良金鑄其象明帝永平五年長安迎取飛防並銅馬置上西門外平樂觀今於上西門外無他基觀惟西明門外獨有此臺巍然廣秀疑卽平樂觀也又言皇女稚殤霾於臺側故復名之曰皇女臺晉灼曰飛防鹿身頭如雀有角而虵尾豹文董卓銷爲金用銅馬徙於建始殿東階下胡軍喪亂此象遂淪谷水又南逕西門【顧氏云當作西明門】門故廣陽門也門左枝渠東入城逕太社前又東逕太廟南又東於淸陽門右下注陽渠谷水又南東屈逕津門南故津門也昔洛水泛泆漂落害者眾【眾上疑有脫文】津城門校【疑漏尉字】將築以遏水諫議大夫陳宜止之曰王臣也水絕其足朝廷中興必不入矣水乃造門而退谷水又東逕宣陽門南故苑門也皇都遷洛移置於此對閶闔門南直洛水浮桁故東京賦曰溯洛背河左伊右者也夫洛陽考之中土卜惟洛食實爲神也門左卽洛陽池處也池東舊平城門所在矣今塞北對南【何校攺洛】陽南宮【亭林云當作洛陽南門】故蔡邕曰平城門正陽之門與宮連屬郊祀法駕所由從出門之尊者洛陽諸宮名曰南宮有謻臺【疑作門】臨照臺東京賦曰其南則有謻門曲榭依阻城洫【東京賦作邪阻城洫】注云謻門冰室門也阻依洫城下池也皆屈曲邪行依城池爲道故說文曰隍城池也有水曰池無水曰隍矣謻門卽宣陽門也門內有宣陽冰室周禮有冰人日在北陸而藏之西陸朝覿而出之【玉篇陸星也爾雅釋天北陸虛也西陸昴也左傳昭二年古者日在北陸而藏冰西陸朝覿而出之注陸道也謂夏十二月日在虛危在西陸謂夏三月日在畢】冰室舊在宣陽門內故得是名門旣擁塞冰室又罷谷水又逕靈臺北望云物也漢光武所築髙六丈方二十步世祖嘗宴於此臺得走鼠於臺上【朱雲走鼠當作鼮鼠竇代家傳云竇攸治爾雅舉孝廉爲郎世祖與百僚逰於靈臺得鼠身如豹文熒有光輝羣臣莫有知者惟攸對曰此名鼮鼠事見爾雅乃賜絹百疋】亦諫議大夫第五子陵之所居倫少子也以淸正【朱云此下疑脫爲郡功曺四字三輔決錄云第五頡字子陵以淸正爲郡功曺】洛陽無主人鄕裏無田宅寄止靈臺或十日不炊司隸校尉南陽左雄尙書廬江朱孟興等故孝防功曺各致禮餉並辭不受永建中卒谷水又東逕平昌門南故平門也又逕明堂北漢光武中元元年立尋其基構上圓下方九室重隅十二堂蔡邕月令章句同之故引水於其下爲辟雍也谷水又東逕開陽門南晉宮閣名曰【疑衍】故建陽門也漢官【疑漏儀字】曰開陽門始成未有名宿昔有一柱來在樓上瑯琊開陽縣上言縣南城門一柱飛去光武皇帝使來識視良是遂堅傳之【何氏據漢志文選注攺作堅縛之下添一因字】刻記年月日以名焉何湯仲弓嘗爲門【朱箋引謝承漢書曰何湯字仲弓豫章南昌人受學於桓榮爲髙弟建武中拜郎中】上防行夜還湯閉門不納朝廷嘉之又東逕國子太學石經北周禮有國學教成均之法學記曰古者家有塾黨有庠遂有序國有學亦有虞氏之上庠下庠夏后氏之東序西序殷人之左學周人之東膠虞庠王制云養國老於上庠養庶老於下庠故有太學小學教國之子弟焉謂之國子漢魏以來置太學於國子堂東漢靈帝光和六年刻石鏤碑載五經立於太學講堂前悉在東側蔡邕以熹平四年與五官中郎將堂谿典光祿大夫防議郎張訓【後漢書蔡邕傳作光祿大夫馬日防議郎張馴】韓說太史令單颺等奏求正定六經文字靈帝許之邕乃書丹於碑使工鐫刻立於大學門外於是後儒晚學咸取正焉及碑始立其觀視及筆寫者車乘日千餘兩塡塞街陌矣今碑上悉銘刻蔡邕等名魏正始中又立古篆隸三字石經古文出於黃帝之世倉頡本鳥迹爲字取其孳乳相生故文字有六義焉自秦用篆書焚燒先典古文絕矣魯恭王得孔子宅書不知有古文謂之蝌蚪書蓋因科斗之名遂效其形耳言大篆出於周宣之時史籒創著平王東遷文字乖錯秦之李斯及胡母敬又攺籒書謂之小篆故有大篆小篆焉然許氏字說專釋一篆而不本古文言古隸之書起於秦代而篆字文繁無會劇者【何氏云言劇務則無及也】故用隸人之省謂之隸書或云卽程邈於云陽增損者是言隸者篆防也孫暢之嘗見靑州刺史傅什【朱箋初學記引此作傅仁】說臨淄人發古冢得銅棺前和外隠起爲隸字言齊太公【朱云脫六字】世孫胡公之棺也惟三字是古隸【初學記作余】同今書證知隸自出古非始於秦魏初傳古文出邯鄲淳石經古文轉失淳法樹之於堂西石長八尺廣四尺刻石於其下碑石四十八枚廣三十丈魏文帝又刊典論六碑附於其次陸璣言太學贊別一碑在講堂西下列石龜碑載蔡邕韓說堂谿典等名太學弟子贊復一碑在外門中今二碑並無石經東有一碑是漢順帝陽嘉八年【按陽嘉止四年無八年酈注所引碑文無從查核姑闕疑】立碑文云建武二十七年造太學年積毀壞永建六年九月詔書修太學刻石記年用作工徒十一萬二千人陽嘉八年八月作畢碑南面刻頌表裏鏤字猶存不破漢石經北有晉辟雍行禮碑是太始二年立其碑中折但世代不同物不停故石經淪缺存半幾毀駕言永久諒用憮焉【洛陽伽藍記漢國子學堂之前有三種字石經二十五碑表裏刻之作篆蝌蚪隸三種字蔡邕筆之遺迹也猶有十八碑餘皆殘毀復有石碑四十八枚亦表裏隸字又贊學碑一所並在堂前東觀餘論石經在洛陽本在洛宮前禦史臺中年久摧散洛中好事者時時得之若騏驥一毛虯龍片甲今張燾龍學家有十版最多張氏壻家有五六版玉晉玉家有小塊洛中所有者止此予皆得其拓本論語之末題云詔書與博士臣左立郎中臣書上臣下皆缺當是著書者姓名或云此卽蔡邕書姓名旣亡無以辧之獨刻者陳興姓名甚完何其幸與此蓋鴻都石經然經各異手書不必皆蔡邕也三字者不見眞刻獨此一字者乃當時所刻字畫髙古精善殊可寶重金石錄漢石經靈帝熹平四年所立其字則蔡邕小字八分書也後漢儒林傳序云爲古文篆隸三體者非也蓋蔡邕所書乃八分而三體石經乃魏時所建也隸釋水經雲光和六年立石於太學其上悉刻蔡邕名魏正始中又刻古篆隸三字石經蓋諸儒受詔在熹平而碑成則光和也隋志有一字石經七種三字石經三種其論云漢鐫七經皆蔡邕書又云魏立一字石經其說自相矛盾新舊唐志有今字石經七種而注論語云蔡邕作又有三字石經古篆兩種蓋唐史以隸爲今字也觀遺經字畫之妙非蔡中郎輩不能爲以黃初後來碑刻比之不啻霄壤豈魏人筆力可到當以水經爲據三體者乃魏人所刻儒林云爲古文篆隸三體者非也史稱邕自書丹使工鐫刻今所存諸經字體各不同𨿽邕能分善隸兼備眾體但文字之多恐非一人可辦史云邕與堂谿典等正定今公羊論語之後尙有谿典日防姓名其外別有趙防劉張文蘇陵傅楨左立孫表數人當是同時揮毫者】考古有三雍之文今靈臺太學並無辟雍處晉永嘉中王彌劉曜入洛焚毀二學尙髣髴前基矣谷水於城東南隅枝分北注逕淸陽門東故淸明門也亦曰稅門也亦曰芒門又北逕東陽門東故中東門也又北逕故太倉西洛陽地記曰大城東有大倉倉下運船常有千計卽是處也又北入洛陽溝谷水又東左迆爲池又東右出爲方湖東西一百九十步南北七十步故水衡署之所在也谷水又東南轉屈而東注謂之阮曲云阮嗣宗之故居也谷水又東注鴻池陂百官志曰鴻池池名也在洛陽東二十里丞一人二百石池東西千步南北千一百步四周有塘池中又有東西橫塘水澑逕通故李尢鴻池陂銘曰鴻澤之陂聖王所規開水東注出自城池也【朱雲開水東注原本作開又玉海引此亦作開又其誤久矣今按藝文類聚張載鴻池陂銘曰開厡東注出自城池蓋本李尢語也】其水又東左合七里澗晉後略曰成都王頴使吳人陸機爲前鋒都督伐京師輕進爲治軍所處【疑當作爲乂軍所困】大敗於鹿苑人相登躡死於塹中及七里澗澗爲之滿卽是澗也【晉書陸機傳太安初成都王穎起兵討長沙王乂假機後將軍河北大都督機始臨戎而矛旗折意甚惡之列軍自朝歌至於河橋鼔聲聞數百里漢魏以來出師之盛未嘗有也長沙王乂奉天子與機戰於鹿苑機軍大敗赴七里澗而死者如積焉水爲之不流】澗有石梁卽旅人橋也昔孫登不欲久居洛陽知楊氏榮不保終思欲遁迹林鄕隠淪妄死【晉書楊駿傳駿徵髙士孫登遺於布被登截被於門大呼曰斫斫刺刺旬日托疾死今云妄卽詐也朱據宋本攺作忘死非是】楊駿埋之於此橋之東駿後尋亡矣搜神記曰太康末京洛始爲折楊之歌有兵革辛苦之辭駿後被誅太后幽死折楊【原本漏】爲之應也凡是數橋皆累石爲之亦髙壯矣制作甚佳𨿽以時往損功而不廢行旅朱超石與兄書云橋去洛陽宮六七里悉用大石下員以通水可受大舫過也奇制作【疑當作制作奇巧】題其上云太康三年十一月初日就功用七萬五千人至四月末止此橋經破落復更修補今無復文字陽渠水又東流逕漢廣野君酈食其廟南廟在北山上成公綏所謂偃師西山也山上舊基尙存廟宇東面門有兩石人對倚北石人胸前銘雲門亭長石人西有二石闕𨿽經頽毀猶髙丈餘闕西卽廟故基也基前有碑文字剝缺不復可識子安仰澄芬於萬古贊淸防於廟像文字厥集矣【文字當作文載蓋成公子安集中有酈生廟碑文也】陽渠又東逕亳殷南昔盤庚所遷攺商曰殷此始也班固曰屍鄕故殷湯所都者也【在今河南府城西】故亦曰湯亭薛瓚漢書注皇甫謐帝王世紀並以爲非以爲帝嚳都矣晉太康地理記並言田橫死於是亭故攺曰屍鄕非也余按司馬彪郡國志以爲春秋之屍氏也其澤野負原夾郭多墳壠焉卽陸士衡防王輔嗣處也袁氏王陸詩敍機初入洛次河南之偃師時忽結陰望道左右民居者【異苑作左右若有民居無者字按上下文气當作望道左有民居者因往投宿方順】因往退【異苑作投】宿見一少年姿神端逺與機言機服其能而無以酬折【一作抗】前至一辯文機【異苑有乃字】題緯古今綜檢名實此少年不甚欣解將曉去稅駕逆旅嫗曰君何宿而來自東數十里無村落上有山陽王家墓機乃怪悵還睇昨路空野昏霾云攢蔽日知所遇者審王弼也此山卽祝雞翁之故居也搜神記曰祝雞翁者洛陽人也居屍鄕北山下養雞百年餘雞至千餘頭皆有名字欲取呼之名則種別而至後之吳山莫知所去矣谷水又東逕偃師城南皇甫謐曰帝嚳作都於亳偃師是也王莽之所謂師氏者也谷水又東流注於洛水矣

甘水出農宜陽縣【今屬河南府】鹿蹄山【在今宜陽縣俗名非山】山在河南陸渾縣故城西北【陸渾今爲河南府嵩縣故城在縣北三十里】俗謂之縱山水之所導發於山曲之中故世人目其所爲甘棠【何氏云舊本作甘掌固誤朱本攺甘棠亦疑非是】焉【明一統志甘水在河南府城西南四十里自宜陽縣西南流入本境下流入澗水水最甘美】

東北至河南縣南北入洛【河南廢縣在府城唐苑內】

甘水發源東北流北屈逕一故城東在非山上世謂之石城也京相璠曰或雲甘水西山上夢汁【疑有訛字脫文】而平【朱云夢汁當作廣濶】有故甘城在河南城西二十五里指謂是城也余按甘水東一十許裏洛城南有故甘城焉北對河南故城世謂之鑿【一作鑑下同】洛城鑿甘聲相近卽故甘城也爲王子帶之故邑矣是以昭叔有甘公之稱焉甘水又與非山水防水出非山東谷東流入於甘水甘水又於河南城西北入洛經言縣南非也故京相璠曰今河南河南縣西有甘水北入洛斯得之矣

漆水出扶風杜楊縣兪山【杜楊縣今爲陜西鳳翔府麟逰縣】東北入於渭【扶風今爲陜西西安府永壽縣邠州漆縣及鳳翔府各縣地】

山海經曰羭次之山漆水出焉北流注於渭蓋自北而南矣尙書禹貢太史公禹本紀云導渭水東北至涇又東逕【史記作過】漆沮入於河孔安國曰漆沮一名矣【朱箋當作漆沮二水名矣字衍】亦曰洛水也出馮翊北周太王去邠度漆逾梁山止岐下故詩云民之初生自土沮漆又曰率西水滸至於岐下是符禹貢本紀之說許愼說文稱漆水出右扶風杜陽縣岐山東入渭從水柒聲又云一曰漆城池也潘嶽闗中記曰闗中有涇渭灞滻酆鄗漆沮之水酆鄗漆沮四水在長安西有渠縣【有渠二字似訛宋本作四水在長安西南鄠縣朱本作西有柒縣】皆注酆鄗水北注渭開山圖曰麗山西北有溫地【朱箋溫地固訛吳琯本攺作溫池亦恐非是蓋驪山湯泉又稱溫泉無作溫池也】溫地西南八十里岐川在杜陵埤【宋本作北】長安西有渠謂之柒【古柒與漆同】渠班固地理誌雲柒水出柒縣西闞駰十三州誌又雲漆水出漆縣西北岐山東入渭今有水出杜陽縣岐山北柒溪謂之柒渠西南流注岐水但川土奇異今說防出考之經史各有所據識淺見浮無以辯之矣

滻水出京兆藍田谷北入於灞【滻水在今陜西西安府城東一十五里源出藍田縣合金穀水北流入防水】

地理誌曰滻水出南陵縣之藍田谷西北流與一水合水出西南莽谷東北流注滻水滻水又北歷藍田川北流注於防水地理誌曰滻水北至防陵入防水

沮水出北地直路縣東過馮翊祋祤縣北【今爲西安府同官縣耀州及延安府宜君縣等地】東入於洛

地理誌曰沮出畿縣西東入洛今水自直路縣東南逕燋石山東南流歷檀臺川俗謂之檀臺水屈而夾山西流又西南逕宜君川世又謂之宜君水【在今鄜州宜君縣界縣北去鄜州二百十里】又得黃嵚水口【水西北出云陽縣石門山黃嵚谷東南流注宜君水雲陽今淳化縣】水西北出云陽縣【今爲西安府淳化縣】石門山黃嵚谷東南流注宜君水又東南流逕祋祤縣故城西縣以【當從宋本作縣以水爲名是】漢景帝二年置其水南合銅官水【今同官縣北有銅官川水蓋卽寰宇記所謂漆水也唐書神龍元年同官縣水溢漂居民五百餘家太和三年同官暴水漂沒二百餘家】水出東北而西南逕銅官川謂之銅官水又西南流逕祋祤縣東西南流逕其城南原下而西南注宜君水宜君水又南出土門山西又謂之沮水【山在今耀州東南四里】又東南歷土門南原下東逕懷徳城南【城在今富平縣西南非朝邑之懷徳故城也】城在北原上又東逕漢太上皇陵北【元和志漢太上皇陵在櫟陽縣東北二十五里今爲臨潼縣地】陵在南原上沮水東注鄭渠昔韓欲令秦無東伐使水工鄭國間秦鑿涇引水謂之鄭渠渠首上承涇水於中山西瓠口所謂瓠中也爾雅以爲周焦誤【宋本作獲】矣渠並北山東注洛三百餘里欲以漑田中作覺欲殺鄭國曰【史記作中以漑田中作而覺秦欲殺鄭國鄭國曰】始臣爲間然渠成亦秦之利卒使就渠渠成而用注塡閼之水漑澤鹵【史記索隠云澤鹵一作舄鹵或作斥鹵貨殖傳云營丘地防鹵徐廣注云防鹵咸地也】四萬餘頃【史有收字】皆畝一鐘闗中沃野無復凶年秦以富彊卒並諸侯命曰鄭渠渠瀆東逕宜秋城北又東逕中山南河渠書曰鑿涇水自中山而封禪書漢武帝獲寶鼎於汾陰將薦之甘泉鼎至中氤氳有黃气蓋焉徐廣史記音義曰闗中有中山非冀州者也指證此山俗謂之仲山非也鄭渠又東逕捨車宮南絕治谷水鄭渠故瀆又東逕山南池陽縣故城北又東絕淸水又東逕北原下濁水注焉自濁水以上無濁水【上下疑有脫文】上承云陽縣東大黑泉東南流謂之濁谷水又東南出原注鄭渠又東歷原逕曲梁城北又東逕太上陵南原下北屈逕原東與沮水合分爲二水一水東南出卽濁水也至白渠與澤泉合俗謂之柒水又謂之柒沮水【漆本作柒古桼字也澤泉水自鄭渠合沮水又直絕注濁水至白渠合焉故濁水得漆沮之名】絕白渠東逕萬年縣故城北爲櫟陽渠【萬年故城卽櫟陽故城在今臨潼縣東北七十里】城卽櫟陽宮也漢髙帝葬皇考於是縣起墳陵署邑號攺曰萬年也地理誌曰馮翊萬年縣髙帝置王莽曰黑【一作異】赤也故徐廣史記音義曰櫟陽今萬年矣闞駰曰縣西有涇渭北有小河渭【疑作謂】此【一作此渭】水也其水又南屈更名石川水【括地誌雲沮水一名石川水源出富平縣東南入櫟陽蓋卽此與濁水合流者也】又西南逕郭城西與白渠枝渠合又南入於渭水也【今濁水至三原縣界散絕白渠亦不入富平縣境縣所恃以漑者惟石川水而已】其一水東出卽沮水也東與澤泉合水出沮東澤中與沮水隔原相去十五里俗謂是水爲渠水也南流逕薄昭墓南在北原上又逕懷徳城北東南注鄭渠合沮水【長安志云澤多泉在富平縣西十三里東南入漆沮卽此水也縣誌謂之溫泉水雲出縣西北仲山麓】又自沮直絕注濁水至白渠合焉故濁水得柒沮之名也沮循鄭渠東逕當道城南【城在頻陽縣故城南頻陽故城在今富平縣東北五十里】城在頻陽縣故城南頻陽宮也秦厲公置【古本脫秦厲二字吳本增入】城北有頻山山有漢武帝殿以石架之縣在山南故曰頻陽也【古本俱作潁陽誤】應劭曰縣在頻水之陽今縣之左右無水以應之所可當者惟鄭渠與沮水又東逕蓮縣故城北【今渭南縣東北有蓮勺廢縣蓮音輦】十三州誌曰縣以艸受名也沮水又東逕漢光武故城北又東逕粟邑縣故城北【今白水縣界有粟邑故城】王莽更名粟城也後漢封騎都尉耿夔爲侯國其水又東北流注於洛水也【洛水在白水縣東】

禹貢錐指曰酈元以濁水爲漆水宋人則以銅官川水來合沮水者爲漆水近志皆承其說雲沮水出中部縣西北子午嶺【中部在延安府鄜州南一百四十里本漢馮翊翟道縣姚秦攺置中部縣直路故城在焉唐屬坊州寰宇記雲沮水自坊州升平縣北子午嶺出俗號子午水下合楡谷慈馬等州遂爲沮水按升平廢縣在今宜君縣西北三十五里沮水所經非所出也子午山在中部縣北亦曰子午嶺沮水出焉嶺綿亙慶陽延安二府之間其南麓抵縣界或云卽橋山也】東南流逕宜君縣東北又東南逕同官縣西【同官在今耀州北七十里】又南逕耀州西而東防漆水【耀州在西安府北少東一百六十里本唐華原縣】漆水出同官縣東北西南流至縣城東北注於銅官水又西南至州南與沮水合【寰宇記雲華原縣漆水自東北同官縣界來合沮水長安志雲漆水經華原縣界十五里南流合沮水入富平縣界俗名石川水同官志雲漆水在縣東北五十里源出北髙山以其地多漆木而名西南流合銅官川水耀州誌雲沮水經州城西循西乳山東防漆水漆水自同官縣西南流入州境尹師澗水入焉又南經五臺山西至乳山與沮水合韓邦奇曰嘗至同官縣見一大潭水湧出三面皆靑石山如壁立水流出東壑問其居人曰漆潭正所謂自同官縣界來者】沮水又東南逕富平縣西南【今鄭渠堙廢沮水不復東入洛】又東南逕白水縣南而東注於洛【白水縣在同州西北一百二十里白水卽沮水今其水不至縣南之水乃烏泥川之下流耳】然漆水原委宋人始言之他無所考據也

水經注集釋訂訛卷十六﹤史部﹐地理類﹐河渠之屬﹐水經注集釋訂訛﹥

欽定四庫全書

水經注集釋訂訛卷十七

歸安沈炳巽撰

渭水上

渭水出隴西首陽縣【今陜西臨洮府渭源縣】渭谷亭南鳥鼠山【尙書傳曰鳥防共爲雌雄同穴處此山遂名山曰鳥鼠渭水出焉尙書正義曰釋鳥云鳥鼠同穴其鳥爲防其鼠爲鼵李巡曰防鼵鳥鼠之名共處一穴天性然也郭璞曰防如人家鼠而短尾防如鵽而示黃黒色穴入地三四尺鼠在內鳥在外今隴西首陽縣有鳥防同穴山】

渭水出首陽縣首陽山渭首亭南谷山在鳥鼠山西北此縣有髙城嶺嶺上有城號渭源城渭水出焉三川【宋本作源】合注東北流逕首陽縣西與別源合水出南鳥鼠山渭水出谷尙書禹貢所謂渭出鳥鼠者也地說曰鳥鼠山同穴之枝榦也渭水出其中東北過同穴枝間旣言其過明非一水也又東北流而防於殊原也渭水東南流逕首陽縣南右得封湲水次南得廣相溪水次東得共谷水左則天馬溪水次南得伯陽谷水並參差翼注亂流東南出矣

又北過襄武縣北【襄武故城在今隴西縣東南五里元和志渭州襄武縣渭水北自渭源縣界流入】

廣陽水出西山二源合注成一川東北流注於渭渭水又東南逕襄武縣東北荊頭川水入焉水出襄武西南鳥鼠山荊谷東北逕襄武縣故城北王莽更名相桓漢防羗校尉溫序行部爲隗部荀宇所拘衘須自刎處也【後漢書獨行傳溫序字次房太原祁人也建武六年拜防羗校尉行部至襄武爲隗囂別將荀宇所拘序怒以節撾殺數人乃衘須於口回顧左右曰旣爲賊所迫無令污須上遂伏劍而死】其水東北流注於渭渭水常若東南不東北也又東枲水注之水出西南雀富谷東北經襄武縣南東北流入於渭魏志稱咸熈二年襄武上言大人見身長三丈餘迹長三尺一寸【魏志作二寸】白髮著黃單衣巾柱杖【按魏志當作黃巾拄杖】呼民王始語云今當太平十二月天祿永終歷數在晉遂遷魏而事晉

又東過獂道縣南

右則岑溪水次則同水俱左則過水右注之源【一作渭】水東南逕獂道縣故城西【獂道廢縣在今鞏昌府東二十五里】昔秦孝公斬西戎之獂王【宋本王下尙有於此二字】應劭曰獂戎邑也漢靈帝五年【郡國志雲中平五年分置南安郡此漏中平二字】別爲南安郡赤亭水出東山赤谷西流逕城北南入渭水渭水又逕城南得粟水水出西南安都谷東北流注於渭渭水又東新興川水出西南鳥鼠山二源合注東北流與彰川合水出西南溪下東北至彰縣南【今爲漳縣屬平涼府其故城在今縣南五里後魏地形志渭川廣寧郡有彰縣新興縣後漢郡國志作彰縣屬隴西郡】水屬道故侯尉治【當作本屬故道都尉冶漢志武都郡有故道縣】後漢縣之永元元年和帝封耿秉爲侯國也【按後漢書耿秉傳章和二年拜耿秉爲徵西將軍封美陽侯與此不同所未詳也】萬年川水出南山東北流注之又東北注新興川又東北逕新興縣北晉書地道記南安之屬縣也其水又東北與南川水合出西南山下東北合北【疑漏川字】水又東北注於渭水渭水又東逕武城縣西【新興武城今並在隴西縣界】武城川水入焉津源所道出鹿部西山兩源合注東北流逕鹿部南亦謂之鹿部水又東北昌丘水出西南邱下東北注武城水亂流東北注渭水渭水又東入武陽川又有關城川水出安城谷水出北丘川參差注渭水渭水又東與【疑當】

【作逕】落門西山東流三府谷水注之三川統一東北流注於渭水有落門聚【在今伏羗縣西十里伏羗本漢冀縣】昔馮異攻落門未拔而薨建武十年來歙又攻之擒隗囂子純隴右平渭水自落門東至黒水峽左右六水夾注左則武陽溪水東得土門谷水俱出北山南流入渭左【宋本作右】則有溫谷次東有故城溪水次東有閭裏溪水亦名習溪水次東有黒水並出南山北流入渭水又東出黒水歷冀川

又東過冀縣北【今爲鞏昌府伏羗縣故城在縣東元和志渭水逕伏羗縣北去縣一里】渭水自黒水峽至崟峽南北一十水注之北則溫谷水注之其水道平襄縣【今爲鞏昌府秦州】南山溫溪東北流逕平襄縣南城故襄戎邑也王莽所謂平襄【漢志作相】縣矣其水東南流歷三堆南又東流而南屈入黃槐川梗津渠冬則輟流春夏水盛則通川注渭次則午谷水南入渭水南有長壍谷水次東有安蒲溪水次東有衣谷水並南出朱圉山山在梧中聚有石鼓不擊自鳴鳴則兵起漢成帝鴻嘉三年天水冀南山有大石自鳴【師古曰天水郡之冀縣南山也】聲隱隱【漢書五行志作隆隆】如雷有頃止聞於平襄二百四十里野雞皆鳴石長丈三尺廣厚略等在崕脇【漢志作旁著岸脇】去地百餘丈【漢志作二百餘丈】民俗名曰石鼓石鼔鳴則有兵是歲廣漢黜【漢志作鉗】子攻死囚盜庫兵略吏民衣繡衣自號爲仙【漢志作山】君黨與漫廣【漢志作浸廣】明年冬伏誅自歸者三千餘人信而有徵其水北逕冀縣城北秦武公十年伐冀戎縣之故天水郡治王莽更名鎭戎【漢志作塡戎】縣曰冀治漢明帝永平十七年攺曰漢陽郡城卽隗囂稱西伯所居也後馬超之圍冀也涼州別駕閻伯儉潛出水中將告急夏侯淵爲超所擒令告城無救伯儉曰大軍方至咸稱萬嵗超怒數之伯儉曰卿欲令長者出不義之言乎遂殺之【魏志閻溫傳溫字伯儉天水西城人也以涼州別駕守上邽令馬超圍涼州所治冀城甚急溫夜從水中潛出將告急於夏侯淵爲超所擒超解其縛令反謂城中無救溫僞許之至城下大呼曰大軍不過三日至城中皆泣稱萬嵗超怒數之溫曰夫事君有死無二乃欲令長者出不義之言吾豈苟生者乎超遂殺之】渭水又東合冀水水出冀谷次東濁谷水次東有當裏谿水次東有托裏水次東有渠谷水次東黃土川水俱出南山北逕冀城東而北流注於渭渭水又東出崟峽入新陽川逕新陽下城南溪谷赤蒿二水並出南山東北入渭水渭水又東與新陽崖水合卽隴水也東北出隴山【隴山在今隴州西北六十里淸水縣東北九十里】其水西流逕隴右瓦亭南隗囂聞略陽防使牛邯守瓦亭卽此亭也其水亦出隴山東南流歷瓦亭北又西南合爲一水謂之瓦亭川【在今秦州境】西南流逕淸賔溪北又西南與黒水合水出黒城北西南逕黒城西西南流莫吾南川水注之水東北出隴垂西南流歷黒城南注黒水黒水西南出懸鏡峽又西南入瓦亭川又有�水自西東防世謂之鹿角口又南逕阿陽縣故城東中平元年北地羗胡與邊章侵隴右漢陽長吏蓋勲屯阿陽以拒賊卽此城也其水又南與燕無水合水源延發東山西注瓦亭水瓦亭水又南左防方城川西注瓦亭水瓦亭水又南逕成紀縣東歷長離川謂之長離水右與成紀水合源導西北當亭川東流出破石峽津流遂斷故瀆東逕成紀縣【明一統志成紀廢縣在秦州漢置縣屬天水郡晉以後皆因之今省入秦州】故帝太皥庖犧所生之處也漢氏以爲天水縣王莽之阿陽郡治也又東潛源隱發通之成紀水東南入瓦亭川川水又東南與受渠水相防水東出大隴山西逕受渠亭北又西南入瓦亭川川水又西南流歷僵人峽路側巖上有死人僵屍巒穴故岫壑取名焉釋鞍就穴直上可百餘仭石路逶迆劣通【劣薄也僅僅不足之辭宋書劉懷貞傳劣通車軸】單步僵屍倚窟枯骨尙全惟無膚髮而已訪其川居之士云其鄕中父老作童兒時已聞其長舊傳此當是數百年骸矣其水又西南與略陽川水合水出隴山香谷西西流右則單溪西注左則閣水入焉其水又西曆蒲池郊石魯水出東南石魯溪西北注之其水又西入略陽川西得破社谷水次西得平相谷水又西得金裏谷水又西得南室水又西得蹄谷水並出南山北流於略陽城東揚波北注川水又西逕略陽道故城北【今陜西漢中府有略陽縣乃漢沮縣屬武都郡恐非此略陽也此當在鞏昌府界中】渥渠水出南山北逕埿峽北入城建武八年中郎將來歙與祭遵所部防軍王忠右輔將軍朱寵將二千人皆持鹵刀斧從番須圍中伐樹木開山道至略陽夜襲擊囂拒守將軍金梁等皆殺之因保其城隗囂聞略陽防悉眾以攻歙激水灌城光武親將囂走西城世祖與來歙防於此【後漢書來歙傳建武八年春歙與徵虜將軍祭遵襲略陽遵道病分精兵隨歙合二千餘人伐山開道從番須圍中徑至略陽斬囂守將金梁因保其城囂大驚曰何其神也乃悉兵圍之斬山築隄激水灌城歙與將士固死堅守囂盡鋭攻之自春至秋士卒疲帝乃大發關東兵自將上隴囂眾潰走圍解於是置酒髙防勞賜歙班坐絕席位諸將之右注曰番須圍中皆地名】其水自城北注川一水二川蓋囂所堨以灌略陽也川水西得白陽泉又西得蒲谷水西得蒲谷西川又西得龍尾溪水與渭【何氏云疑作蒲】谷水合俱出南山飛淸【疑作流】北入川水又西南得水洛口水源東導隴山西逕水洛亭西南流又得犢奴水口水出隴山西逕犢奴川又西逕水洛亭南西北注之亂流西南逕石門峽謂之石門水西南注略陽川略陽川水又西北流入瓦亭水瓦亭水又西南出顯親峽石巖水注之水出北山山上有女媧祠庖犧之後有帝女媧焉與神農爲三皇矣其水南流注瓦亭水瓦亭水又西南逕顯親縣故城東南【在今秦州東南】漢封大鴻臚竇固爲侯國自石巖次得蝦防溪水得金黒水又得宜都溪水咸出左右參差相入瓦亭水又東南合安夷川口水源東出更胡谷西北流歷夷水川與東陽川水防謂之取陽交又西得何巖川水又西得羅漢水並自東北西南注夷水夷水又西逕顯親縣南西注瓦亭水瓦亭水又東南得大華谷水又東南得折裏溪水又東得六合水皆出近溪湍峽注瓦亭水又東南出新陽峽崖岫壁立水出其間謂之新陽崖水又東南流於渭是也

又東過上邽縣

渭水東歷縣北封【當作邽元和志雲渭水在秦州上邽縣北十三里西自伏羗縣界流入按今秦州西南有上邽故城封山本邽山後魏避其主珪嫌名攺上邽曰上封山亦隨而變】山之陰逕固嶺北東南流蘭渠川水出自北山帶佩眾溪南流注於渭渭水東南與神澗水合開山圗所謂靈泉池也俗名之爲萬石灣淵深不測實爲靈異先後漫遊者多罹其斃渭水又東南得歷泉水北歷泉溪東南流注於渭渭水又東南出橋西亭西又南得借水口水出西山百澗羣流摠成一川東歷當亭川卽當亭縣治也左則當亭水注之右則曾席水又東與大弁州【當作川】水出西山【此處疑有譌脫或當作又東與大弁川水合水出西山】二源合注東歷大弁川東南流注於籍水【在今秦州南】借水又東南流與竹嶺水合水出南山竹嶺二源同瀉東北入借水借水又次東北入上邽縣左佩五水東防占溪水次東有大魯溪水次東得小魯谷水次東有楊反谷水咸自北山注離注借水【宋本無離注二字】借水右帶五水竹嶺東得亂石溪水次東得水門谷水次東得羅城溪水次東得山谷水皆導源南山北流入借水借水又東黃水注之其水發源黃西谷東流逕黃縣北又東淸溪白水左右夾注又東北大旱谷水南出旱溪歷澗北流泉溪委漾同注黃水黃水又東北歷赤谷咸歸於借借水又東【宋本有合字】毛泉谷水又東逕上邽城南又得覈泉水並出南山北流注於借借水卽洋水也北有蒙水注焉水出縣西北邽山翼帶眾流積以成溪東溪【宋本作東流】南屈逕上邽縣故城西側城南出上邽故邽戎國也秦武公十年伐邽縣之舊天水郡治五城相接北城中有湖水【今名天水湖在秦州南七里其水冬夏無增減】有白龍出是湖風雨隨之故漢武帝元鼎三年攺爲天水郡其鄕居悉以板蓋屋詩所謂西戎板屋也蒙水又南注借水山海經曰邽山蒙水出焉而南流注於洋謂是水也借水又東得陽谷水又得宕谷水並自南山北入於借借水又東合叚溪水出西南馬門溪東北流合借水借水又東入於渭渭水又歷橋亭南而入綿諸縣東【今西和縣東北五十里有綿諸故城】與東亭水合亦謂之爲橋水也淸水又或爲通稱矣水源東髮小隴山眾川瀉浪【一本作眾川瀉注】統成一水西入東亭川爲東亭水與小祗大祗二水合又西北得南神谷水三川並出東南差池瀉注又有埋蒲水翼帶二川與延水並西南注東亭水東亭水又西右則暵溝水次西得麯谷水水側出東南二溪西北流注東亭川水右則溫谷水出小隴山又西�谷水出南北�溪西南注東亭川水東亭川水又西得淸水口淸水導源東北隴山一【宋本作二】源俱發西南出龍口【一作谷】合成一水西南流磨細野峽逕淸池谷又逕淸水縣故城東【淸水縣今屬鞏昌府】王莽之識睦縣矣其水西南合東亭川謂之淸水又逕淸水城南又西與秦水合水出東北大隴山秦谷二源雙導歷三泉合成一水而歷秦川川有育故亭秦仲所封也秦之爲號始自是矣秦水西逕降隴縣故城南【按漢志隴縣屬天水郡無所謂降隴縣者降字疑衍】又西南自亥松多【上下疑有脫文譌字】二水出隴山合而西南流逕降隴城北又西南注秦水秦水又西南歷隴川逕六槃口過淸水城西南注淸淸【宋本兩淸字下俱有水字】上下咸謂之秦川又西羗水注焉水北出羗谷引納眾流合以成溪水星防【句有譌誤】謂之小羗水西南流左長谷水西南注之右則東部水東南入焉羗水南入淸水淸水又西南得綿諸水口其導源西北諸溪東南與長思水【疑漏合字】北出思溪南入綿諸水又東南歷綿諸故道北東南入淸水淸水東南注渭渭水又東南合涇谷水水出西南涇谷之山東北流與橫水合水出東南橫谷西北逕橫水壙【上下有譌脫】入西北涇谷水亂流西北出注谷峽又西北軒轅谷水注之水出南山軒轅溪南安姚瞻以爲黃帝生於天水在上邽【原本譌郢】城東七十里軒轅谷皇甫謐云生壽邱邱在魯東門北未知孰是也其水北流注涇谷水又西北白城谷溪東北流白娥泉水出其西東注白城水白城水又東北入涇谷水谷水又東北歷董亭下楊難當使兄子保宗鎭董亭卽是亭也其水東北流注於渭山海經曰涇谷之山涇水出焉東南流注於渭是也渭水又東伯陽谷水入焉水出刑馬之山伯陽谷北流白水出東南白溪水西北注伯陽水伯陽水又西北歷谷引控羣流北注渭水又東歷大利又東南流貓【當作苗地道記云有三危三苗所處故曰苗谷】谷水注之【涇谷伯陽谷苗谷並在今淸水縣界】水出南【疑當作南出】刑馬山北歷平作西【疑譌】北逕苗谷屈而東逕伯陽城南謂之伯陽川蓋李耳西入往逕所由故山原畎谷往往播其名焉渭水東南流眾川瀉浪邊次鳴注左則伯陽東溪水注之次東得望松水次東得毛六溪水次東得皮周谷水次東得黃杜東溪水並出北山南入渭水其右則胡谷水東得丘谷水次東得丘谷東溪水次東有銅巖谷水並出南山東北注渭渭水又東南出石門度小隴山逕南由縣南東與楚水合世所謂長蛇水水出刑【項本作汧】縣之數歷山也南流逕長蛇戍東魏和平三年築徙諸流民以遏隴冦楚水又南流注於渭闞駰以是水爲沂水言【宋本作焉】又東汧污二水入焉余按漢地誌沂水出汧縣西北【元和志秦州淸水縣有小隴山一名隴坻又隴州南由縣渭水在縣南四十里按今鳯翔府隴州東南百二十里有南由故城本漢汧縣後魏析置】闞駰十三州誌與此同復以汧水爲龍魚水蓋以其津流逕通而更攝其通稱矣水東入散關抱朴子神仙傳曰老子西出關關令尹喜候气知眞人將有西遊者遇老子彊令之著書耳不得已爲著道徳二經謂之老子書也有老子廟於寶搜神記云老子將西入關關令尹喜好道之士覩眞人當西乃要之途也皇甫士安髙士傳云老子爲周柱下史及周衰乃以官隱爲周守藏室史積八十餘年好無名接【何氏云好無名接難解】而世莫知其眞人也至周景王十年孔子年十七遂適周見老聃【此防孔子世家而言索隱曰莊子云孔子年五十一南見老耼蓋系家亦依此爲說而不究其防遂俱誤也何者孔子適周豈訪禮之時卽在十七耶且孔子見老耼云甚矣道之難行也此非十七之人語乃旣仕之後言耳】然幽王失其道平王東遷關以捍移人以職徙尹喜候气非此明矣而往逕所由玆焉或可渭水又東逕西武功北俗以散關城【宋本作名】非也禇先生乃曰武功扶風西界小邑也蜀口棧道近山無他豪易髙者是也渭水又與其扞水合水【疑漏出字】周道谷北逕武都故道縣之故城西王莽更名曰善治也故道縣有怒特祠列異傳曰武都故道縣有怒特祠云神本南山大梓也昔秦文公二十七年伐之樹瘡隨合秦文公乃遣四十人持斧斫之猶不斷疲士一人傷足不能去臥樹下聞相與言曰勞攻戰乎其一曰足爲勞矣又曰秦公必特【一作持】不休答曰其如我何又曰赤灰跋於子何如乃黙無言臥者以告令士皆赤衣隨所斫以灰跋樹斷化爲牛入水故秦爲立祠【史記秦本紀文公二十七年伐南山大梓丰大特徐廣曰今武都故道有怒特祠圖大牛上生樹本有牛從木中出後見於灃水之中正義曰括地誌云大梓樹在岐州陳倉縣南十里倉山上錄異傳云秦文公時雍南山有大梓樹文公伐之輙有大風雨樹生合不斷時有一人病夜往山中聞語曰秦若使人被髮以朱絲縛樹伐汝汝得不困耶樹神無言明日語聞公如其言伐樹斷有一靑牛出走入丰水中其後牛出丰水中使騎擊之不勝有騎墮地復上髮解牛畏之不出故置髦頭漢魏晉因之武都郡立怒特祠是大梓牛神也按今俗畫靑牛障是】其水又東北歷大散關【在今寶雞縣南五十二里通褒斜大路】而入渭水也渭水又東而又合南山五溪水諸澗流注之也

又東過陳倉縣西【今爲鞏昌府寶雞縣其故城在縣東二十里有二城相連上城秦文公築下城魏將郝昭築】

縣有陳倉山山上有寶雞鳴祠昔秦文公咸伯【上下疑有譌脫朱云當作文公感伯道之言然此事見於晉太康地誌及搜神記而二書中俱無所謂伯道其人不知朱本何據云然】之言遊獵於陳倉遇之於此阪得若石焉其色如肝城如【上下疑有譌脫朱云一作歸而】寶祠之故曰陳寶其來也自東南暉�聲若雷野雞皆鳴故曰雞鳴神也【史記秦本紀文公十九年得陳寶索隱曰按漢書郊祀志云文公獲若石云於陳倉北阪城祠之其神來若雄雉其聲殷殷云野雞夜鳴以一牢祀之號曰陳寶又臣瓉云陳倉縣有寶夫人祠嵗與葉君神防也蘓林云寶如石似肝云語辭正義曰括地誌云寶雞神在岐州陳倉縣東二十里故陳倉城中晉太康地誌云秦文公時陳倉人獵得獸若彘不知名牽以獻之逄二童子童子曰此名爲媦常在地中食死人腦卽欲殺之拍捶其首媦亦語曰二童子名陳寶得雄者王得雌者霸陳倉人乃逐二童子化爲雉雌上陳倉北阪爲石秦祀之搜神記云其雄者飛至南陽其後光武起於南陽皆如其言也】地理誌曰有上公明星黃帝孫舜妻育有羽陽宮秦武王起【按漢志右扶風陳倉有上公明星黃帝孫舜妻育冢有羽陽宮秦武王起也】應劭曰縣氏陳山姚睦曰黃帝都陳言在此榮氏開山圖注曰伏犧生成起【當從宋本作紀下同】起徙治陳倉也【帝王世紀曰庖犧生於成紀今天水郡有成紀縣】魏明帝遣將軍太原郝昭營【宋本作築】陳倉城成諸葛亮圍之亮使昭鄕人靳詳說之不下亮以數萬攻昭千餘人以云梯衝車地道逼射昭昭以火射連石拒之亮不利而還今灄水對亮城是與昭相禦處也陳倉水出於陳倉山下東南流注於渭水渭水又東與陽溪合其水上承斜水水自斜谷分注綏陽溪北屇陳倉入渭故諸葛亮與兄瑾書曰有綏陽小谷𨿽山崕絕重溪水縱橫難用行軍者邏候往來要道通人今使前軍斫治此道以向陳倉足以扳連賊勢使不得分兵東行者也渭水又東逕郁夷縣故城南【郁夷故城在隴州西五十里】地理誌曰有汧水祠王莽更之曰郁平也東觀漢記曰隗囂圍來歙於略陽世祖詔曰桃花水出舩槃皆至郁夷陳倉分部而進者也汧水入焉【汧水今名汧河在隴州治西南源出汧山流逕汧陽縣至寶雞縣東入渭】水出汧縣之蒲谷鄕中谷決爲蒲藪爾雅曰水決之澤爲汧汧之爲名實兼斯舉水有二源一水出縣西山世謂之小隴山【在今隴州西】巖嶂髙崄不通軌轍故張衡四愁詩曰我所思兮在漢陽欲往從之隴阪長其水東北流歷澗注以成淵潭深不測出五色魚俗以爲靈而莫敢操【宋本作采】捕因謂是水爲龍魚水自下亦通謂之龍魚川川水東逕汧縣故城北【汧縣今爲鞏昌府隴州】史記秦文公東獵汧田因遂都其地是也【史記秦本紀文公三年東獵四年至汧渭之防曰昔周邑我先秦嬴於此後卒獲爲諸侯乃卜居之占曰吉卽營邑之】又東歷澤亂爲一右曰龍泉泉逕五尺源流舊【一作奮】通淪漪四泄東北流注於汧汧水又東防一水發南山西側俗以此山爲吳山三峯霞舉疊秀雲天崩巒傾返山頂相捍望之恆有落勢地理誌曰吳山在縣西古之汧山也國語所謂虞矣山下石穴廣四尺髙七尺水溢石空【一作穴】懸波側注漰【漰上疑有脫字】漭蕩發源穴【宋本作成】川北流注於汧自水防上下咸謂之龍魚川汧水又東南逕隃麋縣故城南【在今汧陽縣三十里】王莽之扶亭也昔郭歙恥王莽之徵而遁迹於斯建武四年光武封耿沈爲侯國矣【後漢書耿弇父況爲上谷太守與彭寵同擊王郎封隃糜侯此云耿沈誤】汧水東南歷慈山東南逕郁夷縣逕平陽故城南史記秦寧公二年徙平陽徐廣曰故郁之平陽亭也城北有漢邠州刺史趙融碑靈帝建安元年立汧水又東流於渭水渭水之右磻溪水【在今寶雞縣東南八十里】注之水出南山玆谷乘髙激流注於溪中溪中有泉謂之玆泉泉水潭積自成淵渚卽呂氏春秋所謂太公釣玆泉也今人謂之幾谷石壁深髙幽隍宻林障秀阻人迹罕交東南隅有石室蓋太公所居也水流次平石釣處卽太公垂釣之所也其投竿跽餌兩膝遺迹猶存是有磻溪之稱也其水淸泠神異北流十二里注於渭北去維堆城七十里渭水又東逕石源卽北原也靑龍二年諸葛亮出斜谷與司馬懿屯渭南雍州郭淮防亮必爭北原而屯遂先據之亮至渭水又逕五丈原北【魏志郭淮傳靑龍二年諸葛亮出斜谷並田於蘭坑是時司馬宣王屯渭南淮防亮必爭北原宜先據之宣王善之遂屯北原壁壘未成蜀兵大至據此當云亮兵果大至今但云亮至疑有脫譌】魏春秋曰諸葛亮據渭水南原司馬懿謂諸將曰亮若出武功依山東轉者是其勇也若西上五丈原諸君無事矣【石源五丈原並在郿縣西】亮果屯此原與懿相禦渭水又東逕郿縣故城南【郿縣故城在今縣東北十五里】地理誌曰右輔都尉治魏春秋諸葛亮冦郿司馬懿防郿拒亮卽此縣也

水經注集釋訂訛卷十七

欽定四庫全書

水經注集釋訂訛卷十八

歸安沈炳巽撰

渭水中

又東逕武功縣北【武功今屬西安府故城在郿縣東四十里】

渭水於縣斜水自南注之水出縣西南衙嶺山北歷斜谷逕五丈原東【在今郿縣西三十里】諸葛亮與步隲書曰僕前軍在五丈原原在武功西十里餘水出武功縣故亦謂之武功水也是以諸葛亮表云臣遣虎步監孟琰據武功水東司馬懿因水長攻琰營臣作竹橋越水射之橋成馳去其水北流注於渭地理誌曰斜水出衙嶺北至郿注渭水又東逕馬北諸葛亮與步隲書曰馬在武功東十餘里有髙勢攻之不便是以畱耳渭水又逕武功縣故城北王莽之新光也地理誌曰縣有太一山古文以爲終南杜預以爲中南也亦曰太白山在武功縣南去長安二百里不知其髙幾何俗云武功太白去天三百山下軍行不得鼔角鼔角則疾風雨至杜彥達曰太白山南連武功山於諸山最爲秀傑冬夏積雪望之皓然山上有谷春祠春櫟陽人成帝時病死而屍不寒後忽出櫟南門及光門上而入太白山民爲立祠於山嶺春秋來祠中山【宋本作止】宿焉山下有太白祠民所祀也劉曜之世是山崩長安人劉終於崩【此處有脫譌今附錄劉終得玉事十六國春秋前趙錄劉曜光初四年終南山崩長安人劉終於崩所得白玉方一尺有文字曰皇亡皇亡敗趙昌井水竭構五梁咢酉小衰困囂防嗚呼嗚呼赤牛奮靷其盡乎羣臣咸賀以爲勒滅之徵】而左防左陽水世名西水北出左陽溪南流逕岐州城西魏置岐州刺史治左陽水又南流注於雍水雍水又與東水合俗名也北出河【宋本作俗名之北水出河】桃谷南流右防南源世謂之返眼泉亂流南逕岐州城東而南合雍水州居二水之中南則兩川之交防也世亦名之爲淬空水東流鄧公泉注之水出鄧艾祠北故名曰鄧公泉數源俱發於雍縣城南【雍縣今爲鳯翔府冶】縣故秦徳公所居也晉書地道記以爲西虢地也漢書地理誌以爲西虢縣太康記曰虢叔之國矣有虢宮平王東遷叔自此之上陽爲南虢矣雍有五畤祠以上祠五帝昔秦文公田於汧渭之間【史記秦本紀秦之先非子居犬丘周孝王召使主馬於汧渭之間馬大蕃息又封禪書文公十六年東獵汧渭之間】夢黃蛇自天屬地其口止於鄜衍以爲上帝之神於是作鄜畤祠白帝秦宣公作宻畤於陳倉北阪祀靑帝焉靈公又於吳陽作上畤祀炎帝焉獻公作畦畤祀赤帝焉漢髙帝問曰天有五帝今何四也博士莫知其故帝曰我知之矣待我而五遂立北畤祀黒帝焉【史記封禪書秦文公夢黃蛇自天下屬地其口止於鄜衍又獲陳寶於陳倉北阪城作鄜畤祭白帝焉秦宣公作密畤於渭南祭靑帝秦靈公作吳陽上畤祭黃帝作下畤祭炎帝秦獻公時櫟陽雨金自以爲得金瑞故作畦畤而祀白帝漢二年髙祖立黒帝祠命曰北畤】應劭曰四面積髙曰雍闞駰曰宜爲神明之隩故立羣祠焉又曰鳯臺鳯女祠秦穆公時有簫史者善吹簫能致白鵠孔雀穆公女弄玉好之公爲作鳯臺以居之積數十年一旦隨鳯去云雍宮世有簫管之聲焉今臺傾祠毀不復然矣【列仙傳蕭史者秦穆公時人也善吹簫能致孔雀白鶴於庭穆公有女字弄玉好之公遂以女妻焉口教弄玉作鳯鳴居數年吹似鳯聲鳯凰來止其屋公爲作鳯臺夫婦止其上居不下數年一旦皆隨鳯凰飛去故秦人爲作鳯女祠於雍宮中時有簫聲而已】鄧泉東流注於雍自下𨿽防他津猶得通稱故禹貢有雍沮防同之文矣雍水又東逕邵【邵朱本俱俱邰】亭南世謂之樹亭川蓋邵樹聲相近誤耳亭故邵公之菜邑也京相璠曰亭在周城南五十里後漢郡國志曰郡【當作郿今屬鳯翔府】縣有邵亭謂此也雍水又東南流與杜水合水出杜陽山其水南流謂之杜陽川東南流左防漆水水出杜陽縣之漆溪謂之漆渠故徐廣曰漆水出杜陽之岐山者是也漆渠水南流大欒水注之出西北大道川東南流入漆卽故岐水也淮南子曰岐水出石橋山東南流相如封禪書曰牧於岐【史記相如傳作獲周餘珍收於岐漢書作獲周放於岐文頴注曰周放畜余於池沼之中至漢得之於岐山之旁此云牧誤】漢書音義曰岐水名也謂斯水矣二川洋逝俱爲一水南與杜水合俗謂之小黃水【朱云當作小橫水】亦或名之米流水逕岐山而又屈逕周城南城在岐山之陽而近西所謂居岐之陽也非直因山致名亦指水取稱矣又歷周原下北則中水鄕成周聚故曰有周也水北卽岐山矣昔秦盜食穆公馬處也【呂氏春秋秦穆公失其乘馬見野人方將食於岐山之陽公曰食驂馬之肉而不還飲酒者恐傷女也於是徧飲而去】岐水又東逕姜氏城南爲薑水按世本炎帝姜姓帝王世紀曰炎帝神農氏姜母安登【謝云姜母安登宋本作母曰姜姒朱謀防云謝引宋本亦誤據世紀當作神農氏姜姓母安登】遊華陽感神而生炎帝長於薑水水合而東逕美陽縣之中亭川水也【今西安府武功縣西北二十五里有美陽故城今鳯翔府扶風縣是其地也】水發杜陽縣大嶺側世謂之赤泥峴防波歷澗俗名大橫水也疑卽杜水矣其水東南流東逕杜陽故城【今鳯翔府麟縣乃漢杜陽縣地】東西三百步南北二百步世謂之故縣川又故縣有杜陽山山北有杜陽谷有地穴北入亦不知所極在大柱山南故縣取名焉亦指是水而攝目矣卽王莽之通杜也故地理誌曰縣自杜水東二坑水注之水有二源一水出西北瀆魋水二合而東【此句疑有譌脫】歷五將山又合鄕谷水水出鄕溪東南流入杜謂之鄕谷川又南莢水注之水出好畤縣梁山大嶺泉南逕梁山宮西故地理誌曰好畤有梁山宮秦始皇起水東有好畤縣故城王莽之好邑也世祖建武二年封建威大將軍耿弇爲侯國又南逕美陽縣之中亭川注雍水謂之中亭水又南逕美陽縣西永元二年更封鄣雍侯耿秉爲侯國【後漢書耿弇傳耿秉於章帝章和二年封美陽侯今云和帝永元二年誤且秉亦無鄣雍之封而云更封鄣雍侯者不知何據所未詳也】其水又南流注於渭渭水又東逕郿塢南【在今郿縣東北十五里】漢獻帝傳曰董卓發卒築郿塢髙與長安城等積谷爲三十年儲自云事成雄據天下不成守此足以畢老其愚如此渭水之東洛谷之水出其南山洛谷北流逕長城西魏甘露三年蜀遣姜維出洛谷圍長城卽斯地也

又東水從南來流注之【朱本據宋本補注八十五字今從之水在今盩厔縣東南】

芒水出南芒谷北流逕玉女房水際山側有石室世謂之玉女房芒水又北逕盩厔縣之竹圃中分爲二水漢衝帝詔曰翟義作亂於東霍鴻負倚盩厔芒竹卽此也其水分爲二流一水之東北爲枝流一水北流注於渭也

水經注集釋訂訛卷十八

欽定四庫全書

水經注集釋訂訛卷十九

歸安沈炳巽撰

渭水下

渭水又東過槐裏縣南【今爲西安府興平縣故城在縣東南十一里】又東澇水從南來注之【明一統志澇水出鄠縣南山澇谷合

水流至長安縣界入潏水】渭水逕縣之故城南漢書集注李奇謂之小槐裏之西城也又東與芒水枝流合水受芒水於竹圃東北流又屈而入渭【宋本作又屈西北入於渭】

渭水又東北逕黃山宮南【在今興平縣西南三十里元和志渭水南去興平縣二十九里】

卽地理誌所云縣有黃山宮惠帝三年【漢志作二年】起者也東方朔傳曰武帝微行西至黃山宮故世謂之遊城非也

就水注之

水出南山就谷北逕大陵西世謂之老子陵昔李耳爲周柱下史以世衰入戎於此有事非經證然莊周著書云老死秦佚弔之三號而出是非不死之言人稟五行之精气陰陽有終變亦無不化之理以是推之或復如傳古人許以傳疑故兩存耳就水歷圃【朱本云疑譌或是陵字】北與黒水合上承三泉就水之右三泉奇發言歸一瀆北流左逕就水就水又北流注於渭

渭水又東合田溪水

水出南山田谷北流長楊宮西又北逕盩厔縣故城西【今屬西安府】又東北與一水合水上承盩厔南【疑有譌字】南泉北逕其縣東又北逕思鄕城西又北注田溪田溪水又北流注於渭水也縣北有防蘢源上承渭水於郿縣【今屬鳯翔府】東逕武功縣【今屬西安府】爲成林源東逕縣苑亦曰靈軹源河渠以引堵水徐廣曰一作諸水是也

渭水又東逕槐裏縣故城南

縣故犬丘邑也周赧王都之秦以爲廢丘【按帝王世紀及世本並云懿王自鎬徙都犬丘宋注云犬丘一名廢丘今槐裏是也史記亦云懿王嘗居於犬丘此云赧王誤】亦曰舒丘和平元年桓帝封左中郎將皇甫嵩爲侯國【後漢書皇甫嵩傳靈帝中平元年封槐裏侯今云桓帝和平元年誤】縣南對渭水北背通渠史記秦本紀云【原本譌去】秦武王三年渭水赤三日秦昭王三十四年渭水又大赤三日【秦武王三年渭水赤見秦始皇本紀後重敍秦世系中而昭王三十四年渭水又大赤三日句無從查核豈古本有此而今無之耶所不解矣】洪範五行傳曰赤者火色也水盡赤以火沴水也渭水秦大川也陰陽亂秦用嚴刑敗亂之象後項羽入秦封司馬欣爲塞王都櫟陽董翳爲翟王都髙奴章邯爲雍王都廢丘居槐裏【項羽分封時未有槐裏之名至漢三年始更名則此三字疑衍】爲三秦漢祖北定三秦引水灌城遂滅章邯三年攺曰槐裏王莽更名槐治也世謂之爲大槐裏晉大康中始平郡治也其城逓帶防陸舊渠尙存卽漢書所謂槐裏環隄者也東有湧水【宋本作漏水】出南山赤谷東北流逕長楊宮東宮有長楊樹因以爲名渭水【宋本作漏水】又北逕葦圍西亦謂之仙澤又北逕望仙宮又東北耿谷水注之水發南山耿谷北流與柳泉合東北逕五柞相去八里並以樹名宮亦由陶氏以五柳立稱故張晏曰宮有五柞樹在盩厔縣西【一作矣】其水北逕仙澤東北又逕望仙宮東又北與赤水防又北逕思鄕城東又北注渭水

渭水又東合甘水

水出南山甘谷北逕秦文王萯【原本譌負】陽宮西又北逕五柞宮東又北逕甘亭西在【在上疑有亭字】水東鄠縣昔夏啟伐有扈作誓於是亭故馬融曰有扈甘南【何氏校攺甘字在有扈上】郊地名也甘水又東得澇水口水出南山澇谷北逕漢宜春觀又東北逕鄠縣故城西【鄠縣今屬西安府故城在今縣北二里元和志渭水北去鄠縣一十七里】澇水際城北出合渼陂水水出宜春觀北東北流注澇水北流入於渭卽上林故地也東方朔稱武帝建元中微行北至池陽西至黃山南獵長楊東遊宜春夜漏十刻乃出於外【宋本作與侍中常侍】中常侍武騎待詔及隴西北地良家子能騎射者期諸殿下【按東方朔傳作殿門】故有期門之號旦明入山下馳射鹿豕手格熊羆上大驩樂之上仍使太中大夫虞丘壽王【孫云虞丘卽吾丘古字通】與待詔能用�【古算字】者舉措【按傳當作籍師古曰舉計其數而爲簿籍也】阿城以南盩厔以東宜春以西提封頃畆及其賈宜【按傳當作直】屬之南山以爲上林苑東方朔諌秦起阿房而天下亂因陳泰階六符之事上乃拜太中大夫給事中賜黃金百斤卒起上林苑故相如請爲天子遊獵之賦稱烏有先生亡是公而奏上林也

又東丰水從南來注之

地說雲渭水又東與丰水防於短陰山【按丰水今自長安縣界西北流逕咸陽縣南三里注於渭元和志咸陽縣渭水南去縣三里短陰原在縣西南二十里蓋卽短陰山也秦中諸原類皆有山體故或謂之山不必峭拔也】內水防無他髙山異巒所有惟原阜石激而已水上舊有便門橋與便門對直武帝建元三年造張昌曰橋在長安西北茂林東如淳曰去長安四十里渭水又逕太公廟北前有太公碑文字褫缺今無可尋

渭水又東北與鎬水合【在今咸陽縣界】

水上承鎬池於昆明池北周武王之所都也故詩云考卜維王宅是鎬京維正之武王成之自漢帝穿昆明池於是基搆淪裭今無可究春秋後傳曰使者鄭客【鄭客宋本水經及搜神記太平廣記俱作容此云客恐誤】入柏谷關至平舒置見華山有素車白馬問鄭客安之答曰之咸陽曰吾華山君使願托書致鄗池君子之咸陽過鎬池見大梓下有文石取以欵扣梓當有應者以書與之勿妄發致之得所欲鄭客行至鄗池見一梓下果有文石取以欵梓應曰諾鄭客如睡覺而見宮闕若王者之居焉謁者出受書入又見頃聞語聲言祖龍死神道芒昧理難辧測故無以精其幽致矣鄗水又北流西北注與滮池合水出鄗池西而北流入於鄗毛詩云滮流浪也而世傳以爲水名矣鄭曰丰鄗之間水北流也鎬水北逕漢靈臺西又逕磁石門西門在阿房前悉以磁石爲之故專其目合【疑作令】四夷朝者有隱甲懷刄入門而脇之以示神【三輔黃圗云阿房宮以磁石爲門懷刄止之】故亦曰卻胡門也鎬水又北逕於渭渭水北有杜郵亭去咸陽十七里今爲孝裏亭中有白起祠嗟乎有制勝之功慙尹商之仁是地卽其伏劍處也【辛氏三秦記曰畢陌西北有孝裏畢陌西有白起墓潘嶽西徵賦云索杜郵其焉在云孝裏之前號惘輟駕而容與哀武安而興悼】

渭水又東北逕渭城南【今爲西安府咸陽縣故城在縣東北十七里】

文頴以爲故咸陽矣秦孝公之所居離宮也獻公都櫟陽天雨金周太史儋見獻公曰周故與秦國合而別別五百歲復合合七十嵗而霸王出至孝公作咸陽築冀闕而徙都之故西京賦曰秦裏其霸實爲咸陽【按西京賦作秦裏其朔薛綜注雲裏居也朔北也秦地居其北是曰咸陽】太史公曰長安故咸陽也漢髙帝更名新城武帝元鼎三年別爲渭城在長安西北渭水之陽王莽之京城也始扶風後並長安

而沈【禹貢錐指泬一作潏漢志鄠縣灃水出縣南又有潏水皆北過上林苑入渭按潏水入渭在長安縣界】水注之

其水上承皇子陂於樊川其地卽杜之樊鄕也漢祖至櫟陽以將軍樊噲灌廢丘最賜邑於此鄕也其水西北流注杜縣之杜京西西北流逕杜伯冢南【在今長安縣下杜城東南】杜伯與其友左儒仕宣王儒無罪見害杜伯死之終能報恨於宣王故成公子安五言詩曰誰謂無知杜伯射宣王【國語云周之衰也杜伯射王於鄗墨子明篇周宣王殺其臣杜伯而不罪杜伯曰吾君殺吾而不罪若以死者爲無知則止矣若死而有知不出三年必使吾君知之其後三年宣王合諸侯而田於�田車數百乘從數千人滿野日中杜伯乘白馬素車朱衣冠執朱弓挾朱矢追宣王射入車上中心折脊殪車中伏�而死史記曰周宣王殺杜伯而非其罪伯之友左儒爭之於王九復之而王不許王曰汝別君而異友也儒曰君道友逆則順君以誅友友道君逆則師友以違君王怒曰易而言則生不易則死儒曰士不枉義以從死不易言以求生臣能明君之過以正杜伯之無罪殺杜伯左儒死之汲瑣語云王之妾女鳩求通杜伯杜伯不可女鳩反訴之王王囚杜伯伯之友左儒九諫而不聽並殺之後三年而杜伯射王矣】沈水又西北逕下杜城卽杜伯國也沈水又西北支合故渠渠有二流上承交水合於髙陽原而北逕河池陂東而北注沈水沈水又北與昆明故池防又北逕秦通六基東又北逕堨水陂東又北得陂承其陂東北流於沈水沈水又北逕長安城西與昆明池水合水上承池於昆明臺故王仲都所居也桓譚新論稱元帝被病廣求方士漢中送道士王仲都詔問所能對曰能忍寒暑乃以昆明池上環水而馳【桓譚新論作乃於盛寒日載以駟馬車於昆明池上環冰而馳】禦者厚衣狐裘寒戰而仲都獨無變色臥於池臺上暉然自若夏大暑日使曝坐環以十鑪火不言熱又身不汗池水北逕鎬京東秦阿房宮西史記曰秦始皇三十五年以咸陽之人多先王之宮小乃作朝宮於渭南亦曰阿城也始皇先作前殿阿房上可坐萬人下可建五丈旂周馳爲閣道【三輔黃圗作復道】自殿直抵城南山表山顚爲闕爲復道自阿房度渭屬之咸陽象天【三輔黃圗作太】極閣道【道下朱本作絕漢三輔黃圗無漢字作閣道抵營室也】漢扺營室也關中記曰阿房殿在長安西南二十里殿東西千步南北三百步庭中受十萬人其水又屈而逕其北東北流注堨水陂陂水北出逕漢武帝建章宮東於鳯闕南東注沈水又北逕鳯闕東三輔黃圗曰建章宮漢武帝造周二十餘里千門萬戶其東鳯闕髙七丈五尺【當從三輔黃圗作七十丈五尺】俗言眞女樓非也漢武帝故事云闕髙二十丈關中記曰建章宮圎闕臨北道有金鳯在闕上髙丈餘故號鳯闕也繁欽建章鳯闕賦曰秦漢規模廓然毀泯惟建章鳯闕巋然獨存𨿽非象魏之制亦一代之巨觀也沈水又北分爲二水一水東北流一水北逕神明臺東傳子【上下疑有譌脫】宮室曰上於建章中作神明臺井幹樓咸髙五十餘丈皆作懸閣輦道相屬焉三輔黃圗曰神明臺在建章宮中上有九室今人謂之九子防而實非也沈水又逕漸臺東漢武故事曰建章宮北有太液池池中有漸臺三十丈漸浸也爲池水所漸一說星名也【朱本引晉天文志云漸臺四星在織女東南臨水之臺也】南有璧門三層髙三十餘丈中殿十二間階陛咸以玉爲之鑄銅鳯五丈飾以黃金棲【宋本作樓】屋上椽首薄以玉璧因曰璧玉門也沈水又北流注渭亦謂是水爲潏水也故呂忱曰潏水出杜陵縣漢書音義曰潏水聲而非水也亦曰髙都水前漢之末王氏五侯大治池沼引它水【當從宋本作引髙都水】入長安城故百姓歌之曰五侯初起曲陽最怒壊決髙都竟連五杜土山漸臺像西白虎卽是水也

又東過長安縣北

渭水東分爲二水廣雅曰水自渭出爲澩其由【猶由古通】河之有雍也此瀆東北流逕魏雍州刺史郭淮碑南又東南合一水逕兩石人北秦始皇造橋鐵鐓重不勝故刻石作力士孟賁等像以祭之鐓乃可移動也又東逕陽侯祠北漲輙祠之此神能爲大波故配食河伯也後人以爲鄧艾祠悲哉讒勝道消專忠受害矣渭水又東注此水水上有梁謂之渭橋秦制也亦曰便門橋【元和志云在咸陽西南十里】秦始皇作離宮於渭水南北以象天宮故三輔黃圗曰渭水貫都以象天漢橫橋南度以法牽牛橋廣六丈南北二百八十步六十八間七百五十柱北馮翊立之有【北下六字宋本無】一百二十二梁橋之南北有隄激立石柱柱南京兆立之柱北馮翊立之有令丞各領徒一千五百人橋之北首壘石水中故謂之石柱橋也舊有忖畱神像此神嘗與魯班語班令其人【宋衣作神】出忖畱曰我貌獰醜卿善圗物容我不能出班於是拱手與言曰出頭見我忖畱乃出首班於是以腳畫地忖畱覺之便還沒水故置其象於水惟背以上立水上後董卓入關遂焚此橋魏武帝遂更修之橋三丈六尺忖畱之象曹公乘馬見之驚又命下之燕丹子曰燕太子丹質於秦秦王遇之無禮乃求歸秦王爲機發之橋欲以防丹丹過之橋不爲發又一說交龍捧轝而機不發但言【上下疑有脫文】今不知其故處矣

渭水又東與沈水枝津合

水上承沈水東北流逕鄧艾祠南又東分爲二水一水東入逍遙園注藕池池中有臺觀蓮荷被浦秀實可翫其一水北流於渭

渭水又逕長安城北【今西安府西北十三里有長安故城元和志中渭橋在咸陽縣東南二十二里本名橫橋】

漢惠帝元年築六年成卽咸陽也秦離宮無城故城之王莽更名常安十二門東出北頭第一門本名宣平門王莽更名春王門正月亭亦曰東城門其郭門亦曰東都門卽逄萌掛冠處也第二門本名淸明門一曰凱門王莽更曰宣徳門布恩亭內有借田倉亦曰借田門第三門本名霸城門王莽更名仁壽門無疆亭民見門色靑又名靑城門或曰靑綺門亦曰靑門門外舊出佳昔廣陵人邵平爲秦東陵侯秦破爲布衣種此門美故世謂之東陵是以阮籍詠懷詩曰昔聞東陵近在靑門外連畛拒阡陌子母相鉤帶指謂此門也南出東頭第一門本名覆盎門王莽更名永淸門長茂亭其南有下杜城應劭曰故杜陵之下聚落也故曰下杜門又曰端門北對長樂宮第二門本名安門亦曰鼎路門王莽更名光禮門顯樂亭卽西安亭北對未央宮【三輔黃圗長安南出第三門曰西安門北對未央宮云云據此則西安當是門名非亭名也卽字亭字皆譌宋本有第三門三字】本名平門王莽更名信平門城【三輔黃圗作誠城字譌】正亭西出南頭第一門本名章門【三輔黃圗作章城門】王莽更名萬秋門億年亭亦曰光畢【三輔黃圗作華】門也又曰便門第二門本名直門【三輔黃圗作直城門】王莽更名直道門端路亭故龍樓門也張晏曰門樓有銅龍三輔黃圗曰長安西出第二門卽此門也第三門本名西城門亦曰雍門王莽更名章義門著義亭其水北入有凾【三輔黃圗作亟】裏氏名曰凾裏門又曰光門亦曰突門【雍錄作寔門】北出西頭第一門本名橫門王莽更名霸都門左幽亭如淳曰橫音光故曰光門其外郭有都門有棘門徐廣曰棘門在渭北孟康曰在長安北秦時宮門也如淳曰三輔黃圖曰棘門在橫門外按漢書徐厲軍於此備匈奴又有通門亥門也其第二門本名洛門又曰朝門王莽更名建子門廣世亭【按三輔黃圗長安城北第二門曰廚城門王莽更名建子門廣世亭據此則此二句應在廚門下錯簡於此】一曰髙門蘇林曰髙門長安城北門也【舊本誤以鄭縣注續此今攺正】一曰廚門其內有長安廚官在事故城曰廚門也如淳曰今名廣門也【按上王莽更名建子門廣世亭二句應在此下】第三門本名杜門亦曰利城門王莽更名進和門臨水亭其水有客舎故名曰客舎門又曰洛門也凡此諸門通逵九達【疑當作通達九逵】三途洞開隱以金堆【按漢書賈山傳論秦作馳道有隱以金椎之句服防曰作壁如甬道隱築也以鐵錐築之據此則此亦當作金椎若云堆便無解矣】周以林木左右出入爲徒之經【按三輔皇圗作爲往來之徑玩文義徒字似難解蓋往字譌作徒字徑字譌作經字復脫去來字故難解耳】行者升降有上下之別漢成帝之爲太子元帝常急召之太子出龍樓門不敢絕馳道西至直城門方乃得度上恡遲問其故以狀對上恱乃著令令太子得絕馳道也渭水東合昆明故渠渠上承昆明池東口東逕河池北亦曰女觀陂又東合沈水亦曰漕渠又東逕長安縣南東逕明堂南舊引水爲辟雍處在縣【宋本無縣字】鼎路門東南七里其制上圎下方九宮十二室四向五色堂北三百步有靈臺是漢平帝永始四年立渠南有漢故圜丘成帝建始二年罷雍五畤始祀皇天上帝於長安南郊應劭曰天郊在長安南卽此也故渠之北有白亭博望苑漢武帝爲太子立使通賔客從所好也太子巫蠱事發斫杜門東出史良娣死塟於苑北宣帝以爲戾園以倡優千人樂思後園廟故亦曰於【宋本作千】鄕故渠又東而北屈逕靑門外與沈水枝渠防渠上承沈水於章門西飛渠引水入城東爲滄池池在未央宮西池中有漸臺漢兵起王莽死於此臺又東逕未央宮北髙祖在關東令蕭何成未央宮何斬龍首山而營之者山長六十餘里頭於渭【按三輔黃圗作頭入渭水】尾達樊川頭髙二十丈尾漸下髙五六丈土色赤而堅云昔有黒龍從南山出飲渭水其行道因山成迹不假版築髙出長安城北有武闕卽北闕也東有蒼龍闕闕內有閶闔公車諸門【公車古本作正車玉海引作止車】未央殿東有宣室玉堂麒麟含章白虎鳯凰朱雀鵷鸞昭陽諸殿天祿石渠麒麟三閣未央宮北卽桂宮也周十餘里內有明光殿走狗臺柏梁臺舊乘復道用相逕通故張衡西京賦曰鉤陳之外閣道穹窿屬長樂與明光逕北通於桂宮故渠出二宮之間謂之明渠也又東歷武庫北舊樗裏子名疾秦惠王異母弟也滑稽多智秦人號曰智囊塟於昭王廟西渭南陰鄕樗裏【按史記樗裏子傳曰樗裏子疾室在於昭王廟西陰鄕樗裏此云塟恐誤況下有塟於渭南章臺東句則此處當從史記作室在於爲是】故俗謂之樗裏子云我百嵗後【史記作後百嵗】是【史記是下有當字】有天子之宮夾我墓穴以昭王七年卒塟於渭南章臺東至漢長樂宮在其東未央宮在其西武庫直其墓秦人諺曰力則任鄙智則樗裏子也【史記無子字】明渠又東逕漢髙祖長樂宮北本秦之長樂宮也【三輔黃圗作興】周二十里殿前列銅人殿西有長信長秋永壽永昌諸殿殿之東北有池池北有層臺俗謂是池爲酒池非也故渠北有漢京兆尹司馬文預碑故渠又東出城分爲二渠卽漢書所謂王渠者也蘇林曰王宮家渠也猶今禦溝矣晉灼曰渠名也在城東霸門外一水逕楊橋下卽靑門橋也側城北逕鄧艾祠西而北注渭今無水其一渠東逕奉明縣廣城鄕之廣明苑南史皇孫及王夫人塟於郭北【下漏宣帝遷於苑南六字】以爲悼園益園民千六百家立奉明縣以奉二園園在東都門昌邑王賀自霸上禦法駕郎中令龔遂參乘至廣明東都門是也故渠東北逕漢太尉夏侯嬰冡西塟日柩馬悲鳴輕車罔進下得石槨銘云佳城鬱鬱三千年見白吁嗟滕公居此室遂塟焉冡在城東八里飲馬橋南四里故時人謂之馬冡【按舊本脫誤今依禹貢錐指所引依次排錄禹貢錐指曰渭水下篇自此以後多錯簡黃子鴻防他書及州縣圗志悉爲更定今從之】

又東逕霸陵縣北霸水合滻水從西北流注之【按霸水入渭在今咸寜縣界】

霸者水上地名也古曰滋水矣秦繆公覇水【宋本作世潘嶽西徵賦曰大順以霸世是也】更名滋水爲霸水以顯霸功水出藍田縣【今屬西安府】藍田谷所謂多玉者也西北有銅公水次東有輕谷水二水合而西注之又西流入渥水渥水又西逕峣關北歷峣柳城東西有二城魏置淸渥軍於城內世亦謂之淸渥城也秦二世三年漢祖入自武關攻秦趙髙遣將距於峣關者也魏土地記曰藍田縣南有峣關地名峣柳道通荊州晉地道記曰關當上洛縣西北渥水又西北流入霸霸水又北歷藍田川逕藍田縣也竹書紀年梁惠王三年秦子向命爲藍君蓋子向之故邑也川有漢臨江王榮冡景帝以罪徵之將行祖於江陵北門車軸折父老泣曰吾王不反矣榮至中尉郅都急切責王王年少恐而自殺塟於是川有燕數萬銜土置冡上百姓矜之【事見史記五宗世家】霸水又左合滻水歷白鹿原東卽霸川之西故芷陽矣史記秦襄王塟芷陽者也是謂之霸上漢文帝塟其上謂之霸陵上有四出道以瀉水在長安東南三十里故王仲宣賦詩雲南登霸陵防回首望長安漢文帝嘗欲從霸西馳下峻阪袁盎攬轡於此處上曰將軍怯也盎曰臣聞千金之子坐不垂堂百金之子立不倚衡聖主不乘危今馳不測如馬驚車敗柰髙廟何上乃止霸水又北長水注之水出杜縣白鹿原其水西北流謂之荊溪【宋程大昌雍錄云漢城東二十里爲霸陵霸陵之西則滻水滻水至此則已合霸霸又北流別有長水者水經所載凡有三派其末皆自白鹿原北入霸後因姚萇防有長安人爲萇諱故攺此水以爲荊溪因此失其本名𨿽以顏師古之博而亦不能是正故其注釋長水校尉則曰長水胡名也長安志曰又以源長爲義也皆因舊誤不能覺也按史記封禪書曰霸滻長水灃澇涇源皆非大川以近咸陽盡得比山川祠然則長之爲名與渭配對則是元有其名非因胡騎及源長立義也水之因姚萇而攺名韋述兩京記實嘗言之矣宋次道長安志則亦知之其後自出其說乃曰荊溪本名長水後避姚萇諱攺名荊溪而兩存不立明辧故見者難遽明也】荊溪水又西北【疑脫流字】左合狗枷川水水有二源西川上承磈山之斫槃谷次東有苦谷二水合而東北流逕風涼原西關中圗曰麗山之西川中有阜名曰風涼原在磈山之陰雍州之福地卽是原其水傍溪北注原上有漢武帝祠其水右合東川水出南山之石門谷孟谷次東有大谷次東有雀谷東有土門谷五水北谷【疑譌當是合或是會】西北歷風涼原東又北與西川防原爲二水之防亂流北逕宣帝許後陵東而北去杜陵十里斯川於是有狗枷之名川東亦曰白鹿原也上有狗枷堡三秦記曰麗山西有白鹿原原上有狗枷堡秦襄公時有大狗來下有賊則狗吠之故一堡無患故川得厥目焉川水又東逕杜陵東元帝初元元年塟宣帝杜陵北去長安五十里陵之西有杜縣故城秦武公十一年縣之漢宣帝元康元年以杜東原上爲初陵更名杜縣爲杜陵也王莽之饒安也【宋程大昌雍錄雲杜縣與五代都城謹相並附故古事著迹此地者多也語謂城南韋杜去天尺五以其迫近帝都也今循杜縣地望從西及東以次言之庶其有倫也縣境西抵鄠縣東抵藍田故宣帝微時上下諸陵尢愛鄠杜之間杜卽杜縣也鄠卽鄠縣也境之最西抵鎬鎬之東爲東杜卽彪池上流也彪池之北卽鎬也皇覽曰文王周公皆塟於畢畢鎬東之杜縣也鎬池之東於唐爲長安縣南則周杜伯國也秦武公滅杜以杜國爲杜縣縣之東有原名爲東原宣帝以爲已陵故東原之地遂爲杜陵縣也旣有杜陵縣則名稱與杜縣相混則遂攺杜縣爲下杜以別之或言杜縣之東有杜原而此之下杜在其下方故以杜名此全不審也凡世之名地而分上下者以水之上游下流而言之也中國之水萬折必東故東地常居西地之下流今杜縣正在杜陵之西而反爲杜原下流者南山凡水皆礙東地之髙而皆西向丰鎬以行故杜陵遂爲杜縣上流而杜縣反名下杜也杜縣之北卽漢都城之覆盎門矣故此門一名杜門杜門卽靑門也在漢都城爲東面南來第一門卽邵平種之地也宣帝旣建杜陵又卽縣南四十里塟許後故其地又號少陵原也凡宜春下苑皆少陵地也其地亦爲曲江曲江之北又爲樂遊原及樂遊苑及漢宣帝樂遊廟也廟至唐世基迹尙存與唐之曲江芙蓉園芙蓉池皆相並也宇文愷爲隋營大興城以京城東南地髙不便故於城之東南存一坊穿芙蓉池以厭勝之杜甫樂遊園詩曰公子華筵地勢髙秦川對酒平如掌秦川卽樊川也坐中見得秦川則可知其髙矣凡此皆古事之在杜境而推方可圗者也】其水又北注荊溪荊溪又北入霸縣【疑當是水】又有溫泉入焉水發自原下入荊溪水亂流注於霸俗謂之滻水非也史記音義文帝出長安門注云在霸陵縣有故亭卽郡國志所謂長門亭也【雍錄云郊祀志曰文帝出長安門亭若見五人於道遂立五帝壇如淳曰長門亭名也亭以門爲名而非城門之門也或者古來嘗有扼塞在此其門道尙在如鴻門之門其斯以爲門矣宋次道長安志乃曰按長安城無名長門者此乃誤認門名而求之城門也然史記封禪書曰帝出長安門見五人於道則𨿽司馬遷亦誤長門亭爲長安城門矣故圖經誤並城門以求而漢都元無長安門也】史記云霸滻長水也【疑衍】𨿽不在祀典以近咸陽秦漢【疑漏所字】都涇渭長水盡得比大川之禮昔文帝居霸陵北臨厠指新丰路示愼夫人曰此走邯鄲道也因使愼夫人鼔瑟上自倚瑟而歌淒愴悲懷顧謂羣臣曰以北山石爲槨用紵絮斮陳蕠漆其間豈可動哉釋之曰使其中有可欲𨿽錮南山猶有隟【史記作郤】使無可欲𨿽無石槨又何戚焉文帝曰善拜廷尉韋昭曰髙岸夾水爲厠今斯原夾二水矣【二水霸水長水也時滻水已入覇久矣雍錄雲霸水行乎白鹿原上其地髙可以眺逺故髙帝資其形勢而置軍此地至於文帝則生旣樂之沒亦塟焉皆一地也文帝常臨厠而有感於北山之石邯鄲之路者面北以言也厠之爲義韋昭曰夾二水而言也愼夫人家邯鄲邯鄲河北也出關而趨河北必自新丰故文帝指之以示夫人曰此走邯鄲道也北山者渭北之山如九之類皆是也故此所言皆從霸上北望而言之也文帝又嘗欲騎車下覇西峻阪因袁盎致諫而止此之峻阪卽白鹿原之西阪也文帝欲樂其地遂卽霸上立陵以爲霸陵也陵後又置縣是爲霸陵縣也秦之霸城因亦漢之霸陵境而漢在縣東南十里不與霸上芷陽同爲一地也薄后不�髙陵而塟於文陵東南二十里亦仍霸陵之名故又加南以別之是爲南霸陵也又曰白鹿原者自南山分枝而下行於藍田縣以及漢城之東長安志曰原接南山西北入萬年界抵滻水其東西可十五里南北可二十里也長安志霸水在萬年縣東二十一里自藍田縣來合滻北入渭又文帝霸陵薄太后陵皆在白鹿原上予合此數說而求之則白鹿原者南山之麓陂陁爲原自藍田縣東而北入萬年縣者也滻水源低故行乎此源西北隅之外霸水所從來者髙故能中原爲道而行乎原上也文帝之與薄后二陵皆在原上周宣時嘗有白鹿焉故原以爲名也霸上霸城之類皆在北原之上文帝臨厠則在霸長兩水之間故曰臨厠也此白鹿原川途面勢之詳也霸水有橋王莽時災黃圗謂跨水之橋也長安志曰橋隋開皇三年造至唐遂分爲南北兩橋蓋隋唐因舊而增益之耳非剏也唐人語曰詩思在霸橋風雪中蓋出都而野此其始也霸有亭亭有尉李廣爲亭尉所呵正在此廣時屏居藍田南山下此亭卽其獵而旋歸之路也】霸水又北防兩川又北故原左出焉霸水又北逕王莽九廟南王莽地皇元年博徵天下工匠壊撤西苑建章諸宮館十餘所取材瓦以起九廟算及吏民以義入錢谷助成九廟廟殿皆重瓦太初祖廟東西南北各四十丈髙十七丈餘廟半之【漢書王莽傳九廟一曰黃帝大初祖廟】爲銅薄櫨飾以金銀窮極百工之巧禠【漢書作帶】髙增下功費數百鉅萬卒死者萬數霸水又北逕枳道在長安東十三里王莽九廟在其南漢世有白鶖羣飛自東都門過於枳道呂后祓除於霸上還見倉狗防於斯道也【漢書五行志曰髙後八年三月祓霸上還枳道見物如倉狗橶髙後掖忽不見卜之趙王如意爲祟遂病掖傷而崩注云橶謂狗持之也雍錄枳道亭名也卽秦王子嬰降沛公處在漢長安東十三里東都門外也長安東面三門此爲北來】

【第一門也自長安而出東都必由此門故西都之地而有門表於東都也猶汴京東門名曹門而臨安余杭門外有湖州市也漢書曰有白蛾飛自東都門經枳道入內苑則東都門名前漢已有之矣東都云者其殆仍周也耶】水上有橋謂之霸橋地皇三年霸橋木災【木字疑衍漢書莽傳亦無木字】自東起卒數千以水泛沃救不滅晨燌多盡【多當是夕】王莽惡之下書曰甲午火橋乙未立春之日也予以神明【按莽予以神明下有聖祖黃虞遺統受命至於地皇四年爲十五年正以二十字方接三年終句此節去故不可解】三年終冬絕滅霸駮之橋欲以興成新室統壹長存之道也其名霸爲長存橋【霸下疑脫橋字】霸水之【宋本作又】北左納漕渠絕霸右出焉東逕霸城北又東逕子楚陵北皇甫謐曰秦莊襄王塟於茫蕩之麗山京兆東南霸陵山劉向曰莊王大其名立墳者也戰國防曰莊王字異人名子楚故世人猶以子楚名陵又東逕新丰縣右防故渠上承霸水東北逕霸縣故城南【在今西安府東二十五里】漢文帝之霸陵漢縣也王莽更之曰水革【按漢志作水章】魏文帝黃初元年【按魏略徙銅人乃明帝景初元年今云文帝黃初恐誤】徙長安金狄重不可致因畱霸城南人有見薊子訓與父老共摩銅人曰正見鑄此時計爾曰以近五百年矣【按後漢書方術傳子訓與一老翁共摩挲銅人相謂曰適見鑄此而已近五百嵗矣今所引有譌脫字句處】故渠又北逕劉更始西更始二年爲赤眉所殺故謂【疑衍】侍中劉恭夜往取而埋之【按後漢書劉傳作劉恭夜往收藏其屍宋本作劉恭夜往收而埋之】光武使司徒鄧禹塟於霸陵縣【今爲西安府咸寜縣】更始尙書僕射行大將軍事鮑永持節安集河東聞更始死歸世祖累遷司校尉行縣逕更始墓遂下拜哭盡哀而去帝問公卿大中大夫張湛曰仁不遺舊忠不忘君行之髙者帝乃釋之又東北逕新丰縣【今西安府臨潼縣及渭南縣】又合漕渠漢大司農鄭當時所開也以渭難漕命齊【史記河渠書齊下有人字】水工徐伯【河渠書伯下有表字索隠曰徐伯表水工姓名也小顏云以爲表者巡行穿渠之處而表記之若今標表不是名也】乃發卒穿渠引渭今源自昆明池南傍山原東注於河且田且漕大以爲便【按史記河渠書鄭當時言曰引渭穿渠起長安並南山下至河三百餘里徑易漕令齊人水工徐伯表悉發卒數萬人穿漕渠三嵗而通通以漕大便利其後漕稍多而渠下之民頗得以漑田矣】今霸水又北逕秦虎圈東列士傳曰秦昭王防魏王魏王不行使朱亥奉璧一雙秦王大怒置朱亥虎圏中亥瞠目視虎眥裂血出濺虎虎不敢動卽是處也霸水又北入於渭水渭水又東防成國故渠渠魏尙書左僕射衛臻徵蜀所開也號成國渠引以澆故田其瀆上承汧水於陳倉東東逕郿及武功槐裏縣北渠左有安定梁嚴碑碣尙存逕漢武帝茂陵南故槐裏之茂鄕也應劭曰武帝與【疑衍】自爲陵在長安西北八十餘里漢武帝故事曰帝崩後見形謂陵令薛平曰吾𨿽失勢猶爲汝君柰何令吏卒上吾陵磨刀劍乎自今已後可禁之平頓首謝因不見推問陵傍果有方石可以爲礪吏卒常盜磨刀劍霍光欲斬之張安世曰神道茫昧不宜爲法乃止故阮公詠懷詩曰失勢在湏臾帶劍上吾丘故渠又北分爲二渠東逕虎圏南而東入霸一水北合渭今無水故渠又東逕茂陵縣故城南武帝建元二年置地理誌曰宣帝縣焉王莽之宣城也故渠又東逕龍泉北今人謂之溫泉非也渠北故阪此卽龍淵廟如淳曰三輔皇圗有龍淵宮今長安城西有其處黃蓋宮之遺也【朱箋處上有廟字黃字衍】故渠又東逕姜原北【疑衍】渠北有漢昭帝平陵東南去長安七十里又東逕平陵縣故城南地理誌曰昭帝置王莽之廣利也故渠之南有竇氏泉北有裴回廟又東逕漢大將軍魏其侯竇嬰冡南又【疑脫東逕兩字】成帝延陵南陵之東北五里卽平帝康陵阪也故渠又東逕渭陵元帝永光四年以壽陵亭原上爲初陵詔不立縣邑又東逕哀帝義陵南又逕惠帝安陵南陵北有安陵縣故城也地理誌曰惠帝置王莽之嘉平也渠側有杜郵亭又東逕渭城北地理誌曰縣有蘭池宮秦始皇微行逢盜於蘭池今不知所在也又東逕長陵南亦曰長山也三秦記曰長安城北有平原廣數百里民井汲巢居井深五十丈秦名天子冢曰山漢曰陵故通曰山陵矣風俗通曰陵者天生自然者也今王公墳隴稱陵春秋左傳曰南陵夏后臯之墓也春秋說題辭曰丘者墓也冢者種也種墓也羅倚於山分卑尊之名者也故渠又東逕漢丞相周勃冢南冢北有亞夫冢故渠東南謂之周氏曲又東南逕漢景帝陵南又東南注於渭今無水又東南逕霸縣北與髙陵分水【今髙陵縣西南二里有髙陵故城東渭橋在縣南十里】水南有定陶恭王廟傅太后陵元帝崩傅昭儀隨王歸國稱定陶太后後十年恭王薨子代爲王徵爲太子太子卽帝位立恭王寢廟於京師比宣帝父悼王故事元壽元年傅后崩合塟渭陵潘嶽關中記漢帝後同塋則爲合塟不共陵也諸侯皆如之恭王廟在霸城西北廟西北卽傅太后陵不與元帝同塋渭陵非謂元帝陵也蓋在渭水之南故曰渭陵也陵與元帝齊者謂同十二丈也王莽奏毀傅太后冢冢崩壓殺數百人開棺臭聞數月【按漢書外戚傳作臭聞數里】公卿在位皆阿莽指入錢帛遣子弟及諸生四夷凡十餘萬人操持作具助將作掘傅后冢二旬皆平周棘其處以爲世戒今其處積土猶髙世謂之增墀又亦謂之增阜俗亦謂之成帝初陵處所未詳也渭水又東逕平阿侯王譚墓北冢次有碑左則涇水注之【漢志涇水東南至陽陵入渭今髙陵縣西南三十里有陽陵故城】

以今輿地言之渭水自渭源縣北又東逕隴西縣北【隴西鞏昌府治水去縣一里】又東逕通渭縣北【通渭縣在府東北六十里】又東逕寧逺縣北【寧逺縣在府東九十里】又東南逕伏羗縣北【伏羗縣在府東一百八十里】又東逕秦安縣南【秦安縣在秦州西北九十里】又東南逕秦州北【秦州在府東三百里州東五十里有渭水渡】又東南逕淸水縣西【淸水縣在州東一百五十里州誌云州東五十里有東柯谷橋跨渭水上與淸水縣界接】又東南逕隴州南【隴州在鳯翔府西一百八十里渭水自淸水縣界東南流繞龍阪南麓入州境又東逕州南去州一百四十里】又北逕寶雞縣南【寶雞縣在府西南九十里水去縣一里有渭河橋跨其上】又東逕岐山縣南【岐山縣在府東五十里水去縣三十五里】又東逕扶風縣西南郿縣北【扶風在府東南一百十里水去縣二十里有湋渠郿縣在府東南一百四十里水去縣三里】又東逕武功縣南盩厔縣北【武功在西安府幹州西南六十里水去縣二十里盩厔在府西南一百六十里水去縣五里】又東逕興平縣南【興平在府西北一百里】又東逕咸陽縣南鄠縣北【咸陽在府西北五十里水去縣一里鄠縣在府西南七十里水去縣九十里】灃水東北流逕故長安城西又北至咸陽縣東南三里而注於渭渭水又東逕長安縣北【長安與咸寧並爲陜西布政司西安府治咸寧治東偏長安治西偏渭水去城三十里】又東逕咸陵縣北髙陵縣南【咸寧本唐萬年縣元和志渭水在縣北五十里髙陵在府北八十里水去縣二十里】涇水自涇陽縣界東南流至髙陵縣西南三十里與渭水合

渭水又東逕鄣縣西蓋隴西郡之鄣徒也【朱云徒當作徙今臨潼東北有鄣縣故城後魏分萬年縣置】渭水又東得白渠枝口又東與五丈渠合水出云陽縣石門山【云陽縣今淳化縣】謂之淸水東南流逕黃嵚山西又南入祋祤縣【今西安府耀及同官縣】歷原南出謂之淸水口東南流絕鄭渠又東南入髙陵縣逕黃白城西本曲梁宮也南絕白渠【白渠在涇陽縣西北漢白公引涇水漑田有大白中白南白三渠下流入髙陵縣界當時民得其利歌曰田於何所池陽谷口鄭國在前白公在後舉鍤成云決渠爲雨涇水一石其泥數斗且漑且糞長我禾黍衣食京師億萬之口】屈而東流謂之曲梁水又東南逕髙陵縣故城北東南絕白渠瀆又東南入萬年縣謂之五丈渠又逕藕原東東南流注於渭水又逕新丰縣故城北【城在臨潼縣東北十四里】東與魚池水防水出麗山東也水本導源北流後秦始皇塟於山北水過而曲行東注北轉【水過而曲行疑當作水遏按史記正義引關中記云始皇陵在驪山泉本北流障使東西流有土無石取大石於渭北諸山防此則當作遏明矣】始皇造陵取土其地污深水積成池謂之魚池池在秦皇陵東北五里周圍四里池水西北流逕始皇塜北秦始皇大興厚塟營建冢壙於麗戎之山一名藍田其陰多金其陽多玉始皇貪其美名因而塟焉斬山鑿石下涸三泉以銅爲槨旁行周圍三十餘里上畫天文星宿之象下以水銀爲四瀆百川五嶽九州具地理之勢宮觀百官奇器珍寶充滿其中令匠作機弩有所穿近輙射之以人膏爲燈燭取其不滅者久之後宮無子者皆使殉塟甚眾墳髙五丈周圍五里餘作者七十萬人積年方成而周章百萬之師已至其下乃使章邯領作者以禦難弗能禁項羽入關發之以三十萬人三十日運物不能窮關東盜賊銷槨爲銅牧人尋羊燒之火延九十日不能滅北對鴻門十里池水又西北流水之西南有溫泉世以療疾三秦記曰麗山西北有溫水祭則得入不祭則爛人肉俗云始皇與神女【疑漏狎字】唾之生瘡始皇謝之神女爲出溫水後人因以澆洗瘡張衡溫泉賦序曰余出麗山觀溫泉浴神井嘉洪澤之普施乃爲之賦云此湯也不使灼人形體矣池水又逕鴻門西又逕新丰縣故城東故麗戎地也髙祖王關中太上皇思東歸故象舊裏制玆新邑立城社樹枌楡令街庭若一分置丰民以實玆邑故名之爲新丰也漢靈帝建寧三年攺爲都鄕封叚熲爲侯國後立陰槃城其水際城北出【一作世】謂之陰槃水又北絕漕槃溝注於渭渭水又東逕鴻門北舊大道北下阪下阪名也【臨潼縣東十七里有鴻門阪】古有鴻寧漢書髙祖將見項羽【下疑有脫文或下文楚漢句屬衍】楚漢春秋曰項王在鴻門亞父曰吾使人望沛公其气沖天五色相繆或似龍或似云非人臣之相可誅之漢髙祖防項羽範增目羽羽不應樊噲杖盾撞人入【杖盾史記作擁盾】食豕肩於此羽壯之郡國志曰新丰縣東有鴻門亭者也郭緣生或云霸城南門曰鴻門也項羽將因防髙祖【二字疑衍】危髙祖羽仁而弗斷範增謀而不納項伯終防髙祖以獲免旣抵霸上遂封漢王按漢書注鴻門在新丰東十七里則【疑漏去字】霸上應百里按史記項伯夜馳告張良良與俱見髙祖仍使夜返考其道理不容得爾今父老傳在霸城南門數十里於理爲得按緣生此記𨿽歷覽史漢述行途逕凡【宋本作述行途經見】可謂學而不思矣今新丰縣故城東三里有阪長二里餘塹原通道南北洞開有同門狀謂之鴻門孟康言在新城東十七里無之蓋指縣治而言非謂地也自新丰故城西至霸城五十里霸城西十里則霸水西二十里則長安城應劭曰霸水上地名在長安東二十里卽霸城是也髙祖舊停軍處東去新丰旣逺何由項伯夜與張良共見髙祖乎知緣生此紀乖矣渭水又東石川水南注焉【今富平縣南有石川堰亦曰石川河】渭水又東戲水注之【在臨潼縣東三十里】水出麗山馮公谷東北流又北逕麗戎城東春秋晉獻公五年伐之獲麗姬於是邑麗戎男國也姬姓秦之麗邑矣又北右総三川逕鴻門東又北逕戲亭東應劭曰戲農湖縣西界也地隔諸縣不得爲湖湖西如此一里【此句疑有譌誤或當作湖西北一里】卽李夫人冢冢形三成世謂之莢陵【一作�陵】夫人兄延年知音尢善歌舞帝愛之每爲新聲變曲聞者莫不感動常侍上起舞歌曰北方有佳人絕世而獨立一顧傾人城再顧傾人國寧不知傾城復傾國佳人再難得上曰世豈有此人乎平陽主曰延年女弟上召見之妖麗善歌舞得幸早卒上憐念之以厚【按漢書外戚當作後】禮塟悲思不已賦詩悼傷渭水又東泠水入焉【泠一作零在臨潼縣東入渭處謂之零口】水南出肺浮山蓋麗山旁麓而異名也北防三川統歸三壑歷陰槃新丰兩原之間北流注於渭又東首水【元和志作酋水】南【疑譌】倒虎山南【一作西】總五水單流注逕秦步宮髙東【當作步髙宮按三輔黃圗秦有步髙宮在新丰縣亦名市邱城則下文立市亦疑作邱市】世名立市城歷新丰原東而北逕步壽宮西【三輔黃圗步壽宮在新丰縣步髙宮西】又北入渭渭水又東得西陽水又東得東陽水並南出廣鄕原北垂俱北入渭【原在今華州西】渭水又東逕下邽縣故城南【城在今渭南縣北五十里】秦伐邽置邽戎於此有上邽故加下也渭水又東與竹水合南出竹山【山在華州西南一百四十里】北逕郿加谷歷廣鄕原東俗謂之大赤水北流注於渭渭水又東得白渠口【在今渭南縣北】太始二年趙國中大夫白公奏穿渠引涇水口起谷口出於鄭渠南名曰白渠民歌之曰田於何所池陽谷口鄭國在前白渠在後卽水所始也東逕宜春城南又東南逕池陽城北枝瀆出焉東南逕藕原下逕鄣縣故城北東南入渭今無水白渠又東枝渠出焉東南逕髙陵縣故城北地理誌曰左輔都尉治王莽之千春也太康地記謂之曰髙陸也車頻秦書曰苻堅建元十二年髙陸縣民穿井得大二尺六寸背文負八卦古字堅以石爲池養之十六年而死取其骨以問吉凶名爲客太卜佐髙夢客言我將歸江南不遇死於秦曾【宋本作髙】於夢中解曰三萬六千嵗而終終必亡國之徵也後爲謝元破於淮肥自縊新城浮圗中秦祚因卽淪矣【十六國春秋苻堅傳髙陵民穿井得大三尺六寸背文負八卦古字堅命作池養之食之以粟後死藏其骨於太廟其夜廟丞髙虜夢謂之曰我本出將歸江南遭時不遇殞命秦庭卽有人夢中謂虜曰三千六百嵗而終終必妖興亡國之徵也】又東逕櫟陽城北史記秦獻公三年城櫟陽自雍徙居之十八年雨金於是處也項羽封司馬欣爲塞王按漢書髙帝關中始都之王莽之師髙也【按漢志當作師亭】後漢建武二年封驃騎大將軍景丹爲侯國丹讓世祖曰富貴不還故鄕如衣錦夜行故以封卿白渠又東逕秦孝公陵北又東南逕居陵城北蓮芍城南又東注金氏陂又東南注於渭故漢書溝洫志白渠首起谷口尾入櫟陽是也今無水

又東過鄭縣北

渭水又東逕巒都城北故蕃邑殷契之所居世本曰契居蕃闞駰曰蕃在鄭西然則今巒城是矣俗名之赤城水曰赤水非也苻堅入秦防此城以亢【當作抗十六國春秋前秦苻健傳永和六年秋京兆杜洪竊防長安健率眾三千逆戰於潼關之北進次赤水防其城以抗洪】杜洪小赤水卽山海經之灌水也水出石脆之山北逕蕭加谷於孤相原西東北流與愚水合出英山【按山海經愚水當作禺水】北流與招【郭音韶】水相得水亂流西北注於灌灌水又北注於渭又逕觀愚之山北流入於渭【觀愚當作符禺山海經符禺之山符禺之水出焉北流注於渭】渭水又東【錐指引此下有合字】西石橋水水南出馬嶺山積石防其東麗山距其西源泉上通懸流數十丈與華嶽同體其水北逕鄭城西水上有橋橋𨿽崩裭舊迹猶存東去鄭城十里故世以橋名水也而北流注於渭闞駰謂之新鄭水渭水又東逕鄭縣故城北【城在華州北】史記秦武公十年縣之【按史記是十一年】鄭桓公友之故邑也漢書薛瓉注【薛瓉疑當作臣瓉按顏師古注漢書敍例云有臣瓉者莫知其爵裏氏族考其時代亦在晉初又云臣瓉不詳姓氏及郡縣此云薛瓉未詳所自】言周自穆王已下都於西鄭不得以封桓公也幽王旣敗虢儈又滅【儈國語作鄶】遷居其地國於鄭父之丘是爲鄭桓公無封京兆之文余按遷史記考春秋國語世本言周宣王二十二年封庶弟友於鄭又春秋國語並言桓公爲周司徒以王室將亂謀於史伯而寄孥與賄於虢儈之間幽王宮於戱【宮於戱疑誤按史周本紀犬戎殺幽王於麗山之下或當作卒】鄭桓公死之平王東遷鄭武公輔王室滅虢儈而兼其土故周桓公言於王曰我周之東遷晉鄭是依及【疑作乃】遷封於彼【此五字疑當在而兼其土下】左傳隱公十一年鄭伯使公孫獲曰吾先君新邑於此其能與許爭乎是其指新鄭爲言矣然班固應劭鄭皇甫謐裴顧王隱闞駰及諸述作者咸以西鄭爲友之始封也賢於臣瓉之單說也無宜違正經而從逸錄矣赤眉樊崇於鄭北設壇祀城陽景王而尊右校卒史【後漢書劉盆子傳作卒吏】劉俠卿牧牛兒盆子爲帝年十五被髮徒跣爲具絳單衣半頭赤幘直綦履顧見眾人拜恐畏欲啼號年建世後月餘乘白蓋小車與崇及尙書一人相隨向鄭北渡渭水卽此處也城南山北有五部神廟東南向華嶽廟前有碑後漢光和四年鄭縣令河東裴畢字君先立蘇林曰戱邑名在新鄭東南三十里孟康曰乃水名也今戱亭是也昔周幽王恱褒姒姒不笑王乃擊鼓舉烽以徵諸侯至無冦褒姒乃笑王甚恱之及犬戎至王又舉烽以徵諸侯諸侯不至遂敗幽王於戱水之上身死於酈山之北故國語曰幽滅者也漢成帝建始二年造延陵爲初陵以爲非霸曲亭南更營之鴻嘉元年以新丰戱鄕爲昌陵縣以奉初陵永始元年詔以昌陵卑下客土疏惡【服防曰取他處土以增髙爲客土也】不可爲萬嵗居其罷陵作令吏民反故徙將作大匠延年【漢書作萬年此云延誤】燉煌【按漢書成帝紀永始元年詔曰朕執徳不固謀不盡下過聽將作大匠萬年言昌陵三年可成作治五年尙未加功天下虛耗百姓罷勞客土疏惡終不可成朕惟其艱怛然傷心夫過而不攺是爲過矣其罷昌陵及故陵勿徙吏民令天下毋有動揺之心二年詔曰首將作大匠知昌陵卑下不可爲萬嵗居奏請營作建置鄣邑妄爲巧詐積土增髙多賦斂繇役興卒暴之作卒徒防率死者連屬百姓罷極天下匱竭萬年佞邪不忠毒流眾庶海內怨望至今不息不宜居京師其徙萬年燉煌郡今所引是合兩詔爲一故不詳】關中記曰昌陵在霸城東二十里取土東山與粟同價所費巨萬積年無成卽此處也戱水又北分爲二水並注渭水渭水又東與石橋水防故沈水也水南出馬嶺山北流逕武平城東按地理誌左馮翊有武成縣王莽之桓城也石橋水又逕鄭城東水有故石梁述徵記曰鄭城東十四里各有石梁者也又北逕沈城北漢書地理誌左馮翊有沈陽縣王莽更之曰制昌也蓋借水以取稱矣渭水又東敷水注之【在今華陰西二十四里】水南出石山之敷谷北逕告平城東耆舊所傳言武王伐紂告太平於此故城得厥名【厥原本譌作闕】非所詳也敷水又北逕集靈宮西地理誌曰華陰縣有集靈宮武帝起故張昶華嶽碑稱漢武慕其靈築宮在其後而北流注於渭渭水又東餘水注之水南出良余山之陰北流入於渭俗謂之宣水也渭水又東合黃酸之水世名之爲幹渠水水南出升山北流注於渭渭水又東逕平舒城北【城在華陰縣西南十里】城側枕渭濱半破淪水南面通衢昔秦始皇之將亡也江神素車白馬道華山下返璧於華陰平舒道曰爲我遺鎬池君使者致之乃二十八年渡江所沈璧也卽江神返璧處也渭水之陽卽懷徳縣界也城在渭水之北沙苑之南卽懷徳縣故城也世謂之髙陽城非矣地理誌曰禹貢北條荊山在南山下有荊渠卽夏后鑄九鼎處也王莽更縣曰惡錐【按地理誌當作徳驩】渭水又東逕長城北長澗水注之水南出太華之山側長城東而北流注於渭水史記秦孝公元年楚魏與秦接界魏築長城自鄭濱洛者也【正義曰楚北及魏西與秦相接北自梁州漢中郡南有巴渝過江南有黔中巫郡也魏西界與秦相接南自華州鄭縣西北過渭水濱洛水東岸向北有上郡鄜州之地皆築長城以界秦境洛卽漆沮之水也】

又東過華陰縣北

洛水入焉闞駰以爲漆沮之水也【漢志懷徳縣荊山在南下有彊梁原洛水東南入渭今朝邑縣西南有懷徳故城】曹瞞傳曰操與馬超隔渭水每渡渭輙爲超騎所衝突地多沙不可築城婁子伯說公曰今天寒可起沙爲城以水灌之一宿而成操乃多作縑囊以湮水【按曹瞞傳作連水】夜波【朱作夜汲按作夜渡兵作城】作城立於是水之次也渭水逕縣故城北春秋之陰晉也秦惠文王五年攺曰寧秦【按史記秦本紀恵文王六年魏納陰晉更名寧秦漢志作五年】漢髙帝八年更名華陰王莽之華疆也【漢志莽曰華壇今雲華疆疑誤】縣有華山山海經曰其髙五千仭削成而四方逺而望之又若華狀西南有小華山也韓子曰秦昭王令工施鉤梯上華山以節【一作松】柏之心爲博箭長八尺棋長八寸而勒之曰昭王常與天神博於是神仙傳曰中山衛叔卿嘗乘雲車駕白鹿見漢武帝帝將臣之叔卿不言而去武帝悔求得其子度世令追其父度世登華見父與數人博於石上敕度世令還山山層雲秀故能懷靈抱異耳山上有二泉東西分流至若山雨滂湃洪津泛灑掛澑騰虛直瀉山下有漢魏文帝二廟廟有石闕數碑一碑是建安中立漢鎭逺將軍叚煨更修祠堂碑文漢給事黃門侍郎張防造防自書之元帝又刋其二十餘字二書存【宋本作有】重名傳於海內又刋侍中司校尉鐘繇農太守毋丘儉姓名廣六行郁然循平是太康八年農太守河東衛叔始爲華陰令河東裴仲恂役其逸力修立壇廟夾道樹柏迄於山陰事見永興元年華百石所造碑渭水又東沙渠水注之水出南山北流西北入長安城城自華山北逕於河華嶽銘曰秦晉爭其祠立城建其左者也郭著述徵記指證魏之立長城長城在後不得言在【下疑漏此字】斯爲非矣渠水又北注入渭渭水又東逕定城北西徵記曰城因原土述徵記曰定城去潼關三十里夾道各一城渭水又東泥泉水注之水出南山靈谷泉而北流注於渭水也渭水又東合沙溝水水卽符禺之水也南出符石

東入於河

春秋之渭汭也左傳閔公三年虢公敗犬戎於渭隊【按左傳是閔公二年閔公無三年此云三年誤】服防曰隊謂汭也杜預曰水之隈曲曰汭王肅曰汭入也呂忱曰汭者水相入也水防卽船司空所在矣地理誌曰渭水東至船司空入河服防曰縣名都官三輔黃圗有船庫官後攺爲縣王莽之船利者也

禹貢錐指曰以今輿地言之渭水自髙陵咸寧縣界又東逕臨潼縣北【臨潼在西安府東少北六十里水去縣十五里】又東逕渭南縣北【渭南在府東一百四十里元和志渭水南去渭南縣四里】又東逕同州南華州北【同州在府東北二百八十里渭水去州三十五里華州在府東一百九十里渭水南去州十二里】又東北逕華陰縣北【華陰在華州東七十里東至潼關衛四十里渭水南去縣十五里】又東入於河是爲渭口

水經注集釋訂訛卷十九﹤史部﹐地理類﹐河渠之屬﹐水經注集釋訂訛﹥

欽定四庫全書

水經注集釋訂訛卷二十

歸安沈炳巽撰

漾水

丹水

漾水岀隴西氐道縣嶓塜山【在今漢中府沔縣西一百二十里】東至武都沮縣【今爲漢中府略陽縣】爲漢水

常璩華陽國記曰漢水有二源東源出武都氐道縣漾山爲漾水禹貢道漾東流爲漢是也西源出隴西嶓塜山會泉【華陽國誌曰漢有二源西源出隴西嶓冢山會白水經葭萌入漢此作會泉譌以白水二字合作泉字】逕葭萌【葭萌秦縣】入漢始源曰沔【漢屬廣漢郡今爲廣元縣屬保寧府】按沔水出東狼谷逕沮縣入漢漢中記曰嶓塜以東水皆東流嶓塜以西水皆西流卽其地勢源流所歸故俗以嶓塜爲分水嶺卽此推沔水無西入之理劉澄之雲有水従沔陽縣南至梓潼【今屬四川保寧府】漢壽【今爲廣元縣屬保寧府】入大穴暗通罡山郭景純亦言是矣罡山穴小本不容水水成大澤而流與漢合庾仲邕又言漢水自武遂川南入蔓葛谷越野牛逕至開城合西漢水故諸言漢者多言西漢水至葭萌入漢又曰始源曰沔是以經雲漾水出氐道縣東至沮縣爲漢水東南至廣魏【何氏云道元以廣漢爲廣魏者元魏故也】白水【漢書地理誌廣漢郡有白水縣應劭曰出徼外北入漢後漢郡國志廣漢郡白水縣注引山海經曰白水出蜀而東南入江郭注曰今在縣東元和志利州景谷縣本漢白水縣屬廣漢郡宋爲平興縣隋攺曰景谷今四川保寧府昭化縣之白水鎭是也鎭在縣西百里白水在縣北二十里至縣三里合嘉陵江漢巴郡治江州縣其故城在今重慶府巴縣西大江在縣東南嘉陵江至此入大江】診其防注似與三說相符而未極西漢之源矣然東西兩川俱受沔漢之名者議【當作義】或在玆矣班固地理誌司馬彪袁崧郡國志並言漢有二源東出氐道西出西縣之嶓塜山【地理誌隴西郡有西縣禹貢嶓塜山西漢所出南入廣漢白水東南至江州入江】闞駰云漢或爲漾漾水出昆崘西北隅至氐道重源顯發而爲漾水又言隴西【隴西下當更有西字】縣嶓塜山在西西漢水所出南入廣魏白水又雲漾水出獂道東至武都入漢許愼呂忱並言漾水出隴西獂道東至武都爲漢水不言氐道然獂道在冀之西北又隔諸川無水南入疑出獂道之爲謬矣【漢志獂道屬天水郡應劭曰獂戎邑也音完其故城在今鞏昌府東二十五里】又云漢漾也東爲滄浪水山海經曰嶓冡之山漢水出焉而東南流注於江【按山海經作東南流注於沔注江夏安陸縣江卽沔水】然東西兩川俱出嶓冡而同爲漢水者也孔安國曰泉始出爲漾其猶蒙耳而常璩專爲漾山漾水當是作者附而爲山水之目矣余按山海經漾水出昆崘西北隅而南流注於配【山海經作醜】塗之水穆天子傳曰天子自舂山西徵至於赤烏氐己卯北徵庚辰濟於洋水辛巳入於曹奴之【原本漏之字】人戲【郭注云戲國人名也】觴天子於洋水之上【當云辛巳入於曹奴曹奴之人戲觴天子於洋水之上今世所行穆天子傳亦漏此二字遂不可句】乃獻良馬九百牛羊七千天子使逄固受之天子乃賜之黃金之鹿戲乃膜拜而受余以大和中従髙祖北巡狄人猶有此獻𨿽古今世殊而所貢不異然川流隠伏卒難詳照地理潛閟變通無方復不可全言闞氏之非也𨿽津流派別枝渠勢懸原始要終潛流或一故俱受漢漾之名納方土之稱是其有漢川漢陽廣漢漢壽之號或因其始或據其終縦異名互見猶爲漢漾矣川共目殊或亦在斯今西縣嶓冡山西漢水所導也然微涓細注若通羃歷津注而已西流與馬池水合【寰宇記馬池源出嶓冡山又名龍淵水昔人嘗於此得馬頭骨長三尺】水出上邽西南六十餘里謂之龍淵水言神馬出水事同徐吾來淵之異【按漢書武帝紀元狩二年馬生余吾水中元鼎四年馬生渥窪水中應劭曰余吾在朔方此云徐吾誤】故因名焉開山圖曰隴西神馬山有淵池龍馬所生卽是水也其水西流謂之馬池川又西流入西漢水西漢水又西南流左得蘭渠溪水次西有山黎谷水次西有鉄谷水次西有石耽谷水次西有南谷水並出南山湍北注右得髙望谷水次西得西溪水次西得黃花谷水咸出北山飛波南入西漢水又西南資水注之水北出資川導源四壑南至資峽總爲一水出峽西南流注西漢水西漢水又西南得峽石水口水出苑亭曰艸裏谷【宋本作苑亭西艸黒谷】三溪西南至峽石口合爲一瀆東南流屈而南注西漢水西漢水又西南合楊亷川水水出西谷眾川防流合成一川東南流逕西縣故城北秦莊公伐西戎破之周宣王與其大略大丘之地爲西垂大夫亦西垂官也【大略大丘誤當作大駱犬丘史記秦本紀大駱生非子以造父之寵皆防趙城姓趙氏非子居犬丘爲周孝王主馬於汧渭之間馬大蕃息孝王封爲附庸邑之秦爲秦侯周厲王無道西戎反王室滅犬丘大駱之族周宣王卽位乃以秦仲爲大夫誅西戎西戎殺秦仲有子五人其長曰荘公王乃與兵五千人使伐西戎破之於是復予大駱地犬丘並有之爲西垂大夫】王莽之西治矣建武八年世祖至陽河竇融等悉防天水震動隗囂將妻子奔西城従楊廣廣死囂愁【一作孤】窮城守時潁川賊起車駕東歸防吳漢岑彭圍囂岑等壅西谷水以縑幔盛土爲堤灌城城未沒丈餘水穿壅不行地中數丈湧出故城不壊請蜀救至漢等退還上邽但廣亷字相狀後人因以人名名之故習譌爲楊亷也置楊亷縣焉【後魏地形志漢陽郡有楊亷縣言本以楊廣名縣因廣字與亷字相似故譌廣爲亷遂習其譌而不攺也】又東南流右防茅川水水【水下疑有出字】西南戎溪東北流逕戎丘城南吳漢之圍西城王防登城向漢軍曰爲隗王城守者皆必死無二心願諸將亟罷【原本譌罰宋本譌還今従後漢書攺正】請自殺以明之遂刎頸而死又東北流注西谷水亂流東南入於西漢水西漢水又西南逕始昌峽始昌縣故城西【在今鞏昌府西河縣北】晉書地道記曰天水始昌縣故城西也亦曰淸崖峽西漢水又西南逕巖【宋本作宕下同】備戍南【戍在西河縣東北】左則巖備水自東南西北注之右則鹽官水南入焉【塩官水在西河縣北自秦州舊天水縣界流入】水有鹽官在嶓冡西五十許裏相承營煮不輟味與海鹽同故地理誌云西縣有鹽官是也其水東南逕巖備戍西東南入漢水漢水又西南合左谷水水出南山窮溪北注漢水又西南蘭軍【朱本引謝兆申云蘭軍譌宋本作蘭單而下文又有蘭坑疑作蘭坑】水出於西北至交谷【宋本作五交谷】東南歷祁山軍東南入漢水漢水又西南逕祁山軍南【祁山在嶓冡之西七十里今在西河縣北七十里】雞水南出【一作出南】雞谷北逕水南縣西北流注於漢漢水又西建安川水入焉其水導源建威西北山白石戍東南二源水合注東逕建成【一作威】城南又東與蘭坑水會水出西南近溪東北逕蘭坑城西【禹貢錐指作蘭倉城今鞏昌府禮縣東南有蘭昌故城】東北流注建安水建安水又東逕蘭坑城北建安城南其地故西縣之歷城也楊定自隴右徙治歷城卽此處也去仇池一百二十里後攺爲建安城其水又東合錯水水出錯水戍東南而東北入建安水建安水又東北有雉尾谷水又東北有太谷水又北有小祁山水並出東溪揚波西注又北左會胡谷水水西出胡谷東逕金盤歷城二軍北軍在水南層山上其水又東注建安水建安水又東北逕塞峽元嘉十九年宋太祖遣龍驤將軍裴方明伐楊難當將妻子北奔安西參將魯尙期追出塞峽卽是峽矣左山側有石穴洞人言潛通下辧所未詳也其水出峽西北流注漢水漢水北連山秀舉羅峯兢峙祁山在嶓冢之西七十里罡【宋本無罡字】山上有城極爲巖固昔諸葛亮攻祁山卽斯城也漢水逕其南城南三里有亮故壘壘之左右猶丰茂宿艸蓋亮所植也在上邽西南二百四十里開山圖曰漢陽西南有祁山蹊徑委迆山髙巖崄九州之名岨天下之奇峻今此山於眾阜之中亦非爲傑矣漢水又西南與申【宋本作甲】谷水合水出西南申谷東北流注漢水漢水又西逕南岸【宋本作岈下同二岈今在西河縣】北中防之上下有二城相對左右墳壠低昂亙山被阜古語雲南岈北岈萬有餘家諸葛亮表言祁山縣去沮五百【朱本作出租五百亦作去沮五百里】有民萬戶矚其丘墟信爲矣漢水西南逕武植戍南武植戍水發北山二源奇發合於安民戍南又南逕武植戍西而西南流注漢水漢水又西南逕平戍南又西南水注之水出北山南逕其戍西南入漢水漢水又西逕蘭倉城南又南右會兩溪俱出西山東流注於漢水張華博物志雲溫水出鳥鼠山下注漢水疑是此水而非所詳也漢水又南入嘉陵道而爲嘉陵水【禹貢錐指今鞏昌府禮縣本漢嘉陵道地屬武都郡西漢水至此爲嘉陵水傅同叔云嘉陵口出鳯州大散關西南嘉陵谷至興州北境當防東漢水而東行安得越東漢而爲西漢乎宋人以故道水爲嘉陵江大非近志皆承其謬故道水合濁水至槃頭郡入西漢水至今猶然何言防東漢而不爲西漢耶】然世俗名之爲階陵水非也漢水又東南名【疑衍】得北谷水東南得城階水【疑作武階】又東南得倉谷水右三水並出西溪東流注漢水漢水又東南逕瞿堆西又屈逕瞿堆南【瞿堆卽仇池山在今成縣西北百里】絕壁峭峙孤崄云髙望之形若覆壺其髙二十餘里羊腸蟠道三十六廻開山圖謂之仇夷所謂積石嵯峨嵚岑隠阿者也上有平田百頃煮土成鹽因以百頃爲號山上丰水泉所謂淸泉湧沸潤气上流者也漢武帝元鼎六年開以爲武都郡天池大澤在西故都爲目矣【漢志武都郡武都縣東漢水受氐道水一名沔過江夏謂之夏水入江天池大澤在西縣師古曰以有天池大澤故謂之都】王莾更名樂平郡縣曰循虜縣常璩範曄云郡居河池一名仇池池方百頃卽指此也左右悉白馬氐矣漢獻帝建安中有大水氐【疑當作天水氐】楊騰者世居隴右爲氐大帥子駒勇健多計略徙居仇池魏拜爲百頃氐王【魏書氐氐者西夷之別種三代之際自有君長秦漢以來世居岐隴以南漢川以西自立豪帥漢武帝遣帥滅之以其地爲武都郡自汧渭抵於巴蜀種類寔繁各有侯王受中國封拜漢建安中有楊騰者爲部落大帥騰勇健多計略始徙居仇池騰後有名千萬者魏拜爲百頃氐王】漢水又東合洛谷【疑漏水字】水有二源合同注一壑於神蛇戍西左右山溪多五色蛇性馴良不爲物毒洛谷水又南逕虎馗戍東又南逕仇池郡西瞿堆東西南入漢水漢水又東合洛漢水【宋本云當作洛溪下同】水北發洛谷南逕威武戍南又西南與龍門水合水出西北龍門谷東流與橫水會東北窮溪卽水源也又南逕龍門戍東又東南入洛漢水又東南逕上祿縣故城西【在今成縣西一百二十里】修源濬導逕引北溪南總兩川單流納漢漢水又東南逕濁水城南【亦曰濁水戍在成縣西】又東南會平樂水水出武階【朱云宋本作水出武源但下文數舉武街則武階當作武街宋本自誤十六國春秋亦作武街】東北四十五里更馳南溪導東北源流【宋本作道源東北流】山側有甘泉湧波飛流下注平洛水又逕甘泉戍南又東逕平洛戍南又東入漢謂之防口漢水東南逕修城道南【今略陽縣西北有修城廢縣漢志作循城屬武都郡】與修水合水總二源東北合漢漢水又東南於槃頭郡南【今略陽縣西北一百里有長舉廢縣後魏於此置槃頭郡】與濁水合【濁水在今鞏昌府西和縣境従長道縣界穿入大潭舊鎭合淸水入階州】水出濁城北【今成縣有濁水戍亦曰濁水城胡三省云在上祿縣東南武街城西北】東流與丁令溪水防其水北出丁令谷南逕武街城西東南入濁水濁水又東逕武街城南故下辧縣治也李含李稚以氐王楊敵堅【疑衍】妻死葬陰平襲武街爲氐所殺於此矣【華陽國誌永嘉初天水氐傁楊茂搜率種人爲防保據其郡貢獻長安湣帝以胡防方盛欲懷來戎翟拜驃騎將軍劉曜破長安拜荗搜長子難敵徵南將軍少子堅頭龍驤將軍種眾彊盛茂搜死敵堅代爲主數嵗曜自攻武都敵堅南奔李雄至晉壽厚賂防兄晉壽守將稚曜不獲敵堅引還武都恃崄驕慢攻走雄陰平太守羅演演稚舅也稚因忿恚白兄含與雄求徵之雄使含將稚數千人攻時敵妻死於陰平含稚徵至下辧入武街城以深入無継盡爲氐傁所破煞據此則李倉當作李含楊敵堅妻死當作楊敵妻死】今廣業【宋本作廣漢故城在今成縣西三十里】郡治濁水又東宏體【衍字】休水注之水北出溪南逕武階城東而南流注於濁水濁水又東逕白石縣南【今西和縣有白石鎭城疑卽漢縣也胡云今爲成縣治】續漢書曰虞詡爲武都太守下辧東三十餘里有峽峽中白【一作當】水生大石障塞水流春夏輒濆溢敗壊城郭詡使燒石以水灌之石皆淬【一作碎】裂因鐫去焉遂無泛溢之害濁水卽白水之異名也濁水又東南渥陽水北出渥谷南逕白石縣東而南入濁水濁水又東南與仇鳩水合水發鳩溪南逕河池縣故城西【今鞏昌府徽州有河池廢縣】王莾之樂平亭也其水西南流注濁水濁水又東南與河池水合水出河池北谷南逕河池戍東西南入濁水濁水東南兩當水注之水出陳倉縣之大嶺西南流入故道川謂之故道水西南逕故道城東魏徵仇池築以置戍與馬鞍山水合水東出馬鞍山歷谷西流至故道城東西入故道水西南流北川水注之水出北洛�山南南流逕唐倉城下南至困冡川入故道水故道水又西南歷廣香交合廣香川水水出南田縣利喬山【一作穆喬山下同】南流至廣香川謂之廣香川水又南注故道水謂之廣香交故道水又西南入秦岡山尙婆水注之山髙入云逺望增狀若嶺紆曦軒駐月駕矣懸崕之側列壁之上有神像若圖指狀婦人之容其形上赤下白世名之曰聖女神至於福應愆違方俗是祈水源北出利喬山南逕尙婆川謂之尙婆水歷兩當縣之尙婆城南魏故道郡【兩當縣本漢故縣魏置兩當縣】道治也西南至山入故道水故道水右又合黃盧山水水出西北天水郡黃盧山腹歷谷南流交注故道水故道水南入東益州之廣業【朱本云宋本作廣漢按後魏地形志東益州有廣業郡無廣漢郡宋本自誤】郡界與沮水枝津合謂之兩當溪【明一統志兩當水在鞏昌府兩當縣境流入故道川又名故道水】水上承武都沮縣之沮水瀆【沮縣今略陽沮水在縣東】西南流注於兩當溪虞詡爲郡漕谷布在沮従沮縣至下辧【後漢書虞詡傳注沮及下辧皆縣名沮今興州下辧今成州】山道崄絕水中多石舟車不通驢馬負運僦五致一詡乃於沮受僦直約自致之卽將吏民按行皆燒石�木開舩道水運通利嵗省萬計以其僦廩與吏士年四十餘萬也【後漢書虞詡傳羌防武都以詡有將帥才遷武都太守先是運道艱險舟車不通驢馬負載僦五致一詡乃自將吏士案行川谷由沮至下辧數十里皆燒石�木開漕船道以人僦直雇借傭者於是水運通利嵗省四十餘萬】又西南注於濁水濁水南逕槃頭郡東而南合鳯溪水水上承濁水於廣業郡南逕鳯溪中有二石防髙其形若闕漢世有鳯凰至【一作止今従宋本攺至】故謂之鳯凰防【在今成縣鳯凰山唐杜甫有詩亭亭鳯凰臺北對西康州西伯今寂寞鳯聲亦悠悠卽此臺也】北去郡三里水出臺下東南流右注濁水濁水又南注漢水漢水又東南歷漢曲逕挾崕與挾崕水合水西出檐潭交東流入漢水漢水又東逕武興城南又東南與北谷水合水出武興東北而西南逕武興城北【今漢中府略陽縣治卽武興故城唐爲興州順政縣元和志嘉陵江經順政縣南去縣百步】謂之北谷水南轉逕其城東而南與一水合水出東溪西流注北谷水又南流注漢水漢水又西南逕關城北【関城卽今陽平関在寕羌州西北八十里東至沔縣一百七十里】除水出西北除漢【疑作溪】東南流入於漢漢水又西南逕通谷【唐武徳二年分綿谷縣之通谷鎭置金牛縣在今寕羌州金牛驛西三十里庾仲邕曰漢水自武遂川南入蔓葛谷越野牛逕至関城合西漢蓋卽此通谷水也通溪上承漾水曰獻水口】通谷水出東北通溪上承漾水西南流爲西漢水漢水又西南寒水注之【寰宇記大寒水在三泉故縣南十五里西流至龍門山入大石穴龍門山在故三泉縣西七十里今在廣元縣東北八十二里其水卽禹貢之潛郭璞所謂従沔陽南流至漢壽入大穴中通峒山西南潛出者也】水東出寒川西流入漢漢水又西逕石亭戍廣平水西出百頃川東南流注漢又有平水出東山西流注漢水漢水又逕晉壽城西而南合漢壽水【在今廣元縣南】水源出東山西逕東晉壽故城南而西南入於漢水也

又東南至廣魏【卽廣漢說見前】白水縣西又東南至葭萌縣東北與羌水合【葭萌縣今爲四川保寕府昭化巴縣等地】

白水西北出於臨洮縣西南西傾山【西傾山一名嵹防山洮水出其東桓水出其南桓水一名白水】水色白濁東南流與黒水合【水出今鞏昌府文縣素嶺山】水出羌中西南逕黒水城西又西南入白水白水又東逕洛和城南洛和水西南出和溪東北流逕南黒水城西而北注白水白水又東南逕鄧至城南【城在今文縣西鄧至者羌之別種也】又東南與大祝水合水出祝城西南而窮溪北注夷水又東北合羊洪水出東南羊溪西北逕夷祝城東又西北流屈而東北注於夷水夷水又東北入白水白水又東與安昌水會水源發衞大西溪東南逕鄧至安昌郡南又東南合無累水無累水出東北近溪西南入安昌水安昌水又東南入白水白水又東南入陰平得東維水水出西北維谷東南逕維城西東南入白水白水又東南逕陰平故城南【城在今文縣南四里】王莽更名摧虜矣卽廣漢之北部也廣漢屬國都尉治漢平帝永初三年【按漢紀永初乃後漢安帝年號今云平帝誤後漢書郡國志廣漢屬國都尉故北部都尉屬蜀郡安帝時以爲屬國都尉別領三城】分廣漢蠻夷置有白馬水出長松縣西南而【疑譌】白馬漢【疑作溪】東北逕長松縣北而東北注白水白水又東逕陰平大城北蓋其渠帥自故城徙居也白水又東偃溪水出西南偃溪東北流逕偃城西【胡引作北】而東北流入白水白水又東逕偃城北又東北逕橋頭【今文縣城東南有橋跨白水上卽所謂陰平橋頭也蜀景曜五年姜維在沓中聞有魏師請防陰平橋頭以防未然卽此沓中在今洮州衞西南】昔姜維之將還蜀也雝州刺史諸葛緒邀之於此後期不及故維得保劍閣而鐘防不能入也白水又與羌水合自下羌水又得其通稱矣白水又東逕郭公城南昔郭淮之攻廖化於陰平也築之故因名焉白水又東雝川水出西南雝漢【疑作溪】東北注白水白水又東合空冷水傍溪西南窮谷卽川源也白水又東南與南五部水防水有二源西源出五部溪東南流東源出郎谷西南合南注白水白水又東南逕建陽郡東而北與一水合二源同注共成三溪西南流入於白水白水又東南逕白水縣故城東【城在今昭化縣西北九域志云縣有白水鎭卽故縣治也】卽白水郡治也經雲漢水出其西非也白水又東南與西谷水相得水出西溪東流逕白水城南東南入白水白水又南左防東流水東入極溪便卽水源也白水又南逕【疑漏武字】興城東又東南左得剌稽水口溪東北出便水源矣白水又東南淸水左注之庾仲雝曰淸水自邪山【宋本作祁山】來合白水斯爲孟浪也水出於平武郡東北矚累亙下南逕平武城東屈逕其城南又西曆平洛郡東南屈而南逕南陽郡東北又東北【宋本作東南】逕新巴縣東北又東南逕始平僑郡南又東南逕小劍戍北西去大劍三十里連山絕崄飛閣湧【一作通】衢故謂之劍閣也【劍閣在保寕府劍州北三十里兩岸峻防鑿石架閣而爲棧道】張載銘曰一人守崄萬夫趦趄信然故李特至劍閣而嘆曰劉氏有如此地而面縛於人豈不奴才也小劍水西南出劍谷東北流逕其戍下入淸水淸水又東南注白水白水又東逕於吐費城南卽西晉壽之東北也東南流注漢水西晉壽卽蜀王弟葭萌所封爲苴侯邑故遂城爲葭萌矣劉備攺曰漢壽太康中又曰晉壽水有津關【元和志晉壽故城在利州益昌縣東南五十里本漢葭萌縣也此爲西晉壽今在昭化縣界白水卽桓水嘉陵江自陜西寕羌州界東南流逕四川廣元縣西又西南逕昭化縣東南又南逕劍州東又東南入倉溪縣界白水関在寕羌州西南九十里接昭化界東北去關城一百八十里】段元章善風角弟子歸元章封筒藥授之曰路有急難開之生到葭萌従者與津吏諍打傷其破頭者可以此藥褁之生乃嘆服還卒業焉【按搜神記生到葭萌與吏爭度津吏撾破従者頭生開筒得書言到葭萌與吏闘頭破者以此膏褁之云云如此文義始足此段似有脫文】亦亷叔度抱父柩自沈處也【後漢書亷範傳範字叔度京兆杜陵人也祖父丹王莽時爲大司馬庸部牧範父遭防亂客死於蜀範疑流寓西州年十五辭母西迎父防歸葭萌載船�石破沒範抱持棺柩遂俱沈溺眾傷其義鉤求得之療救僅免於死】

又東南過巴郡閬中縣【今屬四川保寕府】

巴西郡治也劉璋之分三巴此其一焉闞駰曰彊水出陰平西北彊山一曰彊川姜維之還也鄧艾遣天水太守王頎敗【宋本敗下尙有之字】於彊川卽是也其水東北逕武都陰平梓潼南安入漢水漢水又東南逕津渠戍東又南逕閬中縣東閬水出閬陽縣而東逕其縣南又東注漢水昔劉璋之攻霍峻於葭萌也自此水上張逹範彊害張飛於此縣漢水又東南得東水口水出巴嶺南歷獠中謂之東逰水李壽之時獠自牂牁北入所在諸郡布在山谷其水西南逕宋熈郡東【後魏地形志益州有宋熈郡與巴州相比】又東南逕平城東又東南逕巴西郡東又東入漢水漢水又東與濩溪水合水出獠中世亦謂之爲淸水也東南流注漢水漢水又東南逕宕渠縣東又東南合宕渠水水西北出鄭縣南巴嶺與槃餘水同源派注南流謂之北水東南流與難水合水出東北巴山西南注之又東南流逕宕渠縣謂之宕渠水又東南入漢【錐指引三巴記云閬白二水南流曲折三回如巴字卽嘉陵江也自蒼溪縣界東南流逕閬中縣西南又東南逕南部縣東北又東南逕蓬州東又西南逕南充縣東又南入定逺縣界寰宇記云嘉陵水又名閬中水亦曰閬江亦曰渝水華陽國誌曰閬中有渝水賨民多居水左右天性勁勇鋭善舞今所謂巴渝舞也宕渠故城在今渠縣東北七十里宕渠水亦名渠江重慶府誌嘉陵江自定逺縣流入合州界又一百九十里合渠江又十里至州城東南合涪江又南四十里入巴縣酈道元以宕渠水爲禹貢之潛非是】

又東南入漢州江津【當作州據漢志】縣東南入於江

涪水注之故仲雍謂涪內水者也

以今輿地言之漾水出寕羌州北嶓冡山東北流逕沔縣西南合沔水又東逕沔縣南【寕羌在漢中府西北三百八十里沔縣在府西少北九十里】又東逕褒城縣南【在府西北四十里沔水去縣二十四里】又東逕南鄭縣南爲漢水【去縣三里】禹貢所謂嶓冡導漾東流爲漢者也○漾水考證當與漢水參看

丹水出京兆上洛縣西北冡嶺山【上洛縣今爲陜西西安府商州商州誌秦嶺在州西八十里其地有澗曰息邪澗丹水所出明一統志丹水出商縣竹山東南流入河南界】名髙豬山也丹水東南流與淸池水合水源東北出淸池山西南流入於丹水

東南過其縣南

縣故屬京兆晉分爲郡地道記曰郡在洛上故以爲名竹書紀年晉烈公三年楚人伐我南鄙至於上洛楚水注之楚水出上洛縣西南楚山防四皓隠於楚山卽此山也其水兩源合捨【宋本無捨字】於四皓廟東又東逕髙車嶺南【太平禦覽髙士傳髙専山上有四皓碑及祠皆漢惠帝所立也漢髙後使張良詣商山迎四皓之處因名髙車山】翼帶中流北轉入丹嶺【宋本作丹水嶺】上有四皓廟丹水自倉野又東歷兔和山卽春秋所謂左師軍於兔和右師軍於倉野者也【左傳哀四年楚人謀北方司馬起丰析以臨上洛左師軍於莵和右師軍於倉野杜預曰上洛縣東有莵和山今商州南百四十里有倉野聚】

又東南過商縣南又東南至於丹水縣入於汋

契始封商魯連子曰在太華之陽皇甫謐闞駰並以爲上洛商縣也殷湯之名起於此矣丹水自商縣東南流注歷少習出武關應劭曰秦之南關也通南陽郡春秋左傳哀公四年楚左司馬使謂陰地之命大夫士薎曰晉楚有盟好惡同之不然將通於少習以聴命者也【杜預注曰少習商縣武關也將大開武関道以伐晉】京相璠曰楚通上洛阸道也漢祖下浙酈攻武關【浙當作析漢志析縣屬農郡今爲河南南陽府內鄕縣史記髙帝紀髙祖降析酈因襲攻武関破之下浙俱當作析按今商州東有商洛廢縣卽漢商縣也商南山陽鎭安三縣亦商縣地武関在州東一百八十里】文頴曰武關右【疑作在】浙縣西一百七十里農界也丹水又東南流入臼口歷其戍下又東南浙水出浙縣西北農盧氏縣大蒿山南流逕修陽縣故城北縣卽浙之北鄊也又東入浙縣流結成潭謂之龍淵淸深神異耆舊傳云漢祖入關逕觀是潭其下若有府捨焉事旣非恆難以詳矣其水又東逕其縣故城北蓋春秋之白羽也左傳昭公十八年楚使王子勝遷許於浙是也郭仲產云相承言此城漢髙所築非也余按史楚襄王元年秦出武關斬眾五萬取浙一十五城漢祖入關亦言下浙酈非無城之言循之則可矣浙水又歷其縣東王莽更名縣爲古亭也【漢志莽曰君亭此云古亭誤】而南流入丹水縣注於丹水【丹水源出陜西商縣竹山東流至內鄊與浙水合】故丹水防汋有浙口之稱丹水又東南逕一故城南名曰三戶城【在今內鄊縣西南】昔漢祖入關王陵起兵丹水以歸漢祖此城疑陵所築也丹水又逕丹水縣故城西南【丹水故城在今內鄕縣西南一百二十里】縣有密陽鄕古商宻之地昔楚申息之師所戍也春秋之三戶矣杜預曰縣北有三戶亭竹書紀年曰士寅孫何侵楚入三戶郛者是也水出丹魚先夏至十日夜伺之魚【疑譌】水郛側【宋本作魚浮水側禦覽引此亦同又按抱朴子雲丹水丹魚先夏至十日夜伺之魚皆浮水赤光如火网而取之割其血塗足可以步行水上與此正同】赤光上照如火网而取之割其血以塗足可以步行水上長居淵中丹水東南流至其縣南黃水出北予山【一作北子山】黃谷南逕丹水縣南注於丹水黃水北有墨山【在內鄊縣北五十里】山石悉黒繢彩奮發黝焉若墨故謂之墨山今河南新安縣有石墨山斯其類也丹水南有丹崕山【在內鄕縣西一百里】山悉頳壁霞舉若紅雲秀天二岫更爲殊觀矣丹水又南逕南鄕縣故城東北【城在今南陽府南陽縣西南百里本漢析縣池】漢建安中割南陽右壌爲南鄕郡逮晉封宣帝孫暢爲順陽王因爲立順陽郡而南鄕爲縣舊治鄼城永嘉中丹川浸沒至永和中徙治南鄕故城城南門外舊有郡社柏樹大三十圍蕭欣爲郡伐之言有大蛇従樹腹中墜下大圍長三丈羣小蛇數十隨入南山聲如風雨伐樹之前見夢於欣欣不以厝意及伐之吏【孫云疑作更】少日果死丹水又東逕南鄕縣北興寕末太守王靡之攺築今城城北半據在水中左右夾溪深長及春夏水漲望若孤洲矣城前有晉順陽太守丁穆碑郡民範寗立之丹水逕流兩縣之間歷於中之北所謂商於者也【裴駰曰有商城在於中故曰商於杜佑曰今內鄕西七里有於村亦曰於中】故張儀說楚絕齊許以商於之地六百里謂以此矣呂氏春秋曰堯有丹水之戰以服南蠻卽此水也又南合汋水【汋音市若切蓋均字之譌汮與均同詳見後均水注】謂之浙水

水經注集釋訂訛卷二十

欽定四庫全書

水經注集釋訂訛卷二十一

歸安沈炳巽撰

汝水

汝水出河南梁縣勉鄕西天息山【梁縣今爲南陽府汝州】

地理誌曰出髙陵山卽猛山也亦言出南陽魯陽縣之大孟山【孟當作盂下同明一統志大盂山在魯山縣西南七十里山頂低窪四圍若城俗呼爲大圍城小圍城山】又言出農盧氏縣還歸山博物志曰汝出燕泉山並異名也余以永平中防除魯陽太守會上臺下列山川圖以方誌參差遂令尋其源流此等旣非學徒難以取悉旣在遘見不容不述今汝水西出魯陽縣之大盂山黃柏谷巖鄣深髙山岫防宻石徑﨑嶇人迹裁交西卽盧氏界也其水東北流逕太和城西又東流逕其城北左右深松列植筠柏交防尹公度之所棲神處也【神仙傳尹軌字公度愽學五經尢明天文星河洛防緯晚乃學道常服黃精日三合許年數百嵗腰佩漆竹筒十數枚中皆有藥言可辟兵疫又能銷鉛爲銀銷錫爲金後到太和山中仙去】又東屆堯山西嶺下水流兩分一水東逕堯山南爲滍水也卽經所言滍水出堯山矣一水東北出爲汝水歷防柏谷【何氏云以下文觀之則上文之黃亦當作】左右岫壑爭深山阜競髙夾水層松茂柏傾山防渚故世人以名也津流不已北歷長白沙口狐白溪水注之夾岸沙漲若雪因以取名其水南山【當作出】狐白川北流注汝水又東北趣狼臯山者也【狼臯山一名鳴臯山在汝州西南六十里】

東南過其縣北

汝水自狼臯山東出峽謂之汝阨也東歷麻解城北故鄤鄕城也謂之蠻中左傳所謂單浮余圍蠻氏蠻氏潰者也杜預曰城在河南新城縣之東南伊洛之戎陸渾蠻氏城也俗以爲麻解城非也蓋蠻麻讀聲近故也汝水又逕周平城南京相璠曰霍陽山在周平城東南者也汝水又東與三屯谷水合水出南山北流逕石碣東柱側刋云河南界又有一碣題言洛陽南界碑柱相對旣無年月竟不知何代所表也其水又北流注於汝水汝水又東與廣成澤水合水出狼臯山北澤中安帝永初元年以廣成遊獵地假與貧民元初二年鄧太后臨朝鄧隲兄弟輔政世士以爲文徳可興武功宜廢寢搜狩之禮息戰陣之法於時馬融以【按融傳漏爲字】文武之道聖賢不墜五才之用無或可廢【後漢書馬融傳注云五才金木水火土也左曰宋子罕曰天生五材人並用之廢一不可誰能去兵也】作廣成頌云大漢之初基也揆厥靈囿營於南郊右矕三塗左枕嵩嶽面據衡陰箕背王屋浸以波溠演以滎洛金山石林殷起乎其中神泉側出丹水湼池怪石浮磬燿焜於其陂桓帝延熹元年校獵廣成遂幸函谷關其水自澤東南流逕溫泉南與溫泉水合溫水殷【一作數】源波於川左泉上華宇連防茨甍交池石沼錯落其間順【宋本作頥】道者多歸之其水東南流注廣成澤水澤水又東南入於汝水汝水又東得魯公水口水上承陽人城東魯公陂城古梁之陽人聚也秦滅東周徙其君於此陂水東南流合乎【宋本作於】澗水水出北山南流注之又亂流注於汝水汝水之右有霍陽聚汝水逕其北東合霍陽山水水出南山杜預曰河南梁縣有霍山者也其水東北流逕霍陽聚東世謂之華浮城非也春秋左傳哀公四年楚侵【左傳作襲】梁及霍服防曰梁霍周南鄙也建武二年世祖遣徵虜將軍祭遵攻蠻中山賊張滿時厭新柏華餘賊合攻得霍陽聚卽此【後漢書祭遵傳建武二年拜徵虜將軍入箕關南擊厭新柏華蠻中賊東觀漢記曰柏華聚也時新城山賊張滿據險隘遵攻之絕其糧道滿數挑戰遵堅壁不出而厭新柏華餘賊復與滿合遂攻得霍陽聚遵乃分兵擊破降之】水【水上疑漏霍字】又逕梁城西按春秋周小邑也於戰國爲南梁矣故經雲汝水逕其縣北俗謂之治城非也以北有注城故也今置治城縣治霍陽山水又東北流注於汝水汝水又右合三里水水北出梁縣西北而東南流逕其縣故城【廢梁縣在今汝州子城東在隋承休縣又有梁縣在西南四十五里】西故單孤聚也【單孤當作狐史記周本紀秦遷西周公於狐徐廣曰音憚狐與陽人聚相近在洛陽南百五十里梁新成之間明一統志在河南府城外五十里】地理誌云秦滅西周徙其君於此因乃縣之杜預曰河南縣西南有梁城卽是縣也水又東南逕注城南司馬彪曰河南梁縣有注城史記魏文侯三十二年敗秦於注者也又與一水合水發注城東阪下東南流注三里水三里水又亂流入於汝汝水又東逕成安縣故城北按地理誌潁川郡有成安縣侯國也史記建元以來功臣侯者年表曰漢武帝元朔五年校尉韓千秋擊南越死封其子韓延年爲成安侯卽此邑矣世謂之白泉城非也俗謬耳汝水又東爲周公渡借承休之徽號而有周公之嘉稱也汝水又東黃水注之水出梁山東南逕周承休縣故城東爲承休水縣故子南國也漢武帝元鼎四年幸雒陽巡省豫州觀於周室邈而無祀詢問耆老乃得孽子嘉封爲周子南君以奉周祀【漢書恩澤侯表武帝元鼎四年封姬嘉爲周子南君再傳以罪棄市其弟延年紹封元帝初元五年更封爲周承休侯】按汲冢古文謂衛將軍文子爲子南彌矣【矣當作牟檀弓衛將軍文子名彌牟】其後有子南勁紀年勁【紀年勁三字史記注中無】朝於魏後惠成王如衛命子南爲侯秦並六國衛最後滅疑嘉是衛后故氏子南而稱君也【自按汲冢以下至稱君也止系史記周本紀周子南君臣瓉注中語】初元五年爲周承休邑【周承休故城在今汝州東隋曰承休縣唐又攺爲梁縣】地理誌曰侯國也元帝置元始二年更曰鄭公王莽之嘉荑【按漢志作莽曰嘉美】也故汝渡有周公之名蓋籍邑以納稱也謂之黃城水曰黃水皆非也其水又東南逕白茅臺東又南逕梁瞿鄕西世謂之期城非也【括地誌云周承休城一名梁崔塢在汝州梁縣東北二十五里】按漢書世祖自潁川在梁瞿鄕馮魴先詣行所卽是邑也水積爲陂世謂之黃陂東轉逕其城南東流右合汝水

又東南潁川郟縣南【今屬南陽府】

汝水又東與張磨泉合水發北阜春夏水盛則南注汝水汝水又東分爲西長湖湖水南北五十餘步東西三百步汝水又東扈澗水北出大劉山南逕水蓼堆東郟城西南流入於汝汝水又右迆爲湖湖水南北八九十步東西四五百步俗謂之東長湖湖水下入汝古養水也水出魯陽縣【今爲南陽府魯山縣】北將孤山北長岡下數泉俱發東歷永仁三堆南又東逕沙川世謂之沙水【明一統志沙河源出魯山縣吳大嶺流逕舞陽縣防澧水灰綿封等河東逹黃河】歷山符壘北又東逕沙亭南故養陰裏也司馬彪郡國志曰襄城有養陰裏京相璠曰在襄城郟縣西南養水名也俗以是水爲沙水故亦名之爲沙城非也又城處水之陽而以陰爲稱更用惑焉但流雜間居�漑平移【一作築漑頻移宋本作裂漑互移】致今川渠異容津途攺狀故物望疑焉又右防董溝水【宋本作董淸水】水出沛公壘西六十許步【沛公壘在汝州東北大劉山南漢髙帝入關駐此世祖西徵亦駐此故山有大劉小劉之稱】蓋漢祖入關往徵【一作往往】是由故地擅斯目矣其水東北注養養水又東北入東長迪【一本無迪字】湖亂注【注上疑有流字】汝水縣【宋本作也】汝水又逕郟縣故城南春秋昭公十九年楚令尹子瑕之所城也滶水注之水出魯陽縣之將孤山東南流許愼雲水出南魯陽入父城【在今汝州東南父城堡本殷時應國左傳楚成父城卽此漢置縣屬潁川郡】從水敖聲呂忱字林亦言在魯陽滶水東入父城縣與柏水【宋本作桓水下同】防柏水出魯陽北山水有二源奇【疑作岐】導【二字疑有譌誤】於賈復城【在汝州東南一百餘里一名通鴉城】合爲一瀆逕賈復城北復南擊郾所築也【後漢書賈復傳時更始郾王尹尊及諸大將在南方未降者尙多帝召諸將議兵事未有言沈吟允之乃以檄投地曰郾最彊宛爲次誰當擊之復率然對曰臣請擊郾帝笑曰執金吾擊郾吾復何憂遂連破之月餘尹尊降盡定其地】俗語訛謬謂之寡婦城水曰寡婦水北瀆水有窮通故有枯渠之稱焉其水東北流至父城縣北右注滶水亂流又東北至郟入汝汝水東南左合藍水水出陽翟縣重嶺山東南流逕紀氏城西有增臺記紀氏臺【在今汝州東百餘里】續漢書曰世祖車駕西徵盜賊羣起郟令馮魴爲賊延裒所坎力屈上詣紀氏羣賊自降卽是處【後漢馮魴傳魴有方略建武三年拜虞令以威信稱遷郟令潁川盜賊羣起郟賊延褒等眾三千餘人攻圍縣捨魴率吏士七十餘人力戰連日弩矢盡城防魴乃遁去帝至潁川魴詣行在所帝知魴力乃嘉之曰此健令也】在郟城東北十餘里其水又東南流逕黃阜東而南入汝水汝水又東南流又與白溝水合水出亭城西而南逕夏亭城西又南逕龍城西城西北卽摩陂也縱廣可一十五里魏靑龍元年有龍見於郟之摩陂明帝幸陂觀龍於是攺摩陂曰龍陂其城曰龍城其水又南入於汝水又東【又東上當有汝水字】南與龍山水防水出龍山龍溪北流際父城縣故城東昔楚平王大城城父以居太子建故杜預曰卽襄城之城父縣也【朱本云按漢志潁川有父城縣而沛郡有城父縣此注自說潁川之父城乃忽引楚平城父事故並舉說苑防城君與黃帝防城問塗以實杜注豈父城與城父本爲一耶】馮異據之以降世祖用報巾車之恩也【後漢書馮異傳異字公孫潁川父城人漢兵起異以郡掾監五縣與父城長苗萌共城守爲王莽拒漢光武略地潁川攻父城不下屯兵巾車鄕異間出行屬縣爲漢兵所執光武召見異曰異一夫之用不足爲彊弱有老母在城中願歸據五城以效功報徳光武曰善】其水又東北流與二水合俱出龍山北流注之又東北入於汝水汝水又東南逕襄城縣故城南王隠晉書地道記曰楚靈王築劉向說苑曰襄城君始封之日服翠衣帶玉佩徙倚於流水之上卽是水也楚大夫荘辛所說處【說苑云防成君衣翠衣帶王劍履縞冩立於逰水之上楚大夫荘辛過而說之遂拜謁曰臣願把君之手其可乎防成君忿而不言荘辛曰君獨不聞鄂君子晢有感於越人之歌乎襄城君乃奉手而進之】後乃縣之呂后元年立孝惠後宮子爲侯國【按史記髙後元年封孝惠子義爲防成侯今云誤】王莽更名相成也黃帝嘗遇牧童於其野【荘子云黃帝將見大隗乎具茨之山至於防城之野七聖皆迷無所問途適遇牧馬童子問塗焉】故嵇叔夜贊曰奇矣難測襄城小童倦逰六合來憇玆邦也其城南對泛城周襄王出鄭居泛卽是此城也春秋襄公二十六年楚伐鄭渉泛而歸杜預曰渉汝水於泛城下也晉襄城郡治京相璠曰周襄王居之故曰襄城也今置關於其下汝水又東南流逕西不羮城南春秋左傳昭公十二年楚靈王曰昔諸侯逺我而畏晉今我大城陳蔡不羮【音郎】賦皆千乘諸侯其畏我乎東觀漢記曰車騎馬防以前參藥勤勞省闥增封侯國襄城羮亭千二百【按傳作三百】五十戶卽此亭也汝水又東南逕繁丘城南而東南出也

又東南過定陵縣北

湛水出犨縣北【今魯山縣東南有犨城廢縣漢縣屬南陽郡隋曰犨城縣屬防城郡】魚齒山西北【在汝州東南五十里】東南流歷魚齒山下爲湛浦方五十餘步春秋襄公十六年晉伐楚報揚梁之役楚公子格及晉師戰於湛阪【杜預曰襄城昆陽縣北有湛水東入汝】楚師敗績遂侵方城之外今水北悉枕翼山阜於父城東南湛水之北山有長阪蓋卽湛水以名阪故有湛阪之名也湛水又東南逕蒲城北京相璠曰昆陽縣北有蒲城蒲城北有湛水者是也漢【疑作湛】水又東於汝水九曲北東入汝杜預亦以是水爲湛水矣周禮荊州其浸潁湛鄭云未聞蓋偶有不照也今考地則不乖其土言水則有符經文矣汝水又東南逕定陵縣故城北漢成帝元延三年封侍中衛尉淳於長爲侯國王莽更之定城矣東觀漢記曰光武擊王莽二公還到汝水上於涯以手飲水澡頰塵垢謂傅俊曰今日疲倦諸君寜憊也【當作耶】卽是水也水右則滍水左入焉左則百尺溝出矣溝水夾岸層崇亦謂之爲百尺堤也自定陵城北通潁水於襄城縣潁盛則南播汝佚則北注溝之東有澄潭號曰龍淵在汝北四里許南北百步東西二百步水至淸深嘗不耗竭佳饒魚筍湖溢則東注漷水矣汝水又東南昆水注之水出魯陽縣唐山東南流逕昆陽縣故城西【在今葉縣南】更始元年王莽徴天下能爲兵法者選練武衛招募猛士旌旗輜重千里不絕又驅諸獷獸虎豹犀象之屬以助威武自秦漢出師之盛未嘗有也世祖以數千兵激之陽闕【按後漢書光武紀當作徼之於陽關注聚名也】諸將見尋邑兵盛反走入昆陽世祖乃使成國上公王鳯廷尉大將軍王常畱守夜與十三騎出城南門收兵於郾尋邑圍城數千重【本紀作數十重】云車十餘丈瞰臨城積弩亂髮矢下如雨城中人負戶而汲王鳯請降不許世祖帥營部俱進頻破之乘勝以敗死三千人徑衝尋邑兵敗其中堅於是水之上遂殺王尋城中亦鼓噪而出中外合勢震呼動天地會大雷風屋瓦皆飛莽兵大潰昆水又屈逕其城南世祖建武中封侍中傅俊爲侯國故後漢郡國志有昆陽縣蓋借水以氏縣也昆水又東逕定陵城南又東注汝水汝水又東南逕奇雒【一作頟】城西北今南潁川郡治也濆水出焉世亦謂之大防水爾雅曰河有雍汝有濆然則濆者汝別也故其下夾水之邑猶流汝陽之名是或濆防之聲相近矣亦或下合防潁兼統厥稱耳

又東南過郾縣北

汝水逕奇頟城西東南流其城衿帶兩水側背防流汝【汝下當有水字】又東南流逕郾城西東南流其城衿帶兩水【自城西以下十一字已見上文此應節去】縣故城北故魏下邑也史記楚昭陽伐魏取郾是也汝水又東得醴【班志雉縣作澧】水口水出南陽雉山亦云導源雉衡山卽山海經云衡山也郭景純以爲南嶽非也馬融廣成頌曰面據衡陰指謂是山在雉縣【按漢志雉縣下引太康地誌云卽陳倉人所逐二童子名寶雞者雄止陳倉爲石雉止此縣故名雉縣】界故世謂之雉衡山依山海經不言有水焉然醴水東流歷唐山下卽髙鳯所隠之山也【後漢書逸民傳髙鳯字文通南陽葉人教授業於西唐山中年老執志不倦隠身漁釣於家○明一統志唐子山一名西唐山在唐縣南一百里漢髙鳯隱居處唐因此山置唐州】醴水又東南與臯水合水發臯山郭景純或作章山東流注於醴水醴水又東南逕唐城北南入城而西流出城城蓋因山以卽稱矣醴水又屈而東南流逕葉縣故城北【今屬南陽府】春秋昭公十五年許遷於葉者也楚盛周衰控覇南土欲爭彊中國多築列城於北方以逼華夏故號此城爲萬城或作方字唐勒奏土論曰我是楚也世覇南土自越以至葉垂境萬里故號曰萬城余按春秋屈完之在邵陵對齊侯曰楚國方城以爲城杜預曰方城山名也在葉南未詳孰是楚惠王以封諸梁子號曰葉公城卽子髙之故邑也葉公好龍神龍下之河東王喬之爲葉令也每月望常自詣朝堂【後漢書作詣臺朝帝】帝怪其來數而不見車騎顯宗宻令太史伺望之言其臨至輙有雙鳬從東南飛來於是候鳬至舉羅張之但得一隻舄乃詔尙方診視則四年中所賜尙書官屬履也每當朝時禁門下鼓不擊自鳴聞於京師後天下玉棺於堂前吏民推排終不揺動喬曰天帝獨欲召我耶乃沐浴服飾寢其中蓋便立覆宿昔葬於城東土自成墳其夕縣中牛皆流汗喘乏而人無知者百姓爲立廟號葉君祠牧守每班錄皆先謁拜之吏民祈禱無不如應若有違犯亦立能爲祟帝乃迎取其鼓置都亭下略無復聲焉或云卽古仙人王喬也是以干氏書之於神化【王喬事具見後漢書方術傳本出幹寶搜神記神化篇】醴水又逕其城東與燒車水合水西出苦菜山東流側葉城南而下注醴水【朱本作澧下同】醴水又東逕葉公廟北廟前有公子髙諸梁碑【皇覧云葉縣西北去城三里葉公諸梁冡近縣祠之曰葉公丘】舊秦漢之世廟道有防闕幾筵黃巾之亂殘毀頽闕魏大和景初中令長修飾舊宇後長汝南陳晞以正始元年立碑碑字破落遺文殆存事見其碑醴水又東與葉西陂水會縣南方城山屈完所謂楚以【一作國】方城以爲城者也山有湧泉北流畜之以爲陂故塘方二里陂水散流又東逕葉城南而東北注醴水醴水又東注葉陂陂東西十里南北七里二陂並諸梁之所堨也陂水又東逕潕【漢志作舞】陽縣故城北【舞陽縣今屬南陽府其故城在今唐縣東北】又東逕定陵城南東與芹溝合其水導源葉縣東逕潕陽城北又東逕定陵縣南入【疑作又】東南流注醴其水逕流昆醴之間纒絡四縣之中疑卽呂忱所謂涀水也今於定陵更無別水惟是水可當之澧水東逕郾縣故城南左入汝山海經曰澧水東流注於涀水也【按山海經曰雅山澧水出東流注於視水箴山視水出焉注云或曰冝爲瀙水瀙水今在南陽也】汝水又東南流逕鄧城西春秋左傳桓公二年蔡侯鄭伯防於鄧者也汝水又東南流潕水注之【山海經朝歌之山潕水出焉注云音武今在南陽舞陽縣】

又東南過汝南上蔡縣西【上蔡縣今屬河南汝寜府】

汝南郡楚之別也漢髙帝四年置王莽攺郡曰汝濆【漢志作莽曰汝汾】縣故蔡國周武王克殷封其弟叔度於蔡世本曰上蔡也九江有下蔡故稱上竹書紀年曰魏章率師及鄭師伐楚取上蔡者也建安元年安帝封鄧隲爲侯國【建安乃獻帝年號非安帝按後漢書鄧禹傳安帝永初元年封鄧隲爲上蔡侯】汝水又東逕瓠【宋本作縣瓠下同今汝寜府北門外有懸瓠池】城北王智深云汝南太守周矜起義於瓠者是矣今豫州刺史汝南郡治城之西北汝水枝別左出西北流又屈西東轉又西南防汝形若垂瓠耆彥云城北名焉【上下疑有譌字】灣中有地數頃上有栗園栗小殊不並固安之實也【魏都賦云信都之棗故安之栗注云故安屬範陽出禦栗】然歲貢三百石以充天府水渚卽栗州【疑作洲】也樹木髙茂望若屯云積气矣林中有栗堂射埻甚閒敞牧宰及英彥多所遊薄其城上西北隅髙祖以太和中幸懸瓠平南王肅起髙臺於小城建層樓於隅阿下際水堨【一作湄】降栗渚左右列榭四周參差競峙奇爲嘉觀也

又東南過平輿縣南【按漢志平輿縣屬汝南郡故城在今汝寜府東汝水南】溱水出浮石嶺北靑衣山亦謂之表【疑作靑】衣水也【明一統志溱水源出開封府宻縣】東南逕朗陵縣故城西【故城在汝寧府羅山縣西南三十里】應劭曰西南有朗陵山縣以氏焉世祖建武中封城門校尉城宮【當作臧宮後漢書臧宮傳建武十五年封朗陵侯】爲侯國也溱水又南屈逕其縣南又東北逕北宜春縣故城北【漢志汝南郡有冝春縣後漢郡國志作北冝春故城在今汝寜府西南】王莽更名之爲宣孱也豫章有宜春故加北矣永元三年安帝封後父侍中閻暢爲侯國【永元乃和帝年號非安帝按後漢書皇后紀安帝元初三年封後父閻暢爲北冝春侯】溱水又東北逕馬香城北又東北入汝汝水又東南逕平輿縣南安成縣故城北【在今汝寜府城東南】王莽更名至成也漢武帝元光六年封長沙定王子劉倉爲侯國矣汝水又東南汶【孫云當作陂】水注之水首受愼水於愼【何氏云愼當作滇漢志愼陽下注云闞駰曰永平五年失印更刻遂誤水爲心】陽縣故城【在今汝寜府城南八十里】南陂陂水兩分一水自陂北逕【宋本作繞】愼陽城四固【一作圍】城塹潁川荀淑遇縣人黃叔度於逆旅與語移日【原本譌曰】曰子吾師表也範曄論曰黃憲言論風防無所傳聞【原本譌文】然士君子見之者靡不深服【後漢書作服深】逺去疵吝將以道周性全無得而稱乎塹水又自瀆東北流注七陂一水自陂東北流積爲同陂陂水又東北又結而爲陂世謂之窖陂陂水上承愼陽縣北陂東北流積而爲土陂陂水又東爲窖陂陂水又東南流注壁陂陂水又東北爲太陂陂水又東入汝汝水又東南逕平陵亭北又東南逕陽遂鄕北汝水又東逕樂亭北春秋之棘櫟也杜預曰汝陰新蔡縣東北有櫟亭今城在新蔡故城西【今屬汝寜府】北半淪水汝水城【疑譌】北【宋本作故城西北城北半淪水汝水又東南】又東南逕新蔡縣故城南昔管蔡間王室放蔡叔而遷之其子胡能率徳易行周公舉之爲魯【宋本無魯字】卿士以見於王王命之以蔡中呂【二字未詳】地也以奉叔度祀是爲蔡仲矣宋忠曰故名其地爲新蔡王莽所謂新遷者也世祖建武元年封吳國爲侯國【按後漢書吳漢傳漢於建武二十年薨子成嗣二十八年分漢封爲三國成子旦爲濯陽侯旦弟旴爲築陽侯成弟國爲新蔡侯則吳國新蔡之封乃二十八年今云元年誤】汝南先賢傳曰新蔡鄭敬字次都爲郡功曹都尉髙懿聽事前有槐樹白露類甘露者懿問掾屬皆言是甘露敬獨曰明府政未能致甘露但樹汁耳懿不恱托疾而去汝水又東南左防澺水水上承汝水別流於奇頟城東東南流爲練溝逕邵陵縣西東南流注至上蔡西岡北爲黃陵陂陂東流於上蔡岡東爲蔡塘又東逕平輿縣故城南爲澺水縣舊沈國也有沈亭春秋定公四年蔡滅沈以沈子嘉歸後以爲縣史記曰秦將李信攻平輿敗之者也建武三十年世祖封銚統爲侯國【按後漢書銚期傳期卒謚忠侯子丹嗣復封丹弟統爲建平侯似非平輿或別有據也】於【宋本作本】汝南郡治昔費長房爲市吏見王壺公懸壺郡市長房從之因而自逺同入此壺隠淪仙路骨謝懷靈無防而返𨿽能役使神而終同物化【費長房事具見後漢書方術傳】城南裏余有神廟世謂之張明府祠水旱之不節則禱之廟前有石碑文字紊碎不可復尋碑側有小石函按桂陽先賢畫贊臨武張熹字季智爲平輿令時天下大旱熹躬云東獲熹應【此句有譌誤朱本引宋本作熹躬雩未獲嘉應】乃積柴自焚主簿崇小史張化從熹焚焉火旣燎天靈感應卽澍雨此熹自焚處也澺水又東南左迆爲葛陂陂方數十里水物含靈多所苞育昔費長房投杖於陂而龍變所在也又劾東海君於是陂矣【後漢書方術傳費長房辭壺公歸翁與一竹杖曰騎此任所之則自至旣至可以杖投葛陂中也長房乘杖湏叟來歸投杖於陂顧視則龍也後東海君來謁葛陂君因滛其夫人長房劾系之三年而東海大旱長房至海上見其人請雨乃謂之曰東海君吾前系之葛陂今方出之使作雨也於是雨立注】陂水東出爲鮦水【今在新蔡縣漢因此水置鮦陽縣其故城亦在新蔡縣界】俗謂之三丈陂亦曰三嚴水水逕鮦陽縣故城南應劭曰縣在鮦水之陽漢明帝永平中封衛尉陰與【當作興後漢書陰識傳識弟興卒封興子慶爲鮦陽侯】子慶爲侯國也縣有葛陵城建武十五年更名封經侯銚丹爲侯國【後漢書銚期傳期子丹嗣封安成侯後徙封葛陵侯今云經侯未詳】城之東北有楚武王民謂之楚王瑟城【瑟城當作琴城按三十二卷注云楚人謂爲琴六安縣都陂中有大冢民傳曰公琴卽臯陶冢也】城北祝社裏下土中得銅鼎銘曰楚武王是知武王也鮦陂東注爲富水水積之處謂之陂塘津渠交絡枝布川隰矣澺水自葛陂東南逕新蔡縣故城東而東南流注於汝水又東南逕下桑裏左迆爲橫塘陂又東北爲淸陂者也汝水又東南逕壺丘城北故陳也春秋左傳文公九年楚侵陳尅壺丘以其服於晉是也汝水又東與淸陂合水上承愼水於愼陽縣之上愼陂右溝北注馬城陂陂西有黃丘亭陂水於【疑作又】東逕新息亭北又東爲綢陂【一作綱阪】陂水又東逕新息縣【今爲汝寜府息縣】結爲墻陂陂水又東逕遂鄕東南而爲壁陂又東爲靑陂陂東對大呂亭春秋外傳曰當成周者南有荊蠻中呂姜姓矣【鄭語史伯語鄭桓公當成周者南有荊蠻申呂應鄧陳蔡隨唐】蔡平侯始封也西南有小呂亭故此稱大也側陂南有靑陂廟廟前有陂漢靈帝建寜三年新蔡長河南緱氏李言上請修復靑陂司徒臣訓尙書臣襲奏可於洛陽宮靑陂東塘南樹碑碑稱靑陂在縣坤地源起桐柏淮川別流入於潺湲逕新息墻坡【宋本作阪】衍入褒信界灌漑五百餘頃陂水又東分爲二水一水南入淮一水東南逕白亭北又東逕吳城南史記楚惠王二年子西召太子建之子勝於吳勝入居之故曰吳城也又東北屈逕壺丘東而北流注於汝水世謂之薄溪水汝水又東逕裒信縣故城北而東注矣【今息縣東北有褒信廢縣】

又東至原鹿縣

汝水又東南逕縣故城西杜預所釋地曰汝陰有原鹿縣也

南入於淮

所謂汝口水側有汝口戍淮汝之交防也

水經注集釋訂訛卷二十一

欽定四庫全書

水經注集釋訂訛卷二十二

歸安沈炳巽撰

潁水

洧水

潧水

潩水

潁水出潁川陽城縣西北少室山【陽城縣今爲河南府登封縣】秦始皇十七年滅韓以其地爲潁川郡蓋因水以著稱者也漢髙帝二年以爲韓國王莽之左隊也山海經曰潁水出少室山地理誌曰出陽城縣陽幹山【明一統志陽幹山在登封縣東二十五里】今潁水有三源奇發右水出陽幹山之潁谷春秋潁考叔爲其封人其水東北流中水導源少室通阜東南流逕負黍亭東春秋定公六年鄭伐馮滑負黍者也馮敬道顯志賦曰求善捲之所在遇許由於負黍京相璠曰負黍在潁川陽城縣西南二十七里世謂之黃城也亦或謂是水爲防水東與右水合左水出少室南溪東合潁水故作者乃舉二三言水所發也呂氏春秋曰卞隨恥受湯讓自投此水而死張顯逸民傳嵇叔夜髙士傳並言投泂水而死未知其孰是也【朱謀防曰呂覧云卞隨自投於潁水而死荘子云自投於稠水而死司馬注本作泂水雲泂水在潁陽防按潁泂古字通用故禮顈衣一作防是其例也稠泂二字皆誤耳】

又東南過其縣南

潁水又東五渡水注之其水源崇【一作嵩按漢志潁川郡有崈髙縣武帝置以奉太室山是爲中嶽師古曰崈古崇字今爲登封縣地】髙縣東北太室東溪縣漢武帝置以奉太室山俗謂之崧陽城及春夏雨泛水自山頂而疊相灌澍崿流相承爲二十八浦也陽旱輟津而石潭不耗道俗遊憇者惟得飡飲而已無敢澡盥其中苟不如法必數日不豫是以行者憚之山下大澤周數里而淸深肅潔水中有立石髙十餘丈廣二十許步上甚平整緇素之士多泛舟升陟取暢幽情其水東流南陽城西石澑縈委溯者五渉故亦謂之五渡水東南流入潁水潁水逕其縣故城南昔舜禪禹禹避商均伯益避啟並於此也亦周公以土圭測日景處漢成帝永始元年封趙臨爲侯國也【按漢書外戚恩澤侯表趙臨以皇后父封成陽侯不封陽城侯且成陽屬汝南郡陽城屬潁川郡今潁水所歷自在潁川境內恐與汝南無渉】縣南對箕山山上有許由冢【原本譌防】堯所封也故太史公曰余登箕山之上有許由墓焉山下有牽牛墟側潁水有犢泉是巢父牽牛處也石上犢迹存焉【髙士傳云許由隠於潁水之陽箕山之下堯召爲九州長由洗耳於潁水濱其友巢父牽犢欲飲之見由洗耳問之知其故曰子若處髙岸深谷人道不通誰能見子乃浮游求其名譽污吾犢口牽犢上流而飲之】又有許由廟碑關【朱本作闕】尙存是漢潁川太守朱寵所立潁水逕其北東與龍淵水合其水源龍淵東南流逕陽城北又東南入於潁潁水又東平洛溪水注之水發玉女臺下平洛澗世謂之平洛水呂忱所謂汋水出陽城山蓋斯水也又東南注於潁潁水又東出陽城關歷亭東南【宋本作歷康城南】魏明帝封尙書右僕射衛臻爲康鄕侯此卽臻封邑也

又東南過陽翟縣北【陽翟縣今爲開封府鈞州】

潁水東南流逕陽關聚聚夾水相對俗謂之東西二土城也潁水又逕上棘城西又屈逕其城南春秋左傳襄公十八年楚師伐鄭城上棘以渉潁者也縣西有故堰堰石崩禠頽基尙存舊遏潁水枝流所出也其故瀆東南逕三封山今無水渠中又有泉流出焉時人謂之嵎水東逕三封山東東南歷大陵西連山亦曰啟筮亭啟享神於大陵之上卽鈞臺也【在今鈞州城北門外】春秋左傳曰夏啟有鈞臺之饗是也杜預曰河南陽翟縣南有鈞臺其水又東南流水積爲陂陂方十里俗謂之臺陂蓋指鈞臺取名也又西南流逕夏亭城西又屈而東南爲郟之靡陂潁水自堨東逕陽翟縣故城北夏禹始封於此爲夏國故武王至周曰吾其有夏之居乎遂營洛邑徐廣曰河南陽城陽翟則夏地也春秋經書秋鄭伯突入於櫟左傳桓公十五年突殺檀伯而居之服防曰檀伯鄭守櫟大夫櫟鄭之大都宋忠曰今陽翟也周未韓景侯自新鄭徙都之王隠曰翟本櫟也故潁川郡治也城西有郭奉孝碑水側有九山祠碑叢柏猶茂北枕川流也

又東南過潁陽縣西【故城在今登封縣西南八十里】又東南過潁陰縣西南應劭曰縣在潁水之陽故邑氏之按東觀漢記漢封車騎將軍馮防爲侯國防城門校尉位在九卿上絕席【後漢馬援援次子防貴寵最盛與九卿絕席封潁陽侯今云馮防誤】潁水又南逕潁鄕城西潁陰縣故城在東北舊許昌典農都尉治也後攺爲縣魏明帝封侍中辛毗爲侯國也【魏志辛毗封潁鄕侯】潁水又東南逕柏祠曲東歷罡臺北陂陂水南流積爲江陂南逕愼城西側城南流入於潁潁水又逕愼縣故城南縣故楚邑白公所居以拒吳春秋左傳哀公十六年吳人伐愼白公敗之王莽之愼治也世祖建武中封劉賜爲侯國潁水又東南逕蜩蟟郭東俗謂之鄭城矣又東南入於淮春秋昭公十二年楚子狩於州來次子潁尾蓋潁水之防淮也

又東南至愼縣東南入於淮【愼縣故城在今鳯陽府潁州潁上縣西北】潁水東南流左合上吳百尺二水俱承次塘細陂南流注於潁水潁水又東南江【宋本作流】陂水注之水受大漴【朱本作崇】丘城南故汾丘城也春秋左傳襄公十八年楚子庚治兵於汾司馬彪曰襄城縣有汾丘杜預曰在襄城縣之東北也【襄城縣今屬開封府】逕繁昌故縣北【原本譌此繁昌城在今開封府臨潁縣城北】曲蠡之繁陽亭也魏書國志曰文帝以漢獻帝延康元年行至曲蠡登【按獻帝傳曰辛未魏王登壇受禪此漏壇受二字】禪於此地攺元黃初其年以潁陰之繁陽亭爲繁昌縣城內有三臺時人謂之繁昌臺壇前有二碑昔魏文帝禪於此自壇而降曰舜禹之事吾知之矣故其石銘曰遂於繁昌築靈壇也於後其碑六字生金論者以爲司馬金行故曹氏六世遷魏而事晉也【魏志繁昌縣受禪石碑中生金表送上羣臣盡賀】潁水又東南流逕靑陵亭城北北對靑陵陂陂縱廣二十里潁水逕其北枝入爲陂陂西則漷水注之水出褒城縣【疑作襄城縣若作褒城則屬陜西漢中府恐非潁水所逕之地也】之邑城下東流注於陂陂水又東入臨潁縣之狼陂潁水又東南流而歷臨潁縣也【臨潁縣今屬開封府】

又東南過臨潁縣南又東南逕汝南防彊縣北洧水從河南宻縣【今屬開封府】東流注之

臨潁舊縣也潁水自縣西小防水出爾雅曰潁別爲沙郭景純曰皆大水溢出別爲小水之名也亦猶江別爲沱也潁水又東南逕澤城北卽古城臯亭矣春秋經書公及諸侯盟於臯鼬者也臯澤字相佀名與字乖耳潁水又東逕防陽城南竹書紀年曰孫何取防陽防彊城在東北潁水不得逕其北也潁水又東南潩水入焉非洧水也

又東過西華縣北【今屬開封府】

王莽更名之曰華望縣也有東故言西矣世祖光武皇帝建武中封鄧晨爲侯國漢濟北戴封字平仲爲西華令遇天旱慨治功無感乃積柴坐其上以自焚火起而天雨至逺近歡伏永元十三年徴太常也縣北有習陽城潁水逕其南也經所謂洧水流注之也

又南過汝陽【何氏云地理誌作女】縣北【今屬開封府】

縣故城南有汝水枝流故縣得厥稱矣闞駰曰本汝水別流其後枯竭號曰死女水故其字無水余按汝女乃方俗之音故字隨讀攺未必一如闞氏之說以窮通損字也潁水又東大防水注之又東南逕愽陽縣城東城在南頓縣北四十里漢宣帝封邴吉爲侯國王莽更名樂嘉

又東南過南頓縣北【今屬開封府項城縣】防水從西來流注之防水於樂嘉縣入潁不至於頓頓故頓子國也周之同姓春秋僖公二十五年楚伐陳納頓子於頓是也俗謂之潁陰城非也潁水又東南逕陳縣南【今爲河南陳州】又東南左防交口者也

又東南至新陽縣北蒗蕩渠水從西北來注之

經云蒗蕩渠者百尺溝之別名也南合交口新溝自是東出潁上有堰謂之新陽堰俗謂之山陽堨非也新溝自潁北東出縣在水北故應劭曰縣在新水之陽今縣故城在東明潁水不出其北蓋經誤耳潁水自東堰南流逕項縣故城北【今爲項城縣屬開封府】春秋僖公十七年魯滅項是矣潁水又東右合谷水水上承平鄕諸陂東北逕南頓縣故城南側城東注春秋左傳所謂頓廹於陳而奔楚自頓徙南故曰南頓也今其城在頓南三十餘里又東逕項城中楚襄王所郭【疑譌】以爲別都都內西南小城項縣故城也舊潁州治谷水逕小城北又東逕刺史賈逵祠北王隱言祠在城北非也廟在小城東昔王淩爲宣王司馬懿所執屆廟而嘆曰賈梁道王淩魏之忠臣惟汝有靈知之遂仰鴆而死【魏志王淩進位太尉假節鉞謂齊王不任天位欲迎立楚王彪遣將軍楊以廢立事告兗州刺史黃華華私以白司馬宣王宣王將兵討之淩勢窮乘船自縛出迎宣王承詔送至京師淩至項飲藥死又幹寶晉紀曰淩到項見賈逵祠呼曰賈梁道王淩固忠於魏之社稷者惟汝有神知之其年八月宣王有疾夢淩逵爲癘遂薨】廟前有碑碑石金生於寶曰黃金可采爲晉中興之瑞【王隱晉書云永嘉元年陳國項縣賈逵廟石碑生金人盜鑿取賣賣已復生此江東中興之瑞也】谷水又東流出城東注潁潁水東側有公路城【公路城有二一在鳯陽城東一在旴縣】袁術所築也故世因以術字名城矣潁水又東逕監潁城北城臨水闕南面又東逕云陽二城間南北翼水並非所具又東逕丘頭丘頭南枕水魏書郡國志曰宣王軍次邱頭【按宣王討王淩文王討諸葛誕俱至丘頭然攺丘頭爲武丘乃文王時事今屬之宣王則以兩事並爲一事矣事見魏志王淩傳及髙貴鄕公紀】王淩靣縛水次故號武邱矣潁水又東南流於故城北細水注之水上承陽都陵【宋本作阪】陂水枝分東南出爲細水東逕新陽縣故城北又東南逕宋公縣故城北縣郪丘者也秦伐魏取郪丘謂是邑矣【郪丘去潁州治八里漢置新郪縣屬汝南郡今呼爲潁陽城】漢成帝綏和元年詔封殷後於沛以存三統平帝元始四年攺曰宋公章帝建初四年徙邑於此故號新郪爲宋公國也王莽之新延矣細水又南逕細陽縣【今潁州太和縣】新溝注之新溝首受交口東北逕新陽縣故城南漢髙帝六年封呂淸爲侯國王莽更名曰新明也故應劭曰縣在新水之陽今無水故渠舊道而已東入澤渚而散流入細細水又東南逕細陽故城南【在今潁州西北四十里】王莽更之曰樂慶也世祖建武中封岑彭子遵爲侯國細水之【宋本作又】東南積而爲陂謂之次塘公私列【宋本作】裂以供田漑又東南流屈而西南入潁地理誌曰細水出細陽縣東南入潁潁水又東南流逕胡城東故胡子國也春秋定公十五年楚滅胡以胡子豹歸是也杜預釋地曰汝陰縣西地有胡城也【在今潁州城西北二里】潁水又東南汝水枝津注之水上承汝水別凟於奇頟城東三十里世謂之大防水也東南逕召陵縣故城南春秋左傳僖公四年齊桓公師於召陵責楚貢不入卽此處也城內有大井徑數丈水至淸深闞駰曰召者髙也其地邱墟井深數丈故以名焉又東南逕徵羌縣故召陵縣之安陵鄕安陵亭也世祖建武十一年以封中郎將來歙歙以徵定西羌功故更名徵羌也闞駰引戰國防以爲秦昭王欲易地謂此也汝水別瀆又東逕公路臺【此下原本錯在又東南過潁陽縣注中今從朱本攺正】臨水方百步袁術所築也汝水別溝又東逕西門城卽南利也漢書宣帝封廣陵厲王子劉昌爲侯國也縣北三十里有孰【疑譌】城號曰北利故瀆出於二利之間關【疑譌】女陽之縣世名之死汝縣取水名故曰汝陽也又東逕南頓縣故城【疑漏北字】又東南逕鮦陽城北【在今汝寜府新蔡縣界】又東逕邸鄕城北又東逕固始縣【今屬汝寜府】故城北地理誌縣故寖也寖丘在南故借丘名縣矣王莽更名之曰治【按漢志莽曰開治此漏開字】孫叔敖以土浸薄取而爲封故能綿嗣城北猶有叔敖碑建武二年司空李通又慕叔敖受邑故光武以嘉之更名固始別汝又東逕蔡岡北岡上有平陽侯相蔡昭冡昭字叔明周后稷之冑冡有石闕闕前有二碑碑字淪碎不可復識羊虎傾低殆存而已枝汝又東北流逕胡城南而東歷汝陰縣故城西北東入潁水潁水又東逕汝陰縣故城北史記髙祖功臣侯者年表曰髙祖六年封夏侯嬰爲侯國王莽更名之曰汝墳也縣在汝水之陰故以汝水納稱城西有一城故陶丘鄕也汝陰【何氏云陰疑作南】郡汝【疑作治】城外東北隅有舊臺翼城若丘俗謂之女郎臺𨿽經頽毀猶自廣崇上有一井疑故陶丘鄕所未詳

洧水出河南密縣【今屬開封府均州】西南馬領山【明一統志洧水源出宻縣東至新鄭縣防溱水爲防泊河至西華縣入黃河】

水出山下亦言出潁川陽城山山在陽城縣之東北蓋馬領之統目焉淸水東南流逕一故臺南俗謂之陽子臺又東逕馬領塢北在山上塢下泉流北注亦謂洧別源也而入於洧水洧水東注綏水防焉水出方山綏溪卽山海經所謂浮戲之山也東南流逕漢農太守張伯雅墓塋四周壘石爲垣隅阿相降列於綏水之陰庚門表二石闕夾對石獸於闕下冡前有石廟列植三碑碑云徳字伯雅河內密人也碑側樹兩石人有數石柱及諸石數【疑譌當作獸】矣舊引綏水南入塋域而爲池沼沼在丑地皆蟾蠩吐水石湟承澑池之南又建石樓石廟前又翼列諸獸但物謝時淪凋毀殆盡矣富而非義北【當作比】之浮雲況復此乎王孫士安斯爲逹矣【漢書楊王孫傳王孫家業千金厚自奉養及病且終先令其子曰吾欲羸塟以反吾眞必亡易吾意死則以布囊盛屍入地七尺旣下從足引脫其囊以身親土晉書皇甫謐傳謐字士安自爲塟送之制气絕之後以蘧蒢褁屍麻約兩頭穿坑而塟不用棺槨】綏水又東南流逕上郭亭南東南注洧洧水又東襄荷水注之水出北山子節溪亦謂之子節水東南流於洧洧水又東防瀝滴泉水出深溪之側泉流丈餘懸水散注故世士以瀝滴稱南流入洧水也

又東南過其縣南

洧水又東流南與承雲二水合俱出承雲山二源防東南流注於洧世謂之東西承雲水洧水又東微水注之水出防山東北流入於洧洧水又東逕密縣故城南春秋謂之新城左傳僖公六年防諸侯伐鄭圍新密以鄭不時城也今縣城東門南側有漢密令卓茂祠茂字子康南陽苑人溫仁寛雅恭而有禮人有認其馬者茂與之曰若非公馬幸至丞相府歸我遂挽車而去後馬主得馬謝而還之任漢黃門郎遷密令舉善而徴【宋本作敎】口無惡言敎化大行道不拾遺蝗不入境百姓爲之立祠享祀不輟矣洧水又左防璅泉水水出王亭西北流注於洧水洧水又東南與馬關水合水出王亭下東北流歷馬關謂之馬關水又東北注於洧洧水又東合武定水水出北武定岡西南流又屈而東南流逕零鳥塢西側塢東南流塢側有水懸流赴壑一匹有餘直注澗下淪積成淵嬉遊者矚望奇爲佳觀俗人覩此水掛於塢側遂目之爲零鳥水東南流入於洧洧水又東與虎牘山水合水發南山虎牘溪東北流入洧洧水又東南赤澗水注之水出武定岡東南流逕皇臺岡下又歷岡東東南流注於洧洧水又東南流潧水注之洧水又東南逕鄶城南世本曰陸終娶於方氏之妹謂之女漬【朱云今世本作陸終娶方氏之妹謂之女嬇生子六人大戴禮帝系篇作女隤宋本水經注作女潰】是生六子孕三年啟其左脇三人出焉破其右脇三人出焉其四曰求言是謂之鄶鄶人者鄭是也鄭桓公問於史伯曰王室多難予安逃死乎史伯曰虢鄶公之民遷之可也鄭氏東遷虢鄶獻十邑焉【史記鄭世家桓公問太史伯曰王室多故予安逃死乎太史伯對曰獨雒之東土河濟之南可居公曰何以對曰地近虢鄶虢鄶之君貪而好利百姓不附今公爲司徒民皆愛公公誠請居之虢鄶之君見公方用事輕分公地公誠居之虢鄶之民皆公之民也桓公曰善於是卒言王東徙其民雒東而虢鄶果獻十邑】劉云鄶在豫州外方之北北鄰於虢鄶熒【朱本作滎】之南左濟右洛居陽鄭兩水之間食溱洧焉徐廣曰鄶在密縣妘姓矣不得在外方之北也洧水又東逕陰阪北水有梁焉俗謂是濟爲參辰口左傳襄公九年晉伐鄭濟於陰阪次於陰口而還是也杜預曰陰阪洧津也服防曰登南曰陰口者水口也參陰聲相近蓋傳呼之謬耳又晉居商參之分實沈之土鄭處辰火之野閼伯之地軍師所次故濟得其名也

又東過鄭縣南鄫【當作潧卽鄭詩溱與洧之溱】水從西北來注之【明一統志溱水源出密縣一名潧水東北至新鄭縣與洧水合】

洧水又東逕新鄭故城中左傳襄公元年晉韓厥荀偃帥諸侯伐鄭入其郛敗其徒兵於洧上是也竹書紀年晉文侯二年同惠王子多父伐鄶克之【按竹書紀年周幽王二年晉文侯同王子多父伐鄫克之注云晉文侯元年則二年乃幽王之二年非文侯二年也亦無惠字鄶作鄫】乃居鄭父之丘名之曰鄭是曰桓公皇甫士安帝王世紀云或言縣故有態氏之墟黃帝之所都也鄭氏徙居之故曰新鄭矣城內有貴【一作遺】祠名曰章乘是也洧水又東爲洧淵水春秋傳曰龍鬭於時門之外洧淵則此潭也今洧水自鄭城西北入而東南流逕鄭城南城之南門內舊外蛇與內蛇鬭內蛇死六年大夫傅瑕殺鄭子入厲公自是徴也【原本譌防事在左傳荘十四年】水南有鄭荘公望母臺莊姜惡公寤生與段京居段不弟姜氏無訓荘公居夫人於城潁誓曰不及黃泉無相見也故成臺以望母用伸在心之思感考叔之言忻大隧之賦泄泄之慈有嘉融融之孝得常矣洧水又東與黃水合經所謂潧水非也黃水出太山南黃泉東南流經華城西史伯謂鄭桓公曰華君之土也韋昭曰華國名矣史記秦昭王三十三年白起攻魏防華陽走芒卯斬首十五萬司馬彪曰華陽亭名在宻縣嵇叔夜常采藥於山澤學琴於古人卽此亭也【靈異志嵇中散嘗西南去洛數十里有亭名華陽投宿一更中操琴聞空中稱善中散呼與相見乃出見形以手持其頭共論音聲因授以廣陵散】黃水東南流又與上水合水出兩塘中一源兩分泉流別東爲七虎澗水西流卽是水也其水西南流注於黃水黃卽春秋之所謂黃崕也故杜預云苑陵縣西有黃水者也又東南流水側有二臺也謂之積粟臺臺東卽二水之防也捕章山水注之水出東捕章山西流注於黃水黃水又南至鄭城北東轉於城之東北與黃溝合水出捕章山東南流至鄭城東北入黃水黃水又東南逕龍淵泉東南七里溝水注之水出隟侯亭東南平地東注又屈而南流逕升城東又其南歷燭城西卽鄭大夫燭之武邑也又南流注於洧水也

又東南過長社縣北

洧水東南流南濮北濮二水入焉洧入又東南與龍淵水合水出長社縣西北有故溝上承洧水水盛則通注龍淵水減則津渠輟流其瀆中泉南注東轉爲淵淥水平潭淸潔澄深俯視遊魚類若乘空矣所謂淵無潛鱗也又東逕長社縣故城北鄭之長葛邑也春秋隱公五年宋人伐鄭圍長葛是也後社樹長故曰長社魏潁川郡治也余以景明中出宰玆邑於南城西側修立客館版築旣興於土下得一樹根甚壯大疑是故社怪長暴茂者也稽之故說縣無龍淵水名蓋出近世矣京相璠春秋土地名曰長社北界有稟水但是水於隍壍之中非北界之所謂又按京社地名並雲長社縣北有長葛鄕斯乃縣徙於南矣然則是水卽稟水也其水又東南逕棘城北左傳所謂楚子伐鄭救齊次於棘澤者也稟水又東左注洧水洧水又東南分爲二水也其枝水東北流注沙一水東逕許昌縣故許南【疑作男】國也姜姓四嶽之後矣穆天子傳所謂天子見許男於洧上者也漢章帝建初四年更封馬光爲侯國【後漢書馬援傳建初四年封馬防潁陽侯馬光許昌侯】春秋佐助期曰漢以許昌失天下及魏承漢歷遂攺名許昌也城內有景福殿基魏明帝太和中造準價八百餘萬洧水又東入汶倉城內俗以是水爲汶水故有汶倉之名非也蓋洧水之邸閣耳洧水又東逕傿陵縣故城南【今屬開封府按漢志潁川郡傿陵縣莽曰左亭李奇曰六國爲安陵】李奇曰六國爲安陵也昔秦求易地唐且受使於此【戰國策秦王使人謂安陵君曰寡人欲以五百里之地易安陵安陵君使唐睢使於秦曰安陵君受地於先王而守之𨿽千里不敢易也秦王怒曰公亦嘗聞天子之怒乎伏屍百萬流血千里睢曰大王嘗聞布衣之怒乎夫專諸之刺王僚也彗星襲月聶政之刺韓傀也白虹貫日若士必怒伏屍二人流血五步天下縞素今日是也挺劍而起秦王色撓長跽而謝之】漢髙帝十二年封都尉朱濞爲侯國王莽更名左亭洧水又東傿陵陂水注之水出傿陵南陂東西南流注於洧水也

又東南過新汲縣東北

洧水自傿陵東逕桐邱南俗謂之天井陵又曰岡非也洧水又屈而南流水上有梁謂之桐門橋蓋借桐邱以取稱亦言取桐門亭而目焉然不知亭之所在未之詳也洧水又東南逕桐丘城春秋左傳荘公二十八年楚伐鄭鄭人將奔桐丘卽此城也杜預春秋釋地曰潁川許昌城東北京相璠曰鄭地也今圖【疑譌】無而城見存西南去許昌故城可三十五里俗名之曰堤其城南卽長堤因【疑譌或當作固】洧水之北防也西靣桐丘其城邪長而不方蓋慿丘之稱卽城之名矣洧水又東逕新汲縣故城北漢宣帝神雀二年【漢志作三年】置於許之汲鄕曲洧城以河內有汲縣故加新也漢宣帝建初四年封執金吾馬光爲侯國【漢宣帝以下十六字疑屬衍文蓋馬光無新汲之封況已見前不應重出】城在洧水南堤上又東洧水右迆爲濩陂洧水又逕匡城南【匡城在睢州城西三十里】扶溝之匡亭也又東洧水左迆爲鴨子陂也【疑衍】謂之大穴口也

又東南過茅城邑之東北

洧水自穴口東南逕洧陽城西南逕茅城東北又南左合庾溝溝水上承洧水於大穴口東北枝分東逕洧陽故城南俗謂之復陽城非也蓋洧復字類音讀變漢建安中封司空祭酒郭奉孝爲侯國其水又東南爲鴨子陂陂廣一十五里餘陂南入甲庾溝西注又【朱云當作洧】東北防沙洧水又南逕一故城西世謂之思鄕城西去洧十五里洧水又右合濩陂水上承洧水新汲縣南逕新汲故城東又南積而爲陂陂之西北卽長捨城陂水東翼洧堤西靣茅邑自城北門列築昆道迄於此岡世尙謂之茅岡卽經所謂茅邑地也陂水北出東入洧津【上下疑有譌】西納北異流

又東過習陽城西折入於潁

洧水又東南逕辰亭東俗謂之田城非也蓋田辰聲相近城亭音韻聨故也經書魯宣公十一年楚子陳侯鄭伯盟於辰陵也京相璠曰潁川長平有故辰亭杜預曰長平縣東南有辰亭今此城在長平城西北長平城在東南【城今在西華縣東北】或杜氏之謬傳書之誤耳長平東南淋陂北畔有一阜東西減裏南北五十許步俗謂之新亭臺又疑是杜氏所謂辰亭而未之詳也洧水又南逕長平縣故城西王莽之長正也洧水又南分爲二水枝水東出謂之五梁溝逕習陽城北又東逕赭邱南丘上有故城郡國志曰長平故屬汝南縣有赭丘城卽此城也又東逕長平城南東注澇陂洧水南出謂之雞籠水故水會有籠口之名矣洧水又東逕習陽城西西南折入潁地理誌曰洧水東南至長平縣入潁者也

潩水出河南密縣大騩山【明一統志潩水源出大騩山名魯固河一名淸流河東南逕長葛縣西又東至臨潁縣入潁水】

大騩卽具茨山也黃帝登具茨之山升於洪堤上受神芝圗於黃蓋童子卽是山也【抱朴子云黃帝東到靑丘見紫府先生受三皇內文以勅召萬神西見中黃子受九加之方北到洪堤上具茨見大騩君黃蓋童子受神芝圗還陟王屋得神丹金訣】溪水【疑作潩水】出其阿而流爲陂俗謂之玉女池東逕陘山北史記魏襄王六年敗楚於陘山者也山上有鄭祭仲冡冡西有子產墓累石爲方墳墳東有廟並東北向鄭城杜元凱言不忘本際廟舊有一枯柏樹其塵根故枝之上多生雉【疑作稚】柏列秀靑靑望之奇可嘉矣潩水又東南逕長社林【疑譌當作故】城西北南濮北濮二水出焉劉澄之著永初記雲水經濮水源出大騩山東北流注泗衛靈聞音於水上殊爲乖矣【韓非子云衛靈公至濮聞新聲使師涓冩之至晉而奏之師曠曰此紂時所謂靡靡之樂乃亡國之聲也】余按水經爲潩水不爲濮也是水首受溪水【疑作潩水】川渠防引俱東注洧與之過沙枝流脈亂互得通稱是以春秋昭公九年遷城父人於陳以夷濮西田益之京相璠云以夷之濮西田益也杜預亦言以夷田在濮水西者與城父人服防曰濮水名也且字類音同津瀾邈別不得爲北濮上源師氏傳音於其上矣潩水又南逕鐘亭西又南逕皇臺又東南逕關亭西又東南逕宛亭西鄭大夫宛射犬之故邑也潩水又南分二水一水南出逕胡城東故潁陰縣之狐人亭也其水南結爲陂謂之胡城陂潩水自枝渠東逕曲彊東皇陂水注之水出西北皇臺七女岡北皇陂卽古長社縣之濁澤史記魏惠王元年韓懿侯與趙成侯合軍伐魏戰於濁澤是也其陂水北對雞鳴城卽是【是字譌應作長】社縣之濁城也陂水東南流逕胡泉城北故潁陰縣之狐宗鄕也又東合狐城陂水水上承陂水而東南流注於黃水謂之合作口而東逕曲彊城北東流入潩水時人謂之勑水非也勑潩音相類故字從聲變耳渭【當作潩】水又東逕武亭間兩城相對疑是古之岑門史遷所謂走犀首於岑門者也徐廣曰潁陰有岑亭未知是否【後漢郡國志潁陰有岸亭史記魏世家哀王五年走犀首岸門徐廣曰潁陰有岸亭正義曰括地誌云岸門在長社縣西北十八里今名西武亭此云岑門岑亭皆誤】潩水又南逕射犬城東卽鄭公孫射犬城也蓋俗謬耳潩水又南逕潁陰縣故城西魏明帝封司空陳羣爲侯國潩水又東逕許昌城南又東南與宣帝陂【按下文當作宣梁陂】水合陂上承狼陂於潁陰城西南陂南北二十里東西十里春秋左傳曰楚子伐鄭師於狼是也其水東南入許昌縣逕巨陵城北鄭地也春秋左傳荘公十四年鄭厲公獲瑕於大陵京相璠曰潁川臨潁縣東北二十五里有故巨陵亭古大陵也其水又東積而爲陂謂之宣梁陂也陂水又東南入潩水潩水又西南流逕陶城西又東南逕陶陂東東南入於潁【此句原本另行作經文今攺作此節注】

潧水出鄭縣西北平地

潧水出潧城西北雞絡塢下東南流逕賈復城西【今南陽府汝州東南一百里有賈復城但與鄭縣相去甚逺恐非此城】東南流左右【疑作合】水水出賈復城東南流注於潧潧水又南左防承雲山水水出西北承雲山東南歷渾於江【宋本作渾子岡】東注世謂岡�【宋本作峽】爲五鳴口東南流注於潧潧水又東南流歷下田川逕鄶城西謂之爲桞泉水也故史伯答桓公曰君以成周之眾奉辭伐罪若克虢鄶君之土也如前華後河右洛左濟王丕騩而食潧洧【鄭語作主芣騩而食溱洧韋昭云芣騩山名在宻縣】循典刑以守之可以少固卽謂此矣潧水又南懸流奔壑崩注丈餘其下積水成潭廣四十許步淵深難測又南注於洧詩所謂溱與洧者也世所謂之爲潧水也

東過其縣北又東南過其縣東又南入於洧水

自鄶潧東南更無別瀆不得逕新鄭而防洧也鄭城東入洧者黃崕水也蓋經誤證耳

渠出榮陽北河東南過中牟縣之北【今屬開封府】

風俗通曰渠者水所居也渠水自河與泲亂流東滎【疑譌】澤北東南分泲歷中牟縣之圃田澤北與陽武分水澤多麻黃艸故述徵記曰踐縣境便覩斯卉窮則知逾界今𨿽不能然諒亦非謬詩所謂東有圃艸也皇武子曰鄭之有原圃猶秦之有具囿澤在中牟縣西西限長城東極官渡北佩渠水東西四十許裏南北二百許裏中有沙岡上下二十四浦津流逕通淵潭相接各有名焉有大斬小斬大灰小灰義魯練秋大白楊小白楊散嚇禹中牟圏大鵠龍澤鬯罷大哀小哀大長小長大縮小縮伯丘大蓋牛眠等浦【上云二十四浦而浦名僅二十三按太平禦覧引此注大鵠下尙有小鵠此遺去故止二十三耳又大斬小斬作大漸小漸禹中作禺中鬯罷作宻罷牛眠作牛眼俱與此異】水盛則北注渠溢則南播故竹書紀年梁惠成王十年入河水於甫田又爲大溝而引圃水者也又有一瀆自酸棗受河道自漢瀆歷酸棗逕陽武縣南出世謂之十字溝而屬於渠或謂是瀆爲梁惠王十年所開而不能詳也斯浦乃水澤之所鐘爲鄭隰之淵藪矣渠右合五池溝上承澤水下流渠謂之五池口魏嘉平二年司馬懿帥中軍討太尉王淩於壽春自彼而還帝使侍中韋誕勞軍於五池者也今其地爲五池鄕矣渠又東不家溝【宋本作十家溝】水注之出京縣東南梅山北溪春秋襄公十八年蒍子馮公子格率銳師侵費右廻梅山杜預曰在宻東北卽是山也其水自溪東北流逕管城西故管國也周武以封管叔矣成王幼弱周公攝政管叔流言曰公將不利於孺子公賦鴟鴞以伐之卽東山之詩是也左傳宣公十二年晉師救鄭楚次管以待之杜預曰京縣東北有管城者是也俗又謂之爲管水東北分爲二水一水東北流注黃雀溝謂之黃淵淵周一百步其一水東越長城東北流水積爲淵南北二里東西百步謂之百尺水北入圃田澤分爲二水一水東北逕東武彊城北漢書曹參傳擊羽嬰於昆陽追至業【按傳當作葉注葉南陽縣也音式陟反】還攻武彊因至滎陽薛瓉云按武彊城在陽武縣卽斯城也漢髙帝六年封騎將荘不識爲侯國又東北流左注於渠爲不【宋本作十下同】家水口也一水東流又屈而南轉東南注白溝也渠又東淸池水注之淸池水出淸陽亭西南平地東北流逕淸陽亭南東流卽故淸人城也詩所謂淸人在彭彭爲髙尅邑也故杜預春秋釋地雲中牟縣西有淸陽亭是也淸水又屈而北流至淸口澤七虎澗水注之水出畢城南岡一源兩派津川趣別西入黃崕溝東爲七虎溪亦謂之爲華水也又東北流紫光溝水注之水出華陽城東北而東流俗名曰紫光澗又東北注華水華水又東逕棐城北卽北林亭也春秋文公與鄭伯宴於棐林子家賦鴻鴈者也春秋宣公元年諸侯防於棐林以伐鄭楚救鄭遇於北林服防曰北林鄭南地也京相璠曰今滎陽宛陵縣有故林鄕在新鄭北故曰北林也余按林鄕故城在新鄭東北七十許裏菀陵故城在東南五十許裏不得在新鄭北也考京服之說並爲疏矣杜預云滎陽中牟縣西南有林亭在鄭北今是亭南去新鄭故城四十許裏蓋以南有林鄕亭故杜預據是爲北林最爲密矣又以林鄕爲棐亦或疑焉諸侯防棐楚遇於此寜得知不在是而更指他處也稽古之傳事或不謬矣又東北逕鹿臺南岡北出爲七虎澗東流期水注之水出期城西南平地世號龍淵水東北流又北逕期城西又北與七虎澗合謂之虎谿水亂流東注逕期城北東防淸口水司馬彪郡國志曰中牟有淸口水卽是水也淸水又東北白溝水注之水有二源北水出密之梅山東南而東逕靖城南與南水合水南出合太山【宋本作南水屈合太水】西北流至靖城南左注北水卽承水也山海經曰承水出太山之陰東北流注於沒水者也世所謂之靖澗水也又東北流太水注之水出太山東平地山海經曰太水出於太山之陽而東南流注於沒水世謂之澧水也東北逕武陵城西東北流注於承水又東北入黃甕澗北逕中陽城西城內有舊臺甚秀臺側有陂池池水淸深澗水又東屈逕其城北竹書紀年梁惠成王十七年鄭釐侯來朝中陽者也其水東北流爲白溝又北東逕伯禽城北蓋伯禽之魯往逕所由也屈而南流東注於淸水卽潘嶽都碑所謂自中牟故縣以西西至於淸溝指是水也亂流東逕中牟宰魯恭祠南漢和帝時右扶風魯恭字仲康以太尉掾遷中牟令政專徳化不任刑罰吏民敬信蝗不入境河南尹袁安疑不實使部掾肥親按行之恭隨親行阡陌坐桑樹下雉止其傍有小児親曰児何不擊雉曰將雛親起曰虫不入境一異化及鳥獸二異竪子懷仁三異久畱非優賢請還是年嘉禾生縣庭安美其治以狀上之徴愽士侍中車駕每出恭常陪乘上顧問民政無所隱諱故能遺愛自古祠饗來今矣淸溝水又東北逕沈淸疑卽博浪亭也【博浪城在今開封府城北三十里一名博浪沙亭】服防曰博浪陽武二水沙名也今有亭所未詳也歷博浪澤昔張良爲韓報仇於秦以金椎擊秦始皇不中中其副車於此又北分爲二水枝津東注沒水淸水自枝流北注渠謂之淸溝口渠又左逕陽武縣故城南東爲官渡水又逕曹太祖壘北有髙臺謂之官渡臺渡在中牟故世又謂中牟臺建安五年太祖營官渡袁紹保陽武紹連營稍前依沙堆爲屯東西數十里公亦分營相禦合戰不利紹進臨官渡起土山地道以逼壘公亦起髙臺以捍之卽中牟臺也今臺北土山猶在山之東悉紹舊營遺壘並存水又東逕田丰祠北袁夲初慙不納其言害之時人嘉其誠謀無辜見戮故立祠於是用表袁氏覆滅之宜矣又東役水注之水出菀【原本譌苑】陵縣西隟侯【按郡國志河南菀陵縣有侯亭左傳防十一年諸侯之師次於杜預曰縣西有侯亭此云隟侯疑誤蓋隟乃古文隙字與不通惟韻防云或作璅則隟或璅之譌但下文云隙郤聲相近則原作隙字用與左傳注及郡國志俱不合寔所末解】亭東世謂此亭爲卻城非也蓋隟卻【疑作郤上同】聲相近耳中平陂世名之埿泉也卽古役水矣山海經曰役山役水所出北流注於河疑是水也東北流逕菀陵縣故城北東流北逕焦城東陽邱亭西也謂之焦溝水竹書紀年梁惠成王十六年秦公孫壯武【按竹書當作伐】鄭圍焦城不克卽此城也俗謂之驛城非也役水自陽邱亭東流逕山氏城北爲髙楡淵竹書紀年梁惠成王十六年秦公孫壯率師城上枳安陵山氏【按竹書當作民】者也又東北爲酢溝又東北魯溝水出焉役水又東北埿溝水出焉又東北爲八丈溝又東淸水枝津注之水自沈城東派注於役水又東逕曹公壘南東與沬水合山海經雲沬水所出北流注於役【山海經作末山末水出焉北流注於沒郭注雲水經注作沫】今是水出中牟城西南疑卽沬水也東北流逕中牟縣故城昔趙獻侯自耿都此班固云趙自邯鄲徙焉趙襄子時佛肸以中牟叛置鼎於庭不與己者烹之田英將蹇裳赴鼎處也【說苑云佛肸以中牟畔曰與我者受邑不與我者烹之城北餘子田基獨後至曰義者軒冕在前非義弗乘祛衣將入鼎佛肸屢起而生之趙簡子屠中牟諭有功者用田基爲首基曰亷士不恥人我如受功則中牟之士終身慚矣負其母南徙於楚新序作田卑此作田英未知孰是】薛瓉注漢書雲中牟在春秋之時爲鄭之堰也及三卿分晉則在魏之邦土趙自漳北不及此也春秋傳曰衛侯如晉過中牟非衛適晉之次也汲郡古文曰齊師伐趙東鄙圍中牟此中牟不在趙之東也按中牟當在濕水之上矣按春秋齊伐晉夷儀晉車千乘在中牟衛侯過中牟中牟人欲伐之衛禇師固亡在中牟曰衛𨿽小其君在未可勝也齊師尅城而驕遇之必敗乃敗齊師服防不列中牟所在杜預曰今滎陽有中牟廻逺疑爲非也然地理參差土無常域隨其彊弱自相吞並疆理防移寜可一也兵車所指逕紆難知自魏徙大梁趙以中牟易魏故趙之南界極於浮水匪直專漳【朱本作張】也趙自西取後止中牟齊師伐其東鄙於宜無嫌而瓉逕濕水空言中牟所在非論證也漢髙帝十一年【按史表是十二年封】封單父聖爲侯國沫水又東北注於役水昔魏太祖之背董卓也間行出中牟爲亭長所錄【魏志董卓廢帝京都大亂卓表太祖爲驍騎校尉太祖乃變易姓名間行東歸過中牟爲亭長所執詣縣邑中或竊識之爲請得觧】郭長公世語爲縣所拘功曹請釋焉役水又東北逕中牟澤卽鄭太叔攻萑蒲之盜於是澤也【左傳昭二十一年鄭太叔爲政不忍猛而寛鄭國多盜取人於萑苻之澤太叔悔之興徒兵以攻萑苻之盜盡殺之】其水東流北屈注渠水徵績記【朱云徵當作伍伍績之有述徵記】所謂自醤魁城到酢溝十里者渠水又東流而左防淵流其水上承聖女陂陂周二百餘步水無耗竭湛然淸滿而南流注於渠渠水又東南而注大梁也

又東至浚儀縣【今爲開封府祥符縣河南布政司治】

水東南逕西赤城北戴延之所謂西北有大梁亭非也竹書紀年梁惠成王二十八年穰庇率師及鄭孔夜戰於梁赫鄭師敗逋卽此城也左則故瀆出焉秦始皇二十年王賁斷故渠引水東南出以灌大梁謂之梁溝又東逕大梁城南本春秋之陽武髙陽鄕也於戰國爲大梁周梁伯之居也梁伯好土功大其城號曰新裏民疲而潰秦遂取焉後魏惠王自安邑徙都之故曰梁耳竹書紀年梁惠成王六年四月甲寅徙邦於大梁是也秦滅魏以爲縣漢文帝封孝王於梁孝王以土地下濕東都睢陽又攺曰梁自是置縣以大梁城廣居其東城夷門之東夷門卽侯嬴抱關處也續述徵記曰以此城爲師曠城言郭緣生曽逰此邑踐夷門升吹臺終古之迹緬焉盡在余謂此乃梁氏之臺門魏惠之朝居【疑當作所居】非吹臺也當是誤證耳西徵記論儀封人卽此縣又非也竹書紀年梁惠成王三十一年三月爲大溝於北郛以行圃田之水陳畱風俗傳曰縣北有浚水像而儀之故曰俊儀余謂故汴渉【疑當作汴沙】陰溝矣浚之故曰浚其猶春秋之浚洙漢氏之儀水又東北逕中牟縣南又東北逕中牟澤與淵水合水出中牟縣城北城有層臺按郭頒【何氏校當作郭長公】世語及幹寶晉紀並言中牟縣故魏任城王臺下池中有漢時鐵錐長六尺入地三尺頭西南指不可動止【疑有譌脫一作至】月朔自正以爲晉氏中興之瑞而今不知所在或言在中陽城池臺未知焉是淵水自池西出屈逕其城西而東南流注於汜泛水又東逕大梁亭南又東逕梁臺南東注渠渠水又東南流逕開封縣睢渙二水出焉右則新溝注之其水出逢池【蓬池在今開封府城北本春秋時蓬澤左傳宋景公使人告左師曰蓬澤有介麋焉吾與之田若何徐廣曰蓬澤卽蓬池也又晉阮籍詩云徘徊蓬池上還望顧大梁唐明皇帝攺爲福源池禁樵采】池上承役水於菀陵縣別爲魯溝水東南流逕開封縣故城北漢髙帝十一年封劉捨爲侯國也【按史表髙帝十一年封陶捨爲開封侯今云劉捨誤】陳畱志稱阮蘭字茂爲開封令縣側有劫賊外白甚急數阮方圍棊長嘯吏云劫急阮曰局上有劫亦甚急其耽樂如是故語林曰王中郎以圍棊爲坐隱或亦謂之爲手談又謂之爲棊聖魯溝南際富城東南入百尺陂卽古之逢澤也徐廣史記音義云秦孝公防諸侯於逢澤陂陂汲郡墓【按史記秦本紀孝公二十年使公子少官率師防諸侯於蓬澤徐廣曰開封東北有蓬澤秦孝公句乃史記原文非徐廣音義且增一陂字又陂汲郡墓四字亦與上文不接疑有譌誤】竹書紀年作逢澤斯其處也故應徳璉西徵賦曰鸞衡東指弭節逢澤其水東北流爲新溝新溝又東北流逕牛首鄕北謂之牛建城又東北注梁【一作渠】卽沙水也音蔡許愼正作沙音言水散石也從水少水沙見矣楚東有沙水謂此水也無佗也皆變名矣其國多池沼時池中出神劍到今其民像而作之號大梁氏之劍也渠又北屈分爲二水續述徵記曰汴沙到浚儀而分也汴東注沙南流其水更南流逕梁王吹臺東陳畱風俗傳曰縣有倉頡師曠城上有列仙之吹臺北有牧澤中出蘭蒲土多儁髦衿牧澤方一十五里俗謂之蒲關澤卽謂此矣梁王增築以爲吹臺城隍夷滅略存故迹今層臺孤立於牧澤之右矣其臺方一百許步卽阮嗣宗詠懷詩所謂駕言發魏都南向望吹臺簫管有遺音梁主安在哉晉世防亂乞活慿居削墮故基遂成二層上基猶方四五十步髙一丈餘世謂之乞活臺又謂之婆臺城梁水於此有陰溝洪溝之稱焉項羽與漢髙分王指是水以爲東西之別故蘇秦說魏襄王曰大王之地南有鴻溝是也故尉氏縣有波鄕亭波亭鴻溝鄕鴻溝亭皆借水以立稱也今蕭縣【原本譌作簫縣今爲江南徐州治】西亦有鴻溝亭梁國睢陽縣【今爲歸徳府治】東有鴻口亭先後談者亦指此以爲楚漢之分王非也蓋春秋之所謂紅澤者矣渠口與汜水合其水上承役水於菀陵縣縣故鄭都也王莽之左亭縣也役水枝津東派爲汜水者也而世俗謂之泥溝水也【朱本作汜溝水】春秋左傳僖公三十年晉侯秦伯圍鄭晉軍凾陵秦軍汜南所謂東汜者也

又屈南至扶溝縣北【今屬開封府及通許縣洧川縣地】

沙水又東南逕牛首鄕東南魯渠水出焉亦謂之宋溝也又逕陳畱縣故城南孟康曰畱鄭邑也後爲陳並故曰陳畱矣魯溝又東南逕圉縣故城北縣苦楚難修其干戈以圉其患故曰圉也或曰邊陲之號矣歷萬人散王莽之簒也東郡太守翟義興兵討莽莽遣奮威將軍孫建擊之於圉北義師大敗屍積萬數血流溢道號其處爲萬人散百姓哀而祠之又歷魯溝亭又東南至陽夏縣故城西漢髙祖六年封陳豨爲侯國魯溝又南入渦今無水也沙水又東南逕斗城西左傳襄公三十年子產殯伯有屍其臣葬之於是城也【左傳襄公三十年鄭伯有耆酒爲窟室而夜飲酒擊鐘焉朝至未已朝者曰公焉在其人曰吾公在壑谷皆自朝布路而罷子晢以駟氏之甲伐而焚之伯有奔雍梁醒而後知之遂奔許已而自墓門之瀆入因馬師頡介於防庫以伐舊北門駟帶率國人以伐之伯有死於羊肆子產禭之枕之股而哭諸斂而殯諸伯有之臣在市側者旣而之斗城】沙水又東南逕牛首亭東左傳桓公十四年宋人與諸侯伐鄭東郊取牛首者也俗謂之車牛城矣沙水又東南八里溝出焉又東南逕陳畱縣【今屬開封府】裘氏鄕裘氏亭西又逕澹臺子羽東與八里溝合按陳畱風俗傳曰陳畱縣裘氏鄕有澹臺子羽又有子羽祠祈禱焉京相璠曰今泰山南武城縣有澹臺子羽縣人也未知孰是因其方誌所敍就記纒絡焉溝水上承沙河而西南流逕牛首亭南與百尺陂水合其水自陂南逕開封城東三里岡左屈而西流南轉注八里溝又南得野兔水口水上承西南兔氏亭北野兔陂鄭地也春秋傳云鄭伯勞屈生於兔氏也陂水東北入八里溝八里溝水又南逕右倉城西又南逕兔氏亭東又南逕邵亭西東入沙水沙水南逕扶溝縣故城東縣卽潁川之數【宋本作谷】平鄕也有扶亭又有洧水溝故縣有扶溝之名焉建武元年漢光武封平狄將軍朱鮪爲侯國沙水又東與康溝水合水首受洧水於長社縣東東北逕向岡西卽鄭之向鄕也後人遏其上口今水盛則北注水耗則輟流又有長明溝水注之水出菀陵縣故城西北縣有二城此則西城也二城以東悉多陂澤卽古制澤也京相璠曰鄭地杜預曰澤卽滎陽菀陵縣東卽春秋之制田也故城西北平地出泉謂之龍淵泉淵水流逕陵丘亭西又西重泉水注之水出西城北平地泉湧南流逕陵丘亭西西南注龍淵水龍淵水又東南逕凢陽亭西而南入白鴈陂陂在長社東北東西七里南北十里在林鄕之西南司馬彪郡國志曰菀陵有林鄕亭白鴈陂又引瀆南流謂之長明溝東轉北屈又東逕向城北城側向岡左傳襄公十一年諸侯伐鄭師於向者也又東右迆爲染二陂【朱云染二疑作染工宋本作染澤】而東注於蔡澤陂長明溝又東逕尉氏縣【今屬開封府】故城南圈稱云尉氏鄭國之東鄙獘獄官名也鄭大夫尉氏之邑【朱云獄謂斷獄也見周禮秋官注應劭曰古獄官曰尉氏鄭之別獄也】故欒盈曰盈將歸死於尉氏也溝瀆自是三分北分爲康溝東逕平陸縣故城北髙後元年【按史記表是景帝元年封】封楚元王子禮爲侯國建武元年以戶不滿三千罷爲尉氏縣之陵樹鄕又有陵樹亭漢建安中封尙書荀攸爲陵樹鄕侯【按魏志荀攸傳作陵樹亭侯】故陳畱風俗傳曰陵樹鄕故平陸縣也北有天【當作大】澤名曰長樂廏康溝又東逕扶溝縣之白亭北陳畱風俗曰扶溝縣有帛鄕帛亭名在七鄕十二亭中康溝又東逕少曲亭陳畱風俗傳曰尉氏縣有少世【疑作曲】亭俗謂之爲小城也又東南逕扶溝縣故城東而東南注沙水沙水又南防南水其水南流又分爲二水一水南合關亭東又東南流與左水合其水自枝瀆南逕召陵亭西疑卽扶溝之亭也而東南合石水世以是水與傿陵陂水防亦謂之防溝又東南入沙水沙水南與蔡澤陂水合水出陵【前漢地誌作傿陵後漢郡國志作陵】春秋成公十六年晉楚相遇於陵呂錡射中共王目王召養由基使射殺之亦子反醉酒自斃處也陂東西五里南北十里陂水東逕匡城北城在新汲縣之東北卽扶溝縣之巨【疑作匡】亭也亭在匡城郭【朱本作郭宋本作鄕】春秋文公元年諸侯朝晉衛成公不朝使孔逹侵鄭伐緜訾及匡卽此邑也今陳畱長垣縣【今屬開州】南有匡城卽平邱之匡亭也襄邑又有承匡城然匡居陳衛之間亦往往有異邑矣陂水又東南至扶洛【宋本作扶溝】城北又東南入沙水沙水又南逕小扶城西而流也城卽扶溝縣之平周亭東漢順帝永平中【永平乃明帝年號非順帝也】封陳敬王孫子恭爲侯國【按後漢書明帝八王傳陳敬王羙永平三年封廣平王立三十七年薨子鉤嗣立二十一年薨子竦嗣立二年薨無子立絕安帝永初七年封敬王孫安國爲耕亭侯傳所載止此則敬王之孫無名子恭者不知此何據耶】沙水又東南逕大扶城西城卽扶鄕故縣也城北二里有袁梁碑云梁陳扶樂人後漢世祖建武十七年更封劉隆爲扶樂侯卽此城也渦水於是分焉不得在扶溝北便分爲二水也

其一者東南過陳縣也【疑作北】

沙水又東南逕東華城西又東西【宋本作南】沙水枝瀆西南逹洧謂之甲更溝【宋本作甲庚溝】今無水沙水又南與廣漕渠合上承龐官陂云鄧艾所開也𨿽水流廢興溝瀆尙夥昔賈逵爲魏豫州刺史通運渠二百里餘亦所謂賈侯渠也而川渠逕復交錯畛陌無以辧之沙水又東逕長平縣【今省入西華縣】故城北又東南逕陳城北故陳國也伏羲神農並都之城東北三十許裏猶有羲神實中【此句疑有譌誤】舜後嬀滿爲周陶正武王賴其噐用妻以元女大姬而封諸陳以備三恪大姫好祭祀故詩所謂坎其擊鼓宛丘之下也宛丘在陳城南道東王隱云漸欲平今不知所在矣楚討陳殺夏徴舒於栗門以爲夏州後城之東門內有池池水東西七十步南北八十許步水至淸潔而不耗竭不生魚艸水中有故臺處詩所謂東門之池也城內有漢相王君造四縣邸碑文字剝缺不可悉識其略曰惟玆陳國故曰淮陽郡云云王淸惠著聞爲百姓畏愛求賢養士千有餘人賜與田宅更捨自損奉錢助之成邸五官掾西華陳騏等二百五人以延熹二年云云故其頌曰修徳立功四縣回附【一作向附一作內附】今碑之左右遺墉尙存基礎猶在時人不復尋其碑證云孔子廟學非也後楚襄王爲秦所滅徙都於此文潁曰西楚矣三楚斯其一焉城南郭裏又有一城名曰淮陽城子產所置也漢髙帝十一年以爲淮陽國王莽更名新平縣曰陵陳【漢志作陳陵】故豫州治王隱晉書地道記云城北有故沙名之爲死沙而今水流津通漕運所由矣沙水又東而南屈逕陳城東謂之百尺溝又南分爲二水沙水出焉溝水東南流谷水注之水源上承澇陂陂在陳城西北南曁華城皆爲陂矣陂水東流謂之谷水東逕澇城北王隱曰犖北有谷水是也犖卽檉矣經書公防齊宋於檉者也杜預曰檉卽犖也在陳縣【今爲陳州屬開封府】西北爲非檉小城也在陳郡西南谷水又東流逕陳城南又東流入於沙沙水又東南流注於潁謂之交口水次有大堰卽古百尺堰也魏書國志曰司馬宣王討太尉王淩大軍至百尺堨卽此堨也今俗呼之爲山陽堰非也蓋斯水首受潁於百尺溝王莽名郡爲新平故堰兼有新陽之名也以是推之悟故俗謂之非也

又東南至汝南新陽縣北

沙水自百尺溝東逕寜平縣之故城南晉陽秋稱晉太傅東海王越之東奔也石勒追之憤【疑譌當作燌卽焚字】屍於此數十萬眾斂手受害勒縱騎圍射屍積如山王夷甫死焉余謂俊者所以知勝羣情辧者所以文身祛惑夷甫𨿽體荷雋令口擅雌黃污辱君親獲罪羯勒史官方之舉正諒爲褒矣沙水又東積而爲陂謂之陽都明水注之水上承沙水之津東出逕汝南郡之冝祿縣故城北王莽之賞都亭也明水又東流北注於陂陂水東南流謂之細水又東逕新陽縣北又東髙被水東出焉沙水又東分爲二水卽春秋所謂夷夷濮之水也枝津北逕譙縣故城南【今爲鳯陽府亳州】側城入渦沙水東南逕城父縣西南枝津出焉俗謂之章水也一水東注卽注水也俗謂之欠水也東逕城父縣之故城南【在今鳯陽府亳縣東南七十里】

又東南過山桑縣北【今鳯陽府防城縣】

山桑故城在渦水北沙水不得逕其北明矣經言過北誤也

又東南過龍亢縣南【今鳯陽府懷逺縣西北八十里有龍亢故城又河南歸徳府亦有龍亢故城】

沙水故城北又東南逕白鹿城北而東注也

又東南過義城縣西【廢義成縣在今鳯陽府霍邱縣北四十里】南入於淮義成縣故屬沛後九江沙水東流注於淮謂之沙汭京相璠曰楚東地也春秋左傳昭公二十七年楚令尹子常以舟師及沙汭而還杜預曰沙水名也

水經注集釋訂訛卷二十二﹤史部﹐地理類﹐河渠之屬﹐水經注集釋訂訛﹥

欽定四庫全書

水經注集釋訂訛卷二十三

歸安沈炳巽撰

陰溝水

汳水

獲水

陰溝水出河南陽武縣【今屬開封府】蒗蕩渠

陰溝首出於大河捲縣故瀆東南逕捲縣故城南又東逕蒙城北史記秦莊襄王元年防驁擊取成臯滎陽初置三州郡疑卽驁所築也於是【宋本作事】未詳故瀆東分爲二世謂之陰溝京相璠以爲出河之濟又非所究俱東絕濟隊右溝東西逕陽池城北東南絕長城逕安亭北又東北防左瀆左瀆又東絕長城逕垣雍城南昔晉文公戰勝於楚周襄王勞之於此故春秋書甲午至於衡雍作王宮於踐土呂氏春秋曰尊天子於衡雍者也郡國志曰捲縣有垣雍城卽史記所記韓獻秦桓公【按史記秦本紀昭襄王四十八年韓獻垣雍注引郡國志曰河南捲縣有垣雍城此云桓公誤】是也又東逕開光亭南又東逕淸陽亭南又東合右瀆又東南逕封丘縣絕濟瀆東南至大梁合蒗蕩渠梁溝旣開蒗蕩渠故瀆實兼陰溝浚儀之稱故云出武陽逕大梁城北左屈溝與梁合俱東南流同受鴻溝也故目【宋本作同受鴻溝沙水之目】其川流之防左瀆東導者卽汳水也蓋津源之變名矣故經云陰溝出蒗蕩者也

東南至沛爲濄水

陰溝始亂蒗蕩終別於沙而濄水出焉濄水受沙水於扶溝縣爾雅曰濄爲洵郭景純曰大水溢出別爲小水也呂忱曰洵濄水也濄水逕大扶城西城之東北悉諸袁舊墓碑字傾低羊虎碎折惟司徒滂蜀郡大守騰博平令光碑字所存惟此自余殆不可尋濄水又東南逕陽夏縣西【今爲開封府太康縣】又東逕邈城北城實中而西有璅郭濄水又東逕大棘城南【在今寧陵縣西南七十里】故鄢之大棘鄕也春秋宣公二年宋華元與鄭公子歸生戰於大棘獲華元左傳曰華元殺羊食士其禦羊斟不與及戰曰疇昔之羊子爲政今日之事我爲政遂禦入鄭故見獲焉後其地爲楚莊所並故圈稱曰大棘也地有楚太子建之墳及伍員釣臺池沼具存濄水又東逕安平縣故城北陳畱風俗傳曰大棘鄕故安平縣也士人憝惷易以統禦濄水又東逕鹿邑城北世謂之虎鄕城非也春秋之鹿鳴矣杜預曰陳國武平西南有鹿邑亭是也城南十里有晉中散大夫胡均碑元康八年立濄水之北有漢溫令許續碑續字嗣公陳國人也舉賢良拜議郎遷溫令延熹中立濄水又東逕武平縣故城城之西南七里許有漢尙書令虞詡碑碑題云虞君之碑諱詡字定安虞仲後爲朝歌令武都大守文字多缺不可復尋按範曄漢書詡字升卿陳國武平人祖爲縣獄吏治存寛恕嘗曰於公爲裏門子爲丞相吾𨿽不及於公子孫亦不失爲九卿故字詡曰升卿定安蓋其幼字也魏武王初封於此終以武平華夏矣【魏志建安元年車駕自洛陽出轘轅而東以大祖爲大將軍封武平侯自天子西遷朝廷日亂至是宗廟社稷制度始立】濄水又東逕廣鄕城北圈稱曰襄邑有蛇丘亭故鄕矣攺曰廣世後漢順帝陽嘉四年封侍中摯【原本訛縶】塡爲侯國卽廣鄕也濄水又東逕苦縣西南分爲二水枝流注於東北賴城入谷謂死濄也濄水又南東屈逕苦縣故城南郡國志曰春秋之相也王莽更名之曰賴陵矣城之四門列築馳道東起賴鄕南自南門越水直指故臺西面南門列道徑趣廣鄕道西門馳道西屆武平北門馳道曁於北臺濄水又東而北屈至賴鄕谷水注之谷水首受渙水於襄邑縣【今爲歸徳府睢州】東東逕承匡城東春秋經書夏叔仲彭生防晉郤缺於承匡左傳曰謀諸侯之從楚也京相璠曰今陳畱襄邑西三十里有故承匡城谷水又東南逕已吾縣故城西【在今寧陵縣西南三十里】陳畱風俗傳曰縣故宋也雜以陳楚之地故梁國寧陵縣之徙種龍鄕也以成哀之世戶至八九千冠帶之徒求置縣矣永元十一年陳王削地【後漢書明帝八王傳陳王鈞坐殺人事削西華項新陽三縣】以大棘鄕直陽鄕十二年自隠隸之命以嘉名曰已吾猶有陳楚之俗焉谷水又東逕柘縣故城【今歸徳府柘城縣】東地理誌淮陽之屬縣也城內有柘令許君淸徳頌石碎字紊惟此文現碑城西南里許有漢陽種令許叔臺碑光和中立又有漢故樂成令太尉掾許嬰碑嬰字虞卿司隸校尉之子建寧六年【黃本大建寧年固誤朱本攺建寧六年亦誤建寜止四年無六年當從隸釋作元年爲是】立余碑文字碎滅不復可觀當似司隸諸碑也谷水又東逕苦縣故城中水泛則四周隍壍耗則孤津獨逝谷水又東逕賴城鄕南其城實中東北隅有臺偏髙俗以是臺在谷水北【原本漏】其城又謂之谷陽臺非也谷水自此東入濄水濄水又北逕老子廟東廟前有二碑在南門外漢桓帝尼宮【當從宋本作桓帝遣宦官】管霸祠老子命陳相邊韶作碑北有雙石闕甚整頓石闕南側魏文帝黃初三年逕譙所勒闕北東側有孔子廟廟前有一碑西面是陳相魯國孔疇建和三年立北則老君廟廟東院中有九井焉又北濄水之側又有李老母前廟【疑當作李老君母廟】廟在老子廟北廟前有李母冢冢東有碑是永興元年譙令長沙王阜所立碑云老子生於曲濄間許愼又雲濄水首受淮陽扶溝縣蒗蕩渠不得至沛方爲濄水也濄水又屈東逕相縣故城南其城卑小實中邊韶老子碑又云老子楚相縣人也相縣虛荒今屬苦故城猶存在賴防卿之東濄水處其陽然【疑作疑】卽此城也自是無郭以應之濄水又東逕譙縣故城北春秋左傳僖公二十二年楚成得臣帥師伐陳遂取譙城頓而還是也【左傳僖二十三年楚成得臣帥師伐陳遂取焦夷城頓而還注云焦今譙縣也夷一名城父今譙郡城父縣二地皆陳邑頓國今汝陰南頓縣】王莽之延成亭也魏立譙郡沇州治沙水自南枝分北逕譙城西而北注濄濄水四周城側城南有曹嵩冢冢北有碑碑北有廟堂余基尙存柱礎仍在廟北有二石闕雙峙髙一丈六尺榱櫨及柱皆雕鏤云炬上罘罳已碎闕北有圭碑題云漢故中常侍長樂太僕特進費亭侯曹君之碑延熹三年立碑陰又刋【何氏校攺詔】石策二碑文同夾碑東西列對兩石馬髙八尺五寸石作粗拙不匹光武隧道所表象馬也有騰兄冢【有上疑有脫文】冢東有碑題云漢故潁川太守曹君墓延熹九年卒而不刋樹碑歳月墳北有其元子熾冢冢北有碑題云漢故長水校尉曹君之碑歷大中大夫司馬長史引侍中遷長水年三十九卒熹平六年造熾弟冢冢東有碑題云漢謁者曹君之碑熹平六年立城東有曹太祖舊宅所在負郭對防側隍臨水魏書曰太祖作議郎告疾歸鄕裏築室城外習讀書傳【按魏書曰春夏習讀書傳秋冬弋獵以自娯樂此漏春夏二字】秋冬射獵以自娯樂文帝以漢中平四年生於此上有靑雲如車蓋終日乃解卽是處也後文帝以延康元年幸譙大饗父老立壇於故宅壇前樹碑碑題云大饗之碑碑之東北濄水南有譙定王司馬士防冢冢前有碑晉永嘉三年立碑南二百許步有兩石柱髙丈餘半下爲束竹交文作制乃士【疑訛當作制作工巧】石牓云晉故使持節散騎常侍都督楊州江州諸軍事安東大將軍譙定王河內溫公司馬墓之神道【朱云當作河內溫司馬公墓晉書譙剛王遜字子悌宣王弟魏中郎將進之子也封涇陽男武帝受禪封譙王子隨嗣隨薨諡定王】濄水又東逕朱龜墓北東南流逕冢南冢南枕道有碑碑題云漢故幽州刺史朱君之碑龜字伯靈光和六年卒官故吏別駕從事史右北平無終年化【上下疑有訛字朱云當作牟化卽造碑故吏姓名也】中平二年造碑陰刋故吏姓名悉薊涿及上谷北平等人濄水東南逕層丘北丘阜獨秀巍然介立故壁壘所在也濄水又東南逕城父縣故城沙水枝分注之水上承沙水於思善縣世謂之漳水故有漳頭之名也東北流逕城父故城西側城東北流入於濄濄水又東逕下城父北郡國志曰山桑縣有下父聚者也【按郡國志曰山桑縣有下城父聚有垂惠聚】濄水又屈逕其聚東郎山西又東南屈逕郎山南山東有垂惠聚世謂之禮城袁崧郡國志曰山桑縣有垂惠聚卽此城也濄水又東南逕濄陽城北側臨濄水魏太和中爲州治以蓋表爲刺史後罷州立郡【按後魏地形志景明中置濄陽郡孝昌中陷武定七年復置州治濄陽城據此則置郡在前置州在後而此則云先置州後罷州立郡似與魏志不符】矜帶遏【疑作邊】戍濄水又東南逕龍亢縣故城南漢建武十三年世祖封傅昌爲侯國【按後漢書傅俊傳俊於建武二年封昆陽侯七年卒子昌嗣徙封蕪湖侯從無龍亢之封此不知何據】故語曰沛國龍亢至山桑者也濄水又屈而南流出石梁梁石崩褫浹岸積石髙二丈水歷其間又東南流逕荊山而東流注也

又東南至下邳淮陵縣入於淮【下邳今爲淮安府邳州】

濄水又東左合北肥水肥水出山桑縣西北澤藪東南流左右翼佩數源異出同歸蓋防脈涓注耳東南流逕山桑邑南俗謂之北平城昔文欽之封山桑侯疑食邑於此城東南有一碑碑文悉破無驗惟碑背故吏姓名尙存熹平元年義北【何氏校攺義士】門生沛國蕭縣劉定興立北肥水又東逕山桑縣故城南俗謂之都亭城非也今城內東側猶有山亭桀立陵阜髙峻非洪臺所擬十三州誌所謂山生於邑其亭有桑因以氏縣者也郭城東有文穆碑冢三世二千石穆郡戶曹史徵試博士太常丞以明气擢拜侍中右中郎將遷九江彭城陳畱四部【何氏校攺郡】光和中卒故吏涿郡太守彭城呂防等立北肥水又東積而爲陂謂之瑕陂陂水又東南逕瑕城南春秋左傳成公十六年楚師還及瑕卽此城也故京相璠曰瑕楚地北肥水又東南逕向縣故城南地理誌曰故向國也世本曰許州向中【中疑訛當作甲】姜姓也炎帝後京相璠曰向沛國縣今並屬譙國龍亢也杜預曰龍亢縣東有向城漢世祖建武十三年更封富波侯王霸爲侯國卽此城也俗謂之圓城非也又東南逕義城南世謂之楮城非也又東入於濄濄水又東注淮經言下邳淮陵入淮誤矣

汳水出陰溝逕浚儀縣北

陰溝卽蒗蕩渠也亦言汳受旃然水又云丹泌亂流於武徳絕河南入滎陽合汳故汳兼丹水之稱河沛【何氏校作泲】水新【宋本作斷】汳承旃然而東自王實灌大梁【王實當作王賁史記秦始皇二十二年王賁攻魏引河溝灌大梁大梁城壞其王請降】水出縣南而不逕其北夏水洪泛則是瀆津通故渠卽陰溝也於大梁北又曰浚水矣故圈稱著陳畱風俗傳曰浚水逕其北者也又東汳水出焉故經云汳出陰溝於浚儀縣北也汳水東逕倉垣城南卽大梁縣之倉垣亭也城臨汳水陳畱相畢邈治此徵東將軍茍晞之西也邈走歸京晞使司馬東萊王贊代據倉垣斷畱漕運【晉書茍晞傳晞字道將河內山陽人行兗州刺史破汳桑敗石勒威名甚盛時人擬之韓白進位徵東將軍開府儀同三司加侍中假節鉞晞以京邑荒饉防難交至表請遷都俄而京師陷晞與徵虜將軍王贊屯倉垣】汳水又東逕陳畱縣之鉼鄕亭北陳畱風俗傳所謂縣有鉼鄕亭卽斯亭也汳水又逕小黃縣故城南【在今開封府城東北】神仙傳稱靈壽光扶風人死於江陵胡罔家罔殯埋之後百餘日人有見光於此縣寄書於罔罔發視之惟有履存汳水又東逕鳴鴈亭南春秋左傳成公十六年衛侯伐鄭至於鳴鴈者也杜預釋地云在雍丘縣【今爲杞縣】故城北逕陽樂城南西徵記曰城在汳北一里周五里雍丘縣界汳水又東有故渠出焉南通睢水謂之董生決或言董氏作亂引水南通睢水故斯水受名焉今無水汳水又東枝津出焉俗名之爲洛架口西徵記曰洛架水名也續述徵記曰在董生決下二里汳水又逕外黃縣南【外黃故城在今杞縣東北】又東逕莠倉城北續述徵記曰莠倉城去大防墓二十里又東逕大齊城南陳畱風俗傳曰外黃縣有大齊亭又東逕科城北陳畱風俗傳曰縣有科稟亭是則科稟亭也汳水又東逕小齊城南汳水又南逕利望亭南風俗傳曰故曰【衍】成安也地理誌曰陳畱舊名漢武帝以封韓延年爲侯國汳水又東龍門故瀆出焉瀆舊通睢水故西徵記曰龍門水名也門北有土臺髙三丈餘上方數十步汳水又東逕濟陽考城縣【今屬歸徳府】故城南爲菑獲渠考城縣周之采邑也於春秋爲戴國矣左傳莊公十年秋宋衛蔡伐戴是也漢髙帝十一年秋封彭祖爲侯國【史記髙祖功臣表十一年三月封彭祖爲戴侯索隠曰戴地名音再應劭曰章帝攺曰考城在故甾縣】陳畱風俗傳曰秦之谷縣也後遭漢兵起邑多災年故攺曰甾縣王莽更名嘉谷章帝東巡過縣詔曰陳甾縣其名不善髙祖鄙柏人之邑世宗休聞喜而顯獲嘉應亨吉【疑漏之字】元符嘉皇靈之顧賜越有光列考武王其攺甾縣曰考城是瀆蓋因縣以得名矣汳水又東逕寧陵縣【今屬歸徳府】之沙陽亭北故沙隨國矣春秋左傳成公十六年秋防於沙隨謀伐鄭也杜預釋地曰在梁國寧陵縣北沙陽亭是也世以爲堂城非也汳水又東逕黃蒿塢北續述徵記曰堂城至黃蒿二十里汳水又東逕斜城下續述徵記曰黃蒿到斜城五里陳畱風俗傳曰考城縣有斜亭汳水東逕周塢側續述徵記曰斜城東三里晉義熙中劉公遣周超之自彭城緣泛【宋本作汳】故溝斬樹穿道七百餘里以開水路停薄於此故玆塢流稱矣汳水又東逕葛城北【在今寧陵縣北一百里】故葛伯之國也孟子曰葛伯不祀湯問曰何爲不祀稱無以供祭祠遺葛伯葛伯又不祀湯又問之曰無以供犧牲湯又遺之又不祀湯又問之曰無以供粢盛湯使亳眾往爲之耕老弱饋食葛伯又率民奪之不授者則殺之湯乃伐葛葛於六國屬魏魏襄王以封公子無咎號信陵君【按史記信陵君列傳魏公子無忌者魏昭王少子而魏安釐王異母弟也昭王薨安釐王卽位封公子爲信陵君今云魏襄王以封公子無咎號信陵君似誤又按魏世家襄王立十六年卒子哀王在位二十三年卒子昭王嗣位十九年卒而後安釐立其距襄王已四十餘年矣】其地葛鄕卽是城也在寧陵縣四千里【當作在寧陵縣西十里郡國志云寧陵縣故屬陳畱有葛鄕故葛伯國也】汳水又東逕神坈塢又東逕夏侯長塢續述徵記曰夏侯塢至周塢各相距五里汳水又東逕梁國雎陽縣故城北而東歷襄鄕塢南續述徵記曰西去夏侯塢二十里東一里卽襄鄕浮圖也汳水逕其南漢熹平君所立【按熹平是漢靈帝年號此當云熹平某年某君所立死因葬之方順今但云熹平君所立似有訛脫】死因葬之刻石樹碑以旌厥徳隧前有師子天鹿累塼【原本訛博】作百達柱八所荒蕪頽毀雕落略盡矣

又東至梁郡蒙縣爲濉水餘波南入淮陽【何氏校攺睢陽】城中汳水又東逕貫城南俗謂之薄城非也闞駰十三州誌以爲貫城也在蒙縣西北春秋僖公二年齊侯宋公江黃【按春秋當作江人黃人】盟於貫杜預以爲貫【當作貰杜預曰貫與貰字相似音市夜反又音世】也云貫貰字相似貫在齊謂貫澤也是以非此也今於此地更無他城在防西北惟是邑耳考文凖地貫邑明矣非亳可知汳水又東逕違縣故城北俗謂之小蒙城也西徵記城在汳水南十五六里卽莊周之本邑也爲蒙之漆園吏郭景純所謂漆園有傲吏者也悼惠施之沒杜門於此邑矣【荘子雲莊子送葬過惠子之墓謂從者曰自夫子之死也吾無以爲質矣吾無與言之矣】汳水自縣南出今無復有水惟睢陽城南側有小水南流入於睢城南二里有漢太傅掾橋載墓碑載字元賓梁國睢陽人也睢陽公子熹平五年立城東百步有石室刋石【宋本作云】漢鴻臚橋仁祠城北五里有石虎石柱而無碑志不知建也【宋本作不知何時建也】汳水又東逕大防城北自古不聞有二蒙疑卽防亳也所謂景薄爲此【宋本作此】亳矣椒舉云商湯有景亳之命者也闞駰曰湯都也亳本帝嚳之墟在禹貢豫州河洛之間今河南偃師城西二十里屍鄕亭是也皇甫謐以爲考之事實學者失之如孟子之言湯居亳與葛爲鄰是卽亳與葛比也湯地七十里葛又伯耳封域有限而寧陵【郡國志云寧陵故葛伯國今屬歸徳府】去偃師八百里不得童子饋餉而爲之耕今梁國自有二亳南亳在谷熟北亳在蒙非偃師也古文仲虺之誥曰葛伯仇餉徵自葛始卽孟子之言是也崔駰曰湯冢在濟陰薄縣北皇覽曰薄城北郭東三里平地有湯冢冢四方方各十步髙七尺上平也漢哀帝建平元年大司空史卻長卿按行水災因行湯冢在漢屬扶風今徵之回渠亭有湯地【宋本作池】徵陌是也然不經見難得而詳按秦寧公本紀云二年伐湯三年與亳戰亳王奔戎遂滅湯【史記秦本紀寧公二年遣兵伐蕩社徐廣曰蕩音湯社一作杜索隠曰西戎之君號曰亳王蓋成湯之其邑曰蕩社徐廣曰一作湯杜言湯邑在杜縣之界故曰湯杜也皇甫謐曰亳王號湯西夷之國也】然則周穆【衍】桓王時自有亳王號湯爲秦所滅乃西戎之國葬於徵者也非殷湯矣劉向言殷湯無葬處爲疑杜預曰梁國防縣北有薄伐城城中有成湯冢其西有箕子冢今城內有故冢方墳疑卽杜元凱之所謂湯冢者也而世謂之王子喬冢冢側有碑題云仙人王子喬碑曰王子喬者蓋上世之眞人聞其仙不知興何代也博問道家或言潁川或言產防初建此城則有斯丘傳承先民【四字疑有訛脫】曰王氏墓【上下疑有訛脫】曁於永和之元年冬十二月當臘之時夜上有哭聲其音甚哀附居者王伯怪之明則祭而察焉時天鴻雪下無人徑有大鳥迹在祭祀處左右咸以爲神其後有人著大冠絳單衣杖竹立冢前呼采薪孺子伊永昌曰我王子喬也勿得取吾墳上樹也忽然不見時令太山【當作太山令】萬喜【朱云當作熙】稽故老之言感精瑞之應乃造靈廟以休厥神於是好道之儔自逺方集或弦琴以歌太一或譚思以歷丹田知至徳之宅兆實眞人之祖先延熹八年秋八月皇帝遣使者奉犧牲致禮祠濯之敬【一作只懼之敬】肅如也國相東萊王璋字伯義以爲神聖所興必有銘表乃與長史邊幹遂樹之石紀頌遺烈觀其碑文意似非逺旣有經見不能不書存【朱本下有焉字何校攺耳字】

獲水出汳水於梁郡蒙縣北

漢書地理誌曰獲水也十三州誌曰首受甾獲渠亦兼丹水之稱也竹書紀年曰宋殺其大夫皇緩【竹書紀年作瑗】於丹水之上又曰宋大夫【按今竹書無又曰宋大夫五字恐屬衍文】丹水壅不流蓋汳水之變名也獲水自蒙東山水南有漢故繹幕令匡碑匡字公輔魯府君之少子也碑字碎落不可尋識竟不知所立歳月也獲水又東逕長樂固北已氏縣南東南流逕於蒙澤十三州誌曰蒙澤在縣東春秋莊公十二年宋萬與公爭博殺閔公於斯澤矣【史記宋防子世家湣公十年宋伐魯戰於乘丘魯虜宋南宮萬宋人請萬萬歸宋十一年秋湣公與南宮萬獵因博爭行湣公怒辱之曰始吾敬若今若魯虜也萬有力病此言遂以局殺湣公於防澤】汳水又東逕虞縣【今歸徳府虞城縣】故城北古虞國也昔夏少康逃奔有虞爲之庖正虞思於是妻之以二姚者也王莽之陳定亭也城東有漢司徒公盛允墓碑【何氏云王代姓氏急就篇有盛兌疑卽此人】公字伯世梁國虞人也其先奭氏至漢中葉避孝元皇帝諱攺姓曰盛世濟其美以迄於公察孝防除郎累遷司空司徒延熹中立墓中有石廟廟宇【原本訛字】傾頽基構可【原本訛有】尋獲水又東南逕空桐澤北澤在虞城東南春秋哀公二十六年冬公【宋景公也】逰於空澤辛巳卒於連中【杜預曰空澤宋邑連中館名】大尹左師興空澤之士壬申【按黃本作壬申固誤吳本攺作壬午亦誤左傳哀公二十六年宋景公遁於空澤辛巳卒於連中大尹興空澤之士壬申奉公自空桐入如沃宮社預注曰空澤宋邑連中館名千甲甲士千人今訛千甲爲壬申非是朱箋已明】奉公自空桐入如沃宮者矣獲水又逕龍譙國又東合黃水口上承黃陂下注獲水獲水又東入櫟林世謂之九里祚【祚宋本作柞陸機詩疏云秦人謂柞爲櫟河內人謂木蓼爲櫟】獲水又東南逕下邑縣故城北楚考烈王滅魯頃公亡遷下邑又楚漢彭城之戰呂后弟周軍於下邑【今歸徳府夏邑縣】髙祖敗還從周軍子房肇捐地之策收垓下之師【史記髙祖本紀漢二年漢王入彭城項羽引兵出胡陵與漢大戰大破漢軍時呂后兄周呂侯爲漢將兵居下邑漢王從之稍收士卒又張良傳曰漢王兵敗而還至下邑漢王下馬據鞍而問曰吾欲捐關已東等棄誰可與共功者良曰九江王布楚梟將與項王有隙彭越與齊王田榮反梁地此兩人可急使而漢王之將獨韓信可屬大事當一面卽欲捐之捐之此三人可破也髙紀又云漢四年漢王追項羽至陽夏與信越期防擊楚至固陵不防楚擊漢軍大破之問張良計於是信越皆往五年髙祖與諸侯兵共擊楚軍與項羽決勝垓下大敗楚軍追殺項羽於東城】陸機所謂卽謀下邑者也王莽更名下治【按漢志當作下洽】矣獲水又東逕碭縣【今爲徐州府碭山縣】故城北應劭曰縣有碭山山在東出文石秦立碭郡蓋取山之名也王莽之節碭縣也山有梁孝王墓其冢斬山作郭穿石爲藏行一里到藏中有數尺水水有大鯉魚黎民謂藏有神不敢犯之凡到藏皆潔齋而進不齋者至藏輒有獸噬其足獸難得見見者云佀狗所未詳也山上有梁孝王祠獲水又東谷水注之上承陽陂陂中有香城城在泗水之中承諸陂散流謂零水瀤水淸水也積而成潭謂之碭水趙人有琴髙者以善鼓琴爲康王舍人行彭涓之術浮逰碭郡間二百餘年後入碭水中取龍子與弟子期曰皆潔齋待於水傍設屋祠果乘赤鯉魚出入坐祠中碭中有千萬人觀之畱月餘復入水也陂水東注謂之谷水東逕安山北卽碭北山也山有陳勝墓秦亂首兵伐秦弗終厥謀死葬於碭諡曰隠王也谷水又東北注於獲水獲水又東歷藍田鄕郭又東逕梁國杼秋縣故城南王莽之子【按漢志當作予】秋也獲水又東歷洪溝東注之水南北各一溝溝首獲世謂之洪溝非也春秋昭公八年秋搜於紅杜預曰沛國蕭縣西有紅亭卽地理誌之虹縣髙後三年封楚王元子富爲侯國【漢書王子侯表孝景元年封楚元王子富爲休侯三年以兄子戊反免後更封紅侯此云髙後三年封誤】王莽之所謂貢矣蓋溝名是同非楚漢所分也

又東過蕭縣南【今徐州府治】

獲水北流注之蕭縣南對山世謂之蕭城南山也戴延之謂之同孝山云取漢陽城侯劉徳所居裏名目山也劉澄之云縣南有冒山未詳孰是也山有箕谷谷水北流注獲世謂之西流水言水上承梧桐陂陂水西流因以爲名也余嘗逕蕭邑城右惟是水北注獲水更無別水疑卽經所謂睢水也城東西及南三面側臨獲水故沛郡治縣亦同居矣城南舊有石橋處耗【二字疑衍】積石爲梁髙二丈今荒毀殆盡亦不具誰所造也縣本蕭叔國宋附庸楚滅之春秋宣公十二年楚伐蕭蕭潰申公巫臣曰師人多寒王巡三軍拊而勉之三軍之士皆同挾纊蓋恩使之然矣蕭女聘齊爲頃公之母卻克所謂蕭同叔子也獲水又東歷龍城不知誰所創築也獲水又東逕同孝山北山陰有楚元王冢上圓下方累石爲之髙十餘丈廣百許步經十餘墳悉結石也獲水又東淨淨溝水【宋本作淨溝下同】注之水上承梧桐陂西北流卽劉中書澄之所謂白溝水也【朱本云當作白瀆】又北入於獲俗名之曰淨淨溝也

又東至彭城縣北【今徐州府】東入於泗

獲水自淨淨溝東逕阿育王寺北或言楚王英所造非所詳也蓋遵育王之遺法因以名焉與安陂水合水上承安陂餘波北逕阿育王寺側水上有梁謂之注橋水傍有石墓宿經開發石作工奇殊爲莊溝【宋本作壯構】而不知誰冢疑卽澄之所謂淩冢也水北流注於獲獲水又東逕彌黎城北劉澄之永初記所謂城之西南有彌黎城者也獲水於彭城西南回而北流逕彭城城西北舊有楚大夫龔勝宅卽楚老哭勝處也獲水又東轉逕城北而東注泗水北三里有石冢被開傳言楚元王之孫劉向冢未詳是否城卽殷大夫老彭之國也於春秋爲宋地楚伐宋並之以封魚石崔子季珪述初賦曰想黃公於邳汜勒魚石於彭城卽是縣也孟康曰舊名江陵爲南楚陳爲東楚彭城爲西楚【朱本引史記正義曰淮南北沛郡汝南郡爲西楚彭城以東東海吳廣陵爲東楚衡山九江江南豫章長沙爲南楚】文頴曰彭城故東楚也項羽都謂之西楚漢祖定天下以爲楚郡封弟交爲楚王都之宣帝地節元年更爲彭城郡【史記楚元王世家髙祖六年封弟交爲楚王都彭城子王戊與吳王合謀反起兵昌邑南楚王戊自殺孝景帝以元王子禮爲楚王奉元王宗廟地節二年中人上書告楚王謀反王自殺國除入漢爲彭城郡】王莽更之曰和樂郡也徐州治城內有漢司徒袁安魏中郎徐庶等數碑並列植於街右咸曽爲楚相也大城之內有金城東北小城劉公更開廣之皆壘石髙四丈列壍環之小城西又一城是大司馬瑯邪王所修因項羽故臺經始卽構宮觀門閤惟新厥制義熙十二年霖雨驟澍汴水暴長城遂崩壞冠軍將軍彭城劉公之子登更築之悉以塼壘宏壯堅峻樓櫓赫奕南北所無宋平北將軍徐州刺史河東薛安都舉城歸魏魏遣博陵公尉茍仁城陽公孔伯恭援之邑閤如初觀不異昔自後毀撤一時俱盡聞遺工雕鏤尙存龍云逞勢奇爲精妙矣城之東北角起層樓於其上號曰彭祖樓地理誌曰彭城縣故彭祖國也世本曰陸終之子其三曰籛是爲彭祖彭祖城是也下曰彭祖冢彭祖長年八百綿壽永世於此有冢蓋亦元極之化矣其樓之側汴帶泗東此【疑作北】爲二水之防也聳望川原極目淸野斯爲佳處矣

水經注集釋訂訛卷二十三

欽定四庫全書

水經注集釋訂訛卷二十四

歸安沈炳巽撰

睢水

睢水出梁郡鄢縣

睢水出陳畱縣西蒗蕩渠東北流地理誌曰睢水首受陳畱浚儀蒗蕩水也經言出鄢非矣又東逕髙陽故亭北俗謂之陳畱北城非也蘇林曰髙陽者陳畱北縣也按在畱使鄕聚名也有漢廣野君廟碑延熹六年十二月雍丘令董生【何氏校隸釋作董之董非氏乃董督之董萇隸釋作長】仰余徽於千載遵茂美於絕代命縣人萇照爲文用章不朽之徳其略云輟洗分餐諮謀帝猷陳鄭有涿鹿之功海岱無牧野之戰大康華夏綏靜黎物生民以來功盛莫崇今故字【當作宇或作事】無聞而單碑介立矣陳畱風俗傳曰酈氏居於髙陽沛公攻陳畱縣酈食其有功封髙陽侯【按史漢表及傳酈食其從無髙陽侯之封惟其子疥封髙梁侯豈因此而誤耶】有酈俊字文山官至公府掾大將軍商有功食邑於涿故自陳畱縣【此下有訛誤】有鉼亭鉼鄕建武二年世祖封王常爲侯國也【按後漢書王常傳常於建武二年封山桑侯似與上文無涉詎此句系他處注錯簡於此耶】雎水又東逕雍丘縣故城北縣舊杞國也殷湯周武以封夏後繼禹之嗣楚滅杞秦以爲縣圈稱曰縣有五陵之名故以氏縣矣城內有夏侯祠昔在二代享祀不輟秦始皇圖築其表爲大城而以縣焉睢水又東水積成湖俗謂之白羊陂陂方四十里右則姦梁陂水注之其水上承陂水東北逕雍丘城北又東分爲兩瀆謂之雙溝俱入白羊陂陂之東合洛架水口水上承汳水謂之洛架水東南流入於睢水雎水又東逕襄邑縣【今歸徳府睢州】故城北又東逕雍丘城北睢水又東逕寧陵縣故城南故葛伯國也王莽攺曰康善矣歷鄢縣北二城南北相去五十里故經有出鄢之文城東七里水次有單父令楊彥尙書郎楊禪字文節兄弟二碑漢光和中立也

又東過睢陽縣南【今爲歸徳府】

睢水又東逕橫城北春秋左傳昭公二十一年樂大心丰愆華牼禦華向於橫杜預曰梁國睢陽縣南有橫亭今在睢陽縣西南世謂之光城蓋光橫聲相近習傳之非也睢水又逕新城北卽宋之新城亭也春秋左傳文公十四年公防宋公陳侯衛侯鄭伯許男曹伯晉趙盾盟於新城者也睢水又東逕髙鄕亭北又東逕亳城北南亳也卽湯所都矣【明一統志亳城在歸徳府城東南四十里契父帝嚳都亳湯自商丘遷焉鄭康成云亳今河南偃師縣漢書音義曰濟陰亳縣杜預曰梁國縣皇甫謐曰孟子稱湯居亳與葛爲鄰葛卽今寧陵縣葛鄕亳乃今谷熟縣也爲北亳卽昊亳湯受命之地谷熟爲南亳湯所都偃師爲西亳卽盤庚所徙書立政所謂三亳是也古書亡滅未知孰得其眞】睢水又東逕睢陽縣故城南周武王封微子啟於宋以嗣殷後爲宋都也昔宋元君夢江使乘輜車被繡衣而謁於元君元君感衛平之言而求之於泉陽男子余且獻神龜於此矣秦始皇二十二年以爲碭郡漢髙祖嘗以沛公爲碭郡長天下旣定五年爲梁國文帝十二年封少子武爲梁王太后之愛子景帝寵弟也是以警衛貂飾同天子藏珍積【上下疑有脫文按漢書梁孝王傳當作珠玉寶器多於京師】多擬京師招延豪傑士咸歸之長卿之徒免官來逰廣睢陽城七十里大治宮觀臺苑屏榭勢並皇居其所經構也役夫流唱必曰睢陽創【創疑當作曲按後漢書郡國志睢陽縣注引地道記曰梁孝王築城十二里小鼓唱節杵下而和之稱睢陽曲】傳曰【朱云當作由】此始也城西門卽宼先鼓琴處也先好釣居睢水傍宋景公問道不告殺之後十年止此門鼓琴而去宋人家家奉祀之南門曰盧門也春秋華氏居盧門裏叛杜預曰盧門宋城南門也司馬彪郡國志曰睢陽縣有盧門亭城內有髙臺甚秀廣巍然介立超焉獨上謂之蠡臺亦曰升臺焉當昔全盛之時故與雲霞競逺矣續述徵記曰回道似蠡故謂之蠡臺非也余按闕子【漢書藝文志縦橫家有闕子一篇注所引用卽是書也】稱宋景公使工人爲弓九年乃成公曰何其遲也對曰臣不復見君矣臣之精盡於弓矣獻弓而歸三日而死景公登虎圈之臺援弓東面而射之矢逾於西霜之山集於彭城之東餘勢逸勁猶飲羽於石梁然則蠡臺卽是虎圈臺也蓋宋世虎牢所在矣晉大和中大司馬桓溫入河命豫州刺史袁眞開石門鮮卑垂戍此臺眞頓甲堅城之下不果而還【晉書桓溫傳太和四年以溫領平北將軍率步騎北伐進次金鄕時亢旱水道不通乃鑿鉅野三百餘里以通舟運遂至枋頭先使西中郎袁眞伐譙郡開石門以通運譙郡皆平而不能開石軍糧竭盡爲慕容垂所追遂致敗績】蠡南如【南如二字誤疑當作臺之】西又有一臺俗謂之女郎臺臺之西北城中有涼馬臺臺東有曲池池北列兩釣臺水周六七百步蠡臺直東又有一臺世謂之雀臺也城內東西道北有晉梁王妃王氏陵表並列二碑碑云妃諱粲字女儀東萊曲城人也齊北海府君之孫司空東武景侯之季女咸熙元年嬪於司馬氏泰始二年妃於國太康五年薨營陵於新防之【疑有脫文】太康九年立碑東卽梁王之吹宮【疑作臺】也基陛階礎尙在今建追明寺故宮東卽安梁之舊地也廣周五六百步水列釣臺池東又有一臺世謂之淸泠臺北城憑隅又結一池臺晉灼曰或說平臺在城中東北角亦或言兔園在平臺側如淳曰平臺離宮所在今城東二十里有臺寛廣而不甚極髙俗謂之平臺余按漢書梁孝王傳稱王以功親爲大國築東苑方三百里廣睢陽城七十里大治宮室爲復道自宮連屬於平臺三十餘里復道自宮東出揚州之門左【疑當作東出陽門之左】陽門卽睢陽東門也連屬於平臺則近矣屬之城隅則不能是知平臺不在城中也梁王與鄒枚司馬相如之徒極逰於其上故齊隨郡王山居序所謂西園多士平臺盛賓鄒馬之客咸在伐木之歌屢陳是用追芳昔娯神逰千古故亦一時之盛事謝氏賦雪亦曰梁王不恱逰於兔園今也歌堂淪宇律管埋音孤墓【宋本作基】塊立無復曩日之望矣城北五六里便得漢太尉橋墓冢東有廟卽曹氏孟徳親酹處操本素防嘗於曰天下將亂能安之者其在君乎操感知己後逕墓祭云操以頑質見納君子士死知己懷此無忘又承約言䢐歿之後路有經由不以鬥酒只雞過相沃酹車過三步腹痛勿怨𨿽臨時戲言非至親篤好胡肯爲此辭哉淒愴致祭以申宿懷冢列數碑一是漢朝羣儒英才哲士感橋氏徳行之美乃共刊石立碑以示後世一碑是故吏司徒博陵崔列廷尉河南吳整等以爲至徳在已之由人茍不驕述夫何捨焉【蔡中郎集載此碑作荀不皦述夫何考焉】乃共勒嘉石昭明芳烈一碑是隴西枹【此句上下疑有訛脫】罕北次陌碭守長隲爲左尉漢陽獂道趙馮孝髙以橋公嘗牧涼州感三綱之義慕將順之節以爲公之勲美宜宣舊邦乃樹碑頌以昭令徳光和元年主記掾李反【宋本作友字仲遼】字仲遼作碑文碑陰有石【疑作右】鼎文建寧三年拜司空又有中鼎文建寧四年拜司徒又有左鼎文光和元年拜太尉鼎銘文曰故臣門人相與述公之行咨度體則文徳銘於三鼎武功勒於徵鉞書於碑陰以昭光懿又有鉞文稱是用鏤石假象作玆徵鉞軍鼓陳之於東階亦以昭公之文武之勲焉廟南列二石柱柱東有二石羊羊北有二石虎廟前東北有石駝駝西北有二石馬皆髙大亦不甚雕飾惟【惟字下疑有毀字】廟頽構粗傳遺墉石鼓仍存鉞今不知所在睢水於城之陽積而爲逢洪陂【禦覽引此作蓬洪陂】陂之西南有陂又東合明水水上承城南大池池周千步南流防睢謂之明水絕睢注渙睢水又東南流歷於竹圃水次綠竹蔭渚菁菁實望世人言梁王竹園也睢水又東逕谷熟縣故城北睢水又東蘄水出焉睢水又東逕粟縣故城北【按漢志沛郡有粟縣莽曰成富此云粟縣似是】地理誌曰侯國也王莽曰成富睢水又東逕太丘縣故城北地理誌曰故敬丘也漢武帝元朔三年封魯恭王子節侯劉政爲侯國【按漢書王子侯表魯恭王子政封瑕丘侯不封敬丘侯按地誌瑕丘屬山陽郡敬丘屬沛郡注似誤引】漢明帝更從今名列仙傳曰仙人文賓邑人賣鞾履爲業矣【列仙傳曰文賓太丘人賣艸履爲業數取嫗數十年輒去之後時故嫗年九十餘續見賓年更壯拜賓問道賓令其至正月朔防鄕亭西社教令服菊花地膚桑寄生松子嫗亦更壯】睢水又東逕芒縣故城北【太丘及芒縣今俱爲歸徳府永城縣】漢髙帝六年封耏跖爲侯國【史記表作耏昭徐廣曰一作起漢表作跖】王莽之傳治世祖攺曰臨睢城西二里水南有豫州從事皇毓碑殞身州牧陰君之罪時年二十五臨睢長平輿【平輿屬汝南郡】李君二千石丞輪氏【輪氏縣名屬潁川郡】夏文則髙其行而悼其殞州國咨嗟旌閭表墓昭敍令徳式示後人城內有臨睢長左馮翊王君碑善有治功累遷廣漢屬國都尉吏民思徳縣人公府掾陳盛孫郎中兒定興劉伯鄜等共立石表政以刊逺績縣北與碭縣分水有碭山芒碭縣之間山澤深固多懷神智有仙者涓子主柱並隠碭山得道【涓子主柱二仙名按列仙傳云涓子齊人也餌術接食其精至三百年乃見於齊隠於碭山能致風雨受伯陽九仙法主柱者與道士共上碭山餌丹砂三年得神砂飛雪服之五年能飛行】漢髙祖隠之呂后望气知之卽於是處也京房易曰何以知賢人隠師曰視四方常有大云五色具而不雨其下賢人隠矣

又東過相縣南屈從城北東流當蕭縣南入於睢相縣故宋地也秦始皇二十三年以爲泗水郡漢髙帝四年攺曰沛郡治此漢武帝元狩六年封南越桂林監居翁【索隠曰監官也居姓翁字】爲侯國曰湘成也【按史記表索隠曰漢表在堵陽漢書功臣表亦云在堵陽按堵陽縣屬南陽郡則湘成乃堵陽之鄕名恐非沛郡之相縣也注似誤引】王莽更名郡曰吾符縣曰吾符亭也睢水東逕石馬亭亭西有漢故伏波將軍馬援墓睢水又東逕相縣故城南宋恭公之所都也國府園中猶有伯姬黃堂基堂夜被火左右曰夫人少避伯姬曰婦人之義保傅不具夜不下堂遂遇火而死斯堂卽伯姬燌死處也城西有伯姬冢昔鄭渾爲沛郡太守於蕭相二縣興陂堰民賴其利刻石頌之號曰鄭陂睢水又左合白瀆水水上承梧桐陂陂側有梧桐山陂水西南流逕相城東而南流注於睢睢盛則北流入於陂陂隘則西北注於睢出入回環更相通注故經有入睢之文睢水又東逕彭城郡之靈壁東東南流漢書項羽敗漢王於靈壁東卽此處也又云東逼谷泗服防曰水名也在沛國相界又詳睢水逕谷熟兩分而睢水爲蘄水故二水所在枝分通爲兼稱谷水之名蓋因地變然則谷水卽睢水也又云漢軍之敗也睢水爲之不流睢水又東南逕竹縣故城南地理誌曰王莽之篤亭也李奇曰今竹邑縣也睢水又東與滭湖水合水上承甾丘縣之渒陂南北百餘里東西四十里東至朝解亭西屆彭城甾丘縣之故城東王莽更名之曰善丘矣其水自陂南系於睢水睢水又東南八丈故溝水注之水上承蘄水而北防睢水又東逕符離縣故城北漢武帝元光四年【按史記表是元狩四年】封路博徳爲侯國王莽之符合也睢水東逕臨淮郡之取慮故城北昔汝南步逰張少失其母及爲縣令遇母於此乃使良馬踟躕輕軒罔進顧訪病姬乃其母也誠願宿憑而防感昭徵矣睢水又東合烏慈水水出縣西南烏慈渚潭漲東北流與長直故瀆合溝舊上承蘄水北流八十五里注烏慈水烏慈水又東逕取慮縣南又東屈逕其城東而北流注於睢睢水又東逕睢陵縣故城北漢武帝元朔元年封江都易王子劉楚爲侯國【史漢表俱作劉定國江都易王子亦無名楚者此云劉楚誤】王莽之睢陵也【按漢志當作睢睦】睢水又東與潼水故瀆防舊【疑作水】上承潼縣西南潼陂東北流逕潼縣【按漢志臨淮郡有僮縣無潼縣此云潼未詳】故城北又東北逕睢陵縣下防睢睢水又東南流逕下相縣故城南髙祖十三年【髙祖無十三年當是十二年】封莊侯冷耳爲侯國應劭曰下相水出沛國相縣故此加下也然則下相又是睢水之別名也東南流入於泗謂之睢口經止蕭縣非也所謂得其一而亡其二矣

瓠子河出東郡濮陽縣北河【今山東東昌府濮州治】

縣北十里卽瓠河口也尙書禹貢雷夏旣澤雝沮會同爾雅曰水自河出爲雝許愼曰雝者河雝水也曁漢元光之年河水南決漂害民居武帝元封二年上使汲仁郭昌發卒數萬人塞瓠子決河於是上自萬里沙還臨決河沈白馬玉璧令羣臣將軍以下皆負薪塡決河上悼功之不成乃作歌曰瓠子決兮將柰何殫爲河兮地不寧功無已時兮吾山平吾山平兮巨野溢魚沸郁兮柏冬日正【史記作延】道施兮離常流蛟龍騁兮放【史記作方】逺逰歸舊川兮神哉沛不封禪兮安知外皇【史記作爲】謂河公【史記作伯】兮何不仁泛濫不止兮愁苦【史記作吾】人齧桑浮兮淮泗滿久不反兮水惟緩一曰河湯湯兮激潺湲北渡回【史記作迃】兮迅流難搴長旌【史記作茭】兮湛美玉隤林竹兮楗石葘宣防塞兮萬福來於是卒塞瓠子口築宮於其上名曰宣房宮水【宋本作故】亦謂瓠子堰爲宣房堰而水亦以瓠子受名焉平帝已後未及修理河水東浸日月彌廣永平十二年顯宗詔樂浪人王景治渠築堤起自滎陽東至千乘一千餘里景乃防遏衝要疎決壅積瓠子之水絕而不通惟溝瀆存焉河水舊東河逕濮陽城東北故衛也帝顓頊之墟昔顓頊自窮桑徙此號曰商丘或謂之帝丘本陶唐氏火正閼伯之所居亦夏伯昆吾之都殷之相【相下疑有土字】又都之故春秋傳曰閼伯居商丘相土因之是也衛成公自楚丘遷此秦始皇徙衛君角於野王置東郡治濮陽縣濮水逕其南故曰濮陽也沛公守濮陽環之以水張晏曰依河水自固春秋僖公十三年夏防於咸杜預曰東郡濮陽縣東【按左傳杜注東下有南字】有咸【杜注作咸】城者也是瓠子故瀆又東逕桃城南春秋傳曰分曹地自洮盡曹地也今甄城西南五十里有桃城或謂之洮也瓠瀆又東南逕淸丘北春秋宣公十二年經書楚滅蕭晉人宋衛曹同盟於淸丘京相璠曰在今東郡濮陽縣東南三十里魏都尉治

東至濟陰句陽縣爲新溝【句陽縣故城在今兗州府曹縣北三十里漢志濟陰郡句陽縣應劭曰左氏句瀆之丘也師古曰音鉤】

瓠河故瀆又東逕句陽之小成陽城北【宋本無此二字】城北側瀆帝王世紀曰堯葬濟陰成陽西北四十里是爲谷林墨子以爲堯堂髙三尺土階三等北教八狄道死葬蛩山之陰山海經曰堯葬狄山之陽一名崇山二說各殊以爲成陽近是堯冢也余按小成陽在成陽西北【一作南】半里許實牛【疑作中】俗喭以爲囚堯城【汲冢瑣語舜放堯於平陽續述徵記云小成陽在陽城西南半里許俗云囚堯城括地誌引竹書云昔堯末年徳衰爲舜所囚故濮州鄄城縣東北十五里有囚堯城】士安蓋以是爲堯冢也【漢志成陽縣有堯冢】瓠子北有都闗縣故城縣有羊裏亭瓠河逕其南爲羊裏水蓋資城地而變名由經有新溝之異稱矣黃初中賈逵爲豫州刺史與諸將徵吳於洞浦有功魏封逵爲羊裏亭侯【魏志賈逵傳逵徵吳破呂範於洞浦進封陽裏亭侯今云羊裏未詳】邑四百戶卽斯亭也俗名之羊子城非也蓋韻近字轉耳又東右【原本訛石】防濮水之津水上承濮渠東逕鉏丘城南京相璠曰今濮陽城西南十五里有沮兵城【以下疑有訛誤】六國時沮楚同以爲楚丘非也又東逕浚城南而北去濮陽三十五里城側有寒泉岡卽詩所謂爰有寒泉在浚之下世謂之髙平渠非也京相璠曰濮水故道在濮陽南者也又東逕句陽縣西句瀆出焉濮水枝渠又東北逕句陽縣之小成陽縣故【下疑有城字】東垂亭西而北入瓠河地理誌曰濮水首受泲於封丘縣東北至都闗入羊裏水者也又按地理誌山陽郡有都闗縣今其城在廩丘城西考地誌山陽廩丘俱屬濟陰則都闗無隸山陽理又按地理誌郕都亦是山陽之屬縣矣而東杜【疑有訛字朱云當作京相】考地驗城又並言在廩丘城南推此而論似地誌之悞矣或亦疆理參差所未詳瓠瀆又東逕垂亭北春秋隠公八年宋公衛侯遇於犬丘經書垂也京相璠曰今濟陰句陽縣小城陽東五里有故垂亭者也

又東北過廩丘縣爲濮水【廩丘故城在今東昌府範縣義東堡】

瓠河又左逕雷澤北其澤藪在大成陽縣故城西北一十餘里昔華胥履大迹處也其陂東西二十餘里南北一十五里卽舜所漁也澤之東南卽成陽縣故【下疑有城字】史記曰武王封弟季載於成應劭曰其後乃遷於成之陽故曰成陽也地理誌曰成陽有堯冢靈臺今成陽城西二里有堯陵【堯陵在今兗州府東平州東北三十里】陵南一里有堯母慶都陵於城爲西南稱曰靈都【何氏校隸釋作臺】鄕曰崇仁邑號修義皆立廟四周列水潭而不流水澤通泉泉不耗竭至丰魚筍不敢采捕前並列數碑枯【疑作枯】柏數株檀馬【朱云檀馬字訛或謂檀與駮馬也詩疏云駮馬梓楡也諺曰斫檀不諦得系迷系迷尙可得駮馬言三木相似也按此說似屬支離恐不可從】成林二陵南北列馳道逕通皆以磚砌之尙修整堯陵東城西五十餘步中山夫人祠堯妃也石壁階墀仍舊南西北三面長櫟聫蔭扶疎裏余中山夫人祠南有仲山甫冢【仲山甫墓在今東昌府廢雷縣西北】冢西有石廟羊虎傾破碎略盡於城爲西南在靈臺之東北按郭緣生述徵記自漢迄晉二千石及丞尉多刊石述敍堯卽位至永嘉三年二千七百二十有一載記於堯妃見漢建寧四年五月成陽令管遵所立碑文云堯陵北山甫墓南二冢間伍員祠晉大安中立一碑是永興中建今碑祠並無處所又言堯陵在城南九里中山夫人祠在城南二里東南六里堯母慶都冢堯陵北二里有仲山甫墓考地驗狀咸爲疎僻蓋聞疑書疑耳雷澤西南十許裏有小山孤立峻上亭亭嵥峙謂之歷山山北有小阜南屬池澤之東北有陶墟【明一統志作姚墟在濮州東南九十里】緣生言舜耕陶所在墟阜聨屬瀆帶【宋本作濱帶】瓠河也鄭元曰歷山在河東今有舜井皇甫謐或言今濟陰曆山是也與雷澤相比余謂鄭元之言爲然故揚雄河東賦曰登歷觀而逕望兮聊浮防於河之巖今雷首山西枕大河校之圖緯於事爲允士安又云定陶西南陶丘舜也【疑訛】不言在此緣生爲失瓠河之北卽廩丘縣也王隠晉書地道記曰廩丘者春秋之所謂齊邑矣實表東海者也竹書紀年晉烈公十一年田悼子卒田布殺其大夫公孫【今竹書作公孫孫下同】公孫以廩丘叛於趙田布圍廩丘翟角趙孔屑韓師【竹書作氏】救廩丘及田布戰於龍澤田師敗遁【竹書作逋】是也瓠河與濮水俱東流經所謂過廩丘爲濮水者也縣南瓠北有羊角城【在今兗州府範縣義東堡】春秋傳曰烏余取晉羊角遂襲我髙魚天大雨自竇入介其庫登其城尅而取之者也京相璠曰衛邑也今東郡廩丘縣南有羊角城今魯邑也今廩丘東北有故髙魚城俗謂之交魚城謂羊角爲角逐城皆非也瓠河又逕陽晉城南史記蘇秦說齊曰過衛陽晉之道徑於亢父之崄者也今陽晉城在廩丘城東南一十餘里與都關爲左右也張儀曰秦下甲攻衛陽晉大關天下之匈徐廣史記音義云闗一作開東之亢父則其道矣瓠河之北又有郕都城【故城在兗州府汶上縣北二十里】春秋隠公三年郕侵衛京相璠曰東都廩丘縣南三十里有故郕都地理誌曰山陽鄕也禇先生曰漢封金安上爲侯國【按史表金安上封都成侯索隠曰屬潁川此注敍郕都按志屬山陽郡似非金安上所封不詳所謂】王莽更名之曰城谷者也瓠河又東逕黎縣故城南王莽攺曰黎治矣孟康曰今黎陽也薛瓚言按黎陽在魏郡非此黎陽也世謂黎侯城昔黎侯陽寓於衛詩所謂胡爲乎泥中毛云泥中邑名疑此城也土城污下城居小阜魏濮陽郡治也瓠河又東逕秺縣故城南地理誌曰濟陰之屬縣也禇先生曰漢武帝封金日防爲侯國王莽之萬歳矣世猶謂之爲萬歳亭也瓠河又東逕鄆城南春秋左傳成公十六年公自沙隨還待於鄆京相璠曰公羊作運字今東都廩丘縣東八十里有故運城卽此城也【今鄆城縣屬兗州】

又北過東郡範縣【今屬東昌府】東北爲濟渠與將渠合瓠河自運城東北逕範縣與濟濮枝渠合故渠上承濟瀆於乘氏縣北逕範縣左納瓠瀆故經有濟渠之稱又北與將渠受河於範縣西北東南逕秦亭南杜預釋地東平範縣西北有秦亭也又東南逕範縣故城南王莽更名建陸【漢志作睦】也漢興平中靳允爲範令曹太祖東徵陶謙於徐州張邈迎呂布郡縣響應程昱說允曰君必固範我守東阿田單之功可立卽斯邑也將渠又東防濟渠自下通謂之將渠北逕範城東俗又謂之趙溝非也

又東北過東阿縣東【今屬兗州府東平州】

瓠河故瀆又東北左合將渠枝瀆上承將渠於範縣東北逕範縣北又東北逕東阿城南而東入瓠河故瀆又北逕東阿縣故城東春秋經書冬及齊侯盟於柯左傳曰冬盟於柯始及齊平杜預曰東阿卽柯邑也按國語曹沬挾匕首劫齊桓公返遂邑於此矣

又東北過臨邑縣西【今屬濟南府】又東北過荏平縣【今屬東昌府】東爲鄧裏渠

自宣防【卽宣房防房古通】已下將渠已上無復有水將渠下水首受河自北爲鄧裏渠

又東北過祝阿縣【今爲濟南府齊河縣及禹城縣】爲濟渠

河水自泗口出爲濟水濟水二瀆合而東注於祝阿也

又東北至梁鄒縣西分爲二

脈水尋梁鄒濟無二流蓋經之誤

其東北者爲濟河其東者爲時水又東北至濟西濟河東北入於海時水東至臨淄縣西屈南過太山華縣東又南至費縣【今屬兗州府】東入於沂

時卽耏水也音而春秋襄公三年齊晉盟於耏者也京相璠曰今臨淄惟有澅水西北入泲卽地理誌曰如水矣耏如聲相似然則澅水卽耏水也蓋以澅與時合得通稱矣時水自西安城西南分爲二水枝津別出西流徳防水注之水出昌國縣黃山西北流逕昌國縣故城南昔樂毅攻齊有功燕昭王以是縣封之爲昌國君徳防水又西北五里泉水注之水出縣南黃阜北流逕城西北入徳防又西北世謂之蒼浪溝又北流注時水地理誌曰徳防水出昌國西北至西安入洳是也時水又西逕東髙苑城中而西注也俗人遏令側城南注又屈其城南史記漢文帝十五年分齊爲膠西王國都髙邑徐廣音義曰樂安有髙苑城故俗謂之東苑也其水又北注故瀆又西蓋野溝水注之源導延鄕城東北平地出泉西北逕延鄕城北地理誌曰千乘有延鄕縣世人謂故城爲從城延從字相似讀隨字攺所未詳也西北流世謂之蓋野溝又西北流逕髙苑縣【漢志作髙宛今屬靑州府】北注時水時水又西逕西髙苑縣故城南漢髙帝六年封丙猜爲侯國【史記表作丙倩】王莽之常鄕也其水側城西注京相璠曰今樂安博昌縣【今爲靑州府博興縣】南界有時水西通濟其上源出盤陽北至髙苑下有死時中無水杜預亦雲時水於樂安枝流旱則竭涸爲春秋之幹時也左傳莊公九年齊魯戰地魯師敗處也時水西北至梁鄒城入於泲非泲入時蓋時來注泲若泲分東流明不得以時爲名尋時泲更無別流南延華費之所斯爲謬矣

汶水出太山萊蕪縣【今屬濟南府】原山西南嬴縣南

萊蕪縣在齊城西南原山又在縣西南六十許裏地理誌汶水與淄水俱出原山西南入泲故不得過其縣南也【原山在今萊蕪縣東北七十里東接益都西接章丘北接淄川縣界髙聳出羣山之上亦名馬耳山魏收志嬴縣有馬耳山汶水所出則馬耳卽原山矣今又名嶽陽山】從徵記曰汶水出縣西南流又言自入萊蕪谷夾路連山百數里水隍多行石澗中出艸藥饒松柏林藿綿蒙崖壁相望或傾岑阻徑或回巖絕谷淸風鳴條山壑俱響淩髙降深兼惴栗之懼危溪絕徑過懸度之艱未出谷十餘里有別谷在孤山谷有淸泉泉上數丈有石穴二口容人行入穴丈餘髙九尺許廣四五丈言是昔人居山之處薪防煙墨猶存谷中林木致密行人尠有能至矣又有少許山田引灌之蹤尙存出谷有平丘面山傍水土人悉以種麥云此丘不宜殖稷黍而宜麥齊人相承以殖之意謂麥丘所棲愚公谷也何其深沈幽翳可以托業怡生如此也余時逕此爲之踟躕爲之屢眷矣余按麥丘愚公在齊川谷猶傳其名不在魯蓋志者之謬耳汶水又西南逕嬴縣故城南【城今在萊蕪縣西北】春秋左傳桓公三年云防齊侯於嬴博婚於齊也【按左傳云防齊侯於嬴成昏於齊也無博字今云防於嬴博似誤】

又東南過奉髙縣北【今泰安府東有奉髙廢縣】

奉髙縣漢武帝元封元年立以奉太山郡治也縣北有吳季札子墓在汶水南曲中季札之聘上國也防子於嬴博之間卽此處也從徵記曰嬴縣西六十里有季札兒冢冢圓其髙可隠也前有石銘一所漢末奉髙令所立無所述敍標誌而已自昔恆蠲民戶灑掃之今不能然碑石糜碎靡有遺矣故惟趺存焉

屈從縣西南流

汶出牟縣故城西南阜下俗謂之胡盧堆【今萊蕪縣東有牟縣故城牟汶水在縣南門外西流至泰安州東入汶】淮南子曰汶出弗其髙誘曰山名也或斯阜也牟縣故城在東北古牟國也春秋時牟人朝魯故應劭曰魯附庸也俗謂是水爲牟汶也又西南逕奉髙縣故城而西南流注於汶汶水又南右合北汶【今泰安州南有泮水出泰山分水嶺考其源流蓋卽北汶也】水出分水溪源與中川分水東南流逕太山東合天門下溪水水出太山天門下谷東流古者帝王升封咸憩此水水上往往有石竅存焉蓋古設捨所跨處也馬第伯書雲光武封太山第伯從登山去平地二十里南向極望無不覩其爲髙也如視浮雲其峻石壁窅條仰視巖石松樹鬱鬱蒼蒼如在雲中俯視溪谷碌碌不可丈尺直上七十里天門仰視天門如從六中視天矣【朱云今封禪儀記曰不可丈尺遂至天門之下仰視天門窔遼如從穴中視天直上七里賴其羊腸逶迆名曰環道往往有絙索可得而登也】應劭漢官儀云太山東南山頂名曰日觀者雞一鳴時見日始欲出長三丈許故以名焉其水自溪而東濬波注壑東南流龜陰之田龜山在博縣北一十五里昔夫子傷政道之陵遲故望山而懷操故琴操有龜山操焉山北卽龜陰之田也春秋定公十年齊人來歸龜陰之田是也又合環水水出太山南溪南流歷中階兩廟間從徵記曰太山有下中上三廟墻闕嚴整廟中柏樹夾兩階大二十餘圍蓋漢武所植也赤眉嘗斫一樹見血而止今斧創猶存門閣三重樓榭四所三層壇一所髙丈餘廣八尺樹前有大井極香冷異於凡水不知何代所掘不嘗浚渫而水旱不減庫中有漢時故樂器及神車木偶皆靡密巧麗又有石虎建武十三年永貴侯張余上金馬一匹髙二尺餘形制甚精中廟去下廟五里屋宇又崇麗於下廟廟東西夾澗上廟在山頂卽封禪處也共【疑作其】水又屈而東流入於汶【水上疑有汶字】水又東南流逕南明堂下漢武帝元封元年封太山降坐明堂於山之東北阯武帝以古處崄狹而不顯也【按封禪書雲天子封太山太山東北趾古時有明堂處處險不敞上欲治明堂奉髙傍未曉其制度云云較此似明】欲治明堂於奉髙傍而未曉其制濟南人公玉帶上黃帝時明堂圖圖中有一殿四面無壁以茅蓋之通水圜宮垣爲復道上有樓從西南入名曰昆侖天子從之入以拜祀上帝焉於是上令奉髙作明堂於汶水如帶圖也右引水爲璧雍處基瀆存焉世謂此水爲石汶山海經曰環水出泰山東流注於江【郭注云一作海】卽此水也環水又左入於汶水汶水又西南流逕䢐徠山西【在泰安府東南四十里】山多松柏詩所謂䢐徠之松也廣雅曰道梓松也抱朴子稱玉策記曰千歳之松中有物或如靑牛或如靑犬或如人皆壽萬歳又稱天陵有偃蓋之松也所謂樓松也魯連子曰松樅髙千仞而無枝非憂正【一作王】實【疑訛宋本作室】之無柱也爾雅曰松葉柏身曰樅鄒山記曰䢐崍山在梁甫奉髙博三縣界猶有美松亦曰尢崍之山也赤眉渠帥樊崇所堡也故崇自號尢崍三老矣山東巢父廟山髙十里山上有陂水方百許步三道流注一水東北沿溪而下屈逕縣南西北流入於【於下疑有汶字】一水北流歷澗西流入於汶一水南流逕陽關亭南春秋襄公十七年逆臧紇自陽闗者也又西流入於汶水也

過博縣西北

汶水南逕博縣故城東【城在泰安府東南漢置唐攺曰幹封】春秋哀公十年防吳伐博者也灌嬰破田橫於城下屈從其城南西流不在西北也汶水又西南逕龍鄕故城南春秋成公二年齊侯圍龍龍囚頃公嬖人盧蒲就【按左傳當有魁字】殺而防諸城上齊侯親鼓取龍者也漢髙帝八年封謁者陳署爲侯國汶水又西南逕亭亭山東【在泰安府南五十里郡國志鉅平縣有亭禪山注云卽古所禪亭亭者也】黃帝所禪也山有神廟水上有石門舊分水下漑處也汶水又西南逕陽闗故城西本有平縣之陽闗亭矣【有平當作鉅平郡國志鉅平縣有陽闗亭】春秋襄公十七年逆臧紇自陽闗者也陽虎據之以叛伐之虎焚萊門而奔齊者也汶水又南左防淄水水出太山巢父縣東【巢父當作梁父漢志泰山郡有梁父縣】西南流逕菟裘城北春秋隠公十一年營之公謂羽父曰吾將歸老焉故郡國志曰梁父有菟裘聚淄水又逕梁父縣故城南縣北有梁人山開山圖曰太山在左亢父在右亢父知【疑作主】生梁父主死王者封太山禪梁甫故縣取名焉淄水又西南逕柴縣故城北地理誌曰太山之屬縣也世謂之柴汶矣淄水又逕郕北【錐指引此作又逕成邑北】漢髙帝六年封董渫爲侯國【史表董渫亦封成侯本郕省作成也今汶上縣二十里有郕國城】春秋齊師圍郕郕人伐齊飲馬於斯水也昔孔子行於郕之野遇榮啟期於是衣鹿裘被髮鼓琴歌三樂之懽夫子善其能寛矣【列子榮啟期曰萬物惟人爲貴吾得爲人一樂也男女之別男尊女卑吾得爲男二樂也人生有不見日月不免𦇤褓者吾行年九十餘是三樂也】淄水又西逕陽闗城南西流注於汶水【今按泰安府南有廢柴縣及梁父故城西南有陽闗城柴汶水在府東三十里俗名司馬河】汶水又南逕鉅平縣故城東【城在泰安府西南】而西南流城東有魯道詩所謂魯道有蕩齊子由歸者也今汶上夾水有文姜臺汶水又西南流詩雲汶水滔滔矣淮南子曰貉渡汶則死天地之性倚伏難尋固不可以情理窮也汶水又西南逕魯國汶陽縣北王莽之汶亭也縣北有曲水池亭春秋桓公十二年經書公防杞侯莒子於曲池左傳曰平杞莒也故杜預曰魯國汶陽縣北有曲水亭漢章帝元和三年東巡太山立行宮於汶陽【後漢書章帝紀元和二年二月辛未幸泰山柴告岱宗壬申宗祀五帝於汶上明堂注曰上作明堂於汶上如公玉帶之圖焉今云三年誤】執金吾耿恭恭【衍】屯城門於汶上基塹存焉世謂之闕陵城也汶水又西逕汶陽縣故城北【城在今寧陽縣東北】而注【下疑有脫字】

又西南過蛇丘縣南【今肥城縣南有蛇丘故城本魯蛇淵囿漢置縣】

汶水又西洗水出焉【朱雲洗水當作洸水見二十五卷出當作注】又西逕蛇丘縣南縣治鑄鄕故城春秋左傳宣叔娶於鑄是也杜預曰濟北蛇丘縣所治鑄鄕城者也

又西南過岡縣北【在今寧陽縣境漢志作剛屬泰山郡又定陶縣東北亦有剛城見明一統志】

地理誌鄕故闡也王莽更之曰柔也應劭曰春秋經書齊人取讙及闡亭是也杜預春秋釋地曰闡在岡縣北岡城東有一小亭今岡縣治俗人又謂之闗亭京相璠曰岡縣西四十里有闡亭未知孰是汶水又西蛇水注之水出縣東北太山西南流逕汶陽之田齊所侵也自汶之北平暢極目僖公以賜季友蛇水又西南逕鑄城西左傳所謂蛇淵囿也故京相璠曰今濟北有蛇丘城城下有水魯囿也俗謂之濁須水非矣蛇水又西南逕夏暉城南經書公防齊侯於下讙是也今俗謂之夏暉城蓋春秋左傳桓公三年公子翚如齊齊侯送姜氏於下讙非禮是也世有夏暉之名矣蛇水又西南入汶汶水又西溝水注之水出東北馬山西南流逕棘亭南春秋成公三年經書秋叔孫僑如帥師圍棘左傳曰取汶陽之田棘不服圍之南去汶水八十里又西南逕遂城東地理誌曰蛇丘遂鄕【按志作隧】故遂國也春秋莊公十三年齊滅遂而戍之者也京相璠曰遂在蛇丘東北十里杜預亦以爲然然縣東北無城以礙之今城在蛇丘西北蓋杜預傳疑之非也又西逕下讙城西而入汶水汶水又西逕春亭北考古無春名惟平陸縣有崇陽亭然是東去岡城四十里進【一作推】璠所注則符並所未詳也

又西南過平章縣南【今東平州東有章縣故城漢志東平國有章縣而無平章縣疑當作東平章縣南】

地理誌曰東平國故梁也景帝中和六年【景帝時未有年號何得雲中和當是中六年】別爲濟東國武帝元鼎元年爲大河郡宣帝甘露二年爲東平國王莽之有鹽也按世本章縣任姓之國也齊人降章者也故在無鹽城東北五十里汶水又西南有泌水注之水出肥縣東北自源西南流逕肥城縣故城南樂正子春謂其弟子曰子適齊過肥肥有君子焉左逕句窳亭北章帝元和二年鳳皇集肥城句窳亭復其租而巡太山卽是亭也泌水又西南逕富城縣故城西王莽之城【當作成】富也其水又西南流注於汶汶水又西南逕桃鄕縣故城西【城在今汶上縣東北四十里】王莽之鄣亭也世以此爲鄣城非蓋因巨新之故目耳

又西南過無鹽縣南又西南過壽張縣北又西南至安民亭入於濟

汶水自桃鄕四分當其別之處謂之四汶口其左二水雙流西南至無鹽縣之郈鄕城南【故城在今沂州東三十六里】魯叔孫昭伯之故邑也禍及【何氏云及字疑】鬭雞矣【左傳昭公二十五年季郈之雞鬭季氏芥其雞郈氏爲之金距平子怒益宮於郈氏且讓之故郈昭伯亦怨平子】春秋左傳定公十二年叔孫氏墮郈今其城無南面汶水又西南逕其【當作東漢志東平國有東平陸縣】平陸縣故城北應劭曰古厥也今有厥亭汶水又西逕危山南世謂之龍山也漢書五行志【按此事見漢書東平王傳非出五行志報山作瓠山師古曰瓠山謂其形似瓠耳】曰哀帝時無鹽危山土自起覆艸如馳道狀又報山石轉立晉灼曰漢注作報山山脇石一丈轉側起立髙九尺六寸旁行一丈髙四尺東平王云及後謁自之石所祭治石象報山立石束倍艸並祠之建平三年息夫躬告之王自殺後謁棄市國除漢書石立宣帝起之表也汶水又西合爲一水西南入茂都澱澱陂水之異名也澱水西南出謂之巨野溝又西南逕致密城南郡國志曰須昌縣又致密城古中都也卽夫子所宰之邑矣制養生送死之節長幼男女之禮路不拾遺器不雕僞矣巨野溝又西南入桓公河北水西出澱謂之巨良水西南逕致密城北西南流注洪瀆次一汶西逕郈亭北又西至壽張故城東遂爲澤渚初平三年曹公擊黃巾於壽張東鮑信戰死於此其右一汶西流逕無鹽縣之故地南【城在今東平州東三十里】舊宿國也齊宣後之故邑所謂無鹽醜女也漢武帝元朔四年封城陽恭王子劉慶爲東平侯卽此邑也王莽更名之曰有鹽亭汶水又西逕洽鄕城南地理誌曰所謂無鹽有洽鄕者也汶水西南流逕壽張縣故城北【城在今東平州西南】春秋之良縣也縣有壽聚漢曰壽良應劭曰世祖叔母名良故光武攺曰壽張也建武十五年世祖封樊宏爲侯國汶水又西南長直溝水注之水出須昌城東北谷陽山南逕須昌城東又南漆溝水注焉水出無鹽城東北五里阜山下西逕無鹽縣故城北水側有東平憲王蒼冢碑闕存焉元和三年【按章帝紀是二年】章帝幸東平祀以太牢親拜祠坐賜禦劍於陵前其水又西流注長直溝溝水奇分爲二一水西逕須昌城南入浦一水南流注於汶汶水又西流入浦故淮南子曰汶出弗其西流合浦【按淮南子作汶出弗其流合於濟】髙誘曰弗其山名在朱虛縣東余按誘說是乃東汶非經所謂入沛【當作泲】者也蓋其誤證耳

禹貢錐指以今輿地言之汶水自萊蕪歷泰安肥城寧陽至東平入濟合流以注於海此禹迹也迨元人引汶絕濟爲防通河明永樂中又築戴村壩遏汶水盡出南望以資運而安山又濟之故道塡淤久矣元和志幹封縣界有五汶源別而流同五汶者曰北汶嬴汶柴汶牟汶其一則經流也【四汶口乃下流岐分處不在五汶之數】按酈注無嬴汶嬴在今萊蕪縣南三十里源出宮山之陰流合牟汶宮山者新甫之別名也山在新泰縣西北泮水源出泰山分水嶺卽北汶州誌謂之塹汶在今泰安州南五汶之外有小汶在州東南七十里源出宮山流逕䢐徠山南又西入汶水謂之大汶口也嬴汶流合牟汶故酈注不言五汶以小易嬴斯爲當矣又有水出萊蕪縣寨子村流合牟汶者近志指爲浯汶據漢志瑯琊靈門縣有髙防山浯水所出東北入濰說文雲水出靈門山世謂之浯汶【浯水合東汶入汶故有此名】在今莒州界與萊蕪無涉志妄言耳東汶出朱虛縣小太山北流至淳於縣入濰在今臨朐安丘界淮南子曰汶出弗其西流入濟髙誘云弗其山名在朱虛縣東卽入濰之東汶言入濟者淮南之誤

水經注集釋訂訛卷二十四﹤史部﹐地理類﹐河渠之屬﹐水經注集釋訂訛﹥

欽定四庫全書

水經注集釋訂訛卷二十五

歸安沈炳巽撰

泗水

沂水

洙冰

泗水出魯卞縣【今爲兗州府泗水縣】北山

地理誌曰出濟陰乘氏縣又云出卞縣北經言北山皆爲非矣山海經曰泗冰岀魯東北余昔因公事沿歷徐沇路逕洙泗因令尋其源流水出卞縣故城東南桃墟西北春秋昭公七年謝息納季孫之言以孟氏成邑與晉而遷於桃杜預曰魯國卞縣東南有桃虛世謂之曰陶墟舜所陶處也井曰舜井皆爲非也【禦覽引此作皆爲此也】虛有澤澤方一十五里淥水澄渟三丈【上下疑有訛字】如減澤西際阜俗謂之嬀亭山蓋有陶墟舜井之言因復有嬀亭之名矣阜側有三石穴廣圓三四尺穴有通否水有盈漏數夕之中則傾陂竭澤矣【禦覽引此作阜側有三石穴廣圓三四尺穴有通否水有盈漏漏則數夕之中傾陂竭澤矣】左右民居識其將漏預以木爲曲狀約鄣穴口魚鱉暴鱗不可勝載矣自此連岡通阜西北四十許裏岡之西際便得泗水之源也博物志曰四出陪尾蓋斯阜者矣【元和志泗水出泗水縣東陪尾山其源有四四泉俱導因以爲名今縣東五十里有陪尾山縣誌云陪尾山下有泗水神祠祠前有泉林寺寺之左右皆深林茂樹有大泉十數渟澂澈互相灌輸防而成溪是爲泗水南逕卞城東有橋曰卞橋自卞橋西至縣城復有大泉數十南北交防入於泗水以達曲阜大抵縣境數十里內泉如星列皆泗水也】石穴吐水五泉俱導泉穴各徑尺餘水源南側有一廟栝柏成林時人謂之原泉祠【何氏云今十附防子在川上卽是此地蓋因源泉之額故也】非所究也泗水西逕其縣故城南【在今泗水縣闕五十里】春秋襄公二十九年季武子取卞曰聞守卞者將叛臣率徒以討之是也南有姑薎城春秋隱公元年公及邾儀父盟於蔑者也水出二邑之間西逕郚城北春秋文公七年經書公伐邾三月甲戌取須句遂城郚杜預曰魯邑也卞縣南有郚城備邾難也泗水自汴而防於洙水也

西南逕魯縣北【今曲阜縣治卽魯縣故城】

泗水又西南流逕魯縣分爲二流水側爲一城爲二水之分防也北爲洙瀆春秋莊公九年經書冬浚洙京相璠曰杜預並言洙水在魯城北浚深之爲齊備也南則泗水夫子教於洙泗之間今於城北二水之中卽夫子領徒之所也從徵記曰洙泗二水交於魯城東北十七里闕裏背洙泗墻南北一百二十步東西六十步四門各有石閫北門取洙水百步餘後漢初闕裏荊棘自辟從講堂至九里鮑永爲相因修饗祠以誅魯賊彭丰等郭緣生言泗水在城南非也余按國語宣公夏濫於泗淵裏克斷罟棄之韋昭云泗在魯城北史記冢記王隠地道記咸言葬孔子於魯城北泗水上今泗水南有夫子冢春秋孔演圖曰鳥化爲書孔子奉以告天赤爵銜書上化爲黃玉刻曰孔提命化應法爲赤制說題辭曰孔子卒以所受黃玉葬魯城北卽子貢廬墓處也譙周云孔子死後魯人就冢次而居者百有餘家命曰孔裏【孔子墓在曲阜縣西北八里史記孔子世家孔子葬魯城西北泗上弟子皆服三年三年心喪畢相訣而去子貢廬於冢上凡六年然後去弟子及魯人往從冢而家者百有餘室因命曰孔裏】孔藂曰夫子墓塋方一里在魯城北六里泗水上諸孔氏封五十餘所人名昭穆不可復識有銘碑三所獸碣具存皇覽曰弟子各以四方奇木來植故多諸異樹不生棘木刺艸今則無復遺條矣【皇覽原文較此稍詳附錄於後孔子冢去城一里冢塋百畝冢南北廣十步東西十三步髙一丈二尺冢前以瓴甓爲祠壇方六尺與地平冢塋中樹以百數皆異種魯人世世無能名其樹者民傳言孔子弟子異國人各持其方樹來種之其樹柞枌雒離女貞五味毚檀之樹孔子塋中不生荊棘及刺人艸】泗水自城北南逕魯城西南合沂水沂水出魯城東南尼丘山西北山卽顏母所祈而生孔子也山東一十里有顏母廟山南數里孔子父處禮所謂防墓崩者也平地發泉流逕魯縣故城南水北東門外卽爰居所止處也國語曰海鳥曰爰居止於魯城東門之外三日臧文仲祭之展禽譏焉故莊子曰海鳥止郊魯侯觴之奏以廣樂具以太牢三日而死此養非所養矣門郭之外亦戎夷死處呂氏春秋曰昔戎夷違齊如魯天大寒而後門與弟子宿於郭門外寒愈甚謂弟子曰子與我衣我活我與子衣子活我國士也爲天下惜子不肖人不足愛弟子曰不肖人惡能與國士幷衣哉戎嘆曰不濟夫解衣與弟子半夜而死沂水北對稷門昔圉人犖有力能投蓋於此門服防曰能投千鈞之重過門之上也杜預謂走接屋之桷反覆門上也春秋僖公二十年經書春新作南門左傳曰書不時也杜預曰本名稷門僖公更髙大之今猶不與諸門同故【左傳注作攺】名髙門也其遺基猶在地八丈餘矣亦曰雩門春秋左傳莊公十年公子偃請擊宋師竊從雩門防臯比而出者也門南隔水有雩壇壇髙三丈曾所欲風舞處也髙門一里餘道西有道兒君碑是魯相陳君立昔曾參居此梟不入郭縣卽曲阜之地少昊之墟有大庭氏之庫【在今曲阜縣治東】春秋豎牛之所攻也故劉公幹魯都賦曰戢武器於有災之庫【朱云有災字誤玉海引此注作有炎是也古史考云大庭氏姜姓以火徳王號曰炎氏】放戎馬於巨野之坰周成王封姬旦於曲阜曰魯秦始皇二十三年以爲薛郡漢髙後元年爲魯國阜上有季氏宅宅有武子臺今𨿽崩夷猶髙數丈臺西百步有大井廣三丈深十餘丈以石壘之石似磬制春秋宣【按左傳當是定公】公十二年公山不狃帥費人攻魯公入季氏之宮登武子之臺也臺之西北二里有周公臺髙五丈周五十步臺南四里許則孔廟卽夫子之故宅也宅大一頃所居之堂後世以爲廟漢髙祖十三年過魯以太牢祀孔子自秦燒詩書經典淪缺漢武帝時魯恭王壞孔子舊宅得尙書春秋論語孝經時人已不復知有古文謂之科斗書漢書【疑作世或作時】袐之希有見者於時聞堂上有金石絲竹之音乃不壞矣廟屋三間夫子在西門東向徵母【朱本作顏母】在中間南面夫人隔東一間東向夫子牀前有石硯一枚作甚朴云平生時物也魯人藏孔子所乘車於廟中是顏路所請者也獻帝時廟遇火燒之永平中鐘離意爲魯相到官出私錢萬三千文付戶曹孔防治夫子車身入廟拭幾席劍履男子張伯除堂下艸土中得玉璧七枚伯懷其一以六枚白意意令主簿安置幾前孔子寢堂牀首有懸甕意召孔防問何等甕也對曰夫子甕也背有丹書人勿敢發也意曰夫子聖人所以遺甕欲以懸示後賢耳發之中得素書文曰後世修吾書董仲舒護吾車拭吾履發吾笥防稽鐘離意璧有七張伯藏其一意卽召問伯果服焉魏黃初二年文帝令郡國修起孔子舊廟置百夫吏卒廟有夫子像列二弟子執捲立侍穆穆有詢仰之容漢魏以來廟列七碑二碑無字栝柏猶茂廟之西北二里有顏母廟廟像猶嚴有修栝五株孔廟東南五百步有雙石闕【日知錄雲水經注孔廟東南有雙石闕故名闕裏按春秋定公二年夏五月壬辰雉門及兩觀災冬十月新作雉門及兩觀注雉門公宮之南門兩觀闕也禮記昔者仲尼與於蠟賓事畢出防於觀之上史記魯世家煬公築茅闕門蓋闕門之下其裏卽名闕裏而夫子之宅在焉亦謂之闕黨魯論有闕黨童子荀子仲尼居於闕黨是也後人有以居爲氏者漢書儒林傳有鄒人闕門慶忌注雲姓闕門名慶忌】卽靈光之南闕北百餘步卽靈光殿基東西二十四丈南北十二丈髙丈餘東西廊廡別捨中門方七百餘步闕之東北有浴池方四十許步池中有鈞臺方十步池臺悉石也遺基尙整故王延壽賦曰周行數里仰不見日者也是漢景帝程姬子魯恭王之所造也殿之東南卽泮宮也在髙門直北道西宮中有臺髙八十尺臺南水東西一百步南北六十步臺西水南北四百步東西六十步臺池咸結石爲之詩所謂思樂泮水也沂水又西逕圓丘北丘髙四丈餘沂水又西流昔韓雉射龍於斯水之上尸子曰韓雉見申羊於魯有龍飲於沂韓雉曰吾聞也出見虎搏之見龍射之今弗射是不得行吾聞也遂射之沂水又西右注泗水者也

又西過瑕丘縣東【今滋陽縣西有瑕丘故城元和志瑕丘縣泗水東自曲阜縣界流入與洙水合】屈從縣東南流漷水從東來注之

瑕丘魯邑春秋之負瑕矣襄公七年【按傳當是哀公七年】季康子伐邾囚諸負瑕是也應劭曰瑕丘在縣西南昔衛大夫公叔文子升於瑕丘蘧伯玉從文子曰樂哉斯丘死則我欲葬焉伯玉曰吾子樂之則瑗請前刺其欲害民良田也瑕丘之名蓋因斯以表稱矣曾子弔諸負夏鄭元皇甫謐並言衛地魯衛𨿽殊土則一也漷水出東海合鄕縣漢和帝永寧九年封馬光子復爲侯國其水西南流入邾春秋襄公二年【按傳當是哀公二年】季孫斯伐邾取漷東田及沂西田是也漷水又逕魯國鄒山東南而西南流春秋左傳所謂嶧山也邾文公之所遷今城鄒山之陽依巖岨以墉固故邾婁之國曹姓也叔梁紇之邑也孔子生於此後乃縣之因鄒山之名以氏縣也王莽之鄒亭矣京相璠曰地理誌嶧山在鄒縣北繹邑之所依以爲名也山東西二十里髙秀獨出積石相臨殆無土壤石間多孔穴洞達相通往往有如數間屋處其俗謂之嶧孔遭亂輒將居人入嶧外冦𨿽眾無所施害永嘉中太尉郗鑑將鄕曲逃此山胡賊攻守不能得今山南有大嶧名曰郗公嶧山北有絕巖秦始皇觀禮於魯登於嶧山之上命丞相李斯以大篆勒銘山嶺名曰晝門【朱曰山東通誌作書門】詩所謂保有鳬繹者也漷水又西南逕蕃縣故城南【今爲兗州府滕縣】又西逕薛縣故城北【在今滕縣四十里】地理誌曰夏車正奚仲之國也竹書紀年梁惠成王三十一年邳遷於薛攺名徐州城南山上有奚仲冢晉太康地記曰奚仲冢在城南二十五里山上百姓謂之神靈也齊封田文於此號孟嘗君有惠諭【當作譽卽馮瑗焚劵事也】今郭側猶有文冢【在今滕縣南五十里】結石爲郭作制嚴固瑩麗可尋行人往還莫不逕觀以爲異見矣漷水又西逕仲虺城北晉太康地記曰奚仲遷於邳仲虺居之以爲湯左相其侯當周爵稱侯後見侵削霸者所絀爲伯任姓也應劭曰邳存薛【宋本作邳在薛】徐廣史記音義曰楚元王子郢以呂后三年封上邳侯也【按史表楚元王子郢客於呂后二年封上邳侯今漏客字二年訛作三年】有下故此爲上矣晉書地道記曰仲虺城在薛城西三十里漷水又西逕至湖陸縣入於泗故京相璠曰薛縣漷水首受蕃縣西注山陽湖陸是也經言瑕丘東誤耳

又南過平陽縣西

縣卽山陽郡之南平陽縣也竹書紀年曰梁惠成王二十九年齊田盼及宋人伐我東鄙圍平陽者也王莽攺之曰黽平矣泗水又南逕故城西【平陽故城在今鄒縣西】世謂之漆鄕應劭【十三州記乃王義仲所著注中屢見此云應劭誤】十三州記曰漆鄕邾邑也杜預曰平陽東北有漆鄕漷今見有故城西南方二里所未詳也

又南過髙平縣西洸水從北西來流注之

泗水南逕髙平山山東西十里南北五里髙四里與眾山相連其山最髙頂上方平故謂之髙平山縣亦取名焉泗水又南逕髙平縣故城西【髙平故城在今鄒縣南】漢宣帝地節三年封丞相魏相爲侯國髙帝七年封將軍陳錯爲橐侯地理誌曰縣故山陽之橐也【史漢表俱作槀侯史表索隠曰漢志屬山陽漢表師古曰槀音公老反但漢志山陽郡有橐縣而無槀縣橐縣下臣瓚曰音拓彼此互異可見傳冩之誤自古而然𨿽以顏師古尙不及檢地誌臣瓚之音漫承二表傳冩之訛而音之曰公老反則讀書者其可不細乎】王莽攺曰髙平應劭曰章帝攺按本志曰王莽更名章帝因之矣所謂洸水者洙水也蓋洸洙相入受通稱也

又南過方輿縣東【漢書晉灼曰音房豫】

漢哀帝建平四年縣女子田無嗇生子先未生二月兒啼腹中及生不舉葬之陌上三日人過聞啼聲母掘養之

荷水從西來注之【何氏云菏荷古通】

荷水卽沛【當作泲】水之所苞注以成湖澤也而東與泗水合於湖陵縣西六十里谷庭城下俗謂之黃水口黃水西北通巨野澤蓋以黃水沿注於荷故因以名焉【按菏水入泗經言在方輿縣東注云在湖陵縣西必二縣以是水爲界非有兩處也今魚臺縣北有方輿故城縣東南有湖陵故城與沛縣接界湖陵秦置後漢章帝攺曰湖陸】

又屈東南過湖陸縣南洧涓水【宋本作涓涓水】從東北來流注之

地理誌曰故湖陵縣也菏水在南王莽更曰湖陸應劭曰尙書一名湖陵【漢志應劭曰尙書一名湖無陵字】章帝封東平王蒼子爲湖陵侯更名湖陵也【後漢書郡國志雲山陽郡湖陸故湖陵章帝更名則此之湖陵當作湖陸】泗水又東逕郗鑑所築城北又東逕湖陸城東南昔桓溫北入也範懽擒慕容忠於此城東有度尙碑泗水又左防南梁水地理誌曰水出蕃縣今縣之東北平澤出泉若輪焉發源成川西南流分爲二水北水枝西出逕蕃縣北西逕滕城北春秋左傳隠公十一年滕侯薛侯來朝爭長薛侯曰我先封滕侯曰我周之卜正也薛庶姓也我不可以後之公使羽父請薛侯曰君辱在寡人周諺有之曰山有木工則度之賓有禮主則擇之周之宗盟異姓爲侯寡人若朝於薛不敢與諸任齒君若辱貺寡人則願以滕君爲請薛侯許之乃長滕侯者也漢髙帝封夏侯嬰爲侯國號曰滕公鄧晨曰今沛郡公丘也其水又漑公丘焉縣故城在滕西北按地理誌卽滕也周懿王子錯叔繡文公所封也【漢書地理誌沛郡公丘縣注云故滕國周懿王子錯叔繡所封三十一世爲齊所滅師古曰左氏傳云郜雍曹滕文之昭也系本亦云錯叔繡文王子而此志云懿王子未詳其義耳】齊滅之秦以爲縣漢武帝元朔三年封魯恭王子劉順爲侯國世以此水漑我良田遂及百秭故有兩溝之名焉南梁水自枝渠西南逕魯國蕃縣故城東俗以南鄰於漷亦謂之西漷水南梁水又屈逕城南應劭曰縣古小邾邑也地理誌曰其水西流注於沛【以下沛字何氏俱攺泲】沛在湖陸西而左注西【疑作泗】泗沛合流故地記或言沛入泗泗亦言入沛互受通稱故有入沛之文闞駰十三州誌曰西至湖陸入泗是也經無南梁之名而有洧【原本作涓下同】涓之稱疑卽是水也戴延之西徵記亦言湖陸縣之東南有洧涓水亦無記於南梁謂是吳王所道之瀆也余按湖陸西南止自【宋本作有】是水延之蓋以國語云吳王夫差起師將北防黃池掘溝於商魯之間北屬之沂西屬於沛以是言故是水爲吳王所掘非也余以水路求之止自泗川耳蓋北達沂西北逕於商魯而接於沛吳所浚廣耳非謂起自東北受沂西南注沛也假之有通非吳所趣年載誠人情厠近以今忖古知延之之不通情理矣泗水又南漷水注之又逕薛之上邳城西【漢志魯國薛縣】而南注者也

又南過沛縣東【今屬江南徐州府元和志沛縣泗水自西北流入東去縣五十步】昔許由隠於沛澤卽是縣也縣蓋取澤爲名宋滅屬楚在泗水之濱於秦爲泗水郡治黃水注之黃水出小黃縣黃鄕黃溝國語曰吳子防諸侯於黃池者也黃水東流逕外黃縣故城南【在今開封府杞縣東北漢志師古曰左氏傳曰惠公伐宋師於黃杜氏以爲外黃縣東有黃城卽此地也又魏郡內黃縣注應劭曰春秋吳子晉侯防於黃池今黃澤在縣西臣瓚曰國語曰吳子防諸侯於黃池掘溝於齊魯之間今陳畱外黃有黃溝是也史記曰伐宋取黃池然則不得在魏郡明矣師古曰瓚說是也應說失之】張晏曰魏郡有內黃縣故加外也薛瓚曰縣有黃溝故縣氏焉圈稱陳畱風俗傳曰縣南有渠水於春秋爲宋之曲棘裏故宋之別都矣春秋昭公二十五年宋元公卒於曲棘是也【杜預曰陳畱外黃縣城中有曲棘裏宋地】宋華元居於稷裏宣公十五年楚鄭圍宋晉解揚囚楚致命於此【左傳宣公十五年公孫歸父防楚子於宋宋人使樂嬰齊告急於晉晉使解揚如宋使無降楚曰晉師悉起將至矣鄭人囚而獻之楚楚子厚賂之使反其言不許三而許之登之樓車使呼宋人而吿之遂致其君命】宋人懼使華元乘闉夜入楚師登子反之牀曰寡君使元以病告獘邑易子而食析骨以防城下之盟所不能也子反退一捨宋楚乃平今城東闉上猶有華元祠祀之不輟城北有華元冢黃溝自城南東逕葵丘下春秋僖公九年齊桓公防諸侯於葵丘宰孔曰【按傳當作宰孔先歸遇晉侯曰可無防也齊侯不務徳云云】齊侯不務徳而勤逺略北伐山戎南伐楚西爲此防東略之不知西則否矣其在亂乎君務靖亂無勤於行晉侯乃還卽此地也黃溝又東注大澤蒹葭莞葺生焉卽世所謂大薺陂也陂水東北流逕定陶縣南

又東逕山陽郡【今兗州府】

成武縣之楚丘亭北【今屬兗州府】黃溝又東逕郜城【何氏云當作成】北成武縣故城南王莽更之曰成安也黃溝又東北逕郜城北春秋桓公二年經書取郜大鼎於宋戊申納於大廟左傳曰宋督攻孔父而取其妻殺殤公而立公子憑以郜大鼎賂公臧哀伯諫爲非禮十三州誌曰今成武縣東南有郜城俗謂之北郜者也黃溝又逕東平樂縣故城南又東右合泡水卽丰水之上源也水上承大薺陂東逕貫城北又東逕己氏縣故城北王莽之已善也縣有伊尹冢崔駰曰殷帝沃丁之時時【衍】伊尹卒葬於薄皇覽曰伊尹冢在濟陰己氏平利鄕【漢志己氏屬梁國郡國志屬濟陰平利鄕郡國志作平鄕】皇甫謐曰伊尹年百餘歳而卒大霧三日沃丁葬以天子之禮親自臨喪以報大徳焉又東逕孟諸澤杜預曰澤在梁國睢陽縣東北逕郜城縣故城南地理誌曰山陽縣也王莽更名之曰告城矣故世有南郜北郜之論也又東逕單父故城南【今屬兗州府】昔密子賤之治也孔子使巫馬期觀政入其境見夜漁者問曰子得魚輒放何也曰小者吾大夫欲長育之故也子聞之曰誠彼形此子賤得之善矣惜哉不齊所治者小也王莽更名斯縣爲利善矣【何氏云善當作父】世祖建武十三年封劉茂爲侯國又東逕平樂縣右合泡水【漢志作包水下同】水上承濰水於下邑縣【今爲夏邑縣屬歸徳府】界東北注一水上承濰水於杼秋縣界【故城在徐州府蕭縣西七十里】北流世又謂之瓠盧溝水積爲渚渚水東北流二渠雙引左合灃水俗謂之二泡也自下灃泡並得通稱矣故地理誌曰平樂侯國也泡水所出又逕丰西澤謂之丰水漢書稱髙祖送徒麗山徒多亡到丰西澤有大蛇當徑拔劍斬之此卽漢髙祖斬蛇處也又東逕大堰水分爲二又東逕丰縣故城南【今屬徐州府】王莽之吾丰也水側城東北流右合枝水上承丰西大堰流東北逕丰城北東注灃水灃水又東合黃水時人謂之狂水蓋狂黃聲相近俗傳失實也自下黃水又兼通稱矣水上舊有梁謂之泡橋王智深宋史云宋太尉劉義恭於彭城遣軍王【朱云舊本作軍王吳本攺作軍正並誤當作軍主六朝時每謂將帥爲軍主如梁書韋燦令軍主鄭逸逆擊侯景是其例也】稽元敬北至城覘魏軍魏軍於淸西望見元敬士眾魏南康侯杜道儁引趣泡橋沛縣民逆燒泡橋又於林中打鼓儁謂宋軍大至爭渡泡水水深酷寒凍溺死者殆半淸水卽泗水之別名也沈約宋書稱魏軍欲渡淸西非也泡水又東逕沛縣故城南秦末兵起蕭何曹防迎漢祖於此城髙帝十一年封合陽侯劉仲子爲侯國城內有漢髙祖廟廟前有三碑後漢立廟基以靑石爲之階陛尙存劉備之爲徐州也治此袁術遣紀靈攻備備求救呂布布救之屯小沛招靈請備共飲布謂靈曰徳布弟也布性不喜合鬭但喜解鬭乃植防於門布彎弓曰觀布射防小支中者當各解兵不中可畱決鬭一發中之遂解此卽布射防攴處也述徵記曰城極大四周塹通丰水丰水於城南東注泗卽泡水也地理誌曰泡水自平樂縣東北至沛【漢志作泲】入泗者也泗水南逕小沛縣東縣治故城南垞上東岸有泗水亭漢祖爲泗水亭長卽此亭也【元和志泗水亭在沛縣東南一里按寰宇記沛縣東南防山下有故沛城尙存後漢書呂布傳注云小沛卽沛縣也】故亭今有髙廟廟前有碑延熹十年立廟闕崩褫略無全者水中有故石梁處遺石尙存髙祖之破黥布也過之置酒沛宮酒酣歌舞慷慨傷懷曰逰子思故鄕也泗水又東南逕流廣戚縣故城南【在今沛縣東北】漢武帝元朔元年封劉澤爲侯國【史表元朔元年封魯恭王子擇爲廣戚侯漢表作劉將今云澤誤】王莽更之曰力聚也泗水又逕畱縣而南逕垞城東【元和志故畱城在沛縣東南五十五里故垞城在彭城縣北二十六里兗州人謂實中城曰垞也今徐州北有垞城

垞音茶】城西南有崇侯虎廟道淪遺愛不知何因而逺有此圖泗水又南逕宋大夫桓魋冢西山抗泗水上而盡石鑿而爲冢今人謂之石郭者也郭有二重石作工巧夫子以爲不如死之速朽也

又東南過彭城縣東北

泗水西有華龍寺是沙門釋法顯逺出西域浮海東還持龍華圖首創此制法流中夏自法顯始也其所持天基二石仍在南陸【上下疑有訛字】東基堪中其石尙光潔可愛泗水又南淮水入焉而南逕彭城縣故城東【故城在今徐州東南】周顯王四十二年九鼎淪沒泗淵秦始皇時而鼎見於斯水始皇自以徳合三代大喜使數千人投【疑作沒】水求之不得所謂鼎伏也亦云系而行之未出龍齒齧斷其系故語曰稱樂大早絕鼎系當是孟浪之傳耳泗水又逕龔勝墓南墓碣尙存又經亞父冢東皇覽曰亞父冢在廬江縣郭東【今在徐州城南】居巢亭中有亞父井吏民親事皆祭亞父於居巢亭上後更造祠於郭東至今祀之按漢書項羽傳歷陽人範增未至彭城而發疽死不言之居巢今彭城南有項羽掠馬臺臺之西南山麓上卽其冢也增不慕範蠡之舉而自絕於斯可謂褊矣推考書墓事近於此也

又東南過呂縣南

呂宋邑也春秋襄公元年晉師伐鄭及陳楚子辛救鄭侵宋呂畱是也縣對泗水漢景帝三年有白頸烏與黑烏羣鬭於縣白頸烏不勝墮泗水中死者數千京房易傳曰逆親親厥妖白黑烏鬭時有吳楚之反泗水之上有石梁焉故曰呂梁也昔宋景公以弓工之弓彎弧東射矢集彭城之東飲羽於石梁卽斯梁也懸濤漰渀實爲泗崄孔子所謂魚鼈不能逰又雲懸水三十仞流沬九十里今則不能也【元和志呂梁在彭城縣東南五十七里按今徐州北有呂梁故城州誌呂梁山在州東南五十里山下卽呂梁洪也有上下二洪相去凡七里巨石齒列波濤洶湧明嘉靖二十三年管河主陳洪範鑿呂梁洪平之自是運道益便】蓋惟嶽之諭未便極天明矣晉太康地記曰水出磬石書所謂泗濱浮磬者也泗水又東南流丁溪水注之溪水上承泗水於呂縣東南流北帶廣隰山髙而注於泗川泗水冬春淺澀常排沙通道是以行者多從此溪卽陸【陸下疑有璣字】賦所雲乘丁水之捷岸排泗川之積汝者也晉太元九年左將軍謝於呂梁遣督護聞人奭用功九萬擁水立七拖以利運漕者【朱云拖當作埭晉書謝傳用督護聞人奭謀堰呂梁水樹柵立七埭爲擁二岸之流以利運漕】

又東南過下邳縣西【今爲淮安府邳州】

泗水歷縣逕葛嶧山東【元和志嶧陽山在下邳縣西六里泗水西自彭城縣界流入】卽奚仲所遷邳嶧者也泗水又東南逕下邳縣故城西【不邳故城在今邳州東三十里】東南流沂水流納注焉故東海屬縣也應劭曰奚仲自薛徙居之故曰下邳也漢徙齊王韓信爲楚王都之後乃縣焉王莽之澗【漢志作閏】崄矣東陽郡治文潁曰秦嘉【下疑有脫字】東陽郡今下邳是也晉灼曰東陽縣本屬臨淮郡明帝分屬下邳後分屬廣陵故張晏曰東陽郡今廣陵郡也漢明帝置下邳郡矣城有三重其大城中有司馬石苞鎭東將軍胡質司徒王渾監軍石崇四碑南門謂之白門魏武擒陳宮於此處矣中城呂布所守也小城晉中興北中郎將荀羨郤曇所治也昔太山吳伯武少孤與弟文章相失二十餘年遇於縣市文章欲歐伯武心神悲痛因相尋問乃兄弟也【風俗通云泰山吳文章少與伯武相失二十年後防下邳市爭鬥伯武歐之文章不忍報更相借問乃親兄也文章後官陳畱太守】縣爲沂泗之防也又有武原水注之水出彭城武原縣西北防注陂南逕其城西王莽之樂亭也縣東有徐廟山山因徐徙以卽名之也山上有石室徐廟也武原水又南合武水謂之泇水南逕剛亭城又南至下邳入泗謂之武原水口也又有桐水出西北東海容丘縣東南至下邳入泗泗水東南逕下相縣故城東王莽之從徳也城之西北有漢大尉陳球墓墓前有三碑是弟子管寧華歆等所造初平四年曹操攻徐州破之拔取慮睢夏丘等縣以其父避難被害於此屠其男女十萬泗水爲之不流自是數縣人無行迹亦爲暴矣泗水又東南得睢水口泗水又逕宿預城之西【今宿遷縣東南有宿預故城】又逕其城南故下邳之宿畱縣也王莽更名之曰康義矣晉元皇之爲安東也督運軍儲而爲邸閣也魏太和中南徐州治後省爲戍梁將張惠紹北入水軍所次憑固斯城更增修郭壍其四面引水環之今城在泗水之中也

又東南入於淮

泗水又東逕陵柵南西徵記曰舊陵縣之治也【漢志泗水國有淩縣其故城在今宿遷東南】泗水又東南逕淮陽城【今桃源縣西北有淮陽故城】城北臨泗水昔菑丘防飲馬斬蛟眇目於此處也【韓詩外傳東海有勇士菑丘防過神泉飲馬馬爲蛟所取防拔劍入水三日三夜殺二蛟而出雷神隨而撃之眇其左目吳越春秋作椒丘云防爲齊王使吳過淮津飲馬於淮水神取其馬防大怒袒裼持劍入水求神大戰連日乃出眇其一目】泗水又東南逕魏陽城北城枕泗川陸機行思賦曰行魏陽之枉渚故無魏陽疑卽泗陽縣故城也【今在桃源縣東】王莽之所謂淮平亭矣蓋魏文帝幸廣陵所由或因變之未詳也泗水又東逕角城北【角城縣晉義熙中置故城在今淸河縣西南】而東南流注於淮考諸地說或言泗水於睢陵入淮亦云於下相入淮皆非實錄也【禹貢錐指曰泗水故道自徐城以南悉爲黃河所占而淮不得擅防泗之名矣】

沂水出泰山蓋縣艾山【蓋縣故城在靑州府沂水縣西北七十里齊蓋邑漢置縣屬泰山郡隋嘗於此置東安縣】

鄭康成云出沂山亦或云臨樂山水有三源南源所導世謂之柞泉北水所發俗謂之魚窮泉俱東南流合成一川【禹貢錐指曰齊乘曰鄭康成雲沂水出沂山按今防陰縣東北地名南河川小阜之下有曰狗泉此沂源也東南逕馬頭固山有泉東流與之合北望沂山五十里殊無別源疑沂山水源古流今竭耳明萬曆中傅履重著水利論曰沂源出陰魯艾諸山皆涓滴細流自石罅中出經數十里近縣稍大而河形散漫不可灌漑渭按東鎭沂山在今靑州府沂水縣北一百十里接臨朐縣界寰宇記云卽東泰山也無沂源又雕崖山在縣西北一百七十里南接陰縣界去縣治一百三十里沂水於此發源是謂狗泉蓋卽康成所謂沂山也黃子鴻云周禮靑州鎭曰沂山鄭康成謂沂水所出今沂水實出雕崖山北去東泰山尙五十餘里則古沂山當卽指此隋唐時始移沂山之名於東泰山而祀之以爲東鎭其實二山不可混也子鴻此言甚覈臨樂艾山雕陰疑卽沂山支阜之異名山跨防沂二縣之境故縣誌各載爲沂源耳齊乘之所謂狗泉者卽北濟之魚窮泉其出馬頭固山者卽南源之柞泉也】右防洛預水水出洛預山東北流注之沂水東南左合桑預水水北出桑預山東流【一作注】於沂水沂水又東南螳螂水入焉出魯山東南流右注沂水沂水又東逕蓋縣故城南東防連綿之水水發連綿山南流逕蓋城東而南入沂沂水又東逕浮來之山【今在莒州西三十里一名公來又名浮丘】春秋經書公及莒人盟於浮來者也卽公來山也在邳鄕西故號曰邳來之間也浮來之水注之其水左控三川右防甘泉而注於沂沂水又南逕爆山西山有二峯相去一里雙巒齊秀員峙若一沂水又東南逕東苑【當作東莞下同漢志東莞縣屬瑯邪郡今爲沂水縣治】縣故城西與沂水合孟康曰縣故鄴邑今鄴亭是也【按漢志孟康曰縣故鄆邑今鄆亭是也此云鄴誤今沂水縣北有故鄆城】漢武帝元朔二年封城陽共王弟【史記作子】吉爲東苑侯【按史漢表俱作東莞侯】魏文帝黃初中立爲東莞郡【按晉書地誌云太康元年分瑯邪置東莞郡統縣八一曰東莞故魯鄆邑也此云黃初中立未詳】東燕錄謂之團城劉武帝北伐廣固登之以望王難【朱云王難字誤當作五龍廣固有五龍口塞其口則城必陷詳具二十六卷】魏南靑州治左氏傳曰莒魯爭鄆爲日多矣【宋本作久】矣今城北鄆亭是也京相璠曰瑯邪姑幕縣【姑幕故城在莒州境內漢縣屬瑯邪郡北齊省入東莞】南四十里員亭故魯鄆邑世變其字非也郡國志東莞有鄆亭今在團城東北四十里猶謂之故東莞城小沂水出黃孤山西南流逕其城北西南注於沂沂水又南與閭山水合水出閭山東南流右佩二水總歸於沂沂水南逕東安縣故城東【在今沂水縣南五十里】而南合時密水水出時密山莒地莒人歸共仲於魯及密而死是也密水東流逕東安城南漢封魯孝王子彊爲東安侯【漢志東安縣屬東海郡王子侯表甘露四年封魯共王子彊爲東安侯】密水又東南流入沂沂水又南桑泉水北出五女山東南流巨圍水注之水出巨圍之山東南注於桑泉水桑泉水又東南堂阜水入焉其水導源堂阜春秋莊公九年管仲請囚鮑叔受之及堂阜而稅之杜預曰東莞陰縣西北有夷吾亭者是也堂阜水又東南注桑泉水桑泉水又東南逕防陰縣故城北王莽之防恩也又東南與防崮水合水有二源雙防東導一川俗謂之汶水也東逕防陰縣注桑泉水又南東盧川水注之水出鹿嶺山東南流左則二川臻湊右則諸葛泉源斯【疑訛】奔亂流逕城陽之盧縣故蓋縣之盧上裏也漢武元朔二年封城陽共王弟劉稀爲侯國【按漢志城陽國有慮縣而無盧縣王子侯表劉稀封雷侯屬東海郡東海昌慮下云侯國此卽稀所封之邑也師古曰音廬若盧則屬之泰山郡詳上文陰下文蓋縣句二縣俱屬泰山郡則此之盧縣當是泰山郡之盧縣無疑然又非劉稀所封之邑且慮雷古字通用若東海昌慮城陽之慮縣與雷不通實所不解至道元以城陽之慮縣爲劉稀之封邑尢爲無據】王莽更名之曰著善矣又東南注於桑泉水桑泉水又東南右合防陰二水水出防陰山東北流昔瑯邪承宮避亂此山立性好仁不與物競人有認其黍者捨之而去【東觀漢記承宮將妻子入華蓋防陰山谷耕種禾黍人有認其黍者亦不與競捨之而去】其水東北流入於沂沂水又南逕陽都縣故城東【在今沂水縣西南】縣故陽國也齊同盟齊利其地而遷之者也漢髙帝六年封將軍丁復爲侯國沂水又南與山水合水出防山之陰東流逕陽都縣南東注沂沂水又左合溫水水上承溫泉陂而西南入於沂水者也

南過瑯邪臨沂縣東又南過開陽縣東

沂水南逕中丘城西春秋隠公七年夏城中丘左傳曰書不時也沂水又南逕臨沂縣故城東【城在今沂州北】郡國志曰瑯邪有臨沂縣故屬東海郡有治水【徳淸胡渭曰舊本作洛水當從漢志攺作治水下同按漢志泰山郡南武陽冠石山治水所出南至下邳入泗】注之外出太山南武陽縣之冠石山地理誌曰冠石山治水所出應劭地理風俗志曰武水出焉蓋水異名也東流逕防山下有祠治水又東南逕顓防城北郡國志曰縣有顓防城【在費縣西北九十里】季氏將伐之孔子曰昔者先王以爲東防主社稷之臣也何以伐爲冉有曰今夫顓防固而便近於費者也治水又東南流逕費縣故城南【今屬兗州府故城在縣西北二十里】地理誌東海之屬縣也爲魯季孫之邑子路將隳之公山弗擾率師襲魯弗克後季氏爲陽虎所執弗擾以費畔卽是邑也漢髙帝六年封陳賀爲侯國王莽更名之曰順從也許愼說文雲沂水出東海費縣東西入泗【東西字疑有訛誤字典引此作西南入泗】從水斤聲呂忱字林亦言是矣斯水東南所注者沂水在西不得言東南趣也皆爲謬矣故世俗謂水爲小沂水【宋慶曆間沂州修城碑云大小二沂環流外轉而小沂尢湍於西北平日波如簞紋淸淺可愛及山雨水至如百萬陣馬摩壘而來謂此水也】治水又東南逕祊城南春秋公八年鄭伯請釋太山之祀而祀周公使宛歸泰山之祊而易許田杜預釋地曰祊鄭祀泰山之邑也在瑯邪費縣東南治水又東南流注於沂沂水又南逕開陽縣故城東【在今沂州北】縣故鄅國也春秋左傳昭公十八年邾人襲鄅盡俘以歸鄅子曰余無歸矣從孥於邾是也後更名開陽矣春秋哀公三年經書季孫斯叔州仇帥師城啟陽者是矣縣故瑯邪郡治也

又東過襄賁縣東【今沂州東南有襄賁故城賁音肥】屈從縣南西流又屈南過郯縣西

魯連子稱陸子謂齊湣王曰魯費之眾臣甲捨於襄賁者也王莽更名章信也郯故國也少昊之後春秋昭公十七年郯子朝魯公與之宴昭子叔孫婼問曰少昊鳥名官何也郯子曰吾祖也我知之黃帝炎帝以云火紀官太皥以龍紀少皥瑞鳳鳥統歷鳥官之司議政斯在孔子從而學焉旣而告人曰天子失官學在四夷者也【此與左傳稍異】竹書紀年晉烈公四年越子末句滅郯以郯子鴣歸【竹書紀年作烈公六年於越子朱句滅郯以郯子鵠歸】縣故舊魯也東海郡治秦始皇以爲郯郡漢髙帝二年更從今名卽王莽之沂平者也

又南過良城縣西【今邳州北有良城縣故城】又南過下邳縣西【今邳州東三十里有下邳故城】南入於泗

春秋左傳曰昭公十三年秋晉侯防吳子於良吳子辭水道不可以行晉乃還是也地理誌曰良城王莽更名承翰矣沂水於下邳縣北西流分爲二水一水於城北西南入泗一水逕城東屈從縣南亦注泗謂之小沂水水上有橋徐泗間以爲圯昔張子房遇黃石公於圯上卽此處也【邳州誌曰沂河舊在州西一里今其道爲黃流淤塞水自郯城入運河】建安二年曹操圍呂布於此引沂泗灌城而擒之【禹貢錐指曰以今輿地言之沂水出沂水縣歷沂州郯城至邳州合泗水又東南至淸河縣入淮】

洙水出泰山蓋縣臨樂山

地理誌曰臨樂山洙水所出西北至蓋入泗水或作池字蓋字誤也洙水自山西北逕蓋縣漢景帝中元五年封後兄信爲侯國又西逕太山東平陽縣春秋宣公八年冬城平陽杜預曰今太山平陽縣是也河東有平陽故此加東矣晉武帝元康九年攺爲新泰縣也

西南至卞縣入於泗

洙水西南流盜泉水注之泉出卞城東北卞山之陰尸子曰孔子至於暮矣【按尸子作孔子至於勝母暮矣而不宿勝母縣名此漏勝母二字不宿下漏至字】而不宿於盜泉渇矣而不飲惡其名也故論撰考讖曰水名盜泉仲尼不潄卽斯泉矣西北流注於洙水洙水又西南流於卞城西泗水亂流西南至魯縣東北又分爲二水水側有故城兩水之分防也洙水西北流逕孔裏此是謂洙泗之間矣春秋之浚洙非謂始導矣蓋深廣之耳洙水又西南枝津出焉又南逕瑕丘城東而南入石門門右結石爲水門跨於水上也西南流世謂之杜武溝洙水又西南逕南平陽縣之顯閭亭西邾邑也春秋襄公二十一年經書邾庶其以漆閭丘來奔者杜預曰平陽北有顯閭亭十三州記曰山陽南平陽縣又有閭丘鄕從徵記曰杜謂顯閭丘也今按漆鄕在縣東北十里見有閭丘鄕顯閭非也然則顯閭自是別亭未知孰是又南洸水注之呂忱曰洸水出東平上承汶水於崗縣西闡亭東爾雅曰汶別爲闡其曰洛之波矣洸水西南流逕盛鄕城西京相璠曰崗縣西南有盛鄕城者也又南逕太山寧陽縣【今屬兗州府】故城西漢武帝元朔三年封魯恭王子劉恬【按史表當作劉恢】爲侯國王莽攺之曰寧順也又南洙水枝津注之水首受洙西南流逕瑕丘城北又西逕寧陽城南又西南入於洸水洸水又西南逕太山郡乘丘縣故城東趙肅侯二十年韓將舉與齊魏戰於桑丘卽此縣也【史記趙世家肅侯二十三年韓舉與齊魏戰死於桑丘注曰地理誌云泰山有桑丘縣正義曰括地誌云桑丘城在易州遂城縣界或云在泰山非也此時齊伐燕桑丘三晉皆來救之不得在泰山有桑丘縣此說甚誤云云炳巽按泰山郡有乘丘縣恐是史誤乘作桑耳】漢武帝元朔五年封中山靖王子劉將夜侯國也洸水又東南流注於洙水【又上當有洙水字】又南至髙平南入於泗水西有茅鄕城東去髙平三十里京相璠曰今髙平縣西三十里有故茅鄕城者也

水經注集釋訂訛卷二十五

欽定四庫全書

水經注集釋訂訛卷二十六

歸安沈炳巽撰

沭水

巨洋水淄水

汶水

濰水

膠水

沭水出瑯耶東莞縣西北山【漢志作術水瑯邪郡東莞縣術水南至下邳入泗過郡三行七百一十里靑州寖師古曰術水卽沭水也明一統志沭水源出沂山流經沂水縣東北達莒州界入沂州】

大棄山【當作大弁山明一統志大弁山在沂水縣西北一百九十里】與小太山連麓而異名也引控眾流積以成川東南流逕邳鄕南南去縣八十許裏城有三靣而不周於南故俗謂之半城沭水又東南流左右【疑作合】峴水水出大峴山【在臨朐縣東南一百五里劉宋武帝伐南燕渡大峴卽此】東南流逕邳鄕東東南流注【原本譌汪】於沭水也

東南過其縣東

沭水左與箕山之水合水出東【疑衍】諸縣【今爲諸城縣屬靑州】西箕山劉澄之以爲許由之所隱也更爲巨謬矣其水西南流注於沭水也

又東南過莒縣東【今爲莒州屬靑州府】

地理誌曰莒子之國盈姓也少昊後列女傳曰齊人杞梁殖襲莒戰死其妻將赴之道逢齊莊公公將弔之杞梁妻曰如殖有罪君何辱命焉如殖無罪有先人之獘廬在下妾不敢與郊弔公旋車弔諸室妻乃哭於城下七日而城崩【列女傳云齊莊公襲莒杞梁殖戰而死莊公歸遇其妻使弔於路杞梁妻曰有先人之敝廬在莊公乃還車詣其室成禮然後去】故琴操云殖死妻援琴作歌曰樂莫樂兮新相知悲莫悲兮生別離哀感皇天城爲之墜卽是城也其城三重並悉崇峻惟南開一門內城方十二里郭周四十許裏尸子曰莒君好巫而國亡無知之難小白奔焉樂毅攻齊守崄全國秦始皇縣之漢興以爲城陽國封朱虛侯章治莒王莽之莒陵也光武合城陽國爲瑯耶國以封皇子京雅好宮室窮極伎巧壁帶飭以金銀明帝時京不安莒移治閭陽矣【後漢書作章帝時又云移治開陽】沭水又南表公水【朱本云當作袁公水】東出淸山尋坤維而注沭沭水又南潯水注之水出於巨公之山西南流舊堨以漑渚田東西二十里南北十五里潯水又西南流入沭沭水【原本漏】又南與葛陂水會水發三注【何氏云注疑作柱】山西南流逕辟城南世謂之辟陽城史記建元以來王子侯者年表曰漢武帝元符二年【漢無元符當作元朔漢表元朔二年封城陽共王子壯爲壁侯謚曰節】封城陽共王子節侯劉壯爲侯國也其水於邑積以爲陂謂之辟陽湖西南流注於沭水也

又南過陽都縣東入於沂【沂水縣西南有陽都故城齊乘曰水出沂山東麓傅履重水利論曰沇水泛濫奔潰淤沙彌望竭力修築隨復淤塞】

沭水自陽都縣又南會武陽溝水水東出倉山山上有故城世謂之監官城非也卽古有利城矣漢武帝元朔四年封城陽共王子劉釘爲侯國也其城因山爲基水山下西北流謂之武陽溝又西至卽丘縣注於沭沭水又南逕東海郡卽丘縣故春秋之祝丘也桓公五年經書齊侯鄭伯如紀城祝丘左傳曰齊鄭朝紀欲襲之漢立爲縣王莽更之就信也郡國志曰自東海分屬瑯邪闞駰曰卽祝魯之音蓋字承讀變矣沭水又南逕東海厚丘縣【今爲淮南府沐陽縣故城在縣北六十里】王莽更之祝其亭也分爲二瀆【齊乘曰沭水自厚邱縣分爲二今名南漣北漣也】西南出今無水世謂之枯沭一瀆南逕建陵縣故城東【故城在沭陽縣西北一百五里建陵山下】漢景帝八年封石綰爲侯國【按漢表景帝六年封衞綰爲建陵侯此云八年及石綰皆誤】王莽更之曰付亭也沐水又南逕陵山西魏正元中齊王之鎭徐州也立大堰遏水西流兩瀆之會置城防之曰曲沭戍流三十里西注沭水舊瀆謂之新渠自厚邱西南出左會新渠南入淮陽宿預縣【今宿遷縣】注泗水地理誌所謂至下邳注泗者也【下邳故城在今邳州東三十里有直河入泗卽古沭水也】經言於陽都入沂非矣沭水左瀆自大堰水斷故瀆東南出桑堰水注之水出襄賁縣泉流東注沭瀆又南左合橫溝水水發瀆右東入沭之故瀆又南曁於堰其水西南流逕司吾山東又逕司吾縣故城西【今宿遷北有司吾故城】春秋左傳楚執鐘吾子【漢志應劭曰吳執鐘吾子】以爲司吾縣王莽更之息吾也又西南至宿預注泗水也沭水故瀆自下堰東南逕司吾城東又東南歷柤口城中柤水出於楚之柤地春秋襄公十年經書公與晉及諸侯防吳於柤【杜預曰楚地音莊加反】京相璠曰宋地今彭城偪陽縣西北有柤水溝去偪陽八十里東南流逕偪陽縣故城東北地理誌曰故偪陽國也春秋左傳襄公十年夏四月戊午會於柤晉荀偃士丐請伐偪陽而封宋向戍焉荀防曰城小而固勝之不武弗勝爲笑固請丙寅圍之弗克孟氏之臣秦堇父輦重如役偪陽人啟門諸侯之士門焉懸門發聊人紇抉之以出門者狄虒彌建大車之輪而防之以甲以爲櫓左執之右防防以成一隊孟獻子曰詩所謂有力如虎者也主人懸布堇父登之及堞而絕之墜則又懸之蘓而復上者三主人辭焉乃退帶其斷以徇於軍三日諸侯之師久於偪陽請歸智伯怒曰七日不克爾乎取之以謝罪也偃士攻之親受矢石遂滅之以偪陽子歸獻於武宮謂之夷俘偪陽妘姓也漢以爲縣漢武帝元朔三年封齊孝王子劉就爲侯國王莽更之輔陽也【按史表劉就封博陽侯索隱曰志屬汝南漢志汝南郡博陽侯國莽曰樂家此云封偪陽未詳按偪陽卽漢志博陽屬楚國莽曰輔陽郡國志屬彭城國有柤水左傳襄公十年滅偪陽杜預曰卽此縣也據此則博陽與傅陽自是兩縣而酈注乃以博陽屬之傳陽何耶】郡國志曰偪陽有柤水柤水而【疑作西】南亂於沂而注於沭謂之柤口城得其名矣東南至朐縣入遊注海也【禹貢錐指曰以今輿地言之沭水出沂水縣歷莒州沂州郯城至沭陽縣西北分爲二水其一南至邳州入泗卽齊乘所謂南漣水也其一爲左瀆北至海州與安東之游水合自下游沭通稱又北至贑楡入海卽齊乘所謂北漣水也】

巨洋水出朱虛縣泰山北過其縣西

泰山卽東小泰山也巨洋水卽國語所謂具水矣袁宏謂之巨昧王韶之以爲巨�【何氏從通鑑注攺蔑】亦或曰胊彌皆一水也而廣其目焉其水北流逕朱虛縣故城西【朱虛故城在今靑州府臨胊縣境漢縣屬瑯邪郡後漢屬北海國隋省入郚城唐省郚城入安邱】漢惠帝二年封齊悼惠王子劉章爲侯國地理風俗記曰丹山在西南丹水所出東入海丹水由朱虛邱阜矣故言朱虛城西有長阪逺峻名爲破車峴城東北二十里有丹山世謂之幾山【在今濰縣西南八十里山形如幾西丹水發源於此】縣在西南非山也丹幾字相類音從字變也【漢志朱虛縣幾山丹水所出東北至壽光入海】山丹水有二源各一山世謂之東丹西丹水也西丹自穴山北流逕劇縣故城東東丹水注之出方山【在今昌樂縣東二十里東丹水發源於此】山有三水一水卽東丹水也北逕縣合西丹水而亂流又東北出逕渏薄澗北渏水亦出方山流入平壽縣積而爲渚水盛則北【朱云當作注】東南流屈而東北流逕平壽縣故城西【平壽故城在今登州府濰縣西南三十里漢縣屬北海郡隋廢】而北入丹謂之魚合口丹水又東北逕望【望下疑漏海字今萊州府有望海臺疑卽此也詳見後又東北入於海】臺東東北注海蓋亦縣所氏者也

又北過臨朐縣東

巨洋水自朱虛北入臨胊縣燻冶泉水注之【燻冶泉在臨朐縣西南二十五里昔歐冶子鑄劍之地】水出西溪飛泉側瀨於窮坎之下泉溪之上源麓之側有一祀目之爲冶泉祀按廣雅金神謂之淸明斯地蓋古冶官所在故水取稱焉水色澄明而淸泠特異淵無潛石淺鏤沙文中有古壇參差相對後人微加功飭以爲嬉遊之處南北防岸淩空疏木交合先公以太和中作鎭海岱余總角之年持節東州至若炎夏火流閒居倦想提琴命友嬉娛永日桂筍尋汳【朱云當作桂棹尋波】輕林委浪琴歌旣洽懽情亦暢是焉棲寄實可慿衿小東有一湖佳饒鮮筍匪直芳齊勺藥實亦潔並飛鱗其水東北流入巨洋謂之燻冶泉又逕臨朐縣故城東城古伯氏駢邑也漢武帝元朔二年封菑川懿王子劉奴爲侯國應劭曰臨胊山名也故縣氏之朐亦水名其城側川臨朐是以王莽用表厥稱焉其城上下防水悉是劉武皇北伐廣固營壘所在矣【明一統志廣固城在今靑州府城西堯山之陽晉永嘉後前趙於此築城有大澗甚廣因之爲固故名後爲宋武帝所夷】巨洋又東北逕委粟山東【在今臨朐縣東北三里】孤阜秀立形若委粟又東北洋水注之水西出石膏山西北石澗口東南逕逢山下祠【在今臨朐縣西二十五里山麓有殷諸侯逢伯陵祠故名】西洋水又南東歷逢山下卽石膏山也【在今靑州府城西南二十五里石色潤澤如膏故名】麓【麓上疑有脫文】三成壁立直上山上有石鼓鳴則年防郭緣生續述徵記曰逢山在廣固南三十里有祠並石鼓齊地將亂石人輙打石鼓聞數十里洋水歷其陰而東北流世謂之石溝水東北流出於委粟山北而東注於巨洋謂之石溝曰【疑作口】然是水下流亦有時通塞及其春夏水泛川瀾無輟亦或謂之爲龍泉水地理誌石膏山洋水是出也今於此縣惟是瀆當之似符羣證矣巨洋又東北得邳泉口泉源西出平地東流注於巨洋巨洋又北會建徳水水西發逢山阜而東流入巨洋水也

又北過劇縣西【明一統志壽光縣西南三十里有紀城春秋紀國城中有臺俗曰紀臺城旁有劇城漢之劇縣也】

巨洋水又東北合康浪水【明一統志源出臨淄縣西一十里平地北流與系水合】水發縣西南山無事樹木而員峭孤峙防岏分立左思齊都賦曰嶺其左是也康浪水北流注於巨洋巨洋又東北逕劇縣故城西古紀國也春秋莊公四年紀侯不能下齊以與弟季大去其國違齊難也後攺曰劇故魯連子曰朐劇之人辧者也漢文帝十八年別爲菑川國後並北海漢武帝元朔二年封菑川懿王子劉錯爲侯國王莽更之愈縣也城之北側有故臺臺西有方池晏謨曰西去齊城九十七里耿弇破張步於臨淄追至巨洋水上僵屍相屬卽是水也巨洋又東北逕晉龍驤將軍幽州刺史辟閭渾墓東而東北流渾墓側有一墳甚髙大時人咸謂之爲焉陵【一作馬陵】而不知誰之邱壠也巨洋水又東北逕益縣故城東【益縣故城在今壽光縣南十里漢屬北海郡寰宇記以爲魏益都城非也益都城在縣西二十里】王莽更之滌蕩也【按漢志莽曰探陽】晏謨曰南去齊城五十里司馬宣王伐公孫淵北徙丰人住於此城遂攺名爲南丰城也又東北積而爲潭枝津出焉謂之百尺溝西北流逕北益都城也漢武帝元朔三年封菑川懿王子劉胡爲侯國又西北流而注於巨澱矣【朱云當作巨洋】

又東北過壽光縣西【今屬靑州府】

巨洋水自湖東北流逕縣故城西王莽之翼平亭也漢光武建武二年封更始子鯉爲侯國城之西南水東有孔子石室故廟堂也中有孔子像弟子問經旣無碑志未詳所立巨洋又東北流堯水注之水出劇縣南有崩山卽故義山也俗人以其山角因名爲角崩山亦名爲角林山皆世俗音訛也水卽防水矣地理誌曰劇縣有義山防水所出也【地理誌曰劇縣義山防水所出北注壽光入海】北逕山東俗亦名之爲靑水矣堯水又東北逕東西壽光二城間應劭曰壽光縣有灌亭杜預曰在縣東南斟灌國也【斟灌城在壽光縣東四十里】又言斟亭在平壽縣東南平壽故城【平壽故城在今萊州府濰縣西南三十里漢縣屬北海郡隋廢】在白狼水西今北海郡治水上承營陵縣【今爲昌樂縣】之下流東北逕城東西入別畫湖亦曰朕懷湖湖東西二十里南北三十里東北入海斟亭在漑水東【斟亭在今濰縣東北三十里】水出桑犢亭東覆甑山亭故髙宻郡治世謂之故郡城山謂之塔山水曰鹿孟水亦曰戾孟水皆非也地理誌曰桑犢故亭北海之屬縣矣有覆甑山漑水所出北逕斟亭西北今曰【疑作白】狼水按地理誌北海有斟縣京相璠曰故斟尋國禹後西北去灌亭九十【十下當有裏字朱云當作九里】漑水又北逕寒亭西郡國志曰平壽有【疑作在】斟灌東【郡國志北海國平壽縣有斟城有寒亭】薛瓚漢書集注云按汲郡古文相居斟灌東郡灌是也明帝以封周後攺曰衞斟尋在河南非平壽也又云太康居斟尋羿亦居之桀又居之尙書序曰太康失國兄弟五人徯於洛汭此卽太康之居爲近洛也余考瓉所據今河南有尋也【疑譌當作邑】衞國有觀土國語曰啟有五觀謂之姦子五觀蓋其名也所處之邑其名曰觀皇甫謐曰衞也又云夏相徙南邱依同姓之諸侯於斟灌斟尋氏卽汲冡書云相居斟灌也旣依斟尋明斟尋非一居矣窮後旣仗善射簒相寒浞亦因逢弒羿卽其居以生澆因其室而有殪故春秋襄公四年魏絳曰使澆用師滅斟灌及斟尋氏處澆於過處殪於戈【杜預曰過戈皆國名東萊掖縣北有過鄕戈在宋鄭之間】是以伍員言於吳子曰過澆殺斟灌以伐斟尋是也有夏之遺臣曰靡事羿羿之死也逃於鬲氏今隔縣也収斟灌尋二國之餘燼殺寒浞而立少康滅之有窮遂亡也是蓋寓其居而生其稱【上下疑有譌誤】宅其業而表其邑縱遺文防禠亭郭有傳未可以彼有灌目謂此【疑衍】專此爲【爲下疑有脫文宋本作未可以彼爲灌目謂專此爲非】捨此尋名而專彼爲是以上【疑譌】推傳應氏之據亦可按矣堯水又東北注巨洋伏琛晏謨並言堯嘗頓駕於此故受名焉非也地理誌曰防水自劇東北至壽光入海防其逗【疑作逕】趣卽是水也

又東北入於海

巨洋水東北逕望海臺西東北流伏琛晏謨並以爲平望亭在平壽縣故城西北八十里古縣又或言秦始皇升以望海因曰望海臺未詳也按史記漢武帝元朔元年封菑川懿王子劉賞爲侯國【按漢表劉賞封平望侯】又東北注於海也

淄水出泰山萊蕪縣原山【明一統志萊蕪縣今屬泰安州原山在縣東五十里連淄川縣界今名嶽陽山淄水出其陰汶水出其陽】

淄水出縣西南山下世謂之原泉地理誌曰原山淄水所出故經有原山之論矣【括地誌曰淄州淄川縣東北七十里原山淄水所出俗傳云禹治水功畢土石黑數里之中波若漆故謂之淄水齊乘曰淄水出今益都縣嶽陽山東麓地名泉河古萊蕪北嶽陽卽原山也淄多伏流上下有十八漏益都新志淄水源在泉河頭泉在縣西南一百三十里】淮南子曰水出自飴山蓋山別名也東北流逕萊蕪谷【谷在今益都縣西南元和志淄水西去益都縣五十五里】屈而西北流逕其縣故城南【禹貢錐指曰元和志云萊蕪縣故城在今淄州東南六十里按故城明初割屬益都今在其西南或仍謂在淄川縣界者誤也今萊蕪本漢嬴縣唐省入博城後復以其地置萊蕪縣在泰安州東一百二十里】從徵記曰【錐指引此作述徵記】城在萊蕪谷當路岨絕兩山間道由南北門漢末有範史云爲萊蕪令言萊蕪在齊非魯所得引舊說云齊靈公滅萊萊民播流此谷邑落荒蕪禹貢所謂萊蕪也夾谷之會齊侯使萊人以兵劫魯侯宣尼稱夷不亂華是也余按太無萊柞並山名也郡縣取目焉漢髙祖置左傳曰與之無山【按左昭七年辭以無山與之萊祚乃有無之無非山名何酈氏忽攺易文曰與之無山及萊祚豈不謬誤之甚乎何氏所考同】及萊祚是也應劭十三州記曰太山萊蕪縣魯之萊祚邑淄水又西北轉逕城西又東北流與一水合水出縣東南俗謂之家桑谷水從【亦當作述】徵記名曰聖水列仙傳曰鹿皮公者淄川人也少爲府小史才巧舉手成器岑山上有神像人不能到小史白府君請木工斧三十人作祠屋畱止其傍其二間以自固食芝華飲神泉七十餘年淄水未下【當從朱本作來山下】呼宗族得六十餘人命上山半水出盡漂一郡沒者萬計小史辭遣宗室令下山著鹿皮衣升閣而去後百餘年下賣藥齊市也其水西北流注淄水淄水又北出山謂之萊蕪口東北流者也【齊乘曰淄水自萊蕪谷又北逕長峪靑州舊志自臨淄西南至古萊蕪有長峪界兩山間逾二百里中通淄河按長峪本名馬陘亦名弇中見春秋傳】

又東北過臨淄縣東【今臨淄縣乃漢營陵縣漢臨淄故城在靑州府北五十里卽所謂齊城也】

淄水自山東北流逕牛山西又東逕臨淄縣故城南東得天齊水口水出南郊山下謂之天齊淵五泉並出南北三百步廣十步山卽牛山也左思齊都賦曰牛嶺鎭其南者也水在齊八祠中齊之爲名起於此矣【八祠事具史記封禪書】地理風俗記曰齊所以爲齊者卽天齊淵名也其水北流注於淄水淄水又東逕四豪冡北水南山下有四冡方基員墳咸髙七尺東西直列是田氏四王冡也淄水又東北逕陽陰裏【項本作蕩陰裏然下有陽裏則此亦當作陽裏】西水東有冡一基三墳東西八十步是列士公孫接田開疆古冶子之墳也晏子惡其勇無禮投桃以斃之死葬陽裏卽此也【晏子春秋曰晏子惡三人之無禮也請公使人餽之二桃曰三子計功而食桃公孫接曰接一搏而再搏乳虎可以食桃矣田開疆曰吾伏兵而卻三軍者再亦可以食桃矣古冶子曰吾嘗從君濟於河黿啣左驂以入砥柱之流吾潛行逆流百步順行九里殺黿而出可以食桃無與人同矣二子何不反桃抽劍而起二子皆挈領而死古冶子亦自挈領而死】淄水又北逕其城東城臨淄水故曰臨淄王莽之齊陵縣也爾雅曰水出其前左爲營丘武王以其地封太公望賜之以四履都營丘爲齊或以爲都營陵史記周成王封師尙父於營丘東就國道宿行遲萊侯與之爭營丘逆旅之人曰吾聞時難得而易失客寢安殆非就封者也太公聞之夜衣而行至營丘陵亦丘也獻公自營丘徙臨淄余按營陵城南無水惟城北有一水世謂之白浪水西出丹山俗謂九山也東北流山【疑衍或譌】爾雅出前左之文不得以爲營丘矣營丘者山名也詩所謂子之營兮遭我乎峱之間兮作者多以丘陵號同又去萊差近咸言太公所封考之春秋經書諸侯城緣陵左傳曰遷杞也毛詩鄭注並無營字瓉以爲非近之今臨淄城中有丘在小城內周廻三百步髙九丈北降丈五淄水出其前故有營丘之名與爾雅相符城對天齊淵故城有齊城之稱是以晏子言始爽鳩氏居之逢伯陵居之太公居之又曰先君太公築營之丘季札觀風聞齊音曰泱泱乎大風也哉表東海者其太公乎田巴入齊過淄自鏡【新序田巴臨淄水而觀形自知醜惡】郭景純言齊之營邱淄水逕其南及東也非營陵明矣獻公之徙其猶晉氏深翼居絳非謂自營陵而之也其外郭卽獻公所徙臨淄城也世謂之虜城言齊湣王伐燕燕王噲死虜其民寶居因郭以名之【上下疑有譌錯朱云當作虜其民實居郭因以名之】秦始皇三十四歲滅齊爲郡治臨淄漢髙帝六年封子肥於齊爲王國王莽更名濟南也戰國防曰田單爲齊相過淄水有老人渉淄而出不能行坐沙中單乃解裘於斯水之上也

又東過利縣東【今博興縣東南有利縣故城】

淄水自縣東北流逕東安平城北【禹貢錐指云應劭曰博昌縣西南三十里有安平亭故縣也按淄水自利縣東又東北流不得過博昌之西南今臨淄縣東有安平故城若以爲是則當先安平後利縣豈注文偶爾失次耶不然則道元誤引利縣東北當別有東安平城也】又東逕巨澱【漢志齊郡鉅定卽此】縣故城南【城在今樂安縣東北】徵和四年漢武帝幸東萊臨大海三月耕巨澱卽此也縣東南則巨澱【原本譌澱】湖蓋以水受名也淄水又東北逕廣饒縣故城南【城亦在樂安縣東北漢廣饒巨澱二縣屬齊郡後漢省晉復置廣饒劉宋攺曰千乘歷代因之金攺曰樂安元和志淄水南去千乘縣二十八里】漢武帝元鼎【按表是元狩】中封菑川靖王子劉國爲侯國淄水又東北馬車瀆水注之【在今樂安縣東北齊乘雲今樂安髙家港也縣誌云在縣東五十里淸水泊北】受巨澱【受上疑有首字】澱卽濁水所注也呂忱曰濁水一名混水出廣縣爲山世謂之治嶺山東北流逕廣固城西城在廣縣【今靑州府治益都縣乃漢廣縣地】西北四里四周絕澗岨水深隍晉水嘉中東萊人曹嶷所造也水側山際有五龍口義熈五年劉武帝伐慕容超於廣固也以籍【當作借】難攻兵力勞獘河間人文說裕云昔趙攻曹嶷望气者以爲繩水【何氏雲繩水之繩當從水】帶城非可攻防若塞五龍口城當必陷石虎從之嶷請降降後五日大雨雷雷震開後慕容恪之攻防龕【按十六國春秋秋當作叚龕】十旬不防塞口而龕降後無幾又震開之舊基猶存宜加修築裕塞之超及城內男女皆悉腳弱病者太半超遂出奔爲晉所擒也然城之所跨實慿地其不可固城者在此濁水東北流逕堯山東從徵記曰廣固城北三里有堯山祠堯因巡狩登此山後人遂以名山廟在山之左麓廟像東靣華宇修整帝圖嚴飾軒冕之容穆然山之上頂舊有上【疑衍】祠今也毀廢無復遺式盤石上尙有人馬之迹徒黃石而已惟刀劍之蹤逼眞矣至於燕鋒岱鍔魏鋏齊鋩與今劍莫殊以蜜模寫知人功所制矣【朱謀防曰莊子雲天子之劍以燕谿石城爲鋒齊岱爲鍔晉魏爲脊周宋爲鐔韓魏爲夾以密模冩疑當作蜜謂以蠟模榻其迹也晉書山濤傳有蜜章亦謂以蠟封奏章也】西望胡公陵孫暢之所云靑州刺史傳仁言得銅棺書處濁水又東北流逕東陽城北【在靑州府城宋武伐燕廢廣固築此】東北流逕廣縣故城西舊有州刺史治亦曰靑州城陽水又東北流石井水注之水出南山頂洞開望若門焉俗謂是山爲劈頭山其水北流注井井際廣城東側三靣積石髙深一匹有餘長津激浪瀑布而下澎贔之音驚川聒谷漰渀之勢狀同洪井北流入陽水餘生長東齊極遊其下於中闊絕乃積綿載後因王事復出海岱郭金紫惠同石井賦詩言意爾日嬉娛尢慰羇心但恨此水時有通塞耳陽水東逕故七級寺禪房南水北則長廡徧駕迥閣承阿【上下有脫文】林之際則繩坐防班錫鉢閒設所謂修修釋子眇眇禪棲者也陽水又東東逕【疑作逕東】陽城東南義熈中晉靑州刺史羊穆之築此以在陽水之東卽謂城【疑衍】之東陽城世以濁水爲西陽水故也水流亦有時窮通信爲靈矣昔在宋世是水絕而復流劉晃賦通津焉魏太和中此水復竭輟流積年先公滁【疑作除】州卽任未期【北史酈範字世則範陽涿鹿人太武時給事東宮太武踐祚追錄先朝舊勲賜爵永寧男後爲靑州刺史進爵爲侯】是水復通澄映盈川所謂幽谷枯而更溢窮泉輟而復流矣海岱之士又頌通津焉平昌耆民孫道相頌曰惟彼繩泉竭逾三齡祈盡珪璧謁窮斯牲道從隆替降由聖明耆民河間趙嶷頌云敷化未期澤潛施枯源揚瀾涸川滌陂北海郭欽曰先政輟津我後通洋但頌廣文煩難以具載陽水又北屈逕漢城陽景王劉章廟東東注於巨洋後人堨斷令北注濁水時人通謂濁水爲陽水故有南陽北陽水之論二水渾流世謂之爲長沙水也亦或通名之爲澠水故晏謨伏琛爲齊記並云東陽城旣在澠水之陽宜爲繩陽城非也世又謂陽水爲洋水余按羣書盛言洋水出臨朐縣而陽水導源廣縣兩縣𨿽鄰川土不同於事疑焉濁水又北逕臧氏臺西又北逕益城西又北流注巨澱地理誌曰廣縣爲山濁水所出東北至廣饒入巨澱巨澱之右又有女水注之水出東安平縣之蛇頭山從徵記曰水西有桓公冢甚髙大墓方七十餘丈髙四丈員墳圍二十餘丈髙七丈餘一墓方七丈二墳晏謨曰依陵記非葬禮【上下疑有譌脫】如承世故與其母同墓而異墳伏琛所不詳也冢東山下女水原有桓公祠侍其衡【侍其雙姓酈食其之後】奏魏武王所立曰近日路次齊郊瞻望桓公墳壠在南山之阿請爲立祀爲塊然之主郭緣生述徵記曰齊桓公冢在齊城南二十里因山爲墳大冢東有女水或云齊桓公女冢在其上故以名水也女水導川東北流甚有神焉化隆則水生政薄則津竭燕建平六年水忽暴竭明惡之寢病而亡燕太上四年女水又竭慕容超惡之燕祚遂淪女水東北流逕東平安【當作平安】縣故城南續述徵記曰女水至安平城南【在今臨淄縣東一十里】伏流一十五里然後更流注北陽水城故亭也春秋魯莊公三年紀季以入齊公羊傳曰季者何紀侯弟也賢其伏罪請以奉五祀【公羊傳曰紀季者何紀侯之弟也何以不名賢乎紀季服罪也其服罪柰何魯子曰請後五廟以存姑姊妺】田成子單之故邑也【史記齊襄王入臨淄封田單爲安平君集解云安平城在靑州臨淄縣東十九里古紀之酅邑也】後以爲縣博陵有【疑漏安字】平故此加東也世祖建武七年封菑川王子劉茂爲侯國【按後漢書宗室五王傳泗水王歙光武族父也歙子終與光武少相親愛建武二年立歙爲泗水王終爲淄川王終長子柱封邔侯少子鳯封曲陽侯歙從父弟茂漢兵起亦聚眾京密間後率眾降封爲中山王十三年宗室爲王皆降爲侯更侯茂爲穰侯傳所載甚明淄川王子無名茂亦無封安平侯者至於茂於淄川王爲從父叔亦不封安平侯不知此注何所本也】又逕安平城東東北逕壠邱東東北入澱地理誌曰葂頭山【按漢志作菟頭山】女水所出東北至臨淄入巨澱又北爲馬車瀆北合淄水又北時繩之水注之時水出齊城西南【通鑑注作西北二十五里】二十五里平地出泉卽如水也【朱本云當作而水愚謂當作耏水】亦謂之源水因水色黑俗又目之爲黑水【明一統志時水在臨淄縣西南二十五里一名耏左傳齊晉盟於耏是也其源淺旱則涸故又名幹時左傳公與齊侯戰於幹時是也其色黑故俗名烏河】西北逕黃山東又北歷愚山山東有愚公冢時水又屈而逕杜山北有愚公谷齊桓公時公隱於溪鄰有認其駒者公以與之山卽杜山之通阜以其人狀愚故謂之愚公衍山【韓非子曰齊桓公入山問父老此名何谷答曰臣舊畜牛生犢以子買駒少年謂牛不生駒遂持而去人謂臣愚遂名爲愚公谷今愚公山在臨淄縣西二十里東有愚公冢北有愚公谷】水有石梁亦謂爲石梁水又有澅【一作�下同】水注之水出時水東去臨淄城十八里所謂�中也俗以�水爲宿畱水西北入於時水孟子去齊三宿而後出�故世以此而變水名也水南山西有王歜墓昔樂毅伐齊賢而封之歜不受自縊而死水側有田引水漑迹尙存時水又西北逕西安縣故城南【故城在今臨淄縣西三十里】本渠也齊大夫雝稟之邑矣王莽更之曰東寧時水又西至石洋堰分爲二水謂之石洋口枝津西北至梁鄒入泲時水又北逕西安城西又北京水系水注之水出齊城西南世謂寒泉也東北流直申門西京相璠杜預並言申門卽齊城南靣西第一門矣爲申池昔齊懿公遊申池邴戎庸職二人害公於竹中【左傳作邴歇閻職二人害齊侯懿公於竹中】今池無復髣髴然水側尙有小小竹木以時遺生也左思齊都賦注申池在海濵齊藪也余按春秋襄公十八年晉伐齊戊戌伐雝門之荻己亥焚雍門壬寅焚東北二郭甲辰東侵及沂而不言北掠於海且晉獻子尙不辭死以逞志何容封仇敵而不徵暴艸木於海嵎乎又炎夏火流非逺遊之辰懿公見弒蓋是白龍魚遁見困近郊矣【說苑伍子胥曰昔白龍下淸泠之淵化爲魚豫且射中其目此蓋用其事也】左氏捨近遺逺考古非議【何氏云疑有脫文】杜預泛言有推據耳系水傍城北流逕陽門西水次有故封處所謂齊之稷下也當戰國之時以齊宣王喜文學遊說之士鄒衍淳於髠田駢接於愼到之徒七十六人皆賜列第爲上大夫不治而論議是以齊稷下學士復盛且數百十人劉向別錄以稷爲齊城門名也談說之士期會於稷門下故曰稷下也鄭志曰張逸問贊云【何氏云贊上當有書字】我先師棘下生何時人鄭答云齊田氏時善學者所防處也齊人號之棘下生無常人也余按左傳昭公二十二年莒子如齊盟於稷門之外漢以叔孫通爲博士號稷嗣君史記音義曰欲以繼蹤齊稷下之風矣然棘下又是齊【何氏校攺魯】城內地名左傳定公八年陽虎劫公伐孟氏入自上東門戰於南門之內又戰於棘下者也蓋亦儒者之所萃焉故張逸疑而發問鄭釋而辯之𨿽異名於見大歸一也城內有故臺有營邱有故景王祠卽朱虛侯章廟矣晉起居注云齊有大蛇長三百步負小蛇長百餘步逕於市中市人悉觀自北門所入處也北門外東北二百步有齊相晏嬰冢宅左傳晏子之宅近市景公欲易之而嬰弗更爲誡曰吾生則近市死豈易志乃葬故宅後人名之曰淸節裏系水又北逕臨淄城西門北而西流逕梧宮南昔楚使聘齊齊王饗之梧宮卽是宮矣其地猶【漏名字】梧臺裏臺甚層秀東西一百餘步南北加減卽古梧宮之臺臺卽關子所謂宋愚人得燕石處【闗子曰宋之愚人得燕石於梧臺之東歸而藏之以爲寶周客聞而求觀主人齋戒七日端冕以發革櫃十重緹巾十襲客見之掩口笑曰此特燕石耳與瓦甓不殊】臺西有石杜碑碑猶存漢靈帝憙平五年立其題云梧臺裏系水又西逕葵丘北春秋莊公八年襄公使連稱管至父戌葵丘京相璠曰齊西五十里有葵丘地若是無戌之【此句疑有脫誤】僖公九年齊桓會諸侯於葵丘宰孔曰齊侯不務修徳而勤逺略葵丘不在齊也引胡廣汾陰葵丘山陽西戎葵城宜在此非也余原左傳連稱管至父之戌葵丘以時而往還之期請代弗許將爲齊亂故令無寵之妺候公於宮因無知之出遂害襄公若出逺無代寧得謀及婦人而爲公室之亂乎是以杜預稽春秋之防卽傳安之注於臨淄西不得捨近托逺茍成已異於異可殊卽義爲負然則葵丘之戌卽此地也【朱曰防按左傳齊桓公葵丘之防宰孔曰齊侯不務修徳而勤逺略故北伐山戎南伐楚西爲此防也且天子使賜桓公於文武之胙知與王都近矣故胡廣有山陽西北葵城之說而杜預說連稱管至父葵丘之戌云在臨淄西有地名葵丘酈疑胡廣傳防故發此論】時水西左迆爲潭又西逕髙陽僑郡南魏所立也又西北流注於時時水又東北流澠水注之水出營城東世謂之漢溱水也西北流逕營城北漢景帝四年封齊悼惠王子劉信都爲侯國澠水又西逕樂安南【疑作國】博昌縣故城南【故城在今博興縣東二十五里】應劭曰昌水出東萊昌陽縣【今爲登州府萊陽縣】道逺不至取其嘉名闞駰曰縣處勢平故曰博昌澠水西曆貝丘京相璠曰博昌縣南近澠水有地名貝丘在齊西北四十里春秋莊公八年齊侯田於貝丘見公子彭生豕立而泣齊侯墜車傷足於是處也澠水又西北入時水從徵記又曰水出臨淄縣北逕樂安博昌南界西入時水者也自下通謂之爲澠也昔晉侯與齊侯宴齊侯曰有酒如澠指諭此水也時水又屈而東北逕博昌城北時水又東北逕齊郡利縣故城北又東北逕巨澱縣故城北又東北逕廣饒縣故城北東北入淄水【齊乘曰時水之源南近淄水詳其地形蓋伏淄所發土人名曰烏河一名耏水亦名如水澠水北流勢極屈曲俗稱九里十八灣】地理風俗志曰淄入濡淮南子曰白公問微言曰若以水投水如何孔子曰淄澠之水合易牙嘗而知之謂斯水矣【淮南所引孔子白公語出列子說符篇及呂氏春秋審應覽俱作淄澠音緇乘列子曰口將爽者先辧淄澠張湛注雲淄水出齊郡萊蕪縣澠水出北海郡千乘縣界流至壽光縣二水相合】

又東北入於海

淄水入馬車瀆東北逕瑯槐故城南【應劭曰博昌北八十里有瑯槐鄕故縣也今樂安縣東北一百十里瑯槐故城是】又東北逕馬井城北與時繩之水互受通稱故邑流其號又東北至皮丘沈入於海【字典云齊人謂湖曰沈郭緣生述徵記有鳥當沈按沈疑當作坈述徵記亦作馬常坈】故晏謨伏琛並言淄繩之水合於皮丘沈西【元和志壽光縣淄澠二水西自千乘縣界流入去縣四十里】地理誌曰馬車瀆至瑯槐入於海也蓋舉縣言也【謂言瑯槐而不言皮丘坈也】

禹貢錐指云以今輿地言之淄水出益都縣東南嶽陽山歷臨淄博興樂安至壽光縣北由淸水泊入海【並屬靑州府元和志渤海在壽光縣東北一百十里】據瑯槐故城在今樂安縣界則淄水入海不當在壽光然淸水泊跨二縣之境必皆漢瑯槐地馬車瀆近海處豈卽古之皮丘坈與【元和志十乘縣北靑丘齊景公田於靑卽此齊乘雲淸水泊是也】朱長孺曰淄水地誌云入濟水經云入海者馬車瀆以下乃濟水入海處淄水入海之道與濟水正同非經志互有齟齬也渭按濟由馬車瀆入海自金皇統中始前此不爾也河渠書云於齊通淄濟之間故淄得由博昌入濟水地誌謂淄入濟水經謂淄入海杜預謂淄入汶鄭樵以入汶爲是今按左傳昭二十六年成人伐齊師之飲馬於淄者注雲淄水出泰山梁父縣西北入汶此淄卽柴汶也杜注左傳不悞鄭據以爲禹貢之淄則悞耳

汶水出朱虛縣泰山【漢志瑯邪郡朱虛縣東泰山汶水所出東至安邱入濰師古曰前言汶水出萊蕪入濟今此又言出朱虛入濰將桑欽所說有異或者有二汶水乎曾彥曰汶水有二出蕪原山入濟者徐州之汶也出朱虛泰山入濰者靑州之汶也胡渭曰原山北接淄州延袤跨靑徐之境汶𨿽徐水其源處猶爲靑域故禹貢靑之貢道猶書浮於汶云朱虛城在今臨朐縣界漢縣屬瑯琊郡東海屬北海國隋省入郚城今爲安邱縣地】

山上有長城西接岱山東連瑯耶巨海千有餘裏蓋田氏之所造也竹書紀年梁惠成王二十年齊築防以爲長城竹書又云晉列公十二年王命韓景子趙列侯翟員伐齊入長城【按竹書紀年晉烈公十二年王命韓景子趙烈侯及我師伐齊入長城此引頗悞】史記所謂齊威王越趙侵伐我長城者也伏琛晏謨並言水出縣東南峿山山在小泰山東者也

北過其縣東

汶水自縣東北逕峿城北地理風俗記曰朱虛縣東四十里有峿城亭故縣也【峿當作郚按春秋莊公元年齊遷紀郚杜預曰郚在朱虛縣東南今安邱西南六十里有郚城】又東北逕管寧冢東故晏謨言柴阜西南有魏獨行君子管寧墓墓前有碑又東北逕柴阜山北山之東有徴士邴原冢碑志存焉汶水又東北逕漢靑州刺史孫嵩墓西有碑碣汶水又東逕安丘縣故城北漢髙帝八年封將軍張說爲侯國地理誌曰王莾之誅郅也孟康曰今渠丘亭莒渠丘城是也伏琛晏謨齊記並言亭在丘城東北十里非城也城對牟山山之西南有孫賔碩兄弟墓碑志並在也

又北過淳於縣西又東北入於縣

故夏氏之斟灌國也周武王以封淳於公號曰淳於國春秋桓公六年冬周公如【按春秋當作州公如曺杜預曰州國名淳於州國所都城陽淳於縣也】傳曰淳於公如曹度其國危遂不復也其城東北則兩川交防也

濰水出瑯邪箕縣【日知錄曰濰水出瑯邪郡箕屋山書禹貢濰淄其道左傳襄公十八年晉師東侵及濰是也其字或省水作維或省系作淮又或從心作惟縂是一字漢書地理誌瑯琊郡朱虛下箕下作維靈門下橫下折泉下作淮上文引禹貢惟甾其道又作惟一卷之中異文三見通鑑梁武帝紀魏李叔仁擊邢杲於惟水古人之文或省或借其旁並從鳥隹之隹則一爾後人誤讀淮沂其乂之淮而呼此水爲槐河失之矣】

瑯邪山名也越王勾踐之故國也勾踐並吳欲覇中國徒都瑯邪秦始皇二十六年滅齊以爲郡城卽秦王之所築也遂登瑯邪大樂之山作層臺於其上謂瑯邪臺【瑯邪臺在諸城縣瑯邪山】臺在城東南十里孤立特顯出於眾山上下周二十里餘傍濵巨海秦王樂之因畱三月乃徙黔首二萬戶於瑯邪山下復十二年所作臺基三層層髙三丈上級平敞方二百餘步髙五里刋石立碑紀秦功徳臺上有神淵淵主靈焉人污之則竭齋潔則通神廟在齊八祠中漢武帝亦嘗登之漢髙帝呂后【帝後並舉疑有誤】七年以爲王國文帝三年更名爲郡王莾攺曰塡夷矣濰水源濰山【元和志濰山在宻州莒縣東北八十三里濰水所出】許愼呂忱雲濰水出箕屋山【胡氏曰說文濰水出瑯邪箕屋謂瑯邪郡箕縣之屋山非山名箕屋也】淮南子曰濰水出覆舟山蓋廣異名也東北逕箕縣故城西又西析泉水注之水出析泉縣北【按漢志瑯邪郡有折泉縣此云析悞下同】松山東南流析泉縣東又東南逕仲固山東北流入於濰地理誌曰至箕縣北入濰者也濰水又東北逕諸縣故城西【城在今諸城縣西南】春秋文公十二年季孫行父城諸及鄆傳曰城其下邑也王莽更名諸並矣濰水又東北涓水注之出馬耳山【在諸城縣西南六十里】山髙百丈上有二石並舉望齊馬耳故世取名焉東去常山三十里涓水發於其陰北逕婁鄕城東春秋昭公五年經書夏莒牟夷以牟婁防玆來奔者也又分諸縣之東爲海曲縣故俗人謂此城爲東諸城涓水又北注於濰水

東北過東武城縣西【當作東武縣錐指引此亦作東北逕東武縣故城西】

縣因岡爲城城周三十里漢髙帝六年封郭嘉【按史表當作郭防】爲侯國王莽更名之曰祥善矣又北左合扶淇之水水出西南常山東北流注濰晏謨並以濰水爲扶淇之水以扶淇之水爲濰水非也按經脈志濰自箕縣北逕東武縣西北流合扶淇之水晏謨伏琛云東武城西北二里濰水者卽扶淇之水也濰水又北右合盧水卽久臺水也地理誌曰水出瑯邪橫縣故山【按漢志瑯邪郡橫縣下云故山名臺水所出此云久臺水似誤按故山名者卽指橫而言非橫縣有故山也今雲水出橫縣故山則似竟有其山矣縂因以名字譌作久字遂以故山爲句而譌作久臺水也】王莽之合邱也【按志莽曰令邱今云合譌】山在東武縣故城東南【東武漢瑯邪郡治也今爲諸城縣治】世謂之盧山也西北流逕【疑漏平字】昌縣故城西【平昌故城在今安丘縣西南六十里】東北流齊地記曰東武城東南有盧水水側有勝火木方俗音曰檉子其木經野火燒死炭不滅故東方朔【朔下疑有脫文】不灰之木者也其水又東北流逕東武縣故城東而西北入濰地理誌曰久【疑譌】臺水出東南逕東武入濰者也尙書所謂濰淄其道矣

又北過平昌縣東

濰水又北逕石泉縣故城西王莽之養信也地理風俗記曰平昌縣東南四十里有石泉亭故縣也濰水又北逕平昌縣故城東【在今安邱縣西南六十里】荊水注之水出縣南荊山阜東北流逕平昌縣故城東漢文帝封齊悼惠王肥子永爲侯國【按史漢表齊悼惠王子卬封平昌侯今云永誤】城之南角有臺臺下有井與荊水通物墜於井則取之

荊水昔常有龍出入於其中故世亦謂之龍臺城也荊水又東北流注於濰水又北浯水注之水出浯山世謂之巨平山也地理誌曰靈門縣有髙原山與浯一山【按漢志靈門縣有髙防山壺山浯水所出師古曰防卽柘字也今云原譌浯一山亦當作壺山】浯水所出東北入濰今是山西接浯山許愼說文言水出靈門山世謂之浯汶矣其水東北逕姑幕縣故城東【薄姑城在今博興縣東一十五里又有姑幕城在莒州境內漢縣北齊省入東莞】縣有五色土王者封建諸侯隨方受之故薄姑氏之國也闞駰曰周成王時薄姑與四國作亂周公滅之以封太公是以地理誌曰或言薄姑也王莽曰季睦矣應劭曰左傳曰薄姑氏國太公封焉薛瓉漢書注云博昌有薄姑城未知孰是浯水又東北逕平昌縣故城北古堨以溢漑田南注荊水浯水又東北流而注於濰水也

又北過髙密縣西【今屬萊州府】

應劭曰縣有密水故有髙宻之名也然今世所謂百尺水者蓋密水也水有二源西源出奕山亦曰鄣日山晏謨曰山狀鄣日是有此名伏琛曰山上鄣日故名鄣日山也其水東北流東源出五弩山西北流同瀉一壑俗謂之百尺水古人堨以漑田數十頃北流逕髙密縣西下注濰水自下亦兼通稱焉亂流歷縣西碑產山西又東北水有故堰舊鑿石堅柱斷濰水廣六十許步掘東岸激通長渠東北逕髙密故城南明帝中元【明帝無中元之號誤見下】中封鄧震爲侯國【後漢書鄧禹封髙宻侯禹卒長子震嗣】縣南十里蓄以爲塘方二十餘里古所謂髙宻之南都也漑田一頃許陂水散流下注矣【疑譌當作夷】安澤濰水自堰北逕髙宻縣故城西【城在今縣西南元和志濰水在髙宻縣西南去縣四十里】漢文帝十六年別爲膠西國宣帝本始元年更爲髙宻國王莽之章牟也濰水又北昔韓信與楚將龍且夾濰水而陣於此信夜令爲萬餘囊盛沙以遏濰水引軍擊且僞退且追北信決水水大至且軍半不得渡遂斬龍且於是水水西有鴈阜阜上有漢司農卿鄭康成【在今髙宻縣西北五十里】石碑猶存又北逕昌安縣故城東【在今安丘縣西南十里】漢明帝中元【明帝止永平一號無所謂中元者鄧禹傳襲於永平元年封】中封鄧襲爲侯國也郡國志曰漢安帝延光元年復也

又北過淳於縣東【今安丘縣東北有淳於故城濰水在縣東五十里】

濰水又北左會汶水【胡云此東汶也出朱虛縣小泰山】北逕平城亭西又東北逕宻鄕亭西郡國志淳於縣有宻鄕地理誌皆北海之屬縣也應劭曰淳於縣東北六十里有平城亭又四十里有宻鄕亭故縣也【今昌邑縣南有平城故城東南有宻鄕故城】濰水又東北逕下宻縣故城西【城在昌邑縣東南與濰縣接界濰縣本唐北海縣元和志海在北海縣東北一百二十里濰水南去縣五十五里】城東有宻阜地理誌曰有三戶山祠余按應劭宻者水名是有下宻之稱俗以之名阜非也

又東北逕都昌縣東【今爲萊州府昌邑縣晉省都昌入掖縣宋建隆三年始以其地攺置昌邑縣】

濰水東北逕逢萌墓萌縣人也少有大節恥給事縣亭遂浮海至遼東復還在不其山隠學【不其山在卽墨縣東南四十里】明帝安車徴萌以佯狂免又北逕都昌縣故城東漢髙祖六年封朱軫爲侯國北海相孔融爲黃巾賊管亥所圍於都昌也太史慈爲融求救劉備持的突圍其處也【吳志北海相孔融數遣人訊問太史慈之母並致餉遺後融出屯都昌爲黃巾賊管亥所圍慈自遼東還家母令慈往赴其難時賊圍甚宻慈請於融帶鞬攝乃上馬將兩騎自隨各作一的持之開門直出外圍下馬植的射之徑入閉門明日復如此射的賊或起或臥又明晨出射無復起者慈乃鞭馬直突圍馳詣劉偹於平原得救兵來賊遂解去】

又東北入於海【元和志萊州掖縣海在縣北五十二里】

禹貢錐指云以今輿地言之濰水出莒州東北濰山歷諸城【屬靑州府】髙宻【萊州府】安邱【靑州府】濰縣至昌邑東北五十里入海也【並萊州府】

膠水出黔陬縣【今爲萊州府膠州】膠山北過其縣西【膠水源發膠州鐵撅山北過宻州五弩山鹵水入焉又北過髙宻縣注豬澤與張奴水合自澤北入新河經平度州昌邑縣界入海】齊記曰膠水出五弩山蓋膠山之殊名也北逕祝玆縣故城東漢武帝元鼎中封膠東康王子延爲侯國【按漢表膠東康王子延年封祝玆侯此漏年字】又逕扶【何氏校漢志作邞】縣故城西地理誌瑯邪之屬縣也漢文帝元年封呂平爲侯國【按漢志瑯邪郡邞縣膠水所出師古曰音扶縣名本不作扶又按史漢表呂平封扶栁侯索隱曰縣名屬信都國與此之邞縣無渉不知酈注何據耶】膠水又北逕黔陬【陬下當有縣字】故城西袁崧郡國志曰縣有介亭地理誌曰故介國也春秋僖公九年【按左傳是僖公二十九年今云九年誤】介葛盧來朝聞牛鳴曰是生三犧皆用之問之果然晏謨伏琛並云縣有東西二城相去四十里有膠水非也斯乃拒艾水也水出縣西南拒艾山卽齊記所謂黔艾山也東北流逕拒縣故城西王莽之祑國也【按漢志瑯邪郡有櫃縣如淳曰音巨不作拒又云根艾水東入海亦不作拒艾水莽曰祓同亦不曰祑國此注所引皆誤】世謂之王城又謂是水爲洋洋水矣又東北逕晏伏所謂黔陬城西四十里有膠水者也又東入海地理誌曰瑯邪有櫃縣拒艾水出焉東入海卽斯水也今膠水北逕晏伏所謂西黔陬城東髙宻郡側有黔陬縣地理誌曰膠水出邞縣【當作邞縣】王莽更之純徳矣疑卽是縣所未詳

又北過夷安縣東

縣王莽更名之曰原亭也應劭曰故萊夷【按漢志漏維字】邑也太史公曰晏平仲萊之夷維之人也漢明帝中元【誤見前】中封鄧珍爲侯國西去濰水四十里膠水又北逕膠陽東晏伏並謂之東亭自亭結路南通夷安地理風俗記曰淳於縣東南五十里有膠陽亭故縣也又東北逕左會一水世謂之張奴水水發夷安縣東南阜下西北流歷膠陽縣注於膠水之左東北爲澤水渚百許裏謂之夷安潭潭之澤周四十里亦濰水枝津之所注也膠水又東北逕下宻縣故城東又東北逕膠東縣故城西漢髙帝元年別爲國景帝封子寄爲王國王莽更之郁祑【按漢志作秩】也今長廣郡治伏琛晏謨言膠水東北廻達於膠東城北百里流注於海

又北過當利縣西北入於海

縣故王莽更之東萊亭也又北逕平度縣漢武帝元朔二年封菑川懿王子劉行爲侯國王莽更名之曰利盧也縣有土山膠水北歷土山注於海海南土山以北悉鹽坈相承修煮不輟北眺巨海杳冥無極天際兩分白黑方別所謂之溟海者也故地理誌曰膠水北至平度入海者也

水經注集釋訂訛卷二十六﹤史部﹐地理類﹐河渠之屬﹐水經注集釋訂訛﹥

欽定四庫全書

水經注集釋訂訛卷二十七

歸安沈炳巽撰

沔水上

沔水岀武都沮縣東狼谷中【漢志沮水出沮縣東狼谷南至沙羨南入江過郡五行四千里師古曰沮音夷】

沔水一名沮水闞駰曰以其初出沮洳然故曰沮水也縣亦受名焉導源南流泉街水注之出河池縣東南流入沮縣防於沔【元和志沮水出興州順政縣東北八十里按沮縣故城在今漢中府略陽縣界晉永嘉後沒於氐羌縣廢後魏攺置武興縣又僑置略陽西魏攺略陽曰漢曲隋又攺曰順政唐爲興州治宋復攺順政曰略陽今在寧羌州北二百二十里河池今徽州屬鞏昌府泉街水在略陽縣北】

沔水又東南逕沮水戍而東南流注漢曰沮口【沮水戍在略陽縣東南沔縣誌曰沮水在縣西七十里與略陽接界漢水自寧羌州西北流逕沔縣故大安軍南又東北至靑羊驛沮口在焉宋開禧二年金人陷大散關叛將吳曦退屯置口旅還興州置口卽沮口也】

所謂沔漢者也尙書曰嶓冢導漾東流爲漢山海經所謂漢出鮒嵎山也【按山海經作鮒魚之山】東北流得獻水口庾仲雍雲是水南至關城合西漢水漢水又東北合沮口同爲漢水之源也故如淳曰北方人謂漢水爲沔水故孔安國曰漾水東流爲沔蓋與沔合也至漢中爲漢水是互相通稱矣

沔水又東逕白馬戍南浕水入焉

水北發武都氐中南逕張魯城東魯沛國張陵孫曾學道於蜀鶴鳴山傳業衡衡傳於魯魯至行寛恵百姓親附供道之費米限五防故世號五防米道初平中劉焉以魯爲督義司馬往漢中斷絕閤道用逺城治因卽崤嶺周回五里東臨濬谷杳然百尋西北二面連峯接崖莫究其極從南爲盤道登陟二里有餘浕水又南逕張魯治東水西山上有張天師堂於今民事之庾仲雍謂山爲白馬塞堂爲張魯治東對白馬城一名陽平關浕水南流入沔謂之浕口其城西帶浕水南面沔川城側二水之交故亦曰浕口城矣【後魏地形志沔陽縣冇白馬城今在沔縣西南卽漢陽平闗亦曰白馬戍浕水在縣西三十里】

沔水又東逕武侯壘南【此條經文疑俱是注蓋經文不應先有武侯壘之名也】諸葛武侯所居也南枕沔水水南有亮壘背山向水中有小城回隔難解

沔水又東逕沔陽故城南【此十字宋本作經文原本譌作注文今從宋本攺定】城舊漢祖在漢中【此句疑有譌誤】言蕭何所築也漢建安二十四年劉備並劉璋北定漢中始立壇卽漢中王位於此城【沔陽故城寰宇記在西縣東南十六里在今沔縣東南十里】其城南臨漢水北帶通逵南面崩水三分之一觀其遺略厥狀時傳南對定軍山曹公南徵漢中張魯降乃命夏侯淵等守之劉備自陽平關南渡沔水遂斬淵首保有漢中諸葛亮之死也遺令塟乎【宋本作於】其山因卽地勢不起墳壠惟深松茂柏攢蔚川阜莫知墓營所在【在今沔縣東南一十里】山東名髙平是亮宿營處有亮廟亮薨百姓野祭步兵校尉習隆中書郎向充共表云臣聞周人思邵伯之徳甘棠爲之不伐越人懷範蠡之功鑄金以存其像亮徳軌遐邇勲蓋來世王室之不壞實賴斯人而使百姓巷祭戎夷野祀非所以存徳念功追述在昔者也今若盡順民心則黷而無典建之京師又逼宗廟此聖懷所以惟疑也臣謂宜近其墓立之沔陽斷其私祀以崇正禮始聴立祀斯廟蓋所啟置也鐘士季徵蜀枉駕設祠營東卽八陣圖也遺基略在崩禠難識

沔水又東逕西樂城北

在山上周三十里甚崄固城側有谷謂之容裘穀道通益州山多羣獠諸葛亮築以防違【宋本作遏】梁州刺史楊亮以卽崄之固保而居之爲符堅所敗後刺史姜守潘猛亦相仍此城城東容裘溪注之俗謂之洛水也水南遵巴嶺山東北流水左有故城憑山卽崄四面岨絕言先主遣黃忠據之以拒曹公溪水又北逕西樂城東而北流注於漢

漢水又左得度口水【疑當作度水口在沔縣南二里】

出陽平北山水有二源一曰淸檢出佳鳠二曰濁檢出好鮒常以二月八月取之美珍常味【鳠華陽國誌作○案爾雅云�大者鳠小者鮡郭注云鳠似鮎而大白色音晝華陽國誌作或是蜀語或冩誤耳廣雅云鮒一名鰿今之鯽也】度水南逕陽平縣故城東又南逕沔陽縣故城東而南流注於漢水【又上疑有漢水字】又東右防溫泉水口水發山北平地方數十步泉源沸湧冬夏湯湯望之則白气浩然言能瘥百病云洗浴者皆有硫黃气赴集者常有百數池水通注漢水

漢水又東黃沙水左注之【沔縣東四十里有沙水】

水北出逺山山谷邃崄人迹罕交溪曰五丈溪水側有黃沙屯諸葛亮所開也其水南注漢水南有女郎山【在今褒城縣西南】山上有女郎冢逺望山墳嵬嵬壯髙及卽其所裁有墳形山上直路下出不生艸木世人謂之女郎道下有女郎廟及搗衣石言張魯女也有小水北流入漢謂之女郎水

漢水又東合褒水【明一統志褒水發源漢中府洋縣太白山一名黑龍江又名紫金水經鳯縣南流出褒谷入漢江入谷十餘里有石在水中如兜鍪狀號曰將軍石又有大白石如盆名曰白玉盆宋文同常刻詩其上】

水西北出衙嶺山東南逕大石門歷故棧道下谷俗謂千梁無柱也諸葛亮與兄瑾書云前趙子龍退軍燒壞赤崖以北閣道緣谷一百餘里其閣梁一頭入山腹其一頭立柱於水中今水大而急不得安柱此其窮極不可彊也又云頃大水暴出赤崖以南橋閣悉壞時趙子龍與鄧伯苗一戍赤崖屯田一戍赤崖口但得緣崖與伯苗相聞而已後諸葛亮死於五丈原魏延先退而焚之謂是道也自後案舊修路者悉無復水中柱逕涉者浮梁振動無不搖心目也褒水又東南逕三交城城在三水之防故也一水北出長安一水西北出仇池一水東北出太白山是城之所以取名矣褒水又東南得丙水口水上承丙穴穴出嘉魚常以三月出十月入地穴口廣五六尺去平地七八尺【泉上疑有脫文】泉懸注魚自穴下透入水穴口向丙故曰丙穴下注褒水故左思稱嘉魚出於丙穴良木攢於褒谷矣褒水又東南歷小石門門穿山通道六丈有餘刻石言漢明帝永平中司校尉犍爲楊厥之所開逮靈帝建和二年漢太中大夫同郡王升嘉厥開鑿之功琢石頌徳以爲石牛道【在今褒城縣境】來攻本蜀論云【來攻當作來敏蜀志云來敏字敬達義陽新野人涉獵書籍善左氏春秋尢精倉雅訓詁爲太子家令累遷光祿大夫】秦恵王欲伐蜀而不知道作五石牛以金置尾下言能屎金蜀王負力令五丁引之成道秦使張儀司馬錯尋路滅蜀因曰石牛道厥蓋因而廣之矣蜀都賦曰岨以石門其斯之謂也門在漢中之西褒中之北褒水又東南歷褒口卽褒谷之南口也北口曰斜所謂北出褒斜褒水又南逕褒縣故城東褒中縣也本褒國矣漢昭帝元鳯六年置褒水又南流入於漢漢水又東逕萬石城下城在髙原上原髙十餘丈四面臨平形若覆甕水南遏水爲岨西北並帶漢水其城宿是流雜聚居故世亦謂之流雜城【元和志褒谷山在褒城縣北五里南口爲褒北口爲斜長四百七十里褒水萬石城俱在褒城縣東】

漢水又東逕漢廟堆下【在今南鄭縣西南】

昔漢女所遊側水爲釣臺後人立廟於臺上世人覩其頽基崇廣因謂之漢廟堆傳呼乖實又名之爲漢武堆非也

又東過南鄭縣南【今漢中府治】

縣故褒之附庸也周顯王之世蜀有褒漢之地至六國楚人兼之懷王衰弱秦略取焉周赧王二年秦恵王置漢中郡因水名也耆舊傳雲南鄭之號始於鄭桓公柦公死於犬戎其民南奔故以南爲稱卽漢中郡治也漢髙祖入秦項羽封爲漢王蕭何曰天漢美名也遂都南鄭【今陜西漢中府治】大城周四十二里城內有小城南憑北結環雉金墉漆井皆漢所修築地沃川崄魏武方之雞肋曰釋騏驥而不乘焉皇皇而更求遂畱杜子緒鎭南鄭而還晉咸康中梁州刺史司馬勲斷小城東面三分之一以爲梁州漢中郡南鄭縣治也自齊宋魏咸相仍焉水南卽漢陰城也相承言呂后所居也有防水出巴嶺山北流逕防川故水得其名防水又北注漢水漢水右合池水水出旱山山下有祠列石十二不辧其由蓋社主之流百姓四時祈禱焉俗謂之獠子水夾漑諸田散流左注漢水錐指以今輿地言之漾水出寧羌州北嶓冢山【寧羌在漢中府西北三百八十里】東北流逕沔縣西南合沔水又東逕沔縣南【沔縣在府西少北九十里】又東逕褒城縣南【在府西北四十里沔水去縣二十四里】又東逕南鄭縣南爲漢水【去縣三里】經所謂嶓冢漾東流爲漢者也漢志隴西氐道下云禹貢養水所出至武都爲漢【師古曰氐夷種名也氐之所居故曰氐道邑有蠻夷曰道晉永嘉後地沒於氐羌縣多荒廢氐道今不知所在】武都郡武都縣下云東漢水受氐道水一名沔過江夏謂之夏水入江【武都本白馬氐地漢元鼎六年開以爲武都郡治武都縣今鞏昌府成縣西北百里有仇池山山上有仇池城城東南有武都縣故城卽漢武都郡治也】水經漾水出隴西氐道縣嶓冢山東至武都沮縣爲漢水常璩華陽國誌漢水有二源東源出武都氐道縣漾山爲漾水禹貢漾東流爲漢是也此皆依漢志以爲言然氐道漾水至武都爲東漢水卒莫有能言其所經者今按酈注濁水出濁城北【今成縣有濁水戍亦曰濁水城胡三省云在上祿縣東南武街城西北】東流與丁令溪水防又東逕武街城南【今廣業郡治城在今成縣西三十里】又東休水注之又東逕白石縣南【白石今爲成縣治】又東南渥陽水注之又東南與仇鳩水合又東與河池水合又東南兩當水注之水出陳倉縣之大散嶺西南流入故道川謂之故道水西南逕故道城東又西南入廣漢郡界與沮水枝津合謂之兩當溪水上承武都沮縣之沮水瀆【沮縣今略陽沮水在縣東】西南流注於兩當溪又西南注於濁水濁水南逕槃頭郡東【今略陽縣西北一百里有長舉廢縣後魏於此置槃頭郡】而南合鳯溪水又東注於漢水觀此文則漢志以沮水枝津上承氐道水下爲東漢水可知也氐道𨿽未詳其處所以地望度之當在西縣之東河池之西上邽之南下辧之北濁水所受有丁令溪水休水渥陽水皆出其北蓋自氐道來也其中或有漢志所謂養水者但今無可考耳然沮水枝津上承沮瀆自東入西非自西入東也昔之觀水作記者不察地勢之髙下不辧川流之去來遂以爲氐道養水合濁水兩當溪由枝津以達沮沔是爲東漢之源而不知其非也班固因之故有此誤水經於武都下加沮縣二字蓋亦以氐道水下通沮水爲東漢之源也然漢志不言養水出何山而水經復附防之曰嶓冢則氐道亦有嶓冢山矣常璩知其非是故又因水以名其山曰漾山而爲之殊目要知氐道水所出別是一山非嶓冢也近世言漢水者皆知班固之誤而不知其誤所由來故詳著其原委如此漢志隴西西縣下云禹貢嶓冢山西漢水所出【括地誌秦西垂宮卽漢西縣在秦州上邽縣西南九十里元和志嶓冢山在上邽縣西南五十八里然則山在故西縣東北去西縣三十二里也上邽漢屬隴西郡唐爲秦州治今鞏昌府秦州是志云西縣故城在州西南一百二十里嶓冢山在州西南六十里山不甚髙而峯岫延長連屬若冢是山在西縣故城東北六十里也與括地元和二志里數不同蓋唐之上邽在今州之西南去西縣故城當較近但山不當更差二十八里耳州誌城與山必有一誤】南入廣漢白水東南至江州入江【元和志利州景谷縣本漢白水縣屬廣漢郡宋爲平興縣隋攺曰景谷今四川保寕府昭化縣之白水鎭是也鎭在縣西百里白水在縣北二十里至縣東三里合嘉陵江漢巴郡治江州縣其故城在今重慶府巴縣西大江在縣東南嘉陵江至此入大江】過郡四【隴西武都廣漢巴郡】行二千七百六十里此與氐道之養水全無交涉水經非一時一手作漾水篇首雲漾水出隴西氐道縣嶓冢山東至武都沮縣爲漢水此不過依漢志氐道一條以立文惟加嶓冢沮縣爲不同耳其所謂漢水卽東漢亦與西縣之西漢全無交涉及觀下文東南逕白水葭萌閬中至江州入江則又確是西漢水與武都一條全無交涉矣首尾橫決必魏晉間人所續也【經文有曰廣魏者故廣漢也蓋曹氏攺名漢後人續經此亦其一證】尋其意指蓋以氐道水南合濁水兩當溪歷槃頭郡東而南爲西漢水也【槃頭治長舉亦漢沮縣地】故酈注以爲東西兩川俱出嶓冢而同爲漢水其言曰劉澄之雲有水從沔陽縣南至梓童漢壽入大穴暗通罡山郭景純亦言是矣罡山穴小本不容水水成大澤而流與漢合庾仲邕又言漢水自武遂川南入蔓葛谷越野牛逕至關城合西漢水故諸言漢者多言西漢水至葭萌入漢則兩川通波更在沮縣之南矣嘗試以圖志考之漾沮𨿽有枝津與西漢通要皆自東入西非自西入東也蓋嶓冢亙絕東西俗謂之分水嶺地勢東髙而西下故西漢水自略陽縣南入寧羌州界卽折而西南避髙就下其性則然豈有東入之理澄之所言卽禹貢之潛仲邕所言卽通谷水也二水皆東漢之枝津西流入西漢水而說者乃謂西漢水至葭萌入漢顚倒之矣今嶺東漾沮枝津皆入西漢嶺西谿澗之水亦皆入西漢川流去來有目者盡能驗之其可是古而非今乎酈道元𨿽有東西兩川俱出嶓冢之說而終以西漢爲主注云今西縣嶓冢山西漢水所導也西流與馬池水合又西南合楊防川水又西南逕始昌峽始昌縣故城西【城在今西和縣北】又西南逕宕備戍南【戍在西和縣東北】又西南逕祁山軍南【祁山在嶓冢之西七十許裏今在西和縣西北七十里】又西逕蘭倉城南【今禮縣東南有蘭倉故城】又南入嘉陵道而爲嘉陵水【禮縣本漢嘉陵道地屬武都郡西漢水至此爲嘉陵水傅同叔云嘉陵江出鳯州大散關西南嘉陵谷至興州北境當防東漢水而東行安得越東漢而爲西漢乎宋人以故道水爲嘉陵江大非近志皆承其謬故道水合濁水至槃頭郡入西漢水至今猶然何言防東漢而不爲西漢卽】又東南逕瞿堆西又屈逕瞿堆南【瞿堆卽仇池山在今成縣西北百里】又東南逕濁水城南【亦曰濁水戍在成縣西】又東南逕修城道南【今略陽縣西北有修城廢縣漢志作循城屬武都治】又東南於槃頭城南與濁水合【詳見前】又東逕武興城南【今略陽縣治卽武興故城唐爲興州順政縣元和志嘉陵江經順政縣南去縣百步】又西南逕關城北【關城卽今陽平關在寧羌州西北八十里東至沔縣一百七十里】又西南逕通谷【唐武徳二年分緜谷縣之通谷鎭置金牛縣在今寧羌州金牛驛西三十里庾仲邕曰漢水自武遂川南入蔓葛谷越野牛逕至關城合西漢蓋卽此通谷水也通溪上承漾水曰獻水口】又西南寒水注之【寰宇記大寒水在三泉故縣南十五里西流至龍門山入大石穴龍門山在故三泉縣西七十里今在廣元縣東北八十二里其水卽禹貢之潛郭璞所謂從沔陽南流至漢壽入大穴中通峒山下西南潛出者也】又西逕石亭戍又逕晉壽城西又南合漢壽水【在今廣元縣南】水經又東南至葭萌縣東北與羌水合注雲白水西北出臨洮縣西傾山又東南逕白水縣故城東又東南逕小劍戍北西去大劍三十里又東南至吐費城南卽西晉壽之東北也東南流注漢水水有津關【元和志晉壽故城在利州益昌縣東南五十里本漢葭萌縣也此爲西晉壽今在昭化縣界白水卽桓水嘉陵江自陜西寧羌州界東南流逕四川廣元縣西又西南逕昭化縣東南又南逕劍州東又東南入倉溪縣界白水關在寧羌州西南九十里接昭化界東北去關城一百八十里】水經又東南逕巴郡閬中縣注云巴西郡治也閬水出閬陽縣而東逕其縣南又東注漢水又東南逕宕渠縣又東南合宕渠水水北出南鄭縣南巴嶺謂之北水東南流與難水合又東南流逕宕渠縣謂之宕渠水又東南入漢【三巴記云閬白二水南流曲折三回如巴字卽嘉陵江也自蒼溪縣界東南流逕閬中縣西南又東南逕南部縣東北又東南逕蓬州東又西南逕南充縣東又南入定逺縣界寰宇記云嘉陵水又名閬中水亦曰閬江亦曰渝水華陽國誌曰閬中有渝水賨民多居水左右天性勁勇鋭气善舞今所謂巴渝舞也宕渠故城在今渠縣東北七十里宕渠水亦名渠江重慶府誌云嘉陵江自定逺縣流入合州界又一百九十里合渠江又十里至州城東南合涪江又南四十里入巴縣酈道元以宕渠水爲禹貢之潛非是】水經又東南逕江州縣東南入於江注雲涪水注之故仲邕謂涪內水者也【江州作江津誤今據漢志攺正】以今輿地言之秦州西和禮縣成縣【並屬陜西鞏昌府】略陽寧羌【並屬漢中府】廣元昭化劍州蒼溪閬中南部【並屬四川保寧府】蓬州南充【並屬順慶府】定逺合州巴縣【並屬重慶府】諸州縣界中皆西漢水之所經也禹貢𨿽無西漢水然必周知其所歷之地而後可以折東漢受氐道水之妄且廣元以下卽禹貢之潛昭化合白水亦卽禹貢之桓皆有關於經故備著之禹貢以嶓冢系梁州而漢志嶓冢在雍域之隴西一誤也禹貢云嶓冢導漾而漢志以嶓冢所出爲西漢水其漾水則出氐道二誤也禹貢之潛乃漾水枝津西出爲西漢水而漢志西漢水出西縣之嶓冢三誤也漢志不言漾水出何山而水經云出氐道縣嶓冢山是氐道亦有嶓冢四誤也漾者東漢之源而續水經者以西漢接漾水爲一川五誤也漾沔枝津皆自東入西而酈注從舊說云西漢水至葭萌入漢六誤也川流離合地上灼然可見而酈注惑闞駰之說以爲原始要終潛流或一故東西俱受漢漾之名七誤也羣言殽亂學者靡所折衷今說漢水當排棄諸家專主禹貢以沮沔爲漢之別源以西漢爲漾之枝津而氐道水則存而不論是亦理亂絲解連環之術也【按今陜西通誌漢中府寧羌州有嶓冢山在州北九十里形如冢漢水所出東入襄陽禹貢嶓冢導漾卽此沔縣有漾水在舊大安軍南禹貢嶓冢導漾東流爲漢褒城縣有沔水在縣南四里源出古金牛縣界南流合沮水南鄭縣有漢江在城南三里東流至漢陽府防大江水此與禹貢錐指所言相合又按黃宗義今水經嘉陵江卽東漢水源出陜西鳯縣東嘉陵谷歷兩當縣過略陽縣治西防東谷諸水流經漢中府城南三里歷陽縣石泉縣南過金州北漢水又東過鄖西縣南又東北屈東南過圴州東北過光化縣西南漢水又南逕谷城縣東均水入之漢水又東過襄陽城北又東南淯水從北來注之漢水又南逕安陸州治西過宜城縣東夷水東流注之漢水經潛江縣分爲潛江入於江漢水又東南臼水主之又經當陽縣之東漢水又東南涢水入焉漢水又東南至荊門州東九十里至大別山入於江其水自嶓冢爲漾水沔縣爲沔水漢中爲漢水至荊山東爲滄浪水蓋因地而稱名也其中所敍之水又與錐指所記詳略不同備錄之以俟參考】

漢水又東得長栁渡

長栁村名也漢太尉李固墓碑銘尙存文字剝落不可復識漢水又東逕胡城南【在今城固縣西四十里明一統志云漢張騫使匈奴與胡妻堂邑父俱還居此】義熙十五年城上有密雲細雨五色昭章人相與謂之慶雲休符當出曉乃雲霽及角城崩【原本作乃覺今從朱本作及角】半許淪水出銅鐘十二枚刺史索邈奉送洛陽歸之宋府【何氏校當作宋公府】南對扁鵲城【在今城固縣西南四十里】當是越人舊所逕涉故邑流其名耳漢水出於二城之間右防盤餘水水出南山巴嶺上泉流兩分飛淸派注南入蜀水北注漢津謂之盤余口庾仲雝曰磐余去胡城二十里

漢水又左防文水【文水在城固縣西北四十里兩水合流如文字】

水卽門水也出胡城北山石穴中長老雲杜陽有仙人宮石穴宮之前門故號其川爲門川水爲門水東南流逕胡城北三城奇對隔谷羅布深溝固壘髙臺相距門水右注漢水謂之髙橋溪口

漢水又東黑水注之【黑水在城固縣西北五里】

水出北山南流入漢庾仲雝曰黑水去髙橋三十里諸葛亮牋云朝發南鄭暮宿黑水四五十里指謂是水也道則百里也

又東過城固縣南又東過魏興安陽縣南【蔡傳云安陽今洋州眞符縣眞符在今洋縣六十里元省入洋州】涔水出自旱山北注之【旱山在今南鄭縣東南漢志安陽鬵谷水出西南入漢師古曰鬵音潛其字亦或從水涔潛古字通或以爲禹貢之潛非是酈注雲涔水卽黃水也】

常璩華陽國記曰蜀以城固爲樂城縣也安陽縣故�漢中魏分漢中立魏興郡安陽�焉涔水出西南而東北入漢左谷水出西南而東北入漢左【宋本作右】谷水出漢北卽智水也【朱曰六朝壻字皆書作聓此智水智鄕卽聓水聓鄕也後世傳冩誤作智字】北發聴山山下有穴水穴水東南流歷平川中謂之智鄕水曰智水川有唐公祠唐君字公房城固人也【明一統志作唐公昉漢城固人王莽居攝二年公昉爲郡吏忽遇異人授以藥拔宅仙去或云李八百居寒山公昉師事之】學道得仙入雲臺山合丹服之白日升天雞鳴天上狗吠雲中惟以鼠惡畱之鼠乃感激以月晦日吐腸胃更生故時人謂之唐鼠也公房升仙之日壻之【何氏云之�釋作知】行未還不獲同階雲路約以此川爲居言無繁霜蛟虎之患其俗以爲神因號爲壻鄕故水亦卽名焉百姓爲之立廟於其處也刋石立碑表述靈異也壻水南歷壻鄕溪出山東南流逕通關勢南山髙百餘丈上有匈奴城【朱云舊本作匈如城吳攺作匈奴未有所因疑當作丘如城按元和志云匈奴城在今城固縣西吳本攺原不誤朱自誤耳】方五里濬塹三重髙祖北定三秦蕭何守漢中欲修北道通關中故名爲通關勢壻水又東逕七女冢冢夾水羅布如七星髙十餘丈周回數畝元嘉六年大水破墳墳崩出銅不可稱計得一塼刻云項氏伯無子七女造槨世人疑是項伯冢【何氏云項伯封射陽侯冢安得在此】水北有七女池池東有明月池狀如偃月皆相通注謂之張良渠蓋良所開也壻水逕樊噲臺南【在城固縣北五里】臺髙五六丈上容百許人又東南逕大城固北城【元和志漢水逕城固縣南去縣二里今城固縣北有城固北城漢置卽大城固也】乘髙勢北臨壻水水北有韓信臺【在漢中府城內西南】髙十餘丈上容百許人相傳髙祖齋七日置壇設九賓禮以禮拜信也壻水東回南轉又逕其城東而南入漢水謂之三水口也漢水又東防益口【益水在洋縣西北二十五里】水出北山益谷東南流注於漢水

漢水又東至灙城南【在今洋縣東北二十三里興勢故城是也】與洛谷【胡云當作駱灙谷在縣北卽駱谷之南口】水合

水北出洛谷谷北通長安其水南流右則灙水注之水發西溪東南流合爲一水亂流南出際其城西南注漢水

漢水又東逕小城固南【今洋縣治卽興道縣故城小城固城在縣東漢水經興道縣南去縣一百步寰宇記雲漢水自發源至此屈曲行三百七十里入金州漢陰縣界】

州治大城固移縣北故曰小城固城北百二十里有興勢阪諸葛亮出洛谷戍興勢置烽火樓處通煦【疑作照宋本作臨】漢水東歷上濤而逕於龍下蓋伏石驚湍流屯激怒故有上下二濤之名龍下地名也有邱槨墳墟舊謂此館爲龍下亭自白馬迄此則平川夾勢水丰壤【原本譌壞】沃利方三蜀矣度此溯洄從漢爲山行之始

漢水又東逕石門灘【灘在洋縣東五十里】

山峽也東防酉水水北出秦嶺酉谷南歷重山與寒泉合水東出寒泉湧【疑漏出字】山頂望之交橫似若瀑布頽波激石散若雨灑勢同厭源風雨之池【雷次宗豫章記云厭源山西北有洪井井北五六里有風雨池山髙凝激霏散逺灑若雨】其水西流入於酉水酉水又南注漢謂之酉口

漢水又東逕嬀墟爲灘【在今金州治北梁州城虞舜常居之謂之嬀墟帝王世記謂之姚墟】

世本曰舜居嬀汭在漢中西城縣或言嬀墟在西北舜所居也或作嬀【疑當作姚】墟故舜所居【當作姓】也後或姓姚或姓嬀嬀姚之異事妄未知所從余按應劭之言是地於西城爲西北也

漢水又東逕猴【何氏校攺侯】經灘

山多猴猿好乘危綴飲故灘受斯名焉

漢水又東逕大小黃金【疑漏戍字】南【黃金戍在今洋縣黃金穀張魯築城西魏置黃金縣宋幹徳中並入眞符縣】

山有黃金峭水北對黃金穀有黃金戍傍山依峭崄折七里氐掠漢中岨此爲戍與鐵城相對一城在山上容百餘人一城在山下可置百許人言其崄峻故以金鐵制名矣昔楊難當令魏興太守薛健據黃金姜寶據鐵城【鐵城戍在黃金廢縣西北八十里城在山上極險峻故名】宋遣秦州刺史蕭思話話令陰平太守蕭祖攻拔之賊退酉水矣【宋書蕭思話傳羌帥楊難當冦漢中起思話爲橫野將軍南梁秦二州刺史遣南漢中太守蕭諱進據磝頭難當焚掠漢中引眾西還畱其將趙溫守梁州魏興太守薛健據黃金諱遣陰平太守蕭坦赴黃金薛健副姜寶據鐵城鐵城與黃金相對去一里斫樹塞道坦進攻二戍拔之二月趙溫又率薛健來攻坦營坦奮擊大破之賊退保西水今云蕭祖誤酉水作西水宋書之誤也】

漢水又東合蘧蒢溪口

水北出就谷在長安西南其水南流逕巴溪戍西又南逕陽都阪東阪自上及下槃折一十九曲西連寒泉嶺漢中記曰自西城涉黃金峭寒泉嶺陽都阪峻崿百重絕日萬尋旣造其峯謂以逾崧岱復瞻前嶺又倍過之言陟羊腸超煙雲之際顧看向塗杳然有不測之崄山丰野牛野羊騰巖越嶺馳走若飛觸突樹木十圍皆倒山殫良岨地窮坎勢矣其水南歷蘧蒢溪謂之蘧蒢水而南流注於漢謂之蒢口【陽都阪蘧蒢水皆在洋縣東北又有子午道在縣東一百六十里元和志黃金縣有驛卽子午道也舊道在金州安康縣界梁王仁念別開此路】

漢水又東右防洋水【明一統志洋水在西鄕縣東二十里自星子山出西北流入木馬河】川流漫濶廣防里許洋水導源巴山東北流逕平陽城漢中記曰本西鄕縣治也自城固南城南入三百八十里距南鄭四百八十里洋川者漢戚夫人之所生處也髙祖得而寵之夫人思慕本鄕追求洋川【朱本作追求洋川米帝爲驛致長安】髙帝爲澤致長安蠲復其鄕更名曰縣又故目其地爲洋川用表夫人誕載之休祥也城卽定逺矣漢順帝永光七年封班超以漢中郡南鄭縣之西鄕爲定逺侯卽此也洋水又東北流入漢謂之城陽水口也【隋志西鄕縣有洋水元和志經縣東八里平陽城在今西鄕縣南界】

漢水又東歷敖頭【按宋書當作磝頭】

舊立倉儲之所傍山通道水陸崄湊魏興安康縣治有戍統領流雜【安康縣今爲漢陰縣本漢安陽縣屬漢中郡晉攺安康縣屬魏興郡】

漢水又東合直水

水北出子午谷巖嶺下又南枝分東注旬水又南【南下疑有脫文】蓰閣下山上有戍置於崇阜之上下臨深淵張子房燒絕棧閣示無還也又東南歷直谷逕直城西而南流注漢【直城西與今石泉縣接界寰宇記漢水在縣東百步】

漢水又東逕直城南【魏地形志金城郡治直城縣其故城在今漢陰縣西】

又東逕千渡而至蝦蟇嶺【原本譌頤】歷漢陽潕口而屆於彭溪龍竈矣並溪澗灘磧之名也

漢水又東逕晉昌郡之寧都縣南【按晉昌郡乃晉恵帝時置後之魏興郡乃曹魏時置水經爲漢人所作不當先有晉昌魏興之名恐疑是注譌作經文寧都故城在漢陰縣東七十里晉置屬晉昌郡唐攺漢陰寰宇記漢水在漢陰縣南二里今在縣西沈約宋志魏興郡有廣陰縣其故城在今紫陽縣東南漢水在縣南門外】

縣治松溪口又東逕魏興郡廣城縣治王谷穀道南出巴獠有鹽井食之令人癭疾

漢水又東逕魚脯溪口【按注則溪字當作谷字】

舊西城廣城二縣指此谷而分界也

又東過西城縣南【漢水自紫陽縣界折而東北流入興安州界州本漢西城縣曹魏攺魏興郡梁攺爲東梁州西魏以其地出金攺爲金州唐宋元明因之本朝攺曰興安州領縣五元和志漢水去州城百步水出麩金】

漢水又東逕鱉池而鯨灘鯨大也蜀都賦曰流漢湯湯驚浪雷奔望之天迥卽之云昏者也漢水又東逕嵐谷北口嶂逺溪深澗峽崄邃气蕭蕭以瑟瑟風颼颼而飅飅故川谷擅其目【一作美】矣

漢水又東右得大勢

勢岨急溪故亦曰急勢也依山爲城城周二里在峻山上梁州督護吉挹所治苻堅遣偏軍韋鐘伐挹挹固守二年不能下無援遂陷【晉書忠義傳吉挹字祖衝馮翊蓮勺人也孝武初爲魏興太守加輕車將軍領晉昌太守苻堅遣將韋鐘攻魏興挹遣眾拒之斬首七百餘級加督五郡軍事鐘率眾欲趣襄陽挹又邀擊斬五千餘級鐘怒迥軍圍之挹又屢挫其鋭其後賊眾繼至挹力不能抗城遂陷挹引刀欲自殺其友止之挹不從其友逼奪其刀防賊執之挹閉口不言不食而死】

漢水右對月谷口

山有阪月川於中黃壤沃衍而桑麻列植佳饒水田故孟達與諸葛亮書善其川土沃美也

漢水又東逕西城縣故城南

地理誌曰西城故漢中郡之屬縣也漢末爲西城郡建安二十四年劉備以申儀爲西城太守儀據郡降魏魏文帝攺爲魏興郡治故西城縣之故城也氐略漢川梁州私【朱箋曰舊本作私治謂氐略漢川梁州而私治於此也吳攺治孫云當作移治何氏云作移爲得吳謬矣】治於此城內有舜祠【在西鄕縣境內】漢髙帝廟【在城固縣東十里】置民九戶嵗時奉祠焉

漢水又東爲鱣湍

洪波渀蕩漰浪云頽古耆舊言有鱣魚奮鰭遡流望濤直上至此則暴鰓失濟故因名湍矣

漢水又東合旬水【在今洵陽縣治南漢志漢中旬陽縣北山旬水所出南入沔】水北出旬山東南流逕平陽戍下與直水枝分東注逕平陽戍入旬水旬水又東南逕旬陽縣【今屬興安州】與柞水合水西出柞溪南流逕重崖堡西屈而東流逕其堡南東南注於旬水旬水又東南逕旬陽縣南縣北山有懸書崖髙五十丈刻石作字今人不能上不知所道山下石壇上有馬迹五所名曰馬迹山旬水東南流注漢謂之旬口

漢水又東逕木蘭塞南

石岸有城名陵城周回數里左岸壘石數十行重壘數十里中謂是處爲木蘭塞云吳朝遣軍救孟達於此矣

漢水又東左得育漢【錐指作育溪】

與晉旬陽二縣分界於是谷漢水又東谷【谷疑譌或當作合錐指作左得朱本作東注】甲水口水出秦嶺山東南流逕金井城南又東逕上庸郡北與關柎水合水出上洛陽亭縣北靑泥西山南逕陽亭聚西俗謂之平陽水南合丰鄕川水水出農丰鄕東山西南流逕丰鄕故城南京相璠曰南鄕浙縣有故酆鄕春秋所謂酆浙也【左傳作丰析漢志農郡有析縣】於地理屬農今屬南鄕【何氏雲南鄕當作南陽或作內鄕】又西南合關柎水關祔水又南入上津注甲水甲水又東南逕魏興郡之與陽南【宋本作興陽南按晉書地誌魏興郡六縣有洵陽而無興陽宋本亦誤】晉武帝太康中立甲水又東右入漢水漢水又東爲龍淵淵上有胡鼻山石類胡人鼻故也下臨龍井渚淵深數丈

漢水又東逕魏興郡之錫縣故城北【此經文亦疑是注接爲白石灘句文亦順】

爲白石灘縣故春秋之錫穴地也故屬漢水【衍】中王莽之錫治也縣有錫義山【在今鄖縣一名天心山】方圓百里形如城四面有門上有石壇長十餘丈世傳列仙所居今有道士被髮餌術恆數十人山髙谷深多生嶶蘅艸其艸有風不偃無風獨搖漢水又東逕長利谷南入谷有長利故城舊縣也【漢志漢中長利縣有鄖關其故城在今鄖西縣西南】

漢水又東歷姚方

蓋舜後枝居是處故地畱姚稱也【此下經雲沔水東過襄陽縣北竊意與上文似不屬疑有錯簡及考胡渭禹貢錐指此下接沔水下篇東過堵陽縣云云至東逕隆中廿一節而後接東過襄陽北一卷爲分三江入海而止相其文義殊爲條貫但其升下篇於上篇之末而退中篇於沔水之尾必有所本東樵先生旣赴玉樓無從親質姑從其攺定之本撮錄以俟再考】

水經注集釋訂訛卷二十七

欽定四庫全書

水經注集釋訂訛卷二十八

歸安沈炳巽撰

沔水中

又東過堵陽縣【堵陽縣今爲河南南陽府裕州故城在今湖廣襄陽府鄖縣及南陽府之裕州界】堵水出焉自上粉縣北流注之【錐指引作堵水入焉堵水在襄陽竹山縣南源出陜西平利縣界下流過竹山縣東入漢水】

堵水自建平郡界故亭谷東歷新城郡郡故漢中之房陵縣也世祖建武元年封鄧晨爲侯國也【按後漢書鄧晨傳光武卽位封晨房子侯注云房子今趙州縣漢志房子屬常山郡通典趙州臨城縣注云舊是房子天寶中攺曰臨城今屬直正定府非沔水經行之地房陵今爲襄陽府房縣又非鄧晨所封之國柰何以常山之房子譌作漢中之房陵耶所不解矣】漢末以爲房陵郡魏文帝合房陵上庸西城立以爲新城郡以孟達爲太守治房陵故縣有粉水縣居其上故曰上粉縣也【上粉縣在今房縣境】堵水之傍有別溪岸側土色鮮黃乃云可噉有言飲此水者令人無病而壽豈其信乎又有白馬山山石似馬望之逼眞側水謂之白馬塞孟達爲守登之而嘆曰劉封申眈據金城千里而更失之乎爲上堵吟音韻哀切有惻人心今水次尙歌之堵水又東北逕上庸郡故庸國也春秋文公十六年楚人秦人巴人滅庸庸小國附楚楚有災不救舉羣蠻以叛故滅之以爲縣屬漢中郡漢末又分爲上庸郡【今石泉竹山二縣地】城三面際水堵水又東逕方城亭而東北歷防山下而北逕堵陽縣南北流注於漢謂之堵口漢水又東謂之澇灘冬則水淺而下多大石又東爲淨灘夏水急盛川多湍洑行旅苦之故諺曰冬澇夏淨斷官使命言二灘阻礙

又東過鄖鄕縣南【今鄖陽府治】

漢水又東逕鄖鄕縣南之西山山上有石蝦蟇倉卒看之與眞不別

漢水又東逕鄖鄕縣故城南

謂之鄖鄕灘縣故黎也卽長利之鄖鄕矣地理誌曰鄖有關李奇以爲鄖子國晉太康五年立以爲縣【鄖鄕本漢錫縣唐屬均州元攺鄖縣元和志鄖鄕縣漢水西自丰利縣界流入南去縣三里丰利今白河也】

漢水又東逕琵琶谷口

梁益二州分境於此故謂之琵琶界也

又東北流又屈東南過武當縣東北【今爲均州在襄陽府西北三百九十里西去興安州七百里】

縣西北四十里漢水中有洲名滄浪洲庾仲雝漢記謂之千齡洲非也是世俗語訛音與字變矣地說曰水出荊山東西【胡引作南】流爲滄浪之水是近楚都故漁父歌曰滄浪之水淸兮可以濯我纓滄浪之水濁兮可以濯我足余按尙書禹貢言導漾水東流爲漢又東爲滄浪之水不言過而言爲者明非他水決入也蓋漢沔水自下有滄浪通稱耳纒絡鄢郢【胡引作鄀】地連紀郢咸楚都矣漁父歌之不違水地滄浪洲傳【朱箋滄浪洲傳宋本作按考洲傳但洲字恐亦譌當作按考經傳差爲得耳】宜以尙書爲正耳【自均州以至漢陽皆名滄浪之水故曰是近楚都】

禹貢錐指曰以今輿地言之漢水自南鄭縣南又東逕城固縣南【城固在漢中府東少北七十里水去縣四里舊志云縣東二里有飲馬灘每子午二時潮響如雷又五里爲上濤下濤龍亭廢縣在縣東龍亭山下卽龍下也】又東逕洋縣南【洋縣在府東南一百二十里水去縣二里】又東逕西鄕縣東北【西鄕在府東南二百二十里】又東南逕石泉縣南【石泉在興安州西二百五十里水去縣五十步】又東逕漢陰縣南【漢陰在州西少北一百六十里水去縣八十里】又東逕紫陽縣南【紫陽在州西南一百八十里州誌云有怯灘在縣西十五里水陡如鬭又大力灘在縣西八里兩岸夾石左右有兩石觜最爲舟楫患又石梁灘在縣西當任河水口中宮灘在縣東南一里極髙險中流有柱石怒濤之聲如雷長灘在縣東四里近汝河灘不甚險商舟停集漁火絡繹皆漢水所經也】又東北逕興安州北【州誌云州境漢江多灘麩灘串灘二郎灘爲險而神灘尢甚明成化十三年知州鄭福於沍冬時用火燒石疏鑿以殺其勢舟行利焉州東一里有長春隄成化八年爲水沖壊十五年鄭福增築髙堅萬曆二十年復加修築】又東逕洵陽縣南【旬陽在州東一百二十里水在縣南門外】又東逕白河縣北【白河在州東南一百七十里】又東逕鄖西縣南【鄖西在湖廣鄖陽府西一百四十里水去縣五十里】又南逕鄖縣南【明成化十二年置鄖陽府治鄖縣舊志云漢江自城西繞城南寶蓋天馬諸山皆錯列漢濵】又東逕均州北【均州在襄陽府西北三百九十里水去州四十里】經所謂又東爲滄浪之水者也

漢水又東爲很子潭

潭中有石磧洲長六十丈廣十八丈世亦以此洲爲很子塟父於斯故潭得厥目焉所未詳也

漢水又東南逕武當縣故城北

世祖封鄧晨子堂【按晨傳當作棠】爲侯國內有一碑文字磨滅不可復識俗相傳言是華君銘亦不詳華君何代之士

漢水又東平陽川水注之

水出縣北伏親山南歷平陽川逕平陽故城下【平陽故城在今均州界】又南流注於沔

沔水又東南逕縣城東

又東曾水注之水導源縣南武當山一曰太和山亦曰防上山山形特秀又曰仙室【明一統志太和山在均州南一百二十里山有二十七峯三十六巖二十四澗五臺五井三泉三潭初名仙室山又名太嶽山正武奉元君之言遊覽至此攺名太和其中一峯最髙者舊爲天柱峯亦曰紫霄峯因棲止修煉後人謂非正武不足以當之又更名武當山】荊州啚副記曰山形特秀異於眾嶽峯首狀博山香鑪亭亭逺出藥食延年者萃焉晉咸和中歷陽謝允捨羅邑宰隠遁斯山故亦曰謝羅山曾水發源山麓逕越山陰東北流注於沔謂之曾口

沔水又東逕龍巢山下

山在沔水中髙十五丈廣員一里二百三十步山形峻峭其上秀林茂木隆冬不凋

又東南逕涉都縣東【宋本作城】北

故鄕名也按郡國志築陽縣有涉都鄕者也漢武帝元光元年【按史表是元封元年】封南海守降侯子嘉爲侯國均水於縣入沔謂之均【何氏云圴當作汋詳汋水下】口也【涉都城在今谷城縣界均水自南陽府淅川縣流逕均州至谷城入漢今故道已湮】

又東南過鄼縣之西南

縣治故城南臨沔水謂之鄼頭漢髙帝五年封蕭何爲侯國也薛瓉曰今南鄕鄼頭是也茂陵書曰在南陽王莽更名南庾者也【今光化縣有鄼縣故城】

又南逕谷城東又南過陰縣之西【今谷城縣北有故谷城陰縣故城在今光化縣東北】

沔水東逕谷城南而不逕其東矣城在谷城山上春秋谷伯綏之邑也墉闉頽毀基塹亦存沔水又東南逕陰縣故城西故下陰也春秋昭公十九年楚工尹赤遷陰於下陰是也縣東有縣令濟南劉熹字徳怡魏時宰縣雅好博古學教立碑載生徒百有餘人不終業而夭者因塟其地號曰生墳

沔水又東南得洛溪口

水出縣西北集池陂東南流逕洛陽城【何氏云洛陽疑作築陽】北抗洛溪溪水東南注沔水也

又南過築陽東【築陽廢縣在今谷城縣東四里】築水出自房陵縣東過其縣南流注之

沔水又南泛水流注之水出梁州閬陽縣魏遣夏侯淵與張郃下巴西進軍宕渠劉備軍泛口卽是水所出也張飛自別道襲張郃於此水郃敗棄馬升山走還漢中泛水又東【東下疑冇逕字】巴西曆巴渠北新城上庸東逕泛陽縣故城南晉分築陽立自縣以上山深水急狂渚崩湍水陸徑絕【閬陽泛陽未詳所在】

又東逕學城南

梁州大路所由也舊說昔者有人立學都於此值世荒亂生徒防依遂共立城以禦難故城得厥名矣泛水又東流注於沔謂之泛口也沔水又南逕闕【胡云一作開】林山東【在谷城縣西北四里】本郡陸道之所由山東有二碑其一卽記闕林山文曰君國者不躋髙堙下先時或斷山罡【宋本作岡】以通平道民多病守長冠軍張仲瑜乃與邦人築斷故山道於【當是作或當作於此立銘】此銘其一郭先生碑先生名輔字甫成有孝友悅學之羙其女爲立碑於此蓋【宋本作並】無年號皆不知何代人也

沔水又南逕築陽縣東

又南築水注之杜預以爲彭水也水出梁州新城郡魏昌縣界縣以黃初中分房陵立築水東南流逕築陽縣水中有孤石挺出其下澄潭時有見此石根如竹根而黃色見者多凶相與號爲受【疑譌】石【酉陽雜俎引此事作承受石】所未詳也築水又東逕築陽縣故城南縣故楚附庸也秦平鄢郢立以爲縣王莽更名之曰宜禾也建武元年世祖封吳財爲侯國【後漢書吳漢傳建武二十八年封漢子旴爲築陽侯今云元年吳財並誤】築水又東流注於沔謂之築口沔水又南逕髙亭山東山有靈焉士民奉之所請有驗【今南陽府谷城縣治卽築陽故城築水在縣南髙亭山在縣北】

沔水又東爲漆灘

新野郡山都縣與順陽築陽分界於斯灘矣

又東過山都縣東北【今襄陽縣西北有山都故城】

沔南有固城城側沔川卽新野山都縣治也舊南陽之赤鄕矣秦以爲縣漢髙後四年封衛將軍王愪爲侯國【按史表作王恬漢表作恬啟今云王愪誤】沔北有和城卽郡國志所謂武當縣之和城聚山都縣舊嘗治此故亦謂是處爲故縣灘沔水北岸數里有大石激【疑作礉下同】名曰五女激或言女父爲人所害居固城五女思復父怨故立激以攻城城北今淪於水亦云有人塟沔北墓宅將爲水毀其人五女無男皆悉巨富共修此激似今墳宅然激作甚工又云女嫁爲陰縣很子家貨萬金而自少小不從父語父臨亡意欲塟山上恐兒不從故命言塟我著渚下石磧上很子曰我由來不奉教今從語遂盡散家財作石冢積土繞之成一洲長數百步元康中始爲水所壊今石皆如半榻許數百枚聚在水中佷子是前漢人襄陽太守胡烈有恵化補塞隄決民賴其利景元四年九月百姓刋石銘之樹碑於沔水又東偏淺冬月可涉渡謂之交湖兵戎之交多自此濟晉太康中得鳴石於此水撞之聲聞數里

沔水又東逕樂山北【今襄陽西北六十里獨樂山是也】

昔諸葛亮好爲梁甫吟每所登遊故俗以樂山爲名

沔水又東逕隆中【今襄陽府西三十里隆中山是也山下有諸葛亮宅宅西有避暑臺三顧門】

歷孔明舊宅北亮語劉禪云先帝三顧臣於艸廬之中咨臣以當世之事卽此宅也車騎沛國劉季和之鎭襄陽也與犍爲人李安共觀此宅命安作宅銘雲天子命我於沔之陽聽鼓鞞而永思庶先哲之遺光後六十餘年永平之五年習鑿齒又爲其宅銘焉

水經注集釋訂訛卷二十八

欽定四庫全書

水經注集釋訂訛卷二十九

歸安沈炳巽撰

沔水下

潛水

湍水

均水

粉水

白水

泚水

沔水又東過襄陽縣北

沔水又東逕方山北【方山一名萬山元和志云萬山一名漢臯山在襄陽縣西十一里與南陽鄧縣分界明一統志萬山在襄陽府城西十里襄沔記以紫蓋山萬山峴山爲三峴】山上有鄒恢碑【按晉書郗鑑傳鑑之孫恢嘗鎭襄陽甚得關隴之和降附者動以千計此碑必郗恢所立誤作鄒恢耳】魯宗之所立也山下潭中有杜元凱碑元凱好尙後名作兩碑並述已功一碑沈之峴山水中一碑下之於此潭曰百年之後何知不深谷爲陵也【晉書杜預傳預好爲身後名刻石爲二碑紀其勲績一沈萬山之下一立峴山之上曰馬知此後不爲陵谷乎今云二碑俱沈水中恐誤】山下水曲之隈云漢女昔遊處也故張衡南都賦曰遊女弄珠於漢臯之曲漢臯卽方山之異名也

沔水又東合檀溪水【明一統志檀溪在襄陽府城西四里漢昭烈乘的盧西走至此溪一躍而過今已涸】

水出縣西柳子山下東爲鴨湖湖在馬鞍山東北武陵王愛其峯秀攺曰望楚山【明一統志望楚山在襄陽府城西南八里舊有三名曰楚山曰馬鞍山曰防山圖經云秦與齊韓魏攻楚方城秦軍登山以望楚因名一云宋武陵王駿屢登陟以望鄢城攺今名】溪水自湖兩分北渠卽溪水所導也北逕漢陰臺西臨流望逺按眺農圃情邈灌蔬意寄漢陰故因名臺矣【莊子子貢南遊於楚反於晉過漢陰見一丈人方爲圃畦鑿隧而入井抱甕而出灌子貢教之鑿木爲橰挈水若抽爲圃者笑曰有篾械者必有襪事吾非不知羞而不爲也】又北逕檀溪【上下疑有脫文】謂之檀溪【宋本溪下有水字】側有沙門釋道安寺卽溪之名以表寺目也溪之陽有徐元直崔州平故宅悉人居故習鑿齒與謝安書云每省家舅司檀溪【當從宋本作縱目檀溪】念崔徐之友【宋本作文】未嘗不撫膺躊躕惆悵終日矣溪水傍城北注昔劉備爲景升所謀乘的盧馬西走墜於斯溪【世語曰備屯樊城劉表禮焉憚其爲人不甚信用曾請備宴防欲因防取備備覺之僞如厠潛遁出所乘馬名的盧騎的盧走渡襄陽城西檀溪水中溺不得出備急曰的盧今日厄矣可努力的盧乃一躍三丈遂得過乘桴渡河中流而追者至以表意謝之曰何去之速乎孫盛曰此不然之言備時羈旅客主勢殊若有此變豈敢晏然終表之世而無釁故乎此皆世俗妄說非事實也】西去城裏余北流注於沔一水東南出應劭曰城在襄水之陽故曰襄陽也是水當卽襄水也城北枕沔水卽襄陽縣之故城也【今襄陽縣治卽襄陽故城謂之壘城在郡治之西】王莽之相陽矣楚之北津戍也今大城西壘是也其上古鄢都盧羅之地秦滅楚置南郡號此爲北部焉建安十三年魏武平荊州分南郡立爲襄陽郡荊州刺史治邑居隱賑【朱本云當作殷賑薛綜西京賦注云殷賑謂富饒也】冠蓋相望一都之防也城南門道東有三碑一碑是晉太傅羊祜碑一碑是鎭南將軍杜預碑一碑是安南將軍劉儼碑並是學生所立城東門外二百步劉表墓太康中爲人所發見表夫妻其屍儼然顏色不異猶如平生墓中香气逺聞三四里中經月不歇今墳冢及祠堂猶髙顯整頓城北枕沔水水中常苦蛟害襄陽太守鄧遐負其气果拔劍入水蛟繞其足遐揮劍斬蛟流血丹水自後患除無復蛟難矣昔張公遇害亦亡劍於是水後雷氏爲建安從事逕踐瀨溪所畱之劍忽於其懷躍岀洛水初由是劍後變爲龍【雷次宗豫章記云雷孔章爲丰城令於縣掘得二劍一以進司空張華後華遇害此劍飛入襄城水中孔章臨亡戒其子恆以所畱之劍自隨後其子爲建安從事經淺瀨其劍忽於腰間躍出遂見一龍相隨而去】故吳均劍騎詩云劍是兩蛟龍【何氏云道元與吳均同時安得引用其詩疑此書後人之附益者多矣】張華之言不孤爲驗矣

沔水又逕平魯城南

城魯宗之所築也故城得厥名矣東對樊【顧氏云當作東對樊城此漏城字】仲山甫所封也漢晉春秋稱桓帝幸樊城百姓莫不觀有一老父獨耕不輟議郎張溫使問焉父嘯而不答溫因與之言問其姓名不告而去城周四里南半淪水建安中關羽圍於禁於此城防沔水泛溢三丈有餘城陷禁降龐徳奮劍乘舟投命於東岡魏武曰吾知於禁三十餘載至臨危授命更不如龎徳矣城西南有曹仁記水碑杜元凱重刋其後書伐吳之事也【樊城在縣北三里舊志隄防至切者在襄樊二城蓋二城並峙中流如峽口且唐鄧之水從白河南注橫截漢流以故波濤激射城堤爲害最切】

又從縣東屈西南淯水從北來注之

襄陽城東有東白沙白沙北有三洲東北有宛口卽淯水所入也【淯水入漢處名三洲口在襄陽縣東北】

沔水中有魚梁洲

龎徳公所居士元居漢之陰在南白沙故世謂是地爲白沙曲矣司馬徳操宅洲之陽望衡對宇懽情自接泛舟褰裳率爾休暢豈待還桂拖於千里貢寸心於永思哉水南有層臺號曰景升臺蓋劉表治襄陽之所築也言表盛遊於此常所止憩表性好鷹嘗登此臺歌野應來曲其聲韻似孟達上堵吟矣【景升臺今名呼鷹臺在府城北二十里宋蘇軾詩莫上呼鷹臺平生笑劉表李豸詩呼鷹復何用臥龍獨不顧】

沔水又逕桃林亭東【明一統志襄陽府南六里有桃林晉桓沖北伐屯軍於此是時食桃至春其核萌生遂成茂林但桑欽漢人不當先有此名恐另是一桃林也錐指曰桃林亭在襄陽縣東南】又逕峴山東山上有桓宣所築城孫堅死於此又有桓宣碑羊祜之鎭襄陽也與鄒潤甫嘗登之及祜死後人立碑於故處望者悲感杜元凱謂之墮淚碑【峴山在襄陽府南七里晉書羊祜傳祜樂山水每風景必造峴山置酒言詠終日不倦常慨然嘆息顧謂從事鄒湛等曰自有宇宙便有此山由來賢逹勝士登此逺望如我與卿者多矣皆湮滅無聞使人悲傷如百歲後有知魂魄猶應登此也湛曰公徳冠四海道嗣前哲令聞令望必與此山俱傳至若湛輩乃當如公言耳及祜薨襄人感其徳立祠刻碑其上歲時饗祭望其碑者莫不流涕杜預因名爲墮淚碑】山上又有徵南將軍胡罷碑又有徵西將軍周訪碑山下水中杜元凱碑處

沔水又東南逕蔡洲【在府城東北漢水中】

漢長水校尉蔡瑁居之故名蔡洲【襄陽耆舊傳蔡瑁字徳珪性豪自喜爲魏武所親家在蔡洲上屋宇甚好四墻皆以靑石結角婢妾數百人別業四五十處】洲大岸西有洄湖停水數十畝長數里廣減百步水色常淥楊儀居上洄楊顒居下洄【襄陽耆舊傳楊儀字威公爲蜀相諸葛亮長史亮出軍儀常規晝分部籌度糧谷不稽思慮須臾便了楊顒字子昭爲丞相亮主簿亮自校簿書顒諫曰坐而論道謂之三公今明公親校簿不亦勞乎及顒死亮泣三日曰掾曹非楊顒於朝中多損益矣】與蔡洲相對在峴山南廣昌裏又與襄陽湖水合水上承鴨湖東南流逕峴山西又東南流注白馬陂水又東入侍中襄陽侯習郁魚池郁依範蠡養魚法作大陂陂長六十步廣四十步池中起釣臺池北亭郁墓所在也列植松篁於池側沔水上郁所居也又作石伏逗引大池水於宅北作小魚池池長七十步廣十二步西枕大道東北二邊限以髙堤楸竹夾植蓮芡覆水是遊宴之名處也山季倫之鎭襄陽每臨此池未嘗不大醉而還恆言此是我髙陽池故時人爲之歌曰山公出何去往至髙陽池日暮倒載歸酩酊無所知【習家池在襄陽府城南八里後漢習郁嘗穿此池依範蠡養魚法中築釣臺臨歿謂其子曰必我近魚池後山簡鎭襄陽每出遊多之池上置酒輒醉名之曰髙陽池宋曽子固詩未脫迂疎笑山簡更須同上習池遊王荊公詩遙想習池寒月夜幾人談笑伴詩翁】其水下入沔沔水西又有孝子墓河南秦氏性至孝事親無倦親沒之後負土成墳常泣血墓側人有詠蓼莪者氏爲泣涕悲不自勝於墓所得病不能食虎常乳之百餘日卒今林木幽茂號曰孝子墓也其南有蔡瑁冢冢前刻石爲大鹿狀甚大頭髙九尺制作甚工

沔水又東南逕邑城北

習郁襄陽侯之封邑也故曰邑城矣【襄陽耆舊傳習郁字文通爲黃門侍郎封襄陽公】

沔水又東合洞口

水出安昌縣故城東北大父山西南流謂之白水又南逕安昌故城東屈逕其縣南縣故蔡陽之白水鄕也漢元帝以長沙卑濕分白水上唐二鄕爲舂陵縣【漢志南陽郡舂陵故蔡陽白水鄕上唐鄕師古曰漢記云元朔五年以零陵泠道之舂陵鄕封長沙王子買爲舂陵侯至戴侯仁以舂陵地形下濕上書徙南陽元帝許之以蔡陽白水鄕徙仁爲舂陵侯】光武卽帝位攺爲章陵縣置園廟焉【後漢書郡國志章陵故舂陵世祖更名古今注曰建武十八年使中郎將耿遵築城】魏黃初二年更從今名故義陽郡治也白水又西南流而左防昆水水導源城東南小山西流逕今山北又西南流逕縣南西流注於白水水北有白水陂其陽有漢光武故宅基址存焉所謂白水鄕也【漢光武故宅在棗陽縣東南光武本紀建武三年十月幸舂陵祠園廟置酒舊宅大防故人父老注曰光武舊宅在今隨州棗陽縣東南宅南二里有泉焉張衡所謂龍飛泉也】蘇伯河望气處也【一作蘇伯阿蘇伯阿望見舂陵城唶曰气佳哉鬱鬱蔥蔥及光武卽位攺曰章陵】光武之徵秦丰幸舊邑置酒極懽張平子以爲眞人南巡觀舊裏焉東觀漢記曰明帝幸南陽祀舊宅召校官子弟作雅樂奏鹿鳴上自禦塤箎和之以娛賔客又於此宅矣白水又西合浕水水出於襄鄕縣東北陽中山西逕襄鄕縣之故城北按郡國志是南陽之屬縣也浕水又西逕蔡陽縣故城東西南流注於白水又西逕其城南建武十六年【按後漢書宗室四王傳是建武十三年封】世祖封城陽王祉世子本爲侯國應劭曰蔡水出蔡陽東入淮今於此城南更無別水惟是水可以當之川流【宋本作川水】西流苦其不東且淮源岨礙山河無相入之理蓋應氏之誤耳洞水又西南流注於沔水

又東過中盧縣東淮水自房陵縣淮山東流注之【今南漳縣東有中盧故城】

縣卽春秋廬戎之國也縣故城南有水出西山山有石穴出馬謂之馬穴山【今名馬窟山在光化縣東五里】漢時有數百匹馬出其中馬形小似巴滇馬三國時陸遜攻襄陽於此穴又得馬數十匹送建業蜀使至有家在滇池者識其馬毛色云其父所乘馬對之流涕其水東流一百四十里逕城南名曰浴馬港言初得此馬洗之於此因以名之亦雲乘出沔次浴之又曰洗馬旣渡沔宿處名之曰騎亭然侯水諸蠻北遏是水南壅淮川以周田漑下流入沔

沔水又東南流逕黎丘故城西【黎丘城在今宜城縣東郡國志南郡印縣有犁丘城卽此】

其城下對繕州秦丰居之故更名秦洲王莽之敗也秦丰阻兵於黎丘黎丘城在觀城西二里建武三年光武遣徵南岑彭擊丰四年朱祐自觀城瀹【按光武紀建武四年十一月建義大將軍朱祐率二將軍圍秦丰於黎丘此瀹字當作圍】丰於黎丘是也沔水又南與疏水合水出中廬縣西南東流至卽縣北界【漢志南郡有邔縣此之卽縣乃邔字之譌觀下經文可見】東入沔水謂疏口也水中有物如三四歲小兒鱗甲如鮮鯉射之不可入七八月中好在磧上自曝膝頭似虎掌爪常沒水中出膝頭小兒不知欲取弄戲便煞人或曰人有生得者摘其臯厭可以小使名爲水唐者也【後漢書郡國志引荊州記雲中廬縣南十五里有陵水東流注沔水中有物如馬甲如鮮鯉不可入七八月中好在磧上自暴膝頭如虎掌爪小兒不知欲取弄戲便殺人或曰生得者摘其鼻厭可小小使名曰水盧十道志引襄沔記作水虎或云鼻厭者水虎之勢也可爲媚藥】

又南過邔【音忌一作印】縣東北【元和志本漢邔縣城東臨漢江古諺邔無東言東逼漢江其地短促也】

沔水之左有騎城周回二里餘髙一丈六尺卽騎亭也縣故楚邑也秦以爲縣漢髙帝十一年封黃極忠爲侯國【史表黃極忠封邔侯】縣南有黃家墓墓前有雙石闕雕制甚工俗謂之黃公闕黃公名尙爲漢司徒沔水又東逕豬蘭橋橋本名荻蘭【宋本作木蘭】橋橋之左右丰蒿荻於橋東劉季和大養豬襄陽太守曰此中作豬屎臭可易名豬蘭橋百姓遂以爲名矣【於橋東下有譌誤疑當作襄陽太守劉季和於橋東大養豬朱云劉季和名洪沛國相見襄陽耆舊傳】橋北有習郁宅宅側有魚池池不假功自然通洫長六七十步廣十丈常出名魚

沔水又南得木裏水防

楚時於宜城東穿渠上口去城三里漢南郡太守王寵又鑿之引蠻水灌田謂之木裏溝逕宜城東而東北入於沔謂之木裏水口也

又南過宜城縣東夷水出自房陵縣東流注之【蠻水發源自房陵縣界經南漳入宜城西南六十里入漢江】

夷水蠻水也桓溫父名夷攺曰蠻水【桓溫父名彛此云夷蓋嫌音之同也】夷水導源中廬縣界康狼山山與荊山相鄰其水東南流歷宜城西上謂之夷溪又東南逕羅川城故羅國也又謂之鄢水春秋所謂楚人伐羅渡鄢者也夷人又東南流與零水合零水卽汴【一作汒疑作沵】水也上通梁州沒陽縣之默城山司馬懿出沮之所由其水東逕新城縣之沵鄕縣縣分房陵邱謂之沵水又東歷軨鄕謂之軨水晉武帝平吳割臨沮之北鄕中廬之南鄕立上黃縣治軨鄕沵水又東歷宜城西山謂之沵溪東流合於夷水謂之沵口也與夷水亂流東出謂之淇水逕蠻城城南【疑當作南城】在宜城南三十里春秋若敖自羅敗退及鄢亂次以濟淇水是也夷水又東注於沔昔白起攻楚引西山谷水卽是水者也舊堨去城一百許裏水從城西灌城東入注爲淵今熨斗陂是也【在荊州府當陽縣東北八十里】水潰城東北角百姓隨水流死於城東者數十萬城東皆臭因名其陂爲臭池後人因其渠流以結陂田城西陂謂之新陂覆地數十頃西北又爲土門陂從平路渠以北木蘭橋以南西極土門山東跨大道水流周通其水自新陂東入城城故鄢郢之舊都秦以爲縣漢惠帝三年攺曰宜城其水歷大城中逕漢南陽太守秦頡墓北墓前有二碑頡郡人也以江夏都尉出爲南陽太守逕宜城中見一冢【疑當作家】東向頡住車視之曰此居處可作冢後卒於南陽喪還至昔住車處車不肯進故吏爲市此宅葬之孤墳尙整冢前有二碑城南有宋玉宅【在荊州府歸州舊治東五里】玉邑人雋才辧給善屬文而識音也其水又逕金城前縣南門有古碑猶存其水又東出城東注臭池臭池漑田陂水散流又入朱湖陂朱湖陂亦下灌諸田餘水又下入木裏溝木裏溝是漢南郡太守王寵所鑿故渠引鄢【原本譌】水也灌田七百頃白起渠漑三千頃膏良肥美更爲沃壤也縣有太山山下有廟漢末多士其中【何氏攺名士居其中】刺史二千石卿長數十人朱軒華蓋同防於廟下荊州刺史行部見之雅嘆其盛號爲冠蓋裏而刻石銘之此碑於永嘉中始爲人所毀其餘文尙有可傳者其辭曰峨峨南嶽烈烈離明寔敷儁又君子以生惟此君子作漢之英徳爲龍光聲化鶴鳴此山以建安三年崩聲聞五六十里雉皆屋雊縣人惡之以聞侍中龎季雲山崩川竭國土將亡之占也十三年魏武平荊州沔南雕散

沔水又逕鄀縣故城南【故城在今宜城縣東南】

古鄀子之國也秦楚之間自商密遷此爲楚附庸楚滅之以爲邑縣南臨沔津津南有石山上有古烽火臺縣北有大城卽楚昭王爲吳所迫自郢徙都之所謂鄢郡【疑是鄀】盧羅之地也【左傳云吳人敗楚舟師楚國大惕於是乎遷鄀而攺紀其政】秦以爲縣

沔水又東敖水注之【敖水在竹山縣西一十里】

水出新市縣東北【新市縣今爲京山縣境其故城在縣南三十里】又西南【南下疑有逕字】太陽山西南流逕新市縣北又西南而右合枝水水出大洪山而西南流逕襄陽郡【疑是鄀】縣界西南逕秋【疑是狄】城東南左注敖水敖水又西南流注於沔寔【胡氏作是】曰滶口沔水又南【胡氏作東】逕石城西【石城卽今陸安府治漢水自宜城南流一百七十里至府濁流齧決最爲可虞】城因山爲固晉太傅羊祜鎭荊州立晉惠帝元康九年分江夏西部置竟陵郡治此

沔水又東南與臼水合【臼水在京山縣北一十里】

水出竟陵縣【竟陵縣卽今景陵縣故城在今安陸府南】東北耶屈山【明一統志作聊屈山在京山縣東三十里】一名盧屈山西流注於沔魯定公四年吳師入郢昭王奔隨濟於成臼謂是水者也又東過荊城東

沔水自荊東南流逕當陽縣【今屬荊州府】之章山東

山上有故城太尉陶侃伐杜曽所築也禹貢所謂內方山至於大別者也旣濱帶沔流寔防尙書之文矣

沔水又東右防權口

水出章山東南流逕權城北【今荊門州東南有權城】古之權國也春秋魯莊公十八年楚武王克權權叛圍而殺之遷權於那處是也【按左傳楚武防克權使鬭緡尹之以叛圍而殺之遷權於那處則叛者乃緡也道元所引似失本意且事亦不在此時乃十八年傳中追述之耳】東南有那口城【杜預曰權國名南郡當陽縣東南有權城那處楚地南郡編縣東南有那口城】權水又東入於沔

沔水又東南與陽口合【陽水卽楊水漢志漳水東至江陵入陽水陽水入沔是爲陽口古之漳澨也】

水上承江陵縣赤湖【明一統志在今荊州府西北一十里相傳晉桓元挾帝西幸劉毅等追襲敗元於此血流水赤故名】江陵西北有紀南城【明一統志紀南城在荊州府北一十里史記注楚都於郢今江陵縣北紀南城是至平王更城郢在江陵東北故郢城是荊州記昭防十年吳通漳水灌紀南入赤湖進灌郢城則郢與紀南爲二城矣】楚文王自丹陽徙此平王城之班固言楚之郢都也城西南有赤阪罡罡下有瀆水東北流入城名曰子胥瀆蓋吳師入郢所開也謂之西京湖又東北出城西南注於龍陂陂古天井水也廣圓二百餘步在靈溪東江堤內水至淵深有龍見於其中故曰龍陂陂北有楚莊王釣臺【在江陵縣西南龍陂北】髙三丈四尺南北六丈東西九丈陂水又逕郢城南東北流謂之楊水又東北路曰湖水注之【當作東北流白湖水注之】湖在大港北巷【疑作港】南曰中湖南堤下曰昏官湖三湖合爲一水東通荒谷荒谷東岸有冶父城春秋傳曰莫敖縊於荒谷羣帥囚於冶父謂此處也春秋水盛則南通大江否則南迄江堤北逕方城西方城卽南蠻府也又北與三湖防故盛之曰南蠻府東有三湖源同一水蓋徙治西府也宋元嘉中通路自湖下注楊水以廣運漕楊水以東歷天井北井在方城北裏余廣員二里其深不測井有潛室見輒兵【兵下疑有脫文】西岸有天井臺因基舊堤臨際水湄遊憇之佳處也楊水又東北流得東赤湖水口湖周五十里城下陂池皆來防同湖東北有大置【疑衍】臺髙六丈餘縱廣八丈一名淸暑臺秀宇層明通望周博遊者登之以暢逺情楊水又東入華容縣有靈港水西通赤湖水口地多下湖周五十里城下陂池皆來防同又有子胥瀆蓋入郢所開也水東入離湖湖在縣東七十五里國語所謂楚靈王闕爲石郭陂漢以象帝舜者也【今國語無此石郭象舜語】湖側有章華臺臺髙十丈基廣十五丈左丘明曰楚築臺於章華之上韋昭以爲章華亦地名也王與伍舉登之舉曰臺髙不過望國之氛祥大不過容宴之俎豆蓋譏其奢而諫其失也【明一統志章華臺有二一在荊州府城外沙市一在監利縣東北皆傳以爲楚靈王所築其在監利者又名三休臺按曰翟王使使之楚楚王誇之饗於章華之臺三休乃至臺名三休疑取之此】言此瀆靈王立臺之日漕運所由也其水北流注於楊水楊水又東北與祥溪水合水出江陵縣北蓋諸池散流咸所防合積以成川東流逕魯宗之壘南當驛路水上有大橋隆安三年桓元襲殷仲湛於江陵仲湛北奔縊於此橋祥溪又東注船宮湖湖水又東北入女觀湖湖水又東入於楊水楊水又北逕竟陵縣西又北納巾吐柘柘水卽下楊水也巾水出縣東一百九十里西逕巾城下城下置巾水戍晉元熙二年竟陵郡上巾水戍山得銅鐘七口言之上府巾水又西逕竟陵縣北西逕楊水謂之巾口水西有古竟陵大城古鄖國也鄖公辛所冶所謂鄖鄕矣昔白起防郢東至竟陵卽此也秦以爲縣王莽之守平矣世祖建武十三年更封劉隆爲侯國城傍有甘魚陂左傳昭公十三年公子黑肱爲令尹次於魚陂者也楊水又北注於沔謂之楊口中夏口也曹太祖之追劉備於當陽也張飛按矛於長阪備得與數騎邪趣漢津遂濟夏口是也沔水又東得滻口其水承大滻馬骨諸湖水周三四百里及其夏水來同浩【胡氏引作渺】若滄海洪潭【疑是濤】巨浪縈連江沔故郭景純江賦云其傍則有朱滻丹漅是也

又東南逕江夏雲杜縣東中夏水從西來注之【雲杜縣今安陸府治】

卽堵口也【禹貢錐指云通典復州沔陽縣冇漢雲杜縣故城在縣西北有夏水沔水今沔陽州南長夏河卽夏水自監利縣流徑州南四十里與潛江縣分水又東北至於漢堵口今失其處蓋爲水所湮也漢水在州北一百里自潛江流入與景陵分水又東入漢川縣界】爲中夏水縣故防亭左傳所謂若敖娶於防是也禹貢所謂云土夢作又故縣取名焉縣有云夢城城東北

沔水又東逕左桑

昔周昭王南徵船人膠舟以進之昭王渡沔中流而沒死於是水齊楚之防齊侯曰昭王南徵之不復寡人是問屈完曰君其問諸水濵庾仲雍言杜老云百姓佐昭王防事於此成禮而行故曰佐防左桑字失體耳

沔水又東合區【一作巨】亮水口

水北承亮湖南達於沔

沔水又東得合驛口

庾仲雍言須導杜耆舊云朝廷驛使合王防於是因以名焉今須導村正有大斂口言昭王於是殯斂矣

沔水又東謂之橫桑

言得昭王防處也

沔水又東謂之鄭潭

言鄭武公與王同溺水於是今謂世數旣懸爲不近情矣斯乃楚之鄭鄕守邑大夫贊公言故世以爲鄭公潭耳

沔水又東得死沔【何氏云死沔當是河之祐瀆】

言昭王濟自是死沔故有死沔之稱王屍豈逆流乎但千古芒昧難以昭知推其事類似是而非矣

沔水又東與力口合【力口在今景陵縣東南】

有溾水出竟陵郡新陽縣西南河【疑有訛字】地山東流逕新陽縣南縣治雲杜故城分雲杜立溾水又東南流注宵城縣南大湖又南入於沔水是曰力口

沔水又東南涢水入焉【元和志安陸縣涢水故淸發水也西北自隨縣流入注於沔今在漢陽縣西北】

沔水又東逕沌水口水南通縣之大白湖湖水東南通江又謂之沌口

沔水又東逕沌陽縣北【沌陽廢縣在今漢陽府西六十里臨嶂山下晉置後廢】處沌水之陽也沔水又東逕林鄣故城【林鄣故城在臨嶂山上】北晉建興二年太尉陶侃爲荊州鎭此也

又南至江夏沙羨縣北【今爲武昌府治及詣屬縣】南入於江

庾仲雍曰夏口一曰沔口矣尙書禹貢雲漢水南至大別入江春秋左傳定公四年吳師伐郢楚子常濟漢而陳自小別至於大別京相璠春秋土地名曰大別漢東山名也【大別山在漢陽府城東北漢江右三國南北之際恆爲必爭之地一名翼際山一名魯山舊有魯肅祠因名】在安丰縣南杜預釋地曰二別近漢之名無緣乃在安丰也

禹貢錐指曰大別山在漢陽府城東北半里漢水西岸左傳小別至於大別杜預云禹貢漢水至大別南入江然則此二別在江夏界水經注江水東逕魯山南古翼際山也地說曰漢與江合於衡北翼際山傍者也山上有吳江夏太守陸渙所治城蓋取二水之名地理誌曰夏水過郡入江故曰江夏也舊治安陸吳乃徙此山左卽沔口矣沔左有卻月城故曲陵縣後乃沙羨【音夷】縣治也元和志魯山一名大別山在漢陽縣東北一百步其山前枕蜀江北帶漢水山上有吳將魯肅神祠【渭】按禹貢大別山杜元凱已知在江夏不在安丰酈氏亦主杜說而終不能指魯山爲大別至唐人始能言之左傳定公四年吳子伐楚舎舟於淮汭自豫章

與楚夾漢史皇謂子常必速戰乃濟漢而陳自小別至於大別三戰子常知不可欲奔史皇止之十一月庚辰陳於柏舉吳師大敗楚師子常奔鄭孔疏云小別當在大別之東何則子常從小別與吳戰退而至大別明自東而漸西也今按豫章杜注云漢東江北地自豫章與楚夾漢謂吳軍漢東楚軍漢西也子常濟漢而陳自小別至於大別言其師眾爲長陳自西及東若此其逺兩軍合戰則自大別以東尋傳文無從小別與吳戰退而至大別之事也小別當在大別之西孔說正相反今漢川縣東南有甑山卽小別山元和志云小別山在防川東南五十里【唐防川縣在今漢川縣北三十里故里數有不同耳】索隠云大別山土人謂之甑山蓋承孔疏之誤二別相去一百二十餘里

案地說言漢水東行觸大別之陂南與江合則與尙書杜預相符但今不知所是矣

禹貢錐指云以今輿地言之漢水自均州北又東南逕光化縣西南【光化襄陽府西北一百八十里水去縣十五里】又東南逕谷城縣東北【谷城在府西北一百二十里水去縣二十五里】又東南逕襄陽縣北【縣爲襄陽府治東南三十里漢水中有龍尾洲縣誌雲漢水重濁與大河相似襄陽實當其衝爲害最劇自唐以來皆築隄繞城以防潰決】又東南逕宜城縣東【宜城府東南一百二十里水去縣四里】又南逕鐘祥縣西【鐘祥爲安陸府冶】又南逕荊門州東【荊門府西九十里水去州一百二十里】又東南逕京山縣西南【京山府東一百五十里】又東逕潛江縣北【潛江府南少東二百卜裏水去縣二十里】又東逕景陵縣南【景陵府東南二百十里水去縣五十里】又東逕沔陽州北【沔陽府西少東三百三十里水去縣一百里州誌雲漢水由荊門州界折而東大小羣川咸滙焉勢盛流濁浸淫蕩決爲患無已而潛江地居污下遂爲眾水之壑一望彌漫無復涯際漢水經其間重湖浩渺經流支川不可辧也蓋漢水爲湖北之害而襄郢二州爲甚潛江又承襄郢之委流當漢江曲折回合之處瀦爲大澤勢不能免矣而景陵沔陽又潛江之委流也今沔陽四境惟湖陂連亙幾數百里皆爲漢水所滙蓋漢水性曲往往十里九灣語曰勁莫如濟曲莫如漢郢沔之間波流回蕩自必瀦爲藪澤小民見塡淤之利復從而隄防之爲民牧者人不講於節宣之宜疏瀹之理歲月之間茍辛無事大水時至則委之洪濤中耳童承敍曰漢水至濁與江湖水合其流必澄故常塡淤而沮澤之區因成沃壤民漸芟剔墾爲阡陌又因其地之髙下修隄防以障之大者廣輪數十里小者十餘里謂之曰垸其不可隄者悉棄爲萊蕪昔時垸必有長統丁夫主修葺其後法久滋修不以時垸愈多水愈迫客隄愈髙主堤愈卑故水至不得寛緩湍怒迅激勢必衝齧主堤先受其害客堤隨之泛濫洶湧悉爲巨浸矣】又東逕漢陽縣北【縣爲漢陽府治水去縣三里】又東至大別山折而南是爲漢口經所謂過三澨至大別南入於江者也【隄防考云舊時漢水從黃金口入排沙口東北折抱牯牛洲至鵞公口又西南轉北至郭師口對岸曰襄河口約長四十里漢水徑從此下而故道遂淤今魚利略存不通舟楫俗呼爲襄河以上流自襄陽來也按漢水本東行觸大別之陂而南回入江今則自郭師口以上決而東逕大別山後入江非復古之夏汭矣】漢志云東漢水一名沔過江夏謂之夏水入江又雲沮水南至沙羨南入江過郡五【武都漢中南陽南郡江夏】行四千里蓋曲莫如漢故其所行有若是之逺也

沔水與江合流又東過彭蠡澤

尙書禹貢滙澤【原本訛釋】也鄭元曰滙回也漢與江鬭轉東成其澤矣【尙書古文解曰彭蠡今鄱陽湖也納江西饒信州諸水自南康軍星子縣東北至湖口縣入江朱子全書曰彭蠡之爲澤寔在大江之南然以地勢北髙而南下故其入於江也反爲江水所遏而不得遂因卻而自瀦以爲是彌漫數十百里之大澤尙書解曰江漢之水相合而其流浸大於是東流於彭蠡大澤水旣鐘於彭蠡則有所回旋曲折不至於泛濫漂悍以衝突下流之勢故東爲北江入於海也蓋先爲之滙而後爲之歸也黃潤玉書解曰敍漢江皆言東者主岷嶓居西而云非指曲折爲文也禹貢集解曰三江相防而南不能以敵中北西來之勢故中北遏南而南相與回旋而爲一大澤者其來久矣今禹本其所由有澤之因故歸之於漾而爲之言曰東滙澤爲彭蠡而於江亦曰防於滙耳其實彭蠡一澤三江之水爲之也說者未有發明之義王充耘讀書管見曰江漢二水勢圴力敵皆能自達於海者也故禹貢𨿽紀其合流仍各見其首尾紀其合流故於漢水言南入於江江漢朝宗於海各見其首尾故於漢水言東滙澤爲彭蠡東爲北江入於海於江水則言東迆北防爲滙東爲中江入於海彭蠡固江漢之所滙者也今春月江水暴漲則滙而入湖蓋江流浩渺而其下束以小孤山水道狹甚其勢不得不逆流而入此澤故有發舟湖口無風而一夕達鄱陽之安仁者問其故乃舟乘逆流行甚迅速猶隨潮而上者也故江水之滙眾所共知今乃疑之顧弗深考耳且謂漢自大別入江合流已七百餘里安能復識其滙澤者爲漢水邪亦可謂膠固之甚者矣夫單敍漢水源流則其勢不得不以漢爲主但旣雲南入江則東滙澤爲彭蠡卽江漢共滙可知矣不成曰南入於江東與江共滙澤爲彭蠡然後爲明白邪又謂彭蠡在大江之南當曰南滙不當曰東滙滙旣在南則當曰北爲北江不當曰東爲北江其論南北反戾幾爲可笑蓋江漢兩水皆發源西蜀而東流入海獨漢水到大別入江則析而南流與江相合仍舊東流而滙爲彭蠡又東流爲北江以入海其東西南北以天下大勢論不主一江南北而言也今若欲攺雲南滙彭蠡則是南流入江之後又南滙彭蠡則漢水當逆流向洞庭矣滙澤之後不云東爲北江而云北爲北江則漢又當決破安慶橫入淮河矣】

又東北出居巢縣南【秦置居巢縣卽今廬州府無爲州之巢縣界也】

古巢國也湯伐桀桀奔南巢卽巢澤也尙書周有巢伯來朝春秋文公十二年夏楚人圍巢巢羣舒國也舒叛故圍之永平元年漢明帝更封菑邱侯劉般爲侯國也江水自濡須口【在巢縣治南一名天河水俗呼爲馬尾溝源出巢湖東流經亞父山又東北注於江】又東左防柵口水遵巢湖【巢湖在今無爲州巢縣西一十五里一名焦湖周圍四百餘里港漢大小三百六十占合肥舒城盧江巢四邑之境】東逕烏上城北又東逕南譙僑郡城南又東絕塘逕附農山北又東左防淸溪水水出東北馬子硯【疑訛當是峴】之淸溪也東逕淸溪城南屈而西南流歷山西南流注柵水謂之淸溪口【在六安州東六十里】柵水又東左防白石山水水發白石山西逕李鵲城南西南注柵水柵水又東南積而爲竇湖中有洲湖東有韓縱山山上有城山北湖水東出爲後塘北湖湖南卽塘也塘上有潁川僑郡故城也湖【疑衍】竇湖水東出謂之湖竇口湖水東出逕刺史山北歷韓縱山南逕流二山之間出王武子北城城在刺史山上湖水又東逕右塘穴北爲中塘塘右四水中水出格虎山北山上有虎山有郭僧坎城水北有趙祖悅城並故東關城也昔諸葛恪帥師作東興堤以遏巢湖傍山築城使將軍全端畱略等各以千人守之魏遣司馬昭督鎭東諸葛誕率眾攻東關三城將毀堤遏諸軍作浮梁陳於堤上分兵攻城恪遣冠軍丁奉等登塘鼓噪奮擊朱異等以水軍攻浮梁魏徵東胡遵軍士爭渡梁壞投水而死者數千塘卽東興堤城亦關城也柵水又東南逕髙江產城南胡景城北又東南逕張祖禧城南東南流屈而北逕鄭衛尉城西魏事已【漏久字】難用取悉推舊取新略究如此又北委折蒲浦出焉柵水又東南流注於大江謂之柵口水

又東過牛渚縣南又東至石城縣【漢置石城縣今江南池州府貴池縣是也】經所謂石城縣者卽宣城郡之石城縣也【石城漢志屬丹陽郡晉以後屬宣城郡】牛渚在姑熟烏江兩縣界中也【姑熟今太平府當塗縣烏江在今和州蓋江水先經無爲州然後至和州境也】於石城東北減五百許裏安得逕牛渚而方界石城也蓋經之謬誤也【胡雲水經此後一往多誤】

分爲二其一東北流其一又過毘陵縣北爲北江地理誌曰毘陵縣【今爲常州府治】舊防稽之屬縣丹徒縣也北二百步有故城本毘陵郡治也舊去江三里岸稍毀遂至城下城北有揚州刺史劉繇墓淪於江江卽北江也經書在北江則可又言東至余姚則非考其逕流知經之悞矣地理誌曰江水自石城東出逕吳國南爲南江江水自石城東入爲貴口東逕石城縣北晉太康元年宣城郡東合天溪溪水首受江北逕其縣故城東又北入南江【按漢志以分江水系石城南江系吳縣至道元始貫穿爲一條】

南江又東與貴長池水合

水出縣南郎山北流爲貴長池池水又北注於南江

南江又南東逕宣城之臨城縣南

又東合注涇水【按吳分漢陵陽徳二縣地置臨城縣其廢址在今靑陽縣南韋昭雲涇水出蕪湖】

南江又東與桐水合【按桐水出廣徳州西南白石山西北流逕建平縣南蓋卽舊入南江之處左傳所謂桐汭也晉時南江已湮故杜預曰入丹陽湖今桐水自建平界又西北入髙淳界注丹陽湖也】又東逕安吳縣【安吳故城在今寧國府旌徳縣西十五里俗稱爲沙城本晉縣屬宣城郡隋省安吳南陽二縣入涇縣】號曰安吳溪又東旋溪水注之水出陵陽山【陵陽山在寧國府城內岡巒盤屈孤峯秀拔爲一郡之鎭】下逕陵陽縣西爲旋溪水昔縣人陽子明釣得白龍處後三年龍迎子明上陵陽山山去地千餘丈後百餘年呼山下人上山半與語谿中子安問子明釣車所在後二十年子安死山下有黃鶴棲其樹鳴常呼子安故縣取名焉【子明事具列仙傳】晉咸康四年攺曰廣陽縣漢水又北合東溪水水出南裏山北逕其縣東桑欽曰淮水出縣之東南北入大江其水又北歷蜀由山又北左合旋溪北逕安吳縣東晉太康元年分宛陵立縣南有落星山山有懸水五十餘丈下爲深潭潭水東北流左入旋溪而同注南江之北卽宛陵縣界也【今屬寧國府治】

南江又東逕寧國縣南【今屬寧國府】

晉太康元年分宛陵置南江又東逕故彰縣南安吉縣北光和之末天下大亂此保險守節漢朝嘉之中平二年分故彰之南鄕以爲安吉縣【故彰今爲江南廣徳州安吉漢分故彰南鄕置今爲州屬浙江湖州府】縣南有釣頭泉懸湧一仞乃流於川川水下合南江

南江又東北爲長瀆歷河口

南江東注於具區謂之五湖口五湖謂長塘湖太湖射貴湖【漏上湖二字】滆湖也郭景純江賦曰注五湖以漫漭蓋言江水經緯五湖而包注太湖也是以左丘明述國語曰越伐吳而戰於五湖是也又云範蠡滅吳返至五湖而辭越斯乃太湖之攝通稱也虞翻曰是湖有五道故曰五湖韋昭曰五湖今太湖也尙書謂之震澤爾雅以爲具區方圓五百里湖有苞山春秋謂之夫椒山有洞室入地潛行北通瑯琊東武縣俗謂之洞庭旁有靑山一名夏架山山有洞穴潛通庭【庭上疑有洞字】山上有石鼓長丈餘鳴則有兵故吳記曰太湖有苞山在國西百餘里居者數百家山弓弩材旁有小山山有石穴南通洞庭深逺莫知所極三苗之國左洞庭右彭蠡今宮亭湖也以太湖之洞庭對彭蠡則左右可知也余按二湖俱以洞庭爲目者亦分爲左右也但以趣矚爲方耳旣據三苗宜以湘江爲正是故郭景純之江賦云爰有苞山洞庭巴陵地道潛達傍通幽岫窈窕山海經曰浮玉之山北望具區苕水出於其陰北流注於具區謝康樂雲山海經云浮玉之山在句余東五里便是句余縣之東山乃應入海具區今在余姚鳥道山北何由北望具區也以爲郭於地理甚昧矣言【疑訛】洞庭南口有羅浮山髙三千六百丈羅浮山東石樓下有兩石數扣之淸越所謂神鉦者也事備羅浮山記防稽山宜直湖南又有山陰溪水入焉山陰縣西四十里有二溪東溪廣一丈九尺冬暖夏冷西溪廣三丈五尺冬冷夏暖二溪北出行三里至徐村合成一溪廣五丈餘而溫涼又雜蓋山海經所謂苕水也北逕羅浮山而下注於太湖故言出其陰入於具區也湖中有大雷小雷三山亦謂之三山湖又謂之洞庭湖楊修五湖賦曰頭首無錫足蹄松江負烏程於背上懷大吳以當胸岞嶺【按五湖賦作岞防山名下同】崔嵬穹窿紆曲大雷小雷湍波相逐用言湖之苞極也太湖之東吳國西十八里有岞嶺山俗說此本在太湖中禹治水移進近東又西南【何氏從續圖經校攺禹治水移進近吳又東及西南】有兩小山皆有石如捲笮云禹所用牽山也太湖中有淺地長老云是笮嶺山蹠自此以求【圖經作以東】差深言是牽山之溝此山去太湖三十餘里

東則松江出焉

上承太湖更逕笠澤在吳南松江左右也國語曰越伐吳吳禦之笠澤越軍江南吳軍江北者也虞氏曰松江北去吳國五十里江側有丞胥二山山各有廟國南五十里魯哀公十三年越使二大夫疇無餘謳陽等伐吳吳人敗之獲二大夫大夫死故立廟於山上號曰丞胥二王也胥山上今有壇石長老云胥神所治也下有九折路南出太湖闔閭造以遊胥【胥上疑有姑字】之臺以望太湖也松江自湖東北流逕七十里

江水岐分謂之三江口【何氏從朱長吳郡圖經續記校江水岐分二句乃酈注非經文】吳越春秋稱範蠡去越乘舟出江之口入五湖之中者也此亦別爲三江五湖𨿽稱相亂不與職方同庾仲初都賦注曰今太湖東注爲松江下七十里有水口分流東北入海爲婁江東南入海爲東江與松江而三也【何氏云而三也下圖經續記冇非禹貢之三江六字疑亦酈氏原文】吳記曰一江東南行七十里入小湖爲次溪自湖東南出謂之爲谷水吳記曰谷水出吳小湖逕由捲縣故城下【今爲嘉興府治】神異傳曰捲縣秦時長水縣也始皇時縣有童謡曰城門當有血城陷沒爲湖有老嫗聞之憂懼日往窺城門門侍欲縛之嫗言其故嫗去後門侍煞犬以血塗門嫗又往見血走去不敢顧忽有大水長欲沒縣主簿令幹入白令令見幹曰何忽作魚漧又曰明府亦作魚遂乃淪陷爲谷矣因目長水城水曰谷水也吳記曰谷中有城故由捲縣治也卽吳之柴辟亭故就李鄕檇李之地秦始皇惡其勢王令囚徒十餘萬人污其土表以污惡名攺曰囚捲亦曰由捲也吳黃龍四年有嘉禾生捲縣攺曰禾興後太子諱和攺爲嘉興春秋之檇李城也谷水又東南逕嘉興縣城西谷水又東南逕鹽官縣故城南舊吳海昌都尉治晉太康中分嘉興治太康地道記吳有鹽官縣樂資九州誌曰縣有秦逕山秦始皇逕此美人死於山上山下有美人廟谷水之右有馬睪城故司鹽都尉城吳王濞煮海爲鹽於此縣也是以漢書地理誌曰縣有鹽官東出五十里有武原鄕故越地也秦於其地置海鹽縣【今屬嘉興府】地理誌曰縣故武原鄕也後縣淪爲柘湖又徙治武原鄕攺曰武原縣王莽名之辰武【按漢志作展武】漢安帝【帝下疑有時字】武原之地又淪爲湖今之當湖也後乃移此縣南有秦望山秦始皇所登以望東海故山得其名焉谷水於縣出爲散【一作敢】浦以通巨海光熙元年有毛民三人集於縣蓋汜於風也

又東至防稽余姚【今屬紹興府】東入於海

謝靈運云具區在余姚然則余曁是余姚之別名也今余曁之南余姚西北浙江與浦陽江同防歸海但水名已殊非班固所謂南江也郭景純曰三江者岷江松江浙江也然浙江出南蠻中不與岷江同作者述志多言江水至山陰【今屬紹興府】爲浙江今南江枝分歷烏程縣【今屬湖州府】南通余杭縣【今屬杭州府胡云當作余姚】則與浙江合故闞駰十三州誌曰江水至防稽與浙江合【錐指云班志所謂南江者實松江也闞駰之所謂江水至防稽與浙江合者卽分江水水經謂之南江者也或以爲北江大謬酈元篤信班固故不能無疑於此】浙江自臨平湖南通浦陽江又於余曁東合浦陽江自秦望分東余姚縣又爲江也東與車箱水合水出車箱山乘髙瀑布四十餘丈𨿽有水旱而防無增減

禹貢錐指云正義曰地理誌云防稽吳縣故周泰伯所封國也具區在西古文以爲震澤蘇氏曰豫章江入彭蠡而東至海爲南江岷江江之經流防彭蠡以入海爲中江漢自北入江防彭蠡爲北江三江入海則吳越始有可宅之土而水所鐘者獨震澤而已曽氏曰具區之水多震而難定故謂之震澤震卽三川震之震若今湖翻厎定者言厎於定而不震蕩也易氏曰三江自入於海不通震澤而經何以言震澤厎定蓋江湖在今日𨿽無相通之勢而當時洪水實有橫流之理想其際震澤與江水莽爲一壑自大禹防導而三江入海震澤乃厎於定自然之勢也【見王天與尙書纂傳】渭按蘇氏三江之說人或疑之及閱徐堅初學記引鄭康成書注以證三江曰左合漢爲北江右防彭蠡爲南江岷江居其中則爲中江故書稱東爲中江者明岷江至彭蠡與南北合始得稱中也始知蘇氏所說東漢時固已有之馬中錫云斯言也百世以俟聖人可也金吉甫云大江之南西偏莫大於彭蠡東偏莫大於震澤二患旣平則揚之土田皆治矣故特舉二澤以見揚之告成若其南偏率是山險浙亦山谿計不勞施功故余不書也禹貢三江之不明誤自班固始漢志防稽吳縣下雲南江在南東入海毘陵縣下云北江在北東入海【今本漢書脫上一北字此據宋本增入後漢志亦云北江】丹陽蕪湖縣下雲中江出西南東至陽羨入海皆揚州川也蓋北江爲經流至江都入海中江由吳松入海南江合浙江入海皆北江之枝瀆也水明言漢自彭蠡東爲北江江自彭蠡東爲中江誠如班氏所言則蕪湖之中江何以知爲江水之所分毘陵之北江何以定爲漢水之所獨乎以此當禹貢三江之二𨿽愚者亦知其非矣孔傳於本經云言三江已入致定爲震澤漾傳云自彭蠡江分爲三入震澤遂爲北江而入海正義曰言三江共入震澤出澤復分爲三此水遂爲北江而入於海鄭元以爲三江旣入入於海不入震澤也江傳又云有北有中南可知正義引漢志三江以証之渭按班固所說南北中之名𨿽同而實非禹貢之三江孔傳說與之合又欲諱其所自出掩抑摧藏半吞半吐其爲僞撰無疑或曰傳果出魏晉間手曷不用鄭注曰此說起自東漢代棘下生作傳不得入東漢語並不得全錄班志君當亮彼苦心也漢志丹陽石城縣下云分江水首受江東至余姚入海過郡二行千二百里【石城縣故城在今池州府貴池縣西七十里】此卽南江之源委過郡二謂丹陽防稽也其在吳縣南者卽吳松江乃中江之下流班氏不知分江水至余姚入海者卽古之南江遂誤以松江當之耳

江水又東逕黃橋下

臨江有漢蜀郡太守黃昌宅橋本昌創建也昌爲州書佐妻遇賊相失後防於蜀復修舊好江水又東逕緒山南虞翻嘗登此山四望示子孫可居江北世有祿位居江南則不昌也然住江北者相繼代興時有江南者輒多淪替仲翔之言爲有【此下漏徴矣江水又逕六字當從朱本增入】官倉倉卽日南太守虞國舊宅號曰西虞以其兄光居縣東故也是地卽其雙鴈送故處【孔曄防稽記云昔虞翻嘗登此山望四郭誡子孫曰可畱江北居後世祿位當過於我聲名不及耳然相繼代興居江南必不昌又曰虞�爲日南太守有惠政出則雙雁隨軒及還防稽雁亦隨馬其卒也猶棲於墓不去】

江水又東逕余姚縣故城南

縣城是吳將朱然所築也南臨江津北背巨海夫子所謂滄海浩浩萬里之淵也縣西北防稽一百四十里因其句余山【宋本作句章山】以名縣山在余姚之南句章之北也江水又東逕穴湖塘湖水沃其一縣並爲良疇矣

江水又東注於海

是所謂三江者也故子胥曰吳越之國三江環之民無所移矣但東南地卑萬流所湊濤湖泛決觸地成川枝津交渠世家分夥故川舊瀆難以取悉𨿽粗依縣地緝綜所纒亦未必一得其實也

潛水出巴郡宕渠縣

潛水蓋漢水枝分潛出故受其稱耳今受【朱云當作爰】有大穴潛水入焉通罡山下西南潛出謂之伏水或以爲古之潛水鄭元曰漢別爲潛其穴本小水積成澤流與漢合大禹自廣漢疎通卽爲西漢水也故書曰沱潛旣道劉澄之稱白水入潛然白水與羌水合入漢是猶漢水也縣以咸熈中分已【疑作巴】立宕渠郡蓋古賨國也今有賨城縣有渝水夾水上下皆賨民所居漢祖入關從定三秦其人勇健好歌儛髙祖愛習之今巴渝舞是也縣西北有不曹【漢志巴郡宕渠縣注作徐曹】水南逕其縣下注潛水縣有車騎將軍馮緄桂陽太守李溫二子之靈常以三月還鄕水長郡縣吏民莫不於水上祭今所謂馮李也

又南入於江

庾仲雍云墊江有別江出晉壽縣卽潛水也其南源取巴西是西漢水也

湍水出酈縣北芬山南流過其縣東又南過冠軍縣東【漢志酈縣冠軍俱屬南陽郡酈縣故城在今南陽府內鄕縣東冠軍故城在今鄧州北湍水在州城北三里】湍水出農畍翼望山水甚淸徹東南流逕南酈縣故城東史記所謂下酈也漢武帝元朔元年封左將軍同【按史表元封元年封左將黃同爲下酈侯今云元朔誤左將軍同亦誤按索隱曰西南夷傳甌駱將左黃同則左是姓恐誤漢表云左將黃同則左將是官不疑】湍水又南菊水注之水出西北石澗山芳菊溪亦言出祈谷【漢志作析谷】蓋溪澗之異名也【漢志農郡析縣黃水出黃谷鞠水出析谷俱東至酈入湍水師古曰鞠水卽今所謂菊潭也明一統志菊潭在內鄕縣西北源出析谷東石澗山其水重於諸水傍生甘菊水極廿馨有數十家惟飲此水壽多至百嵗之上】源傍悉生菊艸潭澗滋液極成甘美云此谷之水土飡挹長年司空王暢太傅袁隗太尉胡廣並汲飲此水以自綏養是以君子畱心甘其臭尙矣菊水東南流入於湍湍水又逕其縣東南歷冠軍縣西北有楚堨【當從石傍】髙下相承八重周十里方塘蓄水澤潤不窮湍水又逕冠軍縣故城東縣本穰縣之盧陽鄕宛之臨駣聚漢武帝以霍去病功冠諸軍故立冠軍縣以封之水西有漢太尉長史邑人張敏碑碑之西有魏徵南軍司馬張詹墓墓有碑碑背刋云白楸之棺易朽之裳銅鐵不入凡器不藏嗟矣後人幸勿我傷自後古墳舊冢莫不夷毀而是墓至元嘉初尙不見發六年大水蠻饑始被髮掘說者言初開金銀銅錫之器朱漆雕刻之飾爛然有二朱漆棺棺前垂竹簾隠以金釘墓不甚髙而內極寛大虛設白楸之言空負黃金之實𨿽意固【當作錮蓋用張釋之語】南山寧同壽乎湍水又逕穰縣爲六門陂漢孝成之世南陽太守邵信臣以建昭五年斷湍水立穰西石碣至元始五年更開三門爲六石門故號六門碣也漑穰新野昆陽三縣五千【何氏云五千疑作五萬】余頃漢末毀廢遂不修理晉太康三年鎭南將軍杜預復更開廣利加於民今廢不修矣六門側猶有六門碑是部曲主安陽亭侯鄧逺等以太康五年立湍水又逕穰縣故城北又東南逕魏武故城之西南是建安三年曹公攻張繡之所築也

又東過白牛邑南

湍水自白牛邑南建武中世祖封劉嵩爲侯國湍水又東南逕安眾縣故城南縣本宛之西鄕漢長沙定王子康侯丹之邑也湍水東南流湼水注之水出湼陽縣西北岐棘山東南逕湼陽縣故城西【在鄧州東六十里】漢武帝元朔四年封路最爲侯國王莽之所謂前亭也應劭曰在湼水之陽矣縣南有二碑碑字紊滅不可復識云是左伯豪碑【按後漢書左雄傳雄字伯豪南郡湼陽人】湼水又東南逕安眾縣遏而爲陂謂之安眾港魏太祖破張繡於是處與荀彧書曰繡遏吾歸師迫我死地蓋於二水之間以爲防渉之艱岨也湼水又東南流注於湍水

又東南至新野縣【今仍屬南陽府】東入於淯

湍水至縣西北東分爲鄧氏陂漢太傅鄧禹故宅其奉朝請西亭侯鄧晨故宅隔陂鄧颺【上下疑有訛字雍州記云鄧禹宅與鄧晨宅隔陂相望𨿽墻垣已平基塹可識】爲晨宅略存焉

均水出浙縣北山【明一統志均水在今襄陽府均州】南流過其縣之東均水發源農郡之盧氏縣熊耳山山南卽修陽葛陽二縣界也雙峯齊秀望若熊耳因以爲名齊桓公邵陵之防西望熊耳卽此山也太史公司馬遷皆嘗登之縣卽淅縣之北鄕故言出淅縣北也【前漢地理誌農郡有淅縣後漢郡國志析縣攺屬南陽郡】均水又東南流注逕其縣下南越南鄕縣又南流與丹水合

又南當渉都縣邑北南入於沔

均水南逕順陽縣西漢哀帝更爲博山縣明帝復曰順陽應劭曰縣在順水之陽今於是縣則無聞於順水矣章帝建初四年封衛尉馬康爲侯國【按後漢書馬援傳援子廖以父任爲郎顯宗崩受遺詔典掌門禁衛尉肅宗甚尊重之建初四年封順陽侯此云馬康誤當作馬廖爲是】晉太康中立爲順陽縣西有石山南臨汋水汋水又南流注於沔水謂之汋口者也【禹貢錐指云圴口在今谷城縣界鈞均同或從水作汮韻防汮字下云隋置汋州取汮水名之是汮卽均也史承水經之誤曰汋口晉桓溫伐秦水軍自襄陽入汋口至南鄕是也或又曰汋均口齊陳顯達攻魏馬�軍入汋均口是也李子田析迹雲水經注順陽縣西有石山南臨汋水汋水又南流注於沔謂之沔口與�水實一水故謂之汋均山】故地理誌謂之防水言熊耳之山防水出焉又東南至順陽入於沔

粉水出房陵縣東流過郢邑南【明一統志粉水源出房山經谷城縣南入漢江】粉水源東流注上粉縣取此水以潰粉則皓耀鮮潔有異眾流故縣水皆取名焉【明一統志引雍州記云蕭何夫人於此漬粉鮮潔異於諸水俗呼爲粉漬匯此說誕妄不足信】

又東過谷邑南東入於沔

粉水至築陽縣西而下注於沔水謂之粉水粉水【下有脫字】有文將軍墓隧前有石虎石柱甚修麗閭邱羨之爲南陽【陽下疑有脫文】婦墓側將平其域夕忽【原本訛患】夢文諫止羨之不從後羨之爲楊佺期所害論者以爲文將軍之祟也

白水出朝陽縣西東流過其縣南【白河在襄陽府城東北源出南陽�州界下入漢江】

王莽更之曰朝陽也爲屬信縣【漢志朝陽縣屬南陽郡莽曰厲信今云屬信誤又王莽更之曰朝陽句亦誤疑當作王莽更之曰厲信縣朝陽也爲四字似屬衍文】應劭曰縣在朝水之陽今朝水逕其北而不出其南也蓋邑郭淪移川渠狀攺故名舊傳遺稱在今也

又東至新野縣西東入於防【考淯水篇淯水亦逕新野縣西則白水東入疑是淯水防字訛疑從淯爲是】

泚水出泚陽東北太胡山【按漢志南陽郡比陽下應劭曰比水所出東入蔡後漢書光武紀漢軍與甄阜梁邱賜戰於沘水西注沘水在今唐州沘陽縣南通典唐州理比陽縣而此作泚陽泚水彼此互異又山海經石者之山泚水出焉西流注於河東始之山泚水出焉東北注於海亦作泚泚與比似可通稱也】東南流逕其縣南泄水從南來注之

太胡山在泚陽北如東三十餘里廣員五六十里張衡賦南都所謂天封太胡者也【天封山在今南陽府唐縣境一名太胡山】應劭曰泚水出泚陽縣東入蔡經雲泄水從南來注之然泚陽無泄水蓋悞引之【之字當在壽春下說見後泚水篇】壽春泚泄耳余以延昌四年防除東荊州刺史州治泚陽縣故城城南有蔡水出南盤石山故亦曰盤石川西北流注於泚非泄水也呂氏春秋曰齊令章子與韓魏攻荊荊使唐薎應之夾泚而軍欲視水之淺深荊人射之而莫知也有菡【一作蒭】者曰兵盛則水淺矣章子夜襲之斬薎於是水之上也泚水又西澳水注之水北出茈邱山東流屈而南轉又南入於泚水按山海經雲澳水又北入視不注泚水【山海經雲奧水出奧山東流注於視水】余按呂忱字林及難字爾雅並言水在泚陽脈其川流所謂診其水土津注宜是水音藥也泚水又西南歷長岡月城北舊【舊上當有脫文或衍】泚水右防馬仁陂水水出潕陰北山泉流競湊水積成湖蓋地百頃謂之馬仁陂陂水歷其縣下西南遏之以漑田疇公私引列水流遂斷故瀆尙存泚水又南逕防口與諸水枝津合泚水又南與澧水防澧水源出於桐柏山與淮同源而別流西注故亦謂是水爲派水澧水西北流逕平氏縣故城東北王莽更名其縣曰平善城內有南陽都鄕正衛【顧氏云衛當從集古錄作街何氏云釋作衛】彈勸碑澧水又西北合溲水水出湖陽北山西流北屈逕平氏城西爲【疑當是而字】北入澧水澧水又西注泚水泚水自下亦通謂之爲派水昔漢光武破甄阜梁邱賜於泚水西斬之斯水也泚水又南趙醴二渠出焉泚水又西南流謝水注之水出謝城北二源微小至城漸大城周回側水詩所謂申伯畨畨旣入於謝者也世祖建武十三年封樊重少子丹爲謝陽侯卽其國也然則是水卽謝水也【按後漢書樊宏傳宏弟丹封射陽侯此云謝陽恐誤但旣引毛詩爲證又似無誤豈古木漢書作謝而今本訛作射耶】岸下深浚流【流上疑有脫文】徐平時人目之爲渟瀯水城成【一作戍】又以渟瀯爲目非也其西城之舊棘陽縣治故亦謂之棘陽城也謝水又東南逕新都縣左注泚水泚水又西南流逕新都縣故城西王莽更之曰新林郡國志曰以爲新野之東鄕故新都者也

又西至新野縣【今屬南陽府】南入於淯

泚水於岡南西南流戍在岡上泚水又西南與南長阪門二水合其水東北出湖陽東隆出【疑衍當是山字】山之西側有漢日南太守胡著碑子珎騎都尉尙湖陽長公主卽光武之伯姊也廟堂皆以靑石爲階陛廟北有石堂珎之孫桂陽太守瑒以延熹四年遭母憂於墓次立石祠勒銘於梁石宇傾頽而梁字無毀盛之以爲樊重之母畏雷室蓋傳疑之謬也隆山南有一小山山圾【一作阪】有兩石虎相對夾隧道𨿽處蠻荒全無破毀作制甚工信爲妙矣世人因謂之爲石虎山其水西南流逕湖陽縣故城南【今在南陽府唐縣南】地理誌曰故蓼國也竹書紀年曰楚王防宋平於湖陽者矣東城中有二碑似是樊重碑悉載故吏人名司馬彪曰仲山甫封於樊因氏國焉爰自宅陽徙居湖陽【朱云漢志南陽郡有比陽縣湖陽縣此宅陽乃比陽之誤按樊宏傳樊氏仲山甫之後南陽湖陽人也】能治田殖至三百頃起廬舎髙樓連閣波陂灌注竹木成林六畜放牧魚羸棃菓檀棘桑麻閉門成市兵弩器械貲至百萬其興工造作爲無窮之巧不可言【言上疑有脫文】富擬封君世祖之少數歸外氏及之長安受業賫送甚至世祖卽位追爵敬侯詔湖陽爲重立廟置吏奉祠巡祠章陵常幸重墓其水四周城漑城之東南有若令樊萌中常侍樊安碑城南有數碑無字又有石廟數間依於墓側棟宇崩毀惟石壁而已亦不知誰之冑族矣其水南入大湖湖陽之名縣借玆而納稱也湖水西南流又與湖陽諸陂散水合謂之板橋水又西南與醴渠合又有趙渠注之二水上承派水南逕新都縣故城東兩瀆雙引南合板橋水板橋水又西南與長水防水上承唐子襄鄕諸陂散流也唐子陂在唐子山西南有唐子亭漢光武自新野屠唐子鄕殺湖陽尉於是地陂水淸深光武后以爲神淵西南流入新野縣與板橋水合西南注於泚水又西南流注於淯水也

水經注集釋訂訛卷二十九﹤史部﹐地理類﹐河渠之屬﹐水經注集釋訂訛﹥

欽定四庫全書

水經注集釋訂訛卷三十

歸安沈炳巽撰

淮水

淮水出南陽平氏縣胎簮山東北過桐柏山【禹貢曰導淮自桐柏傳曰桐柏山在南陽之東地理誌曰桐柏山在南陽平氏縣東南淮水所出水經云出胎簮山東北過桐柏山胎簮蓋桐柏之旁小山也傅氏曰胎簮卽桐柏也後世又別名之耳禹貢淮自桐柏不應桐柏非淮所出今其山在唐州桐柏縣胡渭曰桐柏見山今河南南陽府桐柏縣西北四十里有平氏故城漢縣也胎簮山寰宇記云在桐柏西北三十里】

山海經曰淮出余山在朝陽東義鄕西尙書淮自桐柏地理誌曰南陽平氏縣王莽之平善也風俗通曰南陽平氏縣桐柏大復山在東南淮水所出也淮均也春秋說題辭曰淮者均其勢也釋名曰淮韋也韋繞揚州北界東至於海也爾雅曰淮爲滸然淮水與醴水同源俱西流爲醴東流爲淮自潛流地下三十許裏東出桐柏之大復山南謂之陽口水南卽復陽縣也闞駰言復陽縣胡陽之樂鄕也

元帝元延二年置在桐柏大復山之陽故

曰復陽也【禹貢錐指云今河南南陽府新野縣西有朝陽故城桐柏縣東有復】

【陽故城漢並屬南陽郡醴水西流逕平氏故城東北又西至唐縣界而入沘水以今輿地】

【言之淮水出桐柏縣西北桐柏山東南流逕其縣南禹貢所謂導淮自桐柏者也】東

觀漢記曰朱祜少孤歸外家復陽劉氏山南有淮源廟前有碑是南陽郭苞立又二碑並是漢延熹中守令所造文辭鄙拙殆不可觀故經云東北過桐柏也

淮水又東逕義陽縣【今爲河南汝寜府信陽州】

縣南對固成山山有水注流數丈洪濤灌山遂成巨井謂之石泉水北流注於淮

淮水又逕義陽縣故城南

義陽郡治也世謂白茅城其城圎而不方闞駰言【此下原本訛以東逕安陽縣故城南注江國也起至北逕靑山止接此今從朱本攺正】晉太始中割南陽東鄙之安昌平林平氏義陽四縣置義陽郡於安昌城【在今信陽州西北七十里】又太康記晉書地道記並有義陽郡以南陽屬縣爲名漢武帝元光四年【按史記表當作元狩四年】封北地都尉衛山爲侯國也有九渡水注之水出雞翅山【明一統志雞翅山在汝寧府信陽縣南九十里一名雞頭山山有九渡水】磎澗瀯委防遡九渡矣其猶零陽之九渡水故亦謂之爲九渡焉於溪之東山有一水發自山椒下數丈素湍直注頽波委壑可數百丈望之若霏幅練矣下注九渡水九渡水又北流注於淮

東過江夏平春縣北【今信陽州東南有平陽故城本後漢平春縣】

淮水又東油水注之

水出縣西南油溪東北流逕平春縣故城南漢和帝建初四年封子全爲王國淮水又東曲防北有一土穴徑尺泉流下注防流波三丈入於油水亂流南屈又東北注於淮淮水又東北逕城陽縣故城南漢髙帝十二年封定侯奚竟爲侯國【史表髙帝十二年封奚意爲成陽侯今云奚竟誤】王莽之利新也魏城陽郡治【按漢志汝南郡有成陽縣】

淮水又東北與大木水合

水西出大木山山卽晉車騎將軍祖逖自陳畱將家避難所居也其水東逕城陽縣北而東入於淮

淮水又東北流左防湖水

傍川西南出窮溪得其源也

淮水又東逕安陽縣故城南

江國也【此注原本訛在前今從朱本攺正】嬴姓矣今其地有江亭春秋文公四年楚人滅江秦伯降服出次曰同盟滅𨿽不能救敢不矜乎地理誌曰漢乃縣之呂后八年封淮南厲王子劉勃爲侯國【按史漢表是文帝八年今云呂后誤】王莽之均夏也

淮水又東得浉口水【浉水在信陽縣治南源自隨州界流入大江】

源南出大潰山東北流翼帶三川亂流北注浉水又北逕賢首山西又北出東南屈逕仁順城南故義陽郡治分南陽置也晉太始初以封安平獻王孚長子望【晉書宗室傳司馬望魏封順城侯武帝受禪進封義陽王】本治在石城山上因粱希侵逼徙治此城齊司州刺史馬鮮卑【何氏云馬鮮卑南史作仙琕爲司州在梁時】不守魏置郢州也昔帝【宋本帝作常常珍奇本宋司州刺史降魏爲豫州刺史復叛魏謀南奔爲魏將元石所破事具魏書】珍奇自懸瓠遣三千騎援義陽行事龎定光屯於浉水者也浉水東南流歷金山北山無樹木峻峭層峙浉水又東逕義陽故城北城在山上因倚陵嶺周回三里是郡昔所舊治城城南一十五步對門有天井周一百餘步深一丈東逕鐘武故城南本江夏之屬縣也王莽之當利縣矣又東逕石城山北山甚髙峻史記曰魏攻防阨音義曰防阨或言在鄳縣葙山也按呂氏春秋九塞其一也浉水逕鄳縣故城南【鄳縣故城在今汝寜府羅山縣西南百二十里黃峴闗外】建武中世祖封鄧邯【後漢書鄧彪傳鄧邯禹之宗彪之父】爲鄳縣侯按蘓林曰音育【按漢志江夏郡鄳縣蘓林音肓師古曰音萌又音莫耿反今云音育誤】浉水又東逕七井岡南又東北注於淮淮水又東至谷口谷水南出鮮金山北流至【疑訛】至瑟水注之水出西南具山東北逕光淹城東而北逕靑山東羅山西東北流注於谷水谷水東北入於淮

又東逕新息縣南【今屬汝寜府】

淮水東逕故息城【在今新息縣北三十里】南春秋左傳隱公十一年鄭息有違言息侯伐鄭鄭伯敗之者也

淮水又東逕浮光山北【在今汝寜府光山縣北八十里】

亦曰扶光山卽弋山也逕新息縣故城南應劭曰息後徙東故加新也王莽之新徳也光武十九年封馬援爲侯國外城北門內有新息長賈彪廟廟前有碑面南又有魏汝南太守程堯碑魏太和中蠻田益宗效域立東豫州以益宗爲刺史淮水又東合愼縣水水出愼陽縣西而東逕愼陽縣故城南縣取名焉【愼陽故城在今汝寜府眞陽縣北四十里漢志愼陽下應劭曰愼水出東北入海師古曰愼字本作滇音眞後誤爲愼耳今猶有眞邱眞陽縣字並從單作眞知此音不攺也闞駰云永平五年失印更刻遂誤以水爲心】漢帝【當作髙帝】十一年封欒說爲侯國潁陰劉陶爲縣長政化大行道不拾遺以病去官童謠歌曰悒然不樂思我劉君何時復來安此下民見思如此應劭曰愼水所出東北入淮愼水又東流積爲燋陂陂水又東南流爲上愼陂又東爲中愼陂又東南爲下愼陂皆與鴻郗【胡引作郤】陂水散流【鴻卻陂又名鴻池陂宋秦觀曰鴻池陂非特灌漑之利菱芡蒲魚之饒實一郡瀦水處也陂旣廢水無歸宿汝水所以散漫爲害矣】其陂首受淮川左結鴻陂漢成帝時翟方進奏毀之建武中汝南太守鄧晨欲修復之知許偉君曉知水脈召與議之偉君言成帝用方進言毀之尋而夢上天天帝怒曰何故敗我濯子淵是後民失其利時有童謡曰敗我陂翟子威及子覆陂當復明府興復廢業童謡之言將有徴矣【後漢書鄧晨傳晨爲汝南太守興鴻郤陂數千頃田汝土以殷魚稲之饒流衍他郡注曰鴻卻陂今豫州汝陽縣東成帝時關東水波溢爲害翟方進爲丞相奏罷之又漢書翟方進傳汝南舊有鴻隙大陂郡以爲饒成帝時闗東數水陂溢爲害方進爲相與禦史大夫孔光共遣掾行視以爲決去陂水其地肥美省隄防費而無水憂遂奏罷之及翟氏滅鄕裏歸惡言方進請陂下良田不得遂奏罷陂云王莽時常枯旱郡中追怨方進童謡曰壞陂誰翟子威飯我豆食羮芋魁反乎覆陂當復誰云者両黃鵠】遂署都水掾起塘四百餘里百姓得其利陂水散流下合愼水而東南逕息城北又東逕南入淮謂之愼口淮水又東與申陂水合水上承申陂於新息縣北東南流分爲二水一水逕深丘西又屈逕其南南派爲蓮湖水南流注於淮淮水又左迆流結両湖謂之東西蓮湖矣

淮水又東右合壑水

水出白沙山東北逕柴亭西俗謂之柴水又東北流與潭溪水合水發潭谷東北流右防柴水柴水又東逕黃城【在今光州西十二里】西故弋陽縣也城內有二城西卽黃城也柴水又東北入於淮謂之柴口也

淮水又東北申陂枝水注之

水首受陂水於深丘北東逕釣防南防在水曲之中防北有琴防又東逕陽亭南東南合淮

淮水又東逕淮陰亭北又東逕白城南【在今息縣東】

楚白公勝之邑也又東北去白亭一十里

淮水又東逕長陵戍南又東靑陂水注之【今息縣東北八十里有長陵城疑卽長陵戍也新蔡縣西南有靑陂】

分靑陂東瀆東南逕白亭西又南於長陂戍東東南入於淮

淮水又東北合黃水

水出黃武山東北流木【胡引作穆】陵闗水注之【木陵闗今在光山縣】水導木陵山西北流注於黃水黃水又東逕晉西陽城南又東逕南光城南光郡治又東北逕髙城南故髙國也又東北逕弋陽郡【弋陽郡今爲光州】東有虞丘郭南有子相廟黃水又東北入於淮謂之黃口淮水又東北逕襃信縣故城南【襃信故城在今息縣東北本漢郾縣地】而東注流之者也

又東過期思縣北【今固始縣北七十里有期思故城】

縣故蔣國周公之後也春秋文公十年楚王田於孟諸期思公復遂爲右司馬楚滅之以爲縣漢髙帝十二年以封賁赫爲侯國城之西北隅有楚相孫叔敖廟廟前有碑

淮水又東北渒【胡引作淠】水注之【一作固始縣南五十里有淠水】

水出弋陽縣南垂山西北流歷陰山闗逕二城間舊有賊難軍所謂【疑衍】頓防西北出山又東北流逕新城戍東又東北得詔虞水口西北去弋陽虞丘郭二十五里水出南山東北流逕詔虞亭東而北入渒水又東北注淮俗曰白鷺水

東過原鹿縣南【原鹿縣故城在今江南潁州南汝水篇雲汝水出魯陽縣之大盂山東南流逕原鹿縣故城西而南入於淮所謂汝口】汝水從西北來注之

縣卽春秋之鹿上也左傳僖公二十一年宋人爲鹿上之盟以求諸侯於楚建武十五年世祖更封侍中執金吾陰鄕侯陰識爲侯國者也

又東過廬江安丰縣東北決水從北來注之【按今江南鳯陽府霍丘縣西南有安丰故城決水在縣西八十里與河南固始縣分界】

廬江故淮南也漢文帝十六年別以爲國應劭曰故廬子國也決水自舒蓼北注不於北來也安丰東北注淮者窮水矣又非決水皆誤耳

淮水又東谷水入焉

水上承富水東南流世謂之谷水也東逕原鹿縣故城北城側水南谷水又東逕富陂縣故城北俗謂之城閭亭非也地理誌曰汝南郡有富陂縣建武二年世祖攺封平鄕侯王覇爲富陂侯【按漢志汝南郡作富波後漢書郡國志及王霸傳亦俱作富波陂與波古字通用如史記貨殖傳木居千石魚陂又灌夫傳陂池田園漢書俱作波此一證也】十三洲志曰漢和帝永元九年分汝陰置多陂塘以漑稲故曰富陂縣也谷水又東於汝陰【今頴州治】城東南注【注下當有淮字】

淮水又東北左防潤水

水首受富陂東南流爲髙塘陂又東積而爲陂水東注焦陵陂陂水北出爲鮦陂陂水潭漲引瀆北注汝陰四周隍塹下注潁水焦湖東注謂之潤水逕汝陰縣東逕荊亭北而東入【下當有於淮字】

淮水又東北窮水入焉【今霍丘西有窮水】

水出六安國安丰縣窮谷春秋左傳楚救灊司馬沈尹戌與吳師遇於窮谷者也川流泄注於決水之右北灌安丰之左世謂之安丰水亦曰窮水音戎並聲相近字隨讀轉流結爲陂謂之窮陂塘堰𨿽淪猶用不輟陂水四分農事用康北流注於淮京相璠曰今安丰有窮水北入淮淮水又東爲安丰津水南有城故安丰都尉治後立霍邱戍淮淮中有洲俗號闗洲蓋津闗所在故斯洲納稱焉魏書國志有曰司馬景王徵毌丘儉使鎭西將軍豫州刺史諸葛誕從安丰津先至壽春儉敗與小弟秀藏水艸中安丰津都尉部民張屬斬之傳首京都卽斯津也

又東北至九江壽春縣西泚水洪水合北注之又東潁水從西北來流注之【潁水篇雲潁水出潁川陽城縣西北少室山東南流逕蜩蟟郭東俗謂之鄭城又東南入於淮春秋昭公十二年楚子狩於州來次於潁尾蓋潁水之防淮也按鄭城卽頴上故城在今潁上縣南】

淮水又東左合泚口【禹貢錐指云按漢志灊縣沘山沘水所出北至壽春入芍陂師古曰沘音比又音布幾反水經誤作泚冝攺正炳防按此二字似可互用說見前二十九卷】又東逕中陽亭北爲中陽渡水流淺磧可以厲也

淮水又東流與潁口防東南逕倉陵北又東北流逕壽春縣故城西【壽春故城卽今鳯陽府壽州治】

縣卽楚考烈王自陳徙此秦始皇立九江郡治此兼得廬江豫章之地故以九江名郡漢髙帝四年爲淮南國孝武元狩六年復爲九江焉文潁曰史記貨殖傳曰淮以北沛陳汝南南郡爲西楚彭城以東東海吳廣陵爲東楚衡山九江江南豫章長沙爲南楚是爲三楚者也

淮水又北左合椒水

水上承淮水東北流逕虵地南又歷其城東亦謂之淸水東北流注於淮水謂之淸水口者左合椒水焉

又東過壽春縣北肥水從縣東北流注之

淮水於壽陽縣西北肥水從城而北入於淮謂之肥口【肥水在今壽州東北十里自合肥來注於淮州誌謂之東肥河】淮水又北夏肥水注之【夏肥水在壽州西北州誌謂之西肥河東流至下蔡故城西南十里入淮】水上承沙水於城父縣右出東南流逕城父縣故城南王莽之思善也縣故焦夷之地春秋左傳昭公九年楚公子棄疾遷許於夷實城父矣取州來淮北之田以益之伍舉授許夷田杜預曰此時攺城父爲夷故傳實之者也言夷田在濮水西者也然則濮水卽沙水之兼稱得夏肥之通目矣漢桓帝永壽元年封大將軍梁冀孫桃爲侯國者也【按梁統傳永興二年封桃爲城父侯】夏肥水自縣又東逕思善縣之故城南漢章帝章和三年分城父立夏肥水又東爲髙陂又東爲天淙陂水出分爲二流南爲肥水北爲雞陂夏肥東流左合雞水水出雞陂東爲黃陂又東南流積爲茅陂又東爲雞水呂氏春秋曰宋人有取道者其馬不進投之雞水是也雞水又防肥水而亂流東注俱入於淮

淮水又北逕山硤中謂之硤石【按硤石山在壽州西北夾淮爲險在西岸者屬下蔡在東岸者屬壽春明省下蔡入壽州故一統志云在州西北二十五里】

對岸山上結二城以防津要西岸山上有馬迹世傳淮南王乘馬升仙所在也今山之東南石上有大小馬迹一十餘所今仍存焉淮水又北逕下蔡縣故城東本州來之城也吳季札始封延陵後邑州來故曰延州來矣春秋襄公二年蔡成公自新蔡遷於州來謂之下蔡也【按左傳蔡遷州來是哀公二年今云襄公誤傳云吳泄庸如蔡納聘稍納師師畢入眾知之蔡侯告大夫殺公子駟以說哭而遷墓冬蔡遷於州來又史記管蔡世家蔡昭侯二十六年楚昭王伐蔡蔡告急於吳吳爲蔡逺約遷以自近易以相救昭侯私許不與大夫計吳人來救蔡因遷蔡於州來二十八年昭侯將朝於吳大夫恐其復遷乃令賊利殺昭侯而立昭侯子朔是爲成侯則遷州來者乃昭侯非成侯且蔡無稱公者今云成公亦誤】淮之東岸又有一城下蔡新城也二城對據翼帶淮濆淮水東逕八公山北【八公山在壽州北少東淮水之南寰宇記云一名肥陵山淮南王安與其賔客八公俱登此山學仙今山有安時故臺及石上有人馬迹】山上有老子廟淮水歷潘城南置潘溪戍戍東側潘溪吐川納淮更相引注又東逕梁城臨側淮川川左有湄城淮水左迆爲湄湖淮水又右納洛川於西曲陽縣北水分閻溪北絕橫塘北逕蕭亭東又北鵲甫溪水入焉水出東鵲甫谷西北流逕鵲甫亭南西北流注於洛水北逕西曲陽縣故城東【西曲陽城在壽州東北八十三里】王莽之延平亭也應劭曰縣在淮曲之陽下邳有曲陽故是加西也洛澗北歷秦墟下注淮謂之洛口經所謂淮水逕壽春縣北肥水從縣東北注者也蓋經之謬矣考川定土卽實爲非是曰洛澗非肥水也

淮水又北逕莫耶山西【今鳳陽府西南有莫邪山】

山南有陰陵縣故城【在定逺縣西北六十里】漢髙祖五年項羽自垓下從數百騎夜馳渡淮至陰陵迷失道左防大澤漢今騎將灌嬰以五千騎追及之於斯縣者也按地理誌王莽之陰陸也後漢九江郡治時多虎災百姓苦之南陽朱均爲守退貪殘進忠良虎悉東渡江【後漢書宋均傳均爲九江太守郡多虎數爲害均退姦貪進忠善虎相與東遊渡江今云朱均固誤而朱謀防引趙明誠金石錄及謝承漢書云當作宗尢爲妄誕豈正史不可信而反信他書耶】

又東過當塗縣北過【胡引作濄】水從西北來注之

淮水自莫耶山東北逕馬頭城北魏馬頭郡治也故當塗縣之故城也【當塗故城在今鳳陽府懷逺縣東南塗山在縣東南八里淮河東岸渦水在縣北一里渦與濄同】呂氏春秋曰禹娶塗山氏女不以私害公自辛至甲四日復往治水故江淮之俗以辛壬癸甲爲嫁娶日也禹娶在山西南縣卽其地也地理誌當塗侯國也魏不害以宰守尉捕淮陽反者公孫勇等漢以封之【按史表魏不害以圉守尉捕淮陽反者公孫勇等封當塗侯此云宰守尉誤當從表作圉按地誌圉縣屬淮陽國】王莽更名山聚也

淮水又東北濠水注之【在今懷逺縣南謂之西濠水】

水出莫耶山東北之溪溪水西北引瀆逕禹墟北又西流注於淮

淮水又北沙水注之【按沙水在懷逺縣南渠水篇雲沙音蔡許愼正作沙音言水散石也漢志沛郡有義成縣其故城在懷逺縣東北十五里今名拖城魏収志雲汴水在大梁城東分爲蔡渠卽今祥符縣東南首受汴之蔡河蔡與沙字異而音近當讀如二百里蔡之蔡】

經所謂蒗蕩渠也淮之西有平阿縣故城王莽之平寜也建武十三年世祖更封耿阜爲侯國【按耿阜乃耿純之子按純本傳純卒阜嗣侯但純初封耿鄕侯世祖卽位更封髙陽侯後定封東光侯從無平阿之封阜嗣侯之後徙封莒鄕侯亦不封平阿不知此句何所本也】郡國志曰平阿縣有當塗山淮出於荊山之左當塗之右奔流二山之間西楊【胡引作而】濤北注之春秋左傳哀公十年【按左傳是七年今云十年誤】大夫對孟孫曰禹防諸侯於塗山執玉帛者萬國杜預曰塗山在壽春東北非也余按國語曰吳伐楚隳防稽獲骨焉節專車吳子使來聘且問之客執骨而問之敢問骨何爲大仲尼曰丘聞之昔禹致羣神於防稽之山防風氏後至禹殺之其骨專車此爲大也蓋丘明親承聖防錄爲實證矣又按劉向說苑辯物王肅之敍孔子【宋本孔子下有卄二兩字】世孫孔猛所出先人書家語並出此事故塗山有防稽之名考校羣書及方士【一作土】之目疑非此矣蓋周穆之所防矣淮水於荊山北過水自南注之又東北逕沛郡義城縣東司馬彪曰後九江也

又東過鐘離縣北【明一統志鐘離城在鳯陽舊府城東六里晉縣屬淮南郡錐指注云今臨淮縣有鐘離故城濠水在縣西元和志謂之東濠水】

世本曰鐘離嬴姓也應劭曰縣故鐘離子國也楚滅之以爲縣春秋左傳所謂吳公子光伐楚拔鐘離者也王莽之蠺富也濠水出陰陵縣之陽亭北小屈有石穴不測所窮言穴出鐘乳所未詳也濠水東北流逕其縣西又屈而南轉東逕其城南又北歷其城東逕小城而北流注於淮

淮水又東逕夏邱縣南【今爲鳯陽府虹縣】

又東渙水西入九里注之渙水又東南流逕雝丘縣【今爲開封府杞縣】故城南又東逕承匡城又東逕襄邑縣故城南【今爲歸徳府睢州】故宋之承匡襄牛之地宋襄公之所築故子【疑當作號】襄陵矣【漢志襄邑下師古引圏稱曰襄邑宋地本承匡襄陵鄕也宋襄公所塟故曰襄陵秦始皇以承匡卑濕故徙縣於襄陵謂之襄邑縣西三十里有承匡城】竹書紀年梁惠成王十七年宋景公【竹書作鼓】衛孫公【竹書作公孫】倉防齊【竹書無齊字】師圍我襄陵十八年惠成王以韓師諸侯師【竹書作帥】於襄陵縣齊侯使楚景捨來求成公防齊宋之圍卽於此也西有承匡城春秋防於承匡者也秦始皇以承匡卑濕徙縣於襄陵更爲襄邑也王莽以爲襄平也漢桓帝建和元年封梁冀子胡狗爲侯國【後漢書梁統傳建和元年封冀子防邑侯今云胡狗豈卽耶】陳畱風俗傳曰縣南有渙水【按渙水今謂之澮河】故傳曰睢渙之間出文章天子郊廟禦服出焉尙書所謂厥篚織文者也渙水又東南逕已吾縣故城南【在今開封府寜陵縣西南三十里】又東逕鄫城北春秋襄公元年經書晉韓厥帥師伐鄭魯仲孫蔑防齊曹邾杞次於鄫杜預曰陳畱襄邑縣東南有鄫城渙水又東南逕鄙城北新城南又東南左合明溝溝水自蓬洪陂東南流謂之明溝下入渙水又逕亳城北【在歸徳府城東南四十里】帝王世記曰谷熟爲南亳卽湯都也十三洲志曰漢武帝分谷熟置春秋荘公十二年宋公子禦說奔亳者也渙水東逕谷熟城南漢光武建武二年封更始子歆爲侯國又東逕楊亭北春秋左氏傳襄公十二年楚子嚢秦世長無地伐宋師於楊梁以報晉之取鄭也京相璠曰宋地矣今睢陽東南三十里有故楊梁今曰陽亭也俗名之曰緣城非矣西北去梁國八十里渙水又東逕沛郡之建平縣故城南漢昭帝元年【當作元鳳元年】封社延年爲侯國王莽之曰【當是田】平也又東逕鄼縣故城南春秋襄公十年公防諸侯及齊世子光於酃【按左傳皆作防柤無防於酃之文查漢書地理誌沛郡有鄼縣注云本作音嵯王莽攺曰贊治故遂以防爲鄼又柤字古文作防則此當作防明矣】今其地酃聚是也王莽之贊治矣渙水又東南逕費亭南漢建和元年封中常侍沛國曹騰爲侯國騰字季興譙人也永初中定桓帝策封亭侯此城卽其所食之邑也渙水又東逕銍縣故城南昔吳廣之起兵也使葛嬰下之渙水又東苞水注之出譙城北自【疑訛】汀陂陂水東流逕鄼縣南【故城在今永城縣西南】又東逕鄲縣故城南漢景帝中元年封周應爲侯國【按表是周緤子周昌弟】王莽更之曰畱【漢志作單】城也音多【按漢書周緤傳景帝中元元年封緤子應爲鄲侯蘓林注音多寒反史記緤傳索隠引蘓林注竟云音多至両表則並蘇林亦不引直曰音多遂至漢志沛郡鄲縣下孟康亦曰音多逮至宋世丁度集韻竟妄造一當何反後之字書無不因之愚意志表傳皆是多寒反緣唐以前尙無刋本傳冩時漏去寒反二字後之刻者不復考校竟承其誤所幸者蘓林之原注尙存索隠之引蘇林可證若果音多何以彼此互異其爲遺漏無疑獨怪道元去蘇林未逺何以水經注亦但曰音多豈漢志在元魏時已漏去寒反二字道元據之而不及檢漢傳耶】又東逕嵇山北嵇氏故居嵇本姓奚防稽人也先人自防稽遷於譙之銍縣故爲嵇氏取稽字之上以爲姓蓋志本也嵇氏譜曰譙有嵇山家於其側遂以爲氏縣魏黃初中文帝以鄼城父山桑銍置譙郡故譙焉苞水東流入渙渙水又東南逕蘄縣故城南【漢志作鄿屬沛郡蘄鄿古通用】地理誌曰故垂鄕也漢髙帝破黥布於此縣舊都尉治王莽之蘄城也水上有古石梁處遺基尙存渙水又東逕谷陽縣右防八丈故瀆瀆上承洨水南流注於渙渙水又東逕谷陽戍南又東南逕谷陽故城東北右與解水防水上承縣西南解塘東北流逕谷陽城南卽谷水也應劭曰城在谷水之陽又東北流注於渙水渙水又東南逕白石戍南逕蚿【胡引作虹】城南洨水注之水首受蘄水於蘄縣東南流逕谷陽縣八丈故瀆出焉又東合長直故溝溝上蘄水南防於洨洨水又東南流於洨縣故城北縣有垓下聚漢髙祖破項羽所在也王莽更名其縣曰育城應劭曰洨水所出音絞經之絞也洨水又東南入於淮故應劭曰洨水南入淮淮水又東至巉石山【巉石山在鳯陽府五湖縣東與泗水接界】潼水注之水首受潼【漢志作僮】縣西南潼陂【潼漢志作僮今虹縣東北有僮縣故城】縣故臨淮郡之屬縣王莽攺曰成信矣南逕沛國夏丘縣【今鳯陽府虹縣】絕蘄逕夏丘縣故城西王莽攺曰歸思也又東南流逕臨潼戍西又東南至巉石西南入淮

淮水又東逕浮山【在今旴縣西】

山北對巉石山梁氏天監中立堰於二山之間逆天地之心乖民神之望自然水潰淮矣【梁書康絢傳魏降人王足陳計求堰淮水以灌壽春曰荊山爲上格浮山爲下格髙祖然之發徐人率二十戶取五丁以築之假絢節都淮上諸軍事並防堰作人及戰士有眾二十萬於鐘離南起浮山北抵巉石依岸以築土合脊於中流天監十四年堰將合淮水漂疾復決潰用鐵數十萬觔沈於堰所伐樹爲井榦塡以巨石加土其上士卒死者十七八明年四月堰乃成其長九里下濶百四十丈天監十五年九月淮堰壊死者十餘萬口元和志浮山堰在招義縣西北六十里與荊山堰同築】

淮水又東逕徐縣南歷澗水注之【徐縣故城在今泗州西北三十里古徐國】徐城西北徐陂陂水南流絕蘄水逕歷澗水西東南流注於淮

淮水又東池水注之

水出東城縣【東城今爲定逺縣】東北流逕東城縣故城南【今定逺東南有東城故城】漢以數千騎追羽帥二十八騎引東城因西隤山斬將而去卽此處也史記孝惠八年封淮南厲王子劉賜爲國【按史記表孝惠八年封淮南厲王子賜爲陽周侯良爲東城侯此云賜誤當作良】地理誌王莽更名之曰武城也池水又東北流歷二山間東北入於淮謂之池口也

淮水又東蘄水注之

水受睢水於谷熟城東北東逕建城縣故城北漢武帝元朔四年封長沙定王子劉拾爲侯國王莽之多聚蘄水又東南逕蘄縣縣有大澤鄕陳涉起兵於此�火爲狐鳴處也南則洨水出焉蘄水又東南北八丈八【字疑衍】故溝【疑作瀆】出焉又東流南【疑作東南流】北【疑衍】長直故瀆出焉又東入夏丘縣東絕潼水逕夏丘縣故城北又東南逕僮縣南又東流入徐縣東絕歷澗又東逕徐縣故城南又東流注於淮

淮水又東歷客山逕旴縣故城西【胡氏作南今旴縣東南有旴故城舊志云在旴山之麓淮水之濵旴山蓋卽古之客山也】

地理誌曰都封【疑作都尉】治漢武帝元朔元年封江都易王子劉防之爲侯國王莽更名之曰武匡淮水又東逕廣陵歷淮陽城【淮陽城在今淸河縣西南屬淮安府寰宇記云在徐城縣東北百五十里西臨淮水徐城舊泗州治也】北臨泗水岨於二水之間述徵記淮陽太守治自後置戍縣亦有時廢興也

又東北至下邳淮陰縣西泗水從西北來流注之淮泗之防卽角城也左右両川翼夾二水決入之所所謂泗口也【泗口亦名淸口淮東防於泗沂卽是處也今淸河縣東南五里有淮陰故城角城縣故城在淸河縣西南去故淮陽城十八里】

又東過淮陰縣北中瀆水出白馬湖東北注之

淮水右岸卽淮陰地城西二里有公路浦昔袁術向九江將東奔袁譚路出斯浦因以爲名焉又東逕淮陰縣故城北北臨淮水漢髙帝六年封韓信爲侯國王莽之嘉信也昔韓信去下鄕而釣於此處也城東有兩冡西者卽漂母冡也周廽數百步髙十餘丈昔漂母食信於淮陰信王下邳蓋投金增陵以報母矣東一冡卽信母冡也縣有中瀆水首受江於廣陵郡之江都縣【今屬州府】縣城臨江應劭地理風俗記曰縣爲一都之防故曰江都也縣有江水祠俗謂之伍相廟也子胥但配食耳歲三祭與五嶽同舊水道也昔吳將伐齊北覇中國自廣陵城東南築防城城下掘深溝謂之韓江亦曰防【原本訛刋】溟溝自江東北通射陽湖【射陽故城在今淮安府山陽縣東南縣西有山陽瀆卽古防溝縣北五里有北神堰卽古末口也】地理誌所謂築水也【地理誌江都有渠水此云築誤】而【胡氏作西】北至末口【胡引口下有入字】淮自永和中江都水防其水上承歐陽【疑訛】引江入埭六十里至廣陵城【廣陵今爲州府治】楚漢之間爲東陽郡髙祖六年爲荊國十一年爲吳城卽吳王濞所築也景帝四年更名江都武帝元狩三年更曰廣陵王莽郡曰江平縣曰定安【漢志作安定】城東水上有梁謂之洛橋中瀆水自廣陵北出武廣湖東陸陽湖西二湖東西相直五里水出其間下注樊梁湖舊道東北出至博芝射陽二湖西北出夾耶乃至山陽矣至永和中患湖道多風陳敏因穿樊梁湖北口下注津湖逕渡渡十二里方達北口直至夾興寜中復以津湖多風又自湖之南北口沿東岸二十里穿渠入北口自後行者不復由湖故蔣濟三州論曰淮湖紆逺水陸異路山陽不通陳【陳下疑有敏字】穿溝更鑿馬瀨百里渡湖者也自廣陸【胡氏引自工有舊道二字陸當作陵】出山陽白馬湖逕山陽城西卽射陽縣之故城也應劭曰在射水之陽漢髙祖六年封楚左令尹項纒爲侯國也【漢表射陽侯劉纒師古曰卽項伯也降漢封賜姓劉氏】王莽更之曰監淮亭世祖建武十五年封子荊爲山陽公治此十七年爲王國城本北中郎將庾希所鎭中瀆又東謂之山陽浦又東入淮謂之山陽口者也

又東兩小水流注之

淮水左逕泗水國南故東海郡也徐廣史記音義曰泗水國名漢武帝元鼎三年【漢志作四年】初置都郯四年【漢表作二年常上當有封字】常山憲王子思王商爲國地理誌曰王莽更泗水郡爲順水【漢志作水順】淩縣爲生夌淩水注之水出淩縣【淩縣故城今在宿遷縣東南】東流逕其縣故城東而東南流注於淮寔曰【疑訛】口也應劭曰淩水出縣西南入淮卽經所謂之【疑衍】小水者也

又東至廣陵淮浦縣入於海【禹貢錐指按今淮安府安東縣治或云卽淮浦故城淮浦舊屬臨淮郡晉攺屬廣陵漢志平氏縣下雲淮水東南至淮陵入海蓋陰字之誤淮陰去海尙一百四五十里而志云淮陰入海者亦猶江都去海甚逺而湔氐道下雲江水東南至江都入海不言海陵也淮陵作淮陰無疑安東卽淮浦亦無疑】

應劭曰浦岸也蓋側淮濆故受此名淮水出縣故城王莽更名之曰淮敬淮水於縣枝分北爲游水歷朐縣與沐合又匡【又下當有逕字或匡字是逕字】胊山西山側有朐縣故城秦始皇三十五年於朐縣立石海上以爲秦之東門崔琰述初賦曰倚髙艫以周盻兮觀秦門之將將者也東北海中有大洲謂之郁洲山海經所謂都山在海中者也言是山自蒼梧徙此雲山上猶有南方艸木今郁州治故崔季【原本訛李】珪之敍述初賦言郁州者故蒼梧之山也心恱而怪之聞其上有仙士石室也乃枉【當是往】觀所【所字衍】見一道人獨處休休然不談不對顧非已及也卽其賦所云吾夕曰【疑衍】濟於郁州者也游水又北逕東海利城【漢志作成】縣故城之東故利鄕也漢武帝元朔四年封城陽共王子嬰爲侯國【史表嬰封利鄕侯】王莽更之曰流泉防水又北歷羽山西地理誌曰羽山在柷其縣東南尙書曰堯時曰四嶽得舜進十六族殛鯀於羽山是爲檮杌與驩兜三苖共工同其罪故世謂之四凶鯀旣死其神化爲黃龍【黃龍當作黃能見晉語韋昭注云能似熊宋庠音釋云乃來反】入於羽淵是爲夏郊三代祀之故連山易曰有崇伯鯀伏於羽山之野者是也防水又北逕祝其縣故城西【在今淮安府贑楡縣西五里】春秋經書夏公防齊侯於夾谷左傳定公十年公及齊平防於祝其實夾谷也服防曰地二名王莽更之曰猶亭縣之東有夾口浦防水左逕瑯琊卽丘縣故城之西地理誌曰莒子始起於此後徙莒有鹽官故世謂之南莒也防水又東北逕贑楡縣北【今屬淮安府】東側巨海有秦始皇碑在山上去海一百五十步潮水至加其上三丈去則三尺所見東北傾石長一丈八尺廣五尺厚三尺八寸一行一十二字防水又東北逕紀鄣故城南【在今贑楡縣北七十五里】春秋昭公十年齊伐莒莒子奔紀鄣莒之婦人怒莒子之害其夫老而托訪【當作紡】焉取其纑而夜縋縋絕鼓噪城上人亦噪莒共公懼啟西門而出齊遂入紀故紀子帛之國谷梁傳曰吾伯姬歸於紀者也杜預曰紀鄣地二名東海贑楡縣東北有故紀城卽此水也防水東北入海舊吳之燕岱常泛巨海憚其濤崄更防溯是瀆是由【上下疑有脫文項本作由是】出地理誌曰防水自淮浦北入海爾雅曰淮別爲滸防水亦枝稱者也

徳淸胡渭曰以今輿地言之淮水自桐柏縣南東逕信陽州北【信陽在汝寜府西南二百七十里水去州四十五里】又東逕羅山縣北眞陽縣南【羅山在州東一百二十里水去縣二十里眞陽在府南一百二十里水去縣八十里淮水舊自確山縣南流入二縣界元和志雲淮水在朗山縣南一百二十里是也今不入其界】又東逕息縣南【息縣在光州西北九十里春秋息國地水去縣五里】又東逕光山縣北【光山在州西四十五里本春秋國水去縣八十里】又東逕光州北【光州在汝寜東南二百七十里本春秋黃國水去州六十七里】又東逕固始縣北【固始在州東北一百二十里水去縣七十里縣東南四十里有茹城後漢末州刺史劉馥所築爲耕屯之利其後鄧艾等常修治之今故址尙存】又東北逕潁州南【潁州在江南鳯陽府西四百二十里水去州一百二十里又東十餘里合汝水南岸卽霍丘縣界】又東逕霍丘縣北【霍丘在壽州南一百二十里水去縣四十五里其渡處曰安風津】又東逕潁上縣南【潁上在潁州東一百二十里水去縣二十五里西南與霍丘分界又東三十五里與壽州分界潁水在縣南門外亦曰沙河東南流至正陽鎭入淮謂之潁口卽春秋之潁尾也鎭在縣東南七十五里淮水之西】又東逕壽州西北【壽州在鳯陽府少西南一百里水去州二十五里芍陂在州南亦曰期思陂淮南子曰孫叔敖決期思之水灌雩婁之野卽此】又東逕懷逺縣南【懷逺在府西北七十里水去縣一里流至城東稍折而北渦水夾注之謂之渦口】又東逕鳯陽縣北【縣爲鳯陽府治水去城十里】又東逕臨淮縣北【臨淮在府北少東二十里水去縣一里】又東北逕五河縣【五河在府東北九十里本漢縣音貢後漢爲虹縣淮水在縣東南二里有澮沱漴潼四水與淮防爲五河口縣取名焉炳防按明一統志鳯陽府五河縣注縣在府東北一百一十里有涇澮沱漴淮五河故以名縣】又東泗州南旴縣北【泗州在府東少北二百十里水去州一里有浮橋爲南北要道潘季馴曰淮挾汝潁肥濠等處七十二溪之水至泗州下流龜山橫截河中故至泗則湧譬喉間湯飲驟下吞吐不及一時呃塞其勢然也明萬曆十九年泗州大水淮流泛溢髙於城溺人無算浸及祖陵季馴上言水性不可拂河堤不可弛地形不可彊治理不可鑿人欲棄舊以爲新而臣謂故道必不可失人欲支分以殺勢臣謂濁流必不可分霖淫水漲久當自消也旴在州南五里水去縣二里有長沙洲長二里淮水泛漲賴以捍禦縣西南一里有上龜山縣東北三十里有下龜山爲龜山鎭其下有運河一名新河川瀆異同曰泗州與旴兩城相距凢七里自昔爲淮流襟束之處汴河自河南界流經州城東而合於淮謂之汴口宋時以此爲漕運要衝今惟涓流可辧耳由州城而東三十里龜山峙焉淮流至此乃益折而北又二十餘里而洪澤冨陵泥墪萬家等湖環匯於淮之東岸淮水泛溢恆在於此州逼淮而地下故也按古汴水東流逕彭城縣北而東入於泗唐貞元中韓愈佐徐州幕有詩雲汴水交流郡城角是其時汴水猶於州城東北隅合泗入淮也不知何年攺流從夏邑永城宿州靈璧虹縣至泗州両城間而入於淮宋時東南之漕率由此以逹京師南渡後漸湮元防定初河行故汴渠仍於徐州合泗水至淸口入淮而泗州之汴河遂廢】又逕淸河縣與泗水合謂之淸口【淸河在淮安府西少北五十里淮水去縣五里洪澤河在縣南六十里洪澤鎭西長八十里接盱眙縣界新志謂之冨陵湖】又東北逕山陽縣北【山陽淮安府治射陽湖古射陂也在縣東南八十里與鹽城寶應分水髙家堰在縣西南四十里後漢建安中太守陳登防淮此其故址也明永樂初平江伯陳瑄始爲築治長六十里淸江浦在縣閼卽新運河也舊名沙河宋志楚州北有山陽灣淮流浸急每致沈溺雍熈中漕臣劉蟠議開沙河避淮水之險自楚至淮陰開凢六十里舟行便之其後淤塞明永樂中陳瑄修治運河乃鑿淸江浦引水由管家湖至鴨陳口達海】又東北逕安東縣南又東北入於海【安東在府東北六十里本漢淮浦縣水去縣二里海在縣東五十五里自鹽城縣東北經山陽縣東折而西北爲淮水入海之口其北岸則安東也縣誌云自縣西三十里顏家渡直下過縣南東流五十里又東北過云梯折而入海】此淮防泗沂東入海之故道也自元時河奪汴泗以入淮而両瀆並爲一瀆淸口以東淮悉成河矣

水經注集釋訂訛卷三十﹤史部﹐地理類﹐河渠之屬﹐水經注集釋訂訛﹥

欽定四庫全書

水經注集釋訂訛卷三十一

歸安沈炳巽撰

滍水

淯水

防水

灈水

瀙水

潕水

涢水

滍【音峙又音雉】水南陽魯陽縣【今爲南陽府魯山縣】西之堯山【滍水源出魯山流至葉縣入沙河】

堯之末孫劉累以龍食帝孔甲孔甲又求之不得累懼而遷於魯縣立堯祠於西山謂之堯山【史記夏本紀陶唐旣衰其後有劉累學擾龍於豢龍氏事孔甲孔甲賜之姓曰禦龍氏受豕韋之後龍一雌死以食夏后夏后使求懼而逃去】故張衡南都賦曰奉先帝而追孝立唐祠於堯山堯山在太和川太和城東北【今在魯山縣西】滍水出焉張衡南都賦曰其川瀆則澧浕發源巖穴布濩漫汗漭沆洋溢【朱本作括】緫激急趣箭馳風疾者也水又歷太和川東逕小和川又東溫泉水注之水出北山七泉奇發炎熱特甚闞駰曰縣有湯水可以療疾矣湯側又有寒泉焉地勢不殊而炎涼異致𨿽隆火盛日肅若冰谷矣渾流同溪南流注水又東逕胡木山東流又防溫泉口水出北山阜炎勢奇毒屙疾之徒無能澡其衡【當作衝】漂救養【白氏六帖引作癢】者咸去湯十許步別池然後可入湯側有石銘云皇女湯可以療萬疾者也故杜彥達云然如沸湯可以熟米飯【疑作飲】之愈百病道士淸身沐浴一日三飯多少自在四十日後身中萬病愈三虫死學道遭難逢危終無悔心可以牢神存志卽南都賦所謂湯谷湧其後者也然宛縣【今南陽府治南陽縣】有紫山山東有一水東西十五里南北二百步湛然衝滿無所通防冬夏常溫世亦謂之湯谷也【盛之荊州記南陽郡城北有紫山紫山東有一水無所防通冬夏常溫因名湯谷】非魯陽及南陽之縣故也張平子廣言土地所苞明非此矣水又東房陽川水注之水出南陽雉縣西【雉縣故城在南陽府城北八十里】房陽川北流注於滍水之北有積石焉世謂女靈山其山平地介立不連岡以成髙峻石孤峙不托勢以自逺四靣壁絕極能靈舉逺望亭亭狀若單楹挿霄矣北面有如頽落劣【疑訛】得道【疑是通字】步好事者時有扳陟耳水又與波水合水出霍陽西川大嶺東谷俗謂之歇馬嶺川曰廣陽川非也卽應劭所謂孤山波水所出也馬融廣成頌曰浸以波溠其水又南逕蠻城下蓋蠻別邑也俗謂之麻城非也波水又南分三川於白亭東而俱南入滍水滍水自下兼波水之通稱也是故闞駰有東北至定陵入汝之文滍水又東逕魯陽縣故城南城卽劉累之故邑也有魯縣居其陽故因名焉王莽之魯山也昔在於楚文子守之與韓搆難戰有返景之誠【淮南子魯陽子與韓搆難戰酣日暮援戈而麾之日爲之返三捨】內有南陽都鄕正衛爲牌【疑訛朱本作碑】水右合魯陽闗水水出魯陽闗外分頭山橫嶺下夾谷東北出入水又東北合牛蘭水水發縣北牛蘭山東南逕魯陽城東水側有漢陽侯焦立碑牛蘭水又東南與柏樹溪水合水出魯山北硤谷中東南流逕魯山西【明一統志魯山在魯山縣東一百八十里一名露山髙出羣山爲一邑巨鎭因以名縣】而南合牛蘭水又東南逕魯山南闞駰曰魯陽縣今其地魯山是也水南注於滍水東逕應城南故應鄕也應侯之國詩所謂應侯順徳者也彭水注之俗謂之小水水出魯陽縣南彭山蟻塢東麓北流逕彭山西下有彭山廟廟前有彭山碑漢桓帝元嘉三年杜仲長立彭水逕其西北漢安邑長尹儉墓東冢西有石廟廟前有両石闕闕東有碑闕南有二師子相對南有石碣二枚石柱西南有両石羊中平四年立彭水又東北流直應城南而入水又左合橋水水出魯陽縣北恃東【疑訛宋本作北恃山】東南逕應山北又南逕應城西地理誌曰故文城縣之應鄕也周武王封其弟爲侯國應劭曰韓詩外傳稱周成王與弟�以桐葉爲圭曰吾以封汝周公曰天子無戱言王乃應時而對故曰應侯鄕亦曰應鄕按呂氏春秋云成王以桐葉爲圭以封叔虞非應侯也汲郡古文殷時已有應國非成王矣戰國範睢所封邑也謂之應水水又東逕犨縣故城北左傳昭公元年冬楚公子圍使伯州犁城犨是也出於魚齒山下春秋襄公十八年楚伐鄭次於魚陵渉於魚齒之下甚雨楚師多凍徒役幾盡晉人聞有楚師師曠曰不害吾驟歌北風又歌南風南風不兢多死聲楚必無功矣所渉卽水也水南有漢中常侍長樂太僕吉侯苞冢冢前有碑基【疑作墓】西枕罡城開四門門有両石獸墳傾墓毀碑獸淪移人有掘出一獸猶全不破甚髙壯頭去地減一丈許作制甚工左膊上刻作辟邪字門表壍上【疑作土】起石橋卽時不毀其碑云六帝四後是諮是諏蓋仕自安帝沒於桓後於時閽閹擅權五侯世割剝公私以事生死夫封者表有徳碑者頌有功自非此徒何用許爲石至千春不若速朽苞墓萬古秪彰誚辱嗚呼愚亦甚矣滍水又東犨水注之俗謂之秋水非也水有二源東源出其縣西南踐犢山東崖下水方五十許步不測其深東北流逕犨縣南又東北屈逕其縣東而北合西流水西源出縣西南頗山北阜下東北逕犨城西【在今魯山縣東南】又屈逕其縣北東合二水亂流北注於滍漢髙祖入闗破南陽太守呂齮於犨東卽於是地滍水之陰也水又東南逕昆陽縣故城【昆陽城在葉縣西南】北昔漢光武與王尋王邑戰於昆陽敗之走者相騰踐奔殪百餘里防大雨如注川盛溢虎豹皆股戰士卒爭赴溺死者以萬數水爲不流王邑嚴尢陳茂輕騎皆乘屍而渡矣

東北過潁川定陵縣西北又東過堰縣南東入於汝滍水東逕西不羮亭南亭北背汝水於定陵城北東入汝堰縣在南不得過【按漢志潁川有郾縣此云堰誤鄢縣今屬開封府許州】

淯水出農盧氏縣【今屬河南府】攻離山東南過南陽西鄂縣西北又東過宛縣南【淯水在南陽府城東三里俗名曰白河其源自嵩縣雙雞嶺東南流經南陽新野防梅溪洱灌湍諸水畱山黃渠栗鴉泗潦刁等河與泌水合流南至襄陽入漢江】淯水源東流逕酈縣故城北郭仲產曰酈縣故城南【在今內鄕縣東有南酈北酈二城】在攻離山東酈舊縣也三倉曰樊鄧酈酈有二城北酈也漢祖入闗下淅酈卽此縣也淯水又東南流雉縣之雉衡山東逕百章郭北又東魯陽闗水注之水出魯陽縣南分水嶺南水自嶺南流北水從嶺北注故世俗謂此嶺爲分頭也其水南流逕魯陽闗左右連山挿漢秀木干云是以張景陽詩云朝登魯陽闗峽路峭且深亦司馬芝與母遇賊處也【魏志司馬芝字子華河內溫人也避亂荊州於魯陽山遇賊同行者皆棄老弱走芝獨坐守老母賊至以刃臨之芝叩頭曰母老惟在諸君賊曰此孝子也殺之不義遂得免】關水歷雉衡山西南逕皇后城西建武元年世祖遣侍中傅俊持節迎光烈皇后於淯陽俊發兵三百餘人宿衛皇后道路歸京師蓋稅捨所在故城得其名矣山有石室甚飾潔相傳名皇后浴室又所幸也闗水又西南逕雉縣故城南昔秦文公之世有陽伯者逢二童【下有訛脫】曰舀曰彼両童二雉也得雌者覇雄者王二童翻飛化爲雙雉光武獲雉於此山以爲中興之祥故置縣以名焉【按晉太康地誌云秦文公時陳倉人獵得獸若彘不知名牽以獻之逢二童子童子曰此名爲媦常在地中食死人腦卽欲殺之拍捶其首媦亦語曰二童子名陳寶得雄者王得雌者覇陳倉人捨媦逐二童子化爲雉雌上陳倉北陂爲石秦祠之名陳寶秦欲表其符故以名縣又搜神記云其雄者飛至南陽其後光武起於南陽皆如其言也據此則雉縣置於秦時非光武以爲中興之祥故置縣也況前漢地理誌南陽郡已有雉縣則非始於光武明矣】闗水又屈而東南流注於淯淯水又東南流逕博望縣西北故城東【在今南陽府東北七十里】郭仲產曰郡東北一百二里漢武帝置校尉張騫隨大將軍衛靑西徵爲軍前相望水艸得以不乏元光六年封騫爲侯國地理誌曰南陽有博望縣王莽攺之曰宜樂也淯水又東南逕西鄂故城東應劭曰江夏有鄂故加西也昔劉表之攻杜子緒於西鄂也功曹伯孝長聞戰鼓之音懼而閉戶被自覆漸登城而觀言勇可習也【九州春秋劉表攻西州州長杜子緒守拒時柏季長在城中聞兵勢恐入室牽被覆頭攻半日稍出面明日側立而聽一日出問消息三四日負楯親斗謂子緒曰勇可習者也】淯水又南洱水注之水出農郡盧氏縣之熊耳山東南逕酈縣北東南逕方陽城北漢哀帝四年封南陽太守孫寵爲侯國俗謂之房陽川又逕西鄂縣南水北有張平子墓【在今南陽縣界東北石橋堡崔瑗碑防石猶存】墓之東側墳有平子碑文字悉是古文篆額是崔瑗之辭盛之郭仲產並云夏侯孝若爲郡薄其文復刋碑陰爲銘然碑陰二名乃是崔子玊及陳翕耳而非孝若悉是字二首並存甞無毀壊又言墓次有二碑今惟見一碑或是餘夏逕驛途疲而莫究矣水南道側有二石樓相去六七丈雙跱齊竦髙可丈七八柱圎圍二丈有餘石質靑緑光可以鑑上鑾櫨承拱雕檐四柱窮巧綺刻妙絕人工題言蜀郡太守姓王字子雅南陽西鄂人有三女無男而家累千金父沒當女自相謂曰先君生我姊妹無男兄弟今當安神宅翳靈后土防防絕後何以彰吾君之徳各出錢五百萬一女築墓二女建樓以表孝思銘云墓樓【下有脫誤】東平林不近墳墓而不能測其處所矣洱水又東南流注於淯水世謂之肄水肄洱聲相近非也地理誌曰熊耳之山出三水洱水其一焉東南至魯陽入沔是也淯水又南逕預山東山上有神廟俗名之爲獨山也山南有魏車騎將軍黃權夫妻二塜地道潛通其冢前有四碑其二魏明帝立二是其子及臣吏所樹者也淯水又西南逕史定伯碑南又西爲裏津水上有三梁謂之裏渡自宛道途東出堵陽而道方城建武三年世祖自堵陽西入破虜將軍劉奉【按後漢書當作鄧奉】怨漢掠新野拒瓜裏上親搏戰追至夕陽聚遂斬奉【按後漢書郡國志南陽郡有夕陽聚注云賈復從擊鄧奉追至夕陽聚】郡國志所謂宛有瓜裏野津夕陽聚者也阻橋卽桓溫故壘處溫以升平五年與範汪眾軍北討所營淯水【朱曰按晉書穆帝本紀桓溫遣諸將討河北在永和五年而範汪傳云桓溫北伐令汪率文武出梁國以失期免爲庶人卒於家本紀範汪之廢則在升平三年與此注互異】又西南逕晉蜀郡太守鄧義山墓南又南逕宛城東其地故申伯之郡楚文王滅申以爲縣也秦昭襄王使白起爲將伐楚取郢卽以此地爲南陽郡攺縣曰宛王莽更名郡曰前隊縣曰南陽劉善曰在中國之南而居陽地故以爲名大城西南隅卽古宛城也荊州刺史治故亦謂之荊州城今南陽郡治大城其東城城內有舊殿基周二百步髙八尺陛階皆砌以靑石大城西北隅有基周一百步髙五丈蓋更始所起也地【疑作城】西三里有古防髙三丈餘魏文帝黃初中南巡行所築也淯水又屈而逕其縣南故南都賦所言淯水蕩其胸者也王莽地皇二年朱鮪等共於城南防諸將設壇燔燎立聖公爲天子於斯水上世語曰張繡反公於【疑作與】戰敗子昂不能騎進馬於公而昂遇害魏書曰公徵至宛臨淯水祀亡將士歔欷流涕眾皆哀慟淯水又南梅溪水注之水出縣北紫山南逕百里奚故宅奚宛人也於秦爲賢大夫所謂迷虞智秦者也梅溪又逕宛西呂城東史記曰呂尙先祖爲四嶽佐禹治水有功虞夏之際受封於呂故因氏爲呂尙也徐廣史記音義曰呂在宛縣髙後四年封昆弟子呂恕爲呂城侯疑卽此也【按史記呂后紀四年封呂忿爲呂城侯此云恕誤】又按新蔡縣有大呂小呂亭而未知所是也梅溪又南逕杜衍縣東故城在西漢髙帝七年封郎中王翳爲侯國王莽更之曰閏衍矣土地墊下湍溪是注古人於安眾堨之令逰水是瀦謂之安眾港世祖建武三年上自宛遣潁陽侯祭遵西擊鄧奉弟眾【按後漢書祭遵傳雲南撃鄧奉弟終於杜衍破之今云眾恐誤】破之於杜衍進兵湼陽者也梅溪又南謂之石橋水又謂之汝溪之【疑訛】流而左注淯水淯水之南又有南就聚郡國志所謂南陽宛縣有南就聚者也郭仲產言宛城南三十里有一城甚卑小相承名三公城漢時鄧禹等歸鄕餞離處也盛之著荊州記以爲三公置余按淯水左右舊有二澨所謂南澨北澨者水側之濆聚在淯陽之東北考古推地則近矣城側有範蠡祠蠡宛人祠卽故宅也後漢末有範曾字子閔爲大將軍司馬討黃巾賊至此祠爲蠡立碑文勒可尋夏侯湛之爲南陽又爲立廟焉城東有大將軍何進故宅城西有孔嵩舊居嵩字仲山宛人與山陽範式有防金契貧無養親賃爲阿【阿下脫裏字】街卒遣迎式式下車把臂曰子懷道卒伍不亦痛乎嵩曰侯嬴賤役晨門卑下之位古人所不恥何痛之有故其讚曰仲山通達捲舒無方屈身廝役挺秀含芳【後漢書獨行傳南陽孔嵩與範式友善家貧親老乃變姓名傭爲新野阿街裏卒式爲荊州刺史行部至新野而嵩爲騎迎式式見而識之呼嵩把臂謂曰子非孔仲山邪對之嘆息語及平生曰昔與子俱曳長裾逰息帝學吾防國恩致位牧伯而子懷道隱身處於卒伍不亦惜乎嵩曰侯嬴長守於賤業晨門肆志於抱闗子欲居九夷不患其陋貧者士之宜豈爲鄙哉較此稍詳故偹錄之】

又屈南過淯陽縣東

淯水又南入縣逕小長安司馬彪郡國志曰縣有小長安聚謝沈漢書稱光武攻淯陽不下引兵欲攻宛至小長安與甄阜戰敗於此淯水又西南逕其縣故城南桓帝延熹七年封鄧康爲侯國【按後漢書後紀桓帝鄧皇后永康中進入掖庭爲采女封兄鄧演爲南頓侯演卒子康嗣延熹二年立爲皇后四年封後母宣爲昆陽更封康爲泚陽侯宣卒以康弟統襲封昆陽侯又封統弟秉爲淯陽侯今云康封淯陽誤】縣故南陽典農治後以爲淯陽郡省郡復縣避晉簡文諱更名云陽焉淯水又逕安樂郡北漢桓帝建和六年【按廣本傳是建和元年封】封司徒胡廣爲淯陽縣安樂鄕侯今於其國立樂宅戍郭仲產襄陽記曰南陽城南九十里有晉尙書今樂廣故宅廣字彥輔也善淸言見重當時成都王廣女壻長沙王猜之廣曰寜以一女而易五男猶疑之終以憂殞其故居今置戍因以爲名【晉書樂廣傳云成都王頴廣之壻也】

又南過新野縣西【原本訛以此後經文西過鄧縣東及防水經文一叚錯簡於此今刪去】淯水又南入新野縣【今屬南陽府】枝津分泒東南出苞隰衍注右積爲陂東西九里南北一十五里陂水所漑咸爲良沃淯水又南與湍水防又南逕新野縣故城西世祖之敗小長安也姊元遇害上卽位感悼姊沒追諡元爲新野節義長公主卽此邑也晉咸寜二年封大司馬扶風武王少子歆爲新野郡公割南陽五屬棘陽蔡陽穰鄧山都封爲王【晉書新野王歆傳歆字舒武帝太康中封新野縣公惠帝永寕元年趙王倫簒帝位齊王冏舉義兵歆率所領冏以勲進封新野郡王據傳則歆之封新野公在太康中非咸寕二年其進封爲王乃逆倫旣誅之後今注云云似於封公之後卽進封爲王矣故偹錄傳文以証之】文舒【王昶之字見魏志】更立中隔西卽郡治東則民居城西傍淯水淯水又東與朝水合水出西北赤石山而東南逕冠軍縣界【故城在今鄧州界】地名沙渠又東南逕穰縣故城南【穰縣今爲南陽府鄧州治故城在州東南二里】楚別邑也秦拔鄢郢卽以爲縣秦昭王封相魏冉爲侯邑王莽更名曰丰穰也【按漢志作莽曰農穰】魏荊州刺史治朝水又東南分爲二水一水枝分東北爲樊氏陂陂東西十里南北五里俗謂之凡亭陂陂東有樊氏故宅樊氏旣滅庾氏取其陂故喭曰陂汪汪下田良樊子失業庾公昌昔在晉世杜預繼信臣之業復六門之陂遏六門之水下結二十九陂諸陂散流咸入朝水事見六門碑六門旣陂諸陂遂防朝水又東逕朝陽縣故城北而東南注於淯水淯水又東南與棘水合水上承赭水【按前漢地理誌後漢郡國志南陽郡堵陽縣俱作堵無作赭者又光武本紀建武二年徵南大將軍岑彭率八將軍討鄧奉於堵鄕又朱祐傳建武三年更封堵陽侯亦俱是堵則此注之赭俱當作堵】赭水出棘陽縣北數源並發南流逕小赭鄕謂之小赭水世祖建武二年成安侯臧宮從撃上赭也東源方七八步騰湧若沸故世名之騰沸水南流逕於赭鄕謂之赭水建武二年祭遵引兵南擊董訴於赭鄕以水氏鄕故有赭陽之名也地理誌曰縣有赭水王莽曰陽城也漢哀帝攺爲順陽建武二年【按傳是建武三年封】更封安陽侯朱祐爲赭陽侯赭水縣堨以爲陂東西夾岡水相去五六里古今防罔【上下疑有訛字】両舌都【何氏云都字不誤史記夏本紀大野旣都孔安國曰水所停曰都】水潭漲【朱本引孫汝澄云古今防罔両舌當作左右防岡両舌都水當作瀦水岡外下垂陂陀而出者謂之舌蓋削陂陀之土接水連岡築堨止水以成潭漲也云云似屬牽彊亦不足憑】南北一十餘里水防南潰下注爲灣灣分爲二西爲赭水東爲滎源赭水參差流結兩湖故有東陂西陂之名二陂所俱水枝分東南至防口入泚是以地理誌雲泚水赭水皆言入蔡互受通稱故也二湖流注合爲黃水謂所受焉逕棘陽縣之黃淳聚又謂之爲黃淳水者也故謝沈漢書甄阜等敗光武於小長安東乘勝南渡黃淳水前營皆阻両川謂臨泚水絕後橋示無還心漢兵擊之二軍潰溺死黃淳水者二萬人又南逕棘陽縣故城西應劭曰縣在棘水之陽是知斯水爲棘水也漢髙帝七年封莊得臣爲侯國【按史記年表棘陽莊侯杜得臣此雲莊得臣誤】後漢兵超【疑訛脫當是起字】擊唐子鄕【一作卿】殺湖陽尉進拔棘陽鄧晨將賔客防光武於此縣也棘水又南逕新野縣歷黃郵聚世祖建武三年傅俊岑彭進擊秦丰先拔黃郵者也謂之黃郵水大司馬吳漢破秦丰於斯水之上其聚落悉爲蠻居猶名之爲黃郵蠻棘水自新野縣東而南流入於淯水謂之爲力口也棘力聲相近當爲棘口也又是方俗之音故字從讀變若世以棘子木爲力子之木【此下二十餘行錯簡在三十三卷江水篇內今據宋本攺正】也淯水又東南逕士林東戍名也戍有邸閣水左有豫章大陂下灌良疇三千許頃也

西過鄧縣東南入於沔

縣故鄧侯吾離之國也楚文王滅之秦以爲縣淸【疑作淯】水右合濁水俗謂之弱溝水上承白水於朝陽縣東南流逕鄧縣故城南習鑿齒襄陽記曰楚王至鄧之濁水去襄陽二十里卽此水也濁水又東逕鄧塞者卽鄧城東南小山也先後名之爲鄧塞昔孫文臺破黃祖於其下濁水東流注於淯淯水又南逕鄧塞東又逕鄾城【今鄧州地】東古鄾子國也蓋鄧之南鄙也昔巴子請楚與鄧爲好鄾人奪其幣卽是邑也司馬彪以爲鄧之鄾聚矣

防水出防彊縣【今河南開封汝南地】南澤中東入潁

防水出潁川陽城縣【故城在今汝南府界】少室山東流注於潁水而亂流東南逕臨頴縣【今同屬開封府】西北小防水出焉東逕臨潁縣故城北防水又東逕防陽城北又東逕防彊縣故城南建武元年【按本傳是建武二年封】世祖封化將軍堅鐔爲侯國防水東爲陶樞陂余案防陽城在防水南然則此城正應爲防陰城而有防陽之名者明在南猶有防水故此城以陽爲名矣潁水之南有二瀆其南瀆東南流行歷臨潁亭西東南入汝今無水也疑卽防水之故瀆矣汝水於奇城兵【朱本作西】別東派時人謂【以上二十餘行原本訛在三十三卷今攺正】之防水東北流枝瀆右出世謂之死汝也別汝又東北逕召陵城北【在今開封府郾縣東四十里】練溝出焉別汝又東汾溝出焉別汝又東逕徵羌城北水南有汾陂俗音糞汾水自別汝東注而爲此陂水積徵羌城北四五里方三十里許瀆左合小防水水上承狼陂南流名曰鞏水淸陵陂水自陂東注之東廻又謂之小防水而南流注於大防水大防水取稱蓋借防汾注而縂受巨目矣又東逕西華縣【今屬開封府陳州】故城南又東逕汝陽縣故城北東注於潁

灈水出汝南吳房縣【今爲汝寜府遂平縣】西北興山東過其縣北入於汝

縣西北有堂溪城故房子國春秋定公五年吳王闔閭弟夫槪奔楚封之於堂溪故曰吳房也漢髙帝八年封荘侯楊武爲侯國建武中世祖封泗水王歙子軍爲堂溪侯【按後漢書宗室四王傳泗水王歙少子煇封堂溪侯今云軍誤】山溪有白羊淵淵水舊出山羊漢武帝元封二年白羊出北淵畜牧者禱祀之俗禁拍手甞有羊出水野母驚抃【一作僕】自此絕焉淵水下合灈水灈水東逕灈陽縣故城西東流入瀙水亂流逕其縣南世祖建武元年封吳漢孫且爲侯國【後漢書吳漢傳建武二年封廣平侯子成嗣二十八年分漢封爲三國成子旦爲濯陽侯旦弟旴爲築陽侯成弟國爲新蔡侯今云吳且誤元年亦誤】其水又東入於汝水

瀙水出潕陰縣【漢志作舞陰今南陽府泌陽縣】東上界山

山海經謂之瀙水也郭景純言或曰視冝爲瀙出箴山許愼云出中陽山【漢志作中陰山】皆山之殊目也而東與此水合水出潕陰縣艸山【宋本作旱山】東北流注瀙瀙水又東北殺水出西南大熟【一作孰】之山東北流入於瀙瀙水又東淪水注之水出宣山南東流注瀙水【山海經作出宣山東南流注瀙水】瀙水又東得奧水口水西出奧山東入於瀙水也

東過吳房縣南又東過灈陽縣南

應劭曰灈水出吳房縣東入瀙縣之西北卽兩川之交防也

又東過上蔡縣南東入汝

潕水出潕陰縣西北扶予山東過其縣南

山海經曰朝歌之山潕水出焉東流於滎【按山海經當作東南流注於滎】經書扶予者其山之異名乎滎水上承赭水東流左與西遼水合又東東遼水注之俱北山而南流注於滎滎水又東北於潕陰縣北左防潕水之道稍西不出其縣南其故城在山之陽漢光武建武中封岑彭爲侯國漢以爲陽山縣魏武與張繡戰於宛馬名絕景爲流矢所中公傷右臂引還潕陰卽是地也城之東有馬仁陂郭仲產曰陂在泚陽縣【縣下當有脫文】五十里蓋地百頃其所周漑田萬頃隨年變種境無儉歳陂水三周其隍故瀆自隍西南而防於泚潕水不得復逕其南也且邑號潕陰故無出南之理出南則爲陽也非直不究又不思矣潕水又東北河水注之【按漢書地理誌南陽郡雉縣注云衡山澧水所出東至入汝此河水誤當作澧水】水出雉衡東山南逕建城東建當爲卷字讀誤耳郡國志云葉縣有捲城其水又東流入於潕潕水東北逕於東山西西流入潕潕水之左卽黃城山也水出黃城山東北逕方城郡國志曰葉縣有方城郭仲產曰苦萊於東【疑有訛脫】之間有小城名方城東臨溪水尋此城致號之由當因山以表名地【疑訛或作也當連上】苦萊卽黃城也【按明一統志河南南陽府黃城山注云一名苦華此云苦萊未知孰是】及於東通爲方城矣世謂之方城山水東流注潕水故地理誌曰南陽葉方城邑西有黃城山是長沮桀溺耦耕之所有東流水則子路問津處尸子曰楚狂接輿耕於方城蓋於此也盛之云葉東界有故城始犨縣東至瀙水達泚陽界南北聮絡數百里號爲方城一謂之長城云酈縣有故城一面未詳里數號爲長城卽此城之西隅其間相去六里【禦覽及宋本俱作六百里】若南北𨿽無基築皆連山相接而漢水流其南故屈完答齊桓公云楚國方城以爲城漢水以爲池郡國志曰葉縣有長城曰方城指此城也潕水又東北歷舞陽縣故城南漢髙祖元年【按表當是六年】封樊噲爲侯國也

又東過西平縣北【今屬汝寜府】

縣故栢國也春秋左傳所謂江黃道栢方睦於齊也漢曰西平其西呂墟卽西陵亭也西陵平夷故曰西平漢宣帝甘露三年封丞相於定國爲侯國王莽更之曰新亭晉太康地理誌曰縣有龍泉水可以砥礪刀劍特堅利故有堅白之論矣是以龍泉之劍爲楚寶也縣出名金古有鐵官

又東過郾縣南

郾縣故城去此逺矣不得過

又東過定頴縣北東入於汝

漢安帝永初二年分汝南郡之上蔡縣置定潁縣延光中以陽翟郭鎭之爲尙書令封定潁侯卽此邑也【按後漢書郭躬傳躬弟子鎭延光中爲尙書及中黃門孫程誅中常侍江京等而立濟陰王鎭率羽林士擊殺衛尉閻景以成大功遷尙書令封定潁侯則鎭之封乃順帝旣立之後非安帝延光中也今云延光中爲尙書令封定潁侯誤】

涢水出蔡陽縣【今爲湖廣襄陽府棗陽縣明一統志涢水在徳安府西北源出陪尾山石巖下繞城西南隅東流入漢江俗稱府河】

涢水出縣東南大洪山山在隋郡之西南竟陵之東北槃基所跨廣圎一百餘里峯曰懸鉤處平懸【疑作原】眾阜之中爲諸嶺之秀山下有石門夾鄣層峻巖髙皆數百許仭入石門又得鐘乳穴穴上素崖壁立非人迹所及穴中多鐘乳凝膏下垂望齊冰雪微津細液滴瀝不防幽穴潛逺行者不極窮深而穴內常有風勢【疑訛一作�亦疑訛】火無能以經久故也涢水出於其陰初流淺狹逺乃寛廣可以浮舟栰巨川矣時人以涢水所故亦謂之爲涢山矣涢水東北流合石水石水出大洪山【明一統志大洪山在徳安府隨州城西一百二十里相傳爲慈忍盧尊者道塲其山崛起一方巉然雲間四面陡險絕頂有大湖湖旁有龍鬥巖又有明聖泉流黃池仙女洞佛光殿諸勝】東北流注於涢謂之小涢水而亂流東北逕上唐縣故城南本蔡陽之上唐鄕舊唐侯國春秋定公三年唐成公如楚有兩肅霜馬子常欲之不與止之三年唐人竊馬而獻【原本訛壓】之子常歸唐侯是也涢水又東均水注之水出洪山東北流逕土山北山上【上下疑有訛字】土山又東北流入於涢水涢水又屈而東南流

東南逕隋縣西【今爲徳安府隋州及應山等縣地】

縣故隋國矣春秋左傳所謂漢東之國隋爲大者也楚滅之以爲縣晉武太康中立爲郡有溠水出縣西北黃山南逕防西縣西又東南防水入焉【在隋州西北流入涢水】防水出桐柏山之陽呂忱曰水在義陽防水東南逕防西縣西又東南流於溠溠水又東南逕隋縣故城西春秋魯荘公四年楚武王伐隋令鬭【左傳作令尹】祁莫敖屈重除道梁溠軍臨於隋謂此水也【在隋州東南】水側有防蛇丘隋侯出而見大蛇中防因舉而藥之故謂之防蛇丘後蛇銜明珠報徳世謂之隋侯珠亦曰靈虵【原本訛地】珠【髙誘淮南子注云隋侯見六蛇傷防以藥傅而塗之後蛇以大江中銜珠以報因曰隋侯之珠】邱南有隋季良【左傳作梁】大夫池其水又南與義井水合水出隋城東南井泉甞湧溢而津注冬夏不異相承謂之義井下流合溠溠水又南流注於涢涢水又防於支水水源亦出大洪山而東流注於涢涢水又逕隋縣南隋城山北而東南注

又南過江夏安陸縣西【今屬徳安府】

隋水出隋郡永陽縣東石龍山西北流南廻逕永陽縣西曆橫尾山卽禹貢之陪尾山也遼水又西南至安陸縣故城西故鄖城也因岡爲墉峻不假築涢水又南逕石巖山北昔張昌作亂於其下籠防鳯以惑眾晉太安二年鎭南將軍劉遣牙門皮初與張昌戰於淸水昌敗追斬於江夏【晉書劉傳太安中張昌作亂以爲南蠻校尉荊州刺史率前將軍趙驤等討昌自方城至宛新野所向皆平遣牙門將皮初爲督戰帥進防襄陽累戰破昌前後斬首數萬級昌懼而逃竄於下儁山遣軍討斬之】卽春秋左傳定公四年吳敗楚於柏舉從之及於淸發蓋【疑訛當有脫】涢水又東南流而右防富水水出竟陵郡新市縣東北大陽山水有二源也大富水出山之陽南流而左合小富水小富水出山之東而南逕三王城東前漢末王匡王鳯王常所屯故謂之三王城城中有故碑文字闕落不可復識其水屈而西南流右合大富水俗謂之大泌水也又西南流逕杜城西【漢志江夏郡有雲杜縣疑漏云字】新市縣治也郡國志以爲新市也中山有新市故此加南分安陸立縣又王匡中興初舉兵於縣號曰新市兵也富水又東南流於安陸界左合土山水世謂之章水水出土山南逕隨郡平林縣故城西俗謂之將陂城與新市接界故中興之始兵有新市平林之號又南流右入富水富水又東入於涢涢水又逕新城南永和五年晉大司馬桓溫築涢水又防溫水溫水出竟陵之新陽縣東澤中口徑二丈五尺垠岸重沙端淨可愛靖以察之則淵泉如鏡聞人聲則揚湯奮發無所復見矣其可以燖雞洪瀏百餘步冷若寒泉東南流注於涢水又右得潼水水出江夏郡之曲陵縣【按漢志江夏郡有西陵無曲陵恐當作西陵爲是西陵今爲徳安府云夢縣】西北潼山東南流逕其縣南縣治石潼故城城圓而不方東入安陸注於涢水

又東南入於夏

涢水又南分爲二水東通灄水西入於沔謂之涢口也

水經注集釋訂訛卷三十一

欽定四庫全書

水經注集釋訂訛卷三十二

歸安沈炳巽撰

漻水

蘄水

決水

泚水

泄水

肥水

施水

沮水

漳水

夏水

羌水

涪水

潼水

涔水

漻水出江夏平春縣西【明一統志漻水源出江夏廢平春縣南過安陸入於涢】漻水北出大義山南至厲鄕西賜水入焉水源東出大紫山分爲二水一水西逕厲鄕南水南有重山卽烈山也【烈山明一統志作厲山在徳安府隨州城北一百八十里禮祭法云厲山氏之有天下也其子曰農能植百谷注云厲山氏炎帝也起於厲山漢志南陽郡隨故厲國也皇甫謐云今隨之厲鄕荊州記雲山有二宂云是神農氏生處遂卽於其地爲神農社常年祀之】山下有一穴父老相傳云是神農所生處也故禮謂之烈山氏水北有九井子書所謂神農旣誕九井自穿謂斯水也又言汲一井則眾水動井今堙塞遺迹髣髴存焉亦云鄕故賴國也有神農社賜水西南流入於漻卽厲水也賜厲聲相近宜爲厲水矣一水出義鄕西南入隋又注漻漻水又南逕隋縣注安陸也

南過安陸入於涢

蘄水出江夏蘄春縣【今爲湖廣黃州府蘄水縣】北山

山卽近【宋本作蘄】桞也水首受希水枝津西南流歷蘄山出蠻中故以此蠻爲五水蠻水卽謂巴水也又赤亭水西歸水蠻左馮居岨借山川世爲抄暴宋世沈慶之於西陽上下誅伐蠻夷卽五水蠻也【按宋書蠻夷傳西陽有巴水蘄水希水赤亭水西歸水謂之五水蠻所在並深岨種落熾盛歷卋爲盜賊北接淮汝南極江漢地方數千里云云卽此注所引今蠻左馮居以下似有訛脫故句難讀耳】

南過其縣西

晉攺爲蘄陽縣縣從江州置大陽戌後齊安郡移治於此也

又南至蘄口南入於江

蘄水南對蘄陽洲入於大江謂蘄口洲上有蘄陽縣徙【疑訛或有脫文】

決水出廬江雩婁縣【廢雩婁縣在今鳯陽府霍丘縣西南八十里】南大別山【在霍丘縣西南八十里接河南固始縣界此另是一大別山非漢陽之大別山也】

俗名之爲檀山峴蓋大別之異名也其水歷山委注而絡其縣也

北過其縣東

縣故吳也春秋左傳襄公二十年【按左傳是襄公二十六年今云二十年誤】楚子秦人侵吳及雩婁聞吳有偹而還是也晉書地道記云在安丰縣之西南卽其界也故地理誌曰決水出雩婁

又北過安丰縣東【今鳯陽府霍丘縣是其故地廢縣在壽州南六十里漢屬六安國今爲安丰鄕】

決水自雩婁縣北逕雞備亭春秋昭公二十三年吳敗諸侯之師於雞父者也【杜預注曰雞父楚地安丰縣南有雞備亭】安丰縣故城今邊城郡治也王莽之羙丰也【漢志作羙丰原本作羙風】世祖建武八年封大將軍涼州牧竇融爲侯國晉立安丰郡決水自縣西北流逕蓼縣故城東【在今壽州南安丰鄕】又逕其北漢髙帝六年封爲孔侯國也【也字疑衍按漢書功臣表封孔藂爲蓼侯則此脫藂字亦當作封孔藂爲侯國】世謂之決水也決水又西北灌水注之其水源廬江金蘭縣西北東陵鄕太蘇山卽灌水也許愼曰出雩婁縣俗謂之澮水也禇先生所謂神龜出於江灌之間嘉休之中蓋謂此水也【按史記龜防傳作江淮之間】灌水東北逕蓼縣故城西而北注決水也故地理誌曰決水北至蓼入灌【漢志作入淮】灌水於蓼亦入決春秋宣公八年冬楚公子滅舒蓼臧文仲聞之曰臯陶庭堅不祀忽諸徳之不逮民之無援哀哉【按左傳文公五年冬楚公子燮滅蓼臧文仲聞之有臯陶庭堅不祀之嘆又宣公八年夏楚人滅舒蓼自是両事今混爲一事似誤】決水又北右防陽泉水水受決水東北流逕陽泉縣故城東故陽泉鄕也漢靈帝中封太尉黃琬爲侯國又西北流左入決水謂之陽泉口也

又北入於淮

俗謂之決口非也斯決灌之口矣余往因公至於淮津舟車所屆次於決水訪其民宰與古名全違脈水尋經方知決水【宋本作口】蓋灌澮聲相倫習俗害眞耳

沘水【原作泚今從胡氏引漢志俱攺作沘】出廬江灊縣【故城在今廬江縣南二里】西南霍山東北【爾雅云大山宮小山曰霍郭注雲宮謂圍繞之】

灊者山水名也開山圖灊【當作小】山圍繞大山爲霍山郭景純曰灊水出焉縣卽其稱矣春秋昭公二十七年吳因楚防圍灊是也地理誌曰沘水出沘山不言霍山沘字或作渒沘水又東北逕博安縣泄水出焉【明一統志淠河在六安州西一名白沙河本沘水出霍山北迆邐流從安丰界入於淮】

東北過六縣東【今爲廬州府六安州】

淠水東北右防蹹鼓川水水出東南蹹川西北流左注淠水淠水又西北逕馬享城西又西北逕六安縣故城西【廢六安縣在今州治東今卽其趾爲州治】縣故咎陶國也夏禹封其少子奉其祀今縣都陂中有大冢民傳曰公琴者卽臯陶冢也楚人謂爲琴矣漢髙帝元年別爲衡山國五年屬淮南文帝十六年復爲衡山國武帝元狩二年別爲六安國王莽之安風也漢書所謂以舒屠六晉太康三年廬江郡治淠水又西北分爲二水出焉又北逕五門亭西西北流逕安丰縣故城西晉書地道記安丰郡之屬縣也俗名之曰安城矣又北防濡水亂流西北注之

北入於淮

水之決防謂之沘口也

泄水出博安縣

博安縣地理誌之博鄕縣也王莽以爲揚陸矣【通鑑作都陸胡三省注引水經注作陸云意者都陸卽揚陸歟】泄水自縣上承沘水於麻步川西北歷山【疑訛】濡溪謂之濡水也

北過芍陂西與沘水合

泄水自濡溪口安丰縣北流注於淠一謂之荷濡口

西北入於淮

亂流同國也【國宋本作歸】

肥水出九江成徳縣廣陽鄕西

呂忱字林曰肥水出良余山俗謂之連枷山亦或以爲獨山也北流分爲二水施水出焉肥水又北逕獲城東又北逕荻江東又【宋本作右】防施水枝津首受施水於合肥縣【今廬州府治】城東西流逕成徳縣注於肥水也

肥水別北過其縣西北入芍陂

肥水自荻邱北逕成徳縣故城西王莽更之曰平阿也又北逕芍陂東又北逕死馬塘東芍陂瀆上承井門與芍陂更相通注故經言入芍陂矣肥水東北又合閻潤水【宋本作肥水又北右合閻潤縣】上承施水於合肥縣北流逕復道縣西水積爲陽湖陽湖水自塘西北逕死雩亭南夾橫塘西注宋大始初豫州司馬劉順帥眾八千據其城地以拒劉勔杜叔寶以精兵五千送糧死雩劉勔破之此塘【宋書殷琰傳晉安王子勛反以琰爲建武將軍豫州刺史長史龎道隆司馬劉順參軍杜叔寶等泣勸琰同逆琰素無部曲門義不過數人無以自立受制於叔寶等太宗遣輔國將軍劉勔進討順等率馬步八千人東據宛唐去壽陽三百里勔率眾軍並進去順數里立營防順糧盡報叔寶送糧叔寶乃發車千五百乘載米餉順自以五千精兵防送之勔用軍副呂安國計遣精兵間路出順後於橫塘抄之力戰大破之伏屍徧野叔寶去米車奔走安國復夜燒米車驅牛二千頭而還】水分爲澗二洛澗出焉閻漿水注之水受芍陂陂水上承澗水於五門亭南別爲防神水又東北流逕五門亭東亭爲眾【朱本作眾宋本作二】水之防也防神水又東北逕神迹亭東又北謂之豪水𨿽廣異名事實一水又東北逕白芍亭東積而爲湖謂之芍陂陂周一百二十許裏在壽春縣南八十里言楚相孫叔敖所造魏太尉王陵與吳將張休交戰於芍陂卽此處也【王陵當作王淩魏志王淩傳正始初爲徵東將軍假節都督州諸軍事二年吳大將全琮數萬眾冦芍陂淩率諸軍逆討與賊爭塘力戰連日賊退走進封南鄕侯是時淩尙未拜太尉及司馬宣王誅曹爽始進淩爲太尉假節鉞則所云魏太尉王陵皆誤】陂有五門吐納川流西北爲香門陂水北逕孫叔敖祠下謂之芍陂瀆又北分爲二水一水東注防漿漿水東逕黎漿亭南文欽之叛吳軍北入諸葛緒拒之於防漿卽此水也【魏志諸葛誕傳誕以王淩毋丘儉等累見夷滅懼不自安甘露二年徴爲司空遂舉兵反遣長史吳綱將少子靚至吳請救吳人大喜遣將全懌等率眾三萬宻與文欽俱來應誕吳將朱異再以大眾來迎誕等渡黎漿水雲云今云諸葛緒拒之於黎漿所未詳也疑當作諸葛誕之叛吳軍北入進屯黎漿水也】東注肥水謂之黎漿水口

又北過壽春縣東

肥水自黎漿北逕壽春縣故城東爲長瀬津津側有謝堂北亭迎送所薄水陸舟車是焉萃止又西北左合東溪溪水引瀆北山西南流逕公寺西寺側因溪建剎五層屋宇閒敞崇虛攜覺【疑訛當作嶕峣】也又西南流注於肥肥水又西逕東臺下臺卽壽春外郭東北隅阿之榭也東側有一湖三春九夏紅荷覆水引瀆城隍水積成潭謂之東防湖亦肥南播也肥水西逕壽春縣城北右合北溪水北山泉源下注潄石頽隍水上長林挿天髙柯負日出於山林精舎右山淵寺左道俗嬉逰多萃其下內外引汲泉同七淨溪水防注西南逕陸道士解【疑是廨】南精廬臨側川溪大不爲廣小足閒居亦勝境也溪水流注於肥水

北入於淮

肥水又西分爲二水右卽肥之故瀆遏爲船官湖以置舟艦也肥水左瀆又西【西下疑有逕字】石橋門北亦曰艸市門外有石梁渡此洲【宋本作北洲】洲上有西昌寺寺三靣阻水佛堂設三像眞容竗相相服精煒【項本作偉】是蕭武帝所立也寺西卽船官坊倉光都水【朱曰史記齊世家云蒼兕蒼兕揔爾舟楫王充論衡作蒼光雲是水中獸也】是營是作湖北對八公山山無樹木惟童阜耳山上有淮南王劉安廟劉安是漢髙帝之孫厲王長子也析【當作折】節下士篤好儒學養方術之徒數十人皆爲俊異焉多神仙祕法鴻寶之道忽有八公皆須眉皓素詣門希見門者曰吾王好長生今先生無住衰之術未敢相聞八公咸變成童王甚敬之八士並能鏈金化丹出入無間乃與安登山埋金於地白日升天余藥在器雞犬防之者俱得上升其所升之處踐石皆陥人馬迹存焉故山卽以八公爲目余登其上人馬之迹無聞矣惟廟像存焉廟中圗安及八士像皆坐牀帳如平生被服麗咸羽扇裙帔巾壺枕物一如常居廟前有碑齊永明十年所建也山有隠室石井卽崔琰所謂餘下壽春登北嶺淮南之道室八公石井在焉亦云左吳與王春生等尋安同詣洲還爲著記號曰八公記都不列其雞犬升空之事矣按漢書安反伏誅葛洪明其得道事僃抱朴子及神仙傳肥水又左納芍陂瀆瀆水自黎漿分水引瀆壽春北逕芍陂門右北入城昔鉅鹿時苗爲縣長是其畱犢處也【魏略云時苗爲壽春令始至乘兩黃特後歳余牛生犢及去任畱特與主簿曰是淮土所生也】瀆東有東都街街之左道北有宋司空劉勔廟宋元徽二年建於東鄕孝義裏廟前有碑時年碑功方創齊永明元年方立沈約宋書言太始元年豫州刺史殷琰反明帝假勔輔國將軍討之琰降不犯秋毫百姓來蘇生爲立碑文過其實建元四年故吏顏防明爲其廟銘故佐龎埏爲廟贊夏侯敬友爲廟頌並附刋於碑側瀆水又北逕相國城東劉武帝伐長安所築也堂宇防館仍故以相國爲名又北出城注肥水又西逕金城北又西左合羊頭溪水水受芍陂西北歷羊頭溪謂之羊頭澗水北逕熨【熨下疑有斗字】湖左防烽水瀆瀆受淮於烽村南下注羊頭溪側逕壽春城西又北歷象門自沙門北出金城西門逍遙樓下北注肥瀆肥水北注舊瀆之橫塘爲元康南路馳道左通船官坊也肥水逕元康城西北流水北出際有曲水堂亦嬉遊所集也又西北流昔在晉世謝元北禦苻堅祈【疑是於】八公山及置陣於肥水之濵堅望山上艸木咸爲人狀此卽故戰敗處非八公之靈有助蓋苻氏將亡之惑也肥水又西北注於淮是曰肥治【疑當作口】也

施水亦從廣陽鄕東南入於湖

施水受肥於廣陽鄕東南流逕合肥縣應劭曰夏水出城父東南至此與肥合故曰合肥【按漢志九江郡合肥下應劭雲夏水出父城東南至此與淮合故曰合肥】闞駰亦言出沛國城父東至此合爲肥余案川亡派別無沿注之理方知應闞二說非實證也蓋夏水暴長施合於肥故曰合肥也非謂夏水自城父【何氏云下有脫文】東逕合肥縣城南居四水中東又有逍遙津水上舊有梁孫權之攻合肥也張遼敗之於津北橋不撤者兩板權與甘寜蹴馬趨津谷利自後著鞭助勢遂得渡梁淩統被鎧落水後到追及流涕津渚【吳志吳主孫權傳權徵合肥未下徹軍還兵皆就路權與淩統甘寜等在津北爲魏將張遼所襲統等以死扞權權乘駿馬越津橋得去江表傳曰權乘駿馬上津橋橋南已見撤丈餘無版谷利在馬后使權持鞍緩鞚利於後著鞭以助馬勢遂得超度權旣得免卽拜利爲都亭侯淩統傳統率親近三百人陥圍扶扞權出復還戰左右盡死統被甲潛行及權痛親近無返者悲不自勝】施水又東分爲二水枝水北出焉下注陽淵施水又東逕東口戍東注巢湖謂之施口也

沮水出漢中房陵縣【今爲湖廣鄖陽府房縣】淮水東南過臨沮縣界【今爲襄陽府南漳縣故城在縣境】

沮水出東汶陽【何氏云汶陽未詳】郡沮陽縣西北景山【在今房縣西南一百里一名雁山一名馬塞山】卽荊山首也【漢志南郡臨沮縣下云禹貢南條荊山在東北漳水所出通典云臨沮故城在當陽縣北而南漳亦臨沮之地按魏志西魏析臨沮置重陽縣後周攺曰思安隋開皇十八年攺曰南漳有荊山今南漳縣西少北八十里之荊山是也左傳昭四年司馬侯曰荊山九州之險十二年右尹子革曰昔我先王熊繹辟在荊山後漢志臨沮縣有荊山劉昭曰荊州記云西北三十里有淸溪溪北卽荊山首曰景山卽卞和抱璞之處元和志荊山在南漳縣西北八十里三面險絕惟東南一隅才通人徑寰宇記雲南漳縣荊山頂上有池喬松翠柏列繞其傍此後沮水漳水篇卽言出荊山卽此也】髙峯霞舉峻竦層雲山海經云金玊是出亦沮水之所故淮南子曰沮出荊山髙誘云荊山在左馮翊懷徳縣蓋以洛水有漆沮之名故也斯謬證耳杜預雲水出新城郡之西南發阿山蓋山異名也沮水東南流逕沮陽縣東南縣有潼水東逕其縣南下入沮水沮水又東南逕汶陽郡北卽髙安縣界郡治錫城縣居郡下城故新城之下邑義熈初分新城立西表悉重山也沮水南逕臨沮縣西靑溪水注之水出縣西靑山山之東有濫泉卽靑溪之源也口徑數丈其深不測其泉甚靈潔至於炎陽有亢陰雨無時以穢物投之輒能暴雨其水源東流以源出靑山故以靑溪爲名尋源浮溪【上下疑有脫訛】奇爲深峭盛之云稠木傍生淩空交合危樓傾嶽【疑是阜】恆有落勢風泉傳響於靑林之下巖猨流聲於白雲之上逰者常若【疑作苦】目不周翫情不給賞是以林徒棲托云客宅心泉側多結道士精廬焉靑溪又東流入於沮水沮水又屈逕其縣南晉咸和中爲沮陽郡治也沮水又東南逕當陽縣北【今屬荊州府荊門州】縣城因岡爲阻北抗沮川其故城在東一百四十里謂之東城在綠林長阪南【在當陽縣北一百里】長阪卽張翼徳橫矛處也沮水又東南逕驢城西磨城東【在當陽東四十里東有驢城】又南逕麥城西【在當陽縣東六十里】昔闗雲長詐降處自此遂叛傳云子胥造驢磨二城以攻麥邑沮水又南逕楚昭王墓東對麥城故王仲宣之賦登樓云西接昭丘是也沮水又南與漳水合焉

又東南過枝江縣【今屬荊州府】東南入於江

沮水又東南逕長城東又東南流注於江謂之沮口也

漳水出臨沮縣東荊山東南過蓼亭又東過章鄕南荊山在景山東一百餘里新城沛鄕【何氏引晉書地理誌作沶鄕】縣界𨿽羣峯競舉而荊山獨秀漳水東南流又屈西南逕編縣南【今荊門州地】縣舊城東北一百四十里髙陽城西南【在今歸州境】移治許茂故城城南臨漳水漳水又南歷臨沮縣之漳鄕南昔關羽保麥城詐降而遁潘璋斬之於此漳水又南逕當陽縣又南逕於麥城東王仲宣登其東南隅臨漳水而賦之曰夾淸漳之通浦倚曲沮之長洲是也漳水又南洈水注之山海經曰洈水出東北宜諸之山而南流注於漳水

又南至枝江縣北烏【疑有訛脫】扶邑入於沮

地理誌曰禹貢東【按志作南禹貢無東條之山此云東誤】條荊山在臨沮縣之東北漳水所出東至江陵入楊【按志作陽】水注於沔非也今漳水於當陽縣之東南一百里餘而右防沮水也

夏水出江流於江陵縣東南

江津豫章口東有中夏口是夏水之首江之汜也屈原所謂過夏首而西浮顧龍門而不見也龍門卽郢城之東門也

又東過華容縣南【今屬嶽州府】

縣故容城矣春秋魯定公四年許遷於容城是也北臨中夏水自縣東北逕成都郡故城南晉永嘉中西蜀阻亂割華容諸城爲穎王都夏水又逕交阯太守胡寵墓北漢太傅廣身【疑有訛脫】陪陵而此墓側有廣碑故世謂廣冢非也其文言是蔡伯喈之辭歷範西戎墓南王隠晉書地道記曰陶朱在華容縣樹碑云是越之範蠡晉太原地記盛之荊州記劉澄之記並言在縣之西南郭仲產言在縣東十里檢其碑題云故西戎令範君之墓碑文缺落不詳其人稱蠡是其先也碑是永嘉二年立觀其所述最爲究悉似親逕其地故違眾說從而正之夏水又東逕監利縣南【今屬荊州府】晉武帝太康五年立縣土卑下澤多陂池西南自州陵東界逕於雲杜沌陽爲云夢之藪矣韋昭曰云夢在華容縣按春秋魯昭公三年鄭伯如楚子產備田具以田江南之夢郭景純言華容縣東南巴丘湖是也杜預云枝江縣安陸縣有云夢蓋跨川亙隰兼苞勢廣矣夏水又東夏楊水注之水上承楊水於竟陵縣之柘口東南流與中夏水合謂之夏楊水又東北逕江夏惠懷縣北而東北注

又東至江夏雲杜縣入於沔

應劭十三州記曰江別入沔爲夏水源夫夏之爲名始於分江冬竭夏流故納厥稱旣有中夏之目亦苞大夏之名矣當其決水之所出謂之堵口焉鄭元注尙書滄浪之水言今謂之夏水來同故世變名焉劉澄之著永初山川記雲夏水古文以爲滄浪漁父所歌也因此言之水應由沔今按夏水是江流沔非沔入夏假使沔注夏其勢西南非尙書又東之文余亦以爲非也自堵口下沔水通兼夏目而防於江謂之夏汭也故春秋左傳稱吳伐楚沈尹射奔命夏汭也杜預曰漢江曲入江卽夏口矣

羌水出羌中參糧【按漢志道縣下師古引水經雲羌水出羌中參谷】

彼俗謂之天池白水矣地理誌曰出隴西羌道東南流逕宕昌城東西北去天池五百餘里水又東南逕宕昌婆川城東南北注羌水昔姜維之冦隴右也聞鐘防入漢中引還知雍州刺史諸葛緒屯橋頭從此谷將出北道【按魏志鄧艾傳作從函谷入北道】緒邀之此路繼更從此【疑作北】道渡橋頭入劍閣【在今保寕府劍州北三十里】緒追之不及羌水又東南陽部水注之水發東北陽部溪西南逕安民戍又西南注羌水羌水又東南逕武階城西南又東南逕葭蘆城西羊湯水入焉水出西北陰平北界湯溪東南逕北部城北又東南逕三部城南東南右妾【下合字疑在右下妾一作接】水合傍西南出卽水源所發也羌水又逕葭蘆城南逕余城南又東南左防五防水水有二源出南北五部溪西南流合爲一水屈而東南注羌水羌水又東南流至橋頭合白水東南去白水縣故城九十里

又東南至廣漢白水縣與漢水合又東南過巴郡閬中縣又南至墊江縣東南入於江

涪水出廣漢涪縣西北

涪水出廣漢屬國剛氐逰【當作氐道】徼外東南流逕涪水西【漢志廣漢郡剛氐道下雲涪水出徼外南至墊江入漢涪縣下應劭曰涪水出廣漢南入漢今云氐逰誤涪水當作涪縣】王莽之統睦臧宮進破涪城斬公孫恢於涪自此水上縣有潺水出潺山水源有金銀礦洗取火合之以成金銀潺水歷潺亭而下注涪水涪水又東南逕綿竹縣北臧宮溯涪至平陽公孫述將王元降遂防綿竹【按後漢書臧宮傳雲從涪水上平曲後云軍至平陽鄕蜀將王元率眾降則平陽下當有鄕字】涪水又東南與建始水合水發平洛郡西溪西南流屈而東西流入於涪涪水又東南逕江油【江油縣今屬保寕府】戍北鄧艾自陰平景谷步道【陰平道在今江油縣】懸兵束馬入蜀逕江油廣漢者也【魏志鄧艾傳艾自陰平道行無人之地七百餘里鑿山通道造作橋閣山髙谷深至爲艱險艾以氈自裹推轉而下將士皆攀木緣崖魚貫而進先登至江油】涪水又東南逕南安郡南又南與金堂水防水出廣漢新都縣東南流入涪涪水又南枝【枝下疑有脫文】出焉西逕廣漢五城縣爲五城水又西至成都入於江

南至小廣漢與梓潼【潼下疑有水字】合

小廣漢卽廣漢縣地王莽更名曰廣信也

梓潼水出其縣北界西南入於涪【梓潼縣今屬保寕府】

故廣漢郡也公孫述攺爲梓潼郡劉備嘉霍峻守葭萌之功【葭萌縣今爲保寕府廣元等縣】又分廣漢以北別爲梓潼郡以峻爲守縣有五女蜀王遣五丁迎之至此見大虵入山穴五丁引之山崩壓五丁及五女因【因下疑有名字】是山爲五婦山【在今梓潼縣北一十五里】又曰五婦候【華陽國誌秦惠王遺蜀王羙女五人蜀遣五丁迎女還到梓潼見一大蛇入穴中一人攬其尾五人相助大呼抴蛇山崩時壓殺五人及秦五女並將從而山分爲五嶺蜀王痛傷因命曰五婦山川平石上爲望婦堠】馳水所出一曰五婦水亦曰潼水也其水源南逕梓潼縣王莽攺曰子同矣自縣西逕涪城東又南入於涪水謂之五婦水口也

又西南至小廣漢南入於墊江

亦言涪水至北入漢水亦謂之內水北入墊江昔岑彭與臧宮自江州從涪水上公孫述令延岑盛兵於沈水【按後漢書臧宮傳公孫述將延岑盛兵於沅水此雲沈水恐誤】宮左步右騎夾船而進勢【一作聲】動山谷大破岑軍斬首溺水者萬餘人水爲濁流沈水出廣漢縣【今爲潼川府鹽亭縣】下入涪水也

涔水出漢中南縣【南縣當作南鄭】東南旱山北至沔陽縣南入於沔

涔水卽黃水也東北流逕城固【漢志作成固】南城北城在山上或言韓信始立或言張良創築未知定所制矣【城固縣今仍屬漢中府及洋縣西鄂縣等地】義熈九年索遐爲果州刺史自城固治此故謂之南城城周七里衿澗帯谷絕壁百尋北谷口造城東門傍山尋澗五里有餘槃道登陟方得城治城北水舊有桁北渡涔水水北有趙軍城城北又有桁渡沔取北城城卽大成固縣治也黃水右岸有恱歸館涔水歷其北北至沔陽左沔爲三水口也

水經注集釋訂訛卷三十二﹤史部﹐地理類﹐河渠之屬﹐水經注集釋訂訛﹥

欽定四庫全書

水經注集釋訂訛卷三十三

歸安沈炳巽撰

江水一

岷山在蜀氐道縣【今爲四川松潘衛治衛本禹貢梁州之域後爲氐羌地漢置湔氐道屬蜀郡唐爲嘉域椊州治明置松潘衛屬成都司在成都西北七百六十里】大江所出東南過其縣北

岷山卽瀆山也水曰瀆水矣又謂之汶阜山在徼外江水所導也益州記曰大江泉源卽今所聞始發羊膊嶺下緣崖散漫小大百數殆未濫觴矣東南下百餘里至白馬嶺而歷天彭闕亦謂之爲天谷也【按通典彭州導江縣西有天彭闕兩山相對如闕州名取此導江卽今防縣西北去松潘衛六百餘里非益州記之所謂天彭闕也】秦昭王以李冰爲蜀守冰見氐道縣有天彭山兩山相對其形如闕謂之天彭門亦曰天彭闕江水自此已上至微弱所謂發源濫觴者也【荀子云江出汶山其始發源可以濫觴及其至江之津不方舟不避風不可涉也】漢延平中岷山崩壅江水三日不流【按漢書五行志成帝元延三年正月丙寅蜀郡岷山崩壅江江水逆流三日乃通今云延平誤延平乃後漢殤帝年號延平中無岷山崩壅江事】揚雄反離騷云自岷山投諸江流以弔屈原名曰反騷也

江水自天彭闕東逕汶闗而歷氐道縣北

漢武帝元封四年分蜀郡北部置汶山以統之縣本秦始皇置後爲升遷縣也【晉書地理誌作升遷縣屬汶山郡】益州記曰自白馬嶺回行二千餘里【詳下文當作二十餘里】至龍涸【晉之升遷縣後周置龍涸郡今爲四川松潘衛】又八十里至西陵縣【按漢志西陵縣屬江夏郡今之湖廣黃州府黃岡縣也去蜀甚逺不應遽至且下又雲南下六十里至石鏡乃成都府之武都山也又云西百二十里至汶山故郡則上必非西陵明矣或是蠶陵則同爲蜀縣未可知耳】又南下六十里至石鏡【元和志翼水縣北至翼州六十里石鏡山在縣東南九里大江水經縣西二百步】又六十餘里而至北部始百許步【汶江爲蜀郡北部都尉治故謂之北部】又西百二十里至汶山故郡乃廣二百餘步【漢武帝元鼎六年以冉防地置汶山郡治汶江縣地節三年郡廢縣屬蜀郡建安中先主定蜀復分置汶山郡治汶江縣今茂州是也其故城在州北三里晉移郡於緜虒縣攺汶江曰廣陽屬焉在今州南二百里故謂漢所置曰汶上故郡卽宣帝廢爲蜀郡北部者也隋攺廣陽曰汶山縣復置汶山郡元和志云汶山卽岷山去靑城百里】又西南百八十里至濕阪江稍大矣【元和志濕阪在茂州汶山縣南一百三十七里嶺上樹木森沈常有水滴未嘗暫燥故曰濕阪自大江泉源至江稍大矣皆益州記中語】故其精則井絡纒曜江漢昞靈河圖括地象曰岷山之精上爲井絡帝以防昌神以建福故書曰岷山導江泉流深逺盛爲四瀆之首廣雅曰江貢也風俗通曰出珍物可貢獻釋名曰江共也小水流入其中所公共也東北百四十里曰崍山【卭崍山在今雅州榮經縣東四十里本名卭笮故卭人笮人界也】中江所出東注於大江崍山卭崍山也在漢嘉嚴道縣一曰新道南山有九折阪【明一統志九折阪在卭崍山山路險峻回曲九折乃至山上漢王陽爲益州刺史行部至此嘆曰奉先人遺體柰數乘此險後以病去及王尊爲刺史至此問吏曰此非王陽所畏道耶叱其禦曰驅之王陽爲孝子王尊爲忠臣】夏則凝冰冬則毒寒王子陽按轡處也平恆言是中江所出矣郭景純江賦曰流二江於崌崍又東百五十里曰崌山北江所出東注於大江山海經曰崌山江水出焉東注大江其中多怪虵江水又逕汶江道汶出徼外岷山西玉輪阪卞而南行【汶水一名玉輪江方輿勝覽云在汶川縣北三里明一統志云汶江在汶川縣治西源出玉壘山入灌縣元和志玉壘山在汶川縣北四里縣北去茂州百里本漢緜虒縣地今爲保縣】又東注其縣而東注於大江故蘓代告楚曰蜀地之甲浮船於汶乘夏水而下江五日而至郢謂是水也

又有湔水入焉【湔水在石泉縣治東源出玉壘山東南至江陽縣入江】

水出綿道亦曰綿夷縣之玉壘山【夷當作虒按漢志蜀郡緜虒縣玉壘山湔水所出東南至江陽入江今爲灌縣及汶川縣地】呂忱云一曰半浣水也下注江

江水又東別爲沱

開明之所鑿也郭景純所謂玉壘作東別之標者也縣卽汶山郡治劉備之所置也渡江有笮橋【禹貢錐指江沱自古有之華陽國誌曰七國時有杜宇稱帝於蜀號望帝其相開明決玉壘山以除水害帝遂禪位於開明此說出雄蜀王本紀故漢志云汶江縣有江沱在西南東入江夫旣爲七國時開明所鑿則非禹之江沱亦不辯而自明矣】

江水又歷都安縣

縣有桃闗漢武帝祠李冰作大堰於此【都安本漢緜虒郫江原三縣也蜀漢分置都安縣屬汶陽郡晉徙都安於灌口屬汶山郡宋齊因之後周省都安入鄲縣唐初於灌口置盤龍縣尋攺爲導江縣孟蜀置灌州宋時廢置不常元初復置灌州明攺州爲縣本朝因之故城在縣東堰在縣西】堰於江作塴有左右口謂之湔塴江入郫江撿江以行舟【撿江胡引作檢江】益州記曰江至都安堰其右撿其左其正流遂東郫江之右也因山頺水坐致竹木以漑諸郡【華陽國誌曰李冰壅江作塴穿郫江檢江別支流雙過郡下以行舟船蓋以郫檢爲二江檢江卽任豫之所謂流江也又有犍尾堰元和志云在導江縣西南二十五里李冰作之以防江決破竹爲龍圓徑三尺長十丈以石寶其中累而壅水】又羊摩江灌江西於玉女房下【此句疑有譌脫】作三石人於白沙郵郵在堰官上立水中刻要江神水竭不至足盛不沒要是以蜀人阜則借以爲漑【阜疑作旱】雨則不遏其流故記曰水旱從人不知饑饉沃野千里世號陸海謂之天府也俗謂之都安之堰亦曰湔堰又謂金堤左思蜀都賦云西逾金堤者也諸葛亮北徵以此堰農大【胡引作本】國之所資以徵丁千二百人主防之有堰官益州刺史皇甫晏至都安屯觀阪從事何旅曰今所安營地名觀上夫在下其徵不祥不從果爲牙門張和所殺【按華陽國誌云今所安營地名觀阪自上觀下反上之象其徴不祥今所引頗誤當從志攺正】江水又逕臨卭縣王莽之監卭也【今爲四川卭州及諸縣】縣有火井鹽水昏夜之時光興上照【火井在卭州西八十里博物記云臨卭火井深二三丈以竹木投取火後人以火燭投井中火卽滅絕不復燃又蜀都賦注先以家火投之須叟光熖上騰以竹筒盛之接其光而無炭也取井火還�井水一斛水得四五斗鹽家火煮之不過二三斗鹽耳】江水又逕江鄕縣王莽更名卭原也【按漢志蜀郡江原王莽曰卭原此云江鄕當作原】江水焉【江原今爲成都府崇慶州漢志江原縣水水首受江南至武陽入江武陽今眉州及新津仁壽井研三縣地】江水又東北逕郫縣下【今屬成都府故城在縣北五十步杜宇所都張儀始築城晉時李雄自稱益州牧都郫卽此】縣民有姚精者爲叛夷所殺掠其二女二女見夢其兄當以明日自沈江中後日當至可伺之果如所夢得二女之屍於水郡縣表異焉江水又東逕成都縣【成都故城卽今縣治蜀王開明所都也秦置成都縣漢末益州治此晉以後並因之唐宋元明爲成都治所本朝因之】縣以漢武帝元鼎二年立縣有二江雙流郡下故子云蜀都賦曰兩江�其前者也風俗通曰秦昭王使李冰爲蜀守開成都兩江漑田萬頃神嵗取童女二人爲婦冰以其女與神爲婚經至祠前勸神酒酒杯恆澹澹冰厲聲以責之因忽不見良久有兩牛鬭於江岸傍有間冰還流汗謂官屬曰吾鬭疲極當相助也南向腰中正白者我綬也主簿刺殺北面者江神遂死蜀人慕其气決凡壯健者因名冰兒也秦惠王二十七年遣張儀與司馬錯等防蜀遂置蜀郡焉王莽攺之曰導江也儀築成都以象咸陽晉太康中蜀郡爲王國更爲成都內史益州刺史治地理風俗記曰華陽黒水惟梁州漢武帝元朔二年攺梁曰益州以新啟犍爲防牱【今四川馬湖遵義及雲南臨安等府】越嶲州【今四川寜畨衛及雲南楚雄府定逺等縣地】之疆壌益廣故稱益云初治廣漢之雒縣【今成都府金堂縣】後乃徙此故李固與弟圄書曰固今年五十七鬢髮巳白所謂容身而遊滿腹而去周觀天下獨未見益州耳昔嚴夫子常言經有五涉其四州有九遊其八欲類此子矣初張儀築城取土處去城十里因以養魚今萬頃池是也【明一統志作萬嵗池在成都府城北一十里張儀築城取土於此因以成池廣袤數十里漑三鄕田萬頃】城北又有龍堤池城東有千秋池西有栁池西北有天井池津流經通冬夏不竭西南兩江有七橋直西門郫江衝裏橋【華陽國誌作衝治橋】西南石牛門曰市橋吳漢入蜀自廣都令輕騎先往焚之橋下謂之石犀淵李冰昔作石犀五頭以厭水精穿石犀渠於南江命之曰犀牛裏後轉犀牛二頭在頭中【宋本作在府中】一頭在市橋一頭沈於淵也【明一統志石犀在成都府城南三十五里秦太守李冰作五石犀沈之於江以厭水怪后土人立廟江上以祀冰號曰石犀廟】大城南門曰江橋橋南曰萬里橋【在成都府中和門外寰宇記云昔諸葛亮送費褘聘吳至此曰萬里之行始於此矣又唐史明皇狩蜀過此問橋名左右對以萬里帝嘆曰開元末僧一行謂更二十年國有難朕當逺遊至萬里之外此是也遂駐蹕成都】西上曰夷橋【華陽國誌作夷裏橋】下曰笮橋【在成都府城西四里】南岸道東有文學始文翁爲蜀守立講堂作石室於南城永年【年字譌華陽國誌作永初】後學堂遇火後守更增二石室【華陽國誌漢孝文末年以廬江文翁爲蜀守翁乃立學選吏子弟就學遣雋士張叔等十八人東詣博士授七經還以教授學徒鱗萃蜀學比於齊魯巴漢亦立文學孝景帝嘉之今天下郡國皆立文學因翁倡其教蜀爲之始也永初後堂遇火太守陳畱髙眣更修立又增造二石室】後州奪郡學移夷裏道西故錦官也言錦工織錦則濯之江流而錦至鮮明濯以他江則錦色弱矣遂命之爲錦裏也蜀有回復水江神嘗溺殺人文翁爲守祠之勸酒不盡防劍擊之遂不爲害江水東逕廣都縣【今爲成都府雙流縣其故城在今成都縣東南新津縣東北】漢武帝元朔二年置王莽之就都亭也李冰識察水脈穿縣鹽井江西有望穿鑿山渡水結諸陂池故盛養生之饒【按華陽國誌云冰識齊水脈穿廣都鹽井諸陂池蜀於是盛有養生之饒焉又云廣都縣有鹽井漁田之饒江西有安稻田穿山崖過水二十里今所引乃合二處言之頗有譌誤】卽南江也又從衝裏【志作治】橋北【志作西】折曰長升橋城北十里曰升遷【華陽國誌兩江有七橋直西門郫江中衝治橋西南石牛門曰市橋城南曰江橋南渡流曰萬里橋西上曰夷裏橋下曰笮橋從衝治橋西出折曰長升橋郫江上西有永平橋城北十里有升仙橋】有送客觀司馬相如將入長安題其門曰不乘髙車駟馬不過汝下也後入卭蜀果如志焉李冰沿水造橋上應七宿故世祖謂吳漢曰安軍宜在七橋連星間【華陽國誌作安軍宜在七星間】漢自廣都乘勝進逼成都與其副劉尙南北相望夾江爲營浮橋相對公孫述使謝丰軍市橋出漢後襲破漢墜馬落水緣馬尾得出入壁命將夜潛渡江就尙擊丰斬之於是水之陰江北則左對繁田【繁田繁縣之田今爲新繁也】文翁又穿湔防以漑灌繁田一千七百頃江水又東絕【胡引作逕】綿洛逕五城界至廣都北岸南入於江謂之五城水口斯爲北江水又東至南安爲壁【疑作璧胡作碧】玉津故左思云東越玉津也

又東南過犍爲武陽縣靑衣水沫水從西南來合而注之【禹貢錐指引經文武陽縣下有與江合四字犍爲郡有南安縣今嘉定州及夾江犍爲等縣皆其地】縣故大夜郎國漢武帝開道置以爲縣太初四年益州刺史任安城武陽建元六年置王莽更名西順縣曰戢成【武陽縣今成都府仁壽縣及井研縣嘉定州睂州峩睂等州縣皆其故地】光武謂之士大夫郡【華陽國誌更始時犍爲逺修貢職及公孫述有蜀郡拒守述伐之郡功曹朱遵逆戰死之而任君業閉戶費貽素隱光武嘉之曰士大夫之郡也】有江入焉出江原縣首受大江東南流至武陽縣注於江縣下注【疑作江】上舊有大橋廣一里半謂之安漢橋【華陽國誌作漢安橋】水盛嵗壊民苦治功後太守李嚴鑿大社山【華陽國誌作天社山按明一統志天社山在新津縣南三里枕大江今作大誤】尋江通道此橋遂廢縣有赤水下注江建安二十九年有黃龍見此水九日方去此縣借江爲大堰開六水門用灌郡下北山昔者王喬所升之山也【華陽國誌曰犍爲東接江陽南接朱提北接蜀郡西接廣漢王喬升其北山彭祖家其彭防】江水又與文井江防李冰所導也自筰道與蒙溪分水至蜀郡臨卭縣與布僕水合水出徼外成都西沈黎郡【今黎州土司地】漢武元封四年以蜀都卭筰卭理旄牛道天漢四年置都尉主外羌在卭崍山表【後漢書郡國志蜀郡屬國旄牛縣下引華陽國誌曰旄地也在卭崍山表卭人自蜀入度此山甚艱難南人毒之故名】自蜀西度卭筰其至險有弄棟八渡之難楊母闗路之岨【漢志益州郡有弄棟縣原本譌作揀郡國志引華陽國誌云其道至險有長嶺若棟八渡之難楊母闗之峻昔楊氏創造作閣故名】水從縣西布僕來分爲二流一水逕其道又東逕臨卭入文井水文井水又東逕江都縣【余兄東甫曰江都縣漢志屬廣陵國今爲楊州府治蜀中諸郡無名江都者疑是譌字恐當作江原或作江陽炳巽按華陽國誌江原縣郡西渡大江濵文井江去郡一百二十里有靑城山據此則當作江原明矣蓋此注原引志中語也】縣濱文井江江上有長堤堤跨四十里有朱【原本譌未】亭亭南有靑城山山上有嘉谷山下有蹲鴟卽芋也所謂下有蹲鴟至老不饑卓氏之所以樂逺徙也文井江又東至武陽縣天社山下入江其一水南逕越雋卭都縣西東南至雲南都【當作郡】之靑蛉縣【今爲雲南姚安府大姚縣地】郡本雲山【華陽國誌作云川】地也蜀建興三年置僕水又南逕永昌郡邪龍縣而與貪水合水出靑蛉縣上承靑蛉水【明一統志靑蛉河舊名三窠戍江源出三窠山流至姚安府南四十里瀦爲石池周廣二百餘畝分爲二溪至府城北復合流至大姚縣南東入金沙江】逕葉楡縣【今雲南大理府治及諸縣地】又東至邪龍入於僕【布僕水在四川卭州西八十里發源自獠界卽古之濮也】僕水又逕寧州建寧縣【今介休縣又雲南府建寜縣】州故庲降都督屯故南人謂之屯下劉禪建興三年分益州郡置歷雙栢縣卽水入焉水出秦藏【漢志作秦臧屬益州郡】牛蘭山南流至雙栢縣東注僕水又東至來維縣入勞水水出徼外東逕其縣與僕水合僕水東至交州交阯郡麊泠縣【漢志注孟康曰音螟蛉師古曰音麋零】南流入於海江水自武陽東至彭亡聚昔岑彭與吳漢流入蜀軍次是地知而惡之防日暮不移遂爲刺客所害亦謂之平謨水曰外水此地有彭冢言彭祖冢焉江水又東逕南安縣西【今爲嘉定州夾江縣】有熊耳峽連山競險接嶺爭髙漢河平中山崩地震江水逆流懸漑有灘名壘坻亦曰鹽漑李冰所平也【華陽國誌南安縣郡東四百里治靑衣江防縣漑有名灘一曰雷垣二曰鹽漑李冰所平也此引頗誤】縣治靑衣江防衿帶二水矣卽蜀王開明故治也來敏本蜀論曰荊人鄨令死其屍隨水上荊人求之不得鄨令至汶山下邑復生起見望帝望帝者杜宇也從天下女子朱利自江源出爲宇妻遂王於蜀號曰望帝望帝立以爲相時巫山峽西蜀水不流帝使鄨令鑿巫峽通水蜀得陸處望帝自以徳不若遂以國禪號曰開明【華陽國誌所載與此小異附錄於後蜀王杜宇教民務農一號杜主時朱提有梁氏女利遊江源宇說之納以爲妃移治郫邑或治瞿上七國稱王杜宇稱帝號曰望帝更名蒲卑自以功徳髙諸王乃以褒斜爲前門熊耳靈闗爲後戶玉壘峨睂爲城郭江潛綿洛爲池澤以汶山爲畜牧南中爲園囿防有水災其相開明決玉壘山以除水害帝遂委以政事法堯舜禪授之義遂禪位於開明帝升西山以隱焉】縣南有峨睂山有水卽大渡水也【明一統志大渡河源出雋州流逕舊羅目縣南東入龍遊縣界】水發防漢【當作防溪漢志蜀郡靑衣下禹貢山溪大渡水東南至南安入渽】東南流與涐水合水出徼外逕汶江道呂忱曰涐水出蜀許愼以爲涐水也從水涐聲【漢志曰渽水說文曰涐水字𨿽異實同一水也說見下注】南至南安入大渡水大渡水又東入江

禹貢錐指云經曰和夷底績傳曰和夷之地致功可藝正義曰和夷蘓氏曰和夷西南夷名也按水經引鄭說云和夷和上夷所居之地和水卽涐水和涐聲相近字從而變地理誌雲靑水縣禹貢防山溪大渡水東南至南安入渽渽水出汶江縣徼外南至南安東入江過郡二行三千四十里【按汶江今爲成都府茂州南安今爲嘉定州自茂州至嘉定不應有三千四十里之逺又按杜氏通典茂州南至蒙陽郡三百七十里自蒙陽南至蜀郡一百五里自蜀郡南至仁壽郡二百里自仁壽西南南至犍爲郡一百九十里犍爲郡唐之嘉州今之嘉定州也自茂州至嘉州通典止八百六十里而漢志乃云三千四十里此必無之理定有譌誤之字】渽乃涐字之誤說文涐水出蜀汶江徼外東南入江從水我聲徐鉉音我何切故知渽當作涐和夷者涐水南之夷也汶江今茂州南安今嘉定州水經江水東南過犍爲武陽縣靑衣水沫水從西南來注之此卽二水防涐水入江處也酈注雲江水自武陽東至彭亡聚曰外水又東南逕南安縣西有熊耳峽縣南有峩眉山有蒙水卽大渡水也與涐水合大渡水又東入江班固謂大渡入涐道元謂涐入大渡然涐水源長當以漢志爲正道元敍涐水甚略自漢志誤涐作渽而師古曰音哉世遂不知有涐水且不知渽水之所在徒以其下流與南安之沫水號爲大渡者合而入江因目涐水曰大渡河元和志云黎州西至廓淸城一百八十里其城西臨大渡河河西生羌蠻界【黎州本漢沈黎郡旄牛縣地唐置黎州治漢源縣今黎大所南三十里漢源廢縣是也】又云通望縣北至黎州九十里大渡水逕其北二百步【通望本漢旄牛縣隋爲大渡戍尋置陽山縣唐攺曰通望今黎所東南通望故城是也】李膺益州記云羊膊嶺水分二派一南流爲大江一西流爲大渡河一名羊山江源出羊膊嶺大渡河卽涐水羊膊卽汶江徼外之山涐水所出以今輿地言之涐水自茂州徼外南流逕黎大所西【舊有黎州所大渡所本朝並爲一曰黎大所附屬雅州】折而東經所南又東逕建昌衛越雋營北又東逕峩睂縣南又東至嘉定州南合靑衣沫水東入大江此水之南蓋卽禹貢所謂和夷也

故山海經曰蒙水出漢陽西入江灄陽四【按山海經當作西】

又東南過僰道縣北【僰蒲北切音匐原本俱譌作僰僰道今爲四州敍州府宜賔縣】若水淹水合從西來注之又東注水北流注【此句疑有譌脫若水出蜀郡旄牛徼外東南流至越雋防無縣合淹水又東北至又朱提縣西爲瀘江水又東北至僰道縣入江】縣本僰人居之地理風俗記曰夷中最仁有人道故字施【當從朱本作故字從人】而秦紀謂僰童之富者也其邑髙後六年城之漢武帝感相如之言使縣令南通僰道費功無成唐防南入斬之乃鑿石開閣以通南中迄於建寧二千餘里山道廣丈餘深三四丈其鏨【朱本作塹】之迹猶存王莽更曰僰治也【漢書西南夷傳建元六年畨陽令唐上書請開西南夷上許之乃拜防以郎中將將千人食重萬餘人從巴筰闗入遂見夜郎侯多同厚賜諭以威徳約爲置吏使其子爲令夜郎旁小邑皆貪漢繒帛以爲漢道道險終不能有也乃且聴防約還報乃以爲犍爲郡發巴蜀卒治道自僰道指防牱江蜀人司馬相如亦言西南卭笮可置郡使相如以中郎將往諭皆如南夷爲置一都尉十餘縣屬蜀當是時巴蜀四郡通西南夷道載轉相醸數載不通士卒餓餧離暑濕死者甚眾耗費無功上患之乃罷西夷獨置南夷兩縣一都尉稍今犍爲自保就】山多猶猢似猴而短足好遊巖樹一騰百步或三百丈順往倒返乘空若飛縣有蜀玉嶽蘭【華陽國誌僰道有蜀王兵闌李冰燒之後漢書郡國志引作玉嶽蘭故酈元據之然恐非是】其神作大難【華陽國誌作灘】江中崖峻岨險不可穿鑿李冰乃積薪燒之故其處懸巖猶有赤白黃五色焉赤白照水黃從焚來至此而止言畏崖嶼不更上也【華陽國誌崖有赤白五色映水黃魚從楚來至此而止畏崖映水也此脫魚字又譌楚爲焚遂不可讀】益州耆舊傳曰張貞妻黃氏女也名帛【華陽國誌作僰道黃帛張貞妻也】貞乘船覆沒求屍不得帛至沒處灘頭仰天而嘆遂自沈淵積十四日帛持貞手於灘下出時人爲說曰符有光洛焚道有張帛者也【華陽國誌符縣吏先尼和於永建元年十二月奉縣長遣往蜀過成瑞灘死子賢求屍不得女絡年二十五乃分金珠作二錦囊繋兒頭下至二年二月十五日至父沒所哀哭自沈見夢告賢曰至二十一日當與父屍俱出至日父子浮出人爲語曰符有先絡僰道有張帛求其人天下無有其偶者矣此注譌先絡作光洛譌僰道作焚道】

江水又與符裏【當作黒漢志南廣下汾闗山符黒水所出北至僰道縣入江】水合水出寧州南廣郡南廣縣【今爲敍州府慶符南溪等縣】縣故犍爲之屬縣也漢武帝太初元年置劉禪延熙中分以爲郡導源汾闗山北水【水字疑在下句出字上】南北流有大步水注之【按漢志南廣下有大涉水北至符入江則此大步當作大涉】出南廣縣北流注符黒水又北逕僰道入江謂之南廣口渚水則未聞也【此句疑是錯簡】

又東過江陽縣南洛水從三危山東過廣魏洛縣南東南注之【廣魏洛陽當作廣漢雒縣廣漢郡今爲潼川府各縣及成都府等地雒縣今成都府漢州及金堂縣等地】

洛水出雒縣漳山【胡引作章山按漢志雒縣下音山雒水所出南至新都入湔此云漳未詳孰是】亦言出梓潼縣栢山山海經曰三危在燉煌南與岷山相接山南帶黒水又山海經不言雒水所導經曰出三危山所未詳常璩云李冰導雒通山水流發暴口逕什方縣【華陽國誌作導洛通山洛水或出瀑口逕什方縣防新都大渡】漢髙帝六年封雍齒爲侯國王莽更名曰美信縣也雒水又南逕雒縣故城南廣漢郡治也漢髙帝之爲漢王也發巴渝之士北定三秦六年乃分巴蜀置廣漢郡於乘鄕王莽之就信縣曰吾雒也【按漢志廣漢郡莽曰就都廣漢縣莽曰廣信今云就信是合郡縣言之疑誤雒縣莽曰吾雒】漢安帝永初二年移治涪城後雒縣【此句有譌脫當從華陽國誌作移涪後治雒城】先是雒縣城南每陰雨常有哭聲聞於府中積數十年沛國陳寵爲守以亂世多死亡暴骸不塟故也乃悉收塟之哭聲遂絕劉備自將攻雒【蜀志先主克涪進圍雒縣龎士元率眾攻城爲流矢所中卒】龎士元中流矢死於此益州舊以蜀郡犍爲廣漢爲三蜀土地沃美人士儁乂爲一州稱望縣有沈鄕去江七里江士遊之所居【沈鄕華陽國誌作泛鄕江士遊後漢書作姜士遊華陽國誌作姜詩字士遊】詩至孝母好飲水嗜魚膾常以雞鳴遡流汲江坐取水溺死婦恐姑知稱詩遊學冬夏衣服實投江流於是至孝上通洞泉泉出其捨側而有江之甘焉詩有田濵江澤齒【朱云據史記當作瀉鹵謂咸地也】盡爲沃野又湧泉之中旦旦常出鯉魚一雙以膳【原本譌繕】焉可謂孝悌發於方寸徽美著於無窮者也【後漢書列女傳廣漢姜詩妻者同郡龎盛之女也詩事母至孝妻奉順尢篤舎側湧泉味如江水每旦出雙鯉以供母】洛水又南逕新都縣【今屬成都府】蜀有三都謂成都廣都此其一焉與綿水合水西出綿竹縣【今屬成都府綿水出紫巖山東至新都縣北入洛水】又與湔水合亦謂郫江也又言是沼水【宋本作涪水朱云當作洛水】呂忱曰一曰湔然此二水俱與洛防矣又逕犍爲合牛鞞水昔羅尙乘牛鞞水東徵李雄謂此水也【按十六國春秋蜀錄云李雄急攻尙尙糧運不繼軍士無食乃委城由牛鞞水夜遁也】縣以漢武帝元封二年置又東逕資中縣【今爲成都府資縣反內江縣等地】又逕安漢縣【今爲順慶府廣安州】謂之綿水也自上諸縣咸以灌漑故語曰綿洛爲浸沃也綿水至江陽縣方山下入江謂之綿水口曰中江【原本譌水】江陽縣枕帶雙流據江洛防也【按江陽屬犍爲郡今敍州府富順縣及瀘州納溪江安皆其地漢志廣漢郡雒縣音山雒水所出南至新都北入湔緜竹縣紫巖山緜水所出東至新都北入洛緜洛防湔以湔爲主故緜虒下雲湔水東南至江陽入江過都三行千八百九十里也酈注言湔水至廣都北岸入江蓋特其枝津相通耳正流則固合緜雒至江陽入江也湔水與郫江通波故曰緜雒與湔水合亦謂之郫江也】漢景帝六年封趙相蘓喜爲侯國【按史表景帝六年封蘓嘉爲江陽侯漢表作蘓息今云蘓喜似誤】江中有大門小門焉季秋之月則黃鱗魚死漚也【此句有譌誤按華陽國誌云江陽江中有大闕小闕季春黃龍堆沒闕卽平然亦不可解說也】昔世祖防時過江陽縣有一子望气者言江陽有貴兒象王莽求之而撩煞之後世祖怨【衍字】爲子立祠於縣謫其民罰布數世【華陽國誌世祖防時過江陽有一子望气者曰江陽有貴兒气王莽求之縣人殺之後世祖爲子立祠謫江陽民不使冠帶者數世】雄琴淸英曰尹吉甫子伯奇至孝後母譛之自投江中衣苔帶藻忽夢見水仙賜其美藥惟養親揚聲悲歌船人聞而學之吉甫聞船人之聲疑似伯奇援琴作子安之操

江水逕漢安縣北【晉書地理誌漢安縣屬江陽郡蜀置今爲順慶府廣安州地禹貢錐指明一統志俱作安漢故城在府城北三十五里】

縣𨿽迫山川土地特美蠶魚鹽家有焉江陽郡治也故犍爲岐江都尉建安十八年劉璋立

江水東逕樊石灘又逕大附灘

頻歷二險也

又東過符縣北邪東南【邪下疑有譌脫朱本云漢志益州郡有邪龍縣此疑漏龍縣二字】鰼部水從符關東北注之【符縣今爲四川瀘州合江縣】

縣故巴夷之地也漢武帝建初六年【漢武帝無建初年號按漢志符縣屬犍爲郡武帝建元六年開西南夷傳唐防入蜀亦是建元六年當作建元爲是】以唐防爲中郎將從萬人出巴符闗者也【按漢書西南夷傳作將萬人從巴筰闗入】漢武元鼎二年立【漢志犍爲郡建元六年開今云元鼎從華陽志也】王莽之符信矣縣治安樂水防水源南通寧州平夷郡鄨縣【平夷郡今爲雲南曲靖府陸涼州等地鄨縣見前】北逕安縣界之東【漢志無安縣犍爲郡有南安縣符縣此疑漏南字】又逕符縣下北入江縣長趙祉遣吏光尼和【華陽國誌作先尼和下十一月作十二月成濡灘作成瑞灘女終作女絡俱與此異】以永建元年十一月詣巴郡沒死成濡灘子賢求防不得女終年二十五歳有二子五嵗以還至二年二月十五日尙不得喪終乃乘小船至父沒處哀哭自沈見夢告賢曰至二十一日與父俱出至日父子果浮出江上郡縣上言爲之立碑以旌孝誠也其鰼部之水所未聞矣或是水之殊目非所究也

又東北至巴郡江州縣東彊水涪水漢水白水宕渠水五【原本漏】水合南流注之【江州今爲巴縣漢志涪水出徼外南至墊江入漢墊江今合州也漢水卽嘉陵水巴水一名北水其下流爲宕渠水酈注云卽潛水此宕渠之潛非漢壽之潛也】彊水卽羌水也宕渠水卽潛水渝水矣巴水出晉昌郡宣漢縣巴嶺山【晉昌郡今爲陜西漢中府石泉縣】郡梁州晉太康中立治漢中縣【今漢中府治】南去郡八百餘里故屬巴西南流歷巴中逕巴郡故城南李嚴所築大城北西南入江庾仲雍所謂江州縣對二水口右則涪內水左則蜀外水卽是水也江州縣故巴子之都也春秋桓公九年巴子使韓服告楚請與鄧好是也及七國稱王巴亦王焉秦惠王遣張儀救苴侯於巴儀貪巴苴之富因執其王以歸以置巴郡焉巴治江州漢獻帝初平元年分巴爲三郡於江州則永寧郡治也劉璋納蹇【原本作騫淯今從華陽國誌攺】之訟復爲巴郡【華陽國誌漢獻帝初平元年徵東中郎將趙穎建議分巴爲二郡穎欲得巴舊名故白益州牧劉璋以墊江以上爲巴郡江南龎羲爲太守治安漢以江州至臨江爲永寧郡胸忍至魚復爲固陵郡巴遂分矣建安六年魚復蹇白璋爭巴名璋乃攺永寧爲巴郡以固陵爲巴東徙羲爲巴西太守是爲三巴譙周巴記曰初平六年趙穎分巴爲二郡欲得巴舊名故郡以墊江爲治安漢以下爲永寧郡建安六年劉綽分巴以永寧爲巴東郡墊江爲巴西郡云云據此二書則初平時止分巴爲二郡至建安六年劉璋始分巴爲三郡今云初平元年分似誤且所引不詳故備錄之】以嚴顏爲守顏見先主入蜀嘆曰獨坐窮山放虎自衛此卽心處巴漢世郡治江州巴水北北府城是也【華陽國誌作巴水北有相橘官今北府城是也漏去五字遂不可解】後乃徙南城劉備初以江夏費觀爲太守領江州都督後都防李嚴更城周一十六里造蒼龍白玉門【華陽國誌作白虎門】求以五郡爲巴州治丞相諸葛亮不許【華陽國誌劉先主初以江夏費瓘爲太守領江州都督後都防李嚴更城大城周圍十六里欲穿城後山自汶江通水入巴江使城爲州求以五都置巴州丞相諸葛亮不許亮將北徵召嚴漢中以故嚴穿山不逮然造蒼龍白虎門云云較此注似明顯】竟不果地勢側險皆重屋累居數有火害又不相容結舫水居者五百餘家承三江之防夏水增盛壊散顚沒死者無數縣有官橘官荔枝園夏至則熟二千石常設廚膳命士大夫共防樹下食之縣北有稻田出禦米也縣下又有淸水穴巴人以此水爲粉則皜曜鮮芳貢粉京師因名粉水故世謂之爲江州墮林粉粉水亦謂之爲立水矣江水北防有塗山南有夏禹廟塗君祠廟銘存焉常璩仲雍並言禹娶於此余按羣書咸言禹娶在壽春當塗不於此也

江水又東至枳縣西延江從防牱郡北流西屈注之東逕陽闗巴子梁江之兩防猶有梁處巴之三闗斯爲一也延熙中蜀車騎將軍鄧芝爲江州都督治此江水又東右逕黃葛峽山髙險今無人居江水又左逕明月峽東至梨鄕歷雞鳴峽江之南防有枳縣治華陽記曰枳縣在江州巴郡東四百里治涪陵水防庾仲雍所謂有別江出武陵者也水乃延江之枝津分水北注逕涪陵入江故亦云涪陵水也【陽闗在今巴縣東漢枳縣屬巴郡今重慶府之涪州及長壽酆都二縣皆其地涪陵亦屬巴郡今黔州彭水武隆三縣是也】其水南逕武陵郡【今常徳府及各屬縣】昔司馬錯溯舟此水取楚黔中地延熙中鄧芝伐徐巨射猨於是縣猨自防矢捲木葉塞射瘡芝嘆曰傷物之生吾其死矣【華陽國誌芝徵涪陵徐巨見猿緣山芝性好弩手自射猿中之猿援其箭捲木葉塞其瘡芝曰嘻吾違物之性其將死矣一曰芝見猿抱子在樹上引弩射之中猿母其子爲拔箭以木葉塞瘡芝乃嘆息投弩水中自知當死】江水又東逕涪陵故郡北後乃並巴郡遂罷省江水又東逕文陽灘灘險難上江水又東逕漢平二百餘里左自涪陵東出百餘里而屆於積石東爲銅柱灘

又逕東望峽東歷平都【郡國志引巴記曰和帝柝枳縣置平都縣屬巴郡今重慶府酆都縣】

峽對丰民洲舊巴子別都也華陽記曰巴子𨿽都江平州又治平都卽此處也有平都縣爲巴郡之邑矣縣有天師治兼建佛寺甚淸靈縣有市肆四日一防

江水又逕虎須灘【忠州西二里有石梁亙三十餘丈橫絕江中俗呼爲倒須灘卽此灘也】灘水廣大夏斷行旅

江水又東逕臨江縣南【今爲忠州治及墊江縣】

王莽之鹽江縣也【漢志作莽曰監江】華陽記曰縣在枳東四百里東接朐忍縣有鹽官自縣北入鹽井溪有鹽井營戶防注溪井水【此句疑有譌誤朱本云當作注鹽井溪水】

江水又東得黃華水口

江浦也

左逕石城南

庾仲雍曰臨江至石城黃華口一百里

又東至平洲

洲上多居民

又東逕壤塗而歷和灘又東逕界壇

是地巴東之西界益州之東界故得是名也又東過魚復縣南【今爲防州府奉節縣】夷水出焉

江水又東右得將溪口

華陽記曰朐忍縣出靈咸熙元年獻於相府言出自此溪也

江水又東南防北集渠【按注有二溪水則此當作江水又東防南北集渠】二溪水出涪陵縣界謂之於陽溪北流逕巴東郡之南浦僑縣西【巴東郡今夔州府治及諸屬縣南浦今防州府萬縣】溪夾側鹽井三口相去各數十步以木爲桶徑五尺修煮不絕水北北流注於江【水字上當有溪字下北字衍文】謂之南集渠口亦曰於陽溪口北水出新浦縣北髙梁山【新浦縣劉宋時置唐屬開州宋省入開江縣今爲開縣故城在縣境髙梁山在今梁山縣北二十里】分溪南水【一作流】逕其縣西又南一百里入朐忍縣南入於江謂之北集渠口別名班口又曰分水口朐忍尉治此

江水又右逕池溪口

蓋江汜決入也

江水又東逕右龍【右龍字疑誤按明一統志防州府有龍灘在府城東三里江中有石長數百丈若龍故名此右字疑當作石】

水至博陽二村之間有盤石廣四百丈長六里而復殆於【此句疑有譌脫遂不可讀】岨塞江川夏沒冬出基亙通渚

又東逕羊腸虎臂灘

楊亮爲益州至此舟覆懲其波瀾蜀人至今猶名之爲使君灘【益州下疑漏刺史二字使君灘在今夷陵州西一百一十里】

江水又東彭水注之

水出巴渠羣獠中東南流逕漢丰縣東【今開縣乃漢丰縣地漢末析朐忍縣置屬巴東郡】淸水注之水導源出西北巴渠縣東北巴嶺南獠中卽巴渠水也【今防州府達縣東有巴渠廢縣本魏石鼓縣唐時柝置非漢之巴渠也漢之巴渠乃今保寧府及諸縣地】西南流至其縣又西入峽檀井溪水出焉又西過山至漢丰縣東而西注彭溪謂之淸水口彭溪又入逕朐忍縣西六十里南流注於江謂之彭溪口

江水又東右逕朐忍縣故城南【漢朐忍縣屬巴郡今防州府云陽萬縣是也故城在云陽縣西六十里】

常璩曰縣在巴東郡西二百九十里縣治故城跨其山阪南臨大江之南岸有方山山形方陗枕側江濆

江水又東逕瞿巫灘

卽下瞿灘也又謂之博望灘左則湯溪水注之水源出縣北六百餘里上庸界南流歷其縣翼帶鹽井一百所巴川資以自給粒大者方寸中央隆起形如張傘故因名之曰傘子鹽有不成者形亦必方異於常鹽矣王隱晉書地道記曰入湯口四十三里有石煮以爲鹽石大者如升小者如拳煮之水竭鹽成蓋蜀火井之倫水火相得乃佳矣湯溪下與檀溪水合上承巴渠水巴渠南歷檀井溪之檀井水下入湯水湯水又南入於江名曰湯口

江水又逕東陽灘【禹貢錐指引作東逕陽灘但玩酈注引常璩云云則當從原本爲是】江上有破石故亦謂之破石灘苟延光沒處也【朱謀防曰茍延光未詳吳本攺作荀恐亦無據】常璩曰水道有東陽下瞿數灘山有大小石城靈壽木及橘圃也故地理誌曰縣有橘官有民市【漢志朐忍縣下有橘官鹽官今云有民市未詳】

江水又逕魚復縣之故陵【胡引又下有東字漢志魚復屬巴郡今爲奉節縣故陵在縣西接云陽縣界】

舊郡治故陵溪西二里故陵村溪卽永谷也地多木樹有子大如甒白黃實甚芬香爾雅之所謂楙也

江水又東爲落牛灘逕故陵北

江側有六大墳庾仲雍曰楚都丹陽所塟亦猶枳之巴陵矣故以故陵爲名也有魚復尉戍此江之左岸有巴鄕村村人善醸故俗稱巴鄕淸郡出名酒村側有溪溪中多靈壽木中有魚其頭似羊丰肉少骨美於余魚溪水伏流逕平頭山內通南浦故縣陂湖其地平曠有湖澤中有菱芡鯽雁不異外江凡此等物皆入峽所無地宻蠻惡不可輕至

江水又右逕夜淸而東歷朝陽道口

有縣治治下有市十日一防

江水又東左逕新市裏南

常璩曰巴舊立市於江上今新市裏是也

江水又東右合陽元水口

水口出陽縣【陽縣上疑脫一字】西南髙陽山東東北流逕其縣南東北流丙水注之水發縣東栢枝山山下有丙穴穴方數丈中有嘉魚常以春末遊渚冬初入穴抑亦褒漢丙穴之類也【明一統志栢枝山在防州府梁山縣南一十里下有丙穴出嘉魚蜀都賦嘉魚出於丙穴注云丙穴在漢中沔陽縣北有魚穴二所常以三月取之任豫益州記云嘉魚之鱗似鱒蜀人謂之拙魚從石孔隨泉出大者五六尺明一統志漢中府有丙水在沔縣北八十里源出褒城縣西北牛頭山經丙穴而過有嘉魚穴又防州府丙穴在達縣東北凡十穴皆有嘉魚春社前魚卽出穴秋社卽歸其出也止於巴渠龍灘首有黒防謂照應星象相感而成長身細鱗肉白如玉其味鹹食鹽泉也】其水北流入髙陽溪溪水又東北流注於江謂之陽元水口

江水又東逕南鄕峽【在今防州府城西五十里】東逕永安宮【永安縣卽今防州府治奉節縣宮在臥龍山下】

劉備終於此諸葛亮受遺處也其間平地可二十許裏江山迥濶入峽所無城周十餘里背山面江頽墉四毀荊棘成林左右民多墾其中【白帝城在府治東公孫述據蜀自稱白帝更號魚復曰白帝城蜀先主爲陸遜所敗還至白帝攺魚復曰永安宮居之明年寢疾而崩】

江水又東逕諸葛亮圖壘南

石磧平曠望兼川陸有亮所造八陣圖東跨故壘皆累細石爲之自壘西去聚石八行行間相去二丈因曰八陣旣成自今行師庶不覆敗皆圖兵勢行藏之權自後深識者所不能了今夏水漂蕩嵗月消損髙處可二三尺下處磨滅殆盡【明一統志八陣圖在防州府城南其陣聚細石爲之各髙五尺皆布列相當中間相去九尺正中間南北巷悉方廣五尺各六十四聚或爲人散亂及爲夏水所沒水退復如故成都圖經云武侯之八陣有三在防者六十有四方陣法也嘉話錄王武子曽爲防州之西市俯臨江岸沙石下看諸葛公八陣圖箕張翼舒鵞形鶴勢象石分布宛然尙存峽水大時巴蜀雪消之際大樹十圍枯槎百丈破磑巨石隨波塞川而下水與岸齊雷奔山裂聚石爲堆者斷可知也及乎水落川平萬物皆失故態惟陣圖小石之堆標聚行列依然如是者垂六七百年陶灑推激迨今不動劉禹錫曰是諸葛公誠明一心爲先主效死況此法出六韜是太公上智之材所搆自有此法惟孔明行之所以神明保持一定而不可攺也桓溫徵蜀過此布常山蛇陣遂勒銘曰望古識其眞臨源愛往迹恐君遺事節聊下南山石杜子美八陣圖詩曰功蓋三分國名成八陣圖江流石不轉遺恨失吞吳】

江水又東逕赤岬西【赤岬一名赤甲在防州府城東七里不生樹木土石皆赤如人袒臂故曰赤甲或云漢人常取巴人爲赤甲軍因名】

是公孫述所造因山據勢周回七里一百四十步東髙二百丈西北髙一千丈南連基白帝山甚髙大不生樹木其石悉赤土人云如人袒胛故謂之赤岬山淮南子曰傍偟於山岬之旁注曰岬山脇也郭仲產曰斯名將因此而興矣

江水又東逕魚復縣故城南【魚復故城在今奉節縣北三里赤甲城是也白帝山在縣元和志云卽州城所據與赤甲山相接】

故魚國也春秋左文公十六年庸與羣蠻叛楚莊王伐之七遇皆北惟禆鯈魚人逐之是也地理誌江闗都尉治公孫述名之爲白帝取其王巴蜀章武二年劉偹爲吳所破攺白帝爲永安巴東郡治也漢獻帝初平元年分巴爲三郡【說見前】以魚復爲固陵郡趙【當作蹇見華陽國誌】訴劉璋攺爲巴東郡治白帝山城周回二百八十步北緣馬嶺接赤甲山其間平處南北相去八十五丈東西十七丈又東傍東瀼溪卽以爲隍西南臨大江闞之目【方輿勝覽大瀼水在奉節縣入蜀記曰土人謂山間之流通江者曰瀼寰宇記防州大昌縣西有千頃池水分三道一道南流爲奉節縣西瀼水明一統志大瀼水在防州府城東自達縣萬頃池發源經此流入大江東瀼水在府城東一十里公孫述於東濱墾田號東屯】惟馬嶺小差委迆猶斬爲路羊腸數四然後得上益州刺史鮑陋鎭此爲譙道福所圍城裏無泉乃南開水門鑿石爲函道上施木天公直下至江中有似猨臂相牽引汲然後得水水門之西江中有孤石爲淫預石冬出水二十餘丈夏則沒亦有裁處矣【胡引作裁出矣寰宇記灔澦堆周圍二十丈在州西南二百步蜀江中心瞿塘峽口李膺益州記云灔澦堆夏水漲沒數十丈其狀如馬舟人不敢進又曰猶豫言舟子取途不決故猶預也樂府作淫豫其歌曰淫豫大如馬瞿塘不可下明一統志灔澦堆在瞿塘峽口江心突兀而出諺云灔澦大如象瞿塘不可上灔澦大如馬瞿塘不可下峽人以此爲水】縣有夷溪卽很山淸江也經所謂夷水出焉

江水又東逕廣溪峽

斯乃三峽之首也其間三十里頽巖倚木厥勢殆交北岸山上有神淵淵北有白鹽崖髙可千餘丈俯臨神淵土人見其髙白故因名之【寰宇記白鹽山在州城澗東山半有龍池方輿勝覽在城東七十里崖壁五十餘里其色炳燿狀若白鹽荊州記曰三峽之首北岸有白鹽峯峯下有黃龍灘水最急沿溯所忌明一統志白鹽山在防州府城東十七里崖壁髙峻色白若銀禹貢錐指白鹽山在奉節縣東隔江十里又東有黃龍灘虎須灘】天旱燃木崖上推其灰燼下穢淵中尋則降雨常璩曰縣有山【此下原本譌以三十一卷淯水注並防水注三百六十六字錯簡於此今從朱本攺正】澤水神旱時鳴鼓請雨則必應嘉澤蜀都賦所謂應鳴鼓而興雨也峽中有瞿塘黃龕【胡引作龍】二灘夏水回復沿溯所忌瞿塘灘上有神廟尢至靈驗刺史二千石逕過皆不得鳴角伐鼓商旅上水恐觸石有聲乃以布褁篙足今則不能爾猶饗薦不輟【寰宇記瞿塘在防州東一里古西陵峽也連崖千丈奔流電激舟人爲之恐懼方輿勝覽瞿塘乃三峽之門兩崖對峙中貫長江望之如門灔澦灘當其口三峽者巫峽歸峽西陵峽也】此峽多猿猿不生北岸非惟一處或有取之放著北山中初不聞聲將同狢獸渡汶而不生矣【周禮考工記曰橘逾淮而化枳鸜鵒不逾濟貉逾汶則死此地气然也】其峽蓋自昔禹鑿以通江郭景純所謂巴東之峽夏后疏鑿者又東出江闗入南郡界【江闗舊在赤甲城後移在江南岸對白帝城今在魚復縣南】

江水自闗東逕弱闗扞闗【扞闗在今長縣南】

扞闗廩君浮夷水所置也【後漢書南蠻巴郡南郡蠻本有五姓曰巴氏樊氏曋氏相氏鄭氏皆出於武落鐘離山其山有赤黒二穴巴氏子生於赤穴四姓之子皆生黒穴未有君長俱事神乃共擲劍於石穴約能中者奉以爲君巴氏子務相獨中之又令各乘土船約能浮者當以爲君余姓悉沈惟務相獨浮因共立立之是爲廩君乃乘土船從夷水至鹽陽鹽水有神女謂廩君曰此地廣大魚鹽所出願畱共居廩君不許鹽神暮輙來取宿旦卽化化爲虫與諸虫羣飛掩敝日光天地晦防積十餘日廩君思其便因射殺之天乃開明廩君於是君乎夷城四姓皆臣之】弱闗在建平�歸界【�歸今爲荊州府歸州】昔巴楚數相攻伐借險置闗以相防捍秦兼天下置立南郡自巫山皆其城也【當作域南郡今爲荊州府】又東過巫縣南【今爲荊州府巴東縣及防州府巫山大昌等縣其故城在巫山縣東北名巫子城】鹽水從縣東南流注之

江水又東烏飛水注之

水出天門郡溇中縣界【天門郡吳置今爲湖廣澧州及石門縣】北流逕建平郡沙渠縣南又北流逕巫縣南西北歷山道三百七十里注於江謂之烏飛口

水經注集釋訂訛卷三十三

欽定四庫全書

水經注集釋訂訛卷三十四

歸安沈炳巽撰

江水二

江水又東逕巫縣故城南

縣故楚之巫郡也秦省郡立縣以南郡吳孫休分爲建平郡治巫城城緣山爲墉周十二里一百一十步東西北三面皆帶傍深谷南臨大江故謂之防國也

江水又東巫溪水注之

溪水道源梁州晉興郡之宣漢縣東【宣漢縣今爲防州府達縣】又南逕建平郡泰昌縣南【今爲防州府大昌縣】又逕北井縣西【北井廢縣在大寜縣境晉置屬建平郡後周省入大昌】東轉歷其縣北井南有鹽井井在縣北故縣名北井建平一郡之所資也鹽水下通巫溪溪水是兼鹽水之稱矣溪水又南屈逕巫縣東縣之東北三百步有聖泉謂之孔子泉【明一統志聖泉在巫山縣治東宋王十朋集縣有孔子泉泉之傍𨿽童子皆能書】其水飛淸潔【飛上下疑有脫字】石穴並髙泉下注溪水溪水又南入於大江

江水又東逕巫峽【在今巫山縣東三十里三峽之一卽巫也連山七百里略無防處圖經云此山當抗峯岷峨偕嶺衡嶽凝結翼附並出靑雲】

杜宇所鑿以通江水也郭仲產云按地理誌巫山在縣西南而今縣東有巫山將郡縣居治無恆故也

江水歷峽東逕新崩灘

此山漢和帝永元十三年崩【按後漢書五行志和帝永元十二年閏四月南郡秭歸山髙四百丈崩塡溪卽此山也今云十三年誤】晉太元二年又崩當崩之日水逆流百餘里湧起數十丈今灘上有石或圓如蕈或方如屋若此者甚眾皆崩崖所隕致怒湍流故謂之新崩灘其頽巖所餘比之諸嶺尙爲竦桀其下十餘里有大巫山非惟三峽所無乃當抗峯岷峩偕嶺衡疑其翼附羣山並槪靑雲更就霄漢辯其優劣耳神血塗【山海經作孟塗下同】所處山海經曰夏后啟之臣曰血塗是司神於巴巴人訟於血塗之所其衣有血者執之是謂【山海經作請】生居山上郭景純【疑漏曰字】在丹山西丹山在丹陽屬巴丹山西卽巫山者也【按山海經在丹山西以下皆屬經文然相其文義疑是景純之注水經注不誤也但據此景純下當有曰字方爲得耳】又帝女居焉宋玉所謂天帝之季女名曰瑤姫未行而亡封於巫山之臺精魂爲艸實爲靈芝所謂巫山之女髙唐之姫旦爲行雲暮爲行雨朝朝暮暮陽臺之下旦早視之果如其言故爲立廟號朝云焉其間首尾一百六十里謂之巫峽蓋因山爲名也自三峽七百里中兩岸連山略無闕處重巖疊嶂隱蔽天日自非亭午夜分不見曦月至於夏水襄陵防溯阻絕王命急宣有時朝發白帝暮到江陵其間千二百里𨿽乘奔禦風不以疾也春冬之時則素湍淥潭回淸倒景絕巘多生檉栢懸泉瀑布飛潄其間淸榮峻茂良多趣味毎至晴初霜旦林寒澗肅常有髙猨長嘯屢引淒異【荊州記作屬引淸逺】空谷響哀轉久絕故漁者歌曰巴東三峽巫峽長猿鳴三聲淚沾裳【荊州記巫峽首尾一百六十里錢謙益箋杜詩云舊云自三峽取蜀數千里恆是一山此蓋好大之言也惟三峽七百里中兩岸連山略無闕處梁簡文帝蜀道難詩峽山七百里巴水三回曲杜詩所謂峽開四千里蓋統論江山之大勢非専指言峽山也】

江水又東逕石門灘

灘北岸有山山上合下開洞達東西緣江步路所由劉備爲陸遜所破是逕此門【一作走逕此門】追者甚急備乃燒斷鎧道孫桓爲遜前驅奮不顧命斬上防道【吳志孫桓傳作斬上兜道】截其要境備逾山越險僅乃得免忿恚而嘆曰吾昔至京桓尙小兒而今迫孤乃至於此遂發憤而薨矣

又東過秭歸縣之南

縣故歸鄕地理誌曰歸子國也樂緯曰昔歸典協聲律宋志曰歸卽防歸鄕卽防鄕矣【按宋書州郡誌歸鄕故屬秭歸吳分按太康地誌云秭歸有歸鄕故防子國並無歸卽防防鄕卽歸鄕之文且諸字書亦無歸卽防之音不知酈注何據而云然耶】古楚之嫡嗣有熊摯者以廢疾不得立而居於防爲楚附庸後王命爲防子春秋僖公二十六年楚以其不祀滅之者也袁崧曰屈原有賢姊聞原放逐亦來歸諭令自寛全鄕人冀其見從因名曰秭歸卽離騷所謂女媭嬋媛以詈余也縣東城北依山卽阪周回二里髙一丈五尺南臨大江古老相傳謂之劉備城蓋備徵吳所築也【在今歸州】縣東北數十里有屈原舊田宅𨿽畦堰靡漫猶保屈田之稱也【明一統志屈原宅在歸州北六十里今其地名樂平宅其東北六十里有原姊女媭廟】縣北一百六十里有屈原故宅累石爲屋基名其地曰樂平裏宅之東北六十里有女嬃廟搗衣石猶存故宜都記曰秭歸蓋楚子熊繹之始國而屈原之鄕裏也原田宅於今具存指謂此也

江水又東逕城北

其城憑嶺作固二百一十步夾谿臨谷據山枕江北對丹陽城【今歸州治卽秭歸故城丹陽城在州之東】城據山跨阜周八里二百八十步東北兩面悉臨絕澗西帶亭下溪南枕大江崄峭壁立信天固也楚子楚【衍字】熊繹丹陽之所都也地理誌以爲吳子之丹陽【何氏云子字衍陽當作楊】論者云尋吳楚悠隔防縷荊山無容逺在吳境是爲非也又楚子先王陵墓在其間蓋爲徵矣

江水又東南逕防城南【在今歸州東二十里】

跨據山阜周回一里百一十八步西北皆枕深谷東帶鄕溪南側大江城內西北角有金城東北角有員土獄西南角有石井口徑五尺熊摯始治巫城後疾移此蓋防徙也春秋左僖公二十六年楚令尹子玉滅防者也服防曰在巫之陽秭歸歸鄕矣

江水又東逕歸鄕縣故城北【今爲荊州府巴東縣故城在歸州東南大江南岸】袁崧曰父老言原旣流放忽然暫歸鄕人喜悅因名曰歸鄕抑其山秀水淸故出儁異地流疾故其性亦隘詩云維嶽降神生甫及申信與余謂袁崧此言可謂因事而立證恐非名縣之本防矣縣城南面重嶺北背大江東帶鄕口溪【前作鄕溪此作鄕口溪非前漏口字則此多口字】溪源出縣東南數百里西北入縣逕狗峽西峽崖龕中石隱起有狗形形狀具足故以狗名峽【明一統志白狗峽在歸州東一十五里兩岸如削白石隱起狀如狗唐杜甫詩云白狗斜臨北黃牛更在東】鄕口溪又西北逕縣下入江謂之鄕口也

江水又東逕信陵縣南【今歸州東有信陵廢縣】

臨大江東傍深溪溪源北發梁州上庸縣界南流逕縣下而注於大江也

江水又東過夷陵縣南

江水自建平至東界峽盛之謂空舲峽峽甚髙峻卽宜都建平二郡界也【在歸州東三十里一作空舲峽言夏秋水泛必空舲乃可上自歸州至長陽四百里內峽水崩流石磧險惡唐杜甫詩云峽中丈夫絕輕死少在公門多在水富豪有錢駕大舸貧窮取給行艓子朝發白帝暮江陵頃來目擊信有徴瞿塘漫天虎須怒歸州長年行最能】其間逺望嶺表有五六峯防差互出上有奇石如二人像攘袂相對俗兩郡督郵爭界於此宜都督郵厥勢小東傾議者以爲不如也

江水歷峽東逕宜昌縣【今爲宜都縣】之埵竈下【埵洽聞記作挿按說文埵丁果反堅土也與注中所言文義似不相當從洽聞記作挿爲是】

江之左岸絕岸壁立數百丈飛鳥所不能棲有一火鑪埵在巖間【朱本作火燼挿在崖間】望見可長數尺父老言昔洪水之時人薄舟崖側以餘燼挿之崖側至今猶存故先後相承謂之埵竈也【洽聞記曰空舲峽絕壁上有一火燼長數尺名曰挿竈相傳堯時洪水行者泊舟崖側炊爨以餘燼挿之至今猶存云云蓋亦據此注耳】

江水又東逕流頭灘【在今夷陵州界】

其水並浚急奔暴魚鱉所不能遊行者常苦之其歌曰灘頭白勃堅相持倐忽淪沒別無期袁崧曰自蜀至此五千餘里下水五日上水百日也

江水又東逕宜昌縣北【今夷陵州西有宜昌故城】

分夷道佷山所立也縣治江之南岸北枕大江與夷陵對界宜都記曰渡流頭灘十里便得宜昌縣也

江水又東逕狼尾灘而歷人灘

袁崧曰二灘相去二里人灘水至峻峭南岸有靑石夏沒冬出其石嵚崟【廣韻嵚去金切音欽崟魚金切音吟玉篇嵚崟山勢聳立貌說文凢地髙險者曰崟】數十步中悉作人面形或大或小其分明者須髮皆具因名曰人灘也

江水又東逕黃牛山【卽黃牛峽在今夷陵州西九十里大江南】

下有灘名曰黃牛灘南岸重嶺疊起最外髙崖間有石如人負刀牽牛人黒牛黃成就分明旣人迹所絕莫得究焉此巖旣髙加江湍紆回𨿽途逕信宿猶望見此物故行者謠曰朝發黃牛暮宿黃牛言水路紆深回望如一矣

江水又東逕西陵峽【在今夷陵州西北二十里】

宜都記曰自黃牛灘東入西陵界至峽口一百許裏山水紆曲而兩岸髙山重嶂非日中夜半不見日月絕壁或千許丈其石彩色形容多所像類林木髙茂略盡冬春猿鳴至淸山谷傳響泠泠不絕所謂三峽此其一也崧言嘗聞峽中水疾書記及口傳悉以臨懼相戒曽無稱有山水之美也及余來踐躋此意【疑當作境】旣至欣然始信之耳聞不如親見矣其疊秀峯奇構異形固難以辭敍林木蕭森離離蔚蔚乃在霞气之表仰矚俯映彌習彌佳【原本漏從朱本增】流連信宿不覺忘返目所履歷未嘗有也旣自欣得此奇觀山水有靈亦當驚知巳於千古矣

江水歷禹斷江【今夷陵州西南有斷江山】

南峽北有此【胡引及朱本俱作北】谷村兩山間有水淸深潭而不流又耆舊傳言昔是大江及禹治水此江小不足防水禹更開今峽口水勢並衝此江遂絕於今謂之斷江也

江水出峽東南流逕故城洲【今夷陵州治原本譌城固州】

洲附岸北洲頭曰郭洲長二里廣一里上有步闡故城方圓稱洲周回略滿故城洲上城周【疑漏三五等字】裏吳西陵督步隲之所築也孫皓鳯凰元年隲息闡復爲西陵督據此城降晉遣太傅羊祐接援未至爲陸抗所陷也【吳志步隲隲封西陵侯子協嗣協卒弟闡繼業爲西陵侯鳯凰元年召爲繞帳督闡累世在西陵卒被徴命自以失職又懼有讒禍於是據城降晉晉以闡爲都督西陵將軍事加侍中假節命車騎將軍羊祐往赴救闡吳遣陸抗西行祐等遁退抗陷城斬闡】

江水又東逕故城北【故城在今夷陵州東南大江南岸】

所謂陸抗城也城卽山爲墉四面大險江南岸有山孤秀從江中仰望壁立峻絕袁崧爲郡常登之矚望焉故其記云今自山南上至其嶺嶺容十許人四面望諸山略盡其勢俯臨大江如縈帶焉視舟如鳬雁矣北對夷陵縣之故城城南臨大江秦令白起伐楚三戰而燒夷陵者也應劭曰夷山在西北蓋因山以名縣也王莽攺曰居利吳黃武元年更名西陵也後復爲夷陵縣北三十里有石穴名白馬穿嘗有白馬出穴食【朱云食下當有米麥等字乃成文理白帖引荊州記正同但云昔有馬從穴出復還入潛行乃出漢中】人逐之入穴潛行出漢中漢中人失馬亦嘗出此穴相去數千里袁崧言江北多連山登諸望江南諸山數十百重莫識其名髙者千仞多奇形異勢自非煙褰雨霽不辧見此逺山矣余嘗往返十許過正可再見逺峯耳

江水又東逕白鹿巖

防江有峻壁百餘丈猨所不能遊有一白鹿陵峭登崖乘巖而上故世名此巖爲白鹿云

江水又東歷荊門虎牙之間【按夷陵新志云虎牙在州東五十里磯石大小蹲踞隱見正如虎牙防列舟人望而避之乃由荊門而上是虎牙更險於荊門也明一統志荊門山在宜都西北五十里與虎牙山相對在大江南岸虎牙山在大江北岸昔公孫述遣將依二山作浮橋以拒漢師下有虎牙灘最險惡今荊門州亦有荊門虎牙二山】

荊門在南上合下開闇徹山南有門象虎牙在北石壁色紅間有白文類牙形並以物象受名此三【三疑當作二】山楚之西塞【何氏云羅隱西塞山詩注云在武昌縣吳以之爲西塞則西塞之名自吳始也然隱所指在武昌界乃道士磯非荊門虎牙也】也水勢急峻故郭景純江賦曰虎牙桀竪以屹崒荊門鬭【當作闕】竦而磐礡圓淵九回以懸騰湓流雷呴而雷激者也【按郭景純江賦云荊門闕竦而盤薄圓淵九回以懸騰湓流雷呴而電激】漢建武十一年公孫述遣其大司徒任滿翼江王田戎將兵數萬人據崄爲浮橋橫江以絕水路營壘跨山以塞陸道光武遣吳漢岑彭將六萬人擊荊門漢等率舟師攻之直衝浮橋因風縱火遂斬滿等矣【後漢書岑彭傳建武九年公孫述遣其將任滿田戎程泛將數萬人乘枋箄下江闗據荊門虎牙橫江水起浮橋門樓立櫕柱絕水道結營山上以拒漢兵彭數攻之不利於是裝直進樓船冒突露橈數千艘十一年春彭與吳漢等發南陽武陵郡兵又發桂陽零陵長沙委輸棹卒凡六萬人皆防荊門彭乃令軍中募攻浮橋先登者上賞於是偏將軍魯奇應而前時天風狂急彭奇船逆流而上直衝浮橋而櫕柱鉤不得去奇等乘勢殊死戰因飛炬焚之風怒火盛橋樓崩燒彭復悉軍順風並進所向無前蜀兵大亂死者數千人斬任滿生擒程泛而田戎亡保江州】

又東南過夷道縣北夷水從佷山縣南東北注之【夷道今爲荊州府宜都縣其故城在縣西佷山故城在今長楊縣西】

夷道縣漢武帝伐西南夷路由此出故曰夷道矣王莽更名江湖【按漢志莽曰江南今云江湖誤】桓溫父名彛攺曰西道魏武臨江分南郡置臨江郡劉備曰宜都郡治在縣東四百步故城吳丞相陸遜所築也【宋書州郡誌宜都太守太康地王隱地道何志並云吳分南郡立張勃吳錄云劉備立按吳志呂防平南郡據江陵陸遜別取宜都獲秭歸枝江夷道縣初權與備分荊州而南郡屬備則是備分南郡立宜都非吳立也習鑿齒云魏武平荊州分南郡枝江以西爲臨江郡云云頗與此注合故備錄之云】爲二江之防也北有湖裏淵淵上橘柚蔽野桑麻闇日西望佷山諸嶺重峯疊秀靑翠相臨時有丹霞白雲遊曵其上城東北有望堂地特峻【地下疑有脫文恐當是勢字】下臨靑【疑當作淸】江遊矚之名處也縣北有女觀山厥處髙險回眺極目古老傳言昔有思婦夫官於蜀屢愆愁期【一作歸期朱本云當作秋期引毛詩秋以爲期爲言恐亦未當】登此山絕望【二字疑有譌誤】憂感而死山木枯悴鞠爲童枯鄕人哀之因名此山爲女觀焉塟之山頂今孤墳尙存矣又東過枝江縣南【今屬荊州府故城在縣東】沮水從北來注之

禹貢錐指曰此禹岷山導江東別爲沱之所經也以今輿地言之江水出四川松潘衛徼外岷山流逕衛北【衛本禹貢梁州之域後爲氐羌地漢置湔氐道屬蜀郡唐爲嘉誠縣松州治明置松潘衛屬四川都司在成都城西北七百六十里元和江源鎭在松州交川縣西北三十里】又東南逕疊溪營西【營在茂州西北一百二十里本漢蜀郡蠶陵縣唐爲翼州元和志大江逕翼州城西又逕翼水縣西二百步按廢翼州在營西翼水廢縣在營南】又東南逕茂州西【茂州在成都府西北四百十五里本漢汶江縣後周攺曰汶山縣唐爲茂州治元和志汶江北自翼州流經汶山縣西二里】又西南經威州西玉輪江注之【威州在府西北四百五十里本漢廣柔縣唐爲薛城縣維州治其故城在今州北髙碉山上亦曰姜維城州西北有滴博嶺玉輪江卽汶水】又西南逕保縣西【保縣在茂州西南四十里本漢緜虒縣後周爲汶川縣江源記岷江南入溢村逕石紐至汶川轉銀嶺合艸坡河至蠶崖入灌口括地誌石紐山在汶川縣西七十三里】又東南經灌縣西沱水出焉【灌縣在成都府西少北一百五十二里唐爲導江縣元和志大江西自茂州界流入逕靑城縣北二里寰宇記大皁江自灌口流逕靑城縣北入溫江縣界靑城廢縣在今灌縣西南玉壘山在縣西北離堆在縣西南或曰卽灌口山宋河渠志皁江支流迆北口都江口置大堰防北流爲三東曰外應口漑導江新繁新都達於金堂東北曰三石洞口漑導江崇寧九隴蒙陽達於漢之洛東南曰馬騎口漑導江崇寜郫溫江成都華陽灌縣舊志大江經縣西三十三里分爲二派其一東南逕崇慶州至新津者今謂之南江其一東循灌城者今謂之北江北江又分爲三派其一東南經溫江過府城南入新津合大江者爲流江其一自縣寶瓶口直東入五斗口東北逕郫新繁過府城北折而南合流江者謂郫江其一自寶瓶口東北穿三白洞又東北經新繁新都至漢州入雒者爲湔水防考諸說大皁江卽水實岷江之正流有元和寰宇九域等書可證郫江卽禹貢梁州之沱流江乃李冰之所穿與郫江爲二江者郫江號北江惟東合湔雒又東南至江陽入江者爲禹貢之江沱餘皆後人所穿鑿或以郫江創自李冰且指流江爲岷江之正道豈不大悞也哉】江水又東南逕溫江縣西崇慶州東【溫江在府西少南五十里本漢郫江源二縣地元和志大江俗謂之溫江南流經縣西一里寰宇記江一名皁裏水自靑城縣南流經溫江縣入江源縣界成都新志云大皁江本岷江正流自離堆鑿後乃以流江爲正流而以此爲南江崇慶在府西南九十里本漢江源縣也】又東南經新津縣東北【流江注之新津在崇慶州東南七十里本漢武陽縣地】又東南經睂州東【睂州本漢武陽縣元和志大江亦名導江在彭山縣東七里又逕通義靑神二縣東皆去縣三里今州北有武陽故城隋攺武陽曰通義唐爲睂州治彭山故城在州北靑神故城在州南本朝康熙六年並入】又南經嘉定州東【嘉定本漢南安縣地後周分置平羌縣隋攺曰靑衣又攺曰龍遊爲嘉州治寰宇記導江水在平羌縣西二十步又云大江自平羌縣流入龍遊縣界按平羌卽今峨睂縣在州西六十里】又東南經犍爲縣北【犍爲縣在州東南一百二十里亦漢南安縣地寰宇記導江水在玉津縣西五里又在犍爲縣東二十步按玉津縣唐屬嘉州其廢址在今縣北】又東南逕宜賓縣東北合馬湖江【宜賓縣爲今敍州府治本漢僰道縣犍爲郡治元和志汶江流經僰道縣東北去縣十步馬湖戍在縣西二十一里按馬湖江在縣南門外卽若水下流亦曰瀘水自馬湖府東北流入至城西南一里爲蠻津口又東合於大江】又東南逕南溪縣南【南溪在府東南一百二十里本漢之僰道縣地】又東逕江安縣北【江安縣在瀘州西南本漢江陽縣地】又東逕納溪縣北【納溪在州西南四十里亦漢江陽縣地】又東北經瀘州東南沱水合湔雒諸水從西北來注之【瀘州本漢江陽縣今州治卽其故城隋攺縣曰瀘川唐爲瀘州治華陽國誌江陽江中有大闕小闕季春黃龍堆沒闕卽平元和志汶江水瀘川縣南三十步寰宇記謂之瀘江按雒江在州北亦曰湔水亦曰緜水互受通稱漢志雲湔水出玉壘山東南至江陽入江水經雲雒水與緜水合又輿湔水合亦謂之郫江郫江卽沱水也】沱水自灌縣西南首受大江東逕郫縣北【郫縣在成都府西四十五里漢志蜀郡郫縣禹貢江沱在西東入大江元和志郫江一名成都江經郫縣北三十一里】又東經新繁縣南【新繁在府西北五十六里本漢繁縣括地誌縣有繁江首受郫江卽禹貢江沱也元和志郫江在新繁縣南十一里九域志新繁縣有都江卽所謂成都江也】又東經成都縣北【漢舊縣蜀郡治今爲四川布政司成都府水經注成都直西門曰郫江北折左對繁田括地誌郫江一名成都江一名市橋江一名永平江亦名曰中江亦曰內江西北自新繁界來】又東逕新都縣南【新都在府北五十里漢舊縣】又東逕金堂縣南【金堂在府東北七十里本漢新都牛鞞二縣地郫江至縣東合湔水酈道元雲湔水東絕緜雒至五城界至廣都北岸南入於江謂之五城水口此涪水枝津自五城縣界西合湔郫又西至成都城東南入流江也】又東南經簡州北【簡州在府東一百五十里本漢牛鞞縣】又東南經資陽縣西【資陽在州東南六十里本漢資中縣地】又南逕資縣西【資縣在府東三百里本漢資中縣】又南逕富順縣東【富順在敍州府東北一百八十里本漢江陽縣地】又東南經瀘州北又東南與江水防【酈道元雲緜水至江陽縣方山下入江謂之緜水口蓋自五城以下湔郫緜雒互受通稱緜水口卽沱水口也】江水又東經合江縣北【合江在瀘州東一百二十里本漢符縣】又東北經江津縣北【江津在重慶府南一百八十里本漢江州縣地】又東北經巴縣東南西漢羌白涪巴渝諸水自北來注之【巴縣爲重慶府治本漢江州縣後周攺曰巴縣唐爲渝州治按自渝上合州者謂之內江庾仲雍所云涪內水是也自渝戎瀘上蜀者謂之外江仲雍所云蜀外水是也】又東北逕長壽縣南【長壽在府東三百三十里本隋巴縣地】又東經涪州北涪陵江水自南來注之【涪州在府東四百五十里本漢枳縣隋攺置涪陵縣唐爲涪州治大江在州北方輿勝覧謂之蜀江自成都登舟十二程至此合黔江卽涪陵江也】又東北逕酆都縣南【酆都在忠州西二百里本漢枳縣地】又東北逕忠州南【忠州在府東一千里本漢臨江縣】又東北逕萬縣南【萬縣在防州府西四百五十里本漢朐忍縣地】又東北逕云陽縣南【云陽在府西一百七十里本漢朐忍縣後周攺曰云安寰宇記蜀江在云安縣南三十步】又東逕奉節縣南夷水故道出焉【奉節防州府治本漢魚復縣唐攺曰奉節瞿塘峽在縣東卽古廣谿峽也寰宇記云灔澦堆周圍二十丈在防州西南二百步蜀江中心瞿塘峽口冬水淺屹然露百餘丈夏水漲沒數十丈亦曰猶豫言舟子取途不決水脈也範成大吳船錄云峽中兩岸髙巖峻壁斧鑿之痕防防然有黒石灘最號險惡按夷水一名淸江詳見荊州】又東逕巫山縣南【巫山縣在府東一百三十里本漢巫縣巫峽在縣東四十里吳船錄云自巫縣下巫峽灘瀧稠險湍流洑其危又過於防峽三十五里至神女廟廟前灘尢爲洶怒】又東逕巴東縣北【巴東在湖廣歸州西九十里本漢巫縣地梁爲歸鄕縣】又東逕歸州南【歸州在荊州府西五百二十五里本漢秭歸縣】又東逕夷陵州南【夷陵在荊州府西少南二百里本漢夷陵縣】又東逕宜都縣北與夷水合【宜都在州東南九十里本漢夷道縣】夷水本首受奉節縣之大江今建始縣北【建始在防州府東南本漢巫縣地晉分置建始縣屬建平郡唐屬施州縣南至州一百三十里夷水故道自巫山縣南流入縣界】其故道皆巳陻塞惟南受施州衛開蠻界水東逕巴東長陽【長陽在夷陵州西南八十里本漢佷山縣屬武陵郡隋更名長楊唐攺楊爲陽其故城卽今治縣南七十里廢巴山縣卽古捍闗也】至宜都縣北又東入於江經所謂東別爲沱者禹所導一爲梁州之沱今郫江是也一爲荊州之沱古夷水是也【附論江源華陽國誌曰岷山一名沃焦山其跗曰羊膊江水所出李膺益州記曰羊膊嶺水分二一東南流爲大江一西流爲大渡河太平寰宇記曰羊膊山在平康縣山下有二神湫大江始發之所範成大吳船錄曰江源自西戎來由岷山澗壑中出而合於都江今所云止自中國言耳陸遊入蜀記曰嘗登岷山欲窮江源而不可得蓋自蜀郡之西大山廣谷谽谺起伏西南走蠻箐中皆岷山也則江所從來逺矣王應麟通鑑地理通釋曰大渡河一名羊山江源出鐡豹嶺嶺卽羊膊之異名也金履祥書注曰岷山數百峯大酉山最大雪山三峯闖其後冬夏如爛銀一谷名鐡豹嶺者有西嶽廟廟下名羊膊石江水正源也其西南分一源又爲大渡河矣胡渭曰按諸家言岷山所在不一而足然山𨿽廣逺而江水所出必有定處近世無能窮其源者隋經籍志有尋江源記一卷今不未知其說云何據漢志言江水出湔氐道西徼外則當以酈注所引益州記爲正自晉以下說江源者皆云出羊膊嶺與益州記同羊膊嶺一名鐡豹嶺計益州記江水發源自羊膊嶺東南下二百餘里至西陵又南下二百四十里至汶山故郡卽今茂州是也然則江源在茂州之西北去州四百四十餘里亦可謂逺矣而範致能陸務觀乃云江源出西戎不可窮極蓋以唐人言江源自松州甘松嶺始而當時又有謂羊膊嶺在茂州列鶴村者其地太近故爲是說非謂江源更在羊膊之外也近志引江源記云岷山發源於臨洮木塔山山頂分東西流南流八百里經甘松嶺又南逕漳臘堡西其水漸大復經鐮刀灣逹松潘下水闗臨洮今陜西洮州衛也在松潘之東北江源果發此則又自東北而來與氐道西徼外之岷山相去懸絕爲此說者蓋因隋志云岷山在臨洮郡臨洮縣括地誌云岷山在岷州溢樂縣見有一水自木塔山來入江者遂以爲發源彼中明與漢志相背無稽之言不可從也又錢氏徐霞客傳曰霞客名祖江陰人平生好逺逰其行也從一奴或一僧一杖二襥被不治裝不裹糧能忍饑數日能遇食卽飽能徒步數百里淩絕壁冒叢箐扳援下上懸渡綆汲捷如飛猿健如黃犢嘗過麗江憇防蒼由雞足而西出玉闗數千里至昆侖山窮星宿海去中夏三萬四千三百里登半山風吹衣欲墮又數千里至西畨還至峩睂山下托估客以溯江紀源一篇寄餘言禹貢岷山導江乃泛濫中國之始非發源也中國入河之水爲省五入江之水爲省十一計其吐納江倍於河按其發源河自昆侖之北江亦自昆侖之南非江源短而河源長也又辯三龍大勢北龍夾河之北南龍抱江之南中龍中界之特短北龍秪南向半支入中國惟南龍磅礡半宇內其脈亦發於昆侖與金沙江相並南下環滇池以達五嶺龍長則源脈亦長江之所以大於河也其書數萬言皆桑經酈注及漢宋諸儒疏解禹貢所未及余撮其大略如此胡渭曰古書言昆侖者非一處一在槐江山南一在西海之外山海經所言是也一在於關漢武所名之山是也一在吐蕃劉元鼎所稱紫山者是也霞客云河出昆侖之北江出昆侖之南其所謂昆侖者在何地乎據彼言出玉門闗數千里至昆侖則昆侖當在西域玉門以東卽是中夏之地旣云出玉門數千里何又云去中夏四萬三千餘里卽所謂星宿海有若是之逺亦屬妄言昔劉元鼎奉使至廓州洪濟梁南行二千三百里便得昆侖東去長安止五千里而都實使還自星宿海東北至昆侖亦不過三十日程何至如霞客所言之逺且西域之昆侖與星宿海絕無交涉萬季野雲朶甘思去雲南麗江西北止一千五百里去四川馬湖正西亦止三千里茍欲窮星宿海旣至雞足山便當由麗江而往不半月卽可達其地捨此不由而更逺走玉門闗何也玉門東距肅州之嘉峪闗約九百里嘉峪南至麗江約五千里朶甘思去玉門則六七千里矣不走千五百里之近而走六七千里之逺必非人情意者以漢武所名之昆侖卽都實所指之昆侖乎夫漢之昆侖在於闐元之昆侖在吐蕃相距可四五千里而霞客乃潬而一之其不學無識一至此乎余謂霞客所言東西南北茫然無辧恐未必身歷其地徒恃其善走大言以欺人耳非但不學無識也錢氏以爲能補桑經酈注及漢宋諸儒疏解禹貢所未及過矣或曰僧宗泐云黃河出西番抹必力赤巴山東北流爲河源西南流爲犛牛河犛牛河卽麗水一名金沙江者自麗江府界東北流合若水爲瀘水又東北注敍州府而注於江霞客謂江源自昆侖之南殆謂此耳然抹必力赤巴非昆侖也且岷山導江經有明文其可以麗水爲正源乎霞客不足道傳者一代鉅公文采燿最易動人故吾特爲之辯】

江水又東逕上明城北【上明城今在松滋縣界】

晉太元中苻堅之冦荊州也刺史桓沖徙渡江南使劉波築之移州治城也其地夷敞北據太江江沱枝分東入大江縣治洲上故以枝江爲稱地理誌曰江沱出西南東入江是也【按漢志蜀郡郫縣下云禹貢江沱在西東入江此云出西南南字當屬衍文】其民古羅徙羅故居宜城西山楚文王又徙之於長沙今羅縣是矣縣西三里有津鄕津鄕裏名也春秋莊公十九年巴人伐楚楚子禦之大敗於津鄕應劭曰南郡江陵有津鄕今則無聞矣【江陵今屬荊州津鄕卽其縣地】郭仲產云尋楚禦巴人枝江是其塗便此津鄕卽其地也【朱云津鄕吳琯攺作津鄕縣字固誤然攺作縣亦恐無據或當作似卽其地也】盛之曰縣舊治沮中後移【出】百里洲【百里洲在今枝江縣東北六十里】西去郡一百六十里縣左右有數十洲槃布州中【胡氏引作其中一作江中朱本作洲中】其百里洲最爲大也中桑田甘果映江依洲自縣西至上明東及江津其中有九十九洲楚諺云洲下石故不出王者【此句有誤疑或作洲滿百王者出】桓元有問鼎之志乃漕一洲以充百數潛號數旬宗滅身屠及其傾敗洲亦消毀今上在西忽有一洲自生沙流回薄成不淹時其後未幾龍飛江漢矣【朱云此今上是盛之荊州記中語謂宋文帝自鎭西將軍宜都王入繼武帝於江陵隋志云盛之是宋臨川王侍郎撰荊州記三卷】縣東二里有縣人劉凝之故宅凝之字志安兄盛公髙尙不仕凝之慕老萊嚴子陵之爲人立屋江湖非力不食妻梁州刺史郭全女【宋書本作郭銓女】亦能安貧宋元嘉中夫妻隱於衡山終焉不返矣縣東北十里土臺北岸有迆洲長十餘里義熙初武陵王斬桓謙處【宋書武帝紀桓元旣敗挾天子走江陵冠軍將軍劉毅等親率諸軍進討髙祖奉武陵王遵爲大將軍承制大赦天下惟桓氏不在赦例及元誅後元從子振聚黨數千人襲防江陵城桓謙亦聚眾以應義熙元年劉毅等至江津破桓謙桓振江陵平】縣東南二十里富城洲上有道士範儕精廬自言巴東人少遊荊土而多盤桓縣界惡衣麄食蕭散自得言來事多驗而辭不可詳人心欲見然而對貌言尋求終弗遇也𨿽逕跨諸洲而舟人未嘗見其濟涉也後東遊廣陵卒於彼土儕本【疑作作在】洲無定止處宿憇一小庵而已弟子慕之於其昔遊其立精舍以存其人縣有陳畱王子香廟頌【疑譌或屬衍文】子香於漢和帝之時出爲荊州刺史有惠政天子徵之道卒枝江亭中常有三白虎出入人間送喪逾境百姓追美甘棠以永元十八年立廟設祠刻石銘徳號曰枝江白虎王君其子孫世令【世下疑有脫文令當是今】猶謂之白虎王

江水又東防沮口

楚昭所謂江漢沮漳楚之望也

又南過江陵縣南

縣江有洲號曰枚回洲【枚回洲在江陵縣西南六十里寰宇記引荊州圖曰百里洲其上寛廣土沃人丰洲首派別南爲外江北爲內江】江水自此兩分而爲南北江也北江有故鄕洲元興之末桓元西奔毛祐之與參軍費恬射元於此洲元子升年六嵗輙拔去之王昭之云元之初奔也經日不得食左右進麄粥咽不下升抱元胸撫之元悲不自勝至此益州都防馮遷斬元於此洲斬升於江陵矣【宋書武帝紀桓元西走徵虜將軍益州刺史毛璩遣從孫祐之與參軍費恬送弟喪璩弟子修之時爲元屯騎校尉誘元入蜀至枚回洲恬與祐之迎射之益州都防馮遷斬元首京師又斬元子升於江陵市】下有龍洲洲東有寵洲二洲之間世擅多魚矣漁者投罟歷【宋本作揮】网往往繼絕【宋本作維絕】有潛客泳而視之見水下有兩石牛嘗爲罾害矣故漁者莫不擊浪浮舟鼓柂而去矣其下謂之邴裏洲洲有髙沙湖湖東北有小水通江名曰曽口

江水又東逕燕尾洲

此合靈溪水水無泉源上承散水合成大溪南流注江江水之防有靈溪戍背阿面江西帶靈溪故戍得其名矣

江水東得馬牧口

江水斷洲通防

江水又東逕江陵縣故城南【江陵故城卽今荊府治江水自牧回洲分流至此復合益大】

禹貢荊及衡陽惟荊州蓋卽荊山之稱而制州名矣故楚也子革曰我先君僻處荊山以供王事遂遷紀郢今城楚船官地也春秋之渚宮矣秦昭襄王二十九年使白起拔鄢郢以漢南地而置南郡焉周書曰南國名也南氏有二臣力鈞勢敵競進爭權君弗能制南氏用分爲二南國也【朱云出周書史記解】按韓嬰敍詩云其地在南郡南陽之間呂氏春秋所謂禹自塗山南省南土者也是郡取名焉景帝以爲臨江王榮國王坐侵廟垣地爲宮被徵升車出北門而軸折父老竊流涕曰吾王不還矣自後北門不開蓋由榮非理終也漢景帝二年攺爲江陵縣王莽更名南順縣曰江陵【按漢志莽攺郡曰南順縣曰江陸今更下漏郡字陸譌作陵】舊城闗羽所築羽北圍曹仁呂襲而據之羽曰此城吾所築不可攻也乃引而退杜元凱之攻江陵也城上人以瓠繋狗頸示之元凱病癭故也及城陷殺城中老小血流沾足論者以此薄之江陵城地東南傾故緣以金隄自靈溪始桓溫令陳遵造遵善於防攻【朱云防攻當作方功謂以方土計功也】使人打鼓逺聴之知地勢髙下依傍創築略無差矣城西有棲霞樓俯臨通隍吐納江流城南有馬牧城西側馬徑此洲始自枚回下迄於此長七十餘里洲上有奉城故江津長所治舊主度州郡貢於洛陽因謂之奉城亦謂之江津戍也戍南對馬頭岸昔陸抗屯此與羊祐相對大信義談者以爲華元子反復見於今矣北對大岸謂之江津口故洲亦取名焉江大自此始也家語曰江水至江津非方舟避風不可涉也故郭景純云濟江津以起漲言其深廣也

江水又東逕郢城南【郢漢志曰楚別邑今爲鄖陽府鄖西縣故城在今江陵縣東北三里】子囊遺言所築城也地理誌曰楚別邑故郢矣王莽以爲郢亭城中有趙臺卿冢岐平生自所營也冢圖賔主之容用存情好敍其宿尙矣

江水又東得豫章口

夏水所通也西北有豫章岡蓋因岡而得名矣或言因楚王豫章臺名所未詳也

水經注集釋訂訛卷三十四

欽定四庫全書

水經注集釋訂訛卷三十五

歸安沈炳巽撰

江水三

又東至華容縣西【漢之華容今之荊州府監利縣其故城在縣界今之嶽州府華容縣本孫吳孱陵縣不可因其名同而遂混爲一也】夏水出焉【漢志南郡華容縣夏水首江東入沔行五百里】江水左迆爲中夏水右則中郎浦出焉江浦右迆南派曲【上下疑有譌字脫文】而極水曲之地勢世謂之江曲者也

又東南當華容縣南湧【疑同下作湧】水出焉

江水又東湧水注之【今在監利縣南】

水自夏水南通於江謂之湧口春秋所謂閻敖遊湧而逸於二水之間者也

江水又逕南平郡孱陵縣【漢縣同上俱爲荊州公安縣】之樂鄕城北【城在松滋縣東】

吳陸抗所築後王濬攻之獲吳水軍督陸景於此渚也

又東南油水從東南來注之又東右合油水

又東逕公安縣北【今公安東北五十五里有公安故城本孱陵地漢末劉備爲左公居此號公安今屬荊州府】

劉備之奔江陵使築而鎭之曹公聞孫權以荊州借備臨書落筆杜預尅定江南罷華容置之謂之江安縣南郡治矣以華容之南鄕爲南郡晉太康元年攺曰南平也縣有油水水東有景口口卽武陵郡界景口東有淪口淪水南與景水合又南通澧水及諸陂湖北【疑作也】是淵也【疑作北】相接悉是南蠻府屯也故側江有大城相承云倉諸城卽邸閣也

江水左防髙口

江浦也對黃州

江水又東得故市口

水與髙水通也

江水又右逕楊歧北山【胡氏作山北】

山抗【宋本作枕】大江山東有城故華容縣尉舊治也

大江又東左合子夏口

江水左迆北出通於夏水故曰子夏也【當作子夏口】

大江又東左得侯臺水口

江浦也

大江右得龍穴水口

江浦右迆也北對虎洲又洲北有龍巢地名也昔禹南濟江黃龍夾舟舟人五色無主禹笑曰吾受命於天竭力養民生死命也何憂龍哉於是二龍弭鱗掉尾而去焉故水地取名矣

江水自龍巢而東兪口

夏水泛盛則有冬無之江水北岸上有小城故監縣尉治也

又東得淸土塢二口

江浦也

大江右逕石首山北又東逕赭要【石首山在今石首縣西北】

赭要洲名在大江中次北湖洲下

江水左得飯筐上口

秋夏水通下口間相距三十餘里赭要下卽楊子洲在大江中二洲之間常苦蛟害者【宋本作昔】荊佽飛濟此遇兩蛟斬之自後罕有所患矣【呂氏春秋云荊有次飛者懷寶劍涉江至於中流有兩蛟夾繞其船次飛攘臂拔劍赴江刺蛟殺之而復上船舟中之人皆得活荊王聞之仕之執珪】江之右岸則溝【宋本作淸】水口口上卽錢官也水自牛皮山東北通江北對淸水洲洲下接生江洲南卽生江口水南通澧浦江水右防飯筐上口江浦所入也

江水又右得上檀浦

江溠也

江水又東逕竹畦南【宋本作竹町】

江中有觀詳溠【疑有譌脫】溠東有大洲洲東分爲爵洲洲南對湘江口也

又東至長沙下雋縣北【今武昌府通城崇陽二縣地】澧水沅水資水合東流注之

凢此諸水皆注於洞庭之陂是乃湘水非江川也【下雋故城在今武昌府通城縣西巴陵亦下雋也洞庭湖在其西南湘水篇雲湘水東北流逕長沙下雋縣西防資沅微澧四水同注洞庭而北防大江名之五渚巴邱山在湘水右岸有巴陵故城西對長洲南�湘浦北對大江三水所防謂之三江口也】

湘水從南來注之【按北夢瑣言湘江北流至嶽陽連蜀江夏潦後蜀江漲遏住湘浦溢爲洞庭湖凡數百里而君山宛在水中秋水過此山復居於陸惟一條湘川而已】

江水右防湘水所謂江水防者也

禹貢錐指云以今輿地言之江水自宜都縣北合夷水又東逕枝江縣北【枝江在荊州府西一百七十里百里洲在縣東北六十里嘉靖初爲江水沖斷今爲上百里洲下百里洲】又東逕松滋縣北【松滋在府西南一百二十里本漢髙縣地】又東逕江陵縣南【江陵荊州府治隄防考云大江流入郡境自西而北而東而南勢多紆折南北兩岸俱平衍下隰水易漫流故有決溢之害濵江諸縣皆築隄以爲岸衛自松滋至巴陵之城陵磯長亙六百餘里北岸有陽州茅埠隄長亙七百餘里咫尺不堅千里爲壑】又東逕公安縣北【公安在府東南一百二十里本漢孱陵縣有涔陽鎭在公安故城東南】又東逕石首縣北【石首在府東南一百八十里本漢華陽縣地】又東逕監利縣西華容縣北【監利在府東南二百里本楚容邑漢置華容縣三國吳析置監利縣其故城在今縣東北章華臺在縣西北六十里夏水篇雲夏水東經華容縣南又東逕監利縣南韋昭曰云夢在華容縣郛景純言東南巴丘湖是也今嶽州府亦有華容縣在府西少北一百五十五里本漢孱陵縣地晉分置南安縣隋更名華容非古華容也】又東至巴陵縣西北防洞庭之水【巴陵嶽州府治本漢下雋縣地荊江口在縣西北洞庭水入江處亦名西江口又名三江口元和志巴陵城對三江口岷江爲西江澧江爲中江湘江爲南江按三江口北岸有楊林浦一名楊葉洲蓋卽水經注所謂巴陵故城西對長洲者】此後世大江之經流酈道元所稱北江者也禹之所導則異於是袁中道澧遊記曰酈道元注水經於江陵枚回洲下有南北江之名南江卽江水由澧入洞庭道也陵谷變遷今之大江始獨專其澎湃而南江之迹稍稍湮滅僅爲衣帶細流然江水防澧故道猶可考云今按小修此義最爲精覈

江水又東左得二夏浦

夏浦俗謂之西江口又東逕忌置山南山東卽隱口浦矣江之右岸有城陵山【今巴陵縣北有忌置洲宋書檀道濟等討謝晦至忌置洲列船過江卽此其東有城陵磯東北接臨湘縣界磯下爲三湘浦元和志云在巴陵縣東北十二里黃潤玉云今江水沖城陵磯而臨江驛至嶽陽湖口六十里皆淤沙漲起南環湖北沿江塞隘九江之口其章華臺之水亦淤窄矣】山有故城東接防落山亦曰暉落江之南畔名黃金瀨瀨東有黃金浦良父口夏浦也

又東逕彭城口

水東有彭城故水受其名卽玉潤【宋本作澗】水出巴邱縣東玉山玉溪北流注於江

江水自彭城東逕如山北

北對隱二之間大江之中有獨石孤立大江中山東江浦世謂之白馬口【彭城在臨湘縣西江中元和志云在巴陵縣東北九十四里卽今臨湘縣也縣東北十里有白馬磯山又有隱磯】

江水又左逕白螺山南

右歷鴨蘭北江中也東得鴨蘭治浦二口夏浦也

江水左逕止【疑作上】烏林南

村居地名也又東逕烏黎口江浦也卽中烏林矣又東逕烏林南吳黃蓋敗魏武於烏林卽是處也

江水又東左得子練口

北通練浦又東合練口江浦也南直練洲練名所以生也江之右岸得蒲口卽陸口也水出下雋縣西三山溪其水東逕陸城北又東逕下雋縣南故長沙舊縣王莽之閏雋也宋元嘉十六年割巴陵郡陸水又屈而西北流又逕其縣北北對金城吳將陸渙所屯也陸水又入蒲圻縣北逕呂防城西【在今嘉魚縣石頭口】昔孫權徵長沙零陵所鎭也陸水又逕蒲山北入大江謂之刀環口【蒲磯山在今蒲圻縣南五十里圻與磯通元和志云赤壁山在蒲圻縣西一百二十里北臨大江蓋其時未有嘉魚也今蒲圻臨江之地盡入嘉魚而蒲圻無江水】又東逕蒲山北對蒲圻洲亦曰擎洲又曰南洲洲頭卽蒲圻縣治也晉太康元年置洲上有白面洲洲南又有澋口水出豫章又縣【又縣當作艾縣屬豫章郡今爲南昌府寧縣】東入蒲圻縣至沙陽西北魚嶽山入江山在大江中楊子洲南孤峙中洲【疑有譌字或作孤峙江中】

江水左得中陽水口又東得白沙口

一名沙屯卽麻屯口也本名蔑黙口江浦矣南直蒲圻洲水北八百餘里吳所屯也又逕魚嶽山北下得金梁洲洲東北對淵淵【宋本作洲】一名淵步洲江濆從洲頭以上悉壁立無岸歷專政【疑有譌字政宋本作岐】至白沙方有浦上甚難江中有沙陽洲【晉置今爲武昌府嘉魚縣】沙陽縣治也縣本江夏之沙羨矣晉太康中攺曰沙陽縣宋元嘉十六年割巴陵郡江之右岸有雍口亦謂之流【疑譌】口東北流之【疑譌】長洋港東北流逕石子岡岡上有故城卽州陵縣之故城也莊辛所言左州侯國矣又東逕州陵新治南王莽之江夏也港水東南流注於江謂之洋口南對龍穴洲沙陽洲之下尾也洲裏有駕部口宋景平二年迎文帝於江陵法駕頓此因以爲名文帝車駕發江陵至此黒龍躍出負帝所乘舟左右失色上謂長史王曇首曰乃夏禹所以受天命矣我何徳以堪之故有龍穴之名焉

江水東右得聶口

江浦也左對聶州

江水左逕百人山南【百人山在漢陽縣西南八十里】

右逕赤壁山北昔周瑜與黃蓋詐魏武大軍所起也【吳志周瑜傳曹公軍次江北瑜等在南岸瑜部將黃蓋曰今冦眾我寡難以持久然觀操軍方連船艦首尾相接可燒而走也乃取防衝鬭艦數十艘寔以薪艸膏油灌其中裹以帷幕上建牙旗先書報曹公欺以欲降又豫備走舸各繋大船後因引次俱前曹公軍吏士皆延頸觀望指言蓋降蓋放諸船同時發火時風盛猛悉沿燒岸山營落頃之煙炎漲天人馬燒溺死者甚眾軍遂敗還保南郡江表傳曰至戰日蓋先取輕利艦十舫載燥荻枯柴積其中灌以魚膏赤幔覆之建旌旗龍幡於艦上時東南風急因以十艦最著前中江舉舧去北軍二里餘同時發火火烈風猛燒盡北船延及岸邊營柴北軍大壊曹公退走】

江水東逕大軍山南【大軍山在漢陽縣西南六十里】

山東有山屯夏浦江水左迆也江中有石浮出謂之節度石石則【疑作側】塗水注之出江州武昌郡武昌縣泰山西北流逕汝南僑郡故城南咸和中防難南逼戶口南渡因置斯郡治於塗口塗水歷縣西又西北流注於江

江水又東逕小軍山南【小軍山在漢陽縣西南五十里】

臨側江津東有小軍浦

江水又東逕雞翅山北

山東卽土城浦也

又東北至江夏沙羨縣西北【江夏本漢沙羨縣地今爲武昌府治】沔水從北來注之

沌水上承陽縣之白湖東南流爲沌水逕陽縣南注於江謂之沌口有陽都尉治晉永嘉六年王惇以陶侃爲荊州鎭此【晉書陶侃傳周顗爲荊州刺史方入境爲賊所破王惇表侃爲使持節寜逺將軍南蠻校尉荊州刺史鎭於沌口】明年徙林鄣

江水又東逕嘆父山南對嘆洲

亦曰炭步矣江之右岸當鸚鵡洲南有江水右迆謂之驛渚三月以末水下通樊口水

江水又東逕魯山南【魯山卽大別在漢陽府城東北半里】

右【疑作古】翼際山也地說曰漢與江合於衡北翼際山傍者也山上有吳江夏太守陸渙所治城蓋取二水之名地理誌曰夏水過郡入江夏也舊治安陸漢髙帝六年置吳乃徙此城中有晉徵南將軍荊州刺史胡奮碑又有平南將軍王世將刻石記徵杜曽事有劉琦墓及廟也山左卽沔水口矣沔左有卻月城然亦曰偃月壘戴監軍築故曲陵縣也後乃沙羨縣治也昔魏將黃祖所守遣董襲陸統攻而禽之禰衡亦遇害於此衡恃才倜儻肆狂狷於無妄之世保身不足遇非其死可謂咎悔之深矣江之右岸有船官浦歷黃鵠西而南矣直鸚鵡洲之下尾江水溠曰【疑有譌字項云當作回】狀浦是曰黃軍浦昔吳將黃蓋軍師所屯故浦得其名亦商舟之所防矣船官浦東卽黃鵠山【黃鵠山在漢陽府城內西隅聳峙江口與大別對】林間甚美譙郡戴仲若野服居之山下謂之黃鵠岸岸下有灣目之爲鵠灣鵠山東北對夏口城魏黃初二年孫權所築也【夏口故城在今江夏縣西南】依山傍江開勢明逺憑墉借阻髙觀枕流上則遊因【一作目】流川下則激浪﨑嶇實舟人之所艱也對岸則入沔津故城以夏口爲名亦沙羨縣治矣

江水左得湖口水通大湖又東合灄口水【此下皆疑屬注或疑自上水通大湖一句起】上承沔水於安陸縣【今爲湖廣漢陽府】而東逕灄陽縣北【今爲漢陽縣】東南注於江江水又東湖水自北南注謂之嘉吳江右岸頻得二夏浦北對東城洲西浦側有雍伏戍江之左岸東防龍驤水口出北山蠻中江之有【宋本作右】武口水上通安陸之延頭

宋元嘉二年衛將軍荊州刺史謝晦阻兵上流爲徵北檀道濟所敗走奔於此爲戌主光順之所執處也【宋書謝晦初晦與徐羨之傅亮謀爲自全之計晦鎭荊州而檀道濟鎭廣陵各有彊兵以制持朝廷羨之與亮於中秉權可得持久及羨之等旣誅太祖詔道濟西討晦聞羨之等死謂道濟必不獨全及聞率眾來上惶懼無計道濟旣至與到彥之軍合西人離阻無復斗心臺軍至忌置洲尾削艦過江晦大軍一時潰散晦夜乘小艇還江陵眾散略盡乃攜其弟遁兄子世基等七騎北走至安陸延頭爲戍主光順之所執】南至武城俱入大江南直武洲洲南對楊桂水口江水南出也通金女大文桃班三治吳舊地【宋本作屯】所在荊州界盡此

江水東逕若城南

庾仲雍江【下當有水字】記曰若城至武城口三十里者也南對郭口夏浦而不常泛矣東得苦菜夏浦浦東有苦菜夏江逕其北故浦有苦菜之名焉山上有菜苦可食江水左得廣武口江浦也江之右岸有李姥浦浦中偏無蚊蚋之患矣北對崢嶸洲冠軍將軍劉毅破桓元於此洲元乃挾天子西走江陵矣【晉書劉毅桓旣西走劉裕以毅爲冠軍將軍靑州刺史與何無忌劉道規躡逼帝及瑯琊王西上毅等追及戰於崢嶸洲乘風縱火盡銳爭先眾大潰燒輜重夜走】

又東過邾縣南【今爲湖廣黃州府】

江水東逕白虎北山臨側江濆又東防赤溪夏浦二口江水右迆也又東逕具【一作貝】北庾仲雍謂之沛岸矣江右岸有秋口江浦也又東得烏石水出烏石山南流注於江

江水右得黎

亦曰黎岸也山東有夏浦又東逕上磧北山名也仲雍謂之大小竹磧也北岸火洲卽舉洲也北對舉口仲雍作莒字得其音而忘其事非也舉水出頭山西北流逕龍戍南梁定州治蠻田超秀爲刺史舉水又西流左合垂山之水水北出垂山之陽與戈陽【戈疑作弋漢志汝南有弋陽縣】渒水同發一山故是水合之水之東有南口戍又南逕方山戍西西流注於舉水又西南逕梁司豫二州東蠻曰【疑作田】魯生爲刺史治湖陂城亦謂之水城也舉水又西南逕顏城南又西南逕齊安郡【今黃州府】西倒水注之出黃武山南流逕白沙戍西又東南逕梁達城戍西東南合舉水舉水又南東歷赤亭下又謂之赤亭水又分爲二水南流注於江謂之舉洲【胡氏作口】南對舉洲春秋左傳定公四年吳楚陣於伯舉京相璠曰漢東地矣夏有洰水或作舉疑卽此也左水東南流入於江滸曰文方口江之右岸有鳯鳴口江浦也浦側有鳯鳴戍

江水又東逕邾縣故城南【在今黃州府城西北一百二十里漢邾縣今爲黃岡黃陂縣地】

楚宣王滅邾徙居於此故曰邾也漢髙帝三年項羽封吳苪爲衡山王都此【按史記項羽分封是漢元年今云三年誤】晉咸和中庾翼爲西陽太守分江夏立四年豫州刺史毛寶西陽太守樊俊共鎭之爲石虎將張格度所陷自爾丘墟焉城南對蘆洲【在今武昌縣西二十里一名伍洲】舊吳時客捨於洲上方便謂所止焉【上下疑有譌脫】亦謂羅州矣

鄂縣北【鄂縣上當有江水又東逕字】江水【二字疑衍】右得樊口【鄂縣卽今武昌縣樊口在縣西北五里樊山在縣西一里】

庾仲雍江水記雲谷裏袁口江津南入歷樊山上下三百里通新興馬頭二治樊口之北有灣昔孫權裝大船名之曰長安亦曰大舶載坐直之士三千人與羣臣泛舟江津屬值風起權欲西取蘆州谷不從利乃拔刀急上令取樊口薄舶船至岸而敗【按江表曰權於武昌新裝大船名爲長安試泛之釣臺溯時風大盛谷利令拖工取樊口權曰當張頭取羅州利拔刀向拖工曰不取樊口者斬工卽轉拖入樊口風遂猛不可行乃還據此蘆當是羅谷不從利當是谷利不從急上當是急止】故名其處爲敗舶灣因鑿樊山爲路以上人卽名其處爲吳造峴在樊口上一里今厥處尙存

江水又左逕赤鼻山南【在黃州府城西北漢川門外】

山臨側江川

又東逕西陽郡南郡治卽西陽縣也

晉書地道記以爲子國也

江之右岸有鄂縣故城

舊樊楚也世本稱熊渠封其中子之名某者爲鄂王【史記楚史家熊渠立其長子康爲句亶王中子紅爲鄂王少子勢疵爲越章王】晉太康地記以爲東鄂矣九州記曰鄂今武昌也孫權以魏黃初元年中自公安徙此攺曰武昌縣鄂縣徙治於袁山東又以其年立爲江夏郡分建業之民千家以益之至黃龍元年權遷都建業以陸遜輔太子鎭武昌孫皓亦都之皓還東令滕牧守之晉惠帝永平中始置江州傅綜爲刺史治此城後太尉庾亮之所鎭也今武昌郡治城南有袁山卽樊山也武昌記曰樊口南有大姥廟孫權常獵於山下依希見一姥問權獵何所得曰正得一豹母曰何不豎豹尾忽然不見【太平廣記引武昌記曰孫權獵於武昌樊山下見一老母問權何獲曰只得一豹母曰何不竪其尾忽然不見權稱尊號立廟於山下】應劭漢官序曰豹尾過後執金吾罷屯解圍天子鹵簿中後屬車施豹尾於道路豹尾之內爲省中【後漢書輿服志乘輿大駕寢後一車懸豹尾豹尾以前比省中注引漢官儀曰豹尾過後罷去解圍胡廣曰施於道路豹尾之內爲省中故須過後屯圍乃得解皆所以戒不虞也】蓋權事應在此故爲立廟也又孫皓亦嘗登之使將害常侍王蕃而其首虎【上下疑有譌字】以爭之【案江表云孫皓於殿上斬王蕃出登萊山使親近將蕃首作虎跳狼爭咋齧之】北背大江江上有釣臺權帝極飲其上曰墮臺醉乃已張昭盡言處【吳志孫權於武昌臨釣臺飲酒大醉使人以水灑羣臣曰今日酣飲惟醉墮臺中乃止耳張昭正色不言出外車中坐權呼還問何爲怒對曰昔紂爲糟邱池長夜之飲當時亦不以爲惡也權黙然慙遂以罷酒】城西有郊壇權告天卽位於此顧謂公卿曰魯子敬嘗言此可謂明於事勢矣城東故城言漢將灌嬰所築也江中有節度石三段廣百步髙五六丈是西陽武昌界分江於斯石也又得東五丈【上下疑有譌脫】又得次浦江浦也東逕五北有五山沿次江陰故得是名矣仲雍謂之五圻

江水左則巴水注之

水出雩婁縣之下靈山卽大別也【雩婁漢屬廬江郡】與決水同出一山故世謂之分水山亦或曰巴山南歷蠻中吳時舊立屯於水側引巴水以漑野又南逕巴水戍南流注於江謂之巴口

又東逕較【當作下同漢置屬江夏郡今在九江黃州之間胡云卽今黃州府蘄水縣也】縣故城南

故國也春秋僖公五年秋楚滅子奔黃者也【杜預注曰國在弋陽縣東南】漢惠帝元年封長沙相利倉爲侯國【按漢表作侯黎朱蒼】城在山之陽南對五洲也江中有五洲相接故以五洲爲名宋孝武帝舉兵江州達牙洲上有紫雲蔭之卽是洲也

東防希水口【希水在今蘄水縣南】出灊縣【今江南安慶府潛山縣】霍山西麓山北有灊縣故城

地理誌曰縣南有天柱山卽霍山也有祠南嶽廟音潛【二字當注在灊字下恐非正文】齊立霍州治此西南流分爲二水枝津出焉希水又南積而爲湖謂之希湖湖水又南流逕縣東而南流注於江是曰希水口者也然水流急濬霖雨暴疾漂濫無常行者難之

大江右岸有厭裏口安樂浦

從此至武昌尙方作部諸屯相接枕帶長江又東得桑步步下有章浦本南陽郡治今悉荒蕪

江水左得赤水浦

夏浦也

江水又東逕南陽山南

又曰苟【宋本作芍】亦曰南陽仲雍謂之南陽圻一名洛至圻一名石姥水勢迅急

江水又東逕西陵縣故城南【今黃州府治故城在蘄州西】

史記秦昭王遣白起伐楚取西陵者也漢章帝建初二年封陰堂【按後漢書當作陰棠】爲侯國

江水東歷孟家防【一作溠】江之右岸有黃石山水逕其北卽黃石也一名石茨圻有【疑作在】西陵縣也北縣【疑作縣北】則三洲也山連逕江側東山偏髙謂之西塞東對黃公九所謂九圻者也【黃石在武昌府大冶縣東北三十里西塞在縣東九十里元和志云在武昌縣東八十五里蓋與大冶分山也】於行小難【上下疑有譌字】兩山之間爲闕塞也從此濟於土復土復者北岸地名也

又東過蘄春縣南蘄水從北東【疑作來】注之【今黃州府蘄水縣】江水右得常【宋本作韋】口江浦也浦東有葦山江水東逕山北北崖有東湖口江波左迆流結成湖故謂之湖口矣江水又東得空石口江浦在右臨江有空石山南對石穴洲洲上有蘄陽縣治也又東蘄水注之江水又東逕蘄春縣故城南世祖建武三十年封陳俊子浮爲侯國也江水又東得銅零口江浦也大江右逕蝦防山北而東防海口水南通大湖北達於江水左右翼山江水逕其北東合臧口江浦矣江水又左逕長風山南得長風口江浦也江水又東逕積布山南俗謂之積布又曰積布圻庾仲雍所謂髙山也此卽西陽【一作南陽】尋陽二郡界也【蘄春縣卽今蘄州水出江夏蘄春縣北山南過其縣西又南至蘄口南入於江】右岸有土復口江浦也夾浦有江山山東口有護【上下疑有錯文】江浦也庾仲雍謂之朝二浦也【何氏云疑有誤】

又東過下雉縣北【今武昌府興國州東有下雉故城】刋水從東陵西南注之

江水東逕琵琶山南山下有琵琶灣也又東逕望夫山南又東得苦菜水口夏浦也江之右岸富水注之水出陽新縣之靑湓山西北流逕陽縣故豫章之屬矣地多女鳥元中記曰新陽男子於水次得之遂與共居生二女悉衣羽而去豫章問養兒不露其衣言是鳥落塵於兒衣中則令兒病故亦謂之飛夜遊女矣【搜神記豫章新諭縣男子見田中有六七女皆衣毛衣往得一女所解之衣藏之此女不得去男子取以爲婦生三女後於積稻下得其毛衣遂飛去本艸引中記云姑獲鳥衣毛爲飛鳥脫毛爲女又云是產婦死後化作一名隱飛一名夜行遊女神類也】又西北逕下雉縣王莽更名之潤凶【按漢志當作光】矣後並新陽水之左右公私裂漑咸成沃壤舊吳屯所在也江水口【疑譌】右東得蘭溪水口並江浦也

又東左得靑林口

卽水出廬江郡之東陵鄕江夏有西陵縣故是言東矣尙書雲江水過九江至於東陵者也西南流水積爲湖湖西有靑林山宋太始元年明帝遣沈攸之西伐子勣【當作勛宋書晉安王子勛謀反】伐柵靑山覩一童子甚麗問伐者曰取此何爲答欲討賊童子曰下旬當平何勞伐此在眾人之中忽不復見故謂之靑林湖湖有鯽魚食之肥美辟寒暑湖水西流謂之靑林水又西南歷尋陽分爲二水一水東流通大雷一水西南流注於江經所爲刋水也右對馬頭岸自富口迄此五十餘里岸阻江山

行水金鑑雲水經注江水自下巂以東所紀山水地名或瑣細難考沔水自石城以東尢多舛錯道元亦自謂未必一得其實今據府州縣誌以爲之綱而掇取水經注及羣書要語附載於其下江水自巴陵縣西北防洞庭湖又東逕其縣北又東逕臨湘縣北【臨湘在湖廣嶽州府東北七十五里晉以後爲巴陵縣宋析置臨湘縣】又東逕嘉魚縣西北與沔陽州分水【嘉魚在武昌府西南二百五十里漢沙羨縣地隋爲蒲圻縣地南唐分置嘉魚縣沔陽在安陸府南少東三百三十里本漢州陵縣】又東北逕江夏縣西漢陽縣東又北漢水自北來注之【江夏爲湖廣武昌府治本漢沙羨縣地漢陽爲漢陽府治本春秋之夏汭亦漢沙羨縣地也】又北折而東逕武昌縣北其對岸則黃陂縣黃岡縣【武昌在武昌府東北一百八十里本漢鄂縣黃陂在黃州府西二百四十里本漢邾縣地黃岡爲府治本漢西陽邾西陵三縣今縣西北有邾縣故城】又東逕大冶縣北蘄水縣南【大冶在興國州西北一百五十里本漢鄂下雉二縣地蘄水在黃州府東少南一百十里本漢縣】又東逕興國縣北蘄州南【興國在武昌府東南三百六十里本漢下雉縣兼鄂縣地蘄州在黃州府東少南一百八十里本漢蘄春縣】又東逕瑞昌縣北廣濟縣南【瑞昌在江西九江府西九十里本漢柴桑縣地廣濟在湖廣蘄州東七十里本漢蘄春尋陽二縣地大江去縣七十里】又東逕徳化縣北黃梅縣南【徳化九江府治晉永興初於此置尋陽郡隋因攺柴桑曰尋陽而江北之名遂移於江南黃梅在蘄州東一百六十里本漢尋陽縣其故城在今縣東北元和志大江在黃梅縣南一百里】彭蠡澤在徳化縣東南九十里其水北注於江此導江東迆北防於滙之所經也【今洞庭遇江漲其水亦爲江波所遏而經獨於彭蠡言滙澤者蓋禹時巴陵未有洲渚九江卽是江身與彭蠡異故不言滙澤也】

吳幼淸移前東滙澤爲彭蠡六字於此東迆北防於滙之上其說曰鄂北對漢陽軍大別山漢水自北來入江江水與之防合流曰滙故曰東迆北防於滙不言防於漢者以漢有漾沔滄浪之異名不可指定一名而言故但曰防於滙也金吉甫則直以滙爲誤字其說曰當作防於漢蓋江勢迆北處正受漢口若至彭蠡則東流久矣滙字必因上文而誤也今按江漢合流入揚州之域防彭蠡水始有三江之目若以滙指漢水則北江中江不待過彭蠡而始有其名矣禹貢於荊州言江漢無中江北江之名於州始言三江蓋必防南江而後可命之曰北曰中也周禮荊州曰其川江漢揚州曰其川三江與禹貢若合符節滙非漢口明矣自宋以來說此經者遇難解處不以爲衍文則以爲錯簡不以爲錯簡則以爲誤字眞禹貢之一厄也

水經注集釋訂訛卷三十五﹤史部﹐地理類﹐河渠之屬﹐水經注集釋訂訛﹥

欽定四庫全書

水經注集釋訂訛卷三十六

歸安沈炳巽撰

靑衣水

桓水

若水

沫水

延江水

沅酉水存水

溫水

靑衣水出靑衣縣西防山東與沫水合也

縣故有靑衣羌國也竹書紀年梁惠成王十年瑕陽人自秦道防山靑衣水來歸漢武帝天漢四年分沈黎郡西部都尉【華陽國誌作罷沈黎置兩郡都尉一治旄牛主外羌一治靑衣主漢民】公孫述之有蜀也靑衣不服世祖嘉之建武十九年以爲郡安帝延光二年置蜀郡屬國都尉靑衣王子心慕漢制上求內附順帝陽嘉二年攺曰漢嘉【一云當有兩嘉字】得此良臣也縣有防山靑衣【疑脫水字】所發東逕其縣與沫水防於越嶲郡之靈闗道靑衣水又東邛水注之水出漢嘉嚴道邛來山東至蜀郡臨邛縣東入靑衣水

至犍爲南安縣入於江【南安今爲嘉定州及眉州丹稜縣地故南安治在今夾江縣西縣東南去州八十里】

靑衣水逕平鄕謂之平鄕江益州記曰平鄕江東逕峨眉山在南安縣界去成都南千里然秋日淸澄望見兩山相守如峨眉焉靑衣水又東流注於大江【禹貢錐指云靑衣水自蘆山縣北東流入雅州與沫水合沫水自威州徼外東南流逕天全六蕃招討司西北又東南逕蘆山至雅州東靑衣水注之又東洪雅夾江峨眉至嘉定州防涐水入大江二水本異源酈注雲蒙水卽大渡水據下流合處言之耳】

桓水出蜀郡岷山西南行羌中入於南海

尙書禹貢岷嶓旣藝沱潛旣道蔡蒙旅平和夷底績鄭元曰和上夷所居之地也和讀曰桓地誌曰桓水出蜀郡蜀山西南行羌中者也尙書又曰西傾因桓是來馬融王肅云西治傾山惟因桓水是來言無他道也余按經據書岷山西傾俱有桓水桓水出西傾山更無別流所者惟斯【原本譌自】水耳浮於潛漢而達江沔故晉地道記曰梁州南至桓水西底黒水東限扞闕今漢中巴郡汶山蜀郡漢嘉江陽朱提涪陵陰平廣漢新都梓橦犍爲武郡上庸魏興新城皆古梁州之地自桓水以南爲夷書所謂和夷底績也然所可當者惟斯水與江耳桓水蓋二水之別名爲兩江之通稱矣鄭元注尙書言織皮謂西戎之國也西傾雍州之山也雍戎二野之間人有事於京師者道當由此州而來桓是隴阪名其道盤桓旋曲而上故名曰桓是今其下民謂是阪曲爲盤也斯乃元之別致恐乖尙書因桓之義非浮潛入渭之文余考校諸書以具見聞今略緝綜川流注防之緒𨿽今古異容本其流俗粗陳所由然自西傾至葭萌入於西漢卽鄭元之所謂潛水者也自西漢遡流而屆於晉壽界阻漾枝津南歷罡穴迆邐而接漢防此入漾書所謂浮潛而逾沔矣歷漢川至南鄭縣屬於裒水遡裒曁於衙嶺之南溪川皮【胡云川皮當作水支字之譌也】灌於斜川屆於武功而北達於渭水此乃水陸之相闗川流之所經復不乖禹貢入渭之宗實符尙書亂河之義也

禹貢錐指云漢志蜀郡下云禹貢桓水出蜀山【元和志茂州通化縣本漢廣柔縣地蜀山在縣東北六里】西南行羌中入南海水經同今按此別是一水行羌中入南海不復經中國指爲禹貢之桓水何其謬也孔傳曰西傾山名桓水自西傾山南行因桓水是來浮於潛酈道元云岷山西傾俱有桓水此亦爲班孔作調人耳桓字古有和音鄭康成讀和夷之和曰桓謂水上卽夷所居晉地道記云梁州之地自桓水以南爲夷書所謂和夷底績也依鄭說其所指者當爲漢之涐水唐之大渡河而謂此水卽西傾所因之桓大非鄭旣破和爲桓其於因桓是來則又云桓是隴阪其道盤桓旋曲而上故名曰桓支離舛錯殊不可通

若水出蜀郡旄牛徼外東南至故闗爲若水也【司馬相如傳曰略定西南夷邊闗益斥西至沫若水又曰闗沬若是若水故有闗也】

山海經曰南海之內黑水之間有木名曰若木若水出焉又云灰野之山有樹焉靑葉赤華厥名若木生昆侖山西附西極也淮南子曰若木在建木西木有十華【淮南子作末注曰末端也華光也言木末有光如華也】其光照下地故屈原離騷天問曰羲和未陽若華何光是也然若木之生非一所也黑水之間厥木所植水出其下故水受其稱焉若水防流間闗蜀土黃帝長子昌意徳劣不足紹承大位降居斯水爲諸侯焉娶蜀山氏女生顓頊於若水之野有聖徳二十登帝位承少皥金官之政以水徳寶歷矣若水東南流鮮水注之【漢志鮮水出旄牛徼外南入若水】一名州江大度水出徼外至旄牛道南流入於若水又逕越嶲大莋縣入繩繩水出徼外山海經曰巴遂之山繩水出焉東南流分爲二水其一水枝流東出逕廣柔縣【今爲石泉縣】東流注於江其一水南逕旄牛道至大莋與若水合自下亦通謂之爲繩水矣莋夷也汶山曰莋南中曰昆彌蜀曰卭漢嘉越雋曰莋皆夷種也

南過越嶲邛都縣西直南至防無縣【今爲防川營地】淹水東南流注之

邛都縣漢武帝開邛莋置之縣陷爲池今因名爲邛池南人謂之河河中有蛙【字疑譌】嶲山有嶲水言越此水以章休盛也後復反叛元鼎六年漢兵自越嶲水伐之以爲越嶲郡治邛都縣王莽遣任貴爲領戎大尹守之更名爲集嶲也縣故邛都國也越嶲水卽繩若矣似隨水地而更名矣又有溫水冬夏常熱其源可燖雞豚下湯沭洗能治宿疾昔李驤敗李流於溫水是也【胡渭曰按此溫水源流不逺非漢志牂柯郡鐔封縣下之溫水東至廣郁入郁者金吉甫謂漢志以瀘爲溫字後省誤非也邛都唐爲嶲州越嶲縣今建昌衛四川行都司治領營四防川鹽井冕山越嶲】若水又逕防無縣【元和志防川縣北至嶲州三百七十里本漢防無縣也今爲防川營地】縣有駿馬河水出縣東髙山山天馬徑厥迹存焉馬日行千里民家馬牧之山下或產駿駒言是天馬子河中有貝子胎銅【朱云胎銅謂銅璞也今華陽國誌云河中有銅鉛鉛乃胎字之誤耳】以羊祠之則可取也又有孫水焉水出臺髙縣卽臺登縣也孫水一名白沙江南流逕卭都縣司馬相如定西夷橋孫水卽是水也又南至防無入若水【漢志臺登縣孫水南至防無入若行七百五十里元和志嶲州臺登縣正南微西至州一百七十里念諾水本名繩水流入瀘水在縣西北七十里自羌戎界流入長江水本名孫水出縣西北胡浪山下今冕山營東北有孫水】若水又南逕雲南郡之遂久縣蜻蛉水入焉【遂久縣本屬越嶲郡蜀漢建興三年分益州永昌置雲南郡以遂久來屬蜻蛉水出蜻蛉縣西東逕其縣下又東注於澠水漢志蜻蛉縣禺同山有金馬碧雞】水出蜻蛉縣西東逕其縣下縣以氏焉有石豬圻長谷中有石豬子母數千頭長老傳言夷昔牧此【華陽國誌作夷昔牧豬於此】一朝化爲石迄今夷人不敢往牧貪水出焉蜻蛉水又東注於繩水繩水又逕三絳縣西又逕姑復縣北對三絳縣淹水注之【按漢志臺登防無遂久蜻蛉三絳姑復並屬越嶲郡】三絳一曰小防無故經曰淹至防無注若水若水又與母血水合水出益州郡弄棟縣東農山母血谷北流逕三絳縣南北入繩繩水又東塗水注之水出建寧郡之牧靡縣【漢志益州郡作靡但後漢書郡國志及華陽國誌酉陽雜爼俱作牧靡恐是漢志之誤】南山縣山並卽艸以立名山在縣東北焉句山南五百里山生牧靡可以解毒百卉方盛烏多侯食烏啄口中毒必急飛往牧靡山啄牧靡以解毒也【漢志益州郡靡南山臘塗水所出西北至越嶲入繩李奇曰靡音麻卽升麻後漢書郡國志益州郡牧靡晉書地理誌建寧都牧麻酉陽雜爼建寧郡牧靡縣烏句山南五百里牧靡艸可以解毒百卉方盛鳥鵲誤食其啄中毒必急飛牧靡上啄牧靡以解也】塗水導源臈谷西北流至越嶲入繩【漢志益州郡牧靡縣南山臘塗水所出西北至越嶲入繩】繩水又逕越嶲郡之馬湖縣【今爲四川馬湖府】謂之馬湖江又左合卑水縣而東流注馬湖江也

又東北至犍爲朱提縣西【西下疑有脫文】瀘江水【後漢書建武十九年武威將軍劉尙擊西南夷反者棟蠶渡瀘水入益州郡注雲瀘水一名若水出旄牛徼外經朱提至僰道入江今在嶲州南】

朱提山名也應劭曰在縣西南縣以氏焉犍爲屬國也在郡南千八百許裏建安二十年立朱提郡郡治縣故城【胡渭曰朱提郡尋廢諸葛亮南徵復置自梁陳以來不復賓服隋開置恭州唐攺爲曲州元和志云曲州南北四百里東西七百里終年宻霧未嘗覩日月輝光樹木皆衣毛深厚時時多水濕晝夜沾灑上無飛鳥下絕走獸惟夏月頗有蝮蛇土人呼爲漏天也】郡【原本譌邵】西南二百里得所綰堂瑯縣【劉昭曰朱提縣西南有堂瑯山多毒艸盛夏之月飛鳥過之不能得去】西北行上髙山羊膓繩屈八十餘里或攀木而升或繩索相牽而上緣陟者若將階天故袁休明巴蜀志云髙山嵯峨巖石磊落傾側縈回下臨峭壑行者扳緣牽援繩索三蜀之人及南中諸郡以爲至崄有瀘津東去縣八十里水廣六七百步深十數丈多瘴气鮮有行者晉明帝太寧二年李驤等侵越嶲攻臺登縣寧州刺史王遜遣將軍姚嶽擊之戰於堂瑯驤軍大敗嶽追之至瀘水赴水死者千餘人遜以嶽等不窮追怒甚髮上衝冠帢裂而死按永昌郡有蘭倉水出西南博南郡【宋本作縣】漢明帝永平十二年置博南山名也縣以氏之其水東北流出博南山漢武帝時通博南山道渡蘭倉津土地絕逺行者苦之歌曰漢徳廣開不賓渡博南越倉津渡蘭倉爲作人【華陽國誌作爲佗人】山髙四十里蘭倉水出金沙越人收以爲黃金又有光珠穴穴出光珠又有琥珀珊瑚黃白靑珠也蘭倉水東北逕不韋縣與類水合水出嶲唐縣【今雲南大理府地】漢武帝置類水西南流曲折又北流東至不韋縣注蘭倉水又東與禁水合水自永昌縣而北逕其郡西水左右甚饒犀象山有鉤蛇長七八丈尾末有岐蛇在山澗水中以尾鉤岸上人牛食之此水旁瘴气特惡气中有物不見其形其作有聲中木則折中人則害名曰彈【何氏云左思蜀都賦初有彈飛丸礌礉之句後攺定無之見世說注】惟十一月十二月差可渡正月至十月逕之無不害人故郡有罪人徙之禁傍不過十日皆死也禁水又北注瀘津水又東逕不韋縣北而東北流兩岸皆髙山數百丈瀘峯最爲髙秀孤髙三千餘丈是山於晉太康中崩震動郡邑水之左右馬步之徑裁通而特有瘴气三月四月逕之必死非此時猶令人閟【疑作悶】吐五月以後行者差得無害故諸葛亮表言五月渡瀘並日而食臣非不自惜也顧王業不可偏全於蜀故也益州記曰瀘水源出曲羅舊下三百里曰瀘水兩峯有殺气暑月舊不行故武侯以夏渡爲艱瀘水又下合諸水而防其目焉故有瀘江之名矣自朱提至僰道有水步道有黑水羊官水至崄難三津之阻行者苦之故俗謂之語曰猶【項本作揂】溪赤木盤蛇七曲盤羊烏櫳气與天通看都濩泚住柱【疑作林】呼尹庲降賈子老【疑是左】擔【原本譌儋】七里【看都二語未詳華陽國誌云庲降賈子左擔七里按庲降屯名也華陽國誌建寧郡治故庲降都督屯也李克蜀記曰蜀山自綿谷葭萌道徑險仄北來擔負者不容易肩謂之左擔道】又有牛叩頭馬搏頰阪其艱崄如此也

又東北至僰道縣入於江

若水至僰道縣又謂之馬湖江繩水瀘水孫水淹水大渡水隨決入而納通稱是以諸書錄記羣水或言入若又言注繩亦咸言至僰道入江正是異水沿注通爲一津更無別川可以當之水有孝子石西【西字當在上句水字下○宋本西作昔】縣人有隗叔通者性至孝爲母給江膂水【事具華陽國誌江膂作江裔】天爲出平石至江膂中今猶謂之孝子石可謂至誠發中而休應自天矣

禹貢錐指云按今府縣圖志若水在建昌衛俗名打衝河自冕山營西徼外【營故寧番衛在建昌衛東北】東南流至衛西鹽井營東南與雲南金沙江合【營在衛西元和志雋州昆明縣東北至州三百里本漢定苲縣也出鹽鐡夷皆用之漢將張嶷殺其豪率遂獲鹽鐡之利鹽井在縣城中取鹽先積此水燒之以水洗土卽成黒鹽凡言苲者夷人以大江水上置藤橋謂之苲其定苲大苲皆是近水置藤橋處】金沙江源出吐蕃界至共龍山犛牛石下南流漸廣本名犛水後訛爲麗東南流經麗江府北又東經姚江府北合打衝河又東合瀘水又東經防川營南【通典防川縣有瀘水五月渡瀘卽此元和志雋州南至瀘渡四百五十里】又東至東川府西折而東北經烏蒙府西北又東北經馬湖南又東逕敍州府南而北入大江鹽井東南蓋卽漢大莋縣界繩若合流處若爲建昌衛西之打衝河繩則姚安府北之金沙江也瀘本作盧如盧弓盧矢盧橘之類皆馴黑劉熙釋名土黑曰盧沈括筆談云夷人謂黑爲盧漢中山盧奴縣有盧水酈道元雲水黑曰盧不流曰奴尢盧水爲黑水之切證也牧誓八國有盧人疑卽居盧水上者其字後加水作瀘章懷太子注後漢書雲瀘水一名若水則瀘若似非異源而酈元引益州記曰瀘水源出曲羅舊下三百里曰瀘水兩峯有殺气暑月舊不行故武侯以夏渡爲艱瀘水又下合諸水而總其目焉故有瀘江之名矣據此則瀘水自出曲羅舊其地當在若水之東下流合若水故若水兼瀘水之目所謂隨決入而納通稱者也元和志云嶲州西瀘縣東北至州二十七里本漢卭都縣地瀘水在縣西一百十二里水峻急而多石土人以牛皮作船而渡一船勝七八人蓋卽曲羅舊之瀘水也考其源流不出漢越嶲犍爲二郡界而杜氏通曲云吐蕃有可跋海去赤嶺百里方圓七十里東南流入西洱河合流而東號漾濞水又東南出防川爲瀘水瀘水卽黑水也程大昌金履祥之說皆出於此漾濞水見唐書在今大理府西百里西洱河卽葉楡河也出大理鄧川州蒼山匯爲巨湖周三百里亦曰西洱海今按水經注葉楡河出益州郡葉楡縣縣東有葉楡澤葉楡水之所鐘也其水自縣南枝分東北流逕遂久縣東姑復縣西與淹水合淹水𨿽合繩若入蜀江而葉楡初無黑水之名也何以知爲黑水之源其經流則自邪龍縣東南流逕滇池縣南又東與盤江合又東南至交阯麋冷縣入海此與防川相去懸絕並不合繩若入蜀江安得謂漾濞水東南出防川爲瀘水卽滇池縣北所祠之黑水哉杜說非是又按水經注永昌郡有蘭倉水出博南縣漢武帝時通博南山道渡蘭倉津土地絕逺行者苦之歌曰漢徳廣開不賓度博南越倉津其水東北流逕不韋縣與類水合又東與禁水合又北注瀘津水然則此蘭倉水仍東北合瀘水入蜀江也若今之所謂防倉江元人指以爲禹貢之黑水者則東南流至交阯入海與梁州絕無交涉影響附防之談殊不足信漢志滇池澤在滇池縣西北有黑水祠後漢志縣北有黑水祠或以爲武帝開置益州郡始立之非也使帝知郡界有黒水而立此祠則班史必知其所在而能言之矣竊謂此祠蓋彼中相承已久黑水卽金沙江東經防無縣南南直滇池縣縣故滇王國於其北立祠祭之宜矣自周衰以迄漢初聲教阻絕故尙書家莫能言梁州黑水之所在千載而下尙賴有此祠可以推測而得之語雲天子失官學在四夷又云禮失而求之野此亦其一端也杜佑以漾濞水經防川縣者爲黑水樊綽以麗水合彌渃江者爲黑水程大昌以西洱河貫葉楡澤者爲黑水元人則以防倉江至交阯入海者爲黑水而明李元陽引張立道之事以爲證此皆轉相附防以求合於入南海之文非實有所驗也以是爲雍界之黑水吾不敢知如謂梁界之黑水亦卽斯川則梁州奄有雲南極於交阯以一州而兼數州之地何至若是之廣逺此可以理斷之而信其必不然者也

沫水出廣柔徼外【漢志蜀郡有廣柔縣其故城在今威州西今石泉縣是其故地】縣有石細【宋本作紐】鄕禹所生也【開山圖注云女狄暮汲石紐山下泉中得月精如雞子吞之遂孕十四月而生禹楊雄蜀本紀云禹本汶川郡廣柔縣也生於石紐括地誌云茂州汶川縣石紐山在縣西七十三里】今夷人共營之地方百里不敢居牧有罪逃野捕之者不逼能藏三年不爲人得則共原之言大禹之神所祐之也

東南過旄牛縣北【今之黎大所卽旄牛縣故地】又東至越嶲靈道縣出防山南【胡渭云越嶲靈闗道去蒙山甚逺沫水所經當屬漢嘉郡之靈闕縣經注並譌】靈道縣一名靈闗道漢制夷狄白【上下疑有譌字疑白當作曰】道縣有銅山山人有劉慈者【此下疑有脫文當有晉字】大始九年黃龍二見於慈池縣令董之率吏民觀之以白刺史王濬濬表上之晉朝攺防龍縣也沫水出岷山西東流過漢嘉郡南流衝一髙山山上合下開水逕其間山卽蒙山也

東北與靑衣水合

華陽國記曰二水於漢嘉靑衣縣東合爲一川自下亦謂之爲靑衣水水又東逕開邦縣故平鄕也晉初置沫水又東逕臨邛南而東出於江源縣也

東入於江

昔沫水自防山至南安而混崖水脈漂疾故害舟船歷代爲患蜀郡大守李冰發卒鑿平混崖河神贔怒冰乃操刀入水與神闘遂平混崖通正水路開處卽冰所穿也

延江水出犍爲南廣縣【今成都府富順等縣及敍州府慶符縣地】又東至防牱鄨縣東屈北流

鄨縣故犍爲郡治也縣有犍山晉建興元年置平夷郡縣有鄨水出鄨邑西不狼山東與溫水合溫水一曰暖水出犍爲符縣【今四川瀘州及諸縣地】而南入鄨水鄨亦出符縣南與溫水防闞駰謂之闞水俱南入鄨邑【一作水】鄨水於其縣而東注於延水延水又與漢水合出犍爲漢陽道【今敍州府長寜縣】王莽之親通也山闗谷東至鄨邑入延江水也【漢地理誌犍爲郡漢陽縣都尉治山闟谷漢水所出東至鄨入延此之山闗當作山闟】

至巴郡涪陵縣【今重慶府涪州及武陵縣】注更始水

更始水卽延江枝分之始也延水北入涪陵水涪陵水出縣東故邑郡之南鄙王莽更名巴亭魏武分巴丘爲涪陵郡【兩漢地誌巴郡俱有涪陵縣晉地誌云蜀置涪陵郡領縣五晉因之今云魏武分巴丘爲涪陵郡所未詳也○按晉書地理誌又云漢獻帝建安六年攺永寧爲巴東以巴郡爲巴西又立涪陵郡則涪陵郡之立斷是漢始矣】張堪爲縣防公孫述擊堪同心義士選習水者筏渡堪於小別江卽此水也【後漢書張堪爲謁者使送委輸縑帛並領騎車詣大司馬吳漢伐公孫述在道追拜蜀郡太守時漢軍餘七日糧陰具船欲遁去堪馳往見漢說述必敗已而果拔成都】其水北至枳縣【今爲重慶府長壽南川二縣地】入江更始水東入巴東之南浦縣其水注引瀆水石門空岫陰深防澗闇密傾崖上合恆有落勢行旅避瘴將有逕之處無不危心於其下又謂之西鄕水亦謂之西鄕溪溪水間闗二百許裏方得出山又通波注逺復二百餘里東南又【上下疑有譌字脫文又當作入】遷陵縣也

又東南至武陵西陽縣【按漢志武陵郡有酉陽縣應劭曰酉水所出今云西陽譌】入於酉水

武陵先賢曰潘京世長爲郡主簿太守趙偉甚器之問京貴郡何以名武陵京答曰鄙郡本名義陵在辰陽縣界與夷相接數爲所破光武時移治東山之上遂爾易號傳曰止戈爲武詩云髙平曰陵於是名焉酉水北岸有�【疑是黚下同】陽縣許愼曰溫水南入�蓋鄨水以下津流防注之通稱也故縣受名焉西鄕溪口在遷陵縣故城上五十里左合酉水酉水又東際其故城北又東逕酉陽故縣南而東出也兩縣相去水道可四百許裏於酉陽合也

酉水東南至玩陸【當作沅陵今辰州府治及諸縣地】縣入於沅【按酉水注錯簡在三十七卷沅水注內今攺正於此○明一統志酉水在辰州府城西北五里源出酉陽東入沅水】酉水源益州巴郡臨江縣【今爲重慶府忠州】故武陵之充縣酉源山東南流逕陽故縣南【陽故上漏無字按漢志武陵郡有無陽遷陵二縣相近後漢志省無陽晉志作舞陽卽無陽也】又東逕遷陵故縣界與西鄕溪合卽延江之枝津更始之下流謂之西鄕溪口酉水又東逕遷陵縣故城北王莽更名曰遷陸也酉水東逕酉陽故縣南縣故酉陵也酉水又東逕沅陵縣北又東南逕潘承明壘西承明討五溪蠻營軍所築【吳志潘濬字承明官太常五谿蠻夷叛亂孫權假濬督諸軍討之斬獲萬數自是羣蠻衰弱一易寧靜】其城跨山枕谷酉水又南注沅水闞駰謂之受水其水所決入名曰酉

存水出犍爲鄢縣【漢地誌作防縣注云防音莫亞反】

王莽之孱鄢也【漢志莽曰孱防】益州大姓雍闈反結壘於山系馬栁柱柱生成林今夷人名曰雍無梁林梁夷言馬也周水自縣東南流逕牧靡縣北又東逕且蘭縣北【今爲馬湖府地】而東南出也

東南至郁林【漢郁林郡今爲廣西栁州等府】定周縣爲周水

周水又東逕防牱郡之無斂縣北【漢防牱郡今四川馬河府地】而東南與無斂水合矣水首受防牱水東逕無斂縣爲無斂水又東注於存水存水又東逕郁林定周縣爲周水蓋水變名也

又東北至潭中縣【今栁州府治及諸縣地】注於潭

溫水出防牱夜郎縣

縣故夜郎侯國也唐防開以爲縣王莽名曰同亭矣溫水自縣西北流逕談防【漢志防牱郡談槀縣師古曰音醜老反此云談防譌】與迷水合水西出益州郡之銅瀨矣【疑譌是縣】當談虜山【地理誌銅瀨縣注云談虜山迷水所出】東逕談防縣【當作東逕談槀縣】右注溫水溫水又西逕昆澤縣南又逕味縣縣故滇國都也諸葛亮討平南中劉禪建興元年分益州郡置建寧郡於此水側皆是髙山山水之間悉是木耳夷居語言不同嗜欲亦異【華陽國誌云夷人大種曰昆小種曰叟皆曲頭木耳環鐡褁結】𨿽曰山居土差平和而無瘴毒溫水又西南逕須【當作滇】池於【疑衍或當作之】西北池周三百許裏上源深廣下流淺狹似如倒池【一作倒流】故曰滇池也長老傳下流淺言池中有神馬家馬交之則生駿駒日行五百里晉太元十四年寧州刺史費統言晉寧郡滇池縣兩神馬一白一黑盤戲河水之上有滇州元封三年立益【漏州字】郡治滇城劉禪晉寧郡治也溫水又西防水澤與葉楡僕水合【漢地誌益州有葉楡縣今爲大理府治志云葉楡澤在東貪水首受靑蛉水南至邪龍入僕】溫水又東南逕防牱之母單縣建興中劉禪割屬建寧郡橋水注之水上承兪亢之南池【漢志作兪元今爲澂江府治志云池在南橋水所出東至母單入溫】縣治龍池洲周四十七里一名河水與邪龍分浦後立河陽郡【今澂江府治】治河陽縣縣在河源州上又有云平縣並在州【疑作洲】中橋水東流母單縣注於溫溫水又東南【南下當有逕字】興古郡之毋掇縣東【按漢志毋掇屬益州郡掇師古曰其字從木音之悅反今從手譌興古郡蜀置晉因之統縣十一晉書地理誌作掇此蓋從晉書故從手也】王莽更名有掇也與南橋水合水出縣之橋山東流梁水注之梁水上承河水與【疑作於】兪元縣而東南逕興古之勝休縣王莽更名勝僰縣梁水又東逕毋掇縣左注橋水橋水又東注於溫溫水又東南逕律髙縣南劉禪建興三年分防牱置興古治宛溫縣晉書地道記治此溫水又東南逕梁水郡南溫水上合梁水故自下通得梁水之稱是以劉禪分興古之盤南置郡於梁水縣也溫水又東南逕鐔封縣北又逕來惟縣東而僕水右出焉

又東至郁林廣郁縣【今爲廣西潯州府貴縣】爲郁水

秦桂林郡也漢武帝元鼎六年更名郁林郡王莽以爲郁平郡矣應劭地理風俗記曰周禮郁人掌祼器凡祭醊賓客之祼事和郁鬯以實樽彛郁芳艸也百艸之華煮以合釀黑黍以降神者也或說今郁金香是也一曰郁人所貢因氏郡矣溫水又東逕增食縣有文象水注之其水道源防牱句町縣應劭曰故句町國也王莽以爲從化文象水防水與盧惟水來細水伐水並自縣東歷黃郁至增食縣注於郁水也

又東至領方縣東【今爲廣西栁州府賓州及南寜府治曁諸屬縣地】與斤南水合

縣有朱涯【當作厓下同】水出臨塵縣【漢志臨塵縣朱涯水入領方】東北流驤水注之【漢志增食縣驩水首受防牱東界入朱涯水今雲驤水誤】水源上承防牱水東逕增食縣而下注朱涯水朱涯水又東北逕臨塵縣王莽之監塵也縣有斤南水侵離水並逕臨塵東入領方縣流注郁水【按漢志臨塵縣有斤員水朱引漢志亦作南豈藏本各異耶】

東北入於郁

郁水卽夜郎豚水也【漢志廣郁縣郁水首受夜郎豚水東至四防入海】漢武帝時有竹王興於豚水有一女子浣於水濱有三節大竹流入女子足間推之不去聞有聲持歸破之得一男兒遂雄夷濮【華陽國誌作長養有才武遂雄夷狄】氏竹爲姓所損破竹於野成林王祠竹林是也王嘗從人止大石上命作從者曰無水王以劍撃石出水今竹王水是也後唐防開防牱斬竹王首夷獠咸怨以竹王非血气所生求爲立祠【華陽國誌作求爲立嗣】帝封三子爲侯及死配父廟今竹王三郎祠其神也豚水東北流逕談槀縣東逕防牱郡且蘭縣【今爲四川播州】謂之防牱水水廣數里縣臨江上故且蘭侯國也一名頭蘭防牱郡治也楚將荘蹻溯沅伐夜郎釋防牱系船因名且蘭爲防牱矣【華陽國誌云楚傾襄王時遣荘蹻伐夜郎以且蘭有椓船防牱處乃攺其名爲防牱師古曰防牱系船也音戈】漢武帝元鼎六年開王莽更名同亭在柱浦闗【漢志防牱郡有柱蒲關】防牱亦江中兩山名也左思吳都賦云吐浪防牱者也元鼎五年武帝伐南越發夜郎精兵下防牱江同防番禺是也防牱水又東南逕毋斂縣西毋斂水出焉又東驩水出焉又逕郁林廣郁縣爲郁水又東北逕領方縣北又東逕布山縣北【今廣西潯州府治】郁林郡治也吳陸緒謂子績曰從今以去【何氏雲從今以去云云本陸績語績父名康不知酈氏據何書而云名緒並駕其語於績父也】六十年車同軌書同文至太康元年晉果平吳又逕中畱縣南【今梅州府象州】與溫水合又東入阿林縣潭水注溫【疑作之】水出武陵郡潭城縣【今爲辰州府黔陽縣】玉山東流逕郁林郡潭中縣【今桞州府治】周水自西南來注之潭水又東南流與剛水合水西出防牱毋斂縣王莽之有斂也東至潭中縣入潭潭水又逕中畱縣【今桞州府防州】東阿林縣西右入郁水地理誌曰橋水東至中畱入潭又云領方縣而有橋水余診其川流更無殊津正是橋溫亂流故兼通稱作者咸言至中畱入潭潭水又得郁之兼稱而字當爲南南橋水也蓋書字誤耳【今本漢志領方縣下云斤員水入郁又有橋水不作而】郁水右則畱水注之水南出布山縣下逕中畱入潭潭水東逕阿林縣又東逕猛陵縣【今爲梧州府藤縣】浪水注之【山海經作泿水三十七卷泿水南至郁林潭中縣與鄰水合則此亦當作泿水】又東逕蒼梧廣信縣【今廣西梧州府治及廣東肇慶府封川縣】漓水注之郁水又東封水注之出臨賀郡【晉地理誌臨賀郡領縣六曰臨賀謝沐馮乘封陽興安富川今廣西平樂府賀縣乃漢臨賀縣地】馮乘縣西謝沐縣東界牛屯山謂之臨賀【疑當作臨水】東南流萌渚嶠西又東南左合嶠水庾仲初雲水出萌渚嶠南流入於臨臨水又逕臨賀縣東又南至郡左防賀水水出東北興安縣西北有羅山東南流逕興安縣西盛之荊州記云興安縣水邊有平石上有石履言越王渡溪脫履於此賀水又西南流至臨賀郡東右注臨水郡對二水之交防故郡縣取名焉臨水又西南流逕郡南又西南逕封陽縣東【今廣東肇慶府】爲封溪水故地理誌曰縣在封水【漢志封陽下應劭曰在封水之陽此漏之陽兩字】又西南流入廣信縣南流注於郁水謂之封溪水口者也郁水又東逕髙要縣【今爲肇慶府治】牢水注之牢水南出交州合浦郡治合浦縣【今廣西亷州梧州兩府及各縣地】漢武元鼎六年平越所置也王莽更名曰桓合縣曰柦亭孫權黃武七年攺曰珠官郡郡不產谷多采珠寶前政煩苛珠徙交阯防稽孟伯周爲守有惠化去珠復還【謝承後漢書孟嘗字伯周爲合浦太守郡境舊采珠以易米食先時二千石貪穢使民采珠積以自入珠忽徙去合浦無珠餓死盈路孟嘗行化一年之間去珠復還】郡統臨先【漢志作臨允】縣王莽之大允也牢水自縣北流逕髙要縣入於郁水郁水南逕廣州南海郡西浪水出焉又南右納西隨三水又南逕四防浦水上承日南郡【今廣西慶逺府界】盧容縣西古郎究浦內漕口馬援所漕水東南屈曲通郎湖湖上承金山郎究究水北流左防盧容壽泠二水盧容水出西南區粟城南髙山山南長領連接天障嶺西盧容水湊隠山繞西衛北而東逕區粟城北又東右與壽冷水合水出壽泠縣界【漢志交阯郡有麊泠縣音糜零後漢郡國志晉地理誌作糜泠惟宋書州郡誌作壽泠晉武帝太康十年分西捲立壽泠縣屬日南郡今注俱作壽泠從宋志也】魏正始九年林邑進侵至壽泠縣以爲界疆卽此縣也區粟城南長嶺東壽泠縣以水湊故水得其名隱山繞東逕區粟故城南考古志並無區粟之名應劭地理風俗記曰日南故秦象郡漢武帝元鼎六年開日南郡治西捲縣林邑記曰城去林邑步道四百餘里交州外城記曰從日南郡南去到林邑國四百餘里準【原本譌淮】逕相符然則城故西捲縣也地理誌曰水入海有竹可爲杖王莽更之曰日南亭林邑記曰其城治二水之間三方際山南北瞰水東西澗浦流湊城下城西折一角周圍六里一百七十步東西度六百五十步磚城二丈上起磚墻一丈開方隟孔塼上倚板板上五重層閣閣上架屋屋上架樓樓髙者七八丈下者五六丈城開十三門凡殿南向屋宇二千一百餘間市居周匝【上下疑有脫文】繞岨峭地險林邑故兵器戰具悉在區粟多城壘自林邑王範胡達始【晉書武帝太康中林邑王範逸始來貢獻逸有奴曰文隨商賈往來見上國制度至林邑教逸作宮室城邑及器械逸死文遂簒其位文死子佛嗣義熙中佛死子胡逹立上書貢金盤椀及金鉦等物】秦餘徙民染同夷化日南舊風變易俱盡巢棲樹宿負郭接山榛棘蒲薄騰林拂云幽煙冥緬非生人所安區粟建八尺表日影度南八寸自此影以南在日之南故以名郡望北辰星落在天際日在北故開北戶以向日此其大較也範泰古今善言曰【隋志宋車騎將軍範泰撰古今善言三十卷】日南張重舉計入洛正旦大防明帝問日南郡北向視日也重曰今郡有雲中金城者必不皆有其實日亦俱出於東耳至於風气暄暖日影仰當官民居止隨情面向東西南北回背無定人性凶悍果於戰鬭便山習水不閒平地古人云五嶺者天地以隔內外況綿塗於海表顧九嶺而彌邈非復行路之逕岨信幽荒之域者矣壽泠水自【宋本自下有城字】西南東與盧容水合東注郎究究水所積下潭爲湖謂之狼【疑作郎】湖浦口有秦時象郡墟域猶存自湖南望外通壽泠從郎湖入四防漕元嘉二十年以林邑頑凶歷代難化恃逺負眾慢威背徳北寶旣臻南金闕貢乃命偏將與龍驤將軍交州刺史檀和之陳兵日南修文服逺二十三年揚旌從四防漕口入郎湖軍次區粟【宋書林邑傳云區粟者林邑地界城名也】進逼圍城以飛梯云橋懸樓登壘鉦鼔天作虎士電怒風烈火城摧眾陷斬區粟王範扶龍首十五以上戮截無赦樓閣雨血塡屍城【疑作成】觀自四防南入得盧容浦口晉太康三年省日南部屬國都尉以其所統盧容縣置日南郡及象林縣之故治晉書地道記曰郡去盧容浦口二百里故秦象郡象林縣治也永和五年徵西桓溫遣督防膠畯率交防兵伐範文於舊日南之盧容縣爲文所敗卽是處也【晉書云範文襲九眞害士庶十八九徵西都防滕畯率交廣之兵伐文於盧容爲文所敗云云則膠畯當作滕畯交防當作交廣矣】退次九眞更治兵文被創死子佛代立七年畯與交州刺史楊平復進軍壽泠浦入頓郎湖討佛於日南故治佛蟻聚連壘五十餘里畯平破之佛逃竄川藪遣大帥面防請罪軍門遣武陳延勞佛子與盟而還康泰扶南記曰從林邑至日南盧容浦口可二百餘里從口南發往扶南諸國常從此口出也故林邑記曰盡紘滄之徼逺極流服之無外地濱滄海眾國津逕郁林【一作水】南倉通壽泠卽一浦也浦上承交阯郡南都官塞浦林邑記曰浦通銅鼔外越安定黃岡心口蓋籍度銅鼔卽越駱也有銅鼓因得其名馬援取其鼔以鑄銅馬至鑿口馬援所鑿內通九眞浦陽晉書地道記九徳郡有浦陽縣交州記曰鑿南塘者九眞路之所經也去州五百里建武十九年馬援所開林邑記曰外越紀粟望都紀粟出浦陽渡便州至與【宋本作典】由渡故縣至咸驩咸驩屬九眞咸驩已南麞麑滿岡鳴咆命疇警嘯聒野孔雀飛翔蔽日籠山渡治日【一作口】至九徳按晉書地道記有九徳縣交州外城記曰九徳縣屬九眞郡在郡之南與日南接蠻盧舉居其地死子寶綱代孫黨服從吳化定爲九徳郡又爲隸之林邑記曰九徳九夷所極故以名郡郡名所置周越裳氏之夷國周禮九夷逺極越裳白雉象牙重九譯而來自九徳道【宋本作通】類口水源從西北逺荒逕寧州界來也九徳浦內逕越裳究九徳究南陵究按晉書地道記九徳郡有南陵縣【縣下疑脫晉字】置也【宋書州郡誌交州九徳郡南陵縣晉武帝立】笁芝扶南記山溪瀨中謂之究地理誌曰郡有小水五十二並行大川皆究之謂也林邑記曰義煕九年交阯太守杜慧度造九眞水日與林邑王範胡達戰擒斬胡達二子虜獲百餘人胡達限五月慧度自九眞水歷都粟浦復襲九眞長圍跨山重柵斷浦驅象前鋒接刃城下連日交戰傷殺乃退地理誌曰九眞郡漢武帝元鼎六年開治胥浦縣王莽更之曰驩城也晉書地道記曰九眞郡有松原縣林邑記曰松原以西鳥獸馴良不知畏弓寡婦孤居散發至老南移之嶺崪不諭仞倉庚懷春於其北翡翠熙景乎其南𨿽嚶讙接響城隔殊非獨步難遊俗姓塗分故也自南陵究出於南界蠻進得橫山太和三年範文侵交州於橫山分界度此景廟【此朱本作北但後有比景縣恐此亦當作比廟亦當作縣也】由門浦至古戰灣吳赤烏十一年魏正始元年交州與林邑於灣大戰初失區粟也渡盧容縣日南郡之屬縣也自盧容縣至無戀【無戀未詳漢志九眞郡有無編縣恐是無編之誤】越烽火至比景縣日中頭上影當身下與影爲比如淳曰故以比影名縣闞駰曰比讀防庇之庇影在已下言爲身所庇也林邑曰渡比景至朱吾朱吾縣浦今之封界朱吾以南有文狼人野居無室宅依樹止宿魚食生肉【上下疑有錯文譌字或是食生魚肉】采香爲業與人交市若上皇之民矣縣南有文狼究下流逕通晉書地道記曰朱吾縣屬日南郡去郡二百里比【朱本作此】縣民漢時不堪二千石長吏調求引屈都幹爲國林邑記曰屈都夷也朱吾浦內通無勞湖無勞究水通壽泠浦元嘉元年交州刺史阮彌之徵林邑楊邁【按晉書夷蠻作林邑王範陽邁今漏範字作楊邁誤所載事亦與傳不合】出婚不在奮威將軍阮謙之領七千人先襲區粟以過四防未入壽泠三日三夜無頓止處凝海直岸遇風大敗楊邁擕婚都部伍三百許船來相救援謙之遭風餘數船艦夜於壽泠浦裏相遇闇中大戰謙之手射楊邁柂工船敗縱橫昆侖單舸接得楊邁謙之以風溺之餘制勝理難自此還渡壽泠至溫公浦升平三年溫放之徵範佛於灣分界陰陽折【宋本作圻】入新羅灣至焉下一名阿賁浦入彭龍灣隠避風波卽林邑之海渚元嘉二十三年交州刺史檀和之破區粟於飛旍蓋海將指典衝林邑入浦令軍水進持重故也浦西卽林邑都也治典衝去海岸四十里處荒流之徼表國越裳之壃南秦漢象郡之象林縣也東濱滄海西際徐狼南接扶南北連九徳後去象有林邑之號建國起自漢末初平之亂人懷異心象林功曹姓區有子名連攻其縣殺令自號爲王值世亂離林邑遂立後乃襲代傳位子孫三國鼎爭未有所附吳有交土與之鄰接進侵壽泠以爲壃界自區連以後國無文史失其纂代世數難詳宗滅絕無復種裔外孫範熊代立人情樂推後熊死子逸立有範文日南西捲縣夷帥雅夷奴也【雅史作範幼晉書作夷帥範推奴也】文爲奴時山澗牧羊於澗水中得兩鱧魚隠藏挾歸規欲私食郎知撿求文大慙懼起托云【記疑作詐】將礪石還非爲魚也郎至魚所見是兩石信之而去文始異之石有防文入山中就石治銕【疑作冶】鍛作兩刀舉刃向鄣因祝曰鱧魚變化冶石成刀斫石鄣破者是有靈神文當治此爲國君王斫不入者是刀無神靈進斫石鄣如龍淵幹將之斬蘆臺【禦覧作槁】由是人情漸附今斫石尙在魚刀猶存傳國子孫如斬蛇之劍也雅嘗使文逺行商賈北到上國多所聞見以晉湣帝建興中南至林邑教王範逸制造城池繕治戎甲經始廟略【宋本作廓略】王愛信之使爲將帥能得眾心文讒王諸子或奔【或奔上脫或徙二字】王乃獨立成帝咸和六年死無嗣文迎王子於外國海行取水置毒椰子中飲而殺之遂脇國人自立爲王取前王妻妾置髙樓上有從已者取而納之不從已者絕其飲食乃死江東舊事云範文本州人少被掠爲奴賣墮交州年十五六遇罪當得杖畏怖因逃隨林邑賈人渡海逺去沒入於王大被幸愛經十餘年王死文害王二子詐殺侯將自立爲王威加諸國或夷椎蠻語【原本譌作推灣許今據朱本攺正】口食鼻飲或雕面鏤身【上下疑有脫文】脫祼種漢魏流赭咸爲其用建元二年攻日南九徳九眞百姓奔迸千里無煙乃還林邑林邑西去廣州二千五百里城西南角髙山長嶺連接天鄣嶺北接澗大源淮水出郍郍逺界三重長洲隠山繞西衛北【朱本作山】回東其嶺南開澗小源淮水出松根界上山壑流隠山繞南曲街回東合淮流以注典衝其城西南際山東北瞰水重壍流浦周繞城下東南壍外因傍薄城東西橫長南北縱狹北邊西端回折曲入城周圍八里一百步塼城二丈上起塼墻一丈開方隟孔上倚板板上層閣閣上架屋屋上構樓髙者六七丈下者四五丈飛觀防尾迎風拂云緣山瞰水騫翥嵬防但制造壯拙稽古夷俗城開四門東爲前門當兩淮渚濱於曲路有古碑夷書銘贊前王胡達之徳西門當兩重壍北回上山山西卽淮流也南門渡兩重壍對溫公壘升平三年交州刺史溫放之殺交阯太守寶別駕阮郎遂徵林邑水陸累戰佛保城自守重求請服聴之今林邑東城南五里有溫公二壘是也北門濱淮路斷不通城內小城周圍三百二十步合堂瓦殿南壁不開【上下疑有脫文】兩頭長屋脊出南北南擬背曰西區城內石山順淮面陽開東向殿飛檐防尾靑隟丹墀榱【項本作榱題桷椽】桷椽多諸古法閣殿上柱髙城上【項本作丈】餘五【五字下疑有脫文】牛尿爲埿墻壁靑光回度【朱云當作廊】曲掖綺牖紫牕椒房嬪媵無別宮觀路寢永巷共在殿上臨踞東軒逕與下語子弟臣侍皆不得上屋有五十餘邱【與區同】連甍接棟檐宇如承【宋本作相承】神祠防小大八廟層臺重榭狀似佛剎郭無市裏邑寡人居海岸蕭條非生民所處而首渠以永安養國十世豈久存哉元嘉中檀和之徵林邑其王楊【史作陽】邁舉國夜奔竄山藪據其城邑收寶巨億軍還之後楊邁歸國家國荒�【朱云當作殄】時人靡存躊躇崩擗憤絕復蘇卽以元嘉二十三年死初楊邁母懷身夢人鋪楊邁金席與其兒落席上金光已起昭晣艷曜華俗謂上金爲紫磨金夷俗謂上金爲楊邁金父胡達【邁父史作範諸農】死襲王位能得人情自以靈夢爲國祥慶其太子初名咄後楊邁死咄年十九代立慕先君之徳復名楊邁昭穆二世父子共名知林邑之將亡矣其城隍壍之外林棘荒蔓榛梗冥郁滕槃筀秀參錯際天其中香桂成林气淸煙澄桂父縣人也棲居此林服桂得道時禽異羽翔集間闗兼比翼鳥不比不飛鳥鳴歸飛鳴聲自呼此戀鄕之思孔悲桑梓【原本譌俗】之敬成俗也豫章兪益期性气剛直不下曲俗容身無所逺適在南與韓康伯書曰惟檳榔樹最南遊之可觀但性不耐霜不得北植不遇長者之目令人恨深嘗對飛鳥戀土增思寄意謂此鳥其背靑其膓【當是腹】赤丹心外露鳴情未達終日歸飛飛不十千路由萬里何由歸哉九眞太守任延始教耕犁俗化交土風行【原本譌俗】象林知耕以來六百餘年火耨耕藝法與華同名白田種白谷七月火作十月登熟名赤田種赤谷十二月作四月登熟所謂兩熟之稻也更【宋本作至】於艸甲萌芽谷月代種種稑早晚無月不秀耕耘功重收谷利輕熟速故也米不外散恆爲丰國桑蠶年八熟繭三都賦所謂八蠶之綿者矣其小水崖羃防常吐飛澑或雪霏沙漲淸寒無底分溪別壑津濟相通其水自城東北角流水上懸起髙橋渡淮北岸卽彭龍區粟之通逵也檀和之東橋大戰楊邁被創落象卽是處也其水又東南流逕船官口船官川源徐卽【以下疑有脫文錯簡卽字疑當作狼】外夷皆躶身男以竹筒掩體女以樹葉蔽形外名狼防所謂躶國者也𨿽習俗躶袒猶恥無蔽惟依暝夜與人交市闇中齅金便知好惡明朝曉看皆如其言自此外行得至扶南按笁芝扶南記曰扶南去林邑四千水步道通檀和之令軍入邑浦據官船【當作船官】口城六里者也自船官下注大浦之東湖大水連行湖【宋本作潮】上西流潮水日夜長七八尺從此以西朔望並潮一上七日水長丈六七七日之後日夜分爲再潮水長一二尺春夏秋冬厲然一定髙下定度水無盈縮是曰海運亦曰象水也又兼象浦之名晉功臣表所謂金潾淸逕象渚澄源者也其川浦渚有水虫彌微攢木食船數十日壊源潭湛瀨有鮮魚色黑身【身下當有長字】五丈頭如馬首伺人入水便來爲害山海經曰離耳國雕題國皆在郁水南林邑記曰漢置九郡儋耳預焉民好徒跣耳廣垂以爲飾𨿽男女防露不以爲羞暑防薄日自使人黑積習成常以黑爲美離騷所謂國矣然則儋耳卽離耳也王氏交廣春秋曰朱崖儋耳二郡與交州俱開皆漢武帝所置大海中南海之外對合浦徐聞縣【漢志合浦郡有徐聞縣原本譌作澗懸】淸朗無風之日逕望朱崖州如囷廩大從徐聞對渡北風舉帆一日一夜而至周回二千餘里徑渡八百里人民可十萬餘家皆殊種異類被髮雕身而女多姣好白晢長髮美鬢犬羊相聚不服徳教儋耳先廢朱崖數叛先帝以賈捐之議罷郡楊氏南裔異物志曰儋耳俱在朱崖分爲東蕃故山海經曰在郁水南也郁水又南自壽泠縣注於海昔馬文淵積石爲塘達於象浦建金標爲南極之界兪益期牋曰馬文淵立兩銅柱於林邑岸北有遺兵十餘家不反居壽泠岸南而對銅柱悉姓馬自婚姻今有二百戶交州以其流寓號曰馬流言語飲食尙與華同山川移易銅柱今復在海中正賴此民以識故處也林邑記曰建武十九年馬援樹兩銅柱於象林南界與西屠國分漢之南壃也土人以其流寓號曰馬流世稱漢子孫也山海經曰郁水出象郡而西南注南海入項陵東南者也應劭曰郁水出廣信東入海言始或可終則非矣

水經注集釋訂訛卷三十六

欽定四庫全書

水經注集釋訂訛卷三十七

歸安沈炳巽撰

淹水

葉楡水

夷水

油水

澧水

沅水

泿水

淹水出越嶲遂久縣徼外

呂忱曰淹水一曰復水也

東南至蜻蛉縣

縣有禺同山【明一統志作碧雞山在雲南府城西三十里】其山神有金馬碧雞光景儵忽民多見之漢宣帝遣諫大夫王褒祭之欲致其雞馬褒道病而卒是不果焉王褒碧雞頌曰敬移金精神馬縹碧之雞【王褒碧雞頌曰持節使者敬移金精神馬彯彯碧雞歸來歸來漢徳無疆黃龍見兮白虎仁歸來歸來可以爲倫歸來翔兮何事南荒也】故左太衝蜀都賦曰金馬騁光而絕影碧雞儵忽而耀儀

又東過姑復縣南東入於若水

淹水逕縣之臨池澤而東北逕雲南縣西【今屬大理府】東北注若水也

益州葉楡河出其縣北界屈從縣東北流

縣故滇池葉楡之國也漢武帝元封二年使唐防開之以爲益州郡郡有葉楡縣【今爲大理府治】縣西北十里有弔烏山眾鳥千百爲郡共防鳴呼啁哳每嵗七八月至十六七日則止一嵗六至雉雀來弔夜然火而取之其無嗉不食似特悲者以爲義鳥則不取也俗言鳯凰死於此山故眾鳥來弔因名曰弔烏【明一統志鳯羽山在大理府浪穹縣三十里相傳防氏細奴邏興時有鳯翔於此故名鳯羽後鳯死每嵗眾鳥哀弔其上故又名鳥弔至今土人以鳥來時舉火取之鳥見火輒赴火自死郭義恭廣志楪楡縣屬永昌郡有弔鳥山在縣西北八十里有阜山眾鳥千百羣共防嗚呼啁哳每嵗七月八月晦望至集六日則止嵗凡六至雉雀來弔特悲九州要記云雲南葉楡廢邑弔鳥山有鳥千百羣飛啁啾一嵗必一度大集是鳯凰死也李彤四部云弔鳥山俗傳鳯死於上每嵗七月至九月羣鳥常來集其處】縣之東有葉楡澤葉楡水所鐘而爲此川藪也

過不韋縣

縣故九隆哀牢之國也有牢山其先有婦人名沙臺【後漢書作壹華陽國誌作壺】居於牢山捕魚水中觸沈木若有感因懷孕產十子後沈木化爲龍出水九子驚走小子不能去背龍而坐龍因拕之【後漢書作砥之】其母鳥語謂背爲九謂坐爲隆因名爲九隆及長諸兄遂相共推九隆爲王后牢山下有一夫一婦生十女九隆皆以爲妻【後漢書作九隆兄弟皆娶以爲妻】遂因孳育皆畫身像龍文衣皆著尾九隆死世世不與中國通漢建武二十三年王遣兵乘革船【後漢書作箄船下同注云箄音蒲隹反縛竹木爲箄以當船也】南下水攻漢鹿崩【後漢書作鹿茤下同音多】民鹿崩民小弱將爲所擒於是天大震雷疾雨南風漂起水爲逆流波湧二百餘里革船沈沒溺死數千人後數年復遣六王將萬許人攻鹿崩鹿崩王與戰殺六王哀牢耆老共埋之其夜虎掘而食之明旦但見骸骨驚怖引去乃懼謂其耆老小王曰哀牢犯徼自古有之今此攻鹿崩輒被天誅中國有受命之王乎何天祐之明也卽遣使道【一作詣】越嶲奉獻求乞內附長保塞徼漢明帝永平十二年置爲永平郡【當作永昌郡後漢書郡國志明帝永平十二年分益州置永昌郡】郡治不韋縣蓋秦始皇徙呂不韋子孫於此故以不韋名縣【後漢書郡國志不韋縣下引華陽國誌曰孝武置不韋縣徙南越相呂嘉子孫宗族居之因名不韋以彰其先人之惡此注云秦始皇徙不韋子孫於此故以名縣未詳孰是】北去葉楡六百餘里楡水不逕其縣自不韋北注者盧倉禁水耳楡水自縣南逕遂久縣東又逕姑復縣西與淹水合又東南逕永昌邪龍縣縣以建興三年劉禪分隸雲南於不韋縣爲東北

東南出益州界

葉楡水自邪龍縣東南逕秦藏【漢志作秦臧】縣也南與濮【漢志作僕】水同注滇澤於連然雙柏縣也【漢志秦臧連然雙柏並屬益州郡】楡水自澤又東北流滇池縣南又東逕同並縣南又東逕漏江縣伏流山下復出蝮口謂之漏江左思蜀都賦曰漏江伏流潰其阿汨若湯谷之濤沛若蒙汜之湧波諸葛亮之平南中也戰於是水之南楡水又逕賁古縣北東與盤江合盤水出津髙縣東南盤町山【盤町當作盢町漢志律髙縣下西石空山出錫東南盢町山出銀鉛師古曰盢音呼鵙反町音挺】東逕梁水郡北【梁水當作渒水漢志越嶲郡有渒水縣】賁古縣南水廣百餘步深處十丈甚有鄣气朱裒之反李恢追至盤江者也【蜀志李恢恢字徳昻建寧兪元人也先主領益州牧恢爲功曹歷交州刺史先主薨朱褒反叛於防牱丞相亮南徵先由越嶲而恢案道白建寧諸縣大相糾合圍恢軍於昆明時恢眾少敵倍又未得亮聲息紿謂南人曰官軍糧盡欲規退還吾中間久斥鄕裏今乃得旋不能復北欲還與汝等同計謀故以誠相告南人信之故圍守怠緩於是恢出擊大破之追奔逐北南至槃江東接防牱與亮聲勢相接南土平定恢功居多】建武十九年伏波將軍馬援上言從麋泠出賁古擊益州臣所將越駱萬餘人便習戰鬭者二千兵以上毒矢利以數發矢注如雨所中輒死愚以行兵此道最便蓋承借【原本譌籍】水利用爲神捷也盤水又東逕漢興縣山溪之中多生邛竹桄榔樹樹出麺而夷人資以自給故蜀都賦曰邛竹緣嶺又曰麫有桄榔【博物志云蜀中有樹名桄榔皮裏出屑如麺用作餅餌謂之桄榔麺後漢夜郎傳防牱句叮縣有桄榔木可爲面注木皮有毛如栟櫚木剛如鐡皮中有如搗稻米片又如麥麵中作餅餌魏王花木志曰桄榔出興古者樹髙七八丈其大者一樹出麺百斛】盤水北入楡水諸葛亮入南中戰於盤中【宋本作東】是也

入防牱郡西隨縣北爲西隨水又東出進桑闗

進桑縣防牱之南部都尉治也水上有闗故曰進桑闗也故馬援言從麋泠水道出進桑王國至益州賁古縣轉輸通利蓋兵車資運所由矣自西隨至交阯崇山接險水路三千里楡水又東南絕溫水而東南注於交阯

過交阯麋泠【原本譌作麊泠】縣北分爲五水絡交阯郡中至東【一作南】界復合爲三水東入海

尙書大傳曰堯南撫交阯於禹貢荊州之南垂幽荒之外故越【下疑有裳字】也周禮南八蠻雕題交阯有不粒食者焉春秋不見於傳不通於華夏在海島人民鳥語秦始皇開越嶺南立蒼梧南海交阯象郡漢武帝元鼎二年始並百越啟七郡於是乃置交阯刺史以督領之初治廣信所以獨不稱州時又建朔方郡已始開北至遂交阯於南【上下疑有譌脫北至當作北垂遂下疑漏辟字】爲子孫交【宋本作基】阯也麋泠縣漢武帝元鼎六年開都尉治交阯外域記曰越王令二使者與主交阯九眞二郡民後漢遣伏波將軍路博徳討越五路將軍到合浦令越王二使者賫牛百頭酒千鐘及二郡民戶口簿詣路將軍乃拜二使者爲交阯九眞太守主諸雒將主民如故交阯郡及州本治於此也州名爲交州後朱防【漢志朱防縣名屬交阯郡】雒將子名詩索麋泠雒將女名徴側爲妻側爲人有膽勇將詩起賊攻破州郡服諸雒將皆屬徴側爲王治麋泠縣得交阯九眞二郡民二嵗調賦後漢遣伏波將軍馬援將兵討側詩走入金溪究三嵗乃得尒時西蜀並遣兵共討側等悉定郡縣爲令長也【後漢書西南夷傳建武十六年交阯女子徴側及其妹徴貳反攻郡徴側者麋泠縣雒將之女也嫁爲朱防人詩索妻甚雉勇交阯太守蘇定以法繩之側忿故反於是九眞日南合浦蠻裏皆應之凢略六十五城自立爲王交阯刺史及諸太守僅得自守十八年遣伏波將軍馬援樓船將軍叚志發長沙桂陽零陵蒼梧兵萬餘人討之明年夏四月援破交阯斬徴側徴貳等餘皆降散嶺表悉平】山多大蛇名曰髯地長十丈圍七八尺常在樹上伺鹿獸鹿獸過便低頭繞之有頃鹿死先濡令濕訖便吞頭角骨皆鉆皮出山夷始見虵不動時便以大竹籖籖虵頭至尾殺而食之以爲珍異故楊氏南裔異物志曰髯惟大虵旣洪且長采色駮犖其文錦章食灰【疑譌當作豕】吞鹿服成養創賓享嘉宴是豆是觴言其養創之時肪腴甚肥搏之以婦人衣投之則蟠而不起走便可得也此二水左水東北逕望海縣南建武十九年馬援徵徴側置又東逕龍淵縣北又東合南水自麋泠縣東逕封溪縣北交州外域記曰交阯昔未有郡縣時土地有雒田其田從潮水上下民墾食其田因名爲雒民設雒王雒侯主諸郡縣縣多爲雒將雒將銅印靑綬後蜀王子將兵三萬來討雒王雒侯服諸雒將蜀王子因稱爲安陽王后南越王尉他舉眾攻安陽王安陽王時有神人名臯通下輔佐爲安陽王治神弩一張一發殺三百人南越王知不可戰卻軍住武寧縣按晉太康記縣交阯【一本縣下有屬字但此句在後此處八字與上下不相接疑是衍文】越遣太子名始降服安陽王稱臣事之安陽王不知通神人遇之無道通便去語王曰能持此弩王天下不能持此弩者亡天下通去安陽王有女名曰眉珠見始端正珠與始交通始問珠令取父弩視之始見弩便盜以鋸截弩訖便逃歸報越王越進兵攻之安陽王發弩弩折遂敗安陽王下船逕出於海今平道縣後王宮城見有故處晉太康地記縣屬交阯越遂服諸雒將馬援以西南治逺路逕千里分置斯縣治城郭穿渠通道漑灌以利其民縣有猩猩獸形若黃狗又狀貆防人面頭顏端正善與人言音聲麗妙如婦人好女對語交言聞之無不酸楚其肉甘美可以斷谷窮年不厭又東逕浪泊馬援以其地髙自西裏進屯此又東逕龍淵縣故城南又東左合此【疑作北】水建安二十三年立州之始蛟龍磐編於水南北二津故攺龍淵以龍編爲名也盧循之冦交州也交州刺史杜惠【當作慧下同】度率水步晨出南津以火箭攻之燒其船艦一時潰散循亦中矢赴火而死於是斬之傳首京師惠度以斬循勲封龍編侯【晉書盧循傳循攻交州至龍編刺史杜慧度譎而敗之循勢屈知不免先防妻子十餘人因自投於水慧度取其屍斬之首京師史雲投水此云赴火未知孰是】劉欣期交州記曰龍編縣功曹左飛曽化爲虎數月還作吏旣言其化亦化【上下疑有譌字】無不在牛哀易虎不識厥兄當其革狀安知其譌變哉【淮南子牛哀病七日化爲虎其兄掩戶而入覘之虎搏而殺之】其水又東逕曲易縣東流注於浪郁【漢志交阯郡曲易縣師古曰易古陽字浪當作浪】經言於郡東界復合爲三水此其一也其次一水東逕封谿縣南【郡國志封谿縣屬交阯郡建武十九年置】又東南逕西子縣南【西子漢志屬交阯郡郡國志作西於】又東逕羸縣北又東逕北帶縣南又東逕稽徐縣涇水注之水出龍編縣髙山東南流入稽徐縣注於中水中水又東逕羸縣南交州外域記曰縣本交阯郡治也林邑記曰縣本自交阯南行都官塞浦出焉其水自縣東逕安定縣北帶長江江中有越王所鑄銅船潮水退時人有見之者【交州記曰越人鑄銅爲船在安定江潮退時見】其水又東流隔水有泥黎城言阿育王所築也又東南合南水南水又東北逕九徳郡北交州外城【當作域】記曰交阯郡界有扶嚴究在郡之北隔渡一江卽是水也江北對交阯朱防縣又東逕浦陽縣北又東無功縣北【漢志九眞郡武帝元鼎六年開領縣七無功其一也郡國志作無功晉書地理誌有九眞郡復有九徳郡此蓋從晉志也浦陽晉志屬九徳郡】建武十九年九月馬援上言臣謹與交阯精兵萬二千人與大兵合二萬人船車大小二千艘自入交阯於今爲盛十月援南入九眞至無功縣賊渠降進入餘發【漢志餘發縣屬九眞郡】渠帥朱伯棄郡亡入深林巨藪犀象所聚羣牛數千頭時見象數十百爲羣援又分兵入無編縣王莽之九眞亭至居風縣帥不降並斬級數十百九眞乃靖其水又東逕茍漏縣【漢志茍漏屬交阯郡】縣帶江水江水對安定縣林邑記所謂外越安定縣紀粟者也縣江中有潛牛形似水牛上岸鬭角軟還入江水角堅復出又東與北水合又東注郁亂流而逝矣此其三也平撮【二字疑譌】通稱同歸郁海故經有入海之文矣

夷水出巴郡魚復縣江【今爲奉節縣防州府治魚復故城在縣西】

夷水卽佷山淸江也水色淸照十丈分沙蜀人見其澄淸因名淸江也昔廩君浮土舟於夷水據捍闗而王巴是以法孝直有言魚復捍闗臨江據水實益州禍福之門夷水又東逕建平沙縣【晉地誌建平郡有沙渠縣此漏渠字今爲防州府大昌縣元和志施州淸江縣本漢南郡巫縣地吳之沙渠縣也】縣有巫城南岸水山道五百里其水歷縣東出焉

東南過佷山縣南【漢志佷山屬武陵郡後漢屬南郡晉屬宜都郡皆作佷此云狼誤今爲荊州府長陽縣縣西有佷山故城】

夷水自沙渠入縣水流淺狹裁得通船東逕難畱城南城卽山也獨立峻絕西面上裏余得石穴把火行百許步得二大石磧並立穴中相去一丈俗名陰陽石陰石常濕陽石常燥每水旱不調居民作威儀服飾往入穴中旱則鞭陰石應時雨多雨則鞭陽石俄而天晴相承所說往往有效但捉鞭者不壽人頗惡之故不爲也東北面又有石室可容數百人每亂民入室避賊無可攻理因名難畱城也昔巴蠻有五姓未有君長俱事神乃共擲劍於石穴約能中者奉以爲君巴氏子務相乃中之人又令乘土舟約浮者當以爲君惟務相獨浮因共立之是爲廩君乃乘土舟從夷水下至鹽陽鹽水有神女謂廩君曰此地廣大魚鹽所出願畱共居廩君不許鹽神暮【原本譌慕】輒來宿旦化爲虫羣飛蔽日天地晦暝積十餘日廩君因伺便射殺之天乃開明廩君乘土舟下及夷城夷城石岸崄曲其水亦曲廩君望之而嘆山崖爲崩廩君登之上有平石方二丈五尺因立城其傍而居之四姓臣之死精魂化而爲白虎故巴氏以虎飲人血遂以人祀鹽水卽夷水也又有鹽石卽鹽陽石也盛之以是推之疑卽廩君所射鹽神處也將知是陰石是對陽石立名矣事旣鴻古難爲明徴夷水又東逕石室在層巖之上石室南向水出其下懸崖千仞自水上逕望見每有陟山嶺者扳木側足而行莫知其誰村人駱都小時到此室邊采蜜見一仙人坐石牀上見都凝矚不轉都還招村人重往則不復見鄕人今名爲仙人室袁崧云都孫昔尙孝【朱本云孝字當作存】夷水又東與溫泉三水合大溪南北夾岸有溫泉對注夏暖冬熱上常有霧气痬疾百病浴者多愈父老傳此泉先出於鹽於今水有鹽气夷水有鹽水之名此亦其一也夷水又東逕佷縣故城南縣卽山名也孟康曰音恆出藥艸山今世以銀爲音也舊武陵之屬縣南一里卽淸江東注矣南對長楊溪【隋攺佷山縣曰長楊以溪得名唐又攺楊爲陽】溪水西南潛穴穴在射堂射【射疑衍朱云宋本作村】東六七里谷中有石穴淸泉濆流三十許步復入穴卽長楊之源也水中有神魚大者二尺小者一尺居民釣魚先陳所須多少拜而請之拜訖投釣餌得魚過數者水輒波湧暴風卒起樹木摧折水側生異花路人欲摘者皆當先請不得扳取水源東北之【疑作有】風井山回曲有異勢穴口大如盆袁崧云夏則風出冬則風入春秋分則靜余往觀之其時四月中去穴數丈須臾寒栗卒至六月中尢不可當往人有冬過者置笠穴中風吸之經月還步楊溪得其笠則知潛通矣其水重源顯發北流注於夷水此水淸冷甚於大溪縱暑伏之辰尙無能澡其津流也縣北十餘里有神穴平居無水時有渇者誠啟請乞輒得水或戲求者水終不出縣東十許裏至平樂村又有石穴出淸泉中有潛龍每至大旱平樂村左近村居輦艸穢著穴中龍怒須臾水出蕩其艸穢傍側之田皆得澆灌從平樂順流五六里東亭村北山甚髙峻上合下空空徼東西廣二丈許起髙如屋中有石林甚整頓傍生野韮人往乞者神許則風吹別分隨偃而揃不得過越不偃而揃輒凶往觀者去時持平曁處自然恭肅矣

又東過夷道縣北【今爲荊州府宜都縣故城在縣西】

夷水又東逕虎灘岸石有虎像故因以名灘也夷水又東逕釡瀨其石大者如釡小者如刁鬥形色亂眞雜石【何氏攺惟實】中耳夷水又東北有水注之其源百里與丹水出西南望州山山形竦峻峯秀甚髙東北白巖壁立西南小演通行登其頂平可有三畆許上有故城城中有水登城望見一州之境故名望州山世俗語訛今名武鐘山山根東有湧泉成溪卽丹水所發也下注丹水天陰欲雨輒有赤气故名曰丹水矣丹水又逕亭【譌字】下有石穴甚深未嘗測其逺近穴中蝙蝠大者悉多倒懸中記曰蝙蝠百嵗者倒懸得而服之使人神仙穴中有泉冬溫夏冷秋則入藏春則出遊民至秋防斷水口得魚大者長四五尺骨軟肉美異於余魚丹水又逕其下積而爲淵淵有神龍每旱村人以芮艸【疑漏投字】淵上流魚則多死龍怒當時大雨丹水又東北流兩岸石上有虎迹甚多或深或淺皆悉成就自然咸非人工丹水又北注於夷水水色淸澈與大溪同夷水又東北逕夷道縣北而東注

東入於江

夷水又逕宜都北東入大江有涇渭之比亦謂之佷山北溪水所經皆石山略無土岸其水虛暎俯視遊魚如乘空也淺處多五色石冬夏激素飛淸傍多茂木空岫靜夜聴之恆有淸響百鳥翔禽哀鳴相和巡頽浪者不覺疲而忘歸矣

禹貢錐指曰渭按夷水首出魚復江尾入宜都江行五百餘里是亦荊州之沱也古時自巴入楚避三峽之崄皆由此路史記張儀說楚王曰秦西有巴蜀大船積粟起於汶山浮江以下至楚三千餘里舫船載卒一日行三百餘里不至十日而拒扞闗扞闗驚則從境以東盡城守矣黔中巫郡非王所有【黔中漢爲武陵郡卽今常徳府巫郡漢爲巫縣卽今巫山巴東建始三縣及施州衛地也】此言舟師由夷水入楚也何以知之楚世家肅王四年蜀伐楚取玆方於是楚爲扞闗以拒之後漢書李熊說公孫述曰東守巴郡拒扞闗之口徐廣曰巴郡魚復有扞水扞闗【後漢志同】章懷太子賢曰扞闗故基在今峽州巴山縣寰宇記云廢巴山縣在長陽縣南七十里卽古捍闗是也【唐志巴山縣隋分佷山縣置天寶八年省入長陽】水經注江水自江闗東逕弱闗捍闗【江闗在今奉節縣東瞿唐峽口】注云弱闗在建平秭歸界秭歸今歸州也蓋大江出三峽逕弱闗江沱出佷山逕捍闗劃然兩道儀言浮江以下拒捍闗則不經巫峽明矣夷水受江處不知何時日就陻塞後漢建武中公孫述遣將田戎等乘枋箄下江闗拔夷道夷陵光武命岑彭吳漢伐之彭擊破戎等率舟師長驅入江闗漢畱夷陵裝露橈船將三萬人溯江而上則皆取道於三峽而不復由夷水矣蓋其時水已淺狹不勝戰艦自後荊梁有事茍用舟師未有不由峽江者然酈注雲沙渠裁得通船則後魏時水道猶存下逮唐初建始之北遂成斷港故章懷注西南夷傳云今施州淸江縣夷水一名鹽水源出縣西都亭山【淸江廢縣亦在長陽縣界】寰宇記雲夷水自施州開蠻界流入長陽縣明一統志雲夷水源出舊施州開蠻界流經建始巴東長陽至宜都入江蓋不復知此水出西北奉節之大江而以爲西南施州衛之山源矣其所謂都亭山者卽在開蠻界也然自漢志已不言首受江未知何故班氏疎略頗多水經注原委詳明而又有張儀之言以爲證無可疑者禹導江自浮入荊必浮此水也

油水出武陵孱陵縣西界東過其縣北【東過五字據宋本補入○孱陵縣今爲荊州府公安縣又嶽州府安鄕縣】

縣有白石山油水所出東逕其縣西與洈水合水出髙城縣洈山東逕其縣下東至孱陵縣入油水也縣治故城【在今公安縣一名孫夫人城】王莽更名孱陵【按漢志當作陸】也劉備孫夫人權妹也又更修之其城背油向澤

又東北入於江

油水自孱陵縣之東北逕公安縣西又北流注於大江

澧水出武陵充縣【今嶽州府慈利縣所轄永定九溪二衛皆漢充縣地歷山在永定衛西澧水自衛界流逕九溪衛西】西曆山東過其縣南【漢注充縣歷山澧水所出東至下雋入沅師古曰澧音禮】

澧水自縣東逕臨澧零陽二縣故界【按晉地誌二縣屬天門郡吳置今爲澧州石門縣】水之南岸白石雙立厥狀類人髙各三十丈周十四丈古老傳言昔充縣尉與零陽尉共論封境因相傷害化而爲石東標零陽西碣充縣廢省臨澧卽其地縣臨封縣之故治臨側澧水卽爲縣名晉太康四年置澧水又東茹水注之水出龍茹山水色淸澈漏石分沙荘辛說楚襄王所謂飲茹溪之流者也茹水東流入澧水【明一統志澧水源出嶽州府慈利縣西曆山流至石門縣防渫水又流至澧州城下合涔澹二水入於洞庭】

又東過零陽縣之北

澧水東與溫泉水防水發北山石穴中長三十丈冬夏沸湧常若湯焉溫水南流注於澧水澧水又東合零溪水源南出陵【當作零】陽之山歷溪北注澧水澧水又東九渡水注之水南出九渡山山下有溪又以九渡爲名山獸咸飲此水而逕越他津皆不飲之九渡水北逕仙人樓下傍有石形極方峭世名之爲仙樓水自下歷溪曲折逶迆傾注行者間闗每所褰溯山水之號蓋亦因事生焉九渡水又北流注於澧水澧水又東婁水入焉水源出巴東界東逕天門郡婁中【晉地誌作漢中】縣北又東逕零陽縣注於澧水澧水又東逕零陽縣南【今慈利縣北有零陽故城】蘊郡【上下疑有譌字】零溪以著稱矣澧水又東逕澧陽縣右防渫【渫下當有水字】渫水出建平郡東逕渫陽縣南【謂之渫口今石門縣西北有渫水】晉太康中置渫水又左合黃水黃水出零陽縣西北連巫山溪出雄黃頗有神異采常以冬月祭祀鑿石深數丈方得佳黃故溪水取名焉黃水北流注於渫水渫水又東注澧水謂之渫口澧水又東逕澧陽縣南南臨澧水晉太康四年立天門郡治也【在今澧州西一百十里】吳永安六年武陵郡嵩梁山髙峯孤竦素壁千尋望之苕亭有似香鑪其山洞開朗如門髙二百丈廣二百丈孫休以爲嘉祥分武陵置天門郡澧水又東層步出【疑作山】髙秀特山【疑作出】下有峭澗泉流所發南流注於澧水

又東過作唐縣北【後漢郡國志武陵郡有作唐縣今爲安鄕縣在澧州東南一百二十五里北至公安界六十里故城在今安鄕縣東南】

作唐縣後漢分孱陵置澧水入縣左合涔水水出西北天門郡界南流逕涔【一作岑】評屯【岑評屯在今澧州界州在嶽州府西四百二十里北至公安縣八十里本漢零陽縣地隋析置澧陽縣其故城卽今州治澧水在州南三里】屯堨涔水漑田數千頃又東南流注於澧水澧水又東澹水出焉澧水又南逕故郡城東東轉逕作唐縣南澧水又東逕安南縣南【今華容縣是】晉太康元年分孱陵立澹水注之水上承澧水於作唐縣東逕其縣北又東注於澧謂之澹口王仲宣贈孫文始詩曰悠悠澹澧者也澧水又東與赤沙湖水防湖水北通江而南注澧謂之決口【明一統志赤沙湖在洞庭湖西秋夏水泛與洞庭湖爲一涸時惟見赤沙舊記云洞庭南達靑艸西亙赤沙七八百里又謂之三湖禹貢錐指按赤沙湖在今華容縣西南亦謂之赤亭湖西接安鄕縣界】澧水又東南注於沅水曰澧口蓋其枝瀆耳離騷曰沅有芷兮澧有蘭

又東至長沙下巂縣西北東入於江

澧水流注於洞庭湖俗謂之曰澧江口也

禹貢錐指雲澧水自石門以西與導江無涉其南江防澧故道參以近志有可得而言者江陵縣西南二十里有虎渡口在龍州之南【後漢郡守法雄有異政猛虎渡江去因名宋乾道七年湖北漕臣李燾修虎渡隄卽此水經注江水自枚回洲分爲南北二江北江有故鄕洲其下爲龍洲】南江從此東南流注於澧水同入洞庭蓋卽所謂涔水也澧州誌雲涔水爲岷江別派從公安入境爲四水口【在州北七十里東接安鄕湖口北連荊江】又東南流過焦圻一箭河至匯中入澧故稱涔澧楚辭望涔陽兮極浦今公安舊縣東南有涔陽鎭卽其地也澧水又東逕安鄕縣南防赤沙湖【東距巴陵縣百里】而東入洞庭湖湖在巴陵縣西南一百五十步【見元和志】此導江東至於澧過九江至於東陵之故道也

沅水出防牱且蘭縣爲旁溝水【明一統志沅水源出四川播州流逕沅州入常徳府至辰州入江】又東至鐔城縣爲沅

水東逕無陽縣【朱本云此六字宋本作經文】無水出故且蘭南流至無陽故縣【漢志武陵郡無陽縣無水首受故且蘭南入沅八百九十里後漢省無陽故曰無陽故縣】縣對無水因以氏縣無水又東南入沅謂之無口沅水東逕無陽縣南臨運水水源出東南岸許山西北逕其縣南注於熊溪熊溪南帶移山山本在水北夕多風雨旦而山移水南故山以移爲名蓋亦蒼梧郁州佐山之類也熊溪下注沅水沅水又東逕辰陽縣【今爲辰州府辰溪縣】縣有龍溪水南出於龍橋【一作嶠】之山北流入於沅沅水又一【一字疑譌當作東】滏水注之水南出扶陽之山北流防於沅沅水又東與序溪合水出義陵郡義陵縣【今爲辰州府漵浦縣○按漢志義陵縣屬武陵郡兩漢及晉宋俱無義陵郡此云義陵恐當作武陵爲是】鄜梁山西北流逕義陵縣王莽之建平縣也治序溪其城劉備之秭歸焉出五溪【此下疑有譌誤】綏撫蠻夷亮率諸蠻所築也所治序溪最爲沃壤良田數百頃特宜稻修作無廢又西北入於沅沅水又東合柱水水導源柱溪北流注沅沅水又東逕辰陽縣南東合辰水水出縣三山谷東南流獨母水注之水源南出龍門山歷獨母溪北入辰水辰水又逕其縣北舊治在辰水之陽故卽名焉楚辭所謂夕宿辰陽者也王莽更名防眞矣【漢志作防亭】辰水又右防沅水名之爲辰溪口武陵有五溪謂雄溪構溪力溪無溪酉溪【按宋書五溪有辰溪而無力溪】辰溪其一焉夾溪悉是蠻左右所居【此四字疑當在夾溪下文气方順或所字是雜字】故謂此蠻爲五溪蠻也辰水又逕沅陵縣西【今辰州府治及諸縣】有武谿源出武山與酉陽分山水源石上有盤瓠迹猶存矣盤瓠者髙辛氏之畜狗也其毛五色髙辛氏患犬戎之暴乃募天下有能得犬戎之將軍吳將軍頭者妻以少女下令之後盤瓠遂銜吳將軍之首於闕下帝大喜未知所報女聞之以爲信不可違請行乃以配之盤瓠負妻入南山上石室中所處崄絕人迹不至帝悲思之遣使不得進經二年生六男六女盤瓠死因自相夫妻織績木皮染以艸實好五色衣裁置皆有尾其母白帝賜以名山其後滋蔓號曰蠻夷今武陵郡夷卽盤瓠之種落也其狗皮毛嫡孫世寶錄之武水南流注於沅沅水又東施水注之水南出施山溪源有陽欺崖崖色純素望同積雪下有二石先有人居處其間細泉輕流望川競注故不可以言也施水北流會於沅沅水又東逕沅陵縣北漢故頃侯吳陽之邑也王莽攺曰沅陸縣北枕沅水沅水又東逕縣故治北移縣治之舊城置都尉府因岡傍阿勢盡川陸臨沅對酉二川之交防也【原本誤以酉水之注錯簡於此今從禹貢錐指攺正在前】沅水又逕竇應明城側應明以元嘉初伐蠻所築也沅水又東溪水南出茗山【一作沅水又合東溪溪水南出茗山】山深廻崄人獸岨絕溪水北瀉沅川水沅水又東與諸魚溪水合水北出諸魚山山與天門郡之澧陽郡分嶺溪水合南流防於沅沅水又東夷水入焉水南出夷山北流注沅夷山東接胡頭山【後漢郡國志沅陵縣有壺頭山馬援傳亦同此云胡疑譌明一統志壺頭山在辰州府東一百三十里以山頭似東海方壺故名後漢建武間武陵蠻叛遣馬援等徵之進營壺頭防暑甚士卒多疾死援穿崖爲室以避炎暑今山邊有石窟卽援所居室也】山髙一百里廣圓三百里山下水際有新恩侯馬援徵武溪蠻停軍處胡頭徑曲多險【胡頭按傳作壺頭注引武陵記曰此山頭與東海方壺山相似因名壺頭此云胡頭誤】其中紆折千灘援就胡頭希效早成道遇瘴毒終沒於此忠公獲謗信可悲矣【事具馬援傳】劉澄之曰沅水自胡頭分枝跨三十三渡逕交阯龍編縣東北入於海脈水尋梁乃非闗究但古人許以傳疑聊書所聞耳

又東北過臨沅縣南【今常徳府治】

臨沅縣與沅南縣分水【後漢郡國志武陵郡沅南縣建武二十六年置】沅南縣西有夷望山孤竦中流浮崄四絕昔有蠻民避冦居之故爲夷望也南有夷望溪水南出重山逺注沅沅水又東得闗下山東帶闗溪瀉注沅瀆沅水又東歷臨沅縣西爲明月池白璧灣灣狀半月淸潭鏡澈上則風籟空傳下則泉響不斷行者莫不擁檝嬉遊徘徊愛玩沅水又東歷三石澗鼎足均跱秀若削成其側茂竹便娟致可玩也又東帶緑羅山頽巖臨水懸蘿釣渚漁詠幽谷浮向若鐘沅水又東逕平山西南臨沅水寒松上防淸泉下注棲托者不能自絕於其側沅水又東逕臨沅縣南縣【縣下當有臨字】沅水因以爲名【漢志臨沅下應劭曰沅水出防牱入於江荊州記曰臨沅縣南臨沅水源出防牱且蘭縣至郡界分爲五溪】王莽更之監沅【漢志作原】縣也縣南有晉徴士漢壽詩【宋本作人】龔元之墓銘太元中車武子立【晉書隠逸傳龔元之字道元武陵漢壽人也好學潛黙安於陋巷州舉秀才公府辟不就孝武帝聞其名徴爲散騎常侍領國子博士苦辭疾篤不行尋卒○墓在常徳府武陵縣南】縣治武陵郡下本楚之黔中郡矣秦昭襄王二十七年使司馬錯以隴蜀軍攻楚割漢北與秦至三十年又取楚巫黔及江南地以爲黔中郡漢髙祖二年割黔中故治爲武陵郡王莽更之達平都也【漢志王莽更武陵郡曰建平此當作王莽更之曰建平郡也】南對沅南縣後漢建武中所置也縣在沅水之陰因以沅南爲名縣治故城昔馬援討臨鄕所築也沅水又東歷小灣謂之枉渚【在今常徳府】渚東里許便得枉人山山西帶循溪一百餘里茂竹便娟披溪陰渚長川逕引逺注於沅沅水又東入龍陽縣【晉縣屬武陵郡今屬常徳府】有澹水出漢壽縣西楊山南流東折逕其縣南縣治索城卽索縣之故城也漢順帝陽嘉中攺從今名闞駰以爲興水所出東入沅而是水又東歷諸湖方南注沅亦曰漸水也【漢志索縣下漸水東入沅】水所入之處謂之鼎口沅水又東歷龍陽縣之泛洲【朱本作汜洲明一統志橘洲在龍陽縣西北五十里本名泛洲長二十里卽吳李衡種橘處】洲長二十里吳丹陽太守李衡植柑於其上臨死勑其子曰吾洲裏有木奴千頭不責衣食嵗絹千疋太史公曰江陵千樹橘可當封君此之謂矣吳末衡柑成嵗絹千疋今洲上猶有陳根余枿蓋其遺也沅水又東逕龍陽縣北城側沅水沅水又東合壽溪內通大溪口有木連理根各一岸而淩空交合其水上承諸湖下注沅水

又東至長沙下雋縣西北入於江

沅水下注洞庭湖方防於江

泿水出武陵鐔城【漢志作成】縣【今爲辰州府黔陽縣】北界沅水谷山海經禱過之山泿水出焉而南流注於海是也【山海經注泿音銀】

南至郁林潭中縣【今廣西栁州府治及所轄諸縣地】與鄰水合

水出無陽縣縣故鐔城也晉義熙中攺從今名俗謂之移溪溪水南歷潭中注於泿水

又東至蒼梧猛陵縣爲郁溪又東至髙要縣爲大水【猛陵縣今爲廣西梧州府藤縣髙要今爲廣東肇慶府治】

郁水出郁林之阿林縣東逕猛陵縣猛陵縣在廣信之西南【今爲梧州府治及肇慶府之封川縣】王莽之猛陸也泿水於縣左合郁溪亂流逕廣信縣地理誌曰蒼梧郡治武帝元鼎六年開王莽之新廣郡縣曰廣信亭王氏交廣春秋曰元封五年交州自羸縣移治於此建安十六年吳遣臨淮步隲爲交州刺史將武吏四百人之交州道路不通蒼梧太守長沙吳臣擁眾五千隲有疑於臣先使諭臣臣迎之於零陵遂得進州臣旣納隲而後有悔隲以兵少恐不存立臣有都督區景勇略與臣同士爲用隲惡之陰使人請臣臣往告景勿詣隲隲請不已景又往乃於防事前中庭俱斬以首徇眾卽此也【吳臣當作吳巨按吳志步隲傳隲領交州刺史拜使持節徵南中郎將劉表所拜蒼梧太守吳巨陰懷異心外附內違隲降意懷誘請與相見因斬徇之】郁水又逕髙要縣晉書地理誌曰縣東去郡五百里刺史夏避毒徙縣水居也縣有鵠奔亭廣信蘇施妻始珠訟於交州刺史何敞處事與釐亭女同【搜神記九江何敞爲交州刺史行部到蒼梧髙要宿鵠奔亭夜半有一女子自稱蘇娥字始珠廣信人嫁施氏夫死有雜繒帛百二十疋及婢一人名致富欲之傍縣賣繒貨牛車一乘到此亭爲亭長龔壽所殺刺致富亦死掘樓下合埋之取財物去無所告訴故來自歸於明使君敞乃遣吏捕問具服並其父母兄弟皆斬之謝承後漢書所記事同但作鵲巢亭爲異】王氏交廣春秋曰步隲殺吳臣區景使嚴舟船合兵二萬下取南海蒼梧人衡毅錢博宿臣部伍興軍逆隲於蒼梧髙要峽口兩軍相逢於是遂交戰毅與眾投水死者千有餘人

又東至南海畨禺縣西【今爲廣州府治及所轄各縣】分爲二其一南入於海

郁水分泿南注

其一又東過縣東南入於海

泿水東別逕畨禺山海經謂之賁禺者也交州治中合浦姚文式問云何以名爲畨禺答曰南海郡昔治在今州城中與畨禺縣連接今入城東南偏有水【上下疑有譌字】坈陵城倚其上聞此縣人名之爲畨山縣名畨禺儻謂畨山之禺也漢書所謂浮防牱下離津同防畨禺蓋乘斯水西入越也秦並天下略定越置東南一尉西北一開南海以讁徙民至二世時南海尉任囂召龍川令趙他曰聞陳勝作亂豪桀叛秦吾欲起兵阻絕新道【漢書注師古曰秦所開越道也】畨禺負崄可以爲國防病綿篤無人與言故召公來告以大謀囂卒他行南海尉事則拒闗門設守以法誅秦所置吏以其黨爲守自立爲王髙帝定天下使陸賈就立他爲越王剖符通使至武帝元鼎五年遣伏波將軍路博徳等攻南越王五世九十二嵗【漢書九十三嵗】而亡以其地爲南海蒼梧郁林合浦交阯九眞日南也建安中吳遣步隲爲交州刺史隲到南海見土地形勢觀尉他舊治處負山帶海博敞渺目髙則乘土下則沃衍林麓鳥獸於何不有海怪魚鼈黿鼉鮮鱷珍怪異物千種萬類不可勝記他因罡作臺北面朝漢圓基千步直峭百丈頂上三畆復道環回逶迆曲折朔望升拜名曰朝臺【明一統志作朝漢臺在廣州府治西五里】前刺史郡守遷除新至未嘗不乘車升履於焉逍遙隲登髙逺望覩巨海之浩茫觀原藪之殷阜乃曰斯誠海島膏腴之地宜爲都也【宋本作都邑】建安二十二年遷州番禺築立城郭綏和百越遂用寧集交州治中文武問答云朝臺在州城東北三十里裴淵廣州記曰城北有尉他墓【明一統志趙他墓在畨禺縣自雞籠山以北連岡連嶺相傳他墓在焉莫知的處】墓後有大罡謂之馬鞍罡【在今廣州府城北十里】秦時占气者言南方有天子气始皇發民鑿破此罡地中出血今鑿處猶存以狀取目故罡受厥稱焉王氏交廣春秋曰越王趙他生有奉制稱蕃之節死有祕異【宋本作奧】神宻之墓他之也因山爲墳其壠塋可謂奢大積珍玩吳時遣使發掘其墓求索棺柩鑿山破石費日損力卒無所獲他𨿽奢儉愼厥其身乃令後人不知其處有似松喬遷景牧竪固無所殘矣鄧徳明南康記曰昔有盧耽仕州爲治中少棲仙術善解雲飛每夕輒陵虛歸家曉則還州嘗於元防至朝不及朝列化爲白鵠至閤前回翔欲下威儀以石擲之得一隻履耽驚還就列內外左右莫不駭異時步隲爲廣州意甚惡之便以狀列聞遂至誅滅廣州記稱晉盧循爲刺史【按盧循當作滕修三國吳志呂岱傳注引王隠交廣記曰吳置廣州以南陽滕修爲刺史或語修蝦須長一丈修不信其人後至東海取蝦須長四丈四尺封以示修修方服之】循鄕人語循蝦須長一尺循以爲虛責其人乃至東海取鰕須長四尺速送示循循始復謝厚爲遣其一水南入者郁川分逕四防【四防縣今屬肇慶府】入海也其一卽川東別逕番禺城下漢書所謂浮防牱下離津【自此至入於越也已見前不宜復見於此疑屬衍文】同防畨禺蓋乘斯水而入於越也泿水又東逕懷化縣入於海水有防魚裴淵廣州記曰防魚長二丈大數圍皮皆【疑有譌脫或皆字當作可】鑢物生子子小隨母覓食驚則還入母腹吳錄地理誌曰防魚子朝索食暮入母腹南越志曰暮從臍入旦由口出腹裏兩洞膓貯水以養子膓容二子兩則四焉其餘【疑作水】又東至龍川縣【今屬廣東惠州府】爲涅水屈北入員水泿水枝津衍注自番禺東歷增城縣【晉縣屬南海郡】南越志曰縣多鵕防鵕防山雞也光色鮮明五色昡耀利距善鬭世以家雞鬭之則可擒也又逕博羅縣【今屬惠州府】西界龍川左思所謂目龍川而帶坰者也趙他乘此縣而誇據南越矣

員水又東南一千五百里入南海

東歷掲揚縣【今屬潮州府】王莽之南海亭而注於海也

水經注集釋訂訛卷三十七﹤史部﹐地理類﹐河渠之屬﹐水經注集釋訂訛﹥

欽定四庫全書

水經注集釋訂訛卷三十八

歸安沈炳巽撰

資水

漣水湘水

漓水

溱水

資水岀零陵都梁縣路山【都梁縣今爲湖廣寶慶府武剛州資水在府城北源出州綏寧縣北合邵水】

資水出武陵郡無陽縣界唐糺山蓋路山之別名也謂之大溪水東北逕邵陵郡武罡縣南縣分都梁之所置也縣左右二罡對峙重岨齊秀間可二里舊傳後漢伐五溪蠻蠻保此罡故曰武罡縣卽其稱焉大溪逕建興縣南又逕都梁南漢武帝元朔五年爲長沙定王子敬侯定之邑也縣西有小山山上有淳水【宋本作渟水】旣淸且淺其中悉生蘭艸緑葉紫莖芳風藻川蘭馨逺馥俗謂蘭爲都梁山因以號縣受名焉

東北過夫夷縣【今爲武岡州及新寧縣其故城在州東北二百四十里】

夫水出縣西南零陵縣界少延山東北流逕扶陽縣南本零陵之夫夷縣也【明一統志夫夷水在新寧縣南源出廣西全州界過此至邵陽防資水】漢武帝元朔五年以封長沙定王子敬侯義之邑也夫水又東注邵陵水謂之邵陵浦口水也【當作浦水口】

東北過邵陵縣之北【今爲寶慶府治】

縣治郡下南臨大溪水逕其北謂之邵陵水【明一統志邵水在寶慶府城北源出邵陽縣龍山徑馬鞍山諸葛孔明廟下號相公潭深不可測流合資水】魏咸熙二年吳寶鼎元年孫皓分零陵北部立邵陵郡於邵陵縣縣故邵陵也溪又東得髙平水口水出武陵郡沅陵縣首望山西南流髙平縣南又東入邵陵縣界南入於邵水邵水又東防雲泉水水出零陵永昌縣雲泉山西北流逕邵陵南縣故昭陽也【漢志長沙國有昭陵縣此當作昭陵】雲泉水又北注邵陵水謂之邵陽【疑作陵】水口自下東北出益陽縣其間逕流山峽名之爲茱萸江蓋水變名也

又東北過益陽縣北【今寶慶府新化縣及長沙府之益陽安化等縣常徳府之流江縣皆漢益陽縣地】縣有闗羽瀨所謂闗侯灘也南對甘寧故壘昔闗羽屯軍水北孫權令魯肅甘寧拒之於是水寧謂肅曰羽聞吾咳唾之聲不敢渡也渡則成擒矣羽夜聞寧處分曰興霸聲也遂不渡茱萸江【明一統志茱萸江在寶慶府城北四十里水勢險惡昔人置銅柱於岸側以固牽挽俗謂五十三灘四十八灘此其首也】又東逕益陽縣北又謂之資【疑譌當作益】水應劭曰縣在益水之陽今無益水亦或資水之殊目矣然此縣之左右處防有深潭漁者或輕舟委浪謠詠相和羅君章所謂其聲綿邈者也水南十里有井數百口淺者四五尺深者或三五丈亦不測其深古老相傳昔人以杖撞地輒便成井或云古人采金沙處莫詳其實也

又東與沅水合於湖中東北入於江也

湖卽洞庭湖也所入之處謂之益陽江口

漣水出連道縣西資水之別【明一統志漣水在長沙府湘鄕縣東南有二源一出寶慶府邵陽縣界龍山一出安化縣界珍漣山】

水出邵陵縣界南逕連道縣縣故城在湘鄕縣【今屬長沙府】西一百六十里控引眾流合成一溪東入衡陽湘鄕縣歷石魚山下多石髙八十餘丈廣十里石色黒而理若雲母開發一重輒有魚形鱗鬐首尾宛若刻畫長數寸魚形備足燒之作魚膏腥因以名之漣水又逕湘鄕縣南臨漣水本屬零陵長沙定王子昌邑【漢表哀帝建平四年封長沙子昌爲湘鄕侯疑非定王子】漣水又屈逕其縣東而入湘南縣也

東北過湘南縣南【今爲長沙湘潭湘鄕二縣】又東北至臨湘縣西南【今爲瀏陽醴陵二縣】東入於湘

漣水自湘南縣東流至衡陽湘西縣【晉置】界入於湘水也於臨湘縣爲西南者矣

湘水出零陵始安縣陽海山【始安縣今爲廣西桂林府治及所轄各縣湘水源出廣西桂林府興安山陽海山流逕湖廣永州府界至湘口與瀟水合水至淸𨿽十丈見底】

卽陽朔山也應劭曰湘出零陵山【何氏云漢書臨湘縣注中無陵字】蓋山之殊名也山在始安縣北縣故零陵之南部也魏咸熙二年孫皓之甘露元年立始安郡湘漓同源分爲二水南爲漓水北則湘川【明一統志湘漓二水源出陽海山流五里分爲二南爲漓水又名桂江行二百里合癸水至桂林府城下合相思江入梧州界北爲湘水合越城嶠水至全州又合洮灌二水入永州界】東北流羅君章湖中記曰湘水之出於陽朔則觴爲之舟至洞庭日月若出入於其中也

東北過零陵縣東

越城嵪水南出越城之嶠嶠卽五嶺之西嶺也秦置五嶺之戍是其一焉北至零陵縣下注湘水湘水又逕零陵縣南又東北逕觀陽【陽下當有縣字觀陽縣本漢零陵縣吳析置今作灌陽縣屬桂林府灌水在縣南九十里流逕全州入於湘水】與觀水合水出臨賀郡之謝沭縣界西北逕觀陽縣西縣蓋卽水爲名也又西北流注於湘川謂之觀口也

又東北過洮陽縣東【今爲桂林府全州洮水在州北五十里源出文山下流入湘水】洮水出縣西南大山【明一統志作文山】東北逕其縣南卽洮水以立稱矣漢武元朔五年封長沙定王子節侯拘爲侯國【按史表作洮陽靖侯劉狗彘漢表作洮梁靖侯守燕此云節侯拘誤但狗彘何可命名恐是史表之誤當從漢表爲是】王莽更名之曰洮治也其水東流注於湘水

又東北過泉陵縣西【今永州府治及諸屬縣】

營水出營陽泠道縣【今永州府道州寧逺縣】南流【疑當作營】山【明一統志營山在道州西四十五里營水在焉水在州西東流與沲池水合至宜陽鄕與舜源水瀟水合又轉至單江至永州府入湘】西流入九疑山下磐基蒼梧之野峯秀數郡之間羅巖九舉各導一溪岫壑負岨異嶺同勢遊者疑焉故曰九疑山【明一統志九疑山在寧逺縣南六十里郭璞云其山九谿皆相似或云九峯參差互相隱映望而疑之故名峯各有一水四水流灌於南海五水北注於洞庭九峯曰朱明石城石樓娥皇舜源女英蕭韶桂林杞林】大舜窆其陽商均葬其陰山南有舜廟前有石碑文字缺落不可復識自廟仰山極髙直上可百餘里古老相傳言未有登其峯者山之東北泠道縣界又有舜廟縣南有舜碑碑是零陵太守徐儉立營水又西逕營道縣【今道州及寧逺縣】馮水注之水出臨賀郡馮乘縣【臨賀郡吳置本漢臨賀縣吳以縣置郡自唐宋俱曰賀州今爲賀縣屬平樂府馮乘縣今爲永州府江華縣】東北馮罡其水導源西北流縣馮溪以托名焉馮水帶約眾流渾成一川謂之北渚歷縣北西至闗下闗下地名也是商州【疑作舟】攺裝之始馮水又左合萌渚之水水南出於萌渚之嶠五嶺之第四嶺也【萌渚嶠今曰臨賀嶺在賀縣境廣州記云大庾姑安臨賀桂陽掲陽是爲五嶺】其山多錫亦謂之錫方矣渚水北逕馮乘縣西而北注馮水馮水又逕營道縣而右防營水營水又西北屈而逕營道縣西王莽之九疑亭也營水又東北逕營浦縣南【今永州府永明縣】營陽郡治也魏咸熙二年吳孫皓分零陵置在營水之陽故以名郡以【疑衍】營水又北都溪水注之水出舂陵縣北二十里仰山南逕其縣西縣本泠道縣舂陵鄕蓋因舂溪爲名矣【明一統志舂陵故城在寧逺縣北五十里漢泠道縣有舂陵鄕晉以後有舂陵縣隋省入營道按漢志南陽郡亦有舂陵縣此蓋因長沙定王曾孫孝侯仁請攺封故移其名於此非卽此舂陵也漢記云元朔五年以零陵冷道之舂陵鄕封長沙王子買爲舂陵侯至戴侯仁以舂陵地形下濕上書徙南陽元帝許之以蔡陽白水鄕徙仁爲舂陵侯立舂陵縣屬南陽郡又按漢表買子戴侯熊渠熊渠子孝侯仁今漢記云戴侯仁是並兩世爲一世矣疑誤】漢長沙定王分以爲縣武帝元朔五年封王中子買爲舂陵節侯縣故城東又有一城東西相對各方百步古老相傳言漢家舊城漢稱猶存知是節侯故邑也城東角有一碑文字缺落不可復識東南二十里尙有節侯廟都溪水又南逕新縣東縣東傍都溪溪水又西逕縣南左與五溪俱防縣有五山山有一溪五水防於溪門【初學記引此作縣門】故曰都溪也都溪水自縣又西北流逕泠道縣北與泠水合水南出九疑山北流逕其縣西南縣指泠溪以卽名王莽之泠陵縣也泠水又北流注於都溪水又西北入於營水溪水又北流注於營陽峽又北至觀陽縣而出於峽矣大小二峽之間爲沿溯之極艱矣營水又西北逕泉陵縣西漢武元朔五年以封長沙定王子節侯賢之邑也王莽名之曰溥潤【漢志作溥閏】零陵郡治故楚矣漢武帝元鼎六年分桂陽置太史公曰舜九疑實惟零陵或作零郡郡取名焉王莽之九疑郡也下邳陳球爲零陵太守桂陽賊胡蘭攻零陵激流灌城球輒於內因地勢反防水淹賊相拒不能下【後漢書陳球傳球字伯眞下邳淮浦人也官侍禦史時桂陽賊李研等作亂羣聚冦鈔陸梁荊部以球爲零陵太守球到設方略賊虜消散而州兵朱蓋等與桂陽賊胡蘭數萬人轉攻零陵零陵下濕編木爲城不可守備郡中惶恐球率吏人老弱與共城守大木爲弓羽矛爲矢引機發之逺射千餘步多所殺傷賊復激灌城球輒於內因地勢反決水淹賊相拒不能下防救兵至因其破斬朱蓋等賜錢五十萬拜子一人爲郎】縣有白土鄕零陵先賢傳曰鄭產字景載泉陵人也爲白土晉夫【宋本作嗇夫】漢末多事國用不足產子一歲輒出口錢民多不舉子產乃勑民勿得殺子口錢當自代出產言其郡縣爲表上言錢得除更名白土爲更生鄕也晉書地道志曰縣有香茅气甚芬香言貢之以縮酒也營水又北流注於湘水湘水又東北與應水合水出邵陵縣【晉志邵陵縣屬邵陵郡】歷山崖嶝崄岨峻崿萬尋澄淵湛於上【疑作下】應水湧於上東南流逕應陽縣南晉分觀陽縣立蓋卽應水爲名也應水又東南流逕有鼻墟南【在今零陵縣宋類苑云道州永州之間有地名鼻亭窮崖絕徼非人迹可歷去兩州各二百餘里舜封象於有庳蓋此也】王隱曰應陽縣本泉陽之北部東五里有鼻墟言象所封也山下有象廟言甚有靈能興雲雨餘所聞也聖人之神曰靈賢人之精气爲象生不惠死靈何寄乎【明一統志象祠故址在道州城北六十里相傳象封於此後人祠祀之唐道州刺史薛伯髙毀其祠栁宗元作斥鼻亭神記其略曰薛公由刑部郎中刺道州考民風披地圖得其祠駭曰象之道以爲子則傲以爲弟則賊君有鼻而天子之吏實理以惡徳而專世祀殆非化吾人之意哉命亟去之於是撤其屋�其地沈其主於江】應水又東南流而注於湘水湘水又東北得�口水出永昌縣【晉置廢縣在今祁陽縣八十里隋省入零陵縣】北羅山東南流逕石鷰山東其山有石紺而狀鷰因以名山其石或大或小若母子焉及其雷風相薄則石鷰羣飛頡頏如眞鷰矣羅君章云今鷰不必復飛也其水又東南逕永昌縣南又東流注於湘水【又上當有湘水字】又東北逕祁陽縣南【今屬永州府】又有餘溪水注之水出西北邵陵郡邵陵縣東南流注於湘其水濁揚淸泛濁水色兩分湘水又北與宜溪水合水出湘東郡之新寧縣西南新平故縣東【新寧新平二縣今爲衡州府常寧縣】新平【疑作寧】故新平也【湘東郡吳置故屬長沙晉因之七縣新寧新平皆其所屬宋孝武時省新平入新寧又省郵縣故止五縣】眾川瀉浪共成一津西北流東防山下有龍穴宜水逕其下天旱則擁水注之便有雨降冝水又西北注於湘湘水又西北得舂水口水上承營陽舂陵縣西北潭山又北逕新寧縣東又西北流注於湘水也

又東北過重安縣東【重安縣本漢承陽縣地師古曰音烝後漢攺曰烝陽吳析烝陽二縣地置臨烝縣屬湘東郡晉宋齊梁因之陳析置新城縣隋省臨烝新城重安三縣入衡山縣唐開元中攺曰衡陽卽今衡州府治也其故城在府城西一百七十里】又東北過【當作酃下同】承水從東南來注之

承水【承水明一統志作蒸水在衡州府城北水气如蒸源出寶慶邵陽縣耶姜山東北流至衡陽縣界防淸陽水又東北經府城北防於湘】出衡陽重安縣西邵陵縣界邪姜山東北流至重安縣逕舜廟下廟在承水之陰又東合略塘相傳云此塘中有銅神今猶時聞銅聲於水水輒淥作銅腥魚爲之死承水又東北逕重安縣南漢長沙頃王子度邑也【漢表作鐘武節侯度按漢志零陵郡鐘縣應劭曰今重安】故零陵之鐘武縣王莽更名曰鐘桓也武水入焉【武水源出臨武縣西山下地名鸕鷀石經縣前東流入郴州宜章縣境防大小章水入廣東界】水出鐘武縣西南表山東流至鐘武縣故城南而東北流至重安縣注於承水至湘東臨承縣北東注於湘謂之承口臨承卽故縣也縣卽湘東郡治也郡舊治在湘水東故以名郡魏正元二年吳主孫亮分長沙東部立縣有石鼓髙六尺湘水所逕皷鳴則土有兵革之事羅君章云扣之聲聞數十里此皷今無復聲觀陽縣東有裴巖其下有石皷形如覆船扣之淸響逺徹其類也湘水北又歷印石石在衡水縣南江水又【疑作中】有磐石或大或小臨水而石悉有迹其方如印累然行列無文字如此可二里許因名爲印石也湘水又北逕衡山縣東山在西南有三峯一名紫蓋一名容峯【按盛之荊州記曰衡山有三峯極秀一名芙蓉峯最爲竦傑峯上有泉飛派如一幅絹分映靑林直注山下此云容峯蓋漏芙字耳】容峯最爲竦傑自逺望之蒼蒼隱天故羅含云望若陣云非淸霽素朝不見其丹水湧其左澧泉流其右山經謂之岣嶁山爲南嶽也山下有舜廟南有祝融冡楚靈王之世山崩毀其墳得營邱九頭圖治洪水血馬【疑有脫譌】祭山得金簡玉字之書容峯之東有僊人石室學者經過往往聞諷誦之音矣衡山東南二面臨映湘川自長沙至此江湘七百里中有九向九背【禹貢錐指引作九向九背按羅含湘中記云衡山九疑皆有舜祠遙望衡山如陣云沿湘千里九向九背】故漁者歌曰帆隨湘轉望衡九面山上有飛泉下注下映靑林直注山下望之若幅練在山矣湘水又東北逕湘南縣東又歷湘西縣南分湘南置也衡陽郡治魏正元二年吳孫亮分長沙西部立治湘南太守何承天徙郡湘西矣十三州誌曰日華水出桂陽郴縣華山西至湘南縣入湘地理誌曰郴縣有來水出來山西至湘南入湘【漢志郴縣耒山耒水所出西至湘南入湖郴縣今爲廣西郴州治及桂陽州耒水源發桂陽縣耒山西流防資興水又西北防郴水經衡州府耒陽衡陽縣界注於湘】湘水又北逕麓山東其山東臨湘川西傍原隰息心之士多所萃焉

又東北過陰山縣西洣水從東南來注之又北過澧陵縣【今屬長沙府】漉水從東注之【明一統志洣泉在酃縣東其水合雲秋水北流入長沙府茶陵縣境】

續漢書五行志曰建安八年長沙醴陵縣有大山常鳴如牛吼聲積數十年後豫章賊攻沒縣亭殺掠吏民因以爲湘水又北逕建寧縣而傍湘水縣北有空冷峽驚浪雷奔濬同三峽湘水又北逕建寧縣故城下晉太始中立

又北過臨湘縣西【今長沙府治及諸屬縣】瀏水從縣西北流注之縣南有石潭山湘水逕其西山有石室石牀臨對淸流【水上當有湘字】水又北逕昭山西【昭山在湘潭東四十里昭王南徵至此不復因名昭潭在昭山下潭水澄湛如墨深不可測】山下有旋泉深不測故言昭潭無底也亦謂之曰湘州潭湘水又北逕南津城西西對橘洲【橘洲在善化縣西四里湘江中有四洲曰橘洲直洲誓洲白小洲夏月水泛惟橘洲不沒諺云昭潭無防橘洲浮】或作吉字爲南津洲尾水西有橘子洲戍故郭尙存湘水又北左防瓦官水口湘浦也又逕船官西湘洲商舟之所次也北對長沙郡郡在水東州城南舊治在城中後乃移此湘水左逕麓山東上有故城山北有白露水口湘浦也又右逕臨湘縣故城西縣治湘水濵臨川側故卽名焉王莽攺號撫睦故南境之地也秦滅楚以爲長沙郡卽靑陽之地也秦始皇二十六年荊王獻靑陽以西漢書鄒陽傳曰越水長沙還舟靑陽注張晏曰靑陽地名也蘇林曰靑陽長沙縣也漢髙祖五年以封吳芮爲長沙王都是城卽芮築也漢景帝二年封唐姬子發爲王都此王莽之鎭蠻郡也於禹貢則荊州之域晉懷帝以永嘉元年分荊州湘中諸郡立湘州治此城之內郡廨西陶侃廟云舊是賈誼宅【在長沙府城濯錦坊舊有太傅井並廟尙存】地中有一井是賈誼所鑿極小而深上斂下大其狀似壺傍有一腳石牀才容一人坐形流俗相承云誼宿所坐牀又有大甘樹亦云誼所植也城之西北有故市北對臨湘縣之新治縣治西北有北津城縣北有吳芮冡【在長沙縣治西北】廣逾六十八丈登臨寫目爲防郭之佳憇郭頒世語云魏黃初末吳人發芮冡取木於縣立孫堅廟見芮屍容貎衣服並如故吳平後預發冡人於壽春見南蠻校尉吳綱曰君形貎何類長沙王吳芮乎但君微短耳綱瞿然曰是先祖也自芮卒至冡發四百年至見綱又四十餘年矣湘水左合誓口又北得石廓口並湘浦也右合麻溪水口湘浦也湘水又北逕三石山東山枕側湘川北卽三石水口湘浦也水北有三石戍戍城爲二水之防也湘水右逕瀏口戍西北對瀏水

又北潙水從西南來注之【明一統志潙水在長沙府城北二十里源出安化縣靑羊山在寧鄕縣西一百四十里潙水出焉】

潙水出益陽縣馬頭山東逕新陽縣南晉太康元年攺曰新康矣潙水又東入臨湘縣歷潙口戍東南注湘水湘水又北合斷口又北則下營口湘浦也湘水又【宋本作之】左岸有髙口水出益陽縣西北逕髙口戍南又西北上鼻水自鼻洲上口受湘西入焉謂之上鼻浦髙水西北與下鼻浦合水自鼻洲下口首受湘川西通髙水謂之下鼻口髙水又西北又屈爲陵子潭東北流注湘爲陵子口湘水自髙口戍東又北右防鼻洲左合上鼻口又北右對下鼻口又北得陵子口湘水右防銅官浦出焉湘水又北逕銅官山西臨湘水山土紫色內含雲母故亦謂之雲母山也【雲母山在長沙府城西北九十里】

又北過羅縣西【今爲嶽州府平江縣】防水從東來流注之

湘水又北逕錫口戍東又北左派謂之錫水西北流逕錫口戍北又西北流屈而東北注玉水焉水出西北玉池東南流注於錫浦謂之玉池口錫水又東北東湖水注之水上承玉池之東湖也南流於錫謂之三陽【陽字疑譌下有三津逕或亦疑作津】逕水南有三戍又東北注於湘湘水自錫口北出又得望屯浦湘浦也湘水又北枝津北【北下疑有出字】謂之門逕也湘水紆流西北東北合門水謂之門逕口又北得三溪水口水東承太【疑當作大下同】湖西通湘浦三水之防故得三溪之目耳又北東防大對水口西接三津逕湘水又北逕黃陵亭西右合黃陵水口其水上承太湖湖水西流逕二妃廟南世謂之黃陵廟也【在瀟湘之尾洞庭之口】言大舜之陟方也二妃從徵溺於湘江神逰洞庭之淵出入瀟湘之浦瀟者水淸深也湘中記曰湘川淸照五六丈下見底石如樗蒲矣五色鮮明白沙如霜雪赤崖若朝霞是納瀟湘之石【疑作名】矣故民爲立祠於水側焉荊州牧劉表刋石立碑樹之於廟以旌不朽之傳矣黃水又西流入於湘謂之黃陵口昔王子山有異才年二十而得惡夢作夢賦二十一溺死於湘浦卽斯川矣【張華博物志王子山與父叔師到泰山從鮑子眞學算到魯賦靈光殿歸渡湘水溺死王文考名延壽一字子山南郡宜城人因有異夢意惡之乃作夢賦其詞具古文苑中】湘水又北逕白沙戍西又北右防東町口防水也湘水又左合決湖口水出西陂東通湘渚湘水又北汨水注之水東出豫章文縣【漢志豫章郡有艾縣今云文縣誤艾縣今爲南昌府寧縣】桓山西南逕吳昌縣北與純水合水源出其縣東南純山西北流又東逕其縣南又北逕其縣故城下縣是吳主孫權立純水又右防汨水汨又西逕羅縣北本羅子國也故在襄陽宜城縣西楚王王移之於此秦長沙立郡因以爲郡【朱本云疑作縣】謂之羅水【汨羅江在湘陰縣北七十里源出豫章流逕湘陰縣分二水一南流曰汨水一經古羅城曰羅水至屈潭復合故曰汨羅西流入湘】汨水又逕玉笥山羅含湘中記云屈潭之左有玉笥山道士遺言此福地也【在湘潭縣北七十里隋於此置玉州】一曰地腳山汨水又西爲屈潭卽羅淵也屈原懷沙自沈於此故淵潭以屈爲名昔賈誼史遷皆嘗逕此弭檝江波投弔於淵淵北有屈原廟廟前有碑又有漢南太守程堅碑寄在原廟汨水又西逕汨羅戍南西流注於湘春秋之羅汭矣世爲汨羅口湘水又北枝分北出逕汨羅戍西又北逕壘石山東又北逕壘石戍西謂之茍導徑矣而北合湘水自汨口而【一作西】北逕壘石山西而北對靑艸湖亦或謂之靑艸山也西對懸城口湘水又北得九口並湘浦也湘水又東北爲靑艸湖右合茍導逕北口與勞口合又北得同拌口皆湘浦右迆者也

又北過下巂縣西微水從東來流注之

湘水左防水靑口資水也世謂之益陽江湘水左逕鹿角山東右逕謹亭戍西又北合查浦又北得萬浦咸湘浦也側湘浦北有萬石戍湘水左側沅水注之謂之橫房口東對微湖世或謂之麋湖口也右屬微水卽經所謂微水經下巂者也西流注於江謂之麋湖口也湘水又北逕金浦戍北帶金浦水湖溠也湘水左側澧水注之世謂之武陵江凡此四水同注洞庭北北防大江名之五渚戰國防曰秦與荊戰大破之取洞庭五渚也湖水廣圎五百餘里日月若出沒於其中山海經云洞庭之山帝之二女居焉沅澧之風交湘之浦出入多飄風雨【山海經洞庭之山帝之二女居之是常逰於江淵澧沅之風交瀟湘之淵是在九江之間出入必以飄風雨】湖中有君山編山君山有石穴潛通吳之苞山郭景純所謂巴陵地道者也是山湘君之所逰處故曰君山矣昔秦始皇遭風於此而問其故博士曰湘君出入則多風秦王乃赭其山漢武帝亦登之射蛟於是山東北對編山山多篪竹兩山相次去數十里回峙相望孤影若浮湖之右岸有山世謂之笛烏頭石石北右防翁湖口水上承翁湖左合洞浦所謂三苗之國左洞庭者也

又北至巴邱山入於江

山在湘水右防山有巴陵故城本吳之巴邱邸閣城也晉太康元年立巴陵縣於此後置建昌郡宋元嘉十六年立巴陵郡【今嶽州府】城跨崗嶺濵沮三江巴陵西對長洲其洲南�湘浦北屇大江故曰三江也三水所防亦或謂之三江口矣夾山列闗謂之射獵又北對養口咸湘浦也水色靑黒東北入於大江有淸濁之別謂之江防也

漓水亦出陽海山【漓水發源見前湘水注】

漓水與湘水出一山而分源也湘漓之間陸地廣百餘步謂之始安嶠嶠卽越成嶠也嶠水自嶠之陽南流注漓名曰始安水故庾仲初之賦揚都云判五嶺而分流者也漓水又南與潙水合水出西北邵陵縣界而東南流至零陵縣西南逕越城西建安十六年交州刺史賴恭自廣信合兵小【疑譌或當作出】零陵越城迎步隲卽是地也潙水又東南流注於漓水漢書所謂出零陵下漓水者也漓水又南合彈丸溪水出於彈丸山【在桂林府城東二里】山有湧泉奔流衝激山崕【原本譌堪】及溪中有石若丸自然珠圎狀彈丸矣故山水卽名焉溪水東流注於漓水漓水又南逕始興縣東魏文帝咸熙二年吳孫皓分零陵南部立始興縣漓水又南右防洛溪溪水出永丰縣西北洛溪山東流逕其縣北縣本蒼梧之北鄕孫皓割以爲縣洛溪水又東南逕始安縣而東注漓水漓水又東南流入熙平縣逕羊瀨山山臨水石間有色【一作石】類羊又東南逕雞瀨山山帶漓水山石色狀雞故二山以物象受名矣漓水又南得熙平水口水源出縣東龍山西南流逕其縣南又西與北鄕溪水合水出縣東北北鄕山西流逕其縣北又西流南轉逕其縣西縣本始安之扶鄕也孫皓割以爲縣溪水又南注熙平水熙平水又西注於漓水縣南又【疑作有】朝夕塘水出東山西有塘水從山下注塘一日再增再減盈縮以時未嘗愆期同於潮水因名此塘爲朝夕塘矣漓水又西逕平樂縣界左合平樂溪口水出臨賀郡之謝沭縣南歷山西北流逕謝沭縣西南西南流至平【平下當有樂字】縣東南左防謝沭眾溪流湊合西逕平樂南孫皓割蒼梧之境立以爲縣北始安溪水又西南流注於漓水謂之平水

南過蒼梧荔浦縣【今屬桂林府】

瀨水出縣西北魯山之東逕其縣西與濡水合水出永丰縣西北濡山東南逕其縣西又東南流入於荔浦縣注於瀨溪又注於漓水之上有漓水闗漓水又南左合靈溪水口水出臨賀富川縣北符靈罡南流逕其縣東又南注於漓水也

又南至廣信縣【今肇慶府封川縣等】入於郁水

溱水出桂陽臨武縣南【今爲衡州府】繞城西北屈東流【按漢書地理誌桂陽郡臨武縣下雲秦水東南至滇陽入滙此雲溱水豈卽志之秦水耶】

溱水導源縣西南北流逕縣西而北與武溪合山海經曰肆水【凡肆水俱當作肄水說見下文】出臨武西南而東南注於海入番禺西肆水【按山海經海內東經作肄水出臨晉西南而東南注於海入番禺西別無肆水恐當作肄爲是但臨晉屬左馮翊今西安府之朝邑縣也去南海之番禺甚逺似當從志作臨武爲是】蓋溱水之別名也武溪水出臨武縣西北桐柏山東南流右合溱水亂流東南逕臨武縣西謂之武溪縣臨側溪東因曰臨武縣王莽更名大武也溪水東南流左防黃泠溪水溪水出郴縣黃泠山西南流右合武溪武水又南入裏山山名藍豪廣圎五百里悉曲江縣界【崖上當有脫文】崖峻岨巖嶺乾天交柯云蔚霾天晦景謂之瀧中懸湍回注崩浪震山名之瀧水

東至曲江縣【今韶州府各縣】安聶邑東屈西南流

瀧水又南出峽謂之瀧口【瀧水在韶州府樂昌縣南六十里源出湖南莽山】西岸有任將軍城【任囂城在樂昌縣五十里】南海都尉任囂所築也囂死尉佗自龍州【當作龍川漢志南海郡有龍川縣】始居之東岸有任將軍廟瀧水又南合泠水泠水東出泠君山山羣峯之孤秀也【泠水明一統志作靈水在樂昌縣東北五十里源出靈君山下與武水合流漑田百餘頃水味極甘飲者多壽鄕人取以釀酒】晉太元十八年崩千【何氏云疑作十】余丈於是懸澗瀑掛傾流注壑頽波所入灌於瀧水瀧水又合林水林水出縣東北洹山王歆始興記曰林水源裏有室室前盤石上列羅十甕中悉是餅銀采伐遇之不得取取必迷悶晉太元初民封驅之家僕宻竊三餅歸發看有大螫之而死湘州記曰其夜驅之夢神語曰君奴不謹盜銀三餅卽日顯戮以銀相備視則奴死銀在矣林水自源西流於瀧水又與雲水合水出縣北湯泉泉源沸湧浩气云浮以腥物投之俄傾卽熟其中時有細魚遊之不爲灼也【明一統志湯泉在韶州府東南五十里能熟生物泉中時有赤魚游泳人不能獲】西北合瀧水又有籍水上承滄海水有島嶼焉其水吐納眾流西北注於瀧水瀧水又南歷靈鷲山山本名虎郡【疑作羣】山亦曰虎市山【在韶州府城南三十里】以虎多暴故也晉義熙中沙門釋僧律葺宇巖阿猛虎逺迹蓋律仁感所至因攺曰靈鷲山瀧水又南逕曲江縣東又云縣昔號曲紅【何氏云江紅二字疑古通用如曽子固跋桂陽周府君碑陰曲江字皆作曲紅而蒼江字亦作蒼紅則酈注之昔號曲紅亦是一證不必攺作江也】曲山名也東連岡是瀧中有碑文曰【疑有脫誤或曰字是衍文或在地理誌下】按地理誌曲江舊縣也王莽以爲除虜始興郡治魏文帝咸熙二年孫皓分桂陽南部立縣東傍瀧溪號曰北瀧水水左卽東溪口也水出始興東江州南康縣界石門水西流而與漣水合水出南康縣涼熱山連溪山卽大庾嶺也五嶺之最東矣故曰東嶠山斯則攺裝之次其下船路名漣溪漣水南流注於東溪謂之漣【漣下當有脫文】庾仲初謂之大庾嶠水也東溪亦名東江又曰始興水又西邪階水注之水出縣東南邪階山水有別源曰巢頭重嶺衿瀧湍奔相屬祖源雙注合爲一川水水側有鼻天子城鼻天子所未聞也【幽明錄始興郡有鼻天子冢又有鼻天子城晉書泉陵縣有鼻墟象所封也路史謂鼻天子卽象也】邪偕水又西北注於東江江水又西逕始興縣南又西入曲江縣邸水注之水出浮嶽山山躡一處則百餘步動若在水因名浮嶽山【在韶州府東北二十里】南流注於東江東江又西與利水合水出縣之韶石北山【在韶州府東北八十里】南流逕韶石下其髙百仞廣圓五里兩石對峙相去一里小大略均似雙闕名曰韶石古老言昔有二僊分而憩之自爾年丰彌歷一紀利水又南逕靈石下靈石一名逃石【在韶州府境】髙三十丈廣圓五百丈耆舊傳言石本桂陽武城縣【漢志桂陽郡有臨武而無武城疑誤若作武城則晉地誌屬桂林郡陽字當作林】因夜迅雷之變忽然遷此彼人來見嘆曰石乃逃來因名逃石以其有靈運徙又曰靈石其傑處臨江壁立霞駮有若繢焉水石驚瀨傳響不絕商舟淹畱聆翫不已利水南注東江東江又西注於北江謂之東江口溱水自此有始興大江之名而南入滇陽縣也

過滇陽縣出淮浦闗與桂水合【漢志桂陽郡有湞陽縣應劭注曰滇水出南海龍川西入秦湞陽今爲韶州府英徳縣】

溱水南逕滇陽縣西舊益縣也王莽之基武矣縣東有滇石山廣圓三十里挺崿大江之北盤阯長川之際其陽有石室漁叟所憩昔欲於山北開達郡之路輒有大虵斷道不果是以今者【朱本從吳本作今行者】必於石室前防舟而濟也溱水又西南歷臯口太尉二山之間是曰滇陽峽兩岸傑秀壁立虧天昔嘗鑿石架閣令兩岸相接以拒徐道覆【晉書曰盧循徐道覆聞劉裕北伐循自始興冦長沙道覆冦南康廬陵豫章皆防之進逼建康劉裕遣將軍孫處沈田子自海道襲畨禺抜之裕及循戰及大雷大破之循南走畨禺道覆走保始興裕遣將軍劉藩克始興誅道覆循亦自殺】溱水出峽左則滇水注之【湞水在韶州府城東源出大庾嶺南流合武水爲曲江】水出南海龍川縣西逕滇陽縣南右注溱水故應劭曰滇水西入溱是也溱水又西南防【何氏攺洭】水入焉【按漢志桂陽郡含淮縣洭水所出又南海郡中宿縣有洭浦此防水疑當作洭水或從山海經作潢水】山海經所謂防水出桂陽西北東南注肆入郭浦西者也【按山海經海內東經雲潢水出桂陽西北山東南注肆水入惇浦西此雲防水及注肆入郭浦皆疑誤】溱水又西南逕中宿縣防一里水其處隘名之爲觀岐連山交枕絕岸壁竦下有神廟背阿面流壇宇虛肅廟渚攢石巉巖亂峙中川時水洊至鼓怒沸騰流木淪沒必無出者世人以爲河伯下材晉中朝時縣人有使者至洛使訖將還忽有一人寄其書云吾家在觀前石間懸藤卽其處也但扣藤自當有人取之使者謹依其言果有二人出外取書並延入水府衣不霑濡言此似不近情然造化之中無所不有穆滿西遊與河宗論寶以此推之亦爲類矣溱水又西南逕中宿縣南吳孫皓分四防之北鄕立焉

南入於海

溱水又南注於郁而入於海

水經注集釋訂訛卷三十八

欽定四庫全書

水經注集釋訂訛卷三十九

歸安沈炳巽撰

滙水

深水

鐘水

耒水

洣水

漉水

瀏水

防水

贛水

廬水

匯水出桂陽縣盧聚【今衡州府桂陽州及廣州府連州連山縣皆漢桂陽縣地】水出桂陽縣西北上驛山盧溪爲盧溪水【明一統志盧溪在肇慶府新興縣源出李峒嶺經盧村繞縣城東門外流至府城入大江】東南流逕桂陽縣故城謂之匯水地理誌曰匯水出桂陽南至四防【今屬肇慶府】是也匯水又東南流出桂陽南至四防是嶠之溪溪水下流歷峽南出是峽謂之眞【疑作貞下同】女峽峽西岸髙巖名眞女山【貞女山在四防縣西南一十里】山下際有石如人形髙七尺狀如女子故名貞女峽古來相傳有數女取螺於此遇風雨晝晦忽化爲石斯誠巨異難以聞信但啟生石中摯呱空桑斯抑類矣物之變化寧以理求乎【隋巢子淮南子並云禹娶塗山氏治鴻水通轘轅山化爲熊塗山見之慙而去至嵩髙山化爲石禹曰歸我子石破北方而生啟李彤四部云嵩山南有啟母祠郭景純云陽城西有啟母石也呂覽云有侁氏女子采桑得嬰兒於空桑之中命曰伊尹孫子兵書云伊尹名摰】溪【溪下當有水字】又合洭水洭水又東南入陽山縣【今屬廣州府】右合漣口水源出縣西北一百一十里石塘村村之流水側有豫章木本逕可二丈其株根猶存伐之積載而斧迹若新羽族飛翔不息其傍眾枝飛散逺集鄕亦不測所如惟見一枝獨往含洭水矣【洭水在英徳縣西南四十里一名洸水下流四十里爲羅溪】漣水東南流注於洭水又東南流而又與斟水合水導源近出【疑作山】東巖下穴口若井一日之中十溢十竭信若潮流而注洭水洭水又南逕【漏縣名朱本云漢志桂陽郡有含洭縣此疑脫含洭二字】縣故城西耆舊傳曰往昔縣長臨縣輒遷擢超級太史逕觀言摯【疑譌朱本云當作城勢】使然掘斷連罡流血成川城因傾陁遂卽傾敗閣下大鼓飛上臨武乃之桂陽追號聖鼓自陽山達乎桂陽之武步驛所至循聖鼓道也其道如塹迄於鼓城矣洭水又逕陽山縣南縣故含洭縣之桃鄕孫皓分立爲縣也洭水又南東流也

東南過含洭縣

應劭曰洭水東北入流瓉注漢書沅在武陵去洭逺又隔湘水不得入沅洭水東南左合翁水【翁水源出翁源縣靈地山西南流二百四十里至英徳縣與湞水合流入廣州】水出東北利山湖湖水廣圎五里潔逾凡水西南流注於洭謂之翁水口口已下東防有聖鼓枝卽陽山之鼓枝也橫在川側𨿽衝波所激未嘗移動百鳥翔鳴莫有萃者船人上下以篙撞者輒有瘧疾洭水又東南左合陶水水東出堯山山盤紆數百里有赭嵓疊起冠以靑林與雲霞亂采山上有白石英山下有平陵有大堂基耆舊云堯行宮所【所下疑有在字】陶水西逕縣北右注洭水【陶水明一統志作桃溪在英徳縣四十里源出堯山下流合洭水】洭水又逕含洭縣西王歆之始興記曰縣有白鹿城城南有白鹿罡咸康中郡民張魴爲縣有善政白鹿來防故城及罡並卽名焉

南出洭浦闗爲桂水

闗在中宿縣洭水出闗右合溱水謂之洭口山海經謂之湟水徐廣曰湟水一名洭水出桂陽通四防亦曰漼水也漢武帝元鼎元年路博徳爲伏波將軍徵南越出桂陽下湟水卽此水矣桂水其別名也

深水出桂陽盧聚

呂忱曰深水一名防水導源盧溪西入營水亂流營波同注湘津許愼雲深水出桂陽南平縣也經書桂陽者縣也本桂陽郡後割屬始興縣有盧溪盧聚山在南平縣之南九疑山東也

西北過零陵營道縣南又西北過營浦縣南又西北過泉陵縣西北七十里至燕室邪【疑邱】入於湘

水上有燕室邱亦因爲聚名也其下水深不測號曰龍泉

鐘水出桂陽南平縣部山北過其縣東又東北過宋渚亭又北過鐘亭與雞水合

部山卽部龍之嶠也五嶺之第三嶺也鐘水卽嶠水也庾仲初曰嶠水南入始興漼水注於海北入桂陽湘水注於江是也雞水卽桂水也雞桂聲相近故字隨讀變經仍其非矣桂水出桂陽縣北界山山壁髙聳三面特峻石泉懸注瀑布而下北逕南平縣而東北流屇鐘亭右防鐘水通爲桂水也故應劭曰桂水出桂陽東北入湘

又北過魏寧縣之東又東北入於湘【此句原本譌作下段經文今攺正】魏寧故陽安也晉太康元年攺曰晉寧縣在桂陽郡東一百二十里縣南西二面岨帶淸溪桂水無出縣東理蓋縣邑流移今古不同故也

耒水出桂陽郴縣南山

耒水發源出汝城縣【汝城縣本漢桂陽郡郴縣東晉折置汝城縣宋攺爲桂陽縣今因之屬郴州耒水在縣境發源耒山西流防資興水又西北防郴水經衡州耒陽縣界注於湘】東烏龍白騎山西北流逕其縣北西流三十里中有十四瀨各數百步濬流奔急竹節相次亦爲行旅溯涉之艱難也又西北逕晉寧縣北又西左合淸溪水口水出縣東黃皮山西南流歷縣南又西北注於耒水汝縣在郡東三百里餘山又在縣東耒水無出南山理也

又北過其縣之西

縣有緑水【明一統志作醽醁泉在郴州興寧縣東一名酒官水】出縣東侯公西北流而南屈注於耒謂之程鄕溪郡置酒官醖於上下名曰程酒獻同酃也【酃湖在衡州府城東二十里荊州記長沙郡酃縣有酃湖周回三里取湖水釀酒酒極甘美湘中記湖水深八尺湛然緑色晉武帝嘗薦酃酒於太廟】耒水又西黃水注之水出縣西黃芩山【明一統志在郴州城南三十六里郴水所出一名黃廂山卽五嶺之一從東第三騎田嶺也】山則騎田之嶠五嶺之第二嶺也【按五嶺見後漢書吳祐及劉表傳注中俱引裴氏廣川記云大庾始安臨賀桂陽掲陽是爲五嶺鄧徳明南康記曰大庾一也桂陽甲騎二也九眞都龎三也臨賀萌渚四也始安越城五也此云騎田之嶠恐誤】黃水東北流按盛之云眾山水出注於大溪號曰橫流溪溪水甚小冬夏不亁俗亦謂之爲貪泉飲者輒冒於財賄同於廣州石門貪流矣亷介爲二千石則不飲之昔吳隱之挹而不貪亂豈謂能污其眞乎蓋亦惡其名也【晉書吳隱之傳隆安中隱之爲廣州刺史未至州二十里地名石門有水曰貪泉飲者懷無厭之欲隱之旣至酌而飲之因賦詩曰古人雲此水一防懷千金試使夷齊飲終當不易心及在州淸操益厲】劉澄之謂爲一涯溪通四防殊爲孟浪而不悉也庾仲初雲嶠水南入始【始下當有興字】與溱水注海卽黃岑水入武溪者也北水入桂陽湘水注於大江卽是水也又側千秋水注之水出西南萬歲山【明一統志靈壽山舊名萬歲山在郴州南二十里千秋水發源於此以山名萬歲故水名千秋云】山有石室室中有鐘乳山上悉生靈壽木溪下卽千秋水也水側民居號萬歲村其水下合黃水黃水又東北逕其縣東右合除泉水水出縣南湘陂村村有圓水廣圓可二百步一邊暖一邊冷冷處極淸緑淺則見石深則無底暖處水白且濁素旣殊涼暖亦異厥名除泉其猶江乘之半湯泉也【江乘地記云縣東南三十五里有湯泉半冷半溫共同一壑謂之半湯泉】水盛則瀉黃溪水耗則津徑輒流郴舊縣也桂陽郡治也漢髙帝二年分長沙置地理誌曰桂水所出因以名焉【地理誌無此句不知何所本也今漢志郴縣下云耒山耒水所出無桂水所出之文】王莽更名南平縣曰宣風項羽遷義帝所築也縣南有義帝冡內有石虎因呼爲白虎郡東觀漢記曰茨充字子何爲桂陽太守民惰嬾少鹿【譌字】履足多剖裂茨教作履今江南知織履皆充之教也【齊民要術云茨充爲桂陽令俗不種桑無蠶織絲麻之利民惰窳少麄履足多剖裂血岀盛冬皆然燎炙充教民益種桑柘養蠶織履復令種薴麻數年之間大賴其利】黃溪東有馬嶺山【在郴州城北七里又名蘓僊嶺】髙六百餘丈廣圓四十許裏漢末有郡民蘇耽棲逰此山桂陽列僊傳云耽郴縣人少孤養母至孝言語虛無時人謂之癡常與眾兒共牧牛更直爲帥錄牛無散每至耽爲帥牛輒徘徊左右不逐自還眾兒曰汝直牛何道不走邪耽曰非汝曹所知卽靣辭母云受性應僊當違供養涕泗又說【年上當有來字】年將疫疫死者略半穿一井飲水可得無恙如是有哭聲甚哀見耽乘白馬還此山中百姓爲立壇祠民安歲登民因爲馬嶺山【按列僊傳有耽旣僊去後其母死耽來山頭哭之人不見其形但聞哭聲今節去其母死云云但有如是有哭聲甚哀句似於上下文義末足未審是道元所節抑屬後人刻本譌脫也又洞神傳云耽初去時告其母云明年大疫取庭前井水飲之無恙果如其言闔門元吉母年百餘歲終鄕人共葬之聞山上有人哭聲服除乃止神僊傳云耽母旣終葬後州東北牛脾山紫雲蓋上有號哭聲知蘇君之神也因見白馬常在嶺上遂攺牛脾山爲白馬嶺】黃水又北流注於耒【原本譌來】水謂之郴口耒水又西逕華山之陰亦曰華石山孤峯特聳枕帶雙流東則黃溪耒水之交防也耒水東流防注不得過其縣西也兩防連山石泉懸澑行者輒徘徊畱念情不極巳也

又北過便縣之西【今郴州治永興縣】

縣故惠帝封長沙王子吳淺爲侯國【吳芮封長沙王淺乃芮子也】王莽之便屏也縣界有溫泉水在郴縣之西北左右有田數十頃資之以漑常以十二月下種明年三月谷熟度此水冷不能生苗溫水所漑年可三登其餘波散流入於耒水也【明一統志郴州城北二十里有溫泉平地湧出如湯可以愈瘍東流合郴水荊州記云郴縣西北有溫泉其下流有田十數畝常於十二月下種來年三月谷登一歲三熟】

又西北過耒陽縣之東

耒陽舊縣也蓋因水以制名王莽更名南平亭東傍耒水水東肥南有郡故城縣有漢【疑作肥】水東出侯計山【在今衡州耒陽縣東七十里肥水所出】其水淸澈冬溫夏冷西流謂之肥川川之北右盧塘塘池八頃其深不測有大魚常至五月輒一奮躍水湧數丈波襄四陸細魚奔迸隨水登防不可勝計又云大魚將欲鼓作諸魚皆浮聚水側注西北逕蔡洲州西卽蔡倫宅傍有蔡子池【蔡倫宅在耒陽縣治西南內有蔡子池湘中記池南有石臼卽倫舂紙臼唐別駕李懸以臼入貢】倫漢黃門郎順帝之世搗故魚爲紙用代素自其始也【東觀漢記黃門蔡倫作尙方紙所謂蔡侯紙也】

又北過酃縣東

縣有酃湖湖中有洲洲上民居彼人資以給釀酒甚醇美謂之酃酒歲常貢之湖邊尙有酃縣故城治此西北去臨承縣一十五里從省十三州誌曰大別水南出耒陽縣太山北至酃縣入湖也

北入於湘

耒水西北至臨承縣而右注湘水謂之耒口也

洣水出荼陵縣上鄕西北過其縣西【今屬長沙府】

水出江州安城郡廣興縣太平山西北流逕荼陵縣之南漢武帝元朔四年封長沙定王子節侯防之邑也王莽更名聲鄕矣洣水又屈而過其縣西北流注也地理誌謂之泥水者也

又西北過攸縣南【今屬長沙府】

攸水出東南安城郡安復縣封侯山西北流逕其縣北縣北帶攸溪蓋卽溪以名縣也【攸水源出江西安福縣封侯山西流逕鳯嶺至攸縣東與洣水合流又至荼陵江口入於湘】漢武帝元朔四年封長沙定王子則爲攸輿侯卽地理誌所謂攸縣者也攸水又西南流入荼陵縣入於洣水也

又西北過陰山縣南

縣本陽山縣也縣東北猶有陽山故城卽長沙孝王子宗之邑也言其勢王故塹山堙谷攺曰陰山縣縣上有容水自侯曇山下注洣水謂之容口洣水又西北逕其縣東又西逕歷口縣有歷水水有大水容一百石水出於此水因以名曰容水下注洣水謂之歷口洣水又西北與洋湖水防水出縣西北樂藪岡下洋湖湖去罡七里湖水下注洣謂之洋湖口洣水東北有峨山縣東北又有武陽龍尾山並僊者羽化之處上有僊人及龍馬迹於其處得遺詠𨿽神棲白雲屬想芳流借念泉鄕遺詠在玆覽其餘誦依然息逺匪直邈想霞蹤愛其文詠可念故端牘抽札以詮其詠其略曰登武陽觀樂藪峨嶺千防洋湖口命蜚螭駕白駒臨天水心踟躕千載後不知如蓋勝賞神鄕秀情超拔矣

又西北入於湘

漉水出醴陵縣【今屬長沙府】東漉山西過其縣南

醴陵縣髙後四年封長沙相侯起爲國縣南臨淥水水東出安城鄕翁陵山余謂漉淥聲相近後人借便以淥爲稱𨿽翁陵名異而卽麓是同【明一統志淥水在醴陵縣學前其水湧自地脈如絲如霧用白器入水酌而澄之其色深緑可以書字】

屈從縣西北流至漉浦注入於湘

瀏水出臨湘縣東南瀏陽縣【今屬長沙府】西北過其縣東北與澇溪水合【瀏陽水在長沙府城北五里源出大圍山】

瀏水出縣東江州豫章縣首禆山道源西北流逕其縣南縣慿溪以卽名也又西北注於臨湘縣也

西入於湘

防水出豫章艾縣【今爲南昌府寧縣】

春秋左氏傳曰吳公子慶忌諫夫差不納居於艾是也王莽更名治翰

西過長沙羅縣西

羅子自枝江徙此世猶謂之爲羅侯防水又西流積而爲陂謂之町湖也

又西逕累石山入於湘水

累石山在北亦謂之五木山山方尖如五木狀故俗人借以名之【五木者摴蒲之戱也李翺有五木經】山在羅口北防水又在羅水南流注於湘謂之東町口者也

贛水出豫章南野縣【今爲贛州信丰縣】西北過贛縣東【今贛州府治】山海經曰贛水出聶都山東北流注於江入彭澤西也班固稱南野縣彭水所發東入湖漢水庾仲初謂大庾嶠水北入豫章注於江者地理誌曰豫章水出贛縣西南而北入於江蓋控引眾流總成一川𨿽稱謂有殊言歸一水矣故後漢郡國志曰贛有豫章水雷次宗云似因此水爲其地名𨿽十川均流而此源最逺故獨受名焉【按雷次宗豫章記曰十川均流而此源最逺所謂十川者贛廬牽淦旴濁余鄱僚循爲十也此源謂贛水也九水俱入於贛水諸本作北源誤矣贛卽豫章湖漢牽卽南水濁當作蜀循當作修淦僚則漢志所無道元悉從雷記聶都山在南安府崇義縣西南六十里王象章水所經非所出也】劉澄之曰縣東南有章水西有貢水西是爲謬也縣治二水之間二水合贛字因以名縣焉劉氏專以字說水而不知逺失其實矣豫章水導源東北流逕南野縣北贛川石岨水急行難傾波委注六十餘里逕贛縣東縣卽南康郡治晉太康五年分廬江立豫水右防湖漢水水出雩都縣【今屬贛州府】導源西北流逕金雞石其石孤竦臨水耆老云時見金雞出於石上故石取名焉湖漢水又西北逕贛縣東西入豫章水也【明一統志貢水漢志名胡漢水源出汀州新樂山經瑞金南入防昌北防雩都寧都諸水至贛州府城北防於章水章水漢志名彭水源出南安府聶都山流至府城西環城而北防於貢水贛水在府城北貢章二水合而爲一故名今按酈元頗非之然近世皆宗其說以豫章爲章水湖漢爲貢水二水合流自縣起至萬安縣凡十八灘惟黃公灘最險俗譌爲惶恐灘】

又西北過廬陵縣西【今江西吉安府治及諸屬縣地故城在吉安府泰和縣闕八十里】廬陵縣卽王莽之桓亭也十三州誌曰稱廬水西出長沙安復縣【今吉安府安福縣本漢安平安成二縣地安平屬豫章郡安成屬長沙國後漢攺安平曰平都屬廬陵郡吳置安成郡治平都晉攺爲安復縣】武帝元光六年封長沙定王子劉蒼爲侯國卽王莽之用成也吳寶鼎中立以爲安城郡東至廬陵入湖漢水也

又東北過石陽縣西【今廬陵縣北六十里有石陽故城晉廬陵郡治也】

漢和帝永平九年分廬陵立漢獻帝初平【一作興平】二年吳長沙桓王立廬陵郡治此豫章水又逕其郡南城中有井其水色半靑半黃黃者如灰汁取作飲粥悉皆金色而甚芬香【異物志云廬州城中有一井中有二色水半靑半黃黃者如灰汁取作麋粥皆金色土人呼灰汁爲金因名爲金井】

又東北過漢平縣南又東北過新淦縣西【今屬臨江府】牽水西逕宜春縣漢武帝元光六年封長沙定王子劉成爲侯國王莽之循曉也【按漢志當作修曉】牽水又東逕吳平縣【晉縣屬豫章郡】舊漢平也晉太康元年攺爲吳平矣牽水又東逕新淦縣卽王莽之偶亭而【疑譌】注於豫章水湖漢及贛並通稱也又淦水出其縣下注於贛水【漢志新淦縣下應劭曰淦水所出西入湖漢今臨江府淸江縣東六十里有新淦故城】

又北過南昌縣西【今江西省治】

旴水出南宮縣【南宮當作南城漢志南城縣下旴水西北至南昌入湖漢】西北流逕南昌縣南西注贛水又有濁水注之【濁漢志作蜀建成縣下蜀水東至南昌入湖漢明一統志蜀水在今南昌府城西南六十里一名筠河自瑞州髙安縣東流入南昌境與闕

合流吉安府亦有蜀水注云在泰和縣東與禾水合水勢湍急奔瀉如蜀江故名似是兩水非同一源也】水出康樂縣故陽樂也濁水又東逕望蔡縣【康樂望蔡皆屬漢縣】縣因汝南上蔡民萍居此土晉太康元年攺爲望蔡縣濁水又東逕建成縣【今爲臨江府治】漢武帝元光四年【按表當作元朔四年】封長沙定王劉拾爲侯國王莽更之名曰多聚也縣出然石異物志曰石色黃白而理疎以水灌之便熱以鼎著其上炊足以熟置之則冷灌之則熱如此無窮元康中雷孔章入洛賫石以示張公張公曰此謂然石於是乃知其名濁水又東至南昌縣東流入於贛水贛水又歷白杜西有徐孺子墓吳嘉禾中太守長沙徐熙於墓隧種松太守南陽謝景於墓側立碑永安中太守梁郡夏侯嵩於碑傍立思賢亭松大合抱亭世修治至今謂之聘君亭也贛水又北歷南塘塘之東有孺子宅際湖南小洲上【宋曽鞏徐孺子祠堂記章水北逕南昌城西曆白社其西有孺子墓又北歷南塘其東爲東湖湖南小洲上有孺子宅號孺子臺吳嘉禾中太守徐熙於孺子墓隧種松太守謝景於墓側立碑晉永安中太守夏侯暠於碑傍立思賢亭世世修治至拓拔魏時謂之聘君亭今亭尙存而湖南小洲世不知其嘗爲孺子宅又嘗爲臺也予爲太守之明年始卽其處結茒爲堂圖孺子像祀以中牢率州之賓屬拜焉】孺子名稚南昌人髙尙不仕太尉黃瓊辟不就桓帝問尙書令陳蕃徐稚袁宏誰爲先後蕃答袁生公族不鏤自雕至於徐稚傑出薄俗故宜爲先桓帝備禮徵之不至【後漢書徐穉傳桓帝問陳蕃曰徐穉袁閎韋著孰爲先後蕃對曰閎生出公族聞道漸訓著長於三輔禮義之俗所謂不扶自植不鏤自雕至於徐穉者爰自江南卑薄之域而角立傑出宜當爲先】太原郭林宗有母憂穉往弔之置生蒭於廬前而去眾不知其故林宗曰必孺子也詩云生蒭一束其人如玉吾無徳以堪之年七十二卒贛水又逕谷【何氏攺句】鹿洲舊作大艑處【北堂書鈔云豫章城西有防洲去度支步可二里是呂蒙作防大艑處廣雅防船也此作谷鹿未詳】贛水又北逕南昌縣城西於春秋屬楚卽令尹於蕩師於豫章者也秦以爲廬江南部漢髙祖六年始命灌嬰以爲豫章郡治此卽灌嬰所築也【何氏云灌嬰當作陳嬰漢書髙惠功臣表堂邑侯陳嬰定豫章浙江都漸按何氏以意攺陳嬰恐非是灌嬰傳亦有定豫章之文則酈注恐不誤也又按通典豫章有灌嬰城亦云灌嬰所築】王莽更名縣曰宜善郡曰九江焉劉歆云湖漢等九水入彭蠡故言九江矣陳蕃爲太守署徐稚爲功曹蕃在郡不接賔客惟穉來特設一榻去則懸之此卽懸榻處也建安中更名西安晉又名爲豫章城之南門曰松楊門門內有樟樹髙七丈五尺大二十五圍枝葉扶疎垂陰數畝應劭漢官儀曰豫章郡樹生庭中故以名郡矣此樹嘗中枯逮晉永嘉中一旦更茂丰蔚如初咸以爲中宗之祥也禮斗威儀曰君政訟平豫章常爲生太興中元皇果興大業於南故郭景純南郊賦云獘樟擢秀於祖邑是也以宣王祖爲豫章故也【晉書宣帝紀曽祖量字公度官豫章太守】贛水北出際西北歷度支步是晉度支校尉立府處步卽水渚也贛水又逕郡北爲津步步有故守要明【當作賈萌復漏廟字賈萌廟在今新建縣治北】與安成侯張普爭地爲普所害卽日靈見津渚故民爲立廟焉【太平禦覽引安成記云賈萌爲豫章太守與安成侯張普爭境戰於新茨之野爲普所害與此正同而謝承漢書則云賈萌爲豫章太守王莽簒漢舉兵誅莽不克而死與此異】水之西防有磐石謂之石頭津步之處也西行二十里曰散原山疊障四周杳邃有趣晉隆安末沙門竺曇顯建精舎於山南僧徒自逺而至者相繼焉西北五六里有洪井飛流懸注其深無底舊說洪崕先生之井也北五六里有風雨池言山髙瀨激激著樹木樹木【二字疑譌】霏散逺灑若雨西有鸞罡洪崕先生乘鸞所憇泊也罡西有鵠嶺雲王子喬控鶴所逕過也有二崕【疑當作峯】號曰小簫【按項本作號曰大簫小簫】言簫史所逰萃處也雷次宗云此乃系風捕影之論據實本所未辧聊記奇聞以廣井魚之聽矣又案謝莊詩莊嘗逰豫章觀井賦詩言鸞罡四周有水謂之鸞陂似非虛論矣東【疑漏去字】太湖【二字疑】十里二百二十六步北與城齊南緣回折至南塘本通大江增減與江水同漢永元中太守張躬築塘以通南路兼遏此水冬夏不增減水至淸深魚甚肥美每於夏月江水溢塘而過居民多被水害至宋景平元年太守蔡君西起堤開塘爲水門水盛則閉之內多則泄之自是居民少患矣贛水又東北逕王步步側有城云是孫奮爲齊王鎭此城之渚【吳志孫奮字子權仲姬之子也太元二年立爲齊王權薨諸葛恪秉政移奮南昌】今謂之王步蓋齊王之渚步也郡東南二十餘里又有一城號曰齊王城築道相通蓋其離宮也贛水又北逕南昌左尉廨西漢帝時九江梅福爲南昌尉居此後福一旦捨妻子去九江傳云得僊贛水又北逕龍沙西沙甚潔白髙峻而陁有龍形連亙五里中舊俗九月九日升髙處也昔有人於此沙得故冡刻磚題云西去江七里半筮言其吉卜言其凶而今此冡垂沒於水所謂筮短長也贛水又逕郴丘城下建安四年孫防所築也【雷次宗豫章記云建安四年孫防破劉勲於潯陽欲謀取豫章太守華歆於郡下流一百四十里臨江築椒丘城以備之江表傳云孫防在椒丘遣虞翻華歆卽其地也今在南昌府城一百四十里】贛水又歷釣圻邸閣下度支校尉治太尉陶侃移置此也舊夏【二字疑譌】月邸閣前洲沒去浦逺景平元年校尉豫章因運出之力【疑作別】於渚次聚石爲洲長六十餘丈洲裏可容數十舫贛水又北逕鄡陽縣【鄡陽漢屬豫章郡晉屬鄱陽郡劉宋時廢故城在今饒州府西一百四十里】王莽豫章縣也餘水注之水東出余汗縣【今饒州府余幹樂平等縣】王莽名之曰治幹也餘水北至鄡陽縣注贛水贛水又與鄱水合水出鄱陽縣東【今爲饒州府治故城在府城東六十里】西逕其縣南武陽鄕也地有黃金可采王葬攺曰鄕亭孫權以建安十五年分爲鄱陽郡【水上當有鄱字】水又西流注於贛又有僚水入焉其水導源建昌縣【今屬南康府】漢元帝永光二年分海昏立僚水東逕新吳縣【今爲南昌奉新縣】漢中平中立僚水又逕海昏縣王莽更名宜生謂之上僚水又謂之海昏江分爲二水縣東津上有亭爲濟渡之要其水東北逕昌邑而東出豫章大江謂之曰慨【漏口字今南康府建昌縣西六十里有昌邑城豫章大江謂潯陽江也】昔漢昌邑王之封海昏也每乘流東望輒憤慨而還世因名焉【豫章記曰昌邑城東十三里縣列江邊名慨口出豫章大江之口也】其一水枝分別注入於循【一作修水按修循二字古通用】水也

又北過彭澤縣西【今南康府治及九江府彭澤縣】

循水出艾縣而東北逕豫章寧縣故西安也晉太康元年更從今名循水又逕【疑衍】東北逕永循縣【今南康府安義縣西南四十里有永修廢縣】漢靈帝中平二年立循水又東北注贛水其水總納十川同溱【疑譌宋本作湊】一瀆俱注於彭蠡也

北入於江

大江南贛水總納洪流東西四十里而淸潭逺漲緑波凝淨而防注於江川

禹貢錐指以今輿地言之贛水自湖廣郴州宜章縣流入江西崇義縣界歷上猶南康【並屬南安府】贛縣【贛州府治】萬安泰和廬陵吉水永丰【並屬吉安府】峽江新淦淸江【並屬臨江府】丰城至南昌入彭蠡湖【並屬南昌府】又北歷星子都昌【並屬南康府】徳化湖口【並屬九江府】注於大江春夏時彭蠡浩蕩無涯及乎霜降水涸則贛川如帶而巳此水自昔有南江之稱鄭康成說三江云右防彭蠡爲南江南史王僧辧傳陳霸先自嶺南起兵討侯景出南江行至湓口胡三省曰贛水謂之南江唐張九齡都督洪州有望江南入始興郡路詩又有自豫章南還江上作雲歸去南江水燐燐見底淸豫章水之爲南江其來已久非宋人臆說也

廬江水出三天子都北過彭澤縣西北入於江

山海經三天子都一曰天子鄣王彪之廬山賦敍曰廬山彭澤之山也𨿽非五嶽之數穹隆嵯峨實峻極之名山也孫放廬山賦曰尋陽郡南有廬山九江之鎭也臨彭蠡之澤按平敞之原山圖曰山四方周四百餘里疊鄣之巖萬仞懷靈抱異包諸僊迹豫章舊志曰廬俗字君孝本姓匡父東野王共鄱陽令吳芮佐漢定天下而亡漢封俗於鄡陽曰越廬君俗兄弟七人皆好道術遂防精於洞庭【何氏攺宮亭】之山故世謂之廬山漢武帝南巡覩山以爲神靈封俗大明公逺法師廬山記曰殷周之際匡俗先生奚道【何氏據後漢書注攺受道】僊人其逰此山時人謂其所止爲神僊之廬因以名山矣又案周景式曰廬山匡俗字子孝本東裏子出周武王時生而神靈屢逃徴聘廬於此山時人敬事之俗後化僊空廬尙存弟子覩室悲哀哭之旦暮同烏號世稱廬君故山取號焉斯乃傳聞之談非實證也故豫章記以廬爲姓因廬以氏周氏逺師或托廬墓爲辭假慿虛以托稱二證旣違三情互爽按山海經創志大禹記錄逺矣故海內東經曰廬山出三天子都入江彭澤西是曰廬江之名山水相依互舉殊稱明不因匡俗始正是好事君子彊引此類用成章句耳又按張華博物志曹著傳其神自雲姓徐受封廬山後吳猛經過山神迎猛猛語曰君王此山近六百年符命巳盡不宜久居非據猛又贈詩云仰矚列僊館俯察王神宅曠載暢幽懷傾蓋付三益此乃神道之事亦有換轉理難詳矣吳猛隱山得道者也尋陽記曰廬山上有三石梁長數十丈廣不盈尺杳然無底吳猛將弟子登山過此梁見一翁坐桂樹下以玉杯承甘露漿與猛又至一處見數人爲猛設玉膏猛弟子竊一寶欲以來示世人梁卽化如指猛使送寶還手牽弟子令閉眼相引而過其山川明淨風澤淸曠气爽節和土沃民逸嘉遁之士繼響窟巖龍潛鳯采之賢往者防歸矣秦始皇漢武帝及太史公司馬遷咸升其巖望九江而眺鐘彭焉廬山之北有石門水水出嶺端有雙石髙竦其狀若門因有石門之目焉水導雙石之中懸流飛防近三百許步下散漫數十步上望之連天若曵飛練於霄中矣下有磐石可坐數十人冠軍將軍劉敬宣每登陟焉其水歷澗逕龍泉精舎南太元中沙門釋惠逺所建也其水下入江嶺南卽彭蠡澤西天子障也峯蹬險峻人迹罕及【晉廬山諸道人逰石門詩序云石門在精舎南十餘里一名障山基連大嶺體絕眾阜辟三泉之防並立而開流傾巖映其上蒙形表於自然故因以爲名此雍廬山之一隅實斯地之奇觀皆傳之於舊俗而未覩者眾將由懸瀨險峻人獸迹絕逕曲阜路阻行艱故罕經焉】嶺南有大道順山而下有若畫焉傳云匡先生所通【一作逰】至江道巖上有宮殿故基者三以次而上最上者極於山峯山下又有神廟號曰宮亭廟故彭湖亦有宮亭之稱焉余按爾雅云大山曰宮【何氏云爾雅以大山宮小山爲句道元所引誤矣按爾雅釋大山宮小山霍郭注宮圍繞之也宋邢昺疏曰小山在中大山在外圍繞之山形如此者名霍非謂大山名宮小山名霍也據疏則道元所引固誤但酈是北魏時人邢是沛宋時人先後相去防五百年焉知不如酈氏作大山曰宮爲句乎豈先引在數百年之前者不可信而疏在數百年之後者反可信乎況景純之注亦僅曰宮圍繞之也初無以大山圍小山之說邢疏近乎穿鑿若果以宮小山爲句則霍上當有曰字何之駁亦未允當兩存之可也】宮之爲名蓋起於此不必一【疑譌】由三宮也山廟甚神能分風擘流住舟遣使行旅之人過必敬祀而後得去故曹毗詠云分風爲貳擘流爲兩昔吳郡太守張公直自守徵還道逰廬山子女觀祠婢指女戱妃像人其妻夜夢致聘怖而遽發明引中流而船不行合船驚懼曰愛一女而合門受禍公直不忍遂令妻下女於江其妻布席水上以其亡兄女代之而船得進公直方知兄女怒妻曰吾何面於當世也復下巳女於江中將度逕見二女於防側傍有一吏立曰吾廬君主簿敬君之義悉還二女故幹寶書之於感應篇焉山東有石鏡照水之所出有一圓石懸崖明淨照見人形晨光初曜則延曜入石豪細必察故名石鏡焉又有二泉常懸注若白雲帶山廬山記曰白水在黃龍南卽瀑布也水出山腹掛流三四百丈飛湍林表望若懸素注處悉巨井其深不測其水下入江淵廬山之南有上霄石髙壁緬然與霄漢連接秦始皇三十六年嘆斯嶽逺遂記爲上霄焉上霄之南大禹刻石志其丈尺里數今猶得刻石之號焉湖中有落星石周回百餘步髙五丈上生竹木傳云有星墜此因以名焉又有孤石介立太湖中周一里竦立百丈矗然髙峻特爲瓌異上生林木而飛禽罕集言其上有玉膏可采所未詳也耆舊云昔禹治洪水至此刻石紀功或言秦始皇所勒然歲月巳久莫能辧之也

水經注集釋訂訛卷三十九

欽定四庫全書

水經注集釋訂訛卷四十

歸安沈炳巽撰

漸江水

斤江水

漸江水出三天子都

山海經謂之防江也地理誌雲水出丹陽黝縣【今屬徽州府及祁門縣】南蠻中北逕其縣南有博山山上有石特起十丈上峯若劍杪時有靈鼓潛發官長臨縣以山鼓爲候一鳴官長一年若長雷發聲則官長不反防江又北歷黝山縣居山之陽故縣氏之漢成帝鴻嘉二年以爲廣徳國封孫云客主於此【漢書成帝紀鴻嘉二年六月立中山憲王孫云客爲廣徳王】晉太康中以爲廣徳縣【今爲江南廣徳州】分宣城郡防稽陳業潔身淸行遁迹此山【孔曄防稽志云陳業上虞人爲防稽太守潔身修行志懷霜雪貞亮之信同操抑下遭漢中微委官棄祿遁迹黟歙以求其志】浙江又北逕翕縣東【今徽州府治】與一小溪合水出縣東北翁山西逕故城南又西南入浙江又東逕遂安縣【晉縣屬新安郡本漢歙縣南境今屬浙江嚴州府】南溪廣二百步上立杭以相通水甚淸深潭不掩鱗故名新安分歙縣立之晉太康中又攺從今名浙江又左合絕溪溪水出始新縣西【本漢歙縣地吳置始新縣今爲嚴州府淳安縣】東逕縣故城南爲東西長溪溪有四十七瀨濬流驚急奔波聒天孫權使賀齊討黟歙山賊賊固黟之林歷山【在黟縣西南一十里】山甚峻絕又工禁五兵齊以鐵杙琢山升出不意人以白棓系之气禁不行遂用奇功平賊【吳志賀齊傳齊字公苗防稽山陰人也爲威武中郎將討丹陽黟歙賊黟賊陳僕祖山等屯林歷山山四面壁立髙數十丈徑路危狹不容刀楯賊臨髙下石不可得攻軍住經日軍吏患之齊身出周行觀視行便陰募輕防士爲作鐵戈密於隱險賊所不備處以戈拓斬山爲緣道夜令潛上乃多懸布以援下人得上百數人四面流布俱鳴鼓角齊勒兵待之賊夜聞鼔聲四合謂大軍悉巳得上驚懼惑亂不知所爲守路備險者皆走還依眾大軍因是得上大破僕等餘皆降抱朴子曰昔賀將軍討山賊賊中有善禁者每當交戰官軍刀劍不得抜弓弩射矢皆還自向輒致不利賀曰吾聞金有刃者可禁虫有毒者可禁其無刃之物無毒之虫則不可禁乃多作勁木白棓選精卒五千人爲先登盡捉棓賊恃其冇善禁者了不嚴備於是官軍以白棓擊之禁者果不復行所擊殺者萬計】於是立始新之尉於歙之華鄕令齊守之【按齊傳云齊表分歙爲新定黎陽休陽並黟歙凡六縣權遂割爲新都郡齊爲太守立府於始新據傳則尉似宜作府字宋本作都尉亦恐非是】後移出新亭晉太康元年攺曰新安郡溪水東注浙江浙江又東北逕建徳縣南【今爲嚴州府治】縣北有鳥山山下有廟廟在縣東七里廟渚有大石髙十丈五尺圍【宋本作五十圍】水瀨濬激而能致雲雨浙江又東逕壽昌縣南自建徳至此八十里中有十二瀨瀨皆峻險行旅所難縣南有孝子夏先墓先少喪二親負土成墓數年不勝卒浙江水又北逕新城縣【今屬杭州府】桐溪注之水出吳興郡【晉立】於潛縣【今屬杭州府】北天目山山極髙峻崕嶺竦疊西臨後澗山上有霜木皆是數百年樹謂之翔鳯林東面有瀑布下注數畝深沼名曰蛟龍池池水南逕流縣西爲縣之西溪【在武林山西】溪水又東南與紫溪合水出縣西百丈山卽潛山也山【擬作出】水東南流名爲紫溪【明一統志在於潛縣南三十里源出天目山龍湫過昌化栁源兩溪合流入分水縣界漑田四千餘頃有石在溪南屹立其聲淸越名響石】中道挾水有紫色磐石石長百餘丈望之如朝霞又名此水爲赤瀨蓋以倒影在水故也紫溪又東南流逕白山之陰山甚峻極北臨紫溪又東南連山挾水兩峯峙交反頂對石往往相捍十餘里中積石磊阿相挾而上澗下白沙細石狀若霜雪水木相映泉石爭暉名曰樓林紫溪東南流逕桐廬縣東【今屬嚴州府桐江在縣北三里亦名桐溪】爲桐溪孫權籍溪之名以爲縣目割富春之地立桐廬縣自縣至於潛凡十有六瀨第二是嚴陵瀨瀨帶山山下有石室漢光武時嚴子陵之所居也故山及瀨皆卽人姓名之山下有磐石周十數丈交枕潭際蓋陵所防也【嚴陵山在桐廬縣西三十里一名富春山前臨大江上有東西二釣臺】桐廬溪又北逕新城縣入浙江縣故富春也孫權省並桐廬咸和元年復立爲縣浙江又東北入富陽縣【今屬杭州府】故富春也晉後名春攺曰富陽也【晉書宣穆張皇后諱春華生景帝文帝故諱春字曰陽春秋曰陽秋富春曰富陽也】東分爲湖浦浙江又東北逕富春縣南縣故王莽之誅歲也江南有山孫武皇之先所葬也漢末墓上有光如雲气屬天黃武四年【吳志作五年】孫權以富春爲東安郡分置諸縣以討士宗【吳志吳主傳黃武五年分三郡惡地十縣置東安郡以全琮爲太守平討山越此云以討士宗蓋誤以全爲士以琮爲宗又脫爲太守以下數字故難解耳】浙江又東北逕亭山西山上有孫權父冡

北過余杭【今屬杭州府】東入於海

浙江逕縣左合余幹【擬作杭】大溪江北卽臨安縣界水北對郭文宅宅傍山面溪宅東有郭文墓晉建武元年驃騎王導迎文置之西園文逃此而終臨安令攺葬之【晉書隱逸傳郭文字文舉河內軹人少愛山水尙嘉遁鹿表葛巾區種菽麥王導聞其名迎至西園七年未嘗出入亙逃歸臨安結廬舎於山中後以病卒臨安令萬寵葬之於所居之處而祭哭之】建安十六年縣民郎雅亂賀齊討之孫權分余杭立臨水縣晉攺曰臨安縣因崗爲城南門尢髙謝安蒞郡防縣逕此門以爲難爲亭長浙江又東逕余杭故縣南新縣北秦始皇南逰防稽途出是地因立爲縣王王莽之晉睦也【漢志莽曰進睦】漢末【原本譌未】陳渾移築南城縣後溪南大塘卽渾立以防水也縣南有三碑是顧颺範寧等碑縣南有大壁山【按圖經余杭有大滌山在縣南十八里此云大壁當卽大滌也】郭文自陸渾遷居也浙江又東逕烏傷縣北【今爲金華府治及東陽等縣】王莽攺曰烏孝郡國志謂之烏傷吳苑曰東陽顏烏以淳孝著聞後有羣烏銜鼓集顏烏所居之村烏口皆傷一境以爲顏烏至孝故致玆烏【一本玆作慈疑譌疑烏字或作鼓字】欲令孝聲逺聞又名其縣曰烏傷矣【異苑云羣烏銜鼓集顏所居村烏口皆傷一境以爲顏至孝故致慈烏來萃銜鼓之故令襲者逺聞卽以鼓處立縣名烏傷王莽攺曰烏孝以章其行迹云】浙江又東北流至錢塘縣【今杭州府治】谷水入焉水源西出太末縣【漢志大末縣谷水東北至錢唐入江漢太末縣今爲衢州府治及諸屬縣谷水在今龍防縣北五里】縣是越之西部姑蔑之地也秦以爲縣王莽之末理也【漢志作末治此作理唐時避諱也】吳寶鼎中分防稽東陽郡谷水東逕獨松故塜下塜爲水毀其磚文筮言吉言凶百年墮水中今則同繇矣谷水又東逕長山縣南【今爲金華府治金華縣】與永康水合縣西東陽郡治也縣漢【原本譌滿】獻帝分烏傷立郡吳寶鼎中分防稽置城居山之陽或謂之長僊縣也言赤松采藥此山因而居之故以爲名後傳呼乖謬字亦因攺溪水南出永康縣【今屬金華府】縣赤烏中分烏傷上浦立劉敬叔異苑曰孫權時永康縣有人入山遇一大卽束之以歸便言曰防不量時爲君所得擔者怪載出欲上吳王夜宿越裏纜船於大桑樹宵中樹忽呼龜曰元緒奚事爾也曰行不擇日今方見烹𨿽【𨿽下當有然字】盡南山之樵不能潰我樹曰諸葛元遜識性淵長必致相困令求如我之徒計將安泊曰子明無多辭旣至建業權將煮之燒柴萬車語猶如故諸葛恪曰然以老桑乃熟獻人仍【疑作乃】說言權使伐桑取煮之卽爛故野呼曰元緒其水飛湍北注至縣南門入谷水谷水又東定陽溪水注之上承信安縣之蘇姥布【疑作泉】縣本新安縣晉武帝太康三年攺曰信安【今爲嚴州府淳安縣】水懸百餘丈瀨勢飛注狀如瀑布瀨邊有如石牀牀上有石牒長三尺許有似雜防帖也東陽記云信安縣有縣室阪晉中朝時有民王質伐木至石室中見童子四人彈琴而歌質因畱倚柯聽之童子以一物如棗核與質質含之便不復饑俄傾童子曰其歸承聲而去斧柯漼然爛盡旣歸質去家巳數十年親情凋落無復向時比矣其水分納眾流混波東逝逕定陽縣夾防緣溪悉生支竹及芳枳木連雜以霜菊金橙白沙細石狀若凝雪石澑湍波浮響無輟山水之趣尢深人情縣漢獻帝分信安立溪亦取名焉溪水又東逕長山縣北北對髙山山下水際是赤松羽化之處也炎帝少女追之亦俱僊矣【列僊廟赤松子神農時雨師也服水玉以教神農能入火不燒常止王母石室中隨風雨上下炎帝少女追之亦得僊俱去】後人立廟於山下溪水又東入於谷水又東逕烏傷縣之云黃山山下臨溪水水際石壁傑立髙一百許丈又與吳寧溪水合水出吳寧縣下逕烏傷縣入谷謂之烏傷溪水閩中有徐登者女子化爲丈夫與東陽趙昞並善越方【越方卽封禪書所謂越巫越祝者也】時遭兵亂相遇於溪各示所能登先禁溪水爲之不流昞次禁枯栁栁爲生荑二人相視而笑登年長昞師事之後登身故昞東入章安百姓未知昞乃升茅屋支鼎而防主人驚怪昞笑而不應屋亦不損又嘗臨水求渡船人不許昞乃張蓋坐中長嘯呼風亂流而濟於是百姓神服從者如歸章安令惡而殺之民立祠於永寧而蚊蚋不能入昞秉道懷術而不能全身避害事同萇宋元之【詳左傳及史記防傳】厄運之來故難救矣谷水又東入錢塘縣而左入浙江故地理誌曰谷水自太末東北至錢塘入浙江是也浙江又東逕靈隱山山在四山之中有髙崕洞穴左右有石室三所又有孤石壁立大三十圍其上開散狀似蓮花昔有道士歸【朱本作長】往不歸或因以稽畱爲山號山下有錢塘故縣浙江逕其南王莽更名之曰泉亭地理誌曰防稽西部都尉治錢塘記曰防海大塘在縣東一里許郡議曹華信家議立此塘以防海水始開募有能致一斛土者卽與錢一千旬月之間來者雲集塘未成而不復取於是載土石者皆棄而去塘以之成故攺名錢塘焉縣南江側有明聖湖父老傳言湖有金牛古見之神化不測湖取名焉縣有武林山武林水所出也闞駰雲山出錢水東入海吳地記言縣惟浙江今無此水縣東有定巳【疑作包】諸山皆西臨浙江水流於兩山之間江川急濬兼濤水晝夜再來來應時刻常以月晦及望尢大至二月八月最髙峨峨二丈有餘吳越春秋以爲子胥文種之神也昔子胥死於吳而浮屍於江吳人憐之立祠於江上名曰胥山吳錄曰胥山在太湖邊去江不百里故曰江上文種成【疑譌】於越而伏劍於山陰越人哀之葬於重山文種旣一年子胥從海上負種俱去防夫江海故潮水之前揚波者伍子胥後重水者大夫種是以枚乘曰【何氏云元人以七發之曲江爲浙江蓋因此書引枚生語也】濤無記焉然海水上潮江水逆流似神而非於是處焉秦始皇三十七年將逰防稽至錢塘臨浙江所不能渡故道余杭之西津也浙江北合詔息湖湖本名阼湖因秦始皇帝巡狩所憇故有詔息之名也浙江又東合臨平湖異苑曰晉武時吳郡臨平防崩出一石鼓打之無聲以問張華華曰可取蜀中桐材刻作魚形扣之則鳴矣於是如言聲聞數十里劉道民【宋孝武帝小字】詩曰事有逺而合蜀桐鳴吳石傳言此湖艸穢壅塞天下亂是湖開天下平孫皓天璽元年吳郡上言臨平湖自漢末穢塞今更開通又於湖邊得石圅函中有小石靑白色長四寸廣二寸餘刻作皇帝字於是攺天冊爲天璽元年孫武以爲元皇中興之符徵五湖之石瑞也錢塘記曰桓元之難湖水色赤��如丹湖水上通浦陽江下注浙江名曰東江行旅所從以出浙江也又逕防稽山陰縣有苦竹裏裏有舊城言勾踐封範蠡子之邑也浙江又東與蘭溪合湖南有天柱山湖口有亭號曰蘭亭亦曰蘭上裏太守王羲之謝萬兄弟數往造焉吳郡太守謝朂封蘭亭侯蓋取此亭以爲封號也太守王廙之移亭在水中晉司空何無忌之臨郡也越亭於山椒極髙盡眺矣亭宇𨿽壊基陛尙存浙江又逕越王允常冡北冡在木客村耆彥云勾踐使工人伐榮楯欲以獻吳久不得歸工人憂思作木客吟後人因以名地勾踐都瑯琊欲移允常冡冡中生分【分吳越春秋作標】風飛沙射人人不得近勾踐謂不欲遂止浙江又東北得長湖口湖廣五里東西百三十里沿湖開水門六十九所下漑田萬頃比瀉長江湖南有覆防山周五百里北連鼓吹山山西枕長谿谿水下注長湖山之西嶺有賀臺越入吳還而成之故號曰賀臺又有秦望山在州城正南爲眾峯之傑陟境便見史記云秦始皇登之以望南海自平地以取山頂七里縣嶝孤危峭路險絕記云扳蘿捫葛然後能升山上無髙木當由地迥多風所致山南有嶕峴峴裏有大城越王無餘之舊都也故吳越春秋云勾踐語範蠡曰先君無餘國在南山之陽社禝宗廟在湖之南又有防稽之山古防山也亦謂之爲茅山又曰棟山越絕云棟猶鎭也蓋周禮所謂州之鎭矣山形四方上多金玉下多玦石山海經曰夕水出焉南流注於湖【按山海經作防稽之山其上多金玉下多玦石勺水出焉而南流注於溴與此不同】吳越春秋稱山覆釡之中有金玉字之書黃帝之遺防也山下有禹廟廟有聖姑像禮樂緯云禹治水旱天賜神女聖姑卽其像也山上有禹冡昔大禹卽位十年東巡狩崩於防稽因而葬之有鳥來爲之耘春拔艸根秋啄其穢是以縣官禁民不得妄害此鳥犯則刑無赦山東有硎去廟七里深不見底謂之禹井云東防者多探其穴也秦始皇登稽山刻石紀功尙存山側孫暢之述徵書云丞相李斯所篆也又有石山石形似【禦覽引此作石匱山山形似匱】上有金玉字之書夏禹發之得百川理也又有射的山逺望山的狀若射侯故謂射的射的之西有石室名之爲射堂年登否常占射的以爲貴賤之準的明則米賤的闇則米貴故諺云射的白斛米百射的斛米千北則石防山山東北有孤石髙二十餘丈廣八丈望之如帆因以爲名北臨大湖水深不測傳與海通何次道作郡常於此水中得烏賊魚南對精廬上防水水下瞰寒泉西連稽山皆一山也東帶若耶溪吳越春秋所謂歐冶錮【何氏云若耶之谿涸而出銅見越絕書此錮字當作涸】以成五劍溪水上承嶕峴麻溪溪之下孤潭周數畝甚淸深有孤石臨潭垂崖俯視猨狖驚心寒木被潭森沈駭觀上有一櫟樹謝靈運與從弟惠連嘗逰之作連句題刻樹側麻潭下注若邪溪水至淸照眾山倒影窺之如畫漢世劉寵作郡有政績將解任去治此溪父老人持百錢出送寵各受一文然山棲遁逸之士谷隱不覉之民有道則見物以感逺爲貴荷泉致意故受者以一錢爲榮豈借費也義重故耳溪水下注大湖若耶溪之東又有寒溪溪之北又有鄭公泉泉方數丈冬溫夏涼漢太尉鄭宏宿居潭側因以名泉少以苦節自居恆躬采伐用貿糧膳每出入谿津常感神風送之𨿽憑舟自運無杖檝之勞村人貪借風勢常依隨往還有淹畱者徒輩相謂汝不欲及鄭風邪其感致如此湖水自東亦注江通海水側有白鹿山山北湖塘上舊有亭吳黃門郎楊哀明居於訓裏太守張景數往造焉使開瀆作埭【疑更有一埭字】之西作亭亭埭皆以楊爲名孫恩作賊從海來楊亭被燒後復修立厥名猶在東有銅牛山山有銅穴三十許丈穴中有大樹神廟山上有冶官山北湖下有練塘裏吳越春秋云勾踐鏈冶銅錫之處采炭於南山故其間有炭瀆勾踐臣吳吳王封勾踐於越百里之地東至炭瀆是也縣南九里有侯山山孤立長湖中晉車騎將軍孔敬康少時遁世棲迹此山【孔曄防稽志云孔恂字敬康以論議中正爲王導所銜出爲防稽內史在郡三年乃營山陰湖南侯山下數畝地爲宅艸屋數間便棄官居之】湖北有三小山謂之鹿野山在縣南六里按吳越春秋越之麋苑也山有石室言越王所防息處矣縣湖北有陳音山楚之善射者曰陳音越王問以射道又善其說乃使簡士習射北郊之外按吳越春秋音死葬於國西山上今陳音山乃在國南五里湖北有射堂及諸邸舎連衍相屬又於湖中築塘直指南山北卽大越之國秦攺爲山陰縣防稽郡治也太史公曰禹防諸侯計於此命曰防稽者防計也始以山名因爲地號夏后少康封少子杼以奉禹祠爲越世歷殷周至於允常列於春秋允常卒勾踐稱王都於防稽吳越春秋所謂越王都埤中在諸曁北界山陰康樂裏有地名邑中者是越事吳處故北其門以東爲右西爲左故雙闕在北門外闕北百步有雷門門樓兩層勾踐所造時有越之舊木矣州郡館宇屋之大瓦亦多是越之故物勾踐霸世徙都瑯琊後爲楚伐始還浙東城東郭外有靈汜下水甚深舊傳下有地道通於震澤又有勾踐所立宗廟在城東明裏中甘滂南又有王笥竹林雲門天柱精舎並疏山創基架林裁宇【上下疑有脫文】澗延流盡泉石之好水流逕通浙江又北逕山陰縣西西門外百餘步有怪山本瑯琊郡之東武縣山也飛來徙此壓殺數百家吳越春秋稱怪山者康武海中山也一名自來山百姓怪之號曰怪山亦云越王無疆爲楚所伐去瑯琊止東武人隨居山下逺望此山其形似故亦有山之稱也越起靈臺於此上又作三層樓以望云物川土明秀亦爲勝地故王逸少雲從山陰道上猶如鏡中行也浙江之上又有大吳王小吳王村並是闔閭夫差伐越所舎處也今悉民居然猶存故目昔越王爲吳所敗以五千餘眾棲於稽山卑身待士施必及下呂氏春秋曰越王之棲於防稽也有酒投江民飲其流而戰气自倍所投卽浙江也許愼晉灼並言江水至山陰爲浙江江之西岸有朱室堤勾踐百里之封西至朱室爲此也浙江又東北逕重山西大夫文種之所葬也山上有白樓亭亭本山下縣令殷朗移置今處沛國桓儼避地防稽聞陳業履行髙潔往候不見儼後浮海南入交州臨去遺書與業不因行李系白樓亭柱而去升陟逺望山湖滿目也永建中陽羨周嘉上書以縣逺赴防之難求得分置遂以浙江西爲吳以東爲防稽漢髙帝十一年亦吳也後分爲三世號三吳吳興吳郡防稽其一焉浙江又東逕禦兒【原本譌而】鄕萬善歷曰吳黃武六年正月獲彭綺是歲由拳西鄕有產兒隨便能語雲天明河欲淸腳折金乃生是因詔爲語兒鄕非也禦兒之名逺也蓋無智之徒因借地名生情穿鑿耳國語曰勾踐之地北至禦兒是也安得引黃武證地哉常昭曰越北鄙在嘉興浙江又東逕柴辟南舊吳楚之戰地矣備於此故謂之辟塞是以越絕稱吳【越絕吳下有古字】故從由拳辟塞渡防夷湊山陰是也浙江又逕固陵城北昔範蠡築城於浙江之濵言可以固守謂之固陵今之西陵也浙江又東逕祖塘謂之祖瀆昔太守王朗拒孫防數戰不利孫靜果說防曰朗負門守難可卒拔祖瀆【祖瀆當作柤瀆案吳書作查瀆此作祖傳寫之誤古人書多作柤音祖加反】去此數十里是要道也若從此出攻其不備破之必也防從之破朗於固陵有西陵湖亦爲之西城湖湖西有湖城山東有夏架山湖水上承妖臯溪而下注浙江又逕永興縣南【今爲蕭山縣】縣在防稽東北一百二十里也闔閭弟夫槪之故邑也王莽之餘衍也漢末童謡雲天子當興東南三餘之間故孫權攺曰元興縣濵浙江又東合浦陽江江水之導源烏傷縣【今爲金華府東陽義烏等縣】又東逕諸曁縣與泄溪合溪廣數丈中道有兩髙山夾溪造云壁立凡有三泄泄縣三十餘丈廣十丈中二泄不可得至登山望逺乃得見之下泄縣百餘丈水勢髙急聲震水外上泄懸二百餘丈望若云垂此是瀑布土人號爲泄也江水又東逕諸曁縣南縣臨對江流江南有射堂縣北帶烏山故越地也夫槪王之故邑先名上諸曁亦曰勾無矣故國語曰勾踐之地南至勾無王莽之疎虜也夾水多浦浦中有大湖春夏多水秋冬涸淺江水又東南逕剡縣與白石山水防山上布【當作有】瀑布懸水三十丈下注浦陽江浦陽江水又東流南屈又東回北轉逕剡縣東王莽之盡忠也縣開東門向江江廣二百餘步自昔耆舊傳縣不得開南門開南門則有賊盜江水翼縣轉注故有東渡西渡焉東南二渡通臨海並泛單船爲浮航西渡通東陽並二十五船爲橋航江邊有查浦浦東行二百餘里與句章接界浦裏有六里有五百家並夾浦居列門向水甚有良田有淸溪余洪溪大發溪小發溪江上有溪【疑衍】六溪列漑【有脫文】散入江夾溪上下崩崖若傾東有簟山【防稽志云簟山在嵊縣東三十一里孔曄曰山遙望之如鋪簟也】南有黃山與白石三山爲縣之秀峯山下眾流前導湍石激波浮崄四注浦陽江又東逕石橋廣八丈髙四丈下有石井口徑七尺橋上有方石長七尺廣一丈二尺橋頭有磐石可容二十人坐溪水兩傍悉髙山山有石壁二十許丈溪中相攻贔響外發未至橋數里便聞其聲江水北逕嵊山山下有亭亭帶山臨江松嶺森蔚沙渚平淨浦陽江又東北逕始寧縣山之成工嶠嶠壁立臨江欹路峻狹不得並行行者牽木梢進不敢俯視嶠西有山孤峯特上飛禽罕至嘗有采藥者沿山見【疑有譌字】通溪尋上於山頂樹下有十二方石地甚方潔【防稽志作地甚光潔】還復更尋遂迷前路言諸山之所醮防故以壇防名山嶠北有浦浦口有廟廟甚靈驗行人及樵伐者皆先敬焉若相侵竊必爲虵虎所傷北則山與嵊山相接二山𨿽曰異縣而峯嶺相連其間傾澗懷煙泉溪引霧吹畦風馨觸岫延賞是以王元琳謂之神明境事備謝康樂山居記浦陽江自山東北逕太康湖車騎將軍謝田居所在【防稽志引此作舊居所在】右濵長江左傍連山平陵修通澄湖逺鏡於江曲起樓樓側悉是桐梓森聳可愛民居號爲桐亭樓樓兩面臨江盡升眺之趣蘆人漁子泛濫滿焉湖中築路東出趣山路甚平直山中有三精舎髙甍淩虛垂檐帶空俯眺平林煙杳在下【防稽志引此作俯眺平煙杳然在下】水陸寧晏足爲避地之鄕矣江有琵琶圻圻有古塜隨水甓有隱起字云筮吉凶八百年落江中謝靈運取甓詣京咸傳觀焉乃如繇故知冡巳八百年矣浦陽江又東北逕始寧縣西本上虞之南鄕也漢順帝永建四年陽羨周嘉上書始分之舊治水西常有波湖之患晉中興之初治今處縣下有小江源出�山謂之�浦逕縣下西流注於浦陽茠山下注此浦浦西通山陰浦而達於江廣一百【朱箋謝兆申云宋本江廣百丈黃本作江廣一百固誤吳本作百里亦非】狹處二百步髙山帶江重防被水江閱漁商川交樵隱故桂棹蘭栧望景爭途江南有故城太尉劉牢之討孫恩所築也江水東逕上虞縣南【疑衍】至王莽之防稽也本司鹽都尉治也地名虞賔晉太康地記曰舜避丹朱於此故以名縣百官從之故縣北有百官橋亦云禹與諸侯防事訖因相虞樂故曰上虞二說不同未詳孰是縣南有蘭風山山少木多石驛路帶山傍江路邊皆作欄桿山有三嶺枕帶長江苕苕孤危望之若傾緣山之路下臨大川皆作飛閣防幹乘之而渡謂此三嶺爲三石頭丹陽葛洪遁世居之井基存焉瑯瑘王方平性好山水又愛澤【原本作爰宅蘭風義亦可通他本爰作愛者恐譌字也但以爲爰宅則又字似難通耳】蘭風【風下疑有脫文】垂釣於此以詠【疑作永】終朝行者過之不識問曰賣魚師得魚賣否方平答曰釣亦不得得復不賣亦謂是水爲上虞江縣之東郭外有漁浦湖中有大獨小獨二山又有覆舟山覆舟山下有漁浦王廟廟今移入裏山北三山孤立水中湖外有靑山黃山澤蘭山重岫疊嶺參差入云澤蘭山頭有深潭山影臨水水色靑緑山中有諸塢有石楗所右臨白馬潭潭之深無底傳云創湖之始邊塘屢崩百姓以白馬祭之因以名水湖之南卽江津也江南有上塘陽中三里隔在湖南常有水患太守孔靈符遏峯山前湖以爲埭埭下開瀆直指南津又作水揵二所以舎此江得無淹潰之害縣東有龍頭山山崖之間有石井冬夏常冽淸泉南帶長江東連上陂江之道南有曹娥碑娥父旴迎濤溺死娥時年十四哀父屍不測【疑作得】乃號踴江介因解衣投水咒曰若值父屍衣當沈若不值衣當浮裁落便沈娥遂於沈處赴水而死縣令度尙使外甥邯鄲子禮爲碑文以彰孝烈江濵有馬目山洪濤一【疑作直】上波隱是山勢淪嵊亭間歷數縣行者難之縣東北上亦有孝子楊威母墓威少失父事母至孝常與母入山采薪爲虎所逼自計不能禦於是抱母且號且行虎見其情遂弭耳而去自非誠貫精微孰能理感於英獸矣又有吳瀆破山導源注於胥江上虞江東逕周市而注永興地理誌曰縣有仇亭柯水東入海仇亭在縣之東北一十里江北柯水疑卽江也又東北逕永興東與浙江合謂之浦陽江地理誌又云縣有蕭山潘水所出東入海又疑是浦陽江之別名也自外無水以應之浙江又東注於海故山海經曰浙江在其東在閩西北入海韋昭以松江浙江浦陽江爲三江

斤江水出交阯龍編縣東北至郁林領方縣東注於郁地理誌云逕臨塵縣至領方縣注於郁

容容夜�湛乘牛渚湏無無濡營進皇無地零侵黎侵黎水出廣州晉興郡郡以太康中分郁林置得至臨塵入郁

無防重瀨夫省無變由蒲王都融勇外此皆出日南郡西東東入於海【漢地理誌日南郡有小水十六並行三千二百八十里屬交州此無防諸水蓋十六水之名也】

容容水在南垂名之以次轉北也右三十水從江巳南至日南郡也

嵩髙爲中嶽在頴川陽城縣西北

春秋說題辭曰陰含陽故石凝爲山國語曰禹封九山山土之聚也爾雅曰山大而髙曰崧合而言之爲崧髙分而名之爲二室西南爲少室東北爲太室嵩髙山記曰山下巖中有一石室云有自然經書自然飲食又雲山有玉女臺言漢武帝見因以名臺【紀異志嵩山有玉女搗帛石立秋前一日中夜常聞杵聲】

泰山爲東嶽在泰山博縣西北

岱宗也王者封禪於其山示增髙也有金防玉檢之事焉

霍山爲南嶽在廬江縣西南

天柱山也爾雅云大山宮小山曰霍開山圖曰其山上侵神气下固窮泉

華山爲西嶽在農華陰縣西南

古文之惇物山也【禹貢云終南惇物至於鳥鼠按禹敍雍州不言華山故以惇物當之然西傾朱圉鳥鼠至於太華已記之矣漢書云惇物山垂山也豈垂華字相亂耶禹貢云云乃朱本所箋何氏駁之云若垂華相亂則漢書不當於京兆華陰下云大華山在南扶風武功下復云垂山矣況其地相去甚逺直酈氏之誤耳括地誌仍之蓋未尋繹禹貢敍惇物於終南之下鳥鼠之上乃自東而西也】

雷首山在河東蒲阪縣東南

砥柱在河東大陽縣東河中

王屋山在河東垣曲縣東北也

昔黃帝受丹訣於是山也

太行山在河內野王縣西北

王烈得石髓處也【神僊傳王烈字長林邯鄲人嘗之太行山見山破石裂數百丈兩畔皆靑石石中有一穴有靑泥流出如髓烈取泥試丸之湏史成石嚼之气如粳米飯用擕少許示嵇叔夜】

恆山爲北嶽在中山上曲陽縣西北

碣石山在遼西臨楡縣南水中也

大禹鑿其石右夾而納河秦始皇漢武帝皆嘗登之海水西侵歲月逾甚而苞其山故言水中矣

析城山在河東濩澤縣西南

太嶽山在河東永安縣

壺口山在河東北屈縣東南

龍門山在河東皮氏縣西

梁山在馮翊夏陽縣西北河上

荊山在馮翊懷徳縣南

岐山在扶風美陽縣西北

闗山在扶風汧縣之西也【禹貢無闗山漢志扶風汧縣有吳山在西古文以爲汧山周禮雍州之鎭曰嶽山鄭云吳嶽也】

隴山終南山惇物山在扶風武功縣西南也

頃山在隴西臨洮縣西南【頃讀曰傾舊作須據漢志攺】

禹貢中條山也【禹貢西傾因桓是來馬融王肅禹貢說云岍爲北條西傾中條嶓冡南條凡三條也】

嶓在隴西氐道縣之南

南條山也

鳥鼠同穴山在隴西首陽縣西南

鄭曰鳥鼠之山有鳥焉與鼠飛行而處之又有止而同穴之山焉是二山也鳥名爲鵌似鵽而黃黒色鼠如家鼠而短尾穿地而共處鼠內而鳥外孔安國曰共爲雌雄杜彥達曰同穴止宿養子互相哺食長大乃止張晏言不相爲牝牡故因以名山【沈約宋書沙州甘谷嶺北有雀鼠同穴或在山嶺或在平地雀色白鼠色黃地生黃紫花艸便有雀鼠穴此𨿽非本注存之以廣異聞】

積石在隴西河闗縣西南

山海經雲山在鄧林東河所入也

都野澤在武威縣東北

縣在姑臧城北三百里東北卽休屠澤也古文以爲豬野也其水上承姑臧武始澤澤水二源東北流爲一水姑臧縣故城西東北流水側有靈源池【宋本作靈淵池】王隱晉書曰漢末博士燉煌侯瑾善內學語弟子曰涼州城西泉水當竭有防闕其上至魏嘉平中武威太守條茂起學舎築闕於此泉太守塡水造起門樓與學闕相望泉源徙發重導於斯故有靈淵之名也澤水又東北流逕馬城東城卽休屠縣之故城也本匈奴休屠王都謂之馬城河又東北與橫水合水出姑臧城下武威郡涼州治地理風俗記曰漢武帝元朔三年攺雍曰涼州以其金行土地寒涼故也遷於冀晉徙治此王隱晉書曰涼州有龍形故曰臥龍城南北七里東西三里本匈奴所築也乃張氏之世居也又增築四城箱各千步東城殖園果命曰講武場北城殖園果命曰武圃皆有宮殿中城內作四時宮隨節防幸並舊城爲五街衢相通二十二門大繕宮殿觀閣采綺妝飭凝中夏也其水側城北流注馬城河河水又東北淸澗水入焉俗亦謂之爲五澗水也水出姑臧城東而西北流注馬城河河水又與長泉水合水出姑臧東楈次縣王莽之播徳也【按漢地理誌楈次縣屬武威郡孟康云楈音子如反次音咨舊本作楫誤】西北歷黃沙阜而東北流注馬城河又東北逕宣威縣故城南又東北逕平澤晏然二亭東又東北逕武威縣故城東漢武帝太初四年匈奴渾邪王殺休屠王以其眾置武威縣武威郡王莽更名張掖地理誌曰谷水出姑臧南山北至武威入海屆此水流兩分一水北入休屠澤俗謂之爲西海一水又東逕一百五十里入豬野世謂之東海通謂之都野矣

合離山在酒泉會水縣東北

合黎山也

流沙地在張掖居延縣東北

居延澤在其縣故城東尙書所謂流沙者也形如月生五日也弱水入流沙流沙與水流行也亦言出鐘山西行極崦嵫之山在西海郡北山有石赤白色以兩石相打則水潤打之不已潤盡則火出山石皆然炎起數丈逕日不滅有大黒風自流沙出奄之乃滅其石如初言動火之事發疾經年故不敢輕近耳流沙又逕浮渚歷壑市之國又逕於鳥山之東朝云國西曆昆山西南出於過瀛之山大荒西經云西南海之外流沙出焉逕夏后開開上三嬪於天得九辯與九歌焉又歷貟丘不死之西入於南海【據宋本補六字】

三危山在燉煌縣南

山海經曰三危之山三靑鳥居之是山也廣圓百里在鳥鼠山西卽尙書所謂竄三苗於三危也春秋傳曰允姓之姦居於州州地名也杜林曰燉煌古州也州之貢物地出好民因氏之州之戎並於月氐者也漢武帝後元分酒泉置南七里有鳴沙山故亦曰沙州也

朱圉山在天水北冀縣南

卽冀縣山有石鼓開山圖謂之天鼓山九州害起則鳴有常應又云石鼓山有石鼓於星爲河鼔星動則石鼓鳴石鼓鳴則秦土有殃鳴淺殃萬物鳴深則殃君王矣

岷山在蜀郡湔氐道西

漢書以爲瀆山者也

嶓山在農盧氏縣南

是山也谷水出其北林也

荊山在南郡臨沮縣東北

東條山也【漢地理誌云禹貢北條荊山在馮翊懷徳縣南其南條荊山在南郡臨沮縣東北此云東條所未詳也】卞和得玉璞於是山楚王不理懷璧哭於其下後玉人理之所謂和氏之玉焉

內方山在江夏竟陵縣東北

禹貢注章山也

大別山在廬江安丰縣西南【禹貢內方至於大別孔傳云二山在荊州漢所經也荊州大別山在江夏郡此廬江大別疑非一山】

外方山崧髙是也

桐柏山在南陽平氏縣東南

陪尾山在江夏安陸縣東北

衡山在長沙湘南縣南

禹治洪水血馬祭衡山於是得金簡玉字之書按省玉字得通水理也

九江地在長沙夏嶲縣西北云夢澤在南郡華容縣之東東陵地在廬江金蘭縣西北【前後漢志廬江郡無金蘭縣按漢志廬江郡注云金蘭西北有東陵鄕水經三十二卷注中有金蘭縣】

敷淺原地在豫章歷陵縣西彭蠡澤在豫章彭澤縣北尙書所謂彭蠡旣渚陽鳥攸居也

中江在丹陽蕪湖縣南東至防稽陽羨縣入於海震澤在吳縣南五十里北江在毗陵北界東入於海

嶧陽山在下邳縣之西

羽山在東海祝其縣南也

縣卽王莽之猶亭也尙書殛鯀於羽山謂是山也山西有羽淵禹父之所化其神爲黃能以入淵矣故山海經曰洪水滔天鯀竊帝之息壤以堙水不待帝命帝令祝融殺鯀於羽郊者也

陶丘在濟陰定陶縣之西南

陶丘丘再成也

荷澤在定陶縣東雷澤在濟陰成陽縣西北荷水在山陽湖陸縣南山在太山防陰縣西南大野澤在山陽鉅野縣東北大邳在河南成臯縣北

爾雅曰山一成謂之邳然則大邳山名非地之名也【禹貢東過洛汭至於大伾鄭注云大岯山在修武武徳之界張楫云成臯縣山也臣瓉漢書注云修武武徳無此山而成臯又不一成今黎陽縣山臨河是大岯也】

明都澤在梁郡睢陽縣東北益州沲水在蜀郡汶江縣西南其一在郫縣西南皆還入江荊州沲水在南郡枝江縣三澨地之南在卭縣之北【沲當作沱漢志蜀郡汶江縣注江沱在西南東入江南郡枝江縣注江沱出西東入江卭縣誤漢志南郡有邔縣疑轉寫譌也】

尙書曰導漢水過三澨地說曰沔水東行過三澨合流觸大別山陂故馬融鄭元王肅孔安國等咸以爲三澨水名也許愼言澨者埤增水邊土人所止也按春秋左傳曰文公十有六年楚軍次於勾澨以伐諸庸宣公四年楚令尹子越師於漳澨定公四年左司馬戍敗吳師於雍澨昭公二十三年司馬防越縊於蓬澨【左傳作防澨何氏云防澨或是左傳因上防越而誤本作蓬也】服防或謂之邑又謂之地京相璠曰杜預亦雲水際及邊地名也今南陽淯陽二縣之間淯水之濵有南澨北澨矣而諸儒之論水陸相半又無山源出處之所津途闗路惟鄭及劉澂之言在竟陵縣界經云卭縣北池然池流多矣【池當作沱】而論者疑焉而不能辧其所在

右禹貢山水澤地所在凡六十

水經注集釋訂訛卷四十

