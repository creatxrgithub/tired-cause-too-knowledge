安溪縣誌﹝嘉靖版﹞明林有年主纂

《安溪縣誌》原書序

卷之一地輿類一﹑建置二﹑星野三﹑山川四﹑形勝五﹑疆域六﹑屯堡七﹑隘塹八﹑鄕裏九﹑風俗十﹑土田十一﹑戶口十二﹑寄莊十三﹑土產十四﹑貢賦十五﹑水利十六﹑井泉十七﹑坊市十八﹑橋渡

卷之二規制類一﹑公署二﹑壇壝三﹑廟祠四﹑寺觀﹝宮院附﹞五﹑亭榭

卷之三官制類一﹑職官二﹑名宦三﹑軍政四﹑刑法五﹑鹽法六﹑役法

卷之四學校類一﹑廟學二﹑學制三﹑社學

卷之五選舉類一﹑進士二﹑鄕舉三﹑歲貢四﹑薦辟五﹑恩典六﹑椽辟七﹑恩例

卷之六人物類一﹑鄕賢二﹑孝行三﹑貞烈四﹑文學五﹑義勇六﹑隱逸七﹑流寓八﹑義行

卷之七文章類一﹑宸翰二﹑士翰記

序文

辯頌

賦銘

歌詩

卷之八雜誌類一﹑災祥二﹑古迹三﹑仙釋四﹑遺事●《安溪縣誌》原書序

志﹐曷以志﹖王政也﹐史是也。盛周時﹐內史掌四方誌。周微矣﹐人猶知所尊信﹐固史在焉。漢唐而下﹐王會三輔有圖﹐方輿寰宇有志﹐迨皇明《大一統志》始備焉。安溪﹐小邑也﹐曹﹑滕﹑邾﹑莒﹐則又小矣﹐史固不可以小而廢之也。安溪縣治﹐自南唐保大十三年建置﹐歷今六百餘年﹐厥土惟沃﹐掌地成田。王梅溪謂「民淳事簡﹐易治之地」也。

嘉靖戊子﹐蕭山黃君懌知縣事﹐卓有廉能聲﹐爲百城表。嘆曰「志關風化﹐安溪獨缺﹐非司百里者之責乎﹖」次年己丑﹐辱承憲副方公豪請修安邑志﹐余素蒙雅愛﹐劼辭不獲﹐買舟渡仙溪﹐至安之東嶽宮而事事焉。稽舊志﹐詢故老﹐又質公於學校﹐窮搜博采﹐畢勩穎泓﹐竟兩閱月而成。首地輿﹐次官制﹐學校﹑人物﹑公署﹑祀典﹑文章﹑雜誌又次之。總其綱﹐分其目﹐已入梓矣。

辛亥夏四月﹐又承都憲前參政王公璣有纂續前志之役﹐惓惓焉﹔顧阿陽老矣﹐蓐食間欲授簡﹐則不勝竦息﹔欲避席﹐似有孤王公至意﹔姑從命。未幾﹐時方置校抗旌﹐備武禦寇。月餘﹐汪侯瑀請命太守方公克﹐公曰「今還兵已稅介﹐元元得安堵處業矣﹐況志關風化﹐不可湮落﹐俾文獻無徵。」汪侯乃咨度邑庠典教李君鑰﹐以庠生吳子主恕﹐不遠數百里﹐惇請彌篤﹐可謂知所重而深達治體者矣。自顧選軟迂疙﹐逫惟艱。延至壬子季夏﹐始得庠生蔡子志孝﹑吳子主恕持其條旅申﹐集自己丑以後﹐志中事迹燦然備具。余屬意展閱﹐參校緒正﹐移事屬類﹐編入於各款目之下。政務之損益﹐人物宦業之臧否﹐悉該載無遺焉。

後之有民社者﹐講求其故﹐轉移樞宰﹔產其地者﹐向往前修﹐力求嗣響﹔固大有機焉者。昔司馬文正公集古今治亂成敗之迹﹐以資天下後世之治﹔抑斯志也﹐其亦郡邑資治之鑑歟﹖輒忘荒陋﹐詮次成書﹔若綜理規措﹐通行翻刻﹐則又廉能邑長汪侯瑀力也﹐余蒙成而已耳。僭書於簡首﹐式昭厥後。

嘉靖壬子冬十二月。

賜致仕中憲大夫﹑貴州提刑按察司副使﹐奉敕整飭威淸等處兵備﹐前南京﹑四川道監察禦史八十九翁莆田寒谷林有年書。

●卷之一地輿類

《安溪縣誌》卷之一

地輿

類

地輿﹐述職方也。民依方以生﹐君制方以理﹐故首「建置沿革」﹐而考究其置縣之始﹔次「星野」﹐以觀變也﹔次「山川」﹑「形勝」﹐以定方也﹔次「疆域」﹑「隘塹」﹑「鄕裏」﹐以居民也﹔次「風俗」﹐以定習也﹔次「土田」﹐重所天也﹔次「戶口」﹐重民數也﹔上賴下以供﹐故次「土產」﹐次「貢賦」﹐而君國有需﹔民賴水以耕﹐故次「水利」﹐次「井泉」﹐而旱澇有備﹔「坊表」之立﹐使民知所勸勉﹔「橋渡」之設﹐使民免於徒涉﹐故又次之。爲《地輿類》第一﹐其目十八。

一﹑建置

先王封建﹐地有定則﹐民有常居﹐此長治久安之計﹐萬古不可易者也。自秦罷封建﹑立郡縣以來﹐土地分裂廢置。安溪自隋迄今遠矣﹐歷代因時立制﹐沿革不同。今據《郡誌》而考訂之﹐使後來有所考焉。志《建置》。

安溪縣在泉州府西一百十五里﹐本隋南安地。唐咸通五年﹐析西二鄕置小溪場。五代周顯徳二年﹣﹣南唐保大十三年﹐南唐使詹惇仁監場事﹐以「地沃人稠﹐溪通舟楫﹐可置縣」請於淸源節度使畱從效﹐從之﹐遂置縣治。宣和三年﹐寇盜蜂起睦州淸溪洞﹐時惡其名﹐攺爲安溪。

元仍舊。

國朝因之﹐屬泉州府﹐統四鄕﹐編戶一十七里。

二﹑星野

分野之說﹐其來尙矣。自《周禮》《春秋傳》以及歷代史誌﹐莫不備載。蓋在天成像﹐在地成形﹐形象相去﹐𨿽若絕遠﹐而感召災祥﹐捷於影響。郎官職宰百里﹐上應列宿分星之地﹐所以觀天象﹑驗災祥﹐則政治之得失可知矣。志《星野》。

《周禮》﹕「保章氏以星土辧九州之地。」所封封域﹐皆有分星。而《史記正義》及兩漢﹑晉﹑隋﹑唐﹑宋歷代史書﹐皆以斗﹑牛﹑女三星爲吳越之分。唐一行以山河兩戒推之﹐所謂南紀者﹐東循嶺儌﹑東甌﹑閩中﹐蓋在云漢下流之國。﹝唐書《天文志》云「一行以爲天下山河之象﹐存乎兩戒﹐北戒自三危至朝鮮﹐是謂北紀﹐所以限戎狄也﹔南戒自岷嶓至東甌﹑閩中﹐是謂南紀﹐所以限蠻夷也。」故《星傳》謂﹕「北戒爲胡門﹐南戒爲越門。」﹞但吳越之地在南﹐而星紀在北﹐其相配之理有未明焉。賈公彥以諸國始封之日﹐歲星所在爲其分。﹝蓋吳越受封之日﹐歲在斗牛之次也。﹞鄭夾漈則有﹕「古人封國﹐命以主祭之說。」﹝如商丘主辰﹑大夏主參之類﹐則吳越之封﹐亦主斗﹑牛﹑女之祀也。﹞太史蘇伯衡謂﹕「一行之言疏遠﹐天有三垣﹐紫微﹑太微皆將相輔弼之位﹐天市下垣而列國星宿在焉。」﹝垣之星曰「吳越」﹐其餘則宋﹑燕﹑齊﹑魏諸第六國及東海﹑南海﹑河間﹑河中﹐凡二十二里。﹞蓋地有是形則有星。﹝地有吳越諸國之形﹐而天有市垣諸國之星﹐如水火金木土之形在地﹐而其象在天爲五星也。﹞曰分野者﹐指列星所屬之分而言﹐初不謂地也﹐﹝列國各有星﹐而十二次又爲列星所屬之分﹐所謂星土者也。其國在此﹐而星在彼﹐𨿽不相配﹐而其象未嘗不相屬。﹞

國朝《天文志》以閩郡邑並屬斗﹑牛之分﹐《一統志》則以爲牛﹑女之分。諸說各明一理﹐皆不可廢。備錄之﹐以俟君子考焉。

三﹑山川

名山大川﹐鐘靈毓秀﹐功用非小。況封內山川﹐亦守土者之所有事。安溪僻落一隅﹐而山巖溪洞﹐秀麗澄瑩﹐皆可書也。志《山川》。

山

《爾雅》云「土髙有石曰山。」釋云「山﹐產也。言生產萬物﹐山頂曰『冢』﹐山脊曰『崗』﹐大而髙者曰『嵩』﹐小而髙者曰『岑』﹐銳而髙者曰『嶠』﹐卑而夭者曰『扈』﹐小而眾者曰『巍』﹐有艸木曰『岵』﹐無艸木曰

『垓』。」安溪之山﹐分光展勢﹐翠黛畫屏﹐其大而有名者凡五十四山﹐各考注其下﹕

鳳山

在縣治北﹐一峯峙立﹐分爲兩翼﹐若鳳翥然﹐故名。一名鳳髻山﹐又名展旗山﹐實縣治之主山﹐一方之巨鎭也。文鳳山山人序略曰「山深窅而袤長﹐虛靜而廣漠﹐珍禽奇羽集於中尢多。故曰鳳山。」

黃龍山在永安裏﹐又名登髙山。上有石如帽﹑如牀幾狀。重九之日﹐人多登眺﹐下有黃龍津﹐又名龍津山。

三公峯在永安裏﹐一名麗碧山﹐又名文筆峯。其山三峯﹐中差低﹐兩旁髙聳﹐似「公」字。登其頂﹐可望見海﹐峯之旁有龍水巖。東峯之頂有池﹐大旱不竭﹐石棋盤古迹

在焉。

駟馬山在新溪裏﹐勢若駟馬奔騰﹐故名。

北觀山在永安裏北地灣邊。其山有石筍﹐髙五丈﹐曰「牛心石」。

金龜山在永安裏﹐邑之水口山也。其形如龜﹐舊有讖﹕「龍向江頭躍頭角﹐龜向東纏開祥瑞。」謂黃龍﹑金龜二山也。

黃檗山在永安裏﹐一名南山﹐又名午山。地理家目爲應眞山﹐爲一邑眾山之宗。谷邃林深﹐有神仙靈迹。山之半有五峯巖﹐近爲泉宦混管﹐樹木砍殆盡﹐山反失秀。

產坑山在永安裏﹐乃宋處士周朴所居之所。其前有塘﹐又名周塘山。

象山

在永安裏﹐南安界﹐又名象運山。

林尾山在永安裏﹐舊有漏澤園。

宮山

在永安裏﹐裏有磐石﹐可坐數十人﹐石中空虛形如宮﹐故名。

牝牡山在永安裏﹐因此牝牡山俗呼爲「公母林」﹐今呼「方母林」﹐誤矣。

旗山

在永安裏﹐山勢逶迆﹐若旗之掩映然﹐又名馬旗山。

閬山

在永安裏﹐俗名「浪來山」﹐以山勢之來似浪﹐故名。

髙田山在長泰裏﹐卽南安界之髙田山也。

羅漢山在長泰裏﹐山下爲羅渡。

大眉﹑小眉山在長泰裏﹐其形如眉﹐故名﹐又名眉田山。黃銳有詩﹐見《文章志》。

蓬萊山在崇善裏﹐有淸水巖﹐巖之下出泉﹐四時不竭。

白葉坑山在龍興裏﹐產白竹葉﹐故名。

陽益山在龍興裏之東。

髙旗山在常樂裏﹐其形如旗。

南斗山在還集裏﹐上有六小山﹐布列如南斗﹐故名﹐其後有巖。

後洋山在龍興裏﹐其山最髙﹐下有大洋田﹐一名大洋山。

雙髻山在感化裏﹐一名碧翠山﹐卽魁星巖山﹐二峯壁立如髻﹐勢甚峭絕。

天馬山在龍興裏﹐山形馳逐如馬奔狀﹐故名天馬山。

陳五郎山在感化裏﹐其山最髙。登其巓﹐晴明遠眺可見海。上有石平廣﹐裂痕如砌﹐有仙人迹﹐舊名仙涉庭。下有龍潭﹐天旱祈雨﹐輒應。

翠屏山在感化裏﹐一名大尖山﹐其山嶙峋蒼翠。舊有道人因山蓋屋。又曰太山巖。

小尖山在感化裏﹐大尖之東。道人黃勝惠自永春來﹐居於此。

三笏山在龍興裏﹐三山並峙﹐故名。

覆鼎山在常樂裏﹐永春縣界﹐形似覆鼎。

鱟山

在來蘇裏﹐形如鱟魚。山上多石﹐下有廟﹐又名猴山。

升平山在來蘇裏﹐鱟山之旁。

東甲山在來蘇裏﹐升平山之旁。

鐵礦山在感徳裏﹐產鐵﹐故名。

桃洲山在感徳裏﹐鐵礦山之旁。

雪山

在感化裏﹐古有廟。舊《圖經》云「山上有積雪。歲旱禱之﹐若巖澑滴瀝﹐卽雨。」

同發山在還集裏﹐其山兩峯巃嵸﹐爲一里之最﹐又名銅鈸山。

朝天山在還集裏﹐山髙﹐勢若插天然。

坑源山在還集裏﹐兩旁髙聳百餘丈﹐中一坑深。上有普陀廟。

佛天山在崇信裏﹐其形如佛﹐又名佛耳山。詹淸隱愛此山之勝而隱焉。

九峯山在崇信裏﹐佛耳山之前。詹淸隱作望云亭對之﹐目曰「九仙山」。

北巖山在崇信裏﹐上有石鼓﹑石棋盤古迹在焉。

虎耽山在龍興裏﹐俗名虎空山。

龍蹤山在新康裏﹐山勢蜿蜒﹐石上有龍迹﹐故名。下有廟。

石鼓山在龍涓裏。舊傳﹕有仙抱石如鼓置石盤上。下有穴﹐廣丈餘﹐有石如兔﹐仰首望石鼓。俗謂「玉兔望月」。有仙人手抱痕及臍迹尙存。

筆架山在龍涓裏﹐三峯並秀﹐形如筆架。

彌勒山在新康裏之東﹐髙大圓頂﹐形如彌勒佛﹐爲一里之鎭。

龍塘山在依仁裏﹐下有龍王廟。

龍門山在依仁裏﹐山勢若崖﹐兩石夾峙如門﹐古「龍門驛」以此得名。

盧山

在依仁裏﹐盧禪師所居之地﹐因以盧名山﹐山下有上乘﹑淨果﹑超覺三院。

鐵峯山在依仁裏﹐其山髙聳﹐山頂石起數丈如鐵砧﹐俗名「鐵砧山」。

荷葉山在依仁裏﹐形似荷葉﹐故名。

白菊山在依仁裏﹐山多白石﹐望之如菊。

烏巖山在依仁裏﹐下有靑林巖。

嶺

地理相隔﹐辟山通之﹐遠近髙卑﹐悉因山勢﹐商賈貿

易﹐往來無阻。昔張九齡開大庾嶺﹐至今人徳之。安溪四通多嶺﹐而開砌之力﹐亦有司所當知者﹐凡九嶺﹐各考注於下﹕

大嶺

在縣西北﹐通崇善﹑感化裏及永春縣。

寓思嶺界在龍興﹑感化二里。

吟詩嶺在崇信裏。

石人嶺在崇信裏﹐嶺上有巨石﹐形如人。

龍門嶺在依仁裏﹐路通同安。

東嶺

在依仁裏﹐通同安界。

磨槍嶺在新康裏﹐山嶺險山戲﹐通長泰縣界。

打鼓嶺在來蘇裏﹐通永春界。

石梯嶺在龍涓裏﹐巨石髙峻﹐有五十餘層。

巖

山產萬物﹐石多爲巖。古今髙士﹐登眺舒懷﹐輒形諸題

詠。安溪峭壁懸崖﹐雲藏霞映﹐其勝者凡二十四巖﹐各考注於下﹕

龍水巖在永安裏三公峯旁。宋令陳復齋扁曰「定公巖」﹐蓋鄕民供奉定公佛也。

五峯巖在永安裏午山旁。宋釋頭陀所居﹐又名頭陀山。

仙姑巖在永安裏閬山巖﹑五峯巖之間。相傳有馬氏女入巖中采花成仙﹐故名仙姑。宋有扶風馬大仙廟。

閬苑巖在永安裏閬山之半﹐陳普足顯迹於此。巖後有巨石﹐中罅﹐其上平廣可坐數十人。

淸水巖在崇善裏﹐卽蓬萊山巖也。宋紹興間建﹐道人陳普足居此。巖之左有淸泉﹐四時不竭。士夫多題詠﹐見《文章志》。

太山巖在感化裏﹐卽翠屏山巖也﹐道人黃惠勝居此﹐鄕人爲堂以祀。隆興間﹐主簿葉延壽題云「自昔吾泉出異僧﹐淸溪今又兩巖興。」兩巖﹐謂太山﹑淸水二巖也。

魁星巖在感化裏碧翠山之半﹐又名碧翠巖。

獅子巖在感化裏﹐舊名歐巖。宋淳熙間﹐道人張法慈創居。

惠林巖在來蘇裏。宋乾道庚寅﹐崔道人集眾修行之地。嘉定辛未﹐陳復齋扁額「惠林」﹐又名月峯巖。

達摩巖在還集裏。本名玳瑁巖﹐宋僧達摩創居﹐故又名達摩巖。有石獅﹐陳復齋扁「獅子峯」三字。

太湖巖在還集裏﹐宋道人張道源創居。巖有大石﹐髙數丈﹐立於左﹐有數簇立於右﹐有石龜﹑石狗﹑石蛇異迹。

九仙巖在崇信裏。宋有名僧來此﹐一日騰空而去。又名羅漢巖﹐又名羅漢山。

烏石巖在龍涓裏。其石如屋﹐方圓十餘丈﹐宋釋頭陀居之﹐名曰「護國巖」。巖東有小竇﹐相傳其中出米﹐僅贍居巖者。後人鑿而大之﹐遂不復有。

洪恩巖在新康裏。巖右有漈水百餘丈﹐樹林幽靜﹐人稱勝景。

碧水巖在新溪裏。巖背有石﹐可容百餘人﹐水出於下﹐號曰「碧水」。

瑞蓮巖在依仁裏烏巖山下。有石室可容二百餘人﹐前有池﹐曾出雙蓮。下有法輪﹑惠巖﹑淨土三院﹐或云垂綾巖。

靑林巖在依仁裏貴湖烏巖山下﹐今名龍安巖。前有石筍卓立溪心。五季間﹐有淸豁禪師居於此。宋淳熙八年﹐道人了員迹其石﹐結茅爲捨﹐後拓爲殿堂。陳復齋記之。

慈濟巖在依仁裏鐵峯山。

大平巖在崇善裏。

水湖巖在光徳裏。

新巖

在光徳裏。

聖泉巖在新溪裏。

天寧巖在還集裏朝天山之巓。

石

《物理論》﹕「土精爲石﹐气之核也。气之生石﹐猶人筋胳之生爪牙也。」《博物志》云「地以石爲骨﹐六帖月林國﹐有石方數百里﹐光明澄徹﹐可鑑人肺腑。人有疾﹐輒照其形。」此非地之精乎﹖安溪之石﹐奇形怪狀﹐大而有名者凡九石﹐各考注於下﹕

紗帽石在縣治藍溪之旁﹐以形似故名。

蓮花石在永安裏月娘潭中﹐石出水髙三丈餘。

應石

在新溪裏駟馬山。石廣二十餘丈﹐人呼之則應。

虎跳石在崇善裏。蓬溪中有四石﹐髙丈餘﹐有巨人迹及虎迹﹐俗名仙人跳。

驛口石在依仁裏舊龍門驛口﹐故名。其石髙百餘丈﹐有仙人迹在。

白胸石在新康裏﹐略似人形。天旱﹐石帶白雲則雨﹐農家以此爲驗。

龍虎石在新溪裏赤嶺鄕。兩石相對﹐一髙而靑﹐一伏而白﹐俗呼龍虎石。

仙人臺石在還集裏。石臺髙峭﹐垂漈百丈﹐水聲如雷。上有柑橘﹑桃李﹑仙人迹在焉。

芹石

在新溪裏﹐分守吳公鐫「芹石」二字。

溪

《爾雅》雲「水注川曰溪。」諸山之水﹐歸而合流﹐有燕尾之分﹐可通舟楫。安溪急灘淸湍﹐水聲波影﹐惟藍溪爲大。凡四溪﹐各考注於下﹕

藍溪

在縣治南﹐卽龍津渡。發源萬山中﹐環繞一邑﹐水淸而瑩。

下湖溪在還集裏。自銅鈸山發源﹐下至龍興裏。

湖頭溪在感化﹑來蘇二里之間﹐乃藍溪之上流。相去五十餘里﹐溪水深廣﹐旁居稠密﹐舟楫往來不絕。

龍潭溪在龍興裏﹐通舟楫抵源口渡。

灣

灣﹐水之曲流也。安溪淸流﹐屈曲者多﹐特錄此灣﹐因其有狀元之讖也。泉州﹐宋紹興三十年狀元梁克家﹐慶元五年曾從龍﹐迨今久矣﹐時當再出。錄之﹐蓋有期待之意也。今考注於下﹕

北地灣

在縣治東北觀山下﹐溪流回環縣治如玉帶。相傳古讖﹕「水流北地灣﹐安溪出狀元。」

潭

深水曰潭。《杜詩》云「淸溪光有蛟龍窟。」言龍潛之所﹐歲旱禱雨而龍出焉。唐韋堅爲水陸運使﹐開廣運潭以通漕﹐帝大悅﹐是利舟楫也。安溪澄淸碧瑩凡六潭﹐各考注於下﹕

黃潭

在縣治東五里許大溪之中。

月娘潭在永安裏閬山巖下。相傳下有大鐘﹐陰雨則浮。大旱而雩﹐有黿出波心卽雨。或呼爲月潭﹐蓋其形如半月也。

白瀨龍潭界在來蘇﹑感化二里。旱鳴則雨﹐雨鳴則晴。

龍蹤廟潭在新康裏。潭之側有巨石﹐石有龍迹。

龍塘廟潭在依仁裏。由大洋至龍門嶺﹐有廟潭懸瀑數十尺﹐二石壁夾立﹐闊可二丈﹐前有拜石。舊傳嘗禱雨﹐有龍見。今遇旱禱之輒應。

龍潭

在長泰馬坑山後。有三潭﹐下一潭最深﹐龍王廟在焉。歲旱禱之﹐靈應不爽。嘉靖七年二月﹐旱甚﹐知縣黃懌免冠﹐率士民禱於潭下﹐三步一拜﹐果雨。嘉靖三十一年六月旱﹐知縣汪瑀徒跣祈水路拜﹐雨輒應。

灘

《陳史》言「贛水舊有二十四灘﹐多巨石。」則灘必有石﹐鼓怒砰磅﹐鱗奔勢險。操舟者非熟於水勢﹐必有覆舟之虞。宋張逸知靑州﹐有二松柏灘﹐水暴漲﹐多覆舟。逸禱江神﹐而灘徙五里。則灘之險﹐得賢良守令亦能去之如韓愈之鱷魚類也。安溪灘類贛溪﹑建劍﹐有名者凡二十有二灘﹐各考注於下﹕

馬上灘在感化﹑來蘇二里之間﹐長半里許。

淵灘

在來蘇裏田頭山下。嶙石百丈許﹐水自曲而出﹐舟運至此甚危。安溪之灘﹐此其最險者。

家藍灘在龍興裏源口渡下。勢甚奔激﹐水大更爲患。

湯港灘在崇善裏蓬溪湯之旁﹐長一里。

便峒灘在崇善裏﹐一名蓬峒灘。

仙人跳灘在崇善裏﹐灘旁石有仙人迹。

流倒藤灘在崇善裏﹐長一里。

溪口灘在崇善裏。水平﹐舟楫無患。

芒洲灘在崇善裏﹐旁有嶙石。

石圳灘在崇善裏。長二里﹐水中石多巉巖﹐水漲多溺舟。

東淵灘在崇善裏石圳灘之下。

蘆瀨灘在縣西鳳池澗之下。水急而直﹐行舟快利可觀﹐爲八景之一。

學前灘在縣治東南儒學前。有二港水﹐港水涸舟運不通。

葛盤灘在坊﹑永安二里之間。旁有巨石磐可垂釣﹔中有深潭﹐水漲多覆舟。

桶鉤灘在長泰裏﹐又名柳巷灘。

石佛前灘在長泰裏。旁有巨石如佛狀﹐故名。

參峒灘在長泰裏。水平﹐行舟無滯。

夾門灘在長泰裏。長一里﹐石多水險。

象前灘在長泰裏。水中石多險惡﹐旁有山如象形臨溪﹐故名。

溪友灘在長泰裏。有一港﹐水大舟由大港﹐水涸由小港。中有犁壁石甚峭﹐舟人愼之。

西淵灘在長泰裏﹐不妨舟運。

田隙灘在長泰裏南安縣界﹐灘狹而急。

溫湯

《博物志》﹕「凡水源有石流黃﹐其泉則溫湯﹑溫泉也。」《三秦記》﹕「驪山湯﹐以牲祭之乃得入﹐可以去疾消病。」安溪湯泉存者凡六處﹐各考注於下﹕

蓬溪湯在崇善裏溪旁﹐舊名便付湯。

橫山湯在感化裏。石砌有亭﹐歲久傾圯。國朝洪武辛巳﹐主簿劉文忠砌池重建。宣徳乙卯﹐里人建石橋下旁。景泰五年﹐李炳重修。

金湯

在依仁裏龍門溪旁﹐舊名上湯。

葉湯

在依仁裏龍門溪旁﹐舊名下湯。

大深湯在感徳裏大溪村。

溫泉湯在龍興裏唐家村。

坑冶﹝附﹞

龍崇銀場在崇信裏。宋熙寧二年發礦﹐元丰元年封閉﹐久廢。

淸洋鐵場在龍興裏。宋熙寧開﹐今廢。

鐵礦山鐵場在感徳裏﹐地名潘田。立鐵鑪八座扇煉﹐遞年納課﹐今鑪廢而課猶存。

四﹑形勝

古之聖王﹐辧方正位﹐建置疆域﹐必據山川形勝﹐或背邙而面洛﹐或襟江而帶湖﹐皆相度其地﹐非徒爲美觀也。安溪亦泉郡西南勝地﹐古人云「在徳不在險。」此又司民社者所當知也。志《形勝》。

東瀕溟海﹐西北連汀﹑漳。﹝宋《本志》﹞

三峯玉峙﹐一水環回。﹝詹淸隱《縣記》﹞

黃龍內顧﹐朱鳳後翔。﹝同上﹞

發岡自乾﹑亥而來﹐轉勢從辛﹑兌而入﹐向丙﹑巳以奉離明之化﹐流寅﹑甲以伸震疊之威。﹝同上﹞

北自仙遊﹑永春來﹐由坎峯逆上干戌﹐回轉爲壬。﹝地理家云﹞

其東有展旗山﹐西有麗碧山以爲輔翼。東南則金龜山以塡水口。一峯峙立﹐分爲兩翼﹐若鳳翥然。鳳山之北﹐則髙旗﹑髙蓋諸山﹐相爲盤薄。﹝《泉州府誌》﹞

縣郭四依山﹐淸流下如駛。﹝朱晦翁畱安溪詩﹞

鳳麓春陰﹑龍津夜月﹑閬巖夕照﹑薛阪曉霞﹑蘆瀨行舟﹑葛磐坐釣﹑東臯漁捨﹑南市酒家。﹝《舊志》八景﹞

山深窅而袤長﹐虛靜而廣漠﹐珍禽奇羽集於中者尢多。﹝《郡誌》﹞

山水環合。﹝《八閩通誌》﹞

大溪橫流﹐龍山拱峙。金龜之東爲三公峯﹐其下爲黃龍渡。由陸而至者必出其途﹐由水而運者必會流而下﹐眞東南形勝之地也。﹝《舊志》﹞

五﹑疆域

先王建邦國﹐必制其封域﹐正其疆界﹐使司民者各專所守﹐而不至於虞芮之爭﹑汶陽之侵也。安溪僻在溫陵之西﹐周圍廣袤三百一十七里﹐官知固守﹐民樂安居。志《疆域》。

疆域之內﹐地理之至到輿陸之所經﹕

東至南安縣界二十五里﹝以髙田山爲界﹞。

西至龍溪縣界一百六十里﹝以銀場爲界﹞。

南至南安縣界一十里﹝以筆架山爲界﹞。

北至永春縣界五十五里﹝以吉漈嶺爲界﹞。

東南至南安縣界二十五里﹝以大宇橋爲界﹞。

東北至南安縣界二十五里﹝以眉田山爲界﹞。

西南至同安縣界六十里﹝以東嶺爲界﹞。

西北至漳平縣界一百五十里﹝以龜銅地爲界﹞。

東至泉州府一百五里﹐至省城五百一十五里﹐至南京三千三百六十里﹐至京師七千三百六十里。

水源之所出﹐流派之所經﹐凡二支﹕

一支自北由常樂裏建口渡﹐至於來蘇裏下林渡﹝感徳之鐵礦﹑常樂之覆鼎等山諸水至渡﹐未可以舟﹐及還集之釉吹壬街釧狹髦料鋁侄桑緩籩墼聳紀﹔由下林渡至於龍興裏源口渡﹝來蘇裏之升平山諸水至渡﹐稍下爲淵灘﹐當溪阻石數百丈﹐水從石罅而出﹐舊時舟運止源口渡。正統間﹐邑人李森鑿而通之﹐今至下林渡﹞﹔由源口渡﹐至於縣治西北吳埔渡﹝龍興裏之白葉坑山﹑後洋山﹐崇善裏之陽益山﹑大帽山諸水皆至渡﹞。

一支自西北由崇信裏﹑新康裏﹑新溪裏﹑依仁裏至大洋渡﹐歸薛阪渡﹝崇信裏之北巖山﹑根竹山﹑吟詩山﹐新溪裏之龍蹤山﹑羅巖山諸水﹐皆自新溪裏至渡。依仁裏之烏巖山﹑龍塘山諸水﹐又自上湯橋﹑西洋橋至渡﹔下爲澳下灘﹐不可以舟﹔下五里爲澳下渡﹐通小舟﹔又下爲淩淵渡﹐溪流稍大﹐歸於薛阪﹞﹔吳埔﹑薛阪二渡又合爲一﹐入常洲渡﹑黃龍渡﹐環繞於縣﹝古號水城﹞﹔東下羅渡至南安縣珠淵渡﹐抵晉江入於海﹝自珠淵以下皆平水﹐可夜航至郡﹞。

又﹐九峯山水﹐逆流自東北入漳州龍溪縣九龍江。其同發山有水別派逆流﹐自西北入漳州長泰縣﹐不入常洲渡。

六﹑屯堡

用兵者﹐坐勝爲奇﹔制敵者﹐據險爲先。故漢將斃虜﹐屯卒金城﹔元師侵宋﹐築堡鶴山。安溪崇山茂林之區﹐時有盜警﹐其潛聚出入﹐各據要害﹐使非置堡守禦﹐以扼其衝﹐則何以伸震疊之威﹐而豫暴客之防哉﹗志《屯堡》。

白葉阪堡在崇信裏白葉阪口。按﹕嘉靖二十六年﹐賊首陳日暉聚黨據覆鼎諸崗﹐不時出掠﹐路皆經由於此。僉事余公爌親搗其穴﹐乃知此地爲賊衝﹐遂具奏築堡以扼之。旣得請﹐知縣汪公瑀提督力成其事﹐乃以官銀分給各裏十班﹐依丈營造。其制依山設險﹐圍以石城。周環一百三十丈﹐上覆樓房﹐以棲屯兵。中蓋分司廳一座﹐東爲巡檢司﹐移源口渡巡司就之﹐而以弓兵一百名隸焉﹔西爲守禦千戶所﹐以泉州衛千戶點撥﹐而以輸戍官軍二百名隸焉﹔兩兵協鎭﹐足以彈壓姦萌。誠使司職事者﹐皆能謹巡邏﹐時盤詰﹐則汀﹑永諸寇﹐亦當從此稍緝矣。但泉軍遠戌山中﹐地無米市﹐未免裹糧以行﹐𨿽嘗制以文官稽察﹐而私放之獘﹐終亦難逭。聞諸父老言「當以本縣原派永寧倉本邑米二千九百六十石﹐還納本縣﹐俟戌軍入堡經縣之日﹐唱名關支﹐軍到則得支糧﹐若虛名則難得米。旣可以省其遠帶之勞﹐亦可以杜其賣放之獘矣﹐一舉兩得﹐是爲良策﹔假欲置之本堡﹐又恐事或不測﹐反爲盜糧之資耳。」蓋本縣先因無軍﹐故糧米轉輸外衛﹐以給軍餉﹔今旣設堡﹐反仍舊漕運於晉江之地﹐而府中軍士卻帶糧入戌﹐事涉顚倒﹐法所當更。且戍軍二百名﹐年該米二千八十石﹐方之原納永寧倉額數﹐亦頗相當。爲當道者﹐誠能將廣平倉米撥納永寧倉﹐安溪派於永寧倉者取回本縣﹐則裏催飛輓之役﹐一旦可蠲﹐而軍士齊戌之法﹐百年不廢﹐寧非官民之大利哉。

白葉阪田﹝附﹞﹕貫崇信裏白葉阪坑口等處﹐爲窩家賊田。分巡余公爌題準沒官﹐知縣汪瑀親行丈量﹐得田二百三十四畝七釐﹐分給弓兵屯種﹐年徵其稅﹐以備兵餉。後以官軍耕種不便﹐知縣汪瑀準其訴﹐擬照役官田﹐則募附近居民分佃入租﹐申詳分巡道汪﹐轉詳察院曾依擬﹐見立白葉阪堡﹐編入崇信裏云。

七﹑隘塹

古設險以守國﹐重門以禦暴﹐則城郭﹑隘塹之制﹐有民社者所不容緩者也。安溪僻在泉郡西﹐舊無城池﹐但立隘以固守一邑。志《隘塹》。

安溪縣本南安地。唐咸通五年﹐析西二鄕置小溪場。場左右兩營﹐西北爲土塹﹐置二石隘門﹐自縣東溪延鳳山﹐直抵縣西鳳池橋﹐延袤二千二百一十一丈﹝建置年月無考﹞。宋紹興間﹐有將校胡安﹐嘗於西隘射退巨魁﹐邑賴以全。慶元間﹐知縣葉有秩﹐更置東隘門﹐名曰「朝天」。寶慶間﹐邑人主簿黃商楫﹐乃倡爲建樓於上﹐更名「行春」﹐西隘門名曰「通安」。嘉定間﹐知縣謝映復修。寶慶元年﹐邑人縣尉黃始振﹐乃倡爲建樓於上。土塹歲久傾圯﹐而石門舊基尙存。

國朝正徳間﹐知縣王廷佐重建。又建南隘門﹐扁曰「迎恩亭」﹝今更名龍津樓﹞。東曰「迎仙閣」﹝卽下隘門﹞﹐西曰「瑞妝亭」﹝卽上隘門﹐余小門遷徙無常﹐不復紀﹞。

東嶺隘在依仁裏東嶺山之下﹐與同安連界。正徳十年﹐知縣彭黃建。

典林隘在崇信裏﹐通長泰縣。正徳十一年﹐知縣彭黃建。

眉田隘在龍涓裏﹐通潮﹑漳二州。正徳十三年﹐知縣張俊建。

大深隘在感徳裏﹐通石珠嶺及漳平縣界。弘治四年﹐彊賊溫文進立寨於此。正徳十年﹐知縣彭黃建。

磨槍隘在新康裏﹐與長泰縣連界。正徳十三年﹐知縣張俊建。

打鼓隘在來蘇裏打鼓嶺之下。嘉靖三年﹐彊賊新大總於此匝營。正徳十六年﹐知縣龔穎建。

東溪隘在崇善裏卓埔山之下﹐通永春界。嘉靖元年﹐知縣龔穎建。

燕尾隘在龍涓裏﹐通龍溪縣界。嘉靖二年﹐知縣龔穎建。

鰲嶺隘在崇信裏軍寨山之下﹐通龍溪縣界。正徳十年﹐知縣彭黃建。

白泥隘在長泰裏﹐與南安連界﹐通晉江﹐抵府城。嘉靖二年﹐知縣龔穎建。今廢﹐有木柵在焉。

桃舟隘感徳﹑常樂二里之間﹐西通長泰﹐北接永春﹐實盜賊往來之衝。知縣汪瑀﹐擬於白葉堡弓兵內﹐撥三十名分番防守﹐量置公館﹑營房﹐以棲兵卒。申請分巡道汪﹐轉詳察院曾﹐俱已依擬﹐方今興造。

以上十一隘。

八﹑鄕裏

《地提總》「鄕之爲言﹐向也﹐眾所向也﹔裏之爲言也﹐眾所止也。」古者五十家爲一里﹐萬二千五百家爲鄕。至漢﹐十里一亭﹐十亭一鄕﹐鄕置三老﹐職教化之事。故敬敏仁卹之書於閭﹐孝弟姻睦書於族﹐徳行道藝之書於黨﹐此周人之教也。今朝之制﹐分裏編戶﹐有鄕﹑有裏﹑有都﹐遠近民相率爲善﹐此先王建國遺制也。志《鄕裏》。

在坊

置縣之初﹐增以南安近地﹐析爲四鄕﹐統十六里十有八都。國朝始以在縣治爲坊﹐鄕及裏仍舊﹐而無都。凡統圖四十有二﹐後省爲一坊十五里﹐統圖一十七。

歸善鄕

長泰裏一圖在縣東一十里﹐舊爲第一都。

永安裏一圖在縣治南隔渡﹐舊爲第二都。

光徳裏一圖在縣西五里﹐舊爲第三﹑四都。

依仁裏一圖在縣西南二十里﹐舊爲第五都。

積徳鄕

新溪裏一圖在縣西北二十里﹐舊爲第六都。

新康裏一圖在縣西北五十里﹐舊爲第八都。

崇信裏一圖在縣西北八十里﹐舊爲第八都。

龍涓裏一圖在縣西北一百里﹐舊爲第九都。

金田鄕

龍興裏一圖在縣西北五十里﹐舊爲第十都。

還集裏一圖在縣西北七十里﹐舊爲第十一﹑十二都。

還集裏二圖在縣西北七十五里﹐嘉靖元年分析。

感徳裏一圖在縣西八十里﹐舊爲十三都。

常樂裏一圖在縣東北八十里﹐舊爲第十四都。

修仁鄕

感化裏一圖在縣北五十里﹐舊爲第十五都。

來蘇裏一圖在縣東北五十里﹐舊爲第十六都。

崇善裏一圖在縣東北四十里。舊有淸源裏﹐爲第十七都﹐而崇善裏爲第十八都。國朝正統間﹐始以淸源並歸本裏。

已上四鄕一十七里﹐遠近不一﹐居民善惡不同。嘉靖六年﹐知縣黃懌﹐申明聖諭﹐及仿藍田呂氏﹑古靈陳氏﹐作《鄕約》一篇﹐頒示居民讀《約》法﹕

首讀聖諭曰「孝順父母﹐尊敬長上﹐和睦鄕裏﹐教訓子孫﹐各安生理﹐莫作非爲。」

次讀藍田呂氏鄕約曰「徳業相勸﹐過失相規﹐禮俗相交﹐患難相卹。」

次又讀古靈陳氏教詞曰「爲吾民者﹐父義﹑母慈﹑兄友﹑弟恭﹑子孝﹐夫婦有恩﹐男女有別﹐子弟有學﹐鄕閭有禮﹐貧窮患難親戚相救﹐婚姻死喪鄰保相助﹐無墮農業﹐無作盜賊﹐無學賭博﹐無好爭訟﹐無以惡淩善﹐無以富吞貧﹐行者讓路﹐耕者讓畔﹐斑白者不負戴於道路﹐則爲禮義之俗矣。」

終讀本縣禁約曰「一禁火葬﹐二禁賭博﹐三禁教唆詞訟﹐四禁投獻田地﹐五禁男女混雜﹐六禁僧道娶妻﹐七禁私開鑪冶﹐八禁盜宰耕牛﹐九禁僞造假銀﹐十禁般演雜劇﹐十一禁社保受狀﹐十二禁教讀鄕談﹐十三禁元宵觀燈﹐十四禁端午競渡。是皆責之約正﹐用以督勸。」

九﹑風俗

觀赤子始生﹐其啼聲則一﹐及其旣長﹐言語不同﹐曁所嗜亦異﹐非其所習然歟﹖風俗之有系於習也尙矣﹗安溪之俗﹐或醇或漓﹐因人變化𨿽不同﹐然亦顧司政﹑教者所以導之何如耳。故書﹐俾觀風者﹐知所教焉。志《風俗》。

安溪﹐泉支邑也。其地土沃人醇﹐素號易治。西北多山嶺﹐民附谷以居。甲乙相失﹐無復聚落。風气柔而不悍﹐事有忿輙爭﹐獲伸卽止﹐故民無遠逮之獄。近縣數都﹐彬彬業儒﹐盤郁山村﹐則罕誦詩書。疾信禱﹐不多服藥。治喪頗用浮屠﹐詩禮家易以奠祭﹐富者厚葬而越禮﹐貧者火化而棺以瓦。冠昏之儀﹐多循泉俗﹐衣履習尙﹐亦隨而變。桑柘少植﹐惟種木綿。女工織紝﹐冬綿夏葛。洋田則種二季﹐膏田植以糯稻﹔依山之戶﹐壘石而耕。人少出贅﹐貧甚不爲僧道。民樹藝而外﹐百無能解。商賈百工藝業﹐咸遠人擅之﹐以有其利﹔至於書計﹐亦且仰於外人﹔漁鹽橘果之利﹐轉販自外而至﹐利射一倍﹐玆並狃於慵逸矣。初時顓尙質嗇﹐故民殷而恥逋負﹐邇則侈美相髙﹐用度糜費﹐民間稍益匱乏。坊市中尢事花鳥﹐擊築﹑彈箏之聲﹐達於宵夜﹐浸失朴篤之風﹐識者病之。幸其中有異資﹐不混流俗﹐尙知重禮教﹑崇信義﹐今之有司又雅知表正﹐庶可以革薄從忠﹐而冀見於太古之遺云。

《舊志》﹕土沃人醇﹐俗尙朴野。﹝宋《本志》﹞

掌地成田。﹝宋處士黃銳詩﹞

民淳訟簡﹐素稱易治。﹝王十朋《止訟文》﹞

儒者安於閭裏﹐以漂泊爲病﹔仕者守其途﹐輒以奔競爲羞。﹝宋《郡誌》﹞

人好佛事。﹝《圖經》﹞

重婚姻喪祭。﹝同上﹞

檳榔代茶﹝檳榔消瘴﹐今賓客相見﹐必設此此爲重。俗之婚聘﹐亦藉此以贄焉。《方輿勝覽》﹞。

病少服藥﹐專事祭禱。﹝《舊志》﹞

木少桑柘﹐婦罕蠶織。﹝宋《郡誌》﹐今多織葛麻﹞

狃於安逸﹐業儒者寡。﹝宋《本志》﹞

民之有喪﹐富者則侈費而違禮﹐貧者則火化而傷恩。﹝《宋志》﹐舊載宋嘉定條例﹞

其人樂善﹐素號佛國。﹝宋張闡《志》﹞

素業詩書。﹝朱曹《修睦建學表》﹞

气候﹝附﹞

气候多燠。﹝宋陳復齋《惠民藥局記》﹞

春夏之交﹐雨淖則有河魚腹疾﹐蒸旱則瘴痞作焉。﹝同上﹞

藍水秋來八九月﹐芒花山瘴一齊發。﹝陳復齋詩﹞

冬無冰雪﹐或不禦綿。﹝宋《郡誌》﹞

嵐陰常至午﹐陽景猶氛翳。﹝宋朱文公《畱安溪詩》﹞。

十﹑土田

《禹貢》﹕「因土田而制賦」。蓋土田乃民食之所出﹐國之所資﹐古天子巡狩﹐入諸侯之疆﹐必考其田野辟﹑否﹐而行慶﹑讓。漢唐以來﹐察吏治者﹐亦以爲重。蓋邦本所系﹐長民者所當究心也。志《土田》。

唐﹑宋﹑元

土田頃﹑畝無考。

國朝

田畝備載賦役黃冊。今自洪武二十四年造冊﹐考至嘉靖三十一年。

洪武二十四年造冊

官民田地﹑山塘一千三百九十三頃四十七畝五分三釐。

官田﹑地﹑山一百六十六頃五十三畝七分三釐。

田一百五十一頃六畝釐﹔

地一十頃六畝三釐﹔

山五頃三十一畝七分。

民田地﹑山塘一千二百二十六頃九十四畝八分。

田一千一百七十九頃八十一畝一分﹔

地三十九頃六十畝三分﹔

山七頃四十一畝一分﹔

塘一十二畝三分。

永樂元年十年造冊

官民田地﹑山塘一千三百九十七頃七十四畝五分九釐。

官田﹑地﹑山一百六十六頃五十二畝七分三釐﹔

田一百五十一頃六畝三釐﹔

地一十頃一十五畝﹐

山五頃三十一畝七分。

民田地﹑山塘一千二百二十七頃二十一畝八分六釐。

田一千一百八十頃六畝一分六釐﹔

地三十九頃六十二畝三分﹔

山七頃四十一畝一分﹔

塘一十二畝三分。

宣徳七年造冊

官民田地﹑山塘一千三百九十三頃九十七畝五分九釐。

官田﹑地﹑山一百六十六頃五十二畝七分三釐。

田一百五十一頃六田三釐﹔

地一十頃一十五畝﹔

山五頃三十一畝七分。

民田地﹑山塘一千二百二十七頃四十四畝八分六釐。

田一千一百八十頃二十九畝一分六釐。

地三十九頃六十二畝三分﹔

山七頃四十一畝一分﹔

塘一十二畝三分。

正統七年造冊

官民田地﹑山塘一千三百九十四頃一十畝七分。

官田﹑地﹑山一百六十六頃五十二畝七分三釐。

田一百五十一頃六畝三釐﹔

地一十頃一十五畝﹔

山五頃三十一畝七分。

民田地﹑山塘一千二百二十七頃五十七畝九分七釐。

田一千一百八十頃三十九畝二分七釐。

地三十九頃六十五畝三分﹔

山七頃四十一畝一分﹔

塘一十二畝三分。

景泰三年造冊

官民田地﹑山塘一千三百九十四頃四十畝七分。

官田﹑地﹑山一百六十六頃五十二畝七分三釐。

田一百五十一頃六畝三釐﹔

地一十頃一十五畝﹔

山五頃三十一畝七分。

民田地﹑山塘一千二百二十七頃八十七畝九分一釐。

田一千一百八十頃六十九畝二分一釐﹔

地三十九頃六十五畝三分﹔

山七頃四十一畝一分﹔

塘一十二畝三分。

天順六年造冊

官民田地﹑山塘一千三百九十四頃四十四畝三分八釐。

官田﹑地﹑山一百六十六頃五十二畝七分三釐。

田一百五十一頃六畝三釐﹔

地一十頃一十五畝﹔

山五頃三十一畝七分。

民田地﹑山塘一千二百二十七頃九十一畝六分五釐。

田一千一百八十頃七十六畝九分五釐﹔

地三十九頃六十一畝三分﹔

山七頃四十一畝一分﹔

塘一十二畝三分。

成化八年﹑十八年造冊

官民田地﹑山塘一千三百九十四頃四十七畝三分﹐

官田﹑地﹑山一百六十六頃五十二畝七分三釐。

田一百五十一頃六畝三釐﹔

地一十頃一十五畝﹔

山五頃三十一畝七分。

民田地﹑山塘一千二百二十七頃九十四畝五分七釐。

田一千一百八十頃八十畝八分七釐﹔

地三十九頃六十畝三分﹔

山七頃四十一畝一分﹔

塘一十二畝三分。

弘治五年﹑十五年造冊

官民田地﹑山塘一千三百九十五頃六十一畝七分。

官田﹑地﹑山一百六十六頃五十二畝七分三釐。

田一百五十一頃六畝三釐﹔

地一十頃一十五畝﹔

山五頃三十一畝七分。

民田地﹑山塘一千二百二十九頃八畝九分七釐。

田一千一百八十一頃八十三畝二分七釐﹔

地三十九頃七十二畝三分﹔

山七頃四十一畝一分﹔

塘一十二畝三分。

正徳七年造冊

官民田地﹑山塘一千三百九十六頃七十五畝五分。

官田﹑地﹑山一百六十六頃五十二畝七分三釐。

田一百五十一頃六畝三釐﹔

地一十頃一十五畝﹔

山五頃三十一畝七分。

民田地﹑山塘一千二百三十頃二十二畝七分七釐。

田一千一百八十二頃二十五畝五分七釐﹔

地四十頃八畝六分﹔

山七頃七十六畝三分﹔

塘一十二畝三分。

嘉靖元年造冊

官民田地﹑山塘一千三百九十七頃二十三畝。

官田﹑地﹑山一百六十六頃五十二畝七分三釐。

田一百五十一頃六畝三釐。

官租田一百三十四頃三十二畝一分﹔

職田二頃三十畝七分三釐﹔

廢寺田三頃六十二畝一分﹔

今沒官田五頃八十六畝七分﹔

官學田四頃九十四畝四分。

地一十頃一十五畝。

官租地九頃八十畝五分﹔

職地一畝二分﹔

今沒官地二十八畝二分﹔

官學地五畝一分。

山五頃三十一畝七分。

官學山五頃二十三畝七分﹔

廢寺山八畝。

民田地﹑山塘一千二百三十頃七十畝二分七釐。

田一千一百八十二頃四十九畝八分七釐﹔

地四十頃一十一畝一分﹔

山七頃九十七畝﹔

塘一十二畝三分。

嘉靖十一年造冊

官民田地﹑山塘一千三百九十七頃六十三畝三分。

官田﹑地﹑山一百六十六頃五十二畝七分三釐。

田一百五十一頃六畝三釐。

官租田一百三十四頃三十二畝一分﹔

職田二頃三十畝七分三釐﹔

廢寺田三頃六十二畝一分﹔

今沒官田五頃八十六畝七分﹔

官學田四頃九十四畝四分。

地一十頃一十五畝。

官租地九頃八十畝五分﹔

租地一畝二分﹔

今沒官地二十八畝二分﹔

官學地五畝一分。

山五頃三十一畝七分。

官學山五頃二十三畝七分﹔

廢寺山八畝。

民田地﹑山塘一千二百三十一頃一十畝五分七釐。

田一千一百八十二頃六十六畝七釐﹔

地四十頃一十五畝一分﹔

山八頃一十七畝一分﹔

塘一十二畝三分。

嘉靖二十一年造冊

官民田地﹑山塘一千三百九十六頃六十六畝四分三釐。

官田﹑地﹑山一百六十四頃六十畝七分三釐。

田一百四十九頃一十四畝三釐。

官租田一百三十四頃四十畝一分﹔

職田三十畝七分三釐﹔

廢寺田三頃六十二畝一分﹔

今沒官田五頃八十六畝七分﹔

官學田四頃九十四畝四分。

地一十頃一十五畝。

官租地九頃八十畝五分﹔

官職地一畝二分﹔

今沒官地二十八畝二分﹔

官學地五畝一分。

山五頃三十一畝七分。

官學山五頃二十三畝七分﹔

廢寺山八畝。

民田地﹑山塘一千二百三十二頃五畝七分。

田一千一百八十三頃二十一畝七釐﹔

地四十頃一十五畝一分﹔

山八頃五十七畝二分三釐﹔

塘一十二畝三分。

嘉靖三十一年造冊

官民田地﹑山塘一千四百一頃五分四釐。

官田﹑地﹑山一百六十三頃九十四畝六分四釐。

田一百五十四頃四十八畝一分四釐。

官租田

職田二頃三十畝七分三釐﹔

廢寺田三頃六十二畝一分﹔

今沒官田

官學田四頃九十四畝四分。

地一十頃一十五畝。

官租地九頃八十畝五分﹔

職地一畝二分﹔

今沒官地二十八畝二分﹔

官學地五畝一分。

山五頃三十一畝七分。

官學山五頃二十三畝七分﹔

廢寺山八畝。

民田地﹑山塘一千二百三十二頃五畝七分。

田一千一百八十二頃二十一畝七釐﹔

地四十頃一十五畝一分﹔

山八頃五十七畝二分﹔

塘一十二畝三分。

屯田

永寧衛左所計三十三頃六十畝﹐坐本縣光徳﹑永安等裏。

永寧衛右所計一十五頃﹐坐本縣新溪﹑來蘇等裏。

永寧衛中所計一十六頃八十畝﹐坐本縣新溪等裏。

永寧衛前所計三十三頃六十畝﹐坐本縣崇善等裏。

永寧衛后所計六十七頃二十畝﹐坐本縣龍涓﹑崇信等裏。

十一﹑戶口

《周禮》﹕「男女生齒皆書﹐獻民數於王﹐王拜受之﹐重邦本也。」歷代以來﹐使者巡行郡邑﹐必先考口丰耗﹐而示勸懲﹐此撫字之政﹐所當加意也。志《戶口》。

唐開元後﹐戶口始有可考﹐然甚疏略。及宋至道間﹐詔更籍天下戶口。元丰八年﹐又挈主客戶歸籍﹐以丁力﹑資產輕重差役。

宋

淳祐間﹐主戶一萬三十五戶﹐客戶五千三百八十二戶﹔主丁一萬三千四百六十二丁﹐客丁六千二百七十三丁。

元

以南北人戶﹐分爲十等﹐立法科差﹐其詳不可考。

國朝

每十年攢造賦役黃冊﹐書其戶口﹐以定版籍﹐然非良有司﹐而妄增欺隱之獘﹐終莫能免也。今自洪武二十四年﹐考至嘉靖叄拾壹年造冊。

洪武二十四年造冊人戶一千九百八十戶﹐人口九千一十六口。

永樂元年造冊人戶二千六戶﹐人口九千五十四口。

永樂十年造冊人戶二千一十九戶﹐人口九千八十六口。

宣徳七年造冊人戶二千三十五戶﹐人口九千一百一十二口。

正統七年造冊人戶二千四十八戶﹐人口九千一百三十口。

景泰三年造冊人戶一千六十四戶﹐人口九千一百五十六口。

天順六年造冊人戶一千七十六戶﹐人口九千一百八十九口。

成化八年造冊人戶二千九十四戶﹐人口九千二百一十一口。

成化十八年造冊人戶二千一百九戶﹐人口九千二百三十六口。

弘治五年造冊人戶二千一百二十一戶﹐人口九千二百六十五口。

弘治十五年造冊人戶二千一百四十三戶﹐人口九千二百九十九口。

正徳七年造冊人戶二千二百六十三戶﹐人口九千三百四十二口。

嘉靖元年造冊

人戶二千三百九十四戶﹐人口九千八百七十八口。

民戶二千六十六戶﹔

軍戶二百八十九戶﹔

匠戶三十四戶﹔

鋪兵五戶。

嘉靖十一年造冊

人戶二千五百一十五戶﹐人口

民戶二千一百九十一戶﹔

軍戶二百八十一戶﹔

匠戶三十八戶﹔

鋪兵五戶。

嘉靖二十一年造冊

人戶二千六百三十戶﹐人口

民戶二千二百九十八戶﹔

軍戶二百八十九戶﹔

匠戶三十八戶﹔

鋪兵五戶。

嘉靖三十一年造冊人戶

人口

民戶

軍戶

匠戶三十八戶﹐

鋪兵五戶。

十二﹑寄莊

寄﹐寓也。得業之民﹐原非土著﹐以其寓居於田莊者而立戶﹐戶不報丁﹐空名守米﹐他縣少有﹐惟安溪爲多。蓋本處田業﹐多市與外縣富人﹐而四方貴宦﹐亦嗜購山田﹐故此地寄莊爲盛。兩地隔越﹐催徵莫應﹐一遇差徭﹐輒以官戶優免﹐靠損本土﹐戶日以眾﹐免日以多﹐安溪之民柰何而不困哉。凡寄莊戶﹐一百九十二戶﹐得米九百一十七石五斗六升四合九勺﹐中立官戶四十六戶﹐其主客盛衰之形﹐亦可見矣。志《寄莊》。

民戶一百五十四戶﹐軍匠戶三十八戶。

十三﹑土產

《禮》有土宜之法﹐以辧土物。安溪地亦沃壤﹐其產物皆足以資民生﹑充國用也。但品類繁多難悉錄﹐玆特舉其有名者書之﹐志《土產》。

谷類

《禮月令》﹕「天子元日祈谷於上帝。」《書》﹕「稷播百谷﹐谷熟而民人育。」蓋谷乃天之產﹑地之精也。禾﹐谷類也。《說文》曰「嘉﹐此又丰年之瑞也。」安邑地廣土沃﹐谷之有名者凡六種﹐各考注其下﹕

稻有粳﹐有糯。粳﹐食米也﹔糯﹐酒米也。有一年一收者﹐有一年兩收者。一收者﹐謂之大冬稻﹐其米粒大﹔兩收者﹐春種夏熟爲早稻﹐秋種冬熟爲晚稻。又一種占稻﹐無芒而粒大﹐出自占城﹐其色有白﹑有斑﹑有赤。《湘山野泉》云「宋眞宗以福建田多髙仰﹐遣使至占城﹐求稻種一十石以遺農種之﹔後又遣使就福建取占城稻三萬斛﹐給江淮兩浙﹐蓋其稻能耐旱也。」稻之名有白香﹑白占﹑靑占﹑早赤﹑烏秫等名﹐又有一種畬稻亦能耐旱﹐地肥則長﹐不一二年﹐又易他處﹐非農家所能也。

麥有三種﹐有大麥﹑小麥﹑米麥﹐顆大。《本艸》所謂穬麥也。《本艸注》謂﹕「北麥秋種夏收﹐備四時全气﹐無毒﹔南麥冬種夏收﹐少一季﹐有毒。」安溪一邑多雲霧﹐米麥﹑大麥農家少種。

粟粟與粱相類﹐粒大者爲粱﹐小者爲粟﹐今人多不能辧。《唐本注》云「粟類多種而並細於粱。」此北土所宜﹐安溪少有。

黍葉似蘆﹐髙丈餘﹐結穗如稻﹐穗散垂不毛。有名曰米祭﹐似黍而粒大。此亦北土所宜﹐安溪少種。

豆豆之名最多﹐有黑豆﹑紅豆﹑白豆﹐山畬中所種白豆粒大。又有綠豆可爲粉。有赤豆﹑碗豆﹑楬豆﹑箸豆﹑籍豆﹝箸豆有靑﹑紅二色﹞。有蛾眉虎瓜豆﹑蠶豆﹐炒食味佳。有刀豆﹐長尺許﹐可入醬。安溪所種﹐惟紅豆﹑綠豆﹑箸豆爲多﹐余少種。

脂麻有黑白二種﹐可搾油。寇宗奭云「卽胡麻﹐種出大宛﹐故名。」《圖經》云「巨勝也。」陶隱居云「莖方者爲巨勝﹐圓者爲胡麻。」《興化志》或云「巨勝﹐別是一物﹐以其生胡中類麻﹐故云胡麻。」雷公云「巨勝有七稜﹐色赤味澀酸﹐今呼麻油爲巨勝﹐誤矣。」按﹕《周禮》三農生九谷有麻﹐是時大宛未通中國﹐安得胡麻﹖況脂麻不可爲飯﹐則雷公或者之言可信﹐而《圖經》﹑寇﹑陶之說爲失眞矣。

貨品

《洪範》八政﹐曰食﹐曰貨。蓋食﹐民所天也﹔貨﹐民所用也。安山澤之利﹐𨿽有精粗﹑美惡之殊﹐然皆可以徙有於無﹐以濟匱乏﹐其利溥矣。安溪貨之有名者﹐凡十有八品﹐各考注於下﹕

葛布織葛藤爲之。詩云「爲絺爲綌」是也。崇信﹑龍涓爲多﹐以紡縷者爲上。

蕉布《海物異名記》﹕「取蕉以灰埋之﹐績而成布﹐可爲暑服。」取輕便也。

靑麻布織靑麻爲之﹐視黃麻稍細﹐極細者亦可代葛。

薴布織薴爲之。有曰「白紗布」者﹐將所績紗夜露晝曝﹐其色自白﹐績而成布。有白糊布者﹐用糯糊﹐烈日中抽過而績之。有曰「生頭」。薴布之中﹐以白紗爲上﹐甚費工。

黃麻布《爾雅》云「黂枲。」《儀禮》傳曰﹕『苴絰者﹐麻之有黂者也。則黂麻。』卽今之黃麻也。」安溪多織黃麻﹐喪服中多用之。

綿花俗曰「吉貝」﹐樹髙二﹑三尺﹐春種秋收﹐其花結蒲﹐蒲中有茸﹐細如鵝毛﹔茸中有核﹐大如豆﹐用輪車絞出其核﹐又以竹弓彈碎﹐紡而成布。近時山坡平曠﹐多有種之者。

茶《瑞章總論》﹕「茶﹐乃南方嘉木﹐葉如梔子﹐花如白薔薇﹐實如棕櫚子。土產建州﹑北苑﹑先春﹑龍焙﹐洪州雙井﹑蒙頂﹑石花﹐皆茶之極品者也。紫爲上﹐綠次之﹔筍爲上﹐芽次之。社前采者爲佳﹐寒食﹑谷雨采者次之。備見陸羽《茶經》。」安溪茶產常樂﹑崇善等裏﹐貨賣甚多。

油有脂麻油﹑茶油﹐又有桕油﹑桐油。用火炒一度﹐蒸一度﹐用木搾出成油。麻油﹑菜油爲上﹐桕油可作燭次之﹐桐油又次之。

糖黑糖煮蔗爲之。冬月﹐取蔗搾汁﹐入釜烹煉﹐火候旣足﹐蔗醬漸稠﹐乃取油滓點化之﹐遂凝結成糖。其面光潔似漆﹐其腳粒粒如沙﹐故又名曰「沙糖」。有曰「白糖」者﹐以沙糖置釜中烹煉﹐用鴨卵連淸黃攪之﹐使滓渣上浮﹐撇取干淨。別用兩器﹐上曰「圂」﹐下曰「窩」﹐煉成糖漿﹐置圂中。及冷﹐糖油墜入窩中﹐遂成白糖。俱出長泰裏﹐然白者不多。

蜜《格物論》「蜜蜂三種。一種在林木上作房﹔一種在人家作巢﹐其蜂小微黃﹐蜜濃美﹔一種黑色﹐作房巖崖髙峻之處﹐非人足迹可到﹐其蜜名『石蜜』﹐又名『崖蜜』。」

蠟有黃蠟﹑白蠟。黃蠟﹐蜂蠟也﹐凡蜂作蜜皆結房﹐房中藏蜜﹐絞出蜜而房則成蠟也。白蠟者﹐虫蠟也﹐其中作繭樹枝上﹐每繭藏虫得數百﹐細如絲髮﹐此謂種子﹐秋冬采而藏之。及春﹐將種子縛置樹上﹐虫出繭﹐食樹津液﹐因而放蠟﹐漫注於枝柯﹐及成﹐剝取而烹煉之﹐其白如雪﹐故曰「白蠟」。其樹卽今冬靑樹也。樹嫩放蠟尢宜。《本艸》謂﹕「黃蠟﹐煉成白臘。」或醫家所用﹐不可知也﹐但樹生爲多。

藍靛藍有二種。馬藍葉大﹐俗云「大靑槐藍」﹔葉細﹐俗云「小靑」﹐皆可爲靛。蔡端明《江南月錄》云「采以船盛﹐水浸去滓梗﹐後以灰攪之﹐卽成靛。」安溪所產不多﹐竟足自用。

麻有黃麻﹐有靑麻﹐其皮皆可績布。有薴麻﹐一株數十莖﹐宿根至春復生﹐每歲三收或四收。《爾雅》曰「枲麻」。《禹貢》﹕「靑州厥貢﹐岱畎絲枲」是也。

薯榔莖蔓似薯﹐根似何首烏﹐皮黑肉紅﹐染皂用之。

磁器色白而帶濁﹐昔時只作粗靑碗﹐近則制花又更淸﹐次於饒磁。出崇善﹑龍興﹑龍涓三里﹐皆外縣人氏業作之云。

紙以艸穰爲之﹐其紙堅厚﹐與艸紙相似﹐名曰「官紙」。土人焚以事神。又有大如席者﹐曰「角紙」﹐出感徳﹑常樂二里。

艸席編艸爲之﹐名曰「大艸席」﹐比燈心艸爲大。又有龍須艸﹐種之水中﹐大過燈艸﹐編席利暑﹐出新康﹑還集﹑依仁三里。

鐵出感徳﹑潘田等處﹐外縣人業作﹐轉販得利。

蔬類

《爾雅》﹕「蔬﹐菜也。菜不熟曰『饉』﹐亦民食所資者也。」《記》稱﹕「宋宇種蔬三十品﹐時雨之後﹐吟行園圃﹐『天茁此徒﹐助我鼎俎』。」人嘗言「百姓不可有此色﹐士夫不可無此味。」安邑畦圃間﹐霜華露芽凡二十六種﹐各考注於下﹕

菘有春菘﹐有晚菘﹐與芥相類﹐芥叢生﹐菘梗生。吳隱之爲廣州﹐淸操愈厲﹐惟食菘菜﹑溪魚而已。坡詩﹕「白菘類羔豚﹐冒土出熊蹯。」本南方菜﹐安溪少種。

芥靑芥有二種。有逐月摘葉者﹔有只摘一次﹐至冬連叢割之者。其白芥有二種﹐味最甘脆。又一種爲紫芥﹐性最辣﹐可爲芥辣﹐以和食品。

油菜葉如白菜﹐色靑根微紫﹐籽可搾油。

芥藍菜亦芥屬也﹐其色如藍﹐故名。折之﹐旬日復叢生。以香油調制食之﹐其味最佳。

莧菜《莆陽志》云「莧有六種﹕有赤莧﹑紫莧﹑白莧﹑五色莧﹑人莧﹑馬莧。」又《本艸》謂﹕「莧不可與鱉同食﹐令人生鱉瘕。」安溪多紅莧﹑紫莧﹐余種少有。

萵苣《本艸》云「萵苣性冷微毒。」又有白苣。《本艸》云「主補筋骨﹐利五臟﹐令人聰明少睡。」又有舌苣可生食﹐其味苦辛。

甕菜莖空性寒﹐蔓生畦中或水中。《遁齋閒覽》云「此菜來自東夷古倫國﹐以甕盛之﹐譯不通﹐但言甕菜。」《本艸》云「能解野葛毒。」張司空云「魏武帝啖野葛至一尺﹐應是先食此菜也。」

菠薐菜《本艸》云「味冷﹐有微毒。利五臟﹐通腸胃。」劉禹錫《嘉話錄》云「此菜出西域頗稜國﹐有攜其種來﹐『頗』訛爲『菠』。」俗呼「赤根菜」﹐又曰「面菜」。

苦蕒菜味苦﹐能治心火。詩云「薄言菜芑。」卽今俗云苦蕒菜是也。又一種龍舌苦蕒﹐葉短﹐其味生澀。吾莆人多以此菜煮鱟魚。

莙薘菜葉厚而柔﹐有微毒﹐俗名厚葉菜。《閩中志》云「能去頭風﹐利五臟。」《三山誌》云「莖灰淋汁﹐可浣白衣。」

茼蒿葉如艾﹐花如小菊﹐性冷微香。

園荽《本艸》所謂「胡荽」是也。花白﹑結子淡黃﹐味辛溫﹐有微毒。小兒豆瘡不發﹐取園荽搗碎和酒噴之卽發。多食令人多忘。

蕨《爾雅》云「蕨﹐鱉也。」《本艸》云「根如紫艸﹐山人作菜食之。未抽葉時﹐亦可爲粉﹐味甘寒滑﹐能去暴熱﹐利水道。」詩云「陟彼其山﹐言采其蕨。」又詩云「蕨芽已作小兒拳。」《搜神記》郗鑑出獵。有以蕨食之﹐遂成疾。後吐出一小蛇﹐漸幹成蕨﹐乃知此物不可生食。

茄一名「落蘇」﹐有紫﹑白二色﹐味甘性微寒。又一種野生者﹐樹小而有刺﹐名「鬼茄」﹐其子不可食。又有「天茄」﹐緣架而生﹐《本艸》謂之「藤茄」﹐俗呼「天香茄」﹐實小可食。

瓠卽匏也。瓠甘匏苦。有腹大頭細﹐狀似胡蘆﹐謂之胡蘆匏。有腹小頭長者﹐謂之芋匏。詩﹕「匏有苦葉。」《國語》云「風匏﹐可以渡水。」風匏﹐蓋大匏也。

芋葉似荷而不圓﹐一名「土芝」﹐一名「蹲鴟」﹐種之水田﹐荒年可以濟饑。朱晦翁詩云「沃野無荒年﹐正得蹲鴟力」是也。坡詩﹕「香似龍涎仍釅白﹐味如牛乳更全淸﹐莫將南海金薺膾﹐輕比東坡玉糝羹。」宋鮮於文宗七歲喪父﹐於種芋時亡﹐明年對芋鳴咽﹐如此終身。

冬瓜《本艸》謂之「白瓜」﹐性冷無毒。孟詵曰「冬瓜能益气耐老。」

絲瓜性寒﹐俗呼「菜瓜」﹐又名「天蘿」。腹有絲﹐故名「絲瓜」﹐多食之能害眼。

薯有數種。白者爲上﹐紫次之﹐靑黑又次之。荒年可以濟饑。

姜發芽紅嫩如指﹐故名「指姜」﹐性熱。隔年者謂之母姜﹐其味尢辣。久服﹐去穢气﹐通神明。

蒜有大小二種﹐味辣有微毒﹐能消穀﹑理胃﹑除邪﹑痺毒气。兵部李絳《手集》云「心痛不可忍﹐年久者﹐取蒜用醋調制﹐服之卽愈﹐但多食則能害眼。」

韭《曲禮》「韭曰丰木。」《說文》云「一種而久﹐故謂之韭。味辛微酸無毒﹐一月一割﹐而根不傷。」郭林宗見友夜至﹐冒雨剪韭作炊餅。今或彷之。

芹菜芹﹐楚葵也。《疏》雲「水英。」芹有三種﹕其色白赤﹐《泮宮》曰「思樂泮水﹐薄采其芹。」二章曰「薄采其藻。」三章曰「薄采其茅。」芹﹐香也。藻﹐文也。茅﹐有味也。士之於學﹐知其香則先學文﹐而後能知道之味也。

苦瓜長四五寸﹐皮皺味苦﹐瓤初生白﹐至熟轉紅。核如木鱉子而小。俗呼爲「癩蒲萄」﹐又呼爲「紅瓤」。

香菇按《本艸》﹕「木生者爲蕈﹐地生者爲菌﹐菌卽菇也。」又有木耳菇﹐畬人砍樹倒地而生者爲佳。其他或地﹑或樹而生﹐其種不一﹐能毒人﹐食宜辧之。

薤薤﹐韭類也。《圖經》云「似韭而葉稍闊﹐有赤﹑白二種﹐味苦無毒﹐食之能除寒熱。」

果類

果﹐實也。野果可以充糧。坡詩云「彼美王山果﹐粲爲金盤實。」安之名山野圃之中﹐累累顆顆﹐風落雨濡﹐凡二十六品﹐各考注於下﹕

枇杷樹髙丈餘﹐枝稀葉長有毛﹐冬花夏實﹐實如梅子﹐色黃內有核﹐味甘而酸。《唐史》言「其可供廟饗﹐蓋亦佳果也」。泉南殊不爲重。

芭蕉一名「包目」﹐一名「羊角蕉」﹐一名「牛乳蕉」。《本艸》云「甘蕉﹐俗呼『巴蕉』﹐身柔﹐葉如扇﹐花卷心抽出﹐色紅卽盈厚﹐結子數十枚。初生色靑﹐熟微黃﹐去皮可食﹐甘如飴。一種曰『芽蕉』﹐一種曰『紫蕉』﹐芽差小而尢甘美。又一種無花﹐實可織爲布。」

荔枝荔枝於閩中爲上﹐川蜀次之﹐嶺南又次之﹐味甘無毒。宋端明著《荔枝譜》﹐通論興﹑福﹑漳﹑泉四郡﹐其名家不過十有二品﹐其下三十二品不論也。安溪產在坊﹑永安﹑長泰﹑感化等裏﹐其品不一。有名「桂林」﹐皮粗大如雞子﹐味甜。一名「中冠」﹐皮光而薄﹐味淸甘。一名「金鐘」﹐皮略粗﹐色靑黃﹐味佳大類「桂林」﹐皆六月熟。一名「火山」﹐核大味甘酸﹐四月先熟。一名「早紅」﹐類「火山」﹐五月熟。又有「狀元紅」一種﹐形圓味甚佳﹐種出楓亭﹐爲時獨重﹐本地近亦有之。

龍眼一名「荔奴」﹐言其色香味甘﹐敢與荔枝爲匹也。或曰「荔枝過後﹐龍眼始熟﹐故名。」有一種最大者曰「虎眼」﹐肉厚味甘﹐食之益人。

香櫞《本艸》曰「枸櫞﹐其實大小不一﹐色黃皮厚﹐瓤微酸而苦﹐气甚香。謂之『香櫞』者﹐言香气緣襲人衣也。又一種形似人手﹐俗呼爲『佛手柑』。」陶隱居云「性溫宜人﹐其葉煎湯﹐可澡小兒。」

橘橘如柚而小﹐花白實紅﹐蓋亦渡淮而變。《考工記》所謂「橘逾而北爲枳。」此地气然也。《書》曰「厥包橘柚」﹐色如金者曰「金橘」。又一種生山坡﹐實小如豆﹐曰「金豆」﹐可蜜煎。

柑按《本艸》﹐有乳柑﹑沙柑﹑靑柑﹐味甘而性寒﹐皆橘柚類也。安溪有薄皮﹑厚皮二種﹐先柑而熟者曰「先柑」﹐或曰「仙柑」。

梨性寒﹐出北方梨爲佳﹐閩中少有。安溪有五種﹐曰「淸消」﹐曰「黃消」﹐曰「菜梨」﹐曰「狗梨」﹐曰「中元梨」。惟「淸消」﹑「菜梨」味甘﹐余稍次。

栗北方之果也﹐攢刺如蝟。及熟﹐房裂而栗圓﹐性溫無毒﹐食之令人耐饑。寇宗奭云「小兒不可多食﹐蓋生者難化﹐熟則滯气﹐隔食則能生虫致病。」《國語》曰「婦摯不過棗栗﹐以告虔也。」先儒以爲棗取早敬﹐栗取恂栗。則栗亦果之佳者也。

橄欖按《莆陽志》﹐橄欖有二種﹐尖而小者名「丁香」﹐最爲珍品﹔圓而大者謂之「柴橄欖」。古今論橄欖多失眞。《舊志》謂﹕「先苦後甘。」此果不苦。陳藏器謂「生食味酸。」此果不酸。今攺評之曰﹕先食而澀﹐及咀嚼之餘﹐乃轉而且香。昔人以比諫臣忠言﹐有旨哉﹗

楊梅《異物志》﹕「楊梅大如彈丸﹐五月熟﹐味酸甜﹐有紅﹑白﹑紫三種﹐紫者爲佳。」

黃彈子實如彈﹐有子﹐味甘酸﹐其果似山桂而香。《圖經》謂之「黃彈子」。《海物異名記》謂之「黃檀子」﹐又謂「王壇子」﹐蓋一物有三名也。

紅柚種出潮州﹐有宦者帶歸﹐遂傳植玆土。皮厚色黃﹐肉鮮紅可愛﹐味甘酸﹐冬月收之。

棗性溫﹐與栗同珍﹐爲其足備贄云。

葡萄有靑﹑紫二種﹐籐生蒲架。《酉陽雜俎》云「張騫使西域﹐得其種而還﹐中國始有葡萄。」《史記》云「大宛以葡萄作酒﹐數十年不壞。」《南部新書》云「太宗破髙昌﹐收葡萄種在宛中﹐研得酒法﹐味兼醍醐。」

楊挑樹髙大﹐葉繁密﹐實生枝榦﹐其味甚酸。泉南此果﹐不甚重之。

石橊《博物志》﹕「張騫使西域還﹐得安石橊﹐有二種﹐有結子者﹐有不結子者﹐謂之『百葉石橊』。」《本艸》云「安石橊子多﹐無毒。」

西瓜大曰「瓜」﹐小曰「瓞」﹐來自西域﹐故名。其肉淸甘如飴﹐紅瓤者爲上﹐盛暑可以解渴。《陸贄傳》﹕「徳宗幸梁﹐路有獻瓜者﹐帝嘉其意﹐欲授以官。贄諫曰﹕『爵乃天下公器﹐不可輕也』。」《南史》﹕「曇年五歲﹐母患熱病思食﹐偏求不得﹐俄過桑門﹐哀其求而以瓜遺之。至家﹐眾大驚異。」

甘蔗蔗﹐叢生似竹﹐味甘﹐煮之成糖。《本艸》﹕「赤者名『昆崙』﹐白者曰『萩蔗』。」《野史》﹕「盧絳中痞疾﹐忽夢一白衣謂之曰﹕『食蔗卽愈。』遂哀求鬻蔗者﹐乃得數枝﹐喜而食﹐至旦遂愈。」顧愷之每食蔗﹐從尾到中。或問之曰「漸入佳境。」

柿柿有數種﹐一名「鹿心」﹐小者名「猴柿」。按《本艸》﹕「火燻者爲烏柿﹐性熱。日幹者爲白柿﹐性冷。有黃色者﹐可和米粉作糗﹐小兒食之止痢。」《酉陽雜俎》云「柿有七絕﹕一壽﹐二多陰﹐三無鳥巢﹐四無虫毒﹐五霜葉可玩﹐六嘉實﹐七落葉肥大。」詩云「獨擅紅妝兼美味﹐便稱七絕未應慚。」

李《素問》曰「李﹐東方之果也﹐木子也﹐故其字從木從子。」《西京雜記》﹕「有紫李﹑靑綺李﹑靑房李﹐杜陵有金李。」

蓮子五月生。至秋皮黑﹐服之能輕身益气。《艸木方》云「九月九日采蓮實食之﹐令人不老。」山谷云「蓮心正自苦﹐食苦何能甘。甘食恐臘毒﹐素食則懷慚。」

黃瓜味淸性冷﹐初生色靑﹐熟黃身有刺﹐俗曰「剌瓜」。

甜瓜有二種﹐有長者﹐有圓者。長者色綠﹐可入醬﹔圓者有瓣﹐或靑﹑或白﹑或黃﹐此通瓜也。俗以白者爲「銀瓜」﹐黃者爲「金瓜」。

銀杏其花夜開晝合﹐其實逑子白﹐宜煨食。一名「鴨腳子」﹐言其葉如鴨腳也。歐謝梅聖兪﹐有「鴨腳𨿽百个﹐得之誠可稱」之句。

菩提果《海物異名記》云「花如冠蕤﹐葉如冬靑﹐實如枇杷。」今按此果﹐其葉長而尖﹐與冬靑弗類﹔其實圓﹐類枇杷﹐但差薄耳﹐其味甘香。

藥類

《說文》云「藥﹐治病艸也。性之寒溫﹐味之辛甘﹑苦辣﹐可以治寒熱諸癥﹐載之《本艸圖經》﹐詳且備矣。」安溪藥不多產﹐僅二十九品﹐各注於下﹕

菖蒲一名「昌陽」。其小者生池沼間﹐根盤屈有節如馬鞭﹐一寸九節。生下濕地大根者﹐乃「昌陽」也﹐不可服。《本艸》云「味辛溫﹐無毒。」《神仙記》云「食之可以長生。昔邵聚服菖蒲十三年﹐能日記萬言﹐冬亦不寒。」

蒔蘿三﹑四月生苗﹐六﹑七月采實﹐味辛香﹐殺魚肉諸毒﹐可和五味。

麥門冬葉似韭﹐冬夏長靑﹐子附根生﹐形如穬麥﹐其中有心﹐故曰「麥門冬」。《本艸》謂﹕「味甘無毒﹐服之令人有子﹐及治煩渴虛勞寒熱。」

天門冬《杜詩》作「天棘」。《抱朴子》作「顚刺」。其藤柔弱輕盈﹐髙丈餘。一種有刺﹐葉如茴香﹐極尖細而疏滑。一種無刺﹐葉如絲杉﹐根大如指﹐長三﹑四尺﹐味甘無毒﹐能去寒熱﹑養肌膚﹐冷而能補。

艾艾可攻百病﹐今以蘄州者爲勝。蘄葉厚而綿多﹐本地所有者葉薄而綿少。五月五日午時采﹐曝漧陳久方可用。《本艸》謂﹕「味苦微溫無毒」。按《蒲陽志》謂﹕「取艾以布包於新瓦上揉之﹐其色黃爲硫磺艾。」其用未詳。

紫蘇色紫味香﹐夏采莖葉﹐秋采子。《藥性賦》云「味辛溫﹐無毒﹐主下气散寒。」

薄荷冬不死﹐葉尖﹐夏秋采莖葉曝漧。《藥性賦》云「味辛苦無毒﹐加以扁豆﹑甘艸﹐煎湯可以解暑。」

蒼耳陸機云「花白﹑細莖﹑蔓生。」郭璞云「葉如鼠耳﹐叢生如盤。」其說互異。按今本地所生﹐樹髙二﹑三尺許﹐莖靑色黃﹐上有斑點﹐葉如葡萄葉而小﹐子多刺﹐其中有仁。葉味苦辛﹐微寒有毒。《唐本》注云「三月以後﹑七月以前割﹐日幹爲散﹐夏水服﹐冬酒服。主治癲癇﹑頭風﹑痺溫之病。」

茯苓按《本艸》諸家所說﹐茯苓﹑茯神﹐皆老松餘气入地而生。茯苓離根而生﹐气盛也。茯神附根而生﹐气略微也。茯苓味甘平無毒﹐久服能安魂養神气﹐延年益壽。茯神亦能養精神﹐其功次於茯苓。孫眞人《枕中記》﹕「茯苓久服百日百病除﹐二百日晝夜不眠﹐二年後役使鬼神﹐四年後玉女來侍。」

桑寄生《藥性賦》云「味苦甘無毒﹐主益血﹑安胎﹑止腰痛。」

骨碎補《圖經》云「根生大木或枝上﹐多在背陰處﹐引根成條﹐有黃毛及短葉附之﹐本名『胡孫蒀』。唐明王以其主治祈傷﹐有奇效﹐又名『石毛姜』。」《靈苑方》謂﹕「可以治牙痛。」

天南星俗呼「蛇杖」﹐生平澤﹐二月生﹐苗似荷莖。髙一﹑二尺﹐五月開花似蛇頭﹐黃色﹔七月結子作穗似石橊子﹐色紅味苦辛﹐有毒。經驗云「治急中風﹐目瞚牙噤﹐無門下藥者用此味。」

車前子俗呼「五根艸」。《本艸》謂﹕「味寒無毒﹐彊陰益精﹐令人有子﹐治泄瀉尢效。」宋歐陽公嘗暴下﹐國醫臨治不愈。夫人云「市中有暴下藥甚效﹐公不可之。」夫人潛市與國醫藥雜進﹐一服而愈。公知之﹐厚遺賣藥者﹐問其方﹐言「只用『車前子』一味耳。」

枳實一名「枳殼」﹐似橘而小多刺﹐產於江北﹐本地不產。考《本艸》諸家皆云「枳實與枳殼二物。」寇宗奭云「只是一物。枳實小﹐其性酷而速﹔枳殼大﹐其性詳而緩。取疏通破結﹐用枳實﹔取導敗風壅之气﹐用枳殼。」

無患子實如彈丸﹐味苦有圓核﹐皮可洗手。

絡石《本艸》云「生泰山之谷﹐或石山之陰﹐或髙山巖石上﹐一名『嗟石』﹐一名『明石』﹐正月采之﹐味苦溫﹐主風熱﹑死肌﹐除邪气﹐養腎堅筋骨﹐利關節。久服之﹐能輕身明目。」

旋覆花俗名「蛇莓」﹐二月以後生苗﹐多近水旁﹐大似紅藍而無刺﹐長一﹑二尺﹐葉似水蘇﹐六月開花如菊。上黨人呼爲「金錢花」。秋月采花暴漧﹐二十日可用。《藥性》云「主气癥﹑寒熱﹑水腫。」

山藥《本艸》謂之「薯蕷」﹐味無毒﹐主補虛勞﹑益气﹑除煩熱。

香附子考之《本艸》﹐卽「莎艸根」也。出交州者﹐其大如棗﹐入藥爲勝。本地所出者﹐醫家亦用之﹐味香無毒﹐主開胃消食﹐久服令人長須眉。

木賊《圖經》云「木賊獨莖﹐苗如箭笴﹐無葉﹐靑色﹐經冬不枯﹐寸寸有節﹐主明目﹐療腸風。」

山梔子一種百葉者﹐開花不結子﹐可供插戴﹐其結子者多是單葉﹐然亦有二種﹕小而多稜者入藥用﹔其大者謂之「伏屍梔」﹐子但用以染﹐凡霍亂轉筋﹐燒服立愈。

蓖麻子一名「蓖麻」﹐樹髙丈許﹐葉有檟而靑﹐莖有節而赤﹐其實逑生而有刺﹐逑中有子褐色﹐形如牛蜱﹐故名「蓖蔴」。《本艸》云「味甘辛平有小毒。」《肘後方》云「一切腫毒疼痛不可忍者﹐搗蓖麻子覆之卽愈。」

半夏《圖經》云「生槐裏川谷。」今在處有之﹐二月生﹐苗一莖﹐莖端三葉﹐色頗似竹葉而光﹐江南者似芍藥葉﹐根下相重生﹐上大下小﹐皮黃肉白﹐五月﹑八月內采根以灰裛二日﹐湯洗暴漧﹐主胃冷嘔噦﹑風疾。

吳茱萸按《蒲陽志》﹕「茱萸有三種﹕有『吳茱萸』﹐『食茱萸』﹑『山茱萸』。」《本艸》謂﹕「『吳茱萸』結實似椒子﹐嫩時微黃﹐至熟時則深紫﹐味辛溫﹐有小毒﹐主溫中下气﹑除溫﹑去痰冷﹑利五臟。『食茱萸』味辛苦﹐太熱無毒﹐功與『吳茱萸』同﹐火但劣耳。」

金櫻子俗名「糖桶」﹐有刺﹐形似石橊子﹐其中溫有散碎﹐子帶芒。《本艸》謂﹕「味酸澀﹐平溫無毒﹐療痺泄﹑下痢﹑止小便﹐久服令人耐寒。」安溪元朝進貢﹐今罷。

使君子紫黑色﹐藤生﹐葉靑花紅﹐結實如梔子﹐其稜髙﹐其瓣深﹐治小兒五疳。相傳謂﹕「潘州郭使君者﹐療小兒專用此物﹐因號爲『使君子』云。」

枸杞一名「羊乳」﹐一名「卻暑」﹐一名「仙人杖」﹐生山澤及諸丘陵阪岸﹐冬采根﹐春夏采葉﹐秋采莖實。陰漧﹐味苦寒﹐根大寒﹐子微寒﹐無毒﹐主五內邪气﹐熱中消渴。

荊芥蜀人種之﹐葉如細藍﹐味甘香。南中產者﹐葉如野蘇﹐味烈。和湯浴﹐能滑體﹐避風解毒。

小蘇俗呼謂「雞頭刺」。

木類

木﹐冒也﹐冒地而生。各異其種﹐其材可以爲宮室﹑民居所賴焉。《孟子》論王道而斧斤有禁﹐蓋亦愛養之也。安邑木之有名凡二十六種﹐各考注其下﹕

松松樹﹐極髙大﹐其皮皺皵如鱗﹐其葉每三鬣拱一簇﹐風撼之聲如笙簧。按﹕江東人皆剝去皮﹐浸水中二﹑三年乃用之﹐或火燒乃用之﹐須此蟻不食﹐此或可法。宋蔡端明爲本路轉運使﹐命自大義直抵漳泉﹐夾道種松﹐行人徳之。按《本艸》謂﹕「其節﹑其枝﹑其葉皆入藥用﹐其身上綠衣﹐名「艾蒳香」﹐合諸香燒﹐其煙不散。」

杉《爾雅》曰「被杉」。疏曰「俗名『作杉』」。木類松而勁直﹐葉附枝生若鍼刺﹐性堅膩﹐乃宮室器用之上材。在延汀所產最盛﹐安溪亦有之﹐而常樂﹑感徳二里多種。

柏似松﹐皮少裂﹐紋堅膩而味香。東坡詩云「銅鑪燒柏子。」言其气淸也。顧愷之傳「松柏之姿﹐經霜益茂。」言其性堅也。《古柏行》云「孔明廟前有老柏﹐黛色參天二千尺。」言其老更奇秀也。

樟樹髙大﹐葉密﹐材可爲器皿﹐其气辛烈﹐熬其汁可爲腦﹐置水上火燃不熄。日華子云「煎服之﹐可治腳气﹑水腫。」

檜柏葉松身。宋《莆陽志》﹕「檜有二種﹐曰『禦愛檜』﹐曰『海檜』。」

柟亦作楠。《爾雅》云「海楠﹐荊州曰『梅』﹐楊州曰『楠』。木理細潤﹐大者四五圍﹐而俗呼『香楠』﹐宮室之美材。一歲東榮西枯﹐一歲西榮東枯。古稱『楩楠』。」豫章則材之貴久矣﹐此地少有。

檺樹髙大﹐可作梁柱﹐但易腐﹐其白皮著人肌膚﹐最刺撓。山中人或煮其汁﹐合諸毒藥以射虎。

椿木之壽者﹐曰「椿」。一曰「木槿」﹐枝葉與樗相似﹐身大幹端﹐然樗木竦而气臭﹐椿木實而气香﹐土人折其枝葉﹐置之花瓶﹐經月不枯。《莊子》云「大椿﹐八千歲爲春﹐八千歲爲秋。」

水綿福州人呼曰「水小」﹐此地曰「水綿」。以其性好近水﹑皮溫厚如綿也。樹髙數丈﹐枝喬而上勾﹐葉散碎紛柀﹐根歲久奇古。出光徳﹑新康二里。

桐按﹕桐之爲木﹐諸家說者不一。《興化志》﹕「一曰『白桐』﹐一曰『岡桐』。」《爾雅》又云「梧桐」。竊意桐有四種﹕一種花葉不相見﹐花不結子﹐材中琴瑟。《禹貢》嶧陽孤桐﹐卽《興化志》云「白桐」是也﹔一種不花不子﹐與油桐相類﹐《興化志》云「岡桐」是也﹔一種結子可食﹐與中琴瑟者卽《爾雅》所謂『梧桐』也﹔一種可壓油﹐則謂之「油桐」。安溪所種者﹐多油桐。

相思木堅有紋﹐色紫﹐堪作器皿。《搜神記》云「昔有文梓生於宋大夫及其妻之家﹐巳而合抱﹐屈曲相交﹐號爲『相思樹』云。」

桑葉可養蠶﹐但閩土非宜﹐作繭絲皆不如浙﹐安溪種之者少。

柘山桑也﹐枝條瘠而葉粗厚。崔豹《古今注》云「柘﹐實曰『佳』言佳鳥性所食也。」《考工記》曰「弓人取材柘爲上﹐言弓材莫良於柘。」《蠶書》曰「柘葉飼蠶﹐其絲作琴瑟弦﹐淸鳴響亮﹐勝於兒絲。」此地少種。

烏桕葉可染皂﹐子可取蠟﹐子中細核又可搾油﹐經霜之後﹐葉紅如錦。產延建者﹐顆粒大﹔產此地者﹐顆粒小。

槐槐有數種﹕葉大而黑者﹐名「櫰槐」。晝合夜開者﹐名「守宮槐」。葉細而靑綠者﹐但謂之「槐」。《周禮》﹕「冬﹐燧人取槐木之火。」《春秋說題》云「槐木﹐虛星之精也。」俗多取其花染物﹐色甚黃鮮。

柳《說文》云「小楊也﹐柔脆易生﹐與楊同類﹐皮粗而枝弱葉秀﹐而時到三﹑四月﹐絲垂飛花如絮。𨿽縱橫顚倒﹐植之皆生。」

楓《爾雅》云「楓攝攝。」蓋攝攝﹐楓之別名也﹐厚葉弱枝善搖。郭璞云「樹如白楊﹐葉圓而歧﹐有脂而香﹐今謂之楓香。」

榕《海物異名記》云「榕﹐或作「槦」﹐言材不中梓人也。」有二種﹕一種矮而盤桓﹐其須著地復生爲樹。一種名「赤榕」﹐最爲髙大。此二樹其爲陰最濃﹐人家於東北方空闕處及院落有餘地﹐或於道旁栽之﹐以障風日。此樹生於南方﹐至福州而止﹐因號福州爲「榕城」云。

楮卽榖樹也。江東所產者結實﹐本地所產者不結實。其皮可搗爲紙﹐亦可治爲衣﹑爲衾。《本艸》謂﹕「味甘寒無毒﹐可入藥用。」《圖經》云「江南人食其嫩芽﹐以當菜茹。」

柯木理疏直﹐不中器用﹐結子如榛子而小﹐俗謂之「椎」﹐可食﹐荒年人多采取以充饑。

桄榔產於廣東﹐本地間有。葉似竹有節﹐與棕櫚相似。葉生樹端﹐其子內如面﹐食之不饑﹐皮可爲綆。廣人取其須作中﹐又以其木作鋤﹐利如鐵﹐中石更利﹐惟中蕉根則破。

棕櫚直生﹐無柯幹﹐樹端有棕皮﹐成片重重裹之。枝自棕中抽出﹐其枝兩旁有短刺﹐其葉生枝端﹐大如簸有歧。凡棕皆按月取之﹐以爲絞繩﹑制衣﹑編簏用。其子亦自棕中抽出﹐狀如魚子﹐色黃﹐俗呼「棕子」﹐可食。

皂莢細葉長刺﹐樹有雌雄。雄者不莢﹐莢可治垢膩。《本艸》云「利九竅﹐療腹腫滿消穀﹐除咳嗽囊結﹔婦人胞不落﹐可爲末﹐藥﹔人卒死者﹐以末吹鼻中活。」

黃楊木理堅而細﹐其色黃。俗說﹕「歲長三寸﹐遇閏則退一寸。」東坡詩云「園中艸木春無數﹐惟有黃楊厄閏年。」

檀檀﹐苦茶﹐其葉堪爲飲。今考《爾雅》﹐只言「檟」﹐無言「檀」。苦茶者﹐蓋是「檟」誤作「檀」耳。以《注疏》考之﹐卽今所謂茶也。然則檀當別是一種。蓋檀木堅﹐宜爲車﹐其色黑﹐故《魏風》「伐檀爲車。」《月令》「冬日取火用檀。」其義可見。

杜松葉似杉而小﹐尖勁如刺﹐木似松而紋細﹐色赤。《興化志》云「其子和灰燒油﹐塗小兒頭瘡愈。」

竹類

舊說﹕「竹子六十年根輒一易﹐六年成疃。」詩云「瞻彼淇澳﹐綠竹猗猗。」竹比君子﹐古今重之。晉王徽之宅中多種竹﹐乃曰「何可一日無此君乎﹗」安溪山林中交加蒼翠﹐大小差參﹐有名者凡十五種﹐各考注於下﹕

江南竹一名「小竹」﹐筍甘美﹐實堅直﹐可作魚扈。

貓兒竹七月筍﹐味甘苦﹐大者近斗﹐性極堅勁。

雪竹

筍生冬春之交﹐味淸甜。

紫竹

與斑竹相類﹐但其色純素﹐可作簫。

石竹

四月筍﹐其堅似石。

箭竹

竹可爲箭﹐大者髙五﹐六丈﹐節長有二﹑三尺﹐土人取爲弩矢。《禹貢》「揚州曰筿」是也。

篛葉竹身低小﹐葉大﹐名「箸葉」。人用以絮蓬﹐端午用以裹粽。

釣竹

一曰「綿竹」﹐其筍有毒。

人面竹節似人面﹐亦曰「佛竹」。

斑竹

節間有斑點﹐俗傳「湘妃淚痕」。

觀音竹髙二﹑三尺﹐葉軟身小﹐中無孔。僧寺中多種之﹐以供玩。

槌竹

肉厚而竅小。

笙竹

色蒼性堅﹐四月筍﹐味辛可食﹐可編器。

苦竹

性堅﹐色微紫﹐一名「雪竹」。有二種﹕一種出江西及閩中﹐本極粗大﹐筍味殊苦﹐不可啖﹔一出江浙﹐肉厚葉長﹐筍微苦。安溪亦有之。

方竹

外方內圓﹐可爲杖。

花類

花﹐華也﹐言榮華也。艸木之生﹐有實有華﹐旁溪山曲﹐野圃名園﹐何地無之﹗安溪山麓野曠﹐人多種花﹐亦竊古河陽遺意也。花凡有三十一品﹐各考注其下﹕

梅花其品不一﹐有綠萼梅﹑紅梅﹑白梅﹑千葉梅﹑鵝梅﹑山梅。本地惟紅白梅。

蓮花紅白二種﹐花之君子者也。

牡丹一名「鼠姑」﹐一名「鹿韭」﹐髙四﹑五尺﹐葉大如掌有檟﹐花大如碗﹐甚富麗。有單葉﹑千葉及黃﹑紫﹑緋﹑白數種﹐春盛開﹐種自江北來。本地出龍涓裏。

海棠《李贊皇集》云「花以海爲名者﹐悉從海外來。」《花譜》云「海棠﹐花中神仙﹐有色無香﹐楚淵材五恨﹐此其一也。生在蜀昌州﹐枝條軟嫩而花繁媚。」在此地﹐枝硬而花瘠。

山茶花深紅﹐色有數種﹕花開單葉而極大者曰「日丹」﹔單葉而小者曰「錢茶」﹔類「錢茶」而粉紅色者曰「溪圃」﹔百葉而攢簇者曰「寶珠」﹔類「寶珠」而蕊白色焦者曰「焦萼」。數種安邑皆有之。歲終﹐百花搖落﹐此花始開﹐故俗重之﹐歲首必折置花瓶﹐經月不枯。

芍藥有艸芍藥﹐有木芍藥。艸芍藥花小而紅淺﹐木芍藥花大而紅深。又有白者﹑紫者﹐色華而味馥﹐故韓詩有「浩態狂香」之句。本地出還集裏。

酴醾《格物論》﹕「本作稌醾﹐後加酉以酴醾﹑酒色相似故取名。」山谷云「名字因壺酒」是也。有刺蔓生﹐承以架。紅者俗呼『番酴醾』﹐不香﹔白者極香。春晚盛開。

長春一曰「月月紅」。

山丹其花一葉百蕊﹐狀如繡球﹐深紅色。一花四英﹐四月開花﹐至八月尙爛熳。又有四時開花者﹐曰「四季山丹」。

佛桑葉似桑﹐故名。花深紅無香﹐四時常開﹐朝開暮落﹐俗呼「照殿紅」。

鷹爪其花狀如鷹爪﹐淺黃有香﹐本地少種。

紫薇俗呼「不耐癢花」﹐抓其本﹐枝葉俱動。

含笑葉似枇杷﹐小而無刺﹐有紫色者﹐有外白內紫者﹐有白者。四月開花﹐微開則香﹐酷烈聞半里許﹐大開則香減﹐故名「含笑」。

薔薇多刺﹐花或白﹑或紫﹑或黃﹐連春接夏﹐淸馥可人﹐其曰「醉楊妃」﹑「倚闌」﹑「嬌紅」﹑「木香」﹐皆其類也。

勝春一名「月季」﹐一名「鬥雪紅」﹐與「長春」相似﹐而色富麗。

麗春叢生﹐柔榦多葉有刺﹐有紅﹑紫﹑白﹑桃紅數種﹐俗謂之「粉孩兒」。

茉莉花木胡人自西國移植廣東﹐自廣東移植閩中﹐故俗呼「廣東茉莉」。東坡謫儋州﹐見黎女競簪之﹐戲曰「暗麝著人簪」。茉莉﹐惟南地有之﹐金陵人一根而易一金。

素馨始自番船載至﹐香聞百步﹐廣人易其名曰「素馨」﹐轉而入閩。蔡端明云「素馨出南海﹐萬里來商舶。」

菊《爾雅》作「鞠」﹐其名有八﹐曰「節花」﹐曰「日精」﹐曰「女節」﹐曰「女華」﹐曰「女莖」﹐曰「周盈」﹐曰「傅延年」﹐曰「陰成」。醫家分別其味﹐有甘苦二種﹕一種莖紫﹑气香﹑味甘﹐葉可作羹﹔一種靑莖而大﹐味苦不堪食。今人圃中栽種有二十三種﹐蓋花之隱逸者也。

桂花或紅﹐或黃﹐或紫。古詞﹕「紅色者爲狀元﹐黃爲榜眼﹐白爲探花。」鄭志宏詩﹕「淸芬一日來天闕﹐世上龍涎不敢香。」

蘭花蘭﹐香艸也﹐楚人曰「蕙」者﹐今零陵是也。《本艸衍義》云「幽蘭葉不香﹐惟花香﹐多生陰地及幽谷中﹐葉如麥門冬而闊﹐長一﹑二尺﹐花色黃﹐中有細紫點。春蘭色深﹐秋蘭色淡﹐移植檻中﹐或置座右﹐滿室皆香。」傳曰「徳芬芳者佩蘭。」古又以蘭比君子云。

瑞春樹髙三﹑四尺﹐枝榦婆婆﹐葉厚深綠色﹐有楊梅葉者﹐有枇杷葉者﹐有荷葉者。《廬山記》云「種始出於廬山之中﹐紫者香濃﹐白者香淡。」莆陽彭志又有「纏枝瑞春。」

萱花萱艸﹐荊楚號爲「鹿蔥」。其葉四垂﹐其跗六出。《風土記》謂﹕「婦人懷妊﹐佩之則生男﹐故又名『宜男』。」傳謂﹕「中藥性令人歡樂﹐故又名『忘憂』。」遊子吟﹕「慈親倚堂門﹐不見萱艸花。」古人以此比親。

芙蓉一名「拒霜」﹐一名「木蓮」。有紅色﹐有白色﹐有朝白暮紅者曰「醉芙蓉」。出於山者無香﹐「木芙蓉」是也。出於水者其香淸遠﹐荷美渠是也。

指甲花一名「七里香」﹐樹婆婆﹐略似紫薇﹐蕊如碎珠紅色﹐花開如密﹐色淸香襲人﹐置發間久而益馥。其葉搗可以染甲鮮紅。

金鳳樹髙一﹑二尺﹐葉長﹐花如粉豆﹐有紅﹐有紫﹐有白﹐葉可染甲﹐子如菜種﹐著地易生。

玉簪山谷云「東南第一花。」一曰「白鶴」﹐秋葉香﹔又一種紫色﹐名「紫簪」。

滴滴金《興化志》云「葉露滴地而生。」

葵花

有紫白二種。又名「幢節」﹐又名「剪春羅」﹐又名「錦葵」。葵心隨日轉向。詩云「𨿽然冷淡無人看﹐獨自傾心向太陽。」

雞冠花紅白二種。

杜鵑花一名「山石橊」﹐一名「山躑躅」﹐一名「映山紅」。有深紅﹑淺紅及紫﹐三月盛開杜鵑苦叫之時﹐故名。古詞﹕「開時偶值杜鵑聲。」俗云「杜鵑啼血﹐滴地而成。」未可信也。

艸類

《淮南子》云「神農嘗百艸。」《博物志》﹕「黃帝問師曠曰﹕『吾欲知歲之苦樂善惡﹐可乎﹖』曰﹕『歲欲丰﹐甘艸先生。甘艸﹐薺也。歲欲苦﹐苦艸先生。苦艸﹐葶藶也。歲欲惡﹐惡艸先生。惡艸﹐水藻也。歲欲旱﹐旱艸先生。旱艸﹐蒺藜也。歲欲疫﹐病艸先生。病艸﹐艾也。夫艸之生﹐可以占歲﹐陰陽﹑感應之理微矣。』」安之山野間﹐靑茵綠帶﹐艸之有名凡一十九種﹐各考注於下﹕

蓼艸髙而大者爲「家蓼」﹐莖有節﹐如鼓槌艸﹐秋開花﹐作穗﹐紅白色﹐人間種於院落﹐妝點秋色。生於水澤中者﹐爲「水蓼」﹐造酒取以和面作面﹐味辛苦。越王欲復吳﹐臥則嘗蓼以苦其志也。

藻水艸之有文者有二種﹕其一莖長四﹑五尺﹔其一莖小﹐葉如蓬蒿。以藻名者﹐言其潔如澡也。傳云「藻取其潔也。」古者﹐山節藻棁﹐蓋以其有文也。

蘋蘋之言賓也。一雲水上浮萍﹐卽藻也。葉圓闊寸許﹐水深潔處乃有﹐故曰「於以采蘋﹐南澗之濱」。《左傳》曰「蘋蘊藻﹐可薦於鬼神﹐可羞於王公﹑大夫之妻﹐采之以奉祭祀。」

萍無根而浮﹐常與水平﹐故曰「萍」。葉圓小﹐一莖一葉﹐根入水﹐《月令》季春萍始生。舊說﹕「萍﹐善滋生﹐一夜七子。一曰『萍』﹐浮於流水則不生﹐於止水則一夕九子﹐謂之「九子萍」。江東人謂之「漂」﹐言無定性﹐隨風漂流也。《世說》﹕「楊花入水﹐化爲浮萍。」

蒲生陂湖間﹐嫩者惟筍及蒲是也。

蘆卽今苦蘆也﹐其筍最苦﹐或謂之「葭」﹐其小者曰藋。

茅茅體柔理直有刺﹐三脊又潔白﹐故先王用之以藉﹐亦以縮酒。《易》曰「籍用白茅」。《周禮》「大祭祀供茅。」是也。其長大者﹐用以蓋屋。

香茅似茅而香﹐人以當茶。制七香酒亦用之﹐味辛。

仙艸生水澤間﹐四月間取之曬漧﹐煮熟和米粉﹐𨿽三伏成凍﹐可解熱。

紫艸色可染紫。小兒痘瘡﹐煎湯服愈。

菅艸《爾雅》云「『白葉野菅』。注謂茅屬﹐有二種。」陸機云「菅似茅﹐滑澤無毛﹐根下五寸中有白粉。柔韌﹐宜爲索。」

仙人掌如人掌﹐治腸痔﹑瀉血。

鼠面艸《艾軒集》作「暑菊」﹐生田野﹐葉蒼白色﹐三月間人多采之﹐與米粉同搗作餅餌﹐蒸熟食之。」

大風艸療大風疾。

接骨艸生坑澗中﹐取其莖斷之﹐接則復續﹐人手足跌傷用之。

槍刀艸似鳳尾艸而葉大﹐治槍傷。

淡酸艸生石間。

徧地錦葉似萍而大﹐味辛﹐近園荽。以上三艸合而搗之﹐治蛇傷如神。

鳳尾艸形似鳳尾﹐故名。

毛類

毛﹐獸族也。寒而生﹐暑而革﹐以其時也。安溪山中厥獸惟多﹐或入笠而馴﹐或走壙而猛﹐其種靡一﹐可以供祭祀﹑備服乘﹐爲用大矣。毛之有名者凡二十一種﹐各考注其下﹕

牛牛爲家畜﹐首角﹐耳無竅﹐齒有下無上﹐尾肉而末毛﹐性順而緩﹐其食旣食復出而嚼之。牡曰「牜巷」﹐牝曰「母」。農用以耕﹐禮充太牢﹐獸之有功於民與夫中禮之用者﹐莫大於此。

馬《周禮》﹕「六擾之一﹐是謂家畜。」其色不一﹐其蹄圓﹐尾卯而散垂﹐其力健﹐八尺爲駥﹐古人用以駕車。牡爲『隲』﹐牝爲『騇』。」《列子》曰「馬口中紅白間色者壽﹐鼻中紅色如朱點者壽﹐眼中赤色如象形者壽﹐上齒欲鉤﹐下齒欲鋸﹐上唇欲緩﹐下唇欲急﹐其善走者用以騎戰﹐則驅馳衝突﹐其銳莫當﹐故國家之用﹐以養馬爲急。」

豬北方豬多食艸﹐其味不佳﹐一人而養四﹑五十。在南方﹐皆谷食﹐其味佳。

羊首角蹄稜﹐其齒有下無上﹐尾禿﹐食齥齥﹐黑白二種﹐在閩中多黑﹐性畏露﹐養之當晚出早歸。舊說﹕「春夏早放﹐秋冬晚出﹐尢善羣﹐每成羣以一雄爲主﹐舉羣聽之。」今俗所謂壓羣是也。

貓能捕鼠﹐有數種。身短尾如釘耳提之身縮一團者佳﹔身長尾大者拙。諺云「尾大懶如蛇。」聞溫州貓有三種﹕有碎鼠貓﹐皆辟去比鄰數家鼠不敢入其上也﹔有積鼠﹐捕鼠堆積之﹐揀擇而食﹔有食鼠﹐捕鼠而食也﹐斯爲下﹐上鼠價值銀三﹑四十云。

虎一名「山君」﹐言山獸虎爲之君﹐行以爪拆地觀奇耦﹐及作威則毛張爪露﹐嘯則林振風生。安溪山木深邃﹐虎患爲多。

豹毛黃﹐小於虎﹐紋黑如錢﹐比比相對。古云「餓狼食不足﹐饑豹食有餘。」言狼貪豹廉也。

熊有人熊﹐四掌絕似人手足。有豬熊﹐似豬其毛黑。《本艸圖經》﹕「性輕健﹐好攀緣樹木﹐見人則自投而下。膽可入藥﹐掌味爲珍﹐背上有脂曰「熊白」﹐寒月有﹐夏無。」

豺狗足狗聲﹐今人所謂「噬狗」是也。尾長頰白﹐髙前廣後﹐其色黃。每羣行有一小者指路﹐遇犬羊相與傳食﹐一霎而盡。貪殘之獸也。

鹿行速﹐性警防﹐分背而食﹐食則相呼﹐羣居則環其角外向﹐陽類也﹐故夏至感陰生而角解。《格物論》﹕「十年爲蒼鹿﹐又百年爲白鹿﹐五百年爲玄鹿。」

麂似鹿而小﹐其皮甚細﹐今與鹿皮充貢﹐但鹿粗而麂細。

獐似鹿而小﹐其皮亦細﹐本處重之過於麂。《本艸》﹕「肉溫補﹐與鹿同。」

麈《興化志》云「山牛也﹐絕類水牛﹐角直尾禿。」相傳其尾能碎塵。古人揮用麈尾﹐蓋以此也。按﹕此獸泉中絕少﹐惟本地有之。

猴一名「狙」﹐一名「王孫」﹐一名「胡孫」。凡獸皆橫﹐猴則或橫或豎﹐蓋其稟气近人﹐故能曉解人事﹐鳴噭噭而悲﹐無脾以行消食﹐多巧詐。《柳子》曰「猴性躁暴﹐羣居不相善﹐食相噬嚙﹐行無列﹐有難則推其柔弱者以免焉。」

猿善攀緣﹐故名。猿似猴大﹐黑色。《說文》云「或黃或黑﹐非五里樹木不棲﹐恐人害已也。其物通臂﹐左引則右短﹐右引則左短﹐足不履地﹐飲水則相連接而下﹐其聲嗚咽﹐每呼三聲相連﹐最爲悲愴﹐其臂可作簫﹐人得之則自斷其臂。」《蜀志》﹕「鄭艾見猿抱子在樹上﹐引弩射之﹐中猿母﹐其子爲撥箭﹐捲樹葉塞瘡。艾嘆曰﹕『吾違物性矣。』乃投弩於水中。」

狐似狗而小﹐尾如長帚﹐小前大後﹐其爲物靈善變化﹐妖淫以惑人﹐其性好疑﹐所謂狐疑也。腋下之皮﹐其毛純白﹐集以爲裘﹐輕柔難得。《本艸》云「臘月取狐膽﹐若有人暴卒未移時者﹐溫水微研﹐灌入喉卽活。」

獺似狐而小﹐靑黑色﹐膚如伏翼﹐水居食魚。《淮南子》曰「鵲巢知風﹐獺穴知水。」言能預知者也。或曰「獺一歲二祭﹐皆四面陳之。獺圓布﹐豺方布﹐亦知報本云。昔魏明帝見洛中白獺不可得﹐問之徐邈曰「獺喜食魚。」乃畫魚數百於板中﹐置之河岸。獺見魚﹐競而取之﹐卒爲人所獲。

兔口有缺﹐吐而生子﹐故謂之兔。舊說﹕「明月之精﹐視月而孕。」《楚辭》曰「顧兔在腹。」顧兔居月之腹﹐而天下之兔望焉﹐於是感气。《禮》以兔曰「明視」﹐其以此與。

鼠晝伏夜行﹐有齒無牙。《格物論》﹕「鼠善爲盜﹐族類不一﹐有家鼠﹑鼯鼠﹑鼨鼠﹑火鼠﹑社鼠﹑白鼠。」

狗耳垂或豎﹐尾捲或垂﹐其牙相制﹐足蹯。蹯後有懸爪曰「犬」﹐未成毫曰「狗」﹐四尺爲「獒」。

山狗赤色黑紋﹐好食果實。

竹鼠畱其形如鼠而大﹐毛細而密﹐能穿地﹐食竹根﹐性溫﹐味甚佳美。

豪豬《山海經》云「行山有獸如朦﹐毛黑如錐﹐名曰『豪豬』。其鬃有刺﹐怒則奮以射人﹐其剌可爲簪。」今按﹕此豬山中多有之﹐身麻黃色﹐其刺近肉者一半白﹐余黑。世傳其胃可治翻胃病。

鼠登鼠令鼠似鼠﹐尾散垂﹐食果﹐貪緣樹而走。遇隔枝處﹐躍過如飛。

玉面貍《格物論》﹕「貍似虎斑﹐一種似兔而短﹐棲髙木﹐候風吹而過他木﹐謂之『風貍』。」東坡云「首如貍﹐尾似牛﹐捷險似猿猴。」

羽類

羽﹐虫之屬。有三百六十﹐其說備之《禽經釋鳥》詳矣。安溪所有﹐其狀不一﹐然可以供祭祀﹐宴賓客﹐凡三十一種﹐各考注其下﹕

鳩一名「班鳩」﹐一名「布谷」。江東呼爲「發谷」﹐天欲雨乃鳴。昔鄭弘遷臨江太守﹐郡人徐憲居喪致哀﹐鳩巢戶側﹐以孝廉舉。後人稱憲爲「白鳩郎」。

燕《爾雅》曰「鳦」﹐一名「玄鳥」﹐蓋取其色之玄。有二種﹕頷赤者爲「越燕」﹐頷黃者爲「胡燕」。凡燕依人家棲息﹐無有敢殺之者。故老相傳云「殺燕令人發惡疾。」詩云「燕知社日辭巢去。」此地燕不知社。

鵲一名「乾鵲」﹐一名「喜鵲」﹐俗呼爲「客鳥」。俯鳴則陰﹐仰鳴則﹝晴﹞。《淮南子》曰「鵲﹐知風之自而作其巢﹐知歲所在而開其戶。」蓋鵲巢髙枝﹐知來歲多風﹐則巢於下枝。又鵲巢開戶向天﹐一而背歲。故《博物志》云「鵲背太歲也。」俗說﹕「鵲巢中有梁﹐見鵲上梁者必貴。」又謂「其鳴有吉慶事或客至。」

雞雞﹐知時之畜﹐司晨﹐善斗﹐火徳之精。《記》曰「雞爲翰音﹐頭戴冠﹐文也﹔足傳距﹐武也﹔敵在前敢斗﹐勇也﹔見食相呼﹐仁也﹔守夜不失時﹐信也。有五徳之貴也。」

雉今所謂「雉鸐」也﹐又呼「野雞」。其飛不越分域﹑疆界之內﹐其交有時別有倫。其羽紋明﹐可用爲儀。故王后之服畫之曰「華虫」﹐曰「禕衣」﹐皆是鳥也。其死耿介。《周官》曰「士執雉。」《書云》﹕「一死贄。」取其守介﹐死不失節也。

鵝一名「舒雁」﹐江東人謂之「鵝」。掌黃羽素﹐頸長眼綠﹐王羲之愛之。

鷗海鳥也。色白﹐百數爲羣﹐飛鳴咿嘔﹐因名曰「鷗」。《說文》云「多在漲海中隨潮上下﹐常以三月風至乃還洲嶼。」《列子》論﹕海翁事﹐以爲鷗忘機則狎﹐機動則飛去。然則機之所伏﹐𨿽禽鳥猶知之﹐人何必以機詐爲哉﹗

鸛狀似鶴﹐每遇巨石﹐知其下有蛇﹐卽於石前如術士禹步﹐其石卽然而轉。南方有里人伺其養雛﹐緣木以篾﹐絙縛其巢﹐鸛則作法解之。天將雨﹐則長鳴而喜﹐善羣飛。薄霄激雨﹐雨爲之散。作巢大如輪﹐伏卵時取礐石圍卵﹐以助暖气﹐故方術家以鸛巢中礐石爲眞物也。又泥其巢傍爲池﹐池以石宿水﹐取魚置池中﹐以飼其雛。《記》曰「鸛能聚水巢上﹐故人多聚鸛鳥以攘火災。」予學諭簫山﹐鸛屢結巢文廟﹐結東則東齋登第﹐結西則西齋第﹐每有驗﹐始信爲瑞鳥也。

鴨鴨﹐家騖也。頭綠掌黃﹐文翅花毛﹐一名「舒鳧」﹐皆自呼其名「鴨鴨」。

雁陽鳥也﹐一名「朱鳥」﹐多集洲渚間﹐春去秋來﹐性惡熱﹐故始寒則南翔﹐始暑則北狙。《釋鳥》云「足蹼踵企﹐銜蘆而翔﹐以避矰繳。其飛也有序﹐其進也有漸﹐其羽可用爲儀。知夫婦之義﹐故婚禮用之。周官六贄﹐大夫執雁﹐蓋取其去就有儀﹐不失序也。」

鷹鷙鳥也﹐金睛鐵爪﹐釣嘴劍翮﹐善擊。月令仲春﹐鷹化爲鳩﹔仲秋﹐鳩化爲鷹。今西北人多畜鷹教之﹐旬月間卽操縱隨人意﹐用以攫兔。

鳧《釋鳥》曰「沈鳧﹐卑腳短喙﹐百十爲羣﹐其飛迅速而下﹐沒而還浮﹐與波上下。」《楚辭》曰「寧昂昂若千里之駒乎﹐將汜汜若水中之鳧乎。」

鶯鶯名不一﹐曰「黃鳥」﹐曰「黃鸝」﹐曰「搏黍」﹐曰「倉庚」。其聲淸和婉轉﹐可聽如調歌然。當椹熟時﹐則應節而來。此鳥與燕皆入蟄﹐燕冬間入蟄﹐其形如稿﹐春乃飛去﹔鶯冬月以土自裹而蟄。

烏其全體皆烏者﹐名烏﹐能返哺﹐孝鳥也。身烏頸白者名「夕烏」﹐人遇其鳴則惡而唾之﹐鬼鳥也。

鷂大如鷹﹐蒼黑色﹐尾短善擊鳧雁。大者謂之「老鷂」﹐羽毛粗﹐鼻上黃如臘色者﹐俗謂之「蠟鼻」。

鴛鴦匹鳥而有恩也﹐雌雄偶居。崔豹《古今注》云「鴛鴦﹐鳩類也。雌雄未嘗相離﹐人得其一﹐一思而死﹐故謂之『匹鳥』。」《本艸食療方》云「人家夫婦不和﹐作羹私與食之﹐立相憐愛。」

杜鵑一名「杜宇」﹐一名「子規」﹐四月間苦啼﹐啼血不止﹐始鳴皆北向﹐啼苦則倒懸於樹﹐寄巢生子﹐百鳥爲哺雛。

百舌似鴝鵒而身差長﹐毛蒼嘴尖﹐惟食蚯蚓﹐一名「反舌」﹐謂能反覆其舌﹐以效百鳥之聲也。

畫眉褐質白眉﹐善鳴好鬥﹐其聲似鶯而小﹐最淸婉可聽。

竹雞與鷓鴣相類﹐其聲亮﹐俗傳能辟蟻。謂﹕「屋中白蟻﹐聞其聲皆移去。」

布谷《爾雅》﹕「鳴鳩鴶鵒。」卽今之布谷也。語云「布谷催耕﹐故名」。蓋東作方興則鳴﹐人以爲耕農之候也。

鴝鵒江東人呼「鵋其鳥」﹐亦謂之「鴝鵒」﹐端午斷舌養之﹐能人言。俗呼「八哥」。

鶺鴒水鳥﹐腳細尾長﹐背靑灰色﹐腹下白﹐頸上黑如連錢﹐飛則鳴﹐行則搖尾。詩以況兄弟。唐元宗時﹐鶺鴒千數集於殿﹐魏光乘作頌以獻﹐以爲友悌之祥。

鷓鴣飛常向日﹐畏霜露﹐早晚稀出﹐或夜飛則以木葉自覆其背﹐多對啼南向﹐𨿽東西回翔﹐然開翅之始﹐必先南翥。肉白而脆﹐味勝雉雞。

啄木啄木﹐鴷鳥也。口如錐﹐長二寸許﹐常啄樹食虫。《本艸》云「有大有小﹐褐者是雌﹐斑者是雄﹐患牙齒痛﹐以此鳥燒灰爲末﹐塞孔中卽愈。」

山鶘大如鳩﹐蒼色﹐兩腮有圓點﹐黑白相映﹐上下修跳不定﹐善鳴聲淸﹐調如鶯﹐人多籠畜之。又有「吉弔」﹐形與山鶘相類﹐聲不如鶘。

鷦鷯詩所謂「桃虫」也。一名「巧婦」﹐一名「篾匠」﹐本地有之。此鳥最小﹐往往於桑條弱葉間結巢﹐緝理完好﹐生子其間不墜。

翡翠赤羽曰「翡」﹐靑羽曰「翠」﹐小如燕﹐毛靑黑﹐翎深靑有光﹐飛水上食魚。翡大如鳩﹐以毛紫赤﹐羽靑不深無光﹐林棲不食魚﹐其羽人家多用之纏花勝。

白鷺頂有絲﹐腳綠﹐一名「夫鉏」﹐一名「屬玉」。劉禹錫云「鷺兒最髙潔﹐毛衣新成雪不敵。」

白頭翁似雀而大﹐頭有白點﹐故名。

鱗類

《爾雅》﹕「鱗具八十一﹐九九之數﹐陽也﹔具三十六﹐六六之數﹐陰也。其族甚繁。生巨海中﹐爲鯨﹑爲鯤﹑爲鰍﹐大者長數里﹐小者長數丈﹐噓風噴雨。潛物之至大者﹐莫魚若也。」昔陶朱養魚﹐以六畝地爲池﹐畫九州聚石作九島﹐使魚繞之﹐日夜可千餘回﹔春二月﹐以懷子魚置之塘﹐其生自繁﹐可以資民用也。魚之有名凡十種﹐各考注於下﹕

鯉《爾雅》﹕《釋魚》﹐以「鯉」冠篇。《養魚經》曰「人多養鯉者﹐鯉不相食﹐易長而且貴也。」

鱸巨口細鱗﹐能食諸魚。凡池塘中放魚秧﹐必揀而出之。肉可爲膾。張翰思鱸以此。隋煬帝謂﹕「金齏玉膾。亦東南之佳味也。」

鯽淡水魚也﹐海中亦有之﹐體促肚大﹐脊隆色白帶微黃。本地溪中所生者僅二﹑三指許。《藥性賦》云「味甘溫﹐主溫胃气。」

鱔諸家皆云「似蛇無鱗」。今觀之有細鱗﹐穴處﹐夏出冬蟄﹐狀如鰻﹐但鰻肉滑﹐鱔肉澀﹐鰻脊圓﹐鱔脊骨方。

鰻本地有二種﹕曰「蛟鰻」﹐善攻崎岸﹔曰「盧鰻」﹐力最大﹐長五﹑六尺﹐圓身扁尾﹐頭有兩耳﹐肉極膏腴丰美﹐可療瘡殺虫。

鬥魚大如指﹐長二﹑三寸﹐身有花紋紅綠相間﹐尾鮮紅有黃點﹐善斗﹐兒童輩多盆養之﹐此地呼爲「丁班魚」。

吹沙魚魚小身圓﹐貼沙而行﹐常張口吹沙﹐故名。

田瑟生池田泥中﹐無鱗﹐黑色巨口﹐在池塘中能食小魚﹐頰旁有刺彈人﹐故又名「彈瑟」﹐以其生於塗如虱﹐又謂之「塗虱」。

鰱魚口小鱗細﹐身扁色白﹐人家畜池塘中﹐大者二尺許﹐甚佳﹔又一種巨頭者﹐大頭鰱﹐味次之。

金魚有二種﹕大者爲金鯉﹐小者爲金鯽﹐其色如金﹐亦有時變白﹐曰「銀魚」﹐人家或畜之池﹐或畜之盆﹐以供觀玩。

甲類

虫之有甲者﹐亦魚屬也﹐生之山澤﹑溪澗之間﹐性之寒溫﹐味之美惡﹐載之《爾雅》詳矣。安溪有甲之魚﹐凡五種﹐各考注於下﹕

龜虫有三百六十﹐龜爲之長﹐背有文應八卦﹐脇肋有文應二十四气。《周禮》﹕「天龜曰『靈屬』﹐色玄﹐其行俯。地龜曰『繹屬』﹐色黃﹐其行仰﹐東龜曰『果屬』﹐色靑﹐其甲並前﹔西龜曰﹕『雷屬』﹐色白﹐其行左倪﹔南龜曰『獵屬』﹐色赤﹐其甲並後﹔北龜曰『若屬』﹐色黑﹐其行右倪﹐善藏﹐久能行气導引。《韓子》謂之『穹龜』﹐《白虎通》謂之『壽考物』也。」

鱉俗呼「團魚」。形與龜相類﹐但龜甲裹肉﹐鱉肉裹甲﹐乃食品之珍者。頸中有軟骨﹐與鱉相類﹐名曰『醜』﹐食當剔去之﹐亦不可與莧同食﹐令人生鱉瘕﹐難治。

蟹北人呼「螃蟹」﹐南人以其螯有毛呼『毛蟹』。江中生者長一尺﹐此地生者長四﹑五寸。雌者團臍﹐滿殼皆黃膏﹔雄者尖臍﹐滿殼皆白脂。好食稻穗﹐故臍中有芒。

螺種類甚多﹐一種取其黶﹐可和香﹐名曰「香螺」。一種闊口圓身﹐殼色黃白有黑點﹐名曰「花螺」。一種軟殼吐舌﹐名曰「泥螺」。一種小而長﹐自首至尾有旋文﹐名曰「梭尾螺」。一種生田中﹐用淸水浸去泥﹐然後可食﹐名曰「田螺」﹐本地惟有之。

黿多產江湖中﹐四足而鱗﹐似鱉而大。頭有刺﹐靑綠色。老者能變爲魅﹐性至難死﹐剔其肉盡﹐頭猶能咬物。

虫類

虫﹐至微也。一母而生百子﹐或潛之水﹐或附之樹﹐或巢於土壤之間﹐飛而鳴﹐縮而藏。安溪虫之有名者凡二十二種﹐各考注於下﹕

蠶一種曰「原蠶」﹐一種大而黑曰「番蠶」﹐性好溫惡寒﹐好幹惡濕﹐養之多就暖室﹐飼之葉用幹。《周禮》禁「原蠶」。說者謂﹕「惡其傷馬。蓋蠶與馬皆陽類﹐養『原蠶』則耗陽气﹐故傷馬﹐是以先王禁之。」

蛇種類甚多。曰「水蛇」﹐曰「艸花蛇」﹐水處曰「紅蛇」﹑「靑竹蛇」﹑「百步蛇」。陸處者尢毒﹐凡遇蛇傷﹐急服麻油一碗﹐以雞子鉆孔﹐掩其瘡口﹐則毒趕入雞子﹐須臾盡黑﹐四五換則毒盡而愈。

蜂飛虫﹐能螫人﹐其毒在尾﹐取百花釀蜜於房﹐有君臣禮。其王之所居﹐疊積如臺﹐眾蜂爲之旋繞﹐每日兩衙應潮﹐無王則盡死。

蛙靑色﹐腹細紫尖﹐後腳長﹐善躍。一種曰「土鴨」﹐一種曰「水雞」﹐身長嘴短﹐背黃黑色﹐白上有黑點。一種曰「石稜魚」﹐生溪澗深潔處﹐身有文紫班﹐如纈錦﹐昔人謂之「綿繃」﹐味甚佳。

螢一名「暉夜」﹐一名「夜光」﹐一名「宵燭」。生陰濕地﹐大暑前後得大火之气而化﹐以囊盛之﹐可以照書﹑入藥品。

蚊有水艸之交則生﹐長喙身細﹐性惡而毒。《埤雅》曰「蚊性惡煙﹐以艾燻之則潰﹐或以棟花燻之亦逝。」人問楊子以「貨殖」。楊子曰「蚊」﹐謂蚊取利𨿽小而善撓﹐令人長夜不寐﹐人之營利何異此﹖

蟬兩翼﹐喙長在腹下﹐或以爲無口﹐以脇鳴。有五徳﹕「文﹑淸﹑廉﹑儉﹑信」。歐陽《鳴蟬賦》﹕「吐孤韻以雜律﹐含五音之自然。吾不知其何物﹐其名曰『蟬』。」

蠅蠅好交﹐其前足有絞繩之象﹐其後足搖翅自扇﹐故《爾雅》云「蠅﹐醜扇。」又一種靑蠅﹐赤頭如火﹐背若負金。傳曰「蠅喜暖而惡寒﹐故遇冰輙側翅遠引﹐所謂﹕『夏虫不可以語冰』蓋有小人之狀也。」

蝗食禾稼虫也。凶年則生﹐能壞禾稼﹐民以爲災。

蝶蛺蝶粉翅﹐有須﹐一名「蝴蝶」。《埤雅》云「園蔬化爲蝶。」

蛾一名「慕光」﹐先孕後交﹐每夜飛﹐善拂燈火﹐多赴燈而死。古云「附炎竟何功﹖自取焚如酷。」世之趨附者﹐卽此可戒焉。

蟻有數種。有馬蟻﹐大能螫人﹐作穴依樹。有黃蟻﹑黑蟻﹐作穴地中。有白蟻﹐則能運土﹐上食屋木﹐大雨將集﹐則先封戶。昔人以蟻知義﹐詩云「尊卑應識君臣位。」

蝙蝠一名「伏獸」﹐一名「天鼠」﹐肉翅﹐晝伏夜飛﹐捕小虫食之。

蟋蟀似蝗而小﹐善躍﹐光澤如漆﹐有角翅﹐一名「促織」﹐善斗。七月在野﹐九月在戶﹐十月入居牀下。語曰「促織鳴﹐懶婦驚。」傳曰「蟋蟀之虫﹐隨際迎陽﹐秋初生﹐得寒乃鳴。」

蝦蟆生陂澤中﹐身小背有黑點﹐舉動極急﹐能跳接百虫食之。

蜻蜓一名「蜻蛉」﹐飲露﹐六足四翼﹐食蚊虻﹐遇雨多集水上款飛。

螳螂有斧虫也。前兩足如斧﹐舉以拒物。深秋乳子﹐至夏初乃生﹐常捕蟬而食。將捕蟬時﹐往往執葉自蔽﹐物小而智如此。

水蛭俗呼「馬蟥」﹐能咂人血。此物能去結積。昔楚王食菹﹐偶研蛭吞之﹐王素有結積疾﹐因是而愈。

蜘蛛大腹者名「蠨蛸」﹐小而長腳者名「喜子」。有赤班色者﹐有五色者﹐多於空中作圓网﹐以掩食蚊虻。王守一每見蛛网﹐必以杖裂之﹐蓋惡其機害物也。

蜈蚣此虫至毒﹐人家屋壁往往有之﹐喜食雞肉﹐時聞雞肉气﹐卽投下就之。人或有被其毒者。

蚯蚓一名「土龍」﹐一名「蜿蟺」﹐一名「曲蟺」。引而後伸﹐應侯而鳴﹐長吟於地中﹐江東謂之「歌女」。傳曰「蛇無足﹐蚓無筋。」舊說乃土精﹐無心之虫也。

蜣螂一名「蛣蜣」﹐其大者鼻髙目深﹐名「胡蜣螂」﹐翅光黑如漆﹐飛有气息﹐莊子云「蛣蜣之智﹐在於轉丸。」

十四﹑貢賦

貢者﹐下所供也﹔賦者﹐上所取也。《夏書》之「厥貢厥賦」﹐《周官》之「九貢九賦」是也。安溪貢賦﹐歷代不同。而我朝額辦﹑歲辦及各色課程﹐各有定制﹐皆書之以備版籍之考。志《貢賦》。

唐制不可考。

僞閩王延鈞﹐遣官丈量田土﹐第爲三等。上給僧道﹐次給土著﹐又次給流寓。其科取之法﹐彷諸唐兩稅而特重焉。

及宋因陳洪進納士﹐詔均定租額﹐罷煩賦之無名者﹐以土田髙下﹐定出產錢﹐而第五等﹐徵輸兩稅﹐一以產錢爲宗。升平旣久﹐姦獘日生﹐至於產錢不實﹐五等人戶﹐亦無足據矣。

本縣產錢一千九百八十三貫九百五十七文。﹝田以種子論﹐上等斗或一十文﹔中等斗或七文﹑五文﹔下等斗三文﹔自第四等﹑第三等並與諸縣同﹐自二貫二百文至三貫八百八十九文爲第二等﹔三貫八百九十文以上並與一等。﹞

夏稅錢內有布稅﹑小麥﹑稈艸三頂。每小麥一斗﹐元價二百三十文﹐增價一百二十文﹐元價從州納﹐增價從縣納。其布稅折變稈艸者﹐每艸一束錢二十文﹐仍於布稅內﹐免科七錢七分。

本縣夏稅錢二千三百五貫五百三十四文。﹝每產錢一文﹐納稅錢一分五釐﹐布錢一分二釐五絲﹐小麥一勺五抄﹐其科折稈艸﹐產錢一貫至二貫文科六束﹐三貫至七貫文七束﹐八貫至十貫九束﹐自十貫以上每貫十束。﹞

秋稅糙米﹐本府原額七萬九千二百三十一石有奇。開禧間﹐郡守陳子衝除豁三千五百三十三石四斗有奇﹐見額七萬五千六百九十三石一斗二升四合四勺有奇﹐白米見額四萬六千四百五十四石四斗五升有奇﹔其糙米變白米者﹐每糙米一斗變白米八升﹐逐年截撥倉分。

本縣該糙米七千三百二十六石九斗﹐白米三千五十八石四斗九升五勺﹝與南安同﹞。

秋稅黑豆錢﹐每豆一斗﹐折錢三百文﹐仍於糙米內折除六升八合。

本縣該二千一百七十二貫三百五十文﹝自第三等以上戶﹐每產錢一百文﹐納豆五升五合﹞。

本縣該二十六石六斗七升。

元本縣無考。

國朝凡天下田地﹑園林﹑池塘﹑海蕩等﹐悉書其名數於籍﹐爲等有二﹐曰官曰民﹐若職若學﹑若廢寺﹑若沒官皆系於官。其賦亦分夏秋二稅﹐夏稅徵鈔﹐秋稅徵米。舊制民產畝科夏稅四文﹐秋米五升﹐惟官產輕重不同﹐有甚重者至一石﹐輕者亦至一斗。景泰間﹐乃下減分之令﹐凡官米自一斗至四斗減十之一﹐四斗一升以上減三之七﹐遂爲定則云。

夏稅鈔本縣該鈔一百七錠四貫五百七十八文。

官田地等鈔九十錠二貫三百一十六文。﹝官租田﹑廢寺田﹑官學田每畝每科三文﹔今沒官田每畝科鈔二文﹔官租地﹐今沒官地每畝科二文﹔職地﹑官學地每畝科三文﹔官租山﹑廢寺山每畝科一文。﹞

民田地等鈔九十七錠七貫二百八十文。

內田地山塘每畝並科四文。

秋租鈔本縣二十一錠九百一十文。

官地等鈔二十一錠九百一十丈。﹝內官租地每畝科六分八釐﹐官學山每畝科二百文﹐廢寺山每畝科七十一文一分二釐。﹞

秋糧米本縣秋米正耗共七千九百二十一石三斗五升。

官田地等米正耗共一千三百三十七石一斗。﹝內官租田每畝科正米六升一勺﹐職田每畝科正米七升﹔今沒官田每畝科正米二升﹔廢寺田每畝科正米三斗五升九勺﹔官學田每畝科正米五升﹔官租地每畝科正米四升八合﹔職地每畝科正米七斗﹔今沒官地每畝科正米二斗﹔學地每畝科正米五升。﹞

民田地等米正耗共六千五百八十四石二斗五升。﹝內民田一則每畝科正米五升五勺﹐余田地﹑山﹑池塘每畝並科正米五升。﹞

官米折色舊制民米每石量折十分之三﹐每米一斗徵銀三分﹐解運赴京。至沈禦史奏﹐將民米存畱儲積﹐以官米隨等第科銀大約每斗三分有奇﹐抵舊折色之數。

本縣銀四十四兩四錢六分六釐。

鐵課

宋﹐產鐵之場﹐在永春曰「倚洋」﹐安溪曰「靑陽」﹐徳化曰「赤水」﹐而晉江之石崗﹑盧灣﹑牛頭嶼﹑長箕頭﹐惠安之卜坑﹑黃崎﹑潐頭﹑許埭﹑港尾﹑沙澑﹑盧頭﹑峯前﹑牛埭皆有鐵砂。慶曆三年﹐立法禁興販入海﹐後有詔許於兩浙貨賣﹐未幾罷。至淳祐中﹐永春東洋﹑肥湖﹐徳化信洋﹑山田﹑丘埕鐵砂尙有業作者﹐通判掌之。諸縣歲額錢五十五貫七十文﹐曰「鑪稅錢」﹐解送建寧府坑冶。我朝悉罷官坑冶﹐鐵課均敫丁田。

本縣課鐵一千三百二十七斤一十二兩﹝每斤徵銀二分五釐解工部﹐又一半每斤折鈔一百二十文解府。﹞

商課

宋﹐諸縣各有稅務。政和八年﹑紹定元年﹑二年﹐額減數盈縮不常﹐於是有侵蝕追陪之獘﹐後皆罷廢。丞簿兼掌之﹐其稅目有遺利﹑陪綱﹑增稅一五分﹑二五分﹑糜費頭等錢。﹝遺利錢二百三十七貫六百文﹐陪綱錢六百六十九貫三百五十六文﹐增稅一五分錢一千三百五貫四百二十八文﹐增稅二五分錢六百四十八貫八十八文﹐糜費頭錢一十六貫四十三文。﹞

國朝﹐府設稅課司﹐縣設稅課局﹐凡貨物稅三十分之一。永樂七年﹐差有職事人點問﹐遂以所點爲額。正統元年﹐詔革司局課鈔不及三萬貫者﹐由是諸縣局例罷﹐有司兼領之﹐惟稅課司及晉江縣局如故﹐而貨物弛不復稅﹐課額尙存。今每歲就均徭中編銀一十九兩五錢九分解府。

周歲商稅等課鈔一千六百二十六錠四貫七百六十五文。

原額課鈔七百三十八錠二貫一百五十文。﹝商稅課鈔六百一十六錠四百三十文﹐窯冶課鈔六錠三百二十文﹐門攤課鈔一百一十六錠一貫四百文。﹞

新增課鈔八百八十八錠二貫六百一十五文﹐﹝商稅課鈔四百二十二錠三貫一十五文﹐門攤課鈔四百六十五錠六百文﹐契本工墨課鈔四貫。﹞

閏月課鈔加一百四十一錠三貫四百四十一文。﹝商稅課鈔九十三錠一貫一百六十四文﹐門攤課鈔四十八錠二貫二百五十文﹐契本工墨課鈔二十七文。﹞

各色課

周歲酒醋等課鈔一百四十一錠四貫二百七十文。﹝酒醋課鈔一十六錠四貫﹐窯冶課鈔八十六錠一貫九百二十文﹐系官房屋課鈔七錠三貫三百九十文﹐房地賃課鈔三百文﹐鑄瀉課鈔六錠四貫四百三十文﹐茶課鈔二百三十文﹐鐵課鈔二十四錠。﹞

閏月加一十一錠四貫一百五文。﹝酒醋課鈔一錠二貫﹐窯冶課鈔七錠九百九十三文﹐系官房屋課鈔三貫一百九十九文﹐房地賃課鈔二十五文﹐鑄瀉課鈔二貫八百六十九文﹐茶課鈔一十九文﹐鐵課鈔二錠﹞。

已上課鈔歲報額數﹐無銀徵解。

農桑絹課

宋夏稅布紐產錢科納﹐南渡後﹐始折布爲錢﹐以供軍時﹐亦令民廣植桑柘而無特徵。

我朝度曠地之在官者﹐予民種桑﹐畝四十株﹑每株科絲五錢﹐每絲一斤四兩。成絹一匹﹐長三丈﹐其餘兩爲寸尺之差﹐里甲丁糧科解。

本縣該絹一丈九尺九寸﹐每匹徵銀一兩六錢。

物料

唐宋土貢甚少﹐然亦屢罷。及南渡軍興﹐於是名色繁多﹐皆有司隨時措辦﹐非有定額﹐故其制不能盡考。

國朝每歲物料﹐俱於該年里甲丁糧出辦。至禦史沈奏準﹐各縣每米一石﹑人丁一丁﹐歲徵銀八分﹐通融各縣該辦之數﹐就於八分內支解。本府編僉長解買辦﹐本色解部交納。至嘉靖二十六年禦史金會議﹐又因八分丁料之法斟酌而損益﹐每丁石足徵銀七分八釐﹐附派油帖徵銀解司支解。歲額雜三辦﹐仍以京司府三項鹽鈔並支其內。其數詳備於《八閩料鈔》總徵冊云。

額辦

歷日紙二萬張。﹝弘治年間無查﹐正徳十一年二萬張﹐連松煙工食價銀七兩四錢。餘年至嘉靖以來俱同。﹞

藥味樟腦三十五斤﹐三賴子四十斤。﹝弘治間無查﹐正徳十一年徵銀一十一兩﹐餘年及嘉靖以來俱同。﹞

牲口年分二季輸銀。﹝弘治間無考﹐正徳十年徵銀一十三兩二錢二分四毫五絲﹐至嘉靖以來俱同。﹞

弓箭弓一百四十六張﹐弦七百三十條﹐箭一千七百一十二枝。﹝弘治五年徵銀多至一百七十八兩三錢八分﹐少者一百九兩六錢三分。正徳元年間多至一百七十八兩三錢八分﹐少者一百九兩﹐及嘉靖以來俱同。﹞

軍器弘治五年徵銀多至八十六兩九錢三分﹐少者二十七兩九錢零。正徳元年﹐少者二十七兩九錢零﹐多至五十三兩六錢。嘉靖以來﹐多至三十六兩三錢零﹐少者二十七兩九錢零。

雜皮弘治五年﹐雜皮折造胖襖二十領﹐徵銀少者一十九兩二錢三分﹐多至五十二兩五錢零。正徳元年﹐多至二十一兩五錢零。嘉靖元年二十一兩五錢。

翎毛二千四百根。﹝弘治五年起至十六年止﹐折銀六錢三分。正徳元年起至十六年止﹐折鈔銀五錢零。嘉靖以來俱同。﹞

鹿皮鹿皮一張﹐麂皮四十張。﹝弘治五年至正徳﹑嘉靖年間同﹐每年鹿皮一張﹐銀九錢﹔麂皮四十張﹐每張徵銀五錢五分。﹞

翠毛五个。﹝弘治五年至正徳年止﹐每年翠毛五个﹐銀一毛錢五分。嘉靖年起﹐每年翠毛五个﹐銀一兩五。﹞

歲辦

水牛底皮二張。﹝弘治五年起至正徳年間止﹐每年水牛底皮二張﹐每張銀一十三兩。嘉靖元年起﹐水牛底皮二張﹐每張銀八兩五錢﹞。

白糖廚料弘治至正徳十五年具派里甲﹐無查。十六年徵銀六十九兩四錢二分九毫零。嘉靖元年﹐銀三十四兩七錢一分二釐零﹔二年﹐四十八兩五錢八分零﹔三年﹐六十九兩四錢二分﹔四年﹐六十四兩八分零﹔餘年增減不一。

黃蠟葉茶弘治至正徳十五年具派里甲﹐無考。十六年至嘉靖元年﹐徵銀一十四兩一錢六分零﹔二年同﹔三年﹐銀二十八兩三錢三分零﹔四年﹐銀二十六兩三錢一分零﹔餘年增減不一。

石大靑弘治五年﹐少者銀五錢六分﹐多至九十五兩七分﹔正徳八年﹐少者二兩五錢﹐多至一百兩五錢三分﹔嘉靖年間無徵。

黑鉛弘治五年無考。正徳四年﹐銀少者八錢二分﹐多至七兩三錢﹔嘉靖以來俱無徵。

銀硃內有膩硃。﹝弘治八年﹐徵銀少者八兩三錢﹐多至四十一兩零﹔至正徳六年﹐少者九錢﹐多至八十八兩一錢﹔嘉靖年間無徵。﹞

紅熟銅弘治五年﹑十一至十二年﹐每年銀七錢七分﹔十六年九錢三分﹔正徳十一年﹐銀少者二分﹐多至九兩﹔嘉靖元年﹐徵三年﹐每年徵銀七兩六錢。

黃熟銅弘治五年﹐徵銀少者八錢四分﹐多至一兩三分﹔正徳六年﹐少者一錢二分﹐多至二十八兩三錢﹔嘉靖五年﹐徵銀一十四兩六錢八分零﹔九年﹐徵銀一十三兩五錢七分零。

生銅弘治九年﹐徵銀少者二兩四錢﹐多至七十六兩五錢﹔正徳﹑嘉靖具無徵。

熟鐵弘治六年﹐徵銀少者八錢三分﹐多至九兩四錢﹔正徳四年﹐少者銀五錢三分﹐多至二十七兩九錢六分。

金箔弘治五年﹐徵銀少者二錢一分﹐多至七兩四錢五分﹔正徳十四年﹐少者二兩三錢七分﹐多至一十三兩八錢四分﹔嘉靖三年﹐少者四兩六錢﹐多至二十一兩六錢零。

熖硝一千斤三兩。﹝弘治五年﹑十年﹐每年徵銀八兩三錢四分﹔至正徳四年﹐少者三錢二分﹐多至三十五兩五錢四分﹔嘉靖七年徵銀九兩二錢。﹞

杉木弘治﹑正徳﹑嘉靖間俱無徵。

牛筋弘治五年﹐徵銀少者三錢二分﹐多至四兩一錢﹔正徳三年﹐少者三錢二分﹐多至五錢七分﹔嘉靖間無徵。

綿羊皮弘治十三年﹐徵銀少者二兩四錢四分﹐多至十八兩八錢﹔嘉靖元年﹐少者一十八兩二錢。

蘇靑正徳三﹑四年﹐徵銀三兩四錢﹔五年﹐徵銀三錢二分﹔六年﹐銀一錢四分﹔嘉靖無徵。

皮張弘治七年﹐徵銀少者七錢二分﹐多至三兩四錢﹔正徳七年﹐少者銀四錢九分﹔九年多至十一兩二錢﹔嘉靖元年七錢。

楠木弘治五年﹑十一年﹐每年徵銀一十六兩八錢七分﹔正徳﹑嘉靖年間無徵。

柁木弘治間無徵。正徳八年﹐徵銀少者七兩二錢﹐多至二十六兩二錢六釐。嘉靖年間無徵。

串五絲弘治五年﹐徵銀少者一兩二分﹐多至七兩二分﹔正徳﹑嘉靖年間俱無徵。

綾紗紙剳弘治十四年﹐銀二百六兩五錢二分﹔正徳三年﹐銀一百四十一兩四錢一分﹔十年﹐一百一十二兩八錢七分﹔十六年一百七兩九錢六釐﹔嘉靖八年﹐銀一百四十六兩五錢三釐。

明綱甲葉正徳十﹑十一年﹐徵銀共一百八十五兩五錢﹔嘉靖年間無徵。

靑熟絲綢綿煖皮弘治間無徵。正徳四年﹐少者銀六錢一分﹔十四年﹐多至七兩三錢﹔嘉靖元年﹐五兩七錢三分。

雜辦

生漆弘治六年﹐徵銀少者二錢二釐﹔三年﹐多至一十七兩四錢一分。正徳五年﹐少者四兩三錢二分﹔十一年﹐多至四十二兩五錢三分。嘉靖年間無徵。

棕木弘治八年﹐徵銀少者二錢﹐多至一兩八錢﹔正徳十三年﹐少者三錢﹐多至八兩九錢六分﹔嘉靖年間﹐多至四十二兩五錢四分。

水膠弘治九年﹐徵銀少者五錢二分五釐﹐多至四兩一錢八分﹔正徳十二年﹐少者一錢五分﹐多至八兩九錢六分﹔嘉靖三年﹐少者三錢﹐多至七兩一錢六分。

雜皮弘治﹑正徳間無徵。

黃蠟弘治五年﹐徵銀一兩三分﹔十七年﹐多至五兩四錢。正徳間以來無徵。

白麻弘治十年﹐徵銀七兩三錢二分﹔十二年﹐一十四兩四錢四錢四分﹔正徳六年﹐少者七錢九分﹔八年﹐多至四兩三錢﹔嘉靖四年﹐徵銀六十兩一錢八分。

布匹弘治十年﹐徵銀一十一兩五錢﹔十六年﹐五兩三錢﹔正徳八年﹐少者一兩三分五釐﹐多至二十九兩八錢八分﹔嘉靖間無徵。

紙張弘治十五年﹑十六年﹐銀五兩七錢六分﹔正徳四年﹐少者二兩二分﹔十三年﹐多至一十八兩一錢九分﹔嘉靖二年﹐六兩六分﹔七年﹐徵三錢二分。

紵絲綫羅正徳十一年﹐銀六十九兩三錢五分﹔嘉靖三年﹐少者三十八兩三錢﹐多至七十八兩九錢九分。

荒絲正徳三年﹐徵銀少者二錢﹔八年﹐多至一兩一錢﹔嘉靖八年﹐徵銀一百三十二兩三錢八分零。

翠毛弘治間無徵。正徳八年﹐少者銀三錢一分﹔十四年﹐多至銀七兩七錢二分﹔嘉靖年間無徵。

生鐵弘治間無徵﹔正徳十三年﹐徵銀四錢二分﹔嘉靖三年﹐徵銀五錢九分四釐。

鐵綫弘治九年﹐少者六錢三分﹐多至四十五兩五錢﹔嘉靖五年﹐徵銀四十六兩二錢一分。

木炭正徳八年﹐少者二兩八錢三分﹐多至六十六兩九錢四分﹔嘉靖元年﹐八兩七錢﹔三年﹐三十二兩四錢二分。

里甲綱銀國初﹐應役之費﹐惟以里甲直日者自辦。正徳十五年﹐沈禦史議將通縣費用分正雜二辦﹐以丁四糧六法則科派。嘉靖十六年﹐禦史李鳳翔再議﹐刊定賦役冊儲庫﹐其銀兩用度各有定則﹐但額外之費尙多﹐原派之數未足﹐蓋未能奉行如法云。

十五﹑水利

陂塘之築﹐池堰之修﹐皆爲旱澇之備﹐實農作所系﹐國賦所關﹐良有司所當加意者也。志《水利》。

塘陂

產坑陂在永安裏。長一百九十三丈﹐闊六尺﹐深六尺﹐漑田三頃十畝。

上塘

在永安裏。長四十餘丈﹐闊三十餘丈﹐深四尺﹐漑田一頃三十畝。

可塘

在永安裏。方圓一十四丈﹐今爲田。

陳塘

在永安裏。闊六十餘丈﹐深五丈。初龍津有放生池﹐宋縣令陳宓乃移於此﹐葺亭於上﹐名曰「流惠亭」。

周塘

在長泰裏。洪武以後分地方﹐今屬永安裏。長六十餘丈﹐闊三丈﹐深五尺﹐儲水漑田二頃二十畝。

蘇塘

在長泰裏。七十丈﹐深三丈﹐漑田二頃二十畝。

上洋塘在長泰裏。長二十丈﹐闊十丈﹐深三尺﹐漑田二十畝。

黃潭塘在長泰裏。長六丈三尺﹐闊四丈五尺﹐深三尺﹐漑田一頃一十畝。

楊柳塘在依仁裏。長四十餘丈﹐深四丈﹐圳水沿流一里許﹐漑田一頃九十畝。

烏徳陂在依仁裏。長五十丈﹐闊三丈﹐深五尺﹐漑田三頃八十畝。

烏鎭陂在依仁裏。長一千六百丈﹐深五尺﹐漑田三頃五十畝。

洋塘在依仁裏。方圓二百五十餘丈﹐深三尺﹐漑田三頃二十畝。鄕官詹源請產懇田。

石蛇陂在新溪裏。長五百餘丈﹐闊四尺﹐深二尺﹐漑田一頃八十畝。

洪巖陂在新溪裏。長三十餘丈﹐闊六尺﹐自大巖山之南而來﹐漑田三頃四十畝。

洪巖洪山陂在新溪裏。二大陂也﹐水來自大巖山之南者爲洪巖陂﹐來自大巖山之北者爲洪山陂。

二陂共長三千餘丈﹐闊六丈﹐漑田五十頃九十畝。

黃新塘在新溪裏。方圓四十餘丈﹐漑田二頃一十畝。

洪塘

在新溪裏白沙亭十里許。長二十餘丈﹐闊一丈﹐深八尺﹐漑田一頃八十畝。

鄭巖陂在新康裏。屈曲二十餘里﹐闊二丈﹐深三尺﹐漑田二十頃一十畝。

卓元東洋陂在新康裏。屈曲二十餘里﹐闊八尺﹐深三尺﹐漑田三頃八畝。

髙陂

在崇善裏。長一千六百一十一丈﹐闊五尺﹐深三尺﹐漑田一十頃一十畝。

亭前陂在崇善裏蓬萊山下。長一百二十七丈﹐闊十餘丈﹐深五尺﹐漑田八頃十畝。

西門陂在崇信裏。舊與亭前陂爲一﹐今各長一百二十七丈﹐闊一十餘丈﹐深五尺﹐漑田二頃。

源口堵瓏洋塘在龍興裏。長五十丈﹐闊十丈﹐深四尺﹐漑田二頃十畝。

西陂

在崇善裏。長一千一百九十五丈﹐闊六尺﹐深七尺﹐漑田一頃八十畝。

石鼓陂在崇善裏。長九百三十二丈﹐闊一十丈﹐深二尺﹐漑田二頃二十畝。

山洋陂在崇善裏。長五百七十三丈﹐闊五尺﹐深五尺﹐漑田一頃九十畝。

前山坑陂在感化裏。長三百餘丈﹐闊九尺﹐漑田五十餘頃九十畝有餘。

陂烏陂在來蘇裏鱟山下。長一千一百九十九丈﹐闊七丈﹐深七尺。陂下又有大官圳﹐長五百九十四丈﹐闊一丈二尺﹐深五尺﹐漑田二百八十頃二十畝零。

蘆汀兩塘陂在還集裏。長二十餘丈﹐闊七丈﹐深八尺﹐土下兩大塘﹐漑田五頃七十畝。

十六﹑井泉

先王祭五祀﹐井居其一。《易》曰「井洌寒泉食」。又曰「井養而不窮」。蓋井泉之有利於人也大矣。書其大者﹐余不悉焉。志《井泉》。

井

歐宅井在縣治鳳山之麓﹐主山之泉。正統間﹐里人共浚之﹐泉愈淸冽﹐又呼爲「後田井」﹐有古石盂在焉。

縣庭前井在縣治中東廊下。宋紹興間﹐知縣龔時可鑿﹐有《新井銘》﹐今廢。

縣內井在縣治東廊下。國朝天順間﹐知縣楊紀鑿﹐以便汲水﹐且防火患。

下市井在縣治南路旁。舊因婦溺﹐眾塡塞作小屋﹐其上供泗洲佛。成化八年﹐里人拆屋浚之﹐味淸甘﹐𨿽旱不竭﹐今堙塞。

曹主簿井在縣治東﹐地名「下尾」。宋熙寧五年﹐主簿曹緯鑿﹐右闌有「主簿曹公」四字﹐今堙塞。

蔡公井在縣治宣化坊之旁﹐石闌有「眾緣修蔡公井」六字﹐後堙塞。永樂十八年復浚。

宮後井在四聖宮邊路旁。

後園井在縣治西路房後﹐堙塞。國朝天順間復浚﹐今在民家花園之後﹐故名「後園井」。

蘇家井在縣治後﹐泉甘冽﹐汲之者眾。

縣前井在縣治興賢坊﹐味甚甘﹐淸冽﹐

活邊巷內井今廢。

陳復齋井在鳳池橋頭復齋祠內。今祠廢而井存。

佛泉井在新溪裏。相傳宋昭應禪師經過﹐值溽暑渴甚﹐無井可汲。有一老嫗汲澗水飲之。禪師感其意﹐以杖錫卓地﹐泉出﹐民遂甃爲井﹐味亦甘美。

泉

聖泉在縣治東隘門外。泉湧道旁山石間﹐砌池瀦之﹐冬夏不竭﹐石刻「聖泉」二字。

甘泉在永安裏折柳亭前。味甚甘﹐可以蠲煩拆酲。

瀑布泉在永安裏產坑山。雨後潺湲琤琮﹐奔瀉直下﹐如瀑布狀﹐故得名。

眞覺院泉在光徳裏。山前寒聲鳴玉﹐可以洗心淸耳﹐最爲可愛。

湯泉在龍興裏溪邊。

十七﹑坊市

凡邑裏﹐民居所聚之處爲坊﹐而貨物貿易之地爲市。坊則系之以名﹐表厥宅裏﹐市則治之以官﹐平其物價。蓋周制矣。安溪𨿽小﹐而遠近坊市亦有可觀。志《坊市》。

坊

牧愛坊在縣鼓樓前﹐舊名「敏政」。國朝正順間﹐知縣楊紀立。正徳十六年﹐知縣龔穎攺名「承宣」。嘉靖八年﹐知縣黃懌攺名「撫字」﹐歲久圯壞。嘉靖三十年﹐知縣汪瑀拆建﹐攺今名。

省元坊在縣治東街。宋淳祐間﹐縣令汪愈爲庚戍禮闈第一人陳應雷立﹐今廢。

中和坊在縣東街。宋寶慶間﹐縣令顏振仲立﹐今廢。

梯云坊在東街﹐初名「攀鱗」。宋嘉定間﹐縣令孫昭先立﹐攺「梯云」﹐今廢。

美政坊在縣西街﹐初名「濟川」。宋縣令林徹攺「美政」﹐後攺「亨衢」。縣令吳內重立﹐復名「美政」﹐今廢。

仰朱坊在縣西街﹐舊曰「新堤」﹐以西通仰朱堂故名﹐今廢。

興仁﹑和義二坊宋嘉定辛未﹐縣前東西新辟一字路﹐立二表﹐東曰「興仁」﹐西曰「和義」。紹定間﹐知縣劉龐立坊﹐今廢。

升俊坊在東街﹐初名「亨衢」。宋淳熙間﹐縣令林徹攺「升俊」﹐後攺「冠英」。咸淳間重立。國朝正統間﹐知縣邵公陽重立﹐今廢。

興賢坊在縣東街﹐舊爲「鳳池坊」﹐攺「履道坊」。宋淳熙間﹐縣令林徹又攺「擢秀」。咸淳間重立﹐初名「興賢」﹐今廢。

宣化坊在縣前街。國朝正統間﹐知縣邵公陽立﹐今廢。

育賢坊在儒學前。國朝正統間﹐知縣邵公陽立﹐今廢。

仙桂坊在縣南街。國朝正統間﹐知縣邵公陽立﹐今廢。

瀛州坊在東街。宋嘉定三年﹐縣令趙遵夫立﹐今廢。

會元坊宋有會元坊﹐在西街﹐爲省元陳應雷立﹐今廢。國朝正徳十六年﹐知縣龔穎以弘治間知縣吳琎立南街「熙春坊」﹐攺今名。

直講坊在縣治東﹐舊名「鳳髻」。國朝弘治間﹐知縣吳琎立。正徳十六年﹐知縣龔穎爲宋直講張讀攺立今名。

侍禦坊在縣治西﹐舊名「龍津」。國朝弘治間﹐知縣吳琎立﹐正徳十六年﹐知縣龔穎爲禦史劉安生立﹐攺今名。

激揚坊在縣東分司前。國朝正徳七年﹐知縣王廷佐立。

國賓坊在縣治南。國朝弘治五年﹐知縣陳輔爲舉人陳興仁立。

貞節坊在縣治南街。國朝正徳十一年﹐知縣彭黃爲旌表節婦詹琎妻林氏立。

四牌樓二一在縣治前十字街。東匾「進士」﹐西匾「世科」﹐南匾「繡衣」﹐北匾「峨采」﹔國朝正徳間﹐知縣彭黃爲禦史詹源立。一在儒學前大街﹐南匾「儒林」﹐北匾「文苑」﹐東匾「騰蛟」﹑「起鳳」﹔國朝正徳辛巳﹐知縣龔穎立﹐今廢。

進士坊在縣西南臨溪。宋嘉定間﹐縣令趙彥侯爲庚辰進士黃申孫立﹐今廢。

交教坊在儒學前﹐國朝弘治間﹐知縣吳進立﹐今廢。

秋鶚橫霄坊在縣治西。國朝正徳辛巳﹐知縣龔穎爲舉人劉春立。

泮宮坊在儒學門前。國朝正徳十六年﹐知縣龔穎立﹐今廢。

梯云坊在感化裏。國朝景泰庚午﹐知縣鐃守中爲舉人李煜立。

掇英坊在崇信裏。國朝正統間﹐知縣路亨爲舉人詹靖立。

云梯坊在崇信裏﹐國朝永樂間﹐縣令爲舉人馮毅立﹐今廢。

興賢坊在儒學前東。

育才坊在儒學前西。俱嘉靖十六年﹐署縣事本府經歷倪用明始建。按﹕用明署印安溪廉愼有爲﹐一毫無取﹐二坊之建皆不動費民財﹐士民至今猶頌徳焉。

市

東街市在縣前十字街東﹐立匯徵冷鋪一所。

西街市在縣前十字街﹐立會元冷鋪一所。

南街市在縣前直抵龍津渡﹐立省元冷鋪一所。

以上三鋪各立總甲一名﹐小甲三名﹐管各鋪鋪夫﹐每夜輪更提鈴巡防﹐以弭火盜。中充總甲者﹐多狡猾之徒﹐往往差撥不均﹐故殷富者經年不差﹐貧乏者月差數次﹐風冷霜侵﹐似亦可憫。前知縣黃懌革獘﹐通查各街煙戶﹐共計若干﹐自正月初一日起﹐至十二月除夜終﹐以序編定﹐粘於縣廳﹐照依點撥一名﹐輕重不得﹐民甚徳之。此事非大節﹐然亦仁卹愛民之意﹐良有司毋亦效而行之乎。

儒學街在儒學門前。東抵錢江庵﹐西抵南街﹐其形如帶﹐乃建學時古路。其後攺易﹐術家嫌於屈曲﹐有妨人才。國朝正徳辛巳﹐知縣龔穎攺復原路。嘉靖八年﹐知縣黃懌復辟開數丈餘﹐士子往來便之。

新路街在縣前東。嘉靖六年﹐知縣黃懌開建榜亭一十八間﹐在於街左。

湖頭市在感化裏。百貨所聚﹐號「小泉州」。

十八﹑橋渡

橋﹐水梁也﹔津﹐小渡也。車輿之行﹐有橋梁之設﹔天限之分﹐有津堠之立﹐則民無病涉之患矣﹐亦王政一事也﹐志《橋渡》。

橋凡三十二橋。

龍津橋在縣治南﹐卽古黃龍渡。宋紹興八年﹐縣令倪察始以舟爲浮橋。淳熙二年﹐縣令趙善竦再修。慶元五年﹐縣令趙師戩始創石址木梁。嘉泰二年﹐縣令龔晏始成之。長六十八丈﹐廣二丈四尺﹐上覆以屋﹐凡四十三間。咸淳丁卯﹐縣令鐘國秀重修。元至正間圯。國朝天順四年﹐邑人李森建﹐今圯。

鳳池橋在縣治西。宋開禧三年﹐縣令楊承祖始建。嘉定六年﹐縣令陳宓重修﹐石址木梁﹐覆以屋﹐凡四十六間﹐邑人徳之﹐刻石曰「陳公橋」。復齋以爲專前人之功﹐納之水﹐以其接於鳳山﹐攺爲「鳳池橋」。後四十三年﹐沙擁石出﹐若有所待﹐邑人復募而峙立焉﹐俗呼「上緣橋」。

以上二橋﹐實車馬往來之衝﹐但龍津橋正直南門﹐地理家病其有傷縣治﹐又各梁斜向學基﹐未免有害。鳳池橋適當溪流湍急之處﹐終難植立。議者謂﹕當以二橋舊石並作一橋﹐移造於東大隘之下﹐連續永安東臯之地﹐以爲水口關鎖﹐則用力省﹐風气完密﹐且水寬溪淺﹐可保堅固無虞矣﹐起廢興衰之機端有俟云。

大嶺橋在縣西北。

小嶺橋在縣治西北。

東園橋在縣治西北。

芒洲橋在崇善裏﹐跨山坑﹐小橋通永春縣。邑人李森天順間修建。

石圳單板橋在崇善裏。

溪口橋在崇善裏。

拱橋

在崇善裏。

仙人跳橋在崇善裏。

上任﹑下任橋在崇善裏。

大澚橋在崇善裏。

源口埔頭橋在龍興裏。

牛嶺橋在龍興裏。

湯頭拱橋在感化裏。

馬迹橋在感化裏。

盆口橋在感化裏。

卓捨橋在感化裏。

東山橋在感化裏。

下坑橋在感化裏。

白塗橋在長泰裏羅渡東。嘉靖元年﹐里人黃添養重修。

大宇橋在長泰裏﹐跨山坑﹐接南安縣﹐安溪地界直至此爲止。

建口橋在常樂裏。建口橋﹐國朝正統六年建﹐石址木梁﹐構屋二十三間於上﹐今圯。

雙濟橋在崇善裏。宋淸水大師建。紹熙中﹐僧惠華增髙之。開禧丁卯﹐邑人吳遜之﹑僧了性重建﹐洿上坑﹐通源口渡巡司﹐今圯。

谷口橋在崇善裏。又名佛口橋﹐其上爲屋十一間。舊有淸水大師自永春來﹐見行者艱涉﹐遂造成橋﹐今廢。

西洋橋在依仁裏。舊名「官廳石橋」﹐跨小溪凡三十三間。宋淳熙十二年﹐大水壞其九﹐道人僧惠明重建。壬申﹐水壞其四﹐邑人林紹老﹑僧一寧修之﹔丙子﹐又壞其四﹐林又與僧悟晃修之。丁巳丙寅十年雨水﹐其三又壞﹐邑人施天祐及僧道珍又修之﹐後有寓公寺丞趙嗣嘉以僧自晃主緣﹐於中一址修作小浮屠其上﹐今俱圯﹐石址存。

黃塘橋在感化裏。俗呼「黃阪橋」﹐里人吳煜重修﹐今築成路。

喬美橋在依仁裏。三間﹐路通同安。

埔土尋橋在永安裏。去縣東四里。國朝正統十三年﹐水泛橋頹﹐其址尙存。

兩港橋在永安裏。去縣東十里﹐跨山坑﹐水自麗碧山而下﹐橫入於溪﹐故名。淳熙九年﹐僧性金創。久廢。嘉靖六年﹐知縣黃懌重建。

永安橋在縣治東北﹐跨東溪。宋﹐淸水巖僧惠淸主緣爲之﹐石址﹐四屋九間﹐今廢。

壩頭橋在來蘇裏。平洋橫跨官圳﹐俗呼「下刈溝邊」。

渡

建口渡在常樂裏﹐亦名仙澚渡。

新溪渡在感化﹑來蘇二里之間﹐又名新魁渡。

下林渡在感化﹑來蘇二里之間。義民胡欽家﹐世代施舟以濟往來﹐俗呼「黃阪渡」。

綿淹渡在感化﹑來蘇二里之間。

源口渡在龍興裏。原巡檢司在焉。

吳埔渡在縣西北五里。

薛阪渡在光徳裏﹐一名仙苑渡。

大洋渡在新溪裏。

澚下渡在光徳裏。

淩淵渡在光徳裏。

常沿渡在縣治西鳳池橋下﹐編年渡夫一名。

黃龍渡在縣治南龍津橋上﹐年編渡夫一名。

羅渡

在長泰裏﹐編渡夫一名。

﹝《安溪縣誌》卷之一終﹞

●卷之二規制類

《安溪縣誌》卷之二

規制

類

都邑建制﹐必備規制。公署所以出政也。壇壝﹑祠廟﹐義崇祭報﹐政之大也。陰陽﹑醫局﹑倉亭﹑鋪館﹐政之屬也。寺觀以廬緇羽之流﹐亭榭以紀名人之迹﹐故次「寺觀」﹑次「亭榭」﹐作《規制類》第二﹐其目有五。

一﹑公署

國家建官圖治﹐必設公署以居之。居之﹐必有位。位﹐政之建也。署﹐位之表也。署以表位﹐位以建政﹐古之制也。志《公署》。

行署

按察分司在縣治東﹐城隍廟右。國朝正統五年﹐知縣邵公陽重建公堂﹑後堂﹑廠房﹐共八間。嘉靖八年﹐知縣黃懌建廚房二間。

府館

在縣治東﹐城隍廟左﹐原系布政分司。國朝正

統五年﹐知縣邵公陽重建公堂三間﹑後堂三間及兩旁廚

捨各一間。

縣署

縣治

在鳳山之下。五代周顯徳二年﹐詹惇仁請立縣治。宋紹興﹑嘉定﹑淳祐間﹐縣令韋能惠﹑陳宓﹑黃堅叟﹑趙盞夫及至元間縣尹何克明相繼重建。國朝洪武﹑正統年間﹐知縣侯士舉﹑潘靖復相繼修建。正統十四年毀於寇﹐惟儀門獨存。景泰間﹐邑人李森捐資助建正廳。天順間﹐知縣楊紀復建後堂﹑譙樓﹐並修六房。天順七年﹐典史謝日新始是暮廳。

縣正廳詹惇仁初建。紹興二十三年﹐縣令韋能惠重建。紹熙五年﹐縣令昭先修之。廳後有堂三間﹐扁曰「吏隱」。吳丙曰「美錦」。咸淳間﹐縣令林泳扁曰「琴堂」。俱久廢。國朝正徳間﹐知縣龔穎﹑嘉靖間知縣黃懌相繼修之﹐扁曰「琴堂」﹐日久而漸壞﹐至於嘉靖二十七年﹐知縣汪瑀從而飾之﹐攺其扁曰「淸愼勤」。

幕廳

宋尉廳在丞廳之左。國朝﹐建縣廳之東﹐扁曰「贊政」。

吏捨

在縣廳前。東爲吏﹑戶﹑禮﹐西爲兵﹑刑﹑工。

戒石亭在縣廳前甬道中。銘曰「爾俸爾祿﹐民膏民脂﹐下民易虐﹐上天難欺。」

儀門

五間。天順間知縣楊紀建。嘉靖二十七年知縣汪瑀修。

譙樓

古者﹐國無大小﹐必爲臺門。後世易之以樓﹐亦諸文三門之制﹐禮以髙爲貴之意﹐所以嚴等威重教令也。安溪譙樓久傾圯。嘉靖二十七年﹐知縣汪瑀重修﹐有聯句云「頭上卽靑天﹐夜月滿樓如鑑照﹔眼前皆赤子﹐春風到處盡弦歌。」前知縣黃懌有聯云「鐘聲震動江山曉﹐鼓韻調和天地春。」

三省堂先儒謂﹕「當官三事﹐曰「淸」﹑曰「愼」﹑曰「勤。」知縣汪瑀旣扁於堂﹐又懼其懈﹐乃復扁「三省」於堂後﹐以寓退省之意。教諭李錀記。

知縣衙在縣廳後。嘉靖二十四年知縣易廣禮再建後衙一座﹑亭一座。二十八年知縣汪瑀重加修飾。

淸軍館在縣廳西﹐今廢。

典史衙在縣治東。國朝嘉靖二年﹔典史塗璽建。

咨賢堂在典史衙之東。嘉靖十六年﹐典史鄒奇建。

架閣庫舊在廳事之右﹐謂之「省庫」。陳復齋有聯云「得從膏血裏﹐安用鬼神知。」又有常平庫在廳事之左。俱廢。惟架閣庫見存。在廳後之東﹐見一間。

縣獄

宋在縣內西。有勘廳三間﹐扁曰「盡心」﹐咸淳五年修﹐攺名「求生堂」。下爲兩廊﹑四囚房。國朝建在儀門內﹐西四間﹐今獄門攺譙樓西內。

公廨

在縣治內。東西六房﹐吏分居焉﹐

申明亭在儀門外左。

旌善亭在儀門外右。

屬署

源口渡巡檢司宋大中祥符間﹐泉州提刑奏置巡檢司於永春﹑徳化﹐始議寨於永春﹐凡三議﹐卒於徳化左嶺下五州輻輳﹐遂卽其地建司。元丰三年﹐遷於徳化西雲峯裏丘店村﹐主徳化﹑永春﹑安溪﹐謂之「三縣寨」。其後﹐設於本縣龍興裏﹐專屬本縣。國朝嘗裁省。正統五年﹐知縣邵公陽具奏重設。正統十一年﹐巡檢馬郁建公堂三間。後壞﹐巡檢陳文舉重建。嘉靖二十八年﹐題準以巡檢司﹐移入白葉堡守禦﹐但印信猶未攺鑄頒降。

白葉阪守禦千戶在白葉堡城內。泉州衛千戶點委帶泉州衛軍二百名屯戌﹐一年一替。

陰陽學嘉靖二十二年﹐本府通判陳堯典署縣事﹐始將縣前鋪攺建在直街。

醫學

未建。

僧會司未建。

道會司未建。

倉

預備倉古有「義倉」﹑有「社倉」。安溪預備倉四所。南北二倉﹐俱在縣治內之東。西倉在還集裏。東倉先在感化裏﹐今移入縣治東﹐將上司發下贓罰及本縣贓罰銀兩﹐遇丰稔之年﹐收買稻穀儲倉﹐以備賑濟。

際畱倉在縣治東。貯官吏俸米。

儒學倉在本學。貯師生俸廩。

鋪

縣前鋪在龍津觀西。

公母林鋪在永安裏。久壞。嘉靖三十年﹐知縣汪瑀重建。

羅渡鋪在長泰裏。正徳十五年﹐知縣龔穎重建。嘉靖三十年﹐知縣汪瑀重修。

演武場附﹕古者﹐寓兵於農﹐閒則練習﹐有警則分布守禦﹐所以衛民也。安溪縣舊有閱武亭﹐紹定王辰﹐縣尉趙汝淞建。寶祐六年﹐趙必穟修之。咸淳五年﹐吳幼角重修。久廢。國朝正徳間﹐縣令王廷佐建縣治南。正徳十六年﹐知縣龔穎重修﹐攺今名焉。

養濟院附﹕古爲「居養院」﹐元爲「孤老院」﹐洪武二年始攺今名。舊在鳳池橋西南﹐立屋十四房﹐擇縣之謹厚者二人掌之。每歲取廢寺粟若干石以養之。病給之藥﹐死惠之棺。院廢。嘉靖六年﹐知縣黃懌建在永安裏。

惠民藥局附﹕宋置藥局。元大徳間﹐立官保良醫主之。安溪惠民藥局原在縣左﹐宋時建。嘉定庚午﹐始爲「和劑局」。於中門內﹐招明醫一人修制﹐吏一人佐之﹐掌出入籍。寶祐間﹐知縣趙汝攺每歲於秋日﹐令兩庵道人循行徧施。國朝設局﹐立醫學訓科一員主之。久廢。嘉靖六年﹐知縣黃懌攺滛祠一所﹐扁曰「濟生堂」﹐在縣治東。

漏澤園附﹕宋崇寧中﹐令州縣以常平錢置漏澤園。安溪民貧﹐或有火化而置之溝壑者﹐良可哀也。嘉靖六年﹐知縣黃懌始設在永安裏。廣六畝﹐環以石徹。地蓋謝志道獻者。

觀瀾公館附﹕在依仁裏﹐里人沈璋建。本業學之地﹐時爲官府往來駐節﹐故名「公館」。

鳳山書院

二﹑壇壝

國朝仿古制禮﹐建立壇壝。祀社稷於西郊﹐陰之盛也。祀山川﹑風雲﹑雷雨於南郊﹐陽之盛也。祀邑厲於北郊﹐陰之極也。若城隍﹑土神爲一邑之主﹐地道也。故於山川﹑風雲﹑雷雨並壇而祀之﹐用致祈報之誠﹐無非所以爲民也。志《壇壝》。

社稷壇在縣西﹐北向﹐中爲壇﹐四方﹐廣二丈五尺﹐髙三尺四寸﹐出階各三級。壇下北深九丈五尺。東﹑西﹑南各五丈。瘞次在其西北﹐以垣繞之﹐立四紅門﹐由北門入。石爲主﹐長二尺五寸﹐方一尺﹐埋於壇南正中﹐去壇二尺五寸﹐上員尖﹐余埋土中。西建神廚﹑齋所各三間﹐宋紹興間﹐縣令李著建之。正統九年﹐知縣路亨﹐成化間知縣方汝榮重修。每年春秋二祭。

風雲﹑雷云﹑山川壇在縣西南﹐南向﹐制與社稷同。洪武元年欽奉聖旨﹐祀山川﹐若府﹑若州﹑若縣一般祭祀。至六年﹐以風雲﹑雷雨﹑山川之神共爲一壇合祭。後又以城隍合祭﹐於壇東建神廚﹑齋所各三間。正統九年﹐知縣路亨重建。成化間﹐知縣方汝榮重修。每歲春秋二祭。

邑厲壇在縣治北。南向﹐周圍八丈四尺﹐髙二尺四寸﹐前出階二級。南深六丈三尺﹐北深一丈二尺﹐東﹑西各廣三丈六尺。繞以垣墻﹐前立門額。國朝洪武初年建。正統間﹐僉事陳祚命﹑知縣路亨修。成化間﹐知縣方汝榮重修。每歲三月淸明﹑七月望日﹑十月朔日祭。

鄕厲壇祭一鄕之厲。洪武八年﹐每裏各設一所﹐四周土墻﹐中築土臺一座。祭與邑厲壇同日﹐裏中父老﹐備物致祭。

三﹑廟祠

邑之土神﹐陰司禍福﹐有保障之責﹐廟食玆土﹐祀典紀焉。若生而有功於民者﹐死則民思而祀之﹐示不忘也。故祭法以能禦大災﹑能捍大患﹐則祀之。志《廟祠》。

城隍廟在縣治東。南唐保大十四年建。國朝景泰二年﹐邑人陳貞徳修。成化年間﹐知縣谷廷怡﹑吳英相繼修建。成化十五年﹐典史蔡珍重建後堂三間。嘉靖已亥﹐知縣殷騖重建﹐以後堂攺爲神寢。

按﹕城隍﹐古不載祀典。後世以爲髙城﹑深池﹐捍外衛內﹐其英靈之气﹐或炳而爲神﹐不可以無祀。其祀與山川﹑社稷同義。世人不察其理﹐往往以人道處之﹐面目﹑冠裳﹐侈加封號﹐失之矣。本廟﹐洪武三年封天下府城隍「監察司民成靈公」﹐縣城隍「監察司民顯佑伯」。洪武三年六月﹐詔革封號﹐止稱「城隍之神」﹐與風雲﹑雷雨﹑山川並壇而祀﹐其義始正。安溪無城池﹐城隍似不必建。今縣無城池者皆建﹐從時制也。猶廟而祀之﹐人道以處之﹐則沿襲前代之失而未攺耳。

名宦祠舊在儒學東﹐名福民祠。嘉靖七年﹐知縣黃懌攺今名。嘉靖十七年﹐知縣殷騖攺建於縣治內譙樓西﹐祀後周縣令詹惇仁﹔宋﹐宋文炳﹑許君佑﹑楊幹﹑陳宓﹑趙彥侯﹑鐘國秀﹑周珒﹑謝履﹑黃朴﹑孫昭先﹑顏振仲﹔國朝祀潘靖﹑戴玠﹑路亨﹑黃懌。

鄕賢祠在儒學東。祀宋張讀﹑余克濟﹐國朝李亮﹑詹靖。

詹公祠在縣鼓樓東。祀開先縣令詹惇仁。正統三年﹐知縣潘靖重修。嘉靖九年﹐知縣黃懌始舉祀典。嘉靖十七年﹐云孫源重建。又有靈惠廟在崇信裏﹐宋咸淳八年敕賜。

忠勇祠在還集裏。宋建炎﹑紹興﹐盜賊四起。鄭振負勇率眾拒之﹐席勝不止﹐遂死焉。鄕人哀之﹐立廟祀之﹐扁曰「忠勇」。

靈著廟在縣南三里。舊傳﹐唐中和四年﹐有父老姓安名寧﹐善搏虎﹐邑人祠之。僞閩時﹐長官廖儼重建。後人思長官之功﹐並塑其像於廟﹐每歲孟春﹐迎神於市﹐晨昏薦獻﹐及夏﹐歌鼓送神以歸。嘉定六年﹐邑令陳宓以虎暴禱於神﹐殺三虎﹐請於朝﹐賜今額。陳宓自爲記。

顯應廟在永安裏。姓陳名漳﹐唐時人。大順中﹐有廖長官招集流民﹐以神爲都將﹐戌溪南。曁歿﹐民卽舊壘祠之。嘉定十六年賜今額。嘉熙三年重修﹐余克濟記。

四﹑寺觀﹝宮院附﹞

緇黃有廬﹐肇自隋﹑晉﹐歷唐﹑宋而不廢﹐蓋異教也。安溪俗尙鬼﹐美惡不嫌於並書﹐以俟後之反經君子考焉。志《寺觀》。

淸水寺卽淸水巖﹐在崇善裏﹐正統年間建。嘉靖八年災﹐尋復建。

龍津觀在縣治南﹐國朝天順四年建。成化十九年﹐道士劉時靜重修。今爲祝聖習儀之所。

宮

東嶽行宮在風髻山之麓﹐面午山。始建年代無考。宋縣令李鑄新之﹐歲久傾圯。國朝天順四年重建。每歲於此迎春。余修志寓焉。蓋愛其山水之勝也。

淸溪宮在感化裏﹐國朝宣徳間邑人李森建。提學僉事周孟中過此﹐有聯云「門前溪水雙流碧﹐天外山峯萬古靑。」亦有詩﹐見《文章志》。

源口宮在龍興裏。

龍仙宮在來蘇裏。國朝洪武間﹐胡氏女名仙英及笄﹐適親迎日﹐女乃白日飛升。次日侯山之旁有降眞藤﹐盤結如椅﹐女現身趺坐寂焉。里人異之﹐遂葬於山巓。嘯天師六塑像建宮祀之﹐故名龍仙宮。

院

光相院唐乾寧二年置。

成道院在感化裏﹐宋淳化四年建。

宗教院在永安裏﹐後晉天福四年建。

檀林院在來蘇裏月峯巖﹐宋開寶二年建。

智度院在羅漢山下﹐後周顯徳三年建。

隱靜院在常樂裏﹐唐中和四年建。

等法院在吳旗山下。舊名棲桐﹐後攺今額﹐攝令江白有詩﹐見《文章志》。

解空院唐天祐四年建。

超化院在瑞峯山下﹐後梁貞明三年建。

明覺院在還集裏﹐宋開寶二年建。

鷲臺院在瑞峯山下﹐後唐長興三年建。

萬壽院在崇信裏﹐後晉開運元年建。

三惠院在瑞峯山下﹐後梁開平元年建。

淸禪院在崇信裏﹐後晉開運元年建。

禪惠院後晉開運元年建。

定慈院在新康裏﹐後晉開運元年建。

永福院後晉開運元年建。﹝俱在崇善裏﹞

上乘院在盧山下﹐舊名盧山院。唐天祐三年建。

契眞院唐天祐四年建﹐在龍興裏。

常安院在駟馬山下﹐唐天祐二年建。

定明院在崇善裏﹐唐光化三年建。

福巖院在新溪裏﹐後梁貞明五年建。

靈像院在龍興裏﹐唐光啟一年建。

演法院在新溪裏﹐後唐長興二年建。

宣梵院在龍興裏﹐後晉天福七年建。

感化院在新溪裏﹐後唐長興二年建。

般若院在龍興裏﹐後晉開運二年建。

慈思院在新溪裏﹐宋建隆四年建。

隆壽院在感化裏﹐後梁貞明四年建。

超覺院在新溪裏﹐在盧山下﹐宋乾興元年建。

棲眞院在感化裏﹐後唐長興二年建。

福海院在依仁裏﹐唐光化三年置。

百法院在感化裏﹐後晉開運元年建。

千福院在依仁裏﹐宋天禧元年建。

淨壇院在感化裏﹐後晉開運元年建。

惠巖院在依仁裏烏巖山下﹐後梁乾化二年建。

佛惠院在感化裏﹐後晉開運元年建。

淨社院在依仁裏烏巖山下﹐後晉天福五年建。

惠林院在依仁裏﹐保大十年建。

法輪院在依仁裏烏巖山下﹐後晉天福五年建。

覺苑院後唐時﹐南嶽僧樂其山水﹐有卜居之意。僞閩王繼勛捐地建庵。畱鄂公廣之爲寺。後晉天福中﹐名「大云廣福」。宋治平二年﹐錫今「覺苑」。熙寧五年﹐合庵一十有一爲禪剎。寺臨溪﹐境幽勝。邑令陳熊顯有詩「水落舟橫露淺沙﹐粉垣松桂古禪家」之句。

眞覺院在依仁裏。

淨果院在依仁裏盧山下﹐唐天祐二年建。

悟本院在光徳裏﹐宋建隆元年建。

善惠院在鳳髻山下﹐宋建隆二年建﹐初名「龍安」。治平二年攺名「善惠」﹐上有三峯亭。

﹝以上院多廢﹞

尼院

圓覺院香林院教海院寶乘院眞觀院

﹝以上院多廢﹞

庵

錢江庵在縣治東﹐國朝正統八年建。今攺社學。

大石庵在感化裏﹐景泰五年建。

濟渡庵

後空廟在新康裏。

溪內廟在依仁裏。

官倉廟在龍興裏。

鄕賢廟在新康裏。

鱟山廟在來蘇裏。

泰山巖在感化裏。已上二淫祠﹐里人每年迎賽﹐費至百金。

碧翠巖在感化裏。

寶云殿在還集裏﹐中祀五穀仙人。四方多從祈夢﹐亦甚有應者。

五﹑亭榭

幽亭曲榭﹐攬勝而立。有因其地﹐有因其人。名𨿽不同﹐而義寓焉。安山多幽勝﹐古今亭榭亦可書也。志《亭榭》。

美報亭宋紹興丁丑建。紹興壬子﹐縣令王孝廉修。紹定壬辰﹐縣令劉寵重修。咸淳戊辰﹐縣尉錢師尹作記﹐見《文章志》。

飛躍亭舊名「詠歸亭」。宋嘉定九年﹐縣令趙彥侯建。十四年﹐趙彥毛攺名「飛躍」﹐狀元曾從龍書扁。

曉樂亭在縣西﹐初爲民廬﹐瓦礫弗治。咸淳五年建亭三間。以術者之論﹐嫌於午山之衝﹐亭以蔽之。

溪光亭在云津閣西。陳復齋題扁。

溪口亭在崇善裏溪口橋。

丰嶺亭在感化裏。

寓思嶺亭界在龍興﹑感化二里。

白沙亭在新溪裏。

折柳亭在縣東五里。紹興九年﹐縣令李茂則建。淳祐間﹐鄭師申重建。扁曰「溪山勝槪」。

觀瀾亭在縣西通安門內。淳熙三年﹐縣令謝快攺此名。嘉定五年﹐陳復齋書扁。有詩見《文章志》。

望云亭在崇信裏﹐詹惇仁建。面九峯山﹐以寓思親之意。

義芳亭在龍津觀前。嘉靖五年﹐歲大旱。米價翔貴﹐民多饑莩。知縣黃懌始蒞任﹐勸士民尙義者李廷封﹑劉梓﹑吳陽﹑吳中﹑李文仁﹑陳恩﹑許琥﹑梁鸞﹑黃祥夫﹑黃眞賜﹑黃瑀﹑黃寅﹑林森﹑林玄明﹑林濟﹑林岱﹑林玭﹑林妙慶﹑阮存﹑白慶甫﹑白迪盛﹑白積興﹑李占﹑蔡俊﹑楊機﹑林尙安﹑李榮﹑李鎭﹑陳祖繼﹑吳思養﹑姜十五﹑鄭公哲﹑李文通﹑王全厚﹑詹崙佳﹑林廷元﹑王佐﹑顏弘英﹑林榮二﹑徐時享﹐王休旋﹑張積環﹐守得粟一千四百餘石﹐賑濟﹐仍給官批﹐聽就本鄕支給﹐以便負載。民甚賴之。

遺愛亭在龍津觀之右﹐立知縣黃懌《去思碑》於內。

﹝《安溪縣誌》卷之二終﹞

●卷之三官制類

《安溪縣誌》卷之三

官制

類

官制﹐職官制度也。錄之﹐志不忘也。夫遠而弗忘者﹐鮮矣。於賢者﹐表而出之﹐可以觀政矣。政﹐莫大於刑﹐故「刑法」次之。食鹽之制﹐所以養民生也﹐故次「食鹽」。徭役之制﹐所以寬民力也﹐故次「役法」。考而行焉﹐政斯舉矣。爲《官制類》第三。其目有六﹕

一﹑職官

先王設官分職﹐所以治民﹐後世因之。安溪自唐以來﹐張官置吏﹐爲蒞玆土﹐賢否異趨﹐並錄其姓名﹐使後人有所稽焉。志《職官》。

唐

承前代之制﹐置令﹑丞﹑尉各一人。

令﹐掌治民﹐顯善罰惡﹐理訟平賦。

丞﹐署文書典﹐知倉獄。

尉﹐主盜賊各署諸曹﹑椽﹑史。

宋

知縣一員以京朝官知縣事﹐總治民政。有戍兵﹐則兼兵馬都監或監押之職。

縣丞一員掌修水土之政﹐行貿易之法﹐興山澤之利。

主簿一員掌出納官物﹐勾稽簿書之事。

尉一員掌閱習弓手﹐除姦禁暴﹐或以武臣爲之。

儒學主學一員宋舊制﹐縣無學官﹐而令佐皆得兼之﹐故以管勾學事系銜。景定三年﹐始置主學一員。咸淳元年﹐轉運提學行下選請學正﹑學錄﹑直學各一員﹐學諭四員﹐長諭八員﹐小學教諭一員。

鹽商稅務一員

巡檢司巡檢一員以材武大小使臣充﹐專管土軍﹐巡邏州邑﹐擒捕盜賊爲職。

元

達魯花赤一員蒙古人任﹐凡縣事皆掌﹐其銜謂之監縣﹐復兼勸農事。

縣尹一員漢人任﹐號爲司判正官﹐秩同達魯花赤﹐掌縣事﹐亦兼勸農﹐縣印則達魯花赤收之﹐尹封署其上。

縣丞一員主簿一員縣尉一員俱雜以中國及蒙古人任﹐凡縣事皆同僉署﹐其所分職掌未有考焉。

儒學教諭一員元初﹐爲縣學設教諭一員﹐選請訓導一員﹐後升州學﹐則有學正等官﹐其詳未有考焉。

巡檢司巡檢一員統弓手﹐掌捕盜﹐巡邏私販詐僞之事。

國朝

知縣一員掌縣治事﹐與前代同﹐秩正七品﹐月俸七石五斗。

縣丞一員秩正八品﹐月俸六石四斗。

主簿一員秩正九品﹐月俸五石五斗。

典史一員未入流﹐月俸三石。國初﹐全設知縣﹑縣丞﹑主簿﹑典史。正統三年﹐以民少事簡﹐裁革丞﹑簿。

儒學教諭一員訓導二員國初﹐用有學行儒士。其後﹐以會試乙榜及歲貢之士爲之﹐俱月支俸廩三石。國初﹐全設訓導二員﹐後裁革一員。

巡檢司巡檢一員秩從九品﹐月俸五石﹐歲役弓兵六十名﹐以盤詰姦細﹑禁治私鹽﹑巡捕盜賊爲職。至嘉靖二十七年﹐分巡余爌奏以本司移白葉堡﹐取回原貼薴溪﹑蜂尾二司弓兵四十名﹐共一百隸之。

陰陽學訓術一員元學正一員﹐今訓術一員﹐以陰陽生之通於術者爲之﹐其屬有陰陽生五名﹐專以卜擇時日。

醫學訓科一員元學正一員﹐今訓科一員﹐以醫生之精其業者爲之﹐其屬有醫生三名﹐專治藥餌以治民疾病﹐今缺。

僧會司僧會一員以僧爲之﹐管各寺緇流﹐焚修祝聖﹐今缺。

道會司道會一員以道士爲之﹐管各觀羽流﹐焚修祝聖﹐今缺。

歷官

後周

縣令

詹惇仁顯徳二年任﹐見名宦志。

王直道顯徳二年﹐詹惇仁舉以自代。

宋

縣令

肖仁憲

李九成

薛瑩

胡勉

趙瓊

王繼仁

李衡

鄭自明

邢渭

宋克協

吳在木

劉元亨

張令宜

陳傑

楊佑賢

李宋範

許致

丁立

徐庸

郭惟淸

張韻

孟逢

錢檢

王絃

皇祐六年任。

王碩

至和元年任。

李炳

至和三年任。

楊萃

嘉祐三年任。

兪士廉嘉祐六年任。

王振

嘉祐八年任。

許噩

治平二年任。

諸葛置熙寧三年任。

謝履

熙寧四年任﹐見《名宦志》。

李通

熙寧四年任。

吳果卿熙寧五年﹝攝﹞。

蓋永

熙寧八年任。

苗穎

熙寧九年任。

趙說

元丰元年任。

黃仁傑元丰二年任。

徐大亮元丰五年任。

曾拱

元丰五年任。

葉沃

元祐五年任。

張古

元祐六年任。

李豈頁元祐八年任。

江時

紹聖四年任。

鄒子濟元符元年任。

詹鎧

元符元年任。

王澤

崇寧元年任。

黃碩

崇寧元年﹝攝﹞。

遊長文崇寧二年任。

吳銓

崇寧三年任。

柳襄

大觀四年﹝攝﹞。

郭大受大觀四年﹝攝﹞。

劉直夫政和元年任。

鄭佑

政和二年任。

陳浩然政和二年任。

阮駿

政和三年﹝攝﹞。

陳安行政和四年任。

劉觀光政和八年任。

黃與靡惠安人﹐由進士政和八年任

丁先民宣和元年任。

鄭祖徳三山人﹐宣和四年任。

洪範

陳秉文

王伯淮

陳熊

倪察

紹興八年任。

李茂則紹興九年任。

楊幹

紹興十二年任。

龔時可紹興十五年任。

黃煜

韋能惠

李著

紹興二十六年任。

廖兼

黃朴

紹興三十一年任﹐見《名宦志》。

梁揚名

李鑄

方士舉乾道七年任。

趙善竦淳熙二年任。

石如松

趙彥勛淳熙六年任。

謝映

嶽震

林澈

淳熙十四年任。

王孝廉紹熙元年任。

孫昭先紹熙三年任﹐見《名宦志》。

葉有秩慶元元年任。

趙師戩慶元四年任。

龔晏

嘉泰元年任。

楊承祖嘉泰四年任﹐見《名宦志》。

趙遵夫開禧三年任。

陳宓

嘉定三年任﹐見《名宦志》。

趙彥侯嘉定六年任﹐見《名宦志》。

周珒

嘉定九年任﹐見《名宦志》。

趙彥毛嘉定十三年任。

葉枲

嘉定十六年任。

顏振仲寶慶元年任﹐見《名宦志》。

林日選紹定元年任。

劉龐

紹定元年任。

吳丙

端平元年任。

林應辰嘉熙元年任。

趙崇栗嘉熙二年任。

黃堅叟三山人﹐嘉熙四年任。

鄭師中淳祐五年任。

趙琖夫淳祐六年任。

汪愈

淳祐八年任。

趙汝畋淳祐十一年任。

潘繼伯寶祐三年任。

陳瑩翁寶祐五年任。

李務觀景定元年任。

黃裳

景定三年任。

余直夫景定四年任。

鐘國秀咸淳元年任﹐見《名宦志》。

林泳

咸淳四年任。

鄭徳齊

陳時可

劉濤

縣丞

吳默之宣和四年任。

陳駢

紹興九年任。

林進

紹興十二年任。

李著

紹興十三年任﹐升本縣令。

孫文

紹興十五年任。

張允之紹興十七年任。

陳佐堯紹興十九年任。

黃鮪

紹興二十年任。

連澗

紹興二十五年任。

林俊民紹興三十一年任。

兪亮

乾道元年任。

朱彥明乾道元年任。

葉仲翺乾道二年任。

林思問乾道七年任。

趙廉夫淳熙四年任。

張橐

淳熙九年任。

葉之望淳熙十四年任。

彭康之淳熙十六年任。

陳宗訓紹熙二年任。

趙彥早紹熙六年任。

蘇邦

慶元元年任。

朱端直慶元四年任。

林上行嘉泰元年任。

趙彥邈嘉泰四年任。

黃武丁開禧三年任。

王邁

嘉定二年任。

趙彥寓嘉定六年任。

陳紫之嘉定八年任。

肖頡

嘉定十年任。

劉輝叔嘉定十四年任。

謝明復嘉定十六年任。

黃淸叟紹定六年任。

梁喚卿寶慶二年任。

王徹

紹定三年任。

葉發

端平二年任。

丘炳

嘉熙二年任。

趙彥詠淳祐元年任。

周武孫淳祐六年任。

趙汝桌淳祐九年任。

劉文虎淳祐十一年任。

陳執禮寶祐四年任。

阮唐老景定四年任。

趙崇雕咸淳二年任。

陳應選咸淳五年任。

主簿

弭忠信咸平四年任。

徐履

方衷

林京

陳履中宣和六年任。

葉延壽隆興二年任。

葉括

乾道四年任。

劉遂良乾道五年任。

潘彥詩乾道八年任。

劉棣

乾道八年任。

林宗呂

陳東

淳熙二年任。

曹緯

淳熙五年任。

陳惇禮淳熙九年任。

曹鎭

淳熙十一年任。

黃體中淳熙十四年任。

黃序

淳熙十五年任﹐官至侍郎。

劉性之慶元元年任﹐官至禦史。

林煥

慶元四年任。

葉延

慶元六年任。

陳淳

慶元間以特恩授本縣主簿。

浦開宗嘉泰四年任。

湯三聘嘉定二年任。

趙時傳嘉定三年任。

王仲龍嘉定六年任。

顏惟直嘉定十二年任。

余伯太嘉定十二年任。

陳士驥寶慶二年任。

黃敬先紹定二年任。

朱椿卿紹定五年任。

王翼起端平二年任。

趙必周端平二年任。

朱履常嘉熙四年任。

林明恕淳祐六年任。

盧機

淳祐九年任。

林鐘

淳祐十一年任。

吳源

寶祐二年任。

薛季澤寶祐四年任。

陳應端開慶元年任。

鄭履正景定元年任。

任豈潛景定二年任。

林日起咸淳二年任。

朱牧

咸淳六年任。

夏臻

尉

宋文炳咸平四年任﹐見《名宦志》。

江白

上官宏政和二年任。

許思恭宣和四年任。

林聳

紹興八年任。

鄧哲

紹興十年任。

陳若衝

陳大方

黃歆

羅時用紹興二十二年任。

楊棹

紹興二十三年任。

錢師尹紹興二十六年任。

曾注

隆興二年任。

趙彥仁乾道二年任。

江默

乾道五年任。

陳日修乾道八年任。

連舉

淳熙二年任。

趙彥達淳熙五年任。

林灃

淳熙八年任。

劉特一淳熙十年任。

陳祭

淳熙十四年任。

繆綽

紹熙元年任。

林時英紹熙四年任。

鄧文尉慶元二年任。

趙磬夫慶元六年任。

陳沂

嘉泰二年任。

方隆

開禧二年任。

張開先

吳澤

嘉定二年任。

李元宗

宋莒

嘉定七年任。

陳哲夫嘉定八年任。

趙崇秩嘉定十一年任。

趙希澹嘉定十六年任。

陳子順寶慶二年任。

趙汝淞紹定二年任。

沈汝諧紹定六年任。

趙崇是端平二年任。

陳應申嘉熙二年任。

陳僴

淳祐三年任。

陳多福淳祐六年任。

髙必彊淳祐九年任。

楊炎午淳祐十二年任。

胡繹

寶祐元年任。

趙必穟寶祐四年任。

謝文紀開慶元年任。

連保孫景定二年任。

張泳涯景定四年任。

吳幼粗咸淳二年任。

趙必練咸淳五年任。

主學

髙衛龍景定四年任。

許君佑景定五年任﹐見《名宦志》。

鄭宰呂咸淳四年任。

元

達魯花赤

創元

大徳間任。

禿忽魯大徳五年任。

烏馬兒大徳間任。

合剌忽丁至大初任。

塔塔兒延祐間任。

哈散

野蘭沙

伯顏帖木兒泰定初任。

阿思蘭天歷初任。

鎖禿

至元間任。

眞寶沙合至元間任。

木八剌至元間任。

孛蘭溪至元間任。

縣尹

常居仁至大元年任。

顧子敬至元間任。

何克明至元間任。

袁大有

陳鈞

大徳五年任。

完顏銳大徳間任。

常居仁大徳間任。

趙忠

至大初任。

王志行延祐間任。

李仲傑延祐間任。

楊遇

泰定初任。

孫盤

段鵬翼

孔仁

至順初任。

吳憲

至元間任。

江廉

至元間任。

吳文桂至元間任。

謝成巳至正間任。

張鈍

至正間任。

袁居敬至正間任。

主簿

盧古歹

譚興

楊曙

大徳間任。

惠明

大徳間任。

伍綿孫大徳間任。

宋義

大徳間任。

劉忽都歹大徳間任。

耿義

延祐間任。

姬義

至治初任。

也先不花太定初任。

吳文讓天歷初任。

劉中立至順初任。

唆那海馬速忽至元間任。

劉儼

正元間任。

楊文泳至正間任。

劉唐兀夕至正間任。

鄭禮

至正間任。

張康

至正間任。

縣尉

楊進

楊進興

答木

買閭

徐大同

郭珍

教諭

林廣發龍溪人﹐至正間任﹐見《名宦志》

國朝

知縣

侯士舉洪武十四年任。

陳善寧金華人﹐永樂三年任。

鄭烈

宣徳間由進士任。

潘靖

金華人﹐正統二年任﹐見《名宦志》。

劉禎

正統間任。

李靑

景泰五年任。

饒守中江西人﹐景泰間任。

楊紀

江西人﹐由監生天順間任。

邵公陽正統間任。

路亨

當塗人﹐正統八年任﹐見《名宦志》。

葉暹

江西人﹐由監生天順間任。

李晟

廣東人﹐由監生成化間任。

魏榮

浙江人﹐由監生成化間任。

陳錡

東莞人﹐由監生成化間任。

谷延怡樂淸人﹐由監生成化間任。

吳英

山陰人﹐由監生成化間任。

方汝榮直隸績溪人﹐由監生成化間任﹐見《名宦志》。

徐朴

湖廣人﹐由監生弘治間任。

吳琎

浙江烏程人﹐由舉人弘治間任。

陳輔

浙江樂淸人﹐由舉人弘治間任。

彭安

廣東潮陽人﹐由舉人弘治間任。

蔣祿

浙江居人﹐由監生弘治間任。

黃著

廣東順徳人﹐由進士正徳元年任。

李銳

江西丰城人﹐由監生正徳二年任。

王廷佐廣西賓州人﹐由舉人正徳間任。

彭黃

江西安福人﹐由舉人正徳十年任。

張俊

直隸績溪人﹐由監生正徳十二年任。

龔穎

江西吉水人﹐由舉人正徳十四年任。

黃懌

浙江蕭山人﹐由舉人嘉靖五年任。

周鼐

浙江壽昌人﹐由監生嘉靖十一年任。

江燧

直隸斂縣人﹐由監生嘉靖十三年任。

殷楘

江西星子人﹐由監生嘉靖十六年任。

梁柏

廣西桂平人﹐由監生嘉靖十九年任。

易廣禮江西宜春人﹐嘉靖二十四年任。

江瑀

直隸歙縣人﹐由監生嘉靖二十七年任。

縣丞

蹇信海洪武十四年任。

原鼎

冀州人﹐洪武二十三年任。

戴玠

潮陽人﹐永樂三年任﹐見《名宦志》。

主簿

嶽廣

洪武十四年任。

宋和

閩縣人﹐永樂三年任。

熊文

江西南康人﹐宣徳九年任。

典史

傅純

洪武十四年任。

趙顯

保定人﹐永樂三年任。

徐順道宣徳間任。

任伭

宣徳間任。

王維

正統間任。

洪寬

正統間任。

漆昶

正統間任。

管得中正統間任。

陳景樣正統間任。

徐岱

景泰間任。

謝日新天順間任。

宋信

浙江人﹐成化間任。

周密

浙江人﹐成化間任。

江廷昌浙江樂淸人﹐成化間任。

陳安

江西人﹐成化間任。

傅鼎

成化間任。

羅亨

浙江杭州人。

金繼

浙江人。

李亨

廣東新會人﹐由吏員弘治十一年任。

蔡珍

江西南昌人﹐由吏員正徳間任。

徐恆

浙江慈溪人﹐由吏員正徳間任。

楊守隈浙江鄞縣人﹐正徳十二年任。

塗璽

江西丰城人﹐由吏員嘉靖元年任。

潘濟

廣東電白人﹐嘉靖五年任。

胡瓚

浙江紹興人﹐由吏員嘉靖十年任。

鄒奇

浙江余姚人﹐由吏員﹐嘉靖十五年任。

錢良美浙江建徳人﹐嘉靖二十年任。

吳鎭

浙江臺州人﹐嘉靖二十四年任。

王釴

浙江奉化人﹐嘉靖二十六年任。

周祥

廣西桂林人﹐嘉靖二十九年任﹐升大使。

董珊

浙江靑田人﹐嘉靖三十年任。

教諭

胡儕

廣東海陽人﹐由舉人永樂三年任。

都綱

鐘興

陳政

宣徳間任。

陳汝榮廣東人﹐景泰間任。

袁綱

景太四年任。

陳催

徐碧

天順間任。

楊瓛

江西新諭人﹐由監生天順間任。

方盛

歙縣人﹐成化間任。

王偉

廣東徳慶州人﹐由舉人成化間任。

黃秉

廣東人﹐由舉人成化間任。

盛鳳儀廣東揭陽人﹐由監生成化間任。

倫喜

廣東順徳人﹐由舉人弘治間任﹐升紀善。

林源

浙江溫州人﹐由監生弘治間任。

劉子明江西金溪人﹐由舉人正徳元年任。

王龍

浙江義烏人﹐由監生正徳七年任。

鄒魯

廣東南海人﹐由舉人正徳十二年任。

程邁

廣東髙名縣人﹐嘉靖四年任。

孫櫟

廣東番禺人﹐由歲貢嘉靖六年任。

關文鳴廣東順徳人﹐嘉靖十一年任﹐升知縣。

孔一貫廣西懷集人﹐由舉人嘉靖二十年任。

於楠

浙江浦江人﹐由歲貢嘉靖二十三年任。

李鑰

廣西桂林人﹐由舉人嘉靖二十六年任。

訓導

洪鐘

洪武十四年任

吳衡

黃宰

黃琮

陳政

盧宗

江永安

許詢

鄭璋

浙江若巖人﹐由監生成化間任。

方允奇浙江人﹐由監生成化間任。

李瑽

廣東博羅人﹐成化間任。

何惠

廣東連州人﹐由監生弘治間任。

宋樞

浙江金華人﹐由監生弘治間任。

程淩雲

蘇鋼

浙江仙居人﹐由監生正徳間任。

周漢

江西吉水人﹐由監生正徳七年任。

塗耿

江西丰城人﹐由監生正徳十四年任。

童蹼

浙江蘭溪人﹐由歲貢嘉靖七年任。

石麟

江西武陵人﹐由歲貢嘉靖十五年任。

杜昊

廣東髙要人﹐由歲貢嘉靖十七年任。

孫統

廣東儋州人﹐由歲貢嘉靖二十四年任。

王國善廣東揭陽人﹐由歲貢嘉靖二十九年任。

巡檢

馬郁

正統十一年任。

李森

本縣感化人﹐正統間任﹐詳見《義行》。

宋升

弘治間任。

趙昂

弘治間任。

魯廷廣南直隸人。

沈和

莫恕

浙江慈溪人﹐由吏員正徳間任。

羅琎

浙江鄞縣人﹐由吏員正徳間任﹐卒於官。

李元

廣東新會人﹐由吏員正徳十一年任。

施昊

直隸江都人﹐由吏員嘉靖二年任。

滕欽

浙江慈溪人﹐由吏員嘉靖六年任。

陳文舉廣東潮陽人﹐嘉靖十五年任。

宋伏

江西吉水人﹐嘉靖二十一年任。

張獄

山東人﹐嘉靖二十六年任。

許黃章廣東饒平人﹐嘉靖二十九年任。

訓術

林裕

晉江縣人﹐成化間任。

林潤

晉江縣人﹐弘治間任。

吳燁

本縣在坊人﹐嘉靖元年任。

林應麃本縣新康人﹐嘉靖七年任。

張奇

感化人﹐嘉靖十六年任。

陳可宗在坊人﹐嘉靖二十五年任。

吏額﹝附﹞

宋初﹐吏每差稅戶。康定初﹐募有田業不省牘文者爲之﹐人多不肯從役。元時﹐以吏爲出身之階﹐以月日序遷﹐有自尉﹑司﹑吏至顯宦者﹐人多求而爲之﹐不待募也。

國朝亦以吏爲出身之階﹐在藩臬郡縣以三年爲一考﹐六年兩考。在京各衙門撥當該一考﹐吏部考試﹐中式乃得冠帶﹐挨次附選﹐而官職髙下﹐以歷役衙門大小爲差。

吏部禮司吏一名

兵刑工司吏一名

六房典吏六名

承發科典吏一名

鋪長司吏一名

儒學司吏一名

巡檢司司吏一名

二﹑名宦

《春秋》特筆以彰善﹐微詞以隱惡﹐所以示勸懲也。王化陵夷﹐官固失徳﹐而政績茂著﹑恩惠及民者﹐亦未嘗無也。表而出之﹐以爲後之司牧者取正焉。志《名宦》。

後周詹惇仁

詹惇仁字君澤﹐五代光州固始人﹐遷閩隱於仙遊植徳山下。上閩王昶書﹐勸昶。昶命參決軍事﹐彊以袍笏不受﹐以詩謝之﹐有「周栗縱榮寧忍食﹐葛廬頻顧謾勞思」之句﹐居泉山杜門不出。節度畱從效辟至﹐力辭之﹐乃求監小溪場﹐請置縣﹐遂爲淸溪令。徳惠居多﹐嘗舉王直道以自代。公愛佛耳山峭絕髙大﹐可耕可廬﹐卜築其上﹐號所居曰「淸隱」﹐有《淸隱堂記》。畱鄂公遺之書﹐稱曰「淸隱」先生。後人取鄂公書中有「崇待篤信」之語﹐名其裏曰「崇信」。詹去﹐邑人思之﹐爲立生祠。咸淳三年﹐父老林濟川等狀其事﹐請賜廟號﹐因避英廟諱﹐攺名「淳仁」。八年﹐乃敕賜「靈惠廟」﹐封「靖惠侯」。所著有《淸隱集》。

宋

謝履

宋文炳

楊幹

黃朴

孫昭先

陳淳

陳宓

趙彥侯

周珒

顏振仲

許君佑

鐘國秀

林廣發

謝履

字履道﹐惠安人。嘉定二年進士﹐熙寧四年﹐以南安主簿歷本縣令﹐以泉州爲本貫﹐動循禮法﹐人無閒言。後主都水監決河有功﹐尋升知婺州﹐乞致仕。有《雙峯詩集》。

宋文炳咸平四年爲縣尉攝令﹐始建學校﹐教化以興。邑人爲立生祠祀之。

楊幹

廣信人。紹興十二年知安溪。爲政以厚俗爲本﹐崇尙教化﹐遷建廟學﹐邑之文風自是始盛。士民慕之﹐爲立生祠。陳挺卿撰《生祠頌》﹐有「古人之心﹐古人之貌﹐心正而淸﹐月瑩冰壺」之語﹐見《文章志》。

黃朴

字文卿﹐漳州人。紹興二十一年知安溪縣﹐興學校﹐課農桑﹐務盡教養之法。檄攝韶州﹐不就﹐力丐辭去。

孫昭先字延父﹐龍溪人。淳熙二年進士﹐紹熙三年知本縣﹐爲政簡易﹐催科有程﹐其於差役必親按戶籍﹐第其先後﹐且多方以寬卹之。民感其徳﹐有先期而充者。嘗修學捨﹐躬課業﹐析廢剎之田以贍教養云。

陳淳

字安卿﹐龍溪人。少習舉業﹐林宗臣見而奇之﹐謂曰「此非聖賢事業也」。因授以《近思錄》﹐淳讀之﹐遂棄其業而學焉。及熹至漳﹐淳請受教爲學益力。熹語人曰「吾南來﹐喜得陳淳」。及熹沒﹐淳追思之﹐痛自裁抑﹐無書不讀﹐無物不格﹐日積月累﹐義理貫通﹐恬退自守﹐多所著述。仕終安溪主簿。

陳宓

字師復﹐號復齋﹐莆田人。陳丞相正獻公之子﹐幼侍朱文公﹐從黃勉齋遊。嘉定三年知本縣﹐善政善教﹐深及於民。士慕之不置﹐尊之曰「復齋先生」﹐𨿽小民亦稱「復齋」云。

趙彥侯號東巖。嘉定六年知本縣﹐以儒術飭治﹐事妥民安﹐邑用以治。

周珒

弋溪人。嘉定九年知本縣﹐政教並舉﹐士宜民安﹐當時以公與趙彥侯者繼復齋之治﹐故爲立生祠﹐並祀之。

顏振仲字景玉﹐龍溪人。寶慶元年知本縣﹐畱心民隱﹐振刷冤濫。有陽嵩嶺盜賊出沒﹐時尉執平民姜某者﹐欲罪之﹐案具﹐振仲廉知其冤﹐遂得釋。

許君佑景定五年主學﹐正己率人﹐有功學校。士子徳之﹐爲立生祠。

鐘國秀上饒人。咸淳元年知本縣﹐存心政教﹐修建學宮。諸士徳之﹐爲立生祠。泉郡作南安令﹐未詳。

林廣發字明卿﹐龍溪人。至正中授安溪學職﹐邑僚師事之。會寇作﹐奉府檄招降﹐以勞遷其縣主簿﹐仍謀軍府事﹐每俘至委訊﹐輒曰「此平民也」。府帥問﹕「何以辧﹖」曰「獲於巢穴者爲賊﹐捕於井裏者爲民。此俘皆自井裏得之﹐何謂賊﹖」自是﹐俘至多免死。

國朝載

玠

潘靖

路亨

方汝榮

黃著

李銳

黃懌

載玠

廣東潮陽人。永樂三年任﹐興學校﹐課農桑﹐招復流移﹐一邑稱治。

潘靖

浙江金華人。正統二年知本縣﹐卹孤獨﹐抑豪右。彊愎以寂﹐流民來復業者多。邑當大饑﹐靖諭巨家出羨余以賑貧乏﹐民多所全活。入覲﹐卒於京﹐民思之﹐爲立碑以紀遺愛。

路亨

直隸當塗人。正統八年知本縣﹐居官廉愼﹐寬以禦民﹐而尢加意於學校﹐士民咸徳之。

方汝榮字君實﹐直隸績溪人。成化間知本縣﹐蒞官淸苦﹐勤政愛民﹐尢畱意學校﹐課業𨿽嚴而諸生悅服之。後以事忤郡長吏﹐中以法﹔當道察其廉能﹐竟得釋。遂憤成疾﹐卒於福州邸捨﹐士民哀之。

黃著

字子誠﹐廣東順徳人。由進士正徳元年知本縣﹐立心正大﹐爲政寬平﹐銓部以才堪治繁﹐攺直隸泰興知縣﹐升戶部主事﹐尋升本部郎中。

李銳

字克敏﹐江西丰城人。正徳二年知本縣﹐居官淸謹﹐興利除害。當道嘉其才﹐檄升汀﹑漳等府勾當公務﹐卒於官﹐囊橐如洗﹐士民哀之。

黃懌

字徳和﹐浙江蕭山人。由舉人以嘉靖六年知本縣﹐學問醞籍﹐徳性剛方﹐其政務在卹民﹐又善抑豪右。邑民弱﹐素制於外邑勢宦﹐公至﹐輒正以法。由是﹐豪彊屏气﹐戒不入境。每朔望與諸士講解中﹐擇其慧者﹐立會使作文義﹐時爲釐正﹐邑文教翕然興起。又建社學﹐以端蒙養﹔設養濟院﹑藥局﹑義塚以仁貧民。事苟有利於民﹐𨿽觸忤當道不避﹐事苟不利於民者﹐縱可以釣取聲譽亦不肯爲。歷任五年﹐士民愛而知畏﹐後升常州通判。人心思之﹐乃立碑以紀遺愛﹐復請祀名宦﹐以求公報云。

三﹑軍政

井田旣廢﹐而古人寓兵於農之法不可復矣。唐宋以來﹐專用召募。國朝以有罪充戎﹐亦漢武七科之謫也。其淸理之法及士兵操演之方﹐所以防寇盜﹑守城池﹐尢有民社者之所當畱心也。志《軍政》。

唐兵制凡民以丁壯男﹐選爲府兵者﹐免其家之租庸調﹐年二十而爲兵﹐六十而免役。

宋兵制諸州縣有廂軍供雜役﹐又有弓手爲縣之巡撽﹐士兵爲鄕之控扼﹐皆以招募而充之。

元兵制無考。

皇明兵制創業之初﹐皆取於歸附﹑投充之眾﹐及戎衣大定之後﹐則配以作姦犯科之徒﹐蓋亦足以懲姦惡而衛備徵伐矣。至今年遠﹐姦獘日滋﹐十分之三﹐亦不足數。本縣自洪武初年﹐抽垛在籍軍士及歷年爲事問發﹐共計有一千二百九十三戶。

在坊六十戶。

永安裏七十六戶。

光徳裏四十九戶。

長泰裏六十七戶。

依仁裏一百七十戶。

新溪裏三十六戶。

新康裏四十五戶。

崇善裏一百八戶。

感化裏二百四十二戶。

龍興裏六十戶。

感徳裏七十三戶。

還集裏九十四戶。

常樂裏二十九戶。

崇信裏四十四戶。

來蘇裏一百二十戶。

龍涓裏二十戶。

四﹑刑法

刑﹐所以制民也。周官用以詰姦慝﹐後世因之﹐律之所由制也。志與刑若無預焉﹐而猶錄之﹐蓋以一邑之中﹐六曹俱備﹐吏有官職﹐戶有貢賦﹐禮有祀典﹐兵有軍政﹐工有役法﹐而刑缺焉﹐故錄之﹐所以備六曹也﹐用示司刑而加欽卹之念焉。志《刑法》。

太祖髙皇帝洪武初﹐參酌古今﹐會通歷代眾律﹐折中制爲律令﹐並著大誥頒行天下﹐蓋欲臣民遵守教令而免於律。弘治間﹐又奏準《問刑條例》﹐行各問刑衙門﹐依律議擬﹐參詳律例﹐使人不敢犯﹐用期無刑之治。謹錄其目於後。

大明令吏令二十條﹐戶令二十四條﹐禮令三十一條﹐兵令三十一條﹐刑令六十七條﹐工令二條。

大明律名例律四十七條﹐戶律九十五條﹐禮律二十六條﹐兵律七十五條﹐刑律一百七十一條﹐工律一十三條。

大誥

首編七十四條﹐續編八十二條﹐三編四十三條。

問刑條例名例四十五條﹐吏例一十七條﹐吏例五十一條﹐禮例八條﹐兵例四十二條﹐刑例七十五條﹐工例六條。

五﹑鹽法

鹽者﹐民生日用之不可缺﹐而軍國之需﹐亦賴以資。自齊始興鹽利﹐漢重鹽禁﹐歷代皆以「鹽法」爲謹﹐爲政者可不講求其利病乎﹖志《鹽法》。

唐鹽法劉晏上鹽法輕重之宜﹐令亭戶糶鹽商人﹐縱其所之。郡﹑縣有常平倉鹽﹐每商人不至﹐則減價以糶﹐官收垕利﹐而人不知貴。此官鬻鹽之所由始也。

宋制隨產錢髙下均敷鹽錢﹐分夏秋輸納﹐其瀕海產鹽之地﹐置場榷賣﹐因民不便官賣而罷。至王十朋以他賦入官者﹐官鹽息罷場。後以軍儲不足復榷之。

元無考。

國朝本朝爲輸邊之計﹐令商納銀於邊﹐官給引目支鹽於場﹐任其隨處貨賣。又恐私販﹐鹽法不通﹐特差禦史督理﹐軍衛有司亦兼防察之。安溪本無鹽場﹐引鹽且又不到﹐惟於肩挑貿易﹐以資食用。間有舟販者﹐則官必獲焉。舊時計口納米﹐每口歲納米八升﹐官支與食鹽三斤。後鹽不支﹐民納米如故。天順間﹐罷米折鈔﹐每口折鈔六貫﹐每貫折銅錢貳文﹐中半兼收﹐內本色鈔三貫銅錢六文。閏月﹐每口加鈔五百文。

本縣折鈔鹽米七百三十五石四斗四升。每米一石折徵鈔七十五貫﹐共折鈔五萬五千一百五十八貫﹐閏月加鈔四千五百九十六貫五百文。本色鈔每貫徵銀三釐﹐折色鈔每貫徵銅錢二文﹐每錢七文﹐折銀一分。

起解南京庫鹽糧米三百六十七石七斗二升。周歲折徵貳萬七千五百七十九貫。

本色鈔一萬三千七百八十九貫五百文﹐該銀四十一兩三錢六分零。

折色鈔一萬三千七百八十九貫五百文﹐該銅錢二萬七千五百七十九文﹐折銀三十九兩三錢九零。

二項共銀八十兩七錢五分零。

嘉靖六年﹐欽奉詔書咸免﹐本色鈔每貫折徵銀一釐一毫四絲三忽﹐其折色鈔照舊每錢七文﹐折銀一分﹐共銀五十五兩一錢五分零。

存畱布政司庫鹽﹑糧米二百七十九石四斗三升二。合周歲折徵鈔貳萬九百五十七貫四百文。

本色鈔三千三百一十貫八百文﹐該銀九兩九錢三分零。

折色鈔三千三百一十貫八百文﹐該銀六千六百二十文﹐折銀九兩四錢六分。

二項共銀一十九兩三錢九分零。

已上京司府三庫共銀一百三十九兩九銀一分。舊制於各里人戶內驗徵收﹐至嘉靖七年﹐禦史聶豹並入八分丁料銀內如數支解﹐今於帶徵七分八釐內支解﹐是亦仿其舊云。

六﹑役法

《周禮》﹐小司徒掌徵役之施捨﹐以稽其人民﹐而周知其數﹐則《役法》非不重矣。然自北山刺興﹐而用民歲三日之制﹐不可復見。今郡﹑縣有正役﹐有泛役﹐誠使各得其平﹐則佚使說先之義著矣﹐民曷攸困。志《役法》。

唐正後以百家爲裏﹐設里正一人﹔五百家爲鄕﹐設鄕正一人。掌戶口﹐課植農桑﹐檢察非違﹐催驅賦役。在邑居者爲坊正﹐以掌坊門管鑰﹐督察姦非。在田野者爲村﹐亦別置村正﹐掌與坊同﹐皆選勛官六品以下白丁淸平驅幹者充﹐而免其課役﹐則不輕於委任﹐亦猶周之閭胥﹑族師﹐漢之亭長﹑嗇夫也。至宣宗大中之詔﹐遂有輪差之議﹐民始不願爲里正矣。

宋初差役法里正﹑坊正皆仍唐舊﹐以里正﹑戶長﹑鄕書手課督租賦﹐以耆長﹑壯丁逐捕盜賊﹐其他雜役多以廂軍給之。其後﹐乃有三等衙前及承符人力﹑手力﹑散從﹐祗候之役焉﹐惟鄕戶衙前之役爲最重﹐或主典倉庫﹐或輦運官物﹐往往至於破產。故皇祐中﹐禁役鄕戶爲衙前﹐令募人爲之。至熙寧﹐又有保甲之法﹐又有助役之法。至寶慶﹐又有義役之法。其制不一。

元役法坊設坊正﹐裏設里正﹐而都設主首。後以繁劇難任﹐每都設一里正﹐主首則隨其事之難易而多寡之﹐專以榷輸稅糧﹐追會公事。其初﹐以周歲或半年一更﹐後又攺季役﹐大率以糧多者爲役首﹐其次爲貼役﹐其雜役則弓手﹐祗候﹑禁子﹑斗子﹑曳刺﹑鋪兵﹑船夫﹑馬夫之類。而制度之詳﹑多寡之數﹐未有考焉。

皇明役法以一百十戶編爲一圖。選其丁糧多者十戶爲里長﹐其餘皆爲甲首﹐十年而輪役一次﹐專以榷辦錢糧﹐追攝公事﹐亦猶漢之裏魁﹑亭長也。又選其年髙有徳者爲老人﹐給以教民之榜﹐亦猶漢之三老﹐已有糧長以追收二稅﹐若嗇夫焉。有總小甲﹐以巡捕盜賊若遊檄焉﹐是皆所謂正役。已其役過里甲﹐又充均徭之役﹐則有皂隸﹑弓兵﹑獄卒﹑禁子﹑門子﹑庫子﹑斗級﹑馬夫﹑膳夫﹑齋夫﹑渡夫﹑倉夫﹑鋪司兵﹑巡欄之類﹐皆謂之雜役﹐版籍十年而一造﹐故里甲﹑均徭﹐亦各以十年而一役焉。

正

役

坊長一名。里長十六名。坊﹑里長推其產力者充﹐專以催徵錢糧﹐勾攝公事﹐及出辦上供物料﹑官府合用之貢。

老人十七名。以篤實年老者充﹐專責勸民爲善﹐民間利病許其言。

泛

役

力差

分司門子一名﹐工食銀二兩。

府館門子一名﹐工食銀二兩。

本縣門子一名﹐工食銀二兩。

山川壇門子一名﹐工食銀八錢。

社稷壇門子一名﹐工食銀八錢。

邑厲壇門子一名﹐工食銀八錢。

文公祠門子一名﹐工食銀八錢。

架閣庫庫子一名﹐工食銀二兩。

禁子五名﹐每名工食銀三兩六錢。

本縣直堂隸兵十六名﹐每名工食銀三兩六錢。

縣前鋪鋪司兵三名﹐每名工食銀三兩。

公母林鋪鋪司兵三名﹐每名工食銀三兩。

羅渡鋪鋪司兵三名﹐每名工食銀三兩。

本縣預備東西南北四倉﹐每倉斗級一名﹐每名工食銀一十兩。﹝原額替役以三年爲期﹐每年該工食銀六兩。嘉靖八年﹐上司議定一年替。又本府申請﹐加銀四兩﹐蓋憐之也。﹞

本縣際畱倉斗級一名﹐工食銀五兩五錢。

縣前渡夫一名﹐工食銀三兩。

上沿渡夫一名﹐工食銀三兩。

羅渡渡夫一名﹐工食銀三兩。

源口渡渡夫一名﹐工食銀三兩。

儒學門子二名﹐每名工食銀六兩。

庫子二名﹐每名工食銀六兩。

斗級二名﹐每名工食銀六兩。

殿夫一名﹐工食銀六兩。

銀差

本縣祗候五名﹐每名柴薪銀一十二兩。

本縣馬夫六十丁共銀八十兩。

儒學齋夫四名﹐每名柴薪銀一十二兩。

儒學膳夫二名﹐每名柴薪銀二十兩。﹝嘉靖八年﹐本府申請上司議定﹐原額之外加銀八兩﹐不增編於均徭﹐取給於鄰縣廢寺田租﹐則養賢之隆﹐卹民之仁﹐均得之矣。但今已寢榕﹐諸士未獲蒙其惠焉。﹞

布政司淸軍館書手一名﹐工食銀八兩。

福寧道皂隸二名﹐每名工食銀四兩。

市舶提舉司直堂弓兵二名﹐每名工食銀六兩。

市舶副提舉祗候一名。柴薪銀一十二兩。

福州府借撥皂隸一名﹐工食銀一十兩。

本府直堂隸兵三名﹐每名工食銀六兩。

本府通判馬夫三十丁﹐銀四十兩。

本府經歷馬夫三十丁﹐銀四十兩。

中解戶一名。﹝舊無。嘉靖二十年﹐新編工食銀二十兩﹐先赴布政司納銀﹐及當解料時乃弔領解﹐旣輸其財﹐又用其力﹐民蓋苦之。﹞

夫保三名。﹝舊無﹐嘉靖二十九年﹐新編每名工食銀一十二兩﹐令其赴驛領銀﹐策應夫馬。安溪稱苦之役﹐惟是爲最﹐其詳具載《驛傳》分注。﹞

弓兵

宋初以中等產戶隨縣分大﹑小等揀差﹐專切警捕﹐不許他役。熙寧初﹐有顧役錢﹐仍選力壯者充﹐免本身丁

。元祐﹐又以等第差。紹聖﹐復熙寧法。

本朝於丁米均徭中編設弓兵﹐本具歲編六十名﹐隸源口渡巡檢司﹐以防私鹽。後因各縣申請不一﹐又編弓兵三十名貼同安縣薴溪司﹐二十五名貼惠安縣峯尾司。民苦重困訴之﹐未豁。迨二十五年﹐僉事余公爌按縣﹐經略山寇﹐學校陳之﹐因疏請置堡﹐移源口渡巡檢司於內﹐卽將前貼二縣弓兵取回四十名﹐隸白葉堡巡檢司﹐湊一百名﹐以廣捍禦﹐民甚徳之。

機兵

本朝兵政之外﹐各縣又有機兵﹐以備寇盜﹐遞年增減不一﹐勢猾巧免。正徳七年﹐始定其法﹐本縣增至一百名﹐以丁﹑糧通融﹐編差丁六丁﹐米三十九石編一名。後又以米專編驛人丁專編機兵﹐民亦稱便﹐然皆慣徒攬之﹐兵備未免廢弛。嘉靖二十七年﹐分巡余公爌剿賊按縣﹐將機兵復編﹐每名人丁四十﹐定工食銀七兩二錢﹐挑選有武藝者應募﹐乃塡注由帖﹐以防更易。厥後寧謐玩靡﹐知縣汪公瑀振之﹐於是始復其舊。近奉勘合減半﹐縣申請欲依永徳之例全畱﹐猶未得請云。

驛傳

民米帶徵解府驛傳銀八百九十一兩四分七釐八毫五絲二忽。

存畱本縣夫廩銀一百七十五兩五錢八分五釐。

新添編貼深靑驛夫保三名﹐共銀三十六兩。

按﹕安溪原無驛。永樂年間﹐撥米五百餘石﹐貼同安縣深靑驛。成化年間﹐同安民米多詭寄鹽戶優免。又增撥米三千六百石﹐分貼大輪﹑深靑二驛。弘治十五年﹐知縣彭安順差歲貢生員陳謙賫本縣奏行布政司﹐查出詭寄鹽戶民米發驛﹐得減米二千餘石回縣﹐民困少蘇。正徳年間﹐又復盡數撥貼﹐民甚苦之。今蒙院司會議﹐將一府七縣糧米融派五驛﹐本縣定則每石徵銀一錢五分﹐有閏之年加銀一分﹐按月解府發給﹐仍存畱本縣銀一百七十五兩五錢八分五釐﹐以備使客支應夫廩名曰「存畱驛傳」﹐民以爲便。至二十九年﹐復被攬徒告擾﹐每年除津貼銀八百九十一兩有零外﹐又將本縣遞年均徭﹐加編夫保三名赴驛策應。至則積年夫首﹐通同刁蹬﹐以致臨期誤事﹐往往蒙刑。蓋一旦驅羈旅之役﹐而責其響應於瞬息之間﹐卽使中無掣肘﹐且猶難爲﹐況又眾欲同其敗而收之耶。山民無柰﹐姑從制攬﹐如每名編銀一十二兩﹐必勒其償銀六十兩﹐然後肯爲支持。富者罄財庶幾獲免﹐貧者值此﹐動至傾家。民間言及於此﹐未始不扼腕而深嘆也。論者﹐以此役加於通融之外﹐較諸曩時編米落驛又爲已甚﹐卽當革去﹐如其萬不容已﹐宜將原編夫保銀兩﹐秤納在官﹐發與本驛原當夫保以爲工食﹐仍量加耗分以優之﹐使其照舊策應﹐庶幾可免制攬多需之害﹐而彼旣享其利﹐亦不得以獨勞籍口矣。且「存畱驛傳」﹐蓋因本縣無驛﹐故設此以幫里甲之費﹐但吏書過愼﹐必欲應付關文﹐然後動支﹐豈知本縣僻處一隅﹐有使客﹐又無關文﹐不敢開銷﹐以致前銀積剩﹐迨上司查及﹐往往弔取以應他務﹐不亦惜哉﹗

匠役﹝附﹞

國制凡工匠執役於京師者﹐則廩食於官﹐每月一旬上工﹐二旬歇工。其隸於外者﹐則拘役在官﹐遞年造作以供上用。本縣各色輪班染匠二戶﹑鐵匠四戶﹑裁縫匠二戶﹑熟皮匠一戶﹑木匠三戶﹑艸蓆匠一戶﹑伍墨匠一戶﹐共一十四戶﹐每季每戶納銀一兩八錢﹐閏月二兩四錢﹐解府類解。

﹝《安溪縣誌》卷之三終﹞

●卷之四學校類

《安溪縣誌》卷之四

學校

類

學校﹐化原也。爲教宜崇﹐爲制宜廣。故古之教者﹐家有塾﹐黨有庠﹐術有序﹐示廣也。大學始教﹐皮弁祭菜﹐示崇也。安溪𨿽當僻邑﹐而禮樂衣冠井井可觀﹐噫﹗可以觀化矣。作《學校志》。其目有三。

一﹑廟學

古人建國君民﹐必以教學爲先。《詩》頌泮宮﹐《禮》先釋菜。歷代因廟建學﹐所以重報祀﹑育賢才﹐豈非爲政者之首務乎﹗志《廟學》。

學宮在縣治東南。宋咸平四年﹐攝令尉宋文炳﹑主簿弭忠信始建﹐在縣治西南隅。宣和六年﹐遷於縣治之東。紹興十二年﹐縣令楊幹始定今基﹐枕鳳山﹐瞰龍津﹐筆架前峙﹐最爲秀拔。元至正﹐毀於兵。國朝洪武六年﹐郡士蔣宗禧倡義重建。十四年﹐知縣侯士舉踵而成之。歲久蠹壞。正統十二年﹐知縣路亨重建。成化間知縣谷廷怡﹑正徳間知縣王廷佐﹑嘉靖間知縣龔穎﹑黃懌先後繼修。然皆狃於未備之制﹐且其址濱溪﹐積久漸崩。諸士屢請﹐竟未有能攺者。嘉靖二十一年﹐本府通判陳堯典署縣事﹐始謀是役﹐以其水沖气薄﹐將前基再移過西旁數丈﹐乃前吳輝所送朱文公祠地﹐經營未就。二十四年﹐知縣程秀民至﹐遂爲主成﹐以署印縣丞馬一洪所舉義士﹐分董厥役﹐乃上請贖金﹐下輸民助﹐鳩工而攺建之。然西畔地基猶隘﹐僉事余公爌按視﹐辟民地一廂方之﹐旣而基址始正。知縣汪公瑀繼至﹐加意造作﹐建欞星門﹑啟聖祠﹑文公祠及諸垣宇之未備者。於今﹐廟貌偉麗﹐始克集於大成云。

大成殿原在學基東。正統十二年﹐知縣路亨重建。嗣是寢壞。嘉靖二十四年﹐再晢建在明倫堂前。二十八年﹐知縣汪瑀成之。

東西廡各七間。

戟門

五間。

欞星門三間﹐在戟門之前。二十八年﹐知縣汪瑀建。

啟聖公祠嘉靖十年﹐制天下學校﹐別立一祠﹐中祀叔梁紇﹐題稱「啟聖公孔氏神位。」以顏無繇﹑曾點﹑孫鯉﹑孟孫氏配﹐俱稱「先賢某氏神位」。以程珦﹑朱松﹑蔡元定從祀﹐俱稱「先儒某氏神位」。先是宮祠狹隘﹐嘉靖二十八年﹐知縣汪瑀攺建﹐在訓導衙之東。

朱文公祠舊爲書院。昔朱子爲同安簿時﹐嘗按事安溪﹐有題詠在通玄峯鳳山庵間。正徳十六年﹐知縣龔穎卽以鳳山庵攺爲書院﹐塑像奉祀。嘉靖十六年﹐督學邵公銳謁視﹐慮其褻於樵牧﹐議徙於學。其地隘﹐無以容。得監生吳輝捐地﹐知縣黃懌遂爲鼎建﹐仍以宋縣尹陳宓﹑簿陳淳二門人配享。今以其地新建文廟﹐因攺舊啟聖祠爲文公祠﹐在敬一箴亭之後。

敬一箴亭在文公祠前。

神廚

神庫

省牲所

祭器庫

歷代褒崇之典﹕

唐玄宗始追謚孔子爲「文宣王」。

宋眞宗加謚「玄聖文宣王」﹐後詔攺「至聖」。紹興間﹐頒靑玉圭一。

元成宗加號「大成至聖文宣王」。詔曰「蓋聞先孔子而聖者﹐非孔子無以明。後孔子而聖者﹐非孔子無以法。所謂祖述堯舜﹑憲章文武﹑儀範百王﹑師表萬世者也。朕纂承丕緒﹐敬仰休風﹐循治古之良規﹐舉追封之盛典﹐加號『大成至聖文宣王』。遣使闕裏﹐祀以太牢。於戲﹗父子之親﹑君臣之義﹐永惟聖教之尊﹔天地之大﹑日月之明﹐奚罄名言之妙。尙資神化﹐祚我皇元。主者施行。」延祐六年月

日判官霍恆立石。

皇明詔旨洪武三年六月初三日﹐詔曰「其孔子﹐善明先王之要道﹐爲天下師﹐以濟後世﹐非有功於一方一時者比。所有封爵﹐宜仍其舊。」

今上攺至聖先師孔子嘉靖十年﹐奉禮部勘合﹐大學士張王總奏議﹐引吳沈《孔子封王辯》及夏寅﹑丘浚之論﹐以前代謚號未安﹐請攺先師孔子。上可其奏﹐命兩京國子監及天下學校﹐孔子神位題稱「至聖先師孔子神位」﹐革王號及「大成文宣」之稱﹔攺殿稱廟。四配先賢﹐稱復聖顏子﹑宗聖曾子﹑達聖子思子﹐亞聖孟子。十哲兩廡﹐皆稱「先賢某子神位」。左丘明以下皆稱「先儒某子神位」﹐不得復稱公﹑侯﹑伯﹐以混成周一代封爵之制﹔又以章服所加﹐起於塑像之瀆亂﹐欽遵皇祖南京國子監規制﹐命天下學校撤聖像﹐止制木爲主﹐使不混於土木之妖﹐以別釋氏之教。國初﹐樂舞用六佾﹐籩豆十數﹐至成化十三年﹐侍郎陳洪謨奏加籩豆十二﹐樂舞八佾。惟是則以爲天子禮樂用之郊廟者﹐其在夫子﹐必不安享。命兩京國子監遵照初制﹐用十籩十豆﹐府﹑州﹑縣籩豆用八﹐樂舞用六。又見諸儒從祀﹐進退未當。制以申黨﹑申棖﹐只存其一﹔公伯寮﹑秦冉﹑彥何﹑荀況﹑戴聖﹑劉向﹑賈逵﹑馬融﹑何休﹑王肅﹑王弼﹑杜預﹑吳澄十三人罷祀﹔林放﹑蘧瑗﹑鄭眾﹑盧植﹑鄭玄﹑服虔﹑苑寧七人各分祀於鄕﹔將後蒼﹑王通﹑歐陽修﹑胡瑗四人增入從祀。禮部仍刊禦制《正孔子祀典說諭記》凡三本﹐頒行天下。於是歷代未安之典﹐悉釐其陋﹐追崇孔子之制﹐始協諸中。今本學皆奉行如制云。

二﹑學制

明倫堂舊在文廟右﹐今攺建在文廟之後。

儒學門舊在欞星門右﹐今攺建在欞星門左。

東西齋在明倫堂下西旁。東曰「居仁」﹐西曰「由義」﹐各六間。

儀門

今攺建一間﹐聯帶東齋下。

號房

舊在禮殿東﹐久廢。

經史庫宋咸淳五年建﹐在學門之左。久廢。

射圃

舊在文廟之東。嘉靖八年﹐知縣黃懌建。今攺學以圃地丈量兌民地以廣學宮。余尙存。

學倉

久獘。今以明倫堂後耳房爲之。

教諭衙舊在明倫堂左﹐久廢。嘉靖二十六年﹐攺建在明倫堂之東﹐前後各一座﹐共六間﹐東西夾房各間。

贍學田舊有學田。宋嘉定間﹐縣令陳宓始撥上乘廢院田以贍學廩﹐計八百二十六石。令周珒復添撥絕戶田租價共一百五十貫。﹝按舊志﹐初撥同安松柏莊八十石﹐新康杉阪莊及桃段田共種子一十七石﹐崇信裏租一百二十石﹐新溪裏租二十九石﹐新康裏租一十六石。添贍田﹐淸源裏租五十石﹐常樂裏租三十五石。田今梅稀

皇明立學設科分教格式洪武二年十月二十五日﹐奉禮部尙書欽錄﹐到中書省案驗﹐當日左丞相宣國公欽奉聖旨﹕「今後立學設科﹐分教禮﹑樂﹑射﹑禦﹑書﹑數﹐恁每定擬來該學校合行的勾當﹐教秀才每用心講究著行。欽此。」欽依會議定撥到各項事理。洪武二年十一月十八日﹐中書省楊右丞等﹐奉天門東板房內奏奉聖旨﹕「準教定立罪名同這格式﹐各處學校都鐫在碑石上。欽此。」立臥碑於學宮。

三﹑社學

社學之設﹐所以教童蒙始學之人﹐蓋欲正其心術﹐端其志行。異日入國學﹐而爲國之用。志《社學》。

侍禦社學在縣治西隅。原一座淫祠攺建。嘉靖十四年﹐知縣周鼐買民園再蓋一座。今合爲前後二座﹐後畱曠地一廂﹐以便遊息。

匯徵社學在縣治東隅﹐原一座。嘉靖十四年﹐知縣周鼐再蓋一座四間。今已堆壞。

會元社學在縣治西北隅。

石堂社學在長泰裏。

羅洋社學在長泰裏。

厚安社學在永安裏。

埔土尋社學在永安裏。

獅子社學在光徳裏。

眞覺社學在光徳裏。

橋頭社學在新康裏。

赤嶺社學在新康裏。

官橋社學在依仁裏。

下湯社學在依仁裏。

歸湖社學在依仁裏。

楊合社學在新溪裏。

吳莊社學在新溪裏。

源口社學在龍興裏。

上坑社學在龍興裏。

溪尾社學在崇善裏。

店尾社學在感化裏。

宮前社學在崇善裏。

崎兜社學在感化裏。

苦乾社學在感化裏。

東乾社學在來蘇裏。

郭阪社學在來蘇裏。

上房社學在常樂裏。

左槐社學在感徳裏。

霞川社學在感徳裏。

藍田社學在還集裏一圖。

進徳社學在還集裏一圖。

南斗社學在還集裏二圖。

玉湖社學在還集裏二圖。

杉洋社學在崇信裏。

多卿社學在崇信裏。

舉溪社學在龍涓裏。

淨惠社學在龍涓裏。

縣社學原有龍津﹑淸溪﹑藍溪﹑儒林四所﹐廢久。嘉靖八年十二月﹐督學髙公賁亨臨視。知縣黃懌白將在坊淫祠錢江庵攺建匯徵社學﹐四聖宮攺建侍禦社學﹐玄壇宮攺建會元社學﹐鄕間社學亦各有建。嘗考其社師﹐以司訓教云。

﹝《安溪縣誌》卷之四終﹞

●卷之五選舉類

《安溪縣誌》卷之五

選舉

類

豪傑生於封域﹐與名物同珍﹐王者必搜羅而進﹐以資世用。故簡賢吁俊﹐往古獨隆﹐而取士斂才之制﹐於今尢爲烈焉。曰「進士」﹐曰「鄕舉」﹐重賢科也。曰「歲貢」﹐曰「薦辟」﹐廣賢路也。眾才不遺﹐天寵必尊﹐故又以「椽辟」﹑「封贈」﹑「恩例」附焉。志《選舉》﹐其目有七。

一﹑進士

《大樂正論》造士之秀者﹐以告於王而升諸司馬曰「進士」﹐自周巳有此名矣。漢以四科取士﹐而「進士」之名廢。唐﹑宋以迄我朝﹐尢重玆選。安溪﹐邑𨿽小﹐而列玆選者﹐亦代不乏人焉。志《進士》。

宋

張讀

見《人物志》。紹聖四年何昌定榜。

楊景申紹興二十四年甲戍張孝祥榜﹐特奏名。

楊震

景申從弟。淳熙二年乙未詹騤榜。特奏名。

連三益之瑞從弟﹐見《人物志》。慶元二年丙辰鄒應龍榜。

余克濟誠之從兄。慶元五年曾從龍榜。

余誠之黃申孫嘉定十三年庚辰劉渭榜﹐特奏名。

黃始振紹定二年乙丑黃朴榜﹐特奏名。

黃商楫申孫之弟。紹定五年壬辰徐元傑榜﹐特奏名。

陳應雷禮闈第一名﹐見《人物志》

胡似翁淳祐十年庚戍方逢辰榜。

吳仲明寶祐四年丙辰文天祥榜﹐特奏名。

黃廷瑞開慶元年巳未周震炎榜。

趙震龍陳舉龍景定三年壬戍方山京榜﹐特奏名。

黃榮甫趙由燦咸淳元年乙丑阮登炳榜。

陳應鰲趙由燁陳雨潤薛夢溥董巨川特奏名。咸淳四年戍辰陳文龍榜。

趙次劉咸淳七年辛未張鎭京榜﹐釋褐。

國朝

劉安生龍興里人。洪武十八年乙丑丁顯榜。任監察禦史。

詹源

字士潔﹐崇信里人。弘治十八年顧鼐臣榜。初授戶部主事﹐攺禦史﹐歷升雲南副使。

二﹑鄕舉

古人以賢能之書獻於王﹐王拜授之﹐登之天府﹐重賢才也。歷代科目取士﹐其制不一。宋發解於州﹐元鄕試於行省﹐國朝則亦試於行省。與選者謂之鄕貢﹐然後進於禮部﹐合天下而試之。蓋亦古鄕舉裏選之遺制也。志《鄕舉》。

劉安生洪武十七年甲子科。

沈正嗣依仁里人。洪武十七年甲子科。

謝仙舉字師喬﹐永安里人。洪武三十二年乙卯科。任廣東徳慶州學正﹐升鄭府伴讀。

楊賢徳字景元﹐來蘇里人。永樂三年乙酉科。任浙江海寧縣丞。

馮谷

字俊輦﹐崇信里人。永樂十八年庚子科。任江西萬載縣學教諭。

林信

新康里人。永樂十八年庚子科。

羅裕

宣徳七年壬子科。

詹靖

字邦寧﹐縣令詹惇仁之後﹐崇信里人。正統六年辛酉科。任江西廣昌知縣﹐升開州同知。

李煜

字秉光﹐感化里人。景泰元年庚子科。任羅源縣學教諭﹐升南丰知縣。

陳璋

字景實﹐晉江縣人。成化十三年丁酉科。任浙江武康縣學教諭。

陳興仁字秉心﹐同安縣人。弘治五年壬子科。任浙江烏程縣學教諭。

劉春

字材達﹐在坊人。弘治十一年戊午科。

詹源

字士潔﹐崇信里人。弘治十四年辛酉科。

髙鳳山字瑞鎭﹐感化里人。正徳十四年巳卯科。初授湖廣攸縣教諭﹐升江西信丰知縣。

詹彬

字汝宜﹐崇信里人﹐同知靖之孫。嘉靖二十二年癸卯科。

李瀾

字子觀﹐感化里人﹐知縣煜之侄。嘉靖二十五年丙午科。

三﹑歲貢

國朝之制﹐士養之學校﹐計其歲月之深﹐考其優者﹐貢之禮部﹐試之內廷﹐授以教人之職﹐余則業成均而後用之。此古者諸侯歲貢士於天子之令意也。志《歲貢》。

宋元﹝無考﹞

國朝

林添祐在坊人﹐洪武間貢臺州府學訓導。

沈進徳依仁里人。洪武間任壽昌知縣。

周觀祖字修徳﹐長泰里人。永樂壬辰年貢。歷任大理寺評事﹑南京戶部員外郎。

倪觀生在坊人。永樂丁酉年貢。

謝勝

字立敬﹐長泰里人。永樂庚子年貢。

蘇元

還集里人。永樂壬寅年貢。

林溥孫字本髙﹐新康里人。永樂戊子貢。

蕭斯

永樂年間貢。

黃端

永樂年間貢。

陳遜

永樂間貢。

沈安

字靖之﹐依仁里人﹐宣徳丙午年貢。任知縣。

蔣安生依仁里人。宣徳戊申年貢。任推官。

陳永

宣徳辛亥年貢。

詹敬

字徳閏﹐安之孫。宣徳庚戍年貢。

楊復

感化里人。宣徳癸丑年貢。

髙明

字文顯﹐感化里人。宣徳乙卯年貢。歷任直隸穎州知縣。

鄭安

來蘇里人。正統戊午年貢。

陳暹

字廷熙﹐在坊人。正統辛酉年貢。任安東衛學教授。

陳珪

正統壬戍年貢。

林旺

感徳里人。正統甲子年貢。任浙江秀水縣丞。

張俊

正統丙寅年貢。任縣丞。

林性

在坊人。正統戊辰年貢。任郁林州吏目。

蘇璋

感化里人。景泰庚午年貢。任主簿。

陳勉

永安里人。景泰辛未年貢。

陳興

還集里人。景泰壬申年貢。

張雋

還集里人。景泰癸酉年貢﹐任主薄。

吳英

景泰甲戍年貢。

李實

長泰里人。景泰丙子年貢。

謝逢春永安里人。天順戍寅年貢。任湖廣興國州同知。

陳福

永安里人。天順庚辰年貢。

蒲茂

在坊人。天順壬午貢。任廣東香山縣縣丞。

蘇疇

崇信里人。天順甲申年貢﹐任浙江海鹽縣學訓導。

髙啟

字啟之﹐明之子。天順六年貢。任浙江松陽縣縣丞。

朱輅

字朝載﹐晉江人。天順六年貢。任山東郯城縣縣丞。

張暉

字日升﹐感化里人。成化丙戍年貢。

胡瑄

字仲璧﹐來蘇里人。成化戊子年貢。任浙江瑞安縣學訓導﹐升廣東英徳縣學教諭。

蔡瑾

字體溫﹐長泰里人。成化庚寅年貢。任鉛山縣學訓導。

詹穎

字志聰﹐敬之孫。成化壬辰年貢。任廣東連州吏目。

胡珍

字邦珍﹐瑄之弟。成化甲午年貢。任南陵縣主簿。

髙昌

字盛之﹐明之子。成化丙申年貢。任建昌府學訓導。

李昶

字文昭﹐煜之侄。成化戊戍年貢。任廣東南海縣縣丞。

許昌

字崇盛﹐永安里人。成化庚子年貢。任浙江乘縣學訓導。

李焯

字秉潛﹐巡檢森之子。成化壬寅年貢。任廣東南雄府推官。

胡祿

字廷爵﹐瑄之弟。成化甲辰年貢。

吳晟

字景明﹐來蘇里人。成化丙午年貢。

趙璠

字乾元﹐長泰里人。弘治戊申年貢。任惠州府照磨。

陳璣

字大器﹐崇信里人。弘治庚戍年貢。任江西都昌縣學訓導﹐升澄邁縣學教諭。

吳啟

字時光﹐昱之弟﹐感化里人。弘治壬子年貢。歷任廣西武緣知縣。

陳壬

字廣福﹐在坊人。弘治甲寅貢。任廣東瓊山縣學訓導。

楊隆

字汝隆﹐感化里人。弘治丙辰年貢。任直隸東光縣學訓導。

李亮

字文誠﹐感化里人。弘治戍午年貢。任潮州府學訓導﹐升淮府紀善。

髙鳳岐

林尙初字復元﹐新康里人。弘治巳未年貢。任廣東廉州府學訓導﹐升直隸泰興縣學教諭。

莊海

字廷會﹐感化里人。弘治庚辰年貢。任廣東化州學訓導﹐升湖廣保康縣學教諭。

陳謙

字徳光﹐光徳里人。弘治壬戍年貢。任南城兵馬司副指揮。

謝琚

字士偉﹐永安里人。弘治甲子年貢。歷任景州訓導﹑崇陽教諭﹐升寧府典寶。

謝花

字仲花﹐正徳丙寅貢。任臨淮縣訓導﹐篤學勤教﹐淮士徳之﹐入名宦祠﹐累升雷州教授。

李琎

字文用﹐知縣煜之子。正徳戍辰年貢。任浙江常山訓導﹐升儋州學正。

髙鳳吟字瑞舜﹐岐之弟。正徳庚午年貢。任浙江嚴州府學訓導﹐升新城縣縣學教諭。

陳輅

字載夫﹐在坊人。正徳壬申年貢。任廣東遂溪縣學訓導。

劉棬

字材成﹐在坊人﹐春之弟。正徳甲戍年貢。任四川芒部軍民府經歷。

李雄

字時傑﹐昶之子。正徳丙子年貢。

柯文

字汝修﹐崇善里人。正徳戊寅年貢。任間建縣訓導﹐升鳳陽教諭。

吳相

字汝佐﹐在坊人﹐啟之侄。正徳庚辰年貢﹐任廣東瓊州府學訓導﹐升臨髙縣學教諭。

詹澄

字士廉﹐靖之孫。正徳辛巳年貢。任眞隸蘇州府學訓導。

林蠻

字世瞻﹐新康里人。正徳壬午年貢。任廣東南雄府學訓導﹐升湖廣華容縣學教諭。

吳彬

字汝均﹐相之弟﹐在坊人。嘉靖癸未年貢。任蘇州府昆山縣學訓導。

林玖

字文煌﹐尙初之侄﹐新康里人。嘉靖甲申年貢。

李昂

字文甫﹐感化里人。嘉靖乙酉年貢。任廣東髙要縣學訓導。

蒲香

在坊人。嘉靖丁亥年貢﹐任江西鉛山縣學訓導。

謝定

字元靜﹐永安里人。嘉靖巳丑年貢。

陳典

字汝徳﹐崇信里人﹐璣之子。嘉靖十一年貢。任江西萬安訓導﹐升直隸教諭。

胡禮

字子敬。來蘇里人。嘉靖十四年貢。任浙江太平訓導﹐升江西靖安教諭。

謝絳

字載容﹐永安里人。嘉靖十六年貢。任江西興國訓導﹐升瑞昌教諭。

李漢

字時章﹐感化里人。嘉靖十八年貢。選浙江桐鄕訓導﹐尋致任。

林旺

字文腆﹐新溪人。嘉靖十九年貢。任直隸來安訓導。

李朔

字時初﹐感化里人﹐學正琎之子。嘉靖二十年貢。任江西分宜訓導﹐升廣東萬州學正。

唐源

字以靜﹐龍興人。二十一年貢。任浙江孝丰訓導。

林泮

字於學﹐依仁里人。二十二年貢。任廣東開建訓導。

林寶

字士用﹐新溪人。二十四年貢。任廣東徳慶州訓導。

蔡志道字養吾﹐長泰人﹐訓導瑾之侄。二十六年貢。任山東徳州訓導。

吳焜

字文實﹐在坊人﹐教諭相之侄。二十八年貢。

詹環祖字弘基﹐崇信人。三十年貢。

選貢

唐銳

字鈍甫﹐龍興里人。嘉靖十二年選貢。任江西新城縣縣丞。

詹洧

字士潤﹐崇信人。嘉靖十三年選貢﹐任廣東髙要縣丞。

例貢

吳輝

字文旭﹐在坊人﹐教諭相之侄。正徳十六年入監。任直隸滁州吏目。

李廷封字文爵﹐焯之子﹐感化里人。正徳年間援例入監。任廣西宣化縣主簿。

林森

字文秀﹐新溪里人。正徳十一年援例。

林回

字文淵﹐新溪里人。嘉靖十六年援例。

林存賢字仕舉﹐新溪里人。嘉靖三十一年援例。

劉大咸字時雍﹐在坊人﹐嘉靖三十一年援例。

林應麟字君仁﹐新康里人﹐嘉靖三十一年援例。

四﹑薦辟

明揚之舉﹐肇自唐虞。歷代相仍﹐其途非一。安溪之邑𨿽小﹐而山川鐘靈﹐亦有神童﹑孝廉之士。豈易得哉﹗志《薦辟》。

神童

尢臺

字公輔。慶元丙辰﹐應童子舉﹐中書試以《公則悅賦》﹐立就﹐詞藻精絕。竟不仕而沒。見《文學》條下。

國朝

孝廉

陳道

在坊人﹐宋省元陳應雷之後。洪武初﹐以孝廉舉。歷官至湖廣辰州府知府。

人才

林仕由新康里人。洪武初﹐以人才舉。任直隸池州府大通巡檢司巡檢。

李則成感化里人。洪武初﹐以人才舉。任北平內簧縣主簿。

詹徳安字國基﹐崇信里人﹐惇仁之後。洪武間﹐以人才舉。任湖廣益陽縣縣丞。

五﹑恩典

聖朝之制﹐人子之貴﹐必推恩以及其親。生則封﹐死則贈﹐厚之至也﹐所以勸孝也。而有功史臣﹐錫之封爵﹐所以勸忠也﹐恩至渥矣。志《恩典》。

宋

詹惇仁宋咸淳三年﹐邑人狀其事請於朝。封「靖惠侯」﹐敕賜「靈惠廟」額﹐見《名宦》。

詹琲

惇仁次子也﹐號年徳居士。奇才曠達﹐議論慷慨。洪進薦於朝。固辭﹐歸鳳山。時人號爲「鳳山山人」。所著有《岷隱集》。咸淳八年﹐敕封「靖貞侯」。

元﹝無考﹞

國朝

詹琎

崇信里人﹐宋縣令惇仁之後。正徳六年﹐以子源貴﹐贈雲南道監察禦史。

陳克熙光徳里人。正徳十五年﹐以子謙貴﹐贈副兵馬指揮。

林昭

新康里人。嘉靖十三年﹐以子瑒貴﹐贈北京永靖右衛經歷。

林敏

新康里人。嘉靖二十四年﹐以子珪貴﹐贈南京鎭南衛經歷。

六﹑椽辟

士之由賢科登仕版者﹐皆列而錄之。其有不由科目疏名拜官﹐效勞王事﹐均臣子也。故亦錄之。志《椽辟》。

宋元﹝無考﹞

國朝

林廷

新康里人。由吏員任巡檢。

張明

崇信里人。由吏員歷官倉大使。

陳禹元崇信里人。由吏員任巡檢。

張海

龍涓里人。由吏員任巡檢。

黃傑

崇信里人。由吏員任巡檢。

林童

光徳里人。由吏員任廣東順徳典史。

林瑒

新康里人。由吏員任永淸衛經歷。

林珪

新康里人。由吏員任鎭南衛經歷。

吳獻

在坊人。由吏任始興典史。

江沂

在坊人。省祭。

林襄

新康里人。省祭。

吳主寬在坊人。省祭。

孫志孚在坊人。省祭。

邵文福在坊人。省祭。

七﹑恩例

附﹕天有雨霽﹐檟棘不異其潤。王有仁恩﹐凡人皆被其澤。輸粟助邊﹐乃耀其身﹔遐齡奉詔﹐則榮其壽﹔凡以嘉尙義而示尊年也。法豈濫乎哉﹗志《恩例》。

納例﹐授王府官職銜

李時升﹝感化里人﹞

李泮﹝感化里人﹞

李鎭﹝感化里人﹞

黃鷟﹝長泰里人﹞

李春錦﹝感化里人﹞

張邦孝﹝感化里人﹞

李銀﹝感化里人﹞

林思敬﹝新康里人﹞

林際時﹝新溪里人﹞

奉詔八十已上冠帶

黃丙﹝長泰里人﹞

黃添養﹝長泰里人﹞

林

﹝佚名﹐來蘇里人﹞王文啟﹝龍興里人﹞

張寧﹝龍涓里人﹞

王文憲﹝龍興里人﹞

林復初﹝新康里人﹞

劉李﹝在坊人﹞

謝璇﹝永安里人﹞

謝玶﹝永安里人﹞

謝紀﹝永安里人﹞

陳璇﹝永安里人﹞

林玖﹝新溪里人﹞

納例冠帶義民

吳中﹝在坊人﹞

王佐﹝崇信里人﹞

林美榮﹝新康里人﹞

林玭﹝新康里人﹞

李朝﹝感化里人﹞

林玄明﹝新溪里人﹞

﹝《安溪縣誌》卷之五終﹞

●卷之六人物類

《安溪縣誌》卷之六

人物

類

孔明佐漢﹐南陽得名。三蘇鳴宋﹐眉山增重。人固以地而生﹐地亦因人而勝。志安溪人物可後哉﹗然位分不一﹐操履亦殊﹐要之瑰行﹑奇節﹐均足以稱徽沒世焉耳。故首之以「鄕賢」﹐崇其典也。賢莫大於事親﹐故次之以「孝行」。行莫難於堅志﹐故次之以「貞烈」。志莫切於爲學﹐故次之以「文學」。有文藝者﹐必兼武功﹐故次之以「義勇」。勇往者必退﹐故次之以「隱逸」。放逸者必有所寄﹐故次之以「流寓」之賢。賢者率人以義﹐故附之以「義行」終焉。志《人物》﹐其目有八。

一﹑鄕賢

人才出於選舉﹐旣列之各傳。間有行業顯著﹐出於選舉之外﹐及在選舉之外而行業顯著者﹐又嘗公論其事實﹐祀之鄕賢﹐古所謂鄕先生歿則祭於社者也。𨿽其造就殊方﹐要足以備文獻而式將來矣。志《鄕賢》。

宋張

讀連三益余克濟

張讀

字聖行﹐永安里人﹐遊太學。元祐初﹐幸學恩該免省﹐自陳不願受。紹聖四年﹐以上捨生擢第﹐調穎昌府法曹參軍。範純禮爲守﹐語重之。除編修《國朝會要》﹐以父年逾九十﹐求便養親﹐外補通判本州﹐後除諸王府直講。未幾﹐請郡自效﹐知興化軍。時靖康初﹐國步多艱﹐士卒驕恣。一日﹐驩趨庭下﹐乞額外給賜。讀正色叱之﹐諭以禍福。諸卒感服﹐反告其渠魁﹐卽梟首於市﹐一郡肅然。建炎初被召﹐以疾辭﹐奉祠家居﹐杜門卻掃﹐里人矜式焉。

性至孝﹐居喪廬墓﹐蔬食終制。所交皆天下士。與陳瑩中友善﹐旣從仕﹐爲趙淸獻所知獎。後與李方叔﹑端叔爲蘇黃門客。子由作《東坡墓銘》﹐獨以示讀。讀曰「斯文妙盡東坡平生﹐正恐仇人復藉孽﹐不若刮磨之爲愈。使東坡無此銘﹐萬世之下﹐其不蜚聲騰實乎﹗」子由深然之。

後徙居晉江﹐與李文肅公過從尢厚。善屬文﹐閩中碑碣多出其手。資入卽分親故之貧者﹐家無贏餘。其卒也﹐李以詩哭之﹐有「累日塵生甑﹐經年肘見衿」之語。壽八十。

連三益字叔友﹐崇善里人。慶元二年登第。龍圖閣學士傅伯成妻以女。知沙縣﹐爲政簡明﹐庭無畱訟。及去﹐民畱之﹐遮道數千人。倅廣州﹐將啟行﹐伯誠告以佐理之法。三益至廣﹐一遵其言﹐盡卻饋例﹐人服其淸。再倅紹興﹐未上﹐卒。

余克濟字叔濟﹐號樵軒﹐與從兄誠之同登慶元己未第。尉侯官。縣有貴宦治居第﹐求尉廨及教場廣其居﹐帥諾之。濟力爭不可﹐蓋不爲勢屈也。

爲浙西常平幹官﹐幕畫明辧﹐諸使交薦之﹐知梅州﹐將上﹐有傳其境盜發﹐或勸之徐行。克濟憤曰「不若乘盜未集﹐亟圖之。」單車就道。至州﹐茂著政績﹐梅人徳之。卒年八十。所著有《春秋通解》十五卷。

國朝詹

靖李

亮

詹靖

字邦寧﹐崇信里人﹐縣令惇仁之後。以《易經》中正統辛酉科鄕試。初任廣昌知縣。縣有揭姓者﹐素豪黠﹐前令多不能制。靖置之法﹐縣境肅然﹐人不敢犯。廉愼之操﹐久而益堅。太史劉定之公題詩﹐有「淸白相承」之句。後升開州同知。卒於官。囊槖蕭然﹐子孫幾不能立。

李亮

字文誠﹐感化里人。家貧嗜學﹐事親盡孝。少時﹐父好賭。亮隨所之﹐號泣力諫﹐父悟。年六十﹐以禮致仕﹐絕迹公門﹐士論髙之。

二﹑孝行

周官教民﹐六行必先於孝。堯舜之道﹐率是而已矣﹐在人自盡耳﹐非甚異也。安溪舊志﹐自宋迄國朝﹐僅三人耳。抑遺其人乎﹖抑或難其人乎﹖不可知也。特志之爲人物之表。志《孝行》。

宋張

讀﹝見《鄕賢志》﹞

國朝鄭

升李

亮﹝見《鄕賢志》﹞

鄭升

在坊人。少業儒﹐失父﹐善事母﹐友諸弟。𨿽一錢﹑尺帛﹐必歸諸母﹐不敢自私。母病﹐躬湯藥﹐旦夕不倦。居喪盡禮﹐廬於墓側﹐鄕人重之。成化間﹐提學僉事周孟中贈之詩﹕「父母乾坤一樣恩﹐於今孝道幾能存﹖多君白髮娛慈母﹐錫類源源子又孫。」年七十餘而卒。

三﹑貞烈

《鶉犇》之詩作﹐而《栢舟》之風微﹐節之難於全也久矣。意臣子食君厚祿者﹐尙有忘君失節之病﹐而況女流之未學者乎﹐此貞節之所以爲難也。今特書之﹐勵風化也。志《貞烈》。

宋元﹝無考﹞

國朝林玉修何觀奴詹鳳女李純香

林氏

名玉修﹐新溪里人。年十八﹐適邑庠生詹琎。生子淸﹐方在𦇤褓而琎卒﹔遺腹子源時在娠﹐方五月。父母憫其家貧子幼﹐諭使再醮。卽哀慟不已﹐旣而曰「人豈有二次作媳婦耶﹖」父母遂不敢彊。自是﹐勤織紝﹐撫二孤﹐孀居守志﹐久而益堅。源登第成名﹐鄕人以節婦事聞於朝﹐旌其門閭。

何氏

名觀奴。年方十六﹐歸於陸大。未幾﹐夫卒。何氏年方二十﹐矢志不渝。家貧﹐力勤紡織﹐事姑教子。卒年七十二。

詹氏

名鳳女﹐崇信里人﹐少歸於楊魁傑。夫溺水死﹐詹年方二十有三﹐哭三日﹐得夫屍歸﹐葬如禮。姑憐其少﹐諷以他適。詹堅志不移﹐孀居五十餘年﹐凜不可犯。

李氏

名純香﹐感化里人﹐引禮官李鋃之女也。其女性植不凡﹐而尢雅慕貞烈。嘉靖十七年﹐歲方十九﹐配晉江林泗。泗贅於家﹐甫五旬﹐因歸省病劇。報至﹐李氏徬徨終夜不就寢。明日﹐卽馳至夫家﹐而泗已死矣。李氏伏哭夫尸之旁﹐聲不絕口。自是﹐水漿不納者七日。其姑哀而防之﹐李氏亦彊進以慰姑心﹐乃袖夫遺囑﹐坐稿苫日泣不離。嘗奠告曰「妾有異志﹐身首異處。」又曰「君之卒哭﹐魂來邀我。」迨卒哭﹐夜昏梳沐﹑更衣﹐遂縊死。家人覺而救之﹐已無及矣。遠近聞者﹐莫不驚涕。縉紳先生各挽以詩章。其序次於烈婦錄者﹐可考而知也。十八年﹐事聞於朝。褒錫旌表﹐建烈婦祠在於泉之梌山云。

四﹑文學

文藝﹐道之華也﹐足以鋪張宇內﹐潤飾皇猷。故孔門文學列於四科﹐豈易得哉﹗安邑文學之士﹐未卽彬彬﹐然諸子有作﹐亦云先登詞苑矣﹐後出者庶幾其益隆乎。志《文學》。

宋陳應雷鄭思永尢

臺林徳秀鄭思忱

陳應雷在坊人。淳祐十年﹐以省試第一人登第﹐循州教授。有《知動仁靜樂壽如何論》﹐載《論學繩尺》。

鄭思永字景修。篤行博學﹐蔡和愛其純朴﹐妻以女。俾從學終身﹐嘗著《易論》。

尢臺

字公輔。八歲能屬文﹐腹稿立就。慶元二年﹐應童子科舉﹐中書試以《公則悅賦》﹐刻成﹐詞藻絕出。擬奏賜官﹐格於吏議﹐僅免三舉。不第而終。

林徳秀字實之。家貧苦學﹐有詩歌﹑雜著傳於世。

鄭思忱字景千﹐感化里人。授《尙書》於西溪李季辯﹐解析精詣﹐生徒常百數。嘉定三年﹐詞賦首鄕薦中第。爲新興令﹐除遺利錢三百萬。知崇安縣﹐復均惠倉﹐以私蘿面錢市糴實之。知南恩州﹑浙東參議官。雷變﹐上封事。除監登聞檢院。卒年七十二﹐著《詩書釋》。

五﹑義勇

好生惡死﹐人情也。人固有豪俠輕銳﹐聞變卽赴者﹐徐思利害而不退縮者幾希。此倡義禦敵之所以爲難﹐而死事之傳所由作也﹐特書之以示勸。志《義勇》。

宋鄭

振

鄭振

字叔亨﹐還集里人。建炎寇亂﹐振率鄕兵禦之﹐賊遂遁。紹興十三年﹐曾少龍﹑周老虎﹑何白旗﹑陳大刀蜂起爲寇﹐聚眾數萬人。帥司檄振擊之﹐賊聞各遁去。十六年﹐有詹鐵叉者﹐尢銳。率眾與敵﹐手殺數十人﹐力不能支﹐遂死焉。鄕人哀而祀之。

六﹑隱逸

《易》曰「不事王侯﹐髙尙其事。」班嗣云「漁釣於一壑﹐則萬物不幹其志。棲遲於一丘﹐則天下不易其樂。」故含眞履素﹑晦迹韜光之士﹐古今重之﹐此史家有「逸民」之傳。志《隱逸》。

五代詹

琲

詹琲

惇仁次子。洪進薦於朝﹐琲固辭不受﹐歸鳳山。時人號爲「鳳山山人」。所著有文集行於世。

國朝吳

昱

吳昱

字時昭﹐在坊人﹐卜居於鳳阪山。賦性嚴毅﹐好吟詠。微醺後﹐輒誦古詩以自娛。正徳元年﹐知縣黃著延修《孝宗實錄》。晚號介庵。

七﹑流寓

名賢之寓﹐地因以顯﹐若季札在延陵﹐諸葛寓南陽是也。安溪山水多幽勝﹐古名人擇而寓焉。髙行休聲﹐足以感發後人﹐引詠之私自不能巳也﹐故錄之。志《流寓》。

唐周

朴

周朴

字太朴﹐吳人。唐末隱於本縣永安裏南山下。所居有塘﹐因名周塘山。與李穎﹑方幹友善﹐詩調淸苦但思遲﹐率盈月而後得一聯一句﹐𨿽未篇﹐然已膾炙人口。後徙於福州烏石山。黃巢攻閩。入城﹐求得之﹐謂朴曰「能從我乎﹖」對曰「我尙不仕天子﹐安能從賊﹗」巢怒殺之﹐湧白膏起數尺。朴嘗詠蝶詩云「可憐黃雀銜將去﹐從此莊周夢不成。」至是遇害﹐人以爲詩讖。後人卽其山立祠。張魏公浚帥閩日﹐奏乞廟額勵世﹐賜號「剛顯」。

五代劉

乙

劉乙

字子眞﹐不知何許人﹐仕閩爲鳳閣舍人。晉髙祖遣散騎常侍盧損冊封王昶爲閩王。王昶遣乙勞損於館。時仕閩者﹐章服輿從皆不稱。乙以接賓故﹐衣冠偉然﹐騶童甚盛。他日損遇乙於途﹐布衣芒履而已﹐損使人誚之曰「鳳閣舍人﹐何逼下之甚也﹖」乙怩﹐遂棄官遁去﹐隱於安溪鳳髻山﹐終身不出。與周朴﹑詹君澤爲友。君澤嘗遣子琲訪之。有詩云「掃石耕山舊子眞﹐﹝謂乙前所詠詩有「掃石云隨帚﹐耕山鳥傍人。」之句﹞布衣艸履自隨身。石崖壁立題詩處﹐知是當年鳳閣人。」

宋梁椿選

梁椿選晉江人﹐以省試經魁登淳祐元年第。歷官通守﹑正言﹐寓居感化裏。以文學名﹐從遊者多﹐來蘇裏有湖山書院在焉。

八﹑義行

利﹐人之所趨也。世之髙貲牟利﹐將盡爭夫錐刀之末者﹐往往而是。容有能以一巳贏餘濟人不足者﹐不爲義乎﹗故錄一﹑二﹐而爲徇利者戒焉。志《義行》。

國朝李

森李

炳

李森

感化里人。慷慨有謀略﹐樂善好施。凡邑之亭廨﹑橋梁﹐修建居多。嘗出粟二千石賑濟﹐詔旌「義民」。

李炳

感化里人。賦性剛毅﹐樂善好施。造橋梁﹑立義塚﹐皆義舉也。卒年九十二。

﹝《安溪縣誌》卷之六終﹞

●卷之七文章類

《安溪縣誌》卷之七

文章類

事以文敍﹐道以文傳。古今文章﹐有出自朝廷者﹐曰「大哉王言」是也。而名公詞翰﹐弗戾於道者﹐亦足以爲後日文獻之徵。故首「宸翰」﹐次「士翰」﹐爲《文章類》第九。

一﹑宸翰

朝廷誥敕﹐以褒崇臣子﹐無間存沒﹐恩至渥也。安溪一邑﹐而膺玆寵命﹐竟數人焉。表而錄之﹐用昭聖制。志《宸翰》。

宋

敕封靖惠侯詹惇仁

朕惟禮教失﹐而非鬼﹑越望之祭徧郡國。若畏壘之庚桑﹐齊社之欒公﹐是宜命祀。安溪爲邑﹐爾神實始﹐而從遁之樂﹐民思不忘﹐寇﹑暵﹑菑﹑癘﹐禳祈響答﹐以功詔爵﹐法當得封。賜爾侯圭﹐用彰淸退﹐惠利及民﹐可封「靖惠侯」。

敕封靖貞侯詹琲

善善及子孫﹐神人一也。淸隱之存履行願﹐井渫不食﹐乃金玉焜燿﹐橋梓相望。侯雨寵綏﹐國人庶有所式。亦惟能澤吾民﹐集享丕祉﹐承可用譽﹐勿替將之。可封神子「靖貞侯」。

國朝

敕贈雲南道監察禦史詹琎

奉天承運皇帝敕曰﹕朝廷待士之恩﹐莫重於褒錫﹔人子報親之意﹐莫切於顯揚。顧惟風憲之良﹐茂著激揚之績﹐肆推恩命﹐奚間存亡。爾詹琎乃雲南道監察禦史源之父﹐早負才名﹐素惇行檢。邑庠育俊﹐決科之志未酬﹔家學傳芳﹐教子之功斯顯。蜚聲甲第﹐列職憲臺。顧鼎釜之養旣違﹐而風木之懷彌切。宜頒卹典﹐以慰孝思。玆特贈爲文林郎﹑雲南道監察禦史﹐庶其不昧之靈﹐歆此至優之渥。

敕雲南道監察禦史詹源

奉天承運皇帝敕曰﹕國家設風憲之職﹐以監察爲名﹐內肅百僚﹐外巡羣服﹐於事未始不得預﹐於言無所不得陳。顧責任之甚艱﹐肆班行之特重﹐匪玆才俊﹐曷稱簡求。爾雲南道監察禦史詹源﹐天賦英姿﹐人稱偉器﹐業工經術﹐名起甲科。首推屬於民曹﹐式精會計﹔載列官於臺憲﹐丕振紀綱。分城著督察之能﹐按部展激揚之志﹐抗章剴切﹐首進忠規﹐律已淸嚴﹐茂修名檢。屬當大慶﹐肇舉彜章﹐預加褒錫之恩﹐奚俟陟明之考。玆特進爾階文林郎﹐錫之敕命。於戲﹗爲政莫難於風紀﹐已徵名績之良﹐守官莫大於忠勤﹐勿替初終之節。益臻來效﹐以俟登崇。欽哉﹗正徳六年正月十八日

敕贈副兵馬指揮陳克熙

奉天承運皇帝敕曰﹕人子報親之志﹐莫切於顯揚﹔朝廷待士之恩﹐莫重於褒錫。此古今之通制﹐豈存沒之殊科。爾陳克熙乃南城兵馬指揮司副指揮謙之父﹐迹晦丘園﹐家傳詩禮﹐訓成令子﹐官列司城。旣違祿養之榮﹐宜示追崇之命。玆特贈爲文林郎﹑南城兵馬指揮司副指揮﹐尙期神爽之昭﹐益迓寵光之賁。

敕副兵馬指揮陳謙

奉天承運皇帝敕曰﹕國家於都邑之內﹐置兵馬之官﹐所以淸肅坊逵﹐窮訐姦盜﹐謹禁城之關鍵﹐禦風火之疏虞。其職務爲甚繁﹐其責任爲不易。惟玆愼選﹐務在得人。爾南城兵馬指揮司副指揮陳謙﹐儒業起家﹐賢關釋褐﹐列官朝署﹐分理都城。在公著幹濟之能﹐處已勵操持之志﹐屬當考最﹐宜示褒章。玆特進爾階文林郎﹐錫之敕命。爾其恪恭乃事﹐毋玷厥身﹐俾坊市肅淸﹐寇盜屏息﹐尙臻來效﹐以俟登庸。欽哉﹗正徳十五年月

日

敕贈永淸右衛經歷司經歷林昭

奉天承運皇帝敕曰﹕國家推恩臣下﹐必及其親者﹐所以重本而勸孝也﹐亦何間於存沒焉。爾林昭乃永淸永衛經歷司收糧經歷瑒之父﹐慶鐘厥子﹐祿養乃違﹐揆其所自﹐宜有褒嘉。玆特贈爾徵仕郎永淸右衛經歷司收糧經歷。靈其不昧﹐尙歆承之。

進階永淸右衛經歷司經歷林瑒

奉天承運皇帝敕曰﹕國家設兵衛以理軍政﹐旣以武臣爲之長﹑貳﹐至其幕職﹐亦必得人﹐乃克有濟。爾永淸右衛經歷司收糧經歷林瑒﹐任職於斯﹐式克勤愼﹐用是授爾階徵仕郎﹐錫之敕命。其益盡乃心﹐毋怠厥事。欽哉﹗嘉靖七年九月日

敕贈南京鎭南衛經歷司經歷林敏

奉天承運皇帝敕曰﹕凡羣臣之能效力於在朝者﹐則國家有錫命之典以推及其親﹐所以遡其所自也。爾林敏乃南京鎭南衛經歷司經歷珪之父﹐能以善慶植家﹐用貽其子﹐子有位敍﹐爾實啟之。玆贈爾徵仕郎南京鎭南衛經歷司經歷。告之泉壤﹐以賁幽靈。

進階南京鎭南衛經歷司經歷林珪

奉天承運皇帝敕曰﹕凡衛之有幕官﹐所以贊文檄而核簿會也。南都諸衛﹐則統領親軍以翊護舊京﹐而制重中外﹐其體固不同矣。而幕官亦得以通籍於朝﹐固榮選也。爾南京鎭南衛經歷司經歷林珪﹐明習法條﹐試政鉅邑﹐乃擢玆任﹐用以愼敬﹐克舉攸司。玆當廟典覃恩﹐乃進爾階徵仕郎﹐錫之敕命。朕方宏播寵釐以推施﹐在廷不遺下位。所以振勵能者﹐酬其材勞﹐使皆得以蒙澤而自奮也。爾尙勉盡厥思﹐益祗乃績﹐朕亦不遺於爾。欽哉﹗嘉靖二十四年十二月初二日

二﹑士翰

夫文翰藝也﹐而道寓焉。《安溪志》所載﹐凡古今詩文﹐悉因舊而錄之﹐蓋不敢有所擇也。志《士翰》。

記

新建淸溪縣記

詹惇仁﹝後周縣令﹞

夫萬戶而置郡﹐千戶而置邑﹐古制也﹐泉之爲郡古矣。小溪場西距漳﹑汀﹐東瀕溟海﹐乃泉之一鎭守也。地廣二百餘里﹐三峯玉峙﹐一水環回。黃龍內顧以驤騰﹐朱鳳後翔而飛翥。土之所宜者﹐桑麻谷粟﹔地之所產者﹐獐麈禽魚。民樂耕蠶﹐冶有銀鐵﹐稅有竹木之徵﹐險有溪山之固。兩營之兵﹐額管二千餘人﹐每歲之給﹐經費六萬餘貫。地實富饒﹐是豈不足以置縣歟﹗

惇仁奉命以來﹐視事之始﹐旣嘉山川雄壯﹐尢喜人物夥繁﹐思築而縣之﹐乃以狀請於郡太守。未幾而報可之令下﹐增割南安近地﹐新揭淸溪美名。敬奉以還﹐大懼弗稱。矧新邑發岡自乾﹑亥而來﹐轉勢從辛﹑兌而入。向丙﹑巳以奉離明之化﹐流寅﹑甲以伸震疊之威。左環右接﹐如抱如懷﹔前拱後植﹐若揖若拜。析爲四鄕一十六里﹐通計一邑幾三千餘戶﹐梓列以圖﹐卜契我龜。當三農收斂餘暇﹐適二營番戌休閒。便近之戶﹐役止三日﹐而民不告勞﹔築作之工﹐計不逾年﹐而兵不殫用。崇門豎樓﹐所以嚴其勢﹔繩廊周宇﹐所以處其吏。屋不華而加壯﹐寢僅足以爲安。居民鱗次﹐雍雍然以和﹔官廨翼如﹐濟濟而有辧。由陸而至者﹐必出其途﹔自水而運者﹐會流於下。坐肆列邸﹐貿通有無﹔荷畚執筐﹐各安職業。土沃而人稠﹐風淳而俗朴。眞東南形勝之地﹐實疆埸衝要之區也。初經營於顯徳大火之首冬﹐遂落成於明年小春之下浣。苟完苟美﹐不至侈矣﹔曰庶曰富﹐又何加焉﹗

其柰地華人夷﹐業儒者寡﹐是豈教有未及者歟﹐殆亦習俗有待而化者歟﹗豈知夫秦奢魏褊﹐俗若未易以轉移﹔夷淸惠和﹐聞者尙能以興起﹔顧在上之人所以作之者如何耳。惇仁不能遠引古者之說以爲諭﹐請以鄕邦之事而昌言之﹐可乎﹖爾閩之初﹐人未知學﹔自常公觀察以來﹐有歐陽四門者出。豈曰彼能而我否﹐孰謂昔有而今無﹗蓋未然者﹐猶有所待而然﹔未至者﹐當有所勉而至。齊變至魯﹐魯變至道。盛事鼎來﹐以答山川之靈﹔雄名日起﹐以續龍虎之號。曰教之﹐令固不敢不勉﹔而從令之教﹐爾邑之人當交相勸勉﹐以副令之願望。猗歟休哉﹗丙辰十月甲辰記。

美報

亭記

錢師尹﹝宋縣尉﹞

紹興丙子之夏﹐令尹李公來治是邑。旣視事﹐言於僚寀曰「出治之序﹐莫先於學校﹐尢莫重於社稷。是邦凋敝之久﹐二者圯而弗修﹐其無乃曠於吏治﹗」邑尉錢師尹贊之曰「韓吏部有言﹕『天下通得祀者﹐惟社稷與孔子。』句龍﹑棄以功﹐孔子以徳。今學校﹑社稷之未修﹐上無以稱國家崇徳報功之意﹐下無以慰士民之望﹐二者誠爲切務。」公曰「諾﹗然是二役也﹐不可以並作﹐子爲我以次董之。」其冬先葺黌捨﹐僕者興﹐缺者補﹐釋菜鼓篋﹐誾誾可觀。越明年冬﹐乃致功於社稷。除蓁蕪﹐周峙墉﹐幹二壇﹐崇新特﹔因舊址復爲三壇於側。西向南上﹐風雨雷師位焉﹐所以省役而便民也。攻位旣成﹐旁列茂松﹐前植細柳。有亭屹然﹐以處禮官﹔檐楹翼之﹐以待執事。禮行事舉﹐農益知勸﹐公乃命以「美報」揭亭之額。

夫春祈秋報﹐祀有常典﹔丰凶旱溢﹐歲無常數。今獨以報待神﹐則公之畱意斯民﹐願其歲享屢丰之樂﹐蓋可見矣。又況藍溪之陰﹐鳳山之陽﹐縣治居之﹔而斯亭之作﹐乃當鳳咮之上﹐巖壑環繞﹐有以占一方之勝槪﹔而亭之篆額﹐得公妙筆﹐雄健奇偉﹐又有以增一亭之佳致。其賞心快目﹐殆若神物祕藏﹐久而不發﹐以待公之來也。所宜遵仰景貺﹐年谷順成﹐風雨惟時﹐迅雷不作﹐載芟之祈﹐歲無觖望﹐則美報之意﹐邑人推其所自﹐且不專賽於神矣。休哉﹗

書丞

廳壁

記

陳宓﹝宋縣令﹞

親民莫如令﹐由漢以來﹐必置丞以貳之。曰丞者﹐贊助正救之云耳。令有疑必咨於丞﹐丞有言必忠於令。事或便民﹐議而行之﹔少有不便﹐止之惟恐或後。可否相濟﹐不立私見﹐惟是之歸。丞苟得人﹐令亦寡過。然則丞之任不輕矣﹗

安溪地逾百里﹐僻遠而民貧。令於民事﹐固當究心﹔丞於邑事﹐尢不當坐視而不之告也。然居是職者﹐往往參而關市之徵﹐曰「吾能寬民薄稅足矣」﹐至於邑事弗理﹐則曰「非我也」。如是而曰「不負丞」﹐可乎﹖

書主

簿廳

記

前

人

安溪爲邑幾三百年﹐司簿領者固多賢士﹐寓處壁記不立﹐漫莫可考。時傳充員逾歲﹐復廨宇於縣治之西﹐宗學教授陳徳一槪記其事矣﹐問先後名氏於耆老﹐才得二十人。竊謂居是官者﹐往往卑之﹐玩歲愒日﹐不屑以事業自見﹔況窮山小邑﹐益不足起其怠。是豈設官之意哉﹗

勾稽之事於民最切﹐民之休戚在貳﹐歲之出入在薄﹐書吏並緣爲姦﹐特原於此。苟吾愛民之心不至﹐憚勞好佚﹐其害有不可勝言者﹐而以官卑自恕可乎﹖

重建

鼓樓

記

余克濟﹝邑人﹐知州﹞

方唐之季﹐是邑僅以場名﹐至保大中始攺爲縣。時則淸隱先生詹君肇基此土﹐首披荊棘以創縣治﹐𨿽仿佛古子﹑男之制﹐而間關艸昧﹐百度猶闕。

我宋龍興﹐版圖混一﹐膺民社之寄者﹐皆奉天子之命而來。訊之圖諜﹐蕭君仁憲而下﹐增敞舊址。至於吳君在木﹐以縣前地形髙仰﹐乃平而就下﹐建鼓樓於其上﹐俾四承之會﹐順流而南﹐自此風气以開﹐民物丰阜。

近世得人﹐邑治之中﹐百廢具舉。於是公堂有宇﹐旣巳鼎新﹐敕書有樓﹐又嘗再葺。惟鼓樓日兩衙﹐夜五漏﹐所以宣徳而聳觀聽者在是﹐歷年滋久﹐東傾西墜。

嘉熙四年冬﹐三山黃公堅叟來宰玆邑﹐以爲闕典。明年鳩工庀材﹐卽冬至之日始事﹐盡撤朽腐而新之﹐又明年冬十月畢工。正樓居中﹐挾樓旁翼﹐二亭兩峙﹐東爲「宣詔」﹐西以「觀民」。材木魁梧﹐勢面雄壯﹐傑出乎溪山之上。篆縣額者﹐蘇潮文顴也。

重修

大成

殿記

梁椿選﹝宋右正言﹐邑人﹞

咸淳元年春﹐上饒鍾侯國秀來領縣事。仲秋釋奠﹐將徹饌﹐微聞殿宇騞騞有聲﹐心甚恐﹔竣事亟往視﹐則棟橈矣。召諸生告之曰「禮殿蠹腐如此﹐無以植教基﹐柰何﹖」諸生曰「姑補葺。」侯不可﹐命撤之。捐金爲倡﹐授匠指畫﹐僚佐邑屬曁職事員秩致助有差﹐學長蘇君巍等分董其役。舊址增髙二尺﹐兩廡各廣拓如之。棟宇崇宏﹐像設儼備。始事於是歲之臘﹐明年夏五月訖工。蘇君令諸友請記。

惟我朝以儒立國﹐重道右文﹐尊崇先聖先師﹐秩之祀典﹐是豈徒循舊比哉﹗上下四方之宇﹐往古來今之宙﹐非此一脈行乎其間﹐人之類殄久矣﹗夫子之道﹐固不以廟興廢爲存亡﹔然示學者之依歸﹐尊正傳之宗主﹐賴有此爾﹗

今爲吏者﹐惟知汲汲簿書期會之間﹐上以督責爲功﹐下以取辦爲能﹐至有漠然視學校爲傳捨﹐聖師之居﹐頹敝摧壓﹐漫不之卹。風俗日卑﹐人才日陋﹐莫有知其故者。鍾侯於邑焦熬﹐不憚撙節興此巨役﹐是則可書也巳。

復贍

學田

記

黃堅叟﹝宋縣令﹞

聖朝以儒立國﹐每加意於養士。紹興間﹐上命農丞鐘世明經往閩中﹐取寺觀絕產﹐隸郡國養士。一哉王心﹐其重吾道也至矣。今在州縣﹐皆有廢寺以充學廩﹐惠至渥也。

溪邦曩者﹐學無贏廩﹐教養僅三十員﹐因復齋陳先生新撥上乘廢剎以贍之﹐增員遂至四十﹐嗣益增廣﹐今五十有七矣。經明行修之士﹐芥拾巍科﹐肩摩袂接﹐厥有以也。

堅叟學制於玆﹐景慕尢切﹐詎意納粟鶡弁﹐狡焉肆寇攘之謀﹐假竊勢家﹐憑陵善類﹐席捲學租﹐奄爲已物。謂林儒藻僧以謂縣莫之何﹐詣府白之國銀盧公﹐力賜公斷﹐節判林公﹐力扶公論。彼以頹然負固﹐姦貪愈熾﹐天幸判府侍郎顏公﹐以禁從彈治京畿之緒餘﹐續文昌涵濡佛國之遺澤﹐神明之政﹐天地其公﹐以誅心之法治橫逆﹐以砥柱之力障狂瀾﹐田幾失而復還﹐道幾微而復續﹐公之功大矣﹐公之慮則又遠矣。三砧基簿之置﹐互相稽考無欺獘﹐一語規誨至切﹐固宜克已奉行﹐毫釐無慊﹐節劑量增三員﹐而爲六十﹐以體我公之心﹐則楩楠杞梓﹐皆從此出。然則侍郎先生之主盟吾道﹐揆之復齋﹐功齊力倍矣。報功之徳﹐又當何如。噫﹗士气者﹐道脈之所關﹔道脈者﹐國脈之所系。公以體國爲心﹐以養士爲念﹐士蒙教育﹐惟能以道自重﹐則上不負天子﹐下不負所學﹐抑於公無負焉。故書之﹐以詔來者云。

惠民

藥局

記

陳宓

安溪視諸邑爲最僻﹐深山窮谷﹐距縣有閱五六日至者。又气候多燠﹐春夏之交﹐雨淖則河魚腹疾﹐旱則瘴痞作焉。俗信巫尙鬼﹐市絕無藥﹐有則低價以貿州之滯腐不售者。貧人利其廉﹐間服不瘳﹐則淫巫之說益信。於是有病不藥﹐不夭閼幸矣﹗詩曰「藍水秋來八九月﹐芒花山瘴一齊發。時人信巫紙多燒﹐病不求醫命自活。」嗚呼﹗獸且有醫﹐而忍吾赤子誕於巫﹑愚於賈哉﹗

嘉定庚午冬﹐爲和劑局於中門之內。招明醫一人﹐躬診視﹑修制之事﹔吏一人佐焉﹐掌凡出入之籍﹔工一人﹐供凡役。創惠民局於大門外﹐一吏掌之﹐月一易﹐所以佚其勞﹑革其姦也﹔主簿兼督之﹐所以重其事也。

夫長民使民有疾無醫﹐有而不備﹐何以爲心乎﹗後之君子﹐孰無是心﹗惟以是爲民命所系﹐敬而無忽﹐務廣本朝仁民之徳﹐而不屑屑於計利﹐則不獨人享其福也。天地鬼神﹐不可欺也。本錢五百緡﹐歲取贍安養院之餘者入焉。

安養

院記

陳宓

古者鰥寡﹑孤獨﹑疲癃﹑殘疾﹐皆上所養也。明詔州﹑縣立安濟坊﹑居養院﹐實三代遺意﹐州﹑縣奉承﹐職所當舉。

安溪距城百里﹐計絕一隅﹐地無重貨﹐商旅不至﹐惟貧困無聊之民﹐僦力執事﹐往來山谷間。地勢幽阻﹐秋冬之交﹐病作相望﹐倀倀無所棲。其或得托廬以息﹐而居人恐其或死累已﹐驅去之惟恐不速。以故羸困顚頓﹐往往不免﹐官無由知。

宓來玆一年﹐日所傷惻﹐乃相地於近縣西南﹐立屋十四間﹐庖湢粗備﹐名曰「安養院」以待之﹔擇忠厚者二人謹視之﹔取廢寺之粟﹐歲若干石以粥之﹔爲惠民局於邑東以藥之﹔病愈則裹糧以送之﹔不幸有故﹐則棺殮以葬之。盡心所及﹐盡力所爲﹐庶無負聖天子仁民之意。

嗚呼﹗民﹐吾同胞﹔令﹐又其司命者也。使至於此﹐罪將安歸﹗宓始不卽爲﹐其罪固已多﹐第勉勉以補過於後﹔後之君子﹐至於廣其所不及﹐豈若宓之不勇以致悔哉﹗於是書之以俟。

重修

美報

亭記

王孝廉﹝宋縣令﹞

《傳》曰「先成民而後致力於神。」縣有社稷﹐春秋爲民祀﹐重於神﹐實重於民也。惟此壇宇﹐經久弗治﹐漫漶剝蝕﹐大懼弗稱重神之意。孝廉蒞政之初﹐揆時展事﹐駭目疚心﹐願葺而繕之。獨念民政邈未就緒﹐經營補理﹐甫二期而民與吏始翕然相安。若是而不致力於神﹐殆幾闕典﹗

約費廢余﹐乃鳩厥工﹐官自取辦﹐民不知役。視壇及宇﹐罅者補之﹐舊者新之﹐級磚蓋瓦﹐如鱗如翼。墻加以飾﹐門立以表。復於亭右植屋三間﹐命頭陀居之﹐以司汛掃。纖悉略備﹐制度得中﹐儉不至陋﹐華不至侈﹐民咸曰宜。仲春基役﹐涉夏訖工。司計黃勉實董其事。謂予不敏﹐盍記歲月﹐於是乎書。

縣令潘靖遺愛碑記

陳剩夫﹝漳州布衣﹞

公善作斯邑﹐其大者﹕新學校﹑勸耕桑﹐民至今有食其澤者﹔均繇賦﹐招復流民百十餘戶﹐以災傷奏免稅糧九千餘石。事苟利於民者﹐𨿽難不避﹐𨿽小必爲。吏與民咸不敢欺﹐亦不忍欺﹐𨿽深山羸老﹐亦相扶出﹐而願一見剛明廉恕﹐豈眞所謂循吏也耶﹗

不幸以朝京而道亡﹐然而邑民哀之若喪親戚﹐去今三十餘年﹐而懷思之者猶若一日﹐復懼其去世久而湮沒無聞﹐故坊長吳君普等﹐又爲共立此碑。下之所愛﹐卽上之所施﹐愛於下者愈深﹐則其施愛於上者彌遠﹐其感同也。觀民之感如此﹐則公之所以感者可知矣。擬之以循吏而碑頌之﹐夫豈不宜也哉。歌曰「鳳山峯髙﹐鳳池水深﹐先侯之惠﹐邑人之心﹐一片愛石﹐殆與山川不古而長今也耶」。

公由臨江府學教授﹐保升是職﹐世爲金華府金華縣人也。

重建先聖廟學記

蔡玄﹝翰林編修﹞

夫子之道﹐與天地相爲大﹐日月相爲明﹐與王化相爲遠邇﹐而學校與聖道相爲終始。於戲﹗聖道莫罄於名言已。若於學校興修﹐表歲月而著其績以勸﹐俾與學校相爲無窮焉﹐固亦不可缺者也。

泉州屬邑有安溪﹐柴周顯徳中始立縣﹐迨宋咸平始建學。厥後學廟沿攺靡一﹐紹興壬戌﹐始定今基。據鳳山﹐瞰龍津﹐其外則三峯拱峙﹐爽塏而端夷﹐誠美地也﹐前代因之。歲在甲午﹐盜狾境內﹐遂毀於燹﹐滌滌然爲狐兔墟廿寒暑矣。

大明洪武三年庚戌﹐制天下開學校﹐選儒師置弟子員。郡邑守臣祗奉徳意﹐乃壬子八月﹐泉檄郡士蔣宗禧始教於玆學。旣而顧瞻荒址﹐惕焉嗟曰「夫學者教基﹐弗飭﹐則不足竦人瞻仰而向慕。今也聖師攸宇﹐棲神無所﹐師徒講肄﹐亦窘爰處﹐教其無攸施乎﹗」亟謀於邑﹐聞於郡府﹐倡於義而好禮者。徵材僦工﹐輸力協作。茀甾翳﹐屏瓦礫﹐因舊址以營新構。攻位於癸丑八月﹐是月位成﹐先築齋捨一﹐俾誦弦者粗有所安輯。九月﹐欞星門成。明年甲寅﹐禮殿成﹐先聖及顏子至子張爲像。乙卯﹐神門又成﹐獨兩廡洎倫堂未克就﹐會邑有警而息。阻尼靡承﹐始復五稔。

十三年庚申﹐諸生﹑邑人咸曰「是學垂成而中輟﹐弗究厥功﹐虞遂隳。」乃告新令侯士舉﹐仍彊於宗禧﹐若曰「願無棄成績。」因相與尋前緒而致力焉。明年辛酉﹐兩廡成﹐七十子迄傳經儒先作繪。六月倫堂亦成﹐翼堂爲室二﹐左曰「尊道」﹐祀周﹑程﹑張﹑邵﹑司馬﹑朱﹑許八賢﹐右曰「崇徳」﹐祀始立縣及有功於學者。析齋捨﹐新而東西之﹐曰「博文」﹑「約禮」。廓射圃﹐合於學以爲一﹐扁曰「觀徳」。前辟廣路﹐俾面勢曠平而直方。完以庖廩﹐周以繚垣﹐丹雘黝堊﹐質文適中﹐木石瓦甓﹐必擇堅好。輪焉奐焉﹐有光舊觀。九月壬午朔﹐邑長﹑二率諸生﹑邑人祗謁殿庭﹐告厥成功。耄﹑倪環學門觀者莫不歆羨咨嗟﹐以爲不圖復睹斯學之盛﹐宜勒丰碑﹐覬垂不朽。而訓導洪鐘不鄙以狀委於玄。

竊以王化之成存乎教﹐教之原存乎學﹐學之興存乎其人。惟安溪建學以來﹐興修屢矣。前人用心之勤﹐考諸邑乘可見也。矧惟斯舉﹐屬玆匡襄甫定﹐周瘵未復﹐闡拓於荒墟之場﹐拮據劬勩﹐八歷年始克還其故物。亦艱已哉﹗

噫﹗教之道湮塞久矣﹐所深賴者﹐泉夙號海濱鄒魯﹐教宜易入﹐化宜易成﹐其肇自今玆。百里之人﹐向化懷徳﹐父兄飭子弟﹐師訓厥弟子﹐咸篤孝忠﹐率尊禮讓﹐以維持綱常而丕變民俗﹐夫然後知興學之爲功也。然則所關實甚大﹐大書深刻固宜。第玄末學譾辭﹐不足稱述盛事﹐始以歲月表著如右﹐俾後人曰「斯學也﹐建於某﹐葺於某﹐毀於某歲﹐重建於某。」庶幾與學校相爲無窮者也﹐二三子有焉。猗與偉與﹗

天經地紀﹐昭玆永存。敢彖貞瑉﹐用告於千載。

重修

學齋

記

錢俊﹝府學訓導﹞

安溪邑庠昉建於宋咸平中﹐舊址在縣治西南﹐迄今更歷兩遷。初於縣東者﹐宣和六年也﹔再移本學者﹐紹興十有二年也。厥址背鳳山﹐面三峯﹐前有禮殿﹐後則講堂﹐舊爲齋四。嘉定間﹐趙彥侯來尹是邑而更立之﹐廟門﹑華表﹐皆所作也。端平中﹐吳尹丙又辟講堂五間﹐斯其遺制也。

自入天朝﹐洪武初乃設學校﹐輪奐一新﹐厥堂之制﹐仍循其故。齋損而爲兩﹐左曰「博文」﹐右曰「約禮」。爰建底今﹐經三十餘年。歲月之駸﹐風雨之集﹐齋宇傾圯﹐瓴甓弗完﹐曁諸垣墉階砌﹐舉亦摧毀。生徒昕夕居處﹐匪遑寧也。

永樂甲申﹐聖天子踐祚之三年﹐慮中外公宇不整﹐久將頹僕﹐冀於限治﹐命所司度其用﹐以時修葺之。金華陳公善寧實尹是邑﹐爰以育材之地爲急﹐少尹三陽戴公玠﹑古閩宋公和﹑幕司保定趙公顯僉而謀之﹐眾論畢協﹔遂掄材鳩工﹐始於齋捨﹐次而殿廡﹑堂階﹑簾楹﹑戶牖﹐悉爲修治﹐弗損者不逮焉。尢慮公用之不給﹐各捐俸資以益之﹐俾民無勞擾。復詢典教之官率生徒董其事﹐不數月而告完。昔之欹者復﹐腐者易﹐缺者補﹐棟宇巋然﹐庭殖楹覺﹐塗墍而新﹐無復風雨之患。從事於學者﹐將紀其事於石﹐命記於俊。

竊惟庠序者﹐風化之本原﹐爲政之首務﹐所以明人倫﹑廣教養﹐以爲造士之階也。前乎千萬載之旣往﹐後乎千萬世之將來﹐捨此莫能治者。上自國都﹐下及閭巷﹐莫不有學。唐虞三代以來蓋已皆然﹐爲是故耳。安溪爲邑﹐居於泉望。民俗殷富﹐山川鐘秀﹐代不乏人。使教育之所﹐弗奠乃居﹐欲其全美﹐亦惟艱哉﹗昔文翁化蜀﹐以興學一事﹐照耀簡冊﹐爲萬古美稱。矧閩南文獻之地﹐非若岷山﹑導江之比﹐庶而富﹐富而教﹐詎不在玆乎﹗𨿽然﹐弗克欽承聖天子明命於上﹐曷以倡其端﹔微令尹而下以興起斯文爲已任﹐亦孰能成其事﹖而今而後﹐菁莪髦彥弦誦於斯﹐遊息於斯﹐以樂其所樂﹐而將爲他日大用於時﹐顧不偉歟﹗

俊愧疏譾﹐不足以旁摭其實﹐姑錄其顚末如此﹐庶俾來者有所考焉。是爲記。

平寇

記

林俊﹝刑部尙書﹞

漳泉介潮贛汀延﹐林箐綿密。民生長不識吏﹐盜藪也。國家同仁子育馴復縱﹐乃者連寇漳泉。嘉靖癸未﹐深入於莆﹐已乃遁。事聞﹐議備兵於泉。是冬﹐尢寇入永福﹐聞傋兵而退者三。甲申大巡簡君霄按延﹐授方略陳侯能擒斬四百而畸﹐尢寇靖。按汀﹐汀寇又靖。按泉﹐饒汀寇適入永春﹐君偕守巡周君廷用聶君珙議選鋒周視餉泉守髙侯越尹晉江張文宿隸焉。聶視師尹永春柴鑣﹑南安顏容端﹑徳化梅春﹑安溪龔穎﹐幕同安周惟隸焉。武臣孟英與材官議士過使者流又隸焉。汀兵俻王君俊民以尹黎艮提龍溪之兵﹐來隸總鎭尙公春藩臬陳君錫﹑何君詔﹑舒君晟﹐又選會城之兵會莆。臘月丙辰﹐寇自南桐趨九斗入龜洋﹐奔小尢中。我兵翼擊。庚申連戰連捷﹐擒斬百六人﹐賊無一漏﹐被虜遂生。還襲永定宿城三十有七人取之。士民大悅曰「壯哉簡公﹗師不越逐費不及民徵不逮遠捷而神﹐乃是劉珙之平郴寇﹐虞允文之遏金兵﹐功儒生爲烈者也。」羣言之越文宿靖記。噫﹗

韙矣﹗昔蜀人像張益州請記蘇洵﹐洵謂﹕「無待於像﹐然竟記之。閩固殂豆君者﹐況記乎。」然洵又謂﹕「民易治﹐急而生變﹐𨿽齊魯亦然。是固三邊驕子﹐亦均之民也﹐奚自而齊魯之。記膚公爲賊念焉。」

嘉靖乙酉仲春望日

攺建朱文公書院記

鄒魯﹝教諭﹞

安溪縣治之西一里許﹐有庵曰「鳳池」﹐枕山臨溪﹐形勝佳絕。自宋以來﹐緇流據之。紹興中﹐我晦庵朱夫子﹐來簿同安﹐時以按事畱縣三日﹐極愛縣之泉石奇峭﹐謂絕類建劍間山水佳處﹐往往發泄於吟詠之間﹐嘗於庵題句﹐有云「心外無法﹐滿目靑山﹐通玄峯頂﹐不是人間。」由此觀之﹐則公之精神﹐蓋與安溪之山水相爲流峙﹔而其過化之迹﹐所以使吾人之景仰者﹐至今猶昨也。

正徳己卯冬﹐吉水龔侯穎﹐以鄕進士來尹是邑﹐銳情圖治﹐百廢俱興。歲辛巳﹐以修縣誌稽其詳﹐慨然有感﹐乃偕魯輩詣庵登眺﹐喟然曰「斯山斯水﹐其吾道文明之勝槪乎﹐吾當祛左道﹑植名教﹐俾我文公之神化﹐不徒想象於無象也。」於是﹐攺庵爲朱文公書院﹐排其香火﹐諭其徒而遷之。堂牖﹑門廊之類﹐辟其舊而增新之。肖像於堂中﹐易顏於戶外﹐丹艧黝堊﹐煥然聳瞻。凡四方使節之經臨﹐罔不下車而稽顙也。旣而祀典宜崇﹐神棲宜潔﹐復請於監察禦史王公以旂﹐歲舉常祀二﹐以崇報功之意﹐僉門子一﹐以供灑掃之役﹐而儀文規制﹐於是乎悉備矣。業成﹐囑予記諸石。

竊惟我文公以繼往開來之功﹐垂憲後世﹐𨿽窮鄕下邑﹐靡不尊崇而祀享之﹐矧道轍躬臨﹐謦欬如在﹐非若他方之遐想而槪慕者﹐則隆之以特祀﹐固其宜也。舊有仰朱堂之祀﹐久而遂廢﹐顧使明山秀水﹐爲異教所專﹐非直吾道之不幸﹐亦斯山斯水之不幸也。自是而後﹐𨿽樵童牧豎﹐皆知我文公過化之迹﹐而逃邪反經之念興焉。然則侯之有功於吾道也豈淺淺哉﹐殆將與山之髙﹑水之長﹐而並景仰於千百世之下矣。是役也﹐坊耆民吳君標﹐督幹惟謹﹐不可沒其勞﹐庸附書。

攺建

學門

記

史於光﹝晉江給事﹞

學校﹐古也﹔人才﹐學校之淑也﹔學校興﹐人才成矣。安溪有學﹐始於宋之咸平﹐更於紹興﹐毀於胡元﹐重建於我朝開國之初﹐至正徳辛巳修攺﹐凡五興廢之間﹐人才升落之機也。辛巳規制尢展﹐殿堂﹑齋捨﹑廩庫﹑經史閣諸亭﹐惟舊之葺﹔而學之門﹑由道諸坊及福民祠之祀名宦鄕賢者﹐悉攺而新焉。學門由道之地﹐舊以頹廢半入於民居。玆復爾泮宮坊﹐峙於學門之外﹔福民祠﹐翼於欞星門外之東。道出通衢之交﹐儒林﹑文苑﹑騰蛟﹑起鳳之坊表焉。巍峨飛躍﹐有華觀仰﹐蓋由學宮第一關也。士子至是其有不興乎﹖迆而之泮宮坊﹐益竦然跂矣。進而展拜於夫子之庭﹐執業於明倫之堂﹐則廟美在望﹐儒珍滿前﹐能無溢情以媚乎﹖興﹐求之始也﹔跂﹐欲之基也﹔媚﹐得之輿也。漸之﹐涵之﹐依之﹐遊之﹐士其幾矣。

君子曰﹕山有云﹐澤則通之﹔林有木﹐春則茂之﹔士有學﹐知本者興之。士之气在鼓﹐鼓則通。興學﹐所以鼓之也。興之者﹐邑令龔侯穎﹑教諭鄒君魯﹑訓導塗君耿也。鄒﹑塗有經理區畫﹑力贊樂成之功﹐而諭民還地﹐鳩工聚財﹐費以公移﹐民以逸使﹐則皆龔之功也。龔治安溪有聲﹐尢崇名教﹐辟左道﹐建書院以祀晦庵﹐修縣誌以昭文獻﹐皆其節之大者。而生員蒲生香亦是之勤﹐不避事事﹐皆可書也。故並書以勒之。

序安溪縣令黃公遺思碑

陳讓﹝監察禦史﹞

公浙蕭山人﹐諱懌字徳和﹐世居筆峯山下﹐因號曰「筆峯」。受剛直敏惠之性資﹐沈酣典謨載籍﹐容止溫莊﹐聲气芳朗﹐圓智應於無方﹐而條理精實﹐故夙著令聞。領正徳癸酉鄕薦﹐嘉靖丙戍出宰安溪。

承劇寇殘傷之後﹐因之以饑饉﹐公帑如懸﹐公深憂之﹐乃緩刑薄徵﹐令境內富室﹐能貸饑者一鐘熟官爲倍償。富室感公之義﹐全活甚眾。

邑皆崇山窈壑﹐民朴願尙巫﹐公悉釐無稽之祀爲小學﹐羣俊秀擇行義者爲師﹐課其勤惰﹐語以灑掃應對﹐可達天徳﹐廣黌捨以居才士﹐與習正心誠意之學﹐由是人士益彬彬遜志時敏矣。

安溪產美葛﹐閹鎭峻索無休﹐乃令民毋織絺﹐市不得鬻﹐後遂無索者。先時同安驛借助安溪不貲﹐公持義辯請﹐竟罷百年無名之徵﹐當時賴之﹐此其章章較著者也。

耆民吳標﹐引禮李泮輩數十百人﹐皆能道公事神﹑防民﹑正已﹑馭吏﹑備警﹑防饑之事﹐眞切條理﹐至有擊節霑襟者。於戲﹗不以地隔時異﹐達上下而相感者﹐人心自然之理﹐下不可僞爲﹐上不能以情私勢使也。故今安溪遇饑饉則思公之善賑﹐服絺葛則思公之所畱﹐學則思公之教﹔苦徵求則思公之帡幪覆露﹐四者皆人心所同。公先得之﹐故人心同。然於公人心不異﹐則碑不能無﹔人心不死﹐則碑不能磨。是爲感應一致無窮之道﹐何有於情私意致哉。公遷常州別駕﹐去之日而民遮畱攀號鎭道。

余遊郡序時﹐辱公之知。公子九臯﹐登戊戍進士﹐與讓道義相求﹐考民所稱﹐與見聞不異﹐故爲論著﹐施諸金石﹐以垂昭勸。

重建安溪詹公祠記

關文鳴﹝教諭﹞

安溪縣舊爲小溪場。後周顯徳中﹐有詹惇仁氏﹐由光州入閩居泉﹐因監場事﹐顧地可縣也﹐乃以狀聞﹐攺建今治而遂令之﹐徳惠居多。未幾﹐去佛爾山居焉﹐號「淸隱先生」﹐是爲詹氏始祖﹐實開先有縣安溪者也﹗

公去﹐邑人思不忘﹐相率卽縣治內東偏祠祀之﹐飲食必祭。及歿﹐寇暵菑厲﹐禳祈響應。宋咸淳中﹐民以神功徳聞﹐敕封「靖惠侯」﹐賜廟額「靈惠」﹐有司歲時將祀事弗絕﹐迄今六百餘載。祠凡幾興廢。至是﹐益就隘多餘地。嘉靖癸未﹐裔孫企齋源﹐自雲南宦歸﹐謁拜祠下﹐蹙然不安﹐出告其宗人曰「祖祠廢墜﹐吾爲子孫﹐幸有今日﹐弗是之圖﹐可乎﹖」乃謀自出力舉義重興之﹐請諸前令﹐因循歲月而未能就者十餘年。丁酉今令殷侯適至﹐企齋復以是請﹐侯喟然謂尉鄒君曰「吾輩承淸隱公遺休﹐當知所自﹐祠宇弗稱﹐吾輩責也。歲凶民窘﹐弗遑攺作﹐企齋欲自舉義﹐吾輩漠然而不協力以助成﹐可乎﹖」君曰「是也。」謀旣同﹐企齋乃歡捐私貲﹐侯亦協助人役﹐於是鳩工叢材﹐撤舊更新﹐盡餘地而廣。

今制中爲正堂三間﹐左右夾以廈二小間﹐中間砌臺以居神像﹐翼東西而廊之﹐爲間各五。前爲照廊﹐中表以牌坊﹐而儀門之爲間各三﹐外委爲總門﹐旁通於醮樓﹐門內而合﹐出於縣治之外﹐四圍繞以垣墻﹐加以塗塈丹艧黝垔﹐有華舊觀。始事於嘉靖戊戍之仲秋﹐奏功於明年已亥之季夏。企齋躬董其役﹐勞不知倦﹐用不計費﹐故廟貌絢美﹐規制大備。邑老稚聚觀者日相踵﹐咸嘖嘖稱嘆。

旣竣事﹐徵予文記之。余考之縣誌﹐淸隱公功徳𨿽茂著於昔﹐然去今世遠而澤微矣。企齋公重興其祠宇﹐振揚其風聲﹐復於今爲烈﹔公蓄志有日﹐更前令不能就﹐殷侯倡率其屬僚﹐贊成其義舉﹐而夙志始遂。微企齋無以彰淸隱公之美﹐微殷侯無以成企齋公之志﹐彼此相須﹐孝義並見﹐當與淸隱公功徳輝映後先﹐而與安溪相終始於無窮矣﹐𨿽無記可也。然欲後之令安溪者﹐知殷侯政知所先﹐義不忘本﹐而效法以繼隆祠祀於弗替﹔爲淸隱後者﹐感企齋公篤於舉義﹐光昭先烈﹐而興起以續引盛美於將來﹐不於記奚考乎﹖是故記今爲後念焉。

祠之役﹐凡用費若干﹐皆企齋公自處﹐而不煩族人﹔凡用力若干﹐皆殷侯輩協助﹐而不失佚使。殷侯名楘﹐字文範﹐江西星子人。鄒君名奇﹐字仲髙﹐浙江余姚人。企齋名源﹐字士潔﹐企齋其別號也﹐弘治乙丑進士﹐官戶部主事﹐攺監察禦史﹐歷升按察副使﹐距淸隱凡二十一傳云。

重建安溪城隍廟記

詹源﹝副使﹞

古者開建國邑﹐必設城隍以爲保障﹐而遂祀其神﹐爲其有捍禦功也。故我朝稽古定制﹐城隍之神﹐備載祀典﹐而自京師以旁達四方郡縣﹐莫不廟而祀之無間。安溪城隍在縣治東界﹐相承至今﹐隨時修建﹐因仍苟且﹐未有能恢張振作而髙大之者。故其木植蠹腐﹐規制卑隘﹐日將就圯﹐殊失崇奉之意。

嘉靖丁酉冬﹐邑侯疊泉殷公至自江右﹐下車之始﹐如制告廟行事﹐睇觀惻然﹐卽有志興作而未遑也。旣及期﹐政通人和﹐遂與邑尉鄒君奇圖爲重建之計﹐乃曰「營繕大事﹐匪財弗克﹐顧今公私俱困﹐無所於取﹐吾當舉議以爲眾倡。」於是首捐俸金﹐鄒君從而助之。復命耆民省諭民間﹐聽其願輸助成﹐而不彊其所不欲。民之平日尙義皆感義樂從﹐爭相薦賄。不逾月﹐銀以兩計者約二百有奇﹐而公貯民力俱不輸。侯乃白於當道﹐獲報可而遂行之。

召匠掄才﹐諏月量工﹐指示經畫﹐務從髙大。中爲正堂﹐左右夾之以廈﹐覆以重檐﹐周以回廊﹐前爲拜臺﹐後連寢室﹐東西翼以兩廡﹐外爲大門﹐次爲儀門﹐縱橫修廣﹐各中於度。始事於戊戌之孟冬﹐越明年己亥季秋而落之。易卑隘而就亢爽﹐更蠹腐而爲閎壯﹐繚以周墻﹐加以塗墍﹐飾以丹雘﹐巍峨絢爛﹐跨耀雲霄。民遠近來觀者﹐莫不稱嘆﹐謂自有縣治以來未之有睹也。邑耆吳標等謁予請記。

予惟昔孔子譏臧文仲之居蔡爲不智者﹐以其不務民義而諂瀆鬼神也。今侯之廟城隍﹐人或以是議侯者﹐殊不知臧文仲之事﹐本非人道之所宜﹐而徒生事媚神以徼福﹐故孔氏譏之。若侯城隍之建﹐則固以其有功於民﹐合諸祀典﹐是正民義之所當務﹐而非有所徼而爲之也﹐誰得以是而議侯哉﹖且樂因循以自廢者﹐往往忽神民之事於弗理﹐是固有所慢﹔喜紛更以自擾者﹐或至假神民之事以行私﹐是又不免有所欺。侯能敏於從政﹐不廢是役﹐又能克治以營公﹐倡義以集事﹐而不爲私圖﹐則固無所慢﹐且無所欺於神﹐而況於民乎﹖無所慢者﹐才也﹔無所欺者﹐心也﹔不可以沒諸侯也。是故爲之記﹐以俟知侯者考焉。

侯名楘﹐字文範﹐疊泉其別號也﹐籍江西星子﹐由冑監丞南海﹐以升今職。其他興建之功尙多﹐玆其大者。鄒君奇字仲髙﹐別號紫崖﹐浙之餘姚人。

新建名宦祠記

顧珀﹝戶部侍郎﹞

天下府﹑州﹑縣名宦祠皆在於本衙門﹐惟安溪縣名宦附在鄕賢祠。揆厥所自﹐緣時或窘於無財﹐或惜乎民力﹐或一時倉卒未暇較量﹐故混作一祠。且制作卑陋狹小﹐殊失我朝尊崇之意也。

嘉靖十六年孟冬念五日﹐殷侯蒞任﹐拜謁其祠﹐見其制度卑陋狹小﹐且與鄕賢同處﹐乃愀然不安﹐欲卽攺建﹔蒞任未幾﹐連歲欠丰﹐未敢以輕舉也。至十八年孟春﹐謀諸邑之士夫﹑耆老﹐計無所出。至孟秋﹐乃自捐俸資﹐鳩工集木﹐不取官帑﹐不用乎民力﹐不俟旬月﹐豎立於縣右之側﹐倏然成功。祠大三間﹐夾以兩廈﹐前中大門﹐又前小門﹐周圍垣墻﹐皆煥然一新﹐誠足以安神妥靈﹐而可伸尊崇之敬也。工成﹐邑之庠生詹環祖﹑蔡志學﹐耆民劉李﹑吳標等﹐詣予請文以記之。

予𨿽老病林下﹐耳聞盛美﹐可無言乎﹖竊惟守令之職﹐治民事神而巳。殷侯至安溪﹐慈祥愷悌﹐節用愛民﹐無忝於治民之任﹔恭敬誠恪﹐不忽鬼神﹐無愧於事神之責﹔允矣當時賢令尹也﹗今觀此祠之建﹐區畫周密﹐軒豁髙爽﹐排立名宦﹐神其孔安。春秋奉祭﹐神無不格。誠陋在昔之制作﹐而極今日之尊崇﹐其殆與詹公祠相爲永久而並美焉。

然侯之功非止於是﹐至若城隍廟宇之重建﹐學校墻宇之修飭﹐又壇場﹑牌坊﹐又司館﹑藥局﹐一時悉爲之攺觀﹐皆曠世之制作矣﹐故並及之。

侯名楘﹐字文範﹐別號疊泉﹐江西南康府星子縣人。由國子生初任南海縣丞﹐升今職。

僉憲余公平寇碑記

張嶽﹝都禦史﹞

安溪縣之西南崇信裏白葉阪﹑九龍崗﹑大尖﹑小尖諸山﹐綿跨泉﹑漳﹑汀之交百數十里﹐重岡復嶺﹐箐林蒙密﹐姦民保聚其中﹐各有名字。聚多者至數百人﹐時出劫掠。去年冬出劫安溪﹐徑抵同安郭外﹐劫數大家﹐質其男女以求贖﹐屯二十里外弗去。

僉憲余公適分巡泉境﹐聞之﹐調官民共遣文武將吏分部追賊﹐賊走回安溪﹐復保險旅拒。公馳入安溪﹐合諸兵﹐選其鋒銳﹐親將之﹐進逼白葉阪口﹐斬首數十級﹐兵勢大振。休兵甄賞﹐效力死戰者得上賞﹐人人爭奮。遂進逼諸險﹐搏鬥數十合﹐相持幾一月。以其間探詢巢穴遠近險易﹐分兵掩擊﹐賊之渠魁陳日暉與其黨悉就擒﹐遂空其巢。建議設營屯兵於白葉阪口﹐彈壓姦民﹐俾後不敢保聚。

是時泉中承饑饉之後﹐物力消耗﹔海寇番舶﹐警報日聞﹐方萃兵爲防海之計﹐而安溪山寇又作﹐人情惶駭。官吏畏懦者爲之閉城門﹐息行旅﹐幸其出境與不入境則已﹐所恃於兵將器械以爲禦者﹐則茫乎其不足恃也。使非余公決機之敏﹐以身先之﹐安能使眾心翕聚﹐奮發成功如此之速哉﹖

古人有言曰「精神折衝。」今禦盜未嘗無法也﹐所患仕者因循觀望﹐無切於爲民之心﹐是以精神骫靡﹐不足以立事動人﹐養其患以至滋甚爾。當公聞警之初﹐投袂而起也﹐一念之烈﹐如幹將出匣﹐精光所射﹐羣心竦然﹐孰能當其鋒者﹖加以謀慮審﹐賞罰信必﹐其所設置於一時者﹐又皆足以弭後患而垂永久遠。君之精神﹐初試卽如此﹔推之天下﹐何事功不可立哉﹖

夫消息﹑盈虛之變﹐恆推遷於無窮﹐而賢監司又不可必遇。有公之心﹐則寇𨿽作﹐不能爲深患。萬一他日復有警報如安溪﹐而遇因循觀望無是心者以屍於上﹐人將何所托命哉﹖此安溪士民所以夢寐感公﹐飲食祝公﹐願永公徳於無窮也。

啟之郡守方侯克與知縣汪瑀﹐以教諭李鑰錄實﹐遣生員林存望來乞文﹐故爲記之﹐俾刻於石﹐庶來者尙有勸也。

公諱爌﹐字徳明﹐領辛卯鄕薦﹐登乙未進士﹐前禮科左給事中﹐今升福建按察司僉事﹐系江西樂平人﹐柏坡其別號也。

城白

葉堡

記

陳達﹝都禦史﹞

延﹑泉﹑漳三郡之交﹐地裏廣袤﹐林木叢密﹐去城邑遼遠﹐流民煽亂。

嘉靖丙申﹐先代洎

守諸公﹐議割漳平﹑永安﹑徳化請於朝擇要害設大田縣以控制之﹐地方稍寧。余因師生之請﹐曾識其建置顚末﹑效勞名氏於縣之遺愛祠矣。歲丙午﹐泉之屬邑安溪西南崇信﹑龍涓佛天巨林及白葉阪諸處盜復發﹐憑據其險﹐時出剽掠。漳之龍溪﹑長泰諸邑﹐騷然匪寧。分巡按察司僉事柏坡余公爌與郡守習齋程公秀民﹐深憫民艱﹐協謀畫策﹐閱兵治糧。柏坡公身先士卒﹐直搗其巢。鼓舞之下﹐土𨿽素不受養於官者﹐亦毅然自餉以相從﹐用間諜﹐攜黨與﹐探歸路﹐伏兵襲之﹐擒渠魁陳日暉輩二百餘人﹐犁庭掃穴﹐奏凱士還﹐畱兵以鎭之﹐聲震一時﹐偉哉無前也。柏坡公曰「持久野居非所以爲謀﹐議白葉阪爲賊往來之會﹐必塞其源﹐庶杜後。」相地之宜﹐質於巡臺及藩臬大僚﹐復請於朝﹐築爲城堡﹐戍以官軍﹐移源口渡巡司添額兵共壓之﹐量將賊田分給備禦﹐且屯且守。命下﹐適安溪邑侯汪君瑀初任﹐悉以其事寄之。旋柏坡公以制歸﹐分巡僉憲云獄汪公垍繼之﹐考其未備﹐復檄汪侯﹐鑿井置廟﹐凡堡所宜者﹐赫然畢舉。按圖審究﹐感徳﹑桃舟尢賊要途﹐復設巡司﹐分番更直﹐首尾相應。郡侯方西川公克同協心贊畫﹐而防守之戒備矣。

是堡也﹐計度周圍一百四十丈﹐累石爲址﹐畚土爲墻﹐中爲分司﹐西爲武所﹐東爲巡司﹐旋爲營房﹐上蓋窩鋪﹐凡百餘間。財取驛傳之餘﹐不費諸民力﹐委能幹之徒董其役﹐趨事者賞﹐梗事者懲。始於己酉八月﹐逾年而告竣。事實潛源汪侯經畫贊成之力也。由是﹐泉南數縣之民﹐得以安枕粒食﹐有備無患。諸公捍除綏戢之功﹐焉可泯沒耶﹖夫王公設險﹐以守其國﹐《易》有明訓。故虎牢城而鄭服﹐東陽城而菜圍。城之有裨於政﹐亦彰彰爾。若白葉﹐偏鄕也﹐非有國之險。玆堡﹐小城也﹐無百雉之制﹐宜無俟於表揚。然不有定守﹐則亡命者易於嘯聚﹐屯戍者無所棲止﹐是𨿽目前之圖﹐而有經久之慮﹐一鄕之近﹐而擴泉南之廣﹐惡可以非大興作而忽諸﹗是不得以不記也。

藩府引禮李子鋃﹐邑人也﹐以士民之意請余記﹐於是乎書。

安溪縣重建廟學記

林有年﹝副使﹞

先王建國君民﹐教學爲重﹐故泮宮於《詩》頌﹐釋菜於《禮》先。歷代因廟建學﹐廟有制﹐學有規。式崇報祀﹐而頤育英賢﹐實惟作人之地也。呂祖謙曰「聖人流澤萬世﹐無有大於作人﹐所以續天地生生之大徳也。」安溪學自宋咸平始﹐更於紹興﹐毀於元﹐重建於皇明永樂甲申﹐至正徳辛巳﹐凡五興廢矣。

嘉靖癸卯﹐郡倅陳侯署邑事﹐邑多士以學基弗利爲慮﹐欲攺建於舊基之西﹐當道可其請。適郡守程公秀民蒞政之初﹐嘆曰「安靈棲士﹐其固若是哉﹗吾將圖所以弗病在民﹐弗替在學﹐徐徐而舉之。」率諸生復請之大巡趙公應祥﹐又許可。越明年丁未﹐僉憲余公爌領兵禦寇﹐過安邑﹐𨿽戎事之勩﹐尢介注於學校﹐以東之射圃﹐易編民廢地而宏拓其基。至戊申﹐適安溪縣令汪侯瑀來﹐毅然以興學爲己任﹐捐俸余酌羨﹐經費其物﹐酬庸而丕作焉。禮殿翼翼﹐倫堂言言﹐啟聖祠宇﹐廟門廡閣﹐坊表神扃﹐肄捨官所與觀徳公儲之地﹐內外位置﹐皆弗爽於制。諸弟子肅爾瞻依﹐藹藹弦誦﹐遊息於聖人型化之下﹐希聖希賢﹐的有所趨矣。不亦大攺觀乎﹖工之作也﹐肇於嘉靖乙巳﹐畢於戊申﹐博士李君鑰特請余記。

余嘗修安邑志﹐於學校論制宜廣﹐教用崇﹐所以型囿羣髦﹐式端化原﹐講明聖道﹐以續堯﹑舜﹑周﹑孔道學之傳﹐與天壤並﹐夫豈細故也哉﹖今安邑廟學﹐倚鳳山﹐瞰龍津﹐祓故否而收之泰﹐鐘靈萃淑﹐碩徳奇才彬彬焉。攺學興廢﹐殆其然歟﹖愚謂卜宅經野﹐古人亦有行之者矣﹐但廟學之興廢﹐吾道之隆替關焉。今郡守方公克尢作興士類﹐咨爾賢守令﹐冀賢多士﹐尙當爲斯道謀﹐若縷縷以攺易爲慮﹐抑末矣。不以規而以頌﹐非以告君子也。彊執筆以復知道者請云。是爲記。

序

流惠亭修禊序

陳

宓﹝宋縣令﹞

得暇日﹑邀佳友﹑尋勝地﹑賞良辰﹐昔人以兼之爲難﹔況綰銅束帶﹐心一旦不在民﹐必有受其害者﹐又吏議束人﹐是四者﹐愈不易得。僕來安溪﹐愛其山水﹐縣小事煩而才短﹐日曆僅給﹐值連年意緒不佳﹐此事俱廢。

積雨快晴﹐吏以休告。童子曰「玆非修禊辰乎﹖」於是命友聯騎﹐東出龍津橋﹐步登髙山。山上有臺﹐翠巘旁繞﹐下瞰曲湍﹐如過幾席。杯行到手﹐疾於飛羽。詠蘭亭之章﹐如與昔人同處一席。少焉﹐西登鳳池橋﹐橋未就者數板﹐憩於中亭。淸風掀袂﹐如跨虹登漢。拿舟抵流惠亭﹐平湖日偃﹐紫荷刺水﹐白鷺窺人﹐艸木芳蔚。遊者往來堤上不絕﹐依稀錢塘西湖之勝。酒半各賦詩﹐假筆旁捨﹐卽景成詠﹐不煩拘索。回泊雙淸閣﹐五峯屏立﹐一水鏡淨﹐觴一再引﹐日薄﹐意戀戀猶未足。

嗟乎﹗樂不可極﹐遊不可放。斯集俱同心友﹐又子侄皆來﹐向之數美﹐今巳盡償﹐其所得不旣充矣乎﹖詩以蘭亭修禊事爲韻。

舊縣

志前

序

李源﹝晉江人﹐員外郎﹞

安溪﹐古淸溪。當邑之陽﹐溪流淸瑩﹐順下如駛﹐故曰安。安者﹐順也。或曰「惡其聲之類於非族﹐故易之。」易之﹐嫌名也。其地舟車所通﹐貿遷化居﹐不以山溪之限。民樂耕紡﹐士俊警尙意气﹐此安溪之大觀也。隋此置場﹐南唐使請於太府﹐遂縣之。六百年來﹐誌書有無修廢。正徳辛巳正月庚申﹐龔侯患之﹐揖師生而進之曰「縣誌﹐古列國史也。匪古匪今﹐匪今匪後﹐爾師生亦此之憂乎﹖」用是事事不怠﹐毋廢前聞﹐毋略後觀﹐三越月而艸已具。龔侯過竹坡之居以序請。

予聞之﹐小史掌邦志﹐《周官》則有。東漢之初﹐詔南陽撰作《風俗》。則知縣與天下﹐昔人不以大小廣狹詳略也。侯其以天下視安溪哉﹗夫古今之氏史家者﹐自三代以還可數也﹐惟司馬氏稱實錄焉﹐侯其以西漢紀安溪哉﹗侯諾以往。又三越月﹐志以成告﹐而索序之價紛矣﹐遂書此以歸之﹐侯志也。

侯名穎﹐戊午榜﹐好學而文﹐政知所先﹐江西吉水人。

舊縣

志後

序

詹源﹝邑人副使﹞

安溪縣誌﹐志吾安溪一縣之事也。修之者﹐令吾縣吉水之龔侯栗夫也。與修事者﹐吾邑博南海之鄒君至道﹑丰城之塗君仲介也。安溪之爲縣﹐與夫志之所以修﹐其詳已見於地官郎李竹坡先生序矣。龔侯謂予邑人也﹐當綴數語於後。

予惟今之吏蔚有聲稱爲能者﹐不過知事事於簿書期會之間﹐訟獄賦稅之末而已﹔其能知以典章載籍爲事者﹐蓋寡矣。間有及之者﹐又率紛工糜費於一切無益之虛文而已﹔其能知以政體治道所關﹑人心風化攸系者爲事焉﹐益又寡矣。

龔侯負通敏之才﹐出自賢科﹐令吾安溪甫期月﹐理治之暇﹐卽慨然念安溪爲邑﹐僻在一方﹐舊未有志﹐無以鑑古規今﹐善今垂後﹐遂與二﹑三同志修輯以傳。舉其志﹐則一邑之文獻風土之事備﹐𨿽今可古﹐而後可今也。是可以觀焉﹐可以興焉﹐勉焉﹐修焉﹐通變宜民焉﹐從善捨惡焉。自一邑推之郡﹐自一郡推之天下﹐而莫不然焉。其於政體治道人心風教﹐所補豈小小哉﹗其視夫紛工糜費於無益虛文者﹐相去何如哉﹗故夫事簿書﹑期會﹑訟獄﹑賦稅﹐以取能聲﹐稍有才者﹐皆足以辦之。至於志之修﹐非有達遠知要之識﹑光明正大之心﹑宏博淵源之學者﹐不能及也。吾龔侯其有此耶﹐觀志者當考而自得之。

鄕約

撮要

序

姚文炤﹝郎中﹐莆田人﹞

浙蕭山黃侯懌﹐雅志慕古﹐以學成於鄕﹐出宰安溪。蒞任方數月﹐慨夫教弛而俗就淫﹐思釐以正也﹐乃麗教條著成書﹐爲邑人誦習。間聖諭如《呂氏鄕約》《陳氏訓詞》皆次而輯之﹐而坊淫約泰﹐則附以十四禁﹐又立爲長副﹐直月以董之。善有紀﹐惡有書﹐官則時考其成焉。教詞已具將頒行﹐授序於余﹐欲致愛助焉。余惟立教易﹐行教難。教之難行有三﹕時勢格則不行﹐人情病則不行﹐獘竇不塞則不行。審時量勢﹐裁其變而通之﹐而上下無阻格﹔因俗宜民﹐順其情而導之﹐而遠近無告擾﹔博詢胥聽﹐思其獘而防之﹐使長副之徒無緣爲姦。知斯三者﹐夫然後教可行也。𨿽然﹐爲今之民﹐食生瘞死﹐公私有餘累﹐教未可易言者﹐休養生息﹐百廢俱興﹐侯其預爲之地與。至於約已眞淨﹐以教廉也﹔惇和恭遜﹐以教讓也﹔省刑薄罰﹐以教愛也﹔先公後私﹐以教義也。四者又自侯之身始﹐是則教之本也。侯能端其本﹐而預之有地﹐行之有方﹐則教之立﹐𨿽達之天下可也﹐於安溪一邑奚有哉。夫以身身善教﹐古之道也。侯篤古者也﹐爰議古以爲立教之助。

憲臺

指教

序

黃懌﹝縣令﹞

嘉靖丙戍冬﹐余宰安溪﹐政出旁午﹐抱拙弗克﹐賴臬司憲長周公﹐憫余愚而指教之者再﹐始頒羅一峯所著《諭屬文》﹐繼頒胡太初所著《畫簾緒論》與夫《爲政準則》。莊誦浹旬而自奮﹐頓忘學步邯鄲之誚。竊惟大學之法﹐豫養俊秀﹐官刑之制﹐具訓蒙士。顧此三書﹐治體攸具﹐非特屬吏賴以砭愚﹐抑亦士人之所當用心者也。乃命工鋟梓﹐總爲一帙﹐題曰《憲臺指教》﹐頒諸庠序﹐曁於鄕校﹐俾聚首之日﹐互相磨礪。苟有用我﹐執此以往﹐庶幾公之教不但及於今﹐凡儲用之士亦幸私淑而與有聞。公之澤不但及於閩﹐凡天下編氓﹐皆得以沫其餘潤矣。

公諱爌﹐字充之﹐以乙醜名進士尹於莆﹐歷遷今秩﹐又擢都憲。此皆其已試之驗﹐而尢不可以無傳云。

安溪

縣舊

志序

林有年﹝莆田人﹐副使﹞

安溪尹黃君徳和承憲札以修志事役於予﹐予屏居囊山﹐罹屙困﹐曷稱耶﹗辭歷四浹辰矣。徳和復走使篤敍師弟情義﹐予竊喜其脫凡知要﹐道行矣。遂肩輿戒途﹐越十一月甲午至安溪﹐寓東嶽宮。山谷盤紆﹐林木藰蒞﹐古勝迹也﹐乃事事焉。

徳和屢款近抒意﹐商榷可否﹐且曰「懌欲知天地之道﹐民俗之宜﹐而爲政之緩急先後焉﹔懌欲知職官之賢否﹐而爲政之取捨勸懲焉﹔懌欲知學校之興捨﹐人物之盛衰﹐而爲政之轉移設教焉﹔祀典﹐懌欲知之崇之﹐而解咎涵休焉﹔惠政﹐懌欲知之舉之﹐而宣風布徳焉﹔事有關於政務者﹐懌皆欲知之﹐而爲政之因革﹐用助聰明之弗逮焉﹔非志曷知﹐志容缺乎﹖」嗚呼﹗俗之吏﹐惟私焉急限﹐於縮月肉者曰非業。若徳和可謂達治體者矣。

安﹐小邑也﹐文獻殘落﹐漫無所稽。乃集諸鄕都耆民授以簿﹐簿以類分﹐令其考注﹐期以盈旬﹐僅得十之一二。而復考之典籍﹐詢之學校﹐欲其詳且公也﹔𨿽老農樵牧﹐亦下偵之﹐欲其見聞無遺也。窮搜博采﹐夙夜事校閱﹐編輯成書﹐釐爲十卷﹐其目五十有四。徳和囑予敍。

夫志﹐志一邑之事。邑之志﹐猶國之史。曹﹑滕小國也﹐邾﹑莒則又小矣。史固不以小而廢之也。安邑裏不滿二十﹐制度具矣﹐鑑戒昭矣﹐損益之機﹐亦槪可審矣。續之﹐尙友君子式是而求其故﹐則更化圖治﹐亦未必無小補焉。以一邑之小﹐而例之天下﹐亦可也。

志始舉於棠陵方公﹐繼而督學髙公視學至安溪﹐於風化惓惓焉。嘆曰「玆吾職也。」乃命工壽之梓﹐爲後日文獻之徵云。

安溪

縣誌

後序

黃懌﹝縣令﹞

成周盛時﹐內史掌八柄之法﹐外史掌四方之志。厥後王綱弛紐﹐周微矣﹐而猶知所尊者﹐史官在也。志之裨於治如是夫﹗今郡邑之志﹐卽外史所掌者。安溪自南唐保大十三年﹐迄今五百餘載﹐歷代政務因革不同﹐地僻而道存焉﹐職卑而責重焉﹐戶不百而風遠且大焉。懌𨿽無似﹐稔知邑志關於化理者大﹐顧力未逮耳。

嘉靖己丑春三月﹐承憲副棠陵方公命﹐延林寒谷先生柄其事。寒谷﹐吾師也。初以疾辭﹐彊而後可。乃仲冬乙未踵安溪﹐適鄰饑﹐粟直騰湧﹐先生恐病民﹐嘆曰「事不可以已﹐容可緩乎﹖」故操觚提槧﹐夜以繼日﹐關治理者悉之﹐涉怪誕者略之﹐疑而無所稽者闕之。移事屬類﹐立綱分目。自仲冬乙未抵季冬丁丑﹐浹四旬而志告成﹐速矣。懌閱而讀之﹐其事核﹐其文雅而婉﹑而闡﹑而警勵益嚴。

嗚呼﹗經載道﹐史紀事﹐然事亦道也。天道式是而昭﹐地道式是而立﹐人道式是而備。可以勸﹐可以懲﹐可以風天下後世﹐是敍志意也。庸書於末簡。

文

重建縣廳上梁文

陳宓

藍溪古縣﹐桐郡名鄕。市環千室之弦歌﹐水繞萬山之耒耜。民居錯落﹐旣日盛而歲繁﹔公宇卑陋﹐顧風旁而雨上。庸攺髙明之觀﹐以通幽隱之情。役不及民﹐財惟節用。耽耽棟梁﹐夏涼冬暖以俱宜﹔衎衎賓僚﹐辰入酉歸而共治。必省內以無慊﹐斯面南而不慚。未能鳴單父之琴﹐遠希子賤﹔姑少葺襄城之廨﹐近效忠宣。肇舉修梁﹐敢申善頌。

拋梁東﹐衮衮淸波湧日紅。試問百川朝巨海﹐何如萬國仰重瞳﹖拋梁西﹐百丈新虹跨鳳池。多謝邑人齊著力﹐春風隱隱上云梯。拋梁南﹐玉立巍峯覿面三。下瞰碧潭秋夜月﹐此心此景兩渟涵。拋梁北﹐君王不戰烽煙息。北胡從此定無人﹐四海由來歸有徳。拋梁上﹐日月風雲妙相蕩。須知天命豈難忱﹖勿謂愚民庸可誑﹖拋梁下﹐萬頃黃雲喜多稼。從今風雨了無憂﹐只待冬深觀臘蠟。

伏願上梁之後﹐時和歲丰﹐民淳俗厚。春風百里﹐總雞棲犬臥之鄕﹔午日一庭﹐無雀角鼠牙之訟。共宣忠力﹐少報君恩。

辯

辯經總制補解錢

陳宓

竊見經總制之名﹐出於宣和末陳亨伯之手﹐當時未至已甚。紹興中催行經界之法﹐首稅契約者紛然﹐故其額最髙。一時憸人輒爲比較之說。比一歲後﹐稅契有限﹐經總制之額﹐無緣登之議﹐未嘗不嘆息亨伯之失於前﹐誠有望諸君子救之於末也。

本縣地瘠民貧﹐而又經界不行﹐民之逃產者比比皆是。切恐更數年後﹐不可復爲。經總制之額﹐本縣所納﹐遞年自有常數﹐已是極費支吾﹐以疏謬之人爲之﹐得不至乏供﹐誠爲大幸。今承使庸行下靑冊﹐俾逐月發指定補三百千﹐只補今年八月以前欠﹐而九月所解﹐並要十分登足﹐不理指定之數。此是近來酷政﹐諸邑苦之﹐方將訴於府判﹑監簿以求伸也。府判﹑監簿當從前後一定規模﹐不宜循此近者酷政﹐是必胥吏有以上惑淸明。伏惟大賢孜孜爲國﹐念兵食之不可缺﹐而不知兵所以衛民﹐若使小邑摧膚剝髓以供軍實﹐則是以牙爪而病腹心﹐豈府判﹑監簿之本心哉﹖區區不敢不辯者﹐正以縣有常法﹐不宜於今日頓使增也。

倘蒙臺慈矜下邑之民貧﹐特照遞年之數與物﹐亦不敢恃寬宏而不加意於催科﹐庶幾少行其撫字之志耳。

頌

重修

文廟

頌

張讀﹝宋直講﹞

醫巫卜祝﹐術陋技庳﹐不忘所自﹐拳拳於師﹐事三若一﹐殆無愧詞。夫子之道﹐兩曜二儀。羲皇以來﹐管攝在玆。從爲正路﹐背則他歧。得爲中夏﹐失則蠻夷。柰何爲邑﹐弗處厥祠﹖

猗歟鄭侯﹗仕舉優優。念治扶教﹐每思其憂。祠宮圯陋﹐慨然興修。官僚協志﹐邑子贊謀。百皆具舉﹐鼓鼛弗休。煌煌大廈﹐幻化道周。展我夙心﹐奉祠春秋。俎陳豕羊﹐籩薦棗修。降登拜伏﹐宛在魯鄒。

維此安溪﹐邑泉之西。水鏘玉佩﹐山峻云梯。逢衣藹藹﹐趨向不迷。桂籍鵷班﹐序次髙躋。新宮告成﹐歡連耄倪。鳳髻崒嵂﹐三峯環崎。前列後擁﹐气吐虹霓。異人穎客﹐鵬衝驥嘶。大夫之功﹐髙與山齊。

縣令楊幹生祠頌

陳揵卿

噫嘻楊公﹐薰陶善教﹐古人之心﹐古人之貌。心正而淸﹐月瑩冰壺﹐民之慕公﹐一日無渝。貌儼而溫﹐璠玙炳煥﹐民之仰公﹐一日無慢。煒燁丹靑﹐肖公儀形﹐非敢爲報﹐於以寓仰慕之情。

賦

戮雙

虎賦

鄒魯

正徳上章執徐春仲甲申﹐吉水龔公令安溪之四月﹐憫玆邑民﹐久罹虎患﹐乃焚文於城隍之祠﹐矢神必獲。越翼日乙酉﹐果戮其一﹐越三日戊子﹐又戮其一﹐民胥神之。予目擊其事﹐乃爲賦其實焉。辭曰﹕

翳皇穹之賦物兮﹐厥洪纖之夥繁﹔溥元气而磅礡兮﹐均虫臂與鼠肝。稟造化之無心兮﹐紛並育乎兩間。胡惑沴以妨化兮﹐乃黠悍而冥頑。蛟鱷產於溪潭兮﹐镻蝁﹝音惡﹞聚於荊菅﹔鬼車淩空以呈怪兮﹐鼪﹝音生﹞鼯﹝音吾﹞螟蟘﹝音特﹞之恣夫貪殘。惟虎狼之虣﹝音暴﹞獰兮﹐伍眾醜其尢烈﹔𨿽甝﹝音含﹞虪﹝音叔﹞之殊形兮﹐具養威於巖穴。朵逐逐之饞頤兮﹐﹝音銀﹞虓﹝音囂﹞﹝音頜﹞而齚﹝音責﹞嚙﹔悁﹝音冤﹞生民之罹毒兮﹐恆棲止之﹝音誤﹞臲﹝音臬﹞。駥﹝音戎﹞欣犌﹝音加﹞觸而禠﹝音斯﹞魄兮﹐牂﹝音髒﹞羭﹝音於﹞吭之弗盈﹔嗥狣﹝音兆﹞狵﹝音芒﹞以驚猋﹝音標﹞兮﹐豨﹝音希﹞豯﹝音奚﹞曾曷以寧橧。彌町疃於郊坰兮﹐時跋扈而憑陵﹔嗟復齋之遐逝兮﹐孰化覃於生生﹖﹝宋陳宓號復齋﹐莆田人﹐邑有虎患﹐復齋爲文禱於神﹐明日殺二虎。﹞

乃惟西方之美人兮﹐龔渤海之華裔﹔咀椒蘭而佩芷﹝音齒﹞蕙兮﹐葺藥衡以爲戶。皇旣重之以修能兮﹐錫龍章與侯土﹔木兔淸溪而湔宿獘兮﹐脫瘝﹝音關﹞恫以煦嫗。彼猛獸之爲患兮﹐固前政之攸痝﹝音忙﹞﹔侯引咎以責躬兮﹐謂天儆余以紛攘﹔爰作冊兮禋﹝音因﹞禱﹐適閼逢兮辰良﹔與靈修兮訂約﹐冀速迸兮遐方。

越厥明兮旃蒙﹐有奔告兮侯之宮。曰「虎夜涉波兮﹐玆困於叢﹔洵侯之丹悃兮﹐幽明以通。」侯心奰﹝音幣﹞其奮迅兮﹐選獰矍以從事﹔羲和屏翳爲之先驅兮﹐羌發縱而指示。鳴鉦鼓而贔﹝音幣﹞屓﹝音戲﹞兮﹐剨﹝音或﹞谽﹝音酣﹞谺﹝音蝦﹞之匉﹝音怦﹞訇﹝音轟﹞。操戣釨﹝音逵結﹞與弓矢兮﹐直勇往而前攖。尢物咆哮以跳踉兮﹐撓萬夫而辟易﹔獲山靈之默相兮﹐我威用以欻﹝音倏﹞赫。爰洞厥膘兮貫喁﹐血若泉兮流紅。乃陳功兮車下﹐載戢戟兮櫜﹝音髙﹞弓。

越三日兮著雍﹐於溪滸兮復殄其雄。余以類而遐奔兮﹐徧黔黎以席慶﹔念伊誰之攸芘兮﹐荃有翼之人龍。予追夫昔之伊耆兮﹐殲猰﹝音亞﹞貐﹝音雨﹞與封狶﹝音希﹞﹔迸犀象於窮荒兮﹐疇克纘夫蒼姬﹖彼驅鱷而戮蛟兮﹐固聖謨之莫企也﹔亦流芳於千載兮﹐侯驂之而曷愧也。

重曰「維彼虎烏﹝音烏﹞虎兔﹝音徒﹞﹐肆厥凶兮﹔民罔攸措﹐心忡忡兮。有赫者侯﹐憤於衷兮﹔爰命冊祝﹐達神聰兮。精波感召﹐置郵同兮﹔尋殪其虤﹝音顏﹞﹐余潛蹤兮。民以寧止﹐頌聲叢兮。粵昔九江﹐洎弘農兮﹔哲人風響﹐迨今雄兮。侯之碩膚﹐諒同功兮。我摛厥辭﹐孰鐫礱兮﹖千秋萬祀﹐以永譽於無窮兮﹗」

銘

擇善

堂銘

陳宓

人心之善﹐知之必明。厥見不惑﹐擇焉始精。道旣在我﹐云胡不行﹗顏氏得一﹐拳拳服膺。執而弗失﹐庶幾有成。惟知﹑仁﹑勇﹐一之以誠。不勉曷至﹐用念友生。

念

齋

銘

陳宓

道不遠人﹐欲之則至。心苟不存﹐則爲自棄。人亦有言﹐聖狂質異。質以念移﹐本無定位。於戲敬哉﹗益勵乃志。

歌

民

間

歌

陳宓

我有衍土﹐鳳山之陽。昔焉蕪穢﹐今則民歌農桑。旣溫且飽﹐復習乎典章。鳴呼﹗帝力於我其忘﹗

詩

辭王昶袍笏命

詹惇仁

爭霸圖王事總非﹐中原失統可傷悲。

去來賓主如郵傳﹐勝負干戈似局棋。

周粟縱榮寧忍食﹐葛廬頻顧漫勞思﹗

江山有待早歸去﹐好向巢林擇一枝。

遷泉城畱侯招遊郡圃作

前

人

當年巧匠制茅亭﹐臺館翚飛匝郡城。

萬竈貔貅戈甲動﹐千家羅綺管弦鳴。

柳腰舞罷香風度﹐花臉妝勻酒暈生。

試問庭前花與柳﹐幾番衰謝幾番榮﹖

癸卯閩亂﹐從弟監察禦史敬凝迎仕作別

前

人

一別幾經春﹐棲遲晉水濱。

鶺鴒長在念﹐鴻雁忽來賓。

五斗嫌腰折﹐朋山剌眼新。

善辭如復我﹐四海五湖身。

寄劉

乙處

士

前

人

音問相忘二十秋﹐天教我輩到南州。

無窮風月隨宜樂﹐有分溪山取次收。

好語傳來如昨夢﹐離情欲剖帶春愁。

何時載酒從東下﹖細與劉君敍昔遊。

承淸隱命訪劉處士已歿﹐因弔以詩

詹

琲

鳳髻山前鳳閣郎﹐耕云釣石久荒涼。

我來弔舊多悲感﹐一紙哀辭酹一觴。

題

九

仙

山

詹惇仁

太白歌中昔未聞﹐佛天髙處卻逢君。

姓名不落人間世﹐何事今朝不望云﹖

題二

石將

軍

前

人

屹然相對兩將軍﹐化石經年久臥云。

待把山河還聖主﹐肯隨方國策元勛﹖

諷南漢劉君儼更名龑詩

前

人

伏羲初畫卦﹐蒼氏乃制字。

點畫有偏旁﹐陰陽貴協比。

古者不嫌名﹐周人始稱諱。

始諱猶未酷﹐後習轉多忌。

或援他代易﹐或變文回避。

濫觴久滋蔓﹐傷心日益熾。

孫休命子名﹐吳國尊王意。

莔霬

僻﹐壾昷

異。

梁復踵其非﹐時亦迹舊事。

需兔傑自其一﹐闖是其二。

鄙哉仉晵名﹐陋矣

義。

大唐有天下﹐武后擁神器。

私制迄無取﹐古音實相類。

年載日月星﹐君臣佳天地。

正國及照除﹐作史難詳備。

唐祚值傾危﹐劉儼懷僭僞。

吁嗟毒蛟輩﹐睥睨飛龍位。

龑儼𨿽同音﹐形體殊乖致。

廢學愧未弘﹐來問辱不棄。

奇字難雄博﹐摛文伏韓智。

因誦鄙所聞﹐敢布諸下吏。

過安溪道中﹐泉石奇甚﹐絕類建劍間山水佳處﹐因吟

朱文公

驅車陟連岡﹐振轡出林莽。

霧霞曉方除﹐日照川如掌。

行行遵曲岸﹐水石窮遊賞。

地偏寒筱多﹐澗激淙流響。

祗役未忘倦﹐精神漸蕭爽。

感玆懷故山﹐何日脫徵鞅﹖

畱安溪三日按事未竟

前

人

縣郭四依山﹐淸流下如駛。

居民煙火少﹐市列無行次。

嵐陰常在午﹐陽景猶氛翳。

向夕悲風多﹐遊子不遑寐。

我來亦何事﹐吏桀古所記。

捧檄正淹畱﹐何當語歸計﹗

題

鳳

山

庵

前

人

心外無法﹐滿目靑山。

通玄峯頂﹐不是人間。

賦梅

堂十

首

陳

宓

天公久不試鉛華﹐盡把淸蕾賦此花。

白玉堂中春未動﹐等閒攀折野人家。

祗知風骨淸於玉﹐敢把精神看作花﹗

一陣異香明月下﹐定知來自玉皇家。

世間何物最鮮華﹖搖落林中第一花。

作計莫輸蜂蝶後﹐深紅淺萼便爲家。

謾自塵勞須鬢華﹐故園空鎖未開花。

年年飽看春來去﹐輸與西湖處士家。

造物全將素作華﹐牡丹那得號眞花﹗

古來騷客知多少﹐貌得精神有幾家﹖

窮冬天意似奢華﹐向壁明珠剩作花。

付與春風向何處﹐殷勤不爲五侯家。

濃霜輕雪妒淸華﹐暖日烘時只見花。

天意似憐塵世界﹐故將茅舍換仙家。

地宜冬暖早韶華﹐回首墻東李亦花。

畢竟晨妝自羞澀﹐豈堪位置壽陽家﹗

金掌何人吸露華﹖爭如瓦盞泛霜花。

移牀來傍花邊坐﹐底用云嵐頂上家﹗

老覺無情戀物華﹐玉塵那復惜飛花﹗

春風只在襟懷裏﹐試問藍溪吏隱家。

題

淸

水

巖

前

人

飛澑無時斷﹐行雲一日停。

半年嗟苦雨﹐三度扣禪扃。

巖岫方從認﹐松篁恰得醒。

艸木多掩映﹐岸竹半伶俜。

舟子應頻喚﹐山農訝屢耕。

濺衣黃土重﹐侵屨碧泉泠。

溪合髙低白﹐林迷上下靑。

乍褰綿作障﹐重展玉爲屏。

古佛靈如在﹐微官徳豈馨﹗

心懸炷香案﹐容肅換衣亭。

晚照催歸騎﹐淸風惜暑欞。

憑髙閒一顧﹐人世是浮萍。

題

雙

溪

閣

前

人

重開傑閣似天成﹐气壓塵闤境自淸。

一水深澄蒼玉遠﹐五峯齊峙翠屏橫。

未諧廣廈萬間志﹐且愜行人六月情。

蚤晚定能誇盛事﹐鳳池橋上看蓬瀛。

題

等

法

院

江白﹝宋縣尉﹞

滿路煙花畫不成﹐棲桐佳致古流名。

院鄰翠嶂千尋碧﹐門抗寒溪一帶淸。

晝影亂雲遮暑气﹐晚涼疏雨送秋聲。

我來到此慵回首﹐倚檻吟看海月生。

題

眞

覺

院

夏臻﹝主簿﹞

半天聞梵唱﹐一徑踏松陰。

起石云千仞﹐懸空瀑萬尋。

題大眉小眉山

黃銳﹝宋知縣﹞

一嶺復一嶺﹐一巓復一巓。

步丘皆力穡﹐掌地也成田。

綫引山腰路﹐鍼穿石眼泉。

眉山同是號﹐此處合生賢。

畱

藍

溪

驛

羅時用﹝宋縣尉﹞

寂寥孤館白日靜﹐酣睡有魔那得降﹗

扣戶故人風動竹﹐齕萁羸馬浪翻江。

飛殘蝙蝠燈畱壁﹐啼盡棲鴉日到窗。

堪笑浪遊仍住此﹐一秋贏得鬢絲霜。

題

雙

濟

驛

陳休齋

村南村北放黃犢﹐東塢西塢聞鷓鴣。

麥熟田家飯自快﹐梅殘野店酒相呼。

題云津閣和趙時傳韻

陳

宓

西來一派接天流﹐誰結危欄占上游﹖

樹蘸碧波原不暑﹐沙攢白鷺更宜秋。

沈酣勝地方知味﹐濡滯窮山未拙謀。

欲把君詩鑱翠壁﹐淸名長與此溪畱。

題

龍

津

橋

前

人

兼旬積雨截晴虹﹐洗出溪山罨畫中。

別浦漁歌來瞑色﹐長橋人語半秋空。

吏閒剩得三更月﹐民阜多逢五日風。

作計追陪今恐後﹐杯盤隨意底須丰﹗

將歸畱宿云津閣二首

前

人

山色月中猶見碧﹐溪流枕上更聞聲。

身輕閣隱欣投宿﹐此是還家第一程。

三年飽識溪山面﹐未省煙雲際曉生。

閣迥橋長正相映﹐桃源圖上有人行。

遊

月

湖

前

人

平蕪幾載翳雲煙﹐一日重開便豁然。

須信耕桑皆帝力﹐謾將歌詠祝堯年。

金堤新插千株柳﹐玉井仍看十丈蓮。

縣令願同民快樂﹐西風來看繞湖田。

題

淸

水

寺

曾從龍﹝狀元﹐晉江人﹞

壁立崢嶸萬仞峯﹐騎鯨俄蛻葛陂筇。

空畱詩句傳千古﹐今在蓬萊第幾重﹖

巖上勝遊成幻夢﹐壁間遺迹暗塵容。

山僧好把紗籠護﹐莫學闍黎飯後鐘﹗

藍溪次曾狀元韻

林伯春

羊腸路入最髙峯﹐倦倚東風點瘦筇。

芳艸有情春意遠﹐靑山依舊暮云重。

新來梵閣添奇觀﹐前度詩人帶老容。

寄我此身天地裏﹐夢回林杪一聲鐘。

題

琴

堂

連澗﹝縣丞﹞

堂下肅且淸﹐琴聲淡而古。

學道則愛人﹐豈獨聞其語。

題

莞

爾

堂

前

人

人心深百川﹐世路險九折。

牛刀豈非宜﹐能巧不如拙。

題

賦

梅

堂

方仕舉

我名賦梅堂﹐恨不醉梅旁。

癡兒不解事﹐簿書終日忙。

題縣

圃三

首

陳

宓

疏花早不柰香何﹐三疊瓊葩應用多。

最是動人情意處﹐黃梅已老未逢荷。

人間桃李漫春風﹐流水飛塵過眼空。

誰信黃梅深院靜﹐水梔如玉映羣紅。

曉來初日滿林光﹐猶見枝頭梅子黃。

一對蟬聲相上下﹐柳絲搖曳與俱長。

題

宗

教

院

劉鑄﹝宋知縣﹞

雨過江山麗﹐春深筍蕨肥。

扶藜蒼蘚破﹐移榻亂花飛。

題

佛

耳

山

詹惇仁

我愛佛耳山﹐來偸一日閒。

不見佛耳面﹐愧汗不開顏。

有時見佛耳﹐與山重往還。

題

龍

安

巖

吳琎﹝知縣﹞

拂衣長嘯下依仁﹐野鶴閒雲伴我吟。

胥吏無門催未了﹐菑畬得水已回春。

翠微古剎僧畱榻﹐塵世功名客寄身。

風俗可能移淺陋﹖直將丹悃答皇明。

題風

移俗

化

前

人

淸溪風俗近如何﹖視千年前更變多。

逆理非爲民少作﹐知書淑禮士登科。

春深只見農扶耒﹐夜靜還聞女織梭。

送死頗知當大事﹐起屙尙少祝邪魔。

家家早起深更臥﹐事事無爭仗酒和。

惟有一般猶未化﹐初喪弔客醉婆娑。

歸

休

有

作

陳輔﹝知縣﹞

天賜老夫歸故鄕﹐杜陵佳句借揄揚。

卻看妻子愁何在﹗漫卷詩書喜欲狂。

骸骨堆埋丘壠舊﹐貽謀不作馬牛忙。

到家一洗塵凡慮﹐鼓缶長歌樂正常。

凱

還

詩

司馬垔﹝按察司副使﹞

聖皇禦極漙深仁﹐赤子潢池敢不臣﹗

宮室污塗宗黨盡﹐天誅曾不待三旬。

題

淸

溪

宮

周孟中﹝提學僉事﹞

迢遞漳平四日程﹐淸溪夜臥到天明。

年丰已喜民安堵﹐村靜不聞犬吠聲。

自是山川畱過客﹐卻教風雨阻行旌。

搜求俊彥充庠序﹐從此湖頭多顯榮。

淸

溪

胥文相﹝龍溪知縣﹞

景入淸溪山路紆﹐裏中父老喜相趨。

風淳昔感何人化﹖民困誰來此地蘇﹖

鄕有耆農時講約﹐門無候吏夜催租。

遙瞻一簇榕陰裏﹐半業桑麻半業儒。

淸溪

宮寫

懷

龔穎﹝知縣﹞

歇馬湖頭路亦多﹐多情無柰簿書何﹗

鼠牙雀角眞堪厭﹐秀水佳山喜再過。

修竹拂云來鳳鳥﹐靑松夾道掛藤蘿。

羽人解說玄機妙﹐坐聽深更苦睡魔。

一峯書院次淺齋郭先生韻

黃懌﹝縣令﹞

世人心地累牛羊﹐惟有先生善主張。

道見眼前多快活﹐名魁天下作尋常。

敢言礻虎落姦臣魄﹐到處陶成君子鄕。

可愛淺齋從義起﹐泉南新廟酹新漿。

舟行藍溪寫懷二首﹐次紫峯陳先生韻

前

人

怪石灘頭震怪音﹐舟師忙指揖升沈。

閩中風景多如此﹐回首憑闌慮轉深。

更鼓分明空谷音﹐獨憐世態有浮沈。

乾坤何處非儒業﹗好吐丹心九陛深。

題

東

嶽

宮

王以寧﹝舉人﹐惠安人﹞

遙望鳳山翠幾重﹐道人午夜叩疏鐘。

鶴舞花間碧漢去﹐龍吟淵底彩雲從。

千章古木藏風雨﹐九曲飛泉渡海江。

我來到此亦奇迹﹐萬古多畱第一峯。

按事宿磐宗樓題壁

陳堯興﹝通判﹐南海人﹞

樓在新溪裏﹐建自里人林昌﹐中築層樓﹐雄拔特起﹐外環小樓﹐浸以深池﹐巍然爲一方形勝。賊屢犯﹐竟莫能攻。宗人咸賴之﹐故曰「磐宗樓」。同安禦史劉存徳有記。

危樓繚繞列層峯﹐簾捲闌干翠靄重。

花影引春蒙枕簟﹐松濤和月上簾櫳。

我來逸興橫寥廓﹐醉後狂歌落半空。

極目煙霞深幾許﹐恍疑身在畫圖中。

經略太湖嶺寇寓磐宗樓﹐次壁間韻

吳鵬﹝參政秀水人﹞

林家樓閣枕層峯﹐下瞰南山百二重。

晴引紫煙通幾席﹐曉迎紅日滿房櫳。

同居正喜孫支茂﹐髙視能令眼界空。

信宿不禁頻徙倚﹐北窗遙對五雲中。

中秋後三日營白葉堡﹐夜宿磐宗樓﹐和吳大參公韻

汪瑀﹝縣令﹞

磐宗樓下列諸峯﹐髙義層雲幾萬重。

俯瞰嵐煙籠遠市﹐遙看海月上疏櫳。

百年文字同芳飲﹐一派弦歌繞碧空。

贏得淸平閒半日﹐簿書偏入夢魂中。

次韻

題磐

宗樓

李錀﹝教諭﹐桂林人﹞

樓遠淸流向列峯﹐年來佳興不勝重。

晴雲時出飛華棟﹐夜月頻迎在繡櫳。

坐起灑然眞性適﹐到來洗耳俗塵空。

嵸巄不獨詩書地﹐勢槪尢堅障望中。

和韻

題磐

宗樓

孫統﹝訓導﹐儋州人﹞

突兀江樓峯外峯﹐人家煙火幾重重。

寒威自昔淸寰宇﹐和气於今滿繡櫳。

保障也能尊國勢﹐孤髙尢喜插天空。

庭前蘭桂春風好﹐撫景悠然樂在中。

春日按事安溪﹐次艸庵寄詹企齋二首

程秀民﹝知府﹐西安人﹞

宦情牢落閟重城﹐爲愛荒郊踏馬行。

不分歸云還帶雨﹐豈堪幽谷更啼鶯﹗

趁耕暖犢農家樂﹐獨對殘杯旅客情。

聞說故園薇蕨好﹐投簪久擬續來盟。

病起忽驚春過半﹐尋春又卻與春違。

艸深蘿逕花亂落﹐雨暗山村鳥不飛。

海甸奇觀空漠漠﹐杜陵髙興自依依。

欲將茂績酬歸志﹐匹馬微吟歷翠微。

至安溪﹐感秋雨偶成一首﹐呈汪潛源大尹

文大才﹝興化府同知﹞

客邸逢秋心已悲﹐況逢夜雨復淋漓。

懷蒓欲解兩疏組﹐戀闕慚無六出奇。

漫向龍津思菊水﹐卻從鳳髻望峨眉。

髙情喜會潘安尹﹐綠蟻連宵醉玉卮。

同潛源鄕兄經營白葉堡﹐宿多卿樓二首

唐愛﹝南安知縣﹞

晚宿多卿地﹐樓髙景最幽。

插茅圍屋短﹐折竹引溪流。

鑪火松煙暖﹐盤飧夜雨稠。

談兵感時事﹐喜見海烽收。

石凳連云暗﹐肩輿帶雨行。

足知山勢險﹐身爲國謀輕。

野鶴依人立﹐靈鼯掛竹鳴。

風寒春未透﹐酌酒聽泉聲。

和

韻

汪瑀﹝知縣﹞

百尺元龍榻﹐林深山更幽。

鳥啼驚夜雨﹐石沒漲春流。

鼓吹千峯靜﹐棠陰萬木稠。

幹城何事業﹐白葉未禁收。

百里安溪道﹐衝泥傍險行。

方舟流水急﹐茵褥落花輕。

習習燻蘭气﹐嚶嚶聽鳥鳴。

春風披艸木﹐談笑付棋聲。

龍津渡犒白葉阪軍﹐和徐三橋韻

前

人

忽報將軍傳羽檄﹐喜聞郊外選徒聲。

秋江鼓吹魚龍靜﹐山郭旌旗豺虎驚。

習習谷風生俎豆﹐瀼瀼淸露綴繁纓。

投醪飲罷齊歌舞﹐卻笑當年萬里城。

東

嶽

勸

農

前

人

二月望省耕﹐同望山﹑瑞峯及詹蔡二生﹐飲於東嶽之官閣﹐旣而吳生昆季攜酒後至﹐復移樽樂飲﹐薄暮醉舊﹐亦一樂事也﹐詩以記之。

四陽初動鳥催耕﹐稅駕東臯戴曉星。

饁餉私田泥滑滑﹐筵開官閣雨冥冥。

鶯啼隔葉懷音好﹐柳拂髙堤照眼靑。

日暮何當髦士集﹗春風桃李醉翁亭。

閱白葉堡戍卒過太湖巖

前

人

百丈山頭路﹐縈紆半入云。

披萊尋佛迹﹐磨蘚認碑文。

院靜天花落﹐泉流地脈分。

停杯僧話永﹐飛雨過松林。

初登

太湖

巖

詹彬﹝舉人﹐邑人﹞

發源自佛耳﹐名剎難稱儔。

不雨山長潤﹐無風气亦秋。

銜杯僧共坐﹐穿徑月同遊。

寄語長安客﹐何如此地幽﹗

和

韻

李瀾﹝舉人﹐邑人﹞

登眺舒望眼﹐有僧臥石云。

林深迷故迹﹐池漾渙眞文。

樹影髙低見﹐琴聲左右分。

君親願未慰﹐愧宿太湖林。

彊成數韻﹐奉贈汪潛源大尹祈雨有感。

李錀﹝教諭﹞

我昔東山望四郊﹐四郊彌望皆靑苗。

旱魃夏來作時虐﹐靑靑已見還枯焦。

黎民生計桑田上﹐租賦饔飧朝暮望。

丰登之歲轉凶荒﹐里巷之人哭相向。

徵科況復日又新﹐猶聞飛檄來紛紛。

顚踣疾苦欲誰訴﹐怨咨情狀付眉顰。

使君久報憂民念﹐瞠目視之神色變。

禮祠徼福日未遑﹐東去西來心不倦。

至誠能感天心回﹐須臾烈日無光輝。

曹隆天上暗於墨﹐蜚廉耳畔鳴如雷。

商羊頓覺街前舞﹐雨腳如麻來畎畝。

不淫不澇宜我田﹐在在沾濡澤斯溥。

知時文鷸气自求﹐興雲蜥蜴行歸休。

剪瓜桑林嘆已古﹐焚尪暴旱巫何尢。

槁者旣蘇僕者起﹐不必助苗苗長矣。

仰事俯育百不憂﹐私負公輸兩能倚。

閭閻歌徳比懷英﹐精誠能使孑遺生。

今日觀風誰使者﹖好將姓字達神京。

﹝《安溪縣誌》卷之七終﹞

●卷之八雜誌類

《安溪縣誌》卷之八

雜誌

類

志﹐有雜云何﹖收眾流也。祥異天變﹑神仙妄幻﹑二氏異教﹑盜賊爲妖﹐各別爲一類。作《雜誌》第八。其目有四。

一﹑災祥

《洪範》以休咎之徵﹐而驗五事之得失﹐感應之理捷於桴鼓﹐天可畏哉。修省之道﹐容可以少緩乎。太史公曰「太上修徳﹐其次修政﹐其次修敕﹐其次修禳。故《春秋》於祥異而並言之﹐此《春秋》書法也。」志《祥異》。

祥

宋元

﹝無考﹞

國朝

嘉靖七年八月﹐縣之感化﹑龍涓二里深山中﹐有松梢結物如白糖﹐味甘且香。樵人取而啖之﹐可以愈疾﹐人謂之甘露。

災

宋

治平四年秋﹐地震如雷。

崇寧元年﹐歲大旱。水泉涸﹐民汲水至二十餘里﹐鄕人多渴死。

乾道三年五月丙午大雨﹐連四旬不止﹐溺壞民居六十餘間。

淳熙十一年﹐四月至八月不雨﹐歲大荒。

元

至正二十七年二月癸未﹐地震。

至正十年十月乙酉﹐侯山鳴二日。

國朝

成化二十一年﹐自春䢐夏﹐積雨連旬。

成化二十二年﹐春三月旱﹐五月﹑六月大旱﹐禾死歲荒﹐民多流移他郡。

成化二十二年﹐九月丙寅﹐地震三次。

弘治十三年﹐三公峯崩聲如雷。

弘治十四年九月﹐午山崩。

弘治十六年七月﹐大水漂沒民居。

正徳十一年八月﹐午山崩。

正徳十二年八月﹐地震﹐聲如雷﹔地生白毛﹐如馬尾﹐長尺餘。

正徳十四年﹐地震二次。

正徳十五年三月二十五日﹐地大震﹐聲如雷。

宋

建炎中﹐楊勍寇安溪﹐還集人鄭振率鄕兵禦之。見《義勇志》。

元

至正十一年冬﹐賊攻縣治﹐監郡偰玉立捕獲之。

至正十四年夏﹐安溪盜李大﹑南安盜呂光甫聚眾劫掠。七月﹐圍泉州城﹐不克﹐復攻興化。官民兵合擊平之。

至正二十五年十二月﹐湖頭賊張治仔劫掠郡邑。

國朝

正統十四年﹐沙寇鄧茂七作亂﹐分黨掠泉州境﹐安民被害。己而復攻郡城﹐郡守熊尙初逆戰於古陵﹐死之。

弘治四年﹐漳平盜溫文進寇安溪﹐攻陷縣治﹐副使司馬垔督兵平之。

正徳元年﹐廣東寇始入漳﹑泉﹔二年寇復至。

正徳三年﹐廣東盜至安溪﹐焚掠地方﹐勢甚猖獗。

正徳五年﹐廣東盜復至安溪村落﹐屯聚數日﹐劫掠甚慘。

正徳九年﹐汀漳劇盜劫掠安溪鄕村﹐居民盡遷山谷。

嘉靖元年﹐廣東及汀﹑漳眾盜蜂起﹐流劫鄕村。至永春﹐知縣柴鏢率民兵禦之。

嘉靖二年元旦﹐廣東﹑汀﹑漳盜新大總大肆劫掠﹐民遭其毒﹔六月又至﹐過興化殺掠甚慘。

嘉靖三年十月初四日﹐廣東﹑汀﹑漳盜復來寇﹐禦史簡霄按部檄按察僉事聶珙﹐督知縣顏容端﹑柴鏢﹑龔穎﹑梅春合兵捕之。至二十四日﹐滅於徳化小尢中。

正徳十六年春﹐猛虎羣出﹐傷畜類數多﹐民難往來。白於縣令龔穎募壯士獵之。四月朔﹐一虎吼於永安大寨山﹐有福淸梁文浩者先鋒戮之﹐人壯其勇。越三日﹐有虎出下沿渡溪洲﹐眾戮之如初。二十七日﹐又一虎過溪幾至上沿渡﹐眾又戮之如永安。教諭鄒魯作《戮虎賦》。見《文章志》。

嘉靖十二年八月初五日﹐永寇攻劫長泰裏。是年﹐凡三至崇信﹑新康等裏殺掠甚慘。官民兵屢被其害。本府同知李東﹑通判柯遷督兵平之。

嘉靖十七年冬十月﹐永寇劫感化﹑龍興等裏﹐知縣殷楘督民兵追至石珠嶺﹐獲其二總﹑三總。

嘉靖二十六年﹐有劇寇陳日暉聚黨據覆鼎山﹑大小尖﹑白葉阪諸峒﹐不時出掠。參政吳鵬以督餉僉事余爌按兵搗其穴﹐平之。有《平寇碑》﹐見《文章志》。

二﹑古迹

凡山川﹑宮室之類﹐昔有而今無者﹐皆古迹也。杜牧之﹐磨折戟以認前朝﹔李太白﹐登鳳臺而傷異代﹐蓋其觸目激中﹐而感慨之情﹐自有不能已者。安溪陵谷遷移﹐人事代謝﹐古迹猶存。懷賢弔古君子﹐尙有考於斯焉。志《古迹》。

吳王墓在長泰裏黃潭村。冢凡三十有六﹐葬於一山。壙皆花磚。數十步有亭﹐號「禦亭頭」﹐耆舊相傳爲「吳王墓」。

曾子裏在縣治東南埔土尋橋西。宋嘉熙己亥﹐縣令趙崇栗爲張讀立石﹐表「宋張讀曾子直講之裏」。

尊道祠在明倫左﹐國朝洪武十四年知縣侯士舉建。祀程﹑張﹑邵﹑司馬﹑朱﹑許八賢。

仰朱堂在縣南臨溪云津閣之西﹐宋咸豐五年建。祀朱文公。

詹淸隱故居詹惇仁淸隱因愛佛耳山﹐乃求監小溪場﹐置縣治﹐遂隱此山。古有望云亭舊址存焉。

陳令尹生祠在鳳池橋旁。嘉定丙子縣令趙彥侯建﹐祀縣令陳宓。祠廢﹐宓入名宦祠。

張直講祠端平初﹐縣令吳丙辟儒學講堂五間﹐太守眞文忠命祀直講張讀於堂東。祠廢﹐讀入鄕賢祠。

楊令尹生祠在縣前﹐祀縣令楊幹﹐祠廢﹐幹入名宦祠。

三賢生祠在儒學講堂西﹐祀宋縣令陳宓﹑趙彥侯﹑周珒。端平二年縣令吳丙建。祠廢﹐三賢入名宦祠。

余樵軒﹑丘三峯祠在講堂東。宋端平後建。祀知州余克濟﹑大理卿丘迪嘉。祠廢。樵軒入鄕賢祠﹔三峯﹐晉江人﹐嘉泰二年進士﹐事實未詳。

二賢生祠在講堂西﹐咸淳間諸生建。祀縣令鐘國秀﹑主學許君佑。祠廢。二賢入名宦祠。

流惠亭在縣西陳塘上﹐舊名水花亭。有蘇氏子遇尉不避路。尉怒﹐命爲賦﹐立就﹐遂釋之。後以塘生雙蓮﹐攺曰「瑞蓮亭」。嘉定間﹐復以塘爲放生池﹐攺名「流惠亭」。

來憩亭在崇善裏淸水巖。宋嘉定間縣令趙彥侯建。甃池引泉﹐公暇則攜琴遊息於此。

藍溪驛在縣門左。宋紹興二十二年﹐縣令韋能惠建。尉羅時用有詩﹐見《文章志》。嘉定間﹐復齋攺名爲「鳳山館」。後令顏振仲攺爲行衙。咸淳四年﹐縣令鐘國秀重建堂屋三間。庚午臘月始作廳事。門廡仍曰藍溪驛﹐扁「鳳山館」。今廢。

大洋驛在縣西二十里。紹興三十一年縣令黃朴建。通同安縣。朱晦翁所謂「泉石奇甚」﹐卽此也。

雙濟驛在崇善裏雙濟橋北。淳熙十五年縣令林澈建。陳木齋有詩﹐見《文章志》。

羅渡驛在縣東二十五里羅渡東。縣令陳復齋建。

龍門驛在依仁裏龍門山﹐驛前有石名「驛口石」﹐見《山川志》。紹興二十六年﹐縣令李著建﹐通同安縣。

印書局宋建在縣治琴堂之右。收藏書板﹐今廢。按舊志﹐陳宓刊《司馬溫公書儀》《唐人詩選》﹔周珒刊《眞西山仁政類編》《安溪縣誌》《竹溪先生奏議》《庚戍星歷封事集錄》《後村先生江西詩選》《張忠獻﹑陳復齋修禊序》《文房四友》《王歐書訣》《宋書》。余無考。

丁溪書院在縣學前溪上。國朝景泰五年﹐知縣李淸建。爲往來縉紳憩寓之所。

三﹑仙釋

仙釋﹐異端也。其說不經﹐足以惑人﹐聖人之所深辟焉者也。然亦安邑中所有者﹐故亦錄之。志《仙釋》。

五代

行傳禪師唐末居依仁裏盧山﹐有道行。常馴二虎。有邑人盧氏居此﹐一夕門前數松自僕﹐師爲起之。盧遂徙家而延師。

宋

陳普足元丰六年﹐天旱。便村劉氏請永春道者陳普足爲眾禱雨。至﹐則應。遂築室蓬萊山居之。相傳鬼窟多魔﹐普足神通除祓。有女人投宿﹐巖竹四裂﹐遂不敢入。有巨石當道﹐往來患之﹐忽一夕轉於道側。嘗指閬苑山曰「此眞佛家鄕也。後數十年當靚身於此。」至建中靖國元年﹐普足示寂。紹興四年七月十日﹐雷火燒山﹐自夜達旦﹐鄕人異之。躋攀巖崖險﹐至石門人迹所不至處﹐見白菊一叢﹐姜一叢﹐香鑪一﹐普足見於石門﹐俄雲霧擁之而上。後敕封「昭應廣惠慈濟善利大師。」

張道源又名克勤﹐遇異人於九竇溪﹐使負之渡﹐乃曰「我泰山佛﹐傳汝心印。」自是靈異。又一夕﹐夢神人道往險境。山中有地曰「泰湖」﹐古木流泉﹐石巖可居。與鄕人至山巓﹐宛如夢中所見﹐時紹定庚寅歲也。後寂於泰湖。

四﹑遺事

凡事之遺者﹐涉於怪誕﹐似不足以傳後﹐然可以觀世變﹑傳見聞也。采而錄之﹐以俟君子考正焉。志《遺事》。

陳宓爲安溪令﹐時有各色錢不系上供﹐例歸縣官。吏以例進。宓曰「入縣卽爲官錢﹐私有之﹐則贓也。」良久曰「此一『例』字﹐壞了許多賢士﹑大夫。」一日﹐有陳嚴一者﹐自斷左手次指﹐誣兄之子。宓疑之﹐乃令效其舉刀狀。遂詰之曰「如此﹐則餘指俱傷矣。僅斷一指﹐乃汝自斷誣之也。」其人屈服﹐出縣門北面而拜曰「縣令神明也。」歸﹐悔而撫其姪。

宋宣和年間﹐黃惠勝自永春來﹐居感化裏小尖山﹐號山曰「寶峯」。結臺峯頂﹐曝身求雨﹐旣而曰「此地後必爲幹城市﹐劉寶來﹐吾庵其爲廳事乎﹖」因喜大尖山之勝。一夕﹐山上有異光﹐人怪之。明日往觀﹐則道者趺坐在焉。紹興甲寅﹐旣寂。水旱禱者如初﹐或有靑蛇之異。又十年﹐臨汀寇至﹐鄕落卽峯爲砦禦之。朝遣捕寇兵官﹐果駐故庵﹐其名卽劉寶也。

宋初陳洪進據漳﹑泉二郡﹐未納土。年徳居士詹琲有姻戚之雅﹐勸其修貢京師﹐言甚懇到。洪進嘉納之﹐命琲撰《納土表》。大略云﹕區區負海之邦﹐悉爲內地。蠢蠢生靈之眾﹐復見太平。宋太宗覽表嘆曰「漳泉之民少瘳矣。」

﹝《安溪縣誌》卷之八終﹞

●《安溪縣誌》原書後序

安溪之有志﹐昉於正徳辛巳﹐而重修於嘉靖己丑二十五年於玆矣。竅惟土地人民之數﹐與夫風俗之移易﹐政治之沿革﹐月異而歲不同焉者。當如古列國之史﹐隨時采記﹐以備一統區宇之盛。固周官大司徒佐王擾邦國之意也。歲丁未﹐瑀承之安溪﹐則求縣誌而觀之﹐見土地人民之盛焉﹐風俗之淳焉﹐政治之簡焉﹐自謂可以臥治也。抵任旣期月﹐不孚於所聞者多矣﹐是書也﹐可傳信耶。辛亥之夏承……

﹝原書以下缺﹞

