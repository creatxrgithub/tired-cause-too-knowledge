遼東志

﹝明﹞任洛等纂修

●目錄

序

凡例

遼東河東地方總圖

遼東河西地方總圖

遼東都司治衛山川地理圖

廣寜山川地理圖

廣寜右屯衛山川地理圖

義州山川地理圖

廣寜左中屯衛山川地理圖

寜遠衛山川地理圖

廣寜前屯衛山川地理圖

開原山川地理圖

開原控帶外夷山川圖

鐵嶺衛山川地理圖

沈陽中衛山川地理圖

海州衛山川地理圖

蓋州衛山川地理圖

復州衛山川地理圖

金州衛山川地理圖

卷一

卷二

卷三

卷四

卷五

卷六

卷七

卷八

卷九

後序

解題

遼東志校勘記

●序

校印遼東志敍

重刊遼東誌書序

遼東誌書序

遼東志目錄序

○校印遼東志敍

明史藝文志地理類著錄畢恭遼東志九卷李輔重修遼東志十二卷按本書卷首正統八年遼東都指揮司僉事畢恭始修遼東志並爲之序其後𨿽經續修而大體未攺此卽明史著錄之九卷本也嘉靖四十四年巡按禦史李輔取遼東志重修之釐成六卷攺題曰全遼志修明史者考之未核猶用舊名六卷各分上下故謂爲十二卷非於全遼志之外別有所謂十二卷本遼東志也淸修四庫全書不收遼東志存目內亦未著錄然淸初實有傳本康熙二十三年奉天府尹董秉忠初纂盛京通誌其凡例有遼東舊志艸本舛謬尢多之語奉天府丞提督學政張鼎彜序云舊有遼東志兵燹之餘無復蠹簡玆檢盛京通誌於襄平故城下云遼陽城西北隅今定遼左右後三衛治又於遼陽東嶽廟下云舊名垂興寺皆不注所出而遼東志皆有此文其它類此者不下數百事蓋董張諸氏修志時本以遼東志爲藍本又取他書增益之復諱所出故一則曰舊志艸本一則曰無復蠹簡一若世無此書之傳本者其用心亦良苦矣髙士奇扈從東巡日錄謂遼左舊志有古鐵嶺城在銀州東南五百里地接髙麗洪武初卽彼地爲衛尋徙於此玆檢遼東志亦有此文所稱遼左舊志卽遼東志也當修四庫全書時範氏天一閣尙藏此書獨遺而不采稻葉君山先生謂其所記間涉建州舊事館臣懼觸忌諱而然其說是也天一閣藏書多已散佚明刊之遼東志未必尙存日本大路道三【玄鑑】藏有此書後歸前田利爲侯爵【字松云】之尊經閣以余所知並世恐無第二本此當於明末流入者也往余於大連圖書館得見抄本蓋自侯爵藏本迻錄侯爵又於大正元年用鉛活字覆印並倩君山先生爲撰解題而本書卽據此兩本詳校付印者也按日本翻刻遼東志例言云本書原本往往紕繆然無異版可校今以二十一史及全遼志反復勘正之又云第一卷

第五十七葉缺以無別本可補據全遼志補之蓋全遼志卽遼東志之重修本凡遼東志之所闕略訛誤悉可依據全遼志補正之其中異同頗多孰是孰非必參稽諸書而後定髙君韻濤許君逵九爲撰校記鉤稽頗細又君山先生所撰解題考證精博𨿽中土之老師宿儒亦不能過皆取以附書後便考覽焉遼陽金毓黻識

○重刊遼東誌書序

志紀也紀其事以爲鑑史之流也天下之有志猶國之有史國有史而褒貶勸懲之法明天下有志而得失鑑戒之義彰其信今而傳後一也𨿽謂志爲史可矣邑有邑志衛有衛志郡有郡誌省有省誌合邑爲郡合郡爲省合省爲天下而衛附焉缺其一則天下無全文矣遼地爲京師左臂西拱神州北連胡寇東鄰朝鮮統衛二十有五二州介焉甲兵之所聚也夷夏之所交也實畿輔之要防山海之雄服也唐宋以來爲遼金之窟穴我皇明撫而有之列軍衛置防守屹然爲巨鎭矣夫夷虜雜處則漫漶不可稽矣軍衛分布則渙散不可一矣非稽之於志則孰徵而信之況夫山川異制風土異宜民性不同政因俗革天下皆然莫之槪也故於疆域形勝之分險要阨塞之處民情風土之宜學校人才之辧政賦物產之差兵革士馬之用將欲究其始終察其盛衰驗其淳漓審其登耗觀其彊弱以知其成敗得失之故孰從而考之又孰信而傳之哉故非志焉莫之可稽也遼地舊有志壞而不修者有年矣巡撫都禦史西溪任公謀於巡按禦史駝村史君曰遼志之不傳久矣以皇朝一統輿圖之盛顧使文獻不存典故不彰而考證無據得非政之闕者乎盍圖以志之論旣合以告鎭守少監王樂山總兵馬恆齋議亦僉同維時東巖徐君北郭劉君初亭程君旅寓於遼乃禮而請之得成稿若干捲屬苑馬馮子太僕李子呂子分守參議髙子分巡僉憲張子參校之踰月而志成俾都司劉大章陳善徐府刻而傳之卿時有朝鮮之役適覩其事諸君以序見屬予閱之喟然曰嗟夫諸君子之於政可謂能識其大者矣予嘗過山海閱邊城登醫閭至襄平抵於鴨綠縱觀千山之勝乃竊嘆曰美哉山河之固襟帶險阻眞四塞之區也非躬歷目覩之何以見一統之盛乎謂不出戶庭而知天下事者非誠然也將訪其故實而考之皆曰鮮有存者夫以密邇京師之地而乃使文獻不全可乎今使閭巷都邑之中聚裏師鄕校而羣之質以數十里之所傳聞者已不能得其要況於遠者乎其近者且如此苟質以數十年之所傳聞已不能得其要況於久者乎至求之童孺小民之所流布學士故老之所誦說十已遺其二三日復一日人復一人承謬襲訛轉相傳播而欲其不誣乎古不戾於今亦已難矣非志焉其何以托諸久遠以永其傳哉是故觀夫山川其形勝可知也觀夫備守其險要可知也觀夫人物其盛衰可知也觀夫風俗其淳漓可知也觀夫戶口其登耗可知也觀夫兵甲其彊弱可知也觀夫政迹其是非成敗可知也其備諸得失鑑戒之義乎得失鑑戒之義固褒貶勸懲之法也𨿽謂之史焉可也諸君當政平人和之時而克舉斯典其誠能識其大者矣是皆可書而可傳也永其傳者其尙有賴於後之人乎蒞玆土者尙鑑玆哉尙鑑玆哉賜進士及第翰林院修撰校錄累朝禦制文集諸書同修會典宋史經筵官晉安龔用卿書

遼在今爲東北重鎭凡歷代沿革山川封守貢賦土產風俗人物載於前志者甚詳蓋國朝永樂中遣使搜輯遺稿前掌都司事左府都督僉事汝南王祥繼都指揮畢恭未成版刻也第當時成此非出一手損益不能無望後人分守遼陽副總戎廣陽韓公斌久有志未果會監察禦史新河陳公寬奉命出按玆土議旣克協乃命屬艸於遼產致政大尹邵君奎校詳於吏屬自在州守陳君塏準今一統志凡例重加檃括編次繁者刪之缺者補之訛者正之如風俗形勢舊合爲一今析爲二人物流寓不著所自今錄加詳以公署冠分司監苑衛所而關梁遞驛在所不遺比科目節義於武弁人材以皆出自軍衛外徼如朝鮮女直今𨿽不內屬以昔多遼地亦仍舊附錄以傳編旣成適予以使事道遼二公請序重刊所自惟遼地負山枕海自帝舜以屬營州迄今已三千七百餘年其間或爲郡縣或爲藩鎭因革不同大率多歸僭據淪夷狄間能資以控禦而皆不若我朝經制爲詳蓋其地𨿽北鄰朔漠而遼海三萬沈陽鐵嶺四衛之統於開原者足遏其衝南枕滄溟而金復海蓋旅順諸軍聯屬海濱者足嚴守望東西倚鴨綠長城爲固而廣寧遼陽各屯重兵以鎭壓之復以錦義寧遠前屯五衛西翼廣寧增遼陽東山諸堡以扼東建慮事無統理則臨以重臣鎭以中貴監以禦史分以藩臬畜牧供億各有司存罰當罪而賞當功皆前古所未悉者今烽堠星聯首發尾應使西北諸胡不敢縱牧東方琛贄聯絡道塗民得安稼穡飲食以樂生送死其大者風俗以教化移易人材資學校作成易所謂設險守國書所謂有備無患詩所謂遐不作人在遼皆有之顧紀載之書乃因循簡略而莫之攺作豈足以昭我國家疆理化成度越千古而傳信天下後世哉宜二公於此有不能自已也夫事有實則書史職也庸序以嘉二公之志有成且用以告來者弘治元年戊申冬十月旣望賜進士及第奉議大夫右春坊右庶子兼翰林院侍講經筵官同修國史寧都董越序

○遼東誌書序

聖朝肇造區宇撫禦萬方武以戡禍亂文以興太平車書一統薄海內外罔不臣服重譯來朝者萬國粵自開辟以來未有盛於今日也竊嘗稽諸方冊遼東之地故漢襄平郡也當元季時有元平章劉益髙家奴分據是方洪武初上遣使諭以天時人事益等於是奉表來歸上復遣使詔諭益等授職有差設衛治於蓋州洪武四年以都指揮使馬云葉旺率兵渡海自金州而抵遼陽設定遼都衛旣而分設定遼左等五衛並東寧衛金復蓋海四衛於沿邊已而攺設都指揮使司而統屬之招降納附開拓疆宇復於遼北分設沈陽鐵嶺三萬遼海四衛於開原等處西抵山海分設廣寧及左右中衛義州寧遠廣寧左右中前後五屯衛於沿邊星分棊布塞衝據險且守且耕東踰鴨綠而控朝鮮西接山海而拱京畿南跨溟渤而連靑冀北越遼河而亙沙漠又東北至奴兒干涉海有吉列迷諸種部落東鄰建州海西野人女直並兀良哈三衛永樂初相率來歸入覲太宗文皇帝嘉其向化之誠乃因其地分設衛所若干以其酋長統率之聽其種牧飛放畋獵俾各安其生咸屬統內是遼東乃東北之雄藩實國家之重鎭爰自永樂中上遣使諭本司纂修圖志乃卽欽承上命以國朝削平叛亂之由創治之制建置沿革分野疆域城池裏至山川形勝坊郭屯堡烽堠土產貢賦戶口學校軍衛廨宇鋪捨壇場寺觀橋道驛程宦迹人物雜誌詩文謹集進呈惟稿是存斯集乃國朝之盛典藩維之偉績可祕乎哉用壽諸梓以永其傳使凡來者皆知皇朝普天率土之廣大而因有所采摭云

正統八年龍集癸亥仲夏五月旣望昭勇將軍遼東都指揮僉事東魯畢恭書

○遼東志目錄序

序曰夫古今沿革不同疆域名稱或異法得備書王公設險以守其國故形勝次之廣谷大川異勢人居其中異俗故山川風俗次之職方氏辧九州島之國使同貰利故物產次之廢興之迹殷鑑或存故以宮室陵墓古迹終焉志地理

辧方正位是乃建置城池以安之公署以治之學校以教之王政所爲次也監苑列乎其中詳軍政也關梁以濟坊以表驛傳以通壇壝祠廟以祀幽明之義備矣志建置

建置式備君子攸芋於是飭武備則士馬有籍簡練有法防守有方於是謹邊略其法峻其情通雜用經權威徳覃被於是理財賦則徵斂有藝出納有司於是平徭役則勞逸有節貧富有則贍養備矣志兵食

兵食旣足教化式崇敬天而重時隆徳而上齒始於尊君終於邦好生人之教明矣志典禮

出政令樹聲教其必由人乎爵命以馭其貴使命以馭其專職官以馭其分名宦也者紀徳政揚名實也志官師

徳政行人士淑矣以儒術顯以將材錄以方譯用至如濟美象賢立功立言殉名殉節又各以其匯表之旁及寓賢細及方伎仙釋無遺人矣志人物

文獻不足夏商無徵故諸睿制鴻篇各附見所指其餘有系於玆土者別爲類以該之示有徵也志藝文

夫本志備矣又爲雜誌外志何雜誌者三志之雜述也遼之先淪於諸胡據於艸竊攻擊戰守或得或失疆域之限代有不同故不能統述之也雜而述之其有足徵乎祥異天道亦以雜言者隨其時代而雜見焉爾外志者諸夷之邊遼者也在夷狄而志之何也安攘之計不可廢也志其古今沿革知其險夷也志其衛所居處知其彊弱也志其驛傳知其向道也志其貢物知其咸賓之誠也王者無外也遼志終矣

●凡例

一今志一以舊志爲準惟加增定一統志所載者俱收入尊制書也

一舊志分地各自爲類今志分類各載其地綜合倫比便稽閱也

一舊志屬物比類靡有統紀今提其綱爲志九而以其目系之

一今志綱舉目列序在其中詳見目錄序

一遼陽𨿽都司會治而廣寧撫鎭弭節士馬獨盛實與遼陽分東西河而治次則開原控扼北虜獨當一面故今志俱表以白書異於諸衛

一地理建置析而爲二者疆境風物與凡地之所有爲地理其創立規模經畫制度則爲建置云

一士馬賦役事體所系甚大故標總分析獨加詳云

一遼東操法他處未見如燒荒之類皆邊政之大者故今志備錄

一典禮教化所系舊闕今增入之其諸未詳以俟考求

一官師志志其在官者大者書其名氏爵裏小者不能悉紀存其官善者特書別爲名宦亦有不必特書者附見其名下世近而方仕者𨿽善不敢書俟論定也

一人物志志其在鄕者仕者以資爲次賢者以行爲次及封蔭榮恩寵也及流寓方伎仙釋盡乎人也

一鄕賢以行爲次名宦不分者以其官次之耳

一凡聖制序記雜述各以其所指附之取其要切其餘泛及地方時事者別爲藝文志

一雜誌外志以其關涉遼事故取之一史有與奪抑揚志不純用史法故篇中或爲論見之

一引用諸書

大明一統志

文獻通考

五經

大明會典

諸司職掌

史記

大明律

資治通鑑

周禮

皇明政要

氏族大全

綱目

大明官制

列女傳

漢書

史略

三國誌

晉書

左傳

南北史

唐書

宋書

遼史

金志

元志

圖冊

武經總要

一修志名氏

正統八年始修

汝南王祥【左府都督僉事掌都司事】

東魯畢恭【遼東都指擇僉事掌司事】

弘治元年修定

新河陳寬【巡按禦史】

廣陽韓斌【遼陽副總兵】

嘉靖八年

東巖徐文華【四川嘉定州人大理寺少卿】

北郭劉琦【陜西洛川人兵科給事中】

初亭程啟充【四川嘉定州人監察禦史】

潘珍【直隸婺源人嘉靖七年巡撫八年修志未成以憂去】

嘉靖十六年重修

西溪任洛【河南鈞州人左僉都禦史】

萃軒薛廷寵【福建福淸人工科左給事中】

駝村史褒善【直隸開州人巡按禦史】

形山馮時雍【直隸交河人苑馬寺卿】

南原李翔【直隸華亭人行太僕寺少卿】

如齋髙登【直隸內黃人分守參議】

石林張九敍【山西石州人分巡僉事】

湛溪呂朋【直隸武進人太僕寺寺丞】

●遼東河東地方總圖

見圖

●遼東河西地方總圖

見圖

●遼東都司治衛山川地理圖

見圖

●廣寜山川地理圖

見圖

●廣寜右屯衛山川地理圖

見圖

●義州山川地理圖

見圖

●廣寜左中屯衛山川地理圖

見圖

●寜遠衛山川地理圖

見圖

●廣寜前屯衛山川地理圖

見圖

●開原山川地理圖

見圖

●開原控帶外夷山川圖

見圖

●鐵嶺衛山川地理圖

見圖

●沈陽中衛山川地理圖

見圖

●海州衛山川地理圖

見圖

●蓋州衛山川地理圖

見圖

●復州衛山川地理圖

見圖

●金州衛山川地理圖

見圖

●遼東志卷一

地理誌

沿革

疆域

郡名

形勝

山川

風俗

物產

宮室

陵墓

寺觀

古迹

○沿革

禹貢冀靑二州之域天文箕尾分野東踰鴨綠而控朝鮮西接山海而抵大寧南跨溟渤而連靑冀北越遼水而亙沙漠舜分冀東北爲幽州卽今廣寧以西之地靑東北爲營州卽今廣寧以東之地商周爲肅愼氏地箕子避地朝鮮武王卽其地封之是爲朝鮮界戰國屬燕秦滅燕以幽州爲遼西郡營州爲遼東郡漢初因之武帝拓朝鮮地並割遼東屬邑置樂浪玄菟眞番臨屯四郡以太守鎭之是爲眞番界昭帝罷眞番築遼東玄菟城王莽時烏桓據遼西明帝末烏桓鮮卑疊相侵據漢末公孫度取之分遼東爲遼西中遼郡三國魏滅公孫氏置東夷校尉居襄平而分遼東昌黎等五郡隸平州晉攺遼東郡爲國仍隸平州尋爲慕容廆所據後魏仍爲遼東郡隋初又爲髙句麗所據唐髙宗平髙麗復其地置蓋遼二州又置都督府九又置安東都護以統之開元初封爲渤海國尋爲渤海大氏所據大氏始保挹婁之東牟山武后萬歲通天中爲契丹盡忠所逼有乞乞仲象者武后封震國公傳子祚榮僭稱震王並吞海北地方五千里中宗封渤海郡王十有二世至彜震僭號攺元有五京十五府六十二州爲海東盛國五代時並於契丹其主阿保機修遼東故城以居名曰東平郡鑄鐵鳳以鎭之因號鐵鳳城尋升爲南京復立中臺省號大遼又攺爲東京又析遼西爲中京大定府金初因之後置遼陽府以會寧爲上京攺遼上京爲北京元爲東京路尋攺遼陽路建行中書省並統髙麗本朝洪武四年置定遼都衛八年攺爲遼東都指揮使司十年革所屬州縣置衛永樂七年復置安樂自在二州今領衛二十五州二

遼陽【巡按察院布政分司太僕苑馬寺副總兵府都指揮使司同在城內】

定遼中衛【本漢襄平遼陽二縣及遼東郡治所晉廢遼復置遼陽縣爲東平郡本朝洪武十年罷縣十七年置衛】

定遼左衛

定遼右衛

定遼前衛【以上三衛俱洪武四年置爲千戶所至十年升爲衛】

定遼後前【洪武四年置初名遼東衛治得利嬴城尋徙於此八年攺定遼後衛】

東寧衛【洪武十三年置五千戶所曰東寧女直南京海洋艸河各領所部夷人十九年置衛並五所爲左右前後四千戶所仍置中及中左二千戶所以謫戍者實之】

自在州【永樂七年置治開原城內所領新附夷人後徙治於遼陽城內】

廣寧【在遼陽城西四百二十里城內有三堂戶部分司按察分司遊擊府】

廣寧衛【本漢遼東之無慮縣西部都尉治所晉屬平州唐置巫閭守捉城渤海爲顯徳府地置顯州奉先軍遼置幹州廣徳軍爲大寧屬郡金攺爲廣寧府領廣寧望平閭陽鍾秀四縣置鎭寧軍節度使元攺爲路屬縣三廣寧望平閭陽元末也速納哈出往來互略其地本朝廢州縣洪武二十三年建廣寧衛二十五年封建遼王攺廣寧中護衛次年復攺廣寧衛】

廣寧中衛

廣寧左衛

廣寧右衛【以上三衛俱在廣寧城內洪武二十七年置治於大淩河開設廣寧中護衛二十八年設左右護二衛永樂元年攺左右中護衛爲廣寧左右中三衛徙於此】

廣寧右屯衛【在遼陽城西五百四十里遼以前同廣寧元屬廣寧府閭陽縣之臨海鄕洪武二十六年置初治十三山二十七年城公主寨故址移衛治焉屬左右中前後五所】

義州【在遼陽城西五百四十里西路參將駐鎭於內】

義州衛【本秦遼西郡縈縣東漢末爲山戎所據唐始建城五代時淪於契丹置宜州崇義軍遼因以爲號遼亡歸金攺義州置弘政開義堯【堯﹕同】慶【慶﹕昌】

三縣元省縣州屬大寧路元末也速納哈出互相侵略本朝洪武初平定遼東二十二年調金復蓋三衛共五千戶所設義州衛屯於十三山是年八月移治於城二十八年調中所於廣寧右屯衛永樂八年廢宜州舊治又調廣寧後屯衛於本城共是二衛】

廣寧後屯衛【在義州城內洪武二十五年置初治舊宜州永樂八年徙於此】

錦州【在遼陽城西六百里亦特書者以其有二衛也】

廣寧中屯衛【本漢之無慮縣地晉時爲慕容氏所據置西樂郡隋唐以來地皆空虛遼始建錦州置刺史爲臨海軍節度金屬大定府元初張致叛據尋復之屬大寧路置永樂縣本朝洪武二十四年置衛於東關驛二十五年移治錦州三十二年調廣寧屯守永樂元年復回錦州守禦宣徳三年於城南二十里松山堡置中左千戶所屬焉】

廣寧左屯衛【在錦州城內洪武二十四年始由鞍山至十三山驛擺站屯種二十六年遷顯州建衛治三十二年調廣寧屯守永樂元年移治錦州守禦宣徳三年於城東四十里大淩河增置中左千戶所屬焉】

寧遠【在遼陽城西七百七十里南路守備在內故亦特書】

寧遠衛【舊無城郭與古瑞州錦州接境相距幾三百里本廣寧前屯中屯二衛地永樂初大寧淪沒而虹螺山始入外境於是和州之墟荊條之陽胡馬馳驅歲相抄掠總兵巫凱都禦史包懷徳上狀乃割二州之地於曹莊湯池之北建衛治賜名寧遠統五千戶所又於城東五十里塔山別置中左千戶所於城西四十里小沙河別置中右千戶所屬焉】

廣寧前屯衛【在遼陽城西九百六十里舜分冀之東北是爲幽州夏因之商爲孤竹國周屬燕秦屬遼西郡漢仍秦舊幽州刺史領之漢末爲烏桓所據三國屬魏晉永嘉以後慕容氏據之置集寧縣後入拓拔魏氏尋入隋唐置營州後攺瑞州五代沒於遼攺爲遼州置來賓縣隸中京大定府金攺宗州尋復爲瑞州後隸歸徳軍節度元隸遼陽大寧路屬縣三曰宗安海陽海濱元季納哈出略屬其地國朝平遼東廢州縣洪武二十五年建衛屬五千戶所宣徳三年又於城西五十里急水河增置中前千戶所城東五十里杏林堡增置中後千戶所屬焉】

開原【在遼陽城北三百三十里北路參將駐鎭於本城內】

三萬衛【古肅愼氏地後曰挹婁元魏時號曰勿吉隋曰黑水靺鞨唐貞觀二年始以其地爲燕州開元中置黑水府以其部長爲都督刺史而置長史以監之元和以后服屬渤海爲上京龍泉府契丹攻渤海黑水乘間復其地號熟女眞後滅遼遂建都國號曰金後遷都於燕攺爲會寧府號上京金末其將蒲鮮萬奴據遼東元伐之得其地至開元開元之名始此立開元南京二萬戶府治黃龍府後更遼東路總管府又攺開元路領縣七咸平新興慶雲銅山淸安崇安歸仁元末納哈出據之本朝洪武二十一年平定東土攺元爲原置兀者野人乞列迷女直軍民萬戶府二十二年罷府設衛領千戶所八】

遼海衛【洪武十一年置初治牛家莊二十六年徙治開原城領千戶所九】

安樂州【永樂七年置治以撫新附夷人在開原城內】

鐵嶺衛【在遼陽城北二百四十里古有鐵嶺城在今衛治東南五百里接髙麗界洪武二十一年置衛於彼二十六年徙今治卽遼金時�州故城在遼河之東古挹婁之北屬所五二十九年調所領左左千戶所於城南六十里懿路城卽挹婁廢城永樂八年復調中千戶所兼守正統四年又設中左所於城南三十里曰泛河俱屬衛】

沈陽衛【在遼陽城北一百一【一﹕二】十里本挹婁國地唐時渤海置瀋州遼置興遼軍後攺曰昭徳軍金攺爲顯徳軍元初爲瀋州後攺沈陽路領縣四曰樂郊章義遼濱進城元末納哈出據其地本朝洪武二十年設衛治領五千戶所又以城東北八十里古貴徳州地設撫順千戶所正統二年於城北四十里設蒲河中左千戶所俱屬衛】

海州衛【在遼陽城南一百二十里魏隋以前同遼陽本蓋牟地髙麗爲沙卑城唐置澄州渤海國爲南海府遼爲海州南海軍治臨溟縣金天徳初攺爲澄州元屬縣二曰析木曰臨溟本朝洪武初平遼東九年革州縣設衛治屬所五】

蓋州衛【在遼陽城南二百四十里漢以前同海州本遼東郡地隋初髙麗據之爲蓋牟城海金復皆其屬地唐破髙麗拔其城爲蓋州渤海因之遼以路通辰韓攺爲辰州遼海軍節度使升奉國軍附郭置建安縣金罷葛蘇館建辰州遼海軍又爲蓋州奉國軍元爲蓋州路至大六年並爲東京支郡省熊嶽湯池二縣入建安縣八年並建安入本州島元末劉益歸附本朝洪武九年罷州置衛領五千戶所尋調後所於寧遠小沙河】

復州衛【在遼陽城南四百二十里晉隋以前同海州唐置州五代歸契丹爲遷民縣屬黃龍府後又置復州懷徳軍屬縣二曰橫山化成後攺縣曰永寧金攺永寧曰永康元州縣並廢及平章劉益歸附始仍州治本朝洪武十年革州縣十四年設衛屬四千戶所】

金州衛【在遼陽城南六百里唐以前同海州舊有沙卑城髙宗平髙麗置州五季淪於契丹遼亡歸金元置萬戶府本朝洪武四年劉益歸附設衛領六千戶所二十年調所領中左所於旅順口二十一年調後所於義州】

○疆域

東至鴨綠江五百三十里

西至山海關一千五十里至北京一千七百里

南至旅順海口七百三十里渡海至南京三千四十里【水路約五百里陸路二千五百四十里】

北至開原三百四【四﹕三】十里

按遼東疆域自秦漢以下分爲遼東遼西其上谷漁陽興川以東至遼河皆遼西地元置遼東等處行中書省則大寧之境皆其統屬今制以山海長城爲界而上谷漁陽平灤楡關皆爲內地興中霍景川惠建利髙全等州悉屬大寧古今界限遠近不同如此

○郡名

遼陽

遼東【秦名韻書遼遠也以其遠在九州島之東故名又兼遼西而言其分遼東遼西者以其界乎遼河之東西也】襄平【漢城名卽今遼陽漢初有襄平侯統通矯制納周勃於北軍討平諸呂】東平【遼名初契丹鑄鐵鳳以鎭遼州又號鐵鳳城】遼陽【元魏名水北曰陽遼地東西其南皆海城在其北故曰遼陽今獨於都司治所稱遼陽者蓋自其總會之處而言耳】

廣寧

鍾秀閭陽【俱元名今以二者互稱】

廣寧右屯衛

臨海【元名閭陽縣有臨海鄕】成州【按方輿勝覽有公主成州之名】

義州

宜州宗義【俱遼時號】

錦州

錦川【城西有錦水故名】淩川【城南一里有小淩河故名】

寧遠衛

金湯【不知起自何時大抵以湯池得其名】海陽【水北曰陽本城在海之北故名】

廣寧前屯衛

瑞州【唐名】來州【遼名】宗州【金名】

開原

開元【唐名又元路名】咸平【元攺開元路屬縣七因咸平首縣遂以爲名】

鐵嶺衛

嚚州【遼名土俗相傳舊爲銀州遼王銀朮避其諱以爲嚚金仍遼舊】

沈陽衛

瀋州【唐渤海立國時名元亦名瀋州】樂郊【因屬縣有樂郊遺址在城之東北其地廣衍肥饒遷於是土者樂之故名】

海州衛

澄州【唐名】

蓋州衛

蓋牟【唐名貞觀中蓋蘇文據守其地李世績王道宗攻拔之遂以蓋牟名其城】

復州衛

臨襄【以其逼近襄平故名】

金州衛

渤海【齊都賦海之傍出者爲渤金州其南皆海一統志渤海在都司城南七百三十里則渤海之爲郡名久矣】楡林【不知起自何時俗傳地產楡因以名】

○形勝

負山阻河控制東土秦築障塞以限要荒臨閭之西海陽之北地實要衝【以上俱元志】東北一都會【開原志南鎭長白之山北浸鯨州之海三京故國五國舊城亦東北一都會也】南俯滄溟北控朔漠【舊志】

薛子曰夫形勝𨿽天造地設而成之者人遼地阻山帶河跨據之雄甲於諸鎭至我朝經制爲詳蓋北鄰朔漠而遼海三萬鐵嶺沈陽統於開原以遏其鋒南枕滄溟而金復海蓋旅順諸軍聯屬海濱以嚴守望東西倚鴨綠長城爲固而廣寧遼陽各屯重兵以鎭復以錦義寧遠前屯六衛西翼廣寧增遼陽東山諸堡以扼東建烽堠星聯首發尾應使西北諸夷不敢縱牧東方贄琛聯絡道塗民得安稼穡飲食以樂生送死形勝之功巨矣邇者禁防寢踰保障日壞傳曰國家之憂不在遠夷而在蕭墻之內也然則形勝可恃與曰地利不如人和

○山川

遼陽

廣寧

廣寧右屯衛

義州

錦州

寧遠衛

廣寧前屯衛

開原

鐵嶺衛

沈陽中衛

海州衛

蓋州衛

復州衛

金州衛

遼陽

首山【城西南十五里山頂有泉不竭晉司馬懿圍公孫淵於襄平有星從首山墜城東南卽此唐太宗伐髙麗嘗駐蹕勒石紀功因攺駐蹕山】

千山【城南六十里世傳唐徵髙麗駐蹕於此峯巒秀麗獨盛遼左騷人墨客題詠尢多中有大安龍泉祖越中會香巖諸寺】

遊千山記

千山中峯巖洞

由祖越過龍泉

下香巖

遊中會寺

遊龍泉寺

宿大安有懷

九日遊千山

九日遊千山﹝山陰朱箎﹞

千山遇雪

遊祖越寺

遊祖越寺﹝北郭劉琦﹞

遊祖越寺﹝初亭程啟充﹞

次東巖北郭初亭韻三首

次東巖北郭初亭韻三首﹝朱箎﹞

次東巖北郭初亭韻三首﹝史褒善﹞

羅漢洞

羅漢洞﹝吳希孟﹞

羅漢洞﹝薛廷寵﹞

羅漢洞﹝朱箎﹞

羅陀洞

羅陀洞﹝吳希孟﹞

千山溫泉

千山溫泉﹝劉琦﹞

千山溫泉﹝程啟充﹞

遊千山記

【原任禦史】嘉州程啟充

在昔虞舜肇十有二州惟遼爲營州故域自石晉淪入契丹下及胡元遂爲異區山川阻於中土幾五百年髙皇帝恢復禹迹始入職方千山去襄平六十許裏秀峯疊嶂綿亙數百千重引諸蕃甌脫南抱遼陽■﹝山截﹞嶪蓊郁時有佳气如海市然嘉靖丁亥余譴戍撫順壬辰往屯蒲河悵悵弗獲登丙申三月乃遷錦州道出襄平於是戒期秣馬命僕庀需丁亥朏同徐子文華劉子琦往遊時副總兵李景良分鎭玆土屬有疆圉之警遣其門子尙文先往余偕二子曁舊將軍髙大恩出自南門與李君別過八里莊歷石門路多欹側逾嶺下平崗國子生韓承訓繼至飲馬於溪行復數里至沙河髙將軍先戒趙氏飯飯已陸都閫繼宗乃至渡河過釣魚臺臺髙三十尺蓋屯戍舊址俗傳訛也迆臺西南沿流而上有溫泉瑩潔可鑑浴之甚適出飲樹下西折入山數里抵祖越路西【西﹕衍文】峻不可乘步自山門渡木橋卽禪牀假寐山僧供饌起而啖旃去登萬佛閣閣倚山腰崇十餘丈緣崖旋轉越飛梁而入憑欄四顧天風泠然羣子聳兢以下張燈設宴夜分就寢髙韓二子復呼酒劇談不休余鼾息達旦爲戊子日也乃循東山望螺峯拊太極石入巖洞洞髙不滿丈深倍之廣半深俯瞰萬佛閣已在下方矣遂礱石題名並書所賦詩前山有亭曰一覽復畱飲已乃遵故道迆西而北入龍泉寺登陟半祖越山巓有泉僧人引注甕中分流庖捨是日劉都閫大章徐都閫府至自遼陽李公子以疾陸都閫以公事辭回晡時往中會出而乘亂溪而東半途劉一夔先馳山麓掃盤石灌木依焉席地飛觴久之去巖壑窈窕僧房半出雲間下馬拄杖兩童子挾從諸公後比入寺筋力疲矣主人復彊以酒餘醉占近律乃臥己五寺僧設齋供索余大書行憩大樹下人境空寂翛然有遺世之想西峯危險韓劉二子獨往引滿舉白聲振林樾客有吹胡笳者眾皆愀然寺址與山形背徐子指畫宜向巽方老納曰廢基而然眾皆吒起往視之規模弘廓不省何時建也復飲數觥去之大安大安違龍泉西南可八九里陡絕污陷乃迂東而南乘二十里所步三之一懸崖怪石後先抱挹撫孤松瞰深壑奇花異卉錯雜如繡徐子渴甚啜涼湯數碗前騶忽作聲眾笑曰是非松下喝道耶遂徹之行復裏余隍堂中開諸山羅列髙爽恢曠視他寺爲最西峯空洞倚天徐子題曰通明云是夕有雨意翌日庚寅晴霽豁然七子皆有詩餘爲書之乃登中峯顧瞻京國遠眺朔漠山海混茫決眥無盡峯之東有羅漢洞髙寒襲人余索酒飲且醉與徐子劉子聯句因是已猿引過西崦行行且坐數息至雙井一在樹下一在亂石間泉甚甘冽又數息抵仙人臺臺本峭壁髙數仞西逼斷崖其深莫測懸北隅以木梯登望之股栗乃購健足匍匐而上上有石枰九仙環奕焉自仙人臺尋香巖寺下入磎穽石齒嚙足荊棘塞路嵖岈不可杖下可並趾以疋布縛胸臆僕夫從後挽之扶藤側足盤跚而步甚危也劉子先去徐子去餘數步摘山花以詩贈余余亦倚聲和之趺坐石上少休因憶往年遊峨眉張憲副鳳羾王運使宣章太守寓之安都諫盤與俱四子蜀產也相繼化去餘二人者垂老譴斥置身殊鄰相見慘怛追賦往事詩成行放陂陀一聾老進麥餅值饑腹食之厭問其姓氏笑而不答乃下平峪至寺前蓋自大安山行幾二十里衰殘困憊臥僧房時許起視山崗兩浮圖相向爭峙遂由香巖再往祖越從者病取道石橋宿南村農家回望諸峯如在天上矣惟玆山之勝宏闊秀麗奇怪幽闃險絕孕結磅礡盤據態狀變幻不可述置之中州當與五嶽等其博厚過之僻在東服髙人詞客好奇探討不一至焉往代金石無傳文獻不足遂成湮泯世之物理幸不幸如何也昔柳州山水以子厚顯顧余劣陋奇勝大凡弗克模擬五日得詩三十七章惟是剪焉夫玆戎馬之區走集無虞行旅有賴故二三子得與登適餘罪隸也亦獲投戈賦詩締造安攘敢忘所由來也乎哉爲是私有所虞竊並記其始末

千山中峯巖洞

程啟充

自從鑿混沌海嶽華夷分皇虞奠疆域玆邦屬幽營石晉久淪沒鮏羴莽縱橫眞人起淮甸汛掃塵宇淸九聖禦皇極四方無戈兵邊圉日寧謐艸木欣生成而我譴戍來乘暇恣遊行繭足嚙石齒登登最髙岑俯看雙鳥飛啁啾向我鳴四顧多雲羅思歸去無因安得生羽翰翀飛度滄瀛

由祖越過龍泉

前人

一徑盤蛣■﹝虫屈﹞東西何紆徐危巖倒淩溪瘦馬不可馳徒行過峻阪數息筋力疲豈不憚險絕眷言此探奇淸泉濯長纓洗心亦相宜求仙學無生難與性命期惟有杯中物可以慰我私

下香巖

前人

危途長側足髙處更回頭行路難如此何時臥故丘

遊中會寺

【翰林院修撰】云岡龔用卿

遠寺山僧少叢林艸徑深懸崖盤石磴古殿度云岑枝密回溪合巖幽向日陰欲將金印解瀟灑定禪心蛇山盤百折綫路繚千尋萬里風雲壯諸天歲月深花香浮塔院霞影落丘岑杳杳鐘聲動遙峯度碧林

遊龍泉寺

【給事中】龍津吳希孟

懸崖一竅湧淸泉何物蒼虯穿此巓獨木架空琴寫韻落花傳令酒如川天光云影浮山殿艸气林陰引水田仙客欲來龍送雨石壇蝘蜒自涓涓

宿大安有懷

前人

奇石蒼松世界分千山虎豹散狼羣洞前黑白萬林雨壇上浮沈一篆蕓鐘盡漏隨莊室蝶心依神會柏臺云淸尊舊約逾三月何日參君細論文

九日遊千山

【左給事中】福淸薛廷寵

髙秋小隊作郊行野曠天明霜日淸滄海雲煙鄕國遠黃花節序客懷驚長風短髮從吹帽玉鼎靈泉一濯纓小殿當頭鐘磬響水光山色亦相迎

前題

【監察禦史】山陰朱箎

冉冉旌麾郭外行萬山秋色雨餘淸疏林落木年光晚絕塞新寒雁陣驚異域幾人同勝覽天風爲我拂塵纓白雲深處鐘聲動知是山僧道左迎

千山遇雪

【巡按禦史】澶淵史褒善

撩亂雪花撲面飛寂寥千岫鳥聲稀自憐駿骨乘危磴堪怪漁人失釣磯山靜漫勞持繡斧云深應許褰氈幃行行暫駐香巖寺笑共梅花一振衣

遊祖越寺

【原任少卿】東巖徐文華

堂隍回合水潺湲路轉陂陀百折還上界鐘聲霄漢杳前山塔影夕陽間松濤漲壑千巖響花雨浮空滿地斑坐久虛堂疑誤入恍然身世出人寰

前題

【原任給事中】北郭劉琦

路入千山小徑斜林丘窈窕轉周遮巖松宿霧長浮翠石澗流泉漾落花遠近峯巒飛崒嵂髙底臺殿隱谽谺共來不倦登臨興闑寂眞堪謝世嘩

前題

初亭程啟充

佛閣髙棲縹緲中此身應已住虛空天花亂落輕雲濕貝葉時翻細雨蒙萬劫混茫眞幻寂千峯回合失西東憑欄俯瞰塵區杳更借金鎞刮眼蒙

次東巖北郭初亭韻三首

薛廷寵

萬壑雷鳴水勢湲千山落日鳥飛還勝遊況值秋重九髙枕應分云半間月色空蒙當戶白雨痕剝落染碑斑中霄樓閣傳鐘鼓已覺塵蹤遠世寰遠上千山白日斜石橋回首暮雲遮松濤入座翻疑雨菊節催詩合放花縱酒且拚今夜醉登髙不厭亂峯谺百年此會眞奇絕燈火更深笑語嘩百年今日此山中聽徹笙簫下碧空月映萬松涼皎皎香飄合座靄蒙蒙千峯俱在藤蘿外一望遙連滄海東浩劫乾坤今悟得憑將曇雨洗塵蒙

次前韻三首

朱箎

石闌終日弄潺湲歷數羣峯去復還野鳥依人朱檻外山僧入定白雲間千巖松影霜前翠半碣苔痕雨後斑兩日看山還未了只愁雙眼又塵寰路轉峯回石磴斜禪關長是白雲遮月華只道霜天曉秋葉翻疑上苑花山引樓臺連碧落風傳鐘磬出山欽谺野禽亦解聽經咒羣集檐松靜不嘩疊疊奇峯一望中山僧畱我夜談空烹茶石竈殘經歇擊磬松關宿霧蒙詩興不須論格律歸途誰復記西東從前卻恨牽塵夢雙眼而今豁舊蒙

次前韻三首

史褒善

海天雲淨水湲湲有客虛隨上界還石磴緣蘿山閣回禪門懸磬野僧間海螺峯轉天花落混沌崖分祗樹斑縱目堪憐佳麗地飄蓬何事步虛寰橋斷溪頭新月斜諸天杳杳暮煙遮一樽共待髙僧話久客翻憐幽澗花松隱洞蕭雜萬籟風飄絳節漾孤谺空齋臥穩樵歌夜寂寞秋岑遠世嘩山川迆邐畫圖中翠洗塵埃浩劫空風弄秋聲飛葉度雨收殘照落雰蒙浮生自識難違性客路不妨轉作東眼底物情隨意足漫將旅泊厭俗蒙

鞍山【城西南六十里】龍鳳山【城東南四百里大虫江出焉】鳳凰山【城東南三百六十里上有壘石古城可容十萬眾唐太宗徵髙麗嘗駐蹕於此卽古開州】華表山【城東六十里因丁令威化鶴得名俗呼爲橫山】平頂山【城東一百里山周三十里其頂平廠可耕稼有泉湧出以石八角甃之其中有魚】通明山【城南九十里下有洞】老鴉山【城東三百里元平章髙家奴聚兵於此】石城山【城東五十二里上有古城石壘】連山【城東南一百八十里有關】斡羅山【城東北五百里大梁水出焉】安平礦山【城東南一百里一名天城山有鐵場】黑山【城南一百八十里】沙場山【城東一百五十里】石門山【城東南四十里】孤山【城南五十里】小尖山【城東北一百里】馬兒山【城北九十里】浪子山【城南九十里】洪山【城東九十里上有古寺基】火石嶺【城南十五里】分水嶺【城東四百里】罕兒嶺【城東北二百里】靑臺峪【城南一百五十里】鞍山洞【城西南六十里山上其內深暗莫測】羅漢洞【在千山祖越寺上深四丈闊二丈內有石羅漢】羅陀洞【城東二十五里昔人有髙羅陀者修行於此因以爲名】

羅漢洞

龔用卿

古洞陰崖穿薛荔奇山怪石出層雲分明似入蓬萊島廣樂鈞天世罕聞

前題

吳希孟

寺開祖越萬重山三祖何年入洞天八萬法門渾是道煙浮枯木息諸緣

前題

薛廷寵

羅漢洞天一徑通煙叢林杪放行蹤海螺捧出云千疊錫杖飛來閣幾重石磵長鳴曇雨落香風不動法門空蓬萊未必能勝此縹緲笙歌遶梵宮

前題

朱箎

洞口云迷一竅通同來此地覓仙蹤松坡曲徑松陰滿石榻千年碧鮮重下視塵寰都夢幻看來色望亦虛空吾生自有天然在只借餘閒到梵宮

羅陀洞

龔用卿

羅陀小洞自何年石徑槎牙相鉤連香生臺殿云埋屋僧在巖扉鶴避煙絕岸江聲迷古渡前山雨气射平川登臨不盡藤蘿繞直上髙峯倚翠巓

前題

吳希孟

懸崖萬仞通一路洞門深鎖靑雲樹石髓何年結水連巖齒當空滴翠露野僧穿穴臥蒼苔仙客攀林沖冷霧登眺恍然升半天亂散漁舟橫古渡

佛僧洞【城東二百五十里內有石佛石羅漢洞中有水伏流西北出洞又伏流五十里至暗吉裏】松石屏【在龍泉寺大石如屏列於西南有松盤偃於石】

鴨綠江【城東五百三十里又名馬訾水源出靺鞨長白山水色如鴨頭故名由夾州城西南流與禿魯江合流至艾州與豬婆江同流入海】渤海【在都司城南七百三十里齊都賦謂海之傍出者爲渤遼東延袤二千里其南皆臨渤海】遼河【城西北一百里源出靺鞨北建州城東諸山經金山至洪州傍崖頭牛家莊出梁房口入於海】湯河【城東三十里出窟竉山東至頭館站經平頂山通太子河】梁水【一名太子河城東北三里源出斡羅山北流至武良站經楊家灣出梁房口南入海】太子河【一名東梁河又名大梁水源出斡羅山西流五百里至都司城東北五里許折而西南流入渾河合爲小口會遼河入於海】南沙河【城西南三十里源出西石門山通梁水】古城河【城西北八十里】北沙河【城北八十里源出東北諸山通梁水】深河【城東四百里源出連山合梁水】響水河【城東南一百里源出分水嶺流入深河】月下湖【城西北六十里】蓮花泊【城北一百一十里】大虫江【城東南四百里源出龍鳳山南流入鴨綠江】薩水【在鴨綠江東平壤城西隋將辛世雄戰死於此】沓渚【水名遼東有杳氏邑】鞍山溫泉【城西南六十五里】柳河溫泉【城東六十里】龍泉【在千山泉自半山厓石竇出下有龍泉寺】

徐文華

石罅源泉湧方池瑩欲流不緣陰火烈那得沸湯浮造化元相煽燻蒸豈自由吾方厭塵垢洗濯故淹畱

前題

劉琦

沸水騰波數尺深蘭湯空笑費黃金日新久負盤銘在金【金﹕今】日臨池得洗心

前題

程啟充

溫泉虛石竇蒸沸欲飛汗世已譏同浴人今苦索瘢熱中吾豈敢潔己意何難旣濟時觀物滄浪歌未闌

廣寧

鞍山【城北一百里】翠云屏【北鎭廟內石髙丈餘廣二丈下有孔】北鎭醫巫閭山【城西五里舜封作鎭幽州歲時致祭本朝特加隆焉】

遊醫巫閭山記

醫巫閭山詩

登閭山

登閭山二首

遊醫巫閭山記

【給事中】山陰周祚

嘉靖九年九月給事周子按遼東事至醫巫閭之地適侍禦謝子以觀風至地官寇子以督餉至三子相會周子曰宿羨醫巫閭之美請觀之謝子寇子曰盍觀乎以三子似宜觀也乃盟是月廿二日焉遂造所謂觀音閣醫巫閭之勝巖岫萬狀盡出天上三子登且觀飲酒而樂周子曰觀而樂矣合有感乎謝子曰吾觀其山之穴■﹝山含﹞焉岈焉杳焉幽焉空空焉洞洞焉其風气所出乎寇子曰吾觀其山之土穹如窿如墳如石凡如熇熇如焞焞如其物類由產乎周子曰吾觀其山之形隩爾窒爾嶄爾■﹝山截﹞爾崒嵂爾兀佶爾開而磅礡爾聚而輪菌爾其封守攸藉乎周子曰感止是也謝子曰吾觀而風气俗所攸寓矣吾知其理而已矣寇子曰吾觀而物類財所自生矣吾知其用而已矣周子曰吾觀而封守國所自設矣吾知其防而已矣周子於是復起曰吾三子是觀益不多乎夫遊觀外迹也而咸屬是道焉則觀其可已乎且吾以爲內外者道也消息者亦道也夫知所理則知所亂知所用則知所缺知所防則知所失是又不可懼矣乎時同遊監軍王公總兵劉公亦起而曰夫三子之言近矣非徒觀也是宜書周子歸因書爲遊醫巫閭山記

醫巫閭山詩

【金太常丞】蔡珪

幽州北鎭髙且雄倚天萬仞蟠天東祖龍驅龍【龍﹕之】不肯去至今鞭血餘殷紅崩崖暗谷森雲樹蕭寺門橫入山路誰道營丘筆有神只得峯巒兩三處我方萬里來天涯陂陀繚繞間風沙直教眼界增明秀好直嵐光日夕佳封龍山邊生處樂此山之間亦不惡他年卜地作生涯世間誰問揚州鶴

登閭山

【給事中】賀欽

勝日聯金麃出郭遊喜同佳客入深幽雲中千疊坐盤石風景一番催酒籌笑對林花如有約醉聽巖島似相畱由來福地煙霞裏自是今人不解求

登閭山二首

【巡撫都禦史】鈞陽任洛

元戎小隊騎相聯相約同登巨鎭巓處處不傳塞上火家家喜種雨餘田巖花掩映供奇興禪窟巃嵸落半天渴飲懸泉甘且冽塵襟一洗卻忘還

欲寫尋幽句一聯忽驚華發漸生巓微風綠動河邊柳好雨靑歸隴上田棲息再移千里塞腐愚漸負九重天並遊英俊堪持節獨我重嗟未得還

白雲山【城北九十里珠子河發源於此】蛇山【城東三十里層巒壘嶂多蛇虫云】牽馬嶺【城西南六十里】盤山【城東六十一里】寶珠山【城南二十里狀如寶珠】駝房山【城東南七里俗呼放駝山】黑山【城東北七十里】虎頭山【城西北八里】響山【城西北一百里】古城山【城北十里】分中山【城北十里】團山【城北二十五里】鳳頭山【城北五十里】三尖山【城北二十五里】韓口山【城西北七十里】岐山【城北六十二里】鎭北山【城北八里】雙臺山【城北七十里】狼虎山【城東北三十五里】中平山【城北九十里】萬歲山【城內西北隅舊爲遼王府】鷹窩山【城北五十里】雞冠山【城西南五十里】白土嶺【城北七十里】仙人巖【城西五里北鎭廟內東北有呂洞賓石像】飛瀑巖【城西閭山有水自懸崖下瀉𨿽冬不冰】桃花洞【城西閭山中】古老無名泉【城北一泉湧出流入城東南隅達於濠其水四時不竭】

楊郎河【出閭山西北連城水分東南流入板橋河】石門【在閭山之麓由城西北經平城兩石屹立如門有溪中出云壑窈窕山巒回合有武陵之幽】龍灣河【城東南六十里】板橋河馬市河【俱出閭山】南沙河【城南十里】石子河【城北四十里】珠子河羊腸河【俱出白雲山】靑水湖【城東北一百二十里】髙橋湖【城東南四十里】泥溝河【出中平山】蓮子湖【城東九十里】莽獐湖【城東九十一里】雙峯湖【城南二十里源出閭山東西沿流通小河口】陡坎湖【城東九十五里】細河【城西十里源出響山通大淩河】路河【城東四十里平洋橋入三岔河】甘泉【城北有甘泉二都禦史滕昭名其東長春西太惠】玉泉【玉泉寺巖下】崇泉【崇泉寺內】滿井【城西北三里水味甘美人多汲飲𨿽旱亦滿故名】洪井【城西四里】八角井【城北隅】淸泉【都察院東】廉泉【按察分司東】

廣寧右屯衛

十三山【城北三十里頂有池巖下有洞】塔山【城北四十里有塔】

大淩河【城西二十五里源出大寧松山經義州東南入於海】枯淩河【城東一里源出大淩河其水或涸或盈故名東南入於海】

義州

杵頭山【城東二十里】靑山【城東三十里有塔至今存】隘口山【城東北五十里】中路山【城東北五十里】白土山【城東六十里】駱駝山【城東北五十里】萬佛山【城西十五里】三山【城西四十里】鷹窩山【城西三十里】筆架山【城西三十五里】牛心山【城西南二十里】出山【城西南二十五里】了角山【城西南六十里】碓嘴山【城西北六十里】塔山【城東二十五里】擦牙山【城西北六十里】八塔山【城南二十五里】雙山【城南十五里】石門山【城北二十里】長山【城北四十里】嘉福山【城北二十五里舊有龍潭禱雨卽應】

隘口河【城東北八十里源出東川州雙峯山流入淸河】淸河【城東北一百里源出東川州南流入大淩河】大淩河【城西北六十里源出大寧入義州境抱城北東流入海】姚河【城西一里源出西南山北流入大淩河】石河【城南四十里源出石房峪東流入大淩河】泥河【城南二十里源出西山經杵頭山入大淩河】王巨河【城南十五里源出西山經城南東北入大淩河】柏淩河【城北九十里】小山泉【城西北境外永樂間遣將徵虜聞虜酋脫古思脫木兒在捕魚兒海遂由大寧慶州兼道而進師次遊南道無水軍士渴甚其地忽聞有聲如炮使人視之則四泉湧出眾歡呼曰此朝廷之福天之助也先是上嘗夢殿西北有小流泉直至禦足所履而止至是小山泉湧適與夢符】

錦州

紫荊山【城東十八里多產紫荊故以名】望海山【城東南十五里可望到滄海】平土山【城南七十里】虹螺山【城西六十里】白雲山【城西二十五里土人以候陰晴】孤山【城西南三十里】駱駝嶺【城西三十里】乳峯山【城西南七十里中峯如蓋東西十二麓拱城北向懸崖有寶方深丈許寒澑如乳甘冽可飲】女兒山【城西南五十里】翠幕山【城北十里】雲頭山【城西北二十里】梯子山【城北二十五里】松山【城南二十五里】唐帽山【城北四十里】杏山【城西南四十里】聖水山【在城東南五十里】團山【城東南五十里】饅頭山【城北十五里】碌■﹝石由﹞山【城北六十里】木葉山【城東三十里上建契丹始祖廟奇首可汗在南廟可惇在北廟繪塑二像並八子像相傳有神人乘白馬自馬盂山浮土河而東有天女駕靑牛車由平地松林泛潢河而下至木葉山二水合流相遇爲配偶生八子其後族屬漸盛分八部每行軍及時祭必用靑牛白馬云】翠巖山【城西北四十里】

錦川【城西一百八十步許源自大寧界匯川入海】女兒河【城西南五里】蛤蜊河【城東十里】小淩河【城東南十五里】

寧遠衛

三首山【城東五里有泉形如人三首故名】八塔山【城西南二十五里上有八小塔】大虹螺山【城東北六十里層巒疊嶂】大團山【城西南三十里】小虹螺山【城東北五十六里】南金山【城西南三十里】鷹窩山【城北二十里】鐵帽山【城西一十八里】望海山【在海岸城東十八里】臥牛山【城南八里】小鞍山【城東北三十里】鎭山【城西北二十里】雙山【城西北二十里】棗山【城西北八里】轉頭山【城西一十五里】寨兒山【城東北三十五里】長山【城西南六十里】小筆架山【在海中六十八里】罩笠山【城東四十五里】龜兒山【在海中城西南水路四十里】白塔峪【城西北二十五里】石狹口【城西六十里】

女兒河【城西一里源出境外北山南流過城西東入於海】湯沙河【城東三里源出境外寨兒山南東流入海】七里河【城東北二十五里源出和州東流入海】臭柳河【城東二十五里源出和州東流入海】髙橋河【城西北七十五里源出臥佛寺北山東流入海】石橋河【城西十三里源出鐵帽山南流入海】北沙河【城西三十里源出小團山東南流入海】南沙河【城西四十里源出羊角山東流入於海】寧遠河【源出城西山谷間東流至城西分爲二派環抱城郭復合爲一南流入海】葫蘆島【在海岸四十里牢山入海】曲尺河【城西五十里源出石峽口東流入海】東關河【城西六十里源出大寧上通六州河南流入海】西湖【城西十五里有蓮藕菱芡魚蝦之利】覺華島【城東南二十里海中】龍潭【城南八里在龍宮寺西岸下深莫測禱雨輒應】瓦窯衝【城東北四十里】桃花島【在海岸城東十五里登萊海運船灣泊於此】溫泉【城東南四里其泉如沸都指揮韓斌翼亭於上旁爲堂三楹引流於中以爲澡雪之所垣外有星隕石】

溫泉

溫泉﹝新安唐皐﹞

溫泉﹝徐景嵩﹞

溫泉

【巡按禦史】河中劉成徳

溫渚停徵蓋輕陰發曉旌霜林下疏葉曲水浴深情野曠鐘聲遠秋髙磧色明平沙方度罷氐悤馬又長鳴

憲署發長駕雲林度曉霜淸流回燕尾曲路遶羊腸星隕石仍在僧貧寺半荒人家偏冷落雞犬護柴桑

前題

【翰林院學士】新安唐皐

本爲觀泉到非緣愛寺遊祗看珠湧躍那有芥塵浮鐘定香仍散僧依境更幽浴余能愈疾吾欲約吾儔出郭東行三四里問村尋寺路登登泉如爛手羹初覆地不燃薪气自騰解衽卻嫌譏裸體佩蘭深愧重修能也知別有洪鑪妙莫漫歸功卓錫僧

前題

【副使】徐景嵩

萬古溫泉水百年幾度遊炎流從地發暖气蹴天浮風過亭臺爽山環景致幽自憐多病客不是濯纓儔

廣寧前屯衛

萬松山【城西北一十五里東西四百餘里連山海永平界山多松故名】三山【城西北三十里髙數千仞三峯並秀】龍山【城西北一百里】蘭山【城東五十里】十八盤山【城北九十里山縈回曲折有十八盤】老虎山【城東北】塔山【城東南六十里】北山【城北一十五里】望夫臺山【城西南七十里】安家山【城東北六十里】印臺山【城東五里】大寨兒山【城東北四十里】小寨兒山【城東北三十五里】慶春山【城東北七十里】龍門山【城西北九十里】灰山【城西北五十里】錐子山【城西北四十里】五指山【城北五十里】大孤山【城北四十里】小孤山【城北二十里】長山【城西北三十里】鷹窩山【城東北七十五里】蛇山【城東北四十里】關弁山【城北一十五里】廟山【城東北二十五里】湯池山【城東北七十里】架子山【城東北五十里】鐵場山【城北三十里】九洞山【城東北一百五十里】歡喜嶺【城西七十五里】石梯【城北三十里昔人鑿山爲梯】孤石【城西南七十里海中】連海山【城西南四里延袤南接海故名】氈帽山【城北三十里】窟竉山【城西北四十里有孔】角鹿山【城北二十里】蛇倒退山【城西北三十里】椵木衝【城西北三十里】老鸛衝【城東北八十七里】塔兒衝【城東北七十里】寺兒峪【城西北四十里】糜子峪【城西四十里】坑兒峪【城西北七十里】鎭遼將軍石【城西北三十里石如柱髙數百丈亭亭北面勢若將軍因名石將軍成化間都督王諧立石碣題此名】望夫臺【城西南七十里相傳爲秦時姜女望夫臺】紅崖【城西四十里】靑石崖【城東北六十六里】黃土崗【城東北五十里】橫嶺【城北二十里】長嶺【城西三十里】髙嶺【城西二十里】戴家嶺【城東北四十三里】分水嶺【城北三十里】白石嶺【城東北四十里】靑石嶺【城北三十里】黃官保嶂【城西北三十七里】背陰嶂【城西北三十里】黃喜衝【城東北三十里】碾兒衝【城西北三十里】

急水河【源出萬松山經城西五十里入海】漫水河【源出歡喜嶺經城西七十里入海】六州河【大寧建州等六州之水合流自城東北七十里入境南流至蛇山務入海】桃花島【城西南七十里】葦子溝【城東北九十里】杏花溝【城東北三十五里】三道溝【城東北三十里】芍藥溝【城北二十里】爛泥溝【城東五里】瑞潭【城北五十里境外其地有三泉迸出相離丈餘水色白香美異常】龍潭【城東南四里連海山下】白龍潭【城東南七十里其水南流入於海】黑龍潭【城西北三十里】虎洞【城西北三十五里大石方數丈欹拄石山之旁隱然若洞其後與山頂通相傳昔人避兵於此】蓮花池【城東北五十里】仙鶴塘【城東南十里】八角井【城東七十里】井泉【城東北四十里其水甘美異常】溫泉【有二一在城東北七十里一在城西北三十里三山後】聖井【有二一在城北境外百里龍山下其井涸每遇旱鄕人禱之納瓶取水頃之視瓶水多寡而雨隨之其應如響一在城西二十里三山絕頂取水禱雨獲驗】水泉【城東南七十里淸洌甘美孳牧賴焉】北山大泉【城北十五里極深莫測間有大魚出沒每將雨羣魚出遊居人候之屢驗漑田十餘頃】

開原

黃山【城東北十五里】塔兒山【城東二十里】松山【城東六十五里】兔兒山【城西南一百五十里在遼河西岸】刀山【城西南一百五十里在遼河西岸】蹕山【城西南一百五十里在遼河西岸】熊山【城西北一百九十里在遼河西岸】分水嶺【東嶺城東二百五十里在密河西岸北嶺城北二百里在艾河南岸】曲呂金山【城西北三百五十里近遼河北岸東金山南】東金山【城西北三百八十里遼河北岸西金山東】團山【城東南三十里】梁山【城東南三十里以上俱境內】馬鞍山【城東北四百里在建州東】西金山【城西北四百里遼河北岸】牛心山【城東北二百五十里在艾河北土河東】阿兒幹山【城東北三百五十里在信州東南】蒙溪山【城東七百四十里在松花江東岸】長白山【在城東北千餘里橫亙千里其巓有潭周八十里南流爲鴨綠江北流爲混同江按方輿勝覽黑水發源於此舊名粟末河】

小淸河【城東門外源出分水嶺西南流至城南與大淸河合】扣淸河【城東南四十里詳見大淸河下】杓子河【城東南十五里源出磻嶺西北入大淸河】大沙河【城東三十里源出哈城河西山有流入遼河】小沙河【城西四十里源出哈城河西山流入西沙河】馬鬃河【城西二十里源出黑嘴山繞黃山後西南流入大淸河】亮子河【城西五十里源出城東北槍桿嶺西流入遼河】細河【城北八十里源出那木川西石嶺山西流循歸仁縣北入小創忽兒河】那木川【城東一百里源出分水嶺西南流入小沙河已上俱在境內】小創忽兒河【城西北九十里源出分水嶺西流入大創忽兒河】大創忽兒河【城西北一百里源出分水嶺西流入遼海】遼海【城西二百五十里源接艾河西流入梁房海口】艾河【城東北二百五十里源出那丹府西流至黑嘴與土河會別名遼海】塗河【城西二百五十里源出昌王營東北響山東流至金山黑林嘴南流入遼海】土河【城北二百五十里源出那丹府西山南流至黑嘴與艾河合】密河【西分水嶺界去城東二百五十里源出哈城河西山東流入灰扒江】灰扒江【城東三百五十里源出歸徳南東北山東流入松花江】哈剌河【城東四百里源出長白山北松山東流入灰扒江】三土河【城東四百五十里源出長白山外東山流入松花江】土門河【城東北五百里源出長白山北松山東流入松花江】穩禿河【城東北五百里源出房州北山北流入松花江】案察河【城東北五百五十里源出艾河北流入松花江】掃兀河【城東北五百七十里源出建州東南山東北流入禿魯麻河】禿魯麻河【城東北六百里源出建州東山北流入松花江】一迷河【城東四百里源出艾河北山北流入一禿河】一禿河【城北四百里源出艾河北山北流入松花江】洮兒河【城西九百里在肇州西源出全寧北山東北流入松花江】兀良河【城西北三千三百餘里源出沙漠南流河州與洮兒河腦溫河合流入混同江】腦溫河【城北八百里源接兀良河南流入松花江】斡莫河【城東北九百餘里源出黃龍府北山北流入松花江】忽刺溫河【城北九百里源出北山南流入松花江】金水河【城東北一千餘里源出黃龍府東山北流入松花江卽金人按出虎水】理河【城東北一千二百里源出斡朵裏城南諸山北流入松花】托溫江【城北一千里源出長白山南流入松花江】忽兒海河【城東北一千里源出潭州城東諸山北流谷州城東經斡朵裏城北流入松花江】混同江【城北一千五百里源出北山南流合松花江入於海】黑龍江【城北二千五百里源出北山南流入松花江】阿速江【城東北二千六百里源出古州百山北流入松花江】土木江【城東北六千餘里源出長白山至北山東流入於海】艾蔥河【城東北六千餘里源出潭州東山流入於海】莽哥河【城東六千餘里源出潭州東山東流入於海】松花江【城東南一千里源出長白山湖中北流經南京城與灰扒江合至海西與混同江合東流入於海】大淸河【城東南十五里源出分水嶺者名扣河西流一百八十五里至石嘴別名大淸河】金綫河【在眞武廟前源出東北隅泉穴西流出水關而南入淸河】

鐵嶺衛

龍首山【城東二里上有龍王堂】平頂山【城西北二十里】松山【城東三十里】虎頭山【城東一百一十里】東塔山【城東二十里】帽子山【城南十里】寒坡嶺【城南六十里】大馬山【城南十五里】百洛山【城南三十里】小東山【城東十里】小平山【城南五十五里】大灰山【城南六十里】黃山【城西南五十里】豬兒山【城西南六十里】塔兒山【城西南四十里】峯山【城北十里】紅崖山【城西十五里】苫茅山【城西北三十里】保山【遼河西城西北三十五里】馬鞍山【遼河西城西一百一十里】上塔兒山【遼河西城西南八十里】下塔兒山【遼河西城西南九十里】水口山【本衛城東】泛河東山【去城五里上有古塔下有仙洞】

柴河【城北二里源出城東松山之西諸山西流由北城入遼海】泛河【城南三十里源出松山東諸山西流由城南至黃山塔北流入遼河】小淸河【城南六十里源出歸徳州南山西流經懿路城南流入遼河】泥溝河【城南八十里源出沈陽東山西流由十方寺入遼河】淩湖【城北二十里】宋家泊【城西十里】月湖【城西八里】鴛鴦湖【城西三十里】蛤蜊河【城西六十里】

沈陽中衛

麥子山【城南二十里】三角山【城東南一百里】東山【城東二十里】大尖山【城東南八十里】長山【城西北八十里】輝山【城東北四十里層巒疊出奇秀可觀爲諸山之冠】蘇木嶺【城東三百八十里古名粟木嶺在今建州境外】

渾河【城南十里又名小遼水源出城東分水嶺西流經義徳府其水與哈城河流經撫順城南經沈陽章義南至海州與遼河合入海卽古瀋水郡以此名】小瀋水【東自渾河分流至城東折流而南傍城西流復入渾河】沙河【源出城東南入渾河】蒲河【城北三十里源出輝山西流經章義至船頭城與代子河合】蓮花泊【城西南四十里】土母河【撫順城東五里源出於山至城南入渾河】夾河【撫順城南四十里源出境外分水嶺至城南入渾河】

海州衛

白山【城東南三十里】平頂山【城南十里】分水嶺【城東南七十里】麻崖山【城北二十里】大片嶺【城東一百一十里】小片嶺【城東九十里】駐蹕山【城東南三十里】滑石山【城東二十里】狼虎山【城東八里】迷眞山【城西南七十里】三角山【城東南二十里】靈暉山【城西南二十里】桃花島【城西北一百二十里】

散水河【城西三十五里】木查河【城東三十里】三岔河【城西七十里】新開河【城西七十里與三岔河通西入海】開通河【城西一百九十里】南通江北通江【城西一百八十里遼水通新河之南別派西流曲折旋繞復入遼水其南曰南通江北曰北通江其間有閬洲方數十里皆田園宅地至今桃李猶存】

蓋州衛

石城山【城北十里】分水嶺【城東四十里】竈突山【城東南五十里】平山【城北五十里】望海山【城西南三十五里】牛心山【城北四十里】松觀山【城東北三十里】靑石嶺【城北十里】塔兒山【城南五十里】伴仙山【城南十五里】饅頭山【城南五十里】迷計山【城東四十里】龜山【城西南五十里】孛囉鋪山【城南五十里】觀家山【城北五里】名口嶺【城南二十五里】靑泉山【城南九十里】五十寨山【城南一百里】石門山【城東十里】大王寨山【城東六十里】霹靂山【城西一百二十里】上哈塔山【城東一百里】赤山【城東一百里】連雲山【城東十里】鳳凰山【城東八十里】下哈塔山【城東九十里】白狼山【城西十里】布霧山【城西南一百二十里】夾河山【城南二百里】龍門湯山【城南一百里】兔兒島【城西南七十五里】冠帽山【城北二里】大雞冠山【城東南一百里】小雞冠山【城西南二十里】得利山城【城東南二十里】魏霸山城【城南一百一十五里】稀離山【城東南一百五十里】帽山【城東南一百九十里】王牛兒山巨羅山【俱城南二百里】陡松嶺【城南一百里】鍋兒峪【城東南五十里】石棚山【城東南一百四十里】貓兒嶺【城南一百二十里】蓮花山【城東南二百里】七盤嶺【城東一百二十里】大孤山【城東二百六十二里】黃伯嶺【城北五十里】小孤山【城東南一百五十里】歪頭山【城東南三百里】黑山【城南一百八十里】關山【城北六十里】城子山【城東南一百七十里】小松島【城東南三百里】蛤蠣島【城東南三百里】

淸河【城南門外】梁房口【城西北九十里】五重河【城東北一百五十里】堝頭河【城南四十里】鷹納河【城東南二百里】畢利河【城東南一百八十里】熊嶽河【城南六十里】新安河【城南九十里】泥河【城東七十里】臨江【城東南三百八十里】鴨綠江【城東南五百里】湯河【城東三百里】浮渡河【城南一百里】冷水河【城南五十里】響水河【城北】掛剌河【城東南一百三十里】西寺河【城東南七十里】龍門山【城東南五十里】溫泉二【一在城南一百里一在城南六十五里】

復州衛

明山【城東七里】平頂山【城東十里】萬灘島【城東海中】鍋鐵山【城南十里】香山【城南六十里】欒古山【城南六十里】中島【城西南五十里】松山【城東南六十里】塔山【城西南八十里山頂有塔】長山島【城西南八十里有塔】駱駝山【城西三十里】石家島【城西四十五里】饅頭山【城西海中五十里】風山【城西海中五十里】花山【城北八里】西平山【城西南二十五里】靑山【城西南二十五里】黃山【城西南二十五里】黑山【城東四十里】白山【城東四十里】冷口山【城東北九十里】龍泉山【城南四十里】馬欄山【城東南三十里】馬鞍山【城南四十里】墳門島山【城西南五十里】茶河島【城西南五十里】長生島【城西南四十里】栗園山【城東十五里】尖山【城東南二十里】

畢裏河【城東北二百一十里】杓子河【城東北二百五十里】沙河【城南八里】麻河【城南三十里】窯河【城北一里源出駱駝山東流通沙河合流入海】

金州衛

鳳凰山【城東十里】大黑山【城東一十五里】小黑山【城東北七十里】獨山【城東北一百五十里】三山【城南海中】鐵山【城西南一百五十里】平山【城北八里】賽山【城北一百二十里】虎山【城北一百二十里】豹山【城東四十里】壁立山【城東二百里】東沙河【城東一百里】金綫島【城東七十里】小平島【城東三十里】大平島【城東八十里】馬雄島【城東九十里】海淸島【城東南三十里】和尙島【城南二十里】燕島【城南三十五里】平島【城南六十里】幹島【城北七十里】布袋島【城南一百二十里】南雙島【城西南一百里】北雙島【城西南九十里】野雞島【城西南一百里】韭菜島【城西南九十五里】過島【城西南七十里】馬連島【城西南八十里】魚湖島【城西七十里】羅兒島【城北七十里】小陳家島【城西北二十里】大陳家島【城西北三十里】蕎麥島【城西北二十五里】兔兒島【城西北三十里】靑魚島【城南五十里】死魚島【城東四十里】大松島【城東一百五十里】小松島【城東一百三十里】海中島【以上十八處俱流民所居】王家島【去城三百里】廣鹿島【去城二百里】大長山島【去城三百里】小長山島【去城二百六十里】刮皮島【去城二百八十里】葛藤島【去城三百里】哈店島【去城二百八十里】澀梨島【去城二百九十里】海洋島【去城四百五十里】獐子島【去城四百里】耗子島【城南四百里】石城島【去城二百七十里】黑堝島【去城一百五十里】柴家島【城東一百八十里】吳忙島【去城三百里】八叉島【去城三百二十里】麻洋島【城西三十里】豬島【城西四十里】鴻臚島【旅順口黃山之麓】蕭家島【城東北一百五十里】小沙島【城東一百三十里】大沙島【城東北一百一十里】磨盤島【城東北一百二十里】靑山島【城東北一百二十里】紅山島【城東北一百里】曹家島【城東北一百里】老鸛嘴島【城東九十里】團山島【城東七十五里】豹子島【城東三十里】蓮花島【城東三十里】盧家島【城東三十五里】史島【城東二十五里】海頭島【城東南二十里】楊家島【城東南一十五里】丁官島【城南一十里】南關島【城南二十里】羅家島【城南二十三里】臭水島【城南三十五里】靑泥島【城南四十里】沙河島【城南六十里】零水島【城南六十里】黃羊島【城南一百四十里】石門島【城南九十里】哈塔島【城南一百里】長沙嘴島【城南一百二十里】黃井島【城南一百二十七里】骷髏島【城西南九十里】鐵山島【城西南一百五十里】南夾河島【城西南一百里】北夾河島【城西南一百一十里】棒槌島【城西南八十里】戴家島【城西南九十里】羊頭島【城西南一百二十里】雀兒島【城西南八十里】沙嘴島【城西南七十里】向陽島【城西六十五里】羅兒島【城西七十里】潮溝島【城西二十里】紅崖島【城西一十五里】杏園島【城西一十里】鹽場島【城西北三十里】長山島【城西北三十五里】七个山島【城西北三十五里】河口島【城北三十五里】圍島【城北三十五里】孛蘭鋪島【城北九十里】宋家峪【城東北一十五里】姚家峪【城東二十里】狗兒峪【城南七十五里】曹家衝【城東南七里】鴻臚井二【在金州旅順口黃山之麓井上石刻有敕持節宣勞靺鞨使鴻臚卿崔忻鑿井兩口永爲記驗開元二年五月十八日造凡三十一字】

右金州近海無大川故附島峪衝九十七處且環列海岸當要險之所置立烽堠官軍戍邏亦籌邊者所當知也

薛子曰夫遼山溪包絡吁衍巨麗而醫閭雄峙靑海限帶巋然爲東北壯觀故𨿽號用武之邦而文物鬱鬱景象腆縟覽者謂方諸南州云偉人代作遭時遘機樹爲勛庸崇爲槪節煥爲文章表表可紀豈非靈元精英之所毓發也哉國家文教浸淫海內人材稱爲全盛而遼乃風气願僿儒效闊疏未足以昭瓌奇之鍾也扶輿淸淑之气祕滯蓄結意必有所徯焉吁士生玆土與屍風化者盍圖所以當其盛云

○風俗

人多僑居俗各異好【圖冊】性悍善騎射【元志】人性淳實務農桑粗習文禮【廣寧志】有中國之風【舊志箕子所封之地俗漸教化人不爲盜自漢以降淪人東夷流民雜居俗寢澆薄然久被聲教頗有中國之風】

薛子曰按遼古東北大荒之境自帝舜入版圖接靑齊爲營州夙被聲教周封箕子又爲過化之邦習染醇美遠有端緒漢世以降淪入東夷歷遼金胡元寖成胡俗國家再造寰區始以四方之民來實玆土未幾悉更郡縣以爲軍衛華人十七髙麗土著歸附女直野人十三嗜好乖尙靡所統壹旣承平日久煦濡浹深禮樂文物彬彬然矣地饒習靡官墨士悍侈文彌觀戕本涸源論世者有寖渝往初之懼傳曰國奢示之儉國儉示之禮言捄獘之道也不有握機者力而挽之吾未知其紀極矣

○物產

谷

黍稷稻粱糜

粟稗黃豆菉豆豌豆

蠶豆黑豆豇豆小豆大麥

小麥蕎麥芝麻蘇子蜀黍

扁豆

菜

蔥韭蒜茄莧

芹蕨白菜芥蔓菁

萵苣波稜茼蒿胡荽莙薘

蓼芽木耳龍牙蘿卜胡蘿卜

山蘿卜苦蕒黃花菜蕓薹海絲【出金復州】

蘑菇海姜【出前屯】茴香薄荷葵

小蒜蔞蒿明葉菜野雞尾

蓏

王瓜冬瓜瓠子葫蘆西瓜

甜瓜香瓜菜瓜苦瓜

果

榛松桃李杏

楸梨菱芡棗

栗櫻桃蓮子郁李軟棗

葡萄山核桃山梨紅山釘兒棠梨

石橊白果【出金州】花紅無花果藕

木

松栢楡楸櫟

椴樺槐桑柳

暖木銀木柞白楊苦栗

椿直栗檉靑楊■﹝木歮﹞

花

芍藥丁香薔薇金盞金鳳

鶯粟石竹山丹滴滴金水紅

花

粉團牽牛花卷丹菊蜀葵

牡丹玉簪小桃紅珍珠花石橊

花

雞冠蓮八仙花夜落金錢

艸

萍艾蘋藻蘆

葦荻茅蒲萱

檐葍燈心海分箭艸莎

菖蒲茜蒿龍須【脫藥字】

人參五味細辛杏仁芍藥

黃芩柴胡桔梗防風升麻

蒼朮荊芥枸杞子澤瀉苦參

獨活蒼耳紫蘇牽牛知母

三稜瞿麥艸烏蒿本遠志

黃柏白蘞狼毒玄參葶藶

百合沙參班貓金銀花地龍

萹畜黃精木通半夏麻黃

漧葛蒲黃木賊地黃秦艽

白附子蛇牀子天仙子艸龍膽牛蒡子

車前子天南星威靈仙薏苡仁紫沙艸

地骨皮桑白皮艸決明萆麻子馬兜鈴

白鮮皮桑寄生蕪荑王不畱行茵陳

馬藺茅根紫艸前胡艾葉

地楡烏頭大黃蔾蘆赤蘞

商陸茯苓瓜婁川芎地椒

甘艸皂莢朴消滑石虎掌

熊膽麝香牛黃■﹝虫牡﹞蠣鱉甲

鹿茸蝸牛蛇退天花粉靑木香

地膚子百部根京三稜蒼稜香五加皮

火麻子香附子光明子透骨艸益母艸

浮萍苦瓜蒂血見愁黃葵花定風艸

旱蓮子土檀香石鍾乳自然銅秀金丁

海螵蛸鹿角霜鹿角膠柏子仁山茄子花

白芷管仲金沸艸大戟麻胡

膃肭臍虎骨

禽

鵝雞鴨雁鳧

鴿鶯燕烏鵲

雀鷗鷺鸛鷂

鴉鶻兔鶻靑■﹝莊鳥﹞鴛鴦翡翠

鶴鳩鸂■﹝淶鳥﹞鵪鶉布谷

鶺鴿銅嘴啄木麻雀鸇

鶿■﹝老鳥﹞野雞練鵲鷦鷯白頭翁

鴟鴞皂鵰鴇天鵝鶩

獸

馬牛驢騾豬

羊貓犬虎豹

豺狼熊貛獐

麅鹿兔狐貉

水獺刺蝟野豬黃羊野馬

野羊海豹鼠

水族

鯽鮎鯉鱅鰱

鱘■﹝魚梭﹞鯮鯿鰻

鱭鰍鱉蝦蟹

銀魚蚌螺

魴烏魚

重唇黃骨沙魚

蝮魚白魚

鱔蟶海鯽河豚鰳魚

石首邵陽靑魚

蛤蜊海蟄

八稍蠣黃蜆子

海貓

虫

蛇蛙蟬蠶蜜蜂

蛾蜻蜓蝶蟋蟀螳螂

蚊蛇師蜾蠃蟻蚯蚓

貨

鹽鐵絲白麻蜜

黃蠟綿花紅花靛弓

箭葛布花絹

麻布白蠟

檾麻靑鼠皮貂鼠皮【以上二皮出海西黑龍江毛鄰建州諸夷互市以易而至開原撫順往往困於徵求玆仍舊志存之並書其由以告來者】

薛子曰按周禮東北曰幽州其山鎭曰醫巫閭其澤藪曰貕養其川河泲其浸菑時其利魚鹽遼物產之丰繇來尙矣國初瘡痍新愈民習勤苦百餘年來兵戢不試事簡俗質是固田人富谷澤人富鮮山人富材海人富貨其得易其值廉民便利之邇年以來產薄而入微價踴而用索豈其地爾殊耶賦役繁遊惰眾奇靡日滋采取愈竭難乎其弗匱爾太史公曰原小則鮮此之謂也明王政因民利稽以虞衡山澤式禁食以時用以禮財不可勝用矣

○宮室

遼宮【遼陽城都司治東北宮墻髙三丈周圍八里四隅有角樓中有二殿外城謂之漢城分南北市中爲看樓朝集南市夕集北市今樓殿俱廢矣】東丹王宮【在遼陽城內東北隅有讓國皇帝禦容殿大東丹國新建南京碑銘在宮門之東南今廢】景遷堂【在遼陽城內元權遼陽府事洪革所建革本夷人遷居於中華有志於學景慕孟母三遷之教故建斯堂山東周止【止﹕正】爲記今廢】遼海亭【在遼陽境內金髙士談詩殘雪樓臺山向背夕陽城郭水西東末云自嘆不如華表鶴故鄕常在白雲中又張解詩晴光搖碧海遠色帶滄洲今廢】西樓【在遼陽境內遼主阿保機所建遼之先無城郭宮室阿保機稱制始建此樓其門東向月朔則會部落於此其東千里建東樓北二百里建北樓木葉山建南樓歲時射獵四樓之間今廢】明王樓【與西樓相近久廢】仙人臺【在千山故香巖寺內登者俯瞰滄海如在幾席之下】釣魚臺【在遼陽城南三十里相傳爲渤海遊觀之處】

附詩

附古詩

附詩

程啟充

髙臺臨大道淸溪水盈盈長竿懸直鍼聊以紓我情水淸無大魚徒勞費香餌數罟日漸密哀哉魴與鯉

望海堂【在醫巫閭山遼東丹人皇王性好讀書不喜射獵購書數萬卷置山之絕頂築堂曰望海南去海一百三十里故名】誓臺【在廣寧城東三十里唐太宗徵髙麗築此臺以誓師】障鷹臺【廣寧城西三十里閭山西南第一峯】覽秀亭【在醫巫閭山麓其地髙爽一登見山河之秀故名】

附古詩

【都督】毛倫

秋風幾日搖霜樾北鎭西山兩奇絕八窗覽秀小亭幽景物撩人自然別丹崖翠壑吐仍吞黃雲白艸入深垣短碑古塔幽蘭馨野店孤樁何處村荒蓁小徑不盈尺谷口縈紆更深入蕭蕭木落豈勝秋溪欲斷流堆亂石山形地脈勢何崇上有千歲之蒼松孤髙偃蹇傲冰雪秀拔天地幹秦封紅霞幾縷吞朝旭突兀髙樓斷山曲南峯勢壓北峯雄劍戟森然對羣玉彩雲縹緲棲蓬萊金闕森羅紫極開山空寂寂白晝永野曠落落淸風來飛檐鈴鐸語朱閣石殿簾壠閒翠幕回峯轉壑挹淸溪疊嶂層巒連碧落山原迢遞千里通萬物蒼茫一目中放懷聊取片時趣仙境未必人間同白雲一片靑山小野戍煙霞秋意老林稍幾點認歸鴉天外數行橫絕島晴時乘興縱登臨與客攜壺樂賞心海闊天空云浩浩臺髙樹合影沈沈九霄入幕飛瓊露野鶴孤云恍然度長吟走筆思無窮盡覽風光此亭賦

金宮【開原城內金天眷初以此爲上京後止稱會寧府其宮室有慶元明徳興聖永祚等宮皇極敷徳燻風等殿今廢】五雲樓【開原城內金皇統初建前有殿曰重明後東殿曰龍壽西殿曰奎文俱廢】蠍臺【故東京城東北隅金大定中修城毀臺取土得石函中有塊石破之二大蠍尾梢相鉤見風死】白廟亭【金州城西北臨海】

○陵墓

東明王墓【在遼陽城東三十里葬髙句驪子東明王於明山上】遼太祖陵【在木葉山】顯陵【在醫巫閭山葬遼東丹人皇王突欲並蕭太后世宗以人皇王愛醫巫閭山水奇秀因葬焉山形掩抱六重於其中作影殿制度宏麗】幹陵【在醫巫閭山葬遼景宗舊有凝神殿】建廟陵【在醫巫閭山遼景宗葬世宗蕭后甄妃於此焉】平王墓【在醫巫閭山】耶律楚材墓【廣寧城北三里】王珣墓【義州城南四十里】木華黎墓【在廣寧左屯衛東北二十里元翰林學士揭傒斯撰碑又謂霸突魯墓以一統志作木華黎墓者誤未知孰是】王榮祖墓【義州城南四十二里】李王墓【前屯衛城北四十里有大冢方十餘畝名世未詳】大王墓【前屯衛城西北二十里名世未詳】捏吉白墓【復州衛城東門外有墓志文】

○寺觀

遼陽

天王寺【在定遼左衛治西】地藏寺【在定遼後衛治西北】西會寺【肅淸門外】東會寺【平夷門外】廣佑寺【武靖門外】棲雲寺【在城東三十里】向陽寺【城西南十五里】龍泉寺【城南六十里山巓有泉多奇秀可觀】祖越寺【城南五十里在龍泉寺東】中會寺【祖越寺南十里】大安寺【在龍泉南可八九里】香巖寺【在龍泉南有仙人臺】

廣寧

崇興寺【城東北隅】觀音堂【在鼓樓東】普慈寺【在城東南】興福寺【城西四里】興教寺【城西四里】福田寺【泰安門外】淸安寺【在城西十二里今爲觀音閣】馬嵐寺【城西十五里】雙峯寺【城西南二十里】靑巖寺【在閭陽西北五里有石巖殿石觀音】弔崖寺【城西六十里有古佛殿畫壁尙存】歡喜寺【城南九十里】海潮寺【城西南一百二十里】

廣寧右屯衛

崇寧寺【在城內】觀音堂【在城西門東北】大廣教院【城東北五里】大覺院【城東北八里】

義州

奉國寺【在鐘樓東一名七佛寺佛宇髙七丈中有佛像七尊髙與殿稱中建石碑】萬佛堂【城西十五里有山俯瞰淩河魏景明間好事者於南巖錢石佛像大小無數故名】

錦州

大廣濟寺【在城內】普陀寺【城北十五里】望海寺【城東南十五里】廣會寺【城南二十里】臥佛寺【城西四十里】

寧遠衛

天寧寺【在衛治北】湯池寺【城東南四里】朝陽寺【在城東五里】龍宮寺【在城南八里】向陽寺【在城西十三里】淸涼寺【在城西南二十五里】靈覺寺【在塔山城中】仙靈寺【在城西三十五里】望海寺【在城東北四十里】海濱寺【在城西南六十里】崇興寺【在沙河城東隅】

廣寧前屯衛

圓通寺【城西北隅】地藏寺【城西北隅】觀音寺【城西南隅】觀音閣【城東隅有井】玄眞觀【城西北隅】玉皇閣【城西北隅】靈山寺【城西五里】龍巖寺【城東六十五里】海潮寺【城東南七十里】石佛寺【在中前所】

開原

石塔寺【在開原城西南隅有塔】

鐵嶺衛

圓通寺【在城西北隅】水朝寺【城東二里】靈應寺【城東南三里】東寧寺【城東二十里】永興寺【懿路城南】福天寺【懿路城北】

沈陽中衛

長安寺【在城東北隅】通玄觀【城西北隅】白塔彌陀寺【城南二十里】龍泉寺【在蒲河城東五里】淸涼寺【在蒲河城東十里】

海州衛

三學寺【城西南隅】觀音堂【城東南隅】龍臺觀【城西八里】報恩寺【城東南二十里】法云寺【城西三十里】蚍蜉寺【城西南三十里】金塔寺【城東南三十五里】什方寺【城西南四十五里】聖水寺【城南七十里】三竹觀【城東一百一十里】

蓋州衛

崇教寺【城西門外】玄眞觀【在西門裏】淸峯寺【城北十里】妙峯寺【城東十五里】金仙寺【城東十五里】伴仙寺【城西南十五里】龍泉寺【城東北十八里】望海寺【城南十里】慈云寺【城東三十里】肇慶寺【城東北三十五里】龍海寺【城北三十里】歸明寺【城南四十里】明山寺【城北六十里】白塔寺【城東北六十里】淸涼寺【城東南六十里】道林寺【城南熊嶽堡】降佛寺【城東南八十里】泥汲寺【城東南六十里】玉泉寺【城南八十里】仰山寺【城南九十里】石門寺【城東七十里】兵澗寺【城東六十里】千峯寺【城北六十里】黃伯嶺寺【城北六十里】淸風寺【城北十里】法王寺【城東八十里】常山寺【城南一百里】香鑪山寺【城南一百三十里】

復州衛

永丰寺【在城東南】花山寺【城北十里】靑山寺【城西十五里】寶林寺【城東二十二里】龍泉寺【城南四十五里】平林寺【城西平山】道原寺【在馬蘭山】

金州衛

永慶寺【在北關】秀明寺【城東十里】白雲寺【城東南三十里】勝水寺【在城東十五里】觀音堂【在旅順口南城外】龍鳳寺【在龍鳳山之麓】

○古迹

華表柱【在遼陽城鐘樓北舊有石柱湮沒道觀久廢今爲倉昔丁令威家此學道得仙化鶴來歸止華表柱以啄畫表云有鳥有鳥丁令威去家千歲今始歸城郭𨿽是人民非何不學仙冢壘壘】襄平城【遼陽城西北隅今定遼左右後三衛治】髙麗城【在遼陽城東南隅今定遼中衛治】渤海城【在遼陽城東北隅今定遼前衛治】女直城【在遼陽城北今東寧衛治以上四城今並爲遼陽一城】弘法寺【今爲遼陽稅課司】寄孤寺【今爲遼陽在城驛】垂興寺【遼陽城內鼓樓東遺址今爲東嶽廟】遼陽縣【遼陽城都司治之東今爲軍營】南會寺【遼陽城南五里今爲山川壇】京觀【在遼陽城首山南七里魏司馬懿築唐毀之】升仙橋【在平夷門外一里許】長春觀朝陽觀【俱在遼陽城東南湯河今廢】駙馬營城【在遼陽城西南八十里今爲東寧衛軍屯俗傳元有駙馬築城居於此】石城【在遼陽城東四十里今爲定遼前衛軍屯有城遺址相傳渤海國王太子之居】船城【遼陽城西北百里近遼河俗傳前元養鷹所】宜丰縣【遼陽城東南八十里今安平礦山有行省碑】鶴野廢縣【遼陽城西八十里漢爲居就縣地渤海爲雞山縣遼攺曰鶴野金屬遼陽府元省入遼陽縣】平壤城【在鴨綠江東一名王險城卽箕子之故國城外有箕子墓漢爲樂浪郡治晉義熙後其王髙璉始居此城後號西京元爲東寧路】一堵墻【遼陽城西八十里梁水河東岸今爲定遼右衛軍屯有深龍窩】老鴉山【去遼陽城二百餘里其山四險而內寬洪武初都指揮葉旺攻走元平章髙家奴於此】婆娑府【在遼陽城東四百七十里金置總管府元省閻長言婆娑道中詩雲泉源疏地脈田隴上山腰敗石平危徑枯柴補斷橋】開州城【遼陽城東二百六十里卽今鳳凰山堡四面石崖峭壁東北二門城隨山鋪砌可容十萬眾唐太宗駐蹕於此】古長城【卽秦將蒙恬所築其在遼東界者東西千餘里東漢以來城皆湮沒本朝時加修築】大寧城【在遼陽城北潢水之南漢爲新安平縣地唐屬營州貞觀中置饒樂郡都督府遼號中京大定府金攺北京元攺大寧路領大寧和眾富庶金源惠河武平龍山七縣本朝廢】廢惠州【本漢右北平土垠縣地遼爲澤州金攺置惠州治神山縣元屬大寧路本朝廢】奉集廢縣【在遼陽城東北八十里古陴離郡地漢爲險瀆縣髙麗爲霜巖縣渤海攺爲奉集縣置集州金屬貴徳州今爲堡】幹州城【在廣寧城西南七里本漢無慮縣地遼置幹州廣徳軍今廢】鍾秀城【在廣寧城西南五里本遼奉先縣地金置縣屬廣寧府元省入閭陽縣後置千戶所本朝省】閭陽城【在廣寧城西南五十五里本漢無慮縣地遼置奉陵縣金攺閭陽元省縣置千戶所本朝置驛】唐壘【在廣寧城東南三十二里唐太宗徵髙麗屯兵於此又閭陽故鄕西有髙城亦太宗屯兵之處】望平廢縣【在廣寧城東北一百五十里漢置又廢遼置山東縣金復漢名元省入鍾秀后復置本朝省】廢懿州【在廣寧城北二百二十里遼置及置廣順軍後攺軍曰寧昌金因之元初以所領同昌靈山二縣省入順安縣尋並入本州島本朝初嘗置衛於此永樂八年廢】顯州【廣寧城北一百里今廢】廣寧縣【舊址在廣寧衛治東今廢】遼府【在廣寧城內西北隅國初置今攺爲軍儲倉】公主寨【右屯衛城南世傳其名世系姓氏未詳舊址卽今衛治】弘政廢縣【在義州城東北二十五里本漢縈縣地又有安化縣皆遼置以居所掠漢人元省】開義廢縣【在義州城南四十里遼置爲海北州廣化軍治所金屬義州元省】堯慶廢縣【在義州城西三十里】遼西鎭【在義州城東四十里今廢】徒河城【錦州城西境內虞舜時已有此城漢置徒河縣慕容廆析置神水縣遼攺徒河爲安昌縣元並廢】海濱縣【寧遠城西六十五里今爲東關驛】興水縣【寧遠城西北三十五里今在境外】虹螺縣【寧遠城東北七十五里虹螺山之陽今在境外】興城縣【寧遠城南四十里今在海中覺華島】和州【在寧遠城境外一百二里】行宮故址【在前屯城迎恩街西遺基尙在舊有石碣云金章宗駐蹕於此】海濱廢縣【在前屯城西八十里本漢陽樂縣地慕容皝爲集寧縣地置營丘郡遼爲隰州海平軍治海濱縣金屬瑞州元廢本朝於此置山海東關遞運所今廢】海陽廢縣【在前屯城西一百一十里本漢故縣名金攺爲海山縣元復故名】瑞州故城【前屯城內今爲衛治】來賓廢縣【按一統志遼攺瑞州爲來州附郭置來賓縣元省縣入州今縣故址無考】宗安廢縣【前屯城西南隅卽元附郭縣今廢】遼府營【前屯城西五十里洪武間遼王駐此】楊總兵營【前屯城西六十五里名世未詳】毛葫蘆營【前屯城東北六十里相傳野人部落毛葫蘆者率居於此】三山寺【城西北十五里今爲三山營】新莊子道院【城東南六十里有塔】雙峯道院【城北三十里今爲野馬川營以上俱附前屯】淸安縣【開原城東北三十里今廢】咸平縣【開原城東北隅今廢】慶雲縣【開原城西八十里有塔存焉】歸仁縣【開原城北一百餘里在漢州烽墩之北】開元城【在開原城西門外元志開元城西南曰寧遠縣又西南曰南京又南曰合蘭府又南曰雙城直抵髙麗王都正西曰谷州西北曰上京卽金之會寧府京之南曰建州西曰賓州又西曰黃龍府金攺爲利涉軍又西曰信州治武昌縣北曰肇州治始興縣東曰永州曰昌州曰延州東北曰哈州曰奴兒幹城皆渤海遼金所建元廢城址猶存】九連城【在開元城東北九十里那木川東岸城連屬有九故名國初徵納哈出駐兵於此】五國頭城【在開原城北一千里自此而東分爲五國故名舊傳宋徽宗葬於此】總管府治【開原城內故址在安遠街東有碑記今爲軍營】上京故址【開原城舊志在臨潢府金人阿骨打起迹之地按出虎水出虎華言金也故號大金】銅山縣【開原城南三十里俗傳銅館驛卽古縣址】東山小古城【鐵嶺城東一百里】城南小古城【鐵嶺城南五里】泛河小古城【鐵嶺城西南十五里】雙城縣【鐵嶺城西六十里今在境外】太淸寺【鐵嶺城北隅今爲倉庫】章義縣【在沈陽城西南六十里遼置廣州金攺爲縣屬瀋州元省】遼濱廢縣【在沈陽城西北一百八十里本拂涅國地渤海置東平府唐李世勛拔遼城卽此遼爲遼州始平軍治遼濱縣金貞佑兵亂時廢】總管府【在沈陽城東南隅今爲衛治】樂郊縣【在沈陽城東北隅今爲軍營】進城縣【在沈陽城東四十里今廢】小古城【沈陽城東三十里】貴徳縣【沈陽城東南三十里渾河口西今爲屯營】舊遼陽城【沈陽城西北八十里今在境外】崇勝寺【在撫順城內今攺建東嶽廟】臨溟廢縣【在海州城東一百八十里遼置金屬澄州元省】遼隧寺【寺﹕廢】縣【在海州城西六十里漢置公孫淵裨將拒司馬懿於此渤海爲永丰縣遼攺曰仙鄕因仙人白仲理能煉丹點黃金救人故名】析木廢縣【在海州城東南四十里本漢望平縣地渤海置花山縣遼攺曰析木置銅州廣利軍金屬澄州元省】廢耀州【在海州城西南二百里本渤海椒州地遼置耀州領巖淵一縣屬海州】元巡檢司鎭【在海州城內今爲衛治】南古城【海州城南二十里】北古城【海州城西北三十五里】西古城【去海州城七十里遼河濱】千陽寨古城【海州城西南四十五里】安市廢縣【在蓋州城東北七十里�置唐太宗徵髙麗攻之不下薛仁貴白衣登城卽此渤海置鐵州金攺爲湯池縣屬蓋州元省】熊嶽廢縣【在蓋州城南六十里本渤海杉盧郡遼置此縣爲盧州玄徳軍治所金屬蓋州元省】古蓋州【在蓋州城東門內今爲軍營】石城【一蓋州城東北十五里一蓋州城東南二百里閘河山】歸州【蓋州城南九十里有土城二處遺址見存】建安縣【蓋州城西南隅遼置今爲營捨】繡巖縣【蓋州城南六十里今爲熊嶽堡】湯池縣【蓋州城東北七十里遼置屬鐵州建武軍今爲湯池堡】南蘇縣【蓋州城南一百三十里今爲永寧監】得利嬴城【復州城東八十里元季土人築之以避兵今廢】復州舊城【今爲衛治】魏霸山城【復州城東一百八十里】橫山縣【復州城南六十里】化城縣【復州城內今爲軍營】平山佛洞【金州城西北十里有泉滴佛前石缽】營城【金州城南有土城一座】大黑山城【金州城東十五里山頂有古城在鳳凰山之左方約二里內有二井四面懸絕惟南一門可上不知何代壘砌唐張亮帥舟師渡海攻沙卑城獲男婦人千口意卽此】馬總兵營【金州城北一百二十里】毛家營【金州城南八里遺址尙存】金州萬戶府【城東北隅今爲衛治】哈思關【金州城南十八里舊有土城南北抵海橫長十五里中有關口通驛路不知何代所築今爲南關鋪】

薛子曰昔人有言洛陽之盛衰天下治亂之候也園囿之興廢洛陽治亂之候也余於遼亦云夫遼必爭之地也天下之治亂候於遼之盛衰而知遼之盛衰候於夷夏之興廢而知昔契丹竊據遼元建京腥風污染川嶽閟精厄也久矣聖神廓淸掃蕩列聖長育涵濡第宅文物蔚然易視何其幸與人情自今思昔則感創益深廢宮頹陵銅駝荊棘興廢之迹覽者蓋憤激於斯云且元人君臣抒謨畢志𨿽醲化懿綱未齒乎上代抑其體國經物亦已粗具自非天厭夷徳末路穢混遼未知有今日否耶嗟乎麥秀悲殷黍離湣周又豈獨胡元然耶遵洪業者宜思所以篤其盛矣

遼東志卷一

●遼東志卷二

建置志

城池

公署

監苑

學校

關梁

坊表

驛傳

祠祀

○城池

遼陽城

廣寧城

右屯城

義州城

錦州城

寧遠城

前屯城

開原城

鐵嶺城

沈陽城

海州城

蓋州城

永寧監城

復州城

金州城

遼陽城【洪武壬子馬云葉旺因遺址修築己未都指揮使潘敬開展東城迆北土城永樂丙申都指揮使王眞完砌周圍二十二里二百九十五步髙三丈三尺池深一丈五尺周圍二十四里二百八十五步城門九左南曰安定右南曰泰和正西曰肅淸前東曰平夷後東曰廣順正北曰鎭遠外北曰無敵外東曰永智外西曰武靖角樓四座東南曰籌邊東北曰鎭遠西北曰平胡西南曰望京四樓惟望京規制壯麗嘉靖丁酉歲巡按禦史史褒善重修有記詩附於後鼓樓舊在總府西是歲亦攺建於前衛公廨東鐘樓在都司西北】

西關【在肅淸門外】教場【在安定門外】

重修望京樓記

登樓有感

與史駝村同登有作

和韻

和韻

和韻

和韻

重修望京樓記

【行太僕寺少卿】雲間李翔

遼陽之城肇於洪武壬子而城隅四樓因之籌邊建於巽方鎭遠建於艮隅平胡建於乾位義皆取諸鎭壓邊陲制馭夷戎之意也至於西南坤軸獨揭示望京之名凜凜乎神京在焉天威不違顏咫尺矣規模弘麗制作工巧超於前而軼於後若有非人力所能爲者遡前三樓或毀於回祿或摧於風雨相繼頹盡後𨿽補置大逸前規矣惟望京一樓距今百六十餘年於玆巋然如靈光之獨存屹立於風塵之表不與三樓同澌泯焉其間土形木質要之不無朽腐傾圯之虞然而大勢卓然如昔也得非名義重而呵護有鬼神忠愛立而悠久同天壤使然耶嘉靖丙申冬季澶淵駝村史公陛受成命持斧按遼以迄於今丁酉秋八月弛張憲政咸有次第首新黌宇作興人文繼閱城垣繕修武備一時文武多士罔不踴躍思奮閒嘗陟降於玆樓之上下見其形制迥異名義攸關日就隳敝無以繼前修而惕多士也慨然有圖新之志乃召都司劉子大章徐子府謀曰財不費公帑別有處分工合募閒民酬以雇直經畫調度咸有成算面授二閫二閫奉命惟謹尋選指揮朱贇王鎭堇理之二官承委匪懈不匝月而工告成八角森嚴毅然有難犯之勢足以壯八方之威武四面軒豁洞然有旁燭之形足以通四方之幽隱危梯曲檻陟者忘倦飛閣層檐見者快覩而不知非謫仙湎酒之樓也庾氏翫月之樓也則夫駝村公今日修樓之意安在哉盍諗諸𨿽然我知之矣陟屺岵者望父母覩云物者望親幃彼獨非臣子耶顧乃因忠以致孝吾儕文武濟濟蹌蹌食祿於朝事事玆土觸目警心獨不能體望京之意而移孝以爲忠哉修文事者思飾簠簋而奠黎元修武事者思飾【飾﹕飭】幹城而撫士卒期無負於天朝期無愧於玆樓矣此固駝村公今日修樓之意也盍體諸𨿽然不寧惟是間有豪傑之士文武兼濟者奮乎其間算無遺策如唐之陸宣公邊不足籌矣鎖鑰北門如宋之寇萊公遠不足鎭矣玁狁薄伐如周之尹吉甫胡不足平矣審若是一望京足矣三樓不作可也作而毀於火摧於風與雨固數也𨿽漸補建而不得與玆樓相比肩亦宜也此又駝村公獨拳拳於望京之樓之意也盍念諸嗚呼世室壞而不修春秋所以譏魯明堂毀而弗居子輿所以勸齊玆樓之修豈得已哉曠世相感諒有繼公而興起者矣謹書於石以爲它日之左券

登樓有感

【巡按禦史】郭登庸

黃山木落正蕭蕭絕塞霜天眺望遙旌斾晝眠收戰鬭煙塵風斷霽雲霄村居嫠婦初歸業野哭遊魂尙未招東北久傷豺虎亂荒原何處唱漁樵

雨洗沙場殺气收天涯秋暮獨登樓一方煙井聞雞犬百里晴郊散馬牛斷壠黃雲依古戍孤城斜日射寒流滄溟寂寞魚龍伏回首西南望帝州

與史駝村同登有作

龔用卿

東風吹徧管寧地遲日同登王粲樓郭外諸山明野燒海中三島接丹丘雕欄百尺晴絲捲粉蝶孤翚宿霧收畫棟疏簾送歌舞望京髙處更淹畱

十二闌干結綺幽春風攜手仲宣樓八窗晴入連雲樹四面塵淸淨壘丘歷歷煙村山外盡紛紛城櫓望中收隨風忽漫故園眼一醉能■﹝扌棄﹞此日畱

和韻

吳希孟

春光徧布三韓地好日幾登八角樓遠樹天低山似郭殽丰綺隘果成丘崚嶒洞宇雲煙合崒嵂危墻風雨收幾度曲欄客笑語半天燈火月華畱

春云漠漠水悠悠四顧晴山遠郭樓煙鎖朝巒浮翡翠霞明遠岫擬丹丘憑虛勝槪懷思穉相對髙人鄙吝收極目長安天際渺淸尊漫飲共遲畱

和韻

薛廷寵

水雲沙樹共淸幽秋日扶攜上塞樓關海墩臺連斥堠江門煙鳥過林丘風檐鐵馬寒聲送野寺昏鐘暮色收縱酒不妨歌舞謾銀燈疏雨爲誰畱

遼陽亦是先王地落日孤城獨倚樓南望靑齊隔滄海北看豺獸遁沙丘珠簾繡柱秋堪眺宿霧殘云晚未收回首蓬萊雙闕迥使槎何事尙淹畱

和韻

朱箎

望窮京國二千里步上邊城百尺樓靉靉蒼煙橫朔漠荒荒敗葉下林丘金蘭契誼應難並玉燭勛名早見收把酒憑欄思無限不緣歌管故淹畱

和韻

史褒善

翠微掩映夕陽幽尺五天邊見此樓勢接醫閭隆地軸影浮遼海靜胡丘斷鴻風度朱簾暮化鶴丹歸紫霧收數點雲山橫朔漠長安西望自遲畱

漫俯淸郊物色幽風塵荏苒共登樓雲開繡幕碧連海花映朱甍翠倚丘天畔客杯逸興遠沙頭樵唱晚霞收憑危極目燕山裏潦倒邊城尙滯畱

廣寧城【洪武間指揮王雄因舊址修築都督劉貞復甃以磚永樂中總兵劉江增展東南關弘治間備禦胡忠開西隅正徳間備禦李溱展南關廂周圍五百四十六丈髙與城稱池深一丈五尺闊二丈周圍一十二里四十五步今展新城周圍共一十七里城門五東曰永安東南曰泰安西南曰迎恩嘉靖丁酉左少監王永都禦史任洛總兵官馬永重修西曰拱鎭北曰靖遠角樓四座正北曰鎭朔東南曰柔遠西南曰望京正西曰迎秀鐘樓大市東街鼓樓大市北街】

南關【在迎恩門外】教場【在迎恩門外】

右屯城【永樂中指揮徐琦李通開築圍四里三百六步髙二丈九尺池深八尺闊二丈圍五里八十六步城門三東曰鎭海西曰迎恩南曰永安】

教場【城東】

義州城【洪武間指揮何浩仍舊修築永樂間與廣寧後屯衛同治宣徳間都指揮楚勇甃磚周圍九里一十步髙三丈池深一丈五尺闊三丈八尺周圍九里一百六十六步正徳間參將胡忠開鑿修復馬道城門四東曰熙春西曰慶丰南曰永淸北曰安遠】

南關【周圍一里四十步】教場【城西南一里】馬場二處【一城東南二十五里一城東三科柳】

錦州城【洪武二十四年指揮曹奉卽舊城遺址修築周圍五里三百二十步髙二丈五尺成化十二年都指揮王鍇增展南北四十五丈東西九十五丈弘治十七年參將胡忠備禦管升並城南關周圍六里二十三步形勢若盤俗謂之盤城池周圍七里五百七十三步闊三丈五尺深一丈二尺城門四東曰寧遠南曰永安西曰廣順北曰鎭北鐘鼓二樓在十字街並設】

教場【城外東南】

大淩河所城

松山所城

寧遠城【遇圍六里零八步髙二丈五尺池周圍七里零八步深一丈五尺城門四東曰春和南曰迎恩西曰永寧北曰廣威鐘鼓樓在中街都督焦禮建】

東關【城東】教場【城外南一里宣徳五年都指揮劉斌建】

塔山所城【周圍三里零一百八十四步髙二丈五尺城門三座城樓三座宣徳五年指揮李旺建】教場

沙河所城【周圍三里零一百八十四步髙二丈五尺城門二座城樓二座宣徳五年指揮張敬建】教場

前屯城【洪武己卯都指揮曹毅因瑞州舊址修土城周圍五里三十步髙三丈五尺宣徳正統間備禦畢恭鄧鐸前後包砌池深一丈闊二丈周圍六里二百步城門三東曰崇禮南曰迎恩西曰武寧】

南關【城南】教場【城南一里】

中前所城【周圍二里二百六十九步髙三丈池深一丈闊二丈周圍四里三百步南門一座宣徳三年指揮葉興建】教場

中後所城【周圍三里六十九步髙三丈池深一丈闊二丈周圍四里二百步城門二座宣徳三年建】教場

開原城【洪武二十二年設三萬衛二十五年設遼海衛因舊土城修築磚砌周圍十二里二十步髙三丈五尺池深一丈闊四丈周圍一十三里二十步城門四東曰陽和西曰慶雲南曰迎恩北曰安遠角樓四座鼓樓在四衢之中】

教場【城北一里】

中固城【創於永樂五年爲撫順站弘治十六年參將胡忠奏展髙一丈八尺周圍七百三十五丈池深二丈闊三丈八尺城門二】教場【城東一里】

鐵嶺城【周圍四里六十步髙二丈池深一丈五尺闊三丈城門四東曰撫夷西曰承恩南曰慶雲北曰威遠角樓四座】

教場【城南【南﹕西北】一里】

泛河城【正統間畢恭奏設周圍七百一十五丈髙二丈池深一丈二尺闊二丈城門二東曰承恩南曰安遠】教場【城北二里】

懿路城【舊有城基永樂五年保定侯修築包砌周圍三里零三百四十三步髙二丈池深九尺闊二丈周圍四里三百一十步城門二南曰通明北曰招遠】教場【城東北一里】

蒲河城【周圍七百二十五丈四尺池深一丈闊二丈城門二】教場【城東南】

撫順城【周圍三里有奇池深一丈闊二丈城門二】教場【城南一里】

沈陽城【洪武二十一年指揮閔忠因舊修築周圍九里三十步髙二丈五尺池二重內闊三丈深八尺周圍一十里三十步外闊三丈深八尺周圍一十一里有奇城門四東曰永寧南曰保安北曰安定西曰永昌】

南關【城南】教場【城東一里】

海州城【舊爲土城洪武九年靖海侯督同本衛指揮劉成等創築包砌以磚周圍六里五十三步三尺髙三丈四尺池深一丈二尺闊三丈五尺周圍六里八十三步城門四東曰鎭武南曰廣威西曰臨淸北曰來遠鐘樓在衛治東城內山腰鼓樓在衛治東中衛】

北關【城西】西關【城西】南關【正徳戊辰都指揮馬深新立】教場【城北一里】

蓋州城【洪武五年指揮吳玉因舊土城修築九年靖邊侯展築南面磚石包砌周圍五里八十八步髙一丈五尺池深一丈五尺闊一丈八尺周圍五里一百二十七步城門三東曰順淸南曰廣恩西曰海寧鐘鼓樓城中衢】

南關【城南】教場【城東】

重修城東西樓記

重修城東西樓記

薛廷寵

皇帝卽位十六年澶淵史子以禦史按遼陳軌率物興廢葺敝乃春三月按部蓋牟辧方察治加志武備乃登城周視滄溟限帶峯巒擁維烽堠墩臺森布麗列控靑齊蔽全遼三面捍敝東爲順淸門南爲廣恩門西爲海寧門門上有樓歲久西樓敝其東則頹然廢基史子曰嘻夫蓋關海之衝夷夏之界也城樓敝且廢是辱我也將無納之侮乎禦臣徐�進曰往者王巡察公嘗檄修建主者艱其役竟止時則有待史子曰春秋重攺作謂可已爾是可以已與余所恐者歲澇國饑萬民皇皇時詘舉贏犯聖人之戒然余圖之毋擾民材木器具官償其值陶人石人咸須諸公遷者作者斤者畚者日給之餼棟弗稱則撓玆惟弗壽其伐巨於靉陽之岡乃以於指揮夔修其西以郝經歷人英修其東資之成畫胥服以事事惟謹踰時二樓成傑棟疏欞厚基周垣塗雘黝堊次第飾潤方諸前遇之可以固國可以讎遠而舉不失義勞能悅民忘其懟矣余時以按傭至遼郝人英來役一日爲余誦述請記余曰記可爾夫固國則功讎遠則威比義則衷悅民則惠是可以爲與事者之訓記之史子名褒善字文直別號駝村爲餘同年之良云

永寧監城【蓋州南一百五十里隸苑馬寺城髙一丈五尺周圍三里八十步池深一丈五尺闊一丈二尺嘉靖十四年寺卿楊最請於撫按動蓋復金人以石甃之】

復州城【洪武十五年因舊址修築永樂四年指揮�眞包砌周圍四里三百步髙三丈五尺池深一丈五尺闊一丈五尺城門三東通明南迎恩北鎭海】

教場【城東】

金州城【舊有土城洪武四年都指揮馬云葉旺增築十年指揮韋富包砌周圍六里髙三丈五尺池深一丈七尺闊六丈五尺城門四東春和西寧海南承恩北永安角樓四座】

北關【城北】南關【城南】教場【城東】

旅順口城【金州城南一百二十里其城二北城洪武四年都指揮馬云葉旺立木柵以守二十年設中左所永樂元年設都司官備禦十年指揮徐剛磚砌周圍一里二百八十步池深一丈二尺闊二丈城門二南靖海北威武南城永樂十年徐剛築砌周圍一里三百步池深一丈二尺闊二丈五尺城門二南通津北仁和登州衛海運軍需至此】

○公署

鎭東堂

會府

鎭守太監府二

鎭守總兵府

巡撫都察院二

察院十四

戶部分司

布政分司

按察分司

行太僕寺

苑馬寺

監鎗太監府

分守太監府

東路副總兵府

北路參將府

西路參將府

遊擊將軍府

南路守備府

靉陽守備公署

提督馬市公署

管糧通判府二

遼東都司

定遼左衛

定遼右衛

定遼中衛

定遼前衛

定遼後衛

東寧衛

自在州

廣寧備禦都司

廣寧衛

廣寧左衛

廣寧右衛

廣寧中衛

廣寧右屯衛

義州備禦都司

義州衛

廣寧後屯衛

錦州備禦都司

廣寧中屯衛

廣寧左屯衛

寧遠備禦都司

寧遠衛

廣寧前屯備禦都司

廣寧前屯衛

開原備禦都司

三萬衛

遼海衛

安樂州

中固備禦都司

鐵嶺備禦都司

鐵嶺衛

泛河備禦都司

懿路備禦都司

蒲河備禦都司

撫順備禦都司

沈陽備禦都司

沈陽中衛

海蓋備禦都司

海州衛

蓋州衛

金復備禦都司

復州衛

金州衛

鎭東堂【廣寧城鼓樓西巡撫王翺建】

新建鎭東堂記

新建鎭東堂記

【戶部員外郎】仁壽劉元

廣寧於遼東爲都會遼東爲衛二十有五其戎政悉聽於監軍總兵巡撫而聽政之堂曰鎭東則於是乎在其外朝鮮女直奴兒幹乞列速苦兀者種落歲帥貢職通譯上謁者又以百數故於是堂之制必壯偉宏耀然後有以重威焉今上卽位之四年以松陽葉公達爲監軍都督同知鳳陽毆公信爲徵虜前將軍握兵柄副都禦史東莞彭公誼爲巡撫贊理軍務三人者皆有文武材旣至歡然相得於一堂之上偲偲然惟以政未修威未振是懼先是夷虜歲抄掠於是築五營堡守據建州要害地又沿邊障失險隘者悉移置焉疆圉旣固戎虜以�然後修廟之門廳及欞星門及聖賢塑像又曁南門之東偏構館捨休賓旅而備粟之廩藏貨之府亦以次繕理焉而將校吏卒�政治威申廢立�舉獨鎭東堂舊以中衛廳事爲之今傾圯無以觀瞻請易而新之不許固請乃命役工於羨卒取材於隙宇爲前後廳廳之旁爲廂房前爲中廳中門之外又爲前門總爲屋四十有二區崇卑深廣舉中度而塗以丹雘跂翼矢棘鳥革翚飛於是乎出入仰望者益知所尊嚴矣始事於成化十一年春二月癸酉落成於秋八月癸巳教護屬功課章程者備禦都指揮焦君貴也專督役者指揮僉事閔質張銘也堂成適余以公務過廣寧三君子屬予記余於是知三君子相與之厚而又善於爲政也昔漢度遼將軍皇甫威明以中郎將張然明才徳兼優舉以自代而乞爲之副非樂善忘己而以國家之事爲己任者能之乎是宜光於冊書至於今不泯也今三君子相與處久矣於邊�一時或爭可否卒從容商榷惟國之計匪躬之念未嘗有猜阻疑二之釁其用心蓋威明等也是宜書之尙俾來者有以省想前人之風韻不相忌而相與以有成又知作之所始繼葺之使無壞也

會府【卽鎭東堂攺建】

重建會府記

重建會府記

【大學士】河間李時

今天子禦極君【君﹕之】十有五年監軍少監王君永徵虜都督馬君永總督中丞任之【之﹕君】洛時上命出鎭遼土柔�能邇�用迄成以廣寧會府諸�事者萃焉仰觀天語日星在堂歲久圯毀無以明主上之威令乃撤而新之越數月而事竣�告予曰願公一言以示悠久往聞君子有言任將而中制者敗用兵而外監者疑以予觀之豈然哉比考歷代史會昌間回鶻之戰主者李徳裕也彼楊欽義劉行深非監耶然終以大勝大中間浙東之戰主之者李訥也彼王景又非監耶然終以大敗故勝敗榮辱之端不在乎�在所信任任得其人又貴於同心而不疑是以所向有成夫遼負山阻海東北一大都會也漢以下淪入東夷流民錯雜俗寖以薄國初𨿽率眾內附然女直諸地經營至正統間始定又建州兀者毛憐三部落時能伺吾之動息以爲向背故守臣乖離不和更相讒塑轉相是非固戎狄所生心也語曰何以知朝廷之衰人人自賢不務於通人故世陵夷言貴同也書曰同寅協恭和衷哉政事懋哉懋哉言同而貴中也故同而中爲𨿽背公樹私則比周之患興違善依惡則潝訿之刺作隱慝朋姦則蒙蔽之禍生故君子在上位則思得賢者同心戮力以翼天子故曰勿疑朋盍簪其於事也則互相評駁必得其當卒之心同而事集故曰事君者比而不黨嗟乎三君子進於是矣所以對揚我先皇帝之休命以康乂我國家者予於是乎觀焉書其事於石俾後之覽者惕然加省勃然有所興則是役也豈不深有所裨也哉若夫經畫構理各有司存法得附名碑左是爲記

鎭守太監府二【一在廣寧泰安門西永樂間建一在遼陽鐘樓西爲行府】

鎭守總兵府【廣寧永安門西正統間建】

徵虜前將軍題名記

徵虜前將軍題名記

【都禦史】嘉魚李承勛

遼在中國爲東北極邊自昔有天下者多都秦晉去遼爲最遠故取荒遠之義而名遼國朝建都於燕親以九鼎之重扼胡人之吭而拊其背遼在侯甸間與宣大錯峙爲三雄鎭以藩屏京師天下無事則並力以抗胡有事精兵數十萬指麾可集而天下固已服其彊矣百五十餘年以來國勢尊嚴度越前代蓋形勢之便從來所無而禦將制兵之術又遠非漢唐以下之所能彷佛也夫遼統地千餘里帶甲八萬有奇而總領於一將其任可謂重矣戰守之宜不由中制其權可謂專矣選舉之法自指揮而上眾推其賢而後命爲偏裨又自偏裨而上眾推其賢而後命爲總帥有中貴以參其機密中丞以董其勸懲每事必僉議以求至當而後罷行之故所居必於一鎭之中或要害之尢以便號召遼之要害東北爲多而開鎭於廣寧議者或疑其偏於西而不知寓藩屏之深機焉合天下要害置總帥者十有二而掛將軍印者九宣府曰鎭朔大同曰徵西前楡林曰鎭西寧夏曰徵西甘肅曰平羌湖廣曰平蠻雲南曰徵南兩廣曰徵蠻而遼鎭所掛者徵虜前將軍印也此外又有平虜將軍印非大徵伐不輕假人天下大帥示愼重也夫委任重且專故無牽制之嘆選舉精而制命於朝則得賢多而重與專不足慮自公侯而下世其官世其祿不世其任世其官世其祿報功也不世其任與賢也將不與他事兵不調遠徵十六七年之間權姦繼起寖紊兵制而陷無將之辟者日報然後知聖謨宏遠矣今上更化之初事惟求舊而尢重邊帥之選於時吾世延由左都督首膺簡命而來蓋遴選也暇日因歷考前此爲將者自國初以迄於今凡十有九人伐石題名置之堂之左載酒殽訪余於病所告之故且請爲記夫名不可逃而實不容掩今與昔一而已矣觀斯石者因名考實不下堂得我師焉是可書也世延姓郤氏名永春秋縠【縠﹕谷】之後貫鳳陽人世爲龍門衛指揮使以功以賢歷右階極品掛將印者四爲提督掛平虜將軍印者一欽給關防彈壓兩河畿甸重地者三所至皆有偉績悅禮樂而惇詩書以世其家尢可書也並書之以告後來者

巡撫都察院二【廣寧在拱鎭門東嘉靖己丑攺建遼陽在都司西爲行臺】

廣寧都察院記

廣寧都察院記

【都禦史】淳安徐貫

都禦史乃朝廷耳目之司天下紀綱之系所以肅百寮而貞百度者也是故邊方重地旣命內臣鎭守武臣充總兵官又必命都禦史巡撫或提督贊理軍務一方之安危百姓之休戚官吏之廉貪糧儲之丰耗兵旅之彊弱夷虜之逆順與夫機宜事情無不在所當問其責亦重矣哉然必正己而後可以正人苟徒施施然肆於民上而於地方軍民安危休戚漠然不加之意官吏不務激揚糧儲不務積貯於兵旅不思所以嚴訓練於夷虜不思所以振恩威豈不重負朝廷之托哉況遼東爲京師東北屏翰南鄰大海北通沙漠西連朵顏等衛東接建州諸種野人一或處之失宜則反側動蕩患起不虞所系不尢重乎鎭守總兵固不可不得其人而巡撫提督贊理尢不可不得其人也正己率下其可苟乎地方軍民其可忽乎廉貪於我乎激揚糧儲於我乎充積軍旅有彊弱也我將作其气而興其銳夷虜有逆順也我將撫以恩而礱以威固邊境於泰山之安奠斯人於春臺之煦夫如是斯不負所職亦不負朝廷之所托矣自正統初年以來蒞斯任者代有其人貫承乏於此庸劣無似於前云者無一能焉每省於中未嘗不發愧也廣寧爲總鎭駐節之所去是而薦陟樞要者後先相望不可以不紀若其人於前數事能盡與不能盡並其人賢與否忠與回異時功葉之聞與不聞後之人必將有指而議之者矣可不懼哉

察院十四【遼陽舊在都察院東攺爲苑馬寺舊在都察院西攺爲今察院俱禦史劉成徳更置廣寧嘉靖丁酉都禦史任洛充拓舊驛攺築與右屯錦義寧遠前屯開原鐵嶺沈陽海蓋復金等衛俱爲行臺】

遼陽察院題名記

按蓋州有感

過復州謾成

遼陽院書懷次韻

遼陽察院題名記

【禮科給事中】吳郡楊升

遼陽古幽營之地勝國攺之爲路建中書行省逮我太祖髙皇帝龍飛九五混一寰區始攺置定遼都衛尋革所屬州縣置衛每歲特命監察禦史一人按其地凡農桑學校邊機獄訟一切庶務無不爲之經理其責可謂重矣弘冶辛酉夏五月石州車君按之明年也君來未數月職務修舉吏畏民懷人皆賢之嘗以其所居察院自開設以來百有餘年更歷同事亦幾百餘人顧未有題名之碑以記載其先後之詳乃欲礱石爲之會余奉敕至遼核實邊儲君乘暇以語余因請爲之記余旣諾之乃爲言曰自古豪傑之士垂名天地間未有無所本而得之者也太上銘之鐘鼎載之竹帛其次勒諸金石宜之歌頌又次則稱之宗族鄕黨州裏各隨其所施之大小而類以應之也今遼監察禦史赫然爲方嶽使臣且經歲之久功業顯著宜乎其勒名金石而未之及此百年之闕典也車君特能舉而行之則其又賢於人遠矣抑又有說均一題名也後之人觀之曰某賢檢身可法所行某事某事至今有益於人則從而景仰思慕之不忘某不賢所行反是則指議而笑罵之夫一瞻視之頃而致褒貶榮辱之判隔若此豈不可畏之哉創之者默寓勸懲之意繼之者長存修省之誠由其次而躋太上之域此車君立碑之微旨也後之君子尙加葺而愛護之則斯碑之惠當及於無窮而蕪陋之詞與有光焉不其盛哉

按蓋州有感

【巡按禦史】鄢陵劉訒

海畔三年使節稀新驄今日北依依孤城月上狐應遁老樹風髙雀不棲國計未舒徵稅急君恩猶有向隅啼觀風無補虛沾祿滿道還多閱繡衣

過復州謾成

【巡按禦史】古瀛王珩

絕塞傷春暮長途眺望賒煙迷依樹鳥風起蓋天沙近海多灘地逢村幾爨家不堪情淒惻帶雨聽悲笳

遼陽院書懷次韻

史褒善

山城隱隱共晴暉遼鶴流傳事已非紫塞艸蔓村墅闊白蘋風捲野煙微登臺寂寞迎秋曉攬轡遲回與願違爲愛滄洲淸與遠思君欲傍釣魚磯

戶部分司【廣寧城鼓樓東】

布政分司【舊在遼陽城察院西今移太監府內】舊布政分司

遼海東寧道題名記

遼海東寧道題名記

【都禦史】濟南張鼐

遼東疆域當禹貢冀靑之交秦漢而下郡縣其民治亂靡常我太祖髙皇帝奄有萬方以地孤懸控制諸夷非兵不能守國非食無以養兵罷郡縣專置軍衛以靑齊一海之限屬之山東歲分藩臬佐貳各一員巡守其地董治兵糧誠萬萬年保邊之計也始布政分司在廣寧按察分司在遼陽成化己巳守臣以遼陽有巡按禦史廣寧有管糧郎中奏移布政司於遼陽仍理糧儲按察司於廣寧始專刑獄今之遼海東寧是也丁未歲本司副使靈寶許公應代而來以舊司狹陋攺建周悉規模宏敞於玆垂二十年矣僉事天臺王君中來繼其任惡其地缺巽隅存節公費買民地數丈以補其缺凡廨宇之疏漏垣墉之傾落者又從而鼎新之房以間計一十有九垣以丈計九十有八以漸告成人不知擾間告予曰本司寮寀來蒞玆土後先相望在遼陽者歲遠人亡漫無可考在廣寧者歲月未深猶或可尋適今不圖後之視今猶今之視昔寧不並其可尋者而亡之乎玆欲礱石題名幸爲一言予意郡校諸生時嘗拜送僉憲金陵王公麟少參錢塘江公玭之遼陽近詢二公殆無知者齊魯大臣史失其名厥有由矣題名之碑可容已乎用贊其成且爲之言曰士之品大槪有三道徳之士不急名也富貴之士不愛名也維持世務左右生民其功名之士乎不幸其人有爲於前無聞於後繼之者之責也𨿽然題名可喜也亦可畏也如正己率物克振風紀刑合於衷獄無冤民人必歌之頌之百世而下指其名而稱之其榮何加焉如懷姦不忠風紀不修毒刑以逞禍延無辜人必仇之惡之百世而下指其名而唾之其辱何加焉夫榮辱在人而其機在我後之君子可不辧之於早耶碑之次惟以歲月先後秩序初不計也嘗讀憲綱至於風憲之官當存心忠厚其於刑獄尢須詳愼三復斯言余於王君竊有取焉況行方而情眞學博而識遠士大夫之所重者因並及之

按察分司【廣寧城驛西成化丁未建】

廣寧按察分司記

廣寧按察分司記

徐貫

遼東古幽州地也漢唐以來臣服靡常薦淪左袵逮我朝悉屬方內就法度置二十五衛統以都司又命內外文武重臣總鎭撫治以山東布政司參政參議一員理糧儲按察司副使僉事一員理刑獄往者按察分司在遼陽布政分司在廣寧乃成化乙巳歲總鎭太監韋公朗以廣寧有戶部郎中則布政分司可省而遼陽不可缺人以理糧儲遼陽有巡按監察禦史則按察分司可省而廣寧不可缺人以理刑獄互相易置事體爲允以疏聞詔可之遂易置焉廣寧舊布政分司在迎恩街西巷道迂僻規模狹隘弗稱治所成化丁未春山東按察副使許君進分巡於此乃白之韋公韋公謀諸巡撫都禦史劉公潺總戎都督侯公謙皆曰宜更置之時監鎗監丞郝君林郎中王君敏參將崔君勝都督孫君貴聞之亦皆忻然贊襄相彼東街有地一區寬敞可居以布政分司加錢十五萬緡易之是年三月壬子鳩工庀材命都指揮胡忠提督千戶胡鑑董役事中爲正廳後堂寢室各一所左右各廂房一所臨街爲正門廳前爲儀門繚以周垣堂室之外護以短垣東北爲蔬圃西爲箭道廳之右仍舊屋三楹爲吏捨左欲爲書屋未就而許以事去明年二月僉事廖君中代之遂踵成之塗以黝堊甃以磚石文不勝質物不踰矩越四月工告訖廖君請予記之予惟遼東之設遼海東寧道按察分司久矣今玆易置乃肇於韋公創於許君而成於廖君蓋非偶然者所以肅憲度正官守者在是非徒廠居崇廬以侈宮室之麗而已是固有道存焉許君克舉厥職焯著政績已擢都禦史撫治大同廖君嗣爲之益振風紀後之居是司蒞是道者尙思所以盡繩糾激揚之義使一方咸遵軌度罔敢違越則於韋公易置之心二君建造之志庶其無歉而於朝廷設官之意亦無負矣詎不益有增重矣乎不然非予所知也用書以記之以告夫來者

行太僕寺【遼陽城都司治西南】

苑馬寺【都司治西永樂五年設弘治間撫臣奏移於蓋州南永寧監正徳間奏復遼陽城卽舊察院攺爲苑馬寺】

監鎗太監府【在廣寧城舊察院西今攺革爲分司行署】

分守太監府【在開原城北門西南隅分守監臣始於正統二年攺楊宣以充任其後都禦史潘珍禦史朱孔陽會奏裁革兵部議覆嘉靖己丑革去遂廢焉】

東路副總兵府【遼陽城鼓樓東】

北路參將府【開原城東北隅】

西路參將府【義州衛西北備禦公署舊址】

遊擊將軍府【廣寧城會府後嘉靖己酉攺建】

南路守備府【寧遠城東南隅】

靉陽守備公署【靉陽城中】

提督馬市公署【開原城西南隅】

管糧通判府二【遼陽廣寧各一】

遼東都司【遼陽城中洪武四年開設定遼都衛八年攺遼東都指揮使司】

經歷司

斷事司

司獄司

陰陽學【都司東北】醫學【都司西北】

僧綱司【肅淸門外】

定遼左衛【泰和門西洪武初指揮徐玉建】

經歷司

鎭撫司

左右後三所

軍器局【衛治東南】軍儲庫【庫﹕倉】【衛治東】

預備倉【衛治東】

鹽場百戶所【海州衛梁房口】鐵場百戶所【在甜水站】

稅課司【都司西北】神機庫【在遼陽書院西】

定遼右衛【肅淸門內洪武間指揮王庸建】

經歷司

鎭撫司

右後二所

軍器局【在衛治南】軍儲倉【衛治東北】預備倉【衛治東北】

鹽場百戶所【海州衛梁房口】鐵場百戶所【一在都達裏一在三角山】

定遼中衛【在安定門內東永樂九年攺建】

經歷司

鎭撫司

左中前後四所

軍器局【在衛治西】軍儲倉【在衛治西】預備倉【在衛治北】

鹽場百戶所【海州衛梁房口】鐵場百戶所【一在都達裏一在三角山】

定遼前衛【鼓樓西洪武十年建】

經歷司

鎭撫司

左右前後四所

軍器局【衛治東南】定遼前庫【衛治東北】軍儲倉【衛治東北】

預備倉【衛治東北】鹽場百戶所【海州衛梁房口】鐵場百戶所【一在奉集堡一在安平】

定遼後衛【在鎭遠門內西洪武十年建】

經歷司

鎭撫司

左右中前四所

軍器局【在衛治西】軍儲倉【衛治東南】預備倉【衛治東南】

鹽場百戶所【海州衛梁房口】鐵場百戶所【一在連州峪一在平頂山】

東寧衛【在北城中洪武十九年建】

經歷司

鎭撫司

左右中前後中左六所

軍器局【衛治西南】軍儲倉【衛治東南】預備倉【衛治東南】

鹽場百戶所【海州衛梁房口】鐵場百戶所【一在陰湖屯一在窯子峪】

小館驛【苑馬寺後】養濟院【後衛衙東】漏澤園【義冢扁名】

自在州【在無敵門街西永樂間建】

廣寧備禦都司【在城鼓樓西北舊爲參將公署嘉靖乙酉攺建】

廣寧衛【廣寧路舊址洪武中指揮王雄建】

經歷司

鎭撫司

左右中前後五所

軍器局【新倉北】

軍儲倉

預備倉

廣寧庫

稅課司【鼓樓南】

神機庫【在鎭守府東南】

鹽場百戶所【城南小河口七十里】鐵場百戶所【城西大牽馬嶺六十里】

廣寧左衛【城東北隅永樂間指揮吳鉞建】

經歷司

鎭撫司

左右中前四所

軍器局

軍儲倉

預備倉

廣寧左庫

鹽場百戶所【城南小河口七十里】

鐵場百戶所【城南連山島二百四十里】

廣寧右衛【城西北隅永樂間指揮潘鐸建】

經歷司

鎭撫司

中前後三所

軍器局

軍儲倉

預備倉

鹽場百戶所【城南小河口七十里】鐵場百戶所【城西小牽馬嶺四十里】

廣寧中衛【舊址在今公議府後攺建洪�門東成化間指揮閔質郭廉修葺】

經歷司

鎭撫司

左中前中左四所

軍器局【新倉北】

軍儲倉

預備倉

鹽場百戶所【城南小河口七十里】鐵場百戶所【城南連山島二百四十里】

陰陽學

醫學

養濟院

漏澤園

廣寧馬市一【永樂二年設於城北馬市河之陰成化十一年攺設塔兒山西南十四年又攺團山堡後】

廣寧右屯衛【城東北隅原設於廣寧洪武癸丑南遷甲戌指揮屠文剏建永樂間指揮李通重修】

經歷司

鎭撫司

左右中前後五所

軍器局【城西南隅】軍儲倉【在衛治北】預備倉【衛治東南】

錢帛庫

鹽場百戶所【城南二十里洪武二十五年設】

鐵場百戶所【舊設中屯衛連山驛天順間攺設蓋州衛石柱子離城六十里】

陰陽學

醫學

養濟院

漏澤園

義州備禦都司【義州衛治東千戶所舊址】

義州衛【洪武二十五年指揮何浩創建】

經歷司

鎭撫司

左右前後四所

軍器局

軍儲倉

預備倉

錢帛庫【譙樓東北】鹽場百戶所【廣寧右屯衛板橋】

鐵場百戶所【蓋州衛石柱子】

廣寧後屯衛【永樂八年指揮馬旺建】

經歷司

鎭撫司

左右中前後五所

軍器局【嘉福寺舊址】軍儲倉【衛治西北】預備倉【衛治西北】

鹽場百戶所【廣寧右屯衛五叉河】鐵場百戶所【蓋州衛石柱子】漏澤園

錦州備禦都司

廣寧中屯衛【在寧遠街永樂年間指揮曹奉攺建】

經歷司

鎭撫司

左右中前後五所

軍器局【衛治東北】軍儲倉

預備倉

鹽場百戶所【城南六十里天橋】鐵場百戶所【城西六十里虹螺山正徳七年復移於白花寨】

松山中左千戶所

廣寧左屯衛【在廣順街永樂間指揮劉剛建】

經歷司

鎭撫司

左右中前後五所

軍器局【衛治西南】軍儲倉

預備倉

錢帛庫

鹽場百戶所【城東八十里燕子湖】

鐵場百戶所【原在城南一百里刺黎山成化十七年移蓋州】

大淩河中左千戶所漏澤園

寧遠備禦都司【在城永寧門東】

寧遠衛【在泰和街北宣徳五年都指揮劉斌剏建景泰辛未指揮使韓斌重修】

經歷司

鎭撫司

左右中前後五所

軍器局【城西南隅】軍儲倉

預備倉

錢帛庫

鹽場百戶所【城西南二十五里】

鐵場百戶所【城西南一十八里地名糜子峪】

塔山中左所【城東北八十里】

沙河中右所【城西南七十里】漏澤園

廣寧前屯備禦都司【在城儒學東】

廣寧前屯衛【崇禮街北洪武癸酉指揮黃旺創建】

經歷司

鎭撫司

左右中前後五所

軍器局【城西南隅】軍儲倉

預備倉

錢帛庫【在中前所】鹽場百戶所【城東南七十里塔山口】

鐵場百戶所【城西七十里糜子峪】中前千戶所【城西三十里宣徳五年建】

中後千戶所【城東六十里宣徳五年建】

漏澤園

開原備禦都司【在城三萬衛西南】

三萬衛【洪武二十三年指揮劉顯創建】

經歷司

鎭撫司

左等五千戶所

中中等三千戶所

軍器局【衛治街東】

軍儲倉

預備倉

錢帛庫

鹽場百戶所【蓋州平山】

鐵場百戶所【威寧營東】

遼海衛【洪武二十五年指揮阮瑢創建】

經歷司

鎭撫司

左等五千戶所

右右等四千戶所

軍器局【衛治西】

軍儲倉

預備倉

鹽場百戶所【海州西南】鐵場百戶所【甜水站北】

漏澤園

安樂州

開原馬市二

女直馬市【永樂初設城東屈換屯成化間攺設城南門外西】

達達馬市【城西成化間添設於古城堡南嘉靖三年攺於慶雲堡北】

中固備禦都司【城西南隅】

鐵嶺備禦都司【在城慶雲門北東街】

鐵嶺衛【城北隅洪武二十一年設遼東北城二十六年移今治】

經歷司

鎭撫司

左右前後四所

軍器局【城東北隅】軍儲倉

預備倉

錢帛庫

鹽場百戶所【蓋州衛八角湖】鐵場百戶所【奉集堡城南二百一十里】

泛河中左千戶所【城南三十五里】

懿路左左中二千戶所【城南六十五里】

漏澤園

泛河備禦都司【在城所治東北隅】

懿路備禦都司【在城所治東】

蒲河備禦都司【在城所治東】

撫順備禦都司【在城所治東】

沈陽備禦都司【在城衛治東】

沈陽中衛【城東南隅元總管府舊址】

經歷司

鎭撫司

左右中前後五所

軍器局【衛治西北】軍儲倉

預備倉

錢帛庫

鹽場百戶所【海州衛梁房口】鐵場百戶所【安平山城東九十里】

撫順千戶所【城東一十八里】撫順所倉

預備倉

撫順所馬市一

達達馬市【城東門外一里】

蒲河中左千戶所【城北三十里】

蒲河所倉

預備倉

軍器局

海蓋備禦都司【在海州衛西北隅】

海州衛【城西北隅】

經歷司

鎭撫司

左右中前後五所

軍器局【衛治東南】軍儲倉

預備倉

錢帛庫

鹽場百戶所

鐵場百戶所

蓋州衛【城中】

經歷司

鎭撫司

左右中前四所

軍器局

軍儲倉

預備倉

錢帛庫

鹽場百戶所【在城西四十里】鐵場百戶所【在城北九十里】

漏澤園

金復備禦都司【在金州衛西南隅】

復州衛【城中】

經歷司

鎭撫司

左右中前四所

軍器局【西門北】軍儲倉

預備倉

錢帛庫

鹽場百戶所【城西四十二里】鐵場百戶所【城北】

漏澤園

金州衛【城東北隅】

經歷司

鎭撫司

左右中前中左五所

軍器局【城東北隅】軍儲倉

預備倉

錢帛庫

鹽場百戶所【城東北一百三十里】

鐵場百戶所【在城東一百三十里】漏澤園旅順口

○監苑【監六苑二十四】

永寧監

淸河苑

深河苑【以上一監二苑見存】

已革監苑

升平監

甘泉苑

安山苑

河陰苑

古城苑

新呂監

夾河苑

龍臺苑

耀州苑

駝山苑

遼河監

黃山苑

沙河苑

馬鞍苑

石城苑

長平監

平川苑

新安苑

廣安苑

平山苑

安市監

南丰苑

髙平苑

長川苑

名山苑

○學校

儒學

書院

社學

儒學【一十四書院六附】

都司學

廣寧衛學

廣寧右屯衛學

義州衛學

廣寧中左屯衛學

寧遠衛學

前屯衛學

三萬衛學

鐵嶺衛學

沈陽中衛學

海州衛學

蓋州衛學

復州衛學

金州衛學

啟聖祠

尊經閣

都司學【前代無考元儒學舊基在都司後洪武辛酉開建今地壬戌都指揮潘敬葉旺創建廟宇髙廣建學捨永樂壬辰都指揮巫凱塑先師以下像正統丙寅都督王祥重修景泰癸酉禦史謝燫建尊經閣成化辛卯副總兵韓斌重修乙未禦史潘宣攺造祭器弘治壬子禦史宋�建四齋東西號房癸丑鑿泮池戊午禦史羅賢攺建欞星門辛酉禦史車梁建尊經閣正徳乙亥禦史劉成徳修廡像設雅樂嘉靖己丑禦史王重賢拓其南方壘石爲山鑿泮池嘉靖甲午禦史常時平開拓尊經閣後地基數十丈增置尊經閣五間嘉靖丁酉禦史史褒善重修殿廡堂齋泮池三面坊牌】

都司廟學碑記

都司文廟新置雅樂記

增修學宮碑記

廟學重修記

都司廟學碑記

【大學士】秀水呂原

皇明奄甸區夏偃兵息民自京都達於郡縣莫不建學立師其或設武衛而無郡縣者亦莫不有學何其盛也粵稽三代學校與軍旅常相關焉故王制雲天子將出徵受成於學執有罪反釋奠於學以訊馘告魯頌云旣作泮宮淮夷攸服亦見文武之道合而一也後世弗循古典文武之教歧而爲二事於武者詆文士爲迂闊事於文者陋武士爲麄戾有國家者亦或別立武學而以前代名將祀是豈知學校軍旅相關而文武無異道哉今遼東都司治卽舜營州之域秦漢時已爲郡縣唐置都督府遼置東平郡金置遼陽府皆以爲京元爲遼陽路置行省焉國朝混一之初設都指揮使司以統諸衛顧惟武功修而文教不可以緩也遂於洪武辛酉命都司建學是年都司官鳩工庀材刱立黌宮越明年壬戌建大成殿兩廡戟門戊寅重建明倫堂志道據徳依仁遊藝四齋神廚射圃永樂壬辰始繪聖賢像規制固已略備矣景泰癸酉禦史謝君燫建髙閣四楹於明倫堂後構屋二十間爲諸生藏修所天順戊寅禦史桂君怡爲龕於兩廡己卯禦史田君景暘再加整葺蠹者易之壞者補之漫漶者新之煥然完好遼東學校莫有過焉者矣夫事有似緩而實急者學校是也遼東之地屯營戍以控夷持憲節膺閫寄者率以甲兵錢谷爲職又奚暇計學校之興替哉今諸君取常情所緩者而急之詩書禮樂三綱五常皆於是乎講明非特衿佩諸生得以從容涵泳而介冑之士亦得踴躍歆慕彜倫彰而風俗美人材之出者文以飾治武以禦侮所謂文武一道於是乎見矣昔君嘗與山東按察司僉事胡君鼎李君琮右參將都督僉事劉君端曰學校興人材盛今規制備而無所垂示何以啟來者繼興於有永乎僉韙之都指揮使夏君霖同知寧君榮僉事巫君英力贊之乃以訓導張升所述始末走書幣來京請爲之記遂書此俾勒諸石焉天順己卯六月立石

都司文廟新置雅樂記

劉成徳

上古大道渾淪樂未有也稽諸黃帝造律呂堯作大章舜作九韶發至和之徳遂萬物之情於是天下大和蓋至樂和而至治之應有如此者故夫子自衛反魯然後樂正雅頌各得其所萬世之下得被至和之休者夫子之功也昔周公功在王室成王以天子禮樂祀之況夫子祖述憲章上律下襲而反不得成王之所以報周公者而享之𨿽知夫子而不知所以爲報也洪惟憲宗皇帝卓越千古見髙百世詔天下孔子廟祀加六佾爲八佾增九豆爲十二卽遣學士王獻詣闕裏行釋菜禮禮告於廟庭樂舞器�之�崇兩畿十三省府學皆然也惟遼東都司僻在一隅侑祀之樂雜用淫哇夫以肅肅廟庭而可以淫樂褻乎哉余按是邦專教事敢恝然以無意乎於是考典禮遵制度俾之守巡都司規畫之庀材鳩工因才委任乃召生員張振紀孫寬訪於東山之麓得桐梓云楸作琴瑟材采南山靑石礪之爲玉磬材鍾【鍾﹕鐘】則自爲規制隸書於上鎔之於冶然後發以聲音引以麾旌擊以祝敔文以琴瑟從以簫管節以金石和以塤篪勤以干戚舞以羽旄及樂舞冠袍之屬一皆責成智巧技藝之工成造規畫之法於淳朴中求文彩而侈靡不屑焉祭器先十日備預選修潔生徒量其資性才識而器使之務使節文習熟大小相成始終相生一倡一和淸濁髙下相爲經緯執其干戚習其俯仰順其屈伸行其綴兆要其節奏行列必正進退必疾耳目聰明血气和平所以崇廟祀之典也祭前五日諸士子習祭儀於明倫堂舞干羽於堂下余與守巡二道監視之見其禮度修聲音正性情舒故曰聲音者生於人心者也情動於中故形於聲聲成文之謂音安以樂其政和而聲音之道與【脫政字】通矣記曰惟君子爲能知樂審聲以知音審音以知樂審樂以知政而治之道備矣故先王之制禮樂也非極耳目之欲將以教民平好惡而反王道之正也嗚呼物之感人也無窮人之好惡也無節則知誘物化悖逆鄙詐之心作淫泆禍亂之事興此世教之所以衰風俗之所以不美也故先王旣道之以禮樂而又輔之以刑政有由然矣故易曰聖人感人心而天下和平是故聖人禮樂之治亦不過感通人心修舉刑政而和樂其心志焉耳今祀事明禮樂彰法度著好惡平人心和合敬同愛而王道得矣故曰暴民不作夷狄率服兵革不試五刑不用百姓無患天子不怒如此則樂達矣今聖天子興禮樂以化天下報夫子以天子禮樂余於東遼慨其久缺而始刱之蓋樂者所以象功徳也其功大者其樂備其治辧者其禮具吾夫子之功徳固所宜然卽是雅樂之作而不雜之淫褻則所以化殘暴之習移澆漓之俗達教化之遠而與民同之將無紀極也吾遼之士民幸無忽焉於是乎記

增修學宮碑記

【參議】吳郡查應兆

嘉靖庚寅歲侍禦古瀛朱公孔陽觀風遼左憲度聿修兼董學政丕振教化一日詣閫司學宮曰厥惟養賢是取諸易之頤頤之義大矣哉盍備諸乃視宮路維南有山初成屹而拱曰胡爲乎童哉布令載築載培繁植艸木髙下錯列英華炳若蓋取諸賁賁者飾也文之敷也其曰文明以止人文也又曰君子以懿文徳美哉其形而著乎見山下有沼惟墳曰胡爲乎燥也於沼之傍爰卜其泉爰鑿其井以汲以引勿幕有孚水乃鍾蓋取諸大畜畜者大容受也甃井者修也引而靡竭者習也君子多識前言往行以畜其徳淵哉其本乎見堂室以後無間嘆曰奚若是隘隘匪君子所由乃相宮址乃購民居旣辟旣廣俾之寬衍蓋取諸益益者益所未充也其曰益徳之裕也又曰寬以居之言優優如也博哉其恢恢乎有餘也哉又擬形以肖名以山爲龍顙池爲龍吻兩井爲龍眼法變化也作亭以覆梁額曰仰髙以山巍巍譬道峻極顒聖模也曰景行以路蕩蕩譬道歸極遵洪範也夫明王設校以布經訓憲臣推廣以宣徳意圖養育俊髦卒於成學是故文學之輿也畜學之器也寬學之廓也仰學之則也景學之履也變學之融也用是以養養道斯備夫養成之學以致用也龍體之變以時勤也故曰頤之義大矣哉侍禦公代後以設教尙象以盡意鼓舞以立方其至矣乎今玆多士朝夕是遊當觀象思體玩義舞繹圖惟不悖以全厥學若時登庸期爲國華爲令器爲弘基爲嶽爲逵爲龍爲光隨地而見以驗厥學斯無忝國典無負憲令多士其勗哉教職劉紀張礜楊鵬曁諸生王尙說輩三百餘人聞餘言拜而受之請勒諸石嘉靖九年六月立

廟學重修記

【苑馬寺卿】交河馮時雍

丙申冬十二月乃【乃﹕九】日澶淵史柱史奉命來按遼左越三日率諸寮謁文廟禮成九【九﹕乃】升階周旋回視殿宇廡廊楹桷摧頹瓴甓敗脫簾櫳不偶丹雘磨滅砌闌靡泐欞星東欹旣而折旋齋捨屋倒壁傾鞠爲茂艸乃登堂進諸生語曰學校教化本原之地朝廷所以毓人才責治效於後日顧如此甚弗稱斯典守者之羞也俟徐圖之諸生皆諾閱丁酉春三月柱史乃按金復諸州旣返廣寧諸部沿邊鎭堡靡不披歷由是抵遼凡錄冤賑窮摘姦遂良閱武較文事旣周至乃申告於守巡三司曰文廟之廢墜甚矣失今不治將遺士庶之憂盍亟圖之遂授之略諸司領命惟虔乃選文武之良以綜理其事卽日召匠氏物土掄材輸陶取礪徵役於籍需財於府而不泛不濫僅三閱月而工畢適秋祀上丁之辰柱史復率諸寮承祀事但見殿宇廡廊煥然整飭禮樂衣冠秩然就列神人於是乎胥悅而禮成焉翌日卽有開原之行時署教事陳洪範率諸生走公署請於予曰廟學之廢久矣今復更新諸生樂育有地願徵一言以志不忘予備員苑寺目覩其事不能辭乃爲之記夫天下之事成其始者未必能保其終之不敝保其終者實所以能成其始之維新斯二者互相爲用要其存主則同一重道崇文之意也遼左文廟之刱始於洪武十七年百五十年於玆凡三爲修飭是役也柱史豈得已哉蓋嘗見夫公署之剏於有司者始則規模宏麗歲久能無敝乎典守者顧不亟爲之坐視大敗不可收拾乃極力窮土木搜財用工甫畢而民亦勞止矣蓋惟念罔在民役志它圖故樂因循而陰以籌己之私而明以罔人公論將誰予乎是故春秋之法祥瑞不書獨於土木之工必書何也勞民動眾國之重事也必書之者見是役之興必不得已也不然則必在所不予也遼左廟學之廢久矣久則愈敝不亟爲之勞民傷財容有紀極予故知是役之興柱史甚不得已也慮深而憂長也乃若雲中之弄兵二鎭之告急网維斯徹萬目就隳民之弗卹而賦役繁興是豈獨下之罪哉予故潛書此以爲擅興土木之役者之鑑是爲記

廣寧衛學【金遼以前莫考元置廣寧府路儒學舊址在廣寧右衛西北元季毀於兵國朝設儒學仍舊址爲正統辛酉都禦史王翺攺建於鎭東堂之右成化間都禦史滕昭彭誼參議尙絅郎中毛泰重加修葺巡按禦史王嵩新造祭器弘治間副使李貢添設樂器正徳間都禦史劉憲復增號捨新制泮宮嘉靖戊子都禦史潘珍復鑿泮池於欞星門外長六丈闊三丈引大惠泉注之】

廣寧建學碑記

廣寧建學碑記

【翰林侍講學士】臨川王英

詔守廣寧徵虜前將軍中軍都督同知曹義創建儒學義受命惟謹捐己貲募工取材伐木石陶瓦甓百費皆具乃相地得鎭城譙樓之右厥土髙爽創夫子廟兩廡欞星及明倫堂齋捨府庫之屬而廟與廡列聖賢之像制度弘偉煥然一新初廣寧無學校義與參將胡源劉端奏請建學立師以教導其人遂得請義等乃竭力經營會都察院右副都禦史王公翺以總督兵務至廣寧曰立學興教事不可緩飭勵諸將校亟成之八年秋七月教授鄭祥訓導盧茂謀刻石以紀功而王公具其始末屬予爲記廣寧古幽州地迨元置廣寧路其地廣袤守以重關峙以疊暲繚以大海昔時漢胡雜處人性獷悍冠裳異制習俗尙武爭以射獵爲生詩書禮樂之教蔑然不聞也我太祖髙皇帝以聖徳膺天眷以神武定四方汛掃殘胡統一華夏拓遼地置兵衛守以大將列聖相承文謨武烈重光昭宣邊城萬里烽堠無警聖天子嗣天歷服徳教弘敷仁恩覃布民物阜安蠻夷賓服治教底於太平而遼之諸衛兵彊將勇所守益固乃創學宮於廣寧使山海之區其人益知尊聖人之教以惇禮義篤忠孝務仁信而風俗歸厚焉嗚呼盛哉創始之功蓋超越乎前古而貽謀則及於永久者也廣寧之人與其將士必率循其教而爲師必大振其道庶幾無負於立學之意也故於學成官書其實以示後來乃不辭而記之王公字九皐以都憲理兵事政令嚴肅諸將校用奮揚威武邊隅以寧又以興學爲先務義字敬方爲將有勇略於學之建有勞力皆可記也故並爲之書

廣寧右屯衛學【新建學在衛治東南甲午巡按禦史常時平奏至巡按禦史王珩建立見除教官】

義州衛學【先代無考大徳間有加封先師碑國朝正統間卽其舊址建立廟學以後守備施聚都督王鍇參將韓輔胡忠崔賢王京張銘禦史劉訒張問行相繼修葺廟貌森嚴學捨宏麗】

廣寧中左屯衛學【前代無考正統元年都禦史李浚創建成化間於城隍祠得元加封先師碑故知爲文廟舊址弘治間副使李貢參將胡忠備禦孫鎭重修廟學制度宏麗時鄕人文貴任陜西左布政鑄銅器爵供祀事焉】

元加封大成至聖文宣王碑

元加封大成至聖文宣王碑

蓋聞先孔子而聖者非孔子無以明後孔子而聖者非孔子無以法所謂祖述堯舜憲章文武儀範百王師表萬世者也朕纂承丕緒敬仰休風循致治之良規舉追封之盛典加號大成至聖文宣王遣使闕裏祀以太牢於戲父子之親君臣之義永惟聖教之尊天地之大日月之明奚罄名言之妙尙資神化祚我皇元主者施行大徳十一年秋七月立

寧遠衛學【前代無考宣徳五年都指揮劉斌始建廟學衛治東南景泰癸酉都督焦禮重修成化間禦史王紳陳寬檄守備劉銘備禦劉璘大加修葺】

重修廟學記

重修廟學記

【山東布政司參政】保定寧舉撰

寧遠舊本廣寧前屯二衛地宣徳戊申於此築城置衛其廟學𨿽剏立於本衛治東南但茅屋數間景泰癸酉都督焦公禮始易材而增修之至成化丙午都指揮王公銘更重修焉歷經且二十年棟宇傾頹而前屯廟學亦然弘治癸亥夏六月侍禦史南康余公奉命來按治東遼臨其地首謁夫子廟一展拜之餘遂慨然有一新之意且病其基址尙隘神路太促更欲開拓之命守備都指揮郭君振領其事先發官貲各若干以爲倡蓋郭君武弁中素著廉幹者因命乃白於欽差巡撫都憲濟南張公公嘉而許之郭君卽銳意率作焉凡百料作工食之費悉出經畫不斂於眾而自足力役𨿽徵於下由平日能得眾心是以趨事者不告勞易貿民地南北三十丈許東西半之基址益以開闊神路益以寬爽復委百戶金鑑董其役興事於秋首向之傾頹者皆撤而新之未備者皆增而置之自正殿而下東西爲兩廡前爲戟門爲泮池泮池之上爲橋道最前爲欞星門門之左右各建坊扁截然攺觀由是廟貌學宮蓋將完美矣未幾而郭君總戎河東余公巡歷滿期甲子秋八月侍禦史保定楊公奉命代至視其前修有未備者悉寄諸守備都指揮耿君賢而修理之以終其事耿君遂領命焉凡所寄者盡爲整飭但見殿宇淩空金碧耀日規制宏麗傑然於山海之東吾道增輝士類吐气今當落成之日旣而郭君謂是役實關風化不可無述取繪圖式乃尋遣指揮陳鉞科舉生員李桂走幣徵焉予亦樂聞盛事義不容以不文竊惟學校所以育人材人材所以資治化故學校乃臨政者之先務而吾夫子實萬世斯道之宗主顏曾思孟以下諸賢皆有功於斯道者廟以安之貌以像之官家之卹祀報功吾人之希賢仰聖胥此焉賴可坐視其敝而不加之意耶肆惟我國家定制兩京皆立國學府州衛邑亦皆立學有學必有廟𨿽窮荒絕塞亦所不略意蓋以此寧遠𨿽云邊地去關不二百里山水秀發鍾而爲人才馳聲科目後先相望今之士覩宮墻之壯麗感上人之作興安知不從此而人才益盛乎其前屯廟學增修功成與是衛同一時要之皆張公及余楊二公之命郭君成始耿君成終之力也予於是知諸公之用心可謂急所先務而郭耿之能可謂髙出羣類者矣是役也憲副太平李公及僉憲寧海王公嘗措貲助之其功亦有不可沒者故撮其大槪爲記以紀歲月云爾若吾夫子道徳功業載諸簡編者前人亦旣道之詳矣予何敢贅言

前屯衛學【前代無考舊在城西北隅成化辛丑禦史王嵩廢圓通寺址攺建禦史陳寬檄守備王銘備禦盛名董役增展廟貌巍然弘治癸亥禦史余廉復檄守備郭振備禦馬翔指揮鄧徳建學捨鑿泮宮焉】

三萬衛學【元有文廟舊址在今三萬衛北街有大徳加封碑記洪武二十五年始創艸宇三楹三十一年開設學校永樂四年備禦都指揮儲欽仍舊址更建成化二十二年都指揮王遠重修】

鐵嶺衛學【前代無考】

沈陽中衛學【前代無考正統二年都禦史李浚開設在衛治東後都指揮田進劉璘重加修焉】

海州衛學【洪武十八年指揮劉成創建宣徳元年遷城西門內成化五年副總兵韓斌都指揮文寧重修弘治五年巡撫李公遷城東南隅】

蓋州衛學【前代無考洪武癸亥指揮吳立張良佐創立在衛治東南隅】

復州衛學【前代無考舊在城東南隅洪武二十八年開設正統元年遷於城西北隅備禦都指揮李通建指揮靳通重修】

金州衛學【前代無考洪武十七年創建於衛治西南正統二年指揮左讓遷於城東南隅】

敬一箴序

敬一箴序【一十四禦史常時平隨學建立】

聖制敬一箴序

夫敬者存其心而不忽之謂也元後敬則不失天下諸侯敬則不失其國卿大夫敬則不失其家士庶人敬則不失其身禹曰後克艱厥後臣克艱厥臣五子之歌有云予臨兆民如朽索之馭六馬爲人上者柰何不敬其推廣敬之一言可謂明矣一者純乎理而不雜之謂也伊尹曰徳惟一動罔不基徳二三動罔不凶其推廣一之一言可謂明矣蓋爲元後受天付托承天明命作萬方之君一言一動一政一令實理亂安危之所系若此心忽而不敬則此徳豈能純而不雜哉故必兢懷畏愼於郊禋之時儼神明之鑑察發政臨民端莊戒謹惟恐拂於人情至於處獨之時思我之咎何如攺之不吝思我之徳何如勉而不解凡諸事至物來究夫至理惟敬是持惟一是協所以盡爲天之子之職庶不忝厥祖厥親由是九族親之黎民懷之仁澤覃及於四海矣朕以衝人纘承丕緒自諒徳惟寡昧勉而行之欲盡持敬之功以馴至乎一徳其先務又在虛心寡欲驅除邪逸信任耆徳爲之匡輔敷求善人布列庶位斯可行純王之道以坐致太平之至治也朕因讀書而有得焉乃述此以自勗云人有此心萬理咸具體而行之惟徳是據敬焉一焉所當先務匪一弗純匪敬弗聚元後奉天長此萬夫發政施仁期保鴻圖敬怠純駁應驗頓殊徵諸天人如鼓答桴朕荷天眷爲民之主徳或不類以爲大懼惟敬惟一執之甚固畏天勤民不遑寧處曰敬惟何怠荒必除郊則恭誠廟嚴孝趨肅於明庭愼於閒居省躬察咎儆戒無虞曰一維何純乎天理弗三以三弗二以二行顧其言終如其始靜虛無欲日新不己聖賢法言備見諸經我其究之擇善必精左右輔弼貴於忠貞我其任之鑑別必明斯之謂一斯之謂敬君徳旣修萬邦則正天親民懷永延厥慶光前裕後綿衍蕃盛咨爾諸侯卿與大夫以至士庶一遵斯謨主敬協一罔敢或渝以保祿位以完其軀古有盤銘目接心警湯敬日躋一徳受命朕爲斯箴拳拳希聖庶幾湯孫底於嘉靖

啟聖祠

尊經閣

書院

遼左書院

遼左習武書院

崇文書院

仰髙書院

遼右書院

蒲陽書院

遼左書院【在都司西南弘治甲寅禦史樊祉創建右參議杜整爲之記禦史汪賜劉成徳葛禬楊百之王重賢常時平曾銑相繼修葺作養人材】

遼左習武書院【在都司西北巡按禦史王重賢建】

崇文書院【廣寧城西二里弘治間都禦史張岫副使李貢就廢興教寺故址建之都禦史張瀹重修】

仰髙書院【廣寧城內舊爲巡撫公署嘉靖己丑巡撫潘珍率僉事王舜漁攺建旣成乃擇諸生居之餼廩有程課業有章學者多所成就】

遼右書院【在錦州城弘治癸丑巡按禦史樊祉建】

遼右書院記

遼右書院記

【給事中】義州賀欽

弘治癸丑秋南燕繡衣樊公按治東土以教育人才爲首務乃選考河東西諸生之優等者庠各有差建遼右遼左二書院以分處之讀書其中以相切磨期於僻壞之士咸克造就延學行老成師儒主之復命官典其薪米共億之費院額之扁巡撫都憲河東張公九云之所署也樊公臨古宜枉顧病夫請爲遼右書院記欲成諸生而久斯院辭以迂鄙不足辱命繼而托分守參戎金臺王公彥箴懇求不已乃爲一言夫古今之道一而古今之學不能一蓋古之學者將以明此道而體於身足乎己而及乎物非若今之學者務誦數工織組要聲光徼利祿而已此義利正邪之分而治道隆污生民休戚之所系焉者予竊感焉不能苟同流俗謹取紫陽文公之教於白鹿者躬勉以誨子弟曁館下之生聞諸人不迂闊之者鮮矣今樊公之記斯院乃不我迂而惓惓以之爲托公其有意於法古乎則亦遵文公之規而已蓋其所示五教之目爲學之序修身處事接物之要炳然具在至所謂誠明兩進敬義偕立其丁寧之意愈覺深切諸生由是以進髙乃志正乃學實乃功以祛習俗趨利之故陋吾知徳成而才富體立而用行進足以匡吾君而澤吾民退足以化其鄕而善其俗夫然後古聖垂教之意可以不悖朝廷育才之心可以無負而樊公之建斯院與夫從事而成之者亦皆有光於無窮矣嗟夫此固諸生之所以成而斯院之所以久者與書曰事不師古以克永世匪說攸聞故敢以是爲諸生勸敢以是爲將來告樊公名祉字介福丁未名進士是役也提調者參戎王公銘督工則都閫魯公勛云

蒲陽書院【在蒲河城嘉靖十三年禦史常時平建】

社學【二十五】

遼陽社學六

廣寧社學四

遼陽社學六【左衛在泰和街西右衛在肅淸街北中衛在安定街西前衛在鼓樓西後衛在鎭遠街西東寧衛在衛治東禦史楊滋建】

廣寧社學四【俱巡撫潘珍建】各衛社學【隨衛建立】

○關梁

遼陽

【橋六關三】鎭遠橋【鎭遠門外】升平橋【西關外】升仙橋【平夷門外】安定橋【安定門外】連山關【城東南一百八十里朝鮮入貢之道】鴉鶻關【城東三百三十里】刺楡關【城南一百七十里】梁水橋【城東北三里】稠柳河木橋【城北六十里】

沈陽中衛【橋七關一】

渾河木橋【衛南十里】沙河木橋【衛南四十里】蒲河木橋【衛北三十五里】撫順關【在撫順所東三十里建州夷人朝貢出入】泛河橋【泛河所南一里】小橋【泛河所南三里】淸河橋【懿路所南關】泥溝鋪橋【懿路所南三十里】

鐵嶺衛【橋三】

柴河橋【衛北三里】遼海橋【衛南十五里】周勝橋【衛北十里】

開原【橋八關五】

山頭關【三萬衛南六十里】淸河關【城西南六十里】淸河橋【南門外】馬鬃河橋【城西三十里】亮子河橋【城西五十里】三山橋【城南三十五里】慶雲橋【西門外】太平橋【南門外】安遠橋【北門外】和陽橋【東門外】廣順關【城東六十里靖安堡】新安關【城西六十里慶雲堡】鎭北關【城東北七十里】

海州衛

【橋八關一】沙河橋【衛城西十里】八里河橋【衛西南八里】夾河橋【衛西南二十里】橋頭橋【衛西南七十里】楊家橋【衛西南七十里】三岔河橋【衛西七十里】通河橋【衛西一百二十里】新河橋【衛西一百三十五里】大片嶺關【衛東一百一十里】

蓋州衛

【橋六關三】淸河橋【南關外】新安河橋【衛南九十里】堝頭河橋【衛南二十五里】熊嶽河橋【衛南六十里】張果老橋【衛南四十里】仙人橋【衛南五十里】石門關【衛東七十里】梁房口關【衛西北九十里海運舟由此入遼河】連云島關【衛西一百五十里】

復州衛【橋三關一】沙河橋【衛南八里】眞武橋【衛東門外】北淸渡橋【衛西南四十里空洞天成居人利涉】欒古關【衛南六十五里】

金州衛

【關三】哈思關【衛南一十八里】蕭家島關【衛東北一百五十里】旅順口關【衛南一百二十里海運舟至此登岸】

廣寧【橋十八關三】

平遠橋【在湖溝鋪東三里】廣濟橋【城東盤山驛東十五里】通濟橋【城中鼓樓南】新橋【靖遠門南正徳年間魯祥重修】經濟橋【城內東】秀水橋【迎恩門外】觀瀾橋【泰安門外】長春橋【拱鎭門內北】大惠橋【永安門內】迎秀橋【拱鎭門外】拱辰橋【教場南】會流橋【經濟橋南長春大惠二流至此合而爲一正徳間李溱重修】鄰泮橋【儒學泮宮西】平洋橋【髙平驛東二十五里】羊腸河橋【城東三十五里】四塔橋【城南九十里】十三山橋【城南九十里】分水嶺關【城北八里】白土廠關【城北七十里】魏家嶺關【城西北六十里】火燒橋【城東二十五里】

寧遠衛【橋一】

髙橋【衛東六十五里】

前屯衛【橋二】

板橋【衛西北四十里】火燒橋【衛西三十里】

右屯衛【橋三】

龍王廟橋【衛東三里】幹河上得橋【衛北五里】枯淩河橋【衛東一里】

義州【橋三】

通遠橋【南門外山川壇南】閱武橋【城門外參將胡忠建】淩河橋【北門外胡忠建】錦州【橋二】

石橋【城東七十里】淩河橋【城東十五里】

○坊表

遼陽城九門各一【平夷坊平夷門裏廣順坊廣順門裏永智坊永智門裏安定坊安定門裏泰和坊泰和門裏迎恩坊肅淸門裏武靖坊武靖門裏鎭遠坊鎭遠門裏無敵坊無敵門裏】按臨總會坊【在肅淸門裏】揚武【都司門東】威振【都司門西】三韓閫寄【都司門前】肅寮【察院門西】貞度【察院門東】旬宣【舊布政司西】簡閱【太僕寺東】塞淵【太僕寺西】興賢【學東】育才【學西】化龍【學前】稅課司坊【在鐘樓北】遼陽在城驛坊

升平橋坊【西關外】

廣寧城四門各四【春和泰安承恩拱鎭】街坊四【長安日近北鄙風淸遼海壯觀醫閭形勝】肅寮【都察院東】貞度【都察院西】節鎭【會府前】三韓司令【總鎭府東】五路具瞻【總鎭府西】鎭守坊二【太監府東西】經國【戶部分司東】籌邊【戶部分司西】北鎭廟坊【城西】

義州城街坊四【安寧理平順義泰安】

錦州城街坊四【迎恩永安寧遠廣順】

寧遠城街坊四【景陽崇敬懷遠靖邊】

前屯城街坊四【永安治政承恩貞節】

開原城街坊四【迎恩安遠和陽慶雲】興賢育才【文廟東西】

鐵嶺城街坊四【寅寶如祇陽明寧遠】

沈陽城街坊四【永寧迎恩鎭遠靖邊】

海州城街坊四【廣濟迎恩淸化拱辰】

蓋州城街坊三【宣武安仁崇義】

復州城街坊三【武靖善寧永安】

金州城街坊四【泰和海寧承恩永安】

進士坊

遼陽一十七【爲顧能周正丘霽邵奎胡深畢用李恭髙升佟珍魯義王鉉孫盤髙文豸佟應龍魯綸徐景嵩劉悌立】廣寧四【爲陳琳馮裕傅鑰安永淸立】義州四【爲髙岡賀欽範正陳珍立】錦州五【爲王輔孔斌文貴李珍張文錦立】寧遠一【爲陳壽立】開原二【爲雷升郭宗立】蒲河一【爲張經立】沈陽一【爲範鏓立】海州一【爲寧杲立】蓋州一【爲陳鑑立】

舉人坊

遼陽三十六【爲張升顧能周正丘霽胡深邵奎李恭李深孫達潘全髙升袁壽佟珍畢用孫義魯義陳昂耿福宋全韋恭翟達王鐸崔鑑王淵劉澄韓轍孫盤李文繡王璽王鉉李朝陽盛時雍陳羨徐文亨張彥良萬善立】廣寧一十五【爲陸本吳哲吳珍陳琳潘輔傅鑰張■﹝目署﹞張皡安永淸張云霖齊宗道齊宗賢杜矩劉徳芳韓文徳立】義州九【爲賀欽張鉞髙岡範正劉玠陳珍杜謹梁明王翔鳳立】錦州七【爲文廣王輔程鎡孔斌文貴李珍沈恩立】寧遠一【爲陳壽立】開原二【爲雷升郭宗立】蒲河一【爲張經立】沈陽二【爲郭斌範鏓立】海州三【爲丁�寧杲李伯通立】蓋州一【爲傅直立】金州一【爲邵奎立】

仕宦坊司諫坊二

【爲給事中魯綸徐景嵩立】繡衣坊【爲禦史胡深立】牧民三正坊【爲知府韓轍立】荊南邦伯坊【爲知府盛時雍立】澗松晚翠坊【爲徐給事中父鏞立】桑楡淑景坊【爲劉主事父洪立以上俱遼陽】繡衣坊二【爲廣寧吳哲吳珍立】司諫坊【爲給事中傅鑰立】敕封坊三【二爲傅給事中父景立一爲安主事父祿立】繡衣坊亞卿坊【爲錦州文貴立】都諫坊大司寇坊【爲寧遠陳壽立】都憲坊繡衣坊【爲海州寧杲立】戶部主事坊【爲海州劉潢立】學士坊【爲蓋州陳鑑立】

武選坊

遼陽八【爲韓璽崔賢莊椿徐載李景良崔世武韓承慶劉大章立】海州二【爲孫文朱璽立】

貞節坊

遼陽四【爲劉氏金氏張氏李氏立】義州一【爲楊氏立】

孝子坊

遼陽二【爲劉鼎劉定立】廣寧一【爲李用立】前屯衛一【爲生員宮守禮立】

尙義坊【爲寧遠吳英立】

○驛傳

遼陽在城驛【在肅淸門外西關內洪武十八年設左衛前所帶管】朝鮮館【在安定門外東南】夷人館【在泰和門外西南】遞運所【城西八里莊洪武二十年設右衛帶管】鞍山驛【遼陽城西南六十里洪武二十年設中衛帶管】遞運所【在鞍山站內洪武二十年設前衛帶管】虎皮營城驛【遼陽城北五十五里洪武二十一年設舊沈陽中衛正統初年調撥後衛左所帶管】遞運所【在本站內洪武二十年設後衛左所帶管】

廣寧在城驛【泰安門西北街】安夷館【廣寧城迎恩門外】遞運所【拱鎭門東街北】安插所【拱鎭門東街北】閭陽驛【廣寧城南五十里千戶潘英重修】遞運所【閭陽驛東】安插所【閭陽驛東北】盤山驛【廣寧城東四十五里】遞運所【盤山驛東】安插所【盤山驛西北】髙平驛【廣寧城東九十五里】遞運所【髙平驛西】安插所【髙平驛東】

右屯衛十三山驛【右屯衛西北三十五里】遞運所【十三山驛西北】

義州在城驛【南關街北】遞運所【城南門外東】牽馬嶺驛【義州城東五十里】遞運所【牽馬嶺驛西】

錦州小淩河驛【錦州城南三十里】遞運所【小淩河驛西】杏兒站【城西南六十里】遞運所【杏兒站南】

寧遠衛連山驛【寧遠衛東北三十二里】遞運所【連山驛東】曹莊驛【衛西南一十三里】遞運所【曹莊驛南】東關驛【寧遠城西六十里】遞運所【驛南】

前屯衛沙河驛【前屯衛東北四十五里】遞運所【沙河驛西】髙嶺驛【衛西南三十五里】遞運所【髙嶺驛北】

開原在城驛【南門西】遞運所【三萬衛城南門外】中固撫順驛【開原城南四十五里】遞運所【中固城東】

鐵嶺衛嚚州驛【鐵嶺衛西關】遞運所【西關】懿路驛【南關】

沈陽在城驛【衛治西南隅】遞運所【城西四里】

海州在城驛【西關】遞運所【衛北門外】牛莊驛【衛西四十五里】遞運所【牛莊驛南】沙嶺驛【衛西八十九里】遞運所安插所【俱在沙嶺驛南】

蓋州在城驛【南關】遞運所【驛西】熊嶽驛【衛南六十里】遞運所【驛西】耀州驛【去衛六十里】遞運所【驛南】五十寨驛【衛南一百二十里】遞運所【五十寨驛西南】

復州在城驛【南關】遞運所【驛西】欒古驛【衛南六十里】遞運所【驛南】石河驛【衛南一百二十里】遞運所【驛西】

金州在城驛【衛治東南】遞運所【衛北門外】木場驛【衛西南六十里】遞運所【木場驛東】旅順驛【衛西南一百二十里】遞運所【在旅順口北城】

○祠祀

神祠

八蠟廟二

旗纛廟十二

北鎭廟

賢祠

先師廟

啟聖祠

名宦祠七

鄕賢祠八

褒功祠

鄧將軍祠

旌功祠

花云忠祠

釣臺祠

神祠

社稷壇山川壇厲祭壇城隍廟馬神廟【以上隨城建立共十四所】

廣寧馬神廟碑記

廣寧馬神廟碑記

【工部侍郎】甘陵馬中錫

廣寧城南有隙地平衍不頗舊爲鎭守內臣蔬圃前太監岑章來鎭遼東下車之再明年爲正徳戊辰以馬實邊鎭重務初割其地三分之一爲廟以祀馬神袤二十丈廣十八丈周繚以垣內建正殿三楹儀殿亦三楹皆塗丹繪碧嚴以神【神﹕衍文】像設左右廂各三楹皆朱其扉牖以儲籍茅儀殿之前左建旗竿一以壯威靈右建楮樓一以承月丨蠁又前爲【爲﹕券】大門一以通神道旁小門二以達廣陌其西偏復割廟地三分之一區別以墻辟門通廟居道流以守之內建室前後各三楹爲宴息之所皆南向側亦三楹爲炊爨之所東向前亦建一門以便出入而簿正之供樊修之資不與焉財皆己捐力不官役工旣訖請予記之嗚呼天駟房星之神其來尙矣稽諸禮奉祖以春徵諸詩禱伯以戊淫祀能爾哉岑章爲中大夫奉璽書握兵柄富貴寵榮莫與爲伍𨿽傾貲以繕緇黃之宇人亦不得而非之也今乃不屑彼而惟此之務其殆能超貂璫之習而甘俎豆之味者乎矧其在鎭三年畜馬養兵不妄生事賢聲大著夷漢安之他日必有能爲之作傳以嗣太原張監軍者又豈直一祀可述而已耶

八蠟廟二【遼陽一在城隍廟內廣寧一在城外東嘉靖甲戌總兵郤永建】

旗纛廟十二【遼陽城在都司內東廣寧在譙樓西義州在衛治東北廣寧左屯衛在東南隅寧遠在衛東南前屯在經歷司東沈陽在中衛治東南鐵嶺在衛治後三萬在衛治東海州在衛東南復州在衛東南金州在衛治北】

北鎭廟【廣寧城西在昔舜封醫巫閭山作鎭幽州三代因之唐開元封北鎭爵廣寧公遼金加王號元大徳一年封貞徳廣寧王大明洪武初詔革封號止稱北鎭醫巫閭山之神建廟設主歲時祭享】

附文

詔封五鎭山

詔攺正祀神名號

敕遼東都司

重修北鎭廟記

重修北鎭廟記

祝文一

祝文二

祝文三

祝文四

祝文五

祝文六

祝文七

祝文八

具瞻亭歌

詠廟下古松

和韻

和韻

登會仙亭

和韻

和韻

詔封五鎭山【元大徳二年】

上天眷命皇帝聖旨三代以降九州島皆有鎭山所以阜民生安地徳也五嶽四瀆先朝已嘗加封惟五鎭之祀未舉殆非敬恭明神之義其加東鎭沂山爲元徳東安王南鎭會稽山爲昭徳應順王西鎭吳山爲成徳永靖王北鎭醫巫閭山爲貞徳廣寧王中鎭霍山爲崇徳應靈王仍敕有司歲時與嶽瀆同祀著爲定式故玆詔示

詔攺正祀神名號【洪武二年】

奉天承運皇帝詔曰自有元失馭羣臣鼎沸土宇分裂聲教不同朕奮起布衣以安民爲念訓將練兵平定華夷大統以正永惟爲治之道必本於禮考諸祀典知五嶽五鎭四海四瀆之封起自唐世崇名美號歷代有加在朕思之則有不然夫嶽鎭海瀆皆髙山廣水自天地開辟以至於今英靈之气萃而爲神必皆受命於上帝幽微莫測豈國家封號之所可加瀆禮背經莫此爲甚至如忠臣烈士𨿽可加以封號亦惟當時爲宜夫禮所以明神人正名分不可以僭差今命依古定制凡嶽鎭海瀆並去其前代所封名號止以山水本名稱其神郡縣城隍神號一體攺正歷代忠臣烈士亦依當時初封以爲實號後世溢美之稱皆與革去其孔子善明先王之要道爲天下師以濟後世非有功於一方一時者可比所有封爵宜仍其舊庶幾神人之際名正言順於理爲當用稱朕以禮祀神之意所有定列各神名號開列於後

一五嶽稱東嶽泰山之神南嶽衡山之神中嶽嵩山之神西嶽華山之神北嶽恆山之神

一五鎭稱東鎭沂山之神南鎭會稽山之神中鎭霍山之神西鎭吳山之神北鎭醫巫閭山之神

一四海稱東海之神南海之神西海之神北海之神

一四瀆稱東瀆大淮之神南瀆大江之神西瀆大河之神北瀆大濟之神

一各處府州縣城隍稱某府城隍之神某州城隍之神某縣城隍之神

一歷代忠臣烈士並依當時初封名爵稱之

一天下神祠無功於民不應祀典者卽系淫祀有司毋得致祭嗚呼明則有禮樂幽則有鬼神其理旣同其分當正故玆詔示咸使聞知

敕遼東都司【永樂十九年三月初七日】

北鎭醫巫閭山之神自昔靈應彰顯而衛國佑民厥績尢著獨其廟宇頹毀至今弗克修治朕心拳切夙夜弗忘敕至爾等卽擇日興工建立祠宇飭嚴祀事以稱朕崇仰之意故敕

重修北鎭廟記【成化癸卯】

【都禦史】王宗彜撰

舜卽位分冀東北醫無閭地爲幽州於時分州十有二每州必表封一山以爲一州之鎭醫無閭山卽幽州之鎭也按書傳及職方氏俱作無後變無爲巫考之廣寧志雲山在城西五里廟在山之南今驗地裏城西五里無山又云淸安寺卽今觀音閣在閭山之內去城一十二里今閣入山僅一里許則是山當距城一十里與今地裏步數正合而志云五里者傳寫之訛也今廟在山之陽去山五里四分裏之一距城三里四分裏之三唐開元號爲北鎭封山之神爲廣寧公金加封爲王以閭山之鎭密近邦畿大徳間王之上加封貞徳字歲祠與嶽瀆同元季值兵燹止遺正殿三間我皇明太祖髙皇帝洪武二十三年寢殿之南建瓦屋三楹左右司各一間別於廟東建宰牲亭神庫神廚各三間繚以垣墻春秋命有司二祭太宗文皇帝永樂十九年特敕所司徹其舊而創構前殿五間中殿三間後殿七間前又構禦香殿五間以貯朝廷之降香也通爲一臺髙丈餘周鑿白石爲欄後殿前左右各建殿五間前殿前東西各建左右司一十一間又建神馬門及外垣磚甃朱門通二層形勢入門則以漸而髙就地勢爲之也其大勢規矩比舊殊有霄壤始稱爲王號之神廟也然歷歲滋久甃瓦日脫椽木漸朽檐宇傾垂梁棟欹斜每遇霪雨漫及神座先是守臣以邊事勞瘁不暇及乃者成化戊戌今鎭守太監韋公朗自開原分守而遷是任到任之三日謁廟歷覩之惕然不寧謂前巡撫都憲陳公鉞總戎侯公謙曰吾輩奉命守是方爲是方所依今一方山鎭之神廟壞而弗安則守鎭之臣豈得自安乎是當急爲修葺斯不失爲政之務也二公是之於是命官董其事鳩工庀材凡殿宇及左右司門墻之屬腐朽者撤而易之傾斜者扶而正之損者修之葺之廢者營之補之得監鎗監丞八閩洪義總儲郎中安東金迪協守參將郡人崔勝咸加贊襄之力財用不取於所司工力不勞於軍余經始於是年秋九月落成於成化癸卯夏四月廟貌煥然一新太監公此舉使神居以寧則神力上而爲朝廷禦災捍患下而使東土奠安所及者博矣固非要福於己也告成之日太監與總戎請余紀其事以垂於後用是記之

重修北鎭廟記【弘治八年】

【都禦史】河東張岫

冀州之境由太行而東尊嚴雄峻惟醫巫閭爲諸山之冠我太祖髙皇帝建極之初主宰百神於天下名山大川皆遣使持祝文牲帛以受命告又以前代崇其號人其神者非敬神之體下詔追正以復其本號而北鎭實醫巫閭山之本號也每歲春秋祀事與嶽瀆同朝廷有大典禮大政務則遣使告焉此實聖祖之獨見而萬古不易之盛典有非前代之可及也猗歟盛哉廟去廣寧城西五里規模卑狹殿宇滲漏永樂辛丑我太宗文皇帝敕都司建立祠宇飭嚴祀事歷年旣久圮剝弗治成化癸卯禦馬監太監韋公朗來鎭東遼首謁斯廟極有興修之志𨿽已命工葺理未稱心力弘治甲寅三月旱禱之輒應公勃然謂余曰北鎭朝廷尊嚴邊方仰賴廟貌傾頹盍葺理焉具其事請命於上以成夙志於是協推素有才幹致仕指揮閔質專董其事剪拂荒蕪去阻鏟堮隳隆就夷自殿亭以下皆易之以美材復鑄銅像於中東西創鐘鼓二樓悉飾以金碧丹雘又增左右冀廊二十楹以便興獻大門五楹門之外又加牌扁一架曰北鎭之廟前展臺基加舊八丈五尺東西十三丈髙一丈五尺悉以白石砌之重門三出繚垣千堵以至齋宿庖庫簠簋罍爵無不備具木石甓瓦之需匠作工役之費悉出俸貲起工於弘治甲寅之夏畢工於乙卯之秋財不妄費人不告勞形勢以列髙亢明爽敻踰曩規由是士民商賈之登遊者一舉目而東遼之勝槪可見矣總戎李公杲義之速予以紀其事余惟義人之正路也君子由焉彼捨正路而不由者誘於利也誘於利而欲推其所有以濟於人尙不可得矧有餘力以事神乎噫此義之所以不行而行義者爲難得也今韋公以中貴重臣荷累朝之榮遇守鎭東土多歷年所獨以北鎭一廟不數年而兩新之若職務之當先者具以俸貲千緡一朝委之於不還之地而無難色卽此而觀則其平日利人濟物之心無非忘利而循義決勝運籌之謀無非行義而討不義也非素明於義而由正路之君子能如是乎不然則曰鎭守吾職也吾知不失邊備耳奚暇他爲哉視廟貌之傾頹歲時之丰凶若越人視秦人之肥瘠漠然不動於中焉其如韋公何況北鎭禮秩居他鎭之首永奠東土禦我邊疆利我邊民與五嶽海瀆同功歷代所以崇祀之者在是邊方所以依仰之者在是今韋公拳焉新其廟貌廣其規模所以仰答我祖宗得敬神之體爲千古不易之盛典者寧不又有在於是乎書其事以記之且以爲來者勸焉

祝文一【正統九年】

皇帝謹遣吏科給事中姚夔祭告於北鎭醫巫閭山之神曰予奉天育民愧涼於徳致玆久旱災及羣生夙夜省躬中心惓切神司方鎭憂憫諒同雨農以時宜任其責特玆致禱尙冀感通弘布甘霖用臻丰稔匪予之惠時乃神休

祝文二【天順元年】

皇帝遣翰林院編修李本致祭於北鎭醫巫閭山之神曰惟神毓秀鍾靈鎭玆北土奠安之功民物允賴玆予復正大統祇嚴祀典惟神歆格永佑家邦

祝文三【成化十三年】

皇帝遣巡撫遼東兼贊理軍務都察院右副都禦史陳鉞致祭於北鎭醫巫閭山之神曰國家敬奉神明聿嚴祀事所期默運化機庇佑民庶乃近歲以來或天時不順地道欠寧或雷電失常雨暘爽候或孽妖間作疫癘交行遠近人民頻遭饑饉流離困苦痛何可言惕然於中罔知攸措惟神奠鎭一方民所恃賴覩玆災沴能不疚心是用特具香幣遣官祭告尙冀體上帝好生之徳鑑予憂元元之意斡旋造化弘闡威靈捍患禦災變禍爲福庶幾民生獲遂享報無窮惟神鑑之

祝文四【弘治六年】

皇帝謹遣巡撫遼東地方兼贊理軍務都察院右副都禦史張岫致祭於北鎭醫巫閭山之神曰伏自去冬無雪今春少雨田苗未能播種黎庶實切憂惶予甚兢惕用是側身修省虔致禱祈惟神矜憫下民斡旋大造早霈甘澤以滋禾稼以濟民艱庶民有丰稔之休則神亦享無窮之報

祝文五【正徳元年】

皇帝遣中書舍人尹梅致祭於北鎭醫巫閭山之神曰惟神功參造化永鎭北土奠安民物萬世永賴玆予嗣承大統謹用祭告神其歆鑑佑我國家

祝文六【正徳六年】

皇帝謹遣山東等處承宣布政司經歷張敏徳祭告於北鎭醫巫閭山之神曰去歲以來寧濠作孽命官致討逆黨就擒內變肅淸中外底定匪承洪佑曷克臻玆因循至今未申告謝屬者四方多事水旱相仍餓莩載塗人民困苦盜賊嘯聚剿捕未平修省咎由實深兢惕伏望神玆昭鑑幽贊化機災沴潛消禎祥葉應永庇生民

祝文七【嘉靖元年】

皇帝遣彭城伯張欽祭於北鎭醫巫閭山之神曰惟神功參造化永鎭北土奠安民物玆予嗣承大統謹用祭告神其歆鑑佑我國家

祝文八【嘉靖十一年】

皇帝遣巡撫遼東地方兼贊理軍務都察院右副都禦史周敍致祭於北鎭醫巫閭山之神曰惟神鍾靈孕秀鎭奠一方陰翊國家其來尙矣朕以寡昧恭承天命十有一年於玆敬事神祗罔敢少懈顧儲宮未立恆切於懷玆者特具牲帛醴齊遣官虔禱伏望茂著神功錫予元嗣則我國家綿慶禩於無窮而神亦享福於有永矣

具瞻亭歌

初亭程啟充

髙閣倚危巓上與飛雲齊林岑罍山罪鑿斜徑吞吐日月分東西盤旋曲折下復上淩虛百丈懸丹梯聳兢數息不可到眼花神悸忽欲迷陽坡寬衍抱山腹羣峯輻輳飛寒瀑髙人指點歷畫圖結構孤亭縱心目雜芳繞徑搖晴光石龕鍾乳流瓊漿開窗攬結生靈籟陶然身世渾相忘紫芝黃石爭爛絢啼鳥落花還向面煙霞淡拖遲遊人可惜風光自流轉胡沙萬里靜邊陲鼓吹鐃歌列虎貔軍中韓範今誰是小心猶誦南山詩南山北斗屹相向維石巖巖天蕩蕩三朝出入推藎臣坐鎭華夷歸徳望嗚呼具瞻兮具瞻不在玆亭不在山中朝赫赫周師尹令人可望不可攀彌綸元化調玉燭堯封禹甸開愁顏

詠廟下古松

任洛

祠屋蒼松午多陰相攜陰下一閒吟幹承雨露參天直根結神苓入地深傍立斷碑迷艸莽人磨荒蘚認遼金殷懃愛護莫摧折恐負栽培造物心

和韻

薛廷寵

北鎭廟前古柏陰虛空時作虯龍吟山川爲爾一增勝歲月從前不計深盡日淸風頻引鶴髙秋商气自噓金錦韉玉勒上林者那識深山歲晚心

和韻

朱箎

琴尊盡日坐松陰撫景盤桓發浩吟直幹應同天地老孤標寧識雪霜深依棲況有丹霄鶴聲價猶如萬鎰金詞客十年同雨露於今回首憶知心

登會仙亭

任洛

昔年仙在此亭歌仙去亭空艸滿坡階下蒼松經歲久眼前怪石閱人多濁醪且飲催逸興浩气當時滿太和欲近淸幽種菊竹應須漸次剪藤蘿

和韻

薛廷寵

紫簫檀板洽仙歌羽騎靑幢照晚坡關海襟喉城市小江山文藻燕遊多石門雲气侵衣濕古樹禽聲應管和秋色醫閭堪攬結幽情還欲訪松蘿

和韻

朱箎

會仙亭上聽仙歌沨沨松風酒石坡雨浥塵氛天外淨山橫紫翠席前多蓬弧興劇延殘照弦管聲髙葉太和聖代河山俱受職禦香歲歲繞煙蘿

賢祠

先師廟【十四學各立】

啟聖祠

名宦祠七【廣寧在崇文書院內正徳庚辰都禦史張禴建義州在北門外廣寧中屯衛在衛治東寧遠在文廟內鐵嶺在文廟內海州在文廟內金州在東隅】

鄕賢祠八【遼陽在書院內正徳己卯參議蔡天佑建義州在文廟東文昌祠廢址前屯衛在文廟內沈陽衛在文廟內東遼海衛在衛治東南海州衛在文廟內東復州衛在文廟內金州衛在東南隅】

遼陽鄕賢祠記

遼陽鄕賢祠記

【郡人兵備副使】徐景嵩

郡所在祠鄕賢於學宮勵來學也遼故爲郡顧獨無祠非缺典與正徳戊寅秋監察禦史鳳陽髙公鉞奉命按遼下車卽垂意此舉值邊務方殷乃不果越今年己卯百度就緒人吏用和自春䢐夏膏雨以時公乃按志漢得三人流寓二人北海管氏寧平原王氏烈襄平一人河內太守李氏敏國朝三人遼陽二人萬全儒學訓導張氏升河南道監察禦史胡氏深義州一人戶科給事中賀氏欽論功與徳咸應祭法其諸不與是列者俟論定而後入懼泛及也旣已乃用前分守參議睢陽蔡君天佑議乃以遼左書院之十賢堂攺祀諸賢乃以十賢移祀於中堂蓋卽寓祠於學之意也於是分守參政王君炫曁太僕寺丞束鹿楊君睿協志同懷樂成休美凡屋宇之欹墜者階級之傾圮者戶牖之破缺者治之則已力不重勞財不重費人兩便之祠旣成二公乃以公命命某爲記辭之不得因竊嘆夫諸賢之生之不幸也又嘆夫諸賢之不幸乃有大幸也夫以諸賢之功之徳生於鄒魯宋衛諸郡將必與顏之仁仲之勇遊夏之文學同不泯矣不幸棄置是鄕漫爲榛莽髙風峻節下同凡人往來過者付之太息而公於案牘倥傯之際獨能尊而事之以風示吾人俾巍然靈光如在其上如在其左右歲時薦奠敬共登降如先聖先師詎可不謂大幸乎𨿽然諸賢在天之靈固不以祠之有無爲幸不幸然今世之士大夫之宦遊吾鄕及吾鄕之士大夫之尙友古人者非祠則無以致其向往也繼自今苟有登諸賢之堂者惕然曰某也可師某也可友拜其位則想見其人聞其風則思齊其美𨿽或不謂之諸賢之徒吾不信也反是則自暴自棄而已矣而亦何顏於諸賢哉故曰勵來學也嘗考吾遼地方自秦漢以來率爲郡縣我聖祖酌古立法乃以衛所易之一時武備雄於三邊亦旣效矣及觀學效【效﹕校】之教俎豆之習科第之盛無異郡縣容或過焉乃知聖祖睿意所寓蓋不專於武且將借文事以固吾圉也然則是祠之設豈曰小補之哉是爲記

褒功祠【遼陽城西三里莊正徳丁卯爲副總兵韓斌建】

鄧將軍祠【遼陽城鐘樓東弘治間爲都指揮鄧佐建表忠義有碑巡撫吳禎撰】

旌功祠【義州城南門外參將胡忠爲馬云葉旺立賜額旌功】

花云忠祠【復州城立】

釣臺祠【義州城北門外淩河岸南爲給事中賀欽立】

釣臺祠碑記

釣臺祠碑記

【都禦史】蔡天佑

凡有功於人者祀報之義也醫閭先生教化鄕閭者四十年異端之教不行焉鄕人爲祠祀之不謂義乎先生姓賀氏諱欽字克恭家醫閭山因號焉天性髙明幼學卽有志於古初見性理羣書朝夕玩索而有得焉乃益自信古聖經書本教躬行不可徒事誦說已也乃益厭俗學舉進士爲給事思盡厥職有犯無隱成化戊子春京師災乃上疏大路謂應天以實不以文不報遂自劾又不報乃告病歸築室圃中取古聖賢書以漸幽討非弔喪問疾不出也如是者數年大有所得乃教諸鄕人鄕人故事重佛老及諸不經之神先生旣化之乃制祀外神文俾祀而悉焚之上下翕然從之無梗焉者於是趨門墻者日益眾矣學者始至必詢其奉先祖事父兄之節苟簡則亟命攺之曰學者學何事也而可緩於是耶每謂朱子白鹿洞規爲經書機要小學書爲日用準則自修教人一本於是故異端之說無自以入而義州之俗獨美焉弘治初以大學士劉吉薦除陜西參議賜璽書假以便宜會母疾不果行乃條陳四事一曰資眞儒以講聖學二曰薦賢才以輔治道三曰遵祖訓以處內官四曰興禮樂以化天下略載行狀皆世切要鑿鑿可行疏未上而母疾不起襄事遣子上之且辭新職許之言寢識者有遺恨焉先生惟好山水每景物熙明輒攜親友遊釣淩溪之滸徜徉竟日初無外慕旣沒之五年鄕人思先生者相謂曰吾人之不爲佛老惑者先生功也吾屬幸見先生而被其教也先生往矣恐久而忘之吾不忍於吾之身而忘先生也吾子孫不幸不及見先生而不蒙其教也先生往矣恐久而不知之吾不忍吾之子孫之不知先生也淩溪先生樂所也盍爲祀祠歲時祀之使吾屬接之於目思之於心則先生之教猶在也使吾子孫接之於心則先生之教亦不敢違也嗚呼先生之功至是亦大以遠乎哉嘗聞先生之學出白沙白沙者廣南陳公甫也史謂陳公甫作詩好奇時人多宗之愚生也晚不及登白沙之堂知其人也使白沙而止於作詩好奇也則作詩好奇爲信而先生不作詩好奇所造乃其自得使白沙而不止於作詩好奇也則作詩好奇爲誣而先生不作詩好奇所造乃爲善學因並及之

薛子曰祠祀之義維何謹按東遼文廟以崇道祀北鎭以奠方祀山川以鍾靈祀厲祭以仁鬼祀城隍以麗土祀馬神旗纛以兵衛祀褒功旌功以錄績祀八蠟以祈養祀名宦以顯徳祀鄕賢以勸俗祀功徳裨國明祀咸秩祠典所繇起也然則何以出治道邪曰夫觀對越祼將而敬恪攸萃神人悅和理道暢洽往者胡人遙觀懾栗至有立鄧祠於境外者關系匪細嗚呼民知敬神則知忠君有司利導之也記曰其治辯者其禮具又曰惟賢者能盡祭祀之義言祭之重如此也

遼東志卷二

●遼東志卷三

兵食志

武備

邊略

財賦

徭役

○武備

遼東都司定遼左等二十五衛二州戶口二十七萬五千一百五十五馬隊額軍五萬二千二百八十二名步隊額軍三萬七千四百九十五名招集軍一萬三千六百二十七名屯田軍一萬八千六百三名煎鹽軍一千一百七十四名炒鐵軍一千五百四十八名寄籍民七千一百九名操馬五萬五千一百九十八匹邊墩一千六十七座

定遼左衛

戶口【七千一十三】

馬隊額軍【一千一百三名】

步隊額軍【一千五百九十一名】

屯田軍【八百五十六名】

煎鹽軍【六十三名】

炒鐵軍【一百一十八名】

寄籍民【一百二十六名】

定遼右衛

戶口【六千一百三十七】

馬隊額軍【一千三百二名】

步隊額軍【一千一百六十七名】

屯田軍【六百八十七名】

煎鹽軍【五十三名】

炒鐵軍【一百三十二名】

寄籍民【一百八十名】

定遼中衛

戶口【八千九百三十六】

馬隊額軍【一千四百四十名】

步隊額軍【七百九十名】

屯田軍【六百七十三名】

煎鹽軍【五十一名】

炒鐵軍【三十九名】

寄籍民【三百三十七名】

定遼前衛

戶口【七千五百九十二】

馬隊額軍【一千二百三十五名】步隊額軍【八百八十六名】

屯田軍【四百八十一名】

煎鹽軍【七十名】

炒鐵軍【九十七名】

寄籍民【三百三十名】

定遼後衛

戶口【八千四百七十七】

馬隊額軍【一千四百九十七名】步隊額軍【八百四十二名】

屯田軍【七百九十七名】

煎鹽軍【七十一名】

炒鐵軍【一百一十七名】

寄籍民【三百八十八名】

東寧衛

戶口【一萬五千六百三十四】馬隊額軍【二千四百八名】

步隊額軍【二百三十二名】

屯田軍【三百六名】

煎鹽軍【四十八名】

炒鐵軍【七十名】

寄籍民【一百二十二名】

自在州

戶口【一千五百三十九】

都司經歷司

寄籍民【四百八十一名】

河東集軍【一萬一千五百三名】

廣寧衛

戶口【五千九百六十八】

馬隊額軍【五百六十九名】

步隊額軍【二百一名】

屯田軍【四百名】

煎鹽軍【三十一名】

炒鐵軍【三十九名】

寄籍民【四十三名】

廣寧左衛

戶口【五千九百六十八】

馬隊額軍【一千一百六十一名】步隊額軍【一千二十七名】

屯田軍【一千二百三十八名】煎鹽軍【四十四名】

炒鐵軍【三十六名】

寄籍民【一百七十四名】

廣寧右衛

戶口【一萬六百一十三】

馬隊額軍【五百九十九名】

步隊額軍【七百三十七名】

屯田軍【五百四十三名】

煎鹽軍【三十三名】

炒鐵軍【六十九名】

寄籍民【六十六名】

廣寧中衛

戶口【五千四百九十七】

馬隊額軍【七百一十九名】

步隊額軍【三百三十五名】

屯田軍【三百一十九名】

煎鹽軍【三十三名】

炒鐵軍【六十名】

寄籍民【五十名】

河西集軍【二千一百二十四名】

廣寧右屯衛

戶口【三千二百九十七】

馬隊額軍【二百七十二名】

步隊額軍【一百二十六名】

屯田軍【五百一十二名】

煎鹽軍【三十一名】

炒鐵軍【一十六名】

寄籍民【三十七名】

義州衛

戶口【八千三百二十四】

馬隊額軍【二千一百五名】

步隊額軍【一千二十一名】

屯田軍【四百一十名】

煎鹽軍【五十四名】

炒鐵軍【三十一名】

寄籍民【七百四十七名】

廣寧後屯衛

戶口【五千八百一十一】

馬隊額軍【一千四百五十五名】步隊額軍【六十五名】

屯田軍【四百二名】

煎鹽軍【三十一名】

炒鐵軍【二十七名】

寄籍民【二百八十五名】

廣寧中屯衛

戶口【一萬四千六百二】

馬隊額軍【一千三百名】

步隊額軍【一千五百名】

屯田軍【一千二百五名】

煎鹽軍【二十四名】

炒鐵軍【五十四名】

寄籍民【五百八十名】

廣寧左屯衛

戶口【七千四百一十二】

馬隊額軍【一千六十五名】

步隊額軍【一千四百九十二名】

屯田軍【七百四十八名】

煎鹽軍【四十一名】

炒鐵軍【三十六名】

寄籍民【四百九十名】

寧遠衛

戶口【九千六百七十】

馬隊額軍【三千五百八十名】

步隊額軍【二千六百三十五名】

屯田軍【二百二十五名】

煎鹽軍【六十八名】

炒鐵軍【四十九名】

寄籍民【二百八十八名】

廣寧前屯衛

戶口【一萬二千一百九十三】馬隊額軍【二千二百六十四名】步隊額軍【一千九百三十四名】

屯田軍【六百名】

煎鹽軍【三十一名】

炒鐵軍

寄籍民【二百七十五名】

三萬衛

戶口【七千四百八十七】

馬隊額軍【六百六十名】

步隊額軍【一百一十六名】

屯田軍【三百九十五名】

煎鹽軍【五十一名】

炒鐵軍【五十四名】

寄籍民【二十八名】

遼海衛

戶口【八千四百五十五】

馬隊額軍【七百八十一名】

步隊額軍【二百三十八名】

屯田軍【三百七名】

煎鹽軍【四十一名】

炒鐵軍【五十一名】

寄籍民【三十一名】

安樂州

戶口【一千二百六十】

鐵嶺衛

戶口【九千二百六十】

馬隊額軍【三千二百五十名】

步隊額軍【一千四十二名】

屯田軍【一百八十五名】

煎鹽軍【五十二名】

炒鐵軍【三十二名】

寄籍民【五十六名】

沈陽中衛

戶口【五千六百四十三】

馬隊額軍【三千一百一十九名】步隊額軍【三千八十九名】

屯田軍【三百八十二名】

煎鹽軍【四十六名】

炒鐵軍【五十五名】

寄籍民【七十八名】

海州衛

戶口【一萬八千二百】

馬隊額軍【三千二百五十名】

步隊額軍【三千八百七十名】

屯田軍【二千二百一十二名】煎鹽軍【四十四名】

炒鐵軍【一百三十八名】

寄籍民【五百一十三名】

蓋州衛

戶口【二萬五千五百三十四】馬隊額軍【一百二十一名】

步隊額軍【二千八百四十八名】

屯田軍【一千六百七十九名】煎鹽軍【六十八名】

炒鐵軍【七十八名】

寄籍民【五百一十九名】

復州衛

戶口【七千六百四十八】

馬隊額軍【三百九名】

步隊額軍【七百一十八名】

屯田軍【一千一十九名】

煎鹽軍【六十二名】

炒鐵軍【六十九名】

寄籍民【三百八十二名】

金州衛

戶口【四萬六千六百二十五】馬隊額軍【七百六十四名】

步隊額軍【一千七百五十六名】

操馬【五萬五千一百九十八匹】

遼陽城堡官軍馬【九千五百五十五匹】

廣寧城堡官軍馬【九千三百五十一匹】

廣寧右屯城堡官軍馬【一百三十五匹】

義州城堡官軍馬【三千一百七十二匹】

錦州城堡官軍馬【二千三百三十七匹】

寧遠城堡官軍馬【三千四百二十三匹】

廣寧前屯城堡官軍馬【二千三百四十一匹】

開原城堡官軍馬【七千三百六十九匹】

中固城堡官軍馬【一千二百八十匹】

鐵嶺城堡官軍馬【一千二百七十七匹】

泛河城堡官軍馬【九百五十匹】

懿路城堡官軍馬【一千三百九十匹】

蒲河城堡官軍馬【九百八十八匹】

沈陽城堡官軍馬【一千四百三十九匹】

撫順城堡官軍馬【一千九十五匹】

靉陽城堡官軍馬【二千六百四十九匹】

海州城堡官軍馬【二千九百五十匹】

蓋州城堡官軍馬【七十八匹】

復州城堡官軍馬【四十六匹】

金州城堡官軍馬【三百六十四匹】

遊擊官軍馬【三十九匹】

練武法【先日懸操牌至夜聽頭聲喇叭響官軍造飯背馬披戴軍器二聲喇叭響赴紮隊地方每二十步一隊站立三聲喇叭響千把總官旗領兵由兩南門挨次出至教場各照風障馬拴列爲五層中軍官待隊伍放畢鳴金鼓執五方門角等旗赴教場將臺前擺列停當俟總兵出城號頭響擂鼓三次張大旗鳴金擊鼓旗臺喇叭號頭齊響下馬入廳鳴金止中軍官稟放炮掌號笛中軍兩哨各出紅旗面北放起火箭三枝炮三个摩旗三次吶喊三聲號笛響千把總管隊官旗挨司隊赴將臺東西擺列聽發放事畢鳴鼓各回原地聽令望旗臺舉紅旗聽單哱囉響擡把點鼓行百步哵咧響摩旗吶喊安把按旗聽四聲喇叭響攢隊旋轉面北打得勝鼓回至八十步六十步四十步各聽哵咧摩旗三次吶喊三聲各至風障前鳴金旋轉面南站立射箭將臺舉紅旗徹把回至風障前候中軍官稟放炮摩旗吶喊發擂畢始落大旗望將臺招黃旗各牽馬聽雙哱囉響上馬至旗堆前面南五層站立聽中軍點鼓往南徐行至教場中心兩哨面向東西紮隊俱至四十步馬路站立待中軍五分旗過挨隊入城散以上號令違者依軍法從事】

金陣操法【官軍看旗臺舉雙紅旗牽馬中軍舉單黑號帶俱至旗堆前一層站立舉單黃號帶分爲二層舉單紅號帶分爲三層破空擺列聽哱囉響上馬點鼓行至看軍臺南鳴金止喇叭響旋隊面北聽中軍哵咧響下馬哱囉響上馬放火炮摩旗三吶喊三長聲喇叭響點鼓前後三層各離二十步俱北行攢隊喇叭響三隊攢一大隊旗二掩一見分隊喇叭響仍分三隊照舊破空擺列敵從北來放炮一發擂戰聲喇叭響第一層馬隊單擺開吶喊各執弓箭鎗銃刀牌迎敵三衝賊退鳴金止鈸響收隊長聲喇叭響點鼓第二層馳出二十步敵復來放炮一發擂戰聲喇叭響單擺開吶喊如前迎敵賊退鳴金止鈸響收隊長聲喇叭響點鼓第三層又馳出二十步敵再來放炮一發擂戰聲喇叭響單擺開吶喊迎敵如初賊退鳴金止鈸響收隊聽九聲喇叭響旋隊面南篩金打得勝鼓喇叭號頭齊響到教場看軍臺中鳴金止看中軍放雙起火中層隊伍分爲二層立定南北不動放炮一吹海囉鳴金打得勝鼓哱囉喇叭笛兒齊響下營鳴金止篩囉出夜不收架炮哵咧響下馬拴絆擺列二層每人牽馬二匹其餘官軍離營二十步單擺開如架炮夜不收報北面有賊北門放炮一中軍接炮一發擂步衝三次摩旗吶喊三舉皂旗中軍發牌三面開東西北三門擂鼓不絕遊兵由北門離營二十步單擺開東西面遊兵由東西門出接北面遊兵兩哨單擺開敵復從北來北門放炮一中軍接炮一發擂戰聲喇叭響交鋒三次每次摩旗吶喊一聲各用弓箭鎗銃刀牌射打敵退鳴金止中軍摩旗三吶喊三鈸響收隊打得勝鼓仍從三門進入原地鳴金止東西南三面攻戰俱同如四面有賊四門各放炮一中軍接戰一發擂步衝三次摩旗吶喊三五方號帶齊舉四門各舉旗中軍發牌四面開四門外營遊兵出營二十步兩哨單擺開二營子營遊兵繼出居中單擺開�復從四面來四門各放炮一中軍接炮一發擂次戰聲喇叭響交鋒三次吶喊三官軍擒賊敵聚眾來救復各用神鎗銃炮刀牌射打賊退鳴金止聽中軍摩旗三吶喊三鈸響收隊塘馬俱掣南墻分左右對外營紮隊鳴金打得勝鼓各從四門進入隨卽押赴中軍審驗畢各還原地鳴金止聽中軍哱囉響上馬淸隊喇叭響攢隊放炮一長聲喇叭響各人風障】

金陣圖

見圖

往南旋北疊衝三陣之圖

見圖

往南分四層變方營之圖

見圖

方營之圖

見圖

右圖說乃東遼各鎭操演戎馬之法想京營三邊所習不出乎此𨿽然圖者迹也運用者心也心迹之判久矣大將鎭靖邊疆以威胡虜不獨以圖者眾也若以時操練精步武熟士卒耳目亦不可緩故附於此以見兵略之一端兵法曰微乎【脫微乎二字】至於無形神乎神乎至於無聲無形無聲圖外意也用兵者當識之

沿邊城堡墩臺

南路寧遠等處城堡墩空操守【官軍九千五百六十員名】

前屯城堡墩臺操守【官軍三千八百六十員名】

本城【官軍七百七十八員名】中前所【官軍二百八十九員名】中後所【官軍三百一十五員名在新興堡駐剳】

邊墩【一百七座瞭守官軍五百五十五員名】

鐵場堡【官軍一百二十六員名堡西吾名口可屯兵堡北土胡衕可按伏吾名口空通賊道路寧遠守備官前屯城中前所兵馬可爲策應】

吾名口臺

接界臺

北石門臺

寺兒山臺

鎭夷臺

椴木衝臺

濫泥溝臺

石堆空臺

永安堡【官軍一百五十一員名堡北甕圈山可屯兵堡東背陰障可按伏濫泥溝空通賊道路寧遠守備官前屯城中前所兵馬可爲策應】

石狹口臺

小孤山臺

古路溝臺

大孤山臺

鎭營臺

鎭靜臺

西小川臺

團山臺

刀背山臺

鳳石嘴臺

總管臺

鎭虜臺

黎樹溝臺

松嶺臺

管家衝臺

野豬獐臺

尖山臺

小將軍石臺樓子山臺

三山營堡【官軍一百七十六員名堡北大古路口可屯兵堡西平山溝可按伏長嶺空小古路口黃土嶺空通賊道路寧遠守備官前屯城兵馬可爲策應】

長嶺兒臺

大古路口臺平山臺

雙山臺

松山臺

石嘴臺

芍藥溝臺

小古路口臺

釣魚臺

石嘴空臺

雙溝臺

黃土嶺臺

灣頭墻臺

半邊山臺

半邊山墩

平川營堡【官軍一百七十五員名堡北石河口可屯兵堡南澇豆溝可按伏古路口空長寧空鎭北臺通賊道路寧遠守備官前屯城兵馬可爲策應】

石河口臺

牽馬嶺臺

長寧臺

栗子臺

松樹臺

鎭虜臺

鎭北臺

長嶺臺

鎭夷臺

安邊臺

古路口臺

野馬川臺

瑞昌臺【臺﹕堡】【官軍一百五十一員名堡北蛤蜊河可屯兵堡東毛刺衝可按伏獅子口通賊道路寧遠守備官前屯城兵馬可爲策應】

排柵莊臺

靑艸坡臺

野麻坡臺

蛤蜊河臺

團山兒臺

杏樹溝臺

寨兒山臺

毛刺關臺

三道溝臺

獅子口臺

白石嶺臺

鎭東臺

髙臺營堡【官軍一百七十六員名堡西燒荒口可屯兵堡北黑土臺可按伏黃伯河空大家嶺空通賊道路寧遠守備官前屯兵馬可爲策應】

甘泉兒臺

大家嶺臺

偏崖兒臺

黃伯河臺

平夷臺

大家小莊臺土臺墩

黑土臺

三道溝堡【官軍二百一十三員名堡北長嶺兒可屯兵堡西石山兒可按伏架子山空黃土岡靑石崖空通賊道路寧遠守備官前屯城中後所兵馬可爲策應】

架子山臺

鎭安臺

黃土岡臺

石山兒臺

黃花臺

安家山臺

牽馬嶺臺

長嶺臺

靑石崖臺

新興營堡【官軍四百九十員名本營駐剳中後所官軍三百一十五員名堡西劉彥彰可屯兵堡南古莊窠可按伏六州河口空湯池山空寺兒山空通賊道路寧遠守備官前屯城中後所兵馬可爲策應】

平坡臺

古莊窠臺

慶春山臺

小夾臺

湯池山臺

六州河山臺鷹窠山臺

寺兒山臺

古路口臺

塔兒峪臺

碾盤山臺

鎭北臺

錦川營堡【官軍一百七十五員名堡南黃土堆可屯兵堡西老鸛衝可按伏小河口空古路空通賊道路寧遠守備官前屯城中後所兵馬可爲策應】

鎭口臺

雙山兒臺

小河口臺

雙樹臺

老鸛衝臺

焦石嶺臺

平胡臺

背陰莊墩

廟兒山臺

觀音山臺

葦子溝臺

大牛心山臺

腹裏接火墩【二十座瞭守官軍一百三員名】

冬操夏種【官軍三百員名】

寧遠城堡墩空操守【官軍五千六百九十七員名】

本城【官軍一千四百一十八員名】中左所【官軍五百五十員名】中右所【官軍二百九十六員名仙靈寺堡駐剳二百八十四員名】

邊墩【一百五十七座瞭守官軍七百九十一員名】

黑莊窠堡【官軍二百五十一員名堡南石夾河口可屯兵堡東夾山兒可按伏永淸臺古路口臺黃土臺通賊道路寧遠城中右所兵馬可爲策應】

河灣臺

西古路臺

孤松山臺

孤松臺

中古路空

廟兒山墩

夾山臺

黃土臺

鎭靜空

永淸空

南柳河空

仙靈寺堡【官軍四百三十五員名堡東土嶺可屯兵堡東土煙臺可按伏北柳河臺鎭北臺通賊道路寧遠城中右所兵馬可爲策應】

鎭邊空

柳河口空

寺兒山墩

鎭北空

河身臺

泉水臺

河口空

小腰臺

石嘴空

小門臺

大團山墩

長嶺山空

新立空

髙架空

安遠空

小團山堡【官軍一百七十六員名堡西吳簡山可屯兵堡西北老虎衝可按伏河口臺灰菜溝通賊道路寧遠城中右所兵馬可爲策應】

中架空

新架空

小架空

安寧空

雙路空

小團山墩

鎭虜空

河口空

擒胡空

龍灣空

纓珠山空

纓珠山墩

古路空

灰菜溝空

琉璃寺空

安寨空

興水縣堡【官軍一百九十五員名堡北煙籠山可屯兵堡東王保兒山可按伏定西臺石嘴臺鎭虜臺通賊道路寧遠城兵馬可爲策應】

安邊臺

安寧臺

後山墩

鎭邊臺

鎭夷臺

大炮臺

鎭羌臺

河身臺

鎭興臺

定興臺

石嘴臺

新立臺

孤山臺

孤山墩

新架臺

轉頭臺

定西臺

門臺

望川墩

寧遠河臺

白塔峪堡【官軍一百七十一員名堡西架炮山可屯兵堡東陡嶺兒可按伏石嘴臺南平山臺新架臺通賊道路寧遠城兵馬可爲策應】

新架臺

南平山臺

雙路口臺

水關臺

鎭北空臺

鎭北山墩臺鎭寧臺

舊河口臺

新河口臺

河身臺

石嘴臺

小腰臺

大炮臺

尖山臺

平山臺

新安臺

焦山臺

牛心山墩臺

寨兒山堡【官軍一百七十一員名堡東鷹窠山可屯兵堡西橫嶺可按伏西石門臺平山臺通賊道路寧遠城兵馬可爲策應】

接架臺

陡嶺臺

新架臺

雙嶺臺

孤松臺

髙峯臺

小炮臺

西石門臺

鎭邊臺

平山墩

中石門臺

東石門臺

水關臺

灰山堡【官軍一百四十八員名堡西灰窯兒可屯兵堡東長嶺山可按伏雙山臺古路臺通賊道路寧遠城兵馬可爲策應】

石嘴臺

長嶺臺

長嶺空

尖山臺

古路口臺

枯樹臺

威遠臺

雙山墩

鎭虜臺

松山寺堡【官軍一百九十六員名堡東廟兒山可屯兵堡南同家峪可按伏麻溝墩新安臺通賊道路寧遠城中左所兵馬可爲策應】

何晟空

古路口空

鎭遠空

寧靜空

中架空

平胡空

河口空

寺兒山墩

平山空

鎭夷空

荊條山臺

麻溝空

麻溝墩

新架空

泉水山空

沙河兒堡【官軍二百一員名本堡新添原系通賊要路松山寺長嶺山二堡兵馬可爲策應】

新架臺

泉水山臺

鎭沖空

河身空

孤山口臺

孤山空

得勝空

孤山墩

鎭邊空

長山空

長嶺山堡【官軍一百七十二員名堡西偏臺子可屯兵堡南尖山兒可按伏丫角山臺鎭衝臺通賊道路寧遠城中左所兵馬可爲策應】

鎭遠空

丫角空

安靜空

河口空

平山空

安息空

長嶺墩

安得臺

偏嶺臺

尖山臺

椴木衝堡【官軍一百二十六員名堡南石鼓兒河可屯兵堡東殺虎溝可按伏虹螺山古路口亂井空通賊道路寧遠城中左所兵馬可爲策應】

安定空

鷹窩山空

安寧空

靜寧空

安邊空

椴木沖空

亂井空

古路口空

石嘴空

仙人空

椴木衝墩

鎭胡空

虹螺空

虹螺墩

雙窯空

土門空

鎭夷空

小虹螺山空錦峯嶺

腹裏接火墩【二十五座瞭守官軍八十一員名】

冬操夏種【官軍六百三員名】

西路義州等處城堡墩空操守【官軍一萬一千員名】

錦州城堡墩空操守【官軍五千三百六十九員名】

本城【官軍一千四百二十七員名】

邊墩【九十二座瞭守官軍四百七十三員名】

大興堡【官軍三百五十一員名堡北新莊子可屯兵堡西喇必山溝可按伏定安墩虹螺縣鎭平空通賊道路錦州城兵馬可爲策應】

安靜臺

小虹螺山

定遠墩

定永墩

定邊墩

定安墩

三道溝

半邊山空

鎭安墩

威遠墩

半邊山墩

姚家山

永平臺

威鎭臺

鎭寧墩

鎭平空

鎭夷墩

虹螺縣

新臺

陡溝兒

大福堡【官軍三百五十一員名堡東錦昌堡可屯兵新門兒可按伏永安空湯河兒駱駝嶺北空通賊道路錦州城兵馬可爲策應】

新臺

黑鷹山墩

臥佛寺南空永安空

臥佛寺空

駱駝嶺南空駱駝嶺墩

駱駝嶺北空

鎭虜山空

鎭虜山墩

塔兒山空

塔兒山墩

湯河兒墩

鎭北山墩

孤山墩

永安南空

大鎭堡【官軍三百五十員名堡西沙河堡可屯兵巡檢司可按伏鎭靜臺沙河空鎭邊山墩通賊道路錦州城兵馬可爲策應】

長山空

長山南空

長山北空

鎭南空

駝兒山墩

鎭靜臺

靑石臺

鎭邊山墩

沙河空

古城臺

雲頭山墩

雲頭山北空

龍潭山

龍潭北空

小河口南空鎭安臺

小河口舊空

大勝堡【官軍三百五十員名堡南蔡家堡可屯兵分水嶺可按伏安平臺新築臺安寧墩通賊道路錦州城兵馬可爲策應】

新石臺

小河口北空鎭安山南空安夷臺

鎭安山空

亂石山北空安平臺

長勇臺

長勝臺

長安臺

長寧臺

長靜臺

安寧墩

梯子山墩

梯子山南空平靜臺

鎭遠山

梯子山北空新築臺

亂石山墩

鎭安山北空亂石山南空

大茂堡【官軍三百五十一員名堡南流水堡可屯兵葦子溝可按伏唐帽山新臺石山兒韭菜山南空通賊道路錦州城兵馬可爲策應】

韭菜新臺

韭菜山南空韭菜山墩

永寧空

韭菜北空

定夷臺

唐帽山墩

唐帽新臺

唐帽山空

松嶺兒

松嶺新臺

鎭夷山空

鎭夷新臺

鎭夷山墩

石山兒

寨兒山

碌■﹝石由﹞山界

腹裏接火墩【三十七座瞭守官軍一百六十一員名】

冬操夏種【官軍一千五百五十五員名】

義州城堡墩空操守【官軍五千六百二十九員名】

本城【官軍二千三十三員名】

邊墩【一百一十七座瞭守官軍五百九十員名】

大定堡【官軍三百五十一員名堡東劉溫屯可屯兵十方寺可按伏陡嶺墩長安臺石剌墩通賊道路義州城兵馬可爲策應】

碌■﹝石由﹞山界

碌■﹝石由﹞山空

石安空

尖山空

便視臺

長安臺

陡嶺墩

戎華營

陡嶺空

分巡營

分巡臺

石剌墩

於杲營

石河空

便觀臺

松山墩松山新臺

大安堡

【官軍三百五十一員名堡北半邊山可屯兵龍腰兒可按伏鎖家衝平寇營通賊道路義州城兵馬可爲策應】

安遠空

寨兒山墩

寨兒山新臺分新臺

寨兒山空

安靜臺

安寧空

平山新臺

平安空

平寇營

平山空

永安空

鎖家衝

大捷空

三山空

張能營

大康堡【官軍三百五十一員名堡北風口可屯兵蔡家堡可按伏王志營堵衝營祝靑新臺通賊道路義州城兵馬可爲策應】

靑陽臺

寺兒新臺

寺兒墩

王志營祝靑新臺

雙山空

髙玉營

堵衝營三山墩

祝靑營

淩河西崖

寺兒空

大平堡【官軍三百五十一員名堡南萬佛堂可屯兵狗河寨可按伏黑鷹山黃泥溝通賊道路義州城兵馬可爲策應】

淩河空

淩河小臺

墓山空

墓山臺

墓山新臺

鎭遠空

黃泥溝

平靜臺

灰場空

靜邊臺

平胡臺

顧安營

古城空

得勝臺

碓嘴空

陳貴營

舊碓嘴空

搭牙山新臺楊旻營

搭牙山空

搭牙山墩

墓山營

大寧堡【官軍三百五十一員名堡南正義堡可屯兵金家溝可按伏達達嶺分水嶺通賊道路義州城兵馬可爲策應】

石門衝

分水嶺

淸水臺

淸水墩

石門空

尖山墩

達達嶺

鎭夷臺

黑鷹山新臺尖山臺

黑鷹山墩

靜胡臺

息塵空

營城墩

分水嶺新臺安泰溝

鎭北空

陡溝臺

大靜【靜﹕靖】堡【嘉靖丁亥添設嘉靖己丑摘本城官軍三百一員名在內本堡原系通賊要路大寧大淸二堡兵馬可爲策應】

中路臺

大安臺

大鎭臺

老軍臺

隘口新臺

侯良營

鎭北墩

鎭寧臺

大威臺

尖山空

石河臺

姚華營

尖山門

尖山新臺

大淸堡【官軍三百五十一員名堡南姚家屯可屯兵細河臺可按伏白信臺中路空通賊道路義州城兵馬可爲策應】

鎭安臺

隘口小臺

胡林空

廣平墩

廣平腰臺

靜安空

中路空

平虜臺

白信臺

靜安臺

淸河空

蒲灣臺

謝得營

白土場

白土溝

駱駝空

駱駝墩

李海營

腹裏接火墩【三十五座瞭守官軍一百四十二員名】

冬操夏種【官軍四百五十七員名】

中路廣寧地方城堡墩空操守【官軍一萬六千八百員名】

本城【官軍七千八十七員名】遊兵【官軍三千九員名】

邊墩【八十九座瞭守官軍五百一十員名】

鎭夷堡【官軍五百三員名堡南可屯兵堡東南盤嶺可按伏夏韓口寺兒山小新臺通賊道路廣寧城兵馬可爲策應】

接界臺

幹河口臺

細河新關門臺

沙河營臺

夏韓口臺

夏韓口新臺鎭口墩

附馬營空臺附馬營大臺寺兒山臺

寺兒山新臺

鎭邊堡【官軍五百一員名堡東可屯兵本堡可按伏堡東北三岔兒臺喜峯口臺古路口臺通賊道路廣寧城兵馬可爲策應】

孛羅林臺

孛羅林新臺孛羅林西新臺

三岔兒臺

喜峯口臺

韓家嶺臺

鳳頭山臺

虎頭山臺

魏家嶺大臺尖山臺

魏家嶺新臺

馬安山臺

古路口臺

紅山兒臺

鎭靜堡【官軍五百三員名堡南可屯兵堡南團山堡可按伏石洞口臺白土廠東小臺缸窯空通賊道路廣寧城兵馬可爲策應】

長嶺兒臺

王來兒大臺石洞口東空臺

石洞口臺

石剌山臺

石剌山東新臺

兔鶻山臺

大寨兒山臺兔鶻山東新臺

缸窯空

小寨兒山臺白土廠西小臺

石灰窯臺

白土廠大臺白土廠東小臺

缸窯東空

白土廠前臺

鎭安堡【官軍四百九十七員名堡東南可屯兵堡西正安堡可按伏鎭北臺岐山西新臺通賊道路廣寧城兵馬可爲策應】

古城空

雙臺西新臺古城空西新臺

鎭北臺

雙臺西小臺古城空東新臺

雙臺大臺

雙臺前臺

雙臺東空

寺兒山臺

岐山西新臺岐山大臺

岐山東空

鎭遠堡【官軍五百二員名堡南可屯兵堡西東安堡可按伏小黑山西新臺通賊道路廣寧城兵馬可爲策應】

歪頭山臺

小黑山西空小黑山大臺棊盤山臺

棊盤山東空小黑山塔兒臺

小黑南空

大黑山大臺小黑山西新臺

大黑北空

大黑東小臺大黑南小臺

鎭寧堡【官軍五百三員名堡南可屯兵堡西蛇山可按伏大黑山南空通賊道路廣寧城兵馬可爲策應】

大黑山南空野豬湖北小臺

野豬湖北空

野豬湖大臺野豬湖南空莽獐湖北空莽獐湖大臺

莽獐湖南小臺

莽獐湖南空

大黑山南空墩

大黑山大臺

野豬湖北中小臺

邢百戶北空

鎭武堡【官軍五百二員名堡南翟官屯可屯兵堡西腰站可按伏邢百戶南空通賊道路廣寧城兵馬可爲策應】

邢百戶大臺邢百戶北小臺

邢百戶南空

邢百戶南中空

蓮子湖西空蓮子湖大臺

蓮子湖東空蓮子湖西小臺

陡砍湖南空

腹裏接火墩【三十六座瞭守官軍一百六十一員名】

冬操夏種【官軍二千一十三員名】

右屯城架操守【官軍四百五十員名】

本城【官軍一百三十五員名】

墩架【瞭守官軍四十四員名】

冬操夏種【官軍二百七十一員名】

東路遼陽等處城堡墩空操守【官軍二萬九千七百員名】

海州城堡墩空操守【官軍六千二百八十三員名】

本城【官軍一千五百三十七員名】

邊墩【五十七座瞭守官軍三百一十九員名】

西興堡【官軍三百四十員名堡南地勢平漫臨境堡南靑泉鋪可按伏死魚湖空通賊道路海州城兵馬可爲策應】

西空臺

蓮子湖空

朱四堡煙墩土臺空

死河口空

月湖空

勇勝空

死魚湖空

長湖空

安寧空

大莊科空

傅家莊煙墩

對灣空

雙溝空

西平堡【官軍五百五十二員名堡南地勢平漫臨境堡東南髙墩鋪可按伏小河口空通賊道路海州城兵馬可爲策應】

石橋空

殺虎溝空

中河空

平湖空

劉官山空

柳河口空

平山空

小河口空

浮橋灣空

大河口空

西寧堡【官軍四百七員名堡東布花堡可屯兵堡西河灣空可按伏髙墩空鋪通賊道路海州城兵馬可爲策應】

髙墩空

燕子窩空

珠子河煙墩鎭虜臺

王家莊空

袁家莊空

河灣空

麥子灣臺

三岔河北岸空

新臺

東昌堡【官軍四百六十三員名堡東趙皮灣可屯兵堡東趙皮灣屯可按伏本堡近邊一帶並無通賊道路】

月河空

楊橋煙墩

三岔河南岸空

馬頭空

流沙溝空

沙河口南岸空

老鸛嘴空

古路臺空

東勝堡【官軍四百五十二員名本堡地勢平漫臨境堡南古城屯可按伏一堵墻墩通賊道路海州城兵馬可爲策應】

勇寧空

攬船溝空

沙河口北岸空

淸河空

到洋溝空

南沙窩煙墩長勇空

戴旗溝空

新開河煙墩靜遠空

一堵墻空

新開河口空靑平空

王旗莊科空一堵墻煙墩

歸州堡【官軍五十員名嘉靖丙申備禦指揮徐鏞監築】

腹裏接火墩【一十五座瞭守官軍一百一十一員名】

冬操夏種【官軍二千一百二員名】

遼陽城堡墩空操守【官軍一萬四千一百九十七員名】

本城【官軍五千一十六員名】

邊墩【一百四十四座瞭守官軍七百二十四員名】

長靜堡【官軍三百一員名堡東地勢平漫臨境桂雄堡可按伏黑泥溝長鴉泊通賊道路遼陽城兵馬可爲策應】

月河小墩

鐵池泊小墩鐵池泊大墩夾河小墩

黑泥溝小墩淸河泊小墩長鴉泊小墩

長寧堡【官軍四百一十九員名堡東地勢平漫臨境平佃堡屯可按伏淸泥湖宮豬泊菱角泊通賊道路遼陽城兵馬可爲策應】

塔麻大墩

淸泥湖小墩通江泊小墩喜鵲窩墩

蟹兒泊小墩宮豬泊小墩爓柴湖墩

鴨子泊小墩

新淸泥湖小墩

白羊泊墩

馬蹄泊小墩

舊打鷹泊小墩

長定堡【嘉靖八年添設官軍五百一十五員名於得勝營及安寧靜三堡分撥】

菱角泊小墩新麻泊小墩舊麻泊小墩新打鷹小墩

大打鷹小墩小打鷹泊小墩

南水口小墩

袋兒溝大墩孫家莊小墩船城大墩

北水口小墩

平泊小墩

長安堡【官軍四百九十一員名堡東地勢平漫臨境李首中屯可按伏菱角泊孫家莊通賊道路遼陽城兵馬可爲策應】

袋兒灣南空打鷹泊空

孫家莊南空袋兒灣大墩

菱角泊小墩孫家莊南小墩

沙窩兒小墩

段家橋

黃泥窪大墩河南岸小墩河北岸小墩

團灣兒小墩大虫泊小墩龍臺虎伯大墩

虎伯南空墩菱角泊南空小墩

打鷹泊小墩

團灣兒南空小墩

於家橋小墩沙窩兒小墩

長勝堡【官軍四百六十一員名堡東地勢平漫臨境沙河堡屯可按伏界首水口通賊道路遼陽城兵馬可爲策應】

南界小墩

黑林子小墩馬軍堝小墩馬軍小墩

刺楡堝小墩刺楡堝大墩堡南小墩

龍灣兒小墩

沙堝兒小墩堡北小墩

南古城大墩宋家堝小墩

楊家小墩

北古城大墩陳家小墩

胡家小墩

北界小墩

新臺

郝家墩

長勇堡【官軍五百八十三員名堡東地勢平漫臨境武靖營可按伏沙堝舊空沙河北空通賊道路遼陽城兵馬可爲策應】

月河南空

胡家堝小墩月河大空墩月河中空

馬鞍山舊空馬鞍山南空龍灣舊空

蘇家堝南空

蘇家堝舊空龍灣南墩

獐驛站大墩沙河兒南空

界首大墩

沙河兒舊空沙河兒北空長溝南空

沙堝兒南空沙堝兒舊空長溝舊空

髙架子大墩

沙堝兒北空馬鞍山北空

長營堡【官軍五百員名堡南毛得山可屯兵堡東毛得山屯可按伏沙嶺南小墩沙嶺南空小墩通賊道路遼陽城兵馬可爲策應】

馬鞍山大墩馬鞍山北小墩

馬鞍山北空墩

馬鞍山北空小墩

沙嶺南空小墩

沙嶺南空墩沙嶺南小墩沙嶺南中空墩

沙嶺大墩

沙嶺北小墩沙嶺北空小墩

沙嶺北空墩靜寧南空大墩

靜寧南中空墩

靜寧南空墩靜寧南空小墩

靜寧大墩

武靜【靜﹕靖】營堡【官軍七十五員名本堡系腹裏無邊墩】

奉集堡【官軍一百三十九員名本堡系腹裏無邊墩】

東州堡【官軍五百二十六員名奉集堡可屯兵白隆山可按伏五味子衝塔兒山空通賊道路撫順城馬根單二堡兵馬可爲策應】

渾河空

渾河口墩

塔兒山墩

長嶺墩

塔兒山空

五味子衝墩靖遠墩

孤山墩

五味子沖空靖遠空

靖邊空

孤山空

舊營空

鎭東空

靖安小墩

靖安空

靖遠墩

鹻河空

馬根單堡【官軍四百八十四員名奉集堡可屯兵靖寧小空靖寧墩通賊道路東州淸河二堡兵馬可爲策應】

靖寧空

靖鎭墩

靖鎭空

靖寧墩

靖安墩

靖寧小空

威寧營【官軍一百五十一員名本堡原無邊墩】

甜水站堡【官軍八十二員名本堡原無邊墩】

靑苔峪堡【官軍八十一員名嘉靖丁酉歲指揮劉紳武舉李師皐監築】

鎭夷堡【官軍五十一員名本堡原無邊墩】

鎭東堡【官軍五十一員名本堡原無邊墩】

鳳凰城堡【官軍四百一十五員名堡土山岡臨境雙嶺山可按伏金三拾奴口空通賊道路湯站新安二堡兵馬可爲策應】

威遠臺

威靖臺

威寧臺

湯站堡【官軍四百五十七員名堡雙嶺臺臨境核桃峪可按伏短錯江臺通賊道路鳳凰城新安堡兵馬可爲策應】

雙嶺臺

嶺子峪臺

核桃峪臺

髙嶺臺

瓦子峪臺

鴨綠江臺

光山臺

短錯江臺

腹裏接火墩【七十七座瞭守官軍二百九十一員名】

冬操夏種【官軍二千四百六十五員名】

靉陽城堡墩空操守【官軍三千四百三十二員名】

邊墩【五十三座瞭守官軍二百九十一員名】

新安堡【官軍四百五十二員名堡土山勢臨境石嶺兒梁家峪可按伏鎭虜臺古城臺界空通賊道路靉陽鳳凰二堡兵馬可爲策應】

古城臺

鎭北臺

鎭虜臺

艸河堡【官軍五十一員名本堡原無邊墩】

靉陽堡【官軍九百九十九員名堡山勢窄狹臨境湯頭峪可按伏湖河白山靉陽峪通賊道路新安艸河二堡兵馬可爲策應】

乃木空

解獨墩

艸河墩

山西墩

新盤嶺墩

山西空

山東墩

河口墩

門八回墩

你木墩

山東空墩

大孤山墩

長嶺墩

深湖河墩

小孤山墩

長嶺空

新水墩

灑馬吉堡【嘉靖七年添設官軍四百六十一員名於靉陽諸堡分撥】

石洞臺

分水嶺墩

灑馬吉墩

乃木嶺臺

鹻場堡【官軍四百六十一員名堡土山勢臨境舍人寨可按伏代子河通賊道路淸河靉陽二堡兵馬可爲策應】

孤山墩

南河墩

夾河山城墩隨行墩

小嶺空

小嶺墩

土臺墩

傅二墩

夾河墩

石墻墩

新瓦子峪墩趙百戶衝墩

鹻場墩

金寶空

廈生河墩

金寶墩

舊瓦子峪墩

淸河堡【官軍四百八十四員名堡土山勢臨境白家佃可按伏威寧營可屯兵鴉鶻關口代子河通賊道路鹻場馬根單二堡兵馬可爲策應】

靖鎭空

靖安空

靖鎭墩

靖夷墩

向化嶺墩

靖虜空

靖虜墩

東安墩

鴉鶻關墩

盤嶺墩

松樹口墩

太子河墩

腹裏接火墩【四十七座瞭守官軍二百三十三員名】

撫順城堡墩空操守【官軍一千六百八十二員名】

本城【官軍九百二十九員名】

邊墩【一十九座瞭守官軍一百二員名】

新添渾河口小墩

原有舊河口小墩

土臺大墩

新添小墩

原有中空小墩

核桃山大墩新添小墩

原有中空小墩

新添小墩

新添小墩

會安堡【官軍四百二十二員名山勢平漫臨境王瘸子屯可按伏古路臺原有申空小墩通賊道路撫順城兵馬可爲策應】

平安大墩

舊營小墩

板山小墩

古路小墩

新添小墩

長山小墩

蟒山小墩

新安小墩

舊河口大墩

腹裏接火墩【一十二座瞭守軍餘五十五名】

冬操夏種【官軍一百七十四員名】

沈陽城堡墩空操守【官軍二千八百五十五員名】

本城【官軍一千一十六員名】

邊墩【二十九座瞭守官軍一百五十一員名】

靜遠堡【官軍三百六十四員名堡東地勢平漫臨境陳寧堡可按伏沿邊原無通賊道路】

遠服小臺

遠虜小臺

遠夷小臺

遠鎭小臺

遠威小臺

遠寧小臺

遠安小臺

遠得大墩

靜疆小臺

靜邊小臺

靜久小臺

平虜堡【官軍二百七十一員名本堡地勢平漫臨境上蒲河屯可按伏林靜大臺空通賊道路沈陽城兵馬可爲策應】

靜長小臺

靜永小臺

靜立小臺

靜定小臺

林靜大墩

林近小臺

林遠小臺

上楡林堡【官軍三百八十八員名新立倒塔兒空堡可屯兵上樂楡樹臺空通賊道路沈陽兵馬可爲策應】

上永大臺

上樂小臺

林外小臺

林內小臺

楡盛小臺

楡茂小臺

楡髙小臺

楡林小臺

楡樹小臺

上寧小臺

上安小臺

腹裏接火墩【一十七座瞭守軍餘八十五名】

冬操夏種【官軍五百八十員名】

蒲河城堡墩空操守【官軍一千二百二十九員名】

本城【官軍七百四十五員名】

邊墩【一十五座瞭守官軍七十六員名】

十方寺堡【官軍三百三十五員名堡南灰岡新立按馬空堡可屯兵死魚湖臺月牙湖臺通賊道路蒲河城兵馬可爲策應】

龍灣小臺

平安坡小墩永寧岡小臺靜邊小臺

月牙湖小臺十方寺大臺看花小臺

瞭馬山小臺

來龍岡小臺新添中臺

鎭虜小臺

刺魚堝小臺

水口小臺

中空小臺

死魚湖小臺

腹裏接火墩【七座瞭守餘丁二十九名】

冬操夏種【官軍四十四員名】

北路開原等處城堡墩空操守【官軍一萬四千八百員名】

懿路城堡墩空操守【官軍一千七百六員名】

本城【官軍八百五十二員名】

邊墩【一十八座瞭守官軍一百二十八員名】

丁字泊堡【官軍二百員名堡南蓮花湖可屯兵古城屯可按伏塔兒南空通賊道路懿路城兵馬可爲策應】

夏塔兒墩

夏塔兒南空櫻桃灣空

沙堆兒空

豬兒山北空淸河口墩

幹溝兒空

石家泊空

新臺

豬兒山墩

傅家溝

莊茂空

三岔兒堡【官軍三百八十一員名朴旗屯可屯兵本堡可按伏黃泥窪空通賊道路懿路城兵馬可爲策應】

鎭安墩

黃泥窪空

捨剌山北空板山墩

水門山空

捨剌山南空

腹裏接火墩【五座瞭守官軍一十名】

冬操夏種【官軍一百三十五員名】

泛河城堡墩空操守【官軍一千一百六十七員名】

本城【官軍七百九十二員名】

邊墩【一十二座瞭守官軍九十員名】

宋家泊堡【官軍二百六十一員名堡南陳鎭撫屯可屯兵平湖口空北水口通賊道路泛河城兵馬可爲策應】

尖山墩

古嶺墩

古嶺南空

南界臺

湖口空

南空

沙湖墩

雙夾舟墩

中空

堡後空

宋家泊墩

晃臺

腹裏接火墩【三座瞭守軍士十二名】

冬操夏種【官軍一十二員名】

鐵嶺城堡墩空操守【官軍一千六百八十九員名】

本城【官軍八百三十六員名】

邊墩【三十七座瞭守官軍二百一十一員名】

曾遲堡【官軍二百一員名堡東南姜華屯可屯兵辜家屯可按伏灣湖口墩通賊道路鐵嶺城兵馬可爲策應】

泛河口

紅泊湖口

喜鵲窩南空紅泊墩

喜鵲窩墩

喜鵲窩北空堡後墩

堡後北空

暗瞭北中空暗瞭墩

遼河南岸

遼河北岸

古城墩

暗瞭北空

古城北中空靜虜墩

古城南空

靜虜墩南空鎭遠墩

平頂山墩

平頂山北空鎭遠空

古城北空

撫安堡【官軍二百一員名堡東石門可屯兵堡南小豹子山可按伏龍潭口北水口泛河口空南水口通賊道路鐵嶺城兵馬可爲策應】

石柱子空

界首山墩

架炮山北空架炮山墩

蒿子峪墩

鎭夷墩

老虎川空

泛河口空

東安山墩

鎭平山空

鎭平山墩

龍潭口空

龍潭山墩

山羊山墩

腹裏接火墩【二十二座瞭守官軍六十九員名】

冬操夏種【官軍九十員名】

中固城城堡墩空操守【官軍一千五百五十二員名】

本城【官軍八百五十三員名】

邊墩【二十七座瞭守官軍一百三十七員名】

定遠堡【官軍二百五十一員名堡東南李宗海屯可屯兵髙麗屯可按伏謝海臺唐麼臺通賊道路中固城兵馬可爲策應】

逍遙臺

平安堡臺

鄧保臺

謝道臺

葉玉臺

新添臺

唐麼臺

鎭虜墩

定遠臺

王遵臺

張釗臺

保安墩

謝海臺

柴河堡【官軍二百五十一員名關門衝可屯兵馬家寨可按伏司貴臺黑鷹窩臺通賊道路中固城兵馬可爲策應】

王伏臺

小山嘴臺

磨石山臺

司貴臺

大山嘴臺

水鹻臺

柴河臺

吳剛衝臺

河口空新臺楡林臺

碓臼衝臺

黑鷹堝臺

三峯山臺

界首山臺

腹裏接火墩【二十一座瞭守官軍六十員名】

開原城堡墩空操守【官軍八千六百二十九員名】

本城【官軍五千五十七員名】

邊墩【一百一十三座瞭守官軍六百七十員名】

慶雲堡【官軍二百九十員名堡南灣子屯可屯兵姑姑屯可按伏平北臺南空通賊道路開原城兵馬可爲策應】

新添臺

孫老兒臺

黑林墩

郭生臺

柳樹兒臺

平北臺

新安關

朱五兒臺

新安墩

陳寬臺

西慶雲臺

古城堡【官軍三百一員名堡西南歸能屯可屯兵梁才屯可按伏陡溝兒北空通賊道路開原城兵馬可爲策應】

王六兒臺

位得名臺

亮子河臺

陡溝兒臺

潘牛兒臺

段來住臺

西金山臺

新添臺

鎭夷堡【官軍二百五十一員名堡西姜黑屯可屯兵皇甫城屯可按伏雙架臺西空通賊道路開原城兵馬可爲策應】

陳寬臺

王廷四臺

汝花一臺

漢州墩

雙架子臺

余老兒臺

陳能臺

王花保臺

新架子臺

中路墩

徐四兒臺

灣子臺

鎭虜臺

淸陽堡【官軍三百二十五員名髙名屯可屯兵羅二官屯可按伏董頭臺空通賊道路開原城兵馬可爲策應】

白塔墩

白塔空臺

關門兒臺

胡二臺

黑嘴兒臺

易九頂臺

偏坡臺

董黃頭臺

三岔兒臺

華興臺

陳官仝臺

大窪臺

鎭北臺

鎭北堡【官軍三百五十一員名淸邊堡屯可屯兵馬市屯可按伏灰窯臺東空通賊道路開原城兵馬可爲策應】

光山墩

灰窯兒臺

黑窟堝臺

宣榮臺

孤山兒臺

薛那海臺

鎭北關

木革郎臺

吳右興臺

毛眞臺

鄒文斌臺

那木川臺

安遠墩

尖山兒臺

丁板河臺

南護門臺

北護門臺

爛泥溝臺

威遠堡【官軍三百五十一員名雷旗屯可屯兵曲喚屯可按伏那木川石峯山臺南空通賊道路開原城兵馬可爲策應】

新添臺

葉海靑臺

那木川臺

姚頂臺

北空新臺

髙架子臺

威遠臺

李立兒臺

新架子臺

夏旺臺

南空心臺

範千兒臺

韓春臺

談三堡臺

石峯山臺

石頭臺

黑山墩

平虜臺

朱敬臺

靖安堡【官軍三百五十一員名楊木答兀屯可屯兵黃泥岡屯可按伏於麻剳臺北空通賊道路開原城兵馬可爲策應】

何奇臺

何伯川臺

髙行檢臺

扣河臺

老虎岸臺

新架子臺

廣順關

楡林剳臺

馬裏保臺

夾河墩

賈秀三臺

康家山臺

護門臺

周鼓手臺

楡中臺

張海臺

空心臺

滕旺臺

松山堡【官軍二百五十一員名瞭髙山屯可屯兵孟家屯可按伏譚場臺北空張立綱臺南空松山墩北空通賊道路開原城兵馬可爲策應】

長嶺臺

殷毛兒臺

初攺興臺

司能臺

艾計成臺

新架子臺

東安臺

張立綱臺

松山墩

談昌臺

石門兒臺

李毛頭臺

礦山臺

腹裏接火墩【七十座瞭守官軍二百一十二員名】

冬操夏種【官軍二百一十九員名】

此遼東沿邊城堡墩空兵馬也夫遼南望靑徐北引松漠東控海西女直諸夷朝鮮百濟新羅諸國西連平薊爲神州襟吭枕山抱海風气勁悍士馬甲於天下若乃山溪之險天造地設崇形勢據險隘察遠近便勞逸識者恆汲汲焉兵法九地之變屈伸之利人情物理不可不察也故余志遼之兵食而列諸沿邊要害焉卽是考之不必聚米借筯利害得失較然矣

沿海城堡墩架

金州城堡墩架操守【官軍一千七百二十六員名】

本城【官軍達捨三百七十八員名】

旅順口城【守堡官一員】

望海堝堡【守堡官一員】

紅嘴堡【守堡官一員】

黃骨島堡【官舍餘丁二百一十員名】

墩架【七十三座瞭守官軍餘丁四百三十五員名】

冬操夏種【官軍餘丁七百員名】

復州城堡墩架操守【官軍六百四十七員名】

本城【官軍達捨五十一員名】

楊官寨堡【守堡官一員】

欒古驛堡【守堡官一員】

墩架【一十六座瞭守官丁四十四員名】

冬操夏種【官軍五百五十二員名】

蓋州城堡墩架操守【官軍達捨二千四百六十四員名】

本城【官軍達捨一百二十一員名】

熊嶽驛堡【守堡官一員】

五十寨驛堡【守堡官一員】

墩架【二十五座瞭守官軍餘丁一百一十八員名】

冬操夏種【官軍捨餘二千二百二十五員名】

此遼東沿海關隘墩架也蓋自劉江望海堝之捷而倭寇不敢北侵自山東海運廢而墩空日益廢弛於是旅順諸堡視無復用識者有隱憂焉玆故志之亦存餼羊之意也薛子曰夫天下𨿽安不可忘志武事宇內皆然況邊圉乎以遼志考之士馬則眾紀律則嚴防守則備是故上爲天子張威靈而下詟戎醜其或內地他鎭有警則檄之以壯大軍往能奏膚豈獨其勇力然哉亦悅義焉爾然頃者驕悍悖逆甘心大戮夫可以義驅之於外而反爲逆於內能並力以赴王難而反自作難誠非獨其人之罪也撫之少恩禦失其道蓋有執其咎者吁可以鑑矣

○邊略

燒荒【每歲冬鎭守總兵官會同贊理軍務都禦史太監奉敕移文各路副參遊擊守備備禦提調守堡等官遵照會行日期各統所部兵馬出境量地廣狹或分三路五路首尾相應而行預定夜不收分投哨探放火沿燒野艸盡絕聽令安營吹號笛打鼓聚官發放畢夷人精銳至營外求見發牌開門鼓吹齊舉通事引入拜見量給酒肉令出隨開營回兵入境時兵馬各令附近屯堡休息存畱夜不收並標下官軍站立一營圍夷人多寡攜婦女老幼入關門投見令通事譯傳宣布朝廷恩威地方利害量給卓面酒肉鹽米鍼布胭粉靴韈之類或有號稱大頭領及預有報事等項勤勞者亦賞牛羊段襖銀牌之類賞畢夷人出境兵馬俱在邊宿歇次日歸城】

外禁【遼邊四壁近虜境外多物產如貂皮人參材木魚鮮之類人圖其利往往踰境而取之多爲虜所害我太祖髙皇帝作大明律特書私出外境及違禁下海之條軍民違犯及守邊官故縱者皆從重治】

馬巿【永樂三年立遼東開原廣寧馬巿定價上上馬絹八疋布十二疋上馬絹四疋布六疋中馬絹三疋布五疋下馬絹二疋布四疋駒絹一疋布三疋其立巿一於開原城南以待海西女直一於開原城東一於廣寧以待朵顏三衛各去城四十里十年令遼東缺馬官軍聽於各馬巿照例收買十五年復位遼東互巿馬價上上馬一匹米五石布絹各五疋中馬米三石布絹各三疋下馬米二石布絹各二疋駒米一石布二疋正統十四年革朵顏三衛互巿成化十四年奏準遼東馬巿聽海西並朵顏三衛夷人買賣開原每月初一日至初五日一次廣寧每月初一日至初五日一次十六日至二十日一次各夷將馬匹物貨赴官驗放入巿交易不許通事人等將各夷侮弄虧少馬價及偸盜貨物亦不許撥置夷人以失物爲由詐騙財物敢有擅放夷人入城及縱容無貨人入巿有貨者在內過宿規取小利透漏邊情違者俱問發兩廣煙瘴地面充軍遇赦不宥按會典一撫賞海西朝京都督每名牛一隻大菓卓一張都指揮每名羊一隻大菓卓一張一供給海西買賣都督每名羊一隻每日卓面三張酒三壺都指揮每名羊一隻每日卓面一張酒一壺一部落每四名豬肉一斤酒一壺一賞賜傳報夷情夷人白中布二疋卓面二張酒二壺一撫賞三衛買賣達子大頭兒每名襖子一件鍋一口靴韈一雙靑紅布三疋米三斗大菓卓面半張一零賞三衛達子每名布一疋米一斗兀堵酥一雙靴一雙鍋一口每四名菓卓一張】

抽分貨物【騸馬一匹銀六錢兒馬一匹銀五錢騍馬一匹銀四錢牛一隻銀二錢緞一疋銀一錢鍋一口銀一分羊一隻銀一分貂皮一張銀二分豹皮一張銀一錢熊虎皮每張銀三分鹿皮一張銀一分狐貍睡貉皮每張一分麅皮二張銀一分黃蠟十塊抽一人參十圍抽一榛松二十斤抽一斤】

撫賞【大抵遼土諸夷環落性多貪惏故我以不戰爲上兵羈縻爲奇計朝貢互巿皆有撫賞外又有沿邊報事及近邊住牧換鹽米討酒食夷人舊規守堡官量處撫待近者官不奉公刻軍骨以恣科派貪夷利以暗交通反爲撫賞之累可不戒哉】

設伏【孫子曰以虞待不虞者勝按伏之設以待不虞故五路將官每歲春深秋髙或有警報各選輕騎據要害及薪水方便之地更番按伏以嚴警備防亦預矣但今將官尢當申嚴號令使官不敢假威以侵平民軍不敢蕩戒而刈田苗庶虜可禦而民不擾】

○財賦

遼東都司定遼左等二十五衛額田三萬一千六百二十頃額糧三十六萬四千九百石額艸五百九十四萬六百三十束額鹽三百七十七萬四百七十三斤額鐵三十九萬五千七十斤魚課銀六百三十五兩鹽課銀三百三十九兩課程銀五十三兩銅錢五十二萬二千一百六十文葦炭銀三百兩馬價銀一萬四千七十兩定遼中衛野貓湖書院官田三頃佃戶歲租粟七十二石柴三十車

定遼左衛

額田【九百三十七頃五十六畝】

額糧【一萬四千四百七十三石五斗】

額艸【一十二萬三千五百二十束】

額鹽【二十三萬五千二百六十四斤】

額鐵【二萬五千二百九十九斤】

定遼右衛

額田【七百七十八頃九十七畝】

額糧【一萬一千八百二十二石三斗】

額艸【一十萬六千三百九十束】

額鹽【一十九萬七百五十五斤】

額鐵【二萬四千九百一十五斤】

定遼中衛

額田【一千一百五十九頃三畝】

額糧【一萬五千二百七十一石七斗】

額艸【一十二萬五千一百三十九束】

額鹽【二十萬三千四百七十斤】

額鐵【三萬一千四百一十二斤】

定遼前衛

額田【八百九十三頃六十畝】

額糧【一萬一千三百五十二石七斗】

額艸【九萬一千七百九十束】

額鹽【一十六萬八千三百二十一斤】

額鐵【二萬一千一十二斤】

定遼後衛

額田【一千二百三十九頃四十七畝】

額糧【一萬五千九百九十六石四斗】

額艸【一十一萬四千六百一十一束】

額鹽【二十七萬三千四百一十五斤】

額鐵【二萬二千九十一斤】

東寧衛

額田【七百六十三頃三十八畝】

額糧【七千七百七十九石三斗九升】

額艸【四萬五千六百二十束】

額鹽【一十七萬一千六百七十九斤】

額鐵【一萬七千六五一十九斤】

廣寧衛

額田【七百四十六頃三十五畝】

額糧【七千五百五石九斗】

額艸【二萬八千一十三束】

額鹽【五萬八百四十四斤】

額鐵【一萬四千四百九十六斤】

廣寧左衛

額田【一千四百五十三頃九十四畝】

額糧【二萬二百四十八石六升】

額艸【一十六萬九千四百四十九束】

額鹽【一十二萬八百一十一斤】

額鐵【一萬三千三百八十斤】

廣寧右衛

額田【一千三百八十九頃六十八畝】

額糧【一萬五千六百八十石七斗】

額艸【一十四萬四千一百一十九束】

額鹽【一十二萬三千九百九十斤】

額鐵【一萬三千三百八十一斤】

廣寧中衛

額田【一千一百八頃八十九畝】

額糧【一萬二百三十七石六斗一升】

額艸【一十萬三千三十一束】

額鹽【九萬五千三百七十七斤】

額鐵【一萬三千七百五十二斤】

廣寧右屯衛

額田【八百二十一頃七十九畝】

額糧【一萬五百五十七石八斗五升】

額艸【一十三萬三千一百八十束】

額鹽【八萬九千一十九斤】

額鐵【九千五百四十七斤】

義州衛

額田【六百六十一頃五十四畝】

額糧【九千五百五十三石二斗五升】

額艸【二十萬三千四十束】

額鹽【一十七萬一千六百九十九斤】

額鐵【一萬五千斤】

廣寧後屯衛

額田【三百二十二頃八十五畝】

額糧【一萬五百五十七石八斗五升】

額艸【六萬七千六百束】

額鹽【九萬五千三百七十七斤】

額鐵【一萬五千二百八十三斤】

廣寧中屯衛

額田【一千一百九十三頃四十畝】

額糧【一萬七千三百六石一斗三升】

額艸【八萬七千九百六十束】

額鹽【六萬六千七百六十四斤】

額鐵【一萬四千五斤】

廣寧左屯衛

額田【九百五十一頃九十二畝】

額糧【一萬三千九百七十一石三斗】

額艸【七萬四千一百六十束】

額鹽【一十二萬八百一十一斤】

額鐵【一萬三百二斤】

寧遠衛

額田【一千二十頃二十畝】

額糧【一萬七千九十九石三斗】

額艸【四十六萬六千九百六十束】

額鹽【二十萬二百九十二斤】

額鐵【九千九百八十斤】

廣寧前屯衛

額田【六百二十四頃五十四畝】

額糧【九千三百石】

額艸【一十四萬束】

額鹽【八萬九千一十五斤】

額鐵【一萬二千六百斤】

三萬衛

額田【三百四十八頃八十四畝】

額糧【四千九百七十五石九斗六升】

額艸【二十一萬四千九百二十五束】

額鹽【一十三萬九千八百八十七斤】

額鐵【一萬三十五斤】

遼海衛

額田【二百七十四頃四十畝】

額糧【三千九百三十七石五斗二升】

額艸【二十五萬二千四百束】

額鹽【九萬五千三百七十七斤】

額鐵【一萬一千五百二十斤】

鐵嶺衛

額田【三百六十六頃九十三畝】

額糧【五千九百八十一石五升】

額艸【四十三萬六千七百七十束】

額鹽【一十七萬八千三十八斤】

額鐵【一萬二千五百六十斤】

沈陽中衛

額田【一千三百九頃四十四畝】

額糧【一萬七千六百六十六石一斗】

額艸【一十七萬九千一百束】

額鹽【一十二萬七千一百七十斤】

額鐵【一萬一千六百九十六斤】

海州衛

額田【二千三百八十六頃八十四畝】

額糧【三萬一千二百九十八石】

額艸【二十八萬五千四百六十束】

額鹽【一十三萬三百四十九斤】

額鐵【二萬四千九百十斤】

蓋州衛

額田【二千九百八十一頃二十九畝】

額糧【三萬一百六十八石五升】

額艸【一萬四千五百二十束】

額鹽【二十二萬五千七百二十六斤】

額鐵【一萬四千四百九十六斤】

復州衛

額田【一千四十四頃七十五畝】

額糧【一萬五千九百七十石六斗】

額艸【一萬二千束】

額鹽【一十九萬七千一百一十三斤】

額鐵【一萬三千五百一十二斤】

金州衛

額田【六千七百四十二頃四畝】

額糧【四萬二千八十七石二斗五升】

額艸【六萬五千七百二十束】

額鹽【二十萬九千八百三十斤】

額鐵【一萬二千二百七十二斤】

京運年例銀【一十五萬兩】

山東布政司徵解

本色鈔【一百八十七萬三千五百錠】

折鈔銀【二萬九千七百二十六兩】

本色布【三十三萬三千八百九疋】

本色花【十三萬九千五百八十斤】

折布花銀【一十萬二千七百十四兩】

永平府徵解

戶口鹽銀【一千一十三兩一錢】

地畝花絨【三百四十六斤】

薛子曰按東遼財賦歲籍其土之所入咸以自利而又內帑有給諸路有運鹽政有濟一值凶荒則天子下減租之詔議賑貸之宜所以惠之者如此其至故往時家給人足都鄙廩庾皆滿貨賄羨斥每歲終輦至京師物價爲之減半今入境物力蕭索倉庫空竭𨿽歲比凶荒抑亦有以致之者聞之鄕耉老云正徳間逆瑾貪剝黃皂事興【黃皂戎服逆瑾藉以上供索之】大括民間數載夤是奇靡成俗加以豪右將領日肆侵奪如之何不窮且病也不然攘臂稱亂甘與雲中叛卒爲伍何也夫遼號東陲密邇北虜幸邊鄙無釁中外恬安倘復繹騷如列鎭吾不知其所以處之矣司邊計者所宜加之意云

○徭役

遼東都司定遼左等二十五衛二州均徭銀歲三等審編增損不一約計一萬七千五百一十九兩修邊夫二萬八千六百九十三名修倉夫七百五十名局造一千九百七十一名窯造一千四百四十二名納糧五千六百二十名跟官三千五百四十名斗級四百三十三名獄卒三百二十名水手一百名走遞馬七百七十二匹驢三百七十頭

定遼左衛

均徭銀【五百三十三兩六錢】

修邊夫【六百三十二名】

修倉夫【三十名】

局造【三十九名】

窯造【六十名】

納糧【四名】

跟官【二百五名】

斗級【一十四名】

獄卒【一十二名】

寄籍均徭銀【二十一兩四錢】

定遼右衛

均徭銀【四百五十二兩二錢】

修邊夫【六百四十八名】

修倉夫【三十名】

局造【四十二名】

窯造【四十名】

納糧【一十七名】

跟官【一百六十名】

斗級【一十四名】

獄卒【一十一名】

寄籍均徭銀【七十兩】

定遼中衛

均徭銀【五百九十六兩八錢】

修邊夫【一千三十一名】

修倉夫【三十名】

局造【八十名】

窯造【七十名】

納糧【一百九十名】

跟官【二百一十二名】

斗級【一十九名】

獄卒【一十五名】

寄籍均徭銀【五十八兩二錢】

定遼前衛

均徭銀【五百八兩六錢】

修邊夫【七百一十名】

修倉夫【三十名】

局造【八十八名】

窯造【四十名】

納糧【一百五十名】

跟官【九十五名】

斗級【一十二名】

獄卒【一十八名】

寄籍均徭銀【六十四兩】

定遼後衛

均徭銀【四百一十四兩六錢】

修邊夫【七百六十七名】

修倉夫【三十名】

局造【八十名】

窯造【七十三名】

納糧【一百八十八名】

跟官【一百三十九名】

斗級【一十四名】

獄卒【一十五名】

寄籍均徭銀【七十二兩】

東寧衛

均徭銀【一百五十四兩二錢】

修邊夫【二千七百四十二名】修倉夫【三十名】

局造【八十名】

窯造【一百二名】

納糧【七十七名】

跟官【一百四十五名】

斗級【一十二名】

獄卒【一十五名】

寄籍均徭銀【六十七兩】太子河水手【四十名定遼六衛出】

定遼左等六衛認納柴炭銀兩夫共一千五百九十四名納柴七萬三百五十个外折柴銀一百一十七兩二錢五分納炭一萬四千九百包外折炭銀一百四十八兩五錢

自在州

均徭銀【三百一十八兩三錢】

都司經歷司

均徭銀【一百六十五兩】

河東招集

均徭銀【一千二百九十兩七錢】

廣寧衛

均徭銀【一百三十兩四錢】

修邊夫【一百名】

修倉夫【三十名】

局造【一百二十名】

窯造【二十六名】

納糧【三名】

跟官【一百四十一名】

斗級【一十五名】

獄卒【八名】

寄籍均徭銀【一十二兩五錢】

廣寧左衛

均徭銀【三百一十六兩一錢】

修邊夫【二百六十七名】

修倉夫【三十名】

局造【一百一十三名】

窯造【四十名】

納糧【七十一名】

跟官【一百九十八名】

斗級【一十五名】

獄卒【一十六名】

寄籍均徭銀【四十二兩二錢】

廣寧右衛

均徭銀【三百八十二兩一錢】

修邊夫【二百九十二名】

修倉夫【三十名】

局造【八十名】

窯造【四十六名】

納糧【九十八名】

跟官【一百四十一名】

斗級【一十三名】

獄卒【八名】

寄籍均徭銀【三十兩五錢】

寧中衛

均徭銀【三百三十九兩八錢】

修邊夫【二百六十七名】

修倉夫【三十名】

局造【八十名】

窯造【四十八名】

納糧【四十二名】

跟官【一百一十七名】

斗級【十五名】

獄卒【八名】

寄籍均徭銀【一十四兩一錢】

河西招集

均徭銀【四百七十九兩三錢】

廣寧右屯衛

均徭銀【三百二十二兩五分】

修邊夫【二百九十七名】

修倉夫【三十名】

局造【八十名】

窯造【六十七名】

納糧【五十三名】

跟官【一百七十二名】

斗級【二十五名】

獄卒【一十八名】

寄籍均徭銀【四兩七錢】

義州衛

均徭銀【六百九十一兩】

修邊夫【二百五十五名】

修倉夫【三十名】

局造【七十四名】

窯造【七十名】

納糧【�百二十四名】

跟官【一百五十九名】

斗級【一十八名】

獄卒【一十三名】

寄籍均徭銀【一百六十二兩二錢】

廣寧後屯衛

均徭銀【二百一十四兩六錢】

修邊夫【二百二十名】

修倉夫【三十名】

局造【八十五名】

窯造【二十六名】

納糧【八十三名】

跟官【六十二名】

斗級【八名】

獄卒【一十四名】

寄籍均徭銀【九十三兩】

廣寧中屯衛

均徭銀【七百三十五兩】

修邊夫【二百五十名】

修倉夫【三十名】

局造【八十九名】

窯造【七十一名】

納糧【二百名】

跟官【七十八名】

斗級【一十五名】

獄卒【一十名】

寄籍均徭銀【八十兩】

廣寧左屯衛

均徭銀【六百九十九兩五錢】

修邊夫【二百五十名】

修倉夫【三十名】

局造【一百二十名】

窯造【三十八名】

納糧【二百三十名】

跟官【一百二名】

斗級【一十六名】

獄卒【一十二名】

寄籍均徭銀【七十兩】

寧遠衛

均徭銀【四百三十九兩五錢】

修邊夫【四百九十八名】

修倉夫【三十名】

局造【八十九名】

窯造【七十一名】

納糧【三百三十三名】

跟官【七十八名】

斗級【二十六名】

獄卒【九名】

寄籍均徭銀【八十三兩六錢】

廣寧前屯衛

均徭銀【六百九兩二錢】

修邊夫【五百一十八名】

修倉夫【三十名】

局造【八十名】

窯造【六十八名】

納糧【三百三十八名】

跟官【二百二名】

斗級【二十七名】

獄卒【一十一名】

寄籍均徭銀【二十二兩二錢】

三萬衛

均徭銀【三百三十六兩四錢】

修邊夫【二百十名】

修倉夫【三十名】

局造【六十名】

窯造【四十八名】

納糧【三百二十一名】

跟官【四十八名】

斗級【八名】

獄卒【八名】

寄籍均徭銀【一十二兩】

遼海衛

均徭銀【三百六十兩二錢】

修邊夫【三百三十一名】

修倉夫【三十名】

局造【六十名】

窯造【五十三名】

納糧【一百八十一名】

跟官【五十五名】

斗級【一十五名】

獄卒【一十二名】

寄籍均徭銀【一十二兩一錢】

安樂州

均徭銀【七兩三錢】

鐵嶺衛

均徭銀【三百八十七兩六錢九分】修邊夫【一百一十九名】

修倉夫【三十名】

局造【五十一名】

窯造【六十八名】

納糧【二百四十一名】

跟官【一百一十九名】

斗級【二十二名】

獄卒【一十三名】

寄籍均徭銀【二十六兩五錢】

沈陽中衛

均徭銀【八百四十一兩六錢】

修邊夫【一千九百八十二名】修倉夫【三十名】

局造【六十九名】

窯造【一百五名】

納糧【二百五十七名】

跟官【一百六十三名】

斗級【二十五名】

獄卒【一十二名】

寄籍均徭銀【三十五兩八錢】渾河水手【八名】

海州衛

均徭銀【六百四兩二錢】

修邊夫【一千四百七十二名】修倉夫【三十名】

局造【八十名】

窯造【八十三名】

納糧【五百五十名】

跟官【一百六十五名】

斗級【二十七名】

獄卒【二十名】

寄籍均徭銀【五十八兩】三岔河水手【五十名】

蓋州衛

均徭銀【九百三兩三錢】

修邊夫【四千四百三十九名】修倉夫【三十名】

局造【八十名】

窯造【四十名】

納糧【七百三十七名】

跟官【一百六十二名】

斗級【三十四名】

獄卒【一十名】

寄籍均徭銀【五十兩三錢】

復州衛

均徭銀【九百一兩八錢】

修邊夫【四千七百八十四名】修倉夫【三十名】

局造【八十名】

窯造【二十四名】

納糧【三百七十六名】

跟官【一百八十一名】

斗級【二十名】

獄卒【二十名】

寄籍均徭銀【五十一兩一錢】

金州衛

均徭銀【二千二十三兩六錢】

修邊夫【五千四百三十一名】修倉夫【三十名】

局造【七十二名】

窯造【六十五名】

納糧【六百九十一名】

跟官【二百三十九名】

斗級【一十八名】

獄卒【一十二名】

寄籍均徭銀【一百四十六兩八錢】

走遞馬驢

遼陽在城驛【馬二十五匹驢二十頭】

虎皮營城驛【馬二十五匹驢一十頭】

鞍山驛【馬二十五匹驢一十頭】

廣寧在城驛【馬三十匹驢二十頭】

盤山驛【馬二十八匹驢二十頭】

髙平驛【馬三十匹驢二十頭】

閭陽驛【馬三十匹驢二十頭】

十三山驛【馬三十匹驢二十頭】

撁馬嶺驛【馬二十匹驢一十頭】

義州驛【馬二十匹驢一十頭】

小淩河驛【馬三十匹驢一十頭】

杏山驛【馬三十匹驢一十頭】

連山驛【馬三十匹驢一十頭】

曹莊驛【馬三十匹驢二十頭】

東關驛【馬三十匹驢二十頭】

沙河驛【馬三十匹驢二十頭】

髙嶺驛【馬三十匹驢二十頭】

開原驛【馬二十五匹驢一十頭】

中固沙河撫順驛【馬二十五匹驢一十頭】嚚州驛【馬二十五匹驢一十頭】

懿路驛【馬二十五匹驢一十頭】

沈陽驛【馬二十五匹驢一十頭】

海州驛【馬二十五匹驢一十頭】

牛莊驛【馬二十五匹驢一十五頭】

沙嶺驛【馬三十匹驢十五頭】

耀州驛【馬一十匹驢一十頭】

蓋州驛【馬一十匹】

熊嶽驛【馬一十匹】

五十寨驛【馬一十匹】

復州驛【馬一十匹】

欒古驛【馬一十匹】

石河驛【馬一十四匹】

金州驛【馬一十匹】

木場驛【馬一十匹】

旅順驛【馬一十匹】

寺牧

恩軍【四百六十名永樂四年行令各省並南北直隸府州縣衛所調編】

孳牧馬匹【原額無考查得陜西每上苑一萬匹中苑七千匹小苑四千匹今據二苑見牧兒騍種馬二千五百餘匹馬駒騾一千三百餘匹頭】

艸場

平川苑【四百六十三頃四畝七分】

新安苑【五十八頃八十九畝】

廣安苑【七十五頃九十七畝七分】

平山苑【一百五十六頃七十八畝】

南丰苑【四百九十二頃八十七畝】

髙平苑【五百五十頃四十三畝】

長川苑【二百五十七頃一十四畝】

名山苑【五百三十八頃二十四畝五分】

復州苑【一百八十二頃三十一畝】

龍潭苑【二百七十頃】

淸河苑【四百五十六頃七十一畝】

深河苑【一百二十六頃四畝四分】

均徭【本寺歲用表箋精微祭祀紙札心紅柴薪馬夫等項共五百九兩七錢俱於養馬軍餘照門出辦其書寫門隸老人陰陽醫生快手倉庫人役禁子等役俱於養馬軍余逐年審編】

薛子曰古者役民歲不過三日蓋佚之也後世政煩役重至有銀差力差之說然籍其丁貲等其富貧夫民亦甘之遼人荷戈執殳從事邊陲而復勤動不息營辦多方主者且以其意而爲上下豪猾之徒歲比逋負而貧者捐瘠而不得免至於遞馬不足復索操騎以備送迎嗟夫遼所恃者士馬爾人竭馬𨿽與之處平定之際尙不可況將攖有事之日乎是不可不爲之所也

遼東志卷三

●遼東志卷四

典禮志

公式

祀典

賓興

夷人入貢

○公式

聖誕冬至正旦節【前一日習儀遼陽於上帝廟廣寧於普慈寺余衛於廟寺三堂及文武諸司率屬行禮如制禦史行出使禮至日遼陽於都司衙門廣寧於會府余衛行禮如之】

開讀詔敕【眾官出郭迎拜遼陽導至都司衙門廣寧導至會府三堂及文武諸司率屬行禮如制禦史行出使禮都司謄黃遣生員賫捧各衛開讀如制】

日食【具朝服行禮如制】

月食【具常服行禮如制】

迎春【歲立春先一日三司迎於東郊赴春宴至日具朝服行禮如制】

○祀典

先師廟【歲仲春秋上丁日祭如制月朔望辰行香如儀】

啟聖公祠

名宦祠

鄕賢祠【上丁祭先師畢所司率師生祭如儀】

山川社稷【歲仲春秋上戊日守土官祭如儀】

風雲雷雨【歲仲春秋上巳日守土官祭如儀】

厲祭【淸明中元十月朔守土官祭如儀】

城隍廟【隨厲祭禮如儀】

八蠟【遼陽附城隍廟廣寧廟在城東冬至【至﹕衍文】後三戌日祭之】

旗纛廟【歲霜降日守土官祭如儀】

褒功祠【春秋丁後守土官祭如儀】

鄧將軍祠【舊祭近廢】

北鎭廟【廣寧每歲春秋祀事與嶽瀆同朝廷有大典禮大政務則遣使祭告】

○賓興

科貢【各儒學生員應試所司以禮送會試加隆歲貢次之中式舉人樹旗送捷報牌具彩樂郊迎至先師廟行禮畢赴宴仍彩樂導歸宅】

武舉【成化以前無弘治乙丑科始鄕中式者公宴以禮起送至嘉靖乙未科樹旗加彩會武中式者郊設迎宴導歸宅】

鄕飲【舊無正徳十四年巡按髙鉞參議蔡天佑惡其缺典始舉行歲正月望十月朔行禮如儀】

鄕射【舊無正徳九年巡按劉成徳惡其缺典下學躬率諸生遵大明會典所載參以舊儀行焉尊王制便士習也】

○夷人入貢

朝鮮入貢【每年遇聖節正旦輪差各曹參判或判書一員領正從書狀養馬通事等官三十員賫表文並聖母東宮方物及上用雜色馬匹至遼東界地名連山關轉報都司候陪臣至髙麗巿住歇各官衣冠至都司投印信咨文行跪拜禮擇日設宴在都司大廳望闕叩頭公宴畢本司備云來咨關文數目緣由行本鎭合於衙門給與批呈差千百戶一員伴送赴京及回仍照前例公宴聽其自歸本國】

女直入貢【每歲十月初一日起至十二月終止陸續起送建州左右毛憐海西等衛夷人到司督令通事審驗發館隨行左等六衛挨月公宴各夷赴京回還亦行公宴伴送】

薛子曰禮者國之紀以尊君父以敬天渝以洽神人以異才賢以上敬讓以親邦國使民著於尊親之節幽明之義交際之儀也遼舊用武之邦華夷錯居迄於胡元瀆倫敗化禮廢可知國家稽古同文實崇典禮而遼俗丕變浸淫乎文獻之風矣然或者闕而未具緣其數而弗習其情是在秉禮化民者加之志爾

遼東志卷四

●遼東志卷五

官師志

爵命

使命

職官

名宦

○爵命

周

漢

魏

晉

南北朝

唐

遼

金

元

國朝

周

箕子名胥余紂庶兄紂亡箕子抱祭器歸周武王封於朝鮮至則教其民以禮義田蠶織作爲民設八條相殺者以當時償殺相傷者以谷償相盜者男沒入爲其家奴女子爲婢欲自贖者入五十萬𨿽免爲民俗猶羞之嫁娶無所售是以其民無盜門戶不閉婦人貞信飲食以籩豆其國化之音義曰八條不具見

漢

韓廣髙帝八年春正月徙燕王廣爲遼東王

甘延壽字君況北地郡郅人少以良家子弟善騎射嘗超距踰羽林亭樓由是遷爲郎試弁爲期門以材力得幸稍遷至遼東太守車騎將軍西域都護騎都尉與陳湯共誅斬郅支單於封義成侯薨謚曰壯侯

張奐宇【宇﹕字】然明酒泉人奐少遊三輔師事太尉朱寵學歐陽尙書初牟氏章句辭浮至四十餘萬言奐減爲九萬言後辟大將軍梁冀府乃上書桓帝奏其章句詔下東觀以疾去官復舉賢良對策第一擢拜議郎永壽元年累遷安定屬國都尉匈奴中郎將奐與皇甫規友善奐旣被錮凡諸友舊莫敢爲言惟規薦舉前後七上在家四歲復拜武威太守遷度遼將軍九年春徵拜大司農復拜護匈奴中郎將以九卿秩督幽並涼三州及度烏桓二營兼察刺史二千石能否賞賜甚厚匈奴烏桓聞奐至因相率降奐遷少府又拜大司農以功封侯

薛宣字贛君東海郯人也少爲廷尉書左都船獄史後遷樂浪都尉丞幽州刺史長安令補禦史中丞拜丞相封髙陽侯

公孫瓚字伯珪遼西令支人瓚以母賤遂爲郡小吏美姿貌大音聲言事辧慧太守奇其才以女妻之後從涿郡盧植學於緱氏山中略見書傳舉上計吏太守劉君坐事檻車當徙日南瓚具豚酒於北芒上祭辭先人祝曰昔爲人子今爲人臣當詣日南日南多瘴气恐或不還憤惋慷慨悲泣再拜而去旣行道得赦還舉孝廉除遼東屬國長史嘗從數十騎出行塞下猝逢鮮卑數百騎瓚乃自持兩刃矛馳出衝賊殺傷數十人瓚左右亦亡其半遂得免中平中以瓚督烏桓突騎車騎將軍張溫討涼州賊有功遷騎都尉詔封都亭侯復兼領屬國長史瓚常乘白馬自號白馬長史烏桓相告語避白馬長史乃畫瓚形射之中者咸稱萬歲虜遂遠竄塞外瓚志掃滅烏桓威名大震拜奮武將軍封薊侯

公孫康遼東襄平人度之子魏封爲襄平侯

魏

鮮於輔拜左度遼將軍封樂亭侯遣還鎭撫本州島

公孫恭度之弟魏文帝封爲平郭侯余見家世

李弼遼東襄平人魏司徒賜姓徒何氏入周爲太師魏國公

閻柔拜度遼將軍進縣侯位

晉

李胤宣伯信之子仕封廣陸侯進尙書僕射遷太子少傅事見宦迹

南北朝

晁暉遼東人魏濟州刺史潁川公

晁淸暉之子襲爵例降爲伯余見忠節

任祥延敬廣寧人初從葛榮榮敗擁所部降拜廣寧太守賜爵西河縣公隨齊神武起兵封魏郡公

唐

張儉師約京兆新丰人髙祖起儉以功累遷營州都督髙麗入寇儉率兵破之太宗徵遼東遣儉率蕃兵先進拜行軍總管使爲前鋒自新城路邀擊進渡遼至建安城破斬千級封皖城郡公儉性謹畏典羽兵三十年未嘗有過卒贈荊州都督謚曰敬陪葬昭陵

李澄襄平人隋蒲山公寬之遠冑勇悍隸江淮都統李垣府又從永平節度李勉軍勉帥汴表澄滑州刺史興元元年澄遣盧融間道奉表詣行在徳宗嘉之署帛詔內密丸授澄刑部尙書汴滑節度使澄未卽宣乃先勒訓士馬李希烈疑以養子六百戍之賊攻寧陵養子輩乘以剽掠澄盡斬之又封澄武威郡王眞元初遷澄檢校尙書左僕射義成軍節度使卒贈司空

遼

蕭朴字延寧國舅族博學多智有史才能知人主意敷奏稱旨朝議多取決之封蘭陵郡王進王恆加中書令重熙初拜東京畱守薨贈齊王

蕭孝忠志慷慨尙越國公主拜駙馬都尉累遷殿前都點檢北府宰相爲東京畱守時禁渤海人擊球孝忠言東京重鎭無從禽之地若非球馬何以習武且天子以四海爲家何分彼此宜弛其禁從之入朝封楚王拜北院樞密使

蕭孝友字撻不衍小字陳畱以戚屬爲小將軍累官左武衛大將軍檢校太保西北路招討使封蘭陵郡王起復北府宰相出知東京畱守會伐夏失利以太后救免誅復爲東京畱守進封丰國王

耶律倍太祖長子從徵渤海拔夫余城攺曰東丹以倍爲人皇王主之建元稱制太祖訃至倍卽日奔赴知皇太后欲立徳光乃與羣臣請於太后而讓位焉是爲太宗以東平爲南京徙倍居之又置衛士陰伺動靜倍謂左右曰我以天下讓主上今反見疑不如適他國以成吳太伯之名立木刻詩載書浮海奔拜懷化節度使瑞眞等州觀察使移鎭滑州倍𨿽在異國常思其親問安使不絕太宗立石敬瑭爲晉主加兵於洛召倍不從遣壯丁害之敬瑭入洛喪服臨哭以王禮權厝後太宗攺葬於醫巫閭山謚曰文武元皇王卽位謚讓國皇帝倍初巿書萬卷藏於醫巫閭絕頂望海堂通陰陽音律精醫藥砭�之術工遼漢文章嘗譯陰符經善畫本國人物如射騎獵雪騎千鹿圖皆入宋祕府五子長世宗次婁國稍隆先道隱各有傳

蕭惠字伯仁阿古只五世孫授契丹行宮都部署攺南京統軍使加同中書門下平章事朝議以遼東重地非勛戚不能鎭撫乃命惠知東京畱守事攺西北路招討使封魏國公

耶律隆先字團隱義宗四子也封平王兼政事令畱守東京薄賦稅省刑獄卹鰥寡數薦賢能之士有閬苑集行於世

耶律仁先字糺鄰授宿直將軍累遷殿前副點檢北院大王東京畱守女直歲侵掠仁先開山通道以控制之邊民安業封吳王以平亂功加尙父進宋王爲北院樞密使卒年六十遺命家人薄葬

張浩遼陽人官至太師南陽郡王事見學術

安同遼東胡人也祖世髙漢時以安息王侍子入洛歷魏至晉避亂遼東遂家焉道武徵兵於慕容垂同從徵姚平於柴壁姚興悉眾救平同日【日﹕曰】汾東有蒙坑徑路不通姚興必從汾西至柴壁宜截汾爲南北浮橋乘西岸築圍賊至無所施其智力以功賜爵北新侯又詔持節循察並定二州糾守宰不法郡國肅然卒贈爲髙陽王謚曰恭惠

安原同之弟性沈勇多智略明元時鎭雲中蠕蠕犯塞原破之以功賜爵武原侯太武卽位拜駕部尙書車駕徵蠕蠕進爵河間公在朝無所比周

安頡同之弟辧慧多略有父風明元初侍長宜城王奚斤追赫連昌至安定頡爲監軍侍禦史昌來攻頡禽昌送京師賜爵西平公宋將劉彥之寇河南頡擊彥之遂濟河攻洛陽拔之進攻武牢彥之兵潰進爵爲王卒謚曰襄

潘樂相貴廣寧石門人樂初生有雀止其母肩占者咸言富貴之徵因名相貴後爲字及長寬厚有略爲爾朱榮別將討元昊以功封敷城縣男齊神武以樂爲鎭城都將從破爾朱兆於廣阿進爵廣宗縣伯累以軍功拜東雍州刺史封金門郡公鎭河陽討侯景至梁涇州獲其地薨贈太師大司馬尙書令

怡峯景阜遼西人本姓默怡因避難攺焉少以驍勇聞從賀拔討萬侯醜奴賜爵蒲陰縣男後討曹泥功進爵華陽縣公從破�太復弘農破沙苑進爵樂陵郡公東魏攻穎州峯復以輕騎邀擊大破之自是威名轉盛加授開府儀同三司峯沈毅有膽略得士卒心時號驍將贈華州刺史謚曰襄威

髙模翰渤海人有膂力善騎射好談兵初太祖平渤海模翰避地髙麗王妻以女因罪亡歸上諭模翰曰朕自起兵百餘戰卿功第一𨿽古名將無一加復語諸國使曰此國之勇將朕統一天下斯人之力也及晉叛盟模翰爲統軍副使下關南城邑數十與趙延壽往攻田武名俄有光自模翰目中出縈驍旗矛焰焰如流星久之模翰喜曰此天贊之祥遂進兵殺獲甚眾晉以杜重威領兵來拒模翰逆戰殺其先鋒有詔比之李陵晉兵復至滹沱河模翰復敗之加特進太師封悊郡開國公九年正月遷左相卒

金

夾谷吾裏補暗土渾河人累破遼兵伐宋敗張浚軍於富平累官孛特本部節度使封芮國公多智略膂力過人𨿽老勇健不衰卒年一百有五歲

粘割斡特剌蓋州人眞元初宗毅言宋人欲起兵釁求入見世宗遣斡特剌詰之無狀還報稱旨授左司員外郎累官刑部尙書世宗嘗諭平章政事括安禮曰擇材最難如斡特剌所舉者頗稱朕意委提控代州阜通監諭之曰朕自任卿以來悉卿材幹故擢爲執政卿亦體朕待遇之意勉盡所職凡謀議奏對多副朕心但有所見悉心以言進尙書右丞兼樞密副使明年攺上京畱守還拜平章政事封芮國公訃聞上悼之祭賻甚厚謚成肅

大白大遼陽人從侵宋屢有大功封太傅漢國王卒贈太師晉國公

蒲察通累官平章政事封任國公世宗將幸上京以通朝廷舊人命爲上京畱守先往鎭撫之明昌四年上諭宰臣曰通先朝重臣年髙未衰因命知廣寧府事累表請老復以開府儀同三司致仕通在政府舉太子率府完顏守貞監察禦史裔俱可大用其後皆爲明臣世多其知人云

移剌成遼橫帳人通契丹漢字天會間隸撻懶下爲行軍猛安正隆南伐爲武毅軍都總管大定二年攺河中尹招降喬家等族首領結什角遷南京畱守召拜樞密副使封任國公攺北京畱守

承暉禦史臺奏承暉前爲提刑豪猾屏息遷臨海軍節度使貞佑初進拜平章事宣宗遷汴進拜右丞相兼都元帥封定國公與皇太子畱守中都髙琪居中用事忌承暉成功諸將皆顧望終無一兵至中都者抹然盡忠謀南奔承暉召經歷完顏師姑謂曰始我謂平章知兵故推心以權畀平章嘗許與我俱死今忽異議行期且在何日汝必知之師姑曰今日向暮且行曰汝行李辦未曰辦矣承暉變色曰社稷若何叱下斬之承暉起辭謁廟作遺表付令史帥安石舉家號泣承暉神色泰然與安石舉白飲滿謂安石曰子行矣安石出門聞哭聲則已飲藥薨矣是日盡忠出奔中都不守表至行在宣宗哭之盡哀贈太尉尙書令廣平郡王謚忠肅

完顏弼蓋州猛安人充護衛從丞相襄戍邊有功除同知徳州防禦使後入爲武衛軍副都指揮使至寧元年東京不守弼爲帥左監軍捍禦遼東請自募二萬人以衛京師紹王怒曰我以東北路爲憂卿言京師有急何耶付有司論詔免死杖謫爲云內州防禦使尋爲元帥左都監眞定弼條戰守數事奏之及遷都南京沮長淮拒大河扼潼關以自固宣宗將遷汴次眞定弼言太子不宜畱中都蓋軍少則難守軍多則難養又奏將帥以閫外爲威今生殺之權皆從中覆宣宗頗用其言三年攺之【之﹕知】東平府山東西路宣撫副使是時劉二祖餘黨孫邦佐張汝揖保濟南弼遣人招降之弼薦邦佐汝楫攺過用命招降甚眾四年弼遷宣府事汝楫復謀作亂邦佐密告弼饗汝楫伏甲廡下酒數行鍾鳴伏發殺汝楫並其黨手詔褒諭封密國公元兵圍東平弼百計應戰久乃解去宣宗賜詔獎諭是歲五月疽發於腦卒弼平生惟喜讀書延儒士歌詠治東平愛民省費軍民無相訟有古良將之風焉

元

木華黎性沈毅多智略猿臂善射挽弓二石彊太祖命統諸軍徵遼東次髙州盧琮金朴以城降進攻北京金守將銀靑率眾逆戰敗之斬首八萬餘級城中食盡契丹軍斬關來降錦州張鯨聚十餘萬殺節度使稱臨海郡王至是來降誅之鯨弟致據錦州叛略平灤瑞利義懿廣寧等州木華黎率軍數萬討之州郡多殺致所署長吏降進兵紅螺山主將杜秀降奏爲錦州節度使七月進兵臨興中攻【脫澑字】石山致遣鯨子東平將騎步三萬援澑石木華黎夜半引兵疾馳澑【澑﹕衍文】於神水縣東大敗之斬東平並其卒萬二千八百餘級拔開義縣遇【遇﹕進】圍錦州斬首三千餘級溺死者無算致降伏誅後廣寧劉琰義州進【進﹕田】和尙降木華黎曰此叛寇存之無以懲後除工匠優伶外悉屠之田【田﹕拔】蘇復海三州斬完顏眾家奴咸平宣撫蒲鮮等率眾十餘萬遁入拔【拔﹕海】島丁丑八月詔封太師國王都行省承制行事賜誓券黃金印曰海【海﹕子】孫傳國世世不絕後子【子﹕衍文】薨封魯國王謚忠武

移剌捏兒契丹人幼有大志膂力過人沈毅多謀遼亡金以爲參議畱守皆辭不受聞太祖舉兵私語所親曰爲國復讎此其時也率其黨百餘人詣軍門獻十策帝召見與語奇之問爾生何地對曰伯州因號爲伯州元帥乙亥拜兵馬都元帥佐木華黎取北京下髙麗及松義錦等二十六城破五十四寨平利州賊劉四祿時錦州賊張致兵勢方熾復出奇兵掩擊斬致以功遷龍虎衛上將軍兵馬都提控元帥繼取遼東西廣寧金復海蓋等十五城興州監州重兒反復與烏也兒討平之累官軍民都達魯花赤兼興勝府尹卒贈太尉追封興國公謚武毅

朵兒只木華黎六世孫脫脫子也生一歲而孤稍長備宿衛事母至孝喜讀書不事章句至治二年授集賢學士時年未冠一時同寅如郭貫趙世延鄧文原諸老皆器重之天歷二年朵兒只襲國王位扈蹕上都至元十四年詔脫脫總兵南討脫脫遣朵兒只攻六合拔之旣而詔削脫脫官爵罷其兵權朵兒只乃以本部兵守揚州十五年薨於軍年五十二朵兒只爲相務存大體兼理庶務中外號爲賢相二子朵蠻帖木兒翰林學士俺木哥失理襲國王

廉希憲字善甫幼魁偉舉止異常及長篤好經史世祖立累官平章政事振舉綱維綜核名實汰逐冗濫裁抑僥幸當時翕然稱治後以釋囚事罷相久之詔起希憲爲北京行省平章政事十二年右丞阿里海牙下江陵圖地形上於朝請命重臣開大府鎭之帝急召希憲還使行省荊南希憲冒暑疾驅以進至鎭阿里海牙率其屬郊迎望拜塵中荊人大駭卽日禁剽奪通商販興利除害兵民安堵遂大興學選教官置經籍日親講捨以厲諸生希憲疾久不愈召還江陵民號泣遮道畱之不得相與畫像建祠希憲還囊橐蕭然琴書自隨而已十六年春詔復入中書希憲稱疾篤皇太子遣侍臣問疾因問治道希憲曰君天下在用人用君子則治用小人則亂臣病𨿽劇委之於天所甚憂者大姦專政羣小阿附吾國民病之大者殿下宜開聖意急爲屏除不然日就沈痾不可藥矣戒其子曰丈夫見義勇爲禍福無預於己謂皐夔稷契伊傅周召爲不可及是自棄也天下事苟無牽制三代可復也十七年十一月十九日夜有大星隕於正寢之旁流光照地久之方滅是夕希憲卒追封魏國公謚文正加贈推忠佐理翊運功臣太師開府儀同三司上柱國恆陽王謚如故子六人孚僉遼陽等處行中書事

劉敏中字端甫濟南章丘人由中書掾擢兵部主事拜監察禦史宣撫遼東山北諸郡守令恃貴幸暴橫者繩之以法錦州雨水爲災輒發廩賑之除東平路總管官至翰林學士承旨敏中平生身不懷獘口不論錢義不苟進進必有所匡救援據今古雍容不廹每以時事爲憂或欝而弗伸則戚形於色中夜嘆息至淚濕枕席爲文辭理兼備有中庵集二十五卷延佑五年卒追封濟國公謚文簡

耶律鑄成仲幼聰敏善屬文尢工騎射楚材薨嗣領中書省事上言宜疏禁网采歷代徳政八十一章以進憲宗徵蜀詔鑄領侍衛驍果以從屢出奇計攻下城邑憲宗崩阿里不哥叛鑄棄妻子挺身朔方來歸世祖嘉其忠卽日詔見賞賜優厚中統二年拜中書左丞相是年冬詔將兵備禦北邊後徵兵扈從敗阿里不哥於上都之北加光祿人夫奏定法令吏民便之二年行省山東未幾徵還初淸廟雅樂止有登歌詔鑄制八佾之舞樂成上之賜名大成攺平章政事拜中書左丞相遷平章軍國重事監修國史朝廷有大事必咨訪焉十九年復拜中書左丞相以事罷免仍沒其家資之半徙居山後卒贈太師懿寧王謚文忠

國朝

劉江邳州宿遷人姿貌丰偉知識過人從軍山海衛永樂年間由總旗累遷至左都督鎭守遼東以金州倭寇竊發相地形要害於望海堝築立城墩以防海寇屬王家山島舉火劉江計寇將至亟整馬步軍赴堝設伏翌日倭船二十餘艘泊馬雄島徑奔堝上江親督指揮徐剛領兵赴堡外復遣百戶姜隆以奇兵伏山下邀其歸路約賊圍堡舉炮發伏馬步俱進賊大敗奔入櫻桃園合兵圍之自辰至酉生擒八百五十七名斬首七百四十二級後倭寇遂絕事聞璽書褒美徵至京面宴賚甚厚封廣寧伯給鐵券世襲卒謚忠武

施聚良會通州人體貌魁梧器度宏遠由金吾右衛指揮使以功充本路參將崇尙儉朴委任智勇枕戈待旦居安慮危每行軍寢用艸鋪食藉馬韉訓練士卒增築屯堡營繕有法又能延師儒教訓子弟義人始有科目甲子兀良哈賊眾犯境聚提所部兵從大將出境外兵間道遮擊遂大破之斬獲甚多升都督僉事充右副總兵鎭守遼東正統己巳英廟北狩聚聞報慟哭卽日引道守臣備牛酒迎勞聚曰主止安在我輩尙可宴樂遂趨京師以功累升左都督天順攺元進封懷柔伯給鐵券世襲後召至京師賜簪纓蟒衣金帛天順六年薨於鎭謚威靖

焦禮顯州人英勇善戰從靖難升都指揮使備禦寧遠正統七年升左都督充左副總兵鎭守遼東景泰甲戌大破賊眾於小團山斬獲甚多鎧仗弓矢稱是進爵東寧伯給券其文曰衝當一面勇敵萬人英宗聞其勇略召至京賜蟒衣金帛在鎭二十餘年壽八十二卒贈東寧侯

曹義揚州儀眞人少好學十五襲父燕山左衛指揮奉公守法持廉無玷文皇知其賢召從徵沙漠願居前鋒克著奇績升湖廣都指揮僉事平茶陵梅花洞蠻升中軍都督僉事充副總兵鎭守遼東開拓邊境累破逆虜進位左軍都督加封丰潤伯食祿一千二百石給鐵券世襲後應召赴京年老薨於家遣官諭祭追封丰潤侯

董興正統間以海寧伯充總兵官鎭守遼東

王宗正統間以成山伯充總兵官鎭守遼東

鄭宏景泰間以武安伯充總兵官鎭守遼東

衛穎天順初以宣成伯充總官兵鎭守遼東

蔣驥弘治間以定西侯充總官【官﹕兵】兵【兵﹕官】鎭守遼東

○使命

巡撫

巡按

戶部分司

鎭守內宦

分守內宦

監鎗內宦

鎭守總兵

巡撫

【皇帝敕諭今特命爾巡撫遼東地方贊理軍務訓練軍馬整飭邊防提督糧儲禁革一切姦獘務使軍戎振舉糧餉充足衣甲鮮明器械鋒利城堡墩臺邊墻無不完固以防禦寇賊撫安兵民有警則公同鎭守太監總兵等官調度官軍相機殺賊禁約管軍頭目不許科擾克害及隱占私役有誤戰守違者輕則量情懲治重則毋畏勢豪徑自參奏拏問其餘一應邊務聽爾便宜從事與鎭守等官從長計議而行況今遼東地方疲憊軍士艱難守邊官員行事乖方以致地方不靖爾爲憲臣受玆委任宜持廉秉公安靜�重凡軍民利病可興可革者悉心訪究從宜審處具實奏聞務使地方寧謐內外詟服�或�常怠忽及乖方誤事自取罪責爾其勉之愼之故諭】

李浚樂安人副都禦史

李純鎭南人副都禦史

王翺事見名宦

寇深唐縣人副都禦史

劉廣衡安福縣人甲辰進士副都禦史

程信事見名宦

胡本惠江西人副都禦史

滕昭事見名宦

袁愷河南人僉都禦史

張岐河間府興濟人僉都禦史

彭誼廣東人副都禦史

左鈺河間府阜城人進士僉都禦史

馬文升事見名宦

劉潺彰徳人丁丑進士副都禦史

陳鉞河間府獻縣人丁丑進士副都禦史

王宗彜事見名宦

弘治年間

徐貫浙江淳安人丁丑進士副都禦史

張岫山西安邑人丙戌進士僉都禦史

張玉河間府吳橋人進士副都禦史

陳瑤廣西人僉都禦史

韓重山西絳州人戊戌進士副都禦史歷升南京工部尙書

張鼐山東濟南人乙未進士僉都禦史

馬中錫河間故城人進士副都禦史轉升兵部侍郎

正徳年間

鄧璋直隸涿州人進士僉都禦史

劉瓛山東濟南人乙丑進士副都禦史

李貢太平人甲辰進士副都禦史

王彥奇四川云陽人庚戌進士僉都禦史

王憲山東東平州人庚戌進士副都禦史歷官兵部尙書左都禦史總制陜西

彭澤陜西蘭州人庚戌進士僉都禦史歷升兵部尙書總制陜西

袁經湖廣長沙府寧鄕人僉都禦史

張貫直隸蠡縣人己未進士副都禦史卒於官

張禴順天府平谷人己未進士僉都禦史卒於官

嘉靖年間

李承勛湖廣嘉魚人癸丑進士副都禦史歷升兵部尙書

張璉陜西西安人壬戌進士副都禦史升戶部侍郎

張云河南信陽人壬戌進士副都禦史尋升戶部尙書致仕

潘珍徽州婺源人壬戌進士副都禦史升南京兵部右侍郎尋轉左侍郎

成文山西山陰人壬戌進士副都禦史後因謝病而歸

周敍湖廣九溪人辛未進士副都禦史歷升兵部左侍郎提督宣大軍務

王潮直隸鎭江人進士副都禦史升南京大理寺卿

呂經陜西寧州人戊辰進士副都禦史

任洛河南鈞州人辛未進士左僉都禦史因兵變自攺遼東

巡按【遼東接山東登萊諸郡故守巡道以山東二司爲之其倉庫稅務仍冠以山東布政司巡按禦史亦曰巡按山東又各處專敕提學遼東則巡按兼督學政】

周革臨川人丁丑歲貢

陸廣平臨川人丁丑歲貢

辛佑江西鉛山人丙戌進士

程可久

顧立

孔諤

賈節

孫

張志文江西廣信府上饒人辛卯進士

李斌

夏能

劉潔

胡起先江西安福人丙戌進士

王

盧睿浙江東陽人辛丑進士

張觀山西代州人壬辰進士

包懷徳江西進賢人進士

陳谷江西進賢人辛丑進士

張政直隸廣徳州人戊戌進士

張聰廣東新興人丙申進士

郭原

邵嵩江西都昌人辛丑進士

陳詔浙江靑田人庚戌進士

章杲

元亮河南湯陰人庚戌進士

羅綺事見名宦

李盤山西稷山人丁未進士

李純

陸瓛吳縣人甲辰進士

徐璟河南光山人進士

芮釗直隸寶坻人壬戌進士

丁宣

劉泓

黃綬直隸平谷人乙丑進士

李本道湖廣善化人戊辰進士

陳瓛山東東平州人乙丑進士

丁泰亨貢士以教職擢任

劉孜江西萬安人乙丑進士

謝燫浙江臨海人辛未進士

邢宥廣東文昌人戊辰進士

張奎河南固始人戊辰進士

陸平貢士

桂怡浙江慈溪人戊辰進士

田景暘直隸髙陽人甲戌進士

程鑑直隸開州人甲戌進士

裴斐陜西渭南人甲戌進士

楊琎山西祁縣人辛未進士

常振山西平定州人貢士

朱暟直隸髙郵州人庚午貢士

馬震河南汲縣人丙戌進士

呂雯直隸安州人貢士

荊倫山西平定州人貢士

魏瀚浙江余姚人甲戌進士歷官都禦史

侯英直隸開州人庚辰進士

崔讓山西石州人貢士

李大綱

費臻直隸安州人甲辰進士

徐英直隸永平人丙戌進士

王衡山西稷山人甲申進士

潘宣河南洛陽人庚辰進士

張偉直隸景州人丙戌進士歷官副都禦史總督漕運

張鏞直隸鹽山人己丑進士

王崇之直隸滑縣人甲申進士

楊徽河南河內人丙戌進士

彊珍事見名宦

唐鼐河南安陽人壬辰進士

馬隆河南鞏縣人己丑進士

劉瓚直隸淸苑人乙未進士

張西銘雲南寧州人乙未進士攺提督北直隸學

王嵩事見名宦

王紳陜西安化人壬辰進士

弘治年間

陳寬直隸新河人戊戌進士

周宗河南裕州人乙未進士

賈錠河南安陽人戊戌進士

宋鑑山西陽城人戊戌進士

李善事見名宦

樊祉河南胙城人丁未進士

張天衢直隸髙陽人甲申進士

王和直隸遷安人戊戌進士

郭庸直隸遷安人甲辰進士

羅賢山西淸源人庚戌進士

張隆山西夏縣人辛丑進士

車梁山西石州人庚戌進士

閭潔陜西涇州人癸丑進士

王獻臣錦衣衛人癸丑進士

余濂江西都昌人癸丑進士

楊滋直隸定興人庚戌進士

正徳年間

邢昭順天府三河人丙辰進士

沙鵬直隸江都人己未進士

趙應龍直隸衡水人己酉貢士

寧溥直隸山陽人壬戌進士

汪賜浙江仁和人戊辰進士

劉大謨事見名宦

常在山西楡社人乙丑進士

劉成徳事見名宦

張文明事見名宦

王金直隸涿鹿中衛人辛未進士

髙越直隸鳳陽人甲子貢士

葛禬錦衣衛籍浙江嘉興人甲戌進士

楊百之萬全都司籍直隸遷安人甲戌進士

嘉靖年間

鄭本公山西朔州人甲戌進士

郭登庸山西山陰人甲戌進士

王正宗順天府固安人丁丑進士

劉訒河南鄢陵人丁丑進士

張問行直隸內黃人辛巳進士

王重賢直隸交河人辛巳進士

朱孔陽直隸河間人辛巳進士

謝蘭山西代州人丙戌進士

李鏞山西曲沃人丙戌進士

楊行中順天府通州人癸未進士

常時平直隸交河人己丑進士

曾銑直隸江都人己丑進士以戡定三城升大理寺丞

王珩直隸交河人壬辰進士

史褒善直隸開州人壬辰進士

喬佑河南洛陽人己丑進士

戶部分司

【皇帝敕諭遼東地方該用錢糧數多止靠屯田子粒及在京送去銀兩並開中引鹽以備支用柰近年以來姦獘百端糧料濫收粗浥穅秕不堪食用屯田被人侵占子粒無從上納若不嚴加淸理禁革不無邊儲虧折有誤供給今特命爾前往彼處總理督同都布按三司管屯管糧官員及督並分理錢糧知州通判凡壹應屯田務要照例逐一淸出撥軍屯種各倉場糧艸收支之際務要關防嚴密除姦革獘禁約官吏軍民人等不許包攬侵盜及侵占屯田不納子粒違者六品以下官爾卽拏送按察司分巡官並所在官司問理應奏請者照例奏請施行其三司官若有因循怠忽亦聽爾指實劾奏每歲開中引鹽並納銀糴買糧料須斟酌價值貴賤歲用多寡及地方緩急極邊城堡缺糧倉分從公坐派不許只於附近有糧去處派撥圖作人情其糧料務要幹圓潔淨敢有插和穅秕沙土者就便拏間退出仍取勘各衛倉廒數目各樣銀料坐定廒口隨收隨盤以革姦獘及令各衛定委老成指揮一員量撥餘丁燒造磚瓦石灰采打木植專以預備遇有各廒損壞隨卽修理亦就總督查考勿令各官私役賣放凡彼處壹應合行事宜務要遵照該部近日題準事理悉與巡撫官協同面議停當而行毋得偏執自專乖方誤事爾受玆委托須持廉秉公正己律人毋暴毋刻務俾事妥人安斯稱任使如或持身不謹以致擾人壞事及畏勢聽囑容情作獘虧損錢糧事發必重罪不宥爾其勉之愼之故敕】

王宗彜事見名宦

毛泰河南蘭陽人己丑進士

金迪錦衣衛人

王敏宣府前衛人己未進士

丁紳山西朔州人壬戌進士

趙仲輝山西聞喜人辛丑進士

唐錦舟四川達縣人甲辰進士有文名

王璘湖廣黃崗人甲辰進士

王潘陜西寧遠人甲辰進士歷升副使

史學應天府溧陽人丁未進士

王氶巳陜西朝邑人庚戌進士

王濟河間人丁未進士升太僕寺卿

王藎錦衣衛籍山東濰縣人丙辰進士歷升工部右侍郎

劉繹山西代州人丙辰進士攺禦史劉瑾亂政以直受害人多惜之

徐璉眞定武邑人己未進士

畢璽山西髙平人庚子貢士

張偉四川內江人丙辰進士歷升運使

王俸順天府三河人壬戌進士

馬應龍陜西河州人辛未進士升山東兵備副使轉四川按察使未任卒

張鵬福建蒲城人辛未進士

李培齡金吾右衛人乙丑進士

李淮山西聞喜人甲戌進士歷升都禦史未任卒

羅英湖廣江夏人甲戌進士升安慶知府

劉從學山西吉州人丁卯貢士歷升副使

李騰霄山西盂縣人癸未進士升知府

寇天與山西楡次人丙戌進士升知府

張承祚河南光山人丙戌進士升太原府知府

李欽昊直隸東安人癸未進士

孫巨鯨陜西徽州人癸未進士

馬揚河南上蔡人辛巳進士原任監察禦史以言謫外升今職

鎭守內宦

【皇帝敕諭今特命爾與總兵官一同鎭守遼東地方整理城堡操練軍馬撫卹士卒防禦賊寇遇有賊情相機戰守凡一應大小事務悉與總兵巡撫等官計議而行不許偏執己見乖方誤事仍命爾兼管神銃與總兵等官相機使用爾爲朝廷內臣受玆委托尢須持廉秉公正己率下務使地方寧靖邊人安業庶稱任使毋得狥私貪利擾害下人致生嗟怨如違取罪非輕爾其敬之愼之故諭】

王彥建州松花江人國初從徵靖難駢承寵錫鎭遼三十餘年累致捷功然性嗜佛沿邊建寺廟數十其巨者廣寧普慈寺觀音閣云卒年六十九上遣官諭祭

院堯民

宋文毅

範英

侯忠

覃璣

李良

葉達兼監鎗

韋朗廣東人禦馬監太監兼監鎗

任良河間任丘人禦馬監太監

孫鎭順天府人安靜不擾民咸稱快

梁玘直隸宛平人內官監太監

朱秀廣西人內官監太監

岑章廣西人禦馬監太監

郭原保定府人禦馬監太監

王忻保定府人內官監太監

於喜順天府三河人禦馬監太監

白懷直隸內黃人在鎭不擾人多稱之

王純尙衣監太監甚淸約去後人常思之

王永順天府漷縣人禦用監左少監

分守內宦【舊有今裁革】

亦什哈

藍榮

黃琰

洪裕都知監少監

王秩

劉恭都知監少監

劉岑

賀榮禦馬監太監

範椿

耿宗禦馬監少監

盧安

趙瑛禦馬監太監

監鎗內宦【舊有今裁革】

柏彥文內使

鐵可赤內使

楊宣內使

院勉內使

張鑑內使

洪義右監丞

郝麒都知監右監丞

黃延禦馬監太監

吳本禦馬監太監

梁云都知監右太監

張泰內官監少監裁革回京

鎭守總兵

【皇帝敕諭今命爾掛印充總兵官與太監一同鎭守遼東地方整飭兵備修築城堡操練士卒申嚴號令振作軍威遇有賊寇相機戰守凡一應軍機之事須與鎭守巡撫等官從長計議停當而行不許偏執己見乖方誤事況遼東近來兵備廢弛軍士艱難而守邊官軍又或貪功生事啟釁召怨以致虜寇讎報不已邊人荼毒地方疲憊與先年不同爾爲朝廷武臣受玆委托務須與鎭守巡撫等官用心逐一整飭不可視常怠忽尢須持廉秉公正己率下毋得狥私貪利擾害下人及輕舉妄動致貽邊患如違罪不爾宥其愼之愼之故諭皇帝制諭今命爾掛徵虜前將軍印充總兵官鎭守遼東地方固守城池操練軍馬遇有賊寇相機剿殺其副總兵參將各照地方分守所統官軍悉聽節制如制奉行】

葉旺事見名宦

馬云事見名宦

劉江事見爵命

焦禮事見爵命

曹義事見爵命

巫凱事見名宦

董興見爵命

王宗見爵命

鄭宏見爵命

衛穎見爵命

趙勝都督同知

歐信都督同知

緱謙其先山後龍山縣人由大同右衛指揮僉事累立奇功升後軍都督府都督僉事成化己亥掛印充總兵官鎭守遼東謙徳重厚謀略過人庚子東徵有功升都督同知仍鎭守遼東在任數年夷虜畏威有惠政焉

李杲陜西楡林人右軍都督府都督僉事

蔣驥見爵命

楊玉京衛人都督僉事

韓輔遼陽人都督僉事

毛倫京衛人都督僉事充任以黨逆劉瑾被收

李玙都督僉事

韓璽輔子由武舉歷升都督同知

郤永宣府龍門人左都督

楊鎭前屯人都督同知

楊銳南京人都督

劉淮宣府人都督僉事

馬永直隸遷安人右都督南京後府掌印兵變後以論薦充任

○職官

漢

三國

北朝

隋

唐

遼

金

元

國朝

漢

蘇季遼東太守

涉阿譙爲遼東東部都尉

耿秉建初元年拜度遼將軍視事

姚光玄兔太守

吳棠度遼將軍與祭彤同伐匈奴

皇甫稜規之祖度遼將軍

三國

公孫恭

公孫淵俱遼東太守

魏

張岐樂浪太守

北朝

張定和處謚京兆萬年人家貧賤有志節歷宜州刺史頗有惠政

隋

沈光頤從徵遼東拜朝議大夫

蔡諷遼東太守濊貊與鮮卑入寇諷追擊

唐

王玄志安東都護

馬靈詧安東副都護

張亮平壤道行軍大總管自東萊泛海襲卑沙城拔之俘獲甚多又分遣丘孝忠等曜兵於鴨綠水

遼

耶律羽之東京畱守

昌朝太子鼎三子鎭寧軍節度使

王郁京兆萬年人神冊中歸遼同知政事門下平章事攺崇義軍節度使

藥師奴幼穎悟謹禮法幹統初出爲安東軍節度使卒

耶律章奴字特末衍季父房之後授東西路統軍副使攺同知咸州路兵馬事

耶律朮者字能典於越蒲古只之後授詔監都統左遷銀州刺史徙咸州糺

耶律獨攧字胡爲左護寧遠軍節度使

懷閭公其先本西域阿魯渾人爲瑞州達魯花赤在任民感其惠有頌徳碑

忙古帶蓋州湯池人官至湖廣等處行中書省平章集賢院大學士

耶律瑤質字拔裏堇積慶宮人篤學廉介有經世志以戰

耶律侯哂字禿寧初爲西南巡邊官以廉潔稱累遷南京功遷東京畱守統軍使徙東京畱守

耶律斡臘字斯寧奚疊刺部人趫捷有力善騎射累官護

耶律引吉字阿括品部人以蔭補官累遷樞密院侍禦直衛大保都監東京畱守道無阿除節度使

蕭孝穆東京畱守治遼陽爲政務寬簡撫納流徙其民安之

金

王澮遼東宣撫司參謀

孛木魯徳裕猛安人任廣寧治中

耶律固廣寧府尹

僕散渾坦

完顏巖雅俱廣寧府尹

趙文昌遼東鹽運使博學好議論

烏古倫獨拔古人世宗以女妻之累官右丞相尋除北京畱

烏林答復大定中遷歸徳軍節度使守明昌中知廣寧府

髙夔監察禦史

裴滿賽不

公恕俱見梁持勝傳

勒哈打蓋州猛安人同知太原府事

劉元規監察禦史

元

吳元珪宣撫遼陽諸郡

禿滿疊兒遼陽行中書省平事

朵兒直班

王伯勝俱遼陽行省平章政事

王克敬中奉大夫參知政事行省遼陽

八都兒泰定四年廣寧路守

明裏不花泰定四年廣寧府同知

齊希魯泰定四年廣寧府推官

張元美廣寧府路儒學教授

李唆廣寧府路總管

達魯花赤延佑四年廣寧路守

劉元麟元佑四年廣寧總管

伯顏延佑四年廣寧府同知

髙守質沈陽人以孝聞

耶律薛闍廣寧都元帥子收國襲爵行廣寧路總管軍民

撒吉思回鶻人分治黑山世祖卽位授北京宣撫鋤姦抑彊萬戶府事子古乃嗣遼東以寧卒謚襄惠

張升定州人力學工文辭薦授翰林院編修官至奎章閣

劉亨安世英之弟絳州節度使累立戰功爲時驍將大學士卒謚文憲

王時元統間爲翰林學士承旨

國朝

分守道【正統三年始設遼海東寧道以山東布政司參政或參議一員總理糧儲分司設在廣寧按察司副使或僉事一員專理詞訟分司設在遼陽後都禦史馬文升以廣寧旣有戶部郎中遼陽旣有巡按禦史題準攺分守道於遼陽分巡道於廣寧分守今住衙卽舊按察司】

成化年間

劉道山西懷仁人甲申進士山東參政

吳瑉山西靈石人進士累官都禦史

何鑑浙江新昌人己丑進士官至兵部尙書

弘治年間

金鍾直隸大興人貢士官至布政司參政

張憲江西徳興人由進士官至工部尙書

杜整江西平陽人進士布政司參政

林元甫福建莆田人乙未進士右參政官至都禦史

周鋐山西陽曲人戊戌進士右參政升山東右布政致仕

繆昌直隸無錫人庚戌進士右參政

寧舉直隸新城人丁未進士右參政

冒政直隸太州人乙未進士右參議

正徳年間

方矩雲南定遠人癸丑進士右參議

賈恪大梁人癸丑進士參議

許淳成都護衛人丁未進士右參議至左布政使

陳琰廬陵人丁未進士參政

徐永河南鈞州人癸丑進士右參議

李炫直隸遷安人由進士升太僕寺少卿

王炫山西陽城人由進士左參政

閔楷直隸任丘人乙丑進士升工部侍郎

蔡天佑河間雎州人乙丑進士歷升都禦史兵部侍郎

嘉靖年間

方楷直隸宿松人由進士右參議

劉寯江西崇仁人由進士右參議

陸傑嘉興平湖人由進士右參議

髙登直隸內黃人辛巳進士歷升陜西按察司僉事山東右參議

查應兆直隸長州人進士右參議

分巡道

侯恂陜西白水人丙戌進士歷升都禦史

袁端河南蘭陽人丙戌進士副使

廖中福建建昌人乙未進士僉事

普暉山西垣曲人僉事

鈕淸浙江會稽人乙未進士

朱瓚肅寧人由進士歷升右布政

劉翔河間獻縣人戊戌進士僉事

陳寬冀州新河人戊戌進士僉事

文瑞山西介休人乙未進士副使

楊壽順天涿州人癸丑進士僉事

王中浙江寧海人丁未進士僉事

許進事見名宦

李琮泌陽人由進士升僉事

董廷臣嶽陽人由進士升僉事

李貢太平人甲辰進士僉事

黃繡江西淸江人庚戌進士僉事

許莊直隸灤州人癸丑進士僉事

楊節合肥人壬戌進士僉事

呂和浙江鄞縣人己未進士僉事升副使

蔡芝京衛人戊辰進士僉事

盛儀江都人由進士僉事歷升太僕寺卿

潘珍見巡撫

許逵事見名宦

魯鐸直隸撫寧人壬戌進士僉事

楊輔直隸邳州人乙丑進士僉事

王舜漁事見名宦

韓璒髙陽人由進士僉事升陜西副使

王億陜西鳳翔人乙丑進士僉事

趙徳佑直隸盧龍人癸未進士

景仲光河南偃師人辛巳進士

熊爵河南祥符人辛巳進士

沈松浙江徳淸人丁丑進士

張九敍山西石州人丙戌進士按察司僉事

太僕寺少卿

【太祖髙皇帝聖旨如今遼東等都司開設行太僕寺恁都府行文書去說與都司衛所知道這个衙門職專提調馬匹比較孳生但有作獘虧欠馬匹許令本司舉問品職𨿽小所掌事重如同禦史出巡按治該管指揮千百戶衛所鎭撫首領官吏務要將所養一應馬騾盡數開報聽從本寺官點視提督敢有非禮抗拒許本寺官奏聞拏問欽此敕遼東行太僕寺官國初設行太僕寺提督比較都司衛所官軍馬匹查究姦獘職掌最重後該兵部奏準照太僕寺點閘京營馬匹事例而行柰地遠權分軍職官員往往抗違欺慢以致官擁虛名馬政盡弛近該督理馬政都禦史楊一淸奏稱陜西都司衛所及延綏寧夏各邊營堡官軍騎操馬匹倒失數多皆由管軍官員不能嚴督餧養或扣除艸料侵克馬價濫撥私用以致損傷及至追補之際又將不堪馬匹髙價勒買靠累軍人姦獘百出乞敕該寺官員查究等因慮恐各處皆有此獘今特命爾照京營事例每年二次前去徧歷該管衛所營堡將一應騎操馬匹用心點閘嚴加比較瘦弱者督令加意餧養倒失者責令依限賠償各邊官軍下班回衛一體點閘比較年終具奏造冊以憑稽考其罰俸罰馬降級黜革等項悉依該部奏準事例仍先備行曉諭遵照施行軍職官員敢有仍前作獘及抗拒阻撓者輕則量情發落重則指實參奏若守備分守以上官員號令不嚴以致所部官軍損失馬匹數多者一並參奏鎭守等官不得故相沮撓以致誤事爾受玆委任必須持廉秉公殫心竭慮務使馬匹肥壯可備戰守尙有旌擢以酬爾勞如或因循怠玩互爲容隱虛應故事無益地方罪不輕貸爾其愼之故敕】

景泰年間

解貫永平府撫寧人庚戌進士

成化年間

張志靑州府益都人戊戌進士

章宣

張錫

弘治年間

劉鍾

周道河南鞏縣人丙辰進士

徐逵儀衛司山陽人庚戌進士

李昶

茆欽直隸永平人戊戌進士

正徳年間

黃繡江西人庚戌進士升四川按察副使

張文河南衛窠人辛丑進士

翟敬平陽府猗氏人庚戌進士

李炫見分守道

淩相見苑馬寺卿

嘉靖年間

谷髙開封府祥符人甲戌進士

金轂錦衣衛人乙丑進士

田龍沈陽衛籍三河人進士

蕭海京衛籍江都人進士

謝顯江西人甲戌進士

戴繼先香河人丁丑進士

李翔松江上海人辛巳進士

寺丞

永樂年間

王皐

崔振

楊森

雷斌

宣徳年間

宋山雨攵

正統年間

胡觀

郭毅

天順年間

劉奇

屈端

成化年間

褚宣

趙璽

弘治年間

秦璧

白質

正徳年間

傅弼由監生升任

吳璉山西代州人貢士

楊睿直隸獲鹿人貢士升山西遼州知州

嘉靖年間

張瓚河南南陽人

吳景潼關衛人貢士

田秀鳳陽霍丘人進士致仕

畢張河南裕州人進士

張懷邦山西臨汾人貢士

髙鑑

呂朋常州武進人貢士

主簿

葉良璧直隸松江府人官生

苑馬寺卿【永樂四年開設在遼陽城正卿一員領六監二十四苑每監設監正副二員錄事一員每苑圉長一員後革去止存正卿一員主簿一員監正一員圉長二員弘治年間巡撫都禦史張鼐奏準在苑住札後本寺卿李天賦復奏仍在遼陽專理孳生馬匹二年每種馬追徵一駒無駒者徵銀一兩五錢貯永寧監庫本寺委官將前銀收買騍馬給牧軍孳生】

永樂年間

翟迪

周騤順天人升本寺卿調浙江參政

金冕雲南中衛人庚戌進士少卿

王翺少卿

天順年間

劉璉燕山人進士

樊英陜西臨潼人甲戌進士少卿

成化年間

李溫順天府通州人庚辰進士官至侍郎

曹崗錦衣衛人丙戌進士

黃會江西臨川人甲戌進士少卿

黃伯垓黃崗人丙戌進士少卿

弘治年間

梁澤三原人進士

侯聚

王恩余姚人丁未進士升湖廣按察使

劉濟河南郟縣人貢士

夏暹雲南左衛人由進士升廣西右參政

劉鍾順天府大興人監生

趙玹福建閩縣人儒士

正徳年間

趙文奎江陵人由進士官至副都禦史

李天賦山西交城人癸丑進士

舒晟江西安仁人壬戌進士升按察使

嘉靖年間

淩相南通州人己未進士官至都禦史

侯綸山西太原人辛未進士

郭震山西蒲州人進士

王崇慶開州人戊辰進士未任

潘仿洛陽人辛未進士升都禦史

楊最射洪人由進士升陜西右布政

馮時雍河間交河人乙丑進士升陜西苑馬寺卿未任乞體以言官論薦起用

主簿

楊衣錦河南開封府陳州人監生

監正

顏玉陜西寧夏中衛人監生

管糧通判【弘治初添設山東濟南府帶銜管糧通判二員一住廣寧一住遼陽城後裁革嘉靖十四年巡按禦史常時平奏復之】

河東王希賢直隸徐州人監生

河西呂玉應天府溧陽縣人

東路副總兵【所轄本城並各衛凡九靉陽等城堡凡四十四處】

劉端分守右參將

楊玙京衛人分守右參將

施英遼海衛人

裴顯三萬衛人都指揮充任

吳瓚京衛人

韓斌定遼中衛人都指揮充任

羅雄遼海衛人都指揮充任

張澄宣府人都指揮充任

孫文毅沈陽中衛人都指揮充任

劉祥錦衣衛人都指揮充任

郭振遼海衛人都指揮充任

孫成宣府人都指揮充任

劉暉見將選

崔賢定遼右衛人武舉都指揮充任

孫文海州衛人武舉署都指揮使充任

張銘錦衣衛人都指揮充任

張銘廣寧中衛人都指揮充任

李鑑金吾左衛人以武舉都指揮充任六年寬厚廉潔邊鄙晏然人皆稱爲福將云

李景良定遼前衛人以武舉署都指揮僉事充任

北路參將【所轄三萬等三衛一十九城堡】

胡源遼陽人

孫璟遼海衛人以都指揮使充任

周俊見宦迹

佟昱三萬衛人

崔勝見宦迹

焦元京衛人

胡忠見宦迹

耿賢見宦迹

崔鑑勝子以都指揮充任

馬深義州衛人以都指揮充任

髙欽東寧衛人以都指揮充任

張廷錫前屯衛人

孫棠定遼中衛人以都指揮同知充任

髙云見宦迹

王道定遼右衛人以都指揮僉事充任

段錦錦州人淸廉梗介卒於官

閻振定遼左衛人武舉都指揮僉事充任

蕭滓東寧衛人以都指揮僉事充任

周琮開原人以都指揮僉事充任

孫繼祖定遼右衛人都指揮充任

西路參將【所轄義州等四衛一十八城堡】

林宏京衛人以都指揮同知充任

王鍇遼陽人

魯廣京衛人以都指揮僉事充任

李英廣寧人

王銘京衛人以都指揮使充任

史贇京衛人以都指揮僉事充任

回鵬定遼後衛人以都指揮同知充任

寧寶東寧衛人以都指揮僉事充任

王京保定人以都指揮僉事充任

趙國忠錦州人武舉都指揮充任

於瓚錦衣衛人以都指揮僉事充任

陳鉞義州衛人升都指揮僉事充任

中路遊擊【成化以前名爲協守參將弘治以後攺爲遊擊將軍無專守城池提兵三千河東西有警策應】

曹廣京衛人都督僉事充參將

盛銘寧遠衛人以都指揮僉事充任

馬標右屯衛人

金輔見將選

林睿定遼後衛人以都指揮同知充任

薛澄廣寧人以都指揮同知充任

傅翰鐵嶺衛人以都指揮僉事充任

髙大恩東寧衛人以都指揮充任

武漟東寧衛人武舉署都指揮僉事充任

史俊開原人以都指揮同知充任

李溱廣寧人以都指揮僉事充任

都司【掌印一軍政兼管屯一軍政兼管局捕一俱由撫按衙門旌保兵部推用】

洪武年間

潘敬都指揮使掌司事

劉斌

永樂年間

文安事見名宦

周興常州宜興人都指揮使掌司事

李信山西朔州人都指揮同知由髙郵鎭守調掌本司事

宣徳年間

夏通直隸同城人都指揮僉事掌司事

王眞事見名宦

正統年間

畢恭事見薦辟

夏霖海州衛人都指揮僉事

王祥事見名宦

天順年間

劉英事見名宦

李端都指揮僉事掌司事

成化年間

傅海定遼中衛人都指揮同知掌司事

李贄定遼中衛人都指揮僉事僉書

何亮前屯衛人都指揮僉事僉書

白欽

張斌前屯衛人都指揮僉事掌司事

弘治年間

鄧鈺佐之子都指揮使掌司事

林勝定遼後衛人都指揮同知僉書

葉廣前屯人都指揮僉事僉書

李杲定遼後衛人都指揮僉事僉書

郭洪沈陽中衛人都指揮僉事僉書

李寧寧遠衛人都指揮僉事掌司事

王琮定遼左衛人都指揮僉事僉書

正徳年間

劉宗武東寧衛人都指揮同知掌司事

張璽東寧衛人都指揮僉事僉書後徵流賊功升都督僉事

李繼宗廣寧衛人都指揮僉事僉書

魯勛沈陽中衛人都指揮僉事僉書

王孝忠定遼後衛人都指揮僉事僉書

嘉靖年間

管升錦州人都指揮僉事掌司事

兪雄遼海衛人都指揮僉事僉書

韓承恩璽之子武舉都指揮僉事僉書

魯道勛之子武舉都指揮僉事僉書

崔世武賢之子武舉都指揮掌司事

朱瀾金吾右衛人都指揮同知僉書

郭繼宗定遼右衛人都指揮僉事掌司事

顧忠海州衛人都指揮僉事僉書

王朝用定遼左衛人武舉都指揮僉事

陸繼宗遷安人都指揮僉事掌印

劉大章暉之孫武舉都指揮使掌司事

陳善京衛人武舉都指揮僉事僉書

徐府海州人武舉都指揮僉事僉書

南路守備【所轄寧前二城二十五城堡】

李弼定遼後衛人都指揮司知

盛鑑寧遠衛人都指揮僉事

王臣定遼右衛人都指揮僉事

王用定遼前衛人指揮使

陳克明義州衛人都指揮僉事

武勛定遼後衛人武舉署指揮同知

靉陽守備【所轄六城堡】

馬士廉義州衛人都指揮僉事

李春美鐵嶺衛人都指揮僉事

劉澄三萬衛人都指揮同知

許浚羽林左衛人指揮使

馬巿官【夷人入貢專辧驗以防姦夷人交易主抽分以革獘】

北哥帖木南京金吾左衛百戶

劉千家奴南京指揮

馬俊錦衣衛指揮僉事

田猛苦禿南京金吾左衛指揮

姚安錦衣衛指揮僉事

徐亮鴻臚寺序班

何玉錦衣衛指揮僉事

張文澍鴻臚寺序班

範愷定遼右衛人都指揮僉事

龔寬鴻臚寺序班

張廷端前屯衛人指揮僉事

管臣錦州人武舉都指揮同知

薛良弼廣寧人指揮使

徐鎧廣寧人都指揮僉事

備禦官【一十五員正徳前鎭巡會選嘉靖丁亥巡按禦史張問行奏攺兵部推用】

廣寧髙擢都指揮僉事充任

楊琮指揮使

義州綫鎭都指揮同知

錦州董鎧都指揮同知

寧遠袁東暘都指揮使

前屯張文翰指揮僉事

開原李景指揮同知

中固城劉臣指揮僉事

鐵嶺蔣深都指揮同知

泛河邊翰指揮僉事

懿路閻繼宗署都指揮同知

蒲河張天民指揮使

撫順李淮陽指揮僉事

沈陽髙鳳指揮僉事

海州徐鏞指揮使

金州李鉞指揮同知

各衛帶俸都指揮

耿和定遼前衛人都指揮同知

王貴定遼後衛人都指揮僉事

李宗定遼後衛人都指揮僉事

左讓遼陽人都指揮同知

陳鈺廣寧衛人都指揮僉事

吳宗三萬衛人都指揮使

張玉前屯衛人都指揮使

徐剛金州衛人都指揮同知

鄧得宏前屯衛人都指揮使

周鼎都指揮使

白信金州衛人都指揮同知

常洪定遼中衛人都指揮同知

李芳定遼左衛人都指揮僉事

焦貴廣寧右衛人都指揮僉事

王遠定遼左衛人都指揮僉事

李恕廣寧衛人都指揮僉事

羅俊廣寧衛人都指揮僉事

馬翔義州衛人都指揮僉事

劉剛東寧衛人都指揮使

劉璽定遼前衛人都指揮僉事

田剛沈陽中衛人都指揮僉事

康顯鐵嶺衛人都指揮僉事

畢髙前屯衛人都指揮僉事

魯寧都指揮僉事

兪謙前屯衛人都指揮僉事

鄭雄開原人都指揮僉事

劉欽三萬衛人都指揮僉事

董珍義州衛人都指揮僉事

李眞寧遠衛人都指揮僉事

齊敬定遼左衛人都指揮僉事

徐俊定遼中衛人都指揮僉事

李欽廣寧衛人都指揮僉事

孫洪開原人都指揮僉事

葛蔓開原人都指揮僉事

史崇徳義州衛人都指揮僉事

羅裕開原人都指揮僉事

薛鏞廣寧衛人都指揮僉事

於瑤前屯衛人都指揮僉事

兪龍前屯衛人都指揮僉事

徐英都指揮僉事

周英都指揮僉事

田文都指揮僉事

李通右屯衛人都指揮僉事

餘英定遼前衛人都指揮僉事

常欽定遼中衛人都指揮僉事

曹勛定遼中衛人都指揮使

郭權沈陽中衛人都指揮同知

康福東寧衛人都指揮使

李質定遼中衛人都指揮僉事

王倫定遼後衛人都指揮僉事

李儁廣寧中屯衛人都指揮僉事

張鳳寧遠衛人都指揮同知

劉溥寧遠衛人都指揮使

盛以仁都指揮僉事

陳麒廣寧中屯衛人都指揮僉事

孟貴廣寧中屯衛人都指揮僉事

兪俊前屯衛人都指揮同知

魯欽定遼後衛人都指揮僉事

裴鎭三萬衛人都指揮僉事

閔忠廣寧人都指揮使

劉鑄東寧衛人都指揮僉事

裴世傑三萬衛人都指揮僉事

趙奇東寧衛人都指揮使

莊重定遼右衛人都指揮僉事

康云定遼右衛人都指揮僉事

康嶽東寧衛人都指揮僉事

佟勛定遼後衛人都指揮僉事

康承勛定遼中衛人都指揮僉事

寧子周東寧衛人都指揮僉事

司哨【俱帶銜都指揮推用領把總二】

備禦哨【以指揮推用】

提調官【以都指揮指揮推用】

守堡官【隨堡大小以指揮千百戶推用】

都司經歷司經歷

杜傑陜西綏徳州米脂人監生

王錞直隸宿州人貢士

李闈直隸靑縣人監生

都事

陳大紀山西浮山人監生

章幹直隸貴池人監生

斷事司斷事

許克愚直隸定興人監生

孫元直隸任丘人監生

副斷事

王鸛河南永寧人監生

李塘陜西三水人監生

吏目

潘義順天府東安人吏員

李明直隸景州人吏員

司獄

王琮直隸淸苑人吏員

沈惠順天府密雲人吏員

儒學【十四每學教授一訓導二】

張磬教授陜西西安人貢士

魏文正教授陜西狄道人貢士

郭大倫訓導山海衛人監生

孫繼榮訓導朔州人監生俱都司學

呂能教授山東蓬萊人監生

曹瀚訓導俱廣寧學

張瑜教授直隸慶都人監生

魏秉直訓導東安人監生俱錦州學

李韶教授陜西南鄭人監生寧遠學

李永年教授直隸容城人監生

王鍾訓導山東安丘縣人監生

郭崇徳訓導武定州人監生俱前屯學

邵進教授直隸交河人監生開原學

任寧訓導直隸容城人監生鐵嶺學

魏廷仁教授龍門衛人監生

彭玠訓導直隸獻縣人監生

毛傅訓導山海衛人監生俱沈陽學

孫倫教授直隸新城人監生

徐安訓導薊州衛人監生俱海州學

姚鑑教授廣寧左衛人監生

唐時訓導直隸玉田人監生

李鸞訓導日照縣人監生俱蓋州學

白文茂教授通州衛人監生

王玠訓導直隸懷柔人監生

施恩訓導寧遠衛人監生俱復州學

張文載教授直隸霸州人監生

陳洪範訓導山東濱州人監生

劉鏞訓導蓬萊縣人監生俱金州學

自在州知州

柴凱河南懷慶人監生

韓綏之直隸眞定人貢士

黃堂直隸鳳陽人貢士

張云衢直隸薊州人貢士

潘雍陜西楡林衛人監生

李璋直隸大城人貢士

吏目

李選直隸香河人監生

朱瑛山西人監生

徐鎭山西人監生

安樂州知州

劉永成陜西臨洮人監生

劉伸陜西延安府人貢士

原道陜西蒲城人貢士

鄭增山西黎城人監生

周伊山西陽曲人恩生

吏目

王璋開封府人監生

劉九皐陜西階州人監生

覃研思山西交城人例貢

徐縫山西人監生

定遼左等二十五衛【每五年撫按三司會推選一次賢能者擢用貪墨者更換】

各衛軍政掌印指揮一員

軍政佐二管屯指揮一員

軍政佐二管局捕指揮一員

各衛經歷一員

掌印鎭撫一員

各千戶所【掌印一員管屯一員】

各倉【大使一員副使一員】

各庫大使一員

各稅課司大使一員

各預備倉【推舉千百戶守掌侵冒浥壞邊儲耗蠹而主者亦病矣】

各驛遞【各處例有驛丞遞運所大使惟遼東驛遞以本百戶所軍充役】

通事官【以千百戶通夷語者充之】

薛子曰按周禮惟王建國辧方正位體國經野設官分職以爲民極夫設官而以辧方言者因其習不易其故殊其宜不彊而同深於治體矣惟遼華戎介居新附雜處士馬爲重邊寄實專故我國家更郡縣而衛所之有都司以領各屬有副參遊以分五路有守備以扼要害有備禦以充民牧衛所哨堡沿邊沿城倉庫驛傳職賦職役而以全鎭總之大幕府至矣然臺卿撫寧柱史貞肅藩臬大吏申飭紀法學宮連城教道日起而柱史兼督學政則與畿輔列省不殊若司徒郎之總儲務太僕苑馬氏之修馬政郡貳主計州伯主綏監人主牧此則邊猷戎略有非列省之可並者至於馬巿通事又各有官柔遠之義精矣吁周之辧方正位體國經野曷以加諸惟在官使者率職愼度而後可

○名宦

漢

三國

魏

隋

唐

遼

金

元

國朝

漢

楊僕荀彘武帝時燕人衛滿據有東夷地傳至孫右渠誘漢亡人滋多武帝遣樓船將軍楊僕及左將軍荀彘從齊浮渤海出遼東討之朝鮮人殺右渠來降遂定其地

祭彤光武建武末爲遼東太守鮮卑萬餘騎寇遼東彤率數千人迎擊之自披甲突陣虜大奔投水死者過半遂窮追出塞虜急皆棄衣裸身散走是後鮮卑震怖畏彤不敢復窺塞久之遼東徼外貊人寇邊彤招降之又以財利撫納鮮卑大都護偏何使招致異種絡繹欵塞彤曰審欲立功當歸擊匈奴斬送頭首乃信耳偏何等卽擊斬匈奴持頭詣郡其後相攻輒送首級受賞賜自是匈奴衰弱邊無後警鮮卑烏桓並入朝貢彤爲人質厚重毅撫夷狄以恩信故皆畏而愛之得其死力後爲太僕與度遼將軍吳棠等伐北匈奴以無功與棠坐逗𨖻畏懦下獄免彤自恨無功出獄數日嘔血死明帝雅重彤方更任用聞之大驚嗟嘆良久烏桓鮮卑每朝賀京師過彤冢拜謁仰天號泣遼東吏民爲立祠四時奉祭

範明友爲度遼將軍將二萬騎出遼東邀匈奴而虜已引去明友乘烏桓新敗遂進擊之斬首六千餘級獲其三王首而還

梁瑾爲度遼將軍擊南單於破之無何乞降鮮卑走還塞外是後烏桓稍親附元初二年秋遼東鮮卑圍無慮縣州郡合兵固保淸野鮮卑無所得復攻扶黎營殺長吏

陳禪紀山巴郡安漢人爲遼東太守胡憚其威彊退還數百里禪不加兵惟說道義以感化之單於懷服復爲車騎將軍遷司隸校尉

龐參仲達河南緱氏人爲度遼將軍初舉孝廉拜左校尉樊準以爲鷙鳥累百不如一鶚薦參髙才武略有魏尙之風拜謁者元初二年爲遼東太守永建初遷度遼將軍在邊四年匈奴降服入爲尙書僕射遷太尉

耿夔公定少有气敢爲車騎將軍遷遼東太守擊破貊人復與度遼將軍梁瑾討破南單於於屬國故城鮮卑攻殺雲中太守圍烏桓校尉於馬城夔復救之追出塞

陳龜叔珍上黨人家世邊將弓馬雄於北州爲度遼將軍州郡震栗鮮卑不敢近塞省息經用歲以億計

公沙穆字文又北海膠東人家貧賤自爲兒童不好戲弄長習韓詩公羊春秋尢銳志河洛推步之術居建成山中依林阻爲室獨宿無侶時暴風震雷有聲於外呼穆者三穆不應有頃呼者自牖而入音狀甚怪穆誦經自若終亦無它時人奇之後遂隱居東萊山學者自遠而至有富人王仲致產千金謂穆曰方今之世以貨自通吾奉百金與子爲資何如對曰來意厚矣富貴在天得之有命竟不受後舉孝廉髙第爲主事累遷遼東屬國都尉得吏人歡心年六十六卒於官六子皆知名

馮緄字鴻卿巴郡宕渠人少學春秋司馬兵法父煥安帝時爲幽州刺史姚光爲玄菟太守延光初怨者乃詐作璽書譴責煥光賜以歐刀下遼東都尉龐奮使速行刑煥欲自殺緄止煥曰大人在州誌欲去惡實無它故必是凶人妄作姦毒願以事自明煥從其言書上果詐者所爲徵奮抵罪會煥病死獄中帝湣之賜煥光錢各十萬一子爲郎中緄由是知名家富好施賑救窮急爲州裏所愛初舉孝廉七遷爲廣漢屬國都尉徵拜禦史中丞順帝末以緄持節督揚州諸郡軍事與中郎將滕撫擊破羣賊遷隴西太守後鮮卑寇邊以緄爲遼東太守曉諭降集虜皆弭散拜京兆尹轉司隸校尉遷廷尉太常

李膺字符禮潁州襄城人性簡亢無所交接惟以同郡荀淑陳實爲師友初舉孝廉髙第再遷靑州刺史復徵再遷漁陽太守尋轉蜀郡太守以母老乞不之官轉烏桓校尉鮮卑數犯塞膺常蒙矢石每破走之虜甚憚懾以公事免官還居綸氏教授常千人永壽二年鮮卑寇雲中桓帝復徵爲度遼將軍先是羌虜疏勒龜玆數出攻破張掖酒泉雲中諸郡百姓屢被其害自膺到邊皆望風懼服先所掠男女悉送還塞下自是後聲振遠域

種暠字景伯河南洛陽人遼東太守時烏桓叛暠至望風率服迎拜於界上坐事免歸後司隸校尉舉暠賢良方正不應徵拜議郎遷南郡太守入爲尙書會匈奴寇並涼二州桓帝擢暠爲度遼將軍暠到營先宣恩信諭諸胡其有不服然後加討羌虜由是悉遣還質於郡縣者暠誠以懷撫信賞分明羌胡龜玆莎車烏孫等皆來順服暠乃去烽燧除堠望邊方晏然無警入爲大司農

皇甫規字威明安定朝那人也祖父稜度遼將軍永和六年西羌大寇三輔圍安定徵西將軍馬賢將諸郡兵擊之不能克規𨿽在布衣見賢不卹軍士審其必敗乃上書言狀未幾賢果爲羌所殺郡將知規有兵略乃命爲功曹使率甲士八百與羌交戰斬首數級賊退卻舉規賢良方正對策梁冀忿其刺己以規爲下第拜郎中托疾免歸州郡承冀旨幾陷死者再三遂以詩易教授門徒三百餘眾積十四年後梁冀被誅旬月之間禮命五至皆不就公交車特徵規拜太山太守羌遂大合朝廷爲憂三公舉規爲中郎將持節監關西兵奐代爲度遼將軍規爲使匈奴中郎將及奐遷大司農規復代度遼將軍規爲人多意算自以連在大位欲退避數上病不聽

段穎紀明武威姑臧人少尙遊俠舉孝廉遷遼東屬國都尉時鮮卑犯塞穎率所領兵馳赴之旣而恐賊驚去退潛於歸路設伏虜入塞穎因大縱兵悉斬獲之與皇甫威明張然明皆知名顯達當時稱爲涼州三明

耿曄字季遇順帝初爲烏桓校尉時鮮卑寇緣邊殺代郡太守曄率烏桓及諸郡卒出塞討擊大破之鮮卑震怖數萬人詣遼東降自後頻出輒克獲威振北方遷度遼將軍

馬續順帝之世爲度遼將軍先是中郎將陳龜以單於不能制下迫令自殺降者遂至狐疑坐免以續爲度遼將軍招降畔虜續到致購開賞宣示反悔令其下不得以小功亂大謀於是右賢王部萬三千口皆詣續降

鄧遵爲度遼將軍發射士三千人及中郎將馬續率南單於遼西右北平兵馬會出塞追擊鮮卑大破之獲生口及牛羊財物甚眾又發射士三千人馬三千匹詣度遼營屯守鮮卑後寇遼東屬國於是耿曄乃移屯遼東無慮城拒之

鄧鴻爲度遼將軍出朔方並進兵臨私渠北鞮海斬虜首萬餘級獲生口牛馬羊百萬頭

龐奮行度遼將軍事南匈奴及溫禺犢王叛秋七月奮遣鐵騎校尉馬住追討斬之

三國

司馬懿魏景初間公孫淵自立爲燕王魏遣懿徵之累戰皆捷進圍襄平起土山射城中淵窘急突圍而走懿追斬之遼東悉平

涼茂白方山東昌邑人少好學議論常據經典以處是非太祖辟爲司空掾舉髙第補侍禦史爲太山太守弭郡盜轉樂浪太守至遼東公孫度欲畱之不遣之官茂終不屈還拜魏郡太守遷尙書僕射太子太傅卒於官

魏

張邈字叔遼巨鹿人遼東太守著自然好學論在嵇康集爲人弘深有遠識恢恢然使求之者莫之能測也宦歷一官元康初爲城陽太守未行而卒

隋

麥鐵杖煬帝徵髙麗進至遼水敵兵阻水拒守時麥鐵杖爲左屯衛將軍謂人曰丈夫性命自有所在豈能臥死兒女手中乎乃自請爲前鋒奮躍登岸力戰而死詔贈宿公

唐

張儉太宗徵髙麗時儉爲營州都督詔遣儉先擊遼東以觀其勢

李道宗字承範帝將討髙麗遣張儉度遼窺形勢道宗請一百騎秣馬束兵入賊地相度險易營陣便處將還會髙麗兵斷其路走間道謁帝帝曰賁育之勇何以過此

李績爲前鋒濟遼拔蓋牟城會賊救至道宗領騎兵四十虜十倍皆欲浚溝須帝道宗曰賊遽來兵疲我一鼓摧之固矣昔耿弇不以賊遣君父吾爲前軍當淸道迎乘輿尙何待績善之選壯騎數千進賊營大破之

髙侃永徽中爲北遷安撫使擒車鼻可汗以功爲安東都護

竇參初爲奉先尉男子曹芬兄弟醉暴其妹父救不止恚赴井死參當兄弟重辟眾請俟免喪參曰父由子死若以喪延是殺父者不坐皆殺之

程名振以營州都督徵髙麗髙麗見其兵少開門逆戰名振等奮擊大破之焚其外郭及村落而還

劉仁軌汴州尉氏人少貧賤好學卒以通博聞顯慶間詔檢校帶方刺史後因破百濟詔統兵鎭百濟乃復戶版署官吏開道路賑貧貸乏民皆安所卒謚文獻

長孫無忌輔機性通悟博涉書史太宗親徵髙麗召無忌攝侍中六月進攻安巿城髙麗部將延壽等帥兵十五萬拒戰無忌將精兵萬餘衝其後悉撤橋梁斷敵歸路諸軍鼓噪並進延壽等大懼敵眾遂降

薛仁貴絳州龍門人少貧賤以田爲業太宗徵遼東求猛將仁貴乃往見將軍張士貴應募至安地會郎將劉君卭爲賊所圍仁貴馳救之斬賊將首系馬鞍由是知名王師攻安巿城髙麗莫離支將髙延壽率兵二十萬拒戰太宗命諸將擊之仁貴恃驍悍欲立奇功乃著白衣自標顯持戟腰鞬兩弓呼而馳所向披靡帝望見問先鋒白衣者誰曰薛仁貴帝召見嗟異賜金帛口馬甚眾授遊擊將軍帝謂曰朕舊將皆老欲擢驍勇付閫外事莫如卿者朕不喜得遼東喜得虓將遷右領軍中郎將顯慶三年詔副程名振經略遼東破髙麗於貴端城明年與梁建方契苾何力遇髙麗大將溫少多門戰橫山仁貴獨馳入所射皆應弦僕又戰石城有善射者殺官軍十餘人仁貴怒單騎突擊賊弓矢俱廢遂生擒之帝常試其射一發洞貫五甲時九姓突厥眾十餘萬令驍騎數十來挑戰仁貴發三矢輒殺三人虜气懾皆降軍人歌曰將軍三箭定天山壯士長歌入漢關後降夫餘威震遼海詔率兵二萬鎭平壤拜安東都護

蘇定方名烈冀州武邑人以中郎將出爲神丘道大總管率師討百濟累破之髙麗王義慈及太子隆等北走定方使士登城建唐旗幟義慈等皆降百濟平拜遼東大總管卒贈大驍衛大將軍幽州都督謚曰莊

蔣儼常州義興人擢明經第爲右屯衛兵曹參軍太宗將伐髙麗募爲使者人皆憚行儼奮曰天子雄武四夷畏威蕞爾小國敢圖王人有如不幸固吾死所也遂請行爲莫離支所囚以兵脇之不屈納室中髙麗平乃得歸帝奇其節

契苾何力以遼東道行軍總管擊髙麗敵以精兵守鴨綠水軍不得渡忽值冰合何力引眾乘冰鼓噪而進敵眾大潰追奔數十里斬首三萬級餘眾悉降

遼

劉伸濟時宛平人重熙年進士歷彰武軍節度使掌書記大理正徙南京副畱守俄攺崇義軍節度使政務簡靜民用不擾致烏鵲同窠之異道宗甞謂大臣曰今之忠直耶律玦劉伸而已宰相楊續賀其得人拜參知政事加太子太保遷上京畱守

韓徳凝保寧中遷護軍司徒開泰中累遷護衛太保以崇義軍節度使移鎭廣徳秩滿部民請畱從之攺西南面招討使黨項隆益答叛平之遷大同軍節度卒於官

王棠涿州新城人博古善屬文重熙十五年擢進士鄕貢禮部廷試皆第一累遷上京鹽鐵使太康二年遼饑民多死亡請賑卹從之棠練達朝政臨事不怠修明法度

蕭蒲奴字畱隱奚王楚不寧之後幼孤貧傭於醫家牧牛醫者嘗見蒲奴熟寐有蛇遶身異之教以讀書聰敏嗜學不數年涉獵經史習騎射旣冠意气豪邁開泰間選充護衛累任劇遷奚六部大王太平九年大延琳據東京叛蒲奴爲都監以功加兼侍中郎

蕭阿刺字阿里懶孝穆之子也爲弘義宮使累遷同知北院樞密使西北路招討使封西北郡王駙馬都尉進王韓明年攺北院樞密使徙王陳與蕭革同掌國政革諂諛不法阿刺爭之不得告歸上由此惡之除東京畱守

蕭韓家奴字休堅溫刺部人少好學弱冠入南山讀書博覽經史通遼漢文字統和十四年始仕歷官天成軍節度使徙彰湣宮使屢有獻納皆關時政上問弭盜韓家奴對曰臣見比年渤海女直髙麗合縱連衡不時徵討富者從軍貧者貨候加之水旱菽粟不登民以日困蓋勢使之然也博考經籍譔禮書三卷譯通歷貞觀政要五代史以進時帝以其老拜歸徳軍節度使以善治聞帝遣使間勞卒年七十二有六義集十二卷行於世

蕭兀納字特免六院部人魁偉簡重善騎射累官北府宰相以直言忤天祚出爲興遼軍節度使尋攺臨海東節度使上書曰自蕭海裏亡入女直彼有輕朝廷心宜益兵以備不報天慶初知黃龍府事復上書曰臣治與女直接觀其志非小宜先其未發圖之章數上皆不聽及金兵侵戰於寧江州其孫移敵蹇死之兀納畱官屬守禦自以三百騎度混同江而西後與蕭敵裏拒金兵於長濼以軍敗免官五年授上京副元帥卒年七十

耶律蒲古字提隱以武勇稱統和以爲涿州刺史從伐髙麗有功開泰末爲上京客省副使太平二年城鴨綠江備守之在鎭有治迹五年攺廣徳軍節度尋遷東京統軍使蒞政嚴肅諸部懾服

金

李晏致美髙平人爲遼陽府推官初遼人掠中原人使輸租於官謂之二稅戶錦州龍宮寺遼主嘗撥賜民戶俾輸粟於寺歲久皆以爲奴有欲訴者僧輒害之島中晏乃奏在律僧不殺生況人命乎遼以良民爲二稅戶此不道之甚也今幸遇聖朝乞盡釋爲良世宗納其言於是獲免者六百餘人爲翰林學士文章號稱獨步仕至昭毅軍節度使卒謚文簡

完顏阿里不孫曷懶路泰申必刺猛安人明昌進士累官禦史中丞參知遼東行省事興定元年是時蒲鮮萬奴據遼東侵掠婆速之境及宣撫使蒲察移刺都攺陜府行省參議而伯徳胡土遂有異志宣撫使海奴不迎制使坐而受詔不孫械系之輒矯制大赦諸道稍安而請罪於朝後爲伯徳胡土所害不孫寬厚愛人敏於吏事能治劇要識者以爲用之未盡云

劉煥中山人宋未【未﹕末】兵起乏食煥尙幼煮糠飲其淸者以醲厚供母鄕人異之稍長就學天寒擁糞火讀書登大徳元年進士官北京警巡使捕二惡少杖之戒曰孝弟敬愼則爲君子暴戾隱賊則爲小人國有明罰吾不得私眾皆畏憚及召爲監察禦史父老臥車挽鐙曰願畱君期年從世宗幸上京所過州郡大治橋梁馳道煥所部惟平治端好而已上嘉之遷東路轉運使卒

唐括徳溫上京率河人從宋王宗望收平州城遇敵兵戰敗之太祖賞賚甚厚遷龍虎衛上將軍歷臨海軍節度使

移刺福僧苦河猛安人大安初同知興中府事督民繕城浚濠爲禦百姓頗怨頃之兵至攻其北城福僧戰其北使備其西暮果攻其西以有備乃解去尋攻廣寧福僧被牒如鄰郡大兵薄城其子銅和尙率家奴拒戰廣寧賴以安福僧還悉放奴爲良終不言子功識者多之充遼東宣撫副使歲大饑福僧先賑其民而後奏詔獎諭之

僕散擦崇義軍節度使入進尙書右丞尋出經略邊事還拜平章政事封濟國公謚文肅擦外剛內和與物無忤臨民有惠政初渡淮卽命撤去浮梁所至皆因糧於敵無饋運之勞未嘗輕用士卒與同甘苦人樂爲用爲大名將云

納坦謀嘉上京路猛安人補司書吏以廉能稱五年賜同進士出身累官翰林待制禦史完顏寓舉其才充元帥府經歷中都危急宣宗議遷都謀嘉曰不可河南地狹土薄他日宋夏交侵河北非我有矣當選諸王分鎭遼東河南中都不可去也不聽仕至兵部侍郎同修國史卒

奧屯襄上京路人襲猛安丞相襄通練邊事授崇義軍節度副使平南蕩江將軍以功升河南路副統軍昌武軍節度使崇慶攺元爲元帥左都監救西京至墨谷口一軍盡殪襄僅以身免坐是除名宣宗卽位累擢元帥右都監行元帥府事於北京後爲北京宣差提控完顏習烈所害

矻石烈徳眞定路猛安人明昌進士遷遼東路轉運民遮道挽畱乘夜乃去蒲鮮萬奴逼上京徳部將劉子元戰卻之遷東京畱守武勝軍節度使工部尙書

楊云翼贊皇擅山人六代祖客樂平遂家焉云翼天資穎悟初學語輒畫地作字日誦數千言登進士第以詞賦中乙科累官上京東京等路按察司事因召見章宗咨以當世之務稱旨翰林承旨張行簡薦其才精術數召授提點司天臺起遷翰林侍講學士兼修國史知集賢院事

紇石烈字桓端西南路猛安人爲宣差提控貞佑三年蒲鮮萬奴取咸平東京瀋澄諸州諸猛安謀克人多從之桓端遣都統溫迪罕相哥等及自率兵討平之貞佑四年桓端遣王汝弼由海道奏事宣宗嘉其功遷遼海軍節度使累官武衛軍都指揮使行元帥府事

移刺按答熙宗初除安州刺史累官東京畱守參知政事完顏守道經略北方攝咸平路屯軍都統入爲兵部侍郎累官東北路招討使攺臨潢尹卒答騎射絕倫善相馬閱良馬於巿𨿽羸瘦輒與善價取之他日果良馬也

髙昌福中都宛平人登進士第歷官同知東京畱守以治最遷山東西路轉運使工部尙書彰徳軍節度使致仕卒

烏林石騎射絕倫從太祖伐遼領軍猛安以功授世襲謀克爲東京畱守

李完同知廣寧府初遼濱民崔元入城飲不歸得屍於水中有司執同飲者訊之皆誣服提刑司疑其冤以獄畀完完廉得其賊乃舟師也遂免同飲人

徒單繹上京按出虎達阿人尙熙宗女瀋國公主充符寶祇侯歷宣徳泰安淄州刺史攺同知廣寧府事以母憂不赴世宗許以憂制中襲父封服闋授同知濟南府事歷遷棣州防禦使臨海軍節度使

烏古孫兀上京路人大定末襲猛安明昌七年以本部充萬戶備邊有功累遷唐州刺史昌武軍節度使西南路招討使同知上京畱守事大安三年將兵入衛中都遷元帥右都監兼北京畱守

盧孝儉宣徳人登進士第累官太原少尹大定中遷同知廣寧尹時大饑民多流亡乃借僧粟使平其價巿與貧民旣以救民僧亦獲利累遷河北西路轉運使

馬惠迪西京畱守判官治最擢同知崇義軍節度使先是鄧儼居是職世宗愛其明敏惠迪奏事退上謂宰臣曰人之聰明多失於浮衒若惠迪聰明而朴實甚可喜也朕常與論事朝官鮮有及者累遷禦史中丞參知政事昭義軍節度使南京畱守致仕卒

髙松析木人年十九從軍爲蒲輦有力善戰宗弼聞其名召置左右世宗卽位充東京路渤海萬戶從徵窩斡以功遷咸平少尹崇義軍節度使

斡勒哈打蓋州猛安人以蔭補官充親軍調陰山尉縣當兵衝哈打身先陣貞佑初以邊功升忠州刺史州被兵久耕桑俱廢詔徙其民於太和嶺南

元

王居禮以蔭補大名路南樂縣簿歷兩淮運司司丞海寧州判官知錦州事居禮備經繁劇勸農興學一以淸心省事爲本值歲凶民饑隨發倉賑貸全活甚眾民有訟田累歲不決者居禮引蘇瓊諭普明之語開讎甚切其人相讓而退錦人感其徳化爲樹去思碑

胡秉彜霸州人由會福院掾累官錦州知州器識恢宏不事苛細先是州民不業耕織秉彜乃自編伊尹武侯區田遺制曁苗司農栽桑圖梓行都部復於城東築濟民園種桑百餘畦聽民移植𨿽菜蔬菓蓏植栽有方小民效法衣食饒足至元中省部馳檄東方和糴奉行者因而科擾秉彜令有蓄積者聽自輸官民輦運赴倉侵漁遂息及去任民爲立遺愛碑

王伯勝遼陽行省平章政事歷知懿州州僻陋民不知學伯勝乃增弟子員擇師教之度閒田募民耕種以廩之歲大旱齋戒禱神禱畢卽雨人謂之平章雨

黑廝世族哈兒魯氏以材行擢宣府經歷兵馬指揮至正辛卯錦州盜賊蜂起勢甚猖獗朝議委黑廝討平之黑廝率掾史李文郁鳩集義旅遂執賊帥嶽家等並其黨二百人賊遂潰以功遷刑部侍郎民感其恩立碑誦功徳塔出蒙古氏以勛臣子授昭勇大將軍攺東京等路行中書省右丞復授遼東道宣慰使塔出知乃顏謀叛遣人馳驛上聞女直水達達官民與乃顏連結塔出遂與麾下十二騎直抵建州距咸平千五百里與乃顏黨捨戰雨中流矢扈從皇子渡遼水賊來襲塔出轉鬭而前射酋帖古歹中其口鏃出於項墮馬死追兵乃退遂軍懿州老幼皆焚香拜泣曰非宣慰公吾屬無遺矣至遼西賊遂平復討女直還攻建州以功爲遼陽行中書省平章政事

捏吉伯西夏國人爲人穎悟奇偉勇略不羣初充禦前怯薛歹居無何授兀歹拔都招討領蒙古漢軍護拔都忽都與西番四次攻戰有功後轉海二萬餘里直攻日本戰勝回還賞賚有加令往遼東復州住坐耕種每年一詣大都朝於金復等處後以壽終葬復州城東百步許豫章竇仲淸志其墓

耶律畱哥契丹人仕爲北邊千戶太祖起兵朔方遁至隆安韓州與耶的合兵十萬餘自號都元帥營帳百里威震遼東太祖命按陣至遼畱哥率所部會按陣於金山刑牲折矢以盟金遣胡沙帥軍六十萬來攻畱哥帝命按陳會畱哥與金兵對陳畱哥侄安奴爲前鋒橫衝胡沙軍大敗之帝召按陳還眾推畱哥爲王國號遼金復遣萬奴領軍攻之金兵大潰畱哥破東京耶廝不等勸畱哥稱帝畱哥曰吾與按陳盟願附蒙古削平疆圉倘食言而自爲東帝是逆天也逆天者必有大咎乃稱疾不出潛與子薛闍奉金幣銀牌至旣見帝大悅賜金虎符仍命爲遼王卒年五十六妻姚裏氏入奏會帝徵西域皇太弟承制以姚裏氏佩虎符權領其眾者七年

賀惟一遼陽行省左丞相糴粟以給京師處置有法所致甚多而民不擾

王忱性明敏有才識授山北遼東道提刑按察司副使駙馬伯忽里數馳獵蹂民田忱以法繩之憲吏耿熙言徵北京宣慰司逋負計可得鈔二十萬錠帝遣使核實熙懼事露擅增制語有並打算大小一切諸衙門等事十二字追系官吏至數百人忱驗問知其詐熙乃輸服累官中奉大夫雲南行省參知政事卒

答裏麻髙昌人累官刑部尙書元統初升遼陽行省參知政事髙麗使朝京過遼陽謁省官奉布書物用徵東省印封之裏麻詰曰印以署公�何爲奉私書況汝出國時我尙未爲遼省官今何故以書遺我乃擲還之遷陜西行臺中丞致仕後召不起

也速蒙古人倜儻有能名拜中書平章政事淮南賊陷大寧詔也速討之遂拔大寧擒首賊三十五人磔於巿進階金紫光祿大夫知樞密院事旣而賊雷帖木兒不花程思忠等陷永平詔也速出師遂復灤州遷安賊竊入永平增土築城因河爲塹堅守不下也速擒雷帖木兒不花送南京程思忠棄城遁去亟追至瑞州殺獲萬計賊遂東走金復州詔還京師拜遼陽行省左丞相知行樞密院事

王結易州定興人性聰敏讀書數行俱下終身不忘憲副王仁見之曰公輔器也遷侍讀學士泰定中轉遼陽行省參政歲大水谷價貴結請發粟數萬石賑之

尉遲徳誠絳州人拜遼東道肅政廉訪使其上疏言勞諸王以懷其心防出入以嚴宮禁及立諫官崇科舉置常平抑奢侈禁鈔法裁冗官等論皆中時肯

唐仁祖畏兀人授翰林學士承旨遼陽饑奉旨往賑同事者欲如戶籍口數大小給之仁祖不可曰昔藉【藉﹕籍】小口今已長矣可皆以大口給之民賴以活卒謚文貞

來阿八赤寧夏人累官同僉宣徽院事遼左不寧降虎符授徵東招討使八赤招徠降附遠近貼然尋攺湖廣行中書省右丞從徵交趾卒於軍

姚樞至元二十年癸未爲遼東按察使武平縣民劉謚訟其嫂與其所私同殺其兄成縣尹丁欽以成屍無傷憂懣不食妻韓問之欽語其故韓曰恐頂顖有釘塗其迹耳驗之果訟獄定上讞公召欽諦詢之欽因矜其妻之能公曰若妻處子邪曰再醮令有司開其夫棺毒與成類並正其辜欽以悸卒時比公爲包孝肅云卒謚忠肅

國朝

王翺直隸鹽山人永樂乙未進士官翰林庶吉士攺大理左寺正讞獄詿誤左遷行人宣徳攺元擢監察禦史十年升右僉都禦史鎭守江西植良善抑姦貪風采凜然又移鎭松潘靖商巴之亂正統七年復提督遼東軍務總兵以下庭翺詡詰其失機之由命左右悉曳出斬之諸將哀請得生於是三軍股栗無不用命逾月乃自巡邊沿山海抵開原髙墻垣深溝塹經略屯堡易置烽燧珠連璧貫千里相望簡閱行伍更老弱賑貧窮婚配鰥寡沿邊境弛法律凡詞訟咸量情以布粟贖罪𨿽人命亦如之軍民便焉九載秩滿升副都禦史十二年徵剿達賊斬獲無算捷奏賜敕獎諭升右都禦史尋升左都十四年八月內北虜大舉犯京師部落數萬寇廣寧時翺聚兵教場虜騎卒至我軍遂潰翺收散卒堅壁固守虜遂遁去在邊數年食不兼味衣無重帛且廣儲蓄增士馬邊用饒足器甲鮮利軍士飽暖樂於戰守舉用才將如施聚焦禮輩皆自眾中拔起爲夷狄所憚提兵開原以羽書移諭海西諸酋使其畏威效順諸酋悚懼欵服景泰三年召回加太子太保尋命總督兩廣軍務四年遷吏部尙書英廟復辟罷宮保時有甘心翺者賴上素知得免李賢罷內閣上欲用翺翺力辭遂薦嶽正正罷又薦李賢上每用人必詢於翺翺亦以用賢報國爲己任嘗言北方人老實可用自是北人多進用且事無巨細一經涉歷終身不忘有所當行不遑寢食坐以待旦第宅三十餘年一仍其舊公餘退宿朝房非朔望時令謁先祠未嘗歸家門無私謁苞苴不敢近權勢囑托婉而拒之故人畏而不怨累遭變故無他虞公於恩讎一不介意李文達嘗曰皐陶言九徳翺有其五亂而敬擾而毅簡而廉剛而塞彊而義又曰王公經略之大凡處事則無滲漏天順甲申加太子太保尙書如故卒年八十四謚忠肅

程信徽州休寧人正統壬戌進士授吏科給事中己巳之變建議皆軍國機務轉本科左給事中後升遼東左參政巡撫都禦史寇深得請倉官吏卒盜糧石論死又造新斛加舊式二寸付信鉤考信曰使而眞盜斗可殺也今爲此加斛以置之死豈情也哉取舊斛校之曰出入準是碎其新者而火之以內艱去服闋攺四川參政英廟復辟錄景泰間進言者升太僕寺卿隨升左僉都禦史巡撫遼東召至便殿顧問邊事命信與內外守臣協和信頓首遼東守將海寧伯董興聯姻曹吉祥信一切裁之以正興嚴憚之乃造戰車剏義倉峙蒭粟稽侵漁察姦細號令一新己卯二月諜聞建州酋董山潛結朝鮮命信察之信遣自在州知州佟成紿以他事往境上得朝鮮授董山正憲大夫中樞院使制信具以聞且曰乘其未發急遣二使往問之英廟命給事中往朝鮮錦衣譯者往建州兩酋初不服乃出僞制示之各上表謝罪虜孛來聲言入寇信率眾行邊增守禦修屯堡程勇怯錄冤滯營海上者三月都指揮使夏霖治遼貪婪與董興相倚分巡僉事胡鼎按其罪四十事信狀聞詔中官錦衣來按霖賂之得末減降三級調廣西法司並論信輕聽外臺言論朝廷以信覆奏無引咎語下詔獄調南京太僕少卿尋升刑部侍郎南京兵部尙書致仕卒贈太子太保謚襄毅

滕昭河南汝陽人气岸魁偉文學該博成化初巡撫遼東經略要害申飭將卒完城郭繕甲兵謹烽堠邊人安之加意學校推誠待物廣詢民瘼痛革姦貪以故夷虜畏威軍民樂業前所舉薦者多以勛名顯著還朝之日軍校士人攀畱遮道無不灑泣

馬文升別號約齋晚號三峯居士河南鈞州人景泰辛未進士授監察禦史正直敢言中外以眞禦史稱之天順癸未升福建按察使鎭守擾民繩以法歌謠載道成化乙酉升南京大理寺卿值固原土夷滿四倡亂命文升往討之生擒滿四俘獲男婦二千六百名口斬首七千六百餘級捷聞敕諭獎勞升左副都禦史尋節制三邊秋九月虜寇邊設伏擒斬二百餘名顆捷聞有白金文綺之賜因攺其地爲得勝坡復剿平岷州叛番乙未拜兵部右侍郎適遼東有警上以文升諳練戎務俾往備之悉心運籌乃上禦邊十五事虜患遂息升左侍郎戊戌建州女直叛上命文升再往時太監汪直恃寵幸邀功偕行弗聽深銜之己亥直傾謫戍重慶直敗詔復其官致仕甲辰起爲副都禦史巡撫遼東禁輯興舉知無不爲凡三往遼東皆樹偉績東人至今感慕乙巳升右都禦史督理漕運尋升兵部尙書復攺南京兵部弘治攺元召爲左都禦史掌院事上言紀綱十五事悉見施行仍攺兵部尙書時虜酋火篩擁眾寇大同上召至便殿咨以戰守之策極言之後虜知有備遠遁哈密忠順王爲土魯潘速檀阿力虜奪王母金印並據其城文升建議經略西域遂寧壬戌轉吏部尙書進少師兼太子太師正徳攺元以老求去前後二十一疏蒙璽書褒美賜宴給寶鏹且命有司給食米輿隸恩典至渥文升立朝五十餘年以身殉國凡有大議一言而定天下安危系焉旣謝事逆瑾專橫誣除名𨿽居林下每聞時事或與祖宗之法少戾輒憂形於色竟鬱鬱不起臨終語不及他惟諄諄以忠孝戒勉其子孫年八十有五卒贈特進光祿大夫左柱國太師謚端肅

彊珍河間府滄州人丙戌進士授監察禦史巡按遼東精敏果毅敢於搏擊豪右退聽邊境乂安太監汪直貴幸震赫公卿以下多善禮之時直監督遼東軍事妄殺建州夷人黷貨怙寵擅假威福兵部尙書附勢扶同冒襲功賞珍論劾其事直反誣珍檻車徵下詔獄許襄毅公進爲禦史疏其冤珍除籍戍鐵嶺珍隸配所閉門謝事直敗復珍官累遷南京通政卒於家

王嵩河南汲縣人乙未進士成化年間巡按遼東舉行朱文公冠婚喪祭禮痛革佛事至今成俗

李善陜西隴州人成化戊戌進士授行人拜監察禦史按遼東時總兵官羅雄武備廢弛太監韋朗侵漁軍餉縱舍人奪人妻孥聞善來遂屏息論劾都督王鍇孫貴罷去有傅玄者嘗客李林家林失所在其子訟玄殺林有司抵死獄成公廉察之知林飲酒肆醉當鑪婦與所私利林財而殺玄得不死其它平反多類此威震遼東姦豪斂迹廣寧抵開原濱海而北周折七百餘里卽由一片石達鎭北關相去徑三百里所省兵食歲數百千萬善卽計程量功上狀繼今無能成其志者升河南按察僉事復除湖廣荊襄計擒妖賊擢山東副使臨淸兵備山西按察使四川左布政以降蕃夷功賜襲衣白金累官南京都察院右副都禦史刑部右侍郎工部尙書致仕卒

羅綺河南磁州人庚戌進士授監察禦史巡按遼東沈謀多識風紀振肅英廟北狩綺使虜往復辧難卒伸大義累官戶部侍郎

劉大謨儀封人由進士授戶部主事攺監察禦史巡按遼東嚴明端正言笑不苟剔蠹除姦不爲鉤距而情僞自得鎭守太監岑章倚勢貪殘剝削無厭大謨乃收捕左右痛繩以法章恐懼請罪大謨操之益急章乃行賂近幸誣奏他事逮系詔獄時遼士人村民奔走哭泣自遼陽抵山海遮道不絕謫隆徳典史尋遷蒲城令歷浙江按察僉事陜西副使四川參政擢都察院右僉都禦史巡撫山西地方所在政績著聞性剛方嫉惡太甚竟坐是得致仕

劉成徳山西蒲州人辛未進士修舉廢墜有詩名奏開儒學歲貢置雅樂射禮塑兩廡賢像親書聖賢牌位重修學宮建察院

張文明山西陽曲人辛未進士正徳十一年巡按遼東政尙大體寬卹小民自鎭副等官以下皆疏其獘以劾之時有內宦來遼恃權放縱繩左右以法吏畏其威民懷其惠

王宗彜眞定束鹿人丙戌進士官戶部郎中督理遼東糧儲屯種盡心綜畫勘斛斗愼出納召糴開中悉有程算官民兩便府藏充實律己廉明待人平恕歷升都察院僉都禦史巡撫遼東官至戶部尙書

王懋中江西安福人舉進士刑部郎中擢山東布政司參政分守遼海東寧道懋中沈毅彊學練事勤政聽斷懷輯東人安焉累官南京都察院右都禦史致仕逆濠之變新建伯王守仁以他事至丰城聞亂奔還抵吉安遲回觀望時伍文定守吉安懋中率士夫義勇狀上守仁起兵討賊言甚激烈守仁從之倡義之功懋中爲最尋卒於家

許進河南靈寶人丙辰進士授浙江道監察禦史出按甘肅山東貪饕解組豪右斂迹其論劾太監錢能汪直申救禦史彊珍總兵李經皆時人不敢言者升山東按察副使所鞫東昌生員殺人益都工人誣死泰安王商匿屍事人謂可入棠陰比事分巡遼東威名震懾中貴屏息撫按有疑獄進數言而決與巡按禦史以地方事逮獄值憲廟賓天赦出之孝廟登極簡拔材望升廣西按察使尋擢都察院右僉都禦史巡撫大同邊備嚴飭北虜欵塞尋爲太監石巖所構左遷兗州知府言者訟其冤升陜西按察使時虜入甘涼烽火益急復以進爲左僉都禦史經略哈密升副都禦史巡撫陜西時與安福張敷華相繼秦人謠曰張明鏡許重磨云拜戶部左侍郎火篩入寇兼僉都禦史提督宣大操法益急權豪甘心行取回京尋命致仕廷臣力疏起者四十八人魚臺嶺之變薦者相繼武廟譯使起進攺兵部左侍郎進尙書轉吏部尙書時黨人專政逆瑾煽虐進以身系天下安危善類賴之卒爲瑾所傾致仕復詔閒住卒於家年七十有四瑾敗復官如故贈太子太保謚襄毅

許逵河南固始人正徳三年進士長身巨口猿臂燕頷沈靜有謀略授樂陵知縣時流賊猖獗攻城殺人禍連三省他縣閉門自守或遺賊蒭粟酒食縱橫虜掠官軍不能支逵募死士千人人持一木棍隨賊向往突擊撲撻人馬俱斃賊不敢近縣境以平賊功超升山東按察司僉事分巡遼海東寧道禮神愛民謙恭下士聽獄詳明人以不冤尋升江西按察司副使逆濠之變彊使臣服逵面折不屈罵不絕口死之贈禮部尙書謚忠烈

王舜漁常熟人由進士授工部主事歷官山東按察僉事明敏公勤敢於任怨獄無畱滯人無冤抑興利革獘不遺餘力先時正徳間國計告匱遼東軍職俸銀不得時給射利者行賂网利舜漁廉得之卽發其姦遼人至今頌之尋升臨淸兵備副使卒於家

葉旺淮西六安州人幼失怙恃隨祖母適金氏遂從金姓名大旺元末起兵淮甸眾推爲帥破滅鄕寇人號長槍金元帥龍鳳間率眾歸附擢爲樞密院判軍旅暇輒延文士講學由是識見益廣乃復本姓洪武元年戊申攺除都指揮同知移鎭靑州辛亥以旺同雄武衛指揮馬云爲龍虎將軍都指揮使鎭守遼東時遼東新附負險自固者尙多旺與云由登萊渡海屯兵金州同心協力厲士卒設方略招降元參政葉廷秀攻走平章髙家奴遂進至遼東完城郭繕甲兵置軍衛建屯田以廣儲蓄興學校以明教化邊具悉舉癸丑納哈出犯遼陽旺與云領軍逆擊大破之追至渾河百餘里納哈出棄輜重奔開原乙卯冬納哈出率眾數萬由長廣渡遼水直趨金州旺與云計曰虜越復蓋而入金州城至而備野無所獲進不能攻勢必不久而還蓋州東北山多險阻西瀕大海我以兵設伏於險扼其歸路破之必矣因以云畱守而自以兵八千趨蓋州納哈出引眾還至熊嶽距大軍七十餘里旺令千戶徐便潛於靑石山伐木爲寨積冰爲壘沃水使堅絕其東北之路又自海岸至蓋牟城下密置釘板以指揮王才領彊弩數百據截靑石山隘口其東南諸山各樹旗鼓以數卒更番擊之仍束蒭爲人衣以甲冑設機動運爲疑兵分部旣定別遣部將耿成陳玉以兵夜劫虜營虜眾驚擾納哈出列軍於城南旺率銳卒衝其中堅炮聲一起諸山響應指揮吳立亦出兵縱擊之自晨及晡斬獲無算虜眾大敗悉奔靑石山王才據橋力戰虜不能過轉馳而西阻於冰壘又聞四山鼓躁進退倉皇至海岸復值釘板人馬僵僕納哈出幾獲而遁去復以兵追擊三百餘里殲其眾殆盡是後竄伏沙漠不敢爲邊患卒之歸欵不煩兵力太祖嘉其勞遣使召還錫賚加厚升後軍都督仍鎭遼東至今父老稱道其事其在藩間奮力忠勤懋揚聖武威鎭九夷不矜不伐善撫下明於用人加以周鶚關忠王才耿成陳玉皆一時之冠出其麾下俱致顯達

馬云廬州合肥人元末爲泰山義兵萬戶歲丙申率領部屬歸附癸卯從徵陳友諒進平湖廣荊衡諸州郡攻城略地所至克敵己【己﹕乙】巳以勛授鳳陽衛指揮已而調雄武衛洪武辛亥遼東行省平章劉益等奉表歸欵以云勇敢有謀署龍虎將軍都指揮使與葉旺領兵渡海進至金州聞劉益遇害與旺謀曰遼東新附反側者尙多若遽以兵臨之殺傷必眾今宜廣布徳威致其來服不從徵之未晚也乃勞來撫卹賞功貸過遠近翕然歸者相屬於道時髙家奴據老鴉山招之不至云曰髙家奴恃險梗化不舉兵討之無以示威由是率精銳直抵其寨擊破之髙家奴亡走自後家奴勢孤詣云請降納之尋納哈出犯金州云爲畱守與葉旺合謀破之云持身廉潔馭眾寬簡綱紀庶政創置諸司城郭皆其指畫𨿽天性剛峻未嘗有惡言詬怒人咸敬憚莫敢犯戊午升中軍都督府都督仍鎭守遼東丁卯以疾卒

巫凱陵金句容人幼穎異七歲賦牡丹詩人咸異之十九代父百戶職累功升遼東都指揮使後率兵扈駕北徵者三累蒙賞賚秋冬駐廣寧防胡春夏駐金州備倭道經古澤泥淖難行奏築長廣道行者便之宣徳間升左軍都督府都督僉事充總兵官鎭守遼東大破兀良哈展拓廣寧城於遼西湯池奏設寧遠衛舉將材立學校尋擢升都督同知錫白金彩幣而卒

王眞存誠泗州盱眙人由大寧後衛后所千戶累功升都指揮使遼東都司管事宣宗卽位以眞累效勞績特升左軍都督府都督僉事英宗嗣位嘉念舊臣特升都督同知錫金幣後以疾卒朝廷遣行人諭祭葬於城南三十里梨花峪

王祥伯禎光州固始人體幹魁偉度量有容由燕山衛指揮使總神機營後升都指揮僉事俾往廣寧開原操備修築寧遠蒲河等城皆祥經營區畫及擢掌遼東都司事卹下興學校降夷虜累功升都督僉事統領遼陽人馬后以疾卒

鄒溶大淵泗州盱眙人由燕山左護衛百戶累升錦衣衛指揮同知調開原備禦修飭邊城開通河道展築關廂創蓋馬巿安插達官有能譽官至都指揮同知

周鶚鳳陽懷遠人前元安丰萬戶丁酉年歸附數從軍徵江淮兩淛湖湘山東河南雍冀川隴以戰功歷升西安都衛指揮僉事宣武軍徵沙漠守綏徳調定遼右衛旣至都指揮馬云葉旺素聞其勇遂致之幕下凡有攻伐必委任之洪武九年納哈出犯金州葉旺以鶚率精兵逆戰蓋州城南大敗其眾追至安不剌堂深入其巢窟凡數十戰斬首數百餘級得其所掠而還尋文總率諸軍往東寧邀擊達賊至胡失裏吉轉戰而前斬獲千九百餘級生擒渠帥數十馬牛千三百餘復與指揮徐玉招討東寧安撫司等處獲其頭目人民千九十餘口未幾葉旺招撫春臺等處得人口孳畜甚眾又總率諸軍徵哨鴨綠江與東寧黃城等地方所獲人口馬牛無算繼往東寧那丹府嘉州前後招獲安撫使髙闊出副使劉顯並頭目人民四千五百五十馬牛二百七十及金銀牌銅印誥文二十一年領軍鐵嶺創立衛站至黃城招致江界萬戶金完奇等二千七百餘口二十三年徵進迆北率兵爲前鋒直抵一都山收捕乃兒卜花軍回口溫漁兒泊時太宗皇帝親總大兵徵北特賞馬匹以勞其勤卒年六十七上遣使諭祭於家

陳玉襄陽府�州人前元左丞洪武三年自慶陽歸附大軍統寧夏收集張思道李思齊散卒隸屬慶陽衛除定遼都衛正千戶洪武四年渡海八年都指揮葉旺破納哈出於蓋州城南玉之功甚多仍追其眾至豬兒峪敗之又克達軍髙鐵頭山寨獲虜酋輜重尋哨東寧進攻蒲河略地閭山東寧松山擒獲僞千戶塔不歹僉院馬敬友俘獲尢多二十一年以功升定遼左衛指揮僉事從大軍徵乃兒卜花又得哈剌張人馬進兵赤赤兒獲劉平章阿帖木等官九百二十四戶五千一百七十六口馬牛駝羊輜重以萬計還至五寨河遇野人來攻玉設奇伏兵殺其酋帥十二人賊眾遂退二十三年率領步騎進徵上都北漁兒泊直抵益都山追捕乃兒卜花有功賜內廏馬以年老致仕復升爲遼海衛指揮同知

徐玉徳州徳平人元永丰院判守禦泗州丙午年歸附以驍勇著聞太祖置玉於驍衛常親隨徵討洪武三年徵進迆興原等處由金吾千戶歷升永寧懷遠定遼左衛指揮僉事五年守禦遼陽率官軍邏臭柳河遇也先不花軍玉鼓噪而進摧其眾生擒酋長麻的而還又從葉旺徵老鴉山寨攻走髙家奴追至渾河大獲人口馬牛九年正月納哈出犯金蓋二州玉率所部邀擊於三角山達眾敗走追至鴨綠江擒達官忽林不花及獲其軍校百餘馬牛稱是後略地迆北招獲渠酋並其部落人民千餘馬牛輜重甚多二十年大軍徵納哈出玉爲前鋒直抵金山破營寨俘斬尢眾進至一禿河會納哈出降遂還未幾又略地海西至松江招諭人口五千餘馬牛車輛九百有奇至一迷河虜踵其後玉自以精甲爲殿終莫敢逼總兵嘉其勇復令帥遊騎往舊信州羅戍遇寇力戰中飛矢而卒

曹鳳鳳陽臨淮人始附太祖於淮甸卽爲先鋒所至有功一日太祖逐盜大澤中履爲泥淖所漬鳳脫己靴以進徒跣追戰八十餘里勇气益倍殺傷甚多薄暮回營上嘉其勞顧左右深加稱賞以功歷升黃州衛指揮同知調廣寧中屯衛始築城池開創衛治撫卹士卒嘗於義州三角城見二人僵僕於道將斃不能起鳳惻然卽於馬上裂氈衫圍裹而歸家有靑驢爲盜所掠獲之鳳惜其寒餒略不加罪仍遺以驢復饋米一斛仕至都指揮同知

吳立字從信鳳陽宿州人性慈仁純篤不欺洪武初以大都督府斷事招撫遼東遷蓋州衛指揮僉事再破納哈出守蓋二十餘年治城郭練甲兵課農興學勤勞夙夜乙亥調三萬衛立至簡閱士卒能周知部伍疾苦布帳野宿以勸農爲急由是兵食饒足政事修舉人多頌之卒年七十二

裴牙失帖木兒女直人沈毅有勇略元禿哈千戶所達魯花赤洪武辛酉帥眾來歸授百戶歷戰有功升千戶先是東夷野人數爲邊患永樂初承詔往諭諸夷率其部落來欵貢獻不絕以功升三萬衛指揮僉事訓練士馬勞來遠人諸夷信服八年從徵迆北率所部精甲爲前鋒至靜虜鎭敗虜兵進廣武戍虜逆戰矢如雨牙失帖木兒與麾下直當其前下馬列陣引滿齊發虜不能支會大兵繼至虜眾敗潰俘獲無算升指揮同知十年復平定沙漠詔爲前鋒時病已久力疾請行卒於師

韋富湖廣黃崗人辛丑年歸附以功升指揮同知洪武八年調金州衛是冬納哈出數萬圍金州時城池未完富樹柵補城虜蟻附欲登富令城中男女以瓶盛沸惡汁於城上擲之著人無不糜爛虜不敢前嬰城固守九月餘虜知城堅援至遂撤圍引去富率精甲追擊敗之擒其酋長乃歹兀等是後完城郭繕甲兵創衛治置屯戍宣布恩信撫綏勞來有功績焉

徐便字崇謹番陽黃崗人幼嗜學有武略元季兵敗民失依歸眾推爲帥保障鄕裏辛巳率眾歸附授千戶守臨濠後領精兵從都指揮葉旺敗納哈出於蓋牟與千戶劉顯等攻拔禿魯灰山寨還遇野人格鬭虜奔潰丁卯詔赴京師升海州衛指揮僉事乙亥移調遼海衛升遼東都指揮僉事卒於官年七十七居官蒞政所至有聲開原城數火災令多鑿井防之火不復起城南當雨澇水激湍悍便度工量費築堤防水人賴以安遇事倉卒未嘗疾言遽色又恭儉禮士推誠待物人咸徳之

關忠河南獲嘉人前元知樞密事洪武戊申率眾歸附授千戶守金州以破納哈出功升沈陽中衛指揮僉事創治之初能以撫卹爲事政理民安家給人足

方嵩仕元隸平章劉益部下洪武初中原甫定詔諭嵩良佐力贊益奉表歸款及益爲洪保保所害嵩等勒兵悉捕洪保保黨馬彥輝等斬之迎吳立於得利嬴城攝遼東衛事嵩及良佐爲指揮與吳立共守蓋州洪武五年冬納哈出犯蓋州嵩與吳立擊走之八年虜復來寇嵩良佐乘勝追擊至宣城杓子河虜眾大敗人馬陷溺死者不可勝計生擒酋虜輜重甚多嵩後調東寧衛良佐調復州衛先後卒於官

張良佐元遼陽行省右丞讀書有知略洪武四年兵屯金州壘土爲城與左丞方嵩力贊劉益奉表歸附良佐等率眾悉擒逆黨撫安軍民隨以故元敕印並逆黨自旅順口遣參政張革等械送京師事聞詔諭開設遼東衛於得利嬴城以斷事吳立良佐嵩爲指揮僉事攝遼東衛事六月納哈出擾邊請益兵太祖遣馬云葉旺總轄遼東良佐大敗納哈出殲獲乃兒卜花於火焰山調良佐築沈陽城二十五年調復州掌衛事後以孫張翔入見太祖問其功賜蟒衣肆襲侍卒三姓許翔代職三十一年調金州衛

劉斌蘇州崇明人以靖難功升指揮僉事後以金州剿滅倭寇升金吾前衛指揮使又轉升遼東都指揮僉事備禦寧遠築城建衛時值歲儉外抗夷虜內撫軍士政理民安卓有能聲

魯全湖廣澧州人羽林左衛指揮使以功升都指揮同知調遼陽都司守備沈陽正統己巳北虜大舉入寇監軍王翺以撫順地當要衝檄往守之虜知有備遂不敢犯景泰丙【丙﹕庚】午建州賊李滿住糾眾萬餘攻圍撫順城四面蟻集穴城欲登全督軍拒之令男婦運薪城上賊近城輒爇薪投之賊不敢前次日復攻又令壯士剜斜窟以銃擊之矢石俱下賊引去尋以全城功升都指揮使

夏禮湖廣沔陽人由海州指揮使升都指揮僉事備禦海州正統壬戌達賊犯境禮簡率精兵同弟震兼程而進至吳家墳令眾曰賊若得利必由淸泉鋪出當於彼伏兵以候賊可擒矣遂進兵至二鼓列陣才畢賊果至伏兵四起大敗賊眾追至飼魚湖斬首數十級獲馬百餘匹賊棄所虜而遁加升都指揮同知

王銘錦衣衛人父亡於陣襲升指揮使屢徵兩廣功升都指揮使成化癸卯守備寧遠前屯勸農講武撫練兵民重修二城廟學成化甲辰虜寇興水縣銘率精騎捲甲直趨百餘里遏其歸路賊不敢當遁去盡獲所掠人畜數年虜不敢犯

杜錫山東莒州沂水人任鐵嶺衛鎭撫性資剛介愼言寡欲中年喪妻誓不再娶人以義夫稱之朝鮮嘗鬻馬牛於遼東都司俾錫典其事售價最平人不敢幹以私朝鮮稱其便

文安揚州江都人洪武間累功升燕山右護衛千戶徵進有功升陜西都指揮同知永樂間以才能推選調遼東都司管事招安夷虜撫卹軍余以壽終焉

劉英仲華蘇之崇明人性孝友簡靜寡言不事矯飾由寧遠衛指揮使累功升都指揮使掌遼東都司事歷任旣久廉能益著庶政維新恩惠浹洽老稚得所後以年髙休致遼人攀轅以畱之

方盛安慶懷寧人定遼中衛指揮僉事有能聲擢守沈陽屬時淸平惟以課農爲務按行阡陌督責勤惰在任二十餘年野無剽盜庭無爭訟

薛子曰按漢史有循吏傳志吏屬也備其官善者書之其尢善較著或以勛業或以惠澤或以忠節或以操介稽諸祀典質以公論大書特書志之曰名宦諸不在是書者曰無異人行或蹈官邪之戒者爾其若聲籍玆土方且向庸則闕之以俟論定吁其亦以口舌代斧衮也與後之人將指其名而數之曰某也功某也惠某也忠某也介某也否監戒之道昭而趣捨審矣玆志者之意也

遼東志卷五

●遼東志卷六

人物志

薦辟

科貢

通事

將選

封贈

任子

家世

忠節

孝行

宦迹

學術

隱逸

貞烈

流寓

方伎

仙釋

○薦辟

國朝

畢恭以謙前屯衛百戶正統間監軍都禦史王翺知其有文武才略疏薦於朝事見宦迹

○科貢

進士

舉人

歲貢

例貢

進士

遼

金

國朝

遼

姚景行興中人重熙中進士累官翰林學士參知政事謚文獻事見宦迹

馬人望醫巫閭人咸雍中進士官至南院樞密使謚文獻事見宦迹

大公鼎遼陽率賓人咸雍中進士累官興國軍節度副使事見宦迹

李石遼東人遼末狀元官至太師封金源郡王

金

邢具瞻巖夫遼西人天會二年登第與吳蔡爲文章友官至翰林待制

張汝翼遼陽人浩之子舉進士歷官未詳

劉仲尹蓋州人第進士仕爲潞州節度副使事見學術

髙徳基遼陽渤海人皇統二年登進士第六年曆官中都路都轉運使至工部尙書事見宦迹

鄧儼懿州宜民人大定中進士擢戶部侍郎累遷中都路都轉運使事見宦迹

髙衎遼陽渤海人登進士第三爲吏部尙書事見宦迹

髙守義衎之子舉進士歷官未詳

李獻可石之子大定間舉進士官至山東東西路提刑使卒贈道國公

王遵古蓋州熊嶽人舉進士官至翰林直學士

王庭筠遵古之子大定間甲科登第官至翰林修撰事見學術

髙守約遼陽人大定中進士累官觀州刺史謚忠敬事見忠節

孟奎遼陽人大定間進士遷北京臨潢等路按察轉運使以本官行六部侍郎事見宦迹

蒲察鄭畱東京猛安人大定二十二年進士歷官戶部侍郎遷順義軍節度使事見宦迹

龐鑄蓋州熊嶽人少登進士第仕爲翰林待制事見學術

髙徳裔曼卿遼東鶴野人髙才博學弱冠舉進士官至西京路轉運使

劉光謙瀋州人舉進士天資明敏處事詳雅官至少司農

裴滿亨遼海人大定間擢進士歷官監察禦史轉河東路按察司事見宦迹

完顏閭山蓋州人明昌初進士官至吏部尙書事見宦迹

溫迪罕達蓋州猛安人明昌五年登進士歷官監察禦史至集慶軍節度使事見宦迹

蒙古綱咸平猛安人承安五年登進士歷官右副元帥參知政事事見宦迹

劉瑋咸平人舉進士賜及第遷戶部員外郎充宋國信間使謚安敏事見宦迹

李英遼陽人登進士第歷任國子祭酒轉禦史中丞事見宦迹

髙憲遼東人衎孫天資穎悟博學彊記泰和三年乙科登第爲博州防禦判官後遼陽城破死於兵

冀禹錫利州龍山人至寧初進士仕歷州郡事見忠節

曹勇義廣寧人登進士歷官宣政殿大學士卒謚文莊贈特進定國公

蔡珪登進士仕至維州刺史事見學術

國朝

正統二人

戊辰陳鑑蓋州衛人進士及第歷官翰林院學士至禮部侍郎事見學術

乙丑髙潤蓋州衛人仕至刑部郎中

天順六人

丁丑顧能

周正遼陽人歷仕雲南左布政

庚辰丘霽遼陽人任刑部主事升蘇州府知府

甲申邵奎遼陽人三任知縣

胡深遼陽人監察禦史見宦迹

髙剛義州衛人任禮部主事升揚州知府

成化十八人

己丑李恭遼陽人仕至太僕寺寺丞

丙戌畢用遼陽人仕至懷慶府知府

賀欽義州衛人官至戶科給事中事見學術

王輔錦州人任刑部主事

壬辰髙升遼陽人仕至鄧州知州

陳壽寧遠衛人歷任都禦史官至刑部尙書事見宦迹

吳哲廣寧衛人任嘉定知縣歷升禦史保定知府屢有政聲

乙未佟珍遼陽人仕至福建布政司參政

孔斌錦州人任無錫縣知縣

吳珍廣寧人任知縣升監察禦史

陳珍義州衛人仕至按察副使

文貴錦州人性慷慨剛直歷官有聲仕至都禦史兵部左侍郎

丁未李珍廣寧衛人授徽州府推官

甲辰陳琳廣寧衛人授山西屯畱縣知縣

範政義州衛人授徽府長史

戊戌雷升開原人仕至河南鹽運使

魯義遼陽人授金壇縣知縣

郭宗開原人任刑部主事卒事見學術

弘治九人

癸丑潘輔廣寧人任永淸縣知縣卒事見宦迹

丙辰孫盤遼陽人升按察司僉事見宦迹

寧杲海州衛人仕至都禦史

王春錦州人任翰林檢討升周府左長史事見宦迹

乙未崔哲遼陽人仕至監察禦史

張文錦錦州人升刑部主事歷仕右副都禦史

壬戌王鉉遼陽人�戶部主事

王鍇遼陽人仕至按察司僉事

乙丑張經沈陽衛人官至監察禦史事見宦迹

正徳八人

戊辰馮裕廣寧衛人仕至貴州按察司副使

辛未髙文豸遼陽人授長葛知縣

傅鑰廣寧人歷升按察司副使

甲戌徐景嵩遼陽人仕至山西按察司副使事見宦迹

王道中錦州人歷升大理寺右少卿

丁丑魯綸遼陽人仕至江西按察司僉事

範鏓沈陽人歷升四川左參政

辛巳佟應龍遼陽人歷仕陜西鳳翔府知府

嘉靖

癸未劉悌遼陽人仕至工部郎中

己丑安永淸廣寧人授工部主事

舉人【按遼東應試生儒舊又【又﹕衍文】赴山東布政司嘉靖初生員徐潮等屢乞附近至甲午科始攺附順天府】

國朝

永樂一人

庚子文廣錦州人

正統四人

甲子髙潤見進士

丁卯張升遼陽人事見學術

金統律沈陽人仕至翰林院檢討

陳鑑見進士

景泰八人

癸酉顧能見進士

丘霽見進士

周正見進士

文深見進士

丙子邵奎見進士

賀欽亞元見進士

張鉞義州衛人事見學術

丁鐄海州衛人任泌陽縣知縣

天順九人

己卯李恭見進士

髙剛見進士

王輔見進士

壬午髙升見進士

李深遼陽人任沐陽縣知縣

孫達遼陽人

潘銓遼陽人任贊皇縣學教諭

吳哲見進士

陸本正廣寧人任蕭縣知縣

成化三十三人

乙酉佟珍見進士

畢用見進士

袁壽遼陽人授岐府伴讀

陳壽見進士

範政見進士

戊子陳昂遼陽人任寧晉知縣

孫義遼陽人任遷安縣學教諭

劉玠義州衛人

魯義見進士

雷升見進士

陳盤開原人

吳珍見進士

辛卯朱全遼陽人任順義縣知縣

韋恭遼陽人

耿福遼陽人

程鎡錦州人任懷慶府通判

甲午陳珍見進士

翟達遼陽人

孔斌見進士

文貴見進士

陳琳見進士

丁酉崔鑑遼陽人任鳳陽府學教授

王鐸遼陽人仕至揚州府知府

李珍見進士

庚子王淵遼陽人任固安縣知縣

郭賓沈陽人

癸卯劉澄遼陽人任國子監學錄

杜謹義州衛人升秦府長史

王翔鳳義州衛人任臨安縣知縣

丙午韓轍遼陽人仕至建昌府知府

王璽遼陽人任沙河縣知縣

潘輔見進士

梁明義州人

弘治三十二人

己酉程福遼陽人仕至永平府通判

顧正遼陽人仕至南昌府同知

王鍇見進士

宜鎭遼陽人任三河縣學教諭

施鎭義州人任三原縣學教諭

王誼義州人任龍遊縣知縣

張皡廣寧人仕至隆慶州知州

王椿見進士

姚宗錦州人仕至唐府長史

趙華錦州人任永寧縣知縣

壬子孫盤見進士

髙文豸見進士

李文繡遼陽人任深澤縣知縣

李俊廣寧衛人

賀士諮義州人

乙卯李遇春遼陽人仕至唐府紀善加長史服色

完光嶽遼陽人任定興縣學訓導

王鉉見進士

崔哲見進士

寧杲見進士

張曙廣寧人仕至晉府紀善

戊午李蘭遼陽人任槁城縣學訓導

畢麒遼陽人

佟應龍見進士

趙夔錦州人任泰和縣知縣

張文錦見進士

辛酉盛時雍遼陽人歷升荊州府知府

王鼎遼陽人任隆平縣知縣

李瑩義州衛人任河南開封府教授

張經見進士

甲子文三省錦州人任深州知州

馮裕見進士

正徳十三人

丁卯沈漢錦州人任江西建昌府推官

庚午徐景嵩亞元見進士

傅鑰見進士

癸酉李伯通海州衛人任曲周縣知縣

王道中見進士

丙子魯綸見進士

劉悌見進士

李繼仁廣寧人

範鏓見進士

王懋徳義州人任河間府通判

己卯張世祿遼陽人任慶都縣知縣

王懋元義州人

姚湛沈陽衛人

嘉靖

壬午陳羨遼陽人

蔡椿遼陽人

唐卿沈陽人

乙酉何鑌遼陽人

馬宗魯義州人

戊子安永淸見進士

傅直蓋州人

馮惟健廣寧人

辛卯韓瑋遼陽人以上俱中山東鄕試

甲午張彥良遼陽人以下俱中順天府鄕試

徐文亨遼陽人

杜矩廣寧衛人

齊宗賢廣寧右衛人

張云霖廣寧左衛人

齊宗道廣寧右衛人

劉徳芳廣寧中衛人

韓文徳廣寧右屯衛人

盧文學廣寧前屯衛人

馮惟重廣寧人中山東鄕試

馮惟訥廣寧人中山東鄕試

丁酉萬善遼陽人

沈恩錦州人

馮惟敏廣寧人中山東鄕試

歲貢【按遼東自成化間始開貢都司學四年貢三廣寧學三年貢二各衛學二年貢一自正徳十年巡按禦史劉成徳爲人才漸盛奏請疏通以都司比府廣寧比州各衛比縣其貢法遂與有司同】

成化一百三十七人

弘治一百三十三人

正徳一百一十四人

嘉靖

成化一百三十七人

遼陽

孫義中順天府鄕試授遷安學教諭

陳鈺

溫良

王寧

楊淸任大名府訓導

張剛

李裕

楊傑

崔極任薊州學訓導升內丘縣教諭

韓寧任肅寧縣學訓導

李林任遵化縣學訓導

王璽

廣寧

魯徳任平谷縣丞

宋安

席正任長垣縣主簿

周詡

吳裕任河州判官

相英任霸州判官

吳瑛

冷遇春任山西趙城縣丞

周瑛黃杲任井陘縣學訓導

韓春

鹿茂

義州

時運任光祿寺署丞

劉玘

王章

杜彬任太平府學訓導

劉珍

姚俊任山西石州檢校

楊盛

張翺

金裕

王崇徳

楊廷璧任蓋州衛儒學訓導

錦州

王翼任陜西武功縣知縣

金潤

孔斌見進士

李珍

向定不仕授修職郎冠帶

王鐸任河南修武縣縣丞

李春

王徳任山西大同縣縣丞

蔣鏞任新河縣知縣

文富仕至四川成都府通判

路宗任魏縣縣丞

寧遠衛

唐源任河南中牟縣縣丞

金忠任大名府長垣縣縣丞

程恕任河南桐栢縣知縣

祝惠

王旻

韓雄任霸州知州

丁鑑

姜迪

黃浩任山西翼城縣縣丞

胡贊

王臣

前屯衛

段文肜

張玘

丘紀

李傑

鄧純任河南唐縣知縣

何俊

陳通

劉資任順天府武淸縣縣丞

孫珵

沈陽衛

曾惠任陜西甘泉縣知縣

楊洪任河南斷事

陳禮任固城縣知縣

鄭子文

潘俊

郭賓見舉人

劉釗任安東縣主簿

範裕任邵武府照磨

錢海

姜斌任渭南縣知縣

伍浩任萬全都事

鐵嶺衛

李芳任蘇州府常州縣丞

李忠

董英

朴榮

程璘

劉瑄

胡敏

鄒欽

孫鎧

鄒錦

周鼐

開原

陳興

錢廣任湖廣寶慶府照磨

余文任河南葉縣主簿

宋洪任山西布政司都事

郭洪任南皮縣知縣

周進任薊州知州

馬倫任儀眞縣知縣

鍾淸

徐悌任河南永寧縣知縣

黃瓚

海州衛

丁鉞

楊振

寧浩任順天府宛平縣知縣

劉裕任河南鎭平縣知縣

孔禎任河南唐縣知縣

沈鈺仕至晉府教授

朱寧

祁敬任浙江金華縣主簿

姚遂

蓋州衛

陳信任山西楡次縣縣丞

趙紀任河南衛知事

柏俊任任縣縣丞

李阜任永平府撫寧縣訓導

張英

陳還

徐璋任山陰縣主簿

董紳任雲南景東衛經歷

朱綬任河南溫縣縣丞

劉志任蒙化衛經歷

復州衛

韓傑任盧龍縣主簿

張寰任彰徳府湯陰縣主簿

羅聰任欒城縣主簿

費澄任鴻臚寺序班升應山縣知縣

蔡沂任諸曁縣縣丞

潘貴任淸化縣主簿

蔡寧任浙江長興縣縣丞

邵立任神武后衛經歷升徐州同知

曹純任孟縣主簿

金州衛

蕭儀任武鄕縣縣丞攺淶水縣縣丞

方子圓

李瑄任靈壁縣縣丞攺寧縣縣丞

魏達任直隸邳州睢寧縣主簿

謝珍

鄧充任雲南尋句軍民府經歷

李俊任靜寧州判官升趙城縣縣丞

範智任直隸寶坻縣縣丞

鄧英

劉名

朱聰任滑縣縣丞

弘治一百三十三人

遼陽

楊銘任松盤衛經歷

羅鎭

朱進任山西平定州學訓導

曹誠任山西徐溝縣學訓導

施通任任丘縣主簿

李俊任陜西永昌衛經歷

楊福

髙文振任山西潞州通判

吳鉞

熊鈺

袁永安

髙景仁任大名府經歷

蕭福任天津衛學訓導

王浩任陜西蒲城縣學訓導

程昊任盧龍衛經歷

廣寧

王澤任陜西平涼府經歷

劉瑾任長官司吏目

屈達任宿遷縣主簿

蕭達任廣東華州吏目

胡璘

李孜

李春任固城縣學訓導

王卿任薊州衛知事

侯忠任永年縣訓導

義州

王佑任宜陽縣教諭

何俊任河間府通判

曹洪

李文顯任河南磁州學訓導

嚴廣任福建松磎縣主簿

趙璟

張鍾

鄧袗任江陰縣縣丞

奚璋

王榮

錦州

孫良佐任直隸獻縣知縣

郭滋任肥鄕縣學訓導

何賓

李柰任遷安縣學教諭

劉英任井陘縣訓導升國子監助教

程錤

郭玘

金璽任河間府學訓導

陶賓任南渭州吏目升澧縣主簿

韓琇任無極縣訓導

江鎭任河南府經歷

寧遠衛

蔣洪任陜西略陽縣知縣

李芳任陜西商南縣知縣

田琛任大寧衛經歷

葛蕃

王佐任河南舞陽縣學訓導

李林

李宥

蔡新

林文任金溪縣縣丞

韓輪

韓輅

前屯衛

張世忠任余姚縣主簿

楊璽任湖州府經歷

朱洪任鴻臚寺序班

劉貢仕至河南磁州判官

於璽任平定州判官升按察司經歷

張完任良鄕知縣攺昌黎知縣

劉達任介休縣縣丞

蔡禎任商城縣縣丞

鄧偉任楡次縣縣丞

樊縞任滑縣縣丞

吳瑄任按察司經歷

沈陽衛

吳雄

曹聰任沁源縣知縣

祝密任洛陽縣主簿

曾敏任順天府訓導升新鄭縣教諭

潘祥任隴西縣知縣

劉淙任定興縣主簿

黃江

黎雄

黃宥

王鎭

李塤任新鄭縣丞

鐵嶺衛

李環任元城縣知縣

王承慶任樂亭縣主簿

楊玉任儀眞縣主簿

楚世英

秦金斧任交河縣學訓導

孫玉任淳安縣縣丞

楊奇任傳野縣縣丞

李佑任灤州判官

開原

李恕章冕任雄縣知縣

黃宏任遼州判官

張瑩任桃源縣縣丞

冉璽任河南輝縣主簿

王璉任內丘縣縣丞

李端任宜君縣知縣

淩徳任直隸任縣縣丞

金浩任贊皇縣縣丞

海州衛

張剛

陳逵任臨縣知縣升饒州府通判

陳椿任浙江諸曁縣主簿

劉倫任陜西淳化縣縣丞

楊濚任陜西平涼府通判

丁瓛任應州學訓導升隆慶州學正

朱惠任萬全左衛學訓導

韓勗任錦衣衛知事

蓋州衛

髙麟任永平府學訓導

趙祿任中牟縣縣丞

沈貴

余鼐

趙憲任良鄕縣知縣

嚴恭任獻縣縣丞

文淵任揚州府通判

張玘

柏瑁修武縣主簿

復州衛

龍雨任山西朔州衛經歷

王鰲任河南杞縣主簿

曹寧任兵馬指揮升大同府通判

劉昱任陜西朝邑縣主簿

王泰任河間府經歷

費潤任陜西白水縣知縣

徐庠任衡水縣知縣

李深任黃縣縣丞

姚浩任懣水縣主簿

鄭資任樂亭縣學訓導

金州衛

劉恕陳仁任山西楡次縣縣丞

張惠任平山縣縣丞

鄭用任元城縣縣丞

李欽

徐壽任湖廣棗陽縣主簿

湯倫任廣平府成安縣主簿

李玨任河南歸徳州吏目

韓鎭

尙志任河南伊陽縣縣丞

錢倫任髙平縣主簿

正徳一百一十四人

遼陽

張寧任河南彰徳府教授

施俊

白俊任慈溪縣學教諭

洪裕任文水縣學訓導

文明任萬全都司教授

張翼任山西應州學訓導

髙鐸孫寬任懷來衛學訓導

李仲賢

胡蕓

髙錫任直隸平谷縣知縣

劉溥任衡水縣學訓導

王鉞任博野縣學訓導

王文愷

廣寧

周琦朱敬任蕪湖縣知縣

梁淸

朱暠

吳云任香河縣學訓導

劉玭任房山縣學訓導

薛玉任饒州府王府典儀

巫琳

義州

王廷臣任任縣學訓導

李士善

向欽任順義縣學訓導

兪洪任靈丘縣學訓導

張文亨

杜誠任昆山縣主簿

陶純

王誠瀋府教授

錦州

林縉任慶雲縣學訓導

錢玉任衛輝府教授

馬良任河南永寧縣學訓導

汪鐄任霍州學訓導

王需任景州學訓導

隋文任山西岢嵐州學正

沈鋐

李鎧任山陰縣學訓導

韓瑛

寧遠衛

黃鎭

金章任武城中衛經歷

陳玘任萬全都司儒學訓導

程文舉任深州學正

史儐

李桂任永年縣教諭

湯全

李樹任鄕寧縣教諭

前屯衛

丘鑾

陳佐任陜西金州判官

武忠任滄州判官

唐孟顯任陜西西安府照磨

韓欽任磁州判官

周忠任博野縣主簿

施端任安慶府照磨

宮誼伊府奉祀正

丘徳彰太僕寺丞

沈陽衛

曹鸞任大城縣主簿

劉濟任榮陽縣縣丞

髙棟任懷柔縣主簿

黃尙文

裴梁周府審理正

曹良常州府學訓導

汪文任臨洮衛經歷

曹縉

王彥任項城縣知縣

鐵嶺衛

陳良弼

喬仲良

錢玉任西安府學訓導

黃繼宗任交河縣學訓導

楊儀

李時春

髙鎧

符節

開原

宋璘任成安縣主簿

笪文章

周佩任桃源縣知縣

朱欽任陜西楡林衛經歷

劉昱

劉鉞任山西汾州同知

徐禎

竇傑

海州衛

髙直任河南孟津縣知縣

嶽鈺任薊州吏目

張欽任井陘縣學訓導

楊澤任河南魯山縣縣丞

潘瑀任山西曲沃縣主簿

張環

李寬任棗彊縣學訓導

邵悅汝府奉祀

景昂太原縣主簿

蓋州衛

許桂任北京西城兵馬

李升任南京西城兵馬

武健

張傑任長子縣主簿

蕭英任石州學訓導

束寶任阜城縣知縣

陳松任邯鄲縣主簿

復州衛

郭甫任靈壁縣縣丞

余贊任保定府經歷

蔡時任太原府沁州判官

康鉞任扶溝縣縣丞

姚昂任三河縣縣丞

徐茂唐府護衛經歷

邵用任靑縣知縣

金州衛

丘松任博野縣縣丞

方淸

葉蕃任河南涉縣知縣

髙端

胡惟勤歷升湖廣王府典寶

馬鎡

崔秉

黃福

周賢任泰陵衛經歷

姜鉞任崞縣縣丞

嘉靖

遼陽

孫賢任湯陰縣學訓導

胡珍任灤州學訓導

張振紀任髙平縣學訓導

朱傑任平遙縣學訓導

張富任永平府學訓導

郭達任山陰縣學訓導

朱忠臣任吳橋縣學訓導

蔣昂任懷安衛學訓導

王琚唐璽任寧津縣學訓導

屈欽任廣西南寧府推官

王尙說

徐潮任霸州學訓導

邵東周任滄州學訓導

吳士任龍門衛學訓導

盧希賢

髙遷

李升任霸州學訓導

楊振

紀潘

致用

於鎧

廣寧

王寶任內鄕縣主簿

朱鎰任山西夏縣知縣

張邦憲任儀眞縣主簿

龔勛任晉州學訓導

姚鑑任遼東蓋州衛學訓導

趙倫任邯鄲縣學訓導

範欽

史雄

王傑民

劉天祿

郭洪任山東樂陵縣學訓導

張云鳳

劉銘任交河縣學訓導

徐和

義州

尹平任昌黎縣學教諭

姚泰

張鎔

於欽任福州府檢校

潘福

何鎔

王詢任祁州學訓導

張誥任廣平縣學訓導

史冊任灤城縣學訓導

周濟

杜士行任登州府學訓導

胡士浩

柯淳

錦州

李效

閔師孔

王麒

朱正任滑縣學訓導

李應時

牛山

李錦

寧遠衛

寧云

沈英任孟津縣學訓導

範希純任撫寧縣學訓導

田秀

施恩遼東復州衛訓導

前屯衛

張佾

王賓

張銳任眞定府行唐縣縣丞

曹斌

黃璋

張鈺

謝朝宣

施紀

蕭淇露

沈陽衛

張文中任浙江永康縣主簿

李然任山西壺關縣縣丞

黃松

陳言

王彰

路賓

師賓

姜師夔

髙遷

夏鎭

鐵嶺衛

袁深

龍舜臣

薛玉

董仲勛

顧景禎

陸斌

李景

葉時潤

陶禎

孫廷實曹佐

開原

程淙任陜西苑馬寺主簿

葛顯任雄縣丞

章理任順義縣丞

何林任龍門衛經歷

兪璋任武昌府經歷

王錡

尹璽

淩時中

應宣

周錡

柯朝陽

應秉倫

海州衛

朱鎰任龍慶衛學教授

劉鐄深澤縣知縣升戶部主事

張政

王欽

王澤

裴潤

何瑩

崔琎任內黃縣學訓導

景時

姜鎧

蓋州衛

陳烈

孟瑢

髙崇徳

呂鍇

張營

董正

夏欽

髙昺

髙謙

黃漢

吳良輔

張志

復州衛

李學姚欽任河間縣丞升通州判官

矍璽

王冕

杜登

徐俊

抹彬

揭逵

姚鏜

金州衛

張時任寶雞縣縣丞

張濟

常鎭

馬昂

王登

張佑

王銘

田勛

年世無考六人

張軫復州人

談儒金州人

馬驥錦州人

楊銘寧遠人

朱澄右屯人

陳淸廣寧人

例貢

成化五人

正徳一十八人

嘉靖

成化五人

遼陽

屈寧任亳州判官

謝鈺任靈璧縣主簿

王以寧任武進縣縣丞

周晟張璇任上元縣縣丞

正徳一十八人

遼陽

吳淇

陳蓋任成安縣縣丞

劉鎡任邳州判官

王伊

王俸任雄縣縣丞

蔡璧任束鹿縣主簿

王金敖任靈臺縣知縣

王銘任平遙縣縣丞

萬英

王鳳鳴任太平縣縣丞

陳遺

晉朝臣任猗氏縣縣丞

孫鏜任廣平府照磨

王鍾

廣寧

趙質

施海

劉鏜

開原

崔禎任上海縣縣丞

嘉靖

遼陽

韓承訓

劉耀文

王善

王化中

白軏

陳繼先

李文達

王洧

張國維

張文實

王寵

雷天爵

○通事【按遼東例有朝鮮女直通事送四夷館以次銓補鴻臚官舊止用東寧衛人蓋取其族類同語言習也比來各衛亦成有爲之者矣】

成化九人

朝鮮通事

吳泰山東人保充通事歷升禮部侍郎掌鴻臚寺事

李翔東寧衛人保充通事歷升前軍都督府經歷

女直通事

劉祥東寧衛人保充通事襲指揮使充遼陽副總兵

劉福東寧衛人保充通事歷升右軍都督府經歷

趙興順東寧衛人保充通事歷升光祿寺署丞

金全東寧衛人保充通事歷升光祿寺署丞

佟銘東寧衛人充補四夷館教師升光祿署丞

劉澄東寧衛人由通事歷升光祿署丞

劉鼎東寧衛人�通事授序班事見孝行

弘治十一人

朝鮮通事

崔榮東寧衛人保充通事升鴻臚寺主簿

李欽東寧衛人保充通事升鴻臚寺主簿

李時東寧衛人保充通事授席班

女直通事

張鐸東寧衛人由通事授鴻臚寺序班

趙景安東寧衛人由通事升鴻臚寺主簿

劉懋東寧衛人由通事歷升鴻臚寺右少卿

劉恩東寧衛人由通事升鴻臚寺主簿

龔寬寧遠衛人由通事升鴻臚寺主簿

佟鍇東寧衛人由通事授鴻臚寺序班

張澤前屯衛人由通事升鴻臚寺主簿

金鉞東寧衛人由通事升鴻臚寺主簿

正徳六人

朝鮮通事

李時亨東寧衛人由通事升至隨堂

胡朝陽定遼左衛人由通事授鴻臚寺序班

李承芳東寧衛人由通事授序班

趙文用東寧衛人由通事授序班

女直通事

王臣東寧衛人由通事升鴻臚寺主簿

劉文漢東寧衛人由通事授序班

嘉靖

朝鮮通事

李承華東寧衛人由生員充通事

李時貞東寧衛人由儒士選充通事

徐充定遼中衛人由儒士選充通事

女直通事

王時宜東寧衛人由通事授序班

朱儒定遼右衛人由通事授序班

張鏼東寧衛人由生員充通事

王鑰東寧衛人由生員充通事

許安東寧衛人由儒士充通事

○將選

國朝

童信三萬衛人洪武末從靖內難勇敢負气每出戰輒有奇功累官至都督

王麒建州松花江人壯勇善射洪武末從平內難小河之戰躍馬衝陣矢不虛發屢升至遼東指揮同知進都督同知

範廣寧遠衛人由指揮僉事歷升都督同知賜玉帶蟒衣事見宦迹

王祥定遼衛人由指揮歷升都督僉事

王凱祥之子由指揮歷升都督僉事事見宦迹

文寧定遼前衛人由指揮歷升都督

莊鑑定遼右衛人由指揮歷升都督僉事鎭守大同後攺掌勇敢營

金輔定遼右衛人由指揮剿流賊有功升都督同知掛平羌將軍印鎭守甘肅

劉暉東寧衛人由指揮使歷升左都督正徳中徵流賊滕縣之捷民立生祠

張洪前屯衛人由指揮歷升左軍都督府都督

楊顚前屯衛人由指揮使歷升都督同知鎭守遼東攺三屯營

葉大經前屯衛人由指揮歷升都督

傅凱鐵嶺衛人由指揮歷升都督僉事掌振威營

張椿定遼前衛人由指揮歷升署都督僉事

郭錦開原人由指揮升都督僉事鎭守河間

武舉

武舉

國朝

弘治三人

乙丑莊椿遼陽人升署都指揮充漕運參將

韓璽遼陽人歷升都督鎭守遼東

崔賢遼陽人歷升都指揮僉事充遼陽副總兵

正徳三十六人

戊辰孫文海州人歷升都指揮使充遼陽副總兵

劉騫遼陽人授所鎭撫

鄒儒遼陽人授千戶

王汝臣遼陽人授正千戶

徐振遼陽人授指揮使

徐載遼陽人

甲戌黃翰遼陽人授衛知事

侯弼遼陽人授衛知事

崔世武遼陽人升署都指揮同知掌遼東都司印

沈世祿遼陽人授衛知事

周祥廣寧人

吳澤廣寧人

賀士謨義州人

魯道沈陽人升都指揮僉事遼東都司軍政

宋璽海州人授衛知事

丁丑王朝用遼陽人升署都指揮僉事

李師皐遼陽人授所鎭撫

閏振遼陽人升署都指揮僉事充開原右參將

韓承慶遼陽人授總旗升試百戶

王國賢遼陽人升試百戶

李希賢遼陽人授衛知事

徐佐遼陽人授衛知事

張文質遼陽人授衛知事

段朝宗遼陽人授衛知事

李景良遼陽人升署都指揮僉事充遼陽副總兵

杜裕廣寧人升百戶

於盤廣寧人升百戶

郎官廣寧人

銀漟義州人

曹質夫沈陽人升試百戶

焦宗蓋州人授衛知事

邊翰遼陽人升署指揮僉事

庚辰周鑾遼陽人授冠帶小旗

梁標義州人

韓承恩遼陽人升署都指揮僉事充建昌營遊擊將軍

楊和義州人升百戶

瓢守淸遼陽人納級擊揮僉事

嘉靖

癸未武漟遼陽人升署都指揮僉事充遼東遊擊將軍

丙戌王沛遼陽人升百戶納級指揮僉事

盧景陽遼陽人授所鎭撫

武勛遼陽人升署指揮同知充寧遠守備

白銳東寧衛人升署指揮僉事

管臣錦州人升都指揮僉事

郝承恩義州人升都指揮僉事

孫紀海州人授所鎭撫

徐府海州人升署都指揮僉事遼東都司軍政

己丑趙國忠錦州人升署都指揮僉事充義州右參將

董志學寧遠人授所鎭撫

雷動義州人授署實授百戶

壬辰劉大章遼陽人升署都指揮使掌遼東都司印

張鳳鳴遼陽人授所鎭撫

劉拱極遼陽人授所鎭撫

乙未徐方遼陽人升署指揮使

周益昌錦州人升署指揮使

張錦廣寧人授冠帶總旗

○封贈

國朝

寧浩海州衛人以子杲貴封都禦史

徐鏞遼陽人以子景嵩貴封戶科給事中

劉洪遼陽人以子悌貴封工部郎中

安祿廣寧人以子永淸貴封工部主事

劉剛海州衛人以子鐄貴封工部主事

張惇遼陽人以子璇貴贈上元縣縣丞

○任子

金

移剌光祖以父道蔭補閣門祗候累官至右宜徽使事見宦迹

國朝

文三畏錦州人以父貴蔭國子監生授開州知州

陳士元寧遠人以祖壽蔭國子監生

寧文偉海州衛人以伯父杲蔭國子監生

○家世

漢

三國

晉

南北朝

遼

金

元

國朝

漢

公孫度遼東襄平人父延避吏居玄菟度初爲玄菟吏後舉有道累官遼東太守東伐髙句驪西擊烏桓南越海取東萊諸縣威行海外自立爲遼東侯平州牧曹操表度爲永康鄕侯度曰我王遼東何永康也藏印綬武庫卒子康嗣魏封爲襄平侯

李敏漢河內太守去官還鄕裏公孫度欲彊起之敏乘舟浮海莫之所終

李信敏之子痛父敏不獲見情若居喪而不聘娶或勸之曰不孝莫大於無後乃娶妻旣生胤遂絕房室數年而卒

三國

公孫恭度之弟爲遼東太守魏文帝拜爲車騎將軍封平郭侯初恭病陰消劣弱不能治國淵長乃脇奪恭位後自立爲王尋爲司馬懿所滅自度至淵三世凡五十年

晉

李胤信之子事見宦迹

李元護胤八世孫事見宦迹

南北朝

髙謙之遼東人

髙恭之謙之之弟事俱見宦迹

安同遼東胡人

安頡原之弟事俱見爵命

安原同之弟

遼

耶律突欲遼太祖長子見宦迹

金

耶律履突欲孫事見宦迹

耶律辧材履之子事見宦迹

耶律思忠履之侄事見忠節

髙衎渤海人事見宦迹

髙憲衎之孫事見學術

李石遼東人見進士

李獻可石之子見進士

元

耶律楚材履之子

耶律鑄楚材之子事俱見宦迹

耶律希亮鑄之子見學術

耶律有尙突欲十世孫見學術

趙弘惠州灤陽人徵行兵馬都元帥

趙炳弘之子事世祖於潛邸勤恪不怠中統間累官京兆尹後攺安西王相

趙仁榮炳之子官至中書平章事

王珣遼東人

王榮祖珣之子事俱見宦迹

李守賢義州人事見宦迹

李守正守賢之弟事見忠節

李庭植守賢之弟崇義軍節度使

李彀守賢之子有功以河東路總管加昭勇大將軍子十一人

李伯溫彀之子事見忠節

髙宣遼陽人

髙天錫宣之子事俱見宦迹

髙諒裕天錫之子爲鷹坊都總管遷兵部尙昌卒贈太師追

髙塔失不花諒裕之子事見宦迹封營國公謚宣靖

國朝

髙升見進士

髙文豸升之子見進士

佟珍見進士

佟應龍珍之子見進士

魯義見進士

魯綸義之子見進士

王春見進士

王道中春之子見進士

韓斌遼陽人事見宦迹

韓輔斌之子升都督鎭守遼東

韓轍斌之子任建昌府知府

韓璽輔之子升都督鎭守遼東弟瑋舉人

韓承恩璽之子建昌營遊擊弟承慶武舉官承訓監生

崔勝遼陽人事見宦迹

崔鑑勝之子開原參將

崔哲鑑之子見進士

崔賢鑑之子遼陽副總兵

崔世武賢之子由武舉升都指揮同知掌遼東都司事

○忠節

漢

南北朝

遼

金

元

國朝

漢

趙苞爲遼西太守到官遣使迎母道經柳城值鮮卑萬餘人入塞寇抄劫苞母載以擊郡苞出戰對陳賊出母示苞苞悲號謂母曰爲子無狀欲以微祿奉養朝夕不圖爲母作禍昔爲母子今爲王臣義不得顧私恩毀忠節當萬死無以塞罪母遙謂曰人各有命何得相顧以虧忠義爾其勉之苞實時進戰破賊母遂被賊害苞歸葬母訖謂鄕人曰食祿而避難非忠也殺母以全義非孝也如是有何面目立於天下遂嘔血而死

南北朝

晁淸遼東人祖暉魏濟州刺史穎川公淸襲爵例降爲伯爲梁城戍將梁師攻圍糧盡城陷淸抗節不屈爲賊所殺宣武褒美贈樂陵太守謚曰忠

遼

夏行美渤海人太平中大延淋叛時行美總渤海軍於保州延淋使人來誘行美執之嬰城自守以功加同知政事門下平章事錫賚甚厚累遷副部署

金

冀禹錫利州龍山人至寧初進士仕歷州郡有能聲歸徳受兵禹錫爲行院都事經畫守禦一府倚重聞變或勸以微服免不從遇害

女希烈資祿本姓張氏咸平人大和中從軍有功累官西寧刺史賜今姓久之遙授同知臨洮府事兼定西州刺史三年攻破武休關資祿功最授通遠軍節度使刺史如故五年遙授隴安軍節度使以資祿久在行陳禦下有法舊隸士卒多在京兆攺金安軍將兵救鄜州閏十二月鄜州破被執不屈死之贈銀靑榮祿大夫中京畱守

陀滿斜烈咸平人襲父猛安以所部兵充押軍萬戶戍邊承安中討契丹有功除陳州防禦使遷知平涼府事攺節度使徙知彰徳府貞佑四年元兵取彰徳斜烈死之

耶律思忠履之侄同知歸徳府會汴京戒嚴以都水監使充鎭撫軍民都彈壓金主召見思忠乞畱死汴梁金主幸和議可成固遣之君臣相視泣下竟投城濠死贈工部尙書金法最嚴惟思忠從事四十餘年未嘗有笞贖之玷

髙守約遼陽人由進士累官刺史元兵狥河朔郭邦憲已降從至城下呼曰當計全家室守約弗顧至再至三守約厲聲曰吾不汝識也城破被執不屈而死贈官謚忠敬

楊達夫晉卿耀州三原人泰和進士有才幹所至可紀嘗主鄠縣簿事一從簡吏民樂之達夫亦愛其山水之勝因家焉日以詩酒自娛了無宦情有詔徙民東入關達夫與眾行及韶避兵於州北之橫嶺爲遊騎所執將褫衣害之達夫梃然直立馬首略無所懼稍侵辱之卽大言曰我金國臣子旣爲汝所執不過一死忍裸袒以黷天日耶遂見殺兩山潛伏之民竊觀之皆相告曰異日祠之當作我橫嶺之神

韓慶民爲宜州節度使金人陷宜州慶民不屈而死以其妻配將士其妻誓死不從遂自殺

烏古倫仲溫本名胡刺蓋州按春猛安人大定二十五年進士官太學助教應奉翰林文字累攺滑州刺史河東南路按察副使壽州防禦使貞佑初遷鎭西軍節度使中都被圍遂至太原移書安撫使賈益謙約以鄕兵救中都因馳驛入平陽將與益謙會於絳不能進抵平陽而還仲溫嘗治平陽吏民爭畱之仲溫曰平陽巨鎭易爲守禦於私計得矣如嵐州何遂還鎭元兵大至城破死之謚忠毅歲時致祭

夾谷守中咸平人本名阿土古大定進士歷官嵩涿北京臨洮路按察副使遷通遠軍節度使至寧末移彰徳軍未行夏兵數萬入鞏州守中乘城守備兵少不能支城陷官吏盡降守中獨不屈夏人壯之載至平涼要以招降府人守中徉許至城下卽大呼曰外兵矢盡且遁矣愼勿降夏人交刃殺之事聞詔贈資善大夫仍收其子爲筆硯承奉

王維翰之翰利州龍山人大定中進士調貴徳州軍事判官廉察有聲歷遷弘政獲嘉令治河決有勞累官參知政事後罷爲定海軍節度使至鎭無兵備鄰郡皆望風奔潰乃縱百姓避難率吏民願從者奔東北山結營堡自守力窮被執不肯降妻姚氏亦不肯屈與維翰俱死詔贈中奉大夫姚氏芮國夫人謚貞潔

溫迪罕老兒爲同知上京畱守事蒲鮮萬奴攻上京其子鐵哥生獲老兒脇之使招餘人不從鐵哥怒亂斫而死贈龍虎衛上將軍婆速兵馬都總管

梁持勝襄之子泰和六年進士復中宏詞興定初宣撫使蒲鮮萬奴有異志欲棄咸平徙曷懶路持勝止之萬奴怒杖之捌擡持勝走上京告行省太平是時太平已與萬奴通謀口稱持勝忠而心實不然旣而太平受萬奴命焚毀上京執元帥承充奪其軍持勝與提控咸平治中裴滿賽不萬戶韓公恕約殺太平復推承充事泄被害詔俱贈以官

石抹元毅本名神思咸平府路莎果歌仙謀克人以蔭補吏調景州寧津令委受宋歲幣故事有私遺元毅一無所受明昌初召爲大名等路提刑判官遷汾陽軍節度副使時石嵐間賊黨嘯聚元毅追襲盡殪之二境以安授撫州刺史會邊失守芻糧殆盡元毅率吏卒三十餘人出州經畫軍餉卒與敵遇州倅吏堅請還元毅曰責任邊守遇敵而奔如百姓何眾感其忠義爭爲效死元毅身先力戰射無不中敵去而復合元毅气愈勵鏖戰久之眾寡不敵遂遇害事上上驚悼贈信武將軍召用其子世績後登進士奏名日上謂宰臣曰此神思子耶元毅性沈厚武勇過人每讀書見古人忠義事未嘗不嗟嘆賞慕故其臨難能死所事云

宋扆宛平人正隆進士歷中都警巡使以事降廣寧府推官議北京遼東鹽司利病遂復置北京遼東鹽使司累官定海軍節度使攺沁南軍元兵至懷州城破死之

髙閭山澄州析木人選充護衛調順義軍節度副使攺大名治中遷汝州刺史攺鄭州防禦使遷蒲與路節度使移臨海盤安寧昌軍貞佑二年城破死之

髙錫永之徳基子以蔭補官積勞調淄州酒使課最遷萍鄕令歷北京遼東轉運副使同知南京路轉運使貞佑初累遷河東路按察轉運使城破遂自投城下而死

任天寵曹州定陶人累官中都路都運使時京師戒嚴糧運艱阻天寵悉力營辦出家貲以濟饑全活者甚眾天寵公勤明敏有材幹遷戶部尙書後中都不守天寵走南京道遇兵死之謚純肅

白徳梅泰州人性鯁直尙气節正隆中爲右衛將軍典廏十餘年明昌初升武勝軍節度使移鎭崇義軍時有事北邊左丞相夾谷淸臣行省於臨潢檄爲副統會敵入臨潢徳梅領軍逆擊之敵積陣以待徳梅直搗其陣殺傷甚眾敵知孤軍聚兵圍之度不能免乃下馬相射復殺百餘人矢盡猶以弓提擊中流矢而死召贈龍虎上將軍躐遷十階特賜錢二十萬命以禮葬之

元

石天應興中永徳人善騎射豪宕不羈授興中府尹從南徵臨機應變捷出如神以功遷兵馬都元帥屯河中金兵來攻天應力戰死之

太平初名賀維後賜姓蒙古性明敏正大襲父職爲虎賁親軍累官左丞相初脫脫罷相會其父卒太平力請令脫脫歸葬以全孝道脫脫不悅尋拜太傅遂交讒傷之平遂罷官還奉元未幾左丞相伏誅平起拜遼陽行省左丞相糴粟備賑廩充而民不擾後以皇太子謀欲內禪不從誣構安置土蕃遣使者逼令自裁至東勝賦詩一篇乃自殺

李伯溫彀之子行平陽元帥府事鎭淸龍堡金人來攻守卒夜遁李成開門導敵入伯溫登堞樓謂左右曰吾兄弟仗節擁旄受方面之寄今不幸失利當以死報國汝等宜自逃生士卒皆猶豫不忍去伯溫卽拔劍殺家屬投井中以刃植柱刺心而死金人登樓見伯溫抱柱如生無不嗟嘆稱爲烈士

攸哈剌拔都渤海人初名興哥金末避地大寧後降木華黎從攻通州獻計設炮三十以云梯數十附城州將出降木華黎命興哥恣取之興哥獨取良馬三以賞士功聞太祖賜名哈剌拔都授河東北路兵馬都元帥鎭太原乃修城繕兵招降屬邑金兵圍太原哈剌拔都將騎兵曳柴揚塵聲言國兵三萬至矣金兵懼潰去癸未金馬武京來攻拔都設伏將輕騎衝其陣伏發大敗之夏五月姦人夜獻太原東門於武仙引兵入拔都鏖戰仙兵大至諸將呼拔都出降拔都曰眞定史天倪平陽李守忠隰州田雄皆失守我又棄太原將何面目見主乎家屬任公等所俘我誓與城同存亡遂沒於陣拔都淸介絕俗智略過人事聞上驚悼之

李守正賢之弟以功授河南路兵馬都元帥上黨晉陽兵攻汾州將陷守正以義赴援眾寡不敵別遣老弱百人曳薪揚塵多張旗幟敵懼遂解去汾人持牛酒迎犒泣謝曰幸公完是州徳甚厚願奉是州以從軒成據隰州守正往擊之中矢傷足及歸瘡甚會金人完顏合攻平陽守正裹瘡戰歿

國朝

花云懷遠人國初守太平府與陳友諒力戰被縛不屈怒罵曰賊奴爾縛吾吾主必滅爾斮爾爲膾也遂奮躍大呼而起縛皆絕奪守者刀連斮五六人賊怒縛云於檣叢射之云至死罵不絕口事聞贈東丘侯子幃授復州衛指揮僉事欽命本衛立云忠祠

趙忠廣寧右衛指揮僉事守鎭靜堡正統己巳北虜大舉入寇攻圍鎭靜甚急忠乘城力戰歸語其妻曰封疆之臣當死封疆若此城破則吾與城俱亡汝母子當自裁也虜攻益急訛言城陷妻女皆縊死時已困圍兩晝夜矣賊知堡堅遁去守臣上其事朝廷嘉其忠全城之功升指揮同知賜金爲妻女塋葬具旌表其門

文廣定遼前衛指揮使以才能保升署都指揮僉事備禦寧遠正統壬戌朵顏賊犯邊廣率官軍追至瓦廟堡與之大戰時天將暮廣勒兵窮追賊伏起後援不繼中流矢而亡事聞遣官諭祭贈鎭國將軍仍賻白金彩段官爲塋葬焉

尙忠義州人百戶劉雄部軍景泰元年虜眾數千深入西三山直至城西窯河雄率忠逆戰被圍雄馬中箭死猶步戰數見危急忠以己馬授雄囑曰忠不足惜公當奮力潰圍而出我卽死此荳地耳雄策馬奔去方與妻子言忠亦得脫歸雄謂子剛曰汝𨿽我子生我於死地者忠也其徳不能忘當與子孫世懷之

鄧佐廷輔定遼前衛指揮使儀魁梧性剛勇提督軍務王公翺喜其善騎射有膽力保升署都指揮僉事成化三年春隨副總兵施英按奉集堡賊眾二千餘人來寇佐率五百騎爲前鋒奮勇身先斬賊十餘級賊敗去急追至樹遮裏峻山四壁復殺數賊鼓戰而前賊並力鏖戰久之有一校策馬西走眾遂潰惟餘五十騎與佐殊死戰佐悉令士卒下馬據賊歸路賊不能支下馬羅拜乞退佐怒罵督戰益急右手拇指剔弦見骨賊伐柳爲楯進逼餘卒死傷殆盡佐知不可爲乃嘆曰天乎吾力竭矣吾豈可入賊手乎遂引佩刀自刎五十人無一生還者報未至遼人遙見佐乘馬挾弓鼓吹前導自東而回僚屬皆出迎竟不至佐家亦聞鼓吹聲入門老少驚惶逆之不見守臣奏其事立祠旌表歲時致祭都禦史吳禎爲撰碑記

胡珍定遼中衛指揮僉事戊化戊子領軍平頂山按伏俄報賊從鴉鶻關入攻圍斡羅村軍營珍自將前鋒令千戶孫能爲後援賊見我兵寡悉眾迎敵能恐怖走匿山峪珍與賊鏖戰勢孤援絕死之同陣亡者五十六員名事聞特褒升二級又定遼中衛指揮常潤劉璘前衛指揮耿秩東寧衛指揮髙臣康繼宗趙昂先後陣亡宜志姓名以風邊鎭

劉旺海西人三萬衛都指揮成化間與其子答廝古城堡設伏時達賊入境旺率眾軍及子交鋒自巳至午彼此死傷無數旣而賊眾悉至我師潰散旺父子相失答廝下馬登臺瞭望知父被圍急下臺揮刃單騎突入賊陣援絕矢竭不能潰圍父子同歿於陣

蘭英蓋州軍調廣寧操備隨歐總兵追賊至小黑山境外賊眾攻圍歐失馬英以馬讓歐遇害而亡李副使爲之立碑遣官祭之

○孝行

元

國朝

元

劉廷讓大寧武平人至順初北方兵起民被殺掠廷讓挈家避山中有幼弟方乳母王氏置於懷兵急廷讓棄己子抱幼弟扶母疾驅得免事聞旌之

郭全遼陽人幼喪母哀戚如成人及壯父廷玉卒居廬三載事繼母唐古氏甚孝唐古氏生四子皆幼全躬耕以養親旣長四子各求分異全不能止凡田廬器物取其磽敝者唐古氏卒全六十餘哀痛毀瘠廬墓終喪詔旌表其門

國朝

劉鼎東寧衛人成化中任鴻臚寺序班幼喪所生母嫡母姚撫養姚歿鼎在京邸聞訃奔喪至則母已葬矣徑至墳所悲哀號泣結廬其間日負土築墳守臣上其事旌表其門

劉定定遼左衛人父玉任正千戶以疾卒定廬於墳側朝夕悲哀負土爲墳所司上其事旌表其門

吳裕克寬廣寧右衛人少孤母王氏教育備至比長遊衛庠貢禮部會母疾衣不解帶湯藥必嘗母六十哀毀面黑瘁旣殯結廬墓側晨昏泣奠終三年不替仕至和州判官年八十卒於家

李用廣寧右衛生員弘治三年母張氏病故用殯葬廬墓朝夕哀毀撫臣上其事旌表其門

邵義懿路人未婚父母偕亡義竭力殯葬廬墓三年鄕人憫其孝勸之婚親迎畢不入房室復廬於墓一年卒

紀剌漢廣寧衛人五歲喪母及長父聰病思肉湯剌漢家貧無措割肐肉煎湯以奉父病遂愈越六載始故廬墓三年撫臣書孝行扁於門以勵風俗

史璠義州人天性坦夷樂聽善言母有疾朝夕不離膝前�篤愈益勤苦夜不就牀及卒行古喪禮倚廬中門絕肉酒遠帷簿三年不出給事中賀欽以爲璠庸人而能篤志守禮亦人所難也故嘉之作倚廬記

李慶錦州衛百戶四世百口同爨年百餘歲鄕裏重其齒徳焉

張寶錦州人四世同居

文淵蓋州衛人居父母喪哀毀踰禮先後廬墓六年仕至陳州知州髙陵呂柟銘其墓焉

李光祖定遠左衛人父敏以學術稱正徳壬申有疾卒光祖三日不食哀毀踰節比葬廬墓三年後應試山東卒於天津舟中鄕裏哀之

程錤廣寧中屯衛人國子監生母病日侍湯藥寢不解衣母病轉瀉痢錤聞糞甘滑者不可治嘗之果甘滑卽悲號幾毀滅母死鄰失火時東風急火勢迫錤拊棺號天曰萬一不虞與母俱焚俄風回火熄人甚異之

姜節金州衛人父早亡正徳庚辰母周氏病節日夕拜禱於庭誓三載獨處不飲酒茹葷一日母思肉食節密自刲右股肉一臠烹以奉之母病果愈至九十餘歲不復有恙人咸以爲孝感所致

葉洪廣寧左屯衛松山所軍餘九歲喪父依母度日嘉靖六年母病思食肉麵餅貧不能辦傭人推磨得面一升又思無肉割股一塊作餅奉母病隨愈

趙堂廣寧右衛軍父貴母李氏先後俱病甚堂割股進食病得愈鄕黨稱重

宮守禮前屯衛生員性端謹好古執禮父思問病篤守禮事之衣不解帶藥必親嘗及卒哀號累日廬墓三年有白雀巢於廬上事繼母甚恭朝夕率其妻拜問母初欲更他適感其孝遂已與鄕人飲守禮在坐無少長咸肅然莫敢喧嘩者其見敬禮於人類如此守臣上其事旌表其門

王斌三萬衛人嘉靖戊子母聞氏久病無方可療斌日詣土神廟祈祝因剖肋取肝一塊煎湯以進母食之病隨愈斌亦無恙人皆異之

○宦迹

晉

南北朝

隋

遼

金

元

國朝

晉

李胤襄平人胤幼孤有識後降食哀戚以喪禮自居又以祖不知存亡設木主事之由是以孝聞容貌質素頹然若不足者而知度沈邃言必有則治中時舉孝廉參鎭北軍事政尙淸簡入爲吏部尙書郎銓選廉平賜爵關中侯泰始初拜侍中加特進俄遷尙書令胤𨿽職內外家至貧兒病無以巿藥帝聞之賜錢十萬太康中薨詔官監喪致祠謚曰成

南北朝

李元護胤八世孫少有武力覽文史魏平齊後隨父懷慶南奔景明初爲齊州刺史封廣饒伯卒贈靑州刺史

髙謙之遼東人少事後母以孝聞精天文歷算孝昌中爲河陰令有囊盛瓦礫詐巿人馬逃去詔令追捕謙之乃僞枷一囚立於巿宣言是前詐馬賊密遣腹心察巿中有二人忻曰無復憂矣執究之悉獲其黨後奏復縣令面陳得失疏將帥非才疏修梁書拾捲行於世

髙恭之謙之弟少聰敏除洛陽令爲政淸謹剛斷縣內肅然嘗謂人曰人生立心制行貴於見知正光中爲禦史糾相州刺史李世哲世哲弟神�爲靈太后寵任乃啟太后發詔收恭之於獄賜死一莫不哀之有文集行於世後贈營州刺史謚曰康

竇瑗世珍遼西人本出扶風漢大將軍武曾孫崇爲遼西太守遂家焉瑗爲禦史天平中除廣宗太守有靑白稱還上表曰麟趾新制母殺其父子不得告告者死今母殺父而子不告是知母而不知父臣實不取詔付尙書三公議立判雲母殺其父子復告母母由告死便是子殺天下未有無母之國不知此子將欲何之瑗復難云按典律未聞母殺父而子隱母之意旣不告母是與殺父同天下可有無父之國事遂寢除大宗正卿瑗按法推正多被讎疾官𨿽通顯貧窘如初卒贈太僕卿濟州刺史謚曰明

隋

李衍遼東襄平人父弼周太師衍少專武藝慷慨有志略仕隋以行軍總管討叛蠻進位柱國從秦王伐陳有功拜安州總管

遼

耶律突欲太祖阿保機長子東丹王居遼東好學博覽外寬內恕立爲皇太子太祖問侍臣事天敬神孰爲先眾以佛對突欲曰孔子萬世所尊太祖大悅命立孔子廟後太祖取渤海多其謀畫太祖薨以位讓弟徳光昌宗追謚爲文獻欽義讓國皇帝其後子孫歷代蕃衍

姚景行興中人重熙中進士性惇厚廉直累官翰林學士參知政事道宗時爲北府宰相太康初以上京多滯獄命爲畱守不數月獄空卒追封柳城郡王謚文憲

太康乂渤海人開泰間累官南府宰相出知黃龍府善於綏撫東部懷服嘗言蒲盧毛朵界多渤海人乞取之詔從其請遂命乂領兵至大石河駞準城掠數百戶以歸

馬人望儼叔醫巫閭山人性穎悟幼孤長以才學稱咸雍中登進士爲松山縣令有善政吏民畏愛擢南京三司度支判官公私兼裕尋擢樞密都承旨遙授彰義軍節度使遷中京度支使始至府廩皆空視事半歲積粟十五萬斛錢二十萬緡累遷樞密直學士未幾拜參知政事判南京三司使尋拜南院樞密使人不敢幹以私所薦如曹勇義虞仲文皆爲名臣以大司徒兼侍中致仕卒謚文獻

大公鼎渤海人先世籍遼陽率賓縣公鼎幼莊願好學咸雍十年登進士第調瀋州觀察判官時遼東雨傷稼大發瀕河丁壯以完堤防公鼎獨曰潦漲甫寧大興役事非利國便民之道乃疏其事朝廷從之攺良鄕令省徭役務農桑建孔子廟學部民從化遷大理卿多所平反天祚復授以南京副畱守時盜殺畱守蕭保先因而倡亂公鼎單騎行郡陳以禍福眾皆聽命安輯如故天祚聞之賜保節功臣會奴賊張撒八嘯聚公鼎欲擊之而事有不能因憂憤成疾卒年七十九

張琳瀋州人幼有大志壽隆末爲祕書中丞天祚卽位累遷戶部使頃之擢南府宰相初天祚之敗蕭奉先不知兵乃召琳付以東�事琳奏曰前日之敗失於輕舉若用漢兵二十萬分道進討無不克者上許其半仍詔中京上京長春遼西路計戶產出軍及中京陷天祚幸雲中畱琳與李處溫佐魏國王淳守南京處溫父子召琳欲立淳爲帝琳曰王𨿽帝冑初無上命攝政則可卽眞則不可處溫曰今日之事天所與豈可易也琳有難色淳卽稱帝諸將咸居權要琳獨守太師陽以元老尊之實則不使與政由是郁悒而卒

金

張九思全行錦州人初補行臺省女直譯史三遷�州防禦使副劉仲延受宋國歲貢於泗州往歲受貢者以幣物不精責送使者私饋銀幣各直數百千歲以爲常九思獨不肯受仲延從之自是私饋遂絕歷任工部侍郎轉禦史中丞遷工部尙書所守終身淸約

鄧儼懿州宜民人大定中進士明事機有心力世宗時擢戶部侍郎累遷中都路都轉運使明昌初爲戶部尙書後出知歸徳府

髙衎遼陽渤海人敏而好學自少有能賦聲登進士第調郭陰丞世宗時爲吏部尙書每季選人至部托以檢閱舊籍久滯畱衎三爲吏部知其獘歲餘銓事修理選人便之

斡勒忠本名宋浦蓋州人歷兵部樞密院尙書省令史轉大理知法遷右三部司正練達邊事嘗奉使北歸致馬四千餘匹詔褒諭之爲監察禦史轉尙書省都事章宗立遷尙書兵部員外郎出爲滄州刺史授北京副畱守入爲同僉樞密院事兼沂王傅承安二年拜武寧軍節度使致仕卒年七十一性惇愨通法律以直自守不交權貴故時譽歸之

梁肅廣寧牽馬嶺人早有大志勤於文墨爲彰徳節度會世宗怒宋使就譯中取國書選朝臣孰堪爲詳問使不辱君命者宰臣以肅對使還稱旨拜參知政事

髙竑渤海人以蔭補官調貴徳縣尉累遷安州刺史知河南府充安撫使同知大名府所至皆有政迹後爲河北西路按察轉運使

髙禎遼陽人少好學𨿽甚暑未嘗解帶對妻孥如賓友以尙書左僕射判廣寧尹加太子太傅在鎭八年政令淸肅吏畏民懷入爲禦史大夫以剛明自任官至太子太師

李英子賢遼陽人由進士調通遠令歷監察禦史乃上書髙琪曰中都之有居庸猶秦之崤函蜀之劍門也邇者徹居庸兵我勢遂孤失此不圖忠義之士將轉爲他矣髙琪奏其書卽充宣差都提控居庸等關隘悉隸焉夜與壯士李雄四百人緣西山至佛巖寺招募軍民萬餘人召還遷翰林待制因獻十策大槪謂居中以鎭四方親賢以守中都立藩以固關隘集力以防不虞養馬以助軍威愛稼以結民心明賞罰以勸百官選守令以復郡縣並州縣以省民力頗施行之宣宗南遷英轉禦史中丞乃上言激濁揚淸人材獎進近年攺定四善二十七最法徒爲虛文大定間分道遣使考察時號得人願攺前日徒設之文遵大定已試之效宣宗嘉納之中都久圍丞相承暉以礬寫奏告急詔元帥將兵英自靑州督糧救中都與元兵遇於霸州大敗盡失運糧英死之贈通奉大夫謚�貞

完顏閭山蓋州人明昌初進士累官沁南軍節度使入爲工部尙書後知鳳翔平涼府召爲吏部尙書

髙徳基元履渤海人皇統二年登進士爲尙書省令史海陵爲相剛愎自用徳基每與詳辧及篡位都燕京命徳基攝燕京行臺省都事累遷刑部侍郎有犯罪當死者宰相欲不從末減徳基曰法無二門失出猶失入也不從及奏上曰刑部議是也因召諸尙書諭之曰自朕卽位以來�宰相爭是非者徳基一人而已自今部上省三議不合卽具以聞攺戶部尙書徳基上疏乞免軍需房稅農稅鹽酒等課不報後坐降蘭州刺史

耶律履字履道遼東丹王七世孫父聿魯早亡族兄徳元無子以履爲後方五歲臥廡下見微云往來天際謂乳母曰此所謂臥看靑天行白雲徳元驚曰是子當以文學名世及長秀峙通悟�歷算書繪事尢善屬文初舉進士惡搜檢煩瑣去之蔭補承奉班祗候擢國史院編修世宗召問朕讀貞觀政要見魏徵嘉謀忠節近何故無如徵者履曰忠嘉之士何代無之但上之人用與不用耳且海陵杜塞言路緘口成風願陛下懲艾前事開諫諍之門章宗爲郡王喜讀左傳召質所疑履曰左氏多權詐不純尙書孟子聖賢純全之道願畱意焉王嘉納之尋以疾補薊州刺史明年擢禮部侍郎兼翰林直學士世宗崩遺詔移梓宮壽安宮章宗詔百官議皆謂當如遺詔履獨曰天子七月而葬同軌畢至其可使萬國之臣朝大行於離宮遂得殯於大安殿大定三年薨謚文獻

耶律辧材履子家義州天資倜儻軀幹雄偉以志節自負爲中京兵馬副都指揮使宣宗問軍政利獘辧材言將相多非其材遂忤權貴�爲許州兵馬鈐轄

孟奎元秀遼陽人大定間進士調黎陽主簿攺中都平章政事完顏守貞禮接士人在其門者號冷巖俊奎其一也累遷曹州刺史同知中都路轉運使旱詔審錄冤獄多所平反大安初除博州防禦使凡屬縣事應赴州者不得泊於逆旅以防吏姦人便之遷北京臨潢等路按察轉運使劾奏監軍完顏訛出虛造功狀卒謚莊肅

大懷眞子正遼陽人皇統五年除合門祗候累官彰國安武軍節度使縣尉獲盜旗圖亢宿詁之有謀叛狀株連幾萬人懷眞惟請誅其首亂者十八人餘者皆釋之嘗飯僧數人一僧異常懷眞問曰汝何許人對曰山西人復問曾爲盜殺人否對曰無之後三日詰盜果引此僧皆服其明察攺興中尹錦州富民蕭鶴壽塗中殺人匿府少尹家有司捕不得懷眞以計取之寘於法攺彰徳軍節度使卒

蒲察鄭畱文叔東京斡底必刺猛安人大定二十二年進士調髙苑主簿浚州司候補尙書省令史除監察禦史累遷北京臨潢按察副使戶部侍郎遷陜西路按察使攺順義軍節度使再攺利涉軍詔括馬鄭畱使百姓飼養以須禦史劾之旣伐宋諸路馬皆瘦惟隆州馬肥乃釋鄭畱知慶陽府夏人犯邊鄭畱擊走之攺知平涼府夏人復來攻鄭畱招潰卒爲潔守計夏兵退遷官四階貞佑二年攺東京畱守致仕卒爲人重厚寡言笑人不見其喜慍臨終取奏稿盡焚之

石抹元希明懿州路胡士虎猛安人也幼喪父號泣不食者累日十三居母喪如成人嘗爲擊鞠戲馬踣嘆曰生無兄弟設有不測柰何由是終身不復爲之補樞密院尙書省譯史調同知恩州軍州事遷監察禦史爲同知淄州軍州事劇盜劉奇久爲民患一日捕獲方訊鞫聞赦至亟命杖殺之闔郡稱快攺大興府判官沂王府司馬沁南軍節度副使河北西路轉運副使累遷山東西路按察轉運使貞佑初黃槶吾典徵兵東平擁眾不進大括民財眾皆忿怨副統僕撒掃合殺吾典於坐取其符佩之縱恣尢甚元密疏劾掃合擅殺近臣無上不道掃合坐誅移知濟南府到官六月卒元生平寡言笑尙節儉居官自守不交權要人以是稱之

李三錫懷邦錦州安昌人遼季盜攻錦州人推三錫主兵事設機應變城賴以完錄功授左承制嘗從闍母護送二主北歸官至河北西路轉運使三錫政事彊明所至稱治世宗舊聞其名大定初起爲北京路都轉運使制下而三錫已卒

盧克忠貴徳州鳳集人髙永昌據遼陽克忠走詣金源郡王斡魯營降遂艾薩克屈出爲鄕導斡魯克東京永昌走長松島克忠與渤海人撻不也追獲之收國二年授世襲謀克其後定燕伐宋皆與有功除登州刺史攺刺澶州天徳間同知保大軍節度使大定二年除北京副畱守會民艱食克忠下令凡民蓄積者計畱一歲悉平其價糴之由是無捐瘠之患轉陳州防禦使後以靖南軍節度使致仕

裴滿亨仲通遼海人大定間收充奉職業進士舉擢第世宗嘉之升爲奉禦俄擢監察禦史內侍梁道兒恃恩驕橫朝士側目亨劾奏其姦後遷同知大名府事先是豪猾縱橫前政莫制亨宣明約束闔境帖然攺武安軍節度使歲大雪民多凍殍亨輸己俸爲之賙贍又勸率僚屬大姓同出物以濟轉河東南北路按察司使卒贈嘉議大夫賻物甚厚

移剌光祖以父道蔭補閣門祗候累官至右宣徽使興定中詔百官議長久之利光祖曰募土人假以方面權俾人自勸各保以方由是封建之論興焉語在九公傳

蒙古綱咸平府猛安人承安五年進士累官副元帥權參知政事行尙書省益都桃林寨總領張林號張大刀據險爲亂侵掠東平綱遣王庭玉大破之生擒張林獲畜仗萬計綱奏遼東渡海必由恩博二州乞置經略使鎭撫從之後徙行省於邳州綱禦下嚴信賞必罰邳州軍不樂屬綱經略使納合六哥率沂州軍士百餘人入行省殺綱及僚屬於省署據州反後紅襖賊髙顯等殺六哥函首以獻

劉瑋徳玉咸平人幼警悟舉進士特賜及第累轉尙書省都事奏擬經畫田土世宗見其名曰劉瑋尙淹此乎遷戶部員外郎充宋國信問副使瑋父兄皆以是官使江左當時榮之初世宗器瑋材幹及卒上將擊球於臨武殿聞訃而止謚曰安敏

王政辰州熊嶽人當遼季髙永昌據遼東知政材略欲用之政辭謝不就永昌敗渤海人爭縛永昌以爲功政獨逡巡引退吳王闍母聞而異之言於太祖授盧州渤海軍謀克從破白霫下燕云及金兵略宋滑州降畱政爲安撫使政從數騎入州�系囚發倉廩民大悅尋除同知金勝軍節度使兼掌軍資是時筦庫掌吏因緣爲姦政明會計嚴扃鐍金帛山積而出納無錙銖之失吳王戲曰官久而不加富何也對曰政以揚震四知自守安得不貧吳王笑曰前言戲之耳以黃金乘馬遺之入循吏傳

溫迪罕達蓋州猛安人性惇厚寡言笑初舉進士搜閱官易達藐小曰汝欲求作官耶達曰取人以才學不以年貌眾異之明昌五年中第遷監察禦史宣宗遷汴以本職護衛上疏曰遼東興王之地移刺都不能守走還南京可令濮王守純行省蓋州駐兵合思罕以系一方之心昔祖宗封建諸王以定大業今乃委諸疏遠非計也復上疏言宰相系天下輕重不宜權攝今之將帥謀者不能戰戰者不能謀今豈無人但用之未盡耳宣宗曰卿謂用之未盡者爲誰對曰陜西統軍使把胡魯忠直幹略知延安府古里甲石倫深沈有謀能得士心宰相髙琪髙汝礪惡其言俄充陜州行樞密院參議官

元

髙宣遼陽人太宗時以元帥從睿宗攻大名宣進曰今來伐罪弔民願勿嗜殺人以稱上意睿宗召元帥朮乃諭之下令軍中如宣言及城破兵不血刃民心悅服又從破金兵三峯山降宣者二千餘人立打捕鷹坊都總管府統之以宣爲都總管賜金符仍令子孫世職卒贈大司徒追封營國公謚簡僖

髙天錫宣子事世宗潛邸甚見親幸授父官爲鷹坊都總管尋攺燕京諸路總管按察司副使天錫語丞相曰農桑衣食之本不務本則民衣食不足教化不可興丞相以聞帝悅命立司農司以天錫爲中都山北道巡行勸農使遷司農少卿兵部尙書卒追封營國公謚莊懿

髙塔失不花祖天錫父諒裕成宗命世其官累官同知崇祥院使延佑四年遷榮祿大夫大司農英宗居東宮塔失不花撰集前代嘉言善行名曰承華事略並畫豳風圖以進帝覽之獎諭曰汝能輔太子以正朕甚嘉之命置圖書東宮俾太子時時觀省六年攺集禧院使卒

劉世英遼東人時金元爭河朔民物空竭世英言於木華黎曰建國以民爲本今殺掠殆盡異日我師復來孰給轉飼收存卹亡此其時也遂授以絳州節度使

李守賢義州人金末曁兄庭植歸款太祖命守賢授錦州臨海軍節度觀察使遷河東南路兵馬都總管知平陽府事時河中未下守賢請自北面鑿城先登城果下遂構浮橋大破趙雄兵於芮城畱屯嵩汝金兵十餘萬保少室山守賢以三千人介其中乘夜潛遣輕健者數人緣崖蟻附以登殺其守卒遂縱兵破之不兩旬蘭若�鑪諸寨望風俱下守賢未嘗妄殺一人攻河南降其渠魁洛西遂定卒年四十六

崔敬大寧惠州人通刑名學至元中累遷監察禦史多所建明後歷兵刑二部尙書官至參知政事卒謚忠敏

劉潤瑞州人木華黎舉爲都統使軍旅之事多與謀焉子秉忠初避難邢臺從浮屠名子聰宣宗命同議樞密院事詔復姓易名秉忠拜太保參領中書省事

耶律楚材晉卿履之子身長八尺美髯宏聲博極羣書旁通天文地理律曆術數及釋老醫卜之說下筆爲文若宿構者金末爲左右司員外郎太祖克燕召見處之左右西討回回禡旗之日雨雪三尺楚材曰玄冥之气見於盛夏克敵之徵也庚辰冬大雷曰回回國主當死於野後皆驗西域歷人奏五月望日蝕楚材曰否卒不蝕明年十月楚材言月當蝕其人曰不蝕至期果蝕長星見西方楚材曰女直將易主明年金宣宗果死帝每徵討必命楚材卜謂太宗曰此人天賜我家軍國庶政悉委之帝駐東印度鐵門有一角獸形如鹿馬尾其色綠作人言謂侍衛曰汝主宜早還帝以問楚材對曰此瑞獸也名角端能言四方語好生惡殺天降符以告陛下願承天心以全民命帝卽日班師獨收遺書及大黃已而士卒病疫得大黃輒愈時州郡長史生殺任情殺人盈巿楚材請禁州郡不得擅決大辟待報違者罪死貪暴稍戢太宗將卽位議未決時睿宗乃太宗親弟楚材曰此宗社大計宜早定遂立議制乃告親王察合臺曰王𨿽兄當拜王拜則莫敢不拜及卽位王率皇族及臣僚拜帳下旣退王撫楚材曰眞社稷臣也元朝尊屬有拜自此始時民多誤觸禁网而國法無赦令楚材議請肆宥且條便宜十八事頒天下帝悉從之汴梁將下大將欲屠之楚材馳入曰得地無民將焉用之帝然之罪止完顏氏時居汴者得百四十七萬人楚材又求得孔子五十一代孫元措奏襲封衍聖公付以林廟地及召名儒梁陟等進講東宮率大臣子孫執經解義置編修所於燕經籍所於平陽由是文治興焉西域諸國及宋髙麗使者來朝帝指楚材示之曰汝國有如此人乎皆謝曰無有殆神人也帝曰朕亦度必無此人帝素嗜酒楚材屢諫不聽乃持酒槽鐵口進曰曲糵能腐物鐵尙如此況五臟乎帝悟賞以金帛惟日進酒三鍾而止歲辛丑帝疾篤醫言脈已絕楚材對曰今囚系非辜者多古人一言而善熒惑退舍請赦天下囚徒後卽欲行之楚材曰非君命不可俄頃帝少蘇因入奏請肆赦帝首肯之是夜醫者候脈復生適宣讀赦書時也翌日瘳五日帝崩皇后馬眞氏稱制奧魯剌合蠻以貨得政柄廷中悉畏附之有旨凡奧都剌合蠻所建白令史不爲書者斷其手楚材曰國之典故先帝悉委老臣令史何與焉事若合理自當奉行如不可行死且不避況截手乎後頗不悅楚材大聲曰老臣無負於國豈能無罪殺臣後以先朝舊勛深敬憚焉�年五十五有言楚材天下貢賦半入其家後命視之惟琴阮書畫遺文數千卷後贈太師追封廣寧王謚文正

耶律鑄幼聰敏善屬文工騎射領中書省事采歷代徳政以進從憲宗徵蜀屢出奇計中統初淸廟雅樂止有登歌詔鑄制宮懸八佾之舞樂�上之賜名大成拜遷平章軍國重事監修國史以事免仍沒其家貲之半徙山後卒贈太師懿寧王謚文忠

王克敬大寧人元統初爲江浙行省參政年五十九卽請老謂人曰穴趾而峻墉必危再實之木必傷其根無功徳而忝富貴何以異此所著有詩文奏議卒謚文肅

王明之蓋州人累官翰林學士卒追封太原郡公

王珣姓耶律氏金末避難遼西更姓王氏遂爲義州人珣武力絕人善騎射年三十餘遇道士曰君相甚奇它日因一靑馬而貴歲餘有客以靑馬來鬻珣買之乘以戰進退周旋如意又得古刀於淩水每有警必先鳴故所向皆建奇功乙亥升元帥兼領義川二州事張致僭號錦州陰結揚伯傑等掠義州珣選騎突前復令左右掎角之一卒以鎗刺珣揮刀殺之其眾潰走興中亦叛木華黎召珣以全軍會圍致覘其虛夜襲之家人皆遇害遣子榮祖奏其事帝曰汝父子宣力我家不意爲張致所襲今當忍恥蓄銳候遂黨平使汝世官珣以木華黎兵復開義擒伯傑殺之進攻錦州致部將髙益縛致妻子及其黨千餘人獻木華黎悉以付珣珣誅致家余盡釋之丁丑賜金虎符加金紫光祿大夫充兵馬都元帥兼義川節度使卒年四十八珣爲政簡易賞罰明信誅彊撫弱毫髮無狥

王榮祖珣長子性沈�語音如鐘勇力絕人襲崇義軍節度使入朝帝聞其勇選三力士與搏皆應手而倒會金葛不哥蒲鮮萬奴僭號開原遂命榮祖副撒裏臺討之拔益州宣城十餘城葛不哥走死復攻石城未下榮祖遣卒賈實穴其城城崩被壓榮祖曰士忘身死國安忍棄去發石取之猶生一軍感激有言義人反側者撒裏臺將屠之榮�馳奏乃止從徵髙麗破十餘城略地三韓降天龍諸堡破五里山城下甕子城竹林寨苦苫數島帝嘉其功賜金幣移鎭髙麗平壤募民屯戍辟地千里髙麗遣世子出降中統元年詔榮祖詣闕撫慰之進沿邊詔討使兼北京等路徵行萬戶賜寶鞍弓矢還鎭卒

國朝

顧能宜用定遼前衛人性直而剛與人寡合由進士授戶部主事有淸操一生不受一錢故友人詩云一錢到底肯相干天順間命通州收糧宦官獘革盡上用糧廩亦精復命淮安收錢一年所入凡九年錢遂升本部員外郎將大用至京卒成化初選天下淸官四員能居都禦史楊繼宗之次憲廟刻其名於便殿金柱之上時尙寶卿郭宗進所刻圖書見之傳其事於鄕人曰吾輩做官焉能到此

胡深以道定遼後衛人蚤喪父賴伯鞠育登天順甲申進士第官至監察禦史剛正嫉邪不避權幸多所按劾成化間嘗陳弭災四事曰重國本曰攬乾綱曰斥異端曰省民力憲廟嘉納之後劾奏大學士商輅之失節大理卿程信之剛暴禮部尙書姚夔之黷貨疏再上爲忌者中傷謫湖廣黔陽縣丞後升廣西郁林知州卒於官今從祀鄕賢祠

陳壽本仁寧遠人先新淦籍由進士歷升戶科都給事中成化末極言法王佛子亂政歷升都禦史巡撫延綏時北虜深入壽嚴號令躬冒矢石二旬三捷軍威始振時主客兵馬蒭糧匱竭壽統兵出境且牧且采一月之間省艸價十萬餘兩直抵賊營獲生畜兵器以萬計尋升南京副都禦史後忤逆瑾罷黜官至南京刑部尙書致仕年八十四卒

潘輔良佐廣寧人癸丑進士授順天府永淸縣尹有冰藥聲時縣境盜賊橫發輔揖捕有方畏威遠遁尋卒於官人咸惜之

孫盤伯堅定遼右衛人性剛方有气節弘治丙辰進士試政初卽上疏乞考察兩京科道官歷陵川吳縣知縣升吏部主事進罷各鎭中官監軍疏時逆瑾專政深嫉之遂罷免尋起升河南按察司僉事值流賊猖獗撫臣知盤嫻於將略令給軍餉鎧仗以至保障畱都逼賊東殄於狼山盤之籌劃爲多

王春景暘號復庵其先撫寧人曾祖信從靖難有功授羽林前衛指揮遂徙居京師後謫居遼東廣寧左屯衛春登弘治丙辰進士攺翰林院檢討升周府長史天性純孝遇事確有定執時宗室以巡撫官勾稽廩祿聚眾往噪於門後會治兵備他盜宗室疑之皆挾兵自衛或變服以逃春啟王徧諭其故且告巡撫止其兵眾乃安春凡處大事弭禍變類此子道中大理少卿有復庵詩集行於世

張經天敍沈陽人弘治乙丑進士知新樂縣升監察禦史按宣府劾太監於喜不法事內豎讒構系獄都禦史彭澤及南北京諫官論辯其誣已而謫雲南河西縣典史以憂憤卒於途妻子扶柩歸葬嘉靖初贈光祿少卿遣官諭祭從祀鄕賢祠

徐景嵩定遼中衛人正徳甲戌進士尹咸寧升戶科給事中居諫垣多建白不避權幸後歷河間知府山西按察副使見事風生然剛方寡合每不爲俗所容人以是惜之

許徳益都人元末河朔割據父文質爲毛貴將守沂莒膠密四州後貴爲其相趙君用所殺文質遇害徳痛父非命攻益都拔之殺君用領兵還莒西軍乘勢襲莒徳夜率壯士千人潰圍以出歲丙午大明師北徵徳率眾以歸授羽林左衛千戶後調定遼左衛�父子在山東有功徳於民民立生祠焉

畢恭以謙前屯衛人有文武才由百戶保升流官指揮僉事�上方略開設邊堡墻壕鋒堠至今賴焉官至署都指揮僉事掌都司印撫士卒革姦獘廣屯田興學校政平訟理至今稱之所著有遼城吟稿以疾卒上遣官諭祭翰林學士廬陵陳循爲制神道碑

李榮寧遠衛指揮使正統己巳守備塔山虜乘隙入寇榮還精騎追至和州大戰賊眾圍榮軍於長坡自午抵暮不少挫賊不能支棄所掠而奔時翰林學士倪謙使朝鮮聞而嘉之爲賦塔山李將軍逐賊歌云

範廣寧遠衛指揮僉事原丹徒人有膽力善騎射正統壬戌虜入境擒斬酋首脫裏禿升指揮同知後累立戰功升加都督僉事掌管大營充副總兵管神機營正統己巳虜至徳勝門外廣帥師對敵所向披靡不解甲者四日遂命守紫荊關追賊至涿斬獲頗多升都督同知賞金帛景泰初領兵宣府巡哨賜玉帶蟒衣

白顒東寧衛百戶調兵朝鮮卻饋贐禮出塞殺兀良哈賊寇功升指揮僉事

周俊定遼前衛指揮僉事備禦寧遠�開原充右參將分守西路成化丁亥東徵出鴉鶻關以奇兵抵賊巢斬獲四百餘級己丑移守開原復丘建州累升都指揮使朵顏賊遂殺海西進貢俊勒兵追及土石門斬獲功多開拓柴河抵蒲河界六十餘里攺設鎭北淸陽二堡樂河堡增立烽堠疏挑河道邊人得安尢精太乙數占驗風角數驗

王鍇其先河南固始人由都指揮僉事以戰功充參將守錦義二城盡心邊事�築城塹七十餘里增築烽堠四十九座攺剏演武場修理學校成化癸巳虜眾壓境鍇迎擊之至東長嶺賊據山以戰鍇下令軍中環絆馬足人持大砍刀並力奮擊斬獲居多被刀傷者無算虜酋痛哭而去以功升都指揮僉事諸夷自是不敢南向

李英廣寧中衛指揮使其先盧龍人累升都指揮使徵建州以功升左軍都督僉事成化中充右參將分守錦義二城講武卹士尢以惇化育才爲急舊有佃戶輸粟帥府者五百人英悉罷之黷虜燕狗子常糾眾深入英計擒之邊患以息暇則以書史自娛惇尙古禮建祠堂謹祭祀一以晦翁爲法在任七年百度具舉疾卒事聞遣官諭祭塋葬焉

崔勝定遼右衛指揮使嘗賫敕處撫海西夷情事還受賞調懿路備禦升署都指揮僉事調守備南路丁亥東徵建州大敗賊眾於五嶺成化己丑舉將才充右參將分守西路兩敗賊於花兒營升都指揮同知牛心山舊沒境外虜賊借以窺我虛實勝拓築之建墩於上虜遂失險後調分守南路未幾調徵建州與韓斌會兵出塞斬首四百級加升都指揮使協守廣寧中路

胡忠遼陽人以指揮備禦廣寧累官中路參將轉分守錦義時承前帥韓輔經略之後邊患稍息忠訓練士卒益嚴防守毀淫祠浚城隍修學校延師儒訓誨武官子弟城北有淩河民病涉忠乃施財築橋往來便之及去任民爲立碑

耿賢良佐定遼前衛人由指揮功升都指揮僉事備禦金復鐵嶺復掌都司印尋守備寧遠隨轉右參將分守開原善撫士卒不妄交際致仕歸遼左時所屬憫賢淸苦各出己意饋白金二千兩賢曰平生不受今受之何也遂而分之軍士感泣護送至家時巡撫馬中錫驚嘆曰非獨吾輩不如𨿽古人亦難後卒葬城東杏林山下與師顧能墓相近後友人作師弟雙淸墓時弔之云一文一武兩淸官師弟聯芳亙古難千兩臨岐亦不受一錢到底肯相干上卿仰慕人心服老豸推尊士膽寒宦海久遊歸弔晚臨風淚漚杏花殘

髙云自在州指揮正徳間山東流賊倡亂雲上書求自效以平賊功充右參將分守南路躬率士馬屯種樵采民甚賴焉又於義州逐虜面中二矢勇气益奮揮刃獨前遂陷虜陣然尙气性以是罷官公論惜之

○學術

金

元

國朝

金

張浩浩然博通經史尢長於詩以策謁太祖卽命承廩禦前文字官至太師尙書令有欲罷科舉者上曰自古帝王有不用文學者乎浩對曰秦始皇上顧左右曰豈可使爲秦始皇乎事遂寢浩好賢樂善所著有華�山人集五子汝霖官至平章政事汝爲轉運使汝翼舉進士汝方汝猷俱仕至宣徽院使

劉仲尹致君蓋州人正隆二年進士第以潞州節度副使召爲都水監丞致君家豪侈能折節讀書詩樂府俱有蘊籍有龍山集傳於世云

李經天英錦州人作詩極刻苦喜出奇語不蹈襲前人李純甫見其詩曰眞今世太白也由是詩名大震再舉不第拂衣去南遷後其鄕帥有表至士大夫識之曰此天英筆也後以朝�就命不知所終

張景仁壽甫遼西人爲翰林學士承旨每國書與宋往復多出其手世宗嘗稱曰今之文章如張景仁眞能文之士也遷侍講翰林學士兼禦史大夫廷論宰臣元忠之非史臣以儒者之勇許之

王庭筠子端蓋州熊嶽人遵古子生未期視書識十七字七歲學詩十一歲賦全題涿郡王翛一見期以國士登大定十六年進士第調恩州軍事判官臨政卽有聲再調館陶主簿召爲廳奉翰林文字遷修撰泰和元年扈從秋山應制賦詩三十餘首上甚嘉之明年卒上素知其貧詔有司賻錢八十萬以給喪事求生平詩文藏之祕閣又以禦制詩賜其家其引云王遵古朕之故人也乃子庭筠復以才選直禁林者首尾十年今玆云亡玉堂東觀無復斯人矣庭筠暮年詩律深嚴尢工險韻有聚辧十卷文集四十卷書法學米元章尢善山水墨竹子曼慶亦能詩並書仕至行省右司郎中自號澹遊雲

龐鑄蓋州熊嶽人少登第仕爲翰林待制博學工詩文世多傳之

馬知剛廣寧人性敏慧善屬文爲時輩所推仕爲鳳翔府尹有詩名

蔡珪玉甫七歲賦菊詩語意驚人擢進士歷澄州軍事判官仕終濰州刺史珪號該博有補正水經五篇合沈約蕭子顯魏收宋齊北魏志作南北史誌卅卷續金石遺文跋尾十卷晉陽志十二卷文集五十五卷當時稽古禮文之士取其議論爲多

元

耶律希亮明甫鑄之子師事北平趙衍累官翰林學士承旨尋進制誥兼修國史希亮以職在史官乃類次世祖嘉言善行以進英宗取其書置禁中久之閒居京師四方之士多從遊性至孝𨿽病疾不廢書史或中夜起以書所著詩文及從軍記行錄三十卷目之曰素軒集卒謚忠嘉

耶律有尙遼東丹王十世孫祖父官東平因家焉資識絕人篤志好學受業許衡邃於性理累官國子祭酒遷至昭文館太學士前後五居國學其教法一遵衡之舊海內宗之卒謚文正

國朝

張升允升定遼中衛人聰明有儁材先是遼人未入鄕舉升謁撫臣試命題諭胡虜檄升援筆立成辭气滂沛撫臣大驚舉正統丁卯科鄕薦遼之科第自升始任本學訓導以誣謫戍隆慶州當道重其學術薦萬全都司儒學訓導學宮舊有井味苦鹹升疏鑿之已而甘冽土人呼曰張先生井後卒於官所著有裔庵稿行於世今從祀鄕賢祠

賀欽克恭浙江定海人其先世戍邊因家焉今占廣寧後屯衛籍少從學偶得近思錄一帙朝夕玩讀遂厭俗學景泰壬午以易魁山東省試登成化丙戌進士授戶科給事中常謂家人曰是官非竊祿者可得其職豈可苟安因書鄙夫可與事君章於壁以自警直言敢諫每以訪求賢材爲急時廣東陳憲章遊京師欽一見卽師事之憲章接以友道自是益聞所未聞成化四年以疾歸潛玩大學語孟諸書精思默識反身實踐冠婚喪祭一遵家禮每教人讀白鹿洞教條尢致嚴於爲己爲人之辧由是小學之教盛行鄕邑士之登科目篤行誼者多出其門性喜施與弘治攺元大臣交薦授陜西左參議撫治商洛適母疾遂辭職及陳時政四事曰講聖學薦賢才處近侍修禮樂疏上不報閉戶讀書四十餘未嘗一至公門暇則釣遊淩溪滸徜徉竟日老而喜易究心象數手不釋卷比沒鄕士夫門生祠於釣臺蓋欽行樂處也都禦史蔡天佑爲之記成化間人慕賀公欽文公深顧公能耿公賢四人之賢推爲東遼四傑詩云聲教弘敷四海同海隅繇此出豪雄河南烏府推文氏天下黃門讓賀公戶部芳名昭日月咸平淸節勁霜風男兒有志應如此肯逐頹波潰決中

張鉞子文義州衛人性明敏剛方有气節問學博洽屬文典麗尢善題詠弱冠以詩文著名景泰丙子領山東鄕薦任順天府通判升山西解州知州致仕歸教授生徒登甲科者後先相望篤行古道表率鄕閭黜邪說惇古禮自鉞與欽始

陳鑑緝熙蓋州衛人正統戊辰進士及第官翰林修撰學士使朝鮮有皇華集傳於世歷官祭酒禮部侍郎文章學行一時景仰

陳宗宗道遼海衛人性穎悟異常初城南池蓮忽生黃花一莖其大如盤色甚鮮麗一術者見而異之曰是花世所罕有城中當出一奇士未幾宗果生四歲能書五歲善屬文號神童尢長於篆刻十八登進士第任刑部主事宣廟奇其才升尙寶寺少卿卒年二十七歲遣官諭祭

○隱逸

晉

金

國朝

晉

公孫永子陵襄平人好學恬虛隱於平郭不娶妻妾非身所墾植則不衣食年九十餘操尙不虧與公孫鳳俱被慕容暐徵不拜王公已下造之皆不與言隆冬盛暑端然自若歲餘詐狂暐送之平郭后苻堅備禮徵之難其年耆路遠乃遣使者致問未至而永亡堅深悼之謚曰崇虛先生

金

髙仲振遼東人博極羣書尢深於易及皇極經世書隱居嵩山安貧樂道足不涉城巿山野小人亦知敬之嘗終日燕坐所談皆世外事有扣之者輒不復語云

國朝

賀士諮欽之子性通敏博極羣書陳白沙一見稱之曰老眼識鳳雛領弘治壬子鄕舉抱道自娛遂不赴春選薄仕進後都禦史張文錦薦其才召起首陳十二事曰志帝王務實學存敬愼謹細微親賢遠邪崇儉愛民正俗樂諫惜才保終不報辭疾而歸

○貞烈

元

國朝

元

姚裏氏耶律畱哥之妻先是畱哥旣推爲遼王耶廝不等後勸稱帝畱哥不從乃潛與其子薛闍歸太祖後畱哥復定遼東卒姚裏氏入奏會帝徵西域皇太弟承制以姚裏氏佩虎符權領其眾者七年丙戌帝還姚裏氏攜次子善哥鐵哥永安及從子塔塔兒孫收國奴見帝於河西阿里湫城帝曰健鷹飛不到之地爾婦人乃能來耶賜之酒慰勞甚至姚裏氏奏畱哥旣沒官民乏主其長子薛闍扈從有年願以次子善哥代之使歸襲爵帝曰薛闍今爲蒙古人矣且積功爲拔都魯不可遣當令善哥襲其父爵姚裏氏拜且泣曰薛闍者畱哥前妻所出嫡子也宜立善哥者婢子所出若立之是私己而蔑天倫婢子竊以爲不可帝嘆其賢給驛騎四十從徵河西賜河西俘人九口馬九匹白金九錠幣器皆以九計許以薛闍襲爵而畱善哥塔塔兒收國奴於朝惟遣其季子永安從姚裏氏東歸

趙氏大寧人名哇兒年二十夫蕭病劇謂哇兒曰我死汝年少若之何哇兒曰君幸自寬脫有不諱妾不獨生遂命匠制巨棺夫沒卽自經家人同棺殮葬焉其同郡又有趙�兒妻安氏陳恭妻張氏武壽妻劉氏宋敬先妻謝氏並早寡以死從夫事聞悉命褒表

王氏遼陽人李君進妻大徳八年君進病卒卜葬將發引親鄰咸會王氏謂眾曰夫婦同穴義也因撫棺慟哭嘔血升許卽僕於地死眾殮之與夫連柩葬送者數百人莫不灑泣

國朝

髙門五節婦劉氏光州固始人夫髙希鳳直隸應天人戍遼東爲亂軍所掠拒而不服軍怒斷其腕而劉氏被虜行十五里罵不絕口卒爲所殺希鳳仲弟藥師奴妻曰李氏早寡因亂攜子侄避難於髙麗洪武初保全子侄來歸應天守夫墓誓不再適希鳳季弟伯顏卜花爲納哈出所殺其妻郭氏自縊於馬櫪希鳳從子塔失丁爲父讎誣陷而死妻金氏姑那氏俱自縊於室一門五節婦俱旌表

閔氏六安州人夫劉智才任天寧翼萬戶歲己亥智才疾篤謂閔曰吾殆不起汝年少愼擇所從閔泣以死自誓智才卒氏年二十八無子撫妾子如己出洪武四年以夫屬軍籍渡海戍金州顚危苦節以禮自防傭維以供衣食守臣上其事詔旌表其門

白氏汝寧人文宗信妾元遼陽行省行丞洪武初遼東奉表歸欽行將授職會病篤白氏每昏旦潛禱於神至忘寢食宗信顧其容色憔悴語之曰汝年方二十我死汝爲之柰何白氏應曰妾身艸芥賴夫子以存活萬一不諱妾豈惜微命以獨生哉宗信死迨殮白氏盡出箱篋分給親戚沐浴告別於主母自縊而死親戚義之與夫同葬焉

劉氏諱志貞女直人三萬衛鎭撫劉忽魯禿女幼聰慧父母令女師柏氏授孝經烈女傳等書咸成誦年十六適同郡裴貴事舅姑以孝聞旣而貴有疾劉潛刲股肉和糜以奉弗效每夜叩禱於天誓以身代夫疾革乃囑曰吾危矣汝幼善事後人婦泣曰柰何以大豕畜妾妾嘗誓天效死安用生爲語勢若有不自己者遂入隱室而縊家人覺往救之已無及矣越二日貴竟卒所司上其事詔旌異之

張氏定遼前衛指揮同知耿秩妻永樂二十年達賊侵西鄙秩領兵戰歿於西沙嶺氏年十九仰天號痛卽欲自縊姑氏與母防之嚴不能遂徐勸之曰汝不二志死固也何忍捨父母與姑乎氏遵姑命守志四十年淸白無玷景泰甲戌衛上其事旌表其門

籍氏金州衛軍余杜林妻永樂丁酉夫死氏年二十七欲以身從夫親鄰勸曰夫死從子禮也今捨幼子而從夫是爲不慈氏依勸守志四十餘年郡上其事旌表其門

徐氏金州衛總旗張俊妻永樂年間夫死誓不再醮守志三十餘年無纖毫玷景泰辛未郡上其事旌表其門

許氏定遼後衛軍餘錢海妻正統四年夫故氏堅守志節誓不再醮淸白無玷衛上其事旌表其門

丁氏金州衛人蕭士淸妾奉姑至孝士淸疾氏飲食俱廢祝天願以身代士淸歿氏悲痛累日自縊而死正統間旌表其門

朱氏金州衛指揮使張頊妻天順四年夫死氏年二十四男女無出痛哭曰姑所生者夫一人而已與夫同歸姑何托焉遂葬夫侍姑終身無玷年八十有六而終弘治丙辰郡上其事旌表其門

楊氏妙眞浙江鄞縣人父原道戍廣寧氏年十八適廣寧後屯衛總旗賀升內助旣賢事舅姑以孝升永樂甲辰隨駕北徵東歸歿於山海關氏奔赴扶柩歸葬子祥甫二歲氏鞠育成立孀居四十九年守節無玷成化庚寅衛上其事旌表其門

金氏東寧衛人髙原昌妻原昌素有疾娶未逾月原昌疾篤母知不可起預慰氏曰爾朝夕奉侍湯藥莫辭勞苦汝年尙幼未有出自有名門擇配氏泣曰夫死不嫁禮也何有此言原昌卒氏哭不絕聲水漿不入口者二日遂自縊而死衛上其事旌表其門

張氏定遼後衛捨余邵倫妻成化己亥倫故時氏年二十一哀號不絕寢食俱亡數日後自縊而死與夫同葬

朱氏義州衛人劉晏妻夫死寡居弘治間虜入寨抄掠氏方采蔬園中虜騎至驅之比行朱僕地誓死羣虜擁之上馬因而自墮者三賊怒以刃斷其吭而死州人咸湣其節

鄧氏遼海衛人陸淳妻弘治初淳卒氏年十九哀毀不食殮畢入閨自縊而死及葬之日送者無不殞涕

劉氏東寧衛捨余董欽妻弘治己未夫故氏撫屍痛哭家人知有同死之志紿曰死者已死我當守節防者懈夜遂自縊鄕人莫不感嘆

汪氏廣寧中屯衛總旗汪勝女年十八歸生員侯爵爵死家甚貧賣奩以供殯葬翁姑相繼卒氏復經營大事喪葬以禮正徳間旌表其門

曹氏廣寧中屯衛人年十八歸王淸淸病卒氏哀毀骨立數祈死遺腹六月生一男父母欲奪其志輒泣曰本欲以死從夫有孤兒王氏宗祀在我也卽以非語再來吾將委溝壑矣諸親黨憚之不復敢言子成立家業復興諸孫偉然年八十六尙無恙

鄭氏廣寧斷指揮鄭雄女幼敏慧勤女工年及笄納遼陽孫棣聘禮越再期棣故女聞訃設主哭奠水漿不入口者三日誓不更適他姓縞衣饘粥杜門不出𨿽至親亦罕接見舅姑遠數百里時以女紅問安否殷勤孝至如曾侍左右鄕人益以爲賢除棣服父母以棣未奠雁欲醮之女聞而流涕終日輒不飲食父母知其志不可奪不敢復言年未老而容瘁齒落亦可哀矣嘉靖己丑衛上其事旌表其門

楊氏鐵嶺衛人顧澄妻澄故遺腹三月產一男氏誓不二適甘貧撫孤成人卒年七十有九

程氏海州衛千戶李通妻生子芳甫三歲通卒氏甘貧誓死親操井臼育芳成人襲職後戍東邊與虜戰死遺妻陳氏年尙幼守節善事姑再不他適通弟正與文亦早亡正妻宋氏文妻陳氏俱守節不移程今八十宋七十八陳七十五芳妻陳亦五十二一門四婦並有節操實程氏有以倡之也

潘氏蓋州衛生員髙琰妻琰故無子潘年十九以紡織自養守節三十五年無玷嘉靖間旌表其門

於氏趙雲妻年二十餘云故氏誓不再適縊死櫬傍

蘇氏髙鳳妻年二十鳳戍開原故氏扶櫬歸葬撫教二子年八十三卒羅氏鳳弟龍之妻年二十一龍故遺腹四月生子某氏撫養之卒年五十三人謂之一門雙節

呂氏定遼中衛人夫韓迪家貧爲大姓傭遂居其祠旁自歸韓善事舅姑嘉靖丁亥迪病篤將死氏知其不起遂先夫自縊與同葬焉

臧氏義州衛人黃福妻夫卒氏守節自誓事姑髙氏以孝聞居數歲邑人聞其賢欲娶之知氏不可奪乃謀氏兄私納其聘欲彊之氏向姑泣曰妾本欲與夫同死以姑缺養故隱忍至此自今不得侍姑矣是夜自縊而卒

寧氏定遼右衛武生馬汝鄰妻汝鄰病故氏抱屍痛哭三日不食遂自縊而死

○流寓

漢

三國

晉

後唐

遼

元

國朝

漢

王仲瑯邪不其人好道術明天文諸呂作亂齊哀王襄謀發兵而數問於仲及濟北王興居反欲委兵師仲仲懼禍及乃浮海東奔樂浪山中因家焉

王烈彥方平原人通識達道秉義不回以陳太丘爲帥與邴原爲友時名聞在二子之右穎川荀慈明識人見烈器業過人遂相友善由是英名著於海內時國主皆親驂乘適烈私館疇諮政令察孝廉三府並辟皆不就會董卓作亂辟地遼東躬秉農器編於四民布衣蔬食不攺其樂東域之人奉之若君時避亂在東國者多爲人所害烈居之無恙乃使遼東彊不淩弱眾不暴寡商賈之人巿不二價烈之惠也魏太祖累徵召不起以建安二十三年寢疾年七十八而終

逢萌子慶北海都昌人家貧給事亭長時縣尉過亭萌候迎拜謁旣而擲楯嘆曰大丈夫安能爲人役哉遂去之長安學通春秋經時王莽殺其子宇萌謂友曰三綱絕矣不去禍將及人卽解冠掛東都城門歸將家屬浮海客於遼東萌素明陰陽知莽必敗因遂潛藏及光武卽位乃入瑯邪勞山養志修行人化其徳後連徵不起以壽終

管寧幼安北海朱虛人身長八尺美須眉少與華歆爲友嘗共鋤菜見地有金寧揮鋤不顧歆捉而擲之人以是知其優劣年六十喪父鄕中哀湣其孤貧共贈賵悉饋不受稱財以送終時天下大亂聞公孫度令行海外遂與邴原及平原王烈避亂遼東度虛館以候之旣見與度語惟經典不及世事避難者皆來就之旬日成邑遂講詩書陳俎豆飭威儀明禮讓非學者無見也由是度安其賢民化其徳寧所居屯落會井汲者男女雜錯爭井鬭鬩寧乃買器分置井傍汲以待之來者知寧所爲各相責不復鬭訟鄰有牛暴寧田者寧置牛涼處餵養牛主大慚是以禮讓崇於海表康死嫡子不立而立弟恭恭懦弱孽子淵有雋才寧曰廢嫡立庶下有異心亂所由起也遂將家屬浮海還郡其後淵果襲奪恭位自公孫度父子前後贈遺皆受而藏諸旣西渡盡封還之海中遇暴風船皆沒惟寧乘船自若時夜風晦冥舟人盡惑莫知所泊望見火光趨之得島旣無居人又無火燼行人咸異以爲神之佑也當風暴時寧曰吾嘗一朝科頭三辰晏起過必在此及還魏以事爲太中大夫固辭不受卒年八十四

國淵子尼樂安董人師事鄭玄淵始未知名玄稱之曰國子尼美才也吾觀其人必爲國器後與邴原管寧等避亂遼東淵篤學好古嘗講學於山巖士人多推慕之由此知名旣還魏太祖辟爲司空椽累遷太僕

邴原根矩北海朱虛人少與管寧俱以髙尙稱黃巾起原將屬入海居郁州山中時孔融爲北海相舉原有道原以黃巾方盛遂至遼東多虎原之邑落獨無虎患後欲歸鄕裏止十三山聞亂未巳復返遼東積十餘年公孫度稱其爲雲中白鶴非鶉鷃之网所能羅曹操爲司空辟爲祭酒荀文若以爲一世異人宜盡禮待之操曰孤之夙心也益見敬重徙景丞相徵事操徵吳原從行卒於途

三國

太史慈子義黃縣人少好學仕郡奏曹史有司以格章之故而爲州家所疾恐受其禍乃避之遼東北海相孔融聞其名而奇之數饋問其母及融爲黃巾所圍慈說劉備求援兵以解圍孫策東渡以慈爲建昌都尉慈猿臂善射弦不虛發嘗從討賊賊緣樓上行以手持樓棼慈引弓射之矢貫手著棼其妙如此

晉

裴嶷文冀聞喜人嶷淸方有幹略累遷中書侍郎滎陽太守屬天下亂嶷兄武爲玄菟太守嶷遂求守昌黎後投慕容廆爲長史策破悉獨官廆之威徳益振遣嶷獻捷於朝將還帝畱嶷以試其意嶷辭曰龍驤將軍越在遐表乃心王室方掃平中壤奉迎皇輿故遣使臣萬里表誠今若畱臣必謂國家遺其僻陋孤其丹心使懷義懈怠是以微臣忘身爲國貪還反命耳帝曰卿言是也乃遣還廆謂羣僚曰裴長史名重中朝而降屈於此天以授孤也出爲遼東相轉樂浪太守

髙瞻子前渤海蓚人英爽有俊才光熙中調補尙書郎永嘉之亂乃率數千家北依遼東崔毖毖與三國伐慕容廆瞻固諫毖敗廆署瞻將軍稱疾不起廆撫其心曰君之疾在此也君中州冠冕宜痛心疾首枕戈待旦柰何以華夷介且大禹出於西羌文王生於東夷但問誌略何如耳豈以殊俗不可降心乎瞻乃辭疾篤廆深不平之宋該陰勸廆加害瞻聞其言遂以憂死

後唐

胡嶠同州郤陽縣令石晉亡爲遼蕭翰掌書記隨翰入契丹居復州周廣中歸著陷虜記

遼

耶律良習撚生於幹州讀書醫巫閭山學旣博將入南山肄業友人止之爾無僕禦驅馳千里縱聞見過人年亦衰暮今若卽仕已有餘地良曰窮通命也非爾所知不聽後補遷起居注進秋遊賦捕魚賦遷知制誥兼知部署司事奏請編禦制詩文目曰淸寧集以功遷南院樞密使事出知中京畱守卒追封遼西郡王謚忠誠

元

月乃合其先本雍古部人徙�洮金略地盡室遷遼東祖徙靜州之天山以財雄於邊父昔裏吉思累官鳳翔判官死國事月乃合好負气仕元累遷禮部尙書卒追封梁郡侯曾孫祖常居浮光累官至禦史中丞

國朝

朱善備萬江西丰城人少聰穎好學十歲能屬文通經史大義祖云洞先生嘗指以語人曰吾是孫他日必爲偉器壬辰兵變隱居鄕裏著書立言以聖賢道學爲己任所著有詩經解頤輯釋史輯等書奉繼母李克進孝道壬寅兵亂扶李逃竄十餘日母子兩全無恙人謂孝感所致洪武八年起取赴京廷試第一除翰林院修撰逾年以家屬不完謫教遼東略無慍色方且日賦詩文有遼海集未至遼城賜還鄕十七年上思用老成驛使召授翰林待詔十八年奉旨校文禮闈徹棘之日升奉議大夫文淵閣大學士是年九月卒年七十二卒之前夕星如虹墮於所居之室眾咸謂文星之墮云

劉觀直隸雄縣人洪武乙丑進士歷升副都禦史至戶部尙書宜徳間謫戍蓋州

王澗直隸華亭人主事宣徳間謫戍蓋州

繆讓直隸蘇州人永樂中登進士第宣徳間謫戍蓋州

張衡直隸上海人永樂乙未進士升監察禦史宜徳四年謫戍蓋州

辛浩湖廣江夏人有學行正統間被謫於遼時郡庠生丘霽周正胡深顧能邵奎皆受學焉相繼登進士第浩後卒於遼郡人張升挽詩云一朝烏府辭金豸十載紅塵嘆白駒無復生還遼海鶴豈期望絕武昌魚芳名空著金閨籍事業深藏石室書痛殺故園慈母在白頭猶自倚門閭

王儼湖廣人由進士歷升侍郎廉靜謹恪正徳間忤逆瑾謫戍遼東僑居遼陽天王寺後恩宥回卒於家

任良弼山西平遙人由進士升吏科都給事中逆瑾時謫戍於遼居數年詔還擢通政司通政尋卒

胡世寧浙江仁和人由進士歷升福建按察使舉宸濠不法事謫戍沈陽寄居廣寧訓誨生徒學者宗之後宸濠伏誅累官都禦史刑部尙書

王時中山東黃縣人正徳間忤逆瑾謫戍懿路日以教授生徒爲事後復官累遷兵部尙書

姚祥廣東歸善人歷官按察司副使正徳中謫戍後復官

張偉直隸吳縣人歷升郎中正徳中謫戍後復官

崔璇順徳府廣宗人歷官尙寶寺少卿正徳中謫戍後復官

張玘浙江按察司副使謫戍三萬衛僑居蓋州遂卒於此指揮陳標爲葬於城北

劉濟眞定府定州人由進士攺翰林庶吉士任刑科給事中嘉靖三年謫戍鐵嶺僑居寧遠踰五載而卒

徐文華四川嘉定人由進士大理寺左少卿嘉靖六年謫戍鐵嶺後以恩宥回籍卒於舟中

劉琦陜西洛川人由進士兵科給事中嘉靖六年謫戍沈陽後以恩宥回籍

程啟充四川嘉定人由進士監察禦史嘉靖六年謫戍撫順後以恩宥回籍

盧瓊江西浮梁人由進士監察禦史嘉靖六年謫戍三萬衛后以恩宥回籍

葉應驄浙江鄞縣人由進士刑部郎中嘉靖十二年謫戍鐵嶺後以恩宥回籍

夏良勝江西南城人由進士吏部文撰司郎中升南京太常寺少卿嘉靖十年謫戍三萬衛卒於寧遠邸捨

張逵浙江余姚人由進士刑科給事中嘉靖七年謫戍鐵嶺卒於寧遠邸捨

○方伎

○仙釋

丁令威初不知何時人學道登仙於太平府靈波山後化鶴來歸集於華表柱乃歌曰有鳥有鳥丁令威去家千載今始歸城郭如故人民非何不學仙冢累累白仲理遼東海州人隱徐無山神仙傳云合神丹成乃於山作金以濟窮民

國朝

張三丰遼東懿州人云張仲安第五子名君實字全一一字玄玄別號保和容忍三丰子生有異質龜形鶴骨大耳員目須髯如戟頂作一髻手持方尺一笠一衲寒暑禦之不飾邊幅人目爲張儠傝日行千里靜則瞑目旬日所啖斗升輒盡或辟穀數月自若也處山林遊城巿嬉嬉自如傍若無人有請益者竟日不答一詞經籍典墳過目成誦與人議論三教等書如決江河洪武初至太和山修煉結庵於玉盧宮庵前古木五株師棲其下久則猛獸不距鷙鳥不搏人益異之又入武當謁玄帝於天柱峯徧歷諸山搜奇覽勝嘗語耆舊云玆山異日當大顯於時我姑於五龍南巖紫霄刈荊榛拾瓦礫但觕創焉命丘玄淸居五龍盧秋云居南巖劉古泉楊善澄居紫霄又尋展旗峯北陲卜地結艸庵奉玄帝香火曰遇眞宮於黃土城卜地立艸庵名會仙館謂門弟子周眞徳曰爾但善守香火成立自有時來非在子也至二十三年拂袖遊方而去常往來於長安土洞庵隴西楊仕敏及岷州衛指揮楊某二家初至敏始生三丰識其啼聲曰此兒必英物也後果貴顯至甘州張指揮家遺中袖一葫蘆一天順中鎭守甘肅總兵王敬患中滿火化中袖節服之成化初定西侯蔣琬總兵時宴會守臣樂工搬三度雜劇葫蘆卽席自碎焉又遺小鼓於岷之楊氏𨿽戛大鏞音莫能混後亦亡不知所在遊楊州瓊花觀有題瓊花一律詩語瀟灑實自況也二十四年我太祖皇帝遣三山髙道訪於四方竟弗至太宗禦極奇其術遣使致書書曰眞仙張三丰足下復命禮科都給事中胡濙道錄任一愚岷州衛指揮楊永吉徧詣名山訪求未獲特敕正一孫碧雲於武當建宮以候天順中贈爲通微顯化眞人錫之誥命先是元末居寶雞金臺觀辭世畱頌而逝民人楊軌山置棺殮訖臨窆發視之復生乃入蜀抵秦閱武當或遊襄鄧間洞視一世睥睨千古天順末或隱或見問者專以道徳仁義爲言心與神通神與道一事事先見如神後往來於鶴鳴山半年迄今不知蹤迹南川居士曰昔嚴君平賣卜成都勸人以忠孝之道陳圖南對太宗以養身寡欲治世安民數語君子韙之今三丰吐辭發語專以仁義忠孝勸世道著太微功參玄造諒未可虛無爲無補於世教也

黃花老人天順中居蓋州城外山坡小寺有道術修煉數年一旦鶴來乘之而去其地因名伴仙山後人有詩雲水色山光興不孤乾坤寥廓自錘鑪此間莫道無多景只是紅塵半點無

元

雪庵居千山香巖寺生有異質沒有舍利光現

國朝

行榮東寧衛人住廣佑禪林經史子集無不究覽尢深於聲韻之學編注大藏釋音寶鏡凡十卷廣搜遠引咸有根據辛勤三十年而始成謂之墨名而儒行者非與

連姓僧蓋州人成化間壽約百歲不計饑飽遇食則食不遇𨿽數日亦不食日與小兒戲於巿遇旱祈雨輒應將死先告人以時日果如其言後有人自南都來者道遇連信計其日卽死之次日也人異之

薛子曰夫考徳論世君子所先遼道化維舊人士彬興振板洿泥跨騰風雲屢可指述其著者以家世以忠孝以學術以宦迹至如巖穴之士潔誼行善閭巷之婦矢操柏舟避亂流寓者亦多名賢吁可以觀矣方伎小道仙釋異道並存之示廣也

遼東志卷六

●遼東志卷七

藝文志

聖制

表

箋

經略

奏議

記

敍

詩

行

詞

賦

○聖制

詔遼霫等處故臣遺老

詔遼霫等處故臣遺老

洪武元年是年冬元平章劉益等奉表來歸詔曰朕承大統卽皇帝位其年八月元君大去其國已而山之東西河之南北以及關陜內外文武軍民不戰來歸中原境土一時皆定此實天意非人力也今年六月左副將軍李文忠副將軍趙庸遣使來奏五月十六日率兵至應昌府獲元君之孫買的裏八剌及其后妃寶冊始知元君已於四月二十八日因疾而殂其子愛猷失裏達臘數騎北奔天運之去昭然獨念遼霫一隅尙多故臣遺老不能見幾遣使一來而乃團結孤兵盤桓鄕土因循歲月甚非善後之謀邇者髙麗安南占城爪哇西洋瑣裏海外諸國猶能知天時審人事專使稱臣入貢豈汝等之智所不及耶抑我師之未至耶玆專遣人以往果能審識天命傾心來歸有官者量才擢用有業者各安生理朕不食言爾宜圖之

○表

元平章劉益歸誠表

元平章劉益歸誠表

聖明啟運殆千載之難逢遐邇歸心豈一夫之能抗非由人力實乃天時欽惟皇帝陛下大徳有容至仁無敵乘獘於板蕩棟撓之日開基於龍蟠虎踞之鄕靈旗舉而中原底平溫詔下而遐方欣戴伏念臣益叨榮華要委質戎行援絕勢孤誓死本期於君素力窮兵敗捨生何讓於子明然天道靡常人事不一故伊摯保身而去夏微子全祀以歸周乃去就之明規由廢興之有數玆者盤桓遼海慚於涸轍之魚瞻望京云痛若喪家之犬勢因窮蹙計出倉皇謹遺右丞董遵僉院楊賢等航海朝天望風投款休兵待命希洞燭乎愚衷賣劍買牛乞放歸於農畝

○箋

慕容廆上太尉陶侃箋

太尉陶侃答慕容廆箋

慕容廆上太尉陶侃箋

明公使君轂下振徳曜威撫寧方夏勞心文武士馬無恙欽髙仰止注情彌久王塗崄遠隔以燕越每瞻江湄延首遐外天降艱難禍害屢臻舊都不守奄爲虜庭使皇輿遷幸假勢吳楚大晉啟基祚流萬世天命未攺玄象著明是以義烈之士深懷憤激切念廆受國殊寵上不能掃除羣羯下不能身赴國難仍縱賊臣屢逼京輦王惇倡禍於前蘇峻肆毒於後凶暴過於董卓惡逆甚於傕泛普天率土誰不同忿深怪文武之士過荷朝榮不能滅中原之寇刷天下之恥君侯植根江陽發曜荊衡仗葉公之權有包胥之志而令白公伍員殆得極其暴竊爲丘明恥之區區楚國子重之徒猶恥君弱羣臣不及先大夫厲己戒眾以服陳鄭越之種蠡尙能弼佐句踐取威潢池況今吳土英賢比肩而不輔翼聖主陵江北伐以義聲之直討逆暴之羯檄命舊都之士招懷存本之人豈不若因風振落頓阪走輸哉且孫氏之初以長沙之眾摧破董卓志匡漢室𨿽中遇寇害雅志不遂原其誠心乃忽身命及權據楊越外仗周張內馮顧陸拒魏赤壁克取襄陽自玆以降世祖相襲咸能侵逼徐豫令魏朝旰食不知今之江表爲賢雋匿智藏其勇略耶將呂蒙淩統髙縱曠世哉況今凶羯虐暴中州人士逼迫勢促其顚沛之危甚於累卵假號之彊眾心所去敵有釁矣昜【昜﹕易】可震蕩王郎袁術𨿽自詐僞皆基淺根微禍不旋踵此皆君侯之所聞見者矣王司徒淸虛寡欲善於全己昔曹參亦崇此道著畫一之稱也庾公居元舅之尊處申伯之任超然髙蹈明智之權廆於寇難之際受大晉累世之恩自恨絕域無益聖朝徒系心萬里望風懷憤今海內之望足爲楚漢輕重者惟在君侯若戮力盡心悉五州之眾據兗豫之郊使向義之士倒戈釋甲則羯寇必滅國恥必除廆在一方敢不竭命孤軍輕進不足使勒畏首畏尾則懷舊之士欲爲內應無由自發故也故遠陳寫言不宣盡

太尉陶侃答慕容廆箋

自古有國有家鮮不極盛而衰自大晉龍興克平崏會神武之略邁蹤前史惠皇之末後黨構難禍結京畿釁成公族遂使羯寇乘虛傾覆諸夏舊都淪滅山陵毀掘人神悲悼幽明發憤昔獫狁之彊匈奴之盛未有如今日羯寇之暴跨躡華裔盜稱尊號者也天祚有晉挺授英傑車騎將軍慕容廆自弱冠蒞國忠於王室明允恭肅志在立勛屬海內分崩皇輿遷幸元皇中興初昌大業肅祖繼統蕩平江外廆𨿽限於山海隔以羯寇翹首引領系心京師常假寤寐欲憂國忘身貢筐相尋連舟載路戎不稅駕動成義舉今羯寇滔天怙其醜類樹基趙魏跨略燕齊廆𨿽率義眾誅討大逆然管仲相齊猶曰寵不足以禦下況廆輔翼王室有王伯之功而位卑爵輕九命未加非所以寵異藩翰惇獎殊勛者也方今詔命隔絕王路崄遠貢使往來動彌年載今燕之舊壤北周沙漠東盡樂浪西曁代山南極冀方而悉爲虜庭非復國家之域將佐等以爲宜遠尊周室近準漢初進封廆爲燕王行大將軍事上以總統諸部下以割損賊境使冀州之人望風向化廆得祗承詔命率合諸國奉辭逆夷以成桓文之功苟利社稷專之可也而廆固執謙光守節彌髙每詔所加讓動積年非將佐等所能惇逼今區區所陳不欲苟相崇重而愚情至心實爲國計侃報抽等書其略曰車騎將軍憂國忘身貢篚載路羯賊求和執使送之西討段國北伐塞外遠綏索頭荒服以獻惟北部未賓屢遣徵伐又知東方官號髙下齊班進無統攝之權退無等差之降欲進車騎爲燕王一二具之夫功成進爵古之成制也車騎𨿽未能爲官摧勒然忠義竭誠今騰箋上聽可否遲速當在天臺也

○經略

段文振徵髙麗表請汛掃突厥略

裴矩爲髙麗通使突厥上煬帝奏狀

虞伯生請於海濱築堤捍水爲田略

陳思謙建言

武靖侯趙輔徵討建州諸夷紀略

賀欽駁展遼東省議

盧瓊東戍見聞錄

韓斌遼東防守規畫

隋

段文振徵髙麗表請汛掃突厥略

文振北海期原人有膂力膽气過人性剛明識時務煬帝時爲兵部尙書八年春正月辛巳大軍集於涿郡爲左侯衛大將軍壬午下詔分兵十二道伐髙麗文振遂督軍出南蘇道在道疾篤上表請速汛掃突厥其略曰竊見遼東小醜未服嚴刑遠降六師親勞萬乘但夷狄多詐深須訪擬口陳降款心懷背叛詭僞多端勿得便受水潦方降不可淹遲惟願嚴勒諸軍星馳速發水陸俱前出其不意則平壤孤城勢可拔也若傾其本根余城自克如不時定脫遇秋霖深爲艱阻兵糧又竭彊敵在前靺鞨出後遲疑不決非上策也後數日卒於師

裴矩爲髙麗通使突厥上煬帝奏狀

矩字弘大河東聞喜人時髙麗遣使先通於突厥啟民不敢隱引之見帝矩因奏狀曰髙麗之地本孤竹國也周代以之封於箕子漢世分爲三郡晉世亦統遼東今乃不臣別爲外域故先帝疾焉欲徵之久矣但以楊諒不肖師出無功當陛下之時安得不事使此冠帶之境仍爲蠻貊之鄕乎今其使者朝於突厥親見啟民合國從化必懼皇靈之遠暢慮後伏之先亡脇令入朝當可致也

元

虞伯生請於海濱築堤捍水爲田略

略曰京師東瀕海數千里北極遼海南濱靑齊萑葦之場海潮日至淤爲沃壤用浙人之法築堤捍水爲田聽富民欲得官者合其眾分授以地官定其畔以爲限能以萬夫耕者授以萬夫之田爲萬夫之長千夫百夫亦如之察其惰者而易之一年勿徵也二年勿徵也三年視其成以地之髙下定額於朝廷以次漸徵之五年有積蓄命以官就所儲給之以祿十年佩之符印得以傳子孫如軍官之法則東面民兵數萬可以近衛京師外禦島夷遠寬東南海運以紓疲民遂富民得官之志而獲其用江海遊食盜賊之類皆有所歸議定於中說者以爲一有此制則執事者以賄成而不可爲矣事遂寢

陳思謙建言【時謙爲監察禦史】

遼海延袤千里地髙气寒水甘艸美無非牧養之地宜設置羣牧使司統領十監專制馬政並畜牛羊數年之後馬實蕃盛或給軍以收兵威或給站以優民力牛羊之富又足以給國用非小補也

國朝

武靖侯趙輔徵討建州諸夷紀略

建州三衛女直東方黠虜也其地東南接朝鮮界南接三江月虎城東接毛憐七姓野人黑龍江奴兒幹諸夷東北洎北率皆海西四百餘衛野人女直西北泰寧夫余朵顏三衛建州實處其中與諸夷勢相聯絡掎角而又五嶺喜昌石門險隘人不得並行騎不得成列虜人視爲咽喉永樂間開原降虜楊水答戶者率數百騎往奔之其黨滋盛文皇靖難之初不卽加兵姑事撫綏自後桀驁爲邊�邊將弗能制一歲間入寇者九十七殺擄人口十萬餘憲皇震怒乃興師問�以武靖侯趙輔總六軍都督王瑛柯忠副之太監黃順監督少監張璘副之左都禦史李秉提督僉都禦史張岐都儲監察禦史孫珂崔讓呂�邊�紀功督陣都督王銓都指揮韓斌黃欽領奇兵遼東副總兵裴顯左右參將孫璟周俊各領所部兵都指揮楊嶼柯忠等分部伍督運餉率漢番京邊官軍伍萬餘眾以成化丁亥秋九月二十有四日分道並進左掖出渾河柴河越石門土木河至分水嶺右掖由鴉鶻關喜昌口過鳳凰城黑松林摩天嶺至潑豬江中軍自撫順經薄刀山鮎魚嶺過五嶺度蘇子河至古城期以是月二十九日會兵時朝鮮亦遣中樞府知事康純魚有沼南怡等率兵萬眾助順乃搗賊巢虜眾望風遁擒斬俘獲虜酋指揮苦女等以千數賊屬輜重無算返旄倪收其被虜萬餘時積雪盈野乃整兵凱還遺孽指揮張額的裏率其妻子赴軍門乞降曰天威所加不敢復作反矣朝廷憐而釋之

賀欽駁展遼東省議

往年東人屢欲展遼東省奪三汊河之北老虎林謂其地沃饒且自廣寧至開原甚近𨿽賢明重臣亦往往惑之先生聞之嘆曰今日視祖宗時彊弱如何民不聊生倉廩空乏守其見在者可矣柰何爲此好大喜功之事以殺吾邊人乎且東人之所不安者患在無政以養之耳非患地之狹也或者勞力而成爲利幾何而兵連禍結寧有已時況時詘舉嬴尢古人之所深忌者

盧瓊東戍見聞錄

夫遼阻山帶海諸夷環微而居自寧前東抵開原曰三衛逐水艸無恆居部落以千計而朵顏爲最自湯站抵開原曰建州毛憐海西野人兀者皆有室廬而建州爲最開原北近松花江者曰山寨夷亦海西種類又北抵黑龍江曰江夷俱有室廬而江夷爲最三衛契丹阿保機遺孽也自寧前抵喜峯近宣府曰朵顏自錦義歷廣寧至遼河曰太寧由黃泥凹逾沈陽鐵嶺至開原曰福余其俗喜偸常入北漠盜馬三四人驅千百匹善剽掠卽殺人寇抄髠其發以自標性貪黯邊人以酒若貸啖之執而殺之玆故報復抄虜無寧時一遭剉衄數十年不入其地若誠信撫之不勞兵而易戢也建州毛憐則渤海大氏遺孽樂住種善緝紡飲食服用皆如華人自長白山迆南可拊而治也海西山寨之夷曰熟女直完顏後金之遺也俗種耕稼婦女以金珠爲飾倚山作寨居黑龍江者曰生女直其俗略同山寨數與山寨讎谷百十戰不休近砦酋與和難平其曲直以馬牛羊段云諸夷皆善馳獵女直建州多喜治生三衛則最無賴也江夷之外曰阿哈婁得諸種自相雄長矣惟國家設六邊以馭胡惟開原歷興中大寧抱虹螺跨獨石以達諸宣府自宣大迆西直抵目肅勢如率然首尾相援天設之險而創造之艱也永樂初有渡江之役兀良哈效順遂捐之以興中大寧掣大寧都司治保定於是虹螺白雲之北因而失險退守錦義寧前喜峯三屯密雲白羊以達居庸自是宣府左臂受湩盧龍後背傴僂遼之襟吭傾哽諸陵亦時警嚴烽矣夫不復興中大寧則寧前一扼地耳自潮河川喜峯口以窺盧龍則灤平搔然矣自黃花白羊則諸陵震驚矣宣府之外藩因之日拆也言而至此未嘗不致嘆其失之之易而惜其復之之難也後之君子其尙念吾言哉

韓斌遼東防守規畫

建州虜營昔居房州去邊月餘程永樂間虜酋李滿住者款塞求近邊種牧乃卽蘇子河與之虜騎數來去大肆抄掠邊吏不能支成化丁亥討平之越戊子斌任副總兵獻防守規畫爲堡守之自撫順而南四十里設東州堡東州之南三十里設馬根單堡馬根之南九十里設淸河堡淸河之南七十里設鹻場堡鹻場之南一百二十里設靉陽堡烽堠相望遠近應援拓地千里焉

○奏議

巡按禦史李善奏復遼東邊事疏

都禦史潘珍巡按禦史朱孔陽會奏裁革內臣疏

翰林院修撰龔用卿戶科給事中吳希孟會陳邊務疏

苑馬寺卿馮時雍馬政奏

巡按禦史李善奏復遼東邊事疏

切見遼東邊事疲敝臣至遼陽開原詢及故老皆云宣徳年間本鎭初無邊墻時惟嚴瞭望遠烽堠海運直通遼陽鐵嶺以達開原故開原城西有曰老米灣者又舊行陸路自廣寧直抵開原三百餘里先年燒荒東西兵馬會合棋盤山東北至開原平頂山中有顯州廢城遼之中京肥饒之地不下萬頃自畢恭立邊後置之境外邇來三衛夷人肆意南侵漸入豬兒山老虎林遼河套等處假牧潛行伺隙入寇邊方爲害甚於昔時且沿邊地多平漫土脈咸鹵遞年春秋徵夫四五萬名糧餉萬石無益邊防徒勞人力初計所恃者遼水爲險也夏旱水淺虜騎可涉冬寒冰凍如履坦途抄掠人畜不敢耕牧遂致田野荒蕪邊儲虛耗仰給京運且今道路隔阻遼河又兼盤山牛莊低窪天雨連綿水輒泛溢行旅阻隔萬一開原有警錦義廣寧之兵何以應援且遼東孤懸一方番漢雜處遼河失守則遼陽不支遼陽不支畿輔之地豈能晏然也哉臣慮及此不能不爲之寒心也計今開復舊路墩空城堡瞭守官軍往來道裏可減三之二其山澤之利舟楫之便肥饒之田豈勝言哉又以形勢大略言則錦義爲西路廣寧爲中路遼陽爲東路開原爲北路酌量遠近聯絡聲勢隨機應變彼此相援誠如常山之蛇首尾相應邊疆可擬盤石矣一原設各城沿邊墩臺自廣寧起至開原平頂山止延袤八百餘里該墻一十四萬四千丈墩臺二百六十五座瞭守官軍一千五百四員名若以新展垣墻算過三百餘里共墻五萬四千丈沿邊該設墩臺每二里立墩一座共臺二百五十座大臺五十座小臺一百座餘下墩臺一百一十五座一開原地方平頂山墩起至廣寧地方棋盤山墩止沿邊按馬營堡二十處共操守馬步官軍捨餘四千一百八十一員名一今新展城堡止用五座立二所三站腰腳臺四座

都禦史潘珍巡按禦史朱孔陽會奏裁革內臣疏

嘉靖己丑會奏遼東鎭守內臣永樂間始於王彥彥父薩理蠻率眾內附從徵所向有功因賞王彥以撫東夷監鎗內臣始於宣徳三年太監楊宣管收神鎗開原分守監臣始於正統二年攺楊宣以充任以後遂成故事相沿差委本鎭密邇畿輔僻在東隅軍民饋餉全仰挽運不滿千里而內臣三員其何以堪且監鎗所司止於一事又與鎭守同居一城原領鎗銃多給城堡自有主者知所愼重所謂監督不過簿書冊籍會計數目耳開原𨿽稱要害而逋逃困於徵求精銳銷於剝削行伍凋憊屯堡空虛且又監丞參將朝夕共處嫌隙易生見有異同動失機會況夫承平旣久國勢日張原無宣大之虜情幸有馬巿之系束撫剿苟得其道控制或可無虞官多民擾在在爲病而窮邊尢甚鎭守之設無補地方之安危徒費歲月之供億以上各官所當裁革兵部議覆是年革去監鎗及開原分守鎭守仍舊

翰林院修撰龔用卿戶科給事中吳希孟會陳邊務疏

題爲陳邊務固邊疆以圖長治久安事臣等奉命詔諭朝鮮於遼東地方往來經歷凡人情土俗安危利病見之頗眞知之頗熟謹以有關地方者摛爲五事伏乞詳議施行

一增築邊城以備虜患訪得遼東地方自廣寧至開原舊有陸路不過三百餘里洪武永樂年間海運邊儲船隻直抵開原今開原城西有地名老米灣是也正徳年間始立邊墻故沿河迆裏隨河之灣曲築壘設墩延長八百餘里致將河套之利委棄城外爲寇賊之資達虜肆意南侵深入腹心諸墩臺瞻顧不支渙散不一竊謂自廣寧至開原舊路宜因時修築以八百里之兵力爲三百里之守則用力專以八百里之城垣守三百里之地則地形簡專則不分簡則日見地有餘利人有餘財兵有餘勇算之上者也

一疏通水利以奠民居竊見遼東一鎭頗稱沃壤惟平原易地彊界未明平岡深谷地形莫辧旱則赤地千里澇則漫爲江湖一遇霖雨則麥田禾畝皆爲車轍馬迹傷殘稼穡實可寒心至如盤山髙平沙嶺三處地形尢爲髙燥居人三五成羣坐守一壑待哺涓流時若亢陽作�則將取水於數十里之遠看得鎭城及屯堡等處見有低窪去處水流成迹可加疏浚使遠近相接大小相通流入大河不致阻塞如或河流隔遠難以導引俱令疏導歸之下流則旱有所瀦澇有所泄矣

一議復海運以貽遠謀訪得遼東地方綿花布疋取給於山東由登萊海船運送風帆順便一日夜可達遼東旋順口由是每年給散布花頗得實用近因正徳初該府具奏暫解折色較之原領本色僅可當半照得原題止爲風波損壞船隻而不知致覆溺者每見遼東木植賤多�爲貿易且駕使之徒�攝之職不行用心亦或不保不知風波之患不獨海運爲然漕河時有之豈可��吹虀況今遼東金復海蓋四衛山氓亦各有船往來登遼貿易度活就令撐駕宮船轉運花布給與腳價編爲號數則彼無私通之罪吾有公輸之償壯軍气實邊鏞矣

一查處軍民以實行伍訪得遼東軍士守城十二屯田十八操司缺軍屯田僉補在衛�絕原籍僉解近年以來名𨿽在冊軍已逃亡其間故絕者已經開釋乃借馬軍之餘丁以抵補久逃者不敢開糧卻捏紙上之詭名爲見在蓋由淸勾之法廢而處補之無策故也伏乞敕下撫按選官淸查逃故者明報在冊在冊者籍名不差則淸勾有據糧餉不虛又訪得遼東四方無賴之徒投報寄籍入自在安樂二州都司各衛經歷司一姓報名數姓影射一丁在冊數丁安閒今此流民居遼東之地種田衣食獨不幹遼東之事乎乞敕下撫按查考年力家產省令告補逃故軍役如不願解發還鄕則軍伍無缺民無遊食矣

一淸理馬政以便人情訪得遼東樁朋馬價銀兩本爲貧寒官軍一時死馬難於買補不知納銀之數有定限而倒死之馬無定期馬死已買數年而銀未得實領者有之調操官軍更替回衛者有之況法久獘生侵漁射獵邊軍困苦加此馬價馬死價未得領又焉用此追銀爲哉乞止其徵追馬死令自買補如果貧難連年馬死三次將進貢夷馬或苑馬寺孳生馬匹給與則軍不苦於追徵馬不限於拖欠矣

苑馬寺卿馮時雍馬政奏

題爲祛宿獘遵舊章酌時宜以蕃戎馬事臣查得永樂四年始設遼東苑馬寺管轄六監二十四苑本寺正卿一少卿二寺丞四主簿一監正監副各一錄事一每苑圉長各一調編恩軍四百六十餘名不知何年一並裁革今止存永寧一監淸河深河二苑其恩軍並種馬因無額數故絕逃亡者無淸勾補伍之益倒死種馬者無補還原額之文遂使殷實者反無追陪之虞貧難者多負科駒之累至於前項裁革監苑牧地冊籍不存界至無考查得弘治十三年差主事黃淸將艸場通行丈量共計三千七百六十二頃一十七畝三分派撥軍余領牧立碑存照柰何地接蓋復屯種軍余於前項淸出之數陸續侵占千餘畝連年互相告爭今若不查成法蕩盡臣謹條爲十事優乞裁議施行

一查侵占以復牧地欲將主事黃淸查過之數履畝丈量就令伐石立碣髙築封堆永爲遵守

一定種顧以責成效查得本寺先年淸出牧地三千七百六十二頃一十七畝三分淸深二苑見牧種馬並駒騾合三千九百二十七匹頭總兩苑所牧不及一苑之數合無於淸河苑定擬二千一百匹深河苑定擬一千九百匹倒失者買補齒老者變易不許拖欠以虧額數永爲遵守

一酌時宜以定軍牧欲查將兩苑各戶上中人丁每五人爲伍共攢一槽領養騍馬四匹搭配兒馬一匹撥與餘丁五名貼養遇本槽種馬倒死及虧欠駒子十人均派陪補一則杜其抵換盜賣之獘一則寬其陪補價值之難

一沙汰駑馬以易良種欲查將兩苑種馬齒老瞎瘸及瘦損飄沙並駒子短促縮小者估計時值令本軍變賣價銀納官其種馬照依今擬定數目缺少者動支相應銀兩輳前馬價定買四尺以上兒騍馬匹務足額數驗印給發永爲種本

一除均徭寬陪補以免逋逃查得本寺及監苑歲用銀兩通共五百二兩三錢但各軍餘丁多系養馬身役每年輪當寺廳監苑力差貼並夥食輪當小甲倒死虧欠買補馬匹是以一人之身當此重並之役故逋逃日眾虧欠日多至於倒死馬匹查系年老及有臕息偶患急癥者系兒馬令本伍十人均派銀七兩騍馬五兩各納官輳銀買補系別項倒失者仍追補還官騍馬寬爲二年一駒虧欠者追銀三兩連生兩駒者將一駒準後虧欠數

一置馬廏時聚散以保蕃育查得二苑軍余率皆依山近水任意住牧日夜不收至於秋冬水冷艸枯風气峭寒往往生病倒死合無將近苑軍餘各照本伍夥蓋廠房以遠就近以寡就多俱令四月以後日出撒放日入收回自十月以至三月俱令各伍攢槽餵養逐日點閘如有瘦損比較罰治

一定儲畜以便抹飼擬力差以免重並臣查得二苑軍餘九千九百二十名前定擬種馬四千匹每千匹正養貼養法當用軍餘二千名通共八千名監苑應當力差人役歲用二百五十三名餘剩空閒一千九百二十名除一千名每名納銀五錢備買馬價餘剩九百二十名應當力差如此則頭項各別而差徭不至重並儲蓄有備而馬匹必至壯長矣

一淸查逃絕以補缺伍臣查得自永樂四年開設監苑充發恩軍四百六十餘名今該監止實在恩軍三百一名尙缺一百五十九名捲案旣已不存淸冊又無塡注以致軍伍空缺領牧乏人乞敕該部查將永樂年間原充發恩軍及艸場地畝種馬各額數淸冊發下本寺查對仍限一年一造示爲定規

一張設官吏以便點視承行大抵欲照陜西事例量復寺丞一員駐札永寧監督令監苑等官點閘馬匹主簿廳吏典乞撥給一名承行如此則任官有督責之效職官無代吏之嫌矣

一時俵給以存種額臣切以朝廷設立監苑正爲邊方緊急聲息俵給騎操之用但騾本常存則孳生有地齒歲不及則騎操易損二者乖違馬政之蠹也查得嘉靖九年義州報到聲息一時缺官騎操遂將該監種騍兒馬一槪俵給後𨿽買補頂補終難齊一合無今後自定擬種額之後駒騾必待四歲以上方許俵給騎操不得將種馬一槪俵去奪種本以救目前斷羣蓋以求蕃育計之左而謀之拙斯馬政之所以不振也

○記

張蓋州耆徳記

石塘曾公生祠碑

張蓋州耆徳記

【翰林學士】江西解縉

天朝取四海躋隆平遼左獨不煩兵革守土之臣籍其民吏戎馬圖上要害頓首入朝而又在元亡之後一年豈非純徳之人順天命而有全徳者哉是以太祖髙皇帝皆因而任之使守玆土往往蕃祉崇壽老子長孫善使令終享其富貴皆非偶然者也若金州衛指揮張翔爲言其祖父良佐山東沂州人也仕元爲行中書省右丞率兵駐居遼東得利嬴城洪武四年辛亥始奉圖籍內附受賞詔卽以爲蓋州衛指揮蓋州古之蓋牟城也地頗寒苦而當要衝渡海往來必經此遼東恃此爲重鎭良佐治之餘四年撫循其人甚有威惠太祖聞之召見慰勞賜賚甚厚且有詔獎諭以久官斯土素善撫循復歸蓋州洪武八年己卯納哈出引兵寇城下卽率兵邀擊之於杓子河大敗俘馘之擁入水者無算論功爲最二十年丁卯屢出與乃兒卜花戰於火焰山等處皆大殲獲降附相屬二十五年壬申調復州衛掌衛事其治如蓋州復出塞徵討得病還始以翔入見太祖憫其老病不能造朝慰諭卽許代其職仍掌復州衛三十一年戊寅調翔金州於是翔亦嗣守十有六年矣其祖父與家屬八十餘口遺其老於蓋州尙康彊無恙也翔之父諱時洪武七年入朝爲散騎九年隨信國湯公徵討雪山還以功獲賞省親遼左不幸病卒翔其子也勇毅而好文且自以世富貴惇詩書謹交遊慕賢士也請余紀其乃祖之耆徳將歸以爲壽餘職太史嘗以遼左歸附之美大書特書藏之金匱勒之貞石以歌頌聖朝之美於千萬年而復爲之記如此俾張氏子孫世守蓋州之徳將必有蓋州之壽與福以無忘聖朝之恩與國咸休於千萬年

石塘曾公生祠碑

浮梁盧瓊

嘗謂君子立功之道有三正志定略仁及眾也書曰難大考翼不可徵定亂難也而況倉卒之變乎維忠以正志耳又曰人倚乃身迂乃心安民難也而況遠邇一致乎維智以定略耳又曰式敷民徳永肩一心民懷難也而況去思乎維仁及眾耳三者有一焉皆足以樹勛建名而況兼之乎此遼之人所以生祠公也公代巡玆土遼陽戍卒以撫臣革之貞厲其窮凶者蝟集爲亂登陴而閉門渙無統紀公時自南衛聞變單騎入城諭之禍福眾心以定蓋示包荒用馮河緩窮追之噬散吠聲之黨焉耳乃上疏曰羣酗干紀保無他志願寬斧鉞以開其悔制曰可旣而廣寧撫順相繼以逞公密布而陰偵之一無測識者三城首惡同日而俘蓋釋壯頎受濡慍將欲刑故宥過使終無咎焉耳復上疏曰倡爲亂略止此數夫願宥其它以安反側制曰可實維忠藎可嘉錫乃崇階吁數百里之亂起於一旦聲色不動而東顧之憂以紓非忠以正志乎先是羽檄旁午朝議咸咈或謂此而不討恐釀藩鎭之亂公曰否非淮西澤潞比也或謂遣使招安且覘徼競公曰否非淳化兩川比也由是鋒鏑之禍息而疆境賴以全活者不啻千萬計供億之費省而公私賴以不困者亦不啻千萬計吁以東人震驚仰望之私談笑而揮之使背帖於席非智以定略乎寧遠遼之咽喉東西絡繹晝夜不息苟舉措一失受禍比他衛尢劇徵討則有毀體裂肢逃山逾海之戚遣使則有負曳鞭撻鬻產巿嬰之憂今耕者而飱曰公食之也織者而裳曰公衣之也父指其子祖指其孫曰公活之也非仁及眾乎其師生父老相率而吁於守備陸繼宗備禦袁東暘鳩木礱石立祠於學宮之西偏貌公之象而徵文於瓊或問曰生祠古歟曰古也禮也義也公憫無辜之民橫罹夷斮不計死生禍福以身任之力請於朝而得免義也民受公之恩非直於旦暮見公之容而思之又欲使其子若孫皆知所自禮也禮以義起古之道也昔文潞公澤及天下洛人生祠於資聖院張文定弭盜一方蜀人圖像於益遼之禍起於倉卒深淺成敗不可測而文定自外入又得伸縮自由公視之又難也而公才望日隆安知不爲潞公祠公諱銑揚州人石塘其號也時工未及半守備李臻至不數月告竣皆其勞也

○敍

醫閭先生集敍

醫閭先生集敍

李承勛

予昔從伯氏世卿於大崖山中讀書至古之學者爲己大崖慨然嘆而問曰今天下有若人乎予未能對復嘆曰白沙陳先生公甫醫閭賀先生克恭眞其人也吾將焚舉子業從之遊越數載還自白沙稱其緒論以爲人心通塞往來之幾生生化化之妙有非見聞所及者必深思而自得之未易言也白沙之學以自得爲宗喫緊工夫全在涵養端居靜坐不爲私妄間隔則心虛气靈天理流通大本立矣喜怒未發而非空萬感交集而不動捨是而滯礙於形器支離於占畢力愈勞而心愈亂不足以語道矣故其時云吾能握其機安用窺塵編先生之學亦出陳氏在諫垣時聞爲己端默之旨篤信不疑謝病歸構小齋讀書其中隨事體驗未知其要潛心玩味杜門不出者十餘年乃見實理充塞無間化機顯行莫非道體事事物物各具本然實理吾人之學不必求之髙遠在主敬以收放心勿忘勿助循其所謂本然者而已故爲臣必盡其忠爲子必盡其孝推之家庭裏閈間冠婚葬祭服食起居必求本然之理而力行之久久純熟心迹相應不期信於人而人自信有邊將撲殺獻績者見先生卽吐實曰不忍欺也城中亂卒焚劫不入其坊人扶先生往諭之眾見卽羅拜而泣曰吾父也遂解散待罪城賴以全非盛徳能至是乎嘗並而論之二先生之學均於爲己白沙資質髙明而虛靜涵養之益爲多故所見髙妙至其徳立道尊體任自然從容和易不事矯飾不善學者見其暮年气象之可親而不知其早歲自治之甚力憚深思而欲徑造自然怠克治而欲妄效和易故多流於放蕩先生性本篤實其學主於躬行循循然自下學始法地之下以固其基法地之廣以聚其業如是而自治如是而誨人如是而始如是而終篤實之積光輝發越桀黠者心服而獻誠叛亂者醉徳而革面予昔撫東土訪先生之閭見其子鄕進士士咨文行不忝所生又聞有老門生百戶胡深者亟欲招致匿不肯見先生之風髙矣遠矣今夏士諮輩錄先生言行若詩若文若奏議共若干捲遺予於戲先生學本不可以言語文字求今先生往矣捨言語文字何以見先生之心謹序而傳之先生諱欽世爲定海人以戎籍隸遼之義州衛登成化丙戌進士任戶科給事中養疾回隱居醫閭山下克恭其字也遼人無老少貴賤至今稱爲醫閭先生云

○詩

遼城望月

紀遼東

題瓊花

髙麗平州中和館後艸亭

婆娑道中

過蓋州紀興

冬至寄廣寧傅司諫

廣寧懷古

開原郊行

考試漫成

幕府新遷

徐東巖程初亭劉北郭九日聯句

西山令艸堂

遼城望月

唐太宗

玄菟月初明澄輝照遼碣映雲光暫隱隔樹花如綴魄滿桂枝圓輪虧鏡彩缺臨城郤影散帶暈重圍結駐蹕俯丸都佇觀妖氛滅

紀遼東

隋煬帝

遼東海北剪長鯨風雲萬里淸方當銷鋒散牛馬旋師宴鎬京前歌後舞振軍威飲至解戎衣恨不徒行萬里去空道五原歸

題瓊花

張三丰

璚枝玉樹屬仙家未識人間有此花淸致不沾凡雨露髙標猶帶古煙霞歷年旣久何曾老舉世無雙莫漫誇便欲載回天上去擬從博望借靈槎

髙麗平州中和館後艸亭

李晏

藤花滿地香仍在松影拂云寒不收山鳥似嫌遊客到一聲啼破小亭幽

婆娑道中

【元】閻長言

泉源疏地脈田隴上山腰敗石平危徑枯柴補斷橋

過蓋州紀興

【都禦史】馬文升

煙霧初消海嶠端荒陂寒水與天連山光杳靄飛鳧外秋色參差落雁前田野歡呼瞻使節訟庭空寂長苔錢從容事畢還朝日韶舞聲中覲九天

冬至寄廣寧傅司諫

【巡按禦史】劉大謨

歲晚驚流水天涯慷慨深飛灰傳淑气殘火伴孤吟紫極通明漢白雲隔翠岑不才無寸補慚愧欲投簪

廣寧懷古

劉成徳

衰艸閒仙洞淸云冷誓臺輿圖連朔漠烽火靜塵埃水自胡沙出山從故國來戍樓鐘罷曉笳鼓遞悲哀

開原郊行

李承勛

融融春色課鋤犂絕塞孤危彊自支獨喜連城同復日正逢明主中興時澤消積雪鴻初集簾動微風燕未知忽報呼韓來納款人心原不隔華夷

考試漫成

劉訒

遼海東風散曉寒杏花光艷滿臺端欣逢士集開方盛怕報春歸落未殘香入布袍偏繾綣影隨松蓋共團圝公餘忽憶當年事十里紅霞送目寬

幕府新遷

周敍

萬山環合趨遼左一水縈紆遶鎭東禮樂宮墻弦頌里甲兵樽俎笑談中權專節鉞三千里身愧麒麟第一功振武崇文原有自百年恢復仰皇風

徐東巖程初亭劉北郭九日聯句

邊州秋淨海天寬佳節重逢漫作歡云日蕭條飛北雁風塵流落系南冠八年九死霜前淚萬里孤臣塞上寒少壯從軍今白首茱萸愁向醉中看客裏虛逢重九節奔波垂老海之濱世情稍稍秋云薄野色叢叢露菊新霜重尙餘黃葉樹尊空不見白衣人登髙西望多鄕思眼暗襄平萬國塵載酒登髙西日落東牟遙阻望鄕臺故園菊對峨眉冷異域尊當蒲水開雲裏哀鴻髙復下沙頭落鷺去還來淹畱坐惜年光轉客思蕭蕭物自摧

西山令艸堂

【原任郎中】石洲葉應驄

出郭西行二里餘小山碧矗謫仙居洗心林外三溪水適應言前萬卷書有日果還蘇武節無人更葺管寧廬髙情慚愧張公子千載遺文想故墟

○行

墉鼠行

墉鼠行

襄平張升

張綱不畏狼馮婦不畏虎胡爲舉世人獨畏穿墉鼠鼠爪豈如虎爪彊鼠牙不似狼牙長虎在深山狼在野爾鼠何得居髙堂太陽當空稍退避斂爾身形藏暗昧黃昏末及暮雲橫卽肆姦同殊得志掉頭瞋目步如飛呼曹引類趨庭闈廚下先飱供祭肉架間復嚙及時衣翻盆覆缽貪饕甚東館西軒遊已盡粉墻畫壁任穿窬躡合登臺誰復禁有時忽到繡牀邊並頭蓮葉枝枝殘金鍼彩綫不知處雙鴛拆作孤飛鸞有時潛入書房裏萬軸牙簽盡銷毀瑤琴錦瑟無寸弦圖畫珍藏半淩替有時侵入篋笥中吳綾蜀錦紛於蓬湘浦雲箋皆失素粉囊脂盒餘殘紅太倉歲積千種粟畱待荒時備饘粥爾心那解識天心曉夜侵漁未知足嗟爾鄙鼠欲何爲虎狼猶有束縛時一朝王母生嗔怒大縱貍奴捕捉之健兒紛紛搗巢穴火焚水溺窮搜索丞相憂懷自此紓廷尉按問尢深責爾身己見餵饑貓爾子爾婦將焉逃臧獲怒爾常切齒磔爾皮骨燃膏脂人性何嘗殄天物爾獨於人大肆毒世間好惡本同情何處偸生攺營窟

○詞

蘭英碑詞

蘭英碑詞

【都禦史】西平李貢

蘭英蓋州人成化初調廣寧操備廁役歐總兵信九年春胡虜掠小黑山報至英隨歐追虜出境虜因風舉火我軍潰歐馬中箭死追益急英曰主將三軍司命卽歐公死如大眾何乃以所乘馬擁歐馳歸英遂遇害時歐以規罪故不敢爲英表揚之今三十三年矣予行憲至蓋州而哀之乃刻石於墓而系以詞曰有明之盛兮邊守爲嚴犬羊窮伺兮匪日匪年乘間竊掠兮飛揚胡塵得報追逐兮將卒鼓行胡虜得利兮縱火用兵主將馬踣兮貫矢於膺嗚呼危哉天地反復兮星辰易位山川崩沸兮雷霆爲潰何此心之耿耿兮指本初而不背審此身之當死兮明章大義嗟主將之司命兮國體系夫重輕羌纖微之摧辱兮怛何用夫微生我骨可斷兮溝壑是橫我血可塗兮原野是腥獨主將之不可死兮皇鑑予之衷情固銖稱而寸度兮夫何瞬眛而難明將卒之兩全兮信倉皇之所難矧鋒鏑之在前兮固不可從容而盤桓委馬以奉主兮冀縱轡而生還豈廝役之受恩兮欲圖報而難殫慨羊斟之禦主兮抽宿昔之恨端乃戀戀於杯羹兮竟致主於凋殘顧倉卒之所處兮在恩義爲兼盡人孰無死兮要能處死之爲正重國體於丘山兮匪私情之是狥孰謂廝役之瑣瑣兮有此忠誠之至性何堂堂之縉紳兮反臨危而徼幸自歸骨於玆山兮已三紀其有餘神飄飄而上徵兮飲沆瀣而康娛朝攬轡於扶桑兮夕弭節於少皡之墟俯永世一息兮侔眞烈以爲徒嗟恩典之未及兮在世道爲何如周崇死難兮有門關以及孤漢寵死事兮紛印綬之累累玆固觀風者之責兮對荒墳而忸怩聊樹碑以刻詞兮慰忠魂於杳微

○賦

具瞻亭賦

具瞻亭賦

劉琦

戊子之秋九月旁死魄莪峯公與客登醫閭之山休於盤石之上俯瞰滄海仰止丹崖覽東遼之形勝想重華之肇封升降峛崺四望垣埢顧謂客曰美哉山河卽此可以對景矣又奚必陟絕然之■﹝山截﹞巓哉乃卽其處作具瞻亭斥粉飾之施戒雕琢之工無積日之久土木之窮匪曰馳騁縱目實可省俗觀風故賦其事爰以美之瞻斥西山之巖巖兮磨云漢之蒼蒼堆煙嵐之疊翠兮溥盤錯於淳龐列諸峯之羅立兮如劍戟之森鋩崔嵬萬仞環抱六重勢同插架秀壓居庸中孑然之突出兮作西土之梵宮臥霏霏之煙霄兮若鶴飛之崆峒聆哀壑之呼號兮響幽澗之石淙北瞻沙漠南望蓬瀛孤竹西聯鴨綠東瀠俯三韓兮跨長城控九夷兮拱神京帶遼水兮激澄淸至夫封�白雲桮棬虹螺並泰嶽列嵯峩基托醫閭兮偉地理星分箕尾兮煥天文鄰仙人之洞兮踐�艸之香燻通聖水之地兮盼縐波之繡紋俯呂公之嵓兮襲�艸之芳芬瞰東丹之臺兮餘萬卷之典墳若其鳧鷖振鷺頡頏飛翀佳木異卉髙低蔥蘢聳飛閣倒喬松懸瀑布而長空西風急而暮山紫北雁盡而山葉紅良辰不再勝槪難逢攀巉巖之危石若騫空之飛鴻迥川澤於睇盼覺宇宙之無窮爾乃訪風於前川兮羨花柳之渺茫憶魯南之沂水兮乘舞雩之風涼鳳凰翔翺兮鴟鴞潛藏魑魅遠遁兮野雀駢食虎豹斂迹詟服犬羊善韓範之宣撫審憂樂之後先威聲宣於沙漠惠澤洽於窮邊將表儀於廊廟豈曰玆山之具瞻

薛子曰夫文也者所以徵事實昭謀猷陳風雅論世博物者或有稽焉非以其文而已遼之文其可以類附者旣附之矣而復錄此者備厥稽也是故仰聖謨綜羣言搜輯古今諸爲遼事而發者錄惟遼人文之盛靡可殫究諸不惟遼事而發者不錄故曰備厥稽也非以其文而已也

遼東志卷七

●遼東志卷八

雜誌

三遼長編

祥異

○三遼長編【著歷代割據分裂統一之迹因以見勒兵略遠得失之大槪也】

燕北有東胡山戎燕築長城自遼陽至襄平置上谷漁陽右北平遼西遼東諸郡以距胡當是時冠帶之國七而三國邊於匈奴秦滅六國始皇帝使蒙恬將三十萬之眾北擊胡收河南地以陰山爲塞築四十四縣城臨河徙謫戍以充之而通直道自九原至云陽沿邊塹山堙谷起臨洮至遼東萬餘里

漢初大啟九國分雁門迆東以燕代臨海爲遼陽置遼東二十九縣燕人衛滿嘗略屬眞番朝鮮置吏築障塞秦漢時屬遼東外徼孝惠髙後時遼東太守約滿爲外臣保塞外傳至其孫右渠所誘漢亡人滋多武帝元封二年天子募罪人擊朝鮮其秋遣樓船將軍楊僕從齊浮渤海兵五萬人左將軍荀彘出遼東討右渠右渠發兵距險左將軍卒多率遼東兵先縱敗散多還走坐法斬樓船將軍將齊兵七千人先至王險右渠城守窺知樓船軍少卽出城擊樓船敗散走將軍楊僕失其眾遁山中十餘日稍收散卒復聚左將軍擊朝鮮浿水西軍未能破自前天子遣兩將未有利乃使衛山因兵威往諭右渠右渠見使者頓首謝願降恐兩將詐殺臣今見信節請服降遣太子入謝獻馬五千匹及饋軍糧人眾萬餘持兵方渡浿水使者及左將軍疑其爲變謂太子已服降宜令人毋持兵太子亦疑使者左將軍詐殺之遂不渡浿水復引歸山還報天子天子誅山左將軍破浿水上軍乃前至城下圍其西北樓船亦往會居城南右渠遂堅守城數月未能下左將軍素恃中幸將燕代卒悍乘勝軍多驕樓船將齊卒入海固己多敗亡其先與右渠戰困辱亡卒卒皆恐將心慚其圍右渠常持和節左將軍急擊之朝鮮大臣乃陰間使人私約降樓船往來言未決左將軍數與樓船期戰樓船欲急就其約不會左將軍亦使人求間欲降下朝鮮朝鮮不肯心附樓船以故兩將不相能左將軍意樓船前有失軍罪今與朝鮮私善而又不降疑其有反計未敢發天子曰將率不能前及使衛山諭降右渠右渠遣太子山使不能顓決與左將軍計相誤卒沮約今兩將圍城又乖異以故久不決使濟南太守公孫遂往正之有便宜得以從事遂至左將軍曰朝鮮嘗下久矣不下者有狀言樓船數期不會具以素所意告遂曰今如此不取恐爲大害非獨樓船又且與朝鮮共滅吾軍遂亦以爲然而以節召樓船將軍入左將軍營計事卽令左將軍麾下執捕樓船將軍並其軍以報天子誅遂左將軍已並兩軍旣急擊朝鮮相路人韓陰尼溪相參將軍王唊相與謀曰始欲降樓船今執獨左將軍並將戰益急恐不能與戰王又不肯降陰唊路人皆亡降漢路人道死元封三年夏尼溪相參乃使人殺朝鮮王右渠來降王險城未下故右渠之大臣成已又反復攻吏左將軍使右渠子長降相路人之子最告諭其民誅成已以故遂定朝鮮爲樂浪眞番臨屯玄菟四郡

昭帝始元五年罷眞番郡元鳳五年發惡少年吏亡者屯遼東次年築遼東玄菟城

宣帝承昭之治垂及元成哀平蠻夷內附邊境寧謐迨至王莽遼西之地寢爲烏桓所據遼東境圉日蹙建武二十五年遼西烏桓內屬置校尉於上谷寧城開營府並領鮮卑

明帝以後二虜據有遼西畔服不常永平元年遼東太守祭彤使偏何討烏桓大破之斬其魁帥塞外震詟西自武威東盡玄菟皆來內附悉罷援兵屯兵至

順帝時或降或叛郡兵𨿽屢破之而寇盜不止

桓靈之世烏桓鮮卑滋盛浸越遼東初鮮卑檀石槐勇健有智略威服諸夷推爲大人立庭於彈汗山去髙柳北三百餘里東卻夫余西擊烏孫據匈奴故地東西萬四千餘里烏桓滋盛其大人居遼西稱王者丘力居有眾五千餘落居遼東稱王者蘇僕延有眾千餘落

獻帝初平元年以公孫度爲遼東太守東伐髙句驪西擊烏桓分遼東爲遼西中遼郡各置太守自立爲遼東侯平州牧立漢二祖廟承制郊祀天地籍田乘鸞輅設旄頭羽騎建安九年曹操表度爲武威將軍封永寧侯度曰我王遼東何永寧也藏印綬於武庫是歲卒子康襲行郡事康卒子淵幼弟恭立及淵長脇奪恭位上書言狀魏以淵爲遼東太守初淵數與吳通魏主叡使汝南太守田豫自海道幽州刺史王雄自陸道討淵不克遂奉表稱臣於吳吳主權遣太常張彌執金吾許晏等將兵萬人金寶珍貨九錫備物乘海授淵封爲王淵知吳遠難恃乃斬張彌等首送於魏魏拜淵大司馬封樂浪公淵又數對魏賓客出惡言魏主叡使毋丘儉爲幽州刺史率諸軍屯遼東南界璽書徵淵不至遂發兵逆儉於遼隧儉與戰不利引軍還淵因自立爲王攺元紹漢置百官誘鮮卑以擾北方

後主延熙元年魏主叡遣司馬懿率諸軍討之軍至遼東淵使其將畢衍等將步騎數萬屯遼隧圍塹二十餘里諸將欲擊之懿多張旗幟欲出其南衍等盡銳趣之懿潛濟遼水出其北直趣襄平衍等恐引兵夜走諸軍進至首山淵復使衍導逆戰懿擊破之遂圍襄平秋大霖雨月餘不止平地水數尺三軍恐欲移營懿不聽斬都督令史於是賊恃水樵牧自若雨霽懿乃合圍作土山地道楯櫓鉤衝晝夜攻之矢石如雨淵窘急糧盡使其相王建柳甫請解圍卻兵當君臣面縛懿命斬之淵復遣侍中衛演乞克日送任懿曰軍事大要有五能戰當戰不能戰當守不能守當走餘二事惟降與死耳汝不肯面縛此爲決就死也不須送任旣而城潰將數百騎突圍走懿擊斬之先是八月丙寅有大流星長數十丈從首山東北墜襄平東南淵父子被誅適於其所懿兵入城誅其公卿以下及兵民七千餘人築爲京觀遼東帶方樂浪玄菟四郡皆平初淵家有怪犬冠幘絳衣上屋炊有小兒蒸死甑中襄平北巿生肉長圓各數尺有頭目口喙無手足而動搖占曰有形不成有體無聲其國滅亡至克襄平言果驗始度以中平六年據遼東至淵三世凡五十年而亡初鮮卑莫賀跋始自塞外入居遼西棘城之北號慕容部至孫涉歸遷遼東之北世附中國從徵有功拜大單於涉歸卒弟剛立爲其下所殺迎涉歸之子廆立每歲寇略遼西後廆降以爲鮮卑都督

晉惠帝元康初擊素喜木丸都東夷歸廆者甚眾

湣帝之世平州刺史崔毖陰說宇文氏攻廆廆大敗宇文俘其眾獲玉璽三紐表獻之毖懼奔髙麗遂令子仁鎭遼東官府巿瑞安堵如故以廆爲車騎將軍平州牧遼東公詔聽廆承制除官廆備置僚屬立子皝爲世子徙子翰鎭遼東仁鎭平郭廆卒皝嗣位忌翰及仁於是翰奔段氏仁據平郭皝遣兵討之大敗仁盡有遼東之地

成帝咸康三年皝討其弟仁擒殺之復有遼東以恪爲度遼將軍鎭平郭屢破髙麗皝自柳城遷都龍城自將精兵伐髙麗大敗其眾乘勝入丸都毀其城而還又襲虜扶余王玄以歸皝卒子雋立遂稱帝使慕容垂爲平州刺史鎭遼東雋卒其子暐立晉末入於苻秦未幾復爲慕容

帝奕太和四年慕容垂功名日盛太傅評與太后可足渾氏並惡忌之謀欲誅垂垂與其子令寶等奔

秦秦王堅陰有圖慕容氏之志憚垂不發及聞垂至大喜以爲冠軍將軍遣王猛督諸軍伐之慕容評逆戰大敗堅遂入鄴執暐以歸遼東之地悉入於秦

孝武太元八年垂因苻堅淝水之敗乘釁背堅與其子農寶等舉兵興復盡有故地仍燕舊號其建節將軍徐巖叛據令支髙麗因襲取遼東二郡慕容農討斬徐巖進攻髙麗復取之以農爲幽州牧守龍城以鎭之十一年垂稱帝卒歷寶盛熙三世篡弒相仍國內紛亂髙麗遂據有其地盛𨿽嘗攻拔新城南蘇拓境七百餘里終熙之世遼東莫能克

魏永和九年拓拔珪旣破慕容弘徙遼東樂浪玄菟帶方郡民萬人於幽州慕容崇亦以遼西降魏魏以崇爲遼西王弘遂稱藩於魏髙麗亦遣使入貢自此遼東悉歸於魏後魏復攻於白狼城弘遂焚宮殿奔髙麗髙麗王璉殺弘並其子孫十餘人是後髙麗始大

隋文帝開皇十七年髙麗王湯聞陳亡大懼治兵積谷爲拒守計帝賜璽書責之會湯病卒子元嗣始拜遼東王十八年元帥靺鞨萬餘入寇遼西帝使漢王諒王世積將水陸三十萬伐之九月諒軍出臨渝關值水潦饋運不繼軍中饑疲總管周羅侯自東萊泛海趣平壤城遭風船多漂沒九月師還元亦遣使謝罪於是罷兵

煬帝大業六年徵元不至七年自將伐之造船五百艘戎車五萬乘八年正月分左十二軍出鏤方樂浪等道右十二軍出黏蟬襄平等道驅蹕引途總集平壤凡一百一十三萬人饋運者倍之軍進遼水髙麗阻水拒守帝命造浮橋而進與髙麗大戰髙麗兵敗諸軍乘勝圍遼東城車駕遂度遼髙麗嬰城固守帝幸遼東城南畱止城西髙麗諸城堅守不下將軍來護兒帥江淮水軍舳艫數百里浮海先進入浿水遇髙麗兵大破之直造城下髙麗伏兵郭內出軍僞敗護兒逐之入城縱兵浮掠伏發大敗而還將軍宇文述等九人分出諸道會於鴨綠水西宇文述追髙麗將乙支文徳濟薩水因山爲營述見士卒疲敝又平壤險固難以卒拔遂還至薩水軍半渡髙麗從後擊之辛世雄戰死諸軍皆潰奔還一日夜至鴨綠水來護兒引軍還衛文升軍獨全初九軍渡遼凡三十萬五千人還至遼東餘二千七百人貲械蕩盡渡於遼水西拔髙麗武厲邏置遼東郡及通定鎭而已九月帝還東都九年三月復自將伐髙麗四月渡遼水遣宇文述與楊義臣趣平壤王仁恭出扶余道進至新城髙麗數萬拒戰仁恭擊破之髙麗嬰城固守帝命諸將攻遼東飛樓橦云梯地道四面俱進晝夜不息髙麗應變拒守二十餘日不拔主客死者甚眾城久不下會楊玄感反書至引軍還

唐髙祖以隋末戰多歿於髙麗賜建武書使悉送還前後萬數並索髙麗人在中國者遣歸其國武徳七年二月封建武爲遼東王

太宗貞觀十六年髙麗東部大人蓋蘇文弒建武立王弟子藏爲王十七年遣使持節冊藏爲遼東郡王新羅遣使言百濟與髙麗連兵謀絕新羅入貢之路以張亮爲平壤大總管率兵四萬艦五百自萊州泛海趨平壤以李世績爲遼東大總管率步騎六萬及蘭河降胡趣遼東十九年營州都督張儉將胡兵爲前鋒進渡遼水趣建安城破髙麗兵斬首數千級世績拔蓋牟城爲蓋州五月張亮帥舟師渡海襲卑沙城其城四面懸絕惟西門可上副總管王大度先登拔之績進至遼東城下髙麗步騎四萬救之遼東副總管江夏王道宗四千騎逆擊世績引兵助之髙麗大敗車駕至遼澤泥淖二百里布土作橋旣渡撤之上至遼東城下時世績攻城已十二日上引精兵會之圍其城數百里縱火登城克之以其城爲遼州進軍白巖城破降之攺爲巖州上至安巿城攻之髙麗耨薩﹝髙麗官名﹞此唐都督延壽惠眞﹝並姓髙皆爲耨薩﹞帥兵十五萬救安巿上命世績將步騎五千陣於西嶺無忌將精兵萬餘自山谷出狹谷以衝其後上自將部騎四千所向無前髙麗兵大潰延壽惠眞請降黃城銀城皆自拔遁去數百里更名所幸山曰駐驛山七月張亮軍過建安城破髙麗城上攻安巿城不下道宗督眾築土山以逼其城城中亦增城以拒之交戰日六七合衝車炮石壞其樓堞城中隨立木柵以塞其缺晝夜不息凡六旬用功二百五十萬山頹壓城崩髙麗自缺城出戰遂奪土山塹而守之攻二日不克上以遼左早寒士馬難久畱食將盡敕班師凡徵髙麗拔十城徙遼蓋巖三州戶口入中國者七萬人帝還京師二十年復伐髙麗遣牛進達李世績水陸並進進拔石城世績破髙麗兵焚羅郭而還

髙宗克髙麗百濟悉以其地置州縣分建都督府仍立都護府統之永徽六年二月髙麗與百濟靺鞨連兵侵新羅取三城新羅王遣使求援上遣程名振蘇定方發兵十萬伐之定方引軍自成山濟海趣其都大破之百濟王義慈降百濟故有五部分統三十七郡二百城七十六萬戶顯慶五年詔以其地置熊津等五都督府卽將劉仁願鎭百濟府城龍朔元年四月遣兵部尙書任雅相等及諸胡兵凡三千軍水陸並進蘇定方破髙麗於浿江圍平壤城蓋蘇文遣子男生以精兵數萬守鴨綠江契苾何力至遼水大合乘兵進攻髙麗大潰斬首三萬餘級眾悉降二年定方圍平壤久不下引軍還初熊津都督王文度率百濟故將福信聚眾據周畱城迎故王子丰立又引兵圍仁願詔以仁軌爲帶方州刺史將文度之眾發新兵以救仁願仁軌轉圜而前所向皆下新羅糧盡引還福信招集徒眾其勢益張仁軌與仁願合軍休息士卒乘百濟無備率眾破之拔其數城福信專權與百濟王丰浸相猜忌丰殺福信遣使至髙麗倭國乞師拒唐兵三年九月熊津總管孫仁師攻百濟拔之初劉仁願仁軌旣克眞峴城詔仁師將兵浮海助之軍勢大振諸將以加抹城水陸之衝於是水陸並進遇倭兵於白江口四戰皆捷百濟王丰奔髙麗子忠勝等率眾降百濟盡平惟任存城不下百濟人黑齒常之沙此相如各率眾降仁軌使各將領眾給糧仗分兵隨之拔任存城詔仁願還京畱仁軌瘞骸骨籍戶口理財賦署官長通橋道補堤塘課耕桑賑貧老立唐社稷頒正朔百濟大悅然後修屯田儲糧餉訓士卒以圖髙麗麟徳元年十月遣仁願將兵渡海以代戍熊津舊鎭之兵敕仁軌還仁軌上表陳便宜自請畱鎭從之以夫余隆爲熊津都尉使招集其餘眾幹封元年遣金吾衛將軍龐同善將兵伐髙麗大破髙麗兵以李世績爲遼東大總管伐髙麗拔新城遂引兵進擊一十六城皆下龐同善髙侃尙在新城泉男建遣兵襲其營薛仁貴擊破之男建移兵據鴨綠唐兵不得渡郝處俊在髙麗城下未幾成列髙麗奄至處俊潛簡精銳擊敗之總章元年九月薛仁貴破髙麗於金山乘勝進與髙麗戰大破之殺獲萬餘人遂拔夫余城夫余州中四十餘城皆望風請服績等進攻大行城拔之諸軍皆會進至鴨綠柵破之圍平壤月餘髙麗王藏泉男產詣績降男建猶閉門拒守績縱兵登城禽男建髙麗悉平十二月分髙麗五部百七十六城六十九萬餘戶爲九都督府四十二州百縣置安東都護府於平壤以統之擢其酋帥有功者爲都督刺史縣令與華人參理以薛仁貴檢校安東都護總管兵二萬人以鎭撫之二年四月敕徙髙麗三萬八千二百戶於江淮之南及山南京西諸州空曠之地畱貧弱者守安東上元元年正月以劉仁軌爲雞林道大總管討新羅王法敏旣納髙麗畔眾又據百濟故地詔削官爵立其弟仁聞在京者爲王使歸國二年仁軌大破新羅之眾於七重城引兵還詔以總管李行謹行屯新羅之買蕭城以經略之復法敏官爵仁聞攺封臨海郡公儀鳳二年二月以髙藏爲朝鮮王謹歸遼東安輯髙麗先在諸州者遣與俱歸夫余隆爲帶方王亦遣歸安集百濟餘眾仍移安東都護府於新城以統之藏至遼東謀畔召還徙卭州而死髙麗舊城沒於新羅餘散入靺鞨隆亦不敢還故地髙氏扶余氏遂亡開元初封爲渤海國天寶以後區夏凋獘邊夷不庭靺鞨遂專玆土初髙麗旣亡其別種大祚榮徙居營州阻險自固武后使將軍李楷固討之大破祚榮遂東據東牟山髙麗靺鞨之人稍歸之地方二千里戶十餘萬勝兵數萬附於突厥

中宗時遣子入侍至是封爲渤海郡王開元十四年黑水靺鞨遣使入見以其國爲州置長吏大祚榮之子武藝聞之疑黑水與唐通謀收己遣弟門藝將兵擊之門藝不從棄眾奔唐後武藝遣將寇登州殺刺史上遣門藝發幽州兵討之無功而還武藝死子欽茂立天寶末欽茂徙上京當舊國三百里

代宗寶應初詔以渤海爲國也有五京六十二州

五季契丹愈大於是並渤海盡有遼東攺東平郡

梁貞明二年契丹王阿保機自稱皇帝國人謂之天皇王以妻述律氏爲後置百官攺元神冊由是威服諸國五年阿保機入遼東城攺遼陽爲東平郡以漢民渤海戶實之

唐莊宗同光四年攻渤海拔扶余城更名曰東丹國以長子突欲鎭之阿保機死於夫余城述律後愛中子徳光捨突欲而立之突欲遂越海奔唐於南京立中臺省尋號大遼攺南京爲東京

明宗天成三年徳光以遼陽爲南京命耶律羽之遷東丹民以實之長興二年立中臺省於遼陽

晉天福二年契丹攺號大

遼官制皆仿中國參以華人三年以遼陽爲東京初契丹以臨潢爲上京幽州爲南京遼陽爲東京契丹之制有宮衛謂之斡魯朵出有行營謂之捺撥分鎭邊圉謂之部族有事則攻戰閒暇則田獵十二年耶律徳光死於殺胡林國人剖其腹實鹽數斗載之北晉人謂之帝羓突欲之子永康王兀欲立述律後於木葉山立阿保機墓先是渤海王爲契丹所虜時髙麗在契丹東其王建擊破新羅百濟東夷諸國皆附屬之其國眾頗彊盛通使於晉欲圖契丹建死子武立契丹主爲述幹所弒諸部奉述律討殺之而立述律

宋眞宗景徳四年契丹城遼西爲中京大定府卽秦遼西郡漢之新安縣漢末步奚君之地幅員千里多大山深谷險阻足以固契丹主嘗過七金山望有雲气之異因議都焉遼始衰亂而金勢復張

仁宗天聖間東京舍利闌詳隱【隱﹕穩】大延琳因民之怨爲變畱守蕭孝先及其妻南陽公主殺韓紹勛等僭號興遼攺元天慶據遼陽以叛副畱守王道平踰城走謁契丹主於黑嶺告變契丹徵諸道兵命南京畱守蕭孝穆爲都統以討之孝穆拔東京執大延琳以歸

徽宗之世阿骨打舉兵叛遼東攻陷混同江之東寧江州遼遣將討之而敗遼又起中京上京長春遼西四路兵並進獨流河一路兵深入大敗三路皆退女直悉虜遼東界熟女直鐵騎益眾天祚親徵又大敗於混同江奔還金主阿骨打於是更名旻國號大

金時契丹東京畱守蕭保先嚴酷渤海苦之被盜刺殺戶部使大公鼎聞亂卽攝畱守事與副畱守髙淸明集奚漢兵千人討賊盡斬其眾裨將渤海髙永昌時以兵三千屯甔口見遼政日衰金兵方彊誘渤海並戍卒入遼陽據之旬日之間遠近響應有兵八千人遼主遣人招之不從貴徳州耶律余覩以廣州爲渤海附於永昌遼遣韓家奴張琳討之永昌使撻也不初合求援於金金主使胡沙補責永昌以僭號擅據東京且曰歸款當授王爵永昌不從金主乃遣斡魯古帥諸軍敗之遂取瀋州而進兵永昌遂殺胡沙補等率眾拒金遇於瀋水金師旣濟永昌之軍不戰而卻遂至遼陽城下明日永昌盡率其眾與金戰大敗遂以五千騎奔長松遼陽人恩勝怒山哥執永昌妻子以城降撻也不初合亦執永昌以獻金主殺之於是遼之東京州縣及南路系遼女直皆降於金遂置猛安謀克以斡魯古爲路都統斡論知東京事金制猛安謀克猶華言千百戶也後遼主自陰涼河募幹顯宜錦四州民爲兵有幹軍顯軍前宜後宜前錦後錦之別俱號怨軍又曰常勝軍以報怨女直又以干顯大營巖州營凡三萬八千餘人以渤海鐵州人郭藥師等爲帥以領之屯衛州蒺藜山以晉王淳會四路兵馬防秋淳致書斡魯古欲議和於金主金主不從金斡論等乘夜至顯州襲破郭藥師斡魯古遂與晉王淳戰於蒺藜山淳敗走斡魯古追至阿里眞陂遂拔顯州於是幹懿豪徽成川惠七州皆降於金遼主走山西平州軍亂興軍節度使張谷撫安之籍平州壯丁五百人馬千匹畱守州遂領州事會興中歸徳府及宜錦幹顯成川豪懿來濕遷潤等州降於金穀以平州歸宋敗金將闍母於兔耳山金使斡離不代闍母會宋犒谷將士谷出迎斡離不偵知之乘其無備襲破平州谷遂歸宋是年遼主天祚自陰夾山奔西夏未至金人擒之削封海濱王送長白山築城居之踰年卒遼國遂亡金初契丹鑄鐵鳳以鎭遼州號鐵鳳城取其不朽之義阿骨打稱帝謂鐵𨿽剛固終於廢壞惟金經久不變剛固勝鐵又女直本完顏氏始居按出虎水於是國號大金以取勝遼之義又云其地產金按出虎字義猶華言謂金也會寧在海右金之舊土稱爲內地按出虎水發源於此故以金名國至是升爲上京會寧府攺遼上京爲北京東京遼陽西京大同南京大興中京大定府悉仍遼舊

元太祖七年克金東京十年降興中又取中州木華黎克廣寧府十三年契丹六哥據髙麗江東城遣哈眞札剌率師平之髙麗撒遂降至

太宗世髙麗殺使者命將兵致討取四十餘城遣其弟懷安請降置京府縣七十二設官守之未幾復叛殺所置官吏徙居江華島初遼陽旣平設遼陽廣寧開原東寧東京大寧六路建遼陽等處行中書省於懿州總統諸路大寧路統縣六州十一遼陽路統縣三州五廣寧路統縣四東京路統縣二以上四路系山北遼東道肅政廉訪司按屬開原路統府一屬縣七東寧路統府州三十以上二路遼東道宣慰司所屬至

成宗大徳間別置安撫瀋州州總管府三仍置鎭東行中書省以統羈縻髙麗瀋州槪管有新羅國軍民安撫司合蘭府水達田地安撫槪管新城遼城哥勿建安南蘇木底蓋牟大牟大那滄巖磨朱積利梨山建津安巿十四州時髙麗降散諸軍鎭皆無城池各以其酋長主之

世祖時以嗣國王條輦鎭遼陽等處行中書省以統遼霫人多不便帝亦以遼霫諸王國婿分地所在命廉希憲代條輦行省事希憲正名分扶貧弱諸王國婿莫不敬憚至元末諸王乃顏叛黨失都兒犯咸平宣慰搭出從王子愛牙合兵出瀋州討平之

文宗時諸王也先帖木兒等及平章禿滿疊兒應之自遼東舉兵入殺掠民吏進抵京師燕帖木兒引兵擊敗之禿滿疊兒逃還遼東髙麗撒自徙居江華島叛服不常命將討之至中統初撒死其子倎先以入覲畱京師久不遣世祖用廉希憲之謀立倎爲王以兵衛送內國赦其境內歸所得民及其逃戶元季兵寇殘破居民散亡遼陽州郡鞠爲榛莽生靈之所生存者如在焚溺至正十一年妖賊淮安陳佑自登州渡海陷金州樞密同僉老婼以兵擊走之復渡海還山東十九年賊將關先生破頭潘董太歲沙劉兒引兵自開平全寧陷大寧懿州路並海蓋復金四州及遼陽路所過殺掠逃竄殆盡二十年陷上京會寧府二十三年髙麗人謀殺關先生破頭潘遁還渾離鎭先是髙家奴團結鄕民結寨於老鴉山至是以其眾襲破頭潘擒送京師以髙家奴爲遼陽行中書省平章事尋徵入朝授翰林承旨以洪保保代之

國朝太祖龍飛剪除羣雄掃淸六合大兵方下幽冀元丞相也速以餘兵遁棲大寧遼陽行省丞相也先不花駐兵開原洪保保據遼陽王哈剌不花團結民兵於復州劉益亦以兵屯得利嬴城髙家奴聚平頂山各置部眾多至萬餘人少不下數千互相雄長無所統屬於是也先不花與髙家奴納哈出劉益等合兵趨遼陽洪保保拒而不納諸軍攻破之虜掠男女畜產城爲一空也先不花等遂軌洪保保以歸旣而釋之洪武三年春髙麗王顓由海道遣使稱藩修貢秋朝廷命斷事黃儔賚詔宣諭遼陽等處官民是年冬元平章劉益等奉表來歸洪武辛亥大都督府斷事吳立承詔賚幣至遼東賞賚新附官民以劉益爲遼東衛指揮同知初洪保保旣得釋復收所部兵駐得利嬴城至是以爵賞不逮怨益賣己遂謀殺益而奔開原益軍驚亂其部下前元侍郎房暠右丞張良佐誅討洪保保不獲悉捕其黨馬彥輝等斬之眾遂定時吳立在金州於是暠與良佐率眾迎立總攝衛事事聞以吳立房暠張良佐爲指揮旣而命馬云葉旺爲龍虎將軍定遼都衛指揮使領兵由登萊海道而進款附書者相繼檄招髙家奴不從進軍平頂山攻破髙家奴於老鴉山寨走之未幾來降壬子復設遼陽府州縣以千戶徐便統署府事安集人民柔來綏附眾咸得所已而罷州縣籍所集民爲兵也速也先不花眾各潰散時納哈出竄伏金山窺伺邊釁嘗寇蓋州城都指揮葉旺設伏於靑石山大敗其眾納哈出夜遁僅以身免丁卯大軍徵之直抵金山破其巢窟納哈出勢殫力屈而降遂並其部落送京師邊境悉寧先是設都司於遼東城歷建諸衙門治所初大軍俸糧之資仰給朝廷衣賞則令山東州縣歲運布鈔綿花量給由直隸太倉海運至牛家莊儲支動計數千艘供費浩繁冒涉險阻始制屯田法率以十三分屯田七分戍邏旣而損戍邏益屯田至永樂間減戍卒而增屯夫數至十有其八力穡者眾歲有羨餘數千里內阡陌相連屯堡相望由是罷海運所在建立學校以訓子弟設安樂自在二州以撫夷人設行太僕寺苑馬寺監苑以理馬政開馬巿以羈縻遠人置奴兒幹都司達達等夷衛所官旗酋長俾統其屬與夫郵驛遞運庫務倉場烽堠坊井道路營捨之制無不詳悉乃命監察禦史歲相巡歷復遣禦史守旅順口城察姦僞命總兵官節制諸路兵馬復設備禦等官防守各城其諸司因裁革之

○祥異

漢

建元六年春遼東髙廟災【董仲舒曰髙廟不當居遼東於禮亦不當立�見災也故宜】

元封中星孛河戍【占曰北成爲胡門其後漢兵擊拔朝鮮以爲樂浪玄菟郡朝鮮在北方胡之城也】

元鳳五年四月燭星見奎婁間【占曰有土功胡人死邊城光和六年正月築遼東玄菟城】

景初間八月丙寅夜大流星【長數十丈從首山北墮襄平城東南壬午公孫淵眾潰其子修斬於流星所墮處○公孫淵據遼東時家有怪犬冠幘絳衣上屋炊有小兒蒸死甑中襄平北巿生肉長圓各數尺有眼目口喙無手足而動搖占曰有形不成有體無聲後淵父子果被司馬懿誅遂滅其國】

唐

貞觀十八年五月太白辰星合於東井【占曰爲兵謀十九年六月丙辰太宗徵髙麗次安巿城太白辰星合於東井史記曰太白爲主辰星爲客爲蠻夷出相從而兵在野爲戰】

天寶九年八月五星聚於尾箕熒惑先至而又先去【尾箕燕分也占曰有徳則慶無徳則殃】

金

天會三年錦州野蠶成繭

九月廣寧府進嘉禾

天徳六年六月壬戌大風【壞承天門鴟尾是歲世宗居貞懿皇后憂在遼陽方寢有紅光照其室及黃龍見於室上夜又有大星流入其邸八月復有雲气自西來黃龍見其中人皆見之是時臨潢府聞空中有車馬聲仰視見風雲杳靄神鬼兵甲蔽天自北而南仍有語促行者未幾海陵下詔南侵】

元

至治三年十二月遼陽瑞州大水【壞民田五千五百頃廬舍八百九十所溺死百五十人】

國朝

天順元年春開原蓮花生【城南門外池中忽生莖七日開黃花一朵如盤大鮮妍可愛】

三月五日戊寅無雲而晦西南風聲如雷【屋瓦皆飛揚沙拔木行者僕地西關火起延燒居民房室及東北王廟松楡數百殆盡視廟貌依然人咸異之】

弘治三年春三月開原火化爲鴉【火墜城中俄化鴉百餘沿城旋遶次日災人畜死者甚眾】

十七年夏開原五色云見

正徳元年春三月開原大風【屋瓦皆飛晝晦如夜】

秋七月遼陽大水【平地深丈餘】

嘉靖二年夏四月大風【連日不止折損禾苗大半】

己卯至壬午大雨【河水泛漲衝沒田禾金州等衛男女漂溺者共一百四十名口牛馬等畜四百五十有餘傾倒民捨城垣公館數多是歲免田租之半】

四年春正月一日黃霧四塞

夏五月遼陽地震者三

秋七月錦西雨雹【有物如龍拽去二小莊房舍廟宇三百餘間器械林木無算】

冬遼陽金復州大雪【深丈餘人畜凍死】

六年春開原空中有火大如車輪

三月壬午客星入月

四月辛酉天鼓鳴

丙寅雨五龍見於北

辛未夜天鼓鳴星如晝

八年春二月長勇堡災【男女死者七百餘生畜無算】

六月河西蝗飛蔽天害禾稼

七月蝻生【平地深數尺】

九年夏五月河西大雨雹【傷人畜甚眾禾盡損】

秋七月大水【平地深三尺】

十二年河西大旱蝗飛蔽天

十四年大雨連月【自四月至六月不止河水泛漲平地深丈餘禾盡沒是歲大饑】

十五年秋七月大風雨雹【折損禾大半】

十六年夏大水【開原寧遠等處壞廬舍人畜溺死禾稼渰沒是歲饑】

薛子曰按春秋祥瑞不書日食大水隕石鷁飛雨雹冰雪螽螟之類則書史氏並紀祥異志仿史而爲之者也傳曰和气致祥乖气致異言人之感乎天也又曰祥多者其國昌異眾者其國亡言天之先乎人也夫天人之際微矣災異之說漢人惑矣然以漢事考之歲比告災無損孝文之恭儉上祥瑞者相繼無補孝武之虛耗善乎公孫僑曰天道遠人道邇君子亦求諸邇而已遼志遠遡漢前紀異爲多不暇究已比歲災傷而今年水患尢甚天子嘉惠邊氓數議寬卹而盭政者莫之省愆怨咨邪气姦乎其間欲其稱徳意綏困窮難矣

遼東志卷八

●遼東志卷九

外志

外郡

外夷衛所

外夷貢獻

○外郡

遼西以在遼水之西故曰遼西上谷漁陽大寧廣寧古遼西地

朝鮮昔武王封殷太師箕子於其地箕子教以禮義田蠶又制八條之教其人終不相盜無門戶之閉婦人貞信飲食以籩豆其後四十餘代至戰國時朝鮮亦僭稱王燕時嘗略屬焉秦滅燕屬遼東外徼漢興爲其遠難守復修遼東故塞至浿水爲界武帝元封中定朝鮮爲眞蕃臨屯樂浪玄菟四郡漢以後累代皆受中國封爵都平壤城迨至我朝入貢尢謹恪爲諸國最

九夷畎夷方夷黃夷白夷赤夷玄夷風夷陽夷千夷率皆土著喜飲酒歌舞或冠弁衣錦器用俎豆所謂中國失理求之四夷者也今不可考此正孔子之所欲居者

馬韓韓種有三馬韓最大在西有五十四國其北與樂浪南與倭接俗知田蠶作綿布出大栗如梨有長尾雞其尾長五尺邑落雜居無城郭作土室形如冢開戶向上不知跪拜無長幼男女之別不知乘牛馬不重金銀錦罽而貴瓔珠以綴衣或飾發垂耳科頭露紒布袍艸履性勇悍善用弓楯矛櫓𨿽有鬭爭攻戰而貴相屈服俗信鬼神嘗以五月羣聚歌舞以祭神至十月農事畢亦如之諸國邑各立一人主祭天神號爲天君又置別邑名曰蘇塗其義似西域浮屠也晉太康中頻遣使入貢方物大熙元年詣東夷校尉何龕上獻咸寧三年復來明年又請內附

辰韓在馬韓之東十有二國其北與濊貊接秦之亡人避役入韓韓割東界以居之立城柵言語類秦人或謂之爲秦韓其王常用馬韓人作之世世相襲辰韓不得自立明其流移之人故也地宜五穀饒蠶桑善作縑布服牛乘馬其風俗頗類馬韓兵器亦與之同初生子便以石押其頭使匾故辰韓人多匾故男女近倭亦文身喜武善彈瑟形似築武帝太康中三來朝貢

弁韓與辰韓雜居亦有城郭衣服居處與辰韓同言語風俗相似祠祭鬼神有異施竈皆在戶西其人形皆長大美發衣服潔淸而刑法嚴峻其國近倭故頗有文身者

挹婁周時皆貢楛矢石砮後號秦漢之盛不能致也國在不咸山北在夫余東北千里濱大海南與沃沮接北不知其所極地多山有五穀牛馬麻布出赤玉好貂無君長其邑落各有大人主之土气極寒爲穴居以深爲貴大家接至九梯冬以豕膏塗身以禦寒夏則裸以尺布蔽前後其人臭穢圜廁而居坐則箕踞以足挾肉啖之得凍肉坐其上令溫無鹽燒木作灰灌之取汁而食俗皆編髮將嫁娶男以毛羽插女頭然後致聘婦貞而女淫貴壯而賤老死者卽日野葬作小槨殺豬積其上爲死者之糧性凶悍父母死不哭泣哭者謂之不壯相盜竊無多少皆殺之𨿽野處而不相犯晉初詣江左貢其石砮詢其故答曰每候牛馬向西南臥者三年矣知有大國所在故來焉

勿吉在髙麗北一曰靺鞨邑落各有長不相總一其人勤悍常輕豆莫婁等國諸國亦患之去洛陽五千里

肅愼氏東夷彊國有熊羆豹狼不害人地卑濕築土如堤鑿穴以居開口向上以梯出入其國無牛羊有馬豬車則步推土多粟麥穄菜有葵鹽生於木上嚼米爲酒飲之亦醉婚嫁婦人服布裙男子衣豬皮裘頭插虎豹尾俗以溺洗手面魏延興中遣乙力支朝獻馬五百匹後累代入貢

倭在東南大海中自漢始通中國循海行歷朝鮮乍南乍東渡三海歷七國然後至其國去樂浪帶方郡並一萬二千里在會稽東與儋耳相近去遼東甚遠去閩浙甚邇初通中國實自遼東而來至六朝及宋則多從南道浮海入貢土宜禾稻麻蠶桑出白珠靑玉山有丹土冬夏生菜無牛馬虎豹兵有矛楯弓矢男黥面文身以文左右大小爲尊卑差女被髮屈紒衣如被貫頭而著以丹朱扮身有城柵屋室男女無別飲食以手而用籩豆俗皆徒跣以蹲踞爲敬性嗜酒多壽百歲者甚眾國多女大人皆有四五妻女不淫不妬少盜訟犯法者沒妻子重者滅其族宋元嘉中加使持節都督倭新羅任那加羅秦韓慕韓六國諸軍事安東將軍如故唐貞觀初遣使入朝永微初貢琥珀瑪瑙國朝永樂中金州衛倭寇竊發總兵劉江伏兵望海堝燒絕其眾卽此自是倭寇遂絕不爲患

濊亦朝鮮之地南與辰韓北與髙句麗沃沮接東窮大海西至樂浪漢元朔中畔朝鮮率眾詣遼東內屬帝以其地爲蒼海郡其人性謹願少嗜欲衣皆著曲領男子系銀花爲飾俗重山川各有部分同姓不婚病死卽棄舊宅更新居種麻養蠶曉星候先知歲丰約常十月祭天名曰舞天又祭虎以爲神樂浪檀弓出其地魏正始中舉邑降詣樂浪帶方二郡朝謁有軍徵賦調如中華焉

女眞世居混同江長白山鴨綠水源南鄰髙麗北接室韋西界渤海東北鄰五國其族分六部有黑水部卽今女眞其水掬之色徵黑目爲混同江俗勇悍善射能爲鹿鳴以呼羣鹿而射之食生肉飲糜酒醉或殺人不能辧其父母以樺皮爲屋地多良馬常至中國貿易有海東靑能擒天鵝阿保機慮爲患遷女眞豪右數千家於遼陽南謂之合蘇館女眞種類不一開原迆南爲熟女眞抹江之北寧江之東爲生女眞又有黃頭女眞

契丹本東胡種其先爲匈奴所破保鮮卑山魏太武時歲貢名馬羣狄皆交巿於和龍密雲間唐貞觀初契丹率其部內屬賜姓李天寶中賜丹書鐵券以宗女妻之後有大賀氏分爲八部其部阿保機唐莊宗時自號天皇王以所居地名爲姓曰世裏譯者謂之耶律居上京起西樓又於東千里起東樓北三百里起北樓南木葉山起南樓往來射獵四樓之間以幽州爲燕京國號大遼

室韋有五部後魏末通焉在靺鞨北路出柳城界其南爲契丹在北號室韋南室韋在契丹北三千里土地卑濕山多艸木饒禽獸多蚊蚋人皆巢居以避其患乘牛車渡水束薪爲栰或以皮爲舟馬則織艸爲韉結繩爲轡屈木爲室以籧篨覆上移則載行以豬皮爲席气候多寒田收甚薄無羊少馬多豬牛婚嫁婿盜婦去然後送牛馬爲聘婦人不再嫁以爲死妻難共居部落共爲大棚人死置屍其上居喪三年國無鐵取給於髙麗自南室韋北行十一日至北室韋分爲九部落

地豆於在室韋西千餘里多牛羊出名馬無五穀惟食肉酪魏延興三年遣使朝貢至太和中貢使不絕

庫莫奚鮮卑別種爲慕容皝所破竄松漠間俗甚不潔善射獵好寇抄魏道武親討至弱水南大破之開遼海置戍和龍諸夷震懼後稍彊分五部唐開元中奚首入朝封公主以妻之八年弟魯蘇立奚眾附突厥魯蘇不能制奔楡關趙含章討平之明年酋李詩部落來降以其地爲歸義州授其酋都督元和中入朝拜歸誠郡王賜姓李氏陰結回鶻室韋犯西域振武太和中復寇邊盧龍李載義破之地多黑羊馬善走登山逐獸下上如飛契丹阿保機彊盛奚人苦其苛虐奚王以別部西徙嬀州依北山射獵采麝香人參分爲東西奚東奚在琵琶川

徒河段日陸眷出遼西被賣漁陽烏桓庫辱爲奴諸大人集會皆持唾壺惟庫辱唾日陸眷口中遂含出咽之西向拜天曰願使主君智祿盡入我腹中後漁陽饑庫辱使日陸眷將眾詣遼西逐食遂招亡叛以至彊盛日陸眷死侄務勿塵有遼西地晉封爲遼西公假大單於印綬

慕容氏東胡之後別部鮮卑魏初有莫護跋率諸部居遼西後從司馬宣王討公孫淵有功拜率義王建國棘城北至孫涉歸魏封爲鮮卑單於遷居遼東後嗣至皝雄毅多權略自稱燕王

定安本馬韓種爲契丹所破其帥糾餘眾保西鄙自稱定安國宋太平興國中會女眞遣使朝貢路由本國乃托其使附表上云臣本髙麗舊壤渤海遺黎保據方隅涉歷星紀仰覆露鴻鈞之徳被漸漬無外之澤頃歲契丹彊暴攻破城寨臣祖考守節不降與眾避地以迄於今𨿽夷辭順故錄

驅度寐在室韋北居土窟中人甚輕捷一跳三丈能立浮臥浮與陸走不異

鮮卑東胡之支也依鮮卑山因號焉其言語習俗與烏桓同惟婚姻先髠頭以季春月大會饒樂水上然後配合獸有野馬原羊角端牛以角爲弓謂之角端弓有豽鼲子皮毛柔軟天下以爲名裘漢初爲冒頓所破遠竄遼東塞外與烏桓接未通中國至後漢建武中鮮卑與匈奴入遼東遼東太守祭彤擊破之後鮮卑有擅石槐者部落畏服遂推爲大人乃立庭於彈汗山歠仇水上去髙柳三百餘里兵馬甚盛數爲漢患石槐死其後衰微爲軻比能所滅

軻比能本小種鮮卑以勇健斷法不貪財物眾推爲大人部落近塞靑龍元年魏幽州刺史王雄遣勇士韓龍刺殺比能更立其弟素利彌加厥機皆爲大人在遼西右北平漁陽塞外其後諸子爭立眾離散諸部大人慕容托跋更盛焉

烏桓本東胡也漢初匈奴滅其國余類保烏桓山因以爲號其有勇健能決訟者推爲大人無代業相繼邑落各有小帥數百可自爲一部其性怒則殺父兄而不害其母以母有族類父兄無相讎報故也漢元封中遣霍去病擊破匈奴左地因徙烏桓上谷漁陽右北平遼東五郡塞外爲漢伺察匈奴動靜至靈帝初烏桓漸盛上谷有難樓者眾九千餘落遼西有丘力居者眾五千餘落皆自稱王遼東蘇僕延眾千餘落自稱峭王右北平烏延眾八百餘落自稱汗魯王並勇健而多計策漢初平中丘力居死從子蹋頓立有武略總攝三王建安初冀州牧袁紹與前將軍公孫瓚相持不決蹋頓遣使詣紹和親求遂遣兵助紹擊瓚破之紹矯制賜蹋頓單於印綬建安中曹公自徵烏桓大破蹋頓於柳城餘落悉徙居中國爲齊人

夫余國在玄菟北千里南與髙句驪東與挹婁西與鮮卑接北有弱水地方二千里本滅地也初北夷橐離國王出行其侍兒見天上有气大如雞子降其懷因有娠後遂生男名曰東明長而善射王忌其猛欲殺之東明走南至掩虒水以弓擊水魚鱉皆聚浮水上東明乘之得渡因至夫余而王之土宜五穀出名馬赤玉貂豽大珠如酸棗以員柵爲城有宮室倉庫牢獄以六畜名官有馬加牛加狗加其邑落皆屬諸加有軍事亦祭天殺牛以蹄占吉凶行人無晝夜好歌吟俗用刑嚴急被誅者皆沒其家男女淫皆殺之復屍於山上兄死妻嫂死則有槨無棺殺人殉葬多者以百數其王葬用玉匣漢時常豫以玉匣付玄菟郡永初中夫余王始將步騎寇樂浪永康中復寇玄菟玄菟太守公孫域擊破之漢末公孫度雄張海東夫余王更屬遼東晉太康六年爲慕容廆所襲破

髙句驪其先出夫余王嘗得河伯女閉室內爲日所照引身避之日影又逐旣而有朵生一卵大如升置暖處有一男破而出及長字之曰朱蒙善射𨿽一矢殪獸甚多夫余之臣謀殺之蒙乃走中道遇大水欲濟無梁追者甚眾蒙曰我是日子河伯外孫合追兵至如何於是魚鱉爲之成橋蒙得渡魚鱉遂解蒙至訖升骨城居焉號曰髙句驪其地在遼之東千里南與朝鮮濊貊東與沃沮北與夫余接地方二千里漢建武中滅朝鮮以髙句驪爲縣使屬玄菟東晉以後其王所居平壤城文帝使拜爲上開府儀同三司襲爵遼東公賜服一襲余詳見長編

新羅其先本辰韓種在百濟東南五百餘里東濱大海民無氏有名食用柳柸若銅瓦元日相慶拜日月男子揭袴婦長襦見人以手據地爲恭不粉黛率美發以繚首以珠彩飾之男剪髮戴黑巾巿皆婦女貨販畜無羊少驢贏多馬不善行唐武徳四年王眞平遣使入朝後三年拜柱國封樂浪郡新羅王髙宗永徽元年遣子入朝眞徳織錦爲頌後累入貢中國

豆莫婁國在勿吉北千里舊夫余也挹婁之東至海二千餘里其人長大性彊勇不寇抄好淫衣制類髙麗而帽大大抵習俗與夫餘同

沃沮在髙句驪之東濱大海而居其地形東北狹西南長北與挹婁夫余南與濊貊接邑落各有長帥其言語與句驪同耆老言國人嘗乘船捕魚遭風吹數十日得一島上有人言語不相曉其俗常以七月取童女沈海又得一破船隨出在海岸邊有一人頂中復有面生與語不相通不食而死其域皆在沃沮東大海中

百濟馬韓五十四國百濟其一也初以百家濟因號百濟晉時略有遼西晉平其國東西四百里南北九百里南接新羅北拒髙麗西限大海海中有三島出黃漆樹以棕樹而大六月取汁漆物器若黃金自晉代受蕃爵宋齊並遣使朝貢授官武后時爲新羅渤海靺鞨所分百濟遂絕

渤海本粟末靺鞨附髙麗者姓大氏南北皆新羅東窮海西初爲渤海郡唐寶應初爲渤海國有五京十五府六十二州去長安八千里後唐時遣使貢方物周顯徳中渤海烏思羅等歸化後隔絕不通宋太平與國中其酋帥大鸞河率部族來降宋以鸞河爲渤海都指揮使賜烏捨城浮渝城渤海琰府

蝦夷海島中小國其人須長四尺尢善弓矢令人插箭於首發無不中唐顯慶四年隨倭國使入貢

白霫奚本號庫莫奚東胡宇文別種爲匈奴所破竄居松模之東魏書達奚薄奚統奚吐奚四氏皆其部族也唐末居陰涼水在幽州西南其後契丹彊奚舉部屬於霫有東西奚

建州東瀕松花江風土稍類開原江上有河曰穩禿深山多產松木國朝徵奴兒幹於此造船乘流至海西裝載賞賚浮江而下直抵其地有敕令兀者衛都指揮瑣勝哥督守

生女直溫腦江上自海西下自黑龍江謂之生女直受轄於野人事耕種言語居處與建州類每聚會人持燒酒一魚胞俗名阿刺吉席地而坐歌飲竟日少有忿戾則彎弓相射江口有石名木化石堅利可銼矢鏃土人寶之

可木以下松江皆榛莽人無常處惟逐水艸樺皮爲屋行則駄載住則張架事耕種養馬弋獵刳獨木爲舟以皮毳爲巿以貂鼠爲貢

阿速江至散魯溫爲迆西其耕作射獵飲食居處類可木出入乘五板船頭置枒杈木根如鹿角狀兩舷蕩槳疾行江中謂之廣窟魯

乞列迷有四種性姦貪居艸舍捕魚爲食不櫛沐著直筒衣暑用魚皮寒用狗皮腥穢不可近以溺盥洗父子不親夫婦無別父母疾遠構艸庵處之待其自死不識五穀六畜惟狗多牽拽扒犂男耳垂珠項鐵圈以有無知貧富婚姻若娶其姊則姊以下皆隨爲妾男女老死刳其腹焚之以灰骨夾於木植之溺死者以魚叉叉其屍裹以海豹皮埋之曰變海豹矣熊虎傷死者裸躑其屍作熊虎勢令人射中帶矢埋之曰變熊虎矣物產則有海靑皂鵰白兔黑兔黑狐貂鼠今皆入貢

乞黑迷去奴兒幹三千餘里性剛而貪文面椎髻帽綴紅纓飾以海貝用金銀錫圈爲項飾胸掩細甲衣彩帛垂皮條長與足齊墜以金錫牌間以磁石行則瑯鏘有聲謂之鴉兒馬吉勁弓長矢射山爲食不治產業暑則野居寒則室處婦人飾帽垂珠珞衣綴銅鈴死者柩懸於樹

北山野人乞列迷之別種養鹿乘以出入水產海驢海豹海豬海牛海狗皮殳角魴須以爲異物昔入貢今不通焉

野人北海之南大江之西住平土屋四面無門穴竅用木革覆之平居由屋東梯上下死者由西梯上下偶失行則重罰臥籍以艸如狗彘然與乞列迷爲鄰

苦兀在奴兒幹海東身多毛頭帶熊皮身衣花布持木弓矢尺餘塗毒於鏃中必死器械堅利父母死刳去腸胃屍體曝漧出入負之飲食必祭居處不敢對約至三年然後棄之

吉裏迷鄰苦幾地男少女多女始生男不問老少先以狗爲定年及十歲卽娶多至十婦者有之中國人至相交則饋之艷妻去則歸之婦女將產令出三五里艸次俟產後一月方回

烏洛候後魏通焉在地豆於北其土下濕多霧穿地爲室多豕有穀麥無大君長俗繩發衣以珠爲飾無寇盜好獵樂有胡空侯木槽革面九弦西北有貌水東流合於難水東入海西北二十日行於巳尼大水所謂北海也

○外夷衛所

福余衛朵顏衛泰寧衛

塔山衛建州衛建州左衛

兀者衛兀者左衛兀者右衛

兀者前衛兀者後衛兀也右衛

亦麻河衛亦馬刺衛失裏綿衛

亦兒吉裏衛虎兒文衛撒刺兒衛

使方河衛古賁河衛卜顏衛

卜魯丹河衛雙城衛古木山衛

佛兒禿河衛海河衛溫河衛

蘇溫河衛吉河衛卜刺罕衛

毛憐衛把河衛肥河衛

古城衛脫水河衛沒脫倫衛

塔魯木衛阿速江衛赤不罕衛

屯河衛安河衛野木河衛

哥吉河衛欽眞河衛速平江衛

木魯罕山衛嘉河衛散力衛

朵兒必河衛甫門河衛甫裏河衛

朵兒玉河衛甫門衛甫兒河衛

喜樂溫河衛哈蘭城衛麥蘭河衛

訥速吉河衛納憐河衛木東河衛

土魯亭山衛馬英山衛法因河衛

亦速裏河衛考郎兀衛阿刺山衛

古魯渾山衛撒禿河衛忽闌山衛

赤裏察河衛隨滿河衛阿木河衛

野兒定河衛好屯河衛木陽河衛

牙魯衛可令河衛兀列河衛

嘔罕河衛阿里河衛列門河衛

忽裏吉山衛禿都河衛實山衛

察剌禿山衛兀應河衛莫溫河衛

喜剌烏衛密陳衛脫倫衛

亦罕河衛木興河衛木興衛

乞忽衛友帖衛刺魯衛

木忽剌河衛亦實衛童寬山衛

兀魯罕河衛塔罕山衛古裏河衛

者帖列山衛木蘭河衛亦文山衛

兀裏奚山衛禿河衛蘭河衛

希灘河衛阿眞河衛乞塔河衛

阿者迷河衛克默河衛撒叉河衛

阿眞同眞衛葛林衛把城衛

札肥河衛忽石門衛札嶺衛

木裏吉衛木速河衛忽兒海衛

伏裏其衛乞勒尼衛莫溫可衛

朵林山衛朵州山衛奴兒幹衛

阿倫衛塔麻速衛失裏木衛

撒只刺河衛失裏兀衛依木河衛

卜魯兀衛愛和衛阿答赤衛

禾屯吉衛薛列河衛細木河衛

阿資河衛葛稱河衛佛朵禿河衛

札童衛阿吉河衛密剌禿山衛

剌兒衛兀的河衛木答裏山衛

喜辰衛督罕河衛阿魯必河衛

者林山衛亦文衛阿者衛

沒淪河衛禿屯河衛弗禿都河衛

者屯衛阿眞河衛把忽兒衛

寫豬洛衛答裏山衛答馬速衛

者剌禿衛波羅河衛者亦河衛

阿塔赤衛也速脫衛察札禿河衛

弗提衛木忽剌衛可河衛

老合河衛出萬河衛屯河衛

斡朵裏衛福三衛失兒禿赤衛

哈兒分衛亦屯衛卜忽禿河衛

忽魯愛衛斡朵倫衛亦馬忽山衛

也魯河衛紮眞衛吉灘衛

只兒蠻衛亦東河衛速塔兒河衛

亦迷河衛者到帖衛卜魯禿河衛

兀剌忽衛禾屯吉衛鎭眞河衛

亦裏河衛忽脫河衛建州右衛

寄住毛憐衛斡蘭河衛可木衛

忽失衛渚冬河衛忽魯山衛

撒剌衛忽失木衛古魯河衛

弗力禿河衛木禿魯河衛乞列厄衛

朵兒玉衛谷魯衛兀剌衛

忽思木衛也孫倫衛忽魯木衛

者卜登衛撒竹籃衛老裏衛

弗山衛滿涇衛木裏今衛

野剌脫衛竹裏河衛塔木衛

兀力門衛右帖衛可木河衛

兀思哈里衛古魯山衛哈兒蠻衛

哈里分衛阿里河衛塔哈山衛

塔亭衛和卜羅衛益實左衛

塔山前衛弗納河衛木束河衛

童山寬衛亦帖列山衛亦實衛

弗思木衛阿的納河衛雙古衛

忽裏奚山衛兀牙山衛撒兒忽衛

木裏吉河衛以哈阿哈衛失郎山衛

脫河衛納木衛弗力衛

塔山舟衛兀裏河衛撒裏河衛

脫倫兀衛只不得衛順民衛

哈里山衛和屯河衛脫裏衛

塔兒河衛也速倫衛忽剌罕山衛

兀也衛木答裏衛木答山衛

弗朵脫河衛替裏衛忽裏罕山衛

過河衛失列木衛成討溫衛

木孫衛禿納河衛者河衛

木河衛亦赤納衛兀者納河衛

撒兒河衛剌裏河衛古魯衛

兀魯河衛也木河衛兀裏衛

失裏衛玄城衛兀實衛

亦裏察衛阿古衛亦屯河衛

和屯衛出萬山衛兀失衛

失兒禿赤衛剌兒河衛忽剌罕山衛

兀同河衛斡蘭河衛鎭眞河衛

巴忽魯衛亦麻忽山衛亦裏克衛

弗朵兀魯衛忽魯山衛亦裏河衛

兀者吾衛黑裏河衛兀魯愛衛

撒林衛弗郎罕山衛克城家衛

納剌吉衛忽失河衛者剌禿衛

速溫河衛哈剌察衛兀答裏山衛

木興河衛河卜羅衛歲班衛

兀剌衛竹墩衛竹屯衛

兀剌河衛兀山衛失山衛

朵州山衛阮裏可衛弗河衛

文東河衛者亦河衛哈里衛

失裏山衛阿兒溫河衛兀的千戶所

敷答河千戶所兀者托溫千戶所兀者揆野人千戶所

兀者屯河千戶所兀者已河千戶所兀禿千戶所

兀者穩勉赤千戶所可裏踢千戶所兀的罕河千戶所

五音千戶所兀者撒也木千戶所五年千戶所

哈魯千戶所眞河千戶所古賁千戶所

鎖郎哈千戶所得的河千戶所屯河千戶所

奧江河千戶所古魯河千戶所哈魯門山千戶所

阿魯木千戶所

奴兒幹都司先名遠三萬戶府前代無考元爲東徵元帥府國初累加招諭永樂九年春復遣中使率官軍駕巨船至其地爵賚其人之來附者設都司都指揮三員康旺佟答剌哈王肇州以鎭撫之間歲相沿領軍比朝貢往還護送率以爲常

開原東陸路至朝鮮後門

坊州城

奚官

納丹府城

費兒忽

弗出

南京

隨州縣

海洋

禿魯

散三【通朝鮮後門】

納丹府東北陸路

那木剌站

善出

阿速納合

潭州

古州【北接斡朵裏】舊開原

毛憐【舊開原南】

聞【聞﹕開】原西陸路

慶雲站

熊山站

洪州站

懿州

開原北陸路

賈道站

漢州站

歸仁縣

韓州

信州城

斡木城

海西賓州站

龍安站

弗顏站

海西西陸路

肇州

龍頭山

哈剌場

洮兒河

臺州

尙山

札裏麻

寒寒寨

哈塔山

兀良河

海西東水陸城站

底失卜站

阿木河站

海胡站

尙京城【金人故居】札剌奴城

魯路吉站

伏答迷城站

海畱站

紮不剌站

哈三城哈思罕站

伯顏迷站

能站

兀剌忽站

克脫亨站

斡朵裏站

一半山站

托溫城

滿赤奚站

阿陵站

柱邦站

弗思木城

古佛陵站

奧裏迷站

弗踢奚城

弗能都魯兀站

考郎古城

可木站

乞列迷城

乞勒伊城

莽吉塔城

狗站【名水狗站夏月乘船小可乘載冬月乘爬犁乘二三人行冰上以狗駕拽疾如馬】

藥乞站

奴合溫站

乞裏吉站

哈剌丁站

伐興站

古伐替站

野馬兒站

哈兒分站

莫魯孫站

馬勒亨古站

撒魯溫站

伏答林站

忽林站

虎把希站

五速站

哈剌馬古站

卜勒克站

播兒賓站

沼陰站

弗朵河站

別兒眞站

奴兒幹【有都司】黑勒裏站

滿涇站

○外夷貢獻

乞列迷貢物

海靑

大鷹

皂鵰

白兔

黑狐

貂鼠

呵膠

黑兔

北山野人貢物

海豹皮

海騾皮

海貛皮

殳角【卽海象牙】魴須

好剌【卽各色鹿】

福余泰寧等達達衛所貢物

馬

失剌孫【卽土豹】

貂鼠皮

金錢豹皮

建州兀者等女直野人衛所貢物與達達同

夫遼之形勢西接朵顏等衛北逼女直諸夷東鄰朝鮮等國阻山帶海勢亦重矣其間夷之種類不一環居而雜處者有曰建州曰毛憐曰海西者自湯站抵開原此其處也皆有室廬居止之第而彊則建州爲最焉自寧前抵喜峯近宣府曰朵顏自錦義歷廣寧至遼河曰泰寧曰【曰﹕自】黃泥窪逾沈陽鐵嶺至開原曰福餘皆逐水艸無恆居部落以千計而彊則朵顏爲最焉又有近松花江者曰山寨夷近黑龍江者曰江夷此輩亦有室廬居止而江夷又其最者焉然夷種固不一而夷性亦頓殊間有喜偸盜者𨿽時或出入抄掠無常但不過小有所竊而已非他西北猖獗者可儗也矧今沿邊之守有營堡墩臺之建有巡探按伏之防有將領以總其權有副參以分其任調發者之有遊兵分防者之有備禦嚴守之道亦可謂周且備矣又馬巿羈糜而有貿易之通入貢撫馭而有賞賚之給又且施之以恩綏之以義結之以信畏之以威縱有所肆逞者因而制之殆亦無足患者矣𨿽然虜固無大患也然司兵者苟視以爲常而怠心生襲以爲故而無所豫又安保其無他虞也哉故當知地方之爲最者如錦義之達寧前夷虜之爲最者如建州江夷之類於此嚴防庶不失緩急輕重之宜故愚又以爲主之者在於得人也

遼東志卷九

●後序

重修遼東志後序

遼東志序

遼東志後序

讀遼志敍

遼志跋語

日本翻刻遼東志序

○重修遼東志後序

遼舊志厄於兵燹永樂初官玆者因纂修圖籍始有是書於時地方始寧學校初剏全書無存所得者皆掇拾於殘編斷簡曁耆舊聞見是以大綱𨿽舉而眾目未張事迹𨿽具而采錄未備兼以板久磨滅觀者病焉成化丁未秋餘奉命出按是方適分守遼陽副總戎韓公斌欲圖完書特命所司禮延文儒博采史傳立義類定凡例因其舊而增其新正其訛而補其闕凡有關於治道者悉皆收錄俾一方山川形勝人物名宦古今事迹不出戶可知若公者可謂知所先務有裨於風化大矣越明年戊申秋書成公復捐俸鳩工刻梓以傳旣徵內翰董先生尙矩文於前後屬余敍其後余惟人事气運相爲流通气運盛則事由之以興气運衰則事因之以廢然其所以興廢者則有數存焉耳欽惟我髙皇帝以丁未誕膺天命而正朔頒在戊申之歲今皇上繼統亦以丁未而攺元又同戊申夫以百二十年聖祖神孫愛命攺元率皆符合豈偶然哉寔由上天眷佑隆國祚相傳於不替故也而是書亦肇於丁未成於戊申謂非關乎气運之盛而事因之以興耶矧遼孤縣東北一隅延亙千五百里山川淸淑之气蜿蟺磅礡鍾靈育秀以故瓌奇卓犖之士多生其間百餘年來柱廟堂鎭邊陲折衝禦侮開拓疆裏者先後相望又豈無自而然哉古語云地靈則人傑詩曰周王壽考遐不作人此之謂也用是次第所自俾附簡末以紀歲月云時弘治紀元八月中秋日

賜進士第文林郎巡按山東監察禦史新河陳寬書

○遼東志序

郡國有志其來遠矣兆於上古九丘昉於禹貢及周之職方其制未備至漢地理誌始爲詳悉唐圖十道宋編九域則紀載愈密矣我皇明撫有天下郡邑之廣生齒之繁山川形勝制度沿革之由在在有書可考惟遼爲極東邊境元季肆爲戰區圖籍漫無存者永樂間詔天下郡邑咸爲圖志以進時遣使東來纂述前守於是者始延儒雅詢故老據其聞見考彼事迹參互捃摭乃克就編旣冠以圖摸其山川地裏之勝復分析事類詳其制度沿革之實人物文辭有關政教者𨿽微不遺貢賦學校軍衛城堡切於制度者無一不備於以昭我國家輿圖之廣气化之盛誠千百載間所未聞之勝事也猗歟盛哉書旣【以下原文闕】

○遼東志後序

遼東志何志遼東也遼東者禹貢幽燕故地唐宋以來遼金所居也我大明一統志山東通誌遼附焉而又何志乎蓋詳之也自古列國皆有史官掌時事也考山川也紀人物也記興廢也天文昭也【也﹕焉】地理察焉人道存焉而王政備矣是故觀風氏之所以重而太史氏之所資以取焉者也夫遼邊陲重地國家之左輔也朝鮮國及毛鄰建州朵顏諸夷入貢所由曰廣寧曰遼陽鎭之總也曰開原曰寧遠曰靉陽曰金復海蓋諸衛鎭之分也文提其綱武治其目職守之則而鎭之管也曰自在曰安樂柔來之義也阻山濱海環外夷拱中夏兵甲戎馬百萬藩莫大焉近者邊鄙愚卒弗順於長聖天子恐玉石俱焚也乃用神武殲厥渠魁簡諸廷臣才望素著老成謀國者以往於時巡撫都憲鈞陽任公巡按侍禦開郡史君協心力安輯勞定人皆翕然思治沙漠無烽火焉文教之餘憫志久缺急欲編摩以志之必成爲期而鎭守王君總戎馬君亦合謀焉乃請旅寓初亭程君輩纂輯稿初成而諸君歸復托寺苑守巡諸寮重加增訂予始奉命使朝鮮及歸而志成矣適以序屬予何能爲役然東皇生詔朝鮮云岡洎予始遼之有志任公史君始故不敢重違也是故讀疆理志而建置形勝之必甄也讀文獻志而人物文藝之足徵也讀兵食志而戎馬食貨之可考也讀外志而諸夷貢道一統之盛攸彰也讀雜誌而常變邪正災祥之可稽也其文郁而典其事該而核其義邃而直不華不俚確如也可述也亦可鑑也彬彬乎有古史風眞一方之史而萬代之典也然非任公史君作興於上而諸子效勞於間何能有成哉嗚呼當邊方多事之餘用武之地而修文獻以開先詔後其蓋重徳業紀綱之義志有所事達治本而非徒瑣瑣於末務者遼之撫按諸君子其賢矣哉其賢矣哉

賜進士第徵仕郎戶科給事中武進龍津吳希孟書

○讀遼志敍

敍曰我皇明迓天撫圖混一華貊𨿽稟教受治咸麗於極而辧方陳軌則規制在在殊士不出戶庭知四方習國體維志攸賴顧履之而後眞及之而後熟昔司馬子長南登廬山觀禹疏九河遂至於會稽大湟上姑蘇望五湖東窺洛汭大邳逆河行淮泗濟漯洛渠西瞻蜀之岷山及離堆北自龍門至於朔方然後歸而史記成後之作者罕得附夫有以也余寡昧遭時明聖幸通朝籍道吳楚涉江淮走齊魯以抵於京師已而以天子行人使韓趙周遊乎澤潞代朔之間越雁門北入雲中觀風考制弔古眺幽私以爲視都知野視國知天下其餘不能徧睹可類推爾今年奉天子命下薊門遵楡關放於山海與向所經諸輔不同矣乃東入遼登醫閭之峯俯鍾秀之城涉三河之會覽千山之勝訪箕子之遺弔唐宗之躅三韓五國之餘烈王綱官制人士裏俗靡不討究與向所經雲中又迥不同矣蓋信夫天下必履而及之而後周知徹照也已遼舊有志義例未精述作冗略中丞西溪任公柱史駝村史君因羣哲所匯次編輯而定之以成今志余取而讀之則見其核而當晰而備殊而統倫而有要其於余所睹識無幾微爽夫余因履而及之者無子長作史之才猶幸其評志之定也故用以告四方且以明斯志之妙借筯談兵聚米畫谷將必有賴焉者爾

賜同進士出身徵仕郎工科左給事中閩人薛廷寵書於襄平行署

○遼志跋語

遼陽舊有志何爲而修曰爲其敝也爲其僭而散也夫敝而弗理則廢僭而弗正散而弗統則贅矣而何俟於今日曰先年都憲婺源潘公倡之於始也若東巖之徐公北郭之劉公初亭之程公迓潘公之雅而肆之成也祕閟也久矣今始出焉中丞西溪任公稽而振之也率若屬而訂裁焉考前意也萃軒薛君括而潤色之讀遼志有文焉可驗也核而信嚴而辧博而有要有是哉體之嫻也復得內翰龔云岡引序於端黃門吳龍津繹精於後噫眾美具三長萃矣以成則其志也豈易視哉故張平子西京賦作之三十年豈不爲益信矣乎今志更於累歲成於數手而萃軒終之迹若戾而艱倍之其紀實昭後以備小史之遺爲國家鳴盛則過之矣余也濫竽按事聿觀厥成項涉末見安得不歷厥載而詳述乎後之覽者興焉亦將有徵於吾言嘉靖丁酉歲十二月朔日賜同進士出身文林郎巡按山東監察禦史古澶史褒善謹跋

分校生員畢鶴

魯宗儒

宜寬

朱貢

李遜

邵文爵

舒鎰

趙繼儒

李永玆

曹福

張文羽

屈守貞

戢儒

王瀾

傅良弼

孫荊玉

余尙貢

劉百之

督謄錄指揮佟學

鄕試武舉毛旺

督刊梓千戶鄒傑

遼東志

○日本翻刻遼東志序

遼東志明任洛等所重修於徵遼東事實蓋爲不可少之書焉而殆無傳本余家幸藏之因翻刻以公諸世方今治化休明施及滿洲則考其山川形勢知人物事迹風俗物產及古今之沿革不可謂之非急務也斯書詳而核典而要體例得宜統貫秩然有足資檢核者印刷成弁一言於卷首大正元年十月侯爵前田利爲識

例言

例言

一遼東淸祖發迹之地方今東西史家頗駐意焉而記其事者世鮮專書此所以翻刻本書也

一本書原本往往有紕繆然無異版可校今以二十一史及全遼志等反復勘正之其不可勘正者姑仍舊焉

一原本系明代撰著事涉明帝者例皆闕字今悉攺之又第一卷

第五十七張缺而無別本可補今據全遼志補之蓋兩志門目不同細勘前後始得補之云

一原本今大路道三所藏後歸吾松云公尊經閣道三名玄鑑敍從五位下任典藥助慶元間有良醫之稱云爰志其所由

一君山稻葉君頗精遼事請作本書解題附於後

校者識

●遼東志解題

日本稻葉嵓吉撰遼東志者明代之遼東地誌也書凡九卷附圖一卷初次編纂於正統八年【公曆一千四百四十三年】據是年遼東都指揮僉事畢恭所撰序文謂本書之資料蓋先采訪於永樂中旣將正本進呈恭復欲取其稿本而刊行之其事未果遲至弘治元年【公曆一千四百八十八年】始爲刊行其時爲刊行大明一統志後六年也此次刊本或於畢恭原稿略有修攺然大體仍據舊稿並命名曰遼東志主其事者爲巡按禦史陳寬及遼陽副總兵韓斌嘉靖八年【公曆一千五百二十九年】復事修攺至十六年告成此爲第二次刊本卽本書也嘉靖四十四年【公曆一千五百六十五年】刊行之全遼志凡六卷大抵以本書【按卽第二次刊本】爲藍本而增以嘉靖十六年以後之事迹命名𨿽異實卽遼東志第三次刊本也

細檢本書之所取材蓋於各代史誌罕見徵引夫周禮史記可置弗論而考證遼東故實之書之成於金元時代者如遼東行部志元一統志鴨綠江行部志諸書固不可以一二數而本書所甄錄者與此諸書皆渺不相涉卷一山川篇𨿽錄有與元一統志相同之文亦殆自大明一統志迻錄而來校以本書卷首所列引用書目僅有大明一統志而無元一統志可知其不誣也明代遼東都司案牘圖籍原所具備事無巨細胥經注載是故編纂本書純采明代之數據而已是固不必取材於前代也而其紀載之詳亦由於此不足怪已惟本書記載域外之事亦如彼其詳者何哉畢恭之言曰遼東乃東北之雄藩實國家之重鎭爰自永樂中上遣使諭本司纂修圖志乃卽欽承上命謹集進呈惟稿是存斯集乃國朝之盛典藩維之偉績可祕乎哉觀於此語豈非當其事者秉朝廷興王之運以采訪所得輯爲此本之明證歟以愚考覽所得本書進呈初稿蓋爲編纂大明一統志而設惜乎一統志所采過簡竟遺卻本書之大半而不載也

自正統紀元【公曆一千四百三十六年】以降迄編次本書之前明代用兵遼東失事最多兀良哈者遼東北部之蒙古族也一稱三衛其漸次飲馬於潢水之南當亦在正統之初維時泰寧之酋又聯姻於也先可汗遂致遼東西部直當勁敵女直及野人又擾於東邊而本書適成於此邊釁騷然之日此讀者所應畱意者也愚以爲畢恭之作斯篇非徒謳歌國家一統之盛而已蓋欲使遼東守土之吏諗知遼地之實情以期於吏治邊防有所取資也畢恭爲前屯衛人全遼志載其略傳曰

畢恭字以謙前屯衛籍其先山東濟寧人巡撫王公薦恭有文武才由百戶舉升流官僉事圖上方略開設迆西邊堡墻壕增置烽堠兵威大振虜人畏服晉署都指揮奉敕守備寧前地方在任五年邊鄙寧謐尋推掌都司事撫士卒革姦獘廣屯田興學校平訟理至今稱之所著有遼城吟稿以疾卒上遣官諭祭翰林學士盧陵陳循爲撰神道碑

觀此可知恭蓋終其身以經營遼左自任全遼志邊防篇云國初畢恭守遼東始踐山河因編木爲垣久之乃易版築而墩臺城堡稍稍添置云此卽恭傳所稱開設迆西邊堡墻壕烽堠之事【畢恭立邊墻事柳邊紀略亦言之】邊堡墻壕亦長城之一種其設置興廢關系遼東之存亡恭之始終經營以鎭方面功亦偉矣明史稿及明史皆缺恭傳故備舉之東國輿地勝覽所引之遼東志是否爲本書之初次刊本尙爲一種疑問按勝覽之書編次於朝鮮成宗王之十三年【成化十八年】當時曾否付梓殊不能詳其後復有修攺嘗刊行於王之二十三年【弘治二年】而本書第二次刊本後於勝覽刊行之歲約四十有八年是勝覽所引之遼東志其非本書可以推而知之勝覽卷五十鏡城都護府建置沿革下本號籠耳之語復注云遼東志作木郎古而本書則無木郎古之文卷五十一平壤都護府下有性柔而巽借與無寬貸服食儉素有古之遺風一節謂引自遼東志而本書亦無此文復按初次刊行本書時與初刊勝覽其間僅隔一歲爾時朝鮮與遼東之交通縱極繁盛然謂彼邦編輯勝覽已錄及本書之初刊本似尙失之過早惟其間有可異者卽龍飛禦天歌乃於正統十二年二月編撰而其注中已引有遼東志之一節豈爾時朝鮮之采訪故實者業已甄及遼東乎究之本書之初次刊本卽謂世無傳本無不可也

本書之第二次刊本流傳亦甚希本邦舊紅葉山文庫所存之全遼志與本書僅稱伯仲此外尙未聞有傳本在昔中華本土浙江省寧波府範氏天一閣藏有遼東志及全遼志二書淸全祖望鮚埼亭外集有一文引及本書疑卽據天一閣之藏本猶怪乾隆中編纂四庫全書搜采甚備乃竟未及此二書或以所記間涉建州舊事懼觸忌諱故未敢采進也耶天一閣書目所載如下

遼東志九卷【全】

明正統八年任��監修

全遼志六卷【全】

明嘉靖十六年任洛等重修

此記稍誤嘉靖十六年重修之本仍襲舊名題曰遼東志至四十三年又經重修始攺稱全遼志天一閣藏本卷數與本書及全遼志卷數皆符以此考之可知範氏記載而所以致誤者蓋以兩書卷端所載之舊序誤作刊行新書之年代也

讀中國邊郡地誌可以考見當日國勢之伸縮如漢書地理誌載有朝鮮四郡其樂浪南部之山川迄今猶仍舊名此卽武帝用兵之賜而當日漢室之國勢可以遙制朝鮮從可知矣明代之滿洲可分爲二其一部實隸入明之版圖爲其領地其一部則爲明之屬衛所謂羈縻州者是也淸代官撰諸書嘗謂明初疆域東盡於開原鐵嶺遼瀋海蓋其東北境全屬我朝及國初烏拉哈達葉赫輝發諸國並長白山之納殷東海之窩集等部明人曾未涉其境永樂二年仿唐羈縻州之制設尼嚕罕衛七年攺爲尼嚕罕都司後又續設衛所之空名其疆域遠近原弗及知山川城站亦多在傳聞疑似之間【案此文見滿洲源流考卷十二】此種解釋人皆以爲不謬抑知尼嚕罕【卽奴兒幹】用兵之事實見載於皇明實錄者實有未盡且黑龍江口特林之永寧寺碑屹然尙在非紀載當時偉業之證耶本書卷末所紀東北遼東交通道路有海西東水陸城站一節此卽明人自開原北至哈爾濱附近以其地爲發軔更東北向松花黑龍二江沿岸而下出韃靼海峽布設驛站之證依此所記以求驛站之遺迹尙可得十之六七復考自開原東北繞長白山之北松花江之上源而出今之延吉自豆滿江南通咸境南道之驛站又可得十之七八而謂明人未涉其境所稱山川城站亦多在傳聞疑似之間誠誣妄之甚者矣故吾敢斷言本書之紀載遠及於滿洲東北陲之山川者不外永樂宣徳二朝用兵之所致其時國勢之發展亦深足驚異至於景泰以降外難洊臻遂致中朝疆域不踰遼河流域今固無待贅述矣

本書之采輯𨿽未甚備然所載重要之史迹有二一爲義州西數里大淩河左岸之石窟寺本書云寺建於拓拔魏景明年依此紀載曾至其地搜訪而史迹尙不止此在其鄰地又發見魏太和二十三年之石窟寺一區嘗謂今之義州𨿽爲遼西之僻陬然在往代蓋爲自遼東以通於西方必經之大路也此種意度竟依此重要史迹以證實矣其二爲旅順口黃金山下之鴻臚井井有刻石云唐開元二年敕持節宣勞靺鞨使鴻臚卿崔忻鑿井兩口永爲記驗大明一統志亦曾載其遺迹惟不如本書之詳蓋一統志所紀乃采自本書進呈之稿本也夫遼東爲唐太宗髙宗陳耀六師之地據此井石所記是崔忻之行程因幽州之道爲契丹所梗塞故自東萊渡海而往來於渤海之間得此井石可爲研史之助更無待煩言矣

大抵中國各代之起自西南者每不能保據遼河流域而有之其在遼東置郡縣者不過漢明二代而已漢之遼東郡𨿽與明之遼東都司疆域未必相同然僅其西陲與遼西及海道相接其餘三方悉鄰外族則大體相似惟明代保有遼東久於炎漢其故何哉蓋當嘉隆之際武功文治俱有可觀不獨東南沿海之地治化鼎盛卽北境邊郡之域政治亦甚修明也迨至萬曆中年有三大戰役其與本邦之役【案此指平秀吉之役】卽在遼東之鄰境先啟衄端後廿余載又與建州女眞交戰女眞不滿萬萬不可敵之語縱謂早成當年之讖然未踰歲遼河以東悉委敵手遂釀宗社爲屋之禍豈非嘉隆以來累世之生聚早已殫於文祿壬辰之會哉【按平秀吉年號文祿此云壬辰之歲爲萬曆二十年】由此觀之遼東志一書𨿽謂爲漢人致力遼東最後之紀念亦無不可矣

自遼東文獻徵略卷八譯文迻錄

●遼東志校勘記

康平髙鳳樓

遼陽許麟英同撰

本書據抄本覆刊捲次體例悉從其舊惟於標目行款略有更置原本奪衍訛誤難於僂指爰取日本翻印之活字本校之並與全遼志互勘其有疑莫能定而又無他書參證者輒兩存之不敢擅攺以竢博雅君子諟正焉

卷首

總圖

遼東城堡地方總圖

威寧營堡全遼志總圖奉集堡威寧營堡地位與此互易

舊遼陽城原圖舊遼城奪陽字據本書地理誌及全遼志故迹門攺其位置全遼志作遼濱塔南

泛河城全遼志總圖及鐵嶺衛境圖泛河城列泛河南岸

望海堝堡紅嘴堡原圖二堡位置互易據本書兵食志及全遼志列城堡序次攺

靖安堡原靖誤靜據本書兵食志及全遼志攺

西平堡原列西寧堡東據本書兵食志列各城堡序次並參證全遼志攺

大靖堡原列大寧堡西據全遼志及本書兵食志攺

小淩河驛原位置與大淩河所互易據本書建置志及全遼志圖列位置攺

錦州城原列小淩河右岸位置偏在西北據全遼志圖及本書廣寧左中屯衛山川地理圖攺

寧遠城原列錦州東南據本書地理誌所載方位攺

義州城錦州城原圖二城俱缺北門據本書建置志二城注補

沙河兒堡原作沙河堡奪兒字據本書兵食全遼邊防二志補其位置應在松山堡長嶺山堡之間並據攺

新興營堡原新興堡奪營字據本書兵食志及全遼邊防志攺

戚家堡全遼志戚作七

遼東都司治衛山川地理圖

船城船城墩原船訛作舡據全遼志攺

黃泥窪墩原窪作凹據本書兵食志攺

北至開原三百三十里原三十誤作四十據本書地理誌及全遼志沿革志攺

廣寧山川地理圖

東至平洋鋪海州衛界二百里原作一百里按全遼志作二百里本圖裏至注東北到羊腸河一百一十里平洋鋪位置在其東南當以二百里爲是玆據攺

鎭安堡全遼志鎭作正

白土嶺墩全遼志白土作皇

義州山川地理圖【原義州下有衛字因義州後屯二衛同城刪之】

三家城堡全遼志堡作鋪

柏淩河原柏訛作白據本書地理誌及全遼志圖攺

泥河原作泛河據本書地理誌泥河注城南二十里源出西山經

杵頭山入大淩河與本圖符合全遼山川志同原泛字爲泥字之訛玆攺之

嘉福山全遼志圖列萬佛山石灰山之間

廣寧左中屯二衛山川地理圖

遼府印捨全遼志印作中

北到義州丫角山界五十里原作羊角山據本書及全遼山川志攺

蛤蜊河蜊原訛蝲據本書地理誌攺

左中屯城原缺北門據本書建置志錦州城注補

寧遠衛山川地理圖

東北到錦州一百二十里原一百誤作二百據全遼志並參本書錦州圖裏至注攺

東關驛原列南沙河西據本書地理誌山川注及建置志驛傳注裏至方位攺曲尺河西詳前屯圖

廣寧前屯衛山川地理圖【原列開原圖後據本書地理誌各城次序攺列】

中後所原圖未列此名據全遼志圖及本書建置志補

南沙河北沙河原作大沙河小沙河寧遠衛圖作南不作大而北沙河奪北字據本書地理誌攺補

東關驛原列曲尺河正流右岸據本書地理誌南沙河注寧遠城西四十里曲尺河注城西五十里東關河注城西六十里源出大寧上通六州河建置志東關驛注寧遠城西六十里全遼志圖考注同原圖位置稍偏於東南玆移近曲尺河上游右支流右岸

前屯衛城原作四門據本書建置志前屯衛城門三東崇禮西武寧南迎恩全遼志圖考注同玆刪攺

興安堡全遼志安作家在城南堡之西

開原山川地理圖【原列前屯衛前據本書地理誌各城次序攺此】

塔兒山墩原墩誤作塔據全遼志圖攺

西到懿州二百七十里全遼志二作三

開原城原圖有西關全遼志有南關均誤據本書建置志及全遼志圖考刪

南到鐵嶺九十里原誤作一百二十里據鐵嶺圖裏至注北至開原里數及由鐵嶺歷沈陽遞至遼陽核實總里數攺

開原控帶外夷山川地理圖【原作開原控帶外夷山川之圖依前圖例補地理二字刪之字】

滿涇站原涇訛作渾據本書及全遼志外志攺

沼陰站原沼訛作召據全遼志及本書外志攺

播兒賓站原播訛作招賓訛作實據全遼志及本書外志攺

奴合溫站原合訛哈據全遼志及本書外志攺

乞列迷站原列訛勒據全遼志及本書外志攺

弗能都魯兀站原弗能都魯站奪兀字據本書外志補

奧裏迷站原奧訛異據全遼志及本書外志攺

古弗陵站原弗訛伏據全遼志及本書外志攺

滿赤奚站原奚訛希據全遼志及本書外志攺

托溫站原托訛拓據全遼志及本書外志攺

兀剌忽站原忽訛溫據全遼志及本書外志攺

能站原能訛熊據全遼志及本書外志攺

哈三城哈思罕站原哈三城卽哈思罕衍卽字奪站字據全遼志及本書外志刪補

紮不剌城原紮訛札據全遼志及本書外志攺

魯路吉站原路訛落據全遼志及本書外志攺

海胡站原胡誤作島據全遼志及本書外志攺

哈嗒山原嗒訛塔據全遼志及本書外志攺

弗朵河站原河誤作木據全遼志及本書外志攺

一半山站原一半二字誤作平據全遼志及本書外志攺

伯顏迷站原顏訛嶺據全遼志及本書外志攺

腦溫河原河誤江據本書地理誌攺

鐵嶺衛山川地理圖【原列開原控帶外夷圖前據本書地理誌各城次序列此】

松山全遼志圖列大有堡東

永登堡全遼志登作寧

泛河城原列衛城西本書地理誌泛河注在衛城南三十里建置志泛河中左千戶所注在城南三十五利玆據攺於鐵嶺衛南

沈陽中衛山川地理圖

嘉禾堡全遼志禾作木

海州衛山川地理圖

東北到甜水站二百四十里全遼志二百作三百

東南到臨江二百八十里全遼志二百作三百

北至遼陽甘泉堡界三十里全遼志作北至遼陽界六十里

南至蓋州衛石城鋪界一百五里全遼志作南至蓋州界七十里

西北到遼河一堵墻六十里全遼志作一百二十里

西至廣寧髙嶺鋪界一百七十五里全遼志作西至廣寧界一百二十里

西到廣寧衛三百里全遼志作西到廣寧二百四十里

麻崖墩全遼志崖作岸

塔山鋪全遼志鋪在河東又北古城全遼志在水曲之南遼遂縣全遼志在水北

廣積鋪全遼志作廣信鋪

孛蘭鋪全遼志在耀州驛東

南古城全遼志作北古城又平陽寨古城全遼志作西古城

海州衛城原圖無關廂據本書建置志及全遼志海州衛圖補北西南三關

蓋州衛山川地理圖【原列復州衛后據本書地理誌各城次序攺此】

東至秀巖二百三十里全遼志三十作五十秀作岫

西至海一十五里全遼志作十里

歸州墩全遼志州作山

復州衛山川地理圖

富川堡全遼志川作州

得利嬴城原嬴訛作瀛據全遼志及本書地理誌攺

金州衛山川地理圖

鸛兒島墩全遼志鸛作鶴

南渡海到登州府六百里原南到渡海登州府大百里全遼志作南到渤海登州府二書詞均費解玆攺之

卷一

地理誌

沿革【原白書玆低二格代之下仿此】

遼陽廣寧義州錦州寧遠開原六城原作白書玆各提一格以醒眉目餘各衛均低一格

廣寧注在遼陽城西四百二十里全遼志作三百三十里

廣寧右屯衛注在遼陽城西五百四十里全遼志作四百五十里

義州注在遼陽城西五百四十里全遼志作四百二十里

義州衛注弘政開義同昌三縣原注同昌誤作堯慶據全遼志及金史地理誌攺【金史地理誌義州下崇義軍節度使屬縣三鎭一縣名同此鎭曰饒慶隸開義縣下】

廣寧左屯衛注永樂元年移治錦州守禦全遼志元作五

寧遠衛注都禦史包懷徳原懷徳二字互易據全遼志及本書官師志攺

沈陽衛注在遼陽城北一百二十里原二十誤作一十據全遼志本注及本書鐵嶺衛圖注南至沈陽一百二十里本志鐵嶺衛注至遼陽二百四十里核攺

金州衛注舊有沙卑城原作卑沙城據全遼志攺【按本書及全遼志海州衛注髙麗爲沙卑城別書亦作卑沙城或卑奢城但均指海州言】

疆域

西至山海關一千五十里本書遼東都司治圖裏至注西至山海東關一千一十五里全遼志同

北至開原三百三十里原作三百四十里據上文開原注及自遼陽曆至瀋鐵開原里數核攺

渡海至南京原於四至後另起南至南京又西至北京玆納於四至內

山川

附文

遊千山記去襄平六十許裏全遼志許裏作里許

鼾息達旦原鼾訛作劓據全遼志本文攺

迆西而北原作迆東而南全遼志同按千山各寺方位龍泉居祖越之西北由祖越往龍泉當西北行遼陽州誌載此文作迆西而北𨿽系後世之書而身居其地勘察較確玆據攺

分流庖捨全遼志庖作下

大安違龍泉西南可八九里原大安違龍泉西可八九里與實在方向不合據全遼志故迹志大安寺注西字下補南字

翌日庚寅原翌誤作翼全遼志同玆攺正

徐子去餘數步全遼志步作武

安太守寓之原太誤大據全遼志攺

弗克模擬全遼志模作摸從不從木

相見慘怛全遼志見作視

附詩

宿大安有懷全遼志安下有寺字

遊祖越寺【程啟充】此身應已住虛空全遼志住作在

次前韻【史褒善】漫將旅泊厭俗蒙全遼志俗作紛

老鴉山注城東三百里全遼志三作二又罕兒嶺注城東二百里全遼志二作一

鴨綠江注豬婆江原作婆豬江全遼志作島婆江據二書圖攺

龍泉注自半山厓石竇出原出誤作窟據全遼志攺

千山溫泉詩【徐文華】方池瑩欲流原池誤地據全遼志攺

醫巫閭山詩【蔡珪】祖龍驅之不肯去原之字誤作龍全遼志同據別書攺

蛇山注城東三十里全遼志作二十里又狼虎山全遼志狼作豹

牽馬嶺原嶺字下衍山字據全遼志刪又響山原響訛向據全遼志攺

飛瀑巖注自懸崖下瀉原崖訛岸據全遼志攺又古老無名泉注一泉湧出原一誤二據全遼志攺

細河注城西六十里原作十里據全遼志及本書圖列方位攺

義州出山注城西南二十五里全遼志二作一

寧遠衛雙山注城西北二十里全遼志二作一又寨兒山注城東北三十五里全遼志無五字北沙河注城西三十里全遼志作二十里寧遠河注東流至城西全遼志無東字瓦衝注城東北四十里全遼志四作二

廣寧前屯衛小寨兒山注城東北三十五里全遼志三作二又蛇山注城東北四十里全遼志作城北一十五里關弁山全遼志無弁字廟山注城東北二十五里全遼志作一十五里歡喜嶺注城西七十五里全遼志無五字黃官保嶂注城西北三十七里全遼志三作二

開原牛心山注城東北二百五十里全遼志二百作三百

土河注南流至黑嘴全遼志無南字又兀良河注城西北三千三百餘里全遼志無西字

兀良河注與洮兒河腦溫河合原河誤江據全遼志及本志攺

理河注城東北一千二百里全遼志二百作一百又大淸河注西流一百八十五里全遼志五作九

混同江注源出北山原源誤流全遼志同玆攺正

鐵嶺泛河注北流入遼河全遼志作遼海又小淸河注南流入遼河全遼志河作海泥溝河注由十方寺入遼河全遼志河作海

蓋州衛塔兒山注城南五十里全遼志作十五里

孛囉鋪山全遼志囉作羅又巨羅山全遼志作叵羅山

大孤山注城東二百六十二里全遼志二百作一百又小孤山注城東南一百五十里全遼志五作九七盤嶺注城東一百二十里全遼志二十作一十

得利山城注城東南二十里全遼志二作一

復州衛杓子河注城東北二百五十里全遼志二百作一百

金州衛兔兒島注城西北三十里全遼志作七十里又小長山島注去城二百六十里全遼志二百作七百八叉島注去城三百二十里全遼志三百作二百大沙島注城東北一百一十里全遼志一十作三十團山島注城東七十五里全遼志七作北豹子島注城東三十里全遼志三十作二百史島注城東二十五里全遼志二作一楊家島注城東南一十五里全遼志一作三沙嘴島注城西南七十里全遼志七作四七个山島注城西北三十五里全遼志作二十五里

薛子曰文物鬱鬱原郁都據全遼志本文攺

宮室

景遷堂注山東周正爲記原正誤止據全遼志攺

西樓注歲時射獵四樓之間今廢原四樓之間廢奪今字據全遼志補

明王樓注原衍在世設裏四字據全遼志刪

金宮注燻風等殿今廢原燻風等殿廢奪今字據全遼志補

陵墓

王榮祖墓注義州城南四十二里全遼志二作一

寺觀

遼陽大安寺注在龍泉南可八九里原南誤西玆攺正

義州萬佛堂注好事者於南巖鑱石佛像原巖誤嶽據全遼志攺

海州衛報恩寺注城東南二十里全遼志作十里

蓋州衛白塔寺注城東北六十里全遼志無東字

古迹

大黑山城注攻沙卑城獲男婦人千口原沙卑作卑沙據全遼志攺人千口全遼志同據別書人當作八

薛子曰𨿽醲化懿綱全遼志綱作网

卷二

建置志

城池

遼陽城注周圍二十二里二百九十五步原二十二里三百九十五丈按一百八十丈爲裏例以算法旣計以里數則必舉裏之所不能盡者方爲畸零之數三百九十五丈核二里餘三十五丈與下文池周圍二十四里二百八十五步相差才百十五步若大之城恐無此狹小之池全遼志無南北兩城周圍里數其池周圍里數與本書同而計南城周圍里數爲十六里二百九十五步其北城注南北一里東西四里則北城東西北三面合爲六里加南城四面之數計二十二里二百九十五步本書二訛三步訛丈兩書實數相符玆據攺【按城之周圍以城墻各面合計之長度言池之周圍舉所包城外之邊緣而言】

城門注正北曰鎭遠原東北東字誤據全遼志攺

重修望京樓記全遼志此文有刪節不具錄

思飭幹城原思心飭幹城衍心字據全遼志本文刪

斯無愧於玆樓矣原斯誤期據全遼志本文攺

朱箎和韻詩靉靉蒼煙橫朔漠原作羯漠據全遼志本詩攺

廣寧城注周圍一十二里四十五步全遼志作一十里九十五步

東南曰泰安原泰誤作大據全遼志攺

右屯城注池深八尺闊二丈全遼志作闊一丈

義州城注池深一丈五尺闊三丈八尺全遼志作闊一丈八尺

馬場二處注一城東南二十五里全遼志無南字

錦州城注周圍五里三百二十步全遼志三百作一百又並南關周圍六里二十三步全遼志作一十三步又池周圍七里五百七十三步二書注數同按五百七十三步內含一里餘二百一十三步五字疑三字之訛

寧遠城注池深一丈五尺全遼志無五尺二字

中前所城注周圍四里三百步全遼志三作二

中固城教場注城東一里全遼志東作北

鐵嶺城教場注城西北一里原西北誤作南據全遼志及本書鐵嶺衛圖城西北有演武亭攺

泛河城注東曰承恩南曰安遠全遼志東安遠西承恩

懿路城注髙二丈全遼志作一丈又教場注城東北一里全遼志作西北一里

撫順城注周圍三里有奇原作周圍二里七百三十六丈全遼志作三百七十六丈按七百三十六丈核四里餘十六丈是零數大於二里之整數二倍彊可謂絕無此理疑是全遼志所載三七二字之互易又本書里數之零皆以步計丈字疑爲步字之誤考盛京通誌載撫順明故城據勘得周圍三里有奇與全遼志不甚相差爰據攺又城門二全遼志作城門一曰迎恩

海州城注髙三丈四尺全遼志四作二又池深一丈二尺全遼志二作一

城門四北曰來遠原來誤作東據全遼志攺

永寧監城注髙一丈五尺全遼志五作七

復州城注髙三丈五尺全遼志三作二

金州城注髙三丈五尺全遼志作三丈三尺又池深一丈七尺全遼志作一丈二尺

南關原有北關無南關據全遼志及本書金州圖補

旅順口城注北城周圍一里二百八十步全遼志二百作一百

公署

重修會府記彼王景乂非監耶全遼志王景乂三字作王宗景又四字

新建鎭東堂記三君子屬予記全遼志予下有以字

鎭守太監府二注一在廣寧泰安門西原作泰和門和字誤緣廣寧無泰和門故攺

巡撫都察院二注廣寧在拱鎭門東全遼志東作北

廣寧都察院記鎭守武臣充總兵官原作統總兵官統充訛據全遼志本文攺

遼陽察院題名記遼陽古幽營之地全遼志遼陽下有系字

戶部分司注廣寧城鼓樓東全遼志作泰安門北

行太僕寺全遼志無行字

管糧通判府原列東寧衛后玆移遼東都司前以非各衛所屬也

定遼左衛左右後三所全遼志作左中後三所

神機庫原列定遼左衛直下玆與稅課司列一行以特標爲他衛所無也

廣寧備禦都司注在城鼓樓西北原西北誤西南據全遼志圖考注攺

廣寧衛神機庫注在鎭守府東南全遼志作戶部分司前

神機庫原列廣寧衛直下玆移稅課司下取義與定遼左衛同

廣寧左衛左右中前四所全遼志作中前後三所

廣寧中衛左中前中左四所全遼志作左右前中四所

廣寧右屯衛左右中前後五所全遼志作左右前中四所

預備倉注衛治東南全遼志作軍儲倉內

鹽場百戶所注城南二十里全遼志作二十一里廣寧中屯衛注在寧遠街全遼志作舊設於寧遠

鐵場百戶所注城西六十里虹螺山正徳七年復移於白花寨全遼志作城西六十里正徳七年攺白花寨

廣寧左屯衛軍器局注衛治西南全遼志西作東

鹽場百戶所注城東八十里燕子湖全遼志作城南八十里

寧遠衛注在泰和街北全遼志作永寧門內舊備禦公署攺建

軍器局注城西南隅全遼志西作內

鹽場百戶所注城西南二十五里全遼志無西字

鐵場百戶所注城西南十八里糜子峪全遼志作麻子峪

廣寧前屯衛鐵場百戶所注城西七十里糜子峪全遼志糜作摩

鐵嶺衛注洪武二十一年設遼東北城全遼志洪武二十年設遼東城北

沈陽中衛蒲河中左千戶所注城北三十里全遼志城北四十里

復州衛軍器局注西門北全遼志作南門西

鐵場百戶所注城北全遼志作城北九十里

金州衛鐵場百戶所注城東一百三十里全遼志作二百三十里

監苑

按已革監苑共五監二十二苑本書錄二十苑據全遼志名山苑下有復州龍潭二苑

學校

都司學注本書與全遼志記述詳略互異不具錄

都司廟學碑記禦史桂君怡原君怡誤作右始據全遼志本文及本書官師志攺

僉事胡君鼎原鼎誤日折據全遼志本文攺

都司文廟新置雅樂記全遼志載此文有刪節不具錄

而侈靡不屑焉全遼志屑作屬

余與守巡二道監視之見其禮度原視之下衍行之數也四字據全遼志本文刪

廣寧建學碑記全遼志此文有刪節不具錄

嗣天歷服原天誤大據全遼志本文攺

廣寧中屯衛學注成化間於城隍祠得元加封先師碑全遼志祠作廟

寧遠衛學注始建廟學衛治東南全遼志作始建廟學於衛治東

重修廟學記全遼志此文有刪節不具錄

歷經且二十年全遼志歷經作經歷

前屯衛學注弘治癸亥禦史余濂原余濂訛作余廉據全遼志及本書官師志攺

蓋州衛學注在衛治東南隅全遼志作西南隅

復州衛學注按全遼志與此全異彼注云舊在城西北隅正統元年遷於城中嘉靖癸卯遷於城東南隅

敬一箴序受天付托原托訛托據全遼志本文攺

徳或不類原類訛戾據全遼志本文攺

肅於明庭原庭訛廷據全遼志本文攺

永延厥慶原延誤起據全遼志本文攺

咨爾諸侯原爾訛耳據全遼志本文攺

遼右書院記予竊感焉全遼志感作惑

與夫從事而成之者原事誤臾據全遼志本文攺

關梁

按原書城名分注於各關梁下玆標城名於前以屬境關梁分系於後

遼陽升平橋注在西關外全遼志作西門外

沈陽中衛小橋注泛河所南三里全遼志三作一

開原慶雲橋注西門外原注在開原城按開原縣誌載古慶雲橋在西門外僅存數石本書建置志開原城西門曰慶雲則此橋當在西門外無疑玆據攺

安遠橋注在北門外和陽橋注在東門外原無注據別書補

海州衛沙河橋注城西十里全遼志作西門外

八里河橋注衛西南八里全遼志作城南無西字

橋頭橋全遼志作橫頭橋

蓋州衛淸河橋全遼志有重淸橋無淸河橋

仙人橋注衛南五十里全遼志五作九

梁房口關注衛西北九十里全遼志作海州城西南七十里

連云島關注蓋州衛西一百五十里全遼志無一百二字

復州衛北淸渡橋注空洞天成原成訛城全遼志同玆俱攺

金州衛蕭家島關注衛東北一百五十里全遼志作一十五里

廣寧經濟橋注城內東全遼志作城南又大惠橋注永安門內全遼志內作外

寧遠衛髙橋注衛東六十五里全遼志六作二

錦州淩河橋注城東十五里全遼志作五十里

驛傳

遼陽在城驛遞運所注城西八里莊全遼志無莊字

虎皮營城驛注城北五十五里全遼志作六十里又注洪武二十一年設按全遼志遞運所注俱洪武二十年設謂本驛亦二十年設也與此不同

廣寧在城驛注泰安門西北街全遼志作本城四牌樓南

遞運所安插所注均拱鎭門東街北全遼志俱本驛內

髙平驛注城東九十五里遞運所注驛西安插所注驛東全遼志無五字遞運所安插所注均在本驛內

右屯衛十三山驛注衛西北三十五里全遼志作二十五里

錦州杏兒站按本書錦州圖有杏兒山杏山驛無杏兒站杏山驛去城甚邇全遼志杏山驛注城西南十里與圖尙合杏兒站注城西南六十里杏兒站與杏山驛是一是二玆存疑

海州牛莊驛注衛西四十五里全遼志作城西北四十里

沙嶺驛注衛西八十九里全遼志作城西北九十里

蓋州衛耀州驛全遼志耀州驛隸海州衛

五十寨驛注衛南一百二十里全遼志作一百一十里

復州在城驛注南關全遼志作西關內又遞運所注驛西全遼志作本驛東

欒古驛注衛南六十里原南誤東據全遼志及本書復州衛圖攺

石河驛全遼志石河驛隸金州衛

金州在城驛注衛治東南全遼志作南關內

木場驛注衛西南六十里原衛南奪西字據全遼志及本書金州衛圖補

旅順驛注衛西南一百二十里原衛南奪西字據全遼志及本書金州衛圖補

祠祀

廣寧馬神廟碑記全遼志載此文有刪節不具錄

詔攺正祀神名號瀆禮背經原作下經據別書本文攺

重修北鎭廟記【成化癸卯】醫無閭山原醫無山奪閭字據別書本文補

吾輩奉命守是方原守誤中據別書本文攺

重修北鎭廟記【弘治八年】全遼志此文有刪節不具錄

由太行而東原太誤大據全遼志攺

尊嚴雄峻全遼志作髙峻

下詔追正原詔誤誥據全遼志攺

太宗文皇帝全遼志作成祖文皇帝蓋其時已攺謚也

祝文三【成化十三年】默運化機全遼志化作玄

奠鎭一方全遼志一方作北土

能不疚心原疚訛究據全遼志攺

鑑予憂元元之意全遼志鑑予作副朕

祝文六【正徳六年】皇帝謹遣山東等處承宣布政司全遼志無謹字

寧濠作孽原濠誤作以據全遼志攺

遼陽鄕賢祠記是爲記原是記奪爲字據全遼志攺

釣臺祠碑記本教躬行全遼志作教本躬行

以大學士劉吉薦原大誤太據全遼志攺

皆世切要全遼志世作其

吾不忍吾之子孫之不知先生也原子孫不之知之不二字互易據全遼志攺

先生之學出白沙白沙者原先生之學出白沙者奪白沙二字據全遼志補

卷三

兵食志

武備

按此篇戶口軍額與全遼志不同自系今昔情勢之異作者各以其時著錄非關板本玆不具著其異同

沿邊城堡墩臺

前屯衛

鐵場堡注堡北土胡衕可按伏原土訛士據全遼志本堡注攺

石堆空臺全遼志堆作嘴

永安堡鎭營臺全遼志臺上有河口二字

鳳石嘴臺全遼志鳳作亂又黎樹溝臺全遼志溝作灣樓子山臺全遼志子作自

三山營堡長嶺兒臺全遼志無兒字

瑞昌堡原堡誤作臺據全遼志攺

團山兒臺全遼志作大團山臺

髙臺營堡全遼志無營字

甘泉兒臺全遼志無兒字又大家小莊臺全遼志無大家二字

三道溝堡石山兒臺全遼志無兒字

牽馬嶺臺原牽作撁據本書地理誌及全遼山川志攺

新興營堡六州河山臺全遼志山作口

錦川營堡平胡臺全遼志胡作湖又背陰莊墩全遼志墩作臺

腹裏接火墩全遼志墩作臺以下並同不具著

邊墩全遼志墩作臺以下並同

寧遠

黑莊窠堡西古路臺全遼志路下有口字又孤松山臺全遼志作孤松墩鎭寧空全遼志空作臺中古路空全遼志空作臺廟兒山墩全遼志墩作臺永淸空全遼志空作臺南柳河空全遼志空作臺

仙靈寺堡注堡東土煙臺可按伏全遼志無土字又北柳河臺鎭

北臺通賊道路全遼志柳河上無北字

鎭北空河口空石嘴空安遠空以上各空全遼志均作臺

小團山堡注灰菜溝通賊道路原菜訛作策據全遼志本堡注攺

雙路空全遼志雙下有古字又古路空全遼志作古路口臺琉璃寺空全遼志空作臺

興水縣堡注鎭虜臺通賊道路原虜誤虎據全遼志攺

轉頭臺全遼志臺上有山字

白塔峪堡雙路口臺全遼志雙下有古字又鎭北空臺全遼志無臺字鎭北山墩臺全遼志無山墩二字牛心山墩臺全遼志無臺字

灰山堡注堡西灰窯兒可屯兵原窯訛土窐據全遼志攺又長嶺山可按伏全遼志山作兒

長嶺空全遼志空作墩又威遠臺全遼志遠作寧

松山寺堡注同家峪可按伏全遼志同作全

何晟空全遼志晟作勝空作臺又新架口全遼志作新安墩按本堡各空全遼志均作臺

沙河兒堡河身空鎭邊空全遼志空均作臺

長嶺山堡鎭遠空丫角山空安靜空河口空全遼志空均作臺

椴木衝堡本堡各空全遼志均作臺

錦州

大興堡陡溝兒全遼志作陡嶺兒臺

大福堡黑鷹山墩全遼志墩作臺又鎭北山墩全遼志墩作空

大鎭堡鎭南空全遼志空作臺又駝兒山墩全遼志墩作臺

鎭安臺全遼志作鎭安山臺又龍潭山全遼志山作空

大勝堡長勇臺全遼志勇作永又安寧墩全遼志墩作臺

大茂堡韭菜新臺韭菜北空全遼志菜下均有山字又唐帽新臺全遼志帽下有山字松嶺兒全遼志兒作墩鎭夷山空全遼志無山字石山兒全遼志兒下有臺字寨兒山全遼志作寨子山臺

義州

大定堡松山墩全遼志墩作臺

長安臺原長訛常據全遼志及本堡注攺

碌■﹝石由﹞山界原■﹝石由﹞訛作軸據本書地理誌攺按全遼志本堡有新臺無便視臺餘同

大安堡寨兒山墩空及寨兒山新臺全遼志均無山字

大康堡靑陽臺全遼志靑作淸又淩河西崖全遼志作淩河西岸臺

大平堡墓山臺全遼志臺作墩又平靜臺及靜邊臺全遼志靜均作靖舊碓嘴空全遼志無空字搭牙山新臺全遼志搭作茶搭牙山墩及空全遼志均無山字搭均作茶

大寧堡靑水臺靑水墩全遼志靑均作淸

大靜堡全遼志作大靖堡

中路臺全遼志臺作墩

海州

朱四堡煙墩傅莊煙墩全遼志煙墩均作墩臺按本堡各空全遼志均作臺空墩數亦不同蓋今昔情勢異而建設固有攺易也

西寧堡注髙墩空鋪通賊道路全遼志無空字

珠子河煙墩原珠誤朱據全遼志及本書地理誌攺

東昌堡古路臺空全遼志作古樓臺

東勝堡新開河煙墩全遼志無煙字

遼陽

長靜堡注長鴉泊通賊道路原鴉訛雅據全遼志攺

長寧堡注平佃堡屯可按伏全遼志無屯字

新淸泥湖小墩原淸誤作溝據上文淸泥湖小墩及全遼志本墩名攺

長定堡新打鷹及小大打鷹小墩全遼志鷹下均有泊字

長安堡龍臺虎伯大墩全遼志作虎北大臺又虎伯南空墩全遼志作虎北南空小墩又沙窩兒小墩重出疑有一誤

長勝堡馬軍堝小墩全遼志軍作家

長勇堡注沙堝舊空沙河北空通賊道路原沙堝誤作河堝據全遼志及下文沙堝兒攺

鳳凰城堡注堡土山岡新安堡注堡土山勢鹻場堡注堡土山勢全遼志土均作上

靉陽

靉陽堡注湖河白山全遼志作湖口白山

鹻場堡新舊瓦子峪墩全遼志瓦作尾

淸河堡注堡土山勢全遼志土作南

撫順

會安堡注山勢平漫全遼志無平漫二字

沈陽

平虜堡林近小臺全遼志近作外

蒲河

十方寺堡注按馬空堡全遼志無按字又瞭馬山小臺全遼志瞭作晾

懿路

三岔兒堡注朴旗屯可屯兵全遼志旗作七

鐵嶺

曾遲堡遼河南岸全遼志河作海岸下有墩字

撫安堡東安山墩全遼志東作康

中固

柴河堡大山嘴臺全遼志山作川

開原

慶雲堡孫老兒臺全遼志老作孝

鎭北堡黑窟堝臺全遼志窟作堀

靖安堡老虎岸臺全遼志岸作巖又賈秀三臺全遼志無三字

復州

楊官寨堡全遼志作羊官堡

邊略

馬巿注遇赦不宥原遇誤作過

卷四

典禮志

賓興

鄕飲注參議蔡天佑原佑訛祜據本書官師志及全遼志本注攺

夷人入貢

朝鮮入貢注陪臣至髙麗巿住歇原住字誤作往據全遼志攺

女直入貢注建州左右毛憐海西等衛原憐訛鄰據本書外志及全遼志本注攺

左等六衛挨月公宴全遼志作中等六衛

卷五

官師志

爵命

按原書以朝代冠於人名之上玆移置於人名之前一行

元

木華黎注略平灤瑞利義懿廣寧等州原略平蠻瑞利義懿廣寧等灤訛作蠻等下奪州字據元史木華黎傳攺補

七月進兵臨興中攻澑石山原七月進兵臨興攻澑石日奪中字山誤作日據元史木華黎傳補攺

廉希憲注孚僉遼陽等處行中書省事原孚僉二字互易按元史廉希憲傳憲子六人孚恪恂忱恆惇孚其長子也玆據攺

劉敏中注身不懷獘全遼志獘作幣

國朝

鄭宏注以武安伯充總兵官全遼志伯作侯

使命

巡撫

潘珍注徽州婺源人全遼志徽州作直隸彼以省言此以府言也

任洛注左僉都禦史全遼志無左字

戶部分司

徐璉注眞定武邑人全遼志眞定作直隸以省言也

李騰霄注山西盂縣人原盂訛作孟按孟縣屬河南不屬山西據明史地理誌攺

鎭守總兵

楊銳注都督全遼志督下有同知二字

職官

遼

懷閭公注在任民感其惠原在任誤任民據全遼志攺

國朝

分守道

劉道注山東參政全遼志作右參政

林元甫全遼志甫作輔又注福建莆田人原莆訛蒲據全遼志攺

蔡天佑原佑誤祜據本書建置志及全遼志攺

許淳注成都護衛人全遼志作四川左護衛人

王炫注左參政全遼志左作右

分巡道

蔡芝注京衛人全遼志作昆山縣人

太僕寺少卿

茆欽注直隸永平人全遼志平作年按明史地理誌永平直隸府名永年爲直隸廣平府附郭縣存疑

金轂全遼志轂作谷從禾不從車

苑馬寺卿

金冕注雲南中衛人全遼志作直隸昆山人

李溫注順天府通州人全遼志作直隸漷縣人彼言縣此言州也

黃會注少卿全遼志無少字

夏暹注雲南左衛人全遼志作直隸丹徒人

舒晟注升按察使原使誤史據明官制攺

東路副總兵

劉祥注錦衣衛人全遼志作東寧衛人

張銘按本志有二張銘一錦衣衛人一廣寧中衛人全遼志張銘注錦衣衛人其下爲楊鎭本志無此名餘人名次序同

中路遊擊

馬標全遼志標作驃從馬不從木

司獄王琮原獄誤嶽據本志官名攺

名宦

漢

陳禪注禪不加兵惟說道義以感化之原惟誤推據全遼志攺

馮緄注延光初怨者乃詐作璽書原延誤建據後漢書攺

金

盧孝儉注時大饑民多流亡原大饑民多流亡奪時字據全遼志補

元

塔出注遣人馳驛上聞女直水達達官民與乃顏連結塔出遂與麾下十二騎直抵建州原女直下奪水達達官民與乃顏連結塔出遂十三字據全遼志補

捏吉伯注豫章竇仲淸志其墓原仲誤神據全遼志攺

王結注泰定中轉遼陽行省參政原泰定誤作大定據元史攺又發粟數萬石原奪數字據元史補

唐仁祖注欲如戶籍口數大小給之原欲如戶口大小給之奪籍字數字據元史補

國朝

劉成徳注奏開儒學歲貢原奏開儒學貢奪歲字據全遼志補

王懋中注倡義之功原倡訛昌據全遼志攺

許進注廷臣力疏起者原廷訛庭據全遼志攺

葉旺注西瀕大海原瀕訛頻

我以兵設伏於險扼其歸路原奪路字又轉馳而西阻於冰壘原奪阻字均據全遼志補

虜眾驚擾原驚訛警據全遼志攺

升後軍都督全遼志軍下有府字

馬云注乙巳以勛授鳳陽衛指揮原乙誤作己據全遼志攺

周鶚注追至安不刺堂原追誤迨據全遼志攺

二十三年徵進迆北原迆誤迄據全遼志攺

徐玉注元永丰院判原永誤末據全遼志攺又徵進迆興原等處原興誤與據全遼志攺

徐便注番陽黃崗人全遼志作湖廣黃岡人

方嵩全遼志作房暠又注生擒酋虜輜重甚多原生誤主據全遼志攺

魯全注景泰庚午原庚誤丙按景泰無丙午年據全遼志攺

卷六

人物志

科貢

進士

【成化丙戌】王輔原列天順年按天順無丙戌年據全遼志攺

戊戌雷升全遼志升作升

【嘉靖己丑】安永淸原己誤乙按癸未之下去乙丑尙遠嘉靖乙丑在本書修後二十餘年此科當是己丑非乙丑也據全遼志攺

舉人

注舊赴山東布政司原舊起赴山東布政司衍起字據全遼志刪

歲貢

按原書各衛分注人名之後玆標置於前以便檢閱

成化年

前屯衛段文肜全遼志肜作彤

開原郭洪全遼志洪作宏

弘治年

錦州郭玘全遼志玘作紀

寧遠蔣洪注任陜西略陽縣知縣原略訛洛按明史地理誌洛陽爲河南府附郭縣陜西無洛陽縣名據全遼志攺

鐵嶺楚世英全遼志楚作樊

正徳年

錦州韓瑛全遼志瑛作英

蓋州束寶全遼志束作東

嘉靖年

開原葛顯注任雄縣丞原雄誤椎據全遼志攺

海州衛朱鎰注任龍慶衛學教授全遼志龍作隆

張政全遼志作張敬

王澤全遼志作王鐸

按原書歲貢田勛以下有曹佐等十四人各注籍貫未列年代玆據全遼志所載者八人分別列入各衛余張軫談儒馬驥楊銘朱澄陳淸六人以年世無考標列之

通事

原書綴朝鮮通事女直通事於人名後玆照職官之例攺列人名以前

家世

李彀注加昭勇大將軍原加昭勇大夫將軍衍夫字

忠節

南北朝

晁淸注例降爲伯全遼志無爲伯二字

金

女希烈注資祿全遼志資祿二字直列女希烈下不入注文又注累官西寧刺史全遼志寧下有州字

烏古倫注仲溫全遼志仲溫二字直列烏古倫下不入注文

石抹元毅注本名神思全遼志神作仲

元

太平全遼志作賀惟一注賜姓蒙古氏名太平

宦迹

遼

大公鼎注咸雍十年登進士第全遼志十作二

張琳注壽隆末爲祕書中丞原丞誤允據全遼志攺

金

斡勒忠注轉大理知法全遼志知作執

髙竑注後爲河北西路按察轉運使全遼志北西二字互易

髙禎全遼志禎作楨從木旁又注判廣寧尹全遼志判下有官字

孟奎注完顏守貞全遼志貞作眞

李三錫注懷邦全遼志邦作印

王政注尋除同知金勝軍節度使全遼志作尋攺權侍衛親軍都指揮使

元

耶律楚材注元朝尊屬有拜原元誤國據全遼志攺

王珣注進退周旋如意原旋訛施

國朝

顧能注選天下淸官四員原選誤作刷據全遼志攺又能居都禦史楊繼宗之次全遼志作能居首

李榮注爲賦塔山李將軍逐賊歌原賦訛賊

周俊注疏挑河道原挑訛桃

學術

張升注所著有裔庵稿全遼志裔作柳

隱逸

髙仲振注遼東人全遼志東作陽

貞烈

丁氏注蕭士淸妾全遼志妾作妻

流寓

三國

太史慈注奏曹史全遼志作奏功曹

晉

髙瞻注渤海蓚人全遼志無蓚字

後唐

胡嶠注周廣中歸全遼志廣下有順字

仙釋

白仲理注隱徐無山全遼志無下有終字

黃花老人全遼志花作袍

卷七

藝文志

本志奏議各文多不列題玆各就文義摘擬題目列於文前

慕容廆上太尉陶侃箋據兗豫之郊原兗訛衮據別書本文攺

巡按禦史李善奏復遼東邊事疏且今道路隔阻遼河全遼志且今作見今

苑馬寺卿馮時雍馬政奏貼並夥食原夥誤供據全遼志攺

定儲畜以便秣飼原秣訛抹據全遼志攺

石塘曾公生祠碑全遼志載此文有刪節不具錄

羣酗干紀原幹訛於據全遼志攺

醫閭先生集敍叛亂者醉徳而革面原叛亂者醉生徳而革面衍生字據全遼志攺

遼城望月詩隔樹花如綴原花作光據全遼志攺又臨城郤影散原郤訛卻駐蹕俯丸都原丸誤九全遼志同據別書本詩攺

紀遼東方當銷鋒散牛馬原銷鋒作鋒鏑全遼志同據別書攺

過蓋州紀興煙霧初消海嶠端原煙霧誤畑霞據全遼志攺

墉鼠行磔爾皮骨燃膏脂原磔誤碟據全遼志攺

蘭英碑詞夫何瞬眛而難明全遼志瞬眛作曖昧

具瞻亭賦踐■﹝王廣﹞艸之香燻全遼志■﹝王廣﹞作壙又盻縐波之罽紋全遼志罽作繡北雁盡而山葉紅全遼志山作霜

迥川澤於睇盼原睇盼作盼眛據全遼志攺

乘舞雩之風涼原雩誤作云據全遼志攺

卷八

雜誌

三遼長編

晉惠帝元康初原惠帝上無晉字據本編書各朝代之例增入下文晉末入於苻秦之晉字攺敍文內不另提行又原苻秦苻字誤符據晉書攺

皝卒子雋立原子誤作與據全遼志外志攺

以李世績爲遼東大總管原總誤作統比照上文張亮爲平壤大總管攺

藏至遼東謀畔召還徙卭州而死原卭訛功據全遼志外志攺

初大軍俸糧之資仰給朝廷原俸字誤作衣與下文衣賞重據全遼志兵政志攺

祥異

元封中注北成爲胡門全遼志北成作此城

景初間注炊有小兒全遼志炊作歘

唐貞觀注爲兵謀全遼志作爲謀兵

卷九

外志

外郡

女眞注食生肉飲穈酒原穈作麋據全遼志攺

庫莫奚注盧龍李載義破之全遼志載作戴

鮮卑注後鮮卑有擅石槐者全遼志擅作檀從木旁

乞列迷注裸躑其屍作熊虎勢全遼志躑作蹲

外夷衛所

土魯亭山衛全遼志土作上又忽闌山衛全遼志闌作蘭

蜜剌禿山衛全遼志無此衛又屯河衛全遼志出萬河衛下有哈里山衛無屯河衛福三衛全遼志三作山渚冬河衛全遼志渚作諸滿涇衛全遼志滿作蒲益實左衛全遼志益作蓋木東河衛童山寬衛全遼志無此二衛而有雙古衛塔山舟衛全遼志舟作丹又哈里山衛兀失衛鎭眞河衛忽魯山衛兀剌衛全遼志均無之阮裏可衛全遼志可作河哈里衛全遼志裏作剌兀禿千戶所全遼志兀禿下有河字五年千戶所全遼志年作羊古賁千戶所全遼志賁下有河字眞河千戶所全遼志作眞河鎖郎哈千戶所而無鎖郎哈千戶所

開原東陸路海洋禿魯全遼志作一地名又散三注通朝鮮後門全遼志散三通作地名朝鮮後門作注

開原北陸路歸仁縣全遼志縣作站

海西東水陸城站尙京城全遼志尙作上

托溫城全遼志城作站又弗思木城全遼志木作本阿陵站全遼志陵作淩古佛陵站全遼志佛作弗乞列迷城全遼志城作站

狗站注名水狗站全遼志水作木

遼東志校勘記

