永安縣誌

目錄

明萬曆本

永安縣舊志序

永安縣誌序

纂修姓氏

志例

卷一天文志

星野

气候

節序

卷二地理誌

山川

山

峯

嶺

寨

石

巖

洞

溪

湖

砂

潭

湯池

陂

灘

井

形勝

風俗

卷三建置志

疆域

沿革

坊裏都圖

街巷市墟

街

巷

市

墟

職制﹝俸糧附﹞

縣署

行署

學署

學田

社學

武署

屬署

鋪捨

廟壇

城池

巡警鋪

演武場

貢川堡

橋渡

橋

渡

亭

卷四田賦志

戶口

土田➀

貢賦➀

賦

貢料

貢

課程

役法➀

差役

綱銀

均徭

機兵

驛站

寺租

水利

官陂

梅溪陂

坑冶

屯田

物產

卷五宦歷志

知縣

縣丞

主簿

典史

教諭

訓導

巡檢

武職歷官

正千戶

副千戶

百戶

名宦

宦迹

卷六選舉志

徵辟

科貢

進士

鄕舉

歲貢

例貢

掾仕

例官

恩典

坊表

卷七人物志

名賢

宋

明

良吏

儒林

孝義

鄕行

附

忠烈

元

貞烈

附節婦以俟論定

武功

貴戚

內監

儀賓

附﹕期壽

卷八雜誌

祥異

丘墓

宋

明

寺觀

養濟院

漏澤園

仙釋

卷九藝文志

永安縣治記

新建永安縣儒學記

成化八年重修永安縣學記

弘治十二年重修儒學記

萬曆二十一年重修儒學置田記

永安縣學建立鄕賢名宦祀典記

栟櫚書院

科甲題名記

忠洛無銀礦記

安貢堡記

郭公去思碑

永懷祠記

蘇近齋先生去思碑

盧侯永思碑

黃少滄先生永懷碑

唐田王廟碑

障水陂記

賴孝子傳

六烈祠記

忠勇祠記

重造南塔記

鼎建孚佑廣烈王廟碑記

題詠

燕江十景

貢川八景

題栟櫚山

栟櫚山景

大湖八景

題拱極樓﹝二律﹞

題登云塔萬玉軒﹝二律﹞

題髙飛洗心亭

迎春日過永安﹐待赦先晚行遇雨﹝一律﹞

永安縣舊志序

郡邑有志﹐備史采也。史﹐公是非﹑示勸懲﹑昭治忽﹐紀往詔來﹐垂當年得失之鏡﹐風勵人心之大機也。或謂﹕志﹐史之流也。余以天下之史﹐必合郡邑之志﹐而通采以成之﹐是可以易言哉﹗仲尼作《春秋》﹐因魯史舊文筆削其義﹐而天下之亂臣賊子懼。故曰﹕知我罪我﹐其惟《春秋》。又曰﹕吾志在《春秋》。蓋位不在﹐而道在。焉以空言而托諸行事﹐將以爲是非之權衡﹐勸懲之軌範﹖所系以適於治之大端也。三代以還﹐班﹑馬且有遺論﹐是豈可以易言哉﹗

永安開建縣治﹐實自景泰三年始。舊爲沙縣地﹐名浮流﹐介在沙﹑尢﹑淸流三縣。鄧茂七伏誅後﹐慮遺餘黨﹐故設縣治以彈壓﹐敷政以化導。

夫造化之靈秀﹐鐘而爲山川人物﹐或顯或晦﹐固自有時。有天地以來﹐魯有尼山﹐鄒有嶧山﹐卽濂﹑洛﹑關﹑閩﹐亦未嘗有聞於世。自春秋﹑戰國誕生孔﹑孟﹐及有宋諸儒﹐而鄒﹑魯諸名﹐始益重於天下。

永安介在沙﹑尢﹐亦宋五賢遊處之地。予叨閩臬副憲﹐因東西洋夙辱於反側﹐乃建議題請開縣治。永安切邇寧洋﹐曾行部守﹐築城垣。至永安﹐見其山川雄峻開朗﹐將爲人文奧區也。則知永安地𨿽晦於先朝﹐而實顯於我明。設縣後﹐人文科甲比美他邑﹐節槪行誼彬然稱盛。則其鐘造化山川之靈秀者﹐賴有元哲先輩植乎綱常禮義﹐模範一邑﹐以開其先。

今縣治建近二百年來﹐其官職遊宦於斯﹐武弁捍衛於斯﹐大夫士生長於斯﹐有徽有惡﹐不可無紀。紀其徽者﹐以徵其或不徽。推而廣之﹐𨿽一丞﹑一簿﹑一尉﹐苟有功於縣治﹐必大書特書以詔示將來。使後之遊宦於斯者﹐賢者企仰流風﹐日進於賢而黽勉不已﹔其弗賢者﹐卽覽其名姓﹐內有述錄創鑑無聞﹐思徙其弗賢﹐而懲艾有加。是故﹐其予也﹐協於眾論﹐而榮逾華衮﹔其奪也﹐協於眾論﹐而辱甚斧鉞﹐能不凜然加惕矣乎﹖紀士大夫徽者﹐以勸其或不徽。推而廣之﹐或孝子順孫﹐或義夫節婦貞女。夫或韋布隱逸﹐或義勇謀士﹐苟有助於風教﹐有功於地方﹐必大書特書﹐以昭示將來。使後之生長於斯﹐有志於成徳者﹐日亹亹焉﹐有所欣艷﹐而進於無疆﹔陷溺其心﹐自庇非類者﹐日赧赧焉﹐而消阻不暇﹐能不凜然而加省矣乎﹖是非公而後勸懲定﹐勸懲定而後風教彰﹐風教彰而後治理臻。是志之作也﹐豈易言哉﹗

若非形之紀也﹐山川古迹之存也﹐物產之備也﹐災祥之必籍也﹐貢賦之有定額也﹐戶口之有登耗也﹐俾有志於求民之瘼﹐與卹民之困者﹐莫不詳覽而加之意焉。昔劉知幾謂作史貴三長﹕學也﹑識也﹑材也﹐三者備而後史稱良焉。故必學以本之﹐識以貫之﹐材以運之﹐三長備而後可以信今而傳後矣。匪學﹐則忽於大義﹐而綜核弗嚴也﹐蔽於行私而采納弗公也﹐泥執己見而揚榷弗虛也﹔匪識﹐則誣實罔眾而暗也﹐矜細忽大而偏也﹐摘疵棄醇而隘也﹔匪材﹐則蕪雜無倫而冗也﹐浮泛失則而靡也﹐闒茸弗振而蠹也。斯志也﹐考訂明而取義博﹐擬議核而甄錄嚴﹐示法公而垂鑑遠。吾知其免矣乎﹗

志作於澹齋李公杏﹐聯合封禦史林公祥﹑大尹曾公守成﹑郡守林公騰蛟輩。嘆文獻無徵﹐遂準古酌今﹐參訂靡遺﹐合輿論﹐秉筆成之。

歲庚午冬﹐宣以閩省右使入覲﹐丐文以序其志。予檢閱厥志﹐因諗澹齋諸公之志﹐端有在也。愧六年未酬﹐玆偶於笥中檢獲志稿﹐適舊治民陳赤美來省﹐且促此序﹐乃書爲序以授之。

萬曆四年歲在丙子仲秋月吉旦﹐賜進士出身﹑通奉大夫﹑前福建布政使司右布政使﹑萬安洞巖周賢宣拜書

永安縣誌序

夫志﹐記也。昉於禹之《貢》﹑周之《職方》﹐迨班史攺遷書爲志﹐而後郡國仿之﹐漸以詳矣。今制﹐寓內治各有志﹐而邑合於郡﹐郡合於藩﹐藩合於一統﹐實兼史家志傳之體。一披閱而幅員之延袤坱圠﹐疆埸之夷險沃瘠﹐戶賦之登耗﹐風俗之媺惡﹐與夫崇文經武之要﹐忠廉孝節之懿﹐彪見臚列。卽二亥不能武﹐二酉不能藏﹐《齊諧》《夷堅》不能志者﹐亦犁然具焉。猗歟休哉﹗以是知邑志乃總志之所由成﹐而國史之所摘采﹐其所系良重矣。

永安﹐巖邑也。其分建自景泰壬申﹐蓋懲鄧茂七之亂﹐而析沙﹑尢之壤爲之縣﹐以便治。累朝熙洽﹐駸駸興起﹐遂頡頏劍南所轄諸部。萬曆壬辰歲﹐民望承乏玆土﹐入其境則山川明秀﹐土壤修也﹔蒞其堂則鉤矢簡入﹐案牘淸也。勉圖職事﹐百廢稍興﹐獨於邑志闕焉。間嘗披故籍﹐得前令卓君所藏李﹑曾﹑林三先生志艸﹐然中多脫遺﹐難卒就鋟。因條上其事。會當事諸大夫軫念地方﹐得允可﹐乃諏日虔事﹐請鄕先生之有物望者﹐若蕭君時中﹑賴君萬玙﹐而副以學博蘇君日登﹑楊君繼秀﹑李君南闈﹔編次校閱﹐則有若府庠餘生名世﹑邑庠陳生自烝﹑林生奇嵩。又檢閱庫中﹐得所自理贖鍰幾九十緡﹐以付邑主簿夏秉彜﹑典史陳策經紀其費。眾美咸萃﹐羣力俱舉﹐凡三越月﹐爲萬曆甲午孟夏而抵厥成。爰進邑縉紳﹑靑衿士﹑眾鄕父老﹐謂之曰﹕永安志﹐志永安者也。稽分野﹑敍沿革﹐則記之建置﹔表形勝﹑紀風俗﹐則記之治域﹔記食貨則土宜貢賦詳﹔記秩統則職官廨署備﹔綏文徳則學校而藝文不遺﹔勵武功則記兵防﹐而戰績亦附﹐以至備觀省﹔昭勸戒則於名宦鄕賢﹑髙士烈女之記尢加意焉。諸君謂﹐永安分治﹐厪厪詟獷﹐黠固捍圉﹐庶其有豸乎﹖謂邑志創立﹐特飾鞶帨﹐爲文具已乎﹖

夫宇宙運會﹐隨時以庚﹔斡旋化理﹐因人而振。昔舜分冀﹑靑爲幽﹑並﹑營﹐廣徳化也。今介沙﹑尢而永安之﹐𨿽以懲亂﹐實以廓治。三代而下﹐戶口漸盛於東南﹐至宋元丰﹐遂當天下十之五。鄒﹑魯旣邈﹐而宋紫陽﹑龜山﹑豫章﹑延平諸君子相望以興。永安固東南之一隅﹐而諸君子過化之鄕也。生齒漸蕃﹐余休未泯﹐運會宜爾。民望承乏玆土﹐斡旋寡術﹐鰓鰓然慮無爲之導者﹐假諸志以少幹將隆之運﹐俾按尺籍而品式難逾﹐慕休於名宦﹑鄕賢﹑髙士﹑烈女﹐而憬然以興也。又烏知紫陽﹑龜山﹑豫章﹑延平諸君子﹐不彬彬於永哉﹖

新嶺以南﹐寶山以西﹐綿亙而環治者﹐今不能家諭耳提﹐乃精神不無有貫者﹐尙繹玆刻而共勗之。

萬曆甲午季夏之吉﹐永安縣知縣宛陵蘇民望書

纂修姓氏

總裁

延平府知府余姚聞金和

同知衡陽萬延相

通判無錫趙公楷

推官遂安余粘

永安縣知縣宣城蘇民望

刪訂

荊門州知州邑人蕭時中

普安州知州邑人賴萬玙

校正

儒學署教諭順徳蘇日登

訓導建寧楊繼秀

程鄕李南闈

參閱

髙州府通判邑人陳源湛

長樂縣知縣邑人林思錦

督刊

永安縣主簿六合夏秉彜

典史丰城陳策

纂集

邑庠生饒儼

余名世

陳自烝

林奇嵩

經理

耆民賴士文

羅世吉

謄正

儒童陳舉

志

例

一國有史﹐邑有志。彰善殫惡﹐公典也。考今時志﹐大都稱善似過於詳﹐惡則略而弗錄﹐曷故哉﹖太史公云「孔子著《春秋》﹐隱﹑桓之間則彰﹐至定﹑哀之際則微。志之意有由然哉﹗」𨿽然﹐稱美而不稱惡﹐固爲雅道﹐或過於飾而失其實﹐亦豈公道乎﹖明有一定之公論﹐幽有不可欺之鬼神。濫竽斯役﹐愼哉﹗愼哉﹗

一自創邑一百四十年間﹐聞見不及者多矣。然自正徳以前則林孜有手錄﹐自嘉靖以後則李杏有志艸﹐詳略不同﹐典故稍備﹐今日豈敢妄意去取於其間哉﹖玆以往又三十年矣﹐凡所見聞﹐昭在心目。仍考郡之近志﹐博取耆耇之見聞﹐庶幾備省覽之一資也。

一天所以始事﹐懸象於天下﹐示於人吉凶﹐悔吝不能掩者。至其炎鄕之气候不能無偏﹐荒徼之節序不盡淳美。若夫觀天象以致修省之道﹐因气候以達節宣之宜﹐矯其俗尙之不合於禮以�之﹐正則存乎其人哉。

一地承天施者也﹐山峙川流﹐故形勝具而風俗成。今永以蕞爾之地﹐不攺辟矣﹔一百四十年生養休息之民﹐不攺聚矣。所恃以安靜不擾﹐各遂其生﹐其惟良守牧哉。玆志地裏意也。

一天地定位﹐聖人成能。古之聖人﹐曷嘗不敷土便民興事哉﹗玆建置所當詳也。乃劃其封疆﹐時爲沿革﹔制鄕裏都市﹐以奠厥居﹔設官守分職以總政治﹐以揆文奮武。則師儒以隆教化﹐兵守以明威嚴。又愼其城守﹐險其走集﹐謹其堤防。或通往來﹐或以崇報祀。其大爲廟壇﹑爲署捨﹑爲倉庫﹑儀器﹔其細﹐爲橋渡﹑爲鋪捨﹑爲亭場。建置之意﹐蓋其詳哉。備錄而不遺﹐要皆王道之大務也。

一任土作貢﹐從古爲然。若其方物之畢陳﹐丁口之畢作。固上所以任乎下﹐下所以奉乎上﹐皆是物也。至於屯田﹑水利﹐亦系於土田﹔徭役﹑差使﹐咸趨事之大義。然人情不古﹐法立獘生﹐姦猾宿胥緣以爲市﹐巧取巧避﹐上下相遁﹐蠹毒滋矣。因考據典則﹐詳著顚末於篇﹐庶幾存心民物﹐君子省覽而知所向往。

一宦歷於玆土﹐皆民上也。上以子視民﹐民亦宜以父母以報上。故有名宦祀以報功﹐宦績紀以昭美。其餘皆列其名籍及任之年月。

一選舉有正科﹐有雜科。甲科﹑歲貢爲正﹐例貢﹑掾史爲雜。籍在別省者﹐亦書其名。例貢未授官﹐止書其名﹐掾則必授官﹐始入矣。至於貤移﹑恩典﹑坊表﹐畢錄志榮也。

一人物或以耆徳碩行而祀瞽宗﹐或以文雅奇卓而樹表範﹐皆後人所景仰者。其或淫雅並奏﹐賢不肖混淆﹐𨿽徼虛美於一時﹐而有愧心於百世﹐亦何益哉﹐徒滋訾議矣。至於貞烈行誼﹐有關於人心風俗者﹐何可遺也。武功貴戚皆出於地方者﹐何可泯也﹐因畢書以見誼。

一名宦祀提學熊�﹐出於上司之檄﹐郡不祀也﹐而縣祀之。提學宗�﹐亦由按院檄也﹐郡已祀而縣不祀。意者﹐宗嘗分守延平﹐有惠政於地方﹐祀之宜也。而熊�猶祀之於縣﹐非尊崇之﹐實卑褻之矣。余有疑未安焉﹐敢俟議禮君子攺正。

一鄕賢祠祀於嘉靖中年。初祀時﹐木主陳公瓘﹑鄧公肅﹑鄧公文鏗。而陳公世卿﹐乃瓘之祖也﹐昔在宋﹐固沙之人﹐今其所居﹐則爲今永安二十六都﹐故址存焉﹐丘墓在焉﹐子孫奉祭掃者存焉﹐其餘子孫居縣﹑居鄕者﹐何啻千百。陳公瓘不知何時去其祀﹐固以流寓他方﹐不祀亦宜﹐而世卿豈宜遺落﹖況鄧公肅﹑鄧公文鏗﹐其出身時皆沙縣人。鄧公肅讀書於永之栟櫚山﹐因號焉﹐居址尙沙縣地方也。鄧公文鏗所居今割永安﹐旣祀之﹐而世卿獨不祀﹐可乎﹖余謂鄕賢宜祀陳公世卿﹔其鄧公肅﹐栟櫚有專祀矣﹐鄕賢不宜又祀﹐以免重復。

一祥異示懲﹐人所創見。丘墓埋玉﹐設爲賢淑﹐乃人所景仰﹐欲起九原而不可得者。仙釋者﹐自是方外一等人。寺觀創久亦難盡廢﹔若養濟﹑漏澤﹐亦王政之務﹐皆不可闕。依例書之﹐以備考驗。

卷一天文志

星

野

自黃帝命官觀天文﹐辧分野﹐以占災祥﹐以斗牛之次﹐爲星紀。春秋時﹐以分屬吳﹑越﹐但其入分度數﹐代各不同。今《一統志》以起斗四度至二十二度爲吳分﹐以牛及女一度零爲越及閩﹑廣分。則閩﹑廣度當在牛六﹑七度之間。觀象﹑玩占於此可知矣。

气

候

閩僻在東南﹐去中州遠﹐故其气候亦乖於中和。一歲之間﹐熱多而寒少。大抵晴則暖﹐雨卽涼﹔未春有先時之花﹐臨冬有長靑之艸﹔髙山則六月衣裘﹐亢旱則三冬罕雪﹔溪霧則晝昏而髙山爽朗﹐山嵐則日暗而平地淸明。气候不同如此。

節

序

元旦燒香謁神﹐各相拜賀﹐以三日爲節。上元﹐燃燈祈禳。淸明拜掃。立夏食米團。端午﹐插艾佩菖蒲﹐以角黍相饋﹐祀先﹑競渡。中秋﹐醵錢賞月﹐家家掃墓。重陽登髙﹐飲茱萸酒。臘月﹐各送牲粿﹐名爲分年。除夕祀先﹐爆竹以除不祥。

卷二地理誌

山

川

山

栟櫚山治北二十里﹐多產栟櫚木﹐故名。宋左正言鄧肅讀書其中﹐自號栟櫚居士。舊傳﹐神仙往來其間﹐峯巒巖岫不可勝數﹐神刓鬼劃﹐髙下相屬﹐煙雲出沒無時﹐艸木蒙茸﹐四時一色。宋李綱嘗目爲小武夷。天柱峯與獅子巖並聳﹐百餘丈如削。射垛峯﹐昔仙人射於降仙臺﹐以此爲垛﹐明道中﹐耕者嘗得數十石箭於臺側。觀音巖﹐在野雲洞側﹐石壁萬丈。集仙巖﹑頭陀巖﹐昔唐裴頭陀創庵而居。野雲洞﹐雲霧吐吞。降仙臺﹐在山之上﹐一石髙平如臺﹐舊傳仙人降此﹔臺下石室﹐棋局界畫分明﹐有黑白數子﹔左右有爛柯石﹐可坐。步雲臺﹐走馬埒山絕頂﹐覽廣而砥平。相傳﹐仙人走馬其上﹐蹄迹尙存。銅盤澗﹐流十餘里﹐瀦而爲潭﹐泓渟涵碧。接仙橋﹑天池﹐在山之上﹐廣里許﹐澄徹不涸。金剛石﹑寶蓋石﹑試劍石﹑天威石﹑樂音石﹐中空﹐扣之則響。俱栟櫚之奇勝也。李綱詩曰「栟櫚百里遠沙溪﹐水石稱爲小武夷。列岫籠煙紅削玉﹐澄潭浸月碧生漪。猿猱飲水連修臂﹐修木連云擁老枝。天下幽奇多僻壤﹐直疑造化惡人知。」又﹐陳偁詩曰「昔年曾入武夷山﹐今日栟櫚仿佛間。仙子不知何處去﹐漫畱蹤迹在塵寰。」

東山城跨其上﹐縣脈之所入。宜栽樹﹐不可使童。

東華山城中日出卽見﹐故名。有庵﹐今許倫重建。

文筆山縣東南﹐巽位。形如卓筆﹐因築寨。近修起。

金星山縣西﹐兌位。形如圓金﹐關兩溪水口。

南山崎縣西南﹐坤位。形如大將之旗﹐卓然而立。

龍鳳山縣西北﹐乾位。綿亙髙大﹐峙於縣背。

登云塔山縣南一里。一塔淩霄﹐與學宮對峙。舊塔被毀﹐知縣王廷繡重建﹐知州蕭時中爲碑記。

天斗山山髙峻﹐頂凹下﹐廣可五里﹐狀如斗。山陰一石穴﹐名風穴﹔一洞﹐名云洞。每云冒﹐山卽雨。石竇有一石龍﹐界風穴﹑云洞之間。石磴險巇﹐人迹罕到﹐惟樵者攀緣而上﹐得觀頭角鱗介之異。上有白雲庵。

莊山

大坪山縣南二十里。中有陳氏祠庵。

大龍會山山髙峻﹐羣峯簇聚﹐如龍會然。二山在二十四都。

吉山吉溪傍。

天臺山二山﹐縣西南﹐二十九都。

寶山四十都。產鐵礦最佳﹐因名。

雪山四十一都。通天巖側﹐與獅子峯對峙。

瓊山

黃甲山

白巖山

石羅山萬山中突起七大峯﹐次第排列。面西有洞口﹐可入人﹐深不能窮。中有竈﹐人傳爲前時避亂於此。此四大山﹐俱四十一都。能化爲人﹐助軍破賊﹐而不受賞。後求其處不可得﹐止四山名。今四時祈禱﹐皆請四山之神。

馬峯山二十八都。其山圓峯插黛﹐旁一山似馬﹐進士蘇信居其下﹐因號焉。

荊山二十六都。山如三臺賜帽之狀﹐四時靑翠﹐有五色可愛。宋進士余授祖居﹐故稱余荊山云。

峯

大秀峯縣東北﹐艮位。巍然秀拔羣山。一名眞陽山。旁有雙峯﹐號雙飛蝴蝶。

卓筆雙峯去縣五里。雙峯並聳如卓筆然﹐中有小峯﹐知縣林孜讀書其處﹐因號三峯。

羊角峯二十四都。遙望如羊角然。

翠竹峯二十六都。宋祕書少監陳世卿居其下﹐有師古堂焉。詩曰「師古堂前酒一樽﹐共談時事出孤村。臨期上馬無他祝﹐多買詩書教子孫。」「翠竹峯前是我家﹐歸來重整舊生涯。煙霞尙有畱人意﹐可柰門前駟馬車。」

獅子峯四十一都。形似獅。與雪山對。

合掌巖在斗山上。嶺

黃田嶺二十八都。抵龍巖﹑大田二縣界。

大望嶺二十八都。抵寧洋縣界。

新嶺二十六都。上有小庵﹐永﹑沙分界。

梨子嶺三十都。抵連城界。

眼隔嶺三十二都。抵淸流界。

牛嶺

九龍嶺二嶺﹐二十四都。

鐵山嶺四十二都。產鐵礦。

寨

淸明寨有庵。二十七都。

貓兒寨其形髙圓﹐似貓。二十七都。

大陶寨卽龍頭寨。三十都。

石

觀音石大溪中﹐髙聳如觀音佛。百姓多往祈福。

壁石其石大如屏壁﹐自山插立溪中。

巖

黃楊巖二十五都。界永安﹑歸化二縣間。巖上多產水黃楊木﹐故名。又名萬壽﹐又名麟峯。四壁如削﹐周回可十里﹐角出羣山之上。三洞連屬﹐一在淳化院寺傍。洞戶空闊﹐秉炬而入﹐縈紆二里許﹐路狹風駛﹐炬遂滅﹐不能進。舊傳有龍居其下﹐土人嘗得齒牙骨角之類。每雲气氤氳輒雨。有龍井﹐又有石龍﹐鱗爪皆具。一在巖半﹐名碧雲。怪石仿佛如獅子。洞極幽邃﹐路險﹐人迹罕至。有穴名虛白﹐上通天光﹐有僧廬其外。一在絕頂。有石井下透兩洞﹐深不可測。又一穴名天窗。或投以石﹐震響久之﹐其深莫測。巖之南有梅齋﹐東有石門巖。頂數峯突起﹐奇怪萬狀。騷人墨客題詠甚多。

永鎭塔巖縣北一里。挺然特立﹐正當燕溪中流。上建層塔﹐下匯深潭﹐爲縣玄武鎭山。嘉靖癸卯塔毀。

侍郎巖黃揚巖北二里許。舊名翠雲巖。宋熙﹑丰間﹐侍郎張�﹑祭酒楊時﹑司課陳瓘讀書於此。不置臥榻﹐煮粥飲水﹐終歲不到巖下。其旁有觀音洞﹐深里許﹐石上多觀音﹑羅漢之像。又有石室﹐廣可六七丈﹐前數十峯如卓筆。下有石鼓﹑試劍石。絕頂慳石羅列﹐好事者多采以供淸玩。

黃龍巖二十六都。

甘乳巖二十九都。有洞﹐廣袤約五十餘丈。洞口怪石森列﹐有一石突出如蓮花﹐泉自石中迸出﹐滴巨石上﹐如甘乳。人或穢器承之﹐泉脈卽斷。旁一石穴﹐風自穴出。昔有人秉燭入﹐越三日﹐乃及深處﹐聞澎湃聲﹐心怖﹐卽出。又一石罅﹐深不可測。出洞過石橋﹐緣小徑至山頂﹐有小亭﹐名看經亭。看經亭後有小庵。前轉數十步﹐一小洞如覆鼎﹐石光璀燦。洞後又一洞﹐名透天﹐相傳神仙窟宅﹐遊者必齋戒﹐否則輒遇怪物云。

百丈巖縣北二十里。過橋﹐陟石磴﹐巖開一洞﹐昔馬仙姑嫂﹑姐妹五人升仙之處。舊傳﹐巖巓架一扁擔﹐被童取去。靈迹顯著﹐四方取香火保禾者﹐每歲夏秋絡繹不絕。四時煙雲掩藹﹐一開霽﹐香鑪﹑獅子諸巖呈現萬狀﹐眞一山中蓬壺。

蓮花巖去縣五里。狀如蓮花。

瑞龍巖二十四都。

通天巖崖壁峻絕。山半一巨石﹐橫跨如梁。由石梁行過﹐僅容二人闖首而入。其中夷曠﹐泉石幽潔。石梁后阻髙山﹐因而爲門。其山如竇﹐仰天而見。

蘇巖直起千餘丈﹐土人郭氏依巖架層樓﹐遙望如神仙居。巖中有石龍頭﹐吐水注石穴中﹐各滴乳。並近巖一池﹐方廣可一畝﹐鱗類多夥﹐惟鯽差大。每三歲水遽紅﹐而魚輒死。上二巖﹐四十一都。

官寨巖二十七都。舊爲寨﹐巖石峻絕。幽花異艸﹐四時芬馥。

壽春巖二十七都。大湖主簿賴朝勝創立﹐男﹑主簿賴士孚重修。築亭榭於其上﹐中有雙龍書捨﹑登云閣﹑環翠樓。峻巖怪石﹐奇花異卉﹐不可勝紀。遊玩者輕千里而至﹐諸名賢題詠甚多。

天寶巖在四十一都庵坑。形如傘蓋﹐有小庵﹐有大庵。庵火廢而基存﹐甚寬敞。今移下﹐狹小不稱矣。前對髙峯﹐卽石峯。洞

曹巖洞卽龍水洞。二十七都。曠空可容千餘人。

赫靈洞二十九都。一名眞陽洞。

雲峯洞二十四都。上坪馬仙行宮﹐髙與云齊。縣之龍山。

新庵洞百丈巖之背。洞口兩壁峭立﹐中路如削成﹐而巖千狀﹐舉目應接不暇﹐誠一洞天也。中有黃天玄坐化處﹐又有大使林達祖祠。溪

燕水溪縣北。水尾二水分流﹐中隔一崗﹐有似燕尾﹐因名燕溪。其源凡四派﹕一派西出汀之寧化縣境﹐過淸流縣﹐下九龍﹐歷張坊﹐謂之龍溪﹐至賴口。一派西南出汀之連城縣姑田裏。由湖口﹑洪田﹑吉山﹐謂之吉溪﹐至賴口合流至燕溪。一派南出漳之寧洋縣分界馬家山﹐下林田﹐合桂口﹐由黃曆出車坡﹐至燕溪。一派東自大梅溪漈頭﹐由梅溪﹑後溪直至塔下﹐與燕溪會流﹔過貢川﹑經沙縣直入劍溪﹐同歸於海。

吉溪縣西南一里許。

九龍溪卽淸流九龍之水。惟二溪通舟楫﹐故紀焉。

湖

大湖卽二十七都淸水塘﹐土人謂之湖。其水由龍溪入巖穴﹐伏流至此﹐四時不竭。砂

安砂三十二都。或曰聚砂成岸﹐春水沖激其岸不崩﹐故曰安。或曰以縣名安﹐故名。潭

石壁潭縣西。潭水沈澄碧﹐漁者每獲巨魚。

大陶口潭三十都。石巖之下﹐深不可測。

下塔潭燕溪水至此﹐縈回深蓄。

杉嶺潭縣南一里三十落嶺下。

百丈巖潭石間似龍頭﹐禱雨有應。

天臺山潭二十九都。常有雲霧﹐祈雨響應。

南溪龍潭源自蓬美畬出﹐由小澗至南溪馬后。兩邊石壁立﹐中石塍橫過石隙﹐直下三四丈。潭口狹小﹐中實闊大。龍居其間﹐人恆見之。旱甚﹐投鈇其間﹐則雨大至。湯

池

熱水口

苦竹村

上村湯尢熱三池俱二十九都。陂

障水陂挽水上流﹐抱城而會燕水。漂壞已久﹐知縣蘇民望重造﹐知州蕭時中爲記。灘

九龍灘長龍﹑安龍﹑傷龍﹑馬龍﹑三悟龍﹑五白龍﹑興龍﹑暮龍﹑下長龍是也。最險處﹐過者必遵山徑﹐空舟而行。內六龍屬淸流縣。下此又歷三十九灘﹐至沙縣。牛皮﹑狗瀨﹑茅鐮﹑郁平﹑銅盤﹑雷霹霧﹑縋峯﹑大坡墻﹑五港﹑紫陽﹑牛欄角﹐凡十有一灘在縣境﹐余屬沙縣。湍石可畏。

井

澄淸井縣口內。

新街井縣前。

城隍井

唐王井

髙飛井

寺內

新街井

舊街井

西門井

水門井

河溝井

童家巷井

永興亭井

衙後井

所後井

賴家巷井

龍興坊井

東山庵井

日升庵井

頭百街井

七百街井

八百街井

十字街井已上六井俱在軍營。

形

勝

東南負山以爲固﹐西北帶水以爲池﹐險阻誠足尙矣。若其聳大觀而入奇矚﹐則卓筆﹑文峯起秀於東南﹐大秀﹑髙巒壁立於東北﹐西南則南山崎開展而獻翠﹐西北則龍凰堂列嶂而插屏﹐天斗山則負巉巖﹑敞寶蓋於東﹐爲來龍之祖。且蓮花﹑荊棘巖呈奇於右﹐拜像三峯巖呈異於左﹐疊岫聯屏﹐四時蒼翠。不歇若水﹐則九龍會合湖口﹐由西南抵縣西﹐會南一溪﹐向東北又與東溪一水交合﹐盤旋回繞於縣治之後﹐由霹靂諸灘﹐建瓴下瀉沙縣而抵郡。縣治形勝若玆﹐亦足稱雄哉。風

俗

地本四賢過化之鄕﹐重以寇亂之後而置﹐正值亂極思治之日。民則惇本而尙朴﹐士則篤行而重恥﹐婦女則勤紡而爲事。自百餘年承平以來﹐漸變其初﹐遂由儉而入奢﹐奢不已則至於貧。貧則末流不可紀悉﹐或囂訟﹐或賭搏﹐或白取﹐或恣彊。亦間有毀廉隅而怠學者﹐有棄學而相尙就掾者﹐紛不可紀。坊市婦女尙寺觀嬉遊者﹐師巫合夥而云禮金橋水懺者﹐坊市演戲則沿街塞巷搭小臺以觀望者﹐此皆俗之蠹也。起敝維風﹐去其邪而返之正﹐實有望於長民者加之意。近奉撫臺頒示《正俗編》﹐著實舉行﹐其庶幾乎﹗卷三建置志

疆

域

永安縣﹐本析沙二十四都上四保及二十五﹑二十六﹑二十七﹑二十八﹑二十九﹑三十都﹑三十一﹑三十二都﹐共九都﹐又析尢溪之四十都﹑四十一﹑四十二﹑四十三都共四都爲邑。自嘉靖十六年﹐析去四十都設大田﹐此分割一都之地也。隆慶六年﹐析二十八都二圖﹑二十九都一圖﹑三十都一圖設寧洋。惟割圖不割地﹐疆域紊矣。縣仍從沙﹑尢﹐舊屬延平郡。自縣北至沙縣杉口界﹐九十里而近﹔東北至尢溪四十四都﹐一百二十里而遙﹔東至大田縣英果等地﹐百里而近﹔東南至大田縣集賢裏﹐一百里而遙﹔南至今寧洋縣馬峯嶺界﹐九十里而近﹔西南至連城縣秋家嵐界﹐一百二十里而遙﹔西至淸流縣九龍灘界﹐百里遙﹔西北至歸化葉坊﹑吉口二處﹐一百﹝裏﹞而遙。縣邑疆域大槪如此。大抵閩地在古爲荒服﹐與中州不同。若但計地裏﹐而不計田數﹐𨿽古大國何以加是﹖要之﹐中間山林居其九﹐田畝但一分耳。分治以來﹐承平日久﹐生齒漸繁﹐地不足以居﹐田不足於食﹐庶而未富﹐方懼其將來也。沿

革

永本沙之浮流一巡司地也﹐沙又延平七里中之一。前代沿革﹐一系於郡。往牒可睹﹐玆以往可益乎﹐可損乎﹖其當更易者﹐寧洋割地﹐可議乎﹖其邑內坊﹑都﹑圖沿革﹐另載坊﹑鄕﹑裏下。坊裏都圖

永安之設﹐割沙縣九都﹑尢溪縣四都。景泰三年﹐分置坊一﹑都十三﹐統圖六十四。成化十八年﹐分坊爲十圖。弘治五年﹐增坊爲十二圖。嘉靖十四年﹐析四十都隸大田縣。隆慶五年﹐又析二十八都二圖﹑二十九都一圖﹑三十都一圖﹐隸漳之寧洋縣。今坊十二﹑都十二﹐統圖六十三。

在城曰坊。爲坊七﹕太平﹑龍興﹑裏仁﹑安仁﹑仁義﹑進賢﹑忠義。七坊﹐知縣劉忠器立石。爲圖十二。

在鄕曰都。

二十四都﹐爲圖三。九龍﹑黃竹坑﹑上坪﹑大松洋﹐距城六十里﹐縣東。舊感義裏。

二十五都﹐爲圖十。忠山﹑巖前﹑髙眉坑﹑大源﹐距城八十里。

二十六都﹐爲圖十一。貢川﹑余荊山﹑大坡﹑小坡﹑衝村﹑瑤田﹑東坑﹐距城四十里。上二都俱縣北。

二十七都﹐爲圖三。大湖﹑曹巖﹑嶺後﹑倉坪﹑大梅溪﹑積谷寮﹑洛溪﹑張埔頭﹐距城二十五里。縣治東南北俱是。

二十八都﹐爲圖四。桂口﹑邢莊﹑西洋﹑林田﹐距城六十里﹐縣南。上四都舊崇仁裏。

二十九都﹐爲圖二。吉山﹑下卞﹑熱水口﹑洪田﹑苦竹﹑上石﹑爽溪﹑廖地﹐距城六十里。

三十都﹐爲圖二。湖口﹐洪沙口﹑後澄﹐距城六十里。上三都舊懷恩裏。

三十一都﹐爲圖二。張坊﹑曹遠﹑上﹑下早﹐距城四十里。上三都俱系縣西南。

三十二都﹐爲圖七。安沙﹐距城九十里。上二都舊善安裏。

四十一都﹐爲圖三。大坵頭﹑納洋﹑龍塘﹑蔡洋尾﹐距城九十里。

四十二都﹐爲圖一。後埔﹑鸕鶿丘﹐距城一百里。

四十三都﹐爲圖三﹐上槐林﹑下槐林﹑西霞阪﹐距城一百二十里。上三都縣東﹐舊萬足裏﹐尢溪也。街巷市墟街

新街縣前。

舊街城邊。

中街

後街司前。

前街已上俱民街。

頭百街

二百街俱尙寶坊。

三百街

四百街

六百街俱安靜坊。

五百街

九百街俱東寧坊。

七百街

八百街

十百街俱長樂坊。已上街在軍營。巷

衙門巷

水巷

童宅巷

後宮巷

市

安沙市三十二都。

貢川堡市二十六都。

巖前市

忠山市二市在二十五都。

墟

吉口墟

新橋墟俱二十五都。

西洋墟二十八都。

大湖墟二十七都。

洪田墟二十九都。

嶺後墟在畱坊。職制﹝俸糧附﹞

知縣一員歲俸九十石﹐閏月加七石五斗。柴薪四名﹐馬夫十役﹐折支如制。

縣丞一員萬曆八年奉文裁革。

主簿一員歲俸六十六石﹐閏月加五石五斗。柴薪二名﹐馬夫十役。

典史一員歲俸三十六石。柴薪一名﹐馬夫十役。

儒學教諭一員歲俸三十六石﹐閏月加三石。齋夫二名。

訓導二員每員歲俸﹑齋夫與教諭同。

廩膳生二十名每名月廩一石。

增廣生二十名

附﹕學生今�百�有奇

司吏一名

安沙鎭巡檢司

湖口寨巡檢司各一員每員俸五石。

司吏一人

陰陽學訓術蕭相漢﹐鎭東人﹐萬曆十八年任﹐以養親去。林五嶽﹐邑人﹐萬曆二十三年任。

醫學訓科一人

僧會﹑道會司各一人

縣司吏六名

典吏一十四名

鋪長一名

架閣書吏一名每歲共支本色米三十四石二斗。

正統十四年﹐調邵武衛后千戶所軍置永安守禦千戶所。正千戶原二員﹐今一員每員歲俸一百九十二石。

副千戶原二員﹐今一員每員歲俸一百六十八石。

百戶原十員﹐後無繼七員。調衛二員﹐今一員每員歲俸一百二十石。

典吏一名

旗軍﹐原一千一百二十四名今見在守城

操練共三百九十六名縣

署

永安縣﹐景泰三年九月開縣﹐本府撫民通判倪冕創立小屋三間蒞事。四年冬﹐本縣知縣韓隆創正廳三間﹐後堂三間。設幕廳於正堂之左﹐庫房於正堂之右。東﹑西兩廊分列六房﹐中道戒石亭。儀門三間﹐於正廳之前。樵樓五間﹐於儀門之外。知縣廨捨於正廳之北﹐川堂於正廳之後。左﹑右立縣丞﹑主簿廨捨二所。東南立典史廨捨一所﹐設吏捨於六房之後。建土神廟於儀門之左。立牢房於儀門之右﹐周圍墻垣。萬曆十五年﹐知縣傅本智攺戒石亭爲坊﹐堪輿謂髙壓正堂。二十一年﹐知縣蘇民望見縣前逼窄﹐捐俸召匠計之。後建戒石亭﹐徙其坊於縣之對街﹐題曰「保障羣黎」。坊之內三向各建懸榜廊﹐攺申明﹑旌善二亭於樵樓之左右。巡捕﹑主簿夏秉彜於縣之東﹑西設立柵門﹐曰東關﹐曰西關。夜加扃固﹐以防不虞。

行

署

建南道分司舊有上﹑下分司﹐在縣治北﹐下司已廢。嘉靖己未年﹐官賣二司。景泰五年﹐本府通判楊季奇創。萬曆二十一年﹐知縣蘇民望重整。

府館在縣治前。

貢川公館在二十六都。

忠山公館在二十五都。

東洋公館在二十八都﹐舊址官賣﹐今別建。

縣浮流倉主簿收秋糧本色米。

預備倉縣秋﹑冬贓罰谷﹐上倉備賑。學

署

在縣治東。景泰五年建﹐正徳四年毀﹐知縣劉燦重建﹐事載祭酒蔡淸記。嘉靖二十一年﹐知縣裴建修之。萬曆二十一年秋﹐知縣蘇民望到任。期年﹐環視學宮傾圮﹐楹瓦不全﹐泮池如矩而非制﹐欞星直出而不收。進諸生而言曰「吾力能辦之。」卽毅然以興起斯文爲己任。措處罰鍰�兩﹐不足﹐又捐俸補助。朽者易之以新﹐漏者補之以全。廟廡爲先。移欞門進五丈。塡泮池一丈﹐爲半璧之形。明倫堂﹑尊經閣﹑齋宇以次修理。開拓隔道之路﹐徙儒學門五丈。百爾維新﹐煥然攺觀﹐宮墻之富﹐宗廟之美﹐可以想見闕裏矣。適建南道吳璘以巡歷至﹐深嘉而樂與之。是役也﹐不三月而告成。費出於縣﹐分毫無損於民。經營不懈者爲典史陳策﹐督工頗有勞者爲耆民邢存志﹑饒偁。師生請太史翁正春爲之記﹐見《藝文》。

明倫堂在先師廟後。

居仁齋由義齋翼明倫堂之左﹑右。

號房在東﹑西廡之後﹐凡二十間。

饌堂在號房之上﹐左﹑右各二間。

禦制臥碑在明倫堂左上。

敬一亭在啟聖祠之左。

尊經閣在明倫堂後。

典籍《大狩龍飛錄》《大明律》《洪武正韻》《禦制大誥》《大明會典》《大學衍義》《四書集注》《五經集注》《四書大全》《五經大全》《禮教儀節》《爲善陰隲》《三儒類要》《文章正宗》《孝順事實》《性理》《通鑑》《綱目》。

射圃舊址在縣治北門外﹐演武亭左。嘉靖三十五年漂於水。

儒學門在欞星門左。

教諭衙一在明倫堂左﹐從居仁齋入﹔一在明倫堂右﹐從由義齋入。右者頹壞﹐訓導朱鐘借居尊經閣﹐至今仍之。

學倉在教諭衙之左。

祭器庫在東饌堂之上。

祭器木香鑪﹑大鐵香鑪﹑燭臺﹑銅酒樽﹑鐵香鑪﹑花瓶﹑銅盆﹑銅爵﹑籩﹑簠﹑俎﹑鐵盆﹑犧尊﹑牲匣﹑鉶﹑簋﹑豆。學

田

知縣蘇民望適下車﹐見師長之出入無輿﹐又非產馬之地﹔諸生中多有貧不能葬﹐身無完衣﹐長無家室者﹐慨然嘆曰「此有司之責也。尊師重道之謂何﹖隨吾力之所及何如耳。」萬曆癸巳歲﹐偶淸欺隱罰鍰二百八十七兩八錢四分﹐又湊贖十二兩一錢六分﹐申合上司﹐置買學田以贍師儒。設學百四十年﹐所創見者畱心學校﹐良亦勤矣。今載其田畝﹐並經用式於下﹐以備稽考。

一買得二十五都民人姜欽米田三段﹐用銀三百兩。約正楊教爲中。

一叚土名寺前﹑羅裏坑二處﹐米三十九石五斗﹐外租五斗﹐外冬米。

一叚土名寺前阪﹐米十六石﹐外冬米。

一叚土名橋尾墩後﹐米十石。

一查出永畱庵田十六石。

社

學

一在儒學前﹐一在縣治北門內。嘉靖三十五年﹐署縣事﹑延平府通判謝承志攺此社學爲四賢書院﹐祀楊﹑羅﹑李﹑朱四先賢。武

署

永安千戶所在縣學後。景泰三年﹐延平衛指揮韓瑄建。正堂三間﹐中階爲屏門﹐東﹑西兩旁有十百戶廳。久廢。大門三間。萬曆三年﹐副千戶陳瀚重建。吏目廳﹐在正堂之東。後廳五間。

旗纛廟三間在所署後。

鎭撫司在旗纛廟東。

武備庫在旗纛廟東。現貯堪用軍器三萬二千十六件。

軍器局在軍營後山。屬

署

安沙鎭巡檢司在縣治西八十里三十二都。

湖口寨巡檢司在縣治西一百二十里三十都。與連城﹑龍巖﹑寧洋三縣界。俱正統五年設。

鎭堡公寓在縣治北貢川堡。

稅課局舊志載在縣治西七十步。官未設捨宇﹐未創基址﹐今莫之考。

陰陽學在縣治左。萬曆十八年﹐訓術蕭相漢請縣增廣土神廟後六間爲廨捨。

醫學在縣治左。

鋪

捨

縣前鋪在縣治東側。司一名﹐兵四名。

黃坊鋪在二十七都﹐去縣治二十里。

貢川鋪在二十六都﹐去縣治四十里。

張關鋪在二十五都﹐去縣治六十里。

新嶺鋪在二十五都﹐去縣治八十里。以上三鋪﹐司一名﹐兵三名。在縣治之北。

桂口鋪去在縣治三十里。

林田鋪去縣治六十里。以上二鋪﹐司一名﹐兵一名。

東洋鋪去縣治六十里﹐兵止一名。以上三鋪俱在縣治南二十八都。廟

壇

先師廟

兩廡

戟門

欞星門

啟聖公祠在先師廟之右。

名宦祠在戟門左。祀故督學熊汲﹑知縣鄧槪﹑知縣劉燦凡三人。

鄕賢祠在戟門右。祀宋陳瓘﹑鄧肅﹑明鄧文鏗﹑陳隆﹑林騰蛟﹑李杏並孝子賴豫﹐凡七人。

社稷壇在縣治南門外。

山川壇在縣治南門外。

邑歷壇在縣治北門外。

城隍廟在縣治東﹐儒學之左。門廟頹壞﹐萬曆十五年﹐邑民陳眞煥新之。

唐田王廟在縣治南門外。祀唐李肅﹐字行中﹐陳州人。唐世以功封田王。建中間﹐天子幸奉天﹐閩叛將牛氏乘中原多事﹐閉關竊據。及朱泚平﹐天子賜王弓矢﹐命曰「閩粵弗庭﹐汝往徵之。」王率精銳數萬﹐至臨汀浮流口﹐猝與賊遇。後兵不繼﹐王力戰而死。屍浮水上﹐彌月不變。鄕民詹糾殮而祀之﹐凡有禱輒應。貞元間﹐有司以聞﹐敕封孚佑廣烈王。以妃陳氏配享。從以五神﹐曰胡﹑曰陳﹑曰周﹑曰張﹑曰湯﹐皆裨將也。

晏公廟在縣治北門內。

英烈王廟在北門外。舊名龜山廟。髙阜如龜﹐合抱樟木數十根。丙辰﹐大水漂流﹐今攺新地。

關王廟在縣治東安靜坊。

名山廟在貢川。

正順廟在貢川。

四賢書院祀吾延平楊﹑羅﹑李﹑朱四先賢。舊址在縣治北門外。嘉靖三十五年漂於水﹐署縣事﹑延平府通判謝承志攺北社學爲之。萬曆八年﹐奉勘合毀賣﹐暫遷神主於英烈廟之側。十一年﹐續奉勘合﹐凡天下書院毀者﹐俱準復立﹐而此地今猶未復也。

栟櫚書院宋左正言鄧栟櫚先生讀書處也。知縣郭仁建於屏巖下。嘉靖四十六年﹐知縣卓光謨攺在栟櫚寺左旁。

忠勇祠在二十八都邢莊。祀陣亡邢志宏﹑邢宗善﹑邢仲卿﹑邢景淸﹑邢必崇。嘉靖間建﹐邑進士林騰蛟記。

六烈祠在貢川。祀烈女鄧氏﹑陳氏﹑鄧氏﹑劉氏﹑姜氏﹑林尾姑。隆慶間﹐知縣許培之建﹐武平僉事毛爲光記。

姚公祠在縣治北門外永濟橋頭。祀故知縣姚仲韶。嘉靖間邑民建。

永懷祠在貢川。祀知府周賢宣。本鄕人建﹐僉事李杏記。

城

池

永安自正統十四年沙寇鄧茂七平﹐都督範雄奏請於沙﹑尢二縣界築城。周圍五里三十二步。爲門曰東門﹑曰南門﹑曰西門﹑曰北門﹑又曰小水門。自東抵北﹐自北抵西﹐皆負山阻溪﹐濠塹無事開鑿﹔獨南門外系平地﹐鑿地注水以爲池。今架屋其上﹐誠恐失沒。寓鋪十六處繞列各門。永之隍墉﹐亦可謂截然完固矣。

巡警

鋪

民市八坊﹐軍營四坊﹐每坊各一所。邇年﹐叢木之聲不聞﹐豈得爲寧靜髙枕﹖實在巡邏者因循怠玩。予願賢有司愼毋蹈前。演

武場

在縣治北。其地平曠﹐周圍可百數丈。嘉靖三十五年﹐爲洪水致圮十之一二。萬曆十四年﹐有請遷之東漏澤園者。時本府推官盧泮署邑﹐親視其地﹐見枯骨玼玼數千﹐固不允﹐莫若舊址爲善。乃令軍人運北橋廢石﹐益加砌固。二十一年﹐知縣蘇民望又爲之重建廳亭﹐於是永可訓練矣。

貢川

堡

貢川距邑四十里。嘉靖三十六年﹑七年﹐廣賊入境﹐燒劫俘戮﹐民洶洶無寧日。上司行示村落築堡自衛﹐貢川遺民謀派築堡﹐請諸撫按本道﹐報曰可。下本府議﹐本府知府委官督造。廣六百二十三丈﹐髙二丈四尺。鄕人徳之﹐立祠屍祝。堡記載《藝文志》。橋

渡

橋

武陵橋東門外。原名馬陵﹐系馬仙家之陵。屢經洪水﹐邑橋惟此獨存﹐若有神呵護之。

廣寧橋西門外。舊系李仁﹑黃琦﹑賴宗傑募眾建立﹐後系黃仙佑重建。今火﹐燒毀。

永濟橋縣北。往府通衢。先吳應﹑賴宗傑募眾﹐嘉靖間﹐知縣姚仲韶重建。丙辰﹐大水漂去。

城北石橋學正林鳳儀運大石爲梁。今壞。

中村橋二十六都。

建安橋二十五都。

會淸橋貢川堡。

延壽橋卽大坡橋。民人張良建。上二橋二十六都。

安定橋民人陳眞煥重建。

坡角橋益溪。

栟櫚口橋

徳星橋

忠善橋

集福橋

永鎭橋

龍鳳橋上五橋俱二十七都嶺後。

桂口橋

西洋橋

邢莊橋

盈丰橋小螺。已上四橋俱二十八都。

洪田橋二十九都。

生卿橋二十九都。劉宗基建。

福溪橋三十一都。

楊梅橋四十一都。

溢洋橋四十一都。

廣平橋四十二都。

蓬仙橋二十八都。渡

浮流口渡原民人楊彥誠﹑彥祥置田造舟以濟。萬曆間﹐知縣傅本智創建浮橋﹐民利賴之。知縣蘇民望鼎新重建。

下渡北橋下。

益口渡二十七都。鄕人饒覺靈置田給舟。立祠在焉。

固發口渡貢川。今作浮橋。

小練渡

上國墲渡

下廣渡軍人吳永祥置田立渡。

上石舡渡民人賴鼐置田立渡。今移苦竹。

上板橋渡已上五渡俱二十九都。

大淘口渡

小陶口渡二渡﹐三十都。

流坑渡二十七都。鄕人賴萬四置田立渡。

東關渡二十五都。鄕人蕭憲置田立渡。

曹遠渡張綢置田立渡。

亭

洗心亭在髙飛寺後。知縣郭仁建﹐爲講學之所。

永思亭在縣治北。萬曆八年﹐爲署印推官盧泮親供報田之法﹐深救丈量之獘﹐永民徳之﹐故立碑焉。

永懷亭爲署印訓導黃鐩重愼賦役﹐令各圖自派﹐深救派糧之獘﹐士民立碑以志思焉。

卷四田賦志

戶

口

景泰三年沙縣﹑尢溪縣割來戶八千二百四十﹐人丁共一萬三千一百六十六丁﹐女口共一萬六千四百七十四口。

嘉靖十六年割去大田縣戶一百九十九﹐口七百三十四。

嘉靖四十一年戶八千一百有一﹐口二萬九千二百四十三。

隆慶五年割去寧洋縣戶三百七十九﹐口一千三百八十九。

實在戶七千七百二十二﹐口二萬七千八百五十四。土

田➀

﹝注釋﹕➀該標題爲編者所加﹐以與目錄對應。﹞

民田八百三十四頃六十七畝七分三釐﹔

地六十五畝四釐﹔

山二畝三分二釐﹔

園五十八畝一分﹔

池三十九頃三十七畝三分七釐。

嘉靖十六年分去大田縣官米二則﹕

三斗則﹐官米七十四石五斗六升九合一勺﹔七斗則﹐官米二石五鬥三合。

民米一百二十八石三升三合八勺。

隆慶六年分去寧洋縣官米二則﹕三斗五升則﹐官米五十七石五斗八升三合五抄七撮三圭二粟一粒﹔七斗則﹐官米四十石二斗六升四合四勺五撮二圭二粟五粒四黍。民米一百七十五石八斗六升九合一勺九抄二撮四圭四粟。池米四十三石六斗八升三合。

萬曆七年﹐奉文淸丈。原額官﹑民﹑田﹑池地九百頃三十二畝七毫六比九忽﹐內官米三千六十六石三鬥一合六勺四抄九撮七圭四粒﹐民米四千四百一十石四半五升三合八勺七抄八撮八圭一粟﹐池米原額一千一百六十七石一斗六升二勺﹐外將船料射派米三百二十四石七斗二升六合。共成課米一千四百九十一石九斗升六勺一抄三撮。

萬曆十五年﹐親供報田﹐依淸丈原額﹐折淨上則田地八百九十九頃二十九畝一分二釐二毫。據報田地租米十三萬四千二百六十三石五鬥五合﹐租谷十九萬七千五百四十四石九斗四升六合。照原額畝數分折畝田地租米該二石五斗九升一合三勺二抄五撮﹐租谷五石一斗八升二合六勺五抄爲一畝。每畝依額派苗四升九合二抄一撮六圭一粟五粒﹐派足原額官民正耗米四千四百八石四斗七升七勺一抄五撮八圭一粟四黍。又依淸丈原額﹐魚池三十四頃五十九畝五分五毫。據報﹐池租米三千七百十四石二斗一升﹐池租谷一萬一千三百六十九石九升一合。依額派畝數分租折畝池該租米二石七斗一升六合八勺﹐池租谷該五石四斗三升三合六勺爲一畝。每畝仍依原派米三斗三升七合三勺七抄七撮一粟九粒﹐派足原額魚池米一千一百六十七石一斗六升二勺。

萬曆二十一年冊﹕官﹑民田地九百頃四十五畝一分九釐五毫八絲六忽﹐官米三千六十八石九鬥二合九勺九抄八撮六圭七粟七粒五黍﹐民米四千四百十四石一斗九升五合六勺九抄五撮七圭九粟八粒五黍。

丈量爲浮糧。初﹐法非不善也。然委手足於羣小﹐寄耳目於算手﹐三則混加﹐弓手伸縮﹐移形換攺﹐倏忽如鬼。冊書受賂以減則﹐豪彊阡陌而隱半﹐瘠田以步廣多科﹐膄田以滑計少糧。及冊入總書之手﹐料畝數足隨都﹑圖﹐公然售賣﹐並其丈冊而沒之。是姦書視丈爲奇貨﹐百姓因丈而破家。不均不平﹐棍徒蝟興。執減﹑漏﹑欺﹑隱四字﹐騙害鄕村﹐濫及無田之家。人無月糧﹐十室九空﹐村落蕭條﹐莫甚於此。諺云「田經丈量﹐耕不充腸。」蓋病之也。署印推官盧公泮﹐灼知二十八宿以欺隱蠶騙良民。輾轉告害﹐莫可窮極﹐博訪父老﹐乃創爲親供報田之法﹐條陳兩院﹑道府﹐詳允淸查。所委主簿薛伸精於科算﹐不二月冊成畝定﹐一邑稱平。不止救丈量之獘﹐其法簡易﹐可行於百世。百姓請侍郎陳公省爲記﹐以紀去思。然法立獘生﹐有一二法外遺姦﹐將米作谷。但額足賦輸﹐尙有可原﹐孰有如沙人丟卻寄莊戶租米谷四千餘石而不報﹐且並戶而脫去。論者謂永不失額﹐報此徒增額數。此目前苟安之見。不知額固不可增﹐不報實有害於永。他日永人無知﹐貪買此田﹐沙人必載沙糧米稅苗八升二石﹐谷稅苗四升二石。以永田而受沙糧﹐以沙糧而射永田﹐其不因田而坐困者幾稀。又有田在封內三圖﹐半隱射於寧洋三都﹐以遼遠而推於大田﹑尢溪。賣主系歸化人﹐田卻在永﹐近地則推之於歸化而不報。此四邊之民﹐丈量則射之而不丈﹐報田則隱之而不報。薛主簿以行迫位卑﹐莫竟其事。然隱冊尙存今也不必借口通縣使心思耳目不能周﹐徒滋勞擾﹐不必履畝﹐茫茫無下手處﹐使重困之民益增驚畏。惟據其隱冊﹐召佃一審﹐多方查實。在沙人隱者申之院道﹐責令照舊立寄莊戶收科。在永民而推射四縣者﹐科歸本戶。俾通縣均勻減派﹐受一分之賜。庶田正賦均﹐棍惡自息﹐民病可瘳。此則在長民父母一畱心何如耳。

魚池課米一千四百九十五石四斗九升一合二勺五抄四撮﹐有閏﹐課米一千六百二十石二斗三升七勺六抄五撮。

魚池課米原額一千一百六十七石一斗六升二勺﹐卽親供報田冊亦依此額﹐今沿。丈量後﹐以舡料酒派﹐多米三百二十四石七斗二升六合。夫舡戶之料﹐猶之匠戶之價也。定於國制﹐非百姓得以擅移。今查舡料三千九百六十九料四分五釐﹐每料派銀二分二釐﹐共該銀八十七兩三錢一分九釐。又船一百二十隻﹐可以派之於魚課米內﹐公然溢額而不之顧﹐恐人訐發﹐又從而撒之於車碓。則一百二十名之匠戶﹐他日亦可推丁盡戶絕而派之於民米。此系姦裏大半買其田﹐而射其料。背又從而私科於料戶﹐非奉明文明屬挪移酒派。今志於此﹐以俟攺正。

貢

賦➀

﹝注釋﹕➀該標題爲編者所加﹐以與目錄對應。﹞賦

官米三千六十八石九鬥二合九勺九抄八撮六圭七粟七粒五黍﹐每石派折銀三錢八釐九毫五絲四忽三微六纖二渺五塵﹐共銀九百四十八兩一錢五分九毫六絲九忽微四纖。內起運京庫金花﹐折色正價銀七百七十四兩四錢九分七釐四毫五絲﹐杠索銀一十一兩六錢一分七釐四毫五絲九忽。甲丁二庫﹐折料正價銀三十二兩二錢二分五釐七毫八絲﹐水腳銀六兩四錢四分五釐七毫八絲。外官剩銀撥入民折內湊解司備餉。

民米四千四百一十四石一斗九升五合六勺九抄五撮一圭九粟八粒五黍。存畱半納本縣浮流倉本色米一行八百一十二石三升五合三勺五抄七撮九圭五粒。給縣﹑所官吏﹑旗﹑軍人等俸糧。

本縣儒學倉本色米三百五十八石八斗。每石派銀七錢﹐共學糧銀二百五十一兩一錢六分﹐給師生俸廩。倉剩米二十石一斗六升二合六勺三抄九撮九圭九粟四粒二黍﹐共銀一十一兩八分九釐四毫五絲一忽九微九纖六秒八塵一埃﹐解司備餉。

折色米二千八十石三斗八升六合九勺五抄二撮五圭五粟五粒﹐共折價銀一千四十兩一錢九分三釐四毫七絲六忽三微二纖七渺五塵﹐支給官庫俸糧。倉剩備餉米八十四石八斗六升二合三勺一抄九撮五圭﹐共折銀四十二兩四錢三分一釐一毫五絲九忽七微五纖﹐解司餉。

解司備用銀一百四十八兩四錢久分久釐一毫肆絲八忽三微一纖二秒﹐解司備餉。官剩銀湊在內。貢

料

合籍丁苗之入而派之﹐貢以上供﹐名之曰貢料。

糧單額派料鈔銀一千一百五十二兩六錢一分八釐七毫九絲三忽一微。

實在人丁一萬三千一百四十八丁。

民米四千四百一十四石一斗九升五合六勺九抄五撮七圭九粟八粒五黍。

每丁石派銀六分五釐六毫三絲六微七纖七渺﹐共料鈔銀一千一百五十二兩六錢一分八釐七毫九絲三忽一微。內起運折色民虧弦箭料﹐正價銀一百七十八兩六錢八分二釐﹐水腳銀二兩八錢五分八釐九毫一絲二忽。

本色軍器民料﹐正價銀二百六兩三錢一分六釐五毫﹐水腳銀三十九兩八錢三分三釐八毫。

折色軍器民料﹐正價銀二百六兩三錢一分六釐五毫﹐水腳銀三兩三錢一釐六毫四忽。

營都屯三司料﹐正價銀三百四十三兩五分﹐水腳銀五兩四錢八分八釐八毫。

抵解農桑夏稅絹﹐正價銀一十兩六錢六分九釐五毫三絲一忽二微五纖﹐水腳銀四錢五分七釐五毫。

存畱抵捕無徵司庫﹐鈔銀九錢八分二釐二毫四絲八忽九微。

料剩銀一百五十四兩六錢六分一釐九毫三絲六忽九微五纖八塵八埃。貢

農桑絹一十五匹七尺七寸五分﹐每匹價銀七錢﹐該銀一十兩六錢六分九釐五毫三絲一忽二微﹐水腳銀四錢五分七釐五毫。

弓二百六十張﹐弦一千三百條﹐箭三千二百六十枝﹐雜皮三百七十一張﹐翎毛九千六百二十二根﹐翠毛二十五个。軍器折色民料﹐正價銀二百六兩三錢一分六釐五毫﹐水腳銀三兩三錢一釐六絲四忽。

已上俱於料鈔內派解。課

程

魚課原額一千一百六十七石一斗六升二勺﹐今以船料三百二十四石七斗二升六合派在內﹐共課米一千四百九十一石八斗八升六合二勺。有閏﹐課米一千六百二十石二斗三升七勺六抄五撮。每石徵銀三錢五分。無閏年﹐該課銀五百二十二兩一錢七分二釐二毫一絲四忽五微五纖﹐解司餉﹔有閏年﹐該課銀五百六十七兩八分七毫六絲七忽七微五纖。

鑄瀉課鈔二錠二百文。

官房租鈔三十三錠一貫八百六十文。

窯冶課鈔四貫七十一文。

茶課鈔一十一錠二百文。

茶引油課鈔六錠一貫。

房地賃鈔九錠一貫三百一十文。

酒醋課鈔五十四錠一百文。

以上七項課鈔俱免徵。

酒稅銀八兩二錢﹐有閏加銀六錢﹐解司餉酒戶辦。

鐵課一萬二六千二百二十五斤﹐鑪戶出辦軍器用。

鹽鈔﹐計口食鹽而派之。

糧單額派。無閏年﹐銀四百二十七兩五錢六分五釐五毫六絲二忽六微六纖﹔有閏年﹐銀四百六十六兩一錢一分一釐六毫八絲四忽三微九纖五秒。

實差丁口二萬七千八百五十四丁口。無閏年﹐每丁口派銀一分五釐三毫九絲九忽四微四纖四抄。內起解南京正銀一百四十三兩五錢八分三釐七毫四忽三微三纖一秒三塵五埃一沙二漠﹐水腳銀一兩七錢二分三釐四忽四微五纖一秒九塵七埃六沙二漠。解司銀一百七十七兩六錢四分九釐八毫八絲四忽八微七纖七秒三塵二埃四沙二漠﹐解府銀一百四兩六錢八釐九毫六絲八忽九微九纖九渺三塵四埃八沙四漠。

有閏﹐每丁口派銀一分六釐七毫八絲七忽七微四纖三秒。內起解南京銀一百五十五兩六錢六分四釐四毫四絲三忽四微五纖一秒八塵六埃五漠﹐水腳銀一兩七錢六分六釐七毫九絲七忽三微二纖一秒四塵二埃二沙三漠。解司銀一百九十五兩三錢四分八毫七絲七忽八微九纖九秒四塵三埃一沙七漠。解府銀一百一十三兩三錢三分七釐五毫六絲五忽七微二秒二塵八埃五沙五漠。役

法➀

﹝注釋﹕➀該標題爲編者所加﹐以與目錄對應。﹞差

役

今條編謂之徭﹑綱﹑機﹑站四差。實差成丁一萬二千五百九十八丁一分﹐民米三千九百八十三石四斗五升﹐四差共銀四千九百二兩八錢二分九釐七毫五絲六忽。綱

銀

每丁派銀二分八釐一毫九絲四忽九微九纖﹐每石派銀六分五釐七毫八絲八忽三微一纖﹐共綱銀六百一十七兩二錢六分七釐七毫一絲六忽。內都察院心紅﹑紙札﹑油燭﹑柴炭銀三兩八分﹐解福州府收候支用。

兩院助給縣學貢生路費銀三兩。

總兵府油燭﹑柴炭﹑案衣﹑執事﹑家火銀一兩七錢八分二釐一毫三絲三忽﹐解福州府﹐發閩﹑侯二縣支用。

布政司進表箱銀五兩五錢﹐修衙銀一十四兩六錢八分﹐解本司支應。

督糧道紙札書手工食銀六兩六錢八分﹐解理問所支用。

分守建南道修衙﹑家火﹑年例﹑執事﹑轎傘﹑案衣銀二兩五錢七分。閱操犒賞銀四兩四錢一分﹐修換什物﹑家火銀二兩五錢五分。俱解南平縣支用。

按祭司進表隨舡家夥紙札工食銀六兩七錢﹐解司支應。

分巡建南道紙札銀三兩五錢﹐解甌寧縣支應。

提學道歲考生員﹐試卷﹑茶餅並賞花紅﹑紙筆﹐共銀一十五兩九錢六分。

兩院﹑守﹑巡﹑提學各道出巡﹑往來使客﹐僱募門皂銀一十兩。

上司巡歷往來﹐下程﹑門廚﹑皂隸米菜共銀八兩。

查盤官合用心紅紙札﹑下程﹑門皂米菜銀三兩一錢七分。

本府進表合用紙張﹑綾袱﹑盤費等銀三兩二錢二分。攢造朝覲各項文冊紙札銀五兩三錢九分。升遷﹑應朝﹑祭江並回任祭門銀二錢七分五釐。

新官到任祭品銀四錢三分﹐公宴銀四錢二分﹐使客下程慶弔公禮銀九兩一錢八分﹐燈籠夫銀二兩九錢八分。又奉文增銀二兩五分七釐三毫﹐增廚役銀一兩二錢﹐年例執事銀三兩三錢五分。

本府並各館首領﹑司獄﹑府學教官修理衙宇﹐及置辦轎牀﹑銅﹑錫﹑木器家夥銀四兩四錢七分。

察院布﹑按分司本縣及儒學共修理銀一十兩﹐收縣支應。

本縣攢造朝覲須知綾袱﹑憲綱循環錢糧等冊書手工食銀一十五兩﹐升遷﹑應朝﹑祭江並回任祭門銀一兩。

新官到任祭品銀一兩三錢三分三釐三毫四絲﹐公宴銀一兩八錢三分三釐三毫一絲。

習儀拜賀救護香燭﹑庭燎﹑茶果銀六錢。

春秋祭禮﹐啟聖公﹑文廟﹑山川﹑社稷﹑鄕賢﹑名宦﹑邑勵﹑霜降等項﹐共銀一百三十八兩﹔鄕飲二次﹐銀二十兩。

鞭春﹑春牛﹑芒神﹑春花﹑彩杖﹑春宴香燭二兩七錢三分﹐桃符﹑門神﹑花燈銀二兩。

季考生員試卷﹑茶餅﹑賞紙等項﹐銀一十六兩。縣學歲貢生員往京盤纏﹑牌匾﹐銀三十兩二錢五分。正﹑陪貢生員往省盤纏﹐銀四兩五錢。考試生儒進學﹐花紅﹑彩旗銀一兩五錢﹐朔﹑望行香﹐紙燭銀一兩二錢。

新任知縣並各衙及典史﹑教官修衙﹐銀一十二兩三錢三分三釐三毫﹔置辦轎牀及銅﹑錫﹑木器一應家火﹐銀一十三兩﹐縣堂大小公座幃褥﹑夏冬案衣等銀一十一兩六錢。

本縣使客下程並油燭﹑柴炭﹑酒席銀三十兩。知縣出入﹐添募轎傘夫役工食﹐銀三十六兩﹔祈晴禱雨香燭﹑謝神豬羊銀二兩。預備供應銀三十兩﹐存卹孤老夏﹑冬衣布銀二十一兩﹔押解囚犯櫃銀四錢。

本縣庫用茶果﹑心紅﹑紙札﹑油燭公費﹐銀五十兩﹔修理正道縣前等伍鋪銀一兩﹐偏道桂口等三鋪各該銀五錢。

添補祭禮鄕飲﹑公宴等項銀八兩。

管解南﹑北二京軍黃二冊杠索盤纏﹐以十年追徵﹐年該軍冊銀四兩﹐黃冊銀三兩六錢。

大比年﹐府學科舉遺才生員盤纏銀七兩伍錢﹐縣學四十兩﹐對讀生員盤纏銀七兩五錢共銀五十五兩。以三年派徵﹐年該銀一十八兩三錢三分三釐三毫三絲三忽。均

徭

無閏﹐每丁派銀六分一釐七毫四絲一忽二微﹐每石派銀一錢四分四釐六絲三忽﹐共均徭銀一千三百五十四兩八錢。有閏年﹐加銀五十六兩二錢。內布政司中解戶一名﹐銀三十兩﹐無閏。按察司護表夫一名﹐銀五兩﹐無閏。

借撥皂隸一名﹐銀七兩二錢﹐閏加六錢。

本縣祗候七名﹐每名銀一十二兩﹐共銀八十四兩。閏月每名加銀一兩。

馬夫三十名﹐每名銀四兩﹐共銀一百二十兩。無閏。

門子二名﹐每名銀七兩二錢﹐共銀一十四兩四錢﹐閏月每名加銀六錢。

隸兵一十七名﹐每名銀七兩二錢﹐共銀一百二十二兩四錢﹐閏月每名加銀六錢。

本縣庫夫二名﹐庫書一名﹐每名銀七兩二錢共銀二十一兩六錢﹐閏月每名加銀六錢。

禁子三名﹐每名銀九兩﹐共銀二十七兩。閏月每名加銀七錢五分。

浮流倉倉夫二名﹐每名銀三兩六錢﹐共銀七兩二錢。

預備倉倉夫四名﹐每名銀一十二兩﹐共銀四十八兩。

本縣儒學齋夫六名﹐每名銀一十二兩﹐共銀七十二兩。閏月每名加銀一兩。

膳夫二名﹐每名銀二十兩﹐共銀四十兩。

門子二名﹐每名銀七兩二錢﹐共銀一十四兩四錢﹐閏月每名加銀六錢。

庫夫二名﹐每名銀七兩二錢﹐共銀一十四兩四錢。

斗級二名﹐每名銀七兩二錢﹐共銀一十四兩四錢。

殿夫一名﹐銀四兩。

建南道並縣前公館各門子一名﹐每名銀一兩五錢﹐共銀三兩。

貢川公館門子一人﹐銀一兩。

東洋兼看林田公館門子一名﹐銀一兩。

山川﹑社稷二壇各壇夫一名﹐每名銀八錢﹐共銀一兩六錢。

縣前鋪司兵五名﹐黃坊﹑貢川﹑張關﹑新嶺共四鋪﹐各鋪司兵四名﹐共二十一名。每名銀五兩四錢﹐共銀一百一十三兩四錢。閏月每名加銀四錢五分。

桂口﹑林田二鋪各鋪司兵二名﹐每名銀五兩四錢﹐共銀二十一兩六錢﹐閏月每名加銀三錢。

東洋鋪司兵一名﹐銀二兩。

安沙﹑湖口二巡檢司弓兵各四十名﹐共八十名。每名編銀七兩二錢﹐共銀五百七十六兩。內抽三百八十一兩六錢解司餉。每司應役一十七名﹐每名銀五兩四錢。共三十四名﹐共銀一百八十三兩六錢﹐閏月加銀四錢五分。又奉文於內扣革工食銀一十兩八錢。機

兵

舊額編機兵三百五十名﹐共銀一千七百九十七兩六錢四分。內除一百二十名丁米分割寧洋縣外﹐本縣不申減編﹐從而編克餉銀三百九十三兩四錢四分。應役兵一百三十名﹐每名編銀一十兩八錢。內每名抽三兩六錢﹐該銀四百六十八兩﹐俱解司餉。實銀九百三十六兩﹐給兵工食。

今編每丁派銀八分七毫七忽二微﹐每石派銀一錢八分八釐三毫一絲七忽。無閏﹐共機兵銀一千七百八十三兩二錢四分﹐內解充餉銀八百六十一兩六錢四分。

機兵一百六十名﹐每名工食銀五兩七錢六分﹐共該銀九百二十一兩六錢。內精兵一名﹐工食銀五兩七錢六分。解道。有閏﹐共加工食銀一千八百六十兩零四分。

每丁加銀三釐五毫一絲九微二秒﹐每石加銀八釐一毫七絲一忽一微五秒。驛

站

萬曆二十一年十月﹐新增站銀四十四兩一錢八分五釐二毫。又設碓夫二名﹐共銀四兩。

每石派銀二錢七分三釐九毫六絲四忽﹐共站銀一千九十一兩三錢二分二釐四絲。內解九百四十兩一錢八分五釐二毫本府給驛銀﹐一百四十七兩一錢三分六釐八毫四絲存縣支應。

此賦役全書也。舊則不可尋﹐惟據糧單而志之。其間分大田﹑分寧洋丁米旣去﹐而差役無減﹐額則有增於昔﹐賦則有加於今﹐非中正可久之道。矧生齒旣繁﹐地不足以供﹐徒抱杞憂。長民君子念庶富之訓﹐則知賦役之關於民生也大矣。寺

租

充餉銀一百四十八兩四錢四分六釐。

水

利

官

陂

自大帝宮前巖子角上入東門﹐過鐵甲局﹐繞學宮前﹐流至南門出。不惟有資灌漑﹐城中一遇火警﹐亦預有備。知縣歐陽弘申編圳夫二名﹐常川督視﹐逾年革去。今每年一修浚﹐亦地方之利也。梅

溪陂

發自大梅溪﹐水入山隔官圳﹐過龍腰﹑黃竹洋﹐分三派。中派流至新營阪﹐止灌漑民田數千畝。今田主定一看圳夫﹐俾流通不滯。官府惟嚴禁豪姦專攔﹐庶水利不壅﹐旱暵有備。

坑

冶

下坑在四十一都。平地坑﹑周坑﹑火燒橋坑俱在四十三都。溪南坑﹑捨兜坑﹐此皆鐵坑也。近日二十九都﹑三十都紛紛起鑪﹐歲有常課。但每鑪招募徽﹑浙礦夫不下百餘人﹐用之燒煆。但羣聚難戢﹐泥水浸禾﹐民田受害﹐地方雞犬不寧。且天地生財有數﹐及礦竭炭窮﹐礦夫難散﹐弄兵潢池﹐勢所必至。

軍門近有嚴禁﹐不許濫起鑪場﹐誠桑土衣袽之戒也。

屯

田

邵武縣屯軍一十三名﹐每名原派屯糧六石﹐共計糧七十八石。

建寧縣屯軍一百一十三名﹐每名原派屯糧六石﹐共計糧六百七十二石。

二縣共屯糧七百五十石﹐俱系本所差人催追﹐俱運解永安縣交納﹐以給官軍。物

產

谷之屬早稻﹝金成鍼谷﹞﹑晚稻﹑秫﹑粟﹑麥﹝小麥﹑蕎麥﹞﹑豆﹝綠﹑黃﹑烏﹑赤﹞﹑黍﹐可爲酒﹐麻﹝油麻﹑黑麻﹞。附﹕薯﹑芋﹑山藥﹑蕨粉數種可以禦饑。

蔬之屬芥﹑姜﹑蔥﹑蒜﹑菠薐﹑莙薘﹑蘿卜﹑茄﹑匏﹑甕菜﹑同蒿。瓜有冬﹑絲﹑苦﹑西之殊。筍有冬﹑綠﹑黃﹑斑之色。菇﹝紅﹑白木耳﹑香菇佳﹞。

果之屬桃﹑李﹑梨﹑栗﹑棗﹑柿﹑柑﹑桔﹑枇杷﹑楊梅﹑靑梅﹑銀杏﹑石橊﹑香櫞﹑甘蔗﹑葡萄﹑蓮房﹑菱角。

木之屬松﹑柏﹑檜﹑杉﹑桐﹑柳﹑桑﹑桕﹑槐﹑椒﹑冬靑﹑皂莢﹑楓﹑榕﹑檉﹑棕櫚﹑樟﹑相思木。

竹之屬貓竹﹑南竹﹑紫竹﹑綠竹﹑黃竹﹑石竹﹑苦竹﹑綿竹﹑秋竹﹑方竹﹑面竹。

花之屬山茶﹑海棠﹑荼靡﹑木槿﹑長春﹑杜鵑﹑山丹﹑茉莉﹑素馨﹑瑞香﹑蘭﹑桂﹑梅﹑葵﹑雞冠﹑芙蓉﹑含笑﹑玉簪。

艸之屬蒲﹑萍﹑蓼﹑蘋﹑葭﹑長生。貢川之艸可織蓆﹐荊山龍須之艸尢妙。

毛之屬馬﹑牛﹑羊﹑犬﹑豬﹑貓﹑麋﹑麂﹑獐﹑鹿﹑猿﹑猴﹑野豬﹑豪豬﹑虎﹑豹﹑熊﹑羆﹑鼠﹑狼﹑竹鼠﹑兔﹑貍。

羽之屬喜鵲﹑鴉﹑鳩﹑鶯﹑燕﹑布谷﹑啄木﹑畫眉﹑伯勞﹑雀﹑雉﹑鳧﹑鷂﹑鶴﹑鸕鶿﹑白鷴﹑杜鵑﹑竹雞﹑鷓鴣﹑鸂鶒﹑鴛鴦﹑提壺﹑翡翠﹑鷺鷥﹑白頭翁。近年﹐惡少用員子銃打鳥﹐一打數十﹐鳥或盡樹而斃。飛類不遂其生﹐亦仁政之當禁也。

鱗之屬鯉﹑鱸﹑鱖﹑鯿﹑鯽﹑鰻﹑黃顙﹑黃尾鱔﹑鰍﹑蝦﹑鰍﹑鰱﹑鱠﹑艸魚﹝池塘蓄者﹞。近年夏秋之交﹐鄕民用茶枯末沿河傾放﹐絕流而取﹐非「數罟不入」之禁也。

介之屬龜﹑鱉﹑蟹﹑螺﹑蜆﹑蚌。

虫之屬蛇﹑虺﹑蜈蚣﹑螽斯﹑蝙蝠﹑蜩蟬﹑螢﹑蟻﹑蜘蛛﹑蚯蚓﹑蝴蝶﹑蒼蠅﹑虻螢﹑蟋蟀﹑螟蛉﹑螳螂﹑蛙﹐其於房也爲蜜蜂。

卷五宦歷志知

縣

韓隆

景泰四年任。見《宦績》。

兪鼐

天順五年任。

李睿

天順八年任。

劉忠器進士﹐新昌人。成化六年任。

施謙

監生﹐歸安人。成化九年任。

沈復

舉人﹐浙江人。成化十四年任。

鄧槪

有傳﹐祀《名宦》。

潘彪

監生﹐浙江人。成化二十一年任。

張珣

監生﹐新昌人。成化二十三年任。

張昆

舉人﹐常熟人。弘治六年任。

劉錦

舉人﹐慈溪人。弘治八年任。

梁世材弘治十一年任。

劉燦

有傳﹐見《名宦》。

周祥

監生﹐無錫人。正徳九年任。

孫檙

監生﹐通州人﹐正徳九年任。

羅珊

有傳﹐見《名宦》。

姚章

舉人﹐海寧人。嘉靖二年任。

時錦

舉人﹐慈溪人。嘉靖五年任。

覃廷璉舉人﹐四會人。嘉靖八年任。

徐勛

有傳﹐見《名宦》。

程

監生﹐廣信人。嘉靖十六年任。

陳沂

舉人﹐江陰人。嘉靖十八年任。

裴建

監生﹐貴溪人。嘉靖二十年任。

詹鉉相舉人﹐婺源人。嘉靖二十一年任。

姚仲韶有傳﹐見《名宦》。

郭仁

有去思碑﹐見《宦績》。

劉本

舉人﹐上虞人。嘉靖三十二年任。

陸策

歲貢﹐隆安人。嘉靖三十四年任。

胡價

歲貢﹐鳳陽人。嘉靖三十七年任。

歐陽弘舉人﹐歸善人。嘉靖三十九年任。

李大標舉人﹐潮陽人。嘉靖四十三年任。

卓光謨﹝原文「卓光漠」﹐爲「卓光謨」之誤。﹞歲貢﹐長樂人。嘉靖四十三年任。升審理正。

許培之舉人﹐新會人。隆慶五年任。歷升興化通判﹑養利知州。

徐輅

有傳﹐見《宦績》。

史重淵舉人﹐余姚人。萬曆八年任。

傅本智舉人﹐金溪人。萬曆十四年任﹐以憂去。

王廷繡歲貢﹐黃巖人。萬曆十七年任。

蘇民望選貢﹐宣城人。萬曆二十年任。

縣

丞

趙昂

景泰五年任。

錢水

天順四年任。

謝眞

天順六年任。

馮琎

宋善

陳銘

監生﹐海陽人。

陸輔

吏員﹐嘉興人。

鐘質

有傳﹐見《名宦》。

張盱

監生﹐淳安人。俱成化年間任。

李瓚

江西人。弘治六年任。

司馬庠監生﹐山陰人。

吳禧

吏員﹐樂平人。俱弘治年間任。

淩諤

監生﹐句容人。

鄧璣

監生﹐桂陽人。

唐希賢監生﹐萬載人。

許綱

監生﹐石門人。俱正徳年間任。

黎應

吏員﹐蒼梧人。嘉靖四年任。

程相

監生﹐廣信人。

潘節

監生﹐曲阜人。

陳世達監生﹐三水人。

常紀

監生﹐湖廣人。

李諸

吏員﹐壽州人。

鄒暘

監生﹐徳安人。

龔宋

監生。

張世鑑吏員﹐太平人。

張天瑞歲貢﹐銅陵人。俱嘉靖間任。

周汝松監生﹐直隸人。

李性

南昌人。隆慶年間任。

趙寅

歲貢﹐雩都人。

胡喬

嘉興人。萬曆年間任。卹貧民﹐常代紙罰﹐佐政務允當人心﹐有鐘質之風﹐惜任未久而歿。主

簿

趙弘

張衝

並景泰年間任。

孫永安天順年間任。

丁源

知印。歸安人。成化元年任。

汪廣

監生。浦江人。

朱皓

吏員。仁和人。

洪仲

知印。壽昌人。

方旭

監生﹐樂淸人。

姚振

監生﹐浮梁人。並成化年間任。

陳傑

監生﹐廣徳人。

祝嚴

吏員﹐鉛山人。並弘治年間任。

沈爛

如臯人。

楊今

監生﹐廣安人。

徐廷俊吏員﹐番禺人。並正徳間任。

周璽

監生﹐恭城人。嘉靖三年任。

盛瑢

監生﹐秀水人。嘉靖八年任。

畱文輝監生。

錢世莊吏員﹐杭州人。

徐國賓監生﹐海寧人。

陳汝鼎監生﹐處州人。

馬胤龍監生﹐象州人。

錢訓

中書。

周章

吏員。

李元和吏員﹐丰城人。

李逢暘儒士﹐浙江人。並嘉靖間任。

吳春

虞良璧監生﹐錢塘人。

貢有年監生﹐歙縣人。

蘧廷臣監生﹐貴溪人。萬曆二年任。

鄭燦

吏員﹐仁和人。

潘大模監生﹐桐林人。

陳應時歲貢﹐髙要人。有學有守﹐卒於官。

朱希召監生﹐淸遠人。

陳怘

監生﹐南丰人。萬曆十八年任。

夏秉彜監生﹐六合人。萬曆二十年任。典

史

區廣寧景泰三年任。

杜鳳

成化二年任。

馮琬

慈溪人。

彭宣

樂平人。

汪俊

奉化人。

周良

平湖人。

李達

四會人。

陳綱

南海人。並成化年間任。

陳毓

玉山人。

夏明

黃巖人。

名璽

潁上人。

鄒漢

南昌人。並弘治年間任。

冼俊

北流人。

皮方

丰城人。並正徳年間任。

徐震

山陰人。嘉靖二年任。

丁昭

丰城人。

錢悌

會稽人。

陳晟

江寧人。

嚴祖

髙要人。

羅衮

南海人。

陳文昭臨海人。

徐承芳錢塘人。

任道

山陰人。

唐才春桂林人。並嘉靖年間任﹐

張珙

秀水人。萬曆二年任。

劉果

瀏陽人。萬曆八年任。

邵宰

山陰人。

馬芳

會稽人。萬曆十七年任。

陳策

丰城人。萬曆二十年任。教

諭

曾衡

天順元年任。

蕭髙

天順八年任。

都昂

成化十年任。

陳紳

成化十四年任。

諸敏

成化二十年任。

陸唐

舉人﹐余姚人。弘治年間任。

韓顒

鄞縣人。正徳二年任。

容仁

茂名人。正徳十一年任。

辛紹佐順徳人。守正不阿﹐教士有法。嘉靖四年同修府誌。歷升通判。

程鼎

玉山人。嘉靖五年任。

丘廣

舉人﹐湖廣人。嘉靖十一年任。

蕭銳

萬安人。嘉靖二十八年任。

蕭松

有傳﹐見《名宦》。

鄧國賓三水人。嘉靖二十八年任。

蘇黎庶舉人﹐番禺人。有碑記。

董

麗水人。嘉靖三十七年任。

儲鳳儀宜興人。嘉靖四十一年任。

黃鐘

會稽人。隆慶元年任。

王憲春臨川人。隆慶五年任。

蕭汝升長樂人。萬曆元年任。

蔡坡

閩縣人。萬曆七年任。

鐘撰

瑞金人。歷升學錄﹑湖廣通判。有傳。

李嘉禾海門人。萬曆十一年任。

張經濟侯官人。萬曆十四年任。升興化教授。

余星

舉人﹐莆田人。萬曆十七年任。以憂去。

蘇日登舉人﹐順徳人。萬曆二十年任。以憂去。訓

導

饒旭

顧佑

並景泰間任。

葉誠

天順間任。

陳湍

成化元年任。

鐘機

成化二年任。

徐讓

成化八年任。

劉玉

成化九年任。

朱明

成化十九年任。

黎艮

成化二十一年任。

呂昂

成化二十二年任。

陳傑

朱銘

楊敷

永丰人。

歐陽選保昌人。

林谷

云和人。並弘治年間任。

韓宗說番禺人。

許琪

瓊山人。並正徳年間任。

徐銓

蘭溪人。正徳十四年任。

楊沂

正徳十五年任。

周叔度嘉靖二年任。

馬廷鼐永廣人。嘉靖五年任。

朱亟

山陰人。嘉靖八年任。

史遜

永嘉人。嘉靖十年任。

周梧

嘉靖十一年任。

湯浚

嘉靖十七年任。

陳彬

嘉靖十八年任。升昌黎教諭。

張道

武岡人。嘉靖二十二年任。

孔繼先嘉靖二十三年任。

李煦

保昌人。嘉靖三十一年任。

李一潮仙居人。有文學。嘉靖三十三年任。

馮居敬保昌人。嘉靖三十六年任。

黃瞻之潮陽人。

樊明瑞衡山人。

吳浚

徐聞人。嘉靖四十二年任。

周珩

鄞縣人。升瑞安教諭。

湛天潤增城人。升學錄﹑平樂府通判。

朱鐘

崖州人。

虞舜臣廣東人。

王誠伯侯官人。

彭昊

安溪人。

楊施

建安人。升古田教諭。

彭經

義安人。

黃鐩

潮陽人。有傳﹐見《名宦》。

夏日籌寧化人。升上津教諭。

楊繼秀建安人。萬曆二十年任。

李南闈程鄕人。萬曆二十一年任。巡

檢

王璘﹑髙升﹑周愷﹝原文「周惴」﹐爲「周愷」之誤。﹞﹑蘇公田﹑蒲政﹑劉眞﹑孟安﹑董宸﹑汪能﹑柳榮﹑朱昂﹑袁祥﹑金賓﹑王玘﹑王晟﹑房興﹝俱成化年間任﹞。

李緒﹑何通﹑余綱﹝俱弘治年間任﹞。

魏時學﹑魯讓﹑韓環﹑韋珠﹑宋時臣﹑徐金﹑韓大倫﹑季春鳳﹑王臣﹑徐金﹑沈學﹝俱嘉靖年間任﹞。

周大綱﹑鐘成能﹑戴廷重﹑沈鵬﹝俱隆慶年間任﹞。

雷正﹑丘生﹑張汝學﹝稱職升主簿﹞。

唐壤﹑鄭國用﹑何俯﹑蔡繼祖﹑朱芳﹑呂盛﹑周際可﹑王番﹑陳憲﹑任善繼﹑李一奇﹝俱萬曆年間任﹞。武職歷官

正千

戶

崔璥

山後宣府人。景泰年間調本府。

崔玉

崔輔國嘉靖間襲。

崔鳴治萬曆年間襲。

副千

戶

陳黻

直隸易州人。景泰年間調本所。

陳諒

陳燦

嘉靖間襲。

陳瀚

嘉靖間襲。

陳秩然萬曆間襲。無繼一員﹐王升。調衛一員﹐劉敏。

百

戶

焦俊

湖廣沅陵縣人。始任紀錄﹐景泰間調本所。

焦鐸

焦一桂嘉靖間襲。

焦綬

萬曆間襲。

無繼七員﹐調衛二員﹐王文﹑武臣。名

宦

韓隆

事迹見《安慶志》。據志﹐性友愛﹐以國子生﹐景泰初年知永安縣事。地險事繁﹐盡心士民。立學校﹐作浮梁﹐除虎患﹐辧疑獄﹐息巨寇﹐民威徳焉。六載考迹﹐百姓奏畱之﹐復三年﹐卒於官。以縣初設﹐其志未備。今觀九載而民奏畱﹐則其爲民所宜﹐可知也。

鄧槪

新淦人。成化間知永安縣。公廉明斷﹐以十條與民約。時鄧茂七寇亂之後﹐頑民襲其遺逆﹐槪取其尢者懲以法﹐眾皆畏服。凡追逮不遣公皂﹐以信牌令裏胥傳置其家﹐捧牌自至﹐無敢後者。尢畱心教事﹐增修學捨﹐暇日集諸生講論不倦。在縣五年﹐事治民安﹐父老至今思之。祀名宦。

劉燦

臨川人﹐舉人。弘治十一年任知縣。居官廉謹﹐不撓法徇人。聽訟詳悉﹐不作好惡。儒學被毀重﹐復建。立橋梁﹑道路﹐百廢俱舉。升池州府通判。至今以淸官頌之﹐祀名宦。

羅珊

南海人。正徳中知永安縣。政先愛民﹐不畏彊禦。總鎭移文﹐欲開縣忠洛鄕銀礦入貢﹐迫脇甚急。珊意非朝旨﹐且未聞此鄕有礦﹐懼累民﹐乃抗言﹐縣舊無礦場﹐且旣已有詔禁私采﹐移文止之。大忤使者徐俊。時俊蓋行賂得牒覓利﹐爲珊所沮﹐誣訐珊殺人﹐總鎭差官捕逮﹐且率黨攻縣門。禁辱備至﹐珊不爲動。民洶洶﹐曰「使貪利欲執吾宰﹐戕我眾﹐盍死之﹗」俄頃﹐民畢集﹐往訴於當道。珊能聲益著﹐膺薦擢去。父老徳之﹐郡人﹑禦史胡瓊撰文立石於縣。

徐勛

長州人。以任子。知永安縣。淸愼才能﹐不恃世祿。察民欲惡﹐以爲興罷。建橋梁﹐立社學﹐設義塚﹐禁火葬﹐招降寇盜。監司賢其有龔渤海之風。析置大田縣﹐勛任其役﹐賢勞罔懈。坐是疽發背﹐卒於官。民至今懷思﹐爲立祠祀之。

姚仲韶髙要人。嘉靖間知永安縣。廉明飾法﹐境內盜賊屏迹﹐獄無冤民。卒於官﹐士民哀慕之。

鐘質

永丰人。成化間丞永安。篤實廉潔﹐有古人風。政不便﹐民必以告令。玩法者逮至庭﹐語之曰「吾或慣汝﹐長官難犯也。」爲令鄧槪所重。在縣六年﹐力請致仕﹐民欲畱之。質憮然曰「吾何徳歟﹐若而苦我﹗」竟得請而去﹐歸裝蕭然。人至今思之。

蕭松

臨海人。嘉靖間﹐由龍南司訓升永安諭。啟迪諸生﹐亹亹不倦﹔躬行道義﹐口不言利。永乏《禮經》﹐松簡質敏者數人業之﹐親爲指授。永之以《禮經》舉者﹐自松始也。尢不苟於交際﹐士或貧者﹐助之。卒於官﹐士大夫至今稱之。

黃鐩

潮陽人。由歲貢﹐萬曆十三年任永安學訓。剛正不阿﹐淸廉不苟。立會課士﹐捐俸濟貧。兩署縣篆﹐先正徵輸﹐令各圖各派答應一依條編﹐一毫不科﹐里甲刑淸訟簡。至領齋夫以補積谷﹐築萬仞宮墻﹐開拜笏街﹐政教卓有可紀者。周軍門以賢能薦之﹐惜升王官﹐浩然而歸。士民立永懷碑﹐以系去思。宦

迹

郭仁

長洲人。丁未進士。由監察禦史建言﹐左遷知永安縣。公廉明敏﹐節用愛民。稽冊籍以正飛詭﹐汰冗費以蘇里甲。講學興教﹐敬禮賢士大夫。輕刑薄賦﹐禱雨虔誠。建栟櫚書院﹐崇祀先賢。諸政秩然振飾。擢刑部主事。邑人徳之﹐爲立去思碑。

徐輅

海寧人。由舉人﹐萬曆五年任知縣。廉公有威﹐吏畏民懷﹐里甲不敢持一菜至庭。兩造聽人和息﹐一文不科﹐紙罰懲一慣盜﹐境內安恬。三年不濫淸軍﹐節省民財以千計。以不善阿承﹐中傷而去。百姓至今思之。

湛天潤增城人。湛甘泉之孫。由歲貢﹐隆慶六年任訓導。闡明乃祖之學﹐講衍心性之說﹐手著《疑水錄》﹐中多意見﹐故一時有志之士翕然宗之。五載﹐擢南學錄﹐歷通判。永士景仰﹐至今不忘焉。

鍾譔

瑞金人。由選貢﹐萬曆五年﹐以南康訓導升永學諭。溫雅正大﹐卓有風範。接引生徒﹐無分優劣。歲時節饋﹐卻之不受。時諸生中有坐誣者﹐乃挺然出白﹐曰「苟士气可培﹐卽一官何有﹖」其爲人如此。升學錄﹐歷湖廣通判。卷六選舉志

徵

辟

國初未設科﹐以孝廉﹑秀才﹑明經﹑人材﹑耆老等目薦用。

王子罕二十五都人。由秀才授瓊州府文昌縣主簿﹐以淸愼見稱﹐擢監察禦史。

楊伯崇二十七都人。由人材授直隸常州府通判。

賴中行二十七都人。由人材授直隸蘇州府長洲縣知縣。

陳存道二十六都人。由人材授浙江金華縣知縣。

楊福善授浙江東陽縣知縣。

範應

在城人。由人材授常州府無錫縣縣丞。

李文茂授富峪衛知事。

廖余

二十五都人。由人材授弋陽縣丫巖寨巡檢司巡檢。

李伯玉二十七都人。由人材授寧國府涇縣典史。

範本初在城人。由人材授杭州府富陽縣稅課局大使。

鄭文質三十二都人。由人材授廣東鹽場大使﹐轉湛川巡檢。

吳先民二十四都人。由人材授繁昌縣河泊所河泊。

陳辛賢三十二都人。由秀才授豹韜﹑富峪二衛經歷。科

貢

進

士

宋雍熙二年乙酉中梁顥榜

陳世卿二十六都貢川翠竹峯人。官祕書少監﹐贈吏部尙書。有傳。

國朝洪武十八年乙丑中丁顯榜

鄧文鏗二十五都忠山人。茂名縣知縣﹑刑部主事﹐升僉都禦史﹐出知武昌﹑徳安二府﹐轉苑馬寺卿致仕。有傳﹐祀鄕賢。

弘治六年癸丑中毛澄榜

蘇信

二十八都馬家山人。全椒縣知縣。气宇軒昂﹐學識優裕﹐一貧到老而不苟。八十餘歲終。

嘉靖二十年丁未中李春芳榜

林騰蛟二十六都貢川人。新會﹑休寧二縣知縣﹐升山東道監察禦史﹑河南按察司僉事。有傳﹐祀鄕賢。鄕

舉

洪武十七年甲子科

鄧文鏗

永樂十二年甲午科

賴福

二十七都大湖人。紹興府推官。二人俱沙縣學中。

成化十六年庚子科

陳隆

三十二都安沙人。授潮陽縣知縣。有傳﹐祀鄕賢。

蘇信

以歲貢中應天鄕試。

正徳二年丁卯科

林孜

在城人。授揭陽縣知縣。以文學名﹐舊志多采其稿。

林雍

四十一都人。中順天鄕試。

正徳十四年己卯科

李璋

在城人。授贛州府會昌縣知縣。

嘉靖四年乙酉科

李杏

在城人。授東昌府推官﹐歷大理寺寺正﹑四川按察司僉事﹐進階參議﹐致仕。有傳﹐祀鄕賢。

嘉靖十年辛卯科

曾守成在城人。授順徳府任縣知縣。政尙平易﹐比古循良﹐百姓至今思之。見《任縣誌》。

嘉靖十九年庚子科

林騰鯉祥次子。授衛州府通判﹐歷興國州知州﹑鄭府左長史。

嘉靖二十二年癸卯科

林騰蛟祥三子。第二名﹝原文「第二人」﹐爲「第二名」之誤。﹞。

謝昊

千戶所人。授虹縣教諭﹐升兗州府單縣知縣。

嘉靖三十七年戊午科

蕭時中二十八都人。初授萬年縣教諭﹐升安仁﹑興業二縣知縣﹑桂林府通判﹑荊門州知州。

張雲程張萬程兄弟。二十六都貢川人。中廣東鄕試。

嘉靖四十年辛酉科

吳應雷千戶所人。授郴州學正﹐升翁源縣知縣﹑廣州府通判。以城功加五品服俸。

嘉靖四十三年甲子科

賴萬玙在城人。授贛州﹑潯州二府推官﹐升普安州知州。

萬曆元年癸酉科

陳源湛三十二都安沙人。以選貢中應天鄕試。授和平縣知縣﹐升髙州府通判。

萬曆十九年辛卯科

陳明炤二十六都貢川人。中廣東鄕試。

歲

貢

陳定

黃華

知事。

賴隆

黃懋

知縣。

姜琦

訓導。

陳俊

斷事。

賴洪

都事。

陳崇

黃梅縣丞。

曾進福贛州府經歷。

蘇信

進士。

王紀

推官。

曾春

辰州府經歷。

陳祥

余姚主簿。

朱仲富郁林州判。

江澄

陳濙

興業知縣。

羅盟

田州府經歷。

姜海

漢陽訓導。

曾琇

袁州府知事。

吳富

朱政

縣丞。

羅良

徳慶州訓導。

鄧玙

吳川縣丞。

陳紹臯上虞主簿。

黃志

靈山教諭。

賴琦

當塗主簿。

嚴誠

揭陽縣丞。不阿權勢﹐節用民財。政未幾而卒﹐惜哉﹗見《揭陽志》。

吳壽

崖州訓導。

黃渺

應天訓導。

曾正

永川縣丞。

饒簡

武彊教諭。

莊日新雲南吏目。

賴璘

上猶知縣。

賴璋

遂昌知縣。

楊瓚

撫州府推官。

鄧彪

宜春主簿。

朱相

樂淸主簿。

吳麟

無爲州同﹐升審理正。

林良

南雄訓導。

鄭瑚

慈溪縣丞。

黃翊

鄖西知縣。

林祥

長沙府經歷﹐封文林郎。有傳。

賴文理應府學貢。

陳鏖

博羅教諭。

鄭和

大梅溪人。

饒嵩

烏程縣。

張仁

南雄訓導。有傳。

黃元厚揭陽訓導。

吳偉

應嘉靖二十年貢。

曾守和岷府教授。

張志忠應府貢﹐慈溪縣縣丞。

林惇

周府教授。

林鳳儀連州學正。

張秉

三水教諭。

陳旦

銅陵訓導。

饒俁

應嘉靖二十年貢。

賴明僎應府學貢﹐建徳訓導。

李雍

進賢教諭。

林騰驥祥長子。應嘉靖�年貢。

陳世武奉化教諭。

林騰鯤祥四子。化州學正。

範崑山懷安縣教諭。

髙翔黃陂知縣。

饒健應隆慶元年貢。

陳源湛二十都人﹝原文漏一「都」字﹐應爲二十都人。﹞。選貢﹐應天中試。

賴源

臨海訓導﹐周府教授。

歐恕

黃巖訓導。

揭文晶寧洋貢﹐壽寧教諭。

朱璞

泰寧教諭。

吳宏器古田訓導。

李玨

長山教諭。

林思錦應寧洋貢﹐長樂知縣。

陳源潔郴州州同﹐升審理正。

陳良猷訓導。

鄧文才松溪教諭。

李塤

興化訓導﹑趙府教授。

林騰鵠福寧州訓導﹐升晉江教諭。

王文道應寧洋貢﹐惠安訓導。

張繼善儋州訓導。

饒倬

平和訓導。

張盛文應寧洋貢。

莊森

應萬曆辛卯年貢﹐著有《就正稿》。

張存儉應寧洋貢。

賴舉賢二十都人﹝原文漏一「都」字﹐應爲二十都人。﹞。選貢。例

貢

楊宗

莊顯君

林楷

楊縉

賴永安

陳瑋

奉新主簿。

鄧成

吳昂

賴儀

彭禮

吏目。

許璋

新昌主簿。

賴文達香山主簿。

林瓚

張元

荊州衛經歷﹐升夷陵州判。

吳宏仁鴻臚鳴贊。受封。升海康縣知縣。

陳瑗

羅逸民

陳塘

主簿。

林福生桐鄕主簿。

張必大金溪主簿。

管谷

序班﹐南城縣丞。

張必正湖廣布政司都事。

陳珣

桂林經歷。

羅惟正

張恭

長陵衛經歷。贈父母。升四川布政司經歷。

饒旃

吳時淸

吳時敏上林苑監典﹐升南雄府經歷。

賴天倫臨江府照磨﹐益府典儀正。

馮愈

祥符縣丞。

賴天瑚南海主簿﹐榮府工正。

賴士孚長樂主簿。

吳時雍序班﹐致仕。

黃實

賴明任

張必玉

陳祥

廣東布政司副理問。

黃廷詔按察司經歷。

張仲儒京衛經歷。

賴楠

布政司經歷。

陳興賢

陳達榮

黃曦

賴隨

賴大榮

林亮

羅一鸑

葉春陽

掾

仕

陳柏冺案牘。

曾傳宗驛丞。

聶文潭大使。

陳光遠典史。

王仕實經歷。

蘇

錢塘典史。

李瑤

驛丞。

張魁

驛丞。

範節

大使。

賴晃

驛丞。

蒲世禎大使。

賴朝勝新興主簿﹐升益府工正。

範彩

大使。

劉瓘

柳浦巡檢。

範廷爵始興典史。

黃世科長陽典史。

黃甲

大使。

林達

大使。

陳柏椿揭陽主簿。

管仁甫巡檢。

黃元

巡檢。

賴易

壽州衛經歷。

遊山

瓊州照磨。

陳自勛武康典史。

潘銓

大使。

陳梁

武昌獄官﹑襄府典儀。

吳應元爲下歷巡檢。給由之際﹐聞母病﹐棄官。割股以心禱﹐母疾旋愈。有司旌之。君子曰﹕割股𨿽不可以訓﹐然應元未嘗學問﹐乃能如是﹐則其度越尋常多矣。

陳興仁柸山巡檢﹐升晉府典簿。

廖宜

徳化縣丞。

陳自然馬平典史。

鄧仙佑信陽衛經歷﹐升審理正。

羅欽

黃縣縣丞。

林五美巡檢。

黃貢

大使。

楊燦

大使。

劉尙虞葉坊驛丞。

羅世淸福州大使。

陳志元徐聞典史。

林五倫回岐驛丞。

林元和義合驛丞。

賴玄

驛丞。

饒道南納衛經歷。

陳珙

黃文魁

鄧天儀

鄧天任朱岡巡檢。

林思守

蕭應璋

賴萬綱

曾用卿

賴萬拱

陳必誠

陳自默

張仲卿

張柱

羅升暘京局大使。

張維章

例

官

襄府奉祀正官張淳

除授河南崇府引禮官林五經

禮部冠帶儒士黃廷謨

恩

典

景泰二年﹐富峪衛經歷司經歷陳辛賢受敕贈父宗順﹐如其官﹐母黃氏﹑封妻吳氏俱爲孺人。

敕曰﹕國家兵衛之設﹐所以分理軍政。長貳皆以勛臣處﹐至於協贊於幕者﹐亦必得人﹐乃克有濟。爾富峪衛經歷司經歷陳辛賢﹐始由秀才贊畫戎幕﹐蓋有年矣﹐考績能稱是﹐用賜之。敕命授爾徵仕郎﹐以示褒嘉。服此隆恩﹐茂修不懈﹐尙有顯爵以勸。爾其欽哉﹗

敕曰﹕國家推恩臣下﹐必及其親者﹐所以重本而勸孝也﹐而何間於存歿哉﹗富峪衛經歷司經歷陳辛賢父宗順﹐慶鍾厥子而祿養不逮﹐揆其所自﹐宜有顯褒。今特贈爲徵仕郎﹑富峪衛經歷司經歷。靈其不昧﹐尙克承之。

敕曰﹕朕惟羣臣之才者﹐固本於父﹐亦必資母徳焉。存有褒榮﹐歿有追贈﹐此有國之通制也。富峪衛經歷司經歷陳辛賢之母黃氏﹐有子能官﹐而不逮養﹐溯厥所自﹐宜賜褒榮。玆特贈爲孺人﹐尙克承之﹐永賁幽壤。

敕曰﹕夫婦﹐人之大倫﹐故朝廷推恩羣臣﹐命必及之。富峪衛經歷司經歷陳辛賢妻吳氏﹐克相其夫﹐玆特贈爲孺人。祗服榮恩﹐永光閨閫。

嘉靖十六年﹐鴻臚寺序班吳宏仁受敕一道

敕曰﹕鴻臚典司禮儀﹐其屬獨詳。序班之職﹐則尢重也﹐故愼厥選焉。爾鴻臚寺序班吳宏仁﹐早遊庠序﹐卒業成均﹐行孚縉紳﹐才優科第﹐爰授今職﹐克嫻禮文﹐而朕每悅焉。玆以大慶沛恩﹐特進爾階登仕郎。賜之敕命。爾其懋修若職﹐勿怠初心﹐崇階斯汝陟也﹐欽哉﹗

嘉靖三十年﹐山東東昌府推官李杏受敕贈其父李彥升如其官﹐母張氏﹑生母劉氏﹑封妻陳氏俱爲孺人。

敕曰﹕夫郡牧者﹐朕所賴以敷宣徳化﹐保育元元者也。顧地大民眾﹐姦宄易生﹐故又設理刑之官﹐以辧訟分爭﹐而弼成其政教。匪得明敏端愼之士﹐曷稱任使﹖爾山東東昌府推官李杏﹐持身有恪﹐奉法無私﹐讞決罔畱﹐平反惟允。玆以考績來聞﹐特進爾階文林郎﹐賜之敕命。夫懸爵祿以待士﹐惟其稱而已。以爾敬事之心﹐而益思茂焉﹐則何階之不可至﹖欽哉﹗

敕曰﹕朕聞終於事君者﹐子之孝﹔資於事父者﹐臣之忠﹔而勸忠於孝者﹐君之禮也。追賜之典﹐於國有初。爾李彥升乃山東東昌府推官杏之父﹐孝友著於家庭﹐信誼孚於鄕曲。篤生賢胤﹐效用於時﹐宜錫寵章﹐以旌義訓。玆特贈爾爲文林郎﹑山東東昌府推官。尙克歆承﹐永賁幽壤。

敕曰﹕家有嚴君﹐父母之謂﹐言怙恃之徳均也﹐顧恩可有間哉﹗爾張氏﹐乃山東東昌府推官李杏之嫡母﹐以順正爲令妻﹐以愛勞爲賢母。顧遺澤有存﹐而榮養未逮﹐可悼也。玆特贈爲孺人﹐不昧者靈﹐有蕃斯渥。

敕曰﹕婦人之善﹐不出閨門﹐而賴子之賢﹐或以表見於世。故士之克自砥礪者﹐其志將以顯親﹐而朕可忘其報哉﹖爾劉氏﹐乃山東東昌府推官李杏之生母﹐茂修壺則﹐克嗣徽音﹐有子能官﹐足徵機杼之教﹐玆特贈爲孺人。九原有知﹐歆予時命。

敕曰﹕有官守者﹐必資內助之良﹐而後得以專心於職。故褒賜之典﹐每並及焉﹐所以嘉其相成之義也。山東東昌府推官李杏妻陳氏﹐克執婦道﹐允宜厥家﹐夫旣弗墜官聲﹐爾之賢可考已。玆特封爲孺人﹐祗服茂恩﹐益惇儆戒。

嘉靖三十四年﹐直隸徽州府休寧縣知縣林騰蛟受敕封其父林祥如其官﹐贈母鄧氏﹑封妻張氏俱爲孺人。

敕曰﹕今之守令與古列侯等﹐而令與民尢親﹐其賢否所關民生至切也。故朕每愼斯選﹐非其才不輕畀焉。爾直隸徽州府休寧縣知縣林騰蛟﹐以甲第之英﹐兩令劇邑﹐皆能秉精明以務﹐普慈惠以子民﹐克愼克廉﹐屢騰薦牘﹐斯於令無忝已。玆以考績聞﹐特進爾階文林郎﹐賜之敕命﹐以爲爾榮。夫自秦置守令以來﹐得人之盛﹐莫過兩漢。夷考其政﹐亦曰先教化﹑後誅罰而已。此豈人之所難能哉﹖爾無遠慕古始﹐卽平易近民﹐有漢循吏之風﹐俾吾小民獲所依怙﹐則朕之所甚嘉尙也。敍勞優陟﹐朕不汝忘。

敕曰﹕士君子學道而不獲﹐盡攄其蘊者﹐恆於其子發之﹐固天道之常也。爾原任湖廣長沙府經歷司經歷林祥﹐乃直隸徽州府休寧縣知縣騰蛟之父。志崇正學﹐動慕古人﹐位不稱才﹐乃昌厥嗣﹐掇科展采﹐卓有令聞﹐可不謂天道哉﹗玆特封爾文林郎﹑直隸徽州府休寧縣知縣﹐尙崇禮教﹐以正鄕閭。

敕曰﹕朝廷恩賫臣工並逮所生者﹐所以體其顯親之私﹐而勸之忠也。爾直隸徽州府休寧縣知縣林騰蛟之母鄧氏﹐孝慈成性﹐勤儉宜家﹐訓子底成﹐爾乃早世﹐良可閔焉﹗慈特贈爾爲孺人﹐服玆綸命﹐永耀泉臺。

敕曰﹕凡人臣之恪守官箴者﹐不獨其堤身之嚴﹐而雞鳴儆惕﹐蓋亦有內助焉。爾張氏﹐乃直隸徽州府休寧縣知縣林騰蛟之妻﹐性秉終溫﹐誼惇交儆﹐相夫祗愼﹐無忝厥官﹐朕寧靳於恩賫哉﹗玆特封爾爲孺人﹐尙其益茂恭勤﹐以對休命。

隆慶六年﹐長陵衛經歷司經歷張恭受敕贈其父張宗富如其官﹐母林氏﹑妻馮氏﹑繼封余氏俱爲孺人。

敕曰﹕朕建武衛以守陵寢﹐所寄甚重﹐非勤愼練達之才﹐曷克稱焉﹖爾長陵衛經歷司經歷張恭﹐發身國學﹐授倅武垣﹐年勞是茂﹐勤聲丕著﹐克祗厥服﹐良足嘉焉。玆以覃恩﹐特授爾階爲徵仕郎﹐賜之敕命﹐褒崇至矣。尙其無怠初心﹐益堅操守﹐以副朕任使之意﹐欽哉﹗

敕曰﹕人臣能服官勤愼﹐克稱厥職者﹐率由庭訓之嚴﹐故國家推恩及父﹐亦情由義起者也。爾張宗富﹐乃長陵衛經歷司經歷恭之父﹐夙稟純誠﹐素好善良﹐鄕著逸民之望﹐邑作飲賓之首﹐壽徳並隆﹐誠可嘉已﹗玆以覃恩﹐特贈爾爲徵仕郎﹑長陵衛經歷司經歷﹐沐此寵渥﹐光於泉壤。

敕曰﹕母氏劬勞﹐人之情未嘗不思徼一命以報之﹐朝廷追及其母﹐正以體孝子之心﹐而昭勤忠之典也。爾林氏﹐乃長陵衛經歷司經歷張恭之母﹐敬事夫子﹐允協閨闈﹐教成胤嗣﹐俾蘊用世﹐其賢足尙已。玆特贈爾爲孺人﹐尙歆服乎寵光﹐永貽庥於冥漠﹗

敕曰﹕國家賜命臣工﹐並秩厥配﹐贈卹之典﹐逮於旣歿義至渥矣。爾長陵衛經歷司經歷張恭妻馮氏﹐衝儀有範﹐靜徳罔愆﹐夙抱卒勤﹐克相夫子﹐遽捐早世﹐亦可悼已﹗玆特贈爾爲孺人﹐不昧靈爽﹐尙歆新命。

敕曰﹕夫婦有齊體之義﹐賜命無先後之殊﹐蓋以內助之賢均也。爾長陵衛經歷司經歷張恭繼室余氏﹐夙稟勤儉﹐素嫻淑愼。克相厥夫﹐服官祗敍。玆當大賫﹐寵渥室均﹐特封爾爲孺人﹐服此並命之榮﹐益光閫範之賁。

萬曆六年﹐鴻臚寺序班吳時雍受敕一道

敕曰﹕朕負扆而朝﹐羣臣霈然發徳音﹐以敷慶賫﹐百爾在位﹐咸與寵褒﹐矧所與共爲儀者乎﹗爾鴻臚寺序班吳時雍﹐受業成均﹐服官近秩﹐儀章攸練﹐矩度克嫻﹐足稱典客之良已。是用授爾階登仕佐郎﹐賜之敕命。夫敍九賓而貞百僚﹐此邦國之榮﹐觀上下之體統所由系也。搜儀秩數﹐祗肅爲先﹐爾其益思敬承之哉﹗坊

表

叢桂坊在學前左﹐爲一縣科第題名。

文魁

爲辛酉科吳應雷立。

登庸

爲辛卯科曾守成立。

進士

爲癸丑科蘇信立。

冠英

爲庚子科陳隆立。

雙鳳鳴陽爲癸卯科林騰蛟﹑謝昊立。

敕贈

爲僉事李杏父李彥升立。

南岡一鳳爲丁卯科林孜立。

禮官

爲鳴贊吳宏仁立。

鴻臚

爲序班管谷立。

進士

爲丁未科林騰蛟立。

聯芳

爲庚子科林騰鯉﹑癸卯科林騰蛟立。

崇正慕古爲封君林祥立。三坊在貢川。

貞節

爲節婦張茂妻賴氏立。

淸貴

爲太監歐賢立。

敕贈

爲經歷張恭父張宗富立。

雙璧

爲戊午科蕭時中﹑甲子科賴萬興立。卷七人物志

名

賢宋

陳世卿字光遠。雍熙二年進士第﹐授衡州推官﹐調東川節度推官。時李順寇兩川﹐知州張雍部分戰守。世卿素善射﹐獨城一面﹐親射中數百人。賊寢盛﹐同幕皆圖自全﹐世卿正色曰「食君祿﹐當以死報。焉用避爲﹖」亟出﹐白雍曰「此徒皆懦怯﹐存之適足惑眾﹐不若遣出求援。」雍從之。賊旣引去﹐世卿適丁外艱。雍表其材﹐詔追出視事﹐就攺掌書記。凡七年﹐召爲祕書郎﹐遷太常丞﹐知新安縣。或薦其堪任憲臺﹐卽召歸。會張鏗出知廣州﹐表爲通判。將行﹐召見﹐賜緋﹐加太常博士。景徳初﹐徙知建州。眞宗知其才﹐逾月授福建轉運使。規畫南劍州﹑安仁等銀場﹐歲增課羨﹐詔獎之。俄﹐代姚鉉爲兩浙路轉運使﹐歷祠部員外郎﹑三司三勾院。大中祥符四年﹐攺度支員外郎﹐出爲荊湖北路轉運使﹐屬澧州﹑慈利縣﹑下溪等四州。蠻入侵縣地四百餘里﹐朝命世卿與閤門祗侯史方﹑知澧州劉仁霸同領兵討之。遂還所侵地﹐標正經界﹐取其要領。又令納所掠漢口千餘﹐復置澧州﹑武口等寨以控制之。諸蠻自是平定﹐有詔嘉獎。還朝召對﹐盡述溪洞利害﹐眞宗器其材。復自言願效用煩劇。會郡曄知廣州被疾﹐乃授陳世卿祕書少監代之﹐加賜金紫。郡有計口買鹽之制﹐人多不便﹐至卽奏除之。九年卒﹐年六十四。詔贈吏部尙書﹐錄其子南安主簿儼爲太祝﹐侃﹑衛﹑偉﹑偁並以恩補官。《宋史》有傳﹐略。

鄧肅

字志宏。少警悟能文﹐美風儀﹐善談論。李綱見而奇之﹐相倡和﹐爲忘年交。居父喪﹐哀毀逾禮﹐芝產其廬。入太學﹐所與遊皆天下名士。時東南貢花石綱﹐肅作詩十一章﹐言守﹑令搜求擾民﹐用事者見之﹐屏出學。欽宗嗣位﹐召對便殿﹐補承務郎﹐授鴻臚寺簿。金人犯闕﹐肅被命詣敵營﹐畱五十日而還。張邦昌僭位﹐肅義不屈﹐奔赴南京﹐擢左正言。先是﹐朝廷賜金國帛一千萬﹐肅在其營﹐密覘均與將士之類大約不過八萬。至是爲髙宗言之﹐且言「金人不足畏﹐但其信賞必罰﹐不假文字﹐故人各用命。朝廷則不然﹐有同時立功而功又相等者﹐或已轉數官﹐或尙爲布衣﹐輕重上下只在吏手。賞旣不明﹐誰肯自勸﹖欲望專立功賞一司﹐使凡立功者得以自陳。若公狀已明而賞不行﹐或功同而賞有輕重先後者﹐並置之法。」上從之。朝臣受僞命者眾﹐肅請分三等定罪。耿南仲得祠祿歸﹐其子延禧爲郡守。肅劾南仲父子同惡﹐沮渡河之戰﹐遏勤王之兵。今日割三鎭﹐明日截兩河。及陛下欲進援京城﹐又爲南仲父子所沮。誤國如此﹐乞正典刑。南仲嘗薦肅於欽宗﹐肅言之不卹。上嘉其直﹐賜五品服。範訥畱守東京﹐肅言「訥出師兩河﹐望風先遁。今語人曰﹕畱守之說有四﹐戰﹑守﹑降﹑走而已。戰無卒﹐守無糧﹐不降則走。且漢得人傑﹐乃守關中奔軍之將﹐豈宜與此﹖」訥遂罷。內侍陳良弼﹐肩輿至橫門外﹐開封買入內女童。肅連章論之。時官吏多托故而去﹐肅建議削其仕版﹐而取其祿以給禁衛。若夫先假指揮徑徙江湖者﹐乞追�﹝原文字脫﹐疑爲「付」字。﹞有司﹐以正其罪。因入對言「外夷之巧在文書簡﹐簡故速﹔中國之患在文書煩﹐煩故遲。」上曰「正此討論。」故並三省﹐盡依祖宗法。及建局討論祖宗官制﹐兩月不見施行。肅言「太祖﹑太宗法嚴而令速﹐事簡而官淸﹐未嘗旁搜曲引﹐以稽賞罰﹐故能以十萬精兵混一六合。自時厥後﹐羣臣無可議者﹐今日獻一策﹐明日獻一言﹐煩冗瑣碎﹐惟恐不備。此文書所以益煩﹐而政事所以益緩也。今兵戈未息﹐豈可揖遜進退﹐尙循無事之時﹖欲乞限以旬日﹐期以必至﹐庶幾法嚴事簡﹐賞罰之權不至濡滯。肅在諫垣﹐遇事感激﹐不三月﹐凡抗二十疏﹐言皆切至﹐上多采�﹝原文字脫﹐疑爲「納」字。﹞。會李綱學𨿽正而術疏﹐謀𨿽深而機淺﹐固不足以副意。惟陛下嘗顧臣曰﹕李綱眞以身徇國者。今日罷之﹐而責詞甚嚴﹐此臣所以有疑也。且兩河百姓無所適從﹐綱措置不一月間﹐民兵稍集。今綱旣去﹐兩河之民將何如哉﹖僞楚之臣﹐紛紛在朝。李綱先乞逐逆臣邦昌﹐然後叛黨稍能正罪。今綱旣去﹐叛臣將何如哉﹖叛臣在朝﹐政事乖矣﹔兩河無兵﹐外夷驕矣。李綱於此﹐亦不可謂無一日之長。」執政怒﹐送肅吏部﹐罷歸居家。紹興二年﹐避寇福唐﹐以疾卒。有《栟櫚集》二十五卷。據《宋史》傳考正。明

鄧文鏗字徳聲。洪武十八年進士﹐任髙州府茂名縣知縣。以治最﹐召入爲刑部主事﹐累升至僉都禦史。風裁獨持﹐不畏彊禦。時貴戚有冒禁鬻私茶者﹐蓋關邊計也。眾莫敢言﹐文鏗獨劾之﹐其人卒置以法。文鏗亦坐是出知武昌府﹐又攺知徳安府﹐後轉苑馬寺卿﹐宣徳元年致仕。原隸沙縣。

李杏

字子芳。至性天植﹐穎悟夙成。居父喪﹐哀毀骨立﹐敝衣茹素﹐廬墓三年。分巡鄭制匾褒之。嘉靖乙酉﹐領鄕薦﹐北上﹐中途聞母疾﹐卽奔回侍養。原當道所給贐金﹐盡還之官。母卒﹐居喪如喪父時。初任東昌府推官﹐堅持節操﹐極其淸介﹐家人至不能堪。民謠云「李侯佐府治﹐只飲東昌水﹔李侯奉院委﹐妻子喫楡葉。」巡撫彭﹑巡按傅並入薦剡。三載考績﹐貤恩父母。擢南京大理寺評事﹐轉本寺寺正﹐升四川水利僉事。巡撫羅稱爲「金石君子」。奉命采礦西番﹐不憚險阻﹐涉瀘水﹐深入不毛。廠酋仰徳﹐不敢逼撓。每日稟給﹐惟受蔬米﹐余盡還之。行日﹐驛吏折乾以饋﹐峻卻之﹐地坊人稱爲佛爺。竣事乞休﹐章五上﹐幕府始允。明日遂行﹐供帳﹑饋贐悉不受﹐行李蕭然。歸處山林﹐結平川茅舍﹐耽嗜圖籍﹐絕足公門。鄕鄰爭鬥者﹐或就正﹐或感化自解﹐足成仁裏。提督譚疏其可用﹐薦於朝﹔提學蔡嘉其行誼﹐請爲會宗。四川巡撫黃委承差喬升﹐以爲應得柴馬銀七十二兩﹐送至其家﹐一文不入私帑﹐貿田以供祀事﹐余周戚裏之貧者。如賑範當成之後﹐卹賴成孫之孤﹐助楊弘道之喪﹐殯林隱士之屍。族孫李商故﹐遺一孤﹐爲擇乳母﹐給柴米撫養之。奉詔進階﹐年八十二卒。遺命服用布素﹐毋俾越禮。鄕人頌之曰「居官居鄕﹐功業一致﹔事君事親﹐忠孝兩全。」提學王案行先生宦績﹑鄕行表表﹐當道宜崇祀鄕賢﹐以風後世。所著有身﹑心﹑家﹑鄕四範﹐容﹑忍﹑謙﹑恭四箴。

林騰蛟字士才。二十六都貢川人。少穎悟不羣﹐爲文立就﹔每見義必爲﹐無所避。鄰郡同知劉奉委至﹐值國喪﹐縣如常治酒演戲﹐林曰「是尙可以爲樂時乎﹖」乃作書責以大禮﹐及旦﹐面上之。同知覽畢﹐憮然曰「幸教知矣﹗」明晨卽引去。外父張仁卒於官﹐無嗣﹐旅櫬不能舉﹐騰蛟毅然往視。官貧任淺﹐爲書上太守胡巓泉公﹐大稱奇士﹐曰「有婿如此﹐何慊乎哉﹗」爲之厚卹﹑區畫﹐櫬乃歸葬。明年癸卯﹐鄕薦第二﹐丁未登進士。初任新會令。見何﹑謝二巢負固肆凶﹐卽督府莫能問。乃陽撫而陰圖之﹐蓄戰士及達官可用者﹐不數月﹐平何﹑謝二巢。未幾﹐內艱訃至﹐哀痛中﹐計擒謝大珍﹐搗其穴﹐斬大用及其黨無遺﹐人莫知其祕。服闋﹐補休寧﹐擒巨盜某﹐亦出常算外。時倭奴以五千眾橫行江南﹐莫有當者。時林以秩滿過家﹐時中曾叩曰「何猖獗如是﹖抑何策以拒﹖」曰「無難﹐但練兵兩月﹐可盡殲之。」後聞譚司馬竟以是平倭﹐而浙習兵遂有聞於天下。大抵豪傑所見﹐相類如此。其明年﹐召拜監察禦史。時三殿毀﹐欲新之﹐財大詘﹐簡書督南直隸﹑江西﹑湖廣逋負。所至悉心規畫﹐逋幾完﹔余不完者﹐奏免之。上可其奏﹐蠲至數百萬計。每有建言﹐明切時務﹐通達國體。如贛南條議六事與馬船采木諸疏﹐種種可述。縉紳間咸曰「眞禦史也﹗」尋按貴陽﹐命下二日﹐當要者忌之﹐遂擢河南按察司僉事。時伊府驕恣﹐黷貨淫刑﹐僭逾制度﹐侵官舍﹑奪民居﹐彊娶嫠婦室女﹐縱護衛士行劫以入資﹐淩辱縉紳﹐當事者莫敢誰何。騰蛟曰「是尙可以已乎﹖吾當出身﹐爲吾民爭旦夕命。」遂按不法事數十條﹐從撫按劾之。上官勘問﹐無敢對者。騰蛟獨奮前抵數之﹐伊府詞屈。獄方具﹐遽遘疾﹐卒於官。遺命其子﹐必結竟其事而後殮。人謂其以屍置對﹐气槪至死不移云。伊竟降爲庶人﹐百姓稱快。是舉也﹐銷國家數十年積漸之禍﹐故尙書王邦瑞祭文云「有掀天揭地之功」。河﹑洛﹑汝﹑潁之民千餘﹐爲扶櫬出境﹐以防患也。仍爲祠廟﹐在在祀之。惜其早歿﹐未爲國家效大業﹐可恨也﹗良

吏

陳隆

字文升。弘治庚子鄕薦﹐任潮陽知縣。淸勤慈愛﹐興學勸農﹐節夫馬費﹐革左右侵漁之獘﹐政平訟理。復調任﹐致仕。潮人感恩﹐立祠報祀﹐題其碑曰「循良遺愛」。其刑家孝友﹐可惇薄俗﹐平心率物﹐素重鄕評。年至九旬﹐好學不倦﹐杜門教子﹐謝迹公庭﹐一邑稱之。儒

林

林祥

字時和﹐騰蛟之父也。幼失怙﹐鞠於兄﹐事之如父焉。重禮義﹐尙躬行。居鄕平易和厚﹐而人不可幹以私。誠信素著﹐表正鄕閭﹐𨿽巨姦大猾亦俯首就化﹐所居鄕一時咸變工﹑賈之習﹐向文學﹐彬彬焉。同時﹐特善張仁﹑林元二人者﹐意气合也。如知縣姚公仲韶﹑教諭蕭公松﹐時稱正大﹐故語常駸駸入。後有士輩耽樂優戲﹐縱而忘倦者﹐忽自念曰「使在縣有如姚爲長令﹐學有如蕭爲師長﹐鄕有如林者爲先達﹐予輩恐不敢如是放肆。」其系人思慕之正如此。以選貢授長沙經歷﹐屢乞休致﹐知府勉畱數數。時遇覲﹐裏役致常路費﹐卻不受﹐曰「吾苦不耐北風﹐幸乘此歸鄕足矣。」歸時囊無寸餘﹐蓋皭然不污者﹐人謂無忝鄕賢之列。

張仁

字守性﹐號常齋。居貧力學﹐取受纖芥不苟。晨炊或不舉﹐意气自如。時有觀化者﹐按學進講﹐深加獎賞﹐有「貧而能樂﹐學而能守」之語﹐仍令豎社學以居訓。且善楷書九成宮體﹐獨善唐李商隱詩﹐其吟詠亦絕相似。竟以貢授南雄府司訓﹐逾年﹐卒於官。惜無嗣﹐其婿林騰蛟扶櫬以歸葬。孝

義

賴豫

字立卿。性至孝﹐讀書與俊秀選。幼喪母﹐制於父命﹐卜擇風水未葬﹐將母柩暫安置郭外。豫哀痛迫切﹐衣服﹑飲食恆從儉陋﹐每言及輒傷感。嘉靖丙辰五月內﹐適水暴漲。豫同僕渡河﹐縛母柩於大樹﹐抱柩哀哭﹐其僕招之升屋登舟﹐不從。旣而水愈盛﹐拔樹推柩﹐豫隨柩皆溺沒。屍入急濤中十步許﹐衣掛於樹﹐不去。越二日﹐獲其屍﹐如生人﹐皆惜而異之。知縣陸策﹑訓導李一潮上其事諸當道。按察使李公謂其孝行可嘉﹐檄祀鄕賢。郡守彭公題其門曰「孝子賴豫之門」。

陳珤

字信卿。邑庠生﹐千戶陳璨弟。璨管屯﹐值荒﹐責償不能盈數。珤不忍兄窘﹐卽鬻己房產賠償。甘心蓬藿﹐教讀以爲活。分巡道鄭按縣學校﹐上其事。檄下﹐制「友恭」匾獎之﹐鄕官﹑僉事李杏書「友恭」二字旌之。鄕

行

鄭文端號屏山﹐安沙人。幼鬻魚鹽﹐志气梗直﹐每攜載籍以行。年三十餘﹐一旦﹐惕然曰「吾奚碌碌甘流俗哉﹖」盡棄所事﹐遂往省從師。爲學刻苦惕勵﹐榻不安寢。如是者三年﹐精通易學﹐文多心得。以儒士赴省試﹐不第。曰「此不足學也。」乃專心益精所學﹐生徒從之者日眾﹐永之學《易》自先生啟之。年八十餘終。

林元

號三漈。在城人。幼聰穎﹐家貧﹐刻苦爲學。性執毅﹐不與常伍。詩自成一家﹐幽隱皆有考據﹐多逸气﹔文逼古﹐一書輒盡紙。以中多有奇字﹐不入俗眼﹐但以文名者咸咨之。嘗﹝原文「常」﹐似爲「嘗」字。﹞作《霖膏心澤》《平寇》二賦上。前禦史郭尹亟以「髙士」稱之﹐惇請賓席。老益貧﹐節益勵﹐無隕獲意。易簀前一日作詩﹐手書辭交遊﹐中用《莊子》「烏鳶」語﹐談笑而終。人咸以老不見用惜之。葬於城南之某里﹐士大夫題之曰「髙士」云。

余俊壽餘荊山人。質朴似未雕之璞﹐趨善如赴海之潮。解紛息爭﹐信義孚眾。辛酉﹐谷價騰踴﹐能捐值以貸其鄕族。羣盜入裏﹐被擄﹐坐餘六公於上﹐因以止殺。大參王云竹詩以美之﹐縣尹許公徽詞請爲大賓。其孝悌行誼有足法者。

陳王政字師文﹐號亹齋。貢川人。家貧好學﹐瓶無儲粟﹐讀書不輟﹐處之泊如也。性仁慈﹐行醇謹。庚午科﹐中備捲﹐金宗師取在五經書院讀書。在諸生中甚有聲﹐而謙退毫無先人意。有淩其貧﹐以厲言侮之者﹐政不色怒﹐言笑自若。後其人悔曰「吾爲彼所容矣。」事父﹑兄孝友﹐鄕評重之。侄憲故﹐遺老母及二幼子﹐無所歸﹐政收養於家﹐一衣一食未嘗先妻﹑孥而後嫂﹑侄。人稱其行誼有古善士風焉。附

陳潮

千戶陳璨第三子。嘉靖三十六年﹐流寇入境﹐璨督兵往﹐潮從行。忽賊奄至﹐璨被槍覆地﹐將兵之﹐潮以身蔽其父﹐血流被體﹐仍負痛負父以免。知府周賢宣公書「孝勇」匾獎之﹐鄕官李杏書「急不遺親」匾旌之。萬曆癸巳﹐巡按禦史陳按郡﹐仍加獎勸。

陳赤美三十二都籍﹐住在城。幼失父﹐竭力養母。年十六﹐母繼喪﹐貧無以斂﹐自賣身於市民林貴家爲之傭。作年餘﹐幸拾遺金二兩﹐贖身以歸﹐人以爲孝感所致。堂兄長孫老孤無依賴﹐赤美月給米﹐終其身。嘗於途拾遺金三兩﹐所亡金女子哭於道﹐因問其實﹐乃以所獲金還主劉庸﹐不責報。赤美貧﹐自以身當本戶兵役間。督府取各府﹑縣丁壯者備從徵﹐赤美與焉。福淸之戰﹐督府劉自負射﹐命中﹐爲士卒先﹐出不意﹐矢窮﹐陷賊伏中。親兵不及援﹐赤美獨力保護﹐猶奪刺二倭奴。賊遂披靡﹐乃得路回福淸城北岡。賊追圍不捨﹐赤美以勢漸迫﹐乃奮身於萬箭中﹐冒重圍出報監軍﹐遂得兵以歸劉。後劉語本府知府周曰「汝治下有民人陳赤美者﹐臨陣英勇如此﹐汝識否﹖」周對以初任﹐出﹐使人訪致麾下。及升海道﹐每剿撫山海寇﹐縛賊首楊益等﹐擒二十四將﹐皆借其力。其人素未讀書識字﹐而能知大義﹔至於臨大敵能斬賊﹐突陣護全主帥以歸﹐亦足稱奇矣。軍門王以泉州功﹐賞銀五十兩﹐與張興﹑許五妹等共分﹔軍門劉以福淸功﹐賞銀牌五兩﹔分巡道秦以下茂功﹐賞銀五兩﹔推官施賞銀三兩﹔海道周以招龍頭寨功﹐賞銀五伍兩。知縣傳以「篤孝奮義」匾獎之﹐知縣蘇旌以「董芳獨步」之匾。

賴本需字守用。二十七都大湖人。恬靜好修﹐斂迹山棲﹐未嘗一至公門。兄弟叔侄之間不吝捐濟﹐恩愛油然。少業儒﹐爲庠生﹐壯卽棄去。菽水養親﹐家庭雍樂﹐有不知三公之貴者。行年九十﹐惇行有如一日﹐鄕評重之。忠

烈

元

陳君用字子材。先南平人﹐後徙浮流鎭。少負气﹐勇猛過人。至正末﹐紅巾賊由撫﹑旴入閩﹐閩閫授君用南平縣尹﹐給錢五萬緡﹐俾募兵﹐復散家財以繼之。道兵克復建陽﹑浦城等縣。累官權同知﹑副都元帥。至正十三年﹐賊圍福城﹐率兵散之﹐城乃全。遂引兵逾北嶺﹐至連江阻水而陣。君用曰「今日不盡殺此賊﹐誓不生還﹗」率壯士六十人﹐徒涉斬賊﹐潰復合﹐大呼轉戰而死。事聞。追封潁川郡侯﹐謚「忠毅」。現郡入鄕賢祠。此忠烈也﹐見《府誌》﹐皆列名賢之上。梓成﹐其裔﹑邑庠生陳一忠方錄出﹐謹載於末。

貞

烈

陳氏

安沙黃眞勝妻。過門﹐夫遘疾﹐舅﹑姑尢之﹐送歸母家﹐至廢寢食。夫亡往哭﹐自經死。查道立祠﹐匾以「貞烈」。僉事查約攺觀音閣爲陳烈婦祠。詩曰「人間處處觀音閣﹐天下寥寥烈婦祠。除卻金身旌木主﹐不知公論是耶非。」又詩曰「堂堂弔影未亡人﹐百計無如一死眞。千載《柏舟》應絕筆﹐不圖閩有玉田陳。」

陳氏女嘉靖十二年﹐流賊入境﹐掠其家﹐盡污其婦人。時女年甫笄﹐且盛色。賊脇以刀﹐乃堅拒不從。家人曰「姑從﹐以緩死。」女號泣﹐怒詈﹐爪賊面流血﹐遂遇害。

六烈

嘉靖庚申歲﹐流賊劫貢川。嚴師訓妻鄧氏抗聲罵賊﹐賊以刀鍼其口﹐尙作咄啐聲﹐至斷咽乃已。鄧林彩妻陳氏﹐延頸大詈賊﹐求死。賊怒﹐叢殺之﹐溪其屍。吳天性妻鄧氏﹐被執﹐過井邊﹐紿賊釋手﹐躍入井死。羅正茂妻劉氏﹑羅正卿妻姜氏﹐妯娌奔舟﹐爲賊所及﹐各相攜抱子投水死。林祐女尾姑﹐同母被系隙室﹐度不能免﹐乃拜母﹐縊而死。此六人者﹐婦人女子﹐甘死如飴﹐惟恐辱身﹐何異烈丈夫捨生以取義﹐殺身以成仁﹖嗚呼﹐烈哉﹗

賴啟娘年十七歸庠生張懋。及期生子﹐而懋卒。撫膺大慟﹐誓爲懋植孤。未幾﹐子又夭。姑郭氏憐之﹐謂曰「汝夫死﹐又無子﹐吾且以承佑爲後﹐給吾養﹐當遣汝他適﹐無以我老累少年。」啟娘收淚答曰「吾旣不能立張氏後﹐又可失身以從人乎﹖」遂秉節不移﹐孝養舅﹑姑﹐各八十餘而終。邑有司白諸當道﹐嘉靖八年奏聞﹐旌表而復其家。

莊昭

名家女。幼喪父﹐獨與母居﹐鄰人罕識其面。而年二十一歸於賴五十﹐明年﹐生子璧。越再期而賴卒﹐人爭窘迫之﹐百端不移。嫁女植孤﹐孝養姑氏。姑氏老無齒﹐日哺脂滑柔脆以爲養。璧甫成而歿﹐鞠諸孫﹐遣遊國學庠校間﹐攻苦服勤。七十九而終。郡守彭澄修郡乘﹐首先采入﹐仍令教諭鄧國賓祭節婦墓﹐揭以「冰玉流芳」之匾。太師徐少湖公序《柏舟遺響》捲﹐謂其標赤幟於三綱之途云。

李壽娘生員陳釗妻。釗亡無子﹐壽娘年二十三﹐居家守制﹐不逾閨閫﹐朝夕哀毀三年。一旦﹐姑魏氏繼亡﹐壽娘事祖姑﹑家翁﹐孝敬盡禮。或勸其他適﹐涕泣言曰「妾聞之﹕烈女不嫁二夫。且以夫之兄弟俱喪﹐翁更無嗣﹐陳氏之絕續﹐系妾之一身耳。倘得徼天幸﹐立陳氏後﹐妾死且不朽。且祖姑曾氏在堂﹐相依爲命﹐安忍須臾離也。」乃誓死靡他﹐專事祖姑﹐晨昏起居﹐與之同榻。後曾氏得以善終﹐而無失養之苦者﹐壽娘力也。迨翁歿﹐族人憐之苦節﹐與立堂侄陳興仁爲子﹐以奉陳釗之祀。嘉靖四十一年﹐通學嘉其行﹐以狀白學道﹐給「褒節」二字旌之。萬曆二十一年﹐知縣蘇制匾加獎﹐仍造其廬。巡按禦史陳臨縣﹐以其事聞﹐加殊禮焉。現今年八十有五。附節婦以俟論定

範氏

貢川葉天賜妻。二十歲而天賜卒﹐現年七十歲。無子而守節﹐封君林祥爲詩以美之。

陳氏

二十七都賴元爵妻。年十九而夫死﹐遺腹生善節。守貧撫孤﹐至於成立。年至六十二而終﹐縣學匾以旌之。武

功

鄧授

二十六都人。授四川衛指揮僉事。鄧昂﹐卽授之孫。

魏才

二十七都嶺後人。湖廣辰州衛指揮﹐升四川行都司指揮僉事。

劉貴

二十六都人。由陳氏舊軍授汀州衛鎭撫。劉勝﹐卽貴之子﹐襲父職。

兪順

二十六都人。昭信校尉﹑平山衛百戶﹐調金吾衛百戶。

陳再興二十六都人。授徐州衛百戶。子陳順﹐襲父職﹐調雲南楚雄衛百戶。

陳銘

二十七都人。授山海衛百戶。孫陳通﹐襲父職﹐調睢陽衛百戶。

髙桂

二十五都人。授南海衛千戶。

陳徐驢二十六都人。授雲南呂化衛千戶。

陳旻

三十二都人。授萬全碣石衛百戶。

蕭府晉二十八都人。襲鎭海衛百戶。貴

戚

內

監

歐賢

二十九都人。正統己巳﹐選入內廷。穎敏好學﹐識理道。天順攺元﹐以長隨轉奉禦﹐升禦馬監右監﹐尋遷左少監﹐未幾升太監。寵數優隆﹐賜蟒衣﹑玉帶﹐免原籍賦役﹐令有司起第。英宗遺命司香裕陵。越成化甲午﹐攺景陵監堂印。尋奉敕鎭守居庸關﹐賜蟒衣一襲。時邊報不寧﹐移鎭陜西。辛丑﹐奉敕審錄罪囚﹐多所平反。癸卯﹐削平洮賊﹐賜白金表裏。甲辰﹐關中大饑﹐賢與都禦史鄭公時請內帑銀百萬兩買粟。公曰「有銀無粟﹐民終無濟。亟請撥漕運官糧抵汴﹑赴陜。」朝廷可其奏﹐全活者十五六。乙巳﹐民方凋瘵﹐春耕不給。乃出官廨所蓄豆谷﹐給散軍民爲種﹐其惠甚溥。是年冬﹐賊入靖虜﹐躬率官軍兼程而進﹐斬首千餘級﹐獲輜重﹑駝馬無算﹐賜敕獎論。憲宗皇帝得報﹐歲加祿米十五石。迨孝宗卽阼﹐有白金﹑彩緞之賜。是年冬﹐虜犯蘭靖地方。與巡撫亟修墻塹﹐以斷賊歸路﹐果一鼓而殲之。庚戌﹐囉哩入寇﹐卽移檄守臣撲滅﹐未浹旬﹐悉就擒戮。又獲寶鈔文綺之賜。辛亥春﹐復賜蟒衣二襲。及卒﹐遣神宮監太監劉忠諭祭。公天性淳朴﹐無崖岸﹑驕貴之習。訓諸子侄﹐毋恃勢位﹐各安本業﹐亦不爲營求以叨爵秩﹐又絕他生福利之念。太師張懋謂﹕「昔馬存亮﹑楊復光之弭亂討賊﹐鄭眾﹑嚴遵美之辭賞避權﹐呂彊﹑張承業之忠亮朴素﹐出乎其類﹐歐公兼有之矣。」故備書之﹐俾來者視以爲式。儀

賓

陳濲金二十六都貢川人。爲岷府儀賓。五代孫陳文奎﹐今爲唐元王府儀賓﹐占籍湖廣武岡州。附﹕期壽

陳廣

年一百一歲﹝吉山人﹞。

吳茂

年九十九歲﹝在城人﹞。

賴宗鏞年九十八歲﹝大湖人﹞。

李榮

年九十七歲﹝在城人﹞。

麻定

年九十六歲﹝在城人﹐塞頭住﹞。卷八雜

志

祥

異

嘉靖二年三月﹐太平坊火﹔六月﹐仁義﹑安仁二坊火。共毀民居千餘家﹐有司賑卹被火之家。

三十五年四月二十四日﹐大水﹐漂去民房以千計。

三十六年﹐流賊李有勝﹑張石秉劫擄貢川﹑金井﹐殺死軍餘三十六人。

三十七年﹐廣賊劫貢川﹐殺戮﹑燒毀過半。

三十八年十月﹐馬驑現大類黑眚。

四十年﹐饒平賊蘇阿普等抵南城外﹐燒毀房屋並唐王廟﹑西橋。

四十一年﹐三十都民鄧興﹐以平米爲名﹐嘯聚流劫者三年。江廣軍門召曾婆婆兵﹑本省軍門發李遊擊兵攻剿。周知府招降蘇阿普﹑賴中潭﹑傅詔五等﹐賊始平。招安之際﹐邢存嗣﹑朱繼文周旋其間﹐勇義服人﹐功居多。林天贈南營統賊兵﹐十六年而散其黨﹐地方以寧。丘

墓宋

陳世卿墓在縣北二十七都。夫人羅氏附葬焉。王安石撰碑﹐銘世卿墓。曾鞏撰神道碑。

明

林騰蛟墓在二十六都金山堂。僉事詹萊撰墓銘。

李杏墓在二十七都畬裏。參政黃鐘撰墓銘。

寺

觀

髙飛寺在城中。祝聖之場。唐中和二年建﹐明正統重建。

栟櫚寺晉天福五年建﹐宣徳五年重建。

上靈峯寺唐天祐二年建。

進福寺五代間建﹐成化二年重建。二寺俱在二十四都。

同化寺唐中和四年建﹐宣徳元年重建。

善積寺唐會昌元年建﹐正徳三年重建。二寺俱在二十五都。

寶應寺在二十九都。宋景祐四年建。

禪林寺宋大中祥符六年建。

寶林寺元延祐元年建﹐景泰三年重建。

招化寺唐會昌元年建。三寺在三十都。

小進福院在二十四都。

翠云院二十五都。宣徳四年重建。宋陳世卿﹑張君谷肄業之所。

大進福院

上景福院唐貞元二年建。上二院在二十八都。

保寧院

五峯院上二院在二十九都。

永慶院

天蓋院

感恩院

感應院

徳興院上五院俱在三十都。

永安院

上保福院

恩福院唐大順年間建。

西明院

新興院

東萊院

報恩院上七院在三十一都。

小佑院

新丰院唐龍紀元年建﹐宣徳八年重建。

上安仁院唐景福二年建。上三院在三十二都。

觀音院四十一都。

福巖院四十二都。上二院俱周廣徳三年建。

報恩院晉天福元年建。

福壽院宋建隆三年建。上二院俱四十三都。

永興庵宋咸淳元年建﹐景泰三年重建。

東華山庵

西華庵

新巖庵正統十二年毀於寇。上四庵在二十五都。

慧照庵在二十六都貢川。宋咸淳元年﹝原文「至」﹐應爲「年」字。﹞建﹐景泰三年重建。

秀峯庵在二十六都余荊山。宋建炎元年建﹐隆慶間余壽重建。

東山庵益溪。

斗山庵宣徳﹑景泰年間重建。

白雲庵斗山上。元延祐元年建﹐宣徳四年重建。三庵俱在二十七都。

石筍巖院二十八都。宋咸淳元年建﹐正徳元年重建。

甘乳巖庵宋成淳元年建﹐正統八年重建。

天臺山庵慧眞和尙﹑原蛟精成人者﹐居此庵而化。今廢。二庵在二十九都。

龍安庵三十都。宋紹興元年重建。

招福庵三十一都。宋徳祐元年建。

善福庵三十二都。元至順二年建。

通天巖庵四十一都。景泰三年建。

日升庵東門內。弘治間許英建﹐許倫重續修。

三官堂西門外。嘉靖間建。

眞武堂盧後。陳眞煥建。

龍興堂縣北。元中統﹝原文爲「元中正統」﹐疑「正」字衍﹐應爲「中統」。﹞三年建。

積慶堂元中統元年建。

南華堂

髙明堂

楊后堂上四堂在二十五都。

龍鳳堂二十七都益口。元至順三年建。

瑞峯堂四十一都。宋嘉定三年建。

南城堂南門外﹐曾氏家祠右。有眞仙廟。

夫人宮登云塔下。知縣郭仁建。

東嶽宮

天妃宮二宮在貢川堡。

崇靈宮余荊山。宋熙寧進士余括﹑余授讀書其中﹐詩云「我愛當窗山獻秀﹐四時不了眼中靑」之句。

臨水堂在二十五都。

登云塔南門外﹐與學宮對峙。一筆淩霄。毀於火﹐萬曆十九年﹐知縣王廷繡重建。

永鎭塔在北門外。南臨斗極﹐北鎭坤維。筆淩靑漢﹐奇鐘拔世﹐雄文柱插﹐重霄勢挺﹐回瀾勁气﹐誠一方之勝槪也。毀於火。

晏公廟

正順廟

名山廟上三廟在二十六都。

瑞峯閣縣東。宋嘉定中建。

觀音閣東門內。一閣巍然﹐爲縣補空障缺。萬曆十八年毀於火。

臨津閣二十六都固發口渡岸。元至正﹝原文「年正」﹐乃「至正」之誤。﹞二十二年建。

梅齋閣二十五都黃梅巖之下。宋左正言鄧肅建。

義齋大湖舉人賴福建﹐以教鄕之俊秀。養

濟院

原在浮流倉之右﹐知縣裴建攺北門外演武場前。知縣許培之修。萬曆二十一年﹐知縣蘇民望又於本院內及厲壇前空處﹐共增架十六間﹐以居殘疾。

漏澤

園

在東門外五里龍噴坪。周圍有墻﹐立義冢石在焉。後增南門外康坪。父老咸謂來龍之處﹐具呈禁止﹐於龍噴坪一處埋瘞。百姓貪近厭遠﹐多就康坪。

仙

釋

唐裴頭陀嘗以鐵履渡江﹐來居栟櫚山。剪荊棘﹐結艸廬﹐趺坐其中。座側石竅日湧米二升以贍之﹐客至則增。後人鑿而大之﹐米不復出矣。

通公不知其代。《仙籙》云﹕王公傳藍公﹐藍公傳通公。三十一都蔡地原人。自幼素﹐長爲曹巖張家傭。一日耕田﹐眾拔秧﹐公坐田畔不事事。俟眾秧畢﹐用手一揮﹐數畝田卽栽訖。又能返水上行﹐令田不涸。約日去﹐眾環視之﹐不得間。撒樹葉溪中﹐成魚﹐眾趨觀魚﹐卽坐化矣。鄕人塑其身﹐祀爲生佛。祈晴禱雨﹐其應如響。近年被蔡地原人取其中指﹐靈迹遂減。

馬氏名五娘。二十七都銅盤人。父馬大相﹐母羅氏。廣道元年正月十五日生﹐容貌丰美。及笄歸婚﹐是夜﹐身中毒病﹐夫家棄還其父。父請僧徒送河邊﹐將沈之。忽雲霧飈起﹐有神附人語之﹐降童引上百丈巖頭﹐得仙果食之。二妹及嫂杜氏來看﹐五娘以果分與之食﹐俱得飛升﹐云是九天玄女度之。今銅盤殿﹐其祖居地也。及百丈巖﹑上坪﹑雲峯洞﹐三處皆有顯迹。鄕人以木刻像祀之﹐隨所禱祝皆應。惟雲峯洞木像一出﹐卽大風隨起﹐彼二處則不然也。

黃天玄未知何鄕人。住持宜福觀。祕傳符籙﹐精五雷祈禱之術﹐禱雨輒應。後至新庵洞石龕坐化。卷九藝文志

永安縣治記編修﹝淸流﹞賴世隆撰

皇帝繼統攺元之二年﹐沙縣寇悉平。詔以浮流險要之地﹐分置縣以治之﹐賜其名曰永安。是年﹐始命古舒韓君隆來知縣事。又明年﹐政旣通﹐乃聚材鳩工﹐首建縣治﹐定其規制。不逾時﹐厥功告成﹐請余記之。按郡誌﹐沙縣界於尢溪﹑將樂﹑淸流三縣之間﹐嘗多盜賊出沒﹐而浮流實當其衝﹐屢遭焚掠。正統間﹐禦史張君淑因通判倪君冕之言﹐以沙縣地遠且廣﹐上流三百餘里溪巖險邇﹐寇巢穴其間。官民睽隔﹐無以葺姦宣惠﹐欲奏請分縣﹐予時亦力贊其言。章旣上﹐朝議已允。有司徇私﹐事遂寢。末年﹐賊大作﹐閩中諸邑無城廓者多殘破。𨿽命將出師﹐諸賊猶分寇旁郡。聞官軍次沙縣﹐令有司招撫﹐乃解歸﹐遣老弱者僞﹝原文「爲」﹐應爲「僞」字。﹞降。旣班師﹐賊再反復。業餘民重罹禍而死者﹐又不可勝數。

朝廷乃敕鎭守官﹑今尙書薛君希璉﹐總督福建﹑江﹑浙諸軍討之。至是﹐在閩諸大臣及有司蒞事者皆能協心合謀﹐賞罰有章﹐將士用命。官軍民丁始皆奮勇殺賊﹐直抵浮流以上諸境﹐斬俘以萬計﹐餘賊乃服。事平﹐僉議經久之計。倪君仍申前議﹐以餘言爲質﹐薛君俱陳其便宜以聞﹐於是浮流置縣之議乃定。遂分沙縣二十都上保至三十二都﹐曁尢溪四都之地以隸之。築城爲之保障﹐分軍爲之守禦﹐建學爲之教育﹐凡官府之所宜有者﹐皆視他縣。永安旣城﹐實爲延平上流之鎭﹐諸鄰縣恃以爲安矣。嗟夫﹗不因亂﹐曷以治﹖不有廢﹐曷有興﹖然治興於前者﹐又當保其不廢於後也。

今永安因寇亂而新創﹐韓君首爲之令﹐能撫綏其民﹐以成縣治﹐可謂其治於前矣。後之繼爲縣者﹐尙思置縣命名之意﹐保其治於不廢﹐則民得其安矣。民得其安﹐則官亦安矣。上下相安﹐然後可保其治於永久也。予嘗招捕躬歷其地﹐而知其實﹐故韓君請記﹐予亦不辭﹐敢書其槪﹐以告夫來者。

新建永安縣儒學記布政﹝三山﹞黃澤撰

學校﹐育材之地﹐風化之源﹐自古有國家者之所愼重也。我太祖髙皇帝混一區宇以來﹐列聖相承﹐而於學校之政尢加意焉。故內而京師﹐外而郡邑﹐莫不建學﹐以育天下之英材。由是﹐八九十年之間﹐髦士匯進﹐治化大興﹐視唐﹑虞三代爲尢盛也。天順紀年之初﹐永安儒學新創。旣成﹐知縣﹑古舒韓君隆馳書具其本末以告曰「永安地名浮流﹐屬於沙縣。正統末年寇作﹐上命尙書薛君希璉總領天兵討之。景泰二年寇平﹐僉議沙縣山溪廣遠﹐民居四散﹐政教弗克徧及﹐莫若分邑治之。薛公俱陳便宜以聞﹐始命置縣於浮流﹐周圍築城﹐匾曰﹕『永安』。於時﹐隆來知縣事﹐乃與初委通判﹑交南楊君季琦﹐旣而經歷﹑江陰秦君惠﹐鳩工聚材﹐經畫規制。首及學校﹐建大成殿﹐翼以兩廡﹐戟門﹑欞星門前後布列。繼創明倫堂﹑東﹑西二齋﹑神庫﹑膳堂﹐次序畢舉﹐聖賢遺像亦皆塑飾。經始於景泰乙亥﹐計其興工𨿽不久﹐而迄今有成﹐宜紀於石﹐使後人有所考見。願其文以記之。」

余惟化民成俗﹐必本於學校。玆學之設﹐旣擇師儒以掌其教﹐又廣生徒以充其額。訓之以禮義廉恥之方﹐申之以孝悌忠信之行﹐將見斯民有所感慕﹐皆知爲善﹐而風淳俗美矣。其士子作養於玆者﹐尙期立身行道﹐致君澤﹝原文「擇」﹐應爲「澤」字。﹞民﹐以爲斯學之光﹐庶不負朝廷建學之意﹐與有司創立之功矣。是爲記。成化八年重修永安縣學記洗馬﹝四明﹞楊守陳撰

永安﹐我國朝析沙﹑尢所置縣也。學宮﹐政化之本﹐有司所宜先務。前此﹐艸創而未精備﹐會亂﹐劉公忠器以名進士知縣事視篆來﹐率諸生門奠謁畢﹐首舉學圮宜修﹑闕宜廣者。退與同寅貳令陳公銘﹑判簿汪公廣﹑幕賓馮公琬﹑司訓徐公讓捐俸首倡之。邑之同義者﹐爭先樂助。環宮之墻﹐百堵皆作﹐聖宮﹑賢廡﹐葺而新之。攺築明倫堂﹑欞星﹑戟衛二門﹐皆極寵麗。肄業有齋﹐休宿有室﹐庖﹑湢﹑稟﹑庫各有所。棟桷之撓朽易治之﹐瓦蓋磚級之陊剝者丹白之﹐漫漶不鮮者更飾彩繪。功始就緒﹐而劉以內艱去。陳君輩益勒弗弛﹐殫心力而集之﹐務臻厥美。經始於成化壬辰﹐落成於明年﹐凡所宜有﹐莫不畢備。皆眞材堅甓﹐視舊規穹然增而髙﹐煥而美矣。乃者以書幣介鄕貢進士﹑同郡馮君忠來以記徵。

余惟永安爲閩之沃壤﹐而閩故爲先哲諸儒輩出之鄕。永𨿽新邑﹐而何地無才﹖然遊其間迄今二十餘年﹐而未有歌《鹿鳴》來者﹐意前有司視學校爲虛觀﹐作興未加之意。方聖天子益隆文教﹐而又得諸公以修舉之作興之﹐而被以思樂芹藻之化﹐則他日科第聯翩﹐豈無炳炳徳業若先哲者乎﹗且聞落成釋奠之餘﹐廟庭有桂﹐小而能花。夫前者後之占﹐天時者人事之驗。適郡工告成﹐而嘉祥隨應﹐是必有符合矣。諸所遊者﹐飾而學﹐志而道﹐出與時會﹐大行其所抱負﹐無以負朝廷養育之恩。與諸公作興惓惓﹐可並出以俟。是役也﹐度材植﹐令工傭﹐則曾﹑孫﹑吳﹑應﹐亦皆以義而起者云。弘治十二年重修儒學記提學副使﹝晉江﹞蔡淸撰

延平府故無永安縣。景泰初﹐當道者徵鄧茂七之亂﹐始請於朝﹐析尢溪及沙縣之接壤處別爲縣﹐以便治。縣建於景泰壬申年﹐而儒學則建於甲戌年。主建學事者﹐知縣韓隆也。繼是重修而增建者非一﹐各有紀載。至弘治壬戌﹐學弗戒於火﹐自大成殿而下一歸於盡﹐所餘亦皆殘敝弗堪。知縣事﹑臨川劉君燦曰「永安土瘠民貧﹐官亦不暇給﹐而復重以此﹐柰何﹖然此化本所在也﹐庸何緩乎﹖」乃集僚佐及師生﹐圖所以重建之方。用申於當道﹐得報可。遂經畫百費﹐皆酌民力處之。有不贍﹐則自出其數年例所得於官者。若堂食﹑紙札價之類﹐悉以克之。肇工於弘治癸亥年十一月初七日。故址之卑者崇之﹐隘者廣之。位置槪因其舊﹐而間有所前卻或攺張﹐惟其宜也。中爲大成殿﹐翼以兩廡。殿後爲明倫堂﹐翼以兩齋。殿廡之南爲戟門﹐戟門之左爲四賢祠﹐右爲文昌祠﹐又爲南泮池﹐爲欞星門。明倫堂之後爲靑雲樓﹐樓之右爲會饌堂。兩廡之背爲號房﹐各二十四間。西廡之北爲神庫﹐東廡之東﹑越路爲神廚。而學之通門則居欞星之左。木石甃築之類﹐色色務於精致。若夫神像之塑﹑神主之立﹐尢加謹焉。此其大凡也﹐其細者不必錄矣。是役也﹐君常與縣丞吳禧﹑淩諤﹐主簿祝儼﹑沈瀾﹐典史鄧漢﹐相繼旦夕程督之。而選用耆彥曾仲紀﹑童昌董其事。故僅越歲而就﹐落成﹝原文脫一「成」字。﹞之日﹐戊辰之吉也。教諭韓顒﹑訓導林谷謂是役所關系不細﹐乃以書詳其事﹐遣門生吳昂來請記。且曰「劉君發身鄕進士﹐志慕古人。其治永安也﹐惠深而教洽﹐故其舉﹐役𨿽重且繁﹐而成功之速﹐則有在於程督之外者。然則劉君其可謂之賢也已。因具書爲節其要而次之如此。」

嗟夫﹗賢令長之所以汲汲於此者﹐要以爲國家育才計爾。而永安人才於今日﹐指蓋未可多屈﹐豈其以新造未久之故耶﹖耳目所及﹐如廣州之順徳﹐臺州之太平﹐亦皆因寇亂﹐析他縣餘地創建者。考其時﹐順徳之建與永安同年﹐太平又稍後。今二縣人物彬彬輩出﹐至有魁天下而贊皇猷者﹐其學行﹑事業﹐永安人士宜有得於見聞矣。況所謂四賢者﹐皆產在數百里之內﹐其風韻未遠也。諸士子日肅過於殿廡及四賢祠﹐其神志之所遊當何尙﹐所務當何在乎﹖亦可以深長思矣。夫聖賢之盛徳大業﹐嘉謨懿範﹐悉已收之載籍之中﹐學者日事乎此﹐苟得其的﹐而不至於買櫝還珠焉。其效豈止於科第不乏人﹐足爲學校之光榮而已哉﹗而亦豈止爲永安一縣人物哉﹗責人則明﹐愚於是乎不能已。

萬曆二十一年重修儒學置田記修撰﹝侯官﹞翁正春撰

永之有學﹐蓋自景皇帝時沙寇平﹐議設縣置令﹐以廣徳化﹐學宮與縣治並設云。弘治壬戌﹐毀而復建﹐主者弗虔其事﹐規制多不如度。歷歲久﹐廟宇就圮﹐大非所以妥聖靈者。且自隆慶癸酉來﹐科第寢微。諸逢掖有執堪輿家之說﹐歸咎學宮﹐謂明倫堂前左右兩夾道門宇低塞﹐其右逼近白虎﹔而欞星門去廟遠﹐明堂曠蕩不收﹐士挾策戰文場弗得雋。職此之由﹐甚欲掃而更之。

會今邑侯蘇公蒞永之三日﹐遵故事謁文廟。心知其然﹐遂銳然以修學作人爲己任。諸靑衿有以前說進者﹐侯曰「嘻﹗堪輿之說﹐聖道之所不載。顧多士入焉而溺﹐雄心銳气多因之然不振﹐是宜亟爲攺圖﹐以釋爾眾之惑。矧昭代以六事察守令﹐校其首。興廢振獘﹐匪令疇屍﹐多士卽不言﹐余固惻乎疚懷矣﹗」分守建南吳公行部﹐侯上其狀﹐報可。於是鳩工庀材﹐諏日僝功﹐值視物﹐工視力﹐經理有方﹐績用成而民不知。撤兩夾道爲通衢﹐旁列兩屏如翼﹐進欞星門五丈許﹔泮池舊方廣﹐今裁之爲半璧形﹔移學前右坊﹐以辟白虎。向諸士之溺而惑者﹐一旦犁然釋矣。由是﹐文廟煥然﹐視昔尢壯麗。他若兩廡﹑兩祠﹑尊經閣﹐多仍其舊﹐鼎新付之七八。計所費鏹﹐凡百十餘緡。又念諸生中有貧不克婚﹐喪不克葬﹐齏粥乏兼辰之儲者﹐皆當爲之計畫。乃又出鏹三百緡﹐買忠山苗田六十六石﹐查出永畱庵苗田一十六石﹐以爲學田。侯皆親履町畛﹐圖其形以杜獘竇﹐俾諸弟子歲取給於是﹐庶幾貧者婚﹐貧而喪者葬﹐齏粥偶乏者因之有備也。

嗟嗟﹗學校﹐守令之先務。俗吏所爲急﹐乃斤斤簿書期會。間卽有茂才異等﹐亦惟發姦摘伏爲智﹐風行雷厲爲威﹐謹迎送﹐望風旨﹐市寵獵名以爲事﹐而於學校不啻弁髦。甚者傳捨其官﹐狹小其地﹐謂古者國小﹐不備其制。殊不知家有塾﹐黨有庠﹐卽世家富室愛其子者﹐肄業有所﹐隆師有禮﹐靡所不周其圖。矧銅章墨綬﹐儼然司一邑之民土﹐而於建學立師之道﹐藐焉弗攖諸懷﹐視其子弟貧若秦人視越之肥瘠﹐則爲民父母之謂何﹖今蘇侯通經術﹐明世務﹐每以文學飾吏治﹐而修學置田之舉﹐有大造於永庠﹐作用若是﹐亶足稱儒吏者。「漢」﹑「史」所載諸循良﹐可並談歟﹗

是役也﹐經始於萬曆癸巳夏﹐落成於是歲季冬。董其役者﹐縣尉陳君策﹐耆民邢存志﹑饒偁。徵余文記之者﹐庠師蘇君日登﹑楊君繼秀﹑李君南闈﹐弟子員則饒儼﹑余俊鵠也﹐例皆得書。侯諱民望﹐字子仁﹐衝谷其別號﹐直隸寧國之宣城人。永安縣學建立鄕賢名宦祀典記

﹝三泉﹞林騰蛟撰

永安故沙隸地﹐景泰間始割置邑。層巒疊巘﹐江匯川渟﹐鳩孕靈秀﹐篤生哲賢﹐以名於世。第土瘠民貧﹐俗狷而風勁﹐故吏玆土者﹐輒病於安輯之難。嗚呼﹗是豈難於治哉﹐亦難其人耳。

吾師萬安梅川蕭先生來典吾庠教事﹐修學宮﹐備祭器﹐嚴課業﹐厥有成績矣。又病吾人之無所觀法﹐而民俗日偸﹔師帥之不得其人﹐而民生日疚。乃喟然嘆曰「表徳以垂範﹐崇祀以明典﹐非教化先務耶﹖」爰考載籍﹐博咨故老﹐咸嘖嘖然稱曰「宋了齋陳忠肅公瓘﹐守正不撓﹐在諫垣知無不言。其大者﹐辧王安石之邪說﹐斥惇﹑卞﹑京﹑布之姦。而《尊堯》之集﹐耿耿乎足以明君臣之義。大宋栟櫚鄧正言公肅﹐當徽﹑欽﹑髙宗朝﹐遇事敢言﹐進《花石綱》詩﹐哀畱李忠定﹐劾耿南仲父子及臣僞楚者﹐其尢凜凜也。明﹐忠山鄧都憲公文鏗﹐持正風裁﹐不畏彊禦﹐肅邊執憲﹐貴戚斂手避之。此非產於永而名於世者乎﹖」又稱曰「故知縣鄧公槪﹐以名進士出牧玆邑。時邦逢新造﹐民狃宿頑。公敕以廉明﹐裁以威斷﹐以十條與民約﹐而民信之﹐至今懷思不忘。此非宦於永﹐有徳於民者乎﹖人心不磨﹐祀典久曠﹐情法殊歉。」梅川師得之﹐欣然喜曰「是足以屍祝而作則矣。」乃謀之沐泉師﹑湯冰涯師﹐陳議合﹔又謀之大尹竹村裴﹐亦克允。遂上其議於當道諸公﹐各來報可。於是卽廟門之東榜曰「鄕賢」﹐西旁曰「名宦」。乃安神棲﹐乃虔祀事﹐時壬寅年秋也。若是﹐永之吏若氓睹玆巨典﹐莫不喁喁然思向而知所興起矣。梅川師﹐表章垂訓之功大矣。

蛟小子末學不才﹐私竊識之曰「地一也﹐而古今異產焉﹔民一也﹐而古今異治焉。是不可以求其故乎﹖隨俗以物化﹐狃故以習遷。是故有必產而無必成矣。崇賄以浚血﹐任情以仇下﹐是故有是民而無是治矣。」嗚呼﹗豈非示之無則﹐而作之無素乎﹖我梅川師﹐敷文明湮修曠﹐作立儀軌﹐以興起人心。則生玆土者﹐將不有厲節槪﹐砥名行﹐以不辱於先賢﹔吏玆土者﹐將不有惇循篤﹐崇撫字﹐以不負吾民乎哉﹖由是﹐吾永當永爲名邑﹐而不病於難治﹐以增玆山川之光寵﹐而稱吾梅川師之功不衰。蛟何幸﹐實躬逢之﹐謹記。

栟櫚書院前禦史﹝知縣﹞郭仁撰

夫士之奮起久陋也﹐莫不懷憂世之心﹐思以補衮職之闕﹐其志固矯然立也。及乎儋爵立朝﹐慮惟恐不周其身﹐而或罹於咎﹔言惟恐逾乎其位﹐而或貽之危。於以並諱其言﹐而遺國家之慮﹐好爲全身固家之圖。是在非其任徼其責者﹐猶之可也。有當責受任者﹐而非靡於風焉﹐則安望其議論之明於世﹐節義之立於朝﹐而陰慝回邪之消沮於下哉﹗惟君子於所謂矯然立者﹐不敢隳也。𨿽際會明良之盛﹐亦若蒿目怛中﹐惴惴然懼其職之曠﹐過慮而極言。卽咎且危﹐其心固無悔。非栟櫚之髙﹐有非凡近所易窺也。

先生名肅﹐字志宏。警悟博學﹐美風儀﹐善談論﹐最爲李文忠公綱所知。仕髙宗朝﹐爲右正言。居官不兩月﹐切論時事凡二十餘疏﹐竟忤執政﹐罷歸。夫先生懷憂世之志﹐豈特居諫垣盡言責哉﹗其始在諸生之列﹐卽上詩諷諫花石綱搜擾之害﹐志槪風節可想見矣。余初不知先生何許人﹐昨歲以言外補得令永安。鄕人有以君子朂我者﹐持先生集贈行。展而讀之﹐景慕其髙﹔比考行迹﹐乃知先生爲沙縣之栟櫚人。栟櫚自國朝割隸永安﹐是先生爲永安人﹐永安之有先生﹐鄕之望也。古者鄕先生歿而祀於社﹐非率民以聽神﹐將以垂後作則﹐俾其鄕之後進覿前哲之遺範﹐思性行之可宗﹐觀法恆於斯也。然則栟櫚先生之於永安﹐非合於祭法者乎﹖𨿽嘗祀於鄕賢﹐非特典也﹐宜有專祀。余因謁郡﹐道出栟櫚﹐循山陟阪﹐詢咨耆宿﹐乃得先生潛讀故地焉。地在栟櫚寺之前﹐爲平麓者凡百武許﹐後負巖壁﹐前繞流泉。薙穢除漫﹐發此奧區﹐蓋數百年之湮廢﹐良有待也。余敢不勉圖爲先生復其舊觀哉﹗旣構堂三楹﹐作室兩腋﹐治門設鍵﹐題本主其中。俾寺僧一人世主之﹐置門子一人歲守之。惟是章縫時其遊息﹐而樵牧毀畫者有禁。春夏之仲﹐祀以特牲﹐令﹑丞執禮而師生相之用虔。庶幾永安之士觀感興起﹐退而省曰「先生之志﹐吾奚難於志﹗他日立朝﹐吾之有言﹐奚異於先生之言﹗」則是先生垂遠之休﹐將復伸於今日﹐而吾道有耿光矣﹐安得而不祀之。祠未請制﹐故因先生之地舊稱而名之曰「栟櫚書院」。落成之日﹐實嘉靖三十年三月�日也。

科甲題名記同知﹝羅池﹞計宗道撰

皇明學宮徧天下﹐而士之登名科甲者﹐何地無之﹖昔人云「百步之內﹐必有茂艸。」不可誣已。永安之爲學以造士者﹐創自景泰間﹐爲邑分自沙陽﹑尢溪。其山川之秀﹐盤結聯絡﹐气勢嵯峨﹔二水自西南交至﹐逶迆曲折自東北而去﹐不五六百里竟瀉滄溟﹐信一方雄鎭也。所以朝廷兼設武人守之。𨿽以地僻之故﹐而其人才之出﹐如宋左正言鄧肅﹐亦其里人﹐與楊龜山﹑羅豫章﹑陳了齋咸名當時﹐同爲郡人。則士之崛然而興者﹐何限其地哉﹗夫地因人顯﹐人因地傑。有是地﹐有是人﹐則有是才﹐有是名。而名可易得乎﹖於戲﹗今斯地之士﹐旣以登名天府﹐而復得鐫名斯學之宮﹐蓋欲垂諸星漢之表﹐而人仰其淸光也。思名以副實﹐追前賢芳躅於百世之下﹐使同一道徳功業之稱也。彼以名焉而已者﹐無足尙矣。

忠洛無銀礦記禦史﹝郡人﹞胡瓊撰

永安忠洛鄕距城六十里﹐崇山匯川﹐居人鮮少﹐樵采罕至﹐老木菑翳。斷崖抉石與查腐相錯﹐遊埋剝蝕﹐久而異狀﹐人視之誤以爲銀礦也。始作於童稚之言﹐父老弗信﹐曰「山川爲礦固也﹐然有常產。古今一山川﹐未聞昔無而今有者﹐其誣乎﹖」

正徳癸酉﹐民有趨利者﹐誘浙之峒民﹐擁眾突來﹐未敢恣發。適郡節推郭姓者攝縣事﹐峒民度其老而貪﹐得厚啗以利。郭欣然許其開鑿﹐且爲之陳於總鎭。邑人以其地密邇大帽山﹐爲江﹑浙﹑閩﹑廣叢盜之會﹐慮其聞風襲奪﹐因以爲亂﹐羣情驚懼罔措。時僉憲﹑睢陽蔡公天佑行部至郡﹐聞之﹐乃兼程詣縣﹐數郭之罪﹐率庶民塞而禁之。峒民方以采無所得﹐及聞蔡來﹐眾遂宵遁。至是﹐人心始安﹐皆徳於蔡。然聞總鎭﹐禍已基於此矣。

正徳丁丑﹐知縣事﹑南海羅君珊﹐以儒飾吏﹐政先愛民。忽一日視事﹐有持總鎭公文至者﹐云「欲進貢」﹐促羅偕往其所﹐督民發礦。羅知其罪﹐奉廷旨又以實無所產﹐懼爲民累﹐乃抗言「本府舊額忠洛無場﹐他縣場冶﹐又奉正徳五年詔書除豁﹐禁民私采﹐是宜據實申奪。」因忤使者徐俊。蓋徐俊賂得公文﹐詐稱進貢以牟大利者。爲羅所阻﹐於是誣羅以人命﹐紿於總鎭。差官復來﹐以拘罪人爲名﹐羅不爲動。又率其黨攻縣儀門﹐迫脇備至。邑人洶洶﹐咸曰「使者貪利﹐欲執吾宰﹐以蠧吾土。吾輩有死而已﹐不知其身。」父老懼其黨及民相攻爲亂﹐乃謀爲申救之策﹐民不期而集者數百。遂同訴諸當道﹐皆壯羅之持守不變﹐爲之別白。其事始寢﹑民疑釋。

羅以秋仲往朝於京﹐父老陳玄眞等恐其宰以最他遷﹐則姦人復作。有羅之志者﹐無所徵﹐於是具事始末﹐詣余乞言﹐期立石於忠洛﹐以表勸將來。余惟聖人論利爲義之和實﹐蓋以萬物各得其分以爲利也。夫何憸夫鄙人恣憑城社﹐擅采銀礦﹐以牟大利者。其不至於胥攘胥奪﹐構成禍亂不已也﹐其害孰甚焉。且古有以錫山爲無錫者﹐彼何人耶﹐今忠洛之礦﹐借曰有之﹐在位者尢當防守﹐以息爭端。況本非實有﹐而或納賂﹐以病民乎﹖郭首亂階﹐所謂憸鄙之尢者﹐寧逭其責耶﹖若蔡公之剛明﹐已慮有今日﹐賢於人遠矣。羅君以位卑勢寡而所恃如此﹐尢人所難也。後之當道與宰攝是邑者﹐適是事若是類者﹐其知所自擇哉﹗安貢堡記封君﹝邑人﹞林祥撰

邑北四十里市﹐曰「貢川」﹐居人聯絡﹐弦誦相聞﹐余世家焉。嘉靖三十九年﹐廣賊入寇﹐掠劫燒戮﹐備極慘毒。流賊風燃﹐民洶洶無寧日。撫按行示村落﹐築堡自衛。余倡士民捐資營築﹐詢謀僉同白歐陽尹弘。歐公愷悌﹐力贊其議。徧呈巡撫劉公燾﹑巡按李公廷龍﹑分巡余公日徳﹑分守張公瀚﹐胥報曰「可」。下本府議。知府周公賢宣痛惻民隱﹐區畫勸相以堡築爲己任﹐專委湯經歷岡責成之。湯君殫竭心力﹐速堡之成。至於周﹐規畫備工﹐作足糧糗。程能計功﹐獎勤黜惰﹐則監生賴明任﹐生員鄧達材﹑鄕老賴章﹑陳珂﹑余粟也。分理庶務﹐則範普﹑鄧文紳﹑楊廷諫﹑林嘉言﹑黃應淸﹑姜有道﹔至於樹長畫﹐成始終﹐則士民劉福﹑嚴煥﹑李正枝﹑賴明傳﹑林騰鵠﹑林文﹑吳從周﹑林嘉謨﹑羅庭桂﹑葉天佑﹑嚴奕大﹑劉巖升。廣計六百二十三丈﹐髙計二丈四尺﹐費金六千有奇。大計貢民三則﹐派築五百七十八丈﹐餘四十五丈﹐時詘莫舉。分巡曾公一經﹑知府周公﹑知縣歐公﹑經歷湯君﹑縣丞張君世鑑而鄕宦﹑按察司僉事李公杏咸贊之。

堡北臨流﹐南水直衛﹐迅激崩塌﹐費不可支。上世都人範癸六捨田一百一十六石於奉先堂以爲焚修費﹐乃爲善集寺歸俗淫僧所占﹐士民白諸當道﹐查賣助堡。撫按司府皆是其議﹐行陰陽萬全﹐定價二百三十金。召原派人戶﹐丈增五錢。官買存堡﹐以支傾頹。其田糧四石六斗四升﹐原在馮吉安﹑林守淸戶﹐今收入黎永懷戶當差。蓋永民深徳周公﹐立祠屍祝﹐額曰「永懷」﹐志﹝原文「識」﹐乃「志」字之誤。﹞不忘也。舊有浮橋﹐徵編夫守。請移編門夫十名﹐守堡五門。堡無職官﹐靡督防禦﹐乃請移安沙巡檢永駐貢川。鄕有各牙﹐舊有恆課﹐請追入堡﹐以備修砌。巡撫譚公綸﹑塗公澤民﹑巡按王公宗載﹑分巡史公嗣元﹑知府陸公相儒﹑知縣卓光謨力張主之﹐以終底績。樓櫓修修﹐粉堞遒遒﹔上削下壑﹐盡偵宵邏﹔外姦潛奪﹐內犬靡聒﹐貢民自是永有寧宇哉﹗

余於是有感焉﹕世之治亂﹐惟時事之成否﹐惟機際其時﹐適其機惟人。鄧寇亂傾﹐百年承平﹐復遭荼毒﹐實逢其數﹐謂非時耶﹖上天厭亂﹐生我諸公﹐民之湯火﹐以身捍衛﹐謂非機哉﹖《易》曰「大人休否。」又曰「系於苞桑。」周公徳望﹐久簡巖廊﹐回翔閩疆﹐幾逾一紀。以成休否之吉﹐以永苞桑之系﹐非天之不遺吾民哉﹖老夫耄矣﹐遭此亂離﹐今復際遇﹐樂此升平﹐亦天不遺於我也﹐乃喜爲之記。記之日﹐落成日也。郭公去思碑教諭鄧國賓撰

徹邑士民繹思前令劍泉郭公之徳政﹐相與伐石豎去思碑。旣成﹐鄕大夫吳宏仁﹑林祥﹑管谷輩﹐庠彥李雍﹑饒俁輩﹐耆艾林元﹑吳奎﹑羅琪鼎輩﹐合十數百人﹐羣造學宮﹐囑國賓爲之記﹐謂學校乃紀善之宗也。國賓辭不容再﹐乃前士民而問焉﹐曰「聞古之縣令有三異﹐有十奇﹐公得無有是乎﹖」士民曰「淸滌成性﹐惜民膏脂﹐撫字有方﹐刑罰罕用﹐民不畏吏﹐犬不夜號﹐四民樂業﹐萬家安堵。遲之歲時﹐將與生成同功﹐三異﹑十奇何足爲公知也﹗」曰「亶是則公之恩惠廣大爲難名矣。然得無有爲乎﹖得無以公在當路﹐故爲溢詞﹐如宋璟之《遺愛頌》乎﹖」士民同聲曰「有意爲善﹐𨿽公亦私。吾人知思公之徳而已﹐於顯庸乎何知﹗使非公之徳澤果在人心﹐卽位都卿相﹐於吾人乎何與﹖」

夫世之司牧所在﹐蜚聲非不藉藉﹐而能系人去後思者﹐鮮有聞也。睹今日士民之情﹐則公之去思在人﹐信有不可解於心者。《詩》詠《甘棠》﹐「傳」稱《遺愛》﹐「史」紀《循良》﹐義蓋兼之矣。公何以得此於邑之士人哉﹗夫爲人上者﹐莫非君子也。然《詩》稱民之父母﹐必歸之愷悌﹐謂其中心無欲﹐而彊教悅安也﹐謂其好惡同民﹐而民之攸塈也。

公性天仁厚﹐心地光明﹐學問精粹﹐而徳行純懿。其存諸中者﹐皆惻隱慈愛之實心﹔見諸外者﹐皆公平正大之實政。治道之大端﹐莫先於均賦役﹑興學校﹐莫急於省刑罰﹑節財用。公則躬稽黃冊之獘源﹐釐正錢糧之飛詭﹐而賦役均﹔時詣學以發義理之精微﹐間捐資以助生徒之不給﹐而學校興﹔愼好惡之端﹐流矜恕之徳﹐示民以可生之路﹐而刑罰省﹔禁無名之科派﹐革裏役之常供﹐惇儉約以爲諸僚先﹐而財用節。且視民如傷﹐而不忍之心常施於見聞之所及。如時適愆陽﹐農有憂色﹐公卽引咎責躬。去襜帷﹐行烈日中﹐而甘霖爲之應禱以至。事有不便於民﹐公輒爲之陳請﹔民有誤罹於罪﹐公必爲之拯拔。誠激於中﹐愛形於色﹐必得報可乃已。比與父母之於子﹐爲之趨利避害﹐爲之捍患禦災﹐又何異哉﹗常俸之外﹐毫無所取。趨朝之日﹐行李肅然﹐視浚民膏脂以爲己利者﹐固天地懸隔。修邑乘之缺典而監戒昭﹐崇栟櫚之特祀而風化飭。此又豈俗吏尙浮節﹐簿書期會以爲政者﹐敢望下風哉﹗《詩》曰「愷悌君子﹐民之父母。」公之謂矣。民之思之﹐不亦宜乎﹖昔崔瑗爲汲縣令﹐童翊爲順昌令﹐民皆爲立碑。今日之人心﹐其卽汲縣﹑順昌之人心也。斯民也﹐三代之所以直道而行也﹐詎不信夫﹗

公諱仁﹐古吳長州人也。登丁未進士﹐授監察禦史。以建言左遷永安﹐今復晉秩秋官。其福被天下﹐而惠永安尙未有艾云。是役也﹐現任知縣劉﹑本縣丞鄒暘﹑主簿馬胤龍﹑典史陳文昭﹐皆仰止前修﹐見而知慕﹐順士民之情而樂觀厥成者也。士民捐資效勞者﹐例書於碑陰。永懷祠記僉事﹝邑人﹞李杏撰

《書》曰「記功宗﹐以功作元祀。」故爲政者能樹大功烈於民﹐民必元祀以報之。祀以明禋﹐元以崇享﹐禮莫殷焉者也。

吾延在昔﹐守土諸賢彬彬兢美﹐然而丕視功載﹐則大方嶽洞巖周公其選乎﹖公曩由工部尙書郎以歲上章﹐涒灘奉命出守吾延。雄於割﹐七邑恃爲保障。永乃屬邑﹐貢土隸焉。衣裳文物之盛﹐甲視他鄕。二百年來﹐鼓舞鳧翳旣醉之澤﹐詠歌太平者﹐匪一日矣。嘉靖末年﹐流寇猖獗﹐大肆屠掠之慘﹐公也目擊創殘瘝恫﹐切念展文武之志介﹐張弛隨宜﹐修捍衛民﹐不遑暇食。適貢眾戚往訴﹐公乃撫慰而登進之﹐曰「匹夫不獲﹐繄誰之辜﹖余爲若等畫其籌﹐將安出而可﹖」眾叩首曰「積忿之極﹐矢各用奮。惟公大揮經略﹐宏濟時艱。」公曰「兪哉﹗然不可無備也。兵法﹕毋恃不來﹐恃吾有待。余將捐俸百若千緡﹐檄汝令築汝堡﹐復汝室家﹐峙汝芻糗﹐而簡卹汝眾﹐以戒戎作﹐則可乎﹖」於是民皆攬涕稽首﹐曰「小人得更生矣﹗」公遂白於撫按﹑巡守﹐卽日捐資檄下。邑尹歐陽弘氏者﹐奉命祗若﹐早夜率作惟勤。測土圭﹐分地域﹐稽夫力﹐度財物﹐辧施捨﹐作秩釵﹐纖悉罔弗戒。而鄕民咸踴躍仰承徳意﹐富者具餱﹐貧者輸力﹐乃悉大和。會公仍遣湯經府開訓術﹐萬全程督考成﹐而堡首陳珂等糾眾分猷﹐刻期底績﹐屹然虎踞﹐於邑若齒唇焉。父老歡呼﹐頓顙嘉績。乃復請曰「完者將圮﹐可無慮乎﹖」公曰「稽呈僧占廢堂苗田百餘石﹐追入官賣。諭眾輸值﹐以完工﹐而歲收羨余以修圮。」議上諸道﹐道曰「然。」乃復白於撫﹑按﹐各報可。則堡有備而不費金﹐城仡仡萬年可保於無虞也。計工肇於辛酉春正月﹐逾載乃告成。東西相距三百丈﹐南北三百二十丈。其用民力﹑木石﹑牡礪之費七千餘資。

蓋工以義役﹐民自樂從。一時之勞﹐萬世之利也。嘗觀《春秋》重民力﹐凡有興作必書﹐而惟「城邢」無譏焉﹐美救患之義也。今者之役﹐下順於民﹐上孚於時﹐設備以禦災﹐體險以立制﹐儲峙以預防﹐非「城邢」之義耶﹖玆固君子所樂與也。於時﹐貤封禦史林公祥﹑國子生賴明任﹑邑學子鄧達材咸曰「公徳不可諼矣。曾道歐尹之惠﹐亦嘗往來於懷者﹐立象生祠以曾公﹐並而歐尹侑焉﹐秩祀之謂也。」乃走狀命杏記之。杏遂擊節颺言曰「君子立政﹐凡可以利眾益民而協於義者﹐𨿽殫竭財力所不惜﹐以其所系者大也。然非至誠惻怛而達時識勢者﹐惡足以語此﹖故於公之通變宜民也﹐可以觀智焉﹔於勤卹民隱也﹐可以觀仁焉﹔又於惠心惠徳﹐民役忘勞也﹐可以觀誠焉。具斯三善事﹐𨿽大必濟﹐載諸祭法﹐義協功宗。貢民肖像而俎豆之﹐功以宗惇﹐祀以元秩﹐垂之萬載﹐世享公徳不忘也。或謂﹕公在延﹐廣矅徳一鄕﹐乃其小者。愚則曰﹕民心之天無小也。貢民之徳公﹐亦猶南國之思召﹐召之澤不止於南﹐公之恩奚啻於貢。要之﹐隨在見思﹐不系於祠之有無也。𨿽然﹐公何心哉﹖嘗聞古有道者﹐務其實而深避乎其名。今斯之舉﹐吾固知公之甚不欲﹐而奚愚言之贅耶﹖昔狄梁王生祠﹐先儒謂李邕記之爲有愧。杏何人斯﹐敢叨斯役﹖特以不肖邑人也﹐目其盛﹐重違其請﹐好徳之忱根於心者爲尢切﹐故不揣濡毫直書以紀實﹐俾詔來祀﹝原文「來知」﹐爲「來祀」之誤。﹞﹐知所師焉。蘇近齋先生去思碑禦史﹝邑人﹞林騰蛟撰

番禺先生旣卽師席﹐鳴鼓進諸生。諸生鵠立鶩趨﹐肅雍屏息﹐以聽先生。乃先生揖其寮胥﹐命曰「吾儕所爲來者﹐所以爲諸生則耶﹗詩曰﹕『伐柯伐柯﹐其則不遠。』言具在我也。夫窳範無良器﹐樹袤表者寡直影。繼今若其左右予﹐無寧使予廢則於諸生也夫﹗」其寮應之曰「諾。」又曰「吾與若﹐弟兄也﹔諸生﹐吾子弟也。」日鬩於墻﹐而率子弟以孝悌﹐是以梟巢畜凰也﹐庸可幾耶﹖繼今其監於前車﹐蠲忿飾下﹐明義遠利而和衷是務﹐圖以及於諸生﹐豈不可耶﹖」其寮又應之曰「諾。」於是諸生跽而前曰「先生何以教予二三子也﹖」先生愀然﹐正襟起而曰「吾何以教二三子也﹗自訟之匪遑﹐其敢以頰舌先二三子﹖吾抗顏是席﹐方日兢兢焉。而使二三子謂予疑也哉﹖」諸生曰「不敢﹐願先生有以詔之。」先生曰「居﹐吾語汝﹕金之冶也﹐化則器﹐否則頑﹔駒之伏轅也﹐馴則驌﹐否則駑﹔礦之就熯也﹐融則金﹐否則礫﹔敵之對壘也﹐克則王﹐否則虜。二三子之志願何如耶﹖其將而器﹑而驌﹑而金﹑而王乎﹖抑其頑﹑其駑﹑其礫﹑其虜也﹖」於是諸生悚然汗洽﹐頳然色變﹐復跽而前曰「二三子𨿽不敏﹐安能頑﹑駑之甘﹐而礫﹑虜之屑也﹗惟先生憫之﹐而有大造於二三子也。」先生曰「生之至願誠審乎﹐則爲之而已矣。夫質貴化﹐气貴馴﹐習貴融﹐己貴克。故君子砭矜﹑箴暴﹑銷鄙﹑祛吝﹐旦夕凜凜若大敵之我乘也﹐惟懼其弗克。故身外之治忽﹐弗聰涉焉﹔戶外之臧否﹐弗齒涉焉﹔獄頌之庭﹐弗武涉焉。何則﹖利刃必衣甲以蓄銳也﹐淑媛不窺戶以全美也。谷也而水走之﹐霤也而光入之﹐以受益也。二三子毋亦是務乎﹖」諸生曰「唯唯。先生幸惠教予諸生﹐諸生不敏﹐敢不夙夜如教﹗」

然先生益務檢飭蹈迪﹐嚴取予﹐時時遇諸生﹐輒以此推言之甚。具居一年﹐寮寀式和﹐習士烝烝攺觀矣。無何﹐以艱歸番禺﹐乃諸生思之不置。又一年﹐相與伐石爲碑﹐樹之學宮。摭其行實﹐請予書之。先生名黎庶﹐別號近齋。

柱史氏曰「永有學殆百年﹐而師何其寥寥也﹗」乃近齋先生藉藉頌慕﹐則臨海蕭先生松及。先生云﹐蕭先生善《三禮》《家言》﹐嘗上書闕下﹐請《三禮》並置博士﹐不報。爲教齗齗焉﹐激昂流俗﹐皭然不滓。是時﹐學生無學戴氏禮者﹐有之﹐自蕭先生始。乃先生則弘獎兼容﹐然鹹得士心。語曰「桃李不言﹐下自成蹊。」豈不信哉﹗

盧侯永思碑侍郎﹝長樂﹞陳省撰

夫吏民上者﹐亦稱雄哉﹗難在民乎﹖余謂難不在民﹐而在上。據幾而臨一郡﹐數邑之民﹐劇不能困吾剖﹐巧不能遁吾察﹐疑不能當吾決﹐威不加乎怒﹐恩不乘乎喜﹐如是而稱能吏﹐世多有之。乃若淪濡浹洽﹐鼓舞變動﹐能使民未至而望﹐旣至而祝﹐旣去而思﹐則於今不數數見焉。乃得於劍郡永安之民之於司理盧君﹐蓋愛慕而望﹐歡欣而祝﹐去之久而思之愈勤﹐此豈可以聲音笑貌爲哉﹗

君起家進士﹐司刑延平。敷精敏於慈祥﹐運幹捷於廉恕。諸所讞訊﹐能令姦者輸誠﹐枉者平反﹐健者﹑黠者帖然安於不競。卽古史所稱﹐天下無冤民﹐與民自以不冤者﹐奚多遜焉﹗

一日﹐永離其令﹐姦風大作﹐民不聊生﹐相與詣佛﹐祝曰「吾邑僻且瘵甚也﹐神其相我﹐得借盧侯﹐俾雨露永民﹗」當道稔其賢﹐從民之欲﹐因以邑篆屬君署﹐則人人大喜加額。君至﹐刷獘剔蠧﹐所剖決如幹將之犀兕﹐明斷如皎曦之照幽微。修葺城垣﹐不擾民一錢﹐是曹盍之理也﹔作演武場﹐澤及枯骨﹐是召﹑杜之仁也。至於法立而關千百年之計﹐惠行而系數百萬蒼生之命﹐則淸田丈畝﹐尢足以系永思。蓋永安自丈田以來﹐裏書勢豪姦敝百出﹐欺隱多方﹐飛射毫釐﹐至蔑頃畝。承威首發﹐蕩產覆家﹐當事之人﹐無復爲念。卽念之﹐謂已成事﹐不欲任勞怨﹐竟莫之卹。君獨惻然﹐謂此系民瘼非細也﹐事要於其當﹐卽十反不爲病﹐況不可已者乎﹖於是日夜籌畫﹐核其敝源起於丈田之時﹐未取親供供冊之時﹐催完太速。遂請於當路﹐立爲報田勻苗之法﹐補其未取親供之敝﹐務報出於民而丈合於官者爲定額。一時敝竇革除殆盡﹐姦者弭﹐彊者斂﹐弱而貧者蘇。

政方月餘﹐而徳及永民甚大。玆以遷秩行久矣﹐民享君之惠﹐思君之澤。室家相聚﹐則曰「盧侯蔽覆我也。」飽食暖衣﹐則曰「盧侯衣哺我也。」吏不至門﹐犬不夜吠﹐則曰「盧侯安輯我也。」相與頌侯不忘﹐鳩工立亭屍祝之。予同年﹑太守蕭君時中﹑門人諸生﹑餘子名世輩﹐率耆民徵予文﹐以勒諸石。

嗟乎﹐民易感哉﹗乃盧君者﹐何以得斯於民也﹖剖劇﹑察姦﹑決疑﹑明務﹐力可勉爲之。望其來﹐憂其去﹐而永其思﹐此非才合於誠﹐政出於學﹐未可以厚望於斯世。古今稱循吏系民去思者﹐漢推何武﹐唐推韋丹﹐外此寥寥也。何生永始之世﹐竟無推挽功﹐能不大顯著﹖韋在元和﹐借周墀之薦﹐庶幾有聞。君不爲煦煦皎皎之行﹐以果毅沈重之守﹐爲廊廟所知﹐行將由比部而銓曹﹐由郎署而卿貳﹐以大行其志﹐而大霈其澤。君之去思如何﹑如韋﹐而所值明時過之矣。不佞暗於世務﹐而喜論吏治。思欲臨民者皆得如君﹐不難乎民﹐而難乎我。使期月之政﹐足以系千百年之思﹔一政之舉﹐足以系百萬蒼生之命﹐俾海宇皆獲如永民之霑霈焉。則君今日之思於永之民也﹐他日將思於天下之民也。余僣預言之﹐爲君左券。

督理耆民賴士文羅世吉

公正

張天吉鄧文魁饒備朱魁賴萬里遊丰用

吳遇彩張上元

黃少滄先生永懷碑知州﹝邑人﹞蕭時中撰

永自創邑迄今百數十年間﹐其治行稱良者僅五六計﹐其稱善教﹐則不若其數。豈教難而治則易哉﹖語有云「以身教者從﹐以言教者誦。」今余於少滄黃先生信之。

先生之先大父滄溪公﹐以名進士出守吉安﹐卓有惠政﹐晉督江右學政。余署教時﹐當受督課命﹐居會省﹐則聞諸士子論明允必曰滄溪﹐滄溪宗師云。後以大參轉余閩觀察﹐未及抵任而歿。歿之日﹐靡有寸餘以遺及子孫﹐其廉潔乃如此。而少滄先生其長子也﹐讀禮畢事﹐愼念其先大夫淸白家法﹐而以身審行之。饘粥甘心﹐茹淡被素﹐惟閉戶辦學﹐不輕步履﹐動求古人躬行而已。先公大夫所薦拔稱得士﹐其通要者﹐知先生居約﹐欲以其餘爲先生計﹐幸一見而致之。而先生素重干謁﹐竟守不見之節。然厄於數﹐不偶場屋。萬曆癸未年﹐竟以貢選上﹐且自念不能俯仰﹐惟時有司事﹐乃授余永邑司訓﹐冀以簡秩免僕僕也。抵學日﹐一意慕向古人造士良法﹐辧拆幾微﹐課業上下﹐拳拳罔替。每以己膳膳諸士﹐就課者歲時常摯饋﹐不特重卻﹐且常以其餘給諸生之不足者。居常論誨﹐必先躬行實踐﹐所親就樂育必端士﹐其奇袤匯落落不入也﹐大率以身先爲教﹐孰不欲奮勵趨於古人哉﹗親見祀聖宮墻卑下弗稱﹐先生則築起以壯偉觀﹔或言面學故路塞不宜﹐先生則買宅復辟之﹔啟聖祠拜臺毀缺﹐先生則備磚埴從新築造。凡所費﹐皆自先生﹐不該有眾也。前值缺縣署﹐百姓父老馳請於上﹐重得先生。先生則懇切辭解。而上亦廉知先生有守有爲﹐竟從父老請。先生接署﹐輸期迫年。爲先生慮者﹐恐其或愆速戾也﹐時則輸役紛紛﹐兢赴效納﹐故不假一鞭笞﹐遂報完先於他邑﹐前此所未聞者。先是﹐賦役蠧獘滋甚﹐父老輩請於譚府祖﹐願遵立總則﹐分各圖自派﹐時爲轉聞。檄下﹐爲蠧者多方撓之﹐且怵以害。先生弗之動﹐毅然行報﹐歲計省千餘金﹐遂爲常法。此通邑不朽惠也。先者﹐民苦追逮擾甚。先生視署半載﹐村落安枕﹐雞犬以寧﹐深陬窮谷﹐扶杖交慶﹐快幸在一時何如耳﹗

方屆瓜期﹐擬有破調峻擢以償先生﹐乃闃寂無聞及。先生不謀於人﹐徑牒乞休。聞之日﹐諸士子彷徨於學﹐士夫輩太息於家﹐百姓父老咨嗟於道路﹐咸愴然不平於心。或曰「人不可輕爲人所知﹐知則必爲用而詬隨。」先生求致﹐意其遠詬歟﹖或又言「嗇於身者﹐每丰於後。」先生不盡其未用﹐殆欲丰於後耶﹖余謂﹕先生耿介好修﹐順理潔行﹐志念所向往﹐決然赴之﹐斯鞠躬君子哉﹗教士而士懷﹐治民而民戴﹐生平畢矣﹐又奚計其他﹖諸士﹑父老咸首是餘言﹐但終不能釋然於懷者﹐遂請餘言劖諸石﹐建亭以志去後深長之思。先生廣東揭陽縣人﹐諱燧﹐少滄其別號云。

督理耆民邢存志吳衍饒偁

坊裏麻日成李遷葉獎臣賴天洪唐田王廟碑編修﹝三山﹞唐震撰

孚佑廣烈王神廟者﹐唐田王李肅廟食之宇也。初﹐王誕於陳州中川坊。母楊氏﹐生產夕﹐大見靈異﹐知其必貴﹐陰保之。及成童﹐父相嘗誨之曰「汝祖衝勛於帝室﹐賜壤瑯琊。旣薨﹐累世弗振﹐吾所以最恨。汝能繼先志﹐吾死且暝目。」王泣而謝曰「惟大人之命是從。」旣長﹐膂力絕倫﹐發語成章。會唐中衰﹐天下多故。王以世家子從戎﹐搴旗獲馘﹐而功名益盛。與渾﹑馬輩胥前後﹐尋封田王。

建中間﹐天子幸奉天﹐懷光觀望﹐謀歸河中。閩叛將牛氏乘中原有事﹐閉關竊據。及朱泚平﹐天子賜王弓矢﹐命之曰「閩粵弗廷﹐汝實徵之。」於是﹐王率精銳數萬﹐裨將有五﹐卽今之胡﹑陳﹑周﹑湯﹑張是也。師次臨汀浮流口﹐進於浮流城南﹐與賊遇。時王師未集﹐賊突兀至﹐鋒交而後兵未繼。左右俱失色﹐王笑曰「此正吾報國之日也﹗」乃與短兵接﹐鏖戰良久﹐而賊勢益盛﹐猶手戰數十而歿。屍浮於水﹐彌月不壞。

邑大姓詹糾﹐憫王之忠且勇﹐斂其屍﹐具服﹐殯而祠焉。凡禱無不應。貞元十五年﹐而朝廷追封死於王事者﹐有司具其實以聞﹐敕賜孚佑廣烈王祀﹐妃陳氏配享。由唐迄今﹐五百有餘歲矣﹐廊廡圮毀﹐鞠爲蔓艸﹐鄕人黃文馭等募眾維新焉。由是鄕人子趨雲集﹐弗日完成﹐輪奐翼然焉。處士楊永中請余爲文以紀之。余惟昔張巡守睢陽﹐死於賊手﹐骨齏形粉﹐似眞可痛。向令遂破子琦﹐擒思明﹐俘祿山﹐勒石漁陽﹐飲至唐室﹐不過榮身一時﹐齊名李﹑郭﹐安能廟食千載﹐人談諸口﹐恍然如昨﹖此豈他哉﹗是蓋富貴易衰﹐忠義弗振﹐亦故天相之也。王之迹實不忝張侯﹐是宜廟食﹐繼繼承承﹐亦千百斯載﹐用書爲忠義勸。障水陂記知州﹝邑人﹞蕭時中撰

昔太史公從負薪塞宣房﹐悲《瓠子之歌》﹐而作《河渠書》﹐嘆曰「甚哉﹐水之爲利害也何哉﹗」論其利﹐則滋益灌漑﹐歲致千萬石入﹔語害﹐則橫流暴出﹐魚鱉其民。後世形地者流謂﹐其所系大有徵驗﹐其逶迆環抱則爲吉﹐其直走反背則凶。

永初蓋沙縣遠村﹐介漳﹑汀間﹐居民不盈百畝之宅﹑一丘之兆﹐各因其向背而趨避之。自景泰間寇亂後﹐始創城郭﹐置邑治。城之西﹑南﹐二水會流﹐襟帶於右﹐獨東一水至城後而直流。先是﹐亦嘗築爲陂﹐堰障而上迎﹐匯西﹑南二水而合流﹐形地者謂其攺無情爲有情也。嘉靖丙辰﹐大水漫城壞屋﹐漂拔巨木﹐而陂亦因以毀﹐蓋本卑狹淺薄致然。距今三十餘年﹐未有創議攺建者。

萬曆壬辰﹐君侯蘇父母奉檄蒞治﹐起敝維新﹐百廢俱舉。庠生饒儼﹑李西銘等﹐乃敢以是請。君侯可其議﹐集耆民邢存志﹑吳衍﹑饒偁等掌其事﹐又選擇市民公正有力量者麻日成﹑張天吉等分任其勞。興工於是年冬十一月﹐告成於今春四月﹐蓋閱數月而畢事。是役也﹐君侯捐俸以先倡﹐爲子民者﹐孰不感激思奮以慰之。富餘者輸錢谷﹐丁壯者服筋力﹐蓋本利民爲勸相之道﹐故其成若是之速也。度其陂﹐昔也髙不過數尺﹐闊不滿丈﹐今增而十倍焉。誠堅固不拔﹐足垂永久。

夫睹河﹑洛者思禹功﹐今君侯功在永﹐當不下禹矣。然尙不肯以成功自居﹐謂此足以稱塞﹐且惓惓於條陳興舉之議者﹐不一而足﹐凡可待澤於下﹐日未艾焉。僉謂不可無紀述﹐使後人見淸風之華﹑峻偉之烈也。共謀碑言於斗陽蕭子﹐蕭子曰「碑以勒勛而傳後﹐才如蔡邕﹐故能骨鯁訓典﹐句無擇言﹐余則安能﹖特以分屬子民﹐身親其盛﹐且將徼惠利於無窮者﹐故不敢重辭。」乃直敍其事﹐載諸石。使後形徳慕功者﹐讀鐫而似面焉。亦今日載言之職也﹐於是乎記。

掌事耆民邢存志吳衍饒稱李圻

公正麻日成鄧萬壽張天吉李遷饒維嶽陳志昂陳必壽同立賴孝子傳禦史﹝邑人﹞林騰蛟撰

嘉靖丙辰夏﹐五水暴溢﹐九龍﹑燕江平地髙十數丈﹐沿江廬舍漂沒以千數。風聲怒號﹐雨如注﹐晝旦晦冥。

先是﹐孝子之母死未葬﹐家人蒿厝之城北隅岡山上。至是﹐孝子急覓舟救之。獨呼蒼頭三四人﹐俱出門。祖母止之曰「水勢若是﹐死爾﹐不可去﹗」孝子掉臂不從﹐曰「柩亡俱亡矣﹐何顏以立天地間﹗」至則厝屋壞矣。出柩而曳之舟﹐舟小水猛﹐威不克載。顧岡有古樹﹐大可數圍﹐乃與蒼頭力綆柩升樹。遣蒼頭歸﹐報曰「柩升矣。」乃孝子執蓋樹柯上守柩。是時﹐村民避水髙阜﹐咸不忍孝子獨立風雨波濤中﹐招與俱﹐孝子第搖手謝之﹐不赴。頃﹐水及柯﹔又頃﹐水拔樹﹐柩並孝子俱沒。越二日﹐水退。柩不知所之﹐孝子屍在岡下數武﹐顏色不變。遠近觀者若堵﹐咸悲孝子﹐又嗟異孝子能屍獨畱也。

初﹐孝子母卒﹐齒尙稚。旣長﹐則數以葬事請於父。父方信堪輿家言﹐苛擇陰陽吉利﹐無所遇﹐以是卒不得葬。孝子以母未葬也﹐朝夕傷心自貶損﹐終其身未嘗一禦絲綺服。家人怪之。不敢問也。及置婦﹐婦間問之﹐曰「吾人且未能成﹐奚服爲﹖」以是知孝子意蓋有在也。孝子爲人恭而婉﹐居常俯首默默﹐不妄出一言。及詢厥事理當否﹐及閭閻情狀瑣屑﹐咸能中其肯綮。少善飲﹐及就予家大人封君學﹐封君戒之﹐卽不飲﹐飲卽不至醉。先是﹐督學憲臣試子弟俊敏可進者若干人肄於學﹐命曰「俊秀生」﹐孝子與焉。孝子死﹐有司具其事觀察諸司﹐諸司嘖嘖曰「孝子﹐孝子﹗」署其門曰「賴孝子門」。孝子名豫﹐字立卿。

贊曰「河孽爲霤﹐歲在龍也。澒澒城野﹐魚鱉宮也。母兒何辜﹐罹玆凶也。號吁不應﹐兒心恫也。兒魄𨿽畱﹐魂俱東也。尾閭可塞﹐恨焉窮也﹗化爲精衛﹐銜石終也。」六烈祠記僉事﹝四明﹞毛爲光撰

嗟嗟﹐仗節死義之事﹐豈婦人女子能辧哉﹖而載籍以來﹐剛心烈气往往出自鄕澤間。余不知峨冠大紳﹐名爲男子者﹐或冒恥逞顏﹐竊一時之生於人世﹐當施何面目見天下也﹗夫節義者﹐天地之正气﹐無古今﹐無男女﹐一也。顧其在男子恆易﹐而在婦人女子難﹔在古之婦人女子易﹐而在叔季難。乃至於男子無聞﹐而婦人女子多表見。或在窮村下邑﹐生丁末世者﹐得與古之侶傅姆而閒圖史者比芳揆烈﹐此不亦奇哉﹗

閩中庚申歲﹐寇盜被野。當時刓貞鏟素﹑甘爲瓦全者﹐無論婦女﹐卽以人士自命﹐翻爲賊響導以魚肉鄕閈﹔甚而身膺民社﹐不聞背城一戰﹐率奉頭鼠竄﹐令赭衣輩撫掌而笑﹐恧矣。

今永安爲延平外邑﹐安貢堡又永之一鄕聚。顧有婦女六人抗節死﹐如諸生稱說﹐嗚呼烈哉﹗六人者﹕嚴師訓妻鄧氏﹐抗聲罵賊﹐賊以刀鍼其口﹐尙作咄啐聲﹐至斷咽乃已﹔鄧林彩妻陳氏﹐延頸大詈賊求死﹐賊怒﹐叢刺之﹐溪其屍﹔吳天性妻﹐被執﹐過井邊﹐紿賊釋手﹐躍入井死﹔羅正茂妻劉氏﹑羅正卿妻姜氏妯娌﹐奔舟﹐爲賊所及﹐各相攜抱子投水死﹔林佑女尾姑﹐同母被系隙室﹐度不能免﹐乃拜母﹐縊而死。嗚呼烈哉﹗鼎鑊在前﹐白刃在後﹐歸人不歸鬼﹐在呼吸間耳。乃慷慨就死﹐不少低回。豈非天地間正气激昂﹑噴薄不能自禁者哉﹖或曰﹕永有六賢書院﹐蓋楊龜山﹑李延平諸公云﹐無亦遺風流教漸染所致歟﹗庚申至今﹐只十六歲所﹐當時從賊以生者﹐老死無算﹐僅同腐艸﹔而六烈之名﹐烱與天壤共盡﹐則謂之不死亦宜。

先是﹐余以行部經其地﹐諸生以祠請。余曰「前有六賢﹐今有六烈﹐奚不可者﹗」已請督學胡公﹑部使者孫公﹐咸報可。縣令復請予碑之﹐余曰「昔秦人虎噬六國﹐靡然北面﹐獨魯仲連不肯帝秦。燕下齊七十餘城﹐爲主死節者惟畫邑王蠋﹐至今歆羨。夫國有一士﹐猶然重於九鼎﹐矧一鄕有六烈女﹐何爲不可風哉﹖予獨惜夫六烈者不在通都大邑﹐不爲六丈夫耳﹗嘗讀《陵母碑銘》云「婦人之服﹐衣兮衾兮。有忠有烈﹐男子之心兮。男子之服﹐冠兮蓋兮。惟邪惟佞﹐婦人之態兮。」余於六烈亦云「祠前松竹籬立﹐風來輒戛擊作聲﹐儼然抗賊狀。流溪漱石潺潺﹐爲諸淑媛發靈響。夜深月墮屋梁﹐玉色猶生﹐肝膽俱亮。嘻﹗入斯祠者﹐有不赧顏泚顙哉﹖」

是役也﹐倡議則諸生﹐勤相則父老﹐而始終之者﹐前令﹑今升興化判許君培之也。忠勇祠記﹝邑人﹞禦史林騰蛟撰

邑南四十里曰邢莊。邢﹐巨族也﹐世惇睦急義。然介汀﹑漳間﹐恐鼠輩竊發﹐莫可自衛﹐亦世率子弟習戈鋌擊刺之術。國初﹐有祖邢君福﹐以捕獲功授巡檢﹔嗣後﹐亦以屢擒渠魁﹐漸被旌賚。鼠輩相戒毋敢近﹐邢莊蓋隱然邑南屏蔽云。

嘉靖癸丑秋八月﹐河背寇流劫大田王土坪﹐並龍巖之蘇家山。合勢乘勝而下﹐鋒熾不可當。二十八日午﹐卒至西洋會食﹐先聲襲城邑。邢存嗣﹑邢忠翔等﹐急悉族眾﹐拒於車頭大坪﹐扼險擊之。分布方定﹐賊遽至﹐揮旗而登。我眾搴其旗批殺﹐賊墮指戩脇不可數計。自午至申﹐蓋二十餘合。賊知不可進﹐乃佯少卻﹐潛越鑪窠後﹐捫藤葛﹐蟻附出大圳﹐繞陣背﹐圍我左翼。會日暮﹐失措。於是邢志宏﹑仲卿﹑必崇戰歿於陣﹐子炯﹑進貴﹑祖晏﹑必安身數槍﹐突圍出。賊悉眾趨中哨﹐仲翔﹑宗善業傷重﹐猶力戰。景淸慮不能支﹐持矛赴之。仲翔﹑宗善得脫身遁。景淸獨戰數賊﹐力竭﹐死之。宗善創甚﹐行不前﹐賊追及於下林仔﹐肢解以殉。存續﹑忠翔以身殿﹐餘眾獲完。存志抵家﹐洞開大門以疑賊。賊至﹐果不敢入﹐乘夜遁。於是知城中有備﹐又虞邢氏尾其後﹐次旦﹐從蚌口覓路遁。會縣尉陳君文昭﹑千戶崔君輔國﹐督兵爲聲勢。賊倉皇自刃其傷重不能行者﹐毀其屍以去。

事聞﹐代巡玉泉趙公﹑分守南溪丁公﹑分巡楓潭萬公﹑太守少波沈公﹐各嗟悼不已﹐發帑金卹之。死者復其家﹐傷者復其身﹐仍各表其門曰「忠勇」﹐且命有司立祠﹐祀志宏﹑宗善﹑仲卿﹑景淸﹑必崇五子云。祠成﹐邢存嗣者介吾友李呂和﹑蕭宜卿以記請。予謂﹕是時賊勢鴟張火烈﹐使非邢莊一擊﹐建瓴破竹﹐岌岌哉城也﹐幾何不殆﹖而竟迂道遁去﹐是五子將與桓瞫﹑先軫肩勇並勛矣。獨竊嘆平居胼胝負耒﹐出粟餉卒﹐有急﹐身膏艸野以捍邑﹐又非有受半緡之值﹑一朝之養也。餉卒乃顧趑趄岸幘﹐於於由由﹐金之不前﹐可勝慨哉﹐可勝慨哉﹗

予敬爲之記﹐仍爲樂章﹐庶焄蒿於登歌﹐表英靈於萬祀。辭曰「嶂合兮巒回﹐泉泠泠兮東逝。霞霽兮云澄﹐靈連蜷兮天際。宗黨兮簪盍﹐望苦兮心悷。吹喧騰兮繁舞﹐羣來下兮慰予饑渴。炳蕭燎兮馨升﹐日慘兮風﹐羌貞魂兮帝鑑﹐誓不化兮爲厲。同仇兮故山並駕﹐婉婉兮聊憩。奠瓊飴兮桂漿﹐式醉飽兮慈惠。靈夷猶兮康娛﹐憺淹畱兮容與。揚靈兮未極﹐焱奄返兮遐舉。佐天光兮虹霓﹐爛昭昭兮我所﹐妖殄銷兮室家樂胥。

重造南塔記邑人﹑知州﹝斗陽﹞蕭時中撰

邑肇創景泰初﹐當兵燹後﹐有城郭。市井安居﹐成守可恃﹐民乃平定安集。然地無他產殖﹐惟事耕稼。不數十年﹐生齒繁殖﹐殷殷訇訇。於是建西﹑北二橋﹐通道往來﹔建南﹑北二塔﹐以壯觀視﹐遂稱樂邑云。自嘉靖末寇訌四起﹐橋﹑塔相繼漂毀﹐閭裏蕭索﹐視昔盛時气象不侔耳。

萬曆己丑秋﹐大父母王侯綰組蒞治。時則惟百里﹐存亡休戚是急﹐無遑工作務。乃宣序民事﹐順時土﹐而阜其財求﹐用明徳﹐專化導﹐僅二期而信孚民和﹐庶幾哉可役使矣﹗乃進父老耆舊﹐議興作之次﹐僉謂﹕「南塔逵市﹐舉目共見﹐且峙學宮東南隅﹐文風所系﹐造宜先。」侯頷之﹐遂捐俸金凡幾﹐爲士民倡。選於眾﹐以耆民鄧積培主規劃﹐以市民公正賴士文等任職宣力﹐鳩工集材﹐各莫不奔走承次﹐彊志用命。是秋社而賦事﹐越春末而獻功。其規制視昔不異﹐髙足望氛祲﹐廣可容宴俎。啟八扉下俯﹐城堞居廛﹐鱗次比密﹐鮮愁嘆之聲﹔四顧通道﹐商旅往來﹐有卽次之安。𨿽山川不殊﹐而舉目有興起之勢。

是役也﹐計其費比初造時僅三之一。爲費省而成功速﹐卽是而循次依仿﹐悉興起無難已。職事者伐石作亭﹐問言於斗陽子爲之記。斗陽子曰「嗟嗟﹗天地興衰﹐百物成毀﹐固自有數焉。彼一時也﹐百廢俱廢﹐值數衰也﹔此一時也﹐興衰起獘﹐瞻視維新﹐非气數當盛矣乎﹖𨿽然﹐匪侯父母慈惠﹐忠利之教﹐足以輯和其人民﹐安能使其從命如流﹐而成功若是其速﹖由玆而民物安阜﹐比隆富庶﹐學士輩云蒸蔚起﹐爲國之禎。於是繹思奕世﹐載侯徳者寧有紀乎﹖」於是乎記。

督工耆民鄧積培賴士文羅世吉

公正鄧存敬王天賜朱魁溫仙勝饒維山遊丰用李埈饒應祖吳遇彩陳興傑樂鳴風立石

開基檀越陳椿楊永亨李永大黃功續吳應福

鼎建孚佑廣烈王廟碑記

明景泰四年﹐始設永安縣。故有唐王廟﹐創自唐貞元間﹐歷宋至今﹐八百有餘載。中經五代﹑金﹑元﹐干戈鼎沸之際﹐或壞或毀﹐旋廢旋興。鄕父老遇災殄﹐祈禱立應﹐歲時伏臘﹐屍祝而報之者﹐有如一日。史囂氏所謂神依人而行﹐固然哉﹗

初廟南向﹐嘉靖四十一年毀於賊﹐攺西向。寢殿中嚴﹐翼以夾室。川亭前峙﹐扞以重門。後爲堂以棲神﹐右爲廳以祝釐。庖湢具備﹐屆期而完﹐迄今三十有三年矣。父老輩劉遜﹑黃尙卿﹑陳藩始詣余﹐請記之﹐重攺爲也。

按王﹐唐忠臣李肅﹐字行中﹐陳州中川坊人。祖衝﹐封瑯琊。值中微﹐王崛起行伍﹐立戰功﹐起家至招討使。建中四年﹐天子幸奉天。四方觀望﹐閩將牛氏據閩而叛。天子賜王以弓矢﹐率裨將胡﹑陳﹑周﹑張﹑湯﹐統十萬兵往討之。王志吞逆臣﹐欲滅此而後朝食。師出臨汀浮流口﹐突與賊遇﹐王奮勇持短兵鏖戰﹐殺傷甚眾。以兵不繼﹐王竟死焉。屍浮於江﹐經月不變。邑人詹糾獲之﹐顏色如生﹐咸以爲神﹐斂而殯之。貞元二年﹐廟而祀之惟謹。貞元十五年﹐事聞朝庭。錄死戰之臣﹐敕封孚佑廣烈王﹐以妃陳氏配享。里人祀詹糾爲侍將﹐皆義舉也。

昔漢關雲長以前將軍遇害江陵﹐論者特稱其雄勇冠世﹐而深惜其功之不就。不知公志在滅魏吞吳﹐一意扶漢﹐則一死足以報昭烈而重千古﹐宜祀之者徧天下﹐而江陵爲特隆。唐丁朱泚之亂﹐亂臣賊將在在而是。王將五指揮兵討叛﹐義旗一指﹐羣姦破膽﹐卽畢命戈矛﹐奮身原野﹐足爲唐家立赤幟﹐以愧天下之不忠者。視雲長誠異代而同功﹗方王之戰於浮流口也﹐忠魂凜凜﹐精爽長存。正統﹑嘉靖間﹐恆有陰助殲賊之異﹐而屹爲此城之保障﹐其有功於永安也甚大。祀典所謂以死勤事﹐禦大災﹐捍大患﹐王其合焉﹐固宜世世血食於不廢﹐則永固王之江陵也。代愈遠﹐而屍祝王者益虔益嚴﹐此固人心慕王之深﹐益以見忠烈之在天壤間爲不磨云。

是役也﹐始事者﹐知縣歐陽弘﹐歸善人﹔踵成者﹐知縣李大標﹐潮陽人。采忠烈入志者﹐知縣蘇民望﹐宣城人﹔撰記者﹐普安守﹑邑人賴萬玙也。

唐貞元二年新創﹐福首鄧宗養﹑黃文馭﹑李功奴。明洪武五年重建﹐福首李景昌﹑蔡巖從﹑範富系。嘉靖四十一年﹐福首劉遜﹑陳天章﹑李懷儀﹑黃尙卿﹑李伯璉﹑張傑﹑陳藩立石題

詠

遊公僉憲按臨永安縣有感而作

昨自龍巖過永安﹐小民歷歷訴艱難。

山深嵐障愁多病﹐地罕田廬恨少寬。

杼軸不勝豪橫劍﹐桑麻莫禦歲時寒。

玆行正是觀風化﹐聞此能無愧素餐。憲副羅公按臨永安縣勉諸生作

暑雨初停溪漲落﹐鄕村農務正紛紜。

揮鐮麥壠收黃陣﹐躍馬秧田蒔綠云。

彩燕巢成泥寂寂﹐水蠶繭熟柘欣欣。

風光流轉不相待﹐希聖希賢可厭勤﹖僉憲楊公按臨永安縣有感而作

觀風遠到永安城﹐靈雨連宵未得晴。

澤被花封桑柘盛﹐水流溝洫稻秧生。

隰原饁婦無愁嘆﹐里巷見童有頌聲。

莫訝隨車春事足﹐雨岐舉戴使君名。

﹝原文缺後兩句﹐編者按順治《永安縣誌》補上。﹞

燕江十景

知縣﹝邑人﹞林孜鳳山凝翠

髙岡硉兀畱遺迹﹐勝地逶迆獻瑞形。傳谷聲音宣盛治﹐回峯羽翼舞虞庭。

梧桐蓁蓁千年碧﹐竹實森森四季靑。

遙祝梵宮淸玉珮﹐蕭韶樂奏應和鳴。

又

靈鳥呈形瑞气鐘﹐何年降影入巃嵸。

至今艸木多佳潤﹐翠竹蒼梧不攺容。燕水交流

昔曾遺卵生商室﹐續卻分形落此江。

兩派合來同羽振﹐中流分下肖尻降。

洲銜曉月梁懸壘﹐岸拍春濤泥墜缸。

四面詩壇連近地﹐千年勝槪溢中邦。又

不穿簾幕不將雛﹐隻影飛飛落鑑湖。

化作淸江載佳景﹐從今不慕輞川圖。三峯鳳翥

森森玉筍峙平原﹐礙日淩風萬古存。

瞻眺盡知稱砥柱﹐躋攀端不讓髙崑。

神仙擇勝曾頻憩﹐靈鳥呈祥亦暫蹲。

自此人文鐘秀气﹐不生嘉植降魁元。又

兩峯如髻一峯低﹐媧石當年煉未齊。

一自九苞翔仞後﹐人人相繼躡丹梯。

九曲龍潛

﹝已廢﹐詩不載﹞

東山朝旭

髙原雄據邑城東﹐上有淸軒曲磴通。

近市晨煙凝欲散﹐平林宿露淡還濃。

靑皇專主長分綠﹐白翚微浮已射紅。

日上海云同紫翠﹐樓臺鼓角幾千重。又

郭中震位有名山﹐登眺那知近闠闤。

莫道地靈雞叫早﹐金烏飛影到林間。

西竺夕陽

﹝已廢﹐詩亦不載﹞

蓮崖秀峙

匪紅匪白是靑蓮﹐鑿削眞形罩曉煙。

香案每臨天上吏﹐翠屏常對洞中仙。

濂溪樂道稱君子﹐李白豪吟費錦箋。

千載寂寥今有主﹐山房長望華峯巓。又

太華分來一段奇﹐靑天削出翠英姿。

乾坤許我頻相倚﹐會有仙人來奕棋。石壁寒潭

奇石如屏天琢成﹐寒漪圍繞玉華淸。

淵澄徹底琉璃碧﹐壁立淩空帷幕撐。

苔蘚不侵蝸篆古﹐蛟螭深伏鑑光平。

幾回短棹吹橫笛﹐颯颯涼飈肅气生。﹝原文漏「吹」字。﹞又

鐵壁峨峨障水南﹐云根削落鏡光涵。

嬋娟倒浸深千尺﹐引得驪龍出九潭。長虹鎖渡

遙訝雌雄垂螮蝀﹐近觀結構有輿梁。

濤翻渡口雙龍躍﹐日映江心萬柱光。

步履不須扶醉病﹐登臨眞足任徜徉。

千年傳誦濟川績﹐鐵索空教貫巨航。又

西北虹霓跨水涯﹐風煙樓閣倚雲遮。

行人闖闖晴空上﹐渡口孤舟盡日斜。兩塔撐天

南北摩云雙玉簡﹐晨昏對日兩金戈。

香煙縹緲藤蘿上﹐經卷封藏猿狖窠。

輪影平明侵碧漢﹐鐸聲淸夜響鳴珂。

平原遙望應千尺﹐靑鳥回翔不敢過。又

雙瞻玉笏插靑霄﹐南北聯云一樣髙。

只道去天才咫尺﹐晨昏執立敢辭勞﹖

貢川八景

慧照禪林

都給事中﹝沙陽﹞官榮

貢川名剎古叢林﹐樓閣玲瓏仙界深。

禪榻晝分塵鞅少﹐法堂時聽梵鐘音。

黃昏翠竹供吟趣﹐綠水靑山愜賞心。

自愧俗緣拋未得﹐那知長此共追尋。

又

侍郎﹝將樂﹞黃琛

丈室蒲圍絕點埃﹐神心已定俗心灰。

慧燈照影泥粘絮﹐止水涵空鏡離臺。

石砌雨晴苔蘚合﹐小池風暖白蓮開。

年來忝結東林社﹐策杖尋幽日幾回。佛閣臨津

淩虛髙瞰俯淸溪﹐乘興登臨思欲迷。

滿眼煙波堪入畫﹐無邊光景任標題。

水連山色秋光好﹐天外鐘聲月影低。

歷覽山川觀玩處﹐渾如移步上天梯。

梵閣輝煌跨彩霓﹐嵯峨上與碧雲齊。

平臨一水諸天淨﹐遠帶雙峯眾樹低。

篆裊鑪煙僧入定﹐窗涵風月客畱題。

宦遊愛此時登覽﹐也似忘情過虎溪。

雙峯晴雪官

榮

六霙汗漫舞瑤空﹐晚霽雙峯半未融。

危頂當陽淸已液﹐陰崖著樹白如�。

剡溪不見乘舟客﹐灞岸應無策蹇翁。

自是三農欣擊壤﹐預知來處必年丰。五港春濤

正源浩浩漲溪來﹐石坎中分五港開。

濺沫當空翻瑞雪﹐怒濤終日吼狂雷。

行人只解津頭望﹐畫史那堪筆上猜。

借問滔滔向東去﹐年光流盡幾時回﹖雲起象峯

名峯如象繞溪濱﹐髙處岧峣起白雲。

磅礡樹陰嘗暗淡﹐霏澄潭影結氤氳。

浮空曾見樓臺疊﹐行雨應教士庶欣。

嗟我久違親捨遠﹐幾回瞻悵思紛然。雨飛龍水

曾聞一雨度晴嵐﹐云是神龍出碧潭。

聖水至今飛未斷﹐井田隨處潤均覃。

濯纓去垢因好潔﹐洗耳逃名靡不堪。

幾欲投閒同俊彥﹐策筇歷覽也何慚。巖掛淸泉

靈巖橫絕卓危巓﹐中有淸泉萬丈懸。

觸地喧流翻雪浪﹐引源分派蔭桑田。

朝看爽气侵懷裏﹐夜聽寒聲落枕邊。

聞道禪師安息處﹐至今遺迹尙相傳。

峯環翠竹

列嶂環回聳碧岑﹐萬竿修竹長森森。

月籠瑣碎篩金影﹐風度琮琤戛玉音。

勁直不更桃李態﹐扶疏端守歲寒心。

好同晉代嵇康輩﹐遣興於今共笑吟。題栟櫚山

栟櫚一境羣山宗﹐吾愛此地常從容。

乾坤秀气才一簇﹐璧玉削出十數峯。

翠嵂峭直聳秋漢﹐爽气曉刷煙霞濃。

巓頂靈巖停今古﹐偃蹇常有千年松。

心疑此非塵凡地﹐造化豈肯有凡庸。

有洞可遊眞仙子﹐有水定如蟠神龍。

奕棋彎弓與驟馬﹐至今果有神仙蹤。

溪光澄徹淸無底﹐水聲容蓄秋溶溶。

此間勝遊不可窮﹐往往藏在幽僻中。

鬼神蔽獲不敢露﹐似恐俗眼窺天工。

可惜此地今寂然﹐未遇昔日林門賢。

一畝可耕谷口田﹐一竿可釣山河淵。

天子不能使北面﹐王侯不敢齊其肩。

棲棲抱道巖石下﹐此人終爲萬人傳。

桐廬若無嚴子陵﹐安得此名千萬年﹗

又

﹝宋﹞丞相李綱

栟櫚百里遠沙溪﹐水�稱爲小武夷。

列岫籠煙紅削玉﹐澄潭浸月碧生漪。

猿猱飲水聯修臂﹐樛木連云擁老枝。

天下幽奇多僻壤﹐直疑造化惡人知。又

﹝邑人﹞陳偁

名藍依淨境﹐風物倍精神。翠巇藏仙迹﹐寒潭絕世塵。

嶺猿吟歲月﹐山鳥語畱人。擬學棲眞客﹐林泉老此身。又

﹝邑人﹞陳顏

栟櫚古僧寺﹐松竹冷蕭蕭。山聳獅昂鼻﹐溪橫龍轉腰。

珠簾垂石壁﹐天柱插雲霄。應是仙都府﹐疑爲路匪遙。

栟櫚山景

降仙

臺

昔日神仙到此臺﹐臺前蹤迹絕塵埃。

淸風明月空遐想﹐妙節幢幡去不回。馬

埒石

髙髙峯頂坦然平﹐傳說神仙走馬行。

蹤迹至今猶在目﹐人間無路問長生。爛

柯石

對面神仙坐白雲﹐當時事迹至今聞。

斧柯可惜空傳朽﹐局內輸贏猶未分。射

垛峯

傳說神仙事可疑﹐更將弧矢習威儀。

想因溪上崔嵬石﹐還見當年中的時。獅

子峯

遠瞰威儀若虎蹲﹐分明盤踞近祗園。

往來百獸徒驚懾﹐不測陶熔造化源。天

柱峯

突兀巍然气象淸﹐擎天因此得佳名。

遊人若到髙髙處﹐宛若蓬萊頂上行。小

門石

峭壁懸崖小徑通﹐門前有路到眞空。

遊人頓覺塵囂息﹐更在淸風明月中。石

龜巖

石塊鮮鱗類甲虫﹐巖墟端的有遺蹤。

方今四海干戈息﹐不用刳鉆卜吉凶。養

素庵

昔人養素已成丹﹐尙有靈龜在此間。

若問長生深到處﹐白雲明月古來閒。接

仙橋

限若橫空類跨橋﹐个中有路透雲霄。

上元阿母朝眞去﹐騰踏蒼龍意气驕。集

仙巖

聞說仙蹤集此巖﹐火鈴風佩兩驂驂。

不知座上當年事﹐較論仙經第幾函。步

雲臺

臺前水碧風初定﹐臺上雲收雨乍晴。

行客艤舟臺下宿﹐月明時有步虛聲。栟櫚踏沙行詞

山巘瑯玕﹐溪橫綠玉﹐樵歌聲斷漁歌續。石屏風隱讀書巖﹐算只少武夷一曲。貝葉伊蒲﹐黃花翠竹﹐老僧受用淸閒福。任他二十四中書﹐止一覺黃梁夢熟。

黃楊

巖

鄧肅

石壁巉巖驚鬼劃﹐異艸幽花鎖春色。

羣山迆邐不能髙﹐突兀獨磨霄漢碧。

芒鞋千尺上崔嵬﹐手摘星辰腳底雷。

撥破煙雲得洞戶﹐醉眼恐是天門開。

入門嵯峨森碧玉﹐冷香吹面天香馥。

箕踞胡牀揮麈尾﹐萬指未充空洞腹。

我因避地訪名山﹐扁舟夜渡沙溪寒。

辛勤博此一笑喜﹐大半猶在水雲間。

猛將今無三角虎﹐狐貍晝號鰍鱔舞。

靈巖知有老龍潛﹐挽出人間作霖雨。遊黃楊巖

陳世卿

朔風夜號空﹐千隅幾枝�。深山自春色﹐芳艸不凋綠。

朋來得進遊﹐招提藏翠麓。新酒赤如丹﹐竹萌肥勝肉。

一醉出門去﹐缺月掛修竹。歸路沙溪淺﹐危橋濺寒玉。

夜過渭濱居﹐門庭應不俗。對座寂無言﹐泉聲如擊築。

宗明更可人﹐相邀勤秉燭。開緘得捷音﹐豺狼俱面北。

回櫂今可矣﹐當心嗟未足。西去有奇巖﹐祥雲覆華屋。

箕踞列千人﹐未克空洞腹。更約林宗俱﹐來伴白雲宿。

栟櫚奇巖﹐甲於諸郡﹐主寺僧文易俾書一紙﹐

揭之堂隅﹐以爲諸君子引玉之媒雲林

孜

燕水之北貢川南﹐栟櫚巖石環淸潭。

亭亭芙蓉削千尺﹐蒼然縹質雲霄參。

前後左右如人立﹐各有芳名占稱什。

日臨水面耀金盤﹐月出潭心浮玉璧。

咫尺之外霹靂灘﹐龍門天塹舟人寒。

回看此境眞圖畫﹐雁蕩武夷堪並觀。

自從開辟賦形色﹐流落人寰千萬祀。

經更朝代至皇明﹐滄海桑田任遷革。

坤靈久祕寂若無﹐景泰之初河山圖。

經營縣治風气盛﹐人文勃勃名上都。

巨石捍門稱北鑰﹐一方鎭定資華嶽。

中有禪林古道場﹐名賢對峙席嘉號。

忝我稱爲地主人﹐因循歲月將六旬。

混挹丹靑謬題品﹐鼓枻頻過情已親。

醉來擊破鐵如意﹐明月淸風舊相契。

老僧復邀歷中峯﹐羽化飄飄若遺世。

朗風玄圃居羣仙﹐鏗鏘仙樂聆鈞天。

笑迎示我瑤華句﹐屬和愧答歸來篇。

俚詞不入仙人耳﹐鐫刻徒爲百世俟。

猿鶴蛟龍應護持﹐蝸涎苔蘚無侵餌。

大湖八景

鏡湖秋月

娟娟素魄半空懸﹐倒醮平湖一鏡天。

光漾淸波銀練淨﹐風生細浪玉花圓。

雁警霜冷棲寒渚﹐龍誤珠吞起碧淵。

爽溢吟襟詩逸興﹐宵中轉影到簾前。屏嶂朝陽

巍然寶嶂自天開﹐咫尺應看近上臺。

云斂層巓升旭日﹐霧開和气藹春臺。

重重采絢霞光爛﹐噦噦和鳴鳳瑞來。

千古書屏靑疊疊﹐品題爭得謫仙才。桃源活水

尋幽遠遠入山隈﹐照面桃花隔岸開。

方朔昔年偸顆去﹐漁郎何代問津回。

一灣漱玉涵春色﹐兩岸淸流長翠苔。

試問源頭在何處﹖洞門云下混將來。梅嶺層巒

幽村村外擁層巒﹐梅嶺如階踞地蟠。

幾樹孤髙淩頂上﹐數重靑翠接云端。

煙枝帶雪連云鎖﹐王葉漫山和月寒。

人道江南春信早﹐嶺頭先得一枝看。擎天雨霽

雨過前峯作霽天﹐擎天霽色出層巓。

鳥飛海上金流彩﹐云亂風中白散綿。

髙下林花分潤色﹐輕盈堤柳軃晴煙。

我來意欲梯危磴﹐摘斗捫星霄漢邊。髙隱雪晴

茅屋靑山隱者家﹐田園隨分度年華。

回頭又了三秋歷﹐觸目俄看六出花。

有客觀梅研易象﹐何人仗節在龍沙。

朝晴喜出黃棉祅﹐冷暖林泉亦可誇。石洞寒泉

遨遊石室覺心安﹐別是乾坤仔細看。

水自洞門流出冷﹐源通仙界本來寬。

奇巖怪石今猶古﹐甘露和風暑亦寒。

不羨浴沂歸去詠﹐還來此地可盤桓。喬木郊墟

森森古木色蒼蒼﹐葆翠淩霄接大方。

遠到郊原開錦障﹐近遮墟市送風涼。

中藏柱國眞梁棟﹐內隱行商販物場。

信是溯源唐宋遠﹐湖山端的是名鄕。

題拱極樓﹝二律﹞

舊縣令﹝姑蘇楡溪﹞徐勛

十里溪山百尺樓﹐玉欄幹外俯淸流。

雨餘江闊城如浸﹐波撼光搖地若浮。

柳暗畫橋春色老﹐日沈西澨晚霞收。

滕王閣上誰人記﹐景物何如此處悠。又

城上髙樓淩昊空﹐畫檐虛敞碧雲籠。

濁醪對景傷春暮﹐薄纊登髙怯晚風。

鎖渡石橋溪漠漠﹐排空山嶺翠重重。

公餘到此銷長日﹐北望思�餐也同。

題登云塔萬玉軒﹝二律﹞

舊縣令﹝姑蘇劍泉﹞郭仁

郭外煙霞一徑通﹐倚巖飛閣翠微中。

香花細落諸天淨﹐錫仗如來萬劫空。

八月冰壺兼吏隱﹐千家土鼓慶年丰。

秋風忽漫淩雙舄﹐廊廟江湖夢想同。又

直議幹明主﹐孤身竄八閩。嶺欹云欲墮﹐山合晝常暝。

問俗淳漓異﹐觀風喜戚並。何時坐飛鷁﹐濯足錦江萍。

題髙飛洗心亭

劍泉

羈棲金馬客﹐憔悴白頭吟。露泫江州淚﹐云流湘水心。

致玄謀似拙﹐官冷病猶禁。日暮春明路﹐秋風塵更深。

迎春日過永安﹐待赦先晚行遇雨﹝一律﹞

﹝淮南龍巖﹞盧泮

奉使馳驅過永安﹐一年佳節正開端。

皇恩雨露同時布﹐春色乾坤到處看。

問俗已知墟落靜﹐官民還喜稅徭寬。

漫言有腳陽和意﹐昨夜隨車雨未幹。

