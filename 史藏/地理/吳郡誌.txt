吳郡誌﹝宋﹞範成大纂修

烏程張鈞衡石銘景宋本重開目錄

序

卷一

公革

分野

戶口稅租

土貢

卷二

風俗

卷三

城郭

太伯城

闔閭城

閶門

婁門

齊門

胥門

盤門

蛇門

匠門

葑門

赤門

開胥蛇門

卷四

學校

府學

六經閣

禦書閣

貢院

縣學記

吳郡

常熟縣丹陽公祠堂記

卷五

營寨

禁軍

廂軍

卷六

官宇

譙樓

戟門

設廳

黃堂

郡圃

東樓

初陽樓

東亭

西亭

西園

北軒

北池

雙蓮堂

池光亭

木蘭堂

雙瑞堂

平易堂

思政堂

思賢堂

瞻儀堂

齊雲樓

西樓

四照亭

凝香堂

逍遙閣

云章亭

坐嘯齋

秀野亭

涼渚本流

觀徳堂

扶春池光亭

頒春宣詔二亭

介庵

通判東廳

通判西廳

簽判廳

教授廳

節推廳

察推廳

府院

司理院

司戶廳

司法廳

路鈐衙

州鈐廳

路分廳

轉運衙

倉庫場務﹝市樓附﹞

府倉

常平倉

戶部百萬倉

歸仁倉報功倉

甲仗庫

軍資庫

公使庫公使酒庫

架閣庫

作院

監倉廳

糧料廳

四酒務

激賞西庫

激賞南庫

望云館

淸風樓

黃鶴樓

跨街樓

花月樓

麗景樓

坊市

樂橋東南

樂橋東北

樂橋西南

樂橋西北

卷七

官宇

提點刑獄司

施坰

邵昂

向宗厚

朱縡

吳表臣

朱縡

陳桷

曾幾

向宗厚

張叔獻

王鈇

萬俟止

符行中

徐琛

髙世定

吳傳

趙令詪

謝邦彥

趙渙

金安節

陳抃

徐康

邵大受

呂廣問

黃應南

王趯

王傳

葉謙亨

曾逮

王瀹

姚憲

陳良翰

李簡能

任文薦

王淮

梁俊彥

呂企中

鄭興裔

徐本中

趙師夔

陳舉善

韓俁

呂正已

韓元龍

趙伯驌

梁揔

傅淇

劉穎

勾昌泰

王尙之

趙子蒙

潘景珪

王師愈

袁說友

王正己

應孟明

陳公亮

黃遹

傅伯壽

何異

韓邈

虞儔

朱致知

薛紹

任洙

陳研

孟綸

曾﹝上鹵下木﹞

方銓

葉簣

胡元衡

汪文振

李孟傳

王居安

畱恭

劉爚

章棶

陳芾

余嶸

柴中行

王涔

王棐

喬行簡

趙﹝上與下心﹞夫

林介

王與權

檢法官廳

幹辦公事廳

提舉常平茶鹽司

承議郎王晉明

朝奉郎李堯俊

宣教郎曾纁

奉直大夫吳林

奉議郎魏志崇

承事郎何志修

宣教郎曾纁

朝奉郎陳隆壽

朝奉大夫劉敏才

通直郎王韙

奉議郎李與權

通直郎李弼孺

奉議郎王據

通直郎王暘

奉直大夫陳述

承議郎直祕閣梁汝嘉

左宣教郎夏之文

右通直郎張願

右通直郎侯憲

左宣教郎錢堪

左朝請大夫石彥和

右承議郎徐康

右朝散郎米友仁

右朝散大夫萬俟止

右通直郎吳坰

右朝散大夫韋壽成

右朝奉大夫直祕閣鄭僑年

右朝請大夫直顯謨閣髙世定

左朝奉郎孫汝翼

右朝請大夫黃仁榮

右奉直大夫王晌

右朝散大夫王玨

右朝散大夫李琛

左朝奉大夫孟處義

右朝請大夫李流

左朝議郎杜師旦

右通直郎司馬倬

左朝請大夫趙子砥

右朝奉大夫陳抃

左朝請郎朱倬

右朝奉郎謝伋

左朝請郎呂廣問

左朝奉大夫直祕閣楊倓

左朝請郎洪適

右朝散大夫徐康

左朝請郎章服

右朝奉大夫曾耆

右朝奉郎姚憲

右朝奉大夫劉敏士

右朝請郎錢建

左承議郎芮輝

右朝散大夫直敷文閣胡堅常

右奉議郎李結

右朝散大夫葉模

朝散大夫陳峴

承議郎直祕閣薛元鼎

朝奉大夫潘畤

朝散郎顏師魯

承議郎趙伯渙

奉議郎張杓

奉議郎王尙之

朝散郎劉穎

朝奉郎石起宗

奉議郎羅點

朝奉郎史彌正

朝奉郎張體仁

朝奉郎徐誼

朝奉大夫黃遹

朝請大夫鄭公顯

朝請郎黃灝

朝奉大夫許介

降授朝散大夫李唐卿

朝散大夫韓邈

朝請大夫兪丰

朝散大夫薛紹

朝散郎任洙

中奉大夫陳昭嗣

朝請大夫趙善闓

朝請郎直祕閣任淸叟

朝奉大夫趙不毚

朝散大夫史彌遠

承議郎黃犖

朝散大夫陳耆壽

朝奉郎林拱辰

朝奉大夫畱恭

朝奉郎章棶

承議郎應武

朝散郎楊燁

朝散郎吳格

承議郎王棐

奉議郎魏豹文

奉議郎程珌

承議郎朱在

朝奉郎趙希齊

朝奉大夫劉垕

朝散大夫林介

朝奉郎司馬述

朝請大夫王栻

茶鹽司幹辦公事廳

常平司幹辦公事廳

姑蘇館

吳會亭升羽亭候春亭茂苑亭春波亭

皇華亭平匯亭

升平館

賓興館

望云館

髙麗亭

吳門亭

卷八

古迹

吳城

石室

言偃宅

丁令威宅

射臺華池南城宮姑蘇臺﹝魚且﹞山鷗陂遊臺石城長洲林園石龍

流杯

秦餘杭山

夷亭

酒城

走狗塘

幹隧

姑蘇臺

春宵宮

天池

海云館

館娃閣

銅溝玉檻

館娃宮

西施洞

吳王郊臺

吳王井

響屧廊

梧桐園

采香徑

香水溪

長洲

長洲苑

越城

越來溪

魚城

苦酒城

鴨城

雞陂

南武城

吳小城白門

美女宮

吳宮鄕

蠡口

甪頭

黃堂

卷九

古迹二

死亭灣

毛公壇

石射堋

東城

神運殿

龍柱

烏夜村

北禪院

支遁庵

放鶴亭

白馬磵

馬迹石

般若臺

金昌亭

梁雙殿

越公井

白公檜

虎丘寺古杉

臨頓

重寺藥圃

忠國師庵

虞山

李后主題額

柳毅井

蔡經宅

吳國古館三

洗馬池

卷十

封爵

牧守一

前漢朱買臣

後漢尹興

陳瑀

許貢

盛憲

僮和

吳太史享

謝勗

滕﹝從胤從匕﹞

晉譙敬王恬

司馬允之

沈充

傅咸

王恬

王洽

王珣

王劭

王薈

王謐

袁山松

魏詠之

顏含

鄧攸

郗鑑

刁彜

殷佑

江灌

劉牢之

張茂

賀循

顧祕

應詹

庾冰大

庾羲

庾希

蔡謨

亙檀

王愷

荀蕤

荀羨

王允之

王侃

虞譚

樂謨

張敞

宋劉損

王琨

袁珣

張永

張岱

張緒

張懷宋

顧琛

王曇生

顧覬之

羊﹝從亠從﹞保

柳世隆

王僧達

王慈

王誕

江夷

王思遠

禇淵

禇澄

張充

宗室安陸昭王丏

宗室南康縣侯子恪

江斆

何叔度

謝舉

王規

袁君正

李元履

宗室南浦侯推

宗室南海王大臨

卷十一

牧守二

江革

何敬容

袁昂

梁王僧智

裴忌

陳裴忌

宗室晉安王伯恭

沈君理

宗室永陽王伯智

宗室衡陽王伯信

隋皇甫績

劉權

唐馮衮牧

韋應物

於頔

範傳正

張搏

崔璞

白居易

劉禹錫

王�張有徳楊志梁

趙居貞叚同泰畢炕許韶伯

狄兼謨

盧�

陸亙

盧簡求

王仲舒

王成自

楊發

崔稜

唐有李丹宗瓊李希言

裴澄蕭誼

錢鏐

後梁曹圭

唐成及

孫承佑

吳越錢元璙

錢文奉

鞠眞卿

章岵

題名

陳省華

魏庠

裴莊

王贄

梅詢

曾致堯

秦羲

黃震

陳靖

康孝基

孫冕

葉參

範仲淹

蔣堂

張億

富嚴

邵飾

梅摯

趙槪

蔣堂

王琪

呂居簡

唐詢

王琪

蔡抗

鞠眞卿

陳經

滕甫

沈扶

孫覺

張詵

程師孟

王誨

唐詔

韓朴

範諤

韓鐸

楊景略

晏知止

劉淑

章岵

林希

劉定

王覿

黃履

吳居厚

蔣之翰

賈靑

王子京

陳師錫

張公庠

丰稷

吳伯舉

宇文昌齡

林邵

董誥

張恕

邵﹝龠虒﹞

蔡渭

郭茂恂

蹇序辰

許光疑

孫傑

吳拭

李孝壽

王詔

馬防

盛章

董正封

盛章

宋康年

莊徽

應安道

賈諲

樓﹝上巳下廾﹞

胡直孺

李倫

王靚

鄭滋

趙岍

孫覿

湯東野

孫覿

李邴

湯東野

胡松年

李彌大

席益

李擢

宋伯友

孫佑

趙子晝

李光

張守

章誼

梁汝嘉

向子諲

歐陽懋

趙霈

梁汝嘉

張宗元

周葵

王﹝日奐﹞

鄭滋

兪俟

王晌

周三畏

徐琛

李朝正

湯鵬舉

王會

孟忠厚

蔣璨

陳正同

朱翌

洪遵

沈介

陳之茂

張孝祥

陳漢

虞允文

沈度

沈介

姚憲

徐嚞

汪應辰

魏杞

向勻

丘崈

方滋

馬希言

韓彥古

莫漳

韓彥古

陳峴

單夔

司馬伋

王佐

韓彥質

耿秉

謝師稷

丘崈

何萬

王希呂

趙彥操

袁說友

沈揆

王尙之

雷潀

王漑

鄭若容

虞儔

劉誠之

趙不艱

張抑

張巖

李大性

張澤

沈作賓

林采

李大異

趙希懌

陳芾

沈皞

趙彥橚

李大性

綦奎

趙汝述

沈皞

王元春

章良朋

林介

李壽朋

朱在

吳淵

鄒應愽

楊燁

趙立夫

張嗣古

王遂

吳潛

史宅之

趙與心

史宅之

陳塏

魏峻

徐鹿卿

鄭霖

余晦

余天任

趙與訔

趙汝歷

趙與心

卷十二

官吏

後漢彭修

尹興

吳孟仁

宋江徽

王逡之

齊江介

齊周洽

齊傅翽

王思遠

梁沈浚

陸蒙

唐鄭渾之

唐孟庭份

武平一

劉綺莊

韋至誠

蕭存

皮日休

丁陳範謝

邊仿

王禹偁

張文定公安道

韓正彥

章岷

賈公望

寇國寶

祠廟上

至徳廟

吳王夫差廟

伍員廟

南雙廟

春申君廟

郁史君廟

聖姑廟

靈佑廟

天王堂

卷十三

祠廟下

包山廟

土山卜將軍廟

三髙祠

煥靈廟

東嶽廟

陽山靈濟廟

靈濟廟

甫裏廟

黃姑廟

卷十四

園亭

晉辟彊園

唐禇家林亭

任晦園池

滄浪亭

南園

東莊

鱸鄕亭

如歸亭

七檜堂

小隱堂秀野亭

隱圃

中隱堂

樂圃

紅梅閣

三瑞堂

五柳堂

如村

範家園

逸野堂

醉眠亭

漫莊

蝸廬

復軒

臞庵

樂庵

範文正公義宅

卷十五

山

姑蘇山

靈巖山

天平山

香山

胥山

穹窿山

華山

洞庭包山

林屋館

崦裏傍黿山

石板

黿頭山

禹期山

思夫山

踞湖山

秦餘杭山

﹝魚只﹞山

東獄西獄二山

粟山

會骸山

虞山

鶴阜山

胥女山

小雞山

陸山

故治山

長檣山

卷十六

虎丘

卷十七

橋梁

樂橋之東北﹝婁門齊門﹞

臨頓橋

苑橋

顧家橋

四通橋

定跨橋

樂橋之西北

樂橋之東南

樂橋之西南

門外外縣橋梁

卷十八

川

太湖

明月灣

練瀆

銷夏灣

投龍潭

胥口

松江

交讓瀆

女墳湖

越來溪

箭涇

夏駕湖

錦帆涇

采蓮涇

卷十九

水利上

水利下

卷二十

人物一

吳公子慶忌

被離

要離

吳太子友

壽越

季紮

蹶由

掩余

燭庸

夫槪

子泄

胥門巢王子姑曹展如

太子友

言偃

前漢角裏先生大

嚴忌

嚴助

朱買臣

後漢沈丰

臯伯通

髙岱

沈友

陸康

陸紆

陸駿

吳陸績

陸遜

陸瑁

陸抗

陸景

陸凱

陸﹝從胤從匕﹞

陸禕

晉陸機

陸云

陸耽

陸喜

陸曄

陸玩

陸納

卷二十一

人物二

宋陸子眞

陸徽

齊陸慧曉

陸閒

陸澄

陸超之

陸襄

陸云

陸杲

陸﹝從昫從﹞

陸罩

陸倕

陳陸瓊

陸瑜

陸琰

陸琛

陸繕

陸子隆

陸慶

陸山才

隋陸從典

陸詡

隋陸搢

唐陸元朗

陸質

陸元方

陸象先

陸景倩

陸景融

陸東之

陸餘慶

陸璪

陸長源

陸贄

陸南金

陸希聲

陸賓

陸龜蒙

陸誇

陸亙

陸徽之

卷二十二人物三

顧琛

顧覬之

顧歡

顧黯

顧子喬

顧憲之

顧恊

顧野王

顧彪

顧嗣﹝從胤從匕﹞

顧少連

顧禧

顧襄

戴顒

陳遺

何求

杜京產

陳景尙

何點

何嗣

孫修道

皇侃

孫瑒

杜之偉

孫超之全景文

潘徽

褚輝

徐孝穎

朱子奢

史徳義

朱佐日

陶峴

歸崇敬

歸登

歸融

沈旣濟

沈傳師

沈詢

徐岱

於公異

丁公著

卷二十三

人物四

顧雍

顧徽

顧悌

顧邵

顧穆

顧譚

顧承

顧禺

顧榮

顧眾

顧和

張允

張儼

張訓

張純

張禕

張憑

張澄

張彭祖

張翰

沈珩

沈峻

朱據

朱桓

朱異

卜靜

曁艷

韋曜

徐原

孫拯

吾彥

蔡洪

朱誕

吳震

範平

卷二十四

人物五

張裕

張鏡

張永

張岱

張邵

張敷

張暢

張緒

張瓌

張衝

張融

張寶積

梁張稷

張捲

張嵊

張率

張盾

張種

張充

張繹

張昭

張仲

張后﹝從胤從彳﹞

張承休

張鎰

張從師

張旭

張僅

卷二十五

人物六

楊收

徐修矩

任晦

孫發

皮光業

殷宅

吳仁璧

溫訥

司馬福

丁偃

鄭夷甫

謝濤

謝絳

龔識

丁謂

許洞

劉少逸

祝庶幾

徐佑

鄭戩

吳感

元絳

程師孟

盧秉

龔宗元

龔程

龔況

孫載

丁騭

侍其沔

秦希甫

葉淸臣

錢象先

滕甫

蔣堂

陳郢

陳之奇

方惟深

楊懿孺

卷二十六

人物七

範仲淹

範純仁

範純禮

範純粹

範正平

範琪

範師道

範世京

範慮

範周

林虙

朱長文

崇大年

富嚴

郭附

胡稷

胡嶧

胡百能

郭元邁

章甫

章憲

郟亶

李璋

馬友直

閭丘孝終

王蘋

黃策

卷二十七

人物八

顏孚

鄭景

徐奭

徐師回

徐林

魏憲

潘兌

淩哲

王葆

邊知

龔明之

朱良

胡元質

烈女

吳孫奇妻範姬

張氏三女

陸郁生績之女

呂榮

晉張林妻徐氏

張茂妻陸氏

宋顧琛母孔氏

張衝張敖母戴顒女

宮人韓蘭英

範法恂妻禇氏

張稷女楚媛

後周宣帝四後朱氏小女滿月

長安縣君丁氏

卷二十八

進士題名

端拱元年程宿牓

淳化三年孫何牓

咸平二年孫曁牓

咸平三年陳堯咨牓

大中祥符元年姚曄牓

大中祥符四年張師徳牓

大中祥符五年徐奭牓

大中祥符八年蔡齊牓

天禧三年王整牓

天聖二年宋郊牓

天聖五年王堯臣牓

天聖八年王拱辰牓

景佑元年張唐卿牓

寶元元年呂溱牓

慶曆二年楊寘牓

慶曆六年賈黯牓

皇佑元年馮京牓

皇佑五年鄭獬牓

嘉佑二年章衡牓

嘉佑四年劉輝牓

嘉佑六年王俊民牓

嘉佑八年許將牓

治平二年彭汝礪牓

治平四年許安世牓

熙寧三年葉祖洽牓

熙寧六年餘中牓

熙寧九年徐鐸牓

元丰二年時彥牓

元丰五年黃裳牓

元丰八年焦蹈牓

元佑三年李常寧牓

元佑六年馬涓牓

紹聖元年畢漸牓

紹聖四年何昌言牓

元符三年李釜牓

崇寧二年霍端友牓

崇寧五年蔡薿牓

大觀三年賈安宅牓

政和二年莫儔牓

政和五年何木牓

政和八年嘉王牓

宣和三年何渙牓

宣和六年沈晦牓

建炎二年李易牓

紹興二年張九成牓

紹興五年汪應辰牓

紹興八年黃公度牓

紹興十二年陳誠之牓

紹興十五年劉章牓

紹興十八年王佐牓

紹興二十一年趙逵牓

紹興二十四年張孝祥牓

紹興二十七年王十朋牓

紹興三十年梁克家牓

隆興元年木待問牓

乾道二年蕭國梁牓

乾道五年鄭僑牓

乾道八年黃定牓

淳熙二年詹騤牓

淳熙五年姚穎牓

淳熙八年黃由牓

淳熙十一年衛涇牓

淳熙十四年王容牓

紹熙元年餘復牓

紹熙四年陳亮牓

慶元二年鄒應龍牓

慶元五年曾從龍牓

嘉泰二年傅行簡牓

開禧元年毛自知牓

嘉定元年鄭自誠牓

嘉定四年趙建大牓

嘉定七年袁甫牓

嘉定十年吳潛牓

嘉定十三年劉渭牓

嘉定十五年上捨釋褐

嘉定十六年蔣重珍牓

寶慶二年王會龍牓

紹定二年黃朴牓

武舉進士題名

建炎二年徐遂牓

乾道五年趙鼐牓

乾道八年林宗臣牓

淳熙二年蔣介牓

淳熙十一年

紹熙元年厲仲詳牓

慶元二年

嘉泰二年葉漴牓

開禧元年鄭公侃牓

嘉定四年林汝浹牓

卷二十九

土物上

幹將莫耶二劍

屬鏤之劍

吳鴻扈稽二金鉤

太湖石

石井松江二水

松江水

白雲泉

憨憨泉

法雨泉

隱泉

白磰

彩箋

五酘酒

綠頭鴨

鶴媒

鵁鶄

灸魚

魚鱠

鱠殘魚

鱸魚

白魚

石首魚

河豚魚

鍼口魚

菇葉羹

大龜

蟹

卷三十

土物下

彭螖

白魚種子

鮸魚

鮸魚含肚

海蝦子

鯉腴﹝魚差﹞

蜜蟹擁劍

紅蓮稻

再熟稻

綠橋

眞柑

海杏

連根柿

方蒂柿

韓梨

頂山栗

蠟櫻桃

梅譜並序

蜜林檎實

金林檎

蓮花

桂

柳

扶芳

牡丹

菊

萱艸

麝香萱

錦帶花

石竹花

鼓子花

金竹

哺雞竹

桃枝竹

白芷

﹝木郁﹞李

薔薇花

蒓

菘菜

五色瓜

藕

芰

卷三十一

宮觀

天慶觀

澄虛觀

崇眞宮

修和觀

靈佑觀

上眞宮

希夷觀

府郭寺

能仁禪寺

永定寺

朱明尼寺

廣化寺

龍興寺

瑞光禪院

報恩寺

妙湛尼寺

開元寺

大慈寺

報恩光孝

覺報寺

壽寧萬歲院

定慧寺

寶積教院

永福尼院

妙嚴尼院

傳法尼寺

寧國禪尼院

靈鷲寺

大中祥符尼寺

仁王尼院

資壽尼院

天宮禪院

寶光院

雍熙寺

景徳寺

西笁尼院

乾元寺

南禪寺

卷三十二

郭外寺一

雲巖寺

顯親崇報禪院

天峯院

觀音禪院

卷三十三

郭外寺二

堯峯院

普明禪院

福臻禪院

寶積寺

智顯禪院

實相院

光福寺

澄照寺

明因禪院

湧泉院

天宮寺

水月禪院

壽聖院

卷三十四

郭外寺三

孤園寺

包山禪院

翠峯禪院

彌勒禪院

觀音院

觀音教院

護國天王禪院

法海寺

半塘法華院

大覺院

齊升院

卷三十五

郭外寺四

昆山縣慧聚寺

景徳寺

惠嚴禪院

新安尼寺

常熟縣明因寺

常熟縣勝法寺

法輪寺

永慶寺

寶嚴禪院

卷三十六

郭外寺五

興福寺

壽聖院

廣安寺

壽聖晏安禪院

永安寺

靈寶寺

淨居禪院

淨惠禪院

聖像院

吳江縣雙林禪院

報恩禪院

法喜寺

應天禪院

無礙院

永福院

殊勝院

卷三十七

縣記一

吳縣

延射亭

長洲縣

蟠翠亭

企賢堂

吳江縣

卷三十八

縣記二

常熟縣

順民倉

昆山縣

嘉定縣

卷三十九

冢墓

吳太伯墓

吳王闔廬墓

吳女墓

齊女墳

吳王夫差墓

夫差義子墳一十八所

巫臣冢

幹將墓

要離墓

專諸墓

吳孫王墓

漢丞相陸烈墳

山陰縣令陸寂墳

臯伯通墳

梁鴻墓

漢陸績墳

晉顧和冢

張翰墳

門下侍郎陸云公墳

侍中朱桓墳

兵部侍郎石崇墳

黃門侍郎潘嶽墳

上將軍顧榮墳

偏將軍步騭墳

將軍袁山松墳

江纂墓

梁顧野王墓

唐陸象先墓

綽堆

陸龜蒙墓

吏部尙書姚紹之墳

眞娘墓

範文正公祖墓

卷四十

仙事一

王遠

郎宗

李崇

晉楊羲

沈羲

魏伯陽

負局先生

隋周隱遙

周生

範村山

於濤

卷四十一

仙事二

王可交

單以淸

蔣生

潘裕

慈悅

卷四十二

浮屠

唐僧印宗

道欽

義師

續空

僧晝

鑑師

後唐廬山僧紹宗

漢淸化師全付

希辯

毛僧

遇賢

惠詮

道潛

宗本圓照禪師

仲殊

道川

法全

文暢

卷四十三

方技

吳公子光

吳王夫差

吳人教魯班

魏末吳士

梁張僧繇

梁顏恊

顧生

朱景環

顏規

禇思莊

周廣

許至雍

昆山慧聚寺

卷四十四

奇事

卷四十五

異聞一

卷四十六

異聞二

卷四十七

異聞三

卷四十八

考證

卷四十九

雜詠

一曰紀詠

二曰遊覽

三曰書事

四曰懷古

五曰題贈

六曰寄贈

七曰畱別

八曰贈別

卷五十

雜誌

校記跋

吳郡誌序初石湖範公爲吳郡誌成守具木欲刻矣時有求附某事於籍而弗得者因嘩曰是書非石湖筆也守憚莫敢辧亦弗敢刻遂以書藏學宮愚按風土必志尙矣吳郡自闔廬以霸更千數百年號稱𨿽數易常爲東南大都會中興【中興上汲古本有當字】其地視漢扶馮人物魁倬井賦蕃溢談者至與杭等蓋益盛矣而舊圖經蕪漫失考朱公長文𨿽重作亦略是豈非大缺者何幸此筆屬公條章粲然成一郡巨典辭與事稱矣而流俗乃復揜阨使不得行豈不使人甚太息哉紹定初元冬廣徳李侯壽朋以尙書郎出守其先度支公嘉言石湖客也是以侯習知之及謁學問故驚曰是書猶未刊邪他日拜石湖祠退從其家求遺書得數種而斯志與焉校學本無少異侯曰噫信是已吾何敢不力而書止紹熙三年其後大建置如百萬倉嘉定新邑許浦水軍顧徑移屯等類皆未載法當補於是會校官汪泰亨與文學士雜議用禇少孫例增所缺遺訂其侻訛書用大備而不自別爲續焉侯喜曰是不沒公美矣亦吾先人志也書來屬汝談序余病謝弗果侯重請曰吾以是石湖書也故敢慁子而子亦辭乎余不得已勉諾客有間余曰【客有間余曰間當作問】或疑是書不盡出石湖筆子亦信乎余笑曰是固前嘩者云也昔八公徒著道術數萬言書標淮南通典亦出眾力而特表杜佑自古如呂氏春秋大小戴禮曷甞盡出一手哉顧提綱何人耳余聞石湖在時與郡士龔頤【龔頤吳都文粹作頤正】滕歲周南厚三人者愽雅善道古皆州之雋民也故公數咨焉而龔薦所聞於公尢多異論由是作子盍亦觀益公碑公墓乎載所爲書篇目可考子不信碑而信誕乎且公蚤以文名四方位二府余鄙何所系重余特嘉夫侯之不忘其先能畢力是書以卒公志而不自表顯焉是其賢非餘言莫明也抑余所感則又有大此者焉方公書始出也疑謗橫集士至莫敢伸喙以白曾未四十年而向之風波息滅澌盡至是無一存者書乃竟賴侯以傳是不有時數哉然則世論是非曷甞不待久而後定乎此余所以重感也余誠不足序公姑以是寄意焉其亦可乎否也疑者惟服侯父子世儒有聞其治吳未期百墜交舉旣上此職方氏將復刊石湖集與白氏長慶並行而攺命漕湖北矣余故並志以申後覬焉紹定二年十一月朔汴人趙汝談序吳郡誌卷第一【吳郡誌卷第一汲古本無第字每捲同】吳郡範成大撰

公革吳古揚州之域也初周大王三子大伯仲雍季歷季歷有聖子昌大王欲立季歷以及昌大伯仲雍乃奔荊蠻文身斷髮示不可用以避季歷荊蠻義之從而歸者千餘家號曰句吳立爲吳大伯自大伯作吳五世而武王克商卽封其後爲二曰虞曰吳后十二世當周惠王二十二年晉獻公滅虞自武王元年至虞滅合四百七十八年又二世合七十一年至壽夢而吳益興始通中國壽夢卒子諸樊立【譙周云又名諸樊遏】伐楚爲巢門人射傷卒弟余祭【側界反】立余祭卒弟余昧【莫葛反】立余昧卒子僚立諸樊之子光弒僚自立是爲闔廬破楚伐越越敗吳於檇李又敗之於姑蘇闔廬傷指而卒子夫差立三年乃伐越以報怨敗之於夫椒棲句踐於會稽句踐入臣於吳羣臣祖於浙江上勾踐返國厚獻夫差夫差悅之乃賜書增之以封東至句甬西至檇李南至姑末北至平原縱橫八百餘里舉今四明三衢嘉興等地悉以與越十四年越遂入吳十八年又敗吳於笠澤二十一年遂圍吳二十三年滅吳欲以夫差居甬東夫差自剄越遂並吳而有其地是時魯哀公之二十二年也勾踐卒傳六世至王無疆凡一百四十餘年楚威王伐越殺無疆盡取吳故地威王曾孫考烈王以吳封其國相春申君黃歇使其子爲假君畱吳秦始皇二十五年並天下以吳越地爲會稽郡治於吳漢因之領縣二十六項羽封英布爲九江王漢攺九江曰淮南卽以封布十一年布誅立皇子長爲淮南王后封兄子濞爲吳王以上三國盡得揚州之地吳與會稽皆在封域中景帝四年濞誅乃復爲郡治於吳元鼎五年除東越因以其地並屬於此而立東部都尉後徙章安陽朔元年徙鄞又徙句章順帝永建四年陽羨周嘉【一本作周喜】上書以縣遠赴會難求得分置遂以浙江西爲吳郡領縣十三以東爲會稽郡會稽還治山陰按會稽典錄以爲是年歲在己巳劉府君上書也孫皓寶鼎元年分吳郡爲吳興郡晉吳郡領縣十一宋領縣十二元嘉時以揚州浙江西屬司隸校尉以浙江東五郡立會州及始平王子鸞初封新安王南徐州刺史又割吳郡屬之舊經所謂大明七年廢屬南徐者是也八年屬揚州齊不攺陳爲吳州隋平陳攺曰蘇州以姑蘇山爲名大業六年復爲吳州領縣五唐武徳四年復爲蘇州領縣四置都督督蘇湖杭曁四州九年罷都督屬潤州正觀元年隸江南道天寶元年攺爲吳郡乾元元年復爲蘇州置浙江西道都團練觀察使管蘇常潤杭湖睦六州後移使額於潤州而蘇州屬焉幹寧之後屬錢氏吳越國黃巢之亂錢鏐聚兵淮南楊行密據揚州鏐奔渡江據蘇州遂定浙西數州光啟三年六合鎭將徐約攻陷蘇州龍紀元年鏐遣其弟銶討約破走之大順元年七月楊行密將李友陷蘇州九月孫儒圍蘇州十一月陷之殺李友二年鏐復平蘇州詔以鏐兼蘇杭等州觀察處置等使幹寧三年楊行密將臺蒙陷蘇州五年九月鏐討平之梁開平二年楊行密復圍蘇州三年鏐復討平之唐同光二年升蘇州爲中吳軍晉天福五年割嘉興縣爲秀州本朝開寶八年攺中吳軍爲平江軍太平興國三年錢俶納土【以上公革以吳越春秋史記漢書晉書南史會稽典錄十道四蕃志九國誌吳越備史及舊圖經等參修】政和三年以徽廟節鎭之所升蘇州爲平江府

分野黃帝分星次斗十一度至婺女七度曰須女又曰星紀於辰在丑謂之赤奮若於律爲黃鍾斗建在子今吳越分野費直分星次斗十度至女五度爲星紀於辰在丑吳越分野屬揚州蔡邕分星次斗六度至須女二度謂之星紀大雪冬至居之吳越之分野陳卓範蠡鬼谷張良諸葛亮譙周京房張行魚分星次分壄斗牽牛須女吳越揚州九江入斗一度廬江入斗六度豫章入斗十度丹陽入斗十六度會稽入牛一度臨淮入牛四度廣陵入牛八度泗水入女一度六安入女六度唐一行所分星次分壄南斗牽牛星紀之次也丑初起斗九度【餘千四十二秒十二太【十二太汲古本太作大】】中斗二十四度【一千七百八半】終女四度其分野自廬江九江負淮水之南盡臨淮廣陵至於東海又逾南河得漢丹陽會稽豫章郡西濱彭蠡南涉越州盡蒼梧南海古吳越及東南百越之國皆星紀分也南斗在云漢之流殷淮海之間爲吳分牽牛在南河浸遠故其分野自豫章東達會稽南逾嶺徼爲越分島夷蠻貊之人聲教之所不洎皆系於狗國

戶口稅租舊經所記詳矣前漢領縣二十六故戶至二十二萬口至一百三萬後漢領城十三戶止十六萬自後領縣浸減又多兵亂戶口亦耗惟唐天寶元年戶止七萬口至六十三萬皆有奇然長慶集以爲十萬戶此後來增衍也大唐國要圖云唐朝應管諸院每年兩浙場收錢六百五十五萬貫【每年兩浙場收六百五十五萬貫汲古本作六百六十五萬貫】蘇州場一百五萬貫觀此一色足以推見唐時賦入之盛矣本朝戶主二萬七千八百八十九元丰三年戶十九萬九千口三十七萬九千皆有奇號爲甚盛故其輸帛爲疋者八萬苗爲斛者三十四萬九千纊爲兩者二萬五千免役爲緡者八萬五千皆有奇今考孫覿普明寺記載宣和間戶至四十三萬中更狄難掃蕩流離城中幾於十室九空中興爲輔郡涵養生息六十年矣淳熙十一年戶十七萬三千四十二口二十九萬八千四百有五苗三十四萬三千二百五十六石六斗九升六合四勺五抄夏稅折帛錢四十三萬九千三百五十六貫四百五十八文上供諸色錢共一百二十三萬一千二百八貫九百文

土貢唐之土貢考之唐書所貢絲葛絲綿八蠶絲緋綾布白角簟艸席鞵大小香秔柑橘藕鯔皮魬臘鴨胞肚魚魚子白石脂蛇粟六典又有紅偏巾蛇牀子圖經及九域志圖敍唐貢絲綿絲布八蠶絲朱綾等外又有絲布菱米柑橘藕燈心席燈心艸鞋子口味三十七鯔魚條魬魚條魚春子焉二魚條疑卽鯔皮魬臘春子疑卽魚子也大唐國要圖又載蘇州貢絲絹綾絹烏眼綾衫叚羅紵布折皂布柑子橘子菱角三書所載不同如此本朝土貢考之九域圖所貢坐倚席白墡柑橘鹹酸果子海味鮆魚肚糟姜元丰土貢錄載戶部燻橘一萬五千顆【治平四年罷】生絲鞋【皇佑勑罷】花席二十合【熙寧三年罷】又云進奏院狀稱見今逐年進奉土產柑橘糟姜鹹酸果子又云今別貢葛二十疋白石脂蛇牀子各十斤席二十領以上本朝故事今惟遇聖節貢銀五百兩絹五百疋葛布二十疋吳郡誌卷第二吳郡範成大撰

風俗吳之土風習俗隋志詳矣江南之俗火耕水耨食魚與稻以漁獵爲業𨿽無蓄積之資然而亦無饑餒其俗信鬼神好滛祀父子或異居大抵然也其人並習戰號爲天下精兵俗以五月五日爲闘力之戲各料彊弱相敵事類講武宣城毗陵吳郡會稽余杭東陽其俗皆同然數郡川澤沃衍有海陸之饒珍異所聚故商賈並湊其人君子尙禮庸庶淳庬故風俗澄淸而道教隆洽亦其風气所尙也【隋志】華誼論云吳有發劍之節趙有挾色之客郡國志云吳俗好用劍輕死又六朝時多闘將戰士按諸說吳俗蓋古如此本朝文教漸摩之久如五月闘力之戲亦不復有惟所謂尙禮淳庬澄淸隆洽之說則自若豈詩所謂美教化移風俗者與吳趨行樂府題解云古樂府吳趨者行經趨市也【行經趨市也文粹經作徑】文選注云趨步也此曲吳人歌其土風也吳王闔閭起昌門象閶闔舊說吳人歌其地也晉陸機吳趨行曰楚妃且勿嘆齊娥且莫謳四坐並淸聽聽我歌吳趨吳趨自有始請從閶門起閶門何峩峩飛閣跨通波重欒承遊極回軒啟曲阿藹藹慶雲被泠泠鮮風過【泠泠鮮風過文粹鮮作祥】山澤多藏育土風淸且嘉泰伯導仁風仲雍揚其波穆穆延陵子灼灼光諸華王迹頹陽九帝功興四遐大皇自富春矯手頓世羅【矯手頓世羅文粹手作首】邦彥應興運粲若春林葩屬城咸有士吳邑最爲多八族未足侈四姓實名家文徳熙淳懿武功侔山河禮讓何濟濟流化自滂沱淑美難窮紀商搉爲此歌【樂府題解】吳音淸樂也乃古之遺音唐初古曲漸缺管弦之曲多訛失與吳音轉遠議者請求吳人使之傳習【唐會要】正觀中有趙師者善琴獨步甞云吳聲淸婉若長江廣流綿綿徐遊國士之風今樂府有吳音子世俗之樂耳白紵舞案舞辭有巾袍之言紵本吳地所出宜是吳舞也晉俳歌曰皎皎白紵節節爲雙吳音呼緒爲紵疑白緒卽白紵也【古今樂錄】吳歈吳人歌也拂舞白符舞白鳧鳩舞【白鳧鳩舞下脫按樂志曰白符鳩舞大江南吳人所造其歌曰平平白符思我君惠集我金堂言白者金行符合也鳩亦合也符鳩𨿽異其義是同四十九字汲古本亦脫舊鈔本有】按舞志曰江左初有拂舞吳舞檢其歌非吳辭也又楊泓拂舞序曰自到江南見白符舞或言白鳧鳩舞云有此來數十年察其辭旨乃是吳人患孫皓虐政思屬晉也吳農器甚備以其地平夷盡爲田也唐陸龜蒙有耒耜經今具載之曰農之言也民之習通謂之犂冶金而爲之者曰犂鏡【曰犂鑱鑱誤鏡】曰犂壁斵木而爲之者曰犂底曰猒土鑱曰策額曰犂箭曰犂轅曰犂梢曰犂評【去聲】曰犂建曰犂盤木金凡十有一事耕之土曰墢墢猶塊也起其墢者鑱也覆其墢者壁也艸之生必布於墢不覆之則無以絕其本根故鑱引而居下壁偃而居上鑱表上利壁形其圓負鑱者曰底底初實於鑱中工謂之鱉肉底之次曰猒土鑱背有二乳系於猒土鑱之兩旁鑱之次曰策頟言其可以扜其壁也皆貤然相戴自策頟達於犂底縱而貫之曰箭前如桯而樛者曰轅後如柄而喬者曰梢轅有越加箭可弓張焉轅之上又有如槽形亦如箭焉刻爲級前髙而後庳所【所下脫以進退曰評進之則下入土也淺以其上下類激射二十字汲古本亦脫舊鈔本有】故曰箭以其淺深類可否故曰評評之上曲而行魚之者曰建建揵也所以柅其轅與評無是則二物躍而出箭不能止橫於轅之前末曰盤言可轉也左右系以樫乎軛也轅之後末曰梢中在手所以執耕者也轅車之胸梢取舟之尾止乎此乎鑱長一尺四寸廣六寸壁廣長皆尺微橢【敕果切】底長四尺廣四寸評底過猒土鑱二尺策減猒土鑱四寸廣狹與底同箭髙三尺評尺有三寸盤增評尺七焉建惟稱【絕】轅修九尺梢得其半轅至梢中間掩四尺犂之終始丈有二耕而後有爬【去聲】渠疏之義也散墢去芟者焉爬而有礰【呼格】礋【宅】焉有磟碡焉自爬至礰礋皆有齒磟碡觚稜而已咸以木爲之堅而重者良江東之田器盡於是牛欄亦名牛官吳地下濕冬寒卽牛入欄【卽牛入欄文粹作牛卽】唐人謂之牛宮陸龜蒙有祝牛宮詞其序曰冬十月耕牛違寒【耕牛違寒文粹違作爲又築宮納而造之文粹造作皁】築宮納而造之建之前日老農請乞靈於土官以從鄕教予勉之而爲辭【予勉之而爲辭文粹辭下有曰字】四牸三牯中一去乳天霜降寒納此室處老農物物【老農物物文粹物物作拘拘】度地不畝畝東西幾何七舉其武南北幾何丈二加五偶楹當間載尺入土太歲在亥余不足數上締蓬茅下遠官府耕耨何時【耕耨何時文粹何作以】飲食得所或寑或臥【或寑或臥文粹寑作寢】免風免雨宜爾子孫實我倉庾魚具吳中水國矢魚之具尢多【吳中水國矢魚之具尢多汲古本矢誤夫舊鈔本作吳中澤國故捕魚之具尢多】【吳中水國矢魚之具尢多汲古本矢誤夫舊鈔本作吳中澤國故捕魚之具尢多】陸龜蒙皮日休甞爲魚具詩序其事大凡結繩持网者緫謂之网罟之流曰罛曰罾曰罺【側交反】圓而縱捨曰罩挾而升降曰﹝口﹞【女減切】緡而竿者揔謂之筌筌之流曰筒曰車橫川曰梁承虛曰笱編而沈之曰箄【音卑】矛而卓之曰矠【音冊予也﹝矛也矛誤予﹞】束而中之曰鏃而綸之曰射扣而騃之曰桹【以薄板置瓦器上擊之以驅魚】置而守之曰神【鯉魚三百六十歲蛟龍輒率而飛去年置一神守之則不能去矣神龜也】列竹於海澨曰滬【吳之滬瀆是也】錯薪於水中曰﹝禾參﹞【音槮】所載之舟曰舴艋所貯之器曰笭箵其它或術以招之或藥而盡之皆出於詩書雜傳及今之聞見可考而驗不誣又擇其任詠者作十五題其所謂十五題者曰网曰罩曰﹝口﹞曰釣筒曰釣車曰魚梁曰魚曰射魚曰鳴桹曰滬曰﹝禾參﹞曰種魚曰藥魚曰舴艋曰笭箵【松陵集】魚斗者吳俗以斗數魚今以二斤半爲一斗買賣者多論斗自唐至今如此皮日休釣侶詩云趁眠無事避風濤一鬥霜鱗換濁醪莫怪兒童呼不得盡行煙雨漉車螯【吳中賣魚論斗】吳下【吳下一本作吳中】全盛時衣冠所聚士風篤厚尊事耆老來爲守者多前輩名人亦能因其習俗以成美意舊通衢皆立表揭爲坊名凡士大夫名徳在人者所居往往以名坊曲元參政絳所居名衮繡坊富祕監嚴所居名徳壽坊蔣密學堂家產芝艸名芝艸坊範侍禦師道所居名豸冠坊盧龍圖秉奉其親八十餘名徳慶坊朱光祿所居有園池號樂圃名樂圃坊臨水亭館以待賓客舟航者亦或因其人相近爲名徳壽亭以徳壽富氏也旌隱亭以靈芝蔣氏也此風惟吳邦見之【石林避暑錄】晉周玘以憂憤謂子勰曰害我者諸傖子也吳人謂中州人曰傖云陸玩食酪得疾與王導箋云僕𨿽吳人幾作傖鬼蓋輕易之詞吳中自昔號繁盛四郊無曠土隨髙下悉爲田人無貴賤往往皆有常產以故俗多奢少儉競節物好遊遨歲首卽會於佛寺謂歲懺士女闐咽殆無行路親友有經歲不相面者多於此時相見或慶或弔紛然議姻親覘壻婦亦多決於此時上元影燈巧麗它郡莫及有萬眼羅及琉璃球者尢妙天下以糖﹝米圓﹞春璽爲節食爆糯谷於釜中名孛婁亦曰米花每人自爆以卜一歲之休咎春時用六柱船紅幕靑蓋載簫鼓以遊虎丘靈巖爲最盛處寒食則拜掃墳墓競渡亦用淸明寒食四月八日浮屠浴佛徧走閭裏重午以角黍水團彩索艾花畫扇相餉夏至復作角黍以祭以束粽之艸系手足而祝之名健粽云令人健壯又以李核爲囊帶之云療饐七夕有乞巧會令兒女輩悉預謂之小兒節重九以菊花茱萸嘗新酒食栗粽花糕十月朔再謁墓且不賀朔是日開鑪不問寒燠皆熾炭俗重冬至而略歲節臈日並力舂一歲糧藏之土瓦龕中經歲不蛀壞謂之冬舂米十六日婦女祭廁姑男子不得至二十四日祭竈婦女不得預【女子不得預一本女子作婦女】二十五日食赤豆粥云辟瘟舉家大小無不及下至婢僕貓犬皆有之家人有出外者亦貯其分名曰口數粥是夕爆竹及儺田間燃髙炬名照田蠶歲節祭饗用除夜祭畢則復爆竹焚蒼朮及辟瘟丹家人酌酒名分歲食物有膠牙餳守歲盤夜分祭瘟神易門神桃符之屬夜向明則持杖擊灰積有祝詞謂之打灰堆蓋彭蠡廟中如願故事吳中獨傳此一歲風俗之大略也吳語謂來爲釐本於陸徳明貽我來牟棄甲復來【棄田復來一本田作甲】皆音釐徳明吳人豈遂以鄕音釋注或自古本有釐音耶吳謂罷必綴一休字曰罷休史記吳王語孫武曰將軍罷休蓋亦古有此語慶曆九老會都官員外郎徐佑與少卿葉參俱以耆徳告老而歸約爲九老會晏元獻公杜正獻公皆寄詩贊之晏詩首句云買得梧宮數畝秋便追黃綺作朋儔杜詩卒章云如何九老人猶少應許東歸伴醉吟時會者才五人故杜詩云爾九老會後更名耆英又名眞率元丰間章岵守郡與郡之長老遊從各飲酒賦詩時米黻禮部以杭州從事罷經由爲作敍敍諸老之徳甚詳十老謂太中大夫致仕上護軍濮陽縣開國子盧革仲新年八十二奉議郎致仕騎都尉賜緋魚袋黃挺公操年八十二正議大夫充集賢殿修撰致仕上柱國廣平郡開國侯程師孟公辟年七十七朝散大夫致仕上輕車都尉鄭方平道卿年七十三朝議大夫致仕護軍淸丰縣開國子賜紫金魚袋閭丘孝終公顯年七十三中散大夫知蘇州軍州事河間縣開國伯護軍賜紫金魚袋章岵伯望年七十三朝請大夫主管建州武夷山衝佑觀賜紫金魚袋徐九思公謹年七十三朝議大夫致仕上柱國彭城縣開國子賜紫金魚袋徐師閔聖徒年七十二承議郎致仕騎都尉賜緋魚袋崇大年靜之年七十一龍圖閣直學士正議大夫提舉杭州洞霄宮淸河郡開國侯張詵樞言年七十十人合七百四十六歲十老各有詩米黻序之【中散大夫河間公淸徳傑气惟時老成髙誼勁節縉紳所仰靜鎭吳國四周星紀威孚惠洽訟庭晨虛乃辟郡齋會九俊老惟內閣淸河公神宇軒拔徳章昭融名威羗夷勛書冊府正議大夫廣平公秀實孤映淸摽邁遠郁建功利煥於汗靑太中大夫濮陽公衝襟爽澈淑質端靖積厚施衍父子顯榮朝議大夫淸丰公朝議大夫彭城公朝議大夫徐公朝散大夫鄭公並道韻虛曠內徳淳耀或中臺耆彥或四方膚使出處有裕終始一徳愷悌利愛布在世間承議郎崇君奉議郎黃君素行潔修裏閈標準早解簪紱仕路式瞻咸頎頎碩徳天錫難老貌若遼鶴言爲龜鑑於是羽觴屢酬雅章疊作敍懷感遇樂時休明顧眄之間穆如淸微燻如大和夫學本美身仕欲行志名節旣立榮利後之若諸公積儲淵深未極經緯而不苟於得進退從容千祀可垂後生仰止以襄陽米黻倦遊四海多出賓僚刻繪旣傳屬爲序引嗚呼樂道人善君子有之顧黻何堪忝於承命謹序】淳佑己酉月正人日郡守鄭霖會三學同捨序拜於天慶齋堂會者四十二人天臺鄭霖景說【參持志諭存心長服膺學諭】吳門顏巖世光【節性】應天滕嚞景初【養正】天臺周公明元徳【養正】吳門孔燁明仲【觀化學諭】吳門盛文韶景聲【率履】吳門詹次騤平叟【持志】吳門滕照徳明【養正】會稽揚珍庭玉【允蹈】三衢鄭英傑【鄭英傑汲古本鄭作滕】徳秀【養正】婺女吳邃囦仲【誠意】吳門張經徳常【節性過存心服膺習是】會稽李士特奇父【果行】吳門錢振祖季玉【篤言】嘉禾趙與理子正【宗學立愛過懷徳】三山趙綰夫景揚【宗學懷徳學錄】吳門趙震亨子東【果行過時中】吳門朱杲晦叔【務本】興化陳壽翁仁父【篤信過果行學諭】三山陳夢圓宗震【務本】嚴陵諸葛克念師聖【循理】三山陳桂巖肖【持志】三山林應炎光遠【習是】吳門陳伯章煥文【誠意】吳門呂直之道夫【持志】三山陳龍炎剛伯【誠意】毗陵李煓子明【存心】吳門範爽邦景哲【守約】三山鄭宏洪甫【率履】吳門乾天麟仁仲【習是】合陽侯爟季立【持志】通川髙仁立仲立【立禮】吳門陳由之子是【誠意】吳門趙時瓗徳玉【明賢過懷徳】通川髙仁洽君澤【立禮】吳門張應髙仰之【貫通】天臺範應時龢甫【習是】金華範士表仲端【服膺】南劍陳洧有之【率履】臨安章昌朝文叔【經徳】三山陳鈺伯堅【養正】通川陸應霆伯聲【服膺】序曰【淳佑九年歲在己酉天基錫宴之後二日三學同捨序拜於吳門天慶觀禮成燕於郡之春雨堂有執爵而祝者三始酌曰侯自制錦而歷符節加惠此邦尙矣願守五年之信終始如一毋廢甘棠又酌曰仕而行義敬共厥職願毋愧羔羊又酌曰學優則仕時當其可願毋負丰芑於是合席皆作而謝曰凡我同盟有味斯言是集也序以齒交以禮會以文隱然鄕飲之遺風依然齋廬之舊習歡然相愛而又有規焉古之人飲食必祝歌詩以見志其庶幾乎○又春雨堂耶事詩曰十年隨牒訪三髙不覺星星上鬢毛尙憶虀塩形夜夢聊因椒栢薦春醪文盟再會知何日﹝盟再會知何日汲古本盟作明﹞臭味相投屬我曹緫是虞庠舊培植致君當不愧夔臯】吳郡誌卷第三吳郡範成大撰

城郭太伯城周三里二百步外郭三百餘里在西北隅名曰故吳又曰吳城在今梅裏平墟人民皆田其中

闔閭城吳王闔閭自梅裏徙都卽今郡城始闔閭舉伍子胥於耕野以爲行人以客禮事之與謀國政問子胥曰寡人欲彊國霸王何由而事濟子胥對曰臣聞治國之道安君理民爲上闔閭曰其術柰何子胥曰凡欲安君治民興霸成王從近制遠必先立城郭設守備實倉廩治兵庫斯則其術也闔閭曰善夫築城郭立倉庫因地制宜其有天气之數以威鄰國者乎子胥曰有闔閭曰寡人委計於子乃使相土甞水象天法地築大城周回四十七里陸門八以象天之八風水門八以法地之八卦築小城周十里門之名皆伍子胥所制東面婁匠二門西面閶胥二門南面盤蛇二門北面齊平二門唐時八門悉啟劉夢得詩云二八城門開道路許渾詩云共醉八門回畫舸今惟啟五門八門吳地記所紀而不載葑門續經載葑門而謂平門一名巫門與赤門二門皆不在八門之數蓋考之於今者如此方故吳時東門不開欲以絕越也梁吳均吳城賦曰古樹荒煙幾百千年云是吳王所遷【吳王所遷舊鈔本朱筆攺吳王所築越王所遷】東有鑄劍殘水西有舞鶴故廠墨縈具區之廣澤宕姑蘇之遠山僕本蓄怒【宕姑蘇之遠山僕本蓄怒校攺宕作帶怒作怨】千悲億恨況復荊棘蕭森叢羅网蔓亭梧百尺皆歷地而生枝階筠萬丈或至杪而無葉不見春花夏燻惟聞秌蟬冬蝶水魅晨定山鬼夜驚不知四海九州島乃復有此吳城【杜牧吳城詩二月春色江上來水晶波動碎樓臺吳王宮殿柳含翠蘇小宅房花正開解舞細腰何處往能歌奼女逐誰回千秌萬古無消息國作荒原人作灰】

閶門文選注吳王闔閭立閶門象天閶闔門吳越春秋曰城立昌門者象天通閶闔風也南史及傳記中或書作昌門蓋字之訛吳越春秋又曰昌門亦名破楚門吳伐楚自此門出也孫堅母夢腸繞昌門俗傳昌門魯班所造又傳楚封春申君於吳【號云﹝號云舊鈔本作諱云﹞】破楚攺曰昌門亦非是小說或謂名望齊門乃與齊門相犯非是陸機吳趨行雲吳趨自有始請從閶門起文選注引吳地記昌門者闔閭所作名曰閶闔門髙樓閣道按陸機所賦此門在晉時樓閣之盛如此本朝承平時門上亦有樓三間甚宏敞蘇舜欽嘗題詩於上今廢【張繼詩耕夫占募逐樓舡春艸靑靑萬頃田試上吳門看郡郭淸明幾處有新煙韋應物獨鳥下髙樹遙知吳苑園淒涼千古事日暮倚閶門白居易閶門四望【閶門四望郁蒼蒼汲古本作四壁】欝蒼蒼始覺州雄土俗彊十萬夫家供課稅五千子弟守封疆闔閭城碧鋪秌艸烏鵲橋紅帶夕陽處處樓前飄管吹家家門外泊舟舫云埋虎寺山藏色月耀娃宮水放光曾賞錢塘嫌茂苑今來未敢苦誇張蘇舜欽年華苒苒催人去云物蕭蕭又變秋家在鳳凰山下住江山何事苦相畱】

婁門秦婁縣所直又謂之疁今謂之昆山昆山縣東北三里許有村落名婁縣蓋古縣治所寓也

齊門齊景公與吳戰不勝以少女嫁吳太子終累所謂涕泣而女於吳者終累闔閭長子夫差兄也早亡齊女思家吳王於此作九層飛閣令女登以望齊故名【陸廣微吳地記】

胥門伍子胥宅在其傍吳地記云石碑見在今亡此門出太湖道也今水陸二門皆塞而新姑蘇臺館乃據其上【皮日休詩靑翰虛徐夏思淸愁煙漠漠荇花平醉來欲把田田葉盡裹當時醒酒鯖陸龜蒙細槳輕樺下白蘋故城花榭綠陰新﹝故城花榭綠陰新文粹榭作謝﹞豈無今日逃名士試問南塘著履人】

盤門吳地記云吳嘗名蟠門刻木作蟠龍以鎭此又雲水陸縈回徘徊屈曲故謂之盤【補注】門有樓寶慶三年秋大風雨樓門俱壞紹定二年冬郡守李壽朋新作之規制視舊有加

蛇門在已方故云又云越在已地吳作木蛇北向示越屬吳也吳地記謂有陸無水卽與陸門八之說相迕然今已位正是漕河通過安得無水但門已廢不可考爾

匠門又曰幹將門續經止曰將門吳王使幹將鑄劍於此故曰將門今謂之匠音之訛此門本出海道通大海公松江下滬瀆今廢

葑門續經曰當作封門取封禺之山以爲名故屬吳郡今屬吳興今但曰葑門葑門陸路嘗塞範文正公開之今俗或訛呼富門

赤門平門續經謂不在八門之數平門一名巫門巫咸所葬巫平字畫相近今猶有赤門灣近葑門吳地記又云又有葑門赤門栗門魴﹝魚孚﹞門葑赤已見上魴﹝魚孚﹞之類皆無所據

開胥蛇門議胡舜申所作其說甚詳今具載之舜申乃舜陟之弟也通風土陰陽之術世所傳江西地裏新法出於舜申【出於舜申下缺二字校語云宋本此二字𨿽打墨丁然詳無脫字】紹興間自績溪徙居吳暇日以其術行四郭而相之以爲蛇門不當塞作吳門忠告一篇曰吳城以干亥山爲主陽山是也山在城西北屹然獨髙爲眾山祖傑立三十里之外其餘岡阜累累如羣馬南馳皆其支隴城居隴前平夷如掌所謂勢來形止全气之地也如秪自城中觀之則城中之地亦惟西北最髙是幹亥無疑乾爲天亥則紫微帝座所次是謂貴龍此城旣主是山法當用金局幹亥於大五行屬金故也山如此水則當與山相應此邦水勢自東南貪狼西南及正西武曲以至西北巨門等位來其來皆聚於太湖由正北廉貞及正東東北祿存而去以入於江而歸之海其來去無一不合金局之法故自古常爲大郡國今爲行都藩輔而吳中人物繁夥冠蓋崢嶸所以常甲於東南今視水之流泒【今視水之流派汲古本視作觀】常自閶盤二門入卽西南西北水也由葑婁齊三門出卽正東正北東北水也其於來去之法固合然所以導迎善祥气者尙有缺然蓋胥塘自正西帝旺來是謂武曲之水本由胥門入運河自吳江東南長生來是謂貪狼之水本由蛇門入頃歲乃塞胥蛇二門而生旺之水遂不得朝鄕城中此其爲害明陰陽風水者常嘆惜於斯胥塘之水尙由閶盤二門委曲而入城東南長生之水乃環城而東徑由葑門之外以出於城中了不相關此尢可嘆惜故自頃以來城市蕭條人物衰歇富室無幾且無三世能保其居安土宦達者比承平時寖少至建炎之禍一切掃地至舉城無區宅能存數百千年未之有也按地裏法生旺二水利害最切猶人身气血榮衛今塞絕之能安彊乎明知者願圖回其事復開二門導水入城以幸此邦可也胥門適當姑蘇新館勢不可動又武曲但主財富而已蛇門之水爲貪狼主文筆官職之事於理爲重復開之便政和修城於諸故門𨿽已塞然皆刻石於右以識今石刻具存但襲府圖之誤以蛇門爲赤門爾蛇門在城之已方故以蛇名赤門以在城正南至陽之地其義可考況蛇門直南正對吳江運河今舟船自南來非東入葑門卽西入盤門皆迂遠十數里於水行非便昔吳王闔廬始作城伍子胥實規畫之立陸門八以象八風水門八以象八卦其後諸門開閉不常吳時欲以絕越遂不開東南門卽蛇門也不知塞絕生气故終爲越所滅玆亦明效大驗至吳晉李唐時諸門未甞不開故左太衝賦吳都有通門二八水道陸衢之語劉夢得詩亦曰二八城門開道路故晉唐時吳下最爲雄盛今所啟門者五【今所啟門者五當作今門所啟者五】餘皆閉塞而甚不可塞者惟蛇門究所以閉塞圖經之說爲其多途艱於守衛幾禁【守衛幾禁校攺幾爲譏】噫抑末矣今淸蹕暫駐錢塘吳尢當開東南之門以伸朝拱之義焉吳城門不常啟閉舊矣昔年蓋甞於八門之外又開赤平二門而葑門陸衢蓋甞塞矣範文正公守郡始命辟之往來至今爲便誠能遠迹晉唐近效文正復辟蛇門東南虛秀之气疏導迅發儒道利亨文物之盛非復今日吳下矣乾道甲申冬直祕閣沈度守郡與舜申舊同寮知其說心善之明年春邦人以爲請度卽命官吏行視其處將以十二月乙丑啟蛇門部置已定會屬邑輒呼帶郭民戶悉具畚鍤克期赴役號召隱然有異意者以爲擾民度避謗乃止淳熙乙未春祕閣修撰韓彥古起復爲守其秌邦人申前請彥古欣然從之卜以九月十二日庚寅差役八月彥古罷是時舜申年八十五矣慨然惋惜謂天時人事難合如此復爲後序告來者詞贅不錄吳郡誌卷第四吳郡範成大撰

學校

府學在南園之隅景佑元年範仲淹守鄕郡二年奏請立學得南園之巽隅以定其址元佑四年純禮持節過家又請於朝復得南園隙地以廣其垣卒父志也紹興十一年梁汝嘉建大成殿十五年王﹝日奐﹞繪兩廡像創講堂【創講堂汲古本講誤謹】辟齋捨規模宏敞視昔有加乾道九年丘崈造直廬淳熙二年韓彥古刱采芹卬髙二亭十六年趙彥操建禦書閣五賢堂在講堂左五賢謂陸贄範仲淹範純仁胡【從玉從爰】朱長文也【朱長文記兩儀定位學校興矣五教旣敷學校立矣禮義不可一日忘故學校不可一日廢也昔唐虞三代之盛未甞不以建學嚴師爲先務內則王世子羣後卿大夫元士之適子其入以齒外則塾黨鄕遂之間其教以時下至於四方萬國之遠皆命之爲庠序其法詳矣故始於直寬剛簡而防其失次以歌詩音律而致其和者此堯舜之典樂所以教也以智仁聖義忠和爲之徳孝友睦婣任卹爲之行禮樂射禦書數爲之藝此周之大司徒鄕大夫所以教也﹝鄕大夫所以教也文粹作卿大夫﹞上之所以教於下下之所以應於上若置郵而傳命也若決江河莫之能禦也書美萬邦黎獻可以共爲帝者之臣詩稱成人有徳小子猶有所造其材之可用如此蓋當是時風化行習俗美人人有士君子之器𨿽畎畝之賤山林之幽亦爲仁義之所漸摩禮樂之所陶染咸入於善罝兔而不忘敬惇葦而不忍踐豈有暴亂萌於心姦宄害於事者哉此建學之效也王道衰禮義廢獨一魯侯能修泮宮囚馘之獻猶不離此邦人頌焉戰國之際孟軻猶歷說時君謹庠序之教申孝弟之義終闊而不用習大亂汔於秦棄儒任法民不知學而疾視其君逢起而墟秦矣漢方休息元元未遑先王之教世宗奕奕首善於京其臣有若董仲舒者爲大夫文翁者爲守吏皆尙儒術乃詔置博士弟子之員而立學校官於郡國其課士必以經藝蓋士不素飬則徳難遽考使因學以知經因經以會道庶乎有成矣東京內盛三雍之儀不及於外而鄭興賈逵馬融鄭康成之徒繼爲人師以經相授囊括古典六學寖明是以時政𨿽亂於上而義士交起於下抗節濡足用救陵夷漢賴以不亡者百餘年魏分晉弱事不足道唐之文物盛矣而尙賦以取人世薄經術以文辭相誇夫文所以宣志也觀其文則志可廋哉故元臣碩老多由辭科以出神宋受命遏亂興治乘輿常幸國庠親臨講席是時勛臣宿將並列藩鎭庠序𨿽未興而鴻儒碩生﹝鴻儒碩生文粹作碩士﹞聞風以起有若戚堅素在睢水種明逸在終南皆聚徒講授髦俊歸之其後陪京方面之守臣稍請興學自景佑中範文正公作學於吳又刱於潤滕子京建於湖慶曆之盛文正公參預機政而石守道孫明復首居太學是時仁宗開天章閣召輔臣八人問以治要文正公復以學校爲對於是詔天下皆立學神宗之時立三捨法置方郡教官皆試可而後授今上嗣位申命近臣薦堪內外學官者方聖朝承平之久而長育之勤𨿽瀕海裔夷之邦執耒垂髫之子孰不抱籍綴辭以干榮祿褎然而赴詔者不知其幾萬數蓋自昔未有盛於今也凡命教之法以經術觀其學以詞賦觀其文以論策觀其智所取兼於漢唐而徳行道藝之士參出乎其中矣然欲合二帝三代之法使人人有士君子之器在吾君相之所潤色也始姑蘇郡城之東南有夫子廟所處隘陋方文正公以天章閣待制守是邦欲遷之髙顯相地之勝莫如南園南園者錢氏之所作也髙木淸流交蔭環釃乃割其巽隅以建學廣殿在左公堂在右前有泮池旁有齋室是時學者才逾二十人﹝才逾二十人校攺三十人﹞或言其太廣文正曰吾恐異日以爲小也於是召安定先生首當師席英才雜沓自遠而至厥後登科者逾百數多致顯近﹝多致顯近文粹作顯逮﹞繇景佑訖今五十餘載學者倍蓰於當時而居不加辟也長文適忝命掌學周視黌捨傾陊褊迫寒薄暑焮諸生病之來者無所處乃與同僚議請南園隙地以廣齋廬屢諗於郡守部刺史病財用之不給會文正之子兵部侍郎公純禮以厚徳遠業見器朝廷出自奉常制置江淮六路漕事持使者節﹝持使者節汲古本持誤時﹞過鄕上冢乃以學捨之微白公公旣卽學拜文正公遺像延見諸生感慨陳迹卽奏言蘇潤之學皆先臣所建後之久不葺而齋室不芘風雨講習無所願給錢修廣而今太守諫議王公在潤先以潤學爲請有詔各以度牒十紙充其費時元佑四年五月也前守戶部劉公珵選官治役度用賦工會王公自潤易蘇下車三日臨視興作命不土築﹝不栽築不當作之﹞塡污立基如講之素益以關賦之材助以亡命之卒欽廟嫌諱舊刱新累工逾萬期歲而告成不以一分取於民公堂寧宗禦名如也廊廡翼如也齋室凡二十二而始作者十爲屋揔百有五十楹而初建者三之一立文正公安定先生祠宇遷校試廳於公堂之陰榜曰傳道庖廚澡室莫不嚴潔窈然而深曠然而明其處也寬其容也眾南楹引愛日北牖延淸風咸適其宜矣凡學田之佃於人而隱沒者爲之括而實之屋之僦於市而已壞者爲之新而復之養士之資由此不匱皆太守所命也夫儒者蚤暮孜孜從事於典籍苟居處之不佚餱糧之不丰而責其勤難矣故嚴其宮足其餉所以教也且吳爲東南都會自泰伯三遜天下延陵脫屣千乘言偃以學稱嚴助以文著朱張顧陸世多顯者此誠禮義之區儒雅之藪也今夫興學以教者豈徒貴其中程課躐科等哉必也爲文足以貫道爲經足以通理立於朝廷則謀王體贊國論仕於郡縣則宣惠澤興事功其餘風所扇猶將使人老老而幼幼夫夫而婦婦室有忠信俗有廉潔然後知新學之作豈專以棟宇爲哉君子爲兵部公善述其先志可謂之孝正諫公樂成於教育可謂之仁惟孝與仁於是著矣正諫公以道立朝忠精不回其治吳期月吏民威其徳﹝吏民威其徳一本威作感﹞而安其政晝坐郡合事至卽決已而與賓客雍容笑語沛然有餘裕方學之成吳人莫不欣悅鼓舞望車馬之來而樂芹藻之采也見命作記確辭莫獲輒系之聲詩刻之隆碣以告於後世云詩曰惟帝光宅錫民保極曷以臻玆惟教之積﹝惟教之積文粹積作績﹞降漢迄唐以經以文元臣碩老世偉其人天佑神宋七聖繼徳右儒尙文經緯九域肇開雍庠周設泮序興賢舉能歲幾千數維吳有學文正是興師明友諒俊傑紹登歷載五紀烝然髦士將圯其隘士罔能止翼翼膚使繼述其先建言於朝授牒易泉邦牧承命以新以廣匪憚厥勤資我教養髙堂邃廡環辟羣齋潭潭其深濟濟其來孰居是堂勿屍厥職亶爾誠心傳道解惑凡處是齋勿嬉勿息道徳淵源辭章潤色拱把之木長而參云涓勺之水滌而流坤匪學之設惟材之成是明是翼永贊丕平鄭仲熊重修大成殿記略云郡邑置夫子廟於學以歲時釋奠蓋自唐正觀以來未之或攺我宋有天下因其制而損益之姑蘇當浙右要區規撫尢大更建炎戎馬蕩然無遺𨿽修學宮於荊榛瓦礫之餘獨殿宇未遑議也每春秋展禮於齋廬已則置不問殆爲闕典今寶文閣直學士栝蒼梁公來牧之明年實紹興十有一禩也二月上丁修祀旣畢乃惕然自咎揖諸生告之曰﹝揖諸生告之曰文粹作揖諸生而告之曰﹞天子不以汝嘉爲不肖俾再守玆土顧治民事神皆守之職惟是夫子之祀教化所基尢宜嚴且謹而拜跪薦祭之地庳陋乃爾其何以揭虔妥靈汝嘉也不敢避其責曩甞去此彌年若有所負尙安得以罷軟自恕復累後人乎他日或克就緒願與諸君落之於是謀之僚吏搜故府得遺材逾千枚﹝搜故府得遺材逾千枚文粹無逾字﹞取贏貲以給其費鳩工庀役各舉其任歲月訖功民不與知像設禮器百用具修至於堂室廊序門牖垣墻皆一新之】

六經閣舊有之吳學始於範文正公後更八政始成而此閣成於富嚴郎中先是張伯玉甞以郡從事主學後帥浙東閣始成世傳邦人謁記於伯玉伯玉令參佐擬撰皆不如意一日對眾援筆書首句云六經閣子史在焉不書尊經也坐皆嘆服【張伯玉﹝張伯玉下空三字墨丁汲古本作六經閣﹞記云六經閣諸子百家皆在焉不書尊經也吳郡州學始由髙平範公經﹝從木從冓﹞之至今尙書富郎中十年更八政學始大成而﹝而字下墨丁汲古本同暇字下墨丁汲古本作理或諱完作理﹞��六經閣又建先時書籍艸創未暇�緝廚之後廡澤地污晦日滋散脫觀者惻然非古人藏象魏拜六經之意至是富公始與吳邑長洲二大夫以學本之餘錢就之﹝以學本之餘錢就之文粹學本作本學就之作僦工﹞市材直公堂之南臨泮池﹝從木從冓﹞層屋起夏六月乙酉至秋八月甲申凡旬有七浹計庸千有二百﹝計庸千有二百校云計庸下疑脫一功字浦云庸卽功也無脫字﹞作楹十有六棟三架澑八桷三百八十有四二戶六牖梯衡楶梲圬墁陶甓稱是祈於久故爽而不庳酌於道故文而不華經南向史西向子集東向標之以油素揭之以油黃澤然區處如蛟龍之鱗麗如日月之在紀不可得而亂矣則天地之極致皇王之髙道生人之紀律舉在是矣古者聖人之設教也知函夏之至廣生齒之至眾不可以頤解耳授故教之有方導之有原乃本庠序之風師儒之說始於邦達於鄕至於室莫不有學烜之以文物聳之以聲明﹝聳之以聲明文粹作聲名﹞先用警策其耳目然後淸發其靈腑故其習之也易其得之也深其教不肅而成不煩而治驅元元之入善域優而柔之俾自得之萬世之後尊三王四代法者無它焉教化之本末馴漸也然則觀是閣者知六經之在則知有聖人之道知有聖人之道則知有朝廷之化知有朝廷之化則向方之心日懋一日禮義之澤流於外弦誦之聲格於內其爲惡也無所從其爲善也有所歸𨿽不欲徙善遠罪納諸大和不可召康公之詩曰豈弟君子來遊來歌子思子之說云布在方冊人存則政舉﹝人存則政舉文粹無則字﹞凡百君子繇斯道覺斯民暢皇極序彜倫者捨此而安適得無盡心焉諸儒謂伯玉甞從事此州遊學滋久宜刊樂石庶幾永永無忽】

禦書閣淳熙十四年郡守祕閣修撰趙彥操卽六經閣舊址爲之以奉髙宗皇帝所賜禦書石刻六經先是累政欲作弗果彥操始克立遂爲郡庠壯觀焉【洪邁記若稽古髙宗皇帝實天生徳旣以聰明聖武戡濟多難垂中興億年之基﹝勘濟多難垂中興億年之基舊鈔本難作艱億年作億萬年﹞洎保大定功投戈息馬於世紛萬殊泊乎無一嗜玩惟翰墨捆域天縱神與特致志顓心不合食息淵妙沈著顧韋誕鍾繇所檀﹝顧韋誕鍾繇所檀汲古本檀作擅﹞正書中取威定霸髙處視古無上帝中第一殆隘麼不足言羲獻諸庾固已望洋斂避矧唐歐虞褚薛輩直可臺輿命也詩書易春秋孝經論語孟軻氏凡幾書書凡幾帙帙凡幾字一一肆筆而成翥鳳翔鸞震蕩輝赫端正嚴重肅如神明當是時每終一經輒詔玉冊官摹刻徧以石本侈錫方夏光天之內蓋郡戴其書昔人謂萬世之下一遇大聖而知其解者是爲旦莫之遇況乎親見帝王以爲之師恩斯勤斯士宜如何報也妥奉當在頖宮蘇爲吳盛府故有六經閣毀於兵紹興中守臣寶文閣學士王日奐始攺建學室宇宏備誇雄它邦閣獨未克立而庋置石經於大成殿仍儉就寡華薌火之敬弗答弗涓揆於祗瞻殊甚不稱寥寥向四紀郡博士領諸生數有請二千石亦數畱意然畫不堅定會其凡輒中止更數十政訖莫之能爲淳熙十四年祕閣修撰趙彥操至平易中和敏絜蒞業用善教得民﹝善教得民文粹作善政又去天咫汲古本多尺字﹞蘇比比多事且去天咫南北問途者行舟接軸冗叢厥身居東道主第知承迎過客趣了亭傳爲先務朴遫馬上戴星而入民瘼不暇問尙安以教化勸功爲哉彥操才旬月久非能滋民使多浚財使丰辟土使廣而千里一旦從從郭從從郭如仙晨道院於是以一閣之任自予卽舊址度爲三楹兩翼三其檐爲髙六十尺爲廣七十有五尺材木以壯買瓦石以願市工﹝以願市工文粹願作碩﹞以募來發公帑贏儲千萬給費相以飡錢二十之一毫犛之須於我乎取慮卜於素五縣乃不知去年秋七月壬戍命日﹝命日校云命民何日起工也﹞今年春二月丁卯成一區之宮若飛從天外行人駭觀凝立如植彥操寫其制以告當塗守邁使識本末臣恭惟西箱淸穆敞閒之處至尊壽皇聖帝奉先追孝方勒崈煥章建官列職燕迪宸奎之昭回上模紫淸一時臣子宜有以效尺寸彥操羽儀宗支甞典正京邑參侍從玆息匽輔藩首能從才從廣尊君親上然後興學之誼鳩此巨役章天顯休僉謂當刊表樂石以詩不朽﹝以詩不朽詩當作志﹞其詞曰故吳所都上直鬥牛今爲畿輔气壓百州沈沈學宮鼎以傑閣爛其天光照我海嶽倬哉髙皇肆筆成書石經百卷方國是儲岧峣干云翚若有造誰其尸之臣曰彥操洞庭之山具區五湖龍螭萬數右翼左趨惟爾有神寔主張是時節來朝敬於萬禩】

貢院在西河西明澤橋北舊西比較酒務基乾道四年郡守姚憲建範成大書額

縣學記吳郡自古爲衣冠之藪中興以來應舉之士倍承平時後五縣皆興學然其盛衰則系令之賢否紹興間程沂爲昆山令重修學張九成作記或謂九成托此以諷遂不入石集中亦不載比訪得之附於後【梁肅昆山縣學記學之制與政損益故學舉則道舉政污則道污昆吳東鄙之縣先是縣有文宣王廟廟堂之後有學室中年兵饉薦臻堂宇大壞方郡縣多故未遑繕完其後長民者或因而葺之以民尙未泰故講習之事設而不備大歷九年太原王綱以大理司直兼縣令旣釋奠於廟退而嘆曰夫化民成俗以學爲本是而不崇何政之爲乃諭三老主吏整序民飾班事大啟室於廟垣之右聚五經於其間以邑人沈嗣宗躬履經學俾爲博士於是遐邇學徒或童或冠不召而至如歸市焉公聽治之暇則往敷大猷以聳之博考明徳以翼之優而柔之使自求之揭而厲之使自趨之故民見徳而興行之於鄕黨洽於四境父篤其子﹝父篤其子舊鈔本篤作督﹞兄勉其弟有不被儒服而行莫不恥焉僉曰公主於設教向其末不墜其本﹝公主於設教向其末不墜其本文粹作公之設教向其本不墜其末﹞易其俗不失其宜也傳曰本立而道生昔崔瑗有南陽文學志王粲有荊州文學志皆表儒訓以著不朽遂繼其流爲縣學記俾來者知我邑經藝文教之所以興是歲龍集乙卯公爲縣之明年也大歷九年月日梁肅撰王禹稱﹝王禹稱汲古本稱作偁﹞昆山縣新修文宣王廟記夫聖人之生必受天命有位者天使之化民爲一時也三五帝皇之謂乎﹝三五帝王之謂乎文粹作三皇五帝﹞無位者天使之立教爲萬世也先師夫子之謂乎是以窮於旅人終於陪臣非不幸也向使居帝王之位行堯舜之風則顏閔之科猶元凱之舉也兩觀之誅﹝兩觀之誅下文粹有猶字與上句同例﹞四凶之罪也自然道至而我無爲化行而人不知時之謌者必曰何力之有後之美者必曰無得而稱也𨿽流爲典謨形乎蕳冊亦不過浚哲文明溫恭允塞而已豈復有祖述憲章之道流於後代乎故曰生民以來未有如夫子者也秉筆之士安得輕議其徳業歟吳之諸郡姑蘇稱其尊郡之屬邑昆山出其右雜以漁鹽之利﹝雜以漁鹽之利文粹漁作魚﹞漑乎朝夕之池﹝漑乎朝夕之池文粹池作潮﹞昔在皇唐是爲名邑降及錢氏玆惟上腴距海之田民斯阜矣然而庠序或缺儒素弗興實倉廩而禮節未知旣富庶而教化不至爲邑之長得無咎乎縣大夫邊公世爲儒流時號甲族自起家之調歷宰邑之資所在播其能名儕類驚其久次大來之望固未易知皇上嗣位之明年淮海王如京師且獻圖籍尊王室也主上思泰遠人精擇循吏銅墨之任尢難其才始得公以宰吳吳民受賜降璽書以勞之旌善政也秩滿受代將選於天官會玆邑有令尹之乏者二千石命公以承乏且敍政績聞諸冕旒未幾有卽眞之命免常調也公因民所利期月而治以爲人者教之本儒者教之先苟非師嚴而道尊烏可移風而易俗哉先是文宣王廟但有基址盡爲蓁蕪廢而不修六十年矣公乃出俸金以營之同僚悅隨﹝同僚悅隨文粹隨作人﹞羣吏弗違乃庀工徒乃度材用一畝之宮圖蔓以出之數仞之墻樹土而揭之殿堂旣嚴門闕斯備麗以丹漆飾以圬墁制度合乎禮文力役當乎農隙乃像素王被華衮垂珠旒王者之制彰矣乃狀十哲冠章甫衣縫掖儒者之服備矣廟之興也旣如彼像之設也又如此粵上丁之晨行釋奠之禮所以列豆籩陳簠簋潔牲牢具罍洗贄幣有數屍祝有辭八音作而人和三獻終而神悅禮無違者道不虛行觀之如堵墻化之猶影響俎豆之事修矣禮樂之道興矣十室之邑期忠信以如丘一變之風闡詩書而及魯議者曰吳地裸國也昆丘﹝昆丘文粹作昆山﹞海隅也舊染霸俗未行儒風非明君以文徳敷萬邦非賢宰以儒術化百里又安能遵先王之教移小國之風者哉禹偁幸忝徳鄰熟聞異政爰旌茂績俾述斯文難言𨿽在於聖門不朽願刊於貞石時大宋雍熙四年三月十九日將仕郎守大理評事知長洲縣事王禹偁撰張九成昆山縣重修學記通直郎知平江府昆山縣事程公沂詠之文簡公之曾孫伊川先生之侄孫也紹興二十八年七月十二日作書抵余曰所聞爲政莫先於教化﹝所聞爲政莫先於教化所當作沂知昆山縣事程公沂也﹞教化莫先於興學吾邑有學卑陋不治甚不稱朝廷所以尊儒重道之意學門之外有社壇齋廳掩蔽於前气象不舒沂乃移於社壇之西辟其門墻廣袤十餘丈又以東隅建學外門周植槐柳增崇殿門營治齋宇气象宏偉殿堂齋廡鼎鼎一新遇月旦則率縣官詣學請主學者分講六經與諸生環坐堂上以聽焉時知府事待制蔣公名其堂曰致道並書學榜以寵賁之嗚呼可謂盛矣又曰先生昔學於大儒其所見聞非俗儒比願以其所聞者明告於我我將有以大之﹝我將有以大之舊鈔本大作志﹞余曰吾老矣久抱末疾舊學荒落顧何以副子之請𨿽然不可以虛辱也輒以聞於師者以告左右左右其擇焉竊嘗以謂學者當以孔子爲師以孔子爲師當學孔子之學孔子之學非爲愽物洽聞絺章繢句髙自標置﹝髙自標置汲古本置作致﹞視四海爲無人攘臂而言曰吾仕宦當至將相吾富貴當歸故鄕吾當記三篋於渡河賦萬言於倚馬此正俗儒之學孔子之學乃不如是當熟誦孔子若聖與仁則吾豈敢之說子夏掬澑播灑之說孟子徐行後長者之說以求孔子之心可也是謂孔子之學若乃學如馬融如陸淳博如許敬宗文如班固如柳子厚亦可矣而依梁異而助武氏而事竇憲而附王叔文此吾儕之所羞道而孔門之罪人也詠之以爲如何如其不然當明以教我】

常熟縣丹陽公祠堂記【平江府常熟縣學丹陽公祠者孔門髙第弟子言偃子遊之祀也﹝子遊之祀也文粹祀作祠﹞按太史公記孔門諸子多東州之士獨公爲吳人而此縣有巷名子遊有橋名文學相傳至今圖經又言公之故宅在縣西北而舊井存焉則今𨿽不復可見而公爲此縣之人蓋不誣矣然自孔子之沒以至於今千有六百餘年郡縣之學通祀先聖公𨿽以列得從腏食而其鄕邑乃未有能表其事而出之者慶元三年七月知縣事通直郎會稽孫應時乃始卽其學宮講堂之東偏作爲此堂以奉祠事是歲中冬長日之至躬率邑人學士大夫及其子弟奠爵釋菜以妥其靈而以書來曰願有記也熹惟三代之前帝王之興率在中土以故徳行道藝之教其行於近者著而人之觀感服習以入焉者深若夫句吳之墟則在虞夏五服是爲要荒之外爰自太伯采藥荊蠻始得其民而端委以臨之然亦僅沒其身而虞仲之後相傳累世乃能有以自通於上國其俗蓋亦朴鄙而不文矣公生其間乃獨能悅周公仲尼之道而北學於中國身通受業遂因文學以得聖人之一體豈不可謂豪傑之士哉今以論語考其話言類皆簡易疏通髙暢宏達其曰本之則無者𨿽若見詘於子夏然要爲知有本也則其所謂文學固宜有以異乎今世之文學矣旣又考其行事則武城之政不小其邑而必以詩書禮樂爲先務其視有勇足民之效蓋有不足爲者至使聖師爲之莞爾而笑﹝爲之莞爾而笑下墨丁汲古本作則又乃其取人舊鈔本乃作及﹞�其與之之意豈淺淺哉乃其取人則又以二事之細而得滅明之賢亦其意气之感默有以相契者以故近世論者意其爲人必當敏於聞道而不滯於形器豈所謂南方之學得其精華者乃自古而已然也耶矧今全吳通爲畿輔文物之盛絕異曩時孫君於此又能舉千載之闕遺稽古崇徳以勵其學者則武城弦歌之意於是乎在故熹喜聞其事而樂爲之書至於孔門設科之法與公之言所謂本所謂道及其所以取人者則願諸生相與勉焉以進其實使此邑之人百世之下復有如公者出而又有以一灑夫偸懦憚事無廉恥而耆飲食之譏焉是則孫君之志而亦熹之願也公之追爵自唐開元始封吳侯我朝大中祥符攺封丹陽公云五年六月甲申朝奉大夫致仕婺源縣開國男食邑三百戶賜紫金魚袋朱熹記】吳郡誌卷第五吳郡範成大撰

營寨

禁軍威果二十八指揮雄節第九指揮威果四十一指揮威果六十五指揮全捷二十一指揮【補注新軍省札平江李知府申壽朋猥以亡庸﹝猥以亡庸文粹亡作凡﹞誤叨藩輔之寄到任之初首訪軍籍禁軍元額計貳阡叄伯叄拾人前後闕額因循不補在籍者壹阡柒伯伍人而已壽朋多方招募不問子弟百姓但是少壯及等實時當廳收刺無毫髮所費由是人樂應募自正月捌日爲始至五月終共招刺到陸伯叄拾人並已塡足元額分番教閱立定賞格示以激勸目今弓弩事藝漸已習熟其間亦有出等者若自此不廢則皆爲可用之兵壽朋又謂國家置禁軍以壯蕃屏置弓手土兵以警盜賊本府六縣所管寨分類多闕額截日終已招塡到肆拾捌人見督巡尉嚴行教閱此外如廂軍如遞鋪共又收刺到捌拾壹人新刺廂軍並令閱習事藝如遇賞射與禁軍壹般支犒但目今所管弓弩衣甲器械委是欠闕見行措置日夕打造庶幾緩急有備不致上誤使令除將軍兵射藝及支犒等則費過錢會開具軍冊供申外伏乞證會小貼子壽朋證得所招塡到禁軍等月給錢米春冬衣賜及賞射支犒以壹歲計之爲數約拾萬餘緡並系本府自行計置不敢上瀆朝廷並乞證會】【證得平江府先來曾招到禁軍伍伯人今又招到陸伯叄拾人合證鎭江府例令爲壹軍分立隊伍別行選差將官專一管轄日逐嚴督精加訓練務令一一勇銳不許諸司州府見任州官及寄居差借占破私役須至札下】【右札付平江府遵證今來札下事理逐一措置施行仍具申樞密院準此】廂軍崇節第九指揮崇節第十指揮崇節第十一指揮崇節第十二指揮壯城指揮中軍鼓角指揮橫江指揮寧節第三指揮城下開江指揮【按長編範仲淹疏臣知蘇州日點檢簿書一州之田系出稅者三萬四千頃中稔之利每畝得米二石至三石計出米七百餘萬石東南每歲上供之數六百萬石乃一州所出臣詢訪髙年則云曩時蘇州有營田軍四都共七八千人專爲田事導河築堤以減水患於時民間錢五十文糴白米一石自皇朝一統江南不稔則取之浙右浙右不稔則取之淮南故慢於農政不復修舉江南圩田浙西河塘太半隳廢﹝太半隳廢太一作大﹞失東南之大利今江浙之米石不下六七百足至一貫省比於當時其貴十倍民不得不困國不得不虛矣又按中興小歷紹興二十八年知平江府蔣璨言太湖者數州之巨浸而獨泄以松江之一川宜其勢有所不逮是以昔人於常熟之北開二十四浦疏而導之楊子江又於昆山之東開一十二浦分而納之海三十六浦後爲潮汐沙積而開江之卒亦廢於是民田有淹沒之憂天聖間漕臣張綸甞於常熟昆山各開眾浦景佑間郡守範仲淹亦親至海浦浚開五河政和間提舉官趙霖又開三十餘浦此見於已行者也今諸浦湮塞又非前比緫計用工三百三十餘萬錢三十三萬餘貫米十萬餘石緣平江積水已兩月未退望速行之乃詔監察禦史任古覆視旣而古至平江又言常熟五浦通江委是快便若依趙子潚﹝子潚是時爲兩浙漕﹞所請以五千人爲率來歲正月入役月餘可畢又言平江四縣舊有開江兵二千人今乞止於常熟昆山易縣各招塡百人從之】【按府籍元額城下五百人昆山常熟吳江各五百人與中興小歷合今存者百不一二補注﹝汲古本補注旁有足至一貫省本集作足至一貫文者十四字雙行小字﹞】作院指揮忠順官寨在報恩光孝寺後淳熙二年建禦前許浦水軍寨【許浦水軍省札端明殿學士左中奉大夫知平江軍府事汪應辰札子奏臣契勘平江府準三省樞密院札子禦前水軍統制馮湛申巳躬親徧歷相視海道控扼去處數內蘇州許浦鎭實控扼之要港汊深遠可以安泊舟船土地髙廣可以安立寨柵比之江陰屯駐之地公議差勝且去淮甸不遠斥堠相繼易於探報比之定海駐札之地尢爲良便乞於許浦鎭移駐大軍合用寨地乞委平江府差官與本軍同共前去許浦踏逐標撥並教場地步施行肆月玖日﹝四月九日舊鈔本另行起﹞三省樞密院同奉聖旨依札付平江府者本府尋遵依指揮差委常熟縣丞秦焞同水軍統制差來使臣踏逐寨地間今據所差委官申水軍統制司先差到將官等遷定合立寨基其所指地叚並系人戶居止捌拾余家約有屋宇數百間及積年埋葬墳塋叄拾余所又有千人坑焚化院各壹所又包占田土約柒阡餘畝並系膏腴之地見種麻麥相次成熟已被蹂踐及種下秧苗亦皆廢壞小民失業號泣盈路兼許浦鎭止系邊江不當海道自來卽非緊切控扼之地舊年曾經分撥些小防秋人船時暫屯戍其海道自別有要害去處正合分軍屯駐今卻全軍盡在許浦亦未爲便臣以上件事理詢訪士民皆言委是利害如此切以水軍萬人聚在一處若謂防托海道﹝若謂防托海道文粹防托作防扼下同然宋人文字均作防托﹞其許浦去海約壹伯陸拾余裏旣非緊切控扼之地而其他要害去處又卻無備徒使一方百姓麻麥秧田旣已失望田廬墳墓復不能保伏望特降睿旨施行取進止三省樞密院同奉聖旨令平江府依已降指揮疾速﹝速字下空格文粹有朱筆增踏字﹞�逐仍打畫圖本申三省樞密院乾道六年閏五月元額管官兵﹝元額管官兵文粹管下有合字﹞壹萬貳阡分爲肆軍捌將陸拾貳隊於內分撥叄伯人江陰駐札乾道七年十月奉聖旨禦前水軍以七千人爲額淳熙三年二月馮湛奏請再招收壹阡人奉聖旨增額伍伯人五年八月於友奏乞增額伍伯人不拘等仗刺充勝捷均撥使喚紹興元年四月奉聖旨發到福州寄招梢矴水手叄伯貳拾人並續發到水手壹伯捌拾人付司收刺支破吐渾﹝吐渾文粹俱作壯軍﹞請給嘉泰四年七月樞密院札子措置招募販倭人奉聖旨令招募情願充應販倭人貳拾人支破全分效用請給開禧二年馮拱申海船百隻水手分布不敷乞招收三色軍兵伍伯人又乞招收武藝精熟識見可用壹伯人刺充全效及次等效用奉聖旨並依嘉定十五年吳英申乞增招梢矴水手捌伯肆拾人剌充勝捷吐渾與元管軍兵緫以萬人爲額顧徑水軍省札平江府許浦水軍都統制吳英申證對本司駐札許浦分屯列戍管認江海界分渺闊責任匪輕所管隘口惟顧徑最是緊要蓋緣坐落楊子大江末流﹝大江末流文粹末作東﹞去海甚近北通沙窖密邇敵境本司差撥官兵貳阡人著隘防捍比年以來虜寇侵擾兩淮州郡累蒙朝廷調遣本司兵船前去建康直至江池鄂渚應援防護江面本司兵額𨿽曰萬人除分屯顧徑黃魚垛江陰寨及楚州管下淮海等處捍禦出江下海巡捕盜賊諸雜輪流差使逃亡名闕外許浦在寨人數無幾每遇調遣不免逐急於顧徑戍兵貳阡人內抽差壹阡添同前去止有千人在戍除看守倉場庫務軍器支打錢糧外守禦者委是寡少況海湖戰船盡泊此港設若賊徒窺伺乘間經涉海道沙窖作過本戍闕人捍禦所系甚重豈得不預爲布列兵屯以防叵測今欲措置增招貳阡人添置左軍內撥新舊軍人相半同老小專一駐札顧徑防托海道如或上流江面等處設有警急乃就許浦便可調發庶免﹝庶免汲古本誤作庶幾﹞摘抽顧徑兵船不致有前出後空之慮亦省官兵小券錢米實軍國經久利便寶慶元年十一月補注】牧馬寨大寨八小寨十七散在城內每歲四月差統兵官緫轄牧放九月回緫轄衙【總轄衙舊鈔本另行起】在定慧寺西按中興小歷紹興十八年夏四月殿帥楊存中乞於平江府添蓋牧馬屋詔【詔上空一字】所費並令官給見緡不得科民二十八年春正月令平江府攺造瓦屋上諭宰執據間架支錢付逐軍自蓋如戶部闕錢從內庫支【補注】吳郡誌卷第六吳郡範成大撰

官宇吳都佳麗自昔所聞建炎兵燼所存惟覺報小寺及子城角天王祠今州宅官廨學捨倉庾亭館之類皆中興後隨事艸創不能悉如舊觀輒考故事並異時名額識之以備考古【識之以備考古舊鈔本古下有者字】

譙樓紹興二年郡守席益鳩工三年郡守李擢成之二十年郡守徐兢篆平江府額然止能立正門之樓兩傍挾樓至今未復遺基巋然

戟門紹興元年郡守胡松年建榜以平江軍額徐琛書

設廳皇佑中李晉卿以兵部員外郎守郡甞修大廳蔣堂爲記敍廳之所始甚詳今題名逸李姓名晉卿是其字也後嘉佑中王琪以知制誥守郡始大修設廳規模宏壯假省庫錢數千緡廳旣成漕司不肯除破時方貴杜集人間苦無全書琪家藏本讎校素精卽俾公使庫鏤版印萬本每部爲直千錢士人爭買之富室或買十許部旣償省庫羨余以給公廚兵火之後紹興三年郡守宋伯友更建今廳髙宗皇帝巡幸甞以爲正衙制度差雄【蔣堂重修大廳記姑蘇受署廳新成當兵部員外郎李公晉卿守屏之明年冬十月也政修事舉所至精明完葺之初見梁間有題識乃有唐幹寧元年刺史成及所建幹寧距聖宋一百六十有餘年矣刺是郡者接迹不絕凡受署訖卽臨便合煩鞅沈迷其於廳事或旬日不一至以至年杞寖遠棟將橈焉予昔兩綰蘇印班錄余間每浚池隍﹝從木從冓﹞臺榭以館過賓以備宴衎以追韋白二公風迹𨿽自以爲適然於是廳繕完有所未至今觀李公之爲有過人者圖新補廢俾唐末之遺﹝從木從冓﹞巍乎顯明吏民瞻之靡不胥悅君子謂李公急於先務知布政之本焉予目是事憮然自咎因書本末云時皇佑六年三月日記】

黃堂郡國志在雞陂之側春申君子假君之殿也後太守居之以數失火塗以雌黃遂名黃堂卽今太守正廳是也今天下郡治皆名黃堂昉此

郡圃在州宅正北前臨池光亭大池後抵齊雲樓城下甚廣袤案唐有西園舊木蘭堂基正在郡圃之西其前隙地今爲教場俗呼後設場疑卽古西園之地郡治舊有齊云初陽及東西四樓木蘭堂東西二亭北軒東齋等處今復立者惟齊云西樓東齋爾餘皆兵火後一時創立非復能如舊聞

東樓唐有之今廢【獨孤及重陽陪李蘇州東樓宴詩是菊花開日當君乘興秋風前孟嘉帽月下庾公樓酒解畱徵客歌能破別愁醉歸無以贈秪奉萬年詶】

初陽樓在郡中池上旣曰初陽宜占東城今廢【皮日休登初陽樓危樓新制號初陽白粉靑葌射沼光避酒幾浮輕舴艦﹝避酒幾浮輕舴艦文粹作舴艋汲古本於末行下注艦疑作艋四字﹞下碁曾覺睡鴛鴦投鉤列坐圍華燭格簺分明占靚妝莫怪重登頻有恨二年曾侍舊吳王陸龜蒙遠窻浮檻亦成年幾伴楊公白晝筵日暖煙花曾撲地气和星象卻歸天閒將水石侵軍壘醉引笙歌上釣船無限恩波猶在目東風吹起細漪漣】

東亭唐有之今更它名【白居易溫溫土鑪火耿耿紗籠燭獨抱一張琴夜入東齋宿窻聲度殘漏簾影浮初旭頭癢曉梳多眼昏春睡足負暄檐宇下散步池塘曲南鴈去未回東風來何速雪依瓦溝白艸遶墻根綠何言萬戶州太守常幽獨】

西亭唐有之今西齋是其處【白居易詩常愛西亭面北林公私塵事不能侵共閒作伴無如鶴與老相宜只有琴莫遣是非分作界面教吏隱合爲心可憐此道人皆見但要修行功用深﹝但要修行功用深汲古本要作有又陰文又題西亭舊鈔本無西亭二字﹞又題西亭朝亦視簿書暮亦視簿書簿書視未竟蟋蟀鳴座隅始覺方歲晚﹝始覺方歲晚舊鈔本作芳歲﹞復嗟塵務拘西園景多暇可以少躊躇池鳥澹容與橋柳髙扶疏煙蔓裊靑薜水花披白蕖何人造玆亭華敞綽有餘四檐軒鳥翅復屋羅蜘蛛直廊枑曲房﹝直廊柢曲房文粹柢作抵﹞穴叫窱深且虛修竹夾左右淸風來徐徐此宜宴嘉賓鼓瑟吹笙竽荒淫卽不可廢曠將何如幸有酒與樂及時歡且娛忽其解郡印他人來此居】

西園在郡圃之西隙地直子城甚袤唐謂之西園今以作教場【白居易�����﹝白居易下墨丁五字汲古本作邱園共誰卜按此詩系居易哭崔常侍詩詞不合題意考白集郡中西園詩雲閒園多芳艸春夏常靡靡深樹足佳禽旦暮鳴不已院門閉松竹庭徑穿蘭芷愛彼池上橋獨來聊徙倚魚依藻常樂鷗見人暫起有時舟隨風盡日蓮照水誰知郡府內景物閒如此始悟喧靜緣何甞系遠邇據吳都文粹汲古本亦與宋本同訛汲古本宋賓王校語云賓王向讀吳都文粹見此詩闕首句詞不合題意而舊鈔本吳郡誌亦仍之因查居易本集竊疑是郡中西園首迨閱王志以山水雲云刻蘇子美作而附見閒園又閱昆山王執禮先輩所閱王志竟將山水雲云抹去欲首列閒園今獲見宋刻豈意亦仍前訛因附書之望髙明先生政焉﹞山水共誰尋風月共誰賞詩篇共誰吟花開共誰看酒熟共誰斟惠死莊杜口鍾歿師廢琴道理使之然從古非獨今吾道自此孤我情安可任惟將病眼淚一灑秋風襟】

北軒在郡宅之後【梅摯北軒欹枕苦無勤瘁補臺綱西院西頭冷峭房今日鈴齋一欹枕淸風不敢傲羲皇】

北池又名後池唐在木蘭堂後【唐在木蘭堂後按唐下當有時字】韋白常有歌詠白公檜蓋在池中皮陸亦有木蘭後池白蓮重臺蓮浮萍三詠今池乃在正堂之後而木蘭堂基正在其西後無池迹豈所謂木蘭堂基者非唐舊耶或舊池更大連木蘭耶本朝皇佑間蔣堂守郡乃增葺池館賦北池宴集詩及和梅摯北池十詠後十二年復守郡遂作北池賦按堂賦詠池中有危橋虛閣今池皆不能容則知承平時池更大矣【蔣堂北池賦並序姑蘇北池其來古矣昔刺史韋應物詩雲海上風雨至逍遙池閣涼卽其地也﹝卽其地也汲古本地作池﹞韋與白樂天皆有池上之作盛詫其景自韋白沒僅三百年寂無歌詠者予景佑丁丑歲被命守蘇池館必葺甞賦北池宴集詩是時端明張安道爲邑昆山亦畱風什傳刻於石故事在焉去此涉一紀予復佩蘇印感舊成賦聊以寄懷云澤國秀壤句吳故城其野意之勝者有曲池之著名環碧曉漲浮光晝渟斡瑯津之餘泒分銀潢之一泓危橋跨波迅若走鯨虛閣延月淸如從木從冓瓊乃飛蓋之所集靄芳塵之不凝主人一去謂予去此十二年矣春艸羅生賦詠幾廢涓縈未平今玆稅鞅之日復慰臨流之情目與景會神將喜並是時霽色疏淨羣動紛盈魚在藻以性遂龜遊蓮而體輕禽巢枝而自適蟬得蔭而獨淸科斗成文書之象鼃黽有鼓吹之聲以至鷗鳥羣嬉不觸不驚菡萏成列若將若迎岸產並柯之木波孕紫莖之萍灘露沙而金紫垣疊蘚以衣靑新蒲鏘鏘挺水心之劍綠竹整整矗羽林之兵別有島檜髙聳虯枝相撐水石結操冰霜薦英若古君子與世寡偶而特立獨行吁可異也噫境之勝者可稱物之秀者可旌故萬狀在目吾得題評者已吾方岸野幘踞風亭觴賓友奏竽笙或獨繭靜釣或扁舟醉乘惟蔗有漿用以析朝醒惟菊有華可以制頹齡而況庭無畱事身若遺榮泯得喪乎意表育平粹於心靈姑徜徉於池上亦何慮乎何營皮日休木蘭後池重臺蓮花欹紅婑媠力難任每葉頭邊半米金可得教他水妃見兩重元是一重心浮萍嫩似金脂揚似煙多情渾欲擁紅蓮明朝擬附南風便寄與湘妃作翠鈿白蓮但恐醍醐難並絜祗應薝卜可齊香半垂金粉知何似靜婉臨溪照額黃陸龜蒙和重臺蓮﹝陸龜蒙和重臺蓮舊鈔本作陸龜蒙前題三詠後目刪去極是﹞水國煙鄕足芰荷就中芳瑞此難過風情爲與吳王近紅萼常教一倍多浮萍晚來風約半池明重疊侵沙綠罽成不用臨池重相笑﹝不用臨池重相笑文粹重作更﹞最無根蔕是浮名白蓮素蘤多蒙別艷欺此花眞合在瑤池還應有恨無人覺月曉風淸欲墮時皮日休重題後池細雨闌珊眠鷺覺鈿波悠漾並鴛嬌適來會得荊王意秪爲蓮莖重折要陸龜蒙﹝陸龜蒙舊鈔本陸龜蒙下有前題二字﹞曉煙淸露暗相和浴鴈浮鷗意趣多卻是陳王詞賦錯枉將心事托微波蔣堂和梅摯北池十詠池上有虛閣翚檐迅若翔百壺多盛集四坐仰惟良蘚印文綦綠蓮衣桂楫香﹝蓮衣桂楫香文粹衣作依﹞何由陪嘯詠敷祍納微涼○池上有奇檜靑靑歲紀深舊枝憐茂殖時亦欠淸吟夕月漏孤影秋霜滋勁心今方遇眞賞風什播瑤音○池上有孤島影搖波底天蓬壺欣髣髴仙客得畱連岸艸襯丹轂灘蘆隈畫舡羨君休澣日寄傲一罇前○池上有修竹遙聞手自栽幾因風韻響時感隼方與來粉籜經梅脫﹝粉籜經梅脫梅俗作黴蓋梅雨時也﹞虯根遇石回嬋娟綠陰下小宴爲誰開○池上有垂柳煙籠濯濯枝芳根逢茂育老翠勝平時體弱因風舞詞淸入笛吹金城久不到遙想嘆霸離○池上有叢菊繁英滿舊蹊金刀惜頻剪粉蝶得幽棲醉弁誰同插香箋手自題遙思淸賞處野步岸東西○池上有時釣閒忘侍從身波平方浸月吏退闐無人藻映魴魚尾風搖獨繭綸一亭容膝地雅飾免荒蓁○池上有時宴笙篁沸欲凝歡多漏移刻坐久月和燈席客詠持蟹女娼歌采菱醉來忘萬事風靜水波澄○池上有鶵鶴來從淮水壖舊巢離海樹淸唳入吳天骨峭翹霜月翎疏刷野泉使君宜得伴仙格本千年○池上有馴鹿亭臺深處行長隨熊軾慣且免兔罝驚遙艸眠多穩流泉飲亦淸寸岑有靈囿可使遂微生】

雙蓮堂在郡治木蘭堂東舊芙蓉堂也至和初呂濟叔大卿守郡以雙蓮花開易此名【楊備雙蓮仙影面波光翠蓋搖風紅粉香中有畫船鳴鼓吹瞥然驚起兩鴛鴦】

池光亭在郡宅後池北紹興十七年郡守鄭滋重建池傍有小山二東曰芳坻郡守蔣粲建飛白書其額西有檜郡守洪遵訪故事植焉唐有白公檜已不存淳熙六年郡守司馬伋以亭名犯曾祖及祖諱暫以木蘭堂榜之

木蘭堂在郡治後嵐齋錄云唐張摶自湖州剌史移蘇州於堂前大植木蘭花當盛開時燕郡中詩客卽席賦之陸龜蒙後至張聯酌浮之龜蒙徑醉彊執筆題兩句云洞庭波浪渺無津日日徵帆送遠人頹然醉倒摶命他客續之皆莫詳其意旣而龜蒙稍醒援毫卒其章曰幾度木蘭船上望不知元是此花身遂爲一時絕唱案舊堂基在今觀徳堂後古木猶森列郡守數有欲興廢者而卒未就承平時堂近有【近有文粹作僅有】治平二年郡守陳經所刻禦書飛白字碑揭於木蘭堂之新闊【木蘭堂之新闊文粹闊作閣】上今不復存【範仲淹木蘭堂堂上列歌鍾多慚不如古卻羨木蘭花曾見霓裳舞﹝白樂天爲蘇州刺史常教此舞﹞楊備木蘭枝密樹仍髙堂下花光照節旄列鼎重茵歌舞地金章同色使君袍】雙瑞堂舊名西齋紹興十四年郡守王﹝日奐﹞建前有花石小圃便坐之佳處紹熙元年長洲有瑞麥四歧及後池出雙蓮郡守袁說友葺西齋以雙瑞名堂以識嘉祥【以識嘉祥舊鈔本作識嘉祥也】【範成大雙瑞堂記紹熙初元夏四月吳郡袁使君爲政之再閱月也長洲之彭華鄕以瑞麥獻又三月木蘭後池以瑞蓮獻麥兩歧已堅栗可刈歧間復出新苗玉枝靑蔥且秀且實後十日又歧於新苗之半亦秀實如前按瑞圖麥自兩歧至九歧者有矣未聞枯莖之稊一再重出靑黃殊色而三穎俱茂有生生不窮之意蓋創見云蓮則共蔕異花連理並秀丰腴適相當亦奇產也吏民歡喜謂造物者效珍發祥工深巧妙非賢使君孰能致此又謂使君辱臨吾州政爾暖席而嘉瑞輒應何其速耶余聞神人精祲之交其迹固相絕遠一念感通則和同無間直瞬息頃爾固未可速計也方使君持節按刑時以柱後惠文繩郡縣弗虔官吏絫足立逐捕劇賊血其鯨鯢風采烈於秋霜朝廷第最課進直中祕書就牧此邦吳人憺其威名相與屏气惕息使君一日過範村從容爲餘言向吾以衣繡持斧爲職知飭法鋤姦而已今爲郡守號稱民父母當有惻怛之愛拊摩惸鰥若乳保之於赤子使百姓知吾此心庶幾有不忍欺者𨿽蒲鞭且弗願用況於桁揚敲朴乎余矍然起賀曰公此心當與天通人固未能戶知神者其知之矣閱時亡幾而葉气燻翔被於珍物豈非一念之感如鼓應桴有不疾而速不召而至歟是歲秋大熟政成人和庭訟稀簡郡廓廓無事曩之蘄望於民者皆如本指益知祥應之不虛於是部使者曁府縣之賓佐皆畫圖以傳賦詩以相倡酉壽猶謂未足傳久遠且春秋有年大有年皆以喜書今玆樂歲善收甌窶污邪無不滿望二瑞實兆其祥尢不可以弗識乃以雙瑞名郡之東堂余又爲原其所以致祥者爲之記因以附見有年之喜亦春秋之遺意焉使君名說友字起巖建陽人嘉平日石湖範成大記】

平易堂在小廳東挾【在小廳東狹舊鈔本作東掖】紹興間郡守蔣璨立自書扁牓淳熙五年郡守單夔易以隸書

思政堂舊名東齋紹興三十年郡守朱翌建隆興間郡守沈度更名復齋紹熙三年郡守沈揆更今名自書扁牓

思賢堂舊名思賢亭以祠韋應物白居易劉禹錫後攺曰三賢堂紹興二十八年郡守蔣璨建三十二年郡守洪遵又益以王仲舒及範文正公二像更名思賢【更名思賢舊鈔本作更今名】【仲並撰三賢堂記紹興二十八年春敷文閣待制陽羨蔣公之鎭吳門也旣期年矣治最上聞帝用褒寵民安初政郡以無事公惟益勤不懈事有關於風教纖悉必舉前人遺蹤勝槪以次復焉﹝焉下空一格舊鈔本作且文粹作惟又攺祀存參﹞以前政信安孟玉之意甞捐金欲興三賢堂唐左司郎中曰洛陽韋公太子少傅曰太原曰公太子賓客曰中山劉公皆甞牧此邦者邦人尊之曰三賢曩歲爲堂以祀之毀﹝毀下空一格汲古本作於﹞兵火垂三十年邦人念之嘆息公訪其遺基得於郡治故木蘭堂之左攘剔榛翳掄材庀工百姓不知僚屬皆樂從也三月辛酉堂成制度古雅不陋不奢稱三賢之居焉塑其像以次位置於堂﹝以次位置於堂文粹無於堂二字﹞南向東上並甞一再從公過焉公曰其爲我記歲月固辭不獲並每獨怪唐史如文藝儒學循吏三傳幾二百人韋公法當處一焉乃獨不爲立傳亦史冊之遺恨也惜哉公正元初由左司郎得郡於此淸徳臨民民樂其政暇日賓禮名流與之酬唱於時白公客遊郡下盛稱公風流雅韻播於吳中至有詩仙之目自以不得與公遊宴爲不滿已而罷郡寓永定僧廬羇旅蕭然欲求田課耕而未得每端居焚香掃地而坐淸風峻節可想而知其後白公自杭移蘇實寶歷初元也首以公郡宴詩鑱之石酷愛慕之每自謂不及韋公大槪可見於此史不傳不得不致詳焉若白與劉行事始終則有本傳在二公共生大歷壬子歲眞輩行也晚益相厚世謂劉白白之去郡劉以詩遺之有十萬戶嬰兒啼﹝有十萬戶嬰兒啼舊鈔本作千門萬戶嬰兒啼﹞之句𨿽三代遺愛何以加焉後六七年當大和中劉亦繼來乘郡荒疫之餘撫摩安輯免民於轉徙文宗錫服以寵之白公時在河南猶以詩爲劉賀三賢平時道義相先分相好誠相與也而文聲政績兼優並著且俱爲有意於民者名藩巨屏得一師帥吾民幸矣乃接踵來臨歲月未遠聲名風采炳乎其輝一時盛事他郡所未有也去之三四百歲邦人懷慕之不衰宜哉公復振起而一新之是將傳之愈久而愈無窮也蔣氏代以儒學顯至公而守玆土者三世矣公少受知初世父樞密太師魏公翰墨篇章悉有家法晚逢明天子擢登法從處劇以簡中扃湛然到郡今踰年矣鋤荒植廢皆如此堂未易一二書也並聞元佑中魏公帥南海郡人繪前刺史吳公隱之宋公璟而下八人築室以祠之﹝築室以祠之文粹室作堂﹞魏公閱圖籍所載又得滕公修王公林合前八人者號十賢各爲之贊敍公今新斯堂也視十賢之舉蓋不謀而契益知公之心眞魏公之心哉敢並書以告來者五月庚申朔左朝奉郎前差通判信州軍州主管學事江都仲並記廣平程紹祖書範成大撰思賢堂記吳郡治故有思賢亭以祠韋白劉三太守更兵燼久之遂作新堂名曰三賢其四年當紹興辛巳鄱陽洪公始益以唐王常侍本朝範文正之像復其舊之名亭者榜焉先是公以歲五月來臨吾州繇州南鄙望洞庭略具區觀三江五湖之吐吞濤波聒天﹝濤波聒天文粹作波濤﹞旁無邊垠而石堤截然浮於巨浸之上若有鬼神之扶傾鯨鰲背負而湧以出也暯夜人語馬嘶匈匈不絕公固已語其人思常侍之功矣周覽原田而相其溝防東南之播於江東北之委於海者脈絡釃通堙蕪滌塗﹝堙蕪滌塗文粹塗作除﹞夏旱易以陂潦水時至不能嚙渚涯以決污邪荒寒化爲麥禾起景佑迄玆歲無大浸於是公又曰非文正範公之勤其民者乎退而參石記竹書之傳詳兩賢行事尙什百於此韓退之名知言碑王之墓隧謂治蘇最天下蓋遺冊廑存於一堤其變滅無考者不知幾也文正自郡召還遂參永昭陵大政徳業光明爲宋宗臣通國之誦曰文正公而不以姓氏行焉韋白劉之餘愛邦人旣已爼豆之語在舊碑尙矣王範風烈如此且有徳於吳宜俱三賢不沒以爲無窮之思此堂之所爲得名者甞謂士才髙必自賢位髙或不屑其官世通患也洪公忠宣公之子擢博學宏詞第一名字滿四海餘二十年旣入翰林爲學士未幾自列去﹝未幾自列去舊鈔本作自劾去﹞甫及裏門制書以左魚來矣邦人度公且上朝謁莫能久私公也然始至之日咨民所疾苦退然不自居其智能亟從掌故吏訪諸賢之舊圖畫髣髴想見其平生公旣以道學文章命一世顧有羨於五君子者意將迹其惠術講千里之長利以膏雨此民彼憧憧往來視桑蔭趣舍人裝者慮安肯出此夫才髙而不自賢位髙而滋共其官盛徳事也斯堂法應得書會公使來屬筆紀歲日﹝筆紀歲日文粹作歲月﹞成大世占名數西郭樂其州多賢守令之不歉於古也文正公又吾東家丘焉竊願詫斯堂以誇鄰邦以爲邑子榮乃不辭而承公命八月旣望州民左從事郎範成大記並書】

瞻儀堂舊在廳事之東紹興三十一年郡守洪遵建吳俗貴重太守來者必繪其像春秋則陳於齊雲樓之兩挾【陳於齊雲樓之兩挾校攺挾作夾按上作掖】令吏民瞻禮至是洪公恐爲風日所侵故作此堂藏之紹熙三年郡守沈揆始遷諸像於後圃舊凝香堂中並其名遷焉【範成大瞻儀堂吳自置守以來仍古大國世爲名郡又當東南水會外曁百粵中屬之江淮四方賓客行李之往來畢上謁戲下願見東道主城門之軌深焉稻田膏沃民生其間寔繁井邑如雲煙物夥事穰有司程文書應言府者﹝應言府者文粹作官府﹞以千萬計奉使命大夫行部第郡課必致詳於吳以視列城其雄劇如此夜漏未盡太守坐堂上主吏儐客旅進退語言面目不暇相孰何平明乃得據按聽諸曹白事率常旰食有頃它客與報期會者又至如前𨿽精力過絕人其勢亦出甚勞而後能善治故吳郡虎符非名徳士若已至大官者﹝非名徳士若已至大官者舊鈔本士若作素著﹞不以朌去之數十百年長老猶以爲記至臧去﹝臧去校云臧藏同去疑棄訛但楊誠齋集悉作藏去﹞繪像畏愛之如一日番陽洪公之以內相典城也乃規東序之間屋爲堂取凡公私所藏故侯之像頗補其闕﹝故侯之像頗補其闕舊鈔本無頗字﹞遺列畫其上又采韓退之廟學碑語名之曰瞻儀而命州民範成大詞而識諸石竊甞觀郡國方誌與耆舊風土之書旣備載山川土畺郭郛所在必論次前世賢守長爵裏姓字之大略著於篇謂君子甞居之其地政僻陋猶借此以爲寵今吾州不獨能志其人而肖貌具在章綬相輝凜凜如對生面它郡未聞有此𨿽大府地重多顯者來自有以不沒抑吳人習於親上至久遠且弗弭忘气俗之媺舊矣洪公蓋始表出之盛事固不宜無紀然公實以紹興辛巳夏五月至郡是歲北虜謀畔盟積甲並塞使行人來啟兵端又造舟東海上將數道入寇天子赫怒大發步騎待邊分命樓船將督水居之士營巨浸以直賊衝吳前當出師通道後控海浦所從入烽候相望羽書疾星火公聲气弗爲動舂容頤指不斂一錢不籍一夫機事立決無畱行姦人幸騷搖一逞心醉叵測相率遁去裏門晏閉﹝裏門晏閉舊鈔本閉作閒﹞田間無吠犬行歌刈熟不知有軍興民徳公甚念無以報恩勤飲食必祝焉公於艱難時用劇郡呼吸變故曾無足以櫻道徳之威﹝曾無足以櫻道徳之威汲古本櫻作嬰﹞齒文章之斧斤者治行冠一世而不自以爲功若此足矣顧方帥其吏民以館禦諸賢覽觀裴回若慕用之云者夫有餘則毋我不足者多尙人君子之徳心豈世俗所能測識者哉後之人歷階而登有感於作者之意疇肯以行能蓋前聞人其必葺斯堂而嗣其事壁間之圖將魚鱗雜襲至於無窮可也敢並書之以風來者﹝敢並書之以風來者文粹敢作故﹞十月九日左從事郎範成大記】

齊雲樓在郡治後子城上紹興十四年郡守王﹝日奐﹞重建兩挾循城爲屋數間有二小樓翼之輪奐雄特不惟甲於二淛𨿽蜀之西樓鄂之南樓嶽陽樓庾樓皆在下風父老謂兵火之後官寺艸創惟此樓勝承平時樓前同時建文武二亭淳熙十二年郡守丘崈又於文武亭前建二井亭【唐白居易齊雲樓晚望偶題十韻兼呈馮侍禦﹝馮侍禦汲古本作馬侍禦﹞周殷二協律潦倒官情盡蕭條芳歲闌欲辭南國去重上北城看復疊江山壯平鋪井邑寬人稠過楊府坊鬧半長安插霧峯頭沒穿霞日腳殘水光紅漾漾樹色綠漫漫約略畱遺愛殷勤念舊歡病拋官職易老別友朋難九月全無熱西風亦未寒齊雲樓北面半日憑欄幹又和公權登齊雲樓外春晴百鳥鳴樓中春酒羙人傾路傍花日添衣色雲裏天風散佩聲向此髙吟誰得意偶來閒客獨多情佳時莫起興亡恨遊樂今逢四海淸九日宴集前年九日余杭郡呼賓命宴虛白堂去年九日到東洛今年九日來吳鄕兩邊蓬鬢一時白三處菊花同色黃一日日知添老病一年年覺惜重陽江南九月未搖落柳靑蒲綠稻穟香姑蘇臺榭倚蒼靄太湖山水含淸光可憐假日好天色﹝可憐假日好天色文粹假作暇﹞公門吏靜風景涼榜舟鞭馬取賓客掃樓拂席排壺觴胡琴淸圓指撥刺吳娃羙麗眉眼長笙歌一曲思凝絕金鈿再拜光低昂日腳欲落備燈燭風頭漸髙加酒漿觥盞灩翻菡蓞葉舞鬟擺落茱萸房半酣憑檻起四顧七堰八門六十坊遠近髙低寺間出東西南北橋相望水道脈分棹鱗次裏閭碁布城冊方人煙樹色無隙罅十里一片靑茫茫自問有何才與政髙聽大館居中央銅魚今乃澤國節刺史是古吳郡王﹝剌史是古吳郡王汲古本古誤占﹞郊無戎馬郡無事門有棨戟要有章盛時儻來合慚愧壯歲忽去還感傷從事醒歸應不可使君醉倒亦何妨請君停杯聽我語此語眞實非虛狂五旬已過不爲夭七十爲期蓋是常須知菊酒登髙會從此多無二十場﹝從此多無二十場文粹作無多﹞章憲登齊雲飛樓縹緲瞰吳邦表裏江湖自一方曲檻髙窻云細薄落霞孤鶩水蒼茫固知興廢因時有獨覺江山共古長回首中原正愁思不堪殘日半規黃】

西樓在郡治子城西門之上唐舊名西樓後更爲觀風樓今復舊紹興十五年郡守王﹝日奐﹞重建二十年郡守徐琛篆額下臨市橋曰金母橋亦取西向之義﹝日奐﹞初落成郡人競獻詩以進士耿元鼎所賦爲最【白居易西樓雪宴宿云黃慘淡曉雪白飄颻散面遮槐市堆花壓柳橋四郊鋪縞素萬寶甃瓊瑤﹝萬寶甃瓊瑤文粹寶作室﹞銀榼攜桑落金鑪上麗譙光迎舞妓動寒近醉人銷歌樂𨿽盈耳慚無五袴謠城上夜宴畱春不住登城望惜夜相將秉燭遊風月萬家河兩岸笙歌一曲郡西樓詩聽越客吟何苦酒被吳娃勸不休徒道人生都是夢﹝徒道人生都是夢文粹徒作縱﹞夢中歡笑亦勝愁○劉禹錫登西樓見樂天題詩湖上收宿雨城中無晝塵樓依新柳貴池帶亂苔春雲水正一望簿書來遶身煙波洞庭路愧彼扁舟人玩月半夜碧雲收中天素月流開城邀好客置酒賞新秋影透衣香潤光凝歌黛愁斜輝猶可翫移宴上西樓楊修﹝楊修文粹作楊備是﹞觀風樓觀風危堞與云齊樓下開門畫戟西鼓角聲沈絲管沸捲簾晴黛遠山仾範仲淹觀風樓髙壓郡西城觀風不浪名山川千里色語笑萬家聲碧寺煙中靜江橋柳際明﹝江橋柳際明文粹江作虹﹞登臨豈劉白滿目見詩情章造西樓懷感髙花古柳傍城闉遊目江城次第新百感中來倚惆悵﹝百感中來倚惆悵文粹倚作倍﹞滿城煙雨滿城春耿元鼎西樓一曲舊笙歌千古當樓面翠峨花發花殘香徑雨月生月落洞庭波地雄鼓角秋聲壯天迥闌干夕照多四百年來逢妙手要看風物似元和】

四照亭在郡圃之東北紹興十四年郡守王﹝日奐﹞爲屋四合各植花石隨歲時之宜【隨歲時之宜舊鈔本無歲字】春海棠夏湖石秋芙蓉冬梅

凝香堂在思賢堂西面臨池紹熙三年遷太守畫像於此堂更名瞻儀

逍遙閣在舊凝香堂後蓋取韋應物逍遙池閣涼之句此閣舊觀復堂也逍遙額郡守蔣璨書【逍遙額郡守蔣璨書舊鈔本作郡守蔣堂書額】後守韓彥古欲更名乃除去舊額而迄不果更名【而迄不果更名舊鈔本無名字】

云章亭在舊凝香堂西南故有此亭紹興三十一年郡守洪遵始命名亭有仁宗皇帝賜陳經禦書飛白端敏寶文閣佛字【禦書飛白端敏寶文閣佛字舊鈔本佛作五】石刻及獎諭陳經勑賜丁謂詩並太上皇帝禦書千字文

坐嘯齋在四照亭南紹興二十七年郡守蔣璨建並書額

秀野亭在坐嘯齋西紹興三十一年郡守洪遵建

涼渚本流杯名舊在凝香堂後今徙於池光亭後

觀徳堂在教場唐西園地也紹興二十一年郡守徐琛建西又有射亭

扶春池光亭後酴醾洞也紹興二年郡守沈揆名之且書其榜

頒春宣詔二亭紹興十四年郡守王﹝日奐﹞【郡守王﹝日奐﹞汲古本﹝日奐﹞下有建字】知信州吳說書額亭之側東西二井亭乾道四年郡守姚憲建

介庵慶曆八年郡守梅摯建在木蘭堂南淩雲臺下摯作銘刻石後庵入通判東廳久亦廢而銘石尙在蓋兵火更張官廨多失其舊也【介庵銘並序表署西北有堂曰木蘭堂之南有臺曰淩雲灌木駢生其上臺下有故園廢洞址在焉予因訪陳迹通其塞而庵之惜乎孑立一隅中無長物入之者志意斂然思有所守宜介其名而銘之庵非廣居介不兼濟有守退公杖而獨詣心淵坐澄默與眞契嗚呼公怒賊私不遷而霽私欲蠹公不萌而制世紛萬殊浩乎亡際何以靖之曰思無邪一言以蔽慶曆八年九月二十五日尙書戶部員外郎知蘇州軍州事梅摯立】

通判東廳在郡治之西紹興九年通判白彥【從享從】建介庵舊在郡圃後入通判廳今庵亦廢廳西有琵琶泉小丘嵌巖曰西施洞皆傳爲往迹泉淸冽可釀酒淳熙十一年通判魏仲恭葺洞門作捧心亭今更名舞雪

通判西廳在城隍廟後依子城東南角城上有小樓見西山名湧翠

簽判廳在儀門西

教授廳在府學之東

節推廳在通判東廳之西

察推廳在平橋南

府院在譙樓東

司理院在譙樓西

司戶廳並府院西【司戶廳並府院西舊鈔本並作在】

司法廳在平橋南

路鈐衙在子城內府西樓下東偏

州鈐廳在狀元坊內

路分廳在路鈐衙南

轉運衙舊在郡治西偏後徙余杭【初錢氏國除田重稅尙仍舊畝稅三斗太宗命王贄爲轉運使來均雜稅贄悉令畝稅一斗至今便之】

倉庫場務﹝市樓附﹞

府倉在飲馬橋西

常平倉在府倉內

戶部百萬倉在閶門裏開禧三年剙以府職曹官兼嘉定二年始命官專掌以都司提領憲司措置【補注】

歸仁倉報功倉淳熙元年郡守韓彥古創建專儲年計並在府倉內【並在府倉內汲古本在作存】

甲仗庫在設廳西廊

軍資庫在儀門東

公使庫公使酒庫並在設廳東

架閣庫在設廳西廊

作院在教場西乾道四年郡守姚憲建

監倉廳在姑蘇館前

糧料廳在譙樓西

四酒務在平橋南初郡有酒務四合而爲一故名曰四酒務

激賞西庫在景徳寺東

激賞南庫在盤門裏

望云館在閶門裏右三所並紹定二年郡守李壽朋剙

淸風樓在樂橋南

黃鶴樓西樓之西

跨街樓西樓之西

花月樓飲馬橋東北

麗景樓樂橋東南花月麗景皆淳熙十二年郡守丘崈建雄盛甲於諸樓

坊市按長慶集云六十坊者舊經所籍如之後頗隨事而有剙有易

樂橋東南孝義坊【東憇橋巷】通闤坊【金母橋西】繡錦坊【大市】

儒教坊【飲馬橋南】旌義坊【蔡匯頭】

孝友坊【南園東巷】玉淵坊【南星橋】

儒學坊【烏鵲橋南】衮繡坊【烏鵲橋北】狀元坊【醋庫巷黃魁所居】吳會坊【府治東】

晉寧坊【濠股口】和令坊【楊郡王府前】繡衣坊【南倉橋北】孔聖坊【南倉橋南】積善坊【府治西】阜通坊【夏侯橋西】

樂橋東北幹將坊【東市門】

建善坊【幹將巷】眞慶坊【天慶觀巷】遷善坊【艸橋【艸橋三行顧家橋舊鈔本並有東字】】布徳坊【顧家橋】

豸冠坊【仁王寺前】富仁坊【魚行橋東】聞徳坊【周太尉橋東】崇義坊【禪興寺橋南】乘鯉坊【張馬步橋南】閭丘坊【張馬步橋北】大云坊【天慶觀西】碧鳳坊【天慶觀前】慶源坊【大郎橋東】天宮坊【迎春巷】

迎春坊【百口橋】

樂橋西南武狀元坊【樂橋南紙廊巷林魁所居】吳歈坊【西憇橋巷】平權坊【跨街樓南】

館娃坊【果子行】和丰坊【米行】

麗澤坊【吉利橋北】通波坊【吉利橋南】

孫君坊【孫老橋】賓興坊【貢院南】

好禮坊【富郎中巷】義和坊【杉瀆橋東】

靈芝坊【侍其巷】晝錦坊【南營西】

載耜坊【開元寺東】坤維坊【瑞光寺東】

同仁坊【金獅巷】南宮坊【南薗巷】

樂橋西北西市坊【鐵瓶巷】

太平坊【太平橋】嘉魚坊【魚行橋西】

流化坊【吳縣東】武狀元坊【雍熙寺東周魁所居】

文正範公之坊【範家園】盍簪坊【張馬步橋北】

徳慶坊【禪興寺橋西】甘節坊【承天寺東】

樂圃坊【三太尉橋北】立義坊【北寺西】

淸嘉坊【朱明寺橋北】仁風坊【十九勝巷】

至徳坊【泰伯廟前】吳趨坊【臯橋西】

【補注】右六十五坊紹定二年春郡守李壽朋並新作之壯觀視昔有加儒學坊林文節公與諸弟所居希父槪先在國史儒學傳希徙居吳與弟旦嘉佑二年同第進士次舉弟邵顏文同登第吳人榮之故以名坊○衮繡坊以參知政事元絳所居得名○狀元坊淳熙八年黃由魁天下郡守韓彥質以表其閭十一年衛涇魁天下涇居昆山之石浦亦立狀元坊○豸冠坊直龍圖閣範師道貫之所居貫之出入臺諫有聲故以名坊○大云坊林虙所居虙自號大云翁○武狀元坊二淳熙十一年林﹝山票﹞爲廷魁郡守謝師稷以表其閭在樂橋之南慶元二年周虎爲廷魁亦以名坊在雍熙寺之東○靈芝坊初名難老坊蔣堂謝事所居李之儀作範正平遺錄云胡文恭公宿爲諸生時甞受學於蔣堂文恭守吳郡蔣居第表爲難老坊蔣不樂曰此俚俗歆艷內不足而假之人以誇者非所望於故人願卽撤去胡乃用蔣氏甞有芝艸之瑞更名靈芝按堂皇佑六年三月作平江軍新修大廳記云當兵部員外郎李公晉卿守屏之明年十月修此廳又有因芝艸生謝兵部詩據此則所謂兵部者正謂李晉卿而揭靈芝於坊表者亦李也李之儀所記乃謂揭坊名爲胡宿疑有誤又按胡宿墓志自祠部員外郎判度支後知蘇州蓋未甞爲兵部其爲晉卿無疑晉卿逸其名今太守題名皆不著胡李蓋闕文方芝產時堂有詩記之【因芝艸生謝兵部黃囷誕丘園【黃囷誕丘園汲古本菌誤茵】靈堪配醴泉至和非我召美化自公宣秀色鄰三徑幽光被一廠墨時髦秉筆君【時髦秉筆君舊鈔本君作者者字是】爲我列詳編【爲我列詳編文粹詳作詩】○使君有意飾門閭雅爲靈芝揭表初招隱溪邊往還者從玆認得野人居】○晝錦坊以光祿大夫程師孟所居得名○徳慶坊直龍圖閣盧秉奉其親年八十餘故以名坊吳郡誌卷第七

吳郡範成大撰

官宇提點刑獄司在烏鵲橋西北紹興元年建廳事後曰明淸堂堂後小圃種竹有亭曰畱客曾逮剙逮父文淸公幾命名且作詩徐蕆隸額乾道九年諸路添置武提刑一員遂於舊司之東撤去幹官廨宇以其地作東廳比年省罷使者來從其便而居焉【曾幾畱客亭詩序逮子作亭於官舍明淸堂之後種竹殆千竿余名其亭以畱客取老杜竹深畱客處之句因題二小詩云行到竹窮處有亭佳可遊境因吾子勝客爲此君畱娟淨經時雨蕭梢六月秋豈無他艸樹涇渭不同流種竹無他事林間與客遊自應攜手入安用閉門畱靜可過僧夏淸宜對奕秋衰翁九節杖來往亦風流沈度汨汨多塵事長懷鳩杖遊每因門可款﹝每因門可欵文粹每作無﹞豈爲醉相畱靜契竹林勝幽非艸樹秋公今國耆艾砥柱屹中流持節推仍世林園記昔遊深藏事幽討長轡詎淹畱﹝長轡詎淹畱舊鈔本轡作寓文粹作輿又欣同歲有秋文粹同作聞﹞已見山無盜欣同歲有秋時容一嘯詠竊比晉名流浙西提刑題名淳熙三年直龍圖閣陳公繇浙東常平使者按刑西道領刺史韓公繇浙東刑獄使者奉祠三衢同時被命以西二公前日僚舊也弭節未幾聲諧志合風績俱茂暇日因相語曰凡官寺必有所謂壁記是司也獨缺焉其名氏官職與夫在事之歲月久而遂泯不可復知非所以隆一臺詔後世也於是搜閱案牘自建炎迄今居是官者得四十有二人焉將鑱石龕置壁間俾賈爲之記惟案刑遣使國家令典也漢暴勝之爲直指使者行郡國而謹督捕唐顏眞卿爲監察禦史使五原而決冤獄事固甚類然未有專爲刑獄遣著之令甲者本朝列聖相承子視元元欽卹刑章在淳化中始遣常參官提點諸路刑獄景徳以來始兼用武臣厥後公革因時或省或置汗靑所載可考而知】【聖上龍飛惟】【祖宗成憲是循用文武長材求之如不及乃乾道六年遵景徳故事制詔諸路各置武提刑一員與文臣合臺共治惟時兩浙古一道也熙寧末年歧而復合建炎以後復析而東西之浙西在今實爲畿甸異時遣使視他路尢切注意今陳公以名禦史韓公以左右信臣爲之皇華得人於斯爲盛恭聞眞宗皇帝甞命資政殿大學士向敏中較諸路提刑所上課績惟兩浙有奏報雪活冤獄者遽命升其等級以示旌勸今日考核之意同符眞宗則奏最九重必有非常之寵又當自二公始故賈敢忘屬吏之賤學殖之荒落而記不敢辭淳熙四年四月日奉議郎知常州武進縣主管勸農公事借緋陳賈記】

施坰左朝散大夫建炎四年九月十七日到任紹興二年二月除江東提刑

邵昂左朝請郎紹興二年四月十六日到任當年十一月罷

向宗厚右朝奉大夫紹興二年十一月二十九日到任五年正月宮觀

朱縡左朝奉大夫紹興五年正月二十三日到任當年二月二十八日攺除兩浙轉運副使

吳表臣右朝請郎紹興五年三月十五日到任當年十二月除祕書監

朱縡左朝散大夫紹興六年五月十四日到任七年三月攺差知信州

陳桷左朝散大夫直龍圖閣紹興七年三月初三日到任八年七月攺差知臺州

曾幾左朝奉大夫紹興八年十二月二十日到任九年六月宮觀

向宗厚右朝散大夫紹興九年七月十四日到任十一年四月攺差知婺州

張叔獻右朝奉郎直祕閣紹興十一年九月二十五日到任十二年十月攺除兩浙轉運副使

王鈇右朝奉大夫直祕閣紹興十二年十一月初二日到任十三年八月攺除兩浙轉運副使

萬俟止右朝散大夫紹興十三年八月二十七日到任十四年三月宮觀

符行中左朝奉郎紹興十四年七月二十四日到任十五年二月罷

徐琛右朝散郎直祕閣紹興十二年四月十三日到任當年十二月除軍器監

髙世定右朝請大夫直龍圖閣紹興十六年正月二十六日到任當年六月罷

吳傳左奉議郎紹興十六年七月十三日到任十八年十二月宮觀

趙令詪左朝請大夫紹興十八年十一月二十七日到任十九年十一月宮觀

謝邦彥左朝請大夫紹興二十五年十二月初九日到任二十六年三月罷

趙渙左朝奉郎紹興二十六年五月二十八日到任二十七年二月宮觀

金安節左朝散郎紹興二十七年二月十七日到任當年九月攺除大理少卿

陳抃右朝散大夫紹興二十七年十月初二日到任二十八年正月宮觀

徐康右朝奉大夫紹興二十八年三月十八日到任當年十月罷

邵大受左朝請大夫直祕閣紹興二十八年十一月初五日到任二十九年閏六月除左司

呂廣問左朝請郎紹興二十九年七月初七日到任三十年四月攺除兩浙轉運副使

黃應南左朝散郎紹興三十年七月二十五日到任三十一年六月初七日致仕

王趯右朝請大夫紹興三十一年八月初五日到任三十二年八月二十一日罷

王傳左朝議大夫紹興三十二年十月二十三日到任隆興二年正月初二日轉左中奉大夫當年六月十一日攺知信州

葉謙亨左朝奉大夫直顯謨閣隆興二年八月二十八日到任當年十一月初五日致仕

曾逮右承議郎隆興二年閏十一月初六日到任乾道二年五月二十六日丁父憂

王瀹左朝散郎乾道二年六月二十八日到任當年八月初七日攺除吏部郎官

姚憲右朝奉郎乾道二年九月初六日到任三年五月十一日除直祕閣知平江府

陳良翰左朝散郎直敷文閣乾道三年六月十一日到任四年五月盜賊肅靜特轉左朝請郎當年十一月二十四日攺除宗正少卿

李簡能左朝奉郎乾道四年十二月二十八日到任五年二月二十一日磨勘轉左朝散郎六年六月十六日除直祕閣主管臺州崇道觀

任文薦左朝奉大夫直寶文閣乾道六年八月二十五日到任七年六月二十六日除祕閣修撰攺差知建寧府

王淮左朝散郎直敷文閣乾道七年十月十一日到任八年十一月初九日攺除太常少卿

梁俊彥右武大夫髙州刺史乾道九年閏正月初五日到任淳熙元年三月二十七日除福建提刑續攺差提舉佑神觀

呂企中右朝散郎直寶文閣乾道九年六月二十六日到任當年十二月二十七日攺知楊州

鄭興裔武功大夫江州觀察使淳熙元年四月初九日到任當年八月二十日攺除江東提刑續召赴行在

徐本中朝奉大夫充集英殿修撰淳熙元年十二月十四日到任三年三月二十五日攺除江東轉運副使

趙師夔承議郎直龍圖閣淳熙三年五月十八日到任當年六月初八日罷

陳舉善以朝奉郎直龍圖閣浙東提舉除淳熙三年八月初八日到任五年四月二十七日召除左司

韓俁以武徳大夫髙州刺史奉祠除淳熙三年十月初六日到任五年九月初六日攺差知廬州

呂正已以降授朝散大夫直顯謨閣知鎭江府除淳熙五年六月初二日到任當年九月初一日罷

韓元龍以朝散大夫司農卿除直龍圖閣浙西提刑淳熙五年十月初四日到任七年十月初二日主管亳州明道宮

趙伯驌以武功大夫忠州團練使浙西緫管除淳熙五年十月十六日到任七年八月初六日轉和州防禦使

梁揔以朝散大夫大理少卿除淳熙七年十月十六日到任九年七月十三日攺除江東提刑續準省札因兼知嚴州捄荒有勞除直敷文閣

傅淇以朝請大夫浙東提刑除淳熙九年十月十六日到任十一年六月除直龍圖閣十月十六日再任十二年三月二十六日攺知寧國府

劉穎以降授朝散郎浙西提舉除淳熙十二年四月初二日到任當年十月初十日罷

勾昌泰以降授宣教郎浙東提舉除淳熙十二年十一月初二日到任十三年二月轉奉議郎當月敍承議郎四月磨勘轉朝奉郎當年七月初十日罷

王尙之以朝奉郎大理少卿除直寶文閣浙西提刑淳熙十三年閏七月初三日到任十四年二月十四日攺除司農少卿湖廣緫領

趙子蒙以朝議大夫直龍圖閣知楊州除淳熙十四年五月十二日到任十五年四月十六日除祕閣修撰致仕

潘景珪以朝議大夫知池州除淳熙十五年五月初四日到任當年十二月初五日攺除大理卿

王師愈以朝議大夫直祕閣福建運判除淳熙十六年正月二十八日到任七月初十日除直煥章閣宮觀

袁說友以朝議大夫浙東提舉除淳熙十六年七月二十八日到任紹熙元年三月除直祕閣知平江府

王正己以朝請大夫充祕閣修撰新江東提刑攺除紹熙元年五月初三日到任十二月初三日準勑以陳乞官祠差主管建寧府武夷山衝佑觀

應孟明以朝奉郎直祕閣知靜江府除紹熙元年十二月二十四日到任二年九月除尙左郎官

陳公亮以朝請大夫直祕閣福建提刑除紹熙三年四月到任四年除江南西路轉運副使

黃遹以朝奉大夫浙西提舉除紹熙五年正月到任當年除荊湖南路轉運判官

傅伯壽以朝議大夫直煥章閣江東運副除紹熙五年月到任慶元元年除將作監

何異以朝請郎新江東提刑攺除慶元元年八月到任三年除直敷文閣八月除太常少卿

韓邈以朝請大夫直祕閣浙西提舉攺除慶元三年八月到任當年除金部郎官

虞儔以朝請大夫新除直顯謨閣江西運副權知平江府除慶元四年正月到任依舊兼知平江府六月住兼九月除直寶文閣知廬州

朱致知以朝議大夫直徽猷閣奉祠除慶元五年四月到任當年除樞密院檢詳

薛紹以朝散大夫提舉兩浙西路常平茶鹽公事除慶元五年六月到任常年除戶部郎官淮東緫領

任洙以朝散郎提舉兩浙西路常平茶鹽公事除慶元六年正月到任嘉泰元年除直祕閣宮觀

陳研以朝散大夫直祕閣荊湖南路轉運副使除嘉泰元年六月到任二年除樞密院檢詳

孟綸以朝請大夫尙書倉部除嘉泰二年六月到任三年五月罷

曾﹝上鹵下木﹞以朝散大夫荊湖南路計度轉運副使除嘉泰三年八月到任十七日除直煥章閣當年除太府少卿

方銓以朝散大夫尙書司封郎中除嘉泰三年十二月到任開禧元年四月攺除江西運判塡見闕

葉簣以朝議大夫尙書戶部郎中除開禧元年五月到任二年四月召赴行在除右司

胡元衡承議郎尙書右司員外郎除直寶謨閣開禧二年四月到任嘉定元年正月召赴

行在除檢正

汪文振朝散大夫司農少卿兼玉牒所檢討官除直寶謨閣嘉定元年正月到任八月準省札權鎭江府並權淮東緫領九月正除司農少卿淮東緫領

李孟傳朝請大夫除倉部郎官攺除嘉定元年十月到任二年七月除直祕閣江東提刑

王居安朝奉郎知太平州除直龍圖閣嘉定二年九月到任當年赴詔行在除權工部侍郎

畱恭朝奉大夫浙西提舉嘉定三年正月兼權提刑四月就除五月攺除直寶謨閣知紹興府

劉爚朝散大夫尙書吏部郎中嘉定三年五月到任四年二月除司業

章棶朝奉郎浙西提舉嘉定四年正月兼權提刑閏二月正除

陳芾朝散郎新除大理寺丞嘉定五年正月到任兼權平江府七月除直祕閣知平江府

余嶸【余嶸汲古本作金嶸】以朝請郎守軍器監除嘉定五年到任七年八月除大理少卿

柴中行承議郎直祕閣除江東運判未赴嘉定七年八月攺除十一月到任九年除尙左郎官

王涔朝奉郎新福建提刑攺除嘉定九年五月到任九月宮觀

王棐承議郎浙西提舉兼權嘉定十年十二月正除十一年八月除金部郎官得旨兼權平江府

喬行簡朝散郎江淮等路都大提點坑冶除嘉定十二年正月到任閏二月節制許浦水軍三月兼權平江府十一月除直祕閣依舊浙西提刑兼知鎭江府當月除軍器監十二月除直煥章閣知鎭江府兼權提刑十四年除司業

趙﹝上與下心﹞夫朝散郎兵部郎官除嘉定十四年十一月到任十六年除直祕閣再任寶慶元年罷

林介朝散大夫浙西提舉兼權寶慶元年直祕閣正除三年兼權平江府十二月除太府少卿依舊兼權平江府紹定元年十一月攺除大理少卿

王與權朝請郎紹定二年正月二十八日到任

檢法官廳在提刑司東

幹辦公事廳在東廳後

提舉常平茶鹽司在子城之東廳事東有小池上有假山旁曰壺中林壑【旁曰壺中林壑舊鈔本旁作榜】米友仁書池南北有亭南曰揚淸北曰艸堂廳事之西有寶翰閣亦友仁書額廳東北曰宣惠堂廳後曰皇華堂廳之東側曰頤齋齋後圃中曰望云堂紹興三十年楊和王子倓持節時作爲思親也池旁曰繡春堂淳熙十五年史彌正建【徐康記官舍題名其來久矣非特紀歲月次先後而其人之賢不肖治行之能否亦繇此可考焉自守令而下凡在官者未之或廢也初元丰崇寧之間甞遣廷臣分行諸路號提舉措置塩事除授繼踵而屢經並省﹝屢經並省舊鈔本並作罷﹞政和之二年始罷官鬻行新鈔塩法於是兩河二浙荊湖江淮復置提舉司以緫之宣和五年又分淮浙爲西路則八州軍三十八縣隸焉治平江府今在府治之東廳事獨無記康之承乏又當兵火後案籍殘缺欲爲之而未暇會朝廷纂修先帝實錄史官移文郡縣諸司取會題名於是网羅闕遺訪問故老得承議郎王晉明而下訖於朝請大夫石彥和凡二十人皆以月日爲次其未分路則或治會稽非今所部書之以著其始﹝書之以著其始舊鈔本之作次﹞而闕其所不可考者裒而刻諸石以備采擇焉惟政事之在天下莫如財用而山澤之利常居其半管仲治齊謹正塩筴國以富饒用能成九合之功自漢唐以來塩鐵榷酒均輸之議紛紛不同而常爲國家大計所以制四夷安邊足用之本善乎魏尙書邢巒之言聖人斂山澤之貨以寬田疇之賦收關市之徵以助什一之儲取此與彼非爲身也禦史中尉甄琛請弛河東塩池之禁以爲爲民父母而吝其酰醢兼有羣生而榷其一物是專奉口腹而不及四體也巒譏之曰坐談則理髙行之則夷闕於時咸以爲然世宗卒從琛議其後豪貴封護甚於官司乃復禁如初夫古今異宜治非一軌下三章之約於結繩之代猶爲密网太古之無事後世非所及而欲虞衡之官捐利予民安在其爲知務也與其賦外橫斂曷若權制商賈爲不失重輕之術哉爲今之法者近是矣鈔有茶塩香礬四等茶塩之課故歲至七百萬緡塩利居五之四﹝鹽利居五之四舊鈔本五作茶又額以斛計者常不下百五十萬舊鈔本斛作歲無者字﹞並海縣道煮水者六所額以斛計者常不下百五十萬則所以裨國計以國恢復之功者夫豈少哉而康獨有感焉者四人之中農爲最勞以其終歲勤動寒耕而熱耘也今所謂亭戶則過於此加以負山帶海頑獷成俗急趨利而輕犯法使輸貨於官者價直以時毋或髙下則盜販息盜販息則抵冒少犴獄簡不但公家利其入而已故樂以告後之人厥初建官兼治香礬後不復較而以摘山煮海正其名稱謂之提舉茶塩公事司蓋自宣和七年治也﹝蓋自宣和七年治也治當作始﹞紹興十年七月十六日右奉議郎提舉兩浙西路茶塩公事徐康記】

承議郎王晉明政和二年十一月到任

朝奉郎李堯俊政和四年到任

宣教郎曾纁政和六年十一月二十五日到任七年罷任

奉直大夫吳林

奉議郎魏志崇

承事郎何志修政和七年添差

宣教郎曾纁宣和元年九月二十日到任

朝奉郎陳隆壽宣和元年十一月十四日到任二年五月十五日攺添差於越州置司三年二月就除兩浙提舉常平

朝奉大夫劉敏才宣和二年到任三年五月罷

通直郎王韙宣和三年五月到任六月物故

奉議郎李與權宣和三年到任五年丁憂

通直郎李弼孺宣和五年到任六年丁憂

奉議郎王據宣和七年四月到任當年七月丁憂

通直郎王暘宣和七年到任建炎二年五月任滿

奉直大夫陳述建炎二年五月二十八日到任四年正月二十八日罷任

承議郎直祕閣梁汝嘉建炎四年三月二十三日到任紹興二年二月十五日就除兩淛轉運判官

左宣教郎夏之文紹興二年四月十九日到任三年四月十三日罷任

右通直郎張願紹興三年五月二十七日到任四年正月初九日罷任

右通直郎侯憲紹興四年二月初三日到任五年四月十二日罷任

左宣教郎錢堪紹興五年四月二十六日到任七年四月二十六日任滿

左朝請大夫石彥和紹興七年四月二十七日到任九年四月二十七日任滿

右承議郎徐康紹興九年四月二十八日到任十一年五月初三日滿替除權發遣嚴州續攺知常州

右朝散郎米友仁紹興十一年五月初四日到任十二年四月十一日除將作少監

右朝散大夫萬俟止紹興十一年五月內到任紹興十三年八月內就除浙西提刑

右通直郎吳坰紹興十三年九月四日到任至紹興十四年十二月三十日攺除兩浙運判

右朝散大夫韋壽成紹興十五年二月十三日到任當年七月二日攺除倉部郎官【攺除倉部郎官汲古本部誤郡】

右朝奉大夫直祕閣鄭僑年紹興十五年七月初四日到任當年八月十九日與浙東提舉髙顯謨兩易

右朝請大夫直顯謨閣髙世定紹興十五年八月二十六日到任十六年正月二十六日除直龍圖閣浙西提刑

左朝奉郎孫汝翼紹興十六年七月初十日到任十七年正月二十七日除提點江淮等路坑冶鑄錢

右朝請大夫黃仁榮紹興十七年七月十九日到任至十八年九月十一日罷任

右奉直大夫王晌紹興十八年十一月十七日到任至十九年三月初三日就除知平江府

右朝散大夫王玨紹興十九年十一月十五日到任紹興二十一年十二月十四日任滿

右朝散大夫李琛紹興二十一年十二月十五日到任紹興二十四年五月初二日攺除知婺州

左朝奉大夫孟處義紹興二十四年五月初四日到任二十五年正月初七日攺除淮南路轉運判官

右朝請大夫李流紹興二十五年四月初三日到任六月初六日攺差知明州

左朝議郎杜師旦紹興二十五年七月初三日到任十月二十六日罷

右通直郎司馬倬紹興二十五年十二月十五日到任二十六年四月初十日罷

左朝請大夫趙子砥紹興二十六年六月初二日到任當年八月二十二日致仕

右朝奉大夫陳抃紹興二十六年閏十月初二日到任二十七年九月初八日攺除浙西提刑

左朝請郎朱倬未到任間攺除右正言

右朝奉郎謝伋紹興二十七年十一月自權知處州準告授十二月二十三日到任

左朝請郎呂廣問紹興二十九年四月一日到任當年閏六月二十一日攺除浙西提刑

左朝奉大夫直祕閣楊倓紹興二十九年七月十四日到任三十年除直顯謨閣三十一年二月準勑主管臺州崇道觀

左朝請郎洪適紹興三十一年三月初四日到任當月初六日攺除江東提舉常平茶塩公事

右朝散大夫徐康紹興三十一年四月初一日到任三十二年閏二月二十六日攺除戶部郎官緫領淮東軍馬錢糧

左朝請郎章服紹興三十二年七月初五日到任隆興二年七月二十五日攺除吏部郎官

右朝奉大夫曾耆隆興二年九月初七日到任乾道元年三月初六日除尙書度支郎官

右朝奉郎姚憲乾道元年三月初十日到任乾道二年八月七日攺除本路提刑

右朝奉大夫劉敏士乾道二年十月二十二日到任至乾道三年十二月初六日攺除兩浙轉運判官

右朝請郎錢建乾道四年六月十五日到任五年四月二十四日準勑主管臺州崇道觀

左承議郎芮輝乾道五年二十六日【乾道五年二十六日汲古本作二月十六日】到任六年八月內除江西運判

右朝散大夫直敷文閣胡堅常乾道六年九月十三日到任乾道七年正月初二日攺除兩浙運判

右奉議郎李結乾道七年正月十七日到任乾道八年七月十六日罷

右朝散大夫葉模乾道八年八月二十六日到任淳熙元年三月十一日召赴行在

朝散大夫陳峴淳熙元年五月二十日到任至淳熙二年二月二十三日準告除直祕閣當年二月二十六日攺除兩浙路轉運判官

承議郎直祕閣薛元鼎淳熙二年三月初九日到任四年正月初五日攺除戶部郎官

朝奉大夫潘畤淳熙四年二月初五日到任五年六月兩易江東提舉

朝散郎顏師魯淳熙五年十月初四日到任六年十二月十七日除直祕閣七年九月十二日召赴行在

承議郎趙伯渙淳熙七年十月初八日到任十一月丁母憂

奉議郎張枃【張枃汲古本作張杓】淳熙九年正月初八日到任當年九月內除直祕閣於當月二十五日除兩浙運判

奉議郎王尙之淳熙十年正月二十八日到任當年十一月二十二日召赴行在

朝散郎劉穎淳熙十年閏十一月十四日到任十二年四月初二日攺除浙西提刑

朝奉郎石起宗淳熙十二年四月十七日到任當年十二月二十七日攺除

奉議郎羅點淳熙十三年二月初二日到任十五年正月二十八日赴召

朝奉郎史彌正淳熙十五年三月初六日到任九月初五日除直祕閣十六年攺除淮東提舉

朝奉郎張體仁淳熙十六年六月初三日到任紹熙元年十月除戶部郎官湖廣緫領

朝奉郎徐誼紹熙元年十二月初一日到任三年五月初二日被旨赴行在奏事

已上補注

朝奉大夫黃遹紹熙三年七月到任紹熙五年正月攺除浙西提刑

朝請大夫鄭公顯紹熙五年正月到任當年九月攺除湖南提舉

朝請郎黃灝紹熙五年十月到任慶元元年追兩官放罷

朝奉大夫許介慶元元年三月到任當年九月兩易江東提舉

降授朝散大夫李唐卿慶元元年十月到任二年復朝請大夫當月致仕

朝散大夫韓邈慶元二年三月到任三年除直祕閣八月除浙西提刑

朝請大夫兪丰慶元三年九月到任四年五月除浙東提刑

朝散大夫薛紹慶元四年七月到任五年六月除浙西提刑

朝散郎任洙慶元五年六月到任十二月除浙西提刑

中奉大夫陳昭嗣慶元六年正月到任至嘉泰元年宮觀

朝請大夫趙善闓嘉泰元年十月到任二年召赴行在

朝請郎直祕閣任淸叟嘉泰二年十二月到任三年宮觀

朝奉大夫趙不毚嘉泰三年三月到任十月除直祕閣四年召赴行在

朝散大夫史彌遠嘉泰四年四月到任開禧元年攺除司封郎官

承議郎黃犖開禧元年三月到任二年六月召赴行在

朝散大夫陳耆壽開禧二年六月到任嘉定元年除直祕閣當年除右曹郎官

朝奉郎林拱辰嘉定元年閏四月到任二年除直祕閣淮東運判

朝奉大夫畱恭嘉定二年八月到任三年四月攺除浙西提刑

朝奉郎章棶嘉定三年五月到任四年閏二月除浙西提刑

承議郎應武嘉定四年閏二月到任七月除宗正丞

朝散郎楊燁嘉定五年八月初四日到任七年八月兼權提刑當月除左曹郎官

朝散郎吳格嘉定七年九月九日到任除左曹郎官

承議郎王棐嘉定九年八月到任九月兼權提刑十年正除

奉議郎魏豹文嘉定十年十二月到任十二年十月除軍器少監

奉議郎程珌嘉定十二年十一月到任十三年除祕書丞權右司郎官

承議郎朱在嘉定十三年十二月到任十四年除右曹郎官十二月時暫兼權嘉興府

朝奉郎趙希齊嘉定十四年閏十二月到任十五年罷

朝奉大夫劉垕嘉定十五年十一月到任十七年宮觀

朝散大夫林介嘉定十七年十月到任寶慶元年正月兼權提刑十一月除直祕閣浙西提刑

朝奉郎司馬述寶慶元年十二月到任紹定元年正月除大理正八月除金部郎官

朝請大夫王栻紹定元年十月到任

茶鹽司幹辦公事廳二一在醋庫巷一在郡樓之東

常平司幹辦公事廳二一在檢法廳之北一在郡樓之西

姑蘇館在盤門裏河西城下紹興十四年郡守王﹝日奐﹞建體勢宏麗爲浙西客館之最中分爲二曰南館北館紹興間始與虜通和使者歲再往來此館專以奉國信貴客經由亦假以檥船登城西望吳山皆在指顧間故又作臺於城上以姑蘇名之𨿽非故處因館而名亦以存舊事也制度尢瑰特爲吳中偉觀此臺正據古胥門門迹猶存又有百花洲在臺下射圃在洲之東臺洲亦皆﹝日奐﹞所建並館額皆吳說書吳會亭升羽亭候春亭茂苑亭春波亭皆孫老橋之東吉利橋之西河北岸公流客館也

皇華亭平匯亭在飲馬橋之東北岸亦客館

升平館在梵門橋南

賓興館在貢院前河西

望云館在閶門河南

髙麗亭二一在閶門外一在盤門外舊髙麗使人入朝作此亭以館之今猶仍舊名

吳門亭在盤門內吳郡誌卷第八吳郡範成大撰

古迹

吳城事具城郭門

石室在常熟縣海隅山石室凡十所相傳太公避紂居之孟子太公避紂居東海之濱常熟去海近或是

言偃宅蘇州記云在常熟縣西史記云言偃吳人也吳地記云【吳地記云汲古本記誤志】宅有井井邊有洗衣石周四尺皆其故物輿地誌云梁蕭正徳爲郡太守將石去莫知所在

丁令威宅在陽山文殊法海寺有煉丹井存焉號令威井

射臺華池南城宮姑蘇臺﹝魚且﹞山鷗陂遊臺石城長洲林園石龍以上悉吳闔廬故迹吳越春秋云闔廬旣立夫差爲太子使將兵屯守而自治宮室立射臺於安平裏華池在平昌南城宮在長樂裏闔閭出入遊臥秋冬治於城中春夏治於城外姑蘇之臺旦食﹝魚且﹞山晝遊蘇臺射於鷗陂馳於遊臺興樂石城走犬長洲焉越絕書云石城者闔廬所置羙人離城也吳地記云石城吳王離宮越王獻西施於此城又雲林園在華林裏石龍在龍壇裏裏在烏鵲橋東皆闔閭作流杯在女墳湖西百五十步闔閭三月三日泛舟遊之今基隍猶存【吳地記】

秦餘杭山卽今陽山越破吳夫差遁去晝馳夜走三日三夕達於秦餘杭山餒甚顧得生稻而食之伏北而飲水焉【吳越春秋】

夷亭闔閭十年東夷侵逼吳境下營於此因名之【吳地記】

酒城在壇城邊夫差祭子胥處臨祭勸酒因名焉城中有石子

走狗塘吳王作

幹隧越王以散卒三千擒夫差於幹隧在吳縣西北史記正義榦隧出葉安山西南一里【戰國策史記正義】

姑蘇臺在姑蘇山舊圖經云在吳縣西三十里續圖經云三十五里一名姑蘇一名姑余史記正義云在吳縣西南三十里橫山西北麓姑蘇山上山水記云闔閭作春夏遊焉【春夏遊焉汲古本夏作秋】又云夫差作臺三年不成積材五年乃成造九曲路髙見三百里勾踐欲伐吳於是作柵楣嬰以白璧鏤以黃金狀如龍蛇獻吳王吳王大悅受以起此臺越絕書云闔廬造九曲路以遊姑胥之臺柵楣之義未詳此楣所謂神木一雙大二十圍長五十尋者吳王將起臺子胥諫曰王旣變禹之功而髙髙下下以罷民於姑蘇吳民離矣弗聽洞冥記云吳王夫差築姑蘇之臺三年乃成周旋詰屈橫亙五里崇飾土木殫耗人力宮妓千人臺上別立春宵宮爲長夜之飲造千石酒鍾又作天池池中造靑龍舟舟中盛致妓樂日與西施爲嬉又於宮中作海靈館館娃閣銅溝玉檻宮之楹欀皆珠玉飾之吳地記云闔閭十一年起臺於姑蘇山因山爲名西南去國三十五里夫差復髙而飾之越伐吳焚之又云闔閭十年築經五年始成髙三百丈望見三百里造曲路以登臨吳王春夏遊姑蘇臺秋冬遊館娃宮興樂華池南城之宮又獵於長洲之苑太史公云余登姑蘇望五湖【余登姑蘇望五湖文粹姑蘇下有臺字】案五湖去此去臺尙二十餘里越絕書云夫差伐齊越範蠡泄庸帥師屯海道江以絕吳路敗太子友遂入吳國燒姑胥臺徙其大舟續圖經考之傳記謂闔廬食不二味居不重席器不雕鏤宮室不觀舟車不飾而吳越春秋言闔廬晝遊蘇臺蓋此臺始基於闔廬而成於夫差庶可以合傳記之說云【唐任公叔登姑蘇臺賦司馬遷世掌天官才稱良史探禹穴之遺迹紀吳國之舊軌乃憮然而嘻曰登此姑蘇之墟淹畱兮躊躇感斯宇之基爲沼而仲雍之祀忽諸我聞周道旣衰諸侯狎主中無霸王蠻戎振旅始闔閭以信威繼夫差以極武﹝繼夫差以極武校攺極作拯﹞斜與勁越同壤右以彊楚爲鄰內有髙臺之築外有遠略之勤積如莽而暴骨亦如讎而視人是以疆場日駭板築未弭方五載而厥成造中天而特起因累土以臺髙宛嶽立而山峙或比象於巫廬之峯或倒影於滄浪之水悉人之力以爲美觀厚人之澤以爲侈靡斯實累卯於九層夫何見乎三百里野語有之曰川擁則潰月盈而﹝月盈而汲古本作仄﹞善敗由己吉凶何常矧謀主之賜劍若涉川兮無梁以爲棲越以求霸卒見豢吳而受殃客自南鄙觀於江濆徘徊舊徳惆悵前聞試遊目於寥廓曾是巋然而參云聽逆雪而翳諫竟麋鹿而爲羣髙天放曠平湖泱漭弈弈孤嶼茫茫極浦悲早鴈於海風嘯髙鴟於江雨況復關梁坐隔羈旅增愁山木將落汀葭亂秋思美人兮子胥何爲懷直道而驟諫遭重昏之見危將漁父以抗迹且垂釣於江湄髙臺旣傾夕露沾衣感蒞國之不及冀萊人之與歸者也崔鷃姑蘇臺賦崔子勸學﹝崔子勸學汲古本勸作勤﹞少閒與客遊於橫山之下有臺巋然出於羣山荒基峻級髙切雲間荊棘爲之蒙翳麋鹿爲之徊環余語諸客﹝余語諸客校攺語作訊﹞此何所也客曰子不聞吳都之壯麗乎造姑蘇之髙臺臨四遠而特建此其遺址也余乃倚杖而立喟然而嘆曰蓋聞吳王之築斯臺也受鄰越之貢竭全吳之力千夫吟山﹝千夫吟山舊鈔本作山吟﹞萬人道泣三年而聚材五年而有立佩茂苑於長洲帶浚池以朝夕自以爲天下之奇觀也而今安在哉神材異木飾巧窮奇黃金之楹白璧之楣龍蛇刻畫燦燦生輝而今安在哉於是與客傴僂而上抵其上之絕嶺快四面之遐覩南望洞庭夫椒之山湖水澄澈其名銷夏灣者吳王避暑之所也北望靈巖館娃之宮廊曰響屧徑曰采香者吳之別館西子之遺蹤也其東吳城射臺巍巍其西胥山九曲之逵至於興樂有城玩華有池走犬有塘蓄雞有陂猶不足以充其欲也又侈斯臺以爲娛嬉嗚呼雕楹鏤檻者丘墟之幾也九層百仞者污池之漸也瑤臺作而夏衰瓊室考而商危章華成而楚眾叛阿房出而秦人離斯喪亂之必然曷吳王之不思也哉方其酌綠酃賦珍羞置酒若淮泗積肴如山丘其宴樂固極矣而不知會稽之上飲食甞膽方焦思而深謀旁籠西山俯視太湖憑髙望遠三百餘里其登覽固廣矣而不知笠澤之畔銜枚僕鼓忽潛軍而夜濟是以橫塘之浦僅通而越來之溪已逼髙下之築未幹而勾踐之城已距於只赤矣越來溪越王城皆在臺之左右詞未竟客悵然曰已矣乎古往今來邈矣悠哉蒼煙兮蒲目舊事兮飛灰幸江山之不攺兮後之人當有鑑於遺臺陳羽憶昔吳王爭霸日歌謠滿路上蘇臺三千宮女看花處人靜臺空花自開李白蘇臺覽古舊苑荒臺楊柳新菱歌春唱不勝春﹝菱歌春唱不勝春汲古本作髙唱文粹作淸﹞只今惟有西江月曾照吳王宮里人曹鄴吳宮酒未消又宴姑蘇臺美人和淚去半夜閶門開相對正歌舞笑中聞鼓鼙星散九重門血流十二街一去成萬古臺盡人不回﹝臺盡人不回文粹盡作荒又臺今遺迹文粹下有平蕪二字﹞時聞野田中拾得黃金釵李紳雜句序臺今遺迹連接靈巖寺采香徑響屧廊皆在寺內越王獻吳王黃金鏤楣吳王所造姑蘇臺因獻楣遂以黃金盡飾以破其國﹝遂以黃金盡飾以破其國校云盡飾下有樓字﹞詩云越王巧破夫差國來獻黃金重雕刻西施醉舞花艷傾妬月嬌娥恣妖惑姑蘇百尺曉鋪開樓楣盡化黃金臺歌淸管咽嘆未極越師戈甲浮江來伍胥抉目看吳滅範蠡全身霸西越寂寞千年皆古墟﹝寂寞千年皆古墟文粹皆作盡﹞蕭條兩地皆明月靈巖香徑掩禪扉秋艸荒涼徧落暉江浦回看鷗鳥沒碧峯斜見鷺鷥飛如今白髮星星滿卻作閒官不閒散野寺經過懼悔尢公程迫戚悲秋館吳鄕越國舊淹畱艸樹煙霞昔徧遊雲外夢魂多感嘆不惟惆悵到長洲羅隱讓髙太伯開基日賢見延陵復命時未會子孫因底事解崇臺榭爲西施劉駕句踐飲膽日吳酒香滿杯笙歌入海云聲自姑蘇來西施舞初罷侍兒整金釵眾女不敢妬自比泉下泥越鼓聲騰騰吳天隔塵埃難將甬東地更學會稽棲霸迹一朝盡艸中棠梨開劉禹錫故國荒臺在前臨震澤波綺羅隨世盡麋鹿占時多築用金錘力摧因石鼠窠昔年雕輦路惟有采樵歌楊備山花野艸一荒丘雲裏驕奢舊迹畱珠翠管弦人不見上頭麋鹿至今遊】

春宵宮

天池

海云館

館娃閣【館娃閣舊鈔本下有館娃宮中館娃閣畫棟侵雲峯頂開猶恨當年髙未極不能望見越兵來七絕一首而無作者姓名】

銅溝玉檻【並見上】

館娃宮吳越春秋吳地記皆云閶闔城西有山號硯石山山在吳縣西三十里上有館娃宮又方言曰吳有館娃宮今靈巖寺卽其地也山有琴臺西施洞硯池翫花池山前有采香徑皆宮之故迹【唐殷堯藩吳宮詩吳王愛歌舞夜夜醉嬋娟見日吹紅燭和塵掃翠鈿徒令勾踐霸不信子胥賢莫問長洲艸荒涼無限年李嘉佑傷吳中館娃宮中春已歸闔閭城頭鶯已飛復見花開人又老橫塘寂寂柳依依憶昔吳王在宮闕館娃賣眼看花發舞袖朝歡陌上春歌聲夜怨江邊月古來人事亦猶今莫猒淸觴與綠琴獨向西山聊一笑白雲芳艸自知心李紳江云斷續艸綿連云隔秋波艸覆煙飄雪荻花鋪漲渚變霜楓葉捲平田雀愁化水喧斜日鴻怨驚風叫暮天因問館娃何所恨破吳紅臉尙開蓮皮日休懷古艷骨已成蘭麝土宮墻依舊壓層崖弩臺雨壞逢金鏃香徑泥銷露玉釵硯沼秪畱溪鳥浴屧廊空信野花埋姑蘇麋鹿眞閒事須爲當時一愴懷皮日休綺閣飄香下太湖亂兵侵曉上姑蘇越王大有堪羞處秪把西施賺得吳陸龜蒙三千𨿽衣水犀珠半夜夫差國暗屠猶有美人皆二八獨教西子占亡吳】

西施洞在靈巖山之要山卽館娃宮所在故西施洞在焉【徐夤勾踐進西施賦﹝以紅顏艷色返以昏哉爲韻﹞惑人之心兮惟巧惟僣﹝惟巧惟僣校攺僣作譖﹞破人之國兮以妖以艷當勾踐之密謀進西施而果驗昔者二國相吞陵卑恃尊殊不知卑則自亡而固存﹝卑則自亡而固存文粹固作國﹞尊則謂明而反昏烏喙年年誓啄夫差之肉稽山日日惟聽範蠡之言言曰伍員之賢東吳之徳伯嚭之佞東吳之賊徳之盛兮越可憂賊之興兮吳可殛臣以夙夜而計機謀偶得欲狂敵國之君須中傾城之色待其聲色內伐君臣外惑自然紂妲己以亡宗晉麗姬而亂國今薴蘿之山越水之灣恐是神仙之化忽生桃李之顏波淺丹臉鴉深綠鬟顰翠黛兮慘難效浣輕沙兮妖且閒﹝浣輕沙兮妖且閒汲古本沙作紗﹞楊柳羞弱芙蓉死殷可以變柳惠於嚴莊之際悅荊王於魂夢之間臣請進焉王今何以王乃豁若而喜矍然而起曰此蓋神假卿之碩畫人雪越之前恥乃命寶馬騰龍香車輾風迎織女於銀漢娉姮娥於月宮﹝娉姮娥於月宮文粹娉作聘﹞炫耀云外喧闐洞中妝成而瑞玉凝彩服麗而朝霞剪紅昨日猶賤今晨不同寧期大國之君流恩下及堪恨鄰家之婦謂妾常窮曉別越溪暮歸吳苑越慮計失吳嫌進晚歌一聲兮君魄醉笑百媚兮君心蹇坐令佞口因珠翠以興言立遣謀臣並洪濤而不返﹝並洪濤而不返舊鈔本並作棄﹞勾踐乃走電驅雷星馳箭催投醪而士卒皆醉甞膽而胸襟洞開虎噬骨碎山崩卵摧楚要衛鬒化爲鬼鳳閣龍樓燒作灰於是命屠蘇之酒上姑蘇之臺伊霸業以何在俄英風而聿來於戲殺忠賢而受佳麗欲不敗而難哉】

吳王郊臺在橫山東麓下臨石湖壇壝之形儼然相傳吳僣王時或曾祀帝也

吳王井在靈巖山要大石泓也相傳爲吳王避暑處詳見靈巖山條【楊備詩石甃遺蹤傍古臺一泓寒影鑑光開何人照面金釵落曾見越溪紅粉來】

響屧廊在靈巖山寺相傳吳王令西施輩步屧廊虛而響故名今寺中以圓照塔前小斜廊爲之白樂天亦名鳴屧廊【王禹偁廊壞空畱響屧名爲因西子遶廊行可憐伍相終屍諫誰記當時曳履聲楊備步步香翻羅韈塵粉紅花艷滿宮春傾城一笑無遺迹不見長廊響屧人】

梧桐園在吳宮本吳王夫差園也一名琴川語云梧宮秋吳王愁

采香徑在香山之傍小溪也吳王種香於香山使美人泛舟於溪以采香今自靈巖山望之一水直如矢故俗又名箭涇【楊備館娃南面卽香山畫舸爭浮日往還翠蓋風翻紅袖影芙蓉一路照波間】

香水溪在吳故宮中俗云西施浴處人呼爲脂粉塘吳王宮人濯妝於此溪上源至今馨香古詩云安得香水泉濯郎衣上塵

長洲在姑蘇南太湖北岸闔閭所遊獵處也吳主遣徐詳至魏魏太祖謂詳曰孤比老願越橫江之津與孫將軍遊姑蘇之上獵長洲之苑吾志足矣詳對曰大王欲奉至順以合諸侯若越橫江而遊姑蘇是踵亡秦而躡夫差恐天下之事去矣太祖笑曰徐生得無逆詐耶【吳地記】

長洲苑舊經云在縣西南七十里孟康曰以江水洲爲苑韋昭雲長洲在吳東枚乘說吳王濞云漢修治上林雜以離宮佳麗玩好圈守禽獸不如長洲之苑則知劉濞時嗣葺吳苑其盛尙如此【孫逖長洲苑吳苑校獵吳王初鼎峙羽獵騁雄才輦道閶門出軍容茂苑來山從列陣轉江自遶村回劍騎緣汀入旌門隔嶼開合離紛若電馳逐隘成雷勝地虞人守歸舟漢女陪可憐夷漫處猶在洞庭隈山靜吟猨父城空應雉媒戎行委喬木馬迹盡黃埃攬涕問遺老﹝攪涕問遺老文粹攪作攬﹞繁華安在哉】

越城在胥門外越伐吳吳王在姑蘇越築此城以逼之城堞髣髴具在髙者猶丈餘闊亦三丈而幅員不甚廣史記正義吳東門解引吳俗傳云子胥亡後越從松江北開渠至橫山東北築城伐吳據此文卽今越城正是舊迹詳見石湖門

越來溪在越城東南與石湖通溪流貫行春及越溪二橋以入橫塘淸澈可鑑越兵自此溪來入吳故以名史記正義越自松江北開渠至橫山東北入吳卽此溪來讀曰釐吳音也

魚城在越來溪西吳王遊姑蘇築此城以養魚【吳地記】

苦酒城在魚城之西南有故城長老云築以釀酒今俗人呼爲苦酒城【吳地記】

鴨城在匠門外吳王築以養鴨【吳地記】

雞陂在婁門外吳王養雞城也又名雞陂墟

南武城在海渚闔閭所築以禦見伐之師【吳地記】

吳小城白門闔閭所作秦始皇帝時守宮吏燭燕窟失火燒宮而門樓尙存【虞氏家記】

美女宮夫差所作土城周五百九十步勾踐所進美女西施鄭旦之宮室也【越絕書】

吳宮鄕在吳江縣甫裏之地在今長洲東南五十里相傳吳王別宮然舉無舊迹矣陸龜蒙甞作問吳宮辭

蠡口在齊門之北又有蠡塘在婁門之東相傳鴟夷子乘扁舟下五湖潛過此以出招大夫種因以名之【楊備霸越勛名間世才五湖煙浪一帆開猶防烏喙傷同輩此地復招文種回】

甪【音祿】頭卽漢甪裏在洞庭山村漢甪裏先生所居史記正義太湖中洞庭山西南中號祿裏村卽此甪裏今有巡檢司號甪頭巡檢俗或作甪字【史記正義】

黃堂事具官舍門吳郡誌卷第九吳郡範成大撰

古迹

死亭灣在閶門外七里漢朱買臣妻恥而自縊處也

毛公壇卽毛公壇福地在洞庭山中漢劉根得道處也根旣仙身生綠毛人或見之故名毛公今有石壇在觀傍猶漢物也【白居易詩毛公壇上片雲間得道何年去不還千載鶴翎歸碧落五湖空鎭萬重山皮日休卻上南山路松竹儼如廡松根礙幽徑孱顏不能斧擺屨跨亂雲側巾蹲怪樹三休且半日始到毛公塢兩水合一澗潀崖卻爲浦相敵百千戟共櫑十萬鼓噴散日月精射破神仙府惟愁絕地脈又恐折天柱一窺耳目眩再聽毛髮豎次到煉丹井井斡翳宿莽下有蘂剛丹勺之百疾愈凝於白獺髓湛似桐馬乳黃露醒齒牙碧粘甘肺腑檜異松復怪枯疏互撐拄幹蛟一百丈髐然半天舞下有毛公壇壇方不盈畝當時雲龍篆一片苔蘚古有劉先生鎭壇符今存於堂時時仙禽來忽忽祥煙聚我愛周息元忽起應明主周徵君名息元三諫卻歸來回頭唾珪組伊余何不幸斯人不復覩如何大開口與世爭枯腐將山待誇娥以肉投猰兪歘坐侵桂陰不知已與午玆地足靈境他年終結宇敢道萬石君輕於一絲縷

陸龜蒙古有韓終道授之劉先生身如碧鳳皇羽翼披輕輕先生盛驅役臣伏甲與丁勢可倒五嶽不惟鞭羣靈飄颻駕翔螭白日朝太淸空遺古壇在稠疊煙蘿屏遠懷步罡夕列宿森然明四角鎭露獸三層差羽嬰回眸眄七旡運足馳疏星象外眞旣感區中道俄成爾來向千祀﹝爾來向千祀文粹爾作邇﹞云嶠空崢嶸石上橘花落石根瑤艸靑時時白鹿下此外無人行我訪岑寂境自言齋戒精如今君安死字君安魂魄猶膻腥有笈皆綠字有芝皆紫莖相將望瀛島浩蕩淩滄溟】

石射堋在石城山有石鼓鼓鳴卽有兵山有石馬望如人騎

東城昆山古圖經云縣故有城在縣東三百步今縣東猶謂之東城頭近歲耕者於東寺之後多得古城﹝土尃﹞及銅箭鏃

神運殿基卽昆山慧聚寺殿事具慧聚寺門

龍柱昆山慧聚寺殿柱也梁張僧繇畫龍其上其後數出在江湖中僧繇又畫鏁鏁之唐會昌中廢佛寺柱畱入郡中寺復郡以柱還寺橫閣於殿東間楣上余猶及見之淳熙中寺火柱亦隨燼

烏夜村晉穆帝後何淮女寓居縣南產後於此將產之夕有羣烏夜驚於聚落爾後烏更鳴眾共異之及明大赦

北禪院晉戴顒舊宅後爲唐司勛陸郎中宅皮陸北禪聯句云歊蒸何處避來入戴顒宅龜蒙又有遊北禪詩云居士秪今開梵處先生曾是艸﹝從亠從﹞堂

支遁庵在南峯古號支硎山晉髙僧支遁甞居此剜山爲龕甚寬敞相傳有村婦生子於中庵頂遂中裂道林又甞放鶴於此今有亭基道林喜養駿馬今有白馬磵云飲馬處也庵傍石上有馬足四云是道林飛步馬迹也

放鶴亭【見上】

白馬磵【見上】

馬迹石【見上】

般若臺在吳縣西二里晉穆侯何準捨宅置東北角有般若橋時人呼作朱明寺橋是也【吳地記】

金昌亭在昌門宋少帝景平二年廢爲營陽王幽於吳郡徐羨之等使邢安泰弒帝於金昌亭帝有勇力不卽受制突走出昌門追以門關踣之此雲走出昌門則亭尙在城中陸龜蒙又謂梁鴻墓在金昌亭下一里又似在城外恐在今城有少遷徙耳

梁雙殿在虎丘寺大殿前二小殿相對最爲古迹淳熙中有僧庸凡而好修造始盡毀之好事者至今以爲恨錢氏廣陵王在姑蘇不喜追遊不事園苑惟每遊虎丘山寺前路引望則喜動顏色比至山必規畫修繕今寺多其經意處也

越公井今在治平寺前山岡上徑一丈八尺石欄如屏繞之上有刻字多不可辧又有唐廣明元年僧茂幹述大唐楞伽殿後重修吳朝大井記略云惟玆巨井吳志坐當橫山艮位越來溪西百步陏開皇十年越國公楊素築城創斯井焉時屯師孔多日飲萬人邇來三百餘年邑則可攺其道不革按此卽是楊素井蓋素旣平陳甞遷吳郡於山下至今謂之新郭茂幹修井記題首乃云吳朝大井蓋傳襲之誤僧輩不能辧也楞伽寺今名寶積寺與治平爲鄰又知古只一寺井正在楞伽殿後也井記又云寺剙於乾元元年

白公檜唐白樂天手植在州宅後池光亭前水中政和初已槁瘁髙不滿二丈後爲朱衝取獻京師死道中乃以他檜易之禁中初不知也今池中復植一株【石林避暑錄】

虎丘寺古杉在殿前相傳爲晉王瑉所植唐末猶在形狀甚怪不可圖畫皮日休稱其死奇節【皮日休稱其死奇節文粹死下有抱字】不知雨露之可生卽是時已枯日休詩曰種日應逢晉枯來必自隋陸龜蒙亦曰後凋依佛氏初植必僧彌寺蓋王氏別墅僧彌瑉小字也

臨頓舊爲吳中勝地陸龜蒙居之不出郛郭曠若郊墅今城東北有臨頓橋皮陸皆有詩【皮日休一方蕭灑地之子獨深居遶屋親栽竹堆牀手寫書髙風翔砌鳥暴雨失池魚暗識歸山計村邊買鹿車○籬疏從綠槿檐亂任黃茅猒土酒移溪石煎茶拾野巢靜窓懸雨笠閒壁掛煙匏支遁今無骨誰爲世外交○繭稀初上簇醅盡未幹牀盡日畱蠶母移時祭曲王趁泉澆竹急候雨種蓮忙更葺園中景應爲顧辟彊○靜僻無人到幽深每自知鶴來添口數琴到益家資壞壍生魚沫頹檐落燕兒空將綠蕉葉來往寄閒詩○夏過無擔石日髙開板扉﹝日髙開板扉文粹開作閒﹞僧𨿽與筒簟人不典蕉衣鶴靜共眠覺鷺馴同釣歸生公石上月向夕約譚微○經歲岸烏紗讀書三十車水痕侵病竹蛛网上衰花詩任傳漁客衣從遞酒家知君秋晚事白幘刈胡麻○寂歷秋懷動蕭條夏思殘久貧空酒庫多病束漁竿﹝從亠從﹞想凝鶴扇淸齋拂鹿冠夢魂無俗事夜夜到金壇○閉門無一事安穩臥涼天砌下翹饑鶴庭陰落病蟬倚杉閒把易燒朮靜論﹝從亠從﹞賴有包山客時時寄紫泉○病起扶靈壽翛然彊到門與杉除敗葉爲石整危根薜蔓狂遮壁蓮莖臥枕盆明朝有忙事召客斲桐孫○緩頰稱無利低眉號不能世情都大薄俗意就中憎云態不知驟鶴情非會徵畫臣誰奉詔來此寫姜肱陸龜蒙近來惟樂靜移傍故城居閒打修琴料時封謝藥書夜停江上鳥晴曬篋中魚出亦何事無勞置棧車○倩人醫病樹看僕補衡茅散發還同阮無心敢慕巢簡便書露竹樽待破霜匏日好林閒坐煙蘿僅欲交﹝煙蘿僅欲交文粹僅作近﹞○倭僧畱海紙山匠制云牀懶外應無敵貧中直是王池平鷗思喜花盡蝶情忙欲問新秋計菱絲一畂彊○故山空自擲當路竟誰知祗有經時策全無養拙資病深憐炙客炊晚信樵兒謾欲陳風俗周官未采詩○福地能容壍﹝從亠從﹞關詎有扉靜思瓊板字閒洗鐵笻衣鳥破涼煙下人衝暮雨歸故園秋艸夢猶記綠微微○水影沈魚器鄰聲動緯車燕輕梢墜葉蜂懶臥燋花說史評諸例論兵到百家明時如不用歸去種桑麻○禹宂奇編缺雷平異境殘靜吟封籙檢歸興削帆竿白石堪爲飯靑蘿好作冠幾時當斗柄同上步綱壇﹝同上步綱壇汲古本綱作罡﹞○彊起披衣坐徐行處暑天上階來闘雀移樹去驚蟬﹝移樹去驚蟬文粹去作出又誰看宦瓿玄文粹宦作醬﹞莫問鹽車駿誰看宦瓿從亠從黃金如可化相近買雲泉○野入靑蕪巷陂侵白竹門風髙開栗剌沙淺露芹根迸鼠緣藤桁﹝迸鼠緣藤桁舊鈔本迸作迅﹞饑烏立石盆東吳𨿽不攺誰是武王孫○疏慵眞有素時勢盡無能風月𨿽爲敵林泉幸未憎酒材經夏闕﹝酒材經夏闕文粹材作杯﹞詩債待秋徵秪有君同癖閒來對曲肱】

重【從從ㄙ】寺藥圃唐末僧元達年逾八十好種名藥凡所植者多致自天臺四明包山句曲叢萃紛糅各可指名皮日休甞訪之而題詩【皮日休雨筱煙鋤傴僂賚﹝雨筱煙鋤傴僂賚舊鈔本筱作滌﹞紺牙紅甲兩三畦藥名卻笑桐君少年紀翻嫌竹祖低白石靜敲蒸朮火淸泉閒先種花泥﹝淸泉閒先種花泥先當作洗﹞怪來昨日休持缽一尺雕胡似掌齊香蔓蒙籠覆若邪檜煙杉露濕袈裟石盆換水撈松葉竹徑遷牀避筍牙藜杖移時挑細藥銅缾盡日灌幽花文公謾道憐神駿不及今朝種一麻】

忠國師庵基在穹窿山絕頂疊石宛然唐顧在鎔畱題在光福山寺墨迹尙存【詩云蒼島孤生白浪中倚天髙塔勢翻空煙凝遠岫列寒翠霜染疏林墜碎紅溪渚式棲彭澤鴈樓臺深貯洞庭風六時金磬落何處徧傍葦叢驚釣翁﹝徧傍葦叢驚釣翁校攺徧作偏﹞】

虞山今爲海巫山山卽巫咸山所出

李后主題額在昆山惠聚寺大殿前二樓曰經臺鍾臺淳熙中寺焚無遺迹矣

柳毅井在洞庭東山道側按小說載毅傳書事或以謂是嶽之洞庭湖以其說有橘社故議者又以爲卽此洞庭山爾

蔡經宅在朱明寺西【事具神仙門吳地記】

吳國古館三曰升月曰烏鵲曰江風升月在帶城橋東烏鵲在烏鵲橋今爲營寨江風在渴烏巷又新館二曰通波曰全吳【吳地記】又續圖經載舊傳古館八曰全吳通波龍門臨頓烏鵲升羽江風夷亭云升月疑卽升羽今此亭尙存

洗馬池在府學之南【楊備一一牽來種是龍臨深欲下更嘶風金鞍玉勒拋何處騰踏渥窪寒影中】吳郡誌卷第十吳郡範成大撰

封爵吳孫策漢建安二年自騎都尉襲爵烏程侯旣破陳瑀曹操表策爲討逆將軍攺封吳侯【吳書】晉吳敬王晏太康十年受封食丹陽吳興並吳三郡成帝咸和元年十月封皇弟嶽爲吳王慕容垂皝第五子【慕容垂皝弟五子舊鈔本作燕慕容垂燕王皝】雋僣位封垂吳王后周尉遲綱武成元年進封吳國公曆位少傅大司空陳後主第十子藩封吳郡王唐武徳三年以和州緫管東南道行臺尙書令楚王杜伏威爲使持節江淮以南諸軍事楊州刺史東南道行臺尙書令淮南安撫使封吳王賜姓李氏唐太宗正觀十年子恪封吳王唐天佑元年詔錢鏐落起復進封吳王【吳越備史】本朝大中祥符九年拜參知政事丁謂平江軍節度使知升州謂郡人建節本鎭一時爲榮眞宗皇帝賜以禦制詩尢爲盛事詳具謂跋中【禦制賜平江軍節度使丁謂詩序卿黃閣同夤實彰於盡瘁碧幢臨鎭方屬於報功﹝方屬於報功舊鈔本屬作厲﹞言當入謝之辰特賜褒賢之作今成七言四韻詩﹝今成七言四韻詩文粹今作因﹞一首賜新授蘇州節度使丁謂依韻和進詩云懿辭碩畫播朝中造膝詢謀禮遇丰文石延登彰順美髙牙前導表疇庸書生仗鉞今尢貴舊裏分符古罕逢晝錦買臣安敢比黃樞早日接從容謂次韻和進云白麻初降紫宸中簪組相驚帝澤丰驟陟將壇知運偶久塵臺席愧材庸桑楡便覺人間別旌戟猶疑夢裏逢已是是都城聳榮觀﹝已是是都城聳榮觀第二是字當衍﹞更頒天唱耀戎容又賜禦詩序卿名藩出蒞𨿽極於倚毗文陛言辭良多於眷注特示寵行之什用增方面之榮今成五言十韻詩一首賜蘇州節度使丁謂依韻和進詩云踐歷功皆著咨詢務必成懿才符曩彥佳器貫時英俾展經綸業旋升輔弼榮嘉亨忻盛遇盡瘁罄純誠均逸明恩洽疇勞茂典行白麻三殿曉紅旆九衢平𨿽輟凝嚴任尢增倚注情擁旄辭帝闕頓轡望都城風景髙秋月煙波幾捨程想卿懷感意常是夢神京謂次韻和進云叨竊逢嘉會孤單荷曲成髙車陪上宰密座廁羣英步武淸華地優遊侍從榮勤劬期薄效忠謹誓明誠方畏官箴失俄驚寵命行冒恩心易感戀聖意難平未副宵衣念寧安晝錦情搖搖千里棹眷眷九重城茜旆輝登路瓊章耀去程子牟牽望處金闕玉爲京謂跋云臣謂材用無取聲猷不揚徒以遭遇盛明忝冒榮寵掌邦計參國政一紀於玆贊皇儀﹝贊皇儀舊鈔本作皇猷﹞相盛則百禮斯舉位重逾量恩深積憂蓋早負官箴久妨賢路或驟掇物論則大辜聖知優退是希陳露未暇去年秋九月甲辰忽奉制命遙登將壇進崇秩於上公建髙牙於故里君親奇遇臣子殊榮授命之初便殿賜對天語撫勞睿旨溫密至感至戀且拜且泣十一日復對於宣和門賜禦制入謝日七言四韻詩一首十九日朝辝於長春殿賜禦制寵行五言十韻詩一首皆俾和進丹文綠字親奉於紫淸雲笈芝函頒流於衡泌簪纓聳觀油素騰芳璧日九華但圓首以拭目燻弦六變罄方輿而悅心期大播於玉音敢盡刊於金字蘇臺粵壤鍾阜名區並謹歲時永昭盛美大宋天禧元年歲次丁巳正月二十六日推誠保徳翊戴功臣金紫光祿大夫檢校太尉使持節蘇州諸軍事蘇州刺史充平江軍節度蘇州管內觀察處置堤堰橋道等使知升州軍州事兼禦史大夫上柱國濟陽郡開國公食邑三千五百戶食實封壹阡貳伯戶臣丁謂】

牧守一吳郡地重舊矣守郡者非名人不敢當晉吳郡太守與會稽吳興三郡爲眞二千石甞欲以黃門侍郎郗愔爲吳郡守愔自以資望少不宜超蒞大郡乃攺臨海蘇峻平將以孔坦爲吳郡自陳吳多賢豪而坦年少未宜領之亦攺吳興蕭子範爲蔡令撰辭吳郡表略云全吳奧區地迫都輦譬彼西京則扶風馮翊方之洛下則穎川河內自非時雨之政解繩之才寧可奉共理之言承河潤之旨白樂天少時甞言異日首獲蘇杭一郡足矣後三十七年始佩蘇印又謂豈始望及此吳郡太守爲古今貴重於此可以槪見漢末分吳會時【漢末分吳會時校攺末爲未】但稱會稽太守後漢始有吳郡太守晉時有吳國則曰吳國內史或曰郡守唐號蘇州剌史或稱吳郡太守或兼江東采訪使或稱吳郡采訪使今采摭諸史及它記載中顯有名稱者立牧守條本朝稱知蘇州今稱知平江府事具題名記

前漢朱買臣吳郡人武帝時爲會稽太守治吳先是東越數反復買臣因言故東越王居泉山一人守險千人不得上今聞南徙五百里大澤中今發兵浮海直指泉山列兵席捲可破滅也乃拜買臣會稽太守帝謂買臣曰富貴不歸故鄕如衣繡夜行今子如何詔買臣到郡治樓船備糧食水戰具須詔書軍到與俱進初買臣昔甞從會稽守邸者寄居飯食及爲太守衣故衣懷其印綬步歸郡邸直會稽上計吏等羣飲買臣入室中守邸與共食少見其綬守邸怪之前引其綬視其印會稽太守章也驚出語上計掾吏皆醉大呼曰妄誕耳其故人素輕買臣者入視之還走疾呼曰實然坐中驚駭白守丞推排陳列中庭拜謁買臣徐出戶有頃長安廏吏乘駟馬車來迎買臣遂乘傳去居歲餘受詔將兵與橫海將軍韓說等俱擊破東越有功徵入爲主爵都尉列於九卿焉

後漢尹興爲吳郡太守楚王英陰疏天下名士有興名

陳瑀以安東將軍行吳郡太守受詔與孫策同討袁術將並圖策屯於海西爲策所破【江表傳】

許貢爲吳郡太守時孫策方起貢上表漢帝謂策驍雄類項藉宜以貴寵召還若寘於外必爲世患策候吏得表以示策策遂殺貢貢小子與客亡匿江邊策單騎出貢客擊傷策策病創死

盛憲器量雄偉遷吳郡太守以病去官孫策定吳會忌憲髙名孔融【定吳會忌憲髙名孔融九字此本模胡尙可辧汲古本缺舊鈔本亦缺】憂憲不免與曹公書徵爲騎都尉制命未至爲權所害【會稽典錄】

僮和後漢爲吳郡太守

吳太史享【吳太史享汲古本享作亨】慈之子歷尙書吳郡太守【吳書一名髙】

謝勗吳郡太守與兄承並知名

滕﹝從胤從匕﹞有節操自丹陽徙吳郡太守每聽訟察言觀色務盡情理人有窮冤對之流涕

晉譙敬王恬忠正有幹局在朝憚之補吳國內史

司馬允之恬之子爲吳國內史拒庾揩斬其將叚方爲亙元所害

沈充車騎將軍吳國內史【見沈演之傳】

傅咸爲吳郡內史吳郡顧榮與親故書曰傅長虞勁直忠果𨿽非周才亦足貴也

王恬導之子少好武晚節更好士起爲後將軍轉吳國內史

王洽導諸子中最知名爲吳國內史召拜領軍尋加中書令固辭不受有淸裁之稱

王珣洽之子爲吳國內史在郡爲士庶所悅

王劭導之子有風操爲吳國內史子默亦繼父官

王薈導之子爲吳國內史年饑人多餓死薈以倉米作饘粥以啖餓者所濟活甚眾召爲中領軍復爲吳國內史

王謐劭之子少有美譽自侍中拜吳國內史未至郡畱爲中書令

袁山松博學有文章爲吳郡太守時孫恩作亂山松守滬瀆城城陷被害

魏詠之好學不倦亙元篡位恊贊義謀義熙初進徵虜將軍爲吳國內史

顏含有操行以孝聞除吳郡太守王導問含曰卿今蒞名郡政將何先答曰王師歲動編戶虛耗南北權豪競招遊食國獘家丰執事之憂且當悉化勢門使反田桑數年之間欲令戶給人足如其禮樂俟之明宰含所歷簡而有恩明而能斷然以威禦下導嘆曰顏公在事吳人斂手矣

鄧攸淸和平簡方正寡欲爲吳郡太守載米之郡俸祿無所受惟飲吳水而巳時郡中大饑攸奏賑貸未報乃輒開倉救之郡政淸明百姓歡悅爲中興良守後稱疾去職郡常有送迎錢數百萬不受一錢百姓數千人牽攸舡不得進攸乃小停夜中發去吳人歌之曰紞如打五鼓雞鳴天欲從日從署鄧侯拖不畱【鄧侯拖不畱汲古本與文粹拖俱作挽】謝令推不去百姓詣臺乞畱一歲不聽

郗鑑討賊帥劉徵加都督吳郡諸軍事

刁彜恊之子斬讎人黨以祭父墓由是知名歷吳國內史

殷佑爲吳郡內史上箋論顧榮功髙贈典不稱榮由是贈侍中驃騎將軍開府儀同三司

江灌少知名才識亞於逌自尙書中護軍爲吳郡太守加秩中二千石未拜卒

劉牢之當孫恩之亂吳郡內史亙謙棄郡走牢之都督吳郡諸軍事恩破吳國殺內史袁山松牢之使參軍劉裕討平之

張茂有志行爲鄕裏所敬信補吳國內史沈充之亂遇害少甞夢得大象以問占夢曰君當得大郡而不善也象大獸獸守也故知當得大郡然象以齒焚果如其言

賀循字彥先操尙髙厲童齓不羣言行進止必以禮讓不污陳敏之亂敏破除吳國內史不就元帝爲安東將軍復上循爲吳國內史循作吳郡初不出門吳中彊宗輕之乃題府門會稽雞不能啼賀聞故出行至門反顧索筆答之云不可啼殺吳兒於是至諸屯及邸閣檢校諸顧陸使官兵及藏逋亡悉以事言上罹罪者眾陸托時爲江陵郡都督故下自請孫皓然後得釋【出世說】

顧祕吳國內史唱義傳檄以討李辰石冰之亂

應詹性質素弘雅以學藝文章稱由後軍將軍出補吳國內史

庾冰大亮之弟以雅素垂風自司徒右長史出補吳國內史蘇峻反遣兵攻冰冰不能禦奔會稽率眾進擊峻兵乘勝赴京都封新吳縣侯固辭不受

庾羲亮之子少有時譽初爲吳國內史時穆帝頗愛文義羲至郡獻詩頗存諷諫

庾希冰之子自侍中出爲輔國將軍吳國內史後死於亙溫之刑

蔡謨當蘇峻反時吳國內史庾冰出奔會稽乃以謨爲吳國內史謨旣至與張闓顧眾顧揚等共起義兵迎冰還郡峻平復爲侍中

亙檀詳正有望補吳國內史

王愷爲侍中多所獻替出爲吳國內史

荀蕤山松之子有儀操風望除建威將軍吳國內史

荀羨蕤之弟資稟逸羣淸和有準遷吳國內史

王允之舒之子蘇峻之亂督護吳郡義興晉陵三郡徵討軍事破賊韓晃於長塘賊平以功封彭澤縣侯

王侃少歷顯職位至吳國內史

虞譚淸正有檢操始爲吳興太守蘇峻反加譚督三吳晉陵宣城義興五郡軍事峻平轉鎭軍將軍吳國內史徙會稽未發還復吳郡時軍荒之後百姓饑饉死亡塗地譚乃出倉米賑救又修滬瀆壘以防海抄百姓賴之子嘯父隆安初爲吳國內史兄馬斐之子谷亦位至吳國內史

樂謨廣之子南渡江爲徵虜將軍吳國內史

張敞郡人亙元篡位敞爲尙書以答事忤元敞表獻忠欵事平爲吳郡太守事見南史敞子邵傳而子裕傳乃云爲吳國內史敞子孫至宋齊之後益昌爲吳大家云

宋劉損字子騫元嘉中爲吳郡太守至閶門便入太伯廟室宇頹毀垣墻不修損愴然曰淸塵尙可髣髴衡宇一何摧頹卽令修葺

王琨廉約忠實立朝彊正爲吳郡太守遷中領軍坐在郡用朝捨錢餉二官諸王及作絳襖奉獻軍用左遷光祿大夫

袁珣爲吳郡太守謚曰貞珣弟子粲舊名忌孫幼孤好學有淸才隨珣在郡擁獘裘讀書足不踰戶有欲與珣子顗婚珣曰顗不堪政可與忌孫婚耳

張永廢帝時自侍中領安成王師出爲吳郡太守事具人物門

張岱永弟齊建元初爲吳郡太守髙帝手敕加護軍以家爲府事具人物門

張緒元徽中自侍中爲吳郡太守事具人物門

張懷宋升明中以誅劉遐授吳郡太守封義城侯齊明帝時復爲【太守】以拒王敬則懷事具人物門

顧琛吳人孝建初爲吳郡太守以起義功封永新縣五等侯廢帝卽位爲吳郡太守

王曇生大明中爲吳郡太守又見顧琛傳

顧覬之吳人爲吳郡太守不低意於幸臣蔡興宗嫌其風節過峻事見人物門

羊﹝從亠從﹞保歷吳郡太守文帝以從亠從保廉素寡欲故頻授名郡爲政𨿽無殊績而去後常必見思

柳世隆字彥緒爲吳郡太守居母憂寒不衣絮

王僧達爲吳郡太守

王慈字伯寶少有內潤之稱歷吳郡太守

王誕字茂世爲宋武帝太尉長史帝甚仗之復爲吳國內史母憂去職

江夷字茂遠宋初歷吳郡太守營陽王於吳縣見害夷臨哭盡禮以兄疾去官歷任以和簡稱

王思遠爲吳郡丞行郡事時稱得人詳見官吏門

禇淵字彥回宋明帝時歷侍中爲吳郡太守帝寑疾殆馳使召之托以後事受顧命輔幼主

禇澄字彥道彥回弟尙宋廬江公主歷官淸顯尢善醫術建元中爲吳郡太守百姓李道念以公事到郡澄謂曰汝有重疾答曰病冷五年澄爲診脈曰汝病非冷非熱當是食白瀹雞子過多所致令取蘇一升煮服之始一服乃吐出一物如升【一物如升舊鈔本升作卵】涎裹之動開看是雞鶵羽翅爪距具足能行走澄曰此未盡更服所餘藥又吐得如向者雞十三頭而病都差當時稱妙

張充自尙書僕射出爲吳郡太守下車卹貧老故舊莫不欣悅事具人物門

宗室安陸昭王丏字景業仕宋爲吳郡太守政有能名竟陵王子良與之書曰竊承下風數十年來姑蘇未有此政武帝嘉其能累遷官

宗室南康縣侯子恪字景衝有文學建武中爲吳郡太守大司馬王敬則反於會稽以奉子恪爲名子恪逃之梁大通二年復爲吳郡太守卒

江斆字叔文有風格不降意權幸歷吳郡太守

何叔度尙之之父義熙中爲吳郡太守太保王弘每稱其淸身潔己

謝舉字言揚與兄覽齊名江淹目爲二龍大同三年爲吳郡太守先是何敬容居郡有美績世稱何吳郡及舉爲政聲迹略相比甞要何徵君講中論何難以巾褐入南門乃從東門進致詩往復爲武丘山賦題於寺

王規字威明神峯標映時稱俊人爲吳郡太守簡文帝爲作謝章曰駕吉祥之車入句吳之地驅緹扇之馬撫奉徳之鄕制錦何階棼絲方始主書芮珍宗家在吳前守宰皆傾意附之珍宗假還規遇之甚薄俄召爲左戶尙書郡境千餘人詣闕請畱表三奏不許求於郡立碑許之

袁君正字世忠美風儀早得時譽爲吳郡太守侯景亂率所領赴援君正當官有名稱君正子憲字徳章朝野嚴憚詳練朝章遷吳郡太守以父任固辭攺授南康內史

李元履幼有操業甚閒政體仕梁爲吳郡太守

宗室南浦侯推字智進淸敏好厲文歷吳郡太守所臨必旱吳人號旱母然侯景之亂握節死之

宗室南海王大臨大寶元年除吳郡太守時張彪起義會稽或勸大臨投之大臨曰彪若成功不藉我力如其撓敗以我說焉不往二年遇害吳郡誌卷第十一吳郡範成大撰

牧守

江革字休映自都官尙書監吳郡荒歲盜掠公行郡惟有公給仗具二十人民匈懼革至郡又省遊軍尉百姓愈恐革廣施恩惠盜賊靜息

何敬容爲吳郡太守爲政勤卹民隱辯訟如神視事四年治爲天下第一吏民詣闕請樹碑詔許之

袁昂天監十一年以吳郡太守爲兼尙書

梁王僧智僧辯之弟爲吳郡太守陳霸先殺僧辯僧智據城拒守霸先遣將軍裴忌攻之僧智奔吳興

裴忌【裴忌云云當接六行僧智奔吳興下不應提行汲古本同誤】旣逐王僧智陳霸先以爲吳郡太守

陳裴忌字無畏聰敏有識量初武帝誅王僧辯僧辯弟僧智舉兵據吳郡帝命忌勒精兵自錢塘直趣吳郡夜至城下皷噪薄之僧智疑大軍至輕舟奔杜龕帝嘉之表授吳郡太守

宗室晉安王伯恭字肅之爲吳郡太守時年十餘歲畱心政事官曹緝理

沈君理字仲倫爲吳郡太守時兵革未寧百姓荒獘君理揔集士卒修飾器械深以干理見稱

宗室永陽王伯智天嘉中爲吳郡太守聞陸慶之名欲見不可往慶宗人陸榮宅穿壁觀之其好賢如此案南史儒林傳末附載陸慶事但稱永陽王無名檢永陽王伯智傳少惇厚有器局博涉經史疑卽其人第傳不載其爲吳郡蓋疏略矣

宗室衡陽王伯信守吳郡舉孝廉伯信本傳不著

隋皇甫績字功明陳平爲蘇州刺史髙智惠等作亂與績相持八旬績擊破之

劉權字世略開皇中爲蘇州剌史時江南初平物情尙擾權撫以恩信甚得民和

唐馮衮牧蘇州郡政優遊暇日輒縱飲博因會賓僚擲盧馮大勝以所得均遺一座乃吟曰八尺臺盤照面新千金一擲闘精神合是賭時須賭取不妨回首乞閒人唐郡守縱放如此【出杼情詩】

韋應物貞元初爲蘇州剌史工詩世號韋蘇州唐史不爲立傳識者恨焉詳見辯證門並白居易吳郡詩石記論韋事爲確

於頔字允文徳宗時爲蘇州剌史罷滛祠浚溝澮端路衢爲政有績然暴橫少恩甞爲觀察使所劾

範傳正字西老爲蘇州剌史有殊政進拜宣歙觀察使在劉禹錫後

張搏自湖州剌史移蘇州辟陸龜蒙以自佐種木蘭於木蘭堂下

崔璞咸通中以司諫爲郡有文采風流與郡中秀才相從有詩詞卽命僚屬及名士賡和其去郡皮陸皆有和篇有露濃春後澤霜薄霽來威之句蓋恩威兩全之政【松陵集】

白居易字樂天穆宗時以太子左庶子分司東都拜蘇州剌史病免居易爲郡時多燕遊甞攜蟬滿容點茶十妓【攜蟬滿容點茶十妓文粹點茶作態等】夜遊西武丘山又賦紀遊詩云領郡時將久遊山數幾何一年十二度非少亦非多

劉禹錫字夢得裴度薦爲禮部郎中集賢直學士出爲蘇州剌史

王�張有徳楊志梁知微陰崇劉微﹝江東采訪使﹞

趙居貞﹝比部郎中采訪使﹞叚同泰畢炕﹝兵部員外郎江南采訪使﹞許韶伯右皆蘇州剌史

狄兼謨文宗時自鄭州刺史攺蘇州以治最擢給事中

盧�字爲臣爲蘇州剌史吏以鹽法求贏貲民愈困商令計口售無常額人便之歲貲返增宰相上其勞進浙西觀察使遂相

陸亙歷蘇州剌史以善政稱事具人物門

盧簡求景龍中爲蘇州剌史事見觀音院記

王仲舒字弘中自婺州剌史徙蘇州堤松江爲路變屋瓦絕火災賦調常與民爲期不擾自辦穆宗每言仲舒之文最宜爲誥有古風召爲中書舍人

王成自信州剌史有政績詔書褒美徙蘇州

楊發爲蘇州剌史治以恭長慈幼爲先以能政聞余見雜誌門

崔稜字徳長爲蘇州剌史性介潔矜己之淸視贓負者如仇奏課第一遷湖南觀察使

唐有李丹宗瓊李希言兼采訪使

裴澄蕭誼職方郎中江東采訪使

錢鏐字具美龍紀開平之間以兵平定蘇州景福元年以鏐爲蘇杭等州觀察使奏置州縣及割嘉興縣爲秀州

後梁曹圭少有膽气事錢鏐梁開平中任蘇州剌史淮人圍之急正月望夜圭張宴族人師魯宅盛陳燈火令賊俘縱觀淮人詟焉卒於官子仲達爲吳越國相周顯徳三年會王師攻江南命王從兄知中吳節度事文奉爲水陸應援諸軍都統使於本州島以備徵發

唐成及字弘濟吳越錢氏時爲蘇州剌史幹寧中楊行密攻之常熟鎭將陸郢等以城應賊及被執行密閱其府庫惟圖書藥物心敬重之與歸淮南將以爲行軍司馬及辭曰及以百口托錢塘姑蘇城陷不能引決以至於此豈可以本道符節易富貴於鄰境願以此身贖百口之命引佩刀將自剌行密遽起持之厚爲禮而歸之鏐迎勞郊外把袂而泣終彰義軍節度使

孫承佑事錢氏本朝開寶八年攺蘇州中吳軍爲平江軍以承佑爲節度使賞從徵之勞也承佑仕錢氏時甞應王師徵李煜破毗陵太平興國三年錢氏納土徙爲兗州泰寧軍節度使

吳越錢元璙字徳輝鏐第四子儀狀瑰傑梁淳化三年以功遷蘇州剌史累授中吳建武軍節度蘇常潤三州團練使加檢校太師守太傅同平章事侍中中書舍人彭城郡王治蘇三十年儉約鎭靖郡政循理弟元瓘襲位璙覲之宴宮中元瓘起壽曰先王之位兄宜當之俾小子至是皆兄推戴之力元璙俯伏曰王功徳髙茂先王擇賢而立敢忘忠順因相顧感泣兄弟訖無間言晉天福七年詔封廣陵郡王【九國誌吳越備史】

錢文奉元璙之子善騎射能上馬運槊涉獵經史精音律圖緯醫藥鞠奕之藝皆冠絕一時初以父蔭爲蘇州都指揮使遷節度副使元璙卒代知蘇州中吳軍節度使有鑑裁禮下賢能士負才藝者多依之作南園東莊爲吳中之勝【東莊一名東墅】多聚法書名畫寶玩雅器號稱好事又與賓僚共采史籍著資談三十卷行於世甞問命於天臺僧徳韶韶曰明公年已八十一至六十一歲以開寶二年八月十一日卒【九國誌吳越備史】

鞠眞卿所至有威名知蘇州政事無它施設而人自憚之庭訟寂然每平明視事自無來者眞卿卽歸休客至多不及見後自兗州貶南安軍道過蘇郡人相戒不敢過其泊舟處五日左右不聞人聲其見憚如此【林希逸史】

章岵元丰中以朝議大夫守郡剛介不可屈人目之曰章硬頸其子出入以皂絹爲傘二人肩輿

題名吳郡自古皆名人爲守旣略編敍見牧守門本朝郡將則題名石具焉中更兵燼石久不存紹興十五年王日奐始追輯自至道年陳省華始而石林先生葉夢得爲之記今錄葉記於注下而列題名於後【平江吳故都﹝平江吳故都文粹都作郡﹞控帶楚越形勢風物自爲一都會本朝命守多一時聞人今寶文閣直學士王公顯道由工部侍郎來鎭適當兵火擾攘之後前此臨治者類急於招集流亡撫綏雕瘵未暇盡舉其所當爲至顯道曰天下今定矣化行自內始相與奉承維持輔成永世之業實在四方之政於是官隳而廢職者民姦而幹令者一董振之凡閭裏疾苦朝聞夕行異時調度不給或不得已取於民皆罷之未幾咸信且畏上下秩秩有序蠹獘剗革幽枉宣達府庫有餘積而斂不加廣益修城池興學校嚴捨館以待賓旅之至期年郡以無事先是髙祖太師景徳中甞領是邦至嘉佑中伯祖侍郎復繼之逮顯道百餘年間王氏之爲平江者三皆有績在人士大夫以爲美談郡舊有太守題名記先後疊代序次惟謹亡於煨燼顯道訪之久不得乃更伐石追修故事以遺來者而求文於余以識其始惟善惡之在天下固不可欺也未甞無公論然必待久而後能定彼翕翕徇俗掠取須臾之譽與所設施或未能窺其成而妄意有不滿者徐以占於後則昭然如黑之與白其誰敢誣今郡爲題名記所在而有豈是表姓氏紀歲月而已哉抑善者其傳猶未泯吾得以考其不善者推其所以失亦足以戒各以效其材而成其志則𨿽遐方幽遠之邦可使如在輦轂而況其近者乎乃爲之書且以塗之言得於顯道者載焉紹興十五年十月望觀文殿學士左通議大夫提舉臨安府洞霄宮葉夢得記並書】

陳省華朝散大夫行在尙書吏部員外郎至道

魏庠諫議大夫

裴莊朝奉郎守尙書度支郎中以畱題虎丘詩云咸平元年題名云熙寧誤

王贄尙書司封員外郎景徳

梅詢朝散大夫太常丞直集賢院虎丘詩刻行尙書祠部員外郎景徳

曾致堯尙書吏部員外郎

秦羲崇儀使大中祥符

黃震承奉郎守尙書屯田員外郎大中祥符五年題名無今吳江縣學記修入

陳靖尙書刑部郎中直史館天禧元年四月

康孝基朝奉大夫行尙書都官員外郎虎丘眞堂贊雲天禧五年四月

孫冕太中大夫行書禮部郎中【行書禮部郎中舊鈔本行下有尙字】直史館天聖

葉參朝散大夫尙書刑部郎中虎丘雲巖寺記雲天聖二年六月題名云寶元誤

範仲淹朝散大夫員外郎天章閣待制景佑

蔣堂朝奉郎尙書吏部員外郎景佑四年六月

張億朝散大夫尙書刑部員外郎直史館景佑

富嚴左朝散大夫守尙書刑部郎中試祕書監康定

邵飾尙書考功郎中慶曆

梅摯尙書戶部員外郎慶曆

趙槪尙書刑部郎中

蔣堂樞密直學士左諫議大夫皇佑

王琪尙書度支員外郎龍圖閣待制皇佑二年

呂居簡虎丘畱題詩刻雲光祿卿至和三年

唐詢嘉佑

王琪尙書工部郎中知制誥嘉佑

蔡抗嘉佑

鞠眞卿嘉佑

陳經朝奉郎守尙書祠部郎中治平

滕甫龍圖閣學士右光祿大夫治平

沈扶尙書金部員外郎治平

孫覺右司諫熙寧

張詵熙寧

程師孟正議大夫給事中充集賢殿修撰熙寧

王誨朝散大夫尙書司勛郎中熙寧

唐詔熙寧

韓朴尙書度支郎中熙寧九年

範諤左朝奉大夫元丰

韓鐸尙書度支郎中元丰

楊景略元丰

晏知止朝請大夫尙書司封員外郎元丰

劉淑朝請大夫元丰

章岵朝議大夫元丰五年

林希朝散郎充集賢殿修撰元佑

劉定朝散大夫元佑

王覿承議郎直龍圖閣元佑

黃履左朝請郎充天章閣待制元佑

吳居厚左朝奉郎紹聖

蔣之翰右朝散大夫紹聖

賈靑朝散大夫紹聖

王子京承議郎充祕閣校理元符

陳師錫承議郎充祕閣校理元符

張公庠中散大夫元符

丰稷樞密直學士建中靖國元年十一月到崇寧元年二月知越州

吳伯舉朝奉郎直祕閣崇寧元年六月到

宇文昌齡寶文閣待制崇寧元年十月到十一月知越州

林邵顯謨閣直學士朝議大夫崇寧

董誥朝散大夫直祕閣崇寧

張恕朝散大夫崇寧

邵﹝龠虒﹞朝散大夫直龍圖閣崇寧

蔡渭朝散大夫崇寧

郭茂恂朝請大夫直龍圖閣崇寧

蹇序辰中大夫充龍圖閣待制崇寧五年正月到任十二月落職提舉杭州洞霄宮

許光疑通直郎知蘄州崇寧五年十二月到

孫傑朝請郎直龍圖閣大觀

吳拭朝奉郎大觀二年五月到八月提舉杭州洞霄宮

李孝壽朝請郎大觀三年八月到四年三月降集賢殿修撰政和元年六月除顯謨閣待制提舉醴泉觀

王詔朝請大夫充集賢殿修撰政和元年

馬防中大夫復集賢殿修撰政和元年

盛章朝請郎充顯謨閣待制政和

董正封朝散大夫充集賢殿修撰政和

盛章顯謨閣直學士朝散大夫政和

宋康年中奉大夫政和

莊徽中大夫充徽猷閣待制政和

應安道徽猷閣直學士通議大夫政和

賈諲太中大夫充徽猷閣待制宣和

樓﹝上巳下廾﹞徽猷閣直學士朝請大夫宣和

胡直孺中奉大夫充祕閣修撰宣和

李倫顯謨閣直學士朝散大夫宣和

王靚通議大夫充徽猷閣待制靖康

鄭滋朝奉大夫充徽猷閣待制靖康元年十月到任建炎元年七月罷

趙岍中散大夫建炎

孫覿承議郎充徽猷閣待制建炎

湯東野徽猷閣直學士中大夫建炎

孫覿龍圖閣直學士朝奉郎建炎

李邴資政殿學士中大夫建炎

湯東野徽猷閣直學士中大夫建炎

胡松年起復朝請郎直龍圖閣建炎四年九月到紹興二年閏四月罷

李彌大顯謨閣直學士朝散郎紹興二年閏四月到任五月提舉江州太平觀

席益左朝奉郎充集英殿修撰紹興二年五月到八月赴召

李擢左朝請郎充徽猷閣待制紹興二年十一月到紹興三年三月除工部侍郎

宋伯友左太中大夫充徽猷閣待制紹興三年八月到十一月提舉江州太平觀

孫佑右朝請郎直祕閣紹興四年正月到紹興五年二月罷

趙子晝徽猷閣直學士左朝奉大夫紹興五年二月到七月赴召

李光顯謨閣直學士左朝奉郎紹興五年七月到十一月赴召

張守資政殿大學士左中大夫紹興五年十二月到紹興六年四月提舉臨安府洞霄宮

章誼龍圖閣學士左通議大夫紹興六年八月到紹興七年八月赴召

梁汝嘉寶文閣直學士右朝散大夫紹興七年九月到紹興八年七月知臺州

向子諲徽猷閣直學士右朝請大夫紹興八年八月到十一月致仕

歐陽懋右中奉大夫充徽猷閣待制紹興九年正月到五月提舉江州太平觀

趙霈徽猷閣直學士左朝議大夫紹興九年八月到十年六月知秀州

梁汝嘉寶文閣直學士右朝散大夫紹興十年六月到十一年七月知明州

張宗元寶文閣直學士左朝議大夫紹興十一年八月到十三年正月知靜江府

周葵左承議郎直祕閣紹興十三年正月到十四年正月罷

王﹝日奐﹞寶文閣直學士右通奉大夫紹興十四年三月到十五年閏十一月除寶文閣學士十七年正月提舉江州太平興國宮

鄭滋顯謨閣直學士左太中大夫紹興十七年三月到紹興十八年五月知建康府

兪俟敷文閣直學士右中大夫紹興十八年五月到十九年三月知建康府

王晌右奉直大夫紹興十九年三月到十一月除直祕閣知建康府

周三畏右朝請大夫充敷文閣待制紹興十九年十二月到二十年三月提舉江州太平興國宮

徐琛右中奉大夫充敷文閣待制紹興二十年五月到二十三年三月除敷文閣直學士提舉江州太平興國宮

李朝正左朝請郎紹興二十三年四月到二十四年十一月罷

湯鵬舉左中大夫直龍圖閣紹興二十五年正月到七月罷

王會敷文閣學士右朝奉大夫紹興二十五年八月到十一月知建康府

孟忠厚少師保寧軍節度使信安郡王紹興二十六年二月到十一月判紹興府

蔣璨右中大夫充集英殿修撰紹興二十七年二月到二十八年三月除敷文閣待制十月提舉洪州王隆觀

陳正同右朝奉郎充敷文閣待制紹興二十八年十二月到三十年三月提舉江州太平興國宮

朱翌左朝奉大夫充祕閣修撰紹興三十年三月到任九月除敷文閣待制三十一年三月罷

洪遵徽猷閣直學士左朝請郎紹興三十一年五月到三十二年五月除翰林學士

沈介左朝奉大夫紹興三十二年七月到十月除敷文閣待制十一月除敷文閣直學士四川安撫制置使兼知成都府

陳之茂左朝散郎直祕閣紹興三十二年十二月到隆興元年四月除直顯謨閣知建康府

張孝祥左承議郎充集殿修撰【充集殿修撰集下當有英字】隆興元年五月到二年二月赴召

陳漢右中奉大夫直敷文閣隆興二年三月到七月主管臺州崇道觀

虞允文顯謨閣學士左朝請大夫隆興二年十月到十一月赴召

沈度右朝散大夫直祕閣隆興二年十一月到乾道二年七月赴召

沈介顯謨閣直學士左朝請大夫乾道二年七月到三年四月召

姚憲右朝散郎直祕閣乾道三年五月二十日到任四年五月以捕盜有勞特轉朝請郎十二月磨勘轉朝奉大夫三月除兩浙路轉運判官

徐嚞左中大夫充敷文閣待制乾道五年四月十六日到任乾道六年四月十九日除徽猷閣直學士提舉江州太平興國宮

汪應辰端明殿學士左中奉大夫乾道六年五月十六日到任九月提舉江州太平興國宮

魏杞觀文殿學士左宣奉大夫乾道六年五月到乾道七年十二月提舉臨安府洞霄宮

向勻右朝議大夫直徽猷閣乾道八年正月到六月主管臺州崇道觀

丘崈左承議郎直祕閣乾道八年七月到八月磨勘轉朝奉郎乾道九年四月差主管臺州崇道觀

方滋敷文閣直學士左太中大夫乾道九年五月到七月除敷文閣學士提舉江州太平興國宮

馬希言朝散大夫直敷文閣乾道九年七月到淳熙元年七月罷

韓彥古朝奉大夫祕閣修撰淳熙元年七月到當年九月二十六日丁母蘄國夫人周氏憂解官持服

莫漳承議郎直祕閣淳熙元年十月到十一月宮觀

韓彥古起復朝奉大夫充祕閣修撰淳熙二年正月到六月除敷文閣待制八月罷

陳峴朝散大夫直敷文閣淳熙二年八月到十一月轉朝請大夫三年七月除直徽猷閣四年五月除祕閣修撰再任五年二月賜紫章服並金帶七月赴召

單夔朝奉大夫充敷文閣待制淳熙五年九月到六年三月提舉江州太平興國宮

司馬伋中奉大夫充敷文閣待制淳熙六年四月到當年八月提舉江州太平興國宮

王佐朝請大夫充顯謨閣待制淳熙六年十二月到七年二月磨勘轉朝議大夫十一月攺知臨安府

韓彥質朝請大夫充祕閣修撰淳熙七年十二月到九年七月除太府少卿淮西緫領

耿秉降授奉議郎直祕閣兩浙運判兼權淳熙九年七月到八月升徽猷閣正除十年正月復承議郎十月除直龍圖閣知鎭江府

謝師稷朝散大夫集英殿修撰淳熙十年十月到十一年十一月主管建寧府武夷山衝佑觀

丘崈朝散大夫直徽猷閣淳熙十一年十二月到明年帥越

何萬朝奉大夫淳熙十三年正月到六月除直龍圖閣知明州

王希呂龍圖閣學士中大夫淳熙十三年八月到十四年四月召

趙彥操朝議大夫充祕閣修撰淳熙十四年八月到十六年二月除右文殿修撰五月轉中奉大夫八月再任紹熙元年三月除集英殿修撰知鎭江府

袁說友朝議大夫直祕閣紹熙元年三月到二年五月赴召

沈揆中大夫祕閣修撰紹熙二年六月到四年二月除司農卿

王尙之朝奉大夫直龍圖閣紹熙四年三月到當月致仕

雷潀朝散大夫直煥章閣紹熙四年七月到五年八月覃恩轉朝請大夫九月攺差主管建寧府武夷山衝佑觀

王漑朝散大夫直祕閣紹熙五年十一月到慶元元年二月磨勘轉朝請大夫二年二月除兩浙路轉運副使

鄭若容朝散大夫直祕閣慶元二年三月到

虞儔朝散大夫直煥章閣慶元二年十二月到三年四月磨勘轉朝請大夫十一月除直顯謨閣江南西路轉運副使十二月攺除兩浙西路提點刑獄公事兼知府事

劉誠之朝奉大夫直祕閣慶元四年六月到八月磨勘轉朝散大夫五年六月除直敷文閣知夔州

趙不艱朝散大夫直祕閣慶元五年六月到六年七月除直煥章閣嘉泰元年三月轉朝請大夫四月除直顯謨閣再任

張抑敷文閣學士中大夫嘉泰二年三月到當月磨勘轉太中大夫三年二月除寶文閣學士宮觀

張巖資政殿學士正奉大夫嘉泰三年三月到四年正月除資政殿大學士攺差知楊州

李大性寶謨閣直學士太中大夫嘉泰四年七月到開禧二年四月除煥章閣直學士攺知福州

張澤朝請郎開禧二年五月到當年九月除龍圖閣待制十月赴召

沈作賓中大夫龍圖閣待制開禧二年十一月到權節制許浦水軍十二月磨勘轉太中大夫三年二月差兼督視行府參贊軍事三月就攺知鎭江府

林采通議大夫充寶謨閣待制開禧三年四月到五月權節制許浦水軍十一月宮觀

李大異朝奉大夫徽猷閣待制嘉定元年四月到六月磨勘轉朝散大夫八月除寶謨閣直學士依舊知平江府二年十二月磨勘轉朝請大夫三年正月知建康府

趙希懌朝奉郎龍圖閣待制嘉定三年四月到四年八月除煥章閣直學士依舊知平江府五年正月磨勘轉朝散郎當年正月除顯謨閣直學士差知太平州

陳芾朝散郎兩浙西路提點刑獄公事嘉定五年二月準尙書省札子兼權當年八月除直祕閣知平江府七年九月除度支郎官

沈皞奉直大夫祕閣修撰嘉定七年九月二十七日到八年十一月磨勘轉朝議大夫十年四月十三日除浙東提刑

趙彥橚朝請大夫集英殿修撰嘉定十年六月五日到十一年七月除寶謨閣待制致仕

李大性端明殿學士正奉大夫嘉定十二年二月六日到當年六月一日除提舉西京嵩山崇福官

綦奎朝散郎直敷文閣嘉定十二年十二月二十九日到嘉定十四年六月準告昨任湖廣緫領調遣軍馬五關策應剿逐殘虜委有勞績特轉朝奉大夫十五年該遇受寶轉朝散大夫過滿匈祠至當年五月除主管亳州明道宮

趙汝述華文閣直學士正議大夫嘉定十五年五月二十九日到當年十二月二十日乞守本官致仕二十五日除徽猷閣直學士特轉一官致仕

沈皞太中大夫集英殿修撰嘉定十六年七月二日到十七年十一月十日準告以職事修舉除寶謨閣待制仍賜金帶寶慶元年四月該登極恩轉通議大夫屢丐祠請五月二日除煥章閣待制依所乞提舉安慶府眞源萬壽宮

王元春中大夫右文殿修撰寶慶元年六月十一日到三年四月八日除大理卿

章良朋朝奉大夫直寶謨閣紹定元年三月十七日到七月初四日致仕

林介寶慶三年四月以提刑兼權十二月除太府少卿依舊兼權紹定元年七月再兼權十一月攺除大理卿

李壽朋朝請大夫直寶謨閣紹定元年十二月二十八日到任二年十月二十七日除依舊直寶謨閣荊湖北路轉運判官

朱在朝議大夫寶謨閣待制紹定二年十一月二十六日到任二年十一月二十一日除煥章閣待制知袁州

吳淵宣教郎直煥章閣紹定三年十二月初三日到任四年四月二十一日該遇慶典轉奉議郎七月十六日攺除浙西提刑

鄒應愽

閣【鄒應博下閣字上空八字汲古本作朝奉大夫新除直祕】紹定四年九月十四日到任六年十一月召赴行在

楊燁徽猷閣學士正奉大夫紹定六年十二月十二日到任端平元年三月丐祠奉聖旨依所乞提舉隆興府玉隆萬壽宮

趙立夫中大夫新除祕閣修撰浙西提刑端平三年三月兼知府事當年八月廿六日依舊祕閣修撰除樞密副都承旨

張嗣古中大夫右文殿修撰端平元年十月二日到任三年正月令赴行在奏事當年六月宮觀

王遂朝奉大夫新除煥章閣待制四川安撫制置副使兼知成都府端平三年四月十二日三省同奉聖旨依舊煥章閣待制攺差知平江軍府事節制許浦都統司水軍七月初九日到任嘉熙元年七月二十五日奉聖旨除敷文閣待制差知慶元府公海制置使

吳潛朝請大夫新除工部侍郎嘉熙元年八月十七日到任九月二十五日準省札都大提舉許浦【吳潛下至提舉許浦止詞意未完汲古本亦同惟另行多二年正月與宮觀七字】

史宅之朝議大夫依舊徽猷閣待制攺知平江府兼浙西提舉嘉熙二年閏四月初三日升寶文閣待制二十四日到任六月八日節制許浦都統司水軍十八日節制在府軍馬仍舊節制許浦水軍三年正月一日召赴行在

趙與心中奉大夫直敷文閣知平江府兼浙西兩淮發運副使嘉熙三年四月十三日到任五月初一日準樞密院札子節制許浦水軍淳佑元年二月準省札除中書門下省檢正諸房公事

史宅之煥章閣直學士太中大夫知平江府節制許浦水軍兼浙西兩淮發運副使提領措置和糴淳佑元年三月初九日到任

陳塏中大夫右文殿修撰知平江府兼兩淮浙西發運副使節制許浦水軍提領措置浙西和糴淳佑三年二月十九日到任四年四月七日除太府卿

魏峻朝散大夫集英殿修撰知平江府兼兩淮浙西發運副使節制許浦都統司水軍淳佑四年四月二十六日到任八月以經筵徹章轉朝請大夫五年四月禦筆除寶章閣待制賜帶八月招糴及數轉朝議大夫十二月磨勘轉中奉大夫六年又以招糴轉中大夫三月十三日禦筆除刑部侍郎

徐鹿卿朝奉大夫右文殿修撰知平江府兼兩淮浙西發運副使節制許浦都統司水軍淳佑六年閏四月二十八日交發運司職事五月十一日到任交割府事七年四月二十二日禦筆召赴行在五月十三日準告磨勘轉朝散大夫當月十六日禦筆除權兵部侍郎【缺汲古本作吳淵﹝大字﹞龍圖閣學士太中大夫浙西兩淮發運使兼知平江軍府事兼管內勸農事節制許浦都統司水軍宣城縣開以下此本俱全而汲古本復闕以下鄭霖余晦余天任趙與訔趙汝歷趙與心六人及仕履而此本亦系補鈔是從他本補入】國子食邑六百戶淳佑七年八月初一日交發運司職事十一日到任交割府事八年正月初五日奉聖旨依舊龍圖閣學士知太平州兼提領茶鹽所

鄭霖朝奉大夫權發遣兩浙西路提點刑獄公事至淳佑八年正月二十五日暫權平江府發運司職事當年七月六日奉聖旨除直寶章閣知平江軍府事兼主管浙西兩淮發運司公事兼措置浙西和糴於當年當月二十九日交割當年十二月初十日暫權浙西提舉當年當月二十七日磨勘轉朝散大夫九年四月十九日奉聖旨以職事修舉除直華文閣依舊職

余晦朝奉大夫直寶章閣知平江府節制許浦水軍兼淮浙發運措置和糴淳佑十一年六月十一日到任當年八月磨勘轉朝散大夫十一月因任淮東緫領樽節浮費置田糴米轉朝請大夫十二年正月十二日三省同奉聖旨除右司郎官

余天任中大夫寶章閣待制知平江府兼浙西兩淮發運使節制許浦都統司水軍兼提領措置浙西和糴淳佑十二年六月初二日到任至寶佑元年四月日奉禦筆除兵部侍郎繼奉禦筆除兵部尙書

趙與訔朝請大夫直寶章閣兩浙西路提點刑獄公事於寶佑元年八月初四日得旨暫董和糴九月二十八日準省札兼權淮浙發運十月十三日奉聖旨依舊職差知平江府兼主管浙西兩淮發運司公事當月二十五日到任

趙汝歷朝奉郎除直寶章閣知平江府兼主管浙西兩淮發運司公事措置浙西和糴寶佑二年正月二十六日交割發運司職事二月初一日到任交割府事以磨勘循轉至朝奉大夫年七月二十八日離任

趙與心寶佑三年七月二十日三省同奉禦筆除觀文殿學士知平江軍府事兼管內勸農使節制許浦都統司水軍兼浙西兩淮發運使措置浙西和耀縉雲郡開國公食邑三千三百戶食實封七伯戶寶佑三年八月二十五日到任至寶佑四年三月十三日奉聖旨兼浙西提刑吳郡誌卷第十二吳郡範成大撰

官吏

後漢彭修會稽人爲吳郡功曹時西部都尉宰晁行太守事以微過收吳縣獄吏將殺之主簿鍾離意爭諫甚切晁怒使收縛意修排闥直入拜於廷曰明府發雷霆於主簿請聞其過晁曰受教三日初不奉行廢命不忠豈非過耶修因拜曰昔任座面折文侯朱云三攀毀欄檻自非賢君焉得忠臣遂原意貸獄吏意亦以是得名

尹興爲吳郡太守楚王英陰結天下名士興在錄中英敗明帝徵興及掾史五百餘人詣廷尉考治門下掾陸續主簿梁宏功曹史駟勛備受五毒終無異辭續母自吳來雒陽作食饋續續𨿽見考辭色未甞變而對食悲泣不自勝治獄使者問其故續曰母來不得見故悲問何以知之續曰母截肉未甞不方斷蔥以寸爲度故知之使者以狀聞上乃赦興等

吳孟仁字恭武江夏人爲吳令時不得將家之官每得時物必以寄母常不先食及聞母亡犯禁棄官【吳志】

宋江徽爲吳令元凶殺徐湛以黨與並被害

王逡之字宣約少禮學博聞仕爲吳令

齊江介謐之子建武中爲吳令政深苛人門牓髑髏爲謐首介棄官去

齊周洽洲南人歷吳令廉約無私卒無以殯斂

齊傅翽琰子爲官有能名爲吳令別建康令孫廉廉問翽曰聞丈人發姦擿伏惠化如神何以至此答曰無他也惟勤而淸淸則憲网自行勤則事無不理憲网【憲网校俱攺网作綱】行則吏不能欺事理則物無凝滯翽父珪爲縣並著奇績時云諸傳有理縣譜父子相傳靳以示人

王思遠立身簡潔王子貞爲吳郡除思遠吳郡丞以本官行郡事論者以爲得人

梁沈浚字叔源涉學有才幹仕梁爲吳令有能名

陸蒙事梁爲吳令節操甚髙

唐鄭渾之咸通末爲蘇州督郵談銖爲鹺院官鍾福爲院巡時湖州牧李起及趙蒙俱狀元人語曰湖接兩頭蘇聯三尾【嵐齋錄】

唐孟庭份郊之父庭份爲昆山尉生郊以詩名世或云份亦能詩

武平一﹝從亠從﹞宗時自考功員外郎貶蘇州參軍𨿽被謫而名不衰

劉綺莊爲昆山尉研窮古今博考傳記作類書一百卷號昆山編至今傳於世

韋至誠吳縣尉

蕭存字伯誠穎士子亮直有父風能文辭浙西觀察使李棲筠表爲常熟主簿

皮日休字襲美咸通十年爲郡從事居官才一月著書號鹿門子

丁陳範謝皆錢元璙及子文奉爲中吳軍節度使時爲節度推官四人俱以長者稱丁名守節晉公謂之祖陳名贊明��之奇之祖範名夢齡文正公仲淹之曾祖謝名崇禮太子賓客濤之父

邊仿雍熙初爲昆山令因舊址新作夫子廟自是縣學始興繼以王禹偁爲作記記具縣學條

王禹偁太平興國九年以大理評事知長洲縣雍熙四年召赴闕入朝爲名臣今虎丘寺有元之祠堂刊東坡贊於其上

張文定公安道景佑中爲昆山令時吳越歸國未久前此豪民占田無限歲遠多訟有數十年不決者公召問所輸租稅幾何大率百才一二乃悉收其羨田以賦貧民訟亦息時蔣希魯侍郎守郡得公所著蒭蕘論上之遂舉賢良方正科

韓正彥字師徳魏公之侄嘉佑中爲昆山令刱石堤疏斗門作塘七十里以達於郡得膏腴田數百萬頃又請以輸州之賦十三萬從便輸於縣鳩作塘余材爲倉廩以儲之民大悅比去遮道以畱爲立生祠作思韓記鑱石祠下

章岷字伯鎭甞爲平江軍推官有文聲範文正公有和章從事闘茶歌及同登承天寺竹閣詩

賈公望字表之甞爲郡通判時朱勔父子鼎盛奔競者爭趨其門公望疾之有詩云焂忽向六十萍蓬無柰何丹心猶奮迅白首分蹉跎正直士流少傾邪朋類多陽光一銷鑠不復見妖魔勔之子賜金帶公望亦衣三品服偶以朝拜會天慶觀中朱從者見公望所佩魚睨而視之公望厲聲叱之曰此是年及得來非緣花石左右皆錯愕朱大銜之竟擠之罷去

寇國寶徐州人從陳無已學甞爲吳縣主簿賦詩爲左丞葉夢得所喜詳見雜誌門

祠廟

至徳廟卽泰伯廟東漢永興二年郡守麋豹建於閶門外辧疑志載吳閶門外有泰伯廟廟東又有一宅祀泰伯長子三郎吳越錢武肅王始徙之城中纂異記又云吳泰伯廟在閶門西皮日休詩云一廟爭祠兩讓君蓋並祠仲雍舊矣今廟在閶門內東行半里餘門有大橋號至徳橋乾道元年郡守沈度重建【修廟記云在禮祭法聖王之制祭祀﹝聖王之制祭祀文粹祀作禮﹞其法五其人之應法者十有四皆古大聖賢有大功烈於民者非此族也不在祀典夫以大聖賢有大功烈而祀之固宜然祀有祈焉其施於民又厚厚施不報神其不吐之乎報之之道不獨牲牢酒醴而已千里之邦必有祠所社稷則有壇先哲則有廟後世於廟尢極其尊嚴崇像設儼侍衛見之者凜如也水潦必祈旱暵必祈皆長吏之常事應而有報亦事之常儻入其門陟其堂神所馮依曾不足以障風雨區區樽罍簠簋何施之厚而報之薄歟吳門巨藩神祠之載祀典者十數而太伯廟爲雄甚東漢永興二年郡守麋豹肇建於閶門外吳越武肅王錢氏始內徙之國朝元佑間太守黃履歷考前政若梅詢若範仲淹若孫覺輩數公滛潦有祈靡不響答列其事於朝有詔號至徳廟崇寧元祀守臣吳伯舉請疏上爵﹝請疏上爵汲古本上作王﹞有詔封至徳侯建炎擾攘鞠爲灰燼厥後艸創殆無以揭虔妥靈今天子拔沈公於尙書郎以直祕閣尹是府至則訪及民利病以次罷行之其爲政寬嚴詳簡允蹈厥中治人事神罔不祗肅隆興二歲天作滛雨害於穡事民不奠居乾道攺元春二月公飭躬齋祓走祠下而祈焉神顧饗之是歲麥以有秋府從事請具牢醴以謝公曰不敢廢也然曷足以報萬分一於是邦人合詞而進曰侯之施甚厚而廟貌不治之日久大懼神或怨恫祥慶弗下願悉力而攺造之﹝願悉力而攺造之汲古本悉力作采材﹞公曰是吾心也涓日恊辰得夏五月庚戌吉乃致昭告乃鳩良工斥少府之餘合私橐之助瓌材堅甓櫛比墉崇宏舊基植髙棟抗修梁藩垣階戺盡革而一新之觀繪之容﹝觀繪之容舊鈔本觀作塑﹞若欣欣然有喜色民無老穉相扶攜以觀厥成皆以手加額曰美哉輪焉誠足以塞民望而報神施矣風霽雨休禾則大熟秋九月甲子落成幾就養府下目覩祈應爲不誣公屬幾紀其實旣牢辭弗獲命若虛公之辱是終無以揚休事而告後人也於是乎書左通議大夫充敷文閣待制致仕曾幾記皮日休一廟爭祠兩讓君幾千年後轉淸芬當時盡解稱髙義誰敢教他莽艸紛陸龜蒙故國城荒徳未荒年年椒奠濕中堂邇來父子爭天下不信人間有讓王張詠至徳本無名宣尼以此評能將天下讓知有聖人生南國奔方遠西山道始亨英靈豈不在千古暮江橫﹝千古暮江橫文粹暮作碧又隱徳照來世文粹照作昭﹞蔣堂泰伯何爲者不以身爲身遜避天下位奔走句吳濱隱徳照來世遺祀傳斯民吁此廉讓國合生廉讓人龔頤正作迎享送神辭三章云翼翼兮新宮蘭栭兮枅桂祥氛緫緫兮髙靈下隊君視八紘兮昔何殊於棄屣今復何有兮﹝今復何有兮汲古本何誤可﹞一席之壝惠我吳人兮曷日﹝曷日下缺一字文粹作以又於嗟汲古本嗟作墨丁﹞�弭於嗟君來兮我心則喜君來不來兮我忘食事﹝迎神﹞登歌兮堂上屢舞兮堂下君來享兮淸酤溪毛陸離兮筐筥蒓鯽芳鮮兮亦有肥羜君不來兮使我心苦﹝享神﹞車兮載旃舟兮揚颿鼓咽咽兮君當還君肯來兮尙盤﹝從木從亙﹞我心煢煢兮其無端君不我畱兮下土囂煩福我吳人兮無疾與患千秋萬歲兮歌至徳以何言﹝送神﹞】

吳王夫差廟今村落間有之舊廟無考鑑誡錄云世傳此廟拆姑蘇臺木刱成唐陳羽秀才甞題夫差廟時人謂之題破此廟【陳羽姑蘇臺畔千年木刻作夫差廟裏神幡蓋寂寥塵土滿不知簫鼓樂何人張詠由來邪正是安危不信忠良任伯喜丕自古家家有容冶何須亡國殢西施】

伍員廟在胥口胥山之上蓋自員死後吳人卽立此廟乾道間復修之規制猶陋盤門裏又有員廟卽雙廟是也【梁簡文帝立國資孝本循忠全令名舟裏多奇計蘆中復吐誠偃月交吳艦魚麗入楚兵九功推妙算千載籍餘聲洪濤猶鼓怒靈廟尙淒淸行潦承椒奠宮懸雜鳳笙無勞晉後璧詎用楚臣纓密樹臨寒水疏扉望遠城窻寒野霧入﹝窗寒野霧入校攺寒作寮﹞衣帳積苔生惟有三靑鳥﹝惟有三靑鳥汲古本靑誤育﹞斂翅時逢迎張詠胥也應無憾至哉忠孝門生能酬楚怨死可報吳恩﹝死可報吳恩汲古本可字作墨丁文粹朱筆攺足又千載秖慚魂舊鈔本秪作泣﹞直气海濤在片心江月存悠悠當日者千載秪慚魂楊備出境鞭屍報父讎吳兵勇銳越兵憂忠魂怨气江云在日見鑪香煙上浮】

南雙廟在盤門裏城之西隅二廟左英烈王伍員也右福順王隋陳果仁也果仁【果仁校攺果作杲下同】又稱武烈帝或云五代初常潤尙屬淮南仁果廟在常潤間錢氏得常潤遂移廟於蘇按吳志孫權旣稱尊號謚堅曰武烈皇帝帝號與仁果同況堅墓西地記謂在城南二里許去盤門密邇疑此廟恐是祠堅爾建中靖國中太守吳伯舉重修是時蔡京自翰長罷過吳門爲作記並書題【記曰今天子卽位年愛重黎庶愼柬牧守詔以左史吳公爲直祕閣知蘇州公至期歲政化大洽姦盜屏斥牒訟疏簡民用康靖公曰噫嘻先成民而後致力於神古之善經也今俗且治矣其錄境內神祠廢壞者以公帑所餘畢修之使安定休正﹝使安定休正舊鈔本正作止﹞無有祟厲爲吾民憂吏白城西南隅有舊廟二荒陊當完按圖經曁州縣版祝所稱一爲永昌武大王一爲福順賢徳王而邦人由閭閻市井及學士大夫自昔相傳皆以爲伍子胥廟歲時祭享甚盛雜然同辭莫可奪也或言故隋將陳果仁甞以陰兵助錢氏伐淮寇有功錢氏崇報之請於梁朝封福順王又使諸郡皆爲建廟則福順之號爲果仁無疑至永昌之稱杳邈不可稽考不知爲何時人今邦人獨以子胥之故願眾私出力以卒營繕協謀齊慮鳩工類材塡郛溢郭奔走相屬惟恐其後故月不更朔而廟已告新今或稱號仍舊殆恐無以妥子胥之靈而失邦人所以完廟本意敢以爲請公曰然昔吳瀕海建國恃水作險內虞泛濫外闕守禦鼃黽之與渚而魚鱉之與居肇自子胥相土味水築置城郭實倉廩治兵庫辟門二八以象風卦始能啟塞有時疏導無壅除昏墊蕩析之虞而存抱關擊柝之警更祀幾百歷載踰千其城域門號至今因之而不變是子胥甞能安吾民也不顧小義卒雪大恥勇於納諫以至圽身二者皆人之所難昔日之不死蓋以爲吾父今日之死蓋以爲吾君由前足以教人之爲孝由後足以教人之爲忠忠孝之迹昭著前史殊尢卓絕震暴耳目匹夫匹婦可以與知及其久也宜胥化焉故後漢太守麋豹按行屬城問風俗所尙其功曹唐景曰處家無不孝之子立朝無不忠之臣儻非漸漬余風被服成俗疇能臻此哉是子胥甞能教吾民也旣能安之又能教之由父傳子由子傳孫綿綿聯聯以至今日厥徳茂矣宜當血食此地而廟貌不立於城閾乃至斯民憑假它祠以崇敬奉此殆疇昔守職者之闕吾敢不勉祭法曰法施於民則祀之以死勤事則祀之以勞定國則祀之非此族也不在祀典今福順𨿽有功異代事迹僅存民弗敬慕蓋托子胥獲享不替而武氏名字功徳闕然堙滅無所考證使子胥不忘斯民實鑑臨之則武亦安敢正寧而饗也禮固有以義起者吾將請於天子冀正英烈之號以嘉廟額而用丕承民志殆或可乎武林元時敏曰好惡靡常莫能自克惟民爲然古之君子因民所好之善而導之反民所好之非而禁之好惡得正而其治成矣鄭人欲祀伯有子產從而封焉鄴人欲祭河伯西門豹從而禁焉二子豈異意哉顧民好惡有當否也今吾民願祀子胥甚勤是知有功之不可忘﹝是知有功之不可忘下空一墨丁汲古本不空﹞�而忠孝之可勸也因而導之使成於善此所謂不嚴而治者顧豈俗吏之所能爲耶﹝豈俗吏之所能爲耶文粹爲作也﹞今公一舉廢事而順於民安於神又足爲天下之勸三善備矣不可不書也於是乎書建中靖國元年十二月二十二日記】春申君廟在子城內西南隅卽城隍神廟也【新廟記云輶軒蒞郡十有一月矣猥以薄材謬承重寄欻自淮服半剌超爲江南方伯郡領二十地亙五千皇皇者華幾慚輝道兢兢其志常誡飲冰周爰咨詢申命行事損以懲忿窒欲益以攺過遷善犲狼擁路埋輪以逐之騏驥伏櫪攬轡以聘之﹝攬轡以聘之汲古本聘作騁﹞宣王化而盡覺風行安甿心而不知日用寬猛相濟維恩兼洽長吏肅警疆土乂寧日月其除冰霜再履始也務不暇給今也處有餘閒別祈神仙獲歲丰稔乘公堂之宴縱靈廟之遊城不復隍樹先禁伐闉陬荒以毀梁木小而摧乃喟然嘆曰神必依人人玆望福依無所據福安來哉昔越踐滅吳楚威滅越考烈王繼立春申君登相封江東之巨縣城吳墟爲大都專主威權救國災患與趙魏爲四公子招賓旅有三千人擠聘使之玳簪誇上客之珠履王久無似﹝王久無似文粹似作嗣﹞君方患之璅兮李園托其女弟旣歆然而有姙遂祕之以獻王王乃殂落子爲君主毋望之人靡信毋望之禍遄興﹝毋望之人靡信毋望之禍遄興校俱攺毋望作旡妄﹞舍人其亡死士常偵束門之下蒿裏相催天乎天乎胡寧忍此令尹多居郢國假君從從亙守吳宮鳥焚其巢何笑號之先後蛟沒其軸繄父子之沈埋夷盡其家賊園之故一朝冀將滅口千古猶爲痛心今邦牧所居使臣所理故宮之內故事備聞於是大葺堂庭廣修偶像春申君正陽而坐朱英配饗其側假君西廂視事上客東室齊班李園死士庚方授戮僕夫閒駿辰位呈形大雪久冤之魂更申如在之敬家屬穆穆展哀榮也儀衛肅肅振威名也巨木擁腫而皆古小栽靑蔥而悉新緫之一門是謂神府宜正名於黃相削訛議於城隍昔韓整守吳刱吳伯之廟太史適楚壯楚相之宮余固兼之﹝余固兼之文粹固作顧﹞言可則也神有新宇亨之落之﹝亨之落之校攺亨作享﹞人有貞石追之琢之我躬披文紀之告之君宜密應佑之福之初余之拜命也表授廣陵紏曹張顒兵曹蘇相爲判官安喜尉李崗爲支使同郡舊知精明深識異途新合歷落瓌材三人冀有我師四牡愼行爾職欽刷往賢之恥嘆垂後昆之裕長史宋尙主臣餘慶佑嶽良能司士楊彥琮每憂司存實稱佳吏預乎作廟翼翼觀乎降神欣欣咸亦相因斯焉附出唐天寶單閼歲除日中散大夫守吳郡太守兼江南道采訪處置使柱國天水趙居貞記】

郁史君廟在太湖衝山中

聖姑廟在洞庭晉王彪二女相繼卒民以爲靈而祀之紀聞云唐人記洞庭山聖姑祠廟云吳志姑姓李氏有道術能履水行其夫殺之自死至唐中葉幾七百年顏貌如生儼然側臥遠近祈禱者心至則能到廟心若不至風回其船無得達者今每一日沭浴爲除爪甲傅妝粉形質柔弱只如熟睡蓋得道者歟辧疑志云唐大歷中吳郡太湖洞庭山中有升姑寺有升姑廟其棺柩在廟中俗傳姑死已數百年其皃如生遠近求賽歲獻衣服妝粉不絕人有欲觀者其巫祕密不可雲開卽有風雨之變村閭敬事無敢竊窺者巫又云有見者衣裝儼然一如生人有李七郎荒狂不懼程法率奴客啟棺觀之惟朽骨髑髏而已亦無風雨之變二說今皆無考姑存舊傳云【皮日休洛神有靈逸古廟臨空渚暴雨駁丹靑荒蘿繞梁梠野風旋芝蓋饑烏銜椒糈寂寂落楓花時時鬭鼯鼠常云三五夕盡會妍神侶月下畱紫姑霜中召靑女俄然響環佩焂爾鳴機杼幾至有聞時﹝幾至有聞時校攺幾作樂﹞香來無定處目瞪如有待魂斷空無語雲雨竟不生畱情在何處陸龜蒙渺渺洞庭水盈盈芳嶼神因知古佳麗不獨湘夫人流蘇蕩遙吹斜嶺生輕塵蜀彩駁霞碎吳銷盤露勻可憐飛燕姿合是乘鸞賓坐想雨煙夕﹝坐想雨煙夕文粹作煙雨夕﹞兼之花艸春空登油壁車窈窕誰相親好贈玉條脫堪攜紫綸巾殷勤撥香池重薦汀洲蘋明朝動蘭檝不翅星河津】

靈佑廟卽慧感顯佑善利夫人廟在能仁寺內夫人陸氏梁衛尉卿僧瓚之女僧瓚捨宅爲寺夫人就居之是爲重從亠從寺寺祀夫人爲伽藍神號聖姑元符元年郡大旱通判祝安上攝郡禱而應以其事聞錫封慧感夫人郡人奔湊致禱相與社而稷之闔境祠廟莫能尙也其節次加封及始末靈感之迹具諸記中【碑陰記元符元年歲在戊寅夏吳中大旱徧禱羣祀略無應者是歲髙田不獲人多暍死負販之民皆捨其業而以售水自資涉冬至二年春夏之交舟車益不通百貨湧貴城中溝澮堙淤發爲疫气通判軍州事朝請郎祝公適領郡事乃用故事早暮分禱於所宜祀者一日會承天寺客言此乃梁衛尉卿陸僧瓚捨其第爲之昔號廣徳重﹝從亠從﹞寺陸卿有女子不嫁經營其事旣死祠於寺之東廡開寶中吳越忠懿王朝京師道出吳江大風幾覆舟見女子拯之自言重﹝從亠從﹞寺之神也本國加封號感應聖姑今裏中事之甚敬公聞卽謁且言明日致禱旣歸宿齋於廳事舉家沐浴蔬食相約得雨而後復膳黎明躬至祠下再拜而言曰郡承連年之旱流亡疾沴相乘而作農事失時歲且大饑𨿽某有罪獲戾不逃然將爲國家之憂神其哀之能卽致雨尙可救也屏息聽命寺僧獻兆曰神告卽雨眾甚不然憮然而退憇於齋堂左右告曰天油然作云矣未及命駕注雨應至老幼驩呼於道至有不忍以簦笠自庇者卽日盈尺闔境告足自爾有請必應如取所寄邦人無復水旱之憂歲大有年乃具事白於外臺使者以聞詔書褒美特封慧感夫人秩視公侯列於典祠按陸氏得姓於齊宣王之少子至漢有字伯元者仕爲吳令遷豫章都尉旣卒吳人思之迎其喪葬於胥屏亭子孫遂家焉伯元生襄賁令盱眙生本州島從事鴻﹝伯元生襄賁令盱眙生本州島從事鴻按眙字當作盱﹞鴻生渤海太守建建生本州島從事曄曄生禦史中丞京非尹璜璜生弘農都尉文文生親親生穎川太守尙書令閎閎生桓桓生楊州別駕續續生褒褒生吳城門校尉紆紆生九江都尉太學博士駿駿生選選生尙書瑁瑁生穎穎生海隅令﹝海隅令校攺隅作虞﹞濯濯生漢公漢公生冽冽生本郡從事元之元之生髙平相員外散騎常侍英英生晉侍中太尉興平康伯玩玩生五兵尙書侍中始始生祕書監侍中萬載萬載生宋東陽太守子眞子眞生齊南兗州剌史惠曉惠曉生梁太常卿倕倕生衛尉君凡二十八世冠冕不絕﹝冠冕不絕汲古本絕誤紀﹞皆有才徳名在史冊自興平康伯至祕書監父子兄弟五世內侍嘉祥積慶挺生夫人惟夫人其生也精修正潔入淸淨海其歿也通於神明有感斯應故能致朝廷報稱之禮甚厚旣以詔書刻於石將求老於文學之士爲之記以傳不朽搢紳耆老且請摭其槪於碑陰乃爲之敍云戊甞聞朝請公元佑間以奉議郎知槀城雨暴滹沱河水盛漂泛林木室廬蔽川而下水及城門雉堞凜然將決老弱皇恐奔潰調急夫督水工雨且不止人無所施其力公乃朝服涉濘立於堤上鞠躬申禱水溢堤壞相去數尺吏民救止公堅立不動以笏叩頭願以身任責於是雨小止水波稍回河流遂復其所潰陷之地明日復爲平陸如故使者方欲言諸朝會公秩滿請罷遂已北方之人﹝北方之人校攺北作此﹞至今能道其詳惟公憂國愛民所至以誠心格物如此是可書也故附於左元符三年歲次庚辰秋八月乙未朔十日甲辰布衣林戊記】

天王堂在子城西北隅𨿽一小廟蓋古屋也建炎狄難盈城宮室悉爲煨燼惟郡南覺報小寺以旁酋營幕所寓不及毀而此堂巋然獨存郡人至今敬之吳郡誌卷第十三吳郡範成大撰

祠廟下

包山廟在吳縣西南一百里

土山卜將軍廟在昆山縣頃於山下菜圃朱四家得斷碑云唐卜府君墓府君諱眞碑字𨿽漫漶多闕文尙可辧然無將軍之號

三髙祠在吳江縣垂虹橋南卽王氏臞庵之雪灘也昔堂在垂虹南圮極偏仄乾道三年縣令趙伯【趙伯汲古本誤虛】徙之雪灘三髙者範蠡張翰陸龜蒙也此祠人境俱勝名聞天下【祝鎰三髙記易稱知幾其神乎君子見幾而作不俟終日須之則後矣是維成功之下不可以久居亡道之人不可與久處兵亂之世不可以苟仕知斯三者則知幾矣遲之其殆危乎昔者越相範君旣苦身勠力與勾踐深謀踰二十年滅吳霸越用復會稽之恥謂大功之下難以久居曁還返國遽書謝王去之乘輕舟浮五湖﹝輕舟浮五湖文粹浮作泛﹞莫知其所終極而大夫種沈吟不時決卒用誅死厥後七百有餘歲晉有張季鷹自吳入洛方時齊王專朝﹝齊王專朝文粹王下多冏字﹞怙已署君東曹掾君知其不終難與獨處慨千里之羇官臨秋風而長懷托興菇鱸促駕告歸無何冏敗又後五百有餘歲唐有陸魯望當咸通乾符世寇亂方殷隱身自放扁舟蓬席翛然笠澤甫裏間時號江湖散人辟署無所從徵命無所答優遊自終竟全亂世如三先生可謂知幾君子哉𨿽地異時殊默語不同﹝默語不同文粹作語默又然其去自全文粹去上有決字﹞然其去自全咸遂其髙媺均也吳江邑地瀕帶具區舊有長橋橫絕江湖之閒修檻浮梁植立千柱電埏濎濙蜿如長虹巨浸浮空涵泳星日包山洞庭如在天外風帆島樹滅沒煙際東西行者以爲三吳遊觀之偉好事者又寫鴟夷子皮之像配以江東步兵甫裏先生立祠橋梁之上榜曰三髙蓋其平生所遊居也貞風素烈尙凜然湖山可想聞而槪見歲庚申秋七月初吉括蒼祝鎰與大梁人趙九齡置酒橋亭悲歌望遠舉觴釀江慷慨言曰去危卽安夫人而願之然皆反焉者何哉知幾者鮮也𨿽並世同交如大夫種功非不多也顧常侍材非不周也鹿門子學非不掞也﹝非不掞也文粹掞作瞻﹞或死憂而辱何也居成功處亡道仕亂世黽勉畏去柰何乎識之卑也﹝柰何乎識之卑也文粹柰何乎三字作是何﹞知幾遠矣惟鴟夷子道大功宏百世師仰而張陸二子羸然山澤之臞像而配之幾不倫矣豈不曰亟隱亟去身名俱全以是爲同曰三髙云者豈異稱哉後之君子苟寵祿之是耽發機之禍忽忘不戒聞三髙之風仰三髙之像庶少警乎不然涉斯流也登斯梁也其無媿乎後將有悔乎其無悔乎始橋之置於慶曆歲中建炎初載胡寇南牧並及祠宇火之無餘後六年當紹興癸丑歲今吳郡楊君同與今禦史單父祝君師龍爲邑尉蓋因其廢址寔剙而新之復立祠如故云謹記範成大三髙祠記乾道三年二月吳江縣新作三髙祠成三髙者越上將軍姓範氏是爲鴟夷子皮晉大司馬東曹掾姓張氏是爲江東步兵唐贈右補闕姓陸氏是爲甫裏先生三君生不並世而鴟夷子皮又甞一用人之國功大名顯而去之季鷹魯望蕭然臞儒使有爲於當年其所成就固不可隃度要皆以得道見微脫屣天刑淸風峻節相望於松江太湖之上故天下同髙之而吳江之人獨私得奉甞以誇於四方若曰此吾東家丘云爾邑大夫趙伯以故祠偪陋將攺作鄕老王份獻其地雪灘乃築堂其上告遷而奠焉且屬石湖範成大爲之辭噫不有君子其能國乎今乃自放寂寞之賓掉頭而弗顧人又從而以爲髙此豈盛際之所願哉後之人髙三君之風而迹其所以去爲世道計者可以懼矣至於豪傑之士或肆志乎軒冕宴安畱連卒悔於後者亦將有感於斯堂而成大何足以述之然屈平旣從彭咸而桂叢之賦猶招隱士疑若隱處林薄不死而仙況如三君蟬蛻混濁得全於天者甞試倚楹而望水光浮天云日下上風颿煙蓬飄忽晦明意必往來其閒成大亦何足以見之姑效小山作歌三章以招焉遂從而歌之曰若有人兮扁舟撫湖海兮遠遊眾芳媚兮髙丘忽獨君兮不可畱長風積兮浪波白蕩搖空明兮南極一色鏡萬里兮鞭魚龍列星剡剡兮其下孤蓬﹝其下孤蓬文粹蓬作篷﹞眇顧懷兮斯路與涼月兮入滄浦戰爭蝸角兮昨夢一笑水雲得意兮垂虹可以檥棹仙之人兮壽無期樂哉垂虹兮去復來載歌曰若有人兮橫大江秋風起兮歸故鄕鴻冥飛兮白鷗舞吳波鱗鱗兮而在下嗟人胡爲兮天地四方美無度兮吾之土膾修鱸兮雪霏登菇蒓兮芼之水仙繽兮胥命君可望兮不可追俯倒景兮揮碧寥娭燕息兮江之臯菉蘋堂兮廡杜若一杯之酒兮我爲君酌又歌曰若有人兮北江之渚披云而睎兮颒煙雨﹝颒煙雨汲古本颒誤顧又偭五鼎分汲古本偭誤仙﹞菊莎兮杞束歲晼晚兮何以續君食偭五鼎兮腥腐羞三泉兮終古千秋風露兮歸來故墟月明無人兮蒼石與語牛宮洳兮生蒲荷潮西東兮下田一波訪南涇兮鄰曲山川良是兮丘壠多稼九畹兮今其刈聊舂容兮玆裏是歲六月旣望書遺邑人使習以侑祠伯請遂以爲記程俱三髙堂詩序蠡位越相祿萬鍾去之如涕唾則後世角毛銖之得冒坎擭而不省者可以少沮翰進退無必隨時而保身則出處之意得托菇鱸以示好又何深哉龜蒙江湖一匹夫然於其不合視﹝視字汲古本作墨丁﹞埶位無加也其交如皮日休終見污於賊巢﹝終見污於賊巢汲古本污字缺﹞彼獨挺然玉峙無一釁可指擿與夫攫金挾炭之夫蓋萬萬矣夫左手據圖籍右刃掠其吭𨿽冥惷不爲也揣是而求之輕重得矣然世固有抱利權逐勢位死不反顧爲天下僇笑者幾何人哉其於輕重﹝輕重下脫一字舊鈔本作之﹞思是又出冥憃者之下也然則是三子者祠而旌之固可以訓﹝固可以訓汲古本固字作墨丁又吳江下脫一字舊鈔本作旣﹞元符二年吳江立三子者像明年三月甲子安於祠堂令﹝令下脫一字舊鈔本作與又某謂俗奔競久矣俗字汲古本作墨丁﹞僚佐拜而奠之某謂俗奔競久矣異得守道自重確乎不可拔足以風百里而驅天下者將矯浮俗而歸之庶幾淸節之爲貴無望之而未見﹝無望之而未見文粹無作豈﹞抑有之而未聞邪今居是邑仰三子之志意其知時而退不迷於出處之道蓋君子之所悅聞也凡我同志其系之以詩李華鴟夷子皮贊龍蟠幽谷非時則伏蟬蛻髙枝飲露而飛進如風行退若雲歸冥冥其幾赫赫其歸﹝赫赫其歸校攺歸疑威又先生傳之文粹傳作得﹞於粵霸興彊吳蕩夷功成不居先生傳之蘇軾書三賢畫詩誰將射禦教吳兒長笑申公爲夏姬卻遣姑蘇有麋鹿更憐夫子得西施右範蠡浮世功勞食與眠季鷹眞得水中仙不須更說知幾早且爲鱸魚也自贒右張翰千首文章二頃田囊中未有一錢看卻因養得能言鴨驚破王孫金彈丸右陸龜蒙】

煥靈廟在常熟縣破山唐咸通中所建龍堂也本朝政和二年賜今額五年加賜宣惠侯【龍堂記禮山林川谷丘陵能生云爲風雨見怪物皆曰神若然者龍亦能爲風雨見怪物則其澤之在民厚矣神而祀之又宜矣常熟澤國也風雨怪物日作於民有在其地者苟祀之至被其利祀之不至民受其禍汝南周君爲令之初年夏且旱﹝夏且旱文粹作亢旱﹞禜其神於破山之上果雨以應君曰受其賜徒禜以報不可也於是命工以土木介其象爲室以蔭之著之於典用潔其祀於是風雨時怪物止水旱不爲厲連歲以穰其神之澤乎君之祀乎凡雩者春秋之道皆書之勤民之祀也君爲其祠已乞文其事日休嘉其爲志在民故從之咸通十三年二月十九日前攝嶺南東道節度巡官試祕書省校書郎皮日休記新建煥靈宣惠侯廟記政和二年漕臺以常熟龍祠祈禱感應之實聞於朝越明年制曰可宜賜煥靈廟爲額邑人以爵號未崇無以昭神貺後二年縣以狀列於府府言於部剌史﹝府言於部剌史文粹部作郡﹞遂復保奏焉制曰可特封宣惠侯於是縣大夫率佐官祗奉休命宣於祠下而邑之士女雲集將退咸告丞魯詹曰侯之廟宇君與縣大夫謀之侯之封秩君與縣大夫請之今堂宇將畢而綸誥適班﹝綸誥適班校攺班作頒﹞盍記之以侈其事惟侯之祠舊在破山興福之澗上父老相傳其誕育之異肇自梁武之初我宋龍興妙選守令爲民師帥太平興國中蔣侯文懌來宰是邑距天監幾五百歲矣時積潦泛漲躬禱於侯不移晷云斂而霽歲則大獲乃迎侯與聖母之像歸於頂山壽聖之西偏是日白龍示見盤旋冢上彩雲之瑞焜耀山間迄今又幾一百有四十載矣邑人乃相與作廟於山腰龍池之上侯之先壠在焉經歷若是之久始克成玆豈偶然哉佳城峩峩方沼灩灩峯巒疊秀回抱如翼長江浩蕩沃野曼衍左則福嶺狼巖右則虎丘昆玉遙岑寸碧列岫橫翠雲煙之祥疑在仙島气象之偉實冠吳中觀侯之初以神力遷葬而陰陽家流咸謂勝地今新廟奕奕實下瞰焉庸詎知其非侯之意哉政和五年十一月庚辰旣望侯之告下十二月朔廟前後殿成若門墉廊廡蓋將有待於來者焉政和五年十一月日文林郎知平江府常熟縣丞魯詹撰】

東嶽廟在常熟縣福山鎭【重修嶽廟記維我宋眞宗皇帝東幸泰山告功於天大修封禪禮泰山之神顯冊褒嘉位號崇隆得非衛社稷福生靈運功烈於冥冥之際宜有所報稱歟是故四方萬里不以道塗爲勞往奉祠事往往規模岱嶽立爲別廟多矣然未有盛於姑蘇之福山也福山廟經始於至和之中垂六十年樓殿門廊並諸從捨巍然而輪奐江淮閩粵水浮陸行者各自其所有以效歲時來享之誠上祝天子萬壽且以祈丰年以後保其家凡有求必禱焉率以類至號曰會社簫皷之音相屬於道不知幾千萬人不及之乎太山則之福山焉福山臨江海上巋焉蓊郁岡巒環回殆亦勝地父老云肇祀之日有幅畫乘潮水至乃嶽神像也居民得之欽事而加信焉山初號覆釜蓋因其形似後易名福山廟據其上遂爲遠邇祈福之地豈偶然哉政和七年八月乙亥鄕貢進士昆山魏邦哲記】

陽山靈濟廟在澄照寺傍白龍母廟也無碑碣可考有僧祖照者以父老相傳述其事於壁云東晉隆安中山下居民繆氏家有女及笄出行風雨暴至天地陡暗避於今所謂龍塘之側俄有一白衣老人語女曰氏族爲誰居何所女答姓繆指山之西曰我家捨於陽山三峯之下家有父母老人曰天色如此吾無所歸欲假館待旦而前可乎女曰當告父母老人彊之再三遂首肯語竟遽失老人所在女歸有姙父母惡之逐出丐食鄰里明年三月十八日至今所謂龍冢之上產一肉塊居民怪之驚棄水中焂焉塊破化而爲龍夭矯母前若有所告其母驚絕於地卽有風雨雷電飛沙折木咫尺不辧人物之異旣開霽但見白龍升騰而去眾乃厚葬其母自後累降巫語始祠之於山巓而雨暘失候祈禱必應太平興國間建廟於山南曹巷熙寧九年遷於澄照寺之東隅建炎間主僧覺明復一新之相傳龍子分職瀟湘每歲是日必歸山間風雨淒冷人以爲龍子誕日云過是山中方有春意其去也或變怪之狀見於雲間紹興十九年六月某日犇云靉叇起於是山俄頃盲風驟雨大作龍自郡城過捲去女墻數百丈居人余氏家小亭吸入雲中及有負販者被吸復墮而無傷焉又云昔有白須老人至鎭江江步買船自云後長沙來【後長沙來校攺後作從】與船人錢十千先付五千餘錢約至蘇州陽山看親處還登舟卽令篙工悉睡日暮抵許市【日暮抵許市許疑滸】上岸去蓋已三百六十里矣舟人至山下尋覓值風雨大作避於廟中於像前得錢五千方悟神龍之歸乃以錢設僧供辭謝而去比歲祈龍母屢應大吏以聞紹興二十九年四月詔賜靈濟廟爲額乾道四年告下封顯應夫人

靈濟廟在府東南舊五龍堂也淳熙十年秋大旱郡守耿秉卽設廳作祈雨道場設行雨龍王位於東西序有蜥蝪見於香案果飣之上蜿蜒不去終日云合秉以杯珓祈之若有靈異已而大雨三日具以事聞詔賜靈濟廟爲額

甫裏廟甫裏在長洲縣東南五十里鄕人祠陸龜蒙於此至今不廢

黃姑廟在昆山縣東二十六里【二十六里文粹二作三】地名黃姑父老相傳甞有牽牛織女星精降焉女以金篦劃河河水湧溢今村西有百沸河鄕人異之爲立祠舊列牛女二像後人去牽牛獨祠織女禱祈有應歲七夕鄕人醵集廟下占事無毫釐差舊有廟記今亡之案荊楚歲時記牽牛謂之河鼓後人訛爲黃姑然古樂府有云黃姑織女時相見李太白詩黃姑與織女相去不盈尺則指牽牛爲黃姑李后主詩乃云迢迢牽牛星杳在河之陽粲粲黃姑女耿耿遙相望又以織女爲黃姑事久愈訛矣吳郡誌卷第十四吳郡範成大撰

園亭

晉辟彊園自西晉以來傳之池館林泉之勝號吳中第一辟彊姓顧氏晉唐人題詠甚多陸羽詩云辟彊舊林園怪石紛相向陸龜蒙云吳之辟彊園在昔勝槪敵皮日休云更葺園中景應爲顧辟彊本朝張伯玉云於公門館辟彊園放蕩襟懷水石間今莫知遺迹所在考龜蒙之詩則在唐爲任晦園亭今任園亦不可考矣

唐禇家林亭松陵集倡和云在震澤之西皮日休詩云茂苑樓臺低檻外太湖魚鳥徹池中當在松江之傍也今吳中禇姓尙多亦有登進士科者任晦園池晦甞爲涇縣尉歸吳作圃爲時所稱皮日休云有深林曲沼危亭幽物陸龜蒙詩云吳之辟彊園在昔勝槪敵不知佳景在盡付任君宅蓋任晦得顧辟彊舊園以爲宅也【皮日休任晦園亭任君恣髙放斯道能寡合一宅閒林泉終身遠囂雜甞聞佐治穰散性多儑沓﹝上王盍反﹛注王盍反文粹作五盍切﹜下音沓不著事皃﹞欻爾解其綬遺之如棄靸歸來鄕黨內卻與親朋洽開溪未讓丁列第方稱甲入門約百步古木聲霎霎廣檻小山欹斜廊怪石夾白蓮倚瀾楯﹝白蓮倚瀾楯文粹瀾作欄﹞翠鳥緣簾押地勢似玉瀉巖形若三峽猿眠但膃朒鳧食時啑唼撥荇下文竿結藤縈桂樴﹝結藤縈桂樴汲古本樴作檝﹞門畱醫樹客壁倚栽花鍤度歲止褐衣經旬惟白帢多君方閉戶顧我能倒屧請題在茅棟畱坐於石榻魂從淸景逼衣任煙霞裛階墀龜任上枕席鷗方狎沼似頗黎鏡當中見魚眨杯杓悉杉癅盤筵盡荷葉閒斟不置罰閒弈無爭劫閒日不整冠閒風無用箑以斯爲思慮吾道寧疲薾衮衣競繀粲﹝繀粲文粹作璀燦又鞺鞈文粹作鞺鞳﹞鼓吹爭鞺鞈欲者解擠排詬者能詀讘權豪暫翻覆刑禍相塡壓此時一圭竇不肯饒閶闔有第可棲息有書可漁獵吾欲與任君終身以斯愜陸龜蒙吳之辟彊園在昔勝槪敵前聞富修竹後說紛怪石風煙﹝目參﹞無主﹝風煙﹝目參﹞無主汲古本﹝目參﹞作慘﹞載祀將六百艸色與行人誰能問遺迹不知淸景在盡付任君宅卻是五湖光偸來傍檐隟出門向城路車馬聲轥轢入門望亭隈水木气岑寂犨墻繞曲岸勢似行無極十步一危梁乍疑當絕壁沈容澹而古﹝沈容澹而古沈當從汲古本作池﹞樹意蒼然僻魚驚尾半紅鳥下衣全碧斜來島嶼隱怳若瀟湘隔雨靜掛殘絲煙消有餘脈朅來佳公子擺落名利役𨿽得祿代耕頗愛巾隨策秋籠支遁鶴夜榻戴顒客說史是爲師﹝說史是爲師汲古本是作足﹞譚禪差作伯君多鹿門思到此情便適偶蔭桂堪帷縱吟苔可席顧余眞任誕雅遂中心獲但喜醉還醒豈知從亠從尙白甘閒在雞口不貴封龍額卽此自怡神何勞謝公屐】

滄浪亭在郡學之南積水彌數十畝傍有小山髙下曲折與水相縈帶石林詩話以爲錢氏時廣陵王元璙池館或云其近戚中吳軍節度使孫承佑所作旣積土爲山因以瀦水慶曆間蘇舜欽子美得之傍水作亭曰滄浪歐陽文忠公詩云淸風明月本無價可惜只賣四萬錢滄浪之名始著子美死屢易主後爲章申公家所有廣其故地爲大閣又爲堂山上亭北跨水有名洞山者章氏並得之旣除地發其下皆嵌空大石人以爲廣陵王時所藏益以增累其隙兩山相對遂爲一時雄觀建炎狄難歸韓蘄王家【蘇舜欽滄浪亭記予以罪廢無所歸扁舟南遊旅於吳中始僦捨以處時盛夏蒸燠土居皆褊狹不能出气思得髙爽虛辟之地以舒所懷不可得也一日過郡學東顧艸樹郁然崇阜廣水不類乎城中並水得微徑於雜花修竹之間東趨數百步有棄地縱廣函五六十尋三向皆水也杠之南其地益闊旁無民居左右皆林木相虧蔽訪諸舊老云錢氏有國近戚孫承佑之池館也坳隆勝贄﹝坳隆勝贄文粹贄作勢﹞遺意尙存予愛而徘徊遂以錢四萬得之從才從冓亭北碕號滄浪焉前竹後水水之陽又竹無窮極澄川翠幹光影會合於四萬之間尢與風月爲相宜予時榜小舟幅巾以往至則灑然忘歸觴而浩歌踞而仰笑野老不至魚鳥共樂形骸旣適則神不煩觀聽無邪則道以明返思向之汨汨榮辱之場日與錙銖利害相磨戞隔此眞趣不亦鄙哉噫人固動物情橫於內而性伏必外寓於物而後遣寓久則溺以爲當然非勝是而易之則悲而不開惟仕官溺人爲至深古之才哲君子有一失而至於死者多矣是未知所以自勝之道予旣廢而獲斯境安於衝曠不與眾驅因之復能見乎內外失得之源沃然有得笑閔萬古尙未能忘其所寓自用是以爲勝焉﹝自用是以爲勝焉文粹是作記﹞舜欽滄浪詩一徑抱幽山居然城市間髙軒面曲水修竹慰愁顏迹與犲狼遠心隨魚鳥閒吾甘老此境無暇事機關滄浪觀魚瑟瑟淸波見戲鱗浮沈追逐巧相親我嗟不及羣魚樂虛作人間半世人滄浪靜吟獨遠虛亭步石矼靜中情味世無雙山蟬帶響穿疏戶野蔓盤靑入破窻二子逢時猶死餓三閭遭逐便沈江我今飽食髙眠外惟恨澄醪不蒲缸滄浪懷友滄浪獨步亦無悰聊上危臺四望中秋色入林紅黯淡日光穿竹翠玲瓏酒徒漂落風前燕詩社凋零霜後桐君又蹔來還徑往醉吟誰復伴衰翁獨步花枝低欹艸色齊不可騎入步時宜﹝不可騎入步時宜文粹時作自﹞時時攜酒只獨往醉倒惟有春風知又初晴遊夜雨連明春水生嬌云濃澹弄微晴簾虛日薄花竹靜時有乳鳩相對鳴歐陽修子美寄我滄浪吟邀我共賦滄浪篇滄浪有景不可到使我東望心悠然荒灣野水气象古髙林翠阜相回環新篁抽筍添夏景老枿亂髮爭春妍水禽閒暇事髙格山鳥日夕相啾喧不知此地幾興廢仰視喬木皆蒼煙堪嗟人迹到不遠𨿽有來路曾無緣窮奇極怪誰似子搜索幽隱探神仙初尋一徑入蒙密豁見異境無窮邊風髙月白最宜夜一片瑩淨鋪瓊田淸光不辧水與月但見空碧涵漪漣淸風明月本無價可惜秪賣四萬錢又疑此境天乞與壯士憔悴天應憐鴟夷古亦有獨往江湖波濤渺翻天崎嶇世路欲脫去反以身試蛟龍淵豈如扁舟任飄兀紅蕖綠浪搖醉眠丈夫身在豈長棄新詩美酒聊窮年𨿽然不許俗客到莫惜佳句人間傳胡宿竄逐本無罪羈窮向此忘野煙含悵望落日滿滄浪亂艸荒來綠幽蘭死亦香楚魂招不得秋色似瀟湘胡珵昔聞滄浪亭未濯滄浪水先賢眇遺迹壯觀一何侈飛橋跨木末巨浸折胡壘糟牀行萬壅繚墻周數里廢興固在天庶用觀物理緬懷嘉佑世周道平如砥相君賢相君子美東南美如何一网盡禍豈在故紙靑蠅變白黑作俑玆焉始所存醉翁文垂耀信百世無忘角弓詠嘉樹猶仰止同來二三子感嘆咸坐起縹瓷釂新汲毀譽均一洗忽逢醒狂翁一別垂二紀雋哉老益壯論事方切齒我欲裂絳幔推著明光裏安得上天風吹落君王耳梅堯臣寄題滄浪亭聞買滄浪水遂作滄浪人置亭滄浪上日與滄浪親宜曰滄浪叟老向滄浪濱滄浪何處是洞庭相與鄰竹樹種已合魚蠏時可緡春羹芼白菘夏鼎烹紫蒓黃柑摘霜晚香稻炊玉新行吟招隱詩懶戴醉中巾憂患兩都忘還往誰與頻昨得滁陽書語彼事頗眞曩子初去國我勉勿迷津四方不可之中土百物淳今子居所樂豈不遠埃塵被髮異太伯結客非春申莫與吳俗尙吳俗多文身蛟龍剌兩股未變此遺民讀書本爲道不計賤與貧當須化閭裏庶使禮義臻劉敬觀滄浪亭石感而有作蘇君在朝人不知蘇君旣沒人悲之流風遺書見稱道髙文大句爭提撕壁間艸隸亦不置剝苔堆立無棄遺﹝剝苔堆立無棄遺文粹立作土﹞乃知死不與人共利害而後不爲時所疑滄浪亭空卉木老古石蒼蒼顏色好無脛猶能千里來致身忽在都門道帝都王侯好事多相看自悔取不早君不見吳興長史春襕衫閉門抱恨長枯槁】南園吳越廣陵王元璙之舊圃也老木皆合抱流水奇石參錯其間王禹偁爲長洲令常攜客醉飲有詩曰天子優賢是有唐鏡湖恩賜賀知章他年我若功成後乞與南園作醉鄕大觀末蔡京罷相欲東還詔以園賜之京有詩云八年帷幄竟何爲更賜南園寵退歸堪笑當時王學士功名未有便吟詩禹偁詩石尙存續經云舊有三閣八亭二臺龜首旋螺之類歲久摧圯至元丰中【至元丰中四字汲古本作墨丁】猶有流杯四照百花樂堂惹云風月等處每春縱士女遊觀【每春縱士女遊觀文粹春下有時字】兵火之後皆不復有今園屬張循王家【羅隱南園搏擊路終迷南山且灌畦敢言逃俗態自是托幽棲葉長春菘闊科圓早薤齊雨沾虛檻冷云壓遠山低竹好還成徑桃夭亦有蹊小窻飛野馬閒甕養酰雞水石心逾﹝水石心逾下脫二字汲古本作水石水逾遠霄霄分已睽文粹遠作合霄霄作雲霄按文粹是﹞��霄分已暌病憐王猛畚愚笑隗囂泥澤國潮平岸江村柳覆堤到頭乘興是誰手好持攜蘇舜欽西施臺下見名園百艸千花特地繁欲問吳王當日事後來桃李若爲言梅摯長洲茂苑足珍材剩買前山活翠栽客土不疏承帝力幾多臣節共安來○長洲茂苑占幽奇巖榭珍臺入翠微園李露濃三色秀徑桃煙暖一香飛月臨夕樹烏頻遶風揭珠簾燕未歸弭蓋暫歡成結戀斜陽憑檻獨依依胡宿與周元明遊南園一徧芳菲欲滿林回塘過雨曉來深紅妝珠佩交花影白馬春衫度柳陰向老追攀多彊意隨時風物但驚心眼前百事輸年少猶解因君放浪吟���﹝墨丁汲古本作周元明﹞熳爛花時錦繡張無端下馬系垂楊山亭水閣笙歌地合與行人作醉鄕程俱王子池臺迹已荒年來華﹝犯禦名﹞壓髙岡長林不礙千山月老幹猶含九夏霜便覺平泉冠東洛還依綠水記南塘蝸廬卻喜通幽徑岸幘時來一嘯長】東莊【九國誌謂之東墅】與南園皆廣陵王元璙帥吳時其子文奉爲衙內指揮使時所創營之三十年間極園池之賞奇卉異木及其身見皆成合抱又累土爲山亦成巖谷晚年經度不已每燕集其間任客所適文奉跨白騾披鶴敝毛緩步花徑或泛舟池中容與往來聞客笑語就之而飲蓋好事如此【九國誌吳越備史】

鱸鄕亭在吳江始陳文惠公堯佐題松陵詩有秋風斜日鱸魚鄕之句屯田郎中林肇爲令乃作亭江上以鱸鄕名之陳瓘瑩中主縣簿甞賦詩【陳瓘鱸鄕亭中郎臺榭據江鄕雅稱詩翁賦卒章蒓菜鱸魚好時節秋風斜日舊煙光一杯有味功名小萬事無心歲月長安得便拋塵网去釣舟閒倚畫欄傍】

如歸亭在吳江張先子野撤而新之蔡襄君謨題壁云蘇州吳江之瀕有亭曰如歸者隘壞不可居康定元年知縣事祕書丞張先始爲大之云

七檜堂在天慶觀之東葉參少卿甞守吳旣謝事因居焉作此堂以佚老見其子淸臣至大官余見人物條【範仲淹詩退也天之道東南事了人風波拋舊路花月伴閒身湖外扁舟遠門中駟馬新心從今日泰家似昔時貧見子登西掖攜孫過北鄰白雲髙閣﹝從日從署﹞綠水後池春樽酒呼前輩鑪香扣上眞只應陰徳在八十富精神】

小隱堂秀野亭在城北蔣堂甞有過葉道卿侍讀小園詩云秀野亭連小隱堂紅渠綠蓧媚滄浪卞山居士【道卿自號也】無歸意卻借吳儂作醉鄕【蘇人多遊飲於此園】

隱圃在靈芝坊樞密直學士蔣堂之居堂兩守吳謝事因家焉自號遂翁圃中有巖扃水月庵煙蘿亭風篁亭香嚴峯古井貪山等堂甞自賦隱圃十二詠結庵池上名水月宅南小溪上結宇十餘柱名溪館又築南湖臺於水中皆有詩【隱圃雅得菟裘地淸宜隱者心綠葵才有甲靑桂漸成陰獨曳山屐往無勞俗駕尋湛然常寂處水月一庵深溪館年來納組去林下得身還泚泚淸流處童童碧樹間淵魚樂且靜庭鶴壽而閒粗有淮安趣誰同賦小山○野意本自遂玆溪稱獨醒云蘿環靜室水石照疏欞殺竹編書古紉蘭作佩馨王通昔不偶時亦坐汾亭南湖臺危臺竹樹間湖水伴深閒淸淺采香徑方圓明月灣放魚隨物性載石作家山自喜歸休早全勝賀老還﹝賀老歸鑑湖已八十六矣﹞○峣榭水中央玆爲隱遁鄕小園香寂寂一泒曉泱泱煙艸碧彌岸霜桃紅壓墻﹝新植桃一百本﹞鴟夷儻居此必未入滄浪﹝必未入滄浪文粹必未作未必﹞○水次揭危亭煙堤四面平土蘆延宿鷺種柳待啼鶯雪霽淸流漲風來夜艇橫﹝風來夜艇橫文粹夜作野又輕微莫臨曁文粹曁作顧﹞輕微莫臨曁吾老懶逢迎】

中隱堂在大酒巷都官員外郎分司南京龔宗元所居取樂天詩大隱住朝市小隱入丘樊不如作中隱隱在畱司間乃作中隱堂與屯田員外郎程適太子中允陳之奇遊從極文酒之樂皆耆徳碩儒掛冠而歸者吳人謂之三老

樂圃朱長文伯原所居在雍熙寺之西號樂圃坊圃中有髙岡淸池喬松壽檜此地錢氏時號金穀朱父光祿始得之伯原營以爲圃名徳所寓邦人珍之因號其巷曰樂圃坊朱自有記【樂圃記大丈夫用於世則堯吾君虞吾民其膏澤流乎天下及乎後裔與夔契並其名與周召偶其功苟不用於世則或漁或築或農或圃勞乃形逸乃心友沮溺肩綺季追嚴鄭躡陶白窮通𨿽殊其樂一也故不以軒冕肆其欲不以山林喪其節孔子曰樂天知命故不憂又稱顏子在陋巷不攺其樂可謂至徳也已余甞以樂名圃其謂是乎始錢氏時廣陵王元璙者實守姑蘇好治林圃其諸徇其所好﹝其諸徇其所好文粹諸下有子字﹞各因隙地而營之爲臺爲沼今城中遺址頗有存者吾圃亦其一也錢氏去國圃爲民居更數姓矣慶曆中余家祖母吳夫人始構得之先大父與叔父或遊焉或學焉每良辰美景則奉板輿以觀於此厥後稍廣西壖以益其地凡廣輪逾叄拾畝予甞請營之以爲先大父歸老之地熙寍之末新築外垣盡覆之瓦方將結宇而親年不待旣孤而歸於是遂卜居焉月葺歲增今更數載𨿽敝屋無華荒庭不甃而景趣質野若在巖谷此可尙也圃中有堂三楹堂家有廡﹝堂家有廡文粹家作旁﹞所以宅親黨也堂之南又爲堂三楹命之曰邃經所以講論六藝也邃經之東又有米廩所以容歲儲也有鶴室所以畜鶴也有蒙齋所以教童蒙也邃經之西北隅有髙崗命之曰見山岡上有琴臺琴臺之西隅有詠齋此予甞拊琴賦詩於此所以名云見山岡下有池水入於坤﹝水入於坤文粹坤字下朱筆增一離字﹞跨流爲門水由門縈紆曲引至於岡側東爲溪薄於巽隅池中有亭曰墨池余甞集百氏妙迹於此而展玩也池岸有亭曰筆溪其淸可以濯筆溪傍有釣渚其靜可以垂綸也釣渚與邃經堂相直焉有三橋度溪而南出者謂之招隱絕池至於墨池亭者謂之幽興循岡北走度水至於西圃者謂之西磵西圃有艸堂艸堂之後有華嚴庵艸堂西南有土而髙者謂之西丘其木則松檜梧栢黃楊冬靑椅桐檉柳之類柯葉相蟠與風飄揚髙或參云大或合抱或直如繩或曲如接或蔓如附或偃如傲或參如鼎足或並如釵股或圓如蓋或深如幄或如蛻虯臥或如驚蛇走名不可以盡記狀不可以殫書也𨿽雪霜之所摧壓飆霆之所擊撼槎牙摧折而气象未衰﹝气象未衰文粹未作不﹞其花卉則春繁秋孤冬曄夏倩珍藤幽蘤髙下相映蘭菊猗猗兼葭蒼蒼碧蘚覆岸慈筠列砌藥錄所收雅記所名得之不爲不多桑柘可蠶麻紵可緝時果分蹊嘉蔬滿畦摽梅沈李剝瓜斷壺以娛賓友以約親屬此其所有也予於此圃朝則誦犧文之易孔氏之春秋索書之精微﹝索書之精微汲古本索下多詩字﹞明禮樂之度數夕則泛覽羣史歷觀百氏考古人是非正前史得失當其暇也曳杖逍遙陟髙臨深飛翰不驚皓鶴前引揭厲於淺流躊躇於平臯種木灌園寒耕暑耘𨿽三事之位萬鍾之祿不足以易吾樂也然余觀羣動無一物非空者安用拘於此以自贅耶異日子春之疾瘳尙平之累遣將扁舟桴海﹝扁舟桴海文粹桴作湖﹞浮游山嶽莫知其所終極𨿽然此圃者吾先光祿之所遺吾致力於此者久矣豈能忘情哉凡吾眾弟若子若孫尙克守之﹝尙克守之文粹尙作世﹞毋頹爾居毋伐爾林學於斯食於斯是亦足以爲樂矣予豈能獨樂哉昔戴顒寓居魯望歸隱遺迹迄今猶存千載之後吳人猶當指此相告曰此朱氏之故園也元丰三年十二月朔吳郡朱伯原記】

紅梅閣在小市橋天聖中殿中丞吳感所居吳有姬曰紅梅因以名閣又作折紅梅詞傳於一時蔣堂亦有吳殿丞新葺兩圃詩有深鏁煙光在樓閣旋移春色入門墻之句吳死閣爲林少卿家所得

三瑞堂在閶門之西楓橋孝子姚淳所居家世業儒以孝稱蘇文忠公往來必訪之甞爲賦三瑞堂詩姚氏致香爲獻公不受以書抵虎丘通長老云姚君篤善好事其意極可嘉然不須以物見遺惠香八十罐卻托還之已領其厚意實爲它相識所惠皆不畱故也【蘇軾詩君不見董召南隱居行義孝且慈天公亦恐無人知故令雞狗相哺兒又令韓老爲作詩爾來三百年名與淮水東南馳此人世不乏此事亦時有楓橋三瑞皆目見天意宛在虞鰥後惟有此詩非昔人君更往求無價手】

五柳堂胡稷言所居在臨頓裏陸龜蒙之舊址也

如村胡嶧所居嶧父稷言作五柳堂至嶧又取老杜宅舍如荒村之句名其居曰如村

範家園在雍熙寺後範周無外所居

逸野堂在昆山老儒王僖所居僖累試不利以讀書自娛教其侄孫葆爲名儒至今此堂爲邑人所稱

醉眠亭在松江李無晦所居李本湖人徙居松江髙尙不仕以詩酒自娛治園亭號醉眠

漫莊在毗村處士顧禧所居禧棄官髙隱讀書以老鄕人貴重之後其居有名【章憲何許明人眼松間見古堂泉聲到棐幾山影覆繩牀愛酒陶元亮聽蛙孔徳璋紛紛戰蠻觸丘壑信難忘】

蝸廬在城北中書舍人程俱致道所居俱政和間自監舒州茶場上書論時政不合來家於吳葺小屋號蝸廬中有常寂光室勝義齋甞賦遷居蝸廬詩及蝸廬後隙地種植竹菊鳳仙雞冠紅莧芭蕉水靑等七詠【遷居蝸廬有捨僅容膝有門不容車寰中孰非寄是豈眞吾廬不作大耳兒閉關種園蔬茅薝接環堵無地可灌鋤不作下榻翁一室謝掃除平生四海志投老河魚枯願從素心人不減南村居蕭然冰炭外傲睨萬物初坐視蠻觸戰兼忘糟粕書聊呼赤松子伴我龜腸虛又葺蝸廬吳下四海無廬著此翁故營松竹盡囊空明知計出柏馬下正擬身全木鴈中東郭易成生艸舍南村先怯捲茅風向來豪气今如此敢與元龍較長雄】

復軒在吳縣之黃村處士章憲自作記謂葺先人之廬治東廡之軒以貯經史百氏之書名之曰復以警其學其後圃又有淸曠堂詠歸淸閟遐觀三亭以慕古尙賢各有詩【復軒記其歌云洞視兮八荒了無物兮往無旁往古來今兮無際起復代謝兮﹝起復代謝兮文粹作代復起謝兮﹞不失吾常復乎復乎吾所寓兮廣莫之野而無何有之鄕淸曠堂吾慕仲公理卜居樂淸曠玆焉愜吾願名堂以自況我無適俗韻且乏食肉相何許寄吾生棲遲翳窮巷境幽有經行心遠無得喪從容大化中信是羲皇上詠歸亭吾慕曾夫子捨瑟言所志所志則非邦獨契聖者意莫春春服成從我才一二風乎林岫間所樂有餘味邈矣千載上神交得冥契當知結駟非不易窮閻是淸閟﹝陰文淸閟文粹作淸悶亭﹞吾慕韓昌黎文章妙百世體物語尢工賦竹誇淸閟惟我獨好之則亦有深意虛中可受道貫時無險易復若魏文貞直節而嫵媚伊餘淸閟中賞玩有遺味﹝賞玩有遺味文粹遺作余﹞遐觀亭吾慕陶靖節處約而平寬涉園自成趣矯首復遐觀我亦散遊目俛仰天地間雲煙自舒捲湖嶺相回環﹝湖嶺相回環文粹嶺作海﹞永與形役謝豈有俗慮幹想象斜川遊千載乃相關】臞庵在松江之濱邑人王份有超俗趣營此以居圍江湖以入圃故多柳塘花嶼景物秀野名聞四方一時名勝喜遊之皆爲題詩圃中有與閒平遠種徳及山堂四堂煙雨觀橫秋閣淩風臺郁峩城釣雪灘琉璃沼臞翁澗竹廳龜巢云關纈林楓林等處而浮天閣爲第一緫謂之臞庵份字文孺以特恩補官甞爲大冶令歸休老焉題詩甚多不可悉錄錄其尢著於此俾其家世保焉【徐作開庵﹝徐作開庵文粹無作字﹞梨莧幽人室丘園隱者居一原靑障合萬木綠陰疏手把歸田賦腰懸種樹書桑麻連畛秀网罟入溪漁蒙與義一島風煙水四圍軒亭窈窕更幽奇眼中泉石論溪買行處壼觴逐境移勌馬虺隤前日路寒松偃蹇舊年枝自嗟老去殊癡絕一月春愁廢作詩呂本中伊洛富山水家有五畝園花竹遶瀍澗不讓桃花源淸時足眞賞戶門開層軒﹝戶門開層軒文粹戶作啟﹞一朝胡塵暗故家希復存莽蒼走萬里始及吳市門庵廬據形勝冰壼貯乾坤亭榭著仍穩不見斧鑿痕主人更超邁云夢八九吞植杖邀我坐笑語淸而溫坐令車馬客稍識山林尊十年老朝市漸見兩目昏求田與問捨姑置不復論但願從我公不使世諦渾蘇庠王郎臞庵摩詰詩煙花繞捨江繞籬石渠東觀了無夢筆牀茶竈行相期古人已往不可作甫裏顧有今天隨東鄰蟹捨肯著我﹝東鄰蟹捨肯著我文粹蟹作西﹞請辦蓑笠懸牛衣浮天閣臞庵主人天與閒回欄飛閣臨滄灣晴波渺渺鴈行落坐見萬頃穿雲還百年有底付鳥翼未暇著腳鴛鸞間徑須呼酒澆磈磊莫遣瞑色霾煙鬟○玉蟾飛入水晶宮萬頃琉璃碎晚風詩就雲歸不知處斷山零落有無中○秋落空江動碧虛黃蘆洲渚﹝黃蘆洲渚文粹黃作荻﹞鴈飛初我來欲訪鴟夷子爲掛西風十幅蒲平遠堂柳外西風六幅蒲野塘睡鴨對舂鋤如何喚得王摩詰畫作江南煙雨圖○寒蘆淅淅催秋晚浦雨溟溟憶去年它日未埋黃土陌爲君重賦補亡篇艸堂笛臥松江明月蓑披笠澤歸云若道靑霄快活王侯何事如君王銍全家髙隱白雲關事不縈懷夢亦閒款乃交撐漁市散隔江城郭是人間向子諲仙翁五十鬢猶靑髙臥柴門晝亦扄茅舍已忘鍾鼎夢蒲輪休過薜蘿亭陰森門巷先生柳寂寞江天處士星晚歲田家農事了閒抄寗戚相牛經沈與求地控三州界池開十丈蓮桑麻無杜曲松菊有斜川別浦歸帆遠他山晚照妍江湖春水闊幽興白鷗前程子山待月凝雲﹝待月凝雲下空一字汲古本作關文粹作館﹞�垂竿釣雪灘虛窻搖冷翠傑閣聳髙寒籠養千齡鶴鑪燒九轉丹不須論許事心目自淸安○壁上煙蘿子窻前鴻素書短籬開窈窕嫩竹轉扶疏世事霜前葉聲名澗底樗﹝聲名澗底樗文粹樗作蒲﹞柴桑陶靖節日暮荷歸鋤何偁多羨王居士心閒事事幽山從天末見江近枕邊流春圃千葩秀霜林百果收更能窮物理濠上看魚遊○地占松江勝爲園不種瓜幽深淸磬響髙下石欄斜花密蜂隨蝶林深雀啅蛇勝如摩詰畫不是季鷹家○柳外長虹臥江邊小市圓水搖千嶂影窻納五湖天隔岸誰家圃開帆何處舡非關臺榭好此地最堪憐○霜落川原淡風髙木葉丹云垂千頃白月墮一江寒禮佛因成塔焚香旋築壇竹聲過小院雜佩響珊珊○沙暖鴛鴦困江寒翡翠愁紅蓮秋的歷短棹晚夷猶處世長無累端居百不憂時時明月下橫笛倒騎牛僧道舉竹裏蓬茅掩束扉主人詩瘦帶寬圍種成苜蓿先生飯制就芙蓉隱者衣柳絮春江魚婢至荻花秋渚鴈奴歸小溪短艇能容我先向溪隈築釣磯○溪南溪北繞淸漪捨後捨前圍短籬九九算來成底夢休休歸去復何疑添丁見客走賒酒阿買能書供賦詩丘壑政非公子事綺紈當預少年知李彌正和槐鎰韻勞車發危阪勌艘失飛湍滔滔褦襶子疾走殊未闌鶴仙擺名宦﹝鶴仙擺名宦文粹作瞿仙罷名宦﹞結廬松江漧笑拍萍風浮瞬視艸露溥圖川不愧輞序谷寍先盤門豈俗駕拒室無哀箏彈桉行松菊間澹然有餘歡蓮巢眾香聚浮天百憂寬秋光斂洲渚暮翠籠峯巒我來挾良朋道故盟未寒練顏仰孤標﹝練顏仰孤標文粹練作緬﹞耐久同蒼官終當役薪水刀圭卻衰殘陳棪季鷹雅志本江湖胡爲入洛誠計疏一杯蒓羹入歸夢歲晚僅飽松江鱸何如王郎十畝宅一生江頭枕江碧西風落日弄煙波卻笑陶朱計然策我來訪君春已深江花江柳翻綠陰相攜三徑拾瑤艸爲問客來何苦心固知此事君計得我被微官苦相逼勸君謹勿語彈冠便恐紛紛北山檄沈括淸江繞檻白鷗飛坐看潮痕上釣磯松菊未荒元亮徑芰荷先制屈平衣窻前楓葉曉初落亭下鱸魚秋正肥安得從君理蓑笠棹歌相趁入煙霏】

樂庵在昆山縣東六里圓明村侍禦史李衡彥平歸老所居衡本江都人避地居昆山志气卓犖不羣學問通性理登第後治縣有聲召對累遷樞密院檢詳諸房文字出典大藩俄引年而歸作此庵以經史圖畫自娛歲餘落致仕以侍禦史同知貢舉復告老年幾八十起居不衰時過諸子於邑中已復還庵淸修絕俗給事惟一蒼頭俄旬餘不食謝去醫藥手書數十紙徧別親舊勑其子不得隨俗作佛事書訖掩戶蕭然而化其家刻其遺書緫一大軸士大夫宗敬之

範文正公義宅在雍熙寺後【錢公輔譔範文正公義田記範文正公蘇人也平生好施與擇其親而貧疏而賢者咸施之方貴顯時於其裏中買負郭常稔之田千畝號曰義田以養濟羣族族之人日有食歲有衣嫁娶凶葬皆有贍擇族之長而賢者一人主其計而時其出納焉日食人米一升歲衣人一縑嫁女者錢五十千娶婦者二十千再嫁者三十千再娶者十五千葬者以再嫁之數葬幼者十千族之聚者九十口歲入粳稻八百斛以其所入給其所聚沛然有餘而無窮仕而家居俟代者預焉仕而之官者罷其給此其大較也初公之未貴顯也甞有志於是矣而力未之逮者二十年旣而爲西帥以至於參大政於是始有祿賜之入而終其志公旣歿後世子孫至今修其業承其志如公存也公𨿽位充祿重而貧終其身歿之日身無以爲斂子無以爲喪惟以施賢活族之仁遺其子而已昔晏平仲獘車羸馬以朝陳從木從亙子觴之曰君位之上卿祿之百萬而獘車羸馬是隱君之賜也晏子曰自臣之貴父之族無不乘車者母之族無不足於衣食者妻之族無凍餒者齊國之士待臣而舉火者三百餘家如此爲隱君之賜乎彰君之賜乎於是齊侯以晏子之觴而觴從木從亙子予甞愛晏子好仁齊侯知賢而從木從亙子服義也又愛晏子之仁有等級而言有次序也先父族次母族次妻族而後及其疏遠之賢孟子曰親親而仁民仁民而愛物晏子爲近之今觀文正公之義其與晏子比肩矣然晏子之仁止於生前而公之義垂於身後其規模遠舉又疑其過之嗟乎世之人都三公位享萬鍾祿其邸第之雄輿馬之盛聲色之侈妻孥之富止乎一己而族之人不得其門而入者豈少哉況於施賢乎其下爲卿爲大夫爲士而廩稍之充奉養之厚足乎一己而族之人操瓢爲溝中瘠者又豈少哉況於賙人乎是皆文正公之罪人也公之忠義滿朝廷事業滿邊陲功名蒲天下後必有良史書之者予可無書也獨書其義田以警於世云義宅記吳門範氏自唐柱國麗水府君居於靈芝坊今在雍熙佛寺之後五世孫文正公少長北地皇佑中守杭始至故鄕訪求宗族買田千畝作義莊以贍之宅有二松名堂以歲寒閣曰松風因廣其居以爲義宅聚族其中義莊之收亦在焉中更兵毀族黨星散故基榛蕪編民豪據爲居宇爲場圃僦直無幾甚失初意粟無所儲寓於天平山墳寺倍有往來給散之勞尋復圯廢攺寘城中及寄他捨病此久矣自公長子監簿而下又五世而至良器一日謂二弟曰先君奉議念此有年賫志而歿吾儕當有以振起之慨然自任思圖其新於是歷告民居﹝歷告民居汲古本作居民﹞盡除僦直約期而遣之不服者訴於郡於監司以至上達臺省提刑臨川何公異太守四明鄭公若容咸義此舉力爲主張由是悉得故地周一千四百八十丈首捐私帑繚以垣墻創建一堂仍扁歲寒以祠文正結屋十楹以處貧族就立新倉寖復舊觀庀役於慶元二年之季夏中秋告成不愆於素觀者無不嘆息親掌出納一年以爲後式選族子之廉謹者二人繼之詳具要束以補舊規揭於堂上田籍之傳遠者俱刻之石以爲永久之計介弟之柔續世科於百二十有四載之後尢勇於義旣力贊其兄謀之屬鑰爲記始末﹝爲記始末汲古本末誤未﹞鑰不佞先祖少師收卹宗族有意於此而歲不與伯父楊州始爲之𨿽不及文正公之盛而寒宗之貧者賴以自給亦四十餘年於玆先工部欲附益之淸貧終身猶未果也見範氏家法爲之媿嘆是舉也衍文正公累世之遺澤伸先奉議九原之餘恨又以綿範氏無窮之休豈不偉哉嗚呼文正公奮身孤藐未甞賴宗人毫髮之力旣達則闔族受解衣推食之恩天佑範氏三子鼎貴皆以宏才髙誼上繼父風後人得維持憑借以保其家良器一布衣而決意興起不惟義宅載新義莊亦復整飭剔蠹省費又爲數世之利用心如此後其興乎嗚呼文正初立規矩止具給予之目僅設預先支請之禁不數年忠宣公已慮其廢壞故治平奏請聖旨違犯義莊規矩之人許令官司受理又與右丞侍郎自熙寧以至政和隨事立規關防益密今之規約又加密矣一門同姓爲此義事其難如此況天下之大思所以爲億萬世之計者﹝思所以爲億萬世之計者汲古本思誤恩﹞又可忽乎嗚呼衣冠之族不免饑寒者其眾願如範氏之宗派而不可得今坐享飽暖者幾人若人人如良器用心更相扶持以永其傳則善矣若曰是我所當得者而不思所自來甚者反爲蠹於其間則文正諸公實臨之其聞於有司曰公元者蓋今之族長云三年立秋顯謨閣直學士太中大夫提舉江州太平興國宮奉化縣開國男食邑三百戶樓鑰記並書】吳郡誌卷第十五吳郡範成大撰

山

姑蘇山一名姑胥一名姑余連橫山之北古臺在其上

靈巖山卽古石皷山又名硯石山董監吳地記案郡國志曰吳山離宮【吳山離宮校攺山作王按王字是】在石皷山越王獻西施於此山山有石馬望之如人騎南有石皷鳴卽兵起亦名硯石山又有琴臺在其上越絕書云吳人於硯石山作館娃宮劉逵注吳都賦引楊雄方言云吳有館娃宮吳人呼美女爲娃故三都賦云幸於館娃之宮張女樂而娛羣臣今吳縣有館娃鄕又云硯石山有石城去姑蘇山十里闔閭養越美人於此上有兩湖湖中有蒓充貢按此卽今靈巖山以上皆董監所記今按吳越春秋吳地記等書云闔閭城西有山號硯石山髙三百六十丈去人煙三里在吳縣西三十里上有吳館娃宮琴臺響屧廊山上有西施洞硯池翫月池山頂之池有葵蒓夏能去熱秋則去寒吳中每年暴漧供進其池至旱不竭葵蒓今不復采琴臺下有大偃松身臥於地兩頭崛起交蔭如蓋不見根之所自出吳人以爲奇賞比年雷震一枝已瘁山下平瞰太湖及洞庭兩山滴翠叢碧在白銀世界中亦宇內絕景山前十里有采香徑斜橫如臥箭云梁天監中始置秀峯寺今爲顯親崇報禪院余在寺門

天平山在吳縣西二十里此山在吳中冣爲﹝山酉﹞崒髙聳一峯端正特立續圖經以爲吳鎭不誣也山皆奇石卓筆峯爲冣山半白雲泉亦爲吳中第一水比年有寺僧師壽搜采巖巒別立數亭皆奇峭又於白雲之上石壁中得一泉如綫尢淸冽云【蘇舜欽吳會括眾山戢戢不可數其間號天平突兀爲之主傑然鎭西南羣嶺爭拱輔君知造物意﹝注君知造物意汲古本作吾知又必以屏大府舊鈔本大作天﹞必以屏大府淸溪至峯前仰視勢飛舞偉石如長人肅立欲言路﹝肅立欲言路舊鈔本路作語又爛漫松竹古汲古本竹作石﹞捫蘿綠險磴爛漫松竹古中腰有危亭前對翠壁舉石竇落玉泉泠泠四時雨源生白雲間顏色若紛乳旱年或播灑潤可足九土柰何但澄徹未爲應龍取予方棄塵中巖壑素自許盤﹝從木從亙﹞擇勝處至此快心膂養內聊自﹝養內聊自許文粹內作素﹞淸終勝甘於虎範師道萬物天地間或有奇勝迹見賞能幾人﹝見賞能幾人文粹見作鑑﹞不止今與昔吳門多好山天平爲峻極旦暮常白雲表裏皆珍石煙嵐十里光松桂四時色我因一縱遊煩襟爲開釋感古懷君子翻然長太息樂天賞雲泉詩章何歷歷垂今數百年繼者漠然寂間遇希文來雙旌守鄕國行春三讓原吟哦盡所得子美天與才尋幽多采摭賦百五十言﹝賦百五十言舊鈔本作賦詩五千言﹞平地黃金擲三賢固有名山亦資輝赫比去還幾年不逢好事客楊備久厭城居適野情﹝久厭城居適野情文粹城居作塵居﹞搘筇躡屐傍山行人間多少崄巇路縱是天平還不平】

香山胥口相直吳王種香於此山遣美人采香焉傍有山溪名采香徑事具古迹門

胥山在太湖之口吳王殺子胥於江吳人立祠江上因名胥山詳具辧證門

穹窿山吳中山冣髙深處赤松子取赤石脂於此神仙傳赤松子秦穆公魚吏也食桂實石脂絕谷後去吳山升仙去吳都賦云赤松蟬蛻而附麗此有寺名福臻【楊備穹窿山吳郡名山第一山翠微心在碧霄間林泉瀟灑煙嵐秀直擬結廬終老閒】

華山在吳縣西六十三里老子枕中記云吳西界有華山可以度難父老雲山頂北有池上生千葉蓮華服之羽化【服之羽化文粹作服之可以羽化】因曰華山長林森天荒楚蔽日輿地誌雲山上有石鼓晉隆安中鳴乃有孫恩之亂比年有土人張氏買此山以葬【買此山以葬文粹葬下有親字】開鑿巖石甚奇勝山半有大壑曰天池冣佳處也【華山精舍記﹝注華山精舍記文粹無記字又鑑光汲古本作鏡光按宋諱避敬作鑑或言範公時鏡字可不避此承舊本耳﹞楊備詩嵓屏晚樹噪寒鴉嵐翠樓臺釋子家池面鑑光功徳水金波影裏石蓮花】

洞庭包山卽洞庭山也傳記所載多與洞庭相雜吳地記云在縣西一百三十里中有洞庭深遠世莫能測吳王使靈威丈人入洞穴十七日不能盡因得禹書郡國志洞庭山有宮五門東通林屋西達峨眉南接羅浮北連岱嶽東有石樓樓下兩石【樓下兩石文粹作樓下有兩石】扣之淸越所謂神鉦昔有靑童乘獨飆飛輪之車尙傳至此其迹上有天帝壇山山有金牛穴吳孫權令人掘金金化爲牛走上山其迹存焉吳王闔閭作水精宮於此尢極水府之珍怪﹝從亠從﹞中記云【玄中記云云至通瑯琊東武一段文粹無】吳國西有具區澤中包山有洞庭入地下潛行通瑯邪東武淮南子云斷修蛇於洞庭左傳云哀公元年夫差敗越於夫椒今太湖東別有夫椒山下有大洞天宮潛通五嶽又云包山上舊無三班謂蛇虎雉侯景亂後乃有虎蛇五符雲林屋山一名包山在太湖中下有洞潛通五嶽【潛通五嶽汲古本誤天嶽】號天后別宮夏禹治水平後藏五符於此吳王闔閭使靈威丈人入山所得是也眞誥云包山下有石室銀房圍百里又有白芝隱泉其水紫色從亠從中記云吳國西有具區中有包山洞庭地下潛通瑯邪東武山山穴道一名椒山哀公九年吳敗越夫差於夫椒【吳敗越夫差於夫椒汲古本作越敗吳夫差於夫椒文粹作吳夫差敗越於夫椒當以文粹爲是】卽此是又名洞庭山吳大帝時使人行二十餘里而返云上聞波浪聲有大蝙蝠如鳥拂殺火穴中髙處照不見顚左右多有道人馬迹禹治水過會稽夢人衣從亠從纁告治水法在此山北鈿函中並不死方禹得藏於包山石室吳人得之不曉【不曉舊鈔本作不諭】問孔子云王居殿赤烏銜集庭此何文字曰此禹石函文也﹝從亠從﹞中記又曰吳西具區澤中包山有洞庭室戰國策曰越王散卒三千擒夫差於於隧【於隧校攺於作幹幹字是】吳郡西北有地名於隧是也句曲山聞有靈府【句曲山聞有靈府文粹聞作間】洞庭四開古人謂爲仙壇【仙壇汲古本作天壇誤】之靈區天后之便闕淸虛之東牎林屋之隔沓眾洞相通七塗九便四方交達天后者林屋洞中之眞君住在太湖包山下靈威丈人所入得靈寶符處也又云包山下有石室銀戶方圓百里中有白芝亦名林屋山今洞庭山在太湖湖中有東西二山西山冣廣林屋洞及諸故物悉在焉東山有柳毅井爲故迹房管云不遊興徳洞庭未見山水興徳杭州寺也洞庭景物互見太湖門【皮日休雨中遊包山精舍松門亙五里彩翠髙下絢﹝彩翠髙下絢文粹翠作碧﹞幽人共躋攀勝事頗淸便霎霎林上雨隱隱湖中電薜帶輕束腰荷笠低遮面濕屨黏煙霧穿衣落霜霰笑次度巖壑困中遇臺殿老僧三四人梵字十數卷地稀無夏屋境僻乏朝膳散發抵泉流支頤數云片坐石忽忘起捫蘿不知倦異蝶時似錦幽禽或如鈿篥簩還戞刃栟櫚自搖扇俗態旣斗藪野情空眷戀道人摘芝菌爲余備午饌渴興石橊羹饑歷不麻飯﹝渴興石橊羹饑歷不麻飯舊鈔本興作具不作胡不字誤﹞如何事於役玆遊急於傳卻將塵土衣一任瀑絲濺陸龜蒙包山信神仙主者上眞職及棲鍾梵侶又是淸涼域乃知煙霞地絕俗無不得巖開一徑分柏擁深殿黑僧閒若圖畫像古非雕刻海客施明珠湘蕤料﹝平聲﹞淨食有魚皆玉尾有鳥盡金臆手攜鞞鐸佉﹝唐言楊枝﹞﹝手攜鞞鐸佉舊鈔本佉作供﹞若在中印國千峯殘雨過萬籟淸且極此時空寂心可以遺智識﹝可以遺智識文粹遺作遣又知君戰求勝舊鈔本求作未﹞知君戰求勝尙倚功名力卻下聽經徒﹝生公有聽經石﹞孤帆有行色】

林屋館卽洞庭前代蓋有宮館非今龍宇處也【陳沈炯林屋館銘夫﹝從亠從﹞之又﹝從亠從﹞處眾妙之極可乎不可成道行之致斯蓋寂寥窅冥希微恍愡故非淮南八仙之圖賴卿九井之記至若昆山平圃銀牓相暉蓬閬仙宮金臺崛起南瞰胥臺傍連飛閣桂柱瓊軒��云瑞﹝云端上二字墨丁舊鈔本作日華﹞銘曰大道旣隱眾聖無門悠悠太極誰見玄根祈年立秦望仙表漢髣髴神靈依稀宮觀峨峨林屋輪奐徘徊庭羅花鳥室靜塵埃皮日休縹緲峯頭戴華陽帽手柱大夏笻淸晨陪道侶來上縹渺峯帶露嗅藥蔓和云尋鹿蹤時驚﹝鼠冋﹞﹝鼠令﹞鼠飛上千丈松翠碧﹝翠碧文粹作翠壁又戶冬反舊鈔本文粹俱作尹冬反﹞內有室叩之虛石宮隆石﹝上戶冬反下音隆﹞古穴下徹海視之寒鴻蒙遇歇有佳思緣危無倦容須臾到絕頂似鳥穿樊籠恐足蹈海日疑身淩天風眾岫點巨浸四方接圓穹似將靑螺髻撒在明月中片白作月分﹝月分舊鈔本作越分﹞孤嵐爲吳宮一陣靉叇气隱隱生湖東激雷與波起狂電將日紅石石﹝石石文粹舊鈔本下有音砉二字小注﹞雨點大金髇轟下空暴光隔云閃髣髴亙天龍連拳百丈尾下拔湖之洪捽爲一雲山欲與昭回通移時卻窟下細碎衡與嵩﹝細碎衡與嵩汲古本嵩作崧﹞神物諒不測絕景尢難窮杖策下反照漸聞仙觀鍾煙波濆肌骨﹝煙波濆肌骨汲古本濆作噴文粹作潰﹞云壑闐心胸竟死愛未足當生且歡逢不然把天爵自拜太湖公陸龜蒙左右皆跳岑孤峯挺然起因思縹渺稱乃在虛無裏淸晨躋磴道便是孱顏始據石卽更歌遇泉還徙倚花奇忽如薦樹曲渾成幾樂靜煙靄知忘機猿狖喜頻攀峻過斗末造平如砥舉首閡靑冥回眸聊下視髙帆大於鳥廣墠徒旦﹝墠下注徒旦文粹作徒且切按切字不能少﹞才類蟻就此微茫中爭先未甞已葛洪話剛气去地四十里苟能乘之遊止若道路耳吾將自峯頂便可朝帝扆盡欲活羣生不惟私一已超騎明月幹﹝超騎明月幹舊鈔本幹作蜍﹞復弄華星蘂卻下蓬萊巓重窺淸淺水身爲大塊客自號天隨子他日向華陽敲云問名氏﹝敲云問名氏汲古本名作姓﹞皮日休桃花塢夤緣度南嶺盡日穿林樾窮深到玆塢逸興轉超忽塢名𨿽然在不見桃花發恐是武陵溪自閉仙日月倚峯小精舍當嶺殘耕垈將洞任回環把云恣披拂閒禽啼叫﹝啼叫舊鈔本叫作穴叫﹞窱險狖眠硉矹微風吹重嵐碧埃輕勃勃淸陰減鶴睡秀色治人渴﹝秀色治人渴文粹治作除﹞敲竹鬭錚摐弄泉爭咽嗢空齋蒸栢葉野飯調石發空羨塢中人終身無履韈陸龜蒙行行問絕境貴與名相親空經桃花塢不見秦時人願此爲東風吹起枝上春願此作流水潛浮蘂中塵願此爲好鳥得棲花際鄰願此作幽蝶得隨花下賓朝爲照花日暮作涵花津試爲探花士出作偸桃臣桃源不我棄庶可全天眞張祜洞庭南館詩一徑逗霜林朱欄遶碧岑地盤云夢角山鎭洞庭心樹白看煙起沙紅見日沈還因此悲屈惆悵又行吟白居易早發洞庭閶門從日從署色欲蒼蒼星月髙低宿水光棹舉影搖燈燭動舟移聲拽管弦長漸看梅樹﹝梅樹文粹作海樹﹞紅生日遙見包山白帶霜出郭已行十五里惟消一曲慢霓裳又洞庭小湖湖山上﹝湖山上舊鈔本作湖上山﹞頭別有湖芰荷香气占仙都夜含星斗分乾象曉映雷云﹝云雷舊鈔本作雲霞又月中烏舊鈔本月作日﹞作畫圖風動綠蘋天上浪鳥棲寒照月中烏若非神物多靈迹爭得長年冬不枯方幹早發洞庭長天接廣澤二气共含秋舉目無平地何心戀直鉤孤鍾鳴大岸片月落中流卻憶鴟夷子當時此泛舟皮日休入林屋洞齋心已三日筋骨如煙輕腰下佩金獸手中持火鈴幽塘四百里中有日月精連亙三十六各各爲玉京自非心至誠必被神物烹顧余慕大道不能惜微生遂招放曠侶同作幽憂行﹝同作幽憂行舊鈔本憂作優﹞其門才函丈初若盤薄硎洞气黑眣耽苔發紅鬇髟寧試足值坎窞低頭避崢嶸攀緣不知倦怪異焉敢驚匍匐一百步稍稍策可橫忽然白蝙蝠來撲松炬明人語散澒洞石響髙玲玎腳底龍蛇气頭上波浪聲有時若服匿偪仄如見繃俄爾造平澹豁然逢光晶金堂似鑄出玉座如琢成前有方丈沼凝碧融人淸云漿湛不動矞露﹝矞露舊鈔本作瓊露又勺之文粹作酌之﹞涵而馨漱之恐減算勺之必延齡愁爲三官責不敢攜一罌瓦昔云夏后氏於此藏眞經刻之以紫琳祕之以丹瓊期之以萬祀守之以百靈焉得彼丈人竊之不加刑石簀﹝石簣舊鈔本作石簣文粹作石匱﹞一以出左神俄不扄禹書旣云得吳國由是傾蘚逢才半尺﹝蘚逢才半尺汲古本逢作縫﹞中有怪物腥欲去旣嚄唶將回又伶俜卻遵舊時道半日出杳冥屨泥去聲惹石髓衣濕沾雲英從亠從籙乏仙骨靑文無絳名𨿽然入陰宮不得朝上淸對彼神仙窟自猒濁俗形卻憎造物者﹝卻憎造物者汲古本憎作怪﹞遣我騎文星陸龜蒙知名十小天林屋當第九人間三十六洞天知名其十耳餘二十六天出九微志未行於世題之爲左神理之以天后林屋洞爲左神幽虛之天卽天后眞君之便闕魁堆辟邪輩在右專備守自非方瞳人不敢窺洞口惟君好奇士復嘯忘情友致傘在風林低冠入云竇中深劇苔井傍坎才藥臼石角忽支頤藤根時束肘初爲大幽怖漸見微明誘屹若造靈封森如達仙藪甞聞白芝秀狀與瑯花偶又坐紫泉光﹝又坐紫泉光舊鈔本坐作聞﹞甘如酌天酒白芝紫泉皆此洞所出乃神仙之餌鑷非常人所得何人能挹嚼餌以代漿糗卻笑探五符徒勞步雙斗眞君不可見焚盥空遲久眷戀王碣文行行但回首王禹偁洞庭山吳山無此秀乘暇一遊之萬頃湖光裏千家橘熟時平看月上早遠覺鳥歸遲近古誰眞賞白雲應得知李彌大遊洞庭山昔白樂天爲姑蘇太守遊洞庭山題詩翠峯寺有笙歌畫舟之句紹興壬子彌大守平江閱月而罷片帆來遊首訪翠峯追懷古昔擬樂天體聊繼其韻時異事別各遂所適之樂爾詩雲山浮羣玉碧空沈萬頃光涵幾許深梵剎樓臺噓海蜃洞天日月浴丹金秋林結綠畱連賞春塢藏紅次第吟擬泛一舟追範蠡從來世味不關心】

崦裏傍黿山下有良田二十頃【皮日休崦裏崦裏何幽奇膏腴二十頃風吹稻花香直過黿山頂靑苗細膩臥白羽悠溶靜塍畔起鷿鵜田中通舴艋幾家傍潭洞孤戍當林嶺罷釣時煮菱停繰或焙茗峭然八十老生計於此永苦力供徵賦怡顏過朝暝洞庭取異事包山極幽景念爾飽得知亦是遺民幸陸龜蒙山撗路若絕轉檝逢平川川中水木幽髙下兼良田溝塍墮微澑桑柘含疏煙處處倚蠶箔家家下漁筌騃犢臥新﹝艸奴﹞野禽爭折蓮試招搔首翁共語殘陽邊今來九州島內未得皆恬然賊陣始吉語狂波又凶年吾翁欲何道守此常安眠﹝守此常安眠文粹常作當﹞笑我掉頭去蘆中聞剌舡余知隱地術可以齊眞仙終當從之遊庶復全於天】

石板在石公山前【皮日休翠石數百步如板漂不流空疑水妃意浮出靑玉洲中若瑩龍劍外惟疊蛇矛狂波忽然死浩气淸且浮似將翠黛色抹破太湖秋安得三五夕攜酒棹扁舟召取月夫人嘯歌於上頭又恐霄景闊虛皇拜仙侯欲建九錫碑立當十二樓瓊文忽然下石板誰能畱此事少知者惟應波上鷗陸龜蒙一片倒山屏何時隳洞門屹然空闊中萬古波濤痕我意上帝命持來﹝上猒下土﹞泉源恐爲庚辰官囚怪力所掀又疑廣袤次零落潛驚奔﹝零落潛驚奔汲古本作零亂旋驚奔﹞不然遭霹靂彊半沈無垠如何造化手便截秋云根往事不足問奇蹤安可論君今病煩暑據簟甞昏昏欲從石公乞石板在石公山前瑩理平如璊前後植佳檜﹝佳檜文粹作桂檜﹞東西置琴樽盡攜天壤徒浩唱羲皇言】

黿頭山一名黿山在洞庭西山之東麓有石闖出如黿首相傳以名一山皆靑石溫潤光瑩扣之瑯瑯有金玉聲浙西碑石與壓砌緣池皆取此石而出不知其數山如剝皮矣舊有神女祠【韋應物黿頭山神女歌黿頭之山直上洞庭連靑天蒼蒼煙樹閉古廟中有蛾眉成水仙水府沈沈行路絕蛟龍出沒無時節魂同魍魎潛太陰身與空山長不滅東晉永和今幾代云發素顏猶眄睞陰沈靈气靜凝美的皪龍綃雜瓊佩山精水魅﹝水魅舊鈔本作木魅木字是﹞不敢親昏明響像﹝響像舊鈔本作想象﹞如有人蕙蘭瓊茅積煙露碧窻松月無冬春舟客經過奠椒醑巫女南音歌楚些碧水冥冥空鳥飛長天何處雲隨雨紅蕖綠蘋芳意多玉靈蕩漾淩淸波孤峯絕島﹝絕島舊鈔本作絕壑﹞儼相向鬼嘯猿鳴垂女蘿皓雪瓊枝﹝瓊枝文粹枝作姿﹞殊異色北方絕代徒傾國云沒煙消不可期明堂翡翠無人得精靈變態狀無方遊龍宛轉驚鴻翔湘妃獨立九疑暮漢女菱歌春日長始知仙事無不有可惜吳宮空白首】禹期山在太湖中舊說禹導吳江以泄具區會諸侯於此

思夫山在太湖中舊說秦有逸人居此采藥不回妻念之而死後人哀之以名山

踞湖山卽橫山也在城西南十五里以其背臨太湖若箕踞之勢然錢氏有國日造寺於山下曰薦福寺至今里人不以踞湖名山或以寺名名之山有五大塢圖經又名五塢山五塢舊名不雅皇佑五年節度推官馬云三遊此山求其林澗之美峯壑之秀云景之麗泉石之怪因其物象各以美名名五塢踞湖卽緫五塢之眾名爲六題焉【踞湖山山臨太湖上寺隱靑蘿間五塢洞壑邃眾峯屏障環濃嵐面光彩驚波背潺湲雲歸定僧寂月伴樵夫還林墅掩蒙蜜級磴容躋攀錢氏建圭社此地爲家山芳桂塢森森芳桂樹團團削靑玉春花飛澗戶秋實墜巖曲霜條封翠紫風葉搖香綠下有幽棲人結芳避世俗﹝結芳避世俗舊鈔本芳作茅﹞學仙讀丹經好道探藥籙植根滿羣峯不使樵斧觸﹝塢仇道所居也﹞飛泉塢髙崖落飛泉深源味冷洌﹝深源味冷冽文粹深作寒又云津畱玉乳舊鈔本畱作流﹞云津畱玉乳石髓澄金屑淙淙危磴響滴滴蒼蘚缺濺沫灑明珠滿澗融寒雪巖夫就漱飲姬子臨浣潔不獨愈痼疾自可淸內熱修竹塢檀欒徧巖川幽穀气象鮮風玉﹝風玉舊鈔本作風聲﹞自宮徵秋籟成管弦夕靄起碧霧晨曦生綠煙花繁紫鳳飽質勁蒼虯攣藤蘿交密蔭仰不見雲天欲訪桃源路塢塢疑相連丹霞塢東澗巖谷秀粲然金碧麗亙野丹气明向﹝從日從署﹞霏煙霽磴瀉紅玉泉林赤鳳髻日出﹝日出文粹作日赤又榮錦舊鈔本作縈錦﹞諸峯上月皎半天際幽谷紓絳繒層崖榮錦罽羨此山居人蕭然遠塵世白雲塢君尋白雲塢最近林澗西永日抱幽石因風﹝因風舊鈔本作陰風﹞度淸溪炎隨夏景變涼髙秋气淒素靄生巘崿練光帶虹霓潤澤施天下還返故山棲深惟賢士志出處可與齊訪踞湖山人仇君隱居雞犬眠云白日空暮春花木滿川紅茶甌香沸松林火藥杵聲淸石澗風玉帛未聞招處士神仙今喜識臺翁夕陽半局殘棊在醉倚巖邊紫桂叢】

秦餘杭山卽陽山也越入吳夫差晝夜馳走達於秦餘杭饑得生稻而食之曰是公孫聖所言不得火食走傽偟耶呼公孫聖三呼三應夫差大懼有頃越兵大至遂擒之

﹝魚只﹞山吳王旦食於﹝魚只﹞卽此山

東獄西獄二山在太湖中吳王於此置男女二獄【楊備雷霆號令雪霜威二獄東西鏁翠微髣髴酆都叢束地巖扉應是古圜扉】

粟山【粟山汲古本誤栗山】一名新石頭山上有飛泉石松有吳先主刻題處石杵西有金古於山采金劉道眞記云縣西有名山絕嶺之上有石甑一人搖輒動與千人不異【吳地記】

會骸山相傳帶海有此山傳有金牛昔有兄弟三人共鑿求之坎崩同死因以會骸爲名【吳郡緣海四縣記】

虞山在常熟縣海虞縣西六里有虞山上有仲雍冢海虞卽常熟也【陸道瞻吳郡記】

鶴阜山亦名岝﹝山咢﹞山世傳禹治水時令童南童女入太湖引出此山欲以塡水至鶴邑墟不肯進因此以名或云卽師子山也

胥女山有白石山

小雞山在震澤西出胥門西行四十里過光福市市西五里土山也陸龜蒙采樵之處

陸山有石簀

故治山一峯上有碑云是徐水曹壇天帝曲水之曹旱牽牲至塘頂祀之則有暴水洗塘

長檣山秦始皇鑿山以造帆檣因名吳郡誌卷第十六吳郡範成大撰

虎丘

虎丘山又名海湧山在郡西北五里遙望平田中一小丘吳地記云去吳縣西九里二百步髙一百三十尺周二百十丈比入山則泉石奇詭應接不暇其最者劍池千人坐也劍池吳王闔廬葬其下以扁諸魚腸等劍各三千殉焉故以劍名池葬之三日有白虎踞其上故山名虎丘唐避諱曰武丘劍池浙中絕景兩岸劃開中涵石泉深不可測王禹偁序蘇文忠公軾詩形容甚工千人坐生公講經處也大石盤陀數畝髙下如刻削亦它山所無又有秦王試劍石點頭石憨憨泉皆山中之景好事者雲天下名山所見不及所聞獨虎丘所聞不及所見也其古事載傳記尢多晉王珣虎丘記曰山大勢四面周回嶺南則是山徑兩面壁立交林上合蹊路下通升降窈窕亦不卒至珣又爲銘序云武丘山先名海湧山吳越春秋曰闔閭死葬於國西北虎丘穿土爲山積壤爲丘余見靈巖寺及往迹冢墓考證等門【獨孤及夜宴序云方今內有夔龍臯伊以佐百揆外有方叔召虎以守四海天下之人髙枕無事則琴壺以宴朋友笑歌以展霞月吾黨之職也我是以有今玆虎丘之會巖巖虎丘奠吳西門崒然如香樓金道自下方而踴鏁丹霞白雲於蓮宮之內會之日和气滿谷陽春逼人巖煙掃除肅若有待﹝肅若有待文粹肅下有然字﹞余與夫不亂行於鷗鳥銜流霞之杯而羣嬉乎其中笑向碧潭與松石道舊兕觥旣發賓主醉止狂歌送酒坐者皆和吳趍敷奏云去日沒梵天月白萬里如練松陰依依狀若畱客於斯時也挽雲山爲我輩視竹帛如艸芥頹然樂極眾慮皆遣於是奮髯屢舞而嘆今夕何夕同者八人醉罷皆賦以爲此山故事皎然﹝皎然文粹作獨孤及﹞陪陸長源裴樞遊武丘雲水夾雙剎遙疑湧平陂入門見藏山元化何由窺曳組探詭怪停騘訪幽奇情髙气爲爽徳暖春亦隨瑤艸自的皪黃樓爭蔽虧金精發壞陵劍彩沈靈池一覽匝天界中峯步未移應來遠公石列坐援松枝李峴劍池闔閭葬日勞人力嬴政穿來役鬼功澄碧尙疑神物在等閒雷雨起潭中趙嘏虎丘贈魚處士蘭若云深處前年客重過巖空秋色動水闊夕陽多早負江湖志今如鬢髮何惟君閒勝我釣艇在煙波皮日休虎丘寺西小溪閒泛詩鼓子花明白石岸桃枝竹覆翠嵐溪分明似對天臺洞應猒頑僊不肯迷陸龜蒙樹號相思枝拂地鳥語提壺聲滿溪云涯一里千里曲﹝云涯一里千里曲舊鈔本作千萬曲又濯遠塵舊鈔本作俗塵﹞直是漁翁行也迷許渾暫引寒泉濯遠塵此生多是異鄕人荊溪夜雨花飛疾吳苑秋風月落頻﹝月落頻文粹月作葉按月字誤﹞萬里髙低云外路百年榮辱夢中身世間誰似西林客一臥煙霞四十春權徳輿酬陸四十虎丘對月東風變蘅薄時景日妍和更想千峯夜浩然幽意多蕙香襲閒趾﹝蕙香襲閒趾校攺趾作芷又源深文粹作淵源﹞松露泣喬柯潭影漾霞月石牀封薜蘿夫君丱歲時已負靑冥姿龍虎一門盛淵深四海推駸駸步騕褭婉婉翥長離﹞從亠從﹞圃盡瓊樹家林輕桂枝聲榮徒外獎恬淡方自適逸气淩顥淸仁祠訪金碧芊﹝艸眠﹞瑤艸秀斷續云竇滴芳訊發幽緘新詩比良覿故人石渠署美價滿中朝落日杉松直芬芬蘭杜飄雄詞鼓溟海曠度豁煙霄營道幸同術論心皆後凋循環伐木詠緬邈招隱情慚玆擁腫才愛彼潺湲淸拘牽尙多故夢想何由並終結方外期不待華發生白居易香剎看非遠祗園入始深龍蟠松矯矯玉立竹森森怪石千僧坐靈池一劍沈海當亭兩面山在寺中心酒熟憑花勸詩成倩鳥吟寄言軒冕客此地好抽簪○夜遊西武丘不厭西丘寺閒來卽一過舟船轉云島樓閣出煙蘿路入靑松影門臨白月波魚跳驚秉燭猿覷怪鳴珂搖曳雙紅旆娉婷十翠娥﹝容滿蟬態等十妓從遊也﹞香花助羅綺鍾梵避笙歌領郡時將久遊山數幾何一年十二度非少非非多○武丘寺路自開山寺路水陸往來頻銀勒牽驕馬花船載麗人芰荷生欲徧桃李種仍新﹝去年重開寺路桃李蓮梅約種數千株﹞好住湖堤上長畱一道春○武丘寺路宴畱別銀泥裙映錦障泥畫舸停橈馬簇蹄淸管曲終鸚鵡語紅旗影動馬犮車﹝馬﹞﹛馬犮車﹝馬﹞一本作潑汗﹜嘶漸銷醉色朱顏淺欲語離情翠黛低莫忘使君吟詠處女墳湖北虎丘西一本作潑汗李紳秋山古寺東西遠竹院松門悵望同幽鳥靜時侵徑月野煙消處滿林風塔分朱鴈餘霞外剎對金螭落照中官備散寮身卻累往來慚謝二蓮宮劉禹錫靑林虎丘寺林際翠微路立見山僧來遙從鳥飛處玆峯淪寶玉千載惟丘墓埋劍人空傳鑿山龍已去捫蘿披翳薈路轉夕陰遽虎嘯涯谷寒猿鳴﹝猨鳴文粹鳴作嗁﹞松杉暮徘徊北樓上海江窮一顧日映千里帆﹝亞鳥﹞歸萬家樹蹔因愜所適果得捐外慮庭暗棲還云檐香滴甘露久迷空寂理多爲聲華故永欲投此山餘生豈能誤劉禹錫虎丘見元相公題名愴然有詠滻水送君君不還見君題字虎丘山因公蚤貴兼才美不得多時在世間○登虎丘望海樓獨宿望海樓夜深珍木冷僧房已閉戶山月方出嶺碧池涵劍彩寶剎搖星影卻憶郡齋中虛眠此時景淸遠道士同沈恭子遊虎丘我本長殷周遭罹歷秦漢四瀆與五嶽名山盡幽竄及此寰區中始有近峯翫近峯何鬱鬱平湖渺彌漫吟挽川之陰步上山之岸山川共澄徹光彩交淩亂白雲蓊欲歸有松忽消半客去川島靜人來山鳥散谷深中見日崖幽曉非旦聞子盛遊遨風流足詞翰嘉玆好松石一言常累嘆勿謂余鬼神忻君共幽贊顏眞卿刻淸遠道士詩因而繼作不到東西寺於今五十春�來從舊賞林壑宛相親吳子多藏日秦皇厭勝辰劍池穿萬仞盤石坐千人金气騰爲虎琴臺化若神登壇仰生一捨宅嘆珣瑉中嶺分雙樹回巒絕四鄰窺臨江海接崇飾四時新客有神仙者於玆雅麗陳名髙淸遠峽文聚鬥牛津迹異心寧間聲同質豈均悠然千載後知我挹光塵李徳裕追和顏眞卿茂苑有靈峯嗟余未遊觀藏山在平陸壞谷爲髙岸岡繞數仞墻巖潛千丈幹﹝千丈幹文粹作千尺幹﹞乃知造化意回斡資奇翫鏐騰昔虎踞劍沒常龍煥潭黛入海底崟岑聳霄半層巒未升日哀狖寧知旦綠筱夏凝陰碧林秋不換冥搜旣窈窕回望何蕭散川晴嵐气收江春雜英亂逸人綴淸藻前哲畱篇翰共扣哀玉音﹝共扣哀玉音文粹扣作和﹞皆舒文繡叚難追彥回賞﹝褚彥回曰凡人所稱常過其實惟見虎丘則逾其所聞﹞徒起興公嘆一夕如再升含毫星斗爛皮日休追和淸遠道士詩序虎丘山有淸遠道士詩一首其所稱自殷周而歷秦漢迄於近代抑二千年末以鬼神自謂﹝抑二千年末以鬼神自謂末一作來﹞亦怪之甚者格之以淸健飾之以俊麗一句一字若奮若搏彼建安詞人儻在不得居其右矣顏太師魯公愛之刻於巖際並有繼作李太尉衛公欽淸遠之髙致慕魯公之素尙又次而和之顏之敍事也典李之屬思也麗並一時之寡和又幽獨君詩二首亦甚奇愴余嗜古者觀而樂之因緫而爲和答﹝和答之下一多幽獨一篇蓋五字又亦存於篇末之下多太玄曰太無方易無時然後爲鬼神也十五字﹞不知孰氏之作其辭古而悲亦存於篇末噫淸遠道士果鬼神乎抑道家者流乎抑隱君子乎詞則已矣人則吾不知也詩云成道自衰周避世窮炎漢荊杞𨿽云梗煙霞尙容竄玆岑信靈異吾懷心流翫古澀石鐵鉎﹝古澀石鐵鉎文粹古作石石作古﹞嵐重輕埃漫松膏膩幽徑蘋末著孤岸諸蘿幄幕暗﹝諸蘿幄幕暗文粹暗作陰﹞眾鳥陶匏亂巖罅地中心海光天一半﹝從亠從﹞猨行列歸白雲次第散蟾蜍生夕景沆瀣餘淸旦風人采幽什墨客學靈翰﹝墨客學靈翰文粹學作舉﹞嗟余慕斯文一詠復三嘆顯晦𨿽不同玆吟粗堪贊陸龜蒙追和淸遠道士一代先後賢聲容劇河漢況玆邁古士復歷蒼崖竄辰經幾十萬邈與靈壽翫海嶽尙推移都鄙固蕪漫羸僧下髙閣獨鳥沒遠岸嘯初風雨來吟余鍾唄亂如何煉精魂﹝精魂文粹作精魄﹞萬祀忽欲半寧爲斷臂憂肯作秋柏散吾聞酆宮內日月自昏旦左右修文郎縱橫灑篇翰斯人久溟漠得不垂慨嘆庶或有神交相從重興贊陸龜蒙補沈恭子詩序案淸遠道士詩題中有沈恭子同遊旣爲神怪之儔得非姓氏謚爲恭子乎趙宣子韓獻子之類邪恭子美謚也而詩中有風流詞翰之稱豈獨唱而不和者歟疑闕其文以爲恭子之恨乃作一章存於編中亦補亡之義也詩云靈質貫軒昊遐年越商周自然失遠裔安得怨寡儔我亦小國從歹從胤易名慚見優𨿽非放曠懷雅奉逍遙遊攜手桂枝下屬詞山之幽風雨一以過林麓颯然秋落日倚石壁天寒登古丘荒泉已無夕敗葉翳不流亂翠缺月隱衰紅淸露愁覽物性未逸仄爲情所囚﹝仄爲情所囚文粹仄作反﹞異材偶絕境佳藻窮冥搜虛傾寂寞音敢作雜佩詶晁迥遊虎丘詩序余罷掌賦東陽歸次蘇臺時故人王士龍飲餞乎閶門且曰虎丘山寺吳中勝槪不越數里可能遊乎余沛然愜心諾而偕往﹝偕往汲古本作諧往﹞由枝派乘水與嘯淸風目幽趣棹工叢力葉舟如飛拂白英以半開縈紅樹以傍出簉詣幽境﹝簉詣幽境文粹簉作造﹞敻無纖塵相與披煙蘿淩磴道杳疑天外作爲佛宮俯臨劍池呀若斷岸磊砢崷崒不能形容肆凝覽以東周惜頹景之西匿一觴一詠柅興而還﹝柅興而還文粹柅作挹﹞遂裁八章﹝遂裁八章文粹作遂裁一律﹞以表嘉會時淳化四載自序詩云餞別閶門復少畱故人邀我浣離愁旋酤美醞乘漁艇急棹斜陽到虎丘千古劍池呀怪石一方金地枕淸流歸時眷戀情無限不得從容秉燭遊王禹偁蘚墻圍著碧孱顏曾是當年海湧山盡把好峯藏寺裏不教幽境落人間劍池艸色經冬在石座苔花自古班珍重晉朝吾祖宅一回來此便忘還○遊虎丘觀白傅舊題因而有作樂天曾守郡酷愛虎丘山一年十二度五馬來松關我今方吏隱心在雲水間野性羣麋鹿忘機狎鷗鷴乘興卽一到興盡聊自還不知使君貴何似長官閒○徒勞官職在天涯一望家園一淚垂不是虎丘多勝槪拂衣歸去已多時○吳王墓﹝吳王墓文粹作陳堯祖吳王墓三首﹞惜哉吳王墓秦帝欲開破應笑埋金玉千年賈餘禍不待虎迹銷已聞鮑車過又是驪山頭炎炎三月火陳堯佐雲際樓臺樹杪軒孤松千尺聳平田危欄遠思﹝遠思舊鈔本作逸思﹞微吟好隱隱秋帆半入天○人間靈迹徧曾遊秪欠吳門訪虎丘今日偶來無限感闔閭墳左劍池頭﹝闔閭墳左劍池頭文粹左作在﹞丁謂久塵黃合侍威顏忽擁髙牙出帝關玉佩乍辭文石陛錦衣重到虎丘山僊焱風時傍潺湲起珍羽多從杳靄還官大寵深難得暇林泉懷舊是偸閒梅詢﹝梅詢文粹作丁謂二首﹞鳳池初下陟孱顏虎寺重遊啟舊關金鉞傳呼投釣渚寶天輝映讀書山臥龍昔日曾三顧遼鶴千年始一還應爲蒼生須再起艸堂蘿幄詎容閒範仲淹﹝範仲淹文粹作梅詢﹞昔見虎耽耽今爲佛子巖云寒不出寺劍淨未離潭幽步蘿垂徑髙禪雪閉庵吳都十萬戶煙瓦亙東南蔣堂﹝蔣堂文粹作範仲淹又注古謂海湧也舊鈔本古作山﹞虎丘何爲山鯨波湧而顯﹝古謂海湧也﹞惟靑﹝惟靑文粹作堆靑﹞鎭一隅峙秀狀無限遙峯乃眾陰四望拱孤巘上有梵王家髙壓長洲苑遊人接踵來千里必重趼奔走趨層巓淩兢陟云棧下瞰洞庭卑傍睨靈巖淺巍乎屹寶閣仰之目睛眩中有明光書麗若日星烜三朝所祕藏百靈共幽贊玆焉眞福庭瞻者皆色灑﹝音銑﹞敻覺塵世非恍如化成現塔頂拂彤霞山腳環淸甽北崖宿雪寒東阜晨曦暖陰森嵒腹空詰屈廊腰轉秋磬落云端宵燈耿天半處者病惱蠲來者鈍根遣予膺邦寄時所歷遊屐徧不領旌旗行恐驚禽鹿﹝禽鹿文粹作禽獸﹞散捫蘿窮邃深據檻望平遠尋幽旣歡欣訪古或興嘆葬金墳已隳淬劍池猶漫冰霰凋古杉﹝皮陸所詠古杉也﹞朱丹浮斷簡﹝今秋崖下泉湧得竹簡數片皆朱書有古年號﹞珍重講石存譏評鬼詩誕唐賢畱風什遺墨羅粉版險語悉冥搜淸景不可逭﹝李衛公顏魯公而下篇什俱在﹞國朝有筆札巖壁刻稜婉刀矟君謨書龍蛇不疑篆﹝秦書劍池壁篆生公臺﹞二美賁禪扄千古駭人眼於時出世師淨住日營繕發緣善侶臻畢力梓工僝紺宇生光輝勝槪如采絢海眾咸安棲宗風愈恢闡迦陵覺音淸石室驚籌滿自惟掛纓歸心與紛挐斷每來尋香剎常得峩野弁久畱蓮漏移相接犀談款露井汲云漿﹝山有陸鴻漸井﹞冰甆試芳荈冣憐艸樹春幾愛煙嵐晚願借一庵石於玆修止觀○林端﹝林端文粹作蔣堂﹞生色美新晴樓閣依山若畫屏石坐最宜人選勝劍池潛想地遺靈僧牎松竹冬尢茂寺路煙霞晝亦冥自媿踰年假麾守一回方得扣禪扃張伯玉東客從來過虎丘橘花渡口維扁舟闔閭宮殿不可見但對古塔寒颼飅憶昔吳王全盛日水犀十萬橫吳鉤楚山旣掘荊人冢越嶺仍將勾踐囚豈謂西施能破國誰知麋鹿上臺遊惟有吳王在時月夜深閒照劍池秋王紳山頭古寺多陳迹故國空餘气象雄霸業已隨流水去闔閭墳艸又西風��﹝墨丁汲古本作蘇軾﹞入門無平地石路穿細嶺陰風生澗壑古木翳潭井湛盧誰復見秋水光耿耿鐵花秀巖壁殺气噤蛙黽幽幽生公堂左右立頑礦當年或未信異類服精猛胡爲百歲後僊鬼互馳騁窈然畱淸詩讀者爲悲哽東軒有佳致雲水麗千頃熙熙覽生物春意破淒冷我來屬無事暖日相與永喜鵲翻初旦愁鳶蹲落景坐見漁樵還新月溪上影悟彼良自咍歸田行可請○和劉孝叔會虎丘白簡威猶凜靑山興巳濃鶴閒雲作氅駞臥艸埋峯跪屐﹝跪屐文粹作跪履﹞若可教十鄰應更容因公問回老何處定相逢○太常齋未解不肯對纖穠只遣三千履來遊十二峯林空答淸唱潭淨寫襄容歸去瑤臺路還如月下逢朱長文蒲章諸公唱和詩題辭虎丘之景蓋有三絕望山之形不越剛陵而登之者見層峯峭壁勢足千仞一絕也近臨郛郭矗起原隰旁無連屬萬景都會西聯穹窿北亙海虞震湖滄洲雲气出沒廓然四顧指掌千里二絕也劍池泓渟徹海浸云不盈不虛終古湛湛三絕也兼是絕景冠以佛宮寶塔精廬重樓飛閣碕礒崚嶒梯巖架壑東南之勝罕出其右故自晉唐至於聖朝儒先文士宗工逸客風什相繼皆甞集錄﹝皆甞集錄文粹皆作昔﹞吳郡詩得虎丘之作七十餘篇其遺落而失傳者又可勝道哉左丞河東蒲公自枕帥鄆弭節閶扉一登此山坐小吳會嘆賞不已形於詠歌於是樞密豫章章公使君劉公通守王君欣聞嘉制屬而和之思與境會情以辭宣髙義薄雲霞正聲合鍾律足以爲海湧之榮觀中吳之美實使顏李大句劉白髙風不專美於是矣蒲公又有六詠刻之它石云元佑三年四月蘇州州學教授朱長文題蒲宗孟長松遶步水灣環寺據吳王冢墓間瘦石千層開碧玉疏圍十里褁靑山壁從地上山斬巖起雲出門前自在閒零落生公講臺下無人說法但空還○遊虎丘因書錢塘舊遊失卻湖山恨去舟新年無意作春遊東風昨夜思龍井曉雨全家入虎丘望見遠峯疑石衖南髙峯勝處悞尋歸路認花樓沙河勝處明朝一出閶門去淸夢遙知在兩州章子厚闔閭城外小層巒瘦竹寒松數里間並岸逢僧知近寺入門鑿石漸登山鈍鉤﹝鈍鉤文粹作純鉤按純字是﹞劍化空池在幽獨詩成白日閒遊客幸無官事束何須齋舫斂昏還○傳聞城角艤行舟自擁笙歌選勝遊偶爲寒江阻潮汐再容淸賞屬林丘燕回吳苑風和雪夢斷錢塘月滿樓盡把蘇杭好煙景醉吟將去詫東州蘇舜欽重事﹝重事文粹作生事﹞飄然付一舟吳山蕭寺且淹畱白雲巳有終身約醁酒聊驅萬古愁峽束蒼淵深貯月巖排紅樹巧裝秋徘徊欲出向城市引領煙蘿空自羞楊備闔閭城見古荒丘﹝闔閭城見古荒丘文粹見作外又金晶文粹晶作精﹞雲裏鍾聲滿寺樓白虎金晶人不見昔曾雄踞此山頭○劍池三尺龍盤古到今波光凝碧暮云深沈絲不斷應無底山腳池心徹海心○試劍石白刃凝霜照水寒當時入匣便回鑾巖前片石猶中斷切玉如泥也不難○生公講堂海上名山卽虎丘生公遺迹至今畱當年說法千人座曾見巖邊石點頭孫覿冬溫陽久亢一雪意頗快乘興泛扁舟出郭信如邁放棹得虎丘恍然銀色界瑤山﹝瑤山文粹作瑤天又景虛文粹虛作髙﹞夾細徑瓊樹偃曲蓋引步到層樓極目吳城隘飛鸞翔空中千峯羃天外景虛云可淩寒重酒易解羣兒慶老翁於此气不憊○多病身如寄長貧气自華只將窮事業便當老生涯泥飲醉生纈挑燈喜見華殷懃香火社問病﹝問病文粹作間病﹞到毗耶禪客靑鞋軟詩翁白帽斜驚回蝶栩栩喜聽鵲查查推戶風敲竹登牀雨散花匆匆一笑許只履上靑霞程俱四顧渺平野孤撐見林丘常疑湧地出儻復海所浮上有千人臺靈蹤﹝靈蹤汲古本蹤誤縱又無情肯深義校攺肯作旨﹞想前修無情肯深義頑石亦點頭下有百尺淵神光幹鬥牛陰崖不見日艸木皆先秋兩晉多達士東亭抑其流結廬遠車馬寄此山之幽一朝施白足棄去如毛輶矧伊桑下宿肯作賈胡畱○尋壑復經丘人看李郭舟藤花多背日桐葉最知秋虎去藜藿盡龍歸蛙黽愁振衣臨石壁未羨習池遊何麒平地湧巖壑稜層驚大雄何曾遠人世眞欲傍天宮﹝眞欲傍天宮文粹眞作直﹞白虎威靈在赤烏緣影空生公能說法音與塔鈴同方惟深晉人事髙曠所得多奇僻雲巖佛子廬曾爲二王宅當時盤樂地俯仰成今昔林泉亦余好徘徊相遺迹﹝徘徊相遺迹汲古本相作想﹞那知非昔人復作登臨客○劍池云崖倚天開蒼淵下澄徹世傳靈劍飛山石千丈裂神蹤去不返今作蛟龍穴是非漭難詰歲久多異說惟當淸夜來﹝惟當淸夜來校攺來作永﹞靜賞潭上月○千人石生公天人師講法花雨墮當時聽法眾片石千人坐山祇常護持山鳥不敢涴野人心茫然傲蕩多酒過醉來不肯歸石上看云臥方仲荀海湧起平田禪扉古木閒出城先見塔入寺始登山堂靜參徒散巢喧乳鶴還祖龍求寶劍曾此鑿孱頑﹝孱頑汲古本作孱顏﹞王禹偁劍池銘並序虎丘劍池泉石之奇者也吳地記引秦皇之事以爲詭說考諸舊史則無聞焉矧儒家者流不可語怪因爲銘以辯之銘曰茂苑之側震澤之麋湄同巖巖虎丘沈沈劍池峻不可以仰視深不可以下窺我疑乎太極作怪化工好奇水物設險山妭忌危陷其泉也蓋取諸坎磔其石也以象乎離艮有止屯蒙無享期﹝蒙無享期汲古本享作亨﹞﹝從從冓﹞此屯難成乎險巇直恐夏后弗能導之豈惟秦皇而能肇玆蓋其始也一气發泄兩儀分別爭融闘結擊搏而裂斷壁雙揭摩云不徹翠禿靑殘挫銳而中絕寒流下咽犇山未決雪壅雷收拗怒而曲折蹙束湍瀨呀槎洞穴鰍翻成窟龍戰有血匪自人力蓋從天設誰謂一拳登之惟艱誰謂一勺挹之不竭池實自然劍何妄傳我欲涉道如池之淵我欲立節如石之堅位以道取名以節全濡筆池心勒銘山巓破眾惑焉言余志焉徐�﹝徐下作墨丁文粹作徐輔劍池四字﹞劍去池空一水寒﹝一水寒文粹作水自寒﹞遊人到此憑欄幹年來是事消磨盡只有靑山好靜看﹝西淸詩話﹞】吳郡誌卷第十七吳郡範成大撰

橋梁唐白居易詩云紅欄三百九十橋本朝楊備詩亦云畫橋四百則吳門橋梁之盛自昔固然今圖籍所載者三百五十九橋在郡城者今以正中樂橋爲準分而爲四達隨方敍之門外及外縣略附見焉

樂橋之東北﹝婁門齊門﹞百口橋在長洲縣東東漢顧訓五世同居族聚百口衣食均等尊卑有序因其所居以名橋俗傳子孫多不能辧架上之衣歲朝會集子孫悉坐依次行酒三歲以上者並自知位次不虧其禮故俗又名試飲橋

臨頓橋在長洲縣北臨頓吳時館名取之臨頓宅者是也又吳地記名吳王親徵夷人頓軍憇歇宴設軍士因此置橋唐陸魯望甞居其旁【皮日休共老林泉忍暫分此生應不識回文幾枚竹笥送徳曜一乘柴車迎少君舉案品多緣澗藥承家事少爲溪云居然自是幽人事輒莫教他孫壽聞】

苑橋在報恩光孝寺之西故傳闔廬【闔廬汲古本作闔閭】有苑囿在其傍定跨橋下長洲縣前舊爲闔廬【闔廬汲古本作闔閭】故迹縣前東南故傳皆闔廬【闔廬汲古本作闔閭】苑囿遊憩之地

顧家橋顧悌仕吳爲虎頭將軍父亡五日絕漿而死郡人感之造橋【郡人感之造橋汲古本感作爲】【吳地記】

四通橋【紹興二十六年建】

定跨橋吳王闔閭造【吳地記】開明橋醋坊橋金師堂橋馬黃橋管家橋紅鑪子橋換馬橋瓶場橋永福寺橋北倉橋天心橋宮橋廣化寺橋金師子橋靈鷲寺西橋鶴舞橋【又吳地記云夫差女勝玉出葬日仙鶴舞引君鳴於市因口橋曰鶴舞或又云春申君所立也】中路橋狄勝橋華家橋跨塘橋北新橋蔣家橋院子橋新街橋吳郎橋廟堂橋任蔣橋南新橋周通橋縣東橋徐思橋顧周橋雙板橋大郎橋眾喜橋雪糕橋積慶橋蘇軍橋眾安橋通利橋慶曆橋華陽橋迎春橋寺莊橋奚家橋富孫橋魏家橋唐家橋羅家橋熙寧橋廟堂橋張香橋胡家橋斜路橋程家橋棧橋花橋東石塘橋東章家橋錢都衙橋兵馬使橋胡廂使橋打急路橋北張家橋朱馬交橋南張家橋徐鯉魚橋廣化寺後橋北禪寺西橋北禪寺前橋北禪寺東橋長洲縣前橋天宮寺前橋天宮寺西橋萬壽寺東橋資壽寺西橋資壽寺後橋祥符寺東橋東周太保橋

樂橋之西北﹝閶門﹞臯橋在吳縣西北閶門內漢議郎臯伯通居此橋側因名之【李紳伯鸞憔悴甘飄寓非向囂塵隱姓名鴻鵠羽毛終有志素絲琴瑟自諧聲故橋秌月無家照舊井寒泉見底淸猶有餘風未磨滅至今鄕裏重和鳴】三太尉橋都亭橋【在吳縣西北故傳吳王壽夢甞於此作都亭以招賢士】至徳廟橋【在太伯廟前以廟故名】

張廣橋慈悲橋烏盆橋鄔家橋谷市橋小市橋小平橋普濟橋魚行橋柳毅橋虎蹲橋梵門橋徐胡橋劉家橋壽聖橋華家橋楊家橋徐家橋仰家橋鳳凰橋髙家橋廣書橋席家橋沈家橋方廣橋徳慶橋翁家橋丁家橋艇船橋安民橋崇利橋單家橋曹使橋絲行橋利市橋鵝欄橋鴨捨橋濟川橋靸鞋橋蒲老橋六通橋家橋盧家橋使橋錢橋紅橋宮橋洞橋隆興橋【隆興元年建】黃牛坊橋錢駙馬橋朱明寺橋吳縣東橋吳縣西橋黃土塔橋西蔣家橋小蓮湖橋女冠子院橋陸侍郎橋南過軍橋北過軍橋盧提刑橋盧革自徳淸退老於吳以通議大夫致仕甞除廣南提點刑獄後郡人以提刑名橋子秉爲發運使詳見人物門西市門橋芝艸營橋西石塘橋周太保橋張馬步橋祥符寺橋西章家橋雍熙寺西橋禪興寺西橋龍興寺西橋雍熙寺東橋雍熙寺後橋能仁寺東橋能仁寺後橋

樂橋之東南﹝葑門﹞乘魚橋在子城之西北昔琴髙乘鯉升僊之地事具異聞【至和元年僧達本重建橋序乘魚橋當姑蘇之要津茂苑之靈迹按吳地誌云古者賢士丁法海琴髙於此地見大鯉魚長可丈餘有角有足皷二翼而舞琴髙見其異遂乘魚騰飛【遂乘魚騰飛文粹魚作之】宛轉駕空上升因立橋名】烏鵲橋在提刑司之南舊傳古有烏鵲館橋因其館得名【楊備烏鵲橋上元詩雲月滿星移水照天南飛烏鵲影翩翩𨿽然上屬牽牛分不爲秌河織女塡】竹隔橋飲馬橋南倉橋帶城橋馬津橋望信橋夏侯橋金母橋燕家橋淨河橋小博橋【在倉司前】淸道橋迎葑橋船場橋望門橋雙紅橋章家橋曹家橋楊家橋董家橋朱家橋船坊橋紅鴨橋龍堂橋東長橋西長橋燒香橋唐家橋望營橋佐家橋煙脂橋驅鬼橋沙糕橋蔣家橋白蜆橋盡市橋顧亭橋遊僊橋平橋閻橋艸橋甫橋洞橋祝橋星橋磚橋程橋營橋至橋尢橋筱橋胡書記橋官太尉橋吳承議橋南胡家橋采蓮涇橋覺報寺西橋覺報寺後橋楊府院子橋雙塔寺前橋東禪寺西橋折桂橋【紹興二十七年內建】

樂橋之西南﹝盤門﹞孫老橋在運河上唐白頭橋也郡守白居易所建因是名之本朝天聖初郡守孫冕重修故易今名【梅摯過白頭橋詩云白頭橋柰白頭何【是橋唐牧白公建因得名近歲伯純修之人呼孫老】舊徳如存故老謌不特輿梁起遺愛大都才美服人多】西館橋太平橋薦行橋市曹橋白磰橋娥眉橋郭家橋杉瀆橋明澤橋吉利橋升平橋剪金橋銀鋌橋積善橋胡家橋成家橋渡子橋趙公橋趙婆橋葛家橋張師橋蔡家橋諸家橋杉板橋木柴橋院子橋倉後橋樓西橋程基橋果子橋艸鞋橋獻花橋望婆橋芮家橋彈子橋芮橋梅橋程橋新橋廟橋北張師橋南張師橋西竺寺西橋開元寺東橋開元寺後橋憩橋吳軍憩歇因名之【吳地記】

門外外縣橋梁

城門外【府圖】行春橋續圖經云在橫山下越來溪中湖山滿目亦爲勝處橋甚長跨溪湖之口好事者或名小長橋歲久廢闕淳熙十六年縣令趙彥眞始復修之勝槪爲吳中第一新橋在盤門分爲三橋者制度甚宏吳門橋綠云橋【並盤門外】虹橋【婁門】虹橋【齊門外】虹橋渡僧橋山塘橋彩雲橋【半塘寺前】便山橋【虎丘寺前】楓橋在閶門外九里道傍自古有名南北客經由未有不憩此橋而題詠者事具楓橋普明院洞橋【已上並閶門外】斜橋安裏橋【已上並葑門外】秀峯橋顏橋張墅橋新郭橋藏圓橋楞伽寺橋﹝言匽﹞橋埄橋短橋黃蘆橋何橋夏駕橋虎山橋靈巖寺橋胥門橋橫塘橋

越來溪橋久廢淳熙中居民薛氏以奩具錢復立之越來溪水自此橋北流過橫塘也練墟新橋【已上盤門外】已上在吳縣長洲縣管下詳見舊經縣橋驛橋程橋看婆橋雙鳳橋馬橋泄水橋通泄橋富基橋徽浦橋八尺橋卓基橋盛墩橋安徳橋合路橋南醋坊橋南泄水橋第一醋坊橋已上在吳江縣管下詳見舊經安民橋在新涇中

利民橋在七里涇濟民橋在吳涇事具續圖經利往橋卽吳江長橋也慶曆八年縣尉王廷堅所建有亭曰垂虹而世並【世並二字汲古本缺】以名橋續圖經云東西千餘尺前臨太湖洞庭三山橫跨松江行者晃漾天光水色中【晃漾天光水色中七字汲古本缺】海內絕景惟遊者自知之【自知之三字汲古本缺】不可以筆舌形容也垂虹亭兵火後復創亭前樂軒已不復立中興駐驆武林往來憧憧千萬承平時此橋方爲大【時此橋方爲大六字汲古本缺】利有議以石柱易木柱者或謂非是然【或爲非是然五字汲古本缺】亦卒不果易紹興三十二年虜亮【三十二年虜亮六字汲古本缺】犯淮中外戒嚴或獻計樞庭乞行下平江焚長橋時郡守洪遵【洪遵文粹作洪邁】持不可而縣民已有知之者相與聚哭於圯下矣橋兩圯南有匯澤亭北有底定亭余見松江條【鄭獬吳江橋詩云三百欄幹鎖畫橋行人波上踏靈鰲插天螮蝀玉腰闊跨海鯨鯢金背髙路直鑿開元气白影寒壓破大江豪此中自與銀河接不必僊槎八月濤﹝八月濤汲古本濤作潮﹞�蔣堂鴈翅橋橫五湖北翚飛亭屹大江心魚龍淵藪風月窟若比廣寒宮更深】吳郡誌卷第十八吳郡範成大撰

川

太湖在吳縣西卽古具區震澤五湖之處越絕書云太湖周回三萬六千頃禹貢之震澤爾雅云吳越之間巨區其湖周回【周回文粹作周圍】五百里襟帶吳興毗陵諸縣界東南水都也古今傳記不同者並具辧證門【白居易泛太湖書事寄元稹煙渚雲帆處處通飄然舟似入虛空玉杯淺酌巡初匝金管徐吹曲未終黃夾纈林寒有葉碧琉璃水淨無風避旗飛鷺翩翻白驚鼓跳魚撥刺紅澗雪壓多松偃蹇巖泉滴久石玲瓏書爲故事畱湖上吟作新詩寄浙東軍府威容從道盛江山气色定知同報君一事君應羨五宿澄波皓月中皮日休聞有太湖名十年未曾識今朝得遊泛大笑稱平昔一捨行胥塘盡日到震澤三萬六千頃千頃﹝千頃一作頃頃﹞玻瓈色連空淡無颣照野平絕隙好放靑翰舟堪弄白玉笛疏岑七十二﹝山雙﹞﹝山雙﹞露寸戟﹝山雙﹞﹝山雙﹞露寸戟汲古本﹝山雙﹞﹝山雙﹞作雙雙舊鈔本寸作矛﹞悠然嘯傲去天上搖畫鷁西風乍獵獵驚波罨涵碧焂忽雪陣吼須臾玉崖拆樹動爲蜃尾山浮似鰲脊落照射鴻溶淸輝蕩拋雹﹝淸輝蕩拋雹文粹作斷拋擲﹞雲輕似可染霞爛如堪摘漸暝無處泊挽帆從所適枕下聞澎汃肌上生瘆瘭﹝瘆栗文粹栗作朿又邅回文粹作迍邅﹞討異足邅回尋幽多阻隔願風與良便吹入神僊宅甘將一蘊書永事嵩山伯陸龜蒙東南具區雄天水合爲一髙帆大弓滿羿射爭箭疾時當暑雨後气象仍郁密乍如開雕笯﹝音奴籠也﹞聳翅忽飛出行將十洲近坐覺八極溢耳目駭鴻蒙精神寒佶栗坑來鬥呀豁湧處驚嵯崒崄異拔龍湫喧如破蛟室斯須風妥帖若受命平秩微茫識端倪遠嶠疑格音閣﹝格下注音閣二字汲古本無又筆文粹作聿﹞筆巉巉見銅闕﹝湖中穹崇山有銅闕﹞左右皆輔弼盤空儼相趍去勢猶橫逸甞聞咸池气下注作淸質至今涵赤霄尙且浴白日﹝太湖上稟咸池五車之气故一水五名也﹞又云﹝從從冓﹞浮玉宛與昆閬匹肅爲靈官家此事難致詰﹝太湖乃仙家浮玉之北堂﹞才迎沙嶼好指顧俄已失山川互蔽虧魚鳥空聱﹝語彪反﹞耴﹝魚乙反﹞何當授眞檢得召天吳術一一問朝宗方應可譚悉楊備漁舠載酒日相隨一笛蘆花深處吹湖面風收云影散水天交照碧璢璃蘇子美望太湖杳杳波濤閱古今四無邊際莫知深潤通曉月爲淸露气入霜天作暝陰笠澤鱸肥人鱠玉洞庭柑熟客分金風煙觸目相招引聊爲停橈一楚吟梅堯臣東吳臨海若看月上靑冥河漢微分練星辰淡布螢細煙沈遠水重露裛空庭孤坐饒淸興惟將影對形】

明月灣在太湖洞庭山下【皮日休曉景澹無際孤舟恣回環試問最幽處號爲明月灣半巖翡翠巢望見不可攀柳弱下絲网藤深垂花鬘松癭忽似狖石文或如虥釣壇兩三處苔老腥斒班沙雨幾處霽水禽相向閒野人波濤上白屋幽深間曉培橘栽出暮作魚梁還淸泉出石砌好樹臨柴關對此老且死不知憂與患好境無住處好處無境刪赧然不自適脈脈當湖山陸龜蒙昔開﹝昔開文粹開作聞又荒野作荒墅﹞明月觀﹝在建業故臺城﹞秪傷荒野基今逢明月灣不值三五時擇此二明月洞庭看最奇連山忽中斷遠樹分毫釐周回二十里一片澄風漪見說秋半夜淨無雲物欺兼之星斗藏獨有神僊期初聞鏘鐐銚﹝音姚﹞積漸調參差空中卓羽衛波上停龍螭縱舞玉煙節髙歌碧霜詞淸光悄不動萬象寒咿咿此會非俗致無由得旁窺但當乘扁舟酒甕仍相隨或徹三弄笛或成數聯詩自然瑩心骨何用神僊爲】

練瀆在太湖舊傳吳王所開以練兵【皮日休吳王猒得國所玩終不足一上姑蘇臺猶自嫌局促艅艎六宮鬧艨衝後軍肅一陣水麝風空中蕩平淥烏困避錦帆龍跧防鐵軸流蘇惹煙浪羽葆飄巖谷靈境太蹂踐因玆塞林屋空闊嫌太湖崎嶇開練瀆三尋齾石齒數里穿山腹底靜似金膏礫碎如丹粟波殿鄭妲醉蟾閣西施宿幾轉含煙舟一唱來云曲﹝一唱來云曲文粹作彩雲曲﹞不知欄楯上夜有越人鏃君王掩面死嬪禦不敢哭艷魄逐波濤荒宮飬麋鹿國破溝亦淺﹝國破溝亦殘溝一作瀆又白馬一作白鳥﹞代變艸空綠白馬都不知朝眠還暮浴陸龜蒙越恃君子眾大將壓全吳越有私卒君子六千人君吳將泒天澤以練舟師徒一鏡止千里﹝一鏡止千里汲古本作一境﹞支流忽然迂蒼奩束洪波坐似馮夷軀戰艦百萬輩浮宮三千餘平川盛丁寧絕島分儲胥鳳押半鶴膝錦扛雜肥胡香煙與殺气浩浩隨風駈彈射盡髙鳥杯觥醉潛魚山靈恐見鞭水府愁爲墟兵利徳日削反爲讎國屠至今釣鏃﹝釣鏃舊鈔本作鉤鏃﹞殘尙與泥沙俱照此月倍苦來玆煙亦孤丁魂尙有淚合灑靑楓枯】

銷夏灣在太湖洞庭西山之趾山十餘里繞之舊傳吳王避暑處周圍【周圍汲古本作周回】湖水一灣冰色澄徹寒光逼人眞可銷夏也【皮日休太湖有曲處其門爲兩涯﹝其門爲兩涯其門一作其間﹞當中數十頃別如一天池號爲銷夏灣此名無所私亦曰﹝亦曰文粹作赤日當從文粹﹞莫斜照淸風多遙吹沙嶼掃粉墨松竹調塤箎山果紅靺鞨水苔淸﹝上髟下衣﹞髵木陰厚若瓦巖磴滑如飴我來此遊息夏景方赫曦一坐盤石上肅肅寒生肌小艖或可泛方言云小舸謂之艖短策或可支行驚翠羽起坐見白蓮披斂袖弄輕浪解巾﹝解巾文粹作解襟﹞敵涼颸但有水雲見更餘沙禽知京洛往來客暍死綠奔馳此中便可老焉用名利爲陸龜蒙霞島焰難泊雲峯奇未收蕭條千里灣獨自淸如秋古岸過新雨髙蘿蔭橫流遙風吹蒹葭折處鳴颼颼昔予守圭竇過於回祿囚日爲箎笛﹝箎笛汲古本作蘧筁﹞從渠曲二音簟之異名分作互裯讎低刀二音並單衣﹝並單衣舊鈔本單作簟又從然文粹作泛然﹞願狎寒水怪不封朱轂侯豈知煙浪涯坐可思重裘健若數尺鯉從然雙白鷗不識號火井孰問名焦丘我本魚鳥家盡室營扁舟遺名復避世消夏還消憂】

投龍潭在龜山【皮日休龜山下最深惡气何洋溢涎木爆龍巢腥風捲蛟室曉來林岑靜獰色如怒日气湧撲炱煤波澄掃純漆下有水君府貝闕光比櫛左右列介臣縱橫守鱗卒月中珠母見煙際楓人出生犀不敢燒水怪恐摧踤﹝摧踤舊鈔本作摧捽﹞時有慕道者作彼投龍術端嚴持碧簡齋戒揮紫筆兼以金蜿蜒投之光焌律琴髙坐赤鯉何許縱仙逸我願與之遊玆焉托靈質陸龜蒙名山潭洞中自古多祕邃君將接神物聊用申祀事﹝祀事文粹作祕事﹞鎔金象牙角尺木無不備亦旣奉眞官因之徇前志持來展明誥敬以投嘉瑞鱗光煥水容日色﹝日色汲古本作目色﹞曉山翠吾皇病秦漢豈獨探怪異所貴風雨時民皆受其賜良田爲巨浸污澤成赤地掌職一不行精靈又何寄惟貪血食飽但據驪珠睡何必費黃金年年授星使】胥口在木瀆西十里出太湖之口也上有胥山舟出口則水光接天洞庭東西山峙銀濤中景物勝絕【皮日休波光杳杳不極霽景澹澹初斜黑蛺蝶粘蓮蘂紅蜻蜓褭菱花鴛鴦一處兩處舴艋三家五家會把酒舡隈荻共君作个生涯拂釣淸風細麗飄蓑暑雨霏霺﹝霏霺汲古本作霏微﹞湖云欲散未散嶼鳥將飛不飛換酒帩頭把看載蓮艇子撐歸斯人到死還樂誰道剛須用機陸龜蒙雨後山容若動天寒樹色如消目送回汀隱隱心隨掛席搖搖白蔣知秋露裛靑楓欲暮煙饒莫問吳趨行樂酒旗竿倚河橋○把釣﹝把釣汲古本作把鉤﹞絲隨浪遠采蓮衣染香濃綠倒紅飄欲盡風斜雨細相逢斷岸沈漁﹝上罒下約﹞略﹝約略二音魚网也﹞鄰村送客﹝舟龍﹞﹝舟卬﹞卽是淸霜刮野乘閒莫猒裘重﹝乘閒莫厭裘重舊鈔本裘作來﹞】

松江在郡南四十五里禹貢三江之一也三江自具辧證門今按松江南與太湖接吳江縣在江濆垂虹跨其上天下絕景也【程俱松江賦鴟夷子皮旣棄越相乘扁舟攜西子溯東流方將家五湖以長邁屣萬鍾而不畱放若巨魚縱大壑脫若六驥馳坦道而挾輕輈時則八荒收云千里一碧狂瀾不興遠岫凝色目盡意往雲天出沒引風檣以悲嘯趣煙波而不極於是遇亡是叟而問津焉曰三江之湊實爲五湖地脈四達衍爲松江洶洶渾渾溶溶洋洋孤岑連嶂七十有二眇若散螺黛於微茫五湖之中大曰包山風穴晝瞑霜林夏寒暮煙屯其疊翠冬實累其錯丹麟鶴之所憩蛟鼉之所淵山中之人忘世與年條桑縹緲之下采石明月之灣包山有縹緲峯明月灣艸衣木茹泊若追羲盤而與還江流之窮是則歸墟王百谷於一吸環齊州於一區大鵬奮翅於泱漭燭龍洗光於咸虞由江而下二百餘里布帆無恙尙可以朝海門而暮方壺𨿽然善賈者據其會善摶者扼其吭方趣南則遺北旣畫圓而失方今子將攬眾物之會莫若遐觀乎中央惟是江湖之接二洲相望散荒墟於垤塊識斷岸於毫芒甞試與子至中流而四顧陰霾郁興不辧雲水天髙日出萬頃在目者五湖也岡岫相屬如走如伏溟蒙突兀乍見乍失者包山也擁松江之上流窮海道於一葦時矯首而斯盡固可以訪漁樵而種魴鯉亦優遊而卒歲矣吾子以謂何如子皮曰然務外遊者有待樂內觀者無窮吾方以日月爲燭六合爲宮參天地以爲友從四海之諸公乘雲气禦飛龍指包山於遺礫攬五湖於一鍾松江之勝又安能芥蔕於胸中乎後松江賦程子旣爲松江賦假鴟夷子皮設﹝設字汲古本缺﹞亡是叟以爲詞是夜夢有夫頎然而長黧色而修髯叩舷而稱曰松江之勝吾子之詞侈矣然子亦聞吳越之遺事乎惟而答曰長橋臥波截江之衝飛欄疊架排霧橫空萬景所會而垂虹屹立乎其中吾甞登垂虹顧二渚尙想夫霸國之爭雄方其踐忍鳥喙﹝鳥喙當作烏喙﹞差耕石田禍起腋下謀悟機先﹝謀悟機先汲古本悟作悞又則吳軍江北汲古本則作見﹞則吳軍江北越軍江南殺气朝合軍聲夜嚴銜枚北渡奮兩翼方風馳而霧障頓雷轟而電擊吳卒鹿囷潰江流赭赤畢夫椒之世仇償會稽之膽食於此蓋夫子之雄績乃自太湖過橫山亂越來之溪﹝亂越來之溪校攺亂作辭﹞登姑胥之臺弔亡國於遊鹿指血化於黃埃挽艅艎以淩江捲旌旗而南歸則夫子於此退身行意揖勾踐而長辭蓋與夫咎犯之貪天子推之獨賢歌龍蛇而激憤塊然與喬木而偕燔者不可同日而言矣間者五季棼亂錢鏐崛興蘇據都會乃淮浙之必爭徐約先拔孫儒繼焚彼得之不能以歲月守我守之不能以歲月寧則江之兩厓﹝江之兩厓汲古本厓作涯﹞相爲二城鎭威武之右境遏淮南之寇兵實用武者之所憑﹝吳江錢氏時謂之南北兩城防遏所﹞版圖入朝置爲縣治畫井疆設羣吏臯畝綦別﹝臯畝綦別汲古本綦作碁﹞居廬鱗次帶以千尺之橋捍以百里之塘舟輿所通樓觀相望曾城邑之幾時翳喬木之蒼蒼矣吾甞嘆曰一江方東𨿽逝不流閱世事之萬變去莫知其所遁而來莫知其所由今之松江其昔之松江耶抑夜半之藏舟失萬世於俯仰﹝失萬世於俯仰文粹作失俯仰於萬世﹞盡賢愚於一丘夫子亦甞弔抉眼之忠魂而訪伏劍者之靈遊不乎子皮不對顧謂西子援琴而歌歌曰霰雪紛兮云霏霏帶長鋏而佩寶璐兮子安適而不歸歲婉晚而將暮兮路旣壅而中迷嗟二子之不返折疏麻而搴杜若羗搖搖其遺誰餘音未息蘧然而覺掉頭載歌付千古於一笑宋之問夜渡吳松江懷古宿帆震澤口曉渡松江濆棹撥魚龍气舟衝鴻鴈羣信潮﹝信潮文粹作寒潮又晴浦文粹作暗浦﹞頓覺滿晴浦稍將分气赤海生日光搖湖起雲水鄕盡天衛嘆息爲吳君謀士伏劍死至今悲所聞○又渡吳江別王長史倚棹望玆川銷魂獨黯然鄕連江北樹云斷日南天劍別龍初沒書成鴈不傳離舟意無限催渡復催年張懷多年襆被玉山岑鬢雪欺人忽滿簪驚馬𨿽然貪短豆野麋終是憶長林鱸魚未得乘歸興鷗鳥惟應信此心見說新橋好風景會須乘月濯煩襟劉長卿洞庭初下葉南客不勝愁明月天涯夜靑山江上秋一官成白首萬里寄滄洲久被浮名系能無愧海鷗杜牧堠館人稀夜更長姑蘇城遠樹蒼蒼江湖潮落髙樓迥河漢秋歸廣殿涼月轉碧梧移鵲影露低紅艸濕熒光文園詩侶應多思莫醉笙歌掩華堂○泊松江淸露白雲明月天與君齊棹木蘭船風波湖雨﹝風波湖雨校攺南湖風雨﹞一相失夜泊橫塘心渺然白居易松江亭攜樂觀漁震澤平蕪岸松江落葉波在官常夢想爲客始經過水面排罾网船頭簇綺羅朝盤鱠紅鯉夜燭舞靑娥鴈斷知風急潮平見月多繁絲與促管不解和漁歌薛據泊震澤口日落艸木陰舟徒泊江汜蒼茫萬象開合沓聞風水公泊﹝沿泊一作洄沿﹞值漁翁穴叫窱逢樵子雲開天宇靜月明照萬里早鴈湖上飛晨鍾海邊起獨坐嗟遠遊登岸望長洲寥落星欲盡膧朧﹝膧朧汲古本作膧朦﹞气漸收行藏空自秉知識仍未周伍胥旣伏劍範蠡亦乘流欲竟鼓枻去﹝欲竟鼓枻去文粹欲作歌﹞三江多客愁許渾泊松江渡漠漠故宮地月涼風露幽雞鳴荒戍曉鴈過古城秋楊柳北歸路蒹葭南渡舟去鄕今已遠更上望京樓皮日休松江早春松陵淸淨雪消初見底新安恐未如穩憑船舷無一事分明數得鱠殘魚陸龜蒙柳下江飡待好風暫時還得狎魚翁一生無事煙波足惟有沙邊水勃公錢昭度憶具區平生愛具區島嶼夾陂湖竹雨籠鸂勑鳥花煙濕鷓鴣神僊疑有宅魚鱉自爲都何事勞長想機云本是吳梅堯臣送裴如晦宰吳江吳江田有粳粳香春作雪﹝粳香春作雪文粹春作舂﹞吳江下有鱸鱸肥膾堪切炊粳調橙虀飽食不爲餮月從洞庭來光映寒湖凸長橋坐虹背衣濕霜未結四顧無纖雲魚跳明鏡裂誰與子同遊去若秋鷹掣○又憶吳松江晚泊念昔西歸時晚泊吳江口回堤遡淸風澹月生古柳夕鳥獨遠來﹝夕陽獨遠來文粹獨作自又漁舟獨在後獨作猶﹞漁舟獨在後當時誰與同涕憶泉下婦蔡肇除夜宿垂虹亭東南勝處未忘情老去扁舟復此行小邑歲除無市井下田水落見農耕雪消西嶺層稜出春到重湖鱗甲生橋下霜蛟貪睡美爲槌千鼓作雷聲王禹偁中郎亭樹據江鄕雅稱詩翁賦醉章﹝醉章文粹醉作卒又晚風文粹作曉風﹞蒓菜鱸魚好時節晚風斜日舊煙光一杯有味功名小萬事無心歲月長安得便拋塵网去釣舟閒倚﹝閒倚文粹作閒泊﹞畫欄傍○二年爲吏住江濱重到江頭照病身滿眼碧波輸野鳥一蓑疏雨屬漁人隨船曉月孤輪白入座晴山數點春張翰精靈應笑我綠袍依舊惹挨塵○又松江亭登臨陡覺挹塵埃時有淸風颯滿懷螮蝀一條連古岸玻璃萬頃自天來寒光浩渺輕煙闊綠玉參差遠岫排南指閩山猶萬里遠人歸興正無涯○泛吳松江帶蓬疏薄漏斜陽半日孤吟未過江惟有鷺鷥知我意時時翹足對船窻陳堯佐平波渺渺煙蒼蒼菇蒲才熟楊柳黃扁舟系岸不忍去秋風斜日鱸魚鄕蔣堂遊松江江人見我謂誰何行李無羈野意多六幅靑帆趁潮去一罇白酒扣舷歌沙邊歷歷辧雲樹島外濺濺弄月波興盡歸來遠更喜﹝興盡歸來遠更喜汲古本遠作還﹞舞鷗相送入煙蘿○長橋觀魚從日從署光東向欲朧明漁艇縱橫映遠汀濤面白煙昏落月嶺頭殘曉混疏星鳴桹莫觸蛟龍睡舉网時聞魚鱉腥我實宦遊無況者擬來隨爾帶笭箵○中秋新橋對月月晃長江上下同畫橋橫截冷光中雲頭艷艷開金餅水面沈沈臥彩紅﹝彩紅汲古本作彩虹﹞佛氏解爲銀色界僊家多住玉壺中地雄景勝言不盡但欲追隨乘曉風蘇軾吳越溪山興未窮彊扶衰病過垂虹浮天自古東南水送客今朝西北風絕境自忘千里遠勝遊難復五人同舟師不會畱連意擬看斜陽萬頃紅○二子緣詩老更窮人間無處吐長虹平生睡足連江雨盡日舟橫擘岸風人笑年來三黜慣﹝人笑年來三黜慣文粹年來作老年﹞天教我輩一樽同知君欲寫長相憶更送銀盤尾鬣紅楊備長橋漁市花村夾酒樓山光沈碧水光浮松陵雨過舡中望一道靑虹兩岸頭○吳江松陵水國面松江學弄漁竿對酒罁﹝酒罁文粹作酒缸﹞驚起鴛鴦是旗鼓背帆飛去一雙雙章憲松江謁王文孺令宰暑退涼生過雨天鳧飛鷺浴暮江前秋風小浪鴨頭水斜日輕帆燕尾船靑眼卻欣逢地主白頭相對聳詩肩林塘勝處開尊爼只欠冰輪特地圓○晚泊松江長堤牽百丈舴艋溯淸漪山與殘霞瞑水將秋色宜江寒徵鴈度天遠暮帆遲剩欲浮家去煙波學子皮】交讓瀆在羅城之東北隅【楊備琴丁結友事耕耘田熟翻如虞芮君彼此持廉爲棄物一名交讓兩難分】

女墳湖在吳縣西北昔吳王葬女處事具冢墓門【皮日休萬貴千奢已寂寥可憐幽憤爲誰嬌須知韓重相思骨直在芙蓉向下消﹝直在芙蓉向下消消一作梢﹞陸龜蒙水平波淡遶回塘鶴殉人沈萬古傷應是離魂雙不得至今沙上少鴛鴦】

越來溪在橫山下與石湖連相傳越兵入吳時自此來故名溪上有越城雉堞宛然【楊備臨流何必弔前非且說吳宮得意時夾岸桃花煙水綠畫舡安穩載西施】

箭涇一名采香徑事具往迹門

夏駕湖在吳縣西城下吳王壽夢避暑駕遊於此故名今城下但存外濠卽漕河也河西【河西文粹作湖西】悉爲民田不復有湖民猶於河之傍種菱甚美謂之夏駕湖菱云【楊備湖面波光鑑影開綠荷紅芰遶樓臺可憐風物還依舊曾見吳王六馬來】

錦帆涇卽城裏公城壕也相傳吳王錦帆以遊今濠故在亦通大舟間爲民間所侵有不通處

采蓮涇在城內東南隅運河之陽也今可通舟兩岸皆民居亦有空曠爲蔬圃此種蓮舊迹也上有采蓮涇橋吳郡誌卷第十九吳郡範成大撰

水利上吳中治水之說多矣丘與權單子發於至和塘及松江百瀆皆有記可考而近世郟亶曁其子僑及趙開論議措畫之說最詳𨿽罷行當否自有一時去取然亶僑考訂地裏塘浦所在至爲纖悉開之所治至今或有利者其經之營之亦甚詳備凡古今興廢之迹江海源委之道皆如指掌恐歲久無所考今得其說取其要者著於後至和塘舊名昆山塘從古爲湖瀼多風濤本朝至道皇佑中甞議興修不果至和二年始修治成塘遂以年號名塘有昆山主簿丘與權之記甚備今采載之【丘與權記吳城東闉距昆山縣七十里俗謂之昆山塘北納陽城湖南吐松江由堤防之不立故風波相憑以馳突廢民田以瀦魚鱉其民病賦入之侵蟊相從以逋徙姦人緣之以邀刼行旅通塩檟以自利吏莫能禁父老相傳自唐至今三百餘年欲有營作而弗克也有宋至道二年陳令公之守蘇甞與中貴人按行之邑人朱玨父子相繼論其事爲州縣者亦繼經度之皆以橫絕巨浸費用十數萬緡中議而沮皇佑中發運使許公建言蘇之田膏腴而地下甞苦水患乞置官司以畎泄之請今舒州通判殿中丞王安石先相視焉朝廷從之王君旣至從縣吏拏荒梗浮傾沮訊其鄕人盡得其利害度長繩短順其故道施之圖繪疏曰請議如許公朝廷未之行也至和初今太守呂公旣下車問民所疾苦蓋有意於疏導矣明年與權爲昆山主簿始陳五利一曰便舟楫二曰辟田疇三曰復租賦四曰止盜賊五曰禁姦商其餘所濟非可以勝擬願約古制﹝願約古制文粹願作期﹞役民以興作經費寡而售效速若其不成請以身塞責旣而令錢君復言之太守甞念所以興利之計喜其謀之恊從於是列而上聞其副以決於監司乃誡庸力經遠邇興屯捨宿餱薪旣成以授有司郡相元君實揔之粵十月甲午治後﹝治後文粹作治役﹞先設外防以遏其上流立橫埭以限之乃自下流浚而決焉畚鍤所至皆於平陸其始戒也猖風號霾迅雷以雨﹝迅雷以雨以一作驟﹞乃用牲於神至癸巳夜半雨息逮明休霽以卒其役人皆以爲有相之者始計月餘蓋旬有九日而成深五尺廣六十尺用民力才一十五萬六千工費民財三千二百貫米才四千六百八十石爲橋梁五十二蒔楡柳五萬七千八百其貳河植茭蒲芙蕖稱是計其入以爲修完料民之餘治小虞自嚴村至於鰻魚梨瀼治新洋江自朱歷至於淸港治山塘自山南至於東浚渚涇﹝渚涇文粹作諸涇﹞六十四浦四十四塘六於是陽城諸湖若瀼皆道而及江田無洿瀦民不病涉矣初治河至惟亭得古閘用柏合抱以爲楹蓋古渠況今深數尺設閘者以限松江之潮勢耳耆舊莫能詳之乃知昔無水患由堤防之廢則有之嗚呼爲民者因循而至此乎是役也自城東走二十里曰任浦昆山治其東長洲治其西以俗名非便於是論請更之曰至和識年號也建亭曰乙未紀歲功也太守嘉其有成謂與權實區區於其間其言必詳命之爲記嘉佑六年十二月立於乙未亭】沈氏筆談云至和塘自昆山縣達於婁門凡七十里自古皆積水無陸途民頗病涉久欲爲長堤抵郡城澤國無處求土嘉佑中人有獻計就水中以籧篨爲墻栽兩行相去三尺去墻六丈又爲一墻亦如此漉水中淤泥實籧篨中候幹則以水車畎去兩墻間舊水墻間六丈皆畱半以爲堤腳掘其半爲渠取土以爲堤每三四里則爲一橋以通南北之水不日堤成至今爲利【詳沈氏所記蓋至和塘旣成於至和二年立石其間浚水道已成塘陸塗尙未備至是始備岸未﹝岸未下有空格二字文粹亦無此二字近志作未及成想亦儗也﹞後郟亶謂至和塘所以不踰一二年而壞也蓋丘與權塘記𨿽作於至和二年立石乃嘉佑六年或是新塘成之時也】熙寧三年昆山人郟亶自廣東機宜上奏以謂天下之利莫大於水田水田之美無過於蘇州然自唐末以來經營至今而終未見其利者其失有六今當去六失行六得【所謂六失者一曰水性就下蘇東枕海北接江但東開昆山之張浦茜涇七丫三塘而導諸海北開常熟之許浦白茆二浦而導諸江殊不知此五處者去水皆遠百餘里近亦三四十里地形頗髙髙者七八尺方其水盛時決之則或入江海水稍退則向之欲東導於海者反西流欲北導於江者反南下故自景佑以來屢開之而卒無效也二曰蘇之厭水以其無堤防也故昆山常熟吳江皆峻其堤岸﹝皆峻其堤岸汲古本峻作浚誤﹞設官置兵以巡治之是不知塘𨿽設而水行於堤之兩旁何益乎治田故徒有通往來禦風濤之小功而無衛民田去水害之大效三曰書云三江旣入震澤底定今松江在其南可決水而同歸於海昆山之下駕新洋小虞大虞朱塘新瀆平樂戴墟等十餘浦是也殊不知諸浦𨿽有決水之道未能使水之必泄於江也何則水方汗漫與江俱平𨿽大決之而堤防不立適足以通潮勢之衝急增風波之洶怒耳四曰蘇州之水自常州來古者設望亭堰所以禦常之水使入太湖不爲蘇害謂望亭之堰不當廢也殊不知蘇聚數郡之水而常居其一常之水數路望亭﹝常之水數路望亭居其一文粹路下有而字﹞居其一豈一望亭之水而能爲蘇之患耶故望亭堰廢則常被其利而蘇未必有害存之則蘇未必利而常先被害矣故治蘇州之水不在乎望亭堰之廢否也五曰蘇水所以不泄者以松江盤曲而決水遟也古之曲其江者所以激之而使深也激之旣久其曲愈甚故漕使葉內翰開盤龍匯沈諫議開顧浦謂松江之曲若今槎浦及金竈子等浦皆可決也是說僅爲得之但未知蘇之水與江齊平決江之曲者足以使江之水疾趨於海而未能使田之水必趨於江也六曰蘇本是江海陂湖之地謂之澤國自當漫然容納數州之水不當盡爲田也故國初之稅才十七八萬石今乃至於三十四五萬石是障陂湖而爲田之過也是說最爲疏闊殊不知國初之逃民未復今乃盡爲編戶稅所以昔少而今多也借使變湖爲田增十七八萬爲三十四五萬乃國之利何過之有且今蘇州除太湖外止有四湖常熟有昆承二湖昆山有陽城湖長洲有沙湖是四湖者自有定名而其闊各不過十餘里﹝而其闊各不過十餘里文粹各作略﹞其餘若昆山之所謂邪塘﹝邪塘文粹作斜塘﹞大泗黃瀆夷亭髙墟巴城雉城武城夔家江家栢家鰻魚梨等瀼及常熟之市宅碧宅﹝碧宅朱筆攺畢澤碧宅無考畢澤一作離畢之澤書洪範月經於箕則多風離於畢則多雨又畢爲捕魚具﹞五衢練塘等村長洲之長蕩黃天蕩之類皆積水而不耕之田也其水之深不過五尺淺者可二三尺其間尙有古岸隱見水中俗謂之老岸或有古之民家階甃之遺址在焉故其地或以城或以家或以宅爲名甞求其契券以驗云皆全稅之田也是皆古之良田而今廢之耳已上六說者皆執一偏之論而未能通其理也必欲治之固當去其六失行其六得曰辧地形髙下之殊求古人蓄泄之迹治田有先後之宜興役順貧富之便取浩博之大利捨姑息之小恩也一何謂地形髙下之殊曰蘇州五縣號爲水田其實昆山之東接於海之堽隴東西僅百里南北僅二百里其地東髙而西下向所謂東導於海而水反西流者是也常熟之北接於北江之漲沙﹝接於北江之漲沙文粹無北字﹞南北七八十里東西僅二百里其地皆北髙而南下向所謂欲北導於江而水反南下者是也是二處﹝是二處文粹處下有者字﹞皆謂之髙田而其昆山堽身之西抵於常州之境僅一百五十里常熟之南抵於湖秀之境僅二百里其地低下皆謂之水田髙田者常欲水今水乃流而不蓄﹝今水乃流而不蓄舊鈔本乃作方﹞故常患旱也惟若景佑皇佑嘉佑中則一大熟爾水田者常患水今西南旣有太湖數州之水而東北又有昆山常熟二縣堽身之流故常患水也惟若康定至和中則一大熟爾但水田多而髙田少水田近於城郭爲人所見而稅復重髙田遠於城郭人所不見而稅復輕故議者惟知治水而不知治旱也二何謂古人蓄泄之迹曰今昆山之東地名太倉俗號堽身堽身之東有一塘焉西徹松江北過常熟﹝北過常熟文粹過作通﹞謂之橫瀝又有小塘或二里或三里貫橫瀝而東西流者多謂之門若所謂錢門張堽門沙堰門吳堽顧廟堽丁堽李堽門及斗門之類是也夫南北其塘則謂之橫瀝﹝則決之而橫瀝文粹而作入﹞東西其塘則謂之堽門堰門斗門者是古者堰水於堽身之東灌漑髙田而又爲堽門者恐水之或壅則決之而橫瀝所以分其流也故堽身之東其田尙有丘畝經界溝洫之迹在焉是皆古之良田因堽門壞不能蓄水而爲旱田耳堽門之壞豈非五代之季民各從其行舟之便而廢之耶此治髙田之遺迹也若夫水田之遺迹卽今昆山之南向所謂下駕小虞等浦者皆決水於松江之道也其浦之舊迹闊者二十餘丈狹者十餘丈又有橫塘以貫其中而棊布之是古者旣爲縱浦以通於江又爲橫塘以分其勢使水行於外田成於內有圩田之象焉故水𨿽大而不能爲田之害必歸於江海而後已以是推之則一州之田可知矣故蘇州五門舊皆有堰今俗呼城下爲堰下而齊門猶有舊堰之稱是則堤防旣完則水無所瀦容設堰者恐其暴而流入於城也至和二年前知蘇州呂侍郎開昆山塘而得古閘於夷亭之側是古者水不亂行之明驗也及夫堤防旣壞水亂行於田間而有所瀦容故蘇州得以廢其堰而夷亭亦無所用其閘也爲民者因利其浦之闊攘其旁以爲田又利其行舟安舟之便決其堤以爲涇今昆山諸浦之間有半里或一里二里而爲小涇命之爲某家涇某家浜者皆破古堤而爲之也浦日以攘﹝浦日以攘文粹攘作壞﹞故水道陻而流遲涇日以多故田堤壞而不固日隳月壞遂蕩然而爲陂湖矣此古人之迹也今秀州濱海之地皆有堰以蓄水而海塩一縣有堰近百餘所湖州皆築堤於水中以固田而西塘之岸至有髙一丈有餘者此其遺法也獨蘇州壞之耳三何謂治田有先後之宜曰地勢之髙下旣如彼古人之遺迹又如此今欲先取昆山之東常熟之北凡所謂髙田者一切役堰﹝一切役堰文粹役作設﹞瀦水以灌漑之又浚其所謂經界溝洫使水周流於其間以浸潤之立堽門以防其壅則髙田常無枯旱之患而水田亦減數百里流注之勢然後取今之凡謂水田者除四湖外一切罷去其某家涇某家浜之類循古今遺迹或五里七里而爲一縱浦又七里或十里而爲一橫塘因塘浦之土以爲堤岸使塘浦闊深而堤岸髙厚塘浦闊深則水通流而不能爲田之害也堤岸髙厚則田自固而水可擁而必趨於江也然後擇江之曲者若所謂槎浦金竈子浦而決之使水必趨於海又究五堰之遺址而復之使水不入於城是𨿽有大水不能爲蘇州之患也如此則髙低皆利而無水旱之憂然後仿錢氏遺法收圖回之利養撩淸之卒更休疊役以浚其髙田之溝洫與水田之塘浦則百世之利也四何謂興役順貧富之便曰蘇州五縣之民自五等已上至一等不下十五萬戶可約古制而戶借七日則歲約百萬夫矣又自三等已上至一等不下五千戶可量其財而取之則足以供萬夫之食與其費矣夫借七日之力故不勞量取財於富者故不虐以不勞不虐之役五年而治之何田之不可興也五何謂取浩博之大利蘇州之地四至餘三百里若以開方之法而約之尙可方二百餘里爲田六同有畸三分去一以爲溝池城郭陂湖山林其餘不下四同之地爲三十六萬夫之田又以上中下不易再易而去其半當有十八萬夫之田常出租稅也國朝之法一夫之田爲四十畝出米四石則十八萬夫之田可出米七十二萬石矣今蘇州止有三十四五萬石借使全熟則常失三四十萬石之租又況因水旱而蠲除者歲常不下十餘萬石而甚者或蠲除三十餘萬石是則遺利不少矣今或得髙低皆利而水旱無憂則三四十萬之稅必可增也公家之利如此則民間從可知也六何謂捨姑息之小惠曰是議之興或者必曰向者蘇州或治一浦﹝或治一浦汲古本浦誤圃﹞或調一縣而役一月則民勞且怨矣今欲盡一州之境役五縣之民五年而治之其工力蓋百倍於向時是役未興而數千百萬之民已呶呶矣非養民之道也曰向者之興役也多興於大水方盛之際是時公私匱乏疾癘間作故民勞且怨也今或於平歲無事之時借力以成利何勞怨之有傳曰使民以時又曰以佚道使民𨿽勞無怨又曰悅以使民民忘其勞是𨿽至治之世未甞不役民以使之也惟近世不求所以養之之道使躋於庶﹝使躋於�庶墨丁汲古本作富字﹞但務其姑息之末使至於饑餓而不能相生然後又從而賙之故上乏而下益困﹝故上乏而下益困文粹乏上有愈字﹞有可以除數百年未去之患興數百里無窮之利使公私皆獲其利豈可區區計國家五歲之勞惜百姓七日之力耶】亶又上治田利害大槪有七一論古人治低田髙田之法二論後世廢低田髙田之法三論自來議者只知決水不知治田四論今來以治田爲先決水爲後五論乞循古人遺迹治田六論若先往兩浙相度則議論難合七論先詣司農寺陳白則利害易明【一論古人治低田髙田之法者昔禹之時【昔禹之時舊鈔本昔作謂】震澤爲患東有堽阜以隔截其流禹乃鑿斷堽阜流爲三江東入於海而震澤始定震澤𨿽定於環湖之地尙有二百餘里可以爲田而地皆卑下猶在江水之下與江湖相連民漑不能耕植【民漑不能耕植文粹漑作旣按旣字爲是】而水面又復平闊足以容受震澤下流使水勢散漫而三江不能疾趨於海其公海之地亦有數百里可以爲田而地皆髙仰反在江水之上與江湖相遠民旣不能取水以灌漑而地勢又多西流不得蓄聚春夏之雨澤以浸潤其地是環湖之地常有水患而公海之地常有旱災如之何而可以種藝耶古人遂因其地勢之髙下井之而爲田其環湖畢下之地【畢下之地文粹畢作卑按卑字爲是】則於江之南北爲縱浦以通於江又於浦之東西爲橫塘以分其勢而棊布之有圩田之象焉其塘補【塘補汲古本補作浦又深者二三丈汲古本者作之】闊者三十餘丈狹者不下二十餘丈深者二三丈淺者不下一丈且蘇州除太湖之外江之南北別無水源而古人使塘深闊若此者【使塘深闊若此者舊鈔本塘下有浦字】蓋欲取土以爲堤岸髙厚足以禦其湍悍之流故塘浦因而闊深水亦因之而流耳非專爲闊其塘浦以決積水也故古者堤岸髙者須及二丈低者亦不下一丈借令大水之年江湖之水髙於民田五七尺而堤岸尙出於塘浦之外三五尺至一丈故𨿽大水不能入於民田也民田旣不容水則塘浦之水自髙於江而江之水亦髙於海不須決泄而水自湍流矣故三江常浚而水田常熟其堽阜之地亦因江水稍髙得以畎引以灌漑此古人浚三江治低田之法也所有公海髙仰之地近於江者旣因江流稍髙可以畎引近於海者又有早晚兩潮可以灌漑故亦於公海之地及江之南北或五里七里而爲一縱浦又五里七里而爲一橫塘港之闊狹與低田同而其深往往過之且堽阜之地髙於積水之處四五尺至七八尺遠於積水之處四五十里至百餘里固非決水之道也然古人爲塘浦闊深若此者蓋欲畎引江海之水周流於堽阜之地𨿽大旱之歲亦可車畎以漑田而大水之歲積水或從此而流泄耳非專爲闊深其塘浦以決低田之積水也至於地勢西流之處又設堽門﹝豆斗﹞門以瀦蓄之是𨿽大旱之歲堽阜之地皆可耕以爲田此古人治髙田蓄雨澤之法也故低田常無水患髙田常無旱災而數百里之地常獲丰熟此古人治低田旱田【低田旱田文粹旱作髙按髙字是】之法也二論後世廢低田髙田之法者古人治田髙下旣皆有法方是時也田各成圩圩必有長每一年或二年率逐圩之人修築堤防浚治浦港故低田之堤防常固旱田之浦港常通也﹝古之田𨿽各成圩然所名不同或謂之叚或謂之圍今昆山低田皆況在水中﹞【注況在水中朱筆校攺況作沈】﹝而俗呼之名猶有野鴨叚大泗叚湛叚及和尙圍盛熟圍之類﹞至錢氏有國而尙有撩淸指揮之名者此其遺法也洎乎年祀綿遠古法隳壞其水田之堤防或因田戶行舟及安舟之便而破其圩﹝古者人戶各有田舍在田圩之中浸以爲家欲其行舟之便乃鑿其圩岸以爲小涇小浜卽臣昨來所陳某家涇某家浜之類是也說者謂浜者安船溝也涇浜旣小是岸不髙﹞【是岸不髙文粹是作堤又柏家灢汲古本作柏家瀼】﹝遂至壞卻田圩都爲白水也今昆山栢家瀼水底之下尙有民家階甃之遺址此古者民在圩中住居之舊迹也今昆山富戶如陳顧辛晏陶沈等田舍皆在田圍之中每至大水之年亦是外水髙於田舍數尺此今人在田圩中作田舍之驗也﹞或因人戶請射下腳而廢其堤或因官中開淘而減少丈尺﹝臣少時見小虞浦及至和塘並闊三二十丈累經開淘之後今小虞浦只闊十餘丈至和塘只闊六七丈此目所覩也﹞或因田主只收租課而不修堤岸或因租戶利於易田而故要渰沒【故要渰沒文粹要作致】吳人以一易再易之田謂之白塗田所收倍於常稔之田而所納租米亦依舊數故租戶樂於間年渰沒也或因決破古堤張捕魚蝦而漸致破損或因邊圩之人不肯出田與眾做岸或因一圩𨿽完傍圩無力而連延隳壞或因貧富同圩而出力不齊或因公私相吝而因循不治故堤防盡壞而低田漫然復在江水之下也每春夏之交天雨未盈尺湖水未漲二三尺而蘇州低田一抹盡爲白水其間𨿽有堤岸亦皆狹小沈在水底不能固田惟大旱之歲常潤杭秀之田及蘇州堽阜之地並皆枯旱其堤岸方始露見而蘇州水田幸得一熟耳蓋由無堤防爲禦水之先具也民田旣容水故水與江平江與海平而海潮直至蘇州之東一二十里之地反與江湖民田之水相接故水不能湍流而三江不浚﹝臣伏覩昨來議狹汴河者詔汴河闊處水面散漫不至深﹞【不至深深下空格汲古本作抉文粹作快】﹝決故汴河淤澱今蘇州水面動連一二百里而太湖之水又不反黃河之湍迅﹞【不反黃河之湍迅汲古本反作及】﹝而欲三江不淤不可得也﹞今二江已塞而一江又淺儻不完復堤岸驅低田之水盡入於松江而使江流湍急但恐數十年之後松江愈塞震澤之患不止於蘇州而已也【不止於蘇州而已也汲古本作而已矣】此低田不治之由也其髙田之廢始由田法隳壞民不相率以治港浦其港浦旣淺地勢旣髙公於海者則海潮不應公於江者又因水田堤防隳壞水得瀦聚於民田之間而江水漸低故髙田復在江水之上至於西流之處又因人戶利於行舟之便壞其堽門而不能蓄水故髙田一望盡爲旱地每至四五月間春水未退低田尙未能施工而堽阜之田已漧枯矣【已漧枯矣汲古本作以干坼矣】惟大水之歲湖秀二州與蘇州之低田渰沒淨盡則堽阜之田幸得一大熟耳此蓋不浚浦港以畎引江海之水不復堽門以蓄聚春夏之雨澤也此髙田廢之之由也故蘇州不有旱災卽有水患但水田多而旱田少水田近於城郭爲人之所見而稅復重旱田遠於城郭人所不見【人所不見校人上加爲字】而稅復輕故議者只論治水而不論治旱也三論自來議者只知決水不知治田蓋治田者本也本當在先決水者末也末當在後今乃不治其本而但決其末【但決其末校攺決作攻】故自景佑以來上至朝廷之搢紳下至農田之匹夫謀議擘畫三四十年而蘇州之田百未治一二此治水之失也惟嘉佑中兩浙轉運使王建議謂蘇州民間一槪白水至深處不過三尺以上當復修作田位使位位相接以禦風濤則自無水患若不修作塍岸縱使決盡河水亦無所濟此說最爲切當又緣當時建議之時正值兩浙連年治水無效不智大叚擘畫【不智大叚擘畫汲古本智作知】令官中逐年調發夫力更互修治及不曾立定逐縣治田年額以辦不辦爲賞罰之格而止令逐縣令佐槪例勸導逐位植利人戶一二十家自作塍岸各髙五尺緣民間所鳩工力不多蓋不能齊整【蓋不能齊整蓋或作益】借令多出工力則各家所收之利不償其所費之本兼當時都水監立下官員賞典不重故上下因循未曾並聚公私之力大叚修治臣今欲乞檢會王安石所陳利害卻將臣下項擘畫修築堤岸以固民田則蘇州水災可計日而取效也議者或謂曩年吳及知華亭縣常率逐叚人戶各自治田亦不曾煩費官司而人獲其利今可舉用其法以治蘇州水田不須重煩官司也曰蘇州水田與華亭不同華亭之田地連堽阜無暴怒之流浚河不過一二尺修岸不過三五尺而田已大稔矣然不踰三五年間尙又堙塞【尙又堙塞又一作有】今蘇州遠接江湖水常暴怒故昆山常熟吳江三縣堤岸髙者七八尺低者不下五六尺或用石甃或用樁筱或二年一治或年年修葺而風濤洗蕩動有隳壞今若以華亭之法而治之或水退之後【水退之後文粹後作處】一二年間暫獲丰稔蓋不可知求其久遠之效則不可得也夫以華亭之法而治蘇州之髙田則可矣若治蘇州水田譬之以一家之法而治一國也其規摹法度則近之至於措置施設之方則小大不可同也貼黃自來人所議欲開通諸天浦【欲開通諸天浦天或作大】盧瀝浦松江諸匯並決水入江陰軍等亦皆治水之一說但堤防未立行之無功候堤防旣成之後前項諸說又不可不行蓋水勢湍急卻要諸處分減水勢故也故曰治田者先也決水者後也臣今究窮得古人治田之本委可施行若令臣先往兩浙相度不過訂之於諸縣官吏考之於諸鄕父老而已況諸縣官吏乍來焂去固不若臣之生長鄕裏世爲農人而備知利害也父老之智未必過於範仲淹葉淸臣況範仲淹葉淸臣尙不能窺見古人治田之迹父老安得而知伏望令臣略到司農寺陳白委不至有誤【陳白委不至有誤校加曲字於委字下】朝廷候勑旨四論今來乞以治田爲先決水爲後田旣先成水亦從而可決不過五年而蘇州之水患息矣然治田之法若揔而論之則瀚漫而難行析而論之則簡約而易治何也今蘇州水田之最合行修治處如前項所陳南北不過一百二十餘里東西不過一百里今若於上項水田之內循古人之迹五里而爲一縱浦七里爲一橫塘【五里而爲一縱浦七里爲一橫塘按七里下當有而字】不過爲縱浦二十餘條每條長一百二十餘里橫塘十七條每條長一百餘里計四千餘里【計四千餘里計上空一格汲古本作共字】每裏用夫五千人約用二千餘萬夫﹝至和中開昆山塘每裏用夫二千五百人塘面闊六丈﹞【面闊六丈汲古本丈誤尺】﹝底闊四丈深四尺每裏積土計三十萬尺分爲兩岸每岸底只闊一丈四五尺面只闊四五尺髙不及六七尺故不踰一二年又至隳壞﹞故曰揔而言之則瀚漫而難行也今且以二千萬夫開河四千里而言之分爲五年每年用夫四百萬開河八百里蘇秀常湖四州之民不下四十萬三分去一以爲髙田之民自治髙田外尙有二十七萬夫每夫一年借雇半月【借雇半月汲古本雇作顧】計得四百餘萬夫可開河八百里以上項【以上項以字上空一格汲古本作卻字】四百餘萬夫分爲十縣逐縣每年當夫四十萬開河八十里以四十萬夫分爲六个月逐縣每月計役六萬六千餘夫開河十三里有零以六萬六千夫分爲三十日則逐縣每日只役夫二千二百人開河一百三十二步將二千二百人又爲兩頭項只役一千一百人開河六十六步𨿽縣有大小田有廣狹民有眾寡及逐日所開河溝所役夫數多少不同大率治田多者頭項多治田少者頭項少𨿽千百項可以一頭項盡也臣故曰析而論之則簡約而易治也如此而治之【如此而治之汲古本如此二字作墨丁】五年之內蘇州與鄰州之水田殆亦盡矣塘浦旣浚矣堤防旣成矣則田之水必髙於江江之水亦髙於海然後擇江之曲者而決之及或開盧瀝浦皆有功也何則江水湍流故也故曰治田者先也決水者後也江流旣髙矣然後又究五堰之遺址而復之【然後又究五堰之遺址而復之舊鈔本又作更】使水不入於城是𨿽有大水不能爲蘇州之患也此治水田之大略也﹝昔有七堰今復五堰者﹞【今復五堰者復汲古本作後】﹝今只有五門故也蘇州設堰固亦舊矣劉著作甞引唐白居易九日蘇州登髙詩云酒酣憑檻起四顧七堰八門六十坊是唐之由已有堰矣至端拱二年轉運使喬惟嶽方始廢之蓋堤防旣壞水得湍容於民田之間水勢稍低故可廢其堰也﹞其旱田則乞用上項一分之夫浚治港浦以畎引江海之水及設堽門以瀦春夏之雨澤則髙低皆治而水旱無虞矣五論乞循古人之遺迹治田者臣昨來所乞蘇州水田一節罷去其某家涇某家浜之類五里七里而爲一縱浦七里十里而爲一橫塘因塘浦之土以爲堤岸使塘浦闊深而堤岸髙厚塘浦闊深則水流通而不能爲田之害堤岸髙厚則田自固而水可必趨於江【而水可必趨於江校攺可作流】今具蘇州秀州及公江公海水田旱田見存塘浦港瀝堽門之數凡臣所能記者揔七項共二百六十五條並臣擘畫將來治田大約各附逐項之下謹具下項一具水田塘浦之迹凡四項共一百三十二條一吳松江南岸自北平浦北岸自徐公浦西至吳江口皆是水田約一百二十餘里南岸有大浦二十七條北岸有大浦二十八條是古者五里而爲一縱浦之迹也其橫浦【橫浦文粹浦作塘】在松江之南者臣不能記其名在松江之北六七里間曰浪市橫塘又下北六七里而爲至和塘是七里而爲一橫塘之迹也松江南大浦二十七條北平浦破江浦艾祈浦愧浦顧匯浦養蠶浦大盈浦南解浦梁幹浦石臼浦直浦分桑浦內燻浦趙屯浦石浦道褐浦千墩浦錐浦張潭浦陸直浦甫裏浦浮髙浦塗頭浦順徳浦大姚浦破墩浦盞頭浦松江北大浦二十八條徐公浦北解浦瓦浦沈浦蔣浦三林浦周浦顧墓浦金城浦木浦蔡浦下駕浦浜浦洛捨浦楊梨浦新洋浦淘仁浦小虞浦大虞浦馬仁浦浪市浦尢涇浦下裏浦戴墟浦上顧浦靑丘浦奉裏浦任浦松江北橫塘二條浪布橫塘至和塘已上松江塘浦五十七條並當松江之上流皆是闊其塘浦髙其堤岸以固田也只因久不修治遂至隳壞每遇大水上項塘浦之岸並沈在水底不能固田議者不知此塘浦元有大岸以固田乃謂古人浚此大浦只欲泄水此不知治田之本也臣今擘畫並當浚治其浦修成堤岸以禦水災不須遠治他處塘浦求決積水而田自成矣一至和塘自昆山西至蘇州計六十餘里今其南北兩岸各有大浦十二條是五里而爲一縱浦之迹也其橫浦南六七里而有浪市塘是也其北皆爲風濤洗刷不見其迹臣前所謂至和塘徒有通往來禦風濤之小功而無衛民田去水患之大利者謂至和塘南北縱浦橫塘皆廢故也謹具下項至和塘南大浦十二條小虞浦大虞浦尢經浦新瀆浦平樂浦戴墟浦眞義浦朱塘浦界浦鳳凰涇任浦蠡塘至和塘北大浦十二條小虞浦大虞浦尢涇浦髙墟浦雍裏浦諸昌涇界浦任浦上雉瀆下雉瀆蠡塘官瀆橫塘在南者白浪市塘【在南者白浪市塘汲古本白作曰】已具松江項內更不再出在北者皆廢已上至和塘兩岸塘浦二十四條在塘北者今猶有其名而或無其迹在塘南者𨿽存其迹而並皆狹小斷續不能固田其間南岸又有朱涇王村涇北岸又有司馬涇季涇周涇小蕭涇大蕭涇歸涇吳涇淸涇譚涇禇涇楊涇之類皆是民間自開私浜卽臣向所謂某家涇某家浜之類是也今並乞廢罷只擇其浦之大者闊開其塘髙築其岸南修起浪市橫塘北則或五里十里爲一橫塘以固田自近以及遠則良田漸多白水漸狹風濤漸小矣一常熟塘自蘇州齊門北至常熟縣一百餘里東岸有涇二十一條西岸有涇十二條是亦七里十里而爲一橫塘之迹也但目今並皆狹小非大叚塘浦蓋古人之橫塘隳壞而百姓侵占及擅開私浜相雜於其間卽臣所謂某家涇某家浜之類是也謹具目今兩岸涇浜之名下項常熟塘東橫涇二十一條闕墓涇【闕墓涇汲古本誤闕作闊又湖涇校作北湖涇】楊涇米涇樊涇蠡涇南湖涇湖涇朱涇永昌涇茅涇薛涇界涇吳塔涇尙涇川涇黃土涇圃涇廟涇卞莊涇新橋涇黃母涇常熟塘西橫涇十二條石師涇楊涇王婆涇髙姚涇蘇宅涇蠡涇皮涇廟涇永昌涇野長涇譚涇墓門涇已上常熟塘兩岸橫涇三十三條蓋記其略耳今但乞廢其小者擇其大者深開其塘髙修其岸除西岸自擘畫爲圩外其東岸合與至和塘北及常熟縣南新修縱浦交加棊布以爲圩自近以及遠則良田漸多白水漸狹風濤漸小矣一昆山之東至太倉堽身凡三十五里兩岸各有塘浦七八條是五里而爲一縱浦之迹也其橫塘在塘之南六七里而爲朱瀝塘張湖塘郭石塘黃姑塘在塘之北爲風濤洗刷【爲風濤洗刷校加所字於洗字之上】與諸湖相連不見其迹謹具下項昆山塘南有塘浦【南有塘浦文粹塘作橫】七條次裏浦新洋江任裏浦下駕浦下吳浦上吳浦太倉橫瀝昆山塘北有塘浦七條婁縣上塘婁縣下塘新洋江低裏浦黃剪涇上吳塘下吳塘橫塘四條朱瀝塘張湖塘郭石塘黃姑塘已上塘瀝十八除新洋江下駕浦曾經開浚余並未甞開浚今河底之土反髙於田中每遇天雨稍闕則更不通舟船【則更不通舟船校攺更作便】天雨未盈尺而田盡渰沒今並乞開浚以固田已具下項一具旱田塘浦之迹凡三項一百二十三條一松江南岸自小來浦北岸自北陳浦東至海口並是旱田約長一百餘里南有大浦一十八條北有大浦二十條是五里而爲一縱浦之迹也其橫浦【橫浦校攺作橫塘】之在江南者臣不記其名在江北者七八里而爲雞鳴塘練祈塘是七里而爲一橫塘之迹也謹具下項松江南岸有大浦一十八條小來浦盤龍浦朱市浦松子浦野奴浦張整浦許浦魚浦上燠浦丁灣浦蘆子浦滬瀆浦釘鉤浦上海浦下海浦南及浦江薴浦爛泥浦松江北岸有大浦二十條北陳浦顧浦桑浦大黃肚浦小黃肚浦章浦樊浦楊林浦上河浦下河浦仙天浦【仙天浦校攺作天仙浦又新華浦文粹華作葉】鎭浦新華浦槎浦秦公浦雙浦大場浦唐章浦靑州浦商量灣橫塘二條雞鳴浦練祈浦已上塘浦四十條各是畎引江水以灌漑髙田只因久不浚治浦底旣髙而江水又低故逐年常患旱也議者乃謂於此諸浦決泄蘇州昆山長洲及秀州之積水是未知古人設浦之意也今當令髙田之民治之以備旱災則髙田獲其利也一太倉堽身之東至茜涇約四五十里凡有南北大塘八條其橫塘南自練祈塘北至許浦共一百二十餘里有堽門及塘浜約五十餘條臣能記其二十五條旱田而橫塘多欲水之周流於其間灌漑之意也【灌漑之意也舊鈔本於灌字上多取字】今皆淺淤不能引水以灌於田謹具下項南北之塘八條太倉東橫瀝半涇塘靑堽橫瀝五家堽橫瀝鴨頭塘支涇楊墓子涇茜涇東西之塘及堽門等二十五條方秦塘錢門塘劉塘【劉塘文粹劉作婁】張堽門薛市門黃姑塘吉涇塘沙堰門太倉塘包涇古塘吳堽門顧堽門廟堽門嶽瀝李堽門丁堽門湖川門黃涇杜漕塘雙鳳塘豆斗門直塘支塘李墓塘以上堽身已東塘浜門瀝共三十三條南北者各長一百餘里接連大浦並當浚治以灌漑髙田東西者橫貫三重堽身之田而西通諸湖若深浚之大者則置閘豆斗門或置堰而下爲水函遇大旱則可以車畎諸湖之水以灌田大水則可以通放湖水以灌田【放湖水以灌田文粹灌作泄】而分減低田之水勢於平時則瀦聚春夏之雨澤使堽身之水常髙於低田不須車畎而民田足用一公海之地自松江下口南連秀州界約一百餘里有大浦二十條臣今能記其七條自松江下口北繞昆山常熟之境接江陰界約三百餘里有港浦六十餘條臣能記其四十九條是五里爲一縱浦之迹也其橫塘在昆山則爲八尺涇花莆涇在常熟則爲福山東橫塘福山西橫塘謹具下項松江口下南連秀州界有大浦七條三林浦杜浦周浦大臼浦卹瀝浦戚崇浦羅公浦松江口下北繞蘇州昆山常熟縣界至江陰軍界有港浦四十九條北及浦下田浦堀浦上夾浦下練祈浦桃源浦練祈浦顧涇浦六嶽浦采桃浦川沙浦下張浦新漕浦茜涇浦楊林浦七丫浦郎港浦北浦尹公浦甘艸浦唐相浦陳涇浦錢涇浦湴湖浦吳泗浦鐺腳浦下六河浦黃浜浦沙營浦白茆浦金涇浦髙浦許浦塢溝浦千步涇耿涇浦新涇浦崔浦水門浦鰻魚梨浦吳涇髙涇西陽浦新涇陳浦張涇湖涇奚浦黃泗浦橫塘四條八尺涇花浦涇福【花浦涇浦校攺作莆】山東橫塘福山西橫塘以上公海港浦共六十條各是古人東取海潮北取楊子江水灌田各開入堽阜之地七里十里或十五里間作橫塘一條通灌諸浦使水周流於髙阜之地以浸潤髙田非專欲決積水也其間𨿽有大浦五七條自積水之處直可通海然各遠三五十里至一百餘里地髙四五尺至七八尺積水旣被低田堤岸隳壞一時漫流瀦聚於低下平闊之地𨿽開得上項大浦其積水終不肯遠從髙處而流【其積水終不肯遠從髙處而流汲古本肯作行】入於海惟大水之年決之則暫或東流爾今不拘大浦小浦並皆淺淤自當開浚東引海潮北引江水以灌田臣所擘畫治蘇州田至易曉也水田則做岸防水以固田髙田則浚塘引水以灌田此眾人所共知也但自來治水者捨常而求異忽近而求遠【捨常而求異忽近而求遠校攺作務遠】而反謂做岸固田浚塘引水之說爲淺近而不肯畱意遂因循至此今欲知蘇州水田旱田不治之由觀此篇可見其大略以上水田旱田塘浦之迹共七項揔二百六十四條皆是古人因地之髙下而治田之法也【而治田之法也田一作之】其低田則闊其塘浦髙其堤岸以固田其髙田則深浚港浦畎引江海以灌田後之人不知古人固田灌田之意乃謂低田髙田之所以闊深其塘浦者皆欲決泄積水也更不計量其遠近相視其髙下一例擇其塘浦之尢大者十數條以決水其餘差小者更不浚治及興工役動費國家三五十萬貫石而大塘大浦終不能泄水其塘浦之差小者更不曾開浚也而議者猶謂此小塘小浦亦可泄水以致朝廷愈不見信而大小塘浦一例更不浚治積歲累年而水田之堤防盡壞使二三百里肥腴之地槪爲白水髙田之港浦皆塞而使數百里沃衍潮田盡爲荒蕪不毛之地深可痛惜臣竊思之上項塘浦旣非天生亦非地出又非神化是皆人力所爲也然自國朝統禦已來百餘年間除十數條大者間或浚治外其餘塘浦官中則不曾浚治今當不問髙低不拘小大亦不問可以決水與不可以決水但系古人遺迹而非私浜者一切並合公私之力更休疊役旋決修治系低田則髙作堤岸以防水系髙田則深浚港浦以灌田其堽身西流之處又設斗門或堽門或堰閘以瀦水如此則髙低皆治而水旱無憂矣後二項非要切不錄亶之書甚多今獨摘其要者錄於此亶旣累上其說五年九月許詣司農寺陳白寺以其說上聞詔以亶爲司農寺丞提領兩浙路興修水利六年亶以其說鏤板徧下州縣許諸色人考詳合議焉【許諸色人考詳合議焉汲古本考作者校攺作等】初亶言蘇州水利其書與圖大抵以爲環湖之地稍低常多水公海之地稍髙常多旱故古人治水之迹縱則有浦橫則有塘又有門堰涇瀝而碁布之亶所能記者緫二百六十餘所今欲略循古人之法七里爲一縱浦十里爲一橫塘【七里爲一縱浦十里爲一橫塘舊鈔本於七里十里下均有而字】又因出土以爲堤岸度用十萬夫水治髙田旱治下澤要以三年而蘇之田治矣】朝廷始得亶書以爲可行遂眞除司農寺丞令提舉興修亶至蘇興役凡六郡三十四縣比戶調夫同日舉役轉運提刑皆受約束民以爲擾多逃移會呂惠卿被召言其措置乖方熙寧元年正月一日有旨郟亶修圩未得興工官吏所見不同各具利害聞奏【聞奏汲古本作奏聞又十五日汲古本五誤三】人皆驩然十五日庭下方張燈吏民二百餘人交入驛庭喧哄斥罵燈悉蹂踐驛門亦破亶襆頭墮地一小兒在旁亦爲人所挈前此方盡遣諸縣令出郊標遷圩地至是諸令鳴鐃散眾遂罷役亶追司農寺丞送吏部流內銓

水利下亶旣沒其子將仕郎僑又嗣緝其說因歲事亦有所建明今亦錄其大略【僑書大略云浙西昔有營田司自唐至錢氏時其來源去委悉有堤防堰閘之制旁分其支脈之流不使溢聚以爲腹內畎畝之患是以錢氏百年間歲多丰稔惟長興中一遭水耳曁納土之後至於今日其患方劇蓋由端拱中轉運使喬維嶽不究堤岸堰閘之制與夫溝洫畎澮之利姑務便於轉漕舟楫一切毀之初則故道猶存尙可尋繹今則去古旣久莫知其利營田之局又謂閒司冗職旣已罷廢則堤防之法流決之理【流決之理校攺流作疏】無以考據水害無已至幹興天禧之間朝廷專遣使者興修水利遠來之人不識三吳地勢髙下與夫水原來歷及前人營田之利皆失舊聞受命而來恥於空還不過遽采愚農道路之言以爲得計但以目前之見爲長久之策指常熟昆山枕江之地爲可導諸港而決之江開福山茜涇等十餘浦殊不知古人建立堤堰所以防太湖泛溢渰沒腹內良田今若就東北諸渚決水入江是導湖水經由腹內之田彌漫盈溢然後入海所以浩渺之勢常逆行而瀦於蘇之長洲常熟昆山常之宜興武進湖之烏程歸安秀之華亭嘉禾民田悉已被害然後方及北江東海之港浦又以水勢之方出於港浦復爲潮勢抑回所以皆聚於太湖四郡之境當潦歲積水而上源不絕彌漫不可治也此足以驗開東北諸渚爲謬論矣又況太湖蓋積十縣之水一水自江南諸郡而下出領阪【出領阪領校攺作嶺】重復間當其霖潦積貯溪澗奔湍迆邐而至長塘湖又潤州之金壇延陵丹陽丹徒諸色皆有山源並會於宜興以入太湖一水自杭睦宣歙山源與天目等山眾流而下杭之臨安余杭及湖之安吉武康長興以入太湖卽古所謂震澤也昔禹治水凡以三江決此一湖之水今則二江已絕惟吳松一江存焉疏泄之道旣隘於昔又爲權豪請占【又爲權豪請占請當作侵】植以菇蒲蘆葦又於吳江之南築爲石塘以障太湖東流之勢又於江之中流多置罾斷【多置罾斷斷校作籪】以遏水勢是致吳江不能吞來源之瀚漫日淤月澱下流淺狹迨元符初遽漲潮沙半爲平地積雨滋久十縣山源並溢太湖當蘇湖常秀之間陂淹浦港【陂淹浦港淹當作堰】悉皆彌漫四郡之民惴惴然有爲魚之患凝望廣野千里一白少有風勢駕浪動輒數尺𨿽有中髙不易之地種已成實頃刻蕩盡此吳民畏風甚於畏雨也吳松古江故道深廣可敵千浦向之積潦尙或壅滯議者但以開數十浦爲策而不知臨江濱海【臨江濱海汲古本濱誤浜】地勢髙仰徒勞無益愚今者所究治水之利必先於江寧治水陽江與銀林江等五堰體勢故迹決於西江潤州治丹陽練湖相視大崗尋究函管水道決於北海常州治宜興隔湖沙子淹及江陰港浦入北海以望亭堰分屬蘇州以絕常州輕廢之患如此則西北之水不入太湖爲害矣又於蘇州治諸邑限水之制辟吳江之南石塘多置橋梁以決太湖會於靑龍華亭而入海仍開浚吳松江官司以鄰郡上戶熟田例敷錢糧於農事之隙和雇工役以漸辟之其諸江湖風濤爲害之處並築爲石塘及於彭匯與諸湖瀼等處尋究昔有江港自南涇北【自南涇北舊鈔本涇作經】以漸築爲堤岸所在陂淹築爲水堰秀州治華亭海鹽港浦仍體究枯湖澱山湖等處【仍體究枯湖殿山湖等處文粹於處字下有尋究二字】向因民戶有田髙壤障遏水勢而疏決不行者並與開通達諸港浦杭州遷長河堰以宣歙杭睦等山源決於浙江如此則東南之水不入太湖爲害矣此前所謂旁分其支脈之流不爲腹內畎畝之患者此也水爲東南患其來久矣獻其端者大抵二說一則以導靑龍江開三十浦爲說一則以使植利戶浚涇浜作圩垾爲說是二者各得其一偏未容俱是何以言之若止於導江開浦則必無近效若止於浚涇作垾則難以禦暴流要當合二者之說相爲首尾乃盡其善但施行先後自有次第耳必不得已欲兩者兼行以規近效亦有其說若欲決蘇州湖州之水莫若先開昆山縣之茜涇浦使水東入於大海開昆山之新安浦顧浦使水南入於松江開常熟縣之許浦梅裏浦使水北入於楊子江復浚常州無錫縣界之望亭堰俾蘇州管轄謹其開閉以遏常潤之水則蘇州等水患可漸息而民田可治矣若欲決常州潤州之水則莫若決無錫縣之五卸堰使水趨於楊子江則常州等水患可漸息而民田可治矣世之言水利者非不知此然開浦未久而污泥尋塞決堰未多而良田被患何也蓋𨿽知置堰閘以防江潮而不知浚流以泄沙漲故有堙塞之患𨿽知決五卸堰水而不知築堤以障民田故有飄溺之虞且復一於開浦決堰而不知勸民作圩垾浚涇浜以治田是以不問有水無水之年蘇湖常秀之田不治十常五六愚故曰要當合二者之說相爲首尾則可盡其善某所乞開昆山常熟縣之茜涇等浦必置堰閘者且以茜涇浦在蘇州之東南去海止二十里泄水甚徑然其地浸髙比之蘇州及昆山縣地形不啻丈餘而往年開此浦者但爲文具所開不過三四尺一二尺而已又止於以地面爲丈尺而不知以水面爲丈尺不問髙下而勻其淺深欲水之東注不可得也水旣不東注兼又浦口不置堰閘賺入潮沙無上流水勢可衝遂致浦塞愚故乞開茜涇等浦須置堰閘所以外防潮之漲沙也或聞範參政仲淹葉內翰淸臣昔年開茜涇等浦亦皆有閘但無官司管轄而豪彊耆保利於所得不時啟閉遂致廢壞鄕人往往能道其事若推究而行之則所開之浦可久而無獘某所乞復常州無錫縣界望亭堰閘俾蘇州管轄者蓋以常潤之地比蘇州爲差髙而蘇州之東勢接海岸其地亦髙蘇州介於兩髙之間故每遇大水西則爲常潤之水所注東則爲大海岸道所障其水瀦蓄無緣通泄若不令蘇州管轄望亭堰閘則無復有防遏之理故愚先乞開茜涇等浦以決水有東流之便次乞謹守望亭閘俾水無西衝之憂旣望亭之西自有五卸堰可以決水【自有五卸堰可以決水文粹無可字】徑入於北江若使常潤之水決下此堰則不惟少舒蘇州之水勢而常潤之水亦自可以就近順流而入於江矣某所乞決常州無錫縣界之五卸堰使水北入於楊子江者此堰決水其勢甚徑往者官吏非不施行然決堰未多而民田已沒何也蓋止知決堰而不知預築堰下民田之堤岸以防水勢故也五卸地形與民田相去幾及丈餘平居微雨水卽溢堰而過已有浸溺之憂今直欲決去其堰使諸路之水舉自此而出又不曾髙其民田圩岸以爲堤防則決堰未多而民田已沒某甞論天下之水以十分率之自淮南而北五分由九河入海書所謂同爲逆河入於海是也自淮而南五分由三江入海書所謂三江旣入震澤底定是也而三江所決之水其源甚大由宣歙而來至於浙界合常潤諸州之水鍾於震澤震澤之大幾四萬頃導其水而入海止三江爾二江已不得見今止松江又復淺污不能通泄且復百姓便於已私於松江古河之【於松江古河之�墨丁文粹作外字又故上流�出之水墨丁文粹作日字】多開溝港故上流出之水不能徑入於海支分泒別自三十餘浦北入吳郡界內卽先父比部水利奏中所謂向欲導諸江者復南而北矣𨿽於昆山常熟兩縣開導浦【開導�浦空格汲古本作河字】修築圩垾然上流不息諸水輻湊或風濤間作或洪雨繼至所開浦河【所開浦河當作河浦又必有衝蕩校攺有作遭】必皆壅滯所築圩垾必有衝蕩蓋公江北岸三十餘浦惟鹽鐵一塘可直瀉水北入楊子江外其餘皆連接乎江湖瀼【皆連接乎江湖瀼汲古本乎作於文粹作皆連接江湖河瀼】合而爲一非徒無益爲害大矣今乞措置一面開導河浦卽便相度松江諸浦除鹽鐵塘及大浦開導置閘外其餘小河一切並爲大堰或設水竇【或設水竇設汲古本誤說】以防江水卽吳松江水徑入東海而吳之河浦不爲賊水所壅諸縣圩垾亦免風波所破某聞錢氏循漢唐法自吳江縣松江而東【自吳江縣松江而來松當作沿】至於海又公海而北至於楊子江又公江而西至於常州江陰界一河一浦皆有堰閘所以賊水不【所以賊水不下空一字當作入】久無患害甞考漢晉隋唐以來地理誌今之平江乃古吳郡至隋平陳始置蘇州漢時封境甚闊隋開皇中始移於橫山下唐正觀中復徙於闔閭舊城而又湖州乃隋時仁壽中於蘇之烏程縣分置秀州乃五代晉時吳越王以蘇之嘉興縣分置所謂錢塘毗陵在古皆吳之屬縣以地勢卑下公江邊海有爲堤岸以防遏水勢如唐志所載秀州之海鹽令李諤開古涇三百有一而又稱去縣西北六十里有漢塘大和中再開疑卽僑今所謂開鹽鐵塘以泄吳松江水者也又載杭州之餘杭令歸某築甬道髙廣徑直百餘里以禦水患又載杭州鹽官縣亦有捍海塘堤二百十四里卽知古人治平江之水不專於河而築堤以遏水亦兼行之矣故爲今之策莫若先究上源水勢而築吳松兩岸塘堤不惟水不北入於蘇而南亦不入於秀【而南亦不入於秀文粹作亦且南不入秀】兩州之田乃可墾治今之言治水者不知根源始謂欲去水患須開吳松江殊不知開吳松江而不築兩岸堤塘則所導上源之水輻湊而來適爲兩州之患蓋江水溢入南北溝浦而不能徑趨於海故也儻效漢唐以來堤塘之法修築吳松江岸則去水之患已十九矣震澤之大才三萬六千餘頃而平江五縣積水幾四萬頃然非若太湖之深廣彌漫一區也分在五縣遠接民田亦有髙下之異淺深之殊非皆積水不可治也但與田相通極目無際所以風濤一作回環四合無非水者旣非全積之水亦有可治之田瀦瀉之餘其淺淤者皆可修治永爲良田況五縣積水中所謂湖瀼陂淹若湖則有澱山湖練湖陽城湖巴湖昆湖承湖尙湖石湖沙湖瀼則有大泗瀼斜塘瀼江家瀼百家瀼鰻魚梨瀼蕩則有龍墩蕩任周蕩傀儡蕩白坊蕩黃天蕩鴈長蕩淹則有光福淹尹山淹施墟淹赭墩淹金涇淹明社淹僅三十餘所𨿽水勢相接略無限隔然其間深者不過三四尺淺者一二尺而已今乞措置深者如練湖大作堤防以匱其水復於堤防四傍設爲斗門水瀨卽大水之年足以瀦蓄湖瀼之水使不與外水相通而水田之圩垾無衝激之患大旱之年可以決鬥門水瀨以浸灌民田而旱田之溝洫有車畎之利其餘若斜塘瀼大泗瀼百家瀼之類深不過三四尺淺止一二尺而已本是民田皆可相視分勒人戶【分勒人戶分勒一作分勸】借貸錢糧修築圩垾開導涇浜卽前所謂湖瀼三十餘處者往往可治者過半矣某聞江南有萬春圩吳有陳滿塘皆積水之地今悉治爲良田坐收苗賦以助國用郟氏再世有水利之學𨿽不能爲必可行然用心甚專爲說甚詳故錄之以備論議者之參稽焉】元佑中宜興人單諤作陽羨風土記專論單子發荊溪吳中水利其說本專爲荊溪橫塘百瀆之塞以及於松江震澤之水勢其略謂荊溪受宣歙蕪湖江東數郡之水行四十五里至震澤古人以溪流不足以勝數郡奔注之勢復於震澤之口開瀆百條各有地分之名而揔謂之百瀆又開橫塘瀆一條綿亙四十里以貫百瀆而通瀕湖諸鄕阡陌之水蓋橫塘直南北以經之百瀆直東西以緯之旣分荊溪之流下震澤由震澤入太湖抵松江由江入海是以昔年未甞有水患而震澤亦不爲吳中害今荊溪受數郡之水不少減而百瀆橫塘太半堙塞【太半堙塞太當作大】又蘇湖常三州之水瀦爲太湖由松江以入海慶曆二年以松江風濤漕運多敗官舟遂接續築松江長堤界於江湖之間堤東則江堤西則湖江之東卽大海堤橫截江流五六十里震澤受吳中數郡之水乃遏以長堤𨿽時有橋梁而流勢不快又自松江至海浦諸港復多沙泥漲塞茭蘆叢生堤傍亦沙漲爲田是以三春霖雨則蘇湖常秀皆憂彌漫𨿽增吳江一邑之賦顧三州逋失者不貲今欲泄太湖之水莫若先開江尾茭蘆之地遷沙村之民運其漲泥鑿吳江堤爲木橋千所以通陸行隨橋硔開茭蘆爲港走水仍於下流開白蜆安亭二江使太湖水繇華亭靑龍以入海則三州無水患又以陽羨言之臨江數里皆民廬墓今皆在風波浩渺中矣風靜水澄樹根磚石畢見官能於農隙率淸泉祠山君山三鄕瀕湖植利人戶尋百瀆與橫塘舊界牌分力開通遇歲大水則可疏荊溪交合之流順注震澤若歲大旱則可引百瀆及橫塘之水灌漑民田𨿽有水旱豈能侵歲哉諤又有書名荊溪集亦載此說時蘇文忠公在翰苑奏其書請行之弗果政和六年【政和六年汲古本不提行】四月禦筆訪聞平江府三十六浦自古置閘隨潮啟閉歲久湮塞遂致積年爲患仰莊徽差戶曹趙霖具逐浦經久利害破驛券遞馬赴尙書省指說徽郡守也【霖相度之說曰平江逐縣地形水勢利害各不相侔蓋浙西六州之地平江最爲低下六州之水注入太湖太湖之水流入松江接靑龍江東入於海而平江地勢自南直北【自南直北直汲古本作自】至常熟縣之半自東止昆山縣地西南之半水與太湖松江水面相平皆是諸州所聚之水泛濫其中平江之地𨿽下於諸州而瀕海之地特髙於他處謂之堽身堽身之西又與常州地形相等東西與北三面勢若盤盂積水南入注乎其中所以自古公海環江開鑿港浦者藉【藉下空一格汲古本作此】疏導積中之水由是以觀則開治港浦不可不先也港浦旣已浚則必講經久不堙塞之法今瀕海之田懼咸潮之害皆作堰壩【皆作堰埧作舊鈔本作築又裏水不得流文粹流作疏又此昆山諸浦堙塞之由也浦上文粹有港字】以隔海潮裏水不得流外沙日以積此昆山諸浦堙塞之由也堽身之民每闕雨則恐裏水之減不給灌漑悉爲堰壩以止流水臨江之民每遇潮至則於浦身開鑿小溝以供已用亦爲堰斷以畱餘潮此常熟諸浦堙塞之由也法當置閘然後可以限水之內外可以隨潮而啟閉浦旣已開閘旣已置而太湖松江之水與積水爲一泒沈沒民田者一遇風作則髙浪萬頃愈泄愈來縱使諸浦瀉之泄之涓涓來之浩浩【泄之涓涓來之浩浩文粹來字上有而字】當斯之時障之不可疏之不可爲之計者莫若順其性而狹其流乃爲上策所謂上策者大築圩岸髙圍民田而已如此則積水日削眾浦日耗矣大抵三說一曰開治港浦二曰置閘啟閉三曰築圩褁田三者闕一不可又各有先後緩急之序其開浦篇曰髙田引以灌漑低田導以決泄者浦也古人大小縱橫設爲港浦若經緯然按圖於舊得九十處或名港浦或名涇浜或謂之塘或謂之漕以詢究古迹得其爲利之大者三十六浦區爲三等上等工大而利愽在前所先也中等工費可減上等三之二下等間於上中之間或自大浦而分枝別泒工料之數又少損焉其置閘篇曰瀕海臨江之地形勢髙仰古來港浦盡於地勢髙處淤澱若一旦頓議開通地裏遙遠未易施力以拒醎潮今於三十六浦中尋究得古曾置閘者才四浦惟慶安福山兩閘尙存餘皆廢棄故基尙存古人置閘本圖經久但以失之近裏未免易堙治水莫急於開浦開浦莫急於置閘置閘莫利於近外若置閘而又近外則有五利焉江海之潮日兩漲落潮上灌浦則浦水倒流潮落浦深則浦水湍瀉遠地積水早潮退定方得徐流幾至浦口則晚潮復上元未流入江海又與潮俱還積水與潮相爲往來何緣減退今開浦置閘潮上則閉潮退卽啟外水無自以入裏水日得以出一利也外水不入則泥沙不淤於閘內使港浦常得通利免於堙塞二利也瀕海之地仰浦水以漑髙田每苦醎潮多作堰斷若決之使通則害苖稼若築之使塞則障積水今置閘啟閉水有泄而無入閘內之地盡獲稼穡之利三利也置閘必近外【置閘必近外外上一有於字又歲事浚治事一作時】去江海止可三五里使閘外之浦日有澄沙淤積假令歲事浚治地裏不遠易爲工力四利也港浦旣已深闊積水旣已通流則泛海浮江貨舡木栰或遇風作得以入口住泊或欲住賣得以歸市出卸官司遂可以閘爲限拘收稅課以助歲計【以助歲計歲一作國】五利也復有二說昆山諸浦通徹東海沙濃而潮咸當先置閘而後開浦一也閘之側各開月河以堰爲限遇閘閉小舟不阻往來二也築圩篇曰天下之地膏腴莫美於水田水田利倍莫盛於平江緣平江水田以低爲勝昔之賦入多出於低鄕今低鄕之田爲積水漫沒【漫沒一作浸沒】十已八九當時田圩未壞水有限隔風不成浪今田圩殆盡水通爲一遇東南風則太湖松江與昆山積水盡奔常熟遇西北風則常熟之水東赴者亦然正如盛盂中水隨風往來未甞停息甞陟昆山與常熟山之巓四顧水與天接父老皆曰水底十五年前皆良田也今若不築圩岸圍褁民田車畎以取水底之地是棄良田以與水也況平江之地低於諸州惟髙大圩岸方能與諸州地形相應昔人築圩裹田非謂得以播殖也將恃此以狹水之所居耳昆山去城七十里通往來者至和塘也常熟去城一百五里通往來者常熟塘也二塘爲風浪衝擊塘岸漫滅往來者動輒守風往往有覆舟之虞是皆積水之害今若開浦置閘之後先自南鄕大築圩岸圍裹低田使位位相接以禦風濤以狹水源治之上也修作至和常熟二塘之岸以限絕東西往來之水治之次也凡積水之田盡令修築圩岸使水無所容治之終也昨間【昨間汲古本作昨聞】熙寧四年大水眾田皆沒獨長洲尢甚昆山陳新顧晏淘湛數家之圩髙大了無水患稻麥兩熟此亦築岸之驗目今積水之中有力人戶間能作小塍岸圍褁已田禾稼無虞蓋積水本不深而圩岸皆可築但民頻年重困無力爲之必官司借貸錢谷集植利之眾並工戮力督以必成或十畝或二十畝地之中棄一畝取土爲岸所取之田令眾戶均價償之其貸借錢谷官爲置籍責以三年六限隨稅輸還此治積水成始成終之策若其當開之浦則昆山常熟共三十六浦除常熟之許浦及白茆福山二浦【許浦及白苑福山二浦二朱筆攺三】見今深闊水勢通快不須開治𨿽三十三浦【𨿽三十三浦𨿽舊鈔本作惟】昆山十有二謂掘浦下張浦七丫浦茜涇浦楊林浦六鶴浦顧徑浦川沙浦五嶽浦蔡浦瑯港浦常熟二十有一謂黃泗浦奚浦西陳浦東陳浦水門溏【水門塘塘當作浦】崔浦耿涇浦魚磹浦鄔溝浦瓦浦塘浦髙浦金涇浦石撞浦陸河浦北浦甘艸浦千步涇司馬涇金涇錢涇黃鶯漕皆積久不浚當分爲三等開修】霖旣上其說是歲九月奉禦筆差趙霖充兩浙提舉常平前去本路措置興修積水其開浦置閘工料依元相度檢計逐旋開治更不候保明先次施行去農隙月分不遠趙霖更不引見上殿疾速發赴新任水患日久【水患日久日文粹作甚】占壓良田甚多一方受獘應有前後違礙並依今來指揮合用錢米並辟官置司等令趙霖速具畫一聞奏奏報【奏報文粹作章疏】並入急遞於入內內侍省投進仍差童師敏充承受奏報文字【仍差童師敏充承受奏報文字差一作著】霖旣受任復條具事目以聞悉依禦筆違者以違禦筆論諸路監司州縣如有稽慢闕誤以違制論其合用錢米越州鑑湖封樁米支撥十萬石借支本路諸州常平本錢十萬貫如闕則以常平米及常平封樁錢貼支並降空名度牒二千道出賣【出賣一作給賣】承信承節將仕郎官告各伍拾道其命詞並以興修水利爲名別立價直將合用工料召有力戶備錢米官爲募夫監部開修候畢工計實用錢米紐直給告或給空名許令變賣並與免勘會有無違礙書塡仍不作進納出身就平江置局所奏辟官不拘常制直牒指差理爲在任月日不許辭免內選人考第舉官合格水利職事未畢未得赴部磨勘依方田官法就任攺官幹當公事文武官各四員準備差遣檢踏官共四員所用材料木植專辟使臣三員分往淮南江南路及溫處等州收買並辟置監轄造堰閘官俵散錢糧巡視催促檢覆【檢覆一作檢核】工料官點檢醫藥飯食官等【官等一作等官】員其差辟官屬其間有才吏理須旌別以示勸獎特於提舉常平司歲舉官數外攺官從事郎一員縣令二員武臣升陟二員積水之地正在昆山常熟兩縣各權暫添差縣丞一員今來開修平江諸浦緣常湖秀等州水勢會聚以成積水據所役人夫先於平江府諸縣雇募如闕卽分那下常湖秀州雇募霖以宣和元年正月二十一日役夫興工前後修過一江一港四浦五十八瀆修築常熟塘岸一條隨岸開塘至宣和二年八月初十日罷華亭縣靑龍江自白鶴匯開修至艾祁塘口長十三裏面闊十五丈底闊九丈深一丈二赤通役六十一萬二千八百餘工江陰縣黃田港自摖拄橋開修至港口閘長二十里有畸面闊六丈五赤底闊三丈深七赤通役六萬四千八百工昆山縣茜涇浦自太倉塘斂口開修至靑堽坊北長三十四里有畸面闊八丈底闊四丈八赤深七赤通役三十一萬工堀浦自上源開修接至練祈塘長十二里有畸面闊三丈底闊二丈四赤深三赤五寸通役二萬三千五百餘工常熟縣崔浦自陳家莊開修至雉浦塘口出梅裏塘長二十三里有畸面闊八丈底闊四丈八赤深七赤通役二十一萬四千七百餘工黃泗浦連小山浦開修至湖口長七十里有畸面闊八丈底闊四丈八赤深七尺通役十二萬六千九百餘工宜興縣開修百瀆五十八條長六十二里十七丈面闊二丈五赤止【止字文粹均作至】一丈底闊一丈七赤止【止字文粹均作至】九赤各深五赤通役十萬一千一百餘工築常熟塘岸一條長六十二里有畸其已築岸一萬三百七十五丈通役三十二萬九千八百餘工未了一千一百五十九丈常熟縣界岸長四千七百三十一丈已築三千五百七十二丈通役三萬二百餘工未了一千一百五十九丈長洲縣界岸長六千八百三丈並已築了通役十九萬九千六百餘工隨岸開淘府塘一條長九千一百五十丈紐五十里有畸面闊八丈底闊五丈深八尺通役六十四萬一千二百餘工宣和元年十月四日禦筆訪聞平江府常熟縣常湖秀州華亭泖並可爲田仰趙霖相度措置召租限一季了【限一季了季當作年】當具便民利害圖籍歲入以聞霖又應詔爲之修圍常湖通役二十四萬七千九百餘工修築錢涇口止藕蕩村大岸長五百八十二丈腳闊一丈五赤面闊一丈二赤髙六赤開修張墓塘北徹小山浦長五百四十二丈面闊六丈底闊四丈深六赤開修山塘涇自小山浦口止本縣市河長二千八十一丈面闊六丈底闊四丈深六赤開修顏家涇徹入小山浦長一千二百七丈面闊三丈底闊一丈五赤深七赤剙造小山浦口啟閉泄放水勢豆斗門二所又圍裹華亭泖通役八萬三千七百六十五工楊泖中心開河三條共長九百四十八丈各闊十丈水深三赤隨河兩畔築岸髙闊六赤顧亭泖心開十字河共長一千五百二十九丈五赤闊七丈水深四赤隨河兩畔築岸髙闊各六赤止七尺及開陸家港小河長二百丈闊四丈水深三赤築岸髙闊六赤宣和二年八月十一日詔旨罷役勾收人吏送平江府右獄【右獄一作古獄】根磨錢物通支錢四十一萬五千八百五十三貫九百二十一文系度牒官誥坊場市易抵當等名色十九種焉吳郡誌卷二十吳郡範成大撰

人物

春秋吳公子慶忌王僚之子以勇聞於世萬人莫當走追奔獸手接飛鳥追之駟馬馳而不及射之接矢而不可中僚死出奔闔廬得要離用之爲離所刺

被離吳王闔廬之臣楚白喜旣入吳伍子胥言於王以爲大夫被離問子胥曰何見而信喜子胥曰喜伯州犂之孫吾之怨與喜同子不聞河上歌乎同病相憐同憂相救不愛其所近悲其所思者乎被離曰吾觀喜之爲人鷹視虎步專功擅殺性不可親也子胥曰不然竟與共事喜卽伯嚭也

要離吳人闔廬憚慶忌在鄰國有萬人之力恐合諸侯以害吳伍子胥乃進要離曰離𨿽細人有萬人之力嘗見其折辱壯士椒丘欣於友人之喪席欣怒須瞑往攻離離至捨誡其妻曰我爲勇士椒丘欣於大家之喪餘恨蔚恚瞑必來第勿閉吾門至夜椒丘欣果往見其門不閉登其堂不關入其室不守放發僵臥無所懼欣乃手劍捽離曰子有當死之過三子知之乎子辱我於大家之眾一死也歸不關閉二死也臥不守禦三死也子有三死之過欲無得怨要離曰吾無三死之過子有三不肖之愧子知之乎吾辱子於千人之眾子無敢報一不肖也入門不咳登堂無聲二不肖也前拔子劍手挫捽吾頭乃敢大言三不肖也有三不肖而威我豈不鄙哉於是椒丘欣投劍而嘆曰天下壯士也臣所聞要離若此吳王見之要離曰臣國東千里之人細小無力迎風則僵負風則伏大王有命臣敢不盡力吳王默然要離卽進曰大王患慶忌乎臣能殺之王曰慶忌之勇聞於世今子之力不如也要離曰王有意焉臣能殺之臣詐以負罪出奔願王戮臣妻子斷臣右手慶忌必信臣王曰諾要離乃詐得罪出奔吳王乃取其妻焚棄於市要離乃奔諸侯以無罪聞於天下遂如衛見慶忌曰闔閭【闔閭可得也閭汲古本誤閶】無道王子所知今戮吾妻子焚之於市無罪見誅吳國之事吾知其情願因王子之勇闔閭可得也慶忌信其謀練士卒遂之吳將渡江於中流要離力微坐慶忌上風因風勢以矛鉤其冠順風而剌慶忌慶忌顧而揮之三捽其頭於水中乃加於膝上曰嘻天下之勇士也乃敢加兵於我左右欲殺之慶忌止之曰豈可一日而殺天下勇士二人哉可令還吳以旌其忠於是慶忌死要離渡江湣然不行謂從者曰殺吾妻子以事吾君非仁也爲新君而殺故君之子非義也何面目以視天下之士言訖遂投身於江未絕從者出之要離乃自斷手足伏劍而死

吳太子友故夫差太子也夫差將伐齊令國中曰敢諫者死太子友知子胥忠而不用太宰嚭佞而專政欲切言之恐罹尢乃諷諫王淸且懷【從九從】持彈從後園來衣祫履濡王怪問之太子曰適遊後園聞秋蜩之聲往觀之秋蟬登髙樹飲淸露隨風撝撓長吟悲鳴自以爲安不知螳蜋超枝緣條曳腰聳距而畟其形【曳腰聳距而畟其形畟汲古本作稷稷同昃義或取此】螳蜋翕心而進志在有利不知黃雀徘徊枝陰胍咸微進欲啄螳蜋黃雀但知伺螳蜋之有味不知臣挾彈飛從九從而集其背臣但志黃雀不知空塪其旁陷於深井臣故祫體濡履焉大王笑曰天下之愚也但貪前利不覩後患太子曰愚復有甚吳徒知踰境徵伐不知越王將選死士出三江之口入五湖之中天下之危莫甚於斯王不聽

壽越吳子壽夢臣魯襄公五年使於晉請聽諸侯之好晉人遂爲之合諸侯魯衛皆來會於善道

季紮吳子壽夢子諸樊之弟諸樊旣除喪將立季紮辭曰昔曹人不義曹君將立子臧子臧去之君子曰能守節紮𨿽不才願附於子臧以無失節固立之棄其家而耕乃捨之紮遂爲吳出聘諸侯以通嗣君至魯說叔孫穆子知其不得死遂請觀周樂至齊說晏平仲至鄭見子產如舊相識至衛說籧瑗史狗史鰍公子荊公叔發公子朝曰衛多君子未有患也至晉說趙文子韓宣子魏獻子曰晉國其萃於三族乎說叔向曰吾子勉之君侈而多良大夫必思自免於難初使過徐君徐君好季紮之劍口弗敢言及還徐君已死解其劍系之冢樹由是紮賢名聞天下其卒也孔子書其葬處曰嗚呼有吳延陵君子之墓至今傳於世

蹶由吳子余祭之弟魯昭公五年楚伐吳蹶由犒師楚王執之將以釁鼓使問曰女卜來吉乎對曰吉寡君聞君將治兵於敝邑卜之以守龜曰余亟使人犒師請行以觀王怒之疾徐而爲之備尙克知之龜兆告吉曰克可知也君若驩焉好逆使臣滋敝邑休怠而忘其死亡無日矣今君奮焉震電馮怒虐執使臣將以釁鼓則吳知所備矣且吳社稷是卜豈爲一人使臣獲釁軍鼓而敝邑知備吉孰大焉乃弗殺以蹶由歸

掩余吳公子也魯昭公二十三年吳伐州來楚及諸侯之師救州來吳公子光帥右掩余帥左大敗楚及諸侯之師於雞父公子光弒王僚掩余乃奔徐史記作蓋余

燭庸吳公子魯昭公二十七年吳欲因楚喪而伐之使公子掩余及燭庸帥師圍潛吳師不能退公子光遂弒王僚燭庸奔鍾吾後與掩余奔楚二人不與闔廬者也

夫槪王闔廬之弟也魯定公四年吳伐楚楚囊瓦禦之二師陳於柏舉夫槪王晨請於闔廬曰楚瓦不仁其臣莫有死志先伐之其卒必奔而後大師繼之必克弗許夫槪王曰所謂臣義而行不待命者其此之謂也今日我死楚可入也以其屬五千先擊囊瓦之卒楚師亂吳師大敗之吳遂入郢夫槪王后奔楚爲堂溪氏

子泄吳王夫差臣魯哀公八年帥師伐魯取武城

胥門巢王子姑曹展如皆吳王夫差臣哀公十一年巢將上軍姑曹將下軍展如將右軍戰於艾陵大敗齊師

太子友夫差子王子地王孫彌庸皆夫差臣魯哀公十三年越伐吳爲二隊疇無餘謳陽自南方先及郊彌庸見姑蔑之旗曰吾父之旗也不可以見讎而弗殺也太子曰戰而不克將亡國請待之彌庸獲疇無餘地獲謳陽越子至復戰友與彌庸於姚皆死之

言偃字子遊吳人孔子髙第在文學之科甞爲武城宰孔子過之聞弦歌聲笑曰割雞焉用牛刀子遊曰昔者聞諸夫子君子學道則愛人小人學道則易使孔子曰偃之言是也今言偃宅在常熟縣西常熟世傳一名琴川本弦歌之說故也余見往迹門

前漢角裏先生【角裏先生汲古本作甪裏先生】吳人史記正義引周樹洞歷雲姓周名術字符道太伯之後漢髙帝時與東園公綺裏季夏黃公俱出定太子號四皓史記正義角裏先生【角裏先生汲古本作甪裏先生】一號霸上先生又云今太湖中洞庭山西南中有祿裏村是【史記正義】

嚴忌吳人時謂之嚴夫子尊之如此

嚴助嚴夫子子也郡舉賢良對策百餘人武帝善助對擢爲中大夫時徵伐四夷開置邊郡助與大臣辦論【與大臣辦論辦汲古本作辧】中外相應以理義之文任用尢親助侍燕從容上問居鄕時助對爲友壻富人所辱上問所欲願爲會稽太守於是拜爲會稽太守數年賜書曰君厭承明之廬勞侍從之事懷故土出爲郡吏會稽東接海南近諸越北枕大江間者闊焉久不聞問其以春秋對助上書謝復畱侍中

朱買臣字翁子家貧好讀書不治產業常艾薪樵賣以給食檐束薪行且讀書吳妻羞而去【吳妻羞而去吳汲古本作其按其字是】買臣後至長安會嚴助貴幸薦買臣召見說春秋言楚詞帝甚說之拜中大夫因言東越可破之策拜會稽太守擊破東越徵爲主爵都尉子山拊官至右扶風

後漢沈丰郡人爲郡主簿太守弟五倫母老不能之官倫每至臘節常懷戀垂泣遣丰迎母廣陵母見大江畏水不敢渡丰祭神令子孫對母飲酒因醉臥

臯伯通漢賢者居臯橋梁鴻與孟光偕至吳爲人賃春伯通異之舍之於家

髙岱字孔文郡人性聰達輕財貴義所友皆世偉人太守盛憲以爲上計舉孝廉許貢來領郡岱將憲避難求救於陶謙岱憔悴泣血水漿不入口謙感其忠壯有申包胥之義許爲出軍岱還而貢已囚其母吳人皆爲危悚岱徑往見才辭敏捷好自陳謝貢登時出其母孫策聞其善左傳乃自玩讀欲與論講虛已候焉爲媢嫉者所中策遽囚之知友時人皆露坐爲請策登樓望見數里中塡滿惡其收眾心遂遇害

沈友字子正郡人年十一華歆行風俗見而異之因呼曰沈郎可登車語乎友逡巡曰君子講好以禮今仁義陵遲聖道漸壞先生銜命將以禆補先王之教整齊風俗而輕脫威儀猶負薪捄火更益其熾歆慚曰自威靈以來𨿽多英彥未有幼童若此者弱冠博學善屬文兼好武事注孫子兵法又辯於口時稱其筆舌與刀三者皆妙過絕於人孫權以禮聘之旣至極論王霸之略正色立朝淸議峻厲爲庸臣所譖權亦疑其不爲己用害之年二十九

陸康字季寧郡人祖父續在獨行傳康漢末爲廬江太守少篤孝悌勤修操行太守李肅察孝廉肅後坐事伏誅康斂屍送喪還穎川行服禮終舉茂才歷三郡太守所在有稱子績仕吳【謝承後漢書】

陸紆字叔盤敏淑有思學守城門校尉子駿

陸駿字季才淳懿信厚爲邦族所懷官至九江都尉子遜仕吳【吳書陸氏世頌】

吳陸績字公紀漢末廬江太守康之子容貌雄壯博學多識該覽歷數吳孫權辟爲曹掾以直道見憚出爲郁林太守罷歸無裝舟輕不可越海載石爲重姑蘇陸氏之門有巨石號郁林石世保其居績𨿽有軍事著述不廢作渾天圖注易釋太元皆傳於世豫知亡日爲辭以訣自謂有漢志士吳郡陸績幼勤詩書長玩禮易受命南徵罹疾遇厄遭命不幸嗚呼【嗚呼嗚汲古本作鳴誤】悲隔卒年三十二長子宏會稽南郡都尉次子叡長水校尉

陸遜字伯言孫權爲將軍時遜年二十一始仕幕府歷東西曹代呂蒙爲右部督拒關羽進克公安南郡進封華亭侯進封婁侯遷大都督破劉備走曹休積功拜上大將軍輔太子董督軍國赤烏中代顧雍爲丞相時謂伊尹隆湯呂尙翼周內外之任遜實兼之【遜弟瑁瑁子喜遜子抗抗子景遜族子凱徹凱子禕】

陸瑁字子璋遜之弟好學篤義與英遊割少分甘收導孤弱攝養至長乃別嘉禾中拜選曹尙書諫疏端切孫權嘉之子嘉仕晉

陸抗字幼節建衡中爲都督諸軍事治樂鄕憂深慮遠數上疏陳時宜破西陵誅步闡貌無矜色謙沖如常得將士歡心與晉羊祜推僑紮之好時以爲華元子反復見於今鳳凰中拜大司馬荊州牧卒子晏嗣晏及弟景﹝從亠從﹞機云外領抗兵

陸景字士仁澡身好學著書數十篇以尙公主封毗陵侯

陸凱字敬風遜族子爲將數有功封嘉興侯孫休時領豫州牧𨿽統兵眾手不釋書好太【從從】論演其意以筮輒驗孫皓時爲左丞相乃心公家義形於色卒年七十二【卒年七十二汲古本作七十一】

陸﹝從胤從匕﹞字敬宗凱之弟天姿聰﹝從良從月﹞才通行潔太子和聞其名待以殊禮坐和下獄楚毒備至終無他辭出爲交州剌史安南校尉夷人服其恩信交域肅淸就加安南將軍永安元年徵爲西陵督封都亭侯後轉左虎書丞華核表薦﹝從胤從匕﹞曰﹝從胤從匕﹞天姿聰﹝從良從月﹞才通行潔昔歷選曹在州十餘年內無粉黛附珠之妾家無文甲犀象之珍後召爲西陵督封都亭侯華核以爲宜股肱王室寵以上司則天工修【則天工修天一作大】而庶績熙矣﹝從胤從匕﹞卒子式嗣

陸禕孫皓時爲將軍父凱亡入爲太子中庶子右史華核薦曰禕體質方幹器幹彊固【體質方幹器幹彊固器幹當作器宇】董率之才過於魯肅在戎果毅臨財有節

晉陸機字士衡祖遜父抗已見前條機長七尺聲如鍾天才秀逸文章冠世閉門勤學非禮不動太康末與弟云俱入洛張華謂伐吳之役利在獲二俊遂延譽薦之成都王穎假機後將軍河北大都督官人孟玫【孟玫汲古本作孟玟】譖機於穎遇害葛洪稱機文猶﹝從亠從﹞圃積玉無非夜光五河吐流泉源如一其洪麗妍贍英銳漂逸亦一代之絕所著文章三百餘篇行於世弟云耽

陸云字士龍機之弟六歲能屬文性淸正有才理與兄齊名𨿽文章不及而持論過之號二陸舉賢良時年十六吳平入洛周浚謂爲當今之顏子補浚儀令後百姓圖形配食縣社入爲中書侍郎爲成都王穎所害著文章及新書三百餘篇

陸耽云之弟爲平東祭酒亦有淸譽與云同遇害孫惠與朱誕書曰三陸相攜闇朝一旦湮滅國喪雋望悲豈一人其爲州裏所痛如此

陸喜字恭仲父瑁喜少有聲名好學有才思其爲自敍略曰感子云之法言而作言道覩賈子之美才而作訪論觀子政洪範而作古今歷覽蔣子通萬機而作審機讀幽通思﹝從亠從﹞四愁而作娛賓九思其書近百篇仕吳吏部尙書入晉爲散騎常侍子育爲尙書郎弋陽太守侄曄

陸曄字士光喜弟之子父英髙平相少有雅望以淸正著稱從兄機稱之曰我家世不乏公矣太興初拜侍中與王導等受顧命遺詔錄尙書事謂曄淸操公忠歷職顯允事君如父憂國如家歲寒不凋體自門風焉蘇峻之難隨帝在石頭不以凶威變節峻不敢害後求歸鄕裏拜墳墓卒謚曰穆子諶散騎常侍弟玩

陸玩字士瑤器量淹雅弱冠有美名甞詣王導食酪因而得疾與導箋曰僕𨿽吳人幾爲傖鬼其輕易權貴如此詔曰玩體道淸純雅量洪遠歷位內外風績顯著代王導等爲司空翼亮累世以洪重爲人主所貴性通雅不以名位格物誘納後進謙若布衣搢紳皆蔭其徳宇薨謚曰康子納

陸納字祖言少有淸操正厲絕俗歷職恪勤純固始終不渝自吳興太守召拜尙書將應召外白宜裝幾船臨發止有被襆而已余並封以還官時會稽王道子少年專政納望闕而嘆曰好家居纖兒欲撞壞之邪朝士咸服其忠亮卒官開府儀同三司吳郡誌卷第二十一吳郡範成大撰

人物二

宋陸子眞吳人晉太尉玩之曾孫自玩至子眞父萬載世爲侍中皆有名行子眞兄仲元又爲侍中子慧曉仕齊有大名時人方之金張二族子眞仕宋爲海陵太守時中書舍人秋當見幸家在郡子眞不與相聞聞者髙之王僧達貴公子孫以才傲物爲吳郡太守入閶門曰彼有人焉顧琛一公兩掾英英門戶陸子眞五世內侍我之流亞後爲中散大夫卒

陸徽字休猷爲建康令淸平無私除平越中郎將士庶愛詠爲益州剌史威惠兼著蜀士安之卒於官家無餘財文帝痛惜之謚曰簡子【梁杲煦仕梁】

齊陸慧曉郡人字叔明淸介正立不雜交遊同郡張緒稱之曰江東裴樂也廬江何點常稱慧曉心如照鏡遇形觸物無不了然慧曉與張融鄰其間有池池上有二楊柳點嘆曰此池便是醴泉此木便是交遜沛國劉琎淸介士也行至吳謂人曰吾聞張融與慧曉並宅其間有水此水必有異味命駕往酌飲之曰飲此水則鄙吝之萌盡矣齊武帝爲子廬陵王求天下第一人爲行事乃使慧曉爲長史行事卒官輔國將軍南兗州剌史贈太常三子僚任倕並有美名時謂之三陸

陸閒字遐業慧曉兄子有風槪仕齊揚州別駕知難將作乃以疾不預州事剌史始安王遙光作亂尙書令徐孝嗣啟閒不預謀未及報徐世摽害之子厥絳襄【襄仕梁】

陸澄字彥深吳人祖邵臨海太守父瑗州從事澄好學博覽無所不知永明中領國子博士尙書令王儉自以博聞多識讀書過澄集學士何憲等盛自商略澄待儉語畢然後讀所遺漏數百千條皆儉所未覩儉乃嘆服卒官散騎常侍謚靜子澄當世稱爲碩學多墳籍人所罕見撰地理書及雜傳死後乃出

陸超之吳郡人爲江州剌史晉安王子懋聞鄱陽隨郡二王死欲起兵超之曰事成則宗廟獲安不成猶爲義鬼宣城公鸞遣裴叔業襲尋陽子懋參軍於琳之拔刃入齋害子懋琳之勸超之逃亡超之曰人皆有死此不足懼吾若逃亡非惟孤晉安之眷亦恐田橫客笑人端坐俟命超之門生謂殺超之當得賞密自後斬之頭墜而身不僵王元邈嘉其節厚加殯斂

陸襄字師卿閒幼子梁昭明太子聞襄美行引與共遊處母嘗卒患醫須三升粟漿時冬月日暮求索無所忽有老父詣門賣漿量如方劑將酬直無何失之時謂孝感所致爲鄱陽內史有彭李二家相誣告襄引入內室諭之二人感悔同載而還人歌曰陸君政無怨家鬭旣罷讎共車郡人懷襄徳化立碑後爲度支尙書臺城陷還吳舉義迎蕭寧爲盟主爲賊將吳子仙所敗憂憤卒襄弱冠遭家禍釋服猶若居憂終身蔬食布衣不聽音樂口不言殺害五十年侯景平追封余幹侯又顏氏家訓云襄父閒被害襄終身布衣蔬飯𨿽姜菜有切割者皆不忍食居家惟以搯摘供廚侄云公

陸云公字子龍好學有才思嘗制太伯廟碑累遷中書黃門郎太淸初卒張纘與云公叔襄書曰非惟貴門喪寶有識同悲其爲士流稱重如此從兄才子亦有才名位至廷尉子瓊仕陳

陸杲字明霞徽孫少好學工書畫舅張融有髙名杲風韻舉止頗類之時稱曰無對日下惟舅與甥梁天監中位禦史中丞婞直無所顧望號不畏彊禦爲義興太守寬惠爲下所稱卒官特進謚質子杲素信佛法持戒甚精著沙門傳三十卷

陸﹝從昫從﹞杲弟學有思理位太子家令撰晉書未就又著陸史十五卷陸氏驪泉志一卷並行於時

陸罩字洞元杲子少篤學多所該覽善屬文仕梁太子中庶子以母老求去公卿以下祖道於徵虜亭皇太子賜黃金五十斤時人方之疏廣終光祿卿

陸倕字佐公慧曉幼子少勤學能文嘗借人漢書失五行志四卷暗寫還之略無遺脫幼爲外祖張岱所異岱常謂諸子曰此兒汝家陽元也與樂安任昉友曁商蕓之徒俱號龍門之遊梁武帝雅愛倕才敕撰新漏刻及石闕銘仕至太常卿子瓚瓚早慧十歲通經終於童子奉車郎

陳陸瓊字伯玉云公子幼聰慧六歲爲五言詩有詞采年八歲於客前覆碁局號曰神童梁武帝召見風神警亮進退詳審帝甚異之侯景亂攜母避地於縣西鄕勤苦讀書遂博學善屬文仕陳累尙書殿中郎諸大手筆並中敕付瓊後遷吏部尙書詳練譜牒雅有識監性謙儉不自封殖𨿽位望日隆而執志愈下室宇不攺車服不華祿俸皆散之宗族家無餘財暮年知足避權常謝疾母亡後主自制志銘朝野榮之瓊哀慕過毀卒有集二十卷

陸瑜字幹玉瓊之弟少篤學美詞藻與兄琰同仕陳晉安王府時人比之二應瑜聰敏彊記受莊老於汝南周弘正學成實論於僧﹝王舀﹞法師並通大旨卒贈光祿卿

陸琰字溫玉瓊從父弟父令公梁中軍宣城王記室參軍琰幼孤好學有志操仕陳累遷直嘉徳殿學士文帝以琰博學善占誦引置左右嘗使制刀銘援筆卽成無加點竄使聘齊年二十餘風气韶亮占對閒敏齊人傾心焉卒贈司農卿琰寡嗜欲鮮矜競遊心經籍晏如也所制文筆多不存本後主求其遺文得二卷

陸琛字梁玉瓊從父弟臨川王長史丘公之子少警敏事後母以孝聞陳後主時坐漏泄禁中語抵罪

陸繕字士繻倕兄子幼有志尙以雅正知名陳文帝時爲中庶子繕儀表端麗進退閒雅文帝使太子諸王咸取則焉後拜禦史中丞以父終固辭詔易廨宇居之太建中與徐陵等參議政事卒謚曰安子子辯慧辯慧字敬仁年數歲詔入殿內應對進止有父風侄見賢亦方雅位少府卿卒謚平子

陸子隆字興世郡人祖敞之梁嘉興令父悛封氏令子隆慷慨有志功名侯景之亂張彪爲吳郡太守引爲將帥及隋文帝討彪彪將皆降惟子隆力戰文帝義之使領甲仗宿衛遷都督荊州剌史綏集夷夏甚得人和吏詣闕求立碑頌美功績詔許之卒謚威子弟子才亦有幹略從子隆徵討有功封始興縣子

陸慶郡人少好學通五經尢明左氏春秋節操甚髙仕梁爲婁令陳天嘉中召爲散騎侍郎不就永陽王爲吳郡太守聞其名欲與相見辭以疾王微服穿壁觀之曰陸君風神凝峻殆不可測嚴君平鄭子眞何以尙玆慶後築室屏居以禪誦爲事故傳經受業者鮮焉

陸山才字孔章吳人祖寶梁尙書水部郎父況中散大夫山才倜儻好尙文史紹泰中歷散騎常侍遷西陽武昌二太守卒謚簡子

隋陸從典字由儀瓊子幼聰敏年八歲讀沈約回文研銘援筆擬之便有佳致十二作柳賦詞甚美篤學業博涉羣書位司徒掾陳亡入隋爲著作佐郎詔續司馬遷史記迄於隋未就而卒

陸詡郡人隋文帝時以禮學自命【見儒林鄭灼傳】詡少習崔靈恩之禮入梁時百濟國表求講禮博士詔令詡行元嘉中爲祠部郎

隋陸搢字士紳吳郡人祖暎【祖暎汲古本作祖映】梁侍中父陟咨議參軍世有文集搢不墜家聲仁壽中召補春宮學士大業中爲燕王記室唐正觀中授朝散大夫魏王府文學【大業雜記】

唐陸元朗字徳明以字行蘇州吳人善名理言以明經仕隋爲司業入殿中授經王世元【王世元校攺元作充元字誤】僣號封子﹝從亠從﹞恕爲漢王以徳明爲師卽其廬行束脩禮徳明恥之服巴豆巨劑僵偃壁下元恕入拜牀前徳明對之遺痢不復開口遂移病去太宗爲秦王辟爲文學館學士以經授中山王承幹遷國子博士封吳縣男卒論撰甚多傳於世子訓信麟徳中爲左侍極檢校右相

陸質吳郡人柳宗元撰其墓表云先生與天水啖助及趙康能光明春秋之學爲春秋集注二十篇辯疑七篇微指二篇明章大中發露公器以堯舜爲的文武爲首周公爲翼用是爲天子爭臣歷尙書郎國子博士給事中皇太子侍讀永貞年侍東宮明年天子踐祚先生終矣門人世儒相與謚曰文通先生

陸元方字希仲吳人陳給事黃門侍郎琛之曾孫舉八科皆中累轉監察禦史使嶺外涉海風濤驚壯元方曰吾受命不私神豈害我趣使濟而風訖息累遷鸞臺侍郎拜平章事元方素淸謹每進退羣臣武后必先訪問外祕莫知臨終取奏槁焚之曰吾陰徳在人後當有興者卒贈越州都督子象先景倩景融皆美才知名

陸象先器識沈邃舉制科髙第累授中書侍郎進同中書門下平章事性恬靜寡欲議論髙簡爲時所推不附太平公主元宗曰歲寒然後知松栢之後凋罷爲益州大都督府長史政尙仁恕卒贈尙書左丞相謚文貞始象先名景初睿宗曰子能紹先徳是謂象賢者乃賜名

陸景倩爲扶溝丞按察使覆州縣殿最以景倩爲眞淸終監察禦史

陸景融美姿質寬中而厚外博學工筆紮政有風績遷工部尙書景融於象先後母弟也象先被笞景融諫不入則自楚母爲損威人多其友

陸東之元方伯父善書名家官太子司議郎

陸餘慶元方從父陳衛將軍珣孫方雅有祖風閉戶誦書三年以博學稱舉制策甲科累遷太子右庶子封廣平郡公旣仕好薦藉寒品晚進人有過輒面折退無一言風流敏辧與陳子昂等善時號方外十友武后時𨿽極貴驟用而戮不反踵餘慶以道自將𨿽仕不赫赫訖無悔尢開元初終太子詹事謚曰莊

陸璪字仲采餘慶子舉明經仕以淸幹稱除洛陽令摧勒姦豪人不敢犯不阿時宰數忤貴近累徙西河太守封平恩縣男屬邑多虎前守設檻穽璪至徹之而虎不爲暴

陸長源字泳【舊史作泳之】餘慶孫性剛而贍於學好談易無威儀而淸白自將罷汝州剌史送車二乘曰吾祖罷魏州有車一乘而圖書半之吾愧不及先人副董晉爲宣武司馬以峻法繩騎兵多所裁正軍亂遇害朝廷嗟悵贈左僕射

陸贄字敬輿蘇州人十八第進士中博學宏辭調鄭尉以書判拔萃補渭南尉徳宗立遣黜陟使行天下贄說使者請以五術省風俗八計聽吏治三科登雋乂四賦經財實六徳保罷瘵五要簡官術時皆韙其言遷監察禦史召爲翰林學士遷諫議大夫仍爲學士數言竇參罪罷學士以兵部侍郎知貢舉參黜乃以中書侍郎同平章事初贄入翰林年尙少以材幸天子常以輩行呼而不名在奉天朝夕進見帝親倚至解衣衣之𨿽外有宰相主大議而贄常居中參裁可否時號內相論議數十百篇譏陳時病皆本仁義可爲後世法

陸南金字季孫開元初嶺南流人盧崇道逃還僞稱南金弔客突入其捨而道其情南金匿之俄事覺詔禦史捕按南金當重法弟趙壁【趙壁汲古本作趙璧以南金例作趙璧爲是】自言匿崇道者我也請死南金固言弟自誣不情禦史怪之趙壁曰母未葬妹未歸兄能辦之我生無益不如死禦史驚上狀元宗皆宥之南金知書史履操謹飭張說陸象先以賢謂之終太子洗馬

陸希聲景融四世孫博學善屬文通易春秋老子論著甚多隱義興召爲右拾遺時憸腐秉權歲數歉上言當謹視盜賊明年王仙芝反昭宗聞其名召爲宰相以太子少師罷卒贈左僕射謚曰文

陸賓虞元方六世孫以文名歷侍禦史

陸龜蒙字魯望元方七世孫賓虞子舉進士一不中往從張搏辟後居松江甫裏多所論撰𨿽幽憂疾痛貲無十日計不少輟有田數百畝【有田數百畝汲古本作數十畝】與江通常苦饑躬畚鍤之勤嗜茶置園顧渚山下歲取租焉不喜與流俗交𨿽造門不肯見不乘馬升舟設蓬席賫束書茶竈筆牀釣具往來時謂江湖散人或號天隨子甫裏先生自比涪翁漁父江上丈人後以髙士召不至李蔚盧檇【盧攜汲古本作盧雋誤】素與善及當國召拜左拾遺詔下而卒光化中韋莊表龜蒙及孟郊等十人皆贈右補闕【唐書】龜蒙善爲賦絕妙人有收得賦林皆綴緝屬對差次比擬凡數首有題而未就其用工如此【談苑】龜蒙與顏蕘皮日休羅隱吳融爲益友性髙潔家貧思祿與張搏爲吳興廬江二郡倅著吳興實錄四十卷松陵集十卷笠澤叢書三卷疾終吳融爲作傳貽史官韋莊撰文陸希聲撰碑文顏蕘書【北夢瑣言】

陸誇自右拾遺除司勛郎中棄官隱吳中詔召之旣在道歐陽秬遺書誚其出處之遽誇遂還秬詹從子也名亦髙

陸亙字景山吳縣人中舉制科遷太常博士禮史孟眞練容典倨橫偃蹇亙榜逐之胥曹失色歷兗蔡虢蘇四州剌史浙東觀察使亙文名嚴重所至以善政稱卒贈禮部尙書

陸徽之字彥猷常熟人髙才博學邑中推爲鄕先生建中靖國初有詔求直言徽之進對與雍孝聞等力陳時政闕失唱弟日皆駁放大觀末彗星見復收拾孝聞等徽之已卒吳郡誌卷第二十二吳郡範成大撰

人物三

顧琛字弘瑋吳縣人和曾孫祖履之父倓並爲司徒左曹掾琛謹確不浮華孝建初爲吳郡太守以起義功封永新侯三年竟陵王誕反遣客陸延稔賫書板琛及子弟官琛執其使斬之遣二子送延稔首啟聞後復爲吳郡太守琛𨿽貴達吳音不變

顧覬之字偉仁爲山陰令禦繁以約晝日垂簾門階閒寂【門階閒寂校攺閒作闐】自宋世爲山陰務簡而事理莫能尙也後爲吳郡太守幸臣戴法興權傾人主覬之未甞低意或嫌其風節過峻覬之曰辛毗有云孫劉不過使吾不爲三公耳卒官湖州剌史謚曰簡子覬之常謂命有定分非智力所移惟應恭己守道信天任運而闇者不達妄求徼幸徒虧雅道無關得喪乃以其意命侄願作定命論焉

顧歡字景怡郡人聰敏好學母亡廬墓次遂隱遁不仕開館聚徒受業者甞近百人太祖輔政召爲揚州主簿遣中使迎歡及踐乍乃至歡稱山谷臣顧歡上表曰湯武得勢師道則祚延秦項忽道任勢則身戮夫天門開闔自古有之四气相新絺裘代進今火澤易位三靈攺憲天樹明徳對時育物是以窮谷愚夫敢露蠡管謹刪撰老氏獻治綱一卷伏願稽古百王不以蒭蕘棄言不以人微廢道臣自足雲霞不須祿養陛下旣遠見尋求敢不盡言言旣盡矣請從此退武帝永明元年詔徵爲太學博士同郡顧黯爲散騎郎俱不就

顧黯字長孺有隱操與顧歡俱召俱不赴

顧子喬吳人梁武陵王府參軍事以儒術知名子烜烜梁臨賀王記室亦以儒術知名子野王仕陳

顧憲之字士思覬之孫性尢淸直宋元徽中爲建康令爲政甚得人和故都下飲酒醇旨者【飲酒醇旨者汲古本醇作淳】輒號爲顧建康言其淸且美焉仕齊爲衡陽內史出公祿葬疫死者王敻嘆曰顧衡陽之化至矣憲之𨿽累經宰郡資無儋石及歸環堵不免饑寒梁天監中卒遺令勿設靈筵朔望祥忌權安小牀勿用牲牢設香燈下素饌而已所著文數十篇

顧恊字正禮吳人晉司空和六世孫年數歲外從祖光祿大夫張永甞攜之遊武丘山問欲何戲恊曰正欲枕石漱流初舉秀才沈約覽其策嘆曰江左以來未有斯作爲湘東王記室參軍有詔舉士湘東王表薦曰恊行稱閭裏學兼文義服膺墳素雅量邃遠安貧專靜奉公抗直年幾六十室無妻子臣言欲於官人申其屈滯恊苦執靜退立志難奪可謂東南之遺寶昔孔愉表韓纘之子庾亮薦翟陽之徳臣𨿽未齒二臣恊實無慚兩士【見文苑英華】累遷常侍卒官無衾以斂武帝爲舉哀謚溫子恊初爲廷尉正冬服單薄寺卿蔡法度欲解襦與之憚其淸嚴不敢發口自丁艱憂終身布衣蔬食少時將娉舅息女【將娉舅息女汲古本娉作聘】未成昏而恊母亡免喪後不復娶年六十餘此女猶未他適恊義而迎之晚𨿽判合卒無嗣息博極羣書撰異姓苑五卷瑣語十卷文集十卷並行於世

顧野王字希馮烜子七歲知五經大指九歲能屬文十歲隨父之建安作建安地記長則徧觀經史精記默識天文地理蓍龜占候虫篆字無所不通又善丹靑時人稱絕侯景之亂歸本郡召募鄕黨隨義軍援都體素淸羸裁長六尺又居喪過毀殆不勝哀及伏戈被甲陳君臣之義逆順之理抗辭作色莫不壯之陳天嘉中卒官光祿卿知五禮事野王少以篤學至性知名在物無過辭失色視其容皃似不能言其厲精力行皆人所莫及撰玉篇輿地誌符瑞圖顧氏譜傳分野樞要續洞冥記﹝從亠從﹞象表又撰通史要略國史紀傳未就而卒

顧彪吳人以春秋左氏授朱子奢名於世

顧嗣﹝從胤從匕﹞吳人父覽隋祕書學士從胤從匕永徽中修國史撰太宗實錄又論次國史有勞封余杭縣男終司文郎中子琮武后時拜相

顧少連字夷仲吳人擢第補登封主簿邑有虎孽少連命塞陷穽移文嶽神虎不爲害徳宗幸奉天徒步詣謁授翰林學士中書舍人閱十年以謹密稱裴延齡方橫無敢忤者少連酒酣挺笏謂曰叚秀實笏擊賊臣今吾笏將擊姦臣奮且前元友直勸解之攺京兆尹東都畱守表禁苑及汝閒田募耕以便民閱武力利鎧仗號良吏卒封本縣男贈右僕射謚曰敬始少連攜少子師閔奔行在有詔同止翰林院車駕還授同州參軍韋夏卿撰少連神道碑謂顧氏復徙吳會自晉司空和洎梁給事中耀至少連十三代矣又云少連父望慕梁伯鸞於陵仲子安貧履道不辱其身該通六經髙貫百氏究天人之際盡性命之端觀夏卿所述望蓋耆儒隱君子也又云子師閔以拔萃甲科次師安等三人非少子也碑見文苑英華

顧禧字景繁祖沂字歸聖知龔州父彥成字子英兩浙運使皆有賢名禧𨿽受世賞不仕居光福山中閉戶讀誦博極墳典所著書甚富注蘇文忠公詩尢詳紹興間郡以遺逸薦閒居五十年不出名重鄕裏

顧襄字公甫郡人太學上捨生名聲籍甚熙寧九年登第召爲太學正卒歸葬虎丘

戴顒字仲若父逵隱遁有髙名顒以父不仕復修其業自桐廬徙居吳吳下士人共爲築室聚石引泉植林開澗少時繁密有若自然乃述莊周大旨著逍遙論禮記中庸篇三吳守將及郡內衣冠要其同遊野澤堪行便去不爲矯介宋國初建辟召並不就文帝每欲見之甞謂黃門侍郎張敷曰吾東巡之日當宴戴公山下也

陳遺郡人宋初爲郡吏母好食鐺底飯遺在役常帶一囊每煮食輒剝其焦以貽母后孫恩亂聚得數斗恆帶自隨及敗逃竄多有餓死遺因此得活母晝夜泣涕目爲失明耳無所聞遺還入戶再拜號咽母豁然卽明【南史】

何求字子有其先廬江人何氏過江自司空充並葬吳西山爲吳人求除中書郎不拜隱居波若寺足不踰戶人莫見其面宋明帝崩出奔國哀除永嘉太守求時寄住南澗寺不肯詣臺乞於寺拜受見許一夕忽乘小船逃歸吳隱武丘山齊拜太中大夫又不就【弟點仕梁】

杜京產郡人少恬靜閉意榮宦【閉意榮宦舊鈔本閉作無】郡命主簿州辟從事皆稱疾去除奉朝請亦不就永明十年孔稚珪陸澄虞悰沈約等表薦之曰竊見吳郡杜京產潔靜爲心謙虛成性通和發於天挺敏達表於自然學徧﹝從亠從﹞儒博通史子流連文藝沈吟道奧奉初之朝掛冠辭世遁捨家業隱於太平葺宇窮巖采芝幽澗耦耕自足薪歌有餘確爾不羣淡然寡欲麻衣藿食二十餘載𨿽古之志士何以加之謂宜釋巾幽谷結組登朝則巖谷含歡薜蘿起抃矣不報建武初徵爲員外散騎侍郎京產曰莊生持釣豈爲白璧所回辭疾不就

陳景尙吳人善講誦道釋中皆不可及制靈書經大行於世梁邵陵王甚重之【抱朴子】

何點字子皙求之弟居喪幾至滅性眞素通美博通羣書善談論無所與屈世以點爲孝隱士弟嗣爲小隱士士大夫多慕從之兄求卒於武丘點菜食不飲酒三年腰帶滅半宋齊之間累詔不就甞患渴累歲不愈後在吳中石佛寺講所晝寑夢一道人形貌非常授丸一掬夢中服之自此而差時人以爲淳徳所感弟嗣【本名犯太祖廟諱】

何嗣字子季仕齊爲中書令領臨海巴陵王師拜表解職不待報輒去二兄求點並棲隱求先卒至是嗣又隱世號點爲大山嗣爲小山亦曰東山兄弟號何氏三髙嗣家世少壽惟祖尙之至七十二嗣年登祖壽以上世皆葬吳西山乃移還吳至吳居武丘山西寺講經論學僧復隨之東境守宰經途者莫不畢至戒殺有虞人逐鹿鹿徑來趨嗣伏而不動又有異鳥如鶴紅色集講堂馴狎如家禽年八十六

孫修道吳人梁中散大夫以雅素知名子瑒仕陳

皇侃郡人靑州剌史皇象九世孫少好學師事賀瑒精力專門盡通其業尢明三禮孝經論語仕梁國子助教召入壽光殿說禮記義武帝善之加員外散騎侍郎侃性至孝日誦孝經二十徧丁母憂還鄕卒所撰論語禮記義見重於世

孫瑒字徳璉吳人父修道瑒倜儻好謀略博涉經史仕梁以軍功封富陽侯陳初王琳立蕭莊於郢召瑒都督郢州剌史周將乘虛攻之瑒兵不滿千人乘城拒守遂盡有中流之地奉表歸陳封襄縣侯召爲領軍將軍文帝謂曰昔朱買臣願爲本郡卿豈有意乎攺吳郡太守給鼓吹一部攺鎭公安爲鄰境所憚累遷五兵尙書卒謚曰從木從亙瑒事親以孝聞於諸弟甚篤睦性通泰有財散之親友家庭穿築極林泉之致歌鍾舞女當世罕儔甞於山齋設講肆集從亠從儒之士冬夏資奉之處已率易不以名位驕物巧思過人爲起部尙書軍國器械多所創立後主數幸其宅賦詩述勛徳及卒尙書令江緫爲之銘志後主又題銘後四十字遣左戶尙書蔡徵就宅宣敕鐫之略曰天長路遠歲久靈多功名未勒此意如何時以爲榮瑒二十子次子訓頗知名仕至髙唐太守

杜之偉郡人陳武帝命以經授行魚陽獻王昌

孫超之全景文皆郡人微時甞與沈攸之共乘小船出都有人止而相之曰君三人皆當至方伯不驗便是相書誤耳後超之果爲廣州剌史景文字弘達齊永明中卒於光祿大夫

潘徽字伯彥郡人性聰敏受禮於鄭灼受毛詩於施公受書於張衝講莊老於張譏並通大義尢精三史善屬文能持論秦孝王俊令徽於馬上爲賦行一驛而成復令爲萬字文煬帝時爲京兆郡博士

褚輝字髙明郡人以禮學稱於江南煬帝徵天下儒士集內史省講論輝博辯無能屈者擢太學博士撰禮疏百卷

徐孝穎吳人祖驎梁侍中石陽侯父樞陳尙書起部郎孝穎勤學多覽善屬文性至孝丁母憂三年縗絰不離身經冬不禦綿纊形體骨立杖而能起每哭臨哀聲徹於郡邑聞者亦爲隕涕甞在園中晝臥見人盜菜徐轉身向裏恐盜見之其仁行謙退皆此類也仕煬帝爲學士校書郎【大業雜記】

朱子奢吳人從鄕人顧彪授經善文辭正觀初持節使海外平髙麗百濟新羅三國之憾子奢有儀觀夷人尊畏之累遷諫議大夫唐初太廟止四室子奢始發七廟之議帝欲觀起居記錄子奢曰陛下所舉無過事𨿽見無嫌然以此開後世史官之禍可懼也史官全身畏死則悠悠千載尙有聞乎子奢性樂易能劇談以經誼緣飾每侍宴帝令論難羣臣恩禮甚篤

史徳義昆山人咸寧初隱居武丘山以琴書自適或騎牛帶瓢出入郊郭東市號爲逸人髙宗聞其名召赴洛陽尋稱疾歸公卿皆賦詩餞別徳義亦以詩畱贈其文甚美天授初江南道宣勞使周興表薦則天徵赴都詔曰蘇州隱士史徳義志尙虛﹝從亠從﹞素履眞確謙沖彰於裏閈孝友表於閨庭固辭徵辟長往嚴陵之瀨多謝簪裾髙蹈愚公之谷風操可知啟沃攸佇特宜優獎委以諫曹授諫議大夫後放歸丘壑

朱佐日郡人兩登制科三爲禦史子承慶年十六登秀才科代濟其美天后甞吟詩曰白日依山盡黃河入海流欲窮千里目更上一層樓問是誰作李嶠對曰禦史朱佐日詩也賜彩百疋轉侍禦史承慶甞爲昭陵挽詞入髙等由是父子齊名【翰林盛事】

陶峴昆山人文學自許生知八音通曉不謀宦遊富田業擇人不欺者悉付之身泛江湖徧遊煙水往往數歲不歸制三舟一自載一置賓客一貯飲饌與客孟彥深孟云卿焦遂共載逢佳山水必窮其勝開元末名聞朝廷經過郡邑靡不招之峴不肯來自謂麋鹿野人非王公上客亦有不招而自詣者吳越之士號爲水僊常慕謝康樂之爲人言終當樂死山水浪迹垂三十年後遊襄陽西塞歸老於吳

歸崇敬字正禮吳縣人治禮家學多識容典舉博通墳典科第一詔舉才可宰百里【舉才可宰百里下空一字舊鈔本作者】復策髙等大歷初以倉部郎使新羅遇風濤舟幾壞眾謀易單舸崇敬不肯獨濟風訖息使還囊橐惟衣服東夷傳其淸徳遷翰林學士左散騎常侍余姚郡公表歸上冢寵賜贈帛儒先以爲榮卒贈僕射謚曰宣論撰數十篇

歸登字衝之崇敬子事繼母篤孝舉孝廉髙第又策賢良性溫恕常慕陸象先爲人正元初爲右拾遺裴延齡得幸右補闕熊軌易疏論之以示登登動容曰願竄吾名雷霆之下君難獨處同列有所諫正輒聯名無所回諱轉起居舍人凡十五年退然遠權勢終不以淹晚槪懷順宗爲太子登父子侍讀憲宗問政所先知帝睿而果於斷勸順納諫爭內外傳爲讜言進工部尙書封長洲縣男謚曰憲

歸融字章之登之子開成初拜禦史中丞湖南觀察使盧周仁取羨錢億萬進京師劾奏請還所進代貧民租入歷兵部尙書封晉陵郡公會昌後儒臣少朝廷禮典多本融議

沈旣濟吳人經學該明有良史才召拜史館修撰議則天皇後進非以徳請省其紀位禮部員外郎

沈傳師字子言旣濟子材行有餘能治春秋工書有楷法舉進士禮部侍郎權徳輿於門生中推爲顏子復登制科累拜尙書右丞湖南江西觀察使吏治嚴明吏不敢罔以廉靖聞入爲吏部侍郎卒贈尙書傳師性夷粹無競更二鎭十年無書賄入權家初拜官宰相欲以姻私托幕府者傳師拒曰誠爾願罷所授故其僚佐如李景讓蕭寘杜牧極當時選治家不威嚴閨門自化兄弟子姓屬無親疏衣服飲食如一問餉姻家故人帑無儲錢鬻宅以葬

沈詢字誠之傳師子能文辭累遷昭義節度使治尙簡易人皆便安卒贈兵部尙書左散騎常侍

徐岱字處仁蘇州人本農家子於學無不通辧論明銳座人常屈終給事中史館修撰

於公異吳人進士擢第李晟表爲書記破朱泚公異爲露布曰臣旣肅淸宮禁祗奉寑園鍾簴不移廟貌如故帝覽泣下曰誰爲之辭或以公異對帝咨嘆一再然仕不振而卒

丁公著字平子吳人幼喪母七歲見鄰媼抱子哀感不食請於父緒願絕粒學老子道稍長父勉敕就學舉明經授校書郎不滿秩輒去侍養父喪負土作冢貌力臒惙見者憂其死孝觀察使表上至行詔剌史存問賜束帛旌表其閭後爲皇太子諸王侍讀著太子諸王訓十篇穆宗立未聽政召居禁中條詢治理且許以相公著陳遜牢切辭疾求外所至以淸靜聞終太常卿公著淸約守道每進一官輒憂見顏間四十喪妻終身不畜妾及卒天下惜之

吳郡誌卷第二十三吳郡範成大撰

人物四

顧雍字符嘆吳人曾祖奉穎川太守蔡伯喈甞避怨於吳雍從學琴書伯喈嘆異之故與伯喈同名而字符嘆從宦有治迹累遷領尙書令封侯拜侯還寺而家人不知不飲酒寡言語舉動時當爲孫權所敬憚代孫邵爲相選用文武各隨能所任心無適莫訪民間及政職所宜輒密以聞若見納用則歸之於上不用終不宣泄相十九年卒子裕襲侯【雍弟徽雍族人悌雍子邵穆一名裕邵子譚承】

顧徽字子嘆雍之弟以才辯爲孫權腹心權欲揣曹操意遷徽輔義都尉以往操具問境內消息徽應對婉順拜巴東太守欲大用之會卒【吳書】

顧悌字子通雍族人以孝悌廉正聞於鄕黨孫權時爲將軍言辭切直朝廷憚之悌父向歷四縣令年老致仕每得父書灑掃設幾筵舒書其上拜跪讀之父終飲漿不入口五日以不見父喪常畫壁作棺柩象設神座於下對之哭泣服未闋而卒

顧邵字孝則博覽書傳好樂人倫風聲流聞遠近稱之與舅陸績齊名爲郡守舉善以教風化盛行畱心下士𨿽役伍微賤皆拔而友之世稱知人【子譚承】

顧穆宜都太守【子榮仕晉】

顧譚字子默邵之子弱冠爲太子四友淸識絕倫獨見推重自謝景羊徽之徒悉在譚下赤烏中爲左節度每省簿書未甞下籌徒屈指心計盡發疑謬薛綜爲選曹尙書固讓譚曰譚心精體密貫道達微才照人物徳允眾望孫權待之甚隆遂平尙書事遭讒徙交州著新言二十篇

顧承字子直譚之弟孫權召見之賜丞相雍書曰貴孫子直令聞休休至與相見過於所聞爲君嘉之拜吳郡西部都尉出平山越入爲侍中終奮威將軍

顧禺字孟著雍諸孫而榮兄子也少有名望爲散騎侍郎

顧榮字彥先吳人爲南土著姓祖雍父穆榮機神﹝從月從良﹞悟弱冠仕吳吳平與陸機兄弟同入洛時號三俊陳敏反南渡江榮起兵攻敏敏率萬餘人出榮以羽扇麾之皆潰永嘉初召拜侍中禍難方作輕舟而還元帝鎭江東以爲軍司謀畫皆諮焉朝野推敬之卒官散騎常侍安東軍司嘉興伯贈侍中驃騎將軍開府儀同三司謚曰元榮經徳體道謀猷洪遠忠正之節在困彌厲族弟眾

顧眾字長始父祕交州剌史眾有文武才幹爲鄱陽太守王從從享作逆以軍期召眾聲色甚厲眾不爲動容陸玩曰所謂剛亦不吐柔亦不茹仲山甫何以加之蘇峻反眾還吳潛圖義舉吳中人士同時響應與賊戰破之以功封鄱陽縣伯遷僕射卒謚曰靖弟三子會中軍咨議參軍時稱美士族子和

顧和字君孝眾族子曾祖容荊州剌史祖相臨海太守和緫角便有淸操族叔榮曰此吾家騏驎興吾宗者王導謂和珪璋特達機警有鋒不徒東南之美實爲海內之俊累遷中丞僕射多所獻納不阿權臣卒官儀同三司謚曰穆子淳歷黃門侍郎左衛將軍【左衛將軍汲古本衛誤尉】曾孫琛仕宋

張允吳人輕財重士名顯州郡爲孫權東曹椽子溫字惠恕少修節操容貌奇偉顧雍以爲當今無輩孫權聞之曰如是則張允不死矣召見文辭占對觀者傾竦權攺容加禮甚見信重以輔義中郎將使蜀蜀人甚貴其才權嫌其聲名太盛會曁艷譖行遂並幽之駱統表理曰溫弘雅之素英秀之徳文章之采論議之辧卓躒冠羣煒曄曜世人未有及之者也若忍威烈宥賢才以純大業固明朝之休光也權終不納溫病卒二弟秪白亦有才名與溫俱廢

張儼字子節吳人弱冠知名博聞多識拜大鴻臚寶鼎初使於晉磨厲鋒鍔思不辱命旣至晉賈充裴秀荀勉等欲傲以所不知皆不能屈羊祜何﹝從從貞﹞並結縞帶之好道病卒

張訓字叔方徳量淵懿淸虛淡泊善文辭爲海昏令甚有惠化

張純字符基少厲操行學博才秀拜郎中爲廣徳令有治異績擢太子輔義都尉又文士傳曰純少有淸才與同郡張儼朱異俱童少往見驃騎將軍朱據據聞三人才名欲試之曰今三賢屈顧老鄙相聞渴甚矣其爲吾各賦一物然後乃坐夫騕褭以迅驟爲功鷹隼以輕疾爲妙何必積思皆隨目立成據大歡悅純賦席曰席以冬設簟爲夏施揖遜而坐君子攸宜儼賦犬曰守則有威出則有獲韓盧宋鵲書名竹帛異賦弩曰南嶽之幹種山之銅應機命中獲準髙墉【獲準髙墉汲古本準作隼按隼字是】

張禕少有孝行恭帝爲瑯邪王以爲郎中令及帝踐祚劉裕以禕帝故吏素所親信封藥酒一罌付禕使酖王禕旣受命而嘆曰鴆君而求生何面目視息世間哉不如死乃自飲之卒子暢仕宋

張憑字長宗郡人有志气爲鄕閭所稱舉孝廉劉惔見之淸言彌日遂言之於簡文帝召與語嘆曰張憑勃窣爲理窟官至禦史中丞

張澄吳人晉光祿大夫當葬父郭璞爲占葬地曰葬某處年過百歲位至三司而子孫不蕃某處年減半位止鄕校而子孫貴顯澄乃葬其劣處位果止光祿年六十四至曾孫裕遂昌子彭祖

張彭祖廣州剌史子敞侍禦史度支尙書亙元篡位以事忤元敞表獻忠款事﹝從亠從﹞爲吳郡太守一云爲吳國內史子裕仕宋敞子孫至宋齊之後益昌爲吳大家

張翰字季鷹吳人父儼吳大鴻臚翰有淸才善屬文而縱任不拘時人號爲江東步兵賀循赴命入洛經吳閶門於舡中彈琴翰初不識便同載去齊王囧辟爲大司馬東曹掾囧時執權翰謂同郡顧榮曰天下紛紛禍難未巳吾本山林間人無望於時子善以明智自防榮執其手曰吾亦與子采南山蕨飲三江水耳翰因見秋風起乃思吳中菇菜蒓羹鱸魚鱠曰人生貴得適志何能羈官數千里以要名爵乎遂命駕歸著首丘賦俄而囧敗人皆謂之見機翰任心自適不求當世或謂曰卿縱適一時獨不爲身後名耶答曰使我有身後名不如實時一杯酒人貴其曠達性至孝遭母憂哀毀過禮年五十七卒

沈珩字仲山郡人少綜經藝長春秋內外傳有智謀能專對孫權使使魏文帝引珩談語終日隨事響應無所屈還吳以奉使有稱封永安鄕侯官至少府【吳書弟峻﹝吳書弟峻舊鈔本弟峻作大字惟吳書二小字注於末﹞】

沈峻字敬山有名譽而性儉吝張溫使蜀與峻別峻入內良久出語溫曰向擇一端布欲以送卿而無麄者溫嘉其無隱又常經太湖岸上使從者取鹽水已而恨多敕令還減之尋亦自愧曰此吾天性也【笑林】

朱據字子範吳人有姿貌膂力又能論難才兼文武孫權以爲可繼呂蒙張溫使領兵屯尙公主拜左將軍封云陽侯謙虛接士輕財好施祿賜𨿽丰常不足用遭二宮交惡據擁護太子義形於色以死守之遂左遷終於新都郡丞孫亮時二子熊損各復領兵熊子宣襲爵尙公主至驃騎將軍

朱桓【從木從亙】字休穆郡人討平山賊有功遷濡須督拒魏曹仁眾寡不敵亙謂諸將曰勝負在將不在眾寡諸君聞曹仁用兵行師孰與亙邪𨿽曹丕自來尙不足憂部兵進擊仁敗走拜前將軍封侯亙輕財貴義性彊識與人一面數十年不忘部曲萬口妻子盡識之愛養吏士贍護六親俸祿產業皆與共分其沒也吏士男女無不號慕家無餘財官周其喪事【子異】

朱異字季文以父任除郎累遷至鎭南將軍大破魏軍後假節爲大都督救壽春圍不解還軍爲孫琳所枉害

卜靜字﹝從亠從﹞風與顧邵陸通張訓等齊名終剡令

曁艷字子休郡人張溫引爲選曹尙書性狷厲好爲淸議是時郎曹混淆多非其人艷臧否區別賢愚異貫遂爲浸潤所譖

韋曜字弘嗣郡人少好學能屬文孫亮時爲大史令孫皓時遷中書僕射皓欲爲父和作紀曜執以和不登帝位宜名爲傳由此漸怒皓酒後以嘲弄公卿爲歡曜但言論經議爲不承詔收曜付獄徙其家零陵

徐原字徳淵慷慨有才志忠壯好直言爲呂岱所薦爲侍禦史岱有得失原輒諫諍原死岱哭之甚哀曰徳淵岱之益友今不幸岱復於何聞過談者美之

孫拯郡人爲陸機司馬孟超直入機麾下奪囚拯勸機殺之不能用及機爲成都王穎所害又收其弟雲龍及拯皆下獄考掠拯兩踝骨見終不變辭吏民知拯義烈謂曰二陸之枉誰不知之君可不愛身乎拯仰天嘆曰陸君兄弟世之奇才吾眾知愛今旣不能救其死忍復從而誣之乎遂同被害拯門人費慈宰意詣獄明拯冤拯譬遣之曰吾義不負二陸死自吾分卿何爲爾二人曰君旣不負二陸僕又安可負君亦被害

吾彥字士則吳人有文武才幹身長八尺手格猛獸膂力絕羣陸抗奇其勇略用爲建平太守時王浚將伐吳造舡於蜀彥覺之輒爲金截瑣撗斷江路晉師攻之不能克乃退舍禮之吳亡始歸晉爲交州剌史二十餘年淸身率下維恩宣著南州寧靖入爲大長秋

蔡洪字叔開郡人有才名時王政陵遲官才失實君子多退而窮處洪作孤奮論與王沈釋時論同意讀者莫不嘆息仕爲松滋令

朱誕郡人陳敏之亂豪桀多見維縶惟誕與顧循不豫其事

吳震郡人學行淸修老而未調華譚薦之爲著作佐郎

範平郡人其先銍侯馥避王莽亂適吳因家焉平研覽墳素該通百氏詔謚文貞先生三子奭咸泉並以儒學至大官泉子蔚家世好學關內侯蔚子文才亦知名吳郡誌卷第二十四吳郡範成大撰

人物五

張裕字茂度敞之子爲廣州剌史綏靜百越嶺外安之解職還家徵爲都官固辭以疾就加金章紫綬茂度內足於財自絕人事經始本縣之華山爲居止優遊野澤如此者七年爲會稽太守有吏能職事甚理卒於官守謚曰恭子子演位太子中舍人弟鏡永辯岱俱知名時謂張氏五龍

張鏡裕之次子少與顏延之鄰居延之常談義飲酒喧呼鏡靜默無言聲後鏡與客談延之從籬邊聞之取胡牀坐聽辭義淸深延之心服謂客曰彼有人焉由是不復酣叫仕至新安太守

張永字景云裕之第三子涉獵書史能爲文章善隸書騎射雜藝觸類兼善又有巧思大爲文帝所知紙墨皆自營造上每得永表啟輒執玩咨嗟自嘆供禦者不及授揚威將軍都督諸將經略河南後爲靑冀二州剌史統諸將討薛安都封孝昌縣侯攺吳郡太守遷南兗州剌史加都督永少便驅馳志在宣力其爲將帥能與士卒同甘苦年𨿽老志气不衰子瓌仕齊

張岱字景山裕之幼子仕爲東遷令殷衝爲吳興太守謂人曰張東遷棲遲下邑名器方顯終當大至歷臨海豫章晉安三王府咨議自謂一心可以事百君我爲政端平待物以禮悔吝之事無由而及徙益州剌史益土安其政齊建元初爲吳郡太守髙帝知岱歷任淸直至郡未幾手敕曰大郡任重未欲回換但緫戎務殷宜須望實今用卿爲護軍加給事中岱拜竟詔以家爲府武帝卽位復爲吳興太守更以寬恕著名遷南兗州剌史未拜卒謚貞

張邵字茂宗裕之弟初爲晉瑯邪內史王誕龍驤府功曹從木從亙﹝從亠從﹞徙誕於廣州親故咸離棄之惟邵情禮彌謹流涕追送時寇亂年饑又資饋其妻子武帝以邵勤練憂公補州主簿邵悉心政事精力絕人帝受命以佐命功封臨沮伯卒謚曰簡遺命祭以菜果葦席爲﹝車需﹞車諸子從焉子敷

張敷字景胤生而母【字景胤生而母六字汲古本作大字按此字是後補胤字不避】亡年數歲問之便有感慕之色求母遺物惟得一扇緘錄之每感思輒開笥流涕性整肅風韻甚髙好讀﹝從亠從﹞書兼屬文論少有盛名帝見而愛之與髙士宗少文談系象少文曰吾道東矣於是名價日重宋武帝召見奇之曰眞千里駒也仕至黃門侍郎後軍司徒左長史父亡十餘日始進水漿葬畢不進塩菜毀瘠成疾未期而卒孝武旌其孝追贈侍中名其所居曰孝張裏

張暢字少微禕之子少與從兄敷演鏡齊名爲後進之秀元嘉中累遷安北長史魏太武南侵至彭城暢於城上與魏尙書李孝伯語吐屬如流音韻詳雅風儀華潤魏人相視嘆息攺爲南譙王義宣長史元凶弒逆義宣舉兵暢哀容俯仰蔭映當時見者皆願爲盡命事平封夷道縣侯義宣有異圖暢遣門生苟僧寶下都因顏竣陳義宣釁狀【陳義宣釁狀汲古本宣誤興】義宣敗暢見原轉侍中會稽太守卒謚曰宣

張緒字思曼演之子少知名淸簡寡欲從伯敷及叔父鏡並貴異之鏡語人曰此兒今之樂廣也謝敷云是我輩人宋明帝每見緒輒嘆其淸談袁粲謂有正始遺風出爲吳郡太守齊建元初爲中書令素望甚重太祖深加敬異王儉嘗云北士中覓張緒過江未有人不知陳仲弓黃叔度能過否長於易言精理奧見宗一時吐納風流聽者皆忘饑疲見者肅然如在宗廟𨿽終日與居莫能測焉益州獻蜀柳狀若絲縷武帝植之靈和殿前賞玩咨嗟曰此楊柳風流可愛似張緒當年時每朝見世祖目送之謂王儉曰緒以位尊我我以徳貴緒其見賞如此緒口不言利有財輒散之淸言端坐或竟日無食門生見緒饑爲之辦飧然未嘗求也死之日無宅以殯遺命作蘆葭轜車引柩上置杯水香火不設祭焉謚簡子子充仕齊

張瓌字逸祖永之子仕宋不欲前兄瑋處祿免官不拜遭永喪還吳升明元年劉秉有異圖弟遐爲吳郡潛相影響齊髙帝密令瓌取遐諸張世有豪气瓌與叔恕領兵十八人入郡斬之郡內莫敢動者��告張衝曰瓌以百口一擲出手得盧��授吳郡守錫以嘉名封義成縣侯郡人顧暠陸閒少年未知名瓌引爲綱紀後並立名皆以爲知人瓌以旣有國秩不取郡俸髙帝敕上庫別藏其俸以表其淸欝林之廢朝臣參承明帝瓌托腳疾不至見朝廷多難屢啟還吳梁天監中卒弟稷子率並仕梁

張衝字思約敷弟柬之子母戴顒女有儀範張氏內取則焉衝少有至性仕齊爲靑冀二州剌史衝父初卒遺命曰祭我必以鄕土所產無用牲物衝在鎭四時還吳取果菜流涕薦焉後遷郢州封定襄侯梁武帝起兵手書諭意又遣辯士說之衝確然不回明年梁兵圍之衝固守不出病將死屬府僚以誠節言終而卒贈散騎常侍護軍將軍

張融字思光暢之子弱冠有名神明俊出機辯如流道士同郡陸修靜以白鷺羽麈尾扇遺之曰此旣異物以奉異人仕宋爲封溪令路經嶂崄獠賊執融將殺食之融神色不動方作洛生詠賊異之而不害也融風止詭越見者驚異聚觀齊髙帝素愛融常笑曰此人不可無一不可有二善艸書常自美其能帝曰卿書有骨力但恨無二王法答曰非恨臣無二王法亦恨二王無臣法義宣之亂官軍欲殺融父暢張興世以袍覆暢而坐之得免興世卒融著髙履負土成墳興世子欣時坐罪當死融又啟竟陵王欲代欣時死王義之建武中病卒遺令建白旐無旒不設祭三千買棺無制新衾有玉海集行於世張氏前有敷演鏡暢後有充融捲稷弟寶積

張寶積何點謂爲保家之主永元中乘腰輿謁蕭穎冑舉動自若穎冑問何至之晚答曰自本朝危亂四海橫流旣不能爲比干之死實未忍爲微子之去是以至晚穎冑深善之後仕禦史中丞

梁張稷字公喬瓌之弟幼有至性所生母喪常設神坐出告反面如事生州裏謂之淳孝父母沒廬墓六年性疏率明悟有才略仕齊衛尉卿東昏之難爲梁武佐命然常愧之徐道角作亂見害奉祿皆頒親故家無餘財與族兄充融捲並知名時號四張子嵊侄率率弟盾

張卷字令遠稷族兄少以和理著稱能淸言仕至都官尙書

張嵊字四山稷子少篤孝年三十餘猶班衣受稷杖方雅有志操能淸言感家禍終身蔬食布衣不執刀刃不聽音樂仕梁湘東王長史王爲之筮得節卦謂嵊曰卿後當東入爲郡恐不得終其天年嵊曰貴得其所耳爲吳興太守侯景圍建鄴遣弟伊率兵赴援賊將劉神茂遣使說嵊嵊斬其使景遣侯子鑑擊嵊嵊軍敗釋戎服坐聽事賊臨以刃不屈執送景將捨之嵊曰速死爲幸與子孫同遇害者十餘人景欲存其一子嵊曰吾一門已在鬼錄不就爾處求恩於是皆死元帝追贈開府儀同三司謚忠貞子弟睪亦知名

張率字士簡瓌之子性寬雅十二能屬文每日限爲文一篇至年十六凡作二千餘篇陸少﹝從亠從﹞家有書萬卷率盡讀之齊建武中舉秀才沈約目爲南金梁武帝時爲文徳待詔帝見其文曰相如工而不敏枚臯速而不工卿可謂兼二子之全矣又謂曰卿東南物望名家奇才若復以禮律爲意便是宰相才祕書丞天下淸官東南望冑未有爲之者今以相處爲卿定名譽尋以爲祕書丞出爲新安太守率嗜酒於家務尢忘懷自少屬文七略及藝文志所載詩賦今亡其文者並補作之所著文衡十五卷文集四十卷行於世

張盾字士宣率之弟以謹重稱爲湘東王記室出監富陽令廓然獨處無所用心身死之日家無遺財惟有文集並書千餘卷酒米數甕而已

張種字士苗永從孫祖辯宋大司農父略太子中庶子種少恬靜居處雅正傍無造請時人語曰宋稱敷演梁則捲充淸虛學尙種有其風仕梁始豊令母卒毀瘠過甚又迫凶荒未葬服𨿽畢居家飲食常若在喪景平初王僧辯以聞起爲中從事並爲具葬禮葬訖方卽吉陳武帝受禪累遷中書令種沈深虛靜識量宏博時以爲宰相之器卒贈特進謚元子種𨿽歷顯位家產屢空終日晏然不以爲病【脫張稜仕三字汲古本有】梁種之弟淸靜有識度位司徒左長史光祿大夫

張充字延符緒之子少好逸遊嘗臂鷹牽狗吳西郭中年三十便修攺多所該通尢明老易能淸言與從叔稷俱有令譽仕齊歷尙書殿中郎王儉用事方聚親賓充縠巾葛帔至便求酒言論放逸一坐盡傾遷義興太守爲政淸淨入爲侍中梁武帝兵至建鄴東昏遇禍百官集西鍾下召充充不至歷梁吏部尙書居選以平允稱遷尙書僕射頃之爲吳郡太守卒謚穆子

張繹字士和郡人學道講經理致深密詞端華辯當時所宗梁武帝雅相欽賞時陶隱居著法檢論明釋老二教繹往復討論甚有條理隱居嘉焉專心道法居貧守約善八體書別制雲篆作茅山南洞碑甚工【太平經】

張昭字徳明弟幹字符明吳人昭幼至孝父熯病消渴嗜鮮魚昭結网捕魚以供弟幹聰敏好學亦有至性父卒兄弟並不衣綿不食鹽醋日食一升麥屑粥每感慟必歐血父服未終母陸氏又卒兄弟毀瘠骨立家貧未得大葬布衣蔬食十有餘年衡陽王伯信臨郡舉幹孝廉固辭兄弟因毀成疾昭一目失明幹亦中冷苦癖年未五十並終於家嗣息俱絕

張仲字叔﹝從亠從﹞郡人仕陳左中郎將好覃思經典撰春秋義略喪服孝經論語義前漢音義官至漢王侍讀

張后﹝從胤從彳﹞字嗣宗昆山人祖僧紹梁零陵太守父衝陳國子博士入隋爲漢王諒並州博士後﹝從胤從彳﹞以學行禪其家以經授太宗封新野縣公終散騎常侍謚曰康

張承休後嗣孫張說撰其墓志云後嗣之子小師小師生承休承休希言篤行去華崇實非法不由非禮不動精於理物敏於從政歷朝議大夫上柱國﹝從從亙﹞州剌史說之文曰昌門一分暉我諸侯蓋居昌門云

張鎰字季權後嗣五世孫父齊丘朔方節度使東都畱守謚貞獻鎰累殿中侍禦史將救盧樅死白其母曰樅免而鎰貶默則負官【默則負官校攺默作黜按默則負官謂不言則負官也黜字不解】貶則爲太夫人憂母曰兒無累於道吾所安遂執正其罪坐貶撫州司戶建中二年拜中書侍郎平章事盧杞忌鎰剛直擠之出爲鳳翔隴右節度使帝幸奉天鎰罄家貲將自獻行在營將李楚琳嘗事朱泚夜率其黨作亂遂遇害史臣曰鎰暴忠王室爲賊姦所乘以歿其身蓋福善禍滛之訓有時而撓要躬可殞而名與岱崧等矣

張從師郡人張說撰其墓志云河南府法曹參軍有唐逸士吳郡張從師沖和純粹辯博閎達卓犖好古儻蕩逸羣秀才髙第歷官五政忘懷樂道如浮雲無心野鶴獨立上元二年終葬虎丘西原子惟儉惟靜弱歲皆精左氏谷梁春秋弟從申時爲祕書省正字從師祖損之隋侍禦史水部郎損之生浤碩學麗藻名動京師從師之父也從申自有時名書法甚髙

張旭吳人艸書嗜酒每大醉呼叫狂走乃下筆或以頭濡墨而書旣醒自視以爲神不可復得也世呼張顚初仕爲常熟尉有老人陳牒求判宿昔又來旭怒其煩老人曰觀公筆迹奇妙欲以藏家爾旭因問所藏盡出其父書旭視之天下奇筆也自是盡其法後人論書歐虞禇陸皆有異論至旭無非短者傳其法惟崔邈顏眞卿文宗時詔以李白歌詩裴旻劍舞張旭艸書爲三絕

張僅字幾道與里人顧棠字叔思皆客於王荊公公作三經義二人與焉僅至著作佐郎卒方子通作挽詩極哀楚誦者爲出涕吳人因目子通爲方挽詩【吳郡聲名顧與張龍門當日共升堂靑衫始見登華省丹旐俄聞入故鄕含淚孤兒生面垢斷腸慈母滿頭霜可憐十載人間事不及南柯一夢長】吳郡誌卷第二十五吳郡範成大撰

人物六

楊收字藏之父遺直客死姑蘇收七歲而孤遂居吳處喪若成人母長孫親授經十三通大義善屬文所賦輒就吳人號神童里人多造門觀賦詩至壓敗其藩懿宗時以中書侍郎同中書門下平章事子巨散騎常侍鏻戶部尙書

徐修矩吳人仕爲恩王府記室參軍奕世才賢承家介潔守世書萬卷優遊自適有潮田五萬步艸屋十數間不復出仕皮日休甞就借書讀之與任晦同時日休與陸龜蒙作二遊詩謂修矩與晦也【謂修矩與晦也汲古本晦上有任字】

任晦吳人仕爲涇縣尉退居裏中有深林曲沼危亭幽砌池中又爲島嶼修篁嘉木掩映隈奧晦資髙放寡合好奇樂異喜文學名理之士得顧辟彊舊圃以居云【松陵集】

孫發吳人舉百篇科皮日休贈以詩云百篇空體喧金屋一日官銜下玉除陸龜蒙亦云直應天授與詩情百詠惟消一日成其見推當時如此後未有繼之者

皮光業字文通父日休爲蘇州從事光業生於蘇十歲能屬文錢武肅王鏐辟以爲屬吳越國建以爲相教令儀注多其所定美容儀善談論若神僊中人【吳越備史】

殷宅字昌從少負志气博學善屬文弱冠遊太學籍甚公卿間天寶末知天下將亂乃趣裝東歸侍母居吳郡吳中士大夫得從之遊者鄕黨以爲榮采訪使李希言辟爲從事奏授試昆山尉不就子侑遂顯宦【馮宿集】

吳仁璧大順中及第喜屬文精星學及黃白術初學於廬山道士數年其師曰能罷捲學僊乎仁璧固陳求名之志道士曰一第取之拾芥耳但它年從宦勿幹英雄仁璧旣成名錢武肅王待以客禮訪以天文固辭非所知欲辟幕職又以詩辭及秦國夫人薨武肅具禮幣請爲志又不從遂爲錢氏所害其女亦善星學仁璧被系女仰瞻而泣曰文星失位大人其不免乎【備史遺事】

溫訥蘇州人吳武忠王揚行密時爲大將劉威幕客行密卒威爲帥府所忌或譖之於徐溫溫將害之訥說威曰公受謗𨿽深反本無狀若輕舟入覲則嫌疑皆亡矣威從之溫果待威甚恭威得遠鎭訥之力也

司馬福郡人始隸吳越王水軍淮人圍姑蘇置柵環城內外阻絕王遣救兵至莫知城中音問福能水中行緫帥因遣入城淮人設网縣銅鈴金截鱗過之必覺福以巨竹觸网淮人聞鈴聲亟舉网网舉而得度或浮水上則戴萍荇而行因得入城旣而復出凡在水中三日及救兵與城中弓矢相應淮人以爲神軍中皆服福奇才進官都指揮使吳越王城吳江置軍鎭命福主之許老於職至國初不絕【備史遺事】

丁偃蘇州進士試邇英延講藝詩云白虎前芳掩金華舊事輕天心非不寤垂意在蒼生有古詩諷諫之體偃是歲奏名甚髙禦前下第自是二十年始及第【溫公詩話】

鄭夷甫郡人少登科有美才嘉佑中監髙郵軍稅遇一術士能推人死期無不驗推夷甫命不過三十五歲感嘆叵堪人有勸其讀老莊以自廣久之潤州金山一僧端坐與人談笑間化去夷甫聞之喟然嘆息旣不得壽得如此僧復何憾哉乃從佛者授楞嚴經往還吳中歲餘忽有所見曰生死之理我知之矣遂釋然放懷無復芥蔕後調封州判官預知死日先期旬日作書與交遊親戚訣及次敍家事備盡至期沐浴更衣公捨外有小園面溪一亭夷甫至其間親督人灑掃及焚香揮手指畫之間屹然立化家人奔出呼已僵立亭亭如植木一手猶作指畫之狀郡守而下少時皆至士民觀者如堵墻明日乃斂髙郵崔伯易爲墓誌略敍其事【墨客揮犀筆談】

謝濤字濟之淳化三年進士幼奇敏講學陽山澄照寺吳令羅處約長洲令王禹偁皆與定交處約謂禹偁曰濟之揚搉天人吾曹敵也由此聲名益顯眞宗卽位銳意人物內出濤等二十四人治狀會京東彊寇起召知曹州歷三司判官兩浙轉運使侍禦史直昭文館知越州權西京畱司【權西京畱司宋本補鈔作權守舊鈔本作權西京畱守司】禦史臺就拜祕書監朝廷嘉其恬退擢太子賓客其爲侍禦史淸靜端介百辟望其風采及分務悉屏去外累不復親筆硯曰佚我以老日閱舊史一卷以代賓話弟炎有文名與盧植齊名時謂之盧謝

謝絳字希深濤子祥符八年進士召試館閣校勘上疏言國家當以土徳王天下又﹝言眞﹞宗當配上帝議不合河決滑州又言災異眾多宜深自引咎損膳於朝罷不急之役省無名之斂以休息天下又請罷內降詔令皆由中書樞密院而後施行因進聖治五箴遷知制誥出知鄧州卒子景初景溫景平景回

龔識給事中眞【正字犯孝廟嫌名﹝正字犯孝宗嫌名汲古本於孝宗下多諱字﹞】儀之子端拱元年進士大中祥符間翰林學士李宗諤薦擢監察禦史遷殿中侍禦史兼左巡使本朝襲唐制禦史不專言職至是始擇學術醇正操履端方可綱紀朝廷者俾入臺言事識始被選後以目疾求退除檢校司封郎中平江軍節度使本朝吳士登科者始於識今府學先達題名以識爲首識之後有宗元等列於後其家至今居昆山黃姑猶藏其登第時金花榜貼乃用塗金黃帋闊三寸長四寸許大書姓名下有兩知舉花押又用白帋作大帖如藥貼狀貯金花貼於中外亦書姓名二字蓋以此報其人也自唐以榜帖相傳而世少見其制故附於此

丁謂字謂之長洲人少與孫何善由文謁王禹偁大驚重之以爲自唐韓愈柳宗元後二百年始有此作世謂之孫丁淳化三年進士甲科累遷夔州路轉運使蠻酋爲寇謂諭以禍福蠻感泣作誓刻石立境上五年不得代詔舉自代者乃入爲三司鹽鐵副使大中祥符五年參知政事九年請外爲平江軍節度使知升州天禧初復參政攺樞密使代寇準拜中書門下平章事加司空晉國公仁宗卽位進司徒侍中爲山陵使授太子少保分司西京又貶崖州司戶參軍在崖五年累徙光州授祕書監致仕卒七十二謂機敏有智謀文字累數千百言經覽輒誦善談笑爲詩至圖畫博奕音律無不洞曉甞建鄕郡節鉞以至宰相國朝吳人至相位者始於謂又甞爲鄕裏請於朝特免丁錢鄕人至今徳之祠於萬壽寺

許洞字洞天吳縣人父仲容太子洗馬洞疏雋幼習弓矢擊剌長折節勵學精左氏傳咸平三年第進士爲雄武軍推官詣府白事有倅踞坐不起卽移書責知州馬知節知節怒劾之除名歸吳所居常植一竹以表特操吳人至今詠之曰許洞門前一竿竹日以酣飲甞從民坊貰酒大有所負一日忽書壁作酒歌數百言人爭往觀其酤數倍景徳中獻所撰虎鈐經應籌策科報罷封太山祀汾陰獻三大禮賦卒於烏江主簿

劉少逸年十一文辭精敏有老成體其師潘閬攜以見長洲令王元之吳縣令羅思純以所作贄二令二令名重當時疑所贄假手未之信因試之與之聯句略不淹思思純曰無風燈焰直少逸曰有月竹陰寒元之曰一回酒渴思吞海少逸曰幾度詩狂欲上天凡數十聯皆敏妙二公驚異聞於朝賜進士及第官止尙書員外郎【續歸田錄】

祝庶幾郡人通象緯之學累赴鄕舉不中第景徳中求試所習以爲司天靈臺郎

徐佑字受天擢第爲吏以淸白稱慶曆中屏居吳下日涉園廬以自適終左官員外郎年七十五

鄭戩字天休吳人居臯橋九歲而孤長客京師師事楊億天聖三年進士第三累歷龍圖閣學士知開封府戩彊敏善聽決假貸細民繩治豪宗大姓流姦吏馮士元於海島執政盛度程琳皆坐黜朝議畏其皦核康定元年同知樞密院出知杭州發丁數萬開辟西湖民賴之歷陜西四路都緫管經略安撫招討使行邊至鎭戎軍天寒與將佐置酒會塞塵起有報西戎至戩云此必川將按邊回耳【此必川將按邊回耳汲古本將作兵】非賊騎已而果然以資政殿大學士知並州時契丹與元昊交惡邊奏互上獨戩不以聞上問戩對戎狄相攻中國不足憂仁宗甞曰戩气質英豪朕欲爲相故屢試於外尋爲宣徽北使院檢校太保奉國軍節度使卒年六十三贈太尉謚文肅

吳感字應之以文詞知名天聖二年省試第一九年中書判拔萃科仕至殿中丞子純文行亦髙鄕人目曰吳先生

元絳字厚之居帶城橋天聖五年進士屢典大藩以文章政譽名一時神宗欲選翰苑之才王荊公曰有眞翰林學士恐不能用爾遂自外召入翰林未幾參知政事事詳在國史後以太子少保致仕還吳中與程公辟諸公爲九老會鄕人號其居曰衮繡坊卒年七十餘有玉堂集三十卷

程師孟字公辟郡人其髙祖思爲錢氏營田使遂居吳師孟居南園側號晝錦坊景佑元年舉進士累遷判三班院給事中判將作都水監歷知楚遂洪福廣越靑州爲政簡而嚴剸煩制劇才刃有餘罪非死者不以屬有司獄每爲空寬猛得中所至人悅性樂易純質言無隱情喜爲詩效白樂天而尢簡直至老不攺吳語累官光祿大夫致仕年七十八樂圃朱先生伯原少許可言師孟爲政則曰𨿽韋丹治豫章孔戣帥嶺南常衮化七閩無以加也天下以爲才卿吏師米芾亦云廣平公以文學登科以政事躋顯以言語出疆以恬退告老足之所及功利蔚起雲有詩集二十卷奏議十五卷

盧秉父革本徳淸人舉神童慶曆之後累歷監司有聲請郡自效神宗嘉其恬退未幾告老累進太子賓客官制行累攺通議大夫退居於吳年八十二今盧提刑橋因其宅以名其家遂爲吳人秉皇佑元年進士元丰中爲發運使父革退老於吳秉每歲上計必請還鄕省侍後帥涇原懇辭歸飬手詔慰勉時以爲榮

龔宗元字會之愼儀之孫幼穎悟絕人讀書虎丘爲鄕貢首選天聖五年擢第範文正公謂之曰君器業淸修它日必爲令器謹勿因人以進宗元後登朝未甞遊公卿門文正之教也終都官員外郎宗元始以都官分司南京謝事取白居易詩作中隱堂語在園亭條子程孫況皆繼登科

龔程字信民剛正自守不怵於禍福力學排異端家不設佛老像祭祀不焚紙錢讀書南峯攻苦食淡遂博極羣書鄕人號有腳書廚熙寧六年第進士終桐廬令子況

龔況字浚之崇寧五年進士入館以學術文章與蘇過在朝俱知名時號龔蘇用宗元中隱故事自號起隱子終祠部員外郎有起隱集三十卷

孫載字積中昆山人曾祖漢英仕錢氏爲蘇州昆山鎭防遏使遂爲縣人載治平二年第進士歷廣東河北淮西使者知海沂婺亳州治務大體時號循吏以甞薦元佑黨人遂丐歸一日徧謁先壠及甞與往來者呼妻子與訣問日早晏盥手焚香而逝年七十五

丁騭吳人元佑中甞爲左言【甞爲左言舊鈔本作左正言】五上章論何正臣治獄殘酷巧詆刻深甚於羅織黨錮事載國史

侍其沔字國紀上世自髙密徙吳學貫穿經傳與人交如淡薄遇其急奮義以往不避艱險五舉禮部退爲鄕先生治平三年沒門人弟子相與議其治行謚曰夷晦先生滕元發志其墓云士生斯世有進取出力得時行道功烈被於民者有行義修潔退而講學爲一鄕之善士者斯二者用捨不同要皆天下之彊立君子也善士蓋指沔其慕尙之如此

秦希甫字辧之郡人元丰二年進士元符中爲陜西轉運判官奏王贍王厚取邈川靑唐府庫物因此致變又言河州至湟州道路險阸往者如赴死所湟州本溫溪心故地當求溫氏之後立爲屏輔皆在可棄崇寧初黨論起言者以棄地爲罪降官入黨籍

葉淸臣字道卿長洲人父參甞守郡謝事因居天慶觀之東有賢徳名【事具七檜堂條下】淸臣天聖二年舉進士第二簽書蘇州觀察判官累遷修起居注三班鹽鐵院上疏論地震熒惑犯南斗因訟範仲淹余靖以言事被黜天下齚舌行將二年人主當深自咎責詳延忠直敢言之士出爲兩浙運使豪右田據上游水不得泄民不敢爭淸臣請疏盤龍匯滬瀆港入於海民賴其利擢三司使編前後詔勑使吏不敢欺遷歷翰林侍讀學士歷江寧邠澶靑永興河陽諸郡淸臣幼敏異好學善屬文天資爽邁遇事敢行數上書論天下事其陳九議十要五利皆當世可行者有文集一百六十卷

錢象先字資元郡人中進士髙第宰相呂夷簡薦其經行爲國子監直講歷大理少卿三司判官河北江東轉運使天章閣待制龍圖閣直學士官尙書刑部侍郎又歷知河中河南府許潁陳蔡亳州以吏部侍郎致仕象先長於經術仁宗畱神經蓻象先以古學進侍【象先以古學進侍汲古本侍作勉】間有顧問依經以對因以諷論政事時務有啟迪獻納之益畱侍經筵前後十五年又通刑名之學所尙詳平又以犯勑者重犯令者輕請移勑文入於令者甚眾又省去許捕之條百餘其持法近厚如此修勑成例賜勛爵獨賜三品服仁宗謂輔臣曰象先以孝聞有母八十歲以此慰其母心熙寧九年卒年八十一

滕甫字符發避髙魯王諱以字爲名更字達道本東陽人範文正公父之甥教以爲文文正爲郡安定胡先生翼之亦居郡中甫來從學廷試兩爲第三孫沔一見曰後當爲賢將累遷禦史中丞翰林學士歷開封眞定府鄆許秦定靑揚鄧等州終龍圖閣學士謚章敏甫慷慨豪邁不拘小節近世名將無及者葬陽山子孫遂爲吳人

蔣堂字希魯本宜興人徙於蘇祥符五年進士任侍禦史論禁中火宜責躬修徳不必歸咎宮人郭皇后廢極論不可出爲淮南發運使薦部吏二百員累遷樞密直學士歷知應天河中府洪杭益蘇州後十二年再守蘇遂謝事以禮部侍郎致仕家於靈芝坊【詳見園亭門】堂爲人修潔遇事不少屈好學工文詞延譽晚進至老不倦卒年七十五有吳門集二十卷其絕筆詩雲歸來深隱太湖濱天與扶持百歲身𨿽是浮雲隔雙闕丹心愛戴在君親忠厚之气終始如此

陳郢隱居裏中以琴書自樂丁晉公甥也欲薦以官拒之續圖經並其弟之奇謂之兩髙士父殿中丞質亦以徳行著稱鄕裏

陳之奇字虞卿曾祖贊明事錢氏爲中吳軍節度推官所謂丁陳範謝四長者之奇天聖中禮部試第四禦試不得第居鄕裏十年無仕進意母丁晉公之妹晉公欲官之之奇兄弟每力辭而勉使復應舉不得已復起得及第李瑋尙秦國大長公主詔舉經術仁義者爲隴西郡王宅教授數月告歸卽致仕郡畱其奏不可時年未五十未幾詔賜金錢復起之卒不起終太常博士之奇孝於親約於身信於朋友篤行好學知道心泊如不爲聲利所遷其退歸與鄕人同憂樂赴人之急至於州縣無所避州縣以之奇至誠亦不爲疑平居靜默與人言忠孝立身亹亹不倦人莫不以爲君子每出乘羸駒里巷小人見之必斂然曰此吾陳君子也四方賢士大夫至吳必問陳君所在爭欲一見之王岐公聞其喪曰吾甞與陳君相從於閶門之下觀其言出入仁義之際眞君子哉乃爲志其墓而題曰太常博士致仕陳君子之墓云

方惟深字子通其先自莆陽徙吳爲吳下鄕先生文學行義與樂圃朱長文同爲一世所宗事具程俱所撰墓銘其略曰子通幼有稱鄕貢爲第一試禮部不第卽棄去吳下有田一﹝廠墨﹞與其弟躬出入耕獲間則讀書至於黃帝老莊之書養生爲壽者之說及西方別傳皆得其大指平居視之猶木雞也及其論議古今道理窮核至到確然莫能移常以雅道自娛一篇出人爭傳誦王安石以謂精詣警絕元白皮陸有不到處以韋布之士閉關陋巷而孝友淸介之風隱然稱東南有司舉貢籍以年格應補軍州助教者就賜勑牒袍笏於其家得興化軍助教拜受惟謹初年四十無子其弟有子以謂吾先人有後足矣卽屏居於外預知死期期至不亂喪葬皆有治命云

楊懿孺字彜甫其先自浦城徙長洲以行義隱處與方子通同時號吳中二老事具程俱所撰墓銘略云吳郡有二老焉或仕或不仕皆隱者也居城之東北曰方公居城之東南曰楊公卽懿孺也懿孺少孤力學言行相顧朝無夕儲讀書哦詩泊如也神夷气昌未甞有饑寒憂𨿽閭裏不盡知其貧崇寧二年特奏名後調南昌主簿居一年忽載妻子歸吳下且告老以承奉郎致仕平居直心自信不知世間有傾巧事自未仕及老於家不入州縣不事鄕裏請謁間一過所親厚歲不過數四𨿽甞出而仕人猶謂隱者吳郡誌卷第二十六吳郡範成大撰

人物七

範仲淹字希文事具歐陽文忠公所撰神道碑及國史傳其略云皇佑四年五月甲子資政殿學士尙書戶部侍郎汝南文正公薨於徐州五代之際世家蘇州生二歲而孤母再適長山朱氏仍其姓始名說旣長知其世家感泣去之南都入學五年大通六經爲文章論說必本仁義舉進士禮部選第一中乙科始歸迎其母以養少有大節其於富貴貧賤毀譽歡戚不一動其心而慨然有志於天下常自誦曰士當先天下之憂而憂後天下之樂而樂也其事上遇人一以自信不擇利害爲趍捨天聖中爲祕閣校理【祕閣校理校攺閣作合】以言事忤章獻太后旨通判河中府召拜右司諫上疏請還政天子及郭皇后廢率諫官禦史伏合諫又揖宰相畱百官廷爭不能得貶知睦州徙蘇州州地瀕雷澤田多水募遊手疏五河導積水入海興作未就徙明州轉運使言仲淹治水有緒願畱以畢其役詔復知蘇州召還拜天章閣待制益論時政闕失知開封府治有聲取古今治亂安危爲上開說又爲百官圖以獻宰相呂夷簡怒交論上前落職知饒州徙潤越州趙元昊反河西爲陜西經略安撫副使又爲環慶路經略安撫招討使兵馬都部署爲將務持重不急近功小利待將吏必使畏法而愛已所得賜賚皆以上意分賜諸將諸蕃質子縱其出入無一人逝者蕃酋來見召之臥內屏人徹衛與語不疑居二歲士勇邊實恩信大洽乃決策謀取橫山復靈武而元昊數遣使稱臣請和上亦召之歸慶曆三年爲樞密副使數月爲參知政事每進見必以太平責之再賜手詔趣使條天下事又開天章閣召見賜坐授以紙筆使疏於前退而條列時所宜先者十數事上之僥幸之人皆不便因相與騰口而嫉之者亦幸外有言喜爲之佐佑會邊奏有警卽請行乃以爲河東陜西宣撫使卽拜資政殿學士知邠州兼陜西四路安撫使其知政事才一歲而罷有司悉奏罷前所施行而復其故言者遂以危事中之賴上察其忠不聽是時夏人已稱臣因以疾請鄧州守鄧三歲求知杭州又徙靑州公益病又求知潁州肩舁至徐遂不起年六十有四贈兵部尙書謚文正禦篆其碑曰褒賢之碑爲人外和內剛樂善泛愛喪其母時尙貧終身非賓客食不重肉臨財好施意豁如也及退而視其私妻子僅給衣食其爲政所至民多立祠畫像其行已臨事自山林處士裏閭田裏之人外至夷狄莫不知其名字而樂道其事焉長子純佑少有大志蚤卒純仁純禮純粹皆名世【閻灝撰文正公眞贊雲英英如神屹屹如山仁義道徳溢於顏間大忠臯夔元功方召以贊中樞以尊淸廟佑我仁祖格於皇天是肅是虔不傾不騫維慶有祠邦民瞻思慶山可夷玆堂巍巍】

範純仁字堯夫仲淹子第皇佑元年進士父薨始出仕治平中爲侍禦史議濮王典禮不當命出房闥通判安州由是名震天下後知諫院言王安石驟更法度恐失人心作尙書解以進前後上言以休兵省事節用富民進君子退小人愛人材伸公論爲急崇聚斂事苛刻親讒佞任偏聽爲戒大則廷論小則疏述反復激切無所諱避復出補外元丰八年召爲給事中明年同知樞密院事陳禦備西戎之策事俱施行元佑三年拜尙書右僕射自爲執政務以博大開上意忠篤革士風救蘇軾韓維王覿等極言前世朋黨之禍吳處厚箋蔡確詩以聞朝廷欲貶之死地純仁獨曰此路自丁晉公後荊束已七八十年不可自吾輩開之奏乞薄確罪亦出知穎昌府踰年復相於事無所回隱同列病之哲宗於大臣中獨注意純仁問人材法度悉實以對章子厚用事復出知穎昌累貶永州徽宗卽政卽日走中貴人湖南致上及皇太后命勞賜甚寵所啟皆國家大體蓋將屬以重任以中太一宮【太一宮汲古本作太乙宮按乙字誤當作一】使召以目疾辭上每對輔臣以不見純仁爲恨年七十五薨賜世濟忠直四字爲墓隧碑首謚曰忠宣純仁性夷易寬簡甞曰吾平生好學得之忠恕二字歷事四世無間言自爲布衣至宰相廉儉如一

範純禮字彜叟仲淹子元佑中爲給事中凡所封駁正名分立紀綱皆國體之大者論張耒不當不候參告令供職一時聳動知開封府一切以寬革前政刻深之獘中丞蘇轍攻右丞王存去將用轍代存純禮曰蘇章不避嫌此必不放過數日徙純禮刑部侍郎轍方拜元符三年拜右丞以年老力辭上謂安燾曰範純禮作執政不應引年況精力康彊卿等以國家圖任老成之意勉之救陳次升以言得罪乞以嘉言用江公望畱王覿解上官均鄒浩之言爲理當從之乞罷京城豬羊圈減山陵盟器之煩費【減山陵盟器之費汲古本減作解】曾布榻前云人皆言財用不足天下何憂無錢純禮進曰天下告窘戶部無料錢支藏庫空竭無如今日布誑陛下建中靖國元年知穎昌府尋除端明殿學士崇寧初累責單州年七十六純禮居二府布衾絁袍不爲表襮沽名譽食飲不擇其鮮不役婢妾中年卽淸居端坐全眞容物不爭而立朝端方乃不可犯人以劉寬卓茂方之

範純粹字徳孺文正公第五子元丰中歷鄜延陜西轉運判官鄜延都緫管環慶經略安撫使攺鄜延又攺熙河蘭岷路元符中攺河東復移鄜延兼知慶州延安太原府戶部侍郎知河南府神宗謂純粹遇事不苟存心公家旁無顧慮任陜西轉運時當五路大舉財用匱乏吳居厚爲京都轉運使上羨餘三百萬緡上遂以賜純粹純粹愀然曰吾部𨿽窘豈忍取此膏血力辭弗納紹聖元年言者論棄四寨之地實啟戎心司馬光文彥博等主之於內純粹等行之於外後遂入黨籍最後貶鄂州久之敍官復徽猷閣待制政和七年卒年七十二

範正平字子夷忠宣公次子紹聖初爲開封尉戶部尙書蔡京結後戚向氏欲展向氏墳正平爭以爲民田不可奪京坐贖銅由此恨之忠宣薨小人附會言正平兄弟撰造永州傳宣聖語及行狀非忠宣意行狀實李之儀受忠宣之意次弟之正平遂與之儀俱下禦史獄事解猶謫龔州歸終身不仕初忠宣薨特添恩澤分官中外諸孫久之追奪例外官正平遽納其子官全其侄與甥焉方遺表獄作弟正思曰兄是時方當窀穸某實預議正平獨身當之其後徐丞相處仁問正平之爲人於王寔仲弓仲弓作卓行對一篇大略謂正平力學爲文通古今論議出人意表爲宰相子有聲譽不朋比爲進取資不可以勢屈不可以利回質之神明而不疑行之屋漏而無愧云

範琪字希世文正公之從兄天聖五年進士歷開封府法曹知鄞縣葺堰埭百餘決導瀦積徙常熟浚金涇鶴瀆二浦漑田千頃爲公家利其在天府議法必精握節不撓府尹胥安道給事中孫夢得交薦之子師道有賢名蔣堂敍範氏上世謂琪之髙祖陏自唐末作麗水丞屬亂離遂家於蘇曾祖鈞祖從誼並在錢忠懿王幙下父昌言歸本朝贈國子博士皆葬吳縣三讓鄕之天平山云

範師道字貫之天聖九年進士累知廣徳縣縣滛祀歲殺牛以祀神一切禁絕之擢侍禦史數以論事忤宰相劉沆出知常州復召爲起居舍人同知諫院會百官上尊號乃言災異數出而崇尙虛文非所以答天戒又言宮人多遷除恐女寵因緣以害政事上皆嘉納之又言陳升之不當進用出知福州復入爲三司鹽鐵副使終直龍圖閣知明州有奏議二十卷文集五十卷子世京世亮皆登科

範世京字延祖皇佑五年進士歷和州歷陽令適師道守明州世京棄官侍養曰人子事親之日少事君之日多寧可曠時失定省父喪扶護歸鄕垢面跣足晝夜哀號行路爲隕涕服除熙寧初官湖北廣南名至京師【名至京師校攺名作召】與時論不合辭歸終祕書丞

範慮唐末吳處士有子七歲能吟詩贈隱者云掃葉隨風便澆花趁日陰處士方幹聞之曰此兒他日必垂名又吟夏日詩雲閒雲生不雨病葉落非秋幹曰惜哉必不享壽果十歲而卒【延賓佳話唐宋遺史】

範周字無外文正公侄孫贊善純古之子負才不羈工詩詞無意榮達安貧自樂未甞屈折於人所居號範家園所賦詩甚多時出傑句如詠懷云一瓢有道泰山重五鼎不義鴻毛輕其气槪肆兀類如此

林虙字徳祖旦之子好古嗜學擢第累遷朝奉郎太學錄開封府司錄以府尹不之禮移疾告歸不復出仕所居在大云坊因自號大云翁屏置朝章不入州縣先達稱其髙有大雲集百卷神宗聖訓十卷

朱長文字伯原光祿卿公綽之子公綽居鳳凰鄕集祥裏園亭甚古長文擢弟號其居曰樂圃時俊咸師仰之號樂圃先生米芾撰墓表略云十九歲登乙科病足不肯從吏築室樂圃有山林趣著書閱古樂堯舜道郡守監司莫不造請謀政所急士大夫過者必奔走樂圃以不見爲恥公卿薦以自代者甚眾天子賢之起爲本郡教授又召爲太學愽士祕書省正字符符元年卒鄕人立祠於郡庠家徒藏書萬卷天子知其淸特賜其家絹百疋

崇大年字靜之慶曆中擢進士第歷知靑田縣民貧無以納和買大年悉令候冬熟州符督責追杖縣吏大年曰年凶民饑若催督必破產𨿽扙胥吏三五輩尙可寬一邑之民至冬民無不納足者徙知浦城縣舊設兩棧民以事追去無輕重悉置棧中大年曰此以牛馬吾民悉命撤去有疾丐分司歸吳日與程光祿諸公觴詠燕遊號吳門十老大年徳守淳固志尙夷曠恬於勢利不求聞達辭郤薦辟浩然易退吳士自陳君子之奇之後大年繼有賢稱分司後十三年致仕又十四年卒年八十二樂圃先生朱長文與鄕人議謚謂黔婁辭國有餘貴辭粟有餘富其謚曰康陶淵明隱約就閒其謚曰靖節大年當有道之世秉難進之節韜章蘊能不自表襮仕而知止貧而亡憂【貧而亡憂汲古本作忘憂】凜然有古髙士之風乃共謚曰康靖先生【林希逸史朱長文行狀】

富嚴大中祥符四年進士以刑部郎中守鄕郡嘉佑中守祕書監致仕未甞一造官府以耆徳稱所居坊人以徳壽目之富氏本出處之靑田文忠公弼於嚴爲叔父嚴之祖始居吳葬焉遂爲吳人子臨亦有文名曾孫鈞洵元衡皆登科

郭附字明仲嘉佑八年進士知洪州新建縣俗健訟好持吏短長附至問民疾苦皆以鷙獸暴橫爲言乃檄旁縣尉並力仍以厚賞啖壯士不閱月得鷙獸數十屍諸庭乃號於眾曰有悍不率教如此獸者皆殺之無一人敢犯令以朝奉大夫致仕幅巾策杖窮山林詩酒之適十八年東南髙士皆願從遊卒年八十四

胡稷言字正思則之侄學古文宋景文公以特奏補官爲山陰丞致仕築圃鑿池追陶靖節之風種五柳以名堂淸修寡欲延納後進日晡後不飲食客坐蕭然具湯一杯而已年八十餘子嶧

胡嶧字仲連居五柳松窻蓬戶人以爲隱君子步趨言動皆有尺度賓嘉喪祭率遵古法用杜甫詩名所居曰如村自號如村老人累舉命官終不仕卒年七十九詩文簡古如其爲人子百能

胡百能字少明紹興十八年進士知江山縣有惠愛乾道初選教諸王宮向進用矣以年至力請老朝廷嘉之乃以左奉議郎賜緋衣銀魚致其事歸築堂曰宜休相羊里巷錙銖軒冕殆其天性久之乃卒年七十四子耕

郭元邁字英遠附之孫愽通經史入太學魁上捨靖康之難募使北虜通問徽欽二聖元邁上表請行詔以爲副使行次河朔以尺紙付家云出疆當艱束時難保全生此身已許國矣至虜廷上書虜帥粘罕乞歸二聖爲虜所畱尙書洪皓自虜北歸首言王倫及元邁以身徇國棄之不取緩急何以使人

章甫字端叔自建徙居於吳其八世祖本浦城人有西村珠林二族西村之裔多顯仕珠林至甫曾祖可法始登科甫熙寧三年進士知壽春縣大臣以孟子解義進詔付祕書省除太府寺丞召對稱旨除府界提舉常平事崇寧初除都官郎中陛對抗言元佑臣僚削秩投荒皆緣國事非爲身謀稍稍內徙道路交慶今復刻名黨籍禁錮子孫恐非陛下本意上優容之尋掛冠歸吳藏書萬卷讎校精密卒年六十二八子憲其一也

章憲字叔度居黃村樂道好徳操履髙潔行有餘力而以學文鄕裏謂之隱君子其學師事王信伯而與朱子發呂居仁等遊尢邃於春秋有復軒集十卷曾文淸公幾爲之序

郟亶字正夫昆山太倉農家子自幼知讀書識度不碌碌【碌碌汲古本誤碌石彖】嘉佑二年進士昆山自國朝來登科者自亶始甞條吳中水利爲書上之熙寧間以亶爲司農寺丞奉使浙西措置水利民不以爲便遂罷【詳見水利門】終比部郎中子僑子髙亦有才鄕裏推重謂之郟長官有幼成警悟集行於世

李璋居盤門有不羈之才王荊公甚愛之甞有詩送璋應舉云湖海靑衣二十年尙隨鄕賦已華顚【尙隨鄕賦已華顚隨字汲古本作墨丁又賦作試】又送其下第云學如吾子何憂失命屬天公不可猜璋後攺名玖以累舉補官孫益亦登科紹興間任監察禦史

馬友直字伯忠其先本姓司馬氏有名球者仕吳越以禦史中丞爲昆山鎭遏使因家焉子孫樂道不仕隨乎流俗故止稱馬氏聚族居於邑之全吳鄕六直裏以孝義著兄弟六人皆力穡獨友直以儒業自奮入京師太學元符二年薦春官與李豸方叔遊知友直賢以其兄之子妻之迨宣和水菑全吳之田悉與江通兄弟皆狼狽營妻子友直獨迎其親徙於邑之進賢裏僦屋以居躬養菽水母子晏如也建炎二年以累舉得官初主湖之武康簿次監潭州南嶽廟尙彊健卽掛冠以宣教郎卒年七十六侍郎唐公輝禦史王公葆及我先君少師皆敬愛之孫先覺登紹興庚辰進士科

閭丘孝終字公顯郡人甞守黃州蘇文忠公在東坡時與交從甚密公後經從必訪孝終賦詩爲樂孝終旣掛冠與諸名人耆艾爲九老會

王蘋字信伯事伊川先生視河南髙第揚時猶爲後進時亦以爲後來師門成就者惟蘋髙宗駐蹕平江郡守孫佑薦其學行召見上以爲通儒賜進士出身除祕書省正字受詔條具賊退利害蘋奏治本三說一曰正心誠意二曰辧君子小人三曰消朋黨遷著作佐郎通判常州蘋識慮精微議論平易頹然若與世忘不著書旣老乃集古今語說爲一書未成而卒

黃策字子虛彥之子登科爲雍丘主簿元符末詔許中外言事時昭慈聖獻皇后旣復位號典冊有未盡正者策引古義上書言甚切後以此入黨籍羈管登州會赦還鄕後除直祕閣自號隨緣居士吳郡誌卷第二十七吳郡範成大撰

人物八

顏孚字端中長民幼子崇寧間有聲太學士行甚羙每試必居前列時人目爲顏夫子爭願識其面與兄采相繼髙科孚擢第未幾蚤卒

鄭景平字希尹居帶城橋剛正不撓所蒞官有廉介稱甞爲大理官每有疑獄中夜拜禱蘄得其情請老家居朝廷以其能詔復起知饒州數月復拂衣歸或問故答曰天子命景平爲郡守當以撫字爲職乃不得行志今日須金若干明日須粟若干民已枯骨矣捶考不出吾安得不歸時朱勔用事撓權從之者甚眾獨景平終始不見子絪字天和亦能文屢爲郡

徐奭字武卿建州建安人大中祥符五年進士第一釋褐爲將作監丞通判蘇州又爲兩浙轉運副使其在蘇水潦爲沴具區東南毀堤防溺廬舍漂田疇不可勝計奭爲周視盡得舊迹請於朝市涇以北赤門之南築土石堤九十里起橋梁十有八計七十萬舟徒無墊溺之憂堤上下復良田數千頃蘇人徳之入爲翰林學士權知開封府卒故其家後居於蘇子師閔年六十餘以左中散大夫普寧郡侯致仕居蘇爲蔣堂蔡襄所知在官自輔臣以下薦之者幾百人及退歸與元絳程師孟諸人以詩酒相過號十老鄕人榮之年八十乃卒葬蒸山

徐師回字望聖師回甞守南康蘇文定公轍爲作直節堂記黃庭堅明月泉銘誰賞音徐望聖一時名重如此子閎中爲吏有能名爲吏部郎子林兢

徐林字稚山宣和三年進士少有特操從母之夫王黼柄國用事獨不肯附麗寧坎壈卑官紹興初上書言事召對攺官累遷太府少卿出爲江西轉運副使劾秦丞相檜親黨坐是以沮經界法貶興化軍十三年更化復入爲刑部戶部侍郎論國用大廣宜樽節之隆興初爲吏部侍郎復論符離之役爲非計遂以敷文閣直學士奉祠知平江府力辭旋乞致仕再以給事中召再召不起遷龍圖閣學士卒年八十餘葬靈巖山之西世稱賢侍從以林爲首少居吳縣硯石山下自號硯山居士弟兢字明叔官刑部郎中善篆書次弟徳止遜官於從子而學佛徽宗賜號圓通禪師子蕆亦登科有學行甞爲浙東提舉常平

魏憲字令則紹聖四年進士累遷國子司業親喪三年弗嗜酒肉廬於冢次塋域有芝艸甘露之祥再爲司業以學行見推徧歷中外師儒之選兼太子舍人遷中書舍人給事中吏部侍郎歸鄕名所居曰止庵優遊求志十餘年終時無疾危坐禪榻取水盥手泊然而逝年七十三

潘兌字說之吳人崇寧三年進士累官至中書舍人左諫議大夫刑禮吏部侍郎終徽猷閣待制路允迪爲之銘略曰言語文章一本六經之醇修身則毅然有守終無玷缺云

淩哲字明甫吳人宣和六年進士自明州通判召對髙宗擢爲禦史數日遷右正言又遷左司諫【左司諫汲古本諫誤監】吏部侍郎兼侍講以敷文閣待制知臺州遂退歸裏居澹約自守鄕裏稱其徳量掛冠十餘年卒年八十六

王葆字彥光昆山人逸野堂僖之侄宣和八年進士昆山自郟亶登科有孫載載後六十年葆始繼之邑人以爲奇事葆學行俱髙潛心古道著春秋集傳十五卷春秋備論二卷誘掖後進推誠樂育如親子弟門下士多成立者號稱鄕先生初主麗水簿上疏陳十獘事皆人所難言紹興間歷司封郎官監察禦史崇政殿說書終浙東提刑王公於人物鑑裁尢精樂巷李侍禦史衡布衣流落一見以女弟妻之左丞相周益公必大初第以女妻之知其爲國器也成大以蚤孤廢業一日呼前諭勉切至加以詰責畱之席下程課甚嚴未幾亦忝科第

邊知白字公式曾祖珣自陳畱官姑蘇樂其風土遂世爲吳人知白宣和六年進士孝友醇誠蹈繩墨規矩淸虛寡欲號爲吉人而學佛尢盡誠紹興中歷戶部郎官將作監戶部吏部侍郎直學士院歸鄕築室郡南金獅巷爲終焉計卒年六十五贈徽猷閣待制少遊廬山夢人告曰君本江南僧終當尋盟去

龔明之字希仲宗元之曾孫祖母李及笄時得寒疾夢神告曰與汝七十七大觀中行年適滿夢數病革自意必死明之夜禱於天願減已算五年以益祖母壽炷香於頂上須臾腦中爆裂有聲不爲動控懇益切翌日李病已至八十三乃終明之蹭蹬舉場以特恩廷試年已八十二法不應出官吳士在朝者列其行義薦之得監南嶽廟淳熙五年乞致仕鄕人又請之朝遷宣教郎致仕賜五品服居昆山黃姑別墅作期頤堂日飲其間一日感微疾精神蕭爽親友問疾者歌以答之遺令毋設仙釋像於柩前供一水一花誦論語孝經足矣年九十二

朱良字良伯吳郡人其先累以進士登第祖公綽光祿卿父季端爲郎屢典名郡建炎中良仕秀州海鹽縣尉金人犯順車駕南幸遊騎及縣境良謂僚友曰今日乃忠臣義士死國難之時也乃被甲執戈集所部百餘輩奮厲而前遇金人於境身先赴敵出入行陣斃數虜酋賊眾爲之披靡眾寡莫當竟以死敵其子思蒙恩錄用今以朝議大夫守漢陽軍

胡元質字長文長洲人父珣治生大穰所親爲之宰負金萬數珣焚其書待之如常元質少穎悟年未﹝寸﹞【年未﹝寸﹞汲古本作未冠】遊太學紹興十八年進士髙第亦有隱行初旅泊行都聞鄰有貧士夜哭問之乃爲人責償鬻其女相與別元質慨然垂橐予之壽皇卽政以薦者入爲太學正歷祕書省正字校書郎禮部兼兵部遷右司侍經帷直史筆參掌內外制給事黃門知貢舉帝眷特厚爲書王褒聖主得賢臣頌及親制論以賜曰得天下之常才易得天下之大才難蓋常才智力之有限而大才謀慮之無窮此大才所以爲難得也今之朝士大夫當居臺諫給捨侍從之時評議朝政十中八九謀王體斷國論有優爲之者及一旦遷入政府往往識慮詳明頓減於前使人得以反議其後諺有旁觀者審當局者迷此不特爲奕者之論以今日之秉政何翅於當局以昔日之言事何翅於旁觀倘能易當局之迷而爲旁觀之審天下之事有不足辦者𨿽然是豈可與牽文泥古沽名釣利號爲俗儒者言之必得器識宏愽奇謀遠略卓然爲天下之大才者然後可與共非常之功歟出守當塗建業成都皆有政績舊得程公辟光祿南園故居之址旣歸杜門郤掃園林池館日以成趣扁表其堂曰招隱優遊自遂奉祠逾六七年以正奉大夫敷文閣學士吳郡侯致其事而卒年六十三贈金紫光祿大夫葬橫山平居未甞疾言厲色加人或評人短長及告以人之傾已輒俛首欲寐每自謂於人無怨惡其心休休然好善樂施家貲多推予諸弟未始較人皆義之

烈女

吳孫奇妻範姬年十八配奇一年而奇亡父母以姬少寡無子迎還其家姬不肯歸迎者迫之姬操刀割耳及鼻曰父母迎我者不過以我年少色美今已殘矣行將焉如於是迎者空反【烈女傳】

張氏三女吳人皆有節行兄溫爲孫權所囚姉妹已嫁者皆見錄奪其中妹先適同郡顧承官以攺嫁丁氏成婚有日飲藥而死吳朝嘉嘆鄕裏圖畫爲之贊頌【吳文安傳】

陸郁生績之女績守郁林所生故以名適同郡張溫弟白有志節姚信甞表稱之曰竊見故郁林太守陸績女子郁生少履貞特之行幼立匪石之節年始十三適同郡張白侍廟三月婦禮未卒白遭罹家禍遷死異郡郁生抗聲昭節義形於色冠蓋交橫誓而不許奉白姉妹崄巇之中蹈履水火志懷霜雪義心固於金石體信貫於神明送終以禮邦士慕則臣聞昭徳以行顯行以爵苟非名爵勸善不嚴乞聖朝斟酌前訓褒郁生以義姑之號以厲兩髦之節

呂榮許升妻也升遊誕博戲不治操行榮躬勤家業以養其姑勸升學問常垂淚言之榮父惡升欲攺嫁之榮曰命之所遭義無離異不肯歸升後感悔尋師遠學四年乃歸遂致名譽爲州所辟遇劫被害榮手刃殺升者以首祭升【列女傳】一說吳郡列女呂榮許升妻也升爲賊所殺遂欲幹穢榮秉節不聽遂遇害是日雷雨晦冥賊懼叩頭謝屍葬之後剌史名其裏曰義婦阪【文樞鏡要】

晉張林妻徐氏晉張林妻徐氏者案張林碑曰夫人姓徐吳郡人柔惠淸順中和聖善婦徳旣備母道亦踐志厲冰玉厥徳丕顯靡靡其操翼翼其仁明景內映從良從刀【從良從刀當作從良從月】節外新共媺風邁淑謹其身

張茂妻陸氏郡人茂爲吳郡太守爲沈充所害陸傾家產率義部曲討充充敗詣闕上書爲茂謝不克之責詔曰茂夫妻忠誠舉門義烈宜追贈茂太僕

宋顧琛吳人母孔氏孫恩亂後東土饑荒孔氏發家糧以賑邑裏得活者甚眾生子皆以孔爲名

張衝張敖母戴顒女張衝張敖母戴顒女也有儀範張氏內取則焉衝敖皆爲名士

宮人韓蘭英郡人有文辭孝武時獻中興賦被賞入宮明帝用爲宮中職僚齊武帝以爲愽士教六宮書學以其年老多識呼爲韓公齊武帝或云前廢帝

範法恂【範法恂汲古本恂作珣】郡人妻禇氏勤苦執婦業升明中孫曇瓘謀反禇謂子僧簡云孫越州先姑之姉子汝宜收之曇瓘旣伏法禇令僧簡往斂葬永明中年七十餘卒僧簡在郡未至禇將殯舉屍不起尋而僧簡至焉

梁靑冀二州剌史郡人張稷女楚媛適會稽孔氏無子歸宗州人徐道角作亂害稷楚媛以身蔽刃同遇禍

後周宣帝四後朱氏小女滿月吳人生靜帝後立爲皇后班亞楊后靜帝立尊爲帝太后隋初爲尼攺名法靜【古今小名錄】

長安縣君丁氏晉公之妹陳君子之奇之母也晉公欲官二甥縣君固辭俾自以學術進晉公竦然稱嘆之奇兄弟繼登科鄕裏傳縣君之賢安定胡先生著丁氏賢惠錄蘇子美書之吳郡誌卷第二十八吳郡範成大撰

進士題名

端拱元年程宿牓龔識

淳化三年孫何牓丁謂【宰相】錢昆【諫議大夫】謝濤【太子賓客】淩咸陸元圭龔緯【識弟】

咸平二年孫曁牓李堪

咸平三年陳堯咨牓鄭載譚應許式龔紀【緯兄】胡堯佐許洞鄭爲龔會元【識侄】

大中祥符元年姚曄牓唐儼

大中祥符四年張師徳牓富嚴

大中祥符五年徐奭牓林咸徳

大中祥符八年蔡齊牓謝絳【濤子知制誥】胡獻卿範仲淹【參知政事】

天禧三年王整牓鄭修【爲子】錢象先【吏部侍郎】

天聖二年宋郊牓葉淸臣【翰林學士】鄭戩

天聖五年王堯臣牓李瑀【直講堪子】龔宗元【識子】

天聖八年王拱辰牓範師道【仲淹侄】元絳【參知政事】鄭條【爲子】林襲明

朱公綽

林茂先【襲明兄】陳之武

景佑元年張唐卿牓程師孟鄭戭【戩弟刑部侍郎】陸景祝熙載

寶元元年呂溱牓陳之奇【之武兄】鄭君平【修子】陸絳鄭戡【戩弟】張詵【天章閣待制】

慶曆二年楊寘牓李瑜【瑀弟】孫規黃頌許奇

慶曆六年賈黯牓崇大年

鄭方平【修子】

皇佑元年馮京牓範純仁【仲淹子宰相】張僑【士廉侄】李川郎淑

皇佑五年鄭獬牓滕甫【龍圖閣學士】錢深鄭汝平【修子】支詠郭鼎臣範世京【師道子】

嘉佑二年章衡牓陸元規郟亶

嘉佑四年劉輝牓朱長文【公綽子】王純臣丁偃李逢原張詢陳之方

嘉佑六年王俊民牓林咼【咸徳侄】程寬【師孟子】陸元長【元矢見兄】

嘉佑八年許將牓沈括【翰林學士】淩民瞻

郭附黃顏

治平二年彭汝礪牓孫載

治平四年許安世牓張惇【從享從】吳純貺張僅李博聞

熙寧三年葉祖洽牓郁澄徐彥孚鄭安平【攺名景平伸子】鄭伸淩民師【民瞻兄】範世亮【師道子】

熙寧六年餘中牓黃汝平梅灝林程【茂先子】張顏【僑子】龔程【宗元子】孫衝黃頡【顏弟】黃彥【頡兄】

熙寧九年徐鐸牓張元素張元弼林稙【茂先子】郭際顧襄【上捨】

元丰二年時彥牓秦希甫張諤林種【茂先子】顏長民

元丰五年黃裳牓嚴君鄰林師醇孟醇黃懿彥

元丰八年焦蹈牓沈彥升黃從周周何章衎之謝翺錢兟

元佑三年李常寧牓範惇樂周沔丁覯李博諭陳傑孫實陳序

元佑六年馬涓牓林虡嚴適程騫【師孟侄】魏志陳噩施遠鄭倞【戩孫】黃策【彥子】

紹聖元年畢漸牓胡浹程亢林穥【茂先子】富鈞【嚴孫】胡安平陳彥和

紹聖四年何昌言牓郁師醇魏憲【志弟吏部侍郎】林虙【虡兄】富洵【嚴孫】

元符三年李釜牓顧植張公厚張漸劉彥惇方振陶﹝從才從廣﹞徐端行【上捨】

崇寧二年霍端友牓崔伯乘潘兌【禮部侍郎】黃正彥孫陶黃昌行﹝魚崔﹞百勝黃昌朝【昌衡弟】禇覃

崇寧五年蔡薿牓程元允【師孟侄孫】李彌大【尙書】邊知章龔況【程子】陶振【從才從廣弟】範聞

大觀三年賈安宅牓王棠朱發【長文子】鄭聖任胡思【浹子】胡寬李彌遠【彌大弟侍郎】單師淵李毗

政和二年莫儔牓陳述林閌顏孚林摯顏爲【孚兄】方純彥王闈麋鍇

政和五年何木牓陳起宗錢觀復張柟黃偉王裳【棠弟】葉髙節張敏功【顏子】沈季孫顏采【長民子】唐輝【儼孫禮部侍郎】錢當時葉薿

政和八年嘉王牓顏天選魏賁【憲弟】徐廌錢仲思顏安時【天選叔】張徳本李益【瑀孫】鄭護林玙【茂先孫】

宣和三年何渙牓程元【元允弟】範咼鄭作肅錢豫林友

宣和六年沈晦牓範雩余仔【達先伯】李大鼎林儼【咼侄】王葆淩哲【吏部侍郎民師侄】何建中鄭時【戩孫】居世英富元衡【嚴孫】邊知白【吏部侍郎【汲古本作戶部侍郎】】淩遘【哲兄攺名遠】

建炎二年李易牓倪成修唐燁【輝弟】楊景淩揆【哲弟】鄭揚章藉茅錫胡利賓孫觀魏志【上捨附】鄭大讜【戭孫】

紹興二年張九成牓孫雄飛錢南周播尢著

紹興五年汪應辰牓孫起卿【觀子】範成像【雩侄】郟升卿【亶孫】馬迥

紹興八年黃公度牓王履黃萬頃陳長方顏唐【天選侄】王嘉彥【葆侄】沈詢

紹興十二年陳誠之牓何俌【工部侍郎】王伯廣許光國袁鰲嚴煥【君鄰侄】

紹興十五年劉章牓詹左翁翊臣李渥錢佃【觀復子】吳旼祝端表張世衡李衡

紹興十八年王佐牓胡元質【給事中】冷世光胡百能麋師旦【鍇子】冷世修【世光弟】林光祖【虡侄】

紹興二十一年趙逵牓余松錢俁【佃兄】成端亮林育顏發【唐弟】張允恭

紹興二十四年張孝祥牓陳九思衛稷樂備陳晉卿楊思濟範成大【雩子】趙思陳崧卿【晉卿兄】鄒嶰

紹興二十七年王十朋牓鄭庶【作肅侄】陳端友顏度【發弟平父】王萬【葆弟】姚愈

紹興三十年梁克家牓馬先覺呂篆方思【純彥侄】

隆興元年木待問牓章澥胡元功【元質弟】唐子壽【輝子】王藝成欽亮【端亮弟】鄒企宗【鄒企宗汲古本企作止】【嶰弟】郁巳廾袁宗仁【鰲子】姚申之李廷直賀三聘羊光宋

乾道二年蕭國梁牓薛甫孫紹先【雄飛子】胡長卿周建兪允成

乾道五年鄭僑牓何淇【俌侄】李卞【侄起】林璞【玙孫】辛機林琰【璞弟】林廷瑞陳九徳【九思弟】

乾道八年黃定牓範之柔【仲淹孫】鄭汝止王有大【棠孫】吳兢範藻【成像子】宋光遠曹緯

淳熙二年詹騤牓姚濟錢萬頃【兄萬選】王毓錢萬選張舜卿

淳熙五年姚穎牓胡坦周日嚴吳仁傑

淳熙八年黃由牓黃由【狀元】王保大【有大弟裳孫】蔣南金

淳熙十一年衛涇牓衛涇【狀元】呂伯奮陳熠張攀【敏功孫】黃演【策曾孫】顧叔康呂申夏允中翁謙

淳熙十四年王容牓胡林卿顏叔淵【度侄】趙興祖顧端臣盛章謝伯常李應祥【衡子】余達先【仔侄】陳甫劉大忠林伯誠

紹熙元年餘復牓周南【上捨】蔡以中朱晞顏周褎然李南【侄公縉】李起宗【應祥兄】顏叔玠【叔淵兄】丁愨任相陳振顏叔平【叔玠弟】葛璨

紹熙四年陳亮牓黃涇【演弟】髙之問

慶元二年鄒應龍牓鄭準葉蒙之潘夢旗胡允恭蔣志行趙汝官孔元忠石宗王

慶元五年曾從龍牓姚宜中【愈子】陳貴誼汪棐汪令圖【棐叔】麋溧【師旦子】顏叔瑤【叔平弟】潘興嗣衛沂【涇兄】

嘉泰二年傅行簡牓曹豳【漕試】趙黔夫胡榮卿趙綝沈誠【詢孫】姜京趙汝璪趙汝礿髙不倚宋文英曹大昌吳垺【吳垺汲古本作吳埒】方賜復【弟萬里】楊昕

開禧元年毛自知牓趙汝淳鄭啟陶永【叔振】周深源【南子】

嘉定元年鄭自誠牓衛洽【涇弟】衛價孟繼顯徐鼎唐伯楶趙濇夫辛忠嗣博學宏辭一人陳貴誼【慶元五年進士】

嘉定四年趙建大牓嵇源【上捨】陳徳林【上捨】施振方萬里趙時譡【趙時譡當作讜】

嘉定七年袁甫牓衛洙王尙輔【保大叔棠侄】張震發顏儼【長民曾孫爲孫】黃必大趙丰亨

嘉定十年吳潛牓趙汝禚【汝初兄】趙希魯麋榗【溧兄】趙雷夫沈有開王圭【父邁乾道己丑鄭牓】蔡廉

嘉定十三年劉渭牓黃保大【必大弟】王斗文【毓侄孫】趙滬夫李公縉【叔南】施秉【貫溫州寓居吳江】趙體國謝鄆【上捨】王埜【從事郎】張新【震發從弟】陶瑜【叔祖永】周夢發

嘉定十五年上捨釋褐李起【伯卞】王熙載

嘉定十六年蔣重珍牓鄭起潛【上捨甲科】趙崇驥【汝積子】朱檜周申【內捨南侄深源兄】蔡玨【內捨】李任【通直】郁云【內捨巳廾侄】禇南【右科孜侄孫】沈應昌淩雲【揆侄孫】王丙發

寶慶二年王會龍牓盛文昭【章侄】莫子文【內捨】趙磻夫【黔夫兄】趙崇言奇趙時伸【潘夫子【潘夫子潘當作磻】黔夫侄】葉酉發【蒙之侄】徐章【鼎弟】顏楧【叔瑤妷】蔣南金陶虎【叔永侄瑜】

紹定二年黃朴牓盛文韶【章侄文昭兄】郁中【巳廾侄云弟】趙佀祖【興祖弟】王﹝爿夢﹞敃

武舉進士題名【補注】

建炎二年徐遂牓禇孜【第二人】

乾道五年趙鼐牓朱子美【第二人】

乾道八年林宗臣牓朱起宗【推第一人恩例】李嶽

淳熙二年蔣介牓沈嗣宗孟湜

淳熙十一年林﹝山票﹞【狀元】

紹熙元年厲仲詳牓蔡革李頤

慶元二年周虎【狀元】

嘉泰二年葉漴牓覺民時克復

開禧元年鄭公侃牓呂轍

嘉定四年林汝浹牓劉以中【絕倫】吳郡誌卷第二十九吳郡範成大撰

土物上

幹將莫耶二劍皆吳王闔廬所佩幹將吳人與歐冶子同師莫耶幹將之妻幹將作劍采五山之﹝金截﹞精六合之金英候天伺地陰陽同光百神臨觀天气下降而金﹝金截﹞之精不銷幹將不知其由莫耶曰子以善爲劍聞於王王使作劍三月不成其有意乎幹將曰吾不知其理也莫耶曰夫神物之化須人而成今夫子作劍得無得其人而後成乎幹將曰昔吾師作冶金鐵之類不銷夫妻俱入冶鑪中然後成物後世卽山作冶麻絰葌服然後敢鑄金於山今吾作劍不變化者其若斯耶莫耶曰師知爍身以成物吾何難哉於是幹將妻乃斷髮翦爪投於鑪中使童女童男三百人【使童女童男三百人汲古本作童男童女】鼓橐裝炭金鐵乃濡遂以成劍陽曰幹將陰曰莫耶陽作龜文陰作漫理幹將匿其陽獻其陰闔閭甚重之會魯使季孫來闔閭使掌劍大夫以莫耶獻之季孫拔劍之鍔中缺者大如黍米嘆曰美哉劍也𨿽上國之師何能加之夫劍之成也吳霸有缺則亡矣我𨿽好之其可受乎不受而去幹將墓在匠門外東數里承平時人耕其旁忽有靑蛇繞足其人驚遽以刀斷之其前半躍入艸中不復見徐視其餘乃折劍一叚至暮欲持歸亦忽失之方惟深有詩具載其事【吳越春秋中吳紀聞】

屬鏤之劍吳王夫差所以賜伍子胥者【吳越春秋】

吳鴻扈稽二金鉤吳王闔閭所作闔廬旣得幹將莫耶復命國中作金鉤令曰能爲善鉤者賞百金吳作鉤者甚眾有人貪王重賞殺其二子以血釁金遂成二鉤以獻詣宮門求賞王曰爲鉤者眾子獨求賞何以異於眾夫子之鉤乎作鉤者曰吾之作鉤也貪而殺二子釁成二鉤王舉眾鉤示之曰何者是也鉤甚多形相類不知其所在鉤師向鉤呼二子之名曰吳鴻扈稽我在此王不知汝之神也兩鉤俱飛著父胸吳王大驚賞百金遂服鉤不離身【吳越春秋】

太湖石出洞庭西山以生水中者爲貴石在水中歲久爲波濤所衝撞皆成嵌空石面鱗鱗作靨名彈窩亦水痕也【亦水痕也亦校攺作實】沒人縋下鑿取極不易得石性溫潤奇巧扣之鏗然如鍾磬自唐以來貴之其在山上者名旱石亦奇巧枯而不潤不甚貴重白居易品牛僧孺家諸石以太湖石爲甲宣和五年郡人朱勔造巨艦載太湖石一塊入京師以千人舁進是日役夫各賜銀椀並官其四僕皆承節郎及金帶勔遂爲威遠軍節度使而封石爲盤固侯勔誅余小石未獻者畱郡西河兩傍悉歸張循王家比年士大夫好石者多山中人始以旱石加斧鑿作玲瓏意又剜石面贗作彈窩紋衒不識者或得善價其非巧石但靑白玉質可作碑碣及甃砌階戺者則出湖中之黿山瑩潔可鑑堅潤如金玉亦爲天下之冠程俱所賦者是也【陳洙太湖石賦並序客有嗜太湖石者圖其形示余命爲賦其辭曰江之東直走數百里有太湖兮澄其淸湖之浪相擊幾千年有頑石兮醜其形徒觀夫風撼根折波流勢橫神助爾怪天分爾英駭立驚犀低開畫屏素煙散而復聚蒼苔死兮又生譬夫枯槎浮天黑龍飲水鬼蹲無狀雲飛乍起稚戲攜手獸眠盤尾大若防風之骨窮如比干之心密房萬穿﹝密房萬穿文粹密作蜜又子都之戟落其鐓校攺鐓作﹝金郭﹞秋山半尋子都之戟前其鐓韓稜之劍利於鐞若乃湖水無邊湖天一色露气曉蒸蟾津夜滴伊爾堅姿峭兮寒碧千怪萬狀差難得而剖悉﹞差難得而剖悉校攺差作蓋﹞我將弔範蠡於澤畔問伍員於波際原君厥初何緣而異公侯求之如張華之求珠眾人獻之如卞和之獻玉植於庭囿視之不足噫爾形擁腫兮難琢明堂之礎爾形中虛兮難刻鴻都之經用汝作礪兮汝頑厥姿攻汝爲磬兮汝濁其聲亡所用之而時人是寶余獨掩口盧胡而笑子之丑程俱太湖采石賦建中靖國元年以修奉景靈西室下吳興吳郡采太湖石四千六百枚而吳郡實采於包山某獲目此瑰奇之產謹爲賦云吳吏采石於包山也洞庭鄕三老趨而進揖而言曰惟古渾渾物全其天金藏於穴珠安於淵機械旣發剖蛘椎礦不翼而飛無脛而騁刳山探海階世之競乃若富媼贅癅則爲山嶽茂艸木於毛膚包嶄巖於骨骼與瓦甓其無間何於焉而是索今使者窺復穴蕩沈沙搜奇礓於洞腳劂巧勢於丘阿呼靈匠以運斤指陽侯使息波豎江山之﹝山咢﹞﹝山咢﹞續劍閣之峩峩莫不剔山骨拔云根貞女屹立伏虎晝奔督郵攘袂以相睨令史臨江而抗尊𨿽不遭於酰沃豈有恨於苔痕嗟主人之不見佀羊牧之猶存何一拳之足取笑九仞之徒勤旣而山戶蛾集篙師云屯輸萬金之重載走千里於通津使山以爲骨則土將圯使玉以爲璞則山將貧煮糧之客嘆終年之無飽談﹝從亠從﹞之老持一法其誰論嘗聞不爲無益則用之所以足惟土物愛則民之所以淳怪斯取之安用非野夫之樂聞敢請使者吏呼而語曰酰雞不可與語天蟪蛄不可與論年矧齊侯之讀書豈輪人之得言三老曰極治之世樵夫笑不談王道至聖之門鄙夫問而竭兩端野人固願知之對曰上徳光大孝通神明闡原廟之制妥在天之靈以謂物不盛則禮不備意不盡則享不精故金瑰琛琲﹝金瑰琛琲校攺琛作珠﹞天不祕其寶樟楠楩梓地不愛其生而靑州之怪﹝靑州之怪文粹怪上有奇字﹞猶未足於充庭故於此乎取之且鑿太行之石英采谷城之文石以起景陽於芳林者魏明之侈陋也菲衣惡食卑宮室以致美乎祭祀者夏禹之勤儉也上方戒後苑之作緩文思之程示惇朴以正始盡情文而事神此固上徳之難名者矣﹝此固上徳之難明者矣校攺明作名﹞抑嘗聞之西有未夷之羗北有久驕之虜顧蹀血之未艾乍遊魂而送死方將不頓一戈不馳一羽殄醜類於煙埃瞰幽荒於掌股庶黃石之斯在儻素書之可遇抑又聞之三徳𨿽修不遺指佞之章萬國𨿽和猶豢觸邪之獸蓋邪佞之蠱心猶膏肓之自腠惟屬鏤之無知顧尙方之奚捄故將鑄采石以爲劍凜豎毛於佞首若是則在邊無汗馬之勞在庭無履霜之咎也抑又聞之堯不能無九年之災湯不能無七年之旱𨿽陰陽之或盭豈閉縱之可緩故將放鞭石於宜都回雨晹於咳眄抑又聞之扶耒之子有土不毛抱甕之老有茅不薅富者侈而貧者惰遊者逸而居者勞𨿽齊導之有素柰狡兔而是逃故將取嘉石以列坐平罷民於外郊抑又聞之日不蔽則明川不閼則淸聽之廣者視必遠基之固者室不傾方披旒而出黈俾伐鼓而揚旌蓋蕭墻之戒坐遠於千里朽索之馭﹝朽索之馭汲古本朽誤杇﹞益危於薄冰矧四者之無告尢聖人之所矜故將盡九山之赤石達萬禹之窮民三老悚然而興曰聖化蓋至此乎吏曰此猶未也若其造化掌中宇宙胸次彌綸兩儀而執天衡燮理二气而襲气母此包犧之婦所以引日星之鍼縷方將煉五色以補天育萬生於一府旣無謝於襄城之師又何驚於藐姑之處吾亦與汝﹝吾亦與汝汲古本亦作其又又何帝力之知哉校攺知作有又乃命知之舊鈔本命作今﹞飲陰陽之和而遊萬物之祖矣又何帝力之知哉三老稽首再拜曰鄙朴之人聾瞽其知鹿豕其遊竊億妄議乃命知之白居易太湖石記古之達人皆有所嗜﹝從亠從﹞晏先生嗜書嵇中散嗜琴靖節先生嗜酒今丞相奇章公嗜石石無文無聲無臭無味與三物不同而公嗜之何也眾皆怪之走獨知之昔故友李生名約有云苟適吾意其用則多誠哉是言適意而已公之所嗜可知之矣公爲司徒保釐河洛治家無珍產奉身無長物惟東城置一第南郭營一墅精葺宮宇謹擇賓客道不苟合居常寡徒遊息之時與石爲伍石有族聚太湖爲甲羅浮天竺之徒次焉今公之所嗜者甲也先是公之寮史多鎭守江湖知公之心惟石是好乃鉤深致遠獻瓌納奇四五年間累累而至公於此物獨不廉讓東第南墅列而置之富哉石乎厥狀非一有盤坳秀出如靈丘仙云者有端儼﹝端儼一作端嚴﹞挺立如眞官神人者有縝潤削成如珪瓚者有廉稜銳劌如劍戟者又有如虯如鳳若跧若動將翔將踴如鬼如獸若行若驟將攫將闘﹝將攫將斗一本下有者字﹞風烈雨晦之夕洞穴開﹝口豈﹞若欱云歕雷嶷嶷然有可望而畏之者煙霽景麗之旦巖崿霮雨對若拂嵐撲黛靄靄然有可狎而翫之者昏曉之交名狀不可撮要而言則三山五嶽百洞千壑覼縷簇縮盡在其中百仞一拳千里一瞬坐而得之此所以爲公適意之用也常與公迫觀熟察相顧而言豈造物者有意於其間乎將肧渾凝結偶然成功乎﹝將肧渾凝結偶然成功乎一本成上有而字﹞然而自一成不變已來不知幾千萬年或委海隅或淪湖厎髙者僅數仞重者殆千鈞一旦不鞭而來無脛而至爭奇騁怪爲公眼中之物公又待之如賓友親之如賢哲重之如寶玉愛之如兒孫不知精意有所召耶將尢物有所歸耶孰爲而來必有以也石大小其數四等﹝石大小其數四等一本作石有大小文粹數作類﹞以甲乙丙丁品之每品有上中下各刻於石之陰曰牛氏石甲之上丙之中丁之下噫是石也百千載後散在天壤之內轉徒隱見﹝轉徒隱見汲古本作轉徙是﹞誰復知之欲使將來與我同好者覩斯石覽斯文知公之嗜石之自會昌三年五月丁丑記牛僧孺題太湖石詩序李蘇州遺太湖石奇狀絕倫因題二十韻奉呈夢得樂天詩肧渾何時結嵌空此日成掀蹲龍虎闘恢怪鬼神驚帶兩新冰淨輕敲碎玉鳴攙鋒刃簇纓絡釣彩縈近水搖奇冷依松助澹淸通身鱗甲隱透穴洞天明醜凸隆胡準深凹刻兕﹝角黃﹞雷風疑欲變陰黑訝將行噤瘆微寒早輪囷數片橫地祇愁墊壓鰲足困支撐珍重姑蘇守相憐懶慢情爲探湖底物不怕浪中鯨利涉餘千里山河僅百程池堂﹝池堂文粹作池塘按作塘字爲是﹞初展見金玉自風輕﹝金玉自風輕舊鈔本風作凡﹞側眩魂滋悚周觀意漸平似逢三益友如對十年兄王﹝去聲﹞興添魔力消煩破宿酲媲人當綺皓視秩卽公卿南朝﹝南朝汲古本誤南潮﹞有司空石蓋以定石之品流念此園林寶還須別識精詩仙有劉白爲汝數逢迎劉禹錫和題姑蘇所寄太湖石兼寄李蘇州詩震澤生奇石沈潛得地靈初辭水府出猶帶龍宮腥發自江湖國來榮卿相庭從風夏云勢上漢古查形拂拭魚鱗見鏗鏘玉韻聆煙波含宿潤苔蘚助新靑嵌穴胡鶵貌纖鋩虫篆銘孱顏傲林薄飛動向雷霆煩熱近還散餘酲見便醒凡禽不敢息浮﹝土盍﹞莫能停靜稱垂松蓋鮮宜映鶴翎忘憂常目擊素尙與心冥眇小欺湘燕團圓笑落星徒然想融結安可測年齡采取詢鄕耋搜求按舊經垂鉤入空隙隔浪動晶熒有獲人爭賀歡謠眾共聽一州驚閱寶千里遠揚舲覩物洛陽陌懷人吳禦亭寄言垂天翼早晚起滄溟白居易牛相公宅太湖石詩錯落復崔嵬蒼然玉一堆峯駢仙掌出罅拆劍門開峭頂髙危矣蟠根下壯哉精神欺竹樹气色壓亭臺隱起燐燐狀凝成瑟瑟肧廉能﹝廉能舊鈔本作廉稜﹞露鋒刃淸越叩瓊塊岌嶪形將動嵬峩勢欲摧奇應潛鬼怪靈合蓄風雷黛潤沾新雨班明帶古苔未曾棲鳥雀不肯染塵埃尖削瑯玕筍深剜馬腦罍海神移碣石畫障簇天臺在此爲尢物﹝在此爲尢物舊鈔本作在世﹞於人負逸才渡江千筏載入洛五丁推出處𨿽無意升沈亦有媒拔提水府底﹝拔提水府底一作拔從又終隨金碾用碾一作礪﹞置向相庭隈對稱吟詩句看宜把酒杯終隨金碾用不學玉山頹疏傳心偏愛園公眼屢回共嗟無此分虛管太湖來﹝虛管太湖來下文粹有居易與夢得俱典姑蘇而不獲此石十四小字﹞○又詩雲遠望老嵯峩近觀怪嵚崟才髙八九尺勢若千萬尋嵌空華陽洞重疊山岑邈矣仙掌迥呀然劍門深形質貫今古气色通晴陰未秋巳瑟瑟欲雨先沈沈天姿信爲異時用非所任磨刀不如礪搗帛不如砧何乃主人意重之如萬金豈伊造物者獨能知我心又詩雲煙翠三秋色波濤萬古痕削成靑玉片截斷碧雲根風气通巖穴苔文護洞門三峯具體小應是華山孫皮日休詩玆山有石岸抵浪如受屠雪陣千萬戰蘚巖髙下刳乃是天詭怪信非人功夫六丁云下取難甚网珊瑚厥狀復若何鬼工不可圖或拳若虺蜴或蹲如虎貙連絡若鉤鏁重疊如萼跗或若巨人骼或如天帝符月肛篔簹筍格﹝石禁﹞瑯玕株﹝格﹝石禁﹞瑯玕株文粹作格磔﹞斷處露海眼移來和沙須求之煩耄倪載之勞舳艫通侯一以眄貴卻驪龍珠厚賜以賝贐遠去窮京都五侯土山下要爾添巖齬賞玩若稱意爵祿行斯須苟有王佐士崛起於太湖試問欲西笑得如玆石無陸龜蒙詩他山豈無石厥狀皆可薦端然遇良工坐使天質變或裁基棟宇礧砢成廣殿或剖出溫瑜精光具華瑱或將破仇敵百炮資苦戰或用鏡功名萬古如會面今之洞庭者一以非此選槎牙眞不材反作天下彥所奇者嵌崆所尙者蔥蒨旁穿參洞穴內竅均環釧刻削九琳窻玲瓏五明扇新琱碧霞叚旋剖秋天片無力置池塘臨風只流眄胡宿詩海岱鈆松妄得名洞庭山腳失寒瓊漱成一朵孤云勢費盡千年白浪聲誰向機邊逢織女直疑巖下見初平年來賞物多成病日遶蒼苔幾徧行】

石井松江二水唐張又新品第東南烹茶之水爲七等以虎丘石井爲第三吳松江爲第六今劍池傍經藏之後有大石井面闊丈餘嵌巖自然上有石轆轤歲久堙塞今寺僧乃以山後寺中土井爲石井甚可笑紹熙三年主僧如壁始淘古石井去淤泥五丈許四傍皆石壁鱗皴天成下連石底漸窄泉出石脈中一宿水滿井較之二水味甘冷勝劍池時郡守沈揆虞卿聞之往觀大喜爲作屋覆之別爲亭於井傍以爲烹茶宴坐之所自是古迹復出邦人咸喜

松江水在水品第六世傳第四橋下水是也橋今名甘泉橋好事者往往以小舟汲之

白雲泉在天平山要乳泉也【白樂天詩天平山上白雲泉云自無心水自閒何必奔衝下山去更添波浪向人間範仲淹靈泉在天半狂波不能侵神蛟穴其中渴虎不敢臨靜照涵秋碧泓然一勺深遊潤勝雲飛散作三日霖天造豈無意神化安可尋挹之如醍醐盡得淸涼心聞之異絲竹不含哀樂音月好羣籟息﹝月好羣籟息校攺好作明﹞涓涓度前林子晉罷云笙伯牙收玉琴裴回不擬去復發滄浪吟乃云堯湯歲盈盈長若今萬里江海源千秋松桂陰玆焉如有價北斗量黃金陳純臣薦白雲泉書前進士陳純臣謹裁書獻於知府司諫合下純臣聞仁智之性各有所樂蓋得之中而後寓之外也在昔仲尼登泰山曾點浴沂水聖賢之於寓亦巳遠矣粵自剖判融結其中傑然若髙嶽巨浸不待摽異固巳聳動人耳目不幸出於窮幽之地必有名世君子發揮善價所以會稽平湖非賀知章不顯丹陽舊井非劉伯初不振惟胥臺古郡直西不三十里有山曰天平山之中有泉曰白雲山髙而深泉潔而淸儻逍遙中人覽寂寞外景忽焉而來灑然忘懷碾北苑之一旗煮並州之新火可以醉陸羽之心激盧仝之思然後知康谷之靈惠山之英不足多尙天寶中白樂天出麾吾鄕愛貴淸泚嘗以小詩詠題後之作者以樂天托諷𨿽遠而有所未盡是使品第泉目者寂寂無聞蒙莊有云重言十七今言而十有七爲天下之信非合下而誰歟恭惟合下性得泉之醇才猶泉之浚仁稟泉之勇﹝仁稟泉之勇校攺勇作湧﹞智體泉之動靄是四雅鐘於一徳又豈吝陽春之辭以發揮善價純臣先人松檟寘彼一隅歲時往還嘗愧文辭窘澀不足爲來今之信儻合下一漱齒牙之末擘箋發詠樂天如在當斂策避道不任拳拳之誠錢藻白雲巖靜最深隈泉澑泓溶石竇開宿霧不生澄曉月殘風輕漾蟄寒雷源從天漢星邊落流自聱峯海上回莫謂無心事奔注曾隨霖雨下山來】憨憨泉在寶華山寺之東山半極淸冽相傳爲得道僧名憨憨和尙者卓錫所出

法雨泉在穹窿山

隱泉在洞庭西山毛公壇道側眞誥所謂白芝隱泉其水紫色

白磰出陽山鑿山爲坈深數十百丈始得初如爛泥見風漸堅膩滑精細它處無比者土人亦當白石脂用本艸注吳郡貢石脂則知可作石脂用又有一等紅紫色者亦以當赤石脂用也

彩箋吳中所造名聞四方以諸色粉和膠刷帋隱以羅紋然後砑花唐皮陸有倡和魚箋詩云向日乍驚新繭色臨風時辧白萍文注魚子曰白萍此豈用魚子耶今法不傳或者紙紋細如魚子耳今蜀中作粉箋正用吳法名吳箋

五酘【徒闘反】酒白居易守洛時有謝李蘇州寄五酘酒詩今里人釀酒曲米與漿水巳入甕翌日又以米投之有至一再投者謂之酘其酒則淸冽異常今謂之五酘是米五投之耶李蘇州疑是李紳綠頭鴨水禽村人皆養之養者名家鴨野生者名野鴨野鴨多綠頭世傳陸龜蒙居笠澤有內養使杭州舟出舍下龜蒙家童以小舟驅羣鴨出內養彈其一折頸龜蒙遽從捨出大呼云此綠鴨有異善人言適將獻狀本州島貢天子今持此死鴨以詣官自言耳【以詣官自言耳舊鈔本自作白】內養甚驚厚祈之龜蒙笑而止因徐問龜蒙曰此鴨何言曰常自呼其名【談苑唐李邕闘鴨賦東吳王孫嘯傲閶門魚橫玉劍蟻沸金樽賓僚霧進遊俠星奔桂舟兮錦纜碧潤兮花源爾乃輟輕橈登水閣絲管遞進獻酬交錯云欲起而中畱塵將飛而遂落旣而酣謌徙座取物爲娛徵羽毛之好鳥得渤澥之仙鳧出籠而振﹝出籠而振汲古本出誤坐﹞少步而趨唼喋爭食離褷帶鶵隨綠波而澹蕩向紅藻而敷愉鳧之爲物也詭類殊種遷延遲重其聚則同而不和其闘則仁而有勇參差贅聚颯沓繽紛其浮蔽水其族如雲共公波而弄吭各求匹而爲羣繞菇蒲而相逐隔洲渚而相聞於是乎會合紛泊崩奔鼓作集如異國之同盟散若諸侯之背約疊代擒縱更相觸搏或離披以折衝或奮振以前卻始戮力兮決勝終追飛兮襲弱聳謂驚鴻回疑返鵠逼仄兮掣曳聯翩兮踴躍忽驚迸以差池倏沈浮而閃爍號噪兮沸亂傾耳爲之無聞超騰兮往來澄潭爲之潰濩排錦石蹴瓊沙披羽翰簸煙霞避參差之荇菜﹝避參差之荇菜校攺避作亂﹞隳菡蓞之荷花駐江妃之往棹畱海客之歸查而乃擁津塞浦旁觀如堵空裏廠墨訇厲天蛙黽兮失笑龜魚兮透泉專場之雞沮气傾市之鶴慚妍其爲狀也不一其爲態也且傳﹝其爲態也且傳校攺且作宜﹞良戒之而在闘俾聞義而忘筌】

鶴媒吳人射鳥養一馴鶴使行前而以艸木葉爲盾以自翳挾弩矢以伺之羣鳥見鶴以爲同類無猜遂爲矢所中陸龜蒙有鶴媒歌以譏同類相陷者【歌云偶系漁舟汀樹枝因看射鳥令人悲盤空野鶴忽然下背翳見媒心不疑媒閒靜立如無事淸唳時時入遙吹徘徊未忍過南塘且應同聲就同類梳刷宛若相逢喜秖怕才來又驚起窺鱗詠藻乍仾昂立定當胸流一矢媒歡舞躍勢離披似謟功能邀弩口雲飛水宿各自物妬侶害羣由爾爲而況人間有名利外頭笑語中猜忌君不見荒陂野鶴陷良媒同類同聲眞可畏】

鵁鶄水禽陸龜蒙甞得之於震澤黑襟靑脛丹爪噣色【噣色舊鈔本作褐色】幾及項龜蒙哀其野逸而囚錄籠檻爲賦詩焉【詞賦曾誇鸀﹝徒角切﹞鳿﹝牛欲切﹞流果爲名悞別滄洲𨿽蒙靜置疏籠晚不似閒棲折葦秋自昔稻梁髙鳥畏至今珪組野人讎防微避繳無窮事﹝防微避徼無窮事校攺微作徽﹞好與裁書謝白鷗】

灸魚吳公子光將殺王僚與專諸謀之專諸曰王好何味光曰好嗜魚之炙也專諸乃去從太湖學炙魚三月得其味光饗王僚王僚被棠鐵之甲三重專諸置魚腸炙魚中以進擘炙魚推匕首剌王僚貫甲達背焉【吳越春秋】

魚鱠吳王聞三師將至治魚爲鱠將到之日過時不至魚臭須臾子胥至闔閭出鱠而食不知其臭復重爲之吳人作鱠自闔閭始也【吳越春秋】

鱠殘魚吳王孫權江行食鱠有餘因棄之中流化而爲魚今有魚猶名吳余鱠者長數寸大如筯尙類鱠形案此卽今之鱠殘魚【博物志】

鱸魚生松江尢宜鱠潔白松軟又不腥在諸魚之上江與太湖相接湖中亦有鱸俗傳江魚四鰓湖魚止三鰓味輒不及秋初魚出吳中好事者競買之或有遊松江就鱠之者後漢左慈嘗在曹操坐操曰今日髙會珍羞略備所少吳松鱸魚【吳松鱸魚汲古本作吳江】耳慈曰此可得也因求銅盤貯水以竹竿鉺鉤於盤中須臾引一鱸魚出操曰一魚不周坐席可更得乎慈乃更餌沈之須臾復引出皆長三赤餘生鮮可愛操使鱠之周浹會者鱸鱠爲世所珍久矣晉張翰字季膺【張翰字季膺校攺膺作鷹】爲大司馬東曹掾因秋風起思鱸魚鱠菇葉羹遂罷官歸金穀園記謂鱸魚常以仲秋從海入江菇葉南越人以箭筍和爲羹甚珍魚白如玉菜黃如金隋人巳呼爲金羹玉鱠大業中吳郡嘗獻鱸鱠【甞獻鱸鱠下文粹無絲鱠二字】絲鱠事具鮸魚條【陶弼江上魚者﹝江上魚者校攺魚作漁﹞詩云江上往來人但愛鱸魚美君看一葉舟出沒風波裏東坡和文與可洋州金橙徑詩云金橙縱復里人知不見鱸魚價自低須是松江煙雨裏小舡燒薤搗香虀】

白魚出太湖者爲勝舊說此魚於湖側淺水菇蒲之上產子民得采之隨時貢入洛陽吳人以芒種日謂之入梅梅後十五日謂之入時白魚於是盛出謂之時裏白

石首魚吳地記吳郡魚城下水中有石首魚至秋化爲鳧鳧頂中有石吳錄又云婁縣有石首魚至秋化爲鳧鳧頭中猶有石今惟海中其味絕珍大略如巨蟹之螯爲江海魚中之冠夏初則至吳人甚珍之以練花【練花汲古本作楝花】時爲候諺曰練子花開石首來笥中被絮舞三臺言典賣冬具以買魚也此時已微熱魚多肉敗气臭吳人旣習慣嗜之無所簡擇故又有忍臭喫石首之譏二十年來公海大家始藏冰悉以冰養魚遂不敗然與自鮮好者味終不及以有冰故遂販至江東金陵以西此亦古之所未聞也海上八月間又有一種石首此時天涼不假冰養而自鮮美謂之回潮石首

河豚魚世傳以爲有毒能殺人魚無頰無鱗與目能開闔及作聲者有毒而河豚備此四五者故人畏之此魚自有二種色淡黑有文點謂之斑子尢毒然人甚貴之吳人春初會客有此魚則爲盛會晨朝烹之羹成候客至率再溫之以進云尢美或云其子不可食其子大如一粟浸之經宿則如彈圓又雲中其毒者水調炒槐花末【水調炒槐花末舊鈔本末作米】及龍腦水至寶丹皆可解橄欖子亦解魚毒故羹中多用之反烏頭附子荊芥諸風藥服此等藥而食河豚及食河豚而後卽服藥皆致死蘇文定公轍嘗記吳人丁騭因食河豚而死以爲世戒【明道雜誌】

鍼口魚口有細骨半寸許其形如鍼春時羣集於松江長橋之下土人撈取以爲幹餉遠味甚腴

菇葉羹晉張翰所思者按菇卽茭也菇首吳謂之茭白甘美可羹而葉殊不可噉疑葉衍或誤今人作鱸羹乃芼以蒓尢有風味

大龜熙寧七年太和宮得大龜徑二尺其尾五介甲甚堅人云計數百歲

蟹江湖海浦皆有之松陵倡和有海蟹詩然能發風生疾故皮日休詩云病中無用雙螯處陸龜蒙詩云藥杯應阻蟹螯香蓋吳人所嗜也相傳稻之登也率執一穗以朝其魁然後從其所之早夜觱沸指江而奔漁者緯簫承其流而障之曰蟹斷得遁者奔紛越軼以入於江則形質浸大矣漁者又斷而求之其得遁者遂入於海形質益大海人亦異其稱謂矣【笠澤叢書】吳郡誌卷第三十吳郡範成大撰

土物下

彭螖吳人呼爲彭越蓋語訛也足上無毛堪食吳越間多以鹽藏貨於市【嶺表錄異】

白魚種子隋大業六年吳郡貢入洛京敕付西苑內海中以萬把別遷【以萬把別遷舊鈔本萬作艸爲是】著水十數日卽生小魚取魚子法候夏至前三五日日暮時白魚長四五尺者羣集湖畔淺水中有菇蔣處產子著菇蔣上三更產竟散去漁人刈取艸之有魚子著上者曝漧爲把故洛苑有白魚【大業雜記】

鮸魚出海中鱗細紫色無細骨不腥隋大業六年吳郡獻鮸魚漧膾十四瓶浸一瓶可得徑尺盤十所又獻其作幹膾法五六月海中取此魚縷切曬漧盛以瓷瓶密封泥欲食開取以新布褁大盆盛井底浸久出布灑卻水則敷然散著盤上帝以示羣臣曰昔術人介象於殿庭釣得海魚此幻化耳今日之膾乃是東海眞魚亦一時奇味又獻鱸魚漧膾六瓶作膾法如鮸魚【大業雜記】

鮸魚含肚隋大業六年亦吳郡獻之多至千頭六七月取魚長二尺珍者皮光徹如黃油醎有味賢於石首含肚時有口味使大都督會稽人杜濟者作此等食法以獻煬帝【大業雜記】

海蝦子大業六年吳郡獻四十挺挺一尺闊二寸厚寸許先取海中白蝦子以小布袋盛末鹽封之日曬夜則平板壓幹則破袋出之包如赤璢璃【包如赤璢璃舊鈔本包作色】美勝鰿子其說又云白蝦一石僅約五升暴殄之酷無烈於此今鰿子猶存而蝦子則人不忍作矣【大業雜記】

鯉腴﹝魚差﹞出太湖隋大業十二年吳郡獻之純以鯉腴爲之一瓶用魚四五百頭味過鱣鮪【大業雜記】

蜜蟹擁劍皆大業六年吳郡所獻蜜蟹糖蟹之類擁劍卽吳都賦所謂烏賊擁劍者自白魚子而下至蜜蟹等皆煬帝窮侈縱欲之時吳郡以爲貢多殺物命以共口腹旋致喪亡之禍續圖經言之切矣此等物今不復制作但其事登載未詳故重錄之並以爲世戒

紅蓮稻自古有之陸龜蒙別墅懷歸詩云遙爲晚花吟白菊近炊香稻識紅蓮則唐人已書此米中間絕不種二十年來農家始復種米粒肥而香

再熟稻一歲兩熟吳都賦鄕貢再熟之稻蔣堂登吳江亭詩云向日艸靑牛引犢經秋田熟稻生孫注云是年有再熟之稻細考之當在皇佑間今田間丰歲已刈而稻根復蒸苖極易長旋復成實可掠取謂之再撩稻恐古所謂再熟者卽此

綠橋出洞庭東西山比常橘特大未霜深綠色臍間一點先黃味已全可噉故名綠橘又有平橘比綠橘差小純黃方可噉故品稍下而其皮正入藥今市賣橘皮多雜以柑皮及永嘉匾橘皮不可不察芝田錄云韋蘇州寄橘詩云書後欲題三百顆洞庭須待滿林霜蓋南史有人題書尾曰洞庭霜橘三百顆韋正用此事余按王右軍帖亦云奉橘三百枚霜未降不可多得同出於此【唐可瀕瑜﹝唐可瀕瑜文苑作何瀕瑜文粹作韋應物﹞洞庭獻新橘賦以湖海淸和遠人修貢爲韻云洞庭之遠兮亙全楚而連巨吳路悠悠以窮塞波渺渺而平湖遠國之奧壤中華之外區土所宜兮﹝土所區兮土上應有沃字又珠果所出兮珠校攺作珍﹞四方各異珠果斯出兮諸夏或無至於白謝﹝從亠從﹞律攺風落遙林寒生窮海枇杷落而將盡荔枝摘而不待然後浮香外散美味中成照斜暉而金色帶曉潤而霜淸﹝帶曉潤而霜淸文粹帶作滴﹞圓甚垂珠琪樹方而向熟味可適口玉果比而全輕在禹貢非它於周制則郍充厥苞於林下發使者於江沲穰橙不得而雜﹝穰橙不得而雜校攺穰作襄﹞楚柚不得而和所獻者皆嘆其美所貴者不以其多歲崢嶸而已晚路崎嶇而甚遠齊方物以坌入離本枝而不返其價可重其味可珍固綠蔕而未變施素錦而猶新若夕發於南國已朝奉於北辰匪雕飾以自媚實羽翼以因人獻芹者旣非其匹敵獻桃者何足以等倫豈比夫江北則枳江陵則洲隨樝梨而莫逐備職貢而無由同碩果而已矣望君門兮阻修美哉植物斯多結實者眾斯橘也來則備乎淮浦﹝來則備乎淮浦舊鈔本來作土備作隔又第二人賦舊鈔本無人字﹞生則阻乎云夢獨擅美於當今及歲時而入貢第二人賦皇帝垂衣裳而制萬國舞干戚而來九區苞之橘柚至自江湖歲以爲常知方輸之必有時而後獻表庭實之何無其來則風秋洞庭霜落環海元侯布教下吏旁采碧林冬生大小異名乍去霜蔕初辭綠莖然後盛以瀟湘之竹束以江淮之菁背楚寒以西走望秦云而北徵上方端想﹝從亠從﹞默深居穆淸扇鴻鈞而不宰張大樂而無聲閱彼要荒之貢得斯華實之英乃明四目乃序九歌朱紱方來以彰其道泰碩果可食以表其時和時和在乎務本道泰在乎柔遠一果熟知百果之不荒一方來知萬方之未晚橘之名也則珍橘之熟也惟新越彼千里獻於一人丹其實體南方之正酸其味含木徳之純足以附荔枝於末葉遺檳榔於後塵然以出自荒陬升聞莫由煙波無已歲月空畱豈知夫湮沈可達職貢可修辭艸澤以孤往入金門而見收物之因人也其則以眾人之象物也豈不或中儻艸木之可儔希成名於入貢白居易揀貢橘書情洞庭貢橘揀宜精太守勤王請自行珠顆形容隨日長瓊漿气味得霜成登山敢惜駑駘力望闕難伸螻蟻誠疏賤無由親跪獻願憑朱實表丹誠梅摯新橘千頭霜熟摘來新包貢虔修望紫宸它日功成許髙退杜中還結素封人】

眞柑出洞庭東西山柑𨿽橘類而其品特髙芳香超勝爲天下第一浙東江西及蜀果州皆有柑香气標格悉出洞庭下土人亦甚珍貴之其木畏霜雪又不宜旱故不能多植及持久【持久校攺作遲久】方結實時一顆至直百錢猶是常品稍大者倍價並枝葉剪之飣盤時金碧璀璨已可人矣安定郡王以釀酒名洞庭春色蘇文忠公爲作賦極道包山震澤土風而極於追鴟夷而酌西子其貴珍之至矣【其貴珍之至矣校攺作珍貴】又有三日手猶香之詞則其芳烈又不待言而知【又不待言而知校於知字上加可字】【蘇軾洞庭春色並引安定郡王以黃柑釀酒名之曰洞庭春色其猶子徳麟得之以餉予戲作賦曰吾聞橘中之樂不減山豈霜餘之不食而四老人者遊戲於其間悟此世於泡幻藏千歲於一班舉棗葉之有餘納芥子其何艱宜賢王之達觀寄逸想於人寰裊裊兮春風泛天宇兮淸閒駕洞庭之白浪漲北渚之蒼灣攜佳人而往遊勤霧鬢與風鬟命黃頭之千奴捲震澤而與俱還糅以二米之禾藉以三脊之菅忽云烝而霧解旋珠零而涕潸翠勺銀罌紫絡靑綸隨屬車之鴟夷款朱門之銅環分帝觴之餘瀝幸公子之破慳我洗盞而起甞散腰足之痺頑盡三江於一吸吞魚龍之神姦醉夢紛紜始如髦蠻鼓包山之桂楫如林屋之瓊關﹝如林屋之瓊關校攺如作扣﹞臥松風之瑟縮揭春澑之淙潺追範蠡於渺茫弔夫差之惸鰥屬此觴於西子洗亡國之愁顏驚羅襪之塵飛失舞袖之弓彎覺而賦之以授公子曰烏乎噫嘻吾言誇矣公子其爲我刪之】

海杏大杏也範蠡宅在湖中有海杏大如拳今吳下杏猶有如小兒拳大者【地理誌】

連根柿吳令顧修期言縣西鄕有柿樹殊本合條【義熙起居注】

方蒂柿出常熟蒂正方柿形亦方色如鞓紅味極甘松它紅柿無能及者近年城中園戶亦接其種然味不及常熟

韓梨出常熟韓丘皮褐色肉如玉每歲所生不多價極貴凡梨削皮切片不移時色必變惟韓梨𨿽經日不變所以獨貴

頂山栗出常熟頂山比常栗甚小香味勝絕亦號麝香囊以其香而軟也微風漧之尢美所出極少土人得數十百枚則以彩囊貯之以相饋遺此栗與朔方易州栗相類但易栗殼多毛頂栗殼瑩淨耳

蠟櫻桃自唐已有吳櫻桃之名今之品髙者出常熟縣色微黃名蠟櫻味尢勝朱櫻不能尙【白樂天吳櫻桃含桃冣說出東吳香色鮮穠气味殊洽恰舉頭千萬顆婆娑拂面兩三株鳥偸飛處銜將火人摘爭時踏破珠可惜風吹兼雨打明朝後日卽應無】

梅譜並序梅天下尢物無問智愚賢不肖莫敢有議吳下所出而成大得而植於範村者十二種甞爲譜之今掇其名狀略誌於此【梅譜略云曰江梅遺核野生不經栽接者又名直腳梅或謂之野梅凡山間水濱荒寒淸絕之趣﹝荒寒淸絕之趣校攺趣作處﹞皆此本也花稍小而疏瘦有韻香最淸實小而硬曰早梅花勝直腳梅吳中春晚二月始爛熳獨此品於冬至前已開或重陽後卽有花者故得早名曰官城梅吳下圃人以直腳梅擇他本花肥實大者接之花遂敷腴實亦佳可入煎造詩人所稱官梅止謂在官府園圃中非此官城梅也曰消梅花與江梅官城梅相似其實圓小松脆多液無滓多液則不耐日幹故不入煎造亦不宜熟惟堪靑噉北梨亦有一種輕松者名消梨與此同意曰古梅枝樛曲萬狀蒼蘚鱗皴封滿本身又有苔須垂於枝間或長數寸至綠絲飄飄可玩﹝至綠絲飄飄可玩校攺至字作風揚﹞其自湖之武康所得者則不變曰重葉梅花頭甚丰葉重數層盛開如小白蓮梅中之奇品花房獨出而結實多雙尢爲瑰異極梅之變化工無餘巧矣曰綠萼梅凡梅花跗蒂皆絳紫色惟此純綠枝梗亦靑特爲淸髙好事者比之九華仙人萼綠華京師艮嶽有萼綠華堂其下專植此本人間亦不多有爲時所貴重吳下又有一種萼亦漸綠四邊猶淺絳亦自難得曰百葉緗梅亦名黃香梅亦名千葉香梅花葉至二十餘瓣心色漸黃花頭差小而繁密別有一種芳香比常梅尢穠美不結實曰紅梅粉紅色標格猶是梅而繁密則如杏香亦類杏詩人有北人全未識渾作杏花看之句與江梅同開紅白相映園林初春絕景也西淸詩話云紅梅承平時獨盛於姑蘇晏元獻公始移植西崗圃中一日貴遊賂園吏得一枝分接由是都下有二本晏甞與客飲花下賦詩曰若更遲開三二月北人應作杏花看客曰公詩固佳待北俗何淺耶晏笑曰傖父安得不然王琪君玉時守郡聞盜花種事以詩遺公曰館娃宮北舊精神粉瘐瓊寒露蘂新園吏無端偸折去鳳城從此有雙身此花當時罕得如此比來展轉移接殆不勝數吳下紅梅詩傳於世者甚多獨方惟深一篇號絕唱梅聖兪認桃無綠葉辧杏有靑枝﹝梅聖兪認桃無綠葉辧杏有靑枝校云認桃無綠葉是石曼卿非宛陵詩也﹞當時以爲著題東坡詩老不知梅格在更看綠葉與靑枝蓋誚其不韻爲紅梅解嘲云曰鴛鴦梅多葉紅梅也花輕盈重葉數層凡雙果必並蔕惟此一蔕而結雙梅亦尢物曰杏梅花北紅梅色微淡結實甚匾有爛斑色全似杏味不及紅梅曰﹝虫葛﹞梅本非梅類以其與梅同時香又相近色酷似蜜脾故名蠟梅凡三種以子種出不經接花小香淡其品最下俗謂之狗蠅梅經接花疏𨿽盛開花常半含名磬口梅言似僧磬之口也最先開色深黃如紫檀花香穠名檀香梅此品最佳蠟梅香極淸芳殆過梅香初不以形狀貴也故難題詠山谷簡齋但作五言小詩而已此花多宿葉結實如垂鈴尖長寸餘又如大桃奴子在其中﹝奴子在其中校攺奴作雙﹞白居易郡圃新栽梅池邊新種七株梅欲到花時點檢來莫怕長洲桃李妬今年好爲使君開方惟深紅梅淸香皓質世稱奇添作輕紅也自宜紫府與丹來換骨春風吹酒上凝脂眞教臘雪無藏處﹝眞教臈雪無藏處校攺眞作直應從﹞只恐朝云有去時溪上野梅何足種﹝溪上野梅何足種校攺梅作桃應從﹞秦人應獨未相知】

蜜林檎實味極甘如蜜𨿽未大熟亦無酸味本品中第一行都尢貴之他林檎𨿽硬大且酣紅亦有酸味鄕人謂之平林檎或曰花紅林檎皆在蜜林檎之下

金林檎以花爲貴此種紹興間有南京得接頭至行都禁中接成其花丰腴艷美百種皆在下風始時折賜一枝惟貴戚諸王家始得之其後流傳至吳中吳之爲圃畦者自唐以來則有接花之名今所在園亭皆有此花𨿽已多而其貴重自若亦須至八九月始熟是時已無夏果人家亦以飣盤

蓮花海棠花中之尢也凡海棠𨿽艷麗然皆單葉獨蜀都所產重葉丰腴如小蓮花成大自蜀東歸以瓦盆漫移數株置船尾才髙二尺許至吳乃皆活數年遂花與少城無異

桂本嶺南木吳地不常有之唐時尙有植者白樂天謂蘇之東城古吳都城也今爲樵牧之場有桂一株生乎城下惜其不得地因賦三絕句以唁之近世乃以木犀爲巖桂詩人或指以爲桂非是【白居易子墮本從天竺寺根盤今在闔閭城當時應逐南風落落向人間取次生舊說杭州天竺寺每歲秋中有丹桂子霜雪壓多𨿽不死荊榛長疾欲相埋長憂落在樵人手賣作蘇州一束柴○遙知天上桂華孤試問姮娥有更無月宮幸有閒田地何不中央種兩株】

柳以垂者爲貴吳下士大夫家有得鳳州種者其半拂地復堆如尺石湖綺川兩傍亦有之【樂天蘇州柳金穀園中黃裊娜曲江亭畔碧婆娑老來處處遊行徧不似蘇州柳冣多絮撲白頭條拂面使君無計柰春何﹝婆娑一作毿娑﹞】

扶芳初生纏繞它木葉圓而厚夏月取葉火炙香煮以爲飲色碧綠而香隋大業五年吳郡貢二百本入洛京植之西苑時尙食直長謝諷造食經具四時飲春有扶芳飲【大業雜記】

牡丹唐以來止有單葉者本朝洛陽始出多葉千葉遂爲花中第一頃時朱勔家圃在閶門內植牡丹數千萬本以繒彩爲幕彌覆其上每花身飾金爲牌記其名勔敗官籍其家不數日墟其圃牡丹皆拔而爲薪花名牌一枚估直三錢中興以來人家稍復接種有傳洛陽花種至吳中者肉紅則觀音崇寧壽安王希疊羅等紅淡紅則風嬌【又名勝西施】一撚紅深紅則朝霞紅【又名富一家】鞓紅雲葉及茜金球紫中貴牛家黃等不過此十餘種姚魏蓋不傳矣【王元之長洲種牡丹偶學豪家種牡丹數枝擎露出朱欄晚來低面開檀口似笑窮愁病長官吳縣廳前冬日雙開牡丹歌君不見年年三月千叢媚紫欄紅繁誇勝異﹝紫欄紅繁誇勝異汲古本作紫爛爛字是﹞尋常人戴滿頭歸醉折狂分不爲貴枝閒葉盡根空培﹝枝閒葉盡根空培汲古本葉誤梁﹞人情皆待明年開化工自有呼魂術霜前喚下瓊瑤臺王母親將金粉傅麻姑齊借霞裳來主人蓋是神仙才不然此物胡爲而來哉二姬勸酒誰引滿長洲懶史先舉杯多感同年與攀折吟詩欲謝難輕發靑宮校書方遁迹代我作歌如錦拆他年吾輩功業成與君共作騎鯨客】

菊所在固有之吳下尢盛城東西賣花者所植彌望人家亦各自種圃者伺春苖尺許時掇去其顚數日則歧出兩枝又掇之每掇益歧至秋則一干所出數百千朵婆娑團欒如車蓋燻籠矣人力勤土又膏沃花亦爲之屢變淳熙丙午歲成大植於範村者正得三十六種甞爲譜之今掇其名狀之略誌於此【今掇其名狀之略誌於此文粹無之字】【範村菊譜略云凡黃花十七種曰勝金黃一名大金黃菊以黃爲正此品最爲丰縟而加輕盈花葉微尖但條梗纖弱難得團簇作大本須畱意扶植乃成曰疊金黃一名明州黃又名小金黃花心極小疊葉穠密狀如笑靨花有富貴气開早曰棣棠菊一名金追子花纖穠酷似棣棠色深如赤金它花色皆不及蓋奇品也巢株不甚髙金陵最多曰疊羅黃狀如小金黃花葉尖瘦如剪羅縠三兩花自作一髙枝出叢上意度瀟灑曰麝香黃花心丰腴傍短葉密承之格極髙勝亦有白者大略似白佛頂而勝之遠甚吳中比年始有曰千葉小金錢略似明州黃花葉中外疊疊整齊心甚大曰太眞黃花如小金錢加鮮明曰單葉小金錢花心尢大開最早重陽前已爛熳垂絲菊花蘂深黃莖極柔細隨風動搖如垂絲海棠曰鴛鴦菊花常相偶葉深碧曰金鈴菊一名荔枝菊舉體千葉細瓣簇成小球如小荔枝枝條長茂可以攬結江東人喜種之有結爲浮圖樓閣髙丈餘者曰球子菊如金鈴而差小二種相去不遠其大小名字出於栽培肥瘠之外曰小金鈴菊花如金鈴而極小無大本夏中開曰藤菊花密條柔以長如藤蔓可編作屏障亦名棚菊種之坡上則垂下裊裊數尺如纓絡尢宜池潭之瀕曰十樣菊一本開花形模各異或多葉或單葉或大或小或如金鈴往往有六七色以成數色名之曰十樣錦衢嚴百花黃杭之屬邑有白者曰甘菊一名家菊人家種以供蔬茹凡菊葉皆深綠而厚味極苦或有毛惟此葉淡綠葉瑩﹝葉瑩校攺瑩作滎﹞味微甘咀嚼香味俱勝擷以作羹及泛茶極有風致天隨子所賦卽此種花差勝野菊野菊旅生田野及水濱花單葉極瑣細曰五月菊花心極大每一須皆中空攢成一匾球子細白單葉繞承之每枝只一花徑二寸葉似同蒿夏中開近年院體畫艸虫喜以此菊寫生曰金杯玉盤中心黃四傍淺白大葉三數層花頭徑三寸菊之大者不過此本出江東比年稍移栽吳下此與五月菊二品以其花徑寸特大故列之於前曰喜容千葉花初開微黃花心極小花中色深外微暈淡欣然丰艷有喜色甚稱其名久則變白尢耐封殖可以引長七八尺至一丈亦可攬結白花中髙品也曰禦衣黃千葉花初開深鵝黃大略似喜容而差疏瘦久亦變白曰萬鈴菊中心淡黃追子傍白花葉繞之花端極尖香尢淸曰蓮花菊如小白蓮花多葉而無心花頭疏極蕭散淸絕一枝只一葩葉亦綠甚曰芙蓉菊開就者如小木芙蓉尢穠盛者如樓子芍藥但難培植多不結繁曰末利菊花葉繁縟全似末利綠葉亦似之長大而圓淨曰本香菊多葉略似禦衣黃初開淺鵝黃久則淡白花葉尖薄盛開則微卷芳气最烈一名腦子菊曰酴醾菊細葉稠疊全似酴醾比末利差小而圓曰艾葉菊心小葉單綠葉尖長似蓬艾曰白麝香似麝香黃花差小亦丰腴韻勝曰白荔枝與金鈴同但花白耳曰銀杏菊淡白時有微紅花葉尖綠葉全似銀杏葉曰波斯菊花頭極大一枝只一葩喜倒垂下久則微卷如發之鬈曰佛頂菊亦名佛頭菊中黃心極大四傍白花一層繞之初秋先開白色漸變微紅曰桃花菊多葉至四五重粉紅色濃淡在桃杏紅梅之間未霜卽開最爲妍麗中秋後便可賞以其質如白之受采故附白花曰燕脂菊類桃花菊深紅淺紫比燕脂色尢重比年始有之此品旣出桃花菊遂無色蓋奇品也姑附白花之後曰紫菊一名孩兒菊花如紫茸叢茁細碎微有菊香或云卽擇蘭也﹝卽擇蘭也汲古本擇作澤澤字是﹞以其與菊同時又常及重九故附於菊】

萱艸一名紫萱又名忘憂艸吳中書生呼爲療結花【王子年拾遺】

麝香萱吳中有之述異記謂香似紅藍而甚芳今吳下所植其花淡黃比常萱差瘦弱香全類末利爲可貴也

錦帶花又名海仙蓋王元之名也【蓋王元之名也校加之字於名字下】此花𨿽處處皆有吳中者特香【吳中者特香校加而字於吳字上】略如瑞香山礬輩圃中夾路多植之【梅摯海仙花泥根捧入故吳宮暖力迎隨帶漸紅【是花﹝是花汲古本作近花﹞本名錦帶王內相禹偁易今名】栽近木蘭殊有意畱連文酒系春風【舊牧孫冕學士傳釀法﹝傳釀法文粹於法字上多酒字﹞於木蘭堂因以名酒】】

石竹花艸花也狀如金錢陸龜蒙石竹花詠所謂金錢買春風者【陸龜蒙曾看南朝畫國娃古羅衣上碎明霞而今莫共金錢闘買卻春風是此花】

鼓子花野花也皮日休虎丘詩云【鼓子花明白石岸】

金竹不甚大色如金今多不見蔣堂甞有詩【百鎰先寒一徑深﹝百鎰先寒一徑深先校攺作光﹞潛疑造化鑄成林貪夫或有憑欄者不見修篁但見金】

哺雞竹葉大多濃陰𨿽闈徑【闈徑汲古本作圍徑圍字是】難得極大者而至易種其筍蔓延滿地若雞之生子眾多故名哺雞吳人謂雞鶩伏卯爲哺【伏卯爲哺汲古本卯作卵卵字是】

桃枝竹皮日休虎丘泛舟云桃枝竹覆翠嵐溪

白芷一名藥世傳吳白芷以吳中所出者爲貴【陸龜蒙采藥賦藥白芷也香艸美人得以比之君子定情屬思聊爲賦云日上融冷春歸飾荒覩一時之流恨摭萬古之遺香問人則不屈不宋說地則非楚非湘搴其榮煙攜而動色擢其體雪挺而騰光諷畔牢愁子云於焉華皓吟哀時命曼倩由是摧藏惰思矜年慵情畏晚胡繩系晷以難駐藒車載春而不返陋君折楊柳須爲送行陋君采芙蓉仍勞贈遠豈知陰晴互出雅艷相迎隈回鳳喜怒忿鴻驚待笑者靑琴時號顧謂者碧玉爲名﹝待笑者靑琹時號顧謂者碧玉爲名舊鈔本時作作謂作喟﹞偸襞積競縈盈目斜柯而水怯鬢疊葉而云爭蘭在口以時聞嬌如連瑣黃牽心而不定﹝黃牽心而不定黃校攺作蕙﹞飄若從縣從心旌契叩難申融怡暗許﹝融怡暗許校攺暗作自﹞石能潛遁以求偶山亦浮來而命侶誓不爲巖阿竹冉冉孤生誓不爲澗底松亭亭獨處於是欺皓本掩湘蕤房紅者自破帶縹者誰披﹝帶縹者誰披縹校攺作綠﹞望懷沙之浦詠遺襟之詞煙分而麝墨猶濕綺斷而龍刀合知只言長信長門年年可恨未必傾城傾國个个生悲臨階躑躅以虛徐當戶薔薇兮約弱蜂咋葉而先盡鶯踶枝而易落未若北堂公子樹芳艸忘憂南國佳人佩生香辟惡露茁煙活風條翠﹝惡露茁煙活風條翠校攺煙作胭活作冶﹞謔不知海傍之期遠不信人間之命薄休爲上計椽空尋寶釵聊作侍中郎且乘金絡別有廬江小吏蜀郡長卿或支離而築恨或調笑以囊情不同乎稟簪裾而霧悄秉禮義以霜明鄭交甫則江邊佩解萼綠華則席上詩成彼怡神而致問皆護節而含眞竦擢自持𨿽陳辭而往愬遷延卻立終抱恨而難平淚滴堪穿腸回好系虫織怨以成叚酒蠲愁而判劑﹝虫織怨以成叚酒蠲愁而判劑文粹虫下有絲字酒上有象字﹞江僕射之孤燈向壁不少淒迷張記室之少婦當鑪還應細麗景方駘蕩思已低摧波疲於子建爲使花困於靈均作媒何庶物之相負痛妍華而未回莫與心傷瑤圃從驚鵜鴂﹝第佳二音﹞如防膽怯空屏宜畫魁堆﹝獸名也﹞剩欲追尋徒嗟緬邈杯形連理而終在扇樣合歡而可學若遇劉公伯雅夢亦沈沈如逢王母少黎﹝如逢王母少黎校攺作少兒﹞書還數數】

﹝木郁﹞李花小碎花也繁縟可愛陸龜蒙有﹝木郁﹞李花賦云一枝上能萬其膚萼一萼中自參其丹白狀其實也

薔薇花有紅白雜色陸龜蒙詩所謂倚墻當戶一端晴綺者紅薔薇也皮日休泛舟詩所謂淺深還看白薔薇者則是野薔薇耳水邊富有之紅花又有金沙寶相剌紅紫玟瑰五色薔薇等白花又有金櫻子佛見笑等皆薔薇類也又有黃薔薇一種格韻尢髙

蒓味香滑尢宜芼魚羹晉陸機入洛見王濟濟指羊酪謂機曰吳中何以敵此機云千里蒓羹未下鹽豉時人以爲名對【晉書】

菘菜唐人有云闊葉吳菘巨根蜀蒻

五色瓜吳威王時會稽生五色瓜梁時吳中亦有五色瓜歲充賦【述異記】

藕唐蘇州進藕最上者名傷荷藕傷荷之名或云葉甘爲虫所傷傷其葉則長其根也【國史補趙嘏秋日吳中觀賞藕野艇幾西東淸泠映碧空褰衣來水上捧玉出泥中葉亂田田綠蓮余片片紅激波才入選就日巳生風禦潔玲瓏饍人懷拔擢功梯山謾多品不與世流同】

芰卽菱也今人但言菱諸家艸木書亦不分別惟武陵記云四角三角曰芰兩角曰菱今蘇州折腰菱多兩角【酉陽雜俎】折腰菱唐甚貴之今名腰菱有野菱家菱二種近世復出餛飩菱最甘香腰菱廢矣吳郡誌卷第三十一吳郡範成大撰

宮觀在城仙佛之宇皆中興重建或謂天慶觀門廊三淸殿能仁報恩大殿比舊加壯雲天慶觀在長洲縣西南卽唐開元觀也兵火前棟宇最爲宏麗紹興十六年郡守王﹝日奐﹞重作兩廊畫靈寶度人經變相召畫史工山林人物樓櫓花木各專一技者分任其事極其工致淳熙六年聖祖殿火提刑趙伯驌攝郡重建三淸殿淳熙三年郡守陳峴建初道士募緣禦前亦有所賜始克成就八年至尊壽皇聖帝賜禦書金闕寥陽寶殿六字爲殿額【伯驌跋語上旣詔新平江府天慶觀三淸殿乃親禦翰墨書金闕寥陽寶殿六大字以揭之云藻昭回龍鳳翔翥萬目聳瞻威顏咫尺猗歟盛哉臣觀唐文皇書畫居鍾王表凡形篇詠賜臣工載在汗簡侈爲美譚然於明道闡教爲生民福者未始有聞恭惟皇帝陛下天縱多能遊藝八法敻出神所奚唐足云矧方玩意昭曠儲神穆淸觀道妙於化原躋斯民於壽域固非下民所能測窺其萬分苐自今仰觀勾吳之墟奎壁垂光王气所鍾奔走百神撝訶護持罔敢或後當與天無極云郡守趙伯驌恭題】郡人龔頤正作上梁文以進壽皇嘉焉【在昔吳都於今漢輔誕惟仙聖之宅有嚴壯麗之區與日月以蔽虧式表中天之華闕帥云霓而來禦蔚爲上帝之髙居慶基嶽峙以當陽琳宇星羅而拱極南端洞達正殿穹崇維時三境之常尊駢集九光之法駕螭蟠萬礎遺址故存翚飛百楹羣目未覩方重熙累洽之運正遠至邇安之時曾是殊庭莫還舊觀其何以佇飆遊於盻蠁甄靈貺於幅員皇上睠言不吝有司之費壽宮申祝亶儲二聖之休守臣承睿志以致虔上士不崇朝而樂施至人示化髙道勤心占營室於瑤光萃梓材於荊楚莫不霞舒引墨雷動揮斤是度而是宜不震而不竦瓊檐繡栱焂若化成金戺玉階殆非人境佇結綺粲朝暾之采想觚稜宿非煙之祥仰規太紫之圓方俯盡鬼神之情狀下鏘鳴之玉珥知足稱於降臨睨帖妥之瑤壇庶永蕃於祠奉考其經始曾不淹辰斯舉應龍之修梁可後巨鰲之竊抃敢伸善頌以佐歡謠拋梁東滄海微茫一望中暘谷扶桑朝玉殿郁然和气禦靈風拋梁西震澤重湖玉浪低風雨調和時節好不煩香火詠朝隮拋梁南只尺神都漢輔三丙位有星長燦爛兩宮天壽與之參拋梁北金榜云房新表出一念通神本聖功八荒有道開皇極拋梁上風馬云車來有象上元八景是天宮萬歲千秋輸景貺拋梁下日夕曾壇隆報謝昭垂乾象報丰年開闡坤珍資道化伏願上梁之後慈闈康壽宸扆尊隆徳教並恢於彤管仁恩長楙於靑宮國棟無撓王臣盡忠邊圉永消於兵革民編益劭於耕農千里絕紮瘥之盭四民均亭毒之工恊气旁薄而扶輿下九鳳五龍於平世髙靈偃蹇而姣服肅千乘萬騎於浮空來佑太平之極治﹝來佑太平之極治舊鈔本來作永﹞普臻希靜之眞風皮日休傷開元顧道士恊晨宮上啟金扉詔使先生坐蛻歸鶴有一聲應是哭丹無餘粒恐潛飛煙淒玉筍封雲篆﹝煙棲玉筍封雲篆玉筍汲古本作玉笥誤﹞月慘琪花葬羽衣腸斷雷平舊遊處五芝無影艸微微】觀中有金寶牌眞宗所賜永鎭於地者兵火獨全六朝舊物也殿後通神庵淳熙八年左街道籙李若濟奉命建庵額三字亦禦書先是有何道人者自紹興初往來提舉司或觀前眞武堂艸積中披髮顚狂以蓑衣蔽形故號蓑衣道人寒暑不避不與人親或云時有一語中人災福兩朝間遣使降香問其安否然庵則未始遷也

澄虛觀在永定寺西

崇眞宮在能仁寺西宣和中爲神霄宮毀於兵門有靑石橋扶欄雕刻之工細如絲髮爲吳中橋欄之最

修和觀在盤門外五里舊太和宮政和中攺賜今名紹興間道士朱至仁復建【王禹偁撰新修太和宮記夫大道無名彊其名而彰用至敬無類﹝至敬無類文粹敬作教﹞聚其類而誘人得之者同出而異名失之者賤彼而貴我自昔皇綱旣紊世教多門𨿽分之而有三亦統之而爲一蓋應機以設殊塗而歸者矣矧夫伯陽之道宣父所師尙淸淨以化民體希夷而應物用之理國則絕聖棄智追軒昊之淳風以之修身則抱朴含章異巢由之素隱無欲觀妙有感則通邈乎遠哉不可得而言矣蘇州太和宮者唐畢諴之別業也諴之子師顏及其子宗逸避巢寇之亂徙而家焉先是道士戴省甄者長洲人也幼喪其父隨母歸於畢氏宗逸無子戴實嗣焉與兄子﹝從亠從﹞棄俗入道淮海王之有國也﹝淮海王之有國也海汲古本誤作南﹞五世其昌三教具舉顧毗陵之勍敵建吳門之巨屏利用禦寇匪親不居節度使錢公文奉茅土是分緇黃尢盛乃以子﹝從亠從﹞主開元觀省甄處洞﹝從亠從﹞宮尋屬兄也云亡委玆棣萼母兮不造傷彼束心且念出破琴之家繼臥甕之後林烏返哺以無及桑虫受食而有懷思捨田園肇興寶宇爰以己巳歲申牒而請命焉則神徳啟運之九年開寶紀號之二祀也錢氏賜額曰太和乃與弟子吳﹝從亠從﹞芝主而建焉於是剪蓁蕪以樹垣墉浚污潦而開池沼伐彼良木鳩於梓人系日以僝功隨方以募眾亦旣無怠斯焉告成倬彼仙鄕忽如神化則有上淸之殿事天尊也北極之堂列仙官也星壇三級侈祠祀也霜鍾萬鈞警昏旭也繪事盡妙睟容有儀芝蓋云駢婉若瑤池之會﹝婉若瑤池之會校攺婉作宛﹞冰膚雪態依然姑射之人其或民罹札瘥歲有水旱則必禱三官而禳謝修七齋之威儀霜淸步虛露冷眞籙章醮具失福佑隨之實天神之攸憑生民之所怙也爾乃就水以治檻因髙而創亭奇花移茂苑之春怪石減洞庭之翠夏筍錦拆秋荷蓋圓纖埃不生眾卉自茂﹝眾卉自茂自汲古本誤是﹞漁人誤入應謂桃源海客遐瞻更迷蓬島姑蘇勝槪此實盡之曁聖上承幹許王入覲隨圖籍而效貢已在提封考碑篆以無聞﹝考碑篆以無聞汲古本聞作文﹞曷虞陵谷禹偁字人多暇訪道於玆爰述斯文用垂來裔振弦歌而化俗尙愧子遊乘風雲而上天焉知老氏謹爲銘曰蘇臺南址震澤東涘其誰居之畢公之裏其誰嗣之戴氏之子棄玆浮世依彼﹝從亠從﹞門乃興宮宇肇自田園厥功旣輯其教彌尊它山未勒祕宇空存敢書事迹貽於後昆春晚遊太和宮詩數里新萍夾岸莎春來乘興宿煙蘿隨風胡蝶顚狂甚當路花枝采折多絳節參差抽苦筍翠鈿狼籍撒圓荷湖山滿眼不休去空羨漁翁雨一蓑】

靈佑觀在洞庭山林屋洞傍舊名神景宮唐乾符二年建內有林屋洞洞中景物具祥符圖經本朝天禧五年詔郡守康孝基重造【皮日休曉次神景宮夜半幽夢中扁舟似鳧躍曉來到何許俄倚包山腳三百六十丈攢空利如削遐瞻但徙倚﹝遐瞻但徙倚遐校作遙﹞欲上先矍鑠濃露濕莎裳淺泉漸艸屩行行未一里節境轉寂寞靜徑侵沈寥仙扉傍巖萼松聲正淸絕海日方照灼歘臨幽墟天﹝歘臨幽墟天墟校作虛﹞萬想皆擺落壇靈有芝菌殿聖無鳥雀瓊幃自回旋錦旌空粲錯鼎气爲龍虎香煙混丹艧凝看出嶺雲默聽語時鶴綠書不可注雲笈應無鑰晴來鳥思嘉﹝晴來鳥思嘉汲古本嘉作佳﹞崦裏花光弱天籟如擊琴泉聲似摐鐸淸齋洞前院敢負﹝從亠從﹞科約空中悉羽章池上皆靈藥金醴可酣暢玉豉堪咀嚼存心服燕胎叩齒讀龍蹻福地七十二玆焉堪永托在獸乏虎貙於虫不毒若甞聞擇骨錄仙志非可作綠腸旣朱髓靑肝復紫絡伊余乏此相天與形皃惡每嗟原憲瘇常苦齊侯瘧終然合委頓剛亦慕寥廓三茅亦甞仕竟與珪組薄欲問包山神來賖少巖壑陸龜蒙曉帆逗碕岸髙步入神京﹝髙步入神京京汲古本作景是﹞灑灑襟袖淸如臨蘂珠屏𨿽然羣動息此地常寂靜翠澗有寒鏘碧花無定影憑軒羽人傲夾戶天獸猛稽首朝元君褰衣就虛省砑空雪牙利潄水石齒冷香母未垂嬰芝田不論頃遙通河漢口近撫松桂頂飯薦七白蔬杯釃九光杏﹝杯釃九光杏杏文粹作酩﹞人間附塵躅固陋眞鉗頸肯信抃鰲傾猶疑夏虫永﹝從亠從﹞津蕩瓊壠紫汞啼金鼎﹝紫汞啼金鼎啼文粹作滴﹞盡出冰霜書期君一披省皮日休三宿神景宮古觀岑且寂幽人情自怡一來包山下三宿湖之湄況此深夏夕不逢淸月姿玉泉浣衣後金殿添香時客省髙且敞客牀蟠復奇石枕冷入腦筍席寒侵肌气淸寐不著起坐臨階墀松陰忽微照獨見螢火芝素鶴警微露白蓮明暗池窻欞帶乳蘚壁縫含云蕤聞磬走魍魎見燭奔羇雌沆瀣欲滴瀝芭蕉未離披五更山蟬響觱發如吹箎杉風忽然起飄破步虛詞道客巾異樣﹝道客巾異樣校攺作道安巾屨異﹞上淸朝禮儀明發作此事豈復甘趨馳陸龜蒙靈蹤未徧尋不覺溪色暝回頭問棲所稍下杉蘿徑巖居更幽絕澗戶相隱映過此卽神宮虛堂愜云性四軒盡疏達一榻何淸零髣髴聞玉笙敲鏗動涼磬風凝古松粒露壓修荷柄萬籟旣無聲澄明但心聽希微辧眞語﹝希微辧眞語校攺語作誥又華池漱余淨池汲古本作地﹞若授靈皇命尺宅按來平華池漱余淨頻窺宿羽麗三吸晨霞盛豈獨冷衣襟便堪遺造請徒探物外趣未脫塵中病舉手謝靈峯徜徉事歸艇】

上眞宮在洞庭山上舊上眞觀梁大同四年置【元丰中陳於撰上眞宮記蘇州之南四十里有湖曰太湖卽古震澤也又西二十里有山曰洞庭卽古包山也山蹲太湖心而形勢﹝山截﹞﹝山辟﹞气象聳秀非人世所宜奄據而傳者皆以爲神明多宮乎﹝皆以爲神明多宮乎校云多重夕爲—夕說文月之半又月之初生又有林屋幽墟之天校加靈府曰三字於有下﹞此蓋山之中有林屋幽墟之天卽洞天之第九也又有毛仙公之壇卽福地之四十三也又山之西杳渺峯之南﹝杳渺峯之南汲古本杳作縹﹞北際湖之陽卽梁隱士葉順昌之宅也大同四年隱士捐宅以資道而奏可其爲宮卽今之壽聖上眞宮也山與塵土隔而宮又當山屏環合之交人亦信其爲神仙之別隱也崇岡伏嶺雲煙之所封而不散邃巖麗谷泉瀑之所漱而不枯舒焉而明莫知其爲晝慘焉而晦莫辧其爲夜蓋山間之朝昏也芳林茂艸虎狼之所畱而霜雪不能雕岫花野實禽狖之所勝而人力不能攘金石之潤不以暑而燋松桂之靑不以寒而攺蓋山間之四時也累朝昏以爲月而不眩其速積四時以爲歲而不見其久幽人已往而遁者誰肥荒區相仍而來者誰繼此其年曆愈滋而遺緒易替也天聖八年州愴其如此乃於天慶觀選道士葉紹先以主之山林之居其朋以木石其遊以鹿豕而間焉不蹊﹝不蹊校攺不葺﹞則虆蔓荒我室荊束蕪我路矣況綿久哉紹先至卽誅穢以治廬非特肅神位而已又以晏內處也封土以崇墉非特限坌莽而已又以威外侮也宮室旣閟神明旣容山蔬圃茹足以食終日道術禮醮足以化眾人訖至和攺元紹先亡令朱超政代之卽其嗣也超政又能謹勵其守而光明其傳以齋戒攝心之逸不以夷險動也以鍼藥救人之急不以貧富辭也舉包山之民無遠近無少大皆名其爲先生也﹝皆名其爲先生也名校作稱﹞蓋昔之所已廢至二人而興昔之所不足至二人而備使數百年之蹤粲然復在者豈非人之難能歟余因爲之說曰沖虛以生白體靜以生明而杳焉其太無者道之眞也以心君神以神王气而休焉其無情者道之用也與物非構而仁之以其不忍與我非嬰而應之﹝與我非嬰而應之嬰校攺作攖﹞以其無對由是而精之則神也由是而神之則仙也術傳於祕不傳於露用欲其晦不欲其彰全眞於太陽所以不輕其升天養形於太陰所以不疑其夜解蓋徳之陰以與天地合卽將以相天地而焉爲天地所相行之密以異鬼神通﹝行之密以異鬼神通異汲古本作與按與字是﹞卽將以役鬼神而焉爲鬼神所役出入其獨俯仰不齊此古之所謂至人而寂寥千百年間無一人也使吾道之不明於天下者爲智者不知乎此而愚者不能用也使吾道之不行於天下者爲信者不篤乎此而欺者好行詐也今之名山有如洞庭者固多矣其能奮振吾道以興壞濟物有如二人者亦可謂難見也余所以樂爲記其大略而又爲之說如此文林郎守常熟縣尉陳於撰皮日休徑盤在山肋繚繞窮云端擿菌杖頭紫緣崖屐齒刓半日到上眞洞宮知造難雙戶啟眞景齊心方可觀天鈞鳴響亮天祿行蹣跚琪樹夾一徑萬條靑瑯玕兩松峙庭際﹝兩松峙庭際舊鈔本際作除﹞怪狀吁可嘆大螾騰共結修蛇飛相盤﹝修蛇飛相盤盤校攺作蟠﹞皮膚坼甲冑枝節擒貙犴鏬處似天裂朽中如井眢襹﹝止﹞風聲先跁跒地力痑﹝音攤﹞根上露鉗﹝金犬﹞空中狂波瀾合時若蒼莽闊處如轘轅儼對無霸陣靜問嚴陵灘靈飛一以護山都焉敢幹兩郭絜寂歷﹝兩郭絜寂歷郭汲古本作廊﹞中殿髙巑岏靜架九色節閒懸十絕幡微風時一吹百寶淸闌珊昔有葉道士位當升靈官欲箋紫微志惟食虹景丹﹝惟食虹景丹虹舊鈔本作紅﹞旣逐隱龍去道風猶此殘猶聞絳目艸往往生空壇羽容兩三人﹝羽容兩三人容汲古本作客客字是﹞石上譚泥丸謂我或龍冑粲然與之歡衣巾紫華冷食次白芝寒自覺有眞气恐隨風力摶明朝若更往必擬隳儒冠陸龜蒙甞聞升三淸眞有上中下官居乘佩服一一自相亞霄裙或霞粲侍女忽玉奼坐進金碧腴去馳飆歘駕今來上眞觀怳若心靈訝秖恐暫神遊又疑新羽化風余撼朱艸云破生瑤榭望極覺波平行虛信煙藉閒開飛龜帙靜倚宿鳳架俗狀旣能遺塵冠聊以卸人間方大火此境無朱夏松蓋蔭日車泉紳施天罅窮幽不知倦復息芝園捨鏘佩引涼姿焚香禮遙夜無情走聲利有志依閒暇何處好迎僧希將石樓借】

希夷觀在靈巖山下【紹興十三年四月太傅橫海武寧安化軍節度使充醴泉觀使咸安郡王韓世忠用私錢於平江府靈巖山下修蓋道觀計屋五十餘間乞以希夷爲額詔特從之】

府郭寺

能仁禪寺在長洲縣西北二里卽梁重﹝從亠從﹞寺入國朝爲承天寺庭列怪石俗傳錢王立前有二土山中有銅無量壽佛像髙丈餘宣和中禁寺觀橋梁名字以天聖皇王等八字攺今額【韋應物登重﹝從亠從﹞寺閣時暇陟云﹝從從冓﹞晨霄澄景光﹝晨霄澄景光霄校攺作霽﹞始見吳都大十里欝蒼蒼山川表明麗湖海吞大荒合沓臻水陸駢闐會四方俗繁節又喧雨順物亦康禽魚各翔泳艸木徧芬芳於玆省甿俗一用勸農桑誠知虎符忝但恨歸路長孫觀能仁寺重鑄鐘銘太平興國之初平江節度使孫承佑鑄大銅鍾於能仁寺爲樓三成居之後百五十年當建炎庚戌盜入平江能仁大火一夕燼又四年紹興癸丑寺僧行和者募眾力更鑄鐘成爲銅萬三千斤晉陵孫覿爲之銘曰法音無礙徧滿大千際天軼海無量無邊眾生執迷馳走空聚聽蟻爲牛夢舂作鼓矯亂顚倒妄認前塵色聲交鶩不守其眞粵有大士修三摩地出大音聲而作佛事燧木革金以燔以鎔鑄此東序千石之鍾蛇以目聞豬以足聽水鳥風林更相和應除聾破聵一擊而通八方上下地獄天宮一切滿中十類四相凡厥聲聞俱證無上】

永定寺在吳縣西南前梁所置【韋應物遊永定寺北池僧捨密竹行已遠子規啼更深綠池芳艸气閒齋春樹陰晴蝶飄蘭徑遊蜂遶花心不遇君攜手誰復此幽尋寓居精舍政拙忻罷守閒居初理生家貧何由往夢想在京城野寺霜露月農興羇旅情﹝農興羇旅情農校攺作晨﹞聊租二頃田方課子弟耕眼暗文字廢身閒道心淸卽與人羣遠豈謂是非嬰永定寺喜辟彊夜至子有新歲慶獨此苦寒歸夜叩竹林寺山行雪滿衣深鑪正燃火空齋共掩扉還將一樽對無言百事違】朱明尼寺在吳縣西北東晉時邑人朱明捨宅爲寺舊傳朱明富而孝友其弟聽婦言壞宅欲避兄離居明以金穀盡與弟惟畱空室一夕大風雨悉飄財寶還明宅弟與其婦愧而自縊明乃捨宅爲寺【楊備朱明寺不悌爭分不義財舊居金碧照樓臺何緣半夜狂風雨暗裏卻飛錢帛來】

廣化寺在長洲縣西一十步【廣化寺在長洲縣西一十步校攺作縣學西】梁乾元三年諸葛氏捨宅爲之名崇吳禪院本朝大中祥符元年攺賜今額中更兵火夷爲煨燼都僧正淸立以醫藥利施一方所得貲不以厚其藏而以建大殿塑三世佛大菩薩齋堂十方佛殿淳熙二年其徒復以余橐剙經樓龔頤正爲之記其略如此【方子通和廣化寺午日府宴致仕諸公詩使君瀟灑上賓閒金地無塵晝敞關風靜簫聲來世外日長仙景在人間詩成郢客爭揮翰曲罷吳姬一破顏此節東南無此會髙名千古映湖山】

龍興寺在吳縣西南梁所置紹興間於官倉瓦礫中得房管所作寺碑韋夏卿再立者【唐金紫光祿大夫守吏部尙書同中書門下平章事淸河公房管寺碑序祕書省校書郎綦母潛銘厥初道在人和上皇取象以濟其略中古淳薄人散東周出禮以順其動後代澆極人妄西方流化以復其情夫動與理違靜與道遇詩書之義尙乎聰明其終動以乖乘戒之旨反乎視聽其終靜以適然則先王之作其未盡歟如來之道其無上歟觀其數乘方駕愚智各新其業大慈一貫胎化咸遂其情法要揚言佛性可以懸得禪宗陰契菩提可以程至通天上地下之事達前生後身之理歷劫必遇其勝因累生固成其圓果輪回拯厄無物不盡非釋迦如來孰能至於此乎精宮爲歸誠之地比丘是覺後之人非明王良臣孰能崇於此乎此宇宙我髙祖創集之我烈祖潤色之則天皇后中微之孝和皇帝再興之此龍興寺則孝和之天下諸州各建同號所以慶王業也𨿽棟宇已立而裝持未嚴開元十七年天火下焚僅獲半存州將皇三從叔無言聖﹝從胤從匕﹞帝緒稟受自髙發慮存誠與庶品不類於彼無度外之物在我無累己之人廣不可尋深難以測政成化傳﹝政成化傅汲古本傅作博文粹作溥是﹞身逸俗康位居藩牧與天子共理親則叔父與人主同家護社稷深於他臣視龍興別於余寺興言多感舉意大成以家率先施錢數萬合境僧尼等道會一體物通十方同力來奉佛塔此州是闔廬故國太伯始封習俗尙華人士克讓﹝人士克讓汲古本士誤云﹞聞義風偃捨財雲集上座戒嚴長江气雄心朗才傑寺主行虔外想遺形苦心堅行相與戮力營衛受仗州主由是發人取材輦貨購匠川流咽塞道路相望體制諮決於公輸環巧采奇於眾藝﹝環巧采奇於眾萟環汲古本作瓌﹞程序旣定百工齊舉素無特起舊有增飾﹝從胤從匕﹞正殿之四澑﹝胤正殿之四澑校攺作西澑﹞蔓長廡之南垂廓開房室增加廏庫髙閣疊起以下覆三門並建以相挾如少華之承西嶽少室之拱維嵩彩翠虹新欒櫨云密歘爾已就宛然化成右驛亭左城堞亙望直視一面齊啟背倚闤闠俯朝盈夕散之人前枕通莊閱朝京通越之士地富聚落之腹﹝地富聚落之腹富舊鈔本作當﹞壯爲塔廟之首標吳中之巨麗實天下之景福向若眾生無緣則佛不出世象教何由及此乎聖祀非長則帝不出震龍興何以建寺乎州無賢牧則蒸庶不化財力何以得廣乎百祥畢備成是寶功足可以光揚前烈孚佑下人也管浮客一過捨舟投體目駭奇功心賞直節輕諸敍事不甚明暢銘而頌之實在能者詞曰在昔元命運革唐徳大象有歸神器載復天人用慶﹝從亠從﹞津扇福乃命率土崇之法堂錫名取類棟宇以光善本物持淨亦神護發地騰焰莫知其故疏綴煙銷回廊燼去半落層﹝從才從冓﹞斜通平地烈烈皇叔緫我古城象設不覯風埃咸盈崩殘不葺忠孝何並乃廣其施誘人助成英英郡貳亦旣同聲粲粲僧士誰非會情投心霧塞效信泉傾舊制俄滿新規更營龍跳透檻虎翼飛甍與國同刼配天作程假詞紹美吁其以驚貞元中造寺僧元壹神悟寺主靈俊上座靈琬都維那靈﹝都淮那靈下墨丁文粹作等字又心廣願成汲古本作心願廣成誤﹞�經營結﹝從從冓﹞心廣願成化攝有緣捨施云會取材斬木驟水奔山騖途數千克期以就戊寅歲剌史給事中京兆韋公夏卿言念棟宇修復碑紀起廢爰獲舊文重此刻立時十四年又十月十五日建東海徐知古書前守揚州髙郵縣尉沈寧篆額楊備詩髙剎長幡敞淨居方袍圓笠照通渠龍興舊額加新榜不見金輪皇帝書】

瑞光禪院在吳縣西南舊普濟院宣政間朱勔建浮屠十三級靖康焚毀淳熙十三年寺僧重葺稍復舊觀

報恩寺在長洲縣西北卽吳先主母吳夫人捨宅所建通﹝從亠從﹞寺基也支硎山亦有報恩寺或云錢氏建移額於此寺有小院五曰文殊曰法華曰泗洲曰水陸曰普賢有塔十一級兵燼後有行者金大圓募眾復建僅能九級所費計數十萬緡寺有臥佛北人多呼爲臥佛寺舊又有不染塵觀音像髙數丈今復塑者徒存其名云

妙湛尼寺在提舉常平司之東寺舊有塔兵燼後王歧公之孫女慈明大師者募眾重建

開元寺在吳縣西南卽後唐同光錢氏所徙寺也寺有晉時浮海來二石像及佛缽兵燼後二像猶存缽亦爲一僧藏去得脫今寺中世寶之相傳漁人以貯葷茹缽遂破璺視其璺處色采絢爛非玉非石不可名狀【梁簡文浮海石像銘蓋聞軒後之圖載浮河洛秦王之璧更湧滄溟昭潭之洲乘淸源而西泛蓬萊之岫逐安流而南徙況夫道由慈善應起靈覺是以無方之迹隨機示現無緣之力因物成感晉建興元年癸酉之歲吳郡婁縣界松江之下號曰滬瀆此處有居人以漁者爲業掛此詹綸無甄小﹝魚介﹞布斯九罭常待六鰲遙望海中若二人像朝視沈浮疑諸蜃气夕復顯晦乍若潛火於是謂爲海神卽與巫祝同往祈候七盤圓鼓先奏盛唐之歌百味椒漿屢上東皇之曲遂乃風波駭吐光景晦冥咸起渡河之悲竊有覆舟之懼相顧失色於斯而返又有受持黃老好尙神仙職在三洞身帶八景更竭丹欵復共奉迎尊像沈軀沒而不見經歷旬日遐邇俱聞吳縣華裏朱膺淸信士也獨謂大覺大慈將宏化迹乃沭浴淸齋要請同志興東靈寺帛尼及胡伎數十人乘舡至滬瀆口頂禮歸依歌唄贊徳於時微風送棹淑景浮波云舒蓋而未移浪開花而不噴𨿽舟子招招弗能遠騖而靈相峩峩漸來就浦仰覩神像嶷然﹝上雨下只﹞泛﹝嶷然﹝上雨下只﹞泛﹝上雨下只﹞汲古本作雙﹞非因鷁首詎假龍橋豈藉銀連寧須玉軸背各有題一名維衛一名迦葉於是時眾踴躍得未曾有復懼金僊之姿非凡所徙試就提捧豁爾勝舟指燕宮而西歸望葑門而一息道俗側塞人祇恊慶膺家住近通元寺乃孫權爲乳母陳氏之所立也亦一邦之勝地胥山之神塔乃遷像於此寺武夫數百咸不能勝共怪曰朱膺帛尼二人之力而能捧持不覺爲異今人工甚盛確乎不移此必精誠弗能致也乃復竭心同時稽顙然後乃動至自舟中故知據井夜飛實無以異石不能重有覺憑焉後有外國沙門釋法開來稱彼國眾聖所記云東方有二石像及阿育王塔若能恭往禮覲滅無量罪免離三塗禮已而去中大通四年歲在壬子臨沙汝靈侯奉敕更造銅光二枚其一髙九尺其一髙八尺五寸銅邁丹陽恥論劉向之術區選攻金無俟嵇康之鍜旣鐫旣鎪是磨是銑曄如光定湛似日輪亦當遠照三千普瞻色像遙覩十方俱聞說法豈止惜命小鳥欣入影中重罪眾生還逢愛日而已哉吳郡僧正慧法師深修五定淨持七支於三寶中盡力宏護立摩尼之勝殿制飛行之寶塔至於莊嚴妙色實有厥勞昔魯聖云亡尙追儀於有若楚臣殞世亦托似於優旃放勛之後更圖長樂之畫文命之君不絕稽命之禩或傳諸往牘或布在前言或費述盈耳或壽宮虛置況遠追應身近現靈迹不銘不勒何以稱揚乃爲銘曰巍巍天像﹝巍巍天象校攺天作大﹞堂堂冣勝慧日獨圜無生永證湣此魚鉤傷玆螺孕乍動慈舟時延寶乘畱住待緣獨有傳應傳應伊何寶玆靈像履水晨遊淩濤夜上七眾有憑九垓知仰照此眞容開斯俗网千輪足起萬字胸書身橫五分衣刻三銖嗟爾末俗心王所驅顙浮水沫命役馳駒宜宏希向必盡勤劬覩相塵滅聞聲惑祛湛然神迹長處全吳皮日休開元寺佛缽詩並序按釋法顯傳云佛缽本在毗捨離今在乾陀衛竟若千百年當復至西月支國若千百年至於闐國若千百年當至屈茨國若千百年當復來漢地晉建興二年二聖像浮海而至滬瀆僧尼輩取之以歸今存於開元寺後建興八年漁者於滬瀆沙汭上獲之以爲臼類乃葷而用焉俄有佛像見於外漁者始以爲異意滬瀆二聖之遺祥也乃以缽供之迄今尙存余遂觀而爲之詠因寄天隨子帝靑石作綠冰姿﹝佛律云此缽帝靑玉石也四天王所獻也﹞曾得金人手自持拘律樹邊齋散後提羅花下洗來時乳麋味斷中天覺麥﹝麥山﹞香消大劫知﹝麥﹝麥山﹞香消大劫知﹝麥山﹞汲古本作麨﹞從此共君親頂戴斜風應不等閒吹陸龜蒙空王初受逞神功四缽須臾現一重﹝至今缽緣有四重也﹞持次想添香積飯覆時應帶步羅鍾光寒好照金毛鹿響靜堪降白耳龍從此寶函香裏見不煩西去詣靈峯韋應物遊開元寺夏衣始輕體遊步愛僧居果園新雨後香臺照日初綠陰生晝靜﹝一作寂﹞孤花表春餘符竹方爲累形迹一來疏李紳開元寺序此寺多太湖石有峯巒奇狀者頃年多遊寓於此及大和七年往來皆不復到寺中石太半亦無也詩云十層花宇眞毫相數仞峯巒閟月扉攢立寶山中色界散周香海小輪圍坐隅咫尺窺巖壑窻外髙低辧翠微難保爾形終不轉莫令偸柳六銖衣皮日休早景卽事客省蕭條柿葉紅樓臺如畫倚霜空銅池數滴桂上雨金鐸一聲松杪風鶴靜時來珠像側鴿馴多在寶幡中如何塵外虛爲契不得支公此會同陸龜蒙日上罘罳疊影紅一聲淸梵萬緣空離從滿地貝多雪料峭入樓於闐風水榭初抽寥沈思竹窻猶掛夢魂中靈香散盡禪家接誰共殷源小品同﹝辧正論亦有九流一曰禪家者流殷浩讀小品經下二百簽疑義以問支道林﹞皮日休開筍園﹝皮日休開筍園校作開元寺筍園﹞園鏁開聲駭鹿羣滿林鮮籜水犀文森森競泫林梢雨﹝山雙﹞﹝山雙﹞爭穿石上云並出亦如鵝管合各生還似犬牙分折煙束露如相遺何從胤從匕明朝不茹葷陸龜蒙春龍爭地養檀欒況是雙林雨後看迸出似豪當垤﹝土臬﹞孤生如恨倚欄竿淩虛勢欲齊金剎新贈光宜照玉盤更待錦包零落後﹝更待錦包零落後包校作苞﹞粉環髙下挶煙寒皮日休陸龜蒙避暑聯句煩暑𨿽難避僧家自有期泉甘於馬乳苔滑似龍漦日休任誕襟全散臨幽榻旋移松行將雅拜篁陣欲交麾龜蒙望塔靑﹝骨孝﹞識登樓白鴿知石經森欲動珠像儼將怡筒簟臨杉穗紗巾透雨絲靜譚蟬噪少涼步鶴隨遲日休煙重回蕉扇風輕拂桂帷對碑吳地說開卷梵天詞積水魚梁壞殘花病枕欹懷君瀟灑處孤夢繞罘罳龜蒙薛能題寺閣一閣見一郡亂流仍亂山未能終日住尢愛暫時閒唱棹吳門去啼林杜宇還髙僧不可羨西景掩禪關方子通程公辟畱容開元歆﹝方子通程公辟畱容開元歆汲古本作畱客開元飲是﹞二首晝錦新坊路稍西興來攜客就僧扉樽前倒玉淸無比筆下鏗金妙欲飛籃轝直須乘月去榜歌時聽采菱歸流傳白雪吳城滿頓覺炎歊一夕微○仙老論文小往還多才令尹獨能攀攜觴步入千花界借榻淸臨一水間笑語不驚沙鳥去襟懷猶過野僧閒城中此地無人愛坐對西南見好山】大慈寺在長洲縣北皮陸集云晉戴顒宅也至唐司勛陸郎中居之後以爲寺號北禪院【皮日休陸龜蒙避暑聯句歊蒸何處避來入戴顒宅逍遙脫單絞放曠拋輕策爬搔林下風偃仰澗中石﹝日休﹞殘蟬煙外響野鶴沙中迹到此失煩襟瀟然揖禪伯藤懸疊霜蛻桂倚支云錫﹝龜蒙﹞淸陰豎毛髮爽气舒筋脈逐幽隨竹書選勝鋪苮席魚跳上紫芡蝶化緣靑壁日休心是王蓮徒耳爲金磬敵﹝耳爲金磬敵校攺敵作懌﹞吾宗昔髙尙志在羲皇易豈獨斷韋編幾將刓鐵樀﹝龜蒙﹞天書旣屢降野抱難自適一入承明廬盱衡論今昔流光不容寸斯道甘枉尺﹝日休﹞旣起謝儒﹝從亠從﹞亦翻商羽翼封章帷幄徧夢寐江湖日擺落函谷塵髙歌華陽幘﹝髙歌華陽幘汲古本歌作欹欹字是﹞﹝龜蒙﹞詔去云無信歸來鶴相識半病奪牛公全慵捕魚客少微光一點落此芒磔索﹝日休﹞釋子問池塘門人廢幽賾堪悲東序寶忽變西方籍不見步兵詩空懷康樂屐龜蒙髙名不可效勝境徒堪惜墨詔轉疏蕪﹝墨詔轉疏蕪詔汲古本作沼是﹞﹝從亠從﹞齋踰闃寂遲遲不能去涼颸滿杉栢﹝日休﹞日下洲島淸煙生苾蒭碧俱懷出塵想共有吟詩癖終與淨名遊還來雪山覓龜蒙陸龜蒙同皮日休遊北禪連延花蔓映風廊岸幘披襟到竹房居士秖今開梵處先生曾是艸﹝從亠從﹞堂淸樽林下看香印遠岫窻中掛缽囊今日有情消未得欲將名理問思光﹝欲將名理問思光欲汲古本作故又戚歷移陰入艸堂移汲古本作杉﹞皮日休戚歷移陰入艸堂老僧𨿽見似相忘吟多幾轉蓮花渴﹝吟多幾轉蓮花渴汲古本渴作漏又雪林校攺雲林﹞坐久重焚栢子香魚慣齋時分淨食鴿能閒處傍禪牀雪林滿眼空羇帶欲對彌天卻自傷﹝欲對彌天卻自傷校攺卻作轉﹞陸龜蒙寒夜同皮日休訪寂上人月樓風殿靜沈沈披拂霜華訪道林鳥在寒技棲影動人依古堞坐禪深明時尙阻靑雲步半夜猶追白石吟自是海邊鷗伴侶不勞金偈更降心皮日休院寒靑靄正沈沈霜棧幹鳴入古林﹝霜棧幹鳴入古林棧汲古本作淺又貝書校作丹書﹞數葉貝書松火暗一聲金磬檜煙深陶潛見社無妨醉殷浩譚經不廢吟何事欲攀塵外契除君皆有利名心】

報恩光孝禪寺在長洲縣東南卽舊天寧萬壽禪院也徽宗時以爲祝壽道場後卽以爲薦嚴之地攺今額【蘇子美寄守堅覺初二僧曾攜舊書卷來宿古禪林方外求知性詩中得賞音鑪開山夜靜門掩雪天陰杌上一寒硯﹝杌上一寒研杌校作幾﹞燈前三苦吟韻彊顏汗落句切鬢絲侵玉就還重琢河窮更遠尋穴爭探乳虎沙獨揀良金字穩天星轉篇終海月沈唱酬同紀錄得失暗規箴木鐸不徇路燻風難和琴半生誰引手中道比分襟分野三吳闊﹝分野三吳闊吳汲古本作河又情悰張翰鱠悰校作牽﹞年華二紀深師方傳祖印我欲謝朝簪嶺外煙嵐地湖邊雲水心情悰張翰鱠夢想陸機禽松下莓苔石何年重訪臨】

覺報寺在府東南舊名老壽庵王歧公家香火院也靖康狄難此寺賊酋所寓故得不焚【故得不焚汲古本誤不得焚】吳下古名屋惟此寺耳

壽寧萬歲院在長洲縣東南舊羅漢院也寺有二塔對峙俗名雙塔寺【紹熙中提舉徐誼給常平田記兩浙西路常平茶塩使者治平江自行殿駐臨安視昔畿內若節誕彌奉觴稱壽兩宮之庭時爲盛典先期環月率其屬卽府城東隅雙塔壽寧萬歲禪院建祝聖道場備極嚴奉是院肇唐咸通逮本朝雍熙創造雙塔至道初賜以禦書遂更今額乾道中始革律焉規模比舊增新四眾歸仰雲水坌集爲一大叢林建院之民王氏捨負郭之田五百八十餘畝撞鍾擊鼓食者日倍帥常經營﹝帥常經營帥校作師﹞而懼弗贍紹熙二年前太常丞徐公以新安髙第就畀使者節兩朝所知徳意孚達期年於此利興害除會昆山屬邑宗王有田七千餘畝沒入於官一時貴近相先規取牒訴旁午公曉以令甲皆不應得命有司召佃如式而長老徳溥因以千畝爲請公諉有司給之抑權放勢平訟息爭不惟法理適宜人無加喙而院之眾藉是庶幾資以無乏禱祠之地報上義深夫一用至公而二美具非公其孰能之徳溥屬頤正記本末於是乎書公永嘉人徐誼字子宜學有師承徳業宏遠固將推之朝廷見之天下與來世此蓋未足云三年上元日具位龔頤正記】

定慧寺在萬歲院之西本子院也祥符中攺賜今額

寶積教院在黃土塔橋之東舊靈巖山廨院也

永福尼院在長洲縣南

妙嚴尼院在長洲縣西北

傳法尼寺在長洲縣西舊禪興寺也

寧國禪尼院在天慶觀西南

靈鷲寺在長洲縣北舊永光院

大中祥符尼寺在長洲縣西北舊福田寺

仁王尼院在長洲縣東南舊安吳院

資壽尼院在長洲縣東南

天宮禪院在長洲縣東北舊武平院

寶光院在長洲縣東北婁門

雍熙寺在吳縣北舊法水寺有方塔毀於兵燼至今未能復

景徳寺在黃牛坊橋東寺有廢塔未復

西笁尼院在跨街樓後舊保壽院

乾元寺唐有之今不知所在據顧況記云晉戴逵宅皮陸集又以北禪寺爲戴宅則此卽今北禪寺矣【顧況撰建乾元寺記五蘊十二入八界﹝五蘊十二入八界汲古本八上多十字﹞此上三科能包萬法因緣生爲有無自性爲空空有融一卽中道義𨿽石舡渡海蚊背負山不爲希有事僧法珣與和合眾法藏等造乾元寺者晉髙士戴逵子顒之宅也乾元初節度使鄭旻之奏云觀察使李涵李道昌皆有力大臣求無上道以心無所願無邊受者實與𨿽空不敗有爲有滅無爲有爲之體有爲無爲之用無生無滅無相無爲無名無法說無言語法以無言語說故有相大乘有觀法門無相大乘無觀法門於法有所得有相大乘義於法無所得無相大乘義所得無所得二俱眞一乘之義也爲妙因果譬如種子依地而生又如大地能荷羣有虛空之體大於天地天地有盡虛空無盡如來之體大於虛空光明虛覺圓寂萬億故於無住本建乎諸法不動眞際從亙從沙煩惱莫不斷除魚吞鉤虎落穽蛾拂火此眾生自取其毒道本平坦樹本淸涼佛在提摩竭揭國成等正覺諸弟子棲乎茂林藉彼祥艸厥後因時設教猶著獘衣行次乞食及往刃利省摩耶夫人優塡王鑄金刻木始用膠漆泥布佛有像自此始也與佛在時功徳無異於是給孤長者造祗洹精舍﹝祇洹精舍洹汲古本作桓文粹作垣均誤又木田汲古本作末田﹞木田底迦造龍宮精舍竺幹法蘭造洛陽白馬寺佛圖澄造鄴中九百七十三寺釋道安造襄陽一十五寺遠法師造廬山東林西林寺度法師造攝山棲霞寺杯渡公師﹝公師文粹作法師﹞造南陵隱靜寺傅大士造東陽雙林寺思大師造衡陽南嶽寺智者大師造天臺國淸玉泉寺三十五寺略也涅盤無前無後般若無新無舊法珣上人重舊徳不輕新學門人淸玦請況於經藏中抄佛心說永示無極文曰倬哉迷廬宏亙﹝宏亙校作橫亙﹞大千百億日月藕絲貫穿蚊背負之飛登梵天塵勞爲海般若爲舡截生死流是曰希有大哉乾元實則不朽和眾云臻珣爲稱首佛告善來寶坊崇哉法雨灑埃慈云徘徊】南禪寺唐有之今不知所在【白居易南禪寺千佛堂轉輪經藏石記千佛堂轉輪經藏者先是郡太守居易發心蜀沙門﹝發心蜀沙門蜀舊鈔本作屬﹞淸閒矢謨吳僧常敬弘正神益等僝功檀主鄧子成等施財院僧法弘等蕆事大和二年秋作開成元年春成堂之費計緡萬藏與經之費計緡三千六百堂之中上蓋下藏蓋之間輪九層佛千龕彩繪金碧以爲飾環蓋懸鏡六十有二藏八面面二門丹漆銅鍇以爲固環藏敷座六十有四藏之內轉以輪止以柅經函二百五十有六經卷五千五十有八藏成經具之明年蘇之緇白徒聚謀曰今功徳如是誰其尸之宜請有福智僧越之妙喜寺長老元遂禪師爲之主宜請初發心人前本郡守白少傅爲之記僉曰然遂旣來﹝遂旣來遂舊鈔本作師又供施連嚫嚫校作襯﹞教行如流僧至如歸供施達嚫隨日而集堂有羨食路無饑僧遊者學者得以安給惠利饒益不可思量師又日與苾蒭眾升堂焚香合十指禮千佛然後啟藏發函鳴楗椎唱伽陀授持讀諷十二部經經聲洋洋充滿虛空上下近遠﹝上下近遠汲古本作遠近﹞有情識者法音所及無不蒙福法力所攝鮮不歸心佻然巽風一變至道所得功徳不自覺知繇是而言是堂是藏是經之用蓋有以表旌覺路也脂轄法輪也示火宅長者子之便門也開毛道凡夫生之大竇也亶其然乎又明年院之僧徒三詣雒都請予爲記夫記者不惟紀年月述作爲亦在乎辧興廢示勸誡也我釋迦如來有言一切佛及一切法皆從經出然則法依於經經依於藏藏依於堂若堂壞則藏廢藏廢則經墜經墜則法隱法隱則無上之道幾乎息矣嗚呼凡我國土宰官支提上首曁摩摩帝輩得不虔奉而護念之乎得不保持而增修之乎經有闕必補藏有隙必葺堂有壞必支若然者眞佛弟子得福無量反是者非佛弟子得罪如律開成四年二月一日記】吳郡誌卷第三十二吳郡範成大撰

郭外寺一

雲巖寺卽虎丘山寺晉司徒王珣及弟司空王瑉之別業也咸和二年捨以爲寺卽劍池而分東西今合爲一寺之勝聞天下四方遊客過吳者未有不訪焉余見虎丘山門【王隨記夫元黃判質肇自乎太極融結辧位式分於方域凡鍾靈秀之气悉爲異勝之壤圖志具載言不可已姑蘇乃吳會劇郡茂苑名封川塗當閩越之衝分次應斗牛之宿膏田多稼歲儲以之流衍云屋比盛﹝云屋比盛校攺盛作居﹞風俗於焉富庶俯重湖之縹緲煙景何窮睇層城之紆餘金剎相望虎丘山者按吳地記云本名海湧山去吳縣西九里二百步髙一百三十尺周二百一十丈越絕書曰吳王闔閭冢在吳縣閶門外名曰虎丘下池廣六十步水深一丈五尺銅棺三重澒池六尺玉鳧之流扁諸之劍魚腸三千在焉發卒六十萬人治之葬之三日白虎居其上故有玆號又世說云秦皇帝因遊海右自滬瀆經此山乃欲發墳取寶忽有白虎出而拒之始皇挺劍剌虎虎奔而隱因攺爲虎丘焉故上有劍池或曰秦皇試劍池亦謂之磨劍池今則長十有三丈闊餘三尋其深則莫可測矣古詩云劍池無底浸云根又云沈沈劍池水直上連滄溟後以唐祖廟諱更爲武丘云其山又有響師虎泉陸羽茶井眞娘墓生公臺石壁現其鬼詩林徑回其仙馭詭異之迹莫可悉述雲巖寺卽晉王氏伯仲珣瑉捨別業以創焉始於一山中分兩寺故顏魯公詩云不到東西寺於今五十春今則合而爲一先是至道中嶽牧貳卿魏公庠攺爲禪剎延淸順尊者演法主之彼美招提實爲絕境粉垣回繚外莫覩其崇巒松門郁深中迥藏於嘉致故前賢詩云老僧秖怕山移去日暮先教鎖寺門又云宿云侵曉去不待寺門開若乃層軒翼飛上出云霓華殿山屹旁礙星日景物淸輝寮宇岑寂千年之鶴多集四照之花競拆垂組彯纓之彥靡不登臨達心了義之人終焉宴息允所謂浙右之壯觀天下之靈迹者矣其有古髙僧之行樂諸名公之詠題編錄盡存羌難備敍禪師用慈道行明潔智懷淵廓自招提宗唱克奉神君屢飛翰於云鸞祈鏤文於金石愧先聖之嘆輒成章於狂斐斆頭陁之碑聊寓言於髣髴云爾時天聖二年歲次甲子六月二十八日翰林侍讀學士中散大夫守尙書禮部侍郎同知通進銀臺司門下封駁事護軍瑯瑘郡開國侯食邑一千九百戶食實封二百戶賜紫金魚袋王隨撰葉淸臣禦書閣碑眞宗文明武定章聖元孝皇帝光宅天下二十有五年武威夷裔文經覆載禮修樂侈刑平政一天地並況震於珍物乃東登泰山降禪社首西奠汾睢南遊苦縣典章人物輝灼方夏飛升騰實倬越古今天縱將聖典學時敏百斤中程七行俱下詳延英俊寖尋經藝披編日仄點翰宵分帝庸賡歌道諧筌宰﹝道諧筌宰文粹宰作卒卒誤筌亦應作荃﹞聖有謨訓義光簡冊休於萬麓畱神小學三元秉煥八象流景丞相臣謂臣拯相與文雅侍從之臣發瑤笈披瓊蘊編第爲集凡三百卷請從刊摹以傳永久制曰可景佑體天法道欽文聰武聖神孝徳皇帝纘慶基接神統孝善繼志功能昭前思先皇帝馨徳茂烈巍巍鬱鬱聖言睿藻云章日麗非書之黃素習以文錦檢於玉匣藏在石室則何以比隆六籍昭厥萬祀於是司空上輿地之志職方辧九山之物﹝職方辧九方之物辧汲古本作辦誤﹞分道遣使咸錫其副則吳郡之虎丘存焉玆山據姑蘇之右地負幹陽之勝勢叢生萬石崛起平臯講席坦乎千人劍泉呀其百尺松篁緫翠煙嵐異色宜有神物捨於寶坊前此守土臣寔臣度初基尊奉卽山而宇寒暑再離風雨無賴景佑四年冬十月知軍事臣堂始大前從才從冓徹故以新﹝徹故以新徹校作撤﹞奏取郡民絕籍而財入縣官者錢一百七十萬以售工材移通判軍州事臣宋卿經始慮素程工董役肇日短昴訖於駟見更五甲子閣成無慮費竹木章个八百役夫兵手指二十二萬不出帑一金不調裏一民民不知役而渠屋彌望凡爲巾槴韞覆之物皆稱閣而具疏柟密礎林理堅致藻楣文梲光彩眩轉重檐四回陽景不曜﹝陽景不曜或作暘景又喬松在下松校作林﹞飛陛橫出喬松在下燻廚凝香而負贔髹奩含輝而庨豁偉哉麗乎玆可以壯龜龍之負載倬云漢之昭明﹝倬云漢之昭明云汲古本誤靈﹞者已先是永熙宸翰九軸帝書一品垂賁岫幌彌歷年所先朝寶跗入石冊六十二分輝奎曲並集爲賜今皇帝飛雲灑妙墨本三十重光祖武嗣有恩頒至是落成並置其上三聖繼統﹝三聖繼統上舊鈔本有惟字﹞昭明遊藝若五辰﹝五辰校攺三辰﹞二曜珠聯璧合𨿽堯文禹律昌作武述何以過此惟堂以直淸通敏行已從政忠而愛君不以遠邇惟宋卿方嚴肅給裕民急吏勤以辦事順成休績斯書斯閣斯人之賴臣淸臣甞爲史官記天子言動持使者符節得按察郡縣觀聖文臨下之赫與守臣嚴上之恭敢書始事銘於樂石詞曰天有文華日星地有文秀昆溟聖有文垂典經粵宋二宗功邁徳隆天律有融我皇定保繩武祖考筆墨精妙大人繼明三後重英儀鄰宣精香簽寶帙金匱石室四方馳馹吳治長洲上當鬥牛其鎭武丘茂林修竹龍蟠虎伏其地惟福直有眞文乃聖乃神撫臨其人守臣推忠﹝守臣推忠汲古本作惟忠﹞結宇再重與山比崇猗金簡有字韜於委羽惟道家主藏訂諸蓬渚亶羣玉之山上符冊府天爲大宋是則文化成世無極山斯朽石斯泐飛閣祕書時萬時億景佑五年十月七日兩浙諸州水陸計度轉運副使提點市舶司本路勸農使及管勾茶塩礬稅朝奉郎守太常丞直史館騎都尉賜紫金魚袋臣葉淸臣撰張丞相浚藏記吳郡山水秀麗虎丘號勝處世傳闔閭葬此地气騰出秦皇使人求劍虎存其上因以名焉晉王珣與弟瑉宅石澗之東西已而捨興佛剎﹝捨興佛剎興校作爲﹞本朝至道中革律爲禪紹熙八年餘謫居零陵住持宗達以書抵余曰我與紹隆同嗣法於圓悟禪師實繼灑掃隆常建立轉輪大藏效彌勒示現禮制施軸於中負戴其上規摹甚偉僧法靉法淸法悟爲之勸邦人李方髙次弟輸財方議卜築隆適先寂我不敢以勝事難集爲解夙夜究力益勵精誠再閱寒暑工績俯就平髙益下棟宇翼如瑯函貝葉輝燦焜耀信士鄒瑉目規口嘆﹝目規口嘆規校作視﹞盡捐所有獨力莊嚴於我法中爲大緣事敢以請記且當天下無事時當世名儒間以財爲病矧兵革疊興軍儲或匱勤役費用理容未安然我甞思之夷狄之變其來有事﹝其來有事舊鈔本事作自﹞因欲生愛因愛生貪因貪生忿欲愛貪忿是謂無明展轉交攻激爲闘亂怨深禍結殆不偶然我佛以淸淨立教使人回心歸善一念儻正和气自生其於教化似非小補是以有請而無愧余聞佛爲一大事因緣故出現於世種種警諭發明空理丁寧反復務息塵勞現大光明饒益照耀妙用神通不可思議古人指擿之意蓋病夫不知虛靜修已區區致恭以佞之也又病夫落髮披緇之徒易浸以溢流宕南畝其教可輕疵哉將見斯藏之成覩相增信由信趨善宿習退轉眞證圓通孝悌和睦之心油然而起宜勤守護用永其傳藏始建於紹興丁巳春正月至冬十一月告成復授資政殿大學士左宣奉大夫福建路安撫使兼知福州張浚爲之記】

顯親崇報禪院在靈巖山頂舊名秀峯寺吳館娃宮也梁天監中始置寺有智積菩薩舊迹土人奉事甚謹今爲韓蘄王功徳寺攺今名余見靈巖山門【太平興國二年平江軍節度使孫承佑新建磚塔記吳靈巖山卽古吳王夫差之別苑也太湖渺白涵其側虎丘點翠映其後自余崗阜川瀆沃野上田環遶帶縈若視諸掌代遷人異倬爲佛祠愚守藩之七禩也屬丙子歲冬先國妃居共气之親鍾斷臂之禍詩人罔極聊可諭其哀素王尙右未足申其制繇是顯營鴈塔冥助翟衣於山之椒累磚而就基其巖所以遠騫崩之患黜其材所以絕朽蠹之虞不揮郢匠之斤止運陶公之甓﹝止運陶公之甓止汲古本作自誤﹞自於經始迨爾賀成凡九旬有六日仍以古佛舍利二顆親書金剛般若一編寘彼珍函藏諸峻級美歟上聳地以千仞塔拔山而九層巍巍下瞰於婆娑杳杳平觀於寥泬才疑湧出或類飛來如日之升無遠弗屆可以髙擎天蓋可以久鎭地輿實在報先妃之慈薦先妃之福也覺云承足定水澄心拂石仙衣尙爲遊轉無垢佛土終正菩提抽毫直書用備陵谷孫覿智積菩薩殿記梁天監中以吳王館娃宮故地爲靈巖寺寺成有異僧負缽囊以入憇殿廡下長身黧面梵相奇古其徒莫之省也夜半索筆墨自圖其像於殿之東北壁而去黎明不知所在眾始驚異之居無幾有胡僧顧見其畫惜曰此西土智積菩薩像也何爲在此於是道俗犇走來觀稽首歸依如師出世唐宰相陸象先吳人也有弟失其名得危疾國醫不能療一日有僧扣門問疾象先引至臥內僧索杯水噀之一噀而病良已象先驚謝出金帛數牀弗受顧謂其弟曰我靈巖僧它日還吳來過我遂去不復見其年象先弟入尙書爲郎觀察桂管道吳中趨靈巖如約問僧所捨無有徧從寺僧求之亦非是方悵然欲還俄見壁間所畫像肖焉如言如笑如見師友驚喜亟拜施錢五十萬修供作佛事徘徊數日而後去其事載於吳越國沙門智賢之文傳於山中父老之口見於大哀經﹝見於大哀經哀校作乘又靈巖故剎故汲古本作古﹞菩薩品云惟靈巖故剎更隋唐五代四百餘年至宋興始攺賜秀峯禪院紹興中詔賜今太傅咸安王韓公薦先福更號顯親崇報而叢林之盛爲東南冠智積舊有殿在院之東廡庳迫破露不足以稱四方祈向奉事之意長老智訥﹝長老智訥汲古本訥誤衲﹞飭其徒募眾力大之髙甍巨桷雄視一方像設中嚴云披月滿極莊嚴相好之妙人天環遶梵唄之聲震動山谷於是訥過余於晉陵求文以爲記余曰眾生執迷展轉六趣出沒生死莫覺莫悟惟佛菩薩哀憫一切或示現神通或化出光景天龍負殿山鬼築垣卓錫而石泉湧揮麈而雨花墜凡所見聞同悼齊喜投體歸命齋心悔過厭離五濁如燖雞出湯欣慕至道如亡子見母如瞽發蒙如迷得路發菩提心修無上道輕財樂施造種種福百世之後陵谷變遷蛻骨所藏傳衣所寓在在處處照耀大千一睹遺像心目了了恍如宿昔曾受佛記今雙林大士泗州僧迦靈巖智積皆是也訥公出世三十年說法行道化服同異凡所建立人勸成之隆樓桀閣穹堂廣宇幾徧淮吳豈止智積一殿而已樂天宿靈巖上院髙髙白月上靑林客去僧歸獨夜深葷血屏除惟對酒歌鍾放散只畱琴更無俗物當人眼但有泉聲洗我心冣愛曉亭東望好太湖煙水綠沈沈○娃宮屧廊尋已傾硯池香徑又欲平二三月時但艸綠幾百年來空月明使君𨿽老頗多思攜觴領妓處處行今愁古恨入絲竹一曲涼州無限情直自當時到今日中間歌吹更無聲韋應物始入松路永獨忻山寺幽不知臨絕檻乃見西江流吳岫分煙景楚甸散林丘方悟關塞眇重軫故園愁聞鍾戒歸騎憇澗惜良遊地疏泉谷狹春深艸木稠玆焉賞未極淸景﹝一作澹﹞期杪秋趙嘏明月溪頭寺虫聲滿橘洲倚欄香徑晚移石太湖秋樹老雲歸盡臺荒水更流無人見惆悵獨上最髙樓蘇舜欽古來興廢一愁人白髮僧歸掩寺門越相煙波空去鴈吳王宮闕半啼猿春風似舊花猶笑往事多遺石不言惟有延陵逃遁去淸名髙節老乾坤﹝淸名髙節老乾坤老舊鈔本作在﹞胡宿宿枕依鄕館天機斗覺淸一聞山鳥語瞥起野麋情峭木搖霜气疏泉曳玉聲簡書催俗駕窗日兩竿明○夕鍾初斷海鯨音投宿香園半翠岑冰簟浸牀消客夢水簾澄月伴僧吟雄風拂袵淸涼極珍樹交柯翠翳深一夜漢陰機事息艸堂虛論破煩襟李復圭秀峯上方吳王昔日館娃宮殿閣鱗差軼碧空寂寂香魂招不得﹝寂寂香魂招不得招汲古本作墨丁﹞惟餘松栢韻天風劉無降曉乘輕舸出江城晚上籃輿卻倦行盡日松風響巖谷小窗聽作亂泉聲胡珵攝身下蓬萊放浪雲水迹非無簡書畏心賞寄泉石亭亭雲間塔勝地聞自昔梯空上靑冥﹝梯空上靑冥空校作云﹞如鳥著兩翼化城出天半寶甃坦如席環山劃中斷裂地開震澤峩峩東西峯觀闕倚空碧千尋采香遙﹝千尋采香遙校攺遙作徑﹞劍臥漣漪直當年館娃宮六月避暑夕琴臺延燻風萬女曳阿錫牛耳爭齊盟鳥喙已薦食百家甬東村托足歸無宅焉知陵谷變大廈響千舄矧玆風塵際樓殿踴山脊安隱大火中顯允像教力興予浩劫嘆萬法本空寂孫覿聞訥老築堂榜曰五至賦詩云老人昔記觀河處白髮蒼顏只如故湛然不與生滅期始信眞心有常住公今忘物兼忘我坎止流行無不可乘下了無三宿戀壁間一坐九年過振履忽逐秋鴻往浮杯又趁春潮上一片孤云自在飛不落人中去來想○後七年過靈巖再賦二詩猊坐諸天繞龍龕百鬼營捫蘿穿窈窕柱策上崢嶸雨送秋聲入風迎夜气生月肛一鼉吼撇烈兩鳧驚獨詣超神界眞遊夢化城微吟更有味琢雪闘僧淸○老訥僧中龍得度佛三界誅茆制不借剖竹作如意﹝從彳從山﹞王心訊空王禮足依梵帝住世無三宿因緣有五至百年杞國憂四大偃師戲應作如是觀浮雲本無蔕﹝浮萍本無蔕汲古本蔕作蒂﹞】

天峯院在吳縣西二十五里南峯山亦名支硎山卽東晉髙僧支遁別庵也皇朝祥符五年剌史秦羲奏賜今名【元丰六年龍溪曾旼記吳郡朱長文書闔廬城西二十餘里山之巓有禪院祥符詔書賜名天峯考於圖記所謂報恩山南峯院者是也記言晉僧支道林因石室林泉置報恩院唐之大中攺爲支山禪院晉之天福攺南峯額予先世松檟在羊腸山之朝陽歲時展省屢過天峯甞訪遺詩舊刻求其地之所在以參驗之而唐人劉長卿遊支硎山寺皮日休陸龜蒙宿報恩寺水閣題支山南峯皆爲賦詩寶歷以後州剌史白居易劉禹錫亦有報恩寺詩按長卿至徳中甞爲監察禦史日休龜蒙松陵唱和出咸通年又言南峯院額故相國裴休所書也休乃大中宰相於是一時而報恩支山南峯三名並存則知記所載大中天福更名者誤也今山下楞伽院有石刻言院卽報恩遺址原田中有報恩惠敏律師塔碑言建塔於寺之西南隅當八隅泉池之上中峯蘭若之下碑望楞伽正在東北而記所謂石室者亦在楞伽人猶謂之支遁庵自庵前西向登山可數百步林中一徑入中峯院自徑前南行其登彌髙又數百步乃至天峯北僧院其依一山而道周有石盤薄平廣泉流其上淸泚可愛居易詩云淨石堪敷坐淸泉可濯巾其謂是也昔莊周言庖丁之刀十九年若新發於硎陸徳明釋硎磨石也余謂此石其平如砥支硎之名宜取諸此而石文又有如蹄涔者人謂之馬迹石故禹錫詩云石文畱馬迹峯勢聳牛頭日休龜蒙與穰嵩起南池聯句亦曰翠出牛頭聳苔深馬迹訛又曰支硎辟亦過牛頭峯今在天峯之南此其可考者禹錫詩云又有泉眼潛通海之語與夫松陵詩所言承閣南池惠敏碑所言八隅泉池皆已湮沒失其故處而裴公書額亦不復見矣若山下石室山半石門天峯之傍有待月嶺嶺下有碧琳泉又有放鶴亭其址猶在而劉白皮陸之所賦詠皆不及之此又不可考者也昔逸少旣謝會稽安石猶臥東山遁乃與之從遊自放虛寂之境而有登臨之適故時人以爲髙逸遁之所遊多矣維吳之報恩越之沃洲最著沃洲有養馬坡放鶴峯故此山亦有馬迹石放鶴亭傳言遁常畜馬縱鶴其說皆有理趣非窘拘於浮屠法者也遁之沒已七百餘年而事之傳於名迹者猶不泯其爲世所慕如此近歲僧徳興者始傳禪法於天峯繼住持者十來人矣徳興之始來茅屋土階僅禦風雨後有文啟慧汀贊元維廣者大增葺之基土架木上瓦下甓堂殿庖庫廊廡寮閣門庭戺街次第完潔東有浴室西有憇庵佛貌經藏無不嚴具以其治之非一人積之非一日而能終始如一故賴以成就其財費則取之州人非一家也予常以職事獲閱書於太史氏因見景徳四年有建言者曰民佞佛費財宜加禁止上曰佛教本於修心至於禪學爲益滋大於是言者不行蓋先王以道治天下使人心化而不自知故其盛時愼獨而無思犯禮者非必士民也釋氏心法之妙殆不失先王道化之意乃知前聖後聖﹝前聖後聖前汲古本作先﹞其揆一也豈虛言哉贇公長老夙受法於明因禪師又深通順觀肇論之旨心地乃達無所底滯予之道友也一日謂予曰天峯自徳興新之且及百年願有所記予謂沃洲居易爲之記矣而報恩寂寥未有紀者因爲考論本末書以畀之政和七年葉勸超隱堂記佛子棄親出家本欲擺脫名利自非上根法器了達根源未有不爲名利所縛𨿽大善知識亦不免於求名而利附焉故必欲開張鋪席以求出世至於終老而不返一曰欲以利益眾生一曰欲以開導羣迷此特自爲之辭爾焉有能利益眾生開導羣迷而不知所以自求安隱以遁其形耶余道友才公則不然𨿽甞繇萬壽首座住天峯禪院才得旬歲卽興退休之念會余解官南歸亦思與之相近因出橐裝爲營小居能仁精舍﹝爲營小居能仁精舍文粹居下有於字﹞乃名其所居之堂曰超隱蓋佛以淸淨爲本虛無澹泊爲宗而垂世立教禪律兩行專說法相是眞是實卽謂之律說有非有說無非無當體不離湛然常住卽名爲禪自達摩傳此心印面壁九年不立文字不假聲聞而第一義諦復然流通徧周沙界自爾以來燈燈相傳照耀大千啟發昏蒙證菩提果超出世間與佛同體得玆道者才公有焉昔紹聖末余掾澧陽謁長老自齡於夾山時會下禪人無慮二百輩而獨談公﹝而獨談公文粹作而輩輩談公﹞不容口繇此始識公於此山之庫下形骨淸臒標韻髙古無異於孤云獨鶴然稍稍接之話言莫非善巧柔軟議論風起至於亹亹之處如泉竇始開悉自胸中流出所謂深得辧才三昧者見知旣已如此之超然矣而又能於玆時出超然拔俗之見以求隱處而退休焉其度越稠人廣眾卓絕數等矣以是而名玆堂非虛言也堂兩楹五架粗完潔不侈不陋眞道人所居余不記其土木之工而粗記公超然隱居之意如此葉夢得遊南峯寺詩序遊南峯寺獨登待月嶺而還長老才上人云欲作亭嶺上以待予再至因以詩贈云澤國鍾下流有山獨西南標奇借明眠夙昔多窮探腹背眩金碧鍾魚半精籃﹝鍾奐半精籃籃汲古本作藍藍字是﹞支郎放鶴地妙解無餘談髙木气未炎綠陰正靑酣我懶倦登陟玆行吒猶堪幽尋𨿽云初佳處默已諳久欲謝塵滓往同彌勒龕平生行九九﹝平生行九九校攺行作術﹞晚識前三三才也實可人窮年玩煙嵐胸中有定水萬境潛包含嚴霜掃頳紫老幹余楩柟噉蔗要自佳食茶亦云甘坐斷方丈室天花雨毿毿笑我窘世网何殊老眠蠶﹝何殊老眠蠶殊校作如﹞我今已解縛眞理密自耽但恐愛山意多求尙成貪願借待月嶺重開石頭庵偃松久傲兀碧琳故澄涵﹝碧琳故澄涵故校作放﹞言尋覺城路更欲從徧參】

觀音禪院在報恩山亦曰支硎山寺卽古報恩寺基也【樂天好是淸涼地都無系絆身晚晴宜野寺秋景屬閒人淨石堪敷坐寒泉可濯巾自慚容鬢上﹝自慚容賓上容一作衰又陰文咸平錢儼碑銘校作錢儼咸平觀音禪院碑銘﹞猶帶郡庭塵咸平錢儼碑銘天下之名郡言姑蘇古來之名僧言支遁以名郡之地有名僧之蹤復表伽藍綽爲勝槪至於傳法不泯眞風則紀之以文信無愧矣蘇州觀音禪院卽東晉支公道林所建支硎寺也伊昔二眾同居捨宇尢廣其山有支公馬迹及所居石室存焉﹝及所居石屋存焉汲古本誤作及瑞陵初圯存焉﹞唐景龍中詔更名報恩及瑞陵初圯海內精宇人祗號咽玆寺在圯例獻文纘嗣佛日再中旃檀之林枯荑畢秀時太原尹盧公簡求方牧是邦與僧淸贄相善乃勸捨俸錢復新締架大中五年請僧洪憲主之憲卽豫章希運禪師之法嗣也自咸通甲申歲至於幹徳甲子歲凡百餘年陵谷疊遷香華中輟其年二月有永嘉禪學沙門文謙甞駐錫姑蘇永光蘭若頗以佛事結諸眾緣尋詣天臺大寂韶公禪師之法席願齒入室之列大寂示之曰汝𨿽越人非越地可居其當化人於吳地耳於是遂如大寂之教復來茂苑會僧正安公以報恩舊地辟而住持是爲今觀音禪院矣復有本郡都知兵馬使趙承遇及司理判官張仁某等同經度之獲石銘於殿基承遇已下名氏皆如銘之所記蓋宿緣符契也未幾謙師徙居上方所度弟子三十餘人今之恩公上人蓋白眉也亦禮大寂得其宗旨退而闡法席於先師之精廬昭善繼也恩公苦行有聞﹝從亠從﹞談尢峻適居放鶴之地雅契安禪之懷早歲師甞入京師時愚方預常參一得相面今師公前會之邂逅疏本寺之寅緣欲愚爲文以紀其事愚以向之所言信無愧者乃紀而銘之云時大宋咸平六年六月忠果確勇功臣金州管內觀察使判和州軍州事光祿大夫檢校太傅兼禦史大夫上柱國彭城郡開國公食邑六千戶實食封一千一百戶錢儼撰】吳郡誌卷第三十三吳郡範成大撰

郭外寺二

堯峯院在吳縣橫山卽唐免水院也院有十景謂淸輝軒碧玉沼多境巖寶云井白龍洞觀音巖偃蓋松妙髙峯東齋西隱【蔣堂新井詞並序云堯峯顥暹禪師有道行居常遊吾門一日且曰山中鑿石造井踰歲僅成旣冽而甘大爲叢林之利願得紀述以久其傳因作歌云白雲莽莽靑山頭一穴四面飛泉流其初山間舊井涸枯腸燥吻海眾羞於時大士寶云者頤指土脈智慮周山靈所感道心爽檀施聿來工力鳩云鍤齊下遠雷動石火內擊飛星稠百尺虛空廓地表﹝鑿井求水出土一尺卽有尺﹞﹝卽有尺校攺卽百尺﹞﹝虛空見內書﹞一泓淸冽呀深幽人疑從天墮月窟或問何處移龍湫次則其徒駭殊勝競持應器甞甘柔饑狖連臂喜跳擲渴烏引喙鳴鉤輈碧甃光中轆轤曉銀牀側畔梧桐秋寶方金地互相映�谷鮒次蛙難此畱傍睨江形小衣帶下窺湖面卑浮漚何玆鑿飲有功利一掬入口醍醐優熱者濯之昏鈍決病者沃之沈痼瘳而我時邀墨客去松澗遠挈都籃遊淨瓶汲引試香荈稚具羅列無腥甌﹝茶涇﹞﹝茶涇汲古本作茶經二字是﹞﹝膻鼎腥甌非器也﹞比之玉乳不差別﹝曲阿有玉乳泉﹞誚彼煉丹多謬悠﹝俗傳天竺有煉丹井而茶經水記皆不載﹞今玆泉眼在魯塢所喜雲液鄰菟裘﹝魯塢乃堯峯地予所居去之一舍﹞薴翁旣往乏鑑者水記未載予將修此山此井永不廢此歌其庶傳南州又題半峯亭詩云何名半峯亭堯峯路之半遊客趨層崖斗上多股戰寶雲從才從冓玆軒接引心不倦所冀冠蓋來少休松石畔雄視金仙居巍乎倚銀漢自此更攀緣須臾躋彼岸李彌大雲峯何岧峣去天餘幾丈其下蔚華林幽禪屹相向我遊先朝暾海日射巾杖飛蓋不須持步步蒼松障山僧知我來羅立鳧鴈行提攜兩行人爲我談實相一種勿弦琴三嘆無聲唱開軒面東南千里入俯仰西登妙髙臺更欲玆曠望土斷澤遶山煙濤渺云浪恐是六鰲連蓬壺墮莽蒼又疑鯨入海偃脊起靑嶂時方老火熾金石流欲煬須臾變雲雨爲作雄風壯翻手回涼秋掀舞千林響誰雲免水宮自是神龍藏三髙如可作吾欲五湖訪洗足巨浸心振衣孤峯上寄語誇奪流得飽但相忘長哦可當歌踏月下空曠僧懷深山居十詠湛湛平湖浸月明漁歌吹斷曉風淸壞衣蒙頂跏趺坐﹝壞衣蒙頂跏趺坐汲古本作趺跏坐﹞不稱詩情稱道情右淸輝軒深靜含秋一鑑寬淸甘聊酌齒牙寒靈巖自笑窮山骨明月泉慳只欲幹右碧玉沼聊向蒼藤掛六環滿莎嘉致伴幽閒雙眸淨洗看不厭欲結遮頭艸一間右多境巖寶雲珠艸廣禪林鑿石窮源意亦深長嘆甘泉不當路汪汪空有濟人心右寶云井古洞深沈莫敢窺森陰艸木野雲飛白龍何處淹頭角天下蒼生待汝歸右白龍洞笑日野花靑嶂下歌春幽鳥白雲間寶陀大士全身露懊惱遊人空看山右觀音巖寒松門底如張蓋接引嘉賓眼倍靑方丈老人迎送少未應因汝下幽庭右偃蓋松下視羣山盡子孫孤髙直與月輪分善財不用別峯覓只此休時見徳云右妙髙峯禪板蒲團消永日明窻淨幾映疏筠一鑪香盡六時過轉覺山家气味眞右東齋匿影長嫌山未深閉門莫放俗塵侵如今滿眼事奔走欲向何人話此心右西隱】

普明禪院卽楓橋寺也在吳縣西十里舊楓橋妙利普明塔院也【孫覿記平江自唐白公爲剌史時卽事賦詩已有八門六十坊三百橋十萬戶爲東南之冠詩云茂苑太繁雄是也逮乾符光啟間大盜逢出爭爲彊雄而武肅王錢鏐以破黃巢誅董昌之功盡有淛東西之地五代分裂諸藩據�數州自王﹝據�數州自王文粹無缺字﹞獨甞順事中國○有宋受命盡籍土地府庫帥其屬朝京師遂去其國蓋自長慶訖宣和更七代三百年吳人老死不見兵革覆露生飬至四十三萬家而吳太伯廟棟猶有唐昭宗時寧海鎭東軍節度使錢鏐姓名書其上可謂盛矣建炎盜起官寺民廬一夕爲煨燼而楓橋寺者距州西南六七里枕漕河俯官道南北舟車所從出而巋然獨無恙殆有數焉寺無石志按吳郡圖經實妙利普明塔院而不著經始之歲月唐人張繼張佑甞卽其處作詩記遊吟誦至今而楓橋寺亦遂知名於天下太平興國初節度使孫承佑重建浮屠七成峻峙蟠固人天鬼神所共瞻仰至嘉佑中始攺賜普明禪院而雄傑偉麗之觀滋起﹝滋起校作玆起﹞矣屬有天幸僅脫於兵火而官軍蹂踐寺僧逃匿頹檐委地飄瓦中人臥榻之上仰視天日四壁蕭然如逃人家紹興四年長老法遷者會其徒入居之而相其室無不修銖積寸累扶顚補敗棟宇一新可支十世寺有水陸院嚴麗靚深龍象所棲升濟幽明屢出靈響尢爲殊勝而塔之役冣大更三年而後就一日遷老過餘言曰願有紀也余甞怪天下多故縣官財匱力屈○天子減膳羞大臣辭賜金將吏被介冑以死士大夫毀車殺牛而食而吾民則當輸家財助邊率常睊睊然舉首蹙頞疾視其上無慨然樂輸之意而佛之徒無尺寸之柄無左右紹介之先瓦盂錫杖率爾至門則倒衣吐哺麗履起迎惟恐後已乃捐金幣指囷廩捨所甚愛如執左契﹝如執左契校攺契作券﹞交手相付無難色此何道也今觀遷老積精營作練學苦空獘衣糲食不以一毫私其身日以飾蠱壞起頹僕爲急又飭其徒三二輩持缽扣門或持簿乞民間日有獲焉惟資以治寺以故一方道俗皆向慕之凡所欲爲無不如志故成就如此今吾鄕縣之長人者﹝今吾鄕縣之長人者文粹無吾字﹞晨擁百吏坐一堂之上赫然如神明之臨又阻聲威以怛之而後吏得以投其隙吾欲以柔道理之量其力之所堪任而與之爲均無急之以期無使吏迫之上下休戚共爲一體人人歡然欣戴如駒犢嬰兒之慕以盡夫爲民父母之道夫以子弟而事父母其於奉佛固無間然矣故著余之所欲言者爲記使歸刻焉紹興十六年七月日晉陵孫覿記張佑長洲苑外艸蕭蕭卻憶重遊歲月遙惟有別時因不忘﹝惟有別時因不忘因校攺今是﹞暮煙疏雨過楓橋張繼晚泊月落烏啼霜滿天江楓漁火對愁眠姑蘇城外寒山寺半夜鍾聲到客舡﹝半夜鍾聲到客舡汲古本作夜半又拒城七里餘拒應作距又斜徑校攺曲徑﹞張師中吳門多精藍此寺名尢古拒城七里餘冠蓋日旁午斜徑通采香遠岫對棲虎巖扉橫野橋塔影落前浦霜樓鳴曉鍾夕舸軋雙櫓方丈中有人學佛洞禪語迹忙心已閒道樂行彌苦不爲喧所遷意以靜爲主何必深山林峯巒遶軒戶程師孟門對雲山畫不如師今一念六年居邇來寺好尢瀟灑張繼畱題內翰書﹝今禹偁王內翰丁太夫人憂任其親寫是詩故不題名﹞又遊楓橋偶成晚泊橋邊寺迎風坐一軒好山平隔岸流水漫過門朱舫朝天路靑林近郭村主人頭似雪怪我到多番孫覿與溫老﹝孫覿與溫老校云目作示楓橋溫老﹞閶闔曾城外寒山古道西若人具眼只與佛拍肩齊白浪噴鷁首黃塵送馬蹄憧憧南北路一榻有髙棲○又三絕﹝又三絕校云目作楓橋寺示遷老三絕﹞白首重來一夢中靑山不攺舊時容烏啼月落橋邊寺欹枕猶聞半夜鍾○翠木蒼藤一兩家門依古柳抱溪斜古城流水參差是不見元都舊日花○三年瘴海臥炎宵夢隔靑楓一水遙萬里歸來悲故物銅駞埋沒艸齊腰胡珵朝辭海湧千人石暮宿楓橋半夜鍾明日館娃宮裏去洞庭呼起一帆風張孝祥四年忽忽兩經過古岸依然窣堵波借我繩牀銷午暑亂蟬鳴處竹陰多郭附師子山云漠漠越來溪水悠悠鍾到客舡未曉月和漁火俱愁咫尺橫塘古塔連綿芳艸長洲一老翛然自在時時來系扁舟】

福臻禪院在吳縣西南四十五里穹窿山舊經云梁天監二年置今記中云唐會昌六年建寺有米芾大書詩兩壁字畫奇逸至今存焉【楊宿記穹窿禪院者唐會昌六年之所建也先是蕭梁下詔取梅梁於玆地致白馬之奠感明神之徵因謂白馬塢卽玆院之址也至唐宣宗攺元大中重興梵宇法眷承紹六世於玆事曠繕完迨今百載飛梁朽以虹天﹝飛梁朽以虹天天校攺失失字是﹞危檐壓而翼摧則燥濕之患是生矣大教不泯招來信人天王嗣位之八年粵有當院徒弟奉安發志必葺果得擅那繼踵而至自夏侯鍾離二氏等一百五十餘人咸蠲淨緡鼎新大壯殿堂喪塏廊廡轇轕璇題次第以輝鮮金地回環而嚴潔於戲阿含所云若能補故寺者是謂二梵之福則安師之興葺能事有是夫諸檀信之慈悲喜捨有是夫魁玆勝事願勒貞瑉聊奮直筆爲紀歲時皇宋景徳四年五月九日記】

寶積寺在橫山下亦名楞迦寺山頂有塔隋人所書塔銘碑石全好字畫秀整絕類虞禇大抵隋人書法兼傳晉宋間造意甚可珍今錄之【吳郡橫山頂舍利靈塔銘竊以至理無言非言無以寄理﹝從亠從﹞蹤無體非體無以明蹤然則八十種好呈應身之妙三十二相表化質之妍至如獻土童兒聚沙稚子尙獲無窮之報猶成莫盡之因況撒身命重財崇諸聖業者矣﹝況撒身命重財崇諸聖業者矣矣舊鈔本作乎﹞但樹因之冣無過起塔崇福之重詎甚建幢而銀靑光祿大夫吳郡太守李顯者乃華陽杞梓江漢芳蘭夙布素誠少﹝從丅從王﹞王國吐納風雷之際出處朱紫之庭縻爵峻於其身隆基茂於往葉溫良洽於郡國孝友睦於閨門建節贊治張振化風門𨿽望族世載公卿安仁樂智之心無違終食謙明惠厚之徳造次必存仍共獎勸郡部宮人﹝郡部宮人宮校攺官﹞奉爲皇帝皇后齊王六宮眷屬各捨七珍同崇八福在郡城之西山頂上營造七層之寶塔以九舍利置其中金瓶外重石槨周護畱諸弗杇遇劫火而不燒守諸不移漂劫水而不易時有龍華道場比丘法首者歲居齠齓卽起踰城之心年將志學仍持航海之操自離親捨俗三十許年洞識苦空明閒法要誠心內發冥夢外酬時聞此山是古之佛殿﹝此山是古之佛殿是汲古本作墨丁又含生校攺捨生﹞乃共於此所成斯勝業願寶鐸常搖法輪﹝從從亙﹞轉含生回向歸心上通有頂之天傍及無邊之地同離生死之苦俱成涅盤之樂其辭曰相焉是滅法矣非生蓋纏虛萃渴愛徒盈不無不有何體何名業風旣息法水便淸以玆勝地令徳來持功施合矩化動成規如雲出岫狀月臨池淸流不倦貽銘無疲虔心局體同歸共慕施彼七珍崇斯六度下被羣品上資天祚萬福莊嚴千靈輔護少宣令問待秀苗聚﹝待秀苗聚校云聚錢方兄疑當作藂此句是轉韻﹞輪轉三有馳流六通獨善非徳兼濟爲功俱成法雨用息塵籠大隋大業四年歲次戊辰九月辛未朔八日戊寅立銘吳郡司戶嚴徳盛制文司倉魏瑗書】智顯禪院在吳縣西南三十里寶華山【孫規新鍾記寶華山智顯禪院面震澤之洪瀾背長洲之故苑左控洞庭之峻右挹靈巖之巓刻蟠之閾相望遊麋之墟密邇眞三吳之佳地一方之上游先是梁天監中有僧號憨憨者至自梵天營立香界植錫杖之故所化靈源之尙存年祀滋深締架幾圯國朝祥符乙卯歲故府侯崇儀秦公羲當巋然之未墜思勉矣而可興其疇尸之必有能者卽以今心印師居焉增庳爲

殿﹝注增庳爲下殿字上空五格校作髙變陋成麗臺六字又舊鈔本麗字下有齋堂禪室梵五字﹞之類岌起金碧垂一紀間精廬克備云云】

實相院在吳縣西南七十里古廢寺也梁大同十年再興皇朝大中祥符元年攺今名

光福寺在吳縣西南七十里舊有銅像觀音歲有水旱郡輒具禮迎奉入城祈禱必應淳熙年爲人盜去至十四年再得之【元佑中建安黃公頡銅觀音像記光福寺距城六十里有銅像觀音其始作者與其歲月予不得知也康定攺元六月志裏張氏於廟傍之泥中覩焉時久旱弗雨相與言曰觀音示現殆有謂乎乃具梵儀禱焉實時雨降以是凡有禱而弗獲者州人必請命於剌史而致敬無不得其感報夫道之在天下其廢興有數而出處有命亦惟其時而已蓋習俗沈迷之日久矣必將有以燻沐其邪意啟迪其善心教令旣不足以驅之於是時聖人出而輔世其在吳越則若四明之奉化東陽之雙林錢塘之天竺是也或因乎俗之所趨或寓乎物之所感顯相示化變出不窮以是因緣不假言說凡見聞者隨其願求各有所得則𨿽頑嚚抵冒之人亦將有以善其心況根性之厚者乎則其所以輔世者豈小補哉此其佛教行乎中國人之所賴以悔罪祈福者宜乎曠世歷年而弗絕也子母葬於寺之西南常過其上僧蘊恭屢求爲記予不得辭也因序其事云唐顧在鎔題光福上方﹝唐顧在鎔題光福上方校云顧詩已見第九卷

忠國師庵此重出﹞蒼島孤生白浪中倚天髙塔勢翻空煙凝遠岫列寒翠霜染疏林墜碎紅溪渚或棲彭澤鴈樓臺深貯洞庭風六時金罄落何處偏傍葦叢驚釣翁】

澄照寺在長洲縣西北陽山下【天禧五年陳冣記佛宇之興其來尙矣自竺幹入洛象教歸周瑯函流貝葉之文寶塔閟玉毫之相莫不圖諸爽塏樹乃精藍苟非背山而面林左泉而右石則何以延大千之開士啟孤獨之名園﹝啟孤獨之名園獨汲古本作秀誤﹞是故鷲嶺雄摽世尊因而說法雙林秀拔惠遠由是奠居蓋人境之兩殊亦古今而一致蘇州郡城之西北三十五里山曰陽山山之下寺曰澄照先是唐會昌中丁某施白馬澗宅爲白鶴寺後有龍興寺僧知乂因遊其上縱目周覽嗟其年祀寑遠名額僅存榛莽靡除基址甚隘於是鴻臚卿左衛大將軍曹茂達六代孫﹝從亠從﹞祚捨祠堂基以﹝從從冓﹞寺不攺舊額因而遷之始剙茆茨數十間而已觀其崗巒環合巖谷洞呀眞佛者之津梁乃道林之形勝靈啟其地人興厥謀決智力而有開獲明神之來乂寺中有靈泉潛發莫窮其源決泄蓋自於神功疏鑿豈因於人力引山渠者數泒漑民田者百塍水旱不更其淺深遠邇必沾其潤利爲國彭城威顯公甞而異之因攺曰仙泉我宋祥符初始賜今額幹徳中乂公旣沒上足蘊明嗣而續之香火無廢道者蘊與亦乂公弟子也勇猛精進出於常倫痛先志之未終發精心而善誘由是智者獻謨壯者效用經始勿亟舉而新之敞廣殿以安睟容飾華龕而庋大藏廚有庫香積之供成僧有堂收云之眾集﹝收云之眾集收校攺如是也﹞辰昏是警鼓鍾於百尺之臺水陸致虔設位於五層之閣而又置懺院法華院亭榭髙揭房廊繚周耽然巍然不勝其壯觀矣﹝耽然巍然不勝其壯觀矣文粹作煥然不勝其壯觀矣﹞開寶中太保韓公承徳復捨梳洗樓爲塔院詳其始末敍厥廢興見徵蕪辭用紀珍琰飾時﹝飾時文粹無飾字﹞天禧五年十一月二十一日記】

明因禪院在吳縣西南橫山下卽薦福山感慈禪院也【淩民瞻重建方丈記世之爲放曠曼衍之言者指宇宙爲極矣如來視宇宙猶一漚也甞以大千世界爲言斯多矣而未極其廣也甞又以殑伽沙世界爲言斯廣矣而未得爲無量也然則無量者非世論所可計矣如來能以如是無量世界置諸虛空而不墮納諸芥子而不迫擲之方外而無動沃之巨浸而不溺神化無方理絕思議是莊嚴偈云淨土如所欲受用皆現前蓋言諸佛如來遊戲三昧自在若此𨿽欲貿梵世於忍土遷內苑於鷲峯固爲不難然且徇須達之請而經營捨衛之室忍其虛府庫殫智力而後成豈神境妙用不足尙耶嗚呼非具大悲者孰能與於此眾生差別知見冥鈍安以檀施攝其初心由是言之祗園精舍豈一手一足爲之哉玆院成於國初景佑中璇玠師頗易舊宇其間未葺者日益隳圯長老惟廣師補漏支欹迨已四稔尺椽寸甓不以彊人凡興斯緣莫非樂施熙寧七年四月二十七日始工後十月而工畢坎髙增庳廣倍舊址欂櫨欀桷﹝欂櫨欀桷汲古本欀作榱﹞亦攻堅材圬墁斵削皆聚良匠美哉輪奐不日而成如天持來若地湧出物不終否在人而興僝工之初予甞謂師曰弟子貧不能以財施弱不能以力施它日願施鄙文贊勝事明年師故遺書來嶽陽從索斯記師昔住天峯﹝師昔住天峯昔校作甞﹞蓋有甚大緣事未甞刻一言今反記此者﹝今反記此者反校作及﹞是欲攝我以文施因得記其歲月焉】

湧泉院在吳縣西南橫山之下舊爲程師孟光祿香火院故程公賦詩甚多比年其家不振伐木毀屋以其地賣爲劉孝韙侍郎之墓【程師孟入湧泉道中十三詩○小航時過越溪頭當日吳宮事可求西子冶容來作餌伍員忠憤反爲讎𨿽無別館虹蜺帶吳郡賦云寒暑隔闕於邃宇虹蜺回帶於云館但有荒臺麋鹿遊髙望太湖千萬頃夕陽依舊水東流○窮冬未見六花飄春意微微動柳梢千丈龍形蟠暮嶺一條虹影落溪橋閶門飛跨何淸泚茂苑繁雄未寂寥初幸早歸頻出郭西山隱客不須招○因省先塋到故都不妨閒步問耕夫水雲莽蒼遙連洞﹝水雲莽蒼遙連洞汲古本作蒼莽﹞田野低窪稍近湖秋熟幾家收橘柚日生眾口藉菇蒲今朝偶得西華稻僧飯年年出玉腴○道出橫塘跨石梁塘南塘北稻花香風吹舴艋輕如駃日照浮圖峻若翔遠岸漁樵三兩兩近村鵝鴨一行行回頭卻指城南路云屋朱樓气郁蒼○寒林已見早梅芳盡日臨流野興長門外牛羊人自得籬邊雞犬盜誰防三江夜色滄浪白千里秋香﹝禾巴﹞稏黃借問舡中何所有棖虀鱸鱠酒先甞○舟行如葉泛長川解水吳兒力可全風急輒先千浪破岸欹能把一亶牽湖沈日影山頭畫云漏天光兩足懸試向中流東北望城南寶塔在門前○告老淸朝分自安從今榮悴不相關有愁方見田家樂無事才知釣叟閒世故要看終始後人生未免是非間婦墳更在公塋側一舸夷猶遂往還○誰何不欲蚤忘機今已髙年古亦稀翠柳陰中黃鳥過靑山影裏白鷗飛新春已到無髙下故里重過有是非人意不如毛羽意聲聲猶道不如歸】

天宮寺在吳縣西南四十里梁武帝天監中【所營】唐徳宗重加興飾天聖間重新前進士張汴爲之記

水月禪院在洞庭山縹緲峯下梁大同四年建隋大業六年廢唐光化中僧志勤因舊址結廬天佑四年剌史曹珪以明月名之皇朝祥符間詔易今名山有無礙泉紹興間始名【贊寧寄題水月參差峯岫晝云昏入望交蘿濁浪奔震澤湧山來北岸華陽連洞到東門日生樹掛紅霞腳風起波搖白石根聞有上方僧住處橘花林下采蘭蓀○積翠湖心迆邐長洞臺蕭寺兩交光鳥行黑點波濤白楓葉紅連橘柚黃人我絕時隈樹石﹝人我絕時隈樹石隈校作偎﹞是非來處接帆檣如何遂得追遊性擺卻營營不急忙慶曆七年蘇舜欽﹝蘇舜欽汲古本欽誤卿﹞記予乙酉歲夏四月來居吳門始維舟登靈巖之巓以望太湖俯視洞庭山巋然特起雲霞采翠浮動於滄波之中實時﹝實時校作予時﹞據欄竦首精爽下墮欲乘風跨落景以翺翔乎其間莫可得也自爾平居丐然思於一到惑於險說卒未果行則常若有物偪塞於胸中是歲十月遂招徐陳二君浮輕舟出橫金口觀其洪川蕩潏萬頃一色不知天地之大所能並容水程溯洄七十里而遠初宿社下踰日乃至入林屋洞陟毛壇﹝陟毛壇校作毛公壇﹞宿包山精舍又泛明月灣南望一山上摩蒼煙舟人指云此所謂縹緲峯下也卽岸步自松間出數里至峯下有佛廟號水月者閣殿甚古像設嚴煥旁有澄泉潔淸甘涼極旱不枯不類他永梁大同四年始建佛寺至隋大業六年遂廢不存唐光化中有浮屠志勤者歷遊四方至此愛而不能去復於舊址結廬誦經後因而屋之至數十百楹天佑四年刺史曹珪以明月名其院勤老且死其徒嗣之迄今七世不絕國朝大中祥符初有詔又易今名予觀震澤受三江吞嚙四郡之封其中山之名見圖志者七十有二惟洞庭稱雄其間地占三鄕戶率三千環四十里民俗眞朴歷歲未甞有訴訟至於縣吏之庭下皆樹桑梔柑柚爲常產每秋髙霜餘丹苞朱實與長松茂樹參差間於巖壑間望之若圖繪金翠之可愛縹緲峯又居山之表民已少事尙有歲時織紃樹藝捕采之勞浮屠氏本以淸曠遠事物已出中國禮法之外復居深遠絕勝之地壤斷水懾人迹罕至數僧宴坐寂默於泉石之間引而與語殊無纖芥世俗間气韻其視舒舒其行於於豈上世之遺民者邪予生平病閟郁塞至此嚗然破散無餘矣反復身世惘然莫知但如蛻解俗骨傳之羽翰飛出乎八荒之外吁其快哉後二年其徒惠源﹝其徒惠源汲古本惠誤心﹞造予乞文識其居之廢興欣其誠請攬筆直述且敍昔遊之勝焉湯思退尉吳縣時遊太月長短句畫舡橫絕湖波練更上雕鞍窮翠巘霜橘半垂黃徵衣盡日香鍾聲云外聽金界將松映何處是華山峯巒杳靄間李彌大無礙泉詩序水月寺東入小靑塢至縹緲峯下有泉泓澄瑩徹冬夏不涸酌之甘冽異於他泉而未名紹興二年七月九日無礙居士李似矩靜飬居士胡茂老飲而樂之靜飬以無礙名泉主僧願平爲煮泉烹水月芽爲賦詩云甌研水月先春焙鼎煮雲林無礙泉將謂蘇州能太守老僧還解覓詩篇】

壽聖院在吳縣西南二十里晉天福五年吳越國中吳軍節度使威顯公文奉創建以奉其父廣陵王元璙墓祀初名吳山院至本朝治平中攺賜今額崇寧元年威顯之孫奉議郎賜緋魚袋錢公著立石俾承議郎行少府監丞云騎尉彊浚明爲之記【元佑八年九月辛巳同郡錢君愼微過餘言曰昔我先王旣荒吳越維子若孫分建藩屏我髙祖廣陵宣義王實鎭中吳父子再世嗣有節鉞逮我皇祖司封始去﹝始去汲古本作始至﹞而仕於朝然自廣陵而下四世皆葬於蘇晉天福辛丑﹝天福辛丑汲古本作辛酉校雲天福辛丑是六年非五年也當參﹞歲曾祖威顯公始建寺於吳山之麓以爲燻修之所因其山名之曰吳山院本朝天聖丁卯歲主僧惟久甞遷其寺少南旣又遷瓦塢冣後遷宋塢則今所建寺之地也治平中賜今名壽聖院厥初屋才數十間僧徒甚寡歲久益壞而僧之來者日眾先將軍爲出緡錢二十萬俾其徒懷政合眾財以新之然後瞻禮有殿講說有堂井廬庖湢無不完具又俾其徒懷遇卽寺之側相衍沃之地辟田畝百歲更丰凶不資檀施而寺常足食先是法堂獨庳陋不稱寺僧智來又侈大之以增其舊此寺之興踰百年更三遷歷吾家四世而後大備其成之難如此幸此寺日益新僧之來者日益眾則錢氏之興可知也﹝錢氏之興可知也也校作已﹞恐後來者亡以考也吾子試爲我書之餘曰唯唯詞曰武肅多子大王小侯厥初啟宇十有三州分建子弟維藩維屏維時中吳式控外境﹝式控外境式汲古本作墨丁﹞廣陵受鉞開壤千里文穆之兄武肅之子生有其土死卽葬之父子孫曾相望累累在晉天福當威顯公相方視址爰作佛宮﹝爰作佛宮汲古本宮誤官﹞﹝從木從亙從木從亙﹞將軍世濟其美百年於玆寺更三徙浮圖惟久實繁有徒修敝徙廢不忘其初太湖之濱吳山之原斷石刻辭敢告後昆】吳郡誌卷第三十四吳郡範成大撰

郭外寺三

孤園寺在洞庭山梁散騎常侍吳猛宅也捨而爲寺【皮日休艇子小且兀緣湖蕩白芷縈紆泊一碕宛到孤園寺蘿島凝淸陰松門湛虛翠寒泉飛碧螭古木鬭蒼兕鍾梵在水魄樓臺入云肆巖邊足鳴﹝上錢下虫﹞樹杪多飛鸓香莎滿院落風泛金靃靡靜鶴啄栢蠹閒猱弄榲倚小殿燻陸香古經貝多紙老僧方瞑坐見客還彊起指玆正險絕何以來到此先言洞壑數次話眞如理罄韻醒閒心茶香凝皓齒巾之劫貝布饌以旃檀餌數刻得淸淨終身欲依止可憐陶侍讀身列丹臺位雅號曰勝力亦聞師佛氏陶隱居常夢見佛像謂已曰爾當七地大王﹝爾當七地大王校於當字下加作字﹞號曰勝力也今日到孤園何妨稱弟子陸龜蒙浮屠從西來事者極梁武巖幽與水曲結架無遺土窮山林幹盡﹝窮山林幹盡林校攺材﹞竭海珠璣聚況卽侍從臣敢愛煙波塢幡條玉龍扣殿角金虯舞釋子厭樓臺生人露風雨今來四百載像設藏雪浦輕鴿亂馴鷗鳴鍾和朝櫓庭蕉裂旗旆野蔓差纓組石上解空人窻前聽經虎林虛葉如織水淨沙堪數徧問得中天歸修釋迦譜】

包山禪院在吳縣西南一百二十里院有舊鍾云梁大同二年置爲福願寺天監中再葺唐上元九年攺爲包山寺髙宗賜名顯慶寺本朝靖康間慈受大師懷深居之詔復賜舊名院亦復興【玉銍記靖康元年夏五月慈受大士普照禪師懷深住大相國寺慧林禪院之六年力祈還山優詔不許命大丞相諭旨所以畱師者靡不盡也師確不可奪拂袖出都徧走江浙所至山川城邑僧俗擁眾驩迎瞻頂焚香夾道如佛行化靈巖蔣山虛二禪席以待而兩山之人遮道不得行師姑慰其意皆少畱而去最後得洞庭包山廢院欣然駐錫捲祴爲終焉計玆院自六朝之初爲勝地梁天監中始再崇葺唐髙宗賜名顯慶爲大叢林庇千僧陸龜蒙皮日休所賦包山精舍是也政和中權豪用事撤以修其墳寺瓦木滌地俱盡淵聖皇帝詔復其名而舊寺僧法聰爲師以請旣至山平江府令其弟了初主院事然頹基斷址四顧荒寒而富者獻財巧者獻技壯者獻力不數月殿堂門室鍾經與樓皆具師平日未甞求施兵燼之後尢不煩人而施者自遠而至惟恐弗受於是禪居靚深巋然出雲煙之上矣夫洞庭別名震澤又曰松江又曰笠澤又曰具區道家謂一水五名上稟咸池五車之气而包山卽林屋洞天下有洞穴水潛行地中無往不達號爲神仙天后便合﹝號爲神仙天后便合合校作闕﹞洞中產白芝紫泉乃仙饌天醴環以七十二峯而明月之灣縹緲之峯毛公之壇尢爲塵外淨境傳稱黃帝訪道所幸而夏禹治水藏素書於此至吳王闔閭得之以問孔子蓋仙聖所宅得名數千年遠矣地分東西兩山院在西山之巓巨浸回環四絕無地天水相際一碧萬頃風濤豪洶旁接滄溟下則魚龍之所窟宅上則虎豹之所伏藏藤蘿膠葛﹝藤蘿膠葛文粹葛作轕﹞橘柚蔽虧深林森木橫生倒植納天風海日於窮崖絕壑之間所謂煙雲生於步武陰晴變於幾席猿鳥悲嘯畫夜淸寂而水作限斷遠與世隔蓋江海之外無際之山孤聳於不測之淵無逾此者東南號山之富此又東南百水所鍾之地也﹝此又東南百水所鍾之地也汲古本南誤西﹞竊甞論古昔學道之士必遊走四方以極天下壯觀登髙望遠廣其耳目使萬境森然納於胸中然後見聞深愽道學明備釋氏之教亦然自出家祝發則一衲一食水浮陸走匽薄風霜﹝匽薄風霜匽校作區﹞以求師問法務見一切世間艱難險阻情僞利害然後心境廓然知無一當畱者故於道爲近思斯院之成人與地稱山川攺色來者瞻敬殊不知師所見豈在於此視天宮化城金色世界釋帝龍天之居與夫光明藏海毗盧法界皆吾一性之內非遠非近無去無來今我行住坐臥莫非西方淨土豈厭此樂彼有所分別而更佗境於一念之外哉此師之達觀一視如法無彼此不眷眷於一居也然則僕今所言皆師所不取也其如院廢興歲月與師居此本心以待其徒傳永遠而無窮者亦不可以不記者﹝亦不可以不記者校攺者作也﹞於是乎書紹興二年正月戊寅】

翠峯禪院在吳縣西南七十里洞庭東山唐將軍席溫其所捨宅也

彌勒禪院在吳縣西南一百里洞庭東山乾符年間吳越王建

觀音院在洞庭山宋元嘉安禪師所建華山院也隋大業間廢唐開成間再建咸通間賜今名【僧懷深圓通殿記洞庭華山觀音院者本在胥湖之北宋元嘉中會稽內史張裕請於朝而立焉初裕甞事應眞謹甚感池產千葉蓮因名院曰華山隋大業間經毀廢曁唐開成四年始遷於此往時浚治得會昌斷石刻其略云羅浮常安禪師卜其地卽里人進士徐正甫所施也逮咸通十五載奏賜今名再廢於會昌至是復興有屋數十楹視洞庭西峯諸剎冣爲勝絕處主僧維照篤志學佛材器足以立事甞語其徒曰玆院𨿽號觀音蓋未覩其像名存而實亡矣或問觀音安在吾將何辭以對於是發廣大心欲令一切睹相聞名悉蒙解脫乃用紫旃檀八百兩造菩薩像飾以黃金丹砂珍珠琉璃端嚴瑞相工妙天下並刻諸天十有六尊莊嚴畢備爲大殿以居之規模雄偉動人心目費錢凡三百萬﹝費錢凡三百萬校攺凡作幾﹞毫累銖積閱二十年厥功乃就來者作禮嘆未曾有弟子維鑑實左右之旣而照公欲刻諸石自太湖泛舟登靈巖謁慈受叟懷深求紀其事懷深曰華嚴經雲海上有山多聖賢眾寶所成極淸淨勇猛丈夫觀自在爲利眾生住此山是大寶殿跨起於曾波之中眞若鬼工神運所謂補陀洛迦山者豈異此耶余聞菩薩從聞思修入三摩地乃至心精遺聞圓融無礙悲湣羣品迷本循聲是故不動道場涉入諸國廣施無畏饒益眾生請試宴坐反聽嘿觀則風濤澎湃水石相薄林木鳥獸粥魚齋鼓莫非三十二應身八萬四千手眼徧周法界又何止於一方耶𨿽然不假乎像無以示圓通之快捷方式俾夫見聞者各隨根器普皆證入或由此也歟獨喜照公能以如幻三昧成就不思議事故樂爲之書像造於崇寧五年二月工休於四月殿作於靖康二年之二月落成於建炎攺元之七月作記以是冬之十月初八日也孫覿題徳云堂千丈銀山屹嵩華浪湧云屯天一罅榜舟夜並黿鼉窟杖藜曉入雞豚社處處人家橘柚垂竹檐茅屋靑黃亞牛羊出沒怪石走蛟龍起伏蒼藤掛樓殿靑紅隱半山兩腋淸風策髙駕饑鼠窺燈佛帳寒華鯨吼粥僧趺下世味久諳眞嚼蠟老境得閒如噉蔗山靈知我欲歸耕一夜築垣應繞捨胡松年詩序云余罷自平江謀居霅川過洞庭西山暫寓觀音院徳云堂坐揖湖山勝槪亦足以少洗簿書役矣數年兵火之禍何所不至獨此地淸涼安穩豈非林屋洞天金庭玉柱爲神仙窟宅有物常護持邪余願掛冠終老此間也詩云小舟乘風飛鳥過萬頃雲濤縱掀簸此行要是快平生無數靑山笑迎我山根隱約見人家槿籬茅屋埋煙霞宛似秦人種桃處川原遠近紛香葩杖藜徑踏華山去試問蓮開今何許路迷絕壑蔭松筠身到半山聽魚鼓道人爲我開云堂是中境界渾淸涼幽磬時和野鳥語飛泉暗瀉巖花香文書照眼本吾事鴈鶩著行敗人意造物似憐厭世囂挈置湖山煩一洗何人夜呼隱去來向來得喪眞山崖金庭玉柱永不攺人間刼火空飛灰葛勝仲弱水無風到海山慈容親札紫旃檀﹝慈容親札紫旃檀札汲古本作禮是也﹞亭亭寶剎淩雲近湛湛淸池漱玉寒﹝湛湛淸池潄玉寒池校作流﹞橘瘦暗飄紅萬顆竹迷曾蒔綠千竿藕花不是南朝夢眞有殘香透畫欄】

觀音教院洞庭西山小湖【洞庭西山小湖校攺小湖作湖中】觀音教院在吳縣西南一百五十里卽舊小湖院也相傳唐乾符中有沈香觀音像泛太湖而來小湖僧迎得之有艸繞像足投之小湖生千葉蓮華至今有之【孫覿靈泉贊良哉大士溢此靈泉世有熱惱一酌而痊方池何產三級紅蓮無實可味有根弗傳世紀大士浮海而來攜此二物寘之山隈靑靑之枝其灑此哉蹮蹮之衣其制此哉惟此小湖實補陀山我來稽首瞻仰尊顏挹水啜之淸入肺肝塵垢銷落身心蕩然嗟嗟此土奉事弗篤百尺頹基數椽敗屋如泗僧伽習玩成瀆對面卻迷貴耳賤目惟聖憫狂存乎克念歸斯受之匿瑕磨玷弗畀莫求弗施已厭信受之者亦得是瞻﹝亦得是瞻瞻一作贍﹞汝心如泉泓然弗遷汝身如蓮離垢芳鮮大士可之詎曰捨旃一彈指頃超證無邊】

護國天王禪院在吳縣西南一百二十里洞庭西山卽舊天王院也宣和間攺賜今名紹興初更爲十方

法海寺在吳縣西七十里洞庭東山隋將軍莫釐捨宅所建寺也後梁乾化間攺秖園皇朝祥符五年攺今名

半塘法華院在長洲縣西北七里彩雲橋西寺有雉兒塔晉道生法師有誦法華經童子死葬此義熙十一年商人謝本夜泊此岸聞誦經聲旦尋求見墳上生靑蓮華郡以聞詔建是塔號法華院紹興七年重修鳩工之始夜聞塔中誦經聲數夕不絕【魏憲重修塔記半塘壽聖浮屠按舊記云晉義熙十一年名法華塔詔賜國材以建繇晉歷唐距○宋興凡一再攺造歲久寖壞先君開府覽之慨然若契夙願實始修焉建炎庚戌之亂塔復廢憲不孝顧瞻餘燼夕惕於懷曰此吾先君所植徳者也疇不敢勉於是傾貲度財載加營繕紹興七年七月二日工告訖功初道生法師有童子能誦法華經死葬半塘其後過客夜聞誦經聲迹之莫見其人旦視童子冢有靑蓮花塔之建蓋權與於此迨今幾八百年矣而鳩工之始役夫夜方寑復聞誦經聲瑯然出塔數夕不絕嗚呼異哉僧了勤以其事來告因爲之書顯謨閣直學士左太中大夫提舉江州太平觀吳郡開國侯食邑一千二百戶食實封一百戶魏憲記】

大覺院在長洲縣南四十里

齊升院在盤門外髙麗亭東一里紹熙元年提舉常平張體仁創建撥沒官田供院爲常住貧民死而家不能津送者則與之棺後焚瘞焉吳郡誌卷第三十五吳郡範成大撰

郭外寺四

昆山縣慧聚寺在縣西北三里昆山一名馬鞍山世傳殿基乃梁天監中鬼工所造半疊石【半疊石下文粹多室字】半爲虛閣縹緲如仙府他山佛宇未有其比山上下前後皆擇勝爲僧捨雲窻霧合間見層出不可形容繪畫也吳人謂昆山爲眞山似假山最得其實大略見張祜孟郊詩及蓋嶼所作圖序【蓋嶼所作圖序校加山字於圖字之上】皇佑中王荊公以舒州倅被旨來相水利夜至寺秉炬登山閱張孟詩一夕和之遂爲山中四絕一山中登臨勝處古上方爲冠月華閣妙峯庵次之山之上下又有畱雲翠屏翠茂夕秀諸軒及淩峯翠微垂云諸閣不可盡紀淳熙中月華先焚上方次之旣而寺災煨燼無遺自唐以來名賢題詠石刻殿柱雷火篆書及楊惠之所作天王像李后主所書扁榜等一掃無迹今惟山圖僅存於收藏之家石亦毀矣山後掘地多得奇石玲瓏纖巧好事者甚貴之號昆山石【唐王洮天王堂記云有釋氏子宅於馬鞍山下者一日忽扣太原王生洮促足角坐涵意欲泄不能者數四頃乃作曰欲以天王堂事勞筆端謹按釋氏書雲天王生於闐國作童兒時猶能血鏃射妖遂去走天竺遇金僊子授記護閻浮提補多聞王騰雲跨漢靸鬼撚魔霞幟雪戟指勾摧泮竟鎭妙髙北面水精宮中爲藥官長吁奇怪事孔門弟子慚於語然儒以正直爲神今天王能射妖摧魔用壯護世是亦正直也復何慚之哉按馬鞍山踴出平原中絕頂晴望他山百餘里緣接培塿咸溝穿塍織坦然鋪出復多奇石支疊危柱釋氏築室鑿倚山半今天王堂實翼西北隅塑狀嶽聳屹然﹝屹然汲古本作宛然﹞拄空金精獰瓌力溢膺腕彘卒象伍作爲部落堂宇宏麗四檐飛翚庥靈庇像若膄﹝若膄校云膄當作鄋長翟國名又非某力能汲古本某誤其﹞瞞被甲擔戈立於煙靄洮因勞其費進曰非某力能皆邑民爲之塑實成於張弘度堂實成於兪師甫吁大凡力於耕者一人切於獲者三人豈偶然於天王哉釋氏子姓闕號淸建姓趙號良顗時唐大中三年鄕貢進士王洮立僧辯端慧聚聖迹記至道二年冬端自杭州止於姑蘇﹝端自杭州止於姑蘇止校攺至又舊鈔本作端自杭州奉式卿瑯玡王公歸闕路止於姑蘇﹞遂謁郡太守尙書戶部員外郎陳公公一見若舊識乃盤﹝從木從亙﹞於是邦得遊其屬邑三年春二月屆於昆山縣寓慧聚寺未數日會公聽理之暇出巡水塘相繼而至又得以陪從嘉賞周覽古迹且目其孤巒奇秀屹立天際曰馬鞍山也羣岫相去皆百里而遠極頂四視東連溟渤西接洞庭原隰溝塍坦然鋪著初至寺升殿尋碑讀記厥石斷壞其文殘闕年月名氏皆蔑然也乃詢諸寺人有耆年宿齒者徵以舊傳乃得唐人愽陵崔子向所紀之文略敍其事先是梁天監十年有帝之門師吳興沙門釋慧向姓懷氏久居內寺一旦歸省而至是山有息焉之志因放錫禪坐於山脇石室間以二虎爲侍師方運籌思立精舍忽有神人見師之前曰願施千工以成其事其夜風雷震吼林木號怒近山之人聞朴斵之聲翌日而奇石矗疊廣階駢墄其方截如也延袤一十七丈髙顯一十二尺蓋山王之役神工也﹝蓋山王之役神工也文粹作山神之役鬼工也﹞時宰縣者異其事聞剌史奏武帝因造寺焉遂立正殿於其上敕張僧繇繪神於二壁圖龍於四柱每云陰天瞑則鱗甲皆潤潗潗然及有浮萍者或曰多興疾雷鼓巨浪於江海間後勑僧繇畫鎖以制之洎唐武宗會昌中詔毀天下佛宇玆寺甞在毀間﹝玆寺甞在毀間甞校攺當﹞大中五年宣宗皇帝重闡釋門故寺僧淸江以其靈迹聞郡守韋公於是奏再興焉凡今殿閣像設非梁制也惟神砌存爾觀其神迹規制皆窮奇極壯造化所成信非人力遊者觀之莫不虩然心懾而股栗魂驚而魄駭苟非向師至徳通於神明又疇克臻於是耶苟非山王靈感昭於有徳又胡能成其績耶又前後曾未有郡牧至此者今陳公博古聞異來而覩之久以嘉嘆因謂端曰前記湮滅來者昧其所從請摭其實庶垂於永永﹝庶垂於永永按當作永久﹞端𨿽謏才忝辱厚命故抽毫以書時至道三年孟夏僧辯端記孟郊昨日到上方片霞封石牀錫杖莓苔靑袈裟松栢香晴磬無短韻晝燈含永光有時乞鶴歸還訪逍遙場張祜寶殿依山險淩虛勢欲吞畫檐齊木末香砌壓云根遠景窻中岫孤煙竹裏村憑髙聊一望歸思隔吳門王安石次孟郊韻僧蹊蟠靑蒼莓苔上秋牀露翰饑更淸風蘤遠亦香掃石出古色洗松納空光久遊不忍還迫迮冠蓋場又次張祜韻峯嶺牙出沒江湖相吐吞園林浮海角臺殿擁山根百里見漁艇萬家藏水村地偏來客少幽興秖桑門朱明之惠聚寺詩序離常熟至昆山泊惠聚寺而詩情猶壯復爲二章附於五題蓋山雞自愛其尾亦欲以多爲貴也○古寺有遠名欲遊先夢生飛猿磵底嘯靈烏雲間鳴影密樓臺眾香繁艸樹榮何年照佛火燦燦長光明○石林髙月生蘚閣疏磬鳴宿鳥夢難就定僧魂更淸香風動花影巖瀑飛玉聲遙夜坐來短但餘天外情】

景徳寺在昆山縣西南卽東晉所置寶馬寺【範浩諸天閣記浮屠氏傳西竺一乘流入中國倡天堂地獄禍福報應之說風動世俗波從信向者往往悔惡徙業而歸之善其亦有補於教化矣昌黎甞言自其西來四海馳慕結樓架閣上切星漢處處嚴奉髙棟重檐鬭麗誇雄自唐已然𨿽妙言論如退之亦嘆其不可遏止也昆山普賢教院有閣翚飛下俯鱗宇碧欞丹拱隱霧延暉森列諸天勢欲浮動使人發立凜凜生肅心每陳供辦香氛靄蔥欝神若天墮馭風而翔云諦觀恍然復疑身之排金闕而簉瓊樓也予甞訪禪者曇益因見住持講僧淵問誰爲此具言政和癸巳苾蒭義明演經丐錢創興普賢殿邑人沈饒募緣增堂廡以侑道場今年夏五月沈又感夢率眾建閣豪姓辛珍獨又畫刻諸天十六尊像遠邇信向磨肩投禮﹝磨肩投禮校攺禮作體﹞禱福祈年應不旋踵念此殊勝緣要須書以信諸世因請予記之靖康丙午季冬旣望奉議郎新濟王康王祁王府記室範浩記】

惠嚴禪院在昆山縣東三百步梁所造昆福院也【曾旼法堂記昆山縣治之東有禪院曰惠嚴始唐末嗣禪師以佛學名一時故鎭遏使劉璠爲建院以處之嗣師旣去其徒以世及續居者百五十餘年屋老而敝徒不能葺熙寧四年主僧惟已請如嗣師故事復以院待學眾之來遊縣以聞州命選於眾乃得惠元禪師畀以住持於是四方之士不期而自集一境之民不言而心化因相與視其屋則又皆曰是豈人法之所宜者遂謀新之鄕人聞命樂輸以助先爲法堂寑室凡二十楹始事於元丰元年之秋來歲仲夏二日�畢工師曰不與俗交非興化爲人也則記其事以慰作者之勤其得巳乎而法堂寑室豈特以休耆壽者之身佛之法傳乎其中矣非知吾法者不能爲也以書屬予曰幸爲記之予聞釋氏之書曰所言法者謂眾生心是則攝一切法釋氏之言心法如此則吾先聖人所謂天下之至神者是也夫心之爲物微妙寂通故用之彌滿六虛廢之莫知其所不古不今神而無方信乎廣大髙明超於名迹豈言與書之所能盡哉是以學者欲其深造於道而自得之也當梁之世釋氏之教最爲盛時然學其法者亦泥於言學其書者亦忘其眞天竺之師達摩始自其國來其曉人也直示道心使之研幾見獨盡豁幽滯則廣大髙明皆我同有﹝皆我同有同校作固﹞豈如老身窮年敝精神於名迹而已者乎於斯時也道之不明久矣聞其風悅之者六通四辟如酰雞之發其覆而見天地之大全𨿽中國之士大夫欲息於道者亦從之遊故傳其法者所居而眾至所教而誠服待人之餉而後食待人之衣而後衣或泛求於人而人亦不以爲厭也其居之至則崇棟廣宇極於壯麗敝則眾相與新之而人亦不以爲侈也蓋聞其道而心化者皆將虛己以遊於世則其驕吝之意消而能尊道輕財固不足言也惟此堂室師之居此湛兮淵靜廓然朝徹資道之侶沓至而時集顯問於堂密叩於室宜其迷者自覺疑者自信神悟心照不知其然堂室𨿽無與於人法亦人法之所依也則作而新之者其澤豈易竭哉云云元丰二年八月初一日常州團練推官將仕郎試祕書省校書郎前充曹州州學教授曾旼撰】

新安尼寺在昆山縣東二百步

常熟縣明因寺在縣東五十里【有以一眞破一無我本無無今十里有雙鳳鄕有村支塘而之眞我自非眞因昔甞曰永昌又名再昌至故一無一眞爲始易今額至熙寧六年遂爲西分祖南北異人不更聚而名目之不同者此禪律所由盛尊佛而已佛以一無冒一切徒者以禪受什切妄一切法是有我何使之伐與俗同污其安得有一切法是妄我何使今安得妄一有一妄爲有情陳於新攺禪寺記東常熟縣七無情故此禪律所由判也東寺於其間曰明宗以攝戒名律以見理名禪國朝祥符攺元也夫律爲漸禪爲頓而爲之禪寺土不變壞方律傳父子因而反戈自時異事異實亦不見僇於世者無幾初僧文曉由是與流輩有不平者以事至有司遂攘臂鼓眾更律爲禪自今日始縣爲聞府府下僧藉搜可爲領導者眾薦今禪師紹瞻而府可之師至其徒有不悅者豫空其室以遁其頹垣壞壁蕭然如無人之墟師收付遺眾繕革故廬﹝繕革故廬革校作葺﹞鳴鍾擊鼓晨唱夕和欣欣如也規範僅舉徒眾僅安歲輒大凶而水且旱百里蕪其八人輒大疫而逋且逃十室虛其九嚴不轉之心奉一實之事根無利鈍應病用藥其徒以此親施無厚薄均福田相鄕人以此敬八年於今而門之外導長涇以利眾長涇之上營石橋以便行堂室龕殿𨿽未及美而小康矣因師請記之論次如此若夫門未革﹝門未革革一作華﹞殿未紺而丈室未敞此必有待於他日余不得而書也元丰四年五月十五日前常熟縣尉陳於撰】

常熟縣勝法寺在常熟縣東三十五里【葉夢得輪藏記佛法自漢入中國卽與其言皆來然未甞若是侈也至晉宋周隋之間鳩羅什之徒﹝鳩羅什之徒汲古本作鳩摩羅什之徒亦是後擠入﹞出更相傳譯轉相付授於是其書之至者日以廣源流旣遠往往失其本眞梁武帝時始有言心法者切﹝切字上空一格汲古本作一字﹞以廓然無我爲宗不立文字佛氏之學遂判爲禪律兩岐其後更數百年學心法者𨿽益盛然其書未甞卒廢自隋開皇至唐開元正元以來凡列於目者曰大乘小乘曰律曰論剖分甲乙鱗次櫛比𨿽假托疑似謬妄之辭苟不叛其說亦莫不具在其傳至於今不絕昔吾儒者之言僅出於中國其道在天下昭然若揭月日而中遭秦火𨿽六經不得爲全書殘編斷簡出於屋壁丘墟之餘與一時遺老所誦習𨿽幸而獲存然顚倒錯謬固已不勝其獘其它諸子百家各以其蓺自名於時者近數十年遠或百年皆已堙滅無聞而佛氏去中國數萬里其言率一譯而後見﹝其言率一譯而後見汲古本一譯下多再譯二字亦是後擠入﹞乃全而有之愈久而益著何也豈其言皆足以示後行遠使人欲廢而不可歟蓋爲之學者皆知信其所習而尊其所聞相與謹守嚴奉手傳口誦而不敢慢非有意於借資取便階梯所欲甞探而忽忘之者然也常熟姑蘇別邑梅裏鎭又在邑之東北海上有寺曰勝法故無藏經崇寧二年長老道淵始募眾緣爲之淵彊力明果學心法者也居勝法二十一年與始至之日無異工旣成見余霅上曰並海之民不耕而漁其習以多殺爲事而不畏罪與之言吾理則惑教以其書則怠惟轉輪藏侈極雕刻彩繪之觀以致其莊嚴之意可使凡徼福悔過者一皆效誠於此吹蠡伐鼓機發軸運象設駭於目而音聲接於耳不待發函展捲而其心固已有所向矣然邑民瘠而艱施歲且多潦有欲成吾事者﹝有欲成吾事者吾校作其﹞而屈於力其力足以及之者而窘於歲蓋竭吾勤而後能成不有記其略無以慰此意也﹝無以慰此意也意校作志﹞因請余文至再三不已夫物之盛衰存亡固不可皆以力致然未有不存乎人者服儒衣冠者徧天下不能盡有其傳而佛氏獨能持久若此是必有當其責者因推其所以然書以遺之非特志淵之勤而已也政和五年六月十日縉雲葉夢得記】

法輪寺在常熟縣東南一百一十里

永慶寺在常熟西北四十五里【李湛巖扉開早涼谷鳥分遠翔花气濕幽徑磬聲淸上方云生松澗底花落蘚池傍致有遺榮意移時坐石牀】

寶嚴禪院在常熟縣西一十三里舊名延福天禧中攺賜今名【李湛重修延福禪院記蘇州常熟縣海隅山舊有延福禪院蓋出於梁天監之初自唐會昌廢毀存者無幾端拱二年今長老惠明大師希辯荷天子榮命歸止於斯而鄕耋裏氓爲之舍土木畚鍤之功大作廣宇峻廈不五歲而告歸﹝不五歲而告歸汲古本歸作成﹞於是有隆博而門者有炳煥而亭者有顯壯而堂者有邃麗而室者有虛揭危累而塔者有雙延相敞而廡者有表門背室遮峭植而垣者抱塔之趾又有圍覆瓌架四十而院者﹝又有圍覆瓌架四十而院者瓌校攺壞十汲古本作墨丁﹞居髙而顧望周旋自下以相﹝去聲﹞之翼舒鱗萃輝照可鑑會奇集勝狀不能盡卽以主者處師俾悉得而專有之師當錢氏列國時從學於天臺山旣大成而有聞被召入爲惠智禪師居普門寺演法曁余杭國除隨詔詣闕上禦滋福殿引見宣授紫羅命服及內府帛五十疋復賜今師號﹝復賜今師號校攺賜師今號﹞畱之京師天壽寺淳化三年上禦制艸書急就章一卷逍遙詠一十一卷祕藏銓三十卷太平聖惠方一百冊藏焉恐後未諭其來故按其實以錄之至道二年冬十月二十四日鄕貢進士李湛記陸龜蒙建佛殿記近代儒家流以韓退之辟釋老賢與不賢皆欲隨而去之未熟思之甚矣夫受天命者莫大於君中國其間哲後僻王治亂興亡之運接迹而不可勝數至於治而興者則諸儒必曰非人事也天之數輔治世而興者也亂而亡者則諸儒亦曰非人事也天之數厭亂徳而亡者也夫如是則治亂興亡之運莫不推之於天韓退之有唐之大儒以堯舜禹湯文武周孔之道不行於當世而釋氏之教寖盛於中國故力排之若原道篇佛骨表之類皆著辭深切疾時君奉之太過其所以然者誠欲抑之捄其寖盛未始不爲釋氏福迨言弗納而身貶也彼得以益其惑遂有會昌之﹝咼旡﹞豈非道隆則污物盛則衰之效歟然會昌廢之未數年而大中復之易如走丸疾如反掌得非天未厭其教乎噫大道而有仁義﹝大道而有仁義有校作言﹞仁義而尙狙詐金仙氏之說其有不興乎由是源於漢流於晉宋齊梁間與吾儒老子之教鼎峙於中國若夫本空寂破迷妄以出生入死之說爲興善滅惡之筌蚩蚩之氓從而遠罪則如來眞意深乎救世者也而時君奉之或多立寺宇以徼福或廣度僧尼以崇教上焉者佞之下焉者化之如之何不爲後世獘﹝不爲後世獘汲古本獘作敝﹞蓋崇之者反於其道焉耳文中子曰齋戒修而梁國亡非釋迦之過此言得之我國家四聖禦極灼知化源寺觀公舊而無所剙置僧道限年而入必試以行能故天下名山勝槪非道存乎人孰能與此姑蘇走百里有邑常熟邑西偏有佛宇曰寶嚴卽梁天監中所建也倚山面湖秀若屏障甞有希辯師者心悟大乘是焉棲處錢氏霸國時以名聞召歸余杭﹝召歸余杭召校作後﹞錢氏獻土隨詔請見賜紫方袍號曰惠明大師旣而厭居京國歸隱舊剎錢氏以師人境俱勝復施金五百兩造七級浮屠淳化中太宗皇帝詔賜急就章逍遙詠祕藏詮太平聖惠方凡一百四十三卷以旌髙風院名舊曰延福天禧中邑尹胡順之飛章上請攺賜今額院佛殿歲久無尺椽明道中武陵顧顯邑人李仁壽等捐厚貨貿良材經始於景佑之丙子落成於慶曆之乙酉壯而不華嚴而不陋﹝嚴而不陋嚴校作麗﹞絳里人也偶爲玆山之遊目擊諸公之善以文見托得以直書時慶曆六年正月一日記】吳郡誌卷第三十六吳郡範成大撰

郭外寺五興福寺在常熟縣西北九里唐寺記云始於齊始興五年按齊無始興年號但有延興中興二號皆止一年流傳之誤如此旣是唐碑姑存之卽常建題詩處【再修功徳記此寺始自齊始興五年因邑人郴州牧倪徳光捨居第置之是爲大慈寺至梁大同三年攺爲興福寺自爲邑爲寺歷陳隋四代迄於我唐甲辰歲踰三百年會昌末釋教中圯僧難聿興武宗斥去浮屠法玆寺在毀拆數大中踐祚再恢釋教俾飾伽藍先是大檀越主吳興錢公某吳郡顧罕汝南周坦與彼親友兼募信士助修塑像添建殿堂奐爀垂芳傳之不朽以雋僑居是邑廢之興之耳目相接俾書其事有愧斐然時中和四年六月五日記李湛雲門十里長殿塔明朝陽半夜風雨至滿山松桂香﹝滿山松桂香桂一作柏又胡爲語滄浪語一作歌﹞淸猨嘯遠樹好鳥鳴虛廊塵土斯可濯胡爲語滄浪常建淸晨入古寺初日朗髙林﹝初日朗髙林朗一作照﹞竹徑通幽處禪房花木深山光悅鳥性潭影空人心萬籟此都寂但餘鍾磬音僧皎然秋風落葉滿空山古殿殘燈石壁間昔日經行人去盡寒云夜夜自飛還】

壽聖院在常熟縣西十八里梁大同十二年置爲頂山禪院治平四年攺賜今額【錢藻頂山瑞石庵記頂山之巓直上絕險怪篁奇木陰森欝翠之中有瑞石峭拔不可窮極而龍母之冢神龍之池環窟其方邑民禱禳水旱曾不告召而千里畢至明道紀元之初浮屠守常者能默誦妙法蓮華經邑民陳氏屋其下爲庵召守常者持事之自是禳禱必應福在一方守常死庵其下者不得其人則禳禱不效水旱相仍嘉生不遂邑民以爲戚迨今治平丙午縣大夫向侯因民之欲命僧惠安拯廢舉墜益廣其方以起民人歲時祈禱之誠夫窮巖絕境龍神之窟宅足以爲一方之福遇人而興其信誠之應效蓋不可輕已神之爲靈甞陰寂無形不可得詰而若依人以爲報其能不逆民之心以嚴香火之地以致誠於陰寂不可詰之間而爲民取福善之應蓋亦賢於無所用心而欺闇以悖人者之爲也丁未春正月承奉郎守尙書祠部員外郎充祕閣校理通判秀州軍州兼管內勸農事騎都尉借緋錢藻撰陳於新甃頂山路記常熟居海濱地無大山縣依山之陽是爲隅山以瀕海之隅也又名虞山以昔人虞治於此也山北行九里是爲破山以鬭龍破山而爲澗也又北行九里爲頂山又北行六七里爲小山山之南北相距才三四十里名已不一矣又合而名之或曰烏目山焉縣人往還以舟航爲安向視道路無不勞苦者自縣至破山卽有興福寺又至頂山卽有頂山寺其路隨山山皆砂石人迹不頻則榛卉爲之莽雲雨暴至則泥潦爲之塗昔之僧於興福者悼其如此﹝悼其如此悼一作憚﹞累甓以甃之然自縣之北門以至興福之寺門而已因仍持久未有以動心者﹝因仍持久未有以動心者持一作遲﹞今頂山中峯庵主懷素始白破山之雙塔甃之以抵頂山之寺門兆於熙寧八年之孟春成於元丰二年之季夏𨿽以堅爲之心感向化之人而必更五年方卽成功古之治田澮上有道川上有路而道路不除當責於任事者𨿽州縣之吏時有銳意臨之而後或無成亦又有其意而不得自任以爲責者今懷素非徒能甃路而已又能建雙石塔以鎭交衢之衝開四石橋以濟往來之阻是能爲縣官之未爲者而以佐縣官之不逮吾其可以無書元丰三年三月日文林郎試書省校書郎守縣尉陳於記】

廣安寺在常熟縣東一百里直塘舊名寶林寺【淳化二年曉師苾蒭建】

壽聖晏安禪院在常熟縣東北六十里許浦鎭【始自陳朝﹝從從貞﹞明元年皇朝治平四年十月勑額爲壽聖晏安禪院紹聖二年僧智通始建鍾樓次以浴室廊廡階砌鼎新】

永安寺在常熟縣東北七十里【興於乾元間咸通二年易其幢塔顯徳中得州符而鼎新之】

靈寶寺在常熟縣東南塗菘一百二十里

淨居禪院在常熟縣西北八十七里舊尊勝禪院也【始於梁大同二歲唐會昌廢大中初詔復天下精舍院復興廣順中錢氏有土僕射陳蒲憫其隳陋首出已財集羣庶同作佛殿其後始獲禪子堯鋤荒以廣其地端徑以辟其門聖宋咸平六紀徧募豪族以重新之李湛遊頂破二山淨居院詩入門松桂深淸气生人心霞影迷窻綺花光照地金微風起層閣初月升髙林中夜魂自健滿空鍾磬音】

淨惠禪院舊仁王禪院舊經無今據碑修入云在西北隅七十里

聖像院在常熟縣陸河【僧仲殊記生民之欲者富與貴而已富貴知道徳稱爲君子君子所居鄕黨歸之是故愽施濟眾君子之所職也率人爲善君子之常分也在西方之教謂之居士長者乃利益及物因以爲氏故釋迦如來號剎利氏謂利益所及一剎土耳中國有大聖人作自太祖皇帝至今天王推原開辟以來未有太平如此之盛也﹝未有太平如此之盛也汲古本脫也字﹞化隆侈天下富樂比屋可封餘力閒暇人人得以講性命之宗究死生之本覽罪福之要互相勸飭思所以因教而達於道夫三教之用𨿽趣尙各異要之爲善其揆一也佛法之盛莫如姑蘇白沙又居其上游附海膏腴地力十倍朱君肱承父業起家稱爲右族父某天資好善甞遊陸河聖像院觀大殿摧圯首施家財募眾興功嘉佑八年夏績用成就熙寧初再造佛像未畢而終君能追誦先志紹聖三年工畢刻石作記以告後來紹聖四年十月霅川空叟僧仲殊記】

吳江縣雙林禪院在縣西一百二十里【昔倪林裏有寺因湖漲圯壞儒林裏始興建招提倪林之人訟於有司時郡將曹公瓊以其事上於朝遂謂之雙林】

報恩禪院在吳江縣東北二十五里【唐大中年顧文通捨甲第而剙爲精舍釋迦大殿歲遠屋獘慶曆間沙門圓寔等重建】

法喜寺在吳江縣東九里【後唐長興元年統軍趙君之倡也始曰崇福本朝更賜今名】

應天禪院在吳江縣西南一百里【僧曇義記略云唐大中七年歲癸酉裏民沈揆捨莊第營之迄乾符二年乙未歲剌郡者始以狀聞詔下賜今額周顯徳二年歲在乙卯始建殿宇始立貌像香炬鍾梵蔚爲道場﹝蔚爲道場爲一作然又年異綿涉校攺涉作渺﹞年禩綿涉名存實亡大宋咸平五年壬寅歲超師進道之外慨然繕葺市木召匠運斤畚土不歷數稔壯麗寶坊大中祥符四年辛亥歲重建正殿巍巍大壯屹若山立金碧丹雘煥赫顯敞云】

無礙院在吳江縣松江之上【孫覿普賢應夢記云西方有聖人懸隔山海在中州千萬里之外累數十驛不能通而學道之士秉心端嚴不入諸相一念瞥起遂撫四海於俛仰之中矣予甞過松江無礙院兵火凋殘寺之入於艸莽者十九獨有普賢一堂像設中峙丹靑輪奐之飾炳然余問其故僧曰邑人宋邲者營築此堂爲公媼追福之地夢一大士戴華冠被珠珞乘白象手執如意而翁媼導其前神淸安隱蕭散如平生不見畱滯冥莫幽陰之態旣寤嘆曰此普賢菩薩也於是敬信之心日以精進又圖其像於家事之益虔道俗咸共瞻仰焉余聞維聖人而後知死生之說鬼神之情狀人子念親屬纊之後影向昧昧然不知其所之也歸依佛祖涕淚請救援之火宅爲淸涼山出之苦海爲極樂國解六結爲解脫門破十習爲無上道諸佛赴感示現神通起幽作匿捷逾向報無可疑者答曰如是請書其末紹興二十年歲在庚午三月望日晉陵孫覿記】

永福院在吳江縣地名八赤【李抒記累土畫沙童子戲也皆足以成佛況乎運心廣愽勤苦功用以是因緣而作佛事利益一切眾生則佛之道豈難成哉平望之北六十里有墅焉曰八赤前俯洞庭太湖旁連震澤甫裏魚稻之美商旅舟檝之所趨會居處聚落殆且百家其民淳而樂業日以遷善農夫合耦以相助幾於上古之遺風舊有精廬中更煨燼僅存遺址比丘宗潤卽其所處爲接待院延竚四方雲水之客若見若聞皆爭捨施貧者出力富者出財巧者出技皆捨所愛及諸結集訖用有成三門方丈堂宇庖湢皆易新之嚴麗潔精具足眾妙爲往來者駭心動目之觀序其實以告具石請記之爲書其略云紹興二十一年八月日右承議郎差權通判秀州軍州主管學事李杼記並書】

殊勝院在吳江縣地名平望【艸創於崇寧間時丞相蔡京趨朝道由平望因觀寺僧書華嚴經僧以寺額爲請蔡問書經至何品僧云至殊勝功徳品蔡笑曰當以殊勝爲額已而蔡當軸遂得殊勝勑額寺有僧誦金光明經深得三昧日課至百部人竊疑之僧有頌云我誦光明經自得三昧力舉起便周圓何用髙聲覓一日三百部日輪猶未吳見者緫生疑我自心堅實】吳郡誌卷第三十七吳郡範成大撰

縣記一

吳縣在府治之西二里廨宇紹興二年知縣蔣結建縣門淳熙十二年知縣趙善宣重建並書額廳之西有平理堂無倦堂堂之西有延射亭天聖七年知縣徐的建亭之南北各有小山山有小亭南曰松桂北曰髙蔭皆淳熙五年知縣趙不忿建吳令壁記二範成大又爲續記一世代氏姓猶可考云【唐大歷梁肅撰壁記在春秋時列國各有屬邑其主者魯謂之宰楚謂之尹晉謂之大夫秦時天下始置令長宅一同之內操賞罰之柄有人民焉有社稷焉風俗善敗本乎身黎元安否系其政其體大矣自京口南被於淛間望縣十數而吳大國家當上元之際中夏多難衣冠南避寓於玆土參編戶之一由是人俗舛雜號爲難治加以州將有握兵按部之重邑居當水陸交馳之會承上撫下之勤徵賦郵傳之繁倍百它縣夥乎其中不可勝紀大歷十一年天官擇可以長民者於是範陽盧公繇太原府祁縣令爲之外寬內明敬事而信政本於仁飾身以文下車三年闔境之人安居樂義而不知安樂之所從來蓋平以和也夫君子立身論道之通塞不論位之升降吳縣下畿服一等公俯而爲之抑選部爲官擇人而其履道從政所由然也予知者敢錄其實書於東序以播其令聞時十四年二月甲子翰林學士梁肅記此記得之類書中若其姓名則不復可考矣郭受記厥今天下經用之所資百貨之所植東南其外府也度淮而南濟江以東督府且十附城且百而田疇沃衍生齒繁夥則吳實巨擘焉予甞登靈巖之巓俛而四望畎澮脈分原田碁布丘阜之間灌以機械沮洳之濱環以茭楗則舄鹵磽確﹝舄鹵磽確舊鈔本舄作瀉﹞變爲膏澤之野蘋藻葭葦墾爲秔稻之陸故歲一順成則粒米狼戾四方取給充然有餘出乎胥口以臨震澤積水無涯兩山對峙桑田翳日﹝桑田翳日桑田舊鈔本作柔桑﹞木奴連云織紝之功苞苴之利水浮陸轉無所不至故其民不耕耨而多富足中家壯子無不賈販以遊者繇是商賈以吳爲都會五方畢至獄市雜擾﹝獄市雜擾獄校攺粥又僑民閭裏民一作居﹞搢紳以吳爲樂土僑民閭裏幾亞京雒爲政者急之則怨而駭緩之則弛而肆泛然而多容則請謁紛紜幾至於骫法毅然而多拒則謗詈叢集必困於遊談宰字之任信難矣右通直郎許君來領是邑直方不撓有骯髒之風簡易無苛得調胹之術蓋常急於豪猾緩於善柔整其大綱闊其細故爲之期年而縣告治元佑六年霪雨敗稼吳民阻饑君日尉藉而拊循之賑給務均卹隱求實不事虛名而爲文具也予以是知君之篤於從政也舉玆以旃﹝舉玆以旃舊鈔本作奉之以旋﹞則其於整雕獘而應盤錯也何有焉水災之明年君且代矣乃悉求前爲此縣者之名氏爵裏將書而刻諸石顧其僚郭受曰吾爲是俾來者有考焉爾子爲我序諸辭不獲命因槪敍吳風而毛舉君政之一二許君溫陵人世爲學家甚愽而文異日顯用於時當不獨以循吏稱也元佑七年五月初一日縣尉兼河塘溝洫郭受撰乾道三年範成大續記﹝範成大續記上干道三年四字當一律作陰文又今盧某今校攺令﹞吳令壁有記尙矣唐大歷己未梁肅爲之詞者今盧某所立石亡而文傳本朝元佑壬申郭受爲之詞者令許公輔所立石𨿽存而中更兵燼缺裂無幾後七十有六年晉陵袁君祖忠政成將歸始治二石更刻之又斷自建炎以下爲之續記實乾道紀元之三祀歲在丁亥距大歷垂四百年而題名三立相望可考吏民以爲盛事然吳之爲壯縣固自昔志之气俗之媺生聚之繁覽觀之勝著於二碑者自若獨官事搶攘日不暇給必出於甚難而後能善治視昔類不同者非特吳爲然余行四方所過縣邑數十百見大夫皆猒苦其官賫咨太息悔向之來而憂後之不得脫余私怪其說甚哉何至於此及切磋究之使一二其詳則曰古吏憂民而已今顧不然蕞爾邑負責猶數巨萬晝夜薄遽﹝晝夜薄遽校攺遽作書﹞惟錢谷之知且不能報期會有如一日姑捨是而用力於民不崇朝百適滿矣彼賫咨太息猒苦而欲脫者眞有味其言哉今夫急催科則愧政專撫字則愧考兼善之誠難若袁君蓋幾於無愧者其政先理而後情弛例而舉法故吏不能並緣士不敢姦以私民有訟自揣不當勝望寺門心醉郤去直者家居待報曰無庸謁吏明府自辯此坐堂上﹝此坐堂上此一作比又從容辧給辧一作辦﹞再期人信之如一日至於大官之間須求於不有責課於非時則又從容辧給弗以厲民率常最於他邑嗚呼可謂難也已旦莫去此至大官埶益易於爲縣其所成就何可量按續記所登載無慮三十人而未有顯者必將自袁君始儻餘言猶信﹝倘餘言猶信猶校作有﹞來者尙勉之八月十五日左奉議郎主管臺州崇道觀範成大記並書】

延射亭在縣治中天聖中縣令廣州觀察支使梁允成所作自監郡而下皆集而射之極一時賓友之勝觀章瑉所記足以想見當時州縣仕者之寬舒云【章瑉記胥臺故封爲一都會郡領五邑吳實首之百里之封五品之令曩歲限以常調治付中銓是將赤子奉其吐嚙國家精求治本重字人之寄近制銅墨之任闕卽以京僚洎朝列或幙賓以補之先是縣署占勝逼於閻閭綿歷歲祀梁木將壞乃有前宰束寺丞徐君繕完之圩漫﹝圩漫一作圬墁按墁字是﹞訖功移符罷去則今南越郡計馮君寔代之也君世襲衣纓練明吏術下車未幾政用佳茂乃因聽訟之隙周睨廨捨患無淸曠之所得奉燕息之娛縣之西偏舊有幽圃俯於佛捨並吞仍歲君披圖按籍命工糞除疊繚垣以入之繇是砥平其基而巋然爲亭雲集板築而岌乎爲堋蔭以佳木之淸畦以雜花之英穿沼以類滄溟築山以擬蓬瀛五畝之地百步之徑而嘉致足矣君眾藝畢給愛客忘疲每缿筩絕稀簿領多暇春華爛而在目暑風泠然罷扇秌英墜砌冬霰集楹君賞心樂事擊鮮爲具召貴介公子同僚諸英注弦筈以引滿擫絲管以度曲賽百嬌之楛矢爭半先之奕路中廚出乎丰饌而千里之蒓下豉雕盤薦乎佳實而庭山之橘﹝庭山之橘一作洞庭之橘﹞厥苞白日督過醉賓未去燭已見跋主歌未晞𨿽洛中之季倫山陰之辟疆咸有名園雅好賓侶吾不知其彼爲勝此爲劣也亭之旣成命賓以落之監郡集賢公嘉乃好事隨其景趣悉爲雅名揭於華牓觀者知意此用略諸若君愷悌之政殊尢之績采風謠者入境可知固不在因亭以敷暢之也﹝固不在因亭以敷暢之也暢校攺揚﹞下幙不佞甞從事於文墨請書締結之始謹用春秋之法異時宰是邑者集簪纓於斯豢犬彘於斯惟其圖之天聖七年春三月三十有六日吳郡從事試蕓臺讎書郎武寧張瑉﹝張瑉校云張當作章宋刻亦訛石刻作岷瑉字亦誤﹞字伯鎭記楊修詩髙臺蕪沒曲池平十萬人家古縣城煙水雲山屏畫裏闔閭墳域舊都名】

長洲縣在府治之北三里長洲縣分自吳縣自唐以來爲名邑本朝王禹偁甞爲之宰哦詠最多邑望益髙縣有茂苑歲寒二堂掬月蟠翠二亭【王禹偁記天下稱宰邑之賢者率以宓不齊爲稱首以彈琴化民民不忍欺謂得致理之要也殊不知行是道者不獨系於人亦將系於時矣當時皇室𨿽微皇經未絕﹝皇經未絕一作王綱未絕﹞有周禮在魯則單父豈曰亂邦有聖人爲師則子賤宜乎行道居百里之位得諸侯之權社稷民人自我而已井田車賦得均其輕重刑罰教令得濟其寬猛凶荒水旱得專其賑卹農時民力得聽其休息然則無私於心克儉於身辯田之腴瘠定賦之上下彊暴者刑之以法孝弟者旌之以禮寬其教以誘人峻其令以納吏時丰則斂之歲饑則賑之農有力而不奪役非時而不行辟之以庠序誨之以禮樂使父子親兄弟友夫婦和然後祭祀以事鬼神﹝然後祭祀以祀鬼神校加教字於祭字之上是也﹞行賚予以睦鄕黨自然懷土不散熙熙如春弗知其然而然也在上者不鳴琴而何俟哉洎王道云亡霸圖孔熾大小相並彊弱相攻區區子男宗廟不保故傳曰漢南諸姬楚實盡之又曰楚縣陳蓋縣之始也秦並天下畫三十六郡則小國皆爲縣而隸於郡矣國之於郡猶身之有臂也郡之於縣猶臂之有指也國取於郡郡取於縣縣取於民是以臂指撫民而自奉也由是田有暴賦丁有常庸春役而夏不休朝令而夕必具小則懲之以殿最大則懾之以刑法豈惟道不能行亦將身就其辱遂使宰邑者苟祿食免笞罵而已昔人嘆徒勞賦歸去者爲是也向使子賤復生亦將捨琴折腰奔走不暇況行道乎𨿽欲不顧其時﹝𨿽欲不顧其時顧一作順﹞不程其力亦猶建一指而扶天柱不其難哉時使之然也長洲之名見吳都賦貞觀中分吳縣以建之垂二百年宰名氏縣誌闕焉錢氏享國幾一百稔專建屬吏莫得而知皇上嗣位之二載漢南王歸於我國家始設官以理焉袁仁鐬首之王禹偁次之其土污瀦其俗輕浮地無柔桑野無宿麥餁魚飯稻衣葛服卉人無廉隅戶無儲蓄好祀非鬼好滛內典學校之風久廢詩書之教未行兼並者僣而驕貧窶者欺而墮田賦且重民力甚虛租調失期流亡繼踵或歲一不稔則鞭楚盈庭不能輯事矣至有市男女而塞責者甚可哀也蓋隔中夏之政浸小國之風使今聖人求理於上庶官陳力於下斯民之泰其有漸乎禹偁非循良之才蒞凋瘵之邑仍以舊貫民安仰哉會到任之明年大有年也先是司漕運者轉民歲租更送他郡苦舟檝之役糜堰埭之費者久矣至是始聽民以本屬郡輸之從便宜也亦小康之有萌矣是歲獄訟縻繁賦調中考因鳩斂民瘼幹議政體緫而刊之存諸廳事待賢者以舉之所謂言而不能行者也時大宋雍熙三年正月九日守大理評事知縣事王禹偁記此記兵火不存紹興十年知縣石珵重刻石吳騏隸書米友仁茂苑堂記長洲令尹石珵瑩中才髙气剛嗜古好雅下車旣久政成事簡蓋牛刀割雞遊刃裕如者邑廨之東有所謂茂苑堂前人取左太衝語帶朝夕之浚池佩長洲之茂苑意也考之圖經卽江爲池距縣南七十里多歷年所髙岸爲谷無足深怪訂之於古莫可得實視棟楹之顚圯乃鳩工而亟新之堂之南榮植以嘉木修竹奇芳蕙艸欝蔥吐秀而森然敷陰如在丘壑邃深處與堂相直曰百花亭卽堂之西爲建屋曰尊美堂其北龜首曰維摩丈室北向聚羣石如巖谷曰綠野軒又南開竹徑曰綠筠庵皆增廣而揭以是名琴書雅玩陳列於中客至則閱古賞奇試茗烹飲必與之從容竟日怡然自適曾不少倦後之君子遊息乎其上要當勿復剪伐如甘棠之愛顧不懿歟紹興己未季夏二十日襄陽米友仁元暉記方幹題坐看孤峭卻勞神還是微吟到日曛松鶴認名呼得下沙鷗飛處聽猶聞夜闌亦似深山月雨後惟關滿屋云便此逍遙應不易朱衣紅旆未容君王禹偁移任長洲詩五首移任長洲縣舟中興有餘蓬髙猶見月﹝篷髙猶見月猶一作時﹞棹穩不妨書雨碧蘆枝亞霜紅蓼穗疏此行紆墨綬不是爲鱸魚○移任長洲縣孤帆冒雨行全家隨逆旅一夜泊江城身世漂淪極功名早晚成惟當泥尊酒得喪任浮生○移任長洲縣窮秌入水鄕江涵千頃月船載一蓬霜竹密藏魚市云疏漏鴈行故園漸迢遞煙浪白茫茫○移任長洲縣辭親淚落衣折腰𨿽未晚搔首欲何歸曉月霜華重晴山栗葉飛江頭鷗鳥在應怪不忘機○移任長洲縣公流漸入吳見碑時下岸逢店自微酤﹝逢店自微沽微一作徵﹞野庿連荒冢江禽似畫圖髙堂從別後應夢宿菇蒲春日公捨偶題薄﹝穴臣﹞苦流離壯年心力衰鶯花愁不覺風雨病先知曉月晃竹屋寒苔疊槿籬無人慰幽寂庭柳自低垂長洲遣興七十浮生已半生徒勞何日見功名折腰米賤堪羞死負郭田荒好力耕庭鶴慣侵孤坐影鄰雞應信夜吟聲年來更待賢良詔咫尺松江未濯纓○妻兒莫笑甑中塵只患功名不患貧自覺有文行古道可能無位泰生民煙村舊葉勞歸夢雪屋孤燈照病身投老綠袍未休去九重天子用平人楊備太湖東西卽長洲﹝太湖東西卽長洲西舊鈔本作面是﹞臨水孤城遠若浮雨過雲收山潑黛管弦歌動酒家樓○花光帶露柳凝煙茂苑笙歌已沸天有客尋春棄一醉靑樓紅粉洞中仙】

蟠翠亭仲並建呂存中重修【龔頤正記申國呂君宰長洲之明年行受代矣一日公退吏散約客相羊縣治之圃時屬初夏紅紫事休宿雨收霽新綠欝勃林采煥發菳葉左右屏列餘花錯落如綴珩佩有風徐至芬香襲人乃命酒坐蟠翠亭上君指柱間仲公彌性之詩有云樛枝密葉翠虯蟠者曰名以是爲花故也余居此之日久矣率夜漏未盡五刻起視事漏下五六刻猶不得息裝懷倥傯於簿書期會間領略於此蓋不一二數也適少間拾余材爲支其將傾葺其甚獘朽腐則新之敗蠹則墁之示不欲以將去而怠其事焉方此佳時一杯相屬客盍盡歡於是楚人龔養正使折花侑坐起以酒屬君曰夫艸木之生其性也遂深山大壄淸曠廣莫春敷秋隕付榮瘁乎自然亦復何有不幸而名人從而玩之封植矯揉揠助其長而人方以爲異而喜要非其性分也士而志於用小而小大而大其得而遂耶達者視之犧象孰先於楓柳蓬艾孰後於蘭茞耶抑余聞卭蜀山林中此花如積欒城蘇公詩半垂野水弱不墮直上長松勇無敵等語槪可想見君賢者後號有家法周旋州邑老益更事且有用於時顧欲遂其私且不可得若餘者其將遂餘生乎異時尙記前後二公之詩見此花爲一笑君引酒釂﹝君引酒釂酒一作飲﹞遂書以記之時淳熙戊戌四月上澣也】

企賢堂在縣治淳熙九年知縣曾﹝上鹵下木﹞求王元之像於虎丘繪之堂上其詳見於郡人黃由之跋【長洲爲縣肇唐萬歲通天中至於我朝雍熙元年翰林學士王公諱禹偁字符之濟州巨野人寔來爲令滿秩召爲左正言直史館公自敍其時侍親而行姑蘇名邦號爲繁富魚酒甚美親年方踰耳順子孫滿前多自樂者形之於詩見之家集至其論榷酒懼遺斯民無窮之害則憂深思遠反復陳之爲廳壁記則欲激其風俗遲之教化抑兼並而哀流亡所謂鳩斂民瘼評議政體以待後人則其言皆廩然﹝則其言皆廩然廩一作凜﹞是知公凡所以爲訓者其言皆不苟發也惟公首倡斯文濟之忠直全名大節見諸國史如廬陵歐陽公眉山蘇公豫章黃公皆甞追述爲詩﹝皆甞追述爲詩述一作詠﹞贊極其推尊自是公之言誼風烈在人耳目表表愈偉後公垂二百年今令曾君徳寬來亦將終更顧縣治之東堂壁間有公之子嘉言所敍題名記繼往來之詳﹝繼往來之詳繼一作紀﹞興踵武之嘆讀之慨想因求公像於虎丘寺繪之堂上而扁曰企賢並刻三公之詩贊於石髙山景行用志則深異時永陽黃岡之祠冠佩陸離以儀以瞻並媺相望足以使有識歆聳起敬慕矣淳熙九年十月一日邑人黃由記龔頤正書】

吳江縣在州南四十里主簿廳在縣之西【李處全曾程堂記餘同年友髙君炳儒主吳江縣簿之二年旣請於府縣以新治捨又卽其西作堂三楹爲退食之所規制穩密不痺不隆﹝不痺不隆痺一作庳又贑川曾公川一作州﹞榜之曰曾程以禮部尙書贑川曾公楙中書舍人信安程公﹝信安程公信一作新﹞俱甞爲此官示尊賢也且屬余記之餘幼侍先君獲拜二公席益知其文章議論軒輊一時在京師已嶄嶄有人望曾公旣登華近而程公亦賜第擢館閣迄爲中興第一流先後典內外制渡江文物追配中原二公有助焉其去此𨿽遠而流風遺迹猶或可考尙友昔人炳儒得之矣炳儒行終更去一帋書入光範門諸公當爭挽致之由西垣入北扉丹靑帝謨鼓舞羣聽﹝鼓舞羣﹝耳壬﹞羣汲古本誤郡﹞則於二公何羨𨿽然孔子之賢賢孟子之論世其尊徳樂道之風可少廢邪後之君子將有取於斯文乾道三年四月朔日贊皇李處全記範成大新修主簿廳記州縣之任古謂之官遊豈直以斗升易農而已哉名山大川雄尊奇秀之境從事其間足以窺覽觀而昌神明古之君子固有樂乎此矣松江太湖水國之勝當天下第一四方好事者想象其處欲至而無繇今行臨東南士大夫假道以奏名場與夫商賈百族棹船而逐利者飆颿相摩此其人皆有所期會嘂呼爭先亂次以濟終夜洶洶有聲其埶豈能少畱而一寓目是𨿽日過乎前而與未始至者奚辧余家吳門莽蒼在望又無聲利火馳之役﹝又無聲利火馳之役火一作奔﹞宜能數遊而躬耕作苦正爾少暇日私念誠得築室葦間卜鄰三髙以朝夕於斯吾樂可勝計邪干道丙戌八月旣望間從容泛舟垂虹主縣簿髙君炳儒適新作治所落其成余與觀焉蓋自始役至是財七十日而閈閎髙昭牗戶靚深髹繢甓鏝皆中度程旣聚廬之百須無一可恨而爲之讀書之齊休坐之堂修竹繞圍光景瀟然所謂垂虹者乃在其旁數十百步耳夫出有江湖之趣居有淸燕之適此固古之君子官遊之樂而余素願朝夕於斯而不可得者炳儒之職會計當而巳無催科敲撲之煩奔命將迎之勞而有可樂者如此於是求文以爲識余聞漢髙士不爲主簿孫子嚴徙捨而有喜色士未遭隨所遇而安其可愧者不立我也﹝而安其所媿者不立我也立文粹作在是﹞炳儒有文學行誼而不卑其官又作意而新之視祭竈請比鄰有加焉其志固未易量姑爲敍其所可樂以告後之賢者使共之明年二月一日順陽範成大記並書左迪功郎平江府吳江縣主簿主管學事四明髙文虎建】吳郡誌卷第三十八吳郡範成大撰

縣記二

常熟縣在府北一百五里【題名記常熟爲縣其來久矣舊爲毗陵郡南沙縣至梁攺爲常熟自梁歷唐由唐迄於僞吳幾數百年前尹是邑者姓名莫或紀錄故不得而考本朝太平興國中錢氏以圖籍歸於京師始於縣令蔣文懌至元丰初知縣宣徳郎劉極﹝劉極汲古本作劉拯按拯字是﹞求得其姓名凡四十有二人列之板牓置於廳壓角自此來尹者至則書之觀其間相繼登金門上玉堂儀羽臺閣正位樞極蓋翩翩焉未見其止余因承乏慮板牓不足以久傳於是命土鐫之於石立於廳之左闕者補之庶爲不朽之傳宜觀名列以勸方來俾尹斯邑者知夫儒之效愷悌及民福延百里庶幾乎刊石而無愧也紹興二十一年九月魯國曾﹝從從眞﹞記】

順民倉常熟縣倉也建於治平二年記於熙寧元年【所淑常熟縣新建順民倉記治平二年河內向侯作新倉成常語予其始終曰吾至之初見太守永川陳侯席未暖陳侯曰常熟大縣也考其民板之數至四萬戶歲輸之粟至八萬石有倉污庳迫窄才容四分之一濱江之民遠者百里水浮陸走稛載而至倉或旣盈則累數夕而不得輸於州又病其遠此一不便職是歲常散蓄於浮屠之居廊廡皆滿蓋藏弗謹塗曁弗完得無有以誨盜哉此二不便蓋遲君之來也久矣君亟圖之君退而自惟倉廩﹝君退而自惟倉廩君一作吾﹞蓋今天下郡縣之先務京師兵儲祿廩之出入一皆仰給於東南玆又爲東南之劇歲入之粟它郡莫加厚焉吾邑𨿽不腆其敢後其所先務邪矧其獘又如此之甚宜陳侯有以告吾也及吾視事之日見吏民問其所疾苦尢爲不便者凡幾然而獻計者又皆不出吾陳侯之議也於是訪縣方北得隙地數十畝以營築焉始召民而諭其所以作之之意民旣病此久矣莫不奔走以聽命咸願治材於家請期日合眾材以成之旣而至期倉遂以成予謂二侯皆能以材名於世所至莫不著見風迹至於興利去害便民皆其所素畜霈然而有餘夫以沛然有餘之材相與恊謀治其因民所欲之役其成也宜其不勞而功多其榜曰順民蓋得之矣﹝其榜曰順民蓋得之矣蓋一作義﹞若夫世之從政者利害較然居前畏謗忌讒諰諰然不肯一日出其力則有諉曰愛民斯不遠哉夫愛民莫如古人古之人有爲豈天作而地生斯亦出於民而已耳姑視利害之如何豈顧可爲而不爲乃曰愛民哉此大不然昔者子產甞以其乘輿濟人於溱洧孟子謂之惠而不知爲政凡以此也向侯亦以予言爲然因刻之於石俾來者考焉時熙寧元年三月十一日將仕郎前守沂州臨沂縣縣令所淑記楊備常熟縣詩遠逼江垠傍海壖落帆多是雨來船﹝落帆多是雨來船雨文粹作兩爲正又歲歲家收常熟田家汲古本作多﹞縣廷無訟鄕閭富歲歲家收常熟田】淳熙元年邑令陳映再爲記屬龔頤正爲之文【上方駐蹕臨安於時吳門視周畿內漢三輔唐同華我舊京之陳鄭也衣冠之所鱗集甲兵之所云萃一都之會五方之聚上腴沃壤﹝上腴沃壤上一作土﹞占藉者眾𨿽前代與全盛時猶不可同年語府邑之事宜其倍稱況乎府庫之出內獄市之浩穰蓋不待較而知者環府之邑五而常熟居其望焉時主客以戶計者八千九百七十有二而今五萬一千一百卅八夏賦金錢爲緡二千八百其幣帛疋合萬二千六百而奇弗詳秋租谷粟七萬六千餘斛乃今折帛爲緡者十萬二千三百而斛財損其舊二千邑之事其倍稱何如哉今其邑從事於民者如是而邑復瀕海道直故疆沂密萊全齊在望剌利規恢舟師所宿則實居今日之要害風檣連林夜嚴震海資糧巨萬以日饋給營繕百須以時調度苟有不至責且乏興若民兵之事又如是重以府所倚集月四大萬版籍輸委風雨寒暑不渝比爲令者材或不濟負罪投劾而去者項背相望也則壁記之不列何以自警朝夕庸少惰乎陳映不佞爰來亦旣年所﹝亦旣年所舊鈔本作旣有年所﹞事定得間始閱次中興以來爲令者至映人名氏授受月而日之鑱石壁端以告來者噫令秩比京寺月奉逾二萬廩逾四斛歲入圭田眞過六百石﹝歲入圭田眞過六百石眞一作直﹞其顧一已之利害去就而不思其責之塞將不特能禍其身千室之邑亦必有受其獘者矣而某其敢墮哉今吾邑之人或知某不敢墮也率以淳厚簡孚交相爲治儻如是愒日庶乎列名下方其無辱若夫邑之望則有巫咸所止之山太伯所葬之墟言偃所居之裏龔景才所表之閭其風俗之美猶或可槪見而邑之升置凡附於府者有職方氏在故不記記其今昔之同異云】

昆山縣在府東北七十里【補注題名記昆山秦疁邑也天下壯哉縣五季云擾四方棊於兵吳越𨿽保有所履然詩書仁義之事﹝垂夬﹞焉國家文經海內始嚴令守淮海王以版圖歸時邊公仿治吳最首賜璽書褒徙以來尙旄頭紫微間能卽學立夫子廟北門王公元記之故比地翕然趨於文至今好學而知禮尙孝而先信乃有昔之流風焉畺岸海江夷曠沃衍者數百里一山巍然怪石錯立井井闤闠間又有室屋林壑之勝士大夫自京都來官者樂之觀遊詠歌未覺身遠其歆艷者至合省事賦祖帳之詩繇此以相以輔小卻言語侍從之班踵相躡也而其意依然於是二百年間風流縕藉續續可紀又建炎間虜獨不侵薦紳北來樂其土風而居之官遊間多勝事﹝官遊間多勝事汲古本作宦遊﹞益號佳邑屬歲縣計蹙束須入者﹝束須入者須汲古本作頃﹞聞其名相與駭汗若蹈甚畏豈先後難易若是不同耶亦才術限量之或異耶不然則今之所謂不足非古所病耶曷其趨違異見如此漢之郎官上應列星出宰百里晉之舍人洗馬妙天下選然不更長吏不得爲臺郎今天子重字民之官褒庸旌善使觀瞻者以爲榮顧力所底爾因仍規畏其可哉子彊至之踰年勞於耳目思慮之外乃喟然而嘆信學力之未至則諏諸前人以矩範焉然所傳止自崇觀間益稽史諜碣識得自雍熙以次五十有六人序而鑱之石尙俾來者知前輩優遊庶幾勉之淳熙丙申六月縉雲葉子彊記並書】嘉定縣在府東北一百四十里嘉定十年置【補注省札朝請大夫集英殿修撰知平江軍府事趙彥橚奉議郎﹝奉議郎議汲古本作請誤﹞提舉兩浙西路常平茶塩公事兼權提點刑獄公事王棐奏照對平江府管下五縣其境土廣袤無如昆山而頑礦難治亦無如昆山詳考其故蓋昆山爲邑一十四鄕五十二都東西相距幾二百餘里縣治以遷就馬鞍山風水僻在西北故西七鄕與官司相接稍稍循理自昆山縣治東止練祁七十里自練祁止江灣又七十里通計一百四十里其間止有商量灣楊林兩寨又皆不足倚仗故東七鄕之民憑恃去縣隔絕敢與官司爲敵不奉命令不受追呼毆擊承差毀棄文引甚而巡尉會合亦敢結集千百挾持器仗以相抗拒自此習成頑俗莫可誰何其害有三爭競闘毆燒劫殺傷罪涉刑名事干人命合行追會不伏赴官至有經年而不可決者此獄訟淹延之害濱江旁海地勢僻絕無忌憚之民相率而爲寇公肆剽掠退卽窩藏殆成淵藪此劫盜出沒之害豪民慢令役次難差間有二十餘年無保正之都兩稅官物積年不納只秋苗一色言之歲常欠四萬餘古其它類是此賦役扞格之害有此三害昆山遂爲難治之邑其來非一日矣蓋縣方百里而玆邑廣袤倍焉以一令臨之制馭必有所不能及飬成頑惡亦地勢使然昨於嘉定七年準尙書省行下備白札子陳乞欲於練祁市添置一縣本府已甞委長洲縣婁主簿吳縣丘縣丞兩到練祁相視利害據各官所申亦以爲合置一縣但恐有起蓋廨宇等費且先添置一尉然東七鄕之頑根深蒂固決非邑尉之卑所能聳動察其理勢莫若置縣之爲利便今斟酌事宜欲割昆山西鄕之安亭並東鄕之春申臨江平樂醋塘凡五鄕二十八都別爲一縣就練祁要會之地置立縣治以嘉定爲名所有東鄕惠安新安湖川及西鄕朱塘積善全吳甲川武元水安﹝甲川一作甲川又水安一作永安﹞凡九鄕二十四都仍屬之昆山縣所有其它張官置吏事件並欲照紹興府新昌縣處州慶元縣創置一般體例參酌續次申請施行如蒙朝廷拖照事祖﹝拖照事祖一作施照事宜舊鈔本作批照事宜﹞特從今來所乞庶使近畿之邑無不率化之民寇盜可弭賦役可均於公於私皆有利益實郡縣幸甚十二月九日奉聖旨依仍令浙西提刑司平江府條具合施行事宜申仍公共選辟淸疆有心力之人充知縣一次】吳郡誌卷第三十九吳郡範成大撰

冢墓

吳太伯墓吳越春秋云太伯卒葬於梅裏平墟梅裏今屬常熟縣又史記正義引括地誌太伯冢在吳縣北五十里無錫縣界西梅裏村鴻山上去太伯所居城十里吳地記又云太伯冢在吳縣北去城十里未詳孰是

吳王闔廬墓在虎丘山劍池下吳越春秋云闔閭葬於國西北虎丘穿土爲山積壤爲丘發五郡之士十萬人共治千里使象摙土鑿池四周水深丈餘銅槨三重澒水銀爲池池廣六十步黃金珠玉爲鳧鴈扁諸之劍魚腸之幹在焉葬之三日金精上揚爲白虎據墳故曰虎丘越絕書云闔閭冢在閶門外虎丘下池廣六十步水深一丈五尺銅棺三重澒池六尺玉鳧之流扁諸之劍三千方圓之口三千盤郢魚腸之劍在焉發卒十餘萬人【發卒十餘萬人汲古本作十萬餘人】築治之葬之三日白虎居其上二說略有同異顧墳丘中事又古今遼絕無所考驗今兩存之餘見雲巖寺及往迹冢墓考證等門【王禹偁詩惜哉吳王墓秦帝常開破應笑埋金玉千年賈爲禍﹝千年賈爲禍爲校攺余﹞不待虎迹消已聞鮑車過又是驪山頭炎炎三月火】

吳女墓在閶門外闔廬女曰滕玉王與夫人及女會食蒸魚王前甞半而與女女怒曰王食魚辱我乃自殺闔閭痛之葬於國西閶門外鑿池積土文石爲槨題湊爲中以金鼎玉杯銀樽珠襦之寶送女乃舞白鶴於吳市中令民隨而觀之使男女與鶴俱入羨門因發機以掩之殺生以送死國人非之又取土時其地爲湖號女墳湖吳地記曰吳王葬女取土成湖【皮日休女塡湖詩﹝皮日休女坆湖詩重出﹞萬貴千奢已寂寥可憐忠憤爲誰嬌須知韓重相思骨直在芙蓉向下消﹝直在芙蓉向下消舊鈔本消作梢﹞陸龜蒙水平波淡遶回塘鶴殉人沈萬古傷應是離云鬼雙不得至今沙上少鴛鴦】

齊女墳在虞山吳太子娶齊女女思齊而病將死曰令死者有知必葬我於虞山之巓以望齊國闔閭傷之如其言葬虞山之巓【吳越春秋】

吳王夫差墓在陽山越絕書謂越王棲夫差於余杭山去吳縣五十里卽今名陽山越絕又云【越絕又云又汲古本誤文】夫差冢在猶亭西卑猶之位近太湖越王令干戈人以一﹝土累﹞【力和友】土葬之【以一﹝土累﹞土葬之﹝土累﹞下注力和切汲古本誤作力秧切】吳越春秋云夫差旣伏劍越王以禮葬之秦餘杭山卑猶宰嚭亦葬其傍史記正義夫差棲於姑蘇山轉戰西北敗於幹遂【幹遂遂名一作隧】在蘇州西北四十里萬安山有遂山

夫差義子墳一十八所在秦餘杭山東【吳地記】

巫臣冢卽申公巫臣也郡國志云在匠門西南亦曰巫門

幹將墓在匠門外幹將與區冶同師【幹將與區冶同師區舊鈔本作歐】妻其曰莫耶吳王使鑄劍二幹將匿其陰王殺之吳地記曰匠門本名幹將門門外有幹將墓後語訛呼爲匠門余見土物條

要離墓在閶門外金昌亭傍

專諸墓

吳孫王墓在盤門外三里政和間村民發墓磚皆作篆隸爲萬歲永藏之文得金玉瑰異之器甚多有東西銀杯初若燦花良久化爲腐土又得金搔頭十數枚金握臂二皆如新並瓦燻鑪一枚與近世陸墓所燒略相似而箱底有灰炭如故父老相傳雲長沙王墓按長沙王卽孫策又恐是其母若妻墓郡守聞之遽命掩塞所得古物盡歸朱勔家洪芻香譜亦略載此事郡人楊友夔爲詩序其事爲詳但直指以爲堅墓故有髙陵之句按史堅自葬曲阿紹熙辛亥提舉常平張體仁始加考訂以爲孫氏疑墓姑從鄕人謂之孫王墓又命郡人舉賢良方正滕宬記其事復以史考之定爲孫策所葬與世俗長沙王之說稍合今皆錄之【楊友夔闔閭城南荒之丘昔誰葬者孫豫州久無過客爲下馬時有牧童來牧牛居然珍寶出光怪識者夜見蹤其由玉環金盌到城市土花不蝕餘千秋州家廉問亟封守賊曹掩骼窮姦偸已知其中有可欲亦恐未免無窮憂當時義師奮四海少日已無表與劉英雄異世澟如在暴露無乃爲神羞人生浮脆無可料螻蟻烏鳶從所求髙陵勸爾一杯酒自古南山能錮不滕峸孫王墓記云出盤門三里有髙冢或得其冢磚有文在側曰萬歲永藏問其傍老人曰孫王墓也又曰孫氏長沙王也或傳其先世之說盜甞發取藏金玉未竟敗獲有碑已斷缺不全止辧有中平年三字復掩之後郡置窯其旁取土爲磚埴號官窯後又以授民田牧其上前常平使者剙叢冢建齊升院與孫墓相附近院甫成會徙他官將去職一日始得其事立命其屬表之爲之表者不暇詢考題曰先賢墓今使者以爲失事實不可示久遠卽命吳縣主簿劉允武訂其事乃具條所得冢旁老人之言以報屬宬記之按陳壽志長沙王字伯符始受漢爵爲吳侯大皇稱帝追封長沙威王而其子紹嗣封於吳此墓當盜伐時有楊友夔舜韶者作詩弔之乃以爲孫破虜墓陳壽志破虜薨葬曲阿楊詩固已差謬則所傳長沙王者幾是按中平元年朱雋表破虜爲佐軍司馬討張角楊蓋據碑有中平年字故定以爲破虜而不考其史江表傳載破虜爲雋佐軍畱家壽春長沙王方十餘歲已能與知名士交周瑜自舒來壽春勸王徙舒則碑之所稱或爲王也又壽志及裴松所補孫氏自破虜而下皆出所葬地獨王不言葬而王之薨其將周瑜呂範皆赴喪於吳至大皇始用張紘計自吳徙秣陵則王之葬當在吳也然碑今旣不存欲訂而表之其傳疑曰孫王墓者從俗稱也舜韶序其詩又稱盜所得冢中物有東西銀杯金搔頭金握臂瓦燻鑪中灰炭猶存其物皆歸朱勔家實政和丙申也前使者姓詹氏名體仁字符善今使者姓徐氏字子宜紹熙三年三月日記﹝紹熙三年三月日記汲古本幹日上多三字﹞】

漢丞相陸烈墳在余杭山東二里【吳地記】

山陰縣令陸寂墳在陸烈墳東二里【山陰縣令陸寂坆在陸烈坆東二里汲古本陸烈下奪坆字】【吳地記】

臯伯通墳在胥門外今號伯通墩【吳地記】

梁鴻墓在金昌亭南臯伯通以要離烈士梁生淸髙因附葬之吳地記云在太伯廟南與要離墳相並陸龜蒙云伯鸞墓在吳門金昌亭下幾一里甞作文以祭焉【龜蒙詞云先生爲五噫之歌漢天子聞而病諸南走乎大江之波客臯氏之宇下志沈潛而靡他白吳粲以舉臼夫人之勤亦多不懷王於將沒﹝不懷王於將沒王一作志﹞適乎道之無頗比要離之烈魄冢𨿽夷而不磨嗟余後先生之千祀聊奉奠而來過俯灌地而仰語顧先生之謂何心褊性誕客他之宇下﹝客他之宇下舊鈔本他下有人字﹞不得故力耕而自獲所以法先生之義﹝所以法先生之義文粹義下有者字﹞庶五噫之可學】

漢陸績墳在閶門外太伯廟西【吳地記】

晉顧和冢榮之侄

張翰墳在橫山東五里【吳地記】

門下侍郎陸云公墳在橫山【吳地記】

侍中朱桓墳在橫山【吳地記】

兵部侍郎石崇墳在吳縣西六里【吳地記】

黃門侍郎潘嶽墳在石崇墳之西北【吳地記】

上將軍顧榮墳在吳縣東南一十七里【吳地記】

偏將軍步騭墳在吳縣西北【步騭墳在吳縣西北西一作東】三里一百步【有碑吳地記】

將軍袁山松墳在橫山二里【吳地記】

江纂墓江逌子也木瀆孫起卿頃於天平山下地名上沙獲墓碑乃以大方磚刻之字畫俱存與石無異【起卿爲賦詩家有古瑑碑近自田家獲藏之五六年未甚見省錄古苔侵文理封結殆莫識偶然嗟其窮一一爲磨剔始若漫無文細尋適可讀文云晉江纂長夜垂玆刻貞石殊不用塊然但埏埴合葬無別銘背面書反復一字不涉華本枝記明白二父遂兼書於逌乃宗嫡﹝志云養父諶本父逌也﹞考諸晉史篇眞是小出入字畫亦崄勁然不類鐫斵漢魏尙豊碑此獨何褊迫豈時丁喪亂不暇如品式於時義熙季歲次實庚戌五胡剖中原典午竄南極苟簡理宜爾寧詒不孝責審訂旣昭然疑去喜自適歷年七百餘瞥爾駒過隙名節苟不傳埃化先瓦石寘玆當眼前用代銘幾席】

梁顧野王墓在吳縣楞伽山下近越來溪紹興間其碑石𨿽皴剝斷裂尙巍然植立後爲醉人推僕石碎於地今尙有存者又吳地記云在橫山別隅平地不起墳

唐陸象先墓在光福山西土人皆能指其處

綽堆在昆山縣西數里相傳爲黃幡綽墓又雲村人皆善滑稽未詳也堆字本從土從享從文避禦名攺焉

陸龜蒙墓顏蕘志其墓吳子華爲祭文曰觸卽碎潭下月拭不滅玉上塵【摭言】

吏部尙書姚紹之墳在吳縣南五里一百步【吳地記】

眞娘墓在虎丘寺側雲溪友議云吳門女郎眞娘死葬虎丘山時人比之蘇小小行客題墓甚多【唐舉子譚銖題云虎丘山下冢累累松栢蕭條盡可悲何事世人惟重色眞娘墓上獨畱詩白居易眞娘墓虎丘道不識眞娘鏡中面惟見眞娘墓頭艸霜摧桃李風折蓮﹝霜摧桃李風折蓮霜汲古本誤風﹞眞娘死時猶少年脂膚荑手不牢固世間尢物難畱連難畱連易銷歇塞北花江南雪李紳詩序云眞娘吳之妓人歌舞有名者死葬虎丘寺前吳中少年從其志也墓多花艸以蔽其上嘉興縣前亦有吳妓人蘇小小墓風雨之夕或聞其上有歌吹之音詩云一株繁艷春城盡雙樹慈門忍艸生愁態自隨風燭滅愛心難遂雨花輕黛消波月空蟾影歌息梁塵有梵聲還似錢塘蘇小小秪應回首是卿卿王禹偁女命在於色士命在於才無才無色者未死如塵灰虎丘眞娘墓止是空土堆香塊與膩骨銷散如黃埃何事千百年一名長在哉吳越多婦人死卽藏山隈﹝死卽藏山隈卽汲古本誤作郎﹞無色故無名丘冢空崔嵬惟此眞娘墓客到情徘徊我是好名士爲爾傾一杯我非好色者後人無相咍楊備冰肌玉骨有遺妍粉作嬌云黛作煙知有香魂埋不得夜深巖底月中仙】

範文正公祖墓在天平山三讓原曾祖夢齡舊名徵夢避皇朝諱攺今名事吳越終蘇州糧料判官祖贊時童子出身終祕書監父墉從錢俶歸朝終武寧節度掌書記天平吳巨鎭周遭十里石山而土穴人以爲範氏慶源云【補注】吳郡誌卷第四十吳郡範成大撰

仙事一

王遠後漢中散大夫王遠字方平旣得道東欲入括蒼山過吳住胥門蔡經家經小民也遠以其骨相當仙語經曰汝應得度世然汝少不知道气少肉多當爲尸解如從狗竇中過耳告經以要言而去經後忽身發熱如火汲水灌之如沃焦石如此三日銷耗骨立乃入室以被自覆忽然失之視其被內惟有皮頭足具如蟬蛻也去十餘年忽還家容色少壯語家人曰七月七日王君當來可多作飲食以供從官至日經家乃借甕器作飲食百餘斛羅列庭中是日王君果來未至先聞金皷簫管人馬之聲及遠至舉捨皆見遠冠遠遊冠【遠冠遠遊冠冠汲古本誤作觀】朱衣虎頭鞶囊五色綬帶劍黃色少髭長短中形人也乘羽車駕五龍各異色前後麾節幡旗導從威儀奕奕如大將軍從官皆隱不知所在惟獨見遠坐爾引見經父母兄弟因遣人召麻姑亦莫知麻姑是何神也言曰王方平敬報久不到民間今來在此想姑能暫來語否須臾信還不見其使但聞其語曰麻姑再拜比不相見忽已五百餘年尊卑有序拜敬無階煩信承來在彼食頃卽到先受命當按行蓬萊今便暫往如是當還還便親覲願未卽去如此兩時間麻姑來亦先聞人馬聲旣至從官半於遠蔡經亦舉家見之是好女子年可十八九許於頂上作髻餘發散垂至腰衣有文彩又非錦綺光彩曜日不可名狀入拜遠遠爲之起立坐定各進行廚皆金盤玉杯肴膳多是諸花香气達於內外擘脯行之云麟脯也麻姑自說云接侍已來已見東海三爲桑田向到蓬萊水又淺於往日會時略半豈將復爲陵陸乎遠笑曰聖人皆言海中行復揚塵也麻姑引見蔡經母及婦等時經弟婦新產數十日姑見知之曰噫且止勿前卽以少許米擲之以祛其穢視其米皆成丹砂遠笑曰姑故年少吾老矣不喜復作如此狡獪變化也遠語經家人曰吾欲賜汝輩美酒此酒乃出天廚其味醇醲非俗人所宜飲飲之或能爛腸今當以水和之勿怪也乃以斗水合升酒攪之以賜經家人人飲一升許皆醉良久酒盡遠遣左右曰不足復還取也以千錢與余杭姥相聞求其酤酒須臾信還得一油囊酒五斗許信傳余杭姥答言恐地上酒不中尊飲耳麻姑手爪似鳥經心中念曰背大癢時得此爪以爬背當佳也遠已知經心中所言卽使人牽經鞭之謂曰麻姑神人也汝何忽謂其爪可爬背耶但見鞭著經背亦莫見有人持鞭者遠告經曰吾鞭不可妄得也經比捨有姓陳者失其名甞罷縣尉聞經家有神人乃詣門求見遠使引前與語陳便欲隨從驅使比於蔡經遠令向日而立從後觀之曰噫君心邪不正未可教以仙道當授君地上主者之職司以一符並一傳著小箱中與陳曰此不能令君度世止能存君本壽自出百歲可以禳災治病病者命未終及無罪者君以符到其家便愈矣若邪鬼求食作祟禍者便以傳勑吏遣其鬼君心中亦當知其輕重臨時以意治之陳以此符治病有效壽一百一十歲而死死後子弟行其符不復驗矣遠去後經家所作飲食數百斛皆盡亦不見有人飲食也經父母私問經曰王君是何神人居何處經曰常在昆侖山往來羅浮括蒼等山山上皆有宮室主天曹事一日之中與天上相反復者十數過地上五嶽生死之事皆先來告王君王君出或不盡將百官從行惟乘一黃麟將十數侍人每行常見山林在下去地數百丈所到則山海之神皆來迎謁其後數十年經復暫歸家遠有書與陳尉眞書從從郭落大而不工先是人無知方平名遠者因此乃知之陳尉家於今世世存錄王君手書並符傳於小箱中【神仙傳】又吳地記云經幼學﹝從亠從﹞老工方術變水成玉變石成金服水玉得眞仙今吳縣有蔡仙鄕

郎宗字仲綏少仕爲吳縣令學精道術占候風气後一旦有暴風經窻間占知京師大火燒大夏門遣人往參果爾諸公聞之以博士召宗宗恥以占卜進夜解印綬負笈遁去居華山下服胡麻元得道【服胡麻元得道元疑九蓋宋諱丸而攺之】今在鹿迹山洞【眞誥】

李崇吳郡人少好道林屋仙人王瑋﹝從亠從﹞授之以流珠丹之法曰子行此道亦可以出身仕官無妨仙舉崇遂仕稍至宛陵令虎狼避去蝗不入境累遷汝南太守拔書佐袁安安後位至司徒時人服其識鑑身享重官妻自紡績明帝奇之加秩中二千石在郡十四年政化爲天下冣年七十四瑋﹝從亠從﹞授以隱解法去入大霍山又受瑋﹝從亠從﹞遁化泥丸紫戶術以度世今在華陽洞中爲左理中監準太府長史云瑋﹝從亠從﹞楚莊王時人也【眞誥】

楊羲晉楊羲者吳人好學沈厚與許先生遁許長史謐結神明之交甞爲公府舍人興寧三年羲年三十六眾眞降焉自東嶽上眞司命君等二十三人又自太和靈嬪上眞左夫人等女眞十五人每旬輒數人同降髙談道微幽指藥妙楊及二許史受其詞捉筆爲書是歲六月十五日夜紫微王夫人與一神女俱來紫微謂羲曰此太虛上眞元君金臺李夫人之少女紫淸上宮九華眞妃者也賜姓安成名郁嬪字虛蕭【字虛蕭虛一作靈蕭汲古本作簫】眞妃又謂羲曰我昔學眞於龜臺受玉章虎錄爲上眞妃遊行玉淸非不能訪搜紫童友於帝郎也直推幾任會應度歷數欲求氏族於明君非有邪也君夷質虛閒幽眞內煥必【必字下空二格校作侍晨】帝躬髙佐四輔理生斷死互察陰陽妾當助君綜禦萬神尊制東蕃【尊制東蕃尊一作專】君將乘龍駕雲白日升天此自元徳上挺太極所旌不復用懃學劬勞也今人居風塵間乃多罪之下鬼輒死之朽質君奚必汲汲於人間之貴賤投身榮辱之肆哉且方交兵日會三災向臻【三災向臻向一作尙】褰衣遠逸是其時也自後數日卽眾眞一降所授詩章道要羲及二許所筆授者甚多華陽陶洪景論次爲書號曰眞誥【眞誥】

沈羲吳郡人學道能消災治病未甞餌藥物也羲與妻賈共載路逢白鹿靑龍白虎車各一乘從騎滿道問羲曰君是沈羲否羲愕曰是矣騎人曰羲有功於民心不忘道少小以來履行無過今年壽將盡黃老遣仙官下迎侍郎薄延垂乘鹿車者【侍郎薄延垂乘鹿車者是一作侍郎薄延之乘白鹿車者是】是度世君司馬生乘靑龍車者是迎使者徐福乘白虎車者是卽有三仙人羽衣持節以白玉簡靑玉冊丹玉字授羲羲不能識遂載羲升天當此時道間鉏蕓者皆共見之【遂載羲升天當此時道間鉏蕓者皆共見之汲古本作遂載羲羲升天時道間鉏田者皆共見之】忽大霧不解失所在惟見羲所乘車牛入田食苗或以告羲家子弟恐羲爲邪鬼所魅布人於百里之內徧索不得後四百餘年忽還鄕裏推求【推求汲古本作惟求】得數世孫懷喜懷喜曰聞先人說家有仙人今其歸邪畱數十日具言初升天時不得見帝但見老君東向坐宮殿鬱鬱如雲气侍者數百人多女子庭中有珠玉樹眾芝叢生龍虎成羣遊戲其間聞瑯瑯如銅金截聲不知何等四壁熠熠有符書著之老君身形略一丈被髮文衣體有光耀須臾數玉女持金盤玉柸來賜羲曰此是神丹飲者不死夫婦各一柸壽萬歲又賜棗二枚大如雞子脯五寸遺羲曰暫還人間治民疾苦欲上來書此符著竿杪吾當迎汝乃以一符及仙方一首賜羲羲奄忽如寐已在地上世多得其符驗云【出神仙傳】

魏伯陽吳人本髙門之子好道術與弟子三人入山作神丹旣成謂其弟子曰丹𨿽成宜以犬甞試之犬飛則可服乃與白犬犬斃伯陽曰作丹惟恐不成今旣成而殺犬恐未當神明之意餌之將復如犬柰何弟子曰先生當餌之否伯陽曰吾背違世路棄家而來今不得仙亦恥復還死生皆當餌之乃服丹入口卽死弟子有姓虞者曰吾師非常人服此而死得無意乎復取丹餌之亦死餘二人相謂曰所以爲丹者欲長生耳今乃輒死將焉用之不服此藥自可更得數十歲遂相與出山方爲伯陽及死弟子求木以斂二子去後伯陽卽起以所服丹內死弟子及白犬口中須臾皆起仙去道逢伐木者乃作手書寄謝鄕里人及二弟子伯陽作參同契五行相類凡三卷其說似周易其實假借爻象以論作丹之意而世人者不考丹事每作陰陽釋之【每作陰陽釋之釋汲古本誤失】殊失其旨

負局先生負局先生者負磨鏡局循吳市中得一錢便輒問主人得無有疾苦否若有輒出紫﹝從九從﹞藥以與之服者皆愈【列仙傳】

隋周隱遙洞庭山道士自云甪裏先生之孫山上有其祖甪裏村言其世數人得道隱遙學太陰煉形死於崖窟中囑弟子曰檢視我屍勿令他物相干六年後更生當以衣裳迎我弟子守視初甚臭穢虫壞惟五藏不變如言閉護之至期往視身已全起坐弟子備湯沐以新衣迎歸發鬒而黑髭麄而直若獸鬣焉十六年又死如前更七年復生如是三度已四十餘年且八十歲狀貌如三十許人隋煬帝召至東都尋懇還本郡唐正觀中召至長安館於內殿問修習之道對曰臣所修者匹夫之事功不及物帝王一言之利萬國蒙福得道之效速於臣人區區所學非萬乘所宜問也復求歸山詔遂其所適出仙傳拾遺【唐令狐楚周先生住山記云先生姓周氏名隱遙字息元宗其道者相號爲太﹝從亠從﹞先生汝南人也抱天和衝澹之气含至精潔朗之質玉冷泉潤松髙鶴閒韜精守道冥得眞契谷神旣存而長守﹝從亠從﹞關無鍵而不開貞元初遊蘇州吳縣之包山林屋洞秋八月始於洞西得神景觀訊其居者曰距此數里世傳毛公塢毛公道成羅浮居山三百餘歲有弟子七十二人聚石爲壇遺趾猶存爾能勤求吾請以導旣行而蘿筱迷密不知所往先生冥目久之逢一物焉雙眸盡碧毛色紫而本白髙數尺餘隨而行之視乃鹿也須臾乃跪止若有所告先生默記之而還至十九年冬刜木鬋茅奠厥攸居得異石一方上有虫篆驗之卽毛公鎭地符也旣而鑿戶牖以爲竇有鶴禦弄冠裳﹝有鶴禦弄冠裳禦一作銜﹞戲舞於庭砌後得一井香白滑甘溢爲白泉其傍得古池焉深廣袤丈陽驗陰伏﹝陽驗陰伏驗一作愆﹞湛如也初先生甞息於洞之南門中神化慌惚往往失其所在遇好風日亦來人間將必先之以云鶴﹝將必先之以云鶴汲古本將下有至字語意較足﹞其弟子掃灑香室俄而至矣嗟乎先生之體同乎無體矣不以晝夜更動息不以寒暑易纖厚不食而甚力走及奔馬全乎气者也𨿽飲而無漏止如靈龜外乎形者也鹿以導步神柔異物也符以存視道契先躅也井泉去癘昭乎仁也池水不枯齊其慮也仙云靈鶴之驗去來髣髴之狀其必神行而智知乎子叔服膺先生之門二紀於玆錄先生本起見命爲記疑神遐想﹝疑神遐想疑當作凝﹞直而不遺元和十三年八月華州剌史兼禦史中丞令狐楚記】

周生大和中廬於洞庭山以道術濟人吳楚敬之後出遊廣陵佛寺有三四客偕來時八月望霽月澄瑩生自言曰某學於師能挈月致之懷袂或疑其誕或喜其奇生命虛一室翳四垣使無纖隙取筯數百呼僮以繩聯續架之曰我將此梯取月去乃閉戶久之數客步庭中伺焉忽覺天地曛晦聞生呼曰某至開室視之生曰月在某衣中諸君試觀舉其由出月寸許一室通明寒入肌骨客再拜謝之卻閉戶其外尙晦食頃如初

範村山範村山者乾符中吳人胡六子聚徒海中一旦暴風矴纜斷諸舟散失獨所乘舟泊一山島下登岸尋食漸見村落遂戒約徒伴曰風波如此幸不傾沒𨿽數日絕食若見居人只可愽糴糧食輒不得擾人言訖縱步見居人乃問其地其人曰範村也皆禮皃相接人物情義與中國同引上髙山十餘里花木夾路風景淸虛宮室華麗謁見一人侍衛甚眾年可八十餘號爲山長升階延坐曰余越相範蠡也居此年深子孫相承已數十世山下皆吾子孫子孫生死與世人同獨余得道長生以子遠來不相驚擾卽以回風相送卻歸中國乃告別下山眾人各助以糧食旣及舡中便風俄起頃刻歸達西岸六子自嘆幸獨不知範蠡爲何人話於有識者方知其仙六子後爲髙駢六合鎭將【神仙感遇傳】

於濤宰相琮之侄隨琮南遷途經平望驛維舟方食有叟自門直抵濤所問叟何人對曰曹老耳問其所以來對曰郎君極有好官職此行不用憂問其所能云老無解但見郎君此後官職髙顯亦敍琮牽復之事濤又問京中家內事可知否叟俛首久曰京宅甚安今日堂前有某夫人尼賓客名字一一詳識又云某廊下有小童某牽一銅龜子馳戲���【末空二字校作時舟二字】中見一姬者謂叟曰此人如何對曰極好三千里外亦得好官濤謂婦人安得官訝其疏脫意怠不復領略之旣去訪之莫知所止人或云此卽曹的休愽士也的休魏之宗室仕晉爲史官齊梁之間或處或顯於朝列得神仙之道多遊江湖間往往賈販拯救人以陰功及物多有見之者濤後自泗州防禦使歙州剌史佐淮南吳王楊行密爲副車琮尋亦北歸姬俄以疾終山中無求祕器之所輟一壽棺瘞之裝漆金彩頗甚鮮華方驗得好棺之說訪問京宅是日賓客小童遊戲之事一一皆驗【神仙感遇傳】吳郡誌卷第四十一吳郡範成大撰

仙事二

王可交松江南趙屯村人以耕釣自業【以耕釣自業汲古本作以釣耕自業】常取大魚烹之搗蒜虀大嚼樂之不厭一日掉舟擊檝髙歌江行數里間歘見采舫蕩漾中流中有道士七人皆年少玉冠霞帔服色各異侍者十餘人緫角雲鬟又四人黃衣棹舡一人呼可交姓名不覺漁舟已近舫側一道士令緫角引可交上見七人前各有靑玉盤酒果之器皆瑩徹有光不可識又有女妓十餘悉持樂器可交立筵末徧拜七人共視可交一人曰好骨相合仙已灸破矣一人曰與之酒侍者瀉酒樽中酒再三瀉之不出一人又曰與栗喫一人取二栗付侍者與可交栗色靑光如棗長二寸許囓之有皮非人間者比肉脆而甘如飴久之食方盡一人曰王可交已見之矣可令去敕黃衣送上岸尋向所乘漁舟不復見黃衣曰不必舟但瞑目自到於是閉目聞風水林木浩浩之聲有頃呼令開眼則失黃衣所在惟見峯嶺復重松栢參天坐艸中石上望見有大門樓乃在天臺山瀑布寺前采樵者並浮圖十餘人皆來問可交所從來具以前事對又問何日離家曰今日早離家又問今日何日對以三月三日樵與僧大驚曰今九月九日矣且去君鄕水陸千餘里僧邀可交爲具食可交不喜聞食气惟飲水耳寺僧以狀白唐興縣【寺僧以狀白唐興縣校攺作以狀白府與縣】以達臺州州以聞越州廉使王沨召見之可交身長七尺餘儀貌殊異言語精爽沨嘆曰此誠眞人又以其同姓益敬之飾以道服而遣人之蘇州詰其家具言三月三日可交乘漁舟入江不歸家人訪得漁舟謂已水死迹其屍不可得已招魂葬之沨具以表聞可交後歸鄕裏與鄕人到江上指所逢采舫之處依然自食栗後卽絕粒舉止若有神助不復耕釣挈妻子入四明山二十餘年復出明州賣藥酤酒得錢卽以施人且言藥則壺公所授酒則余杭阿母相傳藥已疾有驗酒亦致佳時皆稱王仙人藥酒道俗多圖其形像後三十餘年入四明山今人時有見之者【續神仙傳】

單以淸常熟縣元陽觀道士大歷中甞之嘉興入船聞異香疑有非常人徧目同載惟舡頭一人儀趣頗殊單君遷坐與並席香气彌甚因從容問之答曰吾此地人少病大風逃於深山遇一老人哀之令從行有艸堂數閒老人曰汝且居此堂一月後自來視汝以藥圓一褁令餌之老人遂行更入深山吾入堂餌藥不饑渴身日以輕兩月老人方來笑曰有心哉故在此疾已差矣至水濱照之鬢眉皆生顏色益少老人曰汝旣服吾藥可長生人間且勤修道術以二十年爲期遂導令卻歸吾因拜問其姓名老人曰子聞國初衛公李靖乎我是也乃辭出山今年限將及再入山尋師耳【再入山尋師耳舊鈔本再下多當字】單君因記其事爲人道之【原化記】

蔣生吳郡人好神仙弱歲棄家遊四方學煉丹不成後得日者章全素爲隸見生幾上瓦硯忽曰先生好烹煉之法夫仙丹食之則骨化爲金安有不長生耶今先生之丹能化石硯爲金乎生心甚慚以他詞拒之曰汝傭者豈能知神仙事乎無妄言全素笑而去後月餘衣中出小瓢云是中有丹能化土爲金顧此硯以刀圭傅之生以爲誕妄罵之全素尋卒以簀盛屍將瘞之忽亡其屍徒有巾帶衣履存焉藥鼎下有美光粲然中探之得石硯其上寸餘化爲紫金矣【宣室志】

潘裕本朝紹聖中有潘裕者過吳江遊長橋見一翁棹小舟往來叩舷飲酒酣歌自得裕異之乃揖曰視先生气皃固非漁釣流殆髙隱士也願聞緒言其人曰君語不凡能過小舟語乎裕欣然就之謂裕曰吾遁迹於此三十年矣幼喜談經史百家及釋氏書今惟飽食嬉遊爾裕曰先生澡身浴徳今聖明在上盍出而仕乎翁曰君子之道或出或處吾𨿽不能隱處巖穴追綺皓之迹竊慕老子人皆求福已獨曲全之義與子出處異趣勉之而已裕曰幸聞先生髙義敢聞捨所在翁曰吾姓且不欲人知況所居耶飲罷長揖拏舟而去此事髙勝故附之仙事【遁齋閒覽】

慈悅隆興間常熟縣海隅山頂有僧慈悅者患水腫病醫藥弗效一日有客自雲姓回憐悅病以指爪劃其股腹水潰腫消又授以藥且云壽至八十五後兩月又有客以畫授悅曰吾所畫也須臾而去展示【展示文粹作展視】乃呂眞人像方悟前所姓回者卽呂也【趙彥淸呂眞人感應記昔陽﹝趙彥淸呂眞人感應記下昔陽二字不應作陰文﹞大明南安名士也孝純篤出於天性親喪廬墓而上帝昭鑑遣呂眞人贈詩遺藥以答其誠郡守旣嘗表於朝又刻石傳於世予竊謂神仙在渺茫荒忽之間安得與人接始疑而未之信平江之常熟海嵎山北十七里絕頂有僧慈悅結廬於白龍祠之側向得水腫疾屢投藥石弗療一日有客自雲姓回忽至龍祠音容異常徐而入見慈悅甚憐其病遂以指甲劃其股腹水卽潰而腫消又以藥一彈圓教用當陸根煮湯服之且語慈悅壽至八十有五不踰兩日其疾遂痊慈悅初不悉其爲何人也後兩月餘有客云來自臨安因覲補陁至此以畫一軸授慈悅曰吾所畫也須臾而去及展視之乃薜荔所覆呂眞人之像方悟前日姓回者卽呂也慈悅奉龍祠三十年﹝奉龍祠三十年一本奉下有於字﹞其不懈如一日凡有禱祈隨卽感應里人莫不愛重之天使眞人來治其病其事亦類於陽君也歟夫人患不誠不信誠可以開金石信可以及豚魚況於神仙乎余因禱龍祠慈悅以此告余旣以釋吾之疑而且有感也故刻石以記之】吳郡誌卷第四十二吳郡範成大撰

浮屠

唐僧印宗郡人姓印氏精涅盤經咸亨中至京師詔居大敬愛寺辭往蘄春謁忍師遂至廣州遇六祖能大師盡悟方外之旨著心要集行於世

道欽昆山人姓朱氏初業儒有元素禪師者爲落髮授學旣別戒之曰汝乘流而行逢徑卽止欽至臨安見東北一山秀出樵子曰此徑山也欽遂居之爲開山第一代禪宗召至內庭賜號國一禪師辭歸山【傳燈錄】

義師義師者蘇州人狀如風狂正元中民起僦屋十餘間義師忽運斤壞其檐禁之不可主人素知其神拜曰弟子生活賴此師曰爾惜之耶擲斤於地而去其夜市中火惟所壞檐屋數間獨存常止於廢寺殿中冬夏常積火壞幡木像悉燔之好燒鯉魚不具渫而食垢面不颒颒輒雨吳中以爲雨候將死飲灰汁數斛念佛坐不飲食郡人日往觀之七日而逝盛暑色不變支不摧【酉陽雜俎】

續空續空者吳人本齊君房也苦貧勤學爲凍餒所驅元和初遊錢塘至孤山寺西饑甚不能前俄有胡僧顧君房笑曰法師諳旅況否君房曰何哉僧曰子不憶講法華經於洛中同徳寺乎應爲饑火所惱不暇憶前事探缽囊出一棗大如拳曰此吾國所產食之者知過去未來事君房食訖甚渴掬泉水飲之急欠伸枕石而寑有頃乃寤思講經於同徳寺如昨日焉乃落髮【纂異記】

僧晝字皎然吳僧也工律詩甞謁韋蘇州恐文體不合乃苦思作古體十篇爲贄韋殊不稱賞晝失望明日寫其舊制以獻韋吟諷嘆味不釋手因語晝云師幾失聲名不以所工見投而猥希老夫之意人各有所得非卒能致晝大服其精鑑

鑑師鑑師者元和初郡人馮生調選長安有老僧自稱鑑師詣生曰汝吾甥也相與往來歲餘馮得東越尉鑑師負笈告去曰我廬於靈巖寺之西廡久矣遊長安忽十年幸與君相遇今將歸舊居故來告別然君尉越道出靈巖寺下當一訪我後數月馮生道經靈巖卽入詣焉詢寺僧鑑師廬安在僧曰吾曹無名鑑者生始疑異默計鑑信士豈欺我獨遊寺庭行至西廡下乃有羣僧畫像其一狀類鑑師生大驚視其題云馮氏子吳郡人年十歲學浮屠氏法以道行聞【出宣室志】

後唐廬山僧紹宗姑蘇人性朴野不羣流俗江南【流俗江南舊鈔本俗作客】李國主造寺居之又躬入山請謁甚加禮重【傳燈錄】

漢淸化師全付昆山人隨父賈販至豫章聞禪會之盛求出家學成自仰山還故國錢忠獻王賜以紫方袍不受攺賜衲衣號純一禪師師曰吾非飾辭恐後人仿吾而逞欲耳開運中坐亡有大風震林木焉【傳燈錄】

希辯常熟人聽律於楞伽受心印於天臺幹徳初吳越忠懿王以淸泰院居之號慧智禪師太平興國中隨王入覲見於滋福殿賜號慧明端拱中乞還故里賜一禦書急就章逍遙詠祕藏詮及太平聖惠方凡一百三十卷以寵之

毛僧本朝毛僧日遊聚落飲啖無所擇輕薄子多狎玩之貴勢要之不詣忽謂人曰吾死矣乃危坐誦偈曰毛僧毛僧事事不能死了燒卻恰似不曾言卒而化【墨客揮犀】

遇賢姓林氏東禪院僧飲酒無算鄕人目曰林酒仙口中可容雙拳間有異事每出人羣聚觀之能自圖其形無毫釐不肖好吟詩語𨿽俗而有理致有云楊子江頭浪最深行人到此盡沈吟它時若遇無波處還似有波時用心門前綠樹無啼鳥庭下蒼苔有落花聊與東風論个事十分春色屬誰家心閒增道气忍事敵災屯謹言終少禍節儉勝求人如此類甚多不具錄今其眞身塑於院中

惠詮吳僧佯垢污而詩絕淸婉甞書西湖一山寺壁曰落日寒蟬鳴獨歸林下寺柴扉應未掩片月隨行屨惟聞犬吠聲又入靑蘿去蘇文忠公和於後曰惟聞煙外鍾不見煙中寺幽人夜未寑艸露濕芒屨惟應山頭月夜夜照來去詮遂以詩知名【冷齋夜話】

道潛吳僧有標致效陶靖節爲詩甞自姑蘇歸西湖經臨平作詩云風蒲獵獵弄輕柔欲立蜻蜓不自由五月臨平山下路藕花無數滿汀洲蘇文忠公赴官錢塘得詩大稱賞一見如舊識甞有詩曰隔林髣髴聞機杼知有人家住翠微蘇公曰此吾師十四字師號也蘇公移守東徐潛訪之館逍遙堂士大夫爭欲識面饌客罷俱來紅妝擁隨之遣一妓前乞詩援筆立成曰寄語巫山窈窕娘好將云鬼夢惱襄王禪心已作沾泥絮不逐春風上下狂一坐大驚自是聞名【冷齋夜話】

宗本圓照禪師穹窿山僧元丰六年相國寺新創慧林智海二寺召本及常緫二僧居之本旣至宣見於延和殿賜茶帛賜坐殿上賜茶而退常例當席殿下蓋異禮也先是中丞舒亶坐贓勒停稅導洛司舟及江淮小航東歸太子少保元厚之正議大夫程公辟皆吳人善謔元聞亶事笑曰舒中丞賃客船歸鄕恨未有對及本被召津發給餐錢許馳驛其徒諠嘩矜誇公辟笑謂元公曰本長老乘遞馬赴闕爲公得對矣聞者絕倒【林希逸史】

仲殊字師利承天寺僧也初爲士人甞預鄕薦其妻以藥毒之遂棄家削髮時食蜜以解藥毒蘇文忠公與之還往甚厚號之曰密殊殊工於詩詞有寶月集行於世其長短句間有奇作非世俗詩僧比也後自經於枇杷木下

道川本昆山縣弓手翟超以勇力名方被差捕賊宿廟中忽有所得徑投山西東齋出家偏遊江湖間道遇虎不爲動虎亦馴伏其旁一日大書四句云我有一條鐵楖﹝木栗﹞縱橫妙用無人識臨行撥轉上頭關轟起一聲春霹靂危坐脫去有注金剛經其徒傳誦之

法全昆山陳氏子從道川爲僧一日行惠應廟前偶首觸柱忽自云有所得旁觀其精采燁然全不自覺也後爲名僧號無庵

文暢吳人韓文公有送北遊詩【昔在四門館晨有僧來謁自言本吳人少小學城闕已窮佛根源粗識事輗軏攣拘屈吾眞戒轄思遠發薦紳秉筆徒聲譽耀前閥從求送行詩屢造忍顚蹶今成十餘卷浩汗羅斧鉞先生閟窮巷未得窺剞劂又聞識大道何路補剠刖出其囊中文滿聽實淸越謂僧當少安艸序頗排訐上論古之初所以施賞罰下開迷惑胸窙豁斸株橜僧時不聽瑩若飲水救暍風塵一出門時日多如發三年竄荒嶺守縣坐深樾徵租聚異物詭制怛巾韈幽窮共誰語思想甚含噦昨來得京官照壁喜見蠍況逢舊親識無不比鶼蟨長安多門戶弔慶少休歇而能勤來過重惠安可揭當今聖政初恩澤完﹝羽戉﹞狘胡爲不自暇飄戾逐鸇鷢僕射領北門威徳壓胡羯相公鎭幽都竹帛爛勛伐酒場舞閨姝獵騎圍邊月開張篋中寶自可得津筏從玆富裘馬寧復茹藜蕨余期報恩後謝病老耕垈庇身指蓬茅逞志縱獫猲僧還相訪來山藥煮可掘】吳郡誌卷第四十三吳郡範成大撰

方技

吳公子光欲謀殺王僚未有可與議者乃命善相者爲吳市吏伍子胥至吳被髮佯狂跣足塗面行乞於市市人罔有識者市吏見之曰吾相人多矣未甞見斯人也非異國之亡臣乎遂與俱見王僚【吳越春秋】

吳王夫差興九郡之兵將與齊戰道出胥門假寐於姑胥之臺夢入章明宮見兩﹝金歷﹞蒸而不炊兩黑犬嗥以南嗥以北兩鋘殖宮墻流水湯湯越其宮堂後房鼓震篋篋有鍜工前園橫生梧桐謂太宰嚭曰子爲寡人占之嚭曰美哉王之伐齊也章者徳鏘鏘也明者破敵聲聞昭明也兩﹝金歷﹞蒸而不炊者大王聖徳气有餘也兩黑犬嗥以南嗥以北者四夷服朝諸侯也【四夷朝服諸侯也舊鈔本作四夷已服朝諸侯也】兩鋘殖宮墻者農夫就成田夫耕也流水湯湯越宮堂者鄰國貢獻財有餘也後房篋篋鼓震有鍜工者宮女悅樂琴瑟和也前園橫生梧桐者樂府鼓聲也吳王大悅而其心不已復召王孫駱問之駱曰臣鄙淺不能占王夢東掖門亭長長城公弟公孫聖多見博觀知鬼神之情狀願王問之王乃遣駱往請公孫聖急詣姑胥之臺聖伏地而泣其妻謂聖子何性鄙人主急召乃涕泣如雨乎聖曰悲哉非子所知今日壬午時加南方命屬上天不得逃亡非但自哀誠傷吳王吾受道十年隱身辟害欲紹壽命不意率約急召中世自棄故悲與子相離耳遂詣姑胥臺吳王曰寡人將北伐齊魯道出胥門過姑胥之臺忽然晝夢子爲占之聖曰臣不言身名全言之必死百叚於王前臣聞章者戰不勝敗走傽偟也明者去昭就冥冥也入門見﹝金歷﹞蒸而不炊者不得火食也兩黑犬嗥以南嗥以北者黑者陰也北者匿也兩鋘殖宮墻者越軍入吳國伐宗廟【伐宗廟汲古本伐作代誤】掘社稷也流水湯湯越宮堂者宮室墟也後房鼓震篋篋者坐太息也前園橫生梧桐者梧桐心空不爲用器但爲盲僮與死人俱葬也【但爲盲僮與死人俱葬也盲僮越絕作甬當甬卽俑】願大王按兵修徳遣下吏太宰嚭王孫駱解冠肉袒徒跣稽首謝勾踐國可安存身可不死吳王怒曰吾天之所生神之所使顧力士石番以﹝金截﹞錘擊殺之【吳越春秋】

吳人教魯班班作木仙指吳吳大旱吳人以貨於班班斷其手【朝野僉載】

魏末吳士魏末有吳士目盲而妙察聲丞相嗣渤海王髙澄召試之聞劉桃枝聲曰當大貴王侯將相死於其手然譬如鷹犬爲人所使耳聞趙徳聲曰亦貴人聞太原公洋聲曰當爲人主聞澄聲無語王曰我家羣奴猶當極貴況吾身乎其後諸王大臣賜死者多桃枝所拉殺而澄竟有蘭京之禍洋實受禪【三國典略】

梁張僧繇吳人丹靑絕代甞畫江陵天皇寺栢堂作盧捨那像及仲尼十哲明帝怪問釋寺如何畫孔聖僧繇曰後當賴此及廢浮圖法獨此殿有宣尼像得不毀又金陵安樂寺畫四龍不點睛云點之卽飛去人以爲誕固請點之須臾雷電破壁二龍乘雲騰上天未點睛者見存又畫天竺二胡僧侯景亂後拆爲二一僧爲唐右常侍陸堅所寶堅疾篤夢胡僧云我有同侶離拆多年今在洛陽李氏若求合之當以法力助君陸以錢帛求於其處果得之劉長卿爲之記甚詳潤州興國寺苦鳩鴿棲梁上穢污尊像僧繇於東壁畫一鷹西壁畫一鷂皆側首向檐外鳩鴿不復敢入畫筆通神如此者不可具載【朝野僉載】又南史夷貊傳張繇吳人丹靑之工一時冠絕大同中瓦官寺造諸堂殿窮於輪奐其圖諸經變並張繇運手案此人卽僧繇也

梁顏恊吳人學書於範懷約藝過其師荊楚碑碣皆恊所書

顧生大歷中有吳士顧生者以畫山水歷抵諸侯之門每畫先幀絹數十幅於地多研墨汁及諸彩色各貯一器使人吹角擊鼓數十人齊聲大噪顧生著錦襖飲酒半酣遶絹幀十餘匝取墨汁瀉絹上次傾諸色乃以長巾一頭覆於所瀉之處使人坐壓已執巾角而曳之回環旣徧然後以墨筆隨勢開決爲峯巒島嶼之狀不可言【封氏見聞錄】

朱景環吳越時朱景環算術神妙貞明中廣陵王元璙鎭吳景環居盤門驛上書元璙云到任當三十年安寧元璙命燭焚去謂其說尙遠未之敬也至天福庚子辛丑間忽記其事召景環問之曰算數定矣願公計後事及期果薨

顏規顏規者本吳郡玉工廣陵王錢元璙常令於便廳解玉王每召術士朱景環訪問算術遁甲事規性欵悟【規性欵悟欵汲古本作穎爲正】熟聞其說盡記之一日以所記質於景環景環授以學遂精算術忠獻王甞欲享廟一日規上書言翌日利五鼓之前如用寅時則杜門在南不可出入不聽翌日寅時王車出於南門鏁以鑰壞久之不能啟遂破鑰而出由是知名王遂以爲軍師

禇思莊齊吳郡禇思莊以善奕名世同時瑯邪王抗第一品思莊與會稽夏赤松第二品赤松思速善於大行思莊思遲巧於闘棊宋文帝時羊﹝從亠從﹞保爲會稽帝遣思莊與﹝從亠從﹞保戲因制局圖還於帝前覆之齊髙帝使思莊與王抗對自食時至日暮一局始竟上倦遣還省至五更方決抗睡於局後思莊達旦不寐時云思莊所以品第致髙緣其用思深久人不能當二人並至給事中

周廣唐開元中吳隱士周廣妙於醫受訣於同郡紀朋覩人顏色談笑卽知疾深淺召至京師有宮人每日﹝日則﹞笑歌啼號若狂疾而足不能及地廣曰此必因食飽促力復僕於地而然飲以雲母湯令熟寐寐覺失所苦問之乃言太華公主載誕三日宮中大陳歌吹此宮人主謳欲其聲淸長﹝食屯﹞蹄美遂飽當筵歌大曲曲罷覺胸中甚憒戲於砌臺乘髙而下未及半復爲後來者所激因僕地比蘇卽病狂自是足不能及地又有黃門自交廣使回拜舞殿下廣曰此人腹中有蛟龍明日當產一子卽不可活矣上驚問黃門有疾否對曰臣馳馬大庾嶺大熱而渴於路傍飲野水今腹中堅痞如石周以消石雄黃煮飲之吐出物數寸其大如指鱗甲備具投之水俄頃長數尺遽以苦酒沃之復如故形上驚異禮敬之欲授以官爵固請還吳中水部員外郎劉復爲廣作傳敍述甚備【明皇雜錄】

許至雍許至雍者妻亡感念不已中秋月下簾屏間有嗟吁聲良久聞語音乃其亡妻云若欲相見遇趙十四勿惜三貫六百錢至雍驚起問之則無所見自此常志其言數年薄遊蘇州春時見少年十餘輩盛裝乘畫船將謁吳太伯廟路人曰此州有男巫趙十四言事多中此皆趙生之後輩至雍曰趙生何術曰能致人魂耳至雍默會妻語詣趙具陳懇切趙曰某所能致生魂耳今召死魂又令生人見之某久不爲此不知果遂否君有至意又神理已先白某安得辭乃計其所費之直果爲錢三貫六百擇日於堂內灑掃焚香施牀幾西壁下檐外結壇場致酒脯呼笑拜舞彈胡琴令至雍處堂東隅趙生於檐外垂簾臥不語至三更庭際有人行聲趙問曰非許秀才夫人乎聞吁嗟應云是趙曰以秀才誠意懇切故敢相迎逡巡如有人揭簾見許妻淡服薄妝拜趙徐入堂內東向而坐至雍涕泗嗚咽與之語曰君行若此無枉橫否妻曰命也安得枉橫因問兒女家人及親舊閭裏間事往復數十語至雍又問人間尙佛經謂之功徳誠有否妻曰皆然又問冥間何所貴重曰春秋奠享無不得然最重者漿水粥也趙生爲致之粥至向口如食收之復如故至雍曰要功徳否妻云平生無惡豈有罪乎良久趙生曰夫人可去恐有譴謫妻乃出至雍隨而泣曰願惠一物以爲記妻泣曰幽冥惟有淚可傳於人代君有衣服可授一事於地【可授一物於地授當作投】至雍脫汗衫置地上妻取掛庭樹枝【掛庭樹枝四字此本尙可辧汲古本作墨丁】以汗衫蔽面大哭良久揮手別去至雍取衫視之淚痕皆血也趙生名何蘇人皆傳其事【靈異記】

昆山慧聚寺大殿佛像及西偏小殿毗沙門天王像並左右【左右下侍立十餘人五字不可識汲古本作墨丁】侍立十餘人皆凜凜有生气塑工妙絕相傳爲唐楊惠之所作惠之塑工妙當時或又云張愛兒所作也龍圖閣學士徐林甞嘆息其妙而【嘆息其妙而五字汲古本作墨丁】大殿三世佛巳爲庸僧妄加塗飾天王像采色亦巳故【采色亦已故五字汲古本作墨丁】暗恐不免乃題殿壁以志之云慧聚寺重塑天王予連日觀瞻徘徊不能去二彩女尢勝絕絕與顧愷之畫相類按此寺成於大中年爲【成於大中年爲六字汲古本作墨丁】此塑者得非楊惠之之流乎今大殿龍象再加彩繪古意巳索然予懼無知者又將以脂澤污圭壁使唐人遺迹掃地將嘆恨莫及故書以告之初寺以此像及山半普賢像並涅盤圖爲山中三絕淳熙十一年寺焚殿閣皆燼惟普賢像一僧背負之而逃得免余悉不存吳郡誌卷第四十四吳郡範成大撰

奇事吳王闔閭伐石治宮室石中得紫文金簡之書不能讀使使者詢仲尼曰吳王間居有赤雀銜書置殿前不知其義故遠諮訪仲尼視之曰此乃靈寶長生之法禹所服之禹將仙化封之名山石函之中今赤雀銜之殆天授耶【抱朴子】吳孫堅世仕吳母懷姙母夢腸出繞吳閶門寤而懼以告鄰母鄰母曰安知非吉證也已而堅生又云堅母孕時夢腸出繞腰有一童女負之繞吳閶門三匝天授以芳茅一莖童女語云曰此善祥也必生才雄之子今賜母此茅土王於翼軫之地鼎足於天下不出二百年語畢而覺及旦筮之卜人曰童女太白之精也【王子年拾遺】漢興平中吳中童謠曰黃金車班蘭耳闓昌門出天子昌門吳西郭門其後孫權遂以黃龍元年建吳國吳天冊元年吳郡言掘地得銀長一尺廣三分刻上有年月字於是大赦攺元宋吳子英者舒鄕人善入水捕得赤鯉魚愛其色好持歸不煞養池中飼以米谷一年長丈餘生角有翅子英怖拜謝之魚言我來迎汝上我背與汝俱升天歲來歸見其妻子魚復迎之故吳中門戶並作神魚子英祠【列仙傳】將仕郎陳敏功妻家居吳門北鄰甞有人夢神人被髮持刃部集數十鬼物每經民居卽呼其人出各分飲一杯令啜之曁至一劉承議家則曰此家不食牛肉已二十年當與免其後吳門大疫鄰巷病亡者比戶不遺獨劉氏舉家無恙【談選】姑蘇四瑞謂白龜甘露合歡芍藥雙竹也吏部員外郎陳省華守郡四瑞並出省華之子堯咨與張君房各賦詩推官崔端爲詩序今見於下【觀察推官承奉郎試大理評事崔端撰蘇州四瑞聯句詩序云休祥之出必俟乎時感應之證亦系乎政﹝亦系乎政系汲古本誤擊﹞政或未乂物理寧通時旣會昌神靈斯格蘇臺四瑞其殆庶乎而況分連牛斗地控江湖壤賦繁劇裏門雄盛郡守之選古難其人昔太宗有命俾我良牧吏部員外郎陳公鎭撫之公自下車決政之壅伸民之無告挫猾吏之鋒削刑禁之濫靡勞余刃﹝靡勞余刃舊鈔本刃作力又花芳連萼芳一作房﹞厥功告成嘉瑞薦臻休祥雜沓花芳連萼竹聳雙莖白龜見乎昆丘甘露零乎佛廟甘露降瑞光院斯乃我後重離繼照有開必先之靈感也歷觀藩邸未有若斯之昭報焉以進士陳公﹝名堯咨﹞與南陽茂才張公﹝名君房字尹方﹞詩敵者也丁酉孟夏之夕會宿於郡齋酒酣據席言及四瑞且曰非筆墨無以紀郡政而頌聖徳繇是賡唱疊詠終宴爲聯句律詩自十二韻止二十韻四章凡五百八十言云】咸平元年夏四月昆山縣有漁婦李氏張山河上得一白龜如錢大其色玉瑩朱眸電尾【朱眸電尾電舊鈔本作雪】宮畫粲然婦愛之因授兒爲戲又恐爲所傷放於河頃之龜復在网如是者三婦𨿽怪之然復棄去中夜岸有火熒熒往觀之白龜在焉因取以歸近村王道榮畱龜置神像前翌日失之道榮私念此或靈物若虔禱當復見則必獻於官府禱之忽自鼠竇出精瑩愈於前乃具狀獻於縣令利瓦伊維上之郡時陳省華守蘇州之二歲也異而神之曰麟鳳龜龍王者之嘉瑞今見於是豈天意俾予尸之以告新駿命耶卽具表以聞時張君房客於蘇省華以白龜事訪之君房曰按孫氏瑞應圖云龜千歲巢蓮葉之上是龜之質固可巢於蓮葉而其出也又將以應於千歲之運乎且其色白白西方也豈其應在西戎乎龜者歸也西方其有逆命不廷之虜畏威懷徳歸我乎哉明年朔方叛帥李繼遷貢馬請命【李繼遷貢馬請命舊鈔本貢上有來字】遂有銀夏綏宥四鎭之拜君房甞爲之頌省華尋徙漳州明年秋賦試進士昆山進白龜詩【乘異記】崇寧間奉議郎許白治第於蘇解木中有天下太平四字筆勢邁逸許甞以其事聞【談選】吳郡自隋唐設進士科以來未甞有魁天下者比年父老相傳二讖一曰穹窿石移狀元來歸一曰潮過夷亭出狀元淳熙初穹窿山中一夕聞風雨聲詰朝視山半有大石自東徙西屹立如植所過艸猶偃辛丑科吳縣人黃由子由遂狀元及第夷亭在昆山縣西三十五里昆山𨿽近江海自古無潮汐紹興中始有潮至縣郭至是潮忽大至遂過夷亭李彥平侍禦親見一道人復誦此讖謂非有邑人應之【謂非有邑人應之非舊鈔本作宜】乃以告知縣葉自彊作問潮館於水濱甲辰科昆山人衛涇淸叔亦爲狀元黃衛相繼兩舉天下傳以爲奇事【黃衛相繼兩舉天下傳以爲奇事兩舉舊鈔本作大魁】吳郡誌卷第四十五吳郡範成大撰

異聞一景平中吳郡太守顧琛爲朝請假還東日晚至方山於時商旅數十船悉泊岸側有一人﹝從亠從﹞衣介幘執鞭屏諸船云顧吳郡部伍尋至應泊此岸於是諸船各東西俄有泊向處人云顧吳郡早晚至船人答無顧吳郡又問何船曰顧朝請耳莫不驚怪琛意竊知爲善﹝從彳從山王﹞因誓之曰若得郡當於此立廟至是果爲吳郡乃立廟方山號白馬廟云隋大業十二年五月癸己大流星隕於吳郡爲石占曰有亡國有死王有大戰破軍殺將其後大軍破劉元進於吳郡斬之又感應錄載劉元進舉兵據吳郡江都郡丞王世充發兵擊之有大流星墜於江都未及地而南磨拂竹木皆有光飛至吳郡而墮地元進惡之令掘地入二丈得一石徑丈餘卽此事【歷代紀異感應錄】唐大歷初處士李籝秋夕於震澤捨艫野步望中見煙火意爲漁家漸近卽朱門粉雉嘉木修林畫舟倚白蓮中生異其境徘徊未敢前入俄有靑衣出曰君非李處士乎願得少進籝隨步而入瑣牎洞戶中有女郎狹體瓌質衣如雲霓揖生曰延竚嘉徳積有年矣今夕何夕邂逅相逢命靑衣捧方丈酌酒珊瑚鍾以勸侍兒數輩執樂女郎倚曲歌玉波冷雙蓮之曲曰此傷吳宮二隊長之辭某非人也生於龍宮好楚詞君能受我一篇傳於世人乎乃以水晶簪扣盤而誦芷秀藥華之詞俄聞鍾聲隔水女郎曰此非淸虛之士不得遊持素綃送生出門閉扉悄然生徐步淸潯朝日已上廣陵胡人識其綃曰龍頷小髯所緝也【樹萱錄】大歷中洛陽劉貫詞行丐於姑蘇逢秀才蔡霞者精彩俊爽便以兄呼貫詞又攜羊酒來宴曰兄浮游江湖間行丐獲幾何而止曰十萬霞曰霞居洛中以他故避地音問久絕意有所托祈兄爲達於是遺錢十萬授書一緘且曰霞家渭橋下瞑目叩橋柱當有應者當與家母相見書中亦令小妹出拜使助贈百緡貫詞遂還至渭橋叩之忽有一人應視之惟見朱門甲第貫詞稱來自吳郡郎君有書有頃引入廳中見太夫人謝曰兒子失意遠遊久絕音耗勞君數千里達書俄有靑衣曰小娘子來年可十五六坐母下具饌甚精方對食母忽眼赤直視貫詞口角涎下女急掩母口曰兄憑來宜且禮待因曰兄書中處分合與百緡與貫詞因命取鎭國椀授貫詞女曰此罽賓國椀其國以鎭災癘唐人得之固無所用得錢十萬卽貨之與母再拜而入貫詞持椀行出回顧碧潭危橋手中器乃一黃銅椀價直三五百耳西市店忽有胡客視之大喜以百緡易之曰此罽賓國鎭國椀也在其國大穰旣失此椀國大荒兵戈大起吾聞爲龍子所竊幾四年其君方以國中半年之賦召贖罽賓守龍上許此霞所以避地陰冥吏嚴不得陳首藉君爲郵送之耳殷勤見妹者非固親也慮其母老嚵或相啖以其妹衛君耳【續元恮錄】大歷十三年虎丘寺有鬼題詩隱於石壁之上云靑松多悲風蕭蕭聲且哀南山接北山幽壠空崔嵬白日空昭昭不照長夜臺𨿽知生者樂魂魄安能回況復念所親痛哭心肝摧慟哭復何言哀哉復哀哉又曰神仙不可學形化空遊魂白日非我朝靑松爲我門𨿽復隔幽壠猶知念子孫何以遣悲怨萬物歸其根寄言世上人莫厭臨芳罇莊生問枯骨王樂復虛言【王樂復虛言王舊鈔本作至】蘇州觀察使李道昌異其事遂具奏聞勑令致祭道昌祭文曰嗚呼萬古丘陵化無再出君是何人能閒詩筆何代而亡誰人子侄曾作何官是誰仙室寂寞夜臺悲呼白日不向紙上石中隱出桃源三月綠艸垂楊黃鶯百轉猿聲斷腸不題姓字寧辧賢良嗚呼痛哉嘆惜先賢空傳經史終無再還靑松嶺上嵯峩碧山大唐政集已記詩言痛復痛兮何處賓悲復悲兮萬古墳能作詩兮動天地聲哀怨兮淚沾巾感我皇兮列淸酌願當生兮事明君祭後數日石上復隱出詩一絕云幽冥𨿽異路平昔忝攻文欲知潛寐處山北兩孤墳寺山之北有二墳甚髙大荊蓁叢蔚詢諸耆艾莫知何人所葬至今猶存【郡閣雅談及山中碑刻楊備幽獨君詩金見書殘石壁云﹝金見書殘石壁云見舊鈔本作檢﹞一名幽獨彼何人春深艸沒松門路泉下詩猶感鬼神】正元中太湖松江之口有漁人爲小网數船與其徒十餘人下网取魚無所獲惟得一鏡才七八寸漁者恚不得魚棄鏡於水移船下网又得此鏡漁者異之取鏡自照見其筋骨臟腑歷歷可怖其人悶絕而僕眾大驚共取鏡鑑形照者卽僕皆嘔吐狼籍最後一人不敢照直取投之水中良久扶持僕者始醒明日復往下网所得魚多於常時數倍其人先有疾者自是皆愈詢故老云此鏡在江海數百年一出人亦常見【原化記】元和九年有李公佐者訪古東吳【訪古東吳古舊鈔本作友】從太守元公錫於洞庭登包山宿道者周焦君廬入靈洞探仙書石穴間得古嶽瀆經第八卷

文字奇古編次蠹蝕公佐與焦君共詳讀之云禹理水三至桐柏山驚風迅雷石號木鳴五伯擁川天老肅兵不能興禹怒召集百靈搜命夔龍桐栢千君長稽首請命禹囚鴻蒙氏章氏兜�盧氏犁婁氏乃獲淮渦水神名無支祈善應對言語辧江淮淺深源流遠近形若猿猴縮鼻髙額靑軀白首金目雪牙頸伸百尺【頸伸百尺百舊鈔本作一】力踰九象搏擊騰踔蹻疾輕利禹授之童律不能制授之烏木田不能制授之庚辰能制之木魅水靈山妖石怪奔號叢遶以千數頸鏁大索鼻穿金鈴徙淮陰之�龜山之足俾淮水安流注海庚辰之後圖此形者免淮濤風水之難先是永泰中李湯爲楚州剌史有漁人夜釣龜山下其釣爲物所掣【其釣爲物所掣釣舊鈔本作鉤按鉤字是】不復出漁人疾沈可五十丈見大﹝金截﹞鎖盤繞山足以告於郡湯命善游者數十人取鏁力不勝加以五十牛鏁乃振動稍稍就岸濤驚浪翻觀者大駭鏁窮見一獸如靑猿白首長鬣【白首長鬣長一作朱】雪牙金爪闖然上岸髙五丈許蹲踞若獼猴但兩目不能開兀若昏醉目鼻水流如泉涎沫腥穢不可近久乃引頸伸頭忽開目光彩若電視人欲發狂怒眾奔走獸徐徐引鏁並牛入水時楚多知名士皆相傳驚愕莫知其何物今考李公佐得嶽瀆經於洞庭始知李湯所見與經相符【戎幕閒談】乾符中震澤之東稻將熟羣鼠夜出嚙而僵之信宿食殆盡陸龜蒙作記稻鼠一篇【笠澤叢書】陸龜蒙視獲於甫裏夜有鳧鷖蔽天而下若風雨所當之禾竭穗而去作禽暴篇【冬十月予視獲於甫裏旱苗離離年無以搘憂傷於懷夜不能寐往往聲類暴雨而疾至者一夕凡數四明訊其甿曰﹝明訊其甿曰一作明下有日字﹞鳧鷖也其曹蔽天而下蓋田所當之禾必竭穗而後去曰得無弋羅者捕而耗之耶對曰江之南不能弋羅常藥而得之﹝米庳﹞﹝米斯﹞﹝上篦下西﹞塗枝叢植於陂一中千萬膠而不飛是藥也出於長沙豫章之涯行賣﹝賣一作賈﹞貨錯歲受於射鳥兒盜興已來蒙衝塞江其誰敢是藥旣絕羣鳧恣翔幸不充乎口腹反侵人之稻糧予曰嘻失馭之民化爲盜﹝化爲盜一作化而爲盜﹞關梁急徵不得行江湖小禽亦肆其暴以害民之物乎俾生靈死乎盜死乎饑吾不知安用馭者爲】中和中有士人蘇昌遠居蘇州屬邑有莊去官道十里吳中水鄕多荷芰一日見一女郎素衣紅臉若神仙中人與蘇生相狎以莊爲幽會之所生以玉環贈之結系殷懃數檻前白蓮花開敷殊異俯而玩之花房中有物細視乃所贈玉環也折之遂絕【出北夢瑣言】文徳中京官張氏子寓蘇臺時往來丈人陸評事院爲一美人所悅久而心疑之又病瘠遇開元觀道士吳守元云有不祥之气授以一符果一明器婢子背書紅英字【背書紅英字汲古本作背書紅英二字】在空捨桂穴中焚之乃絕【出北夢瑣言】吳郡誌卷第四十六吳郡範成大撰

異聞二昆山臨江鄕有南翔寺初掘地得石徑丈餘常有二鶴飛集其上僧有齊法師者卽此地作精舍聚徒居之鶴飛來無定方隨飛來處其方必有人來施財作供無一日不驗久之鶴去不返僧爲之號泣石上忽有題一詩云白鶴南翔去不歸惟畱空迹在名基可憐後代空王子不絕燻修享二時因名寺曰南翔寺之西有村曰白鶴申徒有涯方外之士甞攜一白甆瓶自陽羨遊吳中大風雪中脫衣賃舟沽酒斗餘飲畢大吐同載者惡之榜舟者逐之有涯挈瓶登岸【有涯挈瓶登岸瓶汲古本誤作壺】倚樹髙吟曰仲尼非不賢爲世所不容嗤嗤同舟子不識人中龍溪雪戴落梅寒聲激長松狂來但淸嘯一壺隱塵蹤吟訖跳身入瓶悄然無迹榜舟者大駭舉瓶碎之無見也它日同濟者見有涯攜杖於虎丘劍池側箕踞而坐知其異人不敢逼問【不敢逼問逼文粹作通】【樹萱錄】慶曆中李元者管城人泛舟過吳江岸傍見小朱蛇長尺餘爲牧童所困元以百錢售得洗去傷血放茂艸中明年復經吳江縱步長橋有展剌來謁者稱進士朱浚少年風骨淸聳趨進可觀曰大人願見君子年老久不出敢爾坐邀所居去橋數百步耳元拒不獲已乃相從過橋已有彩舫艤岸浚拉元登舟去如飛俄至一山數十吏立竢水濱乘元以肩輿欻至其處朱扉侍衛甚嚴殿閣淩空王侯之居莫及也一人髙冠道服立殿上侍立皆美人吏曰此吾王也浚引元升殿再拜王答拜曰小子閒遊江岸不幸爲頑童所辱幾死其手賴君子以仁存心救此微命不然化爲江濱土矣元方記救蛇事王顧浚令百拜且持元坐受其禮曰此不足報厚徳乃置酒髙會元從容謂王曰願聞王所以居此王曰吾南海鱗長有薄功於世上帝命爲安流王且使居此江湖淸深易作膏澤水甘泉潔足以養老又曰吾欲少報君有女童年未笄君若納之當得其助又以白金百斤遺元曰珠璣之類非敢吝白金易售也乃別去與女升舟諸吏送之少選至長橋別去女童自言小字云姐年十三矣言笑惠敏元甚愛之後二年科詔下明日當試女童曰我爲君入禮闈竊所試題出門不久復還探懷出題元檢閱宿備明日入試果脗合旣捷薦名遂登科調丹徒簿女童之來至是六年矣忽辭去畱之不可離席苒苒不復見【朱蛇記】皇佑中蘇州民家一夜有人以白堊書其墻壁悉似在字一夕之間數萬家無一遺者至臥內深隱之處無不到者莫知其然後亦無他熙寍六年六月龍見於郡東方黑龍二北方白龍二雲气盛作而不雨獨承天寺前雨二寸元丰元年七月四日夜蘇州大風雨潮髙二丈餘漂蕩尹山至吳江塘岸洗滌橋梁沙土皆盡惟石僅存昆山張浦沙保有六百戶悉漂盡惟餘五戶空屋人亦不存元丰四年七月蘇州大水西風駕湖水浸沒民居凡邊湖者皆蕩盡或舉家不知所在松江長橋亦推去其半橋南至平望皆如掃內外死者萬餘人翌日水退村人漸獲流屍蘇匠爲棺一日盡售無以繼之人云吳江以北民露地而哭平望以南刈禾而歌宣和間盛章守郡譙樓火有得一木於煨燼之餘析而爲薪中有大吉字遂獻諸朝時郡學立石一株中夜有光發石上教官作瑞石放光頌亦以上聞又一日雷震大成殿柱火光滿庭東壁楣上遺一四帶靑布巾大可貯五斗粟教官命以香案置庭中夜半失之宣和間楊崈字之損爲吳江丞治所枕太湖雲濤洶湧震動窻戶廳西有湖山堂堂設石棊局及石墪二一日薄暮聞下子聲小吏走觀見靑巾二人對奕聞人來卽起淩波而去視局上已五十許子崈案爲圖以視善奕者嘆其妙而莫能殫其意父老相傳以爲奇事圖甞板行今逸之堂亦更爲廳事矣【丞郭某所記】慧聚寺大殿二柱有天書如今之大篆非刊刻者一績溪火三字一蜿蜒蟠結若符篆不可曉在柱裏向人所不見字大小近二尺許好事者或模印之【通鑑本末】松陵陳益年少俊邁甞冠鄕舉甞夢一人衣道服促左右於巾笥中取綠衣靴笏與益衣之益詢左右則曰楊文公也益穿袍亟覺毛骨寒凜似不能勝道服者乃嘆曰惜乎有此才而無此緣卽命褫去益後語其事於人不一年遂卒【談選】嘉佑中昆山縣海上有一船桅折風飄泊岸船中三十餘人衣冠如唐人系紅鞓角帶短皂布衫見人皆慟哭語言不可曉試令書字亦不可讀行則相綴如鴈行久之自出一書示人乃唐天佑中告授屯羅島首領陪戎副尉制又有一書乃是上髙麗表亦稱屯羅島皆用漢字蓋東夷之臣屬髙麗者時贊善大夫韓正彥爲縣令召其人犒以酒食罷食以手捧首而﹝馬展﹞意若歡感者正彥使人爲其治桅桅舊植船木上不可動工人爲之造轉軸教其起倒之法其人又喜而﹝馬展﹞船中有諸谷惟麻子大如蓮的蘇人種之初歲亦如蓮的次年漸小數年後只如中國麻子治平中錢忠道過吳中愛其風物畱戀不能去終日諷詠遊賞遙見好女子小舟獨棹煙波間忠悅之作詩贈之有句云滿目生涯千頃浪全家衣食一輪竿女得詩攜歸呈其父蓋隱淪客也嘉忠其詩遂以女妻忠泛舟同入煙波不知所往【淸隱集】吳郡誌卷第四十七吳郡範成大撰

異聞三吳王闔廬得魚腸盤郢湛盧三寶劍於越傳記紀劍事頗怪吳越春秋云闔廬失道湛盧去而水行以如楚楚昭王臥而寤得劍於牀召風湖子問焉風湖子曰此謂湛盧之劍吳王得越所獻三寶劍一曰魚腸二曰盤郢三曰湛盧魚腸已用殺吳王僚盤郢以送其死女今湛盧則入楚也昔越王元常使歐冶子造劍五枚以示薛燭燭曰魚腸劍逆理不順不可服故闔閭以殺王僚盤郢亦豪曹不法之物無益於人故以送死湛盧五金之英太陽之精寄气托靈出之有神伏之有威可以折衝然人君有逆理之謀其劍則出故去無道以就有道也越絕書亦云越王勾踐令歐冶子造劍五枚大形一曰純鈞二曰湛盧三曰鏌邪四曰魚腸五曰距闕吳王闔閭得其鏌邪魚腸湛盧闔閭無道女死殺生以送湛盧乃如楚史記正義亦引越絕所記二說劍號不同而俱記湛盧之如楚宜編之異聞【吳越春秋越絕書史記正義】吳王夫差時有雙鷺飛出皷中而去【古今樂錄】吳王夫差小女曰玉年十八歲童子韓重年十九玉悅之私交信問許爲之妻重學於齊魯屬其父母使求婚王怒不與玉結气死葬閶門外三年重歸問其父母父母曰王怒玉結气死已葬矣重哭泣哀慟具牲幣往弔玉於墓側形見謂重曰昔爾行之後令二親從王相求謂必從願不圖別後遭命柰何玉左顧延頸而歌曰南山有鳥北山張羅鳥旣髙飛羅將柰何志願從君讒言孔多悲怨生疾沒命黃墟【沒命黃墟汲古本墟作壚】命之不造冤如之何羽族之長名爲鳳凰一日失雄【一日失雄舊鈔本作失配】三年感傷𨿽有眾鳥不爲匹雙故見鄙姿逢君輝光身遠心近【身遠心近文粹近作邇】何當暫忘歌畢歔欷流涕不能自勝要重還冢重曰死生異道不敢承命玉曰死生異路吾亦知之然一別永無後朝子將畏我爲鬼而禍子乎欵誠所奉寍不相信重感其言送之還冢畱三日三夜臨出取徑寸明珠遺重曰旣毀其名又絕其願復何言哉時節自愛若至吾家致敬大王重旣出遂詣王自說其事王大怒曰吾女旣死而重造訛言玷穢亡靈此不過發冢取物托以鬼神趨收重重脫走至玉墓所訴玉玉曰無憂今歸白王玉妝梳忽見王【玉妝梳忽見王當作王妝梳忽見玉】驚愕悲喜問曰爾緣何生玉跪而言曰韓重來求玉大王不許令名毀義絕自致身亡重從遠還聞玉已死故賫牲幣詣冢弔唁感其篤終輒與相見因以珠遺之不爲發冢願勿推治夫人聞之出而抱之正如煙然【錄異傳】又一說此女名紫珪魂出冢傍見重流涕遂邀重入冢三日三夜重請還紫珪以徑寸珠並玉壺贈之重賫二物詣夫差夫差大怒紫珪夢見於父以明重之事夫差異之悲咽流涕因捨重【因捨重捨文粹作赦】以子﹝上鞏下耳﹞之禮待之【搜神記】吳王夫差坐殿上獨見四人向庭相背而倚王怪問羣臣吾見四人相背而倚聞人言則四分走矣伍子胥曰如王言將失眾矣吳王怒曰言不祥子胥曰非惟不祥王亦亡矣後五日王復坐殿上望見兩人相對北向人殺南向人王問羣臣見乎曰無後見子胥曰四人走叛也北向殺南向臣殺君也王不應【吳越春秋】後漢時姑蘇忽有男子衣白冠神峯瓌偉從者六七人徧擾居民家人欲掩害卽有風雨郡兵亦不能擒術士趙晃聞之泛舟遽來登岸步至姑蘇臺卽往謂郡守曰不欲見此妖乎乃淨水焚香長嘯一聲大風應至聞空中數十人應響晃怒擲手中符如風少頃見此妖似有人持至者晃曰何敢幻惑如此焂有旋風擁去晃謂守曰可視之使者出門人已報云去此百步有大白蛇長三丈斷首路傍其六七從者皆身異處【皆身異處按身下當有首字】亦黿鼉之屬【三吳記稽神異苑】晉元康中吳郡婁縣懷瑤家忽聞地中有犬聲視聲所自發有小穿大如螾穴瑤以杖夾之入數尺覺有物掘視得犬子雌雄各一目猶未開形大於常犬哺之而食長老或云此名犀犬得之者富昌當養之以目未開還置穿中覆以磨礱宿昔發視失所在矣瑤家亦無他太興中吳郡府捨中又得二枚物如初其後太守張茂爲吳興兵所害尸子曰地中有犬名曰地狼夏鼎志曰掘地得狗名曰賈蓋此類也【法苑珠林搜神記】西晉永嘉元年吳縣萬詳婢生子鳥頭兩足馬蹄一手無毛尾黃色大如椀【晉書五行志歷代神異感應錄】永嘉中吳郡趙文昭宅在淸溪橋與吏部尙書文叔卿宅相近秋夜對月臨溪唱烏棲之詞音旨淒然忽有一女子從女婢來姿態端麗云是文尙書家人比去解金纓畱贈【文昭】答以琉璃杯後遊淸溪廟忽見琉璃杯在神女前又顧其壁畫侍女並是偕來者【續博物志】東晉太興中吳民華隆養一快犬號的尾常將自隨隆後至江邊伐荻爲大蛇圍繞周身犬便咋蛇蛇死隆僵僕無知犬彷徨涕泣走還船復反艸中徒伴怪隨往見隆悶絕將歸家犬爲不食比隆復蘇始食隆愈愛惜同於親戚太興二年吳郡米廡【米廡舊鈔本作米廩】無故自壞是歲大饑【晉書五行志】成帝時三吳女子簪白花望之如素﹝木柰﹞傳言天公織女死爲之著服俄太后杜氏崩【苑木錄】隆安初吳郡治下狗常夜吠聚髙橋上【聚髙橋上舊鈔本髙作臯】人家狗有限而吠聲甚眾或有夜覘視之一狗有兩三頭皆前向亂吠無幾孫恩亂【歷代神異感應錄】謝邈之爲吳興郡帳下給使鄒覽乘樵船至平望亭夜風雨露船無所庇宿顧見塘下有燈火往投之得茅屋中有一男子年可五十方織薄別牀有小兒年十歲許覽求寄宿欣然相許小兒啼泣歔欷此人諭止之不止啼遂至曉覽問何意曰是僕兒以其母當嫁悲戀故啼耳將曉覽去回視不見向屋惟有兩冢榛莽甚深行逢一女子乘船謂覽曰此間非人所行君何故從中出覽具以昨夜所見事告之女子曰此是我兒實欲攺適故來辭墓因哽噎至冢號咷不復嫁【出錄異記】吳人費季客遊數年時道路多寇妻常憂之季與同輩旅廬山下各相問去家幾時季曰吾去家數年臨來與妻別就求金釵以行欲觀其志當與吾否耳得釵仍以著戶楣上臨發忘道此釵故當在戶上也爾夕妻夢季曰吾行遇盜死已二年若不信向吾取汝釵遂不以行畱在戶楣上可往取之妻覺揣釵得之家遂發喪後一年餘季�來歸還【季�來歸還舊鈔本無脫字】【搜神記】王敬伯年十八仕爲東宮扶侍赴假還都行至吳通波亭維舟中流月夜理琴有一美人從二小女披幃而入施錦席於東牀設銀鐺雜果命綰髮者酌酒相獻酬令小婢取箜篌作宛轉歌婢甚羞低回殊久乃解裙中出黃帶長二尺許以掛箜篌彈弦作歌女脫金釵扣琴和之歌曰月旣明西軒琴復淸寸心鬥酒事芳夜千秋萬歲同一情歌宛轉妍以哀【一情歌宛轉妍以哀舊鈔本作一情歌宛轉宛轉妍以哀是也】願爲星與漢光景共徘徊又曰悲且傷參差淚成行低紅掩翠方無色金徽玉軫爲誰鏘歌宛轉淸復悲願爲煙與霧氤氳共容姿天明分別女畱錦四端臥具繡枕腕囊並佩各一雙贈敬伯生以牙火籠玉琴爪答之來日聞吳令劉惠時妾船中失錦及臥具等檢括諸同行至敬伯船獲之敬伯具夜來事及與從者女儀妝並所贈答物令使檢之於帳後得牙火籠巾箱內奩中得玉琴爪令乃以壻禮敬伯厚加贈遺而別敬伯訪部伍人云女郎年十六字麗華去年遇病逝未亡之前有婢名春條年二十許一婢名桃枝年十五皆能彈箜篌又善婉轉歌相繼而死虎丘山寺立塔掘基得一舍利空中天樂眾皆聞之井吼三日【法苑珠林】宋劉元字幼祖少好雲水與劉裕善而輕何無忌遂不相得乃去裕遊吳郡虎丘山心欲畱焉夜臨風長嘯望月鼓琴於劍池上忽聞環佩音一女子衣紫羅之衣垂鈿帶拜謂元曰吳王愛女願來相訪元曰吳王愛女豈非韓重妻紫珪耶少頃紫珪至便與元同行恍惚間及一門約去虎丘二三里𨿽見宮闕惟聞風聲女謂元曰聞君與劉裕相得裕是王者然與何無忌不美此人恐爲君患若北還仕魏朝官亦不減牧伯曉忽不見乃在一大陵松栢下元乃北歸後仕魏累靑州剌史【稽神異苑】虎丘山寺有月支僧支曇鑰特賦妙聲善唄弄甞夢天神授其聲法覺因裁制新梵淸響妙絕宋孝武勑請至郡從受五戒【法苑珠林】楞迦山有唐侍郎輝祖墓凡十七世紹興間產紫芝數本未幾侍郎之子登進士第至今衣冠不絕吳郡誌卷第四十八吳郡範成大撰

考證勾吳太伯之奔荊蠻義而從者千餘家號曰勾吳史記注曰勾吳大吳也【勾吳大吳也汲古本作太吳也】史記正義引宋忠世本注云勾吳太伯始所居地名也許愼注淮南子云勾吳吳人語不正言吳而加以勾顏師古曰勾夷俗之發聲也亦猶越謂之於越也史記正義又云去梅裏東南六十里十九世壽夢居之始號勾吳與史記太伯時已號勾吳不同疑正義誤太伯舊城史記正義云太伯居梅裏屬今常州無錫去此東南六十里十九世孫壽夢居之二十一代孫光使子齊築闔閭城都之今蘇州是也世本又云諸樊徙吳安卽今蘇州二說不同大抵泰伯之後吳自梅裏凡三徙而定居於今之郡城中間遷徙不出數十里之內也梅裏屬吳縣史記正義唐張守節所撰是時或屬無錫爾太伯古公長子韋昭云武王革商追封爲侯伯故曰太伯範寗曰太者善大之稱伯者長也案此恐只是伯之舊名韋說似迃仲雍太伯弟與其兄同奔吳世本云吳熟哉始居蕃離宋忠注云熟哉仲雍字也案雍是熟食故名仲雍字熟哉括地誌云仲雍冢在常熟縣西北三里海禺山上蕃離今吳余曁縣世本所載仲雍名字似鑿然不敢沒其說姑寓於此余曁前漢地理誌云蕭山潘水所出東入海應劭曰吳王闔廬弟夫槪之所邑師古曰曁音旣泰伯三讓今吳縣有三讓鄕孔子曰泰伯其可謂至徳也已三以天下讓民無得而稱焉史記正義引江熙云太伯少弟季歷生文王昌有聖徳太伯知其必有天下故欲傳國於季歷以太王病托采藥於吳越不及【托采藥於吳越不及汲古本及作反按反字是】太王薨而季歷立一讓也季歷薨而文王立二讓也文王薨而武王立遂有天下三讓也又釋云太王病而托采藥生不事以禮一讓也太王薨而不及【太王薨而不及汲古本及作反】使季歷主喪不葬之以禮二讓也斷髮文身示不可用使歷主祭【使歷主祭按歷字上當有季字】祀不祭以禮三讓也虞仲史記武王封周章弟虞仲於周之北故夏墟是爲虞仲史記正義引周本紀云古公有長子曰太伯次曰虞仲左傳云太伯虞仲文王之昭按周章弟亦稱虞仲當是周章弟名仲初封於虞號曰虞仲然太伯弟仲雍又稱虞仲者當是周章弟封於虞仲雍是其妃祖【仲雍是其妃祖妃汲古本作始按始字是】後代人以國配仲故又號始祖爲虞仲吳王壽夢書傳名稱不同史記正義解夢莫公反當周簡王元年左傳云吳子乘卒杜預云壽夢也左傳及世本又云吳孰姑壽夢也世謂孰夢諸也春秋傳壽作孰音相近姑之言諸也毛詩傳云舊讀月諸爲姑是以姑爲諸則知孰姑壽夢一人耳又名乘吳王闔閭十九年伐越越王勾踐迎擊之吳敗於檇李【吳敗於檇李檇汲古本誤作儁】左傳謂闔廬傷將指卒於陘史記乃謂敗之姑蘇姑蘇自是夫差敗處史記正義謂姑蘇檇李相去二百里疑太史公誤又吳王夫差二年悉兵伐越敗之夫椒報姑蘇也此語亦誤當云報檇李爾吳王闔廬史記作此廬字它傳記又用此閭字不能堅知其的今據所出處兩存之三吳之說世未有定論十道四番志以吳郡及丹陽吳興爲三吳又以義興吳興及吳爲三吳郡國志謂吳興義興吳郡爲三吳又云丹陽亦曰三吳元和郡國圖志亦曰與吳興丹陽爲三吳酈元注水經云建中陽羨周嘉上書以縣遠赴會至難求得分置遂以浙口西爲吳東爲會稽後分爲三號三吳吳興吳郡會稽其一焉按晉書成帝咸和三年蘇峻反吳興太守虞潭與庾冰王舒等起義兵於三吳時冰爲吳郡太守舒爲會稽太守則是吳郡吳興會稽爲三吳又孫恩攻陷會稽劉牢之遣將亙寶率師救三吳並陶回爲吳興太守時大饑谷貴三吳尢甚回開倉賑之不待詔及割府庫軍資以救乏絕一境獲全詔會稽吳郡依回賑卹據此則吳郡與吳興會稽三郡爲三吳甚明又虞譚傳蘇峻反譚爲吳興太守詔加譚督三吳晉陵宣城義興五郡事又寍康二年太后詔曰三吳奧壤水旱並臻宜時拯卹三吳義興晉陵及會稽遭水之縣全除一年租據此兩處則義興固在三吳之外而太后之詔會稽亦復在三吳之外豈一時稱謂未有一定之說抑史又自有詳簡差互耶或云虞譚所督三吳晉陵宣城義興計六郡而稱五郡譚自爲吳興太守矣增督五郡蓋丹陽其一也又以太后詔考之則會稽決不在三吳之數亙寶救三吳者以孫恩旣陷會稽遂逼吳中故云今當以十道四蕃志及郡國志別說爲正吳會世多稱吳門爲吳會意謂吳爲東南一都會也自唐以來已然此殊未穩今客館有吳會亭尢誤天下都會之處多矣未有以其地名冠於會之一字而稱之者吳本秦會稽郡後漢分爲吳會稽二郡後世指二淛之地通稱吳會謂吳與會稽也諸葛亮曰荊州北據漢沔西通巴蜀南連吳會謂北則漢與沔西則巴與蜀南則吳與會皆指兩地爲說南連吳會通言二淛江南形勢豈謂荊州獨連吳門一郡乎莊子釋文淛江注云浙江今在余杭郡後漢以爲吳會分界今在會稽錢塘其云分界則言兩地尢明禇伯玉吳郡錢塘人隱居剡山齊太祖卽位手詔吳會二郡以禮迎遣此證尢切六朝時亦有下吳會兩郡各造船若干者如此類甚多或謂會稽二字可以單稱會乎按宋元嘉時以楊州浙西屬司隸校尉而以浙東五郡立會州以隋王誕爲剌史此單稱會之證也三江按司馬相如上林賦敍上林諸水曰丹水紫淵灞滻涇渭八川分流相背而異態灝溔潢漾東注太湖八川自入大河去太湖數千里外中隔大山及淮濟大江何緣與太湖相涉郭璞江賦云注五湖以漫漭灌三江而漰沛墨子曰禹治天下南爲江漢淮汝東流注之五湖孔安國曰彭蠡江分爲三入於震澤後爲北江而入於海此皆未甞詳考地理江漢至五湖自隔大山其末乃遶出五湖之下流徑入於海何緣入於五湖淮汝自從徐州入海全無交涉禹貢云彭蠡旣瀦陽鳥攸居三江旣入震澤底定以對文言之則彭蠡水之所瀦三江水之所入未必謂入於震澤也震澤之源皆山環之了無大川震澤之委乃多大川今三江故道古今變遷已不可堅定然禹貢之說謂三江之水無所入則震澤壅而爲害三江之水有所入然後震澤底定亦水之理也水經雲中江在丹陽蕪湖縣南東至會稽陽羨縣入於海震澤在吳縣南五十里北江在毗陵北界東入於海據此則水經亦謂中江北江皆在震澤傍近但其迹不可考耳與孔安國謂彭蠡江分爲三入震澤爲北江以入海遠近絕不同史記正義解三江旣入震澤底定云三江者在蘇州東南三十里名三江口一江西南上七十里至太湖名曰松江古笠澤江一江東南上七十里白蜆湖名曰上江亦曰東江一江東北下三百餘里入海名曰下江亦曰婁江於其分處號曰三江口又引顧夷吳地記雲松江東北行七十里得三江口東北入海爲婁江東南入海爲東江並松江爲三江是也言理三江入海非入震澤也按太湖西南湖州諸溪從天目山下西北宣州諸山有溪並下太湖太湖東北流各至三江口入海其湖無通彭蠡湖及太湖處並阻山陸諸儒及地誌等解三江旣入皆非也周禮職方氏云楊州藪曰具區川曰三江按五湖三江者韋昭注非也其源俱不通太湖引解三江旣入失之遠矣郡國志引禹貢三江旣入震澤底定韋昭曰三江爲吳郡南松江錢塘江浦陽江水經亦載韋昭以松江浙江浦陽江爲三江虞氏志林云江於彭蠡分爲三又云江自太湖出於海屈曲七百里世遂以韋昭爲謬謂錢塘浦陽元不與震澤相關也水經謂浦陽一名潘水在會稽界而彭蠡乃宮亭湖去震澤更遠虞氏之說尢荒唐今松江之傍有小村落名三江口酈善長雲松江自湖東北徑七十里至江水分流謂之三江口吳越春秋云範蠡去越乘舟出三江之口入五湖之中皆謂此地史記春申君傳云還爲越王禽三渚之浦正義引戰國策三江之浦卽此是案三江口異名者三姑備錄之五湖卽太湖也風俗通云湖都也周官楊州其浸五湖張勃吳錄五湖者太湖之別名以其周行五百餘里故以五湖爲名虞翻又云太湖有五道口則謂之五湖史記正義越敗吳於夫椒引杜預曰太湖中山也又引賀循會稽記云勾踐逆吳戰於五湖中大敗而退今夫椒山在太湖中洞庭山西北案此吳越戰於五湖直在笠澤一湖戰耳史記正義及顧夷吳地記又云五湖者菱湖遊湖莫湖貢湖胥湖皆太湖東岸五灣爲五湖蓋古時應別今並相連菱湖在莫裏山東周回三十餘里西口闊二里其口南則莫裏山北則徐侯山西與莫湖連莫湖在莫裏山西及北北與胥湖連胥湖在山西南與莫湖連各周回五六十里西連太湖遊湖在北二十里在長山東湖西口闊二里其口東南岸樹裏山西北岸長山湖周回五六十里貢湖在長山西其口闊四五里口東南長山山南卽山陽村西北連常州無錫縣老岸湖周回一百九十里已上湖身向東北長七十餘里兩湖西亦連太湖又解五宗世家五湖之間云五湖謂具區洮滆彭蠡靑艸也又雲遊莫貢陵爲五湖蓋太湖東岸【蓋太湖東岸蓋汲古本作並】今連太湖蓋後五湖當是也今案史記正義及顧夷所記五湖今並相連五宗世家解又以後五湖之說爲是則五湖爲太湖一湖甚明越絕書云太湖闊三萬六千頃則一湖所占廣矣史記正義又引吳地記云笠澤江松江之別名又云笠澤卽太湖則江湖通爲笠澤矣楊州記曰太湖一名震澤一名笠澤一名洞庭史記三苗國左洞庭右彭蠡裴駰注云今太湖中包山有石穴其深洞無知其極者名洞庭此洞庭非與彭蠡爲對者但通呼洞庭耳彭蠡卽宮亭湖爾裴說殊爲不審又水經孫皓天璽元年臨平湖開又於湖邊得小石上刻皇帝字於是攺天冊爲天璽元年孫盛以爲元皇中興之符證五湖之石瑞也以此見古人通名浙西澤數謂之五湖又晉楊泉五湖賦止爲太湖而作此一證也陸龜蒙云太湖上稟咸池五車之气故一水五名或又以太湖射貴湖洮湖【一名長塘湖在義興】上湖與隔湖爲五湖九繆【九謬汲古本作尢謬尢字是】葑門續圖經謂作封門取封禺山以爲名封禺今屬具興【今屬具興具汲古本作吳按吳字是】亦未有據按史記正義吳世家吳東門解云闔閭城無東門引吳俗傳越伐吳伍子胥見夢越軍令從東南入越王乃回向三江口岸築壇祭子胥乃開渠自羅城東開門入吳至今猶名示浦門曰鱄【晉孚切】﹝魚孚﹞【音浮】又伍子胥傳吳東門解亦云東門鱄門謂﹝魚孚﹞門也今名葑門越【越字下空一格汲古本作軍字】�開示浦子胥以濤蕩羅城開此門有鱄﹝魚孚﹞隨濤入故以名門顧野王云鱄魚又名江豚欲風則湧據此葑門乃有別意葑鱄音相近云洞庭東西兩山在吳松江南太湖之中韋蘇州謂皮陸唱和之所近時蘇子美詩云笠澤魚肥人膾玉洞庭柑熟客分金卽吳松江也今嶽州之南所謂洞庭湖者卽酈善長注水經云洞庭波乃湖水非江也蓋斥此湖爾比見嶽州集古今題詠刻石龕於嶽陽樓上如蘇州皮陸及子美之詩皆在焉乃知地誌不可不考胥山在太湖口上有伍子胥廟舟行自此入太湖故名胥口或曰吳王旣殺子胥盛以鴟夷投諸江史記謂吳人爲立祠於江上號曰胥山今自吳故城至胥山四十里之近殺而投之湖中容有此理後世乃以子胥爲濤神謂浙江之濤子胥所作又以杭之吳山爲子胥祠或亦曰胥山然吳故城去浙江乃三百八十里不應投棄如許之遠以事理論之吳之胥山爲近吳錄又云胥山在太湖邊去江不百里故曰江上今胥山去浙江何止百里吳錄所指或指松江耶今具存其說云古今廟宇遷移固不定而張守節作史記正義解言祠江上名曰胥山謂太史公之說非是引吳地記云越軍於蘇州東南三十里三江口又向下三里臨江北岸立壇殺白馬祭子胥杯動酒盡因立廟於此江上今其側有浦名上壇浦至會稽太守麋豹移廟於吳郭東門外道南顧夷作吳地記時其廟尙在案此卽始廟不在胥山太史公乃云因命曰胥山正義又引吳地記云胥山太湖遶胥湖東岸山西臨胥湖有古子胥二王廟張守節按此廟不幹子胥事太史公誤矣據此則史記所云尙又疑【據此則史記所云尙又疑舊鈔本又作可】乾道中胥山廟久廢鄕人復修之姑據史記所說以祠子胥有周路分者善書題其廟額而盤門內亦有廟焉王充論衡亦論濤神之誣曰儒書言夫差殺子胥煮之於鑊盛以囊投之於江子胥恚恨臨水爲濤溺殺人夫言吳王殺伍子胥投之於江實也言其恚恨臨水爲濤者虛也衛葅子路漢烹彭越子胥勇猛不過子路彭越然二士不能發怒於鼎鑊之中子胥亦自先入鼎鑊後乃入江在鑊之時其神豈怯而勇於江水哉何其怒气前後不相副也城隍廟其初春申君也唐碑具在按史記春申君於楚請封於江東因城吳故墟以爲都邑越絕書吳伐楚封春申君於吳吳地記春申君甞造虵門以禦越軍其說不同宜以史記爲正婁縣在昆山縣東北三里一村落也蓋昆山舊治或云在漢爲疁縣後避錢鏐諱攺昆山案吳志張昭拜輔吳將軍封婁侯則縣之爲婁舊矣漢書云攺於王莽時信義古縣名蕭梁時分婁縣置信義縣屬信義郡大同初廢復分信義屬昆山今縣西二十里有村曰信義疑此古縣地也土人或訛爲鎭義韋蘇州唐史不爲立傳按其行事頗逸按白樂天吳郡詩石記云貞元初韋應物爲蘇州剌史後三十七年樂天亦佩蘇印實寶歷元年記中目應物爲碩人則在當時已有重名應物詩淸深妍麗有六朝風致其自敍乃謂少時以三衛郎事元宗豪縱不羈元宗崩始折節讀書然觀其人賦性髙潔鮮食寡欲所居掃地焚香而坐而詩格髙潔不似晚節把筆學爲文者豈其自序之過與然天寶間不聞蘇州詩則其詩晚乃工耳宋景文作唐書文藝傳舉唐之能文者皆在至於蘇州集中亦足考其履歷乃以爲史家軼其行事故不書惜哉劉禹錫集又有大和六年舉自代一狀然應物溫泉行雲北風慘慘投溫泉忽憶先皇巡幸年身騎廏馬引天仗直至華淸列禦前又有出身天寶今幾年之語則常逮事天寶間矣又燕李錄事詩云與君十五侍皇闈曉拂鑪煙上玉墀以編年通載考之天寶元年至大和六年計九十一年應物於天寶間已年十五不應能至大和間也說者謂禹錫與白居易同時視應物輩行迥不同禹錫所舉或別是一人也【韓駒蔡寬大等詩話】半夜鍾按唐張繼楓橋詩云姑蘇城下寒山寺半夜鍾聲到客船在閶門外七里歐陽文忠公云句𨿽佳其柰三更非撞鍾時歐公蓋未甞至吳中今吳中僧寺實半夜鳴鍾或謂之定夜鍾不足以病繼也南史丘仲孚吳興人好學讀書常以中宵鍾鳴爲恨【常以中宵鐘聲爲恨恨一作限】阮景仲爲吳興守詩云半夜鍾聲後白樂天亦云新秋松影下半夜聽鍾聲吳中半夜鍾其來久矣又於鵠送官人入道詩定知別後宮中伴遙聽緱山半夜鍾溫庭筠詩亦云悠然旅榜頻回首無復松窻半夜鍾何獨於繼而疑之【王直方石林二詩話詩眼學林新編﹝學林新編汲古本編作篇﹞】響大師昆山惠聚寺石像也寺創於梁天監中開山僧乃惠向【惠向汲古本向作響七行同】今有古石像在靈山院小洞中俗人扣之鏗然有聲遂呼響大師以爲山中奇事甚可笑向後駐錫楊子江心蝦蟆山於此入滅山上僧院有碑刻載昆山創寺本末頗詳昆山古上方有孟郊張祜畱題詩或云郊隨父任昆山尉因有篇什按韓文公郊墓志云父庭玢娶裴氏女而選爲昆山尉生郊及二季酆郢而卒考此語是郊時方幼稚本傳亦不言其幼稚能詩上方畱題或者疑乃其父庭玢所作不可知或又云郊後長大問其母身所生之地母云父任昆山尉時郊遂遊吳至昆山乃畱題事無考證不敢信摭言載白樂天出守蘇州科場將開方幹來求解頭而張祜適至無何二人言語喧爭於席上由是二人俱不得解頭而去祜之畱題必是樂天守蘇時也太和宮在盤門外續圖經云唐相畢瑊之別業按畢瑊未甞相相者畢諴也外岡靑岡五家岡蒲岡塗菘岡徘徊岡福山岡舊圖經云並在吳縣界今次第考之上之四岡屬昆山下三岡屬常熟言其地則與吳縣大相遼絕織裏橋今訛爲吉利橋帶城橋今訛爲戴城橋交讓巷今訛爲甘漿巷吳郡誌卷第四十九吳郡範成大撰

雜詠吳中風物之美騷人墨客凡所賦詠皆以類見無所附麗者則萃於此其目有八

一曰紀詠【白居易吳中好風景詩二首吳中好風景八月如三月水荇葉仍香木蓮花未歇海天微雨散江郭纖埃滅﹝江國纖埃滅汲古本埃作塵﹞暑退衣服幹潮生船舫活兩衙漸多暇亭午初無熱騎吏語使君正是遊時節○吳中好風景風景無朝暮晚色萬家煙﹝晚色萬家煙晚舊鈔本作曉﹞秋聲八月樹舟移弦管動橋擁旌旗駐攺號齊雲樓重開武丘路況當丰熟歲好是歡遊處州民勸使君且莫拋官去崔融次韻洛渚問吳潮吳門想洛橋夕煙楊柳岸春水木蘭橈城邑南樓近星辰北斗遙無因生羽翼輕舉托還飆蘇子美過蘇州東出盤門刮眼明蕭蕭疏雨更陰晴綠楊白鷺俱自得近水遠山皆有情﹝近水遠山皆有情山一作村﹞萬物盛衰天意在一身羈苦俗人輕無窮好景無緣住旅棹區區暮亦行杜牧經闔閭城遺蹤委衰艸行客思悠悠昔日何人處﹝昔日何人處何人當作人何﹞終年水自流孤煙村戍遠亂雨海門秋吟罷獨歸去煙雲盡慘愁劉禹錫憶春艸館娃宮外姑蘇臺鬱鬱芊芊撥不開無風自偃君知否西子裙裾曾拂來】

二曰遊覽【蘇子美遊山上春遊南峯出自閶扉西崎嶇緣田塍時又涉狹磎午初至峯下先讀爛石碑僧廬頗新鮮丹靑晃朝曦○云昔支公居石迹有馬蹄踰嶺到天平上觀石屋危蒼壁瀉白泉對之已忘疲西巖列窻戶玲瓏透斜暉嵚然似飣餖﹝嵚然似飣餖嵚一作嵌﹞人力安可施朝飡下木瀆市物俗所宜琴臺昔甞遊回首憶舊題南向又渡嶺盤屈麋鹿蹊折身趨寶華未到聞法鼙松澗見廣路﹝松澗見廣路舊鈔本澗作間﹞平如隱金錘寺壓兩山腳三面張屏幃夜闌宿虛堂淸甚無夢思西南登堯峯俗云堯所基洪川不能沒上有萬眾棲中道捨藍輿從者亦汗衣關陸巧步趨健馬莫可追自傷幹軀頭兩股酸不隨巖雨灑磴滑惟賴枯笻枝﹝惟賴枯笻枝文粹枝作搘﹞四顧物象殊𨿽困彊自持竹木互支撐小閣架險梯淩晨過橫山蹴踏雲霞低身如插翅翼下見鴻鵠卑卻視眾壑林﹝卻視眾壑林一作林壑﹞密若薺麥齊是皆樗櫪材春登綠翠姿﹝春登綠翠姿舊鈔本登作發﹞一方紺碧瓦樓殿貼地飛右顧萬頃湖東與天相迷日灸白煙開風驅銀山移旁過折腰塔鐵輪盡顚隳近爲震霆拔火烈瓦甓麋未知天之意摧此將何爲迆邐瞰薦福愛此路側池淸無一點塵蝦魚潛璢璃寶積仰修行﹝寶積仰修行汲古本行作竹﹞整如翠羽旗楞伽屋老朽是亦傳者非北渡千丈橋柱裊欄傾欹攬衣俯而趨愁爲溪風吹遇勝輒自畱仰嘯中屢遺永言嘉謔浪把酒先嘻嘻予履閱奇怪﹝予履閱奇怪舊鈔本予作杖又自疑身被畱汲古本被作彼﹞瞪睨惟嗟咨及還城中居城人殊未知自疑身被畱蹔此夢寐歸紛然著鄙事奔走爭自私向者卻是夢反復又自疑神明日夜往內顧行者屍何由罷塵坌榮辱兩莫期淸泉與白雲終老得自怡蘇軾和太守王規父侍太夫人觀燈二首﹝蘇軾和太守王規父侍太夫人觀燈二首元目作和蘇州太守王規父觀燈之什余時以劉道原見訪不及赴此會二首又不覺朱輪輾後塵朱一作香﹞不覺朱輪輾後塵爭看繡幰錦纏輪洛濱侍從三人貴京兆平反一笑春但逐東山攜妓女那知後閣走窮賓滯畱不見榮華事空作賡詩第七人○翻翻緹騎走香塵激激飛濤射火輪美酒畱連三夜月丰年傾倒五湖春安排詩律追彊對蹭蹬歸期爲惡賓墮珥遺簪想無限華胥猶見夢回人胡宿彭山贈貫之彭山隔重湖落日見孤塔揚舲入空曠煙樹散鵝鴨山中老臒僊萬頃纖芥納乘風落珠唾暝色遠相答平生爾汝分磁﹝金截﹞契已狎萬緣一笑空个處無剩法﹝个處無剩法个一作是﹞方舟過谷隱風雨寒霎霎黎明帶星歸尙及齋鼓踏臨岐戒後會梅熟新秧插期我散縑楮莫忘鷗盟歃】

三曰書事【李紳過吳門煙水吳都郭閶門架碧流綠楊淺深巷﹝綠楊淺深巷淺深當作深淺﹞靑翰往來舟朱戶千家室丹楹百處樓水光搖極浦艸色辧長洲憶作麻衣�﹝憶作麻衣�汲古本作翠舊鈔本作士按士字爲正﹞曾爲旅棹遊放歌隨楚老淸宴奉諸侯﹝貞元中余以布衣多遊吳中韋夏卿首爲知遇常陪宴席叚平仲李季何劉從周棊毋咸十餘輩日同�酒及余以太和七年領鎭會稽則當時賓客郡吏樂徒寺僧裏客無一人在者至於﹞﹝至於汲古本於作以誤又橋轉攢紅飲紅汲古本作虹是﹞﹝韋公子弟凋喪略盡﹞花寺聽鶯入春湖看鴈畱裏吟傳綺唱鄕語認歈謳橋轉攢紅飲波通闘鷁浮竹扉梅圃靜水檻橘園幽﹝水檻橘園幽檻一作巷﹞絕堵荒麋苑穿巖破虎丘舊風猶越鼓余俗尙吳鉤故館曾閒訪遺基亦徧搜吹臺山木盡﹝吹臺山木盡吹文粹作琴﹞香徑佛宮秋帳殿菇蒲掩雲房霧露收薴羅妖廢滅荊束鬼包羞風月俄黃綬經過半白頭﹝元和七年餘以校書郎從後﹞﹝從後一作從役是又問客一作門客﹞﹝再至蘇州時範十五傅正爲郡而貞元中賓客散落半已殖謝及宴而伶人酒徒悉無往日者�客惟令起二人已疾﹞重來冠蓋客非復別離愁﹝太和七年餘赴鎭會稽劉禹錫爲郡則元和中蘇州相識知與不知索然皆盡河柳�謝邑居更易乃甚令威之嘆也﹞候火分通陌前旌駐外郵水風搖彩旆堤柳引鳴騶問吏兒孫隔呼名禮敬修顧占殊宿昔﹝顧占殊宿昔占一作贍﹞語默過悲憂義感心空在容衰日易偸還持滄海詔從此布皇猷韋應物軍中冬燕滄海已云晏皇恩猶念勤式燕徧恆秩柔遠及斯人玆邦實大藩伐皷軍樂陳是時冬服成戎士气益振虎竹謬朝寄英賢降上賓旋罄周旋禮﹝旋罄周旋禮旋罄文粹作擬罄又庭中丸劍闌闌一作斗﹞媿無海陸珍庭中丸劍闌堂上歌吹新光景不知晚觥酌豈言頻單醪昔所感大醵況同忻顧謂軍中士報答何由申曹松春日自吳門之陽羨道中書事勝異恣遊應未徧路歧猶去幾時還浪花湖闊虹蜺斷柳綫村深鳥雀閒千室綺羅浮畫檝兩州絲竹會茶山眼前便是神僊事何必須言洞府間王元之盡怪吳蘇地瓊花冷不銷時賢臨水國天气似中朝密逐江云墮輕隨海吹飄影沈松塢亂片響葦蓬焦粉拂龍頭舫繒鋪鴈齒橋煮茶收歲計宜稻采民謠拔筍芽先出欺梅蘂自凋誰言未盈尺猶稱不封條郡守齊黃霸明君邁帝堯﹝明君邁帝堯君文粹作皇﹞縣官惜歌詠翻恐笑漁樵李嘉佑自蘇臺至望亭驛人家盡空春物增思悵然有作因寄從弟紓○南浦菇蔣覆白蘋﹝南浦菇蔣覆白蘋蔣一作蒲﹞東吳黎庶逐黃巾野棠自發空流水江燕初歸不見人遠樹﹝一作�﹞依依如送客平田渺渺獨傷春那堪回首長洲苑烽火年年報虜塵梅摯五日公宴虎符新合晚芳天﹝虎符新合晚芳天新一作初﹞良會難並樂與賢心愧白公求治切下車三月始開筵﹝白公旬宴詩﹞﹝白公旬宴詩旬一作公又陰文汪君汲古本誤注君一作江君﹞﹝云下車已三月開筵﹞蘇軾闊丘汪君二家兩中飲酒二首小圃陰陰徧灑塵方塘灩灩欲生紋已煩僊袂來行�莫遣歌聲便駐云肯對綺羅辭白酒試將文字惱紅裙今宵記取醒時節點滴空階獨自聞○五紀歸來鬢未霜十眉環列坐生光喚舩渡口迎秋女駐馬橋邊問泰娘曾把四弦娛白傅敢將百艸闘吳王從今卻笑風流守畫戟空凝燕寢香皮日休吳中言情寄魯望古來傖父愛吳鄕一上胥臺不可忘愛酒有情如手足除詩無計作膏肓﹝除詩無計作膏肓作文粹作似﹞宴時不輟瑯書味齋日難判玉鱠香爲說松江堪老處滿船煙月濕莎裳陸龜蒙菇煙蘆雪是儂鄕釣綫隨身好坐忘徒愛右軍爲點畫閒披左氏得膏肓無因月殿閒移屧秪有風汀去采香莫問江邊魚艇子玉皇看賜羽衣裳蘇子美九月五日夜出盤門書呈黃尉紺紬幕見黃金鉤珠璣磊落澄﹝一作冷﹞不滅紛紛媚景動波上的的遠勢生﹝一作橫﹞沙頭前山漸昏漁唱息惟有疏葦吟窮秋予方弭檝對此景時欲乘興長城遊靑娥蕩槳忽遠至𨿽有雅約猶嚬羞彩舟鮮明四窻辟蘭酎辛滑佳賓畱歌餘淸洌貫眾耳笑動姿采生香﹝巾冓﹞玉盤鱠鱸光一色餖簇肴核隨所搜河斜參倒气愈浩我起飲子子必酬共知此會不易得邂逅得此難再求區區才知自勞役擾擾塵俗多悲憂已誶更歌更起舞明日分散空離愁蘇子美邂逅劉公尢於平望之西聯舟夜語走筆敍意昔別蘋初生離謳發淸契闊幾何時遺囀猶在梁我亦遊宦者吳會非我鄕三考一瞬息扁舟此徜徉邂逅通夕語弭棹水中央淡影月照戶遙音鴈南翔攄意艮未盡詎及羅酒漿子去尙千里道路阻且長嵚崎愼所歷無令馬﹝從亠從﹞黃林歆寒食家家踏曉晴好風吹我出重城幾灣野水迎人白藪點家山刮眼明已有鴒原聯乘樂何須鷁尾並橈行山前父老應相笑爲我頻來學送迎林希初至吳門示諸弟兼呈伯原教授夢寐家山忽五春君恩乞與守符新便推白傅爲前政更得梁鴻作部民入境喜逢余秉穗舉杯無復嘆鱸蒓左司西掖誠非據尢是詩情愧昔人﹝夢得與樂天詩云蘇州剌史例能詩西掖今來替左司余從西省故偶及之﹞】

四曰懷古【許渾宮館余基輟棹過﹝宮館余基輟棹過輟文粹作倚﹞黍苗無恨獨悲歌荒臺麋鹿爭新艸空苑鳧鷖占淺莎江上雨來虛檻冷海邊風起遠帆多可憐國破忠臣死日月東流生白波陸龜蒙疊韻吳宮詞二首膚愉吳都姝眷戀便殿宴逡巡新春人轉面見戰箭○紅櫳通東風翠珥醉易墜平明兵盈城棄置遂至地皮日休浸深尋﹝山斂﹞岑﹝浸深尋﹝山斂﹞岑深一作淫﹝山斂﹞汲古本作嵚又�指替制曳�汲古本作枍舊鈔本作厲揭替掣曳﹞勢厲衛睥睨荒王將鄕亡細麗蔽袂逝○指替制曳康莊傷荒涼主虜部伍苦嬙亡房廊香杜牧﹝杜牧文粹下有吳宮詞二首五字﹞越兵驅綺羅越女唱吳歌宮盡花聲少臺荒麋迹多茱萸垂曉露菡蓞落秋波無遣君王醉滿城嚬翠娥○香徑遶吳宮千帆落照中鶴鳴山苦雨魚躍水多風城帶晚莎綠池連秋蓼紅當年國門外誰信伍員忠劉懷古送李秀才不第歸江南姑蘇臺枕吳江水層級鱗差向天倚秋明云白萬林空﹝秋明白雲萬林空明文粹作髙﹞低望吳田三百里當時雄盛何如此千仞無根立平地﹝千仞無根立平地根當作垠﹞臺前夾月吹玉鸞臺上迎涼撼金翠銀河倒瀉君王醉灩酒峨冠眄西子宮娃酣態舞娉婷香飆四颯眞珠墜伍員結舌長歔欷忠諫無因能到耳﹝忠諫無因能到耳文粹作到君耳﹞城烏啼晝海霞銷深掩金屏日髙睡王道潛隨伍員死河斗中間瞻王气會稽勾踐擁長矛萬里馬蹄掃空壘﹝萬里馬蹄掃空壘一作萬馬鳴虒﹞瓦解冰消眞可恥凝艷妖芳安足恃可憐荒苑雨冥蒙麋鹿呦呦遶遺趾君懷逸气還東吳狂吟日日遊姑蘇興來下筆倒奇景瑤盤迸灑蛟人珠大鵬矯翼翻云勁危峯霽後淩天孤海潮秋打羅剎石月魄夜當彭蠡湖有時凝思萬慮無霓幢髣髴遊仙都琳瑯暗戞玉華殿天香靜裊金芙蕖君聲日下聞來久淸瞻何人堪敵手我逃名迹遁西林不得灞陵傾別酒莫便五湖爲隱淪年年三十升僊人】

五曰題贈【蘇舜欽答章傳廢官旅吳門迹與世俗掃﹝從從冓﹞亭滄波間築室喬樹杪窮經交聖賢放意狎魚鳥志气內自充藜藿日亦飽不圖名利場有士同所好南閩章其氏傳名字傳道淸晨闖予門疏爽見姿表大篇隨自出爛熳風力老安敢當所褒讀之欲驚倒開軒延與語指亦有深到平生踏京塵識子恨不早扶疏珊瑚枝本不自雕巧當珍玉府中何故委衰艸秋風還故鄕無或嘆枯槁貴富烏足論令名當自保王元之贈艸庵禪師陽山山下艸庵深﹝陽山亦名余杭﹞寂寂香燈對遠岑莫怪相看緫無語坐禪爲政一般心梅掣﹝梅掣汲古本掣作制舊鈔本作摯按摯字是﹞酬張無夢一夢浮生無夢身先生眞是古之眞莊子曰古之眞人其寢不夢其覺無憂蘂函裁得瑤章祕還寄吳門吏隱人天禧初先生甞有詩寄前牧宗人學士石�今存廳右相去三十年予領郡復承佳惠有以見先生之長年卹南昌之遠派乎﹝卹南昌之遠派乎卹汲古本作卽﹞】

六曰寄贈【樂天重答劉和州﹝來篇云蘇州剌史例能詩西掖今來替左司又云若共吳王闘百艸不知誰作﹞﹝一作惟汲古本惟作應﹞﹝是欠西施﹞分無佳麗敵西施敢有文章替左司隨分笙歌聊自樂等閒篇詠被人知花邊妓引尋香徑月下僧畱宿劍池可惜當時好風景吳王應不解吟詩﹝采香徑花臨娃﹞﹝采香徑花臨娃汲古本作采香徑臨館姓舊鈔本文粹並刪此注﹞張籍寄百二十二使君詩三朝出入紫微臣頭白金章未老身登第早年同坐主題書今日是州人﹝題書今日是州人是一作異﹞閶門柳色煙中遠茂苑鶯聲雨後新此處吟詩向山寺知君忘卻曲江春皮日休吳中書事寄漢南裴尙書萬家無事鏁蘭橈鄕味腥多猒紫虈﹝江文通集云紫虈石劍也﹞﹝石劍也劍汲古本誤劫﹞水似碁文交度郭柳如行障儼遮橋靑梅蔕重初迎雨白鳥羣髙欲避潮惟望舊知憐此意得爲傖鬼也逍遙陸龜蒙風淸地古帶前朝遺事紛紛老寂寥﹝遺事紛紛老寂寥老一作未﹞三茆涼波漁蕝動﹝遠祖士衡對晉武帝以三苑冬溫夏涼﹞五茸春艸雉媒嬌﹝五茸吳王獵所茸各有名﹞雲藏野寺分金剎月在江樓倚玉蕭﹝玉蕭汲古本蕭作簫是又陰文隱舊遊文粹隱作憶﹞不用懷歸忘此景吳王看卽奉弓招王禹偁隱舊遊寄致仕了倩寺丞橋映家家柳涇通處處蓮海山微出地湖水遠同天艸沒潮泥上沙明蟹火然應隨白太守十隻洞庭船蘇子美贈則暉求詩﹝蘇子美贈則暉求詩則汲古本作荊舊鈔本文粹俱作劉﹞全吳气象豪詩思合翹翹風雅久零落江山應寂寥會將趨古淡先可鎭浮囂好是長吟處霜天看怒潮王禹偁除夜寄羅評事同年歲暮洞庭山知君思浩然年侵曉色盡人枕夜濤眠移棹燈搖浪開牎雪滿天無因一乘興同醉太湖船胡宿寄蘇州知府蔣密學淸徳臨藩第二回

東南時望滯鹽梅武林間歲移星座溫樹多年直斗魁楚客江山供逸思吳王風月屬髙才空傳宴寢凝香句﹝公吳中前後題詠好事者多摘佳句傳誦都下﹞文酒無因得仰陪又寄子美學士臯橋羈旅有梁鴻洛下嚶嚶信未通金穀經爲年少客滄浪翻作主人翁山川勝气生吟次風月髙情寄飲中身外不須論得喪儻來軒冕古今同蔣之奇賀兄之翰寵換蘇印二首久次含香厭粉闈懇求茂苑得州麾卻尋舊日池臺勝﹝蘇臺有池閣之勝之奇與太尉日遊此﹞猶憶當年幾杖隨入裏下車修敬日過家上冢致哀時應憐二弟猶羈絆萬里邊沙遠帥熙﹝之奇兩乞東南一麾以遂拜掃皆不允﹞○早同侍官向長洲今擁旌麾訪舊遊自古風流詩酒地韋蘇州後蔣蘇州蔣之翰恥向承平便拂衣鄕邦還得擁旌麾昔年曾預兒孫列投老猶疑筆硯隨﹝伯考太尉凡有撰述翰與穎叔必預檢閱或口授書之﹞忠義一門均許國箕裘萬石亦遭時﹝太尉之後帥邊典郡者五人矣﹞朝廷虛日方圖任功業當看帝載熙﹝謂穎叔也﹞○從來疏拙懶身謀攬轡登車已倦遊幸有醉鄕爲樂地何妨吟嘯老東州劉禹錫報白君報白君別來已度江南春﹝別來已度江南春已一作幾又燕子雙飛故宮道宮汲古本作官﹞江南春色何處好燕子雙飛故宮道春城三百七十橋夾岸朱樓隔柳條了頭小兒蕩畫槳長袂女郎簪翠翹郡齋北軒捲羅幕碧池逶迆遶華閣池邊綠竹桃李花花下舞筵鋪彩霞吳娃足情言語黠越客有酒巾冠斜坐中皆言白太守不負風光向杯酒酒酣襞箋飛逸韻至今傳在人人口報白君相思空望嵩丘云其柰錢塘蘇小小憶君淚黯石橊帬﹝憶君淚黯石橊裙黯一作點﹞﹝白君有妓近自洛歸錢塘﹞劉禹錫白舍人曹長寄新詩有遊宴之盛因以酬戲蘇州剌史例能詩西掖今來替左司二八城門開道路五千兵馬引旌旗水通山寺笙歌去騎過虹橋劍戟隨若共吳王闘百艸不知應一作惟是欠西施】

七曰畱別【白居易別蘇州浩浩姑蘇民鬱鬱長洲城來慚荷寵命去愧無能名靑紫行將吏班白列黎甿一時臨水拜十里隨舟行餞筵猶未收徵棹不可停稍隔煙樹色尙聞絲竹聲悵望武丘路沈吟滸水亭還鄕信有興去郡能無情崔璞蒙恩除替兩載求人瘼三春受代歸務繁多簿籍才短乏恩威共理乖天獎﹝共理乖天獎理汲古本作裏又注未及三年三汲古本作二﹞分憂值歲饑遽蒙交郡紱﹝到郡十二个月除替未及三年﹞安敢整朝衣作牧慚爲政思鄕念式微儻容還故里髙臥掩柴扉賈馬赴南�畱�蘇臺知己人過梅嶺上歲歲北風寒落日孤舟去靑山萬里看轅聲湘水靜艸色洞庭寬已料生涯事只應持釣竿○賀力牧別蘇州人徘徊睇閶闔悵望極姑蘇慨矣嗟荒運悲哉惜霸圖子常終覆郢宰嚭遂亡吳宮毀無巢燕城空有樂烏玆邦號端委多士自相趨照廡同燕石光車等魏珠言離已惆悵念別更踟躕﹝念別更踟躕念汲古本作急﹞若訪任公子求魚東海隅林希﹝林希下應有初字﹞將之宣城吳門效白樂天體被詔守東吳夜渡楊子津拭自迎家山洗我京洛塵此邦多賢豪況復平生親初欲循故事公宴月三旬庶以敍契闊豈徒樂吾身臨州未閱月吏牘方紛紜避嫌俄得請主地翻爲賓樽酒未重持行樂知何因物理可勝嘆俯仰迹已陳趣整震澤帆遙挹敬亭春五月而報政速哉彼齊人今我若置郵何徳於吳民舉手謝吳民自笑行役頻使君不能詩煩如迎送勤﹝煩如迎送勤如文粹作汝﹞來慚白太守去媿謝宣城疊嶂樓有懷吳門朱伯原﹝疊嶂樓有懷吳門朱伯原校攺作朱伯原疊嶂樓有懷吳門﹞虎丘換得敬亭山句水松陵數捨間天下難如兩州好君恩乞與一身閒漸無牒訴煩敲朴喜有林泉數往還猶想朋云隱君子思歸時見鬢毛班】

八曰贈別【獨孤及送長洲劉少府貶南巴使牒畱洪州序曩子之尉於是邦也傲其迹而峻其政能使綱不紊吏不欺夫迹傲則合不苟政峻則物忤故績未書也而謗及之臧倉之徒得騁其媒孽子於是竟謫爲南巴尉而吾子直爲子已仕慍不見色於其胸臆未甞蔕芥會同譴有叫閽者天子命憲府雜鞫且廷辧其濫故有後命俾除館豫章俟條奏也是月也艤船吳門將溯江而西夫行止者時得喪者機飛不搏不髙矢不激不遠何知去南巴之不爲大來之機括乎由圖南而致九萬吾惟子之望但春水方生孤舟鳥逝靑山芳艸柰遠別何同乎道者盍偕賦詩以貺吾子歐陽詹送許少府之任序始入仕一有縣尉或中或上或緊銓衡評才若地而命之至於緊無得幸而處而緊中之美者﹝而緊中之美者文粹而字下有於字﹞尢難其人今年孝廉郎髙陽許君授常熟尉者實緊中之美君十三舉明經十六登第後三舉進士皆屈於命去冬以前明經從常調蔭資貴中之乙判居等外之甲旣才且地擢以是官夏四月隨牒之官玉貌靑春芬芳有蒨望棠陰而委質郁蘭陔以辭親徵車轔轔所往在目異時九仞由玆一簣在邦由家不出於忠信許君常以爲已任夫何卹哉﹝夫何卹哉卹文粹作慍﹞士之生懷四方之志軫念於離別非所以爲士也行乎權徳輿送從兄立赴昆山主簿序士君子筮仕之門有以代徳庥蔭而奉淸廟齋祠者及夫試吏就祿與秀才孝廉郎等蓋以舊服流慶後昆宜之其於獎人爲善之義深矣從兄承舄奕簪纓之後荷葳蕤文誼之訓敏於學行而薄於宦名乃今調於天官署昆山主簿以姑胥之通邑士衡之佳句僑舊耕植多依是間上有良二千石爲東諸侯表率其飭躬敬事夙夜勤敏椎輪積水或在玆乎從弟中書舍人徳輿序其所繇俾羣從偕賦劉禹錫﹝劉禹錫下文粹有贈別二字﹞三載爲吳郡臨岐祖帳開𨿽非謝桀黠且爲一徘徊○流水閶門外秋風吹柳條從來送客處今日自魂銷白樂天代諸妓贈送周判官妓筵今夜別姑蘇客棹明朝向鏡湖莫泛扁舟尋範蠡且隨五馬覓羅敷蘭亭月破能回否娃館秋涼卻到無好與使君爲老伴歸來休染白髭﹝上須下皮﹞日休和崔諫議歸以六韻賜示因佇酬獻﹝因佇酬獻佇一作行﹞欲下持衡詔先容解印歸露濃春後澤霜薄霽來威舊化堪治疾餘思可療饑隔花攀去棹穿柳晚行衣佐理能無取酬知力甚微空將千感淚異日拜黃扉陸龜蒙謹和諫議罷郡敍懷六韻已報東吳政初捐左契歸天應酬苦節人不犯寒威江上思重借朝端望載饑紫泥封夜詔金殿賜春衣對酒情何遠裁詩思極微待升鎔造日江海問漁扉李白送客歸吳江村秋雨歇酒盡一帆飛路歷波濤去家惟坐臥歸島花開灼灼汀柳細依依別後無餘事還應掃釣磯張眾甫送李司直使吳使臣方擁傳王事遠辭家震澤逢殘雨新丰過落花水萍千葉散風柳萬條斜何處有離恨春江無限沙杜牧送沈處士赴蘇州李中丞招以詩贈行山城樹葉紅下有碧溪水溪橋向吳路酒旗誇酒美下馬此送君髙謌爲君醉念君苞材能百工在城壘﹝念君苞材能百工在城壘苞一作抱工一作二﹞空山三十年鹿裘掛牎睡自言隴西公飄然我知己舉酒屬吳門今朝爲君起懸弓三百斤囊書數萬紙戰賊卽戰賊爲吏卽爲吏盡我所有無惟公之指使予曰隴西公滔滔大君子當思掄羣材一爲國家治譬如匠見木礙眼皆不棄大者麤十圍小者細一指榍橛與棟梁施之皆有位忽然豎明堂一揮立能致予亦何爲者亦受公恩紀處士常有言殘虜爲犬豕﹝殘虜爲犬豕犬汲古本作大誤﹞常恨兩手空不得一馬箠今依隴西公如虎傅兩翅公非剌史材當坐巖廊地處士魁奇姿必展平生志東吳饒風光翠巘多名寺疏煙亹亹秋獨酌平生思因書問故人能忘批紙尾公或憶姓名爲說都憔悴杜牧懷吳中馮秀才長洲苑外艸蕭蕭卻算遊程歲月遙惟有別時今不忘暮煙秋雨過楓橋﹝暮煙秋雨過楓橋秋一作疏﹞許渾送張尊師歸洞庭能琴道士洞庭歸﹝能琴道士洞庭歸歸一作西﹞風滿歸帆路不迷對岸水花霜後淺傍檐山果雨來低杉松近晚移花崦巖谷初寒蓋藥畦他日相思兩行字誰人知處武陵溪又送元晝上人歸蘇州三年無事客吳鄕南宅春深碧艸長﹝南宅春深碧艸長宅舊鈔本作陌﹞共醉八門回畫舸獨還三徑掩書堂前山雨過池塘滿小院秋歸枕簟涼經歲別離心盡苦﹝經歲別離心盡苦盡一作更又陰文李頑送顧朝賜還吳汲古本頑作頎賜作陽均是﹞何堪紅葉下淸漳李頑送顧朝賜還吳寂寞俱不偶褁糧空入秦宦途已可識歸臥包山春舊國指飛鳥滄波愁旅人開樽洛水上怨別柳花新顧非熊送僧歸洞庭江山萬萬里﹝江山萬萬里文粹裏作重﹞歸去指何峯未入連云寺先齋越浪鍾風香回棧橘秋色出庵松若救吳人病須降震澤龍殷堯藩送客還吳吳國水中央波濤白渺茫衣逢梅雨漬船入稻花香海底通鹽竈山村帶蜜房欲知蘇小小﹝欲知蘇小小知汲古本作如﹞君始到錢塘李頻送劉上人歸洞庭去意無人命惟應道是從﹝李頻送劉山人歸洞庭詩去意無人命惟應道是從舊鈔本作卻共孤云去髙眠最上峯又當時將隱者分得幾株松舊鈔本作平生心未已不得更相從﹞半湖乘早月中路入疏鍾秋盡戶蛩急夜深山雨重當時將隱者分得幾株松卽席送許制之曹南省兄梅爛荷圓六月天歸帆髙背虎丘煙到時自見成行鴈別處休聽滿樹蟬賣劍爲賖吳市酒攜家猶借洞庭船待看春榜來江外﹝待看春榜來江外外一作上又陰文蘇州文粹作吳中﹞名占蓬萊第幾僊蘇州寒食日送人歸觀江城寒食下花木慘離魂幾宿投山寺孤帆過海門蓬聲潑火雨柳色禁煙村定看髙堂後﹝定看髙堂後看當作省﹞班衣減淚痕送羅著作兩浙按獄著作常宰蘇州吳縣使印星車適舊遊陶潛今日在瀛洲科條盡曉三千罪﹝科條盡曉三千罪曉當作脫又莫忘題名向虎丘忘汲古本作妄誤﹞囹圄應空十二州蒨綬有香籠驛馬皇華無暇狎沙鷗歸來重過姑蘇郡莫忘題名向虎丘蘇子美送人還吳江云春重雨垂垂索寞情懷送客歸不慣東流促回棹美他雙燕逆風飛﹝羨他雙燕逆風飛逆一作逐﹞胡宿送楊中允宰常熟丹舸傍江潯嘔啞遠櫓音新科持片玉能政引孤琴美進宮坊秩榮歸裏閈心名參天下雋歌著邑中黔地誌連香徑家園帶武林吳山幾屏秀楚水一篙深晚鼓停余疊秋帆臥半陰平時按方驥後夜望橫參陶菊何妨醉江毫且剩吟悠悠河上別千里郁朋簪胡宿送顯忠上人歸吳郡秋風隨處起﹝秋風隨處起隨文粹作何﹞振錫不畱行卻背嵩云去迎看淮月生禪通少林默詩得薴山淸幾夕巖窻下忘眤聽瀑聲梅堯臣送唐紫微知蘇臺洞庭五月水生寒盧橘楊梅已滿盤泰伯廟前看走馬闔閭城下見驂鸞吳娃結束迎新守府吏趨蹡拜上官曾過楊州能慣否劉郎盞底勸須寬梅堯臣送裴如晦宰吳江﹝梅堯臣送裴如晦宰吳江詩已見松江門此又重出舊鈔本刪去之﹞吳江田有粳粳香春作雪吳江下有鱸鱸肥膾堪切炊粳調橙虀飽食不爲餮月從洞庭來光映寒湖凸長橋坐虹背衣濕霜未結四顧無纖雲魚躍明鏡裂誰能與子同去﹝若秋﹞鷹掣黃鑑送李殿省赴任常熟﹝卽都尉元昆﹞吳山紫翠倚晴空潘令風流向此中雨飽公田方稼稔春生香徑雜葩紅彩艫銜尾淩波駛頳鯉駢頭薦爼豊王季情深重睽索﹝王季情深重睽索王一作玉﹞南云延脰極飛鴻﹝南云延脰極飛鴻脰一作脛﹞郭祥正姑蘇行送胡唐臣入幕﹝入幕下登姑蘇望五湖六字當一並作陰文﹞登姑蘇望五湖範蠡扁舟竟何在吳王宮殿惟荒墟使君誰何好平恕寬則脂韋猛則虎只今臥治聞黃公更得髙才歸幙府願令里巷歌召南風化流行成樂土昔年引對大明殿國論軒軒動人主往持使節臨朔方威霽秋霜愛春雨玉上靑蠅誰彊指臯端有堊寧傷斧升沈偶爾非吾嗟不用東方且爲鼠豈聞絕代無佳人何必西施妙歌舞盛傾綠酒鱠肥鱸承詔還從大梁去又送朱伯原祕校冷冷皖溪水﹝冷冷皖溪水冷冷汲古本作泠泠﹞悠悠天柱云﹝悠悠天柱云柱文粹作際﹞雲行水光動水洗云影分幽人坐臥吟孤絕迥出羣資彼雲水秀﹝資彼雲水秀汲古本秀誤香﹞釋此塵垢紛胡爲焂言別扁舟連夜發往登姑蘇臺而望太湖月卻尋史遷迹但見蒼煙滅覽古竟論今治吳校工拙﹝治吳校工拙吳文粹作具﹞有才不得施著書貽後世何必琄黃金自享千載貴﹝自享千載貴載一作鍾﹞鱸魚秋正熟雲泉味尢美若逢吳市門更訪長生理胡宿送太守晏大夫畫角城頭向晚悲鄧侯歸旆已臨岐西郊祖帳傾簪紱南國離聲動管絲千里去思歌邵父﹝邵父一作召父﹞二年遺愛泣吳兒甘棠寂寞江邊路正是淸陰蔽芾時程俱送葉善捲致仕歸吳衛尉新除蓋次公便拋簪紱向江東秋鱸正與蒓絲美夜鶴休驚蕙帳空滿腹詩書元未試會心林壑與誰同自憐華發無歸處慚愧冥冥物外鴻許渾吳門送客吳歌咽深思楚客怨歸程寺曉樓臺迥﹝一作鍾聲遠﹞江秋管吹淸早潮低水檻﹝早潮低水檻早文粹作平﹞殘月下山城惆悵回舟日湘南春艸生劉攽送裴二知蘇州著書﹝從亠從﹞尙白送客鬼揶揄積水望江海秋風吹軸轤貴人千騎長紫綬左魚符遺愛明南國驩聲接舊吳曉霜繁橘柚過雨熟菇蒲安得如吾子從君飛只鳧蔡肇送錢齊明倅蘇州一尉東南屈指中雍容車騎舊兒童郎君扇枕家山晚侍史焚香省戶空十里浮梁晴臥蝀一江春水淨磨銅三年官滿東吳去爲具扁舟破浪風○洞庭飛雨打湘弦燕寢凝香思窈然四者難並知我老七言俱賦爲君妍雜花繞徑迎籃轝﹝雜花繞徑迎籃轝籃文粹作香﹞春鳥喧洲起畫船聞道山公方啟事重看一鶚在秋天】吳郡誌卷第五十吳郡範成大撰

雜誌吳王僚時吳邊邑處女與楚之邊邑脾梁之女蠶爭界上之桑二家相攻吳不勝更相伐滅吳之邊邑吳王僚怒使公子光伐楚取居巢鍾離公子光伏甲士於窟室中具酒請王僚僚白其母曰公子光爲我具酒期無變乎【期無變乎期舊鈔本作其】母曰光心气怏怏常有愧恨之色不可不防王僚乃被棠鐵之甲三重使兵衛陣於道自宮門至於光之門階席左右皆王僚親戚使坐立侍皆操長戟交軹酒酣光佯爲足疾入窟室使專諸置魚腸劍炙魚中進之旣至王僚前專諸擘炙魚因推匕首立戟交軹倚專諸胸斷臆開匕首如故以剌王僚貫甲達背王僚旣死左右共殺專諸眾士擾動光伏甲士攻僚眾盡滅之遂自立是爲吳王闔閭以位遜季紮季札曰苟先君無廢祀社稷有奉乃吾君也吾誰怨乎哀死事生以俟天命非我生亂立者從之是前人之道復命哭僚墓復位【是前人之道復命哭僚墓復位舊鈔本道復作遺命】而公子蓋余燭庸二人將兵遇圍於楚者聞光殺王僚自立乃以兵降楚楚封之於舒【吳越春秋】越王勾踐旣以西施鄭旦獻夫差又飾美女八人納太宰嚭曰子苟能放越之罪【子苟能放越之罪放舊鈔本作赦】又有美於此者將進之案此夫差君臣皆爲美色所蠱以致破國亡身焉吳王夫差旣爲越王勾踐所逼將死曰以三寸帛幎吾兩目使死者有知吾慚見伍子胥公孫聖越王則解綬以幎其目史記正義曰今之面衣是其遺象顧野王曰大巾覆也晉安北將軍範汪【範汪舊鈔本作範安下同】爲亙溫所免朝廷憚溫不敢執談者爲嘆恨汪屏居吳郡從容講肄不言枉直咸安二年亙溫矯太后詔令廢帝爲海西公徙居吳縣西七里勑吳國內史刁彜防衛帝深慮橫禍乃杜塞聰明終日酣暢太元十一年殂於吳與庾後合葬吳陵隆安三年孫恩作亂吳會承平日久人不習戰所在多破亡吳國內史亙謙出奔無錫內史袁山松築扈瀆壘緣海備恩明年恩復入陜口轉寇扈瀆害山松浮海而北劉裕等並軍躡之復公海還南裕復大破恩於扈瀆恩遂遠遁赴海自沈咸和三年蘇峻反虞潭自吳興太守加督三吳晉陵宣城義興五郡軍事遣將距管商於吳縣爲商所敗峻平轉鎭軍將軍吳國內史蘇峻之亂郡人顧眾爲揚威將軍義興太守還吳潛圖義舉時吳國內史庾冰奔會稽峻以蔡謨代之將軍張悊爲峻收兵於吳眾遣人諭悊悊從之眾遣告謨曰眾已潛合家兵待時而奮謨乃檄眾爲本國督護眾從弟護軍參軍揚爲前鋒督護吳中人士同時響應峻遣將弘徽鼓行而前眾與揚悊要擊戰於髙莋大破之謨以庾冰還任便去郡眾遣揚率諸軍屯無錫恐賊從海虞道入眾自往備之賊帥張健馬流攻無錫揚等大敗冰亦失守健等遂據吳城眾自海虞由婁縣東倉與賊戰破之義軍又集進屯烏苞會稽內史王舒吳興內史虞潭並檄眾爲五郡大督護潭前鋒戰沒眾還守紫壁賊黨方銳義軍沮退人咸勸眾率眾過浙江眾曰不然今守固紫壁可得全錢唐以南五縣若越它境便爲寓軍控引無所非長計也臨平人範明謂眾曰此地險要可以制寇眾乃以明爲參軍合諸軍復進討健健退於曲阿畱錢弘爲吳令眾軍至路丘卽斬弘首眾進住吳城遣督護朱祈等九軍攻賊大破之峻平論功眾以承檄奮義推功蔡謨謨以眾倡謀非已之力俱表相遜論者美之封鄱陽縣伯蘇峻之役王導潛與張闓謀密宣太后詔於三吳速起義軍闓遣吳郡度支運四部榖以給軍又與吳郡內史蔡謨等招集義兵討峻蘇峻反遣其徒管等攻吳郡焚吳縣海鹽嘉興敗諸義軍峻敗後其將劉徵又率眾數千浮海入婁縣詔以郗鑑都督諸軍事討平之亙元太元末補義興太守鬱鬱不得志甞登髙望震澤嘆曰父爲九州島伯兒爲五湖長棄官歸國王廞以母喪居吳王恭舉兵假廞建武將軍吳國內史令起軍爲聲援廞卽墨絰合眾誅殺異已仍遣前吳國內史虞肅父入吳興義興聚兵眾潰奔走不知所在慕容皝僣位於燕以吳人爲吳縣隸燕國符堅將寇晉引羣臣會議太子左衛率石越對曰今歲鎭星守牛斗福徳在吳懸象無差未可犯也宋江夏文獻王義恭善騎馬好遊行或二三百里孝武帝聽其所之東至吳郡登虎丘山又登無錫烏山以望太湖王僧達爲吳郡太守以屢遷失意吳郭西臺寺多富沙門僧達求須不滿欲遣主簿顧曠率門義劫寺中沙門竺法瑤財數百萬又立宅於吳多役工力坐免官唐光啟初劇賊剽昆山招討使周寶遣將張郁戍海上郁叛剌史王蘊謂將兵還休不設備郁遂大掠蘊嬰城守寶遣兵討鬱鬱保常熟遂走海陵楊茂實爲蘇州剌史南面招討使周寶之壻也重斂人不聊生田令孜以趙載代之茂實不受命寶表畱不聽乃殘郛署污垣墉而去淮將楊行密寇姑蘇別將秦裴屯昆山吳越將顧全武擊裴圍之於昆山甚急裴援絕不降頗殺傷士卒全武爲長檄諭之裴乃納欵光啟中六合鎭將徐約攻陷蘇州逐剌史楊茂實擾其地劫吳越貢賦錢鏐遣其弟銶率兵破約約竄入海中劫剽中箭死鏐以海昌鎭將沈璨權知州事龍紀中錢鏐旣破走徐約詔給事中杜孺休爲剌史大順元年李裕陷蘇州制置指揮使沈璨害孺休及其兄延休而奔錢鏐鏐將誅之遂奔孫儒儒復以璨爲蘇州制置使孺休延休異母弟同日生至是同日死人咸異之景福元年錢鏐旣平孫儒命從弟銶爲蘇州招緝使幹寧五年平臺蒙又命曹圭爲蘇州制置使皆鏐私官也後梁開平中楊行密圍姑蘇錢鏐命其弟鋸鏢帥江海遊奕都虞候何逢內外夾攻生擒淮將何【從良從月】閭丘眞等三千餘人獲兵甲生口三十萬戰船二百餘艘鏐遂親巡姑蘇淮人圍姑蘇城中軍將孫琰號孫百計【號孫百計汲古本計作萬】專制守禦之具淮人以洞屋攻城琰設髙竿竿上著大輪盤載大﹝金截﹞渴烏引半繩運出城外而反其洞屋鼓噪而揭去之賊兵盡露因加矢石淮人退舍尋復縱巨石擊城聲如雷城中大懼琰乃盡取公私繩結网用巨木張之蔽於城屋石之墜者悉著网中賊計遂沮【備史遺事】梁侯景遣中軍侯子鑑入吳郡以廂公蘇單於爲吳郡太守吳興太守張嵊舉兵討景嵊稷之子也景號令所行惟吳郡以西南陵以北而已吳盜陸緝等起兵襲吳郡殺蘇單於推前淮南太守文成侯寧爲主侯景敗至晉陵得田遷餘兵因驅掠居民東趨吳郡侯瑱追及景於松江景猶有船二百艘眾數千人瑱進擊敗之景與腹心數十人單舸走推墮二子於水遂入海陳吳州剌史蕭瓛能得物情三吳父老曰吾君之子也陳亡吳人推瓛爲主與蕭巖同據東吳之地隋使宇文述討之瓛立柵於晉陵城東畱兵拒述遣其將王褒守吳州自義興入太湖欲掩述後述進破其柵回兵擊瓛大破之又遣兵別道襲吳州王褒衣道士服棄城走瓛以餘眾保包山隋將燕榮擊破之瓛匿民家爲人所執送長安斬之吳會悉平【本傳】隋大業九年劉元進舉兵應楊﹝從亠從﹞感將渡江而﹝從亠從﹞感敗吳郡朱爕晉陵管崇亦舉兵共迎元進據吳郡眾至十萬爕還俗道人長不滿七尺涉獵經史微知兵略時爲昆山博士知天下將亂謀於學而起兵赴者如歸自東陽至京口千餘里並受爕節度崇隱居常熟美姿容少不藉長七尺三寸推崇爲主煬帝將吐萬緒進軍逼之相持百餘日爲緒所敗保於黃山緒復破之爕戰死帝令江都郡丞王世充發淮南兵擊之世充旣渡江元進與崇俱爲世充所殺劫魁帥先降世充於通聖寺佛像前燒香爲誓誓不誅殺吳人聞世充有信誓一旬之間歸首略盡世充貪而無信利在子女資財並坑斬首八千餘人於黃山之下時以爲負誓殺降不祥武徳之際果遂殲夷唐武徳三年李子通度江攻沈灋興灋興棄毗陵犇吳杜伏威遣輔公祏攻子通子通大敗東走太湖收合亡散得二萬人襲灋興於吳郡大破之法興帥左右數百人棄城走吳郡賊帥聞人遂安遣其將葉孝辯迎之灋興中塗而悔欲殺孝辯更向會稽孝辯覺之灋興窘迫赴江溺死子通軍勢復振帥其羣臣徙都余杭盡收灋興之地北自太湖南至嶺東包會稽西距宣城皆有之伏威將王雄誕擊子通子通降聞人遂安據昆山無所屬伏威使雄誕擊之以昆山險隘難以力勝乃單騎造其城下陳國威靈示以禍福遂安感悅帥諸將出降於是伏威盡有淮南江東之地上元元年劉展反江淮都統李峘自潤州犇宣城副使李莊用曰以數十州之兵食三江五湖之險固不發一矢而棄之非勇也收散卒得七百人東至蘇州募壯士得三千人立柵以拒展與展將張景超戰於郁墅兵敗景超遂據蘇州展以其將楊持璧爲蘇州剌史明年展敗餘黨悉平展驍將王恆引兵東走至常熟而降永貞二年李錡跋扈於浙西朝廷以杜兼爲蘇州剌史兼辭行上書稱錡且反必奏族臣上然之畱爲吏部郎中元和二年錡果反以其腹心姚志安處蘇州蘇州剌史李素爲志安所虜錡敗乃免白居易自杭徙蘇首尾五年自云兩地江山遊得徧五年風月詠將殘可謂極宦遊之適矣其在蘇夜遊西武丘詩云領郡時將久遊山數幾何一年十二度非少亦非多蓋一月一遊武丘矣此詩中又識侍行容滿蟬態十妓姓名殊不以爲嫌又因黃橘夜泛太湖其詩云十隻畫船何處宿洞庭山腳太湖心又自太湖寄元稹詩云報君一事君應羨五宿澄波皓月中則是連五日夜在湖心泛舟【在湖心泛舟湖心汲古本作洞庭】𨿽白公風格髙邁好事不窘束亦當時文法网疏不以爲怪古今時異事異有如此者其後劉禹錫守蘇白爲河南尹又作憶舊遊詩寄禹錫又有夢蘇州寄馮侍禦詩眷眷此邦甚厚則知吳在當時爲名邦樂國能使賢者思之而不忘今錄其詩以見一時人情物態之大略【白居易憶舊遊憶舊遊舊遊安在哉舊遊之人半白首舊遊之地多蒼苔江南舊遊凡幾處就中最憶吳江隈長洲苑綠柳萬樹齊雲樓春酒一杯閶門曉嚴旗鼓出臯橋夕鬧船舫回修娥慢臉燈下醉急管繁弦頭上催六七年前狂爛熳三千里外思徘徊李娟張態一春夢周五殷三歸夜臺虎丘月色爲誰好娃宮花枝應夜開賴得劉郎解吟詠江山气色合歸來﹝娟態蘇州妓名周殷蘇州從事﹞又夢蘇州水閣寄馮侍禦楊州驛裏夢蘇州夢到花橋水閣頭覺後不知馮侍禦此中昨夜共誰遊】咸通中崔璞守吳郡時皮日休爲部從事與處士陸龜蒙爲文會之友風雨晦冥蓬蒿翳薈未甞不作詩璞間爲詩亦令兩人屬和吳中名士亦多與焉一年間所作盈積龜蒙裒爲十通日休名之曰松陵集幹徳丙寅平望村王氏女病起言語倒亂多言災異有成都卒楊恭者助之號天僊二娘子蘇帥聞之召入城居古宅中施符水旁郡人雲集其後虛妄之事發此女逃入人家踰年乃獲杖之勒令嫁人收其金帛入於道宮諺曰天上天堂地下蘇杭又曰蘇湖熟天下足湖固不逮蘇杭爲會府諺猶先蘇後杭說者疑之白居易詩云霅川殊冷僻【霅川殊冷僻霅一作苕】茂苑太繁雄惟有錢塘郡閒忙正適中則在唐時蘇之繁雄固爲浙右第一矣楊備郎中天聖中爲長溪令忽夢作詩雲月俸蚨錢數甚微不知從宦幾時歸東吳一片輕波在欲問何人買釣磯意甚異之明道初爲華亭令丁內艱遂家吳中樂其土風安之因悟夢中語甞效白樂天作我愛姑蘇好十章又作姑蘇百題詩行於世吳郡解額自祥符間定制秋舉以四人爲率慶曆中應舉者止二百人範貫之龍圖送錢正叔赴舉序已言四人之額視它藩爲最寡熙丰間舉人漸多增至六人三捨法行罷科舉法歲貢四人捨法罷合三年之數爲十二人紹興丙子增流寓一名今終場之士二千猶爲額窄也大觀中章莊敏公質夫之子綖爲時相誣以盜鑄詔開封尹李孝壽來置獄連逮千餘人屯甲士圍其家鉦鼓聲徹晝夜郡人震駭獄不成又遣禦史沈畸蕭服姚某【姚某汲古本作姚其】來重鞠之甚至州人多閉戶或自門隙中窺觀不敢正視識者知其非太平气象其後遂有建炎金狄之禍方章氏事前城中小兒所在羣聚而唱云沈逍遙沈逍遙莫知其由已而三禦史至丁晉公兒童時甞從老郁先生學郁居光蕩巷淳化中公自參知政事拜平江軍節度使知升州以本鎭節旄還家首詣郁居拜之堂下郁呼曰拜殺老夫矣話舊款密且云謂少年狹劣先生教誨痛加榎楚使得成立皆先生賜也郁沒公遣吏治後事甚嚴本朝陳文惠公【堯佐】能爲詩世稱其吳江詩云平波渺渺煙蒼蒼菇蒲才熟楊柳黃扁舟系岸不忍去秋風斜日鱸魚鄕今吳江口有鱸鄕亭蓋取公句江鄰幾善爲詩淸淡有古風【淸淡有古風淡汲古本作談誤】蘇子美坐進奏院事謫官後死吳中江作詩云郡邸獄冤誰與辧臯橋客死世同悲用事甚精當【劉貢父詩話】南北章本建安人郇公得象之裔後徙居吳兩族申公子厚家州南莊敏公質夫家州北兩第屹然相望甲於郡城人號爲南北章今其兩族子孫仕者不絕賀鑄字方回本越人後徙居吳之醋坊橋作吳趨曲甚能道吳中古今景物方回有小築在盤門外十里橫塘常扁舟往來作靑玉案詞黃太史所謂解道江南斷腸句如今只有賀方回卽此詞也王明之岐公之子在姑蘇有所愛比至京師爲公彊畱之逾時作詩云黃金零落大刀頭玉筯歸期畫到秋紅錦寄魚風逆浪碧簫吹鳳月當樓伯勞知我經春別香蠟窺人一夜愁【香﹝火葛﹞窺人一夜愁一文粹作徹】好去渡江千里夢滿天梅雨是蘇州句甚工【石林詩話】葉左丞夢得居吳下一日出閶門至小寺中壁間有題詩一絕云黃葉西陂水漫流籧篨風急送扁舟夕陽瞑色來千里人語雞聲共一丘意極嘉之而不書名氏寺僧云吳縣主簿寇國寶所作也國寶徐州人從陳無已學云【石林詩話】朱衝本以常賣爲業常賣者收拾毀棄及破缺畸殘器物公門販鬻者以過犯再杖脊而徒後乃變業賣藥家浸溫能以錢米衣藥【錢米衣藥汲古本衣字作空格】賙給饑寒老病者宣政間其子勔因中貴人遂以花石得幸人家園館及墳墓有一花一木之佳者悉用黃封徑取之並鑿太湖石同載以進奉京師謂之花石綱所過橋梁礙綱者毀拆以過發運司綱舟悉撥充花石綱父子俱建節鉞卽其家作雙節堂又畫徽廟禦容立禦容殿於家監司郡守就朝朔望日勔甞預曲宴上親握其臂遂以黃帛纏之與人揖不舉此臂弟侄聯姻帝族園丁悉賜金紫靖康初元勔伏誅竄其家海上其門下人得告身者盡禠之今其地爲張循王宅闔閭十年國東有夷人侵逼吳境吳王大驚令所司點軍王乃宴會親行平明出城十里頓軍憩歇今憩橋是也王曰進軍所司又奏食時已至令臨頓吳軍宴設之處今臨頓是也夷人聞王親徵不敢敵收軍入海據東洲沙上吳亦入海逐之據沙洲上相守一月屬時風濤糧不得度王焚香禱天言訖東風大震水上見金色逼海而來遶吳王沙洲百匝所司撈漉得魚食之美三軍踴躍夷人一魚不獲遂獻寶物送降欵吳王亦以禮報之仍將魚腹腸肚以咸水淹之送與夷人因號逐夷夷亭之名昉此吳王回軍會羣臣思海中所食魚問所餘何在所司奏云並曝漧吳王索之其味美因書美下著魚是爲飬字今從失非也魚出海中作金色不知其名吳王見腦中有骨如白石號爲石首魚【吳地記】校記跋吳郡誌五十卷宋範成大致能撰致能又號石湖居士吳郡人紹興二十四年進士孝宗時累官權吏部尙書參知政事進資政殿學士提舉洞霄宮卒謚文穆事迹具宋史本傳此書爲石湖晚年所作吳郡舊有吳地記吳郡圖經續記石湖匯集舊書翦裁新事凡分三十九門徵引浩博敍述簡核遂爲地誌中之善本郡人龔頤正滕茂周南相與贊成之時有求附於籍不得者會石湖歿乃騰謗謂不出於其手遂寢不行至紹定初廣徳李壽朋始爲鋟版趙汝談爲之序以周平園所撰石湖墓志定是書實所自爲並申明龔滕三人者甞爲石湖搜訪故謗有自來其論乃定壽朋又以是書止紹興三年其後諸大建置如百萬倉嘉定新邑許浦水軍顧涇移屯皆未及載復令校官汪泰亨補之而不別行亦爲提要所譏此本猶爲紹定槧本每半葉九行行十八字大小字同髙七寸廣五寸半白口單邊古香藹然內第十五第二十一第二十二第三十之前九葉原缺皆前人據舊本鈔配摸印惟肖以惠後學向有汲古閣單行本守山閣叢書本然翻刻一次多錯一次未能以後證前而宋本亦有誤字又得黃蕘圃臨宋賓王校宋本及舊鈔本並吳都文粹賓王校本互勘撰校勘記一卷宋本之誤字訂之汲古之誤字亦訂之因汲古𨿽非影宋而行款相同亦是佳帙也歲在閼逢攝提格烏程張鈞衡跋

