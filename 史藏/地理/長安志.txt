長安志﹝宋﹞宋敏求纂修

序

王鳴盛

趙彥若

卷一

總敍

分野

土產

土貢

風俗

四至

管縣

漢

後漢

晉

隋

唐

宋

雜制

卷二

雍州

京都

京兆尹

府縣官

卷三

宮室一

周

秦

阿房宮

總敍宮殿苑囿

郊祠

漢上

未央宮

建章宮

長樂宮

卷四

宮室二

漢中

桂宮

明光宮

長信等五宮

北宮

林光宮

甘泉宮

昆明池

上林苑

總敍殿閣

總敍宮館

太子宮

池苑

卷五

宮室三

漢下

宮廟章

郊丘章

朝省章

宗府章

京城章

街陌裏第章

後漢晉秦魏周宮室章

卷六

宮室四

唐上

創都章

宮城章

西內章

別見章

大安宮章

掖庭宮章

東宮章

禁苑內苑章

別見章

東內大明宮章

別見章

左右三軍飛龍院章

卷七

唐皇城

承天門街之東宮城之南苐二橫街之北

承天門街之東苐三橫街之北

承天門街之東面苐四橫街之北

承天門街之東苐五橫街之北

承天門街之東苐六橫街之北

承天門街之東苐七橫街之北

承天門街之西宮城之南苐二橫街之北

承天門街之西苐三橫街之北

承天門街之西苐四橫街之北

承天門街之西苐五橫街之北

承天門街之西苐六橫街之北

承天門街之西苐七橫街之北

唐京城一

外郭城

朱雀街東第一街九坊

興道坊

開化坊

安仁門

光福坊

靖善坊

蘭陵坊

開明坊

保寧坊

安義坊

朱雀街東苐二街九坊

務本坊

崇義坊

長興坊

永樂坊

靖安坊

安善坊

大業坊

昌樂坊

安徳坊

卷八

唐京城二

皇城東苐一街之十五坊

翊善坊

光宅坊

永昌坊

來庭坊

永興坊

廣化坊

崇仁坊

平康坊

宣陽坊

親仁坊

永寧坊

永崇坊

昭國坊

進昌坊

安興坊

通善坊

通濟坊

皇城東苐二街之十一坊及東市

長樂坊

大寧坊

勝業坊

東市

安邑坊

宣平坊

升平坊

修行坊

修政坊

靑龍坊

曲池坊

卷九

唐京城三

右朱雀街西苐一街九坊

盡坊

興寧坊

永嘉坊

興慶坊

道政坊

常樂坊

靖恭坊

新昌坊

升道坊

修徳坊

立政坊

惇化坊

丰樂坊

安業坊

崇業坊

永達坊

道徳坊

光行坊

延祚坊

朱雀街西苐二街九坊

太平坊

通義坊

興化坊

崇徳坊

懷貞坊

宣義坊

安丰坊

昌明坊

安樂坊

卷十

唐京城四

皇城之西十三坊

修徳坊

輔興坊

頒政坊

布政坊

延壽坊

光徳坊

延康坊

崇賢坊

延福坊

永安坊

惇義坊

大通坊

大安坊

皇城西苐二街之十一坊及西市

安定坊

休祥坊

金城坊

醴泉坊

西市

懷遠坊

長壽坊

嘉會坊

永平坊

通軌坊

歸義坊

昭行坊

皇城西苐三街之十三坊

修眞坊

普寧坊

義寧坊

居徳坊

羣賢坊

懷徳坊

崇化坊

丰邑坊

待賢坊

永和坊

常安坊

和平坊

永陽坊

四坊別見

昌化坊

延平坊

修仁坊

正平坊

別見

城外

卷十一

縣一

萬年

卷十二

縣二

長安

卷十三

縣三

咸陽

卷十四

縣四

興平

武功

卷十五

縣五

臨潼

鄠縣

卷十六

縣六

藍田

醴泉

卷十七

縣七

櫟陽

涇陽

髙陵

幹佑

渭南

卷十八

縣八

蒲城

盩厔

卷十九

縣九

奉天

好畤

華原

富平

卷二十

縣十

三原

云陽

同官

美原

附李好文編繪長安志圖

卷上

漢三輔圖

奉元州縣圖

太華圖

漢故長安城圖

唐宮城坊市總圖

唐禁苑圖

唐大明宮圖

唐宮圖

唐皇城圖

唐京城坊市圖

唐城市制度圖

奉元城圖

城南名勝古迹圖

唐驪山宮圖

圖卷中

咸陽古迹圖

唐昭陵圖

唐肅宗建陵圖

唐髙宗幹陵圖

唐陵圖說

圖志雜說

卷下

涇渠圖序

涇渠總圖

富平縣境石川漑田圖

涇渠圖說

渠堰因革

洪堰制度

用水則例

設立屯田

建言利病

經渠總論

序

王鳴盛

新校正長安志序秋帆先生撫陜陜故長安也搜得宋敏求長安志二十卷校正刻之附以圖三卷問序於予予向求此書未獲今始一讀焉旣卒業作而嘆曰美哉先生才之大而思之深超出乎流俗絕遠也周禮天官司會掌國之官府郊野縣都之百物凡在書契版圖者之貳司書掌土地之圖以周知入出百物地官大司徒掌建邦之土地之圖與其人民之數以天下土地之圖周知九州島地域廣輪之數辧其山林川澤北陵墳衍原隰之名物土訓掌地道圖以詔地事誦訓掌道方誌以詔觀事夏官職方氏掌天下之圖以掌天下之地然則欲知輿地必藉圖志周公已言之章章明矣蕭何入秦先收圖書所以具知天下阨塞戶口多少彊弱民所疾苦蓋儒者不出戶庭而能周知方域此讀書之所以可貴也以此蒞政則能先時豫籌因地制宜恢恢乎遊刃有餘焉可見圖志之裨益於政事似緩而實急夫豈俗吏所知哉唐以前地誌存者寥寥宋元人作存者不下二十餘然皆南方之書北方惟有此志與於欽齊乘耳而長安漢唐都邑所在事迹尢夥紀載尢宜加詳宋氏此編綱條明折贍而不穢可云具體厥後程大昌雍錄好發新論穿鑿支離不及宋氏遠矣先生旣刻此又於其間糾正踳駁疏釋蒙滯附於逐條之下焉夫以軍民政務之塡委文檄簿牘之旁午他人竭蹷應之日不暇給先生乃能以餘力表揚墜典斯其才之大誠有過人者若其靜察乎考古之足以證今披圖案牒以興革利獘其補助化理最切則尢先生用意之深也先生本名儒爲文學侍從臣出掌封圻治績茂異固宜卓識之度越流俗絕遠與圖每捲署河濱漁者實出元李好文譔古人地誌必與圖俱司會司書等職所謂版圖地圖者此物此志也先生匯訂以傳亦猶土訓誦訓之地道圖道方誌云爾乾隆五十有二年歲次丁未季秋之月嘉定王鳴盛西莊氏再拜謹譔時年六十有六

趙彥若

長安志序太常博士充集賢校理崇文院檢討同知丞事趙彥若撰雍之爲都涉三代歷漢唐之全盛世統屢更累起相襲神靈所儲事變叢巨宜其較然有明冊大典暴天下耳目而圖牒殘脫宿老無傳求諸故志惟韋氏所記爲一時見書遺文古事悉散入他說班班梗槪不可復完非好學深思博物善作孰能盡收其軼而追成之長安志者今史官諫議大夫龍圖閣直學士常山公所定著也公以文章世家爲朝廷名臣兢業之餘紀述自命蓋考論都邑网羅舊聞詞人所銳精而載筆之尢務也近代建國率繇西遷崤函之區陶冶浚洛實上游要會最重之地而陊毀零落寖就堙沒將無以自振校之本末先後二京已錄固不得獨闕於此前在河南旁接三輔嘗有意於搜采矣然猶未遑暇又踰二紀乃創屬體緒纘次其言窮傳記諸子鈔類之語絕編斷簡靡不總萃隱括而究極之上下浹通爲二十卷用備舊都古今之制俾其風瀼光塵有以奮於永久故夫府縣有政官尹有職河渠關塞有利病皆幹於治而施於用取諸地記集而讀之而後見其法敍列往躅遠者謹嚴而簡近者周密而詳各有所因革規模猶親處其世畫裏陌同經行之熟而後見其功自本而推始終大略其所昭發又不特如是而已竊嘗望丹鳳門故趾勢侔碣石疑非人力所爲自想當時眞偉觀也及驗未央建章殿當宮闕之俊則其繁夥宏廓气象飛動過大明遠甚以漢室之隆兼制夷夏非壯麗無以重威亦可信也復上觀於周惟有鎬京靈臺辟雍明堂丰宮詩所謂經始勿亟庶民子來又稱自西自東自南自北無思不服昔之與眾同樂遂物之性所以致之之效乃能至於此乎察其故專尙簡易儉約曾不言形勝彊富益知仁義之尊道徳之貴彼阻固雄豪皆生於不足漢唐之迹更爲可羞烏乎盛夫若然得以貢於明朝監千載余敝修丰鎬故事以澤吾人豈曰小補哉熙寧九年二月五日謹序

長安志捲苐一龍圖閣直學士右諫議大夫修國史特贈尙書禮部侍郎常山侯宋敏求撰兵部侍郎兼都察院右副都禦史巡撫陜西西安等處地方贊理軍務兼理糧餉欽賜一品頂帶畢沅新校正總敍

分野

土產土貢

風俗

四至管縣戶口雜制

總敍京兆府【治萬年長安二縣】尙書禹貢雍州之域舜置十二牧雍其一也又古丰鎬之地周文武之所都毛詩曰作邑於丰又曰宅是鎬京【丰邑在丰水之西鎬京在丰水之東武王作邑在鎬京】漢書曰文王作丰【師古曰今長安西北界靈臺鄕丰水上是】武王治鎬【師古曰今昆明池北鎬陂是】世本曰武王在丰鄗【杜預左氏傳注曰丰在始平鄠縣東說文曰鎬在上林苑中鄗與鎬同】雍州爲王畿平王東遷以岐丰之地賜秦襄公【史記蘇秦說秦孝公曰秦四塞之國被山帶河外有洪河之險西有漢中巴蜀北有代馬之利此天府也又曰獻公徙居櫟陽孝公用商鞅作咸陽築冀闕徙都之】至孝公始都咸陽秦並天下置內史以領關中【內史周官關中記曰秦西以隴關爲限東以函谷爲界二關之間是謂關中之地東西方千餘里南北近山者相去一二百里遠者三四百里南山自華嶽西連秦嶺終南太白至於隴山北有髙陵平原南北數千里東西二三百里西接岐梁汧雍之山關中有涇渭霸滻澧滈澇潏之水上林賦云八川分流者也顏師古曰霸滻涇渭澧滈澇潏是調八川】項籍滅秦分其地爲三封章邯爲雍王都廢邱今興平縣司馬欣爲塞王都櫟陽【韋昭曰在長安東名桃林塞師古曰取河華之固爲塞耳非桃林也塞音先代反沅案太平寰宇記有云今櫟陽縣詳前後文例本文亦當有之恐脫】董翳爲翟王都髙奴今延州金明縣謂之三秦漢髙祖元年更雍州爲渭南郡五年髙祖在洛陽從婁敬說始都之【漢書曰秦地於禹貢時跨雍梁二州漢興立都長安】九年罷渭南郡復爲內史景帝分置左右內史此爲右內史【沅按分左右內史地理誌以爲武帝建元六年百官公卿表以爲景帝二年從表爲是】三輔黃圖曰武帝太初元年攺內史爲京兆尹以渭城以西屬右扶風長安以東屬京兆尹長陵以北屬左馮翊以輔京師謂之三輔又置三輔中輔理華陰左輔理髙陵右輔理郿兼三都尉亦曰六輔【胡廣漢官解詀曰三輔典境理人與守職同而俱在長安城中又置司隸校尉三輔咸屬】東方朔曰三輔之地南有江淮北有河渭汧隴以東商雒以西厥壤肥饒此所謂天府陸海之地也【沅按此用朔本傳文而略攺字本書此例最多】王莽分長安城旁六鄕置帥各一人分三輔爲六尉郡【師古曰三輔黃圖云渭城安陵以西北至栒邑義渠十縣屬京尉大夫府居故長安寺髙陵以北十縣屬師尉大夫府居故廷尉府新丰以東至湖十縣屬翊尉大夫府居城東霸陵杜陵東至藍田西至武功郁夷十縣屬光尉大夫府居城南茂陵槐裏以西至汧十縣屬扶尉大夫府居城西長陵池陽以北至云陽祋祤十縣屬列尉大夫府居城北】更始元年三輔各復其舊光武都洛陽以關中地復置雍州領縣十尋罷復置司隸校尉統三輔如舊獻帝時董卓謂陳紀曰三輔平敞四面險固土地肥美號曰陸海遂徙都長安魏文帝分河西爲涼州隴右爲秦州攺京兆尹爲太守馮翊扶風各除左右仍以三輔屬司隸晉省司隸於長安置雍州統京兆馮翊扶風安定始平北地新平七郡州治京兆郡惠帝永安元年張方劫帝幸長安光熙元年六月還洛陽湣帝之後劉聰劉曜石勒苻健苻堅姚萇相繼竊據之勒復置雍州健置司隸校尉堅分司隸爲雍州分京兆爲咸陽郡【萇攺長安口常安】萇孫泓爲劉裕所滅東晉復置雍州及京兆郡尋爲赫連勃勃所破遣子璝鎭長安【沅按璝元和郡縣誌太平寰宇記俱作隗】號曰南臺後魏太武始元元年破赫連昌以其地置秦雍南秦三州雍治京兆秦治天水南秦治伏羌雍州領京兆馮翊扶風咸陽北地等五郡三十一縣京兆郡領縣八【長安杜城鄠山北新丰霸城陰盤藍田】孝武永熙三年自洛遷都長安號西魏復置京兆尹【紮史曰後周明帝二年六月分長安爲萬年縣並居京城攺雍州剌史爲牧京兆郡守爲尹】後周與隋因之開皇三年自漢長安故城東南移二十一里遷都龍首川攺京兆尹爲雍州大業三年攺州爲京兆郡統縣二十二唐武徳元年復爲雍州以古雍州之地分爲關右隴右二道後攺爲關內道三年分武功好畤盩厔扶風四縣置稷州【沅按新唐書志云以武功好畤盩厔及郇州之郿鳳泉置稷州又析始平置扶風縣】分溫秀石門二縣置泉州眞觀元年廢稷州以武功好畤盩厔來屬十七年廢宜州以華原同官二縣來屬天授元年攺雍州爲京兆郡其年復爲雍州二年分始平武功奉天盩厔好畤等縣復置稷州分云陽醴泉三原涇陽富平美原等縣置宜州【沅按新唐書志云以永安同官美原富平置】大足元年廢鴻宜鼎稷四州以始平等一十七縣來屬開元元年攺雍州爲京兆府天寶元年以京城爲西京京兆府領縣二十二十一年置五十道采訪爲京畿道【沅按此二十一年舊本作二十二三年五十道舊本作十五道並攺正】至徳二載曰中京元年建丑月停京名尋曰上都【沅按元年上應有肅宗二字】自周秦歷漢晉西魏後周隋唐並爲帝都天佑元年昭宗東遷於洛降爲佑國軍梁開平元年攺府曰大安二年攺軍曰永平後唐同光元年復爲西京府曰京兆晉天福元年攺軍曰晉昌漢幹佑元年攺軍曰永興其府名皆仍舊皇朝因之【所載皆用圖經舊文按圖經所出盡取唐梁載言十道志】

分野周禮保章氏以星辧九州島之地所封之域皆有分星在天官書東井輿鬼爲雍州之分兼得趙魏之交漢書地理誌曰自東井十六度至柳八度爲鶉首【沅按地理誌作自井十度至柳三度謂之鶉首之次此蓋以律曆志參之】於辰在未秦之分也廣雅曰北斗樞爲雍州尙書禹貢黑水西河惟雍州【西據黑河東距西河】弱水旣西涇屬渭汭漆沮旣從酆水攸同【言三水同】荊岐旣旅【旅謂可祭也】終南惇物至於鳥鼠【謂終南惇物二山西南至於鳥鼠山也】原隰底積至於豬野【言原隰皆可致功今武威郡姑臧縣卽豬野沅按地理誌休屠澤古文以爲豬野澤太平寰宇記在番和縣西北三百里】三危旣宅三苖丕敍【三危山名言可居也三苖卽有苖氏爲亂徙長沙間皆大得其次序】厥土黃壤厥田惟上上浮於積石至於龍門【皆河水所浮】會於渭汭【近流曰會】周禮職方正西曰雍州其山鎭曰嶽山藪曰弦蒲川曰涇汭浸曰渭洛其利玉石兼得禹貢梁州之地周自武王克商都酆鎬則雍州爲正畿及秦孝公作爲咸陽築冀闕徙都之故謂之秦川亦曰關中地按三輔黃圖曰始皇表河以爲秦東門表汧以爲秦西門【西門一作西川】故賈誼過秦論云踐華以爲城又班孟堅西都賦曰左據函谷二崤之阻表以太華終南之山右界褒斜隴首之險帶以洪河涇渭之川張平子西京賦曰廣衍沃野厥土上上實爲地之奧區神皐

土產周禮職方氏雍州其利玉石其人三男二女畜宜牛馬穀宜黍稷漢書地理誌曰雍州有鄠杜竹林南山檀柘號稱陸海爲九州島膏腴【師古曰言其地髙陸而饒物產如海之無所不出故云陸海腹之下肥曰腴故取諭云】班孟堅西都賦曰陸海珍藏藍田美玉竹林果園芳艸甘木郊野之富號爲近蜀【盩厔產芎藭白芷烏頭澤瀉三稜華原芍藥赤石脂磁塞華原沅按此下疑有缺文】

土貢禹貢雍州厥貢球琳瑯玕唐十道圖貢隔紗鞾氈粲艸席酸棗仁地骨皮藕粉葛粉櫻桃紫稈粟【沅案太平寰宇記土產止有已上數種又鄭樵通誌載十道圖貢止粲艸席地骨皮酸棗仁三種】大小麥麵晉天福中並停今止貢酸棗仁地骨皮充正旦庭實其外歲貢興平酥咸陽梨不列方物貨殖傳曰關中由汧雍以東至河華膏壤沃野千里自虞夏之貢以爲上田

風俗漢志曰秦有四塞之固【沅按今漢志無此語亦敏求所意加】昔后稷封斄【音邰】公劉處豳大王徙支【音岐】文王作酆武王治鎬其民有先王遺風好稼穡務本業故豳詩言農桑衣食之本甚備始皇之初鄭國穿渠引涇水漑【沅按一本漑作灌】田沃野千里民以富饒漢興立都長安徙齊諸田楚昭屈景及諸功臣家於長陵後世世徙吏二千石髙訾富人及豪桀並兼之家於諸陵蓋亦以彊幹弱支非獨爲奉山園也是故五方雜錯【沅按地理誌作厝】風俗不純其世家則好禮文富人則商賈爲利閭裏豪桀則遊俠通奸瀕南山近夏陽多阻險輕薄易爲盜賊常爲天下劇又郡國輻湊浮食者多民去本就末列侯貴八車服僭上眾庶放效羞不相及嫁娶尢崇侈靡送死過度【沅案已上地理誌文稍節】故漢時京輔稱爲難理又隋書地理誌曰京兆王都所在俗具五方人物混淆華戎雜錯去農從商爭朝夕之利遊手爲事競錐刀之末貴者崇侈靡賤者薄仁義豪彊者縱橫貧窶者窘蹙桴鼓屢驚盜賊不禁此乃古今之所同也春秋說題辭曰秦金精堅故秦俗亦堅詩含神霧曰秦地處仲秋之位男懦弱女髙瞭【瞭明也落蕭反】白色身音中商其言舌舉而仰聲淸而揚

四至東至東京【一千二百七十里】東至西京【八百五十里】東至華州【一百八十里】東南至商州【二百六十五里】南取庫谷路至金州【六百八十里】西南至洋州【六百四十里沅按元和郡縣誌作六百三十里】正西微北至鳳翔府【三百一十里】西北至邠州【三百里】北至坊州【三百五十里】正東微北至同州【二百五十里】北至耀州【一百八十里】西北至幹州【一百六十里沅按自同州以上並與太平寰宇記同元和郡縣誌及太平寰宇記皆無耀幹二州兩至應是敏求所增】

管縣

漢京兆尹【故秦內史髙帝元年屬塞國二年更爲渭南郡九年罷復爲內史武帝建元六年分爲右內史大初元年更爲京兆尹】元始二年戶十九萬五千七百二口六十八萬二千四百六十八【師古曰漢之戶口當元始時最爲殷盛】縣十二長安【戶八萬八百口二十四萬六千二百沅按元和郡縣誌故城在長安縣西北十三里】新丰【沅按元和郡縣誌故城在昭應縣東十八里】船司空【莽曰船利服虔曰縣名師古曰本主船之官遂以爲縣沅按通典故城在華陰東十五里今其地名三河口在華陰縣東南五里卽春秋時渭汭也三輔黃圖有船庫官後攺爲縣】藍田【沅案本書縣故城在藍田縣西三十里】華陰鄭【沅按今華州是元和郡縣誌故城在今鄭縣理西北三里】湖【沅按今閔鄕縣屬河南省太平寰宇記在湖城縣西南二里】下邽【沅按今屬渭南縣太平寰宇記廢下邽縣城在縣東南三十五里】南陵【沅按今屬咸寧縣括地誌故城在萬年縣東南二十四里白鹿原上】奉明【宣帝置沅按今屬長安縣元和郡縣誌故城在萬年縣東二十里長安圖志今入長安太平寰宇記在咸陽縣東北三十五里】霸陵【沅按今屬咸寧縣史記正義故霸陵在雍州萬年縣東北二十五里本書故城在萬年縣東北二十五里霸水之東】杜陵【沅按今屬咸寧縣太平寰宇記在萬年縣東十五里】左馮翊【故秦內史髙帝元年屬塞國二年更名河上郡九年罷復爲內史武帝建元六年分爲左內史太初元年更名左馮翊】戶二十一萬五千一百一口九十一萬七千八百二十二縣二十四髙陵【沅按太平寰宇記故城在今縣西南】櫟陽【沅按今屬臨潼縣】翟道【沅按今中部縣太平寰宇記故城在中部縣西北四十里】池陽【沅按今涇陽三原二縣地元和郡縣誌故城在今涇陽縣西北二里】夏陽【沅按今韓城縣】衙【沅按今白水縣太平寰宇記故城在白水縣東北六十一里】粟邑【沅按元和郡縣誌故城在白水縣西北二十八里】谷口【沅按今醴泉縣括地誌故城在醴泉縣東北四十里】蓮勺【如淳曰音輦酌沅按今屬渭南縣元和郡縣誌故城在下邽縣東二十二里】鄜【沅按今鄜州地】頻陽【沅按今富平縣元和郡縣誌故城在美原縣西南三里】臨晉【沅按今大荔朝邑兩縣址章懷太子賢後漢書注故城在今同州朝邑縣西南】重泉【莽曰調泉沅按今蒲城縣括地誌故城在蒲城縣東南四十五里】合陽祋祤【沅按今耀州及同官縣地元和郡縣誌故城在華原縣東南一里太平寰宇記在華原縣東北一里】武城【沅按今華州地括地誌故城在鄭縣東北十三里】沈陽【莽曰制昌沅按今華州地太平寰宇記故城在鄭縣東北十五里】襄徳【沅按今朝邑縣太平寰宇記故城在朝邑縣西南三十里】徵【今澄城縣沅按太平寰宇記故城在澄城縣西南二十二里】云陵【昭帝置沅按昭帝追尊趙倢伃爲皇太后起此陵也今屬淳化縣明一統志故城在淳化縣北三十里】萬年【沅按三輔黃圖太上皇葬咸陽北原起萬年陵元和郡縣誌故城在櫟陽縣東北二十五里】長陵【沅按今屬咸陽縣元和郡縣誌城在咸陽縣東北三十里太平寰宇記云四十里】陽陵【沅按今屬咸陽縣括地誌在咸陽東三十里元和郡縣誌云四十里】云陽【沅按今涇陽縣元和郡縣誌故城在云陽縣西北八十里】右扶風【故秦內史髙帝元年屬雍國二年更爲中地郡九年罷復爲內史武帝建元六年分爲右內史太初元年更名主爵都尉爲右扶風師古曰主爵都尉本秦之主爵中尉掌列侯至太初元年更名右扶風而治於內史右地故此志追書建元六年分爲右內史又云更名主爵都尉爲右扶風】戶二十一萬六千三百七十七口八十三萬六千七十縣二十一渭城【沅按今咸陽縣元和郡縣誌故城在咸陽縣東二十二里太平寰宇記云二十里】槐裏【沅按今興平縣太平寰宇記故城在興平縣東南十里水經注云縣南對渭水北背通渠也】鄠【沅按元和郡縣誌故城在縣北二里】盩厔斄【沅按今武功縣元和郡縣誌故城一名武功城在武功縣西南二十三里斄卽邰也古聲斄邰相近】郁夷【詩周道郁夷有汧水祠莽曰郁平沅按今屬隴州爾雅西陵威夷卽此太平寰宇記故城在汧源縣西五十里大寧關】美陽【沅按今扶風縣】郿【沅按元和郡縣誌郿縣東十五里有故城】雍【沅按今岐山縣後漢書注故城在今岐州雍縣南】漆【沅按今邠州後漢書注故城在今邠州新平縣地】枸邑【沅按今邠州三水縣元和郡縣誌故城在三水縣東二十五里】隃麋【沅按汧陽縣後漢書注故城在今隴州汧陽縣東南】陳倉【沅按今寶雞縣元和郡縣誌故城在寶雞縣東二十里】杜陽【沅按今麟遊縣郡國縣道記杜陽晉省在今鳳翔府北九十里普潤縣界東南已失其所在後漢書注故城在今岐州岐山縣西南】汧【沅按今隴州太平寰宇記故城在今汧陽縣南】好畤【沅按今幹州元和郡縣誌今縣理東南十三里故城是太平寰宇記作四十里】虢【沅按今屬寶雞縣】安陵【沅按今屬咸陽縣元和郡縣誌故城在咸陽縣東二十里】茂陵【沅按今屬興平縣元和郡縣誌在興平縣東北十七里】平陵【沅按今屬咸陽縣元和郡縣誌故城在咸陽縣西北二十里太平寰宇記作東北十七里】武功【沅按今郿縣地太平寰宇記故城在郿縣東四十里】

後漢京兆尹【其四縣建武十五年屬雒陽西九百五十里】十城戶五萬三千二百九十九口二十八萬五千五百七十四長安霸陵杜陵鄭

新丰藍田長陵商

上雒陽陵左馮翊【雒陽西六百八十八里決錄注曰馮依也翊明也】十三城戶三萬七千九十口十四萬五千一百九十五【關中記曰三輔舊治長安城中長吏各在其縣治民光武東都之後扶風出治槐裏馮翊出治髙陵三輔黃圖曰扶風治所在夕陰街北】髙陵池陽云陽祋祤頻陽萬年蓮芍重泉臨晉合陽夏陽衙

粟邑右扶風【決錄曰扶風化也】十五城戶萬七千三百五十二口九萬三千九十一槐裏安陵平陵茂陵鄠

郿武功陳倉汧

渝麋【沅按地理誌作隃郡國志作渝舊本此字亦作隃今用郡國志校正】雍栒邑美陽漆

杜陽

晉雍州統郡國七縣三十九戶九萬九千五百京兆郡【統縣七戶四萬】長安杜陵霸城藍田髙陵萬年新丰陰盤鄭

馮翊郡【統縣八戶七千七百】臨晉下邽重泉頻陽粟邑蓮芍合陽夏陽扶風郡【統縣六戶二萬二千】池陽郿

雍汧

陳倉美陽安定郡【統縣七戶五千五百】臨涇朝那烏氏都盧鶉觚陰密西川北地郡【統縣二戶二千六百】泥陽富平始平郡【秦始二年置統縣五戶一萬八千】槐裏始平武功鄠

蒲城新平郡【漢置統縣二戶二千七百】漆汾邑【沅按漢三輔晉分爲六郡太平寰宇記以漆縣爲宋安定鶉觚二縣之地是亦有安定郡也至北地郡之泥陽乃唐寧州之安定縣富平則靈州回樂靈武保靜懷遠鳴沙等縣地也寰宇記以漢富平故城爲在回樂縣西南今實在河套之內與今之富平全不相涉本書並載此郡者非】

隋京兆郡統縣二十二戶三十萬八千四百九十九大興長安【帶郡有仙都福陽太平等宮】始平【故置扶風郡開皇三年郡廢】武功盩厔醴泉上宜【開皇十七年置有舊莫西縣十八年攺名好畤大業三年廢入焉】鄠藍田新丰華原宜君同官鄭

渭南萬年髙陵三原涇陽云陽富平華陰

唐京兆府京兆郡本雍州開元元年爲府天寶元年領戶三十六萬二千九百二十一口百九十六萬一百八十八縣二十三【有府百三十一曰眞化匡道水衡仲山新城竇泉善信鳳神安業平香太淸餘皆逸沅按本書宣政坊有義陽府段成式撰寂照和上碑有灌鍾府皆可以補史之缺】萬年長安咸陽興平云陽涇陽三原渭南昭應髙陵同官富平藍田鄠

奉天櫟陽好畤武功醴泉奉先華原盩厔美原【沅按此載縣二十三與唐書志同新唐書志無櫟陽奉先盩厔三縣以櫟陽入華州奉先入同州盩厔入鳳翔府櫟陽屬華奉先屬同並在天佑三年盩厔屬鳳翔在天復元年不得以新書爲是】

本朝京兆府【梁以同官奉先二縣屬同州以富平三原云陽三縣屬耀州以奉先還隸漢以商州幹佑來屬周以渭南屬華州建隆中復以奉先隸同州幹徳二年以好畤屬幹州領縣十三治萬年長安】戶五萬二千七百二十萬年長安鄠

藍田咸陽醴泉涇陽櫟陽髙陵興平臨潼【唐昭應縣大中祥符八年攺】武功幹佑耀州【下緊州鎭縣七治華原】戶一萬七千八百二十華原富平三原云陽同官美原淳化【淳化四年升云陽棃園鎭爲縣】幹州【中州鎭縣三治奉天】戶九千三百七十一奉天好畤永壽【古豳國之地唐爲縣】華州渭南【戶五千六十三口一萬一千二百四十七】蒲城【戶二萬九百八口三萬二千五十五】鳳翔府盩厔【戶五千四百五十三口二萬一千四百一十二沅按太平寰宇記渭南屬華州盩厔屬鳳翔府並云京兆府割到蒲城屬同州云雍州割到此敏求附載此三縣之義也】

雜制開寶元年詔建漢文帝廟去霸橋鎭二十里景帝廟去中橋鎭十五里宣帝廟去巡鎭二十里今本府各移鎭就廟安置鎭將句當灑掃又周武王廟在咸陽縣郭下漢髙祖廟去長安縣四里武帝廟去咸陽縣五里唐太宗廟去醴泉縣三百二十步肅宗廟去甘北巡鎭三里餘縣令主簿句當灑掃又周文王廟成王廟各去咸陽縣一十五里康王廟去咸陽縣六里秦始皇廟去昭應縣一十里後周太祖廟去富平鎭一十三里耀州唐髙祖廟去三原縣鎭一十八里宣宗廟去云陽縣鎭四十里今移縣就廟縣令主簿句當灑掃若捨屋摧毀當議勘斷令吏部銓曹應上任罷任交割批書歷子如批到捨屋摧毀未得與官不批者仰銓曹牒問本州島如廟宇不曾摧毀卽依長安定格漏批例殿降其鎭將若致捨屋摧毀當議決斷勒停【沅按李燾通鑑長編載開寶九年七月丁亥詔新修歷代帝王廟與縣鎭相近者移治所就之卽其時事也宋初屢修陵廟並建碑文太平寰宇記有唐太宗廟爲建隆四年敕立而開寶六年乃命李昉盧多遜王佑扈蒙等分撰廟碑並遣孫崇望等詣諸廟書石並見尊崇易代之意禮志及長編不具此詔是此書收殘補剜之功爲不少矣】初屢修陵廟並建碑文太平寰宇記有唐太宗廟爲建隆四年敕立而開寶六年乃命李昉盧多避王佑扈蒙分撰廟碑並遣孫崇望等詣諸廟書石並見尊崇易代之意禮志及長編不具此詔是此書收殘補剜之功爲不小矣長安志捲苐一終

長安志捲苐二雍州

京都京兆尹

府縣官

雍州尙書禹貢曰黑水西河惟雍州厥貢惟球琳瑯玕浮於積石至於龍門西河爾雅曰河西曰雝州注自西河至黑水疏李巡曰河西其气蔽壅厥性急凶故曰雍雍壅也兼得梁州之地西北之位陽所不及陰壅也【晉太康地記曰以其四山之地故以雍名焉亦謂西北之位陽所不及陰气壅閼也】春秋元命苞曰東井鬼星散爲雍州分爲秦國東距殽阪西有漢中南含髙山北阻居庸雍壅也得東井動深之萌其气險也春秋文耀鉤曰華岐以北龍門積石南至三危之野雍州也屬魁星【沅按魁字當爲鬼】釋名曰雝州在四山之內雝翳也應劭注漢書曰四面積髙曰雍【郊祀志自古以雍州積髙神明之隩故立畤郊上帝】呂氏春秋曰西方爲壅州【沅按古無壅字雍州之雍當爲邕說文曰邕四方有水自邕城池者從川從邑讀若雝隸書書雝爲雍繼復加上爲壅皆非也此引用呂氏春秋之舊然呂書亦多俗字傳寫本之積習傳訛有如此】晉摯虞雍州詩曰於皇先王經啟九有有州惟雍居京之右土載奧區山苞神藪嘉生惟繁庶類伊阜悠悠州域有華有戎外接皮服內含岐丰周餘旣沒夷徳未終莫不慕義易俗移風漢揚雄雍州箴曰黑水西河橫截昆侖【沅按初學記截作屬】邪指閶闔畫爲雍垠上侵積石下礙龍門蓋安不忘危盛不諱衰【沅按初學記無蓋字】牧臣司雍敢告綴衣

京都釋名云都者【沅按釋名本作國城曰都者此省三字】國君所居人所都會也邑猶俋聚會之稱也【沅按釋名本作邑猶悒也邑人聚會之稱也此省三字】尙書大傳曰十邑爲都周禮曰四縣爲都又曰距國五百里爲都春秋左氏傳曰邑有先君宗廟之主曰都【沅按左傳本作凡邑有宗廟先君之主曰都】春秋公羊傳曰京師天子之居也京者大也師者眾也天子之居必以眾大之辭言之白虎通曰京都者何謂也千里之邑號也明什倍諸侯法日月之徑千里或曰夏邑殷爲商邑周爲京師帝王世紀曰天子畿方千里曰甸服甸服之內曰京師又曰天子所宮曰都風俗通曰京謂非人力所能成天地性自然也京師義亦取此【沅案爾雅絕髙爲之京非人爲之邱李巡以爲邱之髙大者爲京說文云京人所爲絕髙邱也此以京爲非人力所能成是連合雅義用之】三輔決錄注曰京大也天子曰兆民五經要義曰王者受命創始建國立都必居中土所以總天地之和據陰陽之正均統四方以制萬國者也王嬰古今通論曰昆侖東南方五千里謂之神州州中有和美鄕方三千里五嶽之城帝王之宅聖人所生也譙周法訓曰王者居中國何也順天之和而同四方之統也帝王世紀曰古公亶父是爲太王以修徳爲百姓所附狄人攻之以皮幣事之不得免焉又事之以玉帛不得免焉又事之以犬馬不得免焉遂策杖而去止於岐山之陽邑於周地故始攺國曰周豳人聞之曰仁人不可失也東循而奔從之者如歸巿焉一年而成三千戶之邑二年而成都三年五倍其初王於是攺戎俗築城郭立宗廟設官司卽詩所謂乃召司空乃召司徒俾立室家其繩則直作廟翼翼築之登登削屢馮馮者也周道之端蓋自此始史記曰婁敬齊人漢五年戌隴西過洛陽髙帝在焉敬脫挽輅【蘇林曰一木橫車前一人推之輅音胡格反】衣其羊裘因齊人虞將軍見上說曰陛下都洛陽豈欲與周室比隆哉上曰然敬曰陛下取天下與周室異周自后稷堯封之邰積徳累善十有餘世成王卽位乃營成周洛邑以此爲天下之中也諸侯四方納貢職道裏均矣有徳則易以王無徳則易以亡凡居此者欲令務以徳致人不欲依阻險令後世驕奢以虐民也及周之盛時天下和洽四夷鄕風慕義懷徳附離而並事天子【莊子曰附離不以膠漆也】不屯一卒不戰一士八夷大國之民莫不賓服效其貢職及周之衰也分而爲兩天下莫朝周不能制也非其徳薄也而形勢弱也今陛下與項羽戰滎陽爭成皐之口大戰七十小戰四十使天下之民肝腦塗地父子暴骨中野不可勝數哭泣之聲未絕傷痍者未起而欲比隆於成康之時臣竊以爲不侔也且夫秦地被山帶河四塞以爲固卒然有急百萬之眾可具也因秦之故資甚美膏腴之地此所謂天府者也陛下入關而都之山東𨿽亂秦之故地可全而有也夫與人鬭不搤其骯【張晏曰骯喉隴也】拊其背未能全其勝也今陛下入關而都按秦之故地此亦搤天下之骯而拊其背也髙帝問羣臣羣臣皆山東人爭言周王數百年秦二世卽亡不如都周上疑未能決及畱侯言之上卽日車駕西都關中賜敬姓劉氏拜郎中號奉春君【沅按此文亦節字】又曰田肎說髙祖曰陛下治秦中【如淳曰時山東人謂關中爲秦中】秦形勝之國【張晏曰秦地帶山河得形勢之勝便者】帶河山之險縣隔千里持戟百萬秦得百二焉【應劭曰山河之險與諸侯相縣隔地絕千里所以能擒諸侯者得天下之利百二也李斐曰河山之險內地勢髙順流而下易故天下於秦懸隔千里持戟百萬秦得百二焉蘇林曰得百中之二焉秦地險固二萬人足當諸侯百萬人也】地勢便利其以下兵於諸侯譬如居髙屋之上建瓴水也【如淳曰瓴盛水瓶也居髙屋之上而播瓴水言其向下之勢易也建音蹇晉灼曰許愼曰瓴壅似瓶者】漢書曰劉敬說上都關中上疑之左右大臣皆山東人多勸上都雒陽東有成皐西有殽澠背河鄕雒其固亦足恃張良曰雒陽𨿽有此固其中小不過數百里地薄四面受敵此非用武之國夫關中左殽函右隴蜀沃野千里南有巴蜀之饒北有胡苑之利【師古曰謂安定北地上郡之北與胡相接之地可以畜牧者也養禽獸謂之苑】阻三面而固守獨以一面東制諸侯安定河渭漕挽天下西給京師諸侯有變順流而下足以委輸此所謂金城千里天府之國【師古曰財物所聚謂之府言關中之地物產饒多可備贍給故稱天府也】劉敬說是也於是上卽日駕西都關中後漢杜篤論都賦夫大漢之盛代藉雍土之饒得禦外理內之術孰能致功若斯創業於髙祖嗣傳於孝惠徳隆於太宗財衍於孝景威盛於聖武政行於宣元侈極於成哀祚缺於孝平傳代十一歷載三百【髙祖至平帝十四代歷涉也合二百一十四年此言三百者謂出二百年涉三百年】徳衰而復盈道微而復彰【謂呂氏亂而文帝興昌邑廢而宣帝中興】皆莫能遷於雍州而背於咸陽宮室寢廟山陵相望髙顯宏麗可思可榮羲農已來無玆著明夫雍州本帝皇所以育業【周始祖后稷封邰公劉居豳大王居岐文王居酆武王居鎬並在關中故曰育業也】霸王所以衍功戰士角難之場也【衍廣也謂泰�開內也】

京兆尹春秋傳曰周公相王室以尹天下【尹正也】通典曰周官有內史秦因之掌治京師漢景帝二年分置左右內史武帝太初元年更名京兆尹【張晏曰地絕髙曰京左傳曰莫之與京十億曰兆尹者正也大眾所聚故曰京兆】秩一千石銀印靑綬進賢兩梁冠絳朝服佩水蒼玉與左馮翊右扶風是爲三輔理長安城中後漢都雒陽置河南尹以三輔陵廟所在不攺其號但減其秩與太守同漢書曰趙廣漢字子都涿郡人爲京兆尹以和顏接士其尉薦待遇吏殷勤甚備事推功善歸之於下曰某掾卿所爲非二千石所及行之發於至誠吏見者皆輸寫心腹無所隱匿咸願爲用僵僕無所避又曰廣漢爲人彊力天性精於吏職見吏民或夜不寢至旦尢善爲鉤距以得事情【蘇林曰鉤得其情使不得去晉灼曰鉤致也距閒也使對者無疑若不問而自知眾莫覺所由以閒其術爲距也師古曰晉說是也】鉤距者設如欲知馬價則先問狗次問羊又問牛然後及馬參伍其價以類相準則知馬之貴賤不失實矣郡中盜賊閭裏輕俠其根株窟宂所在及吏受賕請求銖兩之姦皆知之長安少年數人會窮裏空捨謀共劫人坐語未訖廣漢使吏捕治具服廣漢爲京兆尹廉明威制豪彊小民得職百姓追思歌之至今【沅案漢書本傳載廣漢及下敞治京兆尹時事甚詳此皆節刪】又曰張敞字子髙守京兆尹自趙廣漢誅後比更守尹皆不稱職京師寖廢長安巿偸盜尢多百賈苦之敞旣視事求問長安父老偸盜酋長數人居皆溫厚出從童騎閭裏以爲長者敞皆召見責問因貰其罪把其宿負【師古曰貰緩也把執持也音巿馬反】令致諸偸以自贖偸長曰今一旦召詣府恐諸偸驚駭願壹切受署【師古曰自言願權補吏職也】敞皆以爲吏遣歸休置酒小偸皆來賀飲醉偸長陰以赭污其衣裾【師古曰赭赤土也】吏坐門閱赭污者輒收縛之一口捕得數百人由是枹壴希鳴市無偸盜又曰敞爲京兆朝廷每有大議引古今處便宜公卿皆服敞無威儀時罷朝會過走馬章臺街【孟康曰在長安中臣瓚曰在章臺下街也】使禦史驅自以便面【師古曰便面所以障而蓋扇之類也】拊馬又爲婦畫眉長安中傳張京兆眉憮【應劭曰憮大也孟康曰憮音詡北方人謂媚好爲詡畜】有司以奏上問之對曰臣聞閨房之內夫婦之私有過於畫眉者上愛其能弗備責也然終不得大位爲京兆尹九年與楊惲厚坐惲大逆誅又曰王駿爲京兆尹成帝欲大用之故試以政事先是京兆有趙廣漢張敞王尊王章至駿皆有能名京師稱曰前有趙張后有三王后漢書曰延篤字叔固及邊鳳皆爲京兆尹並有能名語曰前有張趙后有邊延張趙卽趙廣漢及張敞也【袁山松後漢書曰延篤字叔堅南陽人也爲京兆尹正身率下民不敢欺沅案今後漢書本傳篤亦字叔堅不作叔固又作前有張趙三王后有邊延二君此亦節引】魏志曰鄭渾字文公爲京兆尹渾以百姓新集爲制移居之法使兼復者與單輕者相伍溫信與孤老爲比勤稼穡明禁令以發姦者由是民安於農而盜賊息李燮別傳曰燮字徳公京兆人拜京兆尹吏民愛敬乃作歌曰我府君道教舉恩如春威如虎愛如母訓如父後周陸逞爲京兆尹都界有豕生數子經旬而死其家又有豶遂乳養之諸豚賴之以活時論以逞仁政所致唐源乾曜爲京兆尹政存寬簡黎幹爲京兆尹嚴肅爲治人頗便之李勉大歷二年拜京兆尹政尙簡肅時宦官魚朝恩爲觀軍容使仍知國子監事前尹黎干求媚於朝恩每候其將至監則盛設酒饌爲數百人之餼傾府之吏以辦之及勉蒞職旬月朝恩入監府吏莫至先置者請於勉勉曰軍容使判國子監勉侯於太學軍容固宜具主禮勉官忝京尹軍容儻惠顧至府豈敢不飾蔬饌乎朝恩深銜之自是不復至太學矣吳湊貞元十四年爲京兆尹是夏旱谷貴人多流亡京兆尹韓皐以政事不理黜之上召湊自左金吾衛大將軍面拜尹【沅按唐書作右金吾衛大將軍】卽日令視事經宿方下制逾月湊論奏掌閒廏彍騎飛龍內園芙蓉園及禁軍諸司等使雜供手力資課太多量宜減省從之湊孜孜爲治以勤儉爲務人樂其政庶務咸舉奏罷宮市等又頗便之嘗於官街樹槐及湊卒民指樹而懷之許孟容元和四年爲京兆尹有左神策軍吏李昱假長安富人錢八千貫三歲不償孟容遣吏收捕械系克日命還之且曰不及期當死自興元以後禁軍中有功軍士益橫府縣不能制孟容剛正不懼以法治之一軍盡驚冤訴於上立命中使宣旨令送本軍孟容系之不遣中使再至乃執奏云臣誠知不奉詔當誅然臣職司輦轂合爲陛下彈抑豪彊錢未盡輸昱不可得上嘉其意乃許之自此權右斂迹孔戢爲京兆尹時旱禱於曲江是夕大雨【沅案戢巢父從子文宗時爲此官唐書作禱雨於曲池】韓愈長慶三年四月爲京兆尹兼禦史大夫勑特放臺參以後不得爲例【續會要曰時議以爲憲司之臨府縣著自甲令苟害於理自當革去暫使之人不爲例深非立制垂久之道也】崔珙開成二年爲京兆尹時京畿旱奏滻水入內者十分請減九分以賜貧民漑田從之薛元賞會昌中爲京兆尹武宗謂宰相曰元賞威風甚嚴惟屬軍者卽令守取勑文李徳裕奏京尹若非陛下假借與之作主則無由爲得帝曰灼然柳仲郢歷京兆河南尹以寬理周郊人或謂與西府之政有異爲疑仲郢曰輦轂之下彈壓爲先他郡皆宜以惠養爲本韋澳大中十年爲京兆尹故事京兆尹在私第但奇日入府偶日入遞院至是賜度支錢二萬貫令造宅始命尹不得離府澳公正方嚴吏不敢欺委長安尉李信主其事營創府捨極一時壯麗復進羨緡澳連書信兩上下者

府縣官唐肅宗元年建寅月勑京兆府縣官多被諸使奉請避難就易殊非奉公自今後諸使諸司諸州攺官充判官支使隨身驅使等準舊勑不得放去廣徳二年三月勑中書門下及兩省五品已上尙書省四品已上諸司正員三品已上諸王駙馬中周已上親及女壻不得任京兆府判司畿令赤縣丞簿尉長慶二年閏十月中書門下奏伏以所立堤防止緣權要今一槪防閒事誠太過今後請應宰臣左右僕射禦史大夫中丞給事舍人左右丞諸司尙書侍郎度支鹽鐵使在城者並諸王駙馬中周已上親並女壻外甥請準前後勑不得任京兆府判司次赤畿令簿尉其餘官不在此限從之大中元年九月中書門下奏京兆府判司及兩縣簿尉帶諸司職事伏以列官分職各有司存苟或侵踰則乖彜憲近府判司及兩縣簿尉多系諸司職掌遂便額外假攝一人兼判數曹易爲因循難以責辦臣等商量自今以後諸司職掌攺除集賢史館宏文館外並不得帶府州司及兩縣簿尉仍每館不得過一員其見在諸司充職者請勒歸司從之

長安志捲苐三

宮室一

周鎬京【毛詩曰考卜維王宅是鎬京維龜正之武王成之武王烝哉箋云考猶稽也宅居也稽疑之法必契龜而卜之武王卜居是鎬京之地龜則正之謂得吉兆武王遂居之修二後之徳以伐紂定天下成龜兆之古功莫大於此又黍離閔宗周也宗周鎬京也謂之西周又禮祭統曰卽宮於宗周謂洛邑也以洛邑爲東都故謂鎬京爲西都也魏王泰括地誌曰周武王宮卽鎬京也皇甫謐帝王世紀曰武王自酆居鎬諸侯宗之是爲宗周今灃水之東長安之南三十里去酆二十五里鎬池卽其故都也按此卽幽王爲犬戎所殺平王東遷鎬京淪陷宮室荒蕪矣酈元水經注曰自漢武穿昆明池於此鎬京基構淪陷今無可究按酈元漢鎬京蓋在鎬池之西南昆明池是也沅按張揖曰鎬在昆明池北三輔決錄注曰鎬在丰水東敏求之說本此基構淪陷水經注作淪褫應是異本】城門【周禮地官司徒之屬司門注若今城門校尉主王城十二門崔靈恩曰十二門者通十二子之義也】廟【詩綿乃召司空乃召司徒俾立室家其繩則直縮版以載作廟翼翼毛言不失繩直也】社【詩綿乃立冡土戎醜收行毛冡土大社也美太王之社遂爲大社箋大社者出大眾將所告而行也正義冡土非諸侯之社遂者從本向未之稱言大王所作遂爲文王之法也文王因其制度增而長之以爲天子之制周禮匠人營國左祖右社】靈臺【靈臺民始附也文王受命而民樂有靈徳以及鳥獸昆虫焉鄭元曰天子有靈臺者所以觀祲象察气之妖祥也文王受命而作邑於丰立靈臺正義靈臺所處在國之西郊劉向新序曰周文王作靈臺及爲池沼掘地得死人之骨吏以聞於文王文王曰更葬之吏曰此無主矣文王曰有天下者天下之主也有一國者一國之主也寡人固其主也又安求主遂令吏以衣棺更葬之天下聞之皆曰文王賢矣澤及朽骨而又況於人乎水經注曰丰水北經靈臺西文王又引水爲辟雍靈沼括地誌曰今悉無復處所惟靈臺孤立今按臺髙二丈周回百二十步】辟廱【詩靈臺於論鼓鐘於樂辟廱毛水旋邱如璧曰辟廱以節觀者文王有聲詩鎬京辟廱自西自東自南自北無思不服毛武王作邑於鎬京鄭武王於鎬京行辟廱之禮】明堂【周禮匠人周人明堂度九筵南北七筵堂崇一筵五室凡室二筵注此三者或舉宗廟或舉王寢或舉明堂互言之以明其同制斯幹宣王考室也築室百堵西南其戶箋此築室者謂築燕寢也西其戶南其戶者宗廟及路寢制如明堂每室四戶是室一南戶耳禮明堂位昔者周公朝諸侯於明堂之位我將祀文王於明堂也呂氏春秋曰周之明堂茅茨蒿柱土階三等以見儉節也沅案鄭注考工記言或舉宗廟或舉王寢或舉明堂互言之以明其同制者蓋合夏后世室殷人重屋論之敏求引此無謂】學【禮文王世子禮在瞽宗書在上庠注周立三代之學學書於有虞氏之學典謨之教所興也學舞於夏后之學文武中也學禮樂於商之學功成治定與已同也】靈囿【詩靈臺王在靈囿麀鹿攸伏毛囿所以育養禽獸言靈道行於囿也天子百里周禮囿遊注囿禦苑也孟子曰文王之囿方七十里芻蕘者往焉雉兔者往焉與民同之】靈沼【詩靈臺王在靈沼於牣魚躍毛沼池也靈沼言靈道行於沼也】宮門【詩綿乃立皐門臯門有伉乃立應門應門將將毛王之郭門曰臯門伉髙貌王之正門曰應門將將嚴正也美太王作郭門以致臯門作正門以致應門箋云諸侯之宮外門曰臯門朝門曰應門內有路門天子之宮加以庫雉正義言太王本作郭門正門耳在後文王之興以爲臯門應門𨿽遷都於丰用岐周舊制故云致致者自小至大之辭文王因其制度增而長之以爲天子之制故云耳郭門者宮之外郭之門正門謂之應門皆宮門也崔靈恩曰天子五門臯庫雉應路周禮王宮每門四人囿遊亦如之注囿禦苑遊離宮也太宰正月之吉始和布治於邦國都鄙乃縣治象之法於象魏使萬民觀治象注象魏闕也】鎬池【見下】酆宮【文王宮也詩曰旣伐於崇作邑於丰箋丰邑在丰水之西鎬京在丰水之東春秋左氏傳康王有酆宮之朝其宮今在鄠縣沅案左傳酆作丰同說文作酆】

秦

阿房宮阿房宮【史記曰始皇三十五年以爲咸陽人多先王之宮廷小吾聞周文王都丰武王都鎬丰鎬之間帝王之舊都也乃營作朝宮於渭南上林苑中先作前殿阿房東西五百步南北五十丈上可以坐萬人下可以建五丈旗周馳爲合道自殿下直抵南山表南山之顚以爲闕爲復道自阿房渡渭屬之咸陽以象天極合道絕漢抵營室也阿房宮未成成欲更擇令名名之作宮阿其房故天下謂之阿房宮隱宮徒刑者七十餘萬人乃分作阿房宮或作麗山發北山石槨乃寫蜀荊地材皆至關中計宮三百關外四百餘於是立石東海上胊界中以爲秦東門因徙三萬家麗邑五萬家云陽皆不事十歲又曰始皇造阿房宮徵發天下工匠又曰項羽屠咸陽焚其宮室三月火不滅三輔舊事曰阿房宮東西三里南北五百步庭中可受十萬人車行酒騎行炙千人唱萬人和置銅人十二於宮前沅案合道史記本紀作閣道天官書同】磁石門【東西有合道卽阿房宮之北闕門也累磁石爲之著鐵甲入者磁石吸之不得過羌胡以爲神三輔黃圖曰阿房宮以磁石爲門懷刃者止之括地誌曰一名卻胡臺水經注曰磁石門西門在阿房前悉以磁石爲之故專其目令四夷朝者有隱甲懷刃入門而脇之以示神故亦曰卻胡門鮑照蕪城賦曰制磁石以禦衝】木蘭爲梁【三輔黃圖曰阿房前殿以木蘭爲梁】阿城【漢書曰阿城秦阿房宮也以其墻壁崇廣故俗呼爲阿城】鑄金人十二【史記曰始皇大收天下兵器聚之咸陽銷以爲鐘鐻鑄金人十二重各千斤置宮中徐廣曰鐻音巨李善曰金狄金人也漢書注師古曰所謂翁仲者也三輔黃圖曰坐髙三丈其銘曰皇帝二十六年初兼天下攺諸侯爲郡縣一法律同度量金人來見臨洮其長五丈足迹六丈】端門四達【三輔黃圖曰秦始皇兼天下都咸陽因北陵營宮殿端門四達以則紫宮象帝居渭水貫都以象天漢橫橋南渡以法牽牛】賈山傳秦起咸陽而西至雍離宮三百【師古曰凡言離宮者皆謂於別處置之非常所居也】鐘鼓帷帳不移而具又爲阿房之殿殿髙數十仞【師古曰阿房者言殿之四阿皆爲房也一說大陵曰阿言其殿髙若於阿上爲房也房字或作旁說云始皇作此殿未有名以其去咸陽近且號阿旁阿近也八尺曰仞】東西五里南北千步從車羅騎四馬騖馳旌旗不撓【師古曰撓屈也言庭之廣大殿之髙敞眾騎馳騖無所廹觸建立旌旗不屈撓撓音女孝反】爲宮室之麗至於此使其後世曾不得聚廬而托處焉

總敍宮殿苑囿冀闕【史記曰秦孝公十二年作咸陽築冀闕徙都之】甘泉林光宮【史記秦始皇二十七年作甘泉宮及前殿築甬道自咸陽屬之戰國策範雎說秦王曰大王之國北有甘泉谷口漢宮殿疏曰甘泉林光宮秦三代造沅案括地誌云秦之林光漢之甘泉在雍州云陽西北八十里關輔記雲宮以山爲名】大夏殿【三輔故事曰大夏殿始皇造銅人十枚在殿前】上林苑【史記始皇營朝宮阿房於渭南上林苑又曰始皇欲大苑囿東至函谷西至陳倉優旃曰善哉若寇從東來令麋鹿觸之始皇乃止】牛首池【史記曰秦上林苑有牛首池在苑西頭】淩雲閣【漢宮殿疏曰淩雲閣秦二世造三輔舊事曰閣與南山齊】萯陽宮【秦文王起萯音倍在鄠縣沅案萯李斐音爲倍也說文作崩】祈年宮【史記曰始皇初居之宮有祈年宮長信宮梁山宮漢書曰祈年宮惠公起又曰秦穆公葬於雍橐泉宮祈年館下沅案史記呂不韋傳作蘄年】長信宮【見上史記曰始皇二十七年作長信宮於渭南通驪山作甘泉前殿築甬道自咸陽屬之沅案始皇二十七年作者乃信宮非長信宮也敏求誤且與卜作信宮渭南條重復】梁山宮【見上在好畤始皇起又始皇梁山望見丞相車騎眾不善之三秦記曰梁山宮城皆文石名織錦城】宮觀二百七十【史記曰盧生說始皇人主爲微行所居而人知之則害於神願上居毋令人知則不死之藥殆可得也乃令咸陽之旁二百里內宮觀二百七十復道甬道相連帷帳鐘鼓美人充之所幸有言其處者罪死】曲梁宮【在三原縣】曲臺宮【鄒陽傳秦倚曲臺之宮懸衡天下畫地而不犯兵加胡越應劭曰始皇帝所治處也若漢家未央宮】城陽宮【始皇母遷於城陽宮沅案說苑作萯陽宮史記正義引作咸陽宮當時宮無名城陽宮者此條應誤】望夷宮【史記曰胡亥三年夢白虎嚙其左驂馬殺之心不樂卜涇水爲祟胡亥乃齋於望夷宮欲祀涇沈四白馬趙髙乃使其壻咸陽令閻樂殺胡亥於望夷宮張晏引博物志曰望夷宮在長陵西北長平觀道東故亭處是臨涇水作之以望北夷漢書注師古曰胡亥葬於宜春苑苑不在渭北也】橐泉宮【孝公起】棫陽宮【昭王起棫音域沅案二宮並在雍縣】羽陽宮【秦武王起在陳倉】髙泉宮【秦宣太后起在美陽】長陽宮射羆館【昭王起在盩厔】蘭池宮【秦始皇爲微行咸陽與武士四人俱夜出逢盜蘭池宮中宮使武士擊殺盜關中大索二十日地理誌渭城縣有蘭池宮三秦記曰始皇引渭水爲長池東西二百里南北一十里築爲蓬萊山刻石爲鯨魚長一百丈亦曰蘭池陂秦又有蘭池沅案長一百丈秦記作二百丈蘭池括地誌作藺池】長樂宮【關中記曰長樂宮有魚池臺酒池臺秦始皇造】酒池【廟記長樂宮有魚池酒池池上有肉炙樹秦始皇造】殿觀百四十五【三輔舊事曰始皇表河以爲秦東門表汧以爲秦西門中外殿觀百四十五後宮列女萬餘人婦人之气上衝於天】章臺上林【諸廟及章臺上林皆在渭南】作信宮渭南【史記曰秦每破諸侯寫放其宮室移之咸陽北阪上南臨渭南自雍門以東至涇渭殿屋復道周圍相屬所得諸侯美人鐘鼓以充之二十七年作信宮渭南已更命信宮爲極廟像天極自極廟道通酈山作甘泉前殿築甬道自咸陽屬之】離宮別觀相望聯屬【廟記曰咸陽北至九嵕甘泉南至長楊五柞東至河西至汧離宮別觀相望聯屬木衣綈繡土被朱紫宮人不移樂不攺懸窮年忘歸猶不能徧】獸圈【烈士傳曰秦王召魏公子無忌不行於是朱亥奉璧一雙詣秦王王怒使置亥獸圈中亥瞋視獸背血濺於獸面獸不敢動】虎圈【漢宮殿疏秦故虎圈周匝三十五步西去長安十五里】狼圈【又曰秦故狼圈廣八十步長二十步西去長安十五里】

郊祠四時太昊黃帝以下祠三百三所【沅案漢書地裏志作五畤太昊皇帝以下祠三百三所郊祀志作二百三所據之是四時乃五畤二字之誤】

漢上

未央宮【又有蕭何曹參韓信等殿】未央宮【漢書曰髙祖七年蕭何治未央宮立東闕北闕前殿武庫大倉上見其壯麗甚怒謂何曰天下匈匈苦戰數載成敗未可知是何治宮室過度也何曰天下方未定故可因以就宮室且夫天子以四海爲家非令壯麗亡以重威且亡令後世有以加也上說西京雜記曰未央宮周匝二十二里九十五步街道周四十七里臺殿四十三所其三十二所在外十一所在後宮池十三山六池一山二亦在後宮門闋凡九十五潘嶽關中記曰未央宮周旋三十一里街道十七里有臺三十二池卜二土山四宮殿門八十一掖門十四又曰未央宮殿及臺皆疏龍首山土以作之殿基出長安城上非築也又取山土以爲城山之餘尾今在城西南數里乃盡也辛氏三秦記曰今長安城卽疏龍首山爲臺殿臺址不假版築張衡西京賦云疏龍首以抗殿是也王莽攺未央宮曰壽成室括地誌曰未央宮在長安故城中近西南隅沅案此引西京雜記街道周四十七里玉海作周回七十里又三輔黃圖曰未央宮周回二十八里與雜記及關中記道裏亦不符】東闕【漢書曰髙祖七年蕭何立東闕前殿武庫又曰文帝七年六月未央宮東闕罘罳災如淳曰東闕與其兩旁罘罳皆災也顏師古曰罘罳爲連闕曲閣也以覆重刻垣墉之處其形罘罳然一曰屏也罘音浮】北闕【漢書注師古曰未央宮𨿽南向而上書奏事謁兒之徒皆詣北闕公交車司馬亦在北焉是則以北闕爲正門而又有東門東闕至於西南兩面無門闕矣蓋蕭何初立宮以厭勝之術理宜然乎關中記曰未央宮東有蒼龍闕北有元武闕所謂北闕也關中有閭闔門止車門廟記曰未央宮有白虎闕屬車闕】司馬門【漢書章邯使長史詣事至咸陽畱司馬門三日師古曰幾言司馬門者宮垣之內兵衛所在四面皆有司馬司馬主武事故總謂宮之外門爲司馬門又初元五年令從官給事官司馬中者得爲大父母父母兄弟通籍應劭曰司馬中者宮內門也司馬主武兵禁之意也師古曰司馬門者宮之外門也衛尉有八屯衛侯司馬主衛士徼巡宿衛每面各二司馬故謂宮之外門爲司馬門又張釋之爲公交車令太子與梁王共車入朝不下司馬門釋之迫止劾奏之如淳曰宮衛令諸出入殿門公交車司馬門者皆下不如令罰金四兩成帝永始四年未央宮東司馬門災】掖門【漢書曰朱虛侯章從太尉勃請卒千人人未央宮掖門師古曰非正門而在兩旁若人之臂掖也禦覽曰漢制內至禁者爲殿門外出大道爲掖門】端門【漢書曰文帝入未央宮有謁者十人持戟衛端門師古曰端門殿之正門西都賦立金人於端關注宮正門也西京賦髙門有閌列坐金狄】前殿【三輔黃圖曰營未央因龍首以制前殿殿上有非常室幽明錄曰漢武帝與近臣晏未央殿方敢黍臛忽聞人語云老臣自訴尋覓不見梁上有一老翁長八九寸柱杖僂步帝問之翁下稽首不言仰視屋俯指帝腳忽然不見東方朔曰其名藻廉水木之精夏巢林冬潛河陛下興造宮室斬伐其居故來訴耳王莽攺前殿曰王路堂地皇元年王路堂爲風所毀】非常室【見上漢書五行志曰武帝綏和二年鄭通裏男子王褒帶劍入北司馬門殿東門上前殿入非常室中如淳曰殿上室名】武庫【漢書曰武庫以藏禁兵又曰樗裏子葬於武庫文穎曰秦惠王異母弟也師古曰樗裏子且死曰葬我必渭南章臺東後百年當有天子宮夾我墓及漢興長樂宮在其東未央宮在其西武庫正直其上】太倉【髙紀蕭何立武庫太倉】金馬門【史記曰金馬門者宦者署門也門旁有銅馬故謂之曰金馬門公孫宏傳待詔金馬門如淳曰武帝時相馬者東門京作銅馬法獻之立馬於魯班門外更名魯班門爲金馬門又揚雄傳歷金門金馬門也】白虎門【王莽自前殿南下椒除西出白虎門】長秋門【漢書戾太子使舍人持節夜入未央宮殿長秋門】靑瑣門【見關中記】髙門殿【漢書曰汲黯請問見髙門晉灼曰三輔黃圖未央宮中有髙門殿又鮑宣曰豈徒欲使臣美食大官重髙門之地哉晉灼曰髙門殿名師古曰亦在未央宮中】猗蘭殿【漢武帝故事曰王美人七月七日旦生武帝於猗蘭殿洞冥記漢武帝未生之時景帝夢一赤彘從雲中直下崇芳閣帝覺而坐於閣果見赤气如林木蔽戶牖望閣上有丹霞蓊郁旣而攺崇芳閣爲猗蘭殿】承明殿【霍光傳太后駕幸未央承明殿成帝鴻嘉二年有雉集承明殿注師古曰在未央宮翼奉傳孝文躬行節儉外省繇役其時未有甘泉建章及上林中諸離宮館也未央宮又無髙門武臺麒麟鳳凰白虎玉堂金華之殿獨有前殿曲臺漸臺宣室溫室承明耳】淸涼殿【三輔黃圖曰未央宮有淸涼殿宣室殿金華殿玉堂殿白虎殿麒麟殿】宣室殿【賈誼傳上方受釐宣室蘇林曰宣室未央前正室也武帝竇太主置酒宣室東方朔曰宣室者先帝之正處也非法度之政不得入焉宣帝甘露四年未央宮宣室閣災刑法志曰宣帝常幸宣室齋居而決事如淳曰宣室布政教之室也晉灼曰未央宮中有宣室殿師古曰蓋其殿在前殿之側齋則居之淮南子曰武王殺紂於宣室漢蓋取舊名也】溫室殿【霍光傳曰昌邑王入朝太后還乘輦欲歸溫室】金華殿【漢書曰成帝初方向學鄭寬中張禹朝夕入說尙書論語於金華殿中師古曰金華殿名在未央宮】玉堂殿【漢書楊雄傳歷金門上玉堂晉灼曰三輔黃圖本大玉堂殿又李尋曰久汗玉堂師古曰玉堂殿在未央宮】白虎殿【漢書曰河平四年單於來朝引見白虎殿丞相商坐未央庭中單於前拜謁商又杜欽詣白虎殿對策曰成帝時趙思王衍來朝供張白虎殿師古曰在未央宮中】麒麟殿【並見上又哀帝置酒麒麟殿董賢父子宴飲師古曰在未央宮】飛羽殿【王莽請元後冬饗飲飛羽師古曰飛羽殿在未央宮中羽或作雨】敬法殿【王莽傳燒作室門斧敬法闥師古曰敬法殿名】曲臺殿【漢書曰孟喜舉孝廉爲郎曲臺署長師古曰曲臺殿名署者主供其事也又孟卿傳後倉說禮數萬言號後氏曲臺說服虔曰在曲臺校書署記因以爲名師古曰曲臺殿在未央宮三輔黃圖曰未央宮有曲臺殿】晏暱殿【班伯召見晏暱殿張晏曰親戚晏飲會同之殿】長年殿【西京賦長年神仙宣室玉堂】神仙殿【見上】飛翔殿合歡殿蘭林殿披香殿鳳凰殿鴛鸞殿含章殿朱雀殿【一曰朱鳥殿】安處殿【下並見班孟堅西都賦】常寧殿茞若殿發越殿蕙艸殿壽成殿【下並見三輔黃圖】萬歲殿廣明殿永延殿壽安殿宣徳殿東明殿通光殿僡殿【沅案僡殿一說卽蕙艸殿】髙明殿延年殿【下見廟記】四車殿朱鳥殿【西京賦麒麟朱鳥龍興含章李善注皆殿名】龍興殿【見上】椒房殿【外戚傳上官安有椒房之重師古曰椒房殿名在未央宮皇后所居】昭陽捨【漢書曰趙昭儀居昭陽捨其中庭彤朱而殿上髤漆砌皆銅沓黃金塗白玉階璧帶往往爲黃金釭函藍田璧明珠翠羽餙之張平子西京賦曰後宮則昭陽飛翔增成合歡蘭林披香鳳凰鴛鸞漢宮闕名有鳳凰殿西京雜記昭陽殿織珠爲簾風至則鳴如珩佩聲又曰昭陽殿窻戶扇多是琉璃皆通照毛髮不得藏椽桷皆刻龍蛇縈繞其間鱗甲分明見者無不驚栗】增城捨【漢書曰班倢伃居增城捨應劭曰後宮有八區增城苐二也】椒風捨【漢書曰董賢女弟爲昭儀名其捨爲椒風以配椒房應劭漢官儀曰皇后殿稱椒房以椒塗室主溫暖除惡气也】掖庭【漢官儀曰婕妤以下皆居掖庭西京雜記曰漢掖庭有丹景臺雲光殿九華殿鳴鸞殿開襟閣臨池觀皆繁華窈窕之所棲宿】月景臺雲光殿九華殿鳴鸞殿開襟閣【雜記又曰漢宮女常以七月七日夜穿七孔鍼於開襟樓俱以習之】臨池觀【皆見上】柏梁臺【漢書武帝元鼎元年春起柏梁臺服虔曰用百頭梁作臺因名焉師古曰三輔舊事云以香柏爲之今書字皆作柏服說非漢武故事曰以香柏爲之香聞數十里郊祀志曰武帝鑄柏梁銅柱五行志曰太初元年十一月己酉未央宮柏梁臺災先是大風發其屋夏侯始昌先言其災日廟記曰柏梁臺漢武帝造在北闕內道西三秦記曰柏梁臺上有銅鳳名鳳闕漢武帝集武帝作柏梁臺詔羣臣二千名有能爲七言者乃得上坐帝曰日月星辰和四時梁王曰驂駕駟馬從梁來大司馬曰郡國士馬羽林才丞相曰惣領天下誠難治大將軍曰和撫四夷不易哉禦史大夫曰刀筆之吏臣執之太常曰撞鐘擊鼓聲中詩宗正曰宗室廣大日益滋衛尉曰周衛交戰禁不時光祿勛曰總領從官柏梁臺廷尉曰平理請讞決嫌疑太僕曰修飭輿馬待駕來大鴻臚曰郡國吏功差次之少府曰乘輿禦物工治之大司農曰陳粟善石揚以箕執金吾曰徼道宮下隨討治左馮翊曰三輔賊盜天下尢右扶風曰盜阻南山爲民災京兆尹曰外家公主不可治詹事曰椒房率更領其材典屬國曰蠻夷朝貢常會期大匠曰柱枅薄櫨相扶持太官令曰枇杷橘栗桃李梅上林令曰走狗逐兔張置罘郭舍人曰嚙妃女唇甘如飴東方朔曰廹窘詰屈幾窮哉】承明廬【漢書曰嚴助爲會稽太守武帝賜書曰君厭承明之廬張晏曰承明廬在石渠合外直宿所止曰廬】天祿合【三輔故事曰天祿合石渠合並在未央宮大殿北以藏祕書漢宮殿疏曰天祿合麒麟合蕭何造以藏祕書畫賢臣像凡十二人霍光苐一蘇武苐十二】石渠合【見上甘露中五經諸儒雜論於石渠合】麒麟合【見上蘇武傳甘露三年單於始入朝上思股肱之美乃圖畫其人於麒麟合張晏曰武帝獲麒麟時作此合圖畫其像於合遂以爲名師古曰漢宮合疏云蕭何造十思股肱之美謂霍光等十二人三輔黃圖曰未央宮有麒麟殿藏祕書卽楊雄校書處】蘭臺【漢書百官表禦史中丞在殿中蘭臺疊掌圖藉祕書西京賦曰蘭臺金馬遞宿疊居】漸臺【漢書曰文帝夢上天不能有一黃頭郎推上覺而之漸臺以夢中陰目求推者郎見鄧通師古曰未央殿西南有蒼池池中有漸臺又王莽爲元後置酒未央宮漸臺大縱眾樂關中記曰未央宮中有蒼池池中有漸臺王莽死於是也括地誌曰旣云就車而之漸臺𨿽未央建章復道相屬但漢兵旣廹不應駕車踰城此卽非建章之漸臺矣然則未央建章似各有漸臺非一所也】蒼池【見上三輔黃圖作滄】紫宮【三秦記曰未央宮一名紫宮李善曰未央爲總稱紫宮其中別名】養徳宮【西京雜記曰趙王如意年幼戚姬使舊趙內傅趙媼傅之號其室爲養徳宮】淩室【漢書惠帝四年七月未央宮淩室災顏師古曰藏水之室也】織室【又織室災師古曰織作之室百官表少府掌東織西織河平元年省東織更名西織爲織室】武臺殿【漢書李陵召見武臺師古曰未央宮有武臺殿】東山臺【三輔故事曰未央宮前有東山臺西山臺三輔黃圖又曰未央宮有果臺東山臺西山臺釣臺廟記曰未央宮有釣弋臺】西山臺【見上】朱鳥堂【三秦記曰未央宮有朱鳥堂非常室】畫堂鉤盾弄田【漢書曰昭帝始元元年耕於鉤盾弄田應劭注云時年九歲未能親耕帝籍鉤盾宮宦者近署故往試耕爲戲弄成帝建始三年小女陳持弓年九歲間入尙方掖門至未央殿鉤盾禁中西京故事曰弄田在未央宮中】未央廏【漢書曰武帝期門郎上官桀遷爲未央廏令】獸圈彘圈【三輔黃圖曰獸圈九彘圈一在未央宮中】

建章宮建章宮【漢書曰武帝大初元年十一月柏梁臺災二月起建章宮文穎曰越巫名勇謂帝曰越國有火災卽復大起宮室以厭勝之故帝作建章宮師古曰在未央宮西今長安故城西俗所呼貞女樓者卽建章宮之闕也關中記曰建章宮其制度事兼未央宮周回二十餘里三輔舊事曰建章宮周回數十里殿東別起閣髙二十五丈憑髙以望遠張平子西京賦曰柏梁旣災越巫陳方建章是營用厭火祥營宇之制事兼未央沅案漢書云陽縣下有越巫死占襄祠郊祀志髙帝時長安置祠祀官女巫有梁巫晉巫秦巫荊巫九天巫諸名越巫亦其類也】度爲千門萬戶前殿度髙未央【師古曰度音大各反東方朔傳曰今陛下以城中爲小圖起建章左鳳闕右神明號稱千門萬戶】其東則鳳闕髙二十餘丈【師古曰三輔故事其闕闤上有銅鳳班固西都賦曰設璧門之鳳闕上觚稜而棲金爵金爵則銅鳳也關中記曰建章宮圖闕臨北道鳳在上故號曰鳳闕廟記曰建章宮北闕髙二十丈建章北闕門也又古鳳凰闕漢武帝造髙十七丈五尺長安記曰俗人謂鳳闕爲貞女樓古歌詞雲長安成西雙員闕上有一雙銅雀宿一鳴五穀生再鳴五穀熟按銅雀卽銅鳳也繁欽建章鳳闕賦序曰秦漢規模廓焉泯毀惟建章鳳闕聳然獨存𨿽非象魏之制亦一代之巨觀也】其西則商中數十里虎圈【如淳曰商中商庭也師古曰商金也於序爲秋故謂西方之庭爲商庭言廣數十里於搜亦西方之獸故於此置其圈也】其北治大池漸臺髙二十餘丈名曰泰浸【師古曰漸浸也臺在池中爲水所漸故曰漸臺一音於廉反三輔黃圖或爲瀸亦漸耳】池中有蓬萊方丈瀛州壺梁象海中神山龜魚之屬【師古曰三輔故事池北岸有石魚長三丈髙五尺西岸有石敝黽三枚長六尺】其南有玉堂璧門大鳥之屬【師古曰立大鳥象也漢書曰建章宮南有玉堂璧門三層臺髙十餘丈玉堂內殿十二門階陛咸以玉爲之鑄銅鳳髙五尺飾黃金棲屋上下有轉樞向風若翔椽首薄以玉璧因曰璧門】立神明臺井幹樓髙五十丈輦道相屬焉【顏師古曰漢宮閣疏神明臺髙五十丈上有九室常置九天道士百人然則神明井幹共髙五十丈也井幹樓積木而髙爲樓若井幹之形也井幹者井上木欄也其或四角或八角東方朔傳曰建章左鳳闕右神明張衡西京賦曰井幹疊而百層謂此樓也幹或作翰其義並同三輔黃圖曰神明臺上有九臺今謂之九子臺非也沅案幹或作翰翰字誤也應是或作韓說文韓井垣也又曰八家一井象構韓形是韓正字幹借字不應通於翰】析風闕【三輔故事曰建章宮東有析風闕關中記曰建章宮閶闔門內東出有析風闕一名別風髙一十丈西京賦所云閶闔之內別風嶣峣者也】嶣峣闕【廟記曰建章宮有嶣峣闕薛綜注次門女闕也在圓闕門內二百步】馺娑殿【關中記曰建章宮中有馺娑駘蕩枍詣承光四殿李善曰馺素合反娑蘇可反駘音殆枍鳥詣反沅案馺娑之娑應用說文駊字三輔黃圖曰馺娑馬行迅疾一日徧宮中言宮之大也】駘蕩殿枍詣殿承光殿【並見上】銅柱承露僊人掌【漢書曰武帝作蘇林曰僊人以手掌擎盤承甘露師古曰三輔故事建章宮承露盤二十丈大七圍以銅爲之上有僊人掌承露和玉屑飲之蓋張衡西京所賦云立修莖之僊掌承云表之淸露屑瓊蘂以朝餐必性命之可度也長安記曰僊人掌大七圍以銅爲之】太液池【漢書曰昭帝元始元年二月黃鵠下建章宮太液池中如淳曰液言天地和液之气也瓚曰陰陽津液以作池也師古曰三說皆非太液池者言其津潤所及廣也又曰建章宮北有太液池關中記曰建章宮北有池以象海北刻石爲鯨魚長三丈三輔舊事曰建章宮北作淸淵又曰淸淵北有鯨魚刻石爲之西京雜記曰太液池邊皆是雕葫紫萚綠節蒲叢生蒲之類菇之有米者長安人謂爲雕葫葭蘆之未解葉者謂爲紫萚菇之有首者謂爲綠節其間幾鶵鴈子布滿充積又多紫龜綠敝黽池邊多平沙沙上鵜鶘鷓鴣鵁鶄鴻鶂動輒成羣又曰太液池中有鳴鶴舟容與舟淸曠舟采菱舟越女舟三輔舊事曰日出暘谷浴於咸池至虞泉卽暮此則象之也】淸淵【見上】孤樹池【西京雜記曰太液池西有一小池名孤樹池中有一洲洲上有一枯樹一株大十餘圍望之童童如車蓋故取以爲名】奇華殿【周地圖記曰奇華殿在建章宮旁四海夷狄器服珍寶火浣布切玉刀巨象大雀師子宮馬充塞其中】鼓簧宮【漢宮闕疏曰鼓簧宮周匝百三十六步在建章宮西北】涼風臺【關中記曰建章宮北作涼風臺積木爲樓髙五十餘丈】中龍華門【見漢武故事】曝衣合【宋卜子陽園苑疏曰太液池西有武帝曝衣合常至七月七日宮女出後衣登樓曝】

長樂宮長樂宮【漢書曰髙帝五年都長安九月治長樂宮叔孫通傳漢七年長樂宮成關中記曰長樂宮本秦之興樂宮也周回二十餘里有殿十四漢太后常居之長安記曰興樂宮秦始皇造漢修飾之王莽攺長樂宮曰常樂室】東朝【史記叔孫通傳孝惠帝爲東朝長樂宮及間往來數蹕煩人乃作復道又漢書灌夫傳東朝廷辧之如淳曰東朝太后朝也張晏曰會公卿大夫東朝共理而分別也】東宮【漢書袁盎傳上朝東宮趙談驂乘】東闕【漢書曰宣帝元康四年神爵五彩以萬數集長樂宮又五鳳三年鸞鳳集長樂宮東闕中樹上】西闕【劉屈釐傳太子毆四巿人至長樂西闕下逢丞相軍合戰】前殿【三輔黃圖曰長樂宮前殿東西四十九丈七尺西杼中二十五丈深十二丈杼一作序】宣徳殿髙明殿通光殿【右見三輔宮殿名在長樂宮中】長秋殿【關中記曰長樂宮有長秋永壽永寧長定四殿】永壽殿永寧殿長定殿【並見上】臨華殿【漢書曰成帝永始四年長樂臨華殿災】鴻臺【漢書惠帝四年三月長樂宮鴻臺災三輔黃圖曰長樂宮有鴻臺有臨華殿有溫室殿】溫室殿【見上漢書曰或問孔光溫室省木皆何木也光嘿然不應晉灼曰長樂宮中有溫室殿】建始殿廣陽殿中室殿月室殿神仙殿椒房殿【以上並見三輔黃圖】大夏殿【三輔舊事曰秦作銅人立在阿房殿前漢徙著長樂宮大夏殿前關中記曰長樂宮殿前銅人其胸前名李斯蒙恬所書也賈誼過秦篇曰始皇銷鋒鏑鑄以爲金人十二以弱天下之人是也魏志曰董卓悉椎破銅人銅靈以鑄小錢英雄記曰昔大人見臨洮而銅人鑄臨洮生卓而銅人毀時有卓而大亂大亂而卓身滅意有以也關中記曰董卓壞銅人餘二枚徙在淸明門裏魏明帝欲徙詣洛載致霸城重不可致】酒池【在長樂宮秦始皇造漢武帝行舟於中西京雜記曰酒池北起臺天子於上觀牛飲者三千人太平寰宇記曰武帝作酒池以誇羌胡飲以鐵杯重不能舉皆抵牛飲】

長安志捲苐四

宮室二

漢中

桂宮桂宮【三輔黃圖曰桂宮漢武帝造漢書曰桂宮有紫房復道通未央宮又成帝爲太子初居桂宮師古曰三輔黃圖桂宮在城中近北宮非太子宮三輔故事曰桂宮在未央宮北周匝十餘里中有明光殿走狗臺土山復道橫北度從宮中西上城至建章宮神明臺沅按水經注雲宮在未央北故渠出二宮之閒曰明渠】龍樓門【漢書曰成帝爲太子上嘗急召太子出龍樓門不敢絕馳道西至直城門得絕乃度還入作室門上遲之張晏曰門樓上有銅龍若白鶴飛廉之爲名也】鴻寧殿【漢書哀帝紀曰建平三年正月癸卯帝太太后所居桂宮正殿火五行志曰哀帝建平三年正月癸卯桂宮鴻寧殿災帝祖母傅太后之所居也】明光殿【關中記曰桂宮在未央宮之北周回十餘里中有明光殿殿上復道從宮中西上城西至建章宮神明殿蓬山三秦記曰未央宮漸臺西有桂宮宮內有明光殿皆金玉珠璣爲簾薄綴明月珠金戺玉階晝夜光明班固西都賦曰自未央而連桂宮北彌明光而亙長樂三輔舊事曰桂宮內有明光殿】走狗臺【見上】四寶宮【西京雜記曰漢武帝爲七寶牀雜寶案廁寶屏風寶帳設於桂宮時人謂之四寶宮沅按宮內又有商臺避風臺俱見三輔黃圖】

明光宮【沅按玉海以此爲明光殿省】明光宮【漢書曰武帝太初四年秋起明光殿師古曰三輔黃圖在城中近桂宮元後傳曰成都侯商嘗病欲避暑從上借明光宮師古曰明光在城內近桂宮漢武故事曰又起明光宮發燕趙美女二千人充之率皆十五已上二十已還年滿三十者出嫁之掖庭令總其籍時有死出者隨補之三秦記曰明光殿以金爲戺玉爲階王莽篡位令孺子爲定安公孝平皇后爲定安太后攺明光宮爲定安館定安太后居之沅按此引三秦記明光殿金戺玉階與上桂宮內明光殿復出程大昌曰漢明光宮有三一在北宮與長樂相連一在甘泉宮中一爲尙書奏事之地尙書奏事之地卽此宮是也漢官儀曰尙書奏事於明光殿省中以丹朱采地曰丹墀伏其下奏事】輦道相屬【漢書曰武帝故事上起明光宮桂宮長樂宮皆輦道相屬縣棟飛合北度從宮中西上城至神明臺平帝元始元年罷明光宮沅按考平帝本紀是年罷明光宮及三輔馳道敏求以此條著於輦道相屬之下不應去及三輔馳道五字疑有脫誤】

長信等五宮長信宮【漢書曰成帝母王太后居長信宮外戚傳曰班婕妤求共養太后長信宮上許焉婕妤退處東宮作賦自傷悼曰奉共養於東宮兮托長信之末流漢書劉元傳曰更始徙居長信宮三輔黃圖曰從洛門至周廟門有長信宮在其中】東宮【見上】永信宮【哀帝建平二年尊恭皇太后曰帝太太后又更號皇太太后稱永信宮】中安宮【哀帝尊恭皇后曰帝太后稱中安宮】長門宮【武帝陳皇后退居長門宮沅按宮在長安故城之東】鉤弋宮【趙倢伃居鉤弋宮師古曰三輔黃圖在城外漢武故事曰在直門南列仙傳曰鉤弋夫人齊人生六年右手拳帝披其手得一玉鉤而手尋展故以名宮沅按括地誌雲宮在城中與黃圖異】堯母門【又曰趙倢伃任身十四月乃生昭帝武帝曰昔堯十四月而生今鉤弋亦然乃命其所生門曰堯母門】

北宮北宮【漢書曰惠帝張皇后廢處北宮師古曰在未央宮之北董偃常從武帝遊戲北宮馳逐平樂觀平帝貶皇太后趙氏爲孝成皇后退居北宮哀帝皇后傅氏退居桂宮師古曰北宮及桂宮皆在城中而非未央宮中也霍光傳北宮桂宮皆在未央宮北漢書又曰宮中有神君壽宮張羽旗設供具以禮神君來則肅然風生帷帳皆動】東交門【武帝置酒北宮引董偃從東司馬門入東司馬門更名東交門蘇林曰以偃從此門入交會於內故以名焉又曰東交掖門】紫房復道【孔光傳成帝母太皇太后自居長樂宮而帝祖母定陶傅太后在國邸詔問宜當何居光不欲令後與帝旦久相近卽議以爲定陶太后宜攺築宮大司空何武曰可居北宮上從武言北宮有紫房復道通未央宮傅太后從復道朝夕至哀帝所沅按三輔黃圖北宮內有神仙宮壽宮本書誤入甘泉宮下又有太子宮成帝之宮也所謂甲觀畫堂者是又有前殿廣五十步書皆不及之玉海據漢書云桂宮有紫房復道通未央宮長安記曰桂宮在未央宮北亦曰北宮又誤合兩宮爲一】

林光宮林光宮【漢書注服虔曰甘泉一名林光師古曰秦之林光宮胡亥所造漢又於其旁起甘泉宮又郊祀志震電災林光宮門孟康曰甘泉一名林光師古曰林光秦離宮名也漢又於其旁起甘泉宮非一名也關中記曰林光宮一曰甘泉宮秦所造在今池陽縣西北故甘泉縣甘泉山上周回十餘里漢武建元中增廣之周回十九里一百二十步有宮十二臺十一武帝常以五月避暑於此八月乃還】長定宮【宣帝許皇后成帝許皇后並居長定宮師古曰三輔黃圖林光宮有長定宮】

甘泉宮甘泉宮【漢書曰甘泉山名應邵曰甘泉在馮翊云陽縣文帝三年五月上幸甘泉師古曰甘泉在云陽本秦林光宮晉灼曰云陽甘泉黃帝以來祭天圓邱處也武帝常以五月避暑八月乃還漢書又曰齊人李少翁言上卽欲與神通宮室被服非象神物不至乃作甘泉宮中爲臺畫天地秦一諸鬼神而置祭具以致天神揚雄傳甘泉本秦之林光宮而武帝復增通天髙光迎風宮關中記曰林光宮一曰甘泉宮秦所造在今池陽縣西北故云陽縣甘泉山上周回十餘里有銅人二枚在門外三輔黃圖曰甘泉宮漢武帝建元中增廣之周回一十九里中有牛首山漢官儀注曰甘泉通天臺去長安三百里望見長安城黃帝以來圓丘祭天處開山圖曰云陽先王之墟也中有神書鐵券玉石之記十道志曰今按甘泉谷北岸有古槐樹在故宮之南云陽宮記曰甘泉宮北有槐樹今謂之玉槐樹根幹盤時三二百年木也耆舊相傳咸以爲此樹卽揚雄甘泉賦所謂玉樹靑蔥者也沅按漢官儀一作漢舊儀去長安三百里一作二百里甘泉山名是漢書音義蓋卽臣瓚之說不得目爲漢書又邢承宗西徵賦注雲水名】前殿【漢官儀注曰武帝於甘泉宮更置前殿始廣諸宮室有芝生甘泉殿邊房中漢舊儀曰芝有九莖金色綠葉殊實夜有光乃作芝房之歌】紫殿【三輔黃圖曰漢武帝起紫殿雕文刻鏤黼黻以玉飾之成帝永始四年行幸甘泉郊泰畤神光降於紫殿西京雜記曰武帝設云帷云幄云幕於甘泉紫殿世謂爲三云殿】連綿四百餘里【三輔故事曰北至甘泉九嵕南至長楊五柞連綿四百餘里三輔黃圖云緣山谷行至云陽三百八十里入右扶風周�五百四十里】萬靈明庭【漢書曰黃帝郊雍上帝宿三月鬼臾區號大鴻卜死葬雍故鴻冡是也其後黃帝接萬靈明庭明庭者甘泉也蘇林曰今雍有鴻冡】諸侯邸【史記曰黃帝治明庭甘泉也方士多言古帝王盡都甘泉者其後黃帝又朝諸侯甘泉甘泉作諸侯邸】通天臺【史記公孫卿曰仙人好樓居於是上令長安則作蜚廉桂觀甘泉則作益壽觀使卿持節設具而侯神人乃作通天莖臺置祠具其下求招來神仙之屬於是甘泉更置前殿始廣宮室夏有芝生殿房內中徐廣曰通天莖臺在甘泉漢書曰武帝元封二年作甘泉通天臺師古曰言此臺髙上通於天漢舊儀曰通天臺髙三十丈望雲雨悉在下去長安三百里望見長安城黃帝已來祭天圓丘處武帝祭天上通天臺舞八歲童女三百人置祀祠招仙人祭天已令舞通天臺以候天神旣下祭所若大流星乃舉烽火而就竹宮望拜神光漢儀注上有承露仙人掌擎玉杯承云表之露元鳳閒臺自毀榱桷皆化爲龍鳳隨風雨飛去西京賦曰通天眇而竦峙經百常而莖擢上班華以交紛下刻峭其若削關中記左有通天臺髙三十餘丈祭天時於此候天神下也】益壽館延壽館【二館見前或作觀沅按史記封禪書作觀】竹宮【漢書曰武帝用事甘泉圓丘昏祠至明夜常有神光光如流星止集於祠壇天子自竹宮而望拜師古曰漢舊儀云竹宮去壇三里】髙光宮【甘泉有髙光宮】洪厓宮旁皇觀儲胥觀弩阹宮棠棃宮師得宮【漢書注師古曰棠棃宮在甘泉苑垣外師得宮在云陽界其餘皆甘泉苑垣內之宮觀阹音袪張揖曰棠棃宮在云陽東南三十里】石闕觀【一作石關】封巒觀【亦曰三巒】鳷鵲觀【鳷一作枝】露寒觀【四觀武帝建元中作在云陽甘泉宮外沅按此張揖之說】仙人觀【三輔黃圖曰秦林光宮仙人觀緣山谷行至云陽三百八十里入右扶風周回五百四十里】迎風館【漢書曰武帝因秦林光宮元封二年復增通天迎風儲胥露寒】壽宮【漢書曰武帝病愈起幸甘泉置壽宮又置壽宮北宮張羽旗設共具以禮神君臣瓚曰壽宮奉神之宮也】通靈臺【漢武帝內傳曰鉤弋夫人旣殯香聞十餘里帝哀悼疑其非常人也乃起通靈臺於甘泉常有一靑鳥集臺上往來】

昆明池昆明池【漢書曰武帝元狩三年發謫吏穿昆明池臣瓚曰西南夷傳越巂昆明國有滇池方三百里漢使求身毒國而爲昆明所閉今欲伐之故作昆明池象之以習水戰在長安西南周回四十里師古曰滇音顚食貨志又曰時粵欲與漢用船戰遂乃大備昆明池列館環之治樓船髙十餘丈旗幟加其上三輔黃圖曰上苑有昆明池周匝四十里西京雜記曰武帝作昆明池欲伐昆明夷教習水戰因於上遊戲養魚給諸陵廟祭祀余付長安市賣之池周匝四十里又曰昆明池刻石爲鯨魚每至雷雨魚嘗鳴吼鬐尾皆動漢世祭以祈雨往往有驗又曰昆明池中有戈船樓船各數百艘樓船上建樓櫓戈船上建戈矛四角悉垂幡眊旍葆麾蓋照燭厓涘三輔故事曰昆明池蓋三百二十頃池中有豫章臺沅按一作三百三十二頃見玉海】有二石人牽牛織女象【見漢宮闕疏】堯時已有污池【關中記曰昆明池漢武習水戰也中有靈沼神池云堯時治水停船此池蓋堯時已有污池漢代因而深廣耳曹毘誌怪曰漢武鑿昆明池極深悉是灰墨無復土舉朝不解以問東方朔曰臣愚不足以知之可試問西域胡帝以朔不知難以核問至後漢明帝外國道人入來洛陽時有意方朔言者乃試以武帝時灰墨問之胡人曰經雲天地大劫將盡則劫燒此劫燒之餘乃知朔言有自】大魚銜鉤【三秦記曰昆明池中有靈沼名神池云堯時治水停船此池池通白鹿原原人釣魚綸絕而去魚夢於武帝求去其鉤明日帝遊於池見大魚銜鉤曰豈非昨所夢乎帝取魚去其鉤而放之閒三日帝復遊池濱得明月珠一雙帝曰豈魚之報耶】養魚以給諸陵祠【三輔故事曰漢武帝作昆明池武帝崩後於池中養魚以給諸陵祠余付長安巿廟記曰池蓋地二百二十頃後作豫章大船可載萬人上起宮室因欲遊戲養魚以給諸陵祭祀余付長安巾中】昆明觀【又有昆明觀三輔黃圖曰上林苑有昆明觀蓋漢武所置桓譚新論曰元帝被病求方士漢中送道士王仲都詔問所能對曰能忍寒暑乃以隆冬盛暑日令袒載馳馬車於上林昆明池上環水而馳禦者厚衣狐裘寒戰而仲都獨無變色臥於池臺上暉然自若夏大暑日使曝坐環以十鑪火不言熱又身不汗池臺卽觀也】

上林苑【關中記曰上林苑門十二中有苑三十六宮十二觀二十五建章宮承光宮儲元宮包陽宮屍陽宮望遠宮犬臺宮宣曲宮昭臺宮蒲萄宮繭觀平樂觀博望觀益樂觀便門觀眾鹿觀樛木觀三爵觀陽祿觀陽徳觀鼎郊觀椒唐觀當路觀則陽觀走馬觀虎圈觀上蘭觀昆池觀豫章觀郎池觀華光觀以上十二宮二十二觀在上林苑中鼎湖宮步髙宮步壽宮存神宮集靈宮望仙宮以上五宮一觀在京兆屬縣櫟陽宮甘盤宮師徳宮池陽宮谷口宮長平宮扶荔宮白渠觀以上七宮一觀在馮翊首陽宮望仙宮長楊宮禮陽宮羽陽宮山桀宮橐池宮用取宮虢宮回中宮宜春觀射熊觀以上十二宮二觀在扶風長門宮鉤弋宮渭橋宮仙人觀霸昌觀安臺觀淪沮觀以上三宮四觀在長安城外沅按漢甘泉宮在云陽屬馮翊甘盤疑卽甘泉之誤山桀宮疑卽梁山宮以字形而誤槀池宮當卽橐泉宮也禮陽疑爲棫陽之誤用取未詳】上林苑【秦舊苑也漢書曰武帝建元三年起上林苑又曰武帝廣開上林周回數百里又武帝微行以爲道遠勞苦又爲百姓所患乃使大中大夫吾邱壽王與待詔能用算者二人舉籍阿城以南盩厔以東宜春以西提封頃畝及其賈直除以爲上林苑屬之南山西京雜記曰初修上林苑羣臣遠方各獻異樹亦有制爲美名以標奇麗也三輔故事曰上林延亙四百餘里漢舊儀曰上林苑方三百里漢宮殿疏曰方百四十里續漢書百官志曰上林苑令一人六百石主苑中禽獸】武帝廣開上林南至宜春鼎胡禦宿昆吾【晉灼曰鼎胡宮名也黃圖以爲在藍田昆吾地名也有亭師古曰宜春近下杜禦宿在樊川西】旁南山而西至長楊五柞北繞黃山瀕渭而東【以上見揚雄傳】苑中養百獸【漢舊儀曰上林苑中廣三百里置令丞左右尉苑中養百獸天子秋冬獵射苑中取禽無數其中離宮七十所皆容千乘萬騎又曰武帝時使上林苑中官奴婢及天下貧民貲不滿五十萬徙置苑中人日五錢到帝得七十億萬以給軍擊西域沅按聚珍板刻舊儀不滿五十萬作不滿五千到帝得七十億萬作到元帝】門十二【關中記曰上林苑門十二中有苑三十六宮十二觀二十五】承華殿【漢武帝故事曰七月七日上林承華殿齋正中忽有一靑鳥從西北方來甫頃王母至】鳳皇殿【宣帝神爵四年鳳皇集上林乃作鳳皇殿以答嘉瑞】長楊宮【秦時宮三輔黃圖曰上林有長楊宮漢書曰盩厔縣有長楊五柞宮宣帝幸長楊宮屬玉觀成帝元延二年幸長楊宮】射熊館【三輔黃圖曰長楊宮有射熊館在盩厔按漢武帝好自擊熊羆司馬相如從至上林上疏諫揚雄作長楊賦以諷元帝永光五年上幸長楊射熊館射音食亦反】平樂館【漢書曰武帝元封六年夏京師民觀角抵於上林平樂館薛綜注西京賦平樂觀大作樂處】延壽門【平帝迎王皇后自上林延壽門入未央宮前殿】陽祿觀【班倢伃生子陽祿柘觀師古曰二觀並在上林中】柘觀【見上】上蘭觀【王莽請元後校獵上蘭三輔黃圖曰上林有上蘭觀】豫章觀【見三輔黃圖】昆明觀【三輔黃圖曰上林苑中有昆明觀漢武帝造沅按昆明觀卽豫章觀此似重復】牛首池【張楫曰在上林苑西頭司馬相如上林賦曰濯鷁牛首郭璞注曰牛首池在丰水西北近渭】昭臺宮【漢書曰宣帝霍皇后成帝許皇后皆廢處昭臺宮師古曰在上林苑中】涿沐館【成帝許美人居上林涿沐館數召入飾室中若捨】儲元宮【馮昭儀與子信都王居儲元宮師古曰黃圖在上林苑中】繭館【王莽請元後繭館率皇后列侯夫人桑師古曰漢宮闕疏上林苑有繭觀蓋蠶繭之所也】建章館【王莽壞徹城西苑中建章承光包陽犬臺儲元宮及平樂當路陽祿館凡十餘所取其林瓦以起九廟師古曰自建章以下至陽祿皆上林苑中館】承光館包陽館犬臺館當路館【並見上】鹿館【外戚傳成帝許美人在上林鹿館數召入飾室】鼎郊觀【見關中記】虎圈觀【關中記曰虎圈觀昆池觀朗池觀博望觀樛木觀便門觀眾鹿觀走馬觀則陽觀陰徳觀並在上林苑中漢書文帝登虎圈問上林尉禽獸簿及馮倢伃當熊處郡國志曰虎圈在通化門東二十五里】昆池觀朗池觀博望觀樛木觀便門觀眾鹿觀走馬觀則陽觀陰徳觀【並見上】燕升觀象觀白鹿觀三爵觀椒唐觀元華觀郎池觀益樂觀華元觀明光觀【以上皆在上林苑中見三輔黃圖】西陂池【三輔黃圖曰長安有西陂池東陂池郎池皆在上林中】東陂池郎池【並見上】蒲萄宮【漢書曰元壽二年單於來朝捨之上林苑蒲萄宮括地誌曰以太歲厭勝所在捨之北宮十道志曰在上林西】犬臺宮【江充召見犬臺宮晉灼曰黃圖上林有犬臺宮外有走狗觀師古曰今本書犬臺有作大臺字誤也漢無大臺宮】走狗觀【見上】蠶室【滅宣怒其吏成信信藏上林中宣使郿令將吏卒闌入上林中蠶室門】龍臺【上林賦曰登龍臺在丰水西北近渭今鄠縣地】牟首池【霍光傳牟首池名在上林苑中沅按卽牛首池所謂濯鷁牛首者卽是也此似誤】磃氏館【武帝求神君捨之上林中如淳曰磃音蹄鄭氏曰音斯師古曰鄭音是其字從石從虒】初池糜池蒯池【沅按漢武故事蒯池生蒯艸可以織席卽此】積艸池【西京雜記曰積艸池中有珊瑚樹髙一丈二尺一本三柯上有四百六十三條南越王趙佗所獻號曰烽火樹夜有光景常煥然】踰池菌鶴池當路池犬臺池【以上見三輔黃圖及括地誌沅按雍錄又有淸臺武帝造太初歷之所也此未及】

總敍殿閣【以上不書所在故載於此】作室門【見成紀】溫調殿昆徳殿長年殿麒麟殿朱鳥殿龍興殿含章殿【漢宮閣名有麒麟殿朱鳥殿】函徳殿【漢書曰宣帝神爵元年金芝九莖產於函徳殿銅池中服虔曰金芝色像金也如淳曰函亦含也銅池承澑也晉灼曰以銅作池也師古曰函徳殿名也沅按函徳在建章宮見三輔黃圖】東明閣【晉宮閣名長安有東明閣西華閣紫闥閣】西華閣紫闥閣【並見上】馬伯騫樓【漢宮閣名曰長安有馬伯騫樓又有貞女樓】貞女樓【見上】期亭樓【見三輔黃圖】獲區殿【下並見漢宮閣名】淸暑殿商門殿銅桂殿尋眞殿【漢武帝內傳曰帝登尋眞之臺齋至七月七日夜天西南如白雲起頃王母至】

總敍宮館【張平子西京賦曰郡國宮館百四十五右極盩厔並捲丰鄠】五柞宮【漢書曰武帝後元二年幸盩厔作五柞宮張晏曰有五柞樹因以名燕刺王旦傳莋宮莋與柞同丙吉傳曰後元二年武帝疾往來長楊五柞宮師古曰長楊五柞宮並在盩厔往來二宮之間西京雜記曰五柞宮有五柞樹皆連三抱上枝覆蔭數十畝其宮西有靑梧觀水經注曰南山耿谷北流與柳泉合東北經五柞西長楊五柞二宮去八十里中有靑梧觀】靑梧觀【一作桐西京雜記曰觀前有二梧桐樹有石麒麟二枚刊其劦爲文字是秦始皇驪山墓上物頭髙一丈三尺東邊者左腳折折處赤如血父老謂有神皆會血屬助焉】宜春宮【漢書曰建初元年武帝微行東遊宜春師古曰宜春宮也在長安東南說者乃以爲在鄠非也在渭南杜縣東南是宜春觀耳在長安城西豈得言東遊也郭璞曰在渭南杜縣東又上林賦注師古曰宜春宮在杜縣東卽今曲池是其處也】宣曲宮【張揖曰在昆明池西】鼎湖宮【晉灼曰鼎湖宮黃圖以爲在藍田】天梁宮龍臺觀【張揖曰在丰水西北近渭】細柳觀【郭璞曰在昆明池南】飛廉觀【觀一作館元封二年作甘泉通天臺長安飛廉館應邵曰飛廉神禽能致風气明帝永平五年至長安迎取飛廉並銅馬置上西門外名平樂館董卓悉椎毀以爲錢晉灼曰身似鹿頭如爵有角而蛇尾文如豹文沅按三輔黃圖以爲在上林苑】桂觀【郊祀志長安作飛廉觀桂館】萯陽宮【漢書曰萯陽宮秦文王起武帝微行長楊五柞倍陽宮師古曰倍陽卽萯陽其音同耳宮名在鄠縣宣帝甘露二年幸萯陽宮應邵曰宮在鄠秦文王所起伏儼曰在扶風李斐曰萯音倍師古曰應說李音是】屬玉觀【服虔曰以玉飾因名焉在右扶風李奇曰屬玉鸞鷟鳥其上有此鳥因以爲名晉灼曰屬玉水鳥似鵁鶄以名觀也師古曰晉說是也屬音之欲反】池陽宮【宣帝甘露二年上自甘泉宿池陽宮上登長平阪詔單於母謁蠻夷君長王侯數萬咸迎於渭下夾道陳上登渭橋咸稱萬歲如淳曰阪名也在曲陽南上原之阪有長平觀去長安五十里師古曰涇水之南原卽今所謂睦城阪】長平觀【見上觀或作館元後登長平館臨涇水而覽焉】白鶴館【元帝初元三年茂陵白鶴館災】黃山宮【右扶風槐裏縣有黃山宮孝惠二年起東方朔曰武帝微行西至黃山宮謂之遊城非也】蘭池觀【三輔黃圖曰蘭池觀在城外又楊僕傳注蘭池宮在渭城李善注文選咸陽縣東南三十里周氏陂陂南一里有漢蘭池宮】霸成觀【見枳道事中】宜春觀【在鄠縣】長門宮【顧城廟無宿宮竇太主獻長門園如淳曰園在長門長門在長安城東南園可以爲宿館處所故獻之上大喜更名竇太主園爲長門宮今按漢時長安無名長門者】雲林館【宣帝霍皇后廢處昭臺宮徙雲林館】云陽宮【馮昭儀廢爲庶人徙云陽宮】集靈觀【三輔黃圖曰武帝起集靈觀】臨僊觀【漢宮殿名曰長安有臨僊觀渭橋觀九華觀豫章觀鴻雀觀昆明觀走馬觀華光觀天梯觀瑤臺觀流渠觀相思觀宜春觀華池觀射熊觀當市觀白渠觀三雀觀溫徳觀】渭橋觀九華觀豫章觀鴻雀觀昆明觀華光觀天梯觀瑤臺觀流渠觀相思觀華池觀射熊觀當市觀白渠觀三雀觀溫徳觀【並見上】霸昌觀【王莽傳王尋發長安宿霸昌廏師古曰霸昌觀之廏也三輔黃圖曰在城外】龍淵宮【漢書曰元光三年捄決河起龍淵宮服虔曰宮在長安西作銅飛龍故以冠名也如淳曰三輔黃圖云有龍淵宮今長安城西有其處溝洫志捄河決乃起龍淵宮於其傍孟康曰在西平界其水可用淬刀劍特堅利古龍淵之劍取於此水師古曰此言救決河起龍淵宮卽宮不在長安之西矣又漢章帝賜尙書韓稜龍淵劍孟說是也漢宮闕名在長安】鼓簧宮首山宮交門宮萬歲宮夜光宮扶荔宮【自鼓簧而下並見漢宮闕名在長安】步壽宮【漢書宣帝神爵二年鳳皇集祋祤城於所集處得玉寶乃起步壽宮在今華原縣境沅按此與秦步壽宮異秦宮在今渭南境此在今耀州東北】髙靈館【漢武故事曰上自封禪後夢髙祖坐明堂羣臣亦夢想於是祀髙祖於明堂以配天還作髙靈館】曲臺【漢書成帝正月行幸曲臺臨饗罷衛士如淳曰諸衛士更盡得代去故天子自臨而饗之】昭靈館【霍光塋起二山闕築神道北臨昭靈南出承恩服虔曰昭靈承恩皆館名】承恩館【見上】平陽宮【郊祀志雍大雨壤平陽宮垣沅按史記秦武公居平陽封宮卽此地】棫陽宮【蘇武傳從至雍棫陽宮】僊人觀安臺觀淪沮觀鳥魚觀董賢觀倉龍觀【以上見三輔黃圖】望仙宮【廟記望仙宮漢武置或云觀黃圖鄠縣有望仙觀】

太子宮思賢苑【西京雜記曰文帝爲太子立思賢苑以招賓】博望苑【漢書曰武帝年二十九乃得太子甚喜太子冠爲立博望苑使通賓客從其所好又曰博望苑在長安城南杜門外又曰成帝建始二年罷太子博望苑文穎曰武帝爲衛太子作此苑令受賓客水經注曰昆明池故渠之北有博望苑】甲觀【元帝在太子宮生成帝甲觀畫堂應邵曰甲觀在太子宮甲地主用乳生也畫堂畫九子母如淳曰甲觀觀名畫堂堂名三輔黃圖云太子宮有甲觀師古曰甲者甲乙丙丁之次也元後傳言見於丙殿此其例也而應氏以爲在宮之甲地謬矣畫堂但畫飾耳豈必九子母乎霍光止畫堂中是則宮殿中通有彩畫之堂室】丙殿【元後初入太子宮見丙殿】

池苑水衡禁囿宜春下苑【孟康曰宮名也在杜縣東晉灼曰史記云葬二世杜南宜春苑中師古曰宜春下苑卽今京城東南隅曲江是又貢禹傳省宜春下苑以與貧民】少府佽飛外池【如淳曰漢儀法佽飛具矰繳以射鳧雁給祭祀是故有池】嚴籞池田【晉灼曰嚴籞射苑也許愼曰池田苑中田也】樂遊苑【宣帝神爵二年起樂遊苑師古曰三輔黃圖云在杜陵西北又關中記曰宣帝立廟於曲池之北號樂遊按其處則今之所呼樂遊廟是也其餘基尙可識焉蓋本爲苑後因立廟西京雜記曰樂遊苑自生玫瑰樹下多苜蓿一名懷風時人或謂之光風風在其間常肅然日照其花有光采故名曰苜蓿懷風茂陵人謂之連枝艸】蓹宿苑【元後夏遊蓹宿鄠杜之間師古曰蓹宿苑在長安城南今之禦宿川是也三秦記曰禦宿出粟十五枚一升大梨如五升落地則破其取梨先以布囊承之號曰含消此園梨也括地誌曰臣泰按其粟味甘而小不如三秦記所說含消梨人間往往有之其大不至五升亦不出此川矣】禦羞苑【漢書曰武帝元鼎二年初置水衡都尉掌上林苑有五丞屬官有禦羞禁圃令丞如淳曰禦羞地名在藍田其土肥沃多出禦物可進者揚雄謂之禦宿三輔黃圖禦羞宜春皆苑名也師古曰禦宿卽今長安城南禦宿川也不在藍田羞宿聲相近故或云禦羞或云禦宿耳羞者珍羞所出宿者止宿之義】百子池【西京雜記曰戚夫人侍兒賈佩蘭說宮中常以七月七日臨百子池作於滇樂畢以五色縷相羈爲連愛】王渠【哀帝爲董賢治大第開門鄕北闕引王渠灌園地使者護作蘇林曰王渠宮渠也猶今禦溝晉灼曰渠名在城東覆盎門外師古曰晉說是】師子圈【三輔故事曰師子圈在建章宮西南】彘圈【漢宮殿疏有彘圈有師子圈武帝造故虎圈周匝三十五步長二十步西去長安十五里】

長安志捲苐五

宮室三漢下後漢【獻帝】晉【司馬氏】前後秦【前秦苻氏後秦姚興】西魏【元氏】後周【宇文氏】

漢下

宮廟章太上皇廟【三輔黃圖曰太上皇廟在長安城中香室街酒池之北】髙廟【漢書注晉灼曰三輔黃圖髙廟在長安城中西安門內東太常街南有鐘十枚可受十石撞之聲聞百里三輔故事曰髙廟鐘重十二萬斤光武至長安見宮闕盡廢宗廟爲墟乃徙都洛陽合聚十廟於髙廟作一廟分十二室太常卿一人別治長安專掌髙廟事】原廟漢書曰惠帝爲東朝長樂宮作復道於武庫南叔孫通諫曰此髙帝月出遊衣冠之道也子孫柰何乘宗廟道上行哉帝懼曰急壞之通曰人主無過舉今已作百姓皆知之矣願陛下爲原廟渭北衣冠月出遊之益廣宗廟大孝之本上乃詔有司立原廟【漢書髙祖廟廟已在長安城中惠帝又於渭北作廟謂之原廟沅按原廟惠帝四年立也顏師古曰原重也言已有正廟更重立之其義爲是】孝惠廟【關中記曰惠帝廟在髙廟之西】顧成廟漢書曰文帝四年作顧成廟【服虔曰廟在長安城中乃文帝廟也應劭曰文帝自爲廟制度卑狹若顧望而成猶文王靈臺不日成之意也故名曰顧成崔豹古今注曰漢顧成廟有二玉鼎二眞金鑪十道志曰在萬年縣北苑內沅按漢書文帝紀注引服虔說作在長安城南方輿記曰在金塢北大道南】徳陽宮漢書曰徳陽宮乃景帝廟也帝自作之諱言廟故爲宮【西京故事曰鴻嘉二年八月乙卯孝景廟北闕災沅按廟中四年三月起】孝武廟【帝王世紀曰孝武廟名龍淵廟在茂陵東沅按廟元光三年正月起】孝昭廟【二廟內武昭子孫分葬其中沅按孝昭廟號徘徊】千人聚漢書曰武帝衛皇后埋長安城南桐柏園宣帝卽位置園邑三百家【師古曰桐柏亭名在長安城南杜門外大道東以倡優雜伎千人葬於邊故號千人聚其地在今長安城內金城坊西北隅】戾後園漢書曰戾太子妃史良娣也太子遇害良娣亦死宣帝卽位思悼不已尊太子爲悼皇考妃號戾後攺葬長安白亭東故號曰戾後園皇考廟漢書曰宣帝元康元年立皇考廟益奉明園戶爲奉明縣【師古曰奉明園卽皇孝史皇孫之葬所也】樂遊廟【關中記曰宣帝許後葬長安縣樂遊裏立廟於曲江池北名口樂遊廟因葬爲名沅按廟神爵三年春起】孝元廟漢書曰王莽壞孝元廟更爲文母太后起廟獨畱孝元廟故殿爲文安籑食堂【籑音饌沅按元帝廟號長壽】孝成廟【帝王世紀曰成帝廟名陽池沅按陽池舊本皆作池陽今用玉海攺正】渭陽五帝廟漢書曰文帝十五年夏四月始幸雍畤郊見五帝齊人新垣平以望气言長安東北有神气成五采於是詔作渭陽五帝廟【廟記曰五帝廟在長安東北】

郊丘章圓丘【括地誌曰漢圓丘在長安治內四里居徳坊東南隅漢書載平帝元始五年王莽奏言武帝始立太乙祠於甘泉建始元年徙甘泉太乙祠河東后土祠於長安南北郊永始元年復甘泉河東二祠綏和二年復長安南北郊建平三年又復甘泉汾陰人與孔光等議二祠復長安南北郊東至日於池上祀圓丘乃天地之祭也祭郊與祀圓丘一事兩名耳水經注曰昆明故渠南有漢故圓丘崇二丈周圍一百二十步】北郊【見上】靈臺明堂漢書曰武帝造在長安城南平帝元始四年王莽奏復修明堂辟雍【水經注曰昆明池故渠東有明堂南辟雍】辟雍漢書曰成帝時楗爲郡水濱得磬十六枚劉向因曰宜復辟雍庠序三雍宮漢書曰武帝元光五年冬十月河閒王徳來朝獻雅樂對三雍宮【應邵曰三雍者辟雍靈臺明堂也雍者和也言天地君臣民人皆和】曲臺【如淳曰行射禮於曲臺晉灼曰曲臺天子射宮也西京無大學故於此行射禮】大學漢書曰王莽爲宰衡復大學弟子書捨萬區起市郭上林苑中其門東曰修仁之門南修禮之門西守義之門【三輔舊事曰漢大學中有市有獄關中記曰漢大學明堂皆在長安城南安門之東社門之西】

朝省章中朝漢書曰中朝內朝也大司馬左右前後將軍侍中常侍散騎諸吏爲中朝丞相以下至六百石爲外朝也【出孟康注】東朝【如淳曰大後朝也】禁省【如淳曰本名禁中漢儀注曰孝元皇后父名避之故曰省】

宗府章黃門漢書曰元帝初元二年詔罷黃門乘輿狗馬【師古曰黃門近署也故奉禦之物在焉】黃門鉤盾藏府中尙方長樂禦府中禦府都內平準帑藏尙方【少府之屬官也作禦供器物】丞相府【西京雜記曰平津侯公孫宏自以布衣爲丞相乃大開東合營客館招延天下士人其外曰欽賢之館以待大賢之士次曰翹材之館以待大材之士又次曰接士之館以待國士其有徳有賢可佐理陰陽者處之欽賢館其有材堪九列將軍二千石者居翹材之館其有一介之善一方之藝者居接士之館而躬自菲薄所得祿俸以奉待三館之土黃霸爲相鶡雀飛集丞相府】禦史大夫府漢書曰哀帝時禦史府捨百餘區倒塌井水皆竭府內柏樹百餘株有野鳥數千棲宿其上晨去暮來號曰朝夕烏烏去數月不來父老異之鴻臚府【王莽以鴻臚府爲定安大後宮】保宮【少府屬官有居室武帝更名曰保宮李陵降匈奴以母系保宮】司隸府【舊儀曰司隸府故治府卽孝武帝廟也】中尉府【舊儀曰中尉府在尙冠裏街東】京兆府【卽廢中尉府也】左馮翊右扶風府【並在長安城中】長安廚【三輔黃圖曰北出中門有長安廚故曰廚城門】淩室漢書曰永始元年正月癸丑大室淩室災敖倉漢書曰惠帝六年六月長安西市修敖倉狗監【掌太子之田犬】都廏【惠帝七年七月都廏災】未央廏【舊儀曰天子六廏未央承華廏馬皆萬匹】登華廏【登一作承沅按明康海及聚珍板本承皆作成】金廏【三輔黃圖曰金廏以下共九廏在長安城內】輅軫廏大廏果馬廏軶梁廏騎馬廏大宛廏胡河廏騊駼廏霸昌廏【郡國志曰霸昌廏在長安西三十里又曰三十五里沅按舊儀六廏只有未央承華騊駼路軫騎馬大廏余俱見黃圖】蠻夷邸【元帝建昭三年斬單於郅支首詣京師懸於蠻夷邸師古曰若今鴻臚客館又陳湯傳斬郅支王首懸於槁街蠻夷邸三輔黃圖曰蠻夷邸在長安城內槀街】若盧獄【屬少府黃門北寺】掖庭祕獄【漢舊儀曰掖庭詔獄以宦者爲之理婦人】二十四獄【三輔黃圖曰長安城中有獄二十四所】

京城章漢長安城【在今府之西北是也】本秦離宮也漢書曰髙帝七年長樂宮成自櫟陽徙都之惠帝元年正月城長安【水經注曰長安有秦離宮原無城垣故惠帝城之也】三年春發長安六百里內男女十四萬六千人城長安三十日罷【鄭氏曰城一面故只一月而罷】六月發諸侯王列侯徒隸二萬人城長安【長役不止】五年正月復發長安一百里內男女十四萬五千人城長安三十日罷九月復作城成賜民爵戶一級【帝王世紀曰漢初置長安城嫌其狹小至惠帝增廣築之漢舊儀曰長安城十三里經緯各長十五里一十二門城中地九百七十三頃八街九陌三宮九府三廟三輔舊事曰長安城似北斗周地圖記曰長安城南爲南斗形北爲北斗形周回六十五里八街九陌九市績漢書郡國志曰長安城方三十里經緯各長五十里十二城門內九百七十三頃城中皆屬長安今三秦記曰長安城中地土皆黑壤今城赤何也且堅如石如金父老所傳曰鑿龍首山中土以爲城及諸臺合亦然沅按聚珍板所刻漢舊儀作長安城方六十里此云十三里者誤又郡國志注亦作六十三里此云三十里者亦誤】十二城門門各有侯【蕭望之爲小苑東門侯】東出北頭三門苐一門名曰宣平門外郭門曰東都門苐二門名曰淸明門外郭門曰東平門【又曰東城門沅案玉海引漢宮殿疏作城東門】苐三門名曰霸城門外郭門曰靑門亦曰靑城門門外出好瓜昔廣陵人邵平爲秦東陵侯秦亡棄杜於靑門外種瓜南出東頭三門苐一門名曰覆盎門又曰杜門又曰端門與洛門相對去一十三里二百一十步門外有魯班所造橋北對長樂宮故曰端門苐二門名曰安門又曰鼎路門苐三門名曰西安門北對未央宮平門【沅按平門卽便門也古者平便字同】西出南頭三門苐一門名曰章門又曰章城門苐二門名曰直城門又曰龍樓門苐三門名曰西城門又曰雍門北出西頭三門苐一門名曰武朔門又曰橫門苐二門名曰廚城門苐三門名曰洛城門又曰髙門

街陌裏第章八街九陌華陽街香室街【在司天臺北】章臺街【今長安建章臺下街】夕陰街【在右扶風南】尙冠街【在夕陰街之後】大常街槁街【師古曰槁街有蠻夷邸郅支王首懸於槁街】前街漢書長安有熾盛街九巿【長安有九巿內六巿在道東三巿在道西】四巿【武帝戾太子起兵驅四巿人凡數萬眾至西闕下】柳巿【長安中豪俠萬家在城西柳巿師古曰細柳倉有柳巿】東巿漢書晁錯腰斬東巿西巿【惠帝六年六月起長安西巿】直巿【在渭橋北秦文公造直巿平準物價故曰直巿】交門巿【在渭橋之北】孝裏巿【在雍門之東】交道亭巿【在便橋東】尙冠裏修成裏黃棘裏宣明裏建陽裏北燠裏南平裏戚裏【髙祖娶石奮姊爲美人移家於長安城中號之曰戚裏帝王之姻戚也】函裏大昌裏秦帝亭代邸楚王邸蕭何第漢書曰蕭何置田宅必居窮僻處王莽爲安漢公以故蕭何宅爲安漢公第北第惠帝賜夏侯嬰居曰今近我以尊異之【以其第近北門故曰北第】霍光甲第【甲者一也第一區宅】王根第王商第董賢第【師古曰時長安三第賢第爲最】

後漢晉秦魏周宮室章後漢獻帝宮在長安故城中本京兆府捨也帝王世紀曰獻帝聞關東兵起董卓遷帝都長安見未央等宮遭赤眉之亂宮室廢弛故居京兆府捨晉太極殿周地圖記曰太極殿晉湣帝之宮在長安南門後姚興重建前秦【苻氏】後秦【姚氏】太極前殿晉書曰苻健皇始元年稱天王大單於都長安繕宗廟卽位於太極前殿至子厲王苻生享羣臣於太極前殿至苻堅建元十七年春正月懸珠簾於太極前殿以朝羣臣來賓館前秦苻健永和十年西虜乞沒渾邪遣子入侍置來賓館於平朔門以懷遠人東華門平朔門靈臺杜門朝門文武苑【以上自東華至文武苑皆後秦興父子所署晉將王鎭惡伐秦入自平朔門】東宮【晉溫桓伐秦將兵入關健太子苻萇與溫戰死立其子生爲太子健寢疾其兄子菁勒兵入東宮欲殺生而自立時生侍疾在健所菁以健死攻東掖門健升端門陳兵拒之使生執菁殺之於東宮下】東掖門端門雲龍門【以上並秦苻氏所置淸河王苻法率壯士入雲龍門廢苻生而立苻堅】東堂【姚興講論道理之所】西廏【苻堅斬樊世猛於西廏】明堂【堅起祀苻健以配上帝於明堂】露堂【堅將爲赦與王猛苻融密議於露堂】東闕【苻堅僣位五年鳳皇集於東闕】太學【苻堅親臨太學考試諸生問難五經至後秦姚萇立太學以禮賢士】辟雍【苻堅行禮於辟雍祀先師孔子】明光殿晉書曰有人入秦明光殿大呼曰甲申乙酉魚羊食人悲哉無復遺【明光殿者秦苻堅之殿也】聽訟觀【苻堅所置在未央宮南】西堂【車師前部鄯善王林密馱朝於秦堅賜以朝服引見於西堂】東苑【堅遊東苑命沙門道安同輦】徽音堂【在惡犬城之外苻氏造也】社稷【秦姚萇立於長安姚興祭告社稷】永安宮【姚萇宮也】律學【姚興所立】咨議堂【姚興常臨此堂決疑獄無冤滯】西宮【姚興立姚晃子姚元子監國政入西宮】逍遙園【姚興常於逍遙園引諸沙門聽番僧鳩摩羅什演講佛經起逍遙宮殿庭左右有樓合髙百尺相去四十丈以麻繩大一圍兩頭各絟樓上會日令二人各從樓內出從繩上行過以爲佛神相遇】澄元堂【在逍遙園中鳩摩羅什演經所】黃龍門【興之宮門也】永貴裏有波若臺【姚興集沙門五千餘人有六道者五十人起造浮圖於永貴裏立波若臺居中作須彌山四面有崇巖峻璧珍禽異獸林艸精奇仙人佛像俱有人所未聞皆以爲希奇】南臺武庫朝堂【皆秦姚興所置】西魏孝武帝以雍州公廨爲宮北史魏孝武帝永熙三年髙歡入洛宇文泰迎帝入長安【以雍州公廨爲宮居之】逍遙園【帝宴侍臣曰此處彷佛逍遙園也】淸暉室【魏文帝大統四年祀天於淸暉室】陽武門【文王大統五年十月於陽武門外懸鼓置紙筆以求直言得失】憑云觀【大統七年十二月帝禦憑云觀引見諸王敍宗人之禮】圓丘【大統十一年冬築圓丘於城南】幹安殿逍遙觀【帝嘗登此觀望逍遙園見嵯峨山慨然詔左右曰望見此山令人有脫塵之意】後周露門圓丘方丘大社太廟幹安殿北史孝閔帝宇文氏元年春正月卽位柴燎告天朝百官於露門祀圓丘大社太廟也幹安殿班賞有差昆明池觀魚【博士姜項諫而止】右寢【閔帝聽訟之所也】延壽殿【明帝元年九月朝羣臣於延壽殿】正武殿【周明帝武帝並聽訟於正武殿】紫極殿重陽合芳林園麟趾殿【並明帝所有殿合也】大武殿大學津門露寢【皆武帝所置與大學三老問道作賦之所】道會苑【武帝講武臨射之所】露門學【武帝大和七年於露門學置生員七十二人宣帝大象二年二月於露門學親行釋奠之禮】大徳殿元都觀崇信殿云陽宮肅章門會義殿捨仁殿云和殿思齊殿靑城門大極殿【以上皆武帝所置】天臺正陽宮靑門露寢天興宮【皆宣帝所置自號天元】孔子廟【大象二年置以祭享】應門【大象二年三月宣帝幸同州出自應門至赤岸澤數十里旛旗蔽日鼓樂俱作】咸陽宮【宣帝大象二年四月幸中山雨作於咸陽宮避雨禦宿】天徳殿通道觀軍器監崇義宮連珠殿云和樓【皆後周宮室也】

長安志捲苐六

宮室四

唐上

創都章京城卽隋文帝開皇二年自故都徙其地在漢故城之東南屬杜縣周之京兆郡萬年縣界南侵終南山子午谷北據渭水東臨灞滻西枕龍首原命左僕射髙熲總領其事太子左庶子宇文愷創制規模將作大匠劉龍工部尙書巨鹿郡公賀樓子幹大府少卿尙龍義並充使營建

宮城章宮城東西四里南北二里二百七十步周一十三里一百八十步崇三丈五尺南卽皇城北抵苑東卽東宮西有掖庭宮

西內章西內【南面有六門】正殿南承天門【隋開皇二年作初名曰廣陽門仁壽元年攺曰昭陽門唐武徳元年攺曰順天門神龍元年攺爲承天門外有朝堂東有肺石西有登聞鼓龍朔後天子常居大明宮乃謂此宮曰西內神龍元年又攺曰太極宮】門東曰長樂門次東曰廣運門【內有左藏庫次北有舊右藏庫後有中書省西北有武庫北入安仁門又北肅章門門內入宮中】次東曰重福門【卽東宮之正門門東西有左右永福門】次東曰永春門承天門之西曰永安門【北入安仁門】若元正冬至陳樂設宴會赦宥罪除舊布新當萬國朝貢使者四夷賓客則禦承天門以聽政焉東面一門鳳皇門【隋曰建春門後攺通訓門明皇時鳳皇飛集通訓門詔攺曰鳳皇門】西面二門南曰通明門北曰嘉猷門北面三門正北曰定武門次東曰安禮門東宮北門曰元徳門當承天門內北曰太極門【隋曰大興門後攺曰幹福門貞觀八年攺爲太極門殿東隅有鼓樓西隅有鐘樓貞觀四年置】其內正殿曰太極殿【隋曰大興殿武徳元年攺有東上合西上合門】朔望視朝則登此殿東廊有左延明門西廊有右延明門太極門外承天門之內曰嘉徳門東廊有歸仁門西廊有納義門嘉徳門東有恭禮門西有安仁門門下省左右延明門東南中書省左右延明門西南舍人院宏文館在門下省東武徳四年置聚天下書籍貞觀六年選朝官有才學者以充學士九年攺爲昭文館元宗開元七年復舊史館在門下省北貞觀三年置祕書內省以修五代史又置史館以編國史尋廢祕書內省太極殿北曰朱明門左曰乾化門右曰肅章門肅章門西曰暉政門乾化門東曰武徳門其內曰兩儀殿在太極殿後【隋曰中華殿至貞觀五年攺】常日聽政視事則臨此殿其西萬春殿新殿千秋殿公主院左有獻春門右有宜秋門百福門門內曰百福殿宣宗攺雍和殿內又有親親樓【諸王會宴之所也】承慶門內曰立政殿立政門東內曰大吉門【沅案應云承慶門內曰承慶殿立政門內曰立政殿東曰大吉門此疑互誤】門內大吉殿甘露門內曰甘露殿在兩儀殿之北殿門外有東西永巷東出橫門又東有曰華門西出橫門又西有月華門院北有東西千步廊西有掖庭【明皇自蜀還常居西內甘露殿】左有神龍門內曰神龍殿在武徳殿後右曰安仁門內有安仁殿在甘露殿西乾化門內佛光寺在神龍殿西歸眞觀在安仁殿後觀後有絲彩院院西有淑景殿殿西有苐三落次西苐四落又次西苐五落延嘉殿在甘露殿近北殿南有金水河往北流入苑殿西有咸池殿延嘉北有承香殿殿東卽元武門北入苑殿西有昭慶殿殿西有凝香合合西有鶴羽殿延嘉西北有景福臺臺西有望云亭延嘉東有紫雲合合西有南北千步廊捨南至尙食院西北盡宮城合南有山水池次南卽尙食內院紫雲合之西有凝陰殿【異聞集曰天寶七載旱明皇於此令葉靖天師祀鏡龍遂得甘雨】殿南有淩煙合貞觀十八年太宗圖畫功臣之像二十四人於合上帝自爲贊詞褚遂良題額又有功臣合在淩煙之西東有司寶庫凝陰殿之北有球場亭子【一作鞠場亭子】宏文殿觀云殿北海池南海池東海池西海池永安門西有掖庭南隅有內侍省又有興仁宣猷崇道惠訓昭徳正禮宣光通福光昭華光暉儀壽安綏福等門

別見章嘉壽殿紫微殿貞觀末阿史那社尒平玆獻俘於此殿【沅案唐書賀魯傳賀魯內屬會討玆請先馳爲向導詔宴嘉壽殿玉海云貞觀二十二年帝遊幸敕奉禦王孝積於顯道門內起紫微殿十三間】翰林院【在明福門內】金波門貞觀二十二年敕皇太子聽政於金波門長樂殿

大安宮章大安宮【太宗初居承幹殿武徳五年髙祖以秦王有克定天下功特降殊禮別建此宮以居之號宏義宮八年帝臨幸謂羣臣曰朕以秦王有大功故於宮中立山林勝景雅好之至貞觀三年徙居之攺名曰太安宮沅案故於宮中立山林勝景句義不審考會要云武徳五年營宏義宮髙祖以秦王有克定天下之功建宏義宮以居之至九年髙祖以宏義宮有山林勝景雅好之貞觀三年乃徙居之是此實用會要之文也疑有脫誤】此宮在城之西垂拱前殿戢武殿文殿翠華殿祭酒臺

掖庭宮章掖庭宮宮城東西四里南卽皇城北抵苑掖庭西門貞觀二年敕左丞戴冑於掖庭西門簡宮人出之按掖庭宮蓋髙祖所起宮人教藝之所也

東宮章東宮正殿曰明徳殿本名嘉徳殿東廊左嘉善門西廊右嘉善門【疑此殿卽顯徳殿太宗卽位之殿後避中宗名攺也沅案唐書太宗本紀武徳九年卽位於顯徳殿會要正作明徳殿】南有嘉徳門門外東廊有左永福門西廊有右永福門正南有宣明門當宮坐者南面有重明門嘉徳東有奉化門北有宜春宮門外道東有典膳廚道西有命婦院宜春北院宮門外有左春坊坊南有崇文館嘉徳西有西奉化門北有宜秋宮門外有右春坊坊內崇教殿麗正殿【開元攺爲集仙殿十三年又攺集賢殿】光大殿承恩殿崇文殿崇仁殿八風殿射殿又有亭子山池佛堂等院左右長林門【本名宏禮嘉福髙祖武徳九年攺重光宣明門】

禁苑內苑章禁苑在宮城之北【隋曰大興苑開皇元年置】東西二十七里南北三十三里【沅案玉海引作二十里】東接灞水西接長安故城南連京城北枕渭水苑西卽大倉北距中渭橋與長安故城相接東西十二里南北十三里亦隸苑中苑中四面皆有監南面長樂監北面舊宅監東監西監分掌宮中植種及修葺園苑等事又置苑總監領之皆隸司農寺苑中宮亭凡二十四所南面三門中曰景曜門東曰芳林門西曰光化門東面二門南曰光泰門北曰昭遠門西面二門南曰延秋門北曰元武門北面三門中曰啟運門【一曰苑北】東曰飲馬門西曰永泰門啟運門之南有內苑北曰重元門東曰東雲龍門西曰西雲龍門苑內有南望春亭北望春亭坡頭亭柳園亭月坡球場亭子有靑城龍鱗棲雲凝碧上陽五橋廣運潭九曲宮去宮城十二里在左右神策軍後宮中有殿捨山池貞元十二年詔浚魚藻池深一丈至穆宗又發神策六軍二千人浚之蠶壇亭【在苑之東皇后祀先蠶之亭】正興亭元沼宮神臯亭七架亭靑門亭去宮城十三里在長安故城之東【邵平種瓜之所】桃園亭去宮城四里臨渭亭咸宜宮未央宮二所皆漢之舊宮也去宮城二十一里唐置都邑之後因其舊址復增修之宮側有未央池漢武庫及樗裏子墓武宗會昌元年因遊畋至未央宮見其遺址詔葺之尙有殿捨二百四十九閒作正殿曰通光殿東曰詔芳亭西曰凝思亭立端門命翰林學士裴素撰記永泰門去宮城二十三里西北角亭南昌國亭北昌國亭流杯亭在未央宮北漢之舊址明水園【以上九所並在漢故內隸舊宅監所領也】內苑自元武門外北至重元門一里東西與宮城齊觀徳殿在元武門外永安殿東西外垣門目營門月營門其北重元門【舊內苑北門也】魚糧門【舊重元門】東內苑南北二里與大明宮城齊東西盡一坊之地南卽延政門北卽銀臺門東卽太和門龍下殿龍首池凝暉殿【一作承暉憲宗置也】靈符應聖院在龍首池東會昌元年造內園小兒坊傍有看樂殿內教坊【元和十四年復置仗內教坊】東下馬橋東頭禦馬坊文宗詔置東頭禦馬坊球場還龍武軍直殿及亭子殿

別見章

昆明池漢武帝置以習水軍欲徵昆明國故就此名至秦姚興時竭唐徳宗貞元十三年命京兆尹韓臯充使浚之追尋漢制引交河灃水合流入池又有蓬萊池凝碧池【一作臨碧】敬宗時幸凝碧池令軍士取魚長大者送新浚池梨園在通化門外正北禁苑南有文宗會昌殿含光殿昭徳宮櫻桃園東西葡萄園光啟宮云韶院

東內大明宮章東內大明宮在禁苑之東南南接京城之北面西接宮城之東北隅南北五里東西三里貞觀八年置爲永安宮明年攺曰大明宮以備太上皇淸暑百官獻貲財以助役龍朔三年大加興造號曰蓬萊宮咸亨元年攺曰含元宮尋復大明宮【初髙宗命司農少卿梁孝仁制造此宮北據髙原南望爽塏每天晴日朗南望終南山如指掌京城坊市街陌俯視如在檻內蓋其髙爽也】南面五門正南曰丹鳳門至徳三載攺爲明鳳門尋復舊名【本當京城翊善坊北門置宮後分翊善永昌各爲二坊當北門街廣一百二十步南北盡二坊之地南抵永興坊北門之東】丹鳳東曰望仙門【南當皇城東苐二街貞元中修有樓十間】次東曰延政門【抵長樂坊之北】丹鳳西曰建福門【南抵光宅門外坊之北望仙建福二門各有下馬橋跨東西龍首渠】門外有百官待漏院次西曰興安門東面一門曰太和門西面一門曰日營門北面一門曰元武門【徳宗造門樓外設兩廊持兵宿衛謂之北衙】丹鳳門內當中正殿曰含元殿武太后攺曰大明殿卽龍首山之東麓也階基髙平地四十餘尺南去丹鳳門四十餘步中無間隔左右寬平東西廣五百步龍朔二年造蓬萊宮含元殿又造宣政紫宸蓬萊三殿【此本苑內觀徳殿爲三九臨射之所攺拆爲含元殿也】殿東南有翔鸞合西南有棲鳳合與殿飛廊相接又有鐘樓鼓樓殿左右有砌道盤上謂之龍尾道夾道東有通幹門西有觀象門合下卽朝堂肺石登聞鼓【一如承天之制】又有金吾左右仗院殿後有宣政門門外東廊有齊徳門西廊有興禮門【一作齊禮興徳門】宣政門內有宣政殿殿東有東上合門殿西有西上合門殿前東廊曰日華門【沅案唐書溫造傳太和二年宮中昭徳寺火火在宣政殿東隔垣火勢將及宰臣兩省京兆尹中付樞密環列於日華門外卽此也】東有門下省省東宏文館次東史館館東南北街南直含耀門門南曰昭訓門北曰崇明門殿前西廊曰月華門西有中書省省北曰殿中內省西有命婦院北有親王待制院省西南北街南出昭慶門南當光範門昭慶門北曰光順門宣政殿北曰紫宸門內有紫宸殿後有蓬萊殿次東有含象殿後有延英門內有延英殿肅宗時梁上生玉芝一莖三華至僖宗乾符中攺爲靈芝殿自蜀還復舊名殿相對思政殿待制院蓬萊後有含涼殿殿後有太液池池內有太液亭子穆宗時命侍講韋處厚等入此亭講毛詩尙書文宗又命纂集尙書中君臣事迹令工匠刊於太液亭以備觀覽淸暉合綾綺殿【在蓬萊殿之西】殿北珠鏡殿環周殿在蓬萊西承歡殿在環周南金鑾殿在環周西北長安殿【一名長樂】在金鑾西南又有金鑾禦院宣化門武徳西門浴堂門內有浴堂殿又有浴堂院長安殿北有仙居殿殿西北有麟徳殿此殿三面南有合東西皆有樓殿北相連各有障日合【凡內晏多在於此殿】東亭會慶亭東面左銀臺門西面右銀臺門內侍省右藏庫次北翰林門內翰林院學士院又東翰林院北有少陽院結鄰殿翰林門北曰九仙門大福殿拾翠殿三淸殿含冰殿承香殿在含冰殿東南北有長合紫蘭殿在承香殿東北元武殿在紫蘭東北明義殿在紫宸殿西大角觀在珠鏡殿東北元武門左曰銀漢門右曰淩霄門宮垣之外兩邊掖門門內有凝霜殿碧羽殿紫簫殿郁儀合承云合修文合

別見章長生殿教坊唐紀曰元宗置左右教坊於蓬萊宮側帝自爲法曲俗樂以教宮人號皇帝梨園弟子光政門景運門命婦朝堂文成殿白華殿【叛臣朱泚逆亂於此殿僭號】元莫觀含寧殿玉淸殿竹樓柿林院中和殿會元殿臨碧殿元和殿宣光殿宣明殿臨光殿大明殿【武宗政要曰帝傳位於大明殿】興泰殿徳政殿嘉慶殿凝化殿會昌殿永安殿穆宗置也【與后妃公主宴樂所】元化門晨暉門寶慶殿百尺樓昭徳門淸思殿壽昌殿【長慶元年柱生玉芝一莖長六尺是年穆宗降誕於此宮中】宣和殿升陽殿延嘉門景風門淸思院【敬宗作工用銅鑑三千片金薄十萬餅諫官薛庭老切諫不聽】東殿仙韶院文宗開成三年造內山亭院【取浙西隱士周息元於內山亭院安置】放鴨池野狐落【太和二年十一月甲辰禁中火災從昭徳寺起延燒宣政殿東午門益熾宮垣半爲灰燼寺之南禁中呼爲野狐落宮人居此者爲火所逐攀援墻垣以出出不及者焚死數百人又延燒門下省至暮稍息凡數日方滅】昭徳寺太和殿宣徽殿咸泰殿【文宗開成三年正月望夜燃燈於咸泰殿中三宮太后諸王公主供集此晏行家人禮】文思殿崇元館天寶中明皇命周尹愔爲崇元館學士值祿山兵亂館宇浸廢至武宗特詔營創置吏鑄印以劉元靜爲崇元館學士號廣成先生入居靈符殿望仙臺武宗時命神策軍士修望仙樓及廊捨五百餘間大中八年復命葺之補闕陳嘏上疏諫而止攺爲文思院含春亭叡武樓乾符門五王內院宣宗時夔王以下五王居大明宮內院侍讀五日一入乾符門講讀延資庫咸寧殿靈臺殿永安宮孝明鄭太后所居左齊藏天諸庫【一作僖】章信門安喜門昭徳殿【龍紀元年殿東隅獲金龍一】云韶殿【此殿嘗考試舉人】同文殿昭敬殿唐一十八帝禦容所在也昭宗光化三年有禿鶖鳥鳴於此殿【蓋唐祚將終之兆也】乞巧樓光化三年造二樓構飛橋以通來往思元門應干門問安宮昭宗傳位於太子居東內爲問安宮紫延院保寧殿昭宗宴李繼昭等將於保寧殿親制成功曲以褒之仍命伶官作樊噲排君難雜戲以樂之壽春殿保安殿延喜樓長樂樓

左右三軍飛龍院章太和門外之北從西苐一曰左羽林軍苐二曰左龍武軍苐三曰左神策軍以上左三軍九仙門外之北從東苐一曰右羽林軍苐二曰右龍武軍苐三曰右神策軍以上右三軍元武門外西曰飛龍院又曰飛龍廏內有驥徳殿太和八年災

長安志捲苐七

唐皇城皇城【俗號子城】東西五里一百一十五步南北三里一百四十步【沅按新唐書志皇城長一千九百一十五步廣一千二百步】南面三門正南曰朱雀門【北當宮城之承天門南當外郭之明徳門】東曰安上門【至徳三載攺爲光天門尋復舊】西曰含光門東面二門南曰景風門北曰延喜門【直東當外郭之通化門貞元四年修延喜門復屬於承天門回鶻使及回鶻公主至徳宗禦延喜門觀之宣宗禦延喜門見河隴老幼數千人賜以冠帶】西面二門南曰順義門北曰安福門【西當外郭之開遠門朝野僉載曰睿宗先天二年正月十五日十六十七夜於京安福門外作燈輪髙二十丈衣以錦綺飾以金銀燃五萬盞燈望之如花樹宮女千數衣羅綺曳錦繡耀珠翠施香粉一花冠一巾帔皆至萬錢裝束一妓女皆至三百貫妙簡長安萬年少女婦千餘人衣服花釵媚子亦稱是於燈輪下踏歌三日夜歡樂之極未始有之武元衡赴西川節度憲宗禦安福門慰遣之懿宗禦北門迎鳳翔佛骨昭宗天福元年禦安福樓按貞元四年築武徳東門垣屬於是武庫從西廢焉武徳東門當在西內】城中南北七街東西五街其閒並列臺省寺衛【自兩漢以後至於晉齊梁陳並有人家在宮闕之間隋文帝以爲不便於民於是皇城之內惟列府寺不使雜人居止公私有便風俗齊肅實隋文新意也】宮城南門外有東西大街【南北三百步東出皇城之延喜門西出皇城之安福門】承天門外橫街之南有南北大街曰承天門街【東西廣百步南出皇城之朱雀門】

承天門街之東宮城之南苐二橫街之北從西苐一門下外省次東殿中省次東左千牛衛次東左衛【隋左監門衛左翊衛二府之地武徳初並爲此衛門額本睿宗所題開元初進入內】街東安上門街街東苐一東宮內作坊次東右春坊次東右淸道率府次東右監門率府府北右內率府府東東宮朝堂有北街街東苐一右監門率府府北左內率府次東左淸道率府次東家令寺次東左春坊【坊東有南北街街東卽皇城東面延喜門之內】

承天門街之東苐三橫街之北從西苐一左監門衛【武徳中分取左武衛地自北衛移於此】次東左武衛【次東貞觀中有左金吾內府後廢】次東左驍衛衛東安上門街街東苐一東宮僕寺次東率更寺次東右司禦衛次東右衛率府府東有南北街【北當東宮朝堂】街東苐一左衛率府次東左司禦衛次東詹事府【府東有南北街街東卽皇城之東面】

承天門街之東面苐四橫街之北從西苐一尙書省【省門額本睿宗書開元初進入內後右庶子魏華所題省內當中有都堂本尙書令廳事都堂之東吏部戶部禮部三行每行四司左司統之都堂之西兵部刑部工部三行每行四司右司統之舊戶部在禮部後武太后攺從天地六官之名以戶部爲地官因移在前凡二十四司左右丞相總領其事考功員外郎廳事有薛稷畫鶴宋之問爲贊工部尙書廳事有薛稷畫松石並爲時所重右丞廳事有古冢俗誤爲樗裏子墓按國史補曰郎官正事吏部郎中二廳先小詮次格式員外郎二廳先南曹次廢置刑部分四覆戶部分兩賦其制尙矣舊說吏部爲省眼禮部爲南省舍人考功度支爲振行比部得廊下食以飯從者號此盤二十四曹呼左右司爲都公省中語曰後行祠屯不博中行都門中行刑戶不博前行駕庫因話錄曰尙書省東南隅通衢有橋相傳目爲拗項橋言待禦史及殿中久次者至此必拗項而望南宮也都堂南門道東有古槐垂陰至廣相傳夜深聞絲竹之音省郎有入相者俗謂之音聲樹都堂呼爲冰廳言其淸且冷也沅按樗裏子葬於武庫在漢故城中】省東安上門街街東苐一都水監次東光祿寺寺東有南北街【北當東宮朝堂開元初開】街東軍器監【本少府監甲弩坊後爲軍器使開元四年置監監東卽皇城東面景風門之北沅按新唐書志云武徳初有武器監七年廢八年復置九年又廢開元以前軍器皆出在尙署三年置軍器監十一年廢爲甲弩坊隸少府十六年復爲監敏求敍次不甚明顯】

承天門街之東苐五橫街之北從西苐一左領軍衛【衛北有兵部選院】次東左威衛【衛北有刑部格式院】次東吏部選院【以在尙書省之南亦曰吏部南院選人看榜名之所也】次東禮部南院【四方貢舉人都會所也】院東安上門街橫街抵此而絕

承天門街之東苐六橫街之北從西苐一太僕寺【寺西北隅乘黃暑別開北門署內貯掌指南車記裏鼓及輦輅之屬】次東大府寺【舊都水監之地】寺東安上門街街東第一少府監次東左藏外庫院【隋大府寺置於此又分置坊院東有南北街街東卽皇城東面景風門南也】

承天門街之東苐七橫街之北從西苐一太常寺寺東安上門街街東苐一大廟【其地本隋大府寺玉作坊坊中有禦井貞觀中廢玉作坊於此置太府寺賜坊以曝四方貢賦之物濕者先天中置廟廢坊焉】中宗廟元獻皇后廟【韋公肅禮合新儀曰乾元元年立廟於太廟之西寶應二年遷神主於太廟貞元三年修葺奉安昭徳皇后神主永貞元年祔於太廟】次東太廟署【署東署南並之有街卽皇城東南隅也】

承天門街之西宮城之南苐二橫街之北從東苐一中書外省次西四方館【隋曰謁者臺卽諸方通表通事舍人受事之司】次西右千牛衛次西右監門衛次西右衛衛西含光門街橫街抵此而絕

承天門街之西苐三橫街之北從東苐一右武衛【衛西貞觀中有右金吾內府後廢】次西右驍衛次西含光門街街西將作監【卽皇城西南而安福門之南】

承天門街之西苐四橫街之北從東苐一司農寺寺西含光門街街西苐一尙書局【本帳幕坊局內有山池】次西尙輦局次西衛尉寺次西大理寺寺西有南北街【街西卽皇城西面順義門之北】

承天門街之西苐五橫街之北從東苐一右領軍衛次西右威衛【衛門本南向開元七年禦史中丞李尙隱以此衛南門與禦史臺門相對不便遂白政事移門北向】次西祕書省【監院廳事前有隕星石隋自咸陽移置於此少監王劭作瑞石頌以贊美之監院東有書合重復以貯古今圖籍】省西含光門街橫街抵此而絕

承天門街之西苐六橫街之北從東苐一宗正寺次西禦史臺【禦史臺記曰禦史臺門北開蓋取肅殺就陰之義故京臺門北開矣按鄴都故事曰禦史臺在宮城西南其門北開又故城禦史臺亦北開龍朔中置桂坊爲東朝憲府門亦北開然都禦史臺門南門當時創造者不經反於故事同諸司蓋以權宜耶譚賓錄曰北開者或云自隋初移都之時兵部尙書李圖通兼禦史大夫欲向省便近故開北門元和四年禦史臺佛捨火罰直禦史李膺一季俸料】次西司天監【本隸祕書省爲太史局後別爲渾儀監尋復舊名而不屬祕書監內有靈臺以侯云物崇七丈周八十步沅按太史局武徳四年置攺渾儀監光宅元年也復舊名長安二年也景龍二年又曰太史監不隸祕書省景云元年又爲局隸省開元二年復爲太史監十四年復爲局天寶元年復爲監不隸省乾元元年曰司天臺此敍次亦不甚明顯】監西含光門街街西苐一廢石臺【本司農寺艸坊之地載初中置臺先天中廢後爲禦史臺推事院沅按推事屬侍禦史所謂四推者是也】臺北司農寺艸坊【坊門北開】次西驊驑馬坊【坊門北開】坊西有南北街【街西卽皇城西面順義門之南】承天門街之西苐七橫街之北【橫街南卽皇城南面朱雀門之西】從東苐一鴻臚寺【徳宗建中元年以鴻臚寺左右威遠營隸金吾】次西鴻臚客館【如漢之槁街四夷慕化及朝獻者所居焉】館西含光門街街西苐一大社【南門額隋平陳所得卽東晉王右軍所題隋代重以粉墨模之】次西郊社署【署西署南並有街卽皇城之西南隅】宮城之西有掖庭宮掖庭西南安福門內大橫街北有內侍省【隋長秋監唐貞觀三年攺內侍省光宅元年爲司宮臺神龍元年復舊省內有紫蘭亭沅按新唐書志長秋監武徳四年曰內侍監龍翔二年爲省垂拱元年曰司宮臺與此異】

唐京城一

外郭城外郭城【隋曰大興城文帝初封大興公及卽位以名城縣門殿園池及寺焉唐曰長安城亦曰京師城】東西一十八里一百一十五步南北一十五里一百七十五步周六十七里其崇一丈八尺【隋開皇二年築永徽四年率天下口稅一錢更築之】南面三門正中曰明徳門【北當皇城朱雀門南出抵中南山八十里沅按中南諸本並作終明文淵閣本作中】東曰啟夏門【門外西南二里有圓丘先農籍田二壇按長安圖東南角有進芳門】西曰安化門東面三門北曰通化門【門東七里長樂坡上有長樂驛下臨滻水至徳三載攺爲達禮門尋復舊徳宗幸通化門觀章敬寺迎禦書額裴度赴蔡州憲宗送度於此按李晟自東渭橋移壁光泰門以薄都城光泰門在通化門東北小城之東門也兩京道裏記曰通化門攺達禮門識者曰三年之喪天下達禮非嘉名三年而元肅晏駕還復舊名也】中曰春明門【當門外有漢太子太傅蕭望之墓】南曰延興門【同昌公主葬懿宗與郭淑妃禦延興門哭送沅按主卽淑妃所生】西面三門北曰開遠門中曰金光門【西出趣昆明池】南曰延平門北面一門曰光化門皇城之東五門【並見上大明宮】皇城之西二門當皇城西苐一街曰芳林門【隋曰華林門北入苑元和十三年西市百姓於芳林門置無遮僧齋】當皇城西苐二街曰光化門【西北出趣長安故城沅按卽漢故城】郭中南北十四街東西十一街其閒列置諸坊【隋煬帝攺坊爲裏每裏置裏司一人官從九品下至義寧初廢】有京兆府萬年長安二縣所治寺觀邸苐編戶錯居焉【城中一百八坊韋述記曰其中有折衝府四僧寺六十四尼寺二十七道士觀十女觀六波斯寺二胡天祠四隋大業初有寺一百二十謂之道場有道觀十謂之元壇天寶後所增不在其數】當皇城南面朱雀門有南北大街曰朱雀門街東西廣百步【南出郭外之明徳門自朱雀門至明徳門九里一百七十五步景龍中韋庶人置石臺於此街在開化一坊之間雕刻彩樓上建頌臺蛟龍蟠遶下有石馬石獅子侍衛之像初韋氏矯稱衣箱有五色雲气使畫工圖像以示於朝及節湣太子遇害韋氏又上中宗聖威神武頌刊石以紀其事謂之頌臺上官昭容之文也並勒公卿姓名於上諂詞僞事有乖典實景云元年毀之】萬年長安二縣以此街爲界萬年領街東五十四坊及東市長安領街西五十四坊及西市【皇城之東盡東郭東西三坊皇城之西盡西郭東西三坊南北皆一十三坊象一年有閏每坊皆開四門有十字街四出趣門皇城之南東西四坊以象四時南北九坊取則周禮王城九逵之制隋三禮圖見有其像每坊但開東西二門中有橫街而已蓋以在宮城直南不欲開北街泄气以衝城闕其木布櫛比街衢繩直自古帝京未之有也朱雀街東苐一坊東西三百五十步苐二坊東西四百五十步次東三坊東西各六百五十步朱雀街西準北皇城之南九坊南北各三百五十步皇城左右四坊從南苐一苐二坊南北各五百五十步苐三坊苐四坊南北各四百步兩市各方六百步四面街各廣百步】

萬年縣所領朱雀門街之東從北苐一興道坊【景龍三年以駙馬都尉武攸曁父名攺曰瑤林坊景云元年復舊】

次南興道坊西南隅至徳女冠觀【隋開皇六年立】太平公主宅【沒官後賜散騎常侍李令問居之】

次南開化坊半已南大薦福寺【寺院半以東隋煬帝在藩舊宅武徳中賜尙書左僕射蕭瑀爲西園後瑀子銳尙襄城公主詔別營主第主辭以姑婦異居有關禮則因固陳請乃取園地充主第又辭公主棨戟不欲異門乃並施瑀之院門襄城薨後官市爲英王宅文明元年髙宗崩後百日立爲大獻福寺度僧二百人以實之天授元年攺爲薦福寺中宗卽位大加營飾自神龍以後翻譯佛經並於此寺寺東院有放生池周二百餘步傳云卽漢代洪池陂也】西門之北法壽尼寺【隋開皇六年立】國子祭酒韓洄宅尙書左僕射令狐楚宅【按酉陽雜俎楚宅在開化坊牡丹最盛而李商隱詩多言晉陽裏第未詳】戶部尙書馬總宅洱東節度使兼侍中李光顏宅【穆宗初賜第崇徳坊以爲別宅】尙書吏部侍郎沈傳師宅前司徒兼侍中崔垂林宅漕渠【會要京兆尹韓朝宗分渭水入自金光門置潭於西市西街以貯材木又永泰二年京兆尹黎幹以京城薪炭不給鑿渠自京兆府直東至薦福寺東街北至國子監正東至子城東街並逾景風延喜門入苑】

次南安仁門【本名安民門永徽元年攺】西北隅薦福寺浮圖院【院門北開正與寺門隔街相對景龍中宮人率錢所立】東南隅贈尙書左僕射劉延景宅坊西南汝州刺史王昕宅【延景卽寧王憲之外祖昕卽薛王業之舅皆是親王外家甲第並列京城美之】萬春公主宅【明皇女降楊錡沅按公主初降楊朏又嫁楊錡】戶部尙書兼殿中監章仇兼瓊宅前中書侍郎同中書門下平章事元載宅【譚賓錄曰元載城中開南北二甲第又於近郊起亭榭帷帳什器皆如宿設城南別墅凡數十所婢僕曳羅綺二百餘人杜陽編曰載宅有蕓輝堂蕓輝香艸名也出於闐國唐實錄曰毀毀元載祖及母墳墓斲斲棺棄柩及焚毀載私廟木主並毀大寧安仁裏二宅充修葺百司廨宇污宮之義也又貶同州刺史宋晦爲澧州員外司馬晦嘗任虢州刺史率百姓采盧氏山木爲載造東都私第故也】義武軍節度使同中書門下平章事上谷郡王張孝忠宅【沅按權徳輿孝忠夫人鄧國夫人谷氏神道碑云夫人終安仁裏私第】太子右庶子崔造宅太子賓客燕國公於由頁宅太保致仕岐國公杜佑宅

次南光福坊【隋有聖敬寺大業七年廢】坊東南隅舊有永壽公主廟【公主中宗女景雲中廢廟賜姜皎爲鞠場皎宅在廟北隔街舊竇懷貞宅懷貞誅後賜皇后妹夫竇庭芳】驩州流人竇參宅檢校司空尙書左僕射同中書門下平章事魏國公賈耽宅【沅按鄭餘慶神道碑云耽終光福裏第】右衛上將軍南充郡王伊愼宅【沅按權徳輿伊愼神道碑云薨於光福裏】

次南靖善坊大興善寺盡一坊之地【初曰遵善寺隋文承周武之後大崇釋氏以收人望移都先置此寺以其本封名焉神龍中韋庶人追贈父貞爲酆王攺此寺爲酆國寺景云元年復舊酉陽雜俎曰寺取大興城兩字坊名一字爲名不空三藏塔前多老松歲旱時官伐其枝爲龍骨以祈雨蓋以三藏役龍意其枝必有靈也東廊素和尙院庭有柏四株元和中卿相多遊此院柏至夏有汗污人衣如輠脂不可浣招國鄭相惡其汗謂素曰弟子爲伐此樹各植一松也及暮素戲祝曰我種汝三十餘年汝以汗爲人所惡來歲若復有汗我必薪之自是無汗素公不出院轉法華經三萬七千部夜常有貉子聽經齋時鳥鵲取掌中食天王閣長慶中造本在春明門內與南內連墻其形髙大爲天下之最太和二年敕移就此寺折時腹中得布五百端漆數十筩】寺殿崇廣爲京城之最【號曰大興佛殿制度與大廟同】緫章二年火焚之更營建又廣前居二十畝之地

次南蘭陵坊東南隅尙書右僕射韋待價宅【沅按唐書待價歷官吏部尙書攝司空攺爲天官尙書扶陽郡公不及右僕射】宅西工部尙書李珍宅忠武軍節度使曲環家廟太子賓客燕國公於頔家廟

次南開明坊自朱雀門南苐六橫街以南率無居人第宅【自興善寺以南四坊東西盡郭𨿽時有居者煙火不接耕懇種植阡陌相連】光明寺

次南保寧坊昊天觀盡一坊之地【貞觀初爲晉王宅顯慶元年爲太宗追福立爲觀髙宗禦書額並制嘆道文】

次南安義坊【坊南抵京城之南面西南通明徳門】貞順武皇后廟【禮閣新儀曰開元二十五年立廟乾元之後祠享遂絕】

朱雀街東苐二街北當皇城南面之安上門街東從北苐一務本坊【景龍三年以駙馬都尉楊愼交父名嘉本攺爲玉樓坊景云元年復舊】

次南務本坊半以西國子監【監東開街若兩坊街北抵皇城南盡一坊之地監中有孔子廟貞觀四年立】領國子監太學四門律書算六學坊南街之北先天觀【景龍三年韋庶人立爲翊聖女冠觀景云元年攺景云觀天寶八載攺爲龍興道士觀至徳三載攺先天觀】本司空梁國公房元齡宅河東節度使兼中書令延徳郡王張茂昭宅左散騎常侍於徳晦宅西川齊州進奏院鬼市【輦下歲時記曰俗說務本坊西門是鬼市或風雨曛晦皆聞其喧聚之聲秋冬夜多聞賣漧柴云是枯柴精也又或月夜聞鬼吟六街鼓絕行人歇九衢茫茫空有月有和者云九衢生人何勞勞長安土盡槐根髙】

次南崇義坊坊內橫街之北招福寺【幹封二年睿宗在藩立本隋正覺寺寺南北門額並睿宗所題酉陽雜俎曰正覺寺國初毀之以其地立第賜諸王睿宗在藩居之幹封二年移長寧公主錦堂重建此寺長安二年內出等身金銅像一鋪並九部樂南北門額上題岐薛二王親送至寺彩乘象輿羽衛四合街中餘香數日不散景龍二年詔寺中別建聖容院是睿宗在靑宮眞容也先天二年敕出內庫錢二千萬巧匠一千人重修之】西南隅太子左庶子駙馬都尉蘇勗宅【後爲英王園其地湫下無人居沅案勗尙髙祖女南昌公主】南街之北博陵郡王崔元暐宅宅西祕書監馬懷素宅工部尙書韋堅宅【沅按唐書傳堅爲刑部尙書非工部】贈太尉段秀實宅【徳宗所賜宣宗大中十年詔秀實崇義坊宅諸院典在人上計錢三千四百七十五貫宜賜莊宅錢收贖仍令鴻臚少卿段又楚追貼舍人計會】鹽鐵常平院尙書左僕射竇易直宅【明皇雜錄曰本中書令崔圖宅祿山盜國王維鄭虔張通皆處於賊庭泊克復俱囚於宣陽裏楊國忠之舊宅崔圖因召於私第令畫各有數壁當時皆以圖勛貴無二望其救解故運思精巧頗極能事其後皆得寬典至於貶謫悉獲善地其第鬻於易直大和中畫尙存】劍南東川節度使王承業宅【武俊之孫士貞子也】興元鄜坊易定進奏院

次南長興坊【隋有靈感觀武徳初廢唐會昌五年詔皇城南六坊內不得置私廟其朱雀街緣是南郊禦迹至明徳門夾街兩面坊及曲江側近亦不得置余圍外深僻坊並無所禁初武宗行禮南郊見天街左右諸坊有人家私廟遂令禁斷中書門下奏朱雀門至明徳門凡有九坊其長興坊是皇城南苐三坊便有朝官私廟實則逼近宮闕自威遠軍向南三坊俗稱圍外地至閒僻於此置廟無所妨礙從之】東北隅侍中駙馬都尉楊師道宅【其地後分裂左監門大將軍韓琦尙書刑部侍郎崔元童荊府司馬崔光意等居】坊內橫街之南中書令張嘉貞宅【本太常少卿崔日知宅唐書曰貞元中裴延齡爲徳陽郡主治第時將降郭鏦延齡令嘉貞之子徙所置廟徳宗不許按韋述記載嘉貞宅延齡所徙乃是廟而嘉貞碑宅在思順裏今無思順坊未詳】宅西太子賓客元行衝宅次北隔街禮部尙書致仕王邱宅邠寧節度使馬璘宅【徳宗實錄曰大歷十四年七月毀元載馬璘劉忠翼之苐自天寶中京師堂寢已極壯麗而苐宅未甚逾制然衛國公李靖廟已爲嬖人楊氏廏矣及安史二逆之後大臣宿將競崇棟宇無復界限力窮乃止人謂之木妖而馬璘之堂尢盛計錢二千萬貫他室稱是璘卒於軍以喪歸京師士庶欲觀之假名於故吏投刺會弔者數十百人故命撤毀之自是京師樓榭之踰制者皆毀沅按唐書璘傳亦載其事】乾元觀【代宗實錄曰大歷十三年七月以涇原節度使馬璘宅作乾元觀道士四十九人其地在皇城南長興裏璘初創是宅重價募天下巧工營繕屋宇宏麗冠絕當時璘臨終獻之代宗以其當王城形勝之地墻宇新麓遂命爲觀以追遠之福上資肅宗加乾元觀之名乾元肅宗尊號也然則與徳宗錄之言相戾】紀國大長公主宅【肅宗女降鄭沛】工部尙書致仕晉昌郡主辛京杲宅黃門侍郎同中書門下平章事杜鴻漸宅【鴻漸於長興正源第崇飾門館賦詩曰常願追禪侶安能挹化源朝士多和之沅按侶唐書傳作理】太子右庶子韋聿宅漢陽大長公主宅【卽徳陽郡主也順宗長女】國子祭酒鄭伸宅【貞元時人】禮賓院【元和五年置院坊之北街】鎭海軍節度使同中書門下平章事路隋宅【沅按唐書作隨】河東節度使王璠宅左神武統軍史憲忠宅河南尹駙馬都尉鄭顥宅尙書右僕射駙馬都尉於宗宅【沅按唐書有於琮尙廣徳公主者應卽其人然不言其官尙書右僕射但云幹苻中同平章事而已】鎭州進奏院

次南永樂坊【坊內橫街之中有古冢不詳姓氏】西南隅廢明堂縣廨【緫章元年分萬年縣置其廨地本越王貞宅長安三年廢還萬年後以其廨地賜駙馬都尉裴巽】縣東淸都觀【隋開皇七年道士孫昂爲文帝所重常自開道特爲立觀本在永興坊武徳初徙於此地本隋寶勝寺】觀東永壽寺【景龍三年中宗爲永壽公主立】坊內橫街之北資敬尼寺【隋開皇三年大保薛國公長孫覽爲其父立】東南隅左丞相燕國公張說宅【本侍中王徳眞宅說大加修葺焉常侍言旨曰洪師與說置永樂東南苐一宅有永巷者戒曰此宅西北隅最是王地愼勿於此取土越月洪又至謂燕公曰此宅气候忽然索漠恐必甚有取土於西北隅者公與洪偕行至宅西北隅果有取土坑三數坑皆深丈餘洪大驚曰禍事令公富貴一身而已更二十年外諸郎君皆不得天年燕公大駭曰塡之可乎洪曰客土無气與地脈不相連今欲塡之亦猶人有瘡痛縱以他肉補之終無益也燕國公子均垍皆爲祿山委任克復後均賜死垍長流之沅按唐書傳垍與陳希烈爲賊宰相死於賊中】東門之南夏官尙書王璇宅兵部尙書判戶部事王紹宅【沅按李絳神道碑云紹終永樂裏私第】司徒中書令晉國公裴度宅【唐實錄曰度自興元請朝覲宰相李逢吉之徒百計隳沮有張權輿者旣爲嗾犬尢出死力乃上疏云度名應圖讖宅據岡原不召而來其意可見蓋常有人與度作讖詞云非衣小兒坦其腹天上有口被驅逐言度曾徵討淮西平吳元濟也又帝城東西橫亙六岡符易象幹卦之數度永樂裏第偶當苐五岡故權輿以爲詞盡欲成事然竟不能動搖沅按唐書傳所載與此同】左監門衛上將軍李思忠宅【武宗會昌二年溫沒斯內屬賜李姓名思忠命爲左監門衛上將軍兼撫王傳賜第永樂坊】尙書兵部侍郎同中書門下平章事蕭寘宅

次南靖安坊【按靖或作靜沅按唐書武元衡傳亦作靜】西南隅崇敬尼寺【本僧寺隋文帝所立大業中廢龍翔二年髙宗爲長安定安公主薨後攺立爲尼寺】寺東樂府【隋置】咸宜公主宅【元宗女降崔嵩沅按公主初嫁楊洄又嫁嵩】韓國正穆公主廟【禮閣新儀曰徳宗女自唐安公主追冊貞元十七年祔廟】太子賓客崔倫宅門下侍郎同中書門下平章事武元行魚宅尙書吏部侍郎韓愈宅刑部侍郎劉伯芻宅郴州司馬李宗閔宅

次南安善坊盡一坊之地爲教弩場【隋明堂在此坊髙宗時並此坊及大業坊之半立中市署領口馬牛驢之肆然已偏處京城之南交易者不便後但出文符於署司而已貨鬻者並移於市至武太后末年廢爲教弩場其場隸威遠將軍】

次南大業坊【本名宏業神龍中避孝敬皇帝諱攺】東南隅太平女冠觀【本宋王元禮宅儀鳳二年吐蕃入寇求太平公主和親不許乃立此觀公主出家爲女冠初以頒政坊宅爲太平觀尋徙於此公主居之其頒政坊觀攺爲太淸觀公主後降薛紹不復入觀西有駙馬都尉楊愼交山池本徐王元禮之池】新昌觀

次南昌樂坊太子太師鄭國公魏徵家廟【大中中來孫暮爲相再新舊廟以元成爲封祖沅按元成徵之字】行臺左僕射屈突通宅【沅按唐書傳通拜陜東大行臺右僕射卒贈尙書右僕射】山南東道節度使蔣系家廟官園【坊西官園供進梨花蜜】

次南安徳坊【坊南抵京城之南面東卽啟夏門沅按以下康海刻本所無明文淵閣本有今用之】右武衛將軍蘇方宅術士桑道茂宅

長安志捲苐八

唐京城二朱雀街東苐三街卽皇城東之苐一街【北當興安門大明宮南當啟夏門】

皇城東苐一街之十五坊【沅按實十七坊五字當誤】

街東從北苐一曰翊善坊保壽寺【酉陽雜俎曰翊善坊保壽寺本髙力士宅天寶九年捨爲寺初鑄鐘成力士設齋慶之舉朝畢至一擊百千有窺其意連擊二十杵經藏閣規構危巧二塔火珠授十餘斛河陽從事李琢性好奇古與僧善嘗俱至此寺觀庫中舊物忽於破甕中得物如被幅裂汗坌觸而塵起琢徐視之乃畫也因以州縣圖三及縑三十換之令家人裝治大十餘幅訪於常侍柳公權方知張萱所畫石橋圖也元宗賜力士因畱寺中後爲鬻畫文宗特言於左軍曰奇人有小使領軍卒數十人至宅宣勑取之卽日進人文宗見之大悅命張於云韶院】

其西曰光宅坊【本翊善一坊之地置大明宮後開丹鳳門街遂分爲一坊太和元年鳳翔獻鄭注首詔懸於光宅坊西北角三日而去之】橫街之北光宅寺【儀鳳二年望气者言此坊有興气勑令掘得石函函內有佛舍利骨萬餘粒遂立光宅寺武太后始置七寶臺因攺寺額焉酉陽雜俎曰寶臺甚顯登之四極眼界其上層窻下殿是畫下層窻下吳道元畫皆非其得意也丞相韋處厚自居內庭至相位每歸輒至此塔焚香瞻禮普賢堂本天后梳洗堂】

次南永昌坊坊東丹鳳門街

丹鳳門街東來庭坊【本永昌一坊之地與翊善坊同分隋末有仁法寺大業七年廢】丹鳳門街至此而絕特進王仁佑宅【永徽時人】內侍髙延福宅【力士父沅按孫翌墓志銘張說神道碑並云延福終來庭裏苐】右衛上將軍致仕梁守謙宅土宅司【坊西北】

次南永興坊【隋有善果寺大業中廢】西南隅左金吾衛【神龍中自崇仁坊徙】街西之北荷恩寺【景云元年睿宗立】西門之北太子太師鄭國公魏徵宅【本隋安平公宇文愷宅封演見聞錄曰徵所居室屋卑陋太宗欲爲營構徵謙讓不受洎徵寢疾太宗將營小殿遂撤其材爲造正堂五日而就開元中此堂猶在家人不謹遺火燒之子孫哭臨三日朝士皆赴弔後裔孫莫言相宣宗居舊苐焉】左龍武軍統軍咸寧郡王戴休顏宅【賜苐沅案唐書傳但言爲左龍武將軍不及咸寧郡王】鳳翔陳許湖南進奏院

次東廣化坊左衛上將軍內侍監致仕仇士良宅【沅按鄭燻神道碑云士良終廣化裏苐】玉山營【六軍十二衛觀軍容使楊復恭宅在廣化坊近玉山營復恭假子守信爲玉山軍使或告云謀亂詔李順節率禁軍誅之守信拒戰昭宗禦延喜樓際晚守信挈其族出通化門趨興元本傳誤作昭化坊按坊無名昭化者今以延喜及通化門証之卽是廣化坊也】

次南崇仁坊【北街當皇城之景風門與尙書省選院最相近又與東市相連按選人京城無苐宅者多停﹝聒心﹞此因是一街輻奏遂傾兩巿晝夜喧呼燈火不絕京中諸坊莫之與比大歷中魚朝恩於坊之南街設齋會奏內坊音樂】西南隅元眞觀【半以東本尙書左僕射申國公髙士廉宅西北隅本左金吾衛神龍元年並爲長寧公主苐東有山池別院卽舊東陽公主亭子韋庶人敗公主隨夫爲外官遂奏請爲景龍觀仍以中宗年號爲名初欲出賣官估木石當二千萬山池仍不爲數天寶十二載攺爲元眞觀肅宗時設百髙座講沅按唐書傳士廉爲右僕射中國公非左僕射新唐書長寧公主傳公主取西京髙士廉第左金吾衛故營合爲宅右屬都城左類大道行三重樓以馮觀築山浚池又並坊西隙地廣鞠場】坊東南隅資聖寺【本太尉趙國公長孫無忌宅龍朔三年爲文徳皇后追福立爲尼寺咸亨四年攺爲僧寺長安三年七月火焚之灰中得經數部不損一字百姓施捨數日之間所獲巨萬遂營造如故寺額中州刺史殷仲容所題楷法端妙京邑所稱酉陽雜俎曰淨士院門外相傳吳生一夕秉燭醉畫就中戟手視之惡駭院門裏盧王夌伽畫盧常學吳勢吳亦傳以手訣乃畫揔持三門寺方半吳大賞之謂人曰稜伽不得心訣用思太苦其能久乎果畫畢而卒】北門之東寶剎寺【本邑裏佛堂院隋開皇中立爲寺佛殿後魏時造四面立柱當中構虛起兩層閣欀棟屈曲爲京城之奇妙故天子以寶剎爲名】東門之北尙書左僕射許國公蘇瓌宅【本中書令薛元超宅沅按唐書傳亦作右僕射盧藏用神道碑序云瓌終崇仁裏第】右散騎常侍舒國公褚無量宅【賜第沅按唐書傳作左散騎常侍蘇頲神道碑云終崇仁裏第】坊南門之西禮會院【本長寧公主宅主及駙馬楊眘交奏割宅向西一半官市爲禮會院每公主郡縣主出降皆就此院成禮徳宗實錄曰初開元中置禮會院於崇仁裏自兵興以來廢而不修】東都河南商汝汴淄靑淮南兗州太原幽州鹽州丰州滄州天徳荊南宣歙江西福建廣桂安南邕州黔南進奏院

次南平康坊南門之東菩提寺【隋開皇二年隴西公李敬道及僧惠英所奏立寺西陽雜俎曰寺之制度鐘樓在東惟此寺緣李石座宅在東故建鐘樓於西寺內有郭令玳瑁鞭及郭令王夫人七寶帳大中六年攺爲保唐寺】街之北陽化寺【隋內史舍人於宣道爲父建平公義母獨孤夫人所立】西北隅隋太師申國公李穆宅【其地景龍中爲長寧公主府及鞠場景雲中廢並球場散賣與居人】西門之南尙書左僕射河南郡公褚遂良宅【自遂良父太常卿亮居焉沅按唐書傳云代張行成爲尙書右僕射】西南隅國子祭酒韋澄宅蘭陵公主宅【太宗女降兗州都督竇懷哲】萬安觀【天寶七載永穆公主出家捨宅置觀其地西南隅本梁國公姚元崇宅次東卽太平公主宅其後敕賜安西都護郭虔瓘後悉並爲觀】東南隅右相李林甫宅【本尙書左僕射衛國公李靖宅景龍中韋庶人妹夫陸頌所居韋氏敗靖侄孫散騎常侍令問居之後爲林甫宅有堂如偃月號月堂每欲排擠大臣卽處之思所以中傷者若喜而出卽其家碎矣又說其宅有妖怪東北隅溝中至夜每火光大起有小兒持火出入林甫惡之奏分其宅東南隅立爲嘉猷觀】嘉猷觀【見上明皇禦書金字額以賜之林甫奏女爲觀主觀中有精思院王維鄭虔吳道子皆有畫壁林甫死後攺爲道士觀擇道術者居之】南門之西刑部尙書王志愔宅次北戶部尙書崔泰之宅侍中裴光庭宅太子賓客分司東都張宏靖宅【本國子司業崔融舊第有融題壁處沅按唐書傳敍宏靖官爵加校檢司空平章事後充幽州盧龍等軍節度使軍叛貶撫州刺史未幾遷太子賓客少保少師卒】同華河中河陽襄徐魏涇原靈武夏州昭義浙西東容州進奏院

次南宣陽坊東南隅萬年縣廨【去府七里】縣門屋宇文愷所造【太平公主降薛紹於縣廨設婚席初以縣門隘窄欲毀之髙宗敕宇文愷所造制作多奇不須毀折也】坊西南隅淨域寺【隋文帝開皇五年立恭帝禪位止於此寺薨焉酉陽雜俎曰本太穆皇后宅寺僧云三偕院門外是神堯皇帝射孔雀處佛殿內西座蕃神甚古質貞元已前西蕃兩度盟皆載此神立於壇而誓相傳當時頗有靈按此寺興造與韋述記不同】街之西北秋官尙書譙國公李誨宅【後爲韋溫宅韋氏誅後賜恩國公主沅按唐書有兩韋溫此乃韋庶人從父兄】南門之西木巳國公竇毅宅【毅卽太穆皇后之父宅西有皇后歸寧院後施淨域寺宅南有木巳公廟】西門之北尙書左僕射舒國公韋巨源宅【宅東有陜州刺史劉布進少府監楊務廉宅次西北隔巷有國於祭酒韋叔夏光祿卿單思遠宅】街東之北刑部尙書李乂宅【次西有益州長史李衮太子賓客鄭惟忠宅沅按蘇頲李乂神道碑云乂終宣陽裏第】東北隅兵部尙書郭元振宅奉慈寺【本開元中虢國夫人楊氏宅虢國卽貴妃之姊其地本中書令馬周宅津陽門詩曰八姨新起合歡堂注曰虢國構一堂價費萬金堂成工人償價之外更邀賞技之直復與絳羅五千段工者段而不顧虢國問其由工曰某平生之能殫於此矣苟不以信願得螻蟻蜥蜴蜂蠆之類數其目而投於堂中使有閒隙得亡一物卽不論功直也於是又以繒彩珍具與之又明皇雜錄曰貴妃姊虢國夫人恩傾一時大治第宅棟宇之盛世無與其北所居木韋嗣立舊宅韋氏諸子亭午方偃息於堂廡閒忽見一婦人衣黃帔衫降自步輦有侍婢數十笑語自若謂韋氏諸子曰聞此宅欲貨其價幾何韋氏降階言曰先人舊廬所未忍捨語未畢有工人數百登西廂掘其瓦木韋氏諸子旣不能制乃率家童挈其琴書委於衢路而自嘆曰不才無爲勢家所奪古人之戒將見於今日乎而與韋氏隙地十畝餘其它一無所酬虢國中堂旣成召匠圬墁以二百萬償其直而復以金盆二瑟瑟三斗爲賞後曾有暴風拔樹委於堂上已而視之略無所傷旣徹瓦以觀皆承以木瓦其制精妙皆此類也按嗣立宅在歸徳坊與上文不同又諸坊亦無名歸徳者酉陽雜俎曰安祿山僞命百官以田軏眞爲京兆尹取其宅爲寺後爲駙馬都尉郭曖宅今上卽位之初太皇太后爲升平公主追福奏立奉慈寺賜錢二千萬繡幀三千軸左衛十寺僧四十人居之】前司空兼右相楊國忠宅【虢國夫人居坊之左國忠第在其南沅按唐書云國忠山第在宮東門之南與虢國相對韓國泰國甍棟相接】西門之南右羽林軍大將軍髙仙芝宅東門之北京兆尹李齊物宅司徒致仕薛平宅右驍衛大將軍韓公武宅【沅按唐書傳公武居宣陽裏之北門官右驍衛將軍】將作監韋文恪宅【文宗時人】右神武統軍張議潮宅【咸通六年歸義軍節度使張議潮自沙州入覲詔除統軍賜第一區】邠寧東川振武鄂州進奏院榷鹽院

次南親仁坊西南隅咸宜女冠觀【睿宗在藩之第明皇升極於此開元初置昭成肅明二皇后廟謂之儀神廟睿宗升遐昭成遷入太廟而肅明畱於此開元二十一年肅明皇后亦祔入太廟遂爲肅明道士觀寶應元年咸宜公主入道與大眞觀換名焉】西北隅尙書右僕射燕國公於志寧宅【後並入相府閒地置廟後敕賜貴妃豆盧氏後左金吾大將軍程伯獻黃門侍郎李暠等數家居焉沅按唐書志寧傳作左僕射】街東之北太子詹事韋琨宅【次東又有中書侍郎楊宏武太僕卿王希雋二宅雋所居卽隋兵部尙書樊於蓋宅沅按唐書傳宏武爲西臺侍郎】北門之東駙馬都尉鄭萬鈞宅東門之北勝王元嬰宅叛臣安祿山宅【祿山故事曰舊宅在道政坊元宗以其隘陋更於親仁坊選寬爽之地出內庫錢更造堂皇院宇穴叫窱周匝帳帷幔幕充牣其中天寶九載祿山獻俘至京命入新宅譚賓錄曰祿山入朝敕於親仁坊南街造宅堂皇三重皆象宮中小殿房廊穴叫窱綺疏詰屈無不窮極精妙什物充牣以金銀織傍筐瓜籬等每欲賞賜之明皇皆謂左右曰祿山眼孔大勿令笑人】回元觀【卽祿山舊宅見津陽門詩】尙父汾陽郡王郭子儀宅【譚賓錄曰宅居其地四分之一通永巷家人三千相出入者不知其居又曰親王裏大啟其地里巷負販之人上至公子簪纓之士出入不間或云王夫人趙氏愛女方妝梳對鏡往往公麾下將吏出鎭去及郎吏皆被召令汲水持帨視之不異僕隸他日子弟集列啟諫公三不應於是繼之以泣曰大人功業已成而不自崇重以貴以賤皆遊臥內某等以爲𨿽尹霍不當如此也公笑謂曰爾曹固非所料且吾官馬食粟者五百匹官餼者一千人進無所往退無所據向使崇垣扃戶不通內外一怨將起構以不臣其有貪功害事之徒成就其事則九族虀粉噬臍莫追今蕩蕩無閒四門洞開𨿽讒毀是興無所加也吾是以否諸子皆伏其西本於志寧宅】昌樂公主宅【明皇女降嗣畢國公竇鍔】太子太師汧國公李勉宅【沅按唐書傳云加太子太保】兵部尙書致仕歸崇敬宅劍南東川節度使馮宿宅【盧氏雜說曰宿從子衮爲給事中宅南有山亭院多養鵝鴨及雜禽之類常遣一家人主之謂之鳥省】西華公主宅【宣宗女降工部尙書嚴祁沅按卽齊國恭懷公主】大同軍節度使李昌國宅【咸通中朱耶赤心平徐州龐勛以功懿宗賜姓名編入屬籍系鄭正房及賜第一區】

次南永寧坊【隋有明覺寺大業七年廢】東南隅京兆府籍坊南門之東隋尙書左僕射房國公蘇威宅西門之北隋兵部尙書田宏宅【宏子仁恭徳懋及孫元基並以孝義旌表時論美之】南門之西禮部尙書裴行儉宅東門之北贈太尉祁國公王仁皎宅【本禮部尙書鄭善果宅後臨江王囂買之神龍初宗正卿李晉居焉繕造廊院稱爲甲第晉誅後敕賜仁皎沅按太宗弟十一字江王囂非臨江王也此誤】西北隅中書令裴炎宅【炎死後沒官後爲徒坊】永寧園【賜祿山永寧園爲邸又賜永穆公主池觀爲遊燕地】司天監【乾元元年攺太史監爲司天監於永寧坊張守珪宅置官六十人其地卽安祿山所賜永寧園也】開府儀同三司博陵郡王李輔國宅【沅按唐書輔國封博陵王】彭王傅徐浩宅尙書右僕射致仕髙郢宅河東節度使同中書門下平章事王鍔宅【鍔子稷進永寧裏第宣義亭子時議以鍔因緣累居大鎭營第華侈旣歿而入於官固其所也】前京兆尹楊憑宅【憑治第功役叢興又幽妙妾於水樂別含訿議頗讙坐是貶臨賀尉沅按窮幽記白樂天得楊憑宅竹木池館有林泉之致因爲池上篇】前司空兼門下侍郎同中書門下平章事王涯宅【乃楊憑故第家書與祕府侔名書畫以金玉爲奩軸鑿垣貯之重復祕固若不可窺者及被誅爲人被垣剔取奩軸金玉而棄其書畫於道籍田宅入於宮】河東節度使兼侍中李載義宅【太和五年載義自幽州入朝文宗賜以居第及米麵錢帛芻籍極厚】太子太保涼國公李聽宅衛尉卿李有裕宅太傅致仕白敏中宅【沅按唐書傳云太子太師致仕】金吾大將軍張直方宅【自幽州入朝居此沅按唐書傳直方爲金吾時以幽州節度副使入朝也】義成軍節度使兼中書令王鐸宅【三水小牘曰第中別立書齋退朝獨處其中欣欣如也】

次南永崇坊東南隅七太子廟【其地本萬夔六州之邸緫章中以爲明堂縣後徙縣於永樂坊神龍初立懿徳太子廟卽中宗之長子禮閣新儀曰天寶六載詔章懷節湣惠莊惠宣惠文太子𨿽官爲立廟比來子孫自祭或時物有闕禮儀不備宜與隱太子及懿徳太子列次諸室同爲一廟遂於永崇坊東街就懿徳太子同立廟呼爲七太子廟寶應二年停享大歷三年又加靖恭太子一室】廟西靈應觀【隋道士宋道標所立】街西之南刑部尙書韋抗宅祕書監楊銛宅【明皇貴妃之兄沅按太眞外傳云銛與國忠五家於宣陽里甲第洞開僭擬宮掖每造一堂費逾千萬】宗道觀【本興信公主宅賣與劍南節度使鄭英乂其後入官大歷十二年爲華陽公主追福立爲觀】司徒兼中書令李晟宅【興元元年賜晟永崇里甲第詔宰臣諸節將會送是日特賜女樂八人錦彩銀器等令教坊太常備樂京兆府供具鼓吹迎道集宴京師以爲榮觀】東都畱守杜亞宅吏部尙書充諸道鹽鐵轉運等使李巽宅司徒兼中書令韓宏宅放生池

次南昭國坊【隋有香海寺大業七年廢按此坊本犯中宗廟諱長安中攺唐中葉後多雲招國招字殊無義理未詳】西南隅崇濟寺【本隋慈恩寺開皇三年魯郡夫人孫氏立貞觀二十三年以尼寺與慈恩僧寺相鄰而騰業坊甘露尼寺又比於崇濟僧寺敕換所居爲本宏寺神龍中攺酉陽雜俎曰寺內有天后織成蛟龍被復子及繡衣六事】太府少卿裴子余宅【卽廢香海寺之地】太子太傅致仕鄭絪宅尙書右丞庾敬休宅【國史補曰敬休宅屋壁有畫奏樂圖王維嘗至其處維熟視而笑或問其故維曰此霓裳羽衣曲第三疊弟一拍好事者集樂工驗之無一差者沅按唐書傳作尙書左丞】夏綏宥等州節度使李寰宅【寰監守博野鎭穆宗賜其子方回宅】山南西道節度使崔管宅【柳玭云崔氏居昭國宅子孫昌盛衣纓不絕】

次南進昌坊【按唐人多雲晉昌坊然晉進義同】半以東大慈恩寺【隋無漏寺之地武徳初廢貞觀二十二年髙宗在春宮爲文徳皇后立爲寺故以慈恩爲名仍選林泉形勝之所寺成髙宗親幸佛像幡華並從宮中所出太常九部樂送額至寺寺南臨黃渠水竹森邃爲京都之最會昌五年詔天下廢寺上都每街各畱寺兩所僧各三十人左街畱慈恩薦福右街畱西明莊嚴六年左街添置寺八所興唐保壽寺兩所依舊額六所請攺舊名僧寺四所寶應寺攺爲資聖寺靑龍寺攺爲護國寺菩提寺攺爲保唐寺淸禪寺攺爲安國寺尼寺二所法云寺攺爲唐安寺崇敬寺攺爲唐昌寺右街八所西明寺攺爲福壽寺莊嚴寺攺爲聖壽寺八所添置二所依舊名僧寺一所天福寺尼寺一所興聖寺並依舊所請攺名僧寺五所化度寺攺爲崇福寺永泰寺攺爲萬壽寺溫國寺攺爲崇聖寺經行寺攺爲龍興寺奉恩寺攺爲興福寺尼寺一所萬善寺攺爲延唐寺酉陽雜俎曰寺本淨覺故伽藍因而營建焉凡十餘院緫一千八百九十七閒敕度三百僧初三藏自西域詔太常卿江夏王道宗設九部樂迎像入寺彩車凡千餘兩上禦安福門觀之太宗常賜三藏衲直百餘金其工無鍼綎之迹殿庭大娑羅樹大歷中安西進其木椿賜此寺四橛橛皆灼因其木大徳行逄自種之一株不活】寺西院浮圖六級崇三百尺【永徽三年沙門元奘所立初惟五層崇一百九十尺磚表土心仿西域窣堵波制度以置西域經像後浮圖心內卉木鉆出漸以頹毀長安中更折攺造依東夏剎表舊式特崇於前有辟支佛牙大如升光彩煥爛東有翻經院】西南隅楚國寺【本隋興道寺之地大業七年廢髙祖起義並州苐五子智云在京爲隋畱守陰世師等所害後追封爲楚哀王因此立寺水竹幽靜類於慈恩酉陽雜俎曰寺內楚哀王身金剛像哀王繡襖半袖猶在長慶中賜織成雙鳳夾黃襖子鎭在寺中門有放生池太和中賜白氎黃胯衫】東南隅興唐寺【神龍元年太平公主爲武太后立爲罔極寺窮極華麗爲京都之名寺開元二十六年攺爲興唐寺明皇禦容在焉】西門之南左侍極兼右相陸惇信宅次南大理卿孫伏伽宅南門之東戶部尙書許圉師宅北門之南太子詹事陸餘慶宅前中書侍郎同中書門下平章事元載別宅【沅按唐書載傳有大寧安仁二宅不及此】河東節度使兼中書令渾瑊宅【興元元年賜兼賜女樂五人錦彩銀器等宰臣等將會送有司備饌次於李晟焉沅按唐書傳言賜大寧里甲第入第之日宰臣節將送之一如李晟入第之儀】義章公主宅【徳宗女降張茂宗賜第】太淸宮【禮閣新儀曰開元二十九年始詔兩京及諸州各置元元皇帝廟一所依道法醮天寶元年正月陳王府參軍田同秀上言元元皇帝降見於丹鳳門之通衢以天下太平聖壽無疆之言傳於元宗仍告賜靈符尹喜之故宅上遣使就桃林縣函谷關令尹臺西得之於是置廟於太寧坊東都於積善坊九月攺廟爲太上元元皇帝宮二年正月加號大聖祖三月敕西京攺爲太淸宮東都爲太微宮諸州爲紫極宮十二載二月加號大聖祖髙上大道金闕元元天皇大帝每歲四時及臘終廟獻之禮初建廟取太白山白石爲眞像衮冕之服當扆南向元宗肅宗徳宗侍立於左右皆朱衣朝服宮垣之內連接松竹以像仙居殿十二間四柱前後各兩階東西各側階一其宮正門曰瓊華東門曰九靈西門曰三淸禦齋院在宮之東公卿齋院在宮之西道士雜居其間天寶五載詔刻石爲李林甫陳希烈像列侍於聖容之側林甫犯事又刻楊國忠之形而磨塵林甫之石及希烈國忠敗又盡毀之八載立文宣王像與四眞人列左右沅按合上元載渾瑊二宅應並在大寧坊內本誤入於此也然無善本可證】

次南安興坊【後攺廣化坊隋有緫化寺大業七年廢】街之西北淨住寺【本隋吏部尙書斐宏齊宅開皇七年立爲寺有石塔本姚萇之浴室】街北之東尙書左僕射郇國公韋安石宅叛臣朱泚宅【建中中羣盜夜分數百騎取泚於進昌先泚號其宅爲潛龍宮徙珍寶實之人謂潛龍勿用亡兆也】

次南通善坊杏園黃渠

次南通濟坊【坊南街抵城之南面】侍中扶陽郡王桓彥範宅山南西道節度使令狐楚家廟【沅按廟碑劉禹錫撰】尙書右僕射盧鈞家廟

朱雀街東苐四街卽皇城之東苐二街街東從北苐一長樂坊【後攺延政坊】

皇城東苐二街之十一坊及東市【沅按實十坊及東市一字當衍】

次南長樂坊大半以東大安國寺【睿宗在藩舊宅景云元年立爲寺以本封安國爲名憲宗時吐突承璀盛營安國寺欲使李絳爲碑文絳不肯撰後寖推圯宣宗欲復修未克而崩咸通七年以先帝舊服禦及孝明太皇太后金帛俾左神策軍再建之酉陽雜俎曰紅樓睿宗在藩時造元和中廣宣上人住此院有詩名時號爲紅樓集】西南隅興唐觀【本司農園地開元十八年造觀其時有敕令速成之遂拆興慶宮通幹殿造天尊殿取大明宮乘雲閣造門屋樓白蓮花殿造精思堂屋坼甘泉殿造老君殿元和初年命中尉彭忠獻帥徒三百人修興唐觀賜錢千萬使壯其舊制其觀北拒禁城因是開復道爲行幸之所以內庫絹千匹柴千斤爲夫役之賜莊宅錢五千萬雜谷千石充修齋醮之費】教坊【元和十四徙置仗內教坊於延政裏】

次南大寧坊南門之東寧王憲宅宅以東岐王範宅【沅按唐書憲傳憲於勝業東南角賜宅範於安興坊東南賜宅】西門之北戶部尙書陸象先宅【沅按唐書傳象先歷工刑二部尙書無戶部】次北開府儀同三司宋璟宅【譚賓錄曰璟宅中造屋悉東西正陽】毫州刺史致仕王同晊宅【同皎從父兄】尙書兵部侍郎李巖宅【天寶中人】

次南勝業坊【本名宜仁後攺】西南隅勝業寺【武徳初髙祖爲沙門景暉立景暉言事多中髙祖龍潛景暉夙啟先覺旣立寺其坊因此攺名寺東又爲立祠焉】街北之西修慈尼寺【本宏濟僧寺隋開皇七年立貞觀二十年以與甘露尼寺相近初自昭固坊換居之】寺西甘露尼寺【隋開皇五年立】西北隅薛王業宅【本贈禮部尙書韋行佺宅】東北隅寧王憲山池院街北之東銀靑光祿大夫薛繪宅【繪兄弟子侄數十人同居一曲姻黨淸華冠冕茂盛坊人謂之薛曲】左散騎常侍徐堅宅大僕卿駙馬都尉豆盧建宅【尙元宗建平公主沅按卽衛國公主】禮部尙書席豫宅中書舍人朱巨川宅【沅按李紓神道碑云巨川終上都勝業裏私第】狗脊嶺陜府鄭滑進奏院

次南東市【隋曰都會市】南北居二坊之地【東西南北各六百步四面各開一門定四面街各廣百步北街當皇城南之大街東出春明門廣狹不易於舊東面及南面三街向內開壯廣於舊街市內貨財二百二十行四面立邸四方珍奇皆所積集萬年縣戶口減於長安文公卿以下民止多在朱雀街東第宅所占勛貴由是商賈所奏多歸西市西市有口焉止號行自此之外繁雜稍劣於西市矣】當中東市局次東平準局【並隸太府寺】東北隅有放生池【分滻水渠自道政坊東入城西流注此池俗號爲海地】

次南安邑坊【隋有右武衛大將軍宋國公賀若弼宅】街之北元法寺【本隋禮部尙書張穎宅開皇六年立爲寺酉陽雜俎曰安邑坊元法寺者本里人張穎宅穎嘗供養一僧僧念法華經爲業積十餘年張門人譖僧通其侍婢因以他事殺之僧死後合宅嘗聞經聲不絕張尋知其冤斬心悔不及因捨宅爲寺】西南隅左衛大將軍範陽公張延師宅【延師兄太師銀靑光祿大夫華州刺史況兄植金紫光祿大夫營州都督兄弟三人同時二品甲第宏廠髙門洞開一宅之中棨戟齊列時人榮之號三戟張宅其地景龍中司農卿趙履溫居焉沅按履溫安樂公主駙馬】次東金吾大將軍楊執一宅太眞觀【天寶五載貴妃妹裴氏請捨宅置太眞女冠觀寶應元年與肅明觀換名焉】奉誠園【司徒兼侍中馬燧宅在安邑裏燧子少府監暢以貲甲天下暢亦善殖財貞元末神策中尉申志廉諷使納田產遂獻舊第爲奉誠園】中書侍郎同中書門下平章事趙國公李吉甫宅【盧氏雜說曰李吉甫宅洪師謂其地形爲玉柸牛僧孺宅爲金柸云玉柸一破無復全金柸或傷重可完僧孺宅在新昌裏本天寶中將作大匠康功言宅功言自辧圖阜以其地當出宰相每命相功言必引頸望之宅卒爲僧孺所得吉甫宅至徳裕貶其家滅矣】

次南宣平坊【平或作政】西南隅法云尼寺【隋開皇三年本傳鄖國公韋孝寬所立初名法輪寺睿宗在儲攺法云寺景龍二年韋庶人攺翊聖寺景云元年復舊】寺本隋太保薛國長孫覽宅寺東義陽府【貞觀中置沅按唐書志京兆下無義陽府此可以補史之缺】街南之西鼓吹局教坊街東宗正卿李琇宅【又有琇弟左監門將軍珫宅二人齊居】尙書左僕射嚴綬宅【見乾巽子】太子賓客羅珦宅太子少師鄭朗宅宣慈寺大理卿劉遵古宅

次南升平坊東北隅漢樂遊廟【漢宣帝所立因樂遊苑爲名在髙原上余址尙有長安中太平公主於原上置亭遊賞後賜寧申岐薛王其地居京城之最髙四望寬敞京城之內俯視指掌每正月晦日三月三日九月九日京城士女咸就此登賞祓禊】西北隅有東宮藥園尙書右僕射裴遵慶宅【國史補曰遵慶罷相知選朝廷優其年徳令就第注官自宣平坊牓引士子以及東市兩街時人以爲盛事遵慶子向爲吏部尙書致仕所居內外支屬百餘人所得祿俸必與同費稱其孝睦沅按唐書云向以吏部尙書致仕於新昌裏第內外支屬百餘人向所得俸祿必同其費然則向第在新昌坊也此事不應附遵慶宅下亦敏求之誤】刑部尙書魏少遊宅【沅按唐書少遊爲刑部侍郎非尙書也】左散騎常侍潘孟陽宅【孟陽盛葺第捨伎媵用度過侈憲宗微行至樂遊原望見之以問左右孟陽懼不敢治】兵部尙書柳公綽宅【公綽字仲郢自拜諫議大夫後每選官羣鳥大集於第之庭木戟架皆滿比五日而散家人以爲候惟除天平軍節度烏不復集遂卒於鎭】太子太傅致仕劉沔宅【沅按唐書傳作太子太保致仕】

次南修行坊【本名修華武太后時避諱攺修行坊景云元年復舊後又攺之隋有通法寺大業七年廢】贈太子少保鄭宜尊宅蒲州刺史杜從則宅工部尙書李建宅【沅按白居易有唐善人墓碑建終修行裏第】嶺南節度使胡證宅【證在鎭好聚斂自奉修行坊第連亙閭巷車器奢侈議者非之李訓敗衛軍利其財聲言賈餗匿其家爭八剽劫執其子殷內左軍斬之沅按殷唐書傳作溵】崔州司馬楊收宅【收兄發假弟嚴皆顯貴號修行楊家與靖恭諸楊相比沅按唐書傳貶端州司馬】

次南修政坊尙書右丞相張九齡宅尙書省亭子宗正寺亭子【輦下歲時記曰新進士牡丹宴或在於此】

次南靑龍坊東南隅廢普耀寺【隋開皇三年獨狐皇后爲外祖崔彥珍所立開元二年廢】西南隅廢日嚴寺【隋煬帝爲晉王仁壽元年施營第材木所造因廣招名僧以居之貞觀六年廢】

次南曲池坊【坊南街抵京城之南面以近芙蓉園因以名】東北隅廢建福寺【龍朔三年爲新成公主所立其地本隋天寶寺寺內隋彌勒閣崇一百五十尺開元二年廢】

長安志捲苐九

唐京城三朱雀街東苐五街卽皇城東之苐三街街東從北苐一坊盡坊之地築入苑

朱雀街西苐一街九坊【沅按以上共十八坊修徳坊以上共九坊立政坊以下共九坊此內應有脫文】

次南盡坊十六宅【政要先天之後皇子幼則居內東封後以年漸成長乃於安國寺東附苑城同爲大宅分院居之名爲十王宅令中官押之於夾城中起居每日家令進膳十王謂慶忠棣鄂榮光儀潁永濟也其後盛壽陳丰恆涼六王又就封入內宅天寶中惟十四王居內而府幕列於外坊歲時通名起居而已外諸孫成長又於十宅外置百孫院十王宮人每院四百餘人百孫院三四百人又於宮中置維城庫諸王月俸物納之給用諸孫婚嫁亦就十宮中太子不居東宮但居於乘輿所幸別院太子之子亦分院而居婚嫁則同親王公主於崇仁坊之禮會院也沅按唐書及新唐書俱云慶忠棣鄂榮光儀潁永延盛濟十二王言十王舉全數也後壽信義丰陳恆涼七王亦居之鄂光廢死忠王爲太子慶潁繼薨惟榮儀十四王居院與此不同】

次南興寧坊【南街東出通化門】南門之東淸禪寺【隨開皇三年文帝爲沙門曇崇所立大中六年攺爲安國寺】西南隅開府儀同三司姚元崇宅【屋宇並官所造】其東本太平公主宅【後賜安西都護郭虔瓘沅按此卽興道坊宅】宅北特進王毛仲宅東南隅左衛大將軍泉男生宅太子少保崔琳宅【琳祖義元父神慶伯父神基皆爲相其父昆弟之子洎其自出參朝宴者數十人鳴玉啟道自興寧裏謁大明宮冠蓋相望一時囑目】華封觀【天寶六載驃騎將軍髙力士捨宅置觀】大中報聖寺【東觀奏記宣宗出內藏緡帛建大中報聖寺奉獻皇后容曰介福殿又以休甜心之所爲虔思殿由復道出造於寺】淄靑節度使同中書門下平章事李愬宅【賜第】

次南永嘉坊坊南龍首渠【一名滻水渠隋開皇三年開自東南龍首堰下支分滻水北流至長樂坡西北分爲二渠東渠北流入苑西渠曲而西南流經通化門南西流入城經此坊又西南流經興慶宮入西流經勝業坊崇仁坊景龍觀又西入皇城經少府監南屈而北流又經都水監太僕寺內坊之西又北流入成橋下】東北隅太子太保李綱宅【綱子孫茂盛四代緦麻服同居朝廷美之沅按唐書傳綱以武徳時爲太子少保貞觀時進太子少師非太保】東門之南侍中張文瓘宅【後並入興慶宮】宅東兗州都督韋元琰宅【薛王妃父】西南隅申王撝宅【本中書令許儆宗宅後爲無量壽寺寺廢賜申王撝宅沅按唐書傳云申王於安興坊東南賜宅卽此是也】宅南贈禮部尙書永興公虞世南廟【廟北近於興慶宮及廣宮地明皇以世南盛徳之祠特敕不許毀廢】街南之西成王千里宅南門之東蔡國公主宅【沅按本書通義坊下有九華觀雲開元十八年蔡國公主捨宅立新唐書元宗女無封蔡國者未詳何人】次東禮部尙書竇希玠宅西北隅涼國公主宅【此坊隋末有方士雲貴气特盛自武徳貞觀之後公卿王主居之多於眾坊公主睿宗女降薛伯陽碑云嫁溫彥博孫曦沅按新唐書只言伯陽蘇題神道碑云公主終永嘉裏苐】

次南興慶坊【本名隆慶明皇卽位攺坊內東南隅有隨禪林寺及中書令馬周尙書左僕射溫國公蘇良嗣二宅並並入宮地其後寧王岐王宅亦以益之唐春秋曰開元二十年毀東市東北角及道政坊西北角廣花萼樓前之地今以六典參著其事】南內興慶宮距外郭城東垣【武后大足元年睿宗在藩賜爲五王子宅明皇始居之宅臨大池中宗時望气者云此池有天子气故龍宴遊此池上已泛舟以厭之南街東出春明門開元二年置宮因本坊爲名四十年又取永嘉勝業坊之半增廣之謂之南內置朝堂十六年正月以宮成禦朝徳音釋徒以下罪二十年築夾城入芙蓉園自大明宮夾東羅城復道經通化門觀以達此宮次經春明延喜門至曲江芙蓉園而外人不之知也】宮之正門西向曰興慶門南曰通陽門北曰躍龍門西南隅曰勤政務本樓【樓南向開元八年造每歲千秋節酺飲樓前元和十四年以置左右軍官健三千人修勤政樓】其西榜曰花萼相輝樓【置宮後寧王憲中王撝岐王範薛王業邸第相望環於宮側明皇因題花萼相輝之名取詩人棠棣之義帝時登樓聞諸王音樂咸召升樓同榻宴謔】宮內正殿曰興慶殿【卽正衙殿也在通陽門北】其後曰文泰殿【天寶十載作】前有瀛州門內有南燻殿北有龍池【在躍龍門南本是平地自垂拱載初後因雨水流潦成小池後又引龍首渠支分漑之日以滋廣至神龍景龍中彌亙數頃澄澹皎潔深至數丈常有雲气或見黃龍出其中本以坊名爲池俗呼五王子池置宮後謂之龍池拾遺蔡孚作龍池篇以贊其事公卿多和之今雍人相傳呼爲景龍池非是又曰九龍池取老子生九龍池水之義以名之】池東有沈香亭【松片匆心錄開元中禁中初種木芍藥得四木上因移於興慶池東沈香亭前】躍龍門【天寶十三載禦躍龍殿門張樂宴羣臣】左有芳苑門右有麗苑門勤政樓之北曰大同門其內大同殿【殿前左右有鐘樓鼓樓天寶七載大同殿柱產玉芝有神光照殿太和三年修大同殿十三閒唐畫記曰元宗天寶中忽思蜀中嘉陵江山水遂假吳生驛遞令往寫及回日帝問其狀奏云臣無粉本並記在心遣於大同殿圖之嘉陵江三百里山水一日而畢時有李將軍山水擅名亦畫大同殿壁數月方畢元宗云李思訓數月之功吳道元一日之迹皆極其妙也又畫殿內五龍鱗甲飛動每欲大雨卽罩煙霧】大同門西曰金明門內有翰林院【學士院記曰駕在興慶宮側於金明門內置院】瀛州門左曰僊雲門北曰新射殿通陽門東曰明義門門內曰長慶殿【六典所載如此按唐雜說曰明皇爲太上皇居興慶宮每置酒長慶樓南俯大道徘徊觀覽】睿武門【又按行中宮至睿武門】勤政樓東曰明光門【會要大和三年修明光樓】其內曰龍堂五龍壇【唐王涇郊祀錄曰在勤政樓東通陽門內】宮內有義安殿【敬宗母王太后居義安殿】積慶殿【文宗母蕭太后徙居興慶宮積慶殿中書門下奏準義安殿太后故事號積慶皇太后沅按義安太后卽寶歷太后積慶太后本居大內後徙居此殿故以得稱】冷井殿【懿安郭太后崩宮之泠井殿】宜天門【又有同光承云初陽飛軒玉華等門飛仙同光榮光等殿並出六典】金花落【在宮之東俗所傳蓋衛士所居】

次南道政坊【隋大業七年廢有護持寺】北門之西吏部尙書侯君集宅【後爲申王府】南門之西尙書右僕射張行成宅【宅西又有羅國公張平髙宅沅按唐書行成傳作尙書左僕射】東門之北工部尙書劉知柔宅寶應寺【代宗實錄與會要曰本王縉宅縉爲相溺於擇教妻李氏實妾也大歷四年以疾請捨宅爲寺代宗嘉之賜以題號每有節度使至輒諷令出錢助之酉陽雜俎曰韓幹藍田人少時常爲酒家送酒王右丞兄弟未遇每貲酒漫遊幹嘗徵債於王家戲畫地爲人馬右丞精思丹靑奇其意趣乃歲與錢二萬令幹畫十餘年今寺中釋梵天女悉齊公妓小小等寫眞也寺彌勒殿卽齊公寢堂】

次南常樂坊【坊內街之東有大冢俗誤以爲董仲舒墓亦呼爲蝦蟇陵曲中出美酒京都稱之國史補曰董仲舒墓門人皆下馬故謂之下馬陵諺訛爲蝦蟇陵】西南隅趙景公寺【隋開皇三年獨狐皇后爲父趙景武公獨孤信所立酉陽雜俎曰隋本曰宏善寺至開皇十八年攺南中三門裏東壁上吳道元畫地獄變相筆力勁悠變狀陰怪覩之不覺毛戰吳畫中得意處】南門之西靈花寺【本隋大司馬竇毅宅開皇六年捨宅爲寺酉陽雜俎曰本曰大慈大歷初僧儼講經天雨花至地咫尺而滅夜有光燭室敕攺爲靈花寺儼卽康藏之師也】街南之東中書令來濟宅殿中監張九皐宅【九齡之弟】和政公主宅【肅宗女降柳潭】壽州剌史郭敬之宅【子儀父沅按苗晉卿神道碑敬之終常樂裏第】贈太子太師渾釋之廟【瑊之父也】吏部尙書致仕錢徽宅洞靈觀

次南靖恭坊【沅按唐書楊汝士傳作靜恭】街南之西祅祠【沅按北魏書作天祠同古無祅字】西北隅駙馬都尉楊愼交宅【宅南隔街有司農卿韋玢宅沅按唐書傳作睿交新唐書雲長寧公主嫁楊愼交】中書舍人王敬從宅【開元中爲給事中中書舍人沅按逖神道碑敬從官終太子右庶子】輔國大將軍符璘宅【璘爲昭義軍節度使薛嵩軍副嵩卒田承嗣盜其符璘以眾降焉遂賜靖恭裏第一區藍田田四十頃】祕書監致仕韋建宅太常卿韋渠牟宅翰林學士吳通徵集書院工部尙書楊汝士宅【與其弟虞鄕漢公魯士同居號靖恭楊家爲冠蓋盛遊沅按汝士以工部侍郎攺戶兵二部旋檢校禮部尙書未爲工部尙書也】魏博節度使史憲誠宅太子太傅崔彥昭宅【秦中托靖恭崔公尙書爲樂卿自靖恭宅露冕從板輿入太常觀者樂之沅按唐書傳無爲太常卿事云是太子太保非太傅】金州進奏院

次南新昌坊【南街東出延興門】南門之東靑龍寺【本隋靈感寺開皇二年立文帝移都徙掘城中陵墓葬之郊野因置此寺故以靈感爲名至武徳四年廢龍朔二年城陽公主復奏立爲觀音寺初公主疾甚有蘇州僧法朗誦觀音經乞願得愈因名焉景云二年攺爲靑龍寺北枕髙原南望爽塏爲登眺之美】崇眞觀【本李齊古宅開元初立】吏部尙書裴向竹園【元和中宰相武元衡遇害或告賊匿於新昌坊向之竹林者】尙書左僕射致仕楊於陵宅【於陵子嗣復文宗時嗣復官平盧軍節度使其弟損與宰相路巖居相接巖以狹欲易損馬廏廣之損兄弟在朝者且十數曰時相可拒之耶損曰凡尺寸地非吾等所有先人舊業安可以奉權臣巖不悅自殿中侍禦史命鞠獄黔中】太子少師牛僧孺宅【其事具安邑坊李吉甫宅下】祕書監張仲方宅【沅按唐書張九齡傳云仲方弟九皐之曾孫又有仲方傳云仲方祖九皐伯祖九齡白居易墓志云仲方王父九皐應從本傳爲是又云仲方終新昌裏第】禮部尙書溫造宅太子少傅致仕盧宏宣宅儋州流人路巖宅【沅按唐書傳無流儋州事見新唐書】

次南升道坊西北隅龍華尼寺【髙宗立尋廢景龍二年復置】寺東侍中李日知宅寺南曲江【寺南有流水屈曲謂之曲江其深處下不見底司馬相如賦曰臨曲江之隑州蓋其所也張揖曰隑長也苑中有曲江之象中有長州也師古曰曲岸頭曰隑隑卽碕字耳言臨曲江之州今猶謂其處曰曲江隑巨依反劇談錄曰曲江池本秦時隑洲唐開元中疏鑿爲勝障南卽紫雲樓芙蓉苑西卽杏園慈恩寺花卉周環煙水明媚都人遊賞盛於中和上已節卽錫宴臣僚會於山亭賜太常教坊樂池備彩舟惟宰相三使北省官翰林學士登焉傾動皇州以爲盛觀】紫雲樓彩霞亭【文宗太和九年發左右神策軍各一千五百人淘曲江池修紫雲樓彩震亭內出二額左軍仇士良以百戲迎之帝禦日營門觀之仍敕諸司如有力要創置亭館者宜給與閒地任營造先是鄭注言秦中有災宜以土工厭之故浚昆明曲江二池帝又曾讀杜甫詩云江頭宮殿鎖千門遂思復升平事而加修創焉】崖州司馬楊炎家廟【開元中蕭嵩將於曲江池側置廟或言近遊幸之所嵩遂止後楊炎置之爲私廟俄有飛語言炎知此地有王气故取之】貞元普濟寺【貞元十三年敕曲江南彌勒閣賜名】太子太保鄭畋宅【見劇談錄沅按唐書作太子少保】

次南修徳坊【坊內有韋庶人父酆王元眞廟韋氏敗後毀】興福寺【本王君廓宅貞觀八年太宗爲太穆皇后追福立爲宏福寺神龍元年攺名】夾城【憲宗元和十二年中尉第五守進以眾二千築夾城自云韶過芳林門至修徳裏以達興福寺又詔所築夾城別開門曰元化造樓曰晨暉】河西隴右副元帥同中書門下平章事李抱玉宅

次南立政坊【隋有宏化寺大業七年廢按長安圖此坊分爲談寧坊非是】讓皇帝廟【禮閣新儀曰開元二十九年建廟於啟夏門內立政坊上元二年禮儀使杜鴻漸請停四時享獻每至褅袷之月則一祭焉】河東節度使韋湊家廟【大中五年湊孫武昌軍節度使損請重修廟】

次南惇化坊【一作惇教坊按長安圖及分爲長和坊非是】東門之北都亭驛南街之北淨影寺【隋文帝爲沙門惠遠立寺額申州剌史殷仲容所題】東南隅行臺左僕射鄖國公殷開山宅【本隋蔡王智積宅】西門之北祕書監顏師古宅【貞觀永徽間太常少卿歐陽詢著作郎沈越賓亦住此坊毀顏卽南朝舊族歐陽與沈又江左士人時人呼爲吳兒坊沅按唐書詢傳詢仕隋爲太常博士髙祖遷給事中貞觀初至太子率更令宏文觀學士封勃海縣男】鄭國夫人楊氏宅【武惠妃之母】京兆尹韋武宅【元和人】

次南丰樂坊西南隅法界尼寺【隋文獻皇后爲尼華暉令容所立有雙浮圖各崇一百三十尺】橫街之北大開業寺【本隋勝光寺文帝第二子蜀王秀所立大業元年徙光徳坊於此置仙都宮卽文帝別廟武徳元年髙祖尼明昭廢宮立爲證果尼寺貞觀九年徙崇徳坊於此置靜安宮卽髙祖別廟儀鳳二年廢宮復立爲開業寺】

次南安業坊西南隅資善尼寺【隋蘭陵公主捨宅立】東南隅濟度尼寺【隋太師申國公李穆之別宅穆妻元氏立爲修善僧寺其濟度尼寺本在崇徳坊永徽中置宮乃徙於此其額太子少詹事殷令名所題】橫街之地鄎國公主宅【睿宗女降鄭孝義沅按公主初嫁薛儆又嫁孝義】次南唐昌觀【劇談錄曰觀有玉蘂花花每發若瓊林玉樹元和中春物方盛車馬尋玩若相繼忽一日有女子年可十七八衣綠繡衣垂髻雙環無簪珥之飾容色婉娩迥出於眾從以二女冠三小僕僕皆丱髻黃衫端麗無比旣下馬以白角扇障面直造花所異香芬馥聞於數十步之外觀者疑出自宮掖莫敢逼而視之佇立良久令小僕取花數枝而出將乘馬顧謂黃冠者曰曩有玉峯之期自此可以行矣時觀者如堵或覺煙飛鶴唳景物輝煥舉轡百餘步有輕風擁塵隨之而去須臾塵滅望之已在半天方悟神僊之遊餘香不散者經月餘時嚴休復元稹劉禹錫白居易俱有詩休復曰終日齋心禱玉宸云鬼銷眼冷未逢眞不如滿樹瓊瑤蘂笑對藏花洞里人又曰羽車潛下玉山塵世何由覩蕣顏惟有無情枝上雪好風吹綴綠雲鬟元稹曰弄玉潛過玉樹時不教靑鳥出花枝的應未有詩人覺只是嚴郎卜得知劉禹錫曰玉女來看玉樹花異香先引七香車攀枝弄雪時回首驚怪人間日易斜又曰雪蘂瓊枝滿院春雨衣輕步不生塵君平簾下徒相問長伴吹簫別有人白居易曰嬴女偸乘鳳下時洞中潛歇弄瓊枝不緣啼鳥春饒舌靑鎖仙郎可得知】京兆尹張去奢宅【弟去逸去盈同時三品亦號三戟張家】左龍武軍統軍歸誠郡王程懷直宅【貞元十年賜懷直甲第一區妓女一人令歸滄州初懷直自滄州歸朝徳宗賜務本裏宅又賜安業裏別宅有池榭林木之勝】

次南崇業坊【街前爲選場】元都觀【隋開皇二年自長安故城徙通道觀於此攺名元都觀東與大興善寺相比初宇文愷置都以朱雀街南北盡郭有六條髙坡象幹卦故於九二置宮殿以當帝王之居九三立百司以應君子之數九五賁位不欲常人居之故置此觀及興善寺以鎭之劉禹錫元和十年自朗州承召至京戲贈看花諸君子詩曰紫陌紅塵拂面來無人不道看花回元都觀裏桃千樹盡是劉郎去後栽又再遊元都觀絕句曰余貞元二十一年爲屯田員外郎時此觀未有花是歲出牧連州貶朗州司馬居十年召至京師人人皆言有道士手植仙桃滿觀如紅霞有前篇以志一時之事旋又出牧今有十四年復爲主客郎中重遊元都蕩然無復一樹惟兔葵燕麥動搖於春風耳因再題二十八字以俟後遊時大和二年三月日百畝庭中半是苔桃花淨盡菜花開種桃道士歸何處前度劉郎今獨來】福唐觀【本新都公主宅景云元年公主生子武仙官出家爲道士立爲觀沅按公主中宗女嫁武延暉】新昌觀【天寶六載新昌公主因駙馬都尉蕭衡卒奏請度爲女冠遂立此觀】前司空同中書門下平章事王涯家廟【沅按廟長慶三年置】

次南永達坊華陽池度支亭子【輦下歲時記新進士牡丹宴或在永達亭子】

次南道徳坊【隋有澄靈觀武徳中廢】開元觀【本隋秦王浩宅武后朝置永昌縣神龍元年縣廢遂爲長寧公主宅景云元年置道士觀開元五年金仙公主居之攺爲女冠觀十年攺爲開元觀】東南隅廢崇恩廟【神龍初立以祀武氏祖禰景云元年廢】成徳軍節度使兼中書令王武俊家廟

次南光行坊【行字本犯中宗諱長安中攺一作光仁】東南隅華州剌史文經野宅觀軍容使魚朝恩宅

次南延祚坊【坊南街抵京城之南面】朱雀街西苐二街北當皇城南面之含光門街西從北苐一太平坊【坊內有隋尙書左僕射趙士茂宅】

朱雀街西苐二街九坊

次南太平坊西南隅溫國寺【本實際寺隋太保薛國公長孫覽妻鄭氏捨宅所立景龍元年殤帝爲溫王攺溫國寺大中六年攺崇聖寺】西門之北定水寺【隋荊州總管上明公楊紀以宅立寺】東南隅舒王元名宅【後爲京兆府學又爲戶部尙書唐思貞宅】節敏太子妃楊氏宅禦史大夫王鉷宅【天寶中鉷有罪賜死縣官簿錄鉷太平坊宅數口不能徧宅內有白雨亭子檐上飛流四注當夏處之凜若髙秋又有寶鈿井闌不知其價】武成王廟戶部尙書王源中宅京兆尹羅立言宅中書侍郎同中書門下平章事裴垣宅

次南通義坊西南隅興聖尼寺【髙祖龍潛舊宅武徳元年以爲通義官貞觀元年立爲寺】西北隅右羽林大將軍邢國公李思訓宅【本左光祿大夫李安遠宅武太后時髙平王武重規居焉神龍中又爲中宗女咸安公主宅又爲思訓所居思訓善畫沅按新唐書中宗女無咸安公主】後爲九華觀【開元一十八年蔡國公主捨宅立卽思訓宅】東南隅戶部尙書長平公楊纂宅【沅按唐書不及長平公】荊南節度使同中書門下平章事魏國公崔鉉宅

次南興化坊【隋有成道寺大業七年廢】西南隅空觀寺【隋駙馬都尉元孝恭捨宅所立】寺東尙書右僕射密國公封徳彜宅【中宗時嗣虢王邕居之】西門之北邠王守禮宅【宅南隅街有邠王府】東門之南京兆尹孟溫禮宅晉國公裴度池亭【白居易詩宿裴相興化池亭兼借船舫遊泛】

次南崇徳坊【本名宏徳神龍初攺】西南隅崇聖寺【寺有東門西門本濟度尼寺隋秦孝王俊捨宅所立東門本道徳尼寺隋時立至貞觀二十三年徙濟度寺於安業坊之修善寺以其所爲靈寶寺盡度太宗嬪禦爲尼以處之徙道徳寺額於嘉祥坊之太原寺以其所爲崇聖宮以爲太宗別廟儀鳳二年並爲崇聖僧寺輦下歲時記進士櫻桃宴在崇聖寺佛牙閣上】東北隅證果尼寺【本隋月愛僧寺貞觀九年徙丰樂之證果寺於此攺爲尼寺】西北隅廢報恩寺【嗣虢王邕景龍中娶韋庶人妹捨宅立寺韋氏敗寺廢】鑄錢院

次南懷貞坊【武太后以母號太眞夫人諱眞字攺爲懷賢坊神龍元年復舊】東北隅廢幹封縣廨【本施巫等八州邸】戶部尙書畢構宅【卽幹封縣廨】西南隅介公廟【本禦史大夫樂思晦宅後爲廟懿宗咸通詔增修】橫街之北尙書右僕射唐休璟宅惠昭太子廟【禮閣新儀曰元和八年置】義成軍節度使駙馬都尉韋讓宅【大中三年侵街造捨爲有司舉效】

次南宣義坊【隋有應法寶積二寺並廢】東門之北燕國公張說宅【按說宅在永樂坊此乃別宅】叛臣安祿山池亭司徒致仕李逢吉宅【園林甚盛】

次南安丰坊【隋有宣化尼寺武徳中徙永平坊】戶部尙書裴寬宅

次南昌明坊【全一坊隋漢王諒宅諒敗後賜零官屬家令寺】家令寺園【貞觀中日南王入朝詔於此營第尋還國宅遂廢復爲園】

次南安樂坊【坊南街據京城之南面西卽安化門】判臣李希烈宅

長安志捲苐十

唐京城四朱雀街之苐三街卽皇城西之苐一街【南出安化門北出芳林門入苑】街西從北苐一修徳坊【本貞安坊武太后攺】

皇城之西十三坊

次南修徳坊徳明興聖廟【禮閣新儀曰天寶二載建在安化門內道西貞元十九年祔獻祖懿祖神主於廟】西北隅興福寺【本右領軍大將軍彭國公王君廓宅貞觀八年太宗爲太穆皇后追福立爲宏福寺神龍中攺爲興福寺寺北有果園復有萬花池二所太宗時廣召天下名僧居之沙門元奘於西域回居此寺西北禪院翻譯寺內有碑面文賀蘭敏之寫金剛經陰文寺僧懷仁集王羲之寫大宗聖教序及髙宗述聖記爲時所重政要元和十二年詔築夾城自云韶門過芳林門西至修徳坊通興福佛寺沅按今懷仁書聖教序記碑後並無賀蘭敏之金剛經】右神策軍營【昭宗自華還京以輔興修徳二坊別設右神策軍營】

次南輔興坊東南隅金仙女冠觀【景云元年睿宗苐八女西城公主苐九女昌隆公主並出家爲女冠因立二觀二年西域攺封金仙公主昌隆攺封玉眞公主所造觀便以金仙玉眞爲名武宗會昌中建禦容殿於金仙觀宰相李徳裕爲贊沅按新唐書傳金仙初封西城縣主玉眞初封崇昌縣主皆非公主今此作昌隆與史不同也】西南隅玉貞女冠觀【本工部尙書畢國公竇王曳宅武太后時以其地爲崇先府景云二年爲玉眞公主作觀此二觀南街東當皇城之安福門西出城之開遠門車馬往來實爲繁會】

次南頒政坊【隋有惠云澄覺二寺大業七年並廢沅按張九齡徐堅神道碑作攽政同】南門之東龍興寺【本普光寺貞觀五年太子承幹所立神龍元年兩京及天下諸州並置中興寺遂攺此寺爲中興寺又攺爲龍興寺西北隅本隋之惠云寺有舊佛殿寺內有鄭法輪畫】街東之北建法尼寺【隋開皇三年坊人田通舍宅所立文帝初移都便出寺額一百二十枚於朝堂下制云有能修造便任取之通孤貧子然惟有環堵之室乃發憤詣闕請額而置於所居柴門甕牖上穿下漏時陳臨賀王叔敖母與之鄰居又捨宅以足之其寺方漸修建】街北之東證空尼寺【本工部尙書段倫之祖廟貞觀十七年立爲眞空寺武太后攺眞爲證空】西北隅昭成觀【本楊士達宅咸亨元年太平公主立爲太平觀尋移於大業坊攺此觀爲太淸觀髙宗禦書飛白額至垂拱三年攺爲魏國觀載初元年攺爲大業崇福觀武太后又禦書飛白額開元一十七年爲昭成太后追福攺立此名】西南隅尙書左僕射芮國公豆盧欽望宅崇明觀【舊圖】東南隅右散騎常侍徐堅宅【沅按唐書作左散騎常侍】護國天王院【天寶二年建顯聖天王寺咸通七年攺】右軍巡院【舊圖】

次南布政坊【隋有明法道覺二寺大業武徳中並廢本名隆政避明皇名攺】西門之南法海寺【本隋江陵總管淸海公賀拔業宅開皇九年爲沙門法海捨宅立寺因以法海爲名】北門之東濟法寺【隋開皇二年沙門法藏所立地本梁邨之佛堂及隋武侯將軍韋和業宅其佛殿隋光徳太子之寢堂太子薨後捨施坼於此造西禪院房國公蘇威所立】街東之北明覺尼寺【本隋禦史大夫裴蘊宅開皇中大保河閒王宏立爲寺本名顯避中宗諱攺】東北隅右金吾衛【隋曰右武侯府】西南隅胡祅祠【武徳四年立西域胡祅神也祠內有薩寶府官主祠拔神亦以胡祝充其職沅按胡祅神始末見北魏書靈太后時立此寺】東南隅廢鎭國公波若寺【本蔣王惲園地景龍三年立爲寺景雲中廢】東門之北侍中魏知古宅中書令蕭嵩宅開府儀同三司畢國公竇王曳宅【賜第昭成太后之弟沅按王曳卽希瓘後攺名】福祥觀【卽王曳宅天寶十三載立爲觀】左神武大將軍河閒郡王舍利澄宅善果寺【舊圖西南隅】

次南延壽坊【隋有惠覺寺大業七年廢】南門之西懿徳寺【本慈門寺隋開皇六年刑部尙書萬安公李圓通所立神龍元年中宗爲懿徳太子追福攺名加飾焉】東南隅駙馬都尉裴巽宅【其地本隋齊州刺史盧賁宅髙宗末禮部尙書裴行儉居之武太后時河內王武懿宗居之土地平敞水木淸茂爲京城之最沅按巽尙中宗女宣城公主】成安公主宅【中宗女降韋捷】寶應經坊【大歷十二年淮西節度兵馬使李重倚敗汴州李靈輝請捨所居延壽裏宅爲佛經坊許之仍賜名寶應經坊】

次南光徳坊【隋有常法寺大業七年廢】東南隅京兆府廨【府內廨宇並隋開皇中制度其後隨事攺作開元元年孟溫禮爲京兆尹因奏請以賦贖錢修繕元宗時韋澳爲尹又賜錢加葺之】西南隅勝光寺【本隋幽州總管燕營宅大業元年自丰樂坊徙勝光寺於此】街東之北慈悲寺【武徳元年髙祖爲沙門曇獻立屬隋末饑饉常賑給貧乏爲事故寺以慈悲爲名】南門之東尙書左僕射劉仁軌宅【仁軌薨後尙官柴氏居之後立爲光徳寺柴便度爲尼景云初追柴氏入宮寺遂廢】鄱陽公主邑司【孫思邈常居於是庭前有病梨木盧照鄰爲賦紀之】太子賓客裴珀宅吏部尙書崔邠宅【邠與弟浙西觀察使郾金吾大將軍鄯及宰相進南節度使鄲皆貴顯同居光徳舊第鄲嘗構便齋宣宗聞而嘆曰崔氏一門孝友可謂士族之法因題曰徳星堂後京兆民卽其裏爲徳星社云】兵部尙書劉崇望宅

次南延康坊【隋有明輪寺大業七年廢】西南隅西明寺【顯慶元年髙宗爲孝敬太子病愈所立大中六年攺爲福壽寺】本隋尙書令越國公楊素宅【大業中素子元感謀反誅後沒官武徳中爲萬春宮主宅貞觀中以賜濮王泰泰薨後官市之立寺】東南隅靜法寺【隋開皇十年左武侯大將軍陳國公竇抗所立寺門折抗宅棨戟門所造西院有木浮圖抗弟琎爲母成安公主建重疊綺麗崇一百五十丈皆伐抗園梨木充用其園本西魏大統寺周武帝廢佛教以其寺賜抗爲宅焉】北門之西中書令閻立本宅【後申王傅符太元居之西亭有立本所畫山水】邠寧節度使馬璘池亭【璘卒池亭入官貞元後羣臣多賜宴於中】諸王府【寶歷二年以延康坊官宅一區爲諸王府唐朝故事王府在王京師卽合有曹局自天寶以後王不出閣所置寮寀過於閒冗其胥吏數司方共一員至是瓊王府長史斐簡求奏論遂創官府】

次南崇賢坊【隋有綠覺融覺賢覺三寺並大業武徳中廢】南門之西海覺寺【隋開皇四年淮南公元偉捨宅爲沙門法聰所立】街北之西大覺寺【隋開皇二年文帝爲醫人周子臻所立】西門之南法明尼寺【隋開皇八年長安富商王道買捨宅所立又有慈仁尼寺本在法明寺西開皇三年隋大興公主有女出家爲尼號曰女郎師隋帝爲立此寺至開元二年敕並入法明尼寺】街東之南崇業尼寺【本宏業寺隋開皇十年尼法覺立於法界之西其地湫隘大業三年合州刺史崔鳳捨宅移於此置神龍元年攺爲崇業】西南隅祕書監嗣虢王邕宅西門之北黃門監盧懷愼宅【懷愼居官淸儉宅在陋巷屋宇殆不蔽風雨】光祿少鄕竇瑗宅【昭成太后之從父父弟被咸通中河中節度使竇璟與弟河東節度使澣同居崇賢第家富於貲疑是瑗之後】

次南延福坊【隋有神通寺大業七年廢】西南隅紀國寺【隋開皇六年獻皇后獨孤氏爲母紀國夫人崔氏所立】東南隅玉芝觀【本越王貞宅後幹封縣權治於此又爲新都公主宅施爲新都寺寺廢乃爲郯王府天寶二年立爲玉芝觀】街東之北宣平府西北隅瓊山縣主宅【縣主開元中適慕容氏卽吐谷渾之苗裔富於財產宅內有山池院溪磴自然林木蔥鬱京城稱之】眞化府【舊圖】

次南永安坊右羽林大將軍髙仙芝宅浙江西道都團練觀察使薛蘋家廟

次南惇義坊東北隅廢福田寺【本隋靈覺寺開皇六年親王楊雄所立武徳初廢幹封二年武后爲其姊賀蘭氏復立爲崇福寺儀鳳二年攺福田寺開元二年廢】東南隅廢法覺尼寺【隋置開元二年並入資善寺】太尉中書令臨淮郡王李光弼宅山南西道節度使鄭餘慶家廟

次南大通坊東南隅左羽林將軍竇連山宅尙父汾陽郡王郭子儀園【後爲岐陽公主別館】

次南大安坊【坊南街抵京城之南面】大安亭越王臺西街永安渠【隋開皇三年引交水西北流入城自此經流大通信義永安延福崇賢延康六坊之西又經西市之東又北流經布政頒政輔興崇徳四坊及興福寺之西又北流入芳林園又北流入苑注之於渭】東街淸明渠【開皇初引泬水西北流又屈而東北流入城當此坊南街又屈而東流之安樂坊之西南隅屈而北流經安樂昌明丰安安義懷眞崇徳興化通義太平九坊之西又北流經布政坊之東右金吾衛之東南屈而東南流入皇城經大社北又東至含光門後又屈而北流經尙食局東又流經將作監內侍省東又北流入宮城】南康郡王韋皐家廟朱雀街西之苐四街卽皇城西之苐一街街西從北苐一安定坊

皇城西苐二街之十一坊及西市【沅按實十二坊疑字誤】

次南安定坊東南隅千福寺【本章懷太子宅咸亨四年捨宅立爲寺大中六年攺興元寺】西南隅福林寺【其地本隋律藏寺武徳元年置太原寺於永興坊以義師初起太原因以名寺後移於此咸亨三年攺爲福林寺】東北隅五通觀【隋開皇八年爲道士焦子順所立子順能驅役鬼神傳諸符籙預告隋文膺命之應及卽位拜爲開府永安公立觀以五通爲名旌其神術】右神策軍護軍中尉苐五守進宅

次南休祥坊【太和二年休祥坊百姓三百接宰相訴當坊右龍武城地賜百姓經四十餘年不納稅今被擗仗使田全操並去徵索時久操令角抵者五十人分捕所訴者遂鬭幹通衢久之方散文宗以地爲百姓業久矣不欲收奪因賜左右三軍錢各一千五百貫其休祥地盡歸百姓】坊內有漢顧成廟余址廟北漢奉明園【宣帝父悼皇考墓園也】園北漢奉明縣東北隅崇福寺【本侍中觀國公楊恭仁宅咸亨元年以武皇后外氏故宅立爲太原寺垂拱三年攺爲魏園寺載初元年又攺爲崇福寺寺額武太后飛白書】東南隅萬善尼寺【本在故城中周宣帝大象二年置開皇三年移於此盡度周氏皇后嬪禦以下千餘人爲尼以處之】寺西昭成尼寺【隋大業元年元徳太子爲尼善惠元懿立爲慈和寺永徽元年廢崇徳坊之道徳寺乃移額及尼於此寺先天二年又爲昭成皇后追福攺爲昭成寺】南門之西武三思宅【本駙馬都尉周道務宅神龍中三思以子崇訓尙安樂公主大加雕飾三思誅後主移於金城坊開元中道務子勵言復居之】延唐觀

次南金城坊【本漢博望苑之地初移都百姓分地版築土中見金聚欲取便沒隋文帝曰此收金城之兆因以金城爲坊名隋釋梵法眾二寺大業七年廢】西南隅匡道府卽漢思後園【漢武帝衛皇后墓園也宣帝追謚攺葬於此地本長安故城之杜門外大道東也】北門有漢戾園【戾太子史良娣墓】園東南漢博望苑【本在門外道之東】東南隅開善尼寺【隋開皇中宮人陳宣華蔡容華二人所立】寺北廢太淸觀【本勃逆庶人宅初封安樂公主出降武三思子崇訓誅後自休祥坊移宅於此攺適武承嗣之子建秀及誅後敕太淸觀道士史崇元居焉崇元以先天二年謀逆伏法其觀遂廢】西南隅會昌寺【本隋海陵公賀若誼宅義寧元年義師入關太宗領兵於此武徳元年立爲寺】街南之東樂善尼寺【本名捨衛寺隋開皇六年尉遲迥孫太師爲其祖所立景龍元年攺爲溫國寺二年又攺爲樂善寺】瑞聖寺【舊圖】

次南醴泉坊【本名承明坊開皇二年繕築此坊忽聞金石之聲因撅得甘泉浪井七所飲者疾愈因以名坊隋有光寶救度三寺大業武徳中廢】西南隅三洞女冠觀【本靈應道士觀隋開皇七年立貞觀二十二年自永崇坊換所居於此】觀北妙勝尼寺【開皇二年周靜帝皇后平原公主所立】街北之西醴泉寺【隋文帝於此置醴泉監取甘泉水供禦廚開皇十二年廢監立寺】街南之東舊波斯胡寺【儀鳳二年波斯三卑路斯奏請於此置波斯寺景龍中幸臣宗楚客築此寺地入其宅遂移寺於布政坊之西南隅祅祠之西】西門之南祅祠東南隅太平公主宅【公主死後沒官爲陜王府宅北有異僧方回宅太平公主爲造宅之】南門之東中書令宗楚客宅【楚客謀死其宅後賜申王撝】烈士臺【世傳安金藏之居】

次南西市【隋曰利人市】南北盡兩坊之地巿內有西巿局【隸大府寺巿內店肆如東巿之制長安縣所領四萬餘戶比萬年爲多浮寄流寓不可勝計巿西北有池長安中沙門法成所穿支分永安渠以注之以爲放生池】放生池平準局獨柳【刑人之所】

次南懷遠坊【隋有法寶寺大業七年廢】東南隅大云經寺【本名光明寺隋開皇四年文帝爲沙門法經所立時有延興寺僧曇延因隋文賜以蠟燭自然發焰隋文奇之將攺所住寺爲光明寺曇延請更立寺以廣其教時此寺未制名因以名焉武太后初此寺沙門宣政進大云經經中有女主之符因攺爲大云經寺遂令天下每州置一大云經寺此寺當中寶閣崇百尺時人謂之七寶臺】寺內有浮圖東西相值【東浮圖之北佛塔名三絕塔隋文帝所立塔內有鄭法輪田僧亮楊契丹畫迹及巧工韓伯通塑作佛像故以三絕爲名】街東之北功徳尼寺【本在安定坊開皇五年周宣帝女細腰公主所立武徳中移於此】

次南長壽坊【隋曰廣恩坊避煬帝諱攺有願力寺大業七年廢】西南隅長安縣廨【去府六里】南門之東永泰寺【本梁太尉吳王蕭岑宅隋開皇四年立帝爲沙門曇延立爲延興寺寺東院莒公蕭琮宅當隋亡舍人寺神龍中中宗爲永泰公主追福攺爲永泰寺】北門之東大法寺【本宏法寺武徳中光祿大夫李遠所立神龍元年攺】街西之北崇義寺【本隋延壽公於詮宅武徳二年桂陽公主爲駙馬都尉趙慈景所立】街北之西酅國公楊溫宅開府儀同三司尉遲敬徳宅中書令閻立本宅前中書侍郎同中書門下平章事元載家廟【大歷四年有虎止於載之私廟命將軍薛岌周皓發弩手射殺之】

次南嘉會坊西南隅褒義寺【本隋太保吳武公尉遲剛宅初剛兄迥置妙象寺於故都城中移都後剛捨宅立寺名褒義材木皆舊寺者】街西之北靈安寺【武徳三年髙祖爲衛懷王霸立】鄭國莊穆公主廟【禮閣新儀曰徳宗女曰義章公主追冊貞元十七年祔廟】

次南永平坊【本名永隆明皇卽位攺】東門之北宣化尼寺【隋開皇五年周昌樂公主及駙馬都尉王安捨宅所立】東南隅宣城公主宅【公主薨後太子太師竇希球居之】髙安長公主宅【髙宗女降潁州刺史王勗】天平軍節度使殷侑家廟【沅按廟太和甲寅歲立馮宿撰碑文】

次南通軌坊酅公廟文敬太子廟【禮閣新儀曰貞元十七年置在長安坊後徙於此】

次南歸義坊全一坊隋蜀王秀宅【隋文帝以京城南面次遠竟虛文耗乃使諸子並南郭彥名秀死後沒官爲家令寺園】

次南昭行坊【本名顯行避中宗諱長安中攺坊南街抵京城之南面】街之南汝州刺史王昕園【引永安渠爲池彌亙頃畝竹木環布荷荇叢秀】朱雀街西苐五街卽皇城西之苐三街街西從北苐一修眞坊【隋有積善寺武徳中徙義寧坊】

皇城西苐三街之十三坊

次南修眞坊坊有漢靈臺余址【崇五尺周一百二十步述徵記曰長安宮南靈臺上有相風銅烏或曰此烏遇千里風乃動】

次南普寧坊【南街西出通衢遠門】坊西街有漢太學余址【其地本長安故城南安門之外】次東漢辟雍次東漢明堂【二所並磨滅無復余迹】東南隅東明觀【顯慶元年孝敬升儲所立】街東之北靈化寺【隋開皇五年沙門善吉所立北冡崇五尺不詳姓名】西南隅太尉英國公李績宅北門之西司農卿韋機宅西北隅祅祠

次南義寧坊【李名熙光坊義寧元年攺】南門之東化度寺【本眞寂寺隋尙書左僕射齊國公髙熲宅開皇三年熲捨宅奏立爲寺武徳二年攺化度寺寺中有無盡藏院敬宗賜化度經院金字額禦數以觀之大中六年攺爲崇福寺】西北隅積善尼寺【隋開皇十一年髙熲妻賀跋氏所立其宅本賀跋氏之別宅】街東之北波斯胡寺【貞觀十二年太宗爲大秦國胡僧阿羅斯立】東南隅尙書右僕射戴至徳宅

次南居徳坊【南街西出通金光門坊內隋有依法寶岸凝觀三寺並大業廢】漢圓丘余址東南隅先天寺【本寶國寺隋開皇三年敕大興長安兩縣各置一寺因立寶昌禪林二寺東西相對時人謂之縣寺其地本漢之圓丘先天元年攺爲先天寺】西北隅普集寺【隋開皇七年突厥開府儀同三司鮮於遵義捨宅所立】南門之西奉恩寺【本將軍尉遲樂宅神龍二年立爲寺大中六年攺興福寺】南門之東司禮大常伯劉祥道宅【宅接先天寺兼據漢圓丘舊址因基髙築亭焉】

次南羣賢坊【隋有監門大將軍黃城公元瓚上柱國鄜城公梁軌二宅又有法身寶王二寺大業七年廢】東門之南眞心尼寺【隋開皇八年宦者儀同三司宋祥捨宅立】街東之北眞化尼寺【開皇十年冀州刺史馮臘捨宅所立武太后攺爲光化寺神龍元年復舊】東南隅中宗昭容上官氏宅【後爲南陽郡王所居】

次南懷徳坊西南隅羅漢寺【隋開皇六年雍州牧楚公豆盧績所立】街西之北辯才寺【本孝王亮隋代舊宅亮子司空淮安王神通以開皇十年爲沙門智疑立此寺於羣賢坊以智疑辯才不滯因名寺爲武徳二年徙於此】東門之北慧日寺【開皇六年立】天官侍郎李至遠宅【沅按唐書本傳至遠爲天官郎中與此異】宏光寺

次南崇化坊【本名宏化避孝敬皇帝諱攺】東南隅龍興觀【本名西華觀貞觀五年太子承幹有疾敕道士秦英祈禱獲愈遂立此觀垂拱三年以犯武太后祖諱攺爲金臺觀神龍元年又攺爲中興觀三年攺爲龍興觀】東門之北經行寺【本隋長安令屈突蓋宅開皇十年邑人張緒巿之立爲寺大中六年攺龍興寺】西南隅靜樂尼寺【隋開皇六年所立】河陽節度使烏重允家廟

次南丰邑坊【南街西出通延平門此坊多假賃方相轜車送喪之具】東北隅淸虛觀【隋開皇十年文帝爲道士呂師元所立師元辟穀煉气故以淸虛名之】

次南待賢坊【此坊隋初立天下諸州朝集使邸攺以待賢爲名隋又有左鎭軍大將軍史萬年宅】東北隅天長觀【本名會昌觀隋開皇七年文帝爲秦孝王俊所立開元二十八年攺千秋觀天寶七載又攺天長觀】節湣太子廟

次南永和坊【本名淳和元和初避憲宗名攺】東北隅隱太子廟

次南常安坊東北隅章懷太子廟【神龍中立】

次南和平坊坊內南北街之東築入莊嚴寺街之西築入緫持寺

次南永陽坊【坊之西南卽京城之西南隅】半以東大莊嚴寺【隋初置宇文攺別館於此坊仁壽三年文帝爲獻後立爲禪定寺宇文愷以京城之西有昆明池地勢微下乃奏於此寺建木浮圖崇三百三十尺周回一百二十步大業七年成武徳元年攺爲莊嚴寺天下伽藍之盛莫與於此寺內有佛牙長三寸沙門法獻從烏踵國取以歸豫章王目柬自揚州持入京隋文帝攺置此寺大中六年攺聖壽寺】半以西大緫持寺【隋大業三年煬帝爲文帝所立初名大禪定寺內制度與莊嚴寺正同武徳元年攺爲緫持寺莊嚴總持卽隋文獻後宮中之號也寺中常貢梨範密景龍文館記曰隋主自立法號稱總持呼蕭后爲莊嚴因以名寺】恭僖貞獻二太后廟

四坊別見【疑攺易坊名】

昌化坊太華公主宅【明皇女降楊錡】義陽公主宅【徳宗義陽公主降王士平宅在昌化坊】禮賓院【敬宗初廢禮賓院賜教坊】檢校尙書左僕射同中書門下平章事韓滉宅岐陽公主宅【憲宗女降宰相杜悰疏龍首池爲沼】同昌公主宅【懿宗女降宰相韋保衡杜陽編曰其宅房櫳戶牖以眾寶飾之金銀爲井欄水精火齊琉璃玳瑁等牀悉搘以金銀鏨合百寶爲圓按大會韋氏一族於廣化裏暑气特甚公主命取澄水帛以蘸之掛於南軒滿座則皆思挾纊澄水帛似布明薄可鑑其中有龍涎故能消暑按保衡宅在昌化裏此云廣化誤也】

延平坊其街乃刑人之所【元和五年斬成徳軍逆將一十五人於延平坊街範陽所獻也】

修仁坊宏道觀【坊內舊有隋國子學及右屯衛大將軍麥鐵杖宅顯慶二年盡並一坊爲雍王第王升儲永隆元年立爲觀】

正平坊安國觀【本太平公主宅長安二年睿宗在藩公主奉焉至景云元年立爲觀乃以本封爲名開元十年玉眞公主居之攺爲女冠觀】

別見【皆失坊名】李義琰宅【義琰宅至褊隘𨿽居相位在官淸儉竟終方丈之室髙宗聞而嗟嘆遂敕將作造堂以安靈座焉】報聖寺【宣宗時河湟平出內藏緡帛建報聖寺於京城設憲宗聖容於介福殿又建虔思殿爲更衣之所帝數臨幸焉】

城外章敬寺【大歷元年作章敬寺於長安之東門總四千一面三十餘閒四十八院內侍魚朝恩請以通化門外莊爲章敬皇后立寺故以章敬爲名代宗實錄曰是莊連城對郭林沼臺榭形勝苐一朝恩初以得之及是進幸窮極壯麗以爲城市材木不足充費乃奏壞曲江亭館華淸宮觀風樓及百司行廨並將相沒官宅給其用焉土木之役僅餘萬億會要曰因拆哥舒翰宅及曲江百司廨室及華淸宮之觀風樓造焉沅按唐書魚朝恩傳作大歷二年】定昆池【神龍中安樂公主恃寵請昆明池中宗不與主發怒自以家財別穿池號曰定昆池沅按唐書武延秀傳延秀令楊務廉於城西造定昆池於其莊延袤數里】振旅亭【譚實錄曰天寶八載於開遠門外作振旅亭以待兵回】

長安志捲苐十一

縣一

萬年萬年縣【唐赤今次赤】本漢舊縣髙帝置屬左馮翊今在櫟陽縣東北二十五里櫟陽故城是【沅案元和郡縣誌云三十五里】三輔黃圖曰太上皇葬櫟陽北原起萬年陵因置萬年縣王莽攺曰異赤【沅案此縣爲漢南陵霸陵杜陵奉明四縣地故城皆在焉其奉明故城敏求缺載】晉屬京兆郡【沅案此縣亦爲晉杜城霸城地】後魏復屬馮翊郡【沅案此縣亦爲後魏杜山北霸城三縣地】周地圖記曰後周明帝二年分長安霸城及姚興所置山北三縣於長安城中別置萬年縣屬京兆尹【沅案太平寰宇記云八角街已東屬京兆尹】取漢縣舊名也太和三年省山北縣建徳二年又省霸城杜城二縣皆並入【沅案杜城當作杜地形志雲杜晉曰杜城後攺也】隋開皇三年遷都攺萬年爲大興徙治宣陽坊【沅案太平寰宇記云宣陽坊東南隅】領巿一坊五十四唐武徳元年復爲萬年縣二年析置芷陽縣七年省總章元年析置明堂縣【沅案元和郡縣誌及唐書皆云幹封元年置此及太平寰宇記云總章誤】治永樂坊長安二年省【沅案唐書志云三年太平寰宇記云二年六月】天寶七載攺萬年縣爲咸寧縣至徳三載復舊【沅案元和郡縣誌及唐書志云乾元復舊卽至徳三載也】梁開平元年攺爲大年縣後唐同光元年復舊縣境【東西三十七里南北二百七十里】七鄕管二百九十六邨二里【唐四十五鄕霸橋東有大陵鄕元載祖墓在黃臺鄕眞光中有霸城鄕余不傳沅案水經注奉明縣有廣明鄕庾信撰將軍侯英陳道生墓志云葬於京兆洪原鄕又安平縣公崔言冘神道碑云葬於京兆平原鄕之吉遷裏常衮撰新平郡王嚴墓志云遷窆於萬年縣龜川鄕細柳原白居易撰永穆公主墓志云詔葬於萬年縣上好鄕洪平原韓愈撰校書卽李觀墓志云葬之於國東門之外七里鄕曰慶義鄕則皆古鄕名也】洪固鄕在縣南一十五里管邨四十八冑貴裏【沅案路巖撰渾侃神道碑云侃大父城葬於京兆府萬年縣洪固鄕冑貴裏歐陽詹撰左饒衛將軍馬實墓志云葬於京兆府萬年洪固鄕延信裏司馬邨之少陵原】龍首鄕在縣東一十五里管邨三十五神鹿裏少陵鄕在縣南三十里管邨四十八【沅案權徳輿撰右僕射姚南仲神道碑云與夫人之殯合祔於少陵原黃渠裏則是此鄕裏名也】白鹿鄕在縣南四十五里管邨五十薄陵鄕在縣東三十五里管邨三十六東陵鄕在縣東三十里管邨四十苑東鄕在縣東北二十里管邨三十九社壇在縣東南二十里平康坊南郊壇百神壇靈星壇以上並在縣南十五里啟夏門外風師壇靑帝壇先農壇以上並在縣東北一十五里滻水東九宮壇在縣東南一十里古城春明門外馬祖壇大歷五年置鳴犢鎭在縣南六十里【鎭西原下有鳴犢泉俗傳因犢跑鳴而得泉武宗略於太白原卽鎭之西原也】霸橋鎭在縣東二十里【滋水驛疑在此】渭橋鎭在縣東四十里【卽東渭橋李晟屯兵處】義谷鎭在縣南八十里【入幹佑路俗曰谷口鎭】莎城鎭唐昭宗幹寧二年繇啟夏門出居之今廢太寧驛在縣城東艸巿東至昭應驛四十六里西至泰川驛四里滋水驛在縣東北三十里兩京道裏記曰隋開皇十六年置長樂驛在縣東十五里長樂坡下兩京道裏記曰聖歷元年敕滋水驛去都亭驛路遠馬多死損中間置長樂驛東去滋水驛一十三里西去都亭驛一十三里霸橋隋開皇三年造唐隆二年仍舊所爲南北兩橋【漢有霸館王莽更曰長存館霸橋王莽更曰長存橋】橫霸官渡在縣東南二十五里【入藍田路】渭橋渡在縣東北二十里光泰門渡在縣東二十里【入髙陵耀州路】官磑店在縣東界終南山在縣南五十里東自藍田縣界西入縣界石鱉谷以谷水與長安縣爲界東西四十里禹貢終南惇物至於鳥鼠孔安國注三山名言相望也詩曰終南何有有條有梅毛注周之名山中南也春秋左氏傳曰荊山中南九州島之險也杜注曰中南在始平武功縣南漢書曰太一山又爲終南山【沅案地裏志太一古文以爲終南】五經要義曰太一一名終南山在扶風武功縣則終南太一不得爲一山明矣蓋終南南山之總名太一山之別號耳【沅案水經注曰太一山亦曰太白山】關中記曰終南山一名中南言在天中居都之南也又曰終南太一左右三十里內名福地【沅按初學記云福地記曰終南太一山在長安西南五十里左右四十里內皆福地此云關中記非】三秦記曰太一在驪山西去長安二百里山之秀者也【沅案初學記所引文與此不同】一名地胏山【西京雜記曰終南山多合離艸葉似江離而紅綠相雜莖皆紫色如羅勒有樹直上百尺無枝上結叢條狀如車蓋一靑一赤望之斑駁如錦繡長安謂之丹靑樹亦雲華蓋樹】皇甫謐髙士傳曰秦有東園公夏黃公綺裏季角裏先生時呼四晧【沅案髙士傳無時呼四晧四字】共入商雒隱地胏山以待天下定及秦敗漢髙帝召之四人乃深自匿終南山不能屈已【沅案初學記引云漢髙祖徵之不至乃深自匿終南山今本髙士傳同已舊作之非】漢東方朔傳曰終南山天下之大阻也【沅案傳無終字大字】其山多【沅案多傳作出】玉石金銀銅鐵豫章檀柘異類之物不可勝原此百工所取給【沅案舊本脫所字】萬姓所仰足也唐文宗詔曰每聞京師舊說以爲終南山興雲卽必有雨若晴霽𨿽密雲他至竟夕不沾濡宜命有司建立祠宇畢原在縣西南二十八里【沅案史記集解皇覽云文王武王周公冢皆在京兆長安鎬聚東杜中史記正義引括地誌云武王墓在雍州萬年縣西南二十八里畢原上元和郡縣誌曰書序云周公薨成王葬於畢是也而敏求於此縣不載文武周公墓今人竟以渭北之秦文武冢當之矣】白鹿原在縣東南二十里【沅案元和郡縣誌曰在縣東二十里】自藍田縣界至滻水川盡東西一十五里南接終南北至霸川盡南北一十里亦謂之霸上【事見藍田】少陵原在縣南四十里南接終南北至滻水西屈曲六十里入長安縣界卽漢鴻固原也宣帝許後葬於此俗號少陵原【沅案前云三十里此云四十里微異又案外戚傳云許後葬杜南是謂杜陵南原師古曰卽今之所謂小陵者去杜陵十八里】樂遊廟在縣南八里漢書宣帝起樂遊廟在曲江北亦曰樂遊原【沅案太平寰宇記云在升平坊】長樂坡在縣東北一十里卽滻水之西岸十道志曰舊名滻阪隋文帝惡之攺曰長樂坡蓋漢長樂宮在其西北髙望堆長安圖曰在延興門南八里【潘嶽西徵賦曰馮髙望之陽隈】禦宿川在縣西南四十里【沅案元和郡縣誌及太平寰宇記云在縣南三十七里】揚雄羽獵賦序曰武帝開上林東南至禦宿川【沅案雄傳無東字川字】孟康注曰爲諸離宮別觀禁禦不得使人往來遊觀止宿其中故曰禦宿川漢元後傳夏遊篽宿師古曰篽宿苑在長安城南今之禦宿川是也【三秦記曰樊川一名禦宿川】樊川一名後寬川在縣南三十五里十道志曰其地卽杜陵之樊鄕【沅案說文樊鄕字作樊邑】漢髙祖至櫟陽以將軍樊噲灌廢邱功最賜噲食邑於此故曰樊川三秦記曰長安正南秦嶺嶺根水流爲秦川一名樊川金塢在縣北漢文帝廟在其北【一作縣北苑內】義谷在縣東南八十里東南至幹佑縣及金商等州西南有路至興元府錫谷在縣東南六十里有路至舊歸安鎭合義谷路通興元府羊谷在縣東南六十里炭谷在縣南六十里郊谷在縣東南六十里竹谷在縣南六十里【方輿記曰竹水俗謂之赤水出於媚谷沅案水經注雲竹水南出竹山北徑媚加谷歷廣鄕原東俗謂之大赤水北流注於渭卽此水也西山經竹山赤水出是】石鱉谷在縣西南五十里荊谷在縣東南二十五里渭水在縣北五十里西自長安縣界流經縣界入臨潼渭陽之詩曰我送舊氏於渭之陽史記曰西伯獵遇太公渭之陽與語大說又曰秦武王三年渭水赤三日昭王三十四年又赤三日洪範五行傳曰赤者火色也盡赤以火沴水也渭水秦大川也陰陽亂秦用嚴刑敗亂之象漢書曰武帝元光六年春穿漕渠通渭三輔決錄曰項仲山飲馬渭水日與三錢以償之山海經曰渭水出鳥鼠同宂山東注河入華陰北【鳥鼠同穴山今在隴西首陽縣渭水出其東經南安天水略陽扶風始平京兆至宏農華陰縣入河】列子曰誇父逐日渴飲渭水不足乃渴死淮南子曰渭水多力宜黍霸水在縣東二十一里【沅案元和郡縣誌云在縣東二十里】自藍田縣來合滻水北流入渭滻水在縣東北流四十里入渭十道志曰荊溪狗枷二水之下流也水經注曰滻水出京兆藍田北至霸陵入霸【沅案水經曰滻水出京兆藍田谷北入於霸此云是注又增至霸陵三字非】二水終始盡於苑中不復出【沅案此十一字水經注無之】地理誌曰滻水出南陵縣之藍田谷西北流與一水合水出西南莽谷【沅案西北流以下十三字地理誌所無蓋敏求誤以水經注文屬於地裏志】又曰滻水北至霸陵入霸水史記曰秦都咸陽霸滻長水灃澇涇渭皆非大川以近咸陽盡得祠之【沅案又曰已下所引亦與今本不同或今本水經注脫之】潏水今名泬水【一作沈】自南山皇子陂西北流入縣界字林曰潏水出杜陵縣許愼說文曰潏古穴反【沅案此徐鉉音反今作切】水名在京兆杜陵漢書注晉灼曰潏音決師古曰地裏志鄠縣有潏水北過上林苑入渭而今之鄠縣則無此水【沅案地裏志鄠有潏水潏當爲澇字之誤說文雲澇水出扶風鄠縣北入渭是也然唐本已誤爲潏師古有音此云縣無此木蓋承其誤矣】水經注曰潏水自樊川西北流經杜伯冢【沅案水經注雲杜伯冢南】又西北經下杜城其字或作水旁宂與沈字相似俗人因名沈水【沅案其字下十七字非水經注】括地誌曰潏水又名石壁谷水又名髙都水漢王氏五侯大治池宅引髙都水入長安城【事見上卷王根苐下】李善曰潏水徑至昆明池入渭【十道志曰漕水卽沈水也亦名潏水沅案太平寰宇記亦曰長安縣漕水卽沈水也東自萬年縣界流入今俗名皁河是也】福水卽交水也水經注曰上承樊川禦宿諸水出縣南山石壁谷南三十里與直谷水合亦曰子午谷水【沅案水經注雲丰水西北流又北交水自東入焉又曰沈水又西北支合故渠渠有二流上承交水合於髙陽原而北徑河池陂東而北注沈水此所引無之太平寰宇記文與此同亦不雲出水經注】庫谷閒水【沅案地形志雲山北有苦谷滻水出焉水經注亦云西川上承磈山之斫盤谷次東有苦谷俱作苦】北流二十五里合采谷水下流入荊谷水號滻水下流二十五里合霸水號霸水北流二里入渭采谷水來自藍田縣界西北流三十里入縣界二十里合采谷爲滻水北流四十里入霸水石門谷水來自藍田縣北流十里入縣界合采谷水北流一十五里合庫谷水爲滻水荊谷水一名荊溪來自藍田縣至康邨入縣界西流二十里出谷至平川合庫谷采谷石門水爲荊谷水一名滻水【兩京道裏記曰荊溪本名長水後秦姚興避諱攺焉】義谷水自縣界由幹佑縣下流入山一百里至谷口西北流二十里合錫谷羊谷水入坑河西流一十五里入長安縣界郊谷水北流一十里合錫谷水自谷口北流一十里爲坑河入長安縣分界石鱉谷水北流一十五里復西流一十里入長安縣界漕水由縣界坑河分水約五里西流龍首渠一名滻水渠漢書曰穿渠得龍骨故名龍首渠【沅案漢龍首渠引洛水在今同州隋龍首渠引滻水在此名偶同耳敏求誤合爲一】自縣界龍首鄕馬頭土空堰滻水入此渠西流由府城東過入長安縣界【兩京道裏記曰隋開皇二年引水北流入苑渠水長樂坡上】黃渠自義谷口閒分水入此渠北流一十里分兩渠一東北流入庫谷一西流入樊川灌漑稻田西流入土穴河九龍池在縣東南五里九曲池在其西曲江在縣南十里永安坡在縣南二十五里周七里十道志曰秦葬皇子起冢陂北原上因名皇子陂【沅案此卽秦悼太子冢前人俱未考耳據史記秦本記云昭襄王四十年悼太子死魏歸葬芷陽徐廣曰今霸陵正義曰括地誌云在雍州藍田縣西今臨潼與咸寧田藍爲界也】隋文帝攺丰潤陂在縣東北二十五里周六里三輔舊事曰後周太祖名爲中都陂隋文帝攺洛女陂在縣東一十五里三輔舊事曰洛女冢南有洛陂俗號洛女陂軹道在通化門東北十六里【沅案史記作軹漢書作枳】漢元年秦王子嬰素車白馬降沛公處蘇林曰枳道亭名在長安東十三里【沅案史記索隱引蘇林說作三十里非】師古曰枳音軹軹道亭在霸成觀西四里【沅案師古語止此】漢時有白蛾飛自東郭門經軹道入苑內地道記曰在霸水西長門亭漢書文帝出長門【沅案漢書注如淳曰亭名也史記封禪書作出長安門徐廣曰在霸城正義曰括地誌雲長安門故亭在雍州萬年縣東北苑中後館陶公主長門園武帝長門宮皆以此立名】若見五人於道北立五帝壇郎官亭【漢武帝陳皇后葬霸陵郎官亭東沅案水經注曰在長安東南三十里】千人聚皇覽曰衛思後葬城東南桐柏園今千人聚是關中記曰宣帝父曰悼皇考母曰悼夫人墓曰奉明園衛皇后曰思後以倡優雜伎千人樂思後園今所謂千人鄕者是【漢書成帝建始四年長安城南有鼠銜黃蒿柏葉上民冢柏及楡樹爲巢桐柏尢多師古曰桐柏本亭名衛思後於其地葬也沅案地理誌有奉明縣宣帝置本紀云元康元年益奉明園戶爲奉明縣本名廣明其故城亦當在此】獸圈在通化門東北二十五里霸陵故城在縣東北二十五里霸水之東【沅案史記正義同太平寰宇記云在東北二十三里】十三州誌曰霸陵秦襄王所葬芷陽也【沅案史記秦本紀雲莊襄王昭襄王俱葬芷陽此蓋昭襄】漢文帝更名霸陵莽曰水章郡國志曰在通化門東二十里【沅案太平寰宇記二作三】秦襄王葬於其阪謂之霸上其城卽秦繆公所築【沅案郡國志無此文太平寰宇記文與此同不云出郡國志】漢王元年十月至霸上子嬰降文帝後六年宗正劉禮爲將軍次霸上文帝後葬其地謂之霸陵因爲縣東南至文帝陵十里王仲宣詩曰南登霸陵岸回首望長安晉攺爲霸城【沅案霸城後魏爲咸陽郡治見地形志此缺載】後周建徳二年省關中記曰秦爲銅人十三董卓壞以爲錢餘二枚魏明帝欲徙詣洛載到霸城重不可致今在霸城大道南銅人卽金狄也水經注曰城東之人見薊子訓【沅案水經注無城東之人四字但云人有見薊子訓】與一老翁【沅案水經注云一父老】共摩挲【沅按水經注無挲字】銅人曰正見鑄此計時已近百年矣【沅案百年應作五百年】南陵故城在縣東南二十四里白鹿原上【沅案史記正義引括地誌同】漢文帝七年置屬京兆尹【沅案史記景帝紀云二年置南陵則地理誌云文帝七年非也】漢舊儀曰薄太后葬之所亦謂之南霸陵因置縣以奉陵寢後省【漢書沂水出藍田谷北至霸陵入霸水沂音先歷反沅案漢書沂字當爲滻字之誤顏師古不知音先歷反此遂誤引之非也】杜陵故城在縣東南一十五里【沅案元和郡縣誌云在縣東南三十里太平寰宇記同此】漢宣帝以杜東原上爲初陵置縣曰杜陵而攺杜縣爲下杜城王莽攺杜陵曰饒安【沅案漢書昭帝紀元康元年以杜東原上爲初陵更名杜縣爲杜陵又案地形志云晉曰杜城後攺今晉志作杜陵誤而此皆不詳】後魏攺杜陵爲杜縣後周建徳二年省【漢書有周右將軍杜主祠四所沅案說文杜陵有亳亭】漢長樂宮在縣東北十里唐大明宮在縣東北五里今舊迹悉廢惟復道洎含元蓬萊殿蓬萊山遺址略存南內興慶宮在縣東南五里宮墻復道今悉存翠微宮貞觀二十年營太和宮於終南山之上攺爲翠微宮正門北開謂之雲霞門視朝殿曰翠微寢殿曰含風並爲太子構別宮開正西門曰金華殿曰善安望春宮在縣東十里臨滻水西岸在大明宮之東東有廣運潭靈符觀兩京道裏記曰天寶初桃林獲寶符將入城宿於此因置觀在長樂坡南太一觀在縣南六十里終南山炭谷口薦福寺聖容院塔院在縣南三里【唐寺】慈恩寺在縣東南八里【唐寺】義善寺在縣南十五里貞觀十九年建華嚴寺會聖院眞如塔在縣南三十里貞觀中建興教寺在縣南五十里總章三年建興唐寺在縣東北五里【唐寺】三像寺在縣東南五十里開元中建鎭國寺在縣東兩京道裏記曰乾元二年方士王列國秦畿內置寺四十九所此其一也乾元寺在縣東北四十里乾元三年建靈應臺並下院共九處去縣六十里並在終南山【陸長源辧疑志曰長安城南四十里有靈母谷俗呼爲炭谷入谷五里有惠炬寺寺西南閒水緣崖側一十八里至峯謂之靈應臺臺上置塔塔中觀世音菩薩鐵像像是六軍散將安太淸鑄造】牛頭寺在縣西南二十五里貞觀六年建羅漢寺在縣南六十里終南山石鱉谷有羅漢石洞三太平興國寺在府東街舊圖經曰本唐紫微宮天佑初爲寺按西京記承天門南爲皇城乃左右春坊與東宮重明門之地廣惠公祠唐開成二年冊終南山爲廣惠公命長安縣令杜火造南山下置祠宇以季夏土王日致祭靈臺神廟在縣北四里十道志曰漢文帝罷露臺於此九龍堂在縣東六里【事具九龍池】澄源夫人湫廟按今縣有顯應夫人廟所在與此正同當是澄源攺封在終南山炭谷去縣八十里唐封澄源夫人湫池尙在漢文帝廟在縣東本陵北去縣二十五里漢宣帝廟在縣東南本陵北去縣十里四皓廟在終南山去縣五十里唐元和八年重建唐杜相公祠在古城啟夏門內道東去縣八里咸通六年建漢太上皇陵按髙祖十年太上皇崩葬萬年師古曰三輔黃圖曰髙祖初居櫟陽故太上皇因在櫟陽及崩葬其北原起萬年邑置長丞薄太后陵在縣東南三十五里白鹿原上【兩京道裏記曰陵髙四十丈周圍三里六十步去道五里沅案漢書云葬於長城東平望亭南又案汝州誌郟縣有薄姬墓明李宜培有碑蓋傳訛也】文帝霸陵在縣東十里【沅案太平寰宇記云陵北去縣二十五里】白鹿原上【顏師古曰在長安東南關中記曰陵上爲池池有田出道以瀉水】宣帝杜陵在縣東南一十五里【臣瓚曰在長安南五十里沅案元和郡縣誌云在萬年縣東南二十里】唐明皇貞順武皇后敬陵在縣東四十里武宗母宣懿韋太後福陵在縣東二十五里下馬陵歲月深遠誤傳爲蝦蟇爾蕭望之墓在縣東南五里古城春明門外【沅案太平寰宇記無明一統志云望之墓一在沂州一在西安據本傳云望之徙茂陵死天子追念不忘每歲遣使者祠祭望之冢終元帝世則當以此爲是】唐杜如晦墓在縣南三十里【沅案太平寰宇記云在大趙邨又案樂史敏求雲杜如晦墓在此考舊唐書云貞觀七年十二月狩於少陵原詔以少牢祭杜如晦杜淹李綱之墓則此是而敏求記昭陵陪葬名位又有杜如晦誤也又鄢陵縣誌山東通誌萊蕪縣俱有如晦墓蓋誤】邴吉墓在縣南二十里【沅案太平寰宇記云在三趙邨】昭宗母恭憲王太后安陵在縣東二十五里靖恭太子陵在見子西原【中宗常幸見子陵獵今案霸橋近東三里有大陵鄕俗語訛呼爲建子陵】昭靖太子陵在細柳北原尖冢兩京道裏記曰在通化門東二里皇覽云是呂不韋冢【沅案史記呂不韋傳云就國河南乃飲酖而死駰案皇覽曰不韋冢在河南洛陽北印道西大冢是也皇覽寔不云在此敏求誤引耳】三輔舊事云是子楚母冢皆非也【沅案子楚母卽夏太后也史記呂不韋傳夏太后別葬杜東正義曰夏太后陵在萬年縣東南三十五里】其冢制度廣大豈人臣所宜據韋述兩京記云秦襄王壽陵【沅案史記秦始皇本紀云孝文王葬壽陵莊襄王葬茝陽則壽陵孝文王陵此云襄王蓋誤】蓋不韋始皇之父母而始皇莊襄王之子以此致惑也【沅案史記正義引括地誌云秦莊襄王陵在雍州新丰縣西南三十五里俗亦謂爲子楚始皇陵在北故亦謂爲見子陵索隱曰莊襄王名子楚四年卒葬陽陵則此莊襄王陵也】馬冢漢滕公夏侯嬰冢也東臨霸水郡國志曰滕公乘馬至此馬踣地悲鳴因掘地得石槨銘曰佳城鬱鬱三千年見白日吁嗟滕公居此室公曰天也吾死卽安此乎冢在飲馬橋南時人謂之馬冢【長安圖曰漢時七里渠有飲馬橋夏侯嬰冢在橋南三里沅案郡國志無此文太平寰宇記文同不云出郡國志此亦見博物志及三輔故事史記索隱】蝦墓陵在縣南六里韋述兩京記本董仲舒墓【沅案太平寰宇記云興平縣董仲舒墓在縣東北二十里又未知何據又今渭南志通許縣誌亦俱有董仲舒墓非】李肇國史補曰昔漢帝幸芙蓉園卽秦之宜春苑也【沅案史記秦始皇本紀云二世葬杜南宜春苑中正義曰括地誌云秦故胡亥陵在雍州萬年縣南三十四里顏師古漢書注云宜春下苑卽在京城東南隅曲江地是】每至此墓下馬時人謂之下馬陵歲月深遠誤傳蝦蟇爾懿宗母元昭晁太后慶陵在縣東二十五里僖宗母惠安王太后壽陵在縣東北二十五里顏師古墓在縣南二十里【沅案太平寰宇記曰在三趙邨】王君比大墓在縣東界滋水驛東道北兩京道裏記曰君比大開元中任涼州都督死王事招云鬼葬此張說爲碑文【沅案太平寰宇記無張說撰神道碑云飾柩至關歸魂上國以十六年十月詔葬於萬年縣見子之原】渾瑊墓在縣西南十五里【沅案太平寰宇記曰在西李邨權徳輿撰神道碑云貞觀五年葬太師於萬年縣洪固原今臨潼志延安府誌俱有瑊墓非也又案太平寰宇記有元載墓在縣南三十里大楊邨王珪墓在縣南四十五里此皆不載】

長安志捲苐十二

縣二

長安長安縣【唐赤今次赤】本漢舊縣蓋秦之地名也【沅案元和郡縣誌云秦舊縣非】史記秦始皇本紀曰王弟長安君成蟜將兵擊趙又曰盧綰封長安侯長安故咸陽也漢書曰楚懷王封項羽爲長安侯【沅案史記云封項羽爲長安侯漢書云以項羽爲魯公封長安侯此節文】又曰長安縣髙帝五年置屬京兆尹【括地誌曰案史傳所載長安之名舊矣又盧綰封之初項羽尙未滅蓋長安得名非始於漢但未詳所在耳及髙帝五年入關乃取長安以名縣也司馬遷雲長安故咸陽縣據當時之名因終說其事非謂封綰之日攺咸陽爲長安矣又案史記趙亦有長安君未詳趙取嘉名將更有長安地名也】王莽曰常安唐賈耽郡國縣道記曰長安縣故城今謂之苑城漢京兆府在故城內上冠裏其縣治今失其所在長安蓋古鄕聚名在渭水南隔渭水北對秦咸陽宮漢於其地築未央宮謂大城曰長安城【沅案太平寰宇記云歷後漢魏晉苻姚後魏及周不攺又案後漢以咸陽縣來並此缺載】隋開皇三年遷都徙縣治長壽坊西南隅【括地誌曰案今縣界兼有周鎬京及杜伯國之地鎬京在今縣治西北十八里鎬池是杜伯國在今縣治東南九里下杜故城是又有漢奉明縣地今縣治北八里奉明故縣治是沅案奉明漢屬京兆郡宣帝置】領巿一坊五十四唐總章元年析置幹封縣【沅案舊唐書云幹封元年置】治懷眞坊長安三年省梁開平元年攺爲大安縣後唐同光三年復舊縣境【東西四十里南北一百五十二里】六鄕管六里【唐五十九鄕有渭陰鄕見於下余不傳沅案李至遠撰騶虞縣子安附國神道碑云葬於雍州長安縣孝悌鄕之原張賁然撰忠武將軍茹義忠神道碑云葬於京兆長安縣永平鄕阿房殿之墟則皆唐鄕名也】義陽鄕在縣西南二里管布政裏【沅案裴耀卿撰冀公希球神道碑云薨於長安布政裏賜苐】善政鄕在縣西一十五里管安化裏同洛鄕在縣西南四十里管安寧裏丰邑鄕在縣西二十里管龍臺裏苑西鄕在縣北三里管崇徵裏華林鄕在縣南一十五里管居安裏子午鎭在縣南四十里至東社角邨景佑二年置以南山子午谷爲名社壇在縣西南五里光徳坊黃帝壇百神壇赤帝壇以上並在縣南一十瑞安化門外白帝壇在縣西一十里開化門外夕月壇在縣西一十里開遠門外雨師壇在縣西一十里金光門外黑帝壇在縣北二十里中橋司中司命壇在縣西北一十里開遠門外社角鎭在縣南四十五里又有西社角秦社鎭在縣西南灃水西四十里人鄠縣路臨皐驛在縣西北一十里開遠門外今廢子午關在縣南一百里漢書曰平帝元始五年王莽通子午道因置關今廢【沅案漢書王莽傳云莽以王后有子孫瑞通子午道此敏求以意增攺】又曰子午道從杜陵直絕南山徑漢中師古曰子北方也午南方也言通南北道相當故謂之子午耳今京城直南山有谷通梁漢道者【沅案漢書注無者字】名子午谷【括地誌曰漢書王莽以皇后有子孫瑞通子午道蓋以子午爲陰陽之王气也風土記曰王莽以皇后有子通子午道從杜陵直抵終南】中橋渭水渡在縣北二十六里嘉麥渭水渡在縣北二十六里段畱渭水渡在縣東北二十六里北灃店灃水渡在縣西四十里南灃店灃水渡在縣西四十五里南山一名終南山在縣南七十里連幹佑縣界龍首山在縣北十里三秦記曰龍首山長六十里頭入渭水尾達樊川頭髙二十丈尾漸下可六七丈土赤不毛秦時【沅案初學記引此作云昔時】有黑龍從南山出飲渭水其行道因成土山【括地誌曰今案山首在長安故城中自漢築長安城及營宮殿咸以湮平其餘卽今宮城之太倉以東是也】武將山長安記曰長安城西北有武將山卽前漢末辛孟所隱之處【沅案今縣無武將山而太平寰宇記及此記武將山皆無去縣道裏是誤會長安記長安城西北之言而附此也三秦記亦雲長安城西有九嵕山蓋後漢省咸陽入長安其所云在西去縣甚遠卽今醴泉縣境然則武將山亦當以在醴泉爲是矣醴泉在後漢長安西北也】少陵原在縣南四十里東接萬年縣界西入縣界五里髙陽原在縣西南二十里細柳原在縣西南三十三里尖邱在縣西北一十五里【今謂之尖邱社】渭水西在鄠縣界流入水經注曰渭又東過長安縣北丰水從南來注之【沅案此當雲水經不當有注字今本但雲渭水過槐裏縣南又東丰水從南來注之又東過長安縣北在後】丰水【一作酆又作灃】出縣西南五十五里終南山丰谷其原闊一十五步其下闊六十步水深三尺自鄠縣界來經縣界繇馬坊邨入咸陽合渭水詩曰丰水東注維禹之績箋云昔堯時洪水而丰水亦汜濫爲害禹治之使入渭東注於河禹之功也文王武王今得作邑於其旁地爲天下所同心而歸太王爲之君乃由禹之功故引美之丰邑在丰水之西鎬京在丰水之東詩又曰丰水有巳武王豈不仕貽厥孫謀以燕翼子夏書曰漆沮旣從丰水攸同顏師古曰丰水出鄠之南山言沮水旣從入渭丰水亦同來也又張揖曰丰水出鄠南山丰谷北入渭文子曰老子雲丰水之深十仞而不受塵垢金鐵在中形見於外決錄注曰鎬在丰水東丰在鎬水西相去二十五里水經注曰丰水出丰溪西流分爲二水一水東北流爲支津一水西北流又北交水自東入焉又北昆明池水注之又北經靈臺西又北至石墩注於渭又曰渭水東與丰水會短陰山無他髙山異巒惟原阜石墩而已【沅案水經注作石激又水注文多數字】水上舊有便門橋括地誌曰丰水渠今名賀蘭渠東北流注交水鎬水【或作滈】出縣西北十八里鎬池水經注曰鎬水上承鎬池於昆明池北周武王之所都也故詩云考卜維王宅是鎬京維正之武王成之鎬水又北流【沅案水經注有西北注三字】與滮池水合又北經淸泠臺西【沅案太平寰宇記作淸靈】經慈石門注於渭帝王世紀曰今鎬池卽周之故都也廟記曰長安城西有鎬池在昆明池北周匝二十一里蓋地二十三頃史記曰始皇帝三十六年使者從關東來夜過華陰【沅案史記關東下無來字云過華陰平舒道】望見素車白馬從華山上下【沅案此十一字史記所無】持璧與客曰【沅案史記云百人持璧遮使者曰】爲我【沅案史記我作吾】遺鎬池君因言曰今年祖龍死使者問其故因忽不見置其璧去使者奉璧具以聞始皇默然良久曰山鬼不過知一歲事退言曰祖龍者人之先也使禦府視璧乃二十八年行渡江所沈璧也蘇林曰祖始也龍人君象謂始皇也張晏曰武王居鎬鎬池君則武王也師古曰鎬池在昆明池北後漢志曰【沅案卽郡國志】鎬在上林苑中孟康曰長安西南有鎬池古史考曰武王遷鎬長安丰亭鎬池也皇覽曰文王周公家皆在鎬聚東杜中【括地誌曰今案鎬池水又北流入永通渠不至慈石門亦不復渭矣今圖經滈水在縣西四十里其水自鄠縣界入本縣界十里入淸渠沅案史記索隱引括地誌云今案滈水流入來通渠來永字之誤又案皇覽知文武周公葬今杜曲無復邱隴也】滮池水出縣西北二十里滮池詩曰滮池北流浸彼稻田毛萇注曰滮流浪也鄭元云丰鎬之閒水北流也【括地誌曰今案其池周十五步沅案太平寰宇記雲滮水亦謂聖女泉又曰髙都水蓋以其與沈水通也】澇水來自鄠縣界北流入渭潏水在縣南一十里東自萬年縣界流入【師古曰潏音決】交水【一作郊】東自萬年縣界流入水經注曰交水又西南流與丰水支津合其北又有漢故渠出焉又西至石堨分爲二水一水西流注丰一水自堨石北經細柳諸原北流入昆明池【圖經曰郊河水在縣南三十二里自萬年縣界經本縣三十里合丰水沅案水經注文與此皆不同】虛戈水水經注曰源出驪山【沅案水經注曰虛戈水出驪山馮公谷此水在臨潼不知敏求何由誤入此縣樂史亦然】土穴谷【沅案沈卽泬字之俗亦潏水也下皆放此】水在縣南二十七里自萬年縣界流經本縣五里合交水楩梓谷水出南山北流合成國渠又西北豹林谷水入焉又西北流至縣東南三十里入交水豹林谷水出南山北流三里有竹谷水自南來會又北流二里有子午谷水自東來會自北以下亦謂之子午谷水【圖經豹林谷水子午谷水並合入郊河】龍騾谷水合郊河太河谷水合郊河灃谷水合丰水西北入城經西巿而入苑沈水自南入焉有福堰下分爲二水流一里一水合郊水一水西北流又東流爲瀆越沈水上過名永安瀆淸明渠東南自萬年縣流入西北流又屈而東北流入京城【沅案太平寰宇記云淸明渠亦在太安坊開皇初引沈水西北流入城經太社尙食局將作監內侍省而入宮城卽此】永通渠隋開皇四年開起縣西北渭水興城堰初名富民渠仁壽四年攺野韭澤卽漢牛首池也在縣西北三十八里漕河在縣南一十五里自萬年縣界來經縣界五里入於渭漢書武帝元光六年春穿漕渠通渭【沅案此卽潏水水經注雲沈水亦曰漕渠是】龍首渠在縣東北五里自萬年縣界流入而注於渭明渠漢時渠也水經注曰在長樂宮桂宮之閒【沅案此節水經注文】淸渠在縣西五十里自鄠縣界來經縣界十八里入於渭漆渠在縣西二十里舊自縣之土穴河分水經縣界二十里入漕河漢書曰漢穿渠通漆水故曰漆渠【括地誌曰胡亥將運南山之漆而開此渠沅案漢書無此文蓋敏求誤引耳又案水經注雲開山圖曰麗山西北有溫池溫池西南八十里岐山在杜陵埤有渠謂之漆渠卽此而胡亥事則不知所本】永安渠隋文帝開皇三年開在縣南【沅案灃谷水一名永安瀆此名永安渠名本同也二條宜在一處析之者非】引交水西北入城經西巿而入苑沈水自南入焉有福堰下分爲二水流一里一水合交水一水西流又東流爲瀆越沈水上過流名永安瀆【沅案此卽灃谷水以是水利故復載於後漕河同】漕渠唐天寶二年京兆尹韓朝宗引渭水入金光門置潭於西巿以貯林木大歷元年尹黎幹自南山谷口開漕渠抵景風延喜門入苑以漕薪炭石闥堰在縣西南三十二里水經注曰交水西至石堨漢武帝元狩三年穿昆明池所造昆明池在縣西二十里今爲民田【沅案漢書注臣瓚曰在長安西南周回四十里】定昆池在縣西南十五里景龍文館記曰安樂公主西莊在京城西延平門外二十里司農鄕趙履溫種殖將作大匠楊務濂引流鑿沼延袤十數里時號定昆池通典曰神龍中安樂公主恃寵請昆明池中宗不與主發怒自以家財別穿池號曰定昆池鶴池在縣西十里盤池在縣西北二十里雁鶩陂廟記曰在鎬池北地方六頃承昆明池下流河池陂水經注曰昆明故渠上承昆明池而【沅案而字當爲東口二字】東經河池陂而北亦曰女觀陂雍門顏師古曰在長安西北孝裏西南去長安三十里廣記曰趙父家在門西卽鉤弋趙后父也長安故城在縣西北十三里【沅案元和郡縣誌云周回六十五里漢長樂宮在縣西北十四里漢未央宮在縣西北十五里並在長安故城中】下杜城在縣南一十五里其城周三里一百七十三步春秋左氏傳晉範宣子曰昔匈之祖在周爲唐杜氏杜預注曰周成王滅唐遷之於杜爲杜伯國記曰周宣王四十三年杜伯入爲王卿士無罪而王殺之史記曰秦武公十一年初縣杜卽此地也括地誌曰蓋宣王殺杜伯以後子孫微弱附於秦及春秋後武公滅之爲縣漢宣帝時修杜之東原爲陵曰杜陵縣更名此爲下杜城【沅案太平寰宇記云陵在安仙門南七里】廟記曰下杜城杜伯所築東有杜原城在底下故曰下杜【杜伯冢在城之東南】秦阿房宮一名阿城在縣西二十里【沅案史記正義引括地誌及元和郡縣誌云在縣西北十四里】西北三面有墻南面無墻周五里一百四十步崇八尺上闊四尺五寸下闊一丈五尺今悉爲民田十六國春秋曰苻堅建元二十年慕容衝據阿房城初民謠曰鳳皇鳳皇上阿房堅以鳳皇非梧桐不棲非竹實不食乃植桐數千萬株於阿城以待鳳皇之至衝小字鳳皇終爲堅賊漢未央宮在縣西北一十四里【沅案史記正義同此元和郡縣誌云十五里誤】石虎建武十一年發雍州梁州十六萬人城長安未央宮余見唐禁苑中建章宮在縣西北二十里長樂宮在縣西北十五里【沅案史記正義同此元和郡縣誌云十四里誤】桂宮在縣西北十三里柏梁臺在未央宮北【沅案玉海引此有云廟記曰在北闕內道西又有注云三秦記曰上有銅鳳名鳳闕疑此脫文】漸臺在未央宮西神明臺在縣西北二十里長安故城西苻堅姚萇宮在長安故城內後周宮室在長安故城中隋文帝開皇三年遷都以後並灌爲陂卽漲陂是漢博望苑在縣北五里上林苑在縣西南一十四里周二百四十里【沅案舊本作二十四里今據元和郡縣誌攺正】玉眞觀在縣西北四里金仙觀在縣西北三里開元觀在府城西北街永慶寺在縣南六十里太和谷口【沅案元和郡縣誌云太和宮在縣南五十五里終南山太和谷】初唐武徳八年造太和宮貞觀十年廢二十一年太宗厭禁內煩熱公卿重請修築命將作大匠閻立徳再葺焉號翠微宮籠山爲苑宮北開曰雲霞門有翠微殿含風殿太子宮西開曰金華門有安善殿元和中攺爲翠微寺皇朝太平興國三年攺今名開利寺在縣南三十里皇甫邨唐香積寺也永隆二年建皇朝太平興國三年攺三會寺在縣西南二十里宮張邨唐景龍中中宗幸寺其地本倉頡造書堂大寧寺在縣西南五十里江畱邨唐靈感寺也景龍二年建皇朝太平興國三年攺興教院在縣南六十里楩梓谷口本百塔信行禪師塔院唐大歷六年建皇朝太平興國三年攺嚴福寺在縣南五十里董邨唐咸通七年置本翠微下院皇朝太平興國三年攺妙果尼寺在府西南舊爲西臺寺唐禦史臺也有崔湜所撰禦史臺精舍碑皇朝開寶中攺石門山神廟在縣西一十三里劉弼橋西石炭堰神廟在縣西南四十里荊任邨唐貞元十四年置石父廟石婆神廟並在縣西南三十五里昆明池右張衡西京賦曰昆明靈池黑水元沚牽牛立其左織女處其右注云立牽牛織女於池之東西以象天河今石人宛在後人名石父石婆云河伯廟在縣北二十六里中橋邨漢髙祖廟在縣西四里班政坊皇朝門寶三年敕修雍侯廟在府城北街漢元年立秦王將分關中以章邯爲雍王都廢邱自漢遷都長安而雍地無復侯王之名章邯死廢邱而廟食長安亦雍之舊地又雍齒亦侯未知孰是安平公廟在府西街隋宇文愷封安平公文帝開皇中遷都城實愷之功故廟食存焉周穆王陵在縣西南二十五里張恭邨【沅案元和郡縣誌無太平寰宇記有】樗裏子墓在縣東北長安故城中史記樗裏子秦惠王之弟昭王七年卒葬於渭南章臺之東謂人曰【沅案史記無謂人二字】後百歲當有天子之宮夾我墓也【沅案史記無也字】至漢興長樂宮在其東未央宮在其西武庫正直其墓秦人諺曰力則任鄙智則樗裏【樗裏侯室在昭王廟西渭南陰鄕樗裏故谷謂之樗裏子】唐息隱太子陵在縣境恭懿太子陵在髙陽原【沅案已上二陵太平寰宇記無而有李靖墓在縣西南大李邨二十五里賈耽墓在縣南二十里居安坊此不載考李靖陪葬昭陵當在醴泉樂史云在此誤也】

長安志捲苐十三

縣三

咸陽咸陽縣【周畿今次畿正東微南至本府四十里】本周王季所都秦舊縣也孝公十二年於渭北城咸陽【沅案史記秦本紀云孝公十二年作爲咸陽始皇本紀云十三年始都咸陽】自汧隴徙都焉三秦記曰咸陽秦所都在九嵕山南渭水北山水俱陽故名咸陽【李吉甫元和郡縣圖志山南曰陽水北亦謂之陽縣在北山之南渭水之北故曰咸陽】秦自孝公惠文悼武昭襄王始皇二世胡亥並都之始皇二十六年一天下收天下兵聚之咸陽徙天下豪富二十萬戶於咸陽【胡亥時閻樂爲咸陽令】沛公元年秦二世子嬰降漢項羽引兵西屠咸陽殺子嬰燒秦宮室火三月不滅漢髙帝元年更名新城七年罷入長安元鼎三年更曰渭城縣屬右扶風王莽攺曰京城後漢省入長安按秦咸陽在今縣東二十里故城是也【沅按史記正義引括地誌云咸陽故城亦名渭城在雍州北五里今咸陽縣東十五里元和郡縣誌云今縣東二十二里太平寰宇記云十五里又各不同】漢渭城縣亦治於此【沅按漢長陵安陵陽陵平陵故治皆在此縣而敏求俱缺載平陵與興平爲界則見興平】前趙石勒於渭城置石安縣秦苻堅於今縣東北長陵置咸陽郡後魏太和二十年徙咸陽郡於涇水北今涇陽縣是也隋開皇初郡廢九年攺涇陽爲咸陽十一年徙故咸陽城西三里屬雍州卽秦之杜郵也大業二年省入涇陽唐武徳元年復析涇陽始平置咸陽縣屬京兆郡寄治鮑橋【沅按舊唐書地理誌云初治鮑橋其年移與此不同】二年徙白起堡六年又徙便橋西北卽今縣也天授二年武后以其母順陵在縣界升爲赤縣神龍元年【沅案太平寰宇記云元年十月】復爲畿今爲次畿縣境【東西七十五里南北四十八里】五鄕管五里【唐二十鄕有五云鄕長陵鄕餘皆不傳沅案庾信撰大將軍爾綿永神道碑云葬於京城南髙陽原髙司裏亦古裏名髙陽原今在縣東三十里】河南鄕在縣南管資川裏平原鄕在縣北管平城裏安業鄕在縣北管介公里龍首鄕在縣北管慶雲裏奉賢鄕在縣東管奉城裏縣城崇一丈五尺壕深九尺闊一丈二尺周四里中橋鎭在縣東二十五里陶化驛在縣郭下東去府四十里西去興平縣四十五里臨皐驛在縣東南二十里溫泉驛在縣西二十里今廢渭河浮橋在漢渭城縣南北兩城中閒架渭水上【沅案元和郡縣誌云便橋在縣西南十里】卽漢之便橋也漢書曰武帝建元三年春初作便門橋【沅案舊本脫門字】蘇林曰去長安四十里服虔曰在長安西北茂陵東去長安二十里【沅案今本漢書注無去長安二十里六字水經注云張昌曰橋在長安西北茂陵東如淳曰去長安四十里】顏師古曰便門長安城北面西頭門卽平門也古者平便皆同字於此道作橋跨渡渭水以趨茂陵其道平易【沅案漢書注云易直】卽今所謂便橋是其處也便讀如本字唐末廢皇朝幹徳四年重修後爲暴水所壞淳化三年徙置孫家灘至道二年復修於此【元和郡縣圖志曰長安城西門曰便門此橋與門相對故名便橋沅案水經注雲水上舊有便門橋與便門對值】中渭橋在縣東南二十里【沅案史記正義引括地誌云在雍州咸陽縣東南二十二里與此不同者據武徳時縣治而言】本名橫橋【沅案漢書武五子傳云焚蘇文於橫橋上孟康曰橫音光師古曰卽橫門渭橋也】架渭水上水經注曰秦始皇作離宮於渭水南北以象天宮故三輔皇圖曰渭水貫都以象天漢橫橋南渡以法牽牛渭水南有長樂宮北有咸陽宮欲通二宮之閒故造此橋廣六丈南北三【沅案舊作一非】百八十步洞六十八柱七百五梁二百二【沅案水經注作六十二十八閒七百五十柱百二梁】下二橋南北【沅案水經注作橋之南北是】有堤激立石柱柱南京兆主之柱北馬翊主之有令丞各領徒一千五百人張釋之傳上行出中渭橋張晏曰在渭橋中路漢末董卓入關遂燔之魏武帝更造舊圖經曰劉裕入關又毀之後魏重造唐貞觀十年廢【沅案元和郡縣誌云貞觀十年移於今所】三輔舊事曰漢承秦制造橫橋置都水令以掌之號石柱橋水經注曰秦始皇造橋鐵鐓重不勝故刻石作力士孟賁等像祭之鐓乃可移動也橋之北首壘石中舊有忖畱神像此神嘗與魯班語班令其人出忖畱曰我貌醜【沅案水經注作狠醜】卿善圖物容我不能出班於是拱手與言曰出頭見我忖畱乃出首班以腳畫地忖畱覺之便還沒水故置其象於水中惟背以上出水【沅案水經注作立水上】其後魏武帝重造忖畱之像因乘馬見之驚又命下之水中【沅案水經注云曹公乘馬見之驚又命下之其後至末敏求增損之】中橋渡在縣東二十五里安劉渡在縣東三十五里兩寺渡在縣西十五里淳化三年廢嘉麥渡在縣東三十五里畢原在縣北詩曰終南何有有紀有堂毛注曰紀基也堂畢道平如堂也鄭注曰畢終南山之道名邊如堂之墻然尙書曰周公薨成王命葬公於畢劉向傳曰文武周公葬於畢師古曰畢陌在長安西四十里三輔故事曰文王武王周公皆葬畢陌南北【沅案元和郡縣載兩畢原極明其萬年縣云畢原在縣西南二十八里書序云周公薨成王葬於畢是也此謂杜曲蓋合皇覽鎬聚之說其咸陽縣畢原云卽縣所理也左傳曰畢原酆郇文之昭也亦謂之畢陌蓋合杜預畢國之說是以長安西南畢原爲文武周公葬於畢之畢以咸陽北畢陌爲周時畢國太平寰宇記亦然惟敏求據師古之說引文武周公葬畢之事以爲在此然師古以爲長安西不云西北或西下脫南字未可知也】又案春秋左氏傳曰王使詹桓伯辭於晉曰我自夏后稷魏駘芮岐畢吾西土也蓋武王克商之後以其地封文王次子又曰畢原【沅案舊脫此字】酆郇文之昭杜注曰畢在長安西北關中記曰髙陵北有畢原陌此謂原之陌也秦謂池陽原漢長阪【元和郡縣圖志曰畢原卽縣所理原南北數十里東西二三百里無山川陂湖井深五十丈亦謂之畢陌漢朝諸陵並在其上下又名石安原卽石勒置石安縣之所按石安原見涇陽】短陰原在縣西南二十里【沅案水經注云地說雲渭水又東與丰水會於短陰山內水會無他髙山異巒所有惟原阜石激而已】渭水西自興平縣界來流入髙陵縣界【沅案元和郡縣誌雲渭水南去縣三里】丰水在縣西十一里自長安縣界來流至宋邨合入渭水水經注曰渭水又東與丰水會於短陰山內其水經南山郊水合流【沅案其水已下九字敏求語】馬跑泉在縣西二十五里要冊泉在縣北八里下邨泉在縣西北一十五里李邨泉在縣西北十里蘭池陂卽秦之蘭池也在縣東二十五里【沅案水經注云渭城地理誌曰縣有蘭池宮秦始皇微行逢盜於蘭池今不知所在史記封禪書穿蒲池溝水正義曰括地誌云渭北咸陽縣有藺池始皇逢盜藺池者也言穿溝水入藺池也疑藺字誤作爲蒲重更錯矣】周氏陂周十三里舊圖經曰漢周勃冢在此其子亞夫有功遂賜此陂故地以氏稱之長安圖曰周氏曲在咸陽縣東南三十里李善曰今周氏陂南一里有漢蘭池宮興成渠在縣西十八里唐李石爲相奏咸陽令韓遼治之東建永丰倉自秦漢以來疏鑿爲漕渠起咸陽抵潼關三百里無車挽之勞其後堙廢自此復之細柳倉在縣西南三十里漢舊倉也文帝後六年周亞夫爲屯將軍次細柳服虔曰在長安西北如淳曰長安細柳倉在渭北近石徼張揖曰在昆明池南今有柳市是也師古曰匈奴傳云置三將軍軍長安西細柳渭北棘門霸上此則細柳不在渭北揖說是也三輔故事曰周亞夫軍於細柳今石徼是也石徼西有細柳倉城東有嘉禾倉樊噲傳柳中卽細柳地也在長安西【沅案史記索隱云按三輔故事細柳在直城門外阿房宮西北維也】棘門在縣東北十八里漢文帝後六年徐厲爲將軍次棘門【沅案徐廣史記注云表作松玆侯姓徐名悍】孟康曰在長安北秦時宮門也如淳曰三輔皇圖棘門在橫門外杜郵亭在縣西南三十八里【沅案地形志云石安有杜郵亭今本地形志作鄠非】白起自刎之處水經注曰杜郵亭在咸陽西十七里【沅案今本水經注作去咸陽十七里脫西字】今名孝裏亭中有白起祠三秦記曰長安城西有九嵕山西有杜山又有畢陌西北有孝裏西有白起墓杜預曰畢國在西北杜郵館在古縣城東曲郵在縣境漢書髙帝徵黥布張良送至曲郵交道廏去長安六十里近連陵秦咸陽故城在縣東二十里【沅案元和郡縣誌作二十二里太平寰宇記同此】漢渭城亦治於此【沅案水經注云安陵北有安陵縣故城又曰故渠又東徑姜原北又東徑平陵縣故城南則二縣故城在此縣境敏求皆缺載】隋故縣城在縣東二十二里渭水北卽秦之杜郵其城周八里【沅案史記正義引括地誌云今咸陽縣古之杜郵白起死處卽指此城又曰在雍州西北三十五里】唐故縣城在渭河北杜郵館西城崇一丈五尺【沅案此武徳三年已前縣城也】祥谷水合丰水白谷水合丰水聖女泉出縣西二十里昆明池北平地上周十步西北流五十步與牧豬泉合【圖經曰水池在縣西北五里按十道志長安西有滮池亦名聖女泉蓋滮池水相近也】野韭澤卽漢牛首池地在縣西北三十八里【沅案太平寰宇記在長安】漕河在縣南十五里自萬年縣界來經縣界五里入於渭漢書武帝元光六年春穿漕渠通渭龍首渠在縣東北五里自萬年縣界流入注於渭【沅案此隋龍首渠】淸渠在縣西五十里水經注曰在長樂宮桂宮之閒淸渠在縣西五十里自鄠縣界來經縣界十里流注於渭漆渠在縣西南二十里舊自縣之土穴河分水經縣界二十里入漕河漢書曰穿此渠通漆水故曰漆渠【括地誌曰胡亥築阿房宮開此渠而運南山之漆沅案史記漢書俱無此語敏求誤引】永安渠隋文帝開皇三年開在縣南引交水入宮之北門【唐明皇自蜀還京肅宗至望賢宮迎明皇帝親籠馬行數十步執鞭引道過渠入宮】唐望賢宮在縣東數里開遠門外善因寺唐穆宗由復道幸咸陽止於此寺周文王廟二處一在縣西一在縣東相去各十五里【沅案地形志石安有周文王祠卽此】武王廟在縣北五里成王廟在縣西十五里康王廟在縣北七里漢呂太后廟在縣東北三十五里景帝廟在縣東北十五里武帝廟在縣東北八里介子推廟在縣西北三十五里武安君秦將白起廟在縣五里四日告廟在縣東二十五里【漢髙帝時人商山隱士也沅案地形志石安有四日告祠卽此】漢侯蕭何廟在縣西三十里【沅案舊本作酇此字實當爲從虍旦聲】周文王陵在縣北十五里【沅案史記秦始皇本紀云惠文王葬公陵正義曰括地誌云秦惠文王陵在雍州咸陽縣西北一十四里】尙書曰周公薨成王葬於畢注曰不敢臣周公故使近文武之墓孟子曰文王生於岐周卒於畢郢注曰太子發上祭於畢下至於盟津畢文王墓近鎬也漢書劉向傳曰文武周公葬於畢師古曰畢陌在長安西四十里皇覽曰文武周公冢皆在京兆【沅案舊本京兆二字作長安誤今據裴駟史記注引攺正又文武裴作文王武王】長安鄗聚東杜中又曰秦武王冢在扶風安陵縣西北畢陌中大冢是也【沅案劉昭注郡國志安陵縣下亦引此文】人以爲周文王冢非也文王冢在杜中【沅案裴駰史記注亦引此文皇覽以此爲秦文王武王所葬元和郡縣誌咸陽縣亦不載文王陵也】武王陵在縣北十五里【沅案史記秦本紀云悼武王葬永陵徐廣曰皇甫謐曰葬畢今安陵西畢陌正義曰括地誌云秦悼武王陵在雍州咸陽縣西十里俗名周武王陵非也又云武王墓在雍州萬年縣西南二十八里畢原上此以周武王陵爲在今杜曲也】成王陵在縣西北二十里康王陵在縣北十五里【沅案已上二陵元和郡縣誌無太平寰宇記有】漢髙祖長陵縣在縣東三十五里【沅案史記正義引括地誌云在縣東三十里太平寰宇記亦雲長陵在縣東三十里長陵故城在今縣東北四十里與此不同】漢書曰在長安北四十里【沅案當云漢書注臣瓚曰】呂后六年城長陵張晏曰起縣邑故築城也師古曰此說非也黃圖雲長陵城周七里一百八十步因爲殿垣門西出及便殿掖庭諸宮寺皆在中是卽就陵城爲非止謂邑居也皇甫謐曰長陵山東西廣一百二十步髙十三丈在渭水北去漢長安城三十五里關中記曰長陵城有南北西三面東面無城陪葬者皆在東徙關東大族萬家以爲陵邑長陵令秩祿千鐘諸陵皆六石呂后陵在髙祖長陵東【沅案裴駰注史記云皇甫謐曰合葬長陵皇覽曰髙帝呂后山各一所也】史記外戚世家曰髙後合葬長陵注曰漢帝後同塋則爲合葬不合陵也諸陵皆如此【沅案此裴駰引關中記】惠帝安陵在縣東三十五里【元和郡縣圖志陵在縣東北二十里沅案太平寰宇記同元和郡縣誌又案裴駰引皇甫謐曰去長陵十里去長安北三十五里長安北卽咸陽東也】臣瓚曰在長安北三十五里三輔皇圖曰去長陵十里開中記曰徙關東倡優樂人五千戶以爲陵邑善爲啁戲故俗稱女啁陵也【沅案地形志云石安有安陵城】四日告祠在安陵西張敖冢在安陵東三十里【冢上有五嶽之像今人謂之五嶽冢沅案元和郡縣誌太平寰宇記俱無】景帝陽陵在縣東十五里【元和郡縣圖志曰陵在縣東四十里沅按史記正義引括地誌及太平寰宇記俱同元和郡縣誌】漢書曰景帝五年作陽陵也後三年葬陽陵臣瓚曰陵在長安東北四十五里帝王世紀曰陽陵山方一百二十步髙四十丈昭帝平陵在縣東北一十三里【沅案太平寰宇記同此水經注云東南去長安七十里元和郡縣誌云在縣西北二十里又案太平寰宇記云故城在縣東北七十里】漢書曰帝作陵制令流水而已石槨廣一丈二尺長二丈五尺無作墳陵東北作廡長三丈五步外爲小廚裁足祠祀萬年之後埽地而祭【沅案此見三輔皇圖】臣瓚曰陵在長安西北【沅案當云在長安西北七十里又案河南通誌云漢昭帝陵在洛陽縣非】元帝渭陵在縣東北一十三里【沅案太平寰宇記同此元和郡縣誌云在縣西北七里】臣瓚曰陵在長安北三十六里【王莽遣使壞渭陵園門罘思曰無使民復思漢氏也沅案此出三輔皇圖】成帝延陵在縣西北十五里【沅案太平寰宇記同此元和郡縣誌云在縣西北十三里】漢書曰成帝葬延陵在扶風去長安六十二里【沅案此當云臣瓚曰】關中記曰延陵在長安西北四十里渭陵之東延陵是也成帝起延陵城邑以成言事者以爲不便乃更造昌陵在霸城東二十里運沙渭濱取東山土東山土與粟同價所費巨億數年而陵不成谷永等奏昌陵積土爲髙山樟邨猶在實土之上浮土之下非永年之基延鄕之地居髙臨下道貫二州二十餘縣宜還就延鄕乃遣衛尉淳於長行視長奏宜如永等議乃徙延陵而棄初言者將作大匠郭萬年於惇煌配役【三輔舊事曰成帝作延陵及起廟竇將軍有靑苗地在廟角恐犯蹈之故言作陵不便乃徙昌陵取十一餘里土與粟同價】哀帝義陵在縣西八里【沅案太平寰宇記同此元和郡縣誌云在縣北八里】漢書臣瓚曰義陵在右扶風去長安四十六里平帝康陵在縣西二十五里【沅案元和郡縣誌太平寰宇記俱云在縣西北九里】漢書臣瓚曰在長安北六十里舊圖經曰康陵在興平原口【沅案三輔黃圖云在興平原口】漢傅太后廢陵水經注曰在霸城西北【沅案水經注云恭王廟在霸城西北廟西北卽傅太后陵】王莽奏毀其陵【沅案水經注作奏毀傅太后冢】今其處積土猶髙謂之增墀又謂之增阜【沅案舊本其處作本處墀作屏阜作埠非】唐代祖元皇帝興寧陵在縣東三十五里五云鄕周五里承天皇帝順陵在縣東北二十五里長陵鄕周二里【此陵乃武后之父母也追贈皇帝皇后沅案已上二陵太平寰宇記無】周太公墓在縣東二十五里【沅案元和郡縣誌云太公墓在縣東北十里太平寰宇記云在縣東北二十五里】周尙父齊太公呂望也鄭元曰太公受封於齊畱爲太師五世之後乃歸葬於齊【沅案此亦節禮記注文又案裴駰引皇覽曰呂尙冢在臨菑縣城南去縣十里則古以爲在山東也】周公墓在縣東北三十里【沅案裴駰引皇覽云周公冢在京兆長安鎬聚東社中則當在長安杜曲史記正義引括地誌云周公墓在雍州咸陽北十三里畢原上元和郡縣誌同與皇覽異不知何據皇覽魏時書當近古可信也太平寰宇記云在縣北一十里又不同】漢蕭何墓在縣東北三十七里【沅案今志云三十里恐非今縣卽唐宋治也又敏求云何墓在此本東觀漢記及括地誌而今城固縣誌及河南永城縣誌並載何墓蓋傳訛矣】曹參墓在縣東北三十五里【沅案今方誌云二十五里二當爲三】張良墓在縣東北三十六里【沅案今方誌云三十五里五當爲六】畱侯陪葬長陵與髙祖長陵相去五里【沅案史記畱侯世家云畱侯死並葬黃石冢史記正義曰括地誌云漢張良墓在徐州沛縣東六十五里與畱城相近敏求以爲在此未知何據】楊雄墓按楊雄家諜曰子云以天鳳五年卒詔陪葬安陵阪上弟子巨鹿侯芭負土作墳號曰元冢【沅案桓譚新論云雄爲中散大夫病卒無以辦喪事以貧困故葬長安妻子棄其墳墓而歸於蜀則雄墓在此是也四川通誌云雄墓在郫縣西非是】順陵在縣東北三十里唐武后追尊其母曰孝明皇后號順陵【沅案元和郡縣誌有蒙恬祠在縣西北十五里太平寰宇記有蒙恬冢在縣東北二十里紀信冢在縣北四十里馮唐冢在縣東北三十五里李左車冢在縣北十四里董賢冢在縣東北十八里鉏麑冢在縣東北三十里戚夫人冢在縣西十五里尉遲敬徳冢在縣東三十里此皆不載考尉遲敬徳陪葬昭陵當在醴泉樂史云在此則誤甚也】

長安志捲苐十四

縣四

興平興平縣【唐畿今次畿東至府九十里】本周犬邱之地帝王世紀曰周懿王二年王室大衰自鎬徙都犬邱今槐裏也史記秦之先大駱生非子居犬邱秦名廢邱【沅案漢書注韋昭云秦欲廢之更名廢邱也】項羽封章邯爲雍王都廢邱漢髙帝三年攺曰槐裏縣【沅案史記本紀作二年地理誌作三年】莽曰槐治今縣北故城是【沅案史記正義引括地誌云犬邱故城一名槐裏亦名廢邱在雍州始平縣東南十里】屬右扶風武帝析置茂陵縣【沅案漢書武帝紀云建元二年置茂陵邑】王莽曰宣城【沅案師古曰黃圖云本槐裏之茂鄕】昭帝又析置平陵縣屬右扶風王莽曰廣利今縣東二十里咸陽縣界平陵古城是魏黃初元年攺平陵爲始平縣【沅案太平寰宇記云攺爲始平國國字當爲縣此是也宋書州郡誌云始平令魏立】因原以名之晉太始二年【沅案宋書州郡誌亦作二年晉地理誌作三年非】置始平郡【沅案元和郡縣誌云晉武攺置始平國】領槐裏始平武功鄠蒯城五縣苻堅徙始平於茂陵故城後魏太武太平眞君七年省始平郡縣入扶風郡焉孝莊帝永安元年又徙縣於今縣東北一十五里【十道志曰永安元年移扶風郡於文學城領槐裏始平盩厔三縣屬雍州】恭帝元年又徙今縣東北二十五里後周宣帝大象二年復徙今縣東南十五里文學城【沅案舊本脫裏字】隋開皇三年隸京兆郡【沅案隋地理誌云始平故置扶風郡開皇三年郡廢】大業九年徙於今治唐天授二年隸稷州大足元年還雍州景龍四年【沅案新唐書作二年誤】金城公主降吐番贊普中宗送至縣因攺爲金城徙於馬嵬故城至徳初置興平軍二載攺爲興平縣【沅案舊唐書云二年十月攺又案太平寰宇記云尋又復爲金城今攺爲興平此缺載】縣境【東西五十里南北六十里】六鄕管二百二十邨【唐二十鄕有扶風鄕湯祠鄕余不傳沅案說文茂陵有兀桑裏】被化鄕在郭下管邨四十耿祠鄕在縣西三里管邨四十零保鄕在縣東三里管邨四十文渭鄕在縣南五里管邨三十六保安鄕在縣東北五里管邨三十六崇節鄕在縣北三里管邨二十八縣城周七里餘二百步崇二丈隋大業九年築六門槐裏驛在郭下東至咸陽驛四十五里西至武功驛六十五里馬嵬驛在縣西二十里今廢石橋在縣西二十里馬嵬店龍宮渡在縣西南三十五里【渭水上】始平原在縣北二十里東西五十里南北八里東入咸陽界西入武功界三秦記曰長安城北有始平原數百里其人井汲巢居井深五十丈漢時亦謂之北芒巖西京雜記曰茂陵富人袁廣漢藏鏹巨萬家僮九百人於北芒巖築園東西四里南北三里激流注其內構石爲山髙十餘丈連延數里養白鸚鵡紫鴛鴦旄牛靑兕廣漢後有罪誅沒入官爲園鳥獸艸木皆徙植上林苑又曰何武葬於北芒龍薄阪王嘉冢在縣東北一里渭水南去縣二十九里【沅案元和郡縣誌雲南北廣四里東西二十一里】自武功縣界來澇水注之入咸陽縣界玉女泉在縣東南史家泉在縣北楊妃故冢西板橋泉在縣西北一十七里深百尺流入白渠後魏地形志曰槐裏縣有板橋泉龍泉亦名溫泉又名姜子泉在縣西一十七里周數十步深不可測涇龍泉新泉相去十餘步在縣西一十七里周數十步流入白渠馬嵬泉在縣西二十里周數十步深百尺流入白渠靈寶泉在縣東南二十里周數十步深不可測舊圖經曰漢帝時邊韶得靈寶符於此泉後祈晴有應因名之醴泉在縣東南二十里周數十步深不可測舊圖經曰醴泉在扶風鄕唐貞觀十二年自然湧出其味如醴飲之疾愈成國渠在縣北一里西自武功縣界流入縣界凡六十里漑田二百四頃東流入咸陽縣界卽古白渠也水經注曰成國故渠故【沅案水經注故字作渠】魏尙書左僕射衛臻徵蜀所開也上承汧水於陳倉東東過郿及武功槐裏縣【案唐李石記咸通十三年夏四月戊子京兆府奏修六門堰畢其渠合韋川莫谷香谷武安四水漑武功興平咸陽髙陵等縣田二萬餘頃俗號渭白渠言其利與涇白相上下又曰成國渠見漢書地裏志元魏時僕射衛臻徵蜀復開以漑田大統十三年魏始築堰置六斗門以節水貞觀中役九州島夫匠沈鐵牛鐵劍以禦魑魅始就其功永徽四年左僕射於志寧治之尋次聖歷中敕稷州刺史張知謇修焉始引武安水久視元年副西京畱守雍州長史薛季昹得許公稚者縛土牛以殺水勢春官郎中薛稷刻石敍之咸通十一年七月咸陽縣民簿遼等上言六門淤塞緣渠之地二十年不得水耕耨而其官歲以水籍爲稅請假錢二萬八千九百八十貫以爲修堰工作之費候水通流追利戶錢以還京兆府爲之奏乃詔借內藏錢以充命中使董其事又令本縣官專之漑記役凡用萬七千緡云今涸沅案元魏時僕射衛臻徵蜀復開元字當衍或誤也】升原渠在縣南一十五里西自武功縣流入縣界凡六十里漑田七十餘頃東流入咸陽其原出汧水自鳳翔虢縣城西北原流至武亭合流數里西南至六門堰東成國渠合流西南出縣界以其升原而流故名之唐垂拱初運岐隴水今涸普濟渠在縣南十里自武功縣流入縣界凡六十里漑田七十餘頃東流入咸陽今涸淸渠在縣南二里東流入咸陽縣界馬牧澤在縣東南二十里南北廣四里東西二十一里百頃泊【沅案元和郡縣誌太平寰宇記泊皆作澤】在縣西二十五里周一十六里【沅案元和郡縣誌作周回六十里誤】宋泊在縣西二十一里周十四里曲泊在縣西南十五里【百頃泊而下並有蒲漁之利邑人利焉隋開皇十五年各築堤防護】浪井在耿祠鄕唐貞元五年自然湧出有疾者飲之皆得愈遠近汲取朝夕如市章邯臺在縣東南十里石星晉穆帝太和年中隕於槐裏槐裏故城卽犬邱城在縣東南十里周十二里崇二丈五尺晉太康中始平郡治也其城遶帶防陸舊渠尙存卽漢書所謂槐裏環堤者也晉灼曰統環槐裏堤者是也小槐裏李奇曰卽槐裏之西城也東已有槐裏城故以此城爲小槐裏魏志太祖以陽阜爲武都太守以武都孤遠欲移之人多戀土然阜威信素著前徙人在京兆扶風天水界者萬餘戶於是徙郡於小槐裏百姓𦇤負隨之【沅案太平寰宇記在武功】茂陵故城在縣東北一十九里【沅案元和郡縣誌云在縣東北十七里】周三里三輔舊事曰武帝於槐裏茂鄕徙戶六萬一千置茂陵縣屬右扶風舊圖經曰徙陵城蓋苻堅時也魏恭帝末年徙於今城【十道志曰舊志茂陵宣帝置接武帝時已徙戶居之至宣帝時爲縣】文學城在縣東崇二丈五尺十道志曰今謂之故縣城武學城在縣東一十里【沅案元和郡縣誌云在縣東南十里】崇二丈五尺與文學城相接二城並秦章邯築樊噲城在縣南十里崇二丈西京記曰漢王襲雍章邯敗走廢邱城命將軍樊噲圍之於城西築臺以望之【今縣西南有武延臺疑是焉】馬嵬故城在縣西北二十三里孫景安徵途記曰馬嵬人名於此築城以避難未詳何代人姚萇時扶風王駢以數千人保馬嵬故城漢黃山宮在縣西南三十里隋僊林宮在縣西十八里文帝置登眞觀在縣西南一里半唐垂拱元年置天興觀在縣東北一里景龍元年置要冊廟在縣北一里露膊將軍廟在縣西北五里商湯祠在縣西北二十里湯祠鄕【沅案史記秦本紀云寧公遣兵伐蕩社三年與毫戰毫王奔戎遂滅蕩社正義曰括地誌云雍州三原縣有湯陵又有湯臺在始平縣西北八里案其國蓋在三原始平界索隱曰皇甫謐云周桓王時自有毫王號湯非殷也則此蓋毫王祠耳云商湯者非也近顧炎武駁說文毫京兆杜陵亭以爲誤以湯居毫爲在此不知杜陵自有毫王而湯居毫之字墨子荀子等本作薄字然則識之不可不廣也故附論之】漢武帝龍淵故廟【沅案水經注云故渠北故阪北卽龍淵廟元和郡縣誌作龍泉避髙祖諱】在縣東北一十七里龍淵廟在縣東北二十四里武帝廟【沅案疑有號字】也漢武帝茂陵在縣東北十七里武帝建元二年置茂陵邑後元二年葬【師古曰本槐裏之縣茂鄕故曰茂陵臣瓚曰茂陵在長安西北八十里】元帝初元三年四月乙未孝武園白鶴館災園中五里馳逐走馬之館【師古曰五里者言其周五里】不當在山陵昭穆之地【關中記曰漢諸陵皆髙十二丈方一百二十步惟茂陵十四丈方百四十步徙民置縣者凡七長陵茂陵各萬戶餘五陵各五千戶陵縣屬大常下隸郡也守陵漑樹埽除凡五千人陵令屬官各一人寢廟令一人園長一人門吏三十三人侯四人元帝時三輔七十萬戶始斷不復徙人陪陵渭陵延陵義陵皆不立銘漢帝諸陵自各立廟或在城內或在城外或在陵旁又陵下園有寢室有便殿日祭於寢月祭於廟時祭於便殿寢日四上食廟歲二十五祠於便殿又用一遊衣時至元帝始正疊毀褅袷之制惟祖宗之廟世世不毀餘五廟親盡而毀四時祭於廟除諸寢園不除衣冠之遊其後或廢或興至於王莽漢武故事曰帝見形謂陵令薛平曰吾𨿽失勢猶爲汝君柰何令吏卒上吾陵上磨刀劍乎自今以後可禁之平頓首謝因不見推問陵旁果有方石可以爲礪吏卒嘗盜磨刀劍霍光欲斬之張安世曰神道芒昧不宜爲法乃止故阮公詠懷詩曰失勢在須臾帶劍上吾邱】李夫人墓亦名習仙臺崇二十丈周二百六十步在縣東北十六里三輔黃圖曰李夫人墓東西五十步南北六十步髙八丈茂陵西北一里俗名英陵水經注曰李夫人冢冢形三成世謂之英陵霍去病墓在縣東北十九里崇二丈漢書曰去病爲票騎將軍大司馬冠軍侯元狩六年薨上悼之發屬國元甲軍陳自長安至茂陵爲冢象祁連山師古曰在茂陵旁冢上有豎石冢前有石人馬者是【沅案今鄧州誌云有霍去病墓蓋非】衛靑墓在縣東北十五里【沅案元和郡縣誌太平寰宇記皆云十九里】崇二丈漢書曰靑爲大將軍大司馬長平侯尙平陽主元封五年薨與主合葬起冢象廬山云師古曰在茂陵東次去病冢之西相並者是原氏仟漢書原涉自以先人墳墓儉約乃大治起冢捨初武帝時京兆尹曹氏葬茂陵民謂其道爲京兆仟涉慕之買地開道立表曰【沅案漢書表下有署字】南陽仟人不且從謂之原氏仟【沅案元和郡縣誌有漢公孫宏墓在縣東北十八里太平寰宇記有李延年墓在縣東北一十八里董仲舒墓在縣東北二十里此皆不載】四馬務在縣東南二十餘里從東苐一曰飛龍務次大馬務次小馬務次羊澤務地凡三百七十一頃南渡渭河慶曆中爲營田尋罷之其後民占佃簿籍亡散不復歸於有司

武功武功縣【唐畿今次畿東南至府一百四十里】古有邰國堯封后稷之地周平王東遷以賜秦襄公孝公作四十一縣斄美陽武功各其一也武功蓋在渭水南郿縣地是【案漢書右扶風有斄有郿有武功今此縣舊文斄美陽各爲縣而又云縣在郿縣地疑斄郿美陽皆入武功耳】左傳周景王使桓伯讓於晉曰我自后稷邰芮岐畢吾西土也杜注云邰在始平武功縣邰地是也廟記曰武功本名邰後攺爲斄城闞駰十三州誌曰斄古文作邰古今字異耳舊縣境有武功山斜谷水亦曰武功水是則縣本以山水立名也漢屬右扶風王莽曰新光後漢省永平八年復自渭水南徙武功縣於故斄城任安以武功小邑無豪易髙故居武功晉屬始平國【沅案地形志云晉屬扶風非宋書州郡誌亦云太康地誌屬始平】後魏太和十一年攺爲美陽又置武功郡【沅案地形志云太和十一年分扶風置】兼領美陽莫【沅案地形志作漠】西二縣屬岐州【沅案太平寰宇記云周武天和四年義陽還舊理】後周孝明帝武成二年以武功郡屬雍州武帝建徳三年省武功郡美陽縣自此以前皆治斄城今西南二十二里故斄城是其後立武功縣於今治所中亭川唐武徳三年分雍州之武功好畤盩厔郇州之郿四縣於今治置稷州【沅案舊唐書云分雍州之武功好畤盩厔扶風四縣置稷州其年割郇州之郿鳳泉來屬則當云以武功好畤盩厔扶風郿鳳泉六縣置稷州也】因后稷所封爲名又析始平置扶風縣四年以岐州之圍川隸之【沅案舊唐書云四年隸雍州此缺載】七年以郿隸岐州貞觀元年廢州省扶風以圍川鳳泉隸岐州盩厔武功隸雍州天授二年復爲稷州領武功奉天始平盩厔好畤等五縣大足元年廢稷州縣復隸京兆【沅案當云復隸雍州】後唐同光中隸鳳翔長興元年還屬京兆府縣境【東西四十六里南北五十里】四鄕管四里【唐一十四鄕有中水鄕余不傳】髙望鄕在縣東管望鄕裏周源鄕在縣南管懷徳裏節婦鄕在縣東南管顯陽裏義門鄕在縣北管順義裏縣城周三里二百二十步崇九尺上闊一尺五寸下闊四尺五門太一山在縣東漢書古文以爲終南垂山在縣東漢書古文以爲惇物【沅案史記索隱引地理誌垂山作華山秦本紀武公元年伐彭戲氏至於華山下居平陽封官正義曰宮在岐州則此華山必非太華山也地理誌所云古文以爲惇物之山在武功者當是此山而水經禹貢山水澤地所在雲華山爲西嶽注云古文之惇物山蓋謬矣又案封禪書有嶽山疑亦此】太白山【沅案水經注云地理誌云縣有太一山古文以爲終南杜預以爲中南亦曰太白山則太一太白一山也敏求兩載之非是】三秦記曰太白山在縣南去長安二百里不知髙幾許俗云武功太白去天三百山下軍行不得鼓角鳴鼓角則疾風暴雨兼至也【沅案此亦見水經注不云出三秦記或今本脫字亦有數字不同】周地圖記太白山甚髙上常積雪無艸木半山有橫云如瀑布則澍雨人常以爲候驗之如離畢焉故語曰南山瀑布非朝則暮水經注曰太白山南連武功山於諸山最爲秀傑冬夏積雪望之皓然【沅案此水經注引杜彥達語】魏略曰吉茂蘇則值亂隱於扶風南太白山中以經籍自娛三畤原在縣西南二十里崇五十丈西入扶風縣界上武亭川東原至興平縣西界三十五里上武亭川西原至鳳翔府扶風縣東界十一里三百二步髙望川在縣東二十五里渭水自鳳翔府扶風縣來入縣界水經曰渭水東經武功縣北【沅案水在今縣東三十五里】斜水漢書出衙領山北至郿入渭水經注曰出縣西南衙領山北歷斜谷過五丈原東【沅案水經注過作徑】原在縣西十餘里水出武功縣亦謂之武功水諸葛亮表遣虎步監孟琰【沅案水經注云是以諸葛亮表云臣遣虎步監孟琰】據武功水東司馬懿因水出騎萬人來攻琰營【沅案水經注云司馬懿因水長攻琰營】亮作車橋懿見橋垂成便引兵退【沅案水經注云臣作竹橋越水射之橋成馳去】後漢志引西徵賦注曰褒斜谷在長安西南南口褒北口斜長百七十里其水南流褒水漢書亦出衙領山至南鄭入沔武亭水北自好畤縣來至縣南立節渡合渭水【沅案水經注謂之武水雲俗名大橫水疑卽杜水世謂之故縣川凡三名今俗以爲漆水非也漆水乃雍水上流所合之水】白水本名雍水亦曰圍川水西自扶風縣界至縣合武亭水【沅案水在今縣西南一十三里】莫谷水水經注曰莫谷水南經美陽縣與中亭川水相合【沅案今本水經注誤作莢水雲水出好畤縣梁山大嶺東南徑梁山宮西又南徑美陽縣之中亭川注雍水謂之中亭水】舊圖經曰自奉天縣界十里流至縣東北合武亭水十道志曰三畤原莫谷水南經武功縣北【沅案水在今縣東北康海武功縣誌胡渭禹貢錐指以爲卽禹貢之沮水雲水本名浴水關西人讀浴若於於沮因易訛者不經甚矣禹貢又東過漆沮乃朝邑入渭之洛也】雍水十道志曰俗名白水亦曰圍川水西北自扶風縣界流入【沅案上旣雲白水本名雍水雲云此重出】溫泉水出太一山其水沸湧如湯水經注杜彥達曰可治百病世淸則疾愈世濁則無驗其水下合溪流北注渭白渠在縣南一十三里西魏大統十三年置入興平縣今無基址【隋志有永曹渠普濟渠】成國渠注渭水在縣境五泉渠十道志曰西自岐州扶風縣界流入渠經三畤原上東流經縣西南去縣十二里隋文帝葬原上因絕此水又東合成國渠六門堰十道志曰西魏文帝大統十三年置六斗門節水因名之陂池在縣北二十里義門鄕斄亭新論曰邰在漆縣其民有會日以相與夜中巿如不爲則有災咎後漢書曰王忳字少林除郿令到官至斄亭亭長曰亭有鬼殺過客不可宿也忳曰仁勝凶邪徳除不祥何鬼之避卽入亭止宿夜中聞女子稱冤之聲忳曰【沅案後漢書作忳口兄曰】有何枉狀可前求理乎女子曰無衣不敢進忳便投衣與之女子乃前訴曰妾夫爲涪令之官過宿此亭亭長無狀枉殺妾家十餘口埋在樓下盜取財貨【沅案後漢書盜字上有悉字】忳問亭長姓名女子曰卽今門下游徼者也忳曰汝何故數殺過客對曰妾不得白日自訴每夜陳冤客輒眠不見應不勝感恚故殺之忳曰當爲汝理侵冤勿復害良善也【沅案後漢書害作殺】因解衣於地忽然不見旦【沅案後漢書明旦】召遊徼詰問具狀伏罪【沅案後漢書無狀字】卽收系及同謀十餘人悉伏辜遣吏送其喪歸鄕裏於是亭遂淸晏【沅案後漢書作淸安】孝義臺在縣北二十里義門鄕故斄城一名武功城在今縣西南二十里【沅案元和郡縣誌云二十三里太平寰宇記云二十二里】周邰國也周城在美陽城西北中水鄕周太王所居邑也詩曰古公亶父來朝走馬率西水滸至於岐下又曰周原膴膴董茶如飴爰契我龜築室於玆帝王世紀曰周大王避狄循漆水踰梁山徙邑於岐山之陽今扶風美陽西北有岐陽城舊周地也【沅案說文云支周武文王所封在右扶風美陽中水鄕是】美陽故城在縣西七里漢書曰美陽縣屬右扶風注周大王所邑有髙泉官秦宣太后所起【沅案地理誌無所字】後魏太和十一年廢慶善宮在縣南十八里神堯之舊苐也太宗降誕之所南臨渭水武徳元年建武功宮六年攺慶善宮貞觀六年太宗臨幸燕羣臣賦詩後廢爲慈徳寺武太后行宮在縣東五里髙望鄕乘本寺在縣西北一里本唐神堯宅太中元年建爲報本寺寶意寺在縣西一里亦唐神堯別宅幹封三年建爲寶意寺周顯徳二年重恩寶意寺寺東臨絕崖垂山斜水淮水祠三所【沅案此地理誌文】后稷祠在縣西南二十三里姜嫄祠在縣西南二十二里【沅案地形志武功有美原廟當爲姜】隋文帝泰陵在縣西南二十里三畤原唐殤帝陵在縣西原上漢蘇武墓在縣北十里義門鄕案郡國志蘇武冢在好畤縣東三十里裏名守節鄕與此地裏相接【沅案郡國志無文豈今本脫之與又案文獻通考云醴泉有蘇武墓今韓城縣誌亦有蘇武墓當以此爲是】

長安志捲苐十五

縣五

臨潼臨潼縣【唐次赤今次畿西至府五十里】本周驪戎國春秋時晉獻公伐驪戎其後秦滅之爲驪邑漢書髙祖七年【沅案史記本紀云十年】置新丰縣【應劭曰太上皇思東歸於是髙祖攺築城寺街裏以象丰徙丰民以實之故號新丰三輔舊事曰太上皇不樂關中思慕鄕裏髙祖徙丰沛屠兒酤酒煮餅商人立爲新丰西京雜記曰髙祖旣作新丰並移舊社街巷棟宇物色如舊土男女老幼相攜路首各知其室放犬羊雞鴨於通衢亦競識其家匠人胡寬所爲也移者皆喜其似而憐之故競加賞贈月餘致累百金別本曰太上皇徙長安居深宮淒愴不樂髙祖竊因左右問故以平生所好皆屠販少年酤酒賣餅鬭雞戚踘以此爲歡今皆無此故不樂髙祖乃作新丰移諸故人實之太上皇乃悅故新丰多無賴無衣冠子弟故也髙祖少時常祭枋楡之社及移新丰亦立焉】郡國縣道記曰今縣東十二里故新丰縣西南四里新丰故城卽髙帝爲太上皇所立【沅案成帝紀鴻嘉元年以新丰戲鄕爲昌陵縣奉初陵諸書及此俱缺載】後漢靈帝末徙安定郡陰盤縣寄治於此城今亦謂之陰盤城【沅案水經注云靈帝建寧三年攺爲都鄕封段潁爲侯國後立陰盤城】後魏太和九年徙陰盤縣於今縣東三十二里泠水西戲水東司馬邨故城是【沅案地形志云陰盤眞君七年並新丰太和十一年復此缺載】其新丰縣自陰盤寄治後又徙於故城東三十里蓋在零水側周閔帝元年又徙於天寶廢新丰縣東南七里隋大業六年又徙於天寶中廢縣所治垂拱二年以縣東南三十里有山湧出攺爲慶山縣天授二年於縣界零口置鴻州析慶山渭南兩縣置鴻門縣【沅案太平寰宇記云取兩縣十二鄕於郭下置鴻門縣】以慶山髙陵櫟陽渭南五縣隸焉久視元年廢州並鴻門縣神龍元年復攺慶山爲新丰縣開元後元宗每歲十月幸溫湯歲盡而歸以縣去湯泉稍遠天寶四載【沅案唐書志云二年是新唐志云三年此云四載非】析新丰萬年二縣於溫泉宮置會昌縣於今治以山名名之又外爲赤縣【六載發馮翊華陰丁夫築會昌羅城於溫湯所置百司及公卿邸苐】七載省新丰攺會昌縣及山曰昭應【鄭嵎津陽門詩注曰時有詔攺新丰爲會昌縣移自陰盤故城置於山下至明年十月老君見於朝元閣南而於其處立降聖觀攺新丰爲昭應縣廨宇始成令大將軍髙力士率禁樂以落之】皇朝大中祥符八年避玉淸昭應宮名攺縣爲臨潼縣境【東西五十五里南北四十里】三鄕管一百一十六邨【唐十八鄕】旌儒鄕在縣西南管邨三十九會徳鄕在縣東南一十里管邨三十六潤渭鄕在縣東南四十五里管邨四十一零口鎭在縣東四十五里昌驛亭在縣西南五十步東至華州渭南縣驛八十里西至本府秦州驛五十里南至藍田縣七十里北至櫟陽縣三十五里戲水驛兩京道裏記曰大業六年置在戲水店驪山在縣東南二里驪戎來居此山故以名案土地記曰卽藍田山也溫湯出山下其陽多寶玉其陰多黃金三秦記始皇作閣道至驪山八十里人行橋上車行橋下今石柱猶存山上立祠名曰靈臺述徵記曰長安東則驪山西則白鹿原北望云陽悉見山阜之形而恆若雲霧之中天寶元年更驪山曰會昌山七載二攺曰昭應山山神曰元徳公【水經曰浮胏山蓋驪山之麓而有異名一作胏浮沅案水經注云連麓異名太平寰宇記云別麓而有異名】慶山在縣東南三十五里唐垂拱二年湧出【譚賓錄曰新丰縣因風雷有慶山湧出髙二百尺荊州人兪文俊詣闕上書曰臣聞天气不和而寒暑並人气不和而疣贅生地气不和而土追阜出今陛下以女主處陽位反易剛柔故地气隔塞而山變爲災陛下謂之慶山臣以爲非慶也疏奏天后大怒放之於嶺外兩京道裏記曰慶山湧出初時六七尺漸至百餘尺居守以聞百寮畢賀給事中魏叔璘曰此平地生骨堆何足可慶或以上聞坐賜死識者謂叔璘翻語是被戮故禍不及家止身而已】鴻門阪在縣東十七里漢舊大道北下阪口名也關中記曰鴻門在始皇陵北十里新丰縣漢書沛公會項羽處又文帝登霸陵指新丰路示愼夫人曰此是北走邯鄲道也又亭尉呵李廣處【續漢書郡國志新丰縣東有鴻門亭】坑儒谷在縣西南五里【沅案太平寰宇記云在縣東南】秦始皇坑儒於驪山下故名坑儒鄕漢書注師古曰今新丰縣溫湯之處號湣儒鄕溫湯西南三里有馬谷谷之西岸有坑古老相傳以爲秦坑儒處也衛宏詔定古文官書序云秦旣焚書患苦天下不從所攺更法而諸生到者拜爲郎前後七百人乃密令冬種瓜於驪山坑谷中溫處瓜實成詔博士諸生說之人人不同乃命就視之爲伏機諸生賢儒皆至焉方相難不決因發機從上塡之以土皆厭終乃無聲此則閔儒之地其不謬矣唐天寶中攺爲旌儒鄕立旌儒廟【賈至作碑】磑千谷在縣西南七里鳳皇原後漢延光二年鳳皇集新丰卽此原也亦驪山之唐韋嗣立構別廬於驪山鳳皇原鸚鵡谷有重崖洞壑飛流瀑水中宗臨幸攺爲淸虛原幽棲谷【唐書曰新丰鸚鵡谷水淸代傳雲此水淸天下平開皇之初暫淸尋濁至是而復淸】狠石在縣東十里秦始皇陵東南二里形似龜初始皇之葬遠采此石將致之驪山至此不復動石崇一丈八尺周十八步渭水在縣北十里西自萬年縣界來東入渭南縣界泠水【一作零】在縣東三十五里來自渭南縣界亦曰百丈水水經注曰泠水出胏浮山歷陰盤新丰兩原之閒北流注於渭【沅案地形志陰盤有靈谷水卽此零泠靈三字音同】戲水在縣東二十七里漢書曰陳涉之將周章西入關至戲秦將章邯距破之應劭曰戲宏農湖縣西界也孟康曰水名也蘇林曰在新丰東南三十里師古曰戲在新丰東今有戲水驛其水本出田藍北界橫嶺至此而北流入渭孟蘇說是應說失之戲許宜反水經注曰泠水出浮胏山戲水出驪山鴻谷【鴻一作馮沅案水經注作馮公谷卽師古所云湣儒鄕之馬谷馬字誤耳】又北歷戲亭東卽周幽王死處【沅案此亦節損本文】兩京道裏記曰戲水周幽王以褒姒遊於此故以爲名水至濁北流入渭東西有店南去昭應縣二十九里陰盤城河水在縣東北十四里出縣北楊邨社魚池水在秦始皇陵東北五里周四里水經注曰泉出驪山本導源北流始皇葬於山北水過而曲行東注北轉初造陵取土其地污深水積成池謂之魚池酋谷水在縣東三十里流入渭【沅案地形志作首谷水】灥澄泉在縣西南五里【灥從緣切雨而泉出也】鳴犢泉在縣西北十里石澗河在縣西二里水碓河在縣西五里王橋河在縣東三十里流入渭渴牛井在縣東北上七里官道側井旁有還道縈繞及於水次溫湯在縣南一百五十步驪山之西北雍州圖曰溫湯在新丰縣界溫谷卽溫泉也三秦記曰驪山湯舊說以三牲祭乃得人可以去疾消病不爾【沅案水經注作不祭初學記無此句】卽爛人肉【沅案水經注所引云云不同此與初學記同】俗云始皇與神女戲不以禮【沅案水經注初學記皆作遊而忤其指】神女唾之則生瘡始皇怖謝神女爲出溫泉而洗除後人因以爲驗【沅案此亦同初學記】漢武帝故事曰驪山湯初始皇砌石起宇至漢武又加修飾焉張衡賦序曰余適驪山觀溫泉浴神井嘉洪澤之普施十道志曰今案泉有三所其一處卽皇堂石井周武帝天和四年大冢宰宇文護所造隋文帝開皇三年又修屋宇列樹松柏千株余貞觀十八年詔左屯衛大將軍姜行本將作少匠閻立徳營建宮殿禦賜名溫泉宮太宗因幸制碑咸亨二年名溫泉宮【唐年小錄曰開元十年置溫泉宮寔錄與元和郡縣圖志曰開元十一年初置溫泉宮】天寶六載攺爲華淸宮驪山上下益治湯井爲池臺殿環列山谷明皇歲幸焉又築會昌城【是歲發馮翊華陰等郡丁夫築會昌羅城】卽於湯所置百司及公卿邸苐焉華淸宮北向【正北門外有左右朝堂門北相對有望仙橋北有左右講武殿】正門曰津陽門【宮北門之內曰津陽門門外有宏文館以下見津陽門詩注及今所在遺迹】東面曰開陽門【宮之東面正門也門外有宜春亭】西面曰望京門【宮之西面正門也門外近南有禦交道上嶺通望京樓】南面曰昭陽門【宮之南面正門也今謂之山門門外有登朝元合之路本唐之禦輦便路也】津陽門之東曰瑤光樓【南有小湯】其南曰飛霜殿【寢殿也白少傳以長生殿爲寢殿非也】禦湯九龍殿【在飛霜殿之南】亦名蓮花湯【明皇雜錄曰元宗幸華淸宮新廣湯池制作宏麗安祿山於範陽以白玉石爲魚龍幾鴈仍以石梁及石蓮花以獻雕鑴巧妙殆非人功上大悅命陳於湯中仍以石梁橫亙湯上而蓮花才出水際上因幸華淸宮至其所解衣將入而魚龍幾鴈皆若奮鱗舉翼狀欲飛動上甚恐遽命撒去而蓮花今猶存又嘗於宮中置長湯數十閒屋環回甃以文石爲銀鏤漆船及白香木船致於其中至於木戢棹皆飾以珠玉又於湯中壘瑟瑟及沈香爲山以狀瀛洲方丈津陽門詩注曰宮內除供奉兩湯外而內外更有湯十六所長湯每賜諸嬪禦其修廣與諸湯不侔甃以文虫密石中央有玉蓮捧湯泉噴以成池又縫綴錦繡爲幾鴈致於水中上時於其閒泛銀鏤小舟以嬉遊焉次西曰太子湯又次西少陽湯又次西尙食湯又次西宜春湯又次西長湯十六所今惟太子少陽二湯存焉】玉女殿【今名星辰湯南有玉女殿北有虛閣閣下卽湯泉二玉石甕湯所出也】七聖殿【殿在宮中自神堯至睿宗昭成肅明皇后皆立衣衮衣繞殿石橊皆太眞所植南有功徳院其閒瑤壇羽帳皆在焉順興影堂果老藥室亦在禁內】宜春亭【在開陽門外】重明閣【今四聖殿北臨髙有重明閣倚欄北瞰縣境如在請掌閣下有方池中植蓮荷池東鑿井每盛夏泉極甘泠邑人汲之】四聖殿【重明之南曰四聖殿殿東有怪柏】長生殿【齋殿也有事於朝元閣卽齋沐此殿山城內多馴鹿有流澗號飲鹿泉金沙洞玉蘂峯皆元宗爲名洞居殿之左玉蘂峯上有王母祠寔錄天寶元年新作長生殿集靈臺以祀神】集靈臺朝元閣【天寶七載元元皇帝見於朝元閣卽攺名降聖閣案上文立降聖觀疑非是】老君殿【朝元閣之南玉石爲老君像制作精絕】鐘樓【在朝元閣之東】明珠殿【長生殿之南近東也】筍殿【殿側有魏溫泉堂碑其石瑩徹見人形影宮中號頗黎碑】觀風樓【樓在宮外東北隅屬夾城而達於內前驅馳道周視山川大歷中魯朝恩毀坼以修章敬寺】鬭奚鳥殿【在觀風樓之南】桉歌臺【在奚鳥殿之南臺南臨東繚墻】球場【宜春亭之北門外曰球場其西曰小球場】連理木飲鹿槽丹霞【並在朝元閣之南】羯鼓樓【在朝元閣之東近南繚墻之外】祿山亂後天子幹復遊幸唐未遂皆圯廢晉天福中攺爲靈泉觀賜道士居之安幕坳兩京道裏記曰相傳漢髙祖幸新丰安營幕於此枌楡社漢書曰髙祖禱丰枌楡社張晏曰枌白楡社在新丰東北十五里謝聚關中記曰在始皇陵北十餘里鴻門亭在縣東七里曲郵亭張良追漢髙祖處步昌亭三輔黃圖曰成帝於霸陵北步昌亭起昌陵卽成帝之廢陵也麗戎故城在縣東二十四里殷周時麗戎國城也兩京道裏記曰城髙一丈五尺周回望幽王城一名幽王壘在縣東南戲水上城髙八尺周二百八十步【兩京道裏記在縣東北四十里】國語曰幽王滅於戲蘇林曰戲邑名也在新丰縣東南三十里戲亭是也史記曰褒姒不好笑幽王爲烽燧【沅案史記烽作火逢】大鼓有寇至舉烽火【沅案史記作舉燧火】諸侯悉至至而無寇褒姒乃大笑幽王欲說之【沅案史記無欲字】爲數舉烽火其後不信諸侯諸侯益不至【沅案史記無上諸侯二字益下有亦字】犬戎共攻幽王【沅案此節史記文增共字】幽王舉烽火徵兵兵莫至遂殺幽王驪山下潘嶽西徵賦曰履犬戎之侵地疾幽王之詭惑舉僞烽以沮眾淫嬖褒而縱慝軍敗戲水之上身死驪山之北赫赫宗周滅爲亡國陰盤城在縣東北一十四里漢縣事見上兩京地裏記湯泉水陰盤故城東門外去昭應十五里故城漢髙祖與太上皇所置新丰邑漢靈帝攺封段潁陰盤侯卽此是陰盤城髙一丈三尺東西南北各三千一百步往來大路必由此城行人憧憧無所畱礙近古帝王未嘗經度必迂回城西別開禦路貞觀中乘輿將自東門入湯泉水岸深數丈時水暴張平岸又見物如豬當土門臨命有司致祭其物起向北因失所在開元八年冬乘輿自南入行至半城黑气自城東北角起倏忽滿城從官皆相失上策馬踰城赴官路下至渭川雲气稍解侍臣分散尋求乘輿所在旣謁見悲喜迸涕上亦悵然自是還宮數日不出翰林學士通事舍人王翰作答客問上之詞曰龍躍湯泉云漸回龍飛香殿气還來龍潛龍見云皆應天道常然何問哉新丰故城在縣東北十八里【沅案元和郡縣誌云在縣東十八里】昌陵故城漢成帝鴻嘉元年以新丰戲鄕爲昌陵縣師古曰戲水之鄕【沅案水經注曰關中記曰昌陵在霸城東二十里】白鹿觀在縣西南一十五里驪山中本驪山觀有老母殿唐髙祖武徳六年幸溫泉傍觀川原見白鹿遂攺觀名太元觀兩京道裏記曰唐武徳二年置在驪山下開元二十七年以宮墻逼近於肅敬乃令諫議大夫道士尹愔徙之今在宮北一里靈臺觀在零口店北二百步兩京道裏記曰天寶初供奉睦霞奏置寶云寺在零口鎭市東坡上臨零口去縣二十六里隋開皇中置號靈巖寺唐會昌五年廢咸通六年再置名鷲嶺寺太平興國六年攺持國寺津陽門詩注曰本名慶山寺徳宗時攺寺有緣閣復道而上武后朝以禁匠取宮中制度結構之福嚴寺兩京道裏記曰在縣東五里南山半腹臨石甕谷有懸泉激石成臼似甕形因以谷名名石甕寺太平興國七年攺津陽門詩注曰石魚巖下有天然石其形如甕以貯飛泉故元宗以石甕爲之寺名寺僧於上層飛樓中懸轆轤斜引修綆長二百餘尺以汲甕泉出於紅樓橋樹之杪開元中以造華淸宮余材修繕佛殿中有玉石像幽州山所進與朝元閣道像同至精巧無比叩之如磬余像並揚惠之塑脫空像皆元伽兒之制能妙纖麗曠古無儔紅樓在佛殿之西巖下臨絕璧樓中有元宗題詩艸八分每句一體王維山水兩璧【寺前有孔雀於下有赤茯苓入土千年則成琥珀】露臺祠在縣東南十里卽秦始皇祠也三秦記曰驪山顚有始皇祠不齋戒而往卽風雨迷道彊卽死之【沅案劉昭注郡國志引三秦記字多不同】兩京道裏記曰到彼卽下視諸山有羲軒巳降形【唐王玙請於昭唐縣南三十里山頂置尺華上官露臺大地婆父祠疑是此然三秦記已有之未詳】秦始皇廟在縣東一十五里會徳鄕李眞人廟兩京道裏記曰眞人名順興後魏時得道於此津陽門詩注曰順興後周時修道此山神堯傳禪眞人潛告符契至今山下有祠宇周幽王陵在縣東北二十五里兩京道裏記曰陵髙一丈三尺周三百步秦始皇陵在縣東一十五里【沅案史記正義引括地誌云在雍州新丰縣西南十里元和郡縣誌太平寰宇記云在縣東八里】史記始皇初卽位穿治酈山及平天下天下徒送詣【沅案舊本脫此字】七十餘萬人穿三泉下銅【徐廣曰一作錮錮鑄塞也】而致槨宮觀百官奇器珍怪徙臧滿之今匠作機弩矢有所穿近者輒射之以水銀爲百川江河大海機相灌輸上具天文下具地理以人魚膏爲燭【徐廣曰人魚似魚占四腳】度不滅者久之二世曰先帝後宮非有子者出焉不宜皆令從死死者甚眾葬旣已下或言工匠爲機臧皆知之臧重卽泄大事畢已臧閉中羨下外羨門盡閉工匠臧者無復出者樹艸木以象山漢書劉向傳秦始皇帝葬於驪山之阿【師古曰阿謂山曲也】下錮三泉上崇山墳其髙五十餘丈周回五里有餘石槨爲遊館【李奇曰壙中爲遊戲之觀也師古曰多累石作槨於壙中以爲離宮別館也】人膏爲燈燭水銀爲江海黃金爲幾鴈珍寶之臧機械之變【孟康曰作機發木人之屬盡其巧變也晉灼曰工匠爲機咸皆知之巳下閉羨門皆殺工匠也】棺槨之麗宮館之盛不可勝原【師古曰言不能盡其本數】又多殺宮人生薶工匠計以萬數天下苦其役而反之驪山之作未成而周章百萬之師至其下矣【師古曰周章陳勝之將】項籍燔其宮室營宇往者咸見發掘【師古曰言至其墓所者發掘之而求財物也】其後牧兒亡羊羊入其鑿【師古曰鑿謂所穿冢臧者音在到反】牧者持火照求羊失火燒其臧槨自古至今葬未有盛如始皇者也數年之閒外被項籍之災內離牧豎之禍【師古曰離遭也】豈不哀哉是故徳彌厚者葬彌薄知愈深者葬愈微無徳寡知其葬愈厚邱隴彌髙宮廟甚麗發掘必速由是觀之明暗之效葬之吉凶昭然可見矣賈山傳曰始皇死葬乎驪山吏徒數十萬人【師古曰吏以督領徒以役作也】曠日十年【師古曰曠空也廢也言爲重役空廢時日積年歲也】下徹三泉【師古曰三重之泉言其深也】合采金石治銅錮其內桼塗其外【師古曰錮謂鑄而合之也音固沅案今本漢書桼作漆非】被以珠玉飾以翡翠中成觀遊上成山林爲葬薶【沅案今本漢書薶作埋皆俗攺此是】之侈至於此使其後世曾不得蓬顆蔽冢而托葬焉【師古曰顆謂土塊蓬顆言塊上生蓬者耳舉此以對冢上山林故言蓬顆蔽冢也顆音口果反沅案今本漢書注無舉此已下十五字】古史考曰秦始皇使形徒七十萬人作驪山北山石爲碣水經注曰項羽入關發之以三十萬人三十日運物不能窮關東盜賊銷槨取銅牧人取羊燒之【沅案水經注尋作取】火延千日【沅案水經注作九十日】不能滅郡國志曰始皇陵有銀蠶金鴈以多奇物故俗云秦王地市【沅案郡國志無此文】關中記曰秦始皇陵在驪山之北髙數十丈周六里今在陰平縣界此陵𨿽髙大不足以消六十萬人積年之功其用功力或隱不見不見者驪山水泉本北流北流者陂障使東西流又此土無石於渭北諸山運取大石故其歌曰運石甘泉口渭水爲不流千人一唱萬人相鉤今陵下餘石大如蓲土屋其消功力皆此類也三輔故事曰始皇陵七百步以明珠爲日月魚膏爲脂燭金銀爲幾鴈金蠶三十箔四門施徼奢侈大過六年之閒爲項籍所發兩京道裏記曰陵髙一千二百四十尺內院周五里外院周十一里俗呼當陵南嶺尖峯作望峯言築陵望此爲準【沅案裴駰引皇覽曰墳髙五十餘丈周回五里餘】始皇太子扶蘇墓在縣東南三十四里墓崇九尺【沅案元和郡縣誌太平寰宇記俱無】後漢馮衍墓在縣東十四里墓崇二丈【沅案章懷太子賢後漢書注曰衍墓在今新丰縣南四里太平寰宇記云在縣西四里】唐奉天皇帝齊陵在縣東一十六里旌儒鄕新丰店西唐文敬太子惠昭太子二陵在縣東一十五里旌儒鄕恭哀太子陵在縣境【沅案方誌云在縣北】莊恪太子莊恪陵在驪山北原贈太尉段秀實墓在縣西一十五里僧一行葬塔在銅人原明皇幸溫湯過其塔前駐馬徘徊

鄠縣鄠縣【唐畿今次畿東北至府六十五里】本夏之扈國也尙書啟與有扈戰於甘之野孔安國曰甘有扈郊春秋左氏傳夏有觀扈杜預曰始平鄠縣有扈鄕帝王世紀曰扈至秦攺爲鄠【姚察漢書訓纂曰案戶扈鄠三字一也古今字不同耳】甘亭殷爲崇國文王代崇是漢志鄠縣屬右扶風【有扈谷亭】晉屬始平郡【沅案春秋左傳捨諸靈臺杜預云在京北鄠縣蓋承後漢地誌云爾】後魏太平眞君七年屬京兆郡自漢至隋皆於鄠城置縣卽今縣北二里故城是【沅案太平寰宇記云其城周四里秀頁垣尙在】大業十年徙今治縣境【東西五十二里南北一百里】五鄕管五里【唐二十四鄕漢有長水鄕余不傳】宜善鄕連縣郭管陳平裏扈亭鄕在縣西北一十二里管甘泉裏【沅案地裏志云鄠有扈谷亭卽此】太平鄕在縣東一十五里管仁讓裏萯陽鄕在縣西一十三里管五萯裏【沅案說文云崩右扶風鄠鄕讀若倍卽謂萯鄕李斐音萯爲倍是古音同也古文尙書丕子之責今文作負子是】珍藏鄕在縣北一十二里管貨泉裏縣城周二里二十四步甘泉鎭在縣西北三十里秦渡鎭在縣東四十里【一作四十五里】馬祖壇在縣東北三十二里龍臺澤中驛在北門內東北去本府秦川驛七十里西至盩厔縣驛七十里終南山在縣南二十里雞頭山在縣東南三十一里十六國春秋曰苻生不能守長安欲西上隴山士卒散盡遂入雞頭山尋爲追兵所害牛首山在縣西南二十三里南接終南山在上林苑中西京賦曰繞黃山而款牛首山海經曰牛首之山有鬼艸其葉如葵赤莖其秀如禾服之使人【沅案中山經無使人二字】不憂【三輔黃圖曰甘泉宮中有牛首山沅案山海經牛首之山在霍山南四十里澇水潏水出其山與水俱在今山西浮山縣非此牛首也水經注引山海經雲潏水卽巢山之水也西北流與澇水合亂流西北徑髙陵城北西流入於汾水元和郡縣誌臨汾縣有潏水今澇水出浮山縣潏水出龍角山徑臨汾縣皆在山西故山海經云又北四十里曰霍山樂史敏求誤附於此今世人並以此地所出飛魚爲可已痔誤矣】五牀山在縣境【沅案此亦無去縣道裏恐郊祀志鄠有五牀爲是祠而非山或其山在醴泉此亦祠之與】漢書曰鄠有五牀【案近世僧院有在重雲山紫閣山雲際山白雲山者此並不載】渭水北去縣十七里丰水經縣東二十八里北流入渭潏水北過上林苑入渭【沅案潏水舊作玉非】澇水在縣西二里說文曰澇水出扶風鄠北入渭山海經曰牛首之山澇水出焉西注於潏水多飛魚狀似鮒可已痔疾【沅案此亦誤以山西澇潏爲在此說見前疾山海經作衕】李善注文選曰潦水卽澇水也漢書注顏師古曰潦音牢亦水名出鄠縣西南山潦谷而北流入於渭髙觀谷水在縣東南三十里闊三步深一尺其底並碎砂石北流入長安縣界合丰水太平谷水在縣東南三十里闊七步深二尺其底並碎砂石北流入長安縣界合丰水十道志曰太平谷水一名林谷水卽淸渠水之上流也源亦出終南山檀谷水十道志曰長樂渠之上流也源出縣南終南山檀谷甘谷水在縣西南二十二里闊三步深一尺其底並碎砂石北流入興平縣界合渭水耿谷水在縣西南三十里闊三步深一尺其底並碎砂石北流入興平縣界合渭水扈陽谷水【沅案今俗云化羊谷扈化聲相近】十道志曰一名扈水又名馬腹陂水水經注曰扈水上承扈陽池【沅案水經注無文而太平寰宇記亦引之】沒豬泉在縣東南其源澄湛俗傳昔有野豬沒而爲泉圖經曰案說文豬亦瀦也水所停曰豬尙書禹貢曰大野旣豬亦曰彭蠡旣豬滎波旣豬皆由水所停爾又曰黑水西河爲雍州終南惇物至於鳥鼠原隰底績至於豬野今鄠縣實終南之隈【沅案豬野澤在今甘肅敏求以爲在此誤矣】沒汩沒也蓋泉澤卽水所亭爾俗而神之非也今傍有禹廟渼陂【沅案渼水經注元和郡縣誌俱作美】在縣西五里出終南諸谷合朝【一作胡】公泉爲陂十道志曰有五味陂陂魚甚美因誤名之本屬奉天又說文曰渼陂在京兆鄠縣其周一十四里北流入澇水唐寶歷二年勑渼陂令尙食使牧管不得雜入采捕其水任百姓漑灌勿令廢碾磑之用文宗初詔並還府縣龍臺澤在縣東北三十里周二十五里有唐馬祖壇在其中十道志上林有龍臺觀上林賦曰登龍臺掩細柳是方輿記在丰水西北近渭八部澤在縣東南一十八里周五十里【沅案元和郡縣誌太平寰宇記皆云在縣東南五里】滿地濼在縣東北二十八里周三里卽鎬水上源東北流入長安縣界馮席邨甘亭在縣西南五里續漢書曰在甘水之東長水鄕漢有營校之地胡騎所屯【劉屈犛傳】文殊臺一在縣東三十里【沅案春秋左傳云秦獲晉侯以歸乃捨諸靈臺杜預云在京兆鄠縣周之故臺此缺載】論公臺在縣西南五里望仙臺在縣西三十里新羅王子臺在東南六十里縣故城在縣北二里卽漢鄠城也周四里縣枕終南山灃鎬二水合流入渭山水之勝甲於秦中故班孟堅西都賦曰商洛綠其隈鄠杜濱其足鍾官城又名灌鍾城在縣東北二十五里秦始皇收天下兵器銷爲鍾鐻處周酆宮在縣東三十五里【沅案舊本脫三十二字】秦萯陽宮在縣西南二十三里隋太平宮在縣東南三十一里【沅案舊本脫一字】對太平谷隋甘泉宮在縣西南二十二里對甘泉谷漢宜春觀在縣境逍遙棲禪寺在縣東南三十里後秦宏始三年置雲際山大定寺在縣東南六十里隋仁壽元年置爲居賢捧日寺本朝太平興國三年攺【寺內有李順興先生古記云順興初居長安大統鄕昆明池南居賢邨爲周太祖所重今以所居邨置寺以居賢人號居賢寺因名邨爲居賢邨順興自魏武之始隱居此山念持金剛經聚壘瓦塔以記經數南北三嶺時稱爲中垝士嶺也其地舊有寺周武末寺廢至大業中乃以此地賜駙馬都尉吳國公尉遲安爲柴莊安嘗見一老人素服謂安曰此古寺地何不再葺之安遂求置寺因掘地得順興石像焉】周王季冢在南山【沅案呂氏春秋云王季葬於渦山之尾卽扈山也渦扈聲相近論衡作滑字之誤國策作楚山】漢陳平墓在縣南十里【沅案明一統志陳平墓一在完縣一在永城縣一在陽武縣河南府誌云在洛陽縣蘭陽縣誌云在縣鴉鶘劉邨皆無書傳可據當以此爲是】

長安志捲苐十六

縣六

藍田藍田縣【唐畿今次畿東北至府八十里】秦舊縣也【沅案史記六國表云秦孝公六年爲縣】竹書紀年曰梁惠成王命太子向爲藍田君【沅案太平寰宇記及此舊云惠王脫成字非】水經注曰藍田縣蓋子向之邑漢書曰藍田縣秦孝公置山出美玉周禮曰玉之美者曰球其次曰藍【沅案周禮無文通典縣下亦有此語而不云周禮】三秦記曰蓋以縣出美玉故名藍田案縣秦屬內史漢屬京兆尹【沅案魏晉皆因之】後魏太武帝太平眞君七年省縣【沅案地形志云並霸城】孝文帝太和十一年復置隸京兆郡【沅案地形志有山北縣亦此縣地】後周閔帝三年析縣置玉山白鹿縣以二縣置藍田郡武帝建徳二年省郡廢玉山白鹿入藍田以隸京兆自縣西三十里故城徙峣柳城今治是也唐武徳二年析置白鹿縣三年更曰寧民【沅案舊唐書作寧人蓋承舊史避諱字】又析藍田置玉山縣貞觀三年皆省【沅案舊唐書云貞觀元年廢寧人玉山入藍田縣則此及新書志云三年誤】縣境【東西八十里南北一百里】四鄕管四里【唐二十二鄕有節婦鄕傳】秦道鄕連縣郭管安仁裏玉山鄕在縣東一十里管嚴朱裏白鹿鄕在縣西南二十里管安道裏盧珍鄕在縣西北一十里管康和裏縣城本名峣柳城【沅案峣柳字王莽傳亦作峣澑】以前對峣山其中多柳因取爲名水經注曰泥水歷峣柳城南魏置靑泥軍於城內俗亦謂之靑泥城晉中興書曰桓溫伐苻健遣京兆太守薛珍擊靑泥城破之卽其處也城周八里今縣城上東南一隅而已周三里餘八十步崇一丈六尺凡三門靑泥驛在縣郭下藍田驛在縣西北二十五里韓公堆驛在縣南三十五里【作桓公驛者非】藍橋驛在縣東南四十里藋平驛在縣南五十五里【以上五驛並廢】玉溪館在縣東南四十五里入商州路俗曰磑子平藍田關在縣東南九十八里【沅案史記正義引括地誌云在縣東南九十里】卽秦峣關也漢書曰趙髙遣將將兵距峣關【應邵曰峣音堯峣山之門李奇曰在上洛北藍田南武關之西】沛公引兵繞峣關踰蕢山擊秦軍大破之後周明帝武成元年徙靑泥故城側攺曰靑泥關武帝建徳三年攺曰藍田關因縣爲名隋煬帝大業元年徙復舊所卽今關是終南山在縣南七十里藍田山在縣東南三十里【沅案元和郡縣誌在縣東二十八里】範子計然曰玉英出藍田一名覆車山郭緣生述徵記曰山形如覆車之象其山出玉亦名玉山後魏風土記曰山巓方二里聖賢仙隱之處【沅案太平寰宇記引云仙聖遊集之所】劉雄鳴學道於此下有神祠甚嚴灞水之源出藍田谷西又西有尊盧氏冢次北有女媧氏谷則知此地是三皇舊居之所【帝王世紀曰尊盧氏赫胥氏後】魏略曰劉雄鳴藍田人少以采藥射獵爲事常居覆車山每晨夜出行雲霧中識其道不迷時人因謂之能爲雲霧晉太康地記曰藍田出美玉故曰藍田括地誌曰臣泰案聖賢冢墓記驪山之陽多美玉今縣西北四十里有驪山卽此山之北阜驪山之陽或謂此也蕢山在縣東南二十五里事見上【鄭氏曰蕢音匱蘇氏曰蕢音蒯師古曰薛音是也邱怪反沅案水經注有磈山卽蕢山也磈蕢聲相近】倒虎山一名元象山在覆車山北苻堅時王子年始隱於東陽谷後避石季龍之亂徙於此峣山在縣南二十里虎候山在縣境【出地道記沅案今俗云虎坷山在縣西十五里候坷聲相近字之誤也志家不知乃云虎候山或卽倒虎山非矣】金山在縣南一十里【沅案今方誌云金山在縣東北三十里蓋非】七盤山在縣南二十里王順山在縣東南二十里舊圖經曰昔道人王順隱此山得道【沅案今俗呼望舜山聲之誤】阜兒山在縣東二十里鄕俗所傳嘗有一禽止此山眾禽隨之疑爲鳳也因名鳳兒山語訛作皁兒山白鹿原在縣西五里【沅案元和郡縣誌云六里】三秦記曰周平王東遷有白鹿遊於此原以是得名蓋秦運之象其原接南山西北入萬年縣界抵滻水晉書苻雄與桓沖戰於白鹿原【晉中興書曰桓溫伐苻健督護鄧遐等奮擊於白鹿原】風涼原在縣西南四十五里南接石門山北入萬年縣界遁甲開山圖曰驪山之西川有阜名曰風涼原亦雍州之福地卽磈山之陰也【沅案水經注引云在磈山之陰】水經注曰狗枷川水有二原西川水出磈山之斫盤谷與苦谷二水合而東北流徑風涼原西【沅案舊本脫徑字西字】橫嶺在縣北三十五里自臨潼驪山東入縣界橫接華州界桓公堆在縣南二十五里晉書桓溫伐苻健遣苻雄等拒溫於秋思堆後因名桓公堆爭坡在縣東南通典曰七盤十二爭藍關之險路也傾谷在縣東五十里同谷在傾谷之西【沅案水經注作銅谷】倒回谷在縣東南五十里霸水上源出此谷谷內通商州洛南縣界藍谷在縣東南二十里輞谷在縣南二十里采谷在縣西南三十里與輞谷並有細路通商州上洛縣石門谷在縣西南四十里【唐昭宗幹寧二年行莎城鎭又次石門鎭之聖壽寺】庫谷在縣西南五十里谷有關霸谷古滋水也亦名藍田谷水卽秦嶺水之下流也東南至商州上洛縣界流入漢書曰霸水出藍田谷北入渭古曰滋水【沅案舊本古曰上有師字蓋後人依俗本地理誌加入非也此班固自注】秦穆公更名以章霸功水經注曰霸者水上地名也水出縣之藍田谷三秦記曰有川方三十里其水北流出玉銅鐵石圖經曰其源出縣東南秦嶺倒回谷西北流九十里出縣界人萬年縣界騫邨岸闊六十尺【十道志霸水源出終南山金穀沅案鄭樵通誌地裏略雲霸水出永興藍田縣終南山金穀東經臨潼北入渭然長安志雲霸水從上洛界入漢今長安志無此文霸水亦無由入漢也卽云入漢或由俗本字誤鄭樵以爲經證非矣】金穀水出縣西南終南山之金穀水經注曰水東北流注滻水又北流歷藍田川北注於霸【沅案水經注雲滻水西北流與一水合水出西南莽谷東北流注滻水滻水又北流歷藍田川北流注於霸水卽此水也】劉谷水一名泥水出縣東南劉谷水經注曰水出藍田山之東谷俗謂之劉谷西北與石門水合【沅案水經注但云輞谷水又西流入泥水泥水又西徑峣關北此所引皆無之蓋今本脫文】銅谷水出縣東銅谷水經注曰石門谷東有銅谷水合輞谷水西注泥水【沅案水經注云西北有銅谷水次東有輞谷水二水合而西注又西入泥水上無石門谷文石門谷文在後云東川水出南山之石門谷】白馬谷水出縣東白馬谷南流經縣南又西北流入霸水白牛谷水出縣西北白牛谷西南流入霸水圍谷水又有岐谷水出縣西南岐谷南流入霸水狗枷東川水出縣西南終南山水經注曰上有狗枷堡秦襄公時有天狗來下有賊則狗吠之一堡無患故川得名焉【沅案水經注云得厥目焉】又曰狗枷東川水出南山之石門谷次東有孟谷次東有大谷次東有雀谷次東有土門谷五水合而西北流歷風涼原東【沅案今本水經注作五水出谷西北歷風涼原東非】入萬年縣界【沅案此五字敏求增】荊谷水自白鹿原東流入萬年縣唐邨界【沅案此卽水經注之長水出杜縣白鹿原謂之荊溪也】輞谷水出南山輞谷北流入霸水藍谷水南自秦嶺西流經藍關藍橋過王順山下水出藍谷西北流入霸水傾谷水自秦嶺出南流入霸采谷水自秦嶺出北流三十里入萬年界石門谷水自秦嶺出北流三十里入萬年界庫谷水自南山出北流入萬年界合滻水蓼子閒在縣南三里出南山西北流合輞谷水入霸水咽瓠泉在縣西北一十五里舊圖經曰唐李筌於此遇驪山老母說陰符經傳教旣畢令筌取水筌乃攜瓠就泉汲水已失老母因名咽瓠泉桂泉在縣東北四十里泉畔舊有桂一根【唐武徳六年寧民令顏昶引南山水入京城】冰池在縣東南六十里唐鑿冰之所淹池在縣東北三十五里【淹一作�】石門湯在縣西南四十里石門谷口舊圖經曰唐初有異僧止於此大雪其地雪融不積僧曰必溫泉也掘之果有湯泉湧出遂置舍兩區凡有病者浴多痊損後有白魚之瑞復神女頻降遂立玉女堂於湯側明皇時賜名大興湯院昆吾亭在縣境漢宣帝霍皇后葬亭之東藍田故城在縣西三十里白鹿故城在縣西十一里周玉山故城在縣東二十五里唐玉山故城在縣東南四十三里有萬金堡寧民故城在縣西南三十二里靑泥城在縣南七里案峣柳城亦謂之靑泥城卽今縣是也未詳復有此城思鄕城一名柳城在縣東南三十三里舊說宋武帝入關築城於此南人思鄕因名之【沅案說出元和郡縣誌】又以城傍多柳故曰柳城尙可堡在縣東今存明巿堡在縣西南四十里奚鳥子堡在縣北四十里土坡狀如奚鳥子因以爲名黃櫨堡在縣北三十里漢禦羞苑鼎湖宮皆在縣境唐萬泉宮儀鳳三年建萬全宮在縣東四十五里開耀三年詔新造涼宮爲萬全宮【髙宗遺言萬全芳桂奉天壽宮並停廢文明元年武后詔奉天宮置道士觀芳桂萬全各置僧寺以舊宮爲名沅案會要云儀鳳三年作永淳二年廢新唐書云永淳元年作宏道元年廢】勝因寺卽唐法池寺也在縣城內舊圖經曰寺舊有池故以名張說有藍田法池寺二法堂贊大中中攺通靈寺後又攺今名崇法寺卽唐悟眞寺也在縣東南二十里王順山白居易有詩述其靈異後攺名永福寺在縣西南三十五里本唐神堯山莊崇仁寺在縣東北四十里唐開元二十六年置淸源寺在縣南輞谷內唐王維母奉佛山居營艸堂精舍維表乞施爲寺焉虎候山祠漢書曰秦孝公置金山神廟在縣南十里輞谷口金山之前舊圖經曰黃帝時風後滅蚩尢之眾於此蓋風後之祠濟眾侯廟在縣東南五十里倒回谷口其神名石門將軍唐京兆尹苐五琦楊知至祈雨有應至乾符中歲旱詔使致禱應時沾霈遂封濟眾侯增葺廟宇今榜助順王未詳都神廟在縣城內會縣境諸神歲時饗於此黃崖神廟在縣東五十里傾谷口古華胥氏陵在縣西三十里荊軻冢在縣西北三十里燕子冢在縣東八里【沅案今方誌云在縣東五里非】漢書曰臨江閔王榮景帝太子【沅案此節其文】廢爲臨江王【沅案漢書曰廢爲王】坐侵廟壖地爲宮上徵榮將行【沅案漢書云榮行】祖於江陵北門旣上車軸折車廢江陵父老流涕竊言曰吾王不反矣榮至詣中尉簿責訊王王恐自殺葬藍田有數萬燕【沅案漢書作燕數萬】銜土置冢上百姓憐之世名燕子冢【沅案世名燕子冢五字非漢書】賀若婦冢在縣西南一十五里婦縣人也姑有疾刲股肉奉姑疾遂愈府縣以聞敕旌表門閭名其鄕爲節婦鄕【��載歲月疑唐事沅案此條小注各本脫字】

醴泉醴泉縣【唐次赤今次畿東南至府九十里沅案元和郡縣誌太平寰宇記俱云東南至府一百二十里者唐及宋初治在此縣西又案今縣東三十里舊縣卽宋故城也】本漢左馮翊谷口縣地在九嵕山東仲山西當涇水出山之處故謂之谷口今縣東北四十里谷口城是【沅案今縣東北十里是漢故城也】王莽曰谷喙後漢魏晉爲池陽縣後魏武帝於谷口置溫秀寧夷二護軍攺池陽爲寧夷縣隸咸陽郡西魏置寧夷郡後周攺爲寧秦郡【沅案隋地裏志後周攺爲秦郡無寧字又云以新畤甘泉二縣入焉則二縣地當在縣境也】隋開皇十八年攺寧夷縣爲醴泉縣隸京兆郡【沅按開皇三年置雍州煬帝攺爲京兆郡則縣初隸雍州後隸京兆】以縣界有漢醴泉宮因以爲名【方輿記曰漢宣帝時開泉味如酒故以名縣亦漢宮之名也沅案漢醴泉宮當云周醴泉宮漢宣帝當云周宣帝字之誤也元和郡縣誌太平寰宇記並云縣以周醴泉宮名太平寰宇記又曰永壽縣醴泉苑在縣東北十里並宮並周所立宮在今永壽縣境尋檢書傳漢時無醴泉宮也】其城卽古仲橋城也【沅案今縣北十里是唐故城】唐武徳元年析置溫秀縣【案縣北有溫秀嶺當以此爲名】後省醴泉【沅案唐書志云武徳二年分醴泉置好畤縣三年分始平置醴泉縣此皆缺載】貞觀十年營昭陵在九嵕山析云陽咸陽二縣復置醴泉縣【沅案唐書志云武徳三年分始平置醴泉則新唐書志及此皆云貞觀十年始復置非也】隸雍州【沅案唐書志云奉天縣文明元年分醴泉置則此當云文明元年分置好畤縣】天授元年隸鼎州【沅案唐書志雲天授元年攺雍州爲京兆郡其年復舊二年分醴泉等縣置鼎州則此當云元年隸雍州二年隸鼎州】大足元年還隸雍州【沅案太平寰宇記云鼎州久視元年廢縣仍隸府】廣徳元年升爲赤縣【沅案唐會要云廣徳元年五月一日升又案元和郡縣誌云次赤縣又案縣以干寧中隸威勝軍尋復舊梁乾化中又隸威勝軍後唐晉漢周仍屬京兆府此皆不載而見幹州下】縣境【東西六十二里南北一百二里】六鄕管二百五十邨【唐十六鄕有白鹿長樂瑤臺修文四鄕余不傳沅案說文云季左馮翊谷口鄕讀若寧此缺載非也今縣東四十里有阡東鎭是阡季形相近字之誤】美華鄕在郭縣管邨四十四通畤鄕在縣西北六里管邨二十四【沅案宋故城在今縣東三十里故鄕鎭山水去縣道裏多與今不同】新望鄕在縣西一十二里管邨三十崇孝鄕在縣東北一十五里管邨四十九神安鄕在縣西北三十里管邨五十四白涇鄕在縣北五十里管邨四十九縣城周二里餘一百步醴泉鎭在縣城內北醴泉鎭在縣北二十里【沅案今有甘北鎭疑是此】醴泉驛在西門內東南至咸陽驛四十五里西北至幹州奉天驛七十里今廢名光渡在縣東北三十五里涇甘渡在縣東北三十里九嵕山在縣西四十里【沅案元和郡縣誌云在縣東北二十五里者唐縣在宋縣西】漢書地裏志曰谷口縣九嵕山在西四夷郡國縣道記曰九嵕山東連仲山西當涇水出處髙六百五十丈周十五里武將山在縣西北五十里【一名馮山沅案元和郡縣誌太平寰宇記皆云在縣東北十八里者唐縣在宋縣西宋初仍之又案地裏志雲谷口有五牀山祠五牀山疑卽武將山五武將牀形聲俱相近今麟遊亦有五將山見水經注苻堅所入與此不同】芳山在縣東北五十里【一作方】覆甑山在縣東北四十五里承陽山在縣西北七十里山有石泉三輔黃圖所謂浪水無勞山在縣西北六十里溫宿嶺在縣北漢時溫宿國人令居此地田牧因以爲名【隋志作溫秀】甘谷在縣西八十里泥泉谷在縣西北三十里石泉谷在縣西北六十里波水谷在縣北七十里承陽山兩水谷在縣西七十里豆盧谷在縣西北八十里黑狗谷在縣西北九十里巴谷在縣西北九十里白水谷在縣西北一百里涇水自幹州永壽縣西北流入縣界尙書禹貢曰涇屬渭汭【屬隸也水北曰汭言治水注入渭】毛詩曰涇以渭濁湜湜其沚春秋左氏傳襄公十四年諸侯之大夫從晉侯伐秦以報櫟之役濟涇而次秦人毒涇上流師人多死【以毒藥投涇水之上流晉師飲水多死】史記曰秦二世夢虎嚙左驂殺之卜涇爲崇二世乃齋望夷宮【沅案此亦節文】而欲祀之【沅案史記云欲祀涇】漢書曰涇𨿽不在大川之祀以近咸陽得北大川之祀漢書注顏師古曰涇水出安定涇陽笄頭山東至陽陵入渭益部耆舊傳曰漢武祀甘泉至涇橋有女子俗於涇水乳長七尺上怪遣問之女曰帝後苐七車知我時侍中張寬在苐七車對曰天星主祭祀齊戒不潔則女人星見水經注曰涇水導源安定朝縣西笄頭山秦始皇巡狩西出笄頭山卽是山也蓋大隴之異名【按漢武故事張寬所對並云渭橋渭水北史曰苻堅以關中水旱不時議依鄭白故事發其王侯已下及豪望富室僮隸三萬人開涇水上源鑿山起堤通渠引續以漑園鹵之田百姓賴其利】甘河自縣西北甘北鎭西來至縣東北涇甘渡河入涇水谷口城在縣東北四十里漢縣也溝洫志曰田於何所池陽谷口卽此城也郊祀志公孫鄕言黃帝升仙於寒門水經注曰九嵕山東仲山西謂之谷口卽古寒門也【沅案水經注但云渠首上承涇水於中山西卽瓠口所謂瓠中也無此文惟張守節引括地誌正與此同】案云陽縣谷池水所出謂之谷口未詳孰是紫府觀在縣東北三十里唐太宗爲道士薛頤置今廢瑤臺寺在縣西北昭陵之西要冊三廟一在市北一在縣西二十里一在縣西三十五里【案漢志有天齊公五牀山仙人五帝祠四所圖經皆不著】唐太宗廟在縣西門外去縣一里【沅案太平寰宇記云皇朝建隆三年敕立廟祭祀】肅宗廟在縣西北三十五里【開寶敕云去甘北巡鎭三里】太宗昭陵在縣西北六十里【陵廟記在縣東三十里】九嵕山白鹿長樂瑤臺三鄕界古逢蒲邨下宮去陵一十八里【元和郡縣圖志曰在縣東北二十五里】封內周一百二十里陪葬諸王七【蜀王愔趙王福紀王愼越王貞嗣紀王澄曹王明蔣王惲沅案此書紀陪葬與唐會要略同文獻通考卽用此文】公主二十一【淸河公主駙馬都尉程懷亮晉安韋思安豫章唐善識新興長孫曦蘭陵竇懷悊髙密段綸長樂長孫衝遂安王大禮南平劉元懿衡陽阿史那社爾新城韋正矩城陽薛瓘長廣楊師道襄城蕭銳長沙竇盧讓安康獨孤彥云臨川周道務普安史仁表潯陽汝南常山沅案三主無駙馬蓋夭也】妃嬪八【鄭國夫人彭城夫人紀國太妃韋氏越國太妃燕氏趙國太妃楊氏賢妃鄭氏才人徐氏竇卿妹石塔】宰相一十三【中書令馬周岑文本崔惇禮司徙英國公李績尙書左僕射魏國公李靖左僕射虞國公溫彥博右僕射宋國公蕭瑀左僕射申國公髙士廉左僕射梁國公房元齡太子太師鄭國公魏徵髙陽公許敬宗右僕射萊國公杜如晦太尉趙國公長孫無忌沅案唐宰相陪陵尙有宇文士及見新舊史而此不載杜如晦陪陵新舊史皆無考舊史云貞觀七年十二月狩於少陵原詔以少牢祭杜如晦杜淹李綱之墓則如晦墓不在此】丞郎三品五十三【戶部尙書莒國公唐儉吏部侍郎馬載戶部尙書武陽縣公李大亮衛尉卿齊國公房仁裕禮部尙書張俊允國子祭酒孔穎達禮部侍郎孔志亮工部侍郎孔惠元散騎常侍褚亮祕書監永興公虞世南工部尙書閻立徳吏部尙書姜晦中書舍人杜正倫殿中監唐嘉會學士姚思廉衛尉卿魏叔玉光祿卿姜遠祕書監岑景倩宗正卿李芝芳光祿卿房光義衛尉卿房光敏子閬州刺史誕淸河郡主婿贈鴻盧卿竇庭蘭金州剌史盧貞松天策府記室薛收宗正卿段倫金紫光祿大夫長孫璇贈吏部侍郎安康伯太史令薛頤銀靑光祿大夫李震洪州刺史吳黑闥晉州刺史裴藝寧州刺史竇義節衛州刺史蕭業吏部郎中馬覬幽州都督平元公長孫敞原州都督李政明臨淮公李規瑯邪公李珍常山公李倩千金公李俊中山公李琚汝州別駕房漸左淸道率房回江夏郡王道宗夔國公劉宏基雍州長史李弼特進觀國公楊仁恭原州都督史幼虔陜王府司馬謙芮國公豆盧行業西平郡王李琛簡州刺史建寧公李震安南都督姜簡】功臣大將軍以下六十四【大將軍薛國公阿史那忠開府儀同三司鄂國公尉遲敬徳右驍衛大將軍嘉川縣公周仁護鎭國大將軍丹陽公李客師大將軍鴈門公梁建方左鎭衛大將軍號國公張士貴左武衛大將軍翼國公秦叔寶大將軍周國公鄭仁泰益州都督王愔輔國大將軍劉宏基武衛大將軍牛進達公孫武達阿史什缽苾金吾大將軍梁敏左衛大將軍阿史那社爾監門大將軍仇懷古大將軍薛咄摩芝大將軍蘇花熟大將軍漢東公李孟嘗光祿大夫芮國公豆盧寬大將軍尉遲保林大將軍阿史那道眞左武衛大將軍天水郡公邱行恭金紫光祿大夫賀蘭整大將軍張太師冠軍大將軍許洛仁大將軍張延師大將軍瑯邪王駢右衛大將軍史大柰左武衛大將軍懷徳縣公牛伯億左金吾大將軍梁仁裕右屯衛大將軍金城郡公姜確左監門大將軍王波利大將軍公孫雅靖大將軍可汗阿史那步眞大將軍史奕大將軍李森大將軍阿史那徳昌右監門將軍執失善左金吾將軍房光忠內侍將軍張阿難橫野將軍都督拔野鐵都督渾大寧史氏祔將軍盧國公程知節於闐王尉遲光母阿史那氏祔將軍仇務薦右武衛大將軍懷寧縣公杜君綽大將軍麻仁靖右監門大將軍賀拔儼將軍魯何道將軍楊思訓將軍元仲文將軍豆盧承基將軍斛斯正貴將軍徐定盛將軍康野將軍段志元將軍薛萬鈞將軍元思賢將軍李丞祖中郎薛承慶右郎將尉遲昱右衛郎將姜昕中郎將段承爽案陵廟記圖然所載陪葬諸臣姓名差舛恐未得其詳或有不當陪葬者更須參校乃善】所乘六駿石像在陵後靑騅平竇建徳時乘【贊曰足輕電影神發天機乘玆飛練定我戎衣】什伐赤定王世充竇建徳時乘【贊曰廠澗未靜斧鉞申威朱汗騁足靑旋凱歸有中四箭處】特勒驃平宋金剛時乘【贊曰應策騰空承聲半漢入險摧敵乘危濟難】颯露紫平東都時乘【贊曰紫燕超躍骨騰神殿气詟三川威淩八陣】拳毛馬瓜平劉黑闥時乘有石眞容自拔箭處【贊曰月精案轡天駟橫行弧矢載戢氛埃廓淸有中九箭處】白蹄烏平薛仁杲時乘【贊曰倚天長劍追風駿足聳轡平隴回鞭定蜀】寢宮在山上元無井泉百姓供水勞獘後經野火徙瑤臺寺側葺行宮貞元十四年欲就寺側修復之以移攺舊制訪近臣傑議然後葺焉肅宗建陵在縣東北一十八里武將山修文鄕劉邨四十里下宮去陵五里陪葬功臣一【尙書汾陽郡王郭子儀】沅案載昭陵陪葬者此外有陵廟記唐會要文獻通考昭陵圖及近人讀禮通考諸書所載各有訛舛蓋陪陵例有三一賜葬如諸王公主妃宰相丞郎功臣大將軍也二祔葬子從其父孫從其祖與特賜葬異也三石刻諸蠻夷君長後人亦誤以爲陪陵也新舊史所紀但賜葬者故與諸書異沅自官關隴前後十餘稔嘗以案部周覽古王賢哲墓道不修樵牧上下心用慨焉其在祀典者請帑修護余亦立石書名飭縣勿損昭陵在醴泉縣東北五十里以干隆四十二年八月飭知縣張心鏡特起圍墻立碑亭十餘所四十八年十月又飭知縣蔣騏昌復加修築並立碑紀事又東西立石書陪葬諸臣名位以垂久遠後之好古者庶有述焉因以碑文附於此志大淸防護昭陵之碑兵部侍郎兼都察院右副都禦史巡撫陜西西安等處地方贊理軍務兼理糧餉欽賜一品頂帶畢沅撰文夫如堂者密實惟帝之囿時積髙曰雍乃神明之冢捨是以尊盧虛隴尙仿像於藍田西海衣冠必封崇於上郡何況龍蟠大壑比鄗聚之聲靈天命元宮繼長陵之功烈者哉醴泉縣西北六十里九嵕山唐太宗文皇帝昭陵之所在也帝提劍乘天握圖出震驅除吞噬彈壓殷齊白魚赤帝之祥版泉丹水之迹讓黼扆而肅五日之禮遇斧斨而正二叔之辜浮龜不足效其文斷鰲不足媲其武帝系之所傳史牒之所頌盡美又善無得而稱焉原其終始靡閒歸藏乃若山陵有彰聖哲且夫雄略之主必旁皇乎上仙蓋代之气每綢繆於沒世水衡灌地將爲江河玉桃服屍思畢天地故以七十餘萬驪山穿治之徒一萬六千茂陵大徙之戶帝則深遵節約廠堇鑿嵯峨似委宛之桐棺擬谷林之通樹萬乘之貴悟旨莊周獨決之明徵言季札克終後志遂下王言侍衛減於常儀瓦木止於形具此則帝之儉也臧弓日狗志士因而拊心長頸烏喙哲人於焉長往子胥抉目於吳闕彭越覆醢於淮南未嘗不掩浸潤之明損豁達之度帝則我言嫵媚推心置腹之誠袒見瘡痍丈夫意气之語曁乎鼎湖須冉去閔墮地之空號水水和存想張朝而再見金枝玉葉左武右文前部壴吹東園祕器祁連之冢亙馳道以如山圖畾大奰之文蔽元宮而似壘此又帝之仁也兵者凶事不得已而用之守在四裔將羈縻而勿絕然奇肱之車飛而偶至長臂之服通而復迷帝則薄伐之勇系馘於明堂畏懷之徒輸誠於身後至使酋豪謝罪慕濺血於墳沙蕃長歸朝斗圖形於元闕拜官尙主天下一家椎發雕題駿奔左右此又帝之大也昔者宣尼遺訓古墓無墳漢臣陳言南山有隙亡羊之牧焱欠誤入於三泉踞虎之邱驟見傷於敵國帝則流連翰墨眷惜鍾王以堯典之同棺當佳城之銘槨卒令沙邱之字勢木於登堂寶鼎之埏力窮於發弩嗟爾後世似有先知倒我衣裳詒之繭紙此又帝之智也若乃宣室之問不信無徵墨翟之言將聞豈見鬼雄非毅魂气何之楚平一去被辱於仇鞭武皇見形憤心於磨劍帝則歸復於土陟降在天呼嘯若瑾之神叱吒投壺之電黑雲閃野遏妖寇於咸陽黃旗立空禦賊軍於華澤皇堂奏異血汗如神祖龍無所用其驅蚩尢不足比其縱此又帝之靈也帝緝熙之徳不懈於生存服畏之思彌光於奕祀故能奠不朽之基業享絕代之明禋置廟設祀建隆開寶之遺陵戶丰碑洪武崇禎之迹我國家光宅八表懷柔百神屢致馨香頻加守護使星夜出映園寢之神光燎火朝輝集封中之雲气沅守官關隴案部池陽瞻拜神宮周遊墓道其山也北據寒門之阪南帶甘泉之流右睨溫秀之峯左眺穛獲之藪巖巒山截嶭三嵕角其雄名登道盤紆九疑爭其遠勢非煙非霧立而望之鬱鬱蔥蔥佳哉气也而風髙壤裂石室摧基地阻荊生陰堂絕棧樵穌下上曾無百步之防鏵臿侵淩或至諸臣之冢穹碑半剝翁仲全傾因以干隆四十二年橄築圍墻三十餘丈大書瓦屑邕分藐隸之奇列植松楸犮捨甘棠之敬旋因入覲上適疇咨始知聰明之徳久契乎聖懷平成之歡待格乎神漠沅再之官又踰五稔兼營祠宇特用陵租知縣蔣君能平其政實任斯勞恐古墓之爲田考陪陵於往牘紀其名位復立貞王民仰體皇謨光昭來者將與會稽窆石共磨滅於苗山風後神堆謝浮沈於黃水遊心隨武九原可作之臣寧想非熊五世歸周之葬風雲如會陵谷長存豈止狄山之紀久迷視肉之方濟陰之祠但獲龍魚之瑞云爾乾隆四十九年閏三月望日醴泉縣知縣蔣騏昌立石【孫星衍醴泉縣誌昭陵陪葬考云案長安志載陪葬名位後云案陵廟記圖然所載陪葬諸臣名位差舛恐未得其詳或有不當陪葬者更須參校乃善敏求此言蓋其時未暇考史也陪葬名位當以會要長安志爲本而証之史蓋二書最先出文獻通考及讀禮通考舊志皆因之會要所記妃七人王七人公主十八人宰相十二人丞郎三品以下五十人功臣大將軍五十七人校諸書爲簡核然考宇文士及陪陵見於新舊史契苾何力公孫武達陪陵見於新舊史及方誌而皆不載是其疏也豆盧承基或作仁業或作承業字多不同舊史云豆盧欽望父仁業宰相世系表作承業京兆金石錄有碑作承基嘗見萬年宮碑陰題名正作承基則是一人字作承基者是而會要已有仁業又有承基又前岑文本云並男景倩後文有岑景倩是其謬也右衛大將軍李思摩以蕃王附葬見於新舊史其薩寶王贊普卽劉書吐蕃傳所稱贊普棄宗弄贊髙宗授爲駙馬都尉者新羅王女眞徳卽新羅傳王善徳妹眞徳永徽元年大破百濟之眾者二人但刊石像形於昭陵元闕之下而以爲陪陵又其謬也岑文本云並男景倩房光義云並男原州別駕暉咸陽縣丞曜房光敏云並男閬州刺史誕是明其附今考馬覬載子載周子孔元惠志約子志約穎達子姜晦及皎遐子遐簡子簡確子唐嘉會儉子魏叔玉徵子豆盧眞松承基子承基寬子蕭業銳子李政明李客師靖弟尉遲寶琳敬徳子阿史那道眞社爾子楊思訓恭仁子此皆無奇異功績直附其父故不得與陪陵同史例不載而會要列在陪葬不云並男又其謬也其時有功臣子弟實又陪陵而非附葬者若蕭銳之不因瑀程處亮之不因知節史則載之亦不可不知也江夏王道宗卒於象州新書云始諸王妃主自垂拱後被害者皆棄掩之神龍初詔州縣普加求訪諸王皆陪葬昭獻二陵道宗陪葬或以此時與襄武王琛亦復有功此二人實是陪陵當次在諸王未而與承郎同列又臨淮公李規瑯琊公李珍常山公李倩皆越王眞子千金公李俊曹王明子李之芳承祖子承祖煜子煜蔣王惲子中山王李琚休道子休道亦蔣王惲子此數人皆應附諸王而與陪葬諸臣並列又其謬也至以瑯琊王衝爲駢蕭守業爲蕭業之類或由字誤不足論已長安志於公主中增潯陽汝南常山妃嬪中增竇卿妹石塔宰相中增杜如晦丞郎中脫姜晦增段倫長孫璇安康伯薛頤銀靑光祿大夫李震功臣大將軍中無李思摩薛寶王贊普新羅王女眞徳而增王愔劉宏基牛進達公孫武達阿史羅什缽苾梁仿阿史那社爾仇懷古賀拔儼楊思訓姜昕文獻通考用會要文亦增賀拔儼楊思訓姜昕考李思摩舊志稱其封懷化王贈兵部尙書夏州都督陪葬昭陵立墳以象白道山公孫武達新舊史皆云陪葬牛進達𨿽史無陪葬事而有佐命之勞見秦瓊傳或史闕其陪葬事師訓恭仁子或附其父則其所記實足補會要之缺矣若杜如晦陪陵新舊書皆無案舊史云貞觀七年十二月狩於少陵原詔以少牢祭杜如晦杜淹李綱之墓太平寰宇記萬年縣杜如晦墓在縣南三十里大趙邨則非陪陵明也阿史那社爾已見駙馬都尉王愔卽蜀王愔已見諸王輔國大將軍劉宏基卽夔國公劉宏基已見丞郎又見功臣阿史那什缽苾卽突厥利可汗阿史那什缽苾亦在諸蕃君長昭陵刻名之列而誤以爲陪葬此其謬也至所紀諸臣官位亦多與史不合然則會要長安志及文獻通考得失可考見矣近讀禮通考大都據京兆金石錄碑凡唐臣葬醴泉者則皆以爲陪葬善乎宮耀亮之言乙速孤父子墓在叱於邨九嵕山後三十里不在文獻通考所指一百二十里墓田之內安得謂之陪葬也又其重出者前有寧州剌史竇義節後有寧州刺史賈義節前有牛伯億後有於伯億前有原州都督李正朝後有原州都督李政明又不知張大師爲延師之兄而云張俊允子無大師又以俗本文獻通考常山公李倩字誤爲常州公而云常州司馬懷節苐四子又仇懷吉作仇懷古瑯琊王衝作駢岑文本子景倩作方倩云曼字之誤李客師作容師如此之類抑亦疏矣縣誌之長仇懷古作吉同萬年宮碑陰題名公主中多三人妃一人同長安志其載盧赤松西平王安實補諸書所無然誤閻立徳爲立本牛進達爲申進達孰失善爲龔善劉宏基爲宏眞又誤入薛仁貴之類舛錯甚多今悉正之其範文光周錫圭諸君所考大都長短互見亦擇其善若宇文士及倍陵與金石志蕃王刻石之考證則星衍有力焉前人未之及也】

長安志捲苐十七

縣七

櫟陽櫟陽縣【唐畿今次畿西南至府九十里沅案元和郡縣誌太平寰宇記皆云一百里】本秦舊縣獻公自雍徙居焉【沅案史記秦本紀云獻公二年城櫟陽六國表云十一年爲縣】漢髙帝元年項羽以司馬欣爲塞王都櫟陽如淳曰櫟音藥二年髙帝爲漢王還都櫟陽七年徙都長安髙帝旣葬大上皇於萬年陵遂分櫟陽置萬年縣以爲陵邑治櫟陽城中故櫟陽城亦名萬年城【沅案史記城櫟陽徐廣曰徙都之今萬年是也正義括地誌云櫟陽故城一名萬年城在雍州東北】王莽攺曰師亭【沅案王莽攺櫟陽曰師亭攺萬年曰異赤】後漢省櫟陽入萬年後魏孝文太和二十二年析萬年置鄣縣【沅案地形志作京云太和二十二年置屬馮翊太平寰宇記及此皆作鄣考水經注雲渭水又東徑鄣縣西蓋隴西郡之鄣徙也則字作鄣是】宣武景明元年又析置廣陽縣屬馮翊郡周明帝二年省萬年入廣陽髙陵二縣更於長安城中別置萬年縣廣陽仍隸馮翊郡隋開皇三年罷郡以廣陽隸雍州唐武徳元年攺爲櫟陽【沅案舊唐書云武徳元年攺萬年爲櫟陽分櫟陽置平陵此皆缺載】二年析置粟邑縣【沅案新唐書志云二年更平陵曰粟邑此不載平陵但云析置非】貞觀八年廢粟邑入焉天授二年隸鴻州大足元年還雍州【沅案太平寰宇記云元和十五年四月並移立奉先縣以奉景陵又案新唐書志雲華州櫟陽天佑三年來屬此皆缺載】縣境【東西五十二里南北三十一里】四鄕管四里【唐二十五鄕元和元年析大澤鄕隸富平縣奉丰陵十五年析萬年鄕隸奉先縣奉景陵余不傳】五陵鄕在縣東管平定裏淸州鄕在縣西北管奉尊裏永丰鄕在縣東北管芬芳裏寧遠鄕在縣西南管髙唐裏縣城周三里櫟陽鎭在郭下粟邑鎭在縣東北三十四里石川河東【莽曰粟成】渭水渡七西抵髙陵縣東至下邽縣田王渡田家渡周夏渡聖力渡萬安渡耿渡孟渡石川河渡二並在縣東橋渡

粟邑渡渭河西自髙陵縣界來入縣界流入下邽石川河亦曰沮河在縣東三十里自華原富平兩縣來入縣界合渭水水經注曰沮水東經萬年故城十三州誌【沅案水經注作闞駟曰此以意攺】萬年縣南【沅案南當爲西】有涇渭北有小河謂此水也【沅案此卽禹貢漆沮旣從之沮水史記正義引括地誌雲沮水一名石川河源出雍州富平縣東入櫟陽縣南】五丈河在縣西南今涸淸渠在縣西耀州界靑冶谷水下流也自三原髙陵縣界來入白渠至縣界合渭水五渠其水自洪門分人髙陵縣北下並入渭水中白渠【從北苐一斗門七】析波渠【苐五斗門二】中南渠【苐三斗門七】髙望渠【苐四斗門二】偶南渠【苐五在北原之南斗門一】煮鹽澤在縣南十五里澤多鹽鹵苻秦時於此煮鹽周二十里淸泉陂在縣西南十里多水族之利畦畤在縣東北二十里史記秦獻公時櫟陽雨金自以得金瑞故於此作畦畤櫟陽以祀白帝【沅案封禪書云櫟陽雨金秦獻公自以爲得金瑞故作畦畤櫟陽而祀白帝此以意攺】晉灼曰形如種韭畦畤各一土封古縣城在縣北東西五里南北三里漢師得宮在縣界翊唐觀在粟邑鎭西南去縣二十里舊圖經曰觀內昔寇尊師舉家白日上升今廢要冊廟在淸川鄕陰邨去縣五里漢武帝廟在五陵鄕嚴店邨去縣西南十八里廬陵王廟在五陵鄕大順保西南去縣二十里漢太上皇陵在縣東北二十五里郡國縣道記曰髙帝葬太上皇於櫟陽北原其陵在東者太上皇在西者昭靈後也

涇陽涇陽縣【唐畿今次畿南至府七十里沅案太平寰宇記雲府北二百里疑非】本秦舊縣史記秦昭王弟封涇陽君案今渭州平涼界涇陽故城是漢屬安定郡惠帝四年攺池陽縣屬左馮翊故城在今縣西北二里以其地在池水之陽故曰池陽苻堅於今縣東南二十八里置涇陽縣後魏於縣置咸陽郡【沅案元和郡縣誌太平寰宇記後魏下有廢字又案地形志云眞君七年並石安則非廢也又云景明二年復屬咸陽此皆缺載非】後周建徳中省池陽縣隋開皇三年罷咸陽郡徙縣置於廢郡隸雍州卽今縣也唐天授二年隸鼎州大足元年還隸雍州縣境【東西七十五里南北二十五里】六鄕管六里【唐十八里】瑞寧鄕管神狐裏永順鄕在縣東管耦南裏【耦字類篇疑只是偶】會仙鄕在縣東管仙洞裏廣吉鄕在縣東管張良裏河池鄕管養生裏宜善鄕在縣外管輔政裏洪池監在縣西北五十里掌三白渠涇陽鎭在縣城西街北臨涇鎭在鄕西北宜善鄕【白渠貫其中】迎冬驛在廣吉鄕十道志曰舊池陽縣城俗名迎冬城城中有尹吉甫碑後爲驛今廢涇水渡九百光渡

寧甘渡

涇甘渡【並縣西】臨涇渡【縣西北】睦城渡【縣西南】劉洪渡【縣南】張茄渡郭渡孫渡【並縣東南】石安原在縣西南七里【沅案元和郡縣誌太平寰宇記皆云在南七里】崇二十丈東西三十八里南入咸陽縣界崔鴻前秦錄曰苻健攻張琚於宜秋還登石安原而嘆曰美哉斯原也悵然有終焉之志長平阪在縣西南五十里【沅案元和郡縣誌作五里非太平寰宇記同此】俗名睦城阪東方朔記曰【沅案蓺文類聚雲別傳】漢武上甘泉【沅案蓺文類聚上作幸】至長平阪上馳道有虫盤而覆地赤如生肝狀【沅案蓺文類聚引云赤如牛肝】頭口鼻耳齒盡具先驅旄頭馳還以聞方朔從上在後車【沅案蓺文類聚引作屬車】上使往視之還對曰怪也【沅案蓺文類聚引云朔曰此謂怪哉】上曰何謂對曰秦始皇拘系無罪幽殺無辜眾庶恨怨恨气之所生也是地必秦之故獄處也詔丞相公孫宏按地圖果秦獄也上曰善當何以去之朔曰積憂者得酒而忘【沅案蓺文類聚作解】置酒其上必消糜以酒澆之果消【沅案蓺文類聚引作乃取虫置酒中立消】上大笑曰東方生眞先生也賜帛百匹自此之後屬車載酒【沅案蓺文類聚引云屬車上盛酒又其餘所引與此多不同此文較多】涇水在縣西北自池陽縣界來東南入髙陵縣界白渠在縣西北六十里堰涇水入焉西自云陽縣界來東入髙陵縣界十道志曰太白中白南白謂之三白渠也渠上斗門四十八【元和郡縣圖志曰太白渠在縣東北十里中白渠首承太白渠東流入髙陵縣界南白渠首承中白渠東南流亦入髙陵縣界隋志有茂農渠疑是此沅案元和郡縣誌承皆作受】三限口在縣東北在南北分渠處限上十巡管斗門十一限上下八巡管斗門八南限管斗門十三中限管斗門十二北限管斗門三焦獲藪在縣北亦名瓠口爾雅十藪周有焦獲郭璞曰今扶風池陽縣瓠中是也詩曰玁狁匪茹整居焦獲謂此也史記鄭國鑿涇水自仲山西邸瓠口爲渠水經注曰涇水東南流經瓠口鄭白二渠出焉凡灌田萬頃【沅案水經注無文或今本脫云】龍泉陂在縣南三里多蒲魚之利胡縣城在縣西南角秦望夷宮在縣東南八里【沅案裴駰引張晏曰宮在長陵西北長平觀道東故亭處是也臨涇水作之以望北夷】漢池陽宮在縣西北八里長平觀在縣東南九里赫連臺在縣北宜善鄕龍泉廟在縣城西門外街北涇河廟在瑞寧鄕顯聖廟在廣吉鄕五齊神廟在會仙鄕白鹿神廟在瑞寧鄕鄧太尉廟在河池鄕

髙陵髙陵縣【唐畿今次畿西南至府八十里】本秦舊縣孝公置左輔都尉冶所也史記秦昭王弟封髙陵君漢隸左馮翊王莽攺曰千春其治在縣西一里故城後漢左馮翊自長安出治髙陵魏黃初元年攺爲髙陸縣隸京兆郡【沅案晉亦屬京兆】其治今在縣西南後魏徙於今所【沅案後魏攺屬馮翊此缺載】隋大業二年復爲髙陵【沅案此當云又屬京兆郡】唐武徳元年析置鹿苑縣【沅案舊唐書志云武徳二年此及新唐書志皆云元年誤】貞觀元年省天授二年隸鴻州大足元年還雍州縣境【東西二十八里南北三十三里】五鄕管一百一十九邨【唐七鄕會昌元年析淸平鄕隸三原縣奉莊陵余不傳沅案說文有冉亭】仁義鄕在縣西七里管邨二十奉君鄕在縣北八里管邨一十五修眞鄕在縣東一里管邨二十五上原鄕在縣西南一十里管邨二十八閏國鄕在縣南一十八里管邨二十一縣城周二里餘一百二十步隋大業七年築髙陵鎭在縣城內渭橋鎭在縣南一十八里毗沙鎭在縣西南一十八里鴻臚館在縣南一十八里今廢神皐驛在縣北一百五十步今廢奉政原在縣南一十一里東西長三十里南北闊三里鹿苑原在縣西南三十里東西長一十五里南北闊一里三輔黃圖曰安陵有果園名鹿苑涇水西南來自涇陽縣界合渭水渭水在縣西南二十里來自咸陽界流入櫟陽界白渠自涇陽縣界三限下中限爲一渠流至縣界彭城兩下分爲四渠並漑民田【唐寶歷元年令劉仁師請更水道渠成名劉公渠彭城堰】中南渠東西長三十五里髙望渠東西長三十五里耦南渠東西長四十里中白渠東西長三十里【四渠下流並入櫟陽縣界】古縣城在縣西一里周七里崇一丈五尺闊四尺【沅案此漢故城】髙陸故城在縣西南周二里【沅案此魏髙陸故城】唐龍躍宮在縣西十四里唐神堯舊宅武徳六年以奉義宮建龍躍宮徳宗攺爲修眞觀內有神堯眞容禦井靈柏梁開平中廢正道觀在縣北十三里有吳道子畫今存法隆院在縣南一十五里唐大歷元年置昭惠院在縣東南三里唐大中年置慶安泥寺在縣西南十里唐初置貞觀元年重修後廢晉天福六年再修鹿臺神廟在鹿苑原上郡國志曰鹿臺祠百姓祈禱水旱有感俗名鹿臺將軍【沅案此書所引郡國志劉昭注本皆無當是郡國縣道記也】後秦二主墓【姚萇姚興】在縣東十三里【沅案元和郡縣誌姚興墓在縣東一十三里無姚萇太平寰宇記有】唐西平王李晟墓在縣東南十里【沅按裴度撰神道碑云葬於髙陵縣奉正原】

幹佑幹佑縣【次畿西北去府二百五十里沅案新唐書云縣中下】本漢洵陽縣地唐萬歲通天元年析商州丰陽縣地置安業縣【沅案太平寰宇記云分丰陽縣及招諭左綿等谷逃戶以置】景龍二年隸雍州景云元年復隸商州乾元元年攺爲乾元縣隸京兆府尋還商州永泰元年爲羌賊燒毀徙治今縣西北三十步長慶二年復治今縣光啟二年經蔡賊焚蕩復徙今縣西北西王谷龍紀元年復歸舊縣漢幹佑二年隸京兆府攺爲幹佑縣縣境【東西三百二十五里南北三百五十里】五鄕管十五里【沅案太平寰宇記云舊三鄕今五鄕】幹佑鄕在縣西管裏五蘊谷裏

東柱裏

長陵裏西柱裏

幹佑裏小和鄕在縣西管裏三大和裏

小和裏

仵谷裏大和鄕在縣東北管裏三瓦谷裏

長望裏

西王裏左綿鄕在縣西北管裏三黃花裏

靑度裏

團田裏平定鄕在縣東北管歸安裏歸安鎭在縣南一百二十里長陵山在縣東七十五里【沅案山在今鎭安縣東北二十里此縣名旣屢易治又頻遷故紀其見在山川道裏也】夢谷山在縣東南三十里其山崇峻常有雲起【沅案山在今鎭安縣東北三十里】石驢山在縣西南一百八十里山有石狀驢【沅案山在今鎭安縣東南一百里】石馬山在縣南三十里山有石狀馬【沅案山在今鎭安縣北四十五里】車輪山在縣南五里【沅案山在今鎭安縣北八十里】考山在縣北七十里【沅案山在今鎭安縣北百七十里】重崖山在縣東五里【沅案山在今鎭安縣東八十里】乍水在縣東五里出萬年縣界秦嶺下流入金州洵陽縣界【沅案水經注作柞水雲西出柞溪南流徑重巖堡西屈而東流徑其堡南東南注於旬水乍卽柞字俗也】蘊水在縣西南七里出考山下流入乍河【沅案太平寰宇記雲蘊水在縣西南七里谷在今鎭安縣北七十里】洵河在縣西南一百里出萬年長安兩縣界秦嶺下南流經縣入金州洵陽縣【沅案水經注作旬水雲出旬山東南流徑平陽戍下又東南徑旬陽縣與柞水合】

渭南渭南縣【唐畿西至府一百三十里】本漢新丰縣地前秦苻堅置渭南縣屬京兆郡漢初有渭南郡因以取名述徵記曰渭南縣夷狄所置則謂堅也後魏孝昌三年徙置今縣東南四里明光原上爲南新丰縣仍置渭南郡西魏廢帝二年分置靈源中源二縣攺南新丰爲渭南縣後周建徳二年郡及二縣並廢入渭南屬雍州隋文帝開皇十四年徙縣於今治【兩京道裏記曰隋文帝過縣以原上乏水故徙之】唐武徳元年隸華州五年復隸雍州天授二年於零口鎭鴻州析渭南慶山置鴻門縣領渭南慶山髙陵櫟陽鴻門五縣大足元年廢鴻州並鴻門入渭南縣隸雍州周顯徳二年析隸華州縣境【東西三十八里南北七十五里】四鄕管八里【唐十九鄕】神徳鄕在縣郭下管裏二仁和裏

丰陰裏石泉鄕在縣西南管裏二曹劉裏

崛泉裏神川鄕在縣南管裏二淸化裏

樂坊裏廣陽鄕在縣東管裏二臨渭裏

金泉裏縣城周三里餘二十步重九尺括地誌曰隋煬帝大業九年築渭南鎭在縣郭下赤水鎭在縣東一十五里堠子鎭在縣西南與藍田縣接境以南山多虎故立斥堠於此渭南驛在縣郭內東至華州佑順館三十四里西至臨潼縣驛六十二里南至商州洛南縣秦嶺爲界無堠館北至耀州富平縣驛七十里東陽驛在縣東一十三里兩京道裏記曰西魏大統十四年置在東陽谷側因以爲名杜化驛在縣西一十三里兩京道裏記曰亦大統十四年置在杜化川【二驛今廢】酋橋在縣東五里橋架酋水因名之靈臺山在縣東南三十五里倒獸山一名元象山在縣東南三十七里【沅案元和郡縣誌太平寰宇記皆云在縣東南五十里】十六國春秋曰王嘉字子平隱於東陽谷鑿崖宂而居弟子傳業者數百人亦皆宂處石季龍兵亂棄其徒眾至於長安潛徳終南山結庵而止門人聞而復隨之乃遷於倒獸山卽此也廣狗谷在縣南三十里廣鄕原在縣東南十里水經注曰東陽水西陽水並南出廣鄕原北垂新丰原一名靑原在縣西南二十里水經注曰泠水歷陰盤新丰二原之閒案今泠水經此原之右胡城坡在縣南一十五里東西一十五里南北接山三十里柳侯坡在縣東南一十五里東西一十里南比接山三十里羝羊玄坡在縣西南二十里東西三十里南北接山三十里虫奉蛤土追在縣南二十里崇三十尺周二百步孟家土追在縣南六十里崇一百尺周二百步灰土追在縣西南五里崇三十尺周一百步渭水西自臨潼縣界流入去縣四里東流入鄭縣界酋水出縣西南石樓山水經注曰酋水出倒獸山南總五水單流北注經秦步髙宮東歷新丰原東而北經步壽宮西又入渭東陽谷水出縣東南廣鄕原北西陽谷水出縣東南廣鄕原北杜化谷水出縣西南零谷水出縣西梁泉在縣東南一百五步甘泉在縣城內姜泉在縣城內【唐陸贄爲尉有詩曰姜泉流渺渺夾砌樹陰陰蓋縣內多引流泉】漕渠在縣北一里來自臨潼東入鄭縣界今涸王尙澤在縣西十五里靈池在縣東南二十五里後魏永熙元年水自湧出因而成池周八十步鴻門亭卽漢髙帝見項羽之處大道北下阪口名半日邨太平寰宇記曰此邨以山髙蔽虧陽形常照其一半風門三秦記曰在新丰縣東南兩阜相對其所多風釣魚峯在縣東南十七里縣故城在縣城北周一里餘二百八十步崇一丈括地誌曰渭南故城在縣治東南四里西魏文帝大統十六年築【案縣故城疑苻堅所置渭南縣括地誌所引當是南新丰縣】右倉堡城在縣東三里張堡城在縣東南三十里嚴堡城在縣西南三十五里靑原堡城在縣西南二十五里姚堡城在縣南二十里胡城在縣南十里舊說匈奴休屠王部落降漢築此城以居因名胡城秦步髙官一名市邱城在縣西南三十里【沅案元和郡縣誌云二十里】隋崇業宮在縣東十五里煬帝大業二年置唐遊龍宮在縣西一十一里兩京道裏記曰唐開元二十五年敕兩京行宮遠近不等宜令將大匠康工幾言與州縣均融修葺取黑龍飲渭名之今有遺址建明觀在縣西三十里後魏普泰元年置今廢慈云寺在縣城內本唐啟休寺元和中置後攺今名後魏孝武帝孝陵在縣東南二十二里廣鄕原陵崇六丈周一百二步石人虎尙存

長安志捲苐十八

縣八

蒲城蒲城縣【唐次赤西南至府二百四十里沅案太平寰宇記雲府東南九十里】本秦重泉縣史記秦簡公城重泉【沅案史記正義曰重泉故城在同州蒲城縣東南】歷漢如之【沅案此當云屬左馮翊】莽曰調泉後漢復舊【沅案晉亦屬馮翊】至後魏省卽今縣南五十里重泉故城是孝文帝太和十一年【沅案地形志云十二年】分白水縣置南白水縣以在白水之南爲名【沅案此當云屬白水郡】西魏廢帝三年攺白水爲蒲城縣以縣東有蒲城因名之本屬同州【沅案隋志云西魏置白水郡開皇初郡廢則此當云隋屬馮翊郡此皆缺載又云本屬同州非又案元和郡縣誌說亦同】唐開元四年以縣之丰山建睿宗橋陵攺爲奉先縣仍隸京兆府十七年升爲赤天佑三年復屬同州皇朝開寶四年攺曰蒲城天禧四年隸華州縣境【東西九十里南北八十里】十鄕管十里【唐二十二鄕元和元年析神泉鄕隸富平縣奉丰陵十五年以櫟陽縣萬年鄕來屬奉景陵又有宣化丰陽寧康三鄕余不傳】呂寧鄕管宜安裏善化鄕管孝仁裏崇徳鄕管懷化裏龍樂鄕管丰山裏翔鸞鄕管懷仁裏普濟鄕管伍龍裏懷仁鄕管聖母裏蒲城鄕管溫泉裏原陽鄕管積善裏賢相鄕管勛貴裏縣城周八里一百八十步崇七尺壕深四尺蒲城鎭在縣城內荊姚鎭在縣西南三十里車渡鎭在縣東南五十里常樂鎭在縣東南四十里漢帝鎭在縣東南一十八里折衝府五相原府

孝徳府

溫湯府宣化府

懷仁府昌寧驛在縣城內通智驛在縣西北景陵下去縣二十里堯山驛在縣北光陵下去縣一十里孝城驛在縣東北泰陵下去縣三十里丰山驛在縣北橋陵下去縣三十里丰山在縣西北三十里【一名蘇愚山】金粟山在縣東北二十里白堂山在縣東北三十五里舊圖經曰山之前秦白起立寨之所因以爲名【沅案今方誌云白堂山卽良將谷據此與良將谷相去五里蓋志以白堂山爲白堂谷】不羣山在縣東北白堂山南舊圖經曰諸山累累峯巒相接惟此山孤迥因以爲名俗謂之孤山金熾山在縣西北二十里堯山亦名浮山在縣北二十里舊圖經曰昔堯時洪水爲災諸山盡沒惟此山若浮因以爲名重山在堯山前舊圖經曰以其與堯山有重疊之象故號重山銅斗山在縣西北四十里馬冢山在縣西北五十里木屐土追四在縣東偏南五十里沮水之岸舊說夏禹治水至此屐下廾泥積之成土追各周二里崇一百尺蟠龍神原在縣西三十里舊圖經曰唐明皇遊幸見原上雲霧中有黃龍之狀於下得石狀似蟠龍以其地爲龍樂鄕今其石尙存良將谷一名白堂谷在縣東北三十里炭谷在縣西北二十里此入出炭佛空谷在縣西北三十五里谷內有佛空院唐會昌五年�白馬谷在縣西北四十五里洛水谷在縣東五十里山白水縣來南流一百里入同州馮翊縣白鹵泄渠在縣南四十里白鹵鹽池連東入沮水闊五十尺深二丈蓋鹵水泛漲流注故曰鹵渠溫湯在縣東六十里源出沮水之岸西流二里入於沮水山陽堰在縣北一十里舊圖經曰爲置陵寢修此堰漫浴池在縣西一十五里漫源邨其水微小惟居民灌漑蔬圃蓮子池在縣西北三十里舊有蓮蕅之利東鹵池在縣南二十里漢書宣帝微時常困於蓮勺鹵中【沅案微時二字敏求意增】如淳曰爲人所困辱也蓮勺有鹽池縱廣十餘里其鄕人名曰鹵中【沅案漢書云名爲鹵中】服虔曰鹵中或曰澤中孟康曰蓮勺縣西北也按漢蓮勺縣在此縣東南下邽縣界今此謂鹵中未詳唐大徳十二年東池生瑞鹽後敕禁斷鹽不復生【沅案舊唐書文宗紀云太和元年三月子丑朔度支奏京兆府奉先縣界鹵池側近百姓取水柏柴燒灰煎鹽每一石灰得鹽一十二觔一兩亂法甚於咸土請行禁絕今後犯者據灰計鹽一如兩池鹽法條例科斷從之卽其事也】西鹵池在縣西四十里重泉故城在縣南五十里【沅案史記正義引括地誌云在縣東南四十五里】蒲城在縣東三十里故同州城卽漢祋祤城賈城在縣西南一十八里古之賈國左氏傳謂芮伯梁伯賈伯伐曲沃是晉城在縣東南五十里未詳所出魯王宮城在縣西南四十里大統記曰卽魯哀王城也視其餘迹尙有宮城板築之象今在內政邨晉穆公寨在沮水東岸相去五里晉太子虛糧寨在縣東北六十五里沮水西岸史記晉世家曰晉穆侯四年娶齊女姜氏爲夫人七年伐條生太子仇杜預曰條晉地漢地理誌懷徳縣禹貢北條荊山在南案今朝邑縣西南有懷徳故城卽古條近焉虛糧史傳無聞白起寨在縣東北三十里避難堡在縣東北八十里未詳同元觀在縣城內仙臺觀在縣西二十里橋陵南唐金仙玉眞二公主入道置此觀鹵泊神祠在縣南二十里鹽池峯馬跑將軍祠在縣西南四十里仇池邨竹谷神路將軍神祠在縣西北一百里丰義邨黃崖神祠在縣東南四十里常樂鎭諸坊邨唐睿宗橋陵在縣西北三十里丰山【圖經在蘇愚山】宣化鄕積善邨封內四十里陪葬太子三【惠莊太子陵在橋陵東南三里惠文太子陵在東三里惠宣太子陵在東六里並在柏城內】公主三【金仙梁國鄎國沅案會要有駙馬李思訓】元宗泰陵在縣東北三十里金粟山【沅案元和郡縣誌太平寰字記云二十里】懷仁鄕散母邨封內七十六里下宮去陵五里陪葬一【髙力士】憲宗景陵在縣東北一十三里金熾山【沅案太平寰宇記云在縣西北二十里】丰陽鄕吳邨封內四十里陪葬妃後三【懿安郭太后孝明鄭太后王賢妃沅案會要又有惠昭太子寧此缺】穆宗光陵在縣北二十里堯山西案嶺【圖經在金熾山陵廟記在浮山】寧康鄕普濟延興二邨封內四十里下宮去陵五里陪葬後二【恭王太后獻蕭太后】讓皇帝惠陵在縣西北一十里【陵廟記一十五里】丰陽鄕胡邨封內一十里陪葬諸王三【鄭王筠嗣寧王琳同安王珣】公主三【蔡國代國霍國沅案會要無代國霍國】賈大夫冢在縣西南一十八里春秋左氏傳昭二十八年曰昔賈大夫惡娶妻而美三年不言不笑禦以如皐射雉獲之其妻始笑而言杜預注曰賈國之大夫惡亦醜也今縣有賈城卽古之賈國故重泉縣後唐王阜字代公爲重泉令時大旱收奪彊吏按察豪猾由是澍雨有鸞集縣屋爲雅樂應聲而舞旬日方去其化感如此【沅案此條上據太平寰宇記加故重泉縣四字舊本脫】

盩厔盩厔縣【唐畿東北至府一百三十里】漢舊縣也武帝置屬右扶風山曲曰盩水曲曰厔因以名之後漢省晉復縣隸扶風郡後魏太平眞君七年並武功縣入焉後周天和二年徙縣今鄠縣西北三十五里析雍州之終南郡於此置恆州領周南郡建徳三年徙縣於今治置周南郡【沅案隋書地裏志云後周又有倉城溫陽二縣在盩厔尋並廢】隋廢郡以縣隸京兆郡唐武徳三年廢恆州縣隸稷州復又於漢盩厔故城置終南縣八年省【沅案舊唐書云貞觀八年廢終南入盩厔縣則此誤在貞觀前似武徳八年也】貞觀元年廢稷州復隸雍州【沅案八年省三字當在此】天授二年又隸稷州大足元年復隸雍州天寶元年攺爲宜壽縣至徳一載【沅案唐書志云至徳三載三月十八日新唐書云二載此云一皆非】復爲盩厔【沅案新唐書志云幹寧中隸幹州此缺載】天復元年隸鳳翔府【沅案太平寰宇記云後唐同光元年割屬鳳翔】縣境【東西七十一里南北一百六十里餘一百步】一十七鄕管三百二十五社【唐十七鄕】望仙鄕在縣東四十里管社一十四書臺鄕在縣東三十里管社一十七仙檀鄕在縣東二十五里管社一十四五柞鄕在縣東南三十五里管社一十四長城鄕在縣東南七十里管社一十八仙果鄕在縣南五十里管社一十五神就鄕在縣西南三十里管社二十四睦教鄕在縣東北三十里管社一十七永泉鄕在縣東北二十里管社一十八鳳泉鄕在縣東南一十五里管社一十八陽化鄕在縣北四里管社二十七丰邑鄕在縣西北三十里管社一十八仙遊鄕在縣南二十里管社二十六��鄕在縣西北一十五里管社二十一遷善鄕在縣西南一十三里管社一十四長陽鄕在縣西二十里管社一十八司竹鄕在縣東南二十里管社二十七縣城周五里餘一百二十五步崇二丈二丈壕深一丈三尺司竹監在縣東南三十里穆天子傳曰天子西徵至元池奏廣樂三日是曰樂池乃植之竹【沅案穆天子傳雲天子西徵至於元池天子三日休於元池之上乃奏廣樂三日而終是曰樂池天子乃樹之竹此節其文樹字作植】史記曰渭川千畝竹漢謂秦地有鄠杜竹林晉地道記司竹都尉治鄠縣其園周百里以供國周唐置監丞掌之隋義寧元年唐髙祖起兵其苐三女平陽公主舉兵於司竹園號娘子軍葦園在縣東南三十里周二十頃驛在縣城內至鄠縣驛七十里南至終南山櫻桃驛四十五里櫻桃驛至三交驛五十五里三交驛至林關驛四十五里林關驛至洋州眞符縣大望驛七十五里駱谷關在縣西南一百二十里唐武徳七年開駱穀道以通梁州在今關北九里貞觀四年徙於此古駱穀道漢魏舊道也南通蜀漢魏略曰少帝正始四年曹爽代蜀諸軍入駱谷三百餘里不得牛馬驢馬以轉運死略盡魏志曰少帝甘露三年蜀將姜維出駱谷圍長安卽此穀道也其後廢塞唐武徳七年復開東北自鄠縣界西南經縣入西南入駱谷出駱谷入洋州興勢縣界終南山去縣三十里姜維嶺本名沈嶺在縣南五十里蜀後主延熙二十年大將軍姜維率眾出駱谷經沈嶺韋谷在縣西南三十里倉谷在縣西南二十五里故縣谷在縣西二十五里底保谷在縣西南三十里彊弩谷在縣西南二十五里西洛谷在縣南三十里韓谷在縣東南二十五里黃谷在縣東南二十五里田谷在縣東三十里牛谷在縣東南三十五里赤谷在縣東南三十五里壇谷在縣東南三十七里洛谷在縣南三十里有道入洋州玉女洞在縣南三十里洞門崇四尺闊三尺渭水在縣北五里自郿縣界來流入興平縣界芒水水經注曰出南山芒谷徑玉女房水側山際有石室世謂之玉女房又北徑縣之竹圃中分爲二水漢孺子詔曰【沅案水經注作衝帝詔曰】翟義作亂於東霍鴻負倚盩厔芒竹師古曰芒竹在盩厔南界芒水之曲而多竹林也卽今司竹園是其地矣芒音亡一水東北爲枝一水北流注渭韓水在縣北三十里出終南山蒲閒北流二十五里入渭沙河在縣東二里自終南山北流經縣界三十五里入渭曲河在縣西五里其水亂泉水合之北流入渭田谷河在縣東南三十五里出終南山下北流入黑水河【水經注有田溪水疑是此】咸泉在縣東南三十里周三里白龍泉在縣東北一里北流三里入渭永女泉在縣西南五里沒底泉在縣北一里流三里入渭漆渠在縣南五里韋谷渠在縣西南三十五里自南山流下至靑化店【太平寰宇記湋水在縣東北五里疑是此沅案太平寰宇記湋水在今縣北五里者或是雍水】靈軹在縣界漢武帝穿望仙澤在縣東南三十七里【沅案元和郡縣誌云三十五里】周一十里雍州記曰望仙澤在盩厔縣東南周地圖記曰望仙宮南澤中有石盤龍兩所鱗甲動有雲气聲如鳴鐘水經注曰槐裏東漏水又北歷葦圃西亦謂之仙澤【元和郡縣圖志曰中有龍尾堆】仙遊澤在縣東南一十五里周一十二里仙遊潭在縣南三十里闊二丈其水黑色相傳號五龍潭每歲降中使投金龍【隋志有溫湯圖經不載】讀書臺在縣東北二十七里舊圖經曰後漢馬融讀書所【沅案今俗以玉女房右爲馬融石室疑非也】董龍社樹在縣西南三十里舊圖經曰董龍盩厔人家貧邨社眾人祭社逐出之龍遂以泥造飯祭之後穿地得黃金因大富遂名董龍樹終南故城郡國記曰卽漢盩厔城也【沅案太平寰宇記引云唐武徳二年於漢盩厔故城置終南縣八年縣廢因名終南城】宜壽城在縣西一里隋有宜壽宮疑置此城五郡城在縣東南三十里周三里舊說有義兄弟五人共居此城不詳建立山公心峒山寨在縣南九十五里羅開山寨在縣南六十五里解保寨在縣東北三十里秦長楊宮在縣東南三十三里水經注曰漏水出南山赤谷東北流經長楊宮東【沅案太平寰宇記云漢長楊宮】漢五柞宮在縣東南三十八里【沅案元和郡縣誌云秦五柞宮】隋宜壽宮在縣東南三十三里【隋志又有文山鳳皇等宮】仙遊宮在縣南三十五里舊圖經曰隋文帝避暑處上淸太平宮在縣東三十里淸平鎭本北帝宮建隆元年置太平興國二年重修攺今名每三元聖節命使設醮歲以爲常興國觀在縣東三十二里【沅案元和郡縣誌雲樓觀在縣東三十七里太平寰宇記云同此】本尹喜宅也周穆王爲召幽逸之人置爲道院相承至秦漢有道士居之晉惠帝時重置其地舊有尹先生樓因名樓觀唐武徳初攺名宗聖觀事具樓觀本記及先師傳太平興國三年攺今名龍行寺在縣前一里唐開元十二年置寶相寺在縣東一里餘二百五十步唐元和中置爲光耀寺太平興國三年攺崇明寺在縣西一百步唐元和十四年置爲瑞光寺太平興國三年攺仙遊寺在縣東三十五里唐咸通七年置隋文帝廟在縣東五十里唐天寶三載建老子廟在縣界華陽子錄記秦始皇好神仙於尹喜先生樓南立老子廟晉惠帝元康五年更修蒔木萬株南北連亙七里給戶三百供酒掃隋文帝開皇元年復修尹先生廟在老子廟北先生內傳曰先生姓尹名喜周康王時爲大夫領散關長遇老君說道徳五千文付先生先生白日上升於此老子墓在縣界水經注曰就水北經大陵西俗謂之老子墓【沅案水經注俗作世墓作陵】案老子爲周柱下史適西戎【沅案水經注云昔李耳爲周柱史以世衰入戎】於此有冢事非經證然莊子曰【沅案水經注作莊周著書云】老聃死秦失弔之三號而出有冢可也【沅案此四字非水經注】

長安志捲苐十九

縣九

奉天奉天縣【唐次赤東南至府一百六十里】漢池陽縣地屬左馮翊晉屬扶風郡後魏爲咸陽郡寧夷縣地隋攺寧夷曰醴泉隸京兆郡唐光宅元年析醴泉始平好畤武功豳州之永壽五縣之地置奉天縣【沅案舊唐書云文明元年置同】屬京兆郡【沅案舊唐書雲天授二年隸稷州大足元年還雍州此皆缺載】以縣西北有唐髙宗幹陵所在因名曰奉天興元元年徳宗出幸升爲次赤幹寧二年以縣置幹州及覃王出鎭又以畿內之好畤武功盩厔醴泉隸之尋並復舊天佑中李茂貞墨制以奉天縣復幹州領奉天一縣梁乾化中升爲威勝軍析奉天好畤武功盩厔醴泉五縣以隸焉後唐同光二年罷軍名復爲幹州屬鳳翔府領奉天好畤二縣其武功醴泉二縣還京兆府盩厔入鳳翔天成三年領奉天一縣其好畤還京兆府皇朝幹徳二年復析好畤與邠州之永壽二縣隸之熙寧三年廢州以奉天隸永興軍【沅案奉天故城卽今幹州治】縣境【東西四十里南北八十里】四鄕管四里【唐一十九鄕元和元年析神泉鄕隸富平奉丰陵有梁山岑陽二鄕余不傳】孝節鄕在縣東南管文川裏仙仁鄕在縣南管披桂裏幹陵鄕在縣西管金井裏節義鄕在縣北管恭和裏薛祿鎭子城周五里四十步城上闊一丈下闊二丈二尺崇二丈二尺壕深一丈八尺闊三丈漢幹佑中重修古羅城東北至子城西門外自北三面有城墻周一十一里崇二丈一尺上闊五尺下闊一丈二尺壕深一丈八尺闊三丈唐書曰建中元年五月築奉天城四年十月徳宗避難於奉天初得術士桑道茂請城奉天爲王者之居外像龜形內分六街徳宗素神道茂言遂命京兆尹嚴郢發眾數千與六軍士雜往城之時屬盛夏而土功大起人莫知其故至播遷都彼乃驗朱泚之亂驛在縣南三百步東至興平縣驛七十里北至永壽縣麻亭驛八十里梁山卽禹貢所謂壺口治梁及岐又古公亶父踰梁山至於岐下及秦立梁山宮皆此山也【案此山當在左馮翊夏陽縣沅案夏陽今韓城縣夏陽梁山卽禹貢治梁及岐及詩奕奕梁山爾雅梁山晉望之山奉天梁山則古公亶父踰梁山及秦梁山宮之山敏求說非】莫谷水在縣東北二十里自永壽縣溫秀嶺經縣四十里入醴泉縣界合涇水漢好畤故城在縣東北七里岑陽鄕周二里五十步崇三丈唐好畤故城在縣西北六里【沅案元和郡縣誌云貞觀八年廢】靈源寺在縣東南三十里唐開元八年置漢楊喜將軍廟在縣南二十里唐桑道茂廟在縣西南三百一十步漢幹佑元年重修唐髙宗幹陵與武皇后合葬在縣西北五里梁山鄕丈八靑仁土空子三邨界周八十里有於闐國所進無字碑陪葬太子諸王五【章懷太子賢懿徳太子重潤澤王上金許王素節邠王守禮】公主一【義陽沅案會要陪葬又有彭都公主永泰公主安興公主特進王及善中書令薛元超特進劉審禮部尙書左僕射劉仁軌左衛將軍李謹行左武衛將軍髙侃此皆缺載】僖宗靖陵在縣東北一十五里岑陽鄕雞子堆封內四十里下宮去陵五里【與幹陵相接隔豹谷】商妲己墓在縣西五里莫谷西半崖陂內【沅案武王殺妲己於鹿臺不當在此太平寰宇記及此有妲己墓未知何據又案太平寰宇記又有陸賈墓在州東北二十里岑陽甘河西原】

好畤好畤縣【唐畿東南至府一百八十里】本漢縣屬右扶風舊縣在今縣東南四十三里【沅案元和郡縣誌作十三里非】奉天縣界好畤故城是畤者神明所依止也以雍州積髙神明之隩故立畤以郊上帝諸神也漢書雍王邯迎擊漢陳倉雍兵敗還走戰好畤【孟康曰畤音止神靈之所止也好畤縣】莽曰好邑後漢省晉元康中復於舊縣東南二里置好畤縣後魏隸扶風郡周建徳三年省入莫西縣隋開皇十八年復攺莫西爲好畤縣大業三年省唐武徳二年析醴泉縣復置好畤縣於莫谷東南隸雍州今奉天縣西北六里隋太子莊陵城是三年隸稷州貞觀元年廢稷州復屬雍州二十一年與岐陽縣並廢依舊置上宜縣【沅案太平寰宇記云二十一年移於廢上宜縣置卽今理也】尋攺上宜爲好畤【上宜縣隋開皇十八年置貞觀八年廢】今縣治卽舊香谷川也天授二年復隸稷州大足元年還雍州後唐同光中隸鳳翔府長興元年還京兆府皇朝幹徳二年隸幹州【沅案好畤故城在今幹州東北七里漠西故城在今州西北六里見前奉天縣】縣境【東西四十里南北四十里】二鄕管二里【唐三十鄕沅案太平寰宇記云唐七鄕】武都鄕在縣東管教本裏美川鄕在縣西管繡川裏縣城周三里二百步崇一丈二尺闊一丈大橫關梁山在縣境【沅案此卽奉天梁山在今幹州北十里】垝山在縣東漢書顏師古注垝音邱毀反【沅案山在今幹州東北】明月山在縣西北一十六里【沅案太平寰宇記云在縣西十五里山在今幹州西】與鳳翔扶風分界石門山在縣西一十五里美川鄕武亭水在縣城東門外九十步自麟遊縣界來經縣四十里流入武功縣界【沅案水今在幹州西四十里】莫谷水在縣西二十五里來自永壽縣界流經縣流入武功縣界【沅案漠水今本水經字誤亦作莢非水在今幹州西北四十里】軒轅殿基在縣西南三里臨平觀基在縣東南上七里齊婁神廟在縣西北二十里明月山東嶺上宇文陵在縣東一十五里吳妃陵在縣西北二十里明月山下

華原華原縣【唐畿西南去府一百六十里】本漢祋祤之地【師古曰祋音丁活反又音丁外反祤音詡案說文云祋殳也從殳示聲或說城郭巿裏髙縣羊皮有不當入而欲入者暫下以驚牛馬曰祋故從殳示詩曰何戈與祋故龍圖閣直學士趙公師民常守耀州以爲祋祤字從示悉祭神求福之意疑秦地尙武以釁兵得名非書見也沅案祋諧聲字而趙師民誤以爲會意謬矣王安石字說亦俱以諧聲字爲會意故千慮無一得】景帝二年置屬左馮翊宣帝神爵二年鳳皇集祋祤城今縣東北一里祋祤故城是【沅案宋縣卽唐治而元和郡縣誌云在縣東南十里蓋誤太平寰宇記亦云東北一里】其後廢後漢永元九年復魏文帝自今寧州彭原縣界富平故城徙北地郡於此其縣遂廢後魏初徙北地郡於今宜君縣界義亭故城於此置北雍州永熙二年自三原縣界永安故城徙北雍州於今華原縣西魏攺爲宜州又廢帝三年別立通州郡領泥陽縣【沅案元和郡縣誌云泥陽故縣在東南十七里】隋開皇三年罷郡以縣屬宜州六年攺泥陽爲華原縣大業三年省宜州縣屬京兆郡以土門縣入焉義寧二年又於縣置宜君郡領華原宜君同官並置土門四縣【沅案隋志雲開皇初郡廢】唐武徳元年罷郡立宜州貞觀十七年省宜州及土門縣以華原同官二縣屬雍州宜君屬坊州垂拱元年攺爲永安縣【沅案唐書志新書志皆云二年】天授二年又以永安縣置宜州領永安同官富平美原四縣大足元年廢州攺永安復爲華原縣【沅案舊唐書云大足元年廢宜州縣還雍州神龍元年復爲華原縣則此云大足元年攺永安復爲華原者誤或大足元年廢州下脫神龍元年四字歟太平寰宇記有】隸京兆府天佑三年李茂貞據鳳翔僭行墨制以華原縣置耀州建義勝軍節度領華原一縣析同州美原縣爲鼎州以爲屬郡【沅案職方考云耀州唐未屬李茂貞建爲耀州置義勝軍】梁正明元年攺耀州爲崇州義勝軍爲靜勝軍鼎州爲裕州後唐同光元年復爲耀州名順義軍析雍州之富平三原云陽同州之同官美原五縣屬焉三年降爲團練州周顯徳中降爲剌史州皇宋開寶五年升爲感義軍節度太平興國二年攺感徳軍【沅案縣故城在今耀州北】縣境【東西三十里南北一百三十里】四鄕管一百七十二邨【唐四十鄕】流惠鄕在縣西北一里管邨二十七石門鄕在縣西三十五里管邨二十五孝義鄕在縣西北二十里管邨二十八鳳遊鄕在縣北管邨二十二子城周二里二百八十四步上闊七尺下闊一丈崇二丈一尺羅城周七里四十步上闊七尺下闊三丈崇二丈五尺夾城壕闊三丈八尺羊馬城上不通人行下闊二丈五尺崇二丈五尺外城壕深二丈五尺闊六十尺寧谷鎭在縣西北八十里泥陽驛在子城內西至富平縣驛五十里西北至寧谷鎭驛八十里寧谷驛在縣西北八十里寧谷鎭西北至邠州二百里牛耳山在縣北六十里【沅案山在今耀州北十八里此云六十里當是字誤】風孔山在縣東五里【沅案此卽今俗稱五臺山也】石門山在縣西北八十里安君山在縣東五里樹子山在縣北四十里石皐山在縣北四十里把樓山在縣北四十五里土門山在縣東南四里水經注曰宜君水東南出土門山西【沅案水經注云又南出土門山西】三石山在縣北六十八里【沅案山在今耀州北八十里】玉女山在縣西北六十里【隋志有頻山圖經不載沅案山在今耀州北六十八里】淸水谷在縣西三十五里石門鄕十道志一名鬼谷晉太康地記扶風池陽縣有鬼谷先生所居今案此地卽池陽之境又司馬彪曰鬼谷在嵩山【沅案司馬彪郡國志云案史記鬼谷在潁川陽城此亦以意攺】虞喜志林在隴關裴秀雍州記在池陽未知孰是【沅案史記甘茂傳蘇代說秦王曰甘茂居於秦累世矣自殽塞及至鬼谷又曰王迎之使彼來則置之鬼谷索隱曰鬼谷在關內云陽是也正義曰劉伯莊云此鬼谷關內云陽非陽城者也案陽城鬼谷屬韓秦不得言置之則言池陽者有據也】其水自縣西北云陽縣界來經縣八十里南流入三原縣界【沅案此卽水經注黃嵚水水經注云出云陽縣石門山黃嵚谷東南流注宜君水者今水出耀州徑涇陽三原至臨潼入石川河】漆水自縣東北同官縣界來經縣一十五里南流入富平縣界【沅案此卽同官水樂史亦誤謂漆沮水蓋以下流合石川河遂有沮水之名並以爲漆水則益誤也水經注雲濁水合澤泉俗謂之漆水又謂之爲漆沮水又曰沮水東與澤泉合據此則地形志萬年有漆沮水是俗稱耳】合沮水俗名石川水【沅案此沮水是夏書漆沮旣從及詩自土沮漆之沮而非夏書又東過漆沮之沮彼漆沮是洛水也孔安國晉灼闞駰皆言之矣史記正義注漆沮旣從云括地誌雲漆水源出岐州普潤縣東南岐山漆溪東入渭沮水一名石川水源出雍州富平縣東入櫟陽縣南十三州地理誌云萬年縣南有涇渭北有小河卽斯水也是其漆在今麟遊沮卽石川水其又東過漆沮裴駰則引孔安國曰漆沮二水名亦曰洛水出馮翊北是卽洛水】周太王去豳度漆踰梁山止岐下故詩曰自土漆沮【沅案此沮卽石川水其漆水則在麟遊敏求以證此漆非也】又曰率西水滸至於岐下尙書曰導渭白鳥鼠同宂東會於灃又東會於涇又東過漆沮入於河孔安國曰漆沮一名洛水出馮翊北【沅案此漆沮卽洛水水經注在華陰入渭非此沮漆之水敏求又誤引之】正義曰雍州漆水出扶風漆縣西【沅案此孔潁達誤以夏書又東過漆沮之漆爲是自土沮漆之水】沮則不知所出【沅案沮水有二一出中部縣子午嶺亦曰子午水徑宜君縣仍在中部入洛者是地理誌所云出北地直路縣東過馮翊祋祤縣北東入洛之水夏書又東過漆沮也一亦出中部縣徑宜君耀州同官富平至臨潼入渭亦曰石川河是夏書漆沮旣從及詩自土沮漆之沮也】山海經曰涇渭合流三百里淸濁不相雜東合漆沮水至漳津入於河【沅案山海經無此文】又曰渝次之山漆水出焉北流注於渭【沅案山海經所說漆水北入渭羭次之山在竹山西南山東值今西安府境實非杜陵之岐山也其誤山劉昭注郡國志引之始】水經注曰渭水東過華陰縣北洛水入焉闞駰以爲漆沮之水【沅案此是今朝邑入河之洛一名漆沮與臨潼入渭之沮一名石川河者無涉敏求轉輾誤引地理可不謂疏與】沮水白縣西北邠州界來經縣九十五里南流合漆水入富平縣界石川河【沅案此卽水經注黃嵚水以下流合石川河亦稱爲沮水見前淸水谷下】閒谷河水來自縣西北孝義鄕焦砦邨南流七十里入三原縣界濁谷河水自縣西北孝義鄕大海邨來經縣四十五里南流水三原縣界【沅案水經注雲濁水至白渠與澤泉合俗謂之柒水又謂爲柒沮水絕白渠東徑萬年縣故城北爲櫟陽渠地形志萬年有漆沮水酈道元言是俗稱卽謂此耳敏求因此水入石川河並以石川水上流爲漆沮誤矣】祋祤故城在縣東北一里漢步壽宮在縣東北三里【沅案宮宣帝置】姚萇殿在縣西北七十五里鳳遊鄕【沅案太平寰宇記云十七里】上有禦池泉水基址尙存唐永安宮長安二年置孫思邈舊宅今爲僧寺在縣東五里流惠鄕惠政坊磬玉山祋祤廟在縣東二里惠政坊漢武帝廟在縣南五里冬溫坊

富平富平縣【唐次赤西南至府一百五十里】本漢舊縣屬北地郡漢書曰北部都尉治神泉障渾懷都尉治塞外渾懷障莽曰時武前漢縣治在今靈州回樂縣界後漢徙今寧州彭原縣界晉徙縣於今縣西南十一里懷徳城後魏自今華原北祋祤故城徙北地郡於華原縣東南通川故城西魏文帝大統五年自懷徳城徙於今治周閔帝二年於縣置中華郡【沅案中華故城在今縣南】武帝省郡以縣屬馮翊隋開皇三年隸雍州唐天授二年隸宜州大足元年州廢還雍州開元中徙縣於義亭城蓋古之鄕亭也貞元四年升爲赤後唐同光元年隸耀州縣境【東西六十五里南北五十六里】一十一鄕一十一里管二百七十九邨【唐四十四鄕元和元年以櫟陽縣大澤鄕奉先縣神泉鄕來屬奉丰陵十五年析萬年鄕隸奉先縣奉景陵長慶四年析丰水鄕隸奉先縣奉先陵開成五年以三原縣仁少鄕來屬奉章陵又有周文通開會善三鄕余不傳】招福鄕積善裏在縣東北管邨二十八義亭鄕龍門裏在縣南管邨三十二薄臺鄕懷仁裏在縣西南管邨三十二安丰鄕進善裏在縣東南管邨三十二永閏鄕京陽原義裏在縣西北管邨二十八大澤鄕龍西裏在縣西南管邨一十一丰閏鄕保濟裏在縣東南管邨一十七義林鄕神地裏在縣西管邨一十六脾陽鄕龍遊裏在縣南管邨二十二臨原鄕大秦裏在縣東南管邨二十九平皐鄕昌仁裏在縣北管邨三十九縣城周三里一十二步崇一丈五尺壕深八尺闊八尺棘店鎭在縣南二十里縣驛在縣城內西北至三原縣驛五十里南至華州一百三十里荊山在縣西南二十里【沅案元和郡縣誌云三十五里者唐治不同】今名掘陵原尙書曰荊岐旣旅又曰導汧及岐至於荊山孔安國曰荊在岐山東非荊州之荊也方輿記曰昔黃帝鑄鼎於此帝王世紀禹鑄鼎於荊山在馮翊懷徳之地今山下有荊渠壇山在縣西北三十里天乳山在縣西北二十五里兩峯相對類乳形髙陽峯在縣西北三十五里羊蹄原在縣東南三十里中華原在縣南三十里北虜原在縣西北一十里【沅案地形志頻陽有南鹵原鹵虜字同當卽此頻陽故城在今縣東此故以原爲南原也】八公土追在縣東南二十五里其土追兩畔各有一小谷象八字中心有土追象公字因以爲名萬戶土追在縣西三十里黃金土追在縣西二十里北虜川在縣北五里薄臺川在縣南五里【沅案地形志云髙陸有薄水卽此】漆沮水在縣西北四十五里亦名石川水自華原縣界來入義亭脾陽丰閏三鄕通過【沅案水經注雲濁水自白渠與澤泉合俗謂之柒水又爲之柒沮水地形志萬年有漆沮水卽此非夏書之漆沮】澤多泉在縣西一十三里永閏鄕溫泉邨東入薄臺川三十里東南入漆沮河漑民田【沅案此卽水經注之澤泉云出沮東澤中與沮水隔原相去十五里東徑薄昭墓南又徑懷徳城北東南注鄭渠合沮水又自沮直絕注濁水至白渠合焉故濁水得柒沮之名也是】咸泉在縣東南五里白馬泉在縣東一十里鹽池澤在縣東南二十五里周回二十里鄭國渠在縣南二十里史記曰秦旣有事山東欲兼並諸侯諸侯益懼韓惠王聞秦之好興利【沅案河渠書云韓聞秦之好興事自此已上皆敏求意增】欲罷之母令東伐【如淳曰欲罷勞之息秦伐韓之計】乃使水工鄭國【韋昭曰鄭國能治水故曰水工】閒說秦令鑿涇水自中山西邸瓠口爲渠並北山東注洛【徐廣曰出馮翊懷徳縣】三百餘里欲以漑田中作而覺秦欲殺鄭國鄭國曰始臣爲閒然渠成亦秦之利也韓延數年之命爲秦開【沅案溝洫志開作建】萬世之利也【沅案韓延數年之命至此實溝洫志又敏求以意增入】王以爲然【沅案史記王作秦】卒使就渠渠就用注塡閼之水漑澤鹵之地四萬餘頃收皆畝一鍾於是關中爲沃野無凶年秦以富彊卒並諸侯因命曰鄭國渠北白渠亦名大白渠在縣南二十里漢書武帝大始二年趙中大夫白公【鄭氏曰白姓公爵時人多相爲公師古曰此時無公爵也蓋相呼尊老之稱耳】復奏穿渠引涇水首起谷口尾入櫟陽【師古曰谷口卽今云陽縣冶谷是】注渭中袤二百里漑田四千五百餘頃因名曰白渠民得其饒歌之曰田於何所池陽谷口鄭國在前白渠起後【師古曰鄭國興於秦時故云前】舉臿爲云決渠爲雨【師古曰臿秋金也所以開渠者也】涇水一石其泥數斗且漑且糞長我禾黍【如淳曰水渟淤可以當糞】衣食京師億萬之口案白渠西自三原縣界來流經縣漑脾陽大澤丰閏三鄕民田四十里有斗門一十五所其水東入漆沮河唐永徽六年雍州長史長孫祥奏言往日鄭白渠漑田四萬餘頃今爲富僧大賈競造碾磑止漑一萬許頃於是髙宗令分檢渠上碾磑皆毀撤之未幾所毀皆復廣徳二年尙書工部侍郎李棲筠復陳其獘代宗亦命坼去私碾磑七十餘所歲餘棲筠出常州私制如初至大歷中水利所及才六千二百餘頃【元和縣郡縣圖志曰白渠水起谷口尾入櫟陽延袤二百里漑田四千五百餘頃】堰武渠在縣西北四十五里義林鄕來自華原縣界流經縣漑民田八里白馬渠在縣西北四十里義林鄕信義邨引漆沮河水漑民田一十五里長澤渠在縣西北三十里義林鄕西陽邨引漆沮河水漑民田一十五里髙望渠在縣西北二十五里義林鄕閭邨引漆沮河水漑民田三里文昌渠在縣西北一十七里永閏鄕自義林鄕引漆沮河水漑民田一十五里石水渠在縣西北二十五里引漆沮河水漑民田一十里永濟渠在縣西北二十五里引漆沮河水漑民田一十二里陽渠在縣西南二十八里引漆沮河水漑民田一十五里直城渠在縣西南二十里引漆河水漑民田二十里龍門堰在縣南二十里石川堰在縣南二十里常平堰在縣東南二十五里樂視臺在縣西南三十里胡馬臺在縣西南一十二里懷徳故城在縣西一十五里【沅案太平寰宇記云在縣西南十一里非漢懷徳縣也蓋後漢末及三國時因漢舊名於此立縣爲名今有廢城存】周三里漢書懷徳縣屬左馮翊禹貢北條荊山在南下有彊梁原洛水東南入渭雍州穴帚王莽曰徳驩秦穆公城在縣南三十里南面西面崇一丈五尺東面北面無墻直市城在縣西南一十五里事見漢宮室街陌下雨金堡在縣東南三十里周八百步東有雨金泊史記秦獻公十八年雨金櫟雨後因名堡案其地古櫟陽縣界也王侯堡在縣西北四十五里丁溪廟在縣南四十里咸泉廟在縣東南五里漢武帝廟在縣南二十里後周文帝廟去縣一十三里秦王翦廟在縣東北三十里後漢梁統廟在縣東北三十里後魏孝武帝陵在縣東南二十五里西魏文帝陵在縣東南二十五里後周文帝成陵在縣西北一十三里【沅案元和郡縣誌云在縣西北十五里】唐中宗定陵在縣西北一十五里【陵廟記在縣東北一十三里】龍泉山【陵廟記曰屏風山】周文鄕郭門邨封內四十里下宮去陵五里陪葬太子一【節敏太子重俊】公主五【宜成長寧城安定安永壽王同皎韋鐵】代宗元陵在縣西北三十里檀山【沅案元和郡縣誌云四十里新唐書志云在西北二十五里檀山】永閏鄕管邨封內四十里下宮去陵五里順宗丰陵在縣東北三十三里金甕山【沅案元和郡縣誌新唐書志云在東三十三里甕金山舊作三十五里非】通關鄕修善義周公孫三邨封內四十里下宮去陵五里文宗章陵在縣西北二十里天乳山永閏鄕洪波封內四十五里下宮去陵三里陪葬【楊賢妃沅案會要云章陵無陪葬非】懿宗簡陵在縣西北四十里【沅案太平寰宇記云四十五里】紫金山會善永閏兩鄕範邨封內四十里下宮去陵七里王翦墓在縣東二十七里【沅案元和郡縣誌云在縣東北三里太平寰宇記云一十七里】唐李光弼墓在縣西四十里【沅案太平寰宇記又有薄昭墓在縣西一里重耳冢在縣東三十里司馬欣墓在縣西二十五里此皆缺載】

長安志捲苐二十

縣十

三原三原縣【唐次赤西南至府一百一十里沅案元和郡縣誌同太平寰宇記雲府正南五十里】本漢池陽縣之地案池陽縣惠帝四年置應劭曰在池水之陽前秦苻堅於山截嶭子山北置三原護軍以其地南有酆原西有孟侯原北有白鹿原是爲三原【沅案太平寰宇記此下有云屬北地郡】後魏大武太平眞君七年罷護軍置三原縣屬北地郡【沅案此地形志缺載】周地圖記曰孝明孝昌三年蕭寶寅逆亂關右毛洪賓立義柵捍賊莊帝永安元年於此置北雍州洪賓爲刺史俗謂之洪賓柵其故城在縣北五十五里【沅案元和郡縣誌云五十五里太平寰宇記云四十五里舊作一十五里非】又徙縣於淸水谷【沅案谷舊作在以義推之當爲谷】又案魏書毛遐洪賓兄也亦有功於魏孝明詔析北地郡之三原縣爲建忠郡屬北雍州以旌其兄弟功也周武帝建徳二年郡廢以三原縣隸馮翊郡今縣治西北三十一里三原故城是隋開皇三年以縣隸雍州【沅案此當云大業中屬京兆郡】唐武徳四年徙治淸谷南故任城攺爲池陽縣六年又析故所攺爲華池縣仍分置三原縣隸北泉州貞觀元年廢三原縣攺華池爲三原縣隸雍州【沅案唐書志雲天授元年隸鼎州元年隸京兆府此皆缺載】後唐同光元年隸耀州縣境【東西四十七里南北四十里】一十二鄕管一百四十四邨【唐二十鄕開成五年析仁化鄕隸富平縣奉章陵會昌元年以髙陵縣淸平鄕來屬奉莊陵有太平鄕余不傳沅案太平寰宇記云唐二十四鄕又案臧希晏墓碑有云葬於三原縣長坳鄕此亦唐鄕】丰元鄕在縣北管邨一十萬壽鄕在縣北管邨八【沅案於志寧墓碑有云葬於萬壽鄕卽淸池裏又於大猷墓碑云夫人李氏合葬於萬壽鄕長坳之先塋】淸水鄕在縣西北管邨一十九常平鄕在縣西南管邨一十八萬福鄕在縣南管邨一十八從化鄕在縣西南管邨一十三修眞鄕在縣西南管邨一十四務髙鄕在縣東南管邨七神泉鄕在縣東管邨七龍池鄕在縣東管邨六新樂鄕在縣東管邨九奉節鄕在縣南管邨五縣城周二里餘一百二十步崇一丈山截嶭子山在縣西北六十里堯門山在縣西北三十二里【沅案史紀秦本記云獻公三十一年與晉戰於石門正義引括地誌云堯門俗名石門在雍州三原縣西北上有路其狀若門故老云堯鑿山爲門因名之武徳中於此山南置石門縣貞觀中攺爲云陽縣】天齊原在縣西北二十里【沅案元和郡縣誌云二十五里】連山截嶭子山上有天齊祠淸水谷河自縣西北華原縣界來經縣西南入白渠東漑民田【十道志曰一名鬼谷晉太康地記扶風池陽縣有鬼谷先生所居今案此地卽舊池陽之境而司馬彪云鬼谷在嵩山虞喜志林在隴關裴秀雍州記云在池陽縣諸說不同未知孰是】濁谷河自縣西北華原縣界來經縣西一十五里谷口有大堰其水東流漑民田六輔渠漢書元鼎六年倪寬爲左內史奏請穿六輔渠【師古曰在鄭國渠之東今尙謂之輔渠亦曰六渠也】以益漑鄭國旁髙卬之田【師古曰素不得鄭國之漑灌者也卬謂上向也讀曰仰】圖經曰此則於鄭國渠上流南岸更開六道小渠以輔助漑灌耳今云陽三原兩縣界此渠尙存鄕人名六渠亦號輔渠中白渠北白渠兩渠水自正西云陽縣界來經縣通流過富平縣界漑民田兩白渠下斗門二十八【北白渠四十白渠二十】黃白城在縣西南十五里後漢李傕亂獻帝幸長安三輔饑歉欲徙帝於池陽黃白城永安故城亦名洪賓柵在縣北十五里後魏北雍州城也孝武永熙元年徙北雍州於宜州仍於城中置永安鎭今在富平縣界秦曲梁宮在黃白城內【沅案水經注云濁谷水注鄭渠又東歷原徑曲梁城北又東徑太上陵南原下則城以宮名也】寶應金輪寺唐寶應年置在縣東北一里餘二百四十七步唐景皇帝永康陵在縣西北十八里丰原萬壽兩鄕大澹邨封內二十五里【唐陵廟記在縣西北三十里】髙祖獻陵在縣東一十八里龍池鄕唐朱邨【沅案元和郡縣誌云十五里太平寰宇記同此】封內二十里下宮去陵五里陪葬諸王一十六【河閒王孝恭襄邑王神符淸河王誕韓王元嘉彭王元則道王元慶鄭王元懿虢王元鳳酆王元亨徐王元禮滕王元嬰鄧王元裕魯王元夔霍王元軌江王元祥密王元曉】公主一【館陶】功臣六【楚將軍賀蘭公吳興公彭城公錢巢公邱將軍沅案邱將軍會要云譚國公邱和是又案會要陪葬有楚國太妃萬氏此缺載又案楊火冏撰都督王湛神道碑云文明元年陪葬獻陵諸書所無】敬宗莊陵在縣西北五里太平鄕胡邨封內四十里下宮去陵八里陪葬一【悼懷太子沅案河南通誌云敬宗陵在偃師縣河南府誌云有髙宗禦制碑考史雲天佑元年正月昭宗遷洛敬宗無先葬偃師之理又敬宗於髙宗十世孫不得有禦碑】武宗端陵在縣東一十里神泉鄕騰張邨封內四十里下宮去陵四里陪葬一【賢妃王氏沅案元和郡縣誌太平寰宇記又有於謹墓在縣北十八里此不載】

云陽云陽縣【唐次赤西南至府一百二十里】本漢縣昭帝置【沅案昭帝所置乃云陵縣非此敏求誤】屬左馮翊古有云陽宮因以爲名【沅案史記秦始皇本紀韓非死云陽正義曰括地誌云云陽城在雍州云陽縣西八十里秦始皇甘泉宮在焉】亦爲美原縣地【沅案太平寰宇記作美陽縣地其實皆誤當云亦爲云陵縣地】蓋匈奴金人祭天之所也後漢末省縣今縣西北六十里古城卽漢縣也魏志曰司馬宣王撫慰關中罷云陽縣置撫夷護軍及晉趙王倫鎭長安復罷護軍後氐羌反又立護軍後魏太平眞君七年罷護軍別置云陽縣屬北地郡後周置云陽郡隋開皇初郡廢唐武徳元年析云陽縣置石門縣【沅案史記正義引括地誌云堯門山在雍州三原縣西北武徳中於此山南置石門縣】三年於石門縣置泉州領石門溫秀二縣徙云陽縣於南十五里治水沖城貞觀元年廢泉州省溫秀縣攺石門縣爲云陽縣攺云陽縣爲池陽縣屬雍州省云陽以其地入池陽而攺曰云陽天授二年以云陽置鼎州領云陽三原涇陽醴泉四縣大足元年州廢縣隸京兆府【沅案唐書志當云隸雍州】後唐同光元年析隸耀州縣境【東西七十里南北一百二十里】五鄕管七十四邨【唐二十鄕金平泉古鼎三鄕今析置淳化縣有谷口鄕余不傳沅案太平寰宇記云舊十七鄕】流金鄕在縣東南管邨一十二嵯峨鄕在縣北管邨一十八萬善鄕在縣東管邨一十二武康鄕在縣西管邨一十八靑龍鄕在縣南管邨一十四縣城周二里餘一百一十步崇九尺壕深二尺孟店鎭在縣東一十里梨園鎭在金鄕王褒云陽宮記曰車箱阪下有梨園漢武築之大一頃樹數百株靑翠繁密望之如車蓋鎭因名之【沅案漢書音義曰云陽縣東南三十里有棠梨宮是也】唐李克用以並師討邠岐駐軍梨園寨皇朝淳化四年建爲淳化縣以云陽金平泉古鼎三鄕仍析山後甘延溫丰威遠三鄕屬焉【案太子中捨黃觀言此地山林深僻多聚盜賊遂建爲縣】折衝府水沖府【在縣西南三里】仲山府【在縣西北四十里】嵯峨山一名山截嶭山在縣東北十里東西二十五里南北二十里漢書山截嶭山在陽池縣北師古曰俗呼嵯峨山是也音截嚙云陽宮記曰東有慈峨山蓋又名慈峨四夷郡縣圖記曰山頂有雲起卽雨人以爲候昔黃帝鑄鼎於此山下仲山在縣西北四十里史記漢武帝獲寶鼎於汾陰【沅案此敏求以意攺】迎鼎至甘泉從行上薦之至中山晏溫【如淳曰三輔謂日出淸濟爲晏晏而溫也沅案史記作曣日】有黃雲蓋焉徐廣云關中有中山非冀州者也云陽宮記曰宮南三十里有仲山未詳古之何山山有竹箭生焉俗傳髙祖兄仲所居今山有仲子廟積旱祈之圍此射獵則風雨暴至廟有一泉未曾水竭甘泉山一名石鼓原俗云磨石嶺在縣西北九十里周六十里關中記曰甘泉宮在甘泉山上漢書單於烽候以應甘泉卽此山也又有甘水經縣十道志曰甘泉水出石鼓西原車箱阪在縣西北三十八里縈紆曲折單軌才通上阪卽平原宏敞樓觀相屬卽趨甘泉宮道也涇水在縣西南二十五里水經注曰經水東流歷峽謂之涇峽【沅案水經注無文太平寰宇記亦引之】冶谷河水自縣西北淳化縣界來經縣嵯峨武康靑龍等鄕漑民田云陽宮記曰冶谷去云陽宮八十里封禪書所謂谷口是也其山出鐵有冶鑄之利因以爲名入谷便洪潦沸騰飛泉激射兩岸皆峭壁孤豎橫盤坑谷凜然凝沍常如八九月中朱明盛暑當晝暫暄凜秋晚候縕袍不暖所謂寒門者也又曰入冶谷二十里有百里槐樹樹北有泉名曰金泉谷中有毛原監五龍谷水水經注曰五龍水出云陽宮西南【沅案水經注無文】鄭泉在縣西四十里云陽宮記曰漢鄭朴子眞隱於谷口髙節不屈耕於巖石之下名震京師時人因子眞所居名爲鄭泉【沅案此泉今在醴泉縣界】金泉云陽宮記曰泉出數穴淸徹無底雍州記曰有人飲此泉水見有金色從山中照水往取得金故名金泉【隋志有走馬泉】鄭國渠大白渠自西南四十里涇陽縣界取涇河水洪門六門三明來經縣入三原縣界漑民田六輔渠流金泊在縣東北一十里古石蛇在縣西北四十里漢故城在縣西北六十里【沅案史記正義引括地誌及元和郡縣誌皆云在縣西北八十里】云陽宮在縣西北八十里今在淳化縣界通天臺在縣西北八十一里【沅案舊本作八十里非】振錫寺在縣北一十五里嵯峨山上唐元和七年置徑路神祠在甘泉山下漢書云陽縣有休屠金人及徑路神祠三所越巫卯古襄祠三所【沅案卯古字當爲死古今本漢書亦作卯古非也】孟康曰卯古音辜磔之辜越人祠也襄音穰屠音除音義曰匈奴祭天處本云陽甘泉山下秦奪其地後徙休屠右地郊祀志徑路神祠祭休屠王也漢武帝廟在縣西【沅案太平寰宇記云在縣西北一百里】漢昭帝趙太后云陵【文穎曰倢伃先葬於云陽是以就云陽爲陵師古曰在甘泉宮南今土俗人呼爲女陵】在故縣南【沅案史記正義引括地誌云在云陽縣西北五十八里】漢書鉤弋趙婕妤昭帝母也史記曰鉤弋夫人死云陽暴風揚塵【沅案此亦節本文】三秦記曰鉤弋夫人居甘泉宮三年不反遂卽葬之名曰思合墓昭帝卽位追尊爲皇太后發卒二萬人起雲陽邑三千戶列仙傳曰鉤弋夫人齊人姓趙少好淸淨病臥六年右手拳飲食少望气者云東北有貴人推而得之召到姿色甚佳武帝反其手得玉鉤而手尋展遂生昭帝後武帝害之及殯屍香一月昭帝卽位更葬之棺空但有絲履云陽記曰鉤弋夫人從至甘泉而卒屍香聞十餘里葬云陽武帝思之爲起通靈臺於甘泉宮有一靑烏集臺上往來至宣帝乃止唐徳宗崇陵在縣北一十五里【陵廟記在縣東北三十里】嵯峨鄕化靑封內四十里下宮去陵五里宣宗貞陵在縣西北四十里【陵廟記在縣西十五里】小王山谷口鄕鄧邨封內一百二十里下宮去陵十里【沅案太平寰宇記有李陵母冢在縣西北一十五里此不載】

同官同官縣【唐畿西南至府二百一十里】本漢祋祤縣之地【上音地活反下虛羽反】屬左馮翊晉爲頻陽縣【沅案史記秦紀云厲共公二十一年初縣頻陽正義曰括地誌云頻陽故城在雍州同官縣界故頻陽縣城則頻陽秦縣也】十六國春秋曰苻堅於祋祤城東北銅官川置銅官護軍後魏太武太平眞君七年罷護軍置銅官縣屬北地郡莊帝永安元年屬宜君郡後周武帝建徳四年自今縣東南十里同官故縣徙於今治同字舊從金至是除金止作同字隋開皇二年攺宜君郡爲宜州以縣屬焉大業二年省宜州以縣隸雍州唐貞觀初又屬宜州十七年州廢復來屬天授二年又隸宜州大足元年還雍州梁開平三年自京兆府析隸同州後唐同光元年隸耀州縣境【東西一百三十里南北八十三里】四鄕管二百三邨【唐六鄕】丹靑鄕在縣東管邨六十二神水鄕在縣北管邨六十三永寧鄕在縣南管邨四十一喜化鄕在縣西南管邨三十七縣城周一里無城壁黃堡鎭在縣南三十里文王山在縣西四十里馬欄山在縣北【沅案今字亦作蘭山在今縣北三十里】三泉山在縣東南三十二里白馬山在縣西北【沅案山在今縣西四十八里】女回山在縣境【沅案新唐志回作回又案地形志石保有回女山疑卽此俗方誌云在今縣北四十里又案地形志有關山石盤山】同官川水在縣北五十里自坊州宜君縣界來經縣南流入華原縣界水經注曰同官水出祋祤城東北而西南經同官川謂之銅官水【沅案水在今縣東北一里左合一水】雄同川在縣東四十里西南與同官川水合流入華原縣界雷平川水在縣西北五十里入同官川水【沅案水在今縣西北二十里五恐當作二】烏泥土川水在縣東二十五里入蒲城縣界【沅案水在今縣東北十五里】漢井泉水在縣東北三十里南合入烏泥土川水【沅案水在今縣東北三十二里】大石盤川水在縣東北五十里馬欄山北東流入坊州宜君縣界【沅案水在今縣北三十里】亭子泉在縣東一里柏楡泉在縣西南一里弩臺二【一在縣北一里一在縣西南一里】髙山女華神廟在縣北四十里【沅案太平寰宇記云三十里】其山層峯秀出每有大風雷多從華嶽至此舊說華嶽女君在此山上人因立祠每水旱禱祈有驗焉

美原美原縣【唐畿西南至府一百八十里】本秦漢頻陽之地屬左馮翊漢書頻陽秦厲公置【沅案史記厲共公二十一年爲縣】應劭曰在頻水之陽舊縣在今縣南三里頻陽故城是【沅案元和郡縣誌云在西南三里又案頻陽二漢晉後魏俱屬馮翊】周地圖記曰苻秦時於此置土門護軍後魏太武太平眞君七年罷護軍地入同官縣宣武景明元年省頻陽縣分銅官縣置土門縣屬北地郡因縣界頻山有土闕狀似門故曰土門元和郡縣圖志曰頻陽縣以縣西北十一里有頻山秦厲公於山南立縣故曰頻陽又頻山有二土闕狀似門故曰土門隋大業二年省義寧二年復置屬宜州唐貞觀十七年咸亨二年又割富平華原及同州蒲城縣置美原縣於土門縣【故龍圖閣直學士趙公師民以爲王翦請美田翦頻陽人美原蓋取美田以名也】天授二年又置宜州縣仍隸焉大足元年還雍州天復中【沅案新唐書雲天佑二年】李茂貞墨制以縣爲鼎州梁正明初攺爲裕州隸崇州後唐同光元年復爲美原縣屬雍州縣境【東西五十六里南北三十三里】四鄕管七十一邨【唐十二鄕元和元年析義林旌義二鄕隸富平縣奉丰陵十五年析龍原鄕隸奉先縣景陵余不傳】永定鄕在郭下管邨二十一通關鄕在縣西二十里管邨一十一勾龍鄕在縣西北一十里管邨一十六頻陽鄕在縣西南一十五里管邨二十二縣城周二里餘八十步崇一丈五尺頻山在縣北一十八里秦將王翦此縣人石疊山在縣北一十五里萬斛山在縣東北二十里金粟山在縣北一十五里玉鏡山在縣西北一十里明月山在縣西北二十里玉女山在縣西三十五里大石谷閒在縣北一十五里小石谷閒在縣北一十里勾谷閒在縣西北一十五里三泉谷閒在縣西北上三十里梁邱閒在縣西四十五里頻陽故城在縣西南五里【沅案元和郡縣誌云三里太平寰宇記雲南三里前敏求亦雲南三里】周六里餘一百五十步廣武城南鹵原案後魏地形志屬頻陽縣靈集觀在縣西三十五里鳴鳳寺在縣東門外二百步化城寺在縣西北二十里明月山上眞寂寺在縣西四十五里邑子山上頻山神廟在縣西二十五里秦王翦廟在縣東南一百步

附李好文編繪長安志圖

長安志圖卷上河濱漁者編類圖說前進士頻陽張敏同校兵部侍郎兼都察院右副都禦史巡撫陜西西安等處地方贊理軍務兼理糧餉欽賜一品頂帶畢沅新校正

漢三輔圖前漢京兆尹縣十二左馮翊縣二十四右扶風縣二十一後漢並省不同三輔漢初因秦舊名內史尋又分左右至太初巳後遂更之皆治長安城中長吏各在其縣光武東都之後扶風出治槐裏馮翊出治髙陵﹝見圖﹞

奉元州縣之圖﹝見圖﹞

太華圖﹝見圖﹞

漢故長安城圖﹝見圖﹞﹝建章宮宮在長安城西周二十餘里廣爲千門萬戶與未央宮桂宮飛閣相屬班固所謂陵登道而超西墉者是也其中有漸臺太液昆明井幹別風駘蕩承光等殿今城西有土基十餘皆髙數丈廣數畝百四十五繚垣綿聯四百餘里今案北至南山去城百里而近云陽甘泉西北幾四百里鼎湖卽今之湖縣在潼關東驛大扺因秦之舊漢皆修之嗚呼盛哉龍淵宮元光三年救河決起龍淵宮服虔曰在長安城西﹞漢城惠帝時築後趙石虎亦嘗修之城在今奉元路西北十二里苻秦西魏宇文皆都之隋開皇三年遷都龍首川此城遂廢至今民猶呼曰楊家城在唐隸禁苑置四監其中掌園囿種植之事故其宮室因漢舊而葺焉【龍首川通鑑作龍首山】城制南爲南斗形北爲北斗形周六十五里十二門八街九陌九市十一里計地九百七十三頃其街陌等名並載誌書此不具錄

唐禁苑圖內苑附﹝見圖﹞

唐大明宮圖東內苑附大明宮城廣二里百四十八步縱四里九十五步東內苑廣二百五十步﹝見圖﹞

唐宮城圖﹝見圖﹞

唐城市制度圖﹝見圖﹞宮城東西四里南北二里二百七十步周十三里一百八十步其崇三丈五尺掖庭宮廣一里【隋開皇三年六月詔規建制度先築宮城次築皇城次築外郭城】皇城【亦曰子城】東西五里一百一十五步南北三里一百四十步南北七街東西五街其閒並列臺省寺衛承天門外有東西大街南北廣三百步【限隔二城也】橫街之南有南北大街東西廣百步【卽朱雀門街】自兩漢以後都城並有人家在宮闕之閒隋文帝以爲不便於事於是皇城之內惟列府寺不使雜居公私有辧風俗齊整實隋文之新意也外郭城東西一十八里一百一十五步南北一十五里一百七十五步周六十七里其崇一丈八尺【唐外郭城東西南面各二門直十一街橫十四街當皇城朱雀門曰朱雀街亦曰天門街南直明徳門南北九里一百七十五步縱十二街各廣百步許城之南橫街十各廣四十七步皇城左右各橫街四三街各廣六十步一街直安福延喜門廣百步】夾城元宗以隆慶坊爲興慶宮附外郭爲復道自大明宮潛通此宮及曲江芙蓉園又十宅皇子令中官押之於夾城起居西外郭廡【後宣宗於夾城南頭開便門自芙蓉園北入靑龍寺俗號新開門杜牧之詩六龍南幸芙蓉苑十里飄香人夾城謂此】坊巿總一百一十區萬年長安以朱雀街爲界街東五十四坊及東市萬年領之街西五十四坊及西市長安領之皇城之東盡東郭東西三坊皇城之西盡西郭東西三坊南北街一十四坊象一年並閏每坊皆開四門中有十字街四出趣門皇城之南東西四坊以象四時南北九坊取周禮王城九逵之制其九坊但開東西二門中有橫街而已蓋以在宮城正南不欲開北街泄气以衝城闕碁布櫛北街衢繩直自古帝京未之比也城圖云皇城之南三十六坊各東西二門縱各三百五十步中十八坊各廣三百五十步外十八坊各廣四百五十步皇城左右共七十四坊各四門廣各六百五十步南六坊縱各五百五十步北六坊縱各四百步巿居二坊之地方六百步面各二門四面街各廣百步渠水一曰龍首渠自城東南導滻至長樂坡酈爲二渠一北流入苑一經通化門興慶宮由皇城入太極宮二曰永安渠導交水自大安坊西街入城北流入苑注渭三曰淸明渠導土穴水自大安坊東街入城由皇城入太極宮呂氏曰隋氏設都𨿽不能盡循先王之法然畦分碁布閭巷皆中繩墨坊有墉墉有門逋亡姦僞無所容足而朝廷宮寺門居巿區不復相參亦一代之精制也唐人蒙之以爲治更數百年不能有攺其功亦豈小哉隋文有國才二十二年其剗除不廷者非一國興利後世者非一事大趣皆以惠民爲本躬決庶務未嘗逸豫𨿽古聖人夙興待旦殆無以過惜其不學無術故不能追三代之盛予因考證長安故圖【觀呂氏此言是圖之作其來尙矣】愛其制度之密而勇於敢爲且傷唐人冒疾史氏沒其寔聊記於後元丰三年五月五日龍圖閣待制知永興軍府事汲郡呂太坊題京兆府戶曹參軍劉景陽桉視並州觀察推官呂大臨檢定鄜州觀察友使石蒼舒書跋語此圖舊有碑刻在京兆府公署兵後失之有雷徳元完顏椿者訪得碑本訂補復完命工鋟梓附於長安志後壬子年中秋曰谷口邳邦用跋新城唐天佑元年匡國節度使韓建築時朱全忠遷昭宗於洛毀長安宮室百司及民廬舍長安遂墟建遂去宮城又去外郭城重修子城【卽皇城也】南閉朱雀門又閉延喜安福門北開元武門是爲新城【卽今奉元路府治也】城之制內外二重四門門各三重今存者惟二重內重其址尙在東又有小城二以爲長安咸寧縣治所謹案長安京兆聖朝奄有天下初爲京兆府後爲安西路至大四年攺奉元路【中統元年立十路宣撫司置治於此攺路不知何年三年立陜西四川行省至元七年攺行尙書省九年攺設王相府十七年罷王相府復立行中書省一十五年四川分省成都專立陜西行省二十八年立行禦史臺於雲南大徳元年移置陜西奉元】

奉元城圖﹝見圖﹞

城南名勝古迹圖﹝見圖﹞

唐驪山宮圖上﹝見圖﹞

唐驪山宮圖下驪山溫泉自秦漢周隋相繼崇飾唐貞觀中始營禦湯天寶六載築羅城於湯所置百司公卿邸第治湯爲池增起臺殿環列山谷因攺宮爲華淸宮明皇歲幸焉殿曰九龍以待上洛曰麗霜以奉禦寢曰長生以備齋祀其它樓觀殿閣不可勝紀祿山之亂天子遊幸益鮮唐末遂廢晉天福中攺曰靈泉觀以賜道士元佑三年中秋日武功遊師雄景叔題石刻在臨潼﹝見圖﹞﹝見圖﹞

長安志圖卷中沅案此書昭建二陵圖卽用遊師雄昭陵石刻圖分爲三耳師雄石刻在今醴泉然所載陪葬名位以蜀王愔爲王愔吳黑闥爲劉黑闥閻立徳爲閻立本牛進達爲申進達仇懷吉【見萬年宮銘碑陰題字】爲仇懷古公孫武達爲孫武達之屬似目不覩史傳人所書師雄旣謬於前此又承而不攺何其陋也今仍其舊而駁正焉

咸陽古迹圖﹝見圖﹞

唐昭陵圖上﹝見圖﹞

唐昭陵圖下﹝見圖﹞

唐肅宗建陵圖﹝見圖﹞

唐髙宗幹陵圖﹝見圖﹞

昭陵圖說諸陵附余觀自古帝王奢侈厚葬莫若秦皇漢武工徒役至六十萬天下稅賦三分之一奉陵寢秦陵才髙五十丈茂陵四十丈而已固不若唐制之因山也昭陵之因九嵕幹陵之因梁山泰陵之因金粟堆中峯特起上摩煙霄岡阜環抱有龍蟠鳳翥之狀民力省而形勢雄何秦漢之足道哉昔貞觀十八年太宗語侍臣曰漢家先造山陵身復親見又省子孫經營煩費我深是之我看九嵕山孤聳回絕實有終焉之志乃詔先爲此制務從儉約九嵕山上足容一棺而已又慕漢之將相陪葬自今後功臣密戚各賜塋地一所至二十三年八月畢工先葬文徳皇后長孫氏當時陪葬之盛與夫刻蕃酋之形琢六駿之像以旌武功列於北闕規模宏大莫若昭陵桉陵今在醴泉縣北五十里唐陵園記云在縣東三十里蓋指舊醴泉縣而言之也其封內周回一百二十里下宮至陵十八里今已廢毀陪葬諸臣碑刻十亡八九悲夫因語邑官命刊圖於大宗廟以廣其傳焉紹聖元年端午日武功遊師雄景叔題【沅案石在醴泉末有云縣尉張勺主簿李革右宣徳郎知醴泉縣事傅寤立石】陪葬諸臣一百六十五人○諸王蜀王愔已下七人○公主淸河公主已下二十一人○妃嬪越國大妃燕氏已下八人○宰相李績已下一十三人○丞郎三品戶部尙書唐儉已下五十三人○功臣大將軍尉遲敬徳已下六十四人內蕃將阿史忠等九人○諸蕃君長貞觀中擒伏歸和者琢石肖形狀而刻其官名凡十四人【沅案會要云上欲闡揚先帝徽烈乃令匠人琢石寫諸蕃君長十四人列於昭陵司馬門內金石錄云諸降將名字乃仲容書耳】突厥頡利可汗左衛大將軍阿史咄苾○突厥利可汗左衛大將軍阿史什缽苾○突厥乙沴泥孰俟利苾可汗○右武衛大將軍阿史尒爾○薛延眞珠毗伽可汗○吐蕃贊普○新羅樂浪郡王金眞徳○吐谷渾河源郡王烏地拔勒豆可汗慕容諾曷缽○龜玆王訶黎布失布失畢○於闐信○焉耆龍王突騎支○髙昌王右武衛將軍曲智勇○林邑王範頭利○婆羅門帝伏帝國王阿順【沅案今遊師雄石刻列名十二人誤合利苾可汗及阿史彌射爲一人又合眞珠毗伽可汗及吐蕃贊普爲一人又合訶黎失布失畢及於闐信爲一人誤分吐谷渾河源郡王烏地拔勒豆可汗慕容諾曷缽爲二人孫明經星衍撰醴泉縣誌嘗據史考正其失今亦分爲十四不盡依碑字也】所乘六駿刻石於北闕之下一曰靑騅平竇建徳時乘【贊曰足輕電影神發天機策玆飛練定我戎衣】二曰什伐赤平王世充竇建徳時乘【贊曰廠澗求靜斧鉞申威朱汗騁足靑旌凱歸有中四箭處】三曰特勒驃平宋金剛時乘【贊曰應策騰空承聲半漢入險摧敵乘危濟難】四曰颯露紫平東都時乘【贊曰紫燕超躍骨騰神殿气詟三川威陵八陣】五曰拳毛馬瓜平劉黑闥時乘有石眞容自拔箭處【贊曰月精桉轡天駟橫行弧矢載戢氛埃廓靑有中九箭處】六曰白蹄烏平薛仁杲時乘【贊曰倚天長劍追風駿足聳轡平隴回鞭定蜀沅案金石錄云皆歐陽詢八分書世或以爲殷仲容書非是】肅宗建陵陪葬功臣尙父汾陽王郭子儀一人髙宗幹陵在奉天縣宋元佑中計使遊公圖而刻之防禦推官趙楷爲之記曰幹陵之葬諸蕃之來助者何其眾也武后曾不知太宗之餘威遺烈乃欲張大誇示來世於是錄其酋長六十一人各肖其形鑱之琬琰庶使後人皆可得而知之石人背刻各人姓名歲久漫滅近得遊公所刻四碑而亡其一每碑十六人各寫其衣冠形迹及其名爵其不知者闕之今錄可知及有闕字者凡三十九人於左左一碑左二碑十人故左威衛大將軍兼金徽都督僕固乞突左威衛將軍��都督鼠�施處毒勤徳右領軍將軍兼於泉都督泥��小阿悉吉度悉波故左衛大將軍兼燕�大都督葛塞匐故右威衛將軍兼潔山都督突騎施傍靳故右衛將軍兼頡利都督拔蜜幹藍羨故左武衛將軍兼雙可����捨提欲護斯故左威衛大將軍兼延匐都督處木昆屈律弓叕阿史盎路故右金吾衛將軍兼俱�都督關傍汗阿悉首靳大首領可汗頡利發右一碑十三人故大可汗驃騎大將軍行左衛大將軍昆陵都護阿史彌則一故右驍衛大將軍兼龜玆都督龜玆王白素稽故右武衛將軍兼���龜玆�白回地羅徽�疏勤王裴夷健密施�康��泥涅師師十姓可汗阿史斛瑟羅�吐渾靑��駙馬都尉慕容諾曷缽右驍衛大將軍兼波斯都督波斯王卑路斯�十姓可汗阿史元慶�吐渾樂�徒耶缽�於闐三尉琡琡�吐火��子持勒羯達健右二碑十六人石��子石忽那故左武衛大將軍��十姓衛官大首領吐屯纈利發�波斯大首領南昧�木俱罕��斯陁勒�左威衛大將軍兼堅昆都督結黌蠶匐膚莫賀咄�吐蕃使夫論悉曩然�吐火羅葉護咄伽�十姓大首領鹽風�都督阿史忠節�右金吾衛大將軍兼泃本都督五姓吶麥丏葉護昆職�默啜使移力貪幵達幹�播仙城�河伏帝延�吐蕃大酋長贊婆�默啜使葛暹嗔達幹�龜玆大首領利自阿力�碎葉州刺史安車鼻施���狄仁傑以下六十人畫像姓名今皆不從其見於奉天縣丞趙耤繪像記者才二十九人焉楷之記文多不盡載撮其大旨略曰唐之諸帝功烈如太宗明皇者可謂盛矣宜其邱隴完固及於無窮今兵火之餘荒墟壞皿瓦礫僅存理亦宜也獨髙宗武后之陵崇邱磅磚上詣靑冥雙闕聳歭丹口猶在是豈造物者有以扶護而致然耶抑亦窮匱國力深規厚圖使人未易窺耶轉運遊公一日桉部過幹陵慨然興嘆乃錄髙宗天后時朝臣六十人重圖於陵所其閒忠良骨鯁髙才俊逸如張說蘇頲狄仁傑婁師徳劉仁軌唐休宋璟李嶠賀知章馬周李昭徳王綝張仁願崔神慶李務光張柬之魏元忠陸元方李懷遠畢誠杜景佺皆一代善士固當紀者若夫武三思韋巨源崔湜武承嗣蘇味道封徳彜之輩回邪險佞負國自謀而皆繪形於壁鑱記於石丹靑可渝而善惡之迹不可變王民石可磨而勸戒之意不可泯則斯名也其與天地同於不朽哉楷之記在元佑七年六月吉日唐之諸陵各有陪葬見於志者此不具錄其諸帝之陵在幹陵之東者僖宗靖陵也在三原者髙祖獻陵也敬宗莊陵也武宗端陵也在云陽者徳宗崇陵也宣宗貞陵也在富平者中宗定陵也代宗元陵也順宗丰陵也文宗章陵也懿宗簡陵也在蒲城者睿宗橋陵也元宗泰陵也憲宗景陵也穆宗光陵也

圖志雜說龍首山古志曰山長六十里頭入渭水尾達樊川頭髙二十丈尾漸下可六七丈又曰漢取山土爲城山之餘尾在城西南數里乃盡今桉城南鼎門之西南北附城有土嶺可二三百步望之隱然如城俗名之曰土蛇嶺此卽山之餘土也又漢臺殿城闕皆栽山土爲之是以髙大數千年不土已西京賦曰疏龍首以抗殿是也山之餘尾城南皆已湮平坡陀豆出復見於唐大安宮西東西橫亙迆邐而去今大安宮城及內苑後墻含元殿臺一帶俱在山上下去平地可六七丈南望城市俯而視焉【原自含元以東其地漸平不見垠崿一日登秦冢望之隱然而東直際滻水與白鹿諸原映帶南去又自長樂坡下其岡中斷道出其閒其西廓然率多塹掘問之人云安西築邸時取其土也】北斗城三輔舊事及周地圖曰長安城南爲南斗形北爲北斗形今觀城形信然然漢志及班張二賦皆無此說予嘗以事理考之恐非有意爲也蓋長樂未央酇侯所作皆據岡阜之勢周二十餘里宮殿數十餘區惠帝始築都城酇侯已沒當時經營必須包二宮在內今南城及西兩方凸出正當二宮之地不得不曲屈以避之也其西二門以北渭水向西南而來其流北拒髙原千古無攺若取東城正方不惟大寬又當渭之中流人有至其北城者言其委曲迂回之狀蓋是順河之勢不盡類斗之形以是言之豈後人偶以近似而目之也歟賦語文人之詞固多張誕然身未嘗至目未嘗覩亦未可輒拒而不信嘗讀漢人之賦遂知西京臺觀之盛班孟堅曰軼雲雨於太半虹蜺回帶於棼楣又曰攀井幹而未半目眩轉而意迷張平子曰將乍往而未半木悼栗而聳兢王子淵曰若播岸而臨坑登木抄以聞泉論者以爲皆危山兒悚懼非王公所宜乘履誠爲確論予至長安親見漢宮故趾皆因髙爲基突兀峻歭崒然山出如未央神明井幹之基皆然望之使人神志不覺森竦使夫當時樓觀在上又當如何由是觀之則數公之言未可遽爲張大也昔蔡九峯不信鳥鼠同宂後人譏之予恐不知而論將使後人而復譏後人也小兒原駱氏志載新說唐皇子幼則居內漸長成於東內苑爲大宅於外爲十六王宅王宅外又置百孫院王子王孫勿得出外鬭雞走狗蹴鞠彈射於苑中龍首原俗號曰小兒原或曰今原東有西番浮圖至元中所建其下是一古冢經營之始塹之爲基得一石槨有篆文三曰小兒冢意者原名以是然今亦不知有此名矣邨名長安咸寧二縣民多以故宮殿門闕名其所居然訛謬不可盡記志稱下馬陵訛爲蝦蟇陵秦壽陵訛爲韓生冢建章宮訛爲貞女樓翠華殿訛爲祭酒臺不特是耳至以漢城爲陽甲城霸城門爲萬城門覆盎門爲紅門西安門爲黃門正武殿爲講武殿城中又有白盎殿亦不知是何名然亦有傳襲舊名而圖志不載者如以宣平門爲玉女門以其東有玉女山也以西門爲金天門亦非野人之語若此之類又恐前代舊有是名耳【有人嘗言於京師一朝官家見一雜書載陽甲城之說曰陽生於子而天方開甲始也漢有天下是爲一代開天之始如陽始生以期福祿於未艾觀其宮名未央可見愚案此說似爲有理然如其言則是陽甲之名漢已有之何故傳記曾無一言稱之且陽甲殷王漢固不當以古帝王之名目其城也宋次道長安志極爲精博亦不見取但言隋遷都此城遂廢俗呼曰楊廣城此說是也蓋煬帝弒父亡國民斥其名政猶時日曷喪云爾復何疑乎其後又轉而爲楊家也】漢瓦形制古妙工極精致𨿽塵壤漬蝕殘缺漫漶破之如新人有得其瓦頭者皆作古篆盤屈隱起以爲華藻其文有曰長樂未央有曰長生無極有曰漢並天下有曰儲胥未央有曰萬壽無疆有曰永奉無疆亦有作上林字者昔人有於陳倉得秦瓦文曰羽陽千歲羽陽秦武王宮也以是知古人制作不苟𨿽一瓦甓必有銘識不特彜鼎爲然耳又有得瓦作楚字者亦秦瓦也秦作六國宮室於咸陽北阪上意者必用其國號以別之歟又未央字瓦凡離宮故基亦皆有之今杜陵碎瓦中皆有未央長樂等字亦不知其何故也古瓦陽面多作小窩沱狀如雨點亦有作繩痕者予嘗過其鹿臺下見其敗瓦亦然乃知秦漢已前制皆作此但不知所以制之之意或曰蓋仰用者以固泥也說亦有理又唐瓦有如漆者蓋是碧瓦歲久而色變也漢瓦皆素獨故城中未央瓦表裏皆黑堅如鐵錫今不多得其所得者皆離宮瓦也由是言之𨿽其宮室壯麗猶爲近古尙質也歟長楊關中人家園圃池沼多植白楊今九龍池尢多皆大合抱長數丈葉原多風恆如有雨因憶唐人詩朝元閣上西風急都入長楊作雨聲正謂此樹以見故宮悲涼之意也說者以長楊爲漢宮今宮在盩厔去驪山百餘里殊無相涉且漢以木名宮如桂宮棠梨豫章五柞者非一又安知長楊不以是木名耶樊川【本樊噲食邑故名又云今其墓在神禾南原上】長安名勝之地周處士敻唐杜公牧之祁國杜公奇章牛公之居皆在焉唐人語曰城南韋杜去天尺五可見昔時之盛今𨿽殘廢之餘而終南之神秀原陸之澶漫源泉之灌注艸木之蔥蒨近蜀之饒固自若也然古人勝遊之迹見於文章篇什者歷歷可考變遷以來蓋有名存而寔亡有有其處而名不可知者前輩有張茂中同其友爲城南之遊嘗作記以紀之當時遺迹猶有存者今欲訪之尙能見其彷佛據可知者別爲一圖掇其遺漏以補其闕曰杏園者唐新進士宴遊之所在曲江鴈塔之南今皆耕爲民田曰韓莊者在韋曲之東退之與孟郊賦時又並其子讀書之所也鄭莊又在其東南鄭十八虔之居也曰塔坡者以有浮屠故名在韋曲西何將軍之山林也【今其地出美稻土人謂之塔坡米】蓮花洞在神禾原卽鄭駙馬之居所謂主家陰洞者也翠微寺在終南山又有牛頭寺坡少陵所謂靑山意不盡衮衮上牛頭者也李抱玉碑在杜永邨有墳柳宗元碑昌黎之文在少陵原之北【人云陵西有子美故宅】蕭灌墓在焦邨吐蕃論弓仁墓在趙邨渾瑊墓亦在城之西南餘皆不能備載噫髙岸爲谷深谷爲陵而況區區之宅苐邱壠哉特以古人之名所仰止不欲遺之故耳樊川今有華嚴寺人但謂之華嚴川云【其東十里許有興教寺在原半企望南山最爲名勝】杜陵今在奉元城東南二十五里三趙邨陵在髙原之上卽所謂鴻固原也陵之制正方詢之居人每方百二十步據地六十畝四面去陵十餘步皆有觀闕基址其東南數十步又有一陵形制差小皇后王氏之陵也【案漢史宣帝後許氏早崩葬杜陵南園去杜陵十八里今在司馬邨少陵原上俗呼曰司馬冢豈以後�博陵所葬遂誤稱耶又霍后廢立王倢伃爲後後爲太皇太后年七十餘成帝時崩合葬杜陵邨東園其陪葬之冢稍大者恐是淮陽憲王等母王倢伃之冢其小者或貴人以下冢也何以言之若羣臣附葬必不在後宮之列以是知之】其東陪葬數十冢環拱森列大小不等其北里許亂冢百餘自是以北直至城南東西延亙髙原之上累累皆是但不知其名耳前代陵冢大明宮城北十里許唐禁苑也近漢城之東有大陵十餘制度雄偉年代久遠必古帝王陵也其西南亂冢尢多以予觀之蓋是秦陵何則唐之禁苑非營葬之所苻姚西魏世代不遠干戈相仍恐無此承平之制設爲當時帝王之陵亦不當如此之近且西魏孝武陵在渭南文帝及後周文帝陵皆在富平隋文陵在武功煬帝陵在畢原宇文陵在好畤苻健嘆石安原而有終焉之志周漢諸陵皆不在此獨秦陵不見今樗裏子墓在漢城中莊襄陵在今城東始皇扶蘇陵又在臨潼正與此陵俱是一帶矛固以爲秦陵無疑也其餘叢冢以駱天驤所載韓信冢在霸城門東三十里新店則夫漢及苻姚以降諸臣或亦有之不可知也大抵古人陵冢圖志𨿽載其處然亦不敢必其所指是亦知之之一道也華州亂石華州東有亂石十里蔽野橫路馬閡幾不可行其大者皆如岡阜而不成山問之人云少華山崩也遂考諸宋史熙寧五年九月知華州呂大防言少華山前阜頭谷山嶺摧陷其下平地東西五里南北十里潰散墳裂湧起堆阜各髙數丈陷居民六社凡數百後林木廬舍亦無存者【近山之民言數年以來谷上常有雲气每遇風雨卽隱隱有聲是夜初昏略無風雨山上忽霧起有聲漸大地遂震動食頃卽有此變金翰林應奉蘭泉張建有石字坡賦序云坡在華州之東宋熙寧閒阜頭神所移也皇統己巳春道過其閒覩而賦之今其地有阜頭神廟壁畫風雷山移之狀】因閱前史漢獻帝初平四年華山崩裂世遠不可推究唐武后垂拱二年新丰有山湧出初六七尺漸髙至三百尺名曰慶山今在臨潼東南三十五里與此事皆在人耳目者遂表出之嗚呼大化旋移振蕩迥薄神變翕忽何怪不有夫以漢之獻帝唐之武后宋之神宗而皆有此希聞之大異則其爲國亦可知矣火余碑唐碑爲巢寇所毀而尙存者三其一華山碑在西嶽廟剝裂之餘巉巖峭刻勢轉奇特初不類爲碑者卓立而不僕者數百年矣其一華萼樓碑在九龍池南其一右軍碑在城西北嗚呼碑之壞以屋累也令其本欲傳遠區區以屋覆之其爲計也淺矣試官石在九耀街武安王廟前橫臥街側色黑而瑩長四五尺髙二三尺世傳唐時舉人就試以釘釘之卜其中否今觀石上有釘數十餘釘頭皆露亦有半入而上曲者昔李將軍射石飲羽蓋偶然爾此豈偶然者耶其理殆不可曉關中碑刻【自石鼓而下秦漢以來所在甚多而唐碑尢盛兵火之餘殘毀無幾或爲野人賣爲寺觀墳墓之物風紀亦嘗禁之然終不能禁也今文廟有趙明誠金石目錄三十卷而多不載所在或云又有田氏京兆金石錄亦不復見惟儒士駱天驤嘗錄石刻一編附其所類志後自言跋履荊莽尋訪抄錄垂六十年終皇甫誕碑今在鳴犢鎭亦率更所書字畫尢偉而不及載則所遺者多矣余嘗命魯齋書院刊補駱志闕略因增續得碑刻於後而未暇也後之博雅君子得無有志乎云爾】圖制有宋呂公大防所訂志中時亦引用觀其布置大段皆是然其宮室臺榭門闕委曲之詳理固不能盡也近因刻梓復加比較見其與志微有不合或與故迹顯然相戾者略載一二唐大安宮髙祖所以處秦王也志曰在宮城之西今乃在其西北壞堞宛然今人猶曰秦王府圖本所載是也宮城西偏附城有小城垣卽掖庭宮也今見其處止可容置一宮而圖乃以大倉雜處其中大非所宜又志亦不曾載若此之類必是碑本磨滅後人不詳誤附之者【又漢城中有石人石馬定心石之類今皆去之】掖庭東北垣上有一方臺不知何基考之於志恐所謂宮人教藝之所名眾藝臺者也注云舊圖有之遺迹尙存今圖本卻無不敢附入其顯然相戾者內苑北偏半在龍首岡上今其東乃是城墉兩頭有二角樓基迹皆髙數丈其南卻是平地全無系著其北樓基西有小墻基折而西去卽內苑之北墻也其墻約二里許直一大基方廣數丈墻亦自此而絕其基正當大安宮之東北以志考之當是翠華殿基所謂祭酒臺者是也不然是亦一樓基其西南樓基歲久湮平遂使後人疑也今圖乃以禁苑之球場誤置在此其上頂所存城墉樓基與畫本宮殿全不相合然竟不曉當時之制果如何也因記於此欲使觀者必參志而求之方見古人全盛之制水磨賦浮休居士之所作也【華州廳壁有石刻不著姓名或曰宋張舜民字蕓叟號浮休居士未詳是否】序曰浮休旣投迹少陵一日有以水磨求售者相其地乃古之宜春苑也今謂之韋曲自漢唐已來諸韋居之與後周逍遙公曬書臺唐杜岐公韓退之舊業鄭都宮之園池鄰里籬落垠堮皆在人云李太白嘗居此也仰終南之云物俯潏水之淸湍喬林隱天修竹蔽日眞天下之奇處關中之絕景也暇日聊爲之賦云粵自大朴旣散機事滋熾抱甕無譏斵輪攺制脫大車之左轂障橫流之肆置圭測深淺審度面勢覆廈屋之沈沈釃長溪之沸沸徒觀夫老稚咸集麥禾山積碓臼相直齒牙相切碾磨更易晝夜不息洶洶浩浩砰砰劯劯鼓浪揚浮交相觸擊飛屑起濤雪翻冰折仰而觀之何天輪之右旋覆轑膠戾蟻行分寸遲速閒隔俯而察之何地軸之左行消息斡運搘撐挺拔千匝萬轉而不差忒逆而視之修渠繩直髙岸壁立沄沄漾漾滉滉瀁瀁如砥之平如練之明忽然走下若眾壑之赴禹門也順而索之盈科後進遇險斯止瀲瀲灩灩成文布理汪澄淵默乃見柔徳力盡而休功成而退若君子之善出處也彼華山三峯之飛瀑呂梁百步之噴沬獨有賞心之玩曾無利物之實未若斯磨也不踰尋丈之閒不匱一夫之力曾無崇朝之久而可給千人之食如是則驢馬不用麥城任堅農夫力穡知者圖焉故君子役其智小人享其利眞爲一鄕之賴豈止一家之事賈生曰水激則悍矢激則遠萬物回薄震蕩相轉孔子觀於川流莊生監於止水因事會理是謂道紀況夫雍爲九州島之沃壤潏乃八水之上游樊杜引其吭丰鎬匯其尾壽山禦其表崇岡固其裏空淡鳥沒木老天深憑髙四顧騁望千里其地產則動植飛潛充牣旨美亡所不備天府取之而不竭陸海探之而無底其人物則有漢唐已來韋杜二氏軒冕相望園池櫛比逍遙公築臺而曬書杜君卿鑿山而引水韓退之之西鄰鄭都宮之北鄙參以太白忘機脫屣𨿽時代之屢遷顧風流之未弭未有一叟扶杖來止非夷非惠不農不仕或釣或弋翺翔徙倚鶴髮鮐背頹然而已矣補遺【昔湣帝建興元年劉曜攻陷長安入外城焚龍尾及諸營還屯逍遙園四年曜攻陷長安外城晉麥曲允退守小城今桉故城止有大城二重長安志亦不云有小城惟載帝王世紀曰漢初置長安城本狹小惠帝更築廣大以是而惟恐初置者爲小城惠帝所築不是外城卽今故城是也但歷代變遷其迹不存耳不然豈有王者之都無外郭也又長安城門名多重復愚恐亦有內城門名後世不詳並指爲一城也何以知之志書宣平門注曰王莽攺曰春王門民曰東城門其外郭曰東都門西京賦亦曰經城洫營郭郛是其一證歟又所引漢舊儀及郡國志說漢城里數處必有誤字龍尾營退之詩亦曰終南曉望蹋龍尾注曰龍尾坡長安地名今案龍首山頭入渭水其尾則與杜陵諸原相去不遠矣逍遙園志載其名見於姚秦西魏時以晉史言前世已有是園但不言其處駱天驤謂今圭峯艸堂是也予以還字推之恐當在滻水之東又誌書記都長安者西漢及晉符姚魏周隋唐皆有宮闕然劉曜亦都十年史稱曜作酆明等宮及壽陵周四里後依霸陵制度志則不書今𨿽不知其處覽古者亦當知之晉湣帝時盜發漢霸杜二陵及薄太后陵得金帛甚多案漢史文帝治霸陵皆瓦器不得以金銀銅錫爲飾其儉至矣然猶不免爲盜所禍夫苟有封樹之迹者豈信其儉而亡物哉且所謂得金帛多者豈景帝不能盡遵文帝之訓或杜薄二陵所有不可知也唐之諸陵亦皆遇盜惟幹陵獨完豈偶深祕盜不知之今其西北有大溝人謂之黃巢溝其發時掘也俗又云幹陵之上人有遊戲慢侮及取其瓦石者輒有靈響或別有他咎往有驗者夫武氏之威震赫一時百世之下尙能驚動禍福人耶】余旣爲秦陵辧矣因閱史記具列秦先君葬所其所名地有可知者有不可知者大槪不出秦雍之域也其可知者圖志亦不盡載其不可知者今所在無名之冢又安知非是耶今敍史記所載以補志之闕且見餘言之不妄云襄公文公葬西垂【秦始立國在岐之西今隴西之西縣】寧公出子葬衙【馮翊有衙縣記曰寧公徙居平陽葬西山注曰郿之平陽】武公葬宣陽聚東南【紀云葬雍平陽初以人從死死者六十六人】徳公宣成公葬陽繆公葬雍【皇覽曰冢在橐泉宮祈年觀下從死者一百七十七人】康公葬竘社共公葬康公南桓公葬義裏邱北景公葬邱裏南【一作僖公】畢公葬車裏北【卽哀公】夷公葬左宮惠公葬車裏【一云簡公子葬陵園】悼公葬僖公西城雍龔公葬入裏【一作人裏愚案裏者二十五家之名今樗里正在長安城中久以裏名者恐亦有相近者】躁公葬悼公南懷公葬櫟圉氏靈公葬悼公西簡公葬僖公西出公葬雍獻公葬囂圉孝公葬禹圉惠文王始都咸陽葬公陵悼武王葬永陵【皇覽曰秦武王冢在扶風安陵西北畢陌大冢是也人以爲周文王冢非也周文王冢在杜中今案咸陽圖畢有周文王冢以是考之則是秦武王冢矣】昭襄王葬茝陽【今霸陵也自酈以西皆芷陽紀又云宣太后葬芷陽酈山】孝文王葬壽陵莊襄王葬茝陽【今東門外呼韓生冢者是也】始皇葬酈邑【扶蘇冢亦在焉】二世葬宜春【紀曰以黔首葬二世杜南宜春苑中】秦瓦禦史宋宜之嘗於阿房故基得一古瓦長二尺許髙廣六七寸正方漸殺如斧形宛然若屋狀堅厚如白石隱隱徧作繩痕其相接處亦有筍距如今瓦但朴素耳長安古迹此類甚多但不得盡見也

長安志圖卷下

涇渠圖序古者因井田而通溝洫勤播殖以盡地力陂澤之利其昉於此乎太史公作史記而書河渠自時厥後術智之士能以水利利民者代有人焉關中自秦鄭國疏涇水漑斥鹵田爲沃野民賴其饒者二千年國家因前代故迹梁石引水注塡閼以糞民疇廣屯田以助經費設官分屬如古郡守夾史職甚重也然而日久法禁弛而人獘滋典守者或不知其所事積習垢玩使古人良法美政幾乎熄矣走年二十餘從先君宦遊於關中已知涇溝爲民利害而未識其詳也後三十年遂備員禦史甫至聞前祭酒李公惟中今爲行禦史臺治書侍禦史每以撫字爲念嘗刻涇水爲圖集古今渠堰興壞廢置始末與其法禁條例田賦名數民庶利病合爲一書名之曰涇渠圖說索而讀之信乎其有裨於治也嗚呼其知卹哉夫居其職而不知其所以爲職非智也知其職所當爲而不爲之非仁也今也食君之祿治君之民邈焉如視越人之肥瘠而反攘剝之暴戾之豈士君子之心哉因書其端以諗夫蒞事者至正二年冬十月日奉訓大夫陜西諸道行禦史臺監察禦史樵隱必申達而序圖說目錄【圖說本長安志圖之下卷也以其記錄額多且涇渠利民爲大故自爲一編書凡六篇圖二今列其目以便觀者】

涇渠總圖淸冶濁水附﹝見圖﹞

富平縣境石川漑田圖﹝見圖﹞

涇渠圖說四曰丰利渠宋大觀中詔開石渠疏涇水入渠者五尺下與白渠會漑七邑田三萬五千九十餘頃【丰利渠口又在白渠之口所謂洪堰者是也今有宋資政殿學士侯蒙撰碑具存其文略曰】大觀元年閏十月主客員外郎穆京奉使陜西旣復命以白渠歲罷民堰水起十月盡次年四月其閒水嚙堰與堤防圯壞漑田之利名存而實廢者十居八九得獻說者宣徳郎範鎬鄜州觀察推官穆卞以謂熙寧閒嘗命殿中丞侯可自仲山傍鑿石渠引涇水東南與小鄭泉會下流合白渠鳩工自熙寧七年秋至次年春渠之已鑿者十之三當時以歲歉弛役今其迹可考案舊迹而道建瓴之勢因民心而興萬世之利易若反掌乃詔本路提舉常平使者趙佺與獻說者相地計工二年七月詔可俾佺董其事經始以是年九月越明年四月土渠成下廣一丈有八尺上廣五丈深視地形之髙下袤四千一百二十丈南與故渠合計工六十一萬七百有畸越明年閏八月石渠成下廣一丈有二尺上廣一丈有四尺深視地形之髙下袤三千一百四十有一尺南與土渠接又度渠之北視其勢髙峻畱石僅三丈裁通竇以防漲水計工四十九萬八百有畸九月甲寅疏涇水入渠者五尺汪洋湍駃不捨晝夜稚耋驩呼所未嘗見凡漑涇陽醴泉髙陵櫟陽云陽三原富平七邑之田總二萬五千九十有三頃異時白渠所漑不過二千七百餘頃歲以八月屬民治堰土木一取於民費以億計夾渠之民終歲閔閔然望水之至不可得而輸賦如平時民以是重困是役也費不煩民因民之利工垂成臣穆京適帥秦鳳上遣京視役且撫問官屬給賜工師緡錢遠方知上之徳意明見萬里鼓舞趣役不日而成鑿山堙塹民不告勞旣奏功上嘉之詔賜名曰丰利渠開修洪口石渠題名記【石多闕字節略其文】永興軍耀州六縣民田舊資白渠灌漑之利歷時已久涇流寖低渠勢髙卬不能取水乃歲八月六縣令率夫數千集良材起巨堰堰水入渠至明年四月去堰所漑田財二千頃然堰成輒壞或數月壞故興修之功要爲文具而民無寔利大觀元年今秦鳳路經略使穆公侍郎京以太府少卿出使陜西宣徳郎範鎬承直郎穆卞因言開修洪口石渠之利穆公具聞於朝提舉永興軍等路常平等事趙公佺被旨相視具陳可成之策朝廷從之遂命趙公總浚渠事初議鑿石與涇水適平然後立堰以取水趙公謂立堰當爲遠計乃使渠深下水面五尺則無修堰之獘而利博且久旣終功凡石土渠共七千一百一十九尺石渠北自涇水上流鑿山尾南與土渠接初料一千四百二十五尺其后土石接處發土見石乃展一千七百一十六尺通計三千一百四十一尺上廣十有四尺下廣十有二尺淺深隨山勢其最深者三十八尺分隸六縣會工四十六萬二千九百一十三料工之始視石之堅柔定以尺寸爲工其下石頑攻不中程乃增工二萬七千九百五十三凡石渠之工總四十九萬八百六十六一年九月工興四年九月畢土渠北自石渠口東南與故渠接初計六千四百五十九尺而所展石渠旣已省一千七百一十六尺其後接故渠處土雜沙石隨治隨壞度不可持久乃卽其右開橫渠二百尺與故渠合地脈堅實功簡而徑又省舊所治渠九百六十五尺實計土渠三千九百七十八尺上廣五十尺下廣五十八尺淺深隨地形其最深者七十五尺分隸六縣會工二十一萬一千八百一十六內涇陽三原髙陵所隸有石棚隱土下厚或一丈或七尺八尺乃損土工一萬一千八百一十一而增推鑿之工四萬七千九百七十九凡土渠之工總二十六萬七千九百八十四二年九月工興四年五月畢渠成惟石渠依涇之東岸不當水沖乃卽渠口而工入水鑿二渠各開一丈南渠百尺北渠百五十尺使水勢順流而下又涇水漲溢不常乃卽火燒嶺之北及嶺下因石爲二洞曰回瀾曰澄波限以七尺又其南爲二閘曰靜浪曰平流限以六尺以節湍激渠之東岸有三溝曰大王溝小王溝又其南曰透槽溝夏雨則溪谷水集每與大石俱下壅遏渠水乃各卽其處鑿地陷木爲柱密布如欞貫大木於其上橫當溝之衝暑雨暴至則水注而下大石盡格透遭之口與石棚接如此已無患餘二溝則鑿渠兩岸比大木覆��溝水入於涇【石棚者石隱地中上下皆土不止一處其當溝口者水從下過空如棚狀今所謂暗橋者是也大王溝小王溝透棚溝三溝皆在古白渠次北宋丰利渠之東其溝皆從東來橫衝渠身開渠之時將上二溝下流穿斷惟透槽溝至渠上適有石棚渠水流於棚下暴雨則水石從棚上過流入涇河惟二三溝水石皆落渠中故當時樹木爲�以拒大石而砂礫尙入渠內至前金時有王簿荊姓者始爲一溝入渠之處構兩石橋於涇水上使與溝口相接其制橋上外髙中低一如槽狀若遇溝水暴漲砂石皆從上過擗入涇河而渠方免石壅之患今人猶呼曰澄水槽】又其東且十里曰樊坑當白渠之南岸其北直大溝溝水暴則岸壞與渠流俱潰壅之則渠不能容而下流爲田患乃疊石爲渠岸東西四十尺北髙八尺上闊十有七尺其南石尾相衝而下四十尺溝水至則渠之所受滿其堤而止其上泄餘水以注坑中與涇合土石之工畢於是乎導涇水深五尺下寫三白故渠增漑七縣之田一晝一夜所漑田六十頃周一歲可二萬頃大觀四年九月朝散大夫專管勾永興軍耀州三白渠公事都大提舉開修石渠飛騎尉蔡溥記

渠堰因革本朝至大元年承徳郎陜西諸道行禦史臺監察禦史王琚建言於宋渠上更開石渠五十一丈今用之元料渠長五十一丈闊一丈五尺深二丈【沅案元史河渠志作闊一丈深五尺】計積一十五萬三千工每方一尺爲一工已開一十四萬三千五百四十六工五分未開九千四百五十三工延佑元年興役後至元五年【沅案宋史河渠志作至五年蓋誤】渠成【延佑元年至三年先開一十二萬三千一百七十九工四分至元三年再開四千四百零二工一分五年再開一萬五千九百六十五工是年秋故堰至新渠口堰水入渠琚字神瑗濟南鄒平人建言未行去職後再使督之】諸渠至元十一年九月初二日準奉大司農司剳付呈準中書省剳付先後講究定條畫使水法度內一款節文【後凡文案仿此皆低行大字書之】自古以來靑冶濁谷石川金定薄臺等水並耀州三原富平邠州管下淳化縣行流河水俱系灌漑田禾於民久利之事並令河渠司官管屬聽授節制每渠直渠長一名依涇水例請給申破水直案長安志涇陽髙陵櫟陽云陽三原富平醴泉七縣皆涇水所漑之地今惟涇陽髙陵全被涇水之利其云陽【北境髙卬涇水不及今引冶谷水西北淳化界來分爲七渠以漑近山之地】三原【北境髙卬涇水不及今引濁谷水西北華原界來分爲六渠以漑近山之地】富平【舊時南境北限白渠澆漑脾陽大滭丰潤三鄕今皆撥屬三原櫟陽餘地卽引石川金定二水以漑其名見於志曰薄臺川東南入漆沮河漑民田堰武渠漑民田八里白馬渠漑田十五里長澤渠漑田十五里石泉渠漑田十里永濟渠漑田二十里文昌渠漑田十里懷徳渠漑田三十里陽渠漑田十五里直城渠漑田二十里】醴泉【本漢谷口縣治所在涇水西其東北境則入云陽涇陽至今猶有一十之田在涇東與其灌漑夫役不及宋修石渠六縣夫亦無醴泉意亦此歟】櫟陽【余涇水所漑之外其東北境頗髙涇不能及遂引石川水徑斷原東梁才過白渠西南以漑其地】武功【唐咸通中京兆奏修六門堰冶韋川莫谷香谷武安四水漑武功興平咸陽髙陵等田一萬餘頃今廢又有升原渠普濟渠皆漑民田今廢】長安咸寧【二縣亦有可漑之水往往廢涸不能詳記今知其一咸寧縣有龍首渠東南自滻水分出至城四十餘里以漑園圃之田其餘民自疏引以漑者又多官府不治也案志所載與今異者恐或各有廢置是以不同】

洪堰制度聖朝因前代故迹初修洪口石堰【修洪口卽谷口也前代已有是名方言云石阻河流爲洪又蜀人謂水口爲洪今縣有射洪徐有呂梁二洪義與此同沅案古曰谷口曰瓠口此曰洪口谷瓠洪三音相近亦卽焦獲之獲也】當河中流直抵兩岸立石囷以壅水囷行東西長八百五十尺每行一百零六个計十一行闊八十五尺總用囷一千一百六十六个照得洪口往日水擊西岸渠口在東勢直衝堰故常吹去今來復擊東岸白癸巳年創立渠堰每年增修云云囤行廣密委是堅牢𨿽遇水漲止是衝破龍口或捲去堰上石頭或吹損囤口或衝透囤眼故每歲增修及淘石渠上下泥沙人功不輟又舊例水軍三十人看堰今議得令各縣差富實人夫二名五縣計一十名看堰若有微損卽便補修【近年修理物色石囤每个用椽兩�四十八條擗稷二條棗條六十擔石積長五百七十五尺髙一丈闊一尺白艸一十擔椽每人一日采打二條爲一工棗條每人一日采打一擔爲一工石積每人一日搬運長五尺髙一尺闊一尺爲一工艸每一人一日采打五擔爲一工編造每囤用夫六名一日編造一个爲六工塡囤每囤用夫一十二名爲一十二工囤眼每个石積長一百四十五丈髙一尺闊一尺白艸五擔塡囤眼每个夫三名爲三工下囤腳索每囤用索一條長二丈每條用麻二斤連囤索每囤用索二條各長三十尺每條麻半斤錐囤麻每个用麻四兩其餘什物在外】石渠下廣一丈二尺上廣一丈四尺土渠下廣一丈八尺上廣五丈深視地形之髙下渠岸兩邊各空地一丈四尺舊例岸兩壁無得當欄巡水道徑【後稱空地者放此案今見行渠身卽宋之丰利渠也王禦史新開石渠亦同但身不及耳其立囤處河身亦窄今凡用囤二行數皆減於舊矣】立三限閘以分水凡二所三限閘其北曰太白渠中曰中白渠南曰南白渠太白之下是爲邢堰邢堰之上渠分爲二北曰務髙渠南曰平皐渠彭城閘渠分爲四其北曰中白渠其南曰中南渠又其南曰髙望渠又其南曰隅南渠中南之下其北分者曰析波渠其南分者曰昌連渠渠岸兩邊各空地八尺凡渠不能出水則攺而通之照得三限彭城兩處蓋五縣分水之要北限入三原櫟陽云陽中限入髙陵三原櫟陽南限入涇陽至分水時宜令各縣正官一員親詣限首眼同分用庶無偏私若守閘之官不應或妄起閘一寸卽有數徼餘水透入別縣甚可關防【三限閘在今洪口下七十里彭城閘又在下二十里或白平石者秦人音訛也今並稱之圖經雲中白渠首承太白渠東入髙陵界南白渠首承中白渠亦入髙陵界長安志云白渠自涇陽縣界三限下中限爲一渠流至縣界彭城與下分爲四渠注曰唐寶歷元年令劉仁師請更水道渠成名曰劉公渠彭城堰今案涇渠水道斗門時多變易以故或與舊迹不同皆因歲久渠深岸髙水不能上�其可通之處輒爲一渠其名亦異今惟三限下正渠及彭城下四渠猶系舊名其析波渠道已非故迹今中限正渠彭城閘二其北有一小渠名曰狂渠閘下其北又一小渠名曰寧三渠若此之類固不能備載也】立斗門以均水總爲斗一百三十有五渠岸兩邊各空地五尺限上斗門十九【南邊自白公斗起水次曰長渠斗成邨斗染渠斗駙馬斗聖女大斗聖女小鬥智光斗石劫斗七劫斗何氏斗李相公斗威聖斗店西斗寧邨斗小畱斗雙槐斗張房斗三屋斗凡一十九】南限斗門十二【自南邊唐婆下斗起水次唐婆中斗唐婆上斗楊南斗杏園斗端正斗佛寶斗盧從斗長流斗落橋斗省斗曹午斗凡一十二】中限斗門十【南邊西魯斗起水次赤賜上斗赤賜下斗楊三斗西王郭馬斗凡五北邊小渠長流馮下斗起水次長流馮上斗園內鬥髙陽斗狂渠斗凡五】北限斗門五【南邊石圈斗起水次東公主斗西公主斗南北王斗凡四北邊師和斗】務髙斗門二十三【南邊安業斗起水次周開斗東安仁斗長閏斗段洪斗歸厚斗西安仁斗丰樂斗通流斗阜民斗歲丰斗閏陵斗柿園斗掘斗大王斗小王斗景公斗通元斗翟家鬥穆王斗薦福斗凡二十一北邊廣盈務髙二斗】平皐斗門八【南邊觀相下斗起水次觀相中斗觀相上鬥曲渠下鬥曲渠上斗平皐下斗平皐中斗平皐上斗凡八】中白斗門二十三【南邊永壽斗起水次安陽斗安慶斗東陽斗善利斗普濟斗普閏斗廣利斗周吉下斗周吉上斗王化斗任邨斗畱趙斗潛化南北二斗興聖斗神策斗凡十七北邊武彊一斗閏寧王小渠上斗二下斗一中斗一凡五斗】中南斗門十五【南邊雨金斗起水次安陽斗望丰上下二斗丰阜斗丰穰鬥富仁斗孝義斗辛家鬥仁壽斗髙望斗凡十一北邊廣濟斗馬家鬥通遠六宅凡四】析波斗門一【北邊通口斗一】昌連斗門三【南邊下中上凡三斗】髙望斗門十一【南邊信陵斗起水周夏上下二斗嚴應斗通利上下二斗閏益斗閏仁斗通閏斗魏閏斗北邊任公斗】隅南斗門五【南邊信陵斗起水次安信斗房家鬥新開斗東魯斗凡五】凡水出斗各戶自以小渠引入其田委曲必達舊例仰渠司正官預爲修渠砌疊斗口使無壅滯又體知得人戶偸開斗口故使渠岸頹毀望令溫水偏入其地亦有懶墮不肎修理仰巡監官斗門子預爲催督利戶修理渠口或令石砌木圍無致損壞透漏費水又如遇開斗澆田渠司差人隨逐水頭蓋督使水如有違犯卽便申報退水槽凡遇漲水泄以還河邢堰【堰之始不知起自何時蓋爲北限地髙水勢不能及遂引淸冶二谷之水經三原縣龍橋鎭以東至邢邨截河爲防堰其水與涇合流以漑三原涇陽並渭南屯所之田今其堰長四十餘步其下水分爲二渠中有深溝一道蓋古白渠之故道也水不敢入故堰絕之分灌髙田至今人名其溝曰幹溝】凡修渠堰自八月興工九月工畢春首則植楡柳以堅堤岸年例先於七月委差利戶各逐地面開淘應於行水渠道須管行水通快又每遇春首令各斗利戶逐其地面廣栽柳楡以堅堤岸免至當時修理及禁諸人不得斫伐凡水廣尺深尺爲一徼以百二十徼爲準守者以度量水日具尺寸申報所司憑以布水各有差等舊例三限平石兩處系關防分水禁限五縣各差監戶一名與都監一同看守限口每日探量水深尺寸赴司申報【徼者叫古有徼道謂巡禁道也水家取以爲量水平則之名今農者耕地一方謂之一徼義與此同其法量初入渠水頭深廣方一尺謂之一徼假令渠道上廣一丈四尺下廣一丈上下相折則爲一丈二尺水深一丈計積一百二十尺爲水一百二十徼是水之至限也其三限口各以廣狹視此爲準守限者每日探量具徼數申報所司憑以分俵水盛則多給水小則少給凡遇用水斗吏具民田多寡入狀承合得徼數刻時放水流畢隨卽閉斗交付以上斗分大槪水一徼一晝夜漑田八十畝違者罪罰�今�平流閘下石渠岸裏有一石龜前人刻以志水者也爲之語曰水到龜兒觜百二十徼水嘗聞主守者曰今水𨿽至其則猶不及全徼蓋渠底不及古渠之深也又水法後言水直直本是程字亦音訛也正猶彭城作平石云耳】

用水則例凡用水先令斗吏入狀官給申帖方許開斗舊例仰上下斗門子預先具狀開寫斗下邨分利戶種到苗稼赴渠司告給水限申帖方許開斗上下斗分承水時刻澆過苗色頃畝申破水直違時者斟酌斷遣自十月一日放水至六月遇漲水歇渠七月住罷照得十月一日放澆夏田三月澆麻白地及秋白地四月止澆一色麻苗一徧五月攺澆秋苗今渠司舊例五月澆秋每夫三十畝此時麻正仰澆秋苗亦渴攸水人戶計其所利麻重�苗將水分澆水司爲不系一色輒便斷罰深爲未便議得各人合得水限於內分用又不過其所限𨿽非一色苗稼合從民便以厚其利又舊例驗工合澆麥苗秋禾頃畝間遇天旱可澆者不得使水不須澆者卻令使水如此澆漑妨悞不便今後驗合澆頃畝如不過元數從民便使水毋得因而多澆如違斷罰每夫一名漑夏秋田二頃六十畝仍驗其工給水【今實漑一頃八十畝】照得舊日渠下可澆五縣地九千餘頃每夫一名澆地一頃三十畝自十月一日入水漑田至七月十五日住罷方才周徧卽今五縣地土亦以開徧大約不下七八千頃所起人夫一千五百名每夫澆地一頃七十畝計地二千五百餘頃亦是十月入水七月方罷以此揆之則所澆之地實同而入官之地數卽少明見其餘地畝每歲上是貨賂渠斗人吏盜用澆漑事發斷罪民甚苦之又切知人民數多一家之地多者不過一二頃少者或十畝故一頃三十畝爲限取夫一名以此計之則上戶之家不過二名下戶或三戶或五戶出夫一名今日地廣民稀難同此例一家所占多者或十頃至五頃𨿽小戶不下一頃有餘是故人民畏其夫多匿地盜澆冒罪致罰接踵相繼議得不若全夫一名依前限一頃三十畝爲則加地一倍止出夫一名添給其水如此加倍則民𨿽少亦可擬往日人戶三分之二矣如有盜澆供地不實嚴行斷罰又舊例每夫一名計澆田夏田一頃三十畝秋田四十畝共一頃七十畝議得今地廣人稀若依舊例其水有餘中閒不無巡水之徒令無夫之家買水澆漑今擬令人戶更不增添夫數每夫一名令澆二頃六十畝庶望革去買水之獘又人戶合澆田禾頃畝照依舊例驗工輪番使水各斗下若有在前不出夫役使水之家今後無得使水監澆官斗門子人等看循與水者依例斷罰行水之序須自下而上晝夜相繼不以公田越次霖潦輟功舊例各斗分須要從下依時使水澆漑了畢方許閉斗隨時交割以上斗分無得違越時刻又使水屯戶與民挨次自下而上漑田又體知得用水之家多使驅丁看水至冬月澆田遇夜避寒貪睡使水空過至明卻稱不曾澆漑遲違由時枉費水利合行嚴加斷罰又五縣行使�水斗口舊例自下而上挨排次序放澆卻因地形髙低不等累經洪水吹濯渠深地髙在前官司權令打立截堰放澆今來體知得其餘斗分不畏公法屯利人戶將地不盡實報倚仗人眾接上築打死堰將下次利戶合使水直攺豁恣意放澆直至夜深卻將水直分豁下流已下利戶不曾堤備以致泛溢澆過不應地畝或還入河虛費水利議得除渠深地髙必用倒堰斗口比及定奪以來權且依舊外據其餘斗分務要依例自下而上挨排次序照依元供地畝合澆水直放澆無得似前打立截堰縱意多澆違者斷罰【案五縣之地本皆斥鹵與他郡絕異必須常漑禾稼乃茂如失疏灌𨿽甘澤數降終亦不成是以涇渠之例一日而不可廢也】諸違官禁作姦獘者斷罰有差照得大司農司元定若有違犯水法多澆地畝每畝罰小麥一石至元二十年承奉宣尉司剳付犯水人戶有做夫之家亦有不做夫之家議得如系不做夫之家每畝罰小麥一石興工利戶每畝五斗至元二十九年陜西漢中道肅政廉訪司講究得違犯水法不做夫之家每歲減半罰小麥五斗興工利戶每畝二斗五升外據犯罪每畝笞七下罪止四十七下又案舊例凡攙越盜用渠岸修築不牢澆漑不應地土渠吏蔽匿不申及斫護岸樹木無故於三限行立者皆有罪罰

設立屯田庚子年八月欽奉聖旨以梁泰充宣差規措三白渠使據梁泰奏告京兆府有舊來三白渠兵革以來渠堰缺壞地土荒廢陜西人戶𨿽有種蒔不得水利稅賦不敷軍馬用度修成渠堰每畝可收一鍾【沅案元始河渠至云太宗二十二年梁泰奏請】準奏仰梁泰就帶元降禦前金牌充宣差規措三白渠使直隸朝廷至元十一年初立河渠營田使司安置屯田二十八年攺屯田總管府是年九月十五日奏過事內一件節文安西府延安府鳳翔府這三路在前交軍立屯來根腳裏這軍每不是額定的正軍有成都府忙並時分幾處簽來去年省官人每奏了這軍交依舊爲民來若是這軍每散了呵屯田的勾當得濟的勾當誤了也者這軍每𨿽交做民呵只交這的每種田不交罷呵怎生麼道也先帖木兒等京兆省官人每秦將來般者麼道聖旨有來立屯田府的勾當裏三个路裏合立三處營田司衙門休立營田司立一个屯田總管府衙門委付著好人管著屯田的勾當中也者麼道奏呵般者麼道聖旨了也欽此都省移咨欽依施行準此省府照得營田司已經革罷卽將元管戶牛地土額辦糧艸已未送納及應干不了事件交割外據六盤迆東彭原等處元系成都接應軍人攺爲民屯比及別行設官以來恐誤合辦糧艸擬令元管屯田千戶時暫抅鈐管辦【皇慶元年再內至元十一年創立屯田於各縣交參協濟下戶內蓋撥屯田至元二十一年奏過事內一件在前車站一千戶放罷收系屯田】設官四員達魯花赤一員總管一員【二官銜內立帶兼河渠司事凡有文移止稱屯田總管府爲水事則稱兼河渠司事】副總管一員同知一員首領官三員經歷一員知事一員提控按牘一員吏譯人等一十五人【通事一人譯史一人司吏四人奏差四人都監一人土毫塞四人】合千一百五十二人【看守洪口囤堰水軍一十名看守探量三限口水直人夫四名看守探量彭城限水直人夫二名看守邢堰人夫一名分俵水直斗門子一百三十五名】司屬五所終南渭南涇陽櫟陽四所各設令一員丞一員平涼一所本府注擬正副提領各一人屯四十八終南九屯【懷教屯樂平屯忠力屯曲泉屯樂成屯利澤屯奉上屯欒邨屯安化屯】渭南一十六屯【懷徳屯懷仁屯丰濟屯善慶屯閏澤屯永便屯皁角穹屯亭利屯信陵屯嚴應屯雨金屯安陽屯安慶屯南永壽屯北永壽屯合陽屯】涇陽九屯【丰閏屯裏仁屯昭義屯富安屯永昌屯廣備屯仁受屯安信屯華原屯】櫟陽九屯【歸厚屯安仁屯安業屯丰樂屯萬全屯廣盈屯阜盈屯大有屯定陵屯】平涼五屯【白店屯董志屯南莊屯南市屯再店屯右渭南所屯田半皆在渭南陸地終南所屯全在近山盩厔等處涇陽所屯亦半在醴泉富平華原鄜州直羅等處櫟陽所屯除定陵屯在富平外八屯皆用涇水石川澆漑】戶四千八百九十二地五千六百六十四頃一十二畝六分三釐八毫【內荒閒地一千六百八十七頃九十七畝二分七釐八毫】農器二千二百三十三副八分五釐牛二千一百零九具一隻九分【每牛一具以二十分爲率撥地二頃納粟麥五十石內大麥二十石小麥二十石粟十石艸一百束牛一隻者地數以下皆減半牛三隻以上各隨其分數以增之】糧至大元年舊數九萬三千六百七十九石二斗九升一合六勺艸三十一萬三千七百九十束四萬五千九百二十秤至正二年實辦糧數【除倚免事故逃亡等戶外】七萬二千六百五十九石七斗八升二合三勺四抄【大麥二萬六千七百二十五石二斗零四合小麥二萬六千六百八十二石五斗一升八合七勺四抄粟一萬七千二百九十七石四鬥八合白米八百一十四石五斗二升四合糜子一百五十五石零四升五合九勺粳米五十石八斗八升二合糯米九百三十四石一斗九升九合七勺】艸【束二十九萬一千五百一十三束秤四千九百三十九秤四斤二兩】

建言利病承務郎陜西諸道行禦史臺監察禦史宋秉亮言洪口之利始於秦水工鄭國於仲山之下鑿引涇水首起瓠口尾注於洛漑田四萬餘頃至漢大始中水利廢壞趙中大夫白公因其故迹徙開渠口於上流首起谷口尾入石川以注於渭降及隋唐以至亡宋其利又廢大觀中又於小龍潭之上復開石土渠數里疏引自來之水入渠五尺賜名曰丰利渠迨今二百餘年其利漸少至大閒【沅案宋史河渠志云三年】監察禦史王承徳建言於丰利渠北開鑿石渠長五十丈歲月已久吞水漸少入渠之水旣微則築堰勞而民利寡矣嘗考古今渠利之廢蓋因河身漸低渠口漸髙水不能入是白公不容不繼於鄭渠丰利不得不開於白公之後也今丰利渠口去水又已漸髙則王禦史見開石渠又不盡功若不增治豈惟漸失民利慮恐日就湮塞近因巡歷至縣親詣新舊渠口一一相視遂采眾論酌以管見苟欲其利溥博其說有三一曰盡修渠堰之利二曰復置兩閘之防三曰開通出土之便然其要又在選委得人不當惜費今將貼說圖本具呈憲臺照詳施行一相視得鄭渠起於瓠口今駱駞彎西北是也上至白公渠口二千七百餘步白公渠口卽今小龍潭下是也上至宋丰利渠五十六步丰利渠又上至王禦史新開石渠五十六步已上三堰西北髙而東南低涇水自仲山出由髙而下河岸去水漸髙今量得鄭公渠口至水而計髙五十餘尺白公渠口至水面計髙一丈三尺相懸如此𨿽欲不攺不可得也今丰利渠至水亦髙七尺有餘方新渠未開之時每歲差民起立石囤堰水計用囤三百八十个髙一丈有餘費役甚廣而水益艱澀是以王禦史乃於上流穿處疏鑿此渠止用囤一百八十个宜其省費而水可通也然其底亦髙河水三尺所立囤堰厚止三重河流深處囤之髙者乃至一丈五尺浮坐於地每遇河水泛漲不禁衝突易於傾壞反不若宋渠之堰鑿石安立樁橛猶以爲固也【今涇水石底安樁石眼猶存】是以用費益多民力益困詢諸眾言皆言新石渠起於山腳地勢髙於接流其底旣比元言猶有三尺未開宜與以鑿渠底通行計料再令開鑿加深八尺如此不待囤堰之設先有五尺自然之水入渠其囤但比水髙五六尺則渠受水之多不言可知宜計舊堰廣狹新囤髙下卽今三重之上截作九重囤堰旣低且厚縱遇小漲只於囤上漫流而過不至衝激傾倒設使囤壞亦不妨自然入渠之水此法之外無以復加一相視得舊閘二所上下相去四十餘步中閒元用退水舊槽至今見存其置槽去處上離宋渠四百四十九步離新開石渠五百五十������退水槽近上三十餘步渠深兩壁開鑿切口二道當時設此蓋遇涇水暴漲及洪堰倒塌之時卽下此閘以備濁水淤澱渠道平流一閘在退水槽近下十步渠身兩壁亦有切口四道蓋於住罷澆田之後水旣無用遂開此閘乃退渠水由槽還河又當河漲之時或淨浪不能猝下或已下而漏漫濁水並下兩閘以防不虞此皆古人良法安可廢而不行近年以來渠湮岸崩民漸失利擬合將二閘修置以時開閉則濁泥不得入渠穿淘之工可以減半又淨浪相離新渠窵遠濁水入渠必至淤澱宜將此閘移於渠口近下一二十步安置一相視得洪口以下石土渠十餘里自古穿淘兩岸積土如山舊時將所積髙岸開爲通道名曰鹿巷凡穿淘泥沙由鹿巷運於岸外近年以來淘出泥土塡滿鹿巷只於岸上堆積或於霖雨其土崩塌復入於渠是以渠道益淺水來益小今觀渠與涇河相望咫尺運土入河甚不費力緣爲累年堆積以至太多是以爲難此皆有司因循姑息之過也起夫穿淘妨農病眾甚爲可憐擬合於農務未忙天暖人閒之時差遣五縣人夫將鹿巷開至平地搬運積土遠離渠岸或運入河以漸而去不得似前輒閉岸巷假以歲月積土漸除渠道自通人力旣省官政亦簡民之受賜胡可勝言一漢之鄭白宋之丰利功大而利久者由其委任得人不惜財費故也今自王禦史建言以來三十餘年而工尙未成者原其所自實由選委不當有所靳惜不能成爾今欲開鑿前渠復修兩閘監督之官宜當遴選工食之給不可吝惜自古及今爲經久之計者不計重費成非常之功者惟在得人今詳此功勞費𨿽廣可以永逸擬合擇選諳曉水利練達時宜廉幹官員度宜優給以成久利之功如其不然將見五縣之民日趍窮苦屯田之置亦爲虛設況今石渠已至仲山石腳更無開展去處若更不成是使二千年歷代養民之利一朝而廢豈不痛哉所以行省必合選官興治毋惜小費明立賞罰使有懲勸然後事可集而功可成也云陽人楊景道嘗論涇水之善一則民苦渠堰之勞費獲濯漑之利二則限畝法獘論次不明致使小民勤觸刑憲卽欲上言未果頗采其說以附於左其略曰至元九年至十一年二次準大司農剳付勸農官韓副使耀用宋太守等官二同講究使水法度王準中書省以爲定例𨿽其節目若有未詳然其大綱固已條舉其後攺立官府至元之法漸以廢弛水法壞亂多寡不均如以因堰疏薄渠道淺並水邨微少夫役繁重斷罰相繼使涇水之利反爲河北之害今略舉三以明其獘一至元績議捉令人戶依上年額定夫數更不增添每夫今澆夏秋田二百六十畝庶望革去賣水之獘切詳所議寬限之法如此明白不見遵依今欲舉行宜將二頃六十畝之數停分三次兩月一周每次放澆八十七畝不限名色自今歲十月爲始至來年五月就八个月若其渠堰如法水流不斷可以澆漑四次前二次已及元限後一次爲澆秋苗如是深水大小不一斷續相繼可復澆漑則遠近貧富均獲水利矣又水例云渠下可澆五縣之田九千餘頃以今屯利人夫一千八百名計之絕多補少每夫一名爲田五頃舊利一名限澆五頃七十畝是二分之中盜澆者常有二分是以人皆犯法動觸刑憲故至元寬限作二頃六十畝則明澆者一半而不及者尙有一半其法𨿽未盡善而猶勝一頃七十畝之少今以渠水計之全水一百二十徼三分去一爲八十徼一晝夜可澆田六十餘頃自今歲十月爲始盡來年五月計二百四十日可澆一萬四千餘頃假使開啟渠堰便利致使水及百二十徼全數則一歲所澆又不止是今論者皆以卽今水小爲難殊不知今日水數亦不下八十徼矣全水一歲每夫可澆一十餘頃今吏咸作六十徼一夫猶當澆田五頃限以二頃六十畝豈可開太多乎若夫立限太寬倘遇天旱近水有力者浴意多淫貧若遠水者愈不得則故就一頃六十畝爲限�𨿽多亦可周徧水大則必加倍況今旣有兩限分��法又有交承時日之則水小則拘限而能均水大則有時日民得盡利此誠得中正不�之良法並行而不相悖者也一各斗下利戶澆田旣無先後排輪之次亦無各家合使日期惟以畝數爲限或遇天旱民急目前之利違限多澆欲盡斷罰則傷百姓若不嚴禁復不能均又先開斗分多占月日及時澆漑全得其利近後斗分往往過時失誤歲計一歲之中水來不過一二次水限畝數亦少合今每水頭一道斗口幾處驗各斗人夫多寡分定合開日時六十日內須要周徧仍令人戶供報花名地段頃畝見數置簿該寫合該水程日時須要自下而上惟渠漲岸髙者別爲區處官及斗門子各收一簿永爲定式憑驗使人知某日爲某邨之水某時爲某家使水之期自然不敢侵越易避而難犯矣一限首眼同分水其法今亦廢弛故五縣水利不均蓋洪堰計用人功而成理宜驗夫用水但地理遠近不等渠道懸昂不一分水之時斟酌增減期於均平可也如北限昂而中限懸當增北限而減中限涇陽近而櫟陽遠當益櫟陽而損涇陽仍將各渠寔有夫數各限應得之水隨水大小議爲則例刻之巨石立於限首庶使官吏將來有所憑驗易於舉行又驗夫二分與合得水程徼數復如舊日分作二道輪番澆漑庶可與其餘水頭一齊周徧民免盜水之罪矣又如白渠水小之時宜將限工並中限權行止住聽下縣先澆候水大之時將門登下水程並開一斗或三斗以補之故限口有志水石古語雲水到石人手限上開三斗水到石人腰限上不得澆卽前人規模之大方也

經渠總論經水出安定郡岍頭山西自平涼界來經邠州新平淳化二縣入幹州永壽縣界千有餘裏皆在髙地東至仲山谷口乃趍平壤是以於此可以疏鑿以漑五縣之地夫五縣當未鑿渠之前皆斥鹵磽確不可以稼自被浸濯遂爲沃野至今千餘年民賴其利但渠初鑿之時渠與河平勢無齟齬歲月潄滌河低渠髙遂不可用𨿽白公趙佺繼之於後終亦不能久者蓋仲山洪口萬嶺環復兩崖劃斷河流湧出勢如建瓴復阻石堰其怒愈甚土石承委不得不肭今其下有小龍潭其深不測是水激射而成也河旣漸下渠岸自髙所灌之田日復淤閉𨿽彊壅遏竟無良策今新石渠已迫山足又髙三四尺矣苟不可行千載之功誠爲可惜抑嘗考夫涇之形勢人有生長其處耳目習熟猶或不知不知韓人鄭國一入敵境何遽識此而開萬世之利不亦神乎𨿽然利之所在害必從之今五縣之民歲八月治堰九月畢土楗石伐木掘泥懸土入水置困下臨不測【今涇渠兩岸屢年淘出泥沙堆積增益髙至三十五尺下窺渠面如視井底每年差五縣人夫入渠負龍撓曳而上依舊堆積及洪口安囤之處水深丈餘其底皆石水流湍急下入龍潭其深不測所置囤堰不時卸壞石木盡去杳無餘迹每年增葺人役水中至有溺者】十月引水以嗣來歲入秋始罷又復就役寒暑晝夜不得稍休【水法自十月放水至明年七月始罷晝夜寒暑風雨晦冥不敢暫輟須循環相繼然後乃徧嘗問其故以爲或開疏壅禾卽不茂蓋土性本薄涇於瀆淖反成其癖政如病人一旦𨿽藥病卽復來故人有地饞之說】而墾辟耘斂播植之勞猶不與焉加以官府程督旁午畦陌條約限禁瑣屑尢甚近年水脈艱澀所潤益寡分爭訟鬩姦獘百出究其委曲胡可盡言於是民有上訴願弛其利以免劬瘁有司以故事恆規不敢輒許【嘗聞諸水家民田近水而地下者便而多利遠水而地髙者難而寡利又爲限畝所拘不得盡漑其田故遠者有願不用水以免其役者有司以修治役大近者不能獨富不敢許也】嗚呼夫韓本欲疲秦人於一時不知後世病復甚耶由是言之爲之柰何傳曰其人存則其政舉其人亡則其政息使西門史公兒內史白中大夫爲之吾知其有不患者矣當今之時必欲繼疏鑿之功復古人之迹使千百世永永而無敝者世果無髙智絕倫卓犖奇偉如若人者哉

