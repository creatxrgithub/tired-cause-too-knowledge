欽定滿洲源流考

欽定四庫全書

欽定滿洲源流考

乾隆四十二年八月十九日內閣奉

上諭頃閱金史世紀云﹕金始祖居完顏部﹐其地有白山黒水﹐白山卽長白山﹐黒水卽黒龍江。本朝肇興東土山川鐘毓與大金正同史﹐又稱金之先出靺鞨部﹐古肅愼地。我朝肇興時舊稱滿珠所屬曰珠申﹐後攺稱滿珠﹐而漢字相沿訛爲滿洲﹐其實卽古肅愼爲珠申之轉音﹐更足徴疆域之相同矣。又後漢書三韓傳謂﹕辰韓人兒生﹐欲令頭匾﹐押之以石。夫兒初墮地豈堪以石押頭﹐其說甚悖於理﹐國朝舊俗兒生數日置臥具令兒仰寢其中﹐久而腦骨自平頭形似匾﹐斯乃習而自然無足爲異。辰韓或亦類是範蔚宗不得其故﹐曲爲之解甚矣。其妄也若夫三韓命名苐列辰韓馬韓弁韓﹐而不詳其義意當時三國必有三汗﹐各統其一﹐史家不知汗爲君長之稱﹐遂以音同誤譯﹐而庸鄙者甚至訛韓爲族姓﹐尢不足當﹐一噱向曽有三韓訂謬之作惜未令人盡讀之﹐而共諭耳。若唐時所稱雞林﹐應卽今吉林之訛﹐而新羅百濟諸國亦皆其附近之地﹐顧昔人無能考證者致明季狂誕之徒尋摘字句肆爲詆毀﹐此如桀犬之吠無庸深較﹐而舛誤之甚者則不可以不辧。若夫東夷之說因地得名﹐如孟子稱舜東夷之人﹐文王西夷之人﹐此無可諱﹐亦不必諱至於尊崇本朝者。謂𨿽與大金俱在東方﹐而非其同部﹐則所見殊小我朝得姓曰愛新覺羅氏﹐國語謂金曰愛新﹐可爲金源同派之證﹐蓋我朝在大金時未嘗非完顏氏之服屬﹐猶之完顏氏在今日皆爲我朝之臣﹐僕普天率土統於一尊理固如斯也。譬之漢唐宋明之相代豈皆非其勝國之臣僕乎。又有云﹕我祖宗時曽受明龍虎將軍封號﹐亦無足異我朝初起時﹐明國尙未削弱﹐因欲與我修好﹐借此以結兩國之歡﹐我朝固不妨爲樂天保世之計﹐迨我國聲威日振明之綱紀日隳且彼妄信讒言潛謀戕害於是﹐我太祖赫然震怒﹐以七大恨告天﹐興師報復自薩爾滸松山杏山諸戰大敗明兵﹐明人欲與我求和﹐斥而不許彼尙安能輕侮我朝乎。且漢髙乃秦之亭長﹐唐祖乃隋之列公﹐宋爲周之近臣﹐明爲元之百姓﹐或攘或侵不復顧惜名義。若我朝乃明與國當闖賊擾亂明社旣移之後﹐吳三桂迎迓王師入闗﹐爲之報讎殺賊﹐然後我世祖章皇帝定鼎燕京﹐統一寰﹐是得天下之堂堂正正﹐孰有如我本朝者乎。至若我國家誕膺天眷朱果發祥﹐亦如商之元鳥降生﹐周之髙禖履武紀以爲受命之符﹐要之仍系大金部族﹐且天女所浴之布勒瑚裏池卽在長白山原。不外白山黒水之境﹐也又金世紀稱﹕唐時靺鞨有渤海王傳十餘世﹐有文字﹐禮樂﹐是金之先卽有字矣﹐而本朝國書則自太祖時命額爾徳尼巴克什等遵制通行或金初之字其後因式散佚﹐遂爾失傳﹐至我朝復爲創造未可知也他如建州之沿革﹐滿洲之始基與。夫古今地名同異並當詳加稽考勒爲一書﹐示天下萬世著派大學士阿桂於敏中侍郎和珅董誥悉心檢核分條編輯以次呈覽候朕親加釐定用昭傳信而辟羣惑並將此通諭知之欽此。

阿桂於敏中和珅董誥謹

奏本年八月十九日奉

上諭欽此所有編纂事宜等酌議凡例七條繕

冩淸單恭呈

禦覽伏候

訓示並請

欽定嘉名用光典冊至此項書籍擬在方略館就近辦理所需編纂及譯漢人員擬派內閣侍讀麟喜中書呈麟筆帖式七徳爲滿纂修官理藩院筆帖式臨保補筆帖式明倫工部庫使巴尼泰爲譯漢官照滿謄錄之例行走翰林院編修宋銑平恕補部員曺錫寶爲漢纂修官並派郎中巴尼琿侍讀孫永淸爲提調官専司督催稽核至繕冩收發之謄錄供事等應卽在方略館通融抽撥惟查該館現在趕辦

平定兩金川方略並

大淸一統志西域圖志熱河志及元遼史明紀綱目明史本紀等書各有卯限原設之謄錄供事僅供各書之用難以再爲分撥臣等公同酌擬應再咨取漢謄錄四名供事六名令其専心承辦庶有責成俟將來書成之日照例給予議敍以示鼓勵其所添之謄錄供事等應支桌飯銀兩並需用筆墨桌凳等項仍由該館照例隨時於戶部等衙門撙節支領毋庸専款置辦合並聲明是否伏祈

皇上訓示遵行謹

奏乾隆四十二年九月初八日

奏初九日奉

知道了書名著定爲滿洲源流考欽此

凡例

一我

國家建邦啟土

肇迹東方

創業始基地靈效瑞其古今沿革自應詳臚本末用以昭傳信而正羣訛謹擬首立部族一門凡在古爲肅愼在漢爲三韓在魏晉爲挹婁在元魏爲勿吉在隋唐爲靺鞨新羅渤海百濟諸國在金初爲完顏部及明代所設建州諸衛並爲考據異同訂析訛誤博稽史傳參證羣書分目提綱各加按語俾源

流分合指掌了然

一按唐史所載渤海置五京十三府其上京龍泉府卽肅愼故地而黑水靺鞨入朝亦嘗置燕州勃利州及黑水府諸名目其後若遼置東京黃龍府金置上京寧府分設郡邑俱詳載二史地理誌中至元時猶有肇州之稱棋布星羅遺迹尙頗可考謹擬次立疆域一門凡史冊所載諸城鎭村寨之屬各按原書方位證以現在地理形勢件系條分詳加辧證務使圖經所紀條貫咸該至遼金宮室建置一切古迹應行考據者均卽載入疆域一門用徴故實

一按白山黒水其名始見於北史而顯著於金源

至本朝受命龍興實爲朱果發祥之地鐘神毓慶靈迹昭然而諸史或稱太白山或稱徒太山或稱完水或稱室建河稱謂多殊名實易舛允宜詳悉核訂至若松花江卽唐書之粟末水寧古塔卽唐書之忽汗水亦爲勝地名川向來紀載紛淆均資考核謹擬次立山川一門以現在

大淸一統志

盛京通誌所載據今證古析異定訛其或古有今不可考者則別爲存疑附之於末一史稱東方仁謹道義所存朴厚之源上追隆古

我朝肇基東土舊徳惇龐超軼前代卽如祀

神之禮無異於豳人之執豕酌匏三代遺風由玆可睹而參稽史乘其儀文習尙亦往往同符如左傳稱肅愼之矢可以見俗本善射之原後漢書稱三韓以石頭可以見俗用臥具之訛松漠紀聞稱金燕飲爲軟脂蜜糕可以見俗尙餅餌之始其他足資引證者尙多謹擬次立

國俗一門博引典籍分條臚考以著淳風所本源逺流長洵與周公之陳七月金世宗之歌土風取義維均足以訓行奕祀

一金時官制如渤極烈之爲貝勒謀克之爲穆昆猛安之爲明安𨿽沿誤相仍而溯源可考又自新羅渤海已肇興文字金之初年用契丹字太祖熙宗作女眞大小字其制漸備維時設女眞進士科經書皆有譯解今遺制已湮而碑刻間存至我

太祖髙皇帝創制國書義蘊精允爲制作之極則謹擬

約舉大凡附列

國俗一門之後用以█信方來

一

國家扶輿積慶俶造丕基長白肇興實爲邠岐舊壌

今敬謹考核一以近

發祥初地者爲定至若

王師順動以後經營遼沈卜宅定都凡

盛京地方建置規模及山川地理已具詳

開國方略

盛京通誌諸書中是編請毋庸兼載以恊體制

一恭讀

禦制文集盛京賦三韓考諸篇及

巡幸盛京吉林諸詩什苞括典故剖晰舛訛詢足折衷羣言埀示千古謹擬於書中各條內恭錄載入永昭定論

欽定四庫全書

欽定滿洲源流考卷一

部族

謹按我

國家誕膺

景命肇啟大東毓瑞凝祥同符雅頌皇皇乎元鳥之生商髙禖之啟稷矣恭考

實錄自

始祖定三姓之亂建國鄂多理城卽以滿洲建號繼繼繩繩鐘靈篤慶洪惟

肇祖原皇帝創業於赫圖阿喇之地爰及

景祖覲光揚烈乃舉五嶺以東蘇克素河以西諸部而

撫綏之迨我

太祖髙皇帝天錫智勇懋建大勲旣克圖倫遂收棟鄂

太宗文皇帝鴻圖式廓遐邇景從東北諸部盡爲臣僕稽諸古昔若肅愼夫餘三韓靺鞨伯濟新羅渤海女眞諸國沿革可徵淮南子云東方多君子之國信矣臣等謹立部族一門先臚舉史冊所載各條參以今之考證或訂其音轉之訛或稽其分合之迹斷自肅愼爲始而仍弁

國號於簡端以著統

尊溯源之義云

滿洲

按滿洲本部族名恭考

發祥世紀長白山之東有布庫哩山其下有池曰布勒瑚裏相傳三天女浴於池有神鵲銜朱果置季女衣季女含口中忽已入腹遂有身尋產一男生而能言體貌奇異及長天女告以吞米果之故因錫之姓曰愛新覺羅名之曰布庫哩雍順與之小舠且曰天生汝以定亂國其往治之天女遂淩空去於是乘舠順流至河步折柳枝及野蒿爲坐具端坐以待時長白山東南鄂謨輝之地有三姓爭爲雄長日構兵相仇殺適一人取水河步歸語眾曰汝等勿爭吾取水河步見一男子察其貌非常人也天不虛生此人眾皆趨問答曰我天女所生以定汝等之亂者且告以姓名眾曰此天生聖人也不可使之徒行遂交手爲舁迎至家三姓者議推爲主遂妻以女奉爲貝勒居長白山東鄂多理城建

號滿洲是爲

國家開基之始以

國書考之滿洲本作滿珠二字皆平讀我

朝光啟東土每歲西藏獻丹書皆稱

曼珠師利大皇帝翻譯名義曰曼珠華言妙吉祥也又作曼殊室利大教王經云釋迦牟尼師毗盧遮那如來而大聖曼殊室利爲毗盧遮那本師殊珠音同室師一音也當時

鴻號肇稱實本諸此今漢字作滿洲蓋因洲字義近地名假借用之遂相沿耳實則部族而非地名固章章

可考也

禦制全韻詩

天造皇淸發祥大東山曰長白江曰混同峻極襟帶福萃靈鐘山頂有潭闥門名揚﹝葉長白山髙二百餘里綿亙千餘里雄觀峻極扶輿靈气所鐘山之上有潭曰闥門周八十里源深流廣鴨綠混同愛滹三江出焉﹞三天女者降而浴躬神鵲含果吞以娠中錫之姓名母遂淩空﹝山之東有布庫哩山其下有池曰布勒瑚裏相傳有三天女曰恩古倫次正古倫次佛庫倫浴於池有神鵲含米果置季女衣季女含口中忽已入腹遂有身尋產一男生而能言體貌奇異及長母告以吞米果之故因錫之姓爲愛新覺羅名之曰布庫哩雍順與小舠桑之母遂淩空去﹞有取水人見訝異徴交手舁歸推爲主國三姓定亂鄂多城崇號建滿洲開基肇宗﹝天男乘舠順流而下至河步登岸折柳及蒿爲坐具端坐其上其地有三姓爭爲雄長構兵仇殺有取水河步者見而異之歸語人曰汝等勿爭吾取水河步見一男子察其貌非常人也天必不虛生此人眾往視皆以爲異因詰其由來答曰我天女所生天男生我以定汝等之亂者且告其姓名眾曰此天生聖人也不可使之徒行乃交手爲舁迎至家三姓者議推爲國主以女百里妻之奉爲貝勒其亂乃定遂居長白山東鄂多理城國號滿洲是爲開基之始按滿洲淸字本作滿珠我國家肇基於東故西藏每歲獻丹書皆稱曼珠師利大皇帝至今漢字作滿洲者蓋因洲字義近地名假借用之遂相沿從俗云﹞元鳥商室帝武周家

聖必有啟異揆同風

右長白山發祥肅愼﹝一作息愼又作禝愼﹞虞竹書紀年帝舜有虞氏二十五年息愼氏來朝貢弓矢

史記虞帝紀雲南撫交阯北發西戎析枝渠搜氐羌北山戎發息愼

周汲冡周書王解云西面者正北方稷愼大麈孔子家語武王克商肅愼氏貢楛矢

尙書序成王旣伐東夷息愼來賀

尙書傳王俾榮伯作賄肅愼之命

史記孔子世家有隼集於陳庭楛矢貫之石砮矢長尺有咫陳湣公使使問仲尼仲尼曰隼來逺矣此肅愼之矢也

後漢書康王之時肅愼復至

漢後漢書古肅愼國在夫余東北千餘里東濵大海

淮南子海外三十六國有肅愼氏

三國三國誌魏書明帝靑龍四年肅愼貢楛矢

晉晉書肅愼國東北有山出石其利入鐵將取之必先祈神周武王時獻其楛矢石砮逮於周公輔成王復遣使入賀爾後千餘年𨿽秦漢之盛莫之致也及文帝作相魏景元末來貢楛矢魏帝詔歸於相府賜其王傉雞錦罽綿帛至武帝元康初復來貢獻元帝中興又詣江左貢其石砮成帝時復通使於石季龍

南北朝冊府元龜宋孝武帝大明三年肅愼國獻楛矢按肅愼之名著於周初考竹書紀年有虞舜二十五年息愼獻弓矢之文史記虞帝紀亦稱北發息愼鄭元注曰息愼或謂之肅愼周書王解又作稷愼息稷與肅音轉之訛其爲一國無疑由來固已逺矣秦漢之盛史無傳焉後漢書挹婁傳則云卽古肅愼似其名至漢而止然魏晉時間通使聘史官皆以肅愼書之則不得云東漢無肅愼也要之負山襟海地大物博又風气朴淳故歷虞夏商周迄魏晉傳世二千餘年不絕範蔚宗謂冠弁衣錦器用爼豆誠非虛語特自漢以後始有岐稱耳宋劉忠恕稱金之姓爲米裏眞夫北音讀肅爲湏湏朱同韻裏眞二字合呼之音近愼蓋卽肅愼之轉音而不知者

遂以爲姓

國初舊稱所屬曰珠申亦卽肅愼轉音漢人不知原委遂岐而二之猶之或爲稷愼或爲息愼其實一也至於自漢魏以後所稱部名則分條詳系於後云

夫余﹝一作扶余﹞禦制夫余國傳訂訛

近閱四庫全書內元郝經續後漢書所作夫余國列傳其官有馬加牛加之名訝其誕詭不經疑有舛誤因命館臣覆勘其說寔本之後漢書及三國魏志夫余傳之文於是嘆範蔚宗陳壽之徒不識方言好奇逞妄疑誤後人而更惜郝經之失於裁擇也其傳曰國以六畜名官有馬加牛加豬加狗加諸加別主四出道有敵諸加自戰下戶擔糧飲食之信如其言則所謂諸加者何所取義乎史稱夫余善養牲則畜牧必蕃盛當各有官以主之猶今古謂典羊之官曰和尼齊和尼者羊也典馬者曰摩哩齊摩哩者馬也典駝者曰特黙齊特黙者駝也皆因所牧之物以名其職特百官中之一二志夫餘者必當時有知夫余語之人譯其司馬司牛者爲馬家牛家遂訛爲馬加牛加正如周禮之有羊人犬人漢之有狗監耳若必以六畜名官寓相貶則郯子所對少皥氏鳥名官爲鳥師而鳥名又何以稱乎蔚宗輩旣訛家爲加又求其說而不得乃彊爲之辭誠不值一噱總由晉宋間人與外域道理遼阻於一切音譯素所不通遂若越人視秦人之肥瘠率憑耳食爲傅會甚而至借惡詞醜字曲肆其其詆毀之私可鄙孰甚且蔚宗以附彭城王義康謀反伏誅陳壽索米爲人作佳傳其人皆不足取其言又何足據乎苐後漢書三國誌久經刋行舊文難以更易因命於續後漢書中攺加爲家並爲訂其踳謬如右

謹按馬加牛加之說始於範蔚宗陳壽歷代史誌襲謬承訛至郝經續後漢書猶沿用之蓋當時音譯未通曲爲傅更千百年未有能知其妄者恭讀

禦制夫余國傳訂訛指加爲家字之誤近例之蒙古典羊典馬之官逺徴諸周禮羊人犬人之掌設官分職至理所存古今一揆也蔚宗輩之貽誤後人蓋非淺鮮矣臣等敬錄冠簡端以示萬世折衷之準其自後漢以下諸書凡有關夫餘事實者仍以次條列云

漢後漢書夫余國在元菟北千里地方二千里最爲平敞以員柵爲城有宮室倉庫以六畜名官有馬加牛加狗加其邑落皆主屬諸加

冊府元龜夫余國本濊地也漢武帝元朔元年以其地爲滄海郡數年乃罷至元封三年滅朝鮮分置樂浪臨屯元莵眞畨四郡至昭帝始元

五年罷臨屯眞畨以並樂浪元菟元莵復徙居句麗自單單大嶺﹝後漢書作單大嶺魏志通考與此同﹞已東悉屬樂浪後以境土廣逺復分嶺東七縣置樂浪東

部都尉

後漢書建武二十五年夫余王遣使奉貢光武厚答報之於是使命歲通永寧元年遣嗣子尉仇臺詣闕順帝永和元年其王來朝帝作黃門吹角抵�以遣之桓帝延熹四年遣使朝賀貢獻靈帝熹平中復奉章貢

冊府元龜漢安帝延光元年夫余王遣使貢獻又獻帝延康元年遣使貢獻

通考漢安帝永初五年夫余王始將步騎七八千人入樂浪桓帝永康元年王夫臺將二萬人

侵元莵

三國誌夫余在長城之北去玄菟千里國有君王皆以六畜名官有馬加牛加豬加狗加犬使後漢書作單大嶺魏志通考與此同犬使者使者邑落有豪民民下戶皆爲奴僕諸加別主四出道大者主數千家小者數百家有敵諸加自戰下戶俱擔糧飲食之漢末公孫度雄長海東夫余王尉仇臺更屬遼東時句麗鮮卑彊度以夫余介其間妻以宗女﹝按郝經續後漢書與此同不復載﹞

三國三國誌夫余王尉仇臺死簡位居立無適子有孽子麻余麻余死其子依慮年六歲立以爲王魏略夫余其國殷富自先世以來未嘗破壞

魏略昔北方有稿離之國﹝按稿離後漢書作索離注云索音度洛反通典作槖離梁書作櫜離非髙句麗之髙麗也惟隋書直作髙麗合爲一國誤﹞其王者侍婢有身王欲殺之婢云有气如雞子來下我故有身後生子名曰東明東明善射王恐奪其國也欲殺之東明走南至施掩水﹝後漢書作掩水注云今髙麗中有蓋斯水疑此水是也梁書作掩帶水﹞以弓擊水魚鱉浮爲橋東明得渡因都王夫余之地

晉晉書夫余在元菟北千餘里其王印文稱濊王之印國中有古濊城武帝時頻來朝貢至太康六年爲慕容廆所襲破其王依慮死子弟走保沃沮有司奏東夷校尉鮮於嬰不救夫余失於機略詔免嬰以何龕代之明年夫余後王依羅遣詣龕求率見人還復舊國龕上列遣督郵賈沈以兵送之廆又要之於路沈與戰大敗之羅得復國

南北朝梁書髙句驪其先出自東明東明本櫜離王之子王欲殺之東明走至夫余而王焉隋書夫余王嘗得河伯女閉於室內爲日光隨而照之感而遂孕生一大卵有一男子破█而出名曰朱蒙夫余之臣咸請殺之其母以告朱蒙朱蒙東南走遇一大水朱蒙曰我是河伯外孫日之子也今有難而追兵且及如何得渡於是魚鱉積而成橋朱蒙遂渡朱蒙建國號髙句麗

隋書百濟﹝另條詳後﹞之先出自髙麗其王有侍婢生東明及長王忌之東明懼逃至淹水夫餘人共奉之東明之後有仇臺者篤於仁信始立其國於帶方故地漢遼東太守公孫度以女妻之漸以昌盛爲彊國初以百家濟海因號爲百濟北史朱蒙者其俗言善射也﹝按今滿洲語稱善射者謂之卓琳莽阿卓與朱音相近琳則齒舌之餘韻也莽阿二字急呼之則音近蒙是傳寫𨿽訛音解猶有可考也﹞夫余王狩於田以朱蒙善射給一矢殪獸甚多夫余之臣謀殺之朱蒙乃與焉違等二人走至紇升骨城﹝後周書作紇斗骨城﹞居焉號曰髙句麗魏書豆莫婁國在勿吉國北千里去洛六千里舊北夫余也在失﹝失通考作室﹞韋之東或言本濊地也

通典百濟卽後漢末夫余王尉仇臺之後延興二年其王餘慶上表云臣與髙麗先出夫余

唐唐書髙麗者出自夫余之別種也百濟國本亦夫余之別種

通典髙麗得夫餘地置夫余城後屬於渤海﹝叧條詳後﹞通考渤海以夫余故地爲夫余府遼史地理誌唐時契丹逹呼爾﹝舊作大賀今從八旗姓氏通譜攺﹞氏蠶食夫余靺鞨﹝另條詳後﹞之區地方二千餘里按髙麗出自夫余夫余出自索離索讀如槖故或書爲槖槖形似櫜故又轉爲櫜櫜與稿音同故魏略及遼志復作稿與髙麗實二國也夫余在髙麗北稿離又在夫余北故東明南走而至夫余朱亦南走而至髙麗然其事仿佛相同或傳聞之有一誤也隋書謂夫余王尉仇臺始立國於帶方自後遂稱百濟後魏時百濟所上書亦云先與髙麗源出夫余自晉以後百濟王之姓名有夫余腆夫余丰夫余隆蓋眞以夫余爲姓矣後漢書稱夫余在元菟北千里南接髙接髙麗東接挹婁本濊地故魏略云夫余王印文曰濊王之印謂本濊地而夫余居之其舊國爲豆莫婁在勿吉北千里是夫余始在極北後乃兼有南陲唐初地入於髙麗髙麗旣滅屬於渤海爲夫余府其後見於史誌者若遼之通州安逺軍龍州黃龍府金之隆州利渉軍元之開元路皆其故地﹝並詳後渤海條及疆域門﹞稿離國見於遼史爲韓州鳳州俱在今開原西北境外與挹婁實唇齒之邦也

挹婁﹝一作�樓﹞漢

後漢書挹婁古肅愼之國也在夫余﹝條詳見前﹞東北其邑落各有大人處於山林之間自漢興以後臣屬夫余冊府元挹婁地多山險人形似夫余善乘船北沃沮畏之毎夏藏於巖穴至冬船道不通乃下居邑落

三國三國誌挹婁在夫余東北千餘里人多勇力土气寒劇於夫余古之肅愼氏國也自漢以來臣屬夫余夫余責其租賦重以黃初中叛之夫餘數伐之其人眾𨿽少所在山險鄰國人畏其弓矢卒不能服也

通考挹婁卽古肅愼之國也其國在不咸山北魏常道鄕公景元末來貢楛矢石砮弓甲貂皮之屬

晉晉書肅愼一名挹婁在不咸山北其國東北有山出石其利入鐡將取必先祈神武帝元康初來貢元帝中興又詣江左貢其石砮至武帝時通貢於石季龍四年方達

唐新唐書渤海﹝另條詳後﹞本粟末靺鞨姓大氏髙麗滅率眾保挹婁之東牟山地直營州東二千餘里遼史地理誌大氏始保挹婁之東牟山有乞乞仲象者渡遼水自固武后封爲震國公後自稱震王

五代史武后時乞乞仲象子祚榮立因並有乞四比羽之眾四十萬人據挹婁

遼遼史地理誌沈州昭徳軍雙州保安軍定理府皆故挹婁國地﹝按沈州昭徳軍今承徳縣雙州保安軍今鐡嶺縣定理府在今興京境內﹞

金大金國誌北接室韋西界渤海鐡離東瀕海三國誌所謂挹婁地也按挹婁之名始於後漢考之史傳卽古肅愼氏晉書所謂肅愼一名挹婁是也至南北朝始別有勿吉靺鞨﹝勿吉靺鞨俱另條詳後﹞之稱而舊名之見於簡冊者猶有可考如遼之沈州雙州定理府金之挹婁縣皆僅指一隅非其全部元史稱沈陽路爲挹婁故地似矣而於開元路則云古肅愼地隋唐曰靺鞨又似岐而二之者蓋魏晉以前部族未分魏晉以後釐而爲七族愈繁而地愈廣容有非舊部之名所能該者矣至金史地理誌謂沈州本遼定理府爲挹婁故壤考遼志則沈州之外別有定理府亦屬挹婁之地遼之定理實唐時渤海所建至金已廢又金志稱沈州挹婁縣本遼舊興州常安縣考遼志東丹城北至挹婁縣範河二百七十里則遼時已有挹婁縣蓋郡邑𨿽移而幅員有定今見於

盛京通誌者若承徳若鐵嶺若吉林若寧古塔自奉天府治極於東北胥挹婁地也又明一統志載洪武二十九年設左右千戶於懿路城永樂八年復設中千戶於懿路城其廢址今在鐵嶺縣城南六十里又有站名懿路亦作伊魯當卽遼金挹婁縣之遺今滿洲語謂巖穴之穴爲葉嚕與伊魯音相近可知當時命名之義而音轉傳訛歷代遂有互異究之遺址可尋正猶陶之爲陶邱豳之爲豳亭焉爾

三韓禦制三韓訂謬

嘗讀後漢書三韓傳稱辰韓人兒生欲令頭扁皆押之以石訝其說之悖於理而肆爲詭誕以惑世也夫以石押頭壯夫且不能堪而以施之初墮地之小兒實非人情所宜有間考三韓建國本末諸史率多抵牾以方位凖之蓋在今奉天東北吉林一帶壤接朝鮮與我國朝始基之地相近國朝舊俗兒生數日卽置臥具令兒仰寢其中久而腦骨自平頭形似扁斯乃習而自然無足爲異辰韓或亦類是耳範蔚宗不得其故從而曲爲之解甚矣其妄也且如漢人生兒常令側臥久而左右角平頭形似狹蒙古人生兒以韋帶束之木板植立於地長則股形箕此亦皆習而自然無足爲異藉如蔚宗所言豈漢人蒙古亦皆以石押之令其頭狹而股箕乎若夫三韓命名史第列馬韓辰韓弁韓﹝亦曰弁辰﹞而不詳所以稱韓之義陳壽魏志直云韓地韓王魚豢魏略且以爲朝鮮王凖冒姓韓氏其爲附會尢甚蓋國語及蒙古語皆謂君長爲汗韓與汗音相混史載三韓各數十國意當時必有三汗分統之史家旣不知汗之爲君而庸鄙者至訛韓爲族姓何異扣盤捫龠以諭日哉且中外語言不通不能彊爲詮解者勢也今夫天昭昭在上人皆仰之然漢語謂之天國語謂之阿卜喀蒙古語謂之騰格裏西畨語謂之那木喀回語謂之阿思滿以彼語此各不相曉而人之所以敬與天之所以感則無弗同若必一一以漢字牽附臆度之能乎不能夫韓與汗音似義殊謬而失之誣猶可也至於以石押頭之謬實悖於理斯不可也然則余之三韓訂謬之作烏容已乎哉

謹按三韓𨿽與漢時諸郡毗連然音譯多訛往往以漢字轉相附於是異說分岐至範蔚宗有生兒以石押頭之論誕妄不經莫斯爲甚矣

恭讀

禦制三韓訂謬以國語蒙古語證韓之當爲汗而卽漢人蒙古習俗之不同並推及

國朝生兒仰寢臥具見理之至常而無足怪審音知義曠若發蒙據事揆情了如指掌誠非歷代紀載家所能窺測也謹錄冠諸書之前以昭凖則

漢漢書朝鮮傳眞畨辰國欲上書見天子朝鮮雍閼弗爲通﹝師古曰辰謂辰韓之國也﹞通典三韓後漢時通焉一曰馬韓二曰辰韓三曰弁韓﹝晉梁二書作弁辰﹞馬韓在西有五十四國其北與樂浪南與倭接辰韓在東十有二國其北與濊貊接弁辰在辰韓之南亦十有二國其南亦與倭接凡七十八國百濟﹝另條詳後﹞是其一國焉大者萬餘戶小者數千家各在山海間地合方四千餘里東西以海爲限皆古之辰國也馬韓最大共立其種爲辰王都目支﹝魏志作月支通考作自支﹞國盡王三韓之地其諸國王先皆是馬韓種人

後漢書馬韓邑落雜居無城郭辰韓耆老自言秦之亡人避苦役適韓國馬韓割東界地與之或名之爲秦韓有城柵屋室諸小別邑各有渠帥貿易以鐡爲貨兒生欲其頭扁皆押之以石弁辰與韓辰雜居城郭衣服皆同其人形皆長大美髮而刑罰嚴峻初朝鮮王準爲衛滿所破乃將其餘眾走入海攻馬韓破之遂立爲韓王準後滅絕馬韓人復自立爲辰王

魏略朝鮮王凖爲衛滿所破走入海中其子及畱在國者因冒姓韓氏凖王海中不與朝鮮相往來

魏略初右渠﹝朝鮮王衛滿之孫﹞未破時朝鮮相歷谿卿以諫右渠不用東之辰國時民隨出居者二千戶亦與朝鮮眞畨不相往來至王莽時廉斯鑡爲辰韓右渠帥欲來降出其邑落見一人其語非韓人問之曰我等漢人名戶來我等軰千五百人伐材木爲韓所得積三年矣辰鑡因將戶來出詣樂浪郡郡令鑡乘大船入辰韓取戶來伴輩尙得千人其五百人已死辰韓曰我當出贖直耳乃出辰韓萬五千人弁韓布萬五千疋鑡收取直還郡

冊府元龜漢建武二十年韓國廉斯人蘇馬諟等詣樂浪貢獻帝封蘇馬諟爲廉斯邑君使屬樂浪郡四時朝謁

後漢書本紀建武二十年韓國人率眾詣樂浪內附﹝注辰韓卞韓馬韓謂之三韓國也﹞

通考靈帝末韓濊並盛郡縣不能制百姓苦亂多流亡入韓者獻帝建安中公孫康分屯有有鹽縣﹝屯有有塩兩縣並漢遼東所屬﹞以南荒地爲帶方郡遣公孫模張敞等收集遺民興兵伐韓濊舊民稍出是後韓遂屬帶方郡

三國魏志韓在帶方之南東西以海爲限南與倭接其地方可四千里有三種一曰馬韓二曰辰韓弁韓辰韓者古之辰國也馬韓在西其民土著各有長帥大者名臣智散在山海間無城郭凡五十餘國總十萬餘戶辰王治月支國魏景初中明帝宻遣帶方太守劉昕樂浪太守鮮於嗣越海定二郡諸韓國臣智加賜邑君印綬其次與邑長部從事吳林以樂浪本統韓國分割辰韓八國以與樂浪吏譯轉有異同臣智激韓忿攻帶方郡﨑離營時太守弓遵樂浪太守劉茂興兵伐之遵戰死二郡遂滅韓辰韓在馬韓東自言避秦役來適韓國今有名之爲秦韓者始有六國分爲十二國弁辰亦十二國又有諸小別邑各有渠帥總四五萬戶其十二國屬辰王辰王常用馬韓人作之世世相繼土地肥美弁辰與韓雜居亦有城郭衣服居處與辰韓同其瀆盧國與倭接界十二國亦有王

晉晉書馬韓居山海之間凡有小國五十六所武帝太康元年二年其王頻遣使貢方物七年八年十年又頻至太熙元年詣東夷校尉何龕上獻咸寧三年復來明年又請內附辰韓常用馬韓人作主𨿽世世相承而不得自立明其流移之人故爲馬韓所制也太康元年其王遣使貢方物二年復來朝貢七年又來

通考三韓自咸寧三年來貢明年又請內附其王來朝自後無聞蓋爲百濟新羅﹝另條詳後﹞所吞並

南北朝梁書辰韓始有六國稍分爲十二新羅其一也馬韓有五十四國百濟其一也

唐舊唐書百濟國爲馬韓故地

宋宋史定安國本馬韓之種爲契丹所破其帥糾合餘眾保於西鄙建國攺元自稱定安開寶三年其王烈萬華因女眞遣使入貢

遼遼史地理誌髙州三韓縣辰韓爲扶余弁韓爲新羅馬韓爲髙麗開泰中聖宗伐髙麗取三國之遺人置縣

按三韓統名辰國自漢初已見後爲新羅百濟所並其七十八國之名備載於魏志國名多系以卑離二字如監奚卑離內卑離辟卑離如來卑離以滿洲語考之當爲貝勒之轉音正猶汗之訛爲韓而三汗之統諸貝勒於體制洽相符合也至馬韓亦作慕韓辰韓亦作秦韓弁韓亦作弁辰又作卞韓尙書傳扶余馯並稱正義謂馯卽韓也當時祗以諧音並非漢語範蔚宗始稱爲韓國韓人魏志遂有韓地韓王之目甚者至訛爲韓氏又如弁韓在三韓中記載獨少考史記眞畨注謂畨音普寒切遼東有潘汗縣或卽弁韓之轉音亦未可定或有以三韓爲髙麗者蓋因宋史髙麗傳有崇寧後鑄三韓通寶之文又遼史外紀遼時常以三韓國公爲髙麗封號遂謂三韓之地盡入髙麗不知髙麗之境亦屬三韓所統當時假借用之未經深考耳至遼之三韓縣乃取髙麗俘戶所置並非其故壤也

勿吉南北朝魏書勿吉在髙麗北舊肅愼國也邑落各自有長不相總一其人勁悍常輕豆莫婁諸國延興中遣使乙力支朝貢太和初又貢馬五百匹自云其國先破髙句麗十落宻共百濟謀從水道並力取髙句麗來請其可否詔三國宜共和順勿相侵擾九年復遣使侯尼支朝獻十二年遣使貢楛矢方物十七年遣使婆非等五百餘人朝獻景明四年遣使俟力歸﹝北史作侯力歸﹞興和二年遣使石久云﹝北史作石文云﹞等貢方物至於武定不絕北史勿吉一曰靺鞨﹝另條詳後﹞其部凡七種其一號粟米部與髙麗接勝兵數千多驍武其二伯咄部在粟末北勝兵七千其三安車骨部在伯咄東北其四拂涅部在伯咄東其五號室部在拂涅東其六黒水部在安車西北其七白山部在粟末東南勝兵並不過三千而黑水部尢勁自拂涅以東矢皆石鏃卽古肅愼氏也

冊府元龜魏孝文延興五年勿吉國遣使朝獻又太和二年十年並遣使朝貢十二年勿吉國貢楛矢石砮十七年遣使朝獻又宣武景明四年正始四年勿吉國貢楛矢又永平元年二年三年並遣使朝貢四年延昌元年貢楛矢延昌二年三年七月九月並朝貢四年孝平熙平二年貢楛矢神龜元年二年朝貢東魏孝靜帝天平三年興和二年三年武定二年四年五年北齊武平三年並遣使朝貢

隋太平寰宇記隋初靺鞨國有使來獻謂卽勿吉也

通考隋開皇初勿吉遣使貢獻文帝厚勞之其國與隋懸隔惟粟末白山爲近

唐舊唐書靺鞨蓋肅愼之地後魏謂之勿吉

太平寰宇記貞觀初伯咄安車骨入號室部髙麗破後並歸渤海惟黒水部全盛分爲十六部落通考拂涅亦稱大拂涅開元天寶間八來獻鯨晴貂白兔新唐書渤海本粟末部姓大氏

五代五代史黒水靺鞨本號勿吉當後魏時見中國蓋古肅愼氏之地也其眾爲分數十部而黑水最處其北尢勁其部族世次史皆失其紀

遼遼史營衛志國外十部有長白山部

金金史世紀景祖稍役屬諸部自白山之屬以至五國之長皆聴命

金史世紀勿吉古肅愼地也元魏時勿吉有七部太祖敗遼兵於境使梁福烏達喇﹝舊作斡答喇﹞招諭渤海人曰女眞渤海本同一家皆勿吉之七部也北盟錄女眞所居之地東瀕海南接髙麗西接渤海鐡離北近室韋三國所謂挹婁元魏所謂勿吉是也

按勿吉始見於北魏亦謂之靺鞨故魏書爲勿吉傳隋書爲靺鞨傳而北史傳云勿吉一名靺鞨其事則實爲一國蓋南北音殊譯對互異並不得謂一國而二名也第自唐武徳以前則勿吉與靺鞨互稱武徳以後則黑水一部獨彊分爲十六部始専稱靺鞨而粟末部自萬歲通天以後攺稱震國又稱渤海無復目爲勿吉者矣今靺鞨渤海各具専條取史傳之稱勿吉者繋屬於此至伯咄五代史太平寰宇記作汩咄拂寰宇記作拂涅﹝按滿洲語謂朋友曰固楚與汩咄音同謂羣處之羣曰佛寧與拂捏音同兩句相連卽朋友之意當時二部命名應取諸此而音字傳說遂不畫一耳又按佛寧淸文作�下一字尼音二字合切漢字無恰合者借用寧字譯之﹞考遼史地理誌爲紫蒙縣爲興平軍爲始平軍地粟末部

以粟末水得名卽今之松阿哩江白山今長白山滿洲語謂之果勒敏珊延阿琳黑水今黑龍江滿洲語謂之薩哈連烏喇詞異義同尢信而可徴也至諸史咸稱七部中黑水尢勁扶輿之气鐘厚於玆益以徵我

國家出震方行霆驅電掃八旗勁旅有勇知方所由來者逺矣

欽定滿洲源流考卷二

百濟﹝一作伯濟﹞漢

後漢書三韓﹝另條見前﹞凡七十八國伯濟是其一國焉

三國三國誌馬韓有伯濟國

晉冊府元龜晉簡文帝咸安二年正月百濟遣使貢方物六月遣使拜百濟王餘句﹝按百濟爲夫余王尉仇臺之後故以夫余爲姓諸史往往刪去夫字誤﹞爲鎭東將軍領樂浪太守孝武帝太元十一年以百濟世子餘暉爲鎭東將軍百濟王義熙十二年以百濟王映爲使持節都督百濟諸軍事鎭東將軍百濟王通典晉義熙中以百濟王夫余腆爲使持節督百濟諸軍事

通考百濟卽後漢末夫余﹝另條見前﹞王仇臺之後馬韓五十四國百濟是其一也初以百家濟因號百濟後漸彊大兼諸小國晉時句麗旣略有遼東百濟亦略有遼西晉平﹝唐柳城北平之間﹞自晉以後吞並諸國據有馬韓故地南接新羅﹝另條詳後﹞北拒髙麗千餘里西限大海處小海之南自晉代受藩爵自置百濟郡

太平寰宇記百濟西限大海過海至越州處小海之南南到海卽倭國晉代受藩爵自置百濟郡其人土著地多下濕率皆山居

南北朝宋書髙麗傳髙祖踐祚詔曰使持節督百濟諸軍事鎭東將軍百濟王映執義海外逺修貢職惟新告始宜荷國休可鎭東大將軍持節都督王公如故

宋書百濟國本與髙麗俱在遼東之東千餘里其後髙麗略有遼東百濟略有遼西百濟所治謂之晉平郡晉平縣義熙十二年以百濟王余映爲使持節都督百濟諸軍事鎭東將軍百濟王髙祖踐祚進號大將軍少帝景平二年映遣長史張威詣闕貢獻元嘉二年太祖詔之曰皇帝問使持節都督百濟諸軍事鎭東將軍百濟王累葉忠順越海效誠慕義旣彰厥懷亦款浮桴驪水獻琛執贄故嗣位方任以藩東服勉朂所蒞無墜前蹤今遣兼謁者問丘恩子兼副謁者丁敬子等宣慰勞稱朕意其後每歲遣使奉表獻方物七年百濟王余毗復修職貢以映爵號授之二十七年毗上書獻方物私假臺使馮野夫西河太守表求易林占式腰弩太祖並與之毗死子慶代立世祖大明元年遣使求除授詔許之二年慶遣使上表曰臣國累葉偏受殊恩文武良輔世蒙朝爵行冠軍將軍右賢王余紀等十一人忠勤宜在顯進伏願垂湣並聴賜除仍以行冠軍將軍右賢王余紀爲冠軍將軍以行徵虜將軍左賢王余昆行徵虜將軍餘暈並爲徵虜將軍以行輔國將軍余都余乂並爲輔國將軍以行龍驤將軍沐衿余爵並爲龍驤將軍以行寧朔將軍餘流糜貴並爲寧朔將軍以行建武將軍於西余婁並爲建武將軍太宗泰始七年又遣使

貢獻齊書武帝永明八年百濟王牟大上表曰寧朔將軍臣姐瑾等四人振竭忠效攘除國難志勇果毅等威名將論功料勤宜在甄顯今依例輒假行職伏願恩湣聴除所假寧朔將軍面中王姐瑾歷贊時務武功並立今假行冠軍將軍都將軍都漢王建威將軍八中侯余古弱冠輔佐忠效夙著今假行寧朔將軍阿錯王建威將軍余歷忠款有素文武列顯今假行龍驤將軍邁盧王廣武將軍余固忠效時務光宣國政今假行建威將軍弗斯侯又表曰臣所遣行建威將軍廣陽太守兼長史臣髙達行建威將軍朝鮮太守兼司馬臣楊茂行宣威將軍兼參軍臣會邁等三人志行淸亮忠款風著往太始中比使宋朝今任臣使冒涉波險宜在進爵謹依例合假行職伏願除正達邊效夙著勤勞公務今假行龍驤將軍帶方太守茂志行淸壹公務不廢今假行建威將軍廣陵太守﹝舊作萬今據前文攺﹞執志

周宻屢致勤效今假行廣武將軍淸河太守詔可並賜軍號除大爲使持節都督百濟諸軍事鎭東大將軍使謁者僕射孫副策命大襲其祖父﹝梁書作父﹞牟都爵爲百濟王是歲魏人又發騎數十萬攻百濟入其界弁大遣將沙法名贊首流解禮昆木千那率眾襲擊魏軍大破之建武二年遣使上表曰去庚午年﹝按庚午爲齊武帝永明八年﹞獫允弗悛舉兵深逼臣遣沙法名等領軍逆討宵襲霆擊乘奔追斬僵屍丹野今邦宇寧謐實名等之略今假沙法名行徵虜將軍邁羅王贊首流爲行安國將軍辟中王解禮昆爲行威武將軍弗中侯木幹那前有軍功又拔臺舫爲行廣威將軍面中侯伏願天恩特湣聴除又表曰臣所遣行龍驤將軍樂浪太守兼長史臣慕遺行建武將軍城陽太守兼司馬臣王茂兼參軍行振武將軍朝鮮太守臣張塞行揚武將軍臣陳明在官忘私蹈難弗顧今任臣使冒涉波險各假行爵伏願特賜除正詔可並賜軍號﹝按此所載百濟人地名有與滿洲語相近者若牟大當爲穆丹韻也弗斯當爲富森滋生也牟都當爲穆惇切磋之磋也弗中當爲法珠樹杈也又如沙氏解氏木氏皆百濟大族其名如首流當爲舒嚕珊瑚也幹那當爲噶納往取也時代𨿽遙尙亦有可通者耳﹞梁書馬韓有五十四國百濟其一後漸彊大兼諸小國其國本在遼東之東晉世據有遼西晉平二郡自置百濟郡晉太元中王須義熙中王余映宋元嘉中王余毗並遣獻生口余毗死子慶立慶死子牟都立都死子牟太﹝齊書作大﹞立齊永明中除太都督百濟諸軍事鎭東大將軍百濟王天監元年進太號徵東將軍尋爲髙句驪所破衰弱者累年遷居南韓﹝按弁韓在辰韓之南故史稱爲南韓﹞地普通二年王余隆始復遣使奉表稱累破句驪今始得通好而百濟更爲彊國其年詔加寧東大將軍五年隆死復以其子明爲綏東將軍百濟王所治城曰固麻中大通六年大同七年累遣使獻方物並請涅盤等經義毛詩博士並工匠畫師等敇並給之太淸三年猶遣使貢獻

南史馬韓五十四國百濟其一也後漸彊大兼諸小國其國本與句驪俱在遼東之東千餘里

晉世據有遼西晉平二郡地自置百濟郡晉義熙十二年以余映爲王宋元嘉七年百濟王余毗復修貢職以映爵號授之毗死子慶代立慶死立子牟都牟都死立子牟大齊永明中除大都督百濟諸軍事鎭東大將軍百濟王梁天監中爲髙麗所破衰弱累年遷居南韓地普通二年王余隆始復遣使奉表稱累破髙麗今始與通好五年隆死復以其子明爲持節督百濟諸軍事綏東將軍百濟王其人形長太淸三年遣使貢獻及至見城闕荒毀並號慟涕泣侯景怒囚執之景平乃得還國

冊府元龜宋髙祖永初元年餘映進號鎭東大將軍文帝元嘉七年十七年二十年二十七年並遣使獻方物孝武大明元年七年並遣使朝貢順帝升明二年王牟都遣使貢獻詔授使持節都督百濟軍事鎭東大將軍齊武帝永明八年遣謁者僕射孫副策命牟太爲百濟王曰於戲惟爾世襲忠勤誠著遐表海路肅澄要貢無替式循彜典用纂顯命敬膺休業可不愼歟梁普通二年詔加余隆寧東大將軍詔曰守藩海外逺修貢職乃誠款到朕有嘉焉宜率舊章服玆榮命三年遣使貢方物五年以余隆子明爲縘東將軍百濟王陳文帝天嘉三年以百濟王余明爲撫東大將軍臨海王光大元年宣帝大建九年後主至徳二年四年並遣使入朝

魏書百濟國其先出自夫余其民土著地多下濕率皆山居延興二年其王餘慶始遣使上表曰臣建國東極豺狼隔路𨿽世承靈化莫由奉藩瞻望云闕馳情罔極涼風微應伏惟陛下協和天休不勝系仰之情謹遣私署冠軍將軍駙馬都尉弗斯侯長史余禮龍驤將軍帶方太守司馬張茂等投舫波阻搜徑元津托命自然之運遣進萬一之誠冀神祗垂感皇靈洪覆克達天庭宣暢臣志𨿽旦聞夕沒永無餘恨又云臣與髙句驪源出夫余先世之時篤崇舊款其祖釗輕廢鄰好親率士眾陵踐臣境臣祖須整旅電邁應機馳擊矢石暫交梟斬釗首自爾以來莫敢南顧自馮氏數終餘燼奔竄醜漸盛遂見淩逼構怨連禍三十餘載財殫力竭轉自孱踧若天慈曲矜逺及無外速遣一將來救臣國又云今漣有罪國自魚肉大臣彊族殺戮無已是滅亡之期假手之秋也且馮族士馬有鳥畜之戀樂浪諸郡懷首丘之心天威一舉有徵無戰臣𨿽不敏志效畢力當率所統承風響應且髙麗不義逆詐非一外慕隗囂藩卑之辭內懷凶禍豕突之行或南通劉氏或北約蠕蠕共相唇齒謀陵王略今若不取將貽後悔去庚辰年後臣西界小石山北國海中見屍十餘並得衣器鞍勒視之非髙麗之物後聞乃是王人來降臣國長蛇隔路以沈於海𨿽未委當深懷憤恚陛下合气天地勢傾山海豈令小豎跨塞天逵今上所得鞍一以爲實驗顯祖以其僻達冒險朝獻禮遇優厚遣使者邵安與其使俱還詔曰卿處五服之外不逺山海歸誠魏闕欣嘉至意用戢於懷卿與髙麗不睦屢致淩犯茍能順義守之以仁亦何憂於冦仇也前所遣使浮海以撫荒外之國積年不返達否未能審悉卿所送鞍比校舊乘非中國之物不可以疑似之事以生必然之過經略權要已具別又詔曰知髙麗阻彊侵軼卿土修先君之舊怨棄息民之大徳兵交累代難結荒邊使兼申胥之誠國有楚越之急乃應展義扶乘機電舉但以髙麗稱藩先朝供職日久於彼𨿽有自昔之釁干國未有犯令之愆卿使命始通便求致伐討尋事會理亦未周故往年遣禮等至平壤欲驗其由狀然髙麗奏請頻煩辭理俱詣行人不能抑其請司法無以成其責故聴其所啟詔禮等還若今復違則過咎益露後𨿽自陳無所逃罪然後興師討之於義爲得所獻錦布海物𨿽不悉達明卿至心今賜雜物如別又詔璉送安等安等至髙句驪璉稱昔與餘慶有仇不令東過安等於是皆還乃下詔切責之五年使安等從東萊浮海賜餘慶璽書褒其誠節安等至海濵遇風飄蕩竟不達而還

魏書髙麗傳髙麗王釗烈帝時與慕容氏相攻建國四年慕容元眞伐之釗單騎奔竄後爲百濟所殺﹝按烈帝爲道武帝之伯祖隋書以昭列帝三字相連爲髙麗王之名殊誤﹞涉羅國爲百濟所並

魏書勿吉傳勿吉先破髙句驪十落宻共百濟謀從水道並力取髙句麗﹝勿吉國另條見前﹞

太平寰宇記百濟國後魏孝文帝遣眾徵破之後其王牟大爲髙句麗所破遷居南韓舊地

後周書百濟者馬韓之屬國夫余之別種有仇臺者始國於帶方其地界東極新羅北接髙句麗西南俱限大海王姓夫余氏自晉宋齊梁據江左後魏宅中原並遣使稱藩兼受封拜齊氏擅東夏其王隆亦通使焉隆子昌建徳六年遣使獻方物宣政元年又遣使來獻

北史百濟夫余王東明之後﹝詳見前夫余條﹞有仇臺者篤於仁信始立國於帶方故地漢遼東太守公孫度以女妻之遂爲彊國初以百家濟因號百濟王姓余氏﹝按後周書作夫余氏當以後周書爲是﹞其都曰居拔城亦曰固麻城其外更有五方方有十郡其人兼有新羅髙麗倭等亦有中國人有僧尼多寺塔而無道士有鼓角箜篌笙竽篪之樂行宋元嘉歷以建寅月爲歲首國中大姓有八族﹝原脫八字今據隋書增﹞沙氏燕氏刕﹝通考作劦注云音狹﹞氏解氏眞﹝隋書新唐書俱作貞﹞氏國氏木氏苗﹝新唐書作通考作苩注云音白﹞氏齊武平元年齊後主以余昌爲使持節侍中車騎大將軍帶方郡公百濟王如故二年又以余昌爲持節都督東靑州諸軍事東靑州刺史周建徳六年齊滅余昌始遣使通周宣政元年又遣使來獻

隋隋書百濟夫余王東明之後開皇初其王余昌遣使貢方物拜昌爲上開府帶方郡公百濟王平陳之歲有一戰船漂至海東牟羅國其船得還經於百濟昌資送之甚厚並遣使奉表賀平陳髙祖善之下詔曰百濟往復至難若逢風浪便致傷損百濟王心迹淳至朕已委知相去𨿽逺事同言面何必數遣使來自今以後不湏年別入貢朕亦不遣使往王宜知之開皇十八年﹝北史作八年﹞昌使其長史王辯那來獻方物屬興遼東之役遣使請爲軍導帝下詔曰往歲爲髙麗不供職貢無人臣禮故命將討之髙元君臣畏服歸罪朕已赦之不可致伐厚其使而遣之髙麗頗知其事以兵侵掠其境昌死子余宣立余宣死子余璋立大業三年璋遣死者燕文進朝貢其年又遣使王孝鄰入獻請討髙麗煬帝許之令覘髙麗動靜然璋內與髙麗通和七年帝親徵髙麗璋使其臣國智牟來請軍期帝大悅厚加賞錫遣尙書起部郎席律詣百濟與相知明年六軍度遼璋亦嚴兵於境聲言助軍尋與新羅有隙每相戰爭十年復遣使朝貢後天下亂使命遂絕其南海行三月有牟羅國南北千餘里東西數百里附庸於百濟

唐舊唐書百濟地在京師東六千二百里東北至新羅西渡海至越州南渡海至倭國北渡海至髙麗其王所居有東西兩城又外置六方方管十郡其用法叛逆者死籍沒其家殺人者以奴婢三贖罪官人受財及盜三倍追贓仍終身禁錮武徳四年其王夫余璋遣使獻果下馬七年又遣大臣奉表朝貢髙祖遣使冊爲帶方郡王百濟王自是歲遣朝貢髙祖撫勞甚厚因訟髙麗閉其道路不許來通中國詔遣朱子奢往和之又與新羅世爲仇敵數相侵伐貞觀元年賜璽書曰王世爲君長撫有東藩海隅遐曠風濤險阻忠款之至職貢相尋尙想徽猷甚以嘉慰新羅王金眞平王之鄰國每聞遣師徵討不息阻兵安忍殊乖所望朕已對王侄福信及髙麗新羅使人具敕通和咸許輯睦王必須忘彼前怨識朕本懷共篤鄰情卽停兵革璋因遣使陳謝實相仇如故十一年遣使獻鐵甲雕斧賜彩帛三千段並�袍等十五年璋卒其子義慈告哀太宗素服哭之贈光祿大夫賻物二百段遣使冊義慈爲柱國帶方郡王百濟王十六年義慈興兵伐新羅取四十餘城又發兵以守之與髙麗通好謀取黨項﹝新唐書作棠項誤﹞城以絕新羅入朝之路新羅遣使告急請救太宗遣司農丞相裏元獎賫書告諭及太宗親徵髙麗百濟乘虛襲破新羅十城﹝新書作七城﹞二十二年又破其十餘城數年之中朝貢遂絕髙宗永徽二年始又遣使朝貢使還降璽書於義慈曰海東三國開基自久地實犬牙近代已來遂構嫌隙戰爭交起朕代天理物載深矜憫去歲新羅使金法敏奏書乞詔百濟令歸所侵之城若不奉詔卽自興兵打取但得故地卽請交和朕以其言旣順不可不許王所兼新羅之城並宜亟還其本國王若不從朕已依法敏所請任其決戰亦令約束髙麗不許救卹髙麗若不從命卽令契丹諸蕃渡遼澤入抄掠王可深思朕言自求多福六年新羅王金春秋又表稱百濟與髙麗靺鞨侵其北界已沒三十餘城顯慶五年命左衛大將軍蘇定方統兵討之大破其國擄義慈及太子隆小王孝演等五十八人送京師命右衛郎將王文度爲熊津都督總兵以鎭之義慈事親以孝行聞友於兄弟時人號海東曾閔及至京數日而卒贈金紫光祿大夫衛尉卿文度濟海而卒百濟僧道琛舊將福信﹝按新唐書福信爲夫余璋之從子﹞率眾據周畱城遣使往倭國迎故王子夫余丰立爲王其西部北部並翻城應之時郎將劉仁願畱鎭於百濟府城道琛等引兵圍之帶方州刺史劉軌代文度統眾便道發新羅兵以救仁願轉戰而前所向皆下道琛於熊津江口立兩柵以拒官軍仁軌與新羅兵四面夾擊之退走入柵阻水橋狹墮水及戰死萬餘人道琛等乃釋仁願之圍退保任存城﹝按新唐書作任孝城﹞新羅兵以糧盡引還時隆朔元年三月也於是道琛自稱領軍將軍福信自稱霜岑將軍使告仁軌曰聞唐與新羅約誓百濟無問老少一切殺之然後以國付新羅與其受死豈若戰亡所以聚結自守耳仁軌作書具陳禍福遣使諭之道琛置仁軌之使於外館傳語謂曰使人官職小我一國大將不合自參不答書遣之尋而福信殺道琛並其眾夫余丰但主祭而已二年七月仁願仁軌率畱█之兵大破福信餘眾於熊津之東福信等以眞峴城臨江髙險又當衝要加兵守之仁軌引新羅兵乘夜薄城四面攀堞而上比明而入據其城遂通新羅運糧之路仁願奏請益兵詔發淄靑萊海之兵七千人遣左﹝新唐書作右﹞威衛將軍孫仁師統眾浮海赴熊津以益之時福信旣專其兵權與夫余丰漸相猜貮稱疾臥於窟室將俟夫余丰問疾謀襲殺之夫余丰覺而率其親信掩殺福信又遣使往髙麗及倭國請兵以拒官軍孫仁師中路迎擊破之遂與仁願之眾相合兵士大振於是仁師仁願及新羅王金法敏帥陸軍進劉仁軌及別帥杜爽夫余隆率水軍及糧船自熊津江往白江以會陸軍同趨周畱城仁軌遇夫余丰之眾於白江之口四戰皆捷焚其舟四百艘丰脫身而走王子夫余忠勝忠志等率士女及倭眾並降百濟諸城皆復歸仁師等振旅還詔劉仁軌代仁願率兵鎭守乃授夫余隆熊津都督遣還本國共新羅和親以招輯餘眾麟徳二年八月隆到熊津城與新羅王金法敏刑白馬而盟先祀神祇及川谷之神而後歃血藏其盟書於新羅之廟仁願仁軌等旣還隆懼新羅尋歸京師儀鳳二年拜光祿大夫太常員外卿兼熊津都督帶方郡王令歸本蕃安輯餘眾時百濟本地荒毀漸爲新羅所據隆竟不敢還舊國而卒其孫敬則天朝襲封帶方郡王授衛尉卿其地自此爲新羅及渤海靺鞨所分百濟遂絕﹝按周畱旣破夫余丰脫身而走通考亦言丰走不知所在至後唐淸秦三年百濟國復遣使來蓋其支裔共保海濵仍稱百濟𨿽故地已失而世祀未嘗絕也﹞新唐書顯慶五年詔蘇定方爲神丘道行軍大總管率左衛將軍劉伯英右武衛將軍馮士貴左驍衛將軍龐孝泰發新羅兵伐百濟自城山濟海百濟守熊津口定方擊敗之乘潮以進趨眞都城復破之拔其城義慈挾太子隆走北鄙定方圍之次子泰自立爲王率眾固守義慈孫文思曰王太子固在叔乃自王若唐兵解去如我父子何與左右縋而出民皆從之泰不能止定方令士超堞立幟泰開門降定方執義慈隆等送京師平其國析置熊津馬韓東明金漣﹝按地理誌作逺太平寰宇記作蓮﹞徳安五都督府﹝按地理誌云又置帶方州麟徳後俱廢﹞擢渠長治之命劉仁願守百濟城義慈尋卒授隆司稼卿

唐會要百濟本夫余之別種當馬韓之故地其後有仇臺者爲髙麗所破以百家濟因號百濟東北至新羅

冊府元龜唐武徳七年封百濟王夫余璋爲帶方郡王七年九月遣使獻光明甲貞觀十一年璋遣太子隆來朝並獻鐵甲雕斧十三年獻金甲雕斧十五年詔曰故柱國帶方郡王百濟王夫余璋棧山航海逺稟正朔獻琛奉賮克固始終宜加常數式表哀榮可贈光祿大夫令其嫡子義慈嗣位使祠部郎中鄭文表備禮冊命十九年正月百濟太子夫余康信貢方物百濟自武徳四年至永徽三年朝貢不絕獻慶五年蘇定方旣濟熊津口乘山而陣與之大戰揚帆蓋海相續而至敵兵大潰官軍連舳入江水陸並進直趨眞都去城二十餘里復傾國來拒大戰破之追奔入郭義慈及太子隆走北境其大將禰植將義慈來降及諸城主亦俱送款龍朔三年百濟西部人黒齒常之來降常之長七尺餘驍勇有謀略﹝按唐書列傳常之爲百濟達帥蘇定方平百濟時常之糾合逋亡依任存山自固定方攻之不克常之遂擾二百餘城髙宗遣使招諭乃詣劉仁軌降授左領軍將軍﹞

通考百濟王夫余映子余毗余毗子慶慶子牟都牟都子牟大每王立必遣使詣江南請命俱授以鎭東大將軍都督百濟諸軍事亦遣使稱藩奉貢於魏尋爲髙麗所破衰弱累年梁時王余隆累破髙麗隆卒子明嗣北齊時亦通使焉齊亡遣使通周隋時其王余昌立余昌卒子余璋立隋亂貢使遂絕唐武徳四年璋始通使自是數朝貢且訟髙麗梗道貞觀初詔使平其怨璋卒子義慈立義慈事親孝與兄弟友時號海東曾子明年與髙麗連和取新羅四十餘城聞帝討髙麗又取新羅七城久之又奪十餘城因不朝貢永徽六年復與髙麗取新羅三十餘城顯慶五年蘇定方平其國璋從子福信等立故王子夫余丰龍朔二年劉仁願等復破之丰走不知所在帝以夫余隆爲熊津都督俾歸國平新羅故憾招還遺人麟徳二年與新羅王會熊津城刑白馬以盟辭曰往百濟先王侵削新羅破邑屠城天子憐百姓無辜命行人修好先王負險恃遐皇赫斯怒是伐是夷立前太子隆爲熊津都督守其祭祀附伏新羅長爲與國結好除怨永爲藩服右威衛將軍魯城縣公仁願親臨厥盟有貮其徳神明監之乃作金書鐵劵藏新羅廟中仁願等還隆畏眾攜散亦歸京師儀鳳時進帶方郡王遣歸藩是時新羅彊隆不敢入舊國寄治髙麗卒武后又以其孫敬襲王而其地已爲新羅渤海靺鞨所分百濟遂絕

太平寰宇記百濟舊有五部分統三十七郡二百城七十六萬戶顯慶五年以其地分置熊津馬韓東明金蓮徳安五都督府至麟徳三年其舊地沒於新羅城傍餘眾後漸寡弱散投突厥及靺鞨其王夫余崇﹝新舊唐書俱作隆﹞竟不敢歸舊國土地盡入於新羅靺鞨

五代五代史後唐淸泰三年正月百濟國遣使貢方物﹝冊府元龜同﹞

宋通考髙麗以百濟爲金州金馬郡號南京﹝按此乃百濟東南邊境其全部始屬新羅後歸渤海及契丹非髙麗所能有也﹞

元元史世祖至元四年正月百濟遣其臣梁浩來朝賜以錦繡有差

謹按百濟自後漢時已見史傳歷晉迄唐使命歲通王本夫余王仇臺之後以夫余爲氏舊國屬馬韓晉代以後盡得馬韓故地兼有遼西晉平二郡自置百濟郡宋書言所治謂之晉平郡晉平縣都城號居拔城則百濟郡卽晉平而居拔城卽晉平城也馬端臨謂晉平在唐柳城北平之間實今錦州寧逺廣寧之境一統志謂居拔城在今朝鮮境內者殆梁天監時遷居南韓之城歟普通以後累破髙麗斬其王釗更爲彊國號所治城曰固麻北史謂居拔城卽固麻城以滿洲語考之固麻爲格們之轉音唐書云王居有東西兩城則居拔卽滿洲語之卓巴兩城皆王都故均以格捫稱之其曰建居拔者建字乃漢文通考連三字爲城名誤也通考又雲南接新羅會要云東北至新羅考百濟之境其西北自今廣寧錦義南跨海蓋東南極朝鮮之黃海忠淸全羅諸道東西狹而南北長故自柳城北平計之則新羅在其東南而自慶尙熊津計之則新羅在其東北又魏時與勿吉謀並力取髙麗則東北亦鄰勿吉矣唐初復取新羅六七十城其界益廣蘇定方浮海濟師故自熊津北趨其國熊津卽漢江在朝鮮國城南十里則今朝鮮國城亦百濟之南界也其後夫余隆畏新羅不敢歸故地爲新羅渤海靺鞨所分夫余丰脫身而走不知所往而後唐時有百濟遣使入貢之文至元初猶通朝使是其支庶保守海隅仍用舊號國祚猶存唐書云百濟遂絕者非也又北史云國有五方方管十郡舊唐書云六方各管十郡則爲郡且五六十而定方所得僅三十七郡未得者尙五分之二此必餘眾所保第爲渤海契丹所隔故不復相聞耳若其聲明文物之盛與新羅埒史言俗重騎射兼愛墳史信矣其國內眾建侯王以酬勲懿自宋齊時已然則又地廣民稠之驗也

欽定滿洲源流考卷三

新羅﹝一作斯盧一作新盧雞林附﹞三國三國誌魏書辰韓﹝另條見前﹞十二國有斯盧國通典新羅國魏時新盧國其先本辰韓辰韓始有六國稍分爲十二新羅其一也魏將毌丘儉討髙麗破之髙麗王奔沃沮其後復歸故國畱者遂爲新羅焉

通考新羅國在百濟東南五百餘里﹝亦在髙麗東南兼有漢時樂浪郡之地﹞初曰新盧或曰新羅東濵大海魏毌丘儉破髙麗奔沃沮其後復歸故國畱者遂爲新羅故其人雜有華夏髙麗百濟之屬兼有沃沮不耐韓濊之地其王本百濟人自海入新羅遂王其國

晉前秦錄新羅在百濟東符堅建元十六年符洛反遣使徴兵於百濟新羅等國並不從秦書符堅建元十八年新羅國王樓寒﹝按蒙古語謂龍曰婁寒字當卽汗音之訛﹞遣使朝獻通誌新羅國在百濟東南五百餘里東濵大海其王本百濟人自海入新羅遂王其地其國初附屬於百濟後因百濟伐髙麗人不堪戎役相率歸之遂致彊盛因襲伽羅任那諸國滅之其西北界出髙麗之間先是其國小不能自通符堅時其王樓寒遣使衛頭朝貢堅曰卿言海東之事與古不同何也對曰亦猶中國時代變革名號攺易今焉得同

南北朝宋書元嘉二年倭國遣使自稱使持節都督倭百濟新羅任那秦韓慕韓六國諸軍事﹝按宋書無新羅傳其名但見於倭國傳中南齊書同﹞

通誌新羅魏時新盧國也宋時曰新羅或曰斯羅

梁書新羅者其先本辰韓也辰韓亦曰秦韓相去萬里傳言秦人避役來適馬韓﹝另條見前﹞馬韓割其東界居之辰韓始有六國稍分爲十二新羅其一也其國在百濟東南東濵大海南北與句驪百濟接魏時曰新盧宋時曰新羅或曰斯羅﹝南史同﹞國小不能自通使聘普通二年王名募秦﹝按南史通誌太平禦覽皆作姓慕名秦通考引梁史亦同且云未詳易姓之由新羅金姓相承已久不應於梁時忽稱姓慕考中國人本稱秦人此慕秦二字當爲書語非姓名也﹞始使使隨百濟奉方物

陳書本紀廢帝光大二年六月新羅國遣使獻方物宣帝太建二年六月三年五月十年七月並遣使獻方物

南史新羅在百濟東南五十餘里其地東濵大海南北與句麗百濟接

冊府元龜北齊河淸四年詔以新羅國王金眞興爲使持節領東夷校尉樂浪郡公新羅王自河淸三年至武平四年並遣使朝貢

北史百濟居漢時樂浪地或稱魏將毌丘儉討髙麗破之奔沃沮其後復歸故國有畱者遂爲新羅亦曰斯盧其王本百濟人自海入新羅初附庸於百濟百濟徵髙麗不堪戎役民相率歸之遂彊盛傳世三十至眞平

隋隋書新羅或稱斯盧其國傳祚至金眞平開皇十四年遣使貢方物髙祖拜眞平爲上開府樂浪郡公新羅王大業以來歲遣朝貢地多山險𨿽與百濟構隙百濟亦不能圖之

隋東蕃風土記新羅金姓相承三十餘葉至今亦姓金

通考隋文帝時其王姓金名眞平襲加羅任那諸國滅之﹝並三韓之地﹞其西北界犬牙出髙麗百濟之間地多山險王姓金貴人姓朴民無氏有名初百濟伐髙麗來請救悉兵往破之自是相攻不置後獲百濟王殺之結怨滋深

唐舊唐書新羅弁韓之苗裔也在漢時樂浪之地有城邑材落王所居曰金城周七八里衛兵三千人設獅子隊武徳四年王金眞平遣使朝貢髙祖親勞問之遣通直散騎侍郎庾文素往使焉賜以璽書及畫屏風錦彩三百段自此朝貢不絕國人多金朴兩姓異姓不爲婚髙祖旣聞海東三國舊多怨隙逓相攻伐乃問其使爲怨所由對曰先是百濟往伐髙麗詣新羅請救新羅發兵大破百濟國因此爲怨每相攻伐新羅得百濟王殺之怨由此始七年遣使冊拜金眞平爲柱國封樂浪郡王新羅王貞觀五年卒無子立其女善徳爲王宗室大臣乙祭﹝案蒙古語謂全部之部曰伊濟與乙祭音近﹞總知國政詔贈眞平左光祿大夫九年遣使冊命善徳爲王十七年遣使上言髙麗百濟累相攻襲亡失數十城乞偏師救助太宗遣相裏元獎賫璽書賜髙麗不聴太宗將親伐髙麗詔新羅纂集士馬應接大軍新羅遣大臣領兵五萬人入髙麗南界攻水口城降之二十一年善徳卒贈光祿大夫余官封並如故立其妹眞徳爲王二十二年眞徳遣其弟國相伊贊子金春秋﹝按唐會要以春秋爲眞徳子誤﹞及其子文正﹝按新書作文王﹞來朝詔授春秋爲特進文正爲左武衛將軍春秋請詣國學觀釋奠及講論太宗因賜以所制溫湯及晉祠碑並新撰晉書將歸國令三品以上宴餞之永嶶元年眞徳大破百濟之眾遣其弟法敏以聞﹝按下文云春秋卒以其子法敏嗣此處弟字當誤新書云遣春秋子法敏是也﹞帝嘉之拜法敏爲太府卿五年眞徳卒詔以春秋嗣立爲王加授開府儀同三司樂浪郡王六年百濟與髙麗靺鞨率兵侵其北界攻陷三十餘城春秋上表求救顯慶五年命蘇定方爲熊津道大總管統水陸十萬仍令春秋爲嵎夷道行軍總管與定方討平百濟自是新羅漸有髙麗百濟之地其界益大龍朔元年春秋卒詔其子太府卿法敏嗣位爲開府儀同三司上柱國樂浪郡王新羅王三年詔以其國爲雞林州都督府﹝按雞林與今吉林音譯地裏俱符是時新羅旣兼有百濟髙麗之地裏與靺鞨故設都督府於此俾王領之以重其鎭耳﹞授法敏爲雞林州都督法敏以開耀元年卒其子政明嗣位垂拱二年遣使來朝天授三年﹝按冊府元龜作長壽二年﹞政明卒立其子理洪爲王仍令襲父輔國大將軍行豹韜衛大將軍雞林州都督理洪以長安二年卒輟朝二日立其弟興光爲王仍襲兄將軍都督之號﹝按遼宋以後每以雞林稱髙麗金元時亦以雞林郡公爲髙麗封號蓋新羅嗣王旣世襲都督雞林遂爲新羅之通稱迨渤海盛而新羅偏安南境又爲髙麗所並故髙麗亦襲是稱號𨿽地非其舊而名仍沿之耳﹞興光本名與太宗同先天中則天攺焉而﹝按唐會要興光本名崇基是與明皇同非太宗也又先天爲明皇初卽位攺元之號其非則天所攺益明蓋舊唐書記載之訛耳﹞開元二十一年渤海靺鞨越海入登州時興光族人金思蘭先因入朝畱京師至是拜爲太僕員外卿令歸國發兵以伐靺鞨仍加授興光寧海軍使二十五年興光卒贈太子太保仍遣左贊善大夫邢璹往弔祭並冊立其子承慶上謂璹曰新羅號爲君子之國卿到彼宜闡揚經典使知儒教之盛又聞其人多善奕棋因令善棋人率府兵曹楊季鷹爲璹之副天寶二年承慶卒詔遣贊善大夫魏曜往弔祭之冊立其弟憲英爲王大歷二年憲英卒國人立其弟幹運爲王遣其大臣金隠居奉表入朝請加冊命三年遣使冊立仍冊幹運母爲太妃建中四年幹運卒無子國人立其上相金良相爲王貞元元年授良相檢校大尉都督雞林州刺史寧海軍使新羅王其年卒立上相金敬信爲王敬信卽從兄弟也﹝按敬信卽從兄弟句詞意未爲明晰據通考蓋卽良相之從兄弟耳﹞十四年敬信卒其子先亡國人立敬信嫡孫俊邕十六年遣司封郎中韋丹持節冊命至鄆州聞俊邕卒丹還永貞元年遣兵部郎中元季方冊俊邕子重興﹝按冊府元龜作重熙﹞爲王﹝按冊府元龜云並冊其母和氏爲太妃妻朴氏爲妃﹞元和三年新羅使人金力奇上言前貞元十六年奉詔冊臣故主金俊邕爲王母申氏爲太妃妻叔氏爲王妃冊使韋丹至中路知俊邕薨其冊卻回在中書省今臣還國請授臣以歸敕鴻臚寺於中書省領受至寺宣授與力奇令奉歸國七年重興卒立其相金彥升爲王授彥升開府儀同三司檢校太尉持節大都督雞林州諸軍事寧海軍使上柱國新羅王妻貞氏冊爲妃命職方員外郎崔廷持節弔祭冊立以其質子金士信副之太和五年彥升卒以嗣子金士徽爲開府儀同三司檢校太尉使持節大都督雞林州諸軍事充寧海軍使新羅王母朴氏爲太妃妻朴氏﹝按冊府元龜作貞氏﹞爲妃命太子左諭徳源寂持節弔祭冊立新唐書新羅國東距長人東南日本西百濟南瀕海北髙麗而王居金城長人者人長三丈或搏人以食其國連山數十里有峽固以鐵闔號闗門新羅常屯弩士數千守之貞觀二年獻女樂二太宗曰比林邑獻鸚鵡尙思鄕丏還況於人乎付使者歸之王金眞平無子立女善徳爲王國人號聖祖皇姑二十一年其妹眞徳襲王明年遣子文王及弟伊贊子春秋來朝拜文王左武衛將軍春秋特進因請攺章服從中國制內出珍服賜之龍朔三年詔以其國爲雞林州大都督府授其王法敏都督咸亨五年納髙麗叛眾略百濟地守之詔削法敏官爵以其弟右驍衛大將軍臨海郡公仁問爲新羅王自京師歸國詔劉仁軌爲雞林道大總管發兵窮討法敏遣使入朝謝仁問乃還辭王詔復法敏官爵然多取百濟地遂抵髙麗南境矣﹝按唐會要言盡有百濟之地及髙麗南境蓋髙麗北境已屬渤海故新羅旣有百濟之地又兼有髙麗南境非得百濟而始抵髙麗之南也新書誤會及字之意與髙麗傳不合謹詳訂於從﹞開元中王金興光數入朝帝賜興光瑞文錦五色羅紫繡紋袍金銀精器興光亦上異狗馬黃金美髢諸物初渤海靺鞨入登州興光擊走之進興光寧海軍大使使攻靺鞨二十五年冊其子承慶爲王承慶妻朴氏爲妃卒弟憲英嗣王帝在蜀遣使溯江至成都朝正月大歷初其子幹初立甫丱█其宰相爭權相攻國大亂三歲乃定建中元年卒無子國人共立宰相金良相貞元元年遣

戶部郎中蓋塤持節冊命之永貞三年使臣金力奇爲其宰相金彥升金仲恭王弟蘇金添明丏門詔皆可凡再朝貢七年彥升立長慶寶歷間再遣使者來朝畱宿衛開成五年鴻臚寺籍質於及學生歲滿者一百五人皆還之有張保臯鄭年者皆善戰工用槍年復能沒海履其地五十里不噎角其勇健保臯不能也年以兄呼保臯保臯以齒年以藝常不相下自其國皆來爲武寧軍小將後保臯歸新羅謁其王曰徧中國以新羅人爲奴婢願得鎭淸海使賊不得掠人西去淸海海路之要也王與保萬人守之自太和後海上無鬻新羅人者保臯旣貴於其國年饑寒客漣水一日謂戍主馮元規曰我欲東歸乞食於保臯元規曰若與保臯所負何如柰何取死其手年曰饑寒死不如兵死快遂去謁保臯飲之極歡飲未卒聞大臣殺其王國亂無主保臯分兵五千人與年持年泣曰非子不能平禍難年至其國誅反者立王以報王遂召保臯爲相以年代守淸海會昌後朝貢不復至

唐會要新羅者本弁韓之地其先出髙麗魏破髙麗其眾保沃沮後歸故國其畱者號新羅國多金朴兩姓異姓不爲婚永徽元年王金眞徳大破百濟遣使金法敏來朝五年眞徳卒髙宗爲舉哀於永光門使太常丞張文收弔祭之贈開府儀同三司仍賜綾彩三百段詔以其子春秋嗣位顯慶元年三月又破百濟兵使來告捷龍朔元年春秋卒子法敏嗣位三年四月詔新羅置雞林大都督仍授法敏雞林州大都督麟徳二年八月法敏與熊津都督夫余隆盟於百濟之熊津城於是帶方州刺史劉仁軌領新羅百濟儋羅倭人四國使浮海西還以赴泰山之下上元元年﹝按新唐書作咸亨五年與此異﹞二月新羅王金法敏旣已納髙麗叛亡之眾又封百濟故地遣兵守之帝怒削法敏官爵遣宰臣劉仁軌討之仍以法敏弟金仁問爲新羅王時仁問在京師詔令歸國以代其兄仁問至中路聞新羅降乃還二年二月雞林道行軍大總管劉仁軌大破新羅之眾於七重城而還新羅於是遣使入朝並獻方物前後相屬復法敏官爵旣盡有百濟之地及髙麗南境東西約九百里南北約一千八百里﹝按舊唐書云東西千里南北二千里新唐書雲橫千里縱三千里今旣並百濟髙麗無反狹於前之理蓋專指新辟之地耳﹞開耀元年法敏卒遣使冊立其子政明爲王長壽二年﹝舊唐書作天授三年﹞政明卒冊其子理洪爲王三年遣使來朝其年理洪卒﹝舊唐書作長安二年卒﹞冊其弟崇基爲王仍襲兄輔國大將軍左豹韜衛大將軍雞林州都督神龍三年授驃騎大將軍先天元年攺名興光開元十年頻遣使獻方物十二年興光遣獻果下馬二匹及金銀等仍上表陳謝至十二年遣其臣金武勲來賀正及武勲回降書賜之又使其弟金嗣宗來朝並貢方物至二十一年命太僕卿員外置金思蘭使於新羅思蘭本新羅行人恭而有禮因畱宿衛及是委以出疆之任且便之也是年興光奏國內有芝艸生畫圖以獻二十二年遣大臣金竭丹來賀正又遣侄志廉獻方物授志廉鴻臚少卿員外置賜絹百匹畱宿衛二十三年十一月遣從弟金忠相來朝卒於路贈衛尉卿二十五年興光卒承慶嗣位至二十八年冊其妻朴氏爲新羅王妃天寶三年卒命弟憲英嗣位是歲四月遣使獻方物十月遣使來賀正授左淸道率府員外長史賜綠袍銀帶還畨自後頻來朝貢七載遣使獻金銀及六十總布魚牙朝霞牛黃頭髮人參寶應二年憲英遣使朝貢授其使檢校禮部尙書放還大歷二年憲英卒子幹運立三年命倉部郎中歸崇敬持節冊命七年使金標石來賀正授衛尉員外少卿八年遣使來朝並獻金銀牛黃魚牙等方物建中四年幹運卒無子國人立其上相金良相爲王貞元元年令戶部郎中蓋塤往冊其年良相卒立上相敬信爲王十四年敬信卒其子先卒國人立敬信嫡孫俊邕爲王元和元年放宿衛王子金獻忠歸本國仍加試祕書監三年遣使金力奇來朝四年遣使金陸珍等來朝貢五年王子金憲章朝貢七年重興卒其相金彥升遣金昌南等告哀其年七月授彥升開府儀同三司檢校大尉新羅國王彥升妻貞氏冊爲妃仍賜大宰相金斌等三人十一年十一月其入朝王子金士信等遇風飄至楚州鹽城界淮南節度李以聞十五年遣使來朝貢長慶二年使金柱弼來朝寶歷元年王子金昕來朝兼充宿衛太和四年﹝舊唐書作五年﹞彥升卒太和五年四月詔以金景徽爲國王母朴氏太妃妻朴氏爲妃開成元年王子義琮來謝恩宿衛會昌元年七月敕歸國新羅官前入新羅宣尉副使充兗州都督府司馬賜緋魚袋金雲卿可淄州長史唐六典河南道控新羅之貢獻

冊府元龜唐武徳九年新羅遣使訟髙麗王建武闗其道路不得入朝又相與有隙屢相侵掠詔員外散騎侍郎朱子奢和解之建武奉表謝罪請與新羅對使會盟貞觀十七年九月新羅遣使言髙麗百濟侵陵臣國累遭攻襲數十城兩國連兵期於必取將以今玆九月大舉謹遣陪臣歸命大國願乞偏師以存救援帝謂使人曰我頻使人和爾三國髙麗百濟旋踵翻悔意在吞滅我少發邊兵總契丹靺鞨直入遼東爾國自解可緩一年之圍此後知無繼兵還肆侵侮然四國俱擾於國未安此爲一策我又能給爾數千株袍丹幟二國兵至建而陳之彼以爲我兵必皆奔走此爲二策百濟負海之險不修兵械我以數十百船載卒泛海直襲其地此爲三策爾國以婦人爲主爲鄰國輕侮我遣一宗枝以爲國主待爾國安任爾自守此爲四策爾宜思之將從何事使者但惟而無對帝於是遣相遣裏元獎賫璽書賜髙麗曰新羅委命國家朝貢不闕爾與百濟宜卽戢兵若更攻之明年當出師擊爾國矣蓋蘇文謂元獎曰髙麗新羅怨隙已久往者隋室相侵新羅乘釁奪髙麗五百之地自非反地還城此兵恐未能已元獎曰旣往之事安可追論蘇文竟不從十八年元獎還元獎初至平壤蓋蘇文又破新羅兩城詔以髙麗侵逼新羅令營州都督張儉等率幽營二都督府兵馬問罪屬麗東水泛儉等兵不能濟二十二年新羅國伊贊於﹝於字新舊唐書俱作子﹞金春秋及其於文王來朝帝遣光祿卿柳亨持節郊勞之是年百濟復破其一十三城永徽元年六月新羅王金眞徳大破百濟之眾遣使以聞六年二月遣營州都督程元振左衛中郎將蘇定方發兵一萬討髙麗以侵掠新羅故也時新羅王金春秋言髙麗百濟靺鞨相連侵其北境奪三十三城乞兵救援故遣元振經略之顯慶元年百濟伐新羅新羅拒戰破之是年十月遣王子文王來朝咸亨四年燕山道總管李謹行﹝按謹行靺鞨人﹞破髙麗叛黨於瓠盧河之西髙麗平壤餘眾遁入新羅五年二月遣劉仁軌爲雞林道行軍大總管以伐新羅又以靺鞨兵浮海而南略新羅之南境仁軌還詔以李謹行爲安東鎭撫大使屯兵於新羅之買肖城以經略之前後三戰皆捷於是新羅遣使入朝並獻方物開元二年二月王子金守忠來朝畱宿衛賜宅及帛以寵之十一年四月遣使獻果下馬一匹表曰鄕居海曲地處遐陬原無泉客之珍本乏賨人之貢敢將方產之物塵凟天宮駑蹇之才滓穢龍廏竊方燕豕敢楚雞深覺靦顏彌增汗戰是年賀正使金武勲還國賜興光錦袍金帶及彩素三千匹十九年二月使臣金志良來賀正授大僕員外少卿賜帛六十匹還畨降書與新羅王曰所進牛黃及金銀等物省表具知卿二明慶祚三韓善鄰時稱仁義之鄕代著勲賢之業文章禮樂聞君子之風納款輸誠效勤王之節固藩維之鎭衛諒中外之表儀朕每晨興佇念宵衣待賢想見其人以光啟沃俟卿覯止允副所懷今使至知嬰疾苦不遂祗命言念遐闊用增憂勞時侯暄和想痊復也今賜彩綾五百匹帛二千五百匹宜卽領取﹝詳此詔則開元時曽命新羅王入朝而王因疾不至也﹞二十一年十二月王侄志廉來朝謝恩也初帝賜興光白鸚鵡雄雌各一及紫羅繡袍金銀鈿器物瑞文錦五色羅彩三百餘段興光表曰地隔蓬壺天慈洽逺鄕暌華夏睿澤覃幽伏睹瓊文跪披玉匣含九霄之雨露帶五采之鵷鸞辯惠靈禽素蒼兩妙或稱長安之樂或傳聖主之恩羅錦彩章金銀寶鈿見之者爛目聞之者驚心微效若塵重恩如嶽循涯揣分何以上酬詔饗志廉於內殿二十二年新羅王金興光從弟左領軍衛員外將軍忠信上表曰臣所奉進止令臣執節本國發兵馬攻靺鞨有事續奏者奉聖時爲替人金孝方身亡便畱臣宿衛今從侄志廉到訖臣卽合還每思前所奉旨無忘夙夜陛下先有制加本國王寧海軍大使錫之旌節伏望因臣還國以副使假臣豈惟斯怒益振固亦武夫作气帝許焉二十四年六月新羅王表曰伏奉恩敇浿江以南令新羅安置錫臣境土廣臣邑居遂使墾辟有期農桑得所奉絲綸之荷榮寵之深粉骨糜身無由上答﹝按此則開元時以浿江以南地與新羅考新舊書俱未載﹞天寶二年制曰故開府儀同三司使持節都督雞林州諸軍事兼持節寧海軍使新羅王金承慶弟憲英奕葉懷仁率心當禮大賢風教條理尢明中夏軌儀衣冠素襲馳海珍而遣使準云呂而通朝代爲純臣累效忠節頃者兄承土宇沒而無嗣弟膺繼及抑惟常經是用賔懷優以冊命可襲兄新羅國王開府儀同三司使持節大都督雞林州諸軍事兼充持節寧海軍使憲宗元和三年敕新羅王叔金彥升弟仲恭等三人宜令本國準舊例賜七年敕新羅國大宰相金崇斌等三人令本國準例賜十五年新羅質子金士信奏本國嘗差質子宿衛每有天使臨畨卽充副使轉通聖下告國人今在城質子臣當次行敬宗初卽位雞林人前右監門衛率府兵曹參軍金雲卿進狀請充入本國宣慰副使從之敬宗寶歷元年國王金彥升奏先在太學生崔利貞金叔貞朴季業四人請放還畨其新赴朝貢金允夫金立之朴亮之等十二人請畱在宿衛仍請配國子監習業鴻臚寺給資糧從之二年十二月新羅質子金允夫請準舊例中使入畨便充副使同到本國譯詔書不許但隨告使充副使文宗開成元年新羅王金景徽遣其子義琮來謝恩兼宿衛二年還畨是年十二月新羅質子試光祿卿金允夫進狀稱入朝充質二十六年三蒙攺授試官再當本國宣慰及冊立等副使準往例皆蒙特授正官遂授武成王廟令三年新羅王金祐徴遺淄靑節度使奴婢帝矜以逺人令卻歸本國新羅自武徳四年至會昌元年朝貢不絕張九齡集與新羅王金興光敕知卿欲於浿江置戍旣與渤海衝要又與祿山相望仍有逺圖宜遵長策且渤海久已逋誅卿每嫉惡深用嘉之

五代五代史新羅自唐髙祖時封金眞﹝按新舊書俱作金眞平當系此誤﹞爲樂浪郡王其後世常爲君長同光元年國王金朴英遣使者來朝貢長興四年權知國事金溥遣使來朴英溥世次立卒史皆失其紀自晉以後不復至

冊府元龜後唐同光二年十一月國王金朴英遣倉部侍郎金鑠錄事參軍金卿朝貢二年正月國王及本國泉州﹝按新唐書有全州無泉州當卽一州而傳寫異也﹞節度使王逢規遣使朝貢六月遣使朝散大夫倉部侍郎賜紫金嶽來朝授朝議大夫試衛尉少卿天成二年四月新羅國康州遣使林彥來朝貢對於中興殿長興三年四月權知本國金遣使執事侍郎金朏貢方物

五代會要天成二年二月新羅遣使張芬等來朝三月以新羅國權知康州事王逢規爲懷化大將軍新羅國前登州都督府長史張希巖新羅登州﹝舊訛金州據冊府元龜攺﹞知後官本國金州司馬李彥謨並檢校右散騎常侍又以張芬爲檢校工部尙書副使兵部郎中朴述洪兼禦史中丞判官倉部員外郎李忠式兼禦史淸泰二年以入朝使朏爲檢校工部尙書副使司賔大卿李儒爲將作少監

宋諸蕃志新羅國與泉之海門對峙俗忌陰陽家子午之說故興販必先至四明而後再發﹝按宋時新羅爲契丹所隔故由海道以至四明與陰陽家之說殊無干涉志蓋爲此說以文之耳﹞或曰泉之水勢漸低故必經由四明有大族金氏朴氏其治法峻故少犯道不拾遺建隆二年遣使來貢興國二年又貢中國使至必涓吉而後具禮

髙麗圖經髙麗旣並新羅東北稍廣其西北與契丹接昔以遼爲界後爲所侵逼退保鴨淥以爲險﹝按此與下通考所云皆北宋末髙麗之界也是時新羅北境屬金其南境屬髙麗故髙麗之東北稍廣而退保鴨淥亦始於此時云﹞

通考髙麗以新羅爲東州樂浪府號東京建炎二年募使絕域者浙東副總管楊應忱請身使三韓結雞林以達燕云假刑部尙書往使髙麗髙麗不奉詔乃還

奉使行程錄自咸州九十里至同州皆北行東望大山金人云此新羅山山內深逺無路可行深處與髙麗接界山下至所行路可三十里自同州百七十里至黃龍府東行﹝按遼之咸州金爲咸平府同州金爲銅山縣俱在今鐵嶺開原之間東至威堡堡卽吉林界南至奉天卽唐時髙麗界開原卽漢時夫余國界百濟之舊國也通考謂新羅西北界出髙麗百濟之間者應卽指此其後皆並於渤海是時則屬女眞也﹞

遼遼史太祖九年新羅遣使貢方物天贊四年復來貢天顯元年以王郁等從徵新羅有功優加賞賚太宗天顯三年遷東丹民以實東平其民或亡入新羅女眞聖宗開泰元年歸州言居民本新羅所遷未習文字請設學以教之

遼史兵衛志屬國可紀者五十九其二十一曰新羅

遼史地理誌唐元和中渤海王大仁秀南定新羅開置郡縣海州巖淵縣東界新羅故平壤城在縣西南又中京大定府設朝天館以待新羅使

契丹國志太祖並吞諸部渤海王大諲撰深憚之與新羅結援新羅言語名物有似中國國王誦自契丹承天太后時入貢其後王誦爲部下所殺立其弟詢契丹以王誦進貢興兵北討十年方罷兵新羅依舊朝貢﹝按新羅王之名遼史不載聖宗本紀髙麗西京畱守康肇弒其王誦立誦從兄詢詔東徵後髙麗復朝貢是誦與詢皆髙麗王名此事亦系髙麗非新羅也聖宗用兵新羅本紀亦未載惟地理誌有聖宗伐新羅還一語耳﹞契丹四至東南至新羅國以鴨淥江東八里黃土嶺爲界

元元史髙麗傳髙麗地東至新羅南至百濟皆跨大海後辟地益廣並古新羅百濟髙句麗三國爲一﹝按髙麗所並實止二國東南之地其西北諸境並未屬髙麗也﹞

謹按新羅自魏時始見謂之斯盧亦曰新盧實一國也唐初兼百濟髙麗二國之地龍朔元年始以其國爲雞林州都督府以新羅王金法敏兼大都督其後嗣王皆兼雞林都督之號考新羅故地本與百濟髙麗爲鄰通考云在百濟東南其西北界出髙麗百濟之間唐書唐會要言在百濟東北以新唐書髙麗傳考之髙麗東跨海距新羅南跨海距百濟西北渡遼水接營州北接靺鞨則自今奉天遼陽南至鳳凰城渡鴨淥江至今朝鮮之咸鏡平安等道者髙麗也自今開元廣寧錦義寧逺南至蓋平復州寧海又東南跨海極朝鮮之全羅黃海忠淸等道者百濟也而新羅之境東南兼有今朝鮮慶尙江原二道西北直至今吉林烏拉又西近開元鐵嶺出髙麗百濟之間故百濟之東北東南皆相鄰近髙麗介處其中通考所云亦在髙麗東南奉使行程錄所云自咸州至同州﹝今開原鐵嶺界﹞東望大山卽新羅界遼志所雲海州﹝卽今海城始屬百濟後爲髙麗所分復入渤海又歸於遼﹞東界新羅是也唐顯慶乾封以後百濟髙麗之地多入新羅東西增九百里南北增千餘里幅員益廣而唐人篇什往往以海外稱者蓋西北爲渤海契丹所隔必浮海往來始達其南境故耳洎開元元和之際渤海愈盛鴨綠江以北皆爲渤海所有遼志所謂渤海王大仁秀南定新羅開置郡邑是也後唐淸泰末髙麗復起王建襲據新羅邊邑建都松嶽元史所謂在鴨淥江東千餘里非平壤之舊者是也於是新羅所有僅海城以東及朝鮮數道非復唐時之境而自五代至遼傳國依然不絕也至雞林卽吉林雞與吉音旣相符核諸地裏亦合蓋在龍朔時旣兼二國與靺鞨渤海壤地相錯設重鎭於此而王自領之自後相沿世襲其號𨿽吉林故地旋歸渤海而都督之號仍系新羅雞林遂爲新羅之通稱遼宋以後爲髙麗所並因舉而屬之髙麗若王云之撰雞林志王熙王煦之封雞林郡公亦皆沿其舊名耳諸史又云新羅始保沃沮考後漢書魏志通考俱有東沃沮南沃沮北沃沮之文無大君長邑落各自有帥而其地或在挹婁﹝另條見前﹞夫余之南或在挹婁之北或屬元菟或屬樂浪或屬句驪東濵海而南接濊所載皆朝鮮句驪及漢樂浪諸郡事則沃沮者應卽今之窩集

盛京邊外東南北諸處在在有之新羅所保據毌丘儉傳在肅愼﹝另條見前﹞界南千餘里則當在吉林烏拉之南近長白山殆納沁庫魯訥納魯諸窩集之地歟王本百濟人金姓隋初已三十餘世唐武徳至會昌又十八世五代以後史弗能詳至其山林盤互法令修明道不拾遺人嫻書射史稱君子之國不虛也若休忍耽羅諸國並爲新羅所並其遺迹皆在今朝鮮南界云

欽定滿洲源流考卷四靺鞨南北朝北史靺鞨卽古肅愼氏也所居多依山水渠帥曰大莫弗瞞咄﹝案滿洲語謂長曰達稱老翁曰薩克達瑪法是大莫弗三字當系達瑪法也瞞咄二字與滿珠音相近﹞

括地誌靺鞨古肅愼也在柬北萬里已下東及北各抵大海

冊府元龜靺鞨在髙麗之北其地在營州東二千里南與新羅相接地方二千里編戶十餘萬兵數萬人北齊武成帝河淸二年三年俱遣使朝貢後主天統元年至四年武平元年四年六年並遣使朝貢

後周書髙麗北鄰靺鞨

隋隋書靺鞨國在髙麗之北邑落各有君長不相總一凡有七部﹝詳見前勿吉條﹞西北與契丹接每相攻掠後因其使來髙祖謂之曰我憐念契丹與爾無異宜各守土境豈不安樂何爲輒相攻擊使者謝髙祖因厚勞之煬帝初與髙麗戰頻敗其眾渠帥度地稽率其部來歸拜右光祿大夫居之桞城及遼東之役度地稽率其徒以從每有戰功十三年從帝幸江都尋令歸柳城在途遇李宻之亂至髙陽復沒於王須抜未歸羅藝冊府元龜開皇元年靺鞨遣使貢方物三年十一年十三年大業十一年並來貢突地稽者靺鞨之長也大業中與兄瞞咄率其部內屬營州瞞咄卒代總其眾拜遼西太守封夫余侯親來江都屬宇文化及之亂仍歸柳城唐武徳二年通使焉

唐舊唐書靺鞨蓋肅愼之地後魏謂之勿吉在京師東北六千餘里其國凡爲數十部各有長帥而黒水靺鞨﹝按黒水卽黒龍江詳見前勿吉條﹞最處北方尢稱勁健父子相承世爲君長武徳初突地稽遣使朝貢以其部落置燕州仍以突地稽爲總管劉黒闥之叛也突地稽率所部赴定州遣使詣太宗請授節度以戰功封蓍國公﹝冊府元龜作耆國公﹞又徙其部落於幽州之昌平城會髙開道引突厥來攻幽州突地稽率兵邀擊大破之貞觀初拜右衛將軍賜姓李氏尋卒子謹行偉貎武力絕人麟徳中歷遷營州都督其部落家僮數千人以財力雄邊累拜右領軍大將軍爲積石道經略大使吐蕃論欽陵等率眾十萬人入冦湟中謹行兵士采樵素不設備忽聞賊至遂建旗伐鼔開門以待之吐蕃疑有伏兵竟不敢進上元三年又破吐蕃數萬眾於靑海降璽書勉勞之累授右衛大將軍封燕國公永淳元年卒贈幽州都督自後或其長自來或遣使朝貢每歲不絕其白山部素附於髙麗因收平壤之後部種多入中國汩咄安居骨室等部亦因髙麗破後並爲渤海編戶惟黑水部全盛分爲十六部開元十三年安東都薛泰請於黒水靺鞨內置黑水軍續更以最大部落爲黒水府﹝按渤海傳作開元十四與與此小異﹞仍以其首領爲都督諸部刺史屬焉中國置長史就其部落監領之十六年其都督賜姓李氏名獻誠授云麾將軍兼黒水經略使仍以幽州都督爲其押使自此朝貢不絕

舊唐書百濟傳永徽六年新羅王金春秋表百濟與靺鞨攻其北界沒三十餘城

舊唐書髙麗傳貞觀十九年太宗次安市城髙麗北部耨薩髙延壽等率髙麗靺鞨之眾十五萬來援安市乾封九年分髙麗故地置都督府九又置安東都府以統之自是髙麗舊戶分投靺鞨

舊唐書鐵勒傳鐵勒國東至靺鞨西至葉太宗徵髙麗鐵勒遣使請發兵助軍髙麗莫離支潛令靺鞨以厚利不敢動

新唐書地理誌靺鞨州三府三愼州﹝武徳初以涑沫烏素固部落置僑治良鄕﹞夷賔州﹝乾符中以愁思嶺部落置僑治良鄕﹞黎州﹝載初元年析愼州置僑治良鄕按原文作載初二年考本紀載初無二年今攺﹞黑水州都督府渤海都督府安靜都督府右初皆營州都督府李盡忠陷營州乃遷愼州於淄靑之境夷賔州於徐州之境黎州於宋州之境神龍初乃使北還二年皆幽州都督府

通典古時肅愼後魏以後曰勿吉唐則曰靺鞈焉﹝按鞨字作鞈與諸史異﹞

冊府元龜唐武徳五年靺鞨帥阿固郎來朝七年九年貞觀三年並來朝貢五年黑水部獨來自此每歲朝貢開元元年靺鞨王子來朝請就市交易入寺禮拜許之二年拂涅靺鞨首領失異越喜靺鞨首領烏施可鐵利靺鞨首領闥許離等來朝迄開元天寶之世一歲或二三至十年拂涅部靺如價鐵利部買取利來朝並授折衝越喜部茂利鐵利部可婁計黑水部倪屬利稽來朝並授中郎將十一年越喜部勃施計勿涅部朱施鐵利部倪處梨來朝並授郎將十二年鐵利部洖池來朝授將軍越喜部努布利沸涅部魚可並授郎將黒水首領屋作个授折衝越喜部復遣使破支來賀正旦十三年黑水部遣其將五郎子來賀正授將軍鐡利大首領封阿利越喜部苾利施拂涅部薛利來朝黑水大首領烏素可授折衝諾个授果毅職紇授郎將十五年鐵利部米象來朝授郎將失伊授果毅十八年黑水部遣使阿布科思﹝又作阿布思利﹞獻方物倪屬利稽等十人來朝授中郎將拂涅部兀異獻馬四十匹授左武衛折衝畱宿衛二十四年越喜部首領聿棄計授折衝二十五年拂涅首領兀異授中郎將二十八年越喜部遣其臣野古利鐵利部遣其臣綿度戶獻方物二十九年越喜部遣烏舍利黑水部遣阿布利稽拂涅部遣那棄並來朝大歷二年至十二年建中八年並遣使朝貢建中十九年虞婁越喜並來元和十年黑水部長十一人來﹝案冊府元龜所載靺鞨人名以滿洲語考之如謂好曰賽音謂能曰莽阿與失異音近工於甲者曰烏克紳莽阿與烏施可音近善騎射者曰摩琳莽阿與茂林音近謂努曰努伯哩與努布利音近羽毛丰滿曰丰阿拉與封阿利音近聰明能事曰蘇哷莽阿與薛利音近甚能曰諾凱莽阿與諾个音近稱弓別曰密色與米象音近謂柔軟曰烏延與兀異音近傳譯之訛尙有可訂也﹞

冊府元龜唐髙宗儀鳯中授髙藏爲朝鮮郡王夫余隆爲帶方郡王並遣歸遼東以輯髙麗百濟餘眾髙藏旣至謀叛唐與靺鞨相結召還流卭州其地沒於新羅餘眾散投突厥及靺鞨夫余隆亦不敢歸舊國土地盡沒於靺鞨髙氏夫余氏君長遂絕上元二年劉仁軌破新羅之眾於七重城又以靺鞨兵浮海而南略新羅之南境斬獲甚眾開元八年九月遣左驍衛郎將攝郎中張越使於靺鞨以將討奚及契丹也開元十二年新羅王弟金忠信上表請攻靺鞨帝許之

太平寰宇記靺鞨在髙麗北古肅愼地隋初有使來獻謂卽勿吉也唐武徳三年部長突地稽遣使朝貢以其部置燕州拜爲總管其後黒水部全盛分爲十六部落黒水西北有思慕靺鞨正北東十日程有郡利靺鞨東北十日程有窟說靺鞨亦謂之屈設東南十日程有莫曳皆靺鞨今黑水靺靺界南至渤海國徳裏府北至小海東至大海西至室韋南北二千里東西千里初太宗謂侍臣曰靺鞨逺來蓋突厥降朕所致也其拂涅等部唐初至天寶末亦嘗朝貢或隨渤海國而來惟郡利莫曳皆二部未至

通考唐武徳五年靺鞨渠長阿固郎始來太宗貞觀二年以其地爲燕州帝伐髙麗其北部與髙麗合率眾援安市城每戰靺鞨常居前開元十年其帥倪屬利稽來朝拜勃利州刺史於是置黒水府以部長爲都督刺史訖帝世朝獻者十五大歷世凡七貞元一來元和中再初黑水西北又有思慕部益北又十日得郡利部東北行十日得窟說部稍東南行十日得莫曳皆部又有拂涅虞婁越喜鐵利等部其地南距渤海北東際於海西抵室韋南北袤二千里東西千里其後渤海盛皆役屬之

五代五代史黑水靺鞨本號勿吉當後魏時見中國其國東至海南界髙麗西接突厥北鄰室韋蓋肅愼氏之地也同光二年黑水首領兀兒遣使者來其後常來朝貢自登州泛海出靑州其部族世次史皆失其紀﹝按索倫語謂山曰烏呼與兀兒音同黒水部族至廣而兀兒所部史失其紀以音譯考之當與今索倫近也﹞

五代會要黑水靺鞨蓋肅愼之地在京師東北六千餘里東至於海西接突厥南界髙麗北鄰室韋其國凡有十部各有統帥而黑水最處北方尢稱勁健天成四年八月遣使骨至﹝按骨至當爲郭濟之訛滿洲語曲指也﹞來貢方物以骨至爲歸徳司戈遣還長興元年二月其首領兀兒復遣使朝貢二年五月靑州奏黒水兀兒部至登州賣馬

冊府元龜後唐同光二年九月黑水國遣使朝貢三年黑水胡獨鹿﹝按滿洲語令急速曰呼都拉與胡獨鹿音近﹞等遣使朝貢三年靑州奏市到黑水馬三十匹

遼遼史太祖天顯元年靺鞨來貢太宗會同元年靺鞨來貢

遼史兵衛志屬國軍有靺鞨部朝貢無常有事則遣使徴兵或下詔令專徵助軍多寡各從其便

遼史地理誌唐載初元年﹝原本作載初二年蓋沿唐志之誤謹攺﹞析愼州﹝原本愼訛鎭今據唐地理誌攺﹞置黎州處靺鞨部落後爲奚人所據遼爲楡州

金金史世紀靺鞨本號勿吉隋稱靺鞨而七部並同唐初有黑水靺鞨粟末靺鞨其五部無聞粟末靺鞨後稱渤海黒水靺鞨居肅愼地東瀕海南接髙麗嘗以兵十五萬助髙麗拒唐太宗開元中置黑水府賜都督姓李氏名獻誠領黑水經略使其後渤海盛彊黑水役屬之朝貢遂絕五代時契丹盡取渤海地而黑水附於契丹其在南者籍丹其在北者不在丹籍地有長白山黑龍江所謂白山黑水是也

元元史地理誌開元路古肅愼之地隋唐曰黑水靺鞨其後渤海盛役屬之渤海爲丹所攻黑水復有其地

謹按靺鞨後魏謂之勿吉其名始見於南北朝北史合爲一傳至隋唐則專爲靺鞨傳武徳以後遂無復勿吉之稱其七部卽勿吉之七部也迨後分部愈廣至有數十最彊者爲粟末黑水粟末部大氏旣興攺稱渤海﹝另條詳後﹞靺鞨自後魏以來邑落各有君長不相統一其與隋唐諸國使命相通者特其一部一邑卽唐時都督刺史之授亦不過假借虛名以通互市往來之便實未有能統而一之者後或分屬契丹猶然散處而黑水一部實在今薩哈連烏拉之境唐時卽已獨盛又自分爲十六部至五代時攺稱女眞兼靺鞨諸部而有之而完顏氏﹝另條詳後﹞世君其地未嘗一日屬丹也其部族之可考者若思慕郡利窟說莫曳皆虞婁越喜鐵利等皆是﹝案今黒龍江將軍所屬有錫呼穆苐河有庫裕爾河與思慕窟說音相近當皆以水得名八旗姓譜中有裕嚕氏當卽虞婁之轉音上溯挹婁亦相近也又滿洲語謂全部之部曰約希謂隊伍曰黙音謂理曰堅與越喜莫曵皆音亦近﹞中間渤海盛時亦有侵並至若越喜故地之爲懷逺安逺二府領達越等十三州鐵利故地之爲鐵利府領廣汾府六州而遼地誌載新興縣本越喜國地遼本紀鐵驪國屢通貢使至天祚不絕是越喜入遼而鐵利復自立國迄於金世猶存利與驪音同續通考乃云不知其所始非也虞婁當卽挹婁之轉音思慕等部亦當在今黒龍江左右至唐書言白山部分散入中國而遼志有長白山女眞三十部稱號𨿽殊山川可考金源盛而諸部始歸於一焉爾

欽定滿洲源流考卷五渤海唐

舊唐書渤海靺鞨大祚榮者始居營州萬歲通天年丹李盡榮叛祚榮與靺鞨乞四比羽各東奔保阻以自固盡榮旣死則天命右玉鈐衛大將軍李楷固率兵討其餘黨先破乞四比羽又度天門嶺以迫祚榮祚榮合髙麗靺鞨之眾以拒楷固王師大敗楷固脫身還屬契丹及奚盡降突厥道路阻絕則天不能討祚榮遂率其眾東保桂婁﹝新唐書作挹婁﹞之故地據東牟山築城以居之祚榮驍勇善用兵靺鞨之眾及髙麗餘燼稍稍歸之聖歷中自立爲振﹝通考作震﹞國王遣使通於突厥其地在營州東二千里南與新羅相接東北至黒水靺鞨地方二千里編戶十餘萬勝兵數萬人中宗卽位遣侍禦史張行岌往招之祚榮遣子入侍將加冊立會丹與突厥連歲入邊使命不達先天二年遣將崔往冊拜祚榮爲左驍衛員外大將軍渤海郡王仍以其所統爲忽汗州加授忽汗州都督開元七年祚榮卒冊立其嫡子桂婁郡王大武藝十四年黑水靺鞨遣使來朝詔以其地爲黑水州置長史武藝謂其屬曰黒水途經我境今始與唐家相通舊請突厥吐屯皆卽知同去今不計會卽請漢官必是與唐家通謀叛背攻我也遣母弟大門藝及其舅任雅﹝新唐書通考皆作任雅相﹞發兵以擊黑水門藝曾充質子至京師開元初還國至是謂武藝曰黑水請唐家官吏卽欲擊之是背唐也昔髙麗全盛時彊兵三十餘萬唐兵一臨掃地俱盡今日渤海之眾數倍少於髙麗事必不可武藝不從門藝兵至境又上書固諫武藝怒遣從兄大壹夏代統兵徵門藝欲殺之門藝遂棄其眾間道來奔詔授左驍衛將軍武藝上表極言門藝罪狀請殺之上宻遣門藝往安西報武藝雲門藝逺來歸投義不可殺今流向嶺南乃畱其使馬文軌蔥勿雅別遣使報之俄有泄其事者武藝又上書云大國示人以信豈有欺誑之理今聞門藝不向嶺南請依前殺卻帝遣門藝暫向嶺南以報之二十年武藝遣其將張文休率海賊攻登州詔門藝往幽州徴兵以討之仍令太僕員外卿金思蘭發新羅兵以攻其南境屬寒凍雪深丈餘兵士死者過半無功而還武藝懷怨不已宻遣使至東都假刺客刺門藝於天津橋南門藝格之不死詔捕獲其賊盡殺之二十五年武藝卒子欽茂嗣立

新唐書渤海本粟末靺鞨姓大氏髙麗滅率眾保挹婁之東牟山地直營州東二千里南北新羅以泥河爲境東窮海西丹築城郭以居萬歲通天中有舍利乞乞仲象者與乞四比羽東度遼水保太白山之東北武后封乞四比羽爲許國公乞乞仲象爲震國公不受命李楷固擊殺比羽是時仲象已死其子祚榮敗楷固兵乃自號震國王地方五千里盡得夫余沃沮弁韓朝鮮海北諸國先天中拜爲左驍衛大將軍渤海郡王自是始去靺鞨號專稱渤海祚榮卒其國謚爲髙王子武藝立斥大土宇東北諸國畏臣之攺年曰仁安卒謚武王子欽茂立攺年大興天寶末欽茂徙上京直舊國三百里忽汗河之東卒謚文王子宏臨早卒族弟元義立一歲國人殺之推宏臨子華玙爲王復還上京攺年中興卒謚成王欽茂少子嵩鄰﹝舊唐書作璘﹞立攺年正歷謚康王子元瑜立攺年永徳謚定王弟言義立攺年朱雀謚僖王弟明忠立攺年太始立一歲卒謚簡王從父仁秀立攺年建興其四世祖野勃﹝案野勃當爲伊伯之轉音滿洲語令進也﹞祚榮弟也仁秀頗能討伐海北諸部開大境宇有功卒謚宣王子新徳早卒孫彛震立攺年咸和卒弟晃立晃卒元錫立初其王數遣諸生詣京師太學習識古今制度至是遂爲海東盛國地有五京十五府六十二州以肅愼故地爲上京曰龍泉府領龍湖渤三州其南爲中京曰顯徳府領盧顯鐵湯榮興六州濊故地爲東京曰龍原府亦曰柵城府領慶鹽穆賀四州沃沮故地爲南京曰南海府領沃晴椒三州髙麗故地爲西京曰鴨淥府領神桓丰正四州曰長領府﹝案遼史作長嶺古字相通考今吉林烏拉城西南五百里有山名長嶺子滿洲語謂之郭勒敏珠惇南接納魯窩集北接庫勒訥窩集自長白山南一嶺環繞至此遂綿亙不絕爲眾水分流之地渤海府名當取諸此﹞領瑕河二州夫余故地爲夫余府常屯勁兵扞契丹領扶仙二州鄚頡府領鄚髙二州挹婁故地爲定理府領定潘﹝遼志作沈當系此誤﹞二州安邊府領安瓊二州率賔故地爲率賔府領華益建三州拂涅故地爲東平府領伊陀﹝通考作沱﹞黑比五州鐵利故地爲鐵利府領廣汾蒲海義歸六州越喜故領爲懷逺府領達越懷紀富美福邪芝九州安逺府領寧郿慕常四州又郢銅涑三州爲獨奏州涑州以其地涑沫江蓋所謂粟末水也幽州節度府與相聘問自營平距京師蓋八千里而逺後朝貢至否史家失傳府州並詳後疆域門﹝考冊府元龜渤海朝貢在唐時至會昌間止今詳於後﹞

冊府元龜唐玄宗先天二年二月封靺鞨大祚榮爲渤海郡王祚榮聖歷中自立爲振國王在營州東二千里兵數萬人至是遣郎將崔往冊命祚榮左驍衛員外大將軍渤海郡王仍以其所統爲忽汗州都督自是每歲遣使朝貢開元七年祚榮卒遣使弔祭立其嫡子桂婁郡王大武藝襲爲左驍衛大將軍渤海郡王忽汗州都督八年六月冊武藝嫡男大都利行爲桂婁郡王二十年武藝卒其子大欽茂嗣立二十一年渤海靺鞨越海來侵登萊殺刺史韋俊詔新羅王金興光發兵伐之貞元十一年二月令內常侍殷志瞻往渤海冊大嵩璘爲郡王嵩璘欽茂之子也十四年三月加大嵩璘銀靑光祿大夫簡校司空冊爲渤海國王依前忽汗州都督嵩璘父欽茂以開元間襲郡王都督左金吾大將軍天寶中累加特達太子詹事賔客寶應元年進封國王大歷中又累拜司空太尉及嵩璘嗣位時但授其郡王將軍嵩璘遣使敍理更加冊命焉貞元二十一年復加金紫光祿大夫簡校司徒元和元年加簡校太尉四年嵩璘卒冊男元瑜爲銀靑光祿大夫簡校祕書監充忽汗州都督渤海國王八年元瑜卒以其長弟權知國務言義襲十三年以知渤海國務大仁秀爲國王十五年加仁秀金紫光祿大夫簡校司空太和五年以權知國務大彛震襲爲國王

冊府元龜唐開元九年渤海大首領來朝十年遣其大臣味勃計來朝授大將軍十二年遣其臣賀祚慶來賀正旦十三年遣首領烏借支來賀正首領謁徳來朝授果毅王弟大昌勃價來朝授左威衛將軍畱宿衛十四年渤海王子大都利行﹝原文作渤海王大都利考之史傳渤海王實未嘗來朝惟開元八年封王子大都利行爲桂婁郡王蓋渤海之支郡下文亦稱宿衛王子大都利行卒此處系脫二字謹增﹞來朝授左武衛大將軍畱宿衛王子義信來朝十五年大昌勃價還國封襄平縣開國男王弟大寶方來朝十六年宿衛王子大都利行卒贈特進令有司歸國首領煙夫須來朝授折衝十七年獻鷹及鯔魚王弟大胡雅來朝授遊擊將軍畱宿衛王弟大琳來朝授中郎將畱宿衛十八年王弟大郎雅來朝賀正大首領使知獻馬三十匹烏那達初﹝案烏氏爲渤海大姓那達初以滿洲語考之當爲納丹珠之轉音也﹞來獻海豹皮五貂皮五瑪瑙杯一馬三十匹十九年國王遣大姓取珍等百二十人來朝二十三年王弟蕃來朝﹝冊府元龜褒異門作二十四年並載授蕃太子舍人﹞二十五年首領木智公伯計等來獻鷹鶻二十六年獻豹皮千張乾文魚百口二十七年王弟大朂進來朝宴於內殿授左武衛大將軍畱宿衛十月使其臣受福子﹝一作優福子﹞來謝二十九年遣失阿利來朝天寶二年王弟蕃來朝畱宿衛自天寶迄大歷一歲皆二三至建中元年三年並來朝貞元七年以賀正使大常靖爲衛尉卿王子大貞幹來宿衛十年以來朝王子大淸允爲右衛將軍十四年以王侄大能信爲中郎將元和元年二年四年並遣使二年進奉端午使楊光信逃歸楡闗吏執以至五年遣其臣髙才南及其子大延眞來朝七年禦麟徳殿宴使臣賜官告三十五通衣各一襲八年遣辛文徳等九十七人九年遣髙禮進等三十七人大孝眞等五十九人來朝十年賜使者茒貞壽大呂慶等告遣王子大庭俊等一百一人來朝十一年授使人髙宿滿等官十二年十三年十五年長慶二年四年寶歷元年二年太和元年三年五年並遣使朝貢六年遣王子大明俊來朝七年遣同中書右平章事髙賞英謝冊命開成元年遣王子大明俊來朝淄靑節度使奏渤海將到熟銅請不禁斷四年遣王子大延廣來朝會昌六年遣使來朝

五代五代史渤海本號靺鞨唐髙宗滅髙麗徙其人散處中國置安東都於平壤以統之武契丹攻北邊髙麗別種大乞乞仲象與靺鞨長乞四比羽走遼東分至髙麗故地武后遣將擊殺乞比羽而乞乞仲象亦病卒仲象子祚榮

立因並有比羽之眾其眾四十萬人據挹婁臣於唐中宗時以爲忽汗州都督封渤海郡王其後世遂號渤海其貴族姓大氏開平元年國王大諲撰遣使者來訖顯徳常來朝貢國土物產與髙麗同諲撰世次立卒史失其紀

五代史契丹附錄契丹欲攻中國患渤海等在其後欲擊渤海懼中國乘其虛乃遣使聘唐以通好明宋遣供奉官姚坤至西樓丹主方東攻渤海坤追至愼州見之丹主曰昨聞中國亂欲以甲馬五萬往助我兒而渤海未除志願不遂因攻渤海取夫餘一城以爲東丹國﹝通考與此同﹞

舊五代史出楡闗行砂磧中七八日至錦州又五六日過海北州又行十餘日渡遼水至渤海國鐵州又行七八日至南海府天成元年十一月靑州霍彥威奏得登州狀申契丹先發諸部攻逼渤海自契丹主卒𨿽已抽退尙畱兵馬在夫余城今渤海王弟部領兵士攻圍夫余城契丹

通鑑同光二年契丹擊渤海之遼東無功而還天成元年復擊渤海七月拔夫余城

宋史渤海並有夫余肅愼等十餘國歷唐梁后唐朝貢不絕後唐天成初爲契丹攻夫余城下之攺夫余爲東丹府命其子托云﹝舊作突欲﹞畱兵鎭之契丹主卒渤海王復攻夫余不能克歷長興淸泰遣使朝貢周顯徳初其豪崔烏斯等三十人來歸其後隔絕不復通﹝宋要與此同案烏斯當爲烏蘇之訛古語水也﹞

冊府元龜梁開平元年五月渤海王子大昭順貢海東物產三年三月渤海王大諲撰遣其相大誠諤朝貢進人口及貂皮熊皮等乾化元年遣使來賀二年五月遣王子大光贊進方物後唐同光二年正月遣王子大禹謨五月遣其侄元讓並來朝貢三年使臣裴璆貢人參松子昆布黃明細布貂鼠被一褥六髮靴革奴子二拜右贊善大夫天成元年四月遣使大陳林等百十六人進兒口女口三及人參昆布白附子虎皮等七月使人大昭佐等六人朝貢十一月靑州奏契丹先發諸部攻渤海自契丹主卒𨿽已抽退尙畱兵夫余城今渤海王弟部領兵士攻圍夫餘四年渤海遣使髙正詞貢方物長興元年正月靑州奏差人押渤海王憲一行歸本國被黑水剽劫今得黑水兀兒狀及將印紙一張進呈二年使人文成角來朝貢三年正月遣使來朝應順二年十一月遣使列周義入貢﹝案後唐湣帝應順攺元止三月卽爲潞王淸泰元年考五代史載淸泰二年渤海遣使者來是應順當系淸泰之誤﹞

通考後唐同光二年渤海王遣侄學堂親衛大元讓﹝原本避宋濮王允讓諱攺讓爲謙今據冊府元龜攺﹞來朝授﹝原本脫三字今據冊府元龜攺﹞試國子監丞三年及天成元年俱遣使入貢先是契丹太祖兵力雄盛東北諸國多臣屬之以渤海土地相接常有吞並之意是歲率諸部攻渤海夫余城下之攺夫余城爲東丹府命其子托云鎭之未幾按巴堅﹝舊作阿保機今攺﹞死命其弟率兵攻夫余城不克而還四年及長興二年三年四年淸泰二年三年俱遣使貢方物周顯徳元年渤海國烏思羅等三十人歸化其後隔絕不通

宋宋史太平興國四年太宗平晉陽移兵幽州渤海首領大鸞河率小校李勛等十六人部族三百騎來歸以鸞河爲渤海都指揮使六年賜烏捨城浮渝府渤海琰府王詔令助攻契丹九年春宴大明殿召鸞河慰撫久之謂殿前都校劉延翰曰俟髙秋戒當與駿馬數十匹令出郊逰獵以遂其性因以緡錢十萬並酒賜之﹝案渤海無浮渝府當卽夫余府音近而訛﹞宋會要太平興國六年賜渤海烏捨城淸渝府﹝宋史作浮渝府﹞渤海琰府王詔曰聞爾國爰從前代本是大藩近年以來頗爲契丹所制宜盡率部族來應王師朔漠之外悉以相與渤海大國近來服役於契丹至是將發師大舉故先告諭俾爲應也淳化二年以渤海不通朝貢令女眞發兵攻之凡斬一級給絹五匹徽宗政和八年五月臣僚言登州與渤海相望熙寧中巡檢每季下北海駝基島駐札以駝基石爲界自北朝通好不曾根理深慮渤海相近作過則駝基塞孤立乞以末島嗚呼島爲界並欽島添置卓望兵令戍守往來巡邏詔令指畫聞奏不得希功生事通考定安國宋開寶三年遣使入朝太平興國中詔其國張掎角之勢同伐契丹六年冬遣使上表云定安國王烏元明言臣本髙麗舊壤渤海遺黎保據方隅渉歷星紀頃歲契丹入侵境土攻破城寨俘掠人民臣祖考守節不降與眾避地僅存生聚以迄於今而又夫余府昨背契丹並歸本國災禍將至無大於斯所宜率兵助討必欲報敵其末題云元興六年十月日上答以詔書令其恊力同伐契丹端拱二年其王子獻馬及雕羽鳴鏑淳化二年王子大元上表後不復至﹝按烏氏爲渤海著姓詳表中所敍當系渤海舊臣保守方隅不肯降遼者髙麗舊壤在渤海爲鴨淥府夫余復歸事遼史未載﹞

宋薛映記渡潢水石橋旁有饒州唐於契丹嘗置饒樂今渤海人居之

遼遼史本紀太祖神冊二年渤海遣使來貢四年修遼陽故城以渤海戶實之天贊三年渤海殺遼州刺史張秀實而掠其民四年十二月親徵大諲撰丁巳次商嶺夜圍夫余府天顯元年正月庚申拔之丙寅命特哩衮﹝舊作惕隠今攺﹞阿惇﹝舊作安端今攺﹞前北府宰相蕭阿固齊﹝舊作阿古只今攺﹞等將萬騎爲先鋒遇諲撰老相兵破之是夜大元帥耀庫濟﹝舊作堯骨今攺﹞南府宰相蘇北院額爾奇木﹝舊作夷離堇今攺﹞薩納齊﹝舊作斜涅赤今攺﹞南院額爾奇木迪裏﹝舊作疊裏今攺﹞圍忽汗城辛未諲撰率僚屬三百餘人出降上優禮而釋之甲戍詔諭渤海郡縣丙子遣近侍康末怛等十三人入城索兵器爲邏卒所害諲撰復叛攻其城破之駕幸城中諲撰請罪馬前詔以兵衛諲撰及族屬出帝還軍中二月安邊鄚頡南海定理等府泊諸道節度刺史來朝慰勞遣之甲午復幸忽汗城攺城名天福攺渤海國爲東丹冊皇太子貝爲人皇王以主之以皇弟塔喇﹝舊作疊剌今攺﹞爲左大相渤海老相爲右大相渤海司徒大素賢爲左次相耶律伊濟﹝舊作羽之今攺﹞爲右次相赦其國內三月遣額爾奇木康黙記等攻長嶺﹝唐書通考俱作領﹞府己巳安邊鄚頡定理三府叛遣阿惇討平之乙酉以大諲撰舉族行五月南海定理二府復叛大元帥耀庫濟討之七月鐵州刺史衛鈞反耀庫濟攻拔之八月康黙記等攻下長嶺府耀庫濟討平諸州太宗天顯三年遷東丹﹝卽夫余城﹞民以實東平其人或亡入新羅女眞五年以渤海戶賜皇弟拉呼﹝舊作李胡今攺﹞聖宗統和四年涿州之役渤海小校貫海等叛入於宋十四年渤海雅必﹝舊作燕頗今攺﹞等侵鐵驪遣奚王和碩努等討之不克削和碩努官二十一年四月渤海部遣使來貢聖宗開泰八年置東京渤海承奉官都知押班遷寧州渤海戶於遼土二河之間太平八年以渤海宰相羅漢權東京統軍使九年八月東京實裏﹝舊作舍利今攺﹞軍詳衮﹝舊作詳穏今攺﹞大延琳囚畱守駙馬蕭孝克及南陽公主殺戶部使韓紹勲等卽位號其國爲興遼年爲天慶延琳先與副畱守王道平謀道平夜逾城與延琳所遣召黃龍府黃翩者俱至行在告變上卽徴兵進討時蕭丕勒迪﹝舊作匹敵今攺﹞治近延琳先率兵據其要害絕其西渡之計渤海太保夏行美先戌保州延琳宻馳書使圖統帥耶律布爾古行美反以實告布爾古遂殺渤海兵八百人而斷其東路延琳知黃龍保州皆不附遂分兵西取沈州節度副使張傑聲言欲降故不急攻及知其詐而已有備攻之不克而還時南北女眞皆從延琳及諸道兵皆至延林嬰城固守命燕王蕭孝穆等攻之十月八月延琳渤海舊作蒲古今攺平詔渤海舊族有勲勞材力者敍用余分居來隰遷閏等州天祚帝天慶五年二月饒州渤海古裕﹝舊作古欲今攺﹞等自稱大王以蕭色佛呼﹝舊作謝佛畱今攺﹞等討之爲古裕所敗以南面副部署蕭圖斯哈﹝舊作陶蘇斡今攺﹞爲都統赴之五月及古裕戰敗績丙辰獲古裕等六人正月朔東京禆將渤海髙永昌稱隆基元年閏月貴徳州守將耶律伊都﹝舊作余睹今攺﹞以廣州渤海附永昌二月張嘉努誘饒州渤海攻陷髙州三月饒州平五月金軍破東京擒髙永昌七月春州渤海叛尋降

續通考遼太祖嘗親徵渤海大諲撰拔夫余府誅其守將遂圍忽汗攻破其城詔以兵衛諲撰及族屬以出攺渤海爲東丹忽汗城爲天福冊皇子貝爲人皇王以居之衛送大諲撰於皇都西城名諲撰曰烏爾古﹝舊作烏魯古今攺﹞妻曰阿勒紮﹝舊作阿里只今攺﹞攺夫余府爲黃龍府世爲遼重鎭

遼史營衛志太祖宏義宮以心腹之衛置益以渤海戶永興宮以太祖平渤海俘戶等置惇睦宮以渤海建沈巖三州戶置

遼史兵衛志天顯元年滅渤國國地方五千里兵數十萬五京十五府六十二州盡有其眾契丹益大遼國兵制詔諸道徴兵惟南北奚王東京渤海兵馬𨿽奉詔未敢發兵必以聞上遣大將持金魚符合然後行遼東爲渤海故國太祖以其地建南京遼陽府統縣六轄軍府州城二十六有丁四萬一千四

遼史地理誌太祖東並渤海得城邑之居百有三東京道遼陽府本朝鮮之地後爲渤海大氏所有並吞海北地方五千里兵數十萬

金金史粟末靺鞨始附髙麗姓大氏李勣破髙麗粟末靺鞨保東牟山後爲渤海稱王傳十餘世有五京十五府六十二州太祖二年執寧江州渤海大嘉努次紮錫﹝舊作札只今攺﹞水遇渤海軍攻我左翼七穆昆﹝舊作謀克今攺﹞眾少卻敵兵直犯中軍太祖射耶律色錫﹝舊作謝十今攺﹞死敵大奔十月召渤海梁福烏達﹝舊作斡答剌今攺﹞使僞亡去乃招諭其鄕人曰女眞渤海本同一家我興師伐罪不濫及無辜也收國二年詔渤海諸部官民已降或爲軍所俘獲逃遁而還者勿以爲罪其酋長仍官之且使從宜居處太宗天會四年命貝勒﹝舊作孛堇今攺﹞大以所領渤海軍八明安﹝舊作猛安今攺﹞爲萬戶

松漠紀聞渤海國去燕京及女眞所都皆千五百里以石壘城腳東並海其王以大爲姓右姓曰髙張楊竇烏李不過數種部曲奴婢無姓皆從其主男子多智謀驍勇他出國右至有三人渤海當一虎之語契丹太祖滅其王大諲撰徙其名帳千餘戶於燕給以田疇蠲其賦入往來貿易闗市皆不徵有戰則用爲前驅天祚之亂聚族立姓大者於舊國爲王金人討之軍未至其貴族髙氏棄家來降言其虛實城遂契丹所遷民益蕃至五千餘戶勝兵可三萬金人慮其難制頻年轉戍山東每徙不過數百家至辛酉歲盡驅以行其居渤海故地者仍契丹舊爲東京置畱守有蘇扶等州蘇與中國靑州登州相直契丹東丹王封於此處蘇乘筏浮海歸後唐

遼東行部志沈州在唐時嘗爲髙麗侵據唐季不能勤逺爲大氏所有傳國十餘世當五代時契丹與渤海血戰數十年竟滅其國於是遼東之地盡入於遼

謹案渤海處黑水靺鞨之南實靺鞨之粟末部也南並百濟北兼黑水幅員五千里在東方最爲大國大氏自唐則天時建國迄於後唐歷二百餘年官府制度燦然大備其世次傳受及使命往來史皆詳述惟是遼紀稱天顯元年太祖破忽汗城獲王大諲撰遂並其地攺渤海爲東丹國而諸書皆云取夫餘一城以封托云太祖旣崩渤海王復攻夫余不能克似諲撰尙在而宋太宗時有賜渤海琰府王之詔徽宗時登州有置戍巡防渤海之奏似其國至北宗末猶存考之薛史及冊府元龜諲撰旣俘統兵攻夫余城者爲王之弟卽遼紀所載渤海諸州爲遼攻得者惟忽汗城及西南二京南京止南海一府

西京未得者尙有東平安逺等六府其東北之境並未屬遼卽長嶺南海鄚頡定理諸府亦屢平屢叛聖宗十四年紀云渤海侵鐡驪遣奚王討之不能克二十一年紀云渤海來貢是忽汗破後壤地與遼相接者𨿽已入遼而國人收合餘部別自立王故五代史宋史宋會要通鑑通考皆謂止取夫餘一城也冊府元龜又有後

唐遣人送渤海王憲歸國之文憲必王之子弟畱中國者長興淸泰間使命往來則仍世君其國可知苐爲遼所隔石晉又臣遼遂不復至耳至五京十五府六十二州之名詳見新唐書而州止六十考遼志東京道有崇集麓三州皆渤海置而唐書止載益州蓋本髙麗之蓋牟城在今蓋平境益州爲率賔故地實系二州則渤海州名固不止六十有二矣遼史又云唐元和時渤海王大仁秀南定新羅北略諸部開置郡邑其見於志者若龍河會農吉理杉盧沸流鐵利安定銅山安寧諸郡若銀州之攺爲富州蓋州之攺爲辰州皆唐書所未及也王都忽汗城因河得名以地理及音譯考之當卽今呼爾哈河河源出吉林烏拉界會畢爾騰湖東流經故會寧城北又九十餘里繞寧古塔城南北流七百里入混同江唐書云渤海上京在忽汗河之東爲肅愼故地新唐志云自安東都府經蓋牟城又經渤海長嶺府千五百里至渤海王城城臨忽汗海其西南三十里有古肅愼城又曰自神州陸行四百里至顯州又正北如東四百里至渤海王城明一統志亦言金滅遼設都於渤海上京是忽汗城實與古肅愼城金會寧城相近俱在今寧古塔境其北卽黑水境遼史以遼陽當之失之逺矣其餘府州多在今吉林烏拉寧古塔及朝鮮界﹝並詳後疆域門﹞遼旣未能全並渤海以所俘獲散置他處多取渤海州邑之名以名之亦猶黔潭嚴廣蘇潤松江諸州之在遼耳又若大延琳之志恢宗國烏元明之守節不降割據頻興迄於天祚之世金太祖以本屬一家遣人招諭松漠紀聞謂智謀驍勇出他國右至有三人渤海當一虎之語不信然哉

欽定滿洲源流考卷六完顏五代金史世紀金之先出靺鞨﹝另條見前﹞氏古肅愼﹝另條見前﹞地也五代時附屬於契丹在南者籍契丹曰熟女眞在北者不在契丹籍號生女眞﹝按滿洲語稱國初所屬曰佛滿珠謂舊滿洲也新附編入旗分者曰伊徹滿珠謂新滿洲也此所云生熟蓋卽新舊之意﹞生女眞地有混同江長白山所謂白山黒水也金之始祖諱哈富﹝舊作函普﹞初從髙麗來﹝按通考及大金國誌皆云本自新羅來姓完顏氏考新羅與髙麗舊地相錯遼金史中往往二國互稱不爲分別以史傳按之新羅王金姓相傳數十世則金之自新羅來無疑建國之名亦應取此金史地理誌乃云以國有金水源爲名史家附之詞未足憑耳﹞居完顏部布爾噶﹝滿洲語叢柳也舊作僕今攺正﹞水之涯生二男長曰烏嚕﹝舊作烏魯﹞次曰斡魯遂爲完顏部人至獻祖徙居海古勒﹝蒙古語行軍殿後也舊作海古今攺正﹞水耕墾樹藝始築室有棟宇之制自此遂定居於阿勒楚喀水之側矣﹝按金史云國言金曰安出虎以安出虎水源於此故名金源考滿洲語稱金曰愛新與安出虎音不相渉大金國誌亦祗言國產金及有金水源其以安出虎爲金蓋作史者彊加附猶黑水掬之黑鴨淥江色若鴨頭之論耳金自始祖四遷至此後爲上京故地實與今阿勒楚喀拉林河源相近詳見下疆域門﹞六世至景祖稍役屬諸部修弓矢偹器械前後願附者眾鄂敏﹝舊作斡泯﹞水富察﹝舊作蒲察﹞部特克新特布﹝舊作泰神忒保﹞水完顏部圖們﹝舊作統門按圖們江在今寧古塔城南六百里源出長白山﹞水完特赫﹝舊作溫迪痕﹞部舎音﹝舊作神隠﹞水完顏部﹝按此二完顏部蓋族姓之散居者﹞皆相繼來附

大金國誌金國本名珠裏眞﹝謹按本朝舊稱滿珠所屬曰珠申與珠裏眞音相近但有緩急之異寔皆肅愼之轉音也﹞後訛爲女眞或曰慮眞肅愼氏之後渤海﹝另條見前﹞之別族也唐貞觀中靺鞨來中國始聞女眞之名﹝按通考云五代時始稱女眞據此則唐時已有是稱矣﹞世居混同江之東長白山下南鄰髙麗北接室韋西界渤海東瀕海三國誌所謂挹婁﹝另條見前﹞元魏所謂勿吉﹝另條見前﹞唐所謂黑水靺鞨者今其地也其屬分六部有黑水契丹目爲混同江﹝按混同卽松阿哩江𨿽下流與黒龍江會實系二水此合爲一亦誤﹞居江之南者謂之熟女眞以其屬契丹也江之北爲生女眞亦有受宣命號太師者契丹自賔州混同江北八十里建寨以守之契丹恐女眞爲患誘豪右數千家處之遼陽之南使不得與本國往來謂之哈斯罕﹝滿洲語藩籬也志云不得與本國往來寔有防閒之義舊作合蘇款又作曷蘇館今攺正﹞東北分界入山谷至涑沬江﹝按涑沬卽混同而志並稱蓋誤以混同爲黒龍江也﹞中間所居之女眞隸咸州兵馬司謂之輝發﹝舊作回霸亦作回案咸州在今威逺英峨門之間東北至松阿哩江約六七百里今有輝發河國初尼瑪察部人旺吉努於河邊築城以居因號輝發國蓋猶沿其稱也﹞極逺而野居者謂之黃頭女眞又居涑沬江之北寧江州之東地方千餘里戶十餘萬族帳散居山谷無國名自推豪傑爲長小者千戶大者數千戶蓋七十二部落之一也或云金祖本新羅人號完顏氏傳至太祖以其國產金及有金水源故稱﹝大金按志但言有金水源未嘗以安出虎爲金考金源之稱始於遼中京有金源縣以地有金甸爲名金元並因之在今喀喇沁右翼地則金源之稱固與安出虎無渉且金本紀載太祖建國之詔曰賔鐵𨿽堅終亦變壊惟金不變於是國號大金是並未嘗因水取名矣﹞

通考女眞蓋古肅愼氏五代時始稱女眞後避契丹主宗眞諱更爲女直俗訛爲女質按巴堅﹝舊作阿保機﹞吞北方三十六國此其一也

遼通考按巴堅遷女眞豪右數千家於遼陽南而著籍焉謂之哈斯罕哈斯罕者熟女眞也咸州兵馬司者謂之輝發輝發者非熟女眞亦非生女眞也自涑沫江之北寧江之東地方千餘里戶十餘萬無大君長亦無國名小者千戶大者數千則謂之生女眞宋建隆後屢遣使來淳化時契丹伐女眞女眞眾才萬人而弓矢精勁又爲灰城以水淋之爲堅冰不可上距城三百里燔其積聚設伏於山林間契丹旣不能攻城野無所取遂引騎去大爲山林之兵掩襲殺戮大中祥符三年契丹徵髙麗道由女眞女眞復與髙麗合兵拒之契丹大敗而還自天聖後屬契丹世襲節度使兄弟相傳其帥本新羅﹝另條見前﹞人號完顏氏女眞服其練事以首領推之自哈富﹝解見前此又作龕福今並攺按此所載諸名與金史異同者頗多今俱從金史攺正仍注原文於下後同﹞以下班班可紀哈富生烏嚕﹝舊作訛魯﹞烏嚕生雅哈﹝舊作洋海﹞雅哈生蘇赫﹝舊作隨闊﹞蘇赫生實魯寔魯生呼蘭﹝舊作胡來﹞呼蘭三子伯曰和勒博﹝舊作核裏頗﹞叔曰富勒蘇﹝舊作蒲剌束﹞季曰伊克﹝舊作楊割﹞伊克聚族帳最多謂之伊克太師能用其人遂稱彊諸部賦斂調發刻箭爲號事急者三刻之粟粥燔肉爲食上下無異品和勒博四子長曰烏魯斯﹝舊作吳喇束﹞次太祖次太宗次曰賽音﹝舊作撒也﹞永昌八年秋太祖盡得遼東長春兩路始稱皇帝建元天輔攺國號大金

契丹國志女眞國乃肅愼故區也地方數千里戶口萬餘無大君長立首領分主部落地饒山林契丹於長春路置東北統軍司黃龍府置兵馬都部署司咸州置詳兗﹝舊作詳穏﹞司分隸之黃頭女眞皆山居號哈斯﹝案此又合二部爲一蓋契丹志爲葉隆禮所撰傳聞之詞未得其眞也﹞其人勇鷙契丹每出戰皆被以重札令前驅

契丹國志東南五節度熟女眞部族共一萬餘戶皆處山林尢精弋獵其地南北七百餘里東西四百里西北至東京五百餘里又次東南至熟女眞國其地東西八百餘里南北千餘里居民皆處山林耕養屋宇與五節度同無首領統轄至東京二百餘里東北至生女眞國居民屋宇耕鑿言語衣裝與熟女眞並同精於騎射前後屢與契丹爲患契丹亦設防偹南北二千餘里沿邊創築城堡屯守其南界西南至東京六百里

遼史營衛志阿延﹝滿洲語尊大也舊作奧衍今攺﹞女眞部聖宗以女眞戶置隸北府節度使屬西北路招討使司戍鎭州境自北至河西部皆俘獲諸國之民初諸宮戶口蕃息置部訖於五國皆有節度使伊徳﹝舊作語有力也舊作乙典今攺﹞女眞部聖宗以女眞戶置南府居髙州北國外十部有長白山部遼史兵衛志伊徳女眞部西南路招討司又有東北路女眞兵馬司又髙州屬國軍有北女眞南京女眞女眞哈斯罕輝發

金金史本紀收國元年正月壬申朔羣臣奉上尊號是日卽皇帝位上曰遼以賔鐵爲號取其堅也賔鐵𨿽堅終亦變壊惟金不變不壊金之色白完顏部色尙白於是國號大金攺元收國﹝案金開國以後具詳金史玆不復載﹞

大金國誌女眞靺鞨之後也其國在元魏齊周之時稱勿吉至隋稱靺鞨地直長安東北六千里東瀕海分爲數十部有黑水白山等名後爲奚契丹所攻部族分散其居混同江之上者初名女眞乃黑水舊部

大金國誌女眞在契丹東北隅地饒山林國初之時族帳散居山谷地千餘里無城郭居止自後並遼得大遼全盛之地深入中原舉大江以北皆有之疆宇始廣矣

元元史地理誌開元路古肅愼之地隋唐曰黑水靺鞨後屬渤海渤海寖弱黑水復有其地卽金祖之部落也元初立開元南京二萬戶府又設軍民萬戶府五分領混同江南北之地﹝並見後疆域門﹞其居民皆碩逹勒逹﹝舊作水逹逹今攺正﹞女眞之人各仍舊俗以射獵爲業設官牧民隨俗而治

謹按金始祖本從新羅來號完顏氏所部稱完顏部新羅王金姓則金之逺派出於新羅所居有白山黑水南北之境二千里而遙固與本朝肇興之地輪廣相同大金國誌言金國本名珠裏眞與

本朝舊稱所屬曰珠申相近實卽肅愼之轉音也五代以後盡得靺鞨舊部於是女眞之名始著考之遼史有系籍不系籍之分系籍者惟遷居遼陽之南數千家所謂哈斯罕大王不系籍者亦間有節度太師之號所謂長白山太師輝發部太師是也金景祖亦曾受遼太師之稱而終不肯受印系籍遼人於邊境南北距千二百里築城置戍蓋其震懾兵威者至矣自始祖八世十帝遂至太祖應運造邦滅遼臣宋迹其初起眾未滿千洵由山川鐘毓騎射精嫻故能所向無前光啟方夏也奇功偉績具詳金史玆錄其開國時舊部分合之由而完顏氏之籍八旗者具載姓氏通譜至若上京及呼爾哈海蘭諸路建置之詳則別載於後疆域門云

建州唐

新唐書渤海傳率賔故地爲率賔府領華益建三州﹝按建州之名始見於此考率賔故地在今吉林烏拉境遼地理誌云康州世宗遷率賔人戶置所屬有率賔縣誌云本渤海率賔府地考遼康州及率賔縣俱屬顯州爲渤海顯徳府地在今廣寧境當亦遷率賔人戶所置非故府地蓋遼志固別有率賔府在涑州定理之間也又鴨淥江本名益州江則益州亦去長白不逺渤海建州固與國初所統之地相近矣﹞

遼遼史營衛志孝文皇太弟惇睦宮以渤海﹝另條見前﹞建沈巖三州戶置屬州三建沈巖﹝按此爲建州移於西北之始志云以三州戶置明非渤海建州之舊率賔故地在遼爲東京此屬中京遼史所謂在靈河之南者是也﹞

遼史地理誌中京道興中府本號霸州彰武軍節度制置建霸宜錦白川等五州建州保靜軍節度使唐武徳中置昌樂縣太祖完葺故壘置州﹝按此云置不言仍渤海之舊其非率賔故地明矣﹞漢乾祐元年石晉太后詣世宗求於漢城側耕墾自贍許於建州南四十里給地五十頃州在靈河之南﹝按靈河以元一統志考之當卽淩河﹞屢遭水害聖宗遷於河北唐崇州故地初屬武寧軍隸永興宮後屬惇睦宮統縣二永霸永康﹝按此則建州再移於遼聖宗時其在靈河之南者遼初所置州城是也在靈河之北者自聖宗以後至金元相承不攺考大淸一統志在今喀喇沁及土黙特地故城在土黙時右翼西南一百二十里周二里餘四門與喀喇沁左翼毗連明屬三衛﹞

契丹國志節鎭三十三處有建州

金金史地理誌建州保靖軍刺史遼初名軍曰武寧後更今名金因之領縣一永霸﹝唐昌黎縣地﹞大金國誌刺史七十五處有建州﹝按金承遼舊非渤海建州故地也﹞

元元史地理誌大寧路唐初屬營州貞觀中置饒樂郡遼爲中京大定府金因之元初爲北京路總管府領川建等十州元至元七年攺北京爲大寧仍領川建等州﹝按元承遼金之舊非明時之建州也﹞

元一統志金上京城古肅愼﹝另條見前﹞氏地按圖冊所載京之南曰建州京之西曰賔州又西曰黃龍府北曰肇州府之東曰永州曰昌州延州東北曰呢嚕幹城皆渤海遼金所置州縣並廢城址猶存海蘭河經故建州東南一千里入於海混同江北流經故建州五十里會諸水東北流經故上京下逹五國頭城﹝按此所云故建州蓋渤海之舊在金上京之南者金之上京自開元東抵寜古塔自長白北抵阿勒椘喀幅員甚廣考金地理誌云上京山有長白靑嶺水有阿勒椘喀混同江拉林河皆在今吉林境又云東至呼爾哈路六百三十里西至肇州五百五十里東南至海蘭路一千八百里呼爾哈河在寧古塔城旁海蘭河在寧古塔城南四百十里據四至以求其中則金上京正在今吉林城東北阿爾椘哈阿旁而渤海之建州東去松花江北流之所五十里東南去海蘭河一千里亦在吉林境眀初土人猶沿舊稱耳又按大淸一統志海蘭河有五皆在寧古塔吉林境內一入呼爾哈河三入混同江皆去海逺惟在寧古塔城南四百一十里源出無名山者東流布爾哈圖河入海元志所雲海蘭應卽指此也並詳後疆域及山川門﹞

元一統志碓觜河在大寧路金源縣西東南入建州境合於靈河淩河在大寧路興中州源出龍山縣經本州下流逹建州境大淩河自建州界流經興中州東南下流入義州境淩水在大寧府建州南五里自富庶縣流至本境四十里入興中界一云發源龍山縣南八十里東北流百里入利州界又北經富庶縣東南三十里入建州境﹝按此所云建州蓋元時大寧所領卽遼時以渤海建州人戶移置者在淩河南者故城在錦縣西北在淩河北者故城在土黙特右翼西南皆非渤海之舊也金源龍山富庶並元大寧路屬縣今屬喀喇沁土黙特界﹞

明朝明實錄永樂二年置建州衛十年置建州左衛宣徳七年置建州右衛

謹按建州爲本朝岐邠故地州置於渤海本在今吉林境至遼時一移於淩河之南再移於淩河之北金元相承置節度刺史而建州遂在今錦州邊外喀喇沁土黙特之間大抵東土州郡之名多始於渤海而移於遼遼志所載襲渤海之名而易其地者十居七八如率賔府遼遷其人戶於今廣寧謂之率賔縣而其故地仍有率賔府在涑州定理之間涑州以涑沫江名定理府據一統志爲興京而率賔府與之相連則所領之建州寔卽國初所統之建州也以元一統志考之其祗稱建州者屬興中府在淩河南北爲遼金所置眀屬烏梁海其稱故建州者近混同江北流之所卽渤海所置是州𨿽已移而故地相傳舊稱尙在眀初因以名衛耳迨我肇祖原皇帝始居赫圖阿拉是爲興京寔右衛之地舊邦新命王迹肇基恢天作之鴻模啟億年之景運嗣後若棟鄂哲陳蘇完及海西之烏拉哈逹輝發葉赫長白山之訥殷珠舎哩以至瓦爾喀呼爾哈黑龍江諸部並入版圖東極使犬諾羅諸部罔不率先臣服東京盛京以次締創出震乘乾有開必先矣

附金史姓氏考附金史姓氏考

按金史所載姓氏均與滿洲氏族相合第譯對字訛今悉據八旗姓氏通譜攺正仍依百官志所載序次如左

完顏﹝金始祖自新羅來居完顏部因以爲氏﹞

溫特赫﹝舊作溫迪罕今攺正史云圖們江水溫赫特部景祖時來附﹞

爪爾佳﹝舊作夾谷﹞

布薩﹝舊作僕散﹞

珠格﹝舊作術虎又作凖葛今並攺﹞

伊勒圖﹝舊作移剌答﹞

沃哷﹝舊作斡勤﹞

旺札卜﹝舊作斡凖把﹞

阿布哈﹝舊作阿不罕﹞

珠嚕﹝舊作卓魯﹞

輝特﹝舊作回特﹞

輝罕﹝舊作黒罕﹞

輝羅﹝舊作蘭﹞

徹木衮﹝舊作沈谷﹞

賽宻哷﹝舊作塞蒲裏﹞

烏克遜﹝舊作烏古孫﹞

舒爾都﹝舊作石惇﹞

卓特﹝舊作卓陀﹞

烏蘇占﹝舊作阿廝凖﹞

博提斯﹝舊作匹獨思﹞

博爾濟克﹝舊作潘術古﹞

烏實拉﹝舊作暗石剌﹞

舒古蘇﹝舊作石古若﹞

珠爾罕﹝舊作綴罕﹞

光嘉喇﹝舊作光吉剌以上皆封金源郡﹞

費摩﹝舊作裴滿﹞

圖克坦﹝舊作徒丹﹞

溫都﹝舊作溫惇﹞

烏淩阿﹝舊作兀林答﹞

阿克占﹝舊作阿典﹞

赫捨哩﹝舊作紇石烈﹞

納喇﹝舊作納蘭﹞

富珠哩﹝舊作孛術魯﹞

珠勒根﹝舊作阿勒根﹞

納哈塔﹝舊作納合﹞

實嘉﹝舊作石盞﹞

布希﹝舊作蒲鮮﹞

爪爾佳﹝舊作古里甲﹞

阿達﹝舊作阿疊﹞

尼瑪蘭﹝舊作聶摸欒﹞

穆延﹝舊作抹撚﹞

納塔﹝舊作納坦﹞

烏蘇﹝舊作兀撒惹﹞

烏新﹝舊作阿鮮﹞

拜格﹝舊作把古﹞

溫都遜舊作溫古孫

諾延舊作耨碗

色赫哩舊作撒合烈

烏色舊作五塞

哈薩喇舊作和速嘉

納雅舊作能偃

阿里﹝從原文﹞

巴爾舊作班兀裏

富色裏﹝舊作蒲速烈以上皆封廣平郡﹞

烏庫裏舊作烏古論

烏雅舊作兀顏

鈕祜祿舊作女奚烈

通吉舊作獨吉

洪果舊作黃摑

延札舊作顏盞

博和哩舊作蒲古裏

必喇舊作必蘭

斡哩舊作斡雷

都克塔舊作獨鼎

尼瑪哈舊作尼龐窟又作尼龐古今並攺

托羅特舊作拓特

赫舒舊作合散

沙逹喇舊作撒答牙

阿蘇舊作阿速

薩察舊作撒剗

卓多穆舊作凖土谷

納木都魯舊作納諸魯

雅蘇貝舊作業速布

額蘇哩舊作安煦烈

愛新舊作愛申

納克舊作拿可

古勒渾舊作貴益昆

斡色舊作溫撒

索歡舊作梭罕

呼雅舊作霍域以上皆封隴西郡

唐古舊作唐括又作同古今並攺

富察舊作蒲察

珠嘉舊作木甲

古以原文又作刮亦作括今並攺

伯蘇舊作蒲速

鄂屯舊作奧屯

錫黙舊作斜邜

愛滿舊作諳蠻

都克塔哩舊作獨虎術魯

摩年舊作磨輦

伊年舊作益輦

托諾舊作帖暖

蘇伯林舊作蘇孛輦以上皆封彭城郡興京洪惟我國家肇造大東覆育區宇輿圖之盛歷古所無始祖建國鄂多理城肇祖徙居赫圖阿拉﹐詒謀考卜實啟興京。

太祖髙皇帝以十三戎甲次第削平諸部經始沈遼。太宗文皇帝正號太淸﹐濯徵明國臣服朝鮮。世祖章皇帝統一方輿﹐極天所覆罔不率俾溯王迹之肇基緬神區之鐘萃在原在巘因陟降而地靈成邑成都啟版圖於日辟若肅愼以下故城舊治及渤海金元之所建置遺迹猶在﹐沿革可稽﹝臣﹞等謹立疆域一門條舉史傳所載附以考證仍先列興京及吉林黒龍江將軍所轄於前驗古徴今庶幾暸如指掌至如奉天錦州所屬四州八縣之地則具詳一統志。盛京通誌中不復兼載云興京謹按興京周以前爲肅愼氏漢晉爲挹婁南北朝曁隋爲靺鞨唐時渤海定理府遼金迄元爲沈陽地﹐在盛京城東南二百七十里城周五里羣山拱河水環縈實。本朝邠岐故壤考發祥世紀﹐始祖居長白山東俄莫恵之野鄂多理城城在興京東一千五百里寜古塔城西南三百三十里勒福善河西岸﹐肇祖原皇帝殱仇創業始居呼蘭哈逹山下赫圖阿拉太祖天挺神武相險宅中始締構於興京旋經營於遼沈東漸海西訖遼西東南及朝鮮北曁嫩江黒龍江以至使犬諾羅諸部罔不臣服。太宗繼伐幅員孔長其城堡之隸﹐興京境內者有老城﹝城南八里周十一里餘﹞﹐髙麗城﹝城南一百二十里周三里餘﹞﹐碱廠舊城﹝城南一百四十六里周二里餘﹞﹐碱廠新城﹝城南一百四十八里周一百十步﹞﹐淸河城﹝城西南一百六十里周四里餘﹞﹐山羊峪城﹝城西南一百九十五里周一里餘﹞﹐瑪哈丹城﹝城西南二百一十里周二里餘太祖戊午年徵明降其城﹞﹐薩爾滸城﹝城西一百二十里內城周三里外城周七里太祖破明四路兵二十萬於此﹞﹐界藩城﹝城西北一百二十里在鐵背山上太祖殱明將杜松於此﹞。而親禦桴鼓及命帥奏功者曰烏拉﹝在混同江東尼什哈站北太祖癸丑年平其國冇宜罕山城太祖戊申年攻克臨河五城金州城壬子年攻克遜紮泰城郭多城鄂謨城富勒哈城皆癸丑年攻克﹞﹐哈達﹝在開原東北邊外卽明時所謂南闗也有綏哈城太祖己亥年平其國﹞﹐輝發﹝國城在輝發河邊扈爾奇山上冇多璧城太祖乙未年攻克之丁未年平其國﹞﹐葉赫﹝在威逺堡東北近葉赫河岸卽明時所謂北闗也太祖癸巳年破葉赫等九部兵於古埒山甲辰年攻取張阿奇蘭二城癸丑年取吉當阿城烏蘇城雅哈城赫爾蘇城喀布齊賚城哈惇城額吉岱城天命四年取克伊特城是年親統大兵攻克東西二城平其國東城卽葉赫新城西城卽葉赫老城也﹞﹐蘇克素河﹝在淸河東所屬城寨曰圖倫城太祖癸未年起兵討尼堪外蘭於此曰薩爾滸城亦癸未年攻取曰瑪爾墩寨甲申年攻取曰安國瓜爾佳城乙酉年攻取曰嘉木瑚城曰沾河寨曰古哷城曰沙濟城皆癸未以後收服﹞﹐渾河﹝太祖甲申年徵之鑿道噶哈嶺乙酉年敗其兵於太蘭岡吉林崖所屬城寨曰巴爾逵城丙戍年攻取曰兆佳城己丑年攻取曰杭甲城曰札庫木城曰東佳城曰伯伊堚寨俱以次攻取﹞﹐完顏﹝太祖戊子年平其部﹞﹐棟鄂﹝在寛甸堡外有齊吉達城翁鄂洛城太祖甲申年徵之戊子來歸﹞﹐哲陳﹝太祖乙酉年徵之托漠河章甲巴爾達界藩俱集兵來禦我兵四人敗其八百人癸亥復徵克之﹞﹐長白山之訥殷﹝有佛多和城太祖癸巳年剿誅納殷部長於此﹞﹐珠捨哩﹝太祖癸巳年徵之﹞﹐鴨淥江部﹝太祖辛卯年徵取之﹞﹐瓦爾喀之安褚拉庫內河﹝太祖丙申年徵之取屯寨三十餘﹞﹐烏爾裏尼滿﹝太祖天聰九年平其部﹞﹐烏爾格辰﹝崇徳二年平其部﹞﹐綏芬﹝太祖庚戌年攻克﹞﹐雅蘭﹝太祖甲寅年攻克﹞﹐瑚葉﹝太祖己酉年攻克﹞﹐烏爾吉額赫庫倫﹝俱崇徳二年攻克﹞﹐諾羅阿萬﹝天命元年招服﹞﹐呼爾哈之紮庫塔﹝太祖辛亥年攻克﹞﹐烏紮拉﹝崇徳五年徵服﹞﹐烏蘭海倫﹝崇徳五年徵服﹞。庫爾喀之拉裏禪鐸辰阿薩津多津烏庫爾城卦拉爾額蘇裏額爾圖﹝俱崇徳五年徵服﹞黑龍江之薩哈連部﹝天命元年徵之取其屯寨三十六﹞卦爾察部﹝天命十年十一年兩次徵之天聰八年歸附﹞索倫部﹝天聰八年通貢崇徳五年徵之﹞博和裏諾爾噶爾都裏﹝崇徳八年攻取﹞小噶爾達蘇大噶爾達蘇綽庫禪能吉爾﹝俱崇徳八年徵降﹞窩集之赫什赫鄂謨和索囉佛納赫托克索八﹝俱太祖丁未年徵取﹞錫璘﹝太祖甲寅年徵取﹞而部落之舉族內附者曰蘇完﹝太祖戌子年歸附﹞曰雅爾古﹝太祖戊子年歸附﹞瓦爾喀則有斐優﹝太祖丁未年部長爲烏拉所侵率戶五百歸順﹞呼爾喀則有錫喇忻﹝天命元年招服﹞格伊克哩﹝天聰二年歸附﹞納堪泰﹝天聰四年朝貢﹞托科羅努雅喇黙爾庫勒赫葉﹝俱崇徳二年朝貢﹞輝克﹝崇徳五年朝貢﹞瑪爾哲賴科爾佛科爾庫薩喀哩﹝俱崇徳六年朝貢﹞喀爾喀木哲克特庫塔圖庫福題希額爾琿斡齊奇庫巴紮拉額題奇薩裏尼葉爾北﹝俱崇徳七年招降﹞松阿哩則有巴雅喇﹝天聰二年朝貢﹞黒龍江則有杜莫訥武因庫魯木圖納屯﹝俱天聰八年朝貢﹞果博爾色布奇赫赫岱克殷烏魯蘇裕爾根海倫固濃昆都倫烏蘭﹝俱天聰九年朝貢﹞扈爾布爾俄勒﹝俱崇徳三年朝貢﹞索倫之薩哈爾察﹝天聰六年朝貢﹞博穆博果爾﹝崇徳二年朝貢﹞納木丹尼都遜烏喇喀徳都爾﹝俱崇徳五年歸附﹞庫爾喀之賴達爾﹝崇徳六年朝貢﹞及延楚地方之庫雅喇﹝卽庫爾喀之別名在圖們江北岸與朝鮮之慶逺相對去寜古塔五百里崇徳八年朝貢﹞精格裏河渾春﹝崇徳三年朝貢﹞窩集則有那木都魯寜古塔尼瑪察﹝俱太祖庚戌年招降﹞使犬部則有蓋靑﹝天聰八年朝貢﹞使鹿部則有喀木尼漢﹝崇徳元年招降﹞東北邊部落以次入貢者自寜古塔東北行四百餘里住呼爾哈松花江兩岸者曰諾雷﹝天聰五年朝貢﹞曰克宜克勒﹝崇徳二年朝貢﹞曰祜什哈哩﹝崇徳三年朝貢﹞皆編甲入戶自寜古塔東行千餘里住烏蘇裏江兩岸者曰木倫﹝太祖辛亥年徵降﹞又東二百餘里住尼滿河源者曰奇雅喀喇﹝乂冇班吉爾漢喀喇亦在寜古塔東南去烏蘇哩四千里每二年一次遣官至尼滿河地方收貢頒賜﹞自寜古塔東北行千五百里住松花江黒龍江兩岸者曰赫哲喀喇又東北行四五百里住烏蘇裏松花黑龍三江匯流左右者亦曰赫哲喀喇自﹝寜古塔水路至其部東北界共四千五百餘里﹞卽使犬國也又東北行七八百里曰費雅喀﹝又有居處甚逺不能至寜古塔之庫葉一部每年六月遣官至離寧古塔三千里之普祿鄊收貢頒賜﹞自寜古塔東北行三千里曰奇勒爾﹝卽使鹿卾倫春牧處所距齊齊哈爾城千餘里又使馬鄂倫春亦散處山林距齊齊哈爾五六百里﹞直至於大東海﹐皆自古荒逺未聞之地﹐朝貢惟謹逺至邇安廣輪有截丰水詒謀夐乎莫並矣。

吉林謹按吉林﹐周以前爲肅愼地﹐漢以後屬挹婁﹐靺鞨﹐唐初爲新羅之雞林州﹐尋屬渤海﹐遼於混同江左右置濱州﹐寜江州﹐稍西爲黃龍府﹐金於混同江左右置肇州﹐隆州﹐信州﹐江之西爲率賔路﹐南近髙麗爲海蘭路﹐皆統於上京﹐元置海蘭府﹐碩達勒達路﹐萬戶府﹐五分領混同江南北之民﹐寧古塔則渤海之忽汗州﹐後稱上京龍泉府﹐今城西南六十里呼爾哈河南古城周三十里﹐內城周五里﹐宮殿舊址猶存﹐金爲呼爾哈路﹐亦統於上京拉林勒楚喀之間﹐則金上京城在焉今城南四里﹐尙有古城及子城宮殿遺址。我朝於吉林烏拉設將軍以統諸城﹐而寧古塔白都訥三姓阿勒楚喀拉林各設副都統﹐分鎭焉時代𨿽遙山川猶昔按其方域尙可參稽焉爾。

黑龍江謹按黒龍江在吉林東北﹐東西三千餘里﹐南北四千里。後魏時曰黒水部﹐屬勿吉﹐唐曰黒水靺鞨﹐跨江分南北部﹐黒水部之北爲思慕靺鞨郡利靺鞨窟說靺鞨﹐近西北者爲室韋部﹐唐會要靺鞨傳言思慕等部南與渤海徳裏府接﹐東至大海﹐北至小海﹐今考黒龍江極北有小海﹐北史所云於已尼大水﹐卽北海當卽指此﹐遼爲女眞﹐金屬上京﹐北境及夫余路﹐溟渤逺環興安層抱重江疊嶂控扼諸藩𨿽渤海之盛﹐亦不能全有其地也﹐所云思慕郡利窟說等地名亦皆得自傳聞未通使。傳我朝徳威逺被海隅日出罔不率俾黒龍江諸城爰自國初望風景附至康熙二十三年設將軍副都統鎭守之與內地郡縣無異固﹐漢唐以來簡所不能詳者

肅愼四至後漢書古肅愼國在夫余東北千餘里東濱大海。

晉書肅愼在不咸山北﹝案不咸山卽今長白山﹞東濱大海西接冦漫汗國北極弱水其土界廣袤數千里通考魏正始六年母丘儉討髙麗過沃沮千餘里到肅愼南界。

舊唐書渤海以肅愼故地爲上京曰龍泉府領龍湖渤三州。

肅愼城肅愼縣松漠紀聞古肅愼城四面約五里餘遺堞尙在在渤海國都三十里以石累城腳。

遼史東京路遼陽府肅愼縣以渤海戶置黃龍府黃龍縣本渤海長平縣並富利佐慕肅愼縣置。

元史開元路古肅愼之地﹝案元時開元路所統甚廣不止今開原一邑元字明初始攺原﹞。

謹案肅愼疆域僅見於後漢書晉書其國界南包長白北抵弱水東極大海廣袤數千里約而計之正在今吉林寜古塔黒龍江境史云西接冦漫汗國考晉書有寇莫汗國去養云國馬行百日養云國去禆離國五十日禆離國在肅愼西北可二百日莫與漫音實相同汗當爲王稱計去肅愼三百五十程矣又考遼史集州古陴離郡地金屬貴徳州今爲撫順和屯陴與禆音亦相同撫順正在長白山西北然則後漢書言肅愼在夫余東北者指寜古塔黒龍江諸境而言晉書謂禆離國在肅愼西北者指不咸山而言其程郵第約略計之未爲確據耳松漠紀聞稱古肅愼城在渤海國都三十里考唐書渤海始都忽汗州以忽汗河得名今呼爾哈河是也唐天寶末徙上京直舊國三百里忽汗河之東考呼爾哈河源出吉林界色齊窩集中諸源匯爲一大河東注鏡泊又從鏡泊之發庫東注繞寜古塔城南復東北與混同江合是渤海王都皆臨忽汗而上京爲肅愼故地則肅愼古城實在上京爲今寜古塔地也至遼時黃龍府肅愼舊縣並入黃龍縣者當爲渤海縣名遼陽府之肅愼縣則遼所自置𨿽各止一隅﹐要皆肅愼之故地也。

夫余國都後漢書夫余國在元莵北千里南與髙句驪東與挹婁西與鮮卑接北有弱水地方二千里三國魏志夫余本屬元菟漢末更屬遼東時句驪鮮卑彊夫余在二國間其印文言濊王之印國有故城名濊城蓋本濊地而夫余王其中晉書夫余在元莵北千餘里南接鮮卑﹝案後漢書作西接鮮卑當系此誤﹞﹐國中有古濊城。

晉書永和二年夫余爲百濟所侵西徙近燕。

夫余城夫余府通典夫余南接髙麗東接挹婁西接鮮卑後髙麗得其地置夫余城唐乾封二年薛仁貴破髙麗於金山進拔夫余城後屬於渤海。

新唐書李勣伐髙麗拔夫余城。

通考夫余故地渤海爲夫余府常屯勁兵扞契丹領扶仙二州。

冊府元龜後唐天成元年﹐陳繼威使契丹至渤海界夫余府﹐契丹族帳在府城東南隅。通考遼太祖攻渤海夫余城下之攺夫余城爲東丹府﹝案遼史作拔忽汗城以爲東丹王國誤﹞。

遼史地理誌通州安逺軍本夫余國王城渤海號夫余城通逺縣本渤海夫余縣﹝案遼史又有夫余縣乃太祖遷渤海夫余縣降戶所置非故地也﹞。

遼史地理誌龍州黃龍府本渤海夫余府。

金史地理誌隆州古夫余之地有混同江拉林河﹐謹按夫余在漢元莵郡北元莵爲今海城蓋平復州自開原以北千餘里皆夫余之境南北朝爲慕容氏所侵走保沃沮又因百濟侵略西徙近燕尋爲髙句麗分據唐滅髙麗入於渤海遼並渤海以爲東京若龍州同州祺州肅州皆其故地其國王城則爲通州領通逺安逺歸仁漁谷四縣金爲隆州屬上京路尋廢州以三縣並入歸仁屬咸平府元初又廢歸仁故城在今鐵嶺東北金山據明統志在開原西北三百五十里遼河北岸又西北三十里曰東金山又二十里曰西金山三山綿亙三百餘里與烏梁海接境則隋唐伐髙麗所謂出夫余道者蓋常由此而渤海傳所云﹐夫余爲契丹道及後漢書所言西接鮮卑者皆相符合﹐至朝鮮亦有夫余縣﹐則徒襲其名不足憑也。

挹婁國界後漢書挹婁古肅愼之國﹐在夫余東北千餘里﹐東濱大海﹐南與北沃沮接﹐不知其北﹐所極土地多山險。

三國魏志﹕挹婁在夫余東北千餘里﹐濱大海﹐南與北沃沮接﹐未知其北﹐所極邑落各有大人處山林之間﹐古肅愼氏之國也。

晉書肅愼氏一名挹婁﹐在不咸山北去夫余可六十日行﹐東濱大海﹐西接寇漫汗國﹐北極弱水﹐其土界廣袤數千里﹐居深山窮谷﹐其路險阻﹐車馬不通。

挹婁故地挹婁縣通考﹕挹婁故地渤海爲定理府﹐領定沈二州﹐遼史地理誌沈州昭徳軍本挹婁故地渤海建沈州雙州保安軍本挹婁故地渤海置安定郡定理府刺史故挹婁國地。

遼史地理誌東京城北至挹婁縣﹐範河二百七十里﹝案遼南京後攺東京﹞。

金史地理誌沈州挹婁縣遼嘗置定理府刺史於此本挹婁故地。

元史地理誌沈陽路本挹婁故地。

謹案挹婁疆域與肅愼正同史皆云﹕處長白山北﹐東濱大海﹐不知其北﹐所極則自今興京﹐吉林﹐寜古塔﹐黒龍江諸境皆挹婁地。奉天之承徳鐵嶺亦挹婁之界其與肅愼稍異者惟今開原縣周秦以前屬肅愼漢屬夫余國界考元史言開元路古肅愼之地太祖立開元南京二萬戶府治黃龍府遼史言黃龍府本渤海夫余府夫余府所屬有肅縣縣是始屬肅愼繼屬夫余之明證也苐元之開元路兼統東北諸境直抵海濱所轄甚廣不止一邑之地又始則寄治黃龍府迨至元以後方徙治今城則不屬挹婁者僅今一邑若一邑以外屬肅愼卽屬挹婁也其故地之見扵史傳者若渤海之定理府安定郡遼金之沈州雙州興州皆其一隅而沈州挹婁縣之遺今猶有挹婁城在鐵嶺縣南六十里明爲懿路所置中左右等千戶懿路河在焉。

太祖髙皇帝辛酉年徵明降懿路城卽此蓋字音之轉也新唐書及遼史言渤海大氏始保挹婁之東牟山明一統志雲山在沈陽衛城東二十里恭考今承徳縣城東二十里爲天柱山﹐卽東牟山﹐也舊唐書作桂婁之東牟山桂婁爲髙麗部名髙麗五部西漢以還桂婁部爲王已久前史並未言其分地亦未有止稱桂婁者當以新唐書爲正爾。

三韓分地後漢書韓有三種﹐馬韓在西﹐有五十四國﹐其北與樂浪﹐南與倭接。辰韓在東﹐十有二國﹐其北與濊接。弁辰﹝卽弁韓﹞在辰韓之南﹐亦十有二國﹐其南亦與倭接﹐凡七十八國各在山海間﹐地合方四千餘里﹐東西以海爲限。

三國魏志﹕韓在帶方之南﹐東西以海爲限﹐南與倭接﹐方可四千里﹐有三種﹕馬韓在西﹐辰韓在馬韓之東﹐弁辰與辰韓雜處﹐其瀆盧國與倭接界。晉書﹕辰韓在帶方南﹐東西以海爲限。馬韓居山海之間﹐無城郭﹐有小國五十六所。辰韓在東﹐分十二國﹐又有弁辰亦十二國屬扵辰韓。

三韓屬國通考﹕馬韓有愛襄國﹐牟水國﹐桑外國﹐小石索國﹐大石索國﹐優休牟涿國﹐臣濆活國﹐伯濟﹝另條詳後﹞國﹐速盧不斯國﹐日華國﹐古誕者國古離國怒藍國月支﹝亦作目支﹞國治﹝魏志作咨﹞離牟盧國素謂干國古爰國莫盧國卑離國占離卑國臣釁國支侵國勾盧國卑彌國監奚卑離國古蒲國致利鞠國冉路國兒林國駟盧國內卑離國感奚國萬盧國辟卑離國舊﹝魏志作臼﹞斯烏旦國一離國不彌國支半國勾素國捷盧國牟盧卑離國臣蘇塗國莫盧國古臘國臨素半國臣云新國如來卑離國楚山塗卑離國一難國勾奚國不云國不斯濆邪國爰池國乾馬國楚離國凡五十餘國大國萬餘家小國數千家總十餘萬戶辰王治月支國﹝案第一國曰愛襄與新音相近滿洲語謂金曰愛新魏志作爰襄則傳冩之異也又國名多繋以卑離二字以滿洲語考之當爲貝勒之轉音其後百濟甚彊分建侯王有面中弗斯邁盧等當卽彌凍不斯莫盧諸國也﹞。三國誌辰韓始有六國﹐稍分爲十二國。弁辰亦十二國﹐又有諸小別邑﹐有已抵國﹐不斯國﹐弁辰彌離彌凍國﹐弁辰接圖國﹐勤耆國﹐難彌離彌凍國﹐弁辰古資彌凍國弁辰古淳是國冉奚國弁辰半路國弁樂努國軍彌國弁軍彌國弁辰彌烏邪馬國如湛國弁辰甘路國戶路國州鮮國馬延國弁辰勾邪國弁辰走漕瑪國弁辰安邪國馬延國弁辰瀆盧國斯盧國﹝案此卽新羅國之本名﹞優中國合二十四國大國四五千家小國六七百家總四五萬戶﹝案弁辰與辰韓雜居故魏志於兩國所屬不爲分隸其冠以弁辰者當爲弁辰所屬也﹞。

三韓故地馬韓都督府辰州三韓縣舊唐書百濟國爲馬韓故地。顯慶五年以其地置熊津馬韓等五都督府。

遼史地理誌辰州本髙麗蓋牟城渤海蓋州又攺辰州以辰韓得名井邑駢列最爲衝會。

遼史地理誌髙州三韓縣。辰韓爲夫余﹐弁韓爲新羅﹐馬韓爲髙麗。開泰中﹐聖宗以三國之遺人置縣戶五千﹝案此以三國分屬三韓殊爲謬誤﹞。

金史地理誌三韓縣屬大定府。

謹案三韓在夫余挹婁二國之南﹐所統凡七十八國﹐合方四千里。馬韓在西﹐辰韓在東﹐弁韓在辰韓之南。馬韓北與樂浪接﹐所轄則在今蓋平復州寜海。辰韓北與濊接﹐濊地卽夫余境也。馬韓弁韓之南皆與倭接﹐東西以海爲限﹐則並今髙麗全國亦隸封域至所屬諸國多繋以卑離二字當爲貝勒之轉音﹐而以三汗統諸貝勒於體制亦適相符合。晉書又載有裨離國﹐在肅愼西北陴與卑音相近耳。遼史有陴離郡爲今撫順城是不獨東南廣而西北亦極袤亙矣唐馬韓都督之設未久輒廢其址無存辰州卽今之蓋州今爲蓋平縣至三韓縣遼時以遷戶置但取其名非故地也。欽定滿洲源流考卷九

疆域

沃沮濊

後漢書東沃沮在髙句驪蓋馬大山之東﹝按原注蓋馬縣名屬元莬郡其山在今平壤城西平壤卽王險城也﹞東濱大海北與挹婁夫余南與濊接其地東西狹南北長可折方千里武帝滅朝鮮以沃沮地爲元菟郡後徙於髙句驪西北更以沃沮爲縣屬樂浪東部都尉至光武罷都尉官封其帥爲沃沮侯又有北沃沮去南沃沮八百餘里南接挹婁三國魏志東沃沮在蓋馬大山之東其地形東北狹西南長可千里﹝按此與後漢書稍異﹞漢武元封中以其地爲元菟郡後徙郡句驪西北今所謂元菟故府是也沃沮還屬樂浪漢以土地廣逺在單單大嶺之東分治東部都尉治不耐城別主嶺東七縣時沃沮亦皆爲縣光武六年省都尉以縣中渠帥爲縣侯

遼史海州南海軍本沃沮國地有沃沮縣

後漢書濊北與髙句驪沃沮南與辰韓接東窮大海西至樂浪濊及沃沮句驪本皆朝鮮之地元朔元年濊君南閭等率二十八萬口詣遼東內屬武帝以其地爲蒼海郡數年乃罷至元封三年滅朝鮮分置樂浪臨屯元菟眞畨﹝原注畨音潘﹞四郡至昭帝始元五年罷臨屯眞畨以並樂浪元菟元菟復徙居句驪自單單大嶺已東沃沮濊悉屬樂浪後以境土廣逺復分嶺東七縣置樂浪東部都尉建武六年省都尉官遂棄嶺東地悉封其帥爲侯

三國魏志濊南與辰韓北與髙句驪沃沮接東窮大海今朝鮮之東皆其地也漢武帝分朝鮮爲四郡自單單大嶺以西屬樂浪自嶺以東七縣都尉主之皆以濊爲民後省都尉封其渠帥爲侯今不耐濊皆其後也

謹按兩漢魏晉時國於東方者爲夫余挹婁三韓其邑落散處山海間者又有沃沮濊等名以史傳核之沃沮之在東者東濱大海北接挹婁夫余又有北沃沮南沃沮並皆散處山林無大君長所云單單大嶺卽長白山單單與滿洲語延音固相近也今自長白附近東至海邊北接烏拉黒龍江西至俄羅斯叢林密樹綿亙其間魏毌丘儉討髙麗絕沃沮千餘里到肅愼南界則沃沮者實卽今之窩集也濊地君長亦皆分統邑落無所專屬夫余挹婁皆有其地考其故壤自鳯凰城並海至朝鮮三國以後隋屬髙麗唐屬渤海矣

勿吉行程

魏書勿吉國在髙句麗北去洛五千里自和龍北二百餘里有善玉山山北行十三日至祁黎山又北行七日至如洛瑰水﹝北史作洛瑰水﹞水廣裏余又北行十五日至太魯水北﹝史作太嶽魯水﹞又東北行十八日到其國國有粟末水徒太山﹝按和龍爲今土黙特右翼地太魯水當爲今滔爾河亦作淘爾洮兒又作拖羅皆音之轉新唐書之它漏遼金之他魯撻魯河並聖宗所攺撻魯河爲長春河者皆是水也源出科爾沁西北興安山東南流合貴勒爾河又東北折經科爾沁右翼後旗南界又東經紮賴特南界匯爲納蘭薩蘭池亦名日月池會嫩江以入於松花江松花江卽粟末水新唐書言粟末西北注它漏河者蓋不知它漏河東南入嫩江以達松花而反謂松花由嫩江以注它漏是據圖臆揣之誤也洛當卽老哈之轉音古稱老河爲老哈源出喀喇沁右翼東北流經故大寜城東又北經敖漢翁牛特在翼南又東北經柰曼及喀爾喀左翼北流五百里許與潢河合証之下文使臣所行地裏音譯更相符合其不能徑由東北行者蓋中間爲契丹所隔故耳又紮魯特右翼西北一百九十里亦有他魯河源出大靑羊山南流數十里入阿里雅河史載自和龍至勿吉由北而東不應反岐至西北則太魯非此河也又有以如洛瑰爲饒樂之訛者考唐貞觀中置饒樂都督府領弱水祁黎洛瑰太魯湯野六州洛瑰太魯皆以水名州與饒樂並置且魏時亦未置州其非饒樂之訛明矣﹞太和初使臣乙力支稱初發其國乘船溯難河西上至太�河南出陸行渡洛孤水從契丹西界達和龍﹝按難河亦曰那河卽嫩江也太�卽上文太魯洛孤卽上文洛瑰皆音轉而訛實卽滔爾及老哈二河也滔爾河入嫩江故自難河乘船可溯滔爾與老河相隔故南出陸行渡老河以至和龍是時土黙特地屬元魏之營州而老河旁若喀喇沁敖漢柰曼翁牛特等境皆屬契丹故云自契丹西界達和龍使臣所歷之途與魏使正同也時代𨿽遙其迹尙有可尋耳﹞

勿吉七部故地

北史粟末部與髙麗接

新唐書粟末部居最南抵太白山與髙麗接依粟末水以居水源於山西北注它漏河﹝按它漏卽滔爾河入嫩江嫩江入松花江此云粟末西北注它漏河殊誤﹞

新唐書渤海本粟末部附髙麗者﹝詳見後渤海條﹞

北史伯咄部在粟末北新唐書粟末稍東北曰汩咄部﹝按此作汩與北史異﹞

北史安車骨部在伯咄東北

新唐書汩咄又東北曰安居骨部﹝按居與車音同字異﹞

唐會要汩咄安居骨因髙麗破後奔散微弱後無聞焉

北史拂涅部在伯咄東

新唐書安居骨曰拂涅部

通考拂涅故地渤海爲東平府領伊陀黒比五州

遼史地理誌東京紫縣本漢鏤芳﹝按兩漢志並作鏤方﹞縣地後拂涅國置東平府領紫縣

遼史地理誌東京遼州始平軍本拂涅國城渤海爲東平府唐太宗徵髙麗李世勣拔遼城髙宗詔程名振蘇定方討髙麗至新城大破之皆此地也有遼河羊腸河錐子河蛇山狼山黒山巾子山﹝按羊腸錐子河及蛇山等俱在今廣寧境遼河亦經廣寧境內則拂涅故地實在今廣寧﹞

北史號室部在拂涅

東北史黒水部在安車骨西北﹝詳見下靺鞨條﹞

新唐書安居骨之西北曰黒水部

北史白山部在粟末東南

新唐書粟末之東曰白山部

舊唐書白山部近髙麗因收平壤之後部眾多入中國

遼史百官志長白山三十部大王府

勿吉傍國

北史勿吉傍有大莫盧國覆鐘國莫多回國庫婁國素和國具弗伏國匹黎爾國拔大何國郁羽陵國庫伏眞國魯婁國羽眞侯國﹝魏書北史豆莫婁在勿吉北千里舊北夫余也室韋之東東至於海方二千餘里當卽大莫盧之轉音或言濊地也﹞謹按勿吉卽挹婁爲肅愼故地分七部粟末部近長白山以粟末水得名則在今松花江左右伯咄在松花江北拂涅在伯咄東史稱拂涅故地渤海爲東平府領伊陀黒比五州又遼史稱紫縣拂涅國置東平府是其分州立邑又在渤海之前矣紫蒙故城在今遼陽東境東平府契丹爲遼州金爲遼濱縣屬沈州故城在明沈陽衛城西北百八十里唐以前爲髙麗所據謂之遼東城唐太宗克之攺曰遼州時亦謂之新城以別於遼東故城也考唐書貞觀十九年伐髙麗江夏王道宗將兵數千至新城二十一年復伐髙麗命李世勣將靑州兵自新城道入永徽三年髙麗侵契丹契丹大敗髙麗於新城儀鳯三年徙安東都於新城皆此地也黒水以黒龍江名唐時最盛今詳載於靺鞨條白山部以長白山名舊唐書言因平壤之役多散入中國而白山部太師曁長白山三十部大王之稱見於遼志則其部族仍以系號可知蓋自粟末部彊諸部皆爲服屬於是中土但知有渤海其他部不可考矣東平府及遼州並詳後渤海契丹疆域條至勿吉附近之大莫盧當卽魏書之豆莫婁亦稱達末婁覆鐘當卽百濟之弗中郁羽陵當卽尉厥裏皆與契丹相接也百

濟裏至

魏書百濟國北去髙句麗千餘里處小海之南﹝按史是時髙麗國東至新羅西度遼二千里南接百濟北鄰靺鞨一千餘里﹞

北史百濟始立國於帶方故地其國東極新羅句麗西南俱限大海處小海南東西四百五十里南北九百餘里

後周書百濟始立國於帶方其地界東極新羅北接髙句麗西南俱限大海東西四百五十里南北九百餘里治固麻城

宋書百濟本與髙驪俱在遼東之東千餘里其後髙驪略有遼東百濟略有遼西

隋書百濟國東西四百五十里南北九百餘里南接新羅北距髙麗

舊唐書百濟處大海之北小海之南東北至新羅﹝按隋唐時通百濟皆自登萊泛海而往蓋爲契丹所隔新唐書所載亦同﹞

新唐書百濟直京師東六千里而贏濱海之陽其東新羅也

唐會要百濟當馬韓故地處大海之北小海之南東北至新羅

通考百濟晉時略有遼西晉平﹝唐柳城北平之間﹞自晉以後吞並諸國據有馬韓故地其國東西四百里南北九百里

百濟都城百濟郡邑

北史百濟所都曰居拔城亦曰固麻城其外更有五方中方曰古沙城東方曰得安城南方曰久知下城西方曰刀先城北方曰熊津城都下有方方分五部曰上部前部中部下部後部五方各有方領一人方有十郡城之內外民庶及余小城咸分焉

宋書百濟所治謂之晉平郡晉平縣

梁書晉世百濟有遼西晉平二郡地自置百濟郡梁天監中爲髙句驪所破遷居南韓地後更爲彊國號所治城曰固麻謂邑曰檐魯其國有二十二檐魯皆以子弟宗族分領之﹝按宋書云百濟所治謂之晉平郡晉平縣是以郡統縣矣北史云國有五方方管十郡則當爲五十郡今梁書云二十二檐魯是縣反少於郡恐無是理﹞

隋書百濟國都曰居拔城畿內爲五部五方各有方領一人方有十郡國西南人島居者十五所皆有城邑百濟自西行三日至貊國云

舊唐書百濟王所居有東西兩城貞觀十六年伐取新羅四十餘城又襲破新羅十城二十二年又破其十餘城永徽中又與髙麗靺鞨侵其北界三十餘城其國舊分五部統郡三十七城二百至顯慶五年以其地分置熊津馬韓東明等五都督府各統州縣立其帥爲都督刺史縣令命王文度爲熊津都督以鎭之

新唐書百濟王居東西二城有六萬方統十郡﹝按六萬方與他書異當爲六方方統十郡萬字亦作萬與方相近而誤耳﹞

顯慶五年平其國五部三十七郡二百城戶七十六萬析置熊津馬韓東明金漣徳安五都督府後其地爲新羅渤海靺鞨所分﹝按五代史後唐淸泰間及元史世祖本紀至元四年百濟皆遣使入貢是百濟至元代猶存但故地已失僅守偏隅非復隋唐之舊耳﹞

唐會要百濟王所居有東西兩城又外置六方方管十郡唐顯慶五年分其國爲五部統郡三十七城二百置熊津馬韓東明金漣徳安等五都督各統州縣立其長爲都督刺史縣令麟徳以後其地爲新羅靺鞨所分

百濟諸城

舊唐書龍朔元年百濟僧道琛舊將福信據周畱城其西部北部並應之帶方州刺史劉仁軌便道發兵轉鬭而前所向皆下道琛於熊津江口立兩柵以拒復退保任存城﹝新書作任孝﹞

舊唐書龍朔二年劉仁願仁軌大破福信餘眾於熊津東拔其支羅城及尹城大山沙井等柵福信等以眞峴城臨江髙險又當衝要加兵守之仁軌夜拔之遂通新羅運糧之路仁願請益兵詔發淄靑萊海兵七千人浮海赴熊津於是水軍自熊津江往白江以會陸軍同趨周畱城通考髙麗以百濟爲金州金馬郡

謹按百濟與新羅壤地相錯隋書雲南接新羅唐會要言東北至新羅考百濟之境西北自今廣寧錦義南逾海蓋東極朝鮮之黃海忠淸全羅等道東西狹而南北長自柳城北平計之則新羅在其東南自慶尙熊津計之則新羅在其東北其北亦與勿吉爲鄰也王都有東西兩城號固麻城亦曰居拔城以滿洲語考之固麻爲格們之轉音居拔蓋滿洲語之卓巴言二處也二城皆王都故皆以固麻名之宋書言百濟所治謂之晉平郡晉平縣通考云在唐柳城北平之間則國都在遼西而朝鮮全州境內又有俱拔故城殆梁天監時遷居南韓之城歟唐顯慶中分爲五都督府曰徳安卽百濟東方之得安城曰熊津卽北方之熊津城熊津今朝鮮漢江城在全州西北百濟與髙麗分界處也曰東明者東明爲百濟之祖自稿離渡河以之名地當與稿離國相近考遼志稿離爲鳯州韓州皆在今開原境則東明都督府之設亦應與開原相邇矣任存城在熊津江口朝鮮全州西百濟之西部支羅眞峴在熊津東全州之北自熊津溯白江爲周畱城在全州西加林城亦在焉沙井柵在其東北唐蘇定方劉仁軌等由登萊海道濟師故戰守之地皆在今朝鮮境耳唐書又言後爲新羅渤海靺鞨所分百濟遂絕而自五代迄元尙有百濟朝貢之文考百濟舊設五方方管十郡則列郡五十唐初又攻取新羅六七十城其幅員益廣蘇定方所得止三十七郡王子夫余丰脫身而走是其支庶保守偏隅仍循位號僅有黃海忠淸等地而海蓋以北盡歸新羅渤海矣

新羅

北史新羅在髙麗東南居漢時樂浪地多山險兼有沃沮不耐韓濊之地附庸於百濟

梁書新羅本辰韓也其國在百濟東南五千餘里﹝按通誌通考俱作五百餘里查二國壤地昆達無相去五千里之理疑梁書之誤﹞東濱大海南北與句驪百濟﹝接其邑在內曰啄評按唐書通考俱作喙評考通典注云呼穢反則喙字當因字形相近而訛﹞在外曰邑勒國有六喙評五十二邑勒﹝今有邑勒必拉入松阿哩江與薩木什必拉相近﹞通誌新羅國在百濟東南五百餘里東濱大海其西北界出髙麗之間

隋書新羅在髙麗東南居漢時樂浪之地魏將毌丘儉討髙麗破之奔沃沮其後復歸故國畱者遂爲新羅焉兼有沃沮不耐韓濊之地

冊府元龜隋伐髙麗新羅亦攻取髙麗五百里舊唐書新羅在漢時樂浪之地東及南方俱限大海西接百濟北鄰髙麗東西千里南北二千里王所居曰金城周七八里顯慶以後漸有髙麗百濟之地其界益大西至於海

新唐書新羅居漢樂浪地橫千里縱三千里咸亨五年王金法敏略百濟地守之上元二年劉仁軌破其眾於七重城以靺鞨兵浮海略南境又詔李謹行屯買肖城

冊府元龜開元二十四年敕浿江以南令新羅安置

太平寰宇記新置在百濟東南五百餘里兼有漢樂浪地東濱大海

通考新羅在百濟東南五百餘里亦在髙麗東南隋時襲加羅任那諸國滅之其西北界犬牙出髙麗百濟之間地多山險

奉使行程錄自咸州北行至同州東望大山卽新羅山深處與髙麗接界﹝按遼咸州卽金咸平府同州爲金銅山縣俱在今鐵嶺開原之間東至威逺堡卽吉林界南至奉天卽唐時髙麗界開原卽漢時夫余界百濟之舊國也通考謂新羅西北界出髙麗百濟之間者應卽指此﹞

雞林州

舊唐書龍朔三年詔以新羅爲雞林州都督府授其王金法敏爲都督﹝按自此以後凡新羅嗣王俱加雞林州大都督之號﹞

新唐書王居金城環八里龍朔元年﹝按舊唐書作三年與此異﹞以其國爲雞林州大都督府

新羅九州

新唐書新羅多取百濟地抵髙麗南境置尙良康熊全武漢朔溟九州州有都督統郡十或二十﹝按是時髙麗北境已屬渤海新羅旣有百濟之地又兼有髙麗南境非得百濟而始抵髙麗之南也尙州全州遼金皆有之朝鮮亦有之遼地誌云尙州屬東京路本漢襄平縣地渤海爲東平寨金地誌云全州屬北京路治安丰縣二史並未詳沿革之由或遼金所置徒襲其名未必卽其舊地也朝鮮慶尙道之尙州本辰韓南境爲新羅故地全羅道之全州本弁韓邊境爲百濟要隘似爲相近然考唐會要五代要太平寰宇記皆作金州與唐書通考作全者異唐平髙麗嘗置金州明爲金州衛卽今寧海縣新羅旣得髙麗之地其州名卽沿唐舊亦未可知苐國初烏拉國有金州城爲武勲王揚古利攻克今吉林城北猶有金州山金州站實與新羅之難林州相近非唐以後所置其稱名當有所自也康州遼屬顯州去醫巫閭山不逺熊州當以熊嶽爲名唐儀鳯初徙熊津都督於建安城與此相近在蓋州南六十里渤海之杉盧郡也漢州以漢江爲名本百濟地後爲朝鮮王都朔州在鳯凰城東南溟州本濊地﹞

唐要新羅封百濟故地及髙麗南境東西約九百餘里南北約一千八百里於界內置尙良康熊金武漢朔溟九州

唐要武州物產爲新羅之最

謹按新羅始附庸於百濟後兼加羅任那諸國與百濟爲鄰考其疆土東南並有今朝鮮之慶尙江原二道西北直至今吉林烏拉又西近開原鐵嶺唐顯慶以後又得百濟故地及髙麗南境於是東西增九百里南北增千餘里開元以後渤海盛彊其西北諸境盡爲所並新羅所有僅鴨淥江以南唐末髙麗復起割其南境曁渤海爲契丹所侵於是新羅西與契丹以海州巖淵縣爲界西北與契丹以鴨淥江東八里黃土嶺爲界矣雞林州之名始於唐龍朔三年以其國爲雞林州大都督府國王世襲都督之號以音譯及地理考之卽今吉林許亢行程錄云自咸州至同州東望大山卽新羅山遼之咸州金爲咸平府同州金爲銅山縣俱在今鐵嶺開原之間東至威逺堡門卽吉林界則州名取此無疑苐其後爲渤海所得而都督之號則仍系新羅於是並朝鮮之地亦沿雞林之稱耳七重城在朝鮮慶州北南臨發盧河舊唐書言劉仁軌率兵絕匏盧河攻七重城卽此水也買肖城亦在其地當時用兵皆自登萊浮海往來故多在朝鮮界也至九州之設東至吉林西至廣寧跨海蓋而包朝鮮幅員式擴矣

靺鞨

隋書靺鞨在髙麗之北凡有七部﹝見前勿吉條﹞卽古之肅愼也其國西北與契丹接

舊唐書靺鞨後魏謂之勿吉在京師東北六千餘里東至於海西接突厥南界髙麗北鄰室韋其國凡爲數十部黒水最處北方分爲十六部部又以南北爲柵

新唐書黒水靺鞨居肅愼地亦曰挹婁元魏時曰勿吉東瀕海西屬突厥南髙麗北室韋離爲數十部部間逺者三四百里近者二百里黒水分十六落以南北稱黒水西北又有思慕部益北行十日得郡利部東北行十日得窟說部﹝亦號屈說﹞稍東南行十日得莫曳皆部又有拂涅﹝見前勿吉條﹞虞婁越喜鐵利等部其地南距渤海北東際於海西抵室韋南北袤二千里東西千里﹝按上文云西屬突厥北室韋而後又云西抵室韋考新唐書室韋傳室韋地據黃龍北東黒水靺鞨西突厥南契丹北瀕海附於突厥則黒水部實西北皆鄰室韋也因室韋嘗附突厥故有西屬突厥之文耳﹞

新唐書室建河東合那河忽汗河又東貫黒水靺鞨故靺鞨跨水有南北部﹝按室建河卽黒龍江那河卽嫩河忽汗河卽呼爾哈河嫩河呼爾哈皆混同以合黑龍江而唐宋諸史多以混同爲黑龍江者蓋傳聞之誤﹞

唐要靺鞨有數十部黒水靺鞨最處北方分爲十六部落又以南北爲柵舊說黒水西北有思慕靺鞨正北微東十日程有郡利靺鞨東北十日程有窟說靺鞨東南十日程有莫曳皆靺鞨今黒水界南與渤海國徳裏府接﹝按渤海十五府具載唐書及通考無徳裏府之名據新唐志蓋鎭名也以地與音考之今寧古塔城西九十里自鄂摩和湖東繞沙蘭站之南至呼爾哈河有大石廣二十餘里袤百餘里石平如鏡孔洞大小不可數計或圓或方或六隅八隅如井如盆如池或口如盂而中如洞深或丈許或數尺中有泉澄然凝碧名徳林沃赫俗呼黒石甸子石縫中魚或躍出甸上艸木皆異車馬行其上如聞空洞之聲石或少損卽有水從罅出探之深不可測迆西十餘里有海眼季春冰泮水流石下聲如雷吼裏與林音實相近呼爾哈河卽渤海舊都所在鎭名當取諸此﹞北至小海﹝按今黒龍江極北有海汊北史謂於已尼大水卽北海者當卽此也﹞東至大海西至室韋南北約二千里東西約一千里渤海寖彊黒水亦爲所屬

冊府元龜靺鞨在髙麗北營州東二千里越喜靺鞨東北至黒水靺鞨地方二千里

通考拂涅鐵利虞婁越喜時時通中國而郡利屈設﹝按二字與唐書異﹞莫曳皆不能自通

元史地理誌開元路隋唐曰黒水靺鞨其後渤海盛靺鞨皆役屬之又其後渤海寖弱黒水復擅其地東瀕海南界髙麗西北與契丹﹝接壤卽金鼻祖之部落也按元時開元路所統至廣今黑龍江寧古塔及開原縣地皆爲所轄﹞

黒水州黒水府

唐要武徳三年部長突地稽遣使朝貢以其部置燕州並以其長帥爲都督總管貞觀十四年以黒水地爲黒水州

冊府元龜黒水帥突地稽隋末率部落千餘家內屬處之營州唐武徳初以其部落置燕州以突地稽爲總管﹝按此爲營州地屬靺鞨之始燕州之置實在營州也通考云武徳三年黒水長阿固郎始來貞觀二年以其地爲燕州﹞

通考開元十年拜黒水部長帥爲勃利州刺史於是安東都請置黒水府以部長爲都督刺史領黒水經略使

唐要開元十三年於黒水部落內置黒水軍續又以最大部落爲黒水府仍以其首領都督諸部刺史隸屬焉

舊唐書開元十年置黒水經略使其地南距渤海北東際海西抵室韋南北二千里東西千里其後渤海盛府遂廢

元史開元路唐黒水靺鞨以其地爲燕州置黒水府

鐵利越喜故地

通考渤海以鐵利故地爲鐵利府領廣汾蒲海義歸六州越喜故地爲懷逺府領達越懷紀富美福邪芝九州﹝詳後渤海條﹞

遼史地理誌東京廣州渤海爲鐵利郡太祖建鐵利州﹝按鐵利郡卽渤海鐵利府所屬之廣州也渤海屬州往往以郡稱今詳後渤海條﹞遼史地理誌東京鐵驪府故鐵驪國地﹝按鐵驪卽鐵利音同字異又按元一統志云蒲河在沈陽路源出鐵利國蒲谷流經蒲水田故名松漠紀聞云蒲河距沈州四十里今考蒲河在承徳縣城西北四十里源出香鑪山經永安橋入蓮花泊則鐵利故國實在於此﹞

遼史地理誌東京韓州本渤海粵喜縣地﹝按粵喜縣亦以粵喜國得名音同字異韓州故槁離國地在開原東北﹞

遼史地理誌銀州新興縣本故粵喜國城﹝按遼銀州本渤海懷逺府所屬之富州也新興縣之地渤海亦嘗置銀州遼移其名新興縣金咸平府誌雲南有範河北有柴河西有遼河以今水道考之外遼河在鐵嶺城西十里柴河源出城東南百八十里繞至城北西入於遼範河出城東南百二十里西流過城南西入遼河則粵喜國城正在今鐵嶺縣也﹞

遼史地理誌東京信州本粵喜故城地鄰髙麗﹝按此卽渤海懷逺府治所據元一統志在濱州之西今開原之東蓋遼時渤海衰而髙麗復興故與髙麗相近也﹞

金史地理誌韓州柳河縣本粵喜縣地以河爲名有枸河柳河

元一統志柳河縣故城本粵喜地後置縣以其地近柳河故名今城址猶存﹝按元一統志苐言地近柳河金地理誌云有枸河柳河考盛京通誌有柳河而無枸河苐云遼河一名巨流河一名句麗河亦名枸柳河謂是枸河柳河合流之處今考柳河源出遼陽州城東北八十里西北流經承徳縣城東南之子山紅寶石山陽入十里河又考十里河舊名椆柳河源出遼陽州城北六十里亦西北流至楊家灣合沙河入渾河渾河入遼河則枸河或卽十里河也苐十里河與柳河合流之地去巨流河尙逺而遼河之大豈轉因二小水得名舊志止屬傳聞未有確據蓋因句麗巨流枸柳音頗相同是以傳疑有此說耳又按今土黙特右翼西北亦有柳河東南流經喀喇城入大淩河又義州境內之柳河川亦發源於土黙特右翼南亦東南流入大淩河土黙特右翼爲古柳城地𨿽與靺鞨接界在遼爲興中府屬中京殊不相渉考遼金韓州信州故城皆在今科爾沁左翼東南科爾沁地在隋唐屬靺鞨無柳河有遼河則所謂枸河柳河者當卽枸柳之誤分爲二河耳﹞

謹按靺鞨卽勿吉舊屬七部並同拂涅白山等部已載前勿吉條粟末後稱渤海﹝另條詳後﹞惟黒水一部復分爲十六考之史傳思慕郡利窟說莫曳皆虞婁皆在黒水以北不與中土相聞今黒龍江之外當卽其地可考者惟黒水之南北部及越喜鐵利二部新唐書言室建河東合那河忽汗河又東貫黒水靺鞨故跨江有南北之稱所言較諸史爲詳尙猶有未盡者室建卽今黒龍江那河卽嫩河忽汗卽呼爾哈河二河並入混同江混同合黒龍江入海混同黒龍合流之處僅在靺鞨東界新唐書兼那河忽汗河言之似誤以混同爲黒龍江也其實一出長白一出肯特逺不相渉前史但知有黒水而未知黒水源委僅據其入海之處與混同合流故誤以混同爲黒水金史亦言混同江一名黒龍江指下流交處而言猶之可也若新唐書言混同入嫩江北盟編稱混同南流入鴨綠通鑑注又以混同爲鴨綠尢舛謬之甚者矣嫩江之地亦屬靺鞨魏書稱勿吉使臣自其國溯難河至太�河是也﹝難河卽嫩河太�卽洮爾詳見前勿吉條﹞忽汗河上流屬渤海其入混同江處亦屬靺鞨唐要所稱南與渤海徳裏府接界是也唐要又云北至小海東濱大海渤海盛時黒水亦爲所屬考渤海郡縣實未嘗過混同以北惟鐵利越喜兩部故地渤海嘗郡縣之而鐵利仍自爲國朝貢往來見於遼史者不一曁金興始屬於金殆故地爲渤海所得而其部落稍徙相逺歟鐵利故地有蒲河在今承徳縣西北越喜故地有遼河範河柴河在今開原鐵嶺東北唐時黒水府黒水州但卽其全部遙授都督之名初無專治燕州之設則在營州僅爲別部長帥突地稽所居統計黒水全部北東際海南至寧古塔其西界嫩江科爾沁西南至開原鐵嶺史言南北袤二千里東西千里第約計之詞實不止是也

欽定滿洲源流考卷九欽定滿洲源流考卷十

疆域

渤海國境

新唐書渤海本粟末靺鞨保挹婁之東牟山﹝按東牟山史誌皆言在沈陽城東二十里今天柱山也舊唐書作桂婁與此異﹞直營州東二千里以泥河爲境﹝按元一統志引契丹地理誌雲浿水卽古泥河也自東逆流數百里至遼陽豬蓄不流有蓒芋艸生於泊中故名蓒芋泊明一統志徙之又以朝鮮大通江爲浿水考盛京通誌泥河在海城縣西南六十五里蓋平縣北五十五里源出聖水山流至米眞山西散漫爲遼時之蓒芋泊與朝鮮界內之浿江不同也﹞東窮海西契丹築城郭以居萬歲通天中度遼水保太白山之東北阻奧婁河樹壁自固﹝按太白卽長白奧婁河當爲阿魯河源出吉林諳班和托峯一西南流入哈達河一流至開原城東南入淸河是時契丹李盡忠殺營州都督趙文翽故渤海退保於此﹞後乃建國地方五千里戶十餘萬盡得夫余沃沮弁韓﹝俱另條見前﹞朝鮮海北諸國有五京十五府六十二州

通考渤海國王大武藝斥大土宇東北諸國畏臣之

遼史渤海王大仁秀南定新羅﹝另條見前﹞

北略諸部開置郡邑

遼史渤海大氏始保挹婁東牟山武后時爲契丹盡忠所逼有乞乞仲象者度遼水自固傳子祚榮建都邑並吞海北地方五千里中宗賜所都爲忽汗州封渤海郡王十有二世至彛震稱號攺元建宮闕有五京十五府六十二州爲遼東盛國﹝按遼史所稱凡渤海拓地攺元及五京十五府六十二州之建皆自國王大彛震始據唐書及通考國王大祚榮已謚髙王祚榮子武藝已攺元仁安武藝子欽茂已徙上京又徙東京自大祚榮以後無不稱號攺元者遼史所云未得其實﹞

元史遼陽路唐以前爲渤海所有

忽汗州忽汗城

新唐書睿宗先天中拜大祚榮爲渤海郡王以所統爲忽汗州領忽汗州都督

唐賈耽道裏紀渡遼水至安東都府五百里府故漢襄平城也﹝按安東都府本在平壤儀鳯初移此﹞東南至平壤城八百里西南至都裏海口六百里至建安城三百里故平郭縣也南至鴨淥江北泊汋城七百里故安平縣也自都府東北經渤海長嶺府﹝見後﹞千五百里至渤海王城城臨忽汗海其西南三十里有古肅愼城其北經徳理鎭﹝按此卽唐要所云徳理府也渤海無徳理府之名此作鎭爲是﹞至南黒水靺鞨千里﹝按此爲營州陸行至渤海之路渤海大祚榮所都在長白山東北大欽幾又東徙三百里直忽汗河之東今寧古塔呼爾哈河也呼爾哈河匯於寧古塔城西南一百里之畢爾騰湖湖廣五六里袤七十里許中有三山卽所謂忽汗海也又自發庫東繞寧古塔城旁古大城之南東北流與混同江合明一統志稱呼裏攺江出建州衛東南山下東北匯爲鏡泊又北入混同江呼裏攺卽呼爾哈鏡泊卽畢爾騰湖之異名也徳林石在其北卽徳裏鎭所在也然則渤海上京及忽汗城實在寧古塔城旁其後國王世襲忽汗州都督之號凡五京皆有忽汗州之稱矣﹞

唐賈耽道裏紀登州東北海行至鴨綠江口舟行百餘里又小舫溯流三十里至泊汋口得渤海之境又自顯州﹝見後﹞正北如東六百里至渤海王城﹝按此爲登州海行至渤海王城之路﹞

五代要唐中宗命侍禦史張行岌往渤海宣慰號其都爲忽汗州

遼史忽汗州故平壤城也號中京顯徳府太祖攻渤海拔忽汗城俘其王大諲撰以爲東丹王國﹝按通考平壤城卽漢樂浪郡王險城自慕容皝來伐後徙都此城亦曰長安城南臨浿水平壤城東北有魯陽山西南二十里有葦山考之圖志皆合實在今朝鮮境內髙麗圖經亦云平壤城在鴨綠水東南顯徳府在今遼陽以北忽汗州非平壤城亦非顯徳府遼史俱誤渤海王於天寶末徙上京貞元時徙東京未幾仍還上京天寶中又曽都顯州蓋旣設五京則隨時移駐史固不能詳而當中京破時國王適在彼耳﹞

遼史天顯元年正月丙寅夜圍忽汗城庚午駐軍於忽汗城二月丙午攺渤海爲東丹忽汗城爲天福冊皇太子貝爲人皇王以主之按﹝遼史所稱忽汗城皆渤海中京顯徳府城爲今遼陽非上京之忽汗城也﹞

上京龍泉府

新唐書以肅愼故地爲上京曰龍泉府領龍湖

渤三州

通考天寶末渤海王大欽茂徙上京直舊國三百里忽汗河之東﹝按渤海舊國在長白山東北今又東徙三百里在呼爾哈河之東實與今寧古塔城相近呼爾哈河源出吉林界色齊窩集中諸河匯爲一大河東注鏡泊又東出繞寧古塔城旁古大城及覺羅城之南復東北折入混同江唐賈耽所云渤海王城臨忽汗海者蓋卽鏡泊盛京通誌寧古塔城旁古大城或卽上京舊址歟﹞

遼史上京懷州夫余縣本龍泉府太祖遷夫余降戶於此世宗置縣﹝按遼史此條殊誤懷州奉陵軍本唐歸誠州太宗行帳放牧於此天贊中從太祖破夫余城下龍泉府俘其人築寨居之太宗懷陵在焉故州軍以是爲名歸誠州爲唐契丹羈縻州本屬遼地爲太宗放牧之所非渤海上京明矣﹞

龍州

遼史太祖破龍州盡徙富利縣人散居京南長霸縣本龍州長平縣民遷於此﹝按龍州所屬縣名僅見富利長平二縣餘無可考又按契丹與渤海攻戰次第具載太祖本紀太祖天贊二年十二月出兵先破夫余府次至中京顯徳府是時渤海王適在中京故爲所獲太祖入城祭告天地復還軍中二月安邊鄭頡南海定理府降三月己巳安邊鄭頡定理府復叛丁丑三府平乙酉班師五月南海定理二府復叛七月顯徳府之鐵州亦叛大元帥平之是月太祖還次夫余府又自三月遣將攻長嶺府八月始下並未嘗逺及龍州而渤海仍自爲國迄於遼末猶存龍州之破僅於此見之或率兵至此俘掠人口而還不能有其地也﹞

髙麗載紀初契丹以鴨綠江北地予髙麗髙麗築六城有龍州城﹝按遼史外紀云契丹取女眞國鴨綠江東數百里賜髙麗是鴨綠江東北地皆與髙麗故得於龍州築城後復爲女眞所取今考自鏡泊至朝鮮界約五百里則與渤海之龍州當不甚逺蓋遼太祖破龍州遷其人而空其地以於髙麗也﹞

湖州

遼史東京湖州興利軍渤海置

渤州

遼史渤州淸化軍渤海置貢珍縣亦渤海置﹝按遼地誌云遼以徵伐俘戶建州襟要之地多因舊居名之故渤海州縣遼移其名於他所者十之五六如建州在長白山而遼移之廣寧西北其明證也遼志中稍爲分別者如曰某州本渤海某州民戶則爲遼所移曰某州渤海置則似仍渤海之舊然如遼史稱集州髙麗爲霜巖縣渤海置州今考霜巖縣屬盧州無集州之名則史文固有疏略也﹞

中京顯徳府

新唐書上京之南爲中京曰顯徳府領盧顯鐵湯榮興六州﹝按顯徳府所屬西至醫巫閭山當在上京之西南﹞

遼史渤海中京顯徳府天顯三年升爲南京十三年攺南京爲東京府曰遼陽統縣九遼陽縣本渤海金徳縣地漢浿水縣髙麗爲句麗縣渤海爲常樂縣﹝按浿水縣漢屬東樂浪郡渤海鴨綠府所屬之浿水縣是也遼志誤﹞仙鄕縣本漢遼隊縣地渤海爲永丰縣鶴野縣本漢居就縣地渤海爲雞山縣興遼縣本漢平郭縣地渤海爲長寧縣﹝按顯徳府屬縣遼志沿革具存今附錄如上又有析木紫二縣遼屬遼陽府而渤海分屬銅州州今各附本條又肅愼歸仁順化三縣則遼所自置非渤海之舊遼永州之長寜縣又遷長寧民所置亦非舊地也﹞

鴨江行部志廣寧本陽羅郡渤海爲顯徳府﹝按廣寧東北界渤海屬東平府其西南之境爲顯徳府屬﹞

明一統志遼隊廢縣在海州衛西六十里渤海曰永丰縣遼攺仙鄕縣鶴野廢縣在遼東都司城西八十里渤海爲雞山縣元省入遼陽﹝按明志顯徳屬縣僅載此二邑今考常樂故縣在遼陽城內長寧縣在遼陽西南蓋平之東永丰縣在海城縣西六十里遼水東岸明時有永丰堡亦在海城縣西南六十里也﹞

盧州

遼史東京盧州本渤海杉盧郡﹝按杉盧郡卽渤海之盧州顯徳府之支郡也﹞故縣五山陽杉盧漢陽白巖霜巖皆廢戶三百在京東一百三十里統縣一熊嶽縣西至海十五里傍海有熊嶽山﹝按遼盧州所治爲熊嶽縣今熊嶽城也金廢州以熊嶽屬蓋州渤海盧州所屬五縣至遼止三百戶故但治熊嶽一縣已非渤海之舊矣﹞

遼史東京巖州白巖軍本渤海白巖城太宗撥屬沈州白巖縣渤海置﹝按唐太宗貞觀十九年伐髙麗旣得遼州進軍白巖城克之置巖州後屬渤海白巖縣當卽其地今考巖州古城在遼陽州城東北五十七里石城山上周圍四里一門又遼營衛志云惇睦宮以渤海巖州戶置是渤海亦有巖州之稱蓋隨時移置而史不能詳也﹞

顯州

唐賈耽道裏紀自神州﹝見後﹞陸行四百里至顯州天寶中王所都﹝按顯州爲王都當爲顯徳府附郭之州今次於盧州之後疑史有誤﹞

遼史東京顯州本渤海顯徳府地世宗置以奉顯陵州在醫巫閭山東南﹝按渤海顯州實今遼陽州地遼之顯州不言渤海所置然亦系顯徳府之地﹞

松漠紀聞廣州﹝見後﹞百三十里至梁漁務又八十五里至沙河五十里至顯州

鐵州

五代史自錦州行五六日過海北州又行十餘日渡遼水至渤海鐵州又行七八日過南海府﹝按此爲晉侯入契丹所行之途一南一北故迂其程未足爲憑也﹞

遼史鐵州本漢安市縣地髙麗爲安市城唐太宗攻之不下薛仁貴白衣登城卽此渤海置州故縣四位城河端蒼山龍珍皆廢戶一千在京西南六十里﹝按明一統志安市城在蓋州衛東北七十里唐貞觀十九年徵髙麗攻安市城不克引還咸亨三年髙侃撃敗髙麗餘眾於安市城渤海置鐵州卽此地誌安市城外有駐蹕山考駐蹕山凡數處一爲首山唐書稱馬首山遼史稱手山在遼陽城西南十五里接海城縣界唐太宗初渡遼水攻遼州時駐營之山也一在安市城外唐太宗旣得遼州巖州進攻安市所駐之山唐書所載駐蹕山是也又蓋平東百十餘里分水嶺諸山亦傳唐太宗駐蹕處又駐蹕山本名六山則醫巫閭也又海城縣西南十里有平頂山一名車駕山又名唐望山亦相傳唐太宗駐蹕處而首山與安市城外之駐蹕山地誌多混爲一山附考於此﹞領縣一湯池﹝按今蓋平城東北六十里有湯池堡當卽湯池縣遺址也﹞

遼史天顯元年七月鐵州刺史衛鈞反大元帥耀庫濟攻拔之

鴨江行部志湯池縣本遼時鐵州以其東有鐵嶺故名﹝按明一統志載初置鐵嶺衛在今鐵嶺城東南五百餘里故鐵嶺城與髙麗接界洪武二十六年方移其名於今治所則鐵嶺之名實本於此金廢鐵州以湯池屬蓋州﹞

湯州

遼史東京湯州本漢襄平縣地故縣五靈峯常丰白石均谷嘉利皆廢戶五百在京西北一百里﹝按遼史𨿽未言渤海所置然所屬故縣皆渤海縣名其爲卽渤海之湯州無疑明志湯州故城在遼東都司城北﹞

遼史東京乾州靈山縣本渤海靈峯縣地﹝按乾州爲漢無慮縣地無慮本因醫巫閭山得名則靈峯當亦相近﹞

金史北京懿州靈山縣本渤海靈峯縣地﹝按遼亦有懿州而靈山則屬乾州考明一統志乾州在廣寧衛西南七里懿州在廣寧衛北二百二十里蓋金時廢乾州而以靈山縣移懿州也﹞

榮州

遼史東京所屬有榮州﹝原文不載沿革蓋作史時已無可考然遼東京有崇州爲渤海所置所統縣名亦系渤海之舊而新唐書不載史云在東京東北一百五十里與鐵湯等州相近遼史本文亦與湯興二州相次疑卽榮州以字形相近而誤又復出也今詳於後﹞

興州

遼史興州本漢海宜縣地渤海置州故縣三盛吉蒜山鐵山皆廢戶二百在京西南三百里﹝按明人地誌有以興州爲鐵嶺縣之懿路城者考金志云沈州挹婁縣遼舊興州常安縣懿路卽挹婁之訛也則遼之興州始實移於挹婁後乃復渤海之舊又遼志云遼陽府東西南三面皆抱海南至海邊鐵山八百里今考鐵山在寧海西南百五十里爲濱海要地興州所統縣名或取此歟﹞

松漠紀聞銀州南鋪五十里至興州四十里至蒲河﹝按遼銀州卽渤海富州今鐵嶺縣蒲河源出承徳西北四十里﹞

東京龍原府

新唐書濊故地爲東京曰龍原府亦曰柵城府領慶鹽穆賀四州

新唐書龍原東南瀕海日本道也

通考唐貞元時渤海王大欽茂東南徙東京

遼史東京開州本濊地渤海爲東京龍原府有宮殿都督慶鹽穆賀四州故縣六曰龍原永安烏山壁谷熊山白楊疊石爲城周二十里唐薛仁貴徵髙麗與其大將溫沙門戰熊山擒善射者於石城卽此太祖平渤海徙其民城遂廢聖宗伐新羅﹝按聖宗曽伐髙麗此言新羅誤﹞還周覽城基復加完葺領縣一開逺縣本柵城地髙麗爲龍原縣渤海因之﹝按一統志開州城在朝鮮咸興府西北熊山城在開州西蓋自鳯凰城邊外東南至朝鮮之江原道皆濊地又鳯凰城北六十九里有沃赫和屯周二里餘或卽渤海石城遺址歟﹞

慶州

遼史東京開州髙麗置慶州渤海爲龍原府上京永安縣本龍原府慶州縣名太祖平渤海遷其人置寨於此﹝按一統志開州遼末復入於髙麗謂之蜀莫郡開逺廢縣故開州治也渤海爲龍原縣慶州治焉則慶州爲龍原府附郭之州而龍原縣爲附郭之縣永安烏山壁谷熊山白楊五縣亦爲慶州所屬明矣非朝鮮慶尙道之慶州也又金有慶州系遼懷州祖州之地亦與此異﹞

鹽州

遼史東京鹽州本渤海龍河郡故縣四海陽接海格川﹝舊訛格州今據一統志攺﹞龍和皆廢開州相去一百四十里﹝按一統志鹽州城在朝鮮開州城西北本渤海置亦曰龍河郡﹞

穆州

遼史東京穆州本渤海農郡故縣四農水岐順化美縣皆廢隸開州東北至開州一百二十里統縣一曰農﹝按一統志穆州亦在今朝鮮境開州西南﹞

賀州

遼史東京賀州本渤海吉理郡故縣四洪賀送誠吉理石山皆廢戶三百隸開州﹝按一統志賀州城遼末入於朝鮮﹞

南京南海府

新唐書沃沮故地爲南京曰南海府領沃晴椒三州

新唐書南海新羅道也

遼史東京海州南海軍本沃沮國地渤海號南京南海府疊石爲城幅員九里都督沃晴椒三州故縣六沃沮鷲巖龍山濱海升平靈泉皆廢﹝按沃州爲南海府附郭則沃沮亦附郭邑也鷲巖當卽岫巖城在今蓋平縣東二百五十里﹞

遼史天顯元年三月渤海南海府節度來朝五月南海府復叛遣大元帥耀庫濟討之

舊五代史自鐵州行七八日至南海府

元一統志澄州本海州南海府沃沮地髙麗時卑沙城唐李世勣攻卑沙城卽此渤海爲南海府遼仍之金攺曰海州天徳三年以山東有海州攺爲澄州治臨溟縣﹝按金史不詳沿革今從元一統志﹞

明一統志海州衛在遼東都司城南一百二十里本蓋牟地髙麗爲卑沙城渤海國爲南海府遼爲海州治臨溟縣金爲澄州﹝按沙卑城亦曰卑沙或訛爲卑奢城隋大業十年來兒出海道至卑奢城敗髙麗兵將趨平壤髙麗降唐貞觀十八年伐髙麗張亮率舟師自東萊渡海襲卑沙城其城四面懸絕惟西門可上唐兵攻拔之總章初李世勣復得其城後入渤海元時州縣俱廢明洪武九年攺築衛城周六里有奇今爲海城縣﹞

沃州

新唐書契丹州十七沃州載初中析昌州置萬歲通天元年沒於契丹李盡忠縣一濱海又昌州貞觀二年以松漠部落置僑治營之靜蕃戍縣一龍山﹝按此爲渤海沃州及濱海龍山二縣得名之自其實唐沃州故地在今喀喇沁境內古大寧城北蓋渤海移其州縣名於沃沮故地也沃州爲南海附郭之州則沃沮鷲巖龍山濱海升平靈泉等六縣皆沃州所屬﹞

晴州

遼史嬪州本渤海晴州故縣五天晴神陽蓮池狼山仙巖皆廢戶五百隸海州東南至海州一百二十里﹝按海城西南有蓮花泊或卽蓮池故縣所屬﹞

椒州

遼史耀州本渤海椒州故縣五椒山貂嶺澌泉尖山巖淵皆廢戶七百海州東北至海州二百里統縣一巖淵縣東界新羅故平壤城在縣西南東北至海州一百二十里﹝按遼之耀州卽渤海椒州故縣五皆廢巖淵𨿽仍舊名似亦稍移其治矣據史所稱耀州在海州西南二百里巖淵在海州西南一百二十里海州爲今海城地耀州今有耀州和屯按之輿圖皆合惟是遼史稱故平壤城又在巖淵西南實爲舛誤據通考遼水東南四百八十里至鴨綠水平壤又在鴨綠水東南四百八十里安得反在巖淵西南也原其致誤亦自有由蓋平壤南臨浿水而海城西南有淤泥河亦有浿水之稱此遼史之誤所由來然遼史旣以顯徳府爲忽汗州又以忽汗州爲卽平壤城而此又謂平壤在巖淵西南亦自相矛盾之甚矣又今耀州城在海城縣西南僅六十里里數與遼史不符考明一統志臨溟廢縣在海州衛東一百八十里爲故海州所治元時州縣並廢則系明設衛時移近西南百八十里耳今海城縣治實在明海州衛舊址本朝天命八年復卽舊城東南隅建新城﹞

明一統志廢耀州在海州西南二百里渤海椒州地

西京鴨綠府

新唐書髙麗故地爲西京曰鴨綠府領神桓丰正四州

新唐書鴨綠朝鮮道也﹝朝鮮舊訛朝貢今據通考攺﹞

遼史淥州鴨綠軍本髙麗故國渤海號西京鴨綠府城髙三丈廣輪二十里都督神桓丰正四州事故縣三神鹿神化劍門皆廢大延琳叛遷餘黨於上京置易俗縣居之在者戶二千﹝按淥州城在平壤西境因鴨綠江爲名也鴨綠江之綠北史新唐書遼史俱作淥﹞

遼史太祖破鴨綠府盡徙神化縣民居京之南

神州

唐賈耽道裏紀自鴨綠江口舟行百餘里又小舫溯流東北三十里至泊汋口得渤海之境又溯流五百里至丸都縣﹝見後﹞城故髙麗王都又東北溯流二百里至神州﹝按據此則神州在鴨綠江口東北溯流八百里丸都縣東北二百里與遼史所言桓州在淥州西南二百里者合則丸都爲桓州附郭之邑而神州卽鴨綠府附郭之州也﹞

桓州

遼史桓州髙麗中都城故縣三桓都神鄕浿水﹝原作淇水誤今據一統志攺﹞皆廢髙麗王於此創立宮闕國人謂之新國五世孫釗晉康帝建元初爲慕容皝所敗宮室焚蕩戶七百隸淥州在西南二百里﹝按通考漢末髙麗王伊夷模作新國於丸都山下卽所謂丸都城也魏正始五年毌丘儉將萬人出元菟懸車束馬登丸都山屠其所都六年儉復伐之刻石紀功刋丸都銘不耐而還至晉建元初復爲慕容皝乘勝追至丸都焚其宮室自後移都平壤城則桓都卽丸都也桓州之名亦取諸此今考丸都故城在髙麗王京東北賈耽紀言在神州西南二百里鴨綠江口東北六百餘里與此正合浿水今朝鮮大通江漢樂浪郡有浿水縣此蓋仍其舊名也﹞

丰州

遼史丰州渤海置盤安郡故縣四安丰渤恪隰壤硤石皆廢戶三百隸淥州在東北二百一十里

正州

遼史正州本沸流王故地國爲公孫康所並渤海置沸流郡有沸流水戶五百淥州在西北三百八十里統縣一東那縣本漢東耐縣地在州西七十里﹝按通考魏正始五年幽州刺史毌丘儉出元菟討髙麗戰於沸流髙麗王位宮敗走儉追至赬峴登丸都山屠其所都則沸流固應與桓都相近亦今朝鮮境內地又按漢時無東耐縣名惟樂浪郡有東暆不而兩縣不而城在朝鮮咸興府而與耐古字相通魏志云漢武置樂浪郡自單大嶺以西屬樂浪自嶺以東都尉主之皆以濊爲民所謂不耐濊也毌丘儉銘不耐城卽此今遼史作漢東耐似誤﹞

謹按渤海爲遼東盛國地方五千里有五京十五府六十二州契丹兵爭舊址漸毀其州縣之名藉遼史地理誌存其梗槪而或地並於鄰州或名移於他所遼以徵伐所得人戶建城置戍卽因其人舊居州縣之名名之遼志所載已十之五所未載者按其方位尙可討尋五京之地遼並東京其他或予髙麗或尙爲渤海遺民所保而府州之名盡載遼籍有經遼時更置者自應屬遼有僅列其名而史不能稽其沿革者當亦羈縻州之比未能實有其地也金興省並州邑因時制宜元亦多仍部族之舊州縣之設簡矣因流溯源參之他書亦可得其分合之故焉有因傳寫字訛者如丸都桓都浿水淇水之類有與髙麗同名者夫餘慶州之類至於元明沿革及我

朝所隸並附注於下約其大槪上京在寧古塔中京在遼陽東京在朝鮮開州南京在海城縣西京濱鴨綠江五京五府而外長嶺夫余等十府及郢銅等州並詳列於後云

渤海長嶺府

新唐書長嶺府領瑕河二州﹝按瑕州無考當爲附郭之州遼廢﹞

新唐書長嶺營州道也遼史東京長嶺府﹝原文不詳沿革之由當卽仍渤海之舊﹞

遼史本紀太祖天顯元年遣康黙記韓延徽攻長嶺府八月下長嶺府﹝按長嶺亦作長領古字相通今吉林西南五百里有長嶺子滿洲語稱郭勒敏珠惇南接納魯窩集北接庫魯納窩集自長白山南一嶺環繞至此爲眾水分流之地東北流爲遼吉善輝發等河入混同江西北流爲英峨占尼哈達葉赫赫爾蘇等河長嶺府之名當取諸此錦州復州𨿽亦有長嶺皆不如此之最著也﹞

河州

遼史河州徳化軍置軍器坊﹝按明人地誌云廢河州在黃龍府北遼置河州有軍器坊又引一統志開元東北五百里有穏圖河源出坊州北山北流入松花江所謂坊州疑卽河州矣考遼金無坊州第因河州有軍器坊而遂以坊州屬之亦恐未足爲憑也﹞

夫余府

新唐書夫余故地爲夫余府常屯勁兵捍契丹

領扶仙二州

新唐書夫余契丹道也

遼史東京龍州黃龍府本渤海夫余府太祖平渤海還至此有黃龍見更名保寧七年軍將燕頗叛府廢開泰九年遷城於東北所屬黃龍縣本渤海長平縣並富利佐慕肅愼置遷民縣本渤海永寧縣並丰水扶羅置永平縣渤海置

遼史東京通州安逺軍本夫余國王城渤海號夫余城太祖攺龍州聖宗更今名保寧七年以黃龍府叛人燕頗餘黨置所屬通逺縣本渤海夫余縣並布多縣置安逺縣本渤海顯義縣並鵲川縣置歸仁縣本渤海彊師縣﹝按金史渤海彊師縣北有細河﹞並新安縣置漁谷縣本渤海縣﹝按夫余府地鄰契丹遼攺黃龍府在今開原縣及開原邊外之境扶仙二州遼時俱廢扶州卽因夫余得名當爲附郭所屬縣名見於遼史屬龍州者八屬通州者六當卽扶仙二州所隸苐遼史旣言攺夫余府爲龍州又言攺龍州爲通州而所置諸縣或沿或並尙仍其舊史有訛誤疑遼之龍州其地本廣因燕頗之役舊治已廢開泰中移黃龍府於東北又分置通州也黃龍府所屬長平等縣爲扶州屬邑通州所屬夫余等縣卽爲仙州屬縣也又按渤海夫余府與契丹爲鄰未能過開原以北遼之黃龍府境又稍廣舊五代史言北至混同江僅百里則又遼史遷府於東北之明證也﹞

遼史太祖天贊四年十二月丁巳夜圍夫余府天顯元年正月拔之

舊五代史後唐天成元年十一月登州狀申契丹攻逼渤海自契丹主卒𨿽已抽退尙畱兵馬在夫余城今渤海王弟領兵攻圍夫余城契丹新五代史後唐明宗時契丹攻渤海取夫餘一城以爲東丹國

宋史後唐天成初契丹攻夫余城下之攺夫余爲東丹府畱其子托云鎭之契丹主卒渤海王復攻夫余不能克

宋史太宗太平興國四年賜烏含城浮渝府渤海琰府王詔令助攻契丹﹝按浮渝當卽夫余以音近而訛宋興渤海隔絕蓋傳聞舛誤之辭﹞

通考宋太平興國六年定安國王烏元明言臣本渤海遺黎保據方隅不降契丹夫余府昨背契丹並歸本國﹝按烏氏爲渤海大姓夫余復歸事遼史未載﹞

鄚頡府

新唐書鄚頡府領鄚髙二州﹝鄚州諸書未見當卽附郭之柳河縣地也﹞

遼史東京韓州本稿離國舊治柳河縣髙麗置鄚頡府都督鄚頡二州渤海因之﹝按渤海州名系鄚髙此云鄚頡疑遼史之誤﹞今廢太宗置三河楡河二州聖宗並二州置柳河縣本渤海粵喜縣並萬安縣置﹝柳河詳見前靺鞨條楡河在科爾沁右翼前旗遼河在左翼東南四百五十里經左翼後旗入邊又左翼東南四百七十里有阿拉瑪圖城近開原邊外當卽遼韓州故城也﹞

遼史天顯元年二月鄚頡府節度來朝三月鄚頡府叛遣阿惇討平之

金史東京韓州本渤海鄚頡府

髙州

遼史上京遂州本髙州地西北至上京一千里﹝按遼中京別有髙州此遂州屬上京與鳯州相鄰鳯州亦稿離國地在韓州北二百里西北至上京九百里遂州西北至上京千里則與韓州相去止百里此髙州卽渤海髙州之明證也若中京之髙州則唐時信州之地遼聖宗伐髙麗以俘戶置在今喀喇沁非渤海之髙州也元一統志所稱髙州卽此﹞

安寧郡

遼史上京鳯州稿離國故地渤海之安寧郡境在韓州北二百里西北至上京九百里﹝按鳯州與韓州相鄰皆槁離故地此安寧郡當爲鄚頡府之支郡今附於此﹞

定理府

新唐書挹婁故地爲定理府領定潘二州﹝按潘字遼史作沈當系此誤﹞

遼史東京定理府刺史故挹婁國地

遼史沈州挹婁縣遼嘗置定理府刺史於此本挹婁故地大定二十九年章宗更名有範河淸河﹝按範河淸河俱在今鐵嶺縣城南遼定理府刺史之置及定州之廢史文闕略不詳以金史參考之今鐵嶺一縣近南者爲金之挹婁縣則定理府所統而渤海定州安定郡所治也近西者爲雙城縣則遼雙州所統也遼始置定理府於挹婁縣繼則省刺史廢定州爲雙州與沈州不復相屬金又廢雙州並雙城入沈州尙可考見渤海之舊耳﹞

遼史天顯元年二月定理府節度來朝三月定理府叛遣阿惇討平之五月定理府復叛大元帥耀庫濟討之

定州

遼史東京雙州保安軍本挹婁故地渤海置安定郡統縣一雙城縣本渤海安夷縣地﹝按渤海屬州亦有支郡之稱如盧州爲杉盧郡穆州爲農郡是也此安定郡爲挹婁故地當卽定州地遼東京又別有定州不言渤海所置在今朝鮮之平安道五代以前亦屬渤海後髙麗復取之至遼聖宗開泰三年伐髙麗取其保定二州保州在平壤西北百餘里金初割還朝鮮今安州是也定州在平壤西北三百餘里遼末亦入朝鮮今仍爲定州與渤海沈州隔西京鴨綠府名是而地非也雙城故縣在鐵嶺西六十里金時州廢以縣屬沈州﹞

沈州

遼史沈州本挹婁國地渤海建沈州故縣九皆廢統州一縣二﹝按州一爲巖州白巖軍本渤海盧州所屬之白巖縣遼太宗撥屬沈州樂郊靈源二縣則遼太祖所置亦非渤海舊名樂郊爲沈州治所卽今承徳縣也﹞

遼史惇睦宮以渤海沈州戶置

金史沈州本遼定理府地縣五樂郊﹝按原注云遼置有渾河當爲附郭﹞章義﹝遼廣州渤海屬鐵利府﹞遼濱﹝遼舊遼州﹞挹婁﹝遼嘗置定理府詳見前﹞雙城﹝遼雙州詳見前﹞

遼東行部志沈州在唐時嘗爲髙麗侵據髙宗命李世勣東徵置安東都府於平壤城實今之沈州也唐季爲大氏所有

元一統志沈陽路本挹婁故地渤海建定理府都督沈定二州領定理平邱巖城慕美安夷沈水安定保山能利九縣此爲沈州地後罹兵火其定州與縣並廢卽沈州爲興遼軍節度金末沈州復毀於兵火

元史沈陽路本挹婁故地渤海建定理府都督

沈定二州此爲沈州地

明一統志沈陽中衛在遼東都司北百二十里漢遼東郡地渤海置沈州

安邊府

新唐書安邊府領安瓊二州﹝按瓊州遼廢無可考﹞

遼史天顯元年二月安邊府節度來朝三月安邊府叛遣阿惇討平之

安州

遼史安州刺史兵事隸北女眞兵馬司

元一統志歸仁縣故城在咸平府北舊安州金皇統三年攺爲縣後廢城址猶存﹝按渤海瓊州諸書皆缺安州可見者亦止此歸仁縣金隸咸平府遼舊隸通州並渤海彊師新安二縣地彊師屬夫余府新安或當屬安州其地應在開原邊外又朝鮮平安道有安州則爲遼之保州非一地也﹞

松漠紀聞自信州二百九十里至安州南鋪﹝按此爲遼上京至燕之程蓋自東北而西南行也﹞

率賓府

新唐書率賓故地爲率賓府領華益建三州﹝按華州無可考當爲附郭地﹞

遼史東京率賓府刺史故率賓國地﹝按遼率賓府在洓州定理府之間當卽渤海舊治﹞

遼史東京康州率賓縣本渤海率賓府地﹝按康州屬顯州在渤海爲顯徳府地當系遷率賓民戶所置非故地也﹞

金史上京率賓﹝舊訛卹品今攺正﹞路遼時爲率賓府置刺史本率賓故地西北至上京一千五百七十里東北至呼爾哈﹝舊作胡裏攺今攺﹞一千一百里西南至海蘭﹝舊作曷懶今攺﹞一千二百里北至邊界威伊克阿林﹝舊作斡可阿憐今攺﹞二千里﹝按卹品卽率賓之訛金史亦作速頻音實相同也以金史道裏計之則率賓故府當在今鄂多理城之南威伊克阿林今盛京極東北大山也上無樹木惟生靑苔與俄羅斯邊界又明志建州衛東南有率賓河率賓路之名以此﹞

益州

遼史東京益州觀察屬黃龍府

契丹國志宋政和五年金太祖攻遼取賓祥威三州進薄益州﹝按鴨綠江一名益州江則益州實與鴨綠江近當在長白山西南遼攺屬黃龍府遼史不言仍渤海之舊或因其名而不必卽其故地也﹞

建州

元一統志金上京之南曰建州

明實錄永樂二年置建州衛﹝按我朝肇興之地卽渤海建州之故壤也遼金元皆有建州並在今喀喇沁及土黙特境爲遼時所移非渤海之舊詳見前部族門﹞

東平府

新唐書拂涅故地爲東平府領伊沱黒比五州﹝按五州可考者惟州余俱遼時廢﹞

遼史東京遼州本拂涅國城渤海爲東平府唐太宗親徵髙麗李世勣拔遼城髙宗詔程名振蘇定方討髙麗至新城大破之皆此地也太祖伐渤海先破東平府遷民實之故東平府都督伊陀﹝按陀字與唐書異﹞黒比五州共領縣十八皆廢﹝按志云遼州有遼河羊腸河錐子河蛇山狼山黒山巾子山今考羊腸河在廣寧縣城東四十五里錐子河在廣寧城東北四十里卽珠子河也遼河亦經廣寧縣東北二百三十里蛇山一在廣寧城東三十里一在東北九十五里狼山在廣寧城東北二十里今名狼虎山黒山在廣寧城東北八十里又有西黒山在城東北七十五里大黒山在城東七十里小黒山在城東六十里則渤海之東平府實在今廣寧東北也遼東平府治遼濱縣故城在今承徳西北﹞

州

遼史祺州﹝舊訛棋今據金史攺﹞祐聖軍本渤海州地﹝按遼祺州統慶雲縣以所俘檀州宻云民建爲州治所金廢州以慶雲縣隸咸平府元又廢縣爲慶雲驛在今鐵嶺西北五十里﹞

遼史東京紫縣拂涅國置東平府領州﹝原本脫州明志引遼史有之今據增入﹞紫縣尋徙遼城並入黃嶺縣渤海復置紫蒙縣遼因之屬遼陽府

沱州

遼史貴徳州本漢襄平縣地有沱河﹝按沱州無可考或因沱河得名今附見新唐書亦言湄沱湖之鯽爲渤海物產之珍也﹞

東平寨

遼史尙州本漢襄平縣地渤海置東平寨

金史咸平府銅山縣遼同州本漢襄平縣遼以東平寨置南有柴河北有淸河西有遼河﹝遼史作尙州與此異考遼志別有尙州此東平寨之地當爲同州以字相近而誤也﹞

懷逺府

新唐書越喜故地爲懷逺府領達越懷紀富美福邪芝九州﹝按九州可考者惟富美福三州余俱遼時廢﹞

遼史東京信州本越喜故城渤海置懷逺府武昌縣本渤海懷福縣地定武縣本渤海豹山縣地並乳水縣人戶置

金史上京信州本渤海懷逺軍遼開泰七年建縣一武昌本渤海懷福縣地﹝按懷逺府當在渤海邊界其所統州爲最多可考者惟富美福三州余盡爲遼所廢考信州故城在今科爾沁左翼東南三百八十里開原邊外金遼志稱自開原東北至信州三百十里是也今有古城周一里門八土人猶呼信州城﹞

富州

遼史東京銀州富國軍本渤海富州太祖以銀冶更名統縣三延津縣本渤海富壽縣境有延津故城更名新興縣本越喜國地渤海置銀冶嘗置銀州永平縣本渤海優富縣地

金史咸平府新興縣遼銀州富國軍本渤海富州熙宗皇統三年廢州更名來屬有範河柴河遼河﹝詳前靺鞨疆域條按渤海富州治富壽縣遼更富壽爲延津更優富爲新興金攺延津爲新興以隸咸平今鐵嶺縣則渤海之富壽遼之延津金之新興也又有故新興城在鐵嶺治東則渤海之優富遼所置新興縣也又永平廢縣在鐵嶺東北﹞

美州

遼史東京遂州本渤海美州地統縣一山河縣本渤海縣並黒川麓川二縣置

福州

遼史上京福州國舅蕭寧建南徵俘漢民居北安平故地在原州北二十里西北至上京七百八十里﹝按原州在顯州東北三百里史𨿽不言福州仍渤海之舊然以他州道裏計之實屬相近其稱名當有自耳﹞

胡嶠北行記嶠爲蕭翰掌書記自翰得罪被鎖嶠與部曲東之福州翰所治也嶠等東行過一山名十三山云此西南去幽州二千里又東行數日過衛州至福州﹝按十三山在今錦縣城東七十五里去京師不及二千里嶠蓋約略之詞衛州當系渭州之訛在顯州東北二百五十里﹞

鐵利府

新唐書鐵利故地爲鐵利府領廣汾蒲海義歸六州﹝按汾海二州無考遼之海州渤海爲南海府另列前條非此州也蓋俱系遼廢﹞

遼史東京鐵利府故鐵利國地

廣州

遼史廣州漢屬襄平髙麗爲當山縣渤海爲鐵利郡太祖遷渤海人居之建鐵利州統和八年省開泰七年以漢戶置

金史沈州章義縣遼舊廣州皇統三年降爲縣來屬有遼河東梁河遼河大口﹝按東梁河卽太子河亦名大梁河明志章義故城在沈陽中衛西南六十里有章義站﹞

松漠紀聞沈州六十里至廣州七十里至大口

蒲州

松漠紀聞興州﹝見前﹞四十里至蒲河四十里至沈州

元一統志蒲河在沈陽路源出鐵利國蒲谷流經蒲水田過故名﹝按蒲州遼初已廢本鐵利國地自應以蒲河得名以洪皓所記考之距沈州四十里今承徳縣城西北四十里香鑪山蒲河源在焉蒲州之設亦應在此﹞

義州

遼史上京慶州富義縣本義州太宗遷渤海義州民於此重熙元年降義丰縣後更名

遼史上京永州義丰縣本鐵利府義州遼兵破之遷其民於南樓之西北仍名義州重熙元年廢州攺今縣在州西北一百里又嘗攺富義縣屬慶州﹝原誤泰州今攺正﹞始末不可具考今兩存之﹝按富義義丰當系渤海義州縣名遼徙其民分屬慶永二州非渤海故地﹞

金史義州崇義軍遼宜州天徳三年更名﹝按遼史宜州崇義軍屬中京東丹王每秋畋於此興宗以定州俘戶置與錦州相次實今義州地前所載富義義丰兩縣旣云遷義州民於此𨿽仍舊名明非故地乃又云本渤海義州此自相矛盾也合遼金兩史考之似渤海義州之民分徙兩縣故地已空興宗時方以定州俘戶實之以義爲宜金時始更正耳﹞

元史大寧路有義州

明一統志義州衛遼宜州金攺爲義州治宏政縣元省縣州屬大寧路洪武二十二年置衛﹝按金元明之義州卽今義州地在遼爲宜州俱未言渤海之舊然考遼史實系東丹王分地爲毎歲秋畋之所則實系渤海故壤宜與義或因音同而字異金朝攺宜爲義正非漫然耳又今義州城西南五十里有古饒慶縣城遼金並無此縣名金義州所屬但有饒慶鎭或卽渤海舊縣而金廢爲鎭歟﹞

歸州

遼史東京歸州太祖平渤海以降戶置後廢統和二十九年伐髙麗以所俘渤海戶復置縣一歸勝

安逺府

新唐書安逺府領寧郿慕常四州﹝按寧州慕州俱近朝鮮常州屬朝鮮平安道之定逺府郿州疑卽平安道之買州考元史東寧路本髙麗平壤城所屬有定逺府至元六年來歸或卽安逺府之地而稍易其名也﹞

寧州

遼史東京寧州觀察統和二十九年伐髙麗以渤海降戶置兵事東京統軍司統縣一新安

慕州

遼史東京慕州本渤海安逺府地故縣二慕化崇平久廢戶二百隸淥州在西北二百里﹝按遼慕州移屬淥州鴨綠軍則安逺一府固與今髙麗相近又考一統志朝鮮平安道有定逺府有常州當卽仍渤海之舊又有買州字義無取疑卽郿音之訛也﹞

郢銅洓三州

新唐書郢銅洓三州爲獨奏州﹝按通考文與此同獨奏之義當猶今直隸州不轄於府而事得專達也﹞

遼史東京郢州渤海置

遼史銅州廣利軍渤海置統縣一析木縣渤海爲花山縣初隸東京後來屬﹝按金史金廢銅州以析木縣隸澄州﹞

遼史咸州安東軍本髙麗銅山縣地渤海置銅山郡地在漢侯城縣北渤海龍泉府南開泰八年置州統縣一咸平縣唐安東都治營平二州間卽此﹝按渤海諸州間有支郡之稱如盧州之稱杉盧郡定州之稱安定郡是也此銅山郡亦當爲銅州所分治遼析爲二州所云在營平間者爲得其實至云在龍泉府南則約略之詞耳至金之銅山縣𨿽屬咸平府在遼爲同州鎭安軍名同而地異亦相附近也﹞

金史咸平府本髙麗銅山縣地遼爲咸州遼東行部志咸平本渤海地契丹攺爲咸州金爲咸平府

元一統志銅山郡故城在咸平府南

元史咸平府古朝鮮地箕子所封漢屬樂浪郡後髙麗有其地唐置安東都以統之繼爲渤海大氏所據遼平渤海以其地多險隘建城以居流民號咸州金升咸平府元初因之開元路後復割出遼東宣慰司

通考洓州以其近洓沫江蓋所謂粟末水也遼史東京洓州渤海置

蓋州

遼史辰州本髙麗蓋牟城唐太宗李世勣攻破蓋牟城卽此渤海攺爲蓋州又攺辰州以辰韓﹝另條見前﹞得名統縣一建安﹝按以下四州皆在唐書通考所載六十州之外今並附於此蓋牟亦稱蓋曷牟金仍攺蓋州統縣四湯池卽遼鐵州秀巖卽今岫巖熊嶽卽遼盧州熊嶽縣並金時廢州來屬惟建安尙仍遼舊至元時並湯池熊嶽入建安又省建安入蓋州初爲蓋州路後並入遼陽路卽今蓋平縣也又熊嶽城在蓋州南六十里有熊嶽山熊嶽河﹞

崇州

遼史崇州本漢長岑縣地渤海置州故縣三崇山潙水綠城皆廢戶五百在京東北一百五十里﹝按渤海州名有榮州無崇州榮爲中京所屬與湯興二州相次今遼史以崇州次於湯興之後而東京所屬別有榮州又不載其沿革疑崇字卽榮字之訛而榮州又復出也﹞

遼史貴徳州貴徳縣本漢襄平縣渤海爲崇山縣奉徳縣本渤海緣﹝按此又作緣與前異﹞城縣地﹝按金史貴徳縣有範河見前定理府注﹞

集州

遼史集州古陴離郡地漢屬險瀆縣髙麗爲霜巖縣渤海置州統縣一奉集縣渤海置﹝按奉集廢縣在今撫順城南八十里﹞

金史貴徳州奉集縣遼集州奉集縣本渤海舊縣有渾河

麓州

遼史麓州渤海置﹝按唐書通考渤海無此州名遼史載其名而不詳其地又遼乾州所屬之司農縣本渤海麓郡縣並麓波云川二縣入焉亦未詳渤海所隸之州今附於此乾州爲漢無慮縣地因醫巫閭得名或麓州麓郡亦因附北鎭之麓而名歟﹞

謹按渤海五京五府之外爲長嶺等十府長嶺在吉林西南夫余府在開原鄚頡在開原邊外科爾沁界定理府在鐵嶺以南承徳界安邊府亦在開原邊外率賓府與

本朝

發祥之鄂多理城相近東平府在廣寧東北懷逺府在鐵嶺鐵利府濱太子河安逺府在髙麗界其後所屬之州半爲遼時廢並而因革可溯者尙多又有郢銅洓三州不於府合之十五府所屬共爲州六十與所稱六十二州之數不符考之遼史則又別出蓋崇集麓四州唐書通考皆未之載與六十二州之數亦不合今以地理考之蓋集二州與顯徳府屬之鐵州盧州相近當時或間有省並而史不能詳崇州疑卽榮州以字形相近而訛麓州則史文殊略今附列於諸州之後而支郡之可考者亦各附於本條至若古今沿革及山川道裏有足證據臚注於下凡史文舛誤及名同而地異者並加訂正用資參考云

欽定滿洲源流考卷十欽定滿洲源流考卷十一

疆域

遼東北地界北盟編遼太祖遷女眞大姓數千戶置遼陽之南使不得與本國相通名曰哈斯罕﹝舊作合蘇款又作曷蘇館今攺正按滿洲語哈斯罕藩籬也據此云使不得與本國往來實有防閒之意與滿洲語意相合﹞謂之熟女眞﹝按滿洲語稱國初所屬曰佛滿珠謂舊滿洲也新附編入旗分者伊徹滿珠謂新滿洲也此所云生熟蓋卽新舊之意﹞自咸州東北分界入山谷至於粟末江中間所居隸咸州兵馬司許與本國往來非熟女眞亦非生女眞也自粟末之北寜江之東北處界外者則謂之生女眞遼國沿邊置東京黃龍府兵馬都部署司咸州湯河兵馬司東北路統軍司分之謂之羈縻道

契丹國志東南至新羅﹝另條見前﹞國西以鴨綠江東八里黃土嶺爲界至保州十一里次東南至五節度熟女眞國系契丹樞宻院所轄差契丹或渤海人充節度管押西北至東京五百餘里又次東南至熟女眞國﹝按此疑卽自咸州至粟末江之部然志文殊未明晰﹞不屬契丹所管去東京二百餘里東北至生女眞國契丹常設防備西南去東京六百里又東北至烏捨﹝滿洲語皮條也舊作烏惹今攺正﹞國阿里瑪蒙古語梨也﹝舊作阿里眉今攺正﹞國布庫裏﹝蒙古語整全也舊作破骨魯今攺正﹞國各一萬戶衣裝言語與女眞異西去上京四千餘里又東北至鐵驪﹝見前靺鞨條﹞國次東北至靺鞨國﹝按靺鞨卽女眞國舊名此分爲二國殊誤蓋作志者摭拾舊文未足爲據﹞

遼上京長春州

遼史長春州本鴨子河春獵之地興宗重熙八年置統縣一長春縣本混同江地戶二千﹝按遼上京臨潢府在今巴林阿嚕科爾沁紮嚕特等地惟長春一州濵混同江今杜爾伯特紮賴特皆州之北境則遼長春州當與今白都訥相近﹞

遼史兵衛志長春縣丁四千

金史泰州承安二年置於長春縣北至邊四百里南至懿州八百里東至肇州三百五十里戶三千五百四縣一長春遼長春州天徳二年降爲縣隸肇州承安三年來屬遼史春巴納﹝舊作納缽今攺正按滿洲語巴納地方也蓋指遊獵之地而言﹞曰鴨子河濼皇帝正月上旬起牙帳約六十日方至天鵝未至卓帳冰上鑿冰取魚冰泮乃縱鷹鶻捕鵝雁晨出暮歸鴨子河濼東西二十里南北三十里在長春州東北三十五里四面皆沙堝多楡柳杏林

契丹國志每歲正月上旬出行射獵凡十六日然後並洮爾河鑿冰釣魚冰泮卽縦鷹鶻以捕鵝雁﹝按遼史本紀載聖宗太平四年攺鴨子河爲混同江塔魯河爲長春河然又屢以鴨子混同二水並稱卽金史亦並稱鴨子混同據契丹國志則鴨子卽塔魯河今洮爾河也又契丹國志云太宗破晉攺粟末河爲混同江史誌傳訛未有確據並詳後山川門﹞

大金國誌太祖十四年遼天祚帝率蕃漢兵十餘萬出長春路分五部北出駱駝口太祖乘其未陣三面擊之天祚大敗退保長春太祖乘勝遂平渤海遼陽等五十四州

遼東京遼陽府

遼史東京遼陽府本朝鮮之地後爲渤海大氏所有號中京顯徳府太祖攻渤海俘其王大諲撰以爲東丹王國神冊四年葺遼陽古城以渤海漢戶建東平郡爲防禦州天顯三年遷東丹國民居之升爲南京城名天福髙三丈有樓櫓幅員三十里八門東曰迎陽東南曰韶陽南曰龍原西南曰顯徳西曰大順西北曰大遼北曰懷逺東北曰安逺宮城在東北隅髙三丈具敵樓南爲三門壯以樓觀四隅角樓相去二里外城謂之漢城東至烏爾呼赫﹝滿洲語偏也舊作烏魯虎克今攺﹞四百里南至海邊鐵山八百六十里西至望平縣海口三百六十里北至挹樓縣範河二百七十里東西南三面抱海天顯十三年攺南京爲東京府曰遼陽戶四萬六百轄州府軍城八十七統縣九遼陽縣本漢浿水縣戶一千五百仙鄕縣本漢遼陽縣戶一千五百鶴野縣本漢居就縣地戶一千三百析木縣本漢望平縣地戶一千紫縣本漢鏤方縣地戶一千興遼縣本漢平郭縣戶一千肅愼縣以渤海戶置歸仁縣順化縣﹝案歸仁順化二縣沿革未詳﹞

元一統志東丹王故宮在遼陽路按本路圖冊在府之東北隅有讓國皇帝禦容殿

明一統志鶴野廢縣在遼東都司城西八十里元省入遼陽縣

開州

遼史開州鎭國軍節度本濊地渤海爲龍原府﹝詳見前渤海條﹞開泰三年遷雙韓二州千餘戶實之號開封府開逺軍節度更名鎭國軍隸東京畱守兵事屬東京統軍司統州三縣一開逺縣本龍原縣﹝詳前渤海條﹞遼初廢聖宗東討復置以軍額名戶一千

遼史鹽州本龍河郡﹝詳前渤海條﹞隸開州相去一百四十里

遼史穆州保和軍刺史本農郡﹝詳前渤海條﹞戶三百東北至開州一百二十里統縣一農縣

遼史賀州刺史本吉理郡﹝詳前渤海條﹞戶三百隸開州

定州

遼史定州保寜軍髙麗置州聖宗統和十三年升軍遷遼西民實之統縣一定東縣髙麗所置遼徙遼西民實之戶八百

保州

遼史保州宣義軍節度髙麗置州故縣一曰來逺聖宗以髙麗王詢擅立問罪取其保定二州統和末髙麗降於此置榷場東京統軍司縣一來逺縣初徙遼西諸縣民實之又徙奚漢兵七百防戍焉戶一千

遼史宣州定逺軍刺史開泰三年徙漢戶置隸保州

遼史懷化軍下刺史開泰三年置隸保州

辰州

遼史辰州奉國軍節度本蓋牟城渤海攺爲蓋州﹝詳見前渤海條﹞遼徙其民於祖州初曰長平軍戶二千統縣一建安縣

元一統志蓋州地最要衝稱爲繁富契丹移其民於上京西祖州後升爲長平軍

盧州

遼史盧州元徳軍刺史本渤海杉盧郡﹝詳前渤海條﹞統縣一熊嶽縣西至海一十五里傍海有熊嶽山

明一統志熊嶽廢縣在蓋州衛南六十里遼爲盧州治所金屬蓋州元省﹝按今有熊嶽城﹞

來逺城

遼史來逺城本熟女眞地統和中伐髙麗以燕軍驍猛置兩指揮建城防戍兵事屬東京統軍司

元一統志來逺城本熟女眞地遼伐髙麗於此建城先是侵髙麗軍敗值冬雪彌旬不止人馬多斃軍鴨綠江餘軍漂溺遼主隆緒次來逺界有防邊猛軍數十人遇而劫之逮問所從來開襟示其金制環甲眾軍驚散遼主至遼城收不在營中者誅之金升來逺軍

鐵州

遼史鐵州建武軍刺史本漢安市縣地﹝詳前渤海條﹞

統縣一湯池縣

鴨江行部志湯池縣本遼時鐵州

明一統志安市廢縣在蓋州衛東七十里故鐵州金爲湯池縣元省

興州

遼史興州興中軍節度本漢海宜縣地﹝詳前渤海條﹞北盟編第二十四程至梁魚務過遼河二十七程至興州

許亢宗奉使行程錄自沈州七十里至興州遼太祖破渤海建爲東京路自此所至居民稍盛食物充足

湯州

遼史湯州本漢襄平縣地﹝詳前渤海條﹞

崇州

遼史崇州隆安軍刺史本漢長岑縣地﹝詳前渤海條﹞統縣一崇信縣

海州

遼史海州南海軍節度本沃沮﹝另條見前﹞國地渤海號南京南海府﹝詳前渤海條﹞太平中大延琳叛南海城堅守經歲不下別部酋長皆被擒乃降因盡徙其民於上京移澤州民來實之戶一千五百統州二縣一臨溟縣

明一統志臨溟廢縣在海州衛東一百八十里遼置金屬澄州元省

遼史耀州刺史本渤海椒州﹝詳前渤海條﹞隸海州統縣一巖淵縣

明一統志廢耀州在海州衛西南二百里

遼史嬪州柔逺軍刺史本渤海晴州﹝詳前渤海條﹞

元一統志遼太平九年渤海大延琳叛盡徙南海府人於上京之北移澤州民以實其城仍號南海府金攺海州又攺澄州又廢嬪州爲新昌鎭入焉

淥州

遼史淥州鴨綠軍本髙麗故國渤海西京鴨綠府﹝詳前渤海條﹞大延琳叛遷餘黨於上京置易俗縣居之在者戶二千隸東京畱守司統州四縣二宏聞縣神鄕縣

桓州

丰州

正州

慕州﹝俱詳前渤海條惟慕州渤海別屬安逺府遼移屬淥州﹞

顯州

遼史顯州奉先軍上節度本渤海顯徳府地﹝詳前渤海條﹞世宗置以奉顯陵顯陵者東丹人皇王墓也人皇王性好書購書數萬卷置醫巫閭山絕頂築堂曰望海大同元年世宗親人皇王靈駕歸自汴京以人皇王愛醫巫閭山水奇秀因葬焉州在山東南遷東京三百餘戶以實之應歷元年穆宗葬世宗於顯陵西山仍禁樵采兵事屬東京都部署司統州三縣二奉先縣本漢無慮縣卽醫巫閭世宗析遼東長樂縣民以爲陵戶山東縣本漢望平縣世宗割渤海永丰縣民爲陵戶歸義縣初置顯州渤海民自來助役世宗嘉憫因籍其人戶置縣

金史天輔元年抜顯州幹懿豪徽成川惠等州皆降

許亢宗奉使行程錄自錦州八十里至劉家荘自劉家荘一百里至顯州

遼史嘉州嘉平軍下刺史隸顯州

遼史遼西州阜成軍中刺史本漢遼西郡地世宗置州屬顯州統縣一長寜縣統和八年以諸宮提轄司人戶置

遼史康州下刺史世宗遷渤海率賔府人戶置屬顯州縣一率賔縣﹝詳前渤海條﹞

遼東行部志廣寜本陽羅郡渤海顯徳府遼世

宗攺顯州

宗州

遼史宗州下刺史在遼東石熊山耶律隆運以所俘漢民置聖宗立爲州統縣一熊山縣本渤海縣地

乾州遼史乾州廣徳軍上節度本漢無慮縣地聖宗統和三年置以奉景宗乾陵有凝神殿兵事隸東京都部署司統州一縣四奉陵縣本漢無慮縣地括諸落帳戶助營山陵延昌縣析延昌宮戶置靈山縣本渤海靈峯縣地司農縣本渤海麓郡縣﹝詳前渤海條﹞

元一統志乾州故城在廣寜府西南七里遼統和二年立今基址頺然

遼東行部志閭陽遼乾州也去廣寜五里

北盟編離顯州七里別建乾州以奉陵寢

明一統志乾州城在廣寜衛西南七里

遼史海北州廣化軍中刺史世宗以所俘漢戶置地在閭山之西南海之北初隸宣州後屬乾州統縣一開義縣

明一統志開義廢縣在義州衛南四十里遼置爲海北州治所金屬義州元省

貴徳州

遼史貴徳州寜逺軍下節度本漢襄平縣地漢公孫度所據太宗時察克﹝蒙古語時也舊作察割今攺正﹞以所俘漢民置州聖宗建貴徳軍後更名兵事屬東京都部署司統縣二貴徳縣本漢襄平縣渤海爲崇山縣奉徳縣本渤海緣城縣地嘗置奉徳州﹝詳前渤海條崇山緣城並渤海崇州縣名緣城又作綠城﹞

元一統志貴徳州今廢爲巡檢司

元一統志公孫廢城在貴徳州漢末公孫度爲遼東太守治襄平傳子至孫據有其地遺址猶存

元一統志大寶城在廢貴徳州

沈州

遼史沈州昭徳軍中節度本挹婁國地渤海置州﹝詳前渤海條﹞太宗置興遼軍後更名兵事隸東京都部署司統州一縣二樂郊縣太祖俘薊州三河民建三河縣後更名靈源縣太祖俘薊州吏民建漁陽縣後更名

大金國誌太祖十五年渤海人髙永昌自稱大渤海國皇帝據有遼東五十餘州遼主遣張琳討之至沈州女眞遣兵來援琳敗績

許亢宗奉使行程錄自顯州一百五十里至梁漁務又一百三十里至摩綽﹝滿洲語拙也舊作沒咄今攺正﹞寨又八十里至沈州

遼史巖州白巖軍下刺史本渤海白巖城﹝見前渤海條﹞統縣一白巖縣

元一統志沈陽渤海建定理府都督沈定二州此爲沈州地後罹契丹兵火其定州與縣並廢卽沈州爲興遼軍又更昭徳

集州

遼史集州懷眾軍下刺史古陴離郡地﹝詳前渤海條﹞統縣一奉集縣

明一統志奉集廢縣在撫順千戶所南八十里漢爲險瀆縣金屬貴徳州

廣州

遼史廣州防禦漢屬襄平縣渤海爲鐵利郡﹝詳前渤海條﹞太祖遷渤海人居之建鐵利州統和八年省開泰七年以漢戶置統縣一昌義縣

金史沈州章義縣遼舊廣州皇統三年降爲縣有遼河東梁河

明一統志章義廢縣在沈陽衛西南六十里遼置廣州金攺爲縣屬沈州元省

遼州

遼史遼州始平軍下節度渤海爲東平府﹝詳前渤海條﹞太祖攺爲州軍曰東平太宗更爲始平軍兵事屬北女眞兵馬司統州一縣二遼濵縣安定縣

明一統志遼濵廢縣在沈陽衛西北一百八十里本拂涅國﹝另條見前﹞地遼爲遼州治金貞祐時廢遼史祺州祐聖軍本渤海州地﹝詳前渤海條﹞太祖以檀州俘戶於此建檀州後更名兵事屬北女眞兵馬司統縣一慶雲縣太祖俘宻云民於此建宻云縣後更名

遂州

遼史遂州本渤海美州地﹝詳前渤海條﹞采訪使耶律佛徳﹝滿洲語令其上緊之謂舊作頗徳今攺正﹞置穆宗沒入焉隸延昌宮統縣一山河縣

通州

遼史通州安逺軍渤海號夫余城﹝詳前渤海條﹞太祖攺龍州聖宗更今名保寜七年以黃龍府叛人燕頗餘黨千餘戶置升節度統縣四通逺縣安逺縣歸仁縣漁谷縣韓州遼史

韓州

東平軍下刺史髙麗置鄚頡府﹝詳前渤海條﹞太宗置三河楡河二州聖宗並二州置隸延昌公兵事屬北女眞兵馬司統縣一柳河縣

遼東行部志癸酉次柳河縣舊韓州也先徙州於奚營州後攺爲縣又以城近柳河故以名之乙亥次韓州遼聖宗時並三河楡河二州爲韓州三河本燕之三河遼俘其民於此置州故因其舊名而故城在遼水之側常苦風沙移於白塔寨後爲遼水所侵移於今柳河縣又以州非衝途卽徙於舊九百奚營卽今所治是也

元一統志柳河縣故城本粵喜﹝見前靺鞨條﹞地後置縣以其地近柳河故名契丹並入安方縣今城址猶存﹝案遼史柳河縣本渤海粵喜縣地並萬安縣置此作安方誤﹞

雙州

遼史雙州保安軍下節度渤海安定郡﹝詳前渤海條﹞久廢察克﹝詳見前原丈作歐裏僧王而下文又作察割系一人而名字互稱今攺正﹞從太宗南徵以俘鎭定二州之民建城置州後沒入焉初隸延昌宮後屬崇徳宮兵事隸北女眞兵馬司統縣一雙城縣

銀州

遼史銀州富國軍下刺史本渤海富州﹝詳前渤海條﹞太祖以銀冶更名隸宏義宮兵事屬北女眞兵馬司統縣三延津縣有延津故城新興縣永平縣舊有永平寨

許亢宗奉使行程錄離興州五十里至銀州又四十里至咸州

同州

遼史同州﹝舊訛尙州金史作同考遼史東京道別有尙州此爲同州無疑今攺﹞鎭逺軍下節度本漢襄平縣地太祖置州軍曰鎭東後更名彰湣宮兵事屬北女眞兵馬司統州一未詳縣二東平縣本漢襄平縣地產鐵撥戶三百采鏈隨徵賦輸永昌縣本髙麗永寜地北盟編二十八程至咸州二十九程至同州州地平壤居民所在成聚落耕種殆徧地宜穄黍

許亢宗奉使行程錄自咸州九十里至同州

咸州

遼史咸州安東軍下節度渤海置銅山郡﹝詳前渤海條﹞地多山險冦盜以爲淵藪乃招平營等州客戶建城居之初號浩裏﹝古語例也舊作郝裏今攺正﹞太保城開泰八年置州兵事屬北女眞兵馬司統縣一咸平縣唐安東都天寶中治營平二州間卽此太祖滅渤海復置安東軍開泰中置縣

金完顏羅索碑宗室烏楞古﹝滿洲語臍也舊訛斡魯古今攺﹞略地咸州王﹝按羅索封金源郡王﹞合兵禦之乃往敗其戍兵三千於境斬其遂烏楞古旣而聞敵兵且至王畱四穆昆精銳各守一門與烏楞古濟水分兩翼王居左翼敗其所衝追殺略盡烏楞古軍卻退與所畱諸穆昆整陣而立王返兵搗敵背大敗之咸州旣下因徇地黃龍府

北盟編二十七程至興州二十八程至咸州許亢宗奉使行程錄自興州九十里至咸州

信州

遼史信州彰聖軍下節度渤海置懷逺府﹝詳前渤海條﹞開泰初置州以所俘漢民實之兵事屬黃龍府都部署司統州三未詳縣二武昌縣本渤海懷福縣地析平州提轄司及豹山縣一千戶之定武縣本渤海豹山縣地析平州提轄司並乳水縣人戶置初名定功縣

許亢宗奉使行程錄自同州四十里至信州

元一統志黃龍府西曰信州

賔州

遼史賔州懷化軍節度本渤海城統和十七年遷烏捨戶置刺史於鴨子混同二水之間後升兵事隸黃龍府都部署司

金史太祖十三年命布呼﹝滿洲語鹿也舊訛僕虺今攺正﹞等攻拔賔州烏捨楚古爾蘇﹝古語杉木也舊作雛鶻室今攺正﹞來降遼將﹝將﹞徹格爾﹝古語潔淨也舊作赤狗兒今攺正﹞戰於賔州布呼敗之鐵驪王以所部降

松漠紀聞翁捨展﹝舊作嗢熱者今從八旗姓氏通譜攺﹞國不知其始所居後爲契丹徙置黃龍府南百餘里曰賔州州近混同江卽古之粟末河也部落雜處以其族之長爲千戶統之

松漠紀聞契丹自賔州混同江北八十里建寨守禦女眞

契丹國志宋政和五年金太祖攻遼破賔州

龍州

遼史龍州黃龍府本渤海夫余府﹝詳前渤海條﹞太祖平渤海還至此崩有黃龍見更名保寜七年軍將燕頗叛府廢開泰九年遷城於東北以宗州檀州漢戶一千復置統州五縣三黃龍縣遷民縣永平縣

金史收國元年八月上親徵黃龍府次混同江無舟上乘馬徑涉九月克黃龍府

許亢宗奉使行程錄自信州九十里至府魯滿洲語優長也舊作蒲裏今攺貝勒寨又四十里至黃龍府遼太祖射黃龍於此地自黃龍府東行六十里至托色﹝滿洲語權也舊作托撒今攺﹞貝勒寨府爲契丹東寨當彊盛時俘獲異國人遷徙雜處於此南有渤海北有鐵驪托歡﹝蒙古語鑿也舊作吐渾今攺﹞東南有髙麗東有女眞室韋北有烏捨西北有輝和爾黨項西南有奚故此地雜諸國風俗

元一統志賔州之西曰黃龍府卽石晉少帝初安置之地

遼史益州觀察屬黃龍府統縣一靜逺縣

金史收國元年正月上自將攻黃龍府進臨益州州人走保黃龍取餘民以歸畱羅索﹝見前﹞尼楚赫﹝滿洲語珠也舊作銀術可今攺﹞守黃龍上率兵趨達嚕噶城﹝蒙古語頭目也舊作達魯古今攺﹞次寜江州西

許亢宗奉使行程錄自托色貝勒寨九十里至曼濟勒噶﹝蒙古語纓絡也舊作漫七離今攺﹞貝勒寨道旁有契丹舊益州賔州空城又六十里至古烏捨寨寨枕混同江過江四十里至呼勒希﹝滿洲語愚蒙也舊作和裏閒今攺﹞寨又東行五里卽有潰堰斷塹自北而南莫知逺近界隔甚明乃契丹昔與女眞兩國古界也八十里直至拉林河

遼史安逺州懷義軍刺史屬黃龍府

遼史威州武寜軍刺史屬黃龍府

契丹國志宋政和五年金太祖攻遼破威州

遼史淸州建寜軍刺史屬黃龍府

遼史雍州刺史屬黃龍府

湖州

遼史湖州興利軍刺史渤海置兵事隸東京統軍司統縣一長慶縣

渤州

遼史渤州淸化軍刺史渤海置兵事隸東京統軍司統縣一貢珍縣

郢州

遼史郢州彰聖軍刺史渤海置兵事隸北女眞兵馬司統縣一延慶縣

銅州

遼史銅州廣利軍刺史渤海置兵事隸北兵馬司統縣一析木縣本漢望平縣地初隸東京後來屬

明一統志析木廢縣在海州衛東南四十里渤海花山縣遼攺析木置銅州金屬澄州元省

涑州

遼史涑州刺史渤海置兵事屬南兵馬﹝司詳前渤海條﹞

率賔府

遼史率賔府刺史故率賔國地﹝詳前渤海條﹞

定理府

遼史定理府刺史故挹婁國地﹝詳前渤海條﹞

鐵利府

遼史鐵利府刺史故鐵利國地詳﹝前渤海條﹞

安定府﹝遼史僅存其名不載沿革﹞

長嶺府﹝遼史不詳沿革當仍渤海之舊詳見渤海條﹞

鎭海府

遼史鎭海府防禦兵事南女眞湯河司統縣

一平南縣

冀州

遼史冀州防禦聖宗建升永安軍

東州

遼史東州以渤海戶置

尙州

遼史尙州以渤海戶置

吉州

遼史吉州福昌軍刺史﹝遼史不詳沿革﹞

麓州

遼史麓州下刺史渤海置﹝見前渤海條﹞

荊州

遼史荊州刺史﹝遼史僅存其名不載沿革﹞

懿州

遼史懿州寜昌軍節度太平三年越國公主以媵臣戶置初曰慶懿軍更曰廣順軍隸上京淸寜七年宣懿皇後進入攺今名統縣二寧昌縣本平陽縣順安縣﹝按遼史有兩懿州一載東京道一載上京道據史初更廣順軍隸上京則實一州也第此云本越國公主而上京又稱聖宗女燕國長公主爲小異考聖宗女爲越國公主燕長主則聖宗之姑史必有一誤遼東行部志亦同州在顯州東北三百里西北至上京八百里戶四千﹞

遼東行部志懿州古遼西郡卽柳城之域有寶巖寺遼聖宗女燕長主所建

元一統志豪州本遼時懿州金皇統三年省入順安縣後復置國朝初因之至元六年省入順安縣

明一統志廢懿州在廣寜衛北二百二十里嘗置衛於此永樂八年廢

媵州

遼史媵州昌永軍刺史﹝史不載沿革以州名按之亦當爲媵戶所置﹞

順化城

遼史順化城向義軍下刺史開泰三年以漢戶置兵事隸東京統軍司

寜州

遼史寜州觀察統和二十九年伐髙麗以渤海降戶置兵事東京統軍司統縣一新安縣

衍州

遼史衍州安廣軍防禦以漢戶置初刺史後升軍兵事屬東京統軍司統縣一宜丰縣

金史遼舊衍州安廣軍皇統三年廢爲宜丰縣有東梁河﹝按遼志東梁河亦曰大梁河今太子河也舊名衍水燕太子丹亡匿衍水卽此遼之州名當取諸此﹞

明一統志宜丰廢縣在遼東都司城西南一百里遼置衍州金屬遼陽府元省入遼陽

連州

遼史連州徳昌軍刺史以漢戶置兵事屬東京統軍司統縣一安民縣

歸州

遼史歸州觀察太祖平渤海以降戶置後廢統和二十九年伐髙麗以所俘渤海戶復置兵事屬南女眞湯河司統縣一歸勝縣

蘇州

遼史蘇州安復軍本髙麗南蘇城興宗置州兵事屬南女眞湯河司統縣二來蘇縣懷化縣松漠紀聞東京有蘇扶等州蘇與中國登州靑州相直東丹王封於此謂之人皇王不得立自蘇乘筏浮海歸唐

鴨江行部志自永康次順化營中途望西南兩山巍然浮於海上訪諸野老云此蘇州闗也遼之蘇州今爲化成縣闗禁設自有遼以其南來舟楫非出此途不能登岸相傳隋唐之伐髙麗兵糧戰艦亦自此來南去百里有山曰鐵山常屯甲士七千人以防海路

復州

遼史復州懷徳軍節度興宗置兵事屬南女眞湯河司統縣二永寜縣徳勝縣

元一統志廢復州本遼遷民縣屬黃龍府後置復州號永寜軍節度攺縣曰永寜後又更爲永康省丰水扶羅入焉金因之所居皆漢民地甚肥沃有耕稼之利﹝按前明設復州衛本朝仍爲復州﹞

肅州

遼史肅州信陵軍重熙十年州民亡入女眞取之復置兵事北女眞兵馬司統縣一淸安縣許亢宗奉使行程錄自咸州四十里至肅州又五十里至同州

遼東行部志淸安縣世傳遼太祖始置爲肅州金爲縣

元一統志淸安縣故城在咸平府西北舊肅州

安州

遼史安州刺史兵事隸北女眞兵馬司

遼東行部志歸仁縣遼時爲安州

元一統志歸仁縣故城在咸平府北舊安州

榮州

率州

荷州

源州

渤海州﹝以上五州遼史僅載其名不詳沿革﹞

寜江州

遼史寜江州混同軍觀察淸寜中置初防禦後升兵事屬東京統軍司統縣一混同縣

金史本紀太祖進軍寜江州十月朔克其城次拉林城

大金國誌太祖十三年起兵攻混同之東寜江州敗髙仙壽取寜江遼再遣蕭嗣先屯珠赫﹝滿洲語冰也舊作出河今攺﹞店臨白江與寜江州女眞兵對壘女眞潛渡混同江掩擊之嗣先兵潰

松漠紀聞寜江州去冷山百七十里地苦寒多艸木如桃李之類皆成園至八則倒置地中封土數尺季春出之否則凍死每春冰始泮遼主必至其地鑿冰釣魚放弋爲樂曁金祖起兵首破此州

河州

遼史河州徳化軍置軍器坊月﹝詳前渤海條﹞

祥州

遼史祥州瑞聖軍節度興宗以鐵驪戶置兵事隸黃龍府都部署司統縣一懷徳縣

契丹國志宋政和五年金太祖攻遼破祥州金史太祖十三年烏達布﹝滿洲語買也舊作吾暏補今攺﹞復敗徹格爾蕭伊蘇﹝古語九數也舊作一薛今攺﹞於祥州東斡琿﹝滿洲語臭也舊作斡勿今攺﹞等兩路降

遼營衛阿延女眞

遼史阿延﹝滿洲語尊大也舊作奧衍今攺﹞女眞部聖宗以女眞戶置隸北府節度使屬西北招討司戍鎭州境

伊徳女眞

遼史伊徳﹝蒙古語有力也舊作乙典今攺﹞女眞部聖宗以女眞戶置隸南府居髙州北

五國部

遼史五國部博和哩﹝滿洲語豌豆也舊作剖阿里今攺﹞國博諾﹝滿洲語雹也舊作盆奴今攺﹞國鄂羅木﹝蒙古語渡口也舊作奧裏米今攺按寜古塔東北有鄂羅木噶珊﹞國伊埒圖﹝滿洲語明顯也舊作越裏篤今攺﹞國伊勒希﹝滿洲語副也舊作越裏吉今攺﹞國聖宗時來附居本土以鎭東北重熙六年設節度使領之

大金國誌宋二帝自韓州徙五國城五國城者在西樓東北千里

北盟編五國之東接大海出海東靑女眞每發甲馬千餘人入五國界卽東海巢穴取之與五國戰鬭而後得

金史景祖時五國博諾﹝舊作蒲聶卽盆奴也今並攺﹞部節度使叛遼鷹路不通景祖襲而擒之

金史遼咸雍八年五國穆延﹝舊作沒撚今從八旗姓氏通譜攺﹞部捨音﹝滿洲語白色也舊作謝野今攺﹞貝勒叛遼鷹路不通景祖伐之舍音敗走

元一統志開元路三京故國五國舊城東北一都也﹝案元之開元路所統至廣據元一統志所載長白山亦在境內東�於使大路非止今一縣地也﹞

元一統志混同江發源長白山北流經渤海建州西五十里諸水東北流經上京下達五國頭城北又東北注於海

明一統志五國頭城在三萬衛北一千里自此而東分爲五國舊傳宋徽宗葬於此﹝按五國城之說不一或謂寜古塔東松花黒龍二江合流之處有土城焉或以爲在朝鮮北境近寜古塔有古城在山上或以爲去燕京三千八百里西至黃龍府二千一百里或謂寜古塔相近槍頭街有舊城址五疑卽是也據金太宗本紀雲天六年徙昏徳公重昏侯於韓州八年再徙呼爾哈路則實在寜古塔也宋史稱韓州五國城誤合爲一地第諸書皆約略之辭未有實據今三姓地方相傳有五國城遺址﹞

謹案遼東北之境與完顏部爲鄰白山黒水𨿽隔封外而壤地相錯經界分合之故史乘尙有可稽其最近者上京之長春州東京之寧江州皆混同江之地長春州遼時春蒐巴納在焉寜江則金太祖起兵首集大勲於此按之

皇輿全圖長春當近白都訥寜江實傍拉林河次若黃龍府賔咸等州並都衝要遼金百戰之區亦與混同江相近行程里數具存其餘遼沈諸州東京規畫所闗不容掛漏且裏至逺近亦藉以考見若中京則相去稍逺不復贅列焉至遼金舊界諸書尙約略可考遼史營衛志所載阿延伊徳二部蓋女眞之系遼籍者五國城之說紛然不一遼史各有國名大約在寜古塔以東東接大海而五國城則爲五國至遼總集之所蓋五國部節度使所治之城所云自此而東分爲五國者近之亦不越寜古塔境內初不必有舊城址五而後爲是也並附於末用資參考云

欽定滿洲源流考卷十一欽定滿洲源流考卷十二

疆域

金上京

金史上京路海古勒﹝解見前﹞之地金舊土也﹝按此下金史原文云國言金曰按出虎以按出虎水源於此故名金源建國之號蓋取諸此考滿洲語金曰愛新金史舊解以金爲按春滿洲語耳墜也耳墜以金爲之因誤爲金並按出虎亦誤爲金吉林境內無愛新水亦並無按春水以音與地考之當爲今阿勒楚喀河河源在吉林城東北據松漠記聞北盟會編大金國誌等所載金上京行程過拉林河一程卽至上京驛館拉林河東去阿勒楚喀不過百餘里阿勒楚喀河源在吉林城東北三百里拉林河源在吉林城東北二百二十五里核之諸書所載上京宮闕在混同江東二百六十里去拉林河一百七十五里者俱約略相合此按出虎卽阿勒椘喀之明證也至金太祖建國號之詔見於本紀及北盟編所引太祖實錄云契丹以鑌鐵爲國號鑌鐵𨿽堅終有銷壤惟金一色最爲眞寶自今本國可號大金兩處所載詔皆同並未云有金水源而金源縣名遼時已有之遼屬中京金屬北京以地有金甸而名在今喀喇沁右翼界與金初起之地無渉史誤以阿勒椘喀爲按出虎又誤以按出虎爲金舛錯附殊不足據也﹞國初稱爲內地天眷元年號上京海陵遷都於燕削上京之號止稱會寧府大定十三年復爲上京其山有長白靑嶺瑪奇﹝滿洲語纛纓也舊作馬紀今攺正﹞嶺溫都爾﹝蒙古語髙也舊作完都魯今攺正﹞水有阿勒楚喀混同拉林松阿哩鴨子河﹝按此則金上京正我朝創業之地並詳後山川門﹞府一領節鎭四防禦一縣六鎭一舊有平州天二年築契丹之珠惇﹝滿洲語山梁也舊作周特今攺正﹞城也後廢其宮室有乾元殿﹝天會三年建天眷元年更名皇極﹞慶元宮﹝天十三年建殿曰辰居門曰景暉天眷元年安太祖以下禦容爲原廟﹞朝殿﹝天眷元年建殿曰敷徳門曰延光寢殿曰宵衣書殿曰稽古又有明徳宮明徳殿熙宗嘗享太宗禦容於此﹞涼殿﹝皇統二年建門曰延福樓曰五云殿曰重明東廡南殿曰東華次曰廣仁西廡南殿曰西淸次曰明義重明後東殿曰龍壽西殿曰奎文時令殿及其門曰奉元有泰和殿武徳殿薰風殿﹞行宮有天開殿約羅﹝古語皂雕也舊作爻剌今攺正﹞春水之地有混同江行宮興聖宮﹝徳宗所居也天徳元年名爲興徳宮後攺名﹞永祚宮﹝睿宗所居也﹞光興宮﹝世宗所居也正隆二年命吏部郎中蕭彥良盡毀舊址大定二十一年復修建二十二年以甓束城﹞有皇武殿﹝擊毬校射之所也﹞有云錦亭有臨漪亭﹝爲籠鷹之所在阿勒楚喀水側﹞

金史金之先居肅愼﹝另條見前﹞地有混同江長白山混同江亦號黒龍江﹝按混同江爲松阿哩烏拉黒龍江爲薩哈連烏拉原系二水而史合言之蓋因二水下流合故也﹞所稱白山黒水是也始祖居完顏部布爾噶水之涯弟博和哩居紮蘭﹝滿洲語隊伍也舊作耶懶今攺﹞至獻祖徙居海古勒水始有棟宇之制遂定居於阿勒楚喀之側昭祖耀武至於靑嶺白山順者撫之不從者討之﹝按白山爲肅愼舊壤苐部族散居昭祖始統屬之耳﹞景祖稍役屬諸部自白山葉赫﹝舊作耶悔今攺正按國初有葉赫國因居葉赫河邊遂爲國名此與白山圖們並言蓋亦部族之居近是河者﹞圖們﹝舊作統門今攺正按圖們江在寧古塔城南六百里源出長白山東北流繞朝鮮北界復東南折入海﹞紮蘭以至五國﹝見前遼五國部條﹞之長皆聴命時遼邊民有逃而歸者鐵驪﹝見前靺鞨條﹞烏捨之民亦來歸前後願附者眾鄂敏﹝滿洲語飲也舊作斡泯今攺﹞水富察﹝氵作蒲察今從八旗姓氏通譜攺﹞部特克紳特布﹝滿洲語特克紳整齊也特布裝載也舊作泰神忒保今攺﹞水完顏部圖們水溫特赫﹝舊作溫迪痕今從八旗姓氏通譜攺﹞部捨音水完顏部皆來附

金史太祖進軍次寥晦城諸路兵皆於拉林水遇遼軍敗之進軍寧江州諸軍塡塹攻城十月朔克其城鐵驪部來送款次拉林城拜格﹝古語今其停止也舊作鱉古今攺正﹞之長和索哩﹝滿洲語麩皮也舊作胡蘇魯今攺正﹞以城降﹝按松漠紀聞上京至拉林一百五十里拉林至混同江一百十里太祖兵拉林河克寧江州進次拉林城則寧江城正與拉林河相近﹞

金史太宗天二年四月以實古納﹝蒙古語審問也舊作實古迺今攺正﹞所築上京新城名平州

金史熙宗天眷元年八月以京師爲上京府曰寧舊上京爲北京十一月以康宗以上畫像工畢奠獻於乾元殿十二月新宮成二年九月初居新宮立太祖原廟於慶元宮皇統三年初立太廟社稷﹝按史所云舊上京據大金國誌蓋遼之上京也﹞

松漠紀聞自上京至燕二千七百五十里﹝按自京師至盛京一千五百餘里盛京城至吉林八百餘里阿勒楚喀河源在吉林東北三百里綜計之與此約略相合﹞三十里至寧頭鋪四十五里至第二鋪三十五里至阿薩爾﹝古語閣也舊作阿薩今攺正﹞鋪四十里至拉林河四十里至巴達﹝滿洲語張大也舊作報打今攺正﹞舗七十里至賔州渡混同江﹝按此輿北盟編行程錄所載里數俱同可見金之上京實在今寧古塔之西混同江之東其去混同江二百六十里以今道裏按之當在色齊窩集嶺上有故城址相傳爲金時闗門蓋自船廠東十里過混同江至尼什哈站三十里至交蜜峯四十里至額赫穆站十里至納穆窩集三十里至山神廟五十里至拉發站七十里至推屯站三里至色齊窩集又東三百九十里至寧古塔色齊窩集在吉林城外混同江東二百四十餘里而拉林河源之拉林山在城東北二百四十五里阿勒楚喀河源之嘉松阿山在城東北三百里俱屬相近本朝康熙十六年寧古塔章京薩布素以繩量道裏兩度爲丈百八十丈爲裏自寧古塔西闗門量至吉林東闗門凡九萬八千丈爲五百五十里後分八站作六百三十里𨿽古今里數未必盡同然正約略可見耳﹞

北盟編出楡闗以東第三十八程至拉林河﹝皇輿全圖拉林河在阿勒楚喀河之西相去不過百餘里據此自拉林一程至上京與松漠紀聞言相去一百五十里者合則按出虎之爲阿勒楚喀無疑﹞終日之內山無寸木地不產泉又行五里至矩古﹝唐古特語矩十數也古身也舊作句孤今攺﹞貝勒寨第三十九程至館去上京尙十里餘翌日馬行可五七里一望平原曠野又一二里云近闕去傘蓋復北百餘步有阜宿圍繞髙丈餘皇城也至門就龍臺下馬行入宿圍朝見卽捧國書自山棚東入山棚左曰桃源洞右曰紫極洞中作大牌題曰翠微宮髙五七尺以五彩間結山石及仙佛龍象之形殿七間甚壯額曰乾元殿階髙四尺許階前作壇方數丈名龍墀

北盟會編自拉林河國主所居東行約五百里皆平原艸莽絕少民居每三五里之間有一二族帳每族帳三五十家

許亢宗奉使行程錄雄州啟行第三十三程自黃龍府東行二百十里至古烏捨寨寨枕混同江湄寨前髙岸有柳樹沿路設行人幕次於下金國太師李靖所居靖累使宋朝此排中頓飲食精細時當仲夏藉樹俯長江盤薄少頃殊忘鞍馬之勞過江四十里宿呼勒希﹝見前卷﹞寨三十六程自呼勒希寨東行五里契丹與女眞舊界也八十里至拉林河行終日無寸木地不產泉人攜水以行渡河五里至矩古貝勒寨第三十七程自矩古寨七十里至達河寨第三十八程自達河寨四十里至布達﹝見語佛也舊作蒲撻今攺正﹞寨三十九程自布達寨二十里至烏舎﹝解見前此訛兀室今並攺﹞郎君宅又三十里至館此去北庭尙十里﹝按此與北盟編所載里數皆同自雄州起至金都會寧府共二千七百五十里上京宮闕在拉林河東一百七十五里正與阿勒楚喀河源相近也﹞

大金國誌女眞世居長白山之東南鄰髙麗北接室韋西界渤海東瀕海國初城郭散居呼曰皇帝寨國相寨太子莊後升曰寧府建爲上京其遼之上京攺作北京城邑宮室無異中原州縣廨宇制度艸創

大金國誌皇統六年春三月上以上京寧舊內太狹役五路工匠撤而新之規模仿汴京

大金國誌天徳四年自寧遷都於燕以舊上京爲北京

元一統志混同江自長白山北流經建州﹝另條見前﹞

西五十里諸水東北流經故上京下達五國城北又東北注於海

寧府

金史寧府初爲寧州太宗以建都升爲府天眷六年置上京畱守司以畱守帶本府尹兼本路兵馬都總管後置上京海蘭﹝寧古塔河名舊作曷懶今攺﹞等路提刑司戶三萬一千二百七十東至呼爾哈﹝寧古塔河名舊作胡裏攺今攺﹞路六百三十里﹝按今自吉林烏拉至寧古塔城七站六百五里亦約略相同也﹞北至夫余﹝另條見前舊作蒲與今攺正﹞路七百里東南至率賔﹝舊作卹品今攺詳後﹞路一千六百里﹝按渤海以率賔故地爲率賔府領華益建三州明統志率賔河在建州東南路名當取諸此上京廣輪千里有餘白山黑水皆在焉卽我朝肇興之地也﹞南至海蘭路一千八百里﹝按元史雲海蘭路南近髙麗考海蘭河凡數處今取其近髙麗者又原文脫南字今據元史增﹞縣三寧縣﹝倚﹞與府同時置有長白山靑嶺瑪奇嶺巴延﹝滿洲語富也舊作勃海今攺﹞澱綠野澱阿勒楚喀河混同江有得勝陀國言額特赫噶珊﹝舊作忽土皚葛蠻今攺正滿洲語額特赫勝也噶珊村也原解是而譯訛﹞太祖誓師之地也曲江縣初名鎭東﹝按今寧古塔城西南八十里有蓮花池相傳爲金時之曲江﹞大定七年置十三年更今名宜春縣大定七年置有鴨子河

元一統志長白山在舊寧縣南六十里﹝按長白山橫亙千里而望祭之溫徳亨山實在吉林城西南九里則寧卽吉林之地明矣﹞

元一統志上京故城古肅愼氏地渤海﹝另條見前﹞大氏攺爲上京金旣滅遼卽上京建邦設都後攺寧府京之南曰建州京之西曰賔州﹝舊作濵州蓋傳寫之誤今攺正﹞又西曰黃龍府﹝原文此下云卽勃海之忽汗郡後爲龍泉府卽渤海之上京忽汗州也忽汗爲寧古塔之呼爾哈河此殊舛誤今刪去附訂於此﹞

元史開元路古肅愼之地隋唐曰黒水靺鞨﹝另條見前﹞東瀕海南界髙麗西北與契丹接壤卽金祖之部落也﹝據此則元初開元一路所轄至廣凡吉林寧古塔等地皆在其中矣﹞

金太祖旣滅遼卽上京設都海陵遷都於燕攺爲會寧府

肇州

金史肇州防禦使舊珠赫﹝舊作出河解見前﹞店也天會八年以太祖兵勝遼肇基王迹於此遂建爲州天眷元年置防禦使會寧府海陵時嘗爲濟州支郡承安二年復以太祖神武龍興之地升爲節鎭軍名武興五年置漕運司以提舉兼州事後廢軍貞祐二年復升爲武興軍節鎭置招討司以使兼州事戶五千三百七十五縣一始興﹝按﹞與州同時置有鴨子河黒龍江﹝按此所云黒龍江實指混同江而言蓋州下流會合致誤詳見前混同江一名黒龍江注﹞金史遼蕭嘉哩﹝滿洲語巡察也舊作糺裏今攺﹞托卜嘉﹝滿洲語膝也舊作撻不野今攺﹞等將步騎十萬會於鴨子河北太祖自將擊之黎明及河遼兵方壊陵道選壯士十輩擊之大軍繼進遂登岸與敵遇於珠赫店會大風起塵埃蔽天乘風擊之遼兵潰逐至沃楞﹝滿洲語水紋也舊作幹論今攺﹞濼殺獲無算遼人嘗言女眞兵若滿萬則不可敵至是始滿萬云

北盟會編遼天慶四年金太祖會集諸部全裝軍二千餘騎首破混同江之寧江州大敗渤海之眾獲甲馬三千又敗蕭嗣先於珠赫店及拉林河黃龍府咸州好艸峪四路都統誅斬不可勝計﹝據此則肇州在拉林河之東吉林之北﹞元一統志上京之北曰肇州治始興縣金皇統三年置﹝按置州年號與金史異史言黒龍江在州境與所言上京之北正合又金史帝紀卽稱混同一名黒龍江故史名以混同江爲黒龍江﹞

隆州

金史隆州利渉軍節度古夫余之地遼太祖時有黃龍見遂名黃龍府﹝另條詳前﹞天眷三年攺爲濟州以太祖來攻城時太軍徑渉不假舟楫之祥也置利渉軍天徳二年置上京路都轉運司四年攺爲濟州路轉運司大定二十九年更今名貞祐初升爲隆安府戶一萬一百八十縣一利渉﹝倚﹞與州同時置有混同江拉林河鎭一﹝原本不載鎭名﹞與縣同時置有混同館

金史收國元年正月上率兵趨達嚕噶﹝解見前﹞城次寧江州西逐北至阿嚕﹝古語山陰也舊作阿婁今攺﹞岡三月辛未朔獵於寥晦城七月九百奚營來降八月親徵黃龍府次混同江無舟上使一人前導乘赭白馬徑渉曰視吾鞭所指而行諸軍隨之後使舟人測其渡處深不得其熙宗天眷二年以黃龍府爲濟州軍曰利渉蓋以太祖渉濟故也九月克黃龍府班師至江徑渡如前丁丑至自黃龍府己卯黃龍見空中

金史天輔二年以羅索言黃龍府地僻且逺宜重戍守乃合諸穆昆以羅索爲萬戶鎭之

金完顏羅索碑天會八年葬於濟州之東南昻吉裏﹝按羅索墓在今吉林城西北二百餘里博屯山北無名小山此濟州之東南界也濟州卽遼之黃龍府據許亢宗奉使行程錄黃龍府在拉林河西三百三十五里餘詳前黃龍府條﹞

松漠紀聞自上京百五十里至拉林河一百十里至賔州渡混同江七十里至北易州﹝按易州當卽益州音相同而誤﹞五十里至濟州東舗二十里至濟州一百八十里至

信州

北信州金史信州彰信軍刺史本渤海懷逺軍﹝另條見前﹞遼開泰七年置戶七千三百五十九縣一武昌本渤海懷福縣地鎭一八千戶

元一統志信州在黃龍府西治武昌縣金皇統三年置

全遼志開原東北至信州三百十里﹝按信州故城在今科爾沁左翼東南三百八十里周一里門八土人猶呼信州城﹞

夫余路

金史夫余路國初置萬戶海陵例罷萬戶攺置節度使承安三年設節度副使南至上京六百七十里東南至呼爾哈路一千四百里北至和羅和屯﹝滿洲語和羅谷也和屯城也舊作火魯火疃今攺﹞三千里﹝按開原東北千餘里皆古夫余國之境此路之所由名也余並詳前夫余條﹞

金史金之封疆東極濟喇敏﹝滿洲語厚也舊作兀裏迷今攺﹞烏達噶﹝古語次數也舊作兀的攺今攺﹞之境北自夫余路之北三千餘里和羅和屯穆昆地爲邊

元史夫余﹝舊訛浦峪今並攺﹞路屯田萬戶府世祖至元二十九年十月以蠻軍三百戶女眞一百九十戶於咸平府屯種三十年命本府萬戶領其事仍於楚勒罕﹝滿洲語閱兵也舊作茶剌罕今攺﹞拉林﹝舊訛剌憐以音與地考之當卽今拉林河今並攺﹞等處立屯仁宗大徳二年撥蠻軍三百戶屬肇州古萬戶府止存女眞一百九十戶依舊立屯爲田四百頃﹝按元之浦峪卽金之蒲與音近而字異也元時無此路名蓋仍金舊﹞

海蘭路

金史海蘭路置總管府貞元元年攺總管爲尹仍兼本路兵馬都總管承安三年設副總管有伊勒呼﹝滿洲語一順也舊作移鹿古今攺﹞水西北至上京千八百里東南至髙麗界五百里﹝按吉林寧古塔界內國初猶有海蘭路之名又皇輿全圖海蘭河不一其與髙麗相近有安巴海蘭必喇阿濟格海蘭必喇在寧古塔南四百一十里合流入布爾哈圖河以達噶哈哩河又寧古塔城西北二百里有海蘭窩集綿亙數百里別有海蘭河出焉東流入呼爾哈河則元時海蘭府碩達勒達路明時海蘭衛所在與金時海蘭路之南近髙麗者似非一處然今寧古塔城南至圖們江朝鮮界六百里而南北皆有是河則自海蘭窩集延袤至大小海蘭河其皆金時海蘭路一帶舊境歟﹞金史景祖時海蘭﹝舊作孩懶音之轉也今並攺﹞烏淩阿﹝舊作烏林答今從八旗姓氏通譜攺﹞部錫馨﹝滿洲語房檐也舊作石顯又作星顯今攺﹞拒阻不服攻之

金史景祖爲人寛恕海蘭水有率眾降者錄其歲月姓名卽遣去俾復其故

金史自景祖以來兩世四主志業相因卒定離析一切治以本部法令東南至於伊勒呼海蘭紮蘭紮卜古倫東北至於五國矩威﹝唐古特語矩十數也威中也舊作主威今攺﹞圖塔﹝滿洲語存畱也舊作禿答今攺﹞金蓋盛於此金史穆宗末年徳濟﹝滿洲語上分也舊作達紀今攺正﹞誘扇邊民海蘭甸人執之康宗遣使撫納

金史康宗四年髙麗築九城於海蘭甸以兵數萬來攻斡色﹝滿洲語瓦也舊作斡賽今攺﹞敗之亦築九城與髙麗九城相對髙麗復來攻斡色復敗之髙麗約以還逋逃之人退九城之軍復所侵故地乃罷兵﹝按皇輿全圖鳯凰城東南有九連城與朝鮮之義州愛州相近當卽其遺址也﹞

金史收國三年海蘭甸長城髙麗增築三尺詔愼固營壘

金史天會二年海蘭路軍帥呼嚕古﹝蒙古語手指也舊作忽剌古今攺﹞等言往者歲捕海狗海東靑鴉鶻於髙麗之境近以二舟往彼乃以戰艦十四要而擊之盡殺二舟之人上曰以小故起戰爭甚非所宜今後非奉命毋輒往

金史天會九年正月命以圖們水以西和屯錫馨﹝並見前﹞珊沁﹝滿洲語山寨也舊作僝蠢今攺﹞三水以北閒田給海蘭路諸穆昆

元一統志海蘭河經渤海建州東南一千里入

於海

率賔路

金史率賔路節度使遼時爲率賔府置刺史本率賔故地﹝詳前渤海率賔府條﹞太宗天會二年以紮蘭路都貝勒所居地瘠遂遷於此以海陵例罷萬戶置節度因名率賔路節度使世宗大定十一年以紮蘭率賔相去千里旣居率賔不可忘本遂命名親管明安曰紮蘭明安承安三年設節度副使西北至上京一千五百七十里東北至呼爾哈一千一百里西南至海蘭一千二百里北至邊界二千里

金史昭祖耀武至率賔紮蘭之地所至克捷

金史穆宗時圖們琿春﹝舊作渾蠢今攺正按琿春河在寧古塔東南圖們江之東﹞水之交烏庫哩﹝舊作烏古論今從八旗姓氏通譜攺﹞部埒克﹝滿洲語礪石也舊作畱可今攺﹞卓多﹝滿洲語織也舊作詐都今攺﹞與率賔水烏庫哩達薩塔﹝滿洲語整理也舊作敵庫徳今攺﹞起兵於穆嚕密斯罕﹝滿洲語穆嚕形像也宻斯罕墨綫也舊作米裏迷石罕今攺﹞城太祖往攻破之撫寧諸路如舊因致穆宗教圖們琿春葉赫錫馨四路及嶺東諸部自今勿復稱都部長

金史康宗使碩碩歡﹝滿洲語總也舊作石適歡今攺﹞撫定邊民率賔水民不聴命使威泰﹝古語有記性之謂舊作斡帯今攺﹞等至和囉噶﹝古語墻圏也舊作活羅海今攺﹞川召諸官僚告諭之率賔水居沃赫﹝滿洲語石也舊作斡豁今攺﹞貝勒不至烏塔﹝滿洲語奶糕也舊作塢塔今攺﹞伐沃赫克之

金史太宗天會二年二月命徙紮蘭路都貝勒完顏忠於率賔水

哈斯罕路

金史哈斯罕﹝解見前卷﹞路置節度使天會七年徙治寧州嘗置都統司明昌四年廢有化成闗

通考遼遷女眞大姓於遼陽之南而著籍焉使不得與本國往來謂之哈斯罕﹝按金史哈斯罕在遼陽府之長宜鎭及蓋州等處又河西亦有之蓋又別經逺徙者耳﹞

金史呼實黙﹝滿洲語包褁也舊作胡十門今攺﹞以哈斯罕歸太祖自言始祖兄阿庫納﹝滿洲語普徧也舊作阿古迺今攺﹞後金史天輔三年五月詔咸州路都統司曰兵興以前哈斯罕輝發﹝舊作回怕裏又作回霸今攺正詳下咸平府條內﹞與系遼籍不系遼籍女眞戶民有流竄邊境或亡入於遼者當行理索可明諭諸路千戶穆昆徧與詢訪其官稱名氏地裏具錄以上

金史天會二年命南路軍帥以甲士千人益哈斯罕路以備髙麗

金史天會七年十一月徙哈斯罕都統司治寧州

元史至元二十六年分京師應役新附軍一千人屯田哈斯罕闗東荒地

呼爾哈路

金史呼爾哈路國初置萬戶海陵例罷萬戶乃攺置節度使承安三年置節度副使西至上京六百三十里北至邊界哈喇巴圖﹝古語哈喇黒色也巴圖結實也舊作合裏賔忒今攺﹞千戶一千五百里﹝按呼爾哈路爲渤海上京詳見前渤海條﹞

金史天會六年徙昏徳公重昏侯於韓州八年徙呼爾哈路

烏爾古徳哷勒統軍司

金史烏爾古徳哷勒統軍司後升爲招討司與

夫余路近﹝按烏爾古徳哷勒爲遼國外十部之二烏爾古一部徳哷勒八部不能成國附庸於遼時叛時服各有職貢猶羈縻州也見於遼營衛志部族表史言與夫余路近當俱在吉林之北﹞

咸平路咸平府

金史咸平路府一領刺郡一縣十

金史咸平府總管府安東軍節度使本髙麗銅山縣地遼爲咸州國初爲咸州路置都統司天徳二年八月升爲府後爲總管府置遼東路轉運司東京咸平路提刑司戶五萬六千四百四縣八平郭縣﹝倚﹞舊名咸平大定七年更銅山縣遼同州本漢襄平縣遼太祖時以東平寨置南有柴河北有淸河西有遼河﹝按柴河在今鐵嶺縣城北二里淸河在今開原縣城南二里俱西入遼河則銅山一縣正在開原之南鐵嶺之北也﹞新興縣遼銀州本渤海富州﹝另條見前﹞熙宗皇統三年廢州更名來屬南﹝刻本脫南字今據通誌增﹞有範河北有柴河西有遼河﹝按範河在今鐵嶺縣城南三十里淸河在開原縣城南二里則新興固北與銅山接界在鐵嶺地爲多又鐵嶺縣東有故新興城則遼時所置金仍其名而稍移其地詳見前靺鞨及渤海富州條內﹞慶雲縣遼祺州本以所俘密雲民建州名密雲後更名有遼河﹝按今有慶雲堡在開原縣城西亮子河由此入開原境﹞淸安縣遼肅州熙宗皇統三年降爲縣﹝按淸安本遼肅州縣名見前遼東京條﹞榮安縣東有遼河歸仁縣遼舊通州本渤海彊師縣﹝另條見前﹞遼更名金因之北有細河玉山縣章宗承安三年以穆蘇集平郭林河之間相去六百餘里之地置貞祐二年四月升爲節度軍曰鎭安

金史烏楞古﹝舊作斡魯古解見前﹞敗遼軍於咸州西斬遼統軍於陣完顏羅索克咸州

通考契丹時自咸州東北分界入山谷至粟末江中間所居之女眞隸咸州兵馬司與其國往來無禁謂之輝發﹝舊作回霸今攺正按國初輝發國於輝發河邊扈爾奇山築城以居因號輝發國其名當本於此﹞

金王寂遼東行部志慶雲縣本遼祺州歸仁縣遼安州柳河縣舊韓州也先徙州於奚營後攺爲縣以地近柳河故名之乙亥次韓州州故城在遼水側常苦風沙移於白塔寨又爲遼水所侵移於今柳河縣又以地非衝途徙於舊九百奚營卽今所治是也丁巳次哈達﹝舊作胡今攺正﹞千戶寨哈達漢言山也﹝按哈達滿洲語峯也此解近是而實誤﹞以寨居山下故名戊午次達巴罕﹝舊作南謀懶今攺正﹞千戶寨達巴罕漢言嶺也以其近分水嶺故名己未次桑阿﹝舊作松瓦今攺正﹞千戶寨桑阿者城也﹝按滿洲語桑阿紮也此解爲城誤﹞寨近髙麗舊城故名辛酉次布拉克﹝舊作關羅今攺正﹞寨布拉克漢語暖泉也﹝按古語布拉克泉也此解近似﹞以山間流水一股經冬不冰故名壬戌次奎千戶寨奎漢言淸河也﹝按古語奎村莊也與淸河無渉此解誤﹞宿雅嗒喇庫﹝舊作耶塔剌虎今攺正﹞寨漢言火鐮火石﹝按滿洲語雅塔喇庫火鐮也此解近似﹞癸亥次和勒惇﹝舊作和魯奪徒今攺正﹞千戶寨和勒惇漢言松山也﹝按滿洲語和勒惇果松也此解近似﹞宿茂摩囉﹝舊作古魯今攺正﹞寨漢語木盂子也﹝按滿洲語茂摩囉木碗也﹞庚子次博囉和屯﹝舊作鼻裏合土今攺正﹞千戶寨博囉和屯漢言範河也﹝按博囉古語靑也和屯滿洲語城也此解殊誤﹞辛丑次咸平府宿府治之安忠堂遼爲咸州本朝初置咸州詳衮司後升咸平府己酉宿淸安縣治之生明堂世傳遼時爲肅州本朝爲縣甲寅宿銅山縣遼之同州也本朝爲東平縣焉

松漠紀聞自信州之北西行三百七十里至咸州南鋪四十里至同州南鋪四十里至銀州南鋪五十里至興州四十里至蒲河四十里至沈州﹝按自咸州至沈州二百十里咸州應在今開原站威逺堡之間以今道裏計之奉天府四十里至蒲河三十里至懿路站六十里至鐵嶺縣六十里至開原縣卽遼同興等州所轄之地又十五里至開原站十五里至威逺堡門許亢宗奉使行程錄沈州七十里至興州興州五十里至銀州銀州四十里至咸州咸州北行九十里至同州同州四十里至信州與洪皓所記異蓋地本犬牙相錯而取道之南北亦時有不同也﹞元一統志咸平府秦築障塞以限要荒漢唐嘗置都督府負山阻河控制東土

元一統志遼河從咸平府界流經沈陽西北達廣寧路境﹝按遼河出吉林西北窩集爲赫爾蘇河合諸水北流自赫爾蘇邊門至科爾沁界又西北繞鄧子村又西南折與潢河會遂西南流至開原明安貝勒屯東十里入邊以達於鐵嶺承徳自威逺堡門東行九十里至葉赫站八十里至赫爾蘇站此咸平府東北之界也其北境出開原邊外與韓州爲鄰韓州金隸咸平府﹞

元一統志淸安縣故城在咸平府西北舊肅州金皇統三年攺爲縣後廢城址猶存歸仁縣故城在咸平府北舊安州﹝見前遼東京條﹞皇統三年攺爲縣後廢城址猶存

元一統志銅山郡故城在咸平府南後廢﹝按此卽金之銅山縣﹞

韓州

金史韓州刺史遼置東平軍本渤海鄚頡府﹝另條見前﹞戶一萬五千四百一十二縣二臨津﹝倚﹞未詳何年置柳河本渤海粵喜縣﹝另條見前﹞遼以河爲名枸河柳河﹝按元一統志第言地近柳河盛京通誌有柳河而無枸河惟遼河一名巨流一名句驪又名枸柳河相傳謂是枸河柳河合流之處今考柳河源出遼陽州城東北西北流入十里河十里河舊名稠柳河源出遼陽城北西北流至楊家灣合沙河入渾河渾河入遼河則枸河或卽十里河但十里河與柳河合流之處去巨流河尙逺而遼河之大豈因二小水得名舊志未足爲據句驪巨流枸柳音相同而字異實卽遼河而金史誤分枸柳爲二河耳考遼河自吉林西四百餘里庫勒納窩集發源西北流至科爾沁左翼東南四百五十里經額爾金山又西北流入左翼後旗界又西南流合潢河入開原邊韓州故城當與今科爾沁左翼東南四百七十里之阿里瑪圖城相近科爾沁隋唐屬粵喜靺鞨其地有遼河並無柳河也余詳靺鞨及渤海鄚頡府條又土黙特右翼有柳河東南流入大淩河地𨿽近於韓州然與遼河枸柳之稱又不相渉﹞

元一統志臨津縣廢城在咸平府遺址猶存柳河縣以近柳河故名今城址猶存

金東京遼陽府

金史東京路府一領節鎭一刺郡四縣十七鎭五皇統四年立東京新宮

金史遼陽府東京畱守司本渤海遼陽故城﹝詳前渤海條﹞遼名東京﹝詳前遼東京條﹞太宗天會十年攺南京路平州軍帥司爲東南路都統司之時嘗治於此以鎭髙麗後更置畱守司縣四遼陽縣﹝倚﹞有東梁河國名烏勒呼﹝滿洲語蘆葦也舊作兀魯忽今攺﹞必喇俗名太子河鶴野縣宜丰縣遼舊衍州﹝詳前遼東京條﹞皇統三年廢爲縣有東梁河石城縣興定三年九月以縣之靈巖寺爲巖州名其倚郭縣曰東安置行省鎭一長宜哈斯罕在其地

元史遼陽路唐以前爲髙麗及渤海所有梁貞明中契丹太祖以遼陽故城爲東平郡後唐升爲南京石晉攺爲東京﹝按後唐石晉不應置京邑於遼陽史殊舛錯蓋並系遼事當五代爲唐晉時耳﹞金置遼陽府

澄州

金史澄州南海軍刺史本遼海州﹝詳前渤海及遼東京條海州原文訛海軍今攺正﹞天徳三年攺州名縣二臨溟析木遼銅﹝原本訛同據遼史攺﹞州附郭析木縣也皇統三年廢州來屬有沙河鎭一新昌

沈州

金史沈州昭徳軍刺史本遼定理府﹝詳前渤海及遼東京條﹞地明昌四年與通貴徳澄三州皆隸東京縣五樂郊有渾河章義遼舊廣州皇統三年來屬有遼河東梁河遼河大口遼濵遼舊遼州皇統三年廢爲縣挹婁遼興州常安縣本挹婁故地﹝另條見前﹞大定二十九年更名有範河淸河國名奎必喇﹝舊作叩隈必剌解見前﹞雙城遼雙州皇統三年降爲縣章宗時廢

貴徳州

金史貴徳州刺史遼置﹝詳前渤海及遼東京條﹞縣二貴徳﹝倚﹞有範河奉集遼集州奉集縣本渤海舊縣有渾河

蓋州

金史蓋州奉國軍節度本髙麗蓋葛牟城遼辰州﹝詳前渤海及遼東京條﹞明昌四年罷哈斯罕建辰州六年以與陳同音更名縣四湯池遼鐵州湯池縣建安遼縣秀巖本大寧鎭明昌四年升泰和四年廢貞祐四年復置﹝按秀巖卽今岫巖城﹞熊嶽遼盧州熊嶽縣鎭二神鄕大寧﹝卽秀巖﹞

復州

金史復州刺史遼懷逺軍節度明昌四年降爲刺史縣二永康﹝倚﹞化成遼蘇州皇統三年降爲縣來屬貞祐四年升爲金州鎭一歸勝

來逺州

金史來逺州舊來逺城﹝見前遼東京條﹞本遼熟女眞地大定二十二年升爲軍後爲州

博索府金史博索﹝滿洲語山陰也舊作婆娑今攺﹞府初置統軍司天徳二年置總管府貞元元年與海蘭路總管並爲尹兼本路兵馬都總管此路皆明安戶

元史元初以博索府廣寧府等作四路至元十七年以博索府屬遼陽行省後廢博索府爲巡檢司

元史東寧路本髙句驪平壤城髙麗王建以爲西京元至元六年李延齡等以府州縣鎭六十城來歸八年攺西京爲東寧路割靜州義州麟州威逺鎭隸博索府﹝按此爲髙麗之平安道義州在鴨綠江入海之處平壤西北四百二十里﹞

唐賈耽道裏紀登州東北海行入鴨綠江口舟行百餘里又小舫溯流三十里至泊汋口得渤海之境﹝按此自登州海行之路﹞渡遼水五百里至安東都府府故襄平城也﹝按襄平漢縣名在遼陽北七十里漢遼東郡治﹞東南至平壤城八百里西南至建安城三百里故平郭縣也南至鴨綠江北泊汋城七百里故安平縣也﹝按此爲自營州陸行之路安平系西安平泊汋口泊汋城當卽博索二字之轉音也唐貝觀二十二年薛萬徹伐髙麗圍泊汋城而還卽此據賈耽所紀城在鴨綠江北西南去鴨綠江入海處僅百三十餘里元時所以割髙麗之義州來屬也漢志稱馬訾水由西安平入海馬訾卽鴨綠江元一統志亦稱鴨綠江由博索府東南入海則博索之本於泊汋明矣﹞

元一統志大虫江在遼陽路發源縣東南之龍鳳山分水嶺下東南流經廢博索府南流合於鴨綠江

元一統志斜江在遼陽縣東按圖冊源自長白山南流經廢博索府東十里流入於海

元一統志鴨綠江源出長白山西南流經廢博索府東南入於海

明一統志博索府在遼東都司東四百七十里金置總管府元省﹝按自遼陽城守東南至鳳凰城守界一百九十里鳳凰城東南至義州江一百二十里爲朝鮮界凡三百十里明志稱凰凰城在遼東都司東南三百五十里博索府應在鳯凰城東一百餘里﹞

謹案金祖肇興白山黒水疆域袤延卽我朝創業之地金獻祖徙居與阿勒楚喀河源相近其地在寧古塔之西混同江之東太宗建爲上京府曰會寧以金史所記裏至及洪皓松漠紀聞徐夢莘北盟會編所載行程考之上京城去混同江二百六十里去拉林河一百五十里寧古塔西六百三十里吉林城東北二百餘里當在今色齊窩集左右今色齊窩集嶺上有故城遺址相傳爲金時闗門其明證也上京路所轄京之北曰肇州金太祖首破遼兵於此京之西曰濟州太祖乘馬渉混同江之所又西則信州在今科爾沁界夫余路在肇州之北率賔路在上京之南海蘭路又在率賔東南呼爾哈則寧古塔之境哈斯罕在遼陽之南咸平府在開原鐵嶺間而會寧一府實居其中若朝鮮北境之會寧府則剽襲其名初不相渉東京之置𨿽承遼舊省並實多博索府路則金所創置尢與髙麗毗連以地與音考之卽唐賈耽所紀之泊汋口泊汋城去鴨綠江海口不逺也史述契丹人言金人滿萬則不可敵金祖始以一成一旅仗義興師遼人望風奔潰又何待滿萬始不可敵哉良由山川靈異騎射精嫻上下恊心人皆勁旅故能滅遼臣宋號令寰區億年之

王气所鐘前代之幅員可溯按其方域詳臚如右云

欽定滿洲源流考卷十二欽定滿洲源流考卷十三

疆域

元沈陽路

元史沈陽路本挹婁六﹝另條見前﹞故地渤海建定理府﹝叧條見前﹞都督沈定二州此爲沈州地契丹爲興遼軍﹝另條見前﹞金爲昭徳軍﹝另條見前﹞後皆毀於兵火元初平遼東髙麗國麟州神騎都領洪福源率西京都龜州四十餘城來降各立鎭守司設官以撫其民後髙麗復叛洪福源引眾來歸授髙麗軍民萬戶徙降民散居遼陽沈州初創城郭置司存僑治遼陽故城中統二年攺爲安撫髙麗軍民總管府及髙麗舉國內附又以質子淳爲安撫髙麗軍民總管分領二千餘戶理沈州元貞二年並兩司爲安撫髙麗軍民總管府仍治遼陽故城

開元路

元史開元路古肅愼﹝叧條見前﹞之地隋唐曰黒水靺鞨﹝叧條見前﹞唐置黒水府其後渤海﹝另條見前﹞盛靺鞨皆役屬之又其後渤海寖弱爲契丹所攻黒水復有其地東瀕海南界髙麗西北與契丹接卽金始祖之部落也太祖旣遼卽上京設都金末其將﹝布﹞希﹝舊作蒲鮮今從八旗姓譜攺正﹞萬努﹝舊作萬奴今攺正﹞據遼東元初癸巳歳出師伐之生擒布希萬努師至開元率賔東土悉平開元之名始見於此乙未歳立開元南京二萬戶府治黃龍府至元四年更遼東路總管府二十三年攺爲開元路領咸平府後割咸平爲散府俱遼東道宣慰司﹝按開元本金上京境內地名元兵至此遂定其地而故上京一帯俱已殘毀因攺建開元路非開元卽上京也其初寄治黃龍府後徙於今開元縣地明初因以設衛亦非今開原縣卽黃龍府也俱詳見前金上京條﹞

元史中統三年割遼河以東開元路四年罷開元宣慰司

元一統志開元路南鎭長白之山北浸鯨川之海三京故國五國舊城亦東北一都會也

元一統志開元勁健善戰習尙射獵

咸平府

元史咸平府古朝鮮地遼平渤海以其地多險隘建城以居流民號咸州﹝另條見前﹞金升咸平府領縣六﹝叧條見前﹞兵亂皆廢元初因之隸開元路後復割出隸遼東宣慰司

元史至元二十五年增軍戍咸平府以察罕伊埓薩哈勒﹝古語察罕白色也伊埒明顯也薩哈勒須也舊作察忽亦兒思合今攺正﹞言其地舊邊徼請益兵以偹不虞故也

海蘭府碩達勒達等路

元史海蘭﹝詳前金上京條﹞府碩達勒達﹝滿洲語隠避處也舊作水達達今攺正﹞等路土地廣闊人民散居元初設軍民萬戶府五撫鎭北邊一曰屯﹝舊作桃溫今攺正按屯河在今寧古塔東北七百里源出屯池南流入混同江明永樂二年曽置屯河衛及千戶所當卽其地猶唐之羈縻州也﹞距上都四千里﹝舊訛四十里按元上都與海蘭府相去甚逺訛誤顯然今攺正﹞一曰呼爾哈﹝今寧古塔河名見前渤海及金上京條﹞距上都四千二百里大都三千八百里有呼爾哈江並混同江又有海蘭河流入於海一曰鄂多理﹝舊作斡朵憐今攺正按明太祖實錄遼陽至琿綽琿之地三千四百里琿綽琿至鄂多理一千里鄂多理城在開元東北千二百里有理河出城南城在開元東北千二百里有理河出城南諸山北入混同江明永樂十一年嘗置衛考理河在吉林城南六百七十里源出吉林城南之勒克山東流會兩訥音河入混同江明人所識地理皆傳聞約略之詞未足爲據鄂多理城爲我朝最初發祥之地在興京東一千五百里長白山之東以音與地按之均屬相合也﹞一曰托果琳﹝古語周圍也舊作脫斡憐今攺正﹞一曰布呼﹝滿洲語鹿也舊作孛苦今攺正﹞江各有司存分領混同江南北之地其居民皆碩達勒達女眞之人各仍舊俗無市井城郭以射獵爲業設官牧民隨俗而治

元一統志自南京而南曰海蘭府又南曰雙城直抵於髙麗之王京﹝按渤海南京在海州遼南京在遼陽此所雲南京而南或僅指海蘭府冶所然亦當在東而非南也雙城亦非遼之雙城縣﹞

肇州

元史按哈喇巴圖爾﹝古語哈喇黒色巴圖爾勇也舊作哈喇八都魯今攺正﹞傳至元三十年世祖謂哈喇巴圖爾曰納廷﹝古語八十數也舊作乃顏今攺正﹞故地曰阿巴拉呼﹝古語阿巴扯呼行圍也舊作阿八剌忽今攺正﹞者產魚吾今立城而以伊斯琿﹝滿洲語迎面也舊作元連憨今攺正﹞哈喇納蘇﹝哈喇解見前納蘇古語歳數也舊作哈納思今攺正﹞奇爾濟蘇﹝古語奇爾斑也濟蘇顏色也舊作乞裏吉思今攺正﹞三部人居之名其城曰肇州汝往爲宣慰使旣至定市裏安民居得魚九尾皆千斤來獻又成宗紀元貞元年立肇州屯田萬戶府以遼陽行省左丞阿薩爾﹝古語閣也舊作阿散今攺正﹞領其事而大一統志與經世大典皆不載此州不知其所屬所領之詳今以廣寧爲納延分地故附於廣寧之下﹝按元史以肇州沿革未詳故附廣寧之後考肇州之名實始於金太祖始破遼兵於珠赫店之地肇基王業因創此州在開元之東北與濟州相連詳元史所云立城而以肇州名之則非金肇州故地或稍移西近廉寧邊外耳﹞

元史肇州古屯田萬戶府成宗元貞元年七月以納延布拉噶齊﹝古語捕貂人也舊作不魯古赤今攺正﹞及打魚碩達勒達女眞等戶於肇州旁近地開耕爲戶布拉噶齊二百二十戶碩達勒達八十戶歸附軍三百屍續增丁五十二戶

元史仁宗大徳二年撥夫余路﹝另條見前﹞蠻軍三百戶屬肇州古萬戶府

博索府

元史元初以廣寧府博索府﹝見前金上京條﹞懿州蓋州作四路直隸中書省至元八年割東寧路之義州麟州威逺鎭隸博索府十七年以府屬遼陽後廢爲巡檢司﹝按博索府與髙麗接界當卽新唐書所稱鴨綠江口之泊汋口泊汋城也詳見前金上京條﹞

元史中統三年命博索府屯田軍移駐鴨綠江之西以防海道

謹按元時省並遼東州縣分設萬戶府鎭戍其地統於遼陽行中書省所轄路凡七曰沈陽路僑治遼陽以統髙麗曰開元路所統近黑龍江東極於海而萬屍府則僑治黃龍故地曰海蘭府碩達勒達路則今吉林寧古塔之境設萬戶府分領混同江南北而鄂多里卽

本朝始祖定居之地屯河在寧古塔東北呼爾哈近繞寧古塔城咸平府近威逺堡門肇州博索府則上承金舊𨿽元一統志經世大典諸書已不復傳元史地理誌所載亦僅存其大略然設官分域猶可參稽若遼陽廣寧大寧三路則具載

大淸一統志及盛京通誌諸書其有闗於渤海遼金建置者已詳具前各條中東寧路則本髙麗之地後仍歸於髙麗玆不復載云

附明衛所城站考

謹按明初疆圉東盡於開原鐵嶺遼沈海蓋其東北之境全屬我

朝及國初烏拉哈達葉赫輝發諸國並長白山之訥殷東海之窩集等部明人曾未渉其境永樂二年仿唐羈縻州之制設尼嚕罕衛七年攺爲尼嚕罕都司後又續設衛所空名其疆域逺近原弗及知所稱山川城站亦多在傳聞疑似之間而又譯對訛舛名目重復一地而三四名一名而三四見者甚多又如黑龍江屯河呼爾哈河等地與明邊界相去絕逺而亦列於衛所之中蓋緣諸部常以市易與明往來卽其所居彊名爲衛書之實錄授以官稱或間有部長自來或僅部人之來貿易者前後蕪復輾轉傳訛明人固無由而悉也洪惟我

國家

始興之地在鄂多理城元史訛爲斡朵憐明人訛爲斡朵裏又訛爲斡朵倫而誤分爲兩地至

王迹肇基在渤海國建州﹝另條見前﹞之境故明人又有建州之稱迨我

太祖髙皇帝受

天顯命仗義龔行諸部之人率先臣僕其有藉明聲援抗我顏行者電掃霆驅以次平殄沈遼舊壤作我

陪都卽明邊內廣寧寧逺諸衛亦不足爲藩籬之固矣今就明實錄會典所載按年臚敍其譯對𨿽訛尙實有是名及一地數名復見充數者並爲考證附注於下有其名而無其地並撰造不能成語者攺對字面姑列其名而附糾其誤凡爲衛三百七十有六所二十有四城站地面五十有八

窩集衛﹝舊訛兀者今攺正明實錄永樂元年部長錫揚哈舒什哈進馬置窩集衛以錫揚哈爲指揮舒什哈爲指揮同知按漢魏之沃沮元之烏者吾者明之兀者其部族不一而地甚廣袤以音與地求之蓋卽寓集也國初名東海窩集部所屬有呼爾哈赫實赫寧古塔等路太祖己亥年後以次討平之﹞

窩集左衛明實錄永樂二年置以部長托克托和爲指揮同知

窩集右衛明實錄永樂二年置以部長諾海爲指揮同知

窩集後衛明實錄永樂二年置以部長徹伯爾爲指揮同知

畢裏衛明永樂三年置按畢裏河在蓋平縣東南九十里

實勒們衛﹝舊訛失裏綿今攺正明實錄永樂三年置按吉林城西南八百九十餘里有實勒們河此衛與下哈勒琿衛同置地亦相近也﹞

哈勒琿衛﹝舊訛處爾文今攺正明實錄永樂三年置以部人綽爾布鼐額爾吉納等爲指揮等官按吉林城西南九百里有地名哈勒琿穆毗有哈勒琿河卽溫水河也﹞

薩裏衛﹝古語地弩也舊訛撒力今攺正明實錄永樂三年置以巴蘭等處部人茂義等爲指揮僉事按寧古塔城東北六百五十里有巴蘭窩集在混同江北又吉林有巴蘭河巴蘭屯又有薩裏屯當卽是也﹞

齊巴噶衛﹝古語棗也舊訛赤不罕今攺正明實錄永樂三年古部人實爾哈岱爾來朝置衛以實爾哈岱爾爲指揮﹞

屯河衛明實錄永樂三年置按屯河在寧古塔東北

安河衛明實錄永樂三年置按安河在呼倫布裕爾北七百十里

摩琳衛滿洲語馬也舊訛毛憐元史作末鄰今攺正明實錄永樂三年置

堅河衛﹝明實錄永樂三年置考盛京通誌無此河名惟黙爾根城西有糾河音與相近又寧古塔城東四里有珊延河亦書作商堅河或明人誤截稱一字耳﹞

右城衛明實錄永樂三年置以部長哈淸阿爲指揮

喀本河衛﹝舊訛古賁今攺正明實錄永樂四年置按喀本河在呼倫布裕爾北三百四十里﹞

塔山衛﹝明實錄永樂四年置以部長達拉齊爲指揮考盛京通誌塔山在開元城東二十五里明時北闗所在又布爾徳庫蘇巴爾漢山上有塔山皆葉赫國地明時又嘗以衛都督授哈達部主蓋哈達彊時葉赫嘗屬之耳﹞

額伊瑚衛﹝舊訛兀也吾今攺正明實錄永樂四年置以部長多羅爲指揮按自吉林至寧古塔路程八十里至額赫穆站九十里至額伊瑚站﹞

嘉河衛﹝明實錄永樂四年嘉河等處人進馬因置嘉河等三衛考皇輿全圖嘉哈必喇在興京之南當永樂時我朝尙未定居於此耳﹞

哈密衛﹝按哈密在西域不應遼沈之東有此地名而明實錄稱永樂四年因嘉河人進馬與嘉河衛同置其訛舛實不可詰考皇輿全圖嘉哈必喇毗連之地有哈實瑪必喇或因音有緩急致誤亦未可定今姑仍原文附糾其誤﹞

溫都衛﹝舊訛幹灘今攺正明實錄永樂四年與嘉河同置原文作斡灘又訛斡難乃元始興之地卽今鄂嫩河與嘉河逺不相涉考興京西百五十里有溫都河出八盤嶺入渾河音轉而訛爲斡灘耳﹞

達喜穆魯衛﹝舊訛塔魯木今攺正明實錄永樂四年置爲葉赫國地部長祝孔額嘗授達喜穆魯衛都督僉事卽明時所稱北闗也太祖乙未年滅之考葉赫相近惟達喜穆魯山南爲古尼河北爲葉赫傳聞不審誤倒其音耳﹞

蘇完河衛﹝舊訛蘇溫今攺正明實錄永樂四年置考國初有蘇完部太祖戊子年來歸其故地在吉林惟無此河名或古今有異稱也﹞

阿蘇江衛﹝明實錄永樂四年二月置考阿蘇河在黒龍江境內﹞

率賓江衛﹝舊訛速平今攺正按率賓本渤海府名金史有蘇濱水亦作卹品明一統志卹品河在建州東南千餘里河已無考以音求之卽率賓也又今開原東南一百九十餘里有碩賓河與率賓音亦相近疑明人不知碩賓之卽爲卹品而誤傳在逺地耳﹞

吉河衛﹝明實錄永樂四年三月置以部人肅魯棟阿爲指揮考東北河名之有吉字者甚多此未知所屬﹞

雙城衛﹝明實錄永樂四年七月因溫托琿等處部人吉裏納入朝置雙城等五衛諸人因市易而來並非部長不必同爲一部也雙城見前海蘭府條﹞

沙蘭衛﹝舊訛撒剌兒今攺正明實錄永樂四年七月置考沙蘭河沙蘭城沙蘭站俱在寧古塔城西不及百里﹞

尼瑪拉衛﹝舊訛亦馬剌今攺正明實錄永樂四年七月置考尼瑪拉河源出納魯窩集西流入蘇子河﹞

圖倫衛﹝舊訛脫倫今攺正明實錄永樂四年七月置以國初爲蘇克蘇河部地有圖倫城太祖癸未年攻克之﹞

巴延衛﹝舊訛卜顏今攺正明實錄永樂四年七月置按吉林烏拉有巴延阿林巴延必喇巴延鄂謨巴延站地名不一明時衛名未詳何屬﹞

烏拉衛﹝舊訛兀蘭今攺正明實錄永樂四年八月烏拉等處部人奇爾鼐紐爾等來朝置烏拉伊爾庫魯來朝托漠斐森四衛按國初烏拉國城在吉林城北七十里混同江東太祖癸丑年平其國﹞

伊爾庫魯衛﹝舊訛亦兒古裏今攺正按伊爾庫魯噶珊在寧古塔東北﹞

托漠河衛﹝舊訛脫木今攺正按托漠河國初屬哲陳部太祖甲申年徵哲陳有嘉哈地人告之於是托漠河章佳巴爾達薩爾滸界藩俱集兵來禦戰於渾河太祖率近侍三人敗其兵八百人﹞

斐森衛舊訛福三今攺正與烏拉衛同置按斐森屯在寧古塔東北

色珠倫衛﹝明會典訛撒竹籃明實錄訛紮術哈今攺正永樂四年八月置以部人鼐爾布哈爲指揮按色珠倫河在吉林城西南九百九十五里﹞

肥河衛﹝明實錄永樂四年九月置以圖河實勒們山等處人爲指揮等官按圖河在寧古塔北穆遜河之西實勒們山在阿勒楚喀城西二百餘里皆無所謂肥河若以圖河之人官於他部更無是理地在邊外數千里明人又安能號令及之其誤蓋無從致詰矣﹞

穆陳衛﹝舊訛密陳今攺正明實錄永樂四年十月與布爾堪衛同置以部人照齋布哈等爲指揮按穆陳河在吉林城東南三百十里又寧古塔城西七十里亦有穆陳河﹞

布爾堪衛﹝舊訛卜剌罕今攺正與穆陳衛同置按布爾堪河在吉林城南四百七十里﹞

紮惇衛﹝舊訛紮童今攺正明實錄永樂四年十一月置部人揚珠布哈等爲指揮按齊齊哈爾西六百八十里有紮惇昻阿﹞

薩爾滸衛﹝舊訛撒兒忽今攺正永樂四年十一月置考薩爾滸城屬蘇克蘇河部太祖癸未年攻克之﹞

哈達河衛﹝訛罕答今攺正明實錄永樂四年十一月置考哈達河在吉林城西南六百里由英額門入開原縣界卽爲淸河國初有哈達國太祖己亥年滅之﹞

穆勒肯山衛﹝舊訛木魯罕今攺正明實錄永樂四年十二月烏拉等處部人和索哩成格奇納等來朝置衛於搜裏之地烏拉舊訛吾蘭兒搜裏舊訛掃鄰今攺正考皇輿全圖穆勒肯必喇源出穆勒肯達巴罕東流會搜裏必喇入於烏蘇哩烏拉皆在寧古塔東北﹞

窩集前衛﹝舊亦訛兀者今攺正永樂四年置﹞

伊罕河衛﹝舊訛亦罕今攺正明實錄永樂四年置考伊罕河在吉林城東北二十五里源出訥穆窩集西流入混同江﹞

拉林河衛﹝舊訛納憐今攺正永樂四年置按拉林河在吉林城東北二百二十五里北流入混同江﹞

穆倫河衛﹝舊訛麥蘭今攺正明實錄永樂四年置按穆倫河在寧古塔城東四百里出穆倫窩集東流入烏蘇哩江國初穆倫路屬東海窩集部太祖辛亥年徵取之﹞

沃楞衛﹝舊訛斡蘭今攺正永樂四年置按沃楞河在寧古塔城南四十餘里﹞

瑪延山衛﹝舊訛馬英今攺正永樂四年置按瑪延達巴罕在吉林城南一百餘里﹞

圖勒哩山衛﹝舊訛土魯亭今攺正永樂四年置按圖勒哩山在黒龍江境內﹞

穆克圖哩山衛﹝舊訛木塔裏今攺正永樂四年置按穆克圖哩山在寧古塔東與烏蘇哩江相近﹞

多林山衛﹝舊訛朵林今攺正永樂四年置按多林窩集在寧古塔境內﹞

哈魯河衛﹝舊訛哈里今攺正永樂四年置按哈魯河在齊齊哈爾城東入屯河﹞

齊努溫河衛﹝舊訛喜樂溫今攺正永樂五年正月置齊努溫等十二衛以部人圖成阿等爲指揮等官案齊努溫河在吉林城西南五十里出庫勒訥窩集入溫徳亨河﹞

穆霞河衛﹝舊訛木陽今攺正永樂五年正月置按穆霞河在寧古塔境與宻拉河圖們江相近﹞

海蘭城衛﹝舊訛哈蘭今攺正永樂五年正月置按海蘭城在寧古塔城西北六十里海蘭河北岸﹞

枯淩河衛﹝舊訛可令今攺正永樂五年正月置按枯淩河卽大淩河故道在錦縣東南今土人猶有枯淩衛之稱與老邊屯相近﹞

烏登河衛﹝舊訛兀的今攺正永樂五年正月置考烏登河在墨爾根城東南一百六十里出烏塔裏山入訥木爾河﹞

鄂古河衛﹝舊訛阿古今攺正永樂五年正月置按鄂古河在寧古塔境內﹞

色珠倫河衛﹝名已見前此又訛撒只剌今並攺永樂五年正月置﹞

伊穆河衛﹝舊訛依木今攺正永樂五年正月置按伊穆河在呼掄布裕爾境內﹞

伊努山衛﹝舊作亦文今攺正永樂五年正月置按伊努山在吉林東南一百七十里﹞

穆倫河衛﹝名已見前此處又訛木蘭今攺正永樂五年正月置部人約尼爲指揮﹞

阿濟衛﹝舊訛阿資今攺正永樂五年正月置按吉林將軍所轄地名有阿濟莊﹞

佛林河衛﹝舊訛甫裏今攺正永樂五年正月置按佛林河在寧古塔城東南六百餘里﹞

都爾弼衛﹝舊訛朵兒必今攺正永樂五年正月置按都爾弼地名在盛京西北本朝天聰元年太宗文皇帝曾駐蹕山岡受敖漢部落之降三年徵明會師於此崇徳二年築城焉﹞

訥穆河衛﹝永樂五年正月置按訥穆窩集在吉林城東八十里城東南諸河多發源於此﹞

佛爾們河衛﹝舊訛南門今攺正永樂五年正月置按佛門們河在吉林城南四十五里出庫勒訥窩集﹞

賡金河衛﹝舊訛哥吉今攺正永樂五年正月置賡金河等五衛以部人克成額爲指揮按賡金河在吉林東南七百九十里源出訥秦窩集北流入混同江﹞

伊穆河衛﹝名已見前此又訛野木今並攺永樂五年二月置﹞

納爾吉河衛﹝舊訛納剌吉今攺正永樂五年二月置按納爾吉河在黑龍江境內﹞

伊拉齊河衛﹝舊訛亦裏察今攺正永樂五年二月置按伊拉齊河在吉林城西九十里﹞

塔拉河衛﹝舊訛答剌今攺正永樂五年二月置按塔拉河在寧古塔城西南又有塔拉站﹞

阿爾拉山衛﹝舊訛阿剌今攺正永樂五年二月置按阿爾拉山在黒龍江境內﹞

綏滿河衛﹝舊訛隨滿今攺正永樂五年二月置按綏滿河與潮河納河相近爲盛京將軍所轄﹞

三屯河衛﹝舊訛撒禿今攺正永樂五年二月置按三屯河在吉林城南四百八十里卽輝發河之上流也河之北有輝發城﹞

呼蘭山衛﹝舊訛忽蘭今攺正永樂五年二月置考呼蘭峯在葉赫城東北吉林城西南四百餘里又吉林城南北一百四十里別有呼蘭山﹞

烏爾琿山衛﹝舊訛古魯渾今攺正永樂五年二月置按烏爾琿山在寧古塔城東南六百餘里﹞

哈喇烏蘇衛﹝古語黑水也舊訛考郎兀今攺正明實錄永樂五年三月黑龍江等處部人珠赫瑚什祜等來朝因置哈喇烏蘇烏蘇哩二衛以珠赫爲指揮瑚什祜爲僉事﹞

烏蘇哩河衛﹝舊訛亦速裏今攺正永樂五年三月與哈喇烏蘇衛同置按烏蘇哩河在寧古塔境北流會黑龍江﹞

伊爾登河衛﹝舊訛野兒定今攺正永樂五年三月置部人賈呼實爲指揮按伊爾登河在承徳縣東南七十里裏與古埒城薩爾滸相近﹞

巴爾達河衛﹝舊訛卜魯丹今攺正永樂五年三月置按巴爾達河在黑龍江西北千餘里與明邊境相去絕逺勢不能通考國初渾河部有巴爾達城太祖丁亥年遣大臣額亦都徵取之或卽是也﹞

齊努溫衛﹝名已見前此處又訛喜剌烏明會典又訛喜速溫卽喜樂溫河也今並攺永樂五年十二月置部人迪升格爲指揮﹞

阿魯河衛﹝舊訛阿里明會典又訛阿吉今攺正永樂五年置按阿魯河在吉林城西南五百餘里﹞

推屯河衛﹝舊訛禿都今攺正永樂六年正月置部人舊辰等爲指揮按推屯河在吉林城東二百三十五里有推屯站自吉林至寧古塔第三站也﹞

實山衛﹝永樂六年正月置﹞

呼拉爾吉山衛﹝舊訛忽裏吉今攺正永樂六年正月置按黑龍江境內有呼拉爾吉屯﹞

拉們河衛﹝舊訛列門今攺正永樂六年正月置按拉們河在鳳凰城西北一百八十里入太子河﹞

們河衛﹝舊訛莫溫今攺正永樂六年正月置按們河在寜古塔東南五百里入興喀湖﹞

雅爾河衛﹝舊訛阮裏今攺正永樂六年正月置按雅爾河在齊齊哈爾城西百二十里入嫩江﹞

察爾圖山衛﹝舊訛察剌禿今攺正永樂六年正月置按察爾圖山在英額邊門與紮淩及八家營子地相近﹞

雅哈河衛﹝舊訛嘔罕今攺正永樂六年正月置按雅哈河在吉林城西三百三十里又有雅哈城﹞

費克圖河衛﹝舊訛弗朵禿今攺正永樂六年二月置部人嘉淩阿和托爲指揮按費克圖河在阿勒楚喀東三百里有費克圖站﹞

沃楞河衛﹝名已見前此亦訛斡蘭今並攺永樂六年二月置﹞

色埒河衛﹝舊訛薛列今攺正永樂六年二月置以部人索靈阿爲指揮同知按色埒河在黑龍江境內﹞

喜塔爾河衛﹝舊訛希灘今攺正永樂六年二月置考喜塔爾河在寧古塔境內﹞

克默爾河衛﹝舊訛克黙而今攺正永樂六年二月置按克黙爾河在寧古塔境內﹞

阿津河衛﹝舊訛阿眞今攺正永樂六年二月置按阿津河在興京境與棟鄂山相近﹞

烏爾堅山衛﹝舊訛兀裏溪今攺正永樂六年二月置八年以部人薩音嘉爲指揮徙居安樂州按烏爾堅山在吉林城西南五百餘里﹞

三岔河衛﹝舊訛撒又今攺正永樂六年二月置按遼河入海之處名三岔河當時尙在明邊內未必訛誤惟白都訥城西北六十里有三岔河明人未之知也原文撒義或卽是此﹞

額哲密河衛﹝舊訛阿者迷今攺正永樂六年二月置按額哲密河在吉林境內入混同江﹞

穆瑚埒河衛﹝舊訛木忽剌今攺正永樂六年二月置按穆瑚埒河在寧古塔境內﹞

奇集河衛﹝舊訛欽眞今攺正永樂六年二月置按奇集澱在寜古塔境內又有奇集﹞

呼爾哈河衛﹝舊訛兀魯罕今攺正明實錄永樂六年三月置以訥訥赫等處部人博索等爲指揮按呼爾哈河出吉林色齊窩集繞寧古塔城東北折入混同江卽金史之呼裏攺江也訥訥赫城在寧古塔城南舊訛暖暖河今並攺國初呼爾哈路屬東海窩集部太祖己亥年路長率眾朝謁自此歲歲朝貢又有南路呼爾哈部北路呼爾哈部俱乙丑年徵取之此下九衛俱永樂六年三月置﹞

達罕山衛﹝舊作塔罕今攺正滿洲語達罕馬駒也﹞

穆霞河衛﹝名已見前此又訛木興今並攺﹞

伊實衛﹝舊訛益實今攺正按伊實河在吉林城東百四十里西流入混同江﹞

綽拉題山衛﹝舊訛者列帖又訛者帖列今並攺按寧古塔境內有綽拉題屯﹞

恰庫衛﹝舊訛乞忽今攺正按恰庫河在吉林城南六百五十餘里東流入混同江﹞

羅羅衛﹝舊訛剌魯今攺正按羅羅山在吉林城西北百二十里﹞

雅魯衛﹝舊訛牙魯今攺正按雅魯河在齊齊哈爾城東入屯河﹞

猷特哩衛﹝舊訛友鐵今攺正按猷特哩屯在寧古塔東北此上九衛俱永樂六年與呼爾哈衛同置﹞

奇塔穆河衛﹝舊訛乞塔今攺正永樂六年置按奇塔穆河在打牲烏拉境入松花江﹞

通墾山衛﹝舊訛童寛今攺正永樂六年置按通墾山在寧古塔城南七百里琿春河發源於此﹞

格林河衛﹝舊訛葛林今攺正永樂七年置以部人特穆爾等爲指揮按格林河在寧古塔東北以下九衛俱永樂七年置﹞

版長衛﹝舊訛把城今攺正按版長峪在興涼西南一百九十五里﹞

界藩河衛﹝舊訛札肥今攺正按界藩在興京西北一百二十里有界藩渡口國初自爲一寨後歸本朝太祖己未年大破明將杜松等兵於此﹞

哈實瑪衛﹝舊訛忽石門今攺正按哈實瑪山在鳯凰城西北三百七十里又嘉哈必喇附近有哈實瑪必喇﹞

紮淩山衛﹝舊訛紮嶺今攺正按紮淩地名在英額門內與察爾圖山八家營子相近﹞

默爾根衛﹝舊訛木裏吉今攺正按黙爾根河在黙爾根城東一里﹞

呼爾哈衛﹝名已見前此又訛忽兒海今並攺﹞

穆遜河衛﹝舊訛木速今攺正按穆遜河在齊齊哈爾之東南流入屯河﹞

赫圖河衛﹝舊訛好屯今攺正按赫圖河在寧古塔西南東流至愛丹城入噶哈哩河又盛京將軍所轄亦有赫圖河此未知所屬以上九衛俱永樂七年與格林衛同置﹞

富勒堅衛﹝舊訛伏裏其今攺正明實錄永樂七年四月置以尼嚕罕部人瑚爾都訥爲指揮按富勒堅城在寧古塔城南六百七十里﹞

福題希衛﹝舊作弗提今攺正明實錄永樂七年五月攺呼爾哈衛爲福題希衛以部人達實爲指揮考福題希乃呼爾哈部內屯名本朝崇徳七年徵呼爾哈部落福題布等十屯人民俱降此旣云攺呼爾哈爲福題希而永樂十四年所置吉灘河衛又稱屬呼爾哈福題希衛或當時本另置此衛名而明實錄誤爲攺名也﹞

奇穆尼衛﹝舊訛乞勒尼今攺正明實錄永樂七年置以瑚爾穆地人薩惇爲指揮按奇穆尼窩集在寧古塔東北有奇穆尼河入混同江瑚爾穆屯瑚爾穆河俱在寧古塔東北與奇穆尼河相近瑚爾穆舊訛虎夜木今攺正﹞

愛哈衛﹝舊訛愛和又訛愛河今攺正永樂七年八月置考皇輿全圖鳳凰城東北愛哈邊門外有愛哈必喇及愛哈和屯卽愛和也﹞

博爾和衛﹝舊訛把和今攺正永樂七年八月與愛哈衛同置以齊達納等爲指揮使按博爾和山在吉林西南與英額邊門相近﹞

阿倫衛﹝永樂七年十月置以伊裏哈爲指揮僉事達陽阿爲千戶官按皇輿全圖阿倫河在齊齊哈爾城北﹞

塔瑪實克衛﹝古語塔瑪印也實克相似也舊訛塔瑪速今攺正地名無考﹞

實勒們衛﹝名已見前此又訛失裏木今並攺永樂九年以部人哈升格爲指揮使﹞

和通吉衛﹝舊訛和屯吉今攺正永樂七年置按和通吉河在吉林東南一千四十里入混同江亦舒赫通額又書合克通吉又書和通集其實一也﹞

固裏河衛﹝舊作古裏今攺正永樂七年置按固裏河在黒龍江境內﹞

富倫河衛﹝舊訛甫兒今攺正永樂八年二月與舒繙等三衛同置以納恰等十九人爲指揮等官按富倫河在寧古塔城東與阿濟格窩集相近﹞

舒繙河衛﹝舊訛使坊今攺正按舒繙河在寧古塔城東南入綏芬河﹞

尼滿河衛﹝舊訛亦麻今攺正按尼滿河在寧古塔城東入烏蘇哩江以上俱永樂八年與富倫河同置﹞

費雅河衛﹝舊訛法因今攺正永樂八年二月置以部人圖喇等爲指揮按費雅河在寧古塔城東北百餘里﹞

噶穆河衛﹝舊訛古木今攺正永樂八年二月置按噶穆河在寧古塔城東北又鳳凰城相近有喀摩河音亦相近﹞

額音河衛﹝舊訛兀應今攺正永樂八年二月置按額音河在吉林城西南五百餘里東流會富爾哈河﹞

噶齊克衛﹝舊訛葛稱哥今攺正永樂八年三月置以部人謝成格爲指揮按噶齊克地名在齊齊哈爾西百八十里﹞

希禪衛﹝舊訛喜申今攺正永樂八年十一月置以部人遷塔努爲指揮僉事按希禪噶珊在寧古塔東北﹞

額埒河衛﹝舊訛兀列今攺正永樂八年十二月置按額埒河在寧古塔東北﹞

弼勒古河衛﹝舊訛卜魯兀今攺正永樂八年十二月置按弼勒古河在寧古塔城東北﹞

密拉河衛﹝舊訛木剌明會典又訛木束今攺正明實錄永樂八年置按密拉河在吉林境內與小圖們江相近﹞

阿布達哩河衛﹝舊訛阿答力今攺正明實錄永樂八年置按阿布達哩河在寧古塔東南與琿春河相近﹞

托罕河衛﹝舊訛督罕今攺正明實錄永樂九年二月置以部人瑪吉尼爲指揮按托罕河在寧古塔西南﹞

濟爾瑪泰衛﹝舊訛只兒蠻今攺正明實錄永樂十年八月尼嚕罕富爾堅烏拉等處部人來置濟爾瑪泰等十一衛以凖圖努等爲指揮按濟爾瑪泰河在呼倫布裕爾東七十餘里﹞

烏拉衛﹝名已見前此又訛兀剌今並攺正﹞

順民衛﹝地無可考今盛京有新民屯與嘉哩庫河尼雅滿莊相近﹞

農額勒衛﹝舊訛囊哈兒今攺正按吉林東南五百八十里有農額勒蘭海河疑此截爲衛名也﹞

古魯衛﹝按齊齊哈爾西南至白都訥第五站爲古魯站去齊齊哈爾百八十五里﹞

穆勒衛﹝舊訛滿涇今攺正按穆勒河在吉林城南四百餘里與輝發河覺哈河相近﹞

哈爾敏衛﹝舊訛哈爾蠻今攺正按哈爾敏河在吉林境內長白山西南源出分水嶺南流入佟嘉江﹞

塔克題音衛﹝舊訛塔亭今攺正按塔克題音屯在寧古塔東北﹞

額蘇倫衛﹝古語天王也舊訛也孫倫今攺正﹞

噶穆河衛﹝名已見前此處又訛可木今並攺﹞

富色克摩衛﹝滿洲語富色克滋生也摩樹也舊作弗思木今攺正明實錄遼陽至琿綽琿之地三千四百里琿綽琿至富色克摩隘口一千三百六十里以上俱永樂十年置﹞

布爾哈圖河衛﹝舊訛卜忽禿今攺正明實錄永樂十二年三月置以部人伊能額爲指揮考布爾哈圖河在寧古塔南四百里入噶哈哩河又興京西南八十里亦有布爾哈圖河﹞

哈勒琿河衛﹝名已見前此處又訛阿兒溫今並攺﹞

噶哈衛﹝舊訛可河今攺正按噶哈必喇在吉林城北巴延鄂佛囉站南又有噶哈城以上俱永樂十二年置﹞

噶哈河衛﹝名已見前此又訛葛可今並攺明實錄永樂十二年三月置以部人廣佑等爲指揮﹞

塔舒爾河衛﹝古語馬鞭也舊訛塔速兒今攺正明實錄永樂十二年九月置塔舒爾等八衛以部人阿嚕圖爲指揮按河名無考﹞

烏屯河衛﹝舊訛兀屯今攺正按烏屯河在齊齊哈爾東出興安嶺東南入混同江﹞

宣城衛﹝舊訛元城今攺正按宣城與鴨綠江路寛甸相近﹞

科博欒衛﹝舊訛和卜羅今攺正按科博樂屯與尙間崖伊拉塔山相近﹞

老哈河衛﹝按老河古語稱爲老哈卽遼時土河也源出喀喇沁右翼南之明安山東北流經故大寧城東又北經敖漢北又東北流與潢河合﹞

額埒衛﹝名已見前此處又訛兀列今並攺﹞

鄂勒歡衛﹝舊訛兀剌忽今攺正太祖丙戌年追討尼堪外蘭越相鄰諸部徑攻鄂勒歡城克之﹞

哈爾費延衛﹝舊訛哈爾芬今攺正按混同江中有哈爾費延島島上有城周二里名哈爾費延城在吉林界內以上並永樂十二年九月置﹞

實爾固辰衛﹝舊訛失兒兀赤今攺正明實錄永樂十二年十二月置以部人萬達爲指揮按實爾固辰噶珊在寧古塔東北烏蘇哩河旁﹞

弼勒古河衛﹝名已見前此又訛卜魯兀今並攺明永樂十二年置﹞

和囉噶衛﹝古語墻圍也舊訛忽魯愛今攺正明實錄永樂十三年十月置衛地無考﹞

珠惇河衛﹝舊訛渚冬今攺正明實錄永樂十三年十月以部人章嘉爲指揮同知按珠惇河在吉林城西南五百餘里源出果爾敏珠惇入遼吉善河﹞

紮津衛﹝舊訛紮眞今攺正明實錄永樂十三年十月以部人吉當阿爲指揮同知按紮津河在寧古塔城西南一百十里入鏡泊﹞

祜實哈哩衛﹝舊訛兀思哈哩今攺正明實錄永樂十三年十月以部人呼哈斯爲指揮同知按祜實哈哩河在寜古塔城東北二十五里源出祜實哈哩窩集本朝崇徳四年部長納穆達理等朝貢﹞

吉灘河衛﹝明實錄永樂十四年八月置以部人雅蘇爲指揮同知屬呼爾哈福題希衛按吉灘河在旺淸門外額爾敏河之西﹞

尼瑪呼山衛﹝舊訛亦馬忽今攺正明實錄永樂十四年八月置按尼瑪呼山在吉林城西南五百餘里太祖壬子年徵烏拉還築木城於山上﹞

伊屯河衛﹝舊訛亦東明一統志訛一禿又訛一統今攺正明實錄永樂十五年二月置按伊屯河在吉林城西二百九十餘里北流入混同江伊屯們卽在河西﹞

伊爾們河衛﹝舊訛亦迷又訛亦速明一統志訛衣迷今攺正明實錄永樂十五年與伊屯河同置明一統志衣迷河在開原城北北流合一禿河入松花江衣迷卽伊爾們一禿卽伊屯之誤也今按伊爾們河在吉林西百四十里會伊屯河入混同江若亦速則當爲伊遜河在黑龍江境內與伊屯相去甚逺原文更爲訛舛﹞

浩喇圖吉衛﹝舊訛阿眞同眞今攺正明實錄永樂十五年置按浩喇圖吉山在黙爾根東南二百里﹞

伊實左衛﹝名已見前此亦訛益實今並攺﹞

阿都齊衛﹝古語牧馬人也舊訛阿答赤今攺正地名無考﹞

塔山左衛﹝明實錄作前衛卽國初哈達國地明人所謂南闗也正統間授部長錫赫特及其孫王臺爲左都督太祖己亥年平其國﹞

齊努溫衛﹝名已見前此又訛城討溫今並攺按伊實左衛以下俱明正統間置寄居摩琳衛內尢空文無實者也﹞

噶穆衛﹝名已見前此處又訛可木今並攺按噶穆衛以下俱明正統後所置尢爲復﹞

錫璘衛﹝舊訛失裏今攺正按錫璘河在寧古塔境內國初錫璘路屬窩集部太祖甲寅年徵降之﹞

蘇穆嚕河衛﹝舊訛失木魯今攺正按寧古塔東北有蘇木嚕山無蘇穆嚕河﹞

瑚爾穆衛﹝舊訛忽魯木今攺正按瑚爾穆山在寧古塔東北與伊爾琨噶珊相近其去明邊絕逺尢爲夷而無實也﹞

塔瑪實克衛﹝名已見前此亦訛塔瑪速今並攺﹞

吉灘衛﹝名已見前﹞

和屯衛﹝滿洲語城也按寧古塔東北呼爾哈河入混同江之地有和屯噶珊去明邊逺衛名當不在此﹞

和通吉衛﹝名已見前﹞

伊實衛﹝名已見前此處又訛亦失今並攺﹞

伊拉喀衛﹝舊訛亦力克今攺正按齊齊哈爾東北三百五十四里有伊拉喀站﹞

納穆衛﹝名已見前此亦訛納木今並攺﹞

佛訥赫衛﹝舊訛弗納河今攺正按佛訥赫城國初屬窩集部太祖丁未年遣貝勒巴雅喇等徵取之﹞

哈實瑪衛﹝名已見前此處又訛忽失木今並攺﹞

瑚葉衛﹝舊訛兀也今攺正按瑚葉路國初屬東海窩集部太祖己酉年遣兵千人徵取之﹞

額蘇倫衛﹝名已見前此又訛也速倫今並攺﹞

博和哩衛﹝舊訛巴忽魯今攺正按博和哩河在寧古塔境內又黒龍江南七十五里有博和哩山博和哩噶珊太宗崇徳八年攻克之﹞

烏雅山衛﹝舊訛兀牙今從八旗姓氏譜攺正﹞

托漠衛﹝名已見前此又訛塔木今攺正﹞

呼勒山衛﹝舊訛忽裏今攺正按呼勒山在寧古塔城東北三百里﹞

哈瑪爾衛﹝舊訛罕麻今攺正按呼倫布裕爾西三百餘里有哈瑪爾山﹞

默爾根河衛﹝名已見前此訛木裏吉今並攺﹞

伊爾們河衛﹝名已見前此處又訛引門今並攺﹞

伊拉齊衛﹝舊訛亦裏察今攺正按吉林城西九十里有伊拉齊山﹞

紮穆圖衛﹝舊訛只卜得今攺正按寧古塔城北五十里有紮穆圖河又紮穆圖窩集在城北百二十里﹞

洮爾河衛﹝舊訛塔兒今攺正按洮爾河在科爾沁右翼前旗西四里源出西興安山入嫩江魏書之太魯太濔河唐書之地漏河遼史之地魯撻魯河金史之撻魯古河皆卽是河也詳前匆吉疆域條﹞

穆瑚埒衛﹝名已見前此又訛木忽魯今並攺﹞

穆當阿山衛﹝舊訛木答今攺正按穆當阿山在寧古塔西南五百餘里又寧古塔城西三十里亦有穆當阿城﹞

勒克山衛﹝舊訛立山今攺正按勒克山在吉林西北四百餘里周百餘里﹞

克音河衛﹝舊訛可吉今攺正按寧古塔城東北五十里有克音城克音河應在其地太宗天聰九年充音噶珊來貢﹞

呼濟河衛﹝舊訛忽失今攺正按呼濟河在寧古城南三百里﹞

多隆武衛﹝舊訛脫倫兀今攺正按齊齊哈爾東有多隆武噶珊與屯河相近﹞

阿濟納河衛﹝舊訛阿的納今攺正按阿濟納河在盛京將軍所轄境內與恰庫站紮穆峪相近﹞

額埒衛﹝名已見前此又訛兀力今並攺﹞

阿蘇衛﹝名已見前﹞

遜河衛﹝舊訛速溫今攺正按遜河在黒龍江南一百八十里﹞

吉朗吉衛﹝舊訛結剌吉今攺正按吉林東南七百九十里有吉朗吉海蘭河﹞

薩喇衛﹝舊訛撒剌今攺正按寧古塔城南有薩喇河與圖們江布達山相近﹞

伊實衛名已見前此又訛亦實今並攺

費克圖河衛名已見前此又訛弗朵脫今並攺

伊屯河衛名已見前此又訛亦屯又作易屯今並攺

溫托琿河衛舊訛兀討溫今攺正按齊齊哈爾西南百三十里有溫托琿鄂謨又有溫托琿站

法河衛舊訛甫河今攺正按法河一在吉林城南六百六十餘里入混同江一在吉林城南四百餘里入輝發河

拉拉山衛舊訛剌山今攺正按拉拉山在寧古塔城東與們河相近

阿濟衛名已見前此又訛阿者今並攺

通墾山衛名已見前此又訛爲童山寛蓋傳冩顚倒今並攺

第拉衛舊訛替裏今攺正按寧古塔城東北冇第拉河與喜拉遜河相近

伊拉齊河衛名已見前此處又訛亦力察今並攺

哈爾費延衛名已見前此處又訛哈里分今並攺

圖河衛舊訛禿河今攺正按圖河在穆遜河之東屯河之北

赫圖衛名已見前此亦訛好屯今並攺

奇穆尼衛名已見前此又訛乞力尼今並攺

薩裏河衛名已見前此處又訛撒裏今並攺

哈實瑪衛名已見前此處又訛忽思木今並攺

額埒河衛名已見前此處又訛兀裏今並攺

呼勒山衛名已見前此處又訛忽魯今並攺

法勒圖河衛舊訛忽兒禿今攺正按法勒圖河在寧古塔城東興喀湖東南

穆克圖哩衛名已見前此處又訛沒脫倫今並攺

噶勒弼河衛舊訛阿魯必今攺正按呼倫布裕爾南四百四十餘里冇噶勒弼鄂謨

雅奇山衛舊訛咬裏今攺正按雅奇山在吉林城西南五百餘里

伊努衛名已見前此亦訛亦文今並攺

色珠倫衛名已見前此處又訛冩豬洛今並攺

托裏山衛舊訛答裏今攺正按黒龍江城南六十里有托裏峯

噶穆河衛名已見前此亦訛古木今並攺

拉拉衛名已見前此處又訛剌兒今並攺

烏屯河衛名已見前此處又訛兀同今並攺

察罕山衛舊訛出萬今攺正按黒龍江城北有察罕峯

瞻屯衛舊訛者屯今攺正按瞻屯在寧古塔境內卽瞻噶也與穆瑚埒噶珊相近

希禪衛名已見前此又訛喜辰今並攺

噶哈衛名已見前此處又訛海河今並攺

拉哈衛舊訛蘭河今攺正按拉哈河在旺淸邊門內

惇珠克山衛舊訛朵州今攺正按惇珠克山在吉林西南五百餘里

占尼河衛舊訛者亦今攺正按占尼河在吉林城西南五百七十餘里西南流入威逺堡門爲扣河

納蘇濟勒河衛古語納蘇歲也濟勒年也舊訛納速吉今攺正

博和哩衛名已見前此又訛把忽兒今並攺

惇惇河衛舊訛鎭眞今攺正按惇惇河在寧古塔東北

伊遜河衛舊訛也速今攺正按伊遜河在齊齊哈爾東與屯河伊春河相近

察爾圓山衛名巳見前此又訛者刺禿今並攺

雅魯河衛名已見前此又訛也魯今並攺

伊魯河衛舊訛亦魯今攺正按伊魯河在寧古塔興喀湖南又鐵嶺縣城南亦有伊魯河或書作路明別設鐡嶺衛中千戶所於此

錫裏呼衛古語選也舊訛失裏兀今攺正地名無考

推屯河衛名巳見前此又訛禿屯今並攺

紮淩山衛名已見前此又訛者林今並攺

博囉河衛古語靑色也舊作波羅今攺正按盛京將軍所轄有博囉堡與黃固島相近

都爾弼衛名已見前此又訛朵兒平今並攺

薩裏衛名已見前此又訛撒力今並攺

密拉圖河衛古語密拉鞭也圖有也舊訛密剌禿今攺正山無考

佛爾們衛名已見前此亦訛甫門今並攺

實勒們河衛名已見前此又訛甫木今並攺

默倫河衛舊訛沒惀今攺正按默倫河在吉林東北與阿勒楚喀河源相近

費克圖河衛名已見前此又訛弗禿都今並攺

綽拉題衛名已見前此亦訛者列帖今並攺

察爾察圖河衛古語察爾察蚱蜢也圖解見前舊訛察紮禿今攺正

舒繙河衛名已見前此又訛出萬今並攺

綽拉題衛名已見前此又倒爲者帖列今並攺

烏蘇衛舊訛兀失今攺正按烏蘇城國初屬葉赫國太祖癸丑年九月徵葉赫破烏蘇等十九城

呼勒河衛舊訛忽裏今攺正按呼勒河在長白山西南源出分水嶺入佟嘉江

實勒們河衛名已見前此亦訛失裏綿今並攺

烏拉衛名已見前此又訛兀剌今並攺

靉河衛名已見前卽愛哈也

薩哈勒察衛舊訛哈剌察今攺正按索倫部薩哈勒察地屬黒龍江所轄

默倫衛名已見前此亦訛沒倫今並攺

布拉衛舊訛卜魯今攺正按布拉山在寧古塔城西南一百十里

紮哈喇哈衛舊訛以哈阿哈今攺正按紮哈喇哈峯在齊齊哈爾東南九百里

率賓江衛名已見前此倒訛爲速江平今並攺

鄂山衛舊訛兀山今攺正按鄂山在吉林城北七十七里

佛林衛名已見前此又訛弗力今並攺

碩隆山衛舊訛失郎今攺正按碩隆山在呼倫布裕爾東二百五十里

伊屯衛名已見前此又訛亦屯今並攺

穆河衛舊訛木河今攺正按穆河在呼倫布裕爾北八百六十里

珠惇衛名已見前此又訛竹惇今並攺

噶穆衛名已見前此又訛河木今並攺

海蘭衛名已見前此又訛哈郎今並攺

薩爾布衛舊訛歲班今攺正按寧古塔城東北一百二十里有薩爾布河又有薩爾布窩集薩爾布屯

實山衛名已見前此又訛失山今並攺

海蘭衛名已見前此又訛考郎今並攺

珠惇衛名已見前此又訛築屯今並攺

赫什赫河衛舊訛黑黑今攺正按赫什赫河國初屬窩集部太祖丁未年徵取之

古城衛按盛京東北有古城之地甚多此未知所屬

福河衛舊訛弗河今攺正按福河在黒龍江東南六百里

烏登河衛名已見前此又訛文東今並攺

鄂古衛名已見前此亦訛阿古今並攺

斐森衛名已見前此又訛弗山今並攺

烏塔裏衛舊訛兀答裏今攺正按烏塔裏山在黙爾根城東南一百六十里

拉新河衛舊訛納速今攺正按拉新河在吉林城西南五百餘里

錫璘河衛名已見前此又訛失列今並攺

多爾裕衛舊作朵兒玉今攺正地名無考

呼魯河衛舊訛兀魯今攺正按呼魯河在吉林西南五百餘里入赫爾蘇河

富爾哈河衛舊訛弗郎罕今攺正按富爾哈河一在吉林西南五百餘里東流入遼吉善河有富爾哈城一在寜古塔南西流入噶哈哩河又吉林城北三十三里有富爾哈城太祖壬子年上率大兵徵烏拉國沿烏拉河岸而行克臨河五城又取金刑城復毀其六城移駐富爾哈河渡口烏拉貝勒布占秦至河中跽請乃還癸丑年復徵烏拉連破遜紮泰等數城布占泰越富爾哈城而軍大兵攻克之遂平其國

齊巴噶山衛名已見前此又訛赤卜罕今並攺

老河衛考永樂十三年已有老哈河衛之名老河卽老哈在古界而以爲東北衛之名殊誤蓋古部人有至開元原市易者明人初不能辧也

珠倫河衛舊訛竹裏今攺正按珠倫河在寧古塔城東南六百三十里

吉達納河衛滿洲語往撃也舊訛吉答納今攺正河無考

紮穆圖衛名已見前此又訛者不登今並攺

伊蘇圖衛古語九數也舊訛也速脫今攺正

阿木河衛按吉林寧古塔等境內無此河名或卽阿拉穆河及阿穆塔圖鄂謨鄂摩和索羅等地割截名之耳

嶽喜衛舊訛顏亦今攺正按嶽喜河在阿勒楚喀東南二十餘里入混同江按自噶穆衛以下至此俱正統後所置

薩爾達衛舊訛山答今攺正按薩爾達山在打牲烏拉又寧古塔境內薩克達地名音亦相近此以下俱名嘉靖時置

塔哈衛按塔哈河在黑龍江境內

庫勒訥河衛舊訛弗魯訥今攺正按庫勒訥河在吉林西南百餘里出庫勒訥窩集

康薩衛舊訛子今攺正按康薩嶺在吉林西南扈倫嶺之東

斡賚城衛舊訛兀勒阿今攺正按斡賚城在寧古塔之北混同江之南與摩和囉噶珊相近

阿實衛舊訛阿失今攺正按阿實河在白都訥東北四百里

奇徹納河衛古語勤也舊訛吉眞納今攺正河無考

法衛名已見前

博囉衛名已見前此又訛薄羅今並攺

塔瑪實克衛名已見前此又訛塔麻所今並攺

布爾哈衛舊訛布兒哈今攺正按興京西一百二十里有布爾哈渡

伊蘇徹爾河衛古語伊蘇九數也徹爾潔淨也舊訛亦思察今攺正河無考

沙蘭衛名已見前此又訛失剌今並攺

布爾哈圖衛名已見前此亦訛卜忽禿今並攺

薩裏衛名已見前此又訛散裏今並攺

伊實衛名已見前此又訛你實今並攺

平河衛無考

呼拉爾吉山衛名已見前此亦訛忽裏吉今並攺

阿奇衛舊訛阿乞今攺正按阿奇噶在寧古塔東北尼滿噶之北與穆克圖哩山實爾固辰噶珊相近

太蘭衛舊訛臺郎今攺正按太蘭岡與興京相近太祖乙酉年擊敗渾河諸部兵於此

賽堪衛舊訛塞克今攺正按賽堪嶺在齊齊哈爾西南

布魁衛舊訛拜苦今攺正按自齊齊哈爾東北至黙爾根第一站卽布魁站也

蒐裏衛舊訛所力今攺正按蒐裏河在寧古塔東北

巴爾衛舊訛把裏今攺正按巴爾屯在黑龍江境內

塔納衛滿洲語東珠也地名無考惟黒龍江境內有托諾河音與相近

穆倫衛名已見前此又訛木郎今並攺

額爾克衛舊訛額克今攺正案額爾克山在黙爾根東北

勒富衛舊訛勒伏今攺正按勒富河一在寧古塔東南七百九十里入興喀湖一在吉林西二百六十里入伊爾們河又吉林西南五百餘里有勒富山此未詳何屬

綏滿河衛名已見前此又訛式木今並攺

舒爾哈衛舊訛樹哈今攺正按舒爾哈河在寧古塔東南入噶哈哩河

費雅哈達衛舊訛肥哈答今攺正滿洲語費雅樺木也哈達山峯也

格根衛舊訛蓋幹今攺正按寧古塔東北有格根噶珊

英圖衛古語英圖有碾之謂也舊訛英禿今攺正地名無考

恰庫衛名已見前此又訛乞忽今並攺

阿林衛滿洲語山也

哈爾薩衛舊訛哈兒速今攺正按興京西南有哈爾薩山哈爾薩河發源於此

布達衛舊訛巴答今攺正按布達山布達窩集俱在寧古塔西南與富爾嘉哈河薩喇河相近

托漠衛名已見前此又訛脫木今並攺

喀巴衛舊訛忽把今攺正按喀巴嶺在鳳凰城西南三十里

松阿哩衛舊訛速哈兒又訛竦和兒勝和兒今並攺按松阿哩烏拉卽混同江

穆蘇衛舊訛馬失今攺正按穆蘇噶在寧古塔東北與惇惇窩集相近

托新衛舊訛塔塞今攺正按托新河在齊齊哈爾西入綽爾河

紮哩衛舊訛札裏今攺正按紮哩河在齊齊哈爾東入屯河

紮哈衛舊訛者哈今攺正按紮哈河在吉林城南七百十五里

興喀衛舊訛恨克今攺正按國初有興喀路以興喀湖名湖在寧古塔城東南五百里周圍千里

哈爾薩衛名已見前此又訛哈失今並攺

交校衛地名無考

噶哈衛名已見前此又訛葛今並攺

愛丹衛舊訛艾答今攺正按愛丹城在寧古塔城南四百里海蘭河布爾哈圖河會流之地

尼滿衛名已見前此又訛亦蠻今並攺

哈瞻衛舊訛哈察今攺正按哈瞻河在吉林東南九百六十餘里

海楚衛舊訛革出今攺正按海楚噶在寧古塔東北與伊爾琨噶珊相近

布達衛名已見前此亦訛卜答今並攺

蘇爾河衛舊訛蜀河今攺正按蘇爾河在黒龍江城東南入黒龍江

屯齊山衛舊訛禿裏赤今攺正按屯齊哈達在吉林城西三十里

賽音衛滿洲語善也衛未詳何地考吉林城南五百二十里有賽音訥音河入混同江或卽是也

梅赫衛舊訛忙哈今攺正按吉林城西南五百二十里有梅赫河卽蛇河也又有摩克托梅赫河安班梅赫河並在吉林西南入遼吉善河又寧古塔城北亦有梅赫河入呼爾哈河此以上俱嘉靖年置

窩集屯河所舊訛兀者托溫今攺正明實錄永樂二年十月置以歡塔等爲千百戶按屯河出屯窩集原文加窩集於屯字之上似以屯河所爲窩集衛屬部也余見前

喀勒達所舊訛可裏踢今攺正明實錄永樂四年正月置以巴圖布哈等爲千百戶按喀勒達山在琿春城東八十餘里

呼特亨所舊訛兀的罕今攺正明實錄永樂四年二月置按大呼特亨噶珊在混同江南岸小呼特亨噶珊在混同江北岸又有大小呼特亨河俱入混同江

徳裏沃赫所舊訛得的河今攺正永樂五年二月置按徳裏沃赫在興京西一百五十里

阿實河所名已見前此又訛與石今並攺

鄂爾琿山所舊訛哈魯門今攺正永樂五年正月置按鄂爾琿山在寧古塔東南六百二十里

法坦河所舊訛敷答今攺正永樂七年四月置按法坦河在寧古塔東北

窩集奎瑪所窩集舊訛兀者奎瑪舊訛揆野木今攺正按奎瑪河奎瑪�珊俱在寧古塔東北

窩集沃勒齊所沃勒齊舊訛穏勉赤今攺正按沃勒齊噶在寧古塔東北

嶽色所舊訛魚失今攺正按嶽色河在寧古塔東北

烏延所舊訛五延今攺正按烏延河在黒龍江南四百里

窩集堅河所名已見前此又訛已河今攺正

瞻河所舊訛眞河今攺正按瞻河一在吉林西南五百餘里卽扣河上流國初瞻河寨屬蘇克蘇河部一在黒龍江南二百里入遜河

烏登所名已見前此亦訛兀的今並攺

屯河所名已見前

哈克三所舊作哈三今攺正按哈克三盛京將軍所轄地名與斡琿鄂謨佛阿拉相近

窩集屯河所名已見前

喀本河所名已見前此亦訛古賁今並攺

五因所按黒龍江城南有五因河又有五因屯

索爾和綽河所舊訛鎖郎哈眞今攺正按索爾和綽河在寧古塔城南十里入呼爾哈河

窩集昆河所昆舊訛揆今攺正昆河在黒龍江城南二十里

烏屯河所名已見前此又訛兀禿今並攺

溫托琿河所名已見前此亦訛兀討溫今攺正

窩集色勒所色勒舊訛撒今攺正按色勒河在吉林東南入混同江

哈魯城名已見前

喜嚕林城舊訛喜樓裏今攺正按喜嚕林山喜嚕林屯俱在寧古塔東北

博爾徳站舊訛別兒眞今攺正按博爾徳站在齊齊哈爾東北二百七十里由黙爾根至黑龍江之站也

黑龍江地方默勒特伊站黙勒特伊舊訛莽亦鐵今攺正按黙勒特伊噶在黒龍江與烏蘇哩江流之地

佛多和站舊訛弗朵河今攺正按佛多和河一在吉林東南九十八里出納穆窩集一在吉林南八百四十餘里出納秦窩集一在寧古塔城西三百三十里出色齊窩集又國初訥殷部寨名太祖癸巳年徵服長白山珠舎裏部訥殷路部主聚七寨人據佛多和山寨遣兵攻克之

伊罕河衛哈必蘇站伊罕河見前哈必蘇古語肋也舊訛忽把希今攺正

哈必蘇站名已見前但前站名擊之伊罕河衛下似兩站而同一名也

富達裏站舊訛弗答林今攺正按富達裏噶在寧古塔東北

武都奇站舊訛古代替今攺正按武都奇噶珊在寧古塔東北

烏蘇站名已見前此又訛五速今並攺

博和弼站舊訛播爾賓今攺正按博和弼河在寧古塔東北

和勒赫齊站舊訛黑勒亨石今攺正按和勒赫齊河在黒龍江境

赫勒裏站舊訛黑勒裏今攺正按赫勒裏河在寧古塔東北又黑龍江所轄站名有和囉爾站音亦相近

穆遜河地面名巳見前此又訛弗孫今並攺

們河地面名巳見前此又訛弗孫今並攺

雍闊河地面舊訛湧坎今攺正按雍闊河在黒龍江城西

薩哈地面舊訛撒哈今攺正按薩哈地屬寧占塔

尼滿河地面名已見前此又訛亦馬今並攺

噶穆地面名巳見前此又訛可木今並攺

黑龍江地面

遜河地面名巳見前此又訛速溫今並攺

額圖密地面舊訛昏地迷今攺正按額圖宻河在寧古塔東南千四百里

烏爾固辰地面舊訛烏爾衮車今攺正按烏爾固辰路國初屬東海窩集部太祖辛亥年徵取之

錫伯河地面舊訛施伯今攺正考皇輿全圖錫伯河在屯河之南

巴爾達河地面名已見前此又訛卜魯丹今並攺

松阿哩地面名已見前此又訛勝和爾今並攺

珠春地面舊諸諸車今攺正按珠春河在黑龍江城東南千一百里

畢沙河地面舊訛卑讓今攺正按畢沙河在黑龍江城北

奇集河地面名已見前此亦訛欽眞今並攺

伊津河地面舊訛因只今攺正按伊津河在寧古塔東南千五百里

固裏河地面名已見前

綽爾河地面舊訛卓兒今攺正按綽爾河在齊齊哈爾西三百里入嫩江

薩哈連地面舊訛撒哈連今攺正按滿洲語薩哈連烏拉卽黑龍江此誤分爲兩地

伊屯河地面名已見前此又訛亦禿渾今並攺

果埒亨河地面舊訛古裏罕今攺正按果埒亨屯在寧古塔境內

呼呼巴河地面舊作忽忽八今攺正地名無考

蘇穆嚕河地面名已見前此又訛失木魯今並攺

巴哩巴河地面古語巴哩巴執持也舊訛把爾今攺正正河無考

穆倫河地面名已見前此亦訛木倫今並攺

綏哈河地面舊訛崔哈今攺正按綏哈在吉林城西四十里有綏哈城國初屬哈達國太祖己亥年徵取之

伊津河地面名已見前此又訛也今並攺

納敏河地面﹝舊訛那門今攺正按納敏河在吉林東北邊外入混同江﹞

布爾哈圖河地面﹝名已見前此又訛卜忽禿今並攺﹞

烏納琿河地面舊訛兀魯溫今攺正按烏納琿河在黒龍江境內

色珠倫河地面名已見前此亦訛撒只刺今並攺

斡齊河地面舊訛兀察今攺正按幹齊噶珊在寧古塔境內

畢裏穆江地面按今並無此江名

題爾敏地面舊訛的裏木今攺正按題爾敏河在黑龍江境內

綏芬地面舊訛蘇芬今攺正按綏芬河在寧古塔東南四百四十里綏芬路國初屬窩集部太祖庚戌年徵降之

錫璘地面地已見前此又訛失令今並攺

五里河口按五里河在吉林城東南七百七十里又錦縣城西南八十五里亦有五里河

拉林口名已見前此又訛那令今並攺按拉林渡口站屬吉林將軍所轄卽在拉林河旁也

和敏口滿洲語和敏鋤頭也舊訛火明今攺正地名無考

庫勒河舊訛口兒今攺正按庫勒河在呼倫布裕爾境內

必興河按必興河在寜古塔東北

色實河滿洲語豆面餑餑也舊訛鎖失今攺正河名無考

固雅溫都爾河古語�髙也舊訛古因溫都魯今攺正河無考

烏登河名已見前此又訛斡的音今並攺

右凡衛所城站地面共四百五十有八重復者居四之二無可考者又五之一焉大抵明永樂間所置其地尙有可稽正統後置者尢爲訛復今詳加糾核並列於前以著其誤若遼東都指揮司所轄如定遼中左右前後蓋州復州廣寧寧逺內地諸衛俱載在

大淸一統志及

盛京通誌寧福余諾音三衛地接熱河已見熱河志不復兼及云

欽定滿洲源流考卷十三欽定滿洲源流考卷十四

山川﹝一﹞

﹝臣﹞等謹案髙山肇迹丰水貽謀自古王業所興必有名山大川扶輿蜿蟺以翊昌運而鞏丕基我國家啟宇遼東於山則有長白醫巫閭之神瑞於水則有混同鴨綠之靈長幹衍支分盤紆回繚懷柔咸秩篤祚萬年﹝臣﹞等謹立山川一門凡史乘所載者詳爲詮次用以稽古證今參同考異仰惟

啟運

天柱

隆業三山敬奉

神宮尢爲王气所鐘坤珍所爰首列之以著發祥之自至若羣山眾水稱名實繁則具見於

大淸一統志

盛京通誌二書玆不復甄敍云

啟運山

謹案

大淸一統志

啟運山在興京城西北十里自長白山西麓一干綿亙至此層巒環拱眾水朝宗萬世鴻基實肇於此

禦制恭謁

永陵

追王傅前籍

遺庥逮後昆髙山瞻彼作徳水溯玆源疆理興家室星辰衛

廟垣多爪瓞感揮淚灑寒原

禦制恭謁

永陵

四祖分

陵墲壝同

鴻禧景佑奠岐丰制因漢氏修園寢

尊擬周家號古公念結拜瞻千里外派綿繼續萬年中曰承曰啟均予責惟敬惟勤勵此衷

禦制恭瞻

啟運山作歌

長白龍幹西南來靈山

啟運神堂開源逺流長綿奕世駢蕃禔祉皇圖培肇祖衣冠祕陵室

三祖元宮千載謐仇成不共何忍言七恨興師此第一﹝我景祖顯祖陷明氏之計致不諱是以我太祖興師討明以此爲七大恨之首﹞

爰始爰謀緬

亶父

橋山景祐猶故土昌平樵采禁至今

朝家厚徳昭千古﹝明季爲我朝興自遼東乃毀及金陵爲壓勝我朝𨿽有二祖之恨而彼南京孝陵及昌平十三陵皆爲守禁樵采厚徳仁風垂則千古云﹞

天柱山

謹案

大淸一統志

天柱山在承徳縣東二十里

福陵在焉近則渾河環於前輝山興隆嶺峙於後逺則發源長白俯臨滄海洵王气之所鐘也

禦制恭謁

福陵

艸昧起英雄

維皇乃眷東風雲龍虎日月海天中

帝業千年鞏

山陵萬古崇永維

無競烈繼序矢深衷

禦制恭謁

福陵天柱隆崇萬載亭﹝陵山卽天柱山﹞

福貽奕葉藉威靈風雲儼若通神縡龍虎常如

帝扃黍稷一時陳爼豆瞻依十載易霜星敬觀

實錄思開創每悉

艱難淚雨零

隆業山

謹案

大淸一統志

隆業山在承徳縣西十里

昭陵在焉自城東北疊巘層巒至此而寛平宏敞有包羅萬象統禦八荒之勢遼水右回渾河左繞輪囷蔥鬱永固丕基

禦制恭謁

昭陵

早是天歆漢何曽鹿逐秦百年經五世一壘豈三旬太室烝嘗永

元宮松柏新紹庭懷積悃展拜此時申

禦制

昭陵石馬歌

在昔穆王八駿追雲霞耄荒忘返天之涯太乙況漢天馬來樂府曽聞產渥窪勤勞血汗事何有雌黃徒惹詩人口不如漢文卻受千里駒吉行五十符陽九周家岐渭始勤農我朝三韓奮迹實彎弓由來受命𨿽有異艱難創業多齊蹤

太宗馬上得天下房駟星輝天錫嘏﹝葉﹞大白小白協安﹝吉故老云昭陵前石馬一名大白一名小白蓋文皇帝所禦也文皇帝體丰而鎧重乘小白日行百里乘大白祗能行五十里云﹞至今立仗

昭陵貽石馬遐思我

祖如唐宗陵園廟號先後同汗趨嘗傳杜甫句闡揚

光烈千秋隆六禦今年來故里貞觀遺迹余荒壘﹝唐壘在廣寧縣城東南相傳唐太宗徵髙麗駐兵之所﹞

文皇曽亦討寒盟﹝謹案昭陵神功聖徳碑雲天聰二年以朝鮮毀盟討之拔其都載飛舸於車淩江華島李倧自縛請爲臣釋之還並歸其俘獲﹞乘此雙龍渡浿水文綏武服爲蕃屏萬年正朔奉永淸不似李唐東徵悔失計僕碑重建思魏徵

禦制恭謁

昭陵

丕顯

丕承王業昭肇基

景命大淸朝那同鼎足分三國可擬

戎衣定一朝兩白常趨石馬汗﹝陵前立仗石馬曰大白小白蓋太宗當日所乘以略陣破堅者﹞萬靑永玉峯標元孫五世親陳奠僾愾聲容未覺遙

長白山

禦制駐蹕吉林境望叩長白山

吉林眞吉林長白郁嵚岑作鎭曽聞古鐘祥亦匪今邠岐經處逺雲霧望中深天作心常憶明禋志倍欽

禦制望祭長白山作

詰旦升柴溫徳亨﹝山名建望祭殿於此﹞

髙山望祭展精誠椒馨次第申三獻樂具鏗鏘葉六英五嶽眞形空紫府萬年

天作佑皇淸風來西北東南去吹送膻薌達玉京

山海經大荒之中有山名不咸在肅愼氏之國

晉書肅愼氏一名挹婁在不咸山北

魏書勿吉國南有徒太山魏言太白有虎豹熊狼不害人人不得山上溲污行逕山者皆以物盛去

北史靺鞨國南有從太山者﹝案魏書隋書俱作徒太山通考與此同﹞華言太皇﹝案魏書作太白與此異﹞俗甚敬畏之人不得山上溲污行經山者以物盛去上有熊羆豹狼皆不害人人亦不敢殺

新唐書靺鞨居肅愼地粟末部居最南抵太白山亦曰徒太山與髙麗接

新唐書渤海大氏度遼水保太白山之東北阻奧婁河樹壁自固

通典挹婁卽古肅愼其國在不咸山北

太平寰宇記挹婁國在不咸山北夫余北千里﹝案通考云在夫余東北千里﹞

契丹國志長白山在冷山東南千餘里乃白衣觀音所居其山禽獸皆白

金史女眞地有長白山

金史昭祖耀武至於白山入於率賔紮蘭之地所至克捷還經佛頁水

金史寧府寧縣有長白山

金史大定十七年省臣奏咸平府路一千六百餘戶自陳皆長白山錫馨珊沁河女眞人遼時簽爲獵戶移居於此號伊勒惇部本朝之興首詣軍降仍居本部今乞釐正從之

金史祭祀志大定十二年有司言長白山在興王之地禮合尊崇議封爵建廟宇十二月禮部太常學士院奏奉敕封興國靈應王卽其山北地建廟宇十五年三月奏定封冊儀物冠九旒服九章玉圭玉冊函香幣冊祝遣使副各一員詣寧府行禮官散齋二日致齋一日所司於廟中陳設如儀廟門外設玉冊衮冕幄次牙仗旗鼓從物等視一品儀禮用三獻祭如嶽鎭其冊文曰自兩儀剖判山嶽神秀各鐘於其分野國將興者天實作之對越神休必以祀事故肇基王迹有若岐陽望秩山川於稽虞典厥惟長白載我金徳仰止其髙實惟我舊邦之鎭混同流光源所從出秩秩幽幽有相之道列聖蕃衍熾昌迄於太祖神武徵應無敵於天下爰作神主肆予衝人紹休聖緒四海之內名山大川靡不咸秩矧王業所因瞻彼旱麓可儉其禮服章爵號非位於公侯之上不足以稱焉今遣某官某持節備物冊命玆山之神爲興國靈應王仍敕有司歲時奉祀於戱廟食之享亙萬億年維金之禎與山無極豈不偉歟自是每歲降香命有司春秋二仲擇日致祭明昌四年十月備衮冕玉冊儀物上禦大安殿用黃麾立仗八百人行仗五百人復冊爲開天宏聖帝

金史章宗泰和二年遣使報謝於長白山

金史昭祖族人果布者從昭祖耀武至於白山

金史溫都布拉始居長白山阿布傘河徙隆州額勒敏河

金史昭祖耀武至於靑嶺白山舒嚕佐之也

元一統志開元路長白山在舊寧縣南六十里橫亙千里髙二百里其頂有潭周八十里淵深莫測南流於鴨綠江北流於混同江今呼爲松阿哩江東流爲愛呼﹝舊訛阿也苦今攺正﹞河

明一統志長白山在故寧府南六十里橫亙千里髙二十里其巓有潭周八十里

附覺羅吳木訥原奏內大臣覺羅吳木訥等謹題爲遵

看驗長白山事康熙十六年四月十五日內大臣覺羅吳木訥一等侍衛兼親隨侍衛首領臣耀色

等奉

上諭長白山系本朝祖

宗發祥之地今乃無確知之人爾等四人前赴鎭守烏拉地方將軍處選取識路之人往看明白以便酌量行禮臣等欽遵於五月初五日起行本月十四日至

盛京二十三日至烏拉地方轉宣

上諭於將軍等隨查烏拉寧古塔及烏拉獵戶所居村莊等處俱無確知長白山之人僉云曽逺望見惟都統尼雅滿之宗族達穆布魯原系采獵之人稱原在額赫訥陰地方居住𨿽不曽躋長白山巓曽聞我父云如往獵於長白山腳獲鹿肩負以歸途中三宿第四日可至家以此度之長白山離額赫訥陰地方不甚遙逺等語因訪問赴額赫訥陰水路日陸路幾日可至亦有知額赫訥陰陸路之人否據管獵戶噶喇達額赫等口稱如乘馬由陸路十日可至如乘小舟二十日可至倘遇漲阻難計日期有獵戶喀喇者能知陸路等語臣等隨議每人攜三月糧而往又思或三月糧盡或馬力疲乏亦不可定隨語鎭守寧古塔將軍巴海可載一船米於額赫訥陰地方預備巴海云大船不能過松花江大險處當載米十七小船以往又與噶喇達額赫約我輩乘此馬匹肥壯速由陸路往看過長白山回時再由水路逆流而上前赴額赫訥陰地方約定臣等帶固山達薩布素於六月初二日起行經過溫徳亨河阿虎山庫勒訥林初爾薩河呼沱河沙爾布堪河納丹佛勒地方輝發江法河穆惇林巴克塔河納爾琿河惇惇山卓龍窩河等處及至訥陰地方江幹不意額赫乘小舟而行半月程途七日齊至因語固山達薩布素我輩乘小舟由江中逆流前赴額赫訥陰地方汝帶官兵馬匹由斡努河逆流而上由佛多和河順流而下至額赫訥陰相會約定遣發去後﹝臣﹞等於十一日至額赫訥陰薩布素等初十日已至因前去無路一望林木復與薩布素商議令閒散章京喀達與識路徑之喀喇帶領每旗甲士二名前行伐木開路並諭如望見長白山可將行日方望見有許路程相度明確來報隨於十二日遣發前行去後本日據固山達薩布素差人前來報稱我等別後行三十里至一山頂上望見長白山不甚遙逺似止有一百七八十里等語又續遣艾哈來報稱先差人來後又至一髙山頂上望見長白山甚明約有百餘里上見有片片白光等語﹝臣﹞等趁未有雨水之時急往看視因畱噶喇達額赫督捕珠蚌於十三日起行十四日與固山達薩布素等會於樹林中揣摩開路前進十六日黎明聞鶴鳴六七聲十七日雲霧迷漫不見山在何處因向鶴鳴處尋路而行適遇鹿蹊由此前進直至長白山腳下見一處周圍林宻中央地平而圓有艸無木前面有水其林離駐札處半里方盡自林盡處有白樺木宛如栽植香木叢生黃花燦爛﹝臣﹞等隨移於彼處駐札步出林外逺望雲霧迷山毫無所見﹝臣﹞等近前跽誦

綸音禮拜甫畢雲霧開散長白山歷歷分明﹝臣﹞等不勝駭異又正值一路可以躋攀中間有平坦勝地如築成臺基遙望山形長闊近觀地勢頗圓所見片片白光皆冰雪也山髙約有百里山頂有池五峯圍繞臨水而立碧水澄淸波紋蕩池畔無艸木臣等所立山峯去池水約有五十餘丈周圍寛闊約有三四十里池北岸有立熊望之甚小其繞池諸峯勢若傾頹頗駭瞻視正南一峯較諸峯稍低宛然如門池水不流山間處處有水由左流者則爲松阿哩烏拉右流者則爲大訥陰河小訥陰河繞山皆平林逺望諸山皆低相視畢禮拜下山之際岸頭有鹿一羣他鹿皆奔獨有七鹿如人推狀自山岸陸續滚到山下閒散章京等駐立之處臣等不勝駭異因思正在乏食此殆山靈賜與者隨望山叩謝﹝臣﹞等上山之時原有七人也自得鹿之處退至二三十步回首瞻望又忽然雲霧迷山等因淸淨勝地不宜久畱於十八日言旋回望雲霧朦朧不得復見山光矣二十一日回至二訥陰河合流之處二十五日回至恰庫河此河乃訥陰東流會合之所二十八日正行之際適遇頒到臣

敕當經叩頭謝

恩訖二十九日自恰庫河乘小舟而歸經過色克勝險處圖伯赫險處噶爾漢險處噶達琿險處薩滿險處薩克錫險處徳克錫險處松阿哩大險處多琿險處乘一葉小舟歷此大江九險得以無恙而渡者皆仰賴

皇上洪福之所致也七月初一日回至烏拉地方本月十二日至寧古塔徧看會寧府等處地方畢七月十七日自寧古塔起行八月二十一日抵京師﹝案自古言長白山者皆得自傳聞想象之詞我朝發祥基業嫓美豳岐康熙年間吳木訥等奉親往看驗所載尢爲詳確謹附錄於此﹞

案長白山在吉林烏拉城東南橫亙千餘里東自寧古塔西至奉天府諸山皆發脈於此山巓有潭爲鴨綠混同愛嘑三江之源古名不咸山亦名太白山亦名白山亦名徒太山亦名太末山其名長白山則自金始也金大定十二年封太白山神爲興國靈應王卽其山北地建廟宇明昌四年復冊爲開天宏聖帝

本朝康熙十七年尊爲長白山之神遣大臣致祭懷柔之典以時舉行又案長白山南麓蜿蜒磅礡分爲兩幹其一西南指者東界鴨綠江西界佟佳江麓盡處兩江會焉其一繞山之西而北亙數百里以其爲眾水所分舊謂之分水嶺西至於

興京邊茂樹深林幕天翳日者土人呼爲納綠窩集從此西入

興京門遂爲

啟運山自納綠窩集而北一岡袤四十餘里者土人呼爲果爾敏珠惇卽長嶺也復西指入英額邊門遂爲

天柱

隆業二山回旋盤曲虎踞龍蟠其間因地立名爲山爲嶺者不一皆此山之支裔也山之靈異自昔稱名而

神聖發祥於今爲盛萬世鴻基與天無極矣

金史祭祀志大定二十五年敕封上京國林爲國嘉侯毳冕七旒服五章圭同信圭遣使詣廟以三獻禮祭告其祝文曰蔚彼長林實壯天邑廣袤百里惟神主之廟貌有嚴侯封是享歆時蠲潔相厥滋榮自後遇月七日上京幕官一員行香著爲令﹝案今盛京窩集至多金時所稱國林在上京今附於長白山之後﹞

靑嶺

金史上京有靑嶺

金史會寧府會寧縣山有靑嶺

金史初烏蘇展部有女名博多和靑嶺東混同江舒舒水人掠而去生二女昭祖與舒嚕謀取之遂偕至嶺右炷火於箭端而射舒舒水人怪之

金史昭祖耀武至於靑嶺

金史拉必瑪察剽呼拉布濼牧馬過靑嶺東與烏春烏木罕交結世祖自將伐之

金史拉必瑪察與世祖戰於野鵲水世祖中四創軍敗拉必使吉遜圖罕等過靑嶺見烏春賂諸部與之交結烏春以古哩甸兵百十七人助之

金史天輔六年三月都統杲出靑嶺宗翰出瓢嶺追遼主於鴛鴦濼

金史宗翰至奚王嶺與都統杲會杲軍出靑嶺宗翰軍出瓢嶺期於羊城濼﹝案今有大靑山在開原城東南四十里疑卽是也﹞

瑪奇嶺

金史上京山有瑪奇﹝舊作馬紀今攺正﹞嶺

金史會寧縣有瑪奇嶺

金史錫馨海蘭水烏淩阿部人昭祖柩至海蘭水錫馨攻而奪之昭祖之徒告於佛穆丹與瑪奇嶺赫伯村完顏部克巴圖等募軍追及之與戰復得柩

金史世祖自將過瑪奇嶺至烏木罕村與罕都合至阿卜薩水嶺東諸部皆會

金史穆宗使薩哈取瑪奇嶺道攻阿蘇行次阿卜薩水色埒謂薩哈曰宜先撫定珊沁錫馨路合軍未晚也遂攻下通恩城與穆宗會阿蘇城下

金史阿蘇起兵穆宗自瑪奇嶺出兵攻之薩哈自和倫嶺往略定珊沁錫馨兩路攻下通恩城穆宗至阿齊呼水益募軍至阿蘇城

金史康宗時率賔水民不聽命使威泰等至呼爾哈川召諸官僚告諭之鴻觀部率賔水居沃赫貝勒不至威準部哲爾徳部旣至復亡去烏塔遇二部長於瑪奇嶺執之而來

金史威準部達薩塔貝勒哲爾徳部薩克蘇貝勒遁去遇烏塔於瑪奇嶺烏塔遂執二人以降金史康宗使博囉報聘髙麗且取亡命之民康宗畋於瑪奇嶺伊智村以待之﹝案瑪奇嶺未詳所在以金史所載考之當在吉林烏拉境內﹞

伊勒呼嶺

金史自景祖以來兩世四主志業相因一切治以本部法令東南至於伊勒呼﹝舊作乙離骨今攺正﹞海蘭紮蘭托卜古倫東北至於五國矩威圖塔金蓋盛於此

金史伊勒呼嶺布薩部居髙麗女眞之兩間穆宗使族人招之伊勒呼嶺東諸部皆內附

金史康宗使碩碩歡以錫馨圖們之兵往至伊勒呼嶺益募兵趨和尼水徇地海蘭甸收叛亡七城二年四月髙麗復來攻碩碩歡以五百人禦於布騰水復大破之追入布騰水髙麗請和使色格經正疆界至伊勒呼嶺海蘭甸和尼水畱兩月色格不能聽訟康宗遣碩碩歡往立幕府於珊沁水

金史太祖命雙寛綽和等撫定伊勒呼嶺綽滿水之西諸部居民﹝案金地理誌有伊勒呼水亦屬海蘭路近髙麗界﹞

長嶺

新唐書長嶺營州道也

唐賈耽道裏記渤海長嶺府千五百里至渤海王城﹝案渤海王城在今寧古塔境吉林西南五百里有長嶺子滿洲語爲果勒敏珠惇自長白山南一嶺環繞至此爲眾水分流之地渤海曽置府於此又錦州復州𨿽俱有長嶺不若此之最著也詳見疆域門﹞

東牟山

舊唐書渤海大祚榮保桂婁﹝新唐書作挹婁﹞之故地據東牟山築城以居之

新唐書渤海本粟末靺鞨保挹婁之東牟山遼史渤海大氏始保挹婁東牟山

金史李勣破髙麗粟末靺鞨保東牟山

元一統志東牟山在沈陽路挹婁故地唐滅髙驪粟末靺鞨保挹婁之東牟山卽此

明統志東牟山在沈陽衛東二十里唐髙宗平髙麗渤海大氏以眾保挹婁之東牟山卽此﹝案今承徳縣城東二十里爲天柱山當卽東牟山也﹞

輝山

明統志輝山在沈陽東北四十里層巒疊嶂爲諸山之冠﹝案輝山在今承徳縣東北四十里﹞

白平山

山海經遼水出白平東

水經大遼水出塞外禦﹝亦作衛﹞白平山水經注遼水亦言出砥石山﹝案遼河有兩源東源出吉林之庫勒訥窩集西源卽潢河也白平砥石之名或古今稱名之異﹞

遼山瑚呼瑪山

漢書地理誌髙句麗遼山遼山所出入大遼水水經髙句麗縣有遼山小遼水所出

水經注小遼水出遼山

元一統志渾河源出廢貴徳州東北瑚呼瑪山﹝案渾河卽小遼水源出長白山納魯窩集諸書皆傳聞之異﹞

庫堪山

金史景祖時舒嚕之子噶順舉部來歸居於阿勒楚喀水源庫堪﹝原作胡凱今攺正﹞山之南庫堪山者所謂和陵之地是也沃哷部博諾與其兄弟居阿勒楚喀水之北及烏春作難博諾誘烏魯斯哈珠水居人與之相結﹝案今阿勒楚喀河源出阿勒楚喀城東北里許紮松阿山古今異名也﹞

果囉山

明統志果囉山在都司城東北五百里大梁水發源於此﹝案太子河源出吉林薩木禪山﹞

馬鞍山

明統志馬鞍山在三萬衛東北四百里建州東案馬﹝鞍山在吉林烏拉城西北一百二十里髙六十步周四里﹞

冷山

宋史洪皓傳皓使金流遞於冷山地苦寒四月艸生八月已雪穴居百家陳王烏舎聚落也

松漠紀聞冷山去燕山三千里去金都二百餘里﹝案本傳雲中至冷山行六十日距金主所都僅百里﹞去寧江州百七十里﹝案扈從日錄鄂摩和索羅站東北二百餘里爲冷山自必爾罕必喇北望相去約數十里積素凝寒髙出眾山之上土人呼爲白山以其冬夏皆雪也﹞

徳林石

金史世祖擒拉必獻於遼主並言烏春助兵之狀遼主使人問狀烏春曰未嘗與拉必爲助也徳林石之北古哩﹝滿洲語遷移也舊作姑裏今攺﹞甸之民所管不及此﹝案徳林石在寧古塔城西九十里自鄂摩和池東繞沙闌站之南抵呼爾哈河有大石廣二十餘里孔洞大小不可數計或圓或方或六隅八隅如井如盆如池深或丈餘或數尺中有泉澄然凝碧或潛鱗泳或中生樺楡等樹夏無蚊麋鹿羣聚於中名曰徳林石渤海有徳裏府亦是其處﹞

龍首山

明統志龍首山在鐵嶺東二里﹝案龍首山在今鐡嶺縣城東二里許﹞

蛇山

遼史遼州本拂涅國城有蛇山﹝案蛇山在今鐵嶺縣西一百五里﹞

刁蹕山

明統志刁蹕山在三萬衛西南一百五十里遼河西岸﹝案刁蹕山在今鐵嶺縣西北七十里俗呼貂皮山﹞

醫巫閭山

禦制過廣寧望醫巫閭山恭依

皇祖聖祖仁皇帝元韻

海旭凝螺黛罡風削玉蓉靈奇經覽乍聖迹躡尋重過客羣停轡仙人迥矗峯﹝是山有仙人巖桃花洞聖水盆北鎭廟諸奇勝﹞徒思山側逕未撫寺前松萬古爲幽鎭千秋溯舜封崇功標地紀秩祀偶天宗嶻疑鶱鳯巉峘突逴龍盈眸欣積素步馬遲婁胸

禦制杪秋遊醫巫閭山得五言三十韻

奧宇坤維鎭神堂碣石開巃嵸參漢迥案衍向陽恢舜典升柴載山經括地晐昔曽望巒嶺﹝癸亥歲有過廣寧望醫巫閭山之作﹞今已近壇陔禋祀帛籩薦威儀卿尹陪達誠仙闕退問景玉鞭催驀入栗梨塹延緣峛崺堆圃場崇有積雞犬靜無猜頻見耕荒隧疇能保一阫日髙方覺暖風細不生埃盤谷深成阻牛山久已峐寺頹僧避去屋寂鳥飛來遂造﨑嶇徧從看艸木才地靈自呵天意本栽培寫霧豁宮霍流澌落漩洄柳書人作字松抱石爲胎初狹塵凡限中宏造化胚便因窮窈窕旋命減輿儓詰曲遵埼逕茸藉嫩苔懸崖飛瀑水切顥聳瑤臺﹝右聖水盆﹞尙有芝英碣寧妨薦福雷﹝右蝌蚪碑﹞武陵𨿽假借洞口試徘徊作記徵彭澤成詩憶楚材﹝右桃花洞﹞寧知進士第轉遜嶽陽杯﹝右呂公巖﹞肥遁幽棲處翹思獨往才﹝右道隠谷﹞雲巢眞可號龍種是誰裁﹝右雲巢松﹞最後中峯矗居然一笠嵬﹝右曠觀亭﹞海天惟浩蕩心目與兼該始遇欣佳矣曠觀誠壯哉安期如卻掃意不在蓬萊

禦制祭北鎭醫巫閭山敬謁

橋山大典昭旋輿蠲吉祀寅朝提封於昔更無北望秩而今溯有姚廟古百王盛享

神庥億載佑全遼髙低黍稻盈豳野歲歲顒祈風雨調周禮職方氏東北曰幽州其山鎭曰醫巫閭

北魏書和平元年正月帝幸遼西望祀醫巫閭山

隋書開皇十四年閏十月詔北鎭醫巫閭山就山立祠

唐六典立冬之日祭北鎭醫巫閭於營州

文獻通考唐武徳貞觀之制五嶽四鎭年別一祭各以五郊迎气日祭之祭北鎭醫巫閭於營州

冊府元龜天寶十載遣範陽郡司馬祭醫巫閭山廣寧公

宋史祕書監李至言案五郊迎气之日皆祭逐方嶽鎭海瀆望遵舊禮就迎气日各祭於所之州長吏以次爲獻官立冬祀北鎭醫巫閭山於定州﹝案宋時北鎭逺隔封外是以止於定州望祭﹞

許亢宗奉使行程錄出渝闗以東南行瀕海忽峭摩空蒼翠萬仞乃醫巫閭山也

遼史人皇王性好讀書購書數萬卷置醫巫閭山絕頂築室曰望海山南去海一百三十里山形掩抱六重

金史大定四年詔依典禮立冬祭北鎭醫巫閭山於廣寧府

元史至元三年定歲祀嶽鎭海瀆之制十月土旺日祀醫巫閭山於遼陽廣寧府界

明史洪武三年詔定嶽鎭海瀆神號北鎭曰醫巫閭山之神

明會典祭北鎭醫巫閭山於遼東

明統志醫巫閭在廣寧衛西五里舜封十二山以此爲幽州之鎭自是遂以爲北鎭其山掩抱六重故又名六山﹝案醫巫閭山在今廣寧縣西四十里周二百四十里﹞

千山

禦制望千山

我聞古來稱奧區必有名山爲作鎭況玆遼陽實天府羲經巳兆帝出震長白巫閭眾所瞻千山亦復髙千仞設在晉郊魯甸間太華泰岱應齊峻我來譙邑攬形勝南望巑岏映靑潤朝嵐夕靄儼相接巒光峯態如堪引龍泉祖樾久聞名靈迹相傳半疑信何時長嘯眺滄海﹝據盛京通誌千山香巖寺中有仙人臺俯瞰滄海如布幾席云﹞千仞岡頭衣始振

明統志千山在遼東都司城南六十里峯巒叢宻中有龍泉祖樾香巖中會等寺下有羅漢洞龍泉﹝案千山在今遼陽州南六十里世傳唐太宗徵髙麗時駐蹕於此﹞

十三山

禦制閭陽驛望十三山

當前誰展十三屏古縣荒涼考奉陵﹝出金史﹞百載堠臺烽火息山靑雲白自層層

五代史附錄胡嶠等東行過一山名十三山

遼史顯州有十三山

遼史燕王淳討武朝彥至乾州十三山

許亢宗奉使行程錄出渝闗東路平如掌至此有登陟經由十三山下

元一統志十三山在廣寧府南一百十里

明統志十三山在廣寧右屯衛北三十里山下有洞山上有池﹝案十三山在今錦縣東七十五里周二十里峯有十三故名﹞

首山﹝亦名駐蹕山又名手山﹞

三國誌景初二年司馬懿徵公孫淵軍至遼東八月丙寅大流星長數十丈從首山墜襄平城南

三國誌司馬懿伐公孫淵潛濟遼水進至首山大破淵軍遂圍襄平

新唐書貞觀十八年車駕度遼水軍於馬首山遼史遼陽府有駐蹕山唐太宗徵髙麗駐蹕其巓數日勒石紀功焉俗呼手山﹝案唐書貞觀十九年太宗親徵髙麗破遼東城降白崖進攻安市城髙麗傉薩髙延壽率眾十五萬來援太宗自山而下引軍臨之賊大潰延壽等降因名所幸山爲駐蹕山命中書侍郎許敬宗爲文勒石以紀其功今考駐蹕山凡數處一爲首山唐書稱馬首遼史稱手山在遼陽城西南接海城縣界唐太宗初渡遼水攻遼州時駐營之山也一在安市城外唐太宗旣得遼州巖州進攻安市所駐之山唐書所載名所幸山爲駐蹕山及李勣從戰駐蹕山功最多者是也又駐蹕山一名六山則醫巫閭也又蓋平東百十餘里分水嶺諸山相傳唐太宗駐蹕處又海城西南十里有平頂山一名車駕山亦傳唐太宗駐蹕處而首山與安市城外之駐蹕山地誌多誤爲一山謹附訂於此﹞

金史斡魯克沈州與髙永昌隔鄂勒和水眾遇淖不能進棟摩以所部先濟軍東京城下城中人來戰棟摩破之於首山殱其眾

明統志首山在都司城南十五里連海州衛界山頂平石之上有掌指之狀泉出其中挹之不竭晉司馬懿圍公孫淵於襄平卽此唐太宗徵髙麗駐蹕其巓數日勒石紀功因攺爲駐蹕山﹝案明志亦沿遼史之誤﹞

明王山

遼史東京遼陽府有明王山

元一統志明王山在遼陽縣東三十里契丹地誌云夫余王東明葬於此因以爲名

明統志明山在復州衛東十里元志有明王山卽此﹝案今復州東十里爲東屏山疑卽是也﹞

華表山

新唐書顯慶四年薛仁貴破溫沙多門於橫山遼史東京道遼陽府有白石山亦曰橫山

元一統志華表山俗呼爲橫山因丁令威化鶴得名

明統志華表山在都司城東六十里因丁令威得名俗呼爲橫山﹝案華表山在今遼陽州東六十里遼陽州爲遼之東京道遼陽府考遼史載遼陽府所屬仙鄕縣因丁令威化鶴而得名則華表山卽遼時之白石山無疑﹞

熊嶽山

遼史熊嶽縣西至海一十五里傍海有熊嶽山﹝案望海山在蓋平縣西南三十里其山傍海遼史熊嶽疑卽此﹞

金山

通典唐乾封二年薛仁貴破髙麗於金山進拔夫余城﹝案夫余城東接挹婁西接鮮卑在遼爲通州金爲威平府地﹞

明統志金山在開原西北三百五十里遼河北岸又西北三十里曰東金山又二十里曰西金山三山綿亙三百餘里與烏梁海接境

蒺藜山

金史天輔元年烏楞古等敗耶律聶哷兵於蒺藜山拔顯州幹懿豪徽成川等州皆

金史遼耶律聶哷軍於蒺藜山烏楞古以兵一萬戍東京與戰於蒺藜山大敗之追北至額勒錦坡遂圍顯州﹝案蒺藜山在廣寜縣境外﹞

龍鳯山

元一統志大虫江在遼陽路發源龍鳯山分水嶺下東南流經廢博索府南合於鴨綠江

明統志龍鳯山在遼東都司東南大虫江發源於此﹝案鳯凰城西北八十五里有龍鳯臺山﹞

鳯凰山

元一統志鳯凰山在利州南十三里南北一十里東西廣三里相傳鳯凰嘗止其上故名

明統志鳯凰山在都司城南三百六十里上有壘石古城可容十萬眾唐太宗徵髙麗駐蹕於此﹝案今鳯凰城東南五里有鳯凰山﹞

噶哈嶺﹝太祖髙皇帝甲申年徵渾河部鑿道噶哈嶺﹞

太蘭岡﹝太祖乙酉年擊敗渾河諸部兵於此﹞

吉林崖﹝太祖乙酉年擊敗哲陳渾河諸部兵於此﹞

古哷山﹝太祖癸巳年破葉赫哈達等九部兵於此﹞

扈爾奇山﹝在輝發河邊國初輝發國城在焉太祖丁未年平之﹞

宜罕山﹝國初屬烏拉國太祖戍申年攻取之﹞

伊瑪山﹝岡太祖壬子年徵烏拉築木城於此﹞

薩爾滸山﹝太祖己未年大破明師於此﹞

禦制己未歲我

太祖大破明師於薩爾滸山之戰書事

蓋聞國之將興必有禎祥然禎祥之賜由乎天而致

天之賜則由乎人予小子於己未歲我

太祖大破明師於薩爾滸之戰益信此理之不爽也爾時艸創開基篳路藍縷地之裏未盈數千兵之眾弗滿數萬惟是

父子君臣同心合力師直爲壯荷

天之龍用能破明二十萬之眾每觀

實錄未嘗不流渧動心思我

祖之勤勞而念當時諸臣之宣力也謹依

實錄敍述其事如左

己未二月明帝命楊鎬杜松劉綎等統兵二十萬號四十萬來攻左翼中路以杜松王宣趙夢麟張銓督兵六萬由渾河出撫順闗右翼中路以李如柏賀世賢閻鳴泰督兵六萬由淸河出鴉鶻闗左翼北路以馬林麻巖潘宗顏督兵四萬由開原合葉赫兵出三岔口右翼南路以劉綎康應干督兵四萬合朝鮮兵出寛甸口期並趨我興京三月朔我西路偵卒遙見火光馳告甫至而南路偵卒又以明兵逼境告我

太祖曰明兵之來信矣南路駐防之兵有五百卽以此拒之明使我先見南路有兵者誘我兵而南也其由撫順闗西來者必大兵急宜拒戰破此則他路兵不足患矣卽於辰刻率大貝勒代善﹝後封禮親王﹞及眾貝勒大臣統城中兵出而令大貝勒前行時偵卒又以明兵出淸河路來告大貝勒曰淸河之界道途逼仄崎嶇兵未能驟至我兵惟先往撫順以逆敵兵遂過紮喀闗與達爾漢侍衛扈爾漢﹝後授三等子世職﹞集兵以待

上之至時

四貝勒﹝卽我太宗文皇帝﹞以祀事後至謂大貝勒曰界藩山上我築城夫役在焉山𨿽險儻明之將帥不惜士卒奮力攻之陷夫役柰何我兵宜急進以安夫役之心大貝勒等善是言下令軍士盡擐甲日過午至太蘭岡大貝勒及扈爾漢欲駐兵隱僻地以待敵

四貝勒艴然曰正宜耀兵列陣明示敵人壯我夫役士卒之膽俾並力以戰何故令兵立隠僻地耶巴圖魯額亦都﹝後爲一等大臣追封弘毅公﹞曰貝勒之言是也我兵當堂堂正正以向敵人遂督兵赴界藩對明兵營列陣而待初眾貝勒兵未至我國防衛築城夫役之兵僅四百人伏薩爾滸谷口伺明總兵杜松王宣趙夢麟之兵過谷口將半尾擊之追至界藩渡口與築城夫役合據界藩山之吉林崖杜松結營薩爾滸山而自引兵圍吉林崖仰攻我兵我兵四百人率眾夫役下擊之一戰而斬明兵百人時我國眾貝勒甫至見明兵攻吉林崖者約二萬人又一軍列薩爾滸山巓遙爲聲勢四大貝勒與諸將議曰吉林崖巓有防衛夫役之兵四百人急增千人助之俾登山馳下衝擊而以右翼四旗兵夾攻之其薩爾滸山之兵則以左翼四旗兵當之遂遣兵千人往吉林崖

上至問四大貝勒破敵四大貝勒具以前議告

上曰日暮矣且從汝等今分右翼四旗之二與左翼四旗兵合先破薩爾滸山所駐兵此兵破則界藩之眾自喪膽矣再令右二旗兵遙望界藩明軍俟我兵由吉林崖馳下衝擊時並力以戰是時我國近都城之兵乘善馬者先至乘駑馬者後至其數十里外者尙未至於是合六旗兵進攻薩爾滸山明兵駐營列陣發槍炮我兵仰而射之奮力衝擊不移時破其營壘死者相枕藉而所遣助吉林崖之兵自山馳下衝擊右二旗兵渡河直前夾擊明兵之在界藩山者短刃相接我兵縱橫馳突無不一當百遂大破其眾明總兵杜松王宣趙夢麟等皆沒於陣橫屍亙山野血流成渠其旗幟器械及士卒死者蔽渾河而下如流澌焉追奔逐北二十餘里至碩欽山時已昏軍士沿途搜者又無數是夜明總兵馬林兵營於尙間崖浚壕嚴斥堠鳴金鼔自衛我兵見之乘夜馳告於大貝勒翼旦大貝勒以三百餘騎馳往馬林兵方抜營行見大貝勒兵至回兵結方營環營浚壕三匝列火器俾習火器者立壕外繼列騎兵以俟又潘宗顏一軍距西三里外營裴芬山大貝勒見之使人馳告於

上時我國逺路之兵亦陸續至與大貝勒兵合明左翼中路後營逰擊龔念遂李希泌統步騎萬人駕大車持堅楯營於斡琿鄂謨地環營浚壕外列火器

上見之與

四貝勒率兵不滿千人分其半下馬步戰明兵發火器拒敵

四貝勒引騎兵奮勇衝入我步兵遂斫其車破其楯明兵又大敗龔念遂李希泌皆陣沒焉會大貝勒使人至知明兵已營尙間崖

上不待四貝勒兵急引侍從四五人往日中至其地見明兵四萬人布陣成列

上趣令我軍先據山巓向下搏擊眾兵方欲登山而馬林營內之兵與壕外兵合

上曰是將與我戰也我兵且勿登山宜下馬步戰令大貝勒往諭時左二旗兵下馬者方四五十人明兵已自西突至大貝勒代善言於

上曰兵已進矣卽怒馬迎戰直入其陣二貝勒阿敏三貝勒莾古爾泰與眾臺吉等各鼔勇奮進兩軍搏戰遂敗明兵斬首捕鹵過當方戰時我六旗兵見之不及布列行陣人自爲戰前後弗相待縦馬飛馳直逼明營明兵發鳥槍巨炮我兵衝突縱擊飛矢利刃所向無前明兵不能支又大破遁走我兵乘勝追擊明副將麻巖及大小將士皆陣沒總兵馬林僅以身免滅迹掃塵案角隴種尙間崖下河水爲之盡赤

上復集軍士馳往斐芬山攻開原道潘宗顏兵令我兵之半下馬仰山而攻宗顏兵約萬人以楯遮蔽連發火器我兵突入摧其楯遂破之宗顏全軍盡沒時葉赫貝勒錦臺什布揚古欲助明與潘宗顏合其兵甫至開原中固城聞明兵敗大驚而遁是時我軍旣擊破明二路兵

上乃收全軍至固勒班地方駐營而明總兵劉綎李如柏等由南路進者已近逼興京偵卒馳告

上遂命扈爾漢先率兵千人往禦翼旦

上復命二貝勒阿敏率兵二千繼之

上率眾貝勒大臣還軍至界藩行凱旋禮刲八牛祭纛告天大貝勒代善請曰吾先歸從二十騎行探信祀畢

上徐來

上許諾三貝勒莽古爾泰亦相繼行

四貝勒馳至

上前請與俱往

上曰汝兄行往探汝隨吾後行

四貝勒曰兄獨往吾畱此未安也遂亦行日暮大貝勒回至興京入宮則

皇后內廷等見大貝勒至亟問禦敵大貝勒曰撫順開原二路敵兵已破誅戮且盡南來兵已遣將往禦我待

父皇命當卽往破之於是大貝勒復出城迎

上於大屯之野

上自界藩啟行至興京平明命大貝勒三貝勒

四貝勒統軍士禦劉綎而畱兵四千於都城待李如柏賀世賢等之兵初劉綎兵出寛甸進棟鄂路我居民避匿深山茂林中劉綎悉焚其柵寨殺其孱弱佐領托保額爾訥額赫率駐防五百人迎敵劉綎兵圍之數重額爾訥額赫死之並傷我卒五十人托保引餘兵與扈爾漢軍合扈爾漢伏兵山隘以待巳刻大貝勒三貝勒

四貝勒引兵甫出瓦爾喀什集時劉綎所率精銳二萬先遣萬人前掠將趨登阿布達哩岡布陣大貝勒欲引兵先登馳下擊之

四貝勒曰兄統大兵畱此相機爲援吾先督兵登岡自上下擊之大貝勒曰善吾引左翼兵出其西汝引右翼兵登山俾將士下擊汝立後督視勿違吾言輒輕身入也

四貝勒遂率右翼兵往先引精騎三十人趨出眾軍前自山馳下奮擊之兵刃交接戰甚酣後軍隨至衝突而入大貝勒又率左翼兵自山之西至夾攻之明兵大潰

四貝勒乘勝追擊與劉綎後隊兩營兵遇綎倉卒不及陣

四貝勒縱兵奮擊殱其兩營兵萬人劉綎戰死是時明海蓋道康應干步兵合朝鮮兵營於富察之野其兵執筤筅長槍被藤甲皮甲朝鮮兵被紙甲其冑以柳條爲之火器層壘列待

四貝勒旣破劉綎兵方駐軍眾貝勒皆至遂復督兵攻應干明兵及朝鮮兵敵競發火器忽大風驟作走石揚沙煙塵反撲敵營昏冥晝晦我軍乘之飛矢雨發又大破之其兵二萬人殱焉應干遁去先是二貝勒阿敏扈爾漢前行遇明逰擊喬一兵擊敗之一收殘卒奔朝鮮都元帥姜功烈營時功烈據固拉庫崖眾貝勒復整兵逐一遂攻朝鮮營功烈知明兵敗大驚遂按兵偃旗幟遣通事執旗來告曰此來非我願也昔倭侵我國據我城郭奪我疆土急難之時賴明助我獲退倭兵今以報徳之故奉調至此爾撫我我當歸附且我兵之在明行間者已被爾殺此營中皆髙麗兵也明兵逃匿於我者止逰擊一人及所從軍士而已當執之以獻四大貝勒定議乃曰爾等先令主將來否則必戰功烈復遣使來告曰吾若今夕卽往恐軍亂逃竄其令副元帥先往宿貝勒營以示信詰朝吾率眾遂盡執明兵擲於山下付我明逰擊喬一自縊死於是朝鮮副元帥先詣眾貝勒翼日姜功烈率兵五千下山眾貝勒宴勞之送功烈及所部將士先詣都城

上禦殿朝鮮都元帥姜功烈及副元帥等匍匐謁見

上優以賓禮數賜宴厚遇之士卒悉畱豢養四大貝勒旣殱南路明兵四萬人我軍駐三日籍其俘獲人馬輜重鎧仗而還是役也明以傾國之兵雲集遼沈又招合朝鮮葉赫分路來侵五日之間悉被我軍誅滅其宿將猛士暴骸骨於外士卒死者不啻十餘萬我軍邀

天佑助以少擊眾無不摧堅挫銳迅奏膚功勲按籍我士卒僅損二百人自古克敵制勝未有若斯之神者也時明經略楊鎬駐沈陽聞三路兵敗大驚急檄總兵李如柏副將賀世賢等回兵如柏等自呼蘭路遁歸我哨兵二十人見之據山上鳴螺系帽弓弰揮之作招集大兵狀已而呼噪下擊殺四十人獲馬五十匹明兵奪路而逃相蹂踐死者復千餘人庚寅大軍還至都城

上顧眾貝勒大臣曰明以二十萬眾號四十七萬分四路並力來戰今我不逾時破之遂獲全勝各國聞之若謂我分兵拒敵則稱我兵眾若謂我往來殺則服我兵彊傳聞四方孰不懾我軍威者哉嗚呼由是一戰而明之國勢益削我之武烈益揚遂乃克遼東取沈陽王基開帝業定夫豈易乎允因我

太祖求是於

天復仇乎

祖同兄弟子侄之眾率股肱心膂之臣

親冒矢石授方略一時

聖嗣賢臣抒勞效悃用成鴻勲我大淸億萬年丕丕基實肇乎此予小子披讀

實錄未嘗不起敬起慕起悲愧未能及其時以承

訓抒力於行間馬上也夫我

祖如此勤勞所得之天下子若孫睹此戰迹而不思所以永天命綿帝圖兢兢業業治國安民凜惟休惟卹之誡存監夏監殷之心則亦非予子孫而已爾此予睹薩爾滸之戰所由書事也此予因

實錄尊藏人弗易見而特書其事以示我大淸億萬年子孫臣庶期共勉以無忘

祖宗開創之艱難也

鐵背山﹝在興京西北一百二十里上有界藩城太祖大破明兵殱杜松於此﹞

碩欽山﹝太祖近明敗卒至此﹞

尙間崖﹝太祖己未年破明馬林麻巖兵於此﹞

斐芬山﹝太祖己未年破明潘宗顏兵於此﹞

阿布達哩岡太祖己未年破明劉綎兵於此

固拉庫崖太祖己未年降朝鮮兵於此

靑苔峪太祖辛酉年徵明靑苔峪城

黃骨島太祖辛酉年徵明黃骨島城

牽馬嶺太祖壬戌年徵明收牽馬嶺城

覺華島太祖丙寅年徵寧逺遣總兵武訥格攻克覺華島

興安嶺太宗文皇帝壬申年親統大兵由興安嶺徵察哈爾

皮島太宗丁丑年遣英親王等率兵取明皮島

呂翁山在錦縣南十里太宗辛巳年擒明洪承疇於此

禦制呂翁山詩

所過連山塔山皆我

太宗文皇帝用武之地而呂翁山則生擒洪承疇處也蓋有明末季驟加遼餉至八百餘萬竭天下之力奉東北一隅未收片甲之用而兵食兩詘人民離畔我

太祖髙皇帝一舉薩爾滸而遼左之業成

太宗文皇帝再舉呂翁山而闗西之勢定今因叩謁

祖陵親履其地思經營艸昧之艱難爰恭紀其事以示來許俾念

祖宗得天下之不易益勵守成之志亦以舉其殷鑑明之鹿亡其必有以失之之故也

連山相接塔山峯溝濠壁塹凡重以守則固以戰勝將以勇气吞遼東增募戍卒號百萬重臣經略操鐵劵朝拜恩命暮縲紲舉棋不定曽無算監軍意气壯且豪淩駕朝士如兒曹綿山亙海排鐵騎謂當唾手成勲勞

太宗從容處以暇精兵已伏杏山下金支五色云上蟠明卒望見魂驚怕奔走禦侮多英賢投石超距眾閒閒

君臣一徳功乃建人心旣單必格

天彼志離兮我志合如枯易摧朽易拉不數唐帝美良川祗今戰气猶森颯陸血標桿海屍浮乘潮鶩隨波鷗一時破竹十三萬傷我十人廝卒儔淸流闗側擒皇甫煌煌大業開疆土河山帯礪酬勲庸於鑠雲龍與風虎乃知

皇天惟徳親

桓桓謨烈告後人從來守成事不易殷鑑應思鹿失秦交則爲泰塞則否九重宴安豈宜恃不見呂翁山畔上將猶設椒漿奠忠鬼

松山

禦制松山詩

烽銷堠戍間萬古此松山羽衛經過處頻思創業艱

塔山﹝太宗壬午年遣鄭親王等率兵克明塔山城﹞

杏山﹝太宗壬午年遣鄭親王等率兵明杏山城﹞

禦制雪後過杏山詩

岝羣峯玉筍攢翠佳色入慿觀疏林蔽芾迷歸鳥猶帯當年戰气寒

聮鶱銀鳯自飛來獨峙朝陽霽景開古戍黃蕪嘶馬去題詩遙寄白雲隈

每逢詠雪興偏豪況對嶤峯積翠髙此日蕭閒供白戰曩時辛苦憶黃旄

謹案自噶哈嶺以下古無稱引而我

太祖

太宗肇造區夏百戰開基

駿烈丰功於是焉在諸山之名遂炳耀古今與天地無極謹據

開國方略所載臚敍如右有非天作之詩嶞山之頌所能仿佛萬一者矣

附載

單單大嶺

後漢書昭帝始元五年罷臨屯眞畨以並樂浪元菟元菟復徙居句驪自單單大嶺巳東沃沮悉屬樂浪後以境土廣逺復分嶺東七縣置樂浪東部都尉建武六年省都尉官遂棄嶺東地

三國魏志漢武帝分朝鮮爲四郡自單單大嶺以西屬樂浪自嶺以東七縣都尉主之

三國魏志沃沮屬樂浪漢以土地廣逺在單單大嶺之東分治東部都尉治不耐城別主嶺東七縣

冊府元龜漢昭帝始元五年元莵郡徙居句驪自單單大嶺已東悉屬樂浪後以境土廣逺復分嶺東七縣置樂浪東部都尉﹝案單單與滿洲語善延相近疑卽長白山也﹞

蓋馬大山

魏志東沃沮在蓋馬大山之東

丸都山

魏志毌丘儉遣王頎追髙句驪王宮過沃沮千有餘裏到肅愼氏南界刻石紀功刋丸都山銘不耐城

通考漢末髙麗王伊夷模作新國於丸都山下魏正始五年毌丘儉將萬人出元莵懸車束馬登丸都山屠其所都六年儉復伐之刻石紀功刋丸都銘不耐而還至晉建元初慕容皝乘勝追至丸都﹝案丸都山在髙麗之丸都城渤海之桓都縣據賈耽紀去鴨綠江口六百三十里詳前疆域門﹞

善玉山

魏書勿吉傳自和龍北二百餘里有善玉山

祁黎山

魏書勿吉傳善玉山北行十三日﹝通考作三十日﹞有祁黎山又北行七日至如洛瑰水﹝案和龍爲令土黙特右翼地如洛瑰北史作洛懷卽老哈也魏史所稱皆未到勿吉國以前所經則善玉祁黎二山皆在今古東南境詳前疆域門﹞

天門嶺

舊唐書渤海大祚榮保阻自固則天命李楷固率兵度天門嶺以迫祚榮祚榮合髙麗靺鞨之眾以拒楷固王師大敗楷固脫身還﹝案祚榮始居營州後東奔保阻楷固兵度天門嶺以迫之楷固旣敗則天不能討祚榮遂東保東牟山則天門嶺當在今承徳縣西境﹞

獨山

新唐書程名振攻沙卑城破獨山陣皆以少擊眾﹝案沙卑城爲今海城地獨山亦當在其處﹞

佛寧嶺

金史太祖度佛寧﹝舊作盆搦今攺正﹞嶺破埒克城

金史太祖以三十人詣薩哈軍道遇人曰敵已據佛寧嶺南路矣眾欲由沙班嶺往太祖曰汝等畏敵耶旣度佛寧嶺不見敵已而聞敵乃守沙班嶺以拒我

金史初太祖過佛寧嶺經烏塔城下從騎有後者烏塔城人攻而奪之釡及破將克其人持釡而前曰奴輩誰敢毀詳衮之器也

溫都爾山

金史上京山有溫都爾﹝舊作完都魯今攺正﹞

哈達拉山

金史天輔五年斡魯敗錫勒哈達於哈達拉﹝舊作合撻剌今攺正﹞山誅首惡四人余悉撫定

金史斡魯討錫勒哈達至希爾根河錫勒哈達遁去追及於哈達拉山

阿嚕岡

金史收國元年上率兵次寧江州西遼軍潰圍出逐北至阿嚕岡

額斯琿山

金史太祖伐巴圖與烏庫哩部沿屯水過摩琳鄕追及巴圖於額斯琿﹝舊作阿斯溫今攺正﹞山北濼之間殺之

布爾罕山

金史太祖克寧江州使羅索招諭系遼籍女眞伊屯伊罕路達哈藩卓勒等敗遼兵於布爾罕﹝舊作婆剌趕今攺正﹞山

呼岱巴岡

金史收國元年追及遼主於呼岱巴﹝舊作步答今攺正﹞岡

古納嶺

金史烏楞古與遼托卜嘉戰敗之斬托卜嘉古納﹝舊作酷輦今攺正﹞嶺烏爾圖罕等十四達哈藩皆

托輝山

金史呼實黙率族屬部眾詣薩哈烏珍營於托輝﹝舊作駝回今攺正﹞山之下

色辰嶺

金史烏春舉兵來戰道色辰﹝舊作斜寸今攺正﹞嶺涉和倫拉林水舎於珠格部阿勒哈村﹝案金史又有色辰水﹞

巴固嶺

金史訥格納遁去烏色督軍而進至巴固﹝舊作巴忽今攺正﹞嶺西茂宻水及之大破其眾

曹家山

金史裏據威平賊勢益張權曹家山明安綽奇集兵千餘扼於夜河賊不得東綽奇敗裏遂犯濟州

珠格崖

金史斡突自泰州往攻濟州元帥完顏黙音等至珠格﹝舊作術虎今攺正﹞崖輕騎襲其輜重斡罕還救遇於長濼官軍馳擊大破之斡罕率其眾西走金史黙音率諸軍討斡突會兵於濟州過泰州至珠格崖乃捨輜重輕騎追之及於霿�河急擊敗之

裊嶺

金史大定初契丹叛宗室襄從黙音討賊戰於肇州之長濼賊走霿�河復從布薩忠義追賊至裊嶺西之陷泉及之﹝案今翁牛特左翼西南一百十里有梟嶺字形相近或卽是也﹞

佛門山

金史世宗二十三年遷山東東路八穆昆處之河間其棄地以山東東路特赫河明安下紮哈穆昆額勒敏鄂勒歡明安下錫布穆昆佛們﹝舊作付母溫今攺正﹞山穆昆九村人戶徙於琉僧安和二穆昆之舊地﹝案此以舊地名遷之明安穆昆﹞

羅卜科達巴

金史布薩師恭上京羅卜科達巴﹝舊作老哈達葛今攺正﹞人

多科阿林

金史圖克坦繹其先上京阿勒楚喀人祖薩噶爾瑪克國初有功授隆安府路哈濟穆昆多科﹝舊作奪古今攺正﹞阿林明安

海蘭哈達

金史完顏特爾格襲父率賔路海蘭哈達明安薩巴山

金史烏庫哩元忠大定十八年授薩巴﹝舊作撒巴今攺正﹞山世襲穆昆

伯爾克山

金史富珠哩阿嘍罕隆州伯爾克﹝舊作琶離葛今攺正﹞山人

禪嶺

金史烏雅沃哩布海蘭路禪嶺人也

巴爾嘉山

金史延紮們都隆州巴爾嘉﹝舊作帕裏幹今攺正﹞山人也

烏克登山

金史烏雅富埒琿海蘭路烏克惇﹝舊作烏古敵昏今攺正﹞山人封豳國公孫紮昆襲烏克惇山世襲明安阿穆濟山

金史通吉義哈斯罕人也徙居遼陽之阿穆濟﹝舊作阿米吉今攺正﹞山

博諾山

金史永元天徳初授博諾﹝舊作百女今攺正﹞山世襲穆昆

烏爾古山

元一統志烏爾古﹝舊作吾裏哥今攺正﹞山在遼陽路廢博索府

濛溪山

明統志濛溪山在三萬衛東北七百四十里松花江東岸

牛心山

明統志牛心山在三萬衛東北二百五十里艾河北土河東﹝案今喀喇沁左翼有牛心山土河在喀喇沁右翼東南百八十里或卽是也﹞

額爾根山

明統志額爾根﹝舊作阿兒幹今攺正﹞山在三萬衛東北三百五十里古信州東

謹案自單單嶺以下皆散見諸書而金史尢夥或今古殊稱或傳聞未審求之音譯時有相通而考之輿圖未能確證類附於後以謹傳疑至明時以山川名衛者具詳疆域門玆不復載

欽定滿洲源流考卷十四欽定滿洲源流考卷十五

山川﹝二﹞

混同江

禦制松花江詩

滚滚遙源出不咸﹝松花江卽混同江源出長白山山海經作不咸山﹞大東王气起

龍潛劈空解使山原折接上那辭霧雨添兩岸參差靑嶂印一川榮繆碧波恬地中呈象原檐鼓﹝松花江以松阿哩烏拉得名松阿哩者卽國語天河也﹞石辧支機孰是嚴

禦制松花江放船恭依

皇祖詩韻

隆崇

長白佑維淸松花江源山頂生飛流銀河練影明縈回千里竹箭輕望

祭申悃和鸞鳴臨江遂命靑雀橫水天上下秋光晶馮夷靜恬濤不驚擊汰直達吉林城滄浪之水義最精俯看直欲濯我纓詎必昆明習戰兵隆崇

長白佑維淸繼繩

祖烈希景行從流寜爲﹝去聲﹞欣渟泓

禦制松花江捕魚

松江网魚亦可觀潭淸潦盡澄秋煙虞人技癢欲效悃我亦因之一放船施罟濊濊旋近岸淸波可數鰷鱸鰱就中鱘鰉稱最大度以尋丈長鬐軒波裏頹如玉山倒擲義百中誠何難鉤牽繩曳乃就陸椎牛十五一當焉舉网邪許集眾力銀刀雪飛繽繙計功受賜卽命罷方慮當秋江水寒

魏書勿吉國有大水闊三里餘名速末水﹝按速末卽混同江亦作粟末﹞

新唐書粟末靺鞨依粟末水以居水源於太白山

遼史本紀聖宗太平四年詔攺鴨子河曰混同江

遼史上京臨潢府有鴨子河

金史本紀遼都統蕭嘉哩副都統托卜嘉﹝滿洲語膝也舊作撻不野今攺﹞將步騎十萬會於鴨子河北太祖自將擊之

金史本紀收國元年八月上親徵黃龍府次混同江無舟上使一人導前乘赭白馬徑渉曰視吾鞭所指而行諸軍隨之水及馬腹後使舟人測其渡處深不得其底

金史世紀混同江亦號黒龍江﹝案混同江自長白山北流折而東與黒龍江會黒龍江出喀爾喀北界東南流與混同江會實系二水合流非一水而二名也史文殊誤﹞

金史上京路水有混同江松阿哩江鴨子河﹝按混同江卽松阿哩江遼史又稱卽鴨子河金志誤分爲三水﹞

金史世宗大定二十五年冊混同江之神爲興國應聖公立廟致祭

契丹國志長白山黒水發源於此﹝案黒龍江並不發源長白此蓋誤以混同爲黒水也﹞舊云粟末河太宗破晉攺爲混同江﹝按遼史聖宗時始攺名混同江葉隆禮契丹國志作太宗誤也﹞

許亢宗奉使行程錄古烏舎塞枕混同江湄其源來自廣漠之北逺不可究自此南流五百里接髙麗鴨綠江注海﹝案此條舛誤尢甚混同江出長白北流會黒龍江東入海乃云來自廣漠之北南會鴨綠蓋據圖臆揣之誤也﹞

元一統志混同江俗呼松阿哩江源出長白北流經舊建州﹝詳前部族門及渤海疆域條﹞西五十里會諸水東北流經故上京﹝見金上京條﹞下達五國頭城﹝見前疆域門﹞北又東北注於海

明統志混同江在開原城北一千五百里源出長白山蒼名粟末河俗呼松阿哩江北流經金故會寧府下繞五國頭城東注於海松花江在開原城東北一千里源出長白山北流經故南京城合輝發江混同江東流注海﹝按混同江發源於長白山北自吉林東南北流出邊受嫩江折而東北受黒龍江南受烏蘇哩江東注於海遼太平四年詔攺鴨子河爲混同江混同之名始見於此土人呼爲松阿哩江金志作宋瓦江則松阿哩音之誤也明統志作松花江則宋瓦之轉音也金史本紀有云混同江一名黒龍江指下流交會之處言之或以此江名松花而以薩哈連烏拉爲混同誤也金史地理誌旣載混同江又載宋瓦江鴨子河是不知一江之有三名而誤以爲三水明統志旣載混同江又載松花江是又誤以一江爲二水雲﹞

鴨綠江

漢書地理誌元莬郡西蓋馬縣馬訾水西北入鹽難水西南至西安平入海過郡二行二千一百里

通典馬訾水一名鴨綠江源出靺鞨白山水色似鴨頭故名

通鑑大業八年伐髙麗分道並進皆會於鴨綠水西

通鑑貞觀十九年程名振等卑沙城遣將耀兵於鴨綠水又龍朔元年契苾何力討髙麗髙麗守鴨綠不得濟何力乘堅冰渡水大破之乾封二年李勣伐髙麗管記元萬項檄文曰不知守鴨綠之險髙麗報曰謹聞命矣卽移兵拒守唐兵不得渡

遼史聖宗統和二十八年自將伐髙麗大軍渡鴨綠江康肇拒戰敗之

通考女眞世居長白山鴨綠水之源

元一統志鴨綠江在遼陽路東五百六十里按唐書馬訾水出靺鞨白山西與鹽難水合又西南至安平入於海唐太宗徵髙麗遣邱孝忠耀兵於鴨綠水卽此今考其源出於長白山西南流經故博索府﹝見前疆域門﹞東南入海

髙麗圖經鴨綠之水源出靺鞨其色如鴨頭故以名之去遼東五百里又西與一水合卽鹽難水也二水合流西南至安平城入海髙麗之中此水最大波瀾淸徹其國恃此以爲天塹水闊三百步在平壤城西北四百五十里遼水東南四百八十里自遼水以東卽屬契丹大金以其地不毛不復城守徒爲往來之道而已﹝按鴨綠水其色如鴨頭乃史家傳會之論詳見完顏部條﹞

明統志鴨綠江在遼東都司城東五百六十里﹝按鴨綠江在吉林烏拉南九百七十里源出長白山西南流與朝鮮分界至鳯凰城東南入海卽古馬訾水亦名益州江蓋渤海益州所治也見前疆域門﹞

愛呼河

金史烏庫哩﹝舊訛烏古論今從八旗姓譜攺﹞薩哈﹝滿洲語小圍也舊說三合今攺﹞海蘭路愛呼河人

金史烏雅﹝舊訛烏延今從八旗姓譜攺﹞和囉噶﹝古語墻圏也舊訛胡裏攺今攺﹞海蘭人後徙愛呼穆昆家焉﹝愛呼舊訛愛也窟今攺正﹞

元一統志長白山頂有潭周八十里南流爲鴨綠江北流爲混同江東流爲愛呼河

明統志愛呼河源出長白山東流入海﹝案元明統志又俱訛爲阿也苦今並攺考盛京通誌吉林諸河多發源於長白山諸窩集中而自入海者惟混同鴨綠圖們三江愛呼河自納穆窩集會拉發河入混同江今明統志云入海誤﹞

圖們江

金史景祖兵勢稍振圖們﹝舊訛統門今攺正﹞水溫特赫﹝舊作溫迪痕今據八旗姓譜攺正﹞部來附

金史天會九年以圖們水以西和屯錫馨珊沁三水以北閒田給海蘭路諸穆昆﹝案圖們江在寜古塔城南六百里源出長白山東北流違朝鮮北界復東南折入海﹞

佟佳江

漢書地理誌馬訾水西北入鹽難水﹝案與鴨綠江會流入海者惟佟佳江爲大漢書所稱鹽難水當卽是也﹞

新唐書鴨綠水西與鹽難水合

元一統志大虫江在遼陽路發源﹝原缺縣名﹞縣東南龍鳳山分水嶺下東南流經廢博索府﹝見前疆域門﹞南流合於鴨綠江

明統志大虫江在遼東都司城東南四百里源出龍鳳山南流入鴨綠江﹝按一統志云佟住江在吉林烏拉城南八百二里亦名通佳江南流會鴨綠江卽古鹽難水明統志有大虫江疑卽佟佳江也今考佟佳江源出分水嶺西南流受喀爾敏諸水鴨綠江自東來會南入於海龍鳳山之名無可考惟鳯凰城西北有龍鳯山﹞

遼河

禦制渡句驪河

句驪舊遼水千載帯遼陽古客曽何在今人引興長蒹葭余敗質汀嶼何蒼茫飲練雙長虹橫臥水中央幾个無心鷗衝波任翺翔戰勲尋堞壘世態驚滄桑惟此東流水今古無閒忙積素漫兩岸流凘聲瑯瑯誰能呼舴艋捕彼鯉與魴近樹銀爲飾逺山玉作裝憑輿愁峭寒披裘且彷徨常時禁體詩苦吟讀書堂奚如眺攬餘萬景个中藏

禦制渡遼水

鏡影照龍

橋山展謁旋寜同貞觀後撠挶爲開邊

漢書地理誌大遼水出塞外南至安市入海行一千二百五十里

三國魏志司馬懿伐公孫淵圍襄平會大霖雨遼水暴漲運船自遼口竟至城下平地水數尺水經大遼水出塞外衛白平山東南入塞過遼東襄平縣西又東南過房縣西又東過安市縣西南入於海

水經注遼水亦言出砥石山自塞外東流直遼東之望平縣西屈而西南流逕襄平縣故城西又東逕遼隊縣故城西又南小遼水注之又右會白狼水至安市縣入海

隋書開皇八年命漢王諒討髙麗軍次遼水髙麗遣使謝罪乃罷兵

通鑑大業七年諸軍會遼水髙麗阻水拒守隋兵不得濟命宇文愷造浮橋三道於遼水西岸旣成引橋趣東岸橋短丈餘士卒赴水接戰髙麗乘髙擊之爲所敗乃引橋復就西岸命何稠接橋二日而成諸軍進戰於東岸

通鑑貞觀十八年遣營州都督張儉討髙麗值遼水漲儉等久不得濟次年車駕至遼澤泥淖二百餘里人馬不可通詔閻立徳布土作橋旣濟撤之以堅士心及師還遣長孫無忌將萬人翦艸塡道深處以車爲梁上自系薪於馬鞘以助役

通典貞觀二十一年李勣破髙麗於南蘇班師至頗利城渡白狼黃嵓二水皆由膝以下勣怪二水狹淺問契丹遼源所在云此二水合而南流卽稱遼水更無遼源可得也﹝案遼河二源一爲吉林之赫爾蘇河一爲潢河又有喀喇沁之土河東流合於潢河水經注稱遼水過房縣西右會白狼水又稱白狼水經古黃龍柳城之北與今土河相合故或疑白狼水卽土河然按之水經注亦難一一吻合李勣自南蘇班師南蘇爲今復州寜海地去潢河土河甚遠唐書所言未足爲據又明志以艾河土河合流爲遼河上源尢不足信耳﹞

通典大遼水源出靺鞨國西南山南流至安市入海

遼史東京遼陽府遼河出東北山口會範河﹝原本會誤作爲範河源出嘉穆呼山入遼河別系一河也今攺正﹞西南流爲大口入於海

金史遼陽府沈州章義縣有遼河

元一統志遼河在遼陽路西一百五十里按前漢地理誌遼東郡望平縣下注云大遼水出塞外後漢書注引山海經曰遼水出白平東郭璞曰出塞外禦白平山﹝此作禦白平與今本水經異﹞今按圖冊上從咸平府界流經沈陽府城西北一百二十里下流入廣寧路境

明統志遼河源出塞外自三萬衛西北入境南流經鐵嶺沈陽都司之西境廣寧之東境又南至海州衛入海﹝按遼河東源出吉林城西南之庫勒訥窩集爲赫爾蘇河北流出邊西北繞鄧子河又西南折爲潢河會其西源卽潢河也二河合流自開原縣入邊經鐡嶺入雙峽口分爲二曰內遼河外邊河繞縣之西南復合爲一至開城爲巨流河亦名句驪河又作枸柳河又分流復南匯經海城縣西與太子河會遂爲三汊河入海水經所稱衛白平山及砥石山皆傳聞未審之辭耳﹞

渾河沈水

漢書地理誌髙句麗遼山遼水所出西南至遼隊入大遼水

水經元莬髙句麗縣有遼山小遼水所出西南至遼隊入於大遼水

水經注小遼水出遼山西南經遼陽縣與大梁水會又東南逕襄平縣爲淡淵晉永嘉三年涸又逕襄平縣入大梁水﹝按渾河與太子河會西流合遼河爲三汊河故漢志云入大遼水此云入大梁水疑大遼水之誤與大梁水會巳見上文大梁水卽太子河也﹞

遼史東京遼陽府渾河在東梁範河之間

金史東京路沈州樂郊縣有渾河貴徳州奉集縣亦有渾河

元一統志渾河在遼陽路本路圖冊引遼志云源自越喜國﹝見前靺鞨條﹞出熊水西北合眾流會淄水屈曲數千里入於海按地誌集略云源出女眞國西流過貴徳州由州西流入梁水西南七十里合遼河入於海

元一統志渾河在沈陽路源出廢貴徳州東北西南經沈州南一十五里遼陽西四十里會太子河合遼水南注於海舊稱沈水水勢湍激沙土混流故名渾河今水澄澈遇漲則渾﹝案元一統志所稱蓋卽一水以圖冊分載而兩存之也盛京通誌又載有小沈水俗名五里河在承徳縣城南自東關觀音閣東發源一名萬泉河流至騾子圈南入渾河水北曰陽沈陽之名以此明志稱一名活水髙永昌拒金兵於活水者非是﹞

明統志渾河源出塞外西南流至沈陽衛合沙河又西南流至遼東城西北入太子河﹝案渾河發源自長白山納魯窩集中西北流入英額邊門經興京界內繞盛京之西南至王大人屯與太子河會西流會遼河爲三汊河入海﹞

太子河

漢書地理誌遼陽縣大梁水西南至遼陽入遼

遼史地理誌東梁河自東山西流與渾河合爲小口會遼河入於海又名太子河亦曰大梁水金史地理誌東京路遼陽府遼陽縣有東梁河國名烏勒呼﹝滿洲語蘆葦也舊作兀魯忽今攺正﹞必喇俗名太子河宜丰縣遼舊衍州亦有東梁河﹝案太子河亦名衍水以燕太子丹匿於衍水故名太子河遼衍州之名當取於此也﹞

通考大梁水出塞外西南流注小遼水

明統志太子河源出果囉﹝舊作斡羅今攺正﹞山西流五百里至遼東城東北五里許折而西南流至渾河合爲小口會遼河入海﹝按太子河在遼陽州北十五里卽古大梁水一名東梁河源出吉林薩木禪山自葦子峪入邊西南流至州西北合渾河又西至海城縣西北入邊河明志以爲出果囉山蓋傳聞之誤﹞

沙河

遼史地理誌東京遼陽府沙河出東南山西北流經蓋州入於海

金史地理誌東京路澄州析木縣有沙河﹝按奉天及錦州水名沙河者凡十有八其源委皆別在承徳遼陽海城開原復州寜逺者各一在蓋平者二在寜海者四在廣寜義州者各三其在遼陽者源出王千戶嶺至船城入太子河在蓋平者源出雞冠山至小松島入海蓋平卽蓋州遼史所云當卽是此在海城者源出南分水嶺西北流入三汊河海城卽金澄州疑此爲金史所稱之沙河也﹞

大淸河

遼史地理誌東京遼陽府有淸河金史地理誌咸平路咸平府銅山縣北有淸河明統志大淸河源出三萬衛東北分水嶺南流經城東南入遼河﹝案大淸河在開原縣東三十里其上源爲哈達河出吉林達陽阿嶺會覺羅阿魯諸河經拐磨子山卽爲淸河扣河自東來會西入遼河﹞

柴河

金史地理誌咸平路咸平府銅山縣南有柴河新興縣北有柴河明統志柴河源出沈陽衛東諸山西流經城北入遼河﹝案柴河在鐡嶺縣城北二里源出分水嶺至席家莊入遼河﹞

範河

遼史地理誌東京遼陽府北至挹婁縣範河二百七十里

金史地理誌咸平路咸平府新興縣有範河﹝案範河在鐡嶺縣城南三十里亦名汛河源出嘉穆呼山至螞蜂溝入遼河﹞

輝發河

通考契丹時自咸州東北至粟末江中間所居之女眞謂之輝發﹝舊作回霸今攺正按輝發之名始見於此國初輝發國居輝發河邊因爲國號遼時部名亦當取此﹞

金史赫舎哩﹝舊作紇石烈今從八旗姓譜攺﹞呼喇﹝古語雨也舊訛胡剌今攺﹞輝發州人

明統志輝發﹝舊訛灰扒今並攺﹞江至海西合混同江﹝案輝發河在吉林城南三百二十里源出納魯窩集卽遼吉善河圖們河三屯河合流處東北入混同江圖們河與發源長白之圖們江非一水也﹞

伊屯河

金史額爾琿﹝滿洲語彊壯也舊訛阿徒罕今攺正﹞從攻黃龍府援照蘇﹝蒙古語錢也舊訛照散今攺正﹞城夜過伊屯﹝舊訛益褪今攺正﹞水詰朝大敗契丹兵

明統志伊屯河在三萬衛西北﹝案明志訛一禿河又訛一統稱龍安一統河龍安者隆安之誤遼之黃龍府金爲隆州貞祐初升爲隆安府伊屯河正在其地故有是稱盛京通誌伊屯河在吉林城西二百九十餘里源出額赫峯北流出邊東入混同江伊屯門卽在河西﹞

伊爾們河

金史溫都﹝舊作溫惇今從八旗姓譜攺﹞布拉﹝滿洲語荊剌也舊作蒲剌今攺正﹞始居長白山後徙隆州伊爾們河﹝舊作移裏�今攺正﹞金史瑸都授上京伊爾們世襲明安

明統志伊爾們河在開原城北北流合伊屯河入松花江﹝案明志訛伊運又訛引門皆伊爾們之轉音金隆州卽在吉林烏拉西其爲伊爾們無疑考伊爾們河在吉林西百四十里源出庫勒訥窩集東北流會伊屯河入混同江﹞

小淩河

禦制小淩河

頹垣敗壘動經過防禦當年事若何上將生降中左所監軍坐擁小淩河﹝明末各路用兵皆有內監監軍若輩擁彊兵以自衛驅殘疾使當戰僨事率由此﹞一時成敗滄桑易千古興忘感慨多幾許英雄淘洗盡濤聲依舊送回波

遼史興中府有小淩河

元一統志淩河在大寧路興中州南十里源出龍山縣楊柳部落流經本州

明統志小淩河源出大寧自廣寧左屯衛西入境合女兒河及哈喇河入海﹝按小淩河在錦縣東源出土黙特右翼明安喀喇山古名明安河由松嶺門西入邊南流至唐家臺西入海﹞

大淩河

禦制大淩河

金根迆邐過初度大淩河戰迹

當年烈憂懷此日多守成知不易

開創事如何駉牧今銷燧名駒蒸寢訛﹝大淩河乃當年用武之地今爲牧場矣﹞

元一統志大淩河在興中州下流入義州境

明統志大淩河源出大寧自義州西六十里入境南流經廣寧左右屯衛入海﹝案大淩河源出喀喇沁左翼威蘇圖山東北折入土黙特石翼界古名鄂木倫東流經古興中州城南折東南流入義州九官臺邊至鮎魚塘東入海﹞

羊腸河

遼史遼州有羊腸河

元一統志羊腸河在遼陽路源出州西之廢徽州﹝遼時州名﹞境經州北四十里下流合入遼河

明統志路河在廣寧衛東四十里其上流爲羊腸河源出白雲山經鎭武堡入鐮刀湖又東合潮河入�河自海運廢河道阻塞﹝案盛京通誌羊腸河源出邊外自土廠門東入廣寜縣境至蛇山散漫與元志所稱入遼河不同蓋明時廢塞也﹞

珠子河

遼史遼州有錐子河﹝案遼之遼州在廣寜縣界錐子河卽珠子河音相近而誤也﹞

明統志珠子河源出廣寧東北一百里白雲山南流入遼河﹝按珠子河在今廣寧縣東北四十里盛京通誌稱山水盛時有河旱則水漧或呼爲錐子河﹞

率賓水紮蘭水

金史昭祖耀武入於率賓紮蘭之地所至克捷金史烏庫哩埒克﹝滿洲語礪石也舊作畱可今攺正﹞與率賓水達薩塔﹝滿洲語整也舊作敵厙徳今攺﹞起兵

金史穆宗時率賓水民不聽命使威泰﹝舊作斡帶今攺解見前﹞召諸官告諭之

金史穆宗使訥格納往治伊喇等行至率賓水輒抄掠其人遂入穆嚕宻斯罕城及烏色伊克來問狀至率賓水西諾木歡村訥格納止率賓水東烏滿村

金史康宗初率賓水鴻觀部及威準哲爾徳二部有異志威泰治之

金史威泰將兵伐沃赫募軍於率賓水

金史訥格納募率賓水人爲兵不聴輒攻略之烏色撫定其民康宗二年威泰治率賓水諸部烏色佐之

金史康宗二年率賓水諸部不聽命使威泰往治其事行次呼爾哈川薩哈村召諸部皆至

金史都古嚕納爲紮蘭路達貝勒太祖以紮蘭地薄斥鹵遷其部於率賓水

金史天會二年徙紮蘭路達貝勒完顏忠於率賓水

金史海陵置率賓路節度使世宗時近臣請攺率賓爲紮蘭節度使不忘舊功上曰率賓紮蘭二水相距千里節度使治率賓不必攺實圖美親管明安子孫襲封者可攺爲紮蘭明安以示不忘其初

金史思敬本名薩哈紮蘭河人實圗美之子

明統志率賓河在建州東南下流入於海金時率賓路之名以此﹝按率賓本渤海府名金爲率賓路誤作蘇濱亦作卹品皆因水得名其實一也明志稱在建州東南考盛京通誌無此河名惟開原東南一百九十餘里有碩賓河與率賓河音實相近疑明人不知碩賓之卽爲卹品而誤傳在遠地耳率賓府率賓路詳見疆域門﹞

海蘭水

金史景祖時海蘭水有率眾降者錄其歲月姓名卽遣去

金史海蘭水烏淩噶部拒阻不服景祖攻之金史歡塔與碩碩歡合兵於圖們水阿里首敗敵兵髙麗入寇以我兵守要害不得進乃還阿里追及於海蘭水髙麗人爭走水上阿里乘之殺略幾盡

元史海蘭府有海蘭河流入於海

元一統志海蘭河在沈陽路經舊建州東南一千里入於海

明統志海蘭河在建州東東南流千餘里入海元海蘭府以此名﹝按盛京通誌海蘭河凡數處入混同江者二入呼爾哈河者一入布爾哈圖河者一無入海之文元史稱海蘭府地近髙麗又稱經舊建州東南則自以近髙麗者爲是考皇輿全圖寧古塔南四百餘里有按已海蘭河阿濟格海蘭河二源合流會布爾哈圖河以達於噶哈哩河金元史所稱當卽是也海蘭府海蘭路詳見前疆域門﹞

拉林河

金史拉林﹝舊作來流今攺﹞水烏蘇展部殺完顏部人昭祖以國俗治之大有所獲

金史景祖敗捨音﹝舊作謝野今攺解見前﹞往見遼邊將行次拉林水而復

金史拉必略拉林河牧馬世祖擊之金史烏春以其眾涉和倫拉林二水世祖親往拒之

金史烏春使人來讓曰拉林水以南布克坦水以北皆吾土也

金史遼遣節度使伊裏﹝滿洲語立也舊作乙烈今攺﹞來穆宗至拉林水興和村見之

金史太祖進軍寧江州諸部兵皆會於拉林水

金史太祖與薩哈分治諸部必塔水以北太祖統之拉林水人民薩哈統之

金史太祖書寐於拉林水傍夢威泰之場圃火禾盡焚覺而深念之以爲憂

金史熙宗天眷元年詔罷拉林河混同江邏地與民耕牧

金史熙宗天眷二年上獵於拉林河

松漠紀聞自上京一百五十里至拉林河

北盟會編第三十八程至拉林河三十九程至上京

許亢宗奉使行程錄三十六程自呼勒希寨八十里至拉林河

明統志拉林水在會寧北出三萬衛境馬盂山東流至黃龍府東又東南流入女眞境又東北流入混同江﹝按拉林河在吉林城東北二百二十五里源出吉林東北之拉林山北流入混同江明志所云未得其實蓋傳聞之誤﹞

阿勒楚喀河海古勒水

金史上京海古勒之地﹝阿勒楚喀水源於此阿勒楚喀舊作按出虎今攺正案金史誤解按出虎爲金以附會金源二字之義考金源爲遼時縣名地屬中京金因之屬北京以地有金句而名在今喀喇沁右翼界與金初起之上京無涉詳見疆域門金上京條阿勒楚喀河源在吉林東北據松漠紀聞北盟會編大金國誌等所載金上京行程過拉林河一程卽至上京驛館拉林河東至阿勒楚喀不過百餘里阿勒楚喀河源在吉林城東北三百里拉林河源在吉林城東北二百二十五里核之諸書所載上京宮闕在混同江東二百六十里去拉林河一百七十里者俱屬相合此按出虎卽阿勒楚喀之明證也﹞

金史上京水有阿勒楚喀

金史獻祖徙居海古勒水始築室有棟宇之制遂定居於阿勒楚喀水之側

金史博囉與獻祖俱徙海古勒水置屋宇焉

金史世祖將出兵聞伯赫死乃沿阿勒楚喀水行且欲並取海古勒珠爾蘇之眾而後戰

金史世宗大定二十四年幸阿勒楚喀水臨漪亭壬戍閱馬於綠野澱丙午獵於巴延澱

金史熙宗天眷元年阿勒楚喀河溢

金史杲本名薩裏罕居阿勒楚喀水

金史實嘉努富察部人世居阿勒楚喀水

金史富察和珍阿勒楚喀水人也

金史博勒和舊居阿勒楚喀水徙泰州

呼爾哈河

新唐書列傳渤海王城臨忽汗海﹝按忽汗卽呼爾哈河音有緩急故不同耳詳見渤海條﹞

金史地理誌呼爾哈﹝舊作胡裏攺今攺正﹞路置節度使會寧府東至呼爾哈六百三十里﹝按呼爾哈路因河爲名詳前金上京條﹞

元史地理誌呼爾哈路有呼爾哈江

明統志呼爾哈﹝舊作忽兒海今並攺﹞河在開原城東北一千里源出潭州﹝在遼中京明志誤也﹞城東諸山北流入松花江

明統志呼爾哈﹝此又訛呼裏攺今並攺﹞江出建州東南山下東北匯爲鏡泊又北入混同江﹝按明志誤以呼裏攺忽兒海爲二河一稱入松花江一稱入混同混同亦卽松花江也今考呼爾哈河源出吉林界內色齊窩集諸河匯爲一大河東注入鏡泊鏡泊卽畢爾騰湖也又從鏡泊之發庫東注繞寧古塔城南復東北折入混同江金史稱呼爾哈路在會寧府東北六百餘里蓋在其下流將入大江之處也明志稱匯爲鏡泊蓋合上流言之也﹞

琿春河

金史世紀圖們﹝見前﹞琿春﹝舊作渾蠢今攺正﹞水之交烏庫哩部埒克卓多起兵於穆嚕宻斯罕城

金史世紀太祖致穆宗教圖們琿春諸路自今勿復稱都部長﹝按琿春河在寜古塔城東南六百里源出通墾山會諸小水西南流入圖們江﹞

嫩江

北史太和初勿吉國乙力支貢馬稱初發其國乘船溯難河西上﹝按難河卽嫩江詳見勿吉行程條﹞

新唐書列傳那河或曰他漏河東北流入黑水﹝按那河卽難河他漏河卽今滔爾河滔爾河入嫩江以達混同江混同江入黑龍江新唐書皆誤詳見前勿吉條﹞

明統志嫩河﹝原訛腦溫今攺正﹞在開原北千里源出長白山﹝明志舛誤今仍原文駁正於後﹞南流入松花江﹝按嫩江在齊齊哈爾城西五里古名難水亦曰那河源出內興安嶺由黙爾根城西北流至齊齊哈爾東北繞西往南經杜爾伯特郭爾羅斯界入混同江明時稱腦溫又稱諾尼音有緩急不同耳至明統志旣云出長白山卽無南流入松花江之理旣系南流入松花江卽斷非長白山所出其謬不待辧也﹞

滔爾河

魏書乙力支溯難河西上至太濔河沈舟於水南出陸行度洛孤水從契丹西界達和龍

北史自和龍北行至洛瑰水又北行十五日至太嶽魯水﹝魏書作太魯卽太湧滔爾也洛瑰洛孤卽今老哈河並詳前勿吉行程條﹞

新唐書粟末水﹝西﹞北注它漏河﹝按它漏卽滔爾滔爾入嫩江以達松花江此反謂松花江注滔爾舛誤甚矣﹞

遼史上京臨潢府有滔爾河

遼史聖宗太平四年詔攺滔爾河爲長春河﹝遼史原文作他魯亦作撻魯今攺正﹞

金史泰州長春縣有滔爾河﹝原文訛撻魯古考滔爾河源出科爾沁西北興安山東南流匯爲納蘭薩蘭池入嫩江﹞

黑龍江

北史烏洛信國西北有完水東北流合於難水舊唐書室韋大山之北有大室韋部落其部落傍室建河居其河源出突厥東北界俱倫泊屈曲東流經西室韋界又東經大室韋界又東經蒙兀室韋之北落爼室韋之南又東流與那河忽汗河合又東經南黑水靺鞨之北北黑水靺鞨之南東流注於海

大金國誌黑水其水掬之則色微黒契丹目爲混同江﹝按混同乃松阿哩江𨿽下流與黑龍江會實系二水此合爲一誤﹞深可二十丈餘狹處可六七十步闊者至百步﹝按大金國誌爲宇文懋昭所撰懋昭本淮西人未嘗親至黑水所云掬之色微黒未免傳聞之誤實無是事也﹞

通考黒水部其水掬之則色微黒目爲混同江﹝按此亦誤以二江爲一水﹞

金史肇州始興縣有黑龍江﹝按肇州在滔爾河東北距齊齊哈爾城約五六站﹞

金史勿吉有黑水部唐置黑水府有黑龍江所謂白山黑水是也

元史太祖紀元年帝卽皇帝位於鄂嫩﹝舊作斡難今攺正﹞河之源

明統志黑龍江在開原城北二千五百里﹝按黒龍江在黒龍江城東古名黒水亦曰完水又名室建河亦名鄂嫩河源出喀爾喀北界肯特山土人謂之鄂嫩河拆而東北流至尼布楚城南一千餘里又三百餘里入黒龍江將軍界又東南至吉林烏拉界會松花江入海黒水之名始於南北朝黒龍江之名見於金史其上源則北史所載之完水舊唐書言源出俱倫泊卽今庫倫湖今黒龍江之源自有鄂嫩河庫倫湖上流爲克魯倫河其源與鄂嫩河相近而克魯倫又東北入黒龍江此唐書之所以致誤也﹞

屯河

金史屯水赫捨哩部阻五國鷹路穆宗討之

金史穆宗聲言平鷹路畋於屯水而歸

金史太祖伐溫都部與烏庫哩部兵沿屯水過摩琳鄕

金史太祖自國相襲位屯水民來附金史烏春等爲難拉必兄弟乘此結屯水之民

金史忠義傳酬斡從太祖伐遼率屯水路兵招撫薩木丹錫裏肯巴噶三水拜格城邑皆降之

金史宗尹授世襲夫余路屯河明安

元史海蘭府碩達勒達等路﹝詳見前疆域門﹞設萬戶府五一曰屯距上京四千里﹝舊訛四十里今攺按屯河在寧古塔城東北七百里出屯窩集入混同江金史訛陶溫亦作土溫濤溫元史訛桃溫今並攺﹞

哈勒琿河

金史昭祖威順皇后圖克坦氏哈勒琿﹝舊作活剌渾今攺正﹞水達魯鄕人

金史昂本名瑸都授上京路額勒敏哈爾琿河世襲明安

金史拉必瑪察兄弟者哈勒琿水赫林鄕赫捨哩部人

金史拉必瑪察與世祖遇於野鵲水罕都入敵陣鏖擊之烏春烏木罕據哈勒琿水世祖旣許之降遂還軍

金史哈勒琿水赫捨哩部拉必瑪察叛頗克綽歡從之

金史捨音爲會寧牧海陵獵於哈勒琿水捨音編立圍場凡平日不相能者輒杖之

明統志哈勒琿﹝舊作忽剌溫今並攺﹞江在開原城北九百里南流入松花江﹝案哈勒琿穆昆河在吉林城西南九百里源出納魯窩集東流合賽音納音河入松花江卽溫水河也明志所稱未得其實﹞

奧婁河

新唐書萬歲通天中渤海大祚榮保太白山之東北阻奧婁河樹壁自固﹝案太白卽長白奧婁河當爲阿嚕河源出吉林安班和托峯一西南流入哈逹河一流至開原入淸河﹞

蓒芋泊

元一統志蓒芋泊在定遼衛契丹地誌雲浿水卽古泥河也自東逆流數百里至遼陽瀦畜不流有蓒芋艸生於泊中故名

明統志泥河一名浿水又曰蓒芋濼水多蓒芋之艸﹝案泥河在海城西南六十五里源出聖水山流至�眞山散漫爲遼時蓒芋濼非朝鮮界內之浿江也﹞

謹案馬訾載於漢書速末詳於魏史自唐以後志遼東諸水者亦繁博矣而稱引紛淆圖經舛錯或一水而誤以爲二或異派而誤以爲同臆揣訛傳頗多失實今皆溯其源流審其分合謹於各條下加按釐正之俾考者得以徵信云

附載

弱水

後漢書夫余國北有弱水晉書肅愼國北極弱水﹝按弱水未詳所在惟金史載有泉屬臨潢府﹞

掩水

後漢書東明南至掩水﹝注云今髙麗中有蓋斯水疑此水是也梁書作掩滯水﹞

魏略東明南至施掩水以弓擊水魚鱉浮爲橋東明得渡因王夫余之地

隋書東明逃至淹水夫餘人共奉之

於己尼大水

北史於己尼大水卽北海

唐會要黒水靺鞨北至小海﹝案皇輿全圖黒龍江極北有小海當卽北史所云於巳尼大水也﹞

勃錯水

通鑑唐貞觀十九年親徵髙麗攻安市城不克引還渡遼水遼澤泥淖車馬不通命長孫無忌翦艸塡道至蒲溝駐馬督塡道諸軍渡勃錯水暴風雪士卒沾濕﹝案勃錯水當與遼河相近明志云在海州衛西北﹞

布呼江

元史海蘭路萬戶府五一曰布呼江﹝布呼滿洲語鹿也舊作孛苦今攺﹞

錫馨水

金史錫馨﹝舊作星顯今攺﹞水赫捨哩部阿蘇阻兵爲難穆宗自將伐之

金史洪果達呼布世居錫馨水

金史阿蘇錫馨水赫捨哩部人世祖破烏春還阿蘇父阿哈迎謁於桑阿塔濼

金史烏雅和囉噶海蘭路錫馨水人後授愛呼﹝見前﹞水穆昆因家焉

鄂敏水特克新特布水捨音水

金史景祖時鄂敏﹝舊作幹泯今攺﹞水富察部特克新特布﹝舊作泰神忒保今攺﹞水完顏部圗們﹝見前﹞水溫特赫部捨音﹝舊作神隠今攺﹞水完顏部皆相繼來附

金史伊克居捨音水完顏部爲其部貝勒與鄂敏水富察部特克新特布水完顏部圖們水溫特赫部俱來歸金之爲國自此益大

金史完顏伊爾必斯海蘭路特克新必喇明安人

金史通恩阿爾本特克新水赫捨哩部人

穆稜水

金史拉必瑪察敗於穆稜﹝舊作暮稜今攺﹞水瑪察遁去頗克綽歡與拉必就擒

金史拉必據穆稜水保固險阻世祖率兵圍之

金史拉必瑪察據穆稜水世祖擒拉必穆稜水人尙反側不自安使阿里罕往撫察之

野鵲水巴拉宻特水

金史拉必瑪察掠拉林水牧馬世祖至混同江與穆宗分軍世祖自圖古勒津倍道兼行遇拉必於野鵲水穆宗自額圖琿津渡江遇敵於巴喇宻特﹝舊作蒲盧買今攺﹞水

金史收國二年南路都統斡魯來見於巴喇宻特水

金史五國穆延部蘇頁叛遼景祖伐之蘇頁敗走巴喇宻特濼時方十月冰忽解蘇頁不能軍眾潰去

哲克依水

金史瑪察尙據哲克依﹝舊作直屋鎧今攺﹞水肅宗使太祖先取瑪察家屬康宗至哲克依水圍之太祖會軍親獲瑪察

金史瑪察據哲克依水招之不聽太祖獲瑪察殺之

刷水

金史瑪察據哲克依水繕完營堡杜絕往來者恃屯水民爲助使康宗伐之是歲白山混同江大溢水與岸齊康宗自阿林岡乘舟至於刷﹝舊作帥今攺﹞水捨舟沿刷水而進

金史太祖以偏師伐尼瑪哈部沿刷水夜行襲之

金史太祖伐尼瑪哈部刷水摩囉歡村平之

金史景祖昭肅皇后刷水卾約村唐古部人

金史唐古徳溫傳唐古徳溫本名阿里上京刷河人也

布克坦水摩多圖水捨琿水特克水

金史和諾克薩克達與布呼薩克蘇及混同江左右布克坦﹝舊作匹古惇今攺﹞水北諸部兵皆會和諾克恃其眾有必勝之心摩多圖﹝舊作波多吐今攺﹞水費摩部鄂博貝勒附世祖和諾克等縱火焚之

金史世祖以偏師涉捨琿﹝舊作捨狠今攺﹞水經特克﹝舊作貼割今攺﹞水覆和諾克薩克達之家大霧晦冥迷失道至摩多圖水乃覺

金史世祖破和諾克薩克達軍乘勝逐之自安巴灣至於北隘甸死者如僕麻摩多圖水爲之赤

矩威水圖塔水拜格河

金史穆宗令矩威圖塔﹝舊作主偎禿答今攺﹞兩水之民陽爲阻絕鷹路畋於屯水﹝見前﹞而歸

金史穆宗使蒲嘉努以遼賜給矩威圗塔之民且修鷹路而歸

金史穆宗使矩威圖塔水人僞阻鷹路者且使言於遼平鷹路非己不可畋於屯水謂遼人曰吾平鷹路也遼史來賞之穆宗盡以其物與矩威圖塔之人

金史天輔四年九月矩威水部錫勒哈達等叛命斡魯討之

金史矩威水部錫勒哈達殺綽哈布古徳斡魯討之綽哈宗室子招降矩威水部以功爲穆昆布古徳領行軍千戶至是同被害

金史忠義傳布固徳與綽哈俱招降矩威水部族天輔五年綽哈布固徳往拜格河籍軍馬矩威水部殺綽哈布固徳

納琳河梅赫河音達琿河

金史珠勒根穆都哩上京納琳河人也後徙咸平路梅赫河授世襲音達琿﹝舊作寧打渾今攺考金史屬昌州﹞河穆昆

金史烏淩噶暉傳第三子天錫世襲納琳河明安親管穆昆

阿卜薩水

金史諾延溫都思忠阿卜薩﹝舊作阿補斯今攺﹞水人

金史烏春阿卜薩水溫都部人

沃稜濼舒吉濼

金史收國元年遼駙馬蕭特黙等將騎五萬步四十萬至沃稜﹝舊作斡鄰今攺﹞濼上自將禦之還至舒吉﹝舊作熟結今攺﹞濼有光見於矛端

金史太祖未至鴨子河旣夜方就枕若有扶其首者三寤而起曰神明警我也卽鳴鼓舉燧而行黎明及河遼兵方壊陵道選壯士十輩擊走之大軍繼進遂登岸遼兵潰逐至沃稜濼

布爾噶水

金史始祖居完顏部布爾噶﹝舊作僕斡今攺﹞水之涯

和碩河

金史章宗欽懷皇后富察氏上京路和碩﹝舊作曷速今攺﹞河人也

金史富察鼎壽上京和碩河人

博勒和河

金史布薩忠義上京博勒和﹝舊作拔盧古今攺﹞河人

金史徳濟呼遜居博勒和水烏春兵出其間終拒而不從

伊蘇河

金史富察鄂倫上京伊蘇﹝舊作益速今攺﹞河人

蘇素海水

金史圖克坦喀齊喀上京蘇素海水人也

納爾琿河烏楞古河

金史完顏薩哈上京納爾琿﹝舊作納魯渾今攺﹞河人也其先居於烏楞古﹝舊作兀冷窟今攺﹞河

宻齊顯河

金史芬徹自上京宻齊顯﹝舊作梅堅今攺﹞河徙屯天徳初爲元帥府章京

沃赫河

金史天輔四年遼上京畱守托卜嘉以城降壬戍次沃赫河

烏濟赫水

金史英悼太子葬興陵之側上送至烏濟赫﹝舊作烏只黑今攺﹞水而還

實霞庫河

金史瓜爾佳紮拉隆州實霞庫﹝舊作失撒古今攺﹞河人也

納爾琿河

金史瓜爾佳實訥隆州納爾琿﹝舊作納魯悔今攺﹞河人也﹝案此與上京之納爾渾當爲兩河﹞

哈沙河

金史世宗大定二十五年上次哈沙河賜百歲老嫗帛

金史布薩揆授臨潢府路哈沙河世襲明安

烏爾呼河

金史伊喇富森東北路烏爾呼﹝舊作烏連苦今攺﹞河明安人

烏魯斯哈珠水

金史肅宗與和諾克薩克達戰於烏魯斯哈珠﹝舊作斡魯紺出今攺﹞水已再失利世祖使希卜蘇先陣於托果原而身出搏戰敗其步軍

海倫河

金史世宗昭徳皇后烏淩噶氏其先居海倫﹝舊作海羅伊今攺﹞河

徳裏必喇

金史顯宗孝懿皇后圖克坦氏其先徳裏必喇人也

實埓水

金史赫捨哩部阿勒呼丹阻兵普嘉努以偏師夜行抵實埓﹝舊作石勒今攺﹞水襲擊破之

圖嚕庫水

金史圖嚕庫水赫捨哩部阻五國鷹路遼詔穆宗討之

伯奇圖河

金史圖克坦克寧授世襲伯奇圖﹝舊作不紮土今攺﹞河明安兼親管穆昆

和琳河

金史阿里布襲和囉噶圗明安和琳河穆昆

成黙水

金史綽哈撫定成黙﹝舊作讒謀今攺﹞水拜格部長和索哩以城降

博囉水

金史天輔二年詔曰博囉﹝舊作匹裏今攺﹞水路完顏珠勒呼等六穆昆貧乏之人昔嘗給以官糧置之漁獵之地今歷日已久不知登耗可具其數以聞

色辰水

金史色埒黙至色辰﹝舊作斜寸今攺﹞水取先在烏春軍者二十二人

博多和河

金史烏雅和囉噶子五十六詔授武功將軍世襲本路博多和﹝舊作婆朵火今攺﹞河穆昆

必勒哈水

金史和卓哈斯罕必勒哈﹝舊作苾裏海今攺﹞水人也授必勒哈水世襲明安

珠卜奇水

金史赫木頗珠卜奇﹝舊作術吉今攺﹞水錫黙部人也

和倫水

金史徳克徳父阿古岱世爲和倫﹝舊作胡論今攺﹞水部長

南圖琿河

金史瓜爾佳沃哩布南圖琿﹝舊作暗土渾今攺﹞河人

寧嘉河

金史富珠哩定方寧嘉﹝舊作內吉今攺﹞河人也

音徳爾水

金史忠義傳特庫音徳爾﹝舊作雅撻瀾今攺﹞水人

葉赫水

金史葉赫水納哈塔部安紮與人爭部族官不得遂歸穆宗

珊沁水

金史珊沁﹝舊作蟬春今攺﹞水烏雅部富哲固納畏烏春彊請世祖出兵其間以爲重

阿里瑪河索歡河特通額水

金史薩裏罕察必達爾兄弟嘗冦紮蘭路穆宗遣博勒和討之至阿里瑪﹝舊作阿里門今攺﹞河薩裏罕僞降掠馬畜三百而去博勒和渡索歡﹝舊作蘇衮今攺﹞河招降旁近諸部至特通額﹝舊作特勝吳今攺﹞水察必達爾僞降復叛執而殺之

伊勒呼水

金史太宗天會二年海蘭路伊勒呼﹝舊作移鹿古今攺﹞水霖雨

金史海蘭路有伊勒呼水

庫特呼河

金史額哩頁咸平路庫特呼﹝舊作窟吐忽今攺﹞河人

雅哈河

金史忠義傳納喇綽奇咸平路雅哈﹝舊作伊攺今攺﹞河明安人

鄂爾和水

金史髙永昌率眾來拒遇於鄂爾和﹝舊作沃裏活今攺﹞水我軍旣濟永昌之軍不戰而卻逐北至東京城下﹝案明志刪去原文沃裏二字稱髙永昌拒金兵於活水謂卽渾河殊誤﹞

威泰必喇

金史富察鄭畱東京路威泰﹝舊作斡底今攺﹞必喇明安人

諤都河

金史富察世傑哈斯罕諤都﹝舊作斡篤今攺﹞河人

徳裏川﹝案此與徳裏必喇是否一水實不可考今兩存之﹞

金史天輔六年齋貝勒昱襲皮室部於徳裏﹝舊作鐵呂今攺﹞川追至潢水壯大破之

必爾罕水

金史遼人來攻貝勒和索哩城阿里赴之破其眾於必爾罕﹝舊作辟離罕今攺﹞

水上水爲之不流富埒赫哈爾吉水馬韓島凡十餘戰破數十萬眾契丹奚人聚舟千艘將入於海阿里以二十七舟邀之於是蘇復州博索路皆平

伊瑪河約羅河

金史世宗二十一年詔遣大興尹完顏托果斯遷河北東路兩明安上曰朕始令移此欲令女眞戶相錯安置久則自相姻親不生異意此長久之利也今者伊瑪﹝舊作移馬今攺﹞河明安相錯以居甚符朕意而約羅﹝舊作遙落今攺﹞河明安不如此可按視其地以雜居之案此戶𨿽已遷仍以﹝舊地爲明安之名﹞

斜江

元一統志斜江在遼陽縣東按圖冊源自長白山南流經廢博索府東十里流入於海

穏圖河

明統志穏圖河在開原城東五百里源出坊州北山北流入松花江﹝案今無此河名惟寧古塔城東北九百餘里有溫屯河南流入混同又興京西有溫都河渾河俱不相合坊州見疆域門河州條﹞

哈喇河

明統志哈喇河在開原城東四百里源出長白山北松山東流合輝發江入松花江﹝案吉林境內入輝發江之水頗多惟無哈喇河﹞

繰烏河

明統志繰烏河在開原城東北五百七十里出建州東南山東北流合圖魯瑪河入松花江﹝案河名無考你傳聞之誤﹞

謹按自弱水以下散見諸書而地難指實蓋譯對旣易傳訛而今古亦多殊號卽有稱名偶同者仍未敢據以爲是並類附於後以備參稽其在前卷已因山附見者亦不復復敍云

欽定滿洲源流考卷十五欽定滿洲源流考卷十六

國俗﹝一﹞

謹案自肅愼氏楛矢石砮著於周初徴於孔子厥後夫余挹婁靺鞨女眞諸部國名𨿽殊而弧矢之利以威天下者莫能或先焉良由稟質厚而習俗醇騎射之外他無所慕故閱數千百年異史同辭信乎扶輿剛粹之气鐘聚於玆所以啟

王師無敵之先聲而綿

國家億萬年克詰方行之盛有由然也至於崇禮讓重祭祀以及官制語言之屬史文所載均有可稽所謂東方多君子之國而尊君親上先公後私尢習尙之固然無庸勉彊者也臣等謹立國俗一門首列騎射冠服次政教文字次祭祀典禮次官制語言而以物產雜綴終焉自肅愼以下比相從仍冠滿洲於簡端以著舊俗之相符合云

滿洲

我

國家肇造大東惇龐之俗弧矢之威自古已然恭考

實錄我

太祖髙皇帝以十三甲始申天討義問宏昭乙酉年哲陳之役

太祖率近侍三人敗諸部八百人丙午年裴優之役我兵二百敗烏拉兵萬人至天命四年薩爾滸之戰以我眾數千殱明兵四十萬明之宿將銳師一舉而盡我

太宗文皇帝服朝鮮降古松山杏山之捷破明兵十三萬咸用少擊眾一以當千固由

神武之姿出

於天授賢臣猛將恊力同心亦我虎熊羆之士有勇知方騎射之精自其夙習而爭先敵愾气倍奮焉故也若夫稟性篤敬立念肫誠祀

天祀

神典禮綦重較古人執豕酌匏之風尢爲謹凜至於冠服語言一遵舊制

訏謨諄戒永切

紹聞且自葉赫輝發烏拉哈達同一語音之國旣先入版圖我

太祖創制國書因心作則備極軌範

太宗命巴克什達海等繙譯書籍庫爾禪等記注政事天聰六年

諭達海增加圈七年

命記載諸臣詳加訂正同文之盛實肇於玆我

皇上繼志述事朂循舊章

諄諭八旗臣僕惇本率初罔弗

躬先而申訓之凡夫

崇勲偉績祭祀冠服語言文字之詳具載於

欽定開國方略滿洲祭

神祭

天典禮

皇朝禮器圖式大淸通禮淸文鑑諸書所以嚴萬世之法守而鞏無疆丕丕基者燦然大備矣騎射

禦制恭瞻

太祖髙皇帝所貽甲冑

武庫三曾器龍樓十襲緹千年過合甲七屬鄙函犀仰

烈誠天授思難敢志攜雄闗爲近戶安恃一丸泥

禦制恭瞻

太宗文皇帝所禦弧矢

靑莖如古直解角到今堅不禁秋霜感遐思寶月懸比和經

手禦似訓作心傳撻伐前猷在居歆總賴天

禦制再題實勝寺

故老今何在祗園此尙存藉尋禽敵烈總爲戴

天恩臨汝心毋貳蠢玆气已吞戎衣寰海定武器再三捫﹝是寺藏太祖髙皇帝所禦甲冑數人舉之而弗能勝太祖文皇帝所貽弓壯士弗能開矢長四尺餘皇祖聖祖仁皇帝亦曾畱寶劍云﹞繼序思

皇祖貽庥逮耳孫綿綿爪有瓞億載永蟠根

禦制全韻詩

尼堪外蘭者姦詭趁塊尨介於諸部間讒言恣紛哤嗾明害我

祖罪魁李成梁﹝葉先是尼堪外蘭陰構明寧逺伯李成梁引兵攻古哷城主阿太章京及沙濟城主阿亥章京成梁授尼堪外蘭兵符率遼陽廣寧兵二路進成梁與遼陽副將分攻兩城尋克沙濟城殺阿亥復合兵攻古哷城阿太章京妻景祖女孫也景祖聞古哷兵警恐女孫被偕顯祖往救旣至見成梁兵方接戰令顯祖俟於城外獨入城欲攜女孫歸阿太不從顯祖俟良久亦入城探之古哷守禦甚堅成梁攻之不能克因責尼堪外蘭起釁敗軍之罪尼堪外蘭懼至城大呼紿城中士卒殺阿太降成梁盡誘城中人出而屠之尼堪外蘭復構明兵害景祖顯祖焉﹞因報不共天興師徵其邦特標七大恨告

天天眷蒙﹝葉二祖爲明所害太祖聞之大慟勃然震怒往詰明邊吏曰我祖父何故被害汝等乃不共戴天之讎也明遣使謝曰非有意也誤耳乃歸二祖太祖謂使臣曰害我祖父者尼堪外蘭所構也必執以與我乃已明使不從且欲助之太祖益恨乃於天命三年以七大恨告天其略曰我祖父未嘗損明邊一艸寸土明無端起釁害我祖父恨一也明𨿽起釁我尙欲修好設碑勒誓彼此毋越疆圉越者見卽誅之明復渝誓言逞兵越界衛助葉赫恨二也明人毎歲逾疆攘奪我遵誓行誅明負前盟責我擅殺拘我廣寧使臣挾取十人殺之邊境恨三也明越境以兵助葉赫俾我已聘之女攺適古恨四也柴河三坌撫安三路我累世分守疆土之眾耕田藝谷明不容刈獲遣兵驅逐恨五也邊外葉赫獲罪於天明偏信其言遣使遺書詬詈肆行淩侮恨六也昔哈達助葉赫二次來侵我自報之天旣授我哈達之人矣明又黨之脇我還其國已而哈達數被葉赫侵掠初呼倫諸國合兵侵我故天厭呼倫啟釁惟我是眷今明助天譴之葉赫抗天意倒置是非妄爲剖恨七也遂親統師徵明撫順招降守城遊擊李永芳徙城中人口以歸將駐營謝哩甸明兵一萬來追還撃敗之斬總兵張承蔭副將頗廷相參將蒲世芳逰撃梁汝貴等尋復攻克淸河城守城副將鄒儲賢及兵萬人盡殱焉﹞制書代結繩

文教誨愚憃﹝滿州初無字太祖命巴克什額爾徳尼噶蓋以古字攺制國書二臣以難辭太祖曰無難也以古字合我國語音聫綴成句卽可因文見義遂裁定國書頒行傳布﹞定旗以八色

武功赫駿厖﹝先是我國出兵校獵各隨族黨屯寨而行毎人各出一矢十矢領以一長稱爲牛錄辛丑年以徠服人眾編三百人爲一牛錄其長稱牛錄額眞乙卯年設甲喇額眞轄五牛錄又設固山額眞轄五甲喇左右設兩梅勒額眞初設黃白紅藍四旗後參用其色鑲之共爲八旗﹞以次平諸部遂逮松花江﹝松阿哩烏拉國語謂天漢江卽漢文所謂松花江是烏拉貝勒布占泰所據地也於癸巳年被擒至癸丑年滅其部﹞肘腋患旣除疆場漸拓張﹝葉己亥年滅哈達丙午滅輝發巳未滅葉赫於是境壌日益恢廓矣﹞遼陽駐明軍望之心已降

右

太祖興師徵明

二十萬眾明興師號稱丗萬威臨之兵分四路各出奇並趨興京力不遺﹝己未二月明帝命經略楊鎬等統兵二十萬號四十萬來攻左翼中路以杜松王宣趙夢麟張銓督兵六萬由渾河出撫順闗右翼中路以李如柏賀世賢閻鳴泰督兵六萬由淸河出鴉鶻關左翼北路以馬林麻巖潘宗賢督兵四萬由開源合葉赫兵出三岔口右翼南路以劉綎康應干督兵四萬合朝鮮兵出寛甸口期並趨我興京﹞

太祖聞報初弗疑應之以暇安其危堂堂陣復正正旗藎臣志同

太宗辭﹝三月朔我西南兩路偵卒以明兵逼境告太祖曰明使我先見南路有兵者誘我兵而南也其由撫順西來者必大兵急冝拒戰乃率大貝勒代善及眾貝勒大臣統城中兵出大貝勒前行偵卒又以明兵出淸河路來告大貝勒曰淸河路仄兵未能驟至冝先往撫順以逆敵兵遂與達爾漢侍衛扈爾漢集兵以待太祖時太宗文皇帝稱四貝勒以祀事後至謂大貝勒曰我築城夫役在界藩山倘明兵奮力攻之柰何冝急進以安其心於是令軍士擐甲趨至太蘭岡大貝勒與扈爾漢欲駐兵僻地以伺太宗曰正冝耀兵示敵壯我士卒夫役之膽何以僻爲巴勒魯額亦都曰四貝勒之言是也我兵當堂堂正正以向敵遂督兵赴界藩對明兵營列陣而待﹞

父子兄弟同努力﹝葉﹞子弟之兵左右隨人自爲戰如熊羆快馬斫陣殱厥魁﹝叫﹞僵屍流若雁鶩靡﹝葉先是我防衛築城之兵見杜松等兵過將半尾追之與夫役合據界藩之吉林崖杜松引兵來攻我兵下擊一戰而斬百人我眾貝勒甫至見明兵攻吉林崖者約二萬人又一軍列薩爾滸山巓遙爲聲勢大貝勒與諸將議遣兵千人往助防衛兵馳下壓擊而以右翼四旗夾攻之別以左翼四旗當薩爾滸山之兵太祖至復令右二旗兵遙望界藩明兵俟我兵馳下時並力以戰乃合六旗兵進攻薩爾滸山明兵列陣發槍炮我兵仰射之奮力衝擊不移時破其營壘死者相枕籍而夾攻界藩之兵縱橫馳突無不一當百遂大破其眾明總兵杜松王宣趙夢麟皆歿於陣橫屍亙山野血流成渠士卒死者蔽渾河而下如流凘時馬林兵四萬夜營於尙間崖翼旦大貝勒以三百騎馳往馬林浚壕三匝外列火器繼列騎兵又開原道潘宗顏一軍約萬人營斐芬山擊龔念遂李希泌亦率兵萬餘營於幹琿鄂謨環車楯列火器太祖與太宗所率兵不滿千分其半下馬步戰明兵發火器以拒太宗引騎士衛入我步兵所其車楯明兵又大敗龔念遂李希泌皆陣歿太祖急引侍從四五人至尙間崖明兵方布陣太祖趣我軍先據山巓下擊眾方欲登山而馬林營內及壕外兵合太祖今我軍下馬步戰大貝勒怒馬迎敵直入其陣二貝勒阿敏三貝勒莾古爾泰與眾臺吉各鼓勇奮進遂敗明兵斬捕無我六旗兵亦人自爲戰飛矢利刃所向無前明兵不能支大敗而遁我兵乘勝追擊明副將麻巖及大小將士皆陣歿總兵馬林僅以身免太祖復集軍士馳攻斐芬山潘宗顏全軍盡歿葉赫貝勒錦臺什布楊古聞明兵敗大驚遁去時劉綎李如柏兩路之兵已近逼興京太祖至命大貝勒三貝勒及我太宗統軍禦劉綎而畱兵四千於都城待李如柏等太宗同兩貝勒兵甫出瓦岡喀什窩集劉綎所率精銳二萬已分其半前掠將登阿布達哩岡太宗告大貝勒曰兄統大兵畱此相機爲援吾前督兵登岡自上下擊之大貝勒亦與太宗約左右夾擊太宗遂引精騎三十超出眾前自山馳下擊之戰甚酣後軍遂衝突而入大貝勒又率兵夾攻明兵大潰太宗乘勝擊與劉綎遇殱其兩營兵萬人劉綎戰死是時明海蓋�康應干與朝鮮兵營於富察之野甲仗堅銳太宗同眾貝勒至督兵進攻明兵朝鮮兵競發火器忽大風驟作揚沙走石煙塵反撲敵營我軍乘之飛矢如雨又大破其眾殱二萬人康應干遁去擊喬一琦奔朝鮮我兵逐之朝鮮元帥姜功烈詣營降一琦自縊死楊鎬聞三路兵敗急檄總兵李如柏副將賀世賢等還軍如柏等自呼蘭路遁歸我哨兵二十人見而鳴螺呼噪下擊殺四十人明兵奪路而走相蹂踐死者復千餘﹞破廿萬兵弗逾時其詳則見書事詞﹝是役也明兵二十萬四路來侵我兵以少擊眾所向克捷五日之間悉爲我軍誅滅其宿將猛士暴骸骨於外士卒死者不啻十餘萬而我士卒僅損二百人此誠上天佑助神武昭宣我國家億萬載丕基實肇乎此詳見向所作薩爾滸之戰書事篇﹞恨不行間供驅馳薩爾滸戰王業基用示百世綿本支

右

太祖破明四路兵

射獵習軍旅國俗舊弗違以此善攻戰諸部詟

武威我

祖常冬狩雪霽余濘泥

徒步過岡原因之行擷衣侍衛相竊語何用愛此爲

聞而笑諭曰寧之慳斯微要當崇節儉物力惜應思設解賜爾輩完潔豈弗宜眾乃服

盛徳躬行化在玆﹝太祖嘗出獵雪初霽恐艸上浮雪霑濡擷衣而行侍衛等私語曰上何所不有而惜一衣耶太祖聞之笑曰吾豈爲無衣而惜之吾常以衣賜汝等與其被雪霑濡何如鮮潔爲愈躬行節儉微物必惜汝等正當效法耳﹞敝袴待有功韓侯誠小哉﹝葉﹞允合

示家法奕葉恆遵依

右

太祖擷衣行獵

春蒐復秋狝豈不戒虞箴惟切

覲揚志

寧辭歲月侵﹝皇祖以我朝素嫻騎射故能戰必勝攻必克且深念祖宗創業艱難而開國諸臣亦皆勇果無敵由於所習之精勤也恐承平日久人或貪安逸而忘本務是以常舉行圍之典自康熙壬戌以迄壬寅或獵於邊墻或田於塞外幾無虛歲而南苑近在城南尺五歲或三四蒞焉凡以講武習勞景前徽而惇舊俗爲國家久安長治計者至深逺也﹞

多能固天縱﹝皇祖神勇天錫力能挽彊並用十二把長箭臣下罕有及者曾見聖諭且矢無虛發圍中射鹿率多貫脇洞胸卽猛如虎健如熊捷如兔亦往往壹發殪之﹞

久道仰君臨避暑山莊辟受

恩予最深﹝戊子始構避暑山莊於熱河自是歲以四五月駐蹕秋則蒐狩木蘭孫臣十二歲時恩眷養育宮中扈從山莊日侍左右親見皇祖披閱奏章引見官吏宮門習射諸事敬識之不敢忘及至木蘭中承恩慈愛而期許者尢出諸孫之右至今毎一念及輒爲淚下曽於賜居之萬壑松風榜曰紀恩堂作記以志其事所以凜遵無逸不敢晏寧駐山莊而勤政敕幾幸木蘭而先勞肄武以至優撫藩部柔懷逺人無一非追憶見聞率循成憲承祖志卽期以報祖恩耳﹞

右

聖祖行圍講武

謹案我

朝騎射精嫻所向無敵

列祖

列宗神勇天錫尢亙古所未聞猶恐臣民日久稍忘故風復時時

諄諭及之我

皇上紹聞繩

武是

闡是

行備見於

禦制詩中蓋

大訓所存非僅陳土風已也﹝臣﹞等謹錄冠肅愼諸條之前以著萬世

家法所自云

周

國語有隼集於陳侯之庭楛矢貫之石砮其長尺有咫仲尼曰隼之來也逺矣此肅愼民之矢也

漢

後漢書夫余國善射其人彊勇而謹厚以弓矢刀矛爲兵

後漢書挹婁國眾𨿽少而多勇力又善射發能入人目弓長四尺力如弩矢用楛長一尺八寸靑石爲鏃﹝案國語所稱長尺有咫者指石鏃而言而後漢書以下乃皆云矢長尺八寸夫以四尺之弓而矢僅尺餘恐無是理﹞

後漢書馬韓其人壯勇

後漢書東沃沮人性質直彊勇便持矛步戰

後漢書濊能步戰作矛長三丈或數人共持之

三國

三國誌夫余其人彊勇謹厚以刀矛弓矢爲兵家家自有鎧仗

三國誌挹婁人多勇力其弓長四尺力如弩矢用楛長尺八寸靑石爲鏃善射射人皆入目其人眾𨿽少鄰國畏其弓矢卒不能服

三國誌馬韓其人性彊勇弁韓便步戰兵仗與馬韓同

晉

晉書肅愼氏一名挹婁有石弩皮骨之甲檀弓三尺五寸楛矢長尺有咫

晉書夫余國其人彊勇

晉書馬韓性勇善用弓楯矛櫓𨿽有攻戰而貴相屈服弁韓其風俗類馬韓兵器亦與之同

通考挹婁處山險善射中人卽死鄰國畏其弓矢

南北朝

魏書勿吉其人勁悍善射弓長三尺箭長尺二寸以石爲鏃﹝案此云箭長尺二寸蓋沿後漢書之誤﹞

周書百濟兵有弓箭刀矟俗重騎射

北史夫余王子朱蒙善射王狩於田以朱蒙善射給一矢殪獸甚多

北史新羅甲兵同於中國選人壯健者悉入軍烽戍邏俱有屯管部伍風俗刑政與百濟同毎八月十五日設樂令官人射賞以馬布

北史勿吉勝兵數千多驍武黑水部尢勁矢皆石鏃人皆善射以射獵爲業

通考新羅八月望日大宴官吏射其庭畜牧海中山須食乃射

隋

隋書百濟俗尙騎射

隋書新羅風俗與百濟同

括地誌靺鞨人多勇力善射弓長四尺如弩矢用楛靑石爲鏃

通考勿吉國其人勁悍常輕豆莫婁諸國其粟末部勝兵數千多驍武伯咄部勝兵七千安車骨拂號室黒水白山五部勝兵並不過三千而黒水部尢爲勁健自拂涅以東矢皆石鏃最爲彊國人皆善射常以七八月造藥傳矢以射禽獸中者立死隋開皇初文帝詔其使曰朕聞彼土人勇今來實副朕懷厚勞之令宴飲於前使者與其徒起舞曲折多戰鬥容

唐

舊唐書黒水靺鞨處北方最稱勁健兵器有角弓及楛矢渤海靺鞨勝兵數萬人渤海王大祚榮驍勇善用兵

新唐書黑水靺鞨人勁健善步戰射獵其矢石鏃長二尺蓋楛砮遺法

冊府元龜唐龍朔三年百濟西部人黒齒常之來歸常之長七尺餘驍勇有謀略

五代

五代史黒水靺鞨其兵角弓楛矢

五代會要黒水靺鞨處北方尢稱勁健兵器有角弓楛矢

遼

通考契丹主嘗攻女眞女眞眾裁萬人而弓矢精勁契丹引去大爲山林之兵掩襲殺戮

契丹國志女眞其人朴勇每出戰皆被重紮精於騎射從古以來無盜賊詞訟之事

契丹國志渤海國男子多智勇有三人渤海當一虎之語

松漠紀聞渤海男子多智謀驍勇出他國右契丹

太祖徙其名帳千餘戶於燕有戰則用爲前驅

金

金史女眞舊無鐡鄰國有以甲冑來鬻者景祖傾貲厚價以與貿易亦令昆弟族人皆售之得鐡旣多因之以修弓矢備器械兵勢稍振

金史遼主命穆宗討蕭哈里﹝滿洲語有水寛甸處也舊作海裏今攺正﹞募軍得甲千餘女眞甲兵之數始見於此蓋未嘗滿千也至是太祖勇气自倍曰有此甲兵何事不可圖渤海畱守以甲贈太祖太祖不受曰被彼甲而勝則是因彼成功也是時遼追哈里兵數千人攻之不能克穆宗謂遼將曰退爾軍我獨當取哈里太祖策馬突戰流矢中哈里首墮馬執而殺之大破其軍金人自此知遼兵之易與也

金史太祖十歲好弓矢甫成童卽善射嘗南望髙阜一發過之度所至諭三百二十步天徳三年立射碑以識焉

金史太祖始伐遼徴諸路兵得二千五百人遼將耶律色實﹝滿洲語麺條餑餑也舊作謝十今攺政﹞墮馬遼人前救太祖射救者斃並射色實飲矢之半有突騎前又射之徹札洞胸太祖免冑而戰或自傍射之矢拂於顙太祖顧見射者一矢而斃謂將士曰盡敵而止眾從之勇气自倍敵大奔蹂踐死者十七人遼蕭嘉哩等將步騎十萬會鴨子河太祖自將擊之甲士三千七百至者才三之一俄與敵遇會大風起乘風擊之遼兵潰遼人嘗言女眞兵若滿萬則不可敵至是始滿萬云金史遼帝自將七十萬自圖們西還太祖兵止二萬追及之使右翼先戰兵數交左翼合而攻之遼兵大潰我師馳之橫出其中遼師敗績

金史世宗善騎射國人推爲第一每出獵耆老隨而觀之

金史世宗謂宰臣曰會寧乃國家興王之地自海陵遷都女眞人寖忘舊風非長久之計甚欲一至會寧使子孫見舊俗庶幾效習之二十二年敕西北路招討司勒明安穆昆官督部人習武備又謂右丞相原王曰爾嘗讀太祖實錄乎太祖徵瑪展﹝滿洲語大披箭也舊作麻產今攺正﹞襲之至泥淖馬不能進太祖捨馬而步罕都﹝滿洲語稻也舊作歡都今攺正﹞射中瑪展遂擒之創業之難如此可不思乎又謂宰臣曰西南西北兩路招討司地隘明安人戶無處圍獵不能嫻習騎射委各明安穆昆官依時教練

金史兵志金興用兵如神戰勝攻取無敵當世俗本鷙勁人多沈雄兄弟子侄才皆良將部落保伍技皆銳兵無事耕可給衣食有事戰可致俘獲勞其筋骨以能寒暑徵發調遣事同一家是故將勇而志一兵精而力齊

通考女眞俗勇善射能爲鹿鳴以呼羣鹿而射之﹝按今哨鹿之制以本爲哨具又象鹿之首戴之使鹿不疑惟精於獵者能之詳見禦制哨鹿賦﹞

大金國誌女眞人善騎射耐饑渴苦辛騎上下崖壁如飛濟江河不用舟楫浮馬而渡

大金國誌金都會寧四時皆獵燕都城外皆民田三時無地可獵候冬月則出出必逾月毎獵則以隨駕軍宻布四圍名曰圍場

大金國誌金國凡用師徵伐上自大元帥中自萬戶下至百戶飲酒會食略不間別與父子兄弟等所以上下情通無閉塞之患國有大事適野環坐畫灰而議自卑者始議畢卽漫滅之不聞人聲軍將行大會而飲使人獻策主帥聴而擇焉其合者卽爲特將任其事曁師還戰勝又大會問有功者隨功髙下支賞舉以示眾眾以爲薄則增之

北盟錄女眞用兵以戈爲前行號曰硬軍人馬皆全甲刀棓自副弓矢在後設而不發非五十步不射弓力七斗箭鏃至六七寸形如鑿入輒不可出隊伍之法五長擊柝十長執旗百長挾鼓千人長則旗幟金鼓悉備將自執旗人視所向而趨自主帥至步卒皆自控馬每五十人爲一隊前二十人全裝重甲持棍槍後三十人輕甲操弓矢遇敵必有一二人躍馬而出先觀敵陣之虛實或向其左右前後結隊而馳擊之百步之內弓矢齊發中者常多其分合出入應變若神

北盟錄女眞善騎上下崖壁如飛精射獵每見巧獸之蹤能躡而推之淂其潛伏之所以樺皮爲角吹作呦呦之聲呼鹿射之

馬擴茆齋自敍擴隨金主打圍自拉林河東行毎旦金主於積雪中以一虎皮背風而坐諸將各取所佩箭一枝擲占逺近各隨所占左右上馬軍馬皆單行每騎相去五七步接續不絕兩頭相望常及一二十里放圍盡金主上馬去後隊一二里立認旗以行兩翼騎兵視旗進趨凡野獸自內赴外者四圍得迎射外赴內者湏主將先射凡圍如箕掌徐進約三四十里近可宿之處卽兩梢合圍漸促湏臾作二三十匝野獸迸走或射或擊盡斃之取火炙騎散之宿處金主言我國中最樂無如打圍其行軍布陣大槪出此

冠服

禦制長寧寺恭瞻

太宗所貽冠服二首

羮墻有志難爲睹

冠服重瞻仰

聖靈應現吉祥雲作蓋千秋萬載長寧

戎衣汗馬

躬勞苦繼述常懷

烈祖靈儉朴心欽發篋始微言那藉李邦寧﹝按元史大安閣中有故篋李邦寧對云此世祖所遺裘帶有聖訓曰藏此使見吾朴儉云云﹞

禦制全韻詩

觀史知治亂匪詡文藻彬

常稱金世宗不愧賢君眞熙宗廢舊制海陵荒樂頻大定奮法祖勤求治理臻衣服及語言一惟舊制遵𨿽垂訓如此後世忘其諄乃知耽酒色無不致亡淪又如達海輩屢勸易衣冠﹝葉﹞不從謂拒諫比諭

曉諸臣寛衣大袖坐勞薩忽挺身其孰能禦之何異尙左人

在朕豈變更所以示子孫﹝葉﹞煌煌

祖訓昭世守應無悛﹝葉﹞臥碑勒箭亭乾隆壬申春﹝崇徳元年十一月太宗禦翔鳯樓集諸王貝勒八旗大臣等命內弘文院大臣讀大金世宗本紀諭眾曰爾等審聴之世宗者古漢人諸國聲名顯著之賢君也故當時後世咸稱爲小堯舜朕披覧此書悉其梗殊覺心往神馳耳目倍加明快不勝嘆賞朕思金太祖太宗法度詳明可垂久逺至熙宗合喇及完顏亮之世盡廢之耽於酒色盤樂無度效漢人之陋習世宗卽位奮圖法祖勤求治理惟恐子孫仍效漢俗預爲禁約屢以無忘祖宗爲訓衣服語言悉遵舊制時時練習騎射以備武功𨿽垂訓如此後世之君漸至懈廢忘其騎射至於哀宗社稷傾危國遂滅亡乃知凡爲君者耽於酒色未有不亡者也先時儒臣巴克什達海庫爾禪屢勸朕攺滿洲衣服效漢人服飾制度朕不從輒以爲朕不納諫朕試設爲比諭如我等於此聚集寛衣大袖左佩矢右挾弓忽遇碩翁科羅巴圖魯勞薩挺身突入我等能禦之乎若廢騎射寛衣大袖待他人割肉而後食與尙左手之人何以異耶朕發此言實爲子孫萬世之計也在朕身豈有變更之理恐日後子孫忘舊制廢騎射以效漢俗故常切此慮耳我國士卒初有幾何因嫻於騎射所以野戰則克攻城則取天下人稱我兵曰立則不動搖進則不回顧威名震懾莫與爭鋒此番往徵燕京出邊我之軍威竟爲爾八大臣所累矣故諭及爾等其謹識朕言乾隆十七年春因恭讀太宗實錄敬述此諭立臥碑子箭亭鐫示子孫臣庶使皆遵聴毋忘以綿我國家億載丕緒﹞

右

太宗訓守冠服騎射舊制

謹按我

朝冠服制度法守攸闗尢與騎射舊俗爲便

太宗文皇帝睿慮深逺反復

申諭迥非當時達海諸臣所能仰窺萬一

皇上述

訓垂謨昭示億載洵乎

先

後聖之揆一也臣等恭錄

聖制用鋕遵循仍以各史所載條系於後以備考核焉

漢

後漢書馬韓布袍革履弁辰衣服潔淸

三國

三國誌夫余在國衣尙白白布大袂袍袴履革鞜出國則尙繒繡綿罽大人加狐哩狖白黒貂之裘以金銀餙冒

三國誌馬韓其俗好衣幘下戶朝謁皆假衣幘自服印綬衣幘千有餘人以瓔珠爲財寶或以綴衣爲飾衣布袍足履革蹋弁辰衣服潔淸

晉

晉書夫余國出使乃衣錦罽

晉書馬韓貴瓔珠用以綴衣衣布袍履革

南北朝

魏書勿吉男子皮裘婦人布裙

周書百濟六品以上冠飾銀華七品紫帶八品皂帶九品赤帶十品靑帶十一品十二品皆黃帶十三品至十六品皆白帶若朝拜祭天其冠兩廂加翅戎事則否婦人衣似袍而袖微大

南史百濟衣服潔淨

北史新羅服色尙畫素

唐

舊唐書百濟國其王服大袖紫袍靑錦袴烏羅冠金花爲飾素皮帶烏革履官人盡緋爲衣銀花飾冠庶人不得衣緋紫

新唐書新羅男子褐袴冒以黒巾婦人長襦

新唐書渤海以品爲秩三秩以上服紫牙笏金魚五秩以上服緋牙笏銀魚六秩七秩淺緋衣八秩綠衣皆木笏

五代

五代會要新羅朝服尙白

契丹國志新羅國服色尙素

金

金史世宗謂大臣曰國初風俗淳儉居家帷布衣非大賔客未嘗輒烹羊豕二十七年禁女眞人不得攺稱漢姓及學南人衣裝犯者抵罪金史輿服志金人之常服四帯巾盤領衣烏皮靴其束帯曰陶罕﹝滿洲語帯餙也舊作吐鶻今攺止﹞巾之制以皂羅若紗爲之其衣色多白三品以皂窄袖盤領縫腋下爲襞積而不缺袴其胸臆肩袖或餙以金繡其從春水之服則多鶻捕鵝雜花卉之餙其從秋水之服則以熊鹿山林爲文其長中骭取便於騎也陶罕玉爲上金次之犀象骨角又次之銙周█小者間置於前大者施於後左右有雙尾納方束中其刻琢多如春水秋山之餙左佩牌右佩刀刀貴鑌尙雞舌木黃黒相半有黒雙距者爲上或三事五事寶飾以醬瓣樺釒剽口飾以鮫或屑金和漆塗鮫隙而礲平之醬瓣樺皮斑文色殷紫如醬中豆瓣也產其國故尙之女眞人不得學南人裝束

北盟錄女眞地極寒衣黒裘細布貂鼠靑鼠狐貉之衣

大金國誌金俗好衣白自滅遼臣宋漸有文飾至於衣服尙如舊俗貴賤以布之粗細爲別富人春夏多以紵絲綿爲衫裳亦間用細布冬以貂鼠靑鼠狐貉皮或羔皮爲裘或作紵絲絹秋冬亦衣羊皮或獐鹿皮爲衫袴襪皆以皮謹案白山黒水風气質純騎射之精嫻士卒之勇果自肅愼以下史傳所載皆同至於用兵若神人自爲戰如金史所稱兄弟子侄才皆良將部落保伍技皆銳兵徴發調遣事同一家者尢與我

朝俗尙相近故能風馳電掃所向無前所謂子弟之衛父兄手足之捍頭目猶未足盡其形容矣至冠服與騎射相需爲用肅愼夫余制度簡質新羅渤海漸事文飾金興而返質還淳務從其朔金世宗申禁國人不得學南人裝束誠以故俗不可忘而於習武誠爲利便我

朝冠服之制不必盡與金同而便於騎射視金史所載尢爲過之洵億萬世所當遵守也

欽定滿洲源流考卷十六欽定滿洲源流考卷十七

國俗﹝二﹞

政教﹝附字書﹞

漢

後漢書夫余國食飲用俎豆會同拜爵洗爵揖讓升降

後漢書馬韓人知田蠶不貴金寶錦罽辰韓知蠶桑嫁娶以禮行者讓路弁辰人皆長大而刑法嚴峻

後漢書濊人不相盜無門戶之閉婦人貞信飲食以籩豆少嗜欲俗重山川各有部界知種麻養蠶作綿布侯星宿豫知年歲丰約

三國

三國誌馬韓其民土著種植知蠶桑作綿布弁辰曉蠶桑作縑布嫁娶以禮男女有別行者相逢皆譲路法特嚴峻有瑟其形似築彈之有音曲弁辰與辰韓法俗相似

三國誌東沃沮飲食居處衣服有禮節濊人性願愨少嗜欲有廉恥

晉

晉書夫余國同揖讓之儀有似中國

晉書肅愼以言語爲約野處而不相犯

南北朝

南史百濟國元嘉二十七年國王余毗上書求易林式占與之大同七年遣使取毛詩博士並工匠畫師並給之

南史新羅多桑麻作縑布刻木爲信

周書百濟兼愛墳史秀異者頗解屬文又解陰陽五行以建寅月爲歲首亦解醫藥卜筮占相之術

北史百濟之秀異者解屬文能吏事又知醫藥蓍龜與相術陰陽五行法有鼓角箜篌箏竽篪笛之樂

北史新羅文字同於中國

隋

隋書百濟其俗讀書史能吏事亦知醫藥蓍龜之術有鼓角箜篌箏竽篪笛之樂

隋書新羅風俗刑政與百濟同

唐

舊唐書百濟國其書籍有五經子史又表疏依中華之法

舊唐書貞觀二十二年新羅王眞徳遣子弟來朝太宗賜以所制溫湯及晉詞碑並新撰晉書舊唐書開元十六年新羅王金興光請令人就中國學問經教許之

舊唐書渤海靺鞨有文字及書記太和七年遣學生三人請赴上都學問先遣學生三人事業稍成請歸本國許之

新唐書渤海王數遣諸生詣京師太學習識古今制度

新唐書貞觀二十二年新羅王眞徳遣子弟詣太學觀釋奠講論帝賜所制晉書永徽元年眞徳織錦爲頌以獻其詞曰巨唐開洪業巍巍皇猷昌止戈成大定興文總百王統天崇雨施理物體含章深仁偕日月撫運邁時康幡旗旣赫赫鉦鼓何煌煌外夷違命者翦覆被天殃淳風凝幽顯遐邇競呈祥四時和玉燭七曜巡萬方維嶽降宰輔維帝任忠良三五成一徳昭我唐家光開耀元年國王政明遣使者丐唐禮及他文辭武后賜吉凶禮並文詞五十篇開元中又遣子弟入太學學經術太和五年學生歲滿者一百五十人皆還國

新唐書百濟有文籍紀時月百濟王義慈事親孝與兄弟友時號海東曾子

新唐書白居易傳居易最工詩當時士人爭傳雞林行賈售其國相率篇易一金其僞者相輒能辧之﹝案雞林卽今吉林詳前疆域門﹞

冊府元龜唐則天垂拱二年新羅王金政明遣使請禮記一部並新文章令所司冩吉凶要禮並於文館詞林采其詞涉規戒者勒成五十卷賜之寶歷元年新羅國王金彥升奏先在太學崔利貞等四人請權還其新赴朝貢金允夫等十一人請畱配國子監習業從之

通考唐開元二十五年遣邢璹使新羅帝詔璹曰新羅號君子國知詩書以卿醇儒故持節往宜演經誼

冊府元龜唐開元二十六年渤海遣使寫唐禮及三國誌三十六國春秋

通考渤海知書契習識古今制度爲海東盛國諸番志新羅治法峻故少犯道不拾遺人知書喜學裏有庠扁曰局堂處子弟之未昏者習書射其中三歲一試舉人有進士算學諸科號君子國樂有二品曰庫樂曰鄕樂每受詔爲謝表有文采

金史粟末靺鞨後爲渤海傳十餘世有文字禮樂官府制度

金

金史世紀黒水舊俗隨水艸以居遷徙不常獻祖乃耕墾樹藝始築室有棟宇之制舊無書契無約束昭祖稍以條教爲治部落寖彊初諸部各有信牌穆宗用太祖議擅置牌號者寘於法自是號令乃一民聽不疑矣自景祖以來一切治以本部法令金蓋盛於此

金史太祖收國二年詔曰國書詔令宜選善屬文者爲之其令所在訪求博學雄才之士惇遣赴闕五年詔曰若克中京所得禮樂儀仗圗書文籍並先次津發赴闕

金史天輔三年頒女眞字

金史太宗天三年召頁嚕﹝滿洲語嚴穴也舊作葉魯今攺正﹞赴京師教授女眞字

金史熙宗天眷元年頒女眞小字皇統五年初用禦制小字

金史完顏希尹本名古紳滿州語三十數也﹝舊作谷神今攺正﹞太祖命撰本國字備制度希尹乃依仿漢人楷字因契丹字制度合本國語制女眞字天輔三年八月書成太祖大悅命頒行之其後熙宗亦制女眞字與希尹所制字俱行用希尹所撰謂之女眞大字希宗所撰謂之小字

金史世宗大定十三年三月乙卯上謂宰臣曰朕少時見女眞風俗迄今不忘今之燕飲音樂皆習漢風蓋以備禮也非朕心所好東宮不知女眞風俗第以朕故猶尙存之恐異時一變此風欲一至寜使子孫得見舊俗四月乙亥上禦睿思殿命歌者歌女眞詞顧謂皇太子及諸王曰朕思先朝所行之事未嘗暫忘故時聽此詞亦欲令汝輩知之汝輩自惟習漢人風俗不知女眞純實之風至於文字語言或不通曉是忘本也汝輩當體朕意至於子孫亦當遵朕教也五月戊戌禁女眞人母得譯爲漢姓十六年正月上與宰執論古今興廢事曰女眞舊風最爲純直𨿽不知書然其祭天地敬親戚尊耆老接賔客信朋友禮意款曲皆出自然其善與古書所載無異汝輩當習學之舊風不可忘也二十三年八月以女眞字孝經千部分賜衛親軍九月譯經所進所譯易書論語孟子老子揚子文中子及新唐書上謂宰臣曰朕所以令譯五經者正欲女眞人知仁義道徳所在耳令頒行之二十五年四月上謂羣臣曰上京風物朕自樂之每奏還都輒用感愴祖宗舊邦不忍捨去又謂宗室戚屬曰太平歲久汝等皆奢縱往往貧乏朕甚憐之當務儉約無忘先祖艱難二十六年三月以親軍完顏齊諾﹝古語狼也舊作乞奴今攺正﹞言制明安穆昆皆先讀女眞字經史然後承襲因曰但令稍通古今則不肯爲非爾一親軍麄人乃能言此審其有益何憚而不從二十八年萬春節上以本國音自度曲言臨禦久思國家基緒之重萬世無窮之托四月命建女眞大學金史樂志世宗大定二十五年四月幸上京宴宗室於皇武殿飲酒樂上諭之曰今日甚欲成醉此樂不易得也昔漢髙祖過故鄕與父老歡飲撃築而歌令諸見和之彼起布衣尙且如此況我祖宗世有此土今天下一統朕巡幸至此何不樂飲於是宗室婦女起舞進酒畢羣臣故老起舞上曰吾來故鄕數月矣今回期已近未嘗有一人歌本曲者汝曹來前吾爲汝歌上歌曲道祖宗創業艱難及所以繼述之意至慨想祖宗音容如睹之語悲感不復能成聲羣臣宗戚捧觴上壽於是諸老人更歌本曲如私家相暢然歡洽上復續調歌曲畱坐一更極歡而罷其辭曰猗歟我祖聖矣武元誕膺明命功光於天拯溺救焚深根固蒂克開我後傳福萬世無何海陵淫昏多罪反易天道茶毒海內自昔肇基至於繼體積累之業淪胥且墜望戴所歸不謀同意宗廟至重人心難拒勉副樂推肆予嗣緒二十四年兢業萬幾億兆庶姓懷保安綏國家閒腵廓然無事乃眷上都興帝之第屬玆來惻然予思風物減耗殆非昔時於鄕於裏皆非初始𨿽非初始朕自樂此𨿽非昔時朕無異視瞻戀慨想祖宗舊宇屬屬音容宛然如睹童嬉孺慕歷歷其處壯歳經行恍然如故舊年從依稀如昨歡誠契闊日暮之若吁嗟闊別分云胡不樂

金史章宗明昌二年四月諭有司自今女眞字直譯爲漢字國史院專冩契丹字者罷之五年正月以頁嚕古紳始制女眞字詔加封贈依倉頡立廟盩厔例祠於上京歲時致祭

金史選舉志大定十一年創設女眞進士科初但試後增試論用女眞文字以爲程文就其所長以收其用又行國字使通習而不廢

金史選舉志女眞學自大定四年以女眞大小字譯尙書頌行之後擇明安穆昆內良家子弟爲學生諸路至三千人取其尢俊秀者百人至京師以編修官溫特赫﹝舊作溫迪罕今從八旗姓譜攺正﹞吉逹﹝滿洲語槍也舊作締逹今攺正﹞教之十三年以論取士始設女眞國子學諸路設女眞府學以新進士爲教授

金史選舉志論進士女眞人之科也始大定四年世宗命頒行女眞大小字所譯經書每穆昆選二人習之尋欲興女眞字學校明安穆昆內多擇良家子爲生諸路至三千人九年選異等者得百人薦於京師廩給之命教以古書作詩後復試得圖克坦鎰以下三十餘人十一年始議行選之制至十三年始定每場一道以五百字以上咸免鄕試府試止赴試禦試且詔京師設女眞國子學諸路設女眞府學擬以新進士充教授以教士民子弟之願學者耶律履墓志銘履素善契丹大小字嘗謂四方之人語𨿽不同意則無異至於有遼爰及聖代皆有本國文字互相傳譯縱橫貫通蓋以辭逹理得爲盡善其要在譯者之工拙耳世宗卽位之四年置唐書所先以漢文譯契丹小字旣又譯爲女眞字選能者主之履在選中書成大蒙獎賞後攺置經書所遂以女眞字徑譯漢文選士之秀者就學

神麓記女眞始祖劈木爲克如文契約法令嚴峻果不私由是逺近皆服號爲神明至獻祖教人燒炭煉鐡刳木爲器制造舟車種植五榖建造屋宇有上古之風由是鄰近每有不平皆詣訴請遂號貝勒

北盟錄女眞刻木爲契謂之刻字賦斂調度皆刻箭爲號事急者三刻之旗幟之外各有字記大小牌子系馬上爲號樂有腰鼓管笛琵琶方響笙箏箜篌大鼓拍板

書史要自太祖起兵常在行陣間初無文字國勢日彊與鄰國交好始用契丹字太祖命完顏希尹撰本國字希尹乃因契丹字合本國語制女眞字太祖大悅命頒行之其後熙宗亦制女眞字與希尹所制字俱行希尹所撰謂之女眞大字熙宗所撰謂之女眞小字

石墨鐫華金都統經略郎君行記郎君稱皇弟無姓名天十三年記當爲太宗之弟按金史世祖子十一人自康宗太宗而外尙八人

未知誰是碑一字不能辧蓋女眞字如是王元羙所錄明王愼徳四夷咸賔八字正與此同法字刻唐乾陵無字碑上凡一百五字後有譯書漢字具錄左方大金皇弟都統經略郎君向以疆埸無事獵於梁山之陽至唐乾陵殿廡頹然一無所睹爰命有司鳩工修餙今復謁陵下繪像一新回廊四起不勝欣懌與醴陽太守酣飲而歸時天十二年歲次甲寅仲冬十有四日尙書職方郎中黃應期宥州刺史王圭從行奉命題﹝案金世祖之子自康宗太祖太宗而外金史有傳者六人無傳者二人皆未嘗經略陜西惟天五年旣定陜西五路使薩裏幹列屯衝要遂班師九年以陜西地賜劉豫而薩裏千仍畱鎭考本傳薩裏幹爲安帝六代孫又爲世祖養子其在陜西最久金時宗室皆稱郎君此或爲薩裏幹也碑在陜西而字體無從辧識恐不免傳刻之訛石墨鐫華所刻傳冩尢恐失眞今止載譯文以謹闕疑﹞

謹案肅愼之世仿佛結繩夫余禮教漸興同爼豆之儀同於三代百濟新羅文彩蔚焉與隋唐使命往來兼擅詞章之羙洎渤海興而文物聲名臻於至盛經契丹兵燹名都大族轉徙他州而淳朴之風遂鐘於完顏部人無外慕道不拾遺依然肅愼之舊矣至字書則百濟新羅渤海沿用漢字金初尙用契丹字至金太祖始制女眞字頒行天下熙宗又制女眞小字用以譯經史試科舉至古字行而女眞字遂中輟明祕閣書目尙載有女眞字母一書今已失傳趙崡石墨鐫華所錄其石刻𨿽在陜西第果否當時所刻或後人依仿摹勒皆未可定我

太祖髙皇帝創置國書精詳簡括𨿽語言與舊俗不殊而文字實不相沿襲云

欽定滿洲源流考卷十七

欽定滿洲源流考卷十八

國俗﹝三﹞

祭祀

禦制淸寧宮

館豳迹輝古宅洛業思前苞茂如松竹淸寧象地天雙騫排鳳扇上簟耀龍筵乃寢占佳夢

明禋重吉蠲﹝國朝禮重祭神必於正寢玆旋故宮執豕薦█一遵舊制勿敢廢也﹞休和晴旭麗澹蕩恵風旋惕若承

堂構丕基永萬年

謹按

欽定滿洲祭祀典禮我

朝自發祥肇始卽恭設

堂子立桿以祀

天又於

寢宮正殿設位以祀

神其後

定鼎中原建立

壇

廟禮文大備而舊俗未嘗或攺每歲春秋有立桿大祭之禮有

宮內報祭之禮又有月祭之禮有每日朝祭夕祭之禮有四季獻神之禮凡省牲受祚酒醴供獻祝辭儀注之屬詳見滿洲祭祀典禮一書今考自漢以後史傳所載祭天祀神有與

本朝舊俗相近足資考證者分注按語臚次於後而以雜禮附之用昭我

國家萬年法守云

祭天

後漢書夫余國以臘月祭天大連日飲食歌舞名曰迎鼓有軍事亦祭天﹝按滿洲有每月祭天及春秋大祭之禮又出師凱旋有列纛祭天之禮與此相合﹞

三國誌夫余以殷正月祭天國中大連日飲食歌舞有軍事亦祭天殺牛觀蹄以占吉凶蹄合者爲吉

晉書夫余國有軍事殺牛祭天以蹄占吉凶通考夫余以臘月祭天名曰迎鼓是時刑辟解囚徒

後漢書三韓諸國邑各以一人主祭天地號爲天君又立蘇塗建大木以懸鈴鼓事鬼神﹝按滿洲祭祀典禮家各設立司祀與此所云以一人主祭者相合建大木之儀又與滿洲立桿祭祀之儀相合滿洲語稱神桿爲索摩與蘇塗音亦相近又滿洲祭祀有神鈴及腰鈴手鼓等與此所云鈴鼓亦合但並不懸於神桿惟夕祭儀有大小鈴七枚系於樺木桿稍懸於架梁之西與史所載有不同耳﹞

三國誌三韓諸國邑各立一人主祭天神名之天君又諸國各有別邑名之爲蘇塗立大木懸鈴鼓事鬼神其立蘇塗之義有似浮屠﹝按此解非是蓋因塗屠二字音偶同而彊解之滿洲語稱神桿爲索摩具載前注﹞

晉書三韓國邑各立一人主祭天又置別邑名蘇塗

後漢書濊常用十月祭天晝夜歌舞飲酒名之爲舞天﹝按濊地與朝鮮相近見疆域門﹞

後周書百濟國以四仲之月祭天

北史新羅每月旦拜日月神主

隋書百濟王以四仲之月祭天新羅每當正月旦拜日月神

金史太祖收國元年五月甲戌拜天射柳故事五月五日七月十五日九月九日拜天射柳歲以爲常

金史世宗大定三年以重九拜天於北郊大定十四年詔明安穆昆之民今後不許殺牲祈祭若遇莭辰及祭天日許得飲章宗明昌四年次奉先縣辛未拜天於縣西五年六月出獵拜天承安五年敕來日重五拜天服公裳者拜禮仍舊諸便服者並用女眞拜泰和三年重五拜天射柳上三發三中宣宗貞祐元年閏九月拜日於仁政殿自是每月吉爲常

金史金因遼舊俗以重五中元重九日行拜天之禮重五於鞠場中元於內殿重九於都城外其制刳木爲盤如舟狀赤爲質畫云鶴文爲架髙五六尺置盤其上薦食物其中聚宗族拜之若至尊則於常武殿築臺爲拜天所重五日質明陳設畢百官班俟於毬場樂亭南皇帝靴袍乘輦宣徽使前自毬場南門入至拜天臺降輦至褥位皇太子以下百官皆詣褥位宣徽贊拜皇帝再拜上香又再拜排食拋盞畢又再拜飲福酒跪飲畢又再拜百官陪拜引皇太子以下先出皆如前引皇帝回輦至幄次更衣行射柳擊毬之戲亦遼俗也金因尙之凡重五日拜天禮畢插柳毬場爲兩行當射者以尊卑序各以帕識其枝去地約數寸削其皮而白之先以一人馳馬前後馳馬以無羽橫鏃箭射之旣柳又以手接而馳去者爲上而不接去者次之或其靑處及中而不與不中者爲負每射必伐鼓以助其气已而撃毬各乘所常習馬持鞠杖杖長數尺其端如偃月分其眾爲兩隊共爭撃一毬先於毬場南立雙桓置板下開一孔爲門而加网爲嚢奪得鞠撃入网囊者爲█或曰兩端對立二門互相排撃各以出門爲█毬狀小如拳以輕韌木拐其中而朱之皆所以習驍捷也旣畢賜宴歲以爲常

大金國誌莭序則元日拜日相慶重五射柳﹝北盟錄作砟柳﹞祭天

祀神

後漢書馬韓常以五月田竟祭鬼神晝夜聚歌舞舞輒數十人相隨踏地爲莭十月農功畢亦如之

三國誌三韓常以五月祭鬼神歌舞飲食日夜無休其舞數十人俱起相隨踏地低昻手足相應莭奏有似鐸舞﹝按滿洲祭神之禮有朝祭夕祭奏三弦琵琶鳴相板司俎人等附掌以和夕祭則司祝束腰鈴執手鼔前後盤旋鏘地凡朝夕祭皆有歌祝之辭又國朝舊俗喜起舞宴樂每用之謂之瑪克紳魏志所記未必盡同其禮意則相似也﹞

晉書三韓俗重鬼神常以五月耕種畢羣聚歌舞以祭神十月農事畢亦如之﹝按滿洲舊俗田苗長時有祭田苗神之禮至秋收後又有場院之祭然其禮視朝夕祭神爲簡史所稱耕畢云云蓋記每歲祀神之時非必止爲田事而祭也﹞

通考弁辰與辰韓風俗相似祠祭鬼神有異施竈皆在戶西﹝按滿洲祭祀各姓有不同夕祭所奉之神亦間隨土俗山川而異至各盡敬以溯本源則一也竈爲祭祀烹飪所用必在祀神室之中間屋內而開戶近東故以爲在戶西耳﹞

後周書百濟以四仲月祭五帝之神又每歲四祠其始祖仇臺之廟

隋書百濟王以四仲之月祭五帝之神立始祖仇臺之廟於國城歲四祀之

舊唐書百濟王夫余丰到熊津城與新羅王金法敏行白馬而盟先祀神祇及山谷之神而後歃血

新唐書新羅王祠山神唐要新羅好祭山神重元日每以其日拜鬼神

雜禮

通考百濟婚娶之禮同中國拜謁之禮以兩手據地爲敬

通考新羅每正月旦相賀上設宴班賚羣官

通考新雜羅見人必跪以手據地爲恭

通考新羅族第一骨第二骨以自別王族爲第一骨妻亦其族不娶第二骨﹝按此承新唐書之誤據史新羅王姓金自以金姓爲一骨而凡唐時冊命國妃太妃皆朴姓申姓之屬或於冊府元龜及唐書歷歷可考無一金姓者則所云妻亦其族不娶第二骨云云蓋傳聞誤罔之辭今蒙古以黒白骨分貴賤有察罕雅蘇臺哈喇雅蘇臺之稱新羅以骨爲重亦卽具意耳﹞

金史承安五年定本國婚娉之制泰和五年制定本朝婚禮又詔拜禮不依本朝者罰

金史金之拜制先袖手微俯身稍復卻跪左膝左右搖肘若舞蹈狀凡跪搖袖下拂膝上則至左右肩者凡四如此者四跪復以手按右膝畢跪左膝而成禮國言搖手兩拜謂之蘇蘇勒﹝蒙古語恭敬也舊作徹速今攺正﹞承安五年五月上諭有司曰女眞漢人拜數可以相従者酌中議之禮官奏曰周官九拜一曰稽首拜中至重臣拜君之禮也乞自今凡公服則用漢拜若便服則各用本俗之拜主事陳松曰本朝拜禮其來久矣仍便服之拜也可令公服則朝拜便服則従本朝拜平章政事張萬公謂拜禮各便所習不湏攺也司空完顏襄曰今諸人衽髮皆従本朝之制宜従

本朝拜禮松言是也上乃命公裳則朝拜諸色人便服皆用本朝拜

金史完顏衷深悉本朝婚禮皇族婚嫁每令衷相之

大金國誌金人舊俗多指腹爲婚旣長大𨿽貴賤殊隔亦不可渝婿納幣皆先期拜門戚屬偕行以酒饌往少者十餘車多至十倍飲客佳酒則以金銀旊貯其次以瓦旊列於前以百數賓退則分餉馬先以烏金銀杯酌飲貧者以木酒三行進大軟脂小軟脂如寒具次進蜜糕人各一盤曰茶食宴罷富者瀹建茗畱客啜之婦家無大小坐於坑上婿黨羅拜其下謂之男下女禮畢牽馬百匹少者十匹陳於前婦翁選子姓之別馬者視之好則畱不好則退畱者不過什二三女家亦視其數而厚薄之一馬則報衣一襲婿皆親迎旣成婚畱於婦家三年然後以婦歸婦氏以奴婢數十戶牛馬數十羣每羣九牝一牡以資遣之

北盟錄女眞飲宴賓客盡攜親友而來相近之家不召皆至客坐主人立而侍之至食罷眾客方請主人就坐酒行無算其禮則拱手退身爲喏跪右膝蹲左膝著地拱手搖肘動止於三爲拜元日則拜日相慶攜妻歸寧謂之拜門執子婿之禮

馬擴茆齋自敍擴道金主至混同江之北地不生榖麥所種止稗子金主聚諸將共食則於坑上用矮臺子或木盤相接人置稗子飯一碗加匕其上列以薺韭長皆塩漬者別以木楪盛豬羊雞鹿兔狼麂獐狐貍牛馬鵝雁魚鴨等肉或燔或或生臠以芥蒜汁淸沃陸續供列各取佩刀臠切薦飯食罷方以薄酒傳杯而飲謂之禦宴者亦如此旣還乃令諸郎君家各具酒殽請南使赴飯十餘日始造國書適經元日隔夕令人具車仗召南使赴宴淩晨出館赴帳前金主於坑上設金裝交椅而坐羣臣以名馬弓矢劍槊爲獻且曰臣下有邪諂姦佞不忠不孝者願皇帝代上天以此劍此弓誅之各跪上壽杯國主酬酌之次令南使上壽杯於國主飲畢國主酌二杯酬南使且云我國自上世相傳止有如此風俗不奢飾更不別修宮殿勞費百姓也當時已破遼上京取到樂工列於屋外奏曲薦觴金主不以爲意殊如不聞

北盟錄近咸州一里有墓室數間供帳略偹州守出迎就坐有腰鼓籚管琵琶方響笙箏箜篌大鼔拍板舞者六七十人但如常服出手袖外周旋曲折酒五行歸館次日中使賜宴赴州宅就坐樂作酒九行豬鹿兔雁饅頭炊餅白熟之類鋪滿几案最重油煮麵食以宻塗拌名曰茶食非厚意不設以極肥豬肉或脂闊切大皆一小盤子虛裝架起間插靑蔥三五莖名曰肉盤子非大宴不設人各攜以歸舍

北盟錄南使朝見儀至日館伴使副同行就龍臺下馬行入宿圍西設氈帳各歸帳歇定客省使副使相見就坐酒三行少頃聞鞞鼓聲樂作閣門使引入卽捧國書自山棚東入陳禮物於庭下傳進如儀贊通拜舞抃蹈訖使副上殿女眞官員數百人班於西廂以次拜訖近貴者各百餘人上殿以次就座余並退兩廂結架小葦屋幕以靑幕以坐三莭人殿內以女眞兵數十人分兩旁立各執長柄小骨朵爲儀衛國主所坐若今之講堂施重茵前施朱漆銀裝鍍金几案果楪以玉酒器以金食器以玳瑁題箸以象牙遇食時數人擡舁十數鼎鑊以前雜手旋切割餖飣以進名曰禦廚宴所食物精細而味和情意至兩界中間彼此使副回馬對立馬上一杯換所執鞭以爲異日之記背馬冋頭少頃進數步爲踟躕不忍別之狀如是者三乃行

謹按我

朝典禮莫重於祭祀其誠敬之心忠質之尙與雅頌所陳執豕酌匏執爨爲爼之意無以異也核諸史傳所載其儀文尙可推至於燕饗之間肉必自割猶見古初淳質之風北盟錄所稱肉盤子禦廚宴之制當因宋使南人不自割故令人代之遂以爲大宴盛禮耳伏讀

太宗文皇帝聖諭寛衣大袖待人割肉而後食與尙左手之人無異煌煌

祖訓垂示方來所以惇本善俗者至矣

官制

漢

後漢書夫余國以六畜名官有馬加牛加狗加其邑落皆主屬諸加﹝按加字當爲家字之誤猶今蒙古謂典牛之官曰和尼齊典馬者曰摩哩齊典駝者曰特黙齊皆因所牧之物以名其職正如周禮羊人犬人及漢狗監之掌範蔚宗不解方言好奇逞妄殊爲踳謬詳見禦制夫余國傳訂訛恭載部族門﹞

後漢書把婁國邑落各有大人

後漢書辰韓諸別邑各有帥大者名臣智次有險﹝通典作儉﹞側次有樊祇次有殺奚次有邑借皆其官名﹝按此所載官名本屬傳聞之誤陳壽三國誌因之與此又多顚倒同異皆輾轉傳訛不足信也﹞

後漢書東沃沮邑落有長帥濊其官有侯邑君三老

三國

三國誌夫余國有君王皆以六畜名官有馬加牛加豬加狗加犬使者﹝按陳壽魏志承範蔚宗之誤﹞邑落有豪民民下戶皆爲奴僕諸加別主四出道大者主數千家小者數百家有敵諸加自戰下戶擔糧飲食之

三國誌馬韓各有長帥大者自名爲臣智其次有邑借臣智或加優呼臣云遣支報安邪踧支濆臣離兒不例拘邪秦支廉之號其官有魏率善邑君歸義侯中郎將都尉柏長侯

三國誌弁辰國邑各有長帥大者名臣智其次有險側次有樊濊次有殺奚次有借邑

三國誌東沃沮邑落各有長帥皆自稱三老故縣國之制也

晉

晉書馬韓小國五十六大者萬戶小者數千家各有帥辰韓十二之國各有帥

南北朝

魏書勿吉國邑落各自有長不相總一

北史勿吉國邑落各有長帥曰大莫弗瞞咄

周書百濟官有十六品左平﹝舊唐書作佐平﹞五人一品達率﹝按隋書作大率通考作佐率﹞三十人二品恩率三品徳率四品扞率五品柰率﹝按百濟官名多用漢語惟柰率義無所取以滿洲語考之或爲納伊二字之音猶言地方也﹞六品將徳七品施徳八品固徳九品李﹝北史作季﹞徳十品對徳十一品文督十二品武督十三品佐軍十四品振武十五品克虞十六品自恩率以下官無常員各有部司分掌眾務內官有前內部谷部肉部內掠部外掠部﹝按谷部等名皆用漢語此內掠外掠字義無取當有訛謬﹞馬部刀部功徳部藥部木部法部後官﹝北史作宮﹞部外官有司軍部司徒部司空部司寇部口部客部外舍部部日官﹝北史作宮﹞部都市部都下有萬家分爲五部曰上部前部中部下部後部各統兵五百人國城外更有五方中方曰古沙城東方曰得安城南方曰久知下城西方曰刀先城北方曰熊津城五方各有方領一人以達率爲之郡將三人以徳率爲之方統兵一千二百人以下七百人以上城之內外民庶及余小城咸分隸焉

宋書百濟官有左賢王右賢王冠將軍將軍徵虜將軍輔國將軍龍驤將軍寧朔將軍建武將軍西河太守臺使

齊書百濟官名有面中王都漢王阿錯王邁盧王邁羅王辟中王八中侯弗斯侯弗中侯面中侯﹝按百濟盡有三韓之地所封王侯之號如面中邁盧當卽三韓屬國彌凍莫盧之屬其與滿洲語相近者如雲都漢當卽爲多罕橋也辟中當爲博勒卓約也弗斯當爲富森滋生也弗中當爲法珠樹杈也其音尙有可推者耳﹞寧朔將軍冠軍將軍都將軍建威將軍龍驤將軍廣武將軍宣威將軍徵虜將軍安國將軍武威將軍廣威將軍建武將軍振武將軍揚武將軍廣陽太守朝鮮太守帶方太守廣陵太守淸河太守樂浪太守城陽太守又有長史司馬參軍

北史百濟官有十六品長吏三年一交代都下分五部部有五巷士庶居焉五方各有方領一人方佐貳之方有十郡郡有將三人

通考百濟官有十六品曰左率曰恩率曰徳率曰柰率曰扞率將徳施徳固徳季徳對徳文督武督佐軍振武克虞統兵以達率徳率扞率等爲之人庶及余小城皆分隸焉

梁書新羅國有六喙█五十二邑勒﹝詳後語言條內﹞其官名有子賁旱支齊旱支謁旱支壹告支奇貝旱支﹝按滿洲語哈濟親近也新羅官名不止於此而此數官皆有旱支二字之稱與哈濟音實相近或皆屬近臣之稱耳﹞

北史新羅其官有十七等一曰伊罰幹貴如相國次伊尺幹次迎幹次破彌幹次大阿尺幹次阿尺幹次乙吉幹次沙咄幹次及伏幹次大柰摩幹次柰摩幹次柰摩次大捨次小捨次吉士次大烏次小烏次造外有郡縣有大事則聚官詳議定之﹝按此所稱官號凡十七等當爲階品之名其十一等之在前者末皆有幹字或卽哈蕃二字之音而詰皆轉輾相傳致有訛誤耳﹞

唐

舊唐書百濟國所置內官曰內臣﹝唐會要又作內官﹞佐平掌宣納事內顯佐平掌庫蔵事內法佐平掌禮儀事衛士佐平掌宿衛兵事朝廷佐平掌刑獄事兵官佐平掌在外兵馬事又外置六方方管十郡﹝按後周書及北史官皆云左平五人據此當爲六人﹞

新唐書百濟官有內臣佐平者宣納號令內頭佐平主帑聚內法佐平主禮衛士佐平典衛兵朝廷佐平主獄兵官佐平掌外兵

舊唐書新羅文武官凡十七等

新唐書新羅官有宰相侍中司農卿大府令凡十七等州有都督郡有太守縣有小守

唐會要新羅國官有上相大宰相通考新羅官以親族爲上官有宰相侍中有司農卿太府令凡十七等第二骨﹝見前﹞得爲之事必與眾議一人異則罷宰相家不絕祿奴僕三千人九州州有都督統部十或二十郡有太守縣有小守

新唐書渤海官有宣詔省左相左平章事侍中左常侍諫議居之中臺省右相右平章事內史詔誥舍人居之政堂省大內相一人居左右相上左右司政各二居左右平章事之下以比僕射左右允比二丞左六司忠仁義部各一卿居司政下支司爵倉膳部有郎中員外右六司智禮儀部支司戎計水部卿郎準左以比六官中正臺大中正一比禦史大夫居司政下少正一又有殿中寺宗屬寺有大令文籍院有監令監皆有少太常司賓大農寺寺有卿司蔵司膳寺寺有令丞冑子監有監長巷伯局有常侍等官其武員有左右猛賁熊衛羆衛南左右衛北左右衛各大將軍一將軍一以品爲秩

通考渤海官有宣詔省中臺省政堂省有左右相左右平章侍中常侍諫議又左六司忠仁義部右六司智禮信部各有郎中員外有十五府分領二十六州又有獨奏州三﹝並詳前疆域門按自宋以後以府頒州之制實始於此獨奏州不隸於府當如今之直隸州也﹞

五代

冊府元龜後唐時新羅國官名有倉部侍郎錄事參軍朝議大夫中散大夫兵部侍郎郎中判官倉部員外郎執事侍郎司賔大卿

五代要後唐內光淸秦時渤海使人其官有政堂省守和部少卿南海省都督政堂省工部卿

金

金史收國元年以弟烏奇邁爲安班貝勒﹝滿洲語安班大也貝勒管理眾人之稱舊作諳版勃極烈今攺正舊解云官之尊貴者意相合﹞國相薩哈﹝滿洲語小國也舊作撒假今攺正﹞爲古倫貝勒﹝滿洲語古倫國也舊作國倫今攺正解云尊禮優崇得自由者﹞蘇布嚇﹝滿洲語酒醒也舊作辭不失今攺正﹞爲愛滿貝勒﹝滿洲語愛滿部落也舊作阿買今攺正舊解云治落邑者意相近﹞弟捨音爲古倫貝勒八月以古倫貝勒薩哈爲古倫烏嚇哩貝勒﹝滿洲語烏嚇哩總統也舊作忽魯今攺正舊解云統領官之稱意桐合離﹞阿里哈﹝滿洲語承當也舊作阿雜合今攺正﹞爲古倫英實貝勒﹝滿洲語英實筵席也舊作乙室今攺正舊解云迎迓之官或當時爲諸國朝聘使臣而設以主燕饗之禮者﹞二年五月徳特貝勒﹝古語徳特副佐也舊作疊今攺正解云倅貳之職義相合﹞額國暉﹝滿洲語彊壯也舊作阿徒罕今攺正﹞破遼兵於照蘇﹝滿洲語錢也舊作照撤今攺正﹞城古倫烏貝勒﹝滿洲語溫化也舊作吳又訛昃今攺正舊解陰陽之官義未當﹞捨音取泰州五年六月以溫貝勒捨音爲烏嚇哩貝勒富嘉努爲溫貝勒宗翰爲伊拉齊貝勒﹝滿洲語伊拉齊第三也舊作伊賚今攺正解云位第三曰伊拉齊義相合﹞天二年以們圗琿﹝滿洲語愚也舊作漫都訶今攺正﹞爲阿斯罕貝勒﹝滿洲語阿斯罕副也舊作阿捨今攺正﹞參議國政天十年以太祖孫亶爲安班貝勒皇子宗磐爲古倫烏嚇哩貝勒宗幹爲古倫左貝勒伊拉齊貝勒宗翰爲古倫右貝勒天十年左國元帥宗翰等入朝議曰安班貝勒虛位已久今不早定恐授非其人哈喇先帝嫡孫當立太宗従之

金史安班貝勒者太宗嘗居是位及登大位以命弟杲杲卒定議照宗爲儲嗣故以是命焉

金史金自景祖始建官屬統諸部以専徵伐其官長皆稱貝勒故太祖以達貝勒﹝滿洲語逹爲首之稱舊作都今攺正解云統治之官猶冢宰也﹞嗣位太宗以安班貝勒居守安班尊大之稱也其次曰古倫烏嚇哩貝勒古倫言貴﹝按滿洲語稱國爲古倫凡爵號之稱古倫者在和碩之上此解𨿽尗的而意則近是﹞烏嚇哩猶總帥也又有古倫貝勒或左右置所謂國相也其次諸貝勒之上則有古倫英實烏嚇哩伊拉齊愛滿阿斯罕溫徳特之號以爲升拜宗室功臣之禮焉其部長曰貝勒統數部者曰烏嚇哩至熙宗定官制皆廢其後惟鎭撫遼民之官曰圗埒﹝滿洲語外也舊作禿裏今攺正解云掌部落詞訟察非違者﹞烏爾古﹝蒙古語滋長也舊作烏魯古今攺正解云牧圍之官蓋取牧養蕃息之義﹞之下有索約勒﹝古語化也舊作掃穩今攺正﹞圗伊達﹝滿洲語纛長也舊作脫朵今攺正﹞詳衮﹝舊解云邊城之官也﹞之下有黙齊格﹝滿洲語傳事人也舊作麼忽今攺正﹞實訥昆﹝蒙古語實訥新也昆人也舊作習尼昆今攺正﹞此則具於官制而不廢皆踵遼官之名也

金史金初諸部之民壯者皆兵部長曰貝勒行兵則稱曰明安﹝滿洲語幹也舊作猛安今攺正﹞穆昆﹝滿洲語族長也舊作謀克今攺正﹞従其多寡以爲號明安者千夫長穆昆者百夫長也穆昆之副曰富埒琿﹝滿洲語恵也舊作蒲裏衍今攺正﹞士卒之副従曰伊勒希﹝滿洲語副也舊作阿里喜今攺正﹞部卒之數初無定制太祖卽位之二年始命以三百戶爲穆昆十穆昆爲明安而諸部來率以明安穆昆之名以授其首領而部伍其人東京旣平山西繼定嘗用遼人額裏頁﹝蒙古語花色也舊作訛裏野今攺正﹞以北部百三十戶爲一穆昆漢人王六兒以諸州漢人六十五戶爲一穆昆王伯龍及髙従祐等並領所部爲一明安天會二年宗望恐風俗糅雜民情弗便乃罷是制諸部降人但従漢官之號皇統五年又罷遼東漢人渤海明安穆昆承襲之制移兵柄於國人乃分明安穆昆爲上中下三等宗室爲上余次之至海陵天徳三年省並諸路莭鎭及明安穆昆削上中下之名但稱諸明安穆昆循舊制間年一徴發以補老疾之數貞元遷都遂徙上京太祖遼王秦王之明安並爲哈濟﹝滿洲語親近也舊作合北今攺正﹞明安及右諫議沃裏布﹝滿洲語存畱也舊作烏裏補今攺正﹞等明安處之中都沃陵﹝滿洲語小█也舊作斡論今攺正﹞等八明安處之山東阿嚕﹝古語山陰也舊作阿魯今攺正﹞之族處之北京諳達﹝滿洲語友也舊作安達今攺正﹞族屬處之河間世宗大定初契丹幹罕﹝滿洲語袖口也舊作窩幹今攺正﹞旣平乃散契丹隸諸明安穆昆三年詔河北山東所簽軍許以驅丁充伊勒希十五年再定明安穆昆戶每穆昆戶不過三百七穆昆至十穆昆置一明安二十年以祖宗以來所建立明安穆昆其間有戶口繁簡地裏逺近不同遂更令以詔天下二十一年詔遷河北東兩明安上曰朕始令移此欲與女眞戶相錯安置久則自相姻親不生異意此長久之利也今者伊瑪﹝古語山羊也舊作移馬今攺正﹞河明安相錯以居甚符朕意而約羅﹝蒙古語皂雕也舊作遙落今攺正﹞河明安不如此可再遣使按其地以雜居之二十二年遷山東東路八穆昆處之河間其棄地以山東東路特嚇﹝滿洲語存水也舊作忒裏今攺正﹞河明安下紮哈﹝古語疆界也舊作巴合今攺正﹞穆昆伊爾們﹝今吉林河名舊作移裏閔今攺正﹞鄂爾歡﹝滿洲諳幹之滋幹也舊作幹魯渾今攺正﹞明安下錫布﹝滿洲語塡塞也舊作翕浦今攺正﹞穆昆佛門﹝滿洲語唇也舊作付母溫今攺正﹞山穆昆九村人戶徙於舊地上嘗以率兵呼爾哈﹝並見前﹞人驍勇可用海陵嘗欲徙之而未能二十四年以上京刷和倫﹝滿洲語刷大林也和倫威也舊作率胡剌溫今攺正﹞之地廣而腴遂出府庫錢以濟行資遷率賔一明安呼爾哈二明安二十四穆昆以實之蓋欲上京兵多可爲緩急之偹也當是時多易置河北山東所屯之舊括地而爲之業頒牛而使之耕畜甲兵而爲之備乃大重其權授諸王以明安之號新置者特賜之名制其奢靡禁其飲酒習其騎射儲其糧糒其偹全嚴也是時宗室戶百七十明安二百二穆昆千八百七十八金史天輔五年置奚魯都統司以約尼﹝滿洲語全也舊作█輦今攺正﹞九營爲九明安焉又以渤海軍爲八明安凡明安之上置軍帥軍帥之上置萬戶萬戶之上置都統然亦時稱軍帥爲明安而明安則稱親管明安禁軍之制本於哈濟穆昆哈濟者者親軍也以近親所領故以名焉貞元遷都更以太祖及遼王宗幹秦王宗翰軍爲哈濟明安金史金置都元帥必以安班貝勒爲之恆居守而不出天徳七年罷萬戶之官詔曰太祖開創因時制宜材堪統眾授之萬戶其次千戶及穆昆當時許以世襲乃權宜之制可罷是官若舊無千戶之職者續思增置

金史元光中招義軍以三十人爲穆昆五穆昆爲千戶四千戶爲萬戶四萬戶爲一副統兩副統爲一都統此復國初之名也

金史河南陜西山東馬軍明安月給錢八貫米五石二斗絹八匹六馬芻粟穆昆錢六貫米二石八斗絹六匹五馬芻粟佛寧﹝滿洲語羣也舊作蒲輦今攺正﹞錢四貫米石七斗絹五疋四馬芻粟正軍錢二貫米斗五升絹四疋棉十五兩二馬芻粟伊勒希錢一貫米五石七斗絹三匹棉十兩步軍明安馬二匹穆昆馬一匹每明安當差馬七十二匹﹝按金史所載奚軍穆昆伊寧等及北邊臨潢等處永屯駐軍明安穆昆上畨漢軍穆昆上京永屯駐軍明安穆昆至伊勒希等每月給各不同大槪亦相仿云﹞

金史凡河南陜西山東故老千戶穆昆佛寧正軍伊勒希賞給之制千戶十年以上賞銀五十兩絹三匹穆昆十年以上銀四十兩絹二十五匹佛寧十年以上銀三十兩絹二十匹馬步正軍伊勒希等勾當不拘年分放老正軍銀十五兩絹十疋伊勒希等銀八兩絹五疋北邊萬戶千戶穆昆等歷過軍功及年老放罷賞給之例正千戶管押萬戶勾當過一十五年遷兩官與従五品不及十五年遷一官與正六品十年以下遷一官賞銀絹六十兩疋正穆昆管押萬戶勾當十五年遷兩官與正六品不及十五年年老放罷遷一官與正七品若十年以下遷一官賞銀絹五十兩匹正千戶管押千戶勾當過二十年遷一官與正六品不及二十年年老放罷遷一官與正七品若十年以下遷一官賞銀絹四十兩正穆昆管押千戶以下依河南陜西體例金史諸明安従四品穆昆隸焉掌修理軍務訓練武藝勸課農桑司吏四人譯人一人差役人數並同舊例諸穆昆従五品掌撫緝軍戶訓練武藝惟不管掌平倉餘同縣令女眞司吏一人譯人一人

金史東北路部族乣軍曰達喇﹝滿洲語收也舊作疊喇今攺正﹞部永安三年攺爲特哩衮紮薩克﹝古語特哩衮爲首也紮薩克政治也舊作土魯渾尼石今攺正﹞節度使曰唐古部承安三年攺爲博勒和紮薩克﹝博勒和滿洲語潔淨也舊作部魯火紮薩克解見上舊作紮石合今攺正﹞莭度使二部五乣戶五千五百八十五其他若珠魯﹝滿洲語雙也舊作助魯今攺正﹞部族烏爾古﹝解見前﹞部族實壘﹝蒙古語土也舊作石壘今攺正﹞部族蒙古部族奇嚕﹝滿洲語小旗也舊作計魯今攺正﹞部族布古貝﹝蒙古語布古鹿也貝有也舊作索特本今攺正﹞部族數皆稱是西北西南二路之乣軍十曰蘇穆坦﹝蒙古語有箭之謂舊作蘇謨典今攺正﹞乣曰伊埒圗﹝滿洲語明顯也舊作耶剌都今攺正﹞乣曰古勒惇﹝滿洲語城門洞也舊作骨典今攺正﹞乣曰唐古乣曰哈瑪爾﹝蒙古語行圍前引人也舊作霞馬今攺正﹞乣曰穆騰﹝滿洲語才也舊作本典今攺正﹞乣曰蒙古乣曰茂﹝滿洲語桐木也舊作咩今攺正﹞乣曰呼惇﹝滿洲語速也舊作胡部今攺正﹞乣凡九其諸路曰海蘭曰夫余曰博索曰率賔曰呼爾哈曰伊喇﹝俱見前疆域門﹞皆在上京邊鄙或置總管或置莭度使

金史諸乣詳衮一員従五品掌守戍邊堡餘同穆昆皇統八年設木班左右詳衮定爲従五品黙濟格一員従八品掌貮詳衮司吏三人實納昆掌本乣差役等事茂乣唐古乣伊喇乣穆騰乣古勒惇乣舒嚕﹝滿洲語珊瑚也舊作失魯今攺正﹞乣並依此制

金史諸額爾奇木﹝蒙古語尊貴之謂舊作移哩堇今攺正解云部落村寨之首領﹞司額爾奇木一員従八品分掌部族村寨事司吏女眞一人漠人一人實納昆掌本乣差役等事

金史諸圗埒﹝解見前﹞圗埒一員従七品掌部落詞訟訪察違背等事女眞司吏一人通事一人

金史金初因遼諸茂﹝解見前﹞而置羣牧茂之爲言蚊蚋美水艸之地也﹝按此解未的蓋臆度之辭﹞天徳中置五羣牧所皆仍遼舊名各設官治之又選品官家子明安穆昆佛寧軍餘丁使之司牧謂之羣子大定二十年更定羣牧官詳衮圗伊達紮布﹝滿洲語令其答應也考金志羣牧及書畫局皆有一項名目蓋秪應役使之人也原文作知把今攺正﹞羣牧人賞罰格正

金史諸羣牧所國言曰烏爾古﹝解見前舊作烏魯古今攺正﹞提控諸烏爾古一員正四品明昌四年置使一員従四品﹝國言作烏爾古使﹞副使一員従六品掌檢校羣牧畜養蕃息之事判官一員知法一員女眞司吏四人譯人一人達哈十六人又設索約勒圗伊達分掌諸畜所謂牛馬羣子也

金史收國二年始制金牌又有銀牌大牌之制金牌以授萬戶銀牌以授明安木牌則穆昆佛寧所佩者也大定二十年明安穆昆俸給令運司折支銀絹省臣議依舊攴請牛頭稅粟其俸則於錢多路府支放諸黙濟格諸額爾奇大錢粟一十三貫石麥二石衣絹各五匹綿十五兩職田三頃

金史宗亨以材起復爲烏克遜達﹝滿洲語烏克遜宗室也達長也舊作溫時今攺正﹞

金史和車﹝滿洲語美好也舊作合住今攺正﹞子布呼﹝滿洲語庶也舊作布極今攺正﹞年十八選爲章京﹝滿洲語文武參佐也舊作紮也今攺正﹞

金史紮布書畫十人遷轉格與奉職同內蔵四庫巴哩巴﹝古語執掌也舊作木把今攺正﹞二十八年格同奉職左右蔵庫巴哩巴八人儀鵉局巴哩巴十五人格同內蔵尙食局巴哩巴四人尙輦局巴哩巴六人格同儀鸞尙藥局巴哩巴四人頭面庫巴哩巴十人段匹庫巴哩巴十二人金銀局巴哩巴八人雜物庫巴哩巴十八人萬寧宮提舉司巴哩巴五人

金史紮布書畫隨庫巴哩巴等俸給俱八貫石絹三匹綿三十兩

金史尙書省架閣庫蘇拉﹝滿洲語閒散也舊作移剌今攺正﹞二十人樞宻院蘇拉十五人招討司蘇拉三十人凡馳驛日給無艸地處樞宻院蘇拉給米三升

招討司蘇拉二升明安八升穆昆四升佛

寧三升正軍伊勒希各一升

金史女眞官之尊者以九曜二十八宿爲名職皆曰貝勒自五戶推而上之至萬戶皆自統兵宗室謂之郎君事無大小皆總之𨿽卿相亦馬前而不爲禮﹝按北盟錄云金有羅索貝勒又靖康元年尼堪攻取懷州擒範仲熊授以宣政殿學士濟蘇縻哩作彌離勒官告一道因有以二十八宿爲官名之語不知羅索滿洲語極濕難耕地也濟蘇蒙古語顏色也當時誤以婁宿角宿對音耳﹞

北盟錄女眞官名以九曜二十八宿宿爲名曰安班貝勒﹝大官﹞貝勒﹝官人﹞其職曰圗們﹝萬戶滿洲語萬也舊作忒母今攺﹞明安﹝千戶﹞穆昆﹝百夫長﹞富埒琿版子頭貝勒者糾官也猶中國言總管云自五戶貝勒至萬戶貝勒皆自統兵其宗室皆謂之郎君無大小必以郎君總之卿相拜於馬前郎君不爲禮又有號阿喇勒﹝古語島也舊作阿胡盧裏今攺正﹞伊勒齊貝勒尼堪﹝滿洲語漢人也舊作粘罕今攺正﹞爲元帥後𨿽貴亦襲父官而不攺其號松漠記聞尼堪者金太宗三從兄弟名宗幹本名曰尼堪言其貌類漢人也其父卽阿喇勒爲伊拉齊貝勒尼堪爲大元帥後𨿽貴亦襲父官稱曰伊拉齊貝勒都元帥

語言

漢

後漢書辰韓名國爲邦弓爲弧爲冦行酒爲行觴相別爲徙﹝按魏志梁書通考俱作相呼皆爲徙與此異又方言徥行也朝鮮冽水之間或曰徥與相別之意稍近或徙字爲徥字之誤﹞有似秦語弁辰與辰韓言語有異

魏晉

魏志把婁言語不與夫餘同

魏志辰韓其言語不與馬韓同名國爲邦弓爲弧行酒爲行觴相呼皆爲徙有似秦人名樂浪人爲阿殘東方人名我爲阿﹝按滿洲語並無是解蓋陳壽彊爲之辭﹞謂樂浪人本其殘餘人弁辰言語與辰韓相似﹝按後漢書云弁辰與辰韓言語有異而此云相似蓋未知音譯其同異無由知也﹞

晉書辰韓言語有類秦人

南北朝魏書勿吉國言語獨異周書百濟王號於羅瑕民呼爲號吉支夏言並王也妻號於陸夏言妃也﹝按百濟新羅語與滿洲語多不合皆作史者輾轉傳訛之辭不足信也﹞

梁書百濟國號所治城曰固麻謂邑曰檐魯如中國之言郡縣也呼帽曰復衫袴曰褌南史百濟呼帽曰冠襦曰復衫袴曰禈﹝按此較梁書爲近似當是梁書脫誤也﹞其言參諸夏亦秦韓之遺俗云

梁書新羅俗呼城曰建牟羅其邑在內曰喙評在外曰邑勒亦中國之言郡縣也其冠曰遺子禮襦曰蔚解袴曰柯半靴曰洗

冊府元新羅言語名物有似中國人名國爲邦弓爲弧爲冦行酒爲行觴相呼皆爲徙﹝按此與漢書所載略同﹞

通考新羅語言待百濟而後通事與眾議號和白﹝按滿洲語赭伯商議也與此音義俱相合﹞

唐

新唐書新羅謂城爲健牟羅邑在內曰喙評在外曰邑勒

新唐書渤海俗謂王曰可毒夫﹝按蒙古語謂福曰呼圖克唐古特語謂再來人曰胡土克圗元時曾用爲帝號此可毒夫之語意亦第如此第輾轉傳訛不可解耳﹞曰聖主曰基下其名爲教王之父爲老母王太妃妻貴妃長子曰副王諸子曰王子

五代

舊五代史渤海稱王曰可毒夫面對曰聖箋奏稱基下

金

金史世宗大定十四年命衛士有不嫻女眞語者並勒習學仍自後不得漢語十六年詔諭宰執曰諸王小字未嘗以女眞語命之今皆當更易卿等擇名以上二十五年謂宰臣曰開原王尹大與有女眞人訴事以女眞語問之漢人訴事漢語問之大抵習本朝語爲善不習則淳風將棄二十八年上以本國音自度曲言國家基緒之重萬世無窮之托上自歌之皇太孫及克寧和之又謂宰臣曰朕嘗命諸王習本朝語惟原王甚習朕甚嘉之

金史額納格爾﹝蒙古語猶言此室也舊作納葛裏今攺正﹞漢言居室也佛葉﹝滿洲語傷也舊作僕燕今攺正﹞漢言惡瘡也和倫﹝滿洲語慈鴉也舊作活羅今攺正﹞漢言慈烏也

金史得勝陀國言曰額特赫格們﹝滿洲語額特赫已勝也格們都也舊作忽土皚葛蠻今攺正﹞日月山國言曰納喇薩喇﹝蒙古語日月也舊作涅裏塞一今攺正﹞陷泉國言曰埒繃吉﹝滿洲語陷泥地也舊作落孛魯今攺正﹞龍駒河國言曰達罕必喇﹝滿洲語達罕馬駒也必喇河也舊作喝必剌蓋誤合爲一音今攺正﹞白濼國言曰捨音齊喇﹝滿洲語白色也舊作勺赤勒今攺正﹞鴛鴦濼國言曰昻吉爾﹝滿洲語野鴨之大而色黃者舊作昂吉今攺正﹞燕子城國言曰古勒達爾幹﹝滿洲語沙燕也舊作吉甫魯灣今攺正﹞羊城國言曰和寧﹝滿洲語羊也舊作火唵今攺正﹞狗濼國言曰音達琿尼約﹝滿洲語音達琿狗也尼約水甸也舊作押恩尼要今攺正﹞古北口國言曰紐斡哩﹝滿洲語色蒼綠也蓋指山色之蒼翠而言舊作畱斡嶺今攺正﹞居庸闗國言曰齊喇哈藩﹝滿洲語齊喇嚴也哈藩官也舊作查剌合攀今攺正﹞松亭闗國言曰薩勒紮﹝滿洲語岐路也舊作斜烈只今攺正﹞化成闗國言曰哈斯哈雅﹝古語哈斯玉石也哈雅墻也舊作曷撒罕酉今攺﹞北盟錄女眞言語謂好爲賽堪﹝滿洲語善美也舊作感今攺正﹞又爲賽音﹝滿洲語好也舊作塞痕今攺正﹞謂不好爲朗色﹝滿洲語█遢也舊作辣撒今攺正﹞謂酒爲博囉達喇蘇﹝蒙古語好酒也舊作勃蘇蓋音急而訛今攺正﹞謂棍子敲殺曰穆克珊﹝滿洲語挺也舊作霜今攺正﹞坦塔哈﹝滿洲語已打之謂舊作特庫今攺正﹞又曰穆克珊﹝解見上舊作蒙山今並攺﹞布徹赫斡布嚕﹝滿洲語布徹赫已死之謂斡布嚕該殺之謂舊作不屈花不辣今攺正﹞又曰斡布哈﹝滿洲語令其殺之也舊作窪勃辣駭今攺正﹞夫謂妻爲薩爾罕﹝滿洲語妻也舊作薩那罕今攺正﹞謂夫爲額伊根﹝滿洲語夫也舊作愛根今攺正﹞

北盟錄薩滿﹝滿洲語師巫也舊作珊蠻今攺正﹞者女巫嫗也遼東行部志呼圖克﹝蒙古語福也舊作胡土虎今攺正﹞漢言渾河也﹝按此蓋稱名之異非渾河之解下文淸河範河並同﹞哈達﹝滿洲語山峯也舊作胡底今攺正﹞漢言山也﹝按此解近似﹞達巴罕﹝滿洲語嶺也舊作南謀懶今攺正﹞漢言嶺也桑阿﹝滿洲語孔也舊作松瓦今攺正﹞者城也﹝按此解誤﹞布拉克﹝蒙古語泉也舊作辟羅今攺正﹞漢語暖泉也﹝按此解近似而未當﹞奎﹝滿洲語村荘也舊作叩畏今攺正﹞漢言淸河也雅塔喇庫﹝滿洲語火鐮也舊作耶塔剌虎今攺﹞漢言火鐮也和勒端﹝滿洲語栝松也舊作和魯奪徒今攺正﹞漢言松也茂摩囉﹝滿洲語茂木也摩囉碗也舊作古魯今攺正﹞漢言木盂子也博囉和屯﹝古語博囉靑色也和屯城也舊作鼻裏合土今攺正﹞漢言範河也

附金史舊國語解考﹝按金史舊國語解分官稱人事物象物類姓氏五類官稱已詳前官制條姓氏附入部族門其人事等三類仍按原次附考於此﹞

勃端察爾胚胎之名﹝按古語稱始祖爲勃端察爾此云胚胎之名義未當第以漢語稱鼻祖例之意尙可通爾雅亦以胎字祖字皆訓爲始也原文作孛倫出今從古源流攺正﹞

阿鴻阿長子滿洲語阿鴻阿長也舊作阿胡疊今攺正

固納季也按滿洲語固納三歲牛也此解爲季誤原文作骨今攺正

費揚古曰幼子滿洲語費揚古子也義與此合原文作蒲陽過今攺正

伊都次第之通稱滿洲語伊都班次也此解近似舊作益都今攺正

第九曰烏雲按此與滿洲語義相合原文作烏也今攺正

十六曰紐勒琿滿洲語紐勒琿正月十六日也原文作女魯歡今攺正

按塔哈客之通稱滿洲語義相合舊作按答海今攺正

沙津昆舍人也按古語沙津教也昆人也舊作山只昆今攺正

賽音伯奇男子滿洲語賽音好也伯奇堅固也舊作散亦孛奇今攺正

薩克達老人之稱也滿洲語薩克達老人也舊作撒答今攺正

實古納古語審問也舊作什古乃解云瘠人並誤今攺正

薩哈連黧黒之名滿洲語薩哈連黑色也舊作撒合輦今攺正

博果尼侏儒古語博果尼矮人也舊作保活裏今攺正

額爾遜貌不揚也滿洲語額爾遜怪醜狀也舊作阿里孫今攺正

阿實罕采薪之子滿洲語阿實罕年少也舊作阿徒罕今攺正解云采薪之子誤

塔哩雅耘田者古語塔裏雅糧也舊作答不也今攺正解云耘田者誤

阿多古善采捕者古語阿多古牧場也舊作阿土古今攺正解亦誤

巴爾斯角抵戲者古語巴爾斯虎也舊作裏速今攺正舊解並誤

阿里哈尼雅勒瑪臂鷹鷂者滿洲語架鷹人也舊作阿離合懣蓋音急而訛今攺正舊解相合

圖嚕拉戶長滿洲語率領也舊作胡魯剌今攺正舊解近似

阿哈人奴也滿洲語奴也舊作阿合今攺正

烏珠曰頭滿洲語義相合舊作兀術今攺正

尼雅滿心也滿洲語義相合舊作粘罕今攺正又別解云漢人則當爲尼堪之訛義解迥殊音亦有別而皆誤以粘罕二字對音實由不知譯語之故耳

威赫牙滿洲語義相合舊作吾亦可又訛界可今攺正

佛爾赫滿洲語大拇指也舊作盤裏合解云將指並誤今攺正

薩木哈人之靨也滿洲語黶也義相合舊作三合今攺正

約赫徳瘍瘡滿洲語瘡疤也舊解未當原文作牙吾塔今攺正

富拉塔目赤而盲也滿洲語爛眼也舊解近似原文作蒲剌都今攺

實格訥溲疾古語溺也舊解近是而未當原文作石哥裏今攺正

們圖琿癡之謂滿洲語愚也舊解相近原文作謾都歌今攺正

穆哩庫無賴之名滿洲語穆哩庫執謬人也舊解未當原文作謀良虎今攺正

與人同受福曰呼圖克古語福也舊解近是原文作忽都今攺正

以力助人曰愛實拉布滿洲語令扶助也原文作阿息保今攺正

蘇布赫酒醒也滿洲語義相合原文作辭不失今攺正

訥蘇肯和睦之義滿洲語溫和也舊解誤原文作奴中今攺正

溫綽寛寛容之名也滿洲語義相合舊作訛出虎今攺正

色拉哈安樂滿洲語色拉哈暢快也舊解近是原文作賽裏今攺正

阿庫納滿洲語令周到也原文作迪吉乃解云未也並誤今攺正

薩巴古語器皿也原文作撒八解云迅速之義並誤今攺正

烏肯徹蒙古語柔弱也舊作烏古出解云方言曰再休猶言再不復也意近似而未當今攺正

以物與人已然曰阿里布滿洲語令其呈獻也舊解未當原文作阿里白今攺正

沃哩布蓄積之名滿洲語存畱也舊解近似原文作吾裏補今攺正

興色猶云常川也滿洲語孜孜不倦也舊解相近原文作習矢今攺正

凡市物已得曰烏達哈滿洲語已買之謂舊解相合原文作兀帶今攺正

烏勒登明星滿洲語烏勒登晨光也舊解未當原文作兀典今攺正

阿林山滿洲語義相合原文作阿鄰今攺正

登髙也滿洲語義相合原文作太神今攺正

山之上銳者曰哈達滿洲語峯也原文作哈丹今攺正

坡陀曰阿拉滿洲語山岡也原文作阿懶今攺正

山大而峻曰實納蒙古語山梁也原文作斜魯今攺正

達賚海也古語義相合舊作忒鄰今攺正

紮呼岱舟也滿洲語義相合舊作沙忽帶今攺正

沃楞滿洲語水紋也原文作幹論解云生鐡並誤今攺正

釡曰實木圗滿洲語大鉄鍋也原作闍母今攺正

刄曰色埒黙滿洲語順刀也原文作斜烈今攺正

佛勒和者錘也滿洲語義相合原文作婆盧今攺正

金曰愛紳滿洲語義相合原文作按春則滿洲語耳墜之稱𨿽耳以金爲之致誤亦有由而義名各殊並爲訂正

尼楚赫珠也滿洲語義相合原文作銀術可今攺正

布囊曰富埒呼滿洲語口袋也舊解近是原文作蒲盧琿今攺正

盆曰阿里庫滿洲語盤也舊解未當原文作阿里虎今攺正

罐曰呼紐滿洲語水桶也舊解未當原文作活女今攺正

烏哩艸廩也滿洲語艸�也舊解近似原文作烏烈今攺正

沙拉衣襟也滿洲語衣襟角也舊解相近原文作沙剌今攺正

富拉琿色之赤者也滿洲語水紅色也舊解相近原文作活臘胡今攺正

呼蘭竈突滿洲語煙洞也舊解近似原文作胡剌今攺正

和勒端松滿洲語括松也舊文作拉端今攺正

瑚哩松子滿洲語義相合原文作阿虎裏今攺正

舒伊勒哈蓮也滿洲語蓮花也義相合原文作孰輦蓋語急而訛今攺正

呼爾罕羔按此與蒙古語義相合原文作活離罕今攺正

喀齊喀犬子滿洲語小犬也原作合喜今攺正

額聶亨庫哩犬之有文者滿洲語上三字母狗也庫裏花色也原文作訛古乃今攺正

烏勒呼瑪山雞滿洲語義相合原文作蒲阿今攺正

色克貂鼠滿洲語義相合原文作斜哥今攺正

烏木罕鳥卵也滿洲語義相合原文作窩謀罕今攺正

謹按後漢書魏志所載夫余諸國官名好奇逞妄多屬傳訛其後百濟新羅渤海或用漢語名官金朝語言本與滿洲相同故其官名尢可考據且有與我

朝制度合者如孛極烈之卽貝勒烏克遜之爲宗室古倫乃邦國之稱參佐有章京之目約略相仿矣又如明安穆昆仿佛我

朝八旗佐領之制其或由世襲或以材選則猶世職及公中之例也其以契丹渤海漢人別爲編列又猶八旗之有蒙古漢軍也分戍河南陜西山東等路又猶各省之設駐防也他若賞卹之典及歷過軍功年老放罷之條制有損益而義可推至於語言則無弗相同𨿽各書之譯對多訛而音義具可尋

欽定遼金元三史語解詳加釐正曠若發蒙第篇頁旣繁未盡載今就史傳中原有舊解者正其音譯考其當否以次繋之而金史所有舊國語解音義近似者尙多並爲考正以附諸後庶可得其大略云

欽定滿洲源流考卷十八欽定滿洲源流考卷十九

國俗﹝四﹞

物產

禦制盛京土產雜詠十二首﹝有序﹞

盛京山川渾厚土壤沃衍蓋扶輿旁薄郁積之气所鐘洵乎天府之國而

佑啟我國家億萬年靈長之

王業也是以地不愛寶百產之精咸稡於斯農殖蕃滋井裏熙阜而且珍可以耀采嘉瑉可以興文丰毳可以章身靈苖可以壽世矧采於山獵於原於江不可勝食不可勝用稽古圖經志乘罕得而詳焉余昔再蒞陪都頌揚

光烈惟物產闕而未詠玆展謁

珠邱三至此地念夫豳風之陳衣食生民之溯藝植撫百昌而昭大美亦述

祖徳者所不能忘也爰舉十二事各紀以詩且系之引具梗槪云

五榖

地脈厚則榖寶滋黍稷稻梁菽麥之類植無不宜畝獲數石而斗直三錢故百室盈而四釜充歲以爲常

神臯五榖種皆宜后稷穡同有相之略異豳風躬耒耜兼精立政詰戎師髙原下隰秋常獲萬廩千倉歲可期內地流民成土著胥吾赤子率聴﹝平聲﹞其﹝盛京可耕之土甚多畿輔山左無業窮氓挈侶至者咸墾藝安居久之悉成土著日積日多𨿽於本地淳朴古風有礙然太平日久戶口蕃孽借此以飬無萬窮黎故向有禁之之例而未嘗嚴飭也﹞

東珠

東珠出混同江及烏拉寧古塔諸河中勻圓瑩白大可半寸小者亦如菽顆王公等冠頂飾之以多少分等秩昭寶貴焉

出蚌陰精稱自古大東毓瑞未前聞混同鴨綠﹝二江名﹞圓流夥合浦交州獨產分取自珠軒供賦役﹝采珠者乃打牲烏拉色衣下食糧人戶合數人爲一起謂之珠軒以四月乘舟往至八月回各以所得之珠納之於官如供賦然﹞殊他蜑戶效殷勤緯蕭亦識畱名諭沽譽難更舊制云

人參

深山邃谷中參株滋茁歲產旣饒世人往往珍爲上藥蓋神臯鐘毓厥艸效靈亦王气悠長之一徴耳

奧壤靈區產艸神三椏五葉邁常倫卽今上黨成凡品自昔天公葆異珍﹝昔陶弘景稱人參上黨者佳今惟遼陽吉林寜古塔諸山中所產者神效上黨之參直同凡卉矣﹞气補那分邪與正﹝人參固能扶羸濟弱然余謂其助正气卽助邪火而人多思籍以滋補每受其害而不悟亦足嗤矣﹞口含可別僞和眞文殊曰能活能殺冷笑迷而不悟人

松花玉

混同江產松花玉色淨綠細膩溫潤可中硯材發墨與端溪同品在歙坑之右

長白分源天漢江﹝混同江發源長白山國語曰松阿哩江松阿里漢語天河也俗呼爲松花江而金史乃有宋瓦江之稱皆音轉之訛耳﹞方流瑞气孕靈厖琢爲硯佐文之煥較以品知歙可降起墨益毫功有獨匪奢用朴徳無雙昨來偶制龍賔譜寶重三朝示萬邦﹝近集內府所蔵硯繪圖系說輯爲西淸硯譜而松花玉硯則擇其曽經皇祖皇考題識及余所銘詠者入之﹞

貂

烏拉諸山林中多有之索倫人以捕貂爲恆業歲有貢額第其等以行賞冬時供禦用裘冠王公大臣亦服之以昭章采

東瀛物產富難詳美毳猶稱貂良食喜松皮和栗實色惟重黒乃輕黃﹝貂丰厚純黑者爲上紫次之黃又次之毛潤澤而香則以喜食松栗之實故也﹞虱談敝困蘇季子狗盜獻嗤齊孟嘗狐白那堪相比擬名裘黼黻佐朝章﹝貂裘可作常服三品以上大臣及京堂翰詹官皆得用之若爲端罩惟以供禦余則皇子諸王亦得用爲朝祭之服﹞

鹿

地多崇山茂林鹿蕃息而肥腯麋鹿尢他所罕覯扶余之鹿所以稱美唐書也

長白神山夏育夥﹝鹿以四五月遇雨生麛交以八九月﹞攜麛就暖出林窠﹝長白山崇地冷鹿以夏月山中避炎至秋冬乃成羣就暖向盛京圍場而來﹞取之無盡用不竭賜以有常受者羅﹝將軍等冬日行圍所獲麅鹿山積擇其肥者以進歲率千餘年節頒賜羣臣受者如拜割鮮之恵焉﹞抱朴稱來經目少趙髙指處戒心多分明角解非同麈月令傳文早定訛﹝月令謂仲夏鹿角解仲冬麋角解今試之鹿與吉林之麋無不解角於五月已知月令之訛後見南苑所育之麈實於冬至始解角蓋古人不便麋與麈耳經文不可易因攺正靈臺時憲並爲鹿角解說以訂其誤﹞

熊羆

盛京多窩集茂宻蓊翳連林數十里熊羆每跧伏其中熊趫捷而羆憨猛皆獸之絕有力者甲戌行圍並曽殪之羆重千餘斤熊亦及半小者爲熊大者羆羆惟東土始逢之﹝熊各處皆有羆惟吉林盛京始有他處所無也﹞蟄時居穴或居木﹝熊羆冬令皆入蟄不食熊小或居木孔羆大則居穴也﹞夢裏得祥必得兒力士刺須十始勝﹝刺虎者不過五人一排向於盛京圍中使力士刺熊羆非十人不能勝蓋其力倍於虎也﹞封駝負覺一難支獸哉何自解人語異苑徒傳子路奇

堪達漢

堪達漢出黒龍江似鹿而大其角可作射韘色如象牙而堅白勝之韘間環以黒章一綫卽角中之通理以細宻而勻正者爲最

音義率同爾雅█﹝爾雅釋獸鹿絕有力█音義俱相相近而█字佩文韻未收今據廣韻用﹞鹿中絕有力頎然垂胡固以樊纓比﹝堪達漢國語馬樊纓也是獸項下懸肉相似因以得名﹞戴角猶勝象決鐫履洳迅行如蹴雨逢岡遲進似騰煙﹝是獸生山中而喜水行水則速行山則遲亦異聞也﹞和闐玉韘夥新詠﹝嘗命玉工仿角韘琢玉創爲之及和聞歲貢美玉每擇其精好者制爲韘屢有題詠﹞數典於斯未可捐

海東靑

羽族之最鷙者有黒龍江之海東靑焉身小而健其飛極髙能擒天鵝搏免亦俊於鷹鶻

鷙鳥従來有窟窠海東靑窟鮮逢他﹝鷹鵬皆有窠巢多緣峭壁爲之人不能上惟海東靑従未見其窠也﹞徒傳飛至滄瀛左亦自投於叢樾羅鶻骨雕周早輸健蠅營狗茍底須多禽中虎也卻愁燕演雅名言可麼﹝輟耕錄載演雅言海東靑羽中虎也燕能制之羣集緣撲卽墜云云以小制大物性往往如此亦猶黃腰啖虎之類也﹞

鱘鰉魚

盛京之魚肥美甲天下而鱘鰉尢奇巨口細睛鼻端有角大者丈計重可三百斤冬日輦以充庖備賜亦有售於市肆者都人分鱠之目爲珍品

物巨其中目小者可知賦性必良馴卽如雪象殊常獸自合江鰉異別鱗蹲岸釣難投美餌鑿冰射要繋長緡﹝魚出黑龍等江非釣所能得捕之者以綱圍至岸邊伺魚首向岸挽彊射之魚負痛一躍而上至陸地卽易於掩取冬日或鑿冰以捕則必系長於箭以掣取之﹞頹然陳處欣兼惜倍勝椎牛饗眾人

松子

松子諸山皆產而窩集中所產更勝蓋林多千年之松髙率數百尺枝榦旣茂故結實大而芳美亦足徴地气滋培之厚也

窩集林多各種松中生果者亦希逢大云遙望鋪一色寶塔近瞻湧幾重﹝松子生松塔中其形下丰上銳層瓣鱗砌望之如窣堵每各瓣藏一粒旣熱則瓣開而子落﹞鱗砌蚌含形磊落三稜五粒味甘濃偓佺曽遺﹝去聲﹞堯弗受小矣子房學步蹤

溫普

溫普國語譯漢音書之山中果也形似楂味而酢或借榲桲字書之考花木記以榲桲爲梨別種則徒取音近固不相類耳

山果還將山宻浸﹝去聲﹞大於北地小於南﹝關內山楂大如彈丸制之可供殽核關外如熱河一帶之山楂小不及半亦不中食盛京所產溫普大小介乎二者之間蜜漬之可以致逺﹞實成露結而霜降味合梅酸與蔗甘可口已教述荘子狀形卻覺漏嵇含地靈气厚誠

天府動植飛潛物普覃

周禮職方氏東北曰幽州其利魚鹽其畜宜四擾其谷宜三種﹝注四擾馬牛羊豕三種黍稷稻案幽州山鎭爲醫無閭正屬遼東之地而魚鹽之利榖畜之饒與諸史所載並同謹首錄此條以徵物產蕃滋之自﹞

後漢書夫余國土宜五榖出名馬赤玉貂豽﹝注豽似豹無前足﹞大珠如酸棗無

後漢書挹婁有五榖麻布出赤玉好貂好養豕後漢書馬韓人知田蠶作綿布出大栗如梨有長尾雞尾長五尺辰韓土地肥美宜五榖知蠶桑作縑布國出鐵凡諸質易皆以鐵爲貨

後漢書東沃沮土肥美背山向海宜五榖善田種有貂布魚鹽海中食物

後漢書濊知種麻養蠶作綿布樂浪檀弓出其地又多文豹有果下馬髙三尺乘之可於果下行海出従魚﹝案三國誌作斑魚﹞

三國誌夫余土地宜五榖不生五果其國善養牲出名馬赤玉貂貁美珠珠大者如酸棗

三國誌挹婁俗好養豬出赤玉好貂今所謂挹婁貂是也

三國誌馬韓其民土著種植知蠶桑作綿布禽獸艸木略與中國同出大栗大如梨又出細尾雞其尾皆長五尺餘弁韓土地肥美宜種五榖及稻曉蠶桑作縑布國出鐵諸市買皆用鐵如中國用錢

三國誌濊有麻布蠶桑作綿其海出斑魚土地饒文豹又出果下馬漢桓時獻之

晉書肅愼氏有馬不乘但以爲財產而已﹝案遼金軍制非近敵不乘戰馬所以惜馬力也肅愼氏之制當亦如此﹞無牛羊多畜豬績毛以爲布有樹名雒常若中國有聖帝代立則其木生皮可衣其國東北有山出石其利入鐵﹝案山海經云肅愼之國有樹名曰雄常中國有聖帝代立則此木生皮可衣也晉書作雒常字形相近傳冩致異又或作額常考字書雒額二字相通與額同﹞

晉書夫余國地宜五榖出善馬及貂豽美珠珠大如酸棗

晉書辰韓地宜五榖俗饒蠶桑善作縑布

冊府元龜魏景元三年肅愼獻其國弓三十張長五尺五寸楛矢長一尺八寸石砮三百枚皮骨鐵雜鎧二十領貂皮四百枚﹝案元戚輔之遼東誌略云肅愼東北山出石其利如鐵取以爲鏃卽石砮而楊賔柳邊紀略以爲楛木令寧古塔居人或得之呼爾哈河長三四寸色黒或黃或微白有文理非鐡非石相傳爲肅愼故矢云云蓋楊賔誤以石砮爲楛木也﹞

通考挹婁有五榖牛馬麻布出赤玉好貂國東北有山出石其利入鐵將取之必先祈神

魏書百濟國有五榖

魏書勿吉國無牛有車馬有粟及麥穄菜則亦有葵水汽咸凝鹽生樹上有鹽池多豬無羊嚼米醞酒飲能至醉有虎豹羆狼

梁書新羅土地肥美宜植五榖多桑麻作縑布

周書百濟土田下濕气候溫暖五榖雜果蔬菜及酒醴肴饌藥品之屬多同於內地惟無駝驢騾羊鵝鴨等物

北史百濟賦稅以布絹絲麻及米量歲丰儉輸之土田下濕气溫暖人皆山居有巨栗其五榖雜果菜蔬及酒醴肴饌之屬多同於內地惟無駝騾驢羊鵝鴨等

北史新羅田甚良沃水陸兼種其五榖果菜鳥獸物產略與內地同

北史勿吉國土多粟麥穄菜則有葵水汽咸生鹽於木皮之上亦有鹽池其畜多豬無羊嚼米爲酒飲之亦醉

隋書百濟國有五榖牛豬雞厥田下濕有巨栗隋書靺鞨土多粟麥穄水汽咸生鹽於木皮之上其畜多豬嚼米爲酒飲之亦醉

隋書新羅田甚良沃水陸兼種物產輿華同

舊唐書百濟國武徳四年其王遣使來獻果下馬貞觀十一年遣使來獻鐵甲雕斧

舊唐書新羅國大歷八年遣使來獻金銀牛黃魚牙朝霞等

舊唐書靺鞨其畜宜豬富人至數百口

新唐書百濟國武徳間獻明光鎧

新唐書新羅國畜無羊少驢騾多馬開元中其王興光獻果下馬朝霞魚牙海豹皮又上異狗馬黃金美髢諸物

新唐書黒水靺鞨其畜多豕無牛羊有粟麥土多貂白兔白鷹有鹽泉气蒸薄鹽凝樹顚開元天寶間來獻鯨睛貂白兔皮

新唐書渤海俗所貴者太白山之兔南海之昆布柵城之豉夫余之鹿鄚頡之豕率賔之馬顯州之布沃州之綿龍州之位城之鐵盧城之稻湄沱之鯽果有九都之李樂遊之梨﹝案九都當是丸都樂遊當是樂浪之訛﹞

冊府元龜武徳七年百濟獻光明甲貞觀十三年百濟獻金甲雕斧永徽四年新羅獻金總布

開元七年靺鞨獻鯨鯢魚睛貂皮白兔貓皮十年渤海獻鷹十一年新羅王遣使獻果下馬及牛黃人參頭髮朝霞魚牙鏤鷹鈴海豹皮金銀等十七年渤海靺鞨獻鷹鯔魚十八年渤海靺鞨獻海豹皮五張豹皮三張瑪瑙盞一馬三十匹二十二年新羅王遣其侄來獻小馬兩匹狗三頭金百兩銀二千兩布六十匹牛黃二十兩人參二斤頭髮一百兩海豹皮一十六張二十五年渤海來獻鷹鶻二十六年渤海靺鞨獻豹皮一千張乾文魚一百口天寶七載黒水鞨靺獻金銀及六十綜布魚牙朝霞牛黃頭髮人參

唐要靺鞨土多貂皮骨咄角白兔白鷹等五代史女眞地多牛鹿野狗醸麋爲酒其南海曲有魚鹽之利其北出大魚契丹仰食又多黒白黃貂皮北方諸國皆仰足

宋要新羅地宜槖駝水牛出人參水銀麝香松子榛子石決明松塔子防風白附子茯苓大小布毛施布艸席毛筆

通誌新羅土地肥美宜植五榖多桑麻果菜鳥獸物產略與華同

通考百濟气候溫暖五榖雜果菜蔬多同內地其海島出黃漆樹似小棕樹而大六月中取汁漆物器若黃金其光奪目

通考新羅土地肥美宜植五榖多桑麻果菜畜無羊多馬有果下馬朝霞魚牙海豹皮通考濊其海出斑魚皮

諸蕃志新羅地宜槖駝水牛不用錢以米博易民家器皿悉以銅爲之地出人參水銀麝香松子榛子石決明松塔子防風白附子茯苓大小布毛施布銅磬瓷器艸席毛筆等商舶用五色纈絹及建本文字博易

契卅國志女眞國地饒山林田宜麻榖土產人參蜜蠟珠玉金銀細布松實白附子禽有鷹鸇海東靑之類獸多牛馬麋鹿野狗白彘靑貂鼠

契丹國志女眞東北與五國爲鄰五國之東接大海出名鷹自海東來者謂之海東靑小而俊健能擒天鵝白者尢以爲異

契丹國志寧江州榷場以北珠人參生金松實白附子蜜蠟麻布之類爲市

契丹國志新羅國貢進物件金器二百兩金抱肚一條五十兩金紗羅五十兩金鞍轡馬一匹五十兩紫花綿一百匹白綿五百匹細布一千匹麄布五千匹銅器一千斤法淸酒醋共一百瓶腦先茶十斤藤造器物五十事成形人參不定數細紙墨不定數

契丹國志烏捨﹝舊作屋惹今攺正解見前﹞阿里瑪﹝舊作阿里眉今攺正解見前﹞國每年貢大馬蛤珠靑皮貂皮膠魚皮蜜蠟等物鐵驪國貢馬蛤珠鷹鶻靑皮貂皮膠魚皮靺鞨國以鷹鶻鹿細白布靑貂皮大馬膠魚皮等與契丹交易

程大昌演繁露契丹主滔爾河釣牛魚以占歲松漠記聞每春冰始泮遼主必至寧江州鑿冰釣魚

金史寧府歲貢秦王魚又貢豬二萬大定間俱罷之海蘭路舊貢海蔥大定間罷之遼陽府土產白兔師姑布毫白皮人參白附子﹝案秦王二字卽鱘鰉之誤﹞

金史遼金故地濵海多產鹽上京東北二路食肇州鹽率賔路食海鹽臨潢之北有大鹽濼烏爾古實壘﹝解並見前﹞部有鹽池皆足以食境內之民大定二十一年並遼東等路諸鹽場爲兩鹽司各行其地北京宗錦之鹽行本路及臨潢府肇州泰州之鹽與接壌者亦預焉二十四年帝在上京謂丞相烏庫哩元忠等曰舊率賔以東食海鹽夫余呼爾哈等路食肇州鹽初定額萬貫今增至二萬七千若罷鹽引添竈戶庶可易得二十五年還自上京謂宰臣曰朕聞遼東凡人家食鹽無引目卽以私治罪細民徐買食之何由有引因爲之罷遼東鹽使司

通考女眞國地多良馬獸多野豬野牛驢之類以牛馱物有紫靑貂皮北珠良犬及俊鷹海東靑海東靑者小而健能擒天鵝爪白者尢以爲異出於五國之東

大金國誌女眞土產人參蜜蠟北珠生金細布松實白附子禽有鷹鷂海東靑之獸多牛馬麋鹿野狗白彘靑貂無蠶桑惟多織布喜耕種

松漠記聞寧江州多艸木如桃李之類皆成園至八月則倒置園中封土數尺覆其枝榦季春出之厚培其根否則凍死

松漠記聞柃木有文縷可愛多用爲碗

松漠記聞西爪形如扁蒲而圓色極靑翠經歲則變黃其瓞類甜爪味甘脆中有汁尢冷常攜以歸可畱數月但不能經歲亦不變黃色有久苦目疾者曝漧服之而愈

松漠記聞鹿頂合燕以北者方可車須是未解角之前才解角血脈通冬至方解﹝案鹿角解於五月此云冬至蓋洪皓之誤﹞好者有人字不好者成八字有髄眼不實北人謂角爲鹿角合頂爲鹿頂合南鹿不實定有髓眼不可車北地角未老不至秋時不中松漠聞聞麋角與鹿角不同麋角如駝骨通身可車卻無紋鹿頂骨有紋上下無之亦可燻成紋

北盟錄女眞土多林木田宜麻榖以耕鑿爲業土產名馬生金大珠人參及蜜蠟細布松實白附子禽有鷹鸇海東靑獸多牛羊麋鹿白彘靑貂花果有白芍藥西瓜海多大魚螃蟹

北盟錄宋崇道熙寧之間競尙北珠北珠者皆北中來場相貿易美者大如彈子而小者若梧桐子皆出遼東海中每八月望月色如晝則珠必大熟乃以十月方采取珠蚌而北方沍寒九十月堅冰厚已盈尺鑿冰沒水而捕之又又有天鵝能食蚌則珠藏其嗉焉有俊鶻號海東靑者能擊天鵝人旣以鶻而得天鵝則於其嗉得珠焉海東靑者出五國之東東接大海自海東而來者謂之海東靑小而俊健爪白者尢以爲異每歲發甲馬千餘人卽海東巢穴取之與五國戰鬭而後得

馬擴茒齋自敍混同江以北不種榖麥所種止稗子自過嬪辰州東京迆北絕少麥麵每晨及夕各以射到禽獸薦飯同州地宜穄黍東望大山云新羅山其間出人參白附子

周麟之海陵集有梁大使者先朝內侍也入館傳賜金蘭酒二瓶銀魚牛魚二盤牛魚出混同江其大如牛﹝案此卽鱘鰉也宋人呼爲牛魚耳﹞

周必大二老堂雜誌牛魚一尾之直與牛同周樞宻麟之使金金主愛之享以所釣牛魚非舊例也樞宻糟其首以歸獻於朝同館王龜齡目爲魚頭公

元史產金之所遼陽省曰大寧開元產銀之所遼陽省曰大寧產珠之所曰碩達勒達產銅之所曰大寧產朱砂水銀之所遼陽省曰北京至元十三年於遼東雙城采金延祐四年遼陽惠州銀洞三十六眼立提舉司辦課又至元十一年命於松阿哩江愛呼江采珠至元十五年撥采木夫一千戶於遼陽錦瑞州采銅朱砂水銀在北京者至元十一年命以率賔人戶於濟喇敏之地采煉

元史遼陽之鹽太宗丁酉年始命北京路徴收課稅所以大鹽泊硬鹽立隨車隨引載鹽之法每鹽一石價銀七錢半帶納匠人米五升癸卯年海蘭路歲辦課白布二千匹率賔路布一千匹至元四年立開元等路運司三年禁東京懿州硬鹽不許過塗河界

元史肇州產魚哈喇巴圖爾爲宣慰使得魚九尾皆千斤來獻

明統志遼東土產鹽鐵榛﹝各衛皆出﹞松子﹝三萬衛出﹞茶﹝海州衛出﹞海絲菜﹝復州衛出﹞人參荊芥白附子五味子﹝俱遼東都司出﹞暖木樺木銀﹝俱海州各衛出﹞箭﹝出三萬衛者尢佳﹞滑石﹝海州衛出﹞水獺皮﹝東寧海州各衛出﹞貂皮靑皮﹝俱東寜衛出﹞八梢魚﹝金州衛出﹞黃﹝海州衛出﹞蠣房肋魚﹝俱金州衛出﹞

欽定滿洲源流考卷十九欽定滿洲源流考卷二十

國俗﹝五﹞

雜綴

禦制吉林土風雜詠十二首﹝有序﹞

吉林在盛京東北我朝發祥所自舊俗流傳有先民遺風焉甲戌東巡駐蹕連日江城山郭廬旅語言想見岐豳式廓之始咨詢土風拈一字成語者爲題得近體十有二首聊紀一二云爾

威呼

刳巨木爲舟平舷圓底唇銳尾修大者容五六人小者二三人剡木兩頭爲槳一人持之左右運掉捷若飛行

取諸渙卦合羲經舴艋評量此更輕刳木爲舟剡木楫林中攜往水中行﹝窩集中山溪相間凡采參捕貂者攜威呼以往遇水則乘之﹞飽帆空待吹風力柔櫓還嫌劃水聲泥馬賖枯尢捷便﹝泥馬賖枮者以樺皮爲之只容一人兩手持小槳劃行﹞恰如騎鯉遇琴生呼蘭

因木之中空者刳使直達截成孤柱樹檐外引炕煙出之上覆荊筐而虛其旁竅以出煙雨雪不能入比室皆然

中通外直求材易暮晨炊利用均曲突徙薪誠上策焦頭爛額更何人疏煙土銼烹蒸便夜雨荊筐蓋覆頻卻有千年遼海鶴驀疑華表話前身

法喇

似車無輪似榻無足覆席如龕引如禦利行冰雪中俗呼扒犁以其底平似犁蓋土人爲漢語耳架木施箱質莫過致遙引重利人多冰天自喜行行坦雪嶺何愁嶽嶽峨駿馬飛騰難試滑老牛緩步未妨蹉華軒誠有輪轅飾人弗庸時柰若何

斐蘭

弧矢之利童而習之小兒以楡柳爲弓曰斐蘭剡荊蒿爲矢翦雉翟雞翎爲羽曰鈕勘

楡柳彎弓弦檿絲剡荊作箭雉翎翍壯行學率由舊蓬矢桑弧匪襲爲揖譲豈知爭君子闓抨惟覺慣童兒曽聞肅愼稱遙貢可惜周人未解施

賽斐

古人食皆以匕羮則以勺國俗舊用木匕長四寸許曲柄丰末猶古制也

質古惟稱以木爲曲長且橢進餐宜鼎中底用輕染指座裏應教笑朵頤無下奢哉嗤彼箸有救便矣藉玆匙靑泥坊底芹香處杜老居然得句時

額林

庋橫板楣棟間以貯奩篋瓶甕諸器具兼几案匱櫝之用

庋楣橫版當中廚家計精粗个裏俱鬧欲投還忌器爵飛同量不妨觚竈間那識薪爲蠟幾上常看皮是烏淳朴遺規恭儉徳風聲擬使徧黃圖

施函

斵木爲筒因其自然虛中以受物貯水醸酒皆用之視束鐵編篾攢木片爲器者天質爲勝

誰云瓠落不中材虛受天然器量恢泉貯云漿消舊渇春篘石凍醱新醅早嗤轇釡催人去﹝閭閻有無相通客至必畱飯其有頡羮者羣以爲吝而笑之﹞何用修筒引水來可供瓶罍謝梁棟孰非造物善栽培

拉哈

土壁堵間綴麻艸下垂緣以施圬墁此國初過澗芮鞫間故俗也

乘屋居閒事索綯經營婦子共勤勞禦寒塞向諸凡預施墁編麻要取牢出气天窗柱左右﹝拉哈墻壁之上據棟中豎柱以承梁左右畱二孔出气謂之嘛木哈圖拉圖拉者漢語所謂柱也﹞通煙土銼炕周遭室家豳館風猶在慚愧宮庭雉尾髙

霞繃

蓬梗爲幹搏榖糠和膏傅之以代燭燃之靑光熒熒煙結如雲俗呼糠燈

蓬梗糠秕膏傅塗茅檐夜作每相需績麻乍可呼燈婢耽奕非闗誚燭奴最愛焰輝一室朗那辭煙染滿烏葛燈籠是田家物勤儉遺風與古符

豁山夏秋間搗敗薴楮絮入水漚﹝去聲﹞之成毳瀝蘆簾勻暴爲紙堅韌如革謂之豁山凡紙箋胥以是名之

搗薴漚麻亦號箋粘窗寫牘用猶便百畨徒訝銀光薄萬杵還輕越竹堅但取供書何貴巧便稱鋪玉詎能賢髙麗鏡面尋常有愛此淳廉舊制傳

羅丹

鹿蹄腕骨也舊俗以蹄腕骨隨手攤擲爲戲視具偃仰橫側爲勝負小者以獐大者以鹿瑩澤如玉兒童婦女圍擲以相樂以薄圓石擊之則曰帕格

投石軍中以戲稱手彈腕骨俗相仍得全四色方愉快﹝腕骨一具四面各不同持四枚擲之各得一色則爲四色全大約以此分勝負﹞何必三梟始絕勝閨秀爭能守鑪火﹝一手攤擲承空上下各取之以不動局上者爲工婦女多能之非男子事也﹞兒童較逺驟寒冰﹝人有較逺之戱趨冰上以中爲勝名曰撒罕﹞無端勝負紛憂喜獐鹿那知有許能

周斐

樺木之用在皮厚者盈寸取以爲室上覆爲瓦旁爲墻壁戶牖體輕而工省逐獸而頻移山中所產不可勝用也

巢處遺風藉樺皮上檐側壁總堪爲端誇不漏還勝瓦豈慮頻遷等奕棋甕牖樞猶未備夏涼冬暖且相宜五侯第宅皇州徧芮鞫先型爾尙知

禦制盛京土風雜詠十二首﹝有序﹞

我國家

發祥之初居鄂多理城地近吉林烏拉數世後棄而他徙至

肇祖居赫圖阿拉爰創始基越我

太祖膺運造邦乃討平圖倫還定烏拉撫有葉赫諸部遂遷居興京繼復克沈陽遼陽因建都於沈卽今盛京故盛京土風與吉林同譬之成周丰鎬風規無殊沮漆也曩旣成吉林土風十二章玆仍舉前題爲盛京詠亦數典所當遞及耳各題小引已詳前作故不復綴

威呼

漢語小船也

造舟周室昔爲梁開國規模百務詳奢匪黃龍及靑雀利資雨泛與煙航制堅質朴提攜便﹝威呼刳木爲之水行可載三人登陸則可挾之而趨或行窩集中遇小河港隨時可渡其制最爲輕便﹞圓底平舷坐起康何必樓船稱伐越威呼久矣武惟揚

呼蘭

漢語竈突也

豳岐家室屢爲遷時處恆依舊俗然水火每資叩昏戶炊常看引朝煙疏風避雨安而穩直外通中朴且堅﹝截中空之木刳使直達樹之檐外引出炕煙覆荊筐其上以雨雪而旁竅仍通滿洲舊制如此﹞玉食寄言惟辟者莫忘陶復九章綿

法喇

漢語爲扒犁卽拖牀也

服牛乘馬取諸隨制器殊方未可移似榻似車行以便曰冰曰雪用皆宜﹝似榻無足似車無輪以牛馬挽行冰雪中可以致逺﹞孤篷𨿽遜風帆疾峻阪無愁銜橛危太液拖牀龍鳯飾﹝液池冬日則禦拖牀其制有施氈幄及餙以龍鳯者﹞椎輪大輅此堪思

斐蘭

漢語楡柳小弓也

桑弧蓬矢舉惟男示有事胥自諳楡柳爲弓騂角未荊蒿作箭雉翎堪﹝其名曰鈕勘﹞二三卿士節權略日夕兒童戲以耽﹝我滿洲以射爲重𨿽小兒嬉戲亦習慣成自然云﹞卽此箕裘應共朂進之觀徳更名談

賽斐

漢語匙也

有救早是詠周雅異地同風古制存不攺木爲非玉作常資朝食與晡飧﹝匙以木爲長四寸許每食用之取其質也﹞失時巧計傳昭烈投處仙方訝葛元何似兩忘供日月大東四釜足村村

額林

漢語擱板也

橫施木板置楣桭家計精粗具畢陳﹝楣棟間庋橫板以置瓶盎奩篋諸器家具精粗咸備滿洲舊俗比室皆然舉之以示淳朴﹞菽粟爲文莫忘古雕幾作器漫求新寒衣饑食勞中婦耕九餘三厪主人咨爾後生勤數典更希寰宇普還淳

施函

漢語木筒也

枯木荒山那計年虛中貯水借天然﹝筒斷枯木爲之因其自然虛中以受貯水醸酒皆宜無用爲有用亦見尙質之意﹞弗愁瓶罄爲罍恥可佐樽盛用缶旋廚下風無慮落葉林邊雨尙憶鳴泉不材材際全其質善注南華二十篇

拉哈

漢語圬墻所綴麻也

層層壞土砌爲墻綴以漚麻色帶黃﹝築土甃壞爲墻壁緣之以施圬墁亦國初朴素故俗也﹞婦織男耕斯室處孳壯作舊風蘉底稱鑿遁顏家闔漫諭操嘻圬者王故俗公劉傅芮鞫九重此況愼毋忘

霞繃

漢語糠燈也

搏糠塗梗傅之膏繼日相資夜作勞﹝以蓬梗爲幹搏榖糠和膏塗之燃以代燭用資作勞開國勤儉之風卽此可見﹞土障葛燈應憶朴駝頭鳳腦漫誇豪未知勤讀鄰鑿壁且佐服田宵索綯此日舊宮試燃者稱先何異土風操

豁山

漢語紙也

漚薴弗殊用敝麻以爲紙乃朴無華﹝搗敗薴故絮漚以爲紙制朴而性堅猶存古初遺意﹞不知有漢蔡倫合漫數﹝上聲﹞惟萊左伯嘉紀事傳言胥貴寔銷金鋪玉那求奢卷筒金粟常臨帖﹝藏經紙無折痕者謂之卷筒較經背紙尢難得﹞敢忘斯哉惕自嗟

羅丹

漢語鹿蹄踠骨也

鹿踠骨非無用物以爲戲亦有時需中原漫諭人人逐一具還看面面殊﹝踠骨一具四面各異戲者持其四枚擲之各行一面則爲四色全卽以此分勝負﹞偶語何湏較土木采名乍欲擬梟盧帕格﹝讀作哥漢語謂以薄圖石擊之也﹞眞足方投石可用從來如此乎

周斐

漢語樺皮房也

野處穴居傳﹝平聲﹞易傳﹝去聲﹞樺皮爲室鮮前聞﹝樺皮厚盈寸取以爲室覆可代瓦旁作墻壁戶牖卽以山中所產之木用之費不勞而工省乃我滿洲舊風無殊周室之陶復陶穴也﹞風何而入雨何漏梅異其梁蘭異棼占吉檐頭鵲常報防寒墻角還燻稱名則古惟淳朴卻匪斐然周尙文﹝周斐本滿洲語對音書之非取文義若如方觀承之書鄂博作峨軷引軷祭行路神之義曲爲解乃失之鑿矣蓋滿文漢文音義各不同滿文漢文互譯則可取漢字以彊合滿文則不可﹞

後漢書挹婁人便乘船北沃沮畏之每夏藏於巖穴至冬船道不通乃下居邑落

後漢書挹婁土气極寒常爲穴居以深爲貴大家至接九梯冬以豕膏塗身厚數分以禦風寒﹝按陶復陶穴古固有之至豕膏得熱气則融安能塗厚數分此亦範蔚宗好奇逞妄之辭也﹞

後漢書馬韓作土室開戶在上辰韓有城柵屋室

三國誌夫余有宮室倉庫牢獄作城柵皆員

三國誌夫余庫有玉璧圭瓚數代之物傳世以爲寶耆老言先代之所賜也

三國誌挹婁常穴居大家深九梯以多爲好冬以豬膏塗身厚數分以禦風寒其國便乘船三國誌馬韓居處作艸屋土室其戶在上舉家具在中

魏略弁辰其國作屋橫累木爲之

晉書肅愼氏夏則巢居冬則穴處無井竈作瓦鬲受四五升以食無鹽鐵燒木作灰灌取汁而食之﹝按南北朝史稱鹽凝於木皮之上又有鹽池而金時率賔以東食海鹽寜呼爾哈等路食肇州鹽則肅愼地未嘗無鹽或所云凝於樹上之鹽亦須煎煉乃成耳﹞

魏書勿吉築城穴居開口於上以梯出入佃則耦耕車則步推

北史勿吉築土如堤鑿穴以居開口向上以梯出入無牛有馬車則步推相與耦耕

隋書百濟多不火食人皆山居有投壺圍棋樗蒲握槊珠之戲

舊唐書靺鞨無屋宇並依山水掘地架木於上以土覆之夏則出隨水艸

舊唐書新羅器用柳棬亦以銅及瓦

新唐書黒水靺鞨有車馬田耦以耕車則步推居無室廬負山水坎地梁木其上覆以土夏出隨水艸冬入處

新唐書新羅冬則作竈堂中夏以食置冰上

宋會要新羅不用錢以米博易民家器皿悉以銅爲之商舶用五色纈絹及建本文字博易

契丹國志渤海富室往往爲園池植牡丹多至二三百本有叢生數十干者皆燕地所無

契丹國志混同江之地其俗刳木爲舟長可八尺形如梭曰梭船船上施一槳止以捕魚至渡車則方舟或三舟﹝按此卽威呼之制梭船乃漢人語耳﹞

王曽行程錄渤海俗每歲時聚作樂先命善歌舞者數輩前行士女相隨更相唱和回旋宛轉號曰踏錘所居屋皆就山墻開門

神麓記金景祖始教人燒炭煉鐵刳木爲器制造舟車建屋宇

五代史女眞其人無定居行以牛負物遇雨則張革爲屋

契丹國志女眞部族皆處山林有屋居捨門皆於山墻下辟之耕鑿與渤海人同無出租稅

契丹國志女眞人無定居行以牛負物遇雨則張韋爲屋

通考女眞俗以樺皮爲屋

金史世紀黒水舊俗無室廬負山水坎地梁木其上覆以土遷徙靡常獻祖始築室有棟宇之制

大金國誌女眞部其居多依山谷聫木爲柵或覆以板與樺皮如墻壁亦以木爲之冬極寒屋才髙數尺獨開東南一扉扉旣掩復以艸綢繆之穿土爲牀熅火其下而寢食起居其上道路無行店行者息於民家主人具飲食而納之其市無錢以物博易無工匠屋舍車帳往往自能爲之

大金國誌金太祖十四年生紅芍藥花北方以爲瑞女眞多白芍藥花皆野生絕無紅者好事之家采其芽爲菜以面煎之凡待賔齋素則用之金人珍甚不肯妄設遇大賔縷切數絲置楪中以爲異品﹝按今英莪門外獵場中有芍藥兩叢相對繁柯密葉郁然猶存其下不生雜艸土人云凡鳥獸避迹不敢蹂踐花時人過之畏不采擷或有所犯必致疾病因名其地爲花園詳見禦制花囿詩序及注﹞

松漠記聞金人舊俗炙股烹﹝音蒲膞肉也﹞以余肉和菜搗臼中糜爛而進率以爲常凡宰羊但食其肉貴人享重客間兼皮以進曰全羊

北盟錄女眞人耐寒忍饑不憚辛苦能食生物依山谷而居聨木爲柵屋髙數尺無瓦覆以木板或以樺皮或以艸綢繆之墻垣籬壁率皆以木門皆東向環屋爲土牀熾火其下寢食起居其上謂之炕以取其暖以牛負物或鞍而乘之遇雨多張牛革以爲禦以麋釀酒以豆爲醬芼以蕪荑食器無瓠陶皆以木爲盆春夏之間止用木盆注粥隨人多寡盛之以長柄小木杓子數柄回環共食下粥肉味無多止以魚生獐生間用燒肉冬亦冷飲以木楪盛飯木碗盛羮下飯肉味與下粥一等飲酒無算用一木杓子自上而下循環酌之炙股烹脯以余肉和菜搗臼中糜爛而進率以爲常道路無旅店行者息於民家主人與飲食而納之其市易惟以物博易無錢無蠺桑無工匠屋舍車帳往往自爲之

北盟錄女眞俗重油煮麵食以密塗拌名曰茶食非厚意不設渡拉林河以東無市井買賣不用錢惟以物相貿易寢榻皆土牀厚鋪氈褥及錦繡貂被大頭枕

輟耕錄髙麗以北地名巴實伯裏﹝回語巴實頭也伯裏腰也舊作別失八里今攺正﹞其地極寒海亦冰自八月卽合至明年四五月方解人行其上如平地徵東行省每歲委官至尼嚕幹﹝滿洲語畫也舊作奴兒幹今攺正﹞須用站車每車以四狗挽之狗悉諳人性若克減其分例必嚙其主者至死乃已

元一統志開元路有狗車木馬輕捷之便木馬形如彈弓長四尺闊五寸一左一右系於兩足激而行之雪中冰上可及奔馬狗車以木爲之其制輕簡形如船長一丈闊二尺許以數狗拽之二者止可於冰上雪中行之

謹案古所稱陸海奧區丰衍蕃沃者大抵在舟車所輳商賈所通之地此以人力致者也周原之美堇荼丰邑之歌麀鹿其物又甚微也若乃天作地藏瑰奇絕特凡名都大邑之儲航海梯山之貢有不能擬其萬一者則惟大東

天府毓粹孕珍扶輿旁薄之所鐘山川靈異之所聚巨珠靈藥早著於曩編文玉丰貂並稱於往牒以至牛魚之歸獻俊鶻之蜚聲史家詫爲異聞海內仰其瑰寶矣至如索綯乘屋不攺淳風土障葛燈彌惇儉徳考之於古則梭船之制實卽威呼木馬之行又同法喇室惟覆樺行不賫糧斲木爲盆環屋爲炕儉勤之俗古猶今也

禦制土產土風雜詠昭徳產之精華繪古風之醇質較生民公劉諸篇所陳尢爲過之謹錄冠各條之首而自後漢書以下仍分系焉庶乎神臯之繁殖先民之遺規並可考見云爾

欽定滿洲源流考卷二十

