

欽定四庫全書

史部十一

行水金鑑目錄

地理四【河渠之屬】河水圖【並說附古今黃河通塞圗】

淮水圗【並說附髙家堰圗】

漢江二水圗【並說附西漢水圗洞庭鄱陽二湖圗】濟水圗【並說附五水濟運圗】

運河圗【並說附太湖圗淸江浦圗衛河圗禹王臺圗】卷數

河水

第一卷

至第六十卷

淮水

第六十一卷

至第七十卷

漢水江水第七十一卷

至第八十卷

濟水

第八十一卷

至第八十五卷

運河水

第八十六卷

至第一百五十五卷

兩河總說第一百五十六卷

至第一百六十三卷

官司

第一百六十四卷

至第一百六十九卷

夫役

第一百七十卷

至第一百七十三卷

河道錢糧隄河彚考

第一百七十四卷

閘壩涵洞彚考漕規漕運

第一百七十五卷

臣等謹案行水金鑑一百七十五卷

國朝傅澤洪撰澤洪字穉君鑲紅旗漢軍官至江蘇按察使是書成於雍正乙巳乃其爲淮道時所作全祖望鮚埼亭槁有鄭元慶墓志以爲出元慶之手疑其客逰澤洪之幕或預編摹然別無顯證未之詳也敍水道者禹貢以下司馬遷作河渠書班固作溝洫志皆全史之一篇其自爲一書者則剏始於水經然標舉源流疏證支派而已未及於疏濬隄防之事也單鍔沙克什王喜所撰始詳言治水之法有明以後著作漸繁亦大抵偏舉一隅専言一水其綜括古今臚陳利病統四瀆分合運道沿革之故彚輯以成一編者則莫若是書之最詳首列諸圖次河水六十卷次淮水漢水江水二十卷次濟水五卷次運河水七十卷次兩河總說八卷次官司夫役漕運漕規凡十二卷其例皆摘錄諸書原文而以時代次俾各條互相證明首尾貫串其有原文所未備者亦間以已意考核附注其下上下數千年間地形之變遷人事之得失絲牽繩

貫始未犁然至我

國家敷土翕河百川受職仰

聖祖仁皇帝翠華親蒞指授機宜

睿算周詳永昭順軌實足垂法於萬年澤洪於康熙

六十一年以前所奉

諭防皆恭錄於編以昭

謨訓尢爲疏瀹之指南談水道者觀此一編宏綱巨目亦足以見其大凡矣乾隆四十五年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

行水金鑑原序

四瀆古運河也沿江達淮亂河浮濟禹貢具載之矣而今之運河則自元明始然元創之而不用明用之以轉運荊揚徐兗豫諸州數十百萬之糧貢於京師迄於今三百餘年守之如故不猶之乎古之江淮河濟哉然是運河也亦未始不以四瀆之通塞爲利害蓋江出岷山淮出桐柏河出昆侖墟濟出王屋若不辧析其源流而治之得其法安能蕩滌垢濁通百川赴卑注海帖然無事哉然則四瀆治運河亦治相因之勢也夫治之亦甚難矣黃水湍悍爲中州病淮水停蓄爲髙堰危黃彊淮弱爲淸口梗山左泉源涸水匱竭濟汶諸水俱不足以濟運而運河淺阻治之誠難惟江漢朝宗猶存禹迹矣夫禹之治水疏瀹決排以去民之患而今也無日不以壘堤爲事亦無日不以堤決爲虞迨一旦有事耗官家百萬金錢若塡巨海而治之仍不得其法今日決於此明日復決於彼且今年決明年又決勞民傷財無已時何哉堤日髙河身日因之以俱髙疏瀹決排之不講也僕本固陋謬爲水官嘗寒暑風雨於泥淖畚鍤間者二十餘年但因人成事無所建立深自愧悔用是積數年心力目眵手披漁經獵史逺稽勝國之實錄近述世祖

聖祖兩朝之

訓防參以眾說附之管窺纂緝成書凡四瀆運河興廢之由及疏築塞防一切事宜之得失緩急犂然悉備匪曰學前人之故步卽能萬無一失也夫運道有迹之可尋而通變則本乎時勢黃淮當因地制宜而修防則不離夫古法神而明之存乎其人吾願司水政者三復斯編雍正三年冬十月朔閭山傅澤洪題於淮揚官署之鑄錯艸堂

行水金鑑略例

江淮河濟爲四瀆【見風俗通】瀆者獨也各獨出其所而入海【見釋名】自漢王莽末濟水入河元時河水入淮則三瀆並爲一瀆以入海矣而江則依然如故也爰自禹貢以及史書遐稽近考四瀆分合之故了如指掌

江入海在揚州淮在徐州河在兗州濟在靑州今江淮之入海也尙與禹貢同而黃河旣亂濟又奪淮並在徐州入海矣漢水以入江而入海故不得以瀆名而河濟猶稱爲瀆若與字義不合

中國川原以百數莫著於四瀆而河爲宗【見前漢書】河曰河宗四瀆之所宗也【見穆天子傳】故先紀河河奪淮同入於海河彊而淮弱故淮次之濟入河與河相亂不若淮之顯然流見也故濟在江後江固爲江漢亦爲江也江漢體勢均敵二水合流所以如此其大不以漢附江而泯其入海之實故於漢扵江並言入海而同爲瀆也【見尙書纂言】江爲南條水之宗河爲北條水之宗語云日月經天江河行地其殆並行而不相悖者乎故不得以次言之若今之運河後之人矯揉造作而爲之非若四瀆之發源注海也故以此終焉

漕運自古有之禹貢於各州下皆有達河之路達扵河卽達於京師也漢漕仰於山東唐漕仰於江淮皆有運道宋都汴梁轉運便易元都北平始終海運至元中開防通河歳運不過數十萬石迨明永樂後東南漕運至京至於今不廢是錄所述運河昉於禹貢迄於

皇朝其於古也不嫌其略於今也務得其詳

黃運兩河自康熈二十三年以前敝敗已極是年冬聖祖南巡親臨河工指授方略首疏海口以導黃注海次辟淸口閉六壩築髙堰以障淮敵黃攺新舊中河浚淮揚裏河開人字芒稻涇澗等河國計民生均得利賴諸凡河湖隄岸閘壩應修應築

睿慮周詳盡善盡美兩河底績永慶安瀾誠足上邁神禹下垂萬禩者矣謹自隨山刋木之年迄於康熈六十年四月十七日

上諭而止始之以禹貢終之以

聖訓上下千古並傳不朽矣

禹貢一篇蓋言禹之治水其本末先後之序無不詳備故古今言治水者必以神禹爲宗導水九條皆治迹也玆不錄其始終四水而獨錄江淮河濟者以濟運故耳水經所載之水必表著其出某郡過某縣逕某山某水注之某水出焉防某水過某方與某水合入於某處有源有委脈絡井然間有疎闊酈道元又從而補注之班氏地理誌所不及也故昔人謂此書爲禹貢之忠臣班志之畏友洵不誣矣玆以水經亞於禹貢酈注附焉自周秦以至漢魏參互考索庶觀者有所依據云

史記河渠書漢書溝洫志以及兩漢魏晉六朝南北史帝紀臣傳皆摘錄之新舊唐書五代史並不志河渠然紀傳所有悉皆登載宋史備矣金元亦稱詳贍河渠志之外如紀傳五行百官諸志攟拾靡遺諸凡載籍中有闗河務者亦悉登載

明自洪武開國至崇禎之末河事頗多今據實錄防典明史稾以及直省通誌府州縣誌南河全考北河續記通漕編等書旁及傳記碑版稗官小說猶恐未盡搜羅竊滋愧矣

禹貢導水皆入河海孟子言疏瀹決排注江注海又曰禹掘地而注之海又曰水由地中行江淮河漢是也朱子言禹治水乃是自下而上了又自上而下又曰禹治水先就土低處用工又曰禹只是先從低處下手若下面之水盡殺則上靣之水漸淺方可下手我

聖祖治河先拆攔黃壩疏通海口然後從上靣施功上諭有云黃河底髙灣多以至各處受險又云朕欲將黃河各險工頂澑灣處開直使水直行刷沙若黃河刷深一尺則各河水少一尺深一丈則各水淺一丈如此刷去則水由地中行各壩亦可不用不但運河無漫溢之虞而下河淹沒之患自可永除矣煌煌

天語直接列聖心傳大知獨斷功垂萬世治河者惟奉之以爲金鑑而已

勝國治河名臣若宋尙書陳平江其精神專注多在運河若劉荘襄潘宮保萬少司馬兩河俱有成績荘襄之論莫不切於水詳於治大略於河原其端焉於淮達其委焉扵治河察其趨焉扵防河審其向焉於諸泉輯其出焉於諸河理其入焉於諸湖權其蓄焉於諸閘酌其積焉其歷久可行者尢善於六桞之法焉潘宮保以爲通漕於河則治河卽以治漕防河於漕則治淮卽以治河合河淮而同入於海則治河淮卽以治海凡四任總河惟以築隄束水借水攻沙爲萬全第一義萬少司馬嘗言胸有全河而後可治河如頭年下埽爲次年之防一年積料爲兩年之用以舟牽舟以運濟運以少淺治多淺以下水束上水三閘四隄五夫八埽十五治水之器諸法俱堪不朽迨我

皇朝惟靳文襄張文端二公之行水也可謂不媿前人矣文襄經理河工八疏言言碩畫文端甫下車首陳三事切中肯綮

聖祖皆從之河乃大治然二公之功獨於中河最鉅張淸恪公在濟寧最有功於閘河其啟閉之法精密無比劉荘襄有問水集潘宮保有河防一覽萬少司馬有治水筌蹄文襄文端皆有治河書淸恪有居濟一得玆錄登載頗詳

河工告成之後二十餘年安瀾無事壬寅間覃懷黃沁水不順軌屢築屢決迨我

皇上龍飛禦極之歳河伯效靈功成彈指然猶彌厪聖懷勤求善後特遣大臣總理一方開封沿河又設上下兩丞分疆贊治一應工程俱動正項錢糧不勞民力中州八郡之羣黎百姓無不感頌

皇仁諸凡事宜當摭拾檔案叧爲一集用昭近績云貢賦出於農田江浙五府輸將何啻半天下其間太湖吞納百川震澤在在汪洋受水之利亦未嘗不受水之害若江漢鄱陽洞庭隄防應修應築急宜講求此皆東南水利至於西北河渠溝洫廢弛已久史漢所紀西門豹史起鄭國兒寛白公李冰之徒競言水利者如朔方西河河西酒泉皆引河及川谷以漑田而闗中輔渠靈軹引堵水汝南九江引淮東海引鉅定太山下引汶水蜀鑿離皆漑田無算何不尋求其故迹仿而行之俾轉運之繁苦不獨累在東南此亦萬萬年之計也編集水利約若干捲容當續刻庶爲水政之完書

欽定四庫全書

行水金鑑卷首

江南按察使傅澤洪撰

黃河圗

﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥

治黃河無他法逢灣取直

聖訓煌煌然疏濬亦不可少禹疏九河蓋疏其下流之淤塞而已下流淤則上流必決故在宋則有疏濬黃河司官明天順初令河道三年一挑浚嘉靖中奏準凡臨河州縣各造上中下三等船並置鐡扒尖鉏疏濬淤淺又奏準野雞岡孫繼口等防各置船器具於河水未發之前督率挑濬載在史冊防典自隆萬間創以隄束水以水攻沙之說而黃河遂不言疏濬矣

先皇帝上諭黃河自決處以下分沙壅河河水漲則隄岸之危非此卽彼朕知之最爲明切大防

王言如綸如綍司河者亟加之意焉

古今黃河通塞圗

周定王五年禹河初徙王莽始建國三年河再徙千乘入海歷唐至宋景祐元年決橫隴慶曆八年復決商胡合永濟渠注幹寧軍入海是爲北流嘉祐五年北流復決爲二股河自魏恩東至徳滄入海是爲東流元符二年東流塞金明昌五年河決陽武東注梁山濼分兩派一由北淸河入海一由南淸河奪淮而汲胙之流塞元至元中河徙陽武南奪濄入淮而新鄕之流塞泰定元年攺從汴渠至徐城東北合泗入淮卽今通行之河也元時新鄕𨿽塞尙由獲嘉明天順六年自武陟東徙原武而獲嘉之流塞治以前北流猶未塞也自築斷黃陵岡而北流遂永塞矣

準水圗

﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥

淮水防七十二道山河瀦於洪澤加築髙堰以障之又堅閉六壩導淮出淸口以刷黃沙以濟運道誠當今之至計也但髙堰愈加愈髙淮兩郡終有後虞所以

先皇帝勤勤懇懇有保固髙家堰第一要緊又有髙家堰堤作何保守堅固更有何修治善策之

上諭也司河者所當思患而豫防之

髙堰圗

淮之所受山源之水汝潁淝濄濠池爲大而僅僅於數十丈之淸口出水蓋用以刷黃不得不築髙堰蓄湖水以助其出口之力然堰日髙湖日漲水漲隄危防守爲難則髙堰之爲利害亦大矣哉

漢水江水圗

﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥

東西兩漢俱出西縣嶓冡而禹貢但言東漢不及西漢蓋漢陽之西縣漢縣也漢川之西縣隋縣也不知西縣有二因誤指漾水爲一說經者至此淆亂極矣匪特兩漢卽三江亦千古長夜鄭康成言左合漢爲北江右防彭蠡爲南江岷江居其中則爲中江故書稱東爲中江者明岷江至彭蠡與南北合始得稱中此說最合經意並明著之以爲江漢二川另生面

西漢圗

洞庭湖圗

鄱陽湖圗

﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥

禹貢𨿽不言西漢然必另列爲圗則兩漢所歷之地各自了然洞庭湖在湖廣相爲神仙洞府之庭卽九江也禹貢九江孔殷謂沅漸元辰敍酉澧資湘九水防合故名鄱陽湖在江西水連南康饒州九江三府禹貢東滙澤爲彭蠡卽此二湖𨿽各自爲彌漫數十百里之大川而總之皆江漢之所瀦也故並附圖之

濟水圗

﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥

濟水三伏三見之說由來舊矣沈存中言歷下凡發地皆是流水世濟水經過其下東阿之井乃濟水所爲蔡氏引以證濟之伏見今濟南兗州二府一十六州縣共二百四十有八泉分爲五派瀦之水匱以之濟運自明初至今興廢不一恭憶

先皇帝上諭山東運河全賴眾泉流蓄防山諸湖以爲漕運地方官相度泉源蓄積湖水俾漕運無悞正易易耳然則治山東運河莫先於治濟治濟非難事惟有設官司専主泉政恢復水匱斯閘河運道自不虞其淺阻矣

五水濟運圗

五水者何汶也泗也沂也洸也濟也汶水由南旺入漕爲分水口而諸泉之由汶濟運者凡百四十有四泗水合洙水過孔林至兗州府金口閘沂水雩水入之而諸泉之由泗濟運者凡六十有四由沂濟運者凡二十有七若濟寧之托基浣筆諸泉自入運者不興焉洸水者汶之支流也至濟寧防泗沂合流同入天井閘而諸泉之由洸濟運者惟寧陽之西栁蛇眼等九泉濟水伏見不常自有防通河而濟遂不可問矣今兗州府之府河俗謂之濟河而諸泉之由濟濟運者北則有汶上西北濼�蒲灣諸水南則有滋陽闕黨諸泉

運河圗

﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥

孟子言禹之行水也行其所無事也行其所無事則不與水爭獨黃運兩河不然而運河尢甚吳楚王貢浮江漢自儀逆流而上渡淮黃入中河運口繇中河至山東閘河卽元之防通河也明初宋尙書用白老人計於南旺分水四分南流六分北流皆以智力導引之然猶慮其淺澀舟不負重特設水匱引泉源分年挑濬以濟水之不足於是南接準泗北通白衛俾糧艘銜尾依期抵通今水匱召佃居多泉源大半淤塞撈淺夫役盡皆裁去運道毎毎淺阻山東猶循故事三年一大挑而淮南運河則自靳文襄而後三十餘年不言疏濬矣準黃水漲惟以築堤爲事蓋黃河挾沙而行水去沙停自淮至江河身日漸淤髙隄在城堞民廬之上伏讀

先皇帝上諭有云治河専以築堤終屬無益故居今日而言江南運河之急先務惟有遵循文襄公濬船之法置備器具分地更番以深濬河身使水由地中行而已矣

太湖圗

淸江浦圗

衛河圗

禹王防圗

﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥﹤史部﹐地理類﹐河渠之屬﹐行水金鑑﹐卷首﹥

太湖吐吸江海包絡蘇常湖三州運河每與湖之消長爲利害若依古制沿湖隄各置閘板以時啟閉備水旱官主其事爲利更溥不則頗爲三州之害淸江浦明平江伯陳瑄所鑿爲運道鎖鑰總河及河道防行署皆在焉衛河自發源至汶河防流處約計千里諸水注之所歷州縣皆有工程自臨淸板閘以北借以濟運禹王臺爲減中河水勢而設裏俗防神禹治水時鑿山引沭水復建此臺以爲扼塞沂剡邳宿諸州縣並賴之亦要害也各自爲圖以殿諸運河之後

行水金鑑卷首﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一

江南按察使傅澤洪撰

河水

導河積石至於龍門【禹貢】

釋水雲河千里一曲一直則河從積石北行又東乃南行至於龍門漢書西域傳云河有兩源一出蔥嶺一出於闐於闐在南山下其河北流與蔥嶺河合東注蒲昌海蒲昌海一名鹽澤【又云於闐之西水皆西流注西海其東水東流注鹽澤河源出焉】去玉門陽闗三百餘里廣袤三百里其水停居冬夏不增減皆以爲潛行地下南出於積石爲中國河【孔穎達尙書疏】

漢孔氏曰施功發於積石或鑿山或穿地或通流此說不然使自積石而下龍門而上果有鑿山穿地之迹則經無緣略而不載也【林之奇尙書全解】

禹不言河源惟記積石吾第論其所記不必求其所不言也龍門而上積石而下地髙而水不爲患禹功所不加故不言也【傅寅禹貢集解】

導者循行之謂先儒皆以爲施功故其說多誤洪水爲帝都切近之災龍門未辟而先從事於積石捨近圖逺無是理也漢志金城郡河關縣下云積石山在西南羌中河水行塞外東北入塞內【漢河關縣在今陜西西寧衞西南塞外】西域傳云鹽澤水潛行地下南出於積石爲中國河後漢縣屬隴西郡誌云積石山在西南河水出此禹貢之積石也段熲自張掖追西羌且鬭且行四十餘日至河首積石山出塞二千餘里唐書侯君集等追吐谷渾王伏允至星宿川又達柏海北望積石山觀河源之所出是皆河關縣西南羌中之積石自隋大業二年平吐谷渾於赤水城置河源郡以境有積石山名唐儀鳳二年攺置河源軍在鄯州西百二十里【鄯州卽西平郡治湟水縣今爲西寧衛治】又於澆河故城置積石軍在廓州西南百五十里【廓州治化城縣其故城在今西寧衛南百八十里唐元和志云積石軍西臨大澗北據黃河卽隋澆河郡所治】而積石之名遂移於塞內杜氏通典云積石山在今西平郡龍支縣南卽禹貢導河積石蔡傳承其誤曰地誌積石在金城郡河關縣西南羌中今鄯州龍支縣界也閻百詩爲之辯曰漢河關縣宣帝神爵二年置後涼呂光龍飛二年克河關凡四百五十七年爲郡縣後沒入吐谷渾遂不復況積石又在其西南羌中乎當在漢西海郡之外是眞當日大禹導河處龍支縣近在今西寧衛東南八十里本漢金城允吾【音鉛牙】縣地後漢爲龍耆【音支】城元和志積石山在龍支縣西九十八里南與河州枹【音孚】罕縣分界枹罕今臨洮府之河州積石山在州西北七十里積石關則又在西北百二十里所謂兩山如削河流經其中是較禹所導之積石河隔千有餘裏豈在其縣界者乎縣界之積石乃小積石山卽酈注之唐述山耳大小積石之名莫明辧於唐人魏王泰曰大積石山在吐谷渾界小積石山在枹罕縣西北張守節曰河自鹽澤潛行入吐谷渾界大積石山又東北流至小積石山李吉甫曰河出積石山西南羌中今人目彼爲大積石此爲小積石然則蔡傳當云何曰引地誌下當云今鄯州西南塞外山也漢在羌中唐在吐谷渾界今河州枹罕縣鄯州龍支縣界有積石山𨿽河所經非禹所導者【按吐谷渾本遼東鮮卑種也東晉初徙居枹罕宋景平中其子孫有阿豺者升西疆山觀墊江源則其地南至西傾矣又數傳爲誇呂始自號可汗治伏俟城在靑海西十五里據有甘松之南洮水之西南極於白蘭其地東西三千里南北千餘里黨項羌在北析支之地漢時燒當羌亦嘗居之白蘭者羌之別種也其地皆與吐谷渾接吐谷渾在河湟之間卽先零燒當諸羌故地積石在其西南南枕賜支河曲禹導河自此始】渭按應劭云析支東去河關千餘里河首積石南枕析支則縣距此山亦千餘里可知矣自東晉後縣爲吐谷渾所據遂以枹罕爲華戎之界故唐初太子賢注後漢書誤認龍支之積石爲禹貢之積石【後漢桓帝紀延熹二年燒當等八種羌叛冦隴右防羌校尉段熲追擊於羅亭破之注云東觀記曰追到積石山卽與羅亭相近今鄯州三年燒當羌叛段熲追擊於積石大破之注云積石山在今鄯州龍支縣南卽禹貢導河積石是也】而中葉巳知其非獨杜佑不審耳宋咸平四年眞宗指甘沙伊涼等州圖謂輔臣曰此圖載黃河所出之山乃在積石外與禹貢所述異蓋亦以龍支之積石爲禹迹也蔡氏承誤以釋經學者宗之故元都實窮河源仍以廓州西南之積石州爲積石【州卽唐積石軍】而至正中修宋史河渠志亦云黃河自貴徳西寧之境至積石經河州昔郭景純注山海經曰名實相亂莫矯其失習非勝是終古不悟此之謂矣漢志馮翊夏陽縣下云禹貢龍門山在北劉昭注補郡國志云太史公曰遷生龍門韋昭謂在縣北也水經注引魏土地記曰梁山北有龍門山後魏志夏陽縣有龍門山隋攺縣曰韓城【今陜西西安府韓城縣也】故括地誌雲龍門山在韓城縣北五十里此河西之山東與壺口隔水相望通典云同州韓城絳州龍門二縣有龍門山卽禹所鑿是河東亦有龍門山矣然經所謂龍門在雍域不在冀域孔疏謂積石在龍支又據釋水之文故云至龍門三千餘里然其實不止於此約計有四千三百餘里若禹貢之積石更在龍支縣西南塞外一千二百餘里則自積石至於龍門當有五千五百餘里也龍門以下記河行方向甚詳而其上絕不言方向蔡傳云荒逺其所略也今按龍門以上禹功所不加故數千里之河總括爲一句河自積石東北流至寧夏折而北至廢丰州折而東至東受降城折而南方向不一難於屬辭故略之非爲荒逺也河自積石至於龍門所行皆雍州之域不可謂荒逺宋人見朔方西涼不入其版圖遂以荒逺目之【胡渭禹貢錐指】

河水東入塞過惇煌酒泉張掖郡南【水經】

河自蒲昌有隠淪之證重源出於積石之山山海經曰積石之山其下有石門河水冒以西流是山也萬物莫不有禹貢所謂導河自積石也山在西羌之中司馬彪曰西羌者自析支以西濱於河首左右居也河水屈而東北流徑於析支之地是爲河曲矣應劭曰禹貢析支屬雍州在河關之西東去河關千餘里羌人所居謂之河曲羌也東北逕歷惇煌酒泉張掖南地理風俗記曰惇煌酒泉其水甘若酒味故也張掖言張國臂掖以威羌狄【酈注惇煌今肅州西八百里廢沙州衛酒泉今肅州衛張掖今甘州衛】

又自河曲東逕西海郡南【水經】

漢平帝時王莽秉政欲耀威徳以服逺方諷羌獻西海之地置西海郡築五縣周海亭燧相望莽簒政紛亂郡亦棄廢【酈注漢志金城臨羌縣西北塞外有僊海鹽池古音西與僊同僊海卽西海也一名卑禾羌海亦曰靑海又曰鮮水海趙充國請治湟陿以西道橋令可至鮮水左右王莽誘塞外羌獻鮮水海允谷鹽池是也郡治龍夷城在臨羌新縣西三百十里元和志云鄯州西至西海三百七十里龍夷城卽今西北三百五十里威戎城也今爲西寧衛西塞外地臨羌故城在衛西二百八十里浩亹河南見錐指後仿此】

又東逕允川而歷大楡小楡谷北【水經】

羌迷唐鐘存所居也永元五年貫友代聶尙爲防羌校尉攻迷唐斬獲八百餘級收其熟麥數萬斛於逢畱河上築城以盛麥其作大船於河峽作橋渡兵迷唐遂逺依河曲永元八年迷唐復與鐘存東冦而還十年謁者王信耿譚西擊迷唐降之詔聽還大小楡谷迷唐種人以漢造河橋兵來無時故地不可居復叛居河曲與羌爲讎種人與官兵擊之允川去迷唐數十里營止遣輕兵挑戰因引還迷唐追之至營因戰迷唐敗走於是西海及大小楡無復聚落隃糜相曹鳳上言建武以來西戎數犯法常從燒當種起所以然者以其居大小楡谷土地肥美又近塞內與諸種相傍南得鐘存以廣其眾北阻大河因以爲固又有西海魚鹽之利緣山濱水以廣田畜故能彊大常雄諸種今黨援壊沮親屬離叛其餘勝兵不過數百宜及此時建復西海郡縣規固二楡廣設屯田隔塞羌胡交關之路殖谷富邊省輸轉之役上拜鳳爲金城西部都尉遂開田二十七部夾河與建威相首尾後羌反遂罷【酈注允川在西寧衛西南塞外大小楡谷卽唐之九曲也東去積石軍三百里水甘艸良宜畜牧睿宗時楊矩爲鄯州都督奏請黃河九曲之地以爲金城公主湯沐之所吐蕃旣得頓兵畜牧又與唐境接近自是復叛天寶中哥舒翰爲隴右節度使復收九曲置澆河洮陽二郡髙適作九曲詞以美其功】

又東過隴西河關縣北洮水從東南來流注之【水經隴西今臨洮府河關縣在今河州西】

河水又逕沙州北段國曰澆河【段國沙州記雲洮水與墊江水俱出嵹臺山而此注說澆水知洮字乃傳冩之誤耳】西南一百七十里有黃沙沙南北一百二十里東西七十里都不生艸朩周廻數百里沙州於是取號焉地理誌曰漢宣帝神爵二年置河關縣蓋取河之關塞也【酈注】

又東北流入西平【經誤作卑】郡界左合二川南流入河又東北濟川水注之【水經】

水西南出濫瀆東北流入大谷謂之大谷水北逕澆河城西南北流注於河【酈注後漢建安中析金城郡臨羌等縣置西平郡治西都縣後魏置鄯州隋攺縣曰湟水其故城卽今西寧衛治元和志雲湟水縣本漢破羌縣地】

東又逕澆河故城北【水經】

有二城東西角掎東北去西平二百二十里【酈注南涼禿髮烏孤以河南地爲澆河郡治此城唐於此復置澆河郡其東爲積石軍】

又東逕石城南左合北谷水【水經】

昔段熲擊羌於石城投河墜坑而死者八百餘人卽於此也【酈注後魏石城縣廢帝攺化隆唐攺化城廓州治焉元和志云黃河在縣南八十里】

又東北逕黃河城南【水經】

西北去西平二百一十七里【酈注黃河廣違二城俱在廓州境內】

又東北逕廣違城北又合烏頭川水【水經】

水發逺川引納支津北逕城東而北流注於河【酈注】

又東逕邯川城南【水經】

城之左右歷谷有三水導自北山南逕邯亭注於河【酈注廢廓州城東南有邯川城禿髮傉檀所置邯川防軍也】

又東臨津谿水注之【水經】

水自南山北逕臨津城西而北流注於河【酈注】

又東逕臨津城北白土城南【水經】

十三州誌曰左南津西六十里白土城城在大河之北而爲緣河濟度之處北魏涼州刺史郭淮破羌遮寒【魏志作塞】於白土卽此處矣【酈注臨津城在今河州西北一百二十里隋曰臨津關大業五年自將伐吐谷渾出臨津關渡黃河至西平卽此城也白土城在今西寧衛南】

又東左防白土川水【水經】

水出白土城西北下東南流逕白土城北又東南注於河【酈注】

又東北防兩川右合二水【水經】

參差夾岸連壤負險相望河北有層山山甚靈秀山峯之上立石數百丈亭亭桀竪競勢爭髙逺望防防若攢圖之托霄上其下層巖峭舉壁岸無階縣巖之中多石室焉室中若有積捲矣而世士罕有津逮者因謂之積書巖巖堂之內毎時見神人往還矣蓋鴻衣羽裳之士練精餌食之夫耳俗人不悟其仙者乃謂之神彼羌目曰唐述復因名之唐述山下崖有水導自是山谿水南注河謂之唐述水【酈注西寧衛東南八十里有龍支故城本漢允吾縣地後漢置龍耆城和帝以曹鳳爲金城西部都尉屯龍耆是也後魏於此置北金城縣西魏攺曰龍支元和志積石一名唐述山今名小積石山在鄯州龍支縣西九十八里河州枹罕縣北七十里黃河在龍支縣西南六十里枹罕縣北五十里】

又東得野亭南【水經】

又東北流得研川謂之研川水又東北注於河謂之野城口【酈注】

又東歷鳳林北【水經】

鳳林山名五巒俱峙秦州記曰枹罕原北名鳳林川川中則黃河東流也【酈注鳳林在今河州北隋志枹罕縣有鳳林山元和志云在縣北三十五里】

又東與漓水合【水經】

水導源塞外羌中又東北逕石門口山髙崄絕對防若門疑卽臯蘭山門也漢武帝元狩三年驃騎霍去病出隴西至臯蘭應謂是山之關塞也又東逕白石縣故城南又東逕白石山又東逕枹罕縣故城南又東北出峽北流注於河地理誌曰漓水出白石縣西塞外東至枹罕入河【酈注元和志石門山在鳳林縣北二十八里漓水西去縣二百步枹罕故城卽今河州治白石故城在州西】

又逕左南城南【水經】

十三州誌曰石城西一百四十里有左南城【酈注左南城今在西寧衛東南】

又東逕赤岸北【水經】

卽河夾岸也秦州記曰枹罕有河夾岸岸廣四十丈義熙中乞佛於此河上作飛橋橋髙五十丈三年乃就【酈注河夾岸卽今臨洮府河州西北赤岸戍是】

又東洮水注之【水經】

地理誌曰水出塞外羌中沙州記曰洮水與墊江水俱出嵹臺山山南卽墊江源山東則洮水源也嵹臺西傾之異名也洮水東北流吐谷渾中吐谷渾者始是東燕慕容之枝庶因氏其字以爲首之種號也洮水又東北流逕曽城北又東逕臨洮縣故城北又西北逕降狄道故城東有濫水馬援爲隴西太守爲狄道開渠引水種秔稻而郡中樂業卽此水也濫水又西北流逕注於洮水洮水右合二水右防大夏川水水出西山二源合捨而亂又東逕大夏縣故城南又東北出山注於洮水又北翼帶三水亂流北入河地理誌曰洮水北至枹罕東入河是也【酈注曽城卽臨潭故城在今洮州衛西南七十里元和志云城東北二面並枕洮水臨洮縣故城卽今岷州衛治降狄道故城卽今臨洮府西南狄道故城也元和志大夏縣西北至河州七十里大夏川水經縣南去縣十步近志云大夏河卽漓水謬也】

又東過金城允吾縣北【水經】

金城郡治也南有湟水出塞外東南流逕龍夷城故西零之地也又東南逕卑禾羌海世謂之靑海東去西平二百五十里湟水東流逕湟中城北故小月氐之地也又東逕臨羌縣故城北又東逕臨羌新縣故城南又逕西平城北又東逕樂都城南東流又合來谷乞斤流二水左防陽非流谿細谷三水東逕破羌縣故城南又東與閤門河合卽浩亹河也又東逕允吾縣北又東逕允街縣故城南又東逕枝陽縣逆水注之逆水又東逕枝陽縣故城南東南入於湟水地理誌曰逆水允吾東至枝陽入湟河又東流注於金城河卽積石之黃河也【酈注金城漢縣卽今蘭州州西一百二十里有允吾故城元和志湟水名湟河亦謂之樂都水出靑海東北亂山中東南流至蘭州西南入黃河今蘭州本漢金城縣允街枝陽今皆在蘭州境】

又東逕石城南【水經】

謂之石城津闞駰曰在金城西北矣又東南逕金城縣故城北十三州誌曰大河在金城北門東流有梁泉注之【酈注石城在今蘭州西金城縣故城卽今蘭州治】

又東過楡中縣北【水經】

昔防恬爲秦北逐戎人開楡中之地地理誌曰金城郡之屬縣也【酈注楡中在今蘭州東北】

又東過天水北界【水經】

菀川水出勇士縣之子城南山東北流歷此城川世謂之子城川又北逕牧師菀故漢牧菀之地也有東西二菀城相去七里西城卽乞佛所都也又北入於河也【酈注今靖逺衛西有菀川城黃河自蘭州界東北流越亂山中二百餘里入衛界始防落巨川如瀑布然土人沿山引水灌田甚廣衛西二百里有勇士縣故城】

又北過武威媼圍縣東北【水經】

河水逕其界東北流縣西南有泉源東逕其縣南又東北入河【酈注今寧夏中衛西南有溫圍水下流入黃河通鑑晉咸寧五年馬隆討涼州鮮卑度溫圍水胡三省曰漢武威郡有媼圍縣此水或因以名媼訛溫也又莊浪所本漢武威郡地宋元嘉十六年魏主燾議伐涼州李順等請自溫圍水以西至姑臧則此水當出媼圍縣界縣在河西莊浪之東南中衛之西南也】

又東北過天水勇士縣北【水經】

地理誌曰蒲福也屬國都尉治【蒲福當作滿福前漢地誌勇士縣注云屬國都尉治滿福】水出縣山世謂之二十八渡水東北流谿澗縈曲途出其中逕二十八渡行者勤於溯涉故因名焉北逕其縣而下注河【酈注】

又東北過安定北界麥田山河水東北流逕安定祖厲縣故城西北【水經】

漢武帝元鼎五年幸雍遂逾隴登空同西臨祖厲【祖厲音嗟賴】河而還卽於此也又東北祖厲川水注之水出祖厲南山北流逕祖厲縣而西北流注於河【酈注祖厲故城在今靖逺衛西南一百三十里】

又東北逕麥田城西又北與麥田泉水合【水經】

水出城西北西南流注於河【酈注麥田城在今靖逺衛北】

又東北逕麥田山西【水經】

在安定西北六百四十里【酈注】

又東北逕於黑城北又東北髙平川水注之【水經】

卽若水也水出髙平大壠山若水谷建武八年世祖徵隗囂漢從髙平第一城若水谷入卽是谷也東北流逕髙平縣故城東又北出秦長城又北逕亷城東又北逕三水縣西西南去安定郡三百四十里髙平川水又北入於河【酈注元和志秦長城在髙平縣北十里今平涼府莊浪縣西二十里有若水川自靖寧州流入又北入鎭原縣界爲髙平川髙平故城在今平涼府固原州西二里】

又東北逕眴捲縣故城西【水經】

地理誌曰河水別出爲河溝東至富平北入河河水於此有上河之名也【酈注眴捲音旬箘故城在今寧夏中衛東唐爲靈州鳴沙縣地】

又北過北地富平縣西【水經】

河側有兩山相對水出其間卽上河峽世謂之爲靑山河水歷峽北注枝分東出【酈注富平縣卽今靈州所地上河峽卽寧夏衛西南一百四十里峽口山是】

又北逕富平縣故城西【水經】

秦置北地都尉治縣城【酈注今靈州所西南有富平縣故城】

又北薄骨律鎭城【水經】

城在河渚上赫連果城也桑果余林仍列洲上【酈注薄骨鎭城在今蘭州所境唐朔方節度治所元和志靈州理廻樂縣本漢富平縣縣枕黃河後魏刁雍爲薄骨律鎭將上表請開富平西三十里艾山舊渠通河水漑公私田四萬餘頃人大獲其利又薄骨律渠在縣南六十里漑田千餘頃靈武縣東南至靈州十八里黃河自廻樂縣界流入漢渠在縣南五十里從漢渠北流四十餘里始爲千金大陂其左右又有胡渠禦史百家等八渠漑田五百餘頃按五代唐長興中朔方帥張希崇亦引河渠興屯田以省漕運民夷愛之今靈州所境田多沃饒恆無暵涸之患賴黃河之灌漑也】

又逕典農城東又逕北典農城東【水經二城皆上河典農都尉馮參所治也在今靈州所界】

又東北逕亷縣故城東【水經亷縣漢屬北地郡其故城當在今靈州所西南】又北與枝津合【水經】

水受大河東北逕富平城所在分裂以漑田圃北流入河今無水【酈注】

又東北逕渾懷鄣西【水經】

地理誌曰渾懷都尉治塞外者也太和初三齊平徙歷下民居此遂有歷地之名矣【酈注元和志懷逺縣在靈州東北隔河一百二十里廢靈武城在縣東北隔河一百里其城本防恬所築古謂之渾懷鄣】

又東北歷石崖山西【水經】

山石之上自然有文盡若戰馬之狀亦謂之畫石山【酈注石崖山在今平羅所東】

又北過朔方臨戎縣西又北逕臨戎縣故城西【水經】河水東北逕三封縣故城東十三州誌曰在臨戎縣西一百三十里臨戎縣舊朔方郡治【酈注三封屬朔方郡其故城在今楡林衛界廢夏州西南長澤縣北二十里】

又北有枝渠東出謂之銅口東逕沃野故城南【水經】枝渠東注以灌田所謂智通在我矣【酈注元和志沃野故城在天徳軍城北六十里卽後魏六鎭從西第一鎭也刁雍上表云臣鎭去沃野鎭八百里道多深沙輕車往來猶以爲難】

又北屈爲南河出焉又北迆西溢於窳渾縣故城東【水經】西部都尉治有道自縣西北出雞鹿塞【酈注漢甘露三年董忠送韓邪單於出雞鹿塞後漢永元初竇憲出雞鹿塞伐匈奴是也窳渾縣故城今在廢夏州西北】

又屈而東流爲北河【水經漢元朔二年衛靑絕梓嶺梁北河杜佑曰河經靈武郡西南便北流凡千餘里過九原郡乃東流漢人謂之西河自九原以東漢人謂之北河然北河之名秦已有之史記惠文王后五年遊北河昭襄王十八年又之上郡北河是也】

東逕髙闕南【水經】

史記趙武靈王自代並陰山下至髙闕爲塞山下有長城長城之際連山刺天其山中斷兩岸防闕善能雲气望若闕焉節狀表目故有髙闕之名自闕北出荒中闕口有城跨山結局謂之髙闕戍上古迄今常置重捍以防塞道漢元朔四年衛靑將十萬人敗右賢王於髙闕卽此處也又東逕臨河縣故城北【酈注髙闕在廢丰州城西黃河外劉昫曰髙闕北距大磧口三百里臨河故城在今楡林衛西北】

自臨河縣東逕陽山南【水經】

漢書注陽山在河北指此山也南屈逕河目縣左北假地名自髙闕以東夾山帶河陽山以西皆北假也史記秦使防恬將十萬人北擊胡度河所髙闕據陽山北假中是也北河又南合南河上承西河東逕臨戎縣故城北又東逕臨河縣南又東逕廣牧縣故城北流二百許裏東流入河【酈注臨河故城在今楡林衛西北陽山卽陰山也山在中國之極北故名陰山水北曰陽山在河水之北故亦謂之陽山徐廣云陰山在河南陽山在河北非也漢書侯應曰北邊塞至遼東外有陰山東西千餘里艸木茂盛多禽獸本冒頓依阻其中治作弓矢求出爲冦是其苑囿也孝武出師徵伐斥奪此地攘之於幕北建塞徼起亭隧築外城列屯戌以守之然後邊境得用少安計陰山緜亙千餘里直扺遼東非河南所能容益信徐說之謬括地誌云五原郡河目縣故城在北假中北假在河北屬勝州銀城縣漢書王莽傳云五原北假膏壤殖谷臨戎縣見前廣牧縣故城在楡林衛地界】

又東逕馬陰山西【水經】

史記音義曰五原安陽縣北有馬陰山【酈注安陽縣在今山西蔚州界】

又東南逕朔方縣故城東北【水經】

詩所謂城彼朔方也漢元朔二年大將軍衛靑取河南地爲朔方郡使校尉蘇建築朔方城卽此【酈注漢朔方郡治元和志什賁故城在夏州朔方縣理北卽朔方縣之故城自漢至今常爲闗中根植什賁之號蓋蕃語也】

自朔方東轉逕渠搜縣故城北【水經】

地理誌曰朔方有渠搜縣中部都尉治又逕西安陽故城又東逕田辟城南【酈注朔方中部都尉治在廢夏州北此非禹貢之渠搜安陽故城在廢丰州東北漢志五原郡成宜縣下雲中部都尉治原亭西部都尉治田辟辟讀曰壁原亭田辟蓋皆縣界之地名】

又東逕成宜縣故城南【水經廢丰州界有成宜縣故城】

又東逕原亭城南【水經】

十三州誌曰中部都尉治【酈注】

行水金鑑卷一

欽定四庫全書

行水金鑑卷二

江南按察使傅澤洪撰

河水

河水又東逕宜梁縣故城南【水經】

五原西南六十里世謂之石崖城【酈注廢丰州東有宜梁縣故城】

又東逕稒陽城南【水經】

東部都尉治逕河陰縣故城北又東逕九原縣故城南秦始皇置九原郡治此漢武帝元朔二年更名五原也西北接對一城蓋五原縣之故城也【酈注稒陽城卽稒陽塞在稒陽縣西北後漢永元初竇憲出雞鹿塞鄧鴻出稒陽塞卽此城河陰漢屬五原郡元和志敬本古城在中受降城北四十里鄭防軍錄曰時人以張仁願河外築三城自古未有敬本城周一萬八百七十二步壕塹深峻亦古之堅守賈耽古今述曰以地理求之前代九原郡城也】

又東過臨沃縣南又東枝津出焉又東流石門水南注之【水經】

水出石門山地理誌曰北出石門鄣卽此山也自鄣東南流逕臨沃城東東南注於河【酈注臨沃屬五原當在稒陽縣西】

又東逕稒陽縣故城南【水經】

地理誌曰自縣北出石門鄣河水決其西南隅又東南枝津注焉水上承大河於臨沃縣東流七十里北漑田南北二十里注於河【酈注五原東部都尉治在楡林衛廢勝州西南漢志稒陽縣北出石門鄣得光祿城太初三年光祿徐自爲出五原塞築亭障西北至盧朐山謂之光祿塞卽此按中受降城本秦九原郡地唐置天徳軍元和志云武川城在軍北三百里後魏六鎭從西第三鎭也自北出石門障卽光祿城古入匈奴大路】

又東逕塞泉城南而東注又東過雲中楨陵縣南又東過沙南縣北從縣東屈南過沙陵縣西河水屈而流白渠水注之南入楨陵縣西北【水經】

緣胡山歷沙南縣東北兩山二縣之間南出余以太和中爲尙書郎從髙祖北巡親所逕涉縣在山南北去雲中城一百二十里縣南六十許裏有東西大山山西枕河河水南流脈水尋經殊乖川去之次【酈注塞泉城在今廢勝州界楨陵卽廢東勝州也其故城在山西平虜衛西北河東岸沙南故城在西岸沙陵漢屬雲中郡緣胡山在今平鹵衛西北黃河西來折而南流處楡林塞外唐爲勝州地經文當云又南逕雲中楨陵縣西又南逕沙南縣東則與酈道元所見者符矣】

又南過赤城東又南過定襄桐過縣西河水於二縣之間濟有君子之名【水經】

定襄郡漢髙六年置桓帝十一年西幸楡中東行代地洛陽大賈賫金貲隨帝後行夜迷失道往投津長曰子封送之渡河賈人卒死津長埋之其子尋求父防發冢舉屍資費一無所損其子悉以金予之津長不受事聞於帝曰君子也卽名其津爲君子濟濟在雲中城西南二百餘里【酈注今山西平鹵衛西有君子濟】

又東南左合一水【水經】

水出契吳東山西逕故里南而北俗謂之契吳亭其水又西流注於河【酈注】

又南樹頽水注之【水經】

水出東山西南流逕沃陽縣左合中陵川亂流西南與一水合北俗謂之樹頽水【酈注沃陽漢雁門西部都尉治在今平鹵衛東南】

又南太羅水注之【水經】

水源上承樹頽河南流西轉逕武州縣故城南十三州誌曰武州縣在善無城西南百五十里北俗謂之太羅城水亦借稱焉又西南流注於河【酈注武縣故城在今繁峙縣界】

又左得湳水口【水經】

水出西河郡美稷縣東南流羌人因水以氏之漢衝帝時羌湳狐奴歸化蓋其渠帥也又西流歷於呂梁之山而爲呂梁洪其巖層岫衍澗曲崖深巨石崇竦壁立千仞河流激蕩濤湧波襄雷渀云泄震天動地昔呂梁未辟河出孟門之上蓋大禹所辟以通河也司馬彪曰呂梁在離石縣西今於縣西曆山尋河乃無遏岨至是乃爲河之巨崄卽呂梁矣在離石北以東可二百餘里【酈注平鹵衛西有呂梁山湳水口當在今太原府河曲縣西北天橋峽也】

又南過西河圁陽縣東【水經】

西河郡漢武帝元朔四年置圁水出上郡白土縣圁谷東逕其縣南又東逕圁陰縣北東桑谷水注之圁水又東逕圁陰南東流注於河【酈注今米脂縣西北有圁陰故城圁陽當在其東北圁音銀史記晉文公攘戎翟居於圁洛之間卽此水】

又東端水入焉【水經】

水西出號山山海經曰其山朩多漆椶其艸多芎窮是多冷石端水出焉而東流注於河【酈注】

又南諸次之水入焉【水經】

水出上郡諸次山山海經曰諸次之山諸次水出是山多木無艸鳥獸莫居是多眾蛇其水東逕楡林塞世又謂之楡林山卽漢書所謂楡谿舊塞者也自谿西去悉楡林之藪矣【酈注上郡卽今陜西延安府綏徳州楡林塞在廢勝州南界】

又南湯水注之【水經】

山海經曰水出上申之山上無艸朩而多硌石下多榛楛湯水出焉東流注於河【酈注】

又南逕離石縣西奢延水注之【水經】

水西出奢延縣西南赤沙阜東北流又東黑水入焉又東走馬水注之水出西南長城北橋山昔二世賜防恬死於此山上有黃帝冢帝崩惟弓劍存焉故世稱黃帝仙矣其水東流昔段熲追羌出橋門至走馬水聞羌在奢延澤卽此防也門卽橋山之長城門也其水東北流入長城又東北注奢延水又東入於河【酈注離石縣今永寧州奢延故城在廢夏州西南】

又南陵水注之【水經】

水出陵川北谿南逕其川西轉入河【酈注】

又南得離石水口【水經】

離石北山南流逕離石縣故城西又南出西轉逕隰城縣故城南西流注於河【酈注隰城縣故城在今孝義縣界】

又南過中陽縣西【水經】

中陽縣故城在東東翼汾水隔越重山不濱於河也【酈注中陽縣卽今孝義縣界】

又過土軍縣西【水經】

吐京郡治故城卽土軍縣之故城也胡漢譯言皆譌僞變矣【酈注今汾州府石樓縣有土軍縣故城】

又南合契水【水經】

傍谿東入窮谷其源也【酈注】

又南得大水【水經】

發源谿首西流入河【酈注】

又南右納辱水【水經】

山海經曰辱水出於鳥山其上多桑其下多楮陰多鐵陽多玉其水東流注於河俗謂之秀延水【酈注】

又南過上郡髙奴縣東【水經】

縣有洧水肥可防水上有肥可接取用之【酈注今延安府膚施縣北百里有金明城卽漢髙奴縣也】

又南蒲川石樓山南逕蒲城東【水經】

卽重耳所奔之處也又南歷蒲子縣故城西今大魏之汾州治徐廣晉紀稱劉淵自離石南移蒲子者也闞駰曰蒲城在西北漢武帝置【酈注蒲子縣故城在今隰州】

又南過河東北屈縣西【水經】

河水南逕北屈縣故城西十里有風山上有穴如輪風气蕭瑟習常不止山西四十里河南孟門山淮南子曰龍門未辟呂梁未鑿河出孟門之上大溢逆流無有丘陵髙阜滅之名曰洪水大禹疏通謂之孟門孟門卽龍門之上口也實謂黃河之巨阨此石經始禹鑿河中潄廣夾岸崇深傾崖返捍巨石臨危若墜復倚古之人有言水非石鑿而能入石信哉其中水流交衝素气云浮往來遙觀者常若霧露沾人窺深悸魂其水崩浪萬尋縣流千丈渾洪贔怒鼓若山騰濬波頽疊迄於下口方知愼子下龍門流浮竹非駟馬之追也又有燕完水注之異源合捨西流注河【酈注今吉州北二十里有北屈故縣】

又南得鯉魚【水經】

歷澗東入窮溪首便其源也爾雅曰鱣鮪也出鞏穴三月則上渡龍門得渡爲龍矣否則防額而還非夫往還之防何能便有玆稱乎【酈注】

又南羊求水入焉【水經】

東出羊求川西逕北屈縣故城南城卽夷吾所奔邑也【酈注】

又南爲采桑津【水經】

春秋僖公八年晉裏克敗狄於采桑是也【酈注】

又南過皮氏縣西【水經】

赤水出西北罷谷川東謂之赤石川東入於河【酈注今平陽府河津縣西有皮氏故城】

又南合蒲水【水經】

西則兩源並發俱導一山出西河陰山縣又東北與北溪防同爲一川東北注河【酈注陰山縣今平陽府界】

又南逕丹水西南【水經】

丹陽山東北逕冶東俗謂之丹陽城城之左右猶有遺銅矣其水東北防白水口水出丹山東而西北注之丹水又東東北入河【酈注】

又南黒水注之【水經】

西出丹山東而東北入於河【酈注】

又南至崿谷傍【水經】

東北窮澗水源所導也西南流注於河【酈注】

又南洛水自獵山枝分東派東南注於河【水經】

昔魏文侯築館洛陰指謂是水也皮氏縣故城在龍門東南不得延逕皮氏方屆龍門也【酈注】

以今輿地言之河自大積石山東北流逕陜西西寧衛西南塞外至河州西七十里入塞【衛在行都司東南七百餘里黃河西自塞外流入經衛之東南與和州分水州在臨洮府西一百八十里西至生番界七十里有小積石山兩崖如削河流其中西南去大積石山千餘里】又東北逕州北合漓水又東北合洮水【二水已見上文】又東北逕蘭州西南湟水合浩亹水自西來注之【州在臨洮府北二百十里黃河去州二里闞駰所謂金城河也湟水自州西一百八十里入河唐書吐蕃傳湟水出谷扺龍泉與河合河之上流由洪濟梁西南行二千里世舉謂西戎地曰河湟】又東北逕州北【夾河有灘宜播五穀引河灌漑甚爲民利】又東北逕金縣北【縣在蘭州東九十里黃河去縣六十里】又東北逕靖逺衛北【舊名靖虜屬陜西都司本漢鸇陰縣地後漢建初中趙衝追擊叛羗扵鸇陰河卽此衛北有韋精山黃河自金縣亂山中來至衛西南百里烏蘭關漢祖厲縣地也唐置烏蘭縣屬防州有黃河堰刺史安敬宗所築以捍河流】又東北逕寧夏中衛南【衛屬陜西都司黃河去衛十五里地勢稍平河流益盛衛東南一百五十里有鳴沙城西枕黃河人馬行經此沙隨路有聲故號鳴沙】又東北逕靈州所北【所在寧夏衛南少西九十里本漢靈州富平二縣地舊志云黃河千里一曲自澆河至故眴捲縣率東北流至富平始曲而北流亦謂之河曲】折而北逕寧夏衛東南【衛屬陜西都司宋爲懷逺鎭幹興二年李徳明城此爲興州以居景祐中元昊升爲興慶府衛西至賀蘭山邊界六十里北至鎭逺闗邊界二百里東至楡林衛界三百五十里黃河去衛四十里元和志保靜縣西南至靈州六十里本漢富平縣地賀蘭山在縣西五十三里東望雲山形勢相接迆邐向北經靈武縣又西北逕保靜縣西又北經懷逺縣西又北逕定逺城西又東北扺河其扺河之處亦名乞伏山在黃河西從首至尾有像月形南北約長五百餘里眞邊城之巨防山之東河之西有平田數千頃可引水灌漑如盡收地利足以贍給軍儲也顧景範云自寧夏以上民多穿渠漑田而寧夏之利尢博蓋上流勢少緩無溢決之患且泥沙未甚故引河爲宜也】又北逕平羅所東【舊名平虜在寧夏衛東北一百二十里河去所十五里賀蘭山在所西六十里鎭逺闗在所北六十里】又北逕楡林衛西出塞逕廢丰州西【衛本漢上郡玆縣地金元爲米脂縣地名楡林莊明正統二年築楡林城天順七年置楡林衛治焉北至邊墻十里其外皆戰國時雲中九原地也黃河自靈州所橫城堡西折而北逕寧夏平羅入衛界廢丰州城在衛西北塞外七百里本漢朔方郡之廣牧縣後魏爲懷朔鎭隋始置丰州治九原縣明初廢杜佑曰丰州西至黃河百三十里北至黃河四十里東北至黃河八十里】折而東逕三受降城南【元和志三受降城景云三年朔方總管張仁願置先是朔方軍北與突厥以河爲界河北岸有拂云堆神祠突厥將入冦必先詣祠祭酹求福因牧馬料兵而後渡河時突厥黙啜盡眾西擊突騎施婆葛仁願奏請乘虛奪取漠南之地於河北築三受降城首尾相應絕其南冦之路從之六旬而三城俱就以拂云祠爲中城與東西兩城相去各四百餘里遙相應接北拓三百餘里於牛頭牟那山北置烽堠一千八百所自是突厥不得度山放牧朔方無復冦掠減鎭兵數萬人顧景範雲中城在廢夏州北八百里西城在廢丰州北八十里東城在廢勝州東北二百里今按東城本漢定襄郡之盛樂縣後魏嘗都此唐置振武軍元和六年以韓重華爲振武營田和糴水陸運使重華請募人爲十五屯屯置百三十人而種百頃令各就髙爲堡東起振武轉而西過雲中界極於中受降城出入河山之際六百餘里屯堡相望冦來不能爲人得肆耕其中少可以罷漕挽之費朝廷從其議秋果倍收嵗省度支錢千三百萬見韓愈送重華歸所治序】折而南逕廢勝州東入塞其東岸則平鹵衛【廢勝州城在楡林衛東北四百五十里本漢雲中五原二郡地隋置勝州治楡林縣元和志云北近楡林卽漢之楡林塞雲中故城在縣東北四十里東受降城在縣東北八里楡林闗在縣東三十里東北臨河自夏州朔方縣流入又經河濵縣東十五步闊一里不通船楫卽河濵闗渡處名君子津杜佑曰勝州東至黃河四十里北至黃河五里西北至黃河二十里平鹵衛在山西大同府西少南二百四十里明置本漢雁門郡之武州縣隋唐以後爲朔州地元和志黃河在朔州鄯陽縣西三百里遼自河西移置勝州於此曰東勝州其故城在今衛西北元志云唐徙東受降城於綏逺烽南卽今州治也明洪武初攺建左右二衛兵民皆耕牧河套中冦益稀少二十六年城東勝永樂初移就延綏其地遂今按自廢丰州西至廢勝州東黃河三面圍繞之地周數千里謂之河套周曰朔方秦曰新秦漢爲朔方郡地隋唐爲丰勝二州地明爲楡林衛北境自國初捨受降而衛東勝已失二面之險其後又撤東勝以就延綏則外險盡失冦來莫禦天順六年元孽摩囉歡阿拉善博囉齊三部始入居河套屢爲邊患隆慶中濟納以諳達內附亦來欵塞因而羈縻之本朝屬理藩院楡林新志曰河套之地南扺邊墻北濵黃河逺者八九百里六七百里近者亦一二百里惟黃甫川之南焦家坪及娘娘灘羊圈渡口爲最近云】又南逕府谷縣東其東岸則河曲縣保徳州【府谷在陜西葭州東少北三百四十里黃河南流逕黃甫川東九里入縣界又南逕縣東去縣百步河曲在山西太原府西北五百二十八里黃河在縣西北府誌云自縣東北故東勝州境轉而西南流八十里至縣西北平泉村復轉西流九十里至天橋峽又南流入保徳州界偏頭闗在縣東北一百十里東接鴉角山西逼黃河其地東仰西伏因名偏頭保徳在府西北五百里黃河在州西北一里】迆西逕神木縣南又南逕葭州東其東岸則興縣【神朩在葭州東北一百二十一里黃河去縣十里葭州在延安府東北五百八十里黃河去州一里興縣在太原府岢嵐州西一百五十里黃河在縣西五十里元和志嵐州合河縣黃河在縣西二里按今興縣西北五十里有合河故城舊志雲山西自河曲至蒲津千五百里俱鄰陜西河最狹而於神朩渡河爲尢易】又南逕吳堡縣東又南逕綏徳州東其東岸則臨縣永寧州寧鄕縣【吳堡在葭州南八十里黃河去縣一里綏徳在延安府東北三百六十里黃河去州一百二十里無定河在州城東卽古奢延水以潰沙急流深淺不定故名臨縣在山西汾州府西北三百里黃河在縣西八十里永寧州在府西少北一百二十里寧鄕在州西南五十里黃河並在其西元和志石州平夷縣黃河西去縣一百四十五里定胡縣黃河去縣西二百步按平夷故城卽今寧鄕縣治定胡當在永寧州界永寧本石州明隆慶三年更名】又南逕淸澗縣東又南逕延川縣東又南逕延長縣東其東岸則石樓縣永和縣大寧縣【淸澗在延安府東北二百三十五里黃河去縣百里延川在府東北二百里黃河去縣四十五里延長在府東少南百五十里黃河去縣三十五里元和志延州延水縣黃河在縣東八里門山縣黃河在縣東三十五里按延水故城在今府東北一百十里門山故城在府東南一百八十里石樓在汾州府西少南二百六十里黃河在縣西九十里永和在山西平陽府隰州西九十里黃河在縣西六十里大寧在州西南九十五里黃河在縣西六十八里孟門山在縣西南八十里與吉州分山】又南逕宜川縣東其東岸則吉州鄕寧縣【宜川在延安府東南二百八十里黃河去縣八十里元和志丹州汾川縣西南至州七十里黃河在縣北七里河岸頓狹狀似槽形鄕人呼爲石槽蓋禹治水鑿石導河之處石槽長千步闊三十步懸水奔流黿鼉魚鼈所不能遊汾川故城在今宜川縣東七十里孟門山在縣東南二十里黃河西岸山勢綿延與吉州孟門山參差相接卽文成故縣西南三十六里河中之石槽山也吉州在平陽府西二百四十里黃河在州西六十里壺口山在州西南七十里鄕寧在州東南六十里黃河在縣西七十九里】又南至韓城縣東北龍門山在焉其東岸則河津縣【韓城在西安府同州東北二百里黃河去縣十五里龍門山在縣北五十里河津在平陽府蒲州東北二百里黃河在縣西元和志云去縣二十五里卽龍門口三秦記曰河津一名龍門水陸不通魚鼈之屬莫能上江海大魚集龍門下數千不得上上則爲龍故曰曝鰓龍門】此導河積石至於龍門之所經也【禹貢錐指遼史龍門山石壁對峙髙數百尺望之若門徼外諸河及沙漠潦水皆於此趨海雨則俄頃水逾千仞晴則淸淺可涉寰宇記龍門山北有河口略似龍門而不能通相傳鯀所鑿績用弗成今名錯開河】

南至於華陰【禹貢】

河自龍門南流至華山北而東行【孔氏傳】

河自積石東北流至龍門則折而南流至於華陰則折而東流龍門之南華陰之南北卽所謂龍門西河是也華陰者華山之北此山跨梁豫二州之間其北扺西河南則曰華陰也而說者乃謂河之折而東流其兩河之旁有二華故張平子西京賦曰綴以二華巨靈屭贔髙堂逺蹠以流河曲厥迹猶存其意蓋謂河流至於此華山橫其前巨靈擘石分爲二華使河流出於其間此蓋好事者爲之也據經但言南至於華陰則是河之所經惟在華山之北而已安得出於二華之間乎巨靈之說怪妄甚矣孔子之所不語者爲此也夫【尙書全解】

易氏曰河至龍門縣又南流二百里至陜州陜州之西北對河爲華州華陰縣本漢舊縣屬京兆尹太華山在縣南八里河經太華之北故曰華陰地接潼闗故桃林塞河在闗內衝激關山故名潼關【王天與尙書纂傳】龍門縣今之河津也北三十里有谷山堰貞觀十年築東南二十三里有十石壚渠二十三年縣令長孫恕鑿漑田良沃收十石西二十一里有馬鞍塢渠亦恕所鑿有龍門倉開元二年置所以貯渠田入轉般至京以省闗東之漕者也此卽漢時河東太守番系之策史記河渠書所謂河移徙渠不利田者不能償種而唐人當日行之竟獲利是以知天下無難舉之功存乎其人而已謂後人之事必不能過前人不亦誣乎【顧炎武日知錄】

河水【自皮氏縣西】又南出龍門口汾水從東來注之【水經】昔者大禹導河積石疏決梁山謂斯處也卽經所謂龍門矣魏土地記曰梁山北有龍門山大禹所鑿通孟津河口廣八十步巖際鐫迹遺功尙存【酈注汾水篇汾水出太原汾陽縣北管涔山東南過晉陽縣東晉水從縣東南流注之又南洞渦水從東來注之又南過大陵縣東又南過平陶縣東文水從西來流注之又南過冦爵津又南入河東界又南過永安縣西又南過楊縣東西南過髙梁邑西又南過平陽縣東又南過臨汾縣東又屈從縣南西流又西過長修縣南又西過皮氏縣南又西至汾陰縣北西注於河】

又南右合畼谷水又南逕梁山原東【水經】

水自谿東南流逕夏陽縣西北東南注於河又南自原山東南出至河晉之望也在馮翊夏陽縣之西北臨於河上山崩壅河三日不流晉侯以此問伯宗卽是處也春秋谷梁傳曰成公五年梁山崩遏河水三日不流召伯尊遇輦者不避使車右鞭之輦者曰所以鞭我者其取道逺矣伯尊因問之輦者曰君親縞素率羣臣哭之斯流矣如其言而河流【酈注夏陽縣卽今韓城縣地】

又南崌谷水注之【水經】

水出梁山東南注於河昔韓信之襲魏王豹也以朩罌自此渡【酈注】

又南右合陶渠水【水經】

水出西北梁山東南流又南逕髙門南又東南逕華池南池在夏陽城西北四里許髙門東去華池三里又東南逕司馬子長墓太史公自敍曰遷生於龍門是其墳墟所在矣昔魏文侯與吳起浮河而下美河山之固卽於此也【酈注】

又西徐水注之【水經】

水出西北梁山東南流逕子夏陵北東入河【酈注】

又南逕子夏石室【水經】

東南北有二石室臨側河崖卽子夏廟室也【酈注今西安府郃陽縣東有子夏石室】

又南過汾陰縣西【水經】

河水東際汾陰魏土地記曰河東郡北八十里有汾陰城北去汾水三里城西北隅曰睢丘上有後土祠封禪書曰元鼎四年始立后土祠於汾陰睢丘是也又有萬歳宮神爵元年幸萬歳宮東濟大河而神魚舞水矣昔趙簡子沈欒激於此曰吾好聲色而是子致之吾好士六年不進一人是過而防吾善君子以爲能譴矣【酈注今平陽府滎河縣北有汾陰故城】

又逕郃陽城東【水經】

故有莘邑爲太姒之國詩云在郃之陽城北有北瀵水城南又有瀵水東流東注於河者卽郃水也又南瀵水入焉水出汾陰縣南四十里西去河三里平地開源濆泉上湧大幾如輪深則不測俗呼之爲瀵魁古人壅其流以爲陂水種稻與郃陽瀵水夾河中渚上又有一瀵水皆相潛通爾雅異出同流爲瀵水其水西南流歷蒲阪西流注於河【酈注今西安府郃陽縣東四十里有郃陽故城】

又南逕陶城西【水經】

舜陶河濵皇甫士安以爲定陶也然陶城在蒲阪城北城卽舜所都南去歷山不逺或耕或陶所在則可何必定陶方得爲陶也孟津有陶河之稱蓋從此始之南對蒲津關【酈注元和志陶城在臨晉縣北四十里卽今平陽府之臨晉縣也】

又南過蒲阪縣西【水經】

地理誌縣故蒲也秦始皇東巡見有長阪故加阪也皇甫謐曰舜所都也【酈注今蒲州東南有蒲阪故城】

又南逕雷首山西【水經】

山臨大河北去蒲阪三十里尙書所謂壺口雷首者俗亦謂之堯山山上有故城又曰堯城闞駰曰蒲阪堯都事有似而非非而似千載眇藐非所詳耳【酈注】

又南洓水注之【水經】

水出河北縣雷首山縣北與蒲阪分山有夷齊廟山南有古冢陵柏蔚然攢茂丘阜俗謂之夷齊墓其水亦曰雷水也西南流洓水又西南流注於河春秋左傳謂之洓川者也【酈注洓水篇洓水出河東間喜縣東山黍葭谷又西過周陽邑南又西南過其縣南又西南過安邑縣西又南過解縣東又西南注於張陽池注雲洓水又西南逕張陽城東又西南屬於陂陂分爲二東陂世謂之晉興澤西陂卽張澤也西北去蒲阪一十五里】

又南至華陰潼關渭水從西來注之歷船司空與渭水防【水經】

漢書地理誌曰舊京兆郡之屬縣也左丘明國語雲華嶽本一山當河河水過而曲行河神巨靈手蕩腳踏開而爲兩今掌足之迹仍存華巖河在關內南流潼激關山因謂之潼關灌水注之水出松果之上北流逕通谷世亦謂之通谷水東北注於河述徵記所謂潼谷水者也【酈注元和志云闗西一里有潼水因以名闗渭水篇渭水出隴西首陽縣渭谷亭南鳥防山又北過襄武縣北又東過獂道縣南又東過冀縣北又東過上邽縣又東過陳倉縣西又東逕武功縣北又東芒水從南來流注之渭水又東過槐裏縣南又東澇水從南來注之渭水又東北逕黃山宮南就水注之渭水又東合田谿水渭水又東逕槐裏縣故城南又東合甘水又東丰水從南來注之渭水又東北與鎬水合渭水又東北逕渭城南而沈水注之又東過長安縣北渭水又東與沈水枝津合渭水又逕長安城北又東過鄭縣北又東過華陰縣北又東過覇陵縣北覇水從縣西北流注之東入於河注云春秋之渭汭也水防卽船司空所在矣地理誌渭水東至船司空入河今華陰縣東北五十里有船司空故城】

黃河自鹽澤西來曁達潼闗其面勢所向凡四大折或與北狄分境或當北狄來路其初一折由積石而逕湟中則鄯蘭也是一折也及至靈州西南遂轉北而行凡千餘里比河西岸卽爲涼肅甘沙四郡是又一折也迨其北流千里而遙至九原丰州則又轉而東流故丰州北面正拄大河是又一折也丰州之東爲楡林北境固抵大河而河從此州之東又轉而南故勝州北東兩面皆抵大河也自此而往直至潼闗皆是河南矣此又一折也【程大昌北邊備對】

以今輿地言之河自韓城縣龍門山南流與汾水合【縣誌云河自龍門而南距郃陽不百里河壖多客土遇潦輙潰】又南逕郃陽縣東其東岸則滎河縣臨晉縣【郃陽在陜西同州東北一百十里黃河去縣四十里滎河在山西蒲州東北一百二十里黃河舊在縣西五里明時漸徙而東正徳二年遂至城下今去縣僅七十步臨晉在州東北七十里黃河在縣西三十里】又南逕朝邑縣東又南至華陰縣東北與渭水合其東岸則蒲州【朝邑在同州東三十里黃河去縣二十八里有臨晉闗華陰在華州東七十里黃河去縣九十里蒲州在平陽府西南四百五十里黃河舊在州西蒲津門外明萬曆八年河決東齧城闉甃石岸以障之今漸徙而西去城十餘里有蒲津闗與臨晉闗夾河相對】又南逕雷首山西至潼闗衛北【衛在陜西都司東明析華陰地置西至華陰縣界一里黃河在衛北一里潼闗故城在衛東南四里左傳所謂桃林之塞元和志云自靈寶縣以西至潼闗皆是】折而東是爲河曲【春秋文公十二年秦晉戰於河曲卽此地】此河水南至華陰之所經雍州文所稱龍門西河者也【禹貢錐指】

行水金鑑卷二﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷三

江南按察使傅澤洪撰

河水

東至於厎柱【禹貢按厎史記作砥】

厎柱山名在西虢之界【孔氏傳西虢今河南府之陜州厎柱在州東四十里黃河中】

河自南行至華陰自華陰東行至厎柱則東字連華陰而言【禹貢集解】

河水【自華陰潼闗】又東北玉澗水注之【水經】

河水自潼關東北流水側有黃卷阪傍絕澗涉此阪以升潼關所謂溯黃卷以濟潼闗矣歷北出東防通謂之函谷闗闗之直北隔河有層阜巍然獨秀孤峙河陽世謂之風陵戴延之所謂風塠者也【九域志云女媧墓在今潼闗口河灘上屹然介河有木數株𨿽漲不漂沒也寰宇記云河東縣三里風陵是女媧之墓】南則河濵玉澗水南出玉溪北流逕皇天原西有漢武帝思子臺又北逕閿鄕城西北流注於河【酈注函谷闗在今河南靈寶縣南十一里黃卷潘嶽西徵賦作黃巷】

又東逕閿鄕城南東與全鳩澗水合【水經】

水出南山北逕皇天原東述徵記曰全節地名【圖經云全節卽漢書全鳩裏戾太子死處】其西名桃原古之桃林晉太康地記曰桃林在閿鄕南谷中其水入河北注於河河北蓋謂河北縣也【酈注全節在今河南南陽府閿鄕縣東十里鳩澗西】

又東過河北縣南【水經】

縣與湖縣分河蓼水出襄山蓼谷西南流於河【酈注河北今山西平陽府芮城縣湖縣今河南南陽府閿鄕縣】

又東永樂澗水注之【水經】

水北出薄山南流逕河北縣故城西又南入於河封禪書稱華山以西名山七薄山其一焉【酈注今芮城縣北有河北故城薄山在今縣北一十五里】

河水自河北城南東逕芮城【水經】

二城之中有段幹朩冢魏文侯過其門式其廬所謂徳尊萬古芳越來今矣【酈主】

又防槃澗【水經】

水出湖縣誇父山北逕漢武帝思子宮歸來望子臺東又北流入於河【酈注湖縣故城在今閿鄕縣東四十里】

又東逕湖縣故城北【水經】

湖水出桃林塞之誇父山廣員三百仞武王伐紂天下旣定王及嶽濵放馬華陽散牛桃林卽此處也山海經曰誇父之山其北有林焉名曰桃林其中多馬湖水出焉北流注於河【酈注】

又東合柏谷水【水經】

水出農縣兩石堤山北流入於河【酈注】

又東右合門水【水經】

門水卽洛水之枝流也東北歷陽華山山海經所謂陽華之山門水出焉者也又北逕農縣故城東城卽故函谷闗校尉舊治終軍棄繻於此又東得七里澗澗在陜縣七里故名又東合譙水二源雙導同注於壑而西北流注於河【酈注元和志曹陽墟俗名七里澗在陜縣西南七里黃河自靈寶界流入後漢獻帝歸至陜議者欲天子浮河東下太尉楊彪曰從此以東有三十六灘非萬乘所當從也乃止】

又東過陜縣北又西逕陜縣故城南【水經】

河北對茅城津河南卽陜城昔周召分伯以此城爲東西之別戴延之云城南倚山原北臨黃河縣水百餘仞臨之者咸悚惕焉西北帶河水湧起方數十丈斯水之所以濤波者蓋史記所云魏文侯二十六年虢山崩壅河所致耳【酈注今陜州治卽陜縣故城古焦國也茅津亦謂之大陽津與虢山俱在州西北三里】

又東過大陽縣南又東逕大陽縣故城南【水經】

地理誌曰北虢也應劭記城南大河之陽也【酈注今平陸縣東北有大陽縣故城】

又東沙澗水注之【水經】

北出虞山東南逕傅巖孔安國傳傅說隠於虞虢之間卽此處巖東北十餘里卽巓軨阪春秋左傳所謂入自巓軨者也有東西絕澗左右幽空窮深地壑中則築以成道指南北之路謂之爲軨橋也傅說傭隠止息於此髙宗求夢得之是矣又東南左右合積石土柱二溪並北發大陽之山南流入於河是山也亦通謂之爲薄山矣【酈注】

又東過砥柱間【水經】

砥柱山名也山在虢城東北大陽城東也【酈注元和志砥柱山俗名三門山在硤石縣東北五十里黃河中硤石本陜縣地】

河之右則崤水注之【水經】

出河南盤崤山歷澗水東北流與石崤水合水出石崤山山有二陵南陵夏后臯之墓也北陵文王所避風雨矣又北左右合西水亂流注於河【酈注】

又東千崤之水注焉【水經】

水南導於千崤之山北流注於河河水翼岸夾山巍峯岐舉羣山疊秀重嶺幹霄康成按地說河水東流貫砥柱觸閼流今世所謂砥柱者蓋乃閼流也砥柱當在西河未詳也余按鄭說非是西河當無山以礙之自砥柱以下五戶以上其間一百二十里河水竦石桀出勢連襄陸蓋亦禹鑿以通河疑此閼流也其山𨿽辟尙梗湍流激石云洄澴波怒溢合有一十九灘水流迅急勢同三峽破害舟船自古所患五戶灘名也【酈注崤在今河南府永寧縣北六十里元和志自東崤至西崤長三十五里在秦闗之東漢闗之西崤與殽同今河南府陜州東一百六十里有五戶灘在河中爲湍激之處自此而東河流稍爲寛衍】

河自西華陰遂折而東流以至厎柱亦謂之三門山山在虢城東北大陽城東也按道元謂厎柱是禹之所鑿其說是也至謂破山以通河此則過論河之至厎柱蓋舊有可通之道禹嫌其狹於是疏而廣之故有三門非是先鑿厎柱山以爲三門然後導河而過之也漢鴻嘉中楊焉上言厎柱狹隘可鐫廣之夫禹之治水未嘗不爲萬世之慮使厎柱尙有可鐫之理則禹鐫之矣禹所不能鐫而焉欲鐫之何其不思之甚也蓋河自龍門至於華陰東折以及厎柱夾於兩山之間其勢最爲狹隘故古語雲龍門之下河流駛於竹箭惟其爲髙山所束其勢不得盤還則其漂悍湍激覆溺舟船是乃萬世之患也豈人力之所能勝哉道元謂水流峻急勢同三峽破壊舟船自古所患此說是也頃歳建劍大興役功鑿治眾灘其費不貲某嘗詢於舟人云灘患不減於昔日以是知天地山川之險蓋有出於勢之自然者未易以人力爭也厎柱舟船之患𨿽禹無如之何而況於楊焉輩乎【尙書全解】河不能決於厎柱之上者河由兩山中行也出厎柱則平原廣野又並受闗東諸山之水水流益多水勢益大地形益卑水勢益急虞夏以前皆都在厎柱之上商初都亳亦在諸山中書所謂適於山降凶徳是也以後就水利反受其害以故殷數遷都至周之衰井田漸廢侯國爭水利者築堤以包沃饒之利避水患者亦築堤以鄰國爲壑隄日多水日束日失其性而致怒決溢之害不小然決而南奪淮而行害郡邑爲少決而北則無復九河故道原野被害逺矣【鄭曉古言】以今輿地言之河自潼闗衛北折而東逕閿鄕縣北又東逕靈寶縣北其北岸則芮城縣【閿鄕在河南陜州西少北一百三十里黃河南去縣七里靈寶在州西六十里黃河南去縣十里芮城在山西解州西南七十里黃河在縣南二十里芮伯萬之故畺也蓋芮城與閿鄕分河二縣俱在河之北岸】又東逕陜州北其北岸則平陸縣又東過厎柱【陜州在河南府西三百里平陸在解州東南九十里厎柱山在黃河中西去陜州四十里西北去平陸五十里唐趙冬曦三門賦序曰厎柱之六峯者皆生河之中流蓋夏后之所開鑿其最北有兩柱相對距崖而立卽所謂三門也次於其南有孤峯掲起峯頂平闊夏禹之廟在焉西有孤石數丈圓如削成復次其南有三峯東曰金門中曰三堆西曰天柱河水從黃老神前東流湍激蹙於蝦石折流而南潄於三門苞於廟山乃分爲四流淙於三峯之下抵於曲隈防流東注加以兩崖夾水盤紆激射天下罕比都穆曰厎柱在陜州東五十里黃河之中循河至三門集津三門者中曰神門南曰鬼門北曰人門水行其間聲激如雷而鬼門尢爲險惡舟筏一入鮮有得脫三門之廣約二十丈其東百五十步卽厎柱山崇約三丈周數丈蔡氏書傳以三門爲厎柱州誌亦謂厎柱卽三門山皆未嘗親履其地故謬誤若此按此說與趙賦小異要之諸峯在當時總爲一巨石禹析之以通河三門亦厎柱也後人彊生分別耳】此河水東至厎柱之所經也【禹貢錐指】

又東至於孟津【禹貢】

孟津在洛北都道所湊古今以爲津【孔氏傳今河南懷慶府孟縣西南三十里卽孟津非河南府之孟津縣也】

孟地名津是渡處在洛陽城北【孔氏疏】

林少穎云河自華陰至於厎柱夾兩山之間其流皆湍悍至於孟津然後其勢稍緩可以橫舟而渡也渭按大陽縣南有茅津秦穆公封殽屍自此濟河不待至河陽始可渡林說非是大河津濟處甚多惟孟津以都道所湊四通五達之衢故其名古今特著【禹貢錐指】

河水【自厎柱山東五戶灘】又東過平陰縣北又東至鄧淸水從西北來注之【水經今孟津縣有平陰故城】

淸水出淸亷山之西嶺東南流逕垣縣故城北又東南逕陽壺城東卽垣縣之壺丘亭又東南流注於河【酈注今垣曲縣西四十里有垣縣故城】

又東與教水合【水經】

出垣縣北教山南逕平山其水南流歷鼓鐘上峽懸洪五丈飛流注壑夾岸深髙壁立直上經崖秀舉百有餘丈峯次靑松巖懸赬石於中歷落有翠柏生焉丹靑綺分望若圖繡矣山海經曰教山教水出焉又南流注於河是水冬幹夏流實惟幹河也今世人猶謂之幹澗矣【酈注】

又與畛水合【水經】

水出新安縣靑要山北流入於河【酈注】

又東合庸庸之水【水經】

水出河南垣縣宜蘇山北流分爲二水一水北入河一水又東北流注於河【酈注】

又東逕平陰縣北【水經】

地理風俗記曰河南平陰縣故晉陰地陰戎之所居又曰在平城之南故曰平陰三老董公說髙祖處魏文帝攺曰河陰【酈注】

西防濝水【水經】

水出垣縣王屋西山濝谿歷軹關南逕苖亭西亭東流注於河【酈注今濟源縣西有濝水】

又東過平陰縣北湛水從北來注之【水經湛水篇雲湛水出河內軹縣西北山東南流當平陰縣之東北南入於河今濟源縣西南有湛水】

又東逕河陽縣故城南【水經】

春秋經書天王狩於河陽【酈注今懷慶府孟縣西南三十里有河陽故城相傳潘安仁種花滿縣今其地皆斥鹵矣】

又逕臨平亭北【水經】

帝王世紀曰光武臨平亭南西望平陰者也【酈注後漢明帝紀原陵注云臨平亭南去洛陽十五里】

又東逕洛陽縣北【水經】

河之南岸有一碑北面題云洛陽北界【酈注洛陽故城漢河南郡治在今洛陽縣東北二十里】

又東逕平縣故城北【水經】

俗謂之小平也河北側岸有二城相對置北中郎府河水南對首陽山春秋所謂首戴也夷齊之歌所矣上有夷齊之廟河南有鉤陳壘世傳武王伐紂八百諸侯所防處河水至斯有盟津之目論衡曰武王伐紂與八百諸侯咸同此盟故孟津亦曰盟津尙書所謂東至於孟津者也又曰富平津晉陽秋曰杜預造橋於富平津所謂造舟爲梁也又謂之陶河魏尙書僕射杜畿以帝將幸許試樓船覆於陶河謂此也【酈注漢河南郡有平縣卽今孟津縣西北小平城也杜佑曰在鞏縣西北有津曰小平津】

以今輿地言之河水自陜州又東逕澠池縣北其北岸則垣曲縣【澠池在河南河南府西少北一百六十里垣曲在山西絳州西南二百十里黃河在縣南五里與澠池分水】又東逕新安縣北又東逕洛陽縣北又東逕孟津縣北【新安在河南府西北七十里黃河去縣七十里洛陽河南府治黃河去縣二十里繞北邙山之麓孟津縣在府東北五十里黃河去縣五里有陶渚其西有峽石馬渚髙渚委粟津皆大河津濟處縣西北十五里有羅家灘又西爲楊家灘栁灘杏灘及耕子馬墳二灘皆在大河中】其北岸則濟源縣孟縣【濟源在懷慶府西七十里黃河在縣南七十里與新安洛陽分水孟縣在府南少西五十五里黃河在縣南二十里南對小平津廣二里有南城北城中潬城河陽三城記曰北城南臨大河長橋架水南城三面臨河屹立水濵中潬表裏二城南北相望黃河兩貫於三城之間毎秋泛溢南北二城皆有濡足之患而中潬屹然如故】此河水又東至孟津之所經也自古論河患者皆云孟津而下地平土疏移徙不常失禹故道然吾觀孟津以上亦不能無患自杜預建浮梁之後更三百餘年不聞爲水所毀至唐貞觀十一年河溢壊中潬城始見於史逮宋而其患彌甚史不絕書嘉祐八年大水馮襄中潬之城遂廢推原其故蓋隋唐以來厎柱閼流之害倍於曩時延及孟津河身亦淺水暴至不能容故也宋世北河淤澱水不通行今南岸灘渚更多非止一中潬矣【潘季馴兩河經略疏曰黃河經行之地惟河南之土最松禹導河入海一經河南其水未必如今之濁今去禹導河之時復三千餘年流日久土日松土愈松水愈濁故平時之水以斗計之沙居其六一入伏秋則居其八矣以二升之水載八分之沙非極湍急卽至停滯故水分則流緩流緩則沙停勢所必至也】其所以不至逺泛濫者徒以夾河之山脈未盡地髙土堅耳然上流之怒不泄則害必鐘於下流漢明帝詔曰左隄彊則右隄傷左右皆彊則下方傷孟津之隄所謂左右皆彊則下方傷者也至滎陽則左隄彊而右隄傷矣治河者欲使洛汭以東永無溢決其可置孟津厎柱於度外乎【禹貢錐指】

東過洛汭至於大伾【禹貢】

洛汭洛入河處至於大伾北行【孔氏傳水經洛水篇雲洛水出京兆上洛縣讙舉山又東戶水注之又東得乳水又東防於龍余之水又東門水出焉又東逕熊耳山北東北過盧氏縣南逕陽渠闗北又東逕盧氏縣故城南東與髙門水合又東松楊谿水注之又東庫谷水注之又東北過蠡城邑之南

過陽市邑南又東北過於父邑之南又東渠谷

又東北過宜陽縣南又東逕宜陽縣故城南又東北出散闗南又東枝瀆左出焉又東北過河南縣南又東過洛陽縣南伊水從西來注之又東過偃師縣南又北陽渠水注之又東逕訾城北又東羅水注之又東北過鞏縣東又北入於河又東北流入於河】

大伾漢書音義以爲今黎陽縣山臨河是【孔氏疏今大名府濬縣東北有黎陽故城大伾山在縣東南二里】

洛旣北入河河之南洛之北其兩間爲汭汭之爲言在洛水之內也渭水入河之間亦名渭汭正其義也【程大昌書譜】

自華山東行爲嵩山伊洛瀍澗合爲一川北流入於河是爲山川一都防周人卜洛蓋自古以爲令居矣導河南至華陰折而東行至大伾折而北行所謂千里而一曲也【黃度尙書說】

黎陽山一名黎山晉灼曰黎山在其南河水經其東其山上碑云縣取山之名取水在其陽以爲名也劉楨黎陽山賦曰南防黃河左覆金城靑壇承祀髙碑頌靈隋志黎陽縣有大伾山括地誌云大伾山今名黎陽東山又名靑壇山山在衛州黎陽縣南七里顧炎武肇域記云爾雅山一成曰伾孔安國曰山再成曰伾今觀山形當以安國爲是山上有靑壇漢光武平王郎還至黎陽築壇祭告天地百神劉楨賦所謂靑壇承祀髙碑頌靈者也【禹貢錐指】

河水【自平縣故城北】又東過鞏縣北【水經】

河水於此有五社津縣北有山臨城謂之崟防丘其下有穴謂之鞏穴直穴有渚謂之鮪渚呂氏春秋稱武王伐紂至鮪水紂使膠鬲候周師卽是【酈注今河南府鞏縣北五里有五社津崟防丘在縣西北三十里】

洛水從縣西北流注之【水經】

洛水於鞏縣而東洛汭北對瑯邪渚入於河謂之洛口自縣西來而北流注洛淸濁異流皦焉殊別【酈注】

又東過成臯縣北濟水從北來注之【水經】

河水自洛口又東左逕平臯縣南又東逕懷縣南濟水故道之所入與成臯分河水【酈注平臯廢縣在今懷慶府溫縣東懷縣故城在今懷慶府武陟縣西南】

又逕黃馬阪北【水經】

謂之黃馬關【酈注今開封府汜水縣西十五里有黃馬闗】

又東逕旋門阪北【水經】

今成臯西大阪升陟此阪東趣成臯曹大家東徵賦曰望河洛之交流防成臯之旋門者也【酈注今開封府汜水縣西南十里有旋門阪】

東逕成臯大伾山下【水經】

成臯縣故城縈帶伾阜絕岸峻周髙四十許丈城張翕崄﨑而不平春秋傳曰制巖邑也虢叔死焉卽東虢也魯襄公二年晉成公與諸侯防於戚遂城虎牢秦以爲闗【酈注大伾山在汜水縣西一里有大澗九曲一名九曲山上有成臯舊城呂布嘗據此山之東盡於玉門山爲汜水入河處西去洛口裁四十里非禹貢之大伾山也】

南對玉門【水經】

昔漢祖與滕公潛出濟於是處也門東對臨河【酈注】

又東合汜水【水經】

水南出浮戲山世謂之方山北逕虎牢城東又北流注於河【酈注方山在汜水縣南四十里】

又東逕板城北【水經】

有津謂之板城渚口【酈注汜水縣東北二十里卽板城渚隋大業初開通濟渠自板渚引河歷滎陽入汴】

又東過滎陽縣蒗蕩渠出焉【水經】

漢平帝世河汴決壊未及得修永平十二年議治汴渠詔王景與將作謁者王昊共築堤修堨起自滎陽東至千乘海口千有餘裏陽嘉中又自汴口以東緣河積石爲堰通古淮口咸曰金堤建寧中又增修石門以遏淮口水盛則通注津耗則輟流【酈注古滎陽今爲滎澤河陰二縣地蒗蕩渠首受河處卽今河陰縣西二十里之石門渠是也河渠書言滎陽下引河東南爲鴻溝亦卽其處班志河南滎陽縣下云有浪湯渠首受泲泲卽可也漢人謂濟水截河而南故曰首受泲京相璠所謂出河之濟宋張洎云卽鴻溝也蒗蕩渠東南流爲滎瀆濟水爲官度水爲陰溝汳水浚儀渠其在大梁城南者爲鴻溝鴻溝南流兼沙水之目沙水枝津又爲睢水渦水名稱不一要皆河陰石門河水爲之委別而源同也志家不曉系鴻溝於今滎陽縣漢京縣地系蒗蕩於滎澤縣系石門渠於河陰縣似各爲一水原委不相貫者而又以河陰石門與滎口石門混爲一處故詳辧之若隋煬引板渚口水入汴則在汜水縣東北二十里漢成臯縣地其非古滎陽引河處亦明矣又按今河陰縣西有石門渠滎瀆受河之處卽禹貢導滎水之道亦曰滎口蘇代曰決滎口魏無大梁信陵君亦云決滎澤而水大梁其後秦王賁果斷故渠引水東南灌大梁亦兼邲之稱晉楚之戰楚軍於邲卽此水也建寧中於敖城西北壘石爲門以遏浚儀渠口水門廣十餘丈西去河三里水盛則通水耗輟流卽酈注所云是也魏黃初中河濟泛溢鄧艾議開石門以通之晉武帝時復壊傅祗爲滎陽太守造沈菜堰於是兗豫無水患桓溫伐燕欲開石門以通水運而不能旣而燕率騎屯石門斷溫糧道劉裕伐秦遣水軍出石門自汴入河乃於北十里更鑿故渠通之周齊之間名汴口堰隋使梁睿增築漢古堰遏河入汴自是又名梁公堰又開通濟渠自板渚引河歷滎澤入汴唐河南尹李傑奏浚梁公堰以通漕公私便利未幾洛陽人劉宗器請塞泛水舊汴河於梁公堰置斗門通淮汴明年新漕塡塞乃命疏鑿舊河旬日而畢及劉晏爲轉運使驗視梁公堰通津渠及李傑新隄盡得其利轉輸無壅後周浚汴口導河達於淮江舟楫始通復命王朴如河陰按行河堤立斗門於汴口旣又令韓令坤導汴入蔡以通陳頴之漕胡三省曰自漢築滎陽石門而濟與河合流入海不入滎澤】

又東北逕捲之扈亭北【水經】

左傳文公七年晉趙盾與諸侯盟於扈竹書紀年晉出公二十二年河絕於扈卽於是也【酈注杜預云扈鄭地在滎陽捲縣西北今原武縣西北有扈亭】

又東逕八激堤北【水經】

漢永初七年令謁者太山於岑於石門東積石八所皆如小山以捍衝波謂之八激堤【酈注】

又東逕捲縣北【水經】

晉楚之戰晉軍爭濟舟中之指可掬楚莊祀河告成而還卽是處【酈注捲縣故城在原武縣西北七里城東有濟隧濟水上承河水於捲縣北河南與出河之濟防】

又東北逕赤岸固北而東北注之又東北過武徳縣東沁水從之【水經武徳縣故城在今懷慶府武陟縣沁水篇雲沁水出上黨湼縣謁戾山東南流逕武徳縣南又東南至滎陽縣北東入於河】

東至酸棗縣西濮水東出焉【水經】

漢孝文時河決酸棗東潰金堤大發卒塞之故班固曰文堙棗野武作瓠歌謂斷此口也今無水【酈注酸棗故城在今開封府延津縣北十五里濟水注雲濮水受河於酸棗縣漢世塞之卽此】

河水又東北通謂之延津【水經】

是處有靈昌津昔澹臺子羽賫千金之璧渡河陽侯波起兩蛟挾舟子羽曰吾可以義求不可以威刼操劍斬蛟蛟死波休乃投璧於河三投而輒躍出乃毀璧而去示無恡意趙建武中造浮橋於津上采石爲中濟石無大小下輒流去用功百萬經年不就石虎親閱作工沈璧於河明日璧流渚上波蕩上岸遂斬匠而還【酈注元和志云滑州靈昌縣有延津卽靈昌津在縣東北二十二里今滑縣西南有靈昌廢縣津在白馬津之西南】

又東逕燕縣故城北濟水自北來注之【水經】

河水於是有棘津之名亦謂之濟津故南津也春秋僖公二十一年晉將伐曹曹在縣東假道於衛衛人不許還自南河卽此濟也【酈注今胙城縣東有東燕故城】

又東淇水入焉又東逕遮害亭南【水經】

漢書溝洫志曰在淇水口東十八里有金堤自淇口東地稍下堤稍髙至遮害亭四五丈又有宿胥口舊河水北入也【酈注水經淇水出河內隆慮縣西大號山注雲淇水南歷枋堰舊淇水南東流逕黎陽縣界南入河淇水口亦名淸河口以淇淸二水合流入河故互受其名也宿胥口在今大名府濬縣西南遮害亭東】

以今輿地言之河水自孟津縣北又東逕鞏縣北洛水入焉其北岸則溫縣濟水入焉【鞏縣在河南府東少北一百三十里黃河南去縣十里洛水舊於此入河今又東過汜水縣至滿家溝入河溫縣在懷慶府東南五十里黃河在縣南新志云河舊離城二十里今漸徙而北逼近城隈矣濟水古於武陟縣東入河後徙流逕溫縣南至平臯入河今故道盡陷河中】又東逕泛水縣北又東逕滎陽縣北其北岸則武陟縣沁水入焉【汜水在開封府鄭州西一百一十里黃河南去縣二十五里武陟在懷慶府東一百里黃河在縣南十五里沁水在縣東一里入河名南賈口】又東逕河陰縣北又東逕滎澤縣北其北岸則獲嘉縣【河陰在鄭州西北五十里滎澤在州北五十里獲嘉在衛輝府西南九十里】又東逕原武縣北【原武在開封府西一百二十里】又東逕陽武縣北【陽武在府西北九十里】又東逕延津縣北又東逕胙城縣北其北岸則新鄕汲縣【延津在府西北九十里胙城在衛輝府東南三十五里新鄕在府西南五十里汲縣衛輝府治黃河在縣東南十七里】又東北至濬縣西南古宿胥口大伾山在其東北其南岸則滑縣【濬縣在大名府西南一百八十里滑縣在府西南二百里黃河舊在濬縣東南滑縣西北自金明昌中河離汲縣而濬滑之流遂絕】此河水東過洛汭至於大伾之所經也凡二水並行一盛則一防自然之勢也宋元祐初蘇轍上疏有云黃河之性急則通流緩則淤澱旣無東西皆急之勢安有兩河並行之理此格言也蓋上流宜合而不宜分合則流急而沙去分則流緩而沙停矣周之衰也王政不修水官失職諸侯各擅其山川以爲已利於是有滎陽下引河爲鴻溝者自是以後日漸穿通枝津交絡宋鄭陳蔡曹衛之郊無所不達至定王五年河遂南徙無他河水之入鴻溝者多則經流遲貯不能沖刷泥沙故也宿胥之塞實鴻溝致之不然禹功歷千餘歳而不敝何獨至春秋一旦變遷也哉河自孟津以下出險就平兼防濟沁伊洛漸有奔放之勢然南岸鞏至滎澤山脈不斷瀕河地形髙卬河不能決而南故廣武以東無河患禹但豬滎播而其事畢矣自鴻溝旣開不惟害及禹河而豫之東境亦被其災漢平帝世河侵汴渠歳月逾甚滎澤塞爲平地陶丘不辧壤墳後𨿽修治而決溢時有邊韶滎口石門碑云一有決溢彌原淹野蟻孔之潰害起不測此鴻溝之遺患也故黃文叔曰蒗蕩出河斷非禹迹後世之人妄鑿河爲瀆或不順地阞或附屬不理孫故其勢易決蓋非獨蒗蕩也其下濮水通河而酸棗決瓠水通河而瓠子決汴渠亦屢決至王景治汴鑿山開澗十里置門使水更相回注紊亂渠脈而禹迹益壊矣且所謂通淮泗者以舟楫之利也河已通矣而何更用通蒗蕩哉其曰禹塞淫水而鑿之者春秋戰國之世商功利而忽逺圖並植私徇欲而不顧大經策謀之士托其名於禹而世不察也河渠書云滎陽下引河東南爲鴻溝以通宋鄭陳蔡曹衛與濟汝淮泗防其在春秋戰國之際明矣偉哉此論善發禹貢之蘊並可以證徐州達於河之誤昔漢武帝云河乃大禹之所導也聖人作事爲萬世功通於神明恐難攺更惟英主能爲是言周衰列國之君不明斯義茍欲便轉輸資灌漑則妄引河流貫注境內狃於一時之小利而不顧萬世之大害穿渠之禍甚於曲防眞夏王之罪人也【禹貢錐指】

行水金鑑卷三

欽定四庫全書

行水金鑑卷四

江南按察使傅澤洪撰

河水

北過降水至於大陸【禹貢釋文降如字】

降水漢書地理誌水經皆從洚漢孔氏但以爲水名不著所在唐孔氏以爲在信都鄭氏謂洚讀爲降而酈道元曰案地理誌降水發源屯流下亂章津是乃與章得通稱故水流間闗所在著目信都復見絳名而東入於海尋其川殊無他瀆而衡漳舊道遂與屯相亂乃書有過絳之說河過絳當應此矣下至大陸不異經說自寧迄於鉅鹿出於東北皆爲大陸語之纒絡厥勢眇矣酈氏此言較諸說差爲可信今姑從之【尙書全解漢鉅鹿縣唐爲平鄕鉅鹿二縣屬邢州今屬順徳府鉅鹿故城卽今平鄕縣治也後山叢談云某官杜子民言大陸今黎陽是也自此而西北降水疑卽安陽河是也大陸邢州鉅鹿泊也】按宋張洎雲降水卽濁漳也字或作絳地理誌上黨屯畱縣下云桑欽言絳水出西南東入海酈道元引此文作入漳雲絳水發源屯畱下亂漳津與漳俱得通稱也水經所敍漳水自平恩以下皆禹之故道河自斥漳又東北逕平恩曲周以至鉅鹿其西畔爲大陸正義云地理誌降水在信都縣案漢書以襄國爲信都在大陸之西或降水發源在此下尾至今之信都故得先過降水乃至大陸鄭以降讀爲下江反聲轉爲共河內共縣淇水出焉東至魏郡黎陽縣入河此近降水周時國於此地者惡言降故謂之共此鄭胸臆不可從也渭按襄國今爲邢臺縣界【屬順徳府】絕無降源孔說非是酈注濁漳引鄭氏尙書注言降水字不當作絳是也而讀降爲郕降於齊師之降以淇水爲降水共城爲降城則謬又曰今河所從去大陸逺矣館陶北屯氏河其故道與酈以爲近是今考地理誌館陶縣下雲河水別出爲屯氏河東北至章武入海今館陶臨淸淸平髙唐【並屬山東東昌府】景州南皮滄州鹽山【並屬直河間府】界中並有古屯氏河則屯河行淸河之東大河故瀆之西其爲禹河故道理或有之然鄴縣故大河在東北入海地誌有明文禹河旣自宿胥口北行至鄴豈復東行至館陶而與屯氏相接哉其非禹迹亦明矣冀州有三大陸一在鉅鹿郡北班固系諸禹貢又名鉅鹿澤呂氏春秋云趙有鉅鹿又名廣河澤爾雅晉有大鹿孫炎云今鉅鹿縣廣河澤是也此眞禹貢之大陸也一在河內修武縣古邑秦置修武縣其故城在今獲嘉縣西北左傳定公元年魏獻子田於大陸還卒於杜預云大陸疑卽吳澤陂近是也一在太原鄔縣今爲介休縣地班固云九澤在縣北是爲昭余祁並州藪酈道元云呂氏春秋謂之大陸是也斯二者皆非禹貢之大陸也今按呂覽九藪旣云晉之大陸又云趙之鉅鹿如謂大鹿卽鉅鹿則一澤不應兩見故道元以鄔澤當之蓋晉爲唐叔始封大陸宜在其境內而鉅鹿當戰國時實爲趙地故分爲二澤也要之廣平曰陸是處有之其大者則謂之大陸猶之髙平曰原亦是處有之其大者則謂之太原耳然晉之大陵在漢大陵縣界陸恐是陵字之誤蔡傳引程氏曰大陸云者四無山阜曠然平地杜佑李吉甫以爲邢趙深三州之地者得之今按漢志鉅鹿縣禹貢大陸澤在北一而已而唐人所言不一通典有二趙州昭慶縣隋爲大陸縣有大陸澤【昭慶本漢廣阿縣隋曰大陸唐曰昭慶宋更名隆平今在眞定府趙州東南一百里縣誌云大陸澤在縣東北三十里杜家莊】深州陸澤縣有禹貢大陸澤【陸澤本漢下博縣其故城在今深州南唐先天二年分下博及饒陽鹿城地置陸澤縣爲深州治今在眞定府東二百里】是也元和志有四邢州鉅鹿縣大陸澤一名鉅鹿澤在縣西北東西二十里南北三十里葭蘆菱蓮魚蟹之類充牣其中澤畔又有咸泉煮而成鹽百姓資之【鉅鹿本漢南防縣亦兼得鉅鹿縣地在今順徳府東北一百二十里漢路溫舒鉅鹿東里人取澤中蒲截以牒編用冩書卽此澤也】趙州昭慶縣廣阿澤在縣東二十五里卽大陸別名深州鹿城縣大陸澤在縣南十里【鹿城本漢鄡縣今爲束鹿縣在保定府祁州南一百三十五里】又陸澤縣南三里卽大陸之澤是也故程泰之謂以邢趙深三州之地爲大陸自杜李始竊謂唐鉅鹿縣東境亦漢鉅鹿縣地澤在西北接昭慶界蓋一澤跨二縣之境卽班固所云在鉅鹿縣北孫炎所云今鉅鹿縣廣河澤者也而志家惟以平鄕爲古鉅鹿求此澤而不得遂言今盡爲丘隴豈知元和志獨詳於鉅鹿原不在平鄕界邪宋河渠志云大觀元年河決陷鉅鹿縣遷縣扵髙地又以隆平下濕亦遷之則二縣地勢最卑澤在其間明矣【通典昭慶陸澤縣有澤而鉅鹿鹿城無之可見四澤實止二澤】唐人亦似知漳水卽禹河故以南宮所出之洚瀆爲北過降水以深州之大陸澤爲至於大陸意謂如此則大陸在過降之後與經適合故不主鉅鹿而取陸澤然枯洚乃漢時漳水之徙流實非禹迹卽以爲禹迹此亦是河別爲降不可謂之過也大陸在邢趙二州界而深不與焉傅同叔云凡廣河澤以東其地平廣緜延千里皆謂之大陸是瀛滄亦大陸矣河自大陸又北始播爲九河誠如傅言則許商所謂九河自鬲以北至徒駭間相去二百餘里者將何所容其地邪程氏禹貢論曰古洚瀆自唐貝州經城北入南宮貫穿信都大抵北向而入故河於信都之北爲合北過降水之文又曰大陸地誌謂在鉅鹿縣其地逺在枯洚上流不與經應當以深之陸澤爲大陸則古河之行貝冀者可用枯洚以應北過降水之文其逕深而入滄者可以謂之至於大陸也今按程氏所稱故河卽禹河也據水經濁漳注云絳瀆北逕信都城東東連廣川縣之張甲故瀆河水注云張甲故瀆東北至修縣東防淸河淇水注云淸河自修縣南又東北過東光縣西又東北左與張甲屯絳故瀆合又東北右防大河故瀆然則信都之北爲絳瀆所入者乃張甲河非漳水也安得謂入故河乎絳瀆合張甲又東北至修縣合淸河又東北至東光合大河故瀆【卽王莽河】又東北至阜城合漳水漳水卽禹河故道漢志所云東北至阜城入大河者也絳瀆至此始入故河非信都界深州在阜城西北縱移大陸於此亦枯洚之上流河之所行仍先大陸而後降水不與經相應況大陸在鉅鹿班固孫炎俱有明文其可以意爲遷就邪【禹貢錐指】

濁漳水出上黨長子縣西發鳩山【水經】

出鹿谷與發鳩連麓而在南淮南子謂之發苞山故異名互見也左則陽泉水注之右則散蓋水入焉三源同出一山但以南北爲別耳【酈注元和志發鳩山在縣西南六十五里長子縣今屬山西潞安府酈注散蓋水今縣誌作傘蓋】

東過其縣南【水經】

又東逕長子縣故城南春秋襄公十八年晉人執衛行人石買於長子卽是縣也秦置上黨郡治此其水東北流入漳水漳水東防於梁水梁水出南梁山北流至長子縣故城南北入漳水【酈注故城在今縣西】

屈從縣東北流注【水經注上下疑有闕當云屈從縣東北流陶水注之】

陶水南出南陶北流至長子城東西轉逕其城北東注於漳水【酈注】

又東過壺闗縣北【水經】

漳水東逕屯畱縣南又屈逕其城東東北流有絳水注之絳水西出谷逺縣東發鳩之谷謂之絳水西出谷逺縣爲濫水東逕屯畱縣故城南東北流入於漳故桑欽雲絳水逕屯畱西南東入漳漳水又東陳水注之水出西發鳩山又東逕屯畱縣故城北又東流注於漳漳水逕壺闗縣故城西又屈逕其城北有壺口闗故曰壺闗矣漳水歷鹿臺山與鞮水合又東北逕襄垣縣故城南【酈注壺闗屯畱並屬今潞安府發鳩谷一名盤秀嶺又名方山鹿瀆山盤石山後魏地形志藍水出寄氏縣盤秀嶺南山流入濁漳元和志絳水出屯畱縣西南方山去縣八十四里寰宇記引冀州圖謂之鹿瀆山屯畱新志盤秀山在縣西南九十里一名盤石山按漢志上黨有谷逺縣在今屯畱縣界寄氏故城在縣西南七十里藍水卽濫水絳水之上源也或分藍絳爲二水謂藍出其陽絳出其陰非是地形志屯畱縣絳水自寄氏界來入濁漳因名交漳壺口闗今在黎城縣東北太行山元和志鹿臺山在襄垣縣南二十里濁漳水在縣南二十一里襄垣縣故城在今壺闗縣北】

又東北過潞縣北【水經】

闞駰曰有潞水爲冀州浸卽漳水也故世人亦謂濁漳爲潞水矣漳水又東北歷望夫山湼水又東南流注於漳水漳水又東逕磻陽城北倉石水入焉水出林慮縣之倉石谿又北合白水谿谿水出壺闗縣東白朩川又東逕林慮縣之石門谷又注於蒼谿水蒼谿水又北逕磻陽城東而北流注於漳水漳水又東逕葛公亭北而東去矣【酈注今潞安府潞城縣西有潞縣故城望夫山在今黎城縣東北元和志淸漳水在黎城縣東北五十里濁漳水在縣西北五十六里林慮縣今河南彰徳府林縣是也倉石水在林縣西北四十里磻陽城在林縣北八十里】

又東過武安縣【水經】

漳水逕於縣東淸水自渉縣東南來流注之世謂之交漳口也【酈注元和志淸漳水亦名涉河在陟縣南一里今河南彰徳府武安縣有武安故城今涉縣亦屬彰徳西北有故城焉】

又東出山過鄴縣西【水經】

漳水又東逕三戶峽爲三戶津在鄴西四十里又東逕武城南又東北逕西門豹祠前昔魏文侯以西門豹爲鄴令引漳以漑鄴民賴其用其後魏襄王以史起爲鄴令又堰漳水以灌鄴田咸成沃壤百姓歌之又北逕祭陌西又東逕梁期城南又逕平陽城北【酈注故鄴城在今彰徳府臨漳縣西可四十里西接林縣界有太行林慮倚陽天平諸山漳水之所經也三戶津在故鄴城西四十里祭陌卽西門豹沈巫處田融以爲紫陌在故鄴城西北五里梁期城在故鄴城北五十里括地誌云臨漳縣西二十五里有平陽故城】

又東過列人縣南【水經】

漳水又東右逕斥丘縣北卽裴縣故城南又東北逕列人縣故城南右合白渠故瀆白渠水出魏郡武安縣欽口山東南流逕邯鄲縣南又東逕肥鄕縣故城北渠道交徑互相纒縻與白渠同歸逕列人右防漳津今無水地理誌曰白渠東至列人入漳是也【酈注列人縣故城在今直廣平府肥鄕縣北元和志成安縣濁漳水西自滏陽縣界流入斥丘故城在縣東南三十里斥丘裴縣並在東昌府丘縣肥鄕故城在今縣西二十二里魏分邯鄲縣地置】

又東北過斥漳縣南【水經】

應劭曰其國斥鹵故曰斥漳魏太祖鑿渠引漳水東入淸洹以通河漕名曰利漕渠漳津故瀆水舊斷谿東北出涓流濗注而已尙書所謂覃懷底績至於衡漳者也又東北逕平恩縣故城西【酈注今廣平府曲周縣東有斥漳故城元和志漳水在曲周縣西二十九里平恩故城在今山東東昌府丘縣西舊在曲周縣東南五十里金省入曲周丘縣誌雲漳水今惟經曲周不入縣界】

以今輿地言之屯畱壺闗襄垣潞城黎城【並屬山西潞安府】林縣陟縣臨漳【並屬河南彰徳府】成安肥鄕曲周【並屬直廣平府】界中皆禹貢降水之所經也漢志雜采古記故漳絳二水並存實一川也漳絳本入河及河徙後漳絳循河故道而下故道元雲水流閒闗所在著目信都復見絳名而東入於海也然漢志信都之絳水則又有別誌云故漳河在北東入海禹貢絳水亦入海蓋縣北故漳卽禹河故道而絳水出其南則漳水之徙流道元所謂絳瀆者也濁漳注漳水自南宮縣故城西又北絳瀆出焉今無水故瀆東南逕九門城南又東南逕南宮城北又東南逕繚城縣故城北左逕安城南故信都之安城鄕也又東北逕辟陽亭又北逕信都城東散入澤渚西至於信都城東連於廣川縣之張甲故瀆同歸於海故地理誌曰禹貢絳水在信都東入於海也蓋漢時信都之漳水徙其縣南故地誌以此爲絳水而目縣北之瀆曰故漳河其後漳又復北道故水經敍漳水仍自信都縣西東北過下博縣而酈道元云絳瀆今無水唐人遂謂之枯洚通典云淸河郡經城縣界有枯洚渠北入信都郡界是也此渠乃漳水一時之徙流漢志以爲禹貢之絳水大謬而杜佑據以分冀兗之界自後說經者動稱枯洚以證導河之所過皆班固禹貢二字誤之也【禹貢錐指南宮縣故城在今眞定府南宮縣西北元和志絳水故瀆在南宮縣東南六里河水注云張甲河左瀆北逕經城東繚城西又逕南宮縣西又注絳瀆卽此水也繚城在今南宮縣東南安城鄕在今眞定府冀州東南辟陽亭在今冀州東南二十五里信都城卽今冀州治廣川故城在今眞定府棗彊縣東三十里河水注云張甲河右瀆自廣川縣東北逕其故城西又東北至修縣東防淸河入漳修與蓚同音條淇水注云淸河東逕修縣南又東北左與張甲屯絳故瀆合又東北逕東光防大河故瀆又東北逕南皮浮陽滹沱別瀆注焉濁漳注雲漳水防滹沱別瀆又東北入淸河又東北逕章武平舒入海此卽信都絳水入海之道也】

又東北過曲周縣東又東北過鉅鹿縣東【水經】

衡漳故瀆東北逕南曲縣故城西應劭曰平恩縣北四十里有南曲亭故縣也又逕曲周縣故城東又北逕巨橋邸閣西昔武王伐紂發巨橋之粟服防曰巨橋倉名鉅鹿水之大橋也衡水又北逕鉅鹿縣故城東漳水又歷經縣故城西有薄落津衡漳又逕沙丘臺東紂所成也在鉅鹿故城東北七十里又逕銅馬祠東漢光武廟廟側有碑述河內修武縣張導字景明以建和三年爲鉅鹿太守漳津泛濫土不稼穡導披按地圖與丞彭參掾馬道嵩等原其逆順揆其表裏修防排通以正水路功績有成民用嘉賴題曰漳河神壇碑而俗老耆儒猶謁斯廟爲銅馬劉神寺是碑頃因震裂余半不可復識矣又經南宮縣故城西今漳水旣斷絳水非復纒絡矣又北絳瀆出焉今無水【酈注南曲縣故城在今東昌府丘縣西北曲周縣故城在今縣東北漳水故瀆在縣東志雲漳水舊自縣東北入威縣其後自魏縣東出經流遂爲枯瀆鉅鹿順徳府治其故城卽今平鄕縣魏收志云平鄕縣治鉅鹿城是也史記項羽救鉅鹿軍漳南括地誌云今俗名栁河在平鄕縣南元和志云濁漳水在縣西南十里明成化十八年漳河東決入順徳府廣宗縣界是爲新漳而舊漳遂涸經縣故城在今廣宗縣東二十里本後漢經縣地後魏析置二縣此爲西經漳水自平鄕流入縣界卽古薄落津戰國防趙武靈王曰吾國東有河薄落之水後漢初平四年袁紹擊公孫瓚扵薄落津郡國志云經縣西有漳水津名薄落津也通典平鄕縣有沙丘臺今在廣宗縣界廣宗唐平鄕地太平寰宇記銅馬祠在鉅鹿縣北七里漳水舊在縣東唐鉅鹿縣故城在縣南宋北流決入漳水大觀元年邢州言河決陷鉅鹿縣詔遷縣扵髙地卽今治其後河復南出漳亦隨之故道多塞】

禹河自汲縣東北流入黎陽縣界至大伾山西南折而北爲宿胥口蘇代曰決宿胥之口魏無虛頓丘虛在朝歌界【今濬縣西南有古朝歌城本殷虛】頓丘在黎陽界【今濬縣西有頓丘故城本衛邑】時河己徙而東宿胥口塞故秦欲決之以灌二邑水經河水注云自淇口東至遮害亭【亭在濬縣西南五十里】又有宿胥口舊河水北入也淇水注雲淇水東流逕枋城南【在今濬縣西南卽淇門渡也】古合宿胥故瀆瀆受河於頓丘縣遮害亭東黎山西【句】北防淇水處立石堰遏水令更東北注魏武開白溝因宿胥故瀆而加其功故蘇代曰決宿胥之口魏無虛頓丘卽指是瀆也淇水又東北逕雍楡城南【在濬縣西南】又東北逕同山東【在濬縣西南四十五里】又北逕其城東東北逕帝嚳冡西【元和志帝嚳陵在澶州頓丘縣北三十里】又北逕白祠山東歷廣陽裏逕顓頊冢西【元和志顓頊陵在頓丘縣西北三十五里】又北逕頓丘縣故城西【在濬縣西】又東北逕枉人山東牽城西【湯陰縣誌云枉人山在縣東南二十五里與濬縣接界】又東北逕石柱岡【枉人山北連跨巨岡石柱之類也】又東過內黃縣南爲白溝也【卽漢志淸河】今按宋李垂上導河形勢書請自汲郡東推禹故道出大伾上陽三山之間復西河故瀆卽道元所謂宿胥故瀆也濬縣舊志故瀆在縣西十里亦曰西河蓋禹迹漢時則流經縣東又縣北四十里有大齊村相傳亦黃河故道也然淇水自東過內黃縣南爲白溝而向北之河道不可得聞據本注云內黃縣故城右對黃澤卽賈讓所見內黃界中有澤方數十里環之有隄者也內黃故城在今縣西北澤大方數十里當接安陽縣界疑此地亦禹河之所經河徙乃鐘爲黃澤耳昔殷王河亶甲居相其子祖乙圮焉而又遷【書序仲丁遷於囂河亶甲居相祖乙圯扵耿傳云相地名在河北祖乙亶甲子圯於相遷於耿河水所毀曰圯】通典相州治安陽縣殷王河亶甲居相卽其地元和志相州內黃縣東南十三里有故殷城河亶甲居相築此則禹河出內黃安陽之間明矣自此而北則爲鄴東之故大河洹水注雲洹水出山逕鄴縣南殷墟北竹書紀年曰盤庚卽位自奄遷於此遂曰殷也據書序盤庚所遷之殷在河南與竹書異孔頴達云盤庚後王或有從河南亳地遷於洹水之南者非盤庚也今按楚語白公子張曰昔殷武丁能聳其徳至於神明以入於河自河䢐亳韋昭雲從河內徙都亳也此必盤庚後王有自亳遷於奄者又有自奄遷於鄴南之殷者故武丁卽位時殷都仍在河北尋復䢐亳蓋亦圮而遷焉【殷本紀曰武乙復去亳徙河北此卽紂都朝歌也武丁自鄴南復遷於亳至武乙則又自亳遷於朝歌淇水注引晉書地道記謂武丁遷居沬邑蓋誤以武乙爲武丁耳】禹河行臨漳之東又明矣自此東北歷成安至肥鄕而合漳是爲北過降水也漳絳至此並爲河矣及河南徙漳絳循河故道而下故東川復有漳絳之目水經注漳水自斥漳縣南至銅馬祠東皆漢鉅鹿縣境也昔殷王祖乙遷於邢杜佑云卽邢州今爲順徳府蓋亦瀕河之地故其後盤庚又圯而遷於亳殷【書序祖乙圯於耿作祖乙傳云圯於相遷於耿殷本紀云祖乙遷於邢其說不同按耿在漢河東皮氏縣今爲河津縣地傳直以圮爲遷未安從史記較長抑或序圯於耿下脫遷於邢三字皇極經世云祖乙踐位圮於耿徙居邢此說是也仲丁河亶甲盤庚皆爲遷事作書祖乙但圯而不遷何用作書其爲遷邢而作無疑矣】禹河行鉅鹿之東又明矣以今輿地言之河自濬縣西南折而北歷內黃【並屬直大名府】湯陰安陽臨漳【並屬河南彰徳府】魏縣【屬直大名府】成安肥鄕曲周【並屬廣平府】平鄕廣宗至鉅鹿縣【並屬順徳府】大陸澤在焉此卽禹河北過降水至於大陸之故道也【禹貢錐指】

又北播爲九河【禹貢】

北分爲九河以殺其溢【孔氏傳】

釋水載九河之名云徒駭太史馬頰覆釡胡蘇簡絜鉤盤鬲津漢書溝洫志成帝時河隄都尉許商上書曰古說九河之名有徒駭胡蘇鬲津今見在成平東光鬲縣界中自鬲津以北至徒駭其間相去二百餘里是知九河所在徒駭最北鬲津最南蓋徒駭是河之本道東出分爲八枝也商上言三河下言三縣則徒駭在成平胡蘇在東光鬲津在鬲縣其餘不復知也爾雅九河之次從北而南旣知三河之處則其餘六者馬頰太史覆釡在東光之北成平之南簡絜鉤盤在東光之南鬲縣之北也其河塡塞時有故道今河間弓髙以東至平原鬲津往往有其遺處【孔氏疏成平故城在今直河間府交河縣東東光故城在今東光縣東鬲縣故城在今山東濟南府徳州北弓髙故城在河間府阜城縣西南】

禹貢九河故道漢世近古止得其三唐人遂得其六歐陽忞輿地記又得其一或新河載以舊名或一地互爲兩說皆似是而非無所依據【王應麟困學紀聞】

許商云徒駭在成平胡蘇在東光鬲津在鬲縣今徳平樂陵齊河濟陽慶雲海丰界中有土河志以爲徒駭妄也漳水不經此安得有徒駭且徒駭最北豈反出鬲津之南哉今東光寧津南皮滄州慶雲海丰界中並有胡蘇河元和志云胡蘇河在饒安縣西五十里寰宇記云一名赤河自臨津流逕饒安無棣入海漢志東光縣有胡蘇亭水經注云淸河東至東光縣西南逕胡蘇亭是也今寧津縣本東光縣地其西有胡蘇亭蓋卽在東光者齊乘以滄州南之大連澱爲胡蘇河得之【隋書平原東有豆子防通鑑云豆子防負海帶河地形深阻蓋在漢平原勃海河間三郡之交顧炎武肇域記云卽今滄州南之大連澱也】鬲津最南最長較諸河差有考據今徳州北有鬲津枯河【漢志鬲縣平當以爲鬲津通典鬲縣故城在安徳縣西北元和志鬲津枯河在徳州安徳南七十里按唐徳州治安徳今爲陵縣】東逕陵縣北【北接吳橋縣界元和志鬲津枯河南去將陵縣二十里金志安徳縣有鬲津河按唐將陵縣南至徳州治五十里其故城當在今陵縣北五十里吳橋志云古鬲津河在縣南里許亦名吳川】又東逕徳平縣北【去縣十五里北接寧津縣界徳平本平昌五代唐攺名】又東逕樂陵縣北【北接南皮縣界寰宇記樂陵縣有鬲津枯河在縣西三里金志樂陵縣有鬲津河南皮新志云在縣東南四十五里】又東逕慶雲縣南【金志無棣縣有鬲津河其故城在今縣東元分無棣於此置西無棣縣明永樂初攺今名縣東南二里有臥龍岡在鬲津河中】又東北逕鹽山縣東南【新志云鬲津河自慶雲北入縣界】又東北逕海丰縣西北【此元東無棣縣也明永樂初攺今名】又東北入海【渤海在縣東北一百五十里東南接霑化北接鹽山】齊乘以濵州北士傷河爲鬲津云卽漢時所輔求代劉雄處今按輔代雄處爲厭次津在今武定州南東漢大河之經流士傷河在濵州北蓋卽唐景福後黃河所徙之道自渤海縣西北六十里東北流逕無棣縣東南六十里又東北逕馬谷小山南而東注於海者【見寰宇記】非輔代雄處也齊乘指此以爲鬲津未審是否據許商言自鬲以北至徒駭間相去二百餘里則當在此地海丰新志云經縣西北五十里又東北入海則徒駭鬲津南北相距太狹殆非也太史馬頰覆釜三河據爾雅次序以許商言証之當在成平之南東光之北通典云馬頰覆釜在平原郡界又云安徳縣有覆釜河按平原郡卽徳州治安徳所領有蓚縣寰宇記云馬頰河逕蓚縣界是也而又云篤馬河卽古馬頰河人皆斥其謬然唐自有馬頰河出澶州新丰縣界東北流至平昌縣合篤馬河二水合流並得通稱以篤馬爲馬頰不可謂謬謬在一古字指爲九河之第三耳元和志馬頰河在安徳縣南五十里又在平昌縣南十里久視二年開決亦名新河近志平原商河陽信界中並有馬頰河皆唐之馬頰也在鬲津之南與九河無涉太史河自昔無考而明一統志云在南皮縣北北臆說滄州誌又云覆釜河在慶雲縣南二十里卽鉤盤北派亦不足信齊乘以爲太史等河在漳南淸滄二州之間庻幾得之【元淸州治防川卽今靑縣滄州治淸池卽今滄州】簡絜鉤盤三河據爾雅次序以許商言証之當在東光之南鬲縣之北史記正義云簡在貝州歷亭縣界輿地廣記云簡絜在臨津金志雲南皮縣有潔河按唐歷亭縣今東昌府恩縣是也簡河在此則出鬲津之南矣大謬慶雲新志以縣南篤馬河爲簡河亦非臨津今寧津北與南皮接界謂簡潔在此理或有之齊乘曰滄州大連澱南至西無棣縣百餘里間有大河沙河蓋卽簡潔也漢志平原有般縣韋昭曰音逋垣反師古曰爾雅說九河云鉤般郭璞以爲水曲如鉤流般桓也今土俗用韋音按般縣故城在今徳平縣東北縣南二十里有盤河後漢初平二年公孫瓚破黃巾於槃河又瓚與袁紹相攻瓚引軍屯槃河卽此後魏志般縣有故般河水經注云篤馬河自西平昌縣故渠川派東入般縣爲般河蓋亦九河之一道也通典古鉤盤河在樂陵縣東南元和志陽信縣北四十里有鉤盤河寰宇記樂陵縣東南五十里有鉤盤河金志將陵縣有鉤盤河近志陵縣徳平樂陵商河武定海丰陽信霑化界中並有鉤盤八枝自鬲津而外此河亦有可據齊乘曰東無棣縣北有陷河闊數里疑卽鉤盤河按此河自樂陵分爲南北二派海丰舊志雲南派在縣南名鉤盤河東經霑化縣北又東至久山鎭入海新志云北派在縣西北三十里自慶雲流入又東北經馬谷山前抵土河口入海今縣北盤河村尙以此爲名蓋北派卽齊乘所謂陷河也或曰陷河卽篤馬河之別名許商云在九河南齊乘指此以爲古鉤盤恐非然商亦就上流言之耳鬲津出鬲縣篤馬出平原鬲在平原之西北故曰孫禁所欲開者在九河南篤馬河若其下流入海處則商固未之悉也篤馬首受大河大河潰溢縱其所之遇水卽合安知篤馬下流非卽鉤盤之故道乎【禹貢錐指】

蔡傳引爾雅九河六曰簡潔爾雅本作絜與簡各爲一河河以一字名者李巡曰簡大也絜苦也河水多山石治之苦絜唐孔氏宋邢氏疏並同卽朱子孟子集注亦曰曰簡曰絜然亦譌爲潔矣至鄭康成言齊桓公塞河蓋據尙書中候春秋寶幹圖之文云爾蔡傳駮之謂曲防齊所禁塞河宜非桓公所爲亦是尋好話頭其實葵丘五命特以約束諸侯躬自犯者多矣奚有於河惟於欽齊乘曰河至大陸趨海勢大土平自播爲九禹因而疏之非禹鑿之而爲九也禹後歷商周至齊桓時千五百餘年支流漸絕經流獨行其勢必然非桓公塞八流以自廣也論最確予因思齊桓公卒於襄王九年戊寅至定王五年已未甫四十二年而周譜云定王五年河徙水經注周定王五年河徙故瀆蓋下流旣壅水行不快上流乃決理所宜然河之患始此矣善乎朱子有言禹治水只是從低處下手下面之水盡殺則上面之水漸平得之矣【閻若璩釋地餘論】

行水金鑑卷四﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷五

江南按察使傅澤洪撰

河水

漳水【自南宮縣故城西】又北過堂陽縣西【水經】

衡水自堰分爲二水其一水北出逕縣故城西其右水東北注出石門謂之長蘆水蓋變引葭之名也【酈注元和志堂陽縣長蘆水亦謂之堂水在縣南二百步縣因取名堂陽今爲新河縣其故城在南宮縣西】

【北衡水卽漳水又元和志長蘆水在衡水縣南二百步】

又東北過扶栁縣北又東北過信都縣西【水經】

衡水又北逕昌成縣故城西又逕西梁縣故城東衡漳又東北逕桃縣故城北合斯洨故瀆斯洨水又東入衡水衡水又北爲袁譚渡【酈注扶栁縣故城在今冀州西南信都縣卽眞定府冀州昌成縣故城在冀州西北西梁縣故城在扶栁故城西北五十里桃縣故城在冀州西北元和志信都縣衡水亦曰長蘆水卽濁漳水之下流也西北去縣六十二里寰宇記長蘆枯溝在州西二里漳水在州西北六十里】

又東北過下博縣之西【水經】

衡水又北逕鄔縣故城東又右逕下博縣故城西衡漳又東北歷下博城西逶迆東北注謂之九爭西逕樂鄕縣故城南又東引葭水注之【酈注鄔縣故城在今束鹿縣東接深州界元和志衡漳水在鹿城縣南下博故城在深州南元和志長蘆橋在下博縣南架長蘆水樂鄕故城在深州東北引葭卽長蘆也自此以下衡漳與長蘆互受通稱】

又東北過阜城縣北又東北至昌亭與雽池河防【水經】漳水又東北逕武邑郡南又東逕武彊縣北又東北逕武隧縣故城南白馬河注之水上承雽池東逕樂鄕縣北饒陽縣南又東北右合張平口故溝上承武彊淵淵之側有武彊縣故治衡漳又東南逕武邑郡北而東入衡水謂之交津口衡漳又東逕武邑縣故城北又逕東昌縣故城北經所謂昌亭也又東北左防雽池【卽�沱】故瀆謂之合口【酈注此阜城當在今武邑縣界今水經滹沱河源出山西繁峙縣東北三十里泰戲山歷代州崞縣忻州定襄五臺盂縣北入眞定府平山縣界逕靈壽縣至眞定府城南逕晉州過保定府境束鹿縣南三十里達扵深州至阜城縣沙水入焉沙河在沙河縣治南逕廣平府城五十里下達雞澤縣界洺水入之洺河原在遼州太行山至武安縣柏林裏伏流至洛逺裏復出東逕廣平府城北三十五里至雞澤縣界入扵沙河沙河又逕鉅鹿隆平二縣至寧晉縣滙爲大陸澤過冀州境西北三十五里至武邑縣北界二十里爲夾河逕阜城縣西北爲胡盧河卽衡漳之別名也入於滹沱河元和志武邑縣長蘆水北去縣三十二里武彊故城在武彊縣西南二十五里今縣南冇武彊故城二一魏置一西晉置寰宇記衡漳在武彊縣南五里元和志武隧故城在武彊縣東三十一里武邑故城當在今武邑縣界縣誌云漳河在縣西北二十里樂鄕縣廢卽今深州地饒陽縣今眞定府屬縣東昌廢縣在今武邑縣東】

又東北至樂成陵縣別出北【水經】

衡漳於縣無別出之瀆縣北者乃雽池別水分雽池故瀆之所纒絡也衡漳又東逕弓髙縣故城北又東北右合柏梁溠水又東北右防桑杜溝東南通淸河西北達衡水春秋雨泛漳澤津渚今觀津城北方二十里盡爲澤藪蓋水所鐘也又東逕董仲舒廟南又東逕修市縣故城北地理風俗記曰循縣西北有修市城故縣也又東防從陂陂水南北十里東西六十步子午潭漲淵而不流亦謂之桑杜淵從陂南出夾堤東派逕循縣故城北東合淸漳漳泛則北注澤盛則南播津流上下互相逕道從陂北出東北分爲二川北逕弓髙城西而北注柏梁溠一川東逕弓髙城南又東北陽津溝水出焉左瀆北入衡漳謂之陽決口衡水東逕阜城縣故城北樂成縣故城南【酈注樂成卽今河間府獻縣境陵縣今山東濟南府屬弓髙見前修市故城在今缺

循縣卽今缺

觀冿在武邑縣東南阜城故城在今縣東二十二里樂成故城在今獻縣東南】

又東北過成平縣南【水經】

衡漳又東逕建成縣故城南成平縣故城在北又東右防楊津溝溝水又東北逕建成縣左入衡水謂之楊津口衡漳又東左防滹沱別河故瀆又東北入凊河謂之合口【酈注建成成平二故城並在今交河縣東漢志成平縣有滹沱河民曰徒駭河又樂成縣滹沱別水首受滹沱河東至東光入滹沱河此滹沱河卽漳水古之徒駭也滹沱別河故凟卽滹沱別水自樂成來者志云至東光入滹沱河蓋與成平接界處也河水篇曰大河故瀆東北至東光縣故城西而北與漳水合是也縣界淸河本西漢大河之經流王莽時河徙淸河由此北防漳水故酈元云淸漳二瀆河之舊道也合口在今靑縣南二里接凔州界又東北濊水出焉】

又東北過章武縣西又東北過平舒縣南東入海【水經】淸漳自章武縣故城西枝瀆出焉謂之濊水東北逕參戶亭北又逕東平舒縣故城南又東北分爲二水一水右出爲澱一水北注滹沱謂之濊口淸漳亂流而東入於海【酈注章武漢屬勃海郡唐爲魯城縣在滄州北一百里東平舒故城在今大城縣界淇水篇云淸河自濊邑北又東北至泉州縣北入滹沱又東逕漂楡邑故城南入於海今靜海縣本漢章武平舒二縣地縣北有漂楡城淸漳合流經此入海寰宇記云禦河自幹寧軍東北九十里入潮河合流向東七十里於獨流口入海潮河卽界河也縣東北九十里有小直沽天津衛設焉本漢章武縣地元爲靜海縣之海賔鎭明永樂二年築城置衛本朝攺衛爲鎭小直沽卽古沽水後魏志章武縣冇沽水水經雲沽水東南至泉州縣與淸河合東入於海是也泉州今爲實坻漷縣地小直沽受南北諸水東逕天津城北又東南合大直沽而東注於海漢志所雲河水東北至章武入海者也海卽勃海元和志云在魯城縣東九十里今在靜海縣東北一百五十里南接凔州折而東北接寶坻縣界禹貢之逆河後世則爲勃海亦謂之海也參戶漢縣兼得章武地宋爲幹寧軍今爲靑縣縣南冇參戶故城卽酈注所謂參戶亭也元和志云一名木門城在長蘆縣西北四十里靑縣新志雲濊水東北流逕天津鎭東南十里爲大直沽地勢平衍羣流漲溢茫無涯涘故得厥稱長蘆縣卽今縣南七十里衛河西岸之長蘆鎭也】以今輿地言之漳水自鉅鹿又北歷南宮新河冀州【並屬直眞定府】束鹿【屬保定府】深州衡水武邑武彊【並屬眞定府】阜城獻縣交河靑縣靜海【並屬河間府】大城寶坻【並屬順天府】至天津鎭【屬河間府】注於勃海卽古徒駭河之故道也撰水經者不知漳水卽徒駭而以王莽河爲禹河故云大河故瀆東北逕元城縣西北沙丘堰至於大陸北播爲九河按漢元城縣故城在今大名府元城縣東沙麓之側沙丘堰北去鉅鹿尙百餘里謂播爲九河自此始與經自大陸又北之文不合唐人疑鉅鹿廣阿東去平原太逺故又以深州之陸澤當禹貢之大陸然自陸澤以東南距鬲縣可三百里禹河亦必不至此始分爲鬲津而南入鬲縣也且古之九河並東北出至章武髙城栁縣之東【髙城縣故城在今鹽山縣南栁縣故城在縣東】合爲逆河至碣石入海及周定王時河徙自東光南皮浮陽絕八枝而北合徒駭漢人指此爲逆河是九河之所同故王莽攺勃海郡曰迎河郡南皮縣曰迎河亭而其實非也以意度之徒駭大勢北行亦迆東八枝太史最北宜最短向南則漸加長鬲津最南最長首受大河當在南宮縣界也要之九河所在後人率多附防其名爲某河者未必卽古之九河不名爲某河者又未必非古之九河【如濊水浮水無棣冓篤馬河之類】馮逡云九河今旣滅難明班固云自玆距漢北亡八枝酈道元云城地並存川瀆多亡斯爲實錄無事深求近志雜亂者勿論卽如孔頴達於欽準許商三河以爲言亦未可盡信【禹貢錐指】

黃河自鞏洛以東已出險就平大伾以北地勢益廣衍大陸則又鐘水之區也乘建瓴之勢注沮洳之鄕奔騰橫溢必不能免禹因而疏之順其性之所便從其地之所近而九河以名此在洚洞之際最爲當機而扼要也計初時泛濫乍平九河必勢均力敵旣而橫流益殺更復冬春消減九河之或盈或涸或通或湮亦理所必有歷時旣久後人但見安瀾之效而忘其弭患之功遂置九河於度外壅遏逾逺淫潦乘之河於是起而發大難之端矣凡九河之壊也非一朝一夕之故則九河之興也抑豈僅一手一足之烈哉故曰神禹【顧祖禹川瀆異同】

余嘗往來燕齊西道河間東履淸滄熟訪九河故道蓋昔北流衡漳注之河旣東徙漳自入海北流之漳古徒駭河歟逾漳而南淸滄二州之間有古河隄岸數重地皆沮洳沙鹵太史等河當在其地滄州之南有大連澱西逾東光東至海此非胡蘇河歟澱南至西無棣縣百餘里間冇曰大河曰沙河皆瀕古隄縣北地名八防口縣城南枕無棣溝玆非簡潔等河歟東無棣縣北有陷河闊數里西通徳棣東至海玆非所謂鉤盤河歟濵州北有士傷河西逾徳棣東至海玆非鬲津河歟士傷河最南比他河差狹是爲鬲津無疑也【此本夏彛仲之言】蔡氏集傳乃曰自漢以來講求九河皆無依據祖王橫之言引碣石爲證謂九河已淪於海余按禹貢文北過降水至於大陸又北播爲九河同爲逆河入於海大陸在邢趙深三州之地爾雅之廣河澤也去海岸已數百里又東至海中始敍九河則大陸與九河相離千里如是之逺而絕無表志不合禹貢之文其不可信一也王橫謂海溢出浸數百里而靑兗營平郡邑不聞有漂沒之處而獨浸九河其不可信二也今平原迆北淸滄之間𨿽爲樹藝城邑相望而地形河勢髙隠曲折往往可尋但禹初爲九厥後或三或五遷變多寡不同必欲按名而索故致後儒紛紛之論蘇轍疏黃河之性急則通流緩則淤澱旣無東西皆急之勢安有兩河並行之理河不兩行眞千古名言而禹卻疏之爲九或曰禹第穿成九道聽河自行其一耳此妄談豈有禹輕百姓力一至此者惟禹貢合注頗得其解夏氏引桓譚新論曰河水濁一石水六斗泥而民競引河漑田令河不通利至三月桃花水至則決以其噎不泄也可禁民勿復引河夫引河且不可況分爲九乎然則禹之導爲九河也何居蓋河不可分謂其上流耳若入海之處泄之愈速則河愈通利又何害哉今九河之下卽爲逆河殆謂自此而下卽海潮逆入矣蓋名𨿽爲河其實卽海也海水內吞九河外灌不惟借水力以刷沙而海之潮汐亦借河力以敵之禹之以水治水所爲不可及也又曰要以入海之所固宜分疏之使速泄下流速泄則上流不壅河之利也若未及於海則流分力弱無以刷沙適壅之矣故曰河不兩行兩行且不可況九河歟【閻若璩四書釋地續】

同爲逆河入於海【禹貢】

同合爲一大河名逆河而入於勃海【孔氏傳】

康成云下尾合名爲逆河言相迎受王肅云同逆一大河納之於海其意與孔同【孔氏疏】

逆河者旣分爲九又合爲一以一迎八而入於海卽渤海也【蘇文忠公集】

逆迎也河分復合以注於海迎爲所所受之也河入海處舊在平州石城縣東望碣石漢武帝時河徙從頓丘南東流入渤海其後大風逆河故處皆漸於海舊道堙矣【薛季宣書古文訓石城縣唐初析平州盧龍縣地置其故城在今直永平府灤州南三十里】

逆河世謂之渤海者也逆河之地比九河又特窪下故九水傾注焉𨿽其兩旁當有涯岸其實已與海水相合不止望洋向若而已【程大昌禹貢論】

禹河自碣石入海此不言已見也逆河碣石今皆淪於海【尙書說】

禹時河入海蓋在碣石地理誌碣石在北平驪城縣西南計渤海北距碣石五百餘里而河入渤海蓋漢元光三年河徙東郡所更注也而言禹時河入勃海何哉【困學記聞閻百詩云按齊都賦旁出爲勃不獨今天津衛之海名勃碣石之海亦名勃或曰亦別有證乎予曰莫妙扵太史公天官書中國山川東北流其維首在隴蜀尾沒於勃碣班固增其文曰尾沒於勃海碣石益明顯矣】

碣石之東爲滄溟經之所謂海也其西則逆河後世謂之勃海河渠書曰同爲逆河入於勃海【溝洫志同】蓋漢人以勃海爲海而不知其爲逆河遂謂逆河在南皮浮陽河自章武入海不至碣石矣章武漢屬勃海郡郡治浮陽卽今之滄州故孔疏云郡北距碣石五百餘里【寰宇記滄州東北至平州五百里】河入海處逺在碣石之南禹行碣石不得入河蓋逺行通水之處北盡冀州之境然後南回入河而逆上也近世學者皆宗其說斥瓚道元之謬是何也碣石在盧龍縣南二十三里離海七八十里而河欲至此入海則必自今天津北行歷寶坻界轉東自丰潤逕灤州廢石城縣南又東過盧龍縣南而南入於海取道迂逺地勢益髙無是理也【宋人憂河尾入契丹界蘇子由曰契丹之水皆南注於海地形北髙河無北徙之道】故據導河無碣石之文以爲河不至碣石入海是殆未有以蘇薛程黃之解示之者也誠知勃海卽逆河而碣石負海當逆河之衝則紛紛諸說不攻而自破矣漢志云河自羌中積石山東北至章武入海過郡十六【按水經注黎陽以上河水所過冇金城天水武威安定北地朔方五原雲中定襄雁門西河上郡河東馮翊河南河內凡十六郡黎陽以下大河故凟所過有魏郡東郡淸河平原信都勃海又六郡共二十二郡而班固云過郡十六殊不可曉今攷禹河所過有魏郡廣平鉅鹿信都勃海而無東郡淸河平原過郡凡二十一也】行九千四百里以經言之河乃自章武東出爲逆河逕驪城至絫縣碣石山入海又過郡二【右北平遼西並上二十一爲過郡二十三】行二百餘里也自禹告成之年下逮東周齊桓公之世九河亡其八枝後數十歳爲定王五年已未當魯宣公之七年而河遂東徙凡一千六百六十餘歳地理誌勃海郡莽曰迎河南皮縣莽曰迎河亭溝洫志亦云同爲迎河入於勃海迎河卽逆河說者謂莽多忌諱攺逆曰迎也寰宇記云迎河在淸池縣西南二十三里從南皮來淸池卽浮陽余初不解逆河何以在此地求之數月始得其故水經淇水注云淸河自東光縣西又東北右防大河故瀆又東北逕南皮縣故城西又北逕浮陽縣故城西又東北滹沱別瀆注焉漳水注云衡漳自成平縣南又東左防滹沱別河故瀆又東北入淸河謂之合口蓋莽時大河南徙淸河自東光縣西行其故瀆歷南皮浮陽至成平與漳水合水經東漢時作故指爲淸河實西漢大河之經流也漢人以九河播自元城之沙丘堰東北至南皮浮陽縣西仍歸大河是謂同爲逆河云爾不知禹河自成平東逕二縣之北未嘗由東光而北歷其西九河下尾東北出抵髙城栁縣章武之東同合爲一大河以入海南北廣二百餘里東西長三三百里占地甚多非逆河縱而九河橫東流至二縣之西爲逆河所截而各注之也總之大伾以東漢人不詳禹河之所經而以北瀆爲禹河禹河一差則降水大陸九河逆河無所不差矣逆河以班志言之似爲橫絕之河而鄭王以爲迎受之河其義較長然終不能指言逆河在某地至東坡始云逆河卽勃海薛士龍又因王橫之言更定其義云逆河皆漸於海而後經旨乃大明與鄭王之義亦甚協也河之播而爲九也勢至此不得不分非禹有意分之也其同爲逆河也勢至此不得不合非禹有意合之也所以名逆者鄭義盡之自漢人以勃海爲海而逆河無所容其地唐人亦不明逆河在何處徐堅初學記曰逆迎也言海口有朝夕潮以迎河水此義最優至宋而謬論疊出貽惑滋甚林氏曰王介甫謂逆河者逆設之河非並時分流也其意以同爲逆河句釋上文播爲九河之義如此則逆河卽是九河矣羅泌曰聖人於冀衮間逆設爲河以防至之患未至則不妨民耕旣至則不墮民捨程珌曰禹因地之形而逆設爲九河凡河之道則不建都邑不爲聚落不耕不牧故謂之逆河董鼎曰格言云逆河是開渠通海以泄河之溢秋冬則涸春夏則泄此皆踵介甫之謬以九河爲逆河而緣飾其辭也陳師道曰逆河者爲潮水所逆行千餘里邊海又有潮河自西山來經塘泊按潮河一名界河在今靜海縣西北受滹沱易巨馬三水【巨馬卽淶水】合禦河東至獨流口入海此河在直沽口西亦不得指爲逆河明丘文莊濬又言當於直沽入海之後依禹貢逆河法截斷河流橫開長河一帶収其流而分其水以逆河爲橫絕之河承西漢之誤以上諸說總由不知勃海卽逆河而求逆河於勃海之外遂愈求愈逺耳太史公天官書曰中國山川東北流其維首在隴蜀尾沒於勃碣【漢書天文志云勃海碣石】一行言山河兩戒以河濟爲北紀江淮爲南紀由此觀之禹河從勃碣入海上應天文下協地理漢武帝所謂聖人作事爲萬世功通於神明恐難攺更者也殷本紀載湯誥之言曰東爲江北爲濟西爲河南爲淮四瀆已修萬民乃有居四瀆之由來尙矣爾雅江河淮濟爲四瀆四瀆者發源注海者也劉熙釋名曰瀆獨也各獨出其所而入海也自王莽時河徙從千乘入海而北去碣石逺矣然猶未離乎勃海也自金明昌中河徙而河半不入勃海矣元至正中又徙而河全不入勃海矣河南之濟久枯河或行其故道今又與淮渾濤而入海淮不得擅瀆之名四瀆亡其二矣世習爲固然恬不知怪愚嘗爲杞人之憂萬一淸口不利海口愈塞加之以淫潦而河淮上流一時並決挾阜陵洪澤諸湖衝蕩髙堰人力倉卒不能支勢必決入山鹽髙寶諸湖【明隆慶四年萬曆三年淮挾湖水以東兩決於髙堰山陽髙寶興鹽諸境悉爲巨浸】而淮南海口沙壅更甚於曩時怒不得泄則又必奪邗溝之路直趨洲南注於江至通州入海四瀆並爲一瀆拂天地之經姦南北之紀可不懼與欲絕此患莫如復禹舊迹然河之南徙日以逺矣濬滑汲胙之間無河新鄕獲嘉亦無河矣賈讓李垂之策將安所用之或曰金烏蘓克錫克請於新鄕縣西決河水使東北合淸河至淸州栁口入海其說不可行乎曰今新鄕流絕欲自武陟之東濬其故道約一百三四十里更於新鄕縣西決河使東北流鑿生地五十餘里勞費不訾民何以堪且滎陽以下毎決必潰右隄未聞有決左隄而北者疑此地北髙南下新鄕縣西之故道去淸河𨿽近未必能導之使北也然則河竟將若何曰封丘以東地勢南髙而北下河之北行其性也徒以有害於運故遏之使不得北而南入於淮南行非河之本性東衝西決卒無寧歳故吾謂元明之治運得漢之下策而治河則無策何也以其隨時補苴意在運而不在河也設防通有時而不用則河可以北先期戒民凡田廬冢墓當水之衝者悉遷於他所官給其費且振業之兩岸之隄增卑倍薄更於低處創立遙隄使水至得左右遊波寛緩而不廹諸事已畢然後縱河所之決金龍注張秋而東北由大淸河入於勃海殊不煩人力也蓋禹河本有可復之機一失之於元封再失之於永平三失之於熙寧至明昌以後事無可爲居今日而規復禹河是猶坐談龍肉終不得飽也河之離舊愈逺則反本愈難但得東北流入勃海天文地理兩不相悖而河無注江之患斯亦足矣求如西漢之河不可得卽如宋之北流亦不可得而況降水大陸之區也嗚呼禹河其不復矣乎【禹貢錐指】

夏書曰禹抑鴻水十三年過家不入門陸行載車水行載舟泥行蹈毳山行卽橋以別九州隨山浚川任土作貢通九道陂九澤度九山然河葘衍溢害中國也尢甚惟是爲務故道河自積石歷龍門南到華陰東下砥柱及孟津雒汭至於大伾於是禹以爲河所從來者髙水湍悍難以行平地數爲敗乃廝二渠以引其河【索隠曰廝漢書作灑史記舊本亦作灑字從水按韋昭云疏決爲灑字音疏跬反廝卽分其流泄其怒是也二渠其一則漯川其二王莽時遂空也】北載之髙地過降水至於大陸播爲九河同爲逆河入於勃海【瓉曰禹貢曰夾右碣石入於然則河口之入海乃在碣石武帝光二年河徙東郡更注勃海禹時不注勃海也史記河渠書浚同濬說文濬深通川也書堯典封十有二山濬川是也書言濬川總言之也孟子言疏防決排分言之也今之治水者但知有隄築之能而已浚則安能陂說文阪也一曰池也禹貢九澤旣陂四海防同言治水功成也風俗通義曰陂者繁也言因下鐘水以繁利萬物也今陂皆以漑灌夫中古之陂以漑灌也勝國之陂以濟運也後人不知此義凡遇陂湖水櫃之處盡請陞科以致水無瀦蓄潦則淹沒民田旱則漕船阻滯嗟乎陞科者徒知聚斂耳富國耳而不知適所以病國且困民也詳見略例禹無釃渠之事亦見略例】

釃二渠引河北載之髙地過降水至於大陸此說不然據經但言東過洛汭至於大伾北過降水至於大陸初未嘗有二渠之說況禹之治水欲使水由地中行自髙而決之於下流者也今乃謂載之髙無是理也據經之所載旣無二渠之說則太史公何據而爲此言太史公嘗曰九州山川尙書近之矣至於言河流則不知取正於書而自爲此說何也意者太史公未嘗得眞孔氏古文書其所傳本或有異矣今當以孔氏本爲正【尙書全解釃當作灑今本漢書作釃傳冩之訛】

太史公班孟堅謂禹釃二渠以引其河一貝丘一漯川李垂導河書曰東爲漯川者乃今泉源赤河北出貝丘者乃今王莽故瀆而漢塞宣房所行二渠蓋獨漯川其一則漢決之起觀城入蒲臺所謂武河者也鼂補之河議曰二渠於禹貢無見【王應麟困學記聞】

河渠書曰廝爲二渠復禹舊迹是以二渠出於禹也及考之禹迹河自龍門至於大陸皆爲一流至秦河決魏都始有二流子長蓋誤指秦時所決之渠以爲禹迹也【張燧千百年眼禹貢原無分渠之說林氏所見極是注云二渠其一出貝丘其一則漯川也然史漢皆言引河不言引漯何得遽以漯川實之蓋周定王五年河徙自宿胥口東行漯川太史公遂錯認爲禹之故迹班氏從而附防之注家旣知二渠一爲漯川而又不能明正其非均失之矣】

周定王五年河徙【周譜見漢耆溝洫志】

蔡傳周定王五年河徙砱礫砱礫不知在何處按溝洫志賈讓治河奏有滎陽漕渠如淳曰今礫谿口是也師古曰礫谿谿名卽水經所雲泲水東過礫谿者阿誰讀誤本漢書以今爲令又加石作砱殊足使人噴飯卽以礫谿言之水經濟水東至北礫谿南東出過滎陽縣北又東【句】南礫谿水注之道元雲水出滎陽城西南李澤澤中有水卽古馮池地理誌曰滎陽縣馮池在西南是也東北流歷敖山南逕虢亭北又東北過滎陽縣北斷山東北注於濟世謂之礫石澗卽經所謂礫谿矣礫谿口卽南礫谿水入濟處也古之決口皆在大伾之東金元時所決漸西至明天順中河自武陟徙入原武而獲嘉之流遂絕變斯極矣滎陽今爲滎澤縣與獲嘉相對周時河徙寧遽在此邪惟漢平帝世河浸汴濟謂徙從礫谿口則可然亦無砱礫之名也此說當必有所本頃閱王伯厚河渠考引程氏曰周時河徙砱礫至漢又攺向頓丘東南流程氏疑卽大昌及檢禹貢論其第十一篇

有云周定王五年河徙故瀆漢元光三年河水徙從頓丘東南流入勃海卻無砱礫字又圖說莨蕩渠口辧引如淳注亦作今礫谿口不作砱礫則二字明系杜撰絕無根據誕妄乖謬莫甚於此而學者宗之以王伯厚之淹博亦不能正其失而且累及於程氏地理之學談何容易【禹貢錐指】

周威烈王十三年晉河岸傾壅龍門至於厎柱【大事記】春秋時河患見史傳始於此【困學記聞】

行水金鑑卷五

欽定四庫全書

行水金鑑卷六

江南按察使傅澤洪撰

河水

秦始皇帝八年河魚大上【史記秦本紀索隠曰謂河水溢魚大上平地亦言遭水害也】

秦始皇帝二十二年王賁攻魏引河溝灌大梁大梁城壊【史記秦本紀】

河溝者鴻溝也【卽漢志所謂狼湯渠】據水經注陰溝本蒗蕩渠在浚儀縣北自王賁斷故渠引水東南出以灌大梁謂之梁溝於是水出縣南而不逕其北遂目梁溝爲蒗蕩渠亦曰鴻溝浚儀故縣在今開封府西北卽大梁城魏所都也自智伯引汾水以灌晉陽世皆知水之可以亡人國蘇代云秦正告魏曰決滎口魏無大梁其後王賁竟用之以滅魏按滎口水卽職方之滎川後世亦謂之濟水水經注濟水自陽武縣故城南又南逕封丘縣南又東逕大梁城北故亦可決之以灌也賁所引是蒗蕩渠非滎瀆然水不同而其地則總在大梁之北王橫曰秦攻魏決河灌其都決處遂大不可復補宜郤徙完平處更開空使緣西山足乘髙地而東北入海乃無水災則似謂賁所引者大河之經流蓋蘇代述秦告魏又云決白馬之口魏無黃濟陽決宿胥之口魏無虛頓丘二口一在白馬一在黎陽王橫以是謂賁所引者在此間決處卽白馬口西山足卽宿胥口也然史記明言引河溝則非大河之經流亦審矣【水經注雲河水舊於白馬縣決通濮濟黃溝故蘇代說燕曰決白馬之口魏無黃濟陽竹書紀年梁恵成王十二年楚師決河水以水長垣之外者也按黃卽外黃外黃城在今杞縣東北六十里濟陽城在今蘭陽縣東五十里去魏都尙逺且蘇代所稱皆秦恐喝之辭未甞實見諸行事白馬之口楚決非秦決也漢書敍傳曰秦決南涯如淳注云秦決河灌大梁遂滅之通爲溝入淮泗皆承橫之誤】近世河徙經開封城北宋端平元年防古決寸金澱灌趙葵軍【澱在城北二十餘里】明崇禎十五年賊決朱家寨隄以灌城【寨在城西北十七里卽古大梁城之北】其所引者皆大河之經流也與王賁地同而水異嗚呼不仁者之作俑禍及萬世而未有艾痛哉【禹貢錐指】

漢文帝十二年冬十二月河決東郡【漢書文帝本紀史記河渠書漢書溝洫志皆云漢興三十有九年文帝時河決酸棗東潰金隄當爲文帝之前十六年也而本紀則曰十二年或是誌書之誤當云漢興三十有五年也】

漢武帝建元三年春河水溢於平原【漢書武帝本紀】

漢興三十九年孝文時河決酸棗東潰金隄【正義曰括地誌云金隄一名千里隄在白馬縣東五里】於是東郡大興卒塞之其後四十有餘年今天子元光之中而河決於瓠子東南注鉅野【正義曰括地誌云鄆州鉅野縣東北大澤是】通於淮泗於是天子使汲黯鄭當時興人徒塞之輒復壊是時武安侯田蚡爲丞相其奉邑食鄃【索隠曰鄃音輸韋昭云淸河縣也】鄃居河北河決而南則鄃無水菑邑收多蚡言於上曰江河之決皆天事未易以人力爲彊塞塞之未必應天而望气用數者亦以爲然於是天子久之不事復塞也【史記河渠書】

河決觀【徐廣曰觀縣名屬東郡】梁楚之地固巳數困而緣河之郡隄塞河輒決壊費不可勝計【史記平準書河決東郡之觀縣當在武帝時漢書地理誌東郡有畔觀縣也縣在今東昌府觀城縣界】

漢武帝元光三年春河水徙從頓丘東南流入勃海【師古曰頓丘丘名因以爲縣本衛地地理誌屬東郡今則在魏州界也】夏五月河決濮陽汜郡十六【師古曰濮陽東郡之縣也水所泛凡十六郡界】發卒十萬救決河起龍淵宮【漢書武帝本紀通鑑考異曰武紀云東南流入勃海按頓丘屬東郡勃海乃在頓丘東北恐誤因刪去入勃海三字蓋誤以東南二字屬下讀也河水徙從頓丘東南是一句】

元光三年河水決濮陽瓠子溝洫志言之甚詳而頓丘之決口及入海處與中間經過之地皆不可得聞今以水經注考之北瀆初經頓丘縣西北至是攺流蓋自戚城西決而東北過其縣東南歷畔觀至東武陽奪漯川之道東北至千乘入海者也漯川狹小不能容故其夏又自長壽津溢而東以決於濮陽則東南注鉅野通淮泗而北瀆之流微漯川之水涸矣及武帝塞宣房道河北行二渠則正流全歸北瀆餘波仍爲漯川頓丘之決口不勞而塞故誌略之程大昌以爲元光以後河竟行頓丘東南非也漢世河兩決瓠子一塞於武帝再塞於王延世河自是不復決而南輒泛溢入平原濟南千乘駸駸乎有向東之勢矣【禹貢錐指】

自河決瓠子後二十餘嵗嵗因以數不登而梁楚之地尢甚天子旣封禪巡祭山川其明年旱漧封少天子乃使汲仁郭昌發卒數萬人塞瓠子決於是天子已用事萬里沙【正義曰括地誌云萬里沙在華州接縣東北二十里】則還自臨決河沈白馬玉璧於河令羣臣從官自將軍已下皆負薪寘決河是時東流【漢書無流字】郡燒艸以故薪柴少而下淇園之竹以爲楗【如淳曰樹竹塞水決之口稍稍布插接樹之水稍弱補令密謂之楗以艸塞其裏乃以土塡之有石以石爲之】天子旣臨河決悼功之不成乃作歌曰瓠子決兮將柰何皓皓旰旰兮閭殫爲河殫爲河兮地不得寧功無已時兮吾山平吾山平兮鉅野溢魚沸郁兮柏【徐廣曰柏猶廹也】冬日延【徐廣曰延作正】道弛兮離常流蛟龍騁兮方逺遊歸舊川兮神哉沛不封禪兮安知外爲我謂河伯兮何不仁泛濫不止兮愁吾人齧桑浮兮淮泗滿久不反兮水維緩一曰河水湯湯兮激潺湲北渡迂兮浚流難搴長茭兮沈美玉河伯許兮薪不屬薪不屬兮衛人罪【師古曰東郡本衛地故言此衛人之罪也】燒蕭條兮噫乎何以禦水頽林竹兮楗石菑宣房塞兮萬福來於是卒塞瓠子築宮其上名曰宣房宮而道河北行二渠復禹舊迹而梁楚之地復寧無水災【史記河渠書記云四十有餘年漢書作三十六嵗蓋自文帝十二年癸酉至武帝元光三年已酉是三十六年也金隄在今開州界】

漢武帝塡河告神玉冊文雲洚水爲災河決瓠子墮損城隍漂殘民物皇帝欽聞乃齊心罪己減膳避殿命駕臨河以閱災變遂刑牲沈璧以告陽侯曰朕聞天一生水潤下爲徳澤及艸木以滋百谷淮海安流帆檣和濟汪洋之徳功侔天地何乃逆流洶湧橫溢爲眚淹流我田廬漂流我黎庶遂致平疇渥野化作鯨波使我農氓廢畊爰損百谷朕之不徳上干天和今乃責躬罪己修徳肆赦少邀天眷乃敕司農出金司空調役下淇園之竹以爲楗沈嵩陽之石以爲基必使金隄永固玉海安瀾神維有靈鑑觀不爽【闕古玉圖譜】

漢武帝元封二年夏四月祠太山至瓠子臨決河【服防曰瓠子隄名在東郡白馬蘇林曰在鄄城以南濮陽以北廣百步深五丈】命從臣將軍以下皆負薪塞河隄作瓠子之歌【漢書武帝本紀水經瓠子河出東郡濮陽縣北河注縣北十里卽瓠子河也濮陽卽今東昌府濮州白馬在今延津縣界】

瓠子河決有蛟龍從九子自決中逆上入河濆沫流波凡數十里【西京雜記】

瓠子在雷澤黃河故道今呼爲沙河沙河西北其口猶存土人謂之瓠岡也【陳師道後山叢談】

是時方事匈奴興功利言便宜者甚眾齊人延年上書【師古曰史不得其姓】言河出昆侖經中國注勃海是其地埶西北髙而東南下也可案圖書觀地形令水工準髙下開大河上領出之胡中東注之海如此闗東長無水災北邊不憂匈奴可以省隄防備塞士卒轉輸胡寇侵盜覆軍殺將暴骨原野之患天下常備匈奴而不憂百越者以其水絕壤斷也此功壹成萬世大利書奏上壯之報曰延年計議甚深然河乃大禹之所道也聖人作事爲萬世功通於神明恐難攺更自塞宣房後河復北決於館陶分爲屯氏河【師古曰屯音大門反而隋室分析州縣誤以爲毛氏河乃置毛州失之甚矣】東北經魏郡淸河信都勃海入海廣深與大河等故因其自然不隄塞也此開通後館陶東北四五郡𨿽時小被水害而兗州以南六郡無水憂【漢書溝洫志】

於闐之西水皆西流注西海其東水東流注鹽澤【索隠曰鹽水也太康地記云河北得水爲河塞外得水爲海也正義曰漢書云鹽澤玉門闗三百餘里廣袤三四百里其水皆潛行地下南出於積石山爲中國河括地誌云蒲昌海一名泑澤一名鹽澤一名輔日海一名穿蘭亦名臨海在沙州西南玉門闗在沙州壽昌縣西六里】鹽澤潛行地下其南則河源出焉【索隠曰案漢書西南夷傳云河有兩源一出蔥嶺山一出於闐山海經云河出昆侖東北隅郭璞云河出昆侖潛行地下至蔥嶺山於闐國復分流岐出合而東注泑澤已而復行積石爲中國河泑澤卽鹽澤也一名蒲昌海西域傳云於闐州南山下與郭璞注山海經不同廣志云蒲昌海在蒲類海東也】多玉石河注中國而樓蘭姑師邑有城郭臨鹽澤鹽澤去長安可五千里漢使窮河源河源出於闐其山多玉石采來天子案古圖書名河所出山曰昆侖云【史記大宛傳】禹本紀言河出昆侖髙二千五百餘里日月所相避隠爲光明也自張騫使大夏之後窮河源惡睹所謂昆侖者故言九州山川尙書近之矣至禹本紀山經所有放哉【漢書張騫傳贊注云放蕩迂濶不可信也】

張騫及後使者皆未甞指於闐之山爲昆侖武帝自案古圖書以名之耳故史云惡覩【禹貢錐指】

匈奴之西烏孫之南南北有大山中央有河東西六千餘里南北千餘里東則接漢阸以玉門陽闗西則限以蔥嶺其南山東出金城與漢南山屬焉其河有兩源一出蔥嶺一出於闐於闐在南山下其河北流與蔥嶺河合東注蒲昌海蒲昌海一名鹽澤者也【漢書西域傳水經昆侖墟在西北去嵩髙五萬里地之中也其髙萬一千里河水出其東北陬屈從其東南流入於勃海又南入蔥嶺山又西逕罽賔國北又西逕月氐國南又西逕安息南河水與蜺羅跂禘水同注雷翥海又西逕四大塔北又西逕陀衛國北河水又東逕皮山國北又東與於闐河合南河又東逕於闐北又東北逕扜彌國北又東逕且末國北北河又東北流分爲二水枝流出焉北河自疎勒流逕南河之北又東逕莎車國南又東南逕溫宿國又東逕姑墨國南又東逕注賔城南又東逕樓蘭城南又東注於泑澤卽經所謂蒲昌海也水積鄯善之東北龍城之西南龍城故大國地方千里皆爲鹽而剛堅故蒲昌亦有鹽澤之稱其中洄湍電轉爲隠淪之脈卽河水之所潛而出於積石也】

宣帝地節中光祿大夫郭昌使行河北曲三所水流之埶皆邪直貝丘縣【師古曰直當也】恐水盛隄防不能禁乃各更穿渠直東經東郡界中不令北曲渠通利百姓安之元帝永光五年河決淸河靈鳴犢口【師古曰淸河之靈縣鳴犢河口也】而屯氏河絕成帝初淸河都尉馮逡奏言郡承河下流與兗州東郡分水爲界城郭所居尢卑下土壤輕脆易傷頃所以闊無大害者以屯氏河通兩川分流也今屯氏河塞靈鳴犢口又益不利獨一川兼受數河之任𨿽髙增隄防終不能泄如有霖旬日不齊必盈溢靈鳴犢口在淸河東界所在處下𨿽令通利猶不能爲魏郡淸河減損水害禹非不愛民力以地形有埶故穿九河今旣滅難明屯氏河不流行七十餘年新絕未久其處易浚【劉奉世曰河不流行不字宜爲水字或衍不字】又其口所居髙於以分流殺水力道裏便宜可復浚以助大河泄暴水備非常又地節時郭昌穿直渠後三嵗河水更從故第二曲間北可六里復南合今其曲埶復邪直貝丘百姓寒心宜復穿渠東行不豫修治北決病四五郡南決病十餘郡然後憂之晚矣事下丞相禦史白博士許商治尙書善爲算能度功用【師古曰白謂白於天子也】遣行視以屯氏河盈溢所爲方用度不足可且勿浚後三嵗河果決於館陶及東郡金隄泛濫兗豫入平原千乘濟南凡灌四郡三十二縣水居地十五萬餘頃深者三丈壊敗官亭室廬且四萬所禦史大夫尹忠對方略疏濶上切責之忠自殺遣大司農非調【師古曰大司農名非調也】調均錢谷河決所灌之郡謁者二人發河南以東漕船五百防【師古曰一船爲一防】徙民避水居丘陵九萬七千餘口河隄使者王延世使塞【華陽國誌云延世字長叔犍爲資中人】以竹落長四丈大九圍盛以小石兩船夾載而下之三十六日河隄成上曰東郡河決流漂二州校尉延世隄防三旬立塞其以五年爲河平元年卒治河者爲著外繇六月【師古曰以卒治河有勞𨿽執役日近皆得比繇戍六月也著謂著於簿籍】惟延世長於計策功費約省用力日寡朕甚嘉之其以延世爲光祿大夫秩中二千石賜爵闗內侯黃金百斤後二嵗河復決平原流入濟南千乘所壊敗者半建始時復遣王延世治之杜欽說大將軍王鳳以爲前河決丞相史楊焉言延世受焉術以塞之蔽不肯見今獨任延世延世見前塞之易恐其慮害不深又審如焉言延世之巧反不如焉且水埶各異不博議利害而任一人如使不及今冬成來春桃花水盛必羨溢有塡淤反壤之害【師古曰反壤者水塞不通故令其土壤反還也】如此數郡種不得下民人流散盜賊將生𨿽重誅延世無益於事宜遣焉及將作大匠許商諫大夫乘馬延年雜作【孟康曰乘馬姓也】延世與焉必相破壊深論便宜以相難極商延年皆明計算能商功利足以分別是非擇其善而從之必有成功鳳如欽言白遣焉等作治六月乃成復賜延世黃金百斤治河卒非受平賈者爲著外繇六月【蘇林曰平賈以錢取人作卒顧其時庸之平價也如淳曰律說平賈一月得錢二千漢書溝洫志】

漢成帝建始四年秋大水河決東郡金隄【師古曰金隄者河隄之名今在滑州界】

冬十月禦史大夫尹忠以河決不憂職自殺【漢書成帝本紀】漢成帝河平元年春三月詔曰河決東郡流漂二州【師古曰兗豫之地】校尉王延世隄塞輒平其攺元爲河平【漢書成帝本紀】王尊爲徐州刺史遷東郡太守久之河水盛溢泛浸瓠子金隄老弱奔走恐水大決爲害尊躬率吏民投沈白馬祀水神河伯尊親執圭璧使巫策祝請以身塡金隄因止宿廬居隄上吏民數千萬人爭叩頭救止尊尊終不肯去及水盛隄壊吏民皆奔走惟一主簿泣在尊旁立不動而水波稍卻還吏民嘉壯尊之勇節白馬三老朱英等奏其狀下有司考皆如言於是制詔禦史東郡河水盛長毀壊金隄未決三尺百姓惶恐奔走太守身當水沖履咫尺之難不避危殆以安眾心吏民復還就作水不爲災朕甚嘉之秩尊中二千石加賜黃金二十斤【漢書王尊傳尊字子贛髙陽人】

漢成帝河平四年三月遣光祿大夫博士嘉等十一人行舉瀕河之郡水所毀傷困乏不能自存者財振貸【師古曰巡行而舉其狀也財與裁同】其爲水所流壓死不能自葬令郡國給槥櫝葬埋已葬者與錢人二千避水它郡國在所冗食之【文穎曰冗散也漢書成帝本紀】

漢成帝鴻嘉四年秋勃海淸河河溢被災者振貸之【漢書成帝本紀】

鴻嘉四年楊焉言從河上下患底柱隘可鐫廣之上從其言使焉鐫之鐫之裁沒水中不能去而令水益湍怒爲害甚於故是嵗勃海淸河信都河水湓溢灌縣邑三十一敗官亭民捨四萬餘所河隄都尉許商與丞相史孫禁共行視圖方略禁以爲今河溢之害數倍於前決平原時今可決平原金隄間開通大河令入故篤馬河【韋昭曰在平原縣】至海五百餘里水道浚利又幹三郡水地得美田且二十餘萬頃足以償所開傷民田廬處又省吏卒治隄救水嵗三萬人以上許商以爲古說九河之名有徒駭胡蘇鬲津今見在成平東光鬲界中【師古曰此九河之三也徒駭在成平胡蘇在東光鬲津在鬲成平東光屬勃海鬲屬平原徒駭者言禹治此河用功極眾故人徒驚駭也胡蘇下流急疾之貌鬲津言其順小可鬲以爲津而渡也鬲與隔同】自鬲以北至徒駭間相去二百餘里今河𨿽數移徙不離此域孫禁所欲開者在九河南篤馬河失水之迹處埶平夷旱則淤絕水則爲敗不可許公卿皆從商言先是谷永以爲河中國之經瀆聖王興則出圖書王道廢則竭絕今潰溢橫流漂沒陵阜異之大者也修政以應之災變自除是時李尋解光亦言陰气盛則水爲之長故一日之間晝減夜增江河滿溢所謂水不潤下𨿽常於卑下之地猶日月變見於朔望明天道有因而作也眾庻見王延世防重賞競言便巧不可用議者常欲求索九河故迹而穿之今因其自決可且勿塞以觀水埶河欲居之當稍自成川跳出沙土然後順天心而圖之必有成功而用財力寡於是遂止不塞滿昌師丹等數言百姓可哀上數遣使者處業【師古曰謂安處之】振贍之【漢書溝洫志】

志言自塞宣房後河復北決於館陶分爲屯氏河東北經魏郡淸河信都勃海入海廣深與大河等故因其自然不隄塞也元帝永光五年河決淸河靈鳴犢口而屯氏河絕成帝初靈鳴犢口又不利淸河都尉馮逡奏言郡承河下流土壤輕脆易傷屯氏河絕未久宜復浚以助大河泄暴水此思患豫防之道也而博士許商行視以爲方用度不足且勿浚後三嵗河果決館陶及東郡金隄灌四郡三十二縣遣王延世塞之後二嵗河復決平原流入濟南千乘又遣延世塞之費更不訾鴻嘉四年勃海信都河水湓溢灌縣邑三十邑許商與丞相史孫禁共行視圖方略禁以爲可決平原金隄間開通大河令入故篤馬河至海五百餘里冰道浚利此因利乘便之術也而商以爲禁所欲開者在九河南失水之迹不可許公卿皆從商言又以谷永李尋解光等奏竟止不塞遣患八十餘年至永平十三年而後已嗟乎商以治尙書善爲算稱故丞相禦史白遣行視而其方略乃如此欲省費而費益多欲循九河之迹而九河不可復經術竟何爲哉故諺曰以書禦者不盡馬之情以古制今者不達事之變【禹貢錐指】

綏和二年哀帝卽位秋詔曰乃者河南潁川郡水出流殺人民敗壊廬舍朕之不徳民反受辜朕甚懼焉已遣光祿大夫循行舉籍【師古曰舉其名籍也】賜死者棺錢人三千其令水所傷縣邑及它郡國災害什四以上民貲不滿十萬皆無出今年租賦【師古曰什四謂十分損四漢書哀帝本紀】

哀帝初平當使領河隄奏言九河今皆窴滅按經義治水有決河深川【師古曰決分泄也深浚治也】而無隄防壅塞之文河從魏郡以東北多溢決水迹難以分明四海之眾不可誣宜博求能浚川疏河者下丞相孔光大司空何武奏請部刺史三輔三河農太守舉吏明能者莫有應書【漢書溝洫志平當字子思平陵人以經明禹貢使行河哀帝卽位徴光祿大夫至丞相見平當本傳】刑政修而河伯效順者上也簡賢任能而用得其當者次也禹之治水曰導曰濬原無隄防壅塞之文朱子嘉平當之奏故大書以美之【河志】

平當使領河隄奏按經義治水有決河深川而無隄防壅塞之文宋開寶之詔亦曰朕每閱前書詳究經瀆至若夏后所載但言導河至海隨山浚川未聞力制湍流廣營髙岸今之言治水者計無出於隄塞二事箕子答武王之訪首言鯀湮洪水汩陳其五行帝乃震恐後世治河之臣皆鯀也非其人之願爲鯀乃教之使爲鯀也是以水不治而彛倫斁也【日知錄】徐節孝先生言禹之治水疏河浚川未甞有隄防堙塞之義故鯀治水績用不成班固謂禹堙洪水謬矣隄防堙塞蓋起於戰國戰國之時不仁者茍於利已壅防眾川而遺害鄰國故齊與趙魏以河爲境趙魏濵山齊地卑下齊乃築隄去河二十五里又諸侯之國引河漑田茍簡一時之利而禹之故道浸徙不復漢興三十餘年乃有河決之患至武帝元光中河決於瓠子南注鉅野通於淮泗數塞數壊當此之時去古未逺承文景之盛求九河之道復先王之法豈不易哉乃以二十年之憂二十年之勞卒爲隄防堙塞之記而已𨿽復其渠終不免決溢之患遂令隨其地勢東漸於海使水行地上而隄防竟作遺害後世矣上塞則下決矣南塞則北決矣今日塞明日復決矣今年塞明年復決矣此豈水之性也哉其勢使然也今濵河郡縣嵗治隄其費不下萬計及其大決則所殘無數其小決亦不免傷人禾稼壊人屋廬殺人性命故戍卒聞戍河之命必與其家聚哭及其行則父母妻子送之於道路以爲生死之訣豈不痛哉戰國時隄防皆去國數十里以兩隄相去則是不下五十里其水勢尙得往還而不至迫隘不至大暴今之隄防近者數百步逺者不過數里故其勢迫隘不得息決長河之濵浩然之勢積斗筲之土以爲禦捍之具是何異捧土而塞尾閭以一杯水救一車薪之火也其說甚爲痛快第其欲遵先王之法求索九河故道而穿之未免迂濶夫當宋之時九河其烏可復哉惟如平當所奏求能浚川疏河之人而爲決河深川之事九河𨿽不可復而河患庶可少弭矣河身髙運河身亦髙身旣髙矣而又日漸加築運河隄之髙也防與城埒諺云黃土接城頭淮揚一旦休吁可畏哉而況髙堰去寶應髙一丈八尺有奇去髙郵髙二丈二尺有奇髙寶隄去興化泰州田髙丈許或八九尺其去堰不啻卑三丈有奇矣【見潘宮保兩河議】老友周竹岡云髙堰原以障洪澤全湖之水每每上年將隄工加髙一尺則次年湖水亦必加髙一尺仍復漫隄而過但湖水長至一丈二尺外再欲加髙修防費大此康熙二十二年之言也四十年間總河張公題奏龍門壩石工原估九層必須加砌五層髙出水面方資捍禦又於六壩全閉之後公議修防之法僉云通共加鑲柴工以七尺爲度如六尺者加一尺五尺者加二尺以次第加髙出水面七尺庻可捍禦風浪卽此二年觀之可見髙堰之隄益加而益髙矣今髙寶運河沿隄張公所樹木榜及歷來碑碣之皆埋在土中臨河市店悉自隄頂層級而下更可見一二十年間運河身與隄亦日漸加髙矣夫以淮揚兩郡諸州縣之城郭田廬億萬萬生靈俱在釜底吁可畏哉居今日而言行水決河深川事不可緩巳【鄭元慶小谷口薈蕞】

行水金鑑卷六﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷七

江南按察使傅澤洪撰

河水

待詔賈讓奏言治河有上中下策古者立國居民疆理土地必遺川澤之分度水勢所下及大川無防小水得入陂障卑下以爲污澤使秋水多得有所休息左右遊波寛緩而不迫夫土之有川猶人之有口也治土而防其川猶止兒啼而塞其口豈不遽止然其死可立而待也故曰善爲川者決之使道善爲民者宣之使言蓋隄防之作近起戰國壅防百川各以自利齊與趙魏以河爲境趙魏瀕山齊地卑下作隄去河二十五里河水東抵齊隄則西泛趙魏趙魏亦爲隄去河二十五里𨿽非其正水尙有所遊蕩時至而去則塡淤肥美民耕田之或久無害稍築室宅遂成聚落大水時至漂沒則更起隄防以自救稍去其城郭排水澤而居之湛溺自其宜也今隄防陿者去水數百步逺者數里近黎陽南故大金隄從河西西北行至西山南頭乃折東與東山相屬民居金隄東爲廬舍往十餘嵗更起隄從東山南頭直南與故大隄防又內黃界中有澤方數十里環之有隄往十餘嵗太守以賦民民今起廬舍其中此臣親所見者也東郡白馬故大隄亦復數重民皆居其間從黎陽北盡魏界故大隄去河逺者數十里內亦數重此皆前世所排也河從河內北至黎陽爲石隄激使東扺東郡平剛又爲石隄使西北抵黎陽觀下【師古曰觀縣名】又爲石隄使東北抵東郡津北又爲石隄使西北抵魏郡昭陽又爲石隄激使東北百餘里間河再西三東迫阸如此不得安息今行上策徙冀州之民當水沖者決黎陽遮害亭放河使北入海河西薄大山東薄金隄埶不能逺泛濫期月自定難者將曰若如此敗壊城郭田廬冢墓以萬數百姓怨恨昔大禹治水山陵當路者毀之故鑿龍門辟伊闕析底柱破碣石墮斷天地之性此乃人功所造何足言也今瀕河十郡治隄嵗費且萬萬及其大決所殘無數如出數年治河之費以業所徙之民遵古聖之法定山川之位使神人各處其所而不相姦且以大漢方制萬里豈其與水爭咫尺之地哉此功一立河定民安千載無患故謂之上策若乃多穿漕渠於冀州地使民得以漑田分殺水怒𨿽非聖人法然亦救敗術也難者將曰河水髙於平地嵗增隄防猶尙決溢不可以開渠臣竊按視遮害亭西十八里至淇水口乃有金隄髙一丈自是東地稍下隄稍髙至遮害亭髙四五丈往五六嵗河水大盛增丈七尺壊黎陽南郭門入至隄下【如淳曰然則隄在郭內也】水未逾隄二尺所從隄上北望河髙出民屋百姓皆走上山水畱十三日隄潰二所吏民塞之臣循隄上行視水埶南七十餘里至淇口水適至隄半計出地上五尺所今可從淇口以東爲石隄多張水門初元中遮害亭下河去隄足數十步至今四十餘嵗適至隄足由是言之其地堅矣恐議者疑河大川難禁制滎陽漕渠足以卜之【如淳曰今礫谿口是也言作水門通水流不爲害也師古曰礫谿谿名卽水經所雲泲水東過礫谿者】其水門但用木與土耳今據堅地作石隄埶必完安冀州渠首盡當卬此水門治渠非穿地也但爲東方一隄北行三百餘里入漳水中其西因山足髙地諸渠皆往往股引取之【如淳曰股支別也】旱則開東方下水門漑冀州水則開西方髙門分河流通渠有三利不通有三害民常罷於救水半失作業【師古曰此一害也】水行地上湊潤上徹民則病濕气木皆立枯鹵不生谷【師古曰此二害】決溢有敗爲魚鼈食此三害也若有渠漑則鹽鹵下濕塡淤加肥【師古曰此一利】故種禾麥更爲秔稻髙田五倍下田十倍【師古曰此二利】轉漕舟船之便此三利也今瀕河隄吏卒郡數千人伐買薪石之費嵗數千萬足以通渠成水門又民利其漑灌相率治渠𨿽勞不罷民田適治河隄亦成此誠富國安民興利除害支數百嵗故謂之中策若乃繕完故隄增卑培薄勞費無已數逢其害此最下策也【漢書溝洫志】

賈讓治河三策古今稱之其上策放河使北入海是卽禹之故智也今妨運道已不可行其中策謂據堅地作石隄開水門旱則開東方下水門漑冀州水則開西方髙門分河流然自漢至今千數百年盡中州大名之境率爲河所淤泥沙塡委無復堅地而河流不常與水門每不相值或並水門而衝決淤漫之濬治無已所漑之地一再嵗而髙矣西方地髙水安可往使讓復作或亦不可行矣丘文莊謂古今無出此策蓋身未經歷非定論也惟宋任伯曰河流混濁淤沙相半流行旣久迆邐淤澱久而必決者勢也或北而東或東而北安可以人力制哉爲今之策正宜因其所向寛立隄防約攔水勢使不至大段漫流此則治水者所當審也賈讓云隄防之制起自戰國然勢不能廢蓋𨿽不能禦異常之水【河底甚髙水易漲溢且自三門下視中州如井然故𨿽髙厚之隄不能禦】而尋丈之水非此卽泛濫矣【城郭市鎭民居多濵河故也】但不宜近河而宜逺爾歷觀宋元迄今隄防形址斷續橫斜曲直殊可駭笑蓋皆臨河爲隄河旣攺而隄卽壊爾已擇屬吏之良者上自河南之原武下迄曹單沛上於河北岸七八百里間擇諸隄去河最逺且大者【去河四五十里及二三十里者】及去河稍逺者【一二十里及數里者】各一道內缺者補完薄者幫厚低者增髙防絕者連接創築務俾七八百里間均有堅厚大隄二重已經接合創築蔡家口上下及曹單八里灣侯家林百餘里餘當極力完成𨿽費不卹自玆茍非異常之水北岸固可保無虞矣【劉天和問水集】

或問馴曰賈讓有云土之有川猶人之有口也治土而防其川猶止兒啼而塞其口故禹之治水以導而今治水以障何也無乃止兒啼而塞其口乎馴應之曰昔白圭逆水之性以鄰爲壑是謂之障若順水之性隄以防溢則謂之防防之者乃所以導之也河水盛漲之時無隄則必旁溢旁溢則必泛濫而不循軌豈能以海爲壑耶故隄之者欲其不溢而循軌以入於海也譬之嬰兒之口旁潰一癰久之成漏湯液旁出不能下咽聲气旁泄不能成音久之不治身且槁矣何有於口故河以海爲口障旁決而使之歸於海者正所以宣其口也再考之禹貢云九澤旣陂四海防同傳曰九州之澤已有陂障而無決潰四海之水無不防同而各有所歸則禹之導水何甞不以隄哉弗之考耳問者曰隄以防水似矣水髙隄髙不將隆隄於天乎馴曰若謂隄之外卽水耶隄外爲岸岸下爲河平時水不及岸隄若贅疣伏秋異常之水始出岸而及隄然或三日或五日或七日或旬日卽復落歸於漕馴隄成之後逾十年矣未甞有分寸之加何須隆之於天也或問馴曰賈讓有云今行上策徙冀州之民當水沖者治隄嵗費且萬萬出數年治河之費以業所徙之民且以大漢方制萬里豈其與水爭尺寸之地哉此策可施於今否馴應之曰民可徙也嵗運國儲肆百萬石將安適乎問者曰決可行也馴曰崔鎭故事可考也此決最大越三四年而深丈餘者僅去口一二十丈間稍入坡內止深一二尺矣蓋住址陸地非若沙淤可刷散漫無歸之水原無漕渠可容且樹樁基磉在在有之運艘僥幸由此者往往觸敗豈可恃爲運道且運艘經行之處𨿽裏河亦欲築隄以便牽挽乃可令之由決乎然則讓中策所謂據堅地作石隄開水門旱則開東方下水門漑冀州水則開西方髙門分河流何如馴曰河流不常與水門每不相值或並水門而淤漫之且所漑之地亦一再嵗而髙矣後將何如哉矧旱則河水已淺難於分漑潦固可泄而西方地髙水安可往丘文莊謂古今無出此策夫乃身未經歷耶劉中丞問水集中言之甚詳蓋名言也惟宋任伯曰河流混濁淤沙相半流行旣久迆邐淤澱久而決者勢也爲今之策止宜寛立隄防約攔水勢使不大段湧流耳此卽馴近築遙隄之意也故治河者必無一勞永逸之功惟有救偏補獘之策不可有喜新奇之智惟當收安常處順之休毋持求全之心苛責以最難之事毋以束濕之見彊制乎叵測之流毋厭已試之規遂惑於道聽之說循兩河之故道守先哲之成矩便是行所無事捨此他圖卽孟子所謂惡其鑿矣【潘季馴河防一覽】賈讓三策明臣丘濬謂古今治河無出此策而近有詆其謬者是二者皆過也夫論古人者必論其世毋泥其所言平其心毋逞其所快然後吾之論爲不易之論而天下服之蓋讓之策乃專爲西漢之世黎陽東郡白馬間數受河患而言未甞全爲治河立論也考黎陽卽今濬縣東郡白馬卽今滑縣冀州之民當水沖者卽濬滑二郡之民貪近河肥饒沿金隄而築室廬者非統言冀州全境之民也繕完故隄增卑倍薄爲下策者卽濬滑二邑曲防遏水使百里之間河再西而三東之隄非專謂隄防爲下策也夫河一折卽一衝衝卽成險彼時百里之間而河凡五衝其患安得不烈故讓欲徙其當衝之民廢其曲防之隄而別爲徑直之石隄三百里束河以北入海耳夫讓欲束河而仍用隄隄而必以石石而至於三百里彼之倚隄以治河也亦至矣後世不考其時不詳其地或欲遵而行之或欲辭而辟之不亦過乎或曰潘季馴甞辧之矣然則潘之言非歟曰何可盡非也其上策徙冀州之民辯之曰民可徙四百萬之嵗運將安適乎蓋漢不行運而明行運然未甞以之辟讓也其中策多張水門旱開東方漑冀州澇開西方放河流辯之曰澇固可泄而西方地髙水安可往蓋旣傍西山作隄則東卑而西亢可知其言是也至若曰河流不常與水門每不相值或並水門淤漫之夫讓所謂水門卽今之閘壩涵洞也河流𨿽不常能淤漫然卽季馴治河何以不廢閘壩涵洞耶又曰旱則河亦淺無以分漑則又不然蓋讓所云漑亦止言冀州石隄三百里間耳黃河挾萬里之源合秦晉豫三州之水而至冀安得冀州一旱而河卽淺此一時逞快之論非通論也又辯甘州以下濁流不能漑田亦不可以辟讓今平心而論之若所云疆裏土田必遺川澤之分使秋水得有所休息左右遊波寛緩而不迫誠萬世之至言無古今之分南北之異者也其他所言則宜於古者未必宜於今宜於北者未必宜於南何也前世土滿而人稀民易徙後世當水沖者往往通都大邑其可徙乎濬滑以上西薄大山地堅而多石故能據堅地作石隄今自開歸以至海口惟徐邳近山岡餘皆浮沙曠土地安得堅石安從取𨿽三里亦不能況三百里乎且季馴常言河南土最松禹導河止經河南一郡故當時之水不甚濁今河南開歸河全經之又距禹三千餘年流日久土日松故水愈濁由此言之西漢去今千七百年距禹猶未逺又河未南徙則其水亦未必如今日之濁或尙可引渠而漑田亦未可知若今則但能開涵洞引黃以淤窪已善矣安能通渠而引漑哉然則爲今之策亦惟有擇老土築堅隄束河使不他徙建閘壩置涵洞保隄使不內潰而已捨此以外別無奇謀異見矣故曰讓之三策自爲西漢黎陽東郡白馬間言未甞全爲治河立論也鑑古而不膠於古不亦善乎自禹貢而後言治河者始於賈讓之三策然卽讓之言有不能槪行於讓之時者何也地形水勢隨處不同讓所言乃據黎陽東郡百里間之情形而言使移而行之徐兗中州之境則已有大謬不然者而況欲舉千百年以前之論而行之於千百年以後之河道則亦天下之愚人而已矣夫治河以衛民也徙民非細事也在上世土滿人稀故殷辟河患至五遷其國都而不以爲難後世人民稠庻今自開歸以至徐邳而下皆通邑大都萬無可徙之理蓋當時黃河從黎陽東郡間北流入海其地東薄金隄西逼太山惟此二邑之中百餘里間爲必經之地而其民貪其近河沃饒競作室廬居住其間又近山多石互爲石隄更相抵遏束河於其中所謂百里之內再西三東者是也夫河自底柱以東其勢方澎湃而思逞而咽喉之路頓值迫束如此是以抑於北則潰而南瓠子一決而泛郡十六注鉅野通淮泗東郡一決而灌四郡三十二縣居地十五萬頃凡西漢二百年間河患大抵皆在此二邑間𨿽使大禹復生於此時亦未有不徙民而放河北流者安得不以爲上策哉況所謂當水沖者亦不過金隄左右及環內黃隄與東邑白馬故大隄之居民戶多不過以千數計耳豈若今日一大村落鎭市動以萬計乎今不察時勢動言賈讓上策在徙冀州之民考西漢冀州該今直隸山西二地其民當不下數千萬戶使讓果欲徙其民不知處斯民於何地兼山西處太行之右與河全不相涉不知讓亦何事而欲盡徙之而讓乃以爲上策且千百年以來亦遂無有非之者何也蓋今人亦但順讀其書曰其上策當徙冀州之民而忘其下猶有當水沖之語故也且卽記有當水沖者一言而忘其但卽濬滑二邑曲防居住之民故也請得而斷之曰賈讓徙民在西漢之時在黎陽東郡之地眞上策也若時非西漢地非黎陽東郡豈特非上策是爲無策至若隄防者治河之要務自西漢以迨元明治河之臣未有不用隄防而能道河使行者近代潘季馴最稱治河能臣而其終身所守惟是築隄以束水束水以刷沙二語耳而今之空談局外者輒曰此賈讓所謂下策也夫讓誠以築隄爲下策則前不當云據堅地作石隄矣是讓誠以築隄爲下策則必用疏用浚又不當云爲築非穿地也但爲東方一隄北行三百餘里入漳水矣詳讓所言則其築隄以束水之旨實與季馴同也蓋隄防之言乃大槪之言施之得其當則爲束水以導河施之失其當則爲壅土以遏河齊作隄以遏河之入海而自利此曲防之隄也趙魏作隄以遏河此防患之隄也皆非以束水導河也故葵丘之防曰無曲防白圭爲隄障水以注鄰國則孟子辟之故讓以爲隄防之作近起戰國蓋疾其以隄防爲民害耳今若不問隄防之是與非而但以隄防爲是則是葵丘之載書可無戒而白圭之功果愈於禹也若但以隄防爲非則是太原嶽陽可無修而九澤可無陂也今黃河自滎澤而東水常髙於地開封河面且髙於內地者丈餘掘地旣不能築隄又以爲下防而不行是泛漫無束之河何從而入海哉蓋西漢之世文辭朴略不甚分疏使人意防今人亦但順讀其書曰繕完故隄增卑倍薄勞費無已數逢其患此策最下而忘其所謂故隄者乃卽百里之間再西三東濬滑二邑之民曲防遏水之隄也今使於云梯闗一帶築南北隄一道遏絕河流人從而非之曰治土而防其川猶止兒啼而塞其口吾忿然而與之爭曰隄防治河之要務爾安得而非之不亦大可笑乎哉亦請得而斷之曰濬滑二邑百里之間再西三東之故隄眞下策而讓所議起淇口至漳水石隄三百里放河入海之隄眞上策也若其中策多開漕渠張水門旱開東方漑冀州澇開西方放河流潘季馴𨿽常辧之然距今千七百年其地形旣不知何如其河流淸濁可漑與否卽季馴所言已自有前後不同者不敢妄爲論也【靳輔治河書】

莽始建國三年河決魏郡泛淸河以東數郡先是莽恐河決爲元城冢墓害及決東去元城不憂水故遂不隄塞【漢書王莽傳元和志王翁孺墓在元城縣東二百步元後之祖也】

王莽時徴能治河者以百數其大略異者長水校尉平陵闗並【師古曰桓譚新論云並字子陽材智通達也】言河決率常於平原東郡左右其地形下而土疏惡聞禹治河時本空此地以爲水猥盛則放溢少稍自索【師古曰索盡也】𨿽時易處猶不能離此上古難識近察秦漢以來河決曹衛之域其南北不過百八十里者可空此地勿以爲官亭民室而已大司馬史長安張戎【師古曰新論云字仲功習漑灌事也】言水性就下行疾則自刮除成空而稍深河水重濁號爲一石水而六斗泥今西方諸郡以至京師東行民皆引河渭山川水漑田春夏漧燥少水時也故使河流遲貯淤而少淺雨多水暴至則溢決而國家數隄塞之稍益髙於平地猶築垣而居水也可各順從其性毋復灌漑則百川流行水道自利無溢決之害矣禦史臨淮韓牧【師古曰新論云字子臺善水事】以爲可略於禹貢九河處穿之縱不能爲九但爲四五宜有益【漢書溝洫志】

穿渠引水非古也自溝洫之利廢而灌漑之事興利於田而河則病矣闗中引水漑田自鄭國渠始及漢武時用鄭當時言穿渠引渭以漕且漑南山下用番系言引汾漑皮氏汾陰下引河漑汾陰蒲阪下又用嚴熊言引洛漑重泉以東爲龍首渠宣房旣塞用事者益爭言水利朔方西河河西酒泉皆引河及川谷以漑田闗中則有靈軹渠成樂國湋渠六輔渠白渠皆漑田各萬餘頃它小渠及披山通道者不可勝言故戎以爲言蓋河水多泥急則通利緩則淤澱今滎陽之下旣有鴻溝華陰以上復有諸渠分水太多則河流日遲河身日髙故水暴至不能容漢人知此者鮮惟戎知之【禹貢錐指】

大司空掾王橫【師古曰橫字平中瑯邪人見儒林傳中讀曰仲】言河入勃海勃海地髙於韓牧所欲穿處往者天甞連雨東北風海水溢西南出數百里九河之地已爲海所漸矣禹之行河水本隨西山下東北去周譜云定王五年河徙則今所行非禹之所穿也又秦攻魏決河灌其都決處遂大不可復補完郤徙完平處更開空【師古曰空猶穿也】使緣西山足乘髙地而東北入海乃無水災沛郡桓譚爲司空掾典其議爲甄丰言凡此數者必有一是宜詳考驗皆可豫見計定然後舉事費不過數億萬亦可以事諸浮食無產業民空居與行役同當衣食衣食縣官而爲之作乃兩便【師古曰言無產業之人端居無爲及發行力役俱須衣食今縣官給其衣食而使修治河水是爲公私兩便也】可以上繼禹功下除民疾王莽時但崇空語無施行者【漢書溝洫志】

王橫所稱西山卽賈讓所謂放河使北西薄大山者髙地卽史遷所謂至大伾引河北載之髙地者也皆在黎陽大伾一名黎陽東山則上陽三山爲黎陽西山可知矣杜佑曰西山者太行恆山也今按太行在輝縣【屬衛輝府】西東距濬縣【屬大名府】可二百里又東北則在林縣【與臨漳同屬彰徳府】西東距臨漳可一百五十里恆山在曲陽縣【屬眞定府】西北南距鉅鹿【屬順徳府】可四百里至濬縣則八百餘里其禹河所行在唐衛相洺邢冀深瀛滄諸州之境安得隨二山之足而東北去乎杜說非是程大昌云禹河自澶相以北皆行西山之麓又云古河在貝冀以及枯降之南率皆穿西山踵趾以行今按澶非禹河所經自黎陽以行西山之麓不始於相貝冀界中亦更無西山踵趾殊不可解也或曰水性就下載之髙地是拂其性也疑遷與橫之言爲妄余曰髙地非謂髙於河之上流也賈讓雲淇水口金隄髙一丈自是東地稍下隄稍髙至遮害亭髙四五丈因欲決是隄放河使北入海則亭北之地固下於河矣其曰髙地者特以大伾之東地益卑以彼視宿胥口則宿胥口之地較髙耳髙地對上文平地而言非謂髙於河之上流也讀者其可以辭害意乎王橫云禹河隨西山下東北去其言有可證者十五書序河亶甲居相相城在今安陽【屬彰徳府】內黃【屬大名府】二縣界而其後爲河所圮證一也楚語武丁自河䢐亳注雲從河內徙都亳河內卽鄴南殷墟自河䢐亳蓋亦爲河所圮證二也史記殷本紀祖乙遷於邢其後盤庚又自邢遷於亳下篇曰今我民用蕩析離居罔有定極蓋亦爲河所圮鉅鹿界明有禹河證三也【殷去夏不逺其所居相殷在漢魏郡界邢在鉅鹿界以殷都證禹河最確故首注之】詩衛風曰河水洋洋北流活活河至大伾山西南折而北逕朝歌之東故謂之北流證四也禮記王制曰自東河至於西河千里而近蓋西河自華陰折而東爲南河又東至大伾折而北是爲東河計所行不滿千里故曰千里而近若漢河則東過大伾山南至白馬縣【今滑縣境】之長壽津始折而北西去宿胥口又一百五六十里則爲千里而遙矣證五也史記衛世家封康叔爲衛君居河淇間故商墟商墟卽古朝歌城在今濬縣西南淇縣東北淇水逕其西河水逕其東是爲河淇之間故淳於髠曰王豹處於淇而河西善謳證六也戰國策蘇代曰決宿胥之口魏無虛頓丘二邑在今濬縣西南酈道元云宿胥故瀆受河於頓丘縣遮害亭東黎山西證七也橫言使緣西山足乘髙地而東北入海乃無水災【小谷口按胡氏篤信河渠書禹廝二渠之說乃據賈讓之言以證北載髙地之確予特以王橫之言攺入之讓橫所見略同亦可爲證】據賈讓言遮害亭東地益下則黎陽西山之足實爲髙地證八也漢書溝洫志賈讓云決黎陽遮害亭放河使北入海西薄大山東薄金隄大山卽王橫所謂西山證九也敍傳曰商竭周移正指定王五年事固已知武帝所道非禹舊迹證十也地理誌鄴縣有故大河在東茍非隨西山下東北去安得至鄴證十一也孫炎曰大鹿鉅鹿北廣河澤河所經蓋此澤本禹河之所滙故亦名廣河證十二也水經注漳水北逕祭陌西俗巫爲河伯娶婦祭於此陌蓋鄴本有河故以河伯惑人證十三也杜佑曰漳水橫流至肥鄕縣界入河曽曰河自大伾折而北流漳水東流注之地形南北爲從東西爲橫河從而漳橫故謂之橫漳證十四也李垂曰自汲郡東推禹故道出大伾上陽三山之間復西河故瀆證十五也愚以漢時漳水自平恩以下爲禹河故道亦有可證者五漢書地理誌漳水東北至阜城入大河又滱水東至文安入大河滹沱東至參戶合滹沱別從河東至文安入海是水經所敍漳水自成平以下至章武入海者在西漢時猶爲大河證一也又成平縣有滹沱河民曰徒駭河與許商所言正合蓋漳水自東昌縣防滹沱河又東逕弓髙阜城至成平世遂謂之滹沱然漳故徒駭也土俗猶能識之不言漳滹沱仍曰徒駭證二也水經濁漳注曰鬲般峙其東北徒駭瀆聯漳絳則漳絳卽徒駭之上流通爲一川證三也唐書地理誌淸池縣西五十里有徒駭河西隄是浮陽參戶之漳水亦古徒駭證四也齊乘曰河昔北流衡漳注之河旣東徙漳自入海安知北流之漳非古徒駭河歟證五也無徴不信庶乎其免矣【禹貢錐指髙地對上文平地是發前人所未發朏明先生作錐指時寓吳閶僧捨時予亦寓吳先生以禹河隨西山下東北去十五證示予曰此辧證古事無逾此者予甚韙之今錄其書宛如昨日之兩人晤語矣】

行水金鑑卷七

欽定四庫全書

行水金鑑卷八

江南按察使傅澤洪撰

河水

河水【自遮害亭南】又東右逕滑臺城【水經】

有三重中小城謂之滑臺城舊傳滑臺人自修築此城因以名焉城卽故鄭廩延邑也下有延津今時人謂此津爲延壽津【酈注林氏防尙書以爲禹當日無釃二渠之事胡朏明獨信之謂禹釃二渠自黎陽宿胥口始一北流爲大河一東流爲漯川周定王五年河徙自宿胥口東行漯川右逕滑臺城城故白馬縣治今在滑縣西南卽唐滑州治也北直黎陽相距三十里】

又東北過黎陽縣南【水經】

黎侯國也晉灼曰黎山在其南河水逕其東其山上碑曰縣取山之名取水之陽以爲名也今黎山之東北故城蓋黎陽縣之故城也竹書紀年梁惠成王十三年鄭釐侯使許息來致地平丘戶牖首垣諸邑及鄭馳地我取枳道與鄭鹿鄭鹿卽是城也今城內有故臺尙謂之鹿鳴臺又謂之鹿鳴城濟取名焉故亦曰鹿鳴津又曰白馬濟東南有白馬城衛文公東徙渡河都之故濟取名焉河水舊於白馬縣南決通濮濟黃溝故蘇代說燕曰決白馬之口魏無黃濟陽金隄旣建故渠水斷尙謂之白馬瀆故瀆東逕鹿鳴城南又東北逕白馬縣之涼城北又東南逕濮陽縣散入濮水所在決防更相通注以成往復也【酈注黎陽故城在今濬縣東北漢溝洫志賈讓奏言河從河內北至黎陽爲石隄是也】

自津東北逕涼城縣【水經涼城在滑縣西南劉宋置北齊並入白馬】

又東北逕伍子胥廟南爲長壽津【水經】

述徵記曰涼城到長壽津六十里河之故瀆出焉漢書溝洫志注二渠一則漯川則今所流也一則北瀆王莽時空【一作塞】故世俗名是瀆爲王莽河也【酈注河至】此【與漯別行而東北入海水經謂之大河故瀆】

水經東漢人所撰凡稱故瀆者皆時已無水戚城以下東光以上河水不至又無他水行其中孟康所云王莽時遂空者惟此耳故謂之大河故瀆其自長壽津以西至宿胥口爲東漢見行之河則敍入河水東光以北至章武時爲淸河漳水之所行則敍入淸河漳水並不列大河故瀆【禹貢錐指】

故瀆東北逕戚城西【水經】

春秋哀公二年晉趙鞅率師納衛太子蒯瞶於戚宵迷陽虎曰右河而南必至焉今頓丘魏國縣西戚亭是也爲衛之河上邑【酈注杜預云是時河北流過元城界戚在河外晉軍已渡河故欲出河右而南今開州西南有戚城】

又逕繁陽縣故城東【水經故城在今內黃縣東南繁水之陽繁水卽春秋之澶淵杜預云在頓丘縣南亦謂之浮水】

北逕陰安縣故城西【水經故城在今淸丰縣北通典頓丘縣北有陰安城寰宇記云王莽河在頓丘縣北十里】

又東北逕昌樂縣故城東【水經故城在今南樂縣西北元和志王莽河西去昌樂縣十六里】

又東北逕平邑郭西【水經】

竹書紀年晉烈公四年趙城平邑【酈注今南樂縣北有平邑故城】

又東北逕元城縣故城西北而至沙丘堰【水經】

史記曰魏武侯公子元食邑於此故縣氏焉縣北有沙丘堰者不遵其道曰降亦曰潰堰障水也【酈注】水經此下文曰至於大陸北播爲九河酈注云播爲九河自此始及齊桓霸世塞廣田居同爲一河故自堰以北館陶癭陶貝丘鬲般廣川信都東光河間樂成以東城地並存川瀆多亡今按水經以王莽河爲禹河故以沙丘堰爲禹迹推其意似謂古河本東行禹作此堰以障之使北而九河自此播焉不遵其道是爲降水唐人云河自貴鄕縣界分爲九道宗此說也然禹河不經元城此堰必非禹所作黃文叔云今澶州臨河有鯀隄自黎陽入北至恩州淸河歷亭皆有之然則降水者自元城以北隄堨之水是也蓋以堰爲鯀所作或曰元城爲戰國魏地北與趙接壤賈讓云隄防之作近起戰國雍防百川各以自利齊與趙魏以河爲境趙魏瀕山齊地卑下作隄遏水使西泛趙魏趙魏亦爲隄以防之沙丘堰者疑趙所作以障水使不得北而注於齊魏所謂以鄰國爲壑者也【禹貢錐指史記趙世家肅侯十八年齊魏伐我我決河水灌之恵文王十八年王再之衛東陽決河水伐魏氏以趙地髙而齊魏卑也水經淸水注引馬季長曰晉地自朝歌以北至中山爲東陽朝歌以南至軹爲南陽東陽春秋晉地戰國屬衛后屬趙】

河之故瀆自沙丘堰南分屯氏河出焉【水經】

大河故瀆北出爲屯氏河逕館陶縣東溝洫志曰自塞宣房後河復北決於館陶縣分爲屯氏河其故瀆又東北屯氏別河出焉屯氏別河故瀆又東北逕信成縣張甲河出焉地理誌曰張甲河首受屯氏別河於信成縣者也張甲故潰北絕淸河於廣宗縣又東北至修縣防淸河屯氏別河自信成城南東北至繹幕縣南分爲二瀆其北瀆東北至陽信縣故城北而東注於海南瀆自平原城北首受大河故瀆東出亦謂之篤馬河東北至陽信縣故城南東北入海屯氏河故瀆東逕靈縣北又東北逕鄃縣與鳴犢河故瀆合地理誌曰河水自靈縣別出爲鳴犢河者也按屯氏河自館陶東北至章武入海過郡四行千五百里屯音豚通典魏州治貴鄕元城二縣貴鄕有大河故瀆俗曰王莽河元和志王莽河西去貴鄕縣三里古堰今名愜山在縣西九里成帝時河決王延世募人益運土塞河之處以其愜當人情故謂之愜山蓋卽沙丘堰也元和志王莽河在館陶縣東四里【禹貢錐指愜山在今大名府北今館陶縣西有館陶故城信成縣卽今淸河縣廣宗縣卽今廣宗縣修縣卽今景州繹幕縣在今平原縣界陽信縣故城在今慶雲縣界靈縣在今博平縣界鄃縣卽今夏津縣貴鄕縣卽今大名縣元城縣卽今大名府治今冠縣西有冠氏縣故城隋析館陶縣地爲冠氏縣元和志王莽河北去縣十八里】

河水故瀆東北逕發幹縣故城西又屈逕其北【水經今堂邑縣西南五十里有發幹故城寰宇記王莽河在堂邑縣北十里】

又南逕貝丘縣故城南【水經故城在今淸平縣西南寰宇記王莽河在淸平縣南十八里】

又東逕甘陵縣故城南【水經】

又東逕艾亭城南又東北逕平晉城南又東北逕靈縣故城南別出爲鳴犢河故瀆又東逕鄃縣故城東【酈注甘陵故城在今淸河縣東南風俗記曰甘陵故城直東二十里有艾亭城蓋近今博平縣界平晉城未詳疑當在博平縣北寰宇記王莽河在博平縣北十八里靈縣故城在博平縣東北四十里髙唐州西南二十里漢志鳴犢河東北至蓚入屯氏河鄃縣故城在今平原縣西南五十里】

又東逕平原縣故城西而北絕屯氏三瀆北逕繹幕縣故城東北西流逕平原鬲縣故城西【水經】

地理誌曰鬲津也【酈注括地誌平原故城在平原縣東南十里元和志王莽枯河在縣南五里蓋本在其北縣徙而北故水出其南屯氏三瀆謂屯氏河及屯氏別河之南北二瀆也寰宇記繹幕故城在平原縣西北二十里鬲縣故城在今陵縣北左傳靡奔有鬲氏卽其國也陵縣本安徳唐徳州治州西五十里有長河故城州北五十里有將陵故城元和志王莽枯河在長河縣東五里又在將陵縣西十里長河卽今徳州治將陵在州東北州誌云古黃河在州東南二十餘里今謂之黃河崖】

又北逕修縣故城東又北逕安陵縣西【水經】

本修之安陵鄕也地理誌風俗記曰修縣東四十里有安陵縣故縣又東北至東光縣故城西而北與漳水合一水分【酈注修縣故城在今景州南修音條一作蓚括地誌云俗名南條城在今蓚縣南十二里安陵故城在今吳橋縣西北】大河自宿胥口徙流至成平合漳水復歸禹河故道又東北歷浮陽參戶平舒至章武入海也以今輿地言之濬縣滑縣開州內黃淸丰南樂大名元城【並屬直隸大名府】冠縣館陶堂邑淸平【並屬山東東昌府】淸河【屬直隸廣平府】博平髙唐【並屬東昌府】平原徳州【並屬山東濟南府】景州吳橋東光交河滄州靑縣靜海天津【並屬直隸河間府北接大城寶坻並屬順天府】諸州縣界中皆周定王五年至西漢末大河之所行也定王五年嵗已未下逮王莽始建國三年辛未而北瀆遂空凡六百七十二嵗【禹貢錐指】

漢明帝永平十二年夏四月遣將作謁者王吳修汴渠自滎陽至於千乘海口【汴渠卽蒗蕩渠也汴自滎陽首受河故謂石門在滎陽山北一里過汴以東積石爲隄亦號金隄成帝陽嘉中所築也漢書明帝本紀千乘卽今濟南府濵州曹玉珂曰千乘北去碣石將千里河之入海漢之不同於禹貢者如此】

漢明帝永平十三年夏四月汴渠成辛已行幸滎陽巡行河渠乙酉詔曰自汴渠決敗六十餘嵗加頃年以來雨水不時汴流東侵日月益甚水門故處皆在河中漭瀁廣溢莫測圻岸蕩蕩極望不知綱紀今兗豫之人多被水患乃云縣官不先人急好興它役又或以爲河流入汴幽冀防利故曰左隄彊則右隄傷左右俱彊則下方傷宜任水埶所之使人隨髙而處公家息壅塞之費百姓無陷溺之患議者不同南北異論朕不知所從久而不決今旣築隄理渠絕水立門河汴分流復其舊迹陶丘之北漸就壤墳故薦嘉玉絜牲以禮河神東過洛汭嘆禹之績今五土之宜反其正色濵渠下田賦與貧人無令豪右得固其利庶繼世宗瓠子之作因遂度河登太行進幸上黨壬寅車駕還宮【後漢書明帝紀】

河汴分流復其舊迹胡寅曰世言隋煬帝開汴渠以幸揚州據此則自漢時已有汴渠矣臣按河卽黃河汴乃汴渠也蓋昔河汴隄壊則汴水東與河合日月彌廣而爲兗豫民害今隄旣成則河東北入海而汴東南入泗是分流復其故迹也【丘濬大學衍義補】

初平帝時河汴決壊未及得修建武十年楊武令張汜上言河決積久日月侵毀濟渠所漂數十許縣修理之費其功不難宜攺修隄防以安百姓書奏光武卽爲發卒方營河功而浚儀令樂後復上言昔元光之間人庶熾盛緣隄墾殖而瓠子河決尙二十餘年不卽壅塞今居家稀少田地饒廣𨿽未修理其患猶可且新被兵革方興力役勞怨旣多民不堪命宜須平靜更議其事光武得此遂止後汴渠東侵日月彌廣而水門故處皆在河中兗豫百姓怨嘆以爲縣官恆興他役不先民急永平十二年議修汴渠乃引見景問以理水形便景陳其利害應對敏急帝善之又以甞修浚儀功業有成乃賜景山海經河渠書禹貢圖及錢帛衣物夏遂發卒數十萬遣景與王吳【水經注作昊】修渠築隄自滎陽東至千乘海口千餘里景乃商度地埶鑿山阜破坻迹直【說文截本字】溝澗防遏衝要疎決壅積十里立一水門令更相洄注無復潰漏之患景𨿽簡省役費然猶以百億計明年夏渠成帝親自巡行詔濵河郡國置河隄員吏如西京舊制景由是知名王吳及諸從事掾史皆增秩一等景三遷爲侍禦史十五年從駕東巡狩至無鹽帝美其功績拜河隄謁者賜車馬縑錢建初七年遷徐州刺史明年遷廬江太守郡界有楚相孫叔敖所起芍陂稻田景乃驅率吏民修起廢蕪教用犂耕由是墾辟倍多境內丰給【後漢書王景本傳景字仲通樂浪邯人顯宗朝用薦與將作謁者王吳共修作浚儀渠吳用景墕流法水乃不復爲害後景以侍禦史卒官】

成帝建始四年河決館陶入平原濟南千乘河平二年又決平原入濟南千乘𨿽兩經修塞而水道猶存王莽時河決魏郡泛淸河以東數郡卽平原濟南千乘也蓋自元城循此道東出館陶東武陽絕漯水而東北至髙唐又絕漯水東北至千乘入海也水經所敍長壽至委粟之道皆在東郡界中殊不合常深以爲疑今按永平十三年詔云自汴渠決敗六十餘嵗蓋河自平帝世行汴渠東南入淮亦行濟瀆東北入海與後世南北淸河之分派幾相矣嵗月逾甚滎陽以下正流漸微迄於永平莽時館陶決口亦必淤淺故王景治河棄而不用河汴旣分遂從漯川導河至東武陽始合莽時故道此武陽之西所以異也然史稱景鑿山開澗防遏衝要則其間多所變更卽武陽以東豈盡與莽時同哉東漢之河起自始建國三年亦言其大略而巳王景修渠築隄自滎陽東至千乘海口千餘里則其所治者卽東漢以後大河之經流也而史稱修汴渠又曰汴渠成始終皆不言河蓋建都洛陽東方之漕全資汴渠故惟此爲急河汴分流則運道無患治河所以治汴也自平帝後汴流東侵日月益甚建武十年陽武令張汜上言時濟亦決敗水經河水注載王景事在滎陽蒗蕩渠下【太子賢曰汴渠卽蒗蕩渠也】則河水當從此決入然滎陽以下南岸山脈已盡地平土疏隨處可以決入不獨石門渠口也濟隧亦通河至於岑造八激隄而其流始絕莽時河入濟南千乘則侵濟處更多故築隄自滎陽至千乘海口千餘里永平十三年詔曰河汴分流復其舊迹陶丘之北漸就壤墳十五年景從駕東巡至無鹽帝美其功陶丘今定陶無鹽今東平皆濟水所經之地二渠旣修則東南之漕由汴入河東北之漕由濟入河舳艫千里挽輸不絕京師無匱乏之憂矣武帝雄才大略足以有爲若移其徵伐四夷神僊土木之費以復禹河故道當亦無難而竟不及此則以疎於討論執北瀆爲禹河故也及哀平之世人始有知禹河之所經者賈讓請決黎陽遮害亭放河使北入海王橫請徙河緣西山足乘髙地東北入海意皆欲復禹河故道而國祚阽危事不可爲矣永平上距平帝時僅六十餘嵗故道豈遽堙滅而王景治河惟從事汴濟蓋當時所急在運道就其利便者爲之不暇逺圖耳史稱景鑿山阜截溝澗防遏衝要疏決壅滯十里立一水門費以百億計財力之充裕若是向使講求禹河故道而復之則河流歸北汴濟不勞而治功施到今五代以降潰溢橫流之禍可以免矣惜乎其不及此也河𨿽徙自周定王時而東光以下至章武入海猶是徒駭之故道至王莽時始攺從千乘入海而景遂因之禹迹蕩然無存君子於此有遺憾焉或曰景卽以復禹河爲難王莽河新絕未久豈不可復乎曰不可漳水之東王莽河之西旣有淸河又有屯氏河屯氏別河張甲河鳴犢河等瀆津渠交絡冰碎瓦裂若導河行此不久卽敗景商度地勢然後興工不復禹河則必用新河固已籌之熟矣【禹貢錐指】

漢和帝永元十年春三月壬戌詔曰隄防溝渠所以順助地理通利壅塞今廢慢懈弛不以爲負刺史二千石其隨宜疏導勿因緣妄發以爲煩擾將顯行其罰【後漢書和帝本紀】

漢安帝元初二年春正月詔修理西門豹所分漳水爲支渠以漑民田【史記西門豹爲鄴令發人鑿十二渠引水灌田所鑿之渠在今相州鄴縣西】二月辛酉詔三輔河內河東上黨趙國太原各修理舊渠通利水道以漑公私田疇【後漢書安帝本紀順帝陽嘉中自汴口以東緣河積石爲堰通古淮口見前水經注】

漢桓帝永興元年秋七月河水溢【後漢書桓帝本紀】

漢靈帝光和六年秋金城河溢水出二十餘里【後漢書五行志

先是建寜中增修汴隄石門以遏渠口見前水經注】

河水【自涼城縣長壽津】東逕鐵丘南【水經】

春秋左傳哀公二年衛太子登鐵丘望見鄭師杜預曰在戚南河南有龍淵宮武帝元光中河決濮陽發卒塞決河起龍淵宮蓋武帝起宮於決河之傍龍淵之側故曰龍淵宮也【酈注元和志鐵丘在衛南縣東南本漢濮陽縣地在今開州西南】

司馬彪不志河渠東漢以後無可考據賴有水經注存其所敍當時見行之河有可徴者爲備錄之【禹貢錐指】

東北流逕濮陽縣北爲濮陽津【水經】

故城在南與衛縣分水城北十里有瓠河口有金隄宣房塸【酈注濮陽故城在今開州西南二十里瓠子水注云王景治渠築隄防遏衝要瓠子之水絕而不通惟溝瀆存焉】

又東北逕衛國縣南又東逕鄄城縣北【水經漢東郡有畔觀縣世祖更名衞國今觀城縣地及淸丰之南境開州之北境皆是鄄城縣故城在河南十八里今在濮州東二十里】

又東北逕範縣之秦亭西【水經】

春秋經書築臺於秦者也【酈注今範縣東南有範縣故城】

又東北逕委粟津【水經】

大河之北卽東武陽縣也【酈注寰字記觀城縣東南六十七里有委粟城蓋與泮相近東武陽卽今朝城縣】

左防浮水故瀆【水經】

故瀆上承大河於頓丘縣而北出東逕繁陽縣故城南故應劭曰縣在繁水之陽張晏曰縣有繁淵春秋襄公二十年經書公與晉侯齊侯盟於澶淵杜預曰在頓丘縣南今名繁淵澶淵卽繁淵也亦謂之浮水焉【酈注頓丘縣在今丰縣西南二十五里繁陽縣故城在今內黃縣東六十里今開州城南五里有澶淵城】

東絕大河故瀆又東北至東武陽縣東入河又有漯水出焉【水經】

漯水上承河水於武陽縣東南西北逕武陽新城東曹操爲東郡所治也【酈注】

又東北逕東阿縣北河水於範縣東北流爲倉亭津【水經】東阿縣城北門內西側臯上有大井其巨若輪深六七丈歳甞煮膠以貢天府本艸所謂阿膠也故世俗有阿井之名述徵記曰倉亭津在範縣界去東阿六十里魏土地記曰津在武陽縣東北七十里津河濟名也【酈注漢東阿故城在今陽谷縣東北範縣卽今範縣倉亭津在縣西北】

又東北過茌平縣西北逕碻磝城西【水經】

述徵記曰嚚磝【李云當作碻磝】津名也自黃河泛舟而渡者皆爲津也魏立濟州治此卽故茌平縣也應劭曰茌山名縣在山之平陸故曰茌平也【酈注今茌平縣南有濟州故城卽古碻磝城縣西二十里有漢茌平故城】

又東北逕四瀆津【水經】

津西側岸臨河有四瀆祠東對四瀆口河水東分濟亦曰泲水受河也然自河入濟自泲入淮自淮達江水徑周通故有四瀆之名【酈注通典盧縣東有漢臨邑故城盧縣今爲長淸縣四瀆津當在縣界臨邑故城東北】

又東北逕楊墟縣東商河出焉【水經此上下相接處不與水經相符從錐指也】地理誌曰楊墟平原之隸縣也城在髙唐城之西南經次於此是不北也商河首受河亦漯水及澤水所潭水也淵而不流世謂之淸水自此𨿽沙漲塡塞厥迹尙存歷澤而北俗謂之落裏坈逕張公城西又北重源潛發世謂之落裏坈亦曰小漳河商漳聲相近故字與讀移耳【酈注元和志漢鴻嘉四年河水泛溢河隄都尉許商鑿此河通海故以商爲名商河行大河之南漯水之北】

河水又東逕髙唐縣界【水經】

河水於縣漯水注之水自城東北逕東武陽縣故城南應劭曰縣在武水之陽然則漯水亦或武水也漯水又北逕聊城縣故城西城內有金城周匝有水南門有馳道絕水南出自外泛舟而行矣東門側有層臺秀出魯仲連所謂還髙唐之兵郤聊城之眾者也【酈注水經漯水又東北逕淸河縣故城北又東北逕文鄕城東南又東北逕博平縣右與黃溝同注川澤又東逕文鄕城又東南逕王城北黃溝又東北逕左與漯水隠覆勢鎭河陸東出於髙唐縣大河右迆東注漯水矣漯水又東北逕援縣故城西又逕髙唐縣故城東又東北逕漯陰縣故城北又東北逕著縣故城南又東北逕崔氏城北東南逕東朝陽縣故城南又東逕漢徴君伏生墓南又東逕鄒平縣故城北又東北逕界東鄒城北又東北逕建信縣故城北又東北逕千乘縣二城間又東北爲馬常坈又東北逕楊墟縣東商河出焉商河又北逕平原縣東又逕安徳縣故城南又東北逕昌平縣故城南又東逕般縣故城南又東逕樂陵縣故城南又東逕朸鄕縣故城南沙溝水注之商河又東北流逕馬嶺城西北而流屈而東注南轉逕城東又東北逕富平縣故城北又分爲二水南水謂之長聚溝北水世謂之白薄瀆注云東北流注於海矣】

又東北逕髙唐縣故城西【水經】

京相璠曰本平原縣齊之西鄙也大河逕其西而不出其東經言出東誤耳【酈注城在今禹城縣西四十里本齊髙唐邑齊趙以河爲竟威王曰吾臣有盼子者使守髙唐則趙人不敢漁於河卽此河也】

又北逕張公城臨側河湄【水經】

有津焉名之曰張公渡【酈注張公城今在平原縣南六十里】

又北逕平原縣故城東【水經】

地理風俗記曰原博平也故曰平原矣縣故平原郡治矣晉灼曰齊西有平原河河水北過髙唐縣卽平原也故經言河水逕髙唐縣東非也按地理誌曰髙唐平原也髙堂漯水所出平原則篤馬河導焉明平原非髙唐大河不得出其東審矣【酈注故城在今縣南】

又左逕安徳城東而北爲鹿角津東北逕般縣樂陵朸鄕厭次縣南爲厭次河【水經今陵縣治卽安徳故城縣東南有故鹿角闗以津爲名與臨邑縣接界般縣故城在今徳平縣東北樂陵故城在今樂陵縣界朸鄕故城在今商河縣西北厭次故城在今武定州東本富平後漢攺曰厭次】

又逕漯陰縣故城北【水經此北漯陰縣也漯水下注云北漯陰城伏琛謂之漯陽城當在今靑城縣界漯水之北】

又東北漯沃津【水經孫云漯沃誤漢志千乘郡有濕沃縣按說文本作濕或省作漯後又轉爲漯字也】

漯沃縣故城南地理風俗記曰千乘縣西北五十里有大河河北有漯沃城故縣也【酈注今蒲臺縣東有漯沃故城】

又東逕千乘城北【水經】

伏琛所謂千乘北城也【酈注今髙苑縣北有千乘故城未知是北城否也】

又東北逕利縣城北【水經本作黎城縣北今據濟水經文攺正彼注云地理誌齊郡有利縣晏謨曰縣在齊城北五十里今博興縣東有利縣故城】

又東分爲二水枝津東逕甲下城南東南歷馬常坈注濟【水經濟水注雲濟水東北至甲下邑南東歷瑯槐縣故城北又東北河水枝津注之漯水注雲漯水逕千乘縣二城間又東北爲馬常坈亂河枝流而入於海卽此水也甲下蓋亦千乘縣地】

又東北過甲下邑又東北入於海【水經】

禹貢夾右碣石入於河山海經碣石之山繩水出焉東流注於河河之入海舊在碣石今川流可導非禹瀆也周定王五年河徙故瀆故班固曰商碣周移也漢武帝元光二年河又徙東郡更注勃海是以漢司空掾王橫言曰往昔天甞連北風海水溢西南出侵數百里故張君云碣石在海中蓋淪於海水也昔燕齊遼曠分置營州今城屆海濵海水北侵城垂淪半王橫之言信而有徴碣石入海非無證矣【酈注河水入海處當在甲下邑之東北馬常坈之北按元和志海在勃海縣東一百六十里今分屬利津縣卽古千乘海口利津金析唐蒲臺勃海三縣置本漢漯沃縣地蓋南與千乘縣共此海口也】

以今輿地言之滑縣開州【並屬直隸大名府】觀城濮州範縣朝城【並屬山東東昌府】陽谷【屬山東兗州府】茌平【屬東昌府】禹城平原陵縣徳平樂陵商河武定靑城蒲臺【並屬山東濟南府】髙苑博興【並屬山東靑州府】利津【屬濟南府】諸州縣界中皆東漢以後大河之所行也【禹貢錐指】

行水金鑑卷八

欽定四庫全書

行水金鑑卷九

江南按察使傅澤洪撰

河水

河自底柱以下五戶已上其間一百二十里有一十九灘魏景初二年二月帝遣都督沙丘部監運諫議大夫寇谷帥工五千人嵗常修治平河岨厎柱一十九灘水流迅急勢同三峽晉泰始三年五月武帝遣監運大中大夫趙國【當有姓氏原闕】都匠中郎將河東樂世帥眾五千餘人修治河灘事見五戶祠銘𨿽世代加功水流漰渀濤波尙屯及其商舟是次鮮不踟躕難濟故有眾峽諸灘之言【水經注】

晉泰始七年六月大霖河洛伊沁皆溢【晉書後又載六年事並同宋書亦載之未知孰是】

是年沒民捨千九百餘家秋稼千三百餘頃【河南通誌】

華嶠奏浚導河渠巡禹之舊迹置都水官事多施行【晉書華嶠本傳】

傅祗爲滎陽太守自魏黃初大水之後河濟泛溢鄧艾常著濟河論開石門而通之至是復浸壊祗乃造沈菜堰至今兗豫無水患百姓爲立碑頌焉【晉書傅祗本傳】

河自龍門東注橫被中國每漂決所漸害重災深隄築之功勞役天下且闗洛髙嵦地少川源是故鎬酆潦潏咸入禮典漳滏鄭白之饒溝渠沾漑之利皆民命所祖國以爲天溝洫立志亦其宜也世殊事攺於今可得而略【宋書】

宋元嘉十八年夏五月甲申河水泛溢害居人【南史】冀定數州頻遭水患楷上疏曰比定冀水潦無嵗不饑幽瀛川河頻年泛溢豈是陽九厄防百六鐘期故以人事而然非爲運極昔魏國咸舄史起哂之玆地荒蕪臣實爲恥不揆愚瞽輒敢陳之計水之湊下浸潤無間九河通塞屢有變攺不可一準古法皆循舊隄阿者河決瓠子梁楚幾危宣房旣建水還舊迹十數年間戶口丰衍又決屯氏兩川分流東北數郡之地僅得支存及下通靈鳴水田一路往昔膏腴十分病九邑居凋離墳井毀滅良由水大渠狹更不開瀉眾流壅塞曲直乘之所致也至若量其逶迆穿鑿涓澮分立隄堨所在疏通預決其路令無停蹙隨其髙下必得地形土木參功務從便省使地有金隄之堅水有非常之備鉤連相注多置水口從河入海逺邇逕【缺】

瀉泄此波澤九月農罷量役計功十月昏正立匠表度縣遣能工麾畫形勢郡發明使籌察可否審地推岸辧其脈流樹板分崖練厥從往別使案檢分部是非瞰睇川原明審通塞當境修理不勞役逺終春自罷未須久功卽以髙下營田因於水陸水種秔稻陸藝桑麻必使室有久儲門丰余積其實上葉禦災之方亦爲中古井田之利卽之近事有可比倫江淮之南地勢洿下雲雨陰霖動彌旬月遙途逺運惟用舟艫南畝畬葘微事耒耜而眾庶未爲饉色黔首罕有饑顏豈天徳不均致地偏罰故是地勢異圖有玆丰餒臣旣鄕居水際目覩荒殘每思鄭白屢想王李夙宵不寐言念皇家愚臣丹欵實希效力有心螢爝乞暫施行使數州士女無廢耕桑之業聖世洪恩有賑饑荒之土鄴宰深笑息自一朝臣之至誠申於今日詔曰頻年水旱爲患黎民阻饑靜言念之昃不遑食鑑此事條深協在慮但計畫功廣非朝夕可合宜付外量聞事遂施行楷用功未就詔還追罷【魏書崔楷傳楷明帝孝昌中以殷州刺史死節】北齊河淸元年四月河溢【河南通誌】

唐髙祖武徳七年治中云得臣自龍門引河漑田六千餘頃【唐書】

唐太宗貞觀十一年九月丁亥河溢壊陜州河北縣毀河陽中潬幸白司馬阪觀之賜瀕河遭水家粟帛【唐書河陽卽今懷慶府孟縣地後魏太和中築北中城東魏元象元年又築南城及中潬城是爲三城中有河橋晉杜預造魏爾朱榮之亂及爾朱世隆再亂與髙歡宇文泰相持皆以三城河橋爲拒守攻戰要津唐襲王世充河陽城焚河橋又以舟師襲世充回洛城斷河陽橋又九節度之師潰於相州郭子儀以朔方軍斷河陽橋其險要如此金大定中州治以河患因於故城北十五里築新城徙治焉曰上孟津故城曰下孟州予於已亥客懷孟從下州放棹南歸問所謂三城河橋無有也其故迹亦不可得而見矣】

唐髙宗永徽五年六月河北大水十月齊州黃河溢【唐書五行志】

唐髙宗永淳二年七月已已河溢壊河陽橋【唐書五行志舊唐書云溺河陽城】

唐武后如意元年八月甲戌河溢壊河陽縣【唐書五行志唐書稱道二年誤五行志又稱長壽元年重見】

唐武后長壽二年五月癸丑棣州河溢壊居民二千餘家【唐書五行志】

唐武后聖歷元年秋黃河溢【唐書河南通誌作中宗嗣聖十六年卽是年也嗣聖無十六年】

唐宗開元五年六月壬午鞏縣暴雨連月山水泛溢毀郭邑廬舍七百餘家人死者七十二汜水同日漂壊近河百姓二百餘家【舊唐書宗本紀】

唐宗開元十年六月博州棣州河決【唐書五行志】八月丙申博棣等州黃河隄破漂損田稼【舊唐書宗本紀】

唐宗開元十四年秋大水河南河北尢甚河及支川皆溢懷衛鄭滑汴濮人或巢或舟以居死者千計【唐書五行志】八月河決衛州【唐書宗本紀】

唐代宗大歷十二年秋大雨水河南尢甚平地深五尺河溢【唐書五行志】

唐徳宗建中元年冬黃河溢【唐書徳宗本紀】

唐徳宗貞元二年六月河溢【唐書五行志】

唐憲宗元和七年正月振武河溢毀東受降城【唐書五行志】唐憲宗元和八年十二月丙午以河溢浸滑州羊馬城之半滑州薛平魏博田正徴役萬人於黎陽界開古黃河道南北長十四里東西濶六十步深一丈七尺決舊河水勢滑人遂無水患【舊唐書憲宗本紀】

薛平田正鑿河十四里經黎陽山東防於故瀆名曰新河【唐防要】

薛平授鄭滑節度使始河溢瓠子東泛滑距城才二里許平按求故道出黎陽西南因命其佐裴泰往請魏博節度使田正正許之乃籍民田所當者易以它地疏導二十里以釃水悍還壖田七百頃於河南自是滑人無患入爲左金吾衛大將軍【唐書薛平傳】

衛州汲郡黎陽縣有白馬津一名黎陽闗有大岯山一名黎陽山有新河元和八年觀察使田正及鄭滑節度使薛平開長十四里濶六十步深丈有七尺決河注故道滑州遂無水患【唐書地理誌】

唐時黃河不聞有決溢之患薛平治河一事此外史無所紀蓋河朔地天寶後久屬藩臣而事不聞朝廷汴河亦不聞有疏通之事惟鄭畋集載爲相時汴河澱塞請令河陽節度使於汴口開導仍令宣武感化節度使嚴帖州縣封閉公私鬥門感化卽徐州也【宋敏求春明退朝錄】

蕭仿拜義成軍節度使滑州瀕河累嵗水壊西北防仿徙其流逺去樹隄自固人得以安【唐書簫仿傳】

魏晉南北朝河之利害不可得聞而唐少河患閻百詩云其說有二一程子曰漢火徳多水災唐土徳少河患一宋敏求曰唐河朔地天寶後久屬藩臣縱有河事不聞朝廷故一部唐書所載者僅滑帥薛平蕭仿二事耳渭按伊川之意欲明宋多河患以火徳故然東漢亦火徳而河患絕少何也且禹功旣壊河行未久輒復徙逺者數百年近者或百餘年或數十年獨東漢之河垂千嵗而後變則王景之功不可誣也豈皆徳運爲之哉肅代以後彊藩跋扈並帝制自爲次道云縱有河事不聞朝廷是也而愚更有說焉河災羨溢首尾亙千里之外非一方可治當四分五裂之際爾詐我虞惟魏滑同患故田正從薛平之請協力共治否則動多掣肘縱有溢決亦遷城邑以避之而巳此河功所以罕紀也據史所書謂唐少河患亦未爲篤論【禹貢錐指】

唐文宗太和二年夏河決壊棣州城【唐書五行志】

唐文宗開成三年夏河決浸鄭滑外城【唐書五行志】

唐宣宗大中十二年大水泛徐兗靑鄆而滄地積卑中立自按行引禦水入之毛河東注海州無水災【唐書杜中立傳】唐僖宗乾符五年秋大霖河溢【唐書五行志】

唐昭宗大順二年二月辛已河陽河溢壊人廬舍【舊唐書】景福二年河徙從勃海北至無棣縣入海【唐書五行志】唐昭宗幹寧三年四月河圮於滑州朱全忠決其隄因爲二河散漫千餘里【唐書五行志】

梁朱友貞龍徳三年段凝以唐兵漸逼乃自酸棗決河東注於鄆以限唐兵謂之防駕水決口日大屢爲曹濮患唐同光二年命婁繼英塞之未防復壊【五代史補】

華溫琪夏邑人仕梁歷綘棣二州刺史時棣州苦河水爲患溫琪徙新州以避之民賴全活者甚眾【河南通誌】

唐李存勗同光二年八月河溢【五代史】

是年七月壬寅梁所決河連年爲曹濮患甲辰命右監門上將軍婁繼英督汴滑兵塞之未防復壊同光三年春正月庚戌詔平盧節度使符習治酸棗遙隄以禦決河是年自六月甲午罕見日星江河川皆溢凡七十五日乃霽【通鑑】

唐李嗣源天成四年十二月庚申修治河北岸宣差左衛上將軍李承約祭之張敬詢爲滑州節度使長興初敬詢以河水連年溢乃自酸棗縣界至濮州廣隄防一丈五尺東西二百里【通鑑】

晉石敬塘天福四年八月巳亥朔河決博平【五代史】晉天福六年九月辛酉滑州言河決【考異曰薛史紀載九月辛酉滑州河決而不載庚午濮州決髙祖實錄載庚午濮州奏而不載辛酉滑州決五代防要及志皆雲天福六年九月決滑州兗濮州界皆爲水漂溺史匡翰傳亦雲天福六年白馬河決按卒酉滑州河已決則下流皆涸濮州無庚午再決之理蓋滑州河決漂浸及濮州耳通鑑】

晉石敬塘天福六年九月丁丑河決中都入於沓河十月河決滑濮鄆澶州【五代史】

是年河決滑州東泛濮州民爲水所漂溺詔所在發舟救之【山東通誌】

是年河決濮陽之觀城界楚裏村隄【閻詠目遊四海記】

晉石敬塘天福七年三月歸徳軍節度使安彥威塞決河於滑州【五代史河決滑州命彥威塞之彥威出私錢募民治隄見彥威本傳】

是年三月已未梁州節度使安彥威奏到滑州修河隄時以瓠子河漲溢詔彥威督諸道運民自豕韋之北築堰數十里給私財以犒民民無散者竟止其害以功加邠國公詔於河決之地建碑立廟【通鑑】

晉石重貴開運元年六月丙辰河決滑州環梁山入於汶濟【五代史】

是年六月丙辰滑州河決詔大發數道丁夫塞之旣塞帝欲刻碑紀其事中書舍人楊昭儉諌曰陛下刻石紀功不若降哀痛之詔梁翰頌美不若頒罪已之文帝善其言而止【通鑑】

滑州河決侵汴曹濮單鄆五州之境環梁山合於汶水此全河南徙之始也梁山在今壽張東平之間汶水自東北來與濟水防於梁山之北而決河水彌浸潰溢環梁山防於汶則宋之梁山濼矣【谷山筆麈】

羊使君晉開運二年守博州河溢城沒使君祝天冀免生民墊溺願以身代【山東通誌】

晉石重貴開運三年夏六月已丑河決魚池秋七月河決楊劉朝城八月辛酉河溢歷亭九月河決澶滑懷州癸卯河決臨黃冬十月河決衛州丙寅河決原武【五代史】

開運三年秋七月河決楊劉西入莘縣四十餘里自朝城北流【莘縣在魏州之東朝城在魏州東南相去四十里】九月丙辰河決澶州臨黃【臨黃春秋衛河上之邑漢爲東郡觀縣後魏置臨黃縣唐屬澶州宋端拱元年省臨黃入觀城縣通鑑】

梁晉河上之師徳勝楊劉各有南北二城跨河而守皆河津要地也晉人初據徳勝爲梁人所敗東守楊劉王彥章段凝以十萬之師百道進攻迄不能拔而大河之險已入於晉矣徳勝在濮州境內晉史云徳勝口澶州地也澶州舊治頓丘天福中徙州跨徳勝津已而又作浮梁於上是爲澶州河橋矣楊劉在東阿北境可六十里黃河舊隄隠隠可見墟里人煙久成聚落而二城之迹則不可考矣夫合兩國之眾集百萬之師一旦化爲榛莽平蕪蒼茫無迹盛衰興亡皆如幻化亦足慨矣【谷山筆麈】

漢劉承祐幹祐元年夏四月戊子河決原武五月乙亥河決滑州魚池【五代史通鑑注魚池地名河決之後謂之魚池口】

漢劉承祐幹祐三年六月癸卯河決原武【五代史】

五代漢河決鄭州盧振請修汴河兩岸立斗門以備旱澇【目遊四海記史云河決原武原武屬鄭州】

周廣順二年十二月丙戌河決鄭滑遣使行視修塞【通鑑】

周廣順三年春正月庚午帝以河決爲憂王峻自請往行視許之九月已亥義成節度使白重贊奏塞決河【通鑑】

周郭威廣順中重贊爲義成軍節度在鎭日河屢決重贊親部丁壯塞大程六合二隄詔書褒美【宋史白重贊傳】周祖親徵兗州以通爲在京右廂都巡檢時河溢灌河陰城命通率廣鋭卒千二百浚汴口又部築河陰城剏營壁未幾拜保義軍節度觀察畱後世宗卽位以深冀之間有胡盧河東西橫亙數百里隄堨非峻不能扼契丹奔突顯徳二年命通與王彥超復治之功未就契丹至通出兵迎擊退之遂城李晏口爲靜安軍四旬而完六年春詔通河北按行河隄因發徐宿宋單等州民浚汴渠數百里【宋史韓通傳】

世宗徵淮南爲前軍都監從徵闗南還防塞澶淵決河命欽祚領禁兵防役因命督治澶州城【宋史田欽祚傳】

周世宗顯徳初大決東平之楊劉宰相李谷監治隄自陽谷抵張秋口以遏之水患少息然決河不復故道離而爲赤河【宋史河渠志】河大決齊鄆發十數州丁壯塞之命谷領防刻期就功【宋史李谷傳】

顯徳元年春正月庚寅詔前登州刺史周訓等塞決河先是河決靈河魚池酸棗陽武常樂驛河陰六明鎭原武凡八口【九域志滑州北馬縣有靈河鎭魚池亦在滑州界酸棗津在大梁東北陽武在鄭州河陰在孟州東南六明鎭在大通軍大通軍卽胡梁渡也晉天福四年建浮橋置大通軍原武在鄭州之北】五月戊辰河自楊劉至於博州百二十里連年東潰分爲二派滙爲大澤彌漫數百里又東北壊古隄而出【古隄前代所築以防河者河屢徙故古隄在平地】灌齊棣淄諸州至於海涯漂沒民田廬不可勝計流民采菇稗捕魚以給食朝廷屢遣使者不能塞十一月戊戌帝遣李谷詣澶鄆齊按視隄塞役徒六萬三十日而畢【通鑑】是年十一月河隄成河自楊劉東潰分爲二派滙爲大澤彌漫數百里灌棣淄漂沒田廬民捕魚以食李谷按視役徒六萬三十日畢工【朱子綱目】

谷之治水也順水性而非塞障也且工止一月故綱目書成以美之【河志】

周顯徳二年謀伐唐因浚儀故隄疏導之東至泗上四年疏汴水北入五丈河五年浚汴口導河流達於淮江淮舟楫始通【目遊四海記】

楊澈年十六父思進爲鎭趙從事防昭慶令缺使府命澈假其任時河決鄰郡府督役甚急澈部徒數千經大澤中多蘆葦令采刈爲筏順流而下旣至執事者訝以後期俄而葦筏繼至駭而問之澈以狀對乃更嗟賞建隆初舉進士【宋史楊澈傳】

唐新舊二史五代史皆不志河渠事多缺略今按唐有河北道河南道以河畫界其自大伾以東河北衛魏澶博徳棣滄七州河南滑濮濟齊淄五州皆瀕河郡也謹摭元和志寰宇記所載各縣界之黃河略爲銓次以備史誌之闕黃河自汲縣南胙城縣北【汲縣卽今河南衛輝府治胙城縣在府東三十五里】東北逕靈昌縣北又東北逕白馬縣北其北岸則黎陽縣【靈昌東北至滑州七十里其廢址在今直隸大名府滑縣西南元和志黃河在靈昌縣北十里白馬滑州治元和志州城卽古滑臺城河去外城二十步黎陽西南至衛州一百二十里今爲大名府濬縣】又東逕頓丘縣南又東逕淸丰縣南其南岸則濮陽縣【頓丘澶州治元和志黃河在縣南三十五里淸丰東至澶州二十五里其故城在今大名府淸丰縣西元和志黃河在縣南五十里濮陽東至山東濮州八十里元和志黃河北去縣十五里】又東逕臨黃縣南其南岸則鄄城縣【臨黃西至澶州六十七里其故城在今山東東昌府觀城縣東南元和志黃河南去縣三十六里鄄城濮州治其故城在今濮州東二十里元和志黃河在縣北二十一里】又東北逕朝城縣東其東岸則範縣【朝城西北至魏州一百里其故城在今東昌府朝城縣西元和志黃河在縣東二十九里範縣西南至濮州四十里其故城在今東昌府範縣東南二十里】又東逕範縣北其北岸則武水縣【武水東北至博州六十里其故城在今東昌府治聊城縣西南元和志黃河在武水縣南二十二里】又東逕陽谷縣北其北岸則聊城縣【陽谷縣屬山東兗州府東南至鄆州七十五里元和志本屬濟州天寶十三年濟州爲河所陷沒以縣屬鄆州黃河在縣北十二里聊城博州治元和志黃河在縣南四十三里按水經河水逕茌平縣西唐貞觀中省入聊城故不言茌平非河攺道也】又東逕平陰縣北又東逕長淸縣北其北岸則平原縣安徳縣【今兗州府平陰縣西南至鄆州一百二十里元和志本屬濟州天寶十三載州廢縣隸鄆州黃河北去縣十里今濟南府長淸縣東北至齊州八十里元和志本屬濟州貞觀十七年廢濟州縣屬齊州黃河北去縣五十五里今濟南府平原縣元和志黃河在縣南五十里安徳徳州治其故城在今陵縣界元和志黃河南去縣十八里】又東逕臨邑縣北【今濟南府臨邑縣南至齊州六十里元和志黃河在縣北七十里】又東逕臨濟縣北【臨濟西南至齊州一百二十里元和志黃河在縣北八十里今爲濟南府濟陽縣地】又東北逕鄒平縣西北【鄒平東南至淄州一百二十里元和志黃河西北去縣八十里按唐鄒平故城在今濟南府齊東縣界】其北岸則滳河縣厭次縣【滳河東北至棣州八十里元和志黃河在縣南十八里滳音商今屬濟南府厭次棣州治其故城在今濟南府武定州東四十餘里元和志黃河在縣南三里】自此以下有新舊二道舊東北逕蒲臺縣南又東北入海【蒲臺西北至棣州七十五里今爲濟南府蒲臺利津二縣地元和志黃河西南去縣七十三里海在縣東一百四十里海畔有一沙阜髙一丈周二里俗呼爲鬭口澱是濟水入海之處海潮與濟相觸故名】景福後自厭次縣界決而東北流逕勃海縣西北又東北至無棣縣東南而東注於海【勃海縣西至棣州七十里其故城在今濟南府濵州東寰宇記云黃河在勃海縣西北六十里景福二年後河水移道無棣縣西北至滄州一百二十里其故城在今濟南府海丰縣西接慶雲縣界寰宇記云黃河在無棣縣東南六十里東北流逕馬谷小山而東入海蓋卽景福之攺流也馬谷小山在海丰縣東南昭宗景福上距李吉甫撰志之年約六十餘嵗】以今輿地言之濬縣淸丰觀城聊城平原陵縣商河齊東武定蒲臺利津【南接滑縣開州濮州範縣陽谷茌平平陰長淸臨邑濟陽後徙經濵州海丰不入蒲臺利津】諸州縣界中皆唐歷五代以迄宋初黃河之所行也自王莽始建國三年辛未河徙由千乘入海後五十九嵗爲後漢明帝永平十三年庚午王景治河功成下逮宋仁宗景祐元年甲戌有橫隴之決又十四嵗爲慶曆八年戊子復決於商胡而漢唐之河遂廢凡九百七十七嵗【禹貢錐指】

黃河今西蕃朶甘斯南鄙曰星宿海者其源也四山之間有泉近百滙而爲海登髙望之若星宿布列故名流出復瀦曰哈喇海東出曰齊賔河合呼喇雅爾楚二河東北流爲九渡河其水猶淸騎可涉也貫山中行出西戎之都防曰庫濟曰庫徳者合納琳河所謂細黃河也水流已濁繞昆侖之南折而東注合奇爾穆蘓河復繞昆侖之北自貴徳西寧之境至積石經河州【此處有誤見卷首禹貢錐指】過臨洮合洮河東北流至蘭州始入中國北繞朔方北地上郡而東經三受降城丰東勝州折而南出龍門過河中抵潼闗東出三門集津爲孟津過虎牢而後奔放平壤吞納小水以百數勢益雄放無崇山巨磯以防閒之旁激奔潰不遵禹迹故虎牢迆東距海口三二千里恆被其害宋爲特甚始自滑臺大伾甞兩經泛溢復禹迹矣一時姦臣建議必欲回之俾復故流竭天下之力以塞之屢塞屢決至南渡後貽其禍於金源氏由不能順其就下之性以導之故也河入中國行太行西曲折山間不能爲大患旣出大伾東走赴海更平地二千餘里禹迹旣湮河並爲一特以隄防爲之限夏秋霖潦百川眾流所防不免決溢之憂然有司所以備河者亦益工矣黃河隨時漲落故舉物候爲水勢之名自立春後東風解凍河邊人候水初至凡一寸則夏秋當至一尺頗爲信驗故謂之信水二月三月桃華始開冰泮積川流猥集波瀾盛長謂之桃華水春末蕪菁華開謂之菜華水四月末壠麥結秀擢芒變色謂之麥黃水五月實延蔓謂之蔓水朔野之地深山窮谷固陰沍寒冰堅晚泮逮乎盛夏消釋方盡而沃蕩山石水帶礬腥並流於河故六月終旬後謂之礬山水七月菽豆方秀謂之豆華水八月菼薍華謂之荻苗水九月以重陽紀節謂之登髙水十月水落安流復其故道謂之復槽水十一月十二月斷冰雜流乘寒復結謂之蹙淩水水信有常率以爲準非時暴漲謂之客水其水勢凡移欲橫注岸如刺毀謂之札岸漲溢逾防謂之抹岸埽岸故朽潛流潄其下謂之塌岸浪勢旋激岸土上潰謂之淪捲水侵岸逆漲謂之上展順漲謂之下展或水乍落直流之中忽屈曲橫射謂之徑防【音叫張衡西京賦曰望防窱以徑廷】水猛驟移其將澄處望之明白謂之拽白亦謂之明灘湍怒略渟勢稍汩起行舟值之多溺謂之薦浪水水退淤澱夏則膠土肥腴初秋則黃滅土頗爲疏壤深秋則白滅土霜降後皆沙也舊制嵗虞河決有司常以孟秋預調塞治之物梢芟薪柴楗橛竹石茭索竹索凡千餘萬謂之春料詔下瀕河諸州所產之地仍遣使防河渠官吏乘農隙率丁夫水工收采備用凡伐蘆荻謂之芟伐山木楡柳枝葉謂之梢辮竹糾芟爲索以竹爲巨索長十尺至百尺有數等先擇寛平之所爲埽場埽之制密布芟索鋪梢梢芟相重壓之以土雜以碎石以巨竹索橫貫其中謂之心索捲而束之復以大芟索系其兩端別以竹索自內旁出其髙至數丈其長倍之凡用丁夫數百或千人雜唱齊挽積置於卑薄之處謂之埽岸旣下以橛臬閡之復以長木貫之其竹索皆埋巨木於岸以維之遇河之橫決則復增之以補其缺凡埽下非積數疊亦不能遏其迅湍又爲馬頭鋸牙木岸者以蹙水勢防隄焉凡緣河諸州孟州有河南北凡二埽開封府有陽武埽滑州有韓房二村憑管石堰州西魚迎陽凡七埽【舊有七里曲埽復廢】通利軍有齊賈蘇村凡二埽澶州有濮陽大韓大吳商胡王楚橫隴曹村依仁北岡孫陳大固明公王八凡十三埽大名府有孫村侯村二埽濮州有任村東西北凡四埽鄆州有博陵張秋闗山子路王陵竹口凡六埽齊州有采金山史家渦二埽濵州有平河安定二埽棣州有聶家梭隄鋸牙陽成四埽所費皆有司嵗計而無闕焉【宋史河渠志志中所言孟秋預備春料及防官吏乘農隙率丁夫收采何其仁至而義盡也其捲埽之法亦甚周密】

宋太祖建隆元年十月壬午棣州河決壊厭次商河二縣居民廬舍田疇【宋史五行志】是年河決公乘渡口壊臨邑城三年移治孫耿鎭【宋史地理誌】

宋太祖建隆二年孟州河決【河南通誌】

宋太祖建隆四年八月齊州河決【宋史五行志】

宋太祖幹徳元年春正月丁巳修畿內河隄【宋史太祖本紀】宋太祖幹徳二年遣使案行將治古隄議者以舊河不可卒復力役且大遂止但詔民治遙隄以禦衝注之患其後赤河決東平之竹村七州之地復罹水災【宋史河渠志】宋太祖幹徳三年七月開封府河決溢陽武河中府孟州並河水漲孟州壊中潬軍營民捨數百區河壊隄岸石又溢於鄆州壊民田淄州濟州並河溢害鄒平髙苑縣民田【宋史五行志】八月癸卯河決陽武縣已未鄆州河水溢沒田九月辛巳河決澶州【宋史太祖本紀】是年秋河決澶州州命重贇督丁壯數十萬塞之【宋史韓重贇傳】幹徳三年秋大雨霖開封府河決陽武又孟州水漲壊中潬橋梁澶鄆亦言河決詔發兵治之【宋史河渠志】

時諸國尙未一統正用兵之際不遣丁夫而以兵治河宋之重農惜民有可嘉者【河志】

宋太祖幹徳四年六月甲午東阿縣河溢損民田甲辰觀城縣河決壊居民廬舍注大名又靈河縣隄壊水東注衞南縣境及南華縣城七月滎澤縣河南北隄壊八月淄州淸河水溢壊髙苑縣城溺數百家及鄒平縣田舍【宋史五行志】閏月乙丑河溢入南華縣【宋史太祖本紀】八月丙辰滑州河決壊靈河縣大隄詔殿前都指揮使韓重贇馬步軍都軍頭王廷義等督士卒丁夫數萬人治之被泛者蠲其秋租【宋史河渠志】

此合兵民而同治之者是年潘美方用兵南漢或以兵之不足而始用丁夫歟【河志】

宋太祖幹徳五年正月帝以河隄屢決分遣使行視發畿甸丁夫繕治自是嵗以爲常皆以正月首事季春而畢是月詔開封大名府鄆澶滑孟濮齊淄滄棣濵徳博懷衞鄭等州長吏並兼本州河隄使蓋以謹力役而重水患也【宋史河渠志】八月甲申河溢入衞州城民溺死者數百【宋史太祖本紀】

宋太祖開寶元年六月河溢壊民田廬舍【宋史五行志】宋太祖開寶二年七月下邑縣河決【宋史五行志】

宋太祖開寶三年春正月癸丑增河堤十二月癸巳增河隄【宋史太祖本紀】

宋太祖開寶四年六月乙酉河決原武汴決谷熟七月癸亥汴決宋城【宋史太祖本紀】六月鄆州河及汶淸河皆溢注東阿縣及陳【闕】鎭壊倉庫民捨鄭州河決原武縣【宋史五行志】十一月河決澶淵泛數州官守不時上言通判司封郎中姚恕棄市知州杜審肇坐免【宋史河渠志】杜審肇出知澶州太祖以審肇未甞歷郡務乃命司封郎中姚恕通判州事以左右之未防河大決東滙於鄆濮數郡民田罹水患太祖怒其不卽時上言遣使案鞫遂論恕棄市審肇免官歸【宋史杜審肇傳】開寶初河決澶州命守忠副潁州團練使曹翰防役河決遂塞【宋史安守忠傳】

宋太祖開寶五年正月詔曰應緣黃汴淸禦等河州縣除準舊制種蓺桑棗外委長吏課民別樹楡柳及土地所宜之木仍案戶籍髙下定爲五等第一等嵗樹五十本第二等以下遞減十本民欲廣樹蓺者聽其孤寡惸獨者免是月澶州修河卒賜以錢鞵役夫給以茶三月詔曰朕每念河渠潰決頗爲民患故署使職以總領焉宜委官聯佐治其事自今開封等十七州府各置河隄判官一員以本州通判充如通判闕員卽以本州官充五月河大決濮陽又決陽武詔發諸州兵及丁夫凡五萬人遣潁川團練使曹翰防其役翰辭太祖謂曰霖不止又聞河決朕信宿以來焚香上禱於天若天災流行願在朕躬勿延於民也翰頓首對曰昔宋景公諸侯耳一發善言災星退舍今陛下憂及兆庶懇禱如是固當上感天心必不爲災六月下詔曰近者澶濮等數州霖兩薦降洪河爲患朕以屢經決溢重困黎元每閱前書詳究經瀆至若夏后所載但言導河至海隨山濬川未聞力制湍流廣營髙岸自戰國專利堙塞故道小以妨大私而害公九河之制遂隳歷代之患弗弭凡搢紳多士艸澤之倫有素習河渠之書深知疏導之策若爲經久可免重勞並許詣闕上書附驛條奏朕當親覽用其所長勉副詢求當示甄奬時東魯逸人田告者纂禹元經十二篇帝聞之詔至闕下詢以治水之道善其言將授以官以親老固辭歸養從之翰至河上親督工徒未防河決皆塞【宋史河渠志】五月丁亥河南北淫澶滑濟鄆曹濮六州大水六月已丑河決陽武八月衞州河溢【宋史太祖本紀】五月河決澶州六月河又決開封府陽武縣之小劉村【宋史五行志】

宋祖之言千載下猶見其敬天憂民之忱詢得治河之本者曹翰之言𨿽近於防原非虛美其後河決皆塞果如翰言逸人之書未經赴闕上陳而帝自聞之其時朝廷訪賢求言廣咨博詢可謂無微不周矣書𨿽不傳然帝善其言必與詔書導河濬川未聞力制湍流之防相合授官力辭眞逸人也【河志】

宋太祖開寶六年春正月癸酉修魏縣河【宋史太祖本紀】鄆州河決楊劉口懷州河決獲嘉縣【宋史五行志】

宋太祖開寶七年六月壬寅安陽河溢壊民居【宋史太祖本紀】宋太祖開寶八年五月濮州河決郭龍村六月辛亥澶州河決頓丘縣【宋史五行志】

行水金鑑卷九

欽定四庫全書

行水金鑑卷十

江南按察使傅澤洪撰

河水

宋太宗太平興國二年六月孟州河溢壊溫縣隄七十餘步鄭州壊滎澤縣寧王村隄三十餘步又漲於澶州壊英公村隄三十步【宋史五行志】七月癸未河決滎澤頓丘白馬溫縣閏月已酉河溢開封等八縣害稼【宋史太宗本紀】秋七月河決孟州之溫縣鄭州之滎澤澶州之頓丘皆發緣河諸州丁夫塞之又遣左衛大將軍李崇矩騎置自陜西至滄棣案行水勢視隄岸之缺亟繕治之民被水災者悉蠲其租【宋史河渠志】

宋太宗太平興國三年正月命使十七人分治黃河隄以備水患【宋史河渠志】正月辛丑浚廣濟恵民及蔡三河治黃河隄【宋史太宗本紀】五月懷州河決獲嘉縣北注【宋史五行志】是年夏河決滎陽詔守素髮鄭之丁夫千五百人與卒千人領防塞之【宋史翟守素傳】十月滑州靈河縣河塞復決命西上閤門使郭守文率卒塞之【宋史河渠志】

宋太宗太平興國四年八月甲戌宋州河決宋城縣九月已卯衛州河決汲縣壊新場隄九月澶州河漲【宋史五行志】

九月已卯河決汲縣【宋史太宗本紀】

宋太宗太平興國五年五月徐州白溝河溢入州城【宋史五行志】

是年懷州河決【河南通誌】

宋太宗太平興國六年河中府河漲陷連隄溢入城壊軍營民捨鄜延寧三州並河水漲溢入州城壊軍營倉庫廬舍【宋史五行志】李神祐爲南作坊副使太平興國六年滑州治河防材葦未具命神祐馳往垣曲伐薪蒸四百萬以濟其用【宋史李神祐傳】

宋太宗太平興國七年六月河決臨邑縣十月河決懷州武陟縣害民田【宋史五行志本紀以臨邑作臨濟武陟作武徳並誤】七月河決範濟口【宋史太宗本紀】是年河大漲蹙淸河淩鄆州城將陷塞其門急奏以聞詔殿前承防劉吉馳往固之【宋史河渠志】袁廓知鄆州防河決溢入城浸居人廬舍至冬月結爲冰廓大發民鑿取以竹輿輿出城散積之使者至謂其有略致水不入城乃以狀聞拜監察禦史【宋史袁廓傳】宋太宗太平興國八年五月河大決滑州韓村泛澶濮曹濟諸州民田壊居人廬舍東南流至彭城界入於淮詔發丁夫塞之隄久不成乃命使者按視遙隄舊址使回條奏以爲治遙隄不如分水勢自孟抵鄆𨿽有隄防惟滑與澶最爲隘狹於此二州之地可立分水之制宜於南北岸各開其一北入王莽河以通於海南入靈河以通於淮節減暴流一如汴口之法其分水河量其逺邇作爲斗門啟閉隨時務乎均濟通舟運漑農田此富庶之資也不報時多陰雨河久未塞帝憂之遣樞密直學士張齊賢乘傳詣白馬津用太牢加璧以祭十二月滑州言決河塞羣臣稱賀【宋史河渠志】六月陜州河漲壊浮梁鄜州河水漲溢入城壊官寺民捨八月徐州淸河漲丈七尺溢出塞州三面門以禦之是年自夏及秋開封浚儀酸棗陽武封丘長垣中牟尉氏襄邑雍丘等縣河水害民田【宋史五行志】蟠知京城陸路發運司事防河決韓村大發丁夫塞之命蟠調給其餉未防河塞【宋史劉蟠傳】先是盧多遜貶趙普罷相其夏河決韓村尋復塞旦獻河平頌曰天祚我宋以君兆民配天成休惟堯與鄰粵有大水昏墊下人非曰聖祚孰究孰度蔽賢者退壅澤者罪我防大患河豈云敗逆遜逺役姦普屏外聖道如隄崇崇海內帝曰守文是塞是親調爾衞兵程是蒸民民以盡力臣以勤職役云其終河以之塞唐堯懷山實警神徳漢武宣房實彰令式我塞長河融流恵澤明明聖功萬代成則太宗覽之有逆遜姦普之語召宰相謂曰胡旦獻頌詞意悖戾朕自擢於甲科歷試外任所至無善狀知海州日爲部下所訟獄已具防大赦朕錄其材而捨其過尙令在近列又領史職乃敢恣胸臆狂躁如此其亟逐之卽貶殿中丞商州團練副使【宋史胡旦傳】宋太宗太平興國九年春滑州復言房村河決帝曰近以河決韓村發民治隄不成安可重困吾民當以諸軍代之乃發卒五萬以侍衞步軍都指揮使田重進領其役又命翰林學士宋白祭白馬津沈以太牢加璧未幾役成【宋史河渠志】三月丁已滑州河決旣塞帝作平河歌賜近臣蠲水所入州縣今年租【宋史太宗本紀】八月延州南北兩河漲溢入東西兩城壊官寺民捨孟州河漲壊浮梁損民田【宋史五行志】是年河決壊民田命監察禦史索湘與戶部推官元玘同按行【宋史索湘傳】

宋太宗淳化元年孟州河漲【宋史五行志】

宋太宗淳化二年三月詔長吏以下及巡河主埽使臣經度行視河隄勿致壊隳違者當寘於法【宋史河渠志】閏月河水溢四月河水溢六月河水汴水溢【宋史太宗本紀】京兆府河漲陜州河漲壊大隄六月乙酉河溢於浚儀縣壊連隄浸民田上親臨視督衞士塞之辛卯又決於宋城縣博州河漲壊民廬舍亳州河溢東流泛民田廬舍泗州招信縣河漲【宋史五行志】是年宋州河決成務上言河水所經地肥澱願免其租稅勸民種藝從之【宋史柴成務傳】趙孚知開封府司錄參軍事受詔與殿中侍禦史柴成務供奉官葛彥恭殿直郭載行視黃河分南北岸按行復遙隄以紓湍決孚言治遙隄不如分水勢於是建議於澶滑二州立分水之制時決河未平重惜民力而寢焉【宋史趙孚傳】宋太宗淳化三年十月上津縣河水溢壊民捨【宋史五行志】罕知霸州會河溢壊城壘罕以私錢募築民咸徳之【宋史丁罕傳】

宋太宗淳化四年九月澶州河漲衝陷北城壊民舎官署倉庫民溺死者甚眾十月澶州河決水西北流入禦河浸大名府城【宋史五行志】十月河決澶州陷北城壊廬舍七千餘區詔發卒代民治之是歳巡河供奉官梁睿上言滑州土脈疏岸善隤每嵗河決南岸害民田請於迎陽鑿渠引水凡四十里至黎陽合大河以防暴漲帝許之【宋史河渠志】郭贄超拜工部侍郎淳化中知澶州坐河決免所居官【宋史郭贄傳】髙弁爲邢州鹽鐵判官河決澶州請弛隄防縱水所之可省民力且以扼契丹南向議寢知陜州【宋史髙弁傳】淳化中昌言復知天雄軍大河貫境豪民峙芻茭圖利誘奸人潛穴隄防歳仍決溢昌言知之一日隄吏告急命徑取豪家廥積以給用自是無敢爲姦利者屬澶州河決流入禦河漲溢浸府城昌言籍府兵負土增隄數不及千乃索禁卒佐役皆偃蹇不進昌言怒曰府城將墊人民且溺汝輩食厚祿欲坐視耶敢不從命斬眾股栗赴役不浹旬城完太宗手詔褒諭之召拜給事中參知政事【宋史趙昌言傳愚按宰輔表趙昌言於淳化四年十月丁丑自知大名府加給事中參知政事】趙賀補臨朐主簿賀有幹才知州防準具知賀淳化中調丁壯塞澶州決河眾多逸去獨賀全所部而歸臨朐父老張樂迎賀準使由譙門過曰旌賀之能也攺大理評事【宋史賀傳】趙淳化中守正擢髙陽闗副都明年防浚惠民河塞澶州決河就命知州軍【宋史孔守正傳】宋太宗淳化五年正月滑州言新渠成帝又案圖命昭宣使羅州刺史杜彥鈞率兵夫計功十七萬鑿河開渠自韓村埽至州西鐵狗廟凡十五餘里復合於河以分水勢【宋史河渠志】右領軍衞上將軍周景歷事唐漢周習水利嘗浚汴口導鄭州郭西水入中牟渠修滑州河隄累遷至是官【宋史周瑩傳】嗣宗以祕書丞通判澶州並河東西植樹萬株以固隄防【宋史王嗣宗傳】

宋太宗至道二年七月鄆州河漲壊連隄四處閏七月陜州河漲【宋史五行志】三年四月河決鄆州詔徙州城【太宗本紀】宋眞宗咸平元年七月齊州黃河泛溢壊田廬【宋史五行志】宋眞宗咸平三年五月河決鄆州王陵埽浮鉅野入淮泗水勢悍激侵迫州城命使率諸州丁男二萬人塞之逾月而畢始赤河決擁濟泗鄆州城中常苦水患至是霖雨彌月積潦益甚乃遣工部郎中陳若拙經度徙城若拙請徙於東南十五里陽鄕之髙原詔可是年詔緣河官吏𨿽秩滿須水落受代知州通判兩月一巡隄縣令佐疊巡隄防轉運使勿委以他職又申嚴盜伐河上楡栁之禁【宋史河渠志】是年河決鄆州王陵埽遣承翰防塞時議徙鄆州以避河患又詔承翰與工部郎中陳若拙乘傳規度徙於舊治之東南【宋史閻承翰傳】

宋眞宗咸平五年六月恵民河漲溢軍營【宋史五行志】王濟攺鹽鐵判官車駕巡師大名調丁夫十五萬修黃汴河濟以爲勞民詔濟馳往經度還奏省十六七張齊賢時爲相以河決爲憂因對並召濟見齊賢請令濟署狀保河不決濟曰河決亦陰陽災沴宰相茍能和陰陽弭災沴爲國家致太平河之不決臣亦可保齊賢曰若是則今非太平耶濟曰北有契丹西有繼遷兩河闗右嵗被侵擾以陛下神武英略茍得其人可以馴致今則未也上動容獨畱濟問邊事【宋史王濟傳】

宋眞宗景徳元年九月澶州言河決橫隴埽四年七月又壊王八埽【又見五行志】並詔發兵夫完治之【宋史河渠志】九月乙已河決澶州遣使具舟濟民給以糧餉【宋史眞宗本紀】石知顒掌親王諸宮事景徳中自京抵泗遣徒治河隄命總其役初計工累月及是浹日而畢上面加褒諭授入內都知【宋史石知顒傳】李遵勗出知澶州會河水溢將壊浮梁遵朂督工徒七日而隄成遷昭徳軍節度觀察畱後【宋史李遵勗傳】宋眞宗大中祥符三年九月河決河中府白浮梁村【宋史五行志】十月判河中府陳堯叟言白浮圖村河水決溢爲南風激還故道明年遣使滑州經度西岸開減水河九月棣州河決聶家口【宋史河渠志】

宋眞宗大中祥符四年八月河決通利軍大名府禦河溢合流壊府城害田人多溺死九月河溢於孟州溫縣【宋史五行志】

宋眞宗大中祥符五年正月河決棣州聶家口【宋史五行志】棣州請徙城帝曰城去決河尙十數里居民重遷命使完塞旣成又決於州東南李民灣環城數十里民捨多壊又請徙於商河役興逾年𨿽扞防完築裁免決溢而湍流益暴壖地益削河勢髙民屋殆逾丈矣民苦久役而終憂水患八年乃詔徙州於陽信之八方寺著作佐郎李垂上導河形勝書三篇並圖其略曰臣請自汲郡東推禹故道挾禦河較其水勢出大伾上陽太行三山之間復西河故瀆北注大名西館陶南東北合赤河而至於海因於魏縣北析一渠正北稍西逕衡漳直北下出邢洺於夏書過洚水稍東注易水合百濟防朝河而至於海大伾而下黃禦混流薄山障隄勢不能逺如是則載之髙地而北行百姓獲利而契丹不能南侵矣禹貢所謂夾右碣石入於海孔安國曰河逆上此州界其始作自大伾西八十里曹公所開運渠東五里引河水正北稍東十里破伯禹古隄逕牧馬陂從禹故道又東三十里轉大伾西通利軍北挾白溝復西大河北逕淸丰大名西曆洹水魏縣東曁館陶南入屯氏故瀆合赤河而北至於海旣而自大伾西新發故瀆西岸析一渠正北稍西五里廣深與汴等合禦河道逼大伾北卽堅壤析一渠東西二十里廣深與汴等復東大河兩渠分流則三四分水猶得注澶淵舊渠矣大都河水從西大河故瀆東北合赤河而達於海然後於魏縣北發禦河西岸析一渠正北稍西六十里廣深與禦河等合衡漳水又冀州北界深州西南三十里決衡漳西岸限水爲門西北注滹沱潦則塞之使東漸勃海旱則決之使西灌屯田此中國禦邊之利也兩漢而下言水利者屢欲求九河故道而疏之今考圖志九河並在平原而北且河壊澶滑未至平原而上已決矣則九河奚利哉漢武捨大伾之故道發頓丘之暴衝則濫兗泛齊流患中土使河朔平田膏腴千里縱容邊寇劫掠其間今大河盡東全燕陷北而禦邊之計莫大於河不然則趙魏百城富庻萬億所謂誨盜而招寇矣一日伺我饑饉乘虛入寇臨時用計者實難不如因人足財丰之時成之爲易詔樞密直學士任中正龍圖閣直學士陳彭年知制誥王曽詳定中正等上言詳垂所述頗爲周悉所言起滑臺而下派之爲六則緣流就下湍急難制恐水勢聚而爲一不能各依所導設或必成六派則是更增六處河口悠久難於隄防亦慮入滹沱漳河漸至二水淤塞益爲民患又築隄七百里役夫二十一萬七千工至四十日侵占民田頗爲煩費其議遂寢【宋史河渠志垂字舜工聊城人咸平進士】

是年春河決棣州聶家口詔免棣州民物入城市者稅一年免棣州租十之三【山東通誌】

宋眞宗大中祥符六年六月保安軍積河溢浸城壘壊廬舍判官趙震溺死又兵民溺死凡六百五十人八月河決澶州十月濵州河溢於定鎭【宋史五行志】

宋眞宗大中祥符七年詔罷葺遙隄以養民力八月甲戌河決澶州大吳埽役徒數千築新隄亙二百四十步水乃順道【宋史河渠志】十一月乙酉濵州河溢於定鎭【宋史五行志】

是年詔棣州經水流民歸業者給復三年【山東通誌】

宋眞宗大中祥符八年京西轉運使陳堯佐議開滑州小河分水勢遣使視利害以聞及還請規度自三迎楊村北治之復開�河於上游以泄其壅溢詔可【宋史河渠志】七月坊州河溢民有溺死者【宋史五行志】

宋眞宗大中祥符九年九月癸卯雄霸河溢【宋史眞宗本紀】禹珪移澶州防河隄決溢禹珪率徒塞之宰相王旦使兗州還言其狀優詔褒之【宋史張禹珪傳按宋史宰輔表王旦自景徳三年爲相至天禧元年七月免旦傳天禧初進位太保爲兗州太極觀奉上寶冊使則禹珪治河當在是年間】

宋眞宗天禧元年爲右正言會嵗饑河決滑州大興力役饑殍相望請策免宰相以應天變【宋史劉傳】宋眞宗天禧三年六月河決滑州城西南漂沒公私廬舍歷澶州濮鄆濟單至徐州與淸河合浸城壁不沒者四版明年旣塞六月復決於西北隅【宋史五行志】六月乙未夜滑州河溢城西北天臺山旁俄復潰於城西南岸摧七百步漫溢州城歷澶濮曹鄆注梁山泊又合淸水古汴渠東入於淮州邑罹患者三十二卽遣使賦諸州薪石楗橛芟竹之數千六百萬發兵夫九萬人治之【宋史河渠志】滑州河決泛澶濮鄆齊徐境遣使救被溺者防八月丁亥滑州又決【宋史眞宗本紀】張惟吉爲殿頭髙陽闗路走馬承授公事防塞滑州天臺埽役遷西頭供奉官【宋史張惟吉傳】是年守恩爲入內押班河決滑州命爲修河鈐轄郊祀召爲行宮使復還本任四年春河復故道遷文思院使【宋史鄧守恩傳】王貽永知徐州河決滑州徐大水貽永作隄城南以禦之攺衛州團練使【宋使王貽永傳】瑊爲河北轉運使天禧中河決澶淵瑊視役河上隄墊數里眾皆奔潰而瑊獨畱自若須臾水爲析去眾頗異之遷工部郎中瑊復右諫議大夫會河決徙知滑州總領修河旣而以嵗饑罷役瑊言病民者特楗芻耳幸調率已集若積之經年則朽腐爲棄物後復興工斂之是重困也乃再詔塞河河平擢樞密直學士【宋史寇瑊傳芻楗經年朽腐重斂困民之言何其痌瘝閭閻之至也今之治水者當三復斯言】

宋眞宗天禧四年二月癸未滑州決河塞【宋史眞宗本紀】羣臣入賀上親爲文刻石紀功是年祠部貟外郎李垂又言疏河利害命垂至大名府滑衛徳貝州通利軍與長吏計度垂上言臣所至並稱黃河水入王莽沙河與西河故瀆注金赤河必慮水勢浩大蕩浸民田難於隄備臣亦以爲河水所經不無爲害今者決河而南爲害旣多而又陽武埽東石堰埽西地形污下東河泄水又艱或者云今決處漕底坑深舊渠逆上若塞之旁必復壊如是則議塞河者誠以爲難若決河而北爲害𨿽少一旦河水注禦河蕩易水逕幹寧軍入獨流口遂及契丹之境或者云因此搖動邊鄙如是則議疏河者又益爲難臣於兩難之間輒畫一計請自上流引北載之髙地東至大伾瀉復於澶淵舊道使南不至滑州北不出通利軍界何以計之臣請自衞州東界曹公所開運渠東五里河北岸凸處就岸實土堅引之正北稍東十三里破伯禹故隄注裴家潭逕牧馬陂又正東稍北四十里鑿大伾西山釃爲二渠一逼大伾南足決古隄正東八里復澶淵舊道一逼通利軍城北曲河口至大禹所導西河故瀆正北稍東五里開南北大隄又東七里入澶淵舊道與南渠合夫如是則北載之髙地大伾二山脽股之間分酌其勢浚瀉兩渠滙注東北不逺三十里復合於澶淵舊道而滑州不治自涸矣臣請以兵夫二萬自來嵗二月興作除三伏半功外至十月而成其均厚埤薄俟次年可也疏奏朝議慮其煩擾罷之初滑州以天臺決口去水稍逺聊興葺之及西南隄成乃於天臺口旁築月隄六月望河復決天臺下走衞南浮徐濟害如三年而益甚帝以新經賦率慮殫困民力卽詔京東西河北路經水災州軍勿復科調丁夫其守扞隄防役兵仍令長吏存卹而番休之【宋史河渠志】

宋眞宗天禧五年正月知滑州陳堯佐以西北水壊城無外禦築大隄又疊埽於城北防州中居民復就鑿橫木下垂木數條置水旁以防岸謂之木龍當時賴焉復並舊河開枝流以分導水勢有詔嘉奨【宋史河渠志】天禧中河決起知滑州造木龍以殺水勢又築長隄人呼爲陳公隄【宋史陳堯佐傳】李若谷爲京東轉運使會河決白馬調取芻楗同列盧士倫協三司意趣刻擾州縣而若谷寛之士倫不悅搆於朝徙知陜州天聖初判三司戶部勾院累遷太常少卿集賢殿修撰知滑州河齧朝村隄夜馳往督兵爲大埽至旦隄完以右諫議大夫知延州州有東西兩城夾河秋夏水溢岸輒圮役費不可勝紀若谷乃制石版爲岸押以巨朩後𨿽暴水不復壊轉給事中參知政事以太子少傅致仕【宋史李若谷傳若谷字子淵丰縣人舉進士補縣尉歷知連州眞宗朝累遷度攴員外郎出爲轉運】

宋仁宗天聖元年五月甲戌命魯宗道按視滑州決河八月乙未募民輸芟塞滑決河【宋史仁宗本紀】髙繼勲以建

雄軍節度使知滑州河水暴溢齧隄岸繼勲𨿽老弱自督役露坐河上暮夜猶不輟水乃殺怒滑人徳之【宋史髙繼勲傳】天聖初議塞滑州決河以君平習知河事命以左侍禁簽書滑州事兼修河都監旣而河未塞召同提防開封府界縣鎭公事以甞防滑州隄有功特遷內殿崇班君平以京師數罹水災請委官疏鑿近畿諸州古溝洫久之稍完遂詔畿內及近畿州縣長吏皆兼管勾溝洫河道復爲滑州修河都監君平有吏材尢明於水利自議塞河朝廷每訪以利害河平君平且死論者惜之【宋史張君平傳】李渭官太常博士防河決滑州天聖初上治河十策參知政事魯宗道奉詔行河奏渭換北作坊副使與張君平並爲修河都監未幾皆罷【宋史李渭傳】衝遷太常博士河決棣州知天雄軍寇準請徙州治河命衝往按視還言徙州動民亦未免治隄不若塞河爲便遂以衝知棣州自秋至春凡四決衝皆塞之就除殿中侍禦史準爲樞密使卒從州信陽而衝坐守護河隄過嚴民輸送往來隄上者輒榜之爲使者論奏徙知襄州衝復上疏論徙州非便著河書以獻爲京西轉運塞滑州決河權知滑州參知政事魯宗道總河事用太常博士李渭策欲盛夏興役衝言徒費薪楗困人力𨿽塞必決遂罷知河陽【宋史孫衝傳】是年以滑州決河未塞詔募京東河北陜西淮南民輸薪蒭調兵伐瀕河楡柳賙溺死之家二年遣使詣滑衞行視河勢【宋史河渠志】梅摯進龍圖閣學士知滑州州歲備河調丁壯伐灘葦摯以疲民奏用州兵代之河大漲將決夜率官屬督工徒完隄水不爲患詔奨其勞【宋史梅摯傳】崔立通判許州會滑州塞決河調民出芻楗命立提舉受納立計其用有餘而下戶未輸者尙二百萬悉奏弛之知江陰軍屬縣有利民港久廢立教民復治旣成漑田數千頃及開橫河六十里通運漕累遷太常少卿【宋史崔立傳】

宋仁宗天聖五年七月丙辰發丁夫三萬八千卒二萬一千緡錢五十萬塞滑州河決十月丙申滑州言河平【宋史仁宗本紀】是年塞決河轉運使五日一奏河事十月丙申塞河成以其近天臺山麓名曰天臺埽宰臣王曽率百官入賀十二月濬魚池歸減水河【宋史河渠志】郭諮知濟陰縣建言澶滑隄狹無以殺大河之怒故漢以來河決多在澶滑且黎陽九河之原今若引河出沒子山下穿金隄與橫隴合以達於海則害可息詔本道使者共議弗合【宋史郭諮傳諮知濟陰史不記其年當在此時諮之議甚善惜當時未及舉行以致澶滑之患弗息自天臺旣塞之後滑州之患大抵移於澶州矣又按諮傳康定西徵諮上戰略擢通判鎭戎軍知諫院歐陽修言諮方田法簡而易行詔諮均蔡州上蔡縣稅以母憂去官用丞相呂夷簡薦起爲崇儀副使提舉黃禦河隄岸時富弼使契丹諮入對陳大水禦戎之要詔與楊懷敏鄧保信行河其議決黎陽大河下與胡盧滹沱後唐河以注塘泊混界河使東北抵於海上溢鸛鵲陂下注北當城南視塘泊界截燕疆東至海口西接保塞惟保塞正西四十里水不可到請立堡砦以兵戍之詔儲用興役會契丹約和而止】

宋仁宗天聖六年八月乙亥河決澶州王楚埽凡三十步【宋史河渠志】

宋仁宗天聖七年六月河北大水壊澶州浮橋【宋史五行志】張觀以資政殿學士尙書禮部侍郎知相州徙澶州河壊孫陳埽及浮梁州人大恐或請趨北原以避水患觀曰太守獨去如州民何乃躬率卒徒增築之隄完水亦退徙鄆州【宋史張觀傳】姚仲孫權知澶州河壊明公埽絕浮橋仲孫親總河役隄上埽一夕復完權知大名府夜領禁兵塞金隄決河是嵗澶魏𨿽大水民不及患進禮部郎中【宋史姚仲孫傳】韓綜通判鄧州天雄軍會河溢金隄民依丘冢者數百家綜令曰能濟一人予千錢民爭操舟栰以救已而丘冢多潰呂夷簡自北京入相薦爲集賢校理【宋史韓綜傳】

宋幹徳至淳化中屢疏黃河運道天聖七年髙弁髙繼密等上黃河諸埽圖【玉海】

宋仁宗天聖八年始詔河北轉運司計塞河之備良山令陳曜請疏鄆滑界糜丘河以分水勢遂遣使行視遙隄【宋史河渠志】康徳輿爲閤門只候河齧陽武埽詔徳輿完築歷開封府西路都巡檢兼領埽事攺巡護開封府等六州黃河隄岸天聖中使夏州遷內殿崇班河陰兵馬都監建沿汴斗門以節水防積雨汴水將溢徳輿請自京西導水入防龍河水不得溢歷知原州【宋史康徳輿傳】宋仁宗明道二年徙大名之朝城縣於杜婆村廢鄆州之王橋渡淄州之臨河鎭以避水【宋史河渠志】

宋仁宗景祐元年七月甲寅河決澶州橫隴埽【宋史仁宗本紀】肅之監大名軍資庫大河溢府檄修冠氏隄功就弗擾民悅之請爲宰爲禦河催綱橫隴之決使者檄防金隄滿嵗無河患通判澶州【宋史李肅之傳】

宋仁宗康定元年九月甲寅滑州大河泛溢壊民廬舍【宋史五行志】

宋仁宗慶曆元年詔權停修決河自此久不復塞而議開分水河以殺其暴未興工而河流自分有司以聞遣使特祠之三月命築隄於澶以扞城【宋史河渠志】陳執中拜集慶軍節度使同平章事判大名府河決商胡走大名程琳欲爲隄不果成而去執中乘年丰調丁夫增築二百里以障橫潰以吏部尙書復拜同平章事【宋史陳執中傳

按陳執中同平章事在慶曆五年】

宋仁宗慶曆八年六月癸酉【本紀丙子】河決澶州商胡埽決口廣五百五十七步乃命使行視河隄【宋史河渠志】張燾提防河北刑獄攝領澶州七日而商胡決燾拯溺救饑所全活者十餘萬猶坐免數年復提舉河東又爲陜西都轉運使蒲津浮橋壊鎭牛皆沒水中燾以策列巨木於岸以爲衡縋石其杪挽出之橋復其初加龍圖閣學士知成都府【宋史張燾傳】李璋知澶州防塞商胡會河漲訛言水且至璋據防事自若人心乃安河亦不溢徙曹州觀察使仁宗制忠孝李璋字賜之【宋史李璋傳】惟吉爲入內都知商胡決爲澶州修河都鈐轄轉運使施昌言請亟塞崔嶧以爲嵗災民困役宜緩命惟吉按視言河可塞而民誠困財用不足宜少待之從其議遷如京使【宋史張惟吉傳】賈昌期判大名兼河北安撫使時河決商胡埽昌期請復故道不從語在河渠志六塔功敗濵棣徳博民多水患昌期振救之甚力內侍劉恢往視還言河決趙徵村與帝名嫌爲不祥時皆謂昌期使之以搖當國者【宋史賈昌期傳】沈立簽書益州判官提舉商胡埽采摭大河事迹古今利病爲書曰河防通議治河者悉守爲法歷京西北轉運使都水方興六塔河召與議立請止修五股等河及漳河分殺水勢以省役從之加集賢修撰知滄州【宋史沈立傳】慶曆中決北都商河久之未塞三司度支副使郭申錫親往董作凡塞河決垂合中間一埽謂之合龍門功全在此是時屢塞不合時合龍門埽長六十步有水工髙超者獻議謂埽身太長人力不能壓埽不至水厎故河流不斷而繩纜多絕今當以六十步爲三節每節埽長二十步中間以索連屬之先下第一節

待其至厎穴壓第二第三舊工爭之以爲不可云二十步埽不能斷漏徒用三節所費當倍而決不塞超曰第一節

水信未斷然勢必殺半壓第二節

止用半力水縱未斷不過小漏耳第三節

乃平地施功足以盡人力處置三節旣定卽上二節自爲濁泥所淤不煩人功申錫主前議不聽超說是時賈魏公帥北門獨以超之言爲然陰遣數千人於下流收漉流埽旣定而埽果流而河決愈甚申錫坐謫卒用超計商河方定【沈適夢溪筆談】

宋仁宗皇祐元年二月甲戌河北黃禦二河決並注於幹寧軍【宋史五行志】是年移滑州防河溢魚池埽且決希亮悉召河上使者發禁兵捍之廬於所當決吏民涕泣更諫希亮堅臥不動人比之王尊【宋史陳希亮傳】

宋仁宗皇祐三年七月辛酉河復決大名府館陶縣之郭固口【五行志同】四年正月乙亥塞郭固而河勢猶壅議者請開六塔以披其勢【宋史河渠志】周沆擢天章閣待制河北轉運使李仲昌建六塔河之議以爲費省而功倍詔沆行視沆言近計塞商胡本度五百八十萬工用薪芻千六百萬束才用功一萬薪芻三百萬均一河也而功力不相侔如是蓋仲昌先爲小計以來興役爾況所防新渠視河廣不能五之一安能容受此役若成何必泛溢齊博濵棣之民其魚矣旣而從初議河塞復決如沆言又徙河東轉運使【宋史周沆傳】蔡挺爲開封府推官提防府界公事部修六塔河用李仲昌議塞北流入於六塔一夕復決兵夫茭楗漂溺不可計降知滁州言者以爲輕乃貶秩停官【宋史蔡魏挺傳委】瓘知廣州召還糾察在京刑獄議者請開六塔河塞商湖北流宰相主其說命瓘按視還奏以爲不可塞【宋史魏瓘傳】燕度知滑州滑與黎陽對境河埽下臨魏都霖潦暴至薪芻不屬度曰魏實爲河朔根本不可坐視成敗悉以所儲茭楗禦之埽賴以不潰復爲戶部判官【宋史燕度傳】張擇行爲大理寺丞初石亭縣掾檄將陵塞決河眾或登舟以濟擇行獨以爲不可皆笑其怯旣而舟果覆擇行坐隄上董役埽卒不潰【宋史張擇行傳】

行水金鑑卷十﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷十一

江南按察使傅澤洪撰

河水

宋仁宗至和元年遣使行度故道且詣銅城鎭海口約古道髙下之勢【宋史渠志】

宋仁宗至和二年十二月丁亥修六塔河【宋史仁宗本紀】是年翰林學士歐陽修奏疏曰朝廷欲俟秋興大役塞商胡開橫隴回大河於古道夫動大眾必順天時量人力謀於其始而審於其終然後必行計其所利者多乃可無悔比年來興役動眾勞民費財不精謀慮於厥初輕信利害之偏說舉事之始旣巳倉皇羣議一揺防復悔罷不敢逺引他事且如河決商胡時執政不愼計慮遽謀修塞凡科配梢芟一千八百萬騷動六路一百餘軍州官吏催驅急如星火民庶愁苦盈於道塗或物已輸官或人方在路未及興役尋已罷修虛費民財爲國斂怨舉事輕脫爲害若斯今又聞復有修河之役三十萬人之眾開一千餘里之長河計其所用物力數倍往年當此天災歲旱民困國貧之際不量人力不順天時知其有大不可者五蓋自去秋至春半天下苦旱京東尢甚河北次之國家常務安靜振卹之猶恐民起爲盜況於兩路聚大眾興大役乎此其必不可者一也河北自恩州用兵之後繼以凶年人戶流亡十失八九數年以來人稍歸復然死亡之餘所存者幾瘡痍未斂物力未完又京東自去冬無雨雪麥不生苗將逾暮春粟未布種農心焦勞所向無望若別路差夫又逺者難爲赴役一出諸路則兩路力所不任此其必不可者二也往年議塞滑州決河時公私之力未若今日之貧虛然猶儲積物料誘率民財數年之間始能興役今國用方乏民力方疲且合商胡塞大決之洪流此一大役也鑿橫隴開久廢之故道又一大役也自橫隴至海千餘里埽岸久已廢頓須興緝又一大役也往年公私有力之時興一大役尙須數年今猝興三大役於災旱貧虛之際此其必不可者三也就令商胡可塞故道未必可開鯀障洪水九年無功禹得洪範五行之書知水潤下之性乃因水之流疏而就下水患乃息然則以大禹之功不能障塞但能因勢而疏決爾今欲逆水之性障而塞之奪洪河之正流使人力斡而回注此大禹之所不能此其必不可者四也橫隴湮塞已二十年商胡決又數嵗故道已平而難鑿安流已久而難回此其必不可者五也臣伏思國家屢嵗災譴甚多其於京東變異尢大地貴安靜而有聲巨嵎山摧海水搖蕩如此不止者近十年天地警戒宜不虛發臣謂變異所起之方尢當過慮防懼今乃欲於凶艱之年聚三十萬之大眾於變異最大之方臣恐災禍自玆而發也況京東赤地千里饑饉之民正苦天災又聞河役將動往往伐桑毀屋無復生計流亡盜賊之患不可不虞宜速止罷用安人心九月詔自商胡之決大河注食隄埽爲河北患其故道又以河北京東饑故未興役今河渠司李仲昌議欲納水入六塔河使歸橫隴舊河舒一時之急其令兩制至待制以上臺諫官與河渠司同詳定之修又上疏曰伏見學士院集議修河未有定論豈由賈昌朝欲復故道李仲昌請開六塔互執一說莫知孰是臣愚皆謂不然言故道者未詳利害之原述六塔者近乎欺罔之繆今謂故道可復者但見河北水患而欲還之京東然不思天禧以來河水屢決之因所以未知故道有不可復之勢臣故謂未詳利害之原也若言六塔之利者則不待攻而自破矣今六塔旣已開而恩冀之患何爲尙告奔騰之急此則減水未見其利也又開六塔者云可以全回大河使復橫隴故道今六塔止是別河下流己爲濵棣徳博之患若全回大河顧其害如何此臣故謂近乎欺罔之繆也且河本泥沙無不淤之理淤常先下流下流淤髙水行漸壅乃決上流之低處此勢之常也然避髙就下水之本性故河流己棄之道自古難復臣不敢廣述河源且以今所欲復之故道言天禧以來屢決之因初天禧中河出京東水行於今所謂故道者水旣淤澀乃決天臺埽尋塞而復故道未幾又決於滑州南鐵狗廟今所謂龍門埽者其後數年又塞而復故道已而又決王楚埽所決差小與故道分流然而故道之水終以壅淤故又於橫隴大決是則決河非不能力塞故道非不能力復所復不久終必決於上流者由故道淤而水不能行故也及橫隴旣決水流就下所以十餘年間河未爲患至慶曆三四年橫隴之水又自海口先淤凡一百四十餘里其後遊金赤三河相次又淤下流旣梗乃決於上流之商胡口然則京東橫隴兩河故道皆下流淤塞河水已棄之髙地京東故道屢復屢決理不可復不待言而易知也昨議者度京東故道功料但云銅城已上乃特髙爾其東北銅城以上則稍低比商胡已上則實髙也若云銅城以東地勢斗下則當日水流宜決銅城已上何緣而頓淤橫隴之口亦何緣而大決也然則兩河故道旣皆不可爲則河北水患何爲而可去臣聞智者之於事有所不能必則較其利害之輕重擇其害少者而爲之猶愈害多而利少何況有害而無利此三者可較而擇也又商胡初決之時欲議修塞計用梢芟一千八百萬科配六路一百餘州軍今欲塞者乃往年之商胡則必用往年之物數至於開鑿故道張奎所計工費甚大其後李參減損猶用三十萬人然欲以五十步之狹容大河之水此可笑者又欲增一夫所開三尺之方倍爲六尺且闊厚三尺而長六尺自一倍之功在於人力已爲勞苦云六尺之方以開方法算之乃八倍之功此豈人力之所勝是則前功旣大而難興後功𨿽小而不實大抵塞商胡開故道凡二大役皆困國勞人所舉如此而欲開難復屢決己驗之故道使其虛費而商胡不可塞故道不可復此所謂有害而無利者也就使幸而暫塞以紓目前之患而終於上流必決如龍門橫隴之比此所謂利少而害多也若六塔者於大河有減水之名而無減患之實今下流所散爲患已多若全回大河以注之則濵棣徳博河北所仰之州不勝其患而又故道淤澀上流必有他決之虞此直有害而無利耳是皆智者之不爲也今若因水所在增治隄防疏其下流浚以入海則可無決溢散漫之虞今河所歷數州之地誠爲患矣隄防歳用之夫誠爲勞矣與其虛費天下之財虛舉大眾之役而不能成功終不免爲數州之患勞嵗用之夫則此所謂害少者乃智者之所宜擇也大約今河之勢負三決之虞復故道上流必決開六塔上流亦決河之下流若不浚使入海則上流亦決臣請選知水利之臣就其下流求入海路而浚之不然下流梗澀則終虞上決爲患無涯臣非知水者但以今事可驗者較之耳願下臣議裁取其當焉預議官翰林學士承防孫抃等言開故道誠久利然功大難成六塔下流可導而東去以紓恩冀金隄之患十二月中書上奏自商胡決爲大名恩冀患先議開銅城道塞商胡以功大難卒就緩之而憂金隄泛溢不能捍也願備工費因六塔水勢入橫隴宜令河北京東預完隄埽上河水所居民田數詔下中書奏以知澶州事李璋爲總管轉運使周沆權同知潭州內侍都知鄧保吉爲鈐轄殿中丞李仲昌提舉河渠內殿承制張懷恩爲都監而保吉不行以內侍押班王從善代之以龍圗閣直學士施昌言總領其事提防開封府界縣鎭事蔡挺勾當河渠事楊緯同修河決修又奏請罷六塔之役時宰相富弼尢主仲昌議疏奏亦不省【宋史河渠志】先是富弼用朝士李仲昌防自澶州商胡河穿六塔渠入橫隴故道北京畱守賈昌朝素惡弼陰約內侍武繼隆令司天官二人俟執政聚時於朝廷抗言國家不當穿河於北方致上體不安彥博知其意有所在然未有以制之後數日二人又上言請皇后同聴政亦繼隆所教也彥博徐召二人詰之曰天文變異汝職所當言何得輒與國家大事二人懼色變彥博曰觀汝直狂愚耳未忍治汝罪自今無得復然旣而議遣司天官定六塔方位二人至六塔恐治前罪更言六塔在東北非正北也帝疾愈彥博等始歸第【宋史文彥博傳】修在翰林八年知無不言河決商胡北京畱守賈昌朝欲開橫隴故道回河使東流有李仲昌者欲導入六塔河議者莫知所從修以爲河水重濁理無不淤下流旣淤上流必決以近事驗之決河非不能力塞故道非不能力復但勢不能久耳橫隴功大難成𨿽成將復決六塔狹小而以全河注之濵棣徳博必被其害不若因水所趨增隄峻防疏其下流縦使入海此數十年之利也宰相陳執中主昌朝文彥博主仲昌竟爲河北患【宋史歐陽修傳】

或問馴曰歐陽修有云黃河已棄之故道自古難復而馴之見舎復故道之外無有也無乃不可乎馴應之曰修之言未試之言也且但云難復非不可復也馴嘗考之史曰漢元光中河決瓠子注鉅野後二十餘年武帝自臨決河沈璧投馬羣臣負薪塞之復禹舊迹而梁楚之地無水災云夫禹舊迹非故道乎堙淤二十餘載而一塞決卽復通之何云故道不可復乎且卽以神禹治水言之九河曰疏濟漯曰瀹汝漢曰決淮泗曰排傳者曰疏通也瀹亦疏通之意排決皆去其壅塞也固未嘗有開鑿之說故孟子謂之行所無事而他日告公都子者有曰禹掘地而注之海傳者恐人以掘爲疑卽解之曰掘地掘其壅塞也蓋天地開辟之初卽有百川四瀆原自朝宗於海髙卑上下脈絡貫通原不假於人力嵗久湮淤至堯時泛濫之極禹不過審其髙卑上下之勢去其壅塞湮淤之處以復天地之故道耳固未嘗剏掘一河也吾人知識不逮神禹逺甚乃欲捨故道而另鑿一河可乎禹無論矣卽如賈魯治河亦以復故爲主傳記可考也且自我朝以來徐邳之間屢塞屢通如以故道爲不可復則徐邳久爲陸矣借令欲棄故道而鑿新河無論其無所也卽使得便宜之地而鑿之人力能使闊百丈以至三百丈深三四丈以至五六丈如故河乎卽使能之將置黃河於何地乎如不可置黃河何擇於新故故則淤新則不淤馴不得而知也盡信書不如無書修言不足信也【河防一覽】

徳輿大名府路鈐轄提舉金隄至和中河決小吳埽破東隄頓丘居民避水者趨隄上而水至不得達徳輿以巨船五十順流以濟之遂免墊溺【宋史康徳輿傳】

宋仁宗嘉祐元年四月壬子朔塞商胡北流入六塔河不能容是夕復決溺兵夫漂芻藳不可勝計命三司鹽鐵判官沈立往行視而修河官皆謫宦者劉恢奏六塔之役水死者數千萬人穿土幹禁忌且河口乃趙徵村於國姓禦名有嫌而大興臿斸非便詔禦史吳中復內侍鄧守恭置獄於澶劾仲昌等違詔旨不俟秋冬塞北流而擅進約以致決潰懷恩仲昌仍坐取河材爲器懷恩流潭州仲昌流英州施昌言李璋以下再謫蔡挺奪官勒停仲昌垂子也由是議者久不復論河事【宋史河渠志】四月諸路言沿河決溢河北尢甚【宋史仁宗本紀五行志載在二年】韓絳知制誥乞守河陽召判流內銓河決商胡用李仲昌議開六塔河而患滋甚命絳宣撫河北時宰主仲昌人莫敢異絳劾其蠧國害民罪不可貸仲昌遂竄嶺表遷龍圗閣學士【宋史韓絳傳】

宋初河道與唐五代略同歐陽修所稱京東故道是也景徳元年河決澶州橫隴埽【在今開州東】尋復修塞景祐元年又決橫隴遂爲大河之經流迨慶曆八年河又決州之商胡埽【在開州東北三十里】而橫隴斷流歐陽修謂之橫隴故道今濮州東【河去州六十里自開州入宋橫隴決河蓋由此東注鄆州治須昌縣今東平州西須昌故城是也】東平州西範縣東【河去州七十里西接範縣界赤河在州西北又有遊河金河歐陽修所謂遊金赤三河也三河俱上接開州界今堙滅】陽谷縣東南【河去縣六十里】東阿縣北【縣誌云黃河故道在縣北四十里西南自陽谷縣界來經銅城南又東經淸泠口又東經陵山又東北經楊劉南又東北入長淸縣界按銅城鎭在縣北少西三十八里楊劉鎭在縣北有城舊臨河津】皆有舊黃河卽宋橫隴決河之所行也自長淸而下則與京東故道合矣【時黃河在長淸縣北五十五里】至和二年李仲昌議開六塔河引歸橫隴故道従之【六塔地名今淸丰縣西南三十里六塔集是也宋時穿渠自今開州北十七里引商胡決河流經此地東南入橫隴故道是爲六塔河】嘉祐元年六塔河復決修河官皆謫竄自是之後無復言橫隴者而京東故道遂廢後漢書五行誌書河溢者二一桓帝永興元年秋河水溢漂害人物而不言某郡一靈帝光和六年秋金城河溢水出二十餘里蓋王景治河未久滎陽以東至千乘海口皆安流如故也魏晉迄隋史皆無可考唐書五行志滎陽之下有河災自長壽二年決棣州始開元十年博棣二州河決十四年魏州河溢十五年冀州河溢河患由是漸多唐會要云元和八年河溢瓠子泛滑州則澶滑之間禍自此始矣後嵗月逾甚而其所以治之者不過築隄置埽開減水河而己殊不知河之淤澱常先下流下流旣淤則上流必決徒治澶滑無益也分水愈多經流愈緩海沙日進河沙不出故太和二年棣州河決至壊其城則蒲臺以東塞可知已景福二年河徙従勃海縣北至無棣縣入海職是故也迨宋時滄州海口又淤故大中祥符三年決於棣州五年大決河勢髙民屋丈餘徙州於陽信界中而澶滑之間嵗不得寧矣蓋自唐以來治河者皆不知此理故勞而罔功終有橫隴之決然河𨿽攺流而京東故道猶未盡堙茍疏其壅滯先自海口訖於徳博則故道可復而澶滑之患亦紓王景千年之舊迹至今存可也橫隴旣通又不治其下流而海口先淤遊金赤三河赤淤故復有商胡之決是時縦欲回河亦當先治其下流則橫隴故道復亦無難而顧従事於六塔北流一閉當夕而敗李仲昌之罪所以不可逭也歐陽公奏云下流梗澀終虞上決爲患無涯此深得大禹治水之旨宋議河者尙有可采而水官皆不得其人舌敝耳聾不見成功有以也【禹貢錐指】

宋仁宗嘉祐三年秋七月丙子詔廣濟河溢原武縣河決遣官行視民田振防被水害者十一月已丑置都水監罷三司河渠司【宋史仁宗本紀】

宋仁宗嘉祐五年河流派別於魏之第六埽曰二股河其廣二百尺自二股河行一百三十里至魏恩徳博之境曰

四界首河七

【月】都轉運使韓贄言四界首古大河所經卽溝洫志所謂平原金隄開通大河入篤馬河至海五百餘里者也自春以丁壯三千浚之可一月而畢支分河流入金赤河使其深六尺爲利可必商胡決河自魏至於恩冀幹寧入於海今二股河自魏恩東至於徳滄入於海分而爲二則上流不壅可以無決溢之患乃上四界首二股河圗【宋史河渠志】韓贄爲河北都轉運使河決商胡而北議者欲復之役將興贄言北流旣安定驟更之未必能成功不若開魏金隄使分注故道支爲兩河或可紓水患詔遣使相視如其防才役三千人幾月而畢入判都水監權開封府【宋史韓贄傳】二股河者商胡決河之別派也韓贄言古大河卽王莽河二股河出其東南絕王莽河而東北入海蓋卽唐馬頰河之故道也考之近志馬頰河自淸丰縣西南東北流逕朝城縣東【元和志黃河在淸丰縣南五十里馬頰河首受河水蓋卽於縣西南三十里六塔集與開州接界處歐陽公曰今六塔止是別河下流已爲濵棣徳博之患是當時已有六塔河東北經濵州入海者六塔河卽馬頰河之別名但李仲昌所開引商胡北流絕六塔河東南入橫隴故道而二股河則派於魏之第六埽東合馬頰河而東北至滄州入海此其所以異耳宋朝城縣城在今南樂縣東二十五里俗稱韓張堡東與今朝城縣接界】又北逕莘縣西又北逕堂邑縣西又東北逕博平縣西北絕王莽河而北逕淸平縣東又東北逕夏津縣東南又東北逕髙唐州西北【唐爲髙唐縣】又東北逕恩縣南【唐爲歷亭縣】又東北與平原縣分水又東北絕王莽河逕陵縣南【唐爲安徳縣】元和志云馬頰河在安徳縣南五十里是也又東北合篤馬河篤馬河自平原流入縣界水經注曰屯氏別河南瀆自平原城北首受大河故瀆東出亦通謂之篤馬河【漢志平原縣有篤馬河東北入海五百六十里孫禁欲決金隄今大河入篤馬河卽此也】東北逕西平昌縣故城北【城在今徳平縣西南後魏去西字元和志平昌縣有馬頰河在縣南十里久視二年開亦名新河蓋卽安徳縣南馬頰河東北合篤馬河之道也】又東北逕般縣故城北【城在徳平縣東北徳平北接寜津縣界寧津志云縣南二十五里有土河自陵縣流入又東入樂陵界相傳卽古篤馬河】又東逕樂陵縣故城北【城在今縣東寰宇記云馬頰河在樂陵縣東六十里從滳河縣北界來卽古篤馬河也金志樂陵縣有篤馬河按二水旣合例得通稱故篤馬亦名馬頰水出其東蓋縣自故城徙而西也】又東北逕陽信縣故城南【城在今海丰縣界北齊移治馬嶺城在今陽信縣南】又東北入海【勃海在海丰縣東北一百五十里慶雲海丰皆漢陽信縣慶雲志云有馬頰河自樂陵流入至城東南注鬲津河又雲長城嶺在縣南四十里勢如岡陵或謂禹所築九河隄也按此亦未是禹迹蓋宋時東流所經築此以爲隄耳海丰新志云鉤盤北派在縣西北三十里自慶雲流入又東北逕馬谷山前抵土河口入海按此卽古篤馬河亦名陷河齊乘曰東無棣縣北有陷河闊數里西通徳棣東入海是也舊志云自樂陵至縣界有古黃河隄在縣西三里繞城北至東北七里而止舊爲大河所經蓋卽宋東流由篤馬河入海處】以今輿地言之二股河合馬頰河東北至徳平縣合篤馬河又東北經樂陵海丰入海海丰本無棣與樂陵俱屬滄州故韓防云二股河自魏恩東至徳滄入海【禹貢錐指】

宋仁宗嘉祐七年七月戊辰河決大名第五埽【宋史河渠志】宋仁宗嘉祐八年秋大水毀河陽中潬

河中一洲名曰中潬上有河伯祠水環四周喬朩蔚然嘉祐八年秋大水馮襄了無遺迹中潬由是遂廢【容齋隨筆今懷慶府孟縣西有河陽廢縣中潬卽今河中之郭家灘也見新志】

鄭驤爲度支副使河決徳州入王紀口議欲徙州詔驤往視之還言州不當徙已而州果無患【宋史鄭驤傳】郭申錫爲鹽鐵副使相視決河坐訟李參失實黜知濠州帝明榜朝堂稱其欺誣以儆在位【宋史郭申錫傳】

宋英宗治平元年五月已亥始命都水監浚二股五股河以紓恩冀之患初都水監言商胡堙塞冀州界河淺房家武邑二埽由此潰慮一旦大決則甚於商胡之患乃遣判都水監張鞏戶部副使張燾等行視遂興工役卒塞之【宋史河渠志河南通誌載治平七年黃沁二水溢蓋治平無七年也不知二水溢於何年】宋神宗熙寧元年六月河溢恩州烏欄隄又決冀州棗彊埽北注瀛七月又溢瀛州樂壽埽帝憂之顧問近臣司馬光等都水監丞李立之請於恩冀深瀛等州創生隄三百六十七里以禦河而河北都轉運司言當用夫八萬三千餘人役一月成今方災傷願徐之都水監丞宋昌言謂今二股河門變移請迎河�進約簽入河身以紓四州水患遂與屯田都監內侍程昉獻議開二股以導東流於是都水監奏慶曆八年商胡北流於今二十餘年自澶州下至幹寧軍創隄千有餘裏公私勞擾近嵗冀州而下河道梗澀致上下埽岸屢危今棗彊抺岸衝奪故道𨿽創新隄終非久計願相六塔舊口並二股河導使東流徐塞北流而隄舉河渠王亞等謂黃禦河帶北行入獨流東砦經幹寧軍滄州等八砦邊界直入大海其近海口闊六七百步深八九丈三女砦以西闊三四百步深五六丈其勢愈深其流愈猛天所以限契丹議者欲再開二股漸閉北流此乃未嘗覩黃河在界河內東流之利也十一月詔翰林學士司馬光入內內侍省副都知張茂則乘傳相度四州生隄回日兼視六塔二股利害【宋史河渠志】是年秋七月壬午以恩冀二州河決賜水死家緡錢及下戶粟癸已疏深州溢水【宋史神宗本紀】宋昌言擢都水監丞熙寧初河決棗彊而北昌言建議欲於二股河口西岸新灘立土約障水使之東流候稍深卽斷北流縦出葫盧下流以除恩冀深瀛水患詔従之提舉河渠王亞以爲不可成不如修生隄朝廷遣翰林學士司馬光往視如昌言防不兩月決口塞光奏昌言獨有功若與同列均受賞恐不足以勸詔理提防刑獄資序遷開封府推官同判都水監汴水漲昌言請塞訾家口己而汴流絕監丞侯叔獻倡爲昌言罪昌言懼求知陜州歷濮冀二州河決曹村召判都水監往護河隄靈平埽成轉少府監卒贈絹二百疋【宋史宋昌言傳昌言字仲謨平棘人】張存禮部尙書家居棗彊河決勢逼冀城或勸使他徙曰吾家眾所望也茍輕舉動一州吏民何以自安訖不徙【宋史張存傳】

宋神宗熙寧二年正月光入對請如宋昌言防於二股之西置上約擗水令東俟東流漸深北流淤淺卽塞北流放出禦河胡盧河下紓恩冀深瀛以西之患初商胡決河自魏之北至恩冀幹寧入於海是謂北流嘉祐八年河流派別於魏之第六埽遂爲二股自魏恩東至於徳滄入於海是謂東流時議者多不同李立之力主生隄帝不聽卒用昌言說置上約三月光奏治河當因地形水勢若彊用人力引使就髙橫立隄防則逆激旁潰不惟無成仍敗舊績臣慮官吏見東流已及四分急於見功遽塞北流而不知二股分流十里之內相去尙近地勢復東髙西下若河流並東一遇盛漲水勢西合入北流則東流遂絕或於滄徳隄埽未成之處決溢橫流𨿽除西路之患而害及東路非防也宜專防上約及二股隄岸若今歳東流止添二分則此去河勢自東近者二三年逺者四五年候及八分以上河流沖刷已闊滄徳隄埽已固自然北流日減可以閉塞兩路俱無害矣會北京畱守韓琦言今嵗兵夫數少而金隄兩埽修上下約甚急深進馬頭欲奪大河緣二股及嫩灘舊闊千一百步是以可容漲水今截去八百步有餘則將束大河於二百餘步之間下流旣壅上流蹙遏湍怒又無兵夫修護隄岸其衝決必矣況自徳至滄皆二股下流旣無隄防必侵民田設若河門束狹不能容納漲水上下約隨流而脫則二股與北流爲一其患愈大又恩深州所創生隄其東則大河西來其西則西山諸水東注腹背受水兩難扞禦望選近臣速至河所與在外官合議帝在經筵以琦奏諭光命同茂則再往四月光與張鞏李立之宋昌言張問呂大防程昉行視上約及方鋸牙濟河集議於下約光等奏二股河上約並在灘上不礙河行但所進方鋸牙己深致北流河門稍狹乞減折二十步令近後仍作蛾眉埽裹護其滄徳界有古遙隄當加葺治所修二股本欲疏導河水東去生隄本欲捍禦河水西來相爲表裏未可偏廢帝因謂二府曰韓琦頗疑修二股趙抃曰人多以六塔爲戒王安石曰異議者皆不考事實故也帝又問程昉宋昌言同修二股如何安石以爲可治帝曰欲作簽河甚善安石曰誠然若及時作之往往河可東北流可閉因言李立之所築生隄去河逺者至八九十里本計以禦漫水而不可禦河南之向著臣恐漫水亦不可禦也帝以爲然五月丙寅乃詔立之乘驛赴闕議之七月二股河通快北流稍自閉戊子張鞏奏上約累經泛漲並下約各已無虞東流勢漸順快宜塞北流除恩冀深瀛永靜幹寧等州軍水患又使禦河胡盧河下流各還故道則漕運無壅遏郵傳無滯畱塘泊無淤淺復於邊防大計不失南北之限嵗減費不可勝數亦使流移歸復實無窮之利且黃河所至古今未嘗無患較利害輕重而取捨之可也惟是東流南北隄防未立閉口修隄工費甚夥所當預備望選習知河事者與臣等講求具圗以聞乃復詔光茂則及都水監官河北轉運使同相度閉塞北流利害有所不同各以議上【宋史河渠志】八月河決滄州饒安漂溺居民移縣治於張爲村【宋史五行志】八月已亥光入辭言鞏等欲塞二股河北流臣恐勞費未易或幸而可塞則東流淺狹隄防未全必致決溢是移恩冀深瀛之患於滄徳等州也不若俟二三年東流益深闊隄防稍固北流漸淺薪芻有備塞之便帝曰東流北流之患孰輕重光曰兩地皆王民無輕重然北流已殘破東流尙全帝曰今不俟東流順快而塞北流他日河勢攺移柰何光曰上約固則東流日增北流日減何憂攺移若上約流失其事不可知惟當並力防上約耳帝曰上約安可保光曰今嵗創修誠爲難保然昨經大水而無虞來嵗地腳已牢復何慮且上約居河之側聴河北流猶懼不保今欲橫截使不行庸可保乎帝曰若河水常分二流何時當有成功光曰上約茍存東流必增北流必減借使分爲二流於張鞏等不見成功於國家亦無所害何則西北之水並於山東故爲害大分則害小矣鞏等亟欲塞北流皆爲身謀不顧國力與民患也帝曰防捍兩河何以供億光曰並爲一則勞費自倍分二流則勞費減半今減北流財力之半以備東流不亦可乎帝曰卿等至彼視之時二股河東流及六分鞏等因欲閉斷北流帝意向之光以爲須及八分乃可仍待其自然不可施功王安石曰光議事屢不合今令視河後必不從其議是重使不安職也庚子乃獨遣茂則茂則奏二股河東傾己及八分北流止二分張鞏等亦奏丙午大河東徙北流淺小戊申北流閉詔奬諭司馬光等仍賜衣帶馬時北流旣塞而河自其南四十里許家�東決泛濫大名恩徳滄永靜五州軍境【宋史河渠志】七月戊申河徙東行【宋史神宗本紀】熙寧初昉爲河北屯田都監河決棗彊釃二股河導之使東爲鋸牙下以竹落塞決口加帶禦器械河決商胡北流與禦河合爲一及二股東流禦河遂淺澱昉以開浚功遷宮苑副使又塞漳河作浮梁於洺州兼外都水丞詔相度興修水利河決大名第五埽昉議塞之因疏塘水漑深州田又導葫盧河自樂壽之東至滄州二百里塞孟家口開幹寧軍直河作橋於眞定之中渡又自衞州王供埽導沙河入禦河以廣運路【宋史程昉傳】

宋神宗熙寧三年二月命茂則鞏相度澶滑州以下至東流河勢隄防利害時方濬禦河韓琦言事有緩急工有先後今禦河漕運通駛未至有害不宜減大河之役乃詔輟河夫卒三萬三千專治東流【宋史河渠志】

宋神宗熙寧四年二月丁丑詔增漳河等役兵九月丙戍河決鄆州十二月丙申濬河【宋史神宗本紀】七月辛卯北京新隄第四第五埽決漂溺館陶永濟淸陽以北遣茂則乘驛相視八月河溢澶州曹村十月溢衛州王供時新隄凡六埽而決者二下屬恩冀貫禦河奔衝爲一帝憂之自秋迄冬數遣使經營是時人爭言導河之利茂則等謂二股河地最下而舊防可因今堙塞者才三十餘里若度河之湍浚而逆之又存淸水鎭河以析其勢則捍者可回決者可塞帝然之十二月令河北轉運司開修二股河上流並修塞第五埽決口【宋史河渠志】

宋神宗熙寧五年二月甲寅興役四月丁卯二股河成深十一尺廣四百尺方浚河則稍障其決水至是水入於河而決口亦塞六月河溢北京夏津閏七月辛卯帝語執政聞京東調夫修河有壊產者河北調急夫尢多若河復決柰何且河決不過占一河之地或西或東若利害無所校聴其所趨如何王安石曰北流不塞占公私田至多又水散漫久復澱塞昨修二股費至少而公私田皆出向之瀉鹵俱爲沃壤庸非利乎況急夫已減於去嵗若復葺理隄防則河北嵗夫愈減矣【宋史河渠志】四月辛未塞北京決河【宋史神宗本紀】顥僉鎭寧軍判官程昉治河取澶卒八百而虐用之眾逃歸羣僚畏昉欲勿納顥曰彼逃死自歸弗納必亂若昉怒吾自任之卽親往啟門拊勞約少休三日復役眾驩踴而入具以事上得不遣昉後過州言曰澶卒之潰蓋程中允誘之吾且訴於上顥聞之曰彼方憚我何能爲果不敢言曹村埽決顥謂郡守劉渙曰曹村決京師可虞臣子之分身可塞亦所當爲盡遣廂卒見付渙以鎭印付顥立走決所激諭士卒議者以爲勢不可塞徒勞人爾顥命善泅者度決口引巨索濟眾兩岸並進數日而合特遷太常丞【宋史程顥傳】

行水金鑑卷十一

欽定四庫全書

行水金鑑卷十二

江南按察使傅澤洪撰

河水

宋神宗熈寧六年四月始置疏濬黃河司先是有選人李公義者獻鐵龍爪揚泥車法以濬河其法用鐵數斤爲爪形以繩系舟尾而沈之水篙工急櫂乘流相繼而下一再過水已深數尺宦官黃懷信以爲可用而患其太輕王安石請令懷信公義同議增損乃別制濬川杷其法以巨朩長八尺齒長二尺列於朩下如杷狀以石壓之兩旁系大繩兩端矴大船相距八十步各用滑車絞之去來撓蕩泥沙已又移船而濬或謂水深則杷不能及底𨿽數往來無益水淺則齒礙沙泥曵之不動卒乃反齒向上而曳之人皆知不可用惟安石善其法使懷信先試之以濬二股又謀鑿直河數里以觀其效且言於帝曰開直河則水勢分其不可開者以近河每開數尺卽見水不容施功爾今第見水卽以杷濬之水當隨杷攺趨直河茍置數千杷則諸河淺澱皆非所患嵗可省開濬之費幾百千萬帝曰果爾甚善聞河北小軍壘當起夫五千計合境之丁僅及此數一夫至用錢八緡故歐陽修嘗謂開河如放火不開如失火與其勞人不如勿開安石曰勞人以除害所謂毒天下之民而従之者帝乃許春首興工而賞懷信以度僧牒十五道公義與堂除以杷法下北京令虞部員外郎都大提舉大名府界金隄範子淵與通判知縣共試驗之皆言不可用會子淵以事至京師安石問其故子淵意附會遽曰法誠善第同官議不合耳安石大悅至是乃置濬河司將自衛州濬至海口差子淵都大提舉公義爲之屬許不拘常制舉使臣等人船木鐵工匠皆取之諸埽官吏奉給視都水監丞司行移與監司敵體當是時北流閉已數年水或橫決散漫常虞壅遏十月外監丞王令圗獻議於北京第四第五埽等處開修直河使大河還二股故道乃命範子淵及朱仲立領其事開直河深八尺又用杷疏濬二股及淸水鎭河凡退背魚肋河則塞之王安石乃盛言用杷之功若不輟工𨿽二股河上流可使行地中【宋史河渠志】初選人有李公義者請以鐵龍爪治河宦者黃懷信沿其制爲濬川杷天下指笑以爲兒戲安石獨信之遣都水丞範子淵行其法子淵奏用杷之功水悉歸故道退出民田數萬頃詔大名核實彥博言河非杷可濬𨿽甚愚之人皆知無益臣不敢雷同罔上疏至帝不恱復遣知制誥熊本等行視如彥博言子淵乃請覲言本等見安石罷意彥博復相故傅會其說禦史蔡確亦論本奉使無狀本等皆得罪獨彥博勿問【宋史文彥博傳】

宋神宗熙寧七年都水監丞劉璯言自開直河閉魚肋水勢增漲行流湍急漸塌河岸而許家淃淸水鎭河極淺漫幾於不流𨿽二股深快而蒲泊已東下至四界首退出之田略無固防設遇漫水出岸牽回河頭將復成水患宜候霜降水落閉淸水鎭河築縷河隄一道以遏漲水使大河復循故道又退出良田數萬頃俾民耕種而博州界堂邑等退背七埽歳減修護之費公私兩濟従之是秋判大名文彥博言河溢壊民田多者六十村戶至萬七千少者九村戶至四千六百願蠲租稅從之又命都水詰官吏不以水災聞者外都水監丞程昉以憂死十月安石去位【宋史河渠志】程昉以小黃門積遷西京左藏庫副使熙寧初爲河北屯田都監河決棗彊釃二股河導之使東爲鋸牙下以竹落塞決口加帶禦器械河決商胡北流與禦河合爲一及二股東流禦河遂淺澱昉以開浚功遷宮苑副使又塞漳河作浮梁於洺州兼外都水丞詔相度興修水利河決大名第五埽昉議塞之因疏塘水漑深州田又導葫蘆河自樂壽之東至滄州二百里塞孟家口開幹寧軍直河作橋於眞定之中渡又自衞州王供埽導沙河入禦河以廣運路累遷達州防禦使制置河北河防水利禦史盛陶言昉挾第五埽之功專爲已力假朝廷威福恐動州縣所開共城河頗廢人戶水磑久無成功又議開沁河因察訪官按行始知不便漳河滹沱之役水占邢洺趙深祁五州之田王廣廉孔嗣宗錢勰趙子幾皆嘗論奏其姦欺之狀則多置防口指決河所侵便爲淤田其事權之盛則舉官廢吏惟其所欲悖慢豪橫則受聖旨者三受提防刑獄司牒者十二故有違拒小人誤當賞擢驕暴自肆願遣官代還仍行究治神宗曰王安石以昉知河事故加任使令開漳河用工七百萬滹沱八九百萬已議體量矣始安石欲興水利驟用昉昉挾安石勢而慢韓琦後安石覺其虛誕亦疎之以憂死遂罷都大制置河防水利司【宋史程昉傳】

宋神宗熙寧八年十二月丙申濬河【宋史神宗本紀】

宋神宗熙寧十年五月滎澤河隄急詔判都水監兪光往治之七月河復溢衞州王供及汲縣上下埽懷州黃沁滑州韓村乙丑遂大決於澶州曹村澶淵北流斷絕河道南徙東滙於梁山張澤濼分爲二派一合南淸河入於淮一合北淸河入於海凡灌郡縣四十五而濮齊鄆徐尢甚壊田逾三十萬頃遣使修閉八月又決鄭州滎澤於是文彥博言臣正月嘗奏徳州河底淤澱泄水稽滯上流必至壅遏又河勢變移四散漫流兩岸俱被水患若不預爲經制必溢魏博恩澶等州之境而都水略無施設止固防東流北岸而已適累年河流低下官吏希省費之賞未嘗增修隄岸大名諸埽皆可憂虞謂如曹村一埽自熙寧八年至今三年𨿽每計春料當培低怯而有司未嘗如約其埽兵又皆給他役實在者十有七八今者果大決溢此非天災實人力不至也臣前論此並乞審擇水官今河朔京東州縣人被患者莫知其數嗸嗸吁天上軫聖念而水官不能自訟猶汲汲希賞臣前論所陳出於至誠本圖補報非敢激訐也【宋史河渠志】是年七月丙子河決澶州曹村埽九月庚戌詔河決害民田所屬州縣疏瀹仍蠲其稅【宋史神宗本紀】七月河決曹村下埽澶淵絕流又東滙於梁山張澤濼凡壊郡縣四十五官亭民捨數萬田三十萬頃河陽河水湍漲壊南倉溺居民滄衛河濼暴漲敗廬舎損田苗【宋史五行志】王居卿爲京東轉運使靑州河貫城中苦泛溢爲病居卿卽城立飛橋上設樓櫓下建門以時閉啟人誦其智徙河北路河決曹村居卿立軟橫二埽以遏怒流而不與水爭朝廷賞其功建以爲都水法召拜戶部副使提舉市易【宋史王居卿傳】王克臣知鄆州河決曹村克臣亟築隄城下或曰河決澶淵去鄆爲逺且州徙於髙八十年不知有水患安事此克臣不聴役愈急隄成水大至不沒者才尺餘復起甬道屬之東平王陵埽人得趨以避水事定皆繪像祀之進天章閣待制【宋史王克臣傳】兪充召判都水監河決曹村充往救防還陳河防十餘事槪論水衡之政不修因循茍且浸以成習方曹村決時兵之在役者僅十餘人有司自取敗事恐未可以罪嵗也加集賢殿修撰提舉市易【宋史兪充傳】龔鼎臣畱守南京河決曹村流殍滿野鼎臣勞來振拊歸者不勝計拜諫議大夫【宋史龔鼎臣傳】黃廉爲監察禦史裏行河決曹村壊田三十萬頃民廬舎三十八萬家廉受詔安撫京東發廩振饑逺不能至者分遣吏移給擇髙地作捨以居民流民過取無徵算轉行者賦糧質私牛而與之錢養男女棄於道者丁壯則役其力凡所活二十五萬加集賢校理提防河東刑獄【宋史黃廉傳】蘇軾知徐州河決曹村泛於梁山泊溢於南淸河滙於城下漲不能泄城將敗富民爭出避水軾曰富民出民皆動揺吾誰與守吾在是水決不能敗城驅使復入軾詣武衛營呼卒長曰河將害城事急矣𨿽禁軍且爲我盡力卒長曰太守猶不避塗潦吾儔小人當效命率其徒持畚鍤以出築東南長隄首起戲馬臺尾屬於城兩日夜不止城不沈者三版軾廬於其上過家不入使官吏分堵以守卒全其城請復調來嵗夫增築故城爲木岸以虞水之再至朝廷従之【宋史蘇軾傳】

熙寧十年河決澶州北道斷絕河流南徙東滙於梁山張澤濼分爲二派一合南淸河入於淮一合北淸河入於海南淸入淮卽今沂泗南流由徐邳入淮之道宋元以來未之有攺也北道自張秋決塞河不復來而入淮一水遂受河之委倏南倏北去海數百里間而竭國家之力不能制而一之也【谷山筆麈】

宋神宗元丰元年四月丙寅決口塞詔攺曹村埽曰靈平五月甲戍新隄成閉口斷流河復歸北初議塞河也故道堙而髙水不得下議者欲自夏津縣東開簽河入董固以防舊河袤七十里九十步又自張村埽直東築隄至龎家莊古隄袤五十里二百步詔樞都承防韓縝相視縝言漲水沖刷新河己成河道河勢變移無常𨿽開河就隄及於河身剏立生隄枉費功力惟增修新河乃能經久詔可十一月都水監言自曹村決溢諸埽無復儲蓄乞給錢二十萬緡下諸路以時市梢艸封樁詔給十萬緡非朝防及埽岸危急毋得擅用【宋史河渠志】五月甲戍朔賜塞河役死家錢【宋史神宗本紀】章丘河水溢壊公私廬舍【宋史五行志】

宋神宗元丰二年七月戊子範子淵言因防黃河岸畢工乞中分爲兩埽詔以廣武上下埽爲名【宋史河渠志】宋神宗元丰三年七月庚午澶州孫村陳埽及大吳小吳埽決詔外監丞司速修閉初河決澶州也北外監丞陳祐甫謂商胡決三十餘年所行河道塡淤漸髙隄防嵗增未免泛濫今當修者有三商胡一也橫隴二也禹舊迹三也然商胡橫隴故道地勢髙平土性疏惡皆不可復復亦不能持久惟禹故瀆尙存在大伾太行之間地卑而勢固故祕閣校理李垂與今知深州孫民先皆有修復之議望召民先同河北漕臣一員自衞州王供埽按視訖於海口従之【宋史河渠志】張問提防河北刑獄大吳決議築小吳問言曹村小吳南北相直而曹村當水沖賴小吳隄薄水溢北出故南堤無患若築小吳則左彊而右傷南岸且決水並京畿爲害獨可於孫吳兩埽間起隄以備之耳詔付水官議久不決小吳卒潰徙江東淮南轉運復爲河北轉運河再決議者欲調京東民三十萬自澶築隄抵幹寧問言隄未能爲益災傷之餘力役勞民非計也神宗従之入爲度支副使【宋史張問傳】宋神宗元丰四年四月澶州臨河縣小吳河溢北流漂溺居民【宋史五行志】四月小吳埽復大決自澶注入禦河恩州危甚六月戊午詔東流已塡淤不可復將來更不修閉小吳決口候見大吳歸納應合修立隄防令李立之經畫以聞帝謂輔臣曰河之爲患久矣後世以事治水故常有礙夫水之趨下乃其性也以道治水則無違其性可也如能順水所向遷徙城邑以避之復有何患𨿽神禹復生不過如此輔臣皆曰誠如聖訓河北東路提防刑獄劉定言王莽河一徑水自大名界下合大流注冀州及臨淸徐曲禦河決口恩州趙村壩子決口兩徑水亦注冀州城東若遂成河道卽大流難以西傾全與李垂孫民先所論違背望早經制詔送李立之八月壬午立之言臣自決口相視河流至幹寧軍分入東西兩塘次入界河於劈地口入海通流無阻宜修立東西隄詔覆計之而言者又請自王供埽上添修南岸於小吳口北創修遙隄候將來礬山水下決王供埽使直河注東北於滄州界或南或北従故道入海不従九月庚子立之又言北京南樂館陶宗城魏縣淺口永濟延安鎭瀛州景城鎭在大河兩隄之間乞相度遷於隄外於是用其說分立東西兩隄五十九埽定三等向著河勢正著隄身爲第一河勢順流隄下爲第二河離隄一里內爲第三退背亦三等隄去河最逺爲第一次逺者爲第二次近一里以上爲第三立之在熙寧初己主立隄今竟行其言【宋史河渠志】

宋神宗元丰五年正月已丑詔立之凡爲小吳決口所立隄防可按視河勢向背應置埽處毋虛設巡河官毋橫費工料六月河溢北京內黃埽七月決大吳埽隄以紓靈平下埽危急八月河決鄭州原武埽溢入利津陽武溝刁馬河歸納梁山濼詔曰原武決口已引奪大河四分以上不大治之將貽朝廷巨憂其輟修汴河隄岸司兵五千並力築隄修閉都水復言兩馬頭墊落水面闊二十五步天寒乞候來春施工至臘月竟塞云九月河溢滄州南皮上下埽又溢淸池埽又溢永靜軍阜城下埽十月辛亥提舉汴河隄岸司言洛口廣武埽大河水漲塌岸壊下牐斗門萬一入汴人力無以枝梧密邇都城可不深慮詔都水監官速往防之丙辰廣武上下埽危急詔救防尋獲安定【宋史河渠志】是年秋陽武原武二縣河決壊田廬【本紀八月戊寅河決原武】相州漳河決溺臨漳縣居民又磁州諸縣鎭夏伏漳釜河水泛濫臨漳縣斛律口決壊官私廬舍傷田稼【宋史五行志】九月癸卯滑州河水溢十月辛亥洛口廣武大河溢十二月辛酉塞原武決河【宗史神宗本紀】

宋神宗元丰七年七月北京館陶河溢入府城壊官私廬舍八月趙邢洺磁相諸州河水泛溢壊城郭軍營【宋史五行志】七月甲辰河溢元城埽決橫隄破北京帥臣王拱辰言河水暴至數十萬眾號叫求救而錢谷稟轉運常平歸提舉軍器工匠隸提刑埽岸物料兵卒卽屬都水監逐司在逺無一得專倉卒何以濟民望許不拘常制詔事干機速奏覆牒稟所屬不及者如所請戊申命拯防陽武埽十月冀州王令圗奏大河行流散漫河內殊無流旋生灘磧宜近澶州相視水勢使還復故道會明年春宮車晏駕大抵熙寧初專欲導東流閉北流元丰以後因河決而北議者始欲復禹故迹神宗愛惜民力思順水性而水官難其人王安石力主程昉範子淵故二人尢以河事自任帝𨿽借其才然每抑之其後元祐元年子淵己攺司農少卿禦史呂陶劾其修隄開河縻費巨萬防隄壓埽之人溺死無數元丰六年興役至七年功用不成乞行廢放於是黜知兗州尋降知峽州其制略曰汝以有限之材興必不可成之役驅無辜之民置之必死之地中書舍人蘇軾詞也【宋史河渠志】李周提防京西刑獄時方興水利或請釃湍河爲六渠以益鉗廬陂水度用工八十萬周曰湍河原髙委下捍以隄猶患決溢若又導之必致爲害乃疏言渠成未可必而費已不貲盍姑鑿其一而試之倘可以足用行之渠卒無功明年河溢鄧城幾沒始思其議竟以直道罷判西京國子監【宋史李周傳】魯有開知衞州水災人乏食擅貸常平錢粟與之且奏乞蠲其息徙冀州增隄或謂郡無水患何以役爲有開曰預備不虞古之善計也卒成之明年河決水果至不能冒隄而止朝廷遣使河北民遮誦其功狀召爲膳部郎中元祐中歷知信陽軍【宋史魯有開傳】韓璹知澶州坐失舉降太常少卿河決晝夜扞禦神宗念其勞復攺官大中大夫【宋史韓璹傳按有開璹二事不知在何年姑置於此】惟忠爲畱都大管勾汴河使建議以爲渠有廣狹若水闊而行緩則沙伏而不利於舟請卽其廣處束以木岸三司以爲不便後卒用其議【宋史符惟忠傳按惟忠與富弼同時亦附置於此】宋神宗元丰八年三月哲宗卽位宣仁聖烈皇后垂簾河流𨿽北而孫村低下夏秋霖雨漲水往往東出小吳之決旣未塞十月又決大名之小張口河北諸郡皆被水災知澶州王令圗建議濬迎陽埽舊河又於孫村金隄置約復故道本路轉運使範子奇仍請於大吳北岸修進鋸牙擗約河勢於是回河東流之議起【宋史河渠志】喬執中提防京西北路刑獄時河決廣武埽危甚相聚莫敢登執中不顧立其上眾隨之如蟻附不日埽成元祐初爲吏部郎中【宋史喬執中傳】李南公爲河北轉運副使先是知澶州王令圖請開迎陽埽舊河於孫村置約回水東注南公與範子奇以爲可行且欲於大吳北進鋸牙約河勢歸故道朝廷命使者行視兩人復以前議爲非云迎陽下瞰京師孫村水勢不便又爲禦史所論詔罰金加直袐閣知延安府【宋史李南公傳】哲宗立絳爲北京畱守河決小吳都水議傍魏城鑿渠東趨金隄役甚棘絳言功不可成徒耗費國力而使魏人流徙非計也三奏乞罷之元祐二年以司空檢校太尉致仕【宋史絳傳】韓趙挺之通判徳州魏境河屢決議者欲徙宗城縣轉運使檄挺之往視挺之云縣距髙原千歲矣水未嘗犯今所遷不如舊必爲民害使者卒徙之財二年河果壊新城漂居民略盡召試館職爲祕閣校理【宋史趙挺之傳】

宋哲宗元祐元年二月辛酉以河決大名壊民田艱食者詔安撫使韓絳賑之【宋史哲宗本紀】二月乙丑詔未得雨澤權罷修河放諸路兵夫九月丁丑詔祕書監張問相度河北水事十月庚寅又以王令圗領都水同問行河十一月丙子問言臣至滑州決口相視迎陽埽至大小吳水勢低下舊河淤仰故道難復請於南樂大名埽開直河並簽河分引水勢入孫村口以觧北京向下水患令圗亦以爲然於是減水河之議復起旣従之矣會北京畱守韓絳奏引河近府非是詔問別相視【宋史河渠志】初元丰中河決小吳北注界河東入於海神宗詔東流故道淤髙理不可回其勿復塞乃開大吳以防北都至是都水王令圗請還河故道下執政議瞻曰自河決已八年未有定論今遽興大役役夫三十萬用木二千萬臣竊憂焉朝廷方遣使相視若以東流未便宜急従之若以爲可回宜爲數嵗之計以緩民力議者又謂河入界河而北則失中國之險昔澶淵之役非河爲限則北兵不止瞻曰王者恃徳不恃險昔堯舜都蒲冀周漢都咸鎬皆歷年數百不聞以河障外國澶州之役蓋廟社之靈章聖之徳將相之智勇故敵帥授首豈獨河之力哉後使者以東流非便水官復請塞北流瞻固爭之卒詔罷役如曕所議【宋史趙瞻傳】初河決小吳議者欲自孫村口導還故處及是役興常言京東河北饑困不宜導河詔罷之【宋史李常傳】

宋哲宗元祐二年二月令圗問欲必行前說朝廷又従之三月令圗死以王孝先代領都水亦請如令圗議右司諌王覿言河北人戶轉徙者多朝廷責郡縣以安集空倉廩以振濟又遣專使察視之恩徳厚矣然耕耘之時而流轉於道路者不已二麥將熟而寓食於四方者未還其故何也盍亦治其本矣今河之爲患三泛濫渟滀漫無涯涘吞食民田未見窮已一也緣邊漕運獨賴禦河今禦河淤澱轉輸艱梗二也塘泊之設以限南北濁水所經卽爲平陸三也欲治三患在遴擇都水轉運而責成耳今轉運使範子奇反覆求合都水使者王孝先暗繆望別擇人時知樞密院事安燾深以東流爲是兩疏言朝廷久議回河獨憚勞費不顧大患蓋自小吳未決以前河入海之地𨿽屢變易而盡在中國故京師恃以北限彊敵景徳澶淵之事可驗也且河決每西則河尾每北河流旣益西決固已北抵境上若復不止則南岸遂屬遼界彼必爲橋梁守以州郡如慶曆中因取河南熟戶之地遂築軍以窺河外已然之效如此蓋自河而南地勢平衍直抵京師長慮卻顧可爲寒心又朝廷捐東南之利半以宿河北重兵備預之意深矣使敵能至河南則邈不相及今欲便於治河而緩於設險非計也王巖叟亦言朝廷知河流爲北道之患日深故遣使命水官相視便利欲順而導之以拯一路生靈於墊溺甚大惠也然昔者專使未還不知何疑而先罷議專使反命不知何所取信而議復興旣敕都水使者總護役事調兵起工有定日矣已而復罷數十日間變議者再三何以示四方今有大害七不可不早爲計北塞之所恃以爲險者在塘泊黃河堙之猝不可濬浸失北塞險固之利一也橫遏西山之水不得順流而下蹙溢於千里使百萬生齒居無廬耕無田流散而不復二也幹寧孤壘危絕不足道而大名深冀腹心郡縣皆有終不自保之勢三也滄州扼北敵海道自河不東流滄州在河之南直抵京師無有限隔四也並吞禦河邊城失轉輸之便五也河北轉運司嵗耗財用陷租賦以百萬計六也六七月間河流交漲占沒西路阻絕遼使進退不能兩朝以爲憂七也非此七害委之可緩而未治可也且去嵗之患己甚前嵗今嵗又甚焉則柰何望深詔執政大臣早決河議而責成之太師文彥博中書侍郎呂大防皆主其說中書舍人蘇轍謂右僕射呂公著曰河決而北先帝不能回而諸公欲回之是自謂智勇勢力過先帝也盍因其舊而修其未備乎公著唯唯於是三省奏自河北決恩冀以下數州被患至今未見開修的確利害致妨興工乃詔河北轉運副使限兩月同水官講議聞奏十一月講議官皆言令圗問相度開河取水入孫村口還復故道處測量得流分尺寸取引不過其說難行十二月張景先復以問說爲善果欲回河惟北京已上滑州而下爲宜仍於孫村濬治橫河舊隄止用逐埽人兵物料並年例客軍春夫漸爲之可也朝廷是其說【宋史河渠志】大河北流宰相主水官議必欲回之東注燾以河流入濼澱久必淤淺恐河朔無以禦敵遂上言曰自小吳未決之前河𨿽屢徙而盡在中國故京師得以爲北限今決而西則河尾益北如此不已將南岸遂屬敵界彼若建橋梁守以州郡窺兵河外可爲寒心今水官之議不過論地形較功費而獻納之臣不考利害輕重徒便於治河而以設險爲緩非至計也帝𨿽然之而回河之議紛起東北蕭然煩費功亦不就【宋史安燾傳】百祿攺吏部侍郎都水王孝先議回河故道大防意向之命百祿行視百祿以東流髙仰而河勢順下不可回卽馳奏所以然之狀且取神宗詔令勿塞故道者並上之大防猶謂大河東流中國之險限今塘濼旣壊界河淤淺河且北注矣百祿言塘濼有限寇之名無禦寇之實借使河徙而北敵始有下流之憂乃吾之利也先帝明詔具在柰何妄動搖之乃止俄兼侍讀進翰林學士【宋史範百祿傳】元祐初朝廷起回河之議未決而開河之役遽興詔言河朔秋潦水淫爲災民人流徙賴發廩振贍思稍蘇其生謂宜安之未可以力役傷也従之【宋史王詔傳】河性北流而矯之東以致中國疲敝文呂二公不無罪焉【南河全考】

行水金鑑卷十二

欽定四庫全書

行水金鑑卷十三

江南按察使傅澤洪撰

河水

宋哲宗元祐三年六月戊戍詔黃河未復故道終爲河北患王孝先等議巳嘗興役不可中罷宜接續工料向去決要回復故道三省樞密院速與商議施行右相範純仁言天下大勢惟人君所向羣下競趨如川流山擁小失其道非一言一力可回故居上者不可不謹今聖意巳有所向而爲天下先矣乞諭執政前日降出文字卻且進入免希合之臣妄測聖意輕舉大役尙書王存等亦言使大河決可東回而北流遂斷何惜勞民費財成經久之利今孝先等自未有必然之論但僥幸萬一以冀成功又預求免責若遂聽之將有噬臍之悔乞選公正近臣及忠實內侍覆行按視審度可否興工未晚庚子三省樞密院奏事延和殿文彥博呂大防安燾等謂河不東則失中國之險爲契丹之利範純仁王存胡宗愈則以虛費勞民爲憂太后曰且熟議明日純仁又畫四不可之說且曰北流數年未爲大患而議者恐失中國之利先事回攺正如頃西夏本不爲邊患而好事者以爲不取恐失機會遂興靈武之師也存宗愈亦奏昨親聞徳音更令熟議然累日猶有未同或令建議者結罪任責臣等本謂建議之人思慮有所未逮故乞差官覆按若但使之結罪彼所見不過如此後或誤事加罪何益臣非不知河決北流爲患非一淤沿邊塘泊斷禦河漕運失中國之險遏西山之流若能全回大河使由孫村故道豈非上下通願但恐不能成功爲患甚於今日故欲選近臣按視若孝先之說決可成則積聚物料接續興役如不可爲則令沿海踏行自恩魏以北塘泊以南別求可以疏導歸海去處不必專主孫村此亦三省共曽商量望賜詳酌存又奏自古惟有導河並塞河導河者順水勢自髙導令就下塞河者爲河隄決溢修塞令入河身不聞幹引大河令就髙行流也於是收回戊戍詔書戶部侍郎蘇轍中書舍人曽肇各三上疏轍大略言黃河西流議復故道事之經嵗役兵二萬聚梢樁等物三十餘萬方河朔災傷困獘而興必不可成之功吏民竊嘆今回河大議𨿽寢然聞議者固執來嵗開河分水之策今小吳決口入地巳深而孫村所開丈尺有限不獨不能回河亦必不能分水況黃河之性急則通流緩則淤澱旣無東西皆急之勢安有兩河並行之理縦使兩河並行未免各立隄防其費又倍矣今建議者其說有三臣請折之一曰禦河堙滅失饋運之利昔大河在東禦河自懷衞經北京漸歷邊郡饋運旣便商賈通行自河西流禦河堙滅失此大利天實使然今河自小吳北行占壓禦河故地𨿽使自北京以南折而東行則禦河堙滅己一二百里何由復見此禦河之說不足聽也二曰恩冀以北漲水爲害公私損耗臣聞河之所行利害相半蓋水來𨿽有敗田破稅之害其去亦有淤厚宿麥之利況故道已退之地桑麻千里賦役全復此漲水之說不足聽也三曰河徙無常萬一自契丹界入海邊防失備按河昔在東自河以西郡縣與契丹接境無山河之限邊臣建爲塘水以捍契丹之衝今河旣西則西山一帶契丹可行之地無幾邊防之利不言可知然議者尙恐河復北徙則海口出契丹界中造舟爲梁便於南牧臣聞契丹之河自北南注以入於海蓋地形北髙河無北徙之道而海口深浚勢無徙移此邊防之說不足聽也臣又聞謝卿材到闕昌言黃河自小吳決口乘髙注北水勢奔決上流隄防無復決怒之患朝廷若以河事付臣不役一夫不費一金十年保無河患大臣以其異已罷歸而使王孝先兪瑾張景先三人重畫回河之計蓋由元老大臣重於攺過故假契丹不測之憂以取必於朝廷𨿽已遣百祿等出按利害然未敢保其不觀望風旨也願亟回收買梢艸指揮來嵗勿調開河役兵使百祿等明知聖意無所偏系不至阿附以誤國計肇之言曰數年以來河北京東淮南災傷今嵗河北並邊稍熟而近南州軍皆旱京東西淮南饑殍瘡痍若來年𨿽未大興河役止令修治舊隄開減水河亦須調發丁夫本路不足則及鄰路鄰路不足則及淮南民力果何以堪民力未堪則𨿽有回河之防及梢艸先具將安施乎會百祿等行視東西二河亦以爲東流髙仰北流順下決不可回卽奏曰往者王令圗張問欲開引水簽河導水入孫村口還復故道議者疑焉故置官設屬使之講議旣開撅井筒折量地形水面尺寸髙下顧臨王孝先張景先唐義問陳祐之皆謂故道難復而孝先獨叛其說初乞先開減水河俟行流通快新河勢緩人工物料丰備徐議閉塞北流已而召赴都堂則又請以二年爲期及朝廷詰其成功遽云來年取水入孫村口若河流順快工料有備便可閉塞回復故道是又不竢新河勢緩矣回河事大寧容異同如此蓋孝先兪瑾等知合用物料五千餘萬未有指擬見買數計經嵗未及毫釐度事理終不可爲故爲大言又云若失此時或河勢移背豈獨不可減水卽永無回河之理臣等竊謂河流轉徙乃其常事水性就下固無一定若假以五年休養數路民力沿河積材漸濬故道葺舊隄一旦流勢攺變審議事理釃爲二渠分派行流均減漲水之害則勞費不大功力易施安得謂之一失此時永無回河之理【宋史河渠志】

宋哲宗元祐四年正月癸未百祿等使回入對復言修減水河役過兵夫六萬三千餘人計五百三十萬工費錢糧三十九萬二千九百餘貫石匹兩收買物料錢七十五萬三百餘緡用過物料二百九十餘萬條束官員使臣軍大將凡一百一十餘員請給不與焉願罷有害無利之役那移工料繕築西隄以護南決口未報己亥乃詔罷回河及修減水河四月戊午尙書省言大河東流爲中國之要險自大吳決後由界河入海不惟淤壊塘濼兼濁水入界河向去淺澱則河必北流若河尾直注北界入海則中國全失險阻之限不可不爲深慮詔範百祿趙君錫條畫以聞百祿等言臣等昨按行黃河獨流口至界河又東至海口熟觀河流形勢並緣界河至海口鋪砦地分使臣各稱界河未經黃河行流已前闊一百五十步下至五十步深一丈五尺下至一丈自黃河行流之後今闊至五百四十步次亦三二百步深者三丈五尺次亦二丈乃知水性就下行疾則自刮除成空而稍深與前漢書大司馬史張戎之論正合自元丰四年河出大吳一向就下衝入界河行流勢如傾建經今八年不捨晝夜沖刷界河兩岸日漸開闊連底成空趨海之勢甚迅𨿽遇元丰七年八年元祐泛漲非常而大吳以上數百里終無決溢之害此乃下流歸納處河流深快之驗也塘濼有限遼之名無禦遼之實今之塘水又異昔時淺足以褰裳而涉深足以維舟而濟冬寒冰堅尢爲坦途如滄州等處商胡之決卽已澱淤今四十二年迄無邊警亦無人言以爲深憂自回河之議起首以此動煩聖聽殊不思大吳初決水未有歸猶不北去今入海湍迅界河益深尙復何慮卽令有此則中國據上游契丹豈不慮乘流擾之乎自古朝那蕭闗雲中朔方定襄鴈門上郡太原右北平之間南北往來之衝豈塘濼界河之足限哉臣等竊謂本朝以來未有大河安流合於禹迹如此之利便者其畍河向去只有深闊加以朝夕海潮往來渲蕩必無淺澱河尾安得直注北界中國亦無全失險阻之理且河遇平壤灘慢行流稍遲則泥沙畱淤若趨深走下湍激奔騰惟有刮除無由淤積不至上煩聖慮七月己已朔冀州南宮等五埽危急詔撥提舉修河司物料百萬與之甲午都水監言河爲中國患久矣自小吳決後泛濫未著河槽前後遣官相度非一終未有定論以爲北流無患則前二年河決南宮下埽去三年決上埽今四年決宗城中埽豈謂北流可保無虞以爲大河臥東則南宮宗城皆在西岸以爲臥西則冀州信都恩州淸河武邑或決皆在東岸要是大河千里未見歸納經久之計所以昨相度第三第四鋪分決漲水少紓目前之急繼又宗城決溢向下包蓄不定𨿽欲不爲東流之計不可得也河勢未可全奪故爲二股之策今相視新開第一口水勢湍猛發泄不及己不候工畢更撥沙河隄第二口泄減漲水因而二股分行以紓下流之患𨿽未保冬夏常流己見有可爲之勢必欲經久遂作二股仍較今所修利害孰爲輕重有司具析保明以聞八月丁未翰林學士蘇轍言夏秋之交暑雨頻並河流暴漲出岸由孫村東行蓋每嵗常事而李偉與河埽使臣因此張皇以分水爲名欲發回河之議都水監従而和之河事一興求無不可況大臣以其符合已說而樂聞乎臣聞河道西行孫村側左大約入地二丈以來今所報漲水出岸由新開口地東入孫村不過六七尺欲因六七尺漲水而奪入地二丈河身𨿽三尺童子知其難矣然朝廷遂爲之遣都水使者興兵功開河道進鋸牙欲約之使東方河水甚漲其西行河道若不斷流則遏之東行實同兒戲臣願急命有司徐觀水勢所向依累年漲水舊例因其東溢引入故道以紓北京朝夕之憂故道隄防壊決者第略加修葺免其決溢而已至於開河進約等事一切毋得興功俟河勢稍定然後議不過一月漲水旣落則西流之勢決無移理兼聞孫村出岸漲水今已斷流河上官吏未肯奏知耳是時吳安持與李偉力主東流而謝卿材謂近嵗河流稍行地中無可回之理上河議一編召赴政事堂會議大臣不以爲然癸丑三省樞密院言繼日霖河上之役恐煩聖慮太后曰訪之外議河水已東復故道矣乙丑李偉言已開撥北京南沙河直隄第三鋪放水入孫村口故道通行又言大河已分流卽更不須開淘因昨來一決之後東流自是順快渲刷漸成淃道見今已爲二股約奪大河三分以來若得夫二萬於九月興工至十月寒凍時可畢因引導河勢豈止爲二股通行而已亦將遂爲回奪大河之計今來旣因擗拶東流修全鋸牙當迆邐增進一埽而取一埽之利比至來年春夏之交遂可全復故道朝廷今日當極力必閉北流乃爲上防若不明詔有司卽令回河深恐上下遷延議終不決觀望之間遂失機防乞復置修河司従之【宋史河渠志】是年夏秋霖雨河流泛漲【宋史五行志】

宋哲宗元祐五年正月丁亥梁燾言朝廷治河東流北流本無一偏之私今東流未成邊北州縣未至受患其役可緩北流方悍邊西州縣日夕可憂其備宜急今傾半天下之力專事東流而不加一夫一艸於北流之上得不誤國計乎去年屢決之害全由隄防無備臣願嚴責水官修治北流埽岸使二方均被惻隠之恩二月已亥詔開修減水河辛丑乃詔三省樞密院去冬愆雪今未得雨外路旱暵闊逺宜權罷修河戊申蘇轍言臣去年使契丹過河北見州縣官吏訪以河事皆相視不敢正言及今年正月還自契丹所過吏民方舉手相慶皆言近有朝防罷回河大役命下之日北京之人驩呼鼓舞惟減水河役遷延不止耗蠧之事十存四五民間竊議意大臣業已爲此勢難遽回旣爲聖鑑所臨要當迆邐盡罷今月六日果防聖旨以旱災爲名權罷修黃河候今秋取旨大臣覆奏盡罷黃河東北流及諸河工役民方憂旱聞命踴躍實荷聖恩然臣竊詳聖旨上合天意下合民心因水之性功力易就天語激切中外聞者或至泣下而大臣奉行不得其平由此觀之則是大臣所欲𨿽害物而必行陛下所爲𨿽利民而不聽至於委曲回避巧爲之說僅乃得行君權已奪國勢倒植臣所謂君臣之間逆順之際大爲不便者此事是也黃河旣不可復回則先罷修河司只令河北轉運司盡將一道兵功修貼北流隄岸罷吳安持李偉都水監差遣正其欺罔之罪使天下曉然知聖意所在如此施行不獨河事就緒天下臣庶自此不敢以虛誑欺朝廷獘事庶幾漸去矣八月甲辰提舉東流故道李偉言大河自五月後日益暴漲始由北京南沙隄第七鋪決口水出於第三第四鋪並淸丰口一並東流故道河槽深三丈至一丈以上比去年尢爲深快頗減北流橫溢之患然今己秋深水當減落若不少加措置慮致斷絕卽東流遂成淤澱望下所屬官司經畫沙隄等口分水利害免淤故道上誤國事詔吳安持與本路監司北外丞司及李偉按視具合措置事連書以聞九月中丞蘇轍言修河司若不罷李偉若不去河水終不得順流河朔生靈終不得安居乞速罷修河司及檢舉【宋史河渠志】

宋哲宗元祐六年四月庚子敕竄責李偉【宋史河渠志】堯兪爲吏部侍郎水官李偉議大河可従孫村導之還故道堯兪言河事𨿽不可億度然比遣使按之皆言非便而偉又繆悠不肯任責豈可以遽興大役朝廷遂置偉議進吏部尙書兼侍讀【宋史傅堯兪傳】

宋哲宗元祐七年三月以吏部郎中趙偁權河北轉運使偁素與安持等議不協嘗上河議其略曰自頃有司回河幾三年功費騷動半天下復爲分水又四年矣故所謂分水者因河流相地勢導而分之今乃橫截河流置埽約以扼之開濬河門徒爲淵潭其狀可見況故道千里其間又有髙處故累嵗漲落輒復自斷夫河流有逆順地勢有髙下非朝廷可得而見職在有司朝廷任之亦信矣患有司不自信耳臣謂當繕大河北流兩隄復修宗城棄隄閉宗城口廢上下約開闞村河開使河流湍直以成深道聚三河工費以治一河一二年可以就緒而河患庶幾息矣願以河事並都水條例一付轉運司而總以工部罷外丞司使措置歸一則職事可舉獘事可去四月詔南北外兩丞司管下河埽今後令河北京西轉運使副判官府界提防分認界至內河北仍於銜內帶兼管南北外都水公事十月辛酉以大河東流賜都水使者吳安持三品服北都水監丞李偉再任【宋史河渠志今水學云禹河従勃碣入海此故道也宋景徳景龍兩決橫隴爲大河之經流慶曆又決商胡橫隴斷絕商胡決河自魏至恩冀幹寧入海是謂北流嘉祐河流派別於魏之第六埽遂爲二股自魏恩東至徳滄入海是謂東流主東流者文彥博吳安持等主北流者歐陽修蘇轍等盈庭聚訟迨後東流斷絕河竟北流矣】

宋哲宗元祐八年二月乙卯三省奉旨北流軟堰並依都水監所奏門下侍郎蘇轍奏臣嘗以謂軟堰不可施於北流利害甚明蓋東流本人力所開闊止百餘步冬月河流斷絕故軟堰可爲今北流是大河正澑比之東流何止數倍見今河水行流不絕軟堰何由能立蓋水官之意欲以軟堰爲名實作硬堰陰爲回河之計耳朝廷旣己覺其意則軟堰之請不宜復従趙偁亦上議曰臣竊謂河事大利害有三而言者互進其說或見近忘逺徼幸盜功或取此捨彼譸張昧理遂使大利不明大害不去上惑朝聽下滋民患橫役枉費殆無窮己臣切痛之所謂大利害者北流全河患水不能分也東流分水患水不能行也宗城河決患水不能閉也是三者去其患則爲利未能去則爲害今不謀此而議欲專閉北流止知一日可閉之利而不知後日旣塞之患止知北流伏槽之水易爲力而不知闞村方漲之勢未可並以入東流也夫欲合河以爲利而不卹上下壅潰之害是皆見近忘逺徼幸盜功之事也有司欲斷北流而不執其咎乃引分水爲說姑爲軟堰知河衝之不可以軟堰禦則又爲決堰之計臣恐枉有工費而以河爲戲也請俟漲水伏槽觀大河之勢以治東流北流五月水官卒請進梁村上下約東狹河門旣涉漲水遂壅而潰南犯徳淸西決內黃東淤梁村北出闞村宗城決口復行魏店北流因淤遂斷河水四出壊東郡浮梁十二月丙寅監察禦史郭知章言臣比緣使事至河北自澶州入北京渡孫村口見水趨東者河甚闊而深又自北京往洺州過楊家淺口復渡見水之趨北者才十之二三然後知大河宜閉北行東乞下都水監相度於是吳安持復兼領都水卽建言近準朝旨已堰斷魏店剌子向下北流一枝斷絕然東西未有堤岸若漲水稍大必披灘漫出則平流在北京恩州界爲害愈甚乞塞梁村口縷張包口開靑丰口以東雞爪河分殺水勢呂大防以其與已意合向之詔同北京畱守相視時範純仁復爲右相與蘇轍力以爲不可遂降旨令都水監與本路安撫轉運提刑司共議可則行之有異議速以聞紹聖元年正月也是時轉運使趙偁深不以爲然提刑上官均頗助之偁之言曰河自孟津初行平地必須全流乃成河道禹之治水自冀北抵滄棣始播爲九河以其近海無患也今河自橫隴六塔商胡小吳百年之間皆従西決蓋河徙之常勢而有司置埽創約橫截河流回河不成因爲分水初決南宮再決宗城三決內黃亦皆西決則地勢西下較然可見今欲弭息河患而逆地勢戾水性臣未見其能就功也請開闞村河門修平鄕鉅鹿埽焦家等隄濬澶淵故道以備漲水大名安撫使許將言度今之利若捨故道止從北流則慮河下巳湮而上流橫潰爲害益廣若直閉北流東徙故道則復慮受水不盡而被隄爲患竊謂宜因梁村之口以行東因內黃之口以行北而盡閉諸口以絕大名諸州之患俟春夏水大至乃觀故道足以受之則內黃之口可塞不足以受之則梁村之役可止定其成議則民心固而河之順復有時可以保其無害【許將本傳略同時黃河東北二議未決故將言之】詔令吳安持同都水監丞鄭佑與本路安撫轉運提刑司官具圗狀保明聞奏卽有未便亦具利害來上三月癸酉監察禦史郭知章言河復故道水之趨東已不可遏近日遣使按視逐司議論未一臣謂水官朝夕従事河上望專委之【知章本傳云知章爲監察禦史哲宗親政上言大河東北分流生靈被害今水之趨東者己不可遏順而導之閉北而行東其利百倍遷殿中侍禦史知章之意與許將同而將猶持兩可】乙亥呂大防罷相六月右正言張商英奏言元丰間河決南宮口講議累年先帝嘆曰神禹復生不能回此河矣乃敕自今後不得復議回河閉口蓋采用漢人之論俟其泛濫自定也元祐初文彥博呂大防以前敕非是防吳安持爲都水使者委以東流之事京東河北五百里內差夫五百里外出錢雇夫及支借常平倉司錢買梢艸斬伐楡栁凡八年而無尺寸之效乃遷安持太僕卿王宗望代之宗望至則劉奉世猶以彥博大防余意力主東流以梁村口吞納大河今則梁村口淤澱而開沙堤兩處決口以泄水矣前議累七十里堤以障北流今則云俟霜降水落興工矣朝廷咫尺不應九年爲水官蔽欺如此九年之內年年礬山水漲霜降水落豈獨今年始有漲水而待水落乃可以興工耶乞遣使按驗虛實取索回河以來公私費錢糧梢艸依仁宗朝六塔河施行防七月辛丑廣武埽危急詔王宗望亟往救防壬寅帝謂輔臣曰廣武去洛河不逺須防漲溢下灌京師已遣中使視之輔臣出圗狀以奏曰此由黃河北岸生灘水趨南岸今雨止河必減落已下水官與洛口官同行按視爲簽堤及去北岸嫩灘令河順直則無患矣八月丙子權工部侍郎吳安持等言廣武埽危急刷塌堤身二千餘步處地形稍髙自鞏縣東七里店至見今洛口約不滿十里可以別開新河引導河水近南行流地步至少用功甚微王宗望行視並開井筒各稱利便外其南築大堤工力浩大乞下各屬官司躬往相度保明従之十月丁酉王宗望言大河自元丰潰決以來東北兩流利害極大頻年紛爭國論不決水官無所適從伏自奉詔凡九月上稟成算自闞村下至栲栳堤七節河門並皆閉塞築金堤七十里盡障北流使全河東還故道以除河患又自闞村下至海口補築新舊堤防增修疏濬河道之淤淺者𨿽盛夏漲潦不至壅決望付史官紀紹聖以來聖明獨斷致此成績詔宗望等具析修閉北流部役官等功力等第以聞然是時東流堤防未及繕固瀕河多被水患流民入京師往往泊禦廊及僧捨詔給劵諭令還本土以就振濟已酉安持又言準朝旨相度開濬澶州故道分減漲水按澶州本是河行舊道頃年曽乞開修時以東西地形髙仰未可興工欲乞且行疏導燕家河仍令所屬先次計度合增修一十一埽所用工料詔令都水監候來年將及漲水月分先具利害以聞癸丑三省樞密院言元丰八年知澶州王令圗議乞修復大河故道元祐四年都水使者吳安持因紓南宮等埽危急遂就孫村口爲回河之防及梁村進約東流孫村口窄狹徳淸軍等處皆被水患今春王宗望等𨿽於內黃下埽閉斷北流然至漲水之時猶有三分水勢而上流諸埽已多危急下至將陵埽決壊民田近又據宗望等奏大河自閉塞闞村而下及創築新堤七十餘里盡閉北流全河之水東還故道今訪聞東流向下地形已髙水行不快旣閉斷北流將來盛夏大河漲水全歸故道不惟舊堤損缺怯薄而闞村新堤亦恐未易枝梧兼京城上流諸處埽岸慮有壅滯衝決之患不可不豫爲經畫詔權工部侍郎吳安持都水使者王宗望監丞郭祐同北外監丞司自闞村而下直至海口逐一相視增修疏濬不致壅滯衝決丙辰張商英又言今年已閉北流都水監長貳交章稱賀或乞付史官則是河水已歸故道止宜修緝堤埽防將來衝決而已近聞王宗望李仲卻欲開澶州故道以分水吳安持乞候漲水前相度緣開澶州故道若不與今東流底平則才經水落立見淤塞若與底平則從初自合閉口回河何用九年費財動眾安持稱候漲水相度乃是悠悠之談前來漲水並今來漲水各至澶州徳淸軍界安持首尾九年豈得不見更欲延至明年乃是狡兔三穴自爲潛身之計非公心爲國事也況立春漸近調夫如是時不早定議又畱後說邦財民力何以支持訪聞先朝水官孫民先元祐六年水官賈種民各有河議乞取索照防召前後本路監司及經歷河事之人與水官詣都堂反覆詰難務取至當經久可行定議歸一庶免以有限之財事無涯之功【宋史河渠志】是年河入徳淸軍決內黃口【宋史哲宗本紀】曽孝廣爲北外都水丞元祐中大臣議復河故道召孝廣問之言不可出通判保州久之復爲都水丞入爲水部員外郎河決內黃詔孝廣行視遂疏蘇村鑿鉅野導河北流紓澶滑深瀛之害遷都水使者洛水頻歲湓湧浸齧北岸孝廣按河隄得廢渡口遺迹曰此昔人所以殺水勢也卽日復決之累石爲防自是無水患提防永興路刑獄【宋史曽孝廣傳】馬黙爲河北都轉運使初元丰間河決小吳因不復塞縦之北流元祐議臣以爲東流便水官遂與之合黙與同時監司上議以北流爲便禦史郭知章復請從東流於是作東西馬頭約水復故道爲長堤壅河之北流者勞費甚大明年復決而北竟不能使之東【宋史馬黙傳】

行水金鑑卷十三

欽定四庫全書

行水金鑑卷十四

江南按察使傅澤洪撰

河水

宋哲宗紹聖元年冬十月丁酉河北流十二月巳丑漳河決溢浸洺磁等州令計置堙塞【宋史哲宗本紀熈寧導東流而北流閉至是河竟北流至元符二年東流遂斷絕】

宋哲宗紹聖二年秋七月庚戌河北流漲沒民田廬遣官振之【宋史哲宗本紀】七月戊午詔沿黃河州軍河防決溢並卽申奏【宋史河渠志】紹聖末都水使者議建廣武四埽石岸朝廷命先治岸數十步以驗其可否黃流湍悍役人多死一方甚病功不可成而使者申前說愈力文瓘條別利害罷其役【宋史謝文瓘】宋哲宗元符元年澶州河溢冬十月丁酉以河北京東河溢遣官振防【宋史哲宗本紀】

宋哲宗元符二年二月乙亥北外都水丞李偉言相度大小河門乘此水勢衰弱並先修閉各立蛾眉埽鎭壓乞次於河北京東兩路差正夫三萬人其他夫數令修河官和雇三月丁已偉又乞於澶州之南大河身內開小河一道以待漲水紓解大吳口下注北京一帶向著之患並従之六月末河決內黃口東流遂斷絕八月甲戍詔大河水勢十分北流其以河事付轉運司責州縣共力救防隄岸辛丑左司諫王祖道請正吳安持鄭佑李仲李偉之罪投之逺方以明先帝北流之志詔可【宋史河渠志】六月久雨河北大水河溢漂人民壊廬舍【宋史五行志】十二月壬辰詔河北黃河退灘地聽民耕墾免租稅三年【宋史哲宗本紀】

先是治平二年始命都水監浚二股五股河以紓恩冀之患熙寧二年從宋昌言程昉議開二股以導東流裁及六分而北流閉河自其南四十里東決泛濫大名恩徳滄永靜五州軍境三年令河北轉運司開修二股上流四年北京新堤第四第五埽決下屬恩冀貫禦河五年二股河成深十一尺廣四百尺而新隄決口亦塞又以水或橫決散漫常虞遏壅命範子淵於第四第五埽開修直河使大河還二股故道十年大決於澶州之曹村【今在開州西南】河道南徙東滙於梁山張澤濼分爲二派一合南淸河入淮一合北淸河入海凡灌郡縣四十五而濮濟鄆齊尢甚壊田逾三十萬頃元丰元年決口塞詔攺曹村埽曰靈平四年澶州小吳埽大決河復注禦河詔東流已塡淤不可復將來更不修閉元祐中復議回河久之不決而紹聖初吳安持李偉卒行之然東流堤防未固瀕河多被水患元符二年河決內黃口東流斷絕詔大河水勢十分北流其共力救防隄岸是後不復開二股矣漳水故禹河也淸河行漳水之南大河故瀆之北去禹河最近治河者欲復禹舊迹莫如導黃河入白溝以人力爲之其可也而況商胡自決北流通快海口廣深此誠千載一遇因禍而爲福轉敗而爲功在此時矣爲當日計但能於魏恩冀滄之境寛立隄防約欄水勢疏其壅積遏其衝要則此河𨿽不逮禹功猶得比王景之所治千年可以無患而朝議紛紜必欲回河使東六塔旣敗二股更興至元丰四年河又北流而神宗之意怠矣王安石委任程昉範子淵濬川之杷幾於以河爲戲陳祐甫援李垂之防請復西河故瀆帝愛惜民力亦莫之許也哲宗卽位復議回河大略謂河尾北向恐入契丹之地則其界逾河而南彼必爲橋梁守以州郡中國全失險阻而蘇轍駮之以爲契丹之河南注於海地形北髙河無北徙之道而海口深浚勢無徙移範百祿亦云界河向去深闊加以朝夕海潮往來渲蕩必無淺澱河尾安得直注北界是亦足以解其惑已而紹聖諸臣力主東流閉斷北口蓋借河事以伸其紹述之說意不在河更無足論元符二年河復決而北地勢可知而建中靖國初猶有獻東流之議者蜩螗沸羮一唱百和自慶曆以來五十餘年凡發言盈庭之日皆坐失機防之日也卒委其地於金源氏而河益南徙濬滑汲胙之間化爲平陸豈不惜哉【禹貢錐指】

宋哲宗元符三年正月已卯徽宗卽位鄭佑吳安持軰皆用登極大赦次第牽復中書舍人張商英繳奏佑等昨主回河皆違神宗北流之意不聽商英又嘗論水官非其人治河當行其所無事一用堤障猶塞兒口止其啼也三月乃以商英爲龍圗閣待制河北都轉運使兼專功提舉河事商英復陳五事一曰行古沙河口二曰復平恩四掃三曰引大河自古漳河浮河入海四曰築禦河西隄而開東堤之積五曰開朩門口泄徒駭河東流大要欲隨地勢疏濬入海防四月河決蘇村七月詔商英毋治河止釐本職其因河事差辟官吏並罷復置北外都水丞司【宋史河渠志】宗武第進士韓忠彥鎭瀛州辟爲河間令值河溢增堤防城吏率兵五百伐材近郊𨿽塟木亦不免父老遮道泣宗武入府白罷之徽宗卽位爲祕書丞【宋史韓宗武傳】

宋徽宗建中靖國元年春尙書省言自去夏蘇村漲水後來全河漫流今已淤髙三四尺宜立西堤詔都水使者魯君貺同北外丞司經度之於是左正言任伯雨奏河爲中國患二千歲矣自古竭天下之力以事河者莫如本朝而狥眾人偏見欲屈大河之勢以従人者莫甚於近世臣不敢逺引只如元祐末年小吳決溢議者乃譎謀異計欲立奇功以邀厚賞不顧地勢不念民力不惜國用力建東流之議當洪流中立馬頭設鋸齒梢芻材木耗費百倍力遏水勢使之東注陵虛駕空非特行地上而已增堤益防惴惴恐決澄沙淤泥久益髙仰一旦決潰又復北流此非堤防之不固亦理勢之必至也昔禹之治水不獨行其所無事亦未嘗不因其變以導之蓋河流混濁泥沙相半流行旣久迆邐淤澱則久而必決者勢不能變也或北而東或東而北亦安可以人力制哉爲今之防正宜因其所向寛立堤防約攔水勢使不至大叚漫流若恐北流淤澱塘泊亦只宜因塘泊之岸增設堤防乃爲長防風聞近日又有議者獻東流之計不獨比年災傷居民流散公私匱竭百無一有事勢窘急固不可爲抑亦自髙注下湍流奔猛潰決未久勢不可攺設若興工公私徒耗殆非利民之舉實自困之道也【宋史河渠志】

宋崇寧二年嶽飛生未彌月河決內黃水暴至母姚抱飛坐甕中衝濤及岸得免人異之【宋史嶽飛傳按飛死於紹興十一年辛酉飛年三十九逆數至徽宗崇寧二年癸未乃飛所生之年也】

宋徽宗崇寧三年十月臣僚言昨奉詔措置大河卽由西路歷防邊州軍回至武彊縣循河堤至深州又北下衡水縣乃達於冀又北渡河過逺來鎭及分遣屬僚相視恩州之北河流次第大抵水性無有不下引之就髙決不可得況西山積水勢必欲下各因其勢而順導之則無壅遏之患詔開修直河以殺水勢【宋史河渠志】

宋徽宗崇寧四年二月工部言乞修蘇村等處運糧河堤爲正堤以支漲水較修棄堤直堤可減工四十四萬料七十一萬有奇従之閏二月尙書省言大河北流合西山諸水在深州武彊瀛州樂壽埽俯瞰雄霸莫州及防邊塘濼萬一決溢爲害甚大詔增二埽堤及儲蓄以備漲水是嵗大河安流【宋史河渠志】

宋徽宗崇寧五年二月詔滑州系浮橋於北岸仍築城壘置官兵守防之八月葺陽武副堤【宋史河渠志】杜常崇寧中至工部尙書以龍圗閣學士知河陽軍大河決直州西上埽勢危甚常親防役徙處埽上埽潰水溢及常坐而止於是役人盡力河流遂退郡賴以安【宋史杜常傳】宋徽宗大觀元年二月詔於陽武上埽第五鋪開修直河至第十五鋪以分減水勢有司言河身當長三千四百四十步面闊八十尺底闊五丈深七尺計役十萬七千餘工用人夫三千五百八十二凡一月畢従之十二月工部員外郎趙霆言南北兩丞司合開直河者凡爲裏八十有七用緡錢八九萬異時成功可免河防之憂而省久逺之費詔従之【宋史河渠志】是年京東水河溢【宋史徽宗本紀】是年夏大水河北京西河溢漂溺民戶【宋史五行志】宋徽宗大觀二年五月霆上免夫之議大略謂黃河調發人夫修築埽岸每歳春首騷動數路常至敗家破產今春滑州魚池埽合起夫役嘗令送免夫之直用以買土增貼埽岸比之調夫反有贏餘乞詔有司應堤埽合調春夫並依此例立爲永法詔曰河防夫工嵗役十萬濱河之民困於調發可上戶出錢免夫下戶出力充役其相度條畫以聞丙申邢州言河決陷鉅鹿縣詔遷縣於髙地又以趙州隆平下濕亦遷之六月已夘都水使者吳玠言自元丰間小吳口決北流入禦河下合西山諸水至淸州獨流砦三義口入海𨿽深得保固形勝之防而嵗月寖久侵犯塘堤衝壊道路齧損城砦臣奉詔修治隄防禦捍漲溢然築八尺之堤當九河之尾恐不能敵若不遇有損缺逐旋增修卽又至隳壊使與塘水相通於邊防非計也乞降旨修葺従之庚寅冀州河溢壊信都南宮兩縣【宋史河渠志】是年八月辛已邢州河水溢壊民廬舎復被水者家【宋史徽宗本紀】是年秋黃河決陷沒邢州鉅鹿縣【宋史五行志】

宋徽宗大觀三年六月庚寅冀州河水溢【宋史徽宗本紀】是年八月詔沈純誠開兔源河兔源在廣武埽對岸分減埽下漲水也【宋史河渠志】

是年河決淸河【淮安府誌】

宋徽宗政和四年十一月都水使者孟昌齡言今嵗夏秋漲水河流上下並行中道滑州浮橋不勞解折大省嵗費詔許稱賀官吏推恩有差昌齡又獻議導河大伾可置永逺浮橋謂河流自大伾之東而來直大伾山西而止數里方回南東轉而過復折北而東則又直至大伾山之東亦止不過十里耳視地形水勢東西相直徑易防不十餘里間且地勢低下可以成河倚山可爲馬頭又有中潬正如河陽若引使穿大伾大山及東北二小山分爲兩股而過合於下流因是三山爲趾以系浮梁省費數十百倍可寛河朔諸路之役朝廷喜而従之【宋史河渠志】

宋徽宗政和五年置提舉修系永橋所六月癸丑降徳音於河北京東京西路其略曰鑿山釃渠循九河旣道之迹爲梁跨趾成萬世永賴之功役不逾時慮無愆素人絕往來之阻地無南北之殊靈祗懷柔黎庶呼舞眷言朔野爰曁近畿畚鍤繁興薪芻轉徙民亦勞止朕甚憫之宜推在宥之恩仍廣蠲除之惠應開河官吏令提舉所具功力等第聞奏又詔居山至大伾山浮橋屬濬州者賜名天成橋大伾山至汶子山浮橋屬滑州者賜名榮光橋俄攺榮光曰聖功七月庚辰禦制橋名磨崖以刻之方河之開也水流𨿽通然湍激猛暴遇山稍隘往往泛溢近砦民夫多被漂溺因亦及通利軍其後遂注成巨濼云是月昌齡遷工部侍郎八月已亥都水監言大河以就三山通流正在通利之東慮水溢爲患乞移軍城於大伾山居山之間以就髙仰従之十月丁已中書省言冀州棗彊埽決知州辛昌宗武臣不諳河事詔以王仲元代之十一月丙寅都水使者孟揆言大河連經漲淤灘靣已髙致河流傾側東岸今若修閉棗彊上埽決口其費不貲兼冬深難施人力縦使極力修閉東堤上下二百餘里必須盡行增築與水爭力未能全免決溢之患今漫水行流多咸鹵及積水之地又不犯州軍止經數縣地分迆邐纒禦河歸納黃河欲自決口上恩州之地水堤爲始增補舊堤接續禦河東岸簽合大河従之乙亥臣僚言禹迹湮沒於數千載之逺陛下神智獨運一旦興復導河三山長堤盤固橫截巨浸依山爲梁天造地設威示南北度越前古嵗無解系之費人無病涉之患大功旣成願申飭有司以日繼月視水向著隨爲堤防益加增固每遇漲水水官漕臣不輟巡視詔付昌齡【宋史河渠志】蔡京任孟昌齡爲都水使者鑿大伾三山創天成聖功二橋大興工役無慮四十萬兩兩河之民愁困不聊生而京僴然自以爲稷契周召也【宋史蔡京傳】宋徽宗政和七年五月丁巳臣僚言恩州寧化鎭大河之側地勢低下正當灣流衝激之處歳久堤岸怯薄沁水透堤甚多近鎭居民例皆移避方秋夏之交時雨霈然一失堤防則不惟東流莫測所向一隅生靈所系甚大亦恐妨阻大名河間諸州往來邊路乞付有司貼築同防従之六月癸酉都水使者孟揚言舊河陽南北兩河分流立中潬系浮梁頃緣北河淤澱水不通行止於南河修系一橋因此河項窄狹水勢衝激每遇漲水多致損壊欲措置開修北河如舊修系南北兩橋従之九月丁未詔揚專一措置而令河陽守臣王序營辦錢糧督其工料【宋史河渠志】是年瀛滄州河決滄州城不沒者三版民死者百餘萬【宋史五行志】唐恪知滄州河決水犯城下恪乘城救理都水孟昌齡移檄索船與兵恪報水勢方惡船當以備緩急滄爲極邊兵非有旨不敢遣昌齡怒劾之恪不爲動益治水水去城得全詔書褒美進龍圗閣待制知揚州召拜戶部侍郎京師暴水至汴且溢付恪治之或請決南隄以紓宮城之患恪曰水漲隄壊此無可柰何今決而浸之是魚鼈吾民也亟乘小舟相水源委求所以利導之乃決金隄注之河浹旬水平入對帝勞之曰宗廟社稷獲安卿之力也恪再拜因上疏言水陰類也至犯宮闕天其或者以陰盛之沴儆告陛下乎願垂意時事益儆天戒宣和初遷尙書靖康初拜同知樞宻事中書侍郎金人逼百官立張邦昌令吳幵莫儔入城取推戴狀恪旣書名仰藥而死【宋史唐恪傳】

宋徽宗重和元年三月已亥詔滑州濬州界萬年堤全借林朩固防堤岸其廣行種植以壯地勢五月甲辰詔孟州河陽縣第一埽自春以來河勢湍猛侵嚙民田迫近州城正二三里其令都水使者同漕臣河陽守臣措置固護是秋兩廣武埽危急詔內侍王仍相度措置【宋史河渠志】蔣興祖知開封陽武縣武古博浪沙地土脈脆惡大河薄其南嘗積雨泛溢埽具潰興祖躬救防露宿其上彌四旬隄以不壊治爲畿邑最使者交薦之靖康初死難詔贈朝散大夫【宋史蔣興祖傳】

宋徽宗宣和元年九月辛未蔡京等言南丞管下三十五埽今嵗漲水之後岸下一例生灘河行中道實由聖徳昭格神只順助望宣付史館詔送祕書省十二月開修兔源河並直河畢工降詔奬諭【宋史河渠志】

宋徽宗宣和二年九月已卯王黼言昨孟昌齡計議河事至滑州韓村埽檢視河流衝至寸金潭其勢就下未易禦遏近降詔旨令就書定淃灣對開直河方議開鑿忽自成直河一道寸金潭下水卽安流在役之人聚首仰嘆乞付史館仍帥百官表賀従之【宋史河渠志】

宋徽宗宣和三年六月河溢冀州信都十一月河決淸河埽是嵗水壊天成聖功橋官吏行罰有差【宋史河渠志徽宗本紀是年六月河決恩州淸河埽與河渠誌異未知孰是】

宋徽宗宣和四年四月壬子都水使者孟揚言奉詔修系三山東橋凡役工十五萬七千八百今累經漲水無虞詔因橋壊失職降秩者俱復之【宋史河渠志】

宋欽宗靖康元年二月乙卯禦史中丞許翰言保和殿大學士孟昌齡延康殿學士孟龍圗閣直學士孟揆父子相繼領職二十年過惡山積妄設堤防之功多張梢樁之數窮竭民力聚斂金帛交結權要內侍王仍爲之奧主超付名位不知紀極大河浮橋嵗一造舟京西之民猶憚其役而昌齡道建三山之防回大河之勢頓取百年浮橋之費僅爲數嵗行路之觀漂沒生靈無慮萬計近輔郡縣蕭然破殘所辟官吏計金敍績富商大賈爭注名牒身不在公遙分爵賞每興一役幹沒無數省部禦史莫能鉤考陛下方將澄淸朝著建立事功不先誅竄昌齡父子無以昭示天下望籍其姦贓以正典刑詔並落職昌齡在外宮觀依舊權領都水監職事揆候措置橋船畢取防翰復請鉤考簿書發其姦贓乃詔昌齡與中大夫揆與中奉大夫三月丁丑京西轉運司言本路嵗科河防夫三萬溝河夫一萬八千緣連年不稔羣盜劫掠民力困乞量數減放詔減八千人【宋史河渠志】靖康間求道判都水監陳畱河決四十餘日漕輸不通京城大恐開封尹宗澤命求道治之七日河盡復故道【宋史陳求道傳】

先是大中祥符四年河決通利軍【治黎陽】合禦河尋經塞治至慶曆八年自澶州東北三十里商胡埽決而北逕淸丰縣西【在今大名府東南九十里】又北逕南樂縣西【在今大名府東南四十里】又北至大名府東北合永濟渠【卽今之衛河元城縣誌衛河在縣東北】又東北逕冠氏縣西北【今山東東昌府冠縣北有冠氏故城】又東北逕館陶縣西【在今東昌府西一百三十里與平恩縣分水今邱縣西有平恩故城衛河在縣東南四十里】又東北逕臨淸縣西【元和志永濟渠在臨淸縣城西門外卽今臨淸州】又東北徑宗城縣東【水經注白溝東北逕廣宗縣東爲淸河其故城在今威縣界宋宗城卽故廣宗今爲順徳府廣宗縣威縣地淸河在威縣東】又東北逕淸河縣東【今廣平府淸河縣東有衞河廣平府誌淸河縣冇黃河故道在縣北一里亦名黃蘆河北入南宮縣界】又東北逕夏津縣西北【在今東昌府髙唐州西五十里衛河去縣四十里與淸河縣分水】又東北逕武城縣西【在今髙唐州北一百二十里縣西十里有東武城故城水經注云淸河逕其西也今衛河在縣西與淸河縣分水】又東北逕棗彊縣西【在今眞定府東南三百里棗彊故城在今縣東南】又東逕將陵縣西北【將陵唐屬徳州五代周省長河入焉宋景祐元年移將陵治長河鎭攺屬永靜軍永靜今爲河間府景州也元分將陵地置故城縣今衛河在其南與恩縣分水又東逕徳州入吳橋界金志吳橋縣有永濟渠吳橋本安陵縣宋景祐二年廢入將陵今衛河在縣西二十里寧津志縣西三十里有古黃河自吳橋入又北入南皮廣可二里兩岸廢堤窿然峭立居人謂之臥龍岡蓋卽永濟渠爲宋北流之所經也】又東逕蓚縣南【蓚縣今爲河間府景州州誌云衛河在州東二十里】又東北逕東光縣西【在今河間府東南一百五十里水經注淸河自胡蘇亭又東北右防大河故瀆逕東光縣故城西寰宇記云永濟渠在東光縣南二百步南蓋西字之誤東光新志衛河在縣西三里】又東北逕南皮縣西【在今河間府東南三百七十里水經注淸河自南皮縣西又東北無棣溝出焉東北逕鹽山東北入海淸河又東北逕南皮縣故城西按故城在今縣東北衛河在縣西二十里與交河縣分水通典無棣溝隋末塡廢永徽元年薛大鼎爲刺史奏開之外引魚鹽於海百姓歌其利】又東北逕淸池縣西而北與漳水合【水經注淸河自浮陽縣西又東北浮水故瀆出焉詳見後淸河又東北逕浮陽縣故城西按浮陽漢勃海郡治唐攺曰淸池置滄州治焉卽今河間府滄州寰宇記云永濟渠在淸池縣西三十里水經濁漳篇云衡漳自成平縣北又東北入淸河謂之合口今河間府靑縣南有合口鎭】又東北逕幹寧軍東【軍在今河間府靑縣南唐幹寧中析長蘆魯城二縣地置幹寧軍周置永安縣爲軍治宋攺曰幹寧縣大觀三年升軍爲淸州今爲靑縣衛河在縣東寰宇記云禦河在幹寧縣南十步是也縣南二里有中山山巖聳峙宋時以黃河所經呼爲碣石或鐫銘其上元王充耘據以爲禹貢之碣石大謬】又東北逕獨流口又東至劈地口入於海【水經注淸河東北至泉州縣北入滹沱又東逕漂楡邑故城南入於海泉州今順天府寶坻縣也漂楡城在今河間府靜海縣北按靜海縣本宋淸州地縣境有界河亦曰潮河卽易滹沱巨馬三水所防自順天府文安縣流經縣西北合衛河入海塘濼旣興文安大城之水多入白河其行界河者惟漳衛耳獨流口在靜海縣北二十里九域志云幹寧軍有獨流北獨流東二砦俱在軍北百二十里卽此地也劈地口在靜海縣東北又東爲三義口蓋卽天津衛東北之三岔河志云漳衛水西南自靜海縣來經衛北其流濁潞水西北自武淸縣來經衛北其流淸至衛東北而合流又東南出小直沽入於海天津亦宋淸州地也】以今輿地言之開州大名元城【並屬直隸大名府】冠縣館陶邱縣臨淸【並屬山東東昌府】威縣淸河【並屬直隸廣平府】夏津武城【並屬東昌府】棗彊【屬直隸眞定府】故城【屬直隸河間府】恩縣【屬東昌府】徳州【屬山東濟南府】吳橋景州東光南皮交河滄州靑縣靜海天津【並屬河間府靑縣靜海天津北接順天府大城寶坻界】諸州縣界中皆宋時黃河北流之所經也商胡決後二十一嵗爲神宗熙寧二年已酉導東流而北流閉又十二嵗爲元丰四年辛酉河復北流哲宗紹聖初又閉後數嵗爲元符二年已夘東流斷絕河竟北流蓋自仁宗慶曆八年戊子下逮金章宗明昌五年甲寅實宋光宗之紹熙五年而河決陽武出胙城南南北分流入海凡一百四十六嵗北流初行永濟渠其後兼混入漳水河渠志熙寧元年河溢瀛州樂壽埽元丰五年河溢永靜軍阜城下埽元祐五年南宮等五埽危急詔固防紹聖元年趙偁請修平鄕鉅鹿埽崇寧三年臣僚言奉詔措置大河由西路歷沿邊州軍回至武彊縣循河隄至深州又北下衡水乃達於冀四年尙書省言大河北流合西山諸水在深州武彊瀛州樂壽埽俯瞰雄霸莫州萬一決溢爲害甚大詔增二埽隄及儲蓄以備漲水大觀元年邢州言河決陷鉅鹿縣詔徙縣於髙地又以趙州隆平縣下濕亦遷之又冀州河溢壊信都南宮兩縣宣和二年河溢信都今按阜城平鄕鉅鹿武彊衡水樂壽信都南宮等縣皆漳水之所經禦河不入其界而屢被大河決溢之害此北流混入漳水之明驗也今廣平府曲周平鄕廣宗鉅鹿縣界中並有黃河故道縣誌云宋元丰中北流決入漳水遂爲大河之所經又淸河縣北有黃河故道北入南宮界蓋自宗城淸河二縣之禦河決入趙偁言初決南宮再決宗城三決內黃皆西決則地勢西下較然可見卽其事矣其在阜城樂壽者則自棗彊之禦河決而北熙寧元年河決冀州棗彊埽北注瀛政和五年孟揆言若修閉棗彊上埽決口其費不貲是也然北流𨿽混入漳水仍自兩行其下流至淸池縣西還與之合故徽宗卽位張商英議引大河自古漳河浮河入海蓋欲導全河以入漳而廢永濟之故道浮河卽浮水在今滄州東南水經注所稱浮水故瀆也【淇水注雲浮水首受淸河於浮陽縣界東北逕髙城縣之宛鄕城北又東逕章武縣故城又東逕篋山北又東北逕栁縣故城南又東北逕漢武望海臺又東注於海應劭曰潮汐往來日再今溝無復有水也今鹽山縣東北七十里有武帝臺】地勢東髙西下北流屢決而西導全河入漳尢合於禹迹但河由界河趨獨流口入海極其通利而顧欲攺従久淤之浮瀆至鹽山縣界入海殊爲多事商英亦非知水者也禹河本隨西山下東北去賈讓請決黎陽遮害亭放河使北入海是也時不見用而宋之北流實行其道河入海之路宜近不宜逺孫禁議決平原金隄令入故篤馬河行五百餘里入海是也許商阻之而宋之東流卒由篤馬河入海蓋訏謨逺猶𨿽爲人所格而天必従之屈於一時伸於萬世惟其言之當於理而已矣宋君臣論治河往往有格言熙寧五年神宗語執政曰河決不過占一河之地或東或西若利害無所較聽其所趨如何元丰四年又謂輔臣曰水性趨下以道治水則無違其性可也如能順水所向徙城邑以避之復有何患𨿽神禹復生不過如此此格言也然施之於商胡北流適得其宜若地平土疏潰溢四出所占不止一河之地者豈亦當順水所向遷城邑以避之乎歐陽修曰河本泥沙無不淤之理淤常先下流水行漸壅乃決上流低處故大河已棄之道自古難復此格言也然瓠子決二十餘嵗而武帝塞之河復北行二渠河侵汴濟注淮泗六十餘年而王景治之仍由千乘入海今橫隴之徙裁二十年安見必不可復但北流實爲利便不當更事橫隴耳蘇轍曰黃河之性急則通流緩則淤澱旣無東西皆急之勢安有兩河並行之理此格言也然吾觀宋之二股卽唐之馬頰以此爲枝渠受河水十之一二亦自無害但不可令指大如股耳張商英曰治河當行其所無事一用隄障猶塞兒口止其啼此格言也語出賈讓然讓意謂正道常流不可效戰國爲之曲防耳若衝激之處潰溢可虞非增卑培薄何以禦之任伯雨曰昔禹之行水不獨行其所無事亦未嘗不因其變以道之此格言也然必如北流之合於禹迹者不妨因其勢而利導之若注鉅野通淮泗安得不反之使北邪此數說者譬如奕者必勝之著而低手混施之則全局皆空古今經驗之方而庸醫誤用之則殺人無算是故治河之道或新或舊或合或分或通或塞或無事或有事或小有事或大有事神而明之存乎其人茍非其人則必有害孟子所以惡執一也【禹貢錐指】

宋髙宗建炎二年冬杜充決黃河自泗入淮以阻金兵【宋史髙宗本紀】

行水金鑑卷十四﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷十五

江南按察使傅澤洪撰

河水

金始克宋兩河悉畀劉豫豫亡河遂盡入金境數十年間或決或塞遷徙無定金人設官置屬以主其事沿河上下凡二十五埽六在河南十九在河北【金史河渠志】按範成大北使錄云濬州城西南有積水若河蓋大河剰水也又按宋史隆興再請和以成大充金祈請國信使【見範成大傳】孝宗隆興之元二卽金世宗之大定三年四年也時濬州城下僅有剰水則河離濬滑在隆興之前可知矣朱子語錄一條云元丰間河北流自後中原多事後來南流金人亦多事近來又北流見歸正人說蓋其時河嘗南流尋復歸北也【禹貢錐指】

金世宗大定八年六月河決李固渡水潰曹州城分流於單州之境九年正月朝廷遣都水監梁肅往視之河南統軍使宗室宗敍言大河所以決溢者以河道積淤不能受水故也今曹單𨿽被其患而兩州本以水利爲生所害農田無幾今欲河復故道不惟大費工役又卒難成功縱能塞之他日霖潦亦將潰決則山東河患又非曹單此也又沿河數州之地驟興大役人心動揺恐宋人乘間構爲邊患而肅亦言新河水六分舊河水四分今若塞新河則二水復合爲一如遇漲溢南決則害於南京北決則山東河北皆被其害不若李固南築隄以防決溢爲便尙書省以聞上從之【宗敍梁肅本略同】三月拜宗敍爲參知政事上諭之曰卿昨爲河南統軍時嘗言黃河隄埽利害甚合朕意朕每念百姓凡有差調吏互爲姦若不早計而迫期徴斂則民增十倍之費然其所徵之物或委積經年至腐朽不可復用使吾民數十萬之財皆爲棄物此害非細卿旣參朝政凡此者皆當革其擇所利而行之【金史河渠志】金世宗大定十一年河決王村南京孟衛州界多被其害【金史河渠志】

金世宗大定十二年正月尙書省奏撿視官言水東南行其勢甚大可自河陰廣武山循河而東至原武陽武東明等縣孟衛等州增築隄岸日役夫萬一千期以六十日畢詔遣太府少監張九思同知南京畱守事赫舎哩邈監防工作【金史河渠志】

金世宗大定十三年三月以尙書省請修孟津滎澤崇福埽堤以備水患上乃命雄武以下八埽並以類従事【金史河渠志】

金世宗大定十七年秋七月大雨河決白溝十二月尙書省奏修築河隄日役夫一萬一千五百以六十日畢工詔以十八年二月一日發六百里內軍夫並取職官人力之半余聽發民夫以尙書工部郎中張大節同知南京畱守事髙蘇董役先是祥符縣陳橋鎭之東至陳畱潘岡黃河隄道四十餘里以縣官攝其事南京有司言乞專設埽官十九年九月乃設京埽巡河官一員【金史河渠志】

金世宗大定二十年河決衛州及延津京東埽彌漫至於歸徳府撿視官南京副畱守舒穆嚕輝者言河水因今秋霖潦暴漲遂失故道勢益南行宰臣以聞乃自衛州埽下接歸徳府南北兩岸增築隄以捍湍怒計工一百七十九萬六千餘日役夫二萬四千餘期以七十日畢工遂於歸徳府剏設巡河官一員埽兵二百人且詔頻役夫之地與免今年稅賦二十一年十月以河移故道命築隄以備【金史河渠志】河決於衛橫流而東滄境有九河故道大節卽相宜繕堤水不爲害章宗卽位擢中都路都轉運使【金史張大節傳】

金世宗大定二十六年八月河決衛州堤壊其城上命戶部侍郎王寂都水少監王汝嘉馳傳措畫備禦而寂視被災之民不爲拯救乃專集眾以网魚取官物爲事民甚怨嫉上聞而惡之旣而河勢泛濫及大名上於是遣戶部尙書劉瑋往行戶部事従宜規畫黜寂爲蔡州防禦使冬十月上謂宰臣曰朕聞亡宋河防一步置一人可添設河防軍數他日又曰比聞河水泛溢民罹其害者貲產皆空今復遣官於被災路分推排何耶右丞張汝霖曰今推排者皆非被災之處上曰𨿽然必其鄰道也旣鄰水而居豈無驚擾遷避者乎計其貲產豈有餘哉尙何推排爲十一月又謂宰臣曰河未決衛州時嘗有言者旣決之後有司何故不令朕知命詢其故【金史河渠志】是年徙衛州胙城縣【金史世宗本紀】劉瑋擢戶部尙書時河決於衛自衛抵淸滄皆被其害詔兼工部尙書往塞之或以謂天災流行非人力所能禦惟當徙民以避其衝瑋曰不然天生五材遞相休王今河決者土不勝水也俟秋冬之交水勢稍殺以漸興築庶幾可塞明年春瑋齋戒禱於河功役齊舉河乃復故召還增秩【金史劉瑋本傳】金世宗大定二十七年二月禦史臺言自來沿河京府州縣官坐視管內河防缺壊特不介意若令沿河京府州縣長貳官皆於名衘管勾河防事如任內規措有方能禦大患或守防不謹以致疎虞臨時聞奏以議賞罰上従之仍命每嵗將泛之時令工部官一員沿河撿視於是以南京府及所屬延津封丘祥符開封陳畱胙城杞縣長垣歸徳府及所屬宋城寧陵虞城河南府及孟津河中府及河東懷州河內武陟同州朝邑衛州汲新鄕獲嘉徐州彭城蕭丰孟州河陽溫鄭州河陰滎澤原武汜水濬州衛陜州閿鄕湖城靈寶曹州濟陰滑州白馬睢州襄邑滕州沛單州單父解州平陸開州濮陽濟州嘉祥金鄕鄆城四府十六州長貳皆提舉河防事四十四縣令佐皆管勾河防事初衛州爲河水所壊命增築蘇門遷其州治至二十八年水息居民稍還皆不樂遷於是遣大理少卿康元弼按視之元弼還奏舊州民復業者甚眾且南使驛道館所在向以不爲水備以故被害若但修其隄之薄缺者可以無虞比之遷治所省數倍不若從其民情修治舊城爲便乃不遷州仍敇自今河防官司怠慢失備者皆重抵以罪【金史河渠志】是年十一月甲寅詔河水泛溢農夫被災者與免差稅一年衛懷孟鄭四州塞河勞役並免今年差稅【金史世宗本紀】河決曹濮間瀕水者多墊溺朝廷遣元弼往視相其地如盎而城在盎中水易爲害請命於朝以徙之卒攺築於北原曹人賴焉出爲州刺史閱歳授大理少卿先是衛城爲河所壊增築蘇門以寓州治水旣退民不樂遷欲復歸衛於是遣元弼按視還言治故城便遂復其舊【金史康元弼傳】

金世宗大定二十九年五月河溢於曹州小堤之北六月上諭防有司曰比聞五月二十八日河溢而所報文字如此稽滯水事最急功不可緩稍緩時頃則難固防矣十二月工部言營築河堤用工六百八萬餘就用埽兵軍夫外有四百三十餘萬工當用民夫遂詔命去役所五百里州府差顧於不差夫之地均徵顧錢驗物力科之毎工錢百五十文外日支官錢五十文米升半仍命彰化軍節度使內族裔都水少監大齡壽提控五百人往來彈壓先是河南路提刑司言沿河居民多困乏逃移蓋以河防差役煩重故也竊惟禦水患者不過隄埽若土功従實計料薪稾樁杙以時徵斂亦復何難今春築堤都水監初料取土甚近及其興工乃逺數倍人夫懼不及程貴價買土一隊之間多至千貫又許州初科薪槀十八萬餘束旣而又配四萬四千是皆常嵗必用之物農隙均科則易輸納自今堤埽興工乞合本監以實計度量一嵗所用物料驗數折稅或令和買於冬月分爲三限輸納爲便詔尙書省詳議以聞【金史河渠志】劉璣爲戶部員外郎上便宜數事世宗謂宰相曰璣言河堤種柳可省每嵗隄防之費及言官錢利害甚可取卿等議其可者行之擢濰州刺史【金史劉璣傳】

金章宗明昌元年春正月尙書省奏臣等以爲自今凡興工役先量負土逺近增築髙卑定功立限牓諭使人先知無令增加力役並河防所用物色委都水監每嵗於八月以前先拘籍舊貯物外實闕之數及次年春工多寡移報轉運司計置於冬三月分限輸納如水勢不常夏秋暴漲危急則用相鄰埽分防備之物不足則復於所近州縣和買然復慮人戶道途泥淖艱於運納止依稅內科折他物更爲增價當官支付違者並論如律仍令所屬提刑司正官一員馳驛監視體究如此則役作有程而河不失備制可之【金史河渠志】伊喇履進尙書右丞初河決曹州帝問曰春秋二百四十二年不言河決何也履曰春秋止是魯史所以鮮及他國事【金史伊喇履傳】金章宗明昌四年六月河決衛州魏淸滄皆被害【金史五行志】十一月尙書省奏河平軍節度使王汝嘉等言大河南岸舊有分流河口如可疏導足泄其勢及長堤以北恐亦有可以歸納排瀹之處乞委官視之濟北埽以北宜創起月堤臣等以爲宜從所言其本監官皆以諳練河防故注以是職當使従汝嘉等同往相視庶免異議如大河南北必不能開挑歸納其月堤宜依所料興修上從之十二月敕都水監官提控修築黃河堤及令大名府差正千戶一員部甲軍二百人彈壓勾當【金史河渠志】金章宗明昌五年春正月尙書省奏都水監丞田櫟同本監官講議黃河利害嘗以狀上言前代毎遇古堤南決多經南北淸河分流南淸河北下有枯河數道河水流其中者長至七八分北淸河乃濟水故道可容三二分而已今河水趨北齧長堤而流者十餘處而堤外率多積水恐難依元料增修長堤與創築月堤也可於北岸墻村決河入梁山濼故道依舊作南北兩淸河分流然北淸河舊堤歳久不完當立年限增築大堤而梁山故道多有屯田軍戶亦宜遷徙今擬先於南岸王村宜村兩處決堤導水使長堤可以固護姑宜仍舊如不能疏導卽依上開決分爲四道竢見水勢隨宜料理尙書省以櫟等所言與明昌二年劉瑋等所案視利害不同【按劉瑋本傳明昌二年瑋知大名府仍領河防事三年召拜尙書右丞】及令陳言人馮徳輿與櫟靣對亦有不合者送工部議復言若遽於墻村疏決緣瀕北淸河州縣二十餘處兩岸連亙千有餘裏其堤防素不修備恐所屯軍戶亦率難徙今嵗先於南岸延津縣堤決堤泄水其北岸長堤自白馬以下定陶以上並宜加功築防庶可以遏將來之患若定陶以東三埽棄堤則不必修止決舊壓河口引導積水東南行流堤北張彪白塔兩河間礙水軍戶可使遷徙及梁山濼故道分屯者亦當預爲安置宰臣奏曰若遽從櫟等所擬恐旣更張利害非細比召河平軍節度使王汝嘉同計議先差幹濟官兩員行戶工部事覆視之同則就令計實用工物量州縣逺近以調丁夫其督趣春工官卽充今嵗守漲及與本監官同議經久之利詔以知大名府事內族裔尙書戶部郎中李敬義充行戶工部事以參知政事胥持國都提控又奏差徳州防禦使李獻可尙書戶部郎中焦旭於山東當水所經州縣築護城堤及北淸河兩岸舊有堤處別率丁夫修築亦就令講究河防之計他日上以宋閻士良所述黃河利害一帙付參知政事馬琪曰此書所言亦有可用者今以賜卿二月上諭平章政事守貞曰王汝嘉田櫟專管河防此國家之重事也朕比問其曽於南岸行視否乃稱未也又問水決能行南岸乎又云不可知且水趨北久矣自去嵗便當經畫今不稱職如是耶可諭防令往盡心固防無致失備及講究所以經久之計稍涉違慢當並治罪三月行省並行戶工部及都水監官各言河防利害事都水監元擬於南岸王村宜村兩處開導河勢緣比來水勢去宜村堤稍緩惟王村岸向上數里臥捲可以開決作一河且無所犯之城市村落又擬於北岸墻村疏決依舊分作兩淸河入梁山故道北淸河兩岸素有小堤不完復當作大堤尙書省謂以黃河之水勢若於墻村決注則山東州縣膏腴之地及諸鹽塲必被淪溺設使修築壊堤而又吞納不盡功役至重虛困山東之民非徒無益而又害之也況長堤已加固防復於南岸疏決水勢已寢決河入梁山濼之議水所經城邑已勸率作防城堤矣先所修淸河舊堤宜遣罷之監丞田櫟言定陶以東三埽棄堤不當修止言決舊壓河口以導漸水入堤北張彪白塔兩河之間凡當水沖屯田戶須令遷徙臣等所見止當堤前作朩岸以備之其間居人未當遷徙至夏秋水勢泛溢權令避之水落則當各復業此亦戶工部之所言也上曰地之相去如此其逺彼中利害安得悉知惟委行省盡心措畫可也四月以田櫟言河防事上諭防參知政事持國曰此事不惟責卿要卿等同心規畫不勞朕心爾如櫟所言築堤用二十萬工嵗役五十日五年可畢此役之大古所未有況其成否未可知就使可成恐難行也遷徙軍戶四千則不爲難然其水時決尙不知所歸倘有潰走若何枝梧如今南岸兩處疏決使其水趨南或可分殺其勢然水之形勢朕不親見難爲條畫𨿽卿亦然丞相左丞皆不熟此可集百官詳議以行百官咸謂櫟所言棄長堤無起新堤放河入梁山故道使南北兩淸河分流爲省費息民長久之計臣等以爲黃河水勢非常變易無定非人力可以斟酌可以指使也況梁山濼淤塡已髙而北淸河窄狹不能吞伏兼所經州縣農民廬井非一使大河北入淸河山東必被其害櫟又言乞許都水監符下州府運司專其用度委其任責一切同於軍期仍委執政提控緣今監官已經添設又於外監署司多以沿河州府長官兼領之及令佐管勾河防其或怠慢已有同軍期斷罪的決之法凡櫟所言無可用遂寢其議八月以河決陽武故堤灌封丘而東尙書省奏都水監行部官有失固防詔命同知都轉運使髙旭武衛軍副都指揮使鈕祜祿奕同往規措尙書省奏都水監官前來有犯已經戒諭使之常切固防今王汝嘉等殊不加意旣見水勢趨南不預經畫承畱守司累報輒爲遷延以至害民卽是故違制防私罪當的決詔汝嘉等各削官兩階杖七十罷職上謂宰臣曰李愈論河決事謂宜遣大臣往以慰人心其言良是向慮河北決措畫堤防猶嘗置行省況今方橫潰爲害而止差小官恐失眾望自國家觀之𨿽山東之地重於河南然民皆赤子何彼此之間乃命參知政事馬琪往仍許便宜従事上曰李愈不得爲無罪𨿽都水監官非提刑司統攝若與畱守司以便宜率民固防或申聞省部亦何不可使朕聞之徒能張皇水勢而無經畫及其已決乃與王汝嘉一往視之而還亦未嘗有所施行問王村河口開導之月則對以四月終其實六月也月日尙不知提刑司官當如是乎尋命戶部員外郎何格賑濟被浸之民時行省參知政事胥持國馬琪言已至光祿村周視堤口以其河水浸漫堤岸陷潰至十餘里外乃能取土而堤面窄狹僅可數步人力不可施𨿽窮力可以暫成終當復毀而中道淤澱地有髙低流不得泄且水退新灘亦難開鑿其孟華等四埽與孟陽堤道沿汴河東岸但可施功者卽悉力修防將於農隙興役及凍畢工則京城不至爲害參知政事馬琪言都水外監員數冗多毎事相倚或復邀公議論紛紜不一隳廢官事擬罷都水監掾設勾當官二員又自昔選用都散巡河官止由監官辟舉皆諸司人或有老疾避倉庫之繁行賄請托以致多不稱職擬升都巡河作從七品於應入縣令廉舉人內選注外散巡河依舊亦於諸司及丞簿廉舉人內選注並取年六十以下有精力能幹者到任一年委提刑司體察若不稱職卽日罷之如守禦有方致河水安流任滿從本監及提刑司保申量與升除凡河橋司使副亦擬同此選注繼而胥持國亦以爲言乃從其請閏十月平章政事守貞曰馬琪措畫河防事未見功役之數加之積嵗興功民力將困今持國復病請別遣有材幹者往議之上曰堤防救護若能成功則財力固不敢惜第恐財殫力屈成而復毀如重困何宰臣對曰如盡力固護縦爲害亦輕若恬然不顧則爲害滋甚上曰無乃因是致盜賊乎守貞曰宋以河決興役亦嘗致盜賊然多生於凶歉今時平嵗丰少有差役未必致此且河防之役理所當然今之當役者猶爲可耳至於科徵薪芻不問有無督輸迫切則破產業以易之恐民益困爾上曰役夫須近地差取若逺調之民益艱苦但使津濟可也然當俟馬琪至而後議之庚辰琪自行省還入見言孟陽河堤及汴堤己塡築補修水不能犯汴城自今河勢趨北來嵗春首擬於中道疏決以解南北兩岸之危凡計工八百七十餘萬可於正月終興工臣乞前期再往河上監視上以所言付尙書省而治檢覆河堤並守漲官等罪有差他日尙書省奏事上語及河防事馬琪奏言臣非敢不盡心然恐智力有所不及若別差官相度倘有奇畫亦未可知如適與臣防同方來興功亦庶幾稍寛朝廷憂顧上然之命翰林待制鄂屯忠孝權尙書戶部侍郎太府少監溫防權尙書工部侍郎行戶工部事修治河防且諭之曰汝二人皆朕所素識以故委任冀副朕意如有錯失亦不汝容【金史河渠志】是年冬十月壬寅遣戶部員外郎何格賑河決被災人戶十二月丁卯免被黃河水災今年秋稅六年四月戊寅以修河工畢參知政事胥持國進官二階翰林待制鄂屯忠孝以下三十六人各一階獲嘉令王維翰以下五十六人各賜銀幣有差【金史章宗本紀】鄂屯忠孝大定二十二年進士歷擢戶部侍郎佐胥持國治決河以勞進一階除河平軍節度使兼都水監遂疏七祖佛河及王村周平道口雞爪孫家港復開東明南陽岡馬蹄孫村諸河忠孝常曰河之爲患不免勞民復壘石爲岸十餘里民不勝其病矣攺沁南軍坐前在衛州勾集妨農軍借民錢不令償由是貧富不相假貸軍民不安降寧海州刺史攺滑州【金史鄂屯忠孝傳】髙霖字子約東平人大定二十五年進士歷國史院編修官建言黃河所以爲民害者皆以河流有曲折逢隘狹故致湍決按水經當疏其防塞行所無事今若開雞爪河以殺其勢可免數埽之勞凡捲埽工物皆取於民大爲時病乞並河堤廣樹楡柳數年後堤岸旣固埽材亦便民力漸省朝廷従之遷應奉翰林文字兼前職【金史髙霖傳鄂屯忠孝髙霖皆恐勞民病時其言如此何其勤勤懇懇也乃忠孝猶以勾集妨農被降何歟大抵金元以前治河者皆以爲民也迨至勝國則爲運道爲祖陵遂置民瘼於二者之外矣】

明昌五年河犯武城堤明年詔鑿新河修石岸十四里有奇以塞之【山東通誌】

自獲嘉縣西南四十里至新鄕縣南又東北至胙城縣又北接汲縣皆有漢古堤城東南有杏園鎭爲河津戍守處自金明昌中河徙而汲縣之流始絕【衛輝府誌】先是大定二十七年令沿河京府州縣長貳官結銜並帶河防自滎陽以下如南京府之延津封丘祥符開封陳畱【以上皆屬今開封府】胙城【今屬衛輝府】杞縣【屬開封府】長垣【今屬大名府】歸徳府之永城寧陵虞城衛州之汲新鄕獲嘉【三縣今屬衛輝府】徐州之彭城【卽今徐州】蕭丰【皆屬徐州】曹州之濟陰【卽今山東曹州】滑州之白馬【卽今直隸滑縣】睢州之襄邑【卽今河南睢州】滕州之沛【今屬徐州】單州之單父濟州之嘉祥金鄕鄆城【皆屬兗州府】皆爲沿河之地則當時河流所經亦大略可覩也𨿽數遷徙而汲胙之間如故迨明昌五年八月河決陽武故堤灌封丘而東尙書省奏都水監官見水勢趨南不預經畫詔各削階罷職蓋河流至是又一大變矣金吉甫云河至紹熙甲寅南連大野並行泗水入淮於是有南北淸河之分北淸河卽濟水故道南淸河並泗入淮今淮安之西二十里對岸淸河口是也按宋光宗紹熙五年甲寅卽金章宗明昌五年是嵗河徙自陽武而東歷延津封丘長垣蘭陽東明曹州濮州鄆城範縣諸州縣界中至壽張注梁山濼分爲二派北派由北淸河入海今大淸河自東平歷東阿平陰長淸齊河歷城濟陽齊東武定靑城濱州蒲臺至利津縣入海者是也南派由南淸河入淮卽泗水故道今防通河自東平歷汶上嘉祥濟寧合泗水至淸河縣入淮者是也河滙梁山濼分二派入南北淸河自宋熙寧十年始尋經塞治至是復行其道而汲胙之流遂絕朱子語錄云因看劉樞家中原圗黃河卻自西南貫梁山泊迆邐入淮來神宗時河北流故金人盛今卻南來故其勢亦衰謂此事也【時朱子年六十五】下逮元世祖至元間而河又徙自新鄕出陽武之南凡九十餘嵗河一過大伾而東不決則已決則東南注於淮其勢甚易邱文莊以宋熙寧十年河決爲入淮之始非也先是天禧三年河決滑州歷澶濮曹鄆注梁山濼合淸水古汴渠東入於淮矣又先是咸平三年河決鄆州浮鉅野入淮泗矣又先是太平興國八年河大決滑州泛澶濮曹濟東南流至彭城入於淮矣溯而上之則漢元光三年河決濮陽瓠子東南注鉅野通於淮泗矣但皆未幾卽塞其歷久而不變至今五百餘嵗河淮並爲一瀆則自金明昌五年始【禹貢錐指】

金章宗承安元年七月敕自今沿河傍側府州縣官𨿽部除者皆勿令員闕【金史河渠志】

金章宗泰和二年九月敕禦史臺官河防利害初不與卿等事然臺官無所不問應體究者亦體究之五年二月以崔守眞言黃河危急芻槁物料𨿽云折稅每年不下五六次或名爲和買而未嘗還其直敕委右三部司正郭澥禦史中丞孟鑄講究以聞澥等言大名府鄭州等處自承安二年以來所科芻槁未給價者計錢二十一萬九千餘貫遂命以各處見錢差能幹官同各州縣淸彊官一一酬之續令按察司體究【金史河渠志】

衛紹王大安元年徐沛界黃河淸五百餘里幾二年以其事詔中外臨洮人楊珪上書曰河性本濁而今反淸是水失其性也正猶天動地靜使當動者靜當靜者動則如之何其爲災異明矣且傳曰黃河淸聖人生假使聖人生恐不在今日又曰黃河淸諸侯爲天子正當戒懼以消災變而復誇示四方臣所未諭宰相以爲妖言議誅之慮絕言路卽詔大興府鎖還本管【金史五行志五代史載開平元年八月丁卯黃河淸注云於此書見不爲瑞楊珪之上書其所見卓哉以故前後凡史言河淸者皆不錄】金宣宗貞祐三年四月單州刺史延嘉天澤言守禦之道當決大河使北流徳博觀滄之境今其故堤宛然猶在工役不勞水就下必無漂沒之患而難者若不以犯滄鹽塲損國利爲說必以浸沒河北良田爲解臣嘗聞河側故老言水勢散漫則淺不可以馬涉深不可以舟濟此守禦之大計也若曰浸民田則河徙之後淤爲沃壤正宜耕墾收倍於常利孰大焉若失此計則河南一路兵食不足而河北山東之民皆瓦解矣詔命議之【金史河渠志】金宣宗貞祐四年三月延州刺史烏蘇克鍚克言近世河離故道自衛東南而流由徐邳入海以此河南之地爲狹臣竊見新鄕縣西河水可決使東北其南有舊隄水不能溢行五十餘里與淸河合則由濬州大名觀州淸州栁口入海此河之故道也皆有舊堤補其缺罅足矣如此則山東大名等路皆在河南而河北諸郡亦得其半退足以爲禦備之計進足以壯恢復之基又言南岸居民旣已籍其河夫修築河堰營作戌屋又使轉輸芻糧賦役繁殷倍於他所夏秋租稅猶所未論乞減其稍緩者以寛民力事下尙書省宰臣謂河流東南舊矣一旦決之恐故道不容衍溢而出分爲數河不復可收水分則淺狹易渡天寒輒凍禦備愈難此甚不可詔但令量宜減南岸郡縣居民之賦役【金史河渠志】

自宋南渡河離濬滑勢益趨而南至金明昌五年淫於濟泗分派入海汲胙之河遂空其去禹迹益逺矣先是都水監丞田櫟言黃河利害云前代每遇古隄南決多經南北淸河分流南淸河北下有枯河數道河水流其中者長至七八分北淸河乃濟水故道可容二三分而已因欲於北岸墻村決河入梁山濼故道依舊作兩淸河分流未及行而八月河決竟如其言蓋是時決勢旣成櫟欲因而利導之故爲此議然前代河行淮濟未幾卽塞曷嘗以是爲正道而任其所之也哉金以宋爲壑利河之南而不欲其北迨貞祐四年延州刺史烏蘇克錫克言河之故道可復而議者不從蓋國勢己蹙實無暇及此矣原其禍皆宋人築室道旁不盡力於北流馴致此大變金何責焉【禹貢錐指】

宋端平元年葵知應天府南京畱守盛暑行師汴隄破決水潦溢糧運不繼未幾北兵南下渡河發水牐兵多溺死【宋史趙葵傳按宋理宗端平元年甲午爲金哀宗亡國之年】

行水金鑑卷十五

欽定四庫全書

行水金鑑卷十六

江南按察使傅澤洪撰

河水

河源古無所見禹貢導河止自積石漢張騫持節道西域度玉門見二水交流發蔥嶺趍於闐滙鹽澤伏流千里至積石再出唐薛元鼎使吐蕃訪河源得之於穆穆哩山然皆歷嵗月涉艱難所得不過如此世之論河源者皆推本二家其說怪迂總其實皆非本眞元有天下薄海內外人迹所及皆置驛傳使驛往來如行國中至元十七年命都實爲招討使佩金虎符往求河源都實旣受命是嵗至河州州東六十里有寧河驛驛西南六十里有山曰殺馬闗林麓窄隘舉足浸髙行一日至巓西去愈髙四閱月始抵河源是冬還報並圖其城位置以聞其後翰林學士潘昂霄從齊都實之弟庫庫楚得其說撰爲河源志臨川朱思本又從巴爾濟蘇家得帝師所藏梵字圖書而以華文譯之與昂霄所志互有詳略今取二家之書考定其說有不同者附注於下按河源在吐蕃朶甘斯西鄙有泉百餘沮洳散渙弗可逼視方可七八十里履髙山下瞰燦若列星以故名鄂端諾爾鄂端譯言星宿也【思本曰河源在中州西南直四川馬湖蠻部之正西三千餘里雲南麗江宣撫司之西北一千五百餘里帝師薩斯嘉地之西南二千餘里水從地湧出如井其井百餘東北流百餘里滙爲大澤曰鄂端諾爾】羣流奔輳近五七里滙二巨澤名鄂楞諾爾自西而東連屬吞噬行一日迆邐東騖成川號齊必勒河又二三日水西南來名伊爾齊與齊必勒河合又三四日水南來名呼蘭又水東南來名伊拉齊合流入齊必勒其流浸大始名黃河然水猶淸人可涉【思本曰呼蘭河源出自南山其地大山峻嶺綿亙千里水流五百餘里注伊爾齊河伊爾齊河源亦出自南山西北流五百餘里始與黃河合】又一二日岐爲八九股名伊遜鄂羅木譯言九渡通廣五七里可度馬又四五日水渾濁土人抱革囊騎過之聚落糾木乾象舟傅髦革以濟僅容兩人自是兩山峽束廣可一里二里或半里其深叵測朶甘斯東北有大雪山名伊拉瑪博囉其山最髙譯言騰格哩哈達卽昆侖也山腹至頂皆雪冬夏不消土人言逺年成冰時六月見之自八九股水至昆侖行二十日【思本曰自渾水東北流二百餘里與和囉海圖河合和囉海圖河源自南山水正北偏西流八百餘里與黃河合又東北流一百餘里過瑪拉噶地又正北流一百餘里乃折而西北流二百餘里又折而正北流一百餘里又折而東流過昆侖山下番名伊拉瑪博囉其山髙峻非常山麓綿亙五百餘里河隨山足東流過薩斯嘉庫濟克特地】河行昆侖南半日又四五日至地名庫濟及克特二地相屬又三日地名哈喇伯勒齊爾四達之衝也多寇盜有官兵鎭之近北二日河水過之【思本曰河過克特與伊實巴薩沁河合伊實巴薩沁河源自鐡豹嶺之北正北流凡五百餘里而與黃河合】昆侖以西人簡少多處山南山皆不穹峻水亦散漫獸有髦牛野馬狼麅羱羊之類其東山益髙地益漸下岸狹隘有狐可一躍而越之處行五六日有水西南來名納琳哈喇譯言細黃河也【思本曰哈喇河自白狗嶺之北水西北流五百餘里與黃河合】又兩日水南來名奇爾穆蘓二水合流入河【思本曰自哈喇河與黃河合正北流二百餘里過鄂勒博站折而西北流經昆侖之北二百餘里與奇爾穆蘇河合奇爾穆蘇河源自威茂州之西北岷山之北水北流卽古當州境正北流四百餘里折而西北流又五百餘里與黃河合】河水北行轉西流過昆侖北一向東北流約行半月至奎騰州地名必齊勒始有州治官府州吐蕃等處宣慰司司治河州又四五日至積石州卽禹貢積石【此處有誤見首卷禹貢錐指】五日至河州安鄕闗一日至打羅坑東北行一日洮河水南來入河【思本曰自奇爾穆蘇河與黃河合又西北流與彭贊河合彭贊河源自彭贊山之西北水正西流七百餘里過紮薩克逹實地與黃河合折而西北流三百餘里又折而東北流過西寧州奎騰州馬嶺凡八百餘里與邈水合邈水源自靑唐宿軍谷正東流五百餘里過阿勒巴站與黃河合又東北流過土橋站古積石州來羌城廓州果宻站界都城凡五百餘里過河州與頁彭河合頁彭河源自西傾山之北水東北流凡五百餘里與黃河合又東北流一百餘里過塔布城銀川站與湟水浩亹河合湟水源自祁連山下正東流一千餘里注浩亹河浩亹河源自刪丹州之南刪丹山下水東南流七百餘里注湟水然後與黃河合又東北流一百餘里與洮河合洮河源自羊撒嶺北東北流過臨洮府凡八百餘里與黃河合】又一日至蘭州過北卜渡至鳴沙河過應吉理州正東行至寧夏府南東行卽東勝州大同路自發源至漢地南北澗溪細流傍貫莫知紀極山皆艸石至積石方林木暢茂世言河九折彼地有二折蓋奇爾穆蘇及奎騰必齊勒也【思本曰自洮水與河合又東北流過逹勒逹地凡八百餘里過丰州西受降城折而正東流過達勒逹地古天徳軍中受降城東受降城凡七百餘里折而正南流過大同路云內州東勝州與黒河合黒河源自漁陽嶺之南水正西流凡五百餘里與黃河合又正南流過保徳州葭州及興州境又過臨州凡一千餘里與察納河合察納河源自古宥州東南流過陜西綏徳州凡七百餘里與黃河合又南流三百里與延安河合延安河源自陜西蘆子闗亂山中南流三百餘里過延安府折而正東流三百里與黃河合又南流三百里與汾河合汾河源自河東朔武州南亂山中西南流過管州冀寧路汾州霍州晉寧路絳州西流至龍門凡一千二百餘里始與黃河合又南流二百里過河中府遇潼闗與太華大山綿亙水勢不可復南乃折而東流大槪河源東北流所歷皆西番地至蘭州凡四千五百餘里始入中國又東北流過逹勤逹地凡二千五百餘里始入河東境內又南流至河中凡一千八百餘里通計九千餘里元史地理誌】

河自爾雅山海經淮南子水經皆言出昆侖漢書西域傳云河有兩源一出蔥嶺山一出於闐唐薛元鼎使吐蕃得河源於們磨哩山鄭樵謂河有三源一出蔥嶺一出於闐南山而正源自出昆侖山元太祖過黃河九度九度在昆侖西南憲宗命弟實喇徵西域拓地四萬里而河源在域內至元庚辰世祖命招討使都實往通互市自河州行五千里抵河源還圖以聞又使其弟庫庫楚馳奏庫庫楚授其說翰林學士潘昻霄撰河源志可謂詳矣而王文恪鏊辧之以爲張騫所歷諸國甚久且長東漢之世大秦條支安息至於海濵四萬里外重譯貢獻甘英甞窮臨西海而還皆未覩所謂昆侖元使行不及五千里云已逾之何昆侖之近乎【方中履古今釋疑】

夫潤下水之性也而欲爲之防以殺其怒遏其衝不亦甚難矣哉惟能因其勢而道之可蓄則儲水以備旱暵之災可泄則防水以防水潦之溢則水之患息而於是蓋有無窮之利焉【元史河渠志】

臺哈布哈陞禮部尙書兼防同館事黃河決奉詔以珪玉白馬致祭河神竣事上言淮安以東河入海處宜仿宋置撩淸夫混江龍鐵掃撼蕩沙泥隨潮入海朝廷從之防用夫屯田其事中廢而止【元史臺哈布哈傳】

元世祖至元九年七月衛輝路新鄕縣廣盈倉南河北岸決委都水監丞馬良弼與本路官同詣相視差丁夫並力修完之【元史河渠志】

是年新鄕廣盈倉南河北岸決五十餘步尋又崩一百八十三步其後河徙自原武出陽武南而新鄕之流遂絕【禹貢錐指】

元世祖至元九年九月南陽懷孟衛輝順天等郡洺磁泰安通灤等州淫雨河水並溢圮田廬害稼【元史五行志】元世祖至元二十年六月太原懷孟河南等路沁河水湧溢壊民田一千六百七十餘頃衛輝路淸河溢損稼南陽府唐鄧裕嵩四州河水溢損稼【元史五行志】程思廉爲河北河南道按察副使至元二十年間衛輝懷孟大水思防臨視賑貸全活甚眾水及城不沒者數版卽修隄防露宿督役水不爲患衛人徳之遷陜西按察使【元史程思防傳】

元世祖至元二十二年秋南京彰徳大名河間順徳濟南等路河水壊田三千頃【元史五行志】

元世祖至元二十三年三月甲戌雄霸二州及保定諸縣水泛溢冒官民田發軍民築河隄禦之冬十月辛亥河決開封祥符陳畱杞太康通許鄢陵扶溝洧川尉氏陽武延津中牟原武睢州十五處調南京民夫二十萬四千三百二十三人分築堤防【元史世祖本紀】

元世祖至元二十四年三月乙卯汴梁河水泛溢役夫七千修完故堤【元史世祖本紀】

元世祖至元二十五年五月已丑汴梁大霖河決襄邑漂麥禾癸丑河決汴梁太康通許杞三縣陳潁二州皆被害六月壬申睢陽霖河溢害稼免其租乙亥以考城陳畱通許杞太康五縣大水及河溢沒民田蠲其租【元史世祖本紀】汴梁路陽武縣諸處河決二十二所漂蕩麥禾房舍委宣慰司督本路差夫修治【元史河渠志】十二月太康汴梁二路河溢害稼【元史五行志】

先是至元九年河決新鄕縣廣盈倉岸時河猶在新鄕陽武間也不知何年徙出陽武縣南而新鄕之流遂絕據史至元二十三年河決衝突河南郡縣凡十五處二十五年汴梁路陽武等縣河決二十二所水道一變蓋在此時矣元大一統志殘缺僅存十之一二河之所經不可得詳【大抵初由渦至懷逺入淮如明正統十三年決河所行之道後三十餘嵗爲泰定元年始行汴渠至徐城東北合泗入淮】謹摭近志各州縣界中見行之河銓次如左黃河自武陟縣南【武陟在懷慶府東一百里河去縣一十里黃河自武陟縣以至安東入海至今無異】東逕滎澤縣北其北岸則獲嘉縣【滎澤在鄭州北五十里黃河舊去縣十里近時河益南侵直逼縣城獲嘉在衛輝府西南九十里黃河在縣南六十里】東逕原武縣南【原武在開封府西北一百二十里河去縣二十里】又東逕陽武縣南【陽武在開封府西北九十里河舊去縣二十十三里與新鄕分水至元中河徙出陽武縣南而縣北之流絕新鄕之流亦絕自北至徐州城東北黃河所行大抵皆汴水故道也】又東逕延津縣南【延津在開封府西北九十里】又東逕祥符縣北【祥符卽今開封府治河去城四十里】其北岸則封丘縣【封丘在開封府北六十里河舊在縣西北四十餘里元時徙經縣南去縣五十一里】又東逕陳畱縣北【陳畱在府東少南五十里河去縣三十里】又東逕蘭陽縣北【蘭陽在開封府東北九十里河去縣十五里金時河始流經縣界】又東逕儀封縣北【儀封在開封府東北一百十五里河去縣二十里黃陵岡在縣東北五十里賈魯治河功始於此按蘭陽儀封之河舊出其縣北與長垣東明分水金大定十二年尙書省奏請增築隄岸東明亦在其中二十七年令沿河州縣官結銜並帶河防而長垣與焉可證也元至元中河屢決汴梁路遂出蘭陽儀封之南而長垣東明界中無河矣】又東南逕睢州北【睢州在歸徳府西一百七十里河去州七十里】又東南逕考城縣北【考城在睢州東北九十里河去縣三里賈魯河在縣北三十里】又東南逕商丘縣北其北岸則曹縣【商丘卽歸徳府治河在城北三十里賈魯河在城北四十里曹縣在山東兗州府東南一百二十里河在縣南四十里黃陵岡在縣西南六十里賈魯河在縣西北四十里自黃陵岡至楊靑村皆元至正中賈魯所開也】又東逕虞城縣北【虞城在歸徳府東北六十里河去縣十五里】又東逕夏邑縣北【夏邑在歸徳府東一百二十里河去縣二十二里】其北岸則單縣【單縣在山東兗州府西南二百十里河去縣四十里】又東逕碭山縣北【碭山在今江南徐州西北一百七十里河在縣北三十里】又東逕丰縣南【丰縣在徐州西北一百五十里河去縣三十里】又東逕沛縣南其南岸則蕭縣【沛縣在今徐州西北一百十里蕭縣在徐州西五十里河在蕭縣北五十里去沛甚近】又東逕徐州北與泗水合【徐州在今江南布政司西北一千里河自州北東南流至城東北合於泗水泗水自沛縣入州境循城而東一曰淸河又曰泉河其後爲運河亦名閘河元初黃河由渦入淮至泰定元年由汴河決入淸河自是遂爲大河之經流】又東南逕靈璧縣北【靈璧在今鳳陽府宿州東一百十里河去縣一百二十里】又東南逕睢寧縣北其北岸則邳州【睢寧在淮安府西三百九十里河去縣五十里邳州在淮安府西北三百二十里河去州二里】又東逕宿遷縣南【宿遷在邳州東南一百二十里河去縣四里】又東逕桃源縣北【桃源在淮安府西北一百十里河去縣百餘步】又東逕淸河縣南與淮水合【淸河縣在淮安府西少北五十里河去縣一里入淮處謂之淸口本名泗口自徐城東北至此皆古泗水爲河所奪也】又東逕山陽縣北【山陽卽今淮安府治河去縣五里】又東逕安東縣南而東北入於海【安東在淮安府東北六十里河去縣二里自淸口至此皆古淮水爲河所奪也海自鹽城縣東北逕山陽縣東折而西北爲黃淮入海之口其北岸則安東也】蓋自金明昌甲寅之徙河水大半入淮而北淸河之流猶未絕也下逮元世祖至元二十六年已丑防通河成於是始以一淮受全河之水凡九十五嵗【禹貢錐指】

元世祖至元二十七年六月壬申河溢太康沒民田三十一萬九千八百餘畝免其租八月辛未沁水溢害冀氏民田免其租【元史世祖本紀】十一月河決祥符義唐灣太康通許二縣陳潁二州大被其患【元史五行志】

張庭珍爲南京路總管兼開封府尹河決灌太康漂溺千里庭珍括商人漁子船及縛木爲筏載糗糧四出救之全活甚眾水入善和門庭珍親督夫運薪土捍之不能止乃頽城爲堰水旣退卽發民增外防百三十里人免水憂【元史張庭珍傳】

博囉歡爲河南行中書省汴南諸州莽爲巨浸博囉歡躬行決口督有司繕完之三十一年成宗立遷陜西行省未行畱鎭河南【元史博囉歡傳】

元成宗元貞元年六月戊申歷城縣大淸河水溢壊民居【元史成宗本紀】

元成宗元貞二年九月河決河南杞封丘祥符寧陵襄邑五縣十月河決開封縣【元史五行志】

元成宗大徳元年三月歸徳徐州邳州宿遷睢寧鹿邑三縣河南許州臨潁郾城等縣睢州襄邑太康扶溝陳畱開封杞等縣河水大溢漂沒田廬【元史五行志】五月丙寅河決汴梁發民三萬餘人塞之庚寅漳河溢損民禾稼七月丁亥河決杞縣蒲口【元史成宗本紀】河決蒲口臺檄令文按視防河之策文建言長河萬里西來其勢湍猛至孟津而下地平土疏移徙不常失禹故道爲中國患不知幾千百年矣自古治河處得其當則用力少而患遲事失其宜則用力多而患速此不易之定論也今陳畱扺睢東西百有餘裏南岸舊河口十一巳塞者二自涸者六通川者三岸髙於水計六七尺或四五尺北岸故堤其水比田髙三四尺或髙下等大槪南髙於北約八九尺堤安得不壊水安得不北也蒲口今決千有餘步迅疾東行得河舊瀆行二百里至歸徳橫堤之下復合正流或彊湮遏上決下潰功不可成揆今之計河西郡縣順水之性逺築長垣以禦泛濫歸徳徐邳民避衝潰聽從安便被患之家宜於河南退灘地內給付頃畝以爲永業異時河決他所者亦如之信能行此亦一時救荒之良策也蒲口不塞便朝廷從之防河朔郡縣山東憲部爭言不塞則河北桑田盡爲魚鱉之區塞之便帝復從之明年蒲口復決塞河之役無嵗無之是後水北入復河故道竟如文言【元史尙文傳文字周卿保定人歷官河北河南肅政防訪使行視事仕終太子詹事泰定三年以中書平章政事致仕河自杞縣蒲口則河當自陳畱入杞其後河徙而北則自陳畱入蘭陽儀封而杞縣遂無河矣】

兀成宗大徳二年六月河決蒲口凡九十六所泛溢汴梁歸徳二郡大名東昌平灤等路水【元史五行志】七月大雨河決壊隄防漂沒歸徳數縣禾稼廬舍免其田租一年遣尙書那懷禦史劉賡等塞之自蒲口首事凡築九十六所【元史成宗本紀】

是年河決歸徳又決封丘【淮安府誌】

元成宗大徳三年五月河南省言河決蒲口兒等處浸歸徳府數郡百姓被災差官修築計修七隄二十五處共長三萬九千九十二步【元史河渠志】是年六月癸丑罷大名路所獻黃河故道田輸租【元史成宗本紀】

元成宗大徳八年五月大名之濬滑徳州之齊河霖雨汴梁之祥符太康衛輝之獲嘉太原之陽武河溢【元史成宗本紀】是年滑州濬州雨水壊民田六百八十餘頃【元史五行志太原陽武疑誤】

元成宗大徳九年六月汴梁陽武縣思齊口河決八月歸徳府寜陵陳畱通許扶溝太康杞縣河溢【元史五行志】七月陳州之西華河溢八月歸徳陳州河溢【元史成宗本紀】元成宗大徳十年春正月壬戌發河南民十萬築河防【元史成宗本紀】

元至大元年七月壬戌皇子和實拉請立總管府領提舉司四括河南歸徳汝寧境內瀕河荒地約六萬餘頃嵗收其租令河南省臣髙興總其事中書省臣言瀕河之地出沒無常遇有退灘則爲之主先是有伊克哈瑪爾者妄稱省括地蠶食其民以有主之田俱爲荒地所至騷動民髙榮等六百人訴於都省追其驛劵方議其罪遇赦獲免乃獻其地於皇子且河南連嵗水災人方闕食若從所請設立官府爲害不細帝曰安用多言其止勿行【元史武宗本紀】

元武宗至大二年秋七月癸未河決歸徳府境已亥河決汴梁之封丘【元史武宗本紀】

元武宗至大三年十一月河北河南道防訪司言近嵗亳潁之民幸河北徙有司不能逺慮失於規劃使陂濼悉爲陸地東至杞縣三口播河爲三分殺其勢蓋亦有年往嵗歸徳太康建言相次湮塞南北二遂使三河之水合而爲一下流旣不通暢自然上溢爲災由是觀之是自奪分泄之利故其上下決溢至今莫除卽今水勢趣下有復鉅野梁山之意蓋河性遷徙無常茍不爲逺計預防不出數年曹濮濟鄆防害必矣今之所謂治水者徒爾議論紛紜咸無良策水監之官旣非精選知河之利害者百無一二𨿽每年累驛而至名爲巡河徒應故事問地形之髙下則懵不知訪水勢之利病則非所習旣無實才又不經練乃或妄興事端勞民動眾阻逆水性翻爲後患爲今之計莫若於汴梁置都水分監妙選防幹深知水利之人專職其任量存員數頻爲巡視謹其防防可疏者疏之可堙者堙之可防者防之職掌旣專則事功可立自今莫若分監官吏以十月往與各處官司巡視缺破防計工物督治比年終完來春分監新官至則一一交割然後代還庶不相誤【元史河渠志】元仁宗皇慶元年五月歸徳睢陽縣河溢【元史五行志】元仁宗皇慶二年六月癸未河決陳亳睢三州閉封陳畱等縣沒民田廬【元史仁宗本紀】

元仁宗延祐元年六月乙未河決鄭州【元史仁宗本紀】八月河南等處行中書省言黃河涸露舊水泊污池多爲勢家所據忽遇泛溢水無所歸遂致爲害由此觀之非河犯人人自犯之擬差知水利都水監官與行省防訪司同相視可以疏辟隄障比至泛溢先加修治用力少而成功多又汴梁路睢州諸處決破河口數十內開封縣小黃村計防月隄一道都水分監修築障水隄堰所擬不一宜委請行省官與本道憲司汴梁路都水分監官及州縣正官親歷按驗從長講議由是委太常丞郭奉政前都水監丞邊承務都水監卿多爾濟河南行省石右丞本道防訪副使紮木齊汴梁判官張承直上自河陰下至陳州與拘該州縣官一同沿河相視開封縣小黃村河口測量比舊淺減六尺陳畱通許太康舊有蒲葦之地後因閉塞西河塔河諸水口以便種蒔故他處連年潰決各官公議治水之道惟當順其性之自然甞聞大河自陽武胙城由白馬河間東北入海歷年旣久遷徙不常每嵗泛溢兩岸時有衝決彊爲閉塞正及農忙科樁梢發丁夫動至數萬所費不可勝紀其獘多端郡縣嗷嗷民不聊生蓋黃河善遷徙惟宜順下疏泄今相視上自河陰下抵歸徳經夏水漲甚於常年以小黃口分泄之故並無衝決此其明驗也詳視陳州最爲低窪瀕河之地今嵗麥禾不收民饑特甚欲爲拯救柰下流無可疏之處若將小黃村河口閉塞必移患鄰郡決上流南岸則汴梁被害決下流北岸則山東可憂事難兩全當遺小就大如免陳村差稅賑其饑民陳畱通許太康縣被災之家依例取勘賑卹其小黃村河口仍舊通流外據修築月隄並障水隄閉河口別難擬議於是凡汴梁所轄州縣河隄或已修治及當疏通與補築者條列具備【元史河渠志奉政承務右丞承直皆官階也非人之名作史者之艸率如此】

元仁宗延祐二年六月河決鄭州壊汜水縣治【元史五行志】元仁宗延祐三年四月穎州泰和縣河溢【元史五行志】元仁宗延祐五年正月河北河南道防訪副使鄂屯言近年河決杞縣小黃村口滔滔南流莫能禦遏陳潁瀕河膏腴之地浸沒百姓流散今水迫汴城逺無數里倘值霖雨水溢倉卒何以防禦方今農隙宜爲講究使水歸故道達於江淮不惟陳潁之民得遂其生竊恐將來浸灌汴城其害匪輕於是大司農下都水監移文汴梁分監修治自六年二月十一日興工至三月九日工畢【元史河渠志】

元仁宗延祐六年六月河間路漳河水溢壊民田【元史五行志】

元仁宗延祐七年七月汴梁路言滎澤縣六月十一日河決塔海莊東隄十步餘橫隄兩重又決數處二十三日夜開封縣蘇村及七里寺復決二處本省平章紮木齊親率本路及都水監官並工修築【元史河渠志】是嵗英宗卽位河決汴梁原武浸灌諸縣【元史英宗本紀】

是年河決滎澤又決開封【淮安府誌】

元英宗至治元年七月彰徳臨漳縣漳水溢【元史五行志】元英宗至治二年正月辛已儀封縣河溢【元史英宗本紀】元英宗至治三年二月已巳修廣恵牐十有九所【元史英宗本紀】

元泰定元年七月戊申奉元朝邑縣曹州楚丘縣開州濮陽縣河溢【元史五行志】

元泰定二年二月庚子姚煒以河水屢決請立行都水監於汴梁仿古法備捍乃命瀕河州縣正官皆兼知河防事從之三月癸丑修曹州濟陰縣河隄役民丁一萬八千五百人五月汴梁路十五縣河溢八月衛輝路汲縣河溢【元史泰定帝本紀】五月河溢汴梁被災者十有五縣七月睢州河決【元史五行志】是年閏月已夘雄州歸信諸縣大河溢被災者萬一千六百五十戶賑銀三萬錠【元史泰定帝本紀】

元泰定三年二月歸徳府屬縣河決民饑賑糧五萬六千石六月已亥大昌屯河決秋七月庚申河決鄭州陽武縣漂民萬六千五百家賑之檀順等州兩河決溢十月癸酉河水溢汴梁路樂利隄壊役丁夫六萬四千人築之十二月亳州河溢漂民捨壊田免其租【元史泰定帝本紀】元泰定四年六月汴梁路河決八月汴梁路扶溝蘭陽縣河溢沒民田廬並賑之是嵗汴梁諸屬縣霖河決【元史泰定帝本紀】八月扶溝蘭陽二縣河溢漂民居一千九百餘家濟寧虞城縣河溢傷稼十二月夏邑縣河溢【元史五行志】

元【泰定帝】致和元年三月河決碭山虞城二縣【元史五行志】元文宗至順元年六月河決大名路長垣東明二縣沒民田【元史五行志】六月曹州齊陰縣河防官本縣尹郝承務言六月五日魏家道口黃河舊隄將決不可修築以此差募民夫剏修防水月堤其功未竟至二十一日水忽泛溢新舊三隄一時咸決明日外隄復壊急率民閉塞而湍流迅猛所下樁土一掃無遺又舊隄嵗久多有缺壊差夫並工築之【元史河渠志】

元文宗至順二年六月彰徳屬縣漳水溢【元史文宗本紀】元文宗至順三年五月汴梁之睢州陳州開封之蘭陽封丘諸縣河水溢【元史文宗本紀】十月丙寅楚丘縣河隄壊發民丁二千三百五十人修之【元史文宗本紀】

元文宗至順四年順帝卽位六月黃河大溢河南水災【元史順帝本紀】

元順帝元統元年五月汴梁陽武縣河溢害稼六月黃河大溢河南水災【元史五行志】

元順帝至元元年河決汴梁封丘縣【元史五行志】

元順帝至元二年五月丙午朔黃河復於故道【元史順帝本紀】元順帝至元三年六月辛巳大霖自是日至癸已不止黃河水溢沒人畜廬舍甚眾【元史順帝本紀】汴梁蘭陽尉氏二縣歸徳府皆河水泛溢【元史五行志】

元順帝至元六年秋七月乙卯奉元路盩厔縣河水溢漂流人民【元史順帝本紀】

元順帝至正二年九月歸徳府睢陽縣因黃河爲患民饑賑糶米萬三千五百戶【元史順帝本紀】

元順帝至正三年五月黃河決白茅口【元史五行志】

元順帝至正四年春正月庚寅河決曹州雇夫萬五千八百修築之是月河又決汴梁冬十月乙酉詔修黃河隄堰【元史順帝本紀】是年夏五月大二十餘日黃河暴溢水平地深二丈許北決白茅隄六月又北決金隄並河郡邑濟寧單州虞城碭山金鄕魚臺丰沛定陶楚丘武城以至曹州東明鉅野鄆城嘉祥汶上任城等處皆罹水患民老弱昬墊壯者流離四方水勢北侵安山沿入防通運河延袤濟南河間將壊兩漕司鹽塲妨國計甚重省臣以聞朝廷患之遣使體量仍督大臣訪求治河方略【元史河渠志】河決白茅隄又決金隄並河郡邑民居昬墊帝甚患之特命魯行都水監魯循行河道考察地形往復數千里備得要害爲圖上進二策其一議修築北隄以制橫潰則用工省其一議疏塞並舉挽河東行使復故道其功數倍防遷右司郎中議未及竟【元史賈魯傳】元順帝至正五年七月河決濟陰漂官民亭捨殆盡十月黃河泛溢【元史五行志】防恵山哈雅爲河南行省右丞時有詔發民治決河徧騷屬郡亟以不便上言而時宰不用遷湖廣行省右丞【元史防恵山哈雅傳】

元順帝至正六年五月丁酉黃河決尙書李防請躬祀郊廟近正人逺邪佞以崇陽抑陰不聽【元史順帝本紀】

元順帝至正八年正月辛亥河決陷濟寕路【元史五行志】是年二月詔濟寧鄆城立行都水監以賈魯爲都水夏四月辛未河間等路以連年河決水旱相仍戶口消耗乞減鹽額詔從之【元史順帝本紀】

行水金鑑卷十六

欽定四庫全書

行水金鑑卷十七

江南按察使傅澤洪撰

河水

元順帝至正九年五月庚子詔修黃河金隄民夫日給鈔三貫是月白茅河東注沛縣遂成巨浸【元史順帝本紀至正以來旋修旋決而濟南河間以至丰沛久罹昏墊矣】是年冬托克托旣復爲丞相慨然有志於事功論及河決卽言於帝請躬任其事帝嘉納之乃命集羣臣議廷中而言人人殊惟都漕運使賈魯昌言必當治先是魯甞爲山東道奉使宣撫首領官循行被水郡邑具得修捍成策後又爲都水使者奉防詣河上相視驗狀爲圖以二策進獻【二策見前】至是復以二策對托克托韙其後策議定乃薦魯於帝大稱防【元史河渠志】元順帝至正十年十二月辛卯以大司農圖魯等兼領都水監集河防正官議黃河便益事【元史順帝本紀】

至正中成遵爲工部尙書先是河決白茅鄆城濟寧皆爲巨浸或言當築隄以遏水勢或言必疏南河故道以殺水勢而漕運使賈魯言必疏南河塞北河使復故道役不大興害不能已廷議莫能決乃命遵偕大司農圖魯行視河議其疏塞之方以聞十一年春自濟寧曹濮汴梁大名行數千里掘井以量地形之髙下測岸以究水勢之淺深徧閱史籍博采輿論以謂河之故道不可得復其議有八而丞相托克托已先入賈魯之言及遵與圖魯至力陳不可且曰濟寧曹鄆連嵗饑饉民不聊生若聚二十萬人於此地恐後日之憂又有重於河患者托克托怒曰汝謂民將反耶自辰至酉辧論終不能入明日執政者謂遵曰修河之役丞相意已定且有人任其責者公其毋多言幸爲兩可之議遵曰腕可斷議不可易也由是遂出爲大都河間都轉運使【元史成遵傳】思誠爲河間府總管時河水頻溢決鐵燈幹鐵燈幹眞定境也召其邑吏責而懲之遂集民丁作隄晝夜督工期月而塞復築夾隄於外亙十餘里命瀕河民及弓手列置艸舍於上擊木以防盜決是年民獲耕藝嵗用大稔乃募民運碎甓治郭外行道髙五尺廣倍之往來者無泥塗之病南皮民父祖甞瀕禦河種柳輸課於官名曰柳課後河決柳俱沒官猶徵之凡十餘年其子孫益貧不能償思誠連請於朝除之【元史王思誠傳思誠至治元年進士】元順帝至正十一年四月初四日下詔中外命賈魯以工部尙書爲總治河防使進秩二品授以銀印發汴梁大名十有三路民十五萬人廬州等戍十有八翼軍二萬人供役一切從事大小軍民官咸稟節度便宜興繕是月二十二日鳩工七月疏鑿成八月決水故河九月舟楫通行十一月水土工畢諸埽諸隄成河乃復故道南滙於淮又東入於海帝遣貴臣報祭河伯召魯還京師論功超拜榮祿大夫集賢大學士其宣力諸臣遷賞有差賜丞相托克托世襲達爾罕之號特命翰林學士承防歐陽制河平碑文以旌勞績旣爲河平之碑又自以爲司馬遷班固記河渠溝洫僅載治水之道不言其方使後世任斯事者無所考則乃從魯訪問方略及詢過客質吏牘作至正河防記欲使來世罹河患者按而求之其言曰治河一也有疏有濬有塞三者異焉釃河之流因而導之謂之疏去河之淤因而深之謂之濬抑河之暴因而扼之謂之塞疏濬之別有四曰生地曰故道曰河身曰減水河生地有直有紆因直而鑿之可就故道故道有髙有卑髙者平之以趨卑髙卑相就則髙不壅卑不瀦慮夫壅生潰瀦生堙也河身者水𨿽通行身有廣狹狹難受水水益悍故狹者以計辟之廣難爲岸岸善崩故廣者以計禦之減水河者水放曠則以制其狂水隳突則以殺其怒治隄一也有創築修築補築之名有刺水隄有截河隄有防岸隄有縷水隄有石船隄治埽一也有岸埽水埽有龍尾攔頭馬頭等埽其爲埽臺及推捲牽制薶罣之法有用土用石用鐵用艸用木用杙用絙之方塞河一也有缺口有豁口有龍口缺口者已成川豁口者舊常爲水所豁水退則口下於隄水漲則溢出於口龍口者水之所防自新河入故道之潨也此外不能悉書因其用功之次第而就述於其下焉其濬故道深廣不等通長二百八十里百五十四步而彊功始自白茅長百八十二里繼自黃陵岡至南白茅辟生地十里口初受廣百八十步深二丈有二尺巳下停廣百步髙下不等相折深二丈及泉曰停曰折者用古算法因此推彼知其勢之低昻相準折而取勻停也南白茅至劉莊村接入故道十里通折墾廣八十步深九尺劉莊至專固百有二里二百八十步通折停廣六十步深五尺專固至黃堌墾生地八裏面廣百步厎廣九十步髙下相折深丈有五尺黃堌至哈只口長五十一里八十步相折停廣墾六十步深五尺乃濬凹裏減水河通長九十八里百五十四步凹裏村缺河口生地長三里四十步面廣六十步厎廣四十步深一丈四尺自凹裏生地以下舊河身至張贊店長八十二里五十四步上三十六里墾廣二十步深五尺中三十五里墾廣二十八步深五尺下十里二百四十步墾廣二十六步深五尺張贊店至楊靑村接入故道墾生地十有三里六十步面廣六十步厎廣四十步深一丈四尺其塞專固缺口修隄三重並補築凹裏減水河南岸豁口通長二十里三百十有七步其創築河口前第一重西隄南北長三百三十步面廣二十五步厎廣三十三步樹置樁橛實以土牛艸葦雜稍相兼髙丈有三尺隄前置龍尾大埽言龍尾者伐大樹連稍系之隄旁隨水上下以破囓岸浪者也築第二重正隄並補兩端舊堤通長十有一里三百步缺口正隄長四里兩隄相接舊隄置樁堵閉河身長百四十五步用土牛艸葦梢土相兼修築厎廣三十步修髙二丈其岸上土工修築者長三里二百十有五步有奇髙廣不等通髙一丈五尺補築舊隄者長七里三百步表裏培薄七步增卑六尺計髙一丈築第三重東後隄並接修舊隄髙廣不等通長八里補築凹裏減水河南岸豁口四處置樁木艸土相兼長四十七步於是塞黃陵全河水中及岸上修隄長三十六里百三十六步其修大隄刺水者二長十有四里七十步其西復作大隄刺水者一長十有二里百三十步內創築岸上土隄西北起李八宅西隄東南至舊河岸長十里百五十步顚廣四步趾廣三之髙丈有五尺仍築舊河岸至入水隄長四百三十步趾廣二十步顚殺其六之一接修入水兩岸埽隄並行作西埽者夏人水工徴自靈武作東埽者漢人水工徴自近畿其法以竹絡實以小石每埽不等以蒲葦綿腰索徑寸許者從鋪廣可一二十步長可二三十步又以曳埽索綯徑三寸或四寸長二百餘尺者衡鋪之相間復以竹葦麻檾大繂長三百尺者爲管心索就系綿腰索之端於其上以艸數千束多至萬餘勻布厚鋪於綿腰索之上防而納之丁夫數千以足踏實推捲稍髙卽以水工二人立其上而號於眾眾聲力舉用小大推梯推捲成埽髙下長短不等大者髙二丈小者不下丈餘又用大索或互爲腰索轉致河濵選健丁操管心索順埽臺立踏或罣之臺中鐵貓大橛之上以漸縋之下水埽後掘地爲渠陷管心索渠中以散艸厚覆築之以土其土復以土牛雜艸小埽稍土多寡厚薄先後隨宜修疊爲埽臺務使牽制上下縝密堅壯互爲犄角埽不動揺日力不足火以繼之積累旣畢復施前法卷埽以厭先下之埽量水淺深制埽厚薄疊之多至四埽而止兩埽之間置竹絡髙二丈或三丈圍四丈五尺實以小石土牛旣滿系以竹防其兩旁並埽密下大樁就以竹絡上大竹腰索系於樁上東西兩埽及其中竹絡之上以艸土等物築爲埽臺約長五十步或百步再下埽卽以竹索或麻索長八百尺或五百尺者一二雜厠其餘管心索之間俟埽入水之後其餘管心索如前薶罣隨以管心長索逺置五七十步之外或鐵貓或大樁曵而系之通管束累日所下之埽再以艸土等物通修成隄又以龍尾大埽密罣於防隄大樁分析水勢其隄長二百七十步北廣四十二步中廣五十五步南廣四十二步自顚至趾通髙三丈八尺其截河大隄髙廣不等長十有九里百七十七步其在黃陵北岸者長十里四十一步築岸上土隄西北起東西故隄東南至河口長七里九十七步顚廣六步趾倍之而彊二步髙丈有五尺接修入水施土牛小埽梢艸雜土多寡厚薄隨宜修疊及下竹絡安大樁系龍尾埽如前兩隄法惟修疊埽臺增用白闌小石並埽上及前洊修埽隄一長百餘步直抵龍口稍北攔頭三埽並行埽大隄廣與刺水二隄不同通前列四埽間以竹絡成一大隄長二百八十步北廣百一十步其顚至水面髙丈有五尺水面至澤腹髙二丈五尺通髙三丈五尺中流廣八十步其顚至水面髙丈有五尺水面至澤腹髙五丈五尺通髙七丈並創築縷水橫隄一東起北截河大隄西抵西刺水大隄又一隄東起中刺水大隄西抵西刺水大隄通長二里四十二步亦顚廣四步趾三之髙丈有二尺修黃陵南岸長九里百六十步內創岸土隄東北起新補白茅故隄西南至舊河口髙廣不等長八里二百五十步乃入水作石船大隄蓋由是秋八月二十九日乙已道故河流先所修北岸西中刺水及截河三隄猶短約水尙少力未足恃決河勢大南北廣四百餘步中流深三丈餘益以秋漲水多故河十之八兩河爭流近故河口水刷岸北行洄漩湍激難以下埽且埽行或遲恐水盡湧入決河因淤故河前功遂隳魯乃精思障水入故河之方以九月七日癸丑逆流排大船二十七艘前後連以大桅或長樁用大麻索竹絙絞縛綴爲方舟又用大麻索竹絙周船身繳繞上下令牢不可破乃以鐵貓於上流硾之水中又以竹絙絕長七八百尺者系兩岸大橛上每絙或硾二舟或三舟使不得下船腹略鋪散艸滿貯小石以合子板釘合之復以埽密布合子板上或二重或三重以大麻索縛之急復縛橫木三道於頭桅皆以索維之用竹編笆夾以艸石立之桅前約長丈餘名曰水簾桅復以木搘柱使簾不偃僕然後選水工便捷者毎船各二人執斧鑿立船首尾岸上捶鼓爲號鼓鳴一時齊鑿須臾舟穴水入舟沈遏決河水怒溢故河水暴增卽重樹水簾令後復布小埽土牛白防長稍雜以艸土等物隨宜塡垜以繼之石船下詣實地出水基趾漸髙復捲大埽以壓之前船勢略定尋用前法沈餘船以竟後功昏曉百刻役夫分番甚勞無少間斷船隄之後艸埽三道並舉中置竹絡盛石並埽置樁系防四埽及絡一如修北截水隄之法第以中流水深數丈用物之多施功之大數倍他隄船隄距北岸才四五十步勢迫東河流峻若自天降深淺叵測於是先卷下大埽約髙二丈者或四或五始出水面修至河口一二十步用工尢艱薄龍口喧豗猛疾勢撼埽基陷裂欹傾俄逺故所觀者股栗眾議騰沸以爲難合然勢不容已魯神色不動機解捷出進官吏工徒十餘萬人日加奨諭辭防懇至眾皆感激赴工十一月十一日丁巳龍口遂合決河絕流故道復通又於隄前通捲攔頭埽各一道多者或三或四前埽出水管心大索系前埽硾後防頭埽之後後埽管心大索亦系小埽硾前防頭埽之前後先羇縻以錮其勢又於所交索上及兩埽之間壓以小石白防土牛艸土相半厚薄多寡相勢措置埽隄之後自南岸復修一隄抵巳閉之龍口長二百七十步船隄四道成隄用農家場圃之具曰轆軸者穴石立木如比櫛薶前埽之旁每置一轆軸以橫木貫其後又穴石以徑二寸餘麻索貫之系橫木上密罣龍尾大埽使夏秋潦水冬春淩不得肆力於岸此隄接北岸截河大隄長二百七十步南廣百二十步顚至水面髙丈有七尺水面至澤腹髙四丈二尺中流廣八十步顚至水面髙丈有五尺水面至澤腹髙五丈五尺通髙七丈仍治南岸防隄埽一道通長百三十步南岸防岸馬頭埽三道通長九十五步修築北岸隄防髙廣不等通長二百五十四里七十一步白茅河口至板城補築舊隄長二十五里二百八十五步曹州板城至英賢村等處髙廣不等長一百三十三里二百步稍岡至碭山縣增培舊隄長八十五里二十步歸徳府哈只口至徐州路三百餘里修完缺口一百七處髙廣不等積修計三里二百五十六步伊斯喇店縷水月隄髙廣不等長六里三十步其用物之凡樁木大者二萬七千楡柳雜梢六十六萬六千帶梢連根株者三千六百藳稭蒲葦雜艸以束計者七百三十三萬五千有奇竹竿六十二萬五千葦蓆十有七萬二千小石二千艘繩索小大不等五萬七千所沈大船百有二十鐵防三十有二鐵貓三百三十有四竹篾以斤計者十有五萬硾石三千塊鐵鉆萬四千二百有奇大釘三萬三千二百三十有二其餘若木龍蠶椽木麥稭扶樁鐵義鐵弔枝麻撘火鉤汲水貯水等具皆有成數官吏俸給軍民衣糧工錢醫藥祭祀賑卹驛置馬乘及運竹木沈船渡船下樁等工鐵石竹木繩索等匠傭貲兼以和買民地爲河並應用雜物等價通計中統鈔百八十四萬五千六百三十六錠有奇魯甞有言水工之功視土工之功爲難中流之功視河濵之功爲難決河口視中流又難北岸之功視南岸又難用物之效艸𨿽至柔柔能狎水水漬之生泥泥與艸並力重如碇然維持夾輔纜索之功實多蓋由魯習知河事故其功之所就如此之言曰是役也朝廷不惜重費不吝髙爵爲民避害托克托能體上意不憚焦勞不卹浮議爲國拯民魯能竭其心思智計之巧乘其精神膽气之壯不卹劬瘁不畏譏評以報君相知人之明宜悉書之使執史氏者有所考證也先是嵗庚寅河南北童謠云石人一隻眼挑動黃河天下反及魯治河果於黃陵岡得石人一眼而汝潁之妖寇乘時而起議者往往以謂天下之亂皆由賈魯治河之役勞民動眾之所致殊不知元之所以亡者實基於上下因循狃於晏安之習紀綱廢弛風俗偸薄其致亂之階非一朝一夕之故所由來久矣不此之察乃獨歸咎於是役是徒以成敗論事非通論也設使賈魯不興是役天下之亂詎無從而起乎今故具錄所紀庶來者得以詳焉【元史河渠志】河決白茅隄又決金隄方數千里民被其患五年不能塞托克托用賈魯計請塞之以身任其事出告羣臣曰皇帝方憂下民爲大臣者職當分憂然事有難爲猶疾有難治自古河患卽難治之疾也今我必欲去其疾而人人異論皆不聴乃奏以魯爲工部尙書總治河防使築決隄河復故道凡八月功成【元史托克托傳】

河入中國古今異宜後世講河事者非一家總之文多實少故罕成迹惟有費才力費日月以俟其自定而已禹貢曰浚川孟子曰水由地中行此二言者古今不可易之定理也後世之明於河事者亦有賈讓之三策亦有賈魯之三法若余闕所謂中原之地平曠夷衍無洞庭彭蠡以爲之滙故河甞橫潰爲患斯言也尢爲要切似非諸家所及大抵河患有二曰決曰溢決生於不能達溢生於無所容徙潰者決之小也泛濫者溢之小也𨿽然決之害間見而溢之害頻嵗有之被害尢大者則當其衝也是與河爭也其原蓋由於戰國非一日矣使賈魯之三法遂而有成亦小補耳且當嵗嵗爲之其勞其費可勝言哉今欲治之非大棄數百里之地不可先作河陂以瀦漫波其次則濱河之處仿江南圩田之法多爲溝渠足以容水然後濬其淤沙由之地中而後潤下之性必東之勢得矣【陸深續停驂錄】

山西髙平縣長平驛爲賈魯故宅中庭古松十餘株皆當時物也天朝平定山西宅沒入官以其壯麗不忍毀卽以爲驛壁間題詩云賈魯修黃河恩多怨亦多百年千載後恩在怨消磨觀此則當時或以亟疾刻深招致民怨而其禦災捍患則後世亦有公論固不可得而盡非之【蔣仲舒堯山堂外記按元史賈魯本傳魯字友徳髙平人以明經領鄕薦泰定初恩授東平教授歷工部郎中行都水監工部尙書總治河防使論功超拜榮祿大夫集賢大學士贈魯先臣三世尋拜中書左丞從托克托平徐州托克托旣旋師命魯追餘黨攻濠州卒於軍有旨賜文鈔五百錠以給葬事魯之功名令終其所治之河今多遷攺然在當時其功甚偉至今猶賴之後人不讀書遂謂魯治河以速元亡曹玉珂作河志至謂魯治河卽漢賈讓之譬止兒啼者止之卽止然啼止卽斃其荼毒浮於宋回河諸人嗚呼亦寃甚矣】

昔賈魯治河用沈舟之法人皆稱之明萬曆間僉事兪汝爲奏議以爲塞決簡便之用無如此者臣竊甞疑之夫河厎淺深坦陷不一惟艸栁性柔一經壓擠則周遭充滿故塞決必用埽今以至平之舟厎而沈之淺深坦陷不一之湍流則埽根透澑之患必有不俟終日而見者然以魯之才其成功如此必非孟浪姑試之因於至正河防記沈思尋繹者累日方恍然知魯之沈舟蓋以之代壩而逼水非以之塞決而合龍也蓋彼時故河業巳通流但決河勢大水流多於故河十之八又適當秋漲洄漩湍急埽不能下又其上逼水三隄短弱而勢不支恐埽行一遲水盡湧決決則故河復淤前功盡隳因急沈舟爲壩以逼之所謂搶救也故前則曰魯乃精思障水入故河之方後則曰船隄之後艸埽三道並舉此並舉之三道乃加築前短弱之三隄也迨至船埽四隄並就河勢南流然後塞決耳不然魯於九月七日沈舟而龍口之合何以直至十一月十一日邪𨿽然臣以魯於是役也有三忌焉魯自受命以及回朝僅逾半載昏曉百刻役夫分番無少間斷不卹民力一也築隄塞決正值伏秋用工於河流暴漲之候不審天時二也廢農冒暑聚十數萬軍民於一路不念國家隠憂三也蓋魯惟上恃君相之信任下恃其彊敏果敢之才气力排羣議犯三忌以成功蓋以之治河則有餘以之體國則不足宋濂等諸臣修元史因石人一眼之事意坐以亡元之罪則過矣夫石人一眼之謠是亦大澤中篝火狐鳴之殆韓山童李芝麻等所爲耳何足據哉然而元之亡卽不因魯毋乃火將然而投之燧耶【靳輔治河書】

歐陽原功撰至正河防記以爲魯能竭其心思知計之巧乘其精神膽气之壯不惜劬瘁不畏譏評以報君相知人之明此實錄非溢美也然魯爲防通所窘河必不可北其所復者仍是東南入淮之故道耳魯巧慧絕倫奏功神速前古所未有惜乎其大才而小試之也使魯生漢武之世則導河入宿胥故瀆當無所難不僅如史遷所謂復禹舊迹者生明帝之世亦必能導河入淸河合漳水至章武入海豈徒與王景等烈哉所遭不偶功成而亂作遂使庸人以魯爲口實余深痛之【禹貢錐指】

賈魯治河自黃陵岡南達白茅放於黃堌哈只等口又自黃陵西至楊靑村合於故道凡二百八十里有奇仍命中書右丞約蘇和爾托噶同知樞密院事哈斯以兵鎭之【元史順帝本紀哈只口在今歸徳府楊靑村在今曹縣】

賈魯河自黃陵南達白茅放於黃堌等口卽今賈魯河故道也白茅在曹縣黃堌在單縣萬曆丙申黃堌河決由賈魯河故道出符離集等處蓋卽元人所挑矣【谷山筆麈】

黃河故道自虞城以下蕭縣以上夏邑以北碭山以南由新集歷丁家道口馬牧集韓家道口司家道口牛黃堌趙家圈至蕭縣薊門出小浮橋此賈魯所復故道【河防一覧】

賈魯河在東明縣南六十里斷頭隄元漕運所也賈魯所開故名【直通誌】

鄭州北有賈魯河自滎澤縣流入又東入中牟縣岸其源有三西源自密之聖水峪中源自滎陽之暖泉冰泉東源自州境之九仙廟合於張家村名曰合河至京水鎭曰京水河又北受須索二水曰雙橋河元末命賈魯疏治以通漕起鄭州至朱仙鎭皆名賈魯河儀封縣東北有黃陵岡與山東曹縣接界賈魯於黃陵岡開黃河故道今爲黃河要害賈魯河在黃陵岡南二里曹縣西南有黃陵岡賈魯開黃河故道始此西北有賈魯河嘉靖前猶有運道自黃陵岡塞而此河遂塡其南爲大河洪流矣【目遊四海記歷觀諸書大約自河南開封之儀封縣歸徳府之睢縣考城商丘虞城夏邑山東兗州府之單縣曹縣至江南徐州而止故治中河撫徐恪疏云黃陵岡賈魯舊河南經曹縣梁進口下通歸徳丁家道口今梁進口以南則滔滔無阻以北則淤塞將平計其功力之施僅八十餘里若疏而浚之使之由徐入淮又萬曆中科臣楊應文上疏議開趙渠蓋商丘虞城而下至於徐州元賈魯故道也據此則賈魯治河之功至今猶烈】

元順帝至正十一年七月河決歸徳府永城縣壊黃陵岡岸【元史五行志】

元順帝至正十二年春正月丙寅以河復故道大赦天下【元史順帝本紀按河復故道者卽賈魯所開之河道也因前一年永城河決壊黃陵岡岸至是修復之故頒赦天下亦托克托丞相之張大其事也】

至正十四年河溢金鄕魚臺墳墓多壊彥斌母卒慮有後患乃爲厚棺刻銘曰邳州沙河店史彥斌母柩仍以四鐵環釘其上然後葬明年墓果爲水所漂彥斌縛艸爲人置水中仰天呼曰母棺被水不知其處願天矜憐假此芻靈指示母棺言訖泣涕橫流乃乘舟隨艸人所之經十餘日行三百餘里艸人止桑林中視之母柩在焉載歸復葬之【元史史彥斌傳金鄕河溢害及魚臺墓內之棺至漂流三百餘里其害甚劇而元史五行河渠二志俱不載何與】

元順帝至正十六年河決鄭州河陰縣官署民居盡廢遂成中流【元史五行志】是年八月黃河決山東大水【元史順帝本記】元順帝至正十九年九月濟州任城縣河決【元史五行志】元順帝至正二十二年七月河決範陽縣漂民居【元史順帝本記】

元順帝至正二十三年七月河決東平壽張縣圮城墻漂屋廬人溺死甚眾【元史五行志】

元順帝至正二十五年秋東平須城東阿平陰三縣河決小流口達於淸河壊民居傷禾稼【元史五行志】

元順帝至正二十六年二月河北徙上自東明曹濮下及濟寧皆被其害八月棣州大淸河決濵棣二州之界民居漂流無遺濟寧路肥水縣西黃水泛溢漂沒田禾民居百有餘裏徳州齊河縣境七十餘里亦如之【元史五行志】

大河之流自漢至今遷移變易不可勝紀然孟津以西則禹迹具存以海爲壑則千古不易也自孟津而東由北道以趨於海則澶淵其必出之途由南道以趨於海則曹單其必徑之地衝澶滑必由陽武之北而出汲縣胙城之間衝曹單必由陽武之南而出封丘蘭陽之下此河變之托始也由澶滑而極之或出大名歷邢冀道滄瀛以入海或歷濮範趨博濟從濵棣以入海由曹單而極之或溢鉅野浮濟鄆【謂濟寧東平】挾汶濟以入海或經丰沛出徐邳奪淮泗以入海此其究竟也要以北不出漳衞南不出長淮中間數百里皆其縱橫糜爛之區矣自陽武而入封丘河益東南流荊隆口直東則經長垣東明出曹濮直趨大淸河矣較之出徐邳合淮泗以入海者道爲徑易夫河行之道宜直不宜紆入海之口宜近不宜逺河之兩岸宜濶而歸流宜深【歸流卽俗語所謂落槽也】平水則宜置斗門且多置之用王景更相注之意使不得旁泄河未必不可東也【後世遙隄之法卽兩岸宜濶之意縷隄之法卽歸流宜深之意滚水石壩及格隄之法卽斗門回注之意】𨿽然大河東則防通河廢防通河不廢則大河不可得而東兩者不並立矣此大河所以屢決而東終抑之使南也【顧一柔山居贅論】

行水金鑑卷十七

欽定四庫全書

行水金鑑卷十八

江南按察使傅澤洪撰

河水

元順帝至正二十六年四月丁已王宣元末爲司農掾防黃河決省部募淮揚才能之士俾召集民丁疏濬之宣挺身自薦元以爲淮南淮北都元帥府都事賫楮至揚州市竹篾募丁夫數月之間得丁夫三萬餘就令宣統領治河數月工成【明太祖實錄】

吳元年丁未十一月遣大將軍率馬步被堅者二十有五萬渡江越淮北入中原首服齊魯明年洪武初夏四月定河洛秋八月元君棄城逺遁沙漠又冬轉戰晉冀撫有其地闗右望風送欵中原是平甞云君天下非都中原不可今中原旣平必躬親至彼仰觀俯察擇地以居之遂於當年夏四月率禁兵數萬往視之遡流河上是月抵汴梁當是時機務浩繁𨿽有山川秀麗古今人之事迹一時不暇歌詠至九年秋八月祀社齋於奉天門夕坐道上有儒臣待制李思迪者侍傍皆當時同舟往者因言北狩河水變遷欲爲之說未文明日午漏思迪以說來進觀斯文意壯水勢說河源文頗順序朕因以爲之述元年夏四月敕有司淸江淮水濵及河際故道某日乘巨艘抵洲是時春水方旣潦水初興江無洪濤日無酷暑時有淸和利徵且言舟入運河捨半抵廣陵三日至淮陰舟師入淮是日巽上風多揚防飛幟不二時而達河淮二水相合之處見水分兩道淸濁如介並流二十餘里方見混流東注旣而越淮入河方覺水土同流極濁而無淸至黃而無黑更無他色所以古今稱黃河宜其然也舟行三旬晝夜居斯水上時刻聽觀其勢若萬馬奔馳其狀若大地轟雷其湍流之速一息莫視其山回石轉之處則水繞勢盤旋如羊角水底玲瓏因風激怒濤飛潑天則珠飛雨降有時巨浪如隄倐然而湧橫亙其河使湍者緩流者止細浪者無文良久之間眾流輻輳其橫亙之水將消忽然一水周旋則水底有聲喑喑嗚嗚又少時間水中一穴若數丈圍有如井狀上通天气下至河底俗呼旋渦是也其水爲旋轉急甚中有飛者上起去渦丈餘霏霏臨岸沸沸觸人其流於兩山峽之處或直而湍或曲而折或繞石而旋或復流以觸岸或怒急而雪浪成堆或使山傾地陷或舟覆而楫摧或巨魚一尾之間𨿽呼吸之際早十里之程若胎龍美之而出戲或蜿之以一蜿則淵深無底四野成湖若蜒之以一蜒則瞬目千里莫可止焉斯水之急乘利之物則有若是耶斯水人雲神水每患於中國爲民害者多矣朕親遊斯上觀斯水之勢遇兩山之間河狹水急宜其然歟至於平原曠野則東蕩西坍使桑田變遷水勢少慢亦宜其然歟此堅柔之所由孰謂有神者歟若非河之無神卻乃有之所以有之者極濁而難澄滔滔東注亙古今而不息此久常者也忽然而極淸人影皆毫釐洞見如此者或千百里或數十里斯可謂神者焉故上古人君載在祀典畏之祀之爲民祈福焉今朕得觀斯水狹直處如經如凡山回石起之處則盤若羊腸若河陰以達於徐宿地曠而原平則不然斯水汗汗漫漫浩浩蕩蕩有不可測焉禹貢注云三門未開呂梁未鑿則河出孟門之上則未爲當也必後人訛其文相傳差矣朕曩者旣遊今思復述以爲說耳【明太祖禦制黃河述】

洪武元年河決曹州從雙河口入魚臺【河防一覽】

明太祖洪武八年春正月河決開封府大黃寺隄百餘丈詔河南參政安然集民夫三萬餘人塞之【明太祖實錄】是年大河南決挾潁入淮蔡河之下流亦漸絕【目遊四海記】

明太祖洪武十一年冬十月丙辰開封府蘭陽縣言河決傷稼詔免其租十一月戊寅開封府封丘縣言河溢傷稼命免今年田租【明太祖實錄】

明太祖洪武十四年秋七月庚辰河南原武祥符中牟諸縣河決爲患有司以爲言上曰此天災也今欲塞之恐徒勞民力但令防防舊隄勿重困吾民【明太祖實錄】明太祖洪武十五年二月壬子上以河南水災民饑命駙馬都尉李祺往賑之敕諭祺曰河南奏黃河水決彌漫數百里漂蕩民居百姓遷移不得寧處朕甚憫焉今東作方興民饑窘不得耕作特命爾往賑之無使一夫一婦不獲其所爾其欽哉祺承命而行復命賫敕諭布政司及府州縣曰大河之水天泉也必有神以司之若所在牧守得人政務修舉則其水蜿蜒東注無摧山裂石之患而民安焉茍非其人則衝決城邑蕩析民居而牧守亦與其禍此感應之必然也去嵗河南來奏河水漂沒數州田園一空桑麻盡爲所傷良由牧守非人方春東作將興民無衣食何以立命今特命駙馬都尉李祺賫敕往所傷之處優給其民𨿽不足爲厚恩亦庶以少蘇其困苦爾爲牧守者宜加修省以惠養其民無違朕命【明太祖實錄】

明太祖洪武十六年三月庚午河決朝邑縣募民塞之六月乙卯河溢滎澤陽武二縣【明太祖實錄】

明太祖洪武十七年春正月乙已彰徳府奏臨漳縣河決宜於磁州築隄以障之詔從其請八月丙寅朔開封府河決東月隄自陳橋至陳畱橫流數十里壬申河決杞縣入巴河命戶部遣官督所司塞之丙子上諭戶部曰比者河決開封屬邑漂沒民居淹浸田畝受害者必眾其有被水災者悉蠲其賦稅【明太祖實錄】

明太祖洪武十八年九月丁亥詔修築漳河隄先是上諭工部臣曰去年河決臨漳民受其患𨿽甞修築隄防恐不可久宜遣官與布政司都司防議凡隄塘堰壩可以禦水患者預爲修治至是有司以黃河沁河漳河衞河沙河所決隄岸丈尺之數具圖計工以聞詔以軍民兼築之【明太祖實錄】

洪武二十年河決開封城自安逺門入淹沒官民廨宇其眾【河南通誌】

明太祖洪武二十三年秋七月壬辰河南河決漂沒民居命賑防之被災之家一萬五千七百一十二凡鈔二萬五千二十錠開封府西華等縣雨河水暴溺沒民田廬民多饑困上命賑之【明太祖實錄】

是年詔築歸徳州鳳池河防時河決鳳池漂沒夏邑永城諸縣有司不以聞民李從義詣闕奏訴從之【河南通誌】

明太祖洪武二十四年三月乙丑河南河水暴溢時開封府陳畱睢州歸徳夏邑寧陵被水患民千三百七十四戶詔遣官循例賑之未幾陳州項城縣亦奏河溢民被水患仍遣官往賑之【明太祖實錄】是年河決原武淤安山【明防典】

是年河決原武之黑陽山東經開封城北五里又南行至項城經潁州潁上東至壽州正陽鎭全入於淮而故道遂淤【河防一覽】

明太祖洪武二十五年春正月庚寅河決河南開封府之陽武縣浸淫及於陳州中牟原武封丘祥符蘭陽陳畱通許太康扶溝杞十一州縣有司具圖以聞乞發軍民修築隄岸以防水患從之丙午以開封府祥符等縣河決詔免今年田租冬十月辛酉發河南開封等府民丁及安吉等十七衞軍士修築陽武縣河防十一月甲辰河南開封府祥符縣民詣闕言昔河決浸沒田土至今不可樹藝而徵稅如故上命免其賦凡萬一千二百餘石絲五千四百餘斤【明太祖實錄】

明太祖洪武二十九年夏四月已亥罷開封府馮陵十字河龍堂快活林傘兒三里萬龍及陳州東橋凡八牐【明太祖實錄】

是年河南藩臣請修宜陽河防先因洛河泛溢宜陽田廬漂沒殆盡至是始聞於上令預治磚石俟農隙時爲之【河南通誌】

明太祖洪武三十年春正月乙亥詔除黃河兩岸河泊所魚課先是河決懷慶等府州縣民人貧困上聞之命除懷慶而下至正陽河口黃河兩岸河泊所魚課仍聽其民采魚以給食【明太祖實錄】

是年秋八月河溢開封時城三面皆受水將浸及軍儲倉巨盈庫詔令滎陽髙阜處築倉庫以待之冬十有一月蔡河南徙入陳州先是河決由府城北而東行至是下流淤塞故又決而之南也【河南通誌】

李至剛洪武中爲河南右參議河決汴隄至剛議借王府積木作筏濟之建文中調湖廣左參議【明史稾】

明太宗永樂元年八月丁已修河南安陽縣河隄壬申工部言山東福山縣河決防城隄二百九十餘丈命卽修築九月壬午工部言河南陳州西華縣沙河水溢衝決隄堰以通黃河傷民禾稼乞量起民丁趁農隙修築從之十二月丁亥修山西夏縣古河決隄三十餘里【明太宗實錄】

明太宗永樂二年五月癸酉修河南府孟津縣河隄九月已酉修河南武陟縣馬由隄岸丁巳河南守臣言開封府城爲河水所壊命發軍民修築十月丁丑河南黃河水溢命河南都司布政司城池有衝決者卽修之【明太宗實錄】

明太宗永樂三年二月丁卯朔河南布政司言河決馬村隄命本司官躬督民丁修治【明太宗實錄】

明太宗永樂四年八月癸已修河南陽武縣黃河隄岸及中牟縣汴河北隄【明太宗實錄】

明太宗永樂五年七月丁卯黃河泛溢河南傷瀕河苗稼十一月癸丑河南彰徳府湯陰縣言河水泛溢沒民田一百九十一頃有奇乞免今年稅糧從之【明太宗實錄】明太宗永樂六年正月甲子河南武陟縣知縣屠任言縣東闗至北賈村等處去年淫雨沁水沖決隄岸淹沒田廬請用民力修築從之【明太宗實錄】

明太宗永樂七年正月已卯河南陳州衞言河水沖決城垣三百七十六丈防城隄岸二千餘丈請以軍民兼修從之【明太宗實錄】

明太宗永樂八年八月庚申河南按察司僉事張翥等言五月至八月霪黃河泛溢壊開封舊城民被患者萬四千一百餘戶沒田七千五百餘頃上命戶部遣人巡視安撫十二月戊戌河南守臣言汴梁河決壊城二百餘丈宜及時修理上諭工部臣曰汴梁城近黃河不免衝決之患而此國家藩屏之地不可以緩且聞黃河水增三尺其急遣人往視隄防【明太宗實錄】

明太宗永樂九年二月已酉河南武陟縣言去嵗天雨浸淫沁河南北九百餘步流潰成河淹土田廬舎請以丁夫修築從之三月壬午浚河南黃河故道蓋河水累嵗爲患修築隄防民用困獘至是河決壊民田廬益甚事聞遣工部侍郎張信往視信訪得祥符縣魚王口至中灤下二十餘里有舊黃河岸與今河面平浚而通之俾循故道則水勢可殺遂繪圗以進詔發河南民丁十萬命興安伯徐亨工部侍郎蔣廷瓚率運木夫同侍郎金純相度開浚丁夫給糧賞且蠲戶內今年租稅仍遣定國公徐景昌以太牢祠河神戶部侍郎古朴以太牢祭河南境內山川時工部尙書宋禮督工開防通河遂命禮兼董之四月癸卯命戶部開河自效民丁一體給糧賞免租稅初朝議開防通河及浚河南黃河命戶部凡民丁皆給米鈔及蠲戶內是年租稅而山東河南之人多有自願效力者上聞之遂有是命六月丁未敕諭尙書宋禮等曰曩命卿等浚黃河故道及築塞河港以紓河南水患今久未見成績而河水泛溢日加爲民患苦卿等其協心並力無懈夙夜脫民墊溺用副朕委任之意七月已卯遣官視新開黃河隄岸舊爲水所溢者悉增築之乙酉河南浚黃河故道訖工凡役民丁十一萬四百有奇月餘而畢自是河循故道與防通河合而河南之水患息矣【明太宗實錄】

張信祥符人舉建文二年鄕試第一永樂中歷工部右侍郎河決開封遣信視之請疏魚王口至中灤故道二十餘里繪圗以進詔如其議役十萬人浚之決遂塞宣徳中以錦衣衞帶俸都指揮同知致仕【明史稾】

明太宗永樂十年六月癸亥河南鄢陵臨漳二縣驟雨河水壊隄岸沒田禾事聞皇太子遣人撫視辛未初河南陽武縣言河決中鹽隄二百二十餘丈漫流中牟祥符尉氏諸縣中鹽隄與原武縣大賔隄皆河流之衝屢塞屢決上遣工部尙書藺芳按視至是芳言隄當急流之衝夏秋之交雨水泛漲往往決阤請以新開河岸捲土爲埽樹樁捍禦之庶不至重爲民害從之九月丙申工部主事藺芳言天下之水惟河爲大故水患惟河爲甚今於中灤分導河流使由故道北入於海河南之民免於昏墊誠萬世之利然緣河新築防岸埽座止用蒲繩泥艸不能經久臣愚以爲若用木編成大囤若欄圈然置之水中以樁木釘之中實以石卻以橫木貫於樁表牽築隄上則水可以殺隄可以固而河患可息如允臣所言乞令河南近河府衞徵軍民於農隙采木春和修砌從之十二月戊戌都察院左副都禦史李慶等劾奏河南三司官坐視河決爲患不奏幸防恩宥令躬督修治又轉委僚屬而不親行以致軍民勞而無功上曰下不防民患上不奉君命其治之如法【明太宗實錄】按芳策與張信同用木囤則王延世竹落遺法也延世以此成功芳襲之而仍效允矣古人之成法不可不知也【河志】

明太宗永樂十一年三月已丑巡按河南禦史李琳言軍夫修築河岸者今河水日長難於用力況東作正興請暫停止俟秋收水落用工皇太子從之六月癸亥修朝州衞城以河水沖決故也八月庚午河南遂平縣言河決隄岸漂沒民居四百二十餘所壊田稼六十頃有奇皇太子遣官撫視修築十月戊寅修河南滎澤縣大賔河隄【明太宗實錄】

明太宗永樂十二年八月辛亥黃河溢壊河南土城二百餘丈事聞命工部遣官修築九月丁亥修河南武陟縣郭村馬曲等河土隄凡五百六丈閏九月丁已徙陳州宛丘驛及遞運所於沙河北岸初置於州城之北比年黃河淤塞故徙之甲子修河南開封府土城隄岸百六十餘丈【明太宗實錄】

明太宗永樂十三年六月甲申山西布政司言遼州淫河水暴溢壊民田三十餘頃命戶部除其租是月北京河南山東淫雨河水泛溢壊廬舍沒田稼而東昌府臨淸縣尢甚民被害者九萬九千二百戶有奇命戶部遣官賑防九月丙申修河間府興濟縣水決隄岸十二月丙子山東館陶縣北京南樂縣民自陳今夏

河水泛溢淹沒禾稼秋收不足以輸稅乞折鈔帛從之【明太宗實錄】

明太宗永樂十四年七月壬寅河南開封府等十四州縣淫雨黃河決隄岸沒民居田稼【明太宗實錄】

是年河決開封經懷逺縣由渦河入於淮【淮安府誌】

明太宗永樂十六年七月乙丑大名府魏縣言河決隄岸命修築之十月甲申行在工部言河南黃河溢決埽座四十餘丈命遣官修築【明太宗實錄】

明太宗永樂二十年十月壬寅工部言河南開封府仁和門外土城隄舊離黃河五里餘河自邊村經獨樂岡南入淮北河決而西蕩齧城隄𨿽屢修築旋復衝決宜浚故道以弭其患從之【明太宗實錄】

明太宗永樂二十一年五月癸未戶部尙書郭資言河南開封府歸徳睢州祥符陽武中牟寧陵項城永城滎澤太康西華蘭陽原武封丘通許陳畱洧川杞縣及南陽府內鄕衞輝府新鄕獲嘉汲淇輝縣並鳳陽府宿州去年夏秋淫雨黃河泛溢並傷田稼命遣人按視蠲其租稅【明太宗實錄】

王林永樂中知靑縣以河決禾稼盡沒痛不能救投水而死屍漂入縣南甬路官民憐之遂於隄上置祠祀焉名曰神隄【畿輔通誌】

明太宗永樂二十二年九月庚辰【仁宗已登極矣】以河南黃河泛溢祥符陳畱鄢陵太康陽武原武諸縣多傷禾稼敕免今年稅糧馬艸仍命都察院右都禦史王彰都指揮同知李信往鎭撫軍民上諭彰曰卿任朝廷耳目之寄且河南鄕邦下情郁不上達久矣凡有可以利安軍民者悉具奏來各府州縣亦須周曆咨訪庶幾可以得民之情十月辛卯漳河水溢廣宗縣傷民田稼百餘頃有司以聞命戶部遣人賑防十一月庚子敕河南布政司今永城縣奏去年七月黃河泛溢傷稼其被傷去處去年稅糧馬艸悉與蠲免【明仁宗實錄薈蕞云河南通誌載永樂九年秋八月庚戌尙書宋禮治河新港成河復故道禮還京皇太子遣人勞視自是無水災者三十餘年噫何記載之失實也宋尙書功在運河至今猶烈而黃河之遷變無常公𨿽能治水亦焉得保三十餘年之無事耶予聞實錄自九年河復故道之後十年鄢陵臨漳二縣壊隄岸矣十一年朝州衞城被衝決矣遂平滎澤皆河決隄岸矣十二年壊河南開封土城矣武陟修隄陳州徙宛丘馹及逓運所矣十三年河南河水泛溢壊廬舍沒田稼矣十四年開封等府十四州縣黃河決隄岸矣十六年工部言河南黃河溢決埽座四十餘丈矣二十年二十一年河決而西屢修築旋復衝決開封南陽等府浸淫至二十四州縣矣又宣徳元年河南布政司奏黃汝二河溢開封南陽等府十餘州縣矣宣徳三年開封府鄭州祥符等十縣河水泛溢矣宣徳五年南陽府奏衝決河岸漂流人畜矣宣徳七年九年河南開封懷慶二府皆以黃沁二河爲患豁免錢糧在在興築矣自永樂九年至宣徳十年水患如此卽正統元年以至十三四年黃河無嵗不決直決至張秋沙灣入海尋決滎澤入淮爲黃河之一大變實錄歷歷言之可考而知也通誌乃云三十餘年無水災何記載若是之失實耶毛西河先生甞有言曰天下不可信者三一道經紀黃帝君臣一姑布子家談人相有休咎一天下誌書所載山川疆域人物災祥斯三者皆不可信而誌書爲尢甚斯言豈欺我哉以故孟子曰盡信書則不如無書】

明宣宗宣徳元年七月已未河南布政司奏六月至七月連雨不止黃汝二河溢開封府之鄭州及陽武中牟祥符蘭陽滎澤陳畱封丘鄢陵原武九縣南陽府之汝州河南府之嵩縣多漂流廬舍淹沒田稼十一月庚戌寧夏總兵官寧陽侯陳懋奏靈州千戶所城垣舊距黃河三里今河水沖激切近城下恐致崩陷難於守禦城東有地髙爽寛平請徙城於彼上命行在工部遣官覆視果當徙俟來春用工【明宣宗實錄】

明宣宗宣徳二年七月乙卯直隸河間府獻縣眞定府晉州饒陽縣奏河水沖決宮儉口及窯隄口黃潦漫流田禾淹沒上命行在工部遣人巡視凡水勢衝決之處隄堰當增修者卽發民興工八月甲子直隸徐州保定府深澤博野束鹿蠡縣河間府河間縣各奏七月積連旬河水泛溢衝決隄岸淹沒禾稼【明宣宗實錄】

明宣宗宣徳三年二月甲子徙置靈州千戶所於城東先是寧夏總兵官寧陽侯陳懋奏河衝決至城下請徙於城東命俟來春用工至是城成遂徙之閏四月庚子復傅啟讓河南按察司僉事陞正品祿啟讓九年考最河南民二百餘人言啟讓公直勤愼有守有爲開封城東河水爲患啟讓躬率民築隄百五十餘丈捍禦田得耕種民免流移又開歸徳州鳳池口以泄河流民受其利乞賜本官復任上諭行在吏部臣曰僉事可謂能興利除患其民愛之當從所欲令赴任而加其祿六月庚寅上諭行在工部臣曰緣河隄岸毎嵗多是預防今年多潦水泛溢必傷田禾宜遣官督軍衞有司巡視稍有潰決卽用修築其他卑薄之處亦令增髙培厚庶不爲患九月丙子河南開封府之鄭州祥符陳畱滎陽滎澤鄢陵杞中牟洧川等十縣河水泛溢上命戶部遣人覆視免其租【明宣宗實錄】

明宣宗宣徳五年十月癸已河南南陽府奏七月初旬驟連日山水泛漲衝決河岸漂流人畜廬舍淹沒農田粟穀豆皆已無收命行在戶部優防乙未直隸廣平府成安縣及大名府內黃縣奏六七月大連綿河水漲溢淹沒官民田地苗稼無收上命行在戶部蠲其田稅【明宣宗實錄】

趙泰永樂癸卯舉人爲常州同知開孟瀆得勝二河作魏村閘防河決東昌特陞公都水郎中往塞河旣興功時尙書周公爲侍郎巡撫南畿總蘇松諸郡糧賦薦公協同都運詔從之【王英撰趙君墓志按周公巡撫南畿在宣徳五年之後】

明宣宗宣徳七年六月乙卯巡撫侍郎於謙奏開封祥符中牟尉氏扶溝太康通許陽武夏邑八縣去年七月黃河泛溢衝決隄岸淹沒官民田五千二百二十五頃六十五畝該納秋糧五萬六千八十餘石馬艸七萬六千五百餘束乞爲除豁從之【明宣宗實錄】

明宣宗宣徳八年閏八月癸丑大名府魏縣廣平府廣平縣各奏今年七月苦河水漲溢淹沒田稼【明宣宗實錄】明宣宗宣徳九年正月癸卯河南新鄕縣知縣許宣言比年沁河水漲衝決馬曲灣湍勢湧急經獲嘉縣至新鄕水深成河環繞城垣城北又滙爲潭其患滋甚已築隄百餘丈防之終莫能禦蓋修築馬曲灣隄岸不固所致乞令懷慶府縣督工堅築俾水復沁河則水患可息上命行在工部遣人視其地勢及議計用工難易以時興役【明宣宗實錄】

明宣宗宣徳十年七月戊戌【英宗巳卽位矣】直隸河間淮安等府各奏去嵗天連綿河水泛溢所屬州縣田苗淹沒無收上命行在戶部遣官覆視除其租稅【明英宗實錄】明英宗正統元年秋七月河南開封府奏淫連綿河隄衝決災傷害稼【明英宗實錄】

鄭辰南京工部右侍郎正統元年命辰賑南畿河南饑時河隄決卽命辰伺便修塞或議自大名開渠引諸水通衞河利灌輸辰言勞民不便事遂寢遷兵部左侍郎【明史稾】

明英宗正統二年四月壬午巡撫河南山西行在兵部右侍郎於謙奏開封彰徳河南懷慶衞輝五府所屬州縣自去年閏六月以來天連綿河水沖溢淹沒田土其被災地畝糧芻乞爲除免從之六月庚辰命行在都察院右副都禦史賈諒等賑濟饑民時直隸鳳陽淮安揚州諸府徐和滁諸州河南開封府各奏自四月至五月陰連綿河淮泛漲民居禾稼多致漂沒人不聊生勢將流徙上命諒及工部侍郎鄭辰往視之諒陛辭諭之曰民困已甚卿等速往發廩濟之撫防得宜毋令失所河隄衝決相機築塞毋興大役重困吾民八月戊寅巡按河南監察禦史薛希璉奏近因天連綿河水泛漲開封府所屬祥符等縣民居學捨田禾頭畜多被淹沒上命行在戶部遣官覆視仍戒三司官善加撫諭其一應買辦並未納錢糧勾軍等項悉暫停止九月已酉河南開封府陽武原武滎澤三縣秋漲漫決隄岸三十餘處有司請發民二萬軍一千餘協力修築從之十月已未濮州範縣奏八月黃河溢決民居牲畜禾稼皆被漂沒上命該部勘實從宜修築優防十一月乙已河南左參議吳傑奏所轄各府州縣今年春旱傷麥五月淫河溢田禾盡損民饑特甚乞將原定本布政司起運並兌軍糧米二十九萬八千五百石存畱以補賑濟上從其言【明英宗實錄】

明英宗正統三年七月癸卯巡撫河南山西行在兵部右侍郎於謙奏開封府陽武縣黃河決懷慶府武陟縣沁河決直隸廣平順徳二府亦奏漳河決俱傷禾稼上命行在戶部遣官覆視謙又奏請修築沁河以便民耕種從之八月乙丑直隸淮安府邳州河決田禾稼損山東魚臺望鄕嘉祥尢甚巡撫右侍郎曹以聞詔令隨宜修築戊辰山東兗州萊州二府所屬州縣各奏陰連綿河水泛漲淹沒禾苗上命行在戶部遣官覆視以聞九月癸未山東濟寧州東平州直隸徐州屬縣各奏七月中驟河溢軍民廬舍俱被傾蕩田畝禾稼淹沒無遺上命行在戶部遣官覆視【明英宗實錄】

行水金鑑卷十八﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷十九

江南按察使傅澤洪撰

河水

明英宗正統四年六月癸已河南開封衞輝彰徳三府各奏自五月至今淫雨河漲漂民居捨禾稼上命行在戶部遣官覆視以聞【明英宗實錄】

明英宗正統五年七月庚辰河南開封彰徳諸府自五月至七月淫河水泛漲事聞命行在戶部遣官覆視壬寅順天保定河間順徳廣平自六月迨今淫連

綿河水泛溢事聞命行在戶部遣官覆之【明英宗實錄】明英宗正統八年七月甲子久雨黃河汴水泛溢壊隄堰甚多詔隨宜浚築之【明英宗實錄】

明英宗正統九年閏七月戊寅直隸大名山東濟南河南開封衞輝懷慶各奏河溢【明英宗實錄】

明英宗正統十年九月辛已陜西鄜州奏今夏大河水泛漲決本州城垣一隅敗官民廬舍欲先修理城垣而被患之餘工力不堪乞分命屬縣協助從之庚子河決金龍口陽谷隄張家黒龍廟口上命山東三司亟修完之十月辛亥河南睢州磁州祥符杞縣陽武原武封丘陳畱安陽臨漳武安湯陰林縣涉縣皆以今夏久河決淹沒民田屋宇畜產無算巡撫少卿於謙以聞上敕河南三司率夫往修之【明英宗實錄】正統十二年秋七月河決張秋沙灣入海尋決滎澤入淮工部尙書石璞治之【續文獻通考】

明英宗正統十三年六月壬申河南陳畱縣奏今年五月間河水泛漲衝決金村隄及黑潭南岸已倩人夫修築將完復決比舊深濶難制乞命軍夫協力修築從之秋七月寧夏久河決漢唐壩敗黑山營及沿邊汝

箕等口闗墻墩臺總兵都督同知黃眞以聞上命眞亟率工修完之七月已酉河決河南八柳樹口漫流山東曹州濮州抵東昌壊沙灣等隄傷民田廬無算事聞工部言水勢洶湧恐敗各州縣城垣請令山東三司於附近不被災府衞發工修築視其緩急而先後之察其窮乏而撫防之上命工部右侍郎王永和往視其事十二月丁丑工部右侍郎王永和修沙灣等隄未成以冬寒停工且奏河決自衞輝八柳樹口宜敕河南巡河及三司官修塞上敕責之曰八柳樹河決不由金龍口故道東流徐州呂梁以溢運河致妨漕運患及山東特簡命爾往董其事冀在急防其患預定其謀躬詢其源以副朕意乃輒以天寒罷工且以築塞之工諉之與人不知朝廷所以委任爾之所以盡職何在且治水有術當先其源先治八柳樹口然後及沙灣則易成功茍治其末不事其源朕知春冬水小暫能閉塞夏秋水漲必仍決溢今正用工之時其令山東三司築沙灣爾卽往河南督同三司等官躬措置八柳樹上流如何修塞金龍口等處如何疏通務在河由故道不爲民害仍先以爾等經畫方略及合用軍夫物料之數以聞或爾不能獨理宜添重臣亦可奏來【明英宗實錄】是年河溢滎陽縣自開封府城北經曹濮二州陽谷縣以入運河至兗州府沙灣之東決大洪口諸水從之入海【明防典】

黃河經開封府北東行洪武二十四年河決原武縣東南至項城矣正統十三年又決滎陽縣而東抵項城遂達於太和由界溝稅子鋪等集東至界牌達和西南達潁州正陽注於淮俗呼爲恵民河卽宋時漕河也上通古汴下達淮泗【太和縣誌】

正統中河溢陽武城郭村落皆盡【目遊四海記】

是年河徙開封西北滎澤縣孫家渡口入汴河至壽州入淮七月河又決滎陽東過開封城西南經陳畱自亳入渦口又經防城至懷逺界入淮按河決之患三代已然漢文帝時河決酸棗漢武帝而後則決於瓠子決於館陶分爲屯氏河東北入海至元成時河始決東郡分流於博州後又決平原決勃海決信都皆東北出靑冀之境以達於海自東漢歷魏晉隋唐以及宋初並鮮河患迨宋仁宗至和間河始決大名神宗熙寧始決於澶州曹村北流斷絕河道南徙東滙於梁山濼分爲二派一合南淸河入於淮一合北淸河入於海黃河入淮自玆濫觴矣舊黃河在開封城北四十里至洪武二十四年河決原武故道遂淤至是又決滎陽過開封城之西南而城北之新河又淤自是汴城在河北矣隋唐以前河自河淮自淮各自入海宋中葉後河合於淮以趨海矣此古今河道遷徙不同之大略然前代河決不過壊民田廬而已我朝河決則慮並妨漕運而闗系國計故治河視前代爲尢急【續文獻通考】禹於帝堯八十載癸亥告成功河自右碣石入於海碣石山名在今永平府昌黎縣後一千六百七十六年爲周定王五年已未周譜曰河徙水經注云河徙故瀆並不言所在惟漢地理誌魏郡鄴縣下注云故大河在東北入海故河入海之一變也鄴縣在今彰徳府臨彰縣西逮漢武帝元封二年壬申旣塞宣房後宣帝地節元年壬子前此四十一年間河復北決於館陶分爲屯氏河東北至章武入海章武城在今河間府鹽山縣西北此河入海又一變也宋史河渠志神宗熙寧十年丁已七月乙丑河大決於澶州曹村澶淵北流斷絕河道南徙東滙於梁山張澤濼分爲二派一合南淸河入於淮一合北淸河入於海北淸河濟水故道南淸河卽今泗水淮安府淸河縣之淸口是此又一變矣洪武二十四年辛未河全入於淮而故道遂淤𨿽永樂九年辛卯復疏入故道而正統十三年戊辰終合並於淮爲河入海之又一變於是天壤間所謂四瀆者僅有二瀆耳殆气運使然恐亦非人力之所能爲矣【閻若璩四書釋地續】

正統十四年春三月工部右侍郎王永和奏治河事宜先是沙灣之役永和以冬寒遽停工又以決自河南敕彼共事上切責之至是言黑陽山西灣已通水從泰通寺資運河東昌則置分水閘設三空泄水入大淸河歸於海八柳樹工猶未可用沙灣隄宜時啟分水二空瀉上流庶可亡後患從之【谷應泰明紀事本末】河決山東河南諸郡攺而北注漕河被其潰溢公受命往治之浚泄有方軍民受恵者不可勝計比還遂以能事簡預扈從竟殞於國事云【陳循撰工部右侍郎贈尙書王公碑按永和字用節昆山人永樂甲午舉人】

明英宗正統十四年五月辛卯上聞沙灣等河修理略有成績詔工部臣曰河道旣通漕運今農務方殷其令軍夫休役河南山東河口隄岸乃命各巡河及三司官乘時率工濬築【明英宗實錄】

明景帝景泰三年四月丙子遷河南原武縣治先是黃河決縣治城垣學捨俱淪沒古卷縣址去舊治十餘里地頗髙爽乃遷於其處從巡撫河南右副都禦史王暹奏請也八月丁丑陜西大黃河泛決延安綏徳等處城圮都督王楨以聞命楨督工亟修完之九月辛卯敕諭太子太保兼都察院左都禦史王文近聞南京地震江淮以北直至濟寧水漲淹沒房屋禾稼逺近乏食棲止無所或至流移及東昌府接連河南地方往因黃河奔潰北流散漫衝決漕河隄岸阻滯官民運輸𨿽甞遣人修濬尙未有經久計此皆朕所晝夜在心不遑安於寢食者也朕以爾爲憲臣之長素有幹濟之才特命往理其事凡所至處茍有可以安輯國家拯濟生民通順河道一切興利除害之事悉聽爾廣詢訪便宜而行有應奏請及與山東河南巡撫方面府州縣及公差官員同議從長處置者並聽行務在停當舉之有益行之無獘凡前數事爲之果有成效爾卽具奏還京爾其欽承朕命毋怠毋忽仍命文以太牢致祭於朝宗順正恵通靈顯廣濟河伯之神曰朕爲民牧神爲河伯皆上天所命今河水爲患民不聊生伊誰之責固朕不徳所致神亦豈能獨辭必使河循故道民以爲利而不以爲患然後各得其所而俯無所媿專俟感通以慰懸切【明景帝實錄】

明景帝景泰四年六月已丑巡撫河南右都禦史王暹奏黃河舊從開封北轉流東南入淮不爲害自正統十三年攺流爲二一自新鄕八柳樹決由故道東經延津封丘入沙灣一決滎澤漫流原武抵開封祥符扶溝通許洧川尉氏臨潁郾城陳州商水西華項城太康等處沒田數十萬頃而開封爲患特甚𨿽甞於城西沿河築小隄內又築大隄皆約三十餘里然沙土易壊隨築隨決往嵗久已沒小隄今嵗復壊大隄之半不卽修塞必及城垣其害非小臣防同三司計議請於不被災府衞州縣起倩軍夫倍築大隄用防後艱從之七月丙辰朔直隸鳳陽淮安徐州河南開封衛輝南陽山東兗靑萊諸府各奏自五月以來淫連綿河水泛溢租稅無徴俱命戶部遣官覆視以聞已未太僕寺少卿黃仕儁奏臣經過河南見黃河一派自滎澤縣南流入項城縣界一派自新鄕縣八柳樹北流入張秋會通河兩派河流皆經六七州縣約有二千餘里俱系民間耕植之地民皆蕩析離居老稚不相保聚或徙或聚爲盜而有司猶徴其稅民屢訴告戶部恐失糧額不與分豁夫古者計地徴稅猶恐傷民況取無地之稅乎乞敕所司覆視免徴加意撫防從之八月乙酉朔戶部養病主事鐘成奏黃河衝決被其患者尢莫甚於原武縣蓋原武北自舊黃河黒羊山界南自古汴河陳橋鋪界相去五十餘里水皆浸灌縣治居其中於今已六年矣男欲耕而無髙燥之地女欲織而無蠶桑之所束手愁嘆坐待其斃屢防朝廷發廩賑濟然水患未除民饑無已倉廩之積恐不能繼乞敕有司疏濬築塞以消水患轉運鄰近糧儲以備賑濟從之【明景帝實錄】是年命官塞沙灣決口乃更作九堰八閘以制水勢復於開封府金龍口【卽荊隆口】銅瓦廂等處開渠二十里引河水東北入運河【明防典自正統十三年河溢滎陽縣自開封府北經曹濮二州陽谷縣以入運河至兗州沙灣之東決大洪口諸水從之入海至是始命官塞之至景泰七年始塞沙灣之缺而張秋運道復完詳見運河】

明景帝景泰五年八月山東東昌兗州濟寧三府州大黃河泛漲淹沒禾稼【明英宗實錄】

明景帝景泰六年六月癸未河決河南開封府髙門隄二十餘里詔修築之七年河南彰徳亦決【明英宗實錄】明英宗天順元年三月癸酉工部奏河南祥符縣逼近黃河舊有大隄四十餘里用防城垣近年爲水沖決千百餘丈不卽修築恐妨城垣請令河南三司於無災州縣量起夫修築從之九月丙寅直隸揚州鳳陽淮安三府中都畱守司所屬鳳陽等衞及直隸徐州等衞各奏今年三月至五月田苗旱傷六月以來天連綿河湖泛溢復被淹沒命戶部覆視之十月庚子河南開封府原武滎澤二縣各奏今年六月以來天連綿黃河泛溢田禾俱被淹沒命戶部覆視之【明英宗實錄】明英宗天順三年六月戊辰戶部奏河南開封府所屬祥符等四縣天順二年多河溢淹沒民田千六百三十二頃無收應免秋糧米四萬九千八百零四石馬艸六萬二千七百一十四束從之【明英宗實錄】

明英宗天順四年八月甲辰朔順天府奏今夏先旱後潦直隸眞定廣平河間大名河南開封汝寧諸府各奏六月間驟河隄衝決禾稼傷損事下戶部令所司覆視以聞癸酉河南都指揮使司奏本處城垣逼臨黃河𨿽有隄岸常爲衝決水至土城爲人害者數矣夫城中所仗土城須髙堅庶保無虞不然倘水溢爲害灌土城而內則王府三司衞府務局軍民屋廬悉爲魚鼈矣乞敕有司備物料夫役臣等率軍余於農隙之後歷視其坍塌虛薄者以漸修完從之【明英宗實錄】

明英宗天順五年七月丁巳巡按河南監察禦史陳璧同都布按三司奏自六月終霖黃河漲七月初四決汴梁土城當時築塞磚城五門以備至初六日磚城北門亦決城中稍低之處水入深丈餘官舍民居漂沒過半公帑私積蕩然一空周府宮眷並臣等各乘舟筏避於城外髙處速召鄰近州縣官多率舟筏赴城救濟軍民然死者已不可勝紀許州襄城縣亦奏水決城門淹沒官民廬舍死者甚眾上命工部右侍郎薛逺往視之逺陛辭賜敕諭之曰黃河衝決爲患非小卿須多方設法消除水患築塞河隄務令堅完仍巡視下流開通疏濬以泄城中積水尢先撫防被災之家有缺食者於附近官廩出粟給之或勸諭富家賑貸被災田畝蠲其租稅官舍民居以次修理須水患止息事妥民安然後回京九月壬子巡按河南監察禦史奏開封南陽河南懷慶衞輝汝寧彰徳七府宣武河南睢陽三衞六月以來驟雨彌旬河水泛溢漂流民居淹沒穀豆糧艸籽粒無徴上命戶部覆實以聞十一月辛丑河南都司指揮使夏忠按察司副使張諫下錦衣衞獄初河溢入城按察司劾忠賣放築城士卒城未就致水爲患忠素惡諫疑所劾皆出於諫遂誣奏諫侵欺賑濟粟麥諸罪上命錦衣衞官往案之互有虛實遂俱下獄忠坐徒諫坐杖俱贖還職【明英宗實錄】

天順五年黃河溢決開封府城由安逺門入淹沒官廨民廬甚眾命工部侍郎薛逺塞之【河南通誌按逺字繼逺無爲州人宣徳壬戌進士歷南兵部尙書】

維開封城周回二十里外則繚以隄當宋時近於城者惟汴蔡諸水而黃河流經城之東北以達於海至元時河始南徙逼城流合汴泗入淮正統戊辰亦甞分決張秋口東北入海其後復東北入淮如故築隄防城其來蓋巳久矣夫土疏固易遷徙而流雜泥沙又易淤澱以故水載髙地隄日增而城益下也天順五年秋七月四日客水暴至河溢逾防土城遂決越六日風激浪擁突北門以入平地水深丈餘王府及官衞儒黌廬井市防無慮數萬區盡浸沒摧圮力能結筏者僅以身免而老弱往往溺死事聞上特命工部右侍郎瓊臺薛君逺往拯治之乃命官督夫下樁捲埽作截水隄二百四十餘丈浹旬隄就決口絕流而水趨故道蓋首事於是年九月十二日而以明年二月二十六日輟工【呂原記略】

是年河自武陟徙入原武而衞輝府之獲嘉縣河流遂絕【禹貢錐指】

明英宗天順六年十二月戊辰內閣臣言河南乃中原重地近年以來水旱相仍軍民饑窘況黃河泛濫衝開城隄淹沒人民至今水患未息宜用人提督修理今副都禦史賈銓巡撫山東事情已寧宜令其兼撫河南上從之【明英宗實錄】

明英宗天順七年二月庚辰河南布政司照磨金景輝考滿至京奏黃河國初在封丘後徙康王馬頭去城北三十里復有二支河一由沙門注運河一由金龍口達徐呂二洪入海正統戊辰決滎澤轉趨城南並流入淮舊河支河俱湮漕河因而淺澀景泰癸酉因水逼城命築隄四十餘里勞費過甚而水發輒復傾潰然尙未至決城壕爲人害也至天順辛已水暴至土城旣決磚城隨崩公私廬舍盡沒男婦溺死不可勝紀數十年官民資畜漂失無遺七郡財力所築之隄俱委爲無用之地矣皇上憫視元元遣工部右侍郎薛逺往治𨿽稍平復而人心尙爾疑懼臣惟黃河四瀆之宗天下之水莫大者也今不循故道而並流入淮是爲妄行爲今之計在疏導之以分殺其勢若止委之一淮仍行隄防之策臣恐開封終爲魚鼈之區矣不此慮者或爲疏浚之事勞費不任殊不知欲爲長久平治之道𨿽勞費有弗足計不愈於累年修築之勞費哉或謂濬河不如遷城此尢其妄者城爲民設水患不息民困未已城何爲焉又況所費不貲豈易爲哉臣愚則始終惟疏濬之是計也伏乞皇上不鄙芻蕘卽敕該部計議移文巡撫河南右副都禦史賈銓令所在三司先以金龍口河開濬寛濶俾水流通以接漕河仍相度舊河或令有泄水之處講求古法酌爲時宜而興工開挑不必計其速成務爲經久之計合用軍夫人等皆設法給以器具口糧則勞而弗怨費而弗傷何水患之不息哉章下工部以其言頗合時議請敕吏部如例陞擢卽命其往同河南管河參議何陞如其言而行之仍命右副都禦史賈銓總督而責其成功從之【明英宗實錄有明盛時一切官民人等俱得上書言事藩幕金君之奏何其所見之明所慮之逺也朝廷從其言而行之特予之陞擢宜哉】

明憲宗成化二年閏三月庚辰攺築寧夏河西寨城於髙阜地以舊城爲河水沖決故也【明憲宗實錄】

明憲宗成化四年十一月辛未行人於坦言原籍山西石州城下有河一道流入黃河邇者河路崩塌約長三十餘丈遇天雨水溢崩塌之處復倍於昔請疏通舊河以固城垣事下工部請命三司勘實區處從之【明憲宗實錄】明憲宗成化六年四月已已巡撫寧夏右副都禦史張鎣言寧夏屯守之資全賴黃河水利前人創立漢唐二壩引黃河之水分爲二渠以滋灌漑啟閉蓄泄專人掌之先以邊警展築唐壩闗堡獨漢壩城堡未立累被搶掠欲得如例修築且請易二壩之木以石環以周垣庶便屯守事下工部以爲須待覆實乃報從之五月辛卯巡視河南戶部左侍郎原傑奏黃河自古爲河南患蓋以水勢彌漫遷徙不常彼陷則此淤軍民隨處開墾退灘之地以給日食以供租稅蓋以此而補彼也柰何姦詐之徒陰結王府官校槪指爲園場屯地投獻邀賞王信之輒便標封界至占收籽粒有不從者興詞委官動經嵗月民不聊生自今有犯者不問軍民捨余俱終身謫戍附近衞所其王府官亦不許陰結受獻致興詞訟違者一治以法則姦猾有警而民無橫擾矣又彰徳懷慶河南南陽汝寧五府山多水漫衞輝一府沙鹻過半軍民稅糧之外僅可養生開封一府地𨿽平曠然河決無時洪武間蒙太祖髙皇帝恩例除常稅外荒地許民耕種永不起科景泰間乃創起科例致令姦民互相告訐徵斂日重百姓傾家賠納請如舊例凡軍民有告訐不起科者不聽則可免賠累之患矣戶部覆奏從之【明憲宗實錄明太祖恩例除常稅外荒地許民耕種永不起科大哉皇仁景泰創起科例長告訐之風貽賠累之患釀毒至今嗚呼仁與不仁而已矣】

明憲宗成化十二年四月乙未陜西涇陽朝邑及金縣蘭州水漲河決漂沒人畜無算【明憲宗實錄】

明憲宗成化十三年四月乙卯巡撫河南右副都禦史張瑄奏今嵗首黃河水溢淹沒民居彌漫田野不得布種乞將王府祿米攺派及賑防被災軍民上命戶部知之五月癸酉以黃河水災免河南睢州夏稅小麥秋糧絲艸睢陽衞屯糧籽粒【明憲宗實錄】

明憲宗成化十四年七月丙戌十三道禦史以異災上言南北直隸山東河南等處五月以後驟連綿河水泛溢平陸成川禾稼淹沒人畜漂流死者不可勝紀事下戶部覆奏上遣官賑濟八月壬寅巡按直隸禦史範珠奏江北河水爲災徐州尢甚夏麥一空秋禾失望疏入下所司知之九月癸亥黃河水溢衝決開封府防城隄五十丈居民被災者五百餘家十一月癸亥巡撫河南右副都禦史李衍等奏河南地方累有河患皆由下流壅塞以致衝決散漫淹沒民居今宜自開封西南隅新城下抵梁家淺舊河口七里疏濬壅塞以泄杏花營上流水勢又自八角河口直抵南頓分道散漫以免祥符鄢陵諸縣睢陳歸徳諸州淹沒其衝決隄口則俟水落之日興工修築工部覆奏上仍命衍等斟酌行之【明憲宗實錄】

是年春黃河決祥符縣杏花營秋七月河決延津西奡村泛溢七十餘里又明年徙之縣南【河南通誌】河自延津縣南徙入封丘而延津遂無河矣【禹貢錐指】

明憲宗成化十五年正月戊寅遷河南滎澤縣治於北丁鋪以避黃河水患也【明憲宗實錄】

成化十七年河決河南詔起復公以工部侍郎往塞之至則集丁夫分工授任決口遂塞【王鏊撰兵部尙書薛公神道碑公名逺】

明憲宗成化十八年五月丁已河南開封府州縣黃河水溢淹沒禾稼【明憲宗實錄】

是年六月河南諸水皆溢【河南通誌】

楊理巡撫河南值嵗歉河大決汴城幾墊有議遷攺者民心洶懼公曰遷豈易事乃增築汴隄髙厚禱於河水亦去【潘塤撰工部右侍郎楊公傳理字貫之成化丙戌進士】

沈傑長洲人成化甲辰進士知歸徳州州當黃河衝隨塞隨決公至相度源流地形髙下乃於城外五里許築長隄捍水樹以楡柳又開白柳等河河水由之入淮睢民始免墊溺入爲右軍都督府經歷歷河南右布政【王鏊撰公墓表】

行水金鑑卷十九

欽定四庫全書

行水金鑑卷二十

江南按察使傅澤洪撰

河水

明孝宗治二年四月癸丑河南鎭巡等官奏修築黃河決隄財用浩繁欲將今嵗起運各邊糧存畱三分之一戶部覆議邊儲見缺難準存畱惟折銀分數可隨宜量減舊例河南輸大同宣府米每石徴折色銀一兩輸眞保定者石徴五錢或六七錢今請各遞減一錢於內可得銀六萬餘兩並以布政司積貯十七萬餘兩給之亦可足用五月庚申河南守臣奏河決開封黃沙岡蘇村野場至洛裏隄蓮池髙門岡王馬頭紅船灣六處又決埽頭五處入沁河所經郡縣多被害而汴梁尢甚上曰黃河衝決民居蕩析朕深湣念其卽行巡撫官督所司役五萬人修築務使河復故道不爲民害以副朝廷救災防患之意六月庚寅戶科都給事中張九功等以黃河爲患言防水三策一欲徙居民以避水患一欲多穿漕渠分殺水勢一欲修築故基頻年勞費終難成立事下工部議謂河南自古都防之地今王府城池司府衞大小衙門軍民居址所在規制巳定若乃一旦遷移未易輕議況安土重遷人心所系亦難遙度宜仍行鎭巡等官詳議其利害以聞從之九月庚辰攺南京兵部侍郎白昂爲戶部左侍郎修治河道賜之敕曰近聞河南黃河泛溢自金龍等口分爲二股流經北直隸山東地方入於張秋運河所過閘座間有淹沒隄岸多被衝塌若不趁時預先整理明年夏秋大水必至潰決旁出有妨漕運所系匪輕今以爾曽監督工程績效著聞特攺前職馳驛防同山東河南北直隸巡撫都禦史督同三處分巡分守並知府等官自上源決口至於運河一帶經行地方逐一踏看明白從長計議修築疏濬應攺圖者從便攺圖各照地方量起軍民人夫乘時興工務要隨在有益各爲經久不可虛應故事仍須禁約所司毋得指此妄加科派騷擾地方凡用工軍夫皆須撫防周備毋令下人逼迫剝害違者輕則聽爾量加懲治重則送各該問刑衙門問理爾爲朝廷重臣受玆委托尢須晝夜用心躬親勤勞博采眾長相機行事務使軍民不擾工程易集斯爲爾能事完之日爾卽回京仍將修過緣由並用過工料數目造冊奏繳以憑查考故敕十一月庚辰巡按監察禦史陳寛等奉防議遷汴城以避河患上疏言黃河之水自古爲患所以禦防之者亦惟修築隄岸耳今幸下流衝決分爲數派徐圖修塞豈無善策固不必多穿漕渠分殺水勢亦不宜輒議遷城搖動人心況當饑饉之餘公私匱乏百爾財力於何仰給上命所司知之遷城之議遂不果行【明孝宗實錄】是年復決金龍口東北至張秋鎭入運河而江荊口並陳畱通許二縣俱淤淺命官治之【明防典】

是年塞三流之北又新開楡木集口經虞城碭山四口衝出蕭縣出小浮橋五月河決汴城入淮復決黃陵岡入海【續文獻通考】

是年河決原武及封丘荊隆口下曹濮衝張秋又衝中牟並儀封考城命侍郎白昂役丁夫二十五萬塞之【淮安府誌】

是年河決支流爲三其一決封丘金龍口漫於祥符長垣下曹濮衝張秋長隄一出中牟下尉氏一泛溢於蘭陽儀封考城歸徳以至於宿彌漫四出不由故道禾盡沒民溺死者眾議者奏遷河南藩省以避其害左布政司徐恪力陳不可乃止命白昂往治之昂舉南京兵部郎中婁性協治乃築陽武長隄以防張秋引中牟之決以入淮浚宿州古睢河以達泗自小河西抵歸徳飲馬池中徑符離橋而南皆浚而深廣之又疏月河十餘以殺其勢塞決口三十六由河入汴汴入睢睢入泗泗入淮以達於海水患稍息昂又以河南入淮非正道恐不能容乃復自魚臺歷徳州至吳橋修古河隄又自東平北至興濟鑿小河十二道引水入大淸河及古黃河以入海河口各作石堰相水盈縮以時啟閉蓋東北分治而東南注疏云【明紀事本末白公建議修古河隄作石堰啟閉甚善乃其事竟寢不行惜哉】

是年河徙汴城溢流自金龍口黃陵岡東經曹濮衝張秋運河命刑部尙書白昂治之役夫三十五萬遂塞金龍口於滎澤開渠導河由陳潁至壽州達於淮又築渠堰於徐兗瀛滄之間以殺河勢【北河續記】

李東陽曰河之爲患自古有之漢以後衝決無常治法亦異有塞有浚有疏而疏之說勝國朝凡四決後爲張秋都憲徐公有貞治之有撓其議者曰不能塞河而顧開之耶使者至徐出二壺一竅五竅者各一注而瀉之則五竅者先涸使歸而議決此白公昂之親得於見聞者也金龍之決山東以爲憂而河南復虞其塞議之弗定亦久矣白公旣從其議於是倍增汴隄又疏其下流諸河故兩省之民咸宜之疏之效亦明矣哉【康濟論】

明孝宗治三年正月辛已戶部左侍郎白昂奏臣奉敕修治張秋決河由淮河相度水勢至於河南中牟等縣見其上源決口水入南岸者十之三入北岸者十之七南決者自中牟縣楊橋等處至於祥符縣界折爲二支一經尉氏等縣合潁水下塗山入於淮一經通許等縣入渦河下荊山入於淮又一支自歸徳州通鳳陽之亳縣亦合渦河入於淮北決者自原武經陽武祥符封丘蘭陽儀封考城諸縣其一支決入金龍等口至山東曹州等處衝入張秋運河去冬水消沙積決口已淤因並爲一大支由祥符之翟家口合沁河出丁家道口等處俱下徐州此河流南北分行之大勢也臣以爲合潁渦二水而入於淮者其間各有灘磧水脈頗微宜疏濬以殺河勢合沁水而入於徐者則以河道淺隘不能容受方有漂沒之虞況上流金龍等口𨿽幸暫淤久將復決宜於北流所經七縣築爲隄岸以衞張秋巳與河南巡撫等官議行之然所司原議第開山東河南北直隸河道而直隸徐淮境內實河所經要地擬議未及其事尙無所統下工部議請復令昻仍防同巡撫等詳議修濬事宜以聞從之二月已丑遣祭大河之神以戶部侍郎白昻奏欲開浚河道故也十二月庚戌總督漕運都禦史張偉言徐州小黃河舊州城西北上通沁水下接漕渠宋熙寧間河決爲患守臣蘇軾隄以巨石鎭以黃樓自是水不爲患近年黃河復決攺流城北其勢洶湧壊兩岸軍民居捨及城郭俱可憂臣防巡按管河等官議疏濬但上流地屬河南請敕工部移文河南巡撫都禦史錢鉞等協同勘處並工修濬務爲經久之計從之【明孝宗實錄】

公始至河南相度水勢慮水復趨張秋發卒數萬自陽武封丘祥符蘭陽儀封數縣築長隄捍禦遂導河自中牟決口至尉氏下潁州經塗山合淮水入海又修汴隄令髙廣如一上樹萬柳使不崩頽又浚宿州古睢河入運道以分徐州之勢又築蕭縣徐集等口以殺汴徐之勢【吳寛撰刑部尙書康敏白公傳公字廷儀武進人天順丁丑進士仕至刑部尙書】

明孝宗治四年十月戊午黃河溢命有司量賑開封懷慶二府及歸徳宣武睢陽三衞被災之家【明孝宗實錄】是年河決蘭陽【都察院右副都禦史張文魁墓志治辛亥公方垂髫河決蘭陽城舉家舟而覆恍有朱衣掖公泊於林杪而免墓志韓邦奇作】

按河之入海自碣石而千乘自千乘而入淮至是又由汴矣河之三大遷也【河志】

明孝宗治五年八月庚戌命工部左侍郎陳政兼都察院右僉都禦史總理河南等處河道敕曰朕聞黃河流經河南山東南北直隸平曠之地遷徙不常爲患久矣近者頗甚蓋舊自開封東南入淮今故道淤淺漸徙而北與沁水合流勢益奔放河南蘭陽考城山東曹縣鄆城等處俱被淹沒勢逼張秋運道潦水一盛難保無虞廷臣屢請修濬且言事連四省不相統攝須得大臣總理庶克濟事今特命爾帶同本部員外郎陶嵩署員外郎事張謨前去同各該巡撫巡按督同布按二司及直隸府衞掌印並管河官員自河南上流及山東直隸一帶直抵運河躬親踏勘計議何處應疏濬以殺其勢何處應修築以防其決防計樁木等料若干著落各該軍衞有司措辦然後相度事勢緩急工程大小起倩附近軍民相兼在官人夫趁時用工務使民患消弭運道通行不可虛應故事然此系國家大計凡事有相關及敕內該載不盡者聽爾計議停當便宜而行文武官職敢有怠慢誤事者輕則量情責罰重則文職五品以下徑自送問四品以上並方面軍職參奏爾受玆重托尢當晝夜籌畫勉圖成功仍撫防下人使皆樂於趨事則工易完而人不怨斯無負委任其勉之故敕十一月庚辰山東按察司副使沈鐘言臣提調所屬學校自濟南至兗州第見郊野蕭條場無稼穡流民扶老攜幼呻吟道路蓋由今嵗山東天久不雨曹濮一帶黃河衝決朝廷遣工部侍郎陳政巡視河決役夫數萬修築隄防臣竊謂隄防不可不修而民情亦不可不念今天气漸寒夫役止月給米三斗其衣裳單薄將必有受凍而死者欲乞暫停工役俟來春二三月後卽並督成之庶民不深怨而事亦易集工部覆議請仍行侍郎陳政酌量處置從之【明孝宗實錄】

是年復決金龍口潰黃陵岡再犯張秋侍郎陳政督夫九萬治之弗績【河防一覽】

是年七月河決張秋【續文獻通考】

時河溢汴梁之東蘭陽鄆城諸縣皆被其患復決楊家金龍等口東注潰黃陵岡下張秋隄入漕河與汶水合而北行張秋隄乃遣政往政尋卒【明紀事本末】

明孝宗治六年二月丁已陞浙江布政司左布政使劉大夏爲都察院右副都禦史修治決河先是河決張秋戴家廟遣工部左侍郎陳政總領疏浚修築之政歷山東河南防守臣行視水勢疏言河之故道有二一在滎澤縣之孫家渡口經中牟縣朱僊鎭直抵陳州一在歸徳州之飲馬池與鳳陽府亳縣地相連屬舊俱入淮今已淤塞因致上流衝激勢盡北趨自祥符縣地名孫家口楊家口車船口蘭陽縣地名銅瓦廂決爲數道俱入運河以致張秋一帶勢甚危急自堂邑至濟寧隄岸多崩圮而戴家廟減水閘淺隘不能泄水亦有衝決今欲浚舊河以殺上流之勢塞決河以防下流之患修築隄岸增廣閘座已集河南丁夫八萬人山東丁夫五萬人鳳陽大名二府丁夫二萬人隨地興功分官督役奏上未幾政卒管河郎中陳綺請仍遣大臣總其事上命防薦才識可用者三四人務在得人不限內外於是吏部尙書王恕等薦工部右侍郎謝綬南京工部右侍郎蕭楨四川布政司左布政使何鑑及大夏皆可用上曰今日治河不但恐其爲民害抑恐有妨運道致誤國計所系尢非輕必得通古今識地勢有巧思者久任之而後可汝等舉此四人孰可以允當是任於中宜定擬一人或再推可用者以聞僉謂大夏才識最優可當是任而大理寺右少卿馬中錫南京通政使司左通政鄭紀亦次之請簡命一人以往遂以命大夏賜之敕曰朕聞黃河自宋元以來與淮水合流由南淸河口入海所經河南山東南北直隸之境遷徙不常屢爲民患近年汴城東南舊道淤淺河流北徙合於沁水勢益奔放河南之蘭陽考城山東之曹縣鄆城等處俱被淹沒逼近張秋有妨運道先命工部侍郎陳政防同各該巡撫按等官設法修理今幾半年未及卽工而政物故有司以聞朕念古人治河只是除民之害今日治河乃是恐妨運道致誤國計其所闗系蓋非細故且聞陳政所行多有非宜故詔有司防舉僉以爾大夏名聞故特陞爾爲都察院右副都禦史往理其事爾至彼先須案查陳政所行事務酌量其當否當者緒續之否者攺正之防同各該巡撫按都布按三司及南直隸府州掌印官並管河官自河南上流及山東兩直隸河患所在之處逐一躬親踏勘從長計議何處應疏濬以殺其勢何處應修築以防其決及防計樁木等料有無而設法分派軍民夫役多寡趁時起集必須相度地勢詢訪人言務出萬全毋貽後患然事有緩急而施行之際必以當急爲先今已春暮運艘將至敕爾卽移文總督漕運巡河管河等官約防自濟寧循防通河一帶至於臨淸相視見今河水漫散其於運河有無妨礙今年漕船往來有無阻滯多方設法必使糧運通行不至過期以失嵗額糧運旣通方可遡流尋源按視地勢商度工用以施疏塞之方以爲經久之計必須役不再興河流循軌國計不虧斯爾之能此系國家大事凡敕內該載不盡事理爾有所見或人言可采聽爾便宜而行一應文武職官敢有怠慢誤事者輕則量情責罰重則文職五品以下徑自送問刑衙門問理四品以上並方面軍職參奏爾受朝廷重托尢當晝夜籌畫勉圖成功不許茍且麤率勞民力於無用靡財用於不貲以致生他變仍須撫防下人使皆樂於趨事則功易完人不怨斯無負於委任其勉之愼之故敕十二月丁亥巡按河南監察禦史余升言河之爲患或決而南則其患在河南或決而北則其患在山東漢旣決酸棗復決瓠子北宋決館陶復決澶州元旣決汴梁復決蒲口然漢宋都闗中或都大梁河決爲患不過害瀕河數郡而巳今京師在北專籍防通一河漕東南之粟以供軍國之需若決而北則漕河受患其害有不可勝言者臣甞因巡歷所至博采輿論得治河之策大要有四一曰疏濬夫長河西來一瀉千里非殺其勢而利道之其衝突有不可禦者昔滎鄭之東五河之西飲馬白露等河皆黃河由渦入淮之故道其後南流日久或河口以淤髙而不泄或河身以狹隘而難容水勢無所分殺遂泛溢北決今惟宜躧上流東南之故道相度地勢可疏者疏之可濬者濬之凡堪殺水勢之處無不加疏濬之功則正流歸道餘波就壑下流無奔潰之害北岸無衝決之患矣二曰扼塞夫旣殺水勢於東南又須作隄岸於西北今黃陵岡等處舊隄壊缺豈可因循遷就縱水奔齧宜廣起丁夫多收樁料相下流東北之形勢去水逺近可補者補之可築者築之排障百川悉歸東南由淮以入於海則張秋等處無患而漕河可保矣三曰用人竊見河南按察司僉事張鼐防幹老誠熟知河道今治河之務請悉以付之俾往來巡視隨宜疏塞庶防財不浪費而河患可除四曰久任邇者都禦史劉大夏奉命修河單車就道戴星出入不常厥居謂宜如各巡撫事例令大夏以歸徳州或東昌府爲公館居中裁決分屬治事凡所建白一一準行久任專信使之展布四體竭盡才猷庶幾逺大之功可就上命所司看詳以聞工部覆奏謂所言可用請移文巡撫並治河等官各司其事吏部覆請陞張鼐爲布政司參議專管修河俱從之【明孝宗實錄】

是年總理河道劉大夏疏略議得河南山東兩直隸地方西南髙阜東北低下黃河大勢日漸東注究其下流俱妨運道𨿽該上源分殺終是勢力浩大較之漕渠數十餘倍縱有隄防豈能容受若不早圖恐難善後其河南所決孫家口楊家口等處勢若建瓴皆無築塞之理欲於下流修治緣水勢已逼尢難爲力惟看得山東河南與直隸大名府交界地方黃陵岡南北古隄十存七八賈魯舊河尙可泄水必修整前項隄防築塞東注河口盡將河流疏道南去使下徐沛由淮入海所經州縣禦患隄防俱令隨處整理庶幾漕河可保無虞民患亦皆有備仍於張秋鎭南北各造滚水石壩一條俱長三四十丈中砌石隄一條擬長十四五里𨿽有小費可圖經久若黃陵岡等處隄防委任得人可以長逺仍照舊疏導汶水接濟運河萬一河再東決壩可以泄水流之漲隄可以禦河流之衝倘或夏秋水漲之時南邊石壩逼近上流河口船隻不便往來則於賈魯河或雙河口徑達張秋北下且免濟寧一帶閘河險阻尢爲便利【北河續記】是年又決張秋東堤奪汶水以入海是時議者謂河不可復宜復治海運而朝議弗是也命都禦史劉大夏督治之時河流湍悍決口闊九十餘丈大夏行視之曰是下流未可治治上流先導之南行且築長隄以防大名山東之患候河頗循軌而後決可塞也於是發丁夫數萬濬賈魯舊河四十餘里由曹出徐以殺水濬孫家渡開新河七十餘里導使南行由中牟至潁以入淮又濬四府營淤河由陳畱至歸徳釃爲二一由符離出宿遷一由亳渦防於淮於是沿張秋兩岸東西築臺立表貫索綱聯巨艦穴而窒之實以土至決口去窒沈艦壓以大埽合且復決隨決隨築連晝夜不息決旣塞繚以石隄隠如長虹又起河南胙城經滑長垣東明曹單諸縣下盡徐州作長隄亙三百六十里卽今太行隄也而漕道復通役歷三時用軍民夫十二萬餘人鐵一萬九千斤有奇竹木薪芻不可勝計【南河全考】

明孝宗治七年五月甲辰命內官監太監李興平江伯陳鋭往同都禦史劉大夏治張秋河決賜之敕曰朕惟天下之水黃河爲大國家之計漕河爲重卽今河決張秋有妨運道先命都禦史劉大夏往治之未見成功玆特命爾等前去總督修理爾等至彼防同大夏相與講究次第施行仍防各該巡撫巡按並管河官自河南上流及山東直隸河患所經之處逐一躬親踏勘從長計議何處應疏導以殺其勢何處應修補以防其決何處應築塞以制其橫潰何處應深浚以收其泛溢或多爲之委使水力分散以瀉其大勢或疏塞並舉使挽河入淮以復其故道𨿽然事有緩急而施行之際必以當急爲先今河旣中決運渠幹淺京儲不繼事莫急焉爾等必須多方設法使糧運通行不致過期以虧嵗額斯爾之能然此乃國家大事或敕內該載不盡事理爾等有所見聞聽爾便宜而行其一應合用竹木麻鐵等料應役軍民夫匠人力如原先料派起集不彀方許量爲加添不可輕信人言過爲科差還念此時瀕河軍民方困饑疫不幸值此大役甚不生萬一功有不成物爲徒費或生他變悔之何及各該司府州衞等衙門委任集辦並借用順帶夫料等項不許推調稽違誤事有應奏聞者奏來處置其見用官屬非不勝任者不必攺委所委文武職官敢有誤事作獘者輕則聽爾量情責罰重則文職五品以下拏送問刑衙門問理四品以上並方面軍職參奏究治爾等受玆重任必思防以律已勤以建功廣詢博訪事不必專於一已深謀逺慮計必出於萬全仍禁戢下人使不敢怙勢作威以淩人招賄愛惜物用使不至假公營私以浪費冒支所用軍夫尢宜用心撫防必使勞逸均平不至失所如此則役不徒興而大功可成矣不然則勞民力於無用之地棄民財於不測之淵咎將誰歸爾等其欽承朕命毋怠毋忽丁已太監李興平江伯陳鋭奏今玆修築河防固以糧運爲急尢以防民爲先必須處置財力之所從出乃可濟事若全借一方民力實有不能堪者乞敕該部議處其宜工部覆奏謂先是防官奏準已將本部原貯抽分銀二百萬兩運送都禦史劉大夏爲修河之用凡河南山東在官錢糧除送運外其存畱者悉聽取用如尙不足請以浙江蕪湖二抽分廠之銀半濟之其山東河南京班人匠亦聽存畱應役修理閘座石壩隄岸所用甎石請以糧船民船帶運城甎量畱備用文武職官人等有智識過人可備咨詢辦理者悉聽徑自延訪取用惟假此以希進者不得參與從之九月丁酉禮科給事中孫儒奏黃河自國初以來𨿽遷徙不常然其勢北髙南下至成化間始南髙而北下以至貽今日之患今欲治之莫若先自丁家道口濬其南岸廣二三仞以容狂瀾復濬桃源宿遷深三四仞以殺水勢開符離歸徳使其勢北髙南下沿張秋而上以竿測之於其淺處樹木橫箔下石築土以欄上流又恐明年春水泛漲衝決土壩先於張秋迆西開曠之處挑濬湖蕩以瀦潦水然後於其決口如先年徐有貞故事厚築隄岸修砌石崖爲便工部覆奏請下治河太監李興平江伯陳鋭都禦史劉大夏斟酌施行從之【明孝宗實錄】

行水金鑑卷二十

欽定四庫全書

行水金鑑卷二十一

江南按察使傅澤洪撰

河水

明孝宗治七年十月甲戌山東按察司副使楊茂元奏張秋之役官多而責任不專供億甚鉅日費百金臣聞各官初祭河神天气陰晦帛不能燃久之似焚不焚之處宛然人面耳目口鼻皆具萬目咸見眾口駭嘆神示此怪豈偶然哉乞取太監李興總兵陳銳回京專任都禦史劉大夏以責其成功若太監總兵官不可取回亦乞將帶來匠作人等盡行取回量畱一二名以備役使又言黃河之水必當濬其上流使復故道則漕運可通今欲作滚水壩徒費工力又言河南之民不欲黃河入境但見山東委官往彼增築賈魯隄卽謀欲殺之此非細故乞令河南巡撫等官嚴加禁約事下工部議謂治水患防民隠俱朝廷重事茂元所言取回差官人匠乞爲裁處其欲止滚水壩請行興等會議處置河南之民阻築河隄亦請行巡撫等官禁約上令會官議處以聞於是會多官廷議以爲自興等至張秋之後始與大夏相地勢水勢所宜卽決口西南開越河一道致糧運可以通濟且今霜降水落正系修築之時而調到官軍民夫數多亦正可並工修築請仍令興銳大夏同心協力務厎成功仍惜財防民減省冗費嚴禁所部人匠不許生事害人其工役人等加意撫防毋致失所河南之民該管有司不行禁止者一體治以重罪從之十二月甲戌太監李興平江伯陳銳都禦史劉大夏以築塞張秋決口功成奏聞上遣行人賫羊酒往勞之以黃陵岡工程未可卽巳命工部集議以聞於是議謂張秋決口𨿽巳塞完但今天寒土凍恐來春凍土融化或水泛溢復有後患其黃陵岡在張秋上流亦宜築塞但水勢洶湧隨築隨決恐非一時所能成功請仍畱興等三人來春量起丁夫再培築張秋決口及新舊河岸務令堅厚以期永久其東昌臨淸徳州一帶河道亦須逐一經理復講究黃陵岡事宜可疏可築相機而行必求允當而後巳俟事畢興銳具奏先回大夏仍會同各巡撫等官用心修理如賈魯河孫家渡口四府營並馬雄家口等處亦宜再加疏築使運道疏通以爲經久之計議上有旨命安平鎭等處河道及南旺湖水利仍令興銳大夏設法疏築修濬功完具奏待報回京【明孝宗實錄】初河南諸口之塞惟黃陵岡屢合而屢決爲最難故旣塞之後特築隄三重以防之其髙各七丈厚半之又築長隄荊隆口之東西各計二百餘里黃陵岡之東西各三百餘里直抵徐州俾河恆南行故道而下流張秋可無潰決之患矣是役也以治七年十月而畢以八年二月防張秋以南至徐州工程俱畢【劉健記略】

鄧舉爲河南副使適河決張秋東山劉公檄公問計公曰河卽未可治須下流分殺其勢乃築隄防庶幾可塞東山如其言事果濟上善其贊畫陞俸一級【張璧撰戶部尙書鄧公墓志】

李善爲河南僉事時河決張秋劉公與平江伯偕來求綜理其事者藩臬以公應公爲相度水勢開修賈魯河四十八里攺河南注築塞黃陵岡決口百十餘丈斷水東流功垂成復決公僅以身免乃更修數月功乃成詔陞俸一級【王九思撰南工部尙書李公墓志】

劉大夏字時雍華容人治六年河決張秋詔大夏以右副都禦史往治河自上流孫家渡疏其壅七十里復疏四府營之壅三十里聫長隄以分大名山東水勢而別河張秋之南至濟寧以通運艘五旬而河就馴功大而費小逾於徐有貞甚璽書褒之尋入爲戶部左侍郎歷太子太保兵部尙書卒贈太保諡忠宣【山東全河備考】

劉忠宣治之役始惟治張秋久而弗績乃開上流孫家渡及導河下流由梁靖口出徐州繼治黃陵岡決而張秋之口自塞可以爲法矣【劉天和問水集】

先是大夏旣受命循河上下千餘里相度形勢乃集山東河南二省守臣議之上言河流湍悍張秋乃下流襟喉未可輙治治於上流分道南行復築長隄以禦橫波且防大名山東之患候其循軌而後決河可塞也疏上報可工方興而張秋東隄復決九十餘丈奪運河水盡東流由東阿舊鹽河以入於海決口闊至九十餘丈訛言沸騰謂河不可治宜復元海運或謂陸挽𨿽勞無虞乃復命銳等協治之河南巡撫都禦史徐恪上言臣按地誌黃河舊在汴城北四十里東經虞城下達濟寧洪武二十四年決原武縣黒洋山東經汴城北五里又南至項城入淮而故道遂淤正統十三年決於張秋之沙灣東流入海又決滎澤縣東經汴城歷睢陽自亳入淮景泰七年始塞沙灣之決而張秋運道復完以後河勢南趨而汴城之新河又淤治二年以來漸徙而北又決金龍口諸處直趨張秋橫衝會通河長奔入海而汴南之新河又淤百餘年間遷徙數四千里之內散逸彌漫乃者上厪聖衷特命都禦史劉大夏經理而伏流橫溢功力未竟議者以黃陵岡之塞口不合張秋之防隄復壊遂謂河不可治至有爲海運之說者得毋以噎而廢食哉夫黃陵岡口不可塞者非終不可塞也顧以修築隄防之功多疏濬分殺之功少故湍悍之勢不可遽回今自滎澤縣孫家渡口舊河東經朱仙鎭下至項城縣南頓猶有涓涓之流計其淤淺僅二百餘年若疏而濬之使之由泗入淮以殺上流之勢又以黃陵岡賈魯舊河南經曹縣梁靖口下通歸徳丁家道口且可以分水勢今梁靖口以南則滔滔無阻以北則淤塞將平計其功力之施僅八十餘里若疏而濬之使之由徐入淮以殺下流之勢水勢旣殺則決口可塞運道可完毋求近功毋惜小費毋以小僨敗輙阻幸而成功則萬世之利也命下部議行之大夏發民丁數萬於上流西岸鑿月河三里許屬之舊河使漕通不與河爭道乃濬孫家渡口別開新河一道導水南行由中牟至潁州東入於淮又浚祥符四府營淤河由陳畱至歸徳分爲二道一由宿遷小河口一由亳州渦河會於淮又於黃陵岡南浚賈魯舊河四十里由曹縣出徐州支流旣分水勢漸殺乃築西長隄起河南胙城經滑長垣東明曹單諸縣盡徐州長三百六十里五旬而事竣費輕功重逾於徐有貞云璽書褒賞入爲戶部右侍郎始河自淸河縣入淮大夏治之自宿遷小河入淮則北三百里矣巳又北三百里至徐州小浮橋入淮七年九月加山東參政張縉秩爲通政使代劉大夏理河道初大夏治決河委縉調度及成功遂陞爲通政司右通政時衝決之餘溝防不治縉相其緩急以漸修濬無所遺又於決口之東砌石岸數里以固舊防又新築南旺東隄樹栁其上每嵗夏秋水溢挽卒得分行無阻至今便之【明紀事本末】

河自禹告成之後下迄元明凡五大變而暫決復塞者不與焉一周定王五年河徙自宿胥口東行漯川至長壽津與漯別行而東北合漳水至章武入海水經所稱大河故瀆者是也二王莽始建國三年河徙魏郡泛淸河平原濟南至於千乘後漢永平中王景修之遂爲大河之經流水經所稱河水者是也三宋仁宗時商胡決河分爲二派北流合永濟渠至幹寧軍【今靑縣】入海東流合馬頰河至無棣縣【今海丰】入海二流疊爲開閉宋史河渠志所載是也四金章宗明昌五年河決陽武故隄一由南淸河【卽泗水】入淮是也五元世祖至元中河徙出陽武縣南新鄕之流絕二十六年會通河成北派漸微及明治中築斷黃陵岡支渠遂以一淮受全河之水蓋自大伾以東古兗靑徐揚四州之域皆爲其縱橫糜爛之區矣【禹貢錐指】

明孝宗治八年二月甲戌山東兗州府推官丁伯通上疏言三事一修河防謂黃河爲中國患其來久矣今張秋之決𨿽巳塞而當爲後圖臣以爲塞下流爲力似易而有後患塞上流爲力似難而免後虞爲今日計莫若舎張秋之初役而專意於黃陵岡𨿽曰求可責效旦夕然委任之專議論之同上下齊心財力俱備未有無成效者也疏上命所司詳議以聞已夘河復南流故道先是都禦史劉大夏等言安平鎭決口巳塞河下流北入東昌臨淸至天津入海運道巳通然必築黃陵岡河口導河上流南下徐淮庶可爲運道久安之計事下廷臣集議如大夏等言大夏等乃以正月十日興工築塞黃陵岡及荊隆等口七處凡旬有五日而完蓋黃陵岡居安平鎭之上流其廣九十餘丈荊隆等口又居黃陵岡之上流其廣四百三十餘丈河流至此寛漫奔放皆喉襟要地諸口旣塞於是上流河勢復歸蘭陽考城分流逕徐州歸徳宿遷南入運河防淮水東注於海而大名府之長隄起河南胙城歷滑縣長垣東明等處又歷山東曹州曹縣直抵河南虞城縣界凡三百六十里荊隆口等處新隄起於家店及銅瓦廂陳橋抵小宋集凡一百六十里其石壩俱培築堅厚而潰決之患於是息矣四月辛巳先是都禦史劉大夏太監李興平江伯陳銳奉命治張秋河決初至祭大河之神時天气陰晦帛不能燃山東按察司副使楊茂元聞之以爲神明示此必有警戒又聞興等參隨人眾餼廩之外日費銀七兩又見同知王珣呈銀二千兩不足十日之費遂上奏欲取回興等專委大夏以免地方煩擾上曰成大事者不惜小費興等皆不取回惟令工部移文速其成功仍令興節省浮費約束所部毋生事擾民興等因愬茂元所奏皆妄下巡撫都禦史熊翀巡按禦史王槐勘實以茂元不能無罪刑部因請下禦史逮問上不允命執送錦衣衛獄於是刑科都給事中龎泮等並南京十三道皆論救之獄具刑部擬茂元贖杖還職得旨茂元奏事不實降二級調別任七月丁酉內官監太監李興平江伯陳銳都禦史劉大夏言臣等奉命修河今安平鎭黃陵岡荊隆等決口與大名府等處隄岸俱修築堅固賈魯河孫家渡四府營南旺湖及諸處泉源並兗州東昌一帶漕河俱疏濬通利回京之期伏俟進止上賜敕召還【明孝宗實錄是年八月大夏等復命九月李興等受賞賜未幾復決速成之所致也】茂元被誣詔差百戶胡節械繋如京山東民沿途遮節泣訴稱寃節亦泣擁莫可行行將濟河濵河民亦然乃慰諭以去及陛見挺身跪不伏上益怒繋錦衣獄僉謂莫測節入見司禮諸中貴備言其深得民心且犯非其罪語與淚俱諸中貴約與之解南北言官交章論救上察其忠謫長沙府同知後治河一如其防【雷禮撰刑部侍郎楊公傳】

茂元上言官多則民擾治河旣委劉大夏又命李興陳銳事權分而財力匱且水陰也其應爲宮闈爲四夷宜戒飭後戚防禦邊患疏上興等切齒之誣茂元爲妖言逮繋獄科道交章論救乃謫同知茂元守阯子也【明紀事本末】

明孝宗治九年十月戊戌戶部奏河南中牟蘭陽儀封考城四縣以河決民田盡沒今年夏稅糧宜盡令折布每疋折麥一石二斗折米一石本色布止徴銀三錢從之【明孝宗實錄】

明孝宗治十一年七月壬子工部管河員外郎謝緝黃河一支先自徐州城東小浮橋流入漕河南抵邳宿遷地方水利通行河無淺阻往來船隻省盤剝之

費今黃河上流於歸徳州小壩子等處衝決與黃河別支會流經宿州睢寧等處通由南宿遷小河口流入漕河其小河口北抵徐州水流漸細河道淺阻又呂梁徐州二洪全賴沁水接濟其源出自山西沁源縣經河內歸徳等州縣至徐州小浮橋流出𨿽與黃河異源然近年河沁之流混合爲一卽今黃河自歸徳南決恐牽引沁水俱往南流則徐呂二洪必至淺阻爲憂滋甚乞敕工部行直並河南巡撫都禦史各委官於歸徳衝決處所量爲築塞疏濬遏黃河之水流入徐州以濟漕運其沁水仍行河南管河官員常加挑濬淤淺修築隄防務使流入徐州以濟徐呂二洪不至爲黃河牽引別流如此庶水利深廣漕運通利工部覆奏請下所司會勘計議築塞挑濬從之八月癸未命賑防河南祥符縣民之被河患者十二月已未河南按察司管河副使張鼐言臣前此奏擬修築侯家潭口決河接濟徐呂二洪以便運道今自六月以來河流四溢隄防盡決而潭口決嚙彌深比舊廣闊數倍工費浩大卒難成功臣嘗行視河勢見荊隆口隄內舊河通賈魯河由丁家道口下入徐淮其故迹尙在若於上源武陟縣朩欒店別鑿一渠下接荊隆口舊河倘此後河流南遷就引入渠庶沛然之勢可以接濟二洪而糧運不致艱阻事下工部覆奏請移文漕運都禦史李蕙與同議處從之【明孝宗實錄】明孝宗治十二年二月戊申鎭守淮安漕運總兵都督僉事郭鋐等言河南按察司副使張鼐奏欲將荊隆口等處舊河隨宜修濬倘後黃河南遷就引沁水入渠庶使徐呂二洪糧運不致艱阻又欲停徴侯家潭缺口買辦樁艸等項銀兩止將各該軍衛有司人夫起倩疏濬緣本官專管河道年久且才力足以辦此宜卽令其督理待工完量請旌擢工部覆奏從之【明孝宗實錄】

明孝宗治十三年二月戊戌山東兗州府知府龔奏近河南管河副使張鼐見河勢南行奏欲自荊隆口分沁水入賈魯河又自歸徳州迆西王牌口等處分水亦入賈魯河俱令由丁家道口入徐州以便運道但今秋以來水從王牌口等處東行仍逆流東北至黃陵岡又自曹縣入單縣南連虞城漂沒廬舎人畜乞行山東河南守臣防勘二省地土之髙下水勢之逆順河南地方如黃河水勢不從丁家道口入徐州當聴其南行將歸徳州等處王牌等決口修築堅固不使水往東流山東地方將大小隄岸俱築至丁家道口爲止以防漕運及將兗州府管河通判專在黃陵岡至丁家道口管理隄岸管泉同知不妨疏濬泉源兼管河道事下工部議以預防水患接濟運河各官處置略同然無歸一之論難以遙度宜行河南山東巡撫都禦史帶同管水利官親詣二省地界相度計處其管泉同知仍會管泉主事定議管理從之三月已已初安平鎭決河旣塞之後侯家潭口復有衝決之患河南按察司副使張鼐議塞之旣而以工費浩大再議於丁家道口上下另鑿河渠一道下入徐州以便漕運有旨命行漕運都禦史議處未報而兗州知府龔奏謂河水從王牌口等處而東不由丁家口而南至黃陵岡入曹單虞城諸縣乞賑給諸被患之家仍令山東河南守臣議疏濬修築之防於是河南巡撫都禦史鄭齡奏謂徐呂二洪爲漕運要道借河沁二水合流東下以接濟之今丁家道口上下河決隄岸者十有二處共闊三百餘丈而河道淤塞者三十餘里上源奔放則曹單受害而安平可虞下流散溢則蕭碭被患而漕流有阻疏濬修築誠今日急務臣等請各盡其力工部覆奏從之十月丙戌巡按直監察禦史曹玉奏徐州並蕭沛碭丰諸縣皆被河患蓋因賈魯河丁家道口衝決散漫東注不歸故道巡撫河南都禦史鄭齡𨿽嘗奏請修築久未成功乞遣有幹局官一人歷河南並直被災之處閱視水決源流咨詢修築方略以爲經久之利事下工部覆奏謂宜行河南山東巡撫巡按等官親歷災所覆視各決口修築工程如將完卽督所司速成或工鉅費繁奏聞區處管河等官或仍前因循廢職者具奏治罪從之【明孝宗實錄】

是年河南水決李家楊家等口淤塞馬水河河水橫流曹單被害時河南議挑馬水河身使下濟運河曹縣知縣鄒魯陳言修長隄以捍水兗州知府然其議具實以聞明年春事下巡撫委參政陳某修完復決又委參政杜某因舊隄分命同知李某督夫二萬人給以糧加修之兩閱月告成隄髙一丈五尺基三丈五尺頂一丈二尺自武家口起至馬良集止計一百五十里【山東通誌】

是年六月河決李家楊家等口洪水橫流曹單等處被害尢甚按以忠宣之善治不能保河之安流數年蓋河決者天災人事之所闗不能永保於後來亦不可推究於往日【河志】

按宋濂治河議曰比嵗河決不治以中原之地平曠夷衍無洞庭彭蠡以爲之滙故河常橫潰爲患其勢非多爲之委以殺其流未可以力勝也禹治水至於大陸播爲九河入於勃海蓋流分而其勢自平也今河合汴泗東南以入淮而欲使一淮以疏其怒勢萬萬無此理也方今破金隄逾曹鄆地幾千里悉爲巨浸民生墊溺比古爲尢甚莫若濬入舊黃河使其水流復於古道然後導入新濟河分其半使之北流以殺其力則河之患庶其有瘳乎濂又謂河流分而其勢自平此治河上防又謂宜復黃河古道分其半使之北流近日智謀之士所見亦同備著於左學士張元禎與張憲副鼐書曰聞今黃河以北多存河流舊身但上下湮沒巳久若因其舊身開爲數支以達平原及直沽等處一可以殺直奔安平之勢一則可以引資灌漑如此將不惟運河無患而北方旱溢之災可常免矣昔禹疏下流爲九道而納之海理同勢同霍尙書韜議處黃河疏謂三代前古黃河自孟津至於懷慶東北入海今衛河自衛輝東北至於天津入海猶黃河也今圖便宜之防舊河套原武之間擇地形便導引河水注於衛河南北分流水有所歸可免潰溢衝決之患且使黃河環繞畿甸亦可壯京師之形勢舟楫通利南北又可增一運道萬世無窮之利也胡尙書世寧奏議謂舊聞沁水至荊口分流一道六十里通衛河近年始塞是河因沁可以通衛也且黃河與衛河亦相去不逺宜差官踏勘荊口及陽武上下相度地勢相應處所開掘一河北通衛輝稍撥附近糧船於此習運以防會通河一時之塞亦國家之長計也按一統志黃河古道在大名府開州治南經東昌館陶縣西南五十里至滄州南安縣景州吳橋縣河間寧津縣界入海余又按金隄古堰自開封府滎陽縣東經大名府靑丰南樂縣界由東郡至千乘海口千有餘裏歷代築以禦河患通謂之金隄嗚呼循金隄之遺迹稽黃河之故道合諸賢之卓見踵永賴之茂功推古驗今灼灼可行者但世習樂因循而憚攺作此在今日勢尢難行後世哲人有作破拘攣之見或有取於吾言爾矣【續文獻通考諸說錄以備考而於運道或恐未必相宜】

明孝宗治十五年九月乙未以河水爲患免河南開封府及直歸徳衛夏糧籽粒有差【明孝宗實錄】

明孝宗治十七年五月癸已鎭守淮安漕運總兵官郭鋐奏徐州小浮橋一帶河道漧涸有妨糧運蓋由曹縣河決上流淤淺所致乞行疏濬工部覆奏下河南及直巡撫漕運等官查勘處置從之【明孝宗實錄】

按明初黃河分六道出滎陽者至壽州入淮出祥符者至懷逺入淮出長垣者至陽谷入漕出歸徳者至宿遷入漕出儀封者由新集趙家圈經蕭縣北至徐州小浮橋入漕此河流經徐之始也蓋治河難而治河於徐尢難之難夫星宿發源如此其逺也汴沁與泗水如此其廣也加以秋水時至百川灌河而欲以區區一帶之渠容之勢巳危矣況淤沙漸隆窮年築隄僅與河平曾莫能與爭也語見徐州誌治以前小浮橋一帶河道常虞其漧涸有防漕運嗣後更甚當潘宮保治河時據徐州碭山鄕民呈稱老河故道自新集歷趙家圈蕭縣薊門出小浮橋一向安流名曰銅幫鐵厎後因河南水患另開一道出小河口本河漸被沙淺至嘉靖三十七年河北徙忽東忽西靡有定向水行河厎卽是平陸潘公嘗上疏欲復小浮橋故河矣萬恭治水筌蹄云黃河由小浮橋會徐洪自小浮橋之上皆閘河也故汶水出髙家閘與小浮橋大河會則汶與河交會在髙家閘嘉靖末水北徙由秦溝則自小浮橋以上逆四十里至茶城悉爲大河髙閘沈河中不復見則汶與河交會在茶城矣可見數十年間河流之變遷若此【小谷口薈蕞】

行水金鑑卷二十一

欽定四庫全書

行水金鑑卷二十二

江南按察使傅澤洪撰

河水

明武宗正徳元年六月甲子陜西徽州大河溢流沒居民孳畜廬舎甚眾十二月庚申刑部左侍郎何鑑以黃河巳平議停防河夫役事下巡撫河南都禦史陶琰查奏河患不常先年荊隆口決水奔入海漕河失利治河大臣建議起夫並力修塞其患始息因備行一省隨戶丁之多寡編僉河夫五萬八千七百餘名以備之近巳減五分之一矣若再停革恐非先朝預防之意況所設𨿽有前數亦惟用於有事之日若河流循軌固不妨廢農業但宜嚴禁有司勿頻擾而私役之耳工部覆奏謂勿革便從之【明武宗實錄】

正徳二年黃河徙入泡河大水壊民禾稼居舎【沛縣誌】

明武宗正徳四年河溢皮狐營決曹縣之溫家口馮家口等處又北徙至儀封縣小宋集而決衝黃陵岡埽壩溢入賈魯河敗張家口等處縷水小隄循運河大隄東南行而賈魯河下流淤塞亦出張家口合而南注遂決楊家口道曹單二縣城下直趨丰沛命官塞之【明防典】十月戊戌戶部覆議總督漕運右副都禦史邵寶會同平江伯陳熊等所陳八事一黃河遷徙無常往往衝決漕河所當深慮宜訪察熟知水利官員預爲隄防以杜將來之患癸夘初黃河水勢自治七年修理後尙在淸河口入淮十八年北徙三百里至宿遷縣小河口正徳三年又北徙三百里至徐州小浮橋今年六月又北徙一百二十里至沛縣飛雲橋俱入漕河因單丰二縣河窄水溢決黃陵岡尙家等口曹單二縣田廬實多淹沒九月又決曹縣梁靖等口直抵單縣人畜死者房屋衝塌者甚重圍丰縣城郭兩岸相對闊有百餘里蓋南行故道淤塞水惟北趨漸不可遏諸漕運曁山東鎭巡官恐經鉅野陽谷二縣故道則濟寧安平運河難保無虞各陳疏濬修築之宜事下工部議得旨河患重事宜卽行各該鎭巡官公同相視用心計處及時修理務須停當不許妄費財力事完之日差科道官勘實以聞【明武宗實錄】

是年河東決曹縣楊家口趨沛縣之飛雲橋入運工部侍郎崔巖役丁夫四萬二千有奇塞垂成暴漲潰之巖以憂去侍郎李鏜代之四月弗績盜起而罷【通漕類編】

侍郎崔巖於祥符董盆口寧陵五里鋪各開地四十里按黃河故道引水由鳯陽達亳州又濬孫家渡故道十餘里引水由朱仙鎭至壽州而各入於淮疏賈魯舊河四十餘里以殺水勢築梁靖口下埽以防衝決會霪暴漲新築臺埽遂蕩然無遺矣【河南通誌】是年夏河復決楊家口淹及曹單命工部侍郎李鏜治之鏜築隄魏家灣起至沙河驛二百七十里以防北徙【山東通誌】

鏜以工部右侍郎督修京倉時汴徐河患告急敕兼左僉都禦史總理修浚抵曹縣因巳集人夫築長隄自大名至沛縣三百餘里又自滎澤抵永城縣疏通水道以防潰決是時洊罹劉六劉七兵荒言官乞暫取回京詔可【雷禮撰李公傳按鏜一作堂字時升靳人成化丁未進士】

明武宗正徳五年二月已亥初黃河自河南原武滎陽分而爲三其一自亳州鳯陽通淮入海其一自徳州過丁家道口抵徐州小浮橋其一名賈魯河自窪泥河過黃陵岡亦抵徐州小浮橋治中河決黃陵岡犯安平鎭遣官視之大名築隄五十里曹州築隄百三十里翼以小隄河患乃息是嵗九月河自儀封北徙衝黃陵岡入賈魯河泛濫橫流直抵丰沛禦史林茂達等言河勢北趨隄外水髙隄內地下倘北決龍王廟壊安平鎭必爲運河害法當先治上流儀封考城等縣疏濬故道引河南流勢有所分然後築塞決口修復故隄自張岡馬頭而東至龍王廟別築月隄倍加髙厚庶幾大隄可全運河可保是時河南上流不以餉道爲慮而大名諸郡舊無樁艸夫價兵部請下侍郎崔巖會各鎭巡官通融計議務令調度合宜幹礙居民田廬亦爲區處無得糜財興怨六月已亥工部左侍郎兼右副都禦史崔巖奏頃奉命治河自祥符縣董盆口濬四十餘里滎澤縣孫家渡濬十餘里賈魯河濬八十餘里亳州濬四十餘里及長垣諸縣決口修築巳漸有緒曹縣外隄梁靖決口未塞者止四丈爲驟崩潰臣詢諸父老皆云黃河變遷自有適然之數若正統間沙灣之決治間黃陵岡之決爲患數年所費不貲後上流水勢稍緩方克成功今河勢衝蕩益甚且流入王子河亦河故道若非上流多殺水勢決口恐難卒塞莫若於曹單丰沛沿河處增築隄防毋令北徙庶可防障運道且乞別命內外大臣知水利者與臣共議仍俟秋成之時施功工部議覆有旨責巖治河無方仍令與鎭巡官詳議務期成功九月已丑工部右侍郎李鏜上修河事宜大略謂黃河自河南蘭陽儀封考城一帶故道淤塞其流俱入賈魯河經黃陵岡至曹縣勢甚彌漫衝梁靖楊家二隄決口淹沒曹單田畆前此侍郎崔巖亦嘗修濬緣地髙河澱隨濬隨淤水殺不多而決口又難築塞以今觀之梁靖口以下地勢最卑故眾流奔注成河直抵沛縣凡河流故道湮不復疏況河勢北徙有如建瓴不但直趨梁靖決口其黃陵岡上下及杜勝集縷水隄俱被衝嚙水淹大隄計安平鎭甚近就使梁靖口築成其容受全流無地必致回激黃陵岡隄岸正妨運道尢爲可慮今欲起自大名府地名三春栁至沛縣飛雲橋止築隄共長三百十里正以防河北徙可保運道無虞𨿽若一時工役重大而於久逺終爲有益工部覆請從之【明武宗實錄】明武宗正徳六年二月庚子命修河工部右侍郎李鏜還京初河決儀封考城等縣命工部左侍郎崔巖往治未畢鏜代之至是鏜奏銅瓦廂等隄岸崩頽陳橋集等長隄淤淺低薄俱應增築請設副使一人專理下工部議以河南災荒民窮盜起宜令鏜將要隄岸決口及淤塞諸處速爲濬築其不急者且巳之遂召鏜還京專以副使領之十二月辛丑以畿內山東盜起陞總理河道都察院右僉都禦史張鳯爲右副都禦史巡撫山東兼治河道【明武宗實錄】

明武宗正徳七年二月辛未命沿河守巡兵備守備軍衛有司俱聴總理河道都禦史劉愷節制【明武宗實錄】是年秋九月以右都禦史劉愷總理河道愷築大隄起魏家灣亙八十餘里至雙堌集都禦史趙璜又隄三十里續之曹單以寧【明紀事本末】

明武宗正徳八年六月戊戌河決黃陵岡工部議以黃陵岡界在大名及山東河南之間工料夫役各有主掌彼此事權不一宜遣重臣一員專委責成庶克有濟上命管河都禦史劉愷兼理其事仍協同各處撫巡官議處九月丁丑總理河道右副都禦史劉愷奏河決黃陵岡率眾祭告越二日河南徙山川之效靈祚我國家如此工部尙書李鐩因請遣愷祭河伯之神而愷亦宜奬勵詔賜愷羊酒愷於修河之役束手無防乃歸功於神鐩從而獻諛皆可罪云【明武宗實錄】

是年七月河決曹縣以西娘娘廟口孫家口二處從曹縣城北東行而曹單居民被害益甚是年驟漲娘娘廟口以北五里焦家口衝決曹單以北城武以南居民田廬盡被漂沒【河防一覽】

楊淳字重夫澄城人正徳戊辰進士九年陞都水司郎中管理通州南班河道浚決橫污築復隄防一時糧道稱便京儲頓增國初工部尙書宋公禮治河有大功禮曹議祀以宋居中有司奉行違錯又進都督於其中公具奏攺正且修葺其祠宇纂王端毅公之奏議邱文荘公之詩刋爲漕河紀事以永宋公之功再補虞衡郎中歷四川布政使【呂柟作楊公墓志】

明武宗正徳十年四月癸丑陞總理河道右副都禦史劉愷爲兵部右侍郎掌通政司事六月已未陞巡撫山東右僉都禦史趙璜爲工部右侍郎兼都察院左僉都禦史總理河道壬戌添設山東兗州府同知直大名府通判長垣東明曹縣城武四縣主簿各一員專管修河以河決陳家等口爲患甚劇從巡撫山東都禦史趙璜等奏也丙寅以黃河水災免山東曹單武城三縣嵗欠備用馬匹【明武宗實錄】

是年侍郎趙璜疏分水須水二河先是崔巖功弗就河遂衝決益甚至是璜乃於滎澤東濬分水河鄭州西鑿須水河疏亳州河渠至是水勢漸殺不爲害【河南通誌】

明武宗正徳十一年二月甲子總理河道工部右侍郎趙璜奏曹州當山東河南北直之交屯營參錯盜賊竊發且河決黃陵岡等處方議修治宜畱兵備副使吳漳仍舊管事兵部議覆從之九月已亥總河趙璜言黃陵岡舊有昭應河神之祠自河決梁靖口以來遂至蕩覆無餘祀禮久缺今治河工成宜答神貺乞重造祠宇令有司以時致祭其沿河考城曹單被災縣分稅糧請減免及賑防丰縣爲水患尢甚乞下撫按官從長議處從之五月庚戌致仕太子太保兵部尙書劉大夏卒大夏湖廣華容縣人天順已夘鄕試第一登甲申進士攺翰林院庶吉士爲浙江左布政使癸丑河北徙妨運道擢大夏右副都禦史往治之未幾決張秋鎭大夏議於孫家渡四府營疏上流以分水力而築長隄捍之隄起胙城盡徐州亙三百六十里功垂就中人有譖其糜費官錢者遣太監李興共事興密察覈捲籍無所得甲寅冬功成乙夘召還視院事歷兵部尙書加太子太保致仕卒諡忠宣七月丙戌監察禦史於鏊等言邇者總理河道工部侍郎趙璜劾奏副使房瑄文皓及通州趙從龍等指以修河爲名輙肆侵尅埋沒卷宗請逮問俱防恩宥免使執法者沮玩法者縱此必瑄皓輩陰有爲之地者乞從璜所奏以杜僥幸之門得旨事巳旣往且連及者眾巳之九月辛夘黃河決衝沒城武縣十二月戊午陞應天府府尹龔爲都察院右副都

禦史總理河道山東撫按官奏黃河徙決非常恐妨運道故也【明武宗實錄】

黃河溢山東守臣言狀廷議才識疏通大臣一人往治之僉以公名上聞拜都察院右副都禦史奉敕總理河患厎定已夘兼理運道辛巳進工部侍郎兼都禦史領敕如故【李充嗣撰工部尙書蒲州龔公墓志公名字元之嘉定人成化戊戌進士】

明武宗正徳十二年河溢武城縣壊城郭田廬命官修濬【明會典】七月總河龔奏修河事宜一山東河南管河副使宜於秋冬水汛後同各守巡官及沿河知府會計一年修河所用物料多少呈總理衙門覈實起派各官不協力催督者查考黜罰一東昌兗州大名工役頗繁宜分派山東六府及直所屬大名廣平順徳眞定四府以均勞逸其隄岸仍令以時修築庶不妨農廢事一每年修河物料自防計後宜卽分令各府州縣領價買納庶緩急得用而侵隠之絕一各處夫役差遣不均故多有遲悞逃亡者宜令所司通融分派委官管轄赴工其有路逺願出雇直者聴後期不到者罪坐所司下工部議山東直夫役原有定額難以別議如遇河患非常聴斟酌奏請量添協濟餘如奏詔可【明武宗實錄】胡堯元蒲圻人正徳辛未進士謫髙郵州同知州運河故防溝也水自諸湖入河承下流兼三十六湖之委嵗春秋湖水溢害諸田夏冬水涸不可田民苦之乃請訪古人溝洫之法方一里爲溝深一丈六尺廣二丈至興化而止河東故有涵洞石匣如法修之以時啟閉旱潦不能災民甚賴焉戊寅陞瑞州府通判歷廣西參政【胡直作胡公傳】

明武宗正徳十四年五月甲辰巡按山東禦史朱裳奏城武單縣二城近因河水漲盡皆淹沒乞相地攺遷工部覆議從之十二月丙辰敕工部左侍郎崔巖兼都察院右副都禦史修理黃河【明武宗實錄】

明武宗正徳十五年正月丁未詔自今沿河軍衛有司貯庫樁艸夫價銀非闗河道急務不得擅用從管河郎中畢濟時請也【明武宗實錄】

正徳十六年五月乙夘【世宗巳登極矣】陞總理河道右副都禦史龔爲工部右侍郎言黃河自正徳初變遷不常日漸北徙大河之水合成一派歸入黃陵岡前乃折而南出徐州以入運河其黃陵岡原築三埽先巳決去其二臣玆擬乘水落補築一埽以備衝嚙又虞山陜諸水橫發加以霖潦或決二埽徑趨張秋復由故道入海全河之勢湍汛奔騰如建瓴而下不可復禦臣先嘗築隄一帶起自長垣由黃陵岡抵山東楊家口延袤二百餘里廣百尺髙十有五尺今擬於隄後相距十里許再築一隄延袤髙廣並如其數卽河水溢甚衝越舊隄流十里而逺性緩勢平可無大決水落則仍修舊隄以爲先事之防斯一勞永逸計也從之令計畫周詳以行毋妄費財力【明世宗實錄】

明世宗嘉靖元年七月已巳直鳯陽揚州廬州淮安等府同日大風雹河水泛漲壊官民廬舍樹株溺死人畜無算【明世宗實錄】

嘉靖二年復決沛縣【淮安府誌】

是年秋河決大水壊廬舍民多流亡【沛縣誌】

陶諧嘉靖初爲河南副使管理河道立法沿河植栁固隄傍植葭葦采取捲埽以當艸束樁木麻則以水利河道贓罪紙米俱準收折纎毫不取於民總理臺臣奏請通行嵗省費十餘萬人渡河每中流苦舟人窘索登岸不識姓名無所訴公令舟刻鳥獸形有被害者卽指形詣有司告今天下津渡多刻鳥獸自玆始【呂本撰兵部右侍郎莊敏陶公墓志】

明世宗嘉靖三年九月已巳工部尙書趙璜言河道事重請復設總理大臣愼選才望專任責成上從之命吏部推堪任者以聞於是吏部言撫治鄖陽右副都禦史章拯可【明世宗實錄】

明世宗嘉靖五年六月戊寅徐沛河水溢十二月丙子以章拯爲工部侍郎兼僉都禦史會官治河先是禮部尙書吳一鵬上言淸河以北兗州以南水勢彌茫田廬淹沒請訪求渦河湮沒等處或濬故道以通其流或開支河以分其勢巡按禦史穆相言兗南徐北去東海不逺於此相度地勢開一渠河立以壩閘設以官守遇水發分流以殺其勢水小鎖閘以截其流庶幾水有所歸不爲民患且啟閉有時亦不傷運河也時大學士費宏等亦言黃河之爲患久矣禹治洪水以河爲先漢宋以來皆專設行河之官講求治河之防我朝河勢南趨自入河南汴梁以東分爲三支由亳潁等州地方渦河等處或出宿遷小河口或從懷逺縣至泗州出淮河其勢旣分故𨿽有衝決之害亦不甚大正徳之末聞渦河等河日就淤淺黃河大股南趨之勢旣無所殺乃從蘭陽考城曹濮地方奔赴沛縣之飛雲橋徐州之澑溝等處悉入運河泛濫彌淪茫無畔岸自徐州至淸河一望皆水耕種失業遞年租稅無從辦納官民船隻通無牽挽之路前數年河溢之患也近來沙河至沛縣沙浮湧塞隨浚隨壅官民舟楫乃從昭陽湖取道往來況昭陽湖積水不多春夏之交湖面淺涸則運道必至阻塞京師嵗收四百萬之糧何由可達官軍數百萬之眾何所仰給此則可憂之甚者也爲今之計必須渦河等河如舊通流分殺河勢然後運道不至泛溢徐沛之民乃得免於漂沒若不速爲計畫將來河復北決意外之慮又有不可言者巡按直監察禦史戴金亦言黃河入淮之道有三一自中牟至荊山合長淮之水曰渦河一自開封府經葛岡小壩丁家道口馬牧集鴛鴦口徐州出小浮橋曰汴河一自小壩經歸徳城南飲馬池至文家集經夏邑至宿遷曰白河治間黃河變遷渦河白河二道上源年久湮塞而徐州獨受其害若自小壩至宿遷小河一帶並賈魯河鴛鴦口文家集壅塞之處逐一挑浚使之流通則趨淮之水不止一道而徐州水患可以少殺矣巡按直監察禦史劉欒言曹縣梁靖口南岸原有賈魯河南至武家口一十三里黃沙淤平必須開浚武家口下至馬牧集鴛鴦口一百一十七里卽小黃河原通徐州故道水尙不涸須略疏浚此系河南歸徳州地方俱與徐州相連乞行議處興工挑浚時提督漕運總兵官楊宏亦言徐州上流若歸徳州小壩河丁家道口河亳州渦河宿遷小河等處俱有黃沁分流支派故道宜於此開浚或有捷路可開亦從其便庶可以分殺水勢也漕運都禦史髙友璣河道都禦史章拯亦屢以爲言俱下工部議覆言運河國計所闗開封大名地方多有黃河故道不塞則害運河此正今日急務所以黃陵岡荊隆口一帶築浚之工嵗無虛日所幸地居上流河向東行順河築隄堪以保障是以運道無虞今徐與丰沛止是民患又居下流若一例施工恐窮各郡之力不能當全河之勢必欲修治則惟塞支流之口築障水以防田廬保城郭以通漕運牽路宜行各官勘議被淹之處有支流決口可以築塞堪否築隄障水俾入正河免致旁溢及運船經行河岸被水淹沒應否增築髙闊以便牽挽一一勘議會奏施行至於浚賈魯之故道開渦河之上源則工夫難成未可輕舉又言沛縣一帶閘河應築之工誠不容緩宜令各官逐一相度黃河水勢向背閘河地勢髙下講求疏浚之法詔如所議又以章拯事權未重命陞工部右侍郎兼都察院右僉都禦史令其督同山東河南淮揚撫按官親詣地方逐一相度將戴金楊宏所奏事宜斟酌應築應浚選委司府勤能官員鳩工庀事以濟漕運【明世宗實錄】是年黃河上流驟溢東北至沛縣廟道口截運河注雞鳴臺口入昭陽湖汶泗南下之水從而東而河之出飛雲橋者漫而北泥沙塡淤亙數十里管河官力濬之僅通舟楫【明防典】是年夏六月二十七日黃水陷城遷縣治於華山之陽【丰縣誌】

明世宗嘉靖六年六月丙午朔總理河道侍郎章拯等言黃河濟漕固爲國家之利至於泛濫則爲地方之患今欲築濬分殺以免民患而濟運漕者有二處一曰孫家渡在滎澤縣北一曰趙皮寨在蘭陽縣北皆可以引水南流以殺河勢但此二河通亳州渦河東入淮又東至鳯陽長淮衛經壽春王等園寢爲患叵測惟考之寧陵縣北坌河一道通飲馬池至文家集又經夏邑至宿州符離橋出宿遷小河口自趙皮寨至文家集凡二百餘里其中壅塞者宜大發丁夫濬治庶水勢易殺而於園寢亦無所患乃爲圖說以聞工部請從拯等議上然之命拯等刻期舉工癸亥詔建河神祠於沛縣時漕河浚通議者以爲神助請復其故宇春秋致祀工部爲請從之九月丙申總理河道工部侍郎章拯考滿再疏自劾治水無效乞罷不許【明世宗實錄】

行水金鑑卷二十二﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷二十三

江南按察使傅澤洪撰

河水

明世宗嘉靖六年十月壬申光祿寺少卿黃綰等言黃河在三代時未嘗爲患蓋以水性向北就而道之其流自順故也至於後世引河作渠或以通漕乃不免於隄障而隄障一潰遂不可支漢時瓠子之役道河北行復禹舊迹而梁楚之地稍得厎定至隋開通濟渠自板渚引河入汴而河始入淮今黃河自金龍口至安平鎭一支或時北流其餘不入漕河則入汴河皆合淮入海矣夫跨中條而南爲河南山東兩直所交地勢西南則髙東北則下其墊沒也固宜乃丰沛徐淮之水則自沛河滲流所致夫彭城下邳馬陵諸山皆發迹泰山與防羽相接從東轉西以逆水勢水小則循呂梁出淸口入淮大則河不能容水爲山阻泛溢原野其爲丰沛徐淮患必然也若不疏道別行患無巳時臣以爲當於兗冀之間求其兩髙中低卽中條北條所交者浚之使北至直沽入海乃得免於墊沒夫沛河旣去漕河必淤則當自沛縣及呂梁至淮多造滚江龍之泄之上流則泥沙必隨水而去乃開浚爲易或謂沛河𨿽有丰沛徐淮之患亦爲漕河之助殊不知漕河泉源皆發山東不必資於黃河若南旺馬腸樊村安山諸湖實諸泉鐘聚之所宜倍加修浚而引他泉別流者總蓄之則漕河不竭矣又南旺馬腸湖隄之外爲孫村湖者地形下濕較之湖水反低若決瀦爲湖並道漕河攺經於此又可以免濟寧髙原淺澀之艱矣上以其疏下總理河道侍郎章拯議處以聞先是六月間黃河水溢奔入運河沛縣地方沙泥淤塡七八里糧船三千餘只阻不能進禦史吳仲以聞且言侍郎章拯郎中邱茂中李煌三臣者必不能爲陛下辦此乞推總制都禦史一人往代之上命戶工二部會議章拯亦言河渠淤塞勢難遽通惟金溝口迆北新衝一渠可以假道令運船由此進昭陽湖出沙河板橋其先阻淺者西曆雞冢寺出廟道北口通行得防下工部並議議未決給事中張嵩等言去秋河塞皇上特命章拯邱茂中李煌並力修濬而拯茍且塞責今不得巳又令運船由昭陽湖以出夫湖地庳河勢髙引河灌湖必致彌漫使湖復阻拯何以爲計哉茂中煌嘗議於沽頭閘設官專理是二臣亦逆知有今日拯乃抑而不行以至事勢窮迫貽害至此乞罷拯別推大臣素有心計風裁者往代之上以漕計重大責部臣遷延不卽定議引舟入湖終非長防誠如嵩言請先飭拯等悉心區畫仍舉大臣才望素著者一人總其事河南山東守臣及藩臬等俱聴節制復選郎中主事各一人爲之協理並采綰仲諸議酌量可否其徴發夫役調度工費悉得便宜從事用或不足令戶部處給其沽頭上閘宜增設主事一人上以爲然因讓拯前報運河疏通旋奏淤塞若遲悞糧運國計何賴玆姑畱拯茂中煌等供職吏部卽推擇大臣中有諳古今識地理實心經國者往提督之餘悉如議是時建議治河者詹事霍韜左都禦史胡世寧兵部尙書李承勛言人人殊韜疏略曰今議者欲引河水自蘭陽注宿遷少殺河勢則徐沛不溢運河不淤臣與方獻夫議以爲水溢徐沛猶有呂梁二洪爲之東捍東北諸山亙列如垣猶有厎極若自蘭陽注宿遷則鳯陽歸徳平地千里河遂奔放數郡一壑其患不獨徐沛而巳臣竊謂今日所急宜先疏通運道然後議處徐沛此緩急之序也前議起河南山東丁夫數萬疏濬淤沙以通運然沙泥隨水自髙而下挑濬未畢水至復淤𨿽日役萬夫力亦不足今沛縣旣塞運舟皆由昭陽湖入雞鳴臺至沙河迂回不過百里湖面寛廣夏秋水溢則患覆溺冬春水涸則慮膠淺若治湖築隄浚爲小河河口爲閘以時蓄泄水溢可避風濤水涸易爲疏濬目前運道可以無阻三月卽土隄可成一年卽石隄可成用力少取效速黃河愈溢運道愈利較之役丁夫以浚淤土愈浚愈淤勞佚大不侔也按古黃河自孟津至於懷慶東北入海今衛河自衛輝府汲縣至臨淸天津入海猶古黃河也今圖便宜之防自河陰原武懷孟之間審視地勢引河水注於衛河至於臨淸天津則不惟徐沛水勢可殺其半而京師形勢其壯自倍此其爲便利一也按元人漕舟涉江入淮至於封丘陸運百八十里至於淇門入於禦河達於京師禦河卽汲縣衛河也今由河陰原武或孟津懷孟之間擇地形便導河水注於衛河冬春水平漕舟由江入淮溯流至於河陰順流至於衛河沿臨淸滄州至於天津夏秋水迅乃由徐沛達於臨淸至於天津是一舉而兩得運道也此其爲利二也承勛言黃河遷徙無常然必避髙而就下善治水者因其性而導之今日之功但當疏浚其下流防遏其上源使不至於大爲害耳按黃河入運道支流有六若六道通流以殺水怒當不爲患自渦河之源塞則北出小黃河澑溝等處不數年諸處皆塞北並出飛雲橋於是丰沛受害而金溝運道遂閼然幸東面皆山猶有所障故昭陽湖得通舟若益徙而北則徑奔入海安平鎭故道可慮單縣谷亭百萬生靈之命可憂又益北則自濟寧至臨淸運道諸水俱相隨入海運何由通臣愚以爲相六道分流之勢導引使南可免衝決之患此下流不可不疏濬者也然欲保丰沛單縣谷亭之民必因其舊隄築之障其西北使不溢出爲患此則上防不可不隄防者也識者以爲不若於昭陽湖之東引諸泉水甃爲運道建閘以節水自畱城沙河爲尢便然大役一興爲費不貲誠宜整理鹽法措置余利以給河工令大小諸臣任事任怨工宜可就世寧言今日之事開運道最急而治河次之然不治河運道不通臣請先述治河之說夫河流分則勢小合則勢大河身寛則勢緩狹則勢急治河者順其性則易逆其性則難故曰不與水爭利此其大法也河自汴以來南分二道一出汴城西滎澤經中牟陳潁至壽州入淮一出汴城東祥符經陳畱亳州至懷逺入淮其東南一道自歸徳宿州經虹縣睢寧至宿遷出其東分五道一自長垣曹鄆至陽谷出一自曹州雙河口至魚臺塌場口出一自儀封歸徳至徐州小浮橋出一由沛縣南飛雲橋出一自徐沛之中境山北澑溝出六路皆入漕河而總南入淮今諸道皆塞惟沛縣一道僅存所謂合則勢大而河身且狹不能容納故溢出丰沛徐爲患近又漫入昭陽湖故流緩沙壅運道遂塞今宜因其故道而分其勢其在汴西滎澤近開孫家渡至壽州一道宜長浚以分其上流自汴東南出懷逺宿遷二道及正東小浮橋澑溝二道各宜擇其利便者開浚一道以分其下流或修城武以南廢隄至丰單之黃徳賀固楊明等集接至沛縣之北廟道口築隄塞決以防其北流此治河之急務也今爲運道計者欲從淤處挑濬修築則沙土不堅欲於昭陽湖築隄則沙積復壅不若於湖之東岸滕沛魚臺鄒縣間獨新安社地更鑿一渠南接畱城北接沙河間不過百餘里渠深視地形廣皆五六丈厚築西岸以爲湖之東隄令水不得漫而以一湖爲河流漫散之區此上防也疏並下工部請下總督大臣會議斟酌舉行上從之十一月卒丑總理河道工部右侍郎章拯上疏乞休詔拯還京別敍【拯字以進蘭谿人治丙辰進士歷工部尙書】十二月辛酉總督河道都禦史盛應期薦蘇州府知府陳文沛才堪治河頃曹濮河道副使王言以病去文沛可代之上曰可令速往視事【明世宗實錄】是年復塞老和尙寺八里屯張家莊等處命官發丁夫數萬於昭陽湖東北起汪家口南抵畱城口攺鑿新河以避黃河衝塞之患尋以災異罷役命官卽故道濬之修築單縣林臺至沛縣舊城隄百四十餘里以塞入湖之道又濬趙皮寨孫家渡口殺上流之勢沛漕復通【明會典】

是年決徐州及曹單城武丰沛等縣楊家口梁靖口吳士舉等處衝入雞鳴臺沛北皆爲巨浸東溢逾漕入昭陽湖沙泥聚壅運道大阻【續文獻通考】

盛應期字思徴吳江人治六年進士遷工部侍郎引疾歸六年黃河水溢入漕渠沛北廟道口淤數十里糧艘爲阻侍郎章拯不能治尙書胡世寧詹事霍韜僉事江良材請於昭陽湖東別開漕渠爲經久計議未定以禦史吳仲言召拯還卽家拜應期右都禦史以往【明史槀】

明世宗嘉靖七年四月丁已總督河道右都禦史盛應期言治河丁夫七萬計工六月約費米十萬餘石乞假畱河南山東二省起運糧米四五萬石就近給工詔如所請或米巳起兌許於臨淸倉內支用卽以修河銀解還太倉七月辛夘命工部右侍郎潘希曾兼都察院左僉都禦史總理河道八月辛丑都禦史潘希曾言近沛漕沙淤旋挑旋塞蓋由秋水泛漲黃河奔衝所致嘗考河流故道非一其大而要者有三一孫家渡經長淮衛趨淮入海一趙皮寨經符離橋出宿遷小河入海一沛縣飛雲橋經徐州趨淮入海孫家渡趙皮寨乃上流之支河飛雲橋乃下流之支河治以前三支分流會於淮而入於海故徐沛亡患漕渠不淤今上流二支俱就湮塞全河東下並歸於飛雲橋一支下束徐呂二洪上遏閘河流水溢爲防波茫無畔岸於是決隄壅沙大爲漕患今日之計固當挑濬舊漕以通糧運加築隄岸以防衝決然非疏其上流秋來水發沙𨿽挑而復淤隄𨿽築而復決近因趙皮寨開浚未通正在疏孫家渡以殺河勢第恐巡撫事繁副使力寡請敕都禦史潘塤嚴督管河副使調集夫役選委職官亟爲疏浚尅期成功功成聴臣閱實具奏上嘉其議從之八月庚申提督河道右都禦史盛應期旣奉防取回遂引疾乞休不允九月壬午工部覆尙書李承勛治河議請行侍郎潘希曾躬親相度或地勢之髙卑水勢之增減凡淤淺衝決之病修築挑濬之宜務得至當期在可久寧過慮於未事之前毋過悔於巳事之後其稱乞遣六部知水利者二人詣工體察恐希曾聞之自生疑懼且計程蒞事曾無數日卽復別有委托不無傷國家信任之誠沮大臣展布之气宜令每月自以所行奏報因事考言萬一所言不孚一年之後遣科道官從公查勘以驗其成效卽今遣官體察之意也從之閏十月丁酉河道侍郎潘希曾言漕渠廟道口以下忽淤數十里者由決河西來橫衝廟道口之上並掣閘河之水東入昭陽湖以致閘水不復南流而沛縣飛雲橋之水時復北漫故也今宜於濟沛間加築東隄以遏入湖之路更築西隄以防黃河之衝則水不散緩而廟道口可永無淤塞之虞仍於黃河上流分浚趙皮寨孫家渡二處夫二水兼通則橫流以殺而運道可保無虞工部覆奏得防允行【明世宗實錄】

是年河決淤廟道口三十餘里河道都禦史盛應期奏開趙皮寨白河一帶分殺水勢又議於昭陽湖東岸鑿開新河夫役九萬八千時以催督過嚴遂起怨謗用工四月以弗績坐免【明紀事本末】

明世宗嘉靖八年二月已丑時丰沛苦河患而南北往來津挽不絕民力大困都禦史唐龍建議請仍設夫廠於魚臺之谷亭鎭以分沛縣民力工部覆請從之六月乙酉丰沛單三縣河隄成增設丰縣管隄主簿一員十二月辛未總理河道侍郎潘希曾言河南儀封縣

河患巳寧管河主簿宜革孫家渡口巳濬通請於鄭州增設判官一員專駐其地以防復淤工部覆議從之甲戌總制河道侍郎潘希曾引疾乞休且舉布政陶諧副使周忠陳文沛自代不允乙亥工部都水司郎中何棟以修河有功陞通政司右通政仍管河道【明世宗實錄】是年飛雲橋水北徙魚臺谷亭舟行閘面【續文獻通考】

明世宗嘉靖九年五月癸夘孫家渡河隄成命加工部右侍郎潘希曾正二品俸級總理河道如故已酉巡按直禦史傅炯言直河間十州縣及山東東昌諸府瀕河之地水勢嚙決不常舊田淹沒者不爲除稅而河壖新墾者輙復起科是地日益遷而糧日益重也請通融勘處以新田與民補灘地之數計地徴糧庶免重困部覆從之十一月丙午總理河道工部右侍郎兼都禦史潘希曾奏本年六月以來河決曹縣胡村寺東衝開一道闊三里有餘東南至本縣賈家壩入古迹黃河由歸徳州丁家道口至徐州小浮橋入運河胡村寺東北衝開一道闊一里有餘又分二支東南支經虞城縣至碭山縣合古迹黃河出徐州東北支經單縣長隄至魚臺縣漫爲坡水傍谷亭入運河其單丰沛三縣黃河賴長隄障回今沙淤平滿民多耕作不復爲沛曹患夫黃河由歸徳至徐入漕者故道也永樂間濬開封支河達魚臺入漕者以濟淺也自治以來黃河攺由單丰出沛之飛雲橋而歸徳故道始塞魚臺支河亦塞然以其出於沛橋亦可資以濟淺以其逼近沛漕又恆有衝決沙淤之患修濬惟亟今全河復其故道則患害巳逺支流達於魚臺則淺涸無虞此漕運之利國家之福也詔下所司知之【明世宗實錄】是年自沛北徙橫流金鄕魚臺出谷亭口命官濬趙皮寨抵寧陵故道及築睢州張見口至歸徳州長隄百餘里以禦泛漲尋以河流攺遷罷役【明防典】

是年河由單縣侯家林決塌場口衝谷亭三年水俱不下泄【續文獻通考】

希曾提督南贑軍務召爲工部右侍郎還朝值河溢淤漕任事者興新河之役嵗運不繼上憂之廷議必得公代乃可賜璽書兼憲職往蒞事公還甫三月也旣受命誓殫慮畢力以沛漕之淤塞因黃河之旁衝黃河之旁衝因上流之未疏今宜疏支河以殺其勢築長隄以防其衝然後挑通沛漕自無復淤之患乃上疏【見實錄】上嘉納焉至濟卽達觀徐沛淤漕閱新河險阻沿黃河出丰單以求決囓奔衝之迹洞悉利害而得其要機遂築長隄起單至沛凡百四十餘里時建議者欲別遣官相度意在阻公適有旨下公計處乃復上疏【見實錄】又言臣愚且拙不敢求新奇之功不敢爲茍且之計惟欲因舊以爲功從省以計事順水性以除患故捨新河而修舊漕者圖其易也沿黃河爲隄者防其溢也停槪派夫十數萬僅用河夫二萬餘者恐民勞也罷顧募而行犒助者慮繼費也上復納之劉司空麟遺書言近日議者謂趙皮寨孫家渡不足泄黃河怒漕渠或不免復淤柰何公復書曰黃河爲中原患非一日矣智者不與水爭地惟順其勢而導之後世或塞其決或隄其卑或疏其派皆隨時救患者也國家漕渠爲南北咽喉勢不得不與河爭地治初河決荊隆口又決黃陵岡又決張秋當時嘗浚孫家渡宿遷小河而後荊隆黃陵張秋可塞此分泄河怒之驗也況自河南歷直至山東之曹縣恃長隄以禦河患亦旣有年今單丰沛爲隄獨不可以捍禦乎蓋事理可據與人力可爲者如是而巳若欲別求逺圖則新河之役可爲殷鑑公遂毅然行之役夫費銀不滿二萬不期年功成沛漕流通嵗運如故每河漲隄下水退沙回民多耕作焉其後河徙成化間故道出徐州小浮橋合運河而飛雲橋道塞無復沙淤之患矣【程文徳撰竹澗潘公希曾傳希曾字仲魯金華人治十五年進士遷工部右侍郎嘉靖七年秋總河侍郎盛應期以治新河無功召還命希曾兼右副都禦史往代至則條上形勢自單至沛築長隄百四十餘里以障黃河之衝役夫二萬未期年工成帝嘉之增秩二級九年六月河決曹縣分三道東下其經單丰沛三邑者賴長隄障之得無害後沙淤平滿民多耕作其間交口頌之明年召入京歷兵部左右侍郎卒官】

明世宗嘉靖十年四月辛未陞山東左布政使李緋爲都察院右副都禦史總理河道九月壬申工科都給事中趙漢條陳河道便宜六事一瀕河故設鋪捨甲夫使修隄撈淺宜整飭如舊制一各處辦納樁艸多侵尅冒費之宜加查覈一黃河變遷無常卽橫流南出亦宜防其北徙請勿廢治中故隄時遣習水者相視緩急預加疏塞庶有備無患一南北管河郎中法當久任及府州縣管河者當居瀕河公廨中專理其職請一切如故事工部覆奏從之癸酉巡按直禦史詹寛劾奏總理河道副都禦史李緋稱疾杜門坐視河患請亟罷黜以戒人臣怠事者緋惶恐謝不職上以緋任職未久命奪俸三月【明世宗實錄緋字廷章固始人治乙丑進士】

明世宗嘉靖十一年四月癸夘總督漕運都禦史劉節奏黃河舊通淮河口流沙淤塞挑濬方完糧運幸過不意黃淮二河伏水漲發流沙漫入河口直抵淮安府城西浮橋一帶俱被沙淤巳興工挑濬以拯目前之急更乞會議長久之防或攺河口以避奔流或築長隄以障巨浸疏入工部議覆令行節等以攺河築隄二議虛心訪究何者可以永保漕渠杜絕後患計定卽興工挑濬毋得後時得旨運河壅塞隄岸坍塌皆因近年管河官員不行疏導修築所致玆所議俱依擬通行各該管河官員用心修治如仍前怠惰禦史參奏以聞八月辛巳總理河道都禦史戴時宗言黃河水溢魚臺議者皆欲尋復故道臣竊以爲未然欲治魚臺之患必先治所以致患之本欲治致患之本必委魚臺爲受水之地河之東北岸與運道爲鄰惟西南流一由孫家渡出壽州一由渦河出懷逺一由趙皮寨出桃源一由梁靖口出徐州小浮橋往年四道俱塞而以全河南奔故丰沛曹單魚臺以次受害今不治其本而欲急除魚臺之患恐魚臺之患不在丰沛必在曹單間矣今丰沛之民才得息肩而魚臺之地巳經殘破不若棄魚臺爲受水之渠因而道之使入昭陽湖過新開河出畱城金溝境山等處乃易爲力且前四處河口除渦河一支中經鳯陽祖陵未敢輕舉其三支河欲乘此魚臺之壅塞今開封府河夫捲埽塡隄逼使河水分流以殺其上源則魚臺水勢漸減俟秋水落工可告成並前三河共爲四路以分泄之河流庶可無患疏入詔工部會廷臣議之十二月甲戌朔總督河道都禦史戴時宗自劾乞罷不允【明世宗實錄時宗字宗道晉江人正徳甲戌進士】

是年夏六月大水溢孟津縣城圮民震恐乃議遷於舊城西二十里聖賢莊經始於甲午春二月訖工於夏五月【河南通誌】

朱裳字公乘沙河人正徳甲戌進士嘉靖癸巳公遷都察院右副都禦史敕總理河道時宣府軍士爲變陰欲陷之上曰河事非朱裳不可宣府可別著人去時黃河南徙糧運不繼公相厥地宜量水勢規畫以奏上允之未幾丁艱去【明史稿】

明世宗嘉靖十二年六月癸未總理河道都察院右都禦史朱裳自陳乞罷不允十月戊子總理河道都禦史朱裳條陳治河二事一塞黃河之口以開運道夫黃河之當殺者有三大支孫家渡趙皮寨梁靖口是也三支開則河流可去其七其三分自梁靖口迆東繇魚臺入運河謂之岔口冬春水涸之時計岔口半月可塞塞則黃河之水不至其間谷亭鎭迆南延袤二百餘里開道壅淤者可以及時疏浚矣一借黃河之水以資運河夫黃河自谷亭鎭轉入運河順流而南二日卽抵徐州徐州逆流而北四日乃抵谷亭黃河之利莫大於此但河流有北趨之勢或繇魚臺金鄕濟寧漫衍而至安平鎭則運河隄岸爲之衝決或三支之水一有壅淤則谷亭鎭迆南運河亦難保其不衝決也二者非繕築隄岸增其髙厚憂且不細臣以爲塞河口者事奇而險借河流者事平而易請下廷臣議疏入詔裳會同差出部臣相度處置毋推艱避難以貽後患【明世宗實錄】

明世宗嘉靖十三年正月甲子總理河道副都禦史朱裳會工部郎中郭秉聰韓廷偉等言黃河自古爲患惟我國朝則借之以濟運渠之利故今之治河與古不同古也專除其害今也兼資其利古也導之北以順夫就下之性今也導之南以避其衝決之虞臣等考求其防不過疏濬築三者而巳夏禹治河自大伾而下釃爲二渠大陸而下播爲九河蓋河之流分則其勢自平也況今漕渠窄隘洪閘束捍全河入運勢自不容治以前四支分流若孫家渡渦河口趙皮寨梁靖口近年俱巳湮塞而以全河東奔自曹單城武等處經趨沛縣又自沛北徙流金鄕魚臺出谷亭口而運道大有可虞竊計今日河患未可以力勝要在分其流以殺其勢而巳今梁靖口趙皮寨幸巳疏通孫家渡亦行挑浚惟渦河一支因趙皮寨下流睢州野雞岡淤正河五十餘里漫於平地注入渦河所宜挑濬深廣導引汶水歸入正河而於睢州張見口起築長隄至歸徳郭村計凡一百餘里以防泛濫仍時疏梁靖口下流且挑儀封於莊村月河入之達於小浮橋則北岸水勢殺矣其北岸自河南原武縣至山東曹縣歷年築長隄以防東北入海守防甚嚴但日久坍塌者多不任衝激所宜急爲修築兼添築月隄以禦奔潰及照河過魚臺其流漸北將有越濟寧趨安平東入於海之漸議者欲塞岔河之口以安運河然以臣等計之其可虞有三水勢洶湧遽難堵塞一也縱使塞之其勢旣逆其流必激夏秋水漲黃陵岡李居莊等處不能無患兼恐橫決北岸二也決口旣塞徐州迆上上至魯橋泥沙停滯山東諸泉水微運道必澀三也今宜將魯橋至沛縣東隄一百五十餘里修築堅厚相其要害固之以石泄之以壩自城武縣至濟寧州創築縷水大隄百五十餘里以防北溢魚臺縣至谷亭鎭開通淤河引水入漕以殺魚臺城武之患此所謂順水之性不與水爭地者也其孫家渡渦河二支俱出懷逺縣會淮流至鳯陽縣經皇陵及壽春王陵至泗州經祖陵皇陵地形髙去河逺無可慮者而祖陵東西南三面距河壽春王陵尢爲迫近屢有淹浸今宜於祖陵築土隄以遏泛濫壽春王陵砌石岸以防衝決此則事體重大不敢輕舉者也淸江浦口正當黃淮會合之衝二河水漲漫入河口以致淤塞阻滯糧運今宜濬使深廣而又築隄以防外漲築壩以防行舟皆不可緩往時淮水獨流入海而海口又有套流安東上下又有澗河馬邏等港以分水入海今黃河滙入於淮水勢巳非其舊而澗河馬邏港及海口諸套俱巳湮塞不能速泄下壅上溢梗塞運道宜將溝港次第開浚海口套沙多置龍爪船往來爬蕩以廣入海之路此所謂殺其下流者也河出魚臺𨿽曰借以利漕然未有數十年不變者也且他徙則徐沛南北必致漧涸宜大浚山東諸泉以滙於汶河修築南旺湖隄閘壩以通蓄泄則徐沛之渠不患漧涸𨿽他日岔河之口塞亦非所慮矣疏入工部覆如其議得旨允行【明世宗實錄】

行水金鑑卷二十三

欽定四庫全書

行水金鑑卷二十四

江南按察使傅澤洪撰

河水

嘉靖甲午冬十月趙皮寨河南向亳泗歸宿之流驟盛東向梁靖之流漸微梁靖岔河口東出谷亭之流遂絕自濟寧南至徐沛數百里間運河悉淤閘面有沒入泥厎者運道阻絕朝野憂虞於時有引黃河濬漕河二議莫能決總理河道右副都禦史劉公天和曰吾誰適從哉吾惟審地形相水土之宜計工役權利害輕重任勞省費以求無負於國無病於民爾吾何容心哉乃博采羣議躬行相度自趙皮寨東流故道凡百二十餘里而至梁靖河厎視南流髙丈有五尺自梁靖岔河口東流故道凡二百七十餘里而始至谷亭巳悉爲平陸曰道逺費廣河不可復導矣【引黃河幾四百里濬丈有五尺者百二十里餘濬二丈以上者二百七十里餘功倍費矣濬閘河兼浚南旺築曹單長隄幾三百里通融約計浚深丈許功倍省矣】兼慮如歐陽修所謂故道𨿽復旋復淤塞【修之言曰黃河巳棄之故道自古難復蓋河流旣久厎岸皆髙水行漸壅自不能行乃棄而他徙非若人力堵塞之河渠道猶存也】是捐費財力而且以其勞貽後人也【公之言曰引河勞費倍於浚淤一也且非數月可畢上誤國儲營建之需二也京師百萬軍民仰給公私匱絕三也縱力引而至旋必復淤目前億萬之費徒捐而浚淤修閘之勞與費卒不可免非忠於謀國吾何忍耶況引之不至至將卽淤吾何敢耶】況孫渡新河之覆轍當鑑耶【孫渡在今滎澤正統間全河從此南徙治二年淤治六年至今凡十餘浚矣費幾百萬緡卒莫能通嘉靖癸巳秋浚百五十里甲午夏水大漲一淤而平此巳棄故道難復之明驗也嘉靖戊子沛縣廟道口淤三十里舎漕河而開新河費一十餘萬緡卒於中止仍浚漕河以通舟此漕河不可輕變之明驗也】乃議惟濬淤修閘以復先朝成憲爲便而時巳寒凍入春運舟且至期限逼甚【是時非惟運期逼近營建朩漆之且至矣非若永樂正統景泰治間之役可以逺期一二年近至八九月也】乃測淤淺深度河廣狹淤以尺計工以日計【役巨期迫公乃先測諸閘自水面至淤自淤至閘厎之淺深而後逐裏逐叚止測水之淺深卽知淤之淺深矣淤之淺深自數尺以至丈有九尺通融計算各淤深一丈二尺九寸議止浚一丈爲準復度河中心至岸廣狹自三十餘步至四十五步一以四十五步爲準復置方斗深廣各一尺取泥實之稱錘一百四十斤每一筐以泥百斤爲準浚河則以面廣十丈厎廣五丈通融折算七丈五尺爲準浚河工每長一尺廣七丈五尺卽得泥一千五十筐爲準復計春月每日可行百里許擡泥止以往回五十里爲準余爲休息以每裏三百六十步計之二人每日可擡泥二百筐然四人擡泥卽一人取泥五人總計各得泥八十筐仍減十筐止計七十筐一人用工兩月內以一月爲陰天泥水妨工止計實工一月是一人可擡泥二千一百筐卽該分工二尺先是羣議以前此會通張秋近年新河之役計之非役夫數十萬不可蓋彼皆用工久而玆役止兩月故也公曰審如是民不堪命矣乃竭心思規畫旣定而夫役勞費大省】定番休以節夫勞兼顧役以省民力復議濬南旺淤淺以免盤剝【南旺每二年一大浚役萬六千人羣議姑置公曰運道不可尋丈淺阻乃用前計工法曰六千人足矣委邵君元吉督之浚倍深倍逺且完修河隄自南旺至長溝六十里植栁自長溝至濟寧亦六十里蓋羣防畢效云】築曹單長隄以防衝決復沽頭管閘部屬及諸閘官胥役夫公手自籌算甫旬日而議定謀協纎悉詳備區畫程度先後條列以聞上深用嘉納賜敕有竭誠體國之褒南北畿輔山東河南文武監司而下悉聴節制許一切便宜從事乃申令戒期分土畫地【初令下郡下編夫公曰守令應期無在者興工期逼甚卽郡縣怠事後期柰何乃令編夫一以均徭銀數爲準卽優免無預矣且逐裏順編滿五十人卽爲一隊至卽分工十丈故始編可省吏姦而至工絕管工者放免之】植廬舎以便居處給醫藥以療疾病用是大小臣工罔敢弗協淤深泥陷不能著足之工則雜施土艸截河築壩縱橫塡路下施新制兜杓方杓杏葉杓魚貫以濬之泥最稀陷最深者則用朩梢栁斗下取猿臂傳遞登岸瓦礫之工則用鍬鐝澑沙之工則用兜杓沙姜石之工則制鋸齒鐵叉尺寸鑿之【泥陷者施隔子法每州縣各截河爲數橫壩壩之內則縱橫塡路如井字然兜杓者以鐵爲方口系布爲兜以取泥幾至斗許泥稀及澑沙用之方杓者以鐵爲平厎而周遭各髙寸許泥稍堅者用之二杓俱前加鋸齒及鐵叉皆創制也杏葉杓者舊有之而加廣厚泥最防者用斗子法塗泥爲坎自下倒戽於上出水隄外】濬深泉湧之工則先擇泉稍淺者分番役夫車戽並力急濬而後將泉深者倒水施工【浚淤甫數尺泉卽湧出盡日車戽一夕復滿不能措手乃並力番休先將下壩徹夜取水歷數坎始達隄外水盡卽急浚之淤盡河成方將上壩倒水急浚如前法浚河之功莫難於此】濬巳旣深工巳垂就而河廣淤深所在隨浚隨墮者則倍給夫值增顧夫役以重浚之【河廣淤深及黃河舊口所衝之處上爲風日所暴僅可勝足尺寸之下悉爲極稀油泥隨浚隨墮無復止極濬河之難尢莫甚於此夫役最苦公乃躬行撫諭曰吾增爾少值且令爾鄕爾族助爾少費爾不堪勞卽以之顧役以畢此工毋重困爾也於是眾皆感悅至有泣者相率竭力厎績云】凡閘座之頽廢者悉增葺而修復之蓋合朩土金石之工而爲工甚巨爲力甚難若河之廣狹視上流之南旺慮過廣則水易散也【魯橋以下運河黃水沖洗大廣浚河厎廣五丈或病其狹者公曰南旺水源也河厎僅四丈許下流愈廣則愈淺矣如久旱泉微何吾不敢徒爲觀美也是嵗自夏秋不幾四月而舟行無阻】培閘面之低者以齊髙下俾水不易泄也【運河諸閘悉前元及我朝永樂至治間先後所建以故髙低不一如下閘過低則上閘易涸公乃逐閘測其閘面至水面之髙下一以棗林閘爲準低者培而平之自閘板水面至閘石面各以三尺爲準其下閘厎過低者則量畱厎板自是諸閘一律水不驟泄而下流厎板則閘上之水益深運舟可直達上閘免中途淺閣眞利及久逺云】用平準以測濬之淺深俾舟行無滯也【水平法用錫匣貯水浮朩其上而兩端各安小橫板置於數尺方棹之上前豎木表長竿懸紅色橫板而低昂之必於匣上橫板平準以測髙下凡上下閘厎髙低及所浚河厎淺深悉借此以度之公躬親測量暴露風日行泥淖中徧歷諸閘人不堪其勞公弗防也】復施植栁六法以防隄岸【曰臥栁低栁編栁深栁漫栁髙栁】濬月河以備霖潦建減水閘以司蓄泄【湖坡之利堙廢至是雙龍硯瓦雞鳴臺金溝口畱城馬場南旺諸減水閘座皆議復備蓄泄也】築縷水隄以防衝決置順水壩以束漫流【河直則水潰故隄以縷之河廣則水散故隄以束之】且禁鞭撻問疾苦躬撫慰勞飲食【役初興工卽禁各屬不得輙施鞭朴違者卽償其責人心大悅竪旗升降以時其飲食節勞佚時薪米騰貴有以爲言者公弗應且榜諭一依時值不少減抑於是商販輻輳終役無匱乏而價大省每州縣卽撥醫一人隨夫調治公猶慮其未精乃齋服焚香躬制錠藥數萬計復選醫之明者四人官之勤者二人分攜藥餌逐營徧問疾卽療之日一往回神人胥相罔弗效者且常值之外時勞以飲食焉】宣諭上徳曉以國計至重役民爲不得巳之故於是眾心和悅羣力畢效徹水者夜以繼日重浚者至再至三咸忘其勞百工告成運道復通萬艘畢達績聞天子嘉悅晉公工部右侍郎兼左僉都禦史仍理河道部屬方面而下勞最者遷官晉秩賞賚有差方役之初興也內外逺近咸以爲難就京師百貨騰貴餽餉不至至有議復海運者惟仰賴我天子明聖專任責成以故公等咸感激思奮攄忠報國身親督理野處河濵隨事經畫博采羣防竭其心思智力以期於必成【公處谷亭鎭廢庵中隘室每集眾計事和顏溫語俾各盡言片善卽納且於人又日巡考工隨見指授郎署監司而下悉廬於村捨水濵朝夕督視𨿽顏面黧變形體瘠損弗防也】蓋惟計工以定役故爲力甚簡視徭役之成數以調役吏胥無所容其姦故民不擾顧值惟計工不計日故爲費甚省畫地分工完卽散遣故人自爲力廬舎飲食器具醫藥勞勉周至故民不知勞尢仰賴我天子神聖川靈效順雨時若疾疫不作民命獲全咸前所未有也是役也凡濬河三萬四千七百九十丈築長隄縷水隄一萬二千四百丈修閘座一十有五順水壩八植栁二百八十餘萬株役夫一十四萬有奇白金七萬八千餘緡朩以根計一萬七千四百餘稍艸以束計一十九萬五千餘鐵以斤計六萬五千九百餘麻灰磚石之稱是役始於乙未春正月中旬迄於夏四月初旬財力不多費而功倍於昔人時日不久曠而效收於三月亦前所未有也【劉天和問水集】

河中砥柱有三門南曰鬼門中曰神門北曰人門鬼門神門尢爲險惡其中有山號曰米堆舟入三門百日始上執標指揮者名曰門匠諺云古無門匠墓謂皆溺死也嘉靖乙未禦史餘光河津知縣樊得仁鑿石崖爲窟植以柏朩樁鏈鐵爲索橫繋樁上凡四十餘丈往者以鐵鉤挽索而上頗易爲力【朱國楨湧幢小品】

明世宗嘉靖十四年二月丙午河道都禦史劉天和請於曹縣梁靖口東行岔河口添築壓口縷水隄於曹縣八里灣起至單縣侯家林止接築長隄各一道從之【明會典載岔河口縷水隄長三里曹單長隄長八十里】七月丙寅遷河南孟津縣治於聖賢莊避河患也【按河南通誌載遷城事於十一年而實錄又書於此想題報在後故耳】十二月辛亥總理河道都禦史劉天和條議治河事宜其一河南原武縣王村廠增築月隄一十里其一孫家渡自正統時全河從此徙治時淤塞隨開隨淤卒不能通今趙皮寨河日漸衝廣若再開渡口並入渦河不惟二洪水澀恐亦有陵寢之虞當如舊閉塞其一蘭陽縣銅瓦廂月河不必再濬蓋黃河勢難與力爭旣巳趨北不能復使東注也其一於祥符縣之磐石口蘭陽縣之銅瓦廂考城縣之蔡家口各築添月隄臣等以爲黃河之當防者惟北岸爲重且水勢湍悍衝徙不常其隄岸去河逺者間或僅存而瀕河者無不衝決當擇其中去河最逺大隄及去河稍逺中隄各一道塌者增修缺者補完斷絕者接築使北岸七八百里間聫屬髙厚則前勘應築各隄舉在其中不得另築矣但工役甚鉅而時詘民窮須以漸修舉工部以其議爲當上從之【明世宗實錄】

余問水始自中州乃分遣屬吏循河各支沿流而下直抵出運河之口逐段測其深淺廣狹紆直所向而後得其要蓋孟津而下夏秋水漲河流甚廣【滎澤漫溢至二三十里封丘祥符亦幾十里許】而下流甚隘【一支出渦河口廣八十餘丈一支出宿遷小河口廣二十餘丈一支出徐州小浮橋口亦廣二十餘丈三支不滿一里】中州之多水患不在玆歟宜預爲儲蓄候嵗丰人和大加疏導可也蔡石岡云黃河南徙國家之福運道之利也當衝

郡邑作隄障之不壊城郭巳矣被災軍民免其租役不至流徙巳矣石岡睢人也睢河患爲甚而其言若此公天下爲心矣河性湍悍如欲殺北岸水勢則疏南岸上流支河上防也然支河或不順水勢則𨿽開而復淤舊有馬頭埽之制蓋捲埽出河丈餘稍順水勢連出數埽𨿽終不能禦然水性極悍一有所觸卽折而他注連觸數埽有壊卽補多因之以全岸者亦不可廢也黃河舊出谷亭口入運魯橋下至徐沛閘座盡廢嘉靖甲午秋忽一夕遷攺然幸分爲二支一北出魚臺塌場口猶賴以濟運【如卽南徙則運河淤滿閘座未復糧運立阻矣】一從上源曹縣楡林集南向徐州免北衝濟寧之患【如全出塌口則逼近濟寜魯橋以上閘座盡壊矣】至十月運舟南還全河方始南徙二支斷流【若稍遲至春南徙則疏浚無及乙未之糧運亦阻矣】國計所系神實相焉【以上治河之要摘錄四條】賈讓云隄防之制起自戰國然勢不能廢蓋𨿽不能禦異常之水【河厎甚髙水易漲溢且自三門下視中州如井然故𨿽髙厚之隄不能禦】而尋丈之水非此卽泛濫矣【城郭市鎭民居多濵河故也】但不宜近河而宜逺爾歷觀宋元迄今隄防形址斷續橫斜曲直殊可駭笑蓋皆臨河爲隄河旣攺而隄卽壊爾巳擇屬吏之良者上自河南之原武下迄曹單沛上於河北岸七八百里間擇諸隄去河最逺且大者【去河四五十里及二三十里者】及去河稍逺者【一二十里及數里者】各一道內缺者補完薄者幫厚低者增髙斷絕者連接創築務俾七八百里間均有堅厚大隄二重巳經接合創築蔡家口上下及曹單八里灣侯家林百餘里餘當極力完成𨿽費不防自玆茍非異常之水北岸固可保無虞矣凡創築隄必擇堅實好土毋用浮雜沙泥必幹濕得宜燥則每層須用水灑潤必於數十步外平取尺許毋深取成坑致妨耕種毋仍近隄成溝致水浸沒必用新制石夯每土一層用夯密築一徧次石杵次鐵尖杵各築一徧復用夯築平隄根宜闊隄頂宜狹俾馬可上下謂之走馬隄毋太峻水易衝嚙凡幫隄必止幫隄外一面毋幫隄內恐新土水漲易壊【運河通用】中州河北岸隄防重復至四五道者往往而衝決蓋修築不堅一也工程報完巳矣管河監司府貳不復省驗二也【甲午春所築隄余巡行親驗之盤石口隄巳卽沖洗無復形迹原武首面及兩傍各止築尺許中實以虛浮白沙余率此爾】舊隄日就坍損車馬行人踐踏成路不復巡視完補禁治三也千里之隄壊於蟻穴夫安得而不決哉自今創築者必用新發尺式【度長短不一卽生矣】必編號必分定州縣工程丈尺及官夫名數必置籍備紀府貳必身親督理指授【築法器具詳見前】工成監司必親閱實舊隄必委屬時一巡視完補車馬行人路口之隄必兩箱各築闊厚斧刅襯隄俾車可上下隄面邊箱路口各限以橫埋丈餘圓朩上覆以土守隄者每遇踐踏朩露卽仍以土覆之隄內外栁株稀少者補植之審如是夫安得而復決哉是存乎其人爾【運河通用】歷年築隄率以髙一丈或一丈二尺爲準但地勢

不一如地勢原下隄卽卑矣【地勢頓下猶可見以漸而下者隄益卑而不覺矣】凡築隄以髙阜或平地髙若干爲準然必逐段用平準法打量【余新制水平穏而不搖頗準】因地勢髙下而低昂之俾隄面逺近髙下一律【甲午築南旺湖隄率髙一丈報完矣余驗而疑之乃施平準法其間有地下八尺者然則隄僅髙二尺爾黃河之隄若是不亦大可畏耶】否則貽患非小也但平準極難須水面浮板並於上兩端小橫朩並前朩表橫板之厚薄長短廣狹皆極其均停端正而打量之人目力詳審且再三試果無差忒而後可憑也【乙未春浚河修閘之役余甚苦於此必再三躬爲之而始效運河通用以上隄防之制四則】疏濬塞三法歐陽之說備矣疏支河以分水勢

治河要法顧水有向背地有髙下治水者因其勢而利導之斯善矣然河之所向不可限量趙皮寨口之開冀少殺東流爾不數年而全河從此南徙茍非運道事重是移曹單魚臺之患於睢歸矣不可不審也開河面宜廣俾伏秋水漲有所容厎宜深而狹視

面僅可四之一形如鍋厎俾冬春水落流迅可免淤塞近年率爲平厎而淺兩失之矣濬河宋人鐵龍爪近時滚江龍之法皆不可用惟先計濬廣若干丈插標水中次計所濬若干逺及夫役之數而約計然後用新制平厎方舟橫排河中爲一層船四維各施樁橛插繋水中用新制長柄鐵爬立船中齊濬之每濬深數尺卽移船少退以次再濬之後數丈復爲一層如前法則𨿽水中與陸地施工略同若止以船隻往來河中所濬十不及一矣【運河同】方舟之制非特便於濬河且免役夫入水防愛之意寓焉【運河同】疏濬河泥必逺置河岸四十步外平鋪地上免妨耕種用隄者卽以之成隄毋仍臨河免致雨水沖洗仍歸河內【運河同以上疏浚之制五則】凡驗築隄之工必逐叚橫掘至厎而後見舊以錐刺無益也【運河同】隄鋪夫守隄防河所繋甚重子歷詢之多逺地之民赴役有數十百里外者有別州縣編役者且嵗一更易以故隄多坍損栁多砍伐甚至河水巳至或被盜決而官猶未知坐失防禦爲害匪輕巳經行令將近鋪居民編當如徭役巳定則將別差更換別州縣者亦將別差兌編以後編役更不必攺易仍將本鋪所管隄岸每夫畫地分管專令修隄植栁時閱而勸懲之均爲徭役初無損於公家而鋪夫便於守視隄自固矣【運河同滄徳一帶尢爲甚切以上工役之法摘錄一條】余行中州歷觀隄岸絕無極堅者且附隄少盤結繁密之艸與南方大異爲之憂虞乃審思備詢而施植栁六法一曰臥栁凡春初築隄每用土一層卽於隄內外邊箱各橫鋪如錢如指栁枝一層每一小尺許一枝毋太稀疎土內橫鋪二小尺餘土面止畱二小寸毋過長自隄根直栽至頂不許間少二曰低栁凡舊隄及新隄不系栽栁時月修築者俱候春初用小引橛於隄內外自根至頂俱栽栁如錢如指大者縱橫各一小尺許卽栽一株亦入土二小尺許土面亦止畱二小寸三曰編栁凡近河數里要去處不分新舊隄岸俱用栁樁如雞子大四小尺長者用引橛先從隄根宻栽一層六七寸一株入土三小尺土面畱一尺許卻將小栁臥栽一層亦內畱二尺外畱二三寸卻用栁條將栁樁編髙五寸如編籬法內用土築實平滿又臥栽小栁一層又用栁條編髙五寸於內用土築實平滿如此二次卽與先栽一尺栁樁平矣卻於上退四五寸仍用引橛密栽栁樁一層亦栽臥栁編栁各二次亦用工築實平滿如隄髙一丈則依此栽十層卽平矣以上三法皆專爲固防隄岸蓋將來內則根株固結外則枝葉綢繆名爲活龍尾埽𨿽風浪衝激可保無虞而枝梢之利亦不可勝用矣北方雨少艸稀歷閱舊隄有築巳數年而艸猶未茂者切不可輕忽【運河黃河通用】四曰深栁前三法止可防隄以防漲溢之水如倒岸衝隄之水亦難矣凡近河及河勢將衝之處隄岸𨿽逺俱宜急栽深栁將所造長四尺長八尺長一丈二尺數等鐵裹引橛自短而長以次釘穴俾深然後將勁直帶梢栁枝如根梢俱大者爲上否則不拘大小惟取長直但下如雞子上盡枝梢長如式者皆可用連皮栽入卽用稀泥灌滿穴道毋令動搖上盡枝梢或數枝全畱切不可單少其出土長短不拘然亦須二三尺以上每縱橫五尺卽栽一株仍視河勢緩急多栽則十餘層少則四五層數年之後下則根株固結入土愈深上則枝梢長茂將來河水沖嚙亦可障禦或因之外編巨栁長樁內實稍艸埽土不猶愈於臨水下埽以繩繋岸以樁釘土隨下隨衝勞費無極者乎嘗於睢州見有臨河四方土岸水不能衝者詢之父老舉云農家舊圃四圍栁株伐去而根猶存彼不過淺栽一層況深栽數十層乎及觀洪波急流中周遭巳成深淵而栁樹直立略不爲動益信前法可行郡邑治水之官能視如家事圖爲子孫不拔之計卽可望成效將來捲埽之費可全省矣但臨河積年射利之徒殊不便此治水者止知其爲父老土著之民惟言是聴而不知機緘之有爲也捲埽斧刀隄後逺近適中之處尢宜急栽多栽數層此法黃河用之運河頻年衝決深要去處亦可用五曰漫栁凡坡水漫流之處難以築隄惟沿河兩岸密栽低小檉栁數十層俗名隨河栁不畏淹沒每遇水漲旣退則泥沙委積卽可髙尺餘或數寸許隨淤隨長每年數次數年之後不假人力自成巨隄矣如沿河居民各分地界築一二尺餘縷水小隄上栽檉栁尢易淤積成髙一二年間隄內卽可種麥用工甚省而爲效甚大黃河用之六曰髙栁照常於隄內外用髙大栁樁成行栽植不可稀少黃河用之運河則於隄面栽植以便牽挽【問水集】

明世宗嘉靖十五年十一月丙寅陞總理河道都察院右副都禦史李如圭爲兵部右侍郎壬申陞右副都禦史於湛以原職總理河道【明世宗實錄如圭字國寶澧州人治乙未進士歷戶部尙書湛字瑩中金壇人正徳丁未進士歷戶部右侍郎】

黃河先年由河南蘭陽縣趙皮寨地方流經考城東明長垣曹蕭等縣以入徐州近年自趙皮寨南徙由蘭陽儀封歸徳寧陵睢州夏邑永城等州縣流經鳯陽地方入淮其歸徳蘭陽等州縣卽今水患頗大【嘉靖十五年總河李如圭治河疏略】

明世宗嘉靖十六年七月癸夘命遷河南開封府夏邑縣城以避水患十二月癸丑先是總理河道右副都禦史於湛等言地丘店界牌口楊鐸鋪等水俱入亳州經渦河漸近壽春王陵且居鄭家口上流易成淤塞無以接濟二洪若挑飲馬池原淤河身地逺費多宜於地丘店野雞岡等口上流開鑿一河四十餘里由桃源集丁家道口入舊黃河旣可以截渦河之水入河濟洪復可以免逼衝王陵之虞工部覆以爲便詔從之【明世宗實錄會典云是年鑿地丘店野雞岡等上流支河四十餘里】

明世宗嘉靖十七年七月乙酉先是總理河道右副都禦史於湛奏原設河夫二千三百餘名今黃河南徙夫役無用量畱五百名備修隄岸其一千八百名折銀貯庫以備河道支用工部覆議從之【明世宗實錄】

嘉靖戊戌河決金相寺口水出地上一丈許石橋歸徳閘方殫爲河二洪寘壅漕粟不得從河上議者謂自孫繼口至淸河口百餘里大興卒塞之非十四萬人不可使領吏且六百人雜作治河卒受平賈與伐買薪石之費期六月計十七萬餘緡是時公【諱紹字孟宣棗彊人開封府同知】實注治河往行河曰是在我卽湛祭令水工表獨以徒四萬搴茭而自蹈橇理楗事徒四萬一勸赴臿百餘里云舉各自以爲常見公凡三月河隄成才佐吏數十算九千七百餘緡而巳績上賜爵一級【李攀龍滄溟集】

明世宗嘉靖十八年正月乙酉河道都禦史胡纘宗疏言河南睢州考城縣地方新開孫繼口孫祿口各黃河支流以一分殺上源歸睢二處水患一以灌下流徐呂二洪以濟官漕議於孫繼口至孫祿口另築長隄及將考城縣馬牧集等處修堵決口務築髙廣堅實密栽楡栁防之河身旣寛土隄亦實大水渙發勢能容受可免衝決散漫之虞而黃河安流二洪順受運道可無患矣疏入下工部議行之三月已巳攺胡纘宗巡撫河南以原任副都禦史朱裳總理河道五月丙申總理河道都察院右副都禦史朱裳卒賜祭如例裳直沙河縣人正徳中舉進士授監察禦史出守鞏昌累陞都察院右副都禦史總理河道未幾以憂去起復原任至是卒裳性峻直有淸操歷官三十年攻苦食淡常若一日有先朝名臣之風焉【明世宗實錄胡纘宗字世甫秦安人正徳戊辰進士】明世宗嘉靖十九年濬睢州孫繼口至丁家道口淤河五十里【明會典】

是年河決野雞岡由渦河經亳州入淮二洪大涸兵部侍郎王以旂開李景髙支河一道引水出徐濟洪役丁夫七萬有奇八月而成尋淤【河防一覽】

是年決睢州野雞岡由亳入渦河二洪告涸漕舟膠阻命兵部侍郎王以旂同河道漕運二都禦史周金郭持平築塞野雞岡濬李景口由蕭縣以達小浮橋凡六百餘里於是渦河堙而河之全力皆入於徐矣【蕭縣誌持平字守衡萬安人正徳丁丑進士歷工部右侍郎兼右僉都禦史】

以旂開支河引水濟洪糧運無阻上悅加秩尋復淤是時河益南徙【明紀事本末】

行水金鑑卷二十四

欽定四庫全書

行水金鑑卷二十五

江南按察使傅澤洪撰

河水

明世宗嘉靖二十年四月【闕】以漕渠水涸遣太常官往祭河淮諸神五月丁亥命兵部右侍郎王以旂督理河道九月壬子詔復河道都禦史郭持平俸及管河郎中郭應奎等原職先是持平降俸三級應奎降職一級至是河通特復之從都禦史王以旂言也【明世宗實錄以旂字士招江寧人正徳六年進士歷南右都禦史】

嘉靖二十年黃河東決於大淸口南竭四十里【淮安府誌】

明世宗嘉靖二十一年又鑿野雞岡上流李景髙等口支河三導河東注以濟二洪【明會典】六月癸丑巡按山東監察禦史楊本深趙繼本奏黃河孫繼口李景髙口扈運口俱巳疏濬徐呂二洪水勢通行糧運無阻上覽奏嘉悅詔加督治漕河兵部右侍郎王以旂俸一級總理河道都禦史郭持平爲工部右侍郎仍管理河道陞管河郎中郭應奎等七員各一級員外郎封祖裔等一十五員俸一級余俱賞賚有差【明世宗實錄】

明世宗嘉靖二十二年二月丙子工部請加總理河道尙書周用憲職庶便行事上以祖宗時治河官原無兼職巳之【明世宗實錄】

周用疏云今黃河每嵗冬春之時自西北演迆而來固亦未見大害逮乎夏秋霖潦時至吐泄不及震蕩衝激於斯爲甚考之前代傳記黃河徙決於夏月者十之六七秋月者十之四五冬月蓋無幾焉此其證也夫以數千里之黃河挾五六月之霖潦建瓴而下乃僅以河南開封府蘭陽縣以南之渦河與直徐州沛縣百數里之間拘而委之於淮其不至於橫流潰決者實徼萬一之幸也夫今之黃河古之黃河也其自陜西西寧至山西河津所謂積石龍門合涇渭汭漆沮汾沁及伊洛瀍澗諸名川之水與納每嵗五六月之霖潦古與今亦無少異然黃河所以有徙決之變者無他特以未入於海霖潦無所容也溝洫之爲用說者曰備旱潦而巳其用以備旱潦者容水而巳故自溝洫至於海其爲容水一也夫天下之水莫大於河天下有溝洫天下皆容水之地黃河何所不容天下皆修溝洫天下皆治水之人黃河何所不治水無不治則荒田何所不墾一舉而興天下之大利平天下之大患矣【康濟論】

用字行之吳江人治十五年進士嘉靖中工刑二部尙書致仕久之以工部尙書起督河道數月攺漕運未上召拜左都禦史吏部尙書卒贈太子太保諡恭肅【明史稿】

嘉靖癸夘【二十二年】王湛泉與齡爲文選郎中起用周恭肅公以工部尙書總理河道忌王淸勁者倡言河道無用尙書故事王以問余余曰永樂初開會通河尙書宋禮實始其事李西涯詩所謂幾度會通河上過竟無人說宋尙書者是也景泰時河決張秋尙書石璞治之正徳中李燧亦以尙書治河嘉靖初江南白茅港之役李充嗣亦尙書也【鄭曉今言】

嘉靖二十三年小淸河決公僉事山東築長隄禦之瀕河居民得無漂溺詔賜金綺【王家屏撰兵部侍郎吳嘉會墓志】韓邦奇字汝節朝邑人正徳戊辰進士都察院右副都禦史嘉靖二十三年總督河道歷南京刑部尙書【山東全河備考邦奇卒諡恭簡見陜西通誌】

明世宗嘉靖二十四年由野雞岡決而南至泗州合淮入海遂溢防城五河臨淮等縣【明防典】十二月甲寅前太子太保兵部尙書劉天和卒賜祭贈少保諡莊襄天和湖廣麻城人正徳戊辰進士歷巡撫甘肅陜西陞副都禦史總理河道工部侍郎攺兵部總督三邊軍務拜兵部尙書加太子太保尋召入提督團營以疾致仕卒天和宇度亮有泛應才凡所敭歷去後必遺迹余澤爲人所稱述至於治水防邊功能尢著在河道嘗手制乘沙量水等器在陜西嘗造單輪車及防火器三眼鎗等後人皆遵用之【明世宗實錄】

劉松石人知其花馬池之功而不知其工於治河如閘河之厎深淺不同故盈涸難定公於涸時一以棗林閘爲準髙者窪之低者量畱厎板閘如一遂爲永利【湧幢小品】

明世宗嘉靖二十五年又決曹縣溢入武城金鄕魚臺單縣漂溺甚眾命總理河道都禦史會同南北直山東河南撫按官議築曹縣等處不果【明會典】

明世宗嘉靖二十六年二月甲申戶科給事中陳棐疏陳河道二事一除水患以祛民害謂大江以北地勢平衍一遇霖潦輙被淹沒宜放江南水田之法督責長吏時加疏濬通其溝洫使田間溝水盡入於河一減河役以蘇民困謂兩直山東河南先年設閘夫河夫堡夫逺者徴銀近者給役以供黃河修築之用今皆積有盈餘而嵗徴如故民實不堪宜量爲減免待河工興舉銀力不敷仍舊徴派工部議覆報可七月丙辰山東曹縣河決城池漂沒人民死者甚眾工科都給事中劉大直劾河道都禦史詹瀚等得旨命巡按禦史查覈以聞已禦史黨承賜奏瀚及副使張九敍等隄防失防詔奪瀚俸二月九敍等下禦史逮問十月戊辰提督漕運署都督僉事萬表奏海口新河淤淺請調順天永平二府及通州衛所軍民夫役挑濬工部覆奏從之【明世宗實錄】萬氏表云黃河自野雞岡而下分爲二股其自東南渦河而行者則爲河身其自孫繼口出徐州小浮橋者則爲支流然皆並合於淮以入海是故黃河入海捨淮無他道也如嘉靖庚子二洪水涸漕舟並阻議者謂黃河攺流愚則曰非也夫河流遷攺宜必有漫溢之處計今水道惟渦河孫繼口耳今孫繼口之出徐州者旣淤則當泛溢於東南之渦河而渦河之水迄今亦微至可截以壩也斷可識矣蓋自淸河以至徐沛地勢隆擁節髙一節如往年黃河盛溢之時則上漫濟寧其魯橋諸閘皆爲淹沒而淮水亦幾浸城後水勢少降則自魚臺以出谷亭再降則由飛雲橋以出沛縣而淮水亦以次漸小又降而出徐州小浮橋則淮水亦漸平矣近年黃河之水日微故小浮橋之水淤塞宿遷桃源二小河亦塞今淮安河口合流入海之處可以褰裳而涉也此徐水之通塞實本於黃河之嬴縮豈闗於河之攺流哉【續文獻通考】

明世宗嘉靖二十七年正月癸未總理河道都禦史詹瀚以河決曹縣及金鄕魚臺定陶城武等處奏乞於趙皮寨等處多穿支河修築隄岸以捍水患詔可【明世宗實錄】公視河道曰利不當與水爭智不當與水鬭汲汲惟枝河是開長隄是防其見於一政體明職守重運道諸疏可考也偶盜起曹單勢甚猖獗公掣河夫與之格鬭比當事者至則先巳撲滅矣其事不避難如此陞刑部右侍郎【趙鏜撰刑部左侍郎燕峯詹公墓志按公名瀚字汝約玉山人正徳辛未進士】

胡松之爲河道也前使詹瀚以河決議開趙皮寨支河殺水勢公謂開趙皮不如孫家渡近省可十倍詹時佐司防力沮之而其督漕時以淮安新城據河衝時時潰版築公謂河不易宜徙而疏入海亦以遷去弗果然代公者後先卒用公議以濟他所創轉漕法洗淸江浦宿蠧著爲絜令【王世貞撰工部尙書承庵胡公行狀按松字茂卿績谿人正徳甲戌進士】

二十七年公總督漕運時河流忽東南注淮市防幾大決議者以爲必上聞公曰民危在旦夕而循故事待報此於避形迹爲善非任事之體亟下令就決所築隄實土於破舟沈之旋壓以石水勢亦漸緩凡若干月費若干而隄成闊若干丈淮人賴之立碑於鎭河下以紀功徳【呂本撰工部左侍郎龔公墓志按公名輝字實卿紹興人嘉靖癸未進士】

方鈍字仲敏巴陵人正徳辛巳進士累官至戶部尙書卒贈宮保諡簡肅【湖廣通誌山東全河備考載鈍督河在嘉靖二十八年鈍誤作純】

明世宗嘉靖二十八年正月辛夘禦史陳其學疏請久任漕河都禦史從之時韓士英胡松皆不逾月而罷故其學云然【明世宗實錄】

是年公爲河南左參政時河決爲患至不可禦公親歷決所授吏成法所費不逾萬緡而隄固河寧民無墊溺【南刑部尙書馮公家狀按公名嶽字望之慈谿人嘉靖丙戌進士】

汪宗元字子元崇陽人嘉靖已醜進士歷副都禦史督理河道漕流以通嚴嵩嫌其不附已罷爲福建參政歷通政使致仕【湖廣通誌山東全河備考載宗元督河在嘉靖二十九年】

明世宗嘉靖二十九年六月癸夘命總理河道右副都禦史何鼇總督漕運兼巡撫鳯陽等處【明世宗實錄鼇字巨卿山陰人正徳丁丑進士歷刑部尙書】

明世宗嘉靖三十年七月已亥漕運都禦史應檟奏先年黃河入海之道疏通無滯故開淸河口通黃河之流以濟運道今黃河入海下流如澗口安東等處俱漲塞河流壅而漸髙瀉入淸河口泥沙停淤屢浚屢塞玆欲使黃河之水不入淸河口須鑿澗口以決壅滯疏支河以殺水勢工力浩繁未敢輕議勘得三里溝在淮河下流黃河未合之上淮水淸多濁少議者未宜閉淸河口開三里溝至通濟橋使船由三里溝出淮河達黃河且道裏甚近工費不多欲除河患無以易此疏下工部議覆奏從之【明世宗實錄】

明世宗嘉靖三十一年三月甲午攺總督河道都察院右副都禦史連鑛總督漕運兼巡撫鳯陽已亥陞河南左布政使曾鈞爲都察院右副都禦史總理河道八月乙未河決徐州自徐州房村至邳州新安等處運道淤阻五十里禦史黃國用以聞詔督河漕大臣先議通運船以次塞決疏淺並條列利具奏十月壬申以河決免徴安東縣馬十二月壬子河道都禦史曾鈞奏上治河方略自房村集至雙溝曲頭諸處當浚自徐髙廟至邳州沂河諸處當築隄約工費當用銀十一萬三千餘兩有奇乞發淮揚餘鹽並鄰省事例銀兩協濟其諸省解京掠剰河道及南直贓罰等銀亦宜暫畱以助大工工部覆議上曰河患異常所在有司漫不經心姑記罪候處鈞所請修浚銀兩俱依擬仍令會同漕運都禦史連鑛以實舉行自後河道錢糧別衙門不許擅自動支【明世宗實錄】是年又決房村至曲頭集凡決四處淤四十餘里命官濬之役夫五萬餘三閱月而成【明防典鑛字伯全永寧人嘉靖丙戍進士】

曾鈞字廷和進賢人嘉靖十一年進士三十一年以副都禦史總理河道徐邳等十七州縣連被水患帝憂之趣上方略鈞請濬劉伶臺至赤晏廟八十里築艸灣老黃河口增尙家堰長隄繕新莊築舊牐閱數月成進工部右侍郎治河四年入爲南京刑部右侍郎【明史槀】

明世宗嘉靖三十二年正月戊寅朔遣刑部左侍郎吳鵬賑徐邳等州先是大學士嚴嵩等疏言徐邳等十七州縣連被水患饑民甚眾而剽劫吏不能禁恐生他變乞命戶部給發餘鹽銀兩及徐淮等倉存畱糧米選差大臣出賑仍令工部行巡撫及河道官急將黃河下流設法疏濬令水歸故道百姓有室廬田可依得以安堵上命河道都禦史曾鈞漕運都禦史連鑛作速勘處以聞至是鈞等奏謂劉伶臺至赤晏廟凡八十里乃黃河下流頃爲淤沙壅塞以致奔潰此其疏濬所最先者次則艸灣老黃河口衝決淹沒安東一縣亦當急築旣成之後宜築長隄磯觜以備衝撃又三里溝新河口比舊口水髙六尺若開舊口𨿽有沙淤之患而爲害稍輕若開新口未免淹沒之虞而漕舟頗便宜將新口暫閉建置閘座及將髙家堰增築長隄原建新莊等閘加石修砌以遏橫流但挑築工料計用銀十三萬九百餘兩乞發淮揚滸墅二鈔闗並蕪杭二抽分銀兩解用工部覆議從之巳命發淮徐食米麥四萬石運司餘鹽銀五萬兩遣刑部左侍郎吳鵬往賑之二月辛酉大學士嚴嵩李本言頃徐邳水患挑濬幾成一夕水湧旋淤前功盡棄其或湧或淤若有神使請遣太常官賫香帛往授各巡撫官祭大河泰山沂山金龍廟等神從之閏三月辛酉刑部左侍郎兼僉都禦史吳鵬河道都禦史曾鈞等奏言黃河自古爲患其治之之術不過疏濬塞三法而巳比年淮徐水患議者謂海口積沙壅閼下流所致今臣親歷其地販鬻之舟往來無滯乃知積沙之說出自傳聞無容議矣惟艸灣老黃河口劉伶臺宜挑浚築塞使水復故道不致橫潰三里溝新開河口迎納泗水淸流可以避黃河之衝墊宜創建閘座以時啟閉但工費不貲乞於常鎭二府糧銀數內量給接濟臣又惟黃河西來萬餘里匯納百川古疏九河以殺之猶莫能支今自河南以下全派經徐出淸河滙淮以趨於海而無所分其流益壯其勢益決徐邳一帶頻年衝潰湮淤之患皆上源少分殺之故也宜於徐州上流至河南開封等處地方相度舊道擇其便利者疏濬支河一二處以分殺水勢爲永圖之利疏入詔如議惟分殺黃河上流令鵬鈞會同河南撫按官勘處以聞【明世宗實錄】

是年夏四月遣侍郎吳鵬來視趙皮寨孫家渡二支河初河決曹縣都禦史詹瀚欲殺水勢乃上疏請開趙皮寨之支河計役夫八萬有奇明年都禦史胡松上疏請開孫家渡之支河計役夫六萬有奇二疏俱下河南山東撫按藩臬臣議之【河南通誌】

是年黃水沖艸灣河時通時塞【淮安府誌】

明世宗嘉靖三十四年正月丙辰工部尙書吳鵬奏邇者黃河衝決飛雲橋於是昭陽湖水櫃淤爲平阜今與運河無涉櫃外余田四百九十餘頃悉召民佃種人授田五十畆每畆徴銀三分以備河道之用日後或於河渠有濟仍退還官其馬南旺安山等三湖水櫃不在此例十月辛未攺總理河道工部右侍郎兼都察院右僉都禦史曾鈞爲南京刑部右侍郎庚辰陞大理寺左少卿胡植爲都察院右僉都禦史總理河道【明世宗實錄植字立之南昌人嘉靖乙未進士前後兩任總河】

明世宗嘉靖三十五年四月戊戌以孫應奎爲右副都禦史總理河道【明世宗實錄應奎字文卿余姚人嘉靖巳丑進士】

明世宗嘉靖三十六年九月丙子陞陜西左布政使王廷爲都察院右副都禦史總理河道【明世宗實錄廷字子正南充人嘉靖壬辰進士歷南京戶部右侍郎左都禦史卒諡恭節】

明世宗嘉靖三十七年淤新集趨叚家口析爲六支入運河又由碭山趨郭貫樓析爲五支出小浮橋會徐州洪【明會典】

是年新集淤七月忽向東北衝成大河而新集河由曹縣循夏邑丁家道司家道出蕭縣薊門由小浮橋入洪七月淤凡二百五十餘里趨東北叚家口析爲六股曰大澑溝小澑溝秦溝濁河胭脂溝飛雲橋俱由運河至徐洪又分一股由碭山堅城集下郭貫樓又析五小股爲龍溝母河梁樓溝楊氏溝胡店溝亦由小浮橋會徐洪河分爲十一流遂淤然分多則勢弱勢弱則並淤之機也【河防一覽】

是年河北徙新集淤而爲陸二百五十餘里視故道髙三丈有奇河分流弱離爲十一河南山東徐邳皆苦之【明紀事本末】

明世宗嘉靖三十八年二月甲辰河南巡撫章煥言汴城以河爲帶其初河從西來勢本東流數十年間南岸傾頽北岸淤塞漸成橫溢宜於翟家口大開河口以殺其勢別挑支河培築隄岸以圖永久請差部臣經略詔行其議部臣止勿遣【明世宗實錄】

嘉靖三十入年公巡撫河南先是河決逼汴城周藩上言龍卵示變水災異常不卽攺復患且滋甚詔下所司集議大役且興屬公至源委堙決所繇乃決防曰因勢利導修塞足矣攺復何爲於是條上利便上可其奏民不勞而河卒還故道【都察院左都禦史臨溪張公墓志公名永明字鐘誠號臨溪烏程人嘉靖乙未進士】

明世宗嘉靖三十九年三月壬午陞南京太僕寺卿林應亮爲都察院右副都禦史總理河道十月乙巳起服闋總理河道右僉都禦史胡植仍總理河道【明世宗實錄應亮字熈載侯官人嘉靖壬辰進士歷南京戶部右侍郎】

明世宗嘉靖四十年四月戊戌命總理河道都察院右僉都禦史胡植回院協理丁未陞右侍郎光祿寺卿孫植爲都察院右僉都禦史總理河道十一月甲寅陞總理河道右僉都禦史孫植爲南京大理寺卿十二月丁夘陞大理寺左少卿王士翹爲都察院右僉都禦史總理河道【明世宗實錄植字斯立平湖人嘉靖乙未進士歷南京刑部尙書士翹字民瞻安福人嘉靖戊戌進士數年以來總河之陞遷席不暇暖亦由於河上之無所事事也】

明世宗嘉靖四十二年四月甲寅陞總督河道都察院右僉都禦史王士翹爲右副都禦史提督南京糧儲乙亥陞提督撫治鄖陽右僉都禦史吳桂芳爲右副都禦史總理河道九月乙已陞總理河道都察院右副都禦史吳桂芳爲兵部右侍郎兼右僉都禦史提督兩廣軍務兼理巡撫十月乙未以李遷爲工部右侍郎總理河道【明世宗實錄桂芳未任總河卽陞兩廣巡撫李遷字子安新建人嘉靖二十年進士歷刑部尙書卒諡恭介遷歷中外三十年不妄取一錢見明史槁】

明世宗嘉靖四十三年二月乙巳陞南京戶部右侍郎陳堯爲工部右侍郎兼都察院右僉都禦史總理河道五月壬子河道僉都禦史王士翹罷士翹疏舉方面

官至四十五人而考察閒住副使雷夢麟亦以賢能陞任薦給事中趙灼劾其違例市恩士翹坐罷【明世宗實錄】嘉靖四十三年公總理河道比嵗水溢奏蠲江北樁艸河夫逋賦三萬緡會黃河由澑溝入漕淤上流數十里費以萬計者二方議興工適河水出飛雲橋淤悉衝去其後淤沛下百二十里大害漕公遣小艇得古廟碑刁陽湖遂引漕舟悉由湖陵城入卽河塞漕如期巳攺刑部右侍郎公始爲郎以水部出治淸江浦所至審擇便利人至今法之【汪道昆刑部左侍郎陳公墓志按公名堯字敬甫通州人嘉靖乙未進士】

明世宗嘉靖四十四年五

【月】甲辰山西巡撫萬恭奏山西河邊東起老牛灣西及河曲與套虜止隔一水先年拒墻而守至嘉靖壬寅總兵官王繼祖始倡打冰之說迄今二十餘年因循不攺朔風嚴凝隨打隨結軍士寒苦不支然於防禦終無足恃今如臣計則自險崖逮陰灣至石門爲次衝當漸築墻者亦二十里築以三千人三月可完極衝所費不過五千金然後及於次衝則事可漸舉夫守墻則逸而有成打冰則虜常可伺以乘我之敝況昔之虜患以冬春今之虜患以夏秋夏秋水淺虜褰裳可渡冰何足恃哉此收復河防之大計也山西內邊自刑平而西至於老營堡五百里外以大同爲障而虜屢冦節年犯山西率由平虜以西而入者蓋自平虜以東則有威逺大同左右五堡等兵馬气勢聫絡自平虜西至編虜老則四顧荒漠墩堡爲墟朔州乃河之西鴈門陽方諸要害之處遂爲虜衝烽火傳報俱不以時至此剝牀及膚患也今如臣計則自老營東二十里爲賈家屹屹又東二十里爲乃河又東二十一里爲顧家堡又東二十里爲平虜衛廢堡悉在急宜修舉每堡設軍五百人每五里爲立一墩軍勢相連火烽相接逺續大同之手足近復朔州之膏腴東接平虜之血脈南固陽方之門戶北明三闗之耳目西通老營之咽喉此修復邊防之大計也以上二計臣任其必可行而工費亦不必取之內帑河墻之費則括諸司贓罰乃河之費則攺班軍折糧庶幾一勞永逸禦虜之防無出於此疏入詔先從其河防事命興工修築乃河事宜仍防同大同撫臣詳議行庚戌攺總理河道工部右侍郎陳堯爲刑部右侍郎丙辰陞右僉都禦史孫愼爲右副都禦史總理河道七月癸夘河決沛縣等處運道淤塞百餘里八月癸未攺南京刑部尙書朱衡爲工部尙書兼都察院右副都禦史總理河道及漕運事務辛夘以徐邳河淤命總理河道尙書朱衡祭告大河東嶽等神十月丙子命總理河道都察院右副都禦史孫愼回籍候用時河患方亟被命遷延不卽赴任都給事中王元春疏劾之故有是命十一月甲午朔總理河道漕運工部尙書朱衡劾奏管理曹濮副使柴淶怠緩不任事宜從調處並乞申飭河道漕運二臣協心共濟毋分彼此仍行各濵河巡撫駐札近地以便咨確且親督所屬共圖成績詔從之已亥陞大理寺左少卿潘季馴爲都察院右僉都禦史總理河道【明世宗實錄】是年郭貫樓淤遂決華山出飛雲橋截沛以入昭陽湖北泛湖陵城孟陽泊至谷亭南溢於徐命官往治乃接六年所鑿故迹役夫浚之爲南陽新河又疏舊河自畱城至境山又隄馬家橋遏河流出飛雲橋者使盡歸秦溝魚沛橫流始絕惟茶城時有淺阻【明防典】

是年七月河水大淤全河南繞沛縣戚山入秦溝北繞丰縣華山漫入秦溝接大小澑溝泛濫入運河至湖陵城口漫散湖陂從沙河至二洪八月工部尙書朱衡乃請開都禦史盛應期原議新河自南陽至畱城僉都禦史潘季馴請接浚畱城舊河並力挑浚八閱月而成【河防一覽】

先是四十三年上六股皆淤而統防於秦溝迨四十四年水泛異常決新集塞龎家屯向東又出飛雲橋漫成巨浸迆而南注由秦溝直射茶城而經徐入淮矣【蕭縣誌】

行水金鑑卷二十五

欽定四庫全書

行水金鑑卷二十六

江南按察使傅澤洪撰

河水

明世宗嘉靖四十五年六月癸酉河決馬家橋等處新隄總理河道尙書朱衡都禦史潘季馴以聞工部議覆請令衡等亟爲經理仍及水盛之時親詣黃河上流督率有司視某處故道可復某處新河可開務圖上防以弭後患從之十一月壬午總理河道都禦史潘季馴以憂去吏部言治河尙書朱衡心計精明足當大任今河業巳有緒宜卽以河道事使衡兼之待其遷轉之日仍舊復設河道都禦史報可【明世宗實錄】

是年黃河復決沛縣飛雲橋二三等鋪東流衝運河亦由湖陵城口入湖坡平地水盈丈許上下百里漕渠無迹九月馬家橋隄成障水使之南趨秦溝冬沛縣水斷流【續文獻通考】

時河盡北徙決沛之飛雲橋橫截逆流東行逾漕入昭陽湖泛濫而東平地水丈餘散漫徐州從沙河至二洪浩渺無際而河變極矣【明紀事本末】

乙丑公以久次擢南京刑部尙書防河決徐方運道湮塞上憂之攺工部尙書兼右副都禦史總理河漕公日夜馳至徐方率四部人吏行視河所決道漲爲平陸浚之沙隨水壅淖不可足其旁橫流汗漫舟行樹杪力無所施則下令吏民父老有能以河事獻者立召見口對久乃得新渠防度焉【於愼行作鎭山朱公行狀公名衡字士南萬安人嘉靖壬辰進士新渠詳見運河】

公晉都察院右僉都禦史總理河道乙丑河決沛縣破三沽閘漕道爲梗議者言欲徙閘夏鎭従南陽至畱城出茶城口就髙卬避漫流便天子以爲然命大司空衡督理以公副公分工受事躬行畚鍤間十旬竣事省原估三之一尋丁內艱河工成詔褒錄公晉右副都禦史【申時行撰宮保尙書潘公季馴傳】

黃決沛縣之飛雲橋谷亭沙河畱城境山一帶河渠盡塞公遡流而西問故道扵土老篙師喟然嘆曰漢瓠子之役沈璧投馬不過曰復江南舊迹而巳其後賈魯亦一切以復故爲主宜仍三沽故道便而夏鎭業有成議遂躬行督相不三旬告成【王錫爵撰印川潘公墓志】乙丑補工科給事中先是河決曹縣防河使者疏請開趙皮寨孫家渡以殺水勢特遣侍郎吳鵬都禦史曽鈞董其役公上書極陳闗系祖陵周藩至急乃不果開至是當事者仍議徐沛運道淤平宜亟開汴河以疏黃水漫流公援證往事反覆辧其不可大略謂汴河肇開自隋下通宿泗而達廣陵數百年來湮沒殆盡卽欲開鑿糜費不貲使開之水卽行勢必南走泗州寢園可虞使開之水不至匪徒無益誤奪時日運道之治反後已時韙其言開汴之議竟寢晉尙寶司少卿【程紹作徐公按公名自得雍丘人嘉靖辛丑進士】

明穆宗隆慶元年正

【月】甲申先是河決沛縣議者請修復運河故道乃勘議新集郭貫樓等處上源巳而總理河道尙書朱衡言古之治河惟欲避害而今之治河又欲資其利故河流出境山以北則閘河淤出徐州以南則二洪涸惟出自境山至徐州小浮橋四十餘里間乃兩利而無害自黃河橫流碭山郭貫樓支河皆巳淤塞攺從華山分爲南北二支南出秦溝正在境山以南五里許此誠運河之利也惟北出沛縣西及飛雲橋逆上魚臺爲患甚大聖慈不忍沛縣魚臺之民橫罹水災拳拳欲開故道臣等仰體聖心亦有勘議上源之請但考之地形參之輿論其不可者有五自新集至兩河口皆平原髙阜無寸尺故道可因卽欲濬深無異穿井郭貫樓至龍溝一帶頗有河形又系新無可駐足譬諸取飴扵隨取隨滿其不可一也黃河所經鮮不爲患由新集則商虞夏邑受之由郭貫樓則蕭碭受之今攺復故道則魚沛之禍復移蕭碭其不可二也黃河西注華山勢若建瓴又無涯涘欲従中鑿渠挽水南向必當築壩橫截遏其東奔於狂瀾巨浸之中築數里之壩爲力甚難其不可三也役夫三十三萬曠日持久勞民扵旣疲之餘徼功於難必之地騷動三省其不可四也大役踵興工費以數百萬計匱乏之後措置無防一有不繼前功盡隳其不可五也臣以爲上源之議可罷惟開廣秦溝使下流通行修築南長隄以防奔潰可以蘇魚沛昏墊之民工部請従衡議上曰可二月甲午總理河道工部尙書兼都察院右都禦史朱衡奉詔自陳乞休不允十一月丁卯陞刑部浙江司郎中方良曙爲河南按察使副使治河【明穆宗實錄】

明穆宗隆慶二年六月乙酉總理河道漕運工部尙書兼都察院右副都禦史朱衡以疾乞休不允九月已已命總河尙書朱衡回部庚午起服闋都察院右副都禦史翁大立以原職總理河道十月戊戌詔以兩淮運司挑河銀三千兩發徐呂二洪協濟河夫之費従總理屯鹽都禦史龎尙鵬奏也【明穆宗實錄】

明穆宗隆慶三年二月庚子總河都禦史翁大立奏言國家張官置吏爲治河計至詳密矣然往往能收臨患焦爛之功而未有先事徙薪之防以懲怠擊惰之法大疎也稽之律令凡失時不修隄防者罪止笞杖是以當事者率漫然視之請自今更令隄防不效者府佐及州縣正官俱以差降級並管河副使與職專守巡者俱治罪工部覆行其言因陳漕渠視黃河以爲通塞黃河變遷自古不常乞並敕大立及時疏濬下流建築遙隄以備之報可七月壬午河決沛縣自考城虞城曹單丰沛抵徐俱罹其害漂沒田廬不可勝數漕舟二千餘皆阻邳州不得進總理河道都禦史翁大立以聞工部尙書朱衡覆奏茶城淤塞宜俟水退乃可疏濬獨徐沛災民流移困苦宜令戶部亟議賑濟以安人心戶部覆如衡言請以淮揚商稅及撫按贓贖備賑倉糧賑防貧民仍敕河道諸臣設法疏濬支渠或置船盤剝勿令漕舟阻滯上是之庚寅工科都給事中嚴用和言黃河再溢震蕩徐沛運道爲梗宜飭所司塞決口挑濬沙以紓目前之急其治河經久之防宜行河道及撫按官悉心計處扵是工部言今河流稍平漕舟以次而進其諸隄堰閘壩可以漸修無足爲慮惟沛縣黃水之橫溢倐去倐來則民命不堪秦濁河口之沙隨疏隨壅則運道終阻誠宜及時講求爲一勞永逸之計然臣以爲黃河爲患自周漢至今未有能久治而不決之術要在因勢利導隨敝修補而巳今沛縣東隄巳完而縣城南至境山西隄未及舉修宜亟加興築以遏沛河之溢其秦濁二河易難疏宜扵梁山之南別開一渠逺避黃水以免沙之患計無便扵此者至欲多開故道以殺河勢則臣以爲不可夫漢武力罷扵瓠子之工宋人禍基扵回河之役卽嘉靖中開濬孫家渡等處費出不貲旋卽壅塞未有能出奇防使河受約束者也上是其言已亥總河翁大立奏洪水爲患在北則廣大河間在南則淮揚徐沛在河南則開歸彰衛在山東則兗濟東昌人民嗸嗸愁苦萬狀宜令戶部轉行漕司以最後漕糧收貯徐州廣運倉平價出糶以救災民及他州郡咸議蠲防則可以活數百萬之命時工科都給事中嚴用和亦以爲言戶部覆請畱漕糧三萬石賑濟工部請行河道諸臣及時繕修隄閘壩堰其茶城西岸曹單河隄以屬大立南直隸淮河口等處山東臨淸徳州等處河南虞城夏邑等處決口屬各巡撫經理務刻期竣事上皆從之八月丁已總理河道都禦史翁大立請發河南山東淮揚河夫樁艸銀一萬兩預糴粟麥貯之倉庾以備明年河工及賑濟之用従之庚申以洪水爲患命總河翁大立祭大河大濟之神巡撫鳯陽侍郎趙孔昭祭大江大淮之神九月丙子總河翁大立言陛下念濵河之民重罹水災特下蠲租之令更發內帑以賑之不勝大幸顧閭閻窮苦之狀宮禁防逺有不盡見聞者臣謹繪圖十二以獻一曰水次兌軍二曰漕河築隄三曰黃河驟漲四曰昏夜守隄五曰糧船過洪六曰黃河捲埽七曰茶城撈淺八曰洪水沖城九曰風雨異常十曰海潮嘯溢十一曰災民避水十二曰糧船漂沒險阻艱難備載之矣陛下惠然省覽知大官之膳餼皆軍民膏血必有惻然傷之者且今時事可深慮者五東南財賦之藪而江海泛濫粒米不登鞭撻𨿽加徒隕民命此京儲可慮一也邊鎭闗隘洪水沖激墩堡傾頽何恃以守此外患可慮二也直山東河南皆股肱之郡霖雨旣久城郭不完積貯空虛振貸無防卒有宼盜何以備之此內地可慮三也海徼之間風鼓浪兵船戰士悉被漂沈此海防可慮四也淮浙產鹽之場咸泥盡衝團竈盡廢此國課可慮五也願陛下以此五患十二圖召公卿輔弼之臣與共計之求所以消弭變異者無爲文具上以圖畱覽下其章扵所司【明穆宗實錄】

是年七月河水溢自淸河抵淮安城西淤者三十餘里決方信二壩出海平地水深丈餘寶應湖隄崩壞山東莒郯諸處水溢従沂河直河入邳州人民溺焉【明紀事本末】

是年黃河及南直山東河南俱大漲秋復海嘯徐邳丰沛一望無際尙書朱衡開回回墓河上通昭陽湖湖陵城河口以泄坡水凡二千六百餘丈河道都禦史翁大立奏開鴻溝廢渠自昭陽湖中以達鴻溝自鴻溝以達李家口自李家口以達回回墓而東出畱城閘河計長六十餘里墾民田數千頃三閱月告成滕沛利之按沽沛舊河湮塞朱公奏開新河比舊河徙東三十餘里然新河餘流舊河積水猶浸昭陽湖至是開鴻溝廢渠則新舊河俱得宣泄鴻溝廢渠在新河以西昭陽以東乃往年沙薛二水従此以入舊河者自舊河淤而此渠亦淤其半故廢今所開卽此【南河全考】

明穆宗隆慶四年三月丁酉直巡按禦史張問明奏畱蘇松常鎭四府罰贖銀一萬兩濟河工用兼賑饑民許之四月乙已以兵科都給事中溫純言更命河道都禦史加提督軍務職銜以南直之淮揚頴徐北直隸之大名天津河南之睢陳山東之臨沂及添設曹濮道各兵備官屬焉七月壬辰時山東沙薛汶泗諸水驟溢決仲家淺等處而黃河暴至茶城復淤扵是侍郎翁大立言今山水甚盛由梁山之下張孤山之東內花山之西南出戚家港合於黃河宜逐加開濬依山築隄以避秦溝濁河歲歲漲淤之患此所謂因勢而利導不與黃河爭尺寸之地者也工部是其議請令大立督所司相度舉行従之癸已攺工部右侍郎翁大立爲兵部左侍郎八月丁酉起原任都察院右副都禦史潘季馴總理河道提督軍務【此再任總河也】九月甲戌河決邳州自睢寧白浪淺至宿遷小河口淤百八十里運船千餘不得進侍郎翁大立言邇來黃河之患不在河南山東丰沛而專在徐邳故先欲開泇口河以逺河勢開蕭縣河以殺河流者正爲浮沙擁聚河面增髙爲異日慮耳今秋水洊至橫溢爲災臣以爲權宜之計在棄故道而就新衝經久之防在開泇河以避洪水議無出此兩者惟上決擇扵是都給事中龍光禦史孫裔興等皆以爲言請罰治河道諸臣責以後效令及時疏塞以通漕舟工部覆奏往時黃河自劉大夏設官布置而河南之患息自嘉靖初曹單築長隄而山東之患息自近年攺成新河而丰沛之患息非必河自順軌由人力勝也今旣不能引他水以濟漕而新衝之渠卒未可就惟築塞決口如曩時房村方略則故道宜可通至於泇口之議𨿽工費不貲而一勞永逸比歲歲疏鑿費亦自省宜令大立躬自相度條其利害以聞其管河官員俱令戴罪任事俟河通奏請上是之十月庚申總河侍郎翁大立言臣竊計治邳閼阻之防有三一開泇口一就新衝一復故道然三者利害恆相參焉從馬家橋經利國監入泇口出邳州則可以避秦溝河徐河徐呂二洪之險引薛河鴻溝之水灌河水陸通行諸驛遞分司略可並省而徐邳東鄙之民亦漸復業其便者五然而山水驟發則須多張水門廣開水櫃利國監多伏石須紆回避之卽河巳成猶當勞費數年而後可久其爲不便者三此開泇口之利害也従曲頭集抵莊官樓河所沖刷久自成渠勞費不多而道理更近且河入睢寧必不南決又無徐邳橫射之患匙頭灣之險而平野築隄可免齧蝕其便者五然曲頭集截河大壩費亦不貲新隄難固水至復決又當廢睢寧一縣並扵邳州其爲不便者三此就新衝之利害也復故道則二總漕糧得水可濟漕舟九百有餘卽出可以還百年運道可以振業徐州而存睢寧便者四然而百數十里之淤視房村工費尢鉅置沙兩涯勢易崩塞埽灣築隄𨿽築不固且河流所棄多不能復不便者四此復故道之利害也請以臣三防下工部定議行河道漕司撫按諸臣協同舉事以責成功又言河工以錢糧爲本以得人任事爲要復條上計處工費借畱漕銀議畱漕米查理船稅起調夫役選用官員奬勵才賢監督工程八事疏下工部仍請復故道以濟目前之急其開鑿泇口之議令大立熟計以聞無持兩可其所陳八事多可采用上皆允行十一月癸亥工部郎中張純議以徐呂二洪之間漸成塡淤河隄寢薄假令來年水溢必有衝決之患請自徐邳至淮繕治兩涯增髙倍薄仍築遙堤以防不測工部是其議請命都禦史潘季馴勘詳以聞巳而季馴言築隄之法有二近者所以束湍悍之流逺者所以待衝決之患皆爲上防顧工費不貲動以巨萬當此財殫力疲之防安所措其手足耶宜以見築縷水壩增益髙厚曲加保護姑爲目前之計従之十二月乙未總督漕運戶部左侍郎趙孔昭上疏自劾孔昭已得旨還部而代者未至防河決運阻乃引罪乞罷不許壬子戶部覆河道都禦史潘季馴奏請量畱漕糧三萬石漕庫銀一萬二千兩以河工船稅銀抵還太倉其舊任河道都禦史今陞兵部侍郎翁大立業巳交代難復行事宜令赴京供職【明穆宗實錄】是年又決邳州注睢寧出小河口自曹家口至直河淤百餘里命官濬之復故渠盡塞諸決口【明防典】

是年七月黃河暴漲決縣治之曲頭集王家口馬家淺等處淤墊一百餘里俱爲平陸【睢寧縣誌】

庚午河稍南徙決睢寧瀦其陸百五十里皆爲平野公復以故節來蒞事而廢址盡復其所浚築深厚再倍扵故河而費半之出官民之舟扵積淤者以萬數【王錫爵撰潘公季馴墓志】

公塞決時滛連旬水驟至幾沒公趾不爲避萬眾野處公往來拊慰不憚劬勞嘗乘小艇行河風雷大作震撼波濤中幾覆絓樹杪乃脫父老神之爲潘公再生識其處【申時行撰潘公季馴】

明穆宗隆慶五年三月乙亥以河工免山東布政司及淮揚徐頴三道各派夫人戶雜繇一年従河道都禦史潘季馴奏也四月甲午河復決邳州自曲頭集至王家口新隄多壞五月丙戌總河都禦史潘季馴議保邳河新隄條陳分委監督議委官員議處人夫議設鋪捨預備物料五事工部覆請従之八月辛丑總理河道工部右侍郎兼右僉都禦史陳大賔卒賜祭如例壬寅命總理河道都禦史潘季馴速治呂梁雙溝決

隄八月已酉工部尙書朱衡言國家初置漕運悉資泉流自景泰以後黃河入運奪漕爲河緣是河身浸廣淤沙歲積不得不借黃河以行故今徐邳之漕河卽黃河也歷考往代河趨濟博則決曹單魚沛而沽頭上下諸閘盡廢趨邳遷則決野雞岡口下亳泗而徐呂二洪頓涸今沛邑新河旣成縦決曹魚可保無恙而茶城以南猶屬黃河非盡斥逺之無以善後乞將議開泇河之說下諸臣熟計報可甲寅命禮科左給事中雒遵往邳州等處查勘河工先是總督河道都禦史潘季馴奏邳河工成乞錄效勞諸臣上曰今歲漕運比常更遲何爲輙報工完且敍功太濫該部覈實以聞於是尙書朱衡覆言河道通塞專以糧運遲速爲驗非謂築口導流便可塞責乞遣官就彼覆勘仍命季馴戴罪管事報可戊午攺工部營繕司郎中張純仍爲都水司郎中以

總理河道都禦史潘季馴言其治河有效特諸久任故也十月已亥以河南山東大水命工部申飭管河官經理上流河防以備衝決辛丑先是問刑條例有盜決故決河防之律在河南山東者俱問發充軍而南直隸徐邳一帶罪止徒配至是河道都禦史潘季馴言徐邳每嵗河決之由河流衝射居十之四而居民盜決居十之六皆以法輕易犯故也請著令自徐邳上下爲河流所經行處凡有貪水利避水患盜決故決河防者一如山東河南例俱發充軍仍增入條例中刑部覆従其議癸卯命總理河道都禦史潘季馴速治茶城之淤淺者以巡按禦史張守約言運船阻塞故也十二月辛亥罷總理河道都禦史潘季馴同原任漕運都禦史陳炌俱冠帶閒住時禮科左給事中雒遵自邳河勘工還爲上言運船漂沒之故始扵漕司缺船並糧太重故一遇水發相隨而敗又官旗侵冒者多度不能償輙妄引船壞自解此則漕臣陳炌等之罪也至於王家口初決之時黃水盡從漫坡經流南出小河口借令季馴稍緩築隄一月則漕船可以盡出漫坡避新生之險乃計不出此反驅舟以就新澑坐視陷沒方復騰章報功罪滋大矣今炌𨿽回籍未盡其辜而季馴尢不宜獨免乞並賜罷工部覆従其言故有是命【明穆宗實錄】

是年八月總督漕運都禦史陳炌上疏報邳州河決漕船淹沒戶部覆今歲漕船過淮獨早而入閘者十不及二三𨿽河流爲梗然諸臣怠誤之罪亦不容辭乞遣風力憲臣督視以重國計防科臣宋良佐禦史唐鏈亦以爲言得防炌與總兵陳王謨參將顧承勲俱停俸戴罪管事命禦史張憲翔沿河督之【續文獻通考】

是年河決油房等十一口都禦史潘季馴役丁夫五萬開匙頭灣塞十一口築縷隄三萬丈挑淤八十里故道漸復【南河全考】

是年河決雙溝先是河漲徐州上下茶城至呂梁兩厓東山不得下又不得決至是乃自雙溝而下北決油房曹家靑羊諸口南決闗家口曲頭集馬家淺閻家口張擺渡王家白糧淺諸口凡十一枝流旣散幹流遂防乃淤自匙頭灣八十里而河變又極矣趙孔昭翁大立前後治之無功議者欲棄幹河而行舟於曲頭集大枝間冬初水落則幹巳平沙而枝復阻淺又議棄黃河運而膠河泇河海運分沓莫可歸一扵是卽家起都禦史潘季馴治之季馴之治水惟求復故道而巳乃上言老河故道自新集歷趙家圈出小浮橋安流無患後因河南水患別開一道出小河口本河漸被沙淺嘉靖間河北徙故道遂成陸地臣奉命由夏鎭歷丰沛至崔家口由崔家口歷河南歸徳虞城夏邑商丘諸縣至新集則見黃河大勢巳直趨潘家口矣父老言去此十餘里自丁家道口以下二百二十里舊河形迹見在可開臣卽自潘家口歷丁家道口馬牧集韓家道口司家道口牛黃堌趙家圈至蕭縣一帶皆有河形中間淤平者四分之一河底皆滂沙見水卽可沖刷臣以爲莫若修而復之河之復其利有五従潘家口出小浮橋則新集迆東河道俱爲平陸曹單丰沛永無昏墊一利也河身深廣每歲免泛溢之患虞夏丰沛得以安居二利也河従南行去防通河甚逺閘渠無虞三利也來流旣深建瓴之勢導滌自易則徐州以下河身亦因而深刷四利也小浮橋來流旣逺則秦溝可免復衝而茶城永無淤塞之患五利也旣報可乃役丁夫五萬開匙頭灣塞十一口大疏八十里故道漸復巳而以漕舟壞季馴閒住【明紀事本末】

明穆宗隆慶六年正月丁卯禮科左給事中雒遵條治運河五事【前三條並見運河】一自茶城以西至開封府界爲黃河之上源南北兩岸長隄多缺北徙則新河有妨南徙則二洪告竭且虞陵寢宜於北岸接築古長隄以遏丰沛之衝南岸續舊隄以絕南射之路一自淸河至安東海口爲黃河下流𨿽有沙洲不足滯礙不必濬導以費工力工部覆奏上皆允行之戊辰命工部尙書朱衡兼都察院左副都禦史經理河工時閱視河道左給事中雒遵言衡當先帝時嘗奉命治河有效當今廷臣可使治水無出衡右者宜暫命總理俟功有次第仍召還視部事部覆従之辛未工部尙書朱衡疏請修築徐州至宿遷長隄凡三百七十里並繕治丰沛大黃隄従之丁丑起兵部左侍郎兼都察院右僉都禦史萬恭以原官總理河道提督軍務二月已丑巡按直禦史張守約陳言治河緩急大略謂全河旣復故道修治之防在增築隄岸以束漫流以防奔潰其地勢最下者如徐州靑田淺呂梁達曲頭集六十里直河至宿遷小河口七十里皆宜修築大隄工最急自小河口至桃源淸河一百四十里宜築縷水隄淸河艸灣決口宜塞工次之徐州至茶城四十里宜接補小隄茶城而上接曹縣界北隄二百六十里宜築縷隄工又次之誠量其緩急次第修治使河流直下停淤漫決可免而牽挽可施此治河之較也夫與其開不可必成之新河孰若修治巳通之舊河爲力甚易與其費數百萬開河孰若以數十萬修河爲費甚省疏入工部請従其議上然之三月辛亥詔祠沿河敕建水神諸廟以工部尙書朱衡請也【明穆宗實錄】

是年河決栲栳灣工部尙書朱衡河道侍郎萬恭題請創築徐呂起至宿遷縣張林鋪止兩岸隄各長三百七十里又徐州北至茶城築兩岸隄各長三十里漕運都禦史王宗沭奏黃河遷徙不常請行河道踏勘凡系陵寢當黃河南岸地方單薄之處務增加防捍以保無虞【南河全考】

是年七月二十七日黃河驟漲自徐碭至淮揚一夕丈餘下流悉成巨浸淸河山陽安東鹽城邳桃宿睢被災尢甚兩淮鹽場各衛所俱同【淮安府誌】

徐邳河決漂沒官船八百餘艘上遣給事中雒遵往視還奏河流易治然必大司空往乃可圖也上又以公兼右都禦史經理徐邳等河悉心經畫疏汶濟之淺築徐邳之隄塞丰沛之決鑴海門之壅數月告成防穆考升遐山陵工作乃召公還部【於愼行撰公行狀】

行水金鑑卷二十六﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷二十七

江南按察使傅澤洪撰

河水

明隆慶六年六月戊辰【神宗巳登極矣】輔臣髙拱特請工部尙書朱衡解督理河工總督料理山陵事務従之差江西道禦史周於徳督理兩淮鹽課兼理河道七月戊子吏部覆朱衡等守河事宜一議官守一議久任言管河官員防守修築必經歲月駐信地方便責成新築河隄計長三百七十里每六十里用官一員俱以州判縣簿領之又添設府同知一員與管河通判均分調督如遇有急互相協理其每年修守著有成效者年終薦舉紀錄次第遷秩如管河主簿則陞管河縣丞縣丞陞州判州判陞州同州同陞通判其系科目者管河通判則陞同知同知陞僉事遞陞參議副使參政按察使布政使累著成效則直以總理河道大用之久其任則河務愈精久其官則河臣益勸衡等所陳誠爲確論詔行之甲午工部尙書朱衡言國家治河不過濬淺築隄二防濬淺有漕黃交防之異濬漕黃者或爬或撈或逼水而衝或引水而避此可人力勝者茶城與淮水防則在淸河茶城淸河之淺無嵗不然蓋二水互爲勝負黃河水勝則壅沙而淤及其消也淮漕水勝則衝沙而通𨿽用人力水力居十七八築隄有截水縷水之異截水之隄可施於閘河不可施扵黃河蓋黃河負湍悍之性挾川潦之勢所向何堅不破顧可以一隄當之乃縷水之隄不然河由淮入海運道實資之故扵兩岸築隄不使従旁潰溢始得遂其就下入海之性蓋以順爲治非以人力勝水性故至今百五六十年永賴不變查淸河之淺應照茶城例每遇黃河漲落時穵挑河潢導令淮水沖刷則𨿽遇漲而塞必遇落而通惟淸江浦水勢最弱出口處所適與黃河相値比因民船由閘往來不閉遂至沙淤壅塞旣有妨運道復貽患淮郡宜扵黃水盛發時閉各閘惟鮮貢船隻聴令經由探有帶入沙淤隨卽爬撈毋使停滯若海口訪自隆慶三年海嘯後壅水倒灌低窪之地積瀦難泄今前水固巳消涸尢宜時加試測設有沙淤隨卽疏浚毋得積塞有誤大計至於築隄黃河兩岸止是縷水不得以攔截爲名報聞乙未詔均派兩直隸山東河南河夫扵各州縣毋偏累瀕河地方八月乙卯總理河道兵部右侍郎萬恭巡撫遼東自

陳乞罷不允十月丁卯吏部覆總理河道萬恭照舊供職不宜以患病再行陳乞報可戊辰復歸河南黃河退灘地三百三十頃於杞縣灘地原屬考城永樂間杞人墾荒其稅糧隨派扵杞後杞姦民避重就輕復報入考城奏告紛紜至是撫按查勘明白乃復歸杞庚午工科都給事中張文佳言河道國家命脈所闗海運方過河運之間道輕重緩急甚爲較然顧黃河遷徙不常今河流𨿽安河道諸臣未可自謂安往年河工報完河患繼報至變起倉卒莫可支持凡以防之不預圖之不早尙書朱衡之所經略至爲詳盡乞敇河道諸臣及時舉行並力殫圖不得指以海運弛意河工疏下工部朱衡亦言漕河自儀眞至張家灣凡二千八百餘里河勢四段不同儀眞至淸江浦與臨淸至張家灣逺隔黃河不【闕】力惟茶城至臨淸則閘諸泉之水爲河與黃河相近淸河至茶城則黃河卽運河也臣故謂茶城以北當防黃河之決而入茶城以南當防黃河之決以出防黃河卽所以保運河故自茶城至邳遷髙築兩隄宿遷至淸河盡塞缺口蓋以防黃水之出則正河必淤昨歲徐邳之患是也自茶城秦溝口至丰沛曹單諸處創築增築以接縷水舊隄蓋以防黃水之入則正河必往年曹沛之患是也二處告竣則河深水束無旁決中潰之虞然沛縣窰子頭至秦溝口應築隄七十里接古北隄與徐邳之間隄逼河身應扵新隄外別築遙隄譬之重門待暴增纊禦寒此二項工程尢當及時修舉奉詔如議命河臣萬恭經理已卯戶部奏請開濬楡河自鞏華城達於通州渡口運糧四萬石給長陵等八衛官軍月糧從之十一月乙未以河工告成賞尙書朱衡侍郎萬恭銀幣及郎中吳自新銀兩有差萬恭言國家財賦仰給東南貢運轉輸全資河道徐州以上河廣廣則水有所滙而縈回徐以下則河狹狹則水無所容而泛溢故欲河不爲暴莫若令河専而深欲河専而深莫若束水急而驟束水急而驟使由地中捨隄別無防前都禦史潘季馴議開一百里故道給事中雒遵議築三百里長隄人情洶洶謂隄費且無益於河獨荷先皇兪允臣等督司道等官申畫地之約下募夫之令期以九十日而工止六十期以六萬兩而費止三萬隄工遂成河流順軌臣等復念築隄如築邊守隄如守邊又防題設官布夫建鋪編號沿隄修守以此今年黃水大發而三隄竟不敗河卒無虞北運無一水阻南還無一水阻因陳各官勞勩請加敍奬工部覆從之已酉河道侍郎萬恭奏管隄副使章時鸞築過南隄自蘭陽縣趙皮寨至虞城縣淩家莊長二百二十九里有奇用工五十萬七千七百四十一工除調撥徭夫外仍募夫一十六萬七百一工支河道銀四千八百二十一兩有奇秋分而起未盡十月而成爲照前隄系運道上源先議興築南北並峙若南彊北弱則勢必北侵張秋等處可虞北彊南弱則勢必南溢徐呂二洪可慮又恐占民膏腴致生咨怨今時鸞督數萬之夫僅七十日竣事接續舊隄旣不多損民地鳩集徭役又不多費官銀且隄虞城以上則上源水有所束得沖刷之宜不隄碭山以下則下流水有所容無泛溢之患治河之防似爲長便時鸞原系添設乞敕注實在衙門庶便補報疏下吏部【明神宗實錄】

明神宗萬曆元年正月辛卯河道侍郎萬恭奏先臣工部尙書宋禮開河元勲功在萬世乞照平江伯陳瑄例補給防典章下工部覆如恭議詔予禮贈諡廕一孫入監讀書四月乙卯廕總理河道兵部左侍郎萬恭子萬允位入監讀書吏部言恭𨿽經綸未效扵行檢無礙近科臣劉伯燮奏薦起用具見公論故用給繇子廕焉辛酉工部尙書朱衡覆科臣朱南雍疏言治河之法

杜萌銷患者上次則隨時補或築隄岸以防其奔潰或建閘隄以嚴其蓄泄或導合流以蕩其壅滯或探上源以遏其衝突此外更無奇防今防潰決則徐邳之遙隄當舉丰河之長隄當加嚴蓄泄則境山之石閘當復呂孟等湖減水閘當建蕩壅滯則茶城之合秦溝淸江口之合淮水當分布官夫大加疏浚遏衝突則武家口煉城銅瓦廂等處之倒灣當布列夫料預築埽臺河南山東之太黃隄與縷水南隄當增髙厚盜決之禁乞申飭河道諸臣悉心經理多方區畫務圖經久之計毋恃目前之安従之六月甲戌兵科給事中趙思誠奏請淸查河道錢糧雇徐淮貧民修挑海口防下該部七月辛已工部覆給事中趙思誠疏言黃河挾百川萬壑之勢益以伏秋潢潦之水抜朩揚沙排山倒海所向無堅不破所賴以容納者在海而輸泄之路則海口也海口梗塞一夕則無淮安再夕則無淸河無桃源運道衝決傷天下之大計人民昏墊損一方之生靈闗系誠不淺小故必疾使之泄其害始息必多爲之委其泄始易淮安舊有八口今止存其一委旣少則流必緩誠宜早計急圖至於近年河水未嘗加益特因河決之後沖刷未盡淤墊遂積故河身日髙隄岸日卑日卑日增終當奚極宜行河道諸臣逐一防勘具題以請上是之八月甲辰河道侍郎萬恭奏今年七月黃河水漲沔池縣張成口至深五丈徐州黃水驟發閱月方始歸漕皆故老所競言未見者因自稱調度機宜合房村口隄一百餘丈正河千里安流通茶城口淤一十餘里回空千艘速出仍開國初以來治河之法及今所探水處淺深以聞疏下工部【明神宗實錄】是年茶城復淤修建境山閘並護房村等處隄岸及築遙隄四又開艸灣導河自安東縣後至金城五港入海然泛濫如故曹丰徐沛之間隨塞隨決【明防典】

是年河決萬家口決房村【續文獻通考】

是年河決房村工部題將沛縣窪子頭至秦溝口築隄七十里接古北隄徐邳新隄外別築遙隄而河稍安運道亦利【南河全考】

明神宗萬曆二年正月辛卯工部覆工科給事中吳文佳等題稱茶城爲黃漕交防之地其勢必淤而徐邳隄近河深其勢易決乞咨河道侍郎萬恭將茶城並房村一帶應築應濬事宜作速従實奏報従之三月丙戌工部覆河道侍郎萬恭議處河漕四事一議疏治茶城淤淺茶城當漕黃之防培築小隄預作小河寛止數丈以爲束水之計其夫役取之徐州洪夏鎭督發不必更煩經費一議修浚境山閘座境山舊閘錐探至二丈五尺杳不可尋合相度地形従新創建復自兩邊各築一隄東扺山岡髙阜西接黃河縷水長隄水發可閉閘以遏洪流扵兩隄之外落可放水以衝積沙扵方淤之初待運盡之日並力興工毋得延遲一議保防房村一帶隄岸徐邳南北兩岸新隄束水中流以防潰決但河形曲直不同急澑埽灣之處伏秋水發不無衝決而房村以上爲甚合應正隄一帶大加幫築急澑去處創建遙隄及責田淺以下舊有遙隄者一並加倍髙厚但諸臣集議欲扵黃鐘集之上分水由符離集出小河口竊恐有並行之河決無兩盛之理萬一全河棄舊奔新經趨符離集則境山上下四百三十里將爲陸地嘉靖甲子之患可鑑也前議亟宜停止一議接窰子頭古隄先年黃河北徙溢入運河爲患接築前隄護一時也近自接連縷隄頭通築長隄黃水再無空隙可以北徙前項似可省築惟境山至畱城一帶東隄內束河水外障湖波往來牽挽勢必由之見今衝坍數多相應加築其碭山縣陳孟口新衝決口永禁築塞使黃河水發歲歲分泄以圖永利如議行已亥刑科左給事中鄭嶽奏國家借黃河爲運道上自茶城下至淮安五百餘里乃茶城有衝淤之患徐州有淹城之危邳州有塞決口之虞稽之歷年可考也臣去年奉差經過淮安正值水發之候民居漂蕩詢之地方父老皆言自嘉靖四十四年五年河水大發淮口出水之際海沙漸淤今則髙與山等此沙旣壅自淮而上河流不迅泥水愈其邳州之淺房村之決呂梁二洪之平茶城倒流之獘皆由此也今不務海口之沙乃扵徐沛呂梁地形髙處日築隄岸以防水勢桃源宿遷而下聴其所之則水安得不大而民之爲魚未有巳時也臣聞之惻然嘗見宋人李公義王令圖曽獻濬川耙法以圓朩八尺橫扵中以鐵爲齒齒列三行兩端有輪以舟駕之行淺水中舟則泥去此古人巳試之法試仿而用之能疏淮口橫沙而去其最下之塞則徐淮自無淹溺之虞能疏呂梁積而得其髙低之形則茶城自無倒流之患此固言之可采理之必然者工部覆議咨河道侍郎親詣海口踏勘具奏從之四月癸丑總督河道侍郎萬恭回籍聴用八月庚午以淮徐揚州等處積海嘯河溢損稼漂產各蠲賑有差九月丁丑工科給事中胡汝欽條議禦災三事一議責成水利道宜令移駐河上仍選委廉能佐貳親歷隄防如各殫心力而水患異常猶従末減不此之務以致衝決者従重參處一議浚築穴口之疏以殺水勢然必有容水之處斯下流不壅上流不塞否則徒勞民傷財一旦淫異常河水隄漲爲害更重宜詳察地勢務求永利部覆従之戊子河南副使章時鸞革職爲民以巡按河南禦史褚鈇劾其議築黃河托疾避事也閏十二月已丑先是議開馬橋至子房新河督理河道傅希摯勘稱上段則四十里皆水下段則數十里伏石委難議開惟梁山以下穿羊山出右洪口一帶便扵開濬口向東南與黃流頗順並估合用銀二萬四千二百七十餘兩且新舊兩河必有一通可保萬全宜行開築部覆報可【明神宗實錄】

是年決邳州婁兒莊等處決口【河南全考】

是年決鄒家館【續文獻通考】

是年秋七月二十四日辰刻防入戌風大異如注次日夜益猛防樹撤屋東海大嘯河淮並溢漂蕩山淸安鹽等邑官民廬舍一萬二千五百餘間溺死男婦鄭江等一千六百餘口【淮安府誌】

是年河淮並溢漂官民廬舍溺死男婦【淸河縣誌】

萬恭字肅卿南昌人嘉靖二十三年進士歷僉都禦史巡撫山西丁艱隆慶六年春給事中劉伯燮薦恭異才防河決邳州運道大阻已遣尙書朱衡經理復命恭以故官總理河道恭與衡築長隄北自磨臍溝迄邳州直河南自離林迄宿遷小河口各延三百七十里費帑金三萬六十日而成髙寶諸湖夏秋泛濫歲議增隄而水益漲恭緣隄建平水閘二十餘以時泄蓄專令浚河不復增隄河遂無患恭彊毅明達一時稱才臣治水三年言者劾其不職竟罷歸家居垂二十年卒【明史稾】

黃河自宿遷而下河博而流迅治法宜縦之必勿隄宿遷而上河窄而流舒治法宜束之亟隄可也又徐邳水髙而岸平泛溢之患在上宜築隄以制其上河南水平而岸髙沖刷之患在下宜捲埽以制其下不知者河南以隄治是滅趾崇頂者也徐邳以埽治是摩頂擁踵者也其失防均也築隄余以唐張仁願搶築三受降之法築邳宿三百七十里不用翻工舊制卽布五萬夫聯絡扵三百七十里之中分爲信地編定字號萬杵齊鳴分之則爲各段合之則成長隄火爨蓬居不移而具遲速勤惰不令而嚴始以十萬金計終三萬成之便法也築隄有三禁毋掘房基毋掘古塜毋剗膏腴淮安隆慶中水萬曆壬申又水或雲海口淤宜濬之郡有司爲探海口則廣三十里望之無際冬中洲渚防見海中潮長則煙霧波濤極目耳舟従何系人從何依工從何施且淸河之流甚駛海口卽淸河當上行矣古無濬海者有由然哉而怨淮水罪海口者謬矣河隄之法有二有截水之隄有縷水之隄截水者遏黃河之性而亂流阻之者也治水者忌之縷水者因河之勢而順流束之者也治水者便之夫水之爲性也專則急分則緩而河之爲勢也急則通緩則若能順其勢之所趨而隄以束之河安得敗惟河欲南而截之使北河欲合而截之使分以逆天地之气化而反天地之血脈河始多事也巳徐邳順水之隄其始役也眾嘩以謂黃河必不可隄笑之其中也隄成三百七十里以謂河隄必不可守疑之其終也隄鋪星列隄夫珠貫歷隆慶六年萬曆元年運艘行漕中若平地河漲則三百里之隄內束河流外捍民地邳睢之間波濤之地悉秋稼成云此隄之餘也民大恱眾乃翕然定矣智者覩效扵未然眾人定議扵覩效諒哉黃河北徙其北岸西自曹縣原有縷水隄一道長四十里逾丰碭界歷徐州衛地界亦有縷水隄惟曹單之交缺八十八里餘爲之聯隄復聯隄碭山界東引之延袤二百餘里若常山之蛇以北防泰黃隄南遏漫河自是河北絕水患泰黃若崇墉矣余刻石華山之巓以紀之沿河夫役出之農家徹骨矣猶冀商賈助之也有司者復迫之鋪行官價市且散矣濵河蕭條奉防厲禁四省之苦鋪行者追其牌冊而焚之商賈乃安闗鎭漸復正之風而河夫始有裹糧有寧宇矣河南屬河上源地勢南髙北下南岸多彊北岸多弱夫水趨其所下而攻其所弱近有倡南隄之議者是偪河使北也北不能勝必攻河南之銅瓦廂則徑決張秋攻武家壩則徑決魚臺此覆轍也若南攻不過溺民田一季耳是偪之南決之禍小而北決之患深有隄無夫與無隄同有夫無鋪與無夫同邳徐之

隄爲每裏三鋪每鋪三夫南岸自徐州靑田淺起至宿遷小河口而止北岸自呂梁洪城起至邳州直河而止爲總管府佐者二爲分管信地州縣佐者六南鋪以千文編號北鋪以百家姓編號按信地修補隄岸澆灌樹株遇水發各守信地遇水決則管四鋪老人振鑼而呼左老以左夫帥而至右老以右夫帥而至築塞之不勝則二總管以遊夫五百馳而至助之此常山蛇勢之役也黃河之驟急如風智者失其謀勇者失其力惟有桑土之徹而巳故勢亟重也語夫則以千計語料則以萬計乃有備無患與防邊同而防河又腹心與防邊四肢之患異今防邊大司農歲發數百萬而防河則否故隄防稍緩者一年備一年可也若河南陶家店銅瓦廂煉城口穵泥河榮花樹山東武家壩徐州曲頭集房村口則樁艸麻柳梢宜兩年之備可也【總之黃河要害以頭年下埽爲次年之防一年積料爲兩年之用事預則立陰無虞愼之哉】往治河者以刻削工料爲能以文移往返爲事不知惜小費者妨大計操散權者無專功涓涓不塞遂成江河壞也久矣善治者二言以蔽之曰毋惜費毋掣肘徐州參將營屬總河而總理督兩直隸山東河南四省軍務皆始扵隆慶四年一爲護運一爲聯絡中原也先是四省多盜一省擒之則逃散三省兵權不一以故中原多盜且劫掠運艘輕賫嵗饑則殺越而奪之糧往往見告矣乃以總河兼制之盜發則檄四省十二兵備防擒之隆慶末萬曆初盜亡得脫者自是衰息而又以山東管河副使兼濟寧兵備屬兵一千徐州參將正二三四月運盛行則提徐州軍壯八百名駐扵徐以護運爲左哨五六七八月提歸徳卒一千駐扵商丘以備髙秫之匿盜者爲右哨九十十一十二月提宿州卒七百駐扵宿以右控河南左制江北爲中軍盜小發則分營三擒之大發則合營總擒之而十二兵備之兵睢潁翼扵西徐揚振扵南濟沂犄扵東濟曹臨天大名之兵角扵北數千里響應蓋朝廷有深意矣總理經費歲用六百餘金並輿皂門快金鼓軍民諸役餼食舊偏累濟寧萬曆元年如各邊軍門例派之四省濟民力紓矣【經費僅六百餘金可謂儉矣後之人其能之否乎】行水之法治有餘先下流治不足先上源諺云胸有全河而後能治河又云以圖禦者不盡馬之情夫圖猶不盡矣況無圖乎余故令善圖者乘一自孟津二千里達扵海口圖之命曰黃河圖一自張家灣二千八百里達扵儀命曰漕河圖皆州載而縣紀之渠識而灣書之且布沿革之故扵上端勒石扵總河之四思堂後來者按之其以爲全河乎其以爲圖禦乎黃河防計預備河患皆以十月至來年十月止在山東兗州東昌在河南開封歸徳在直隸大名鳯陽徐州邳州泗州俱系黃河先年及卽今經行正道皆預料之有八埽曰靠山曰箱邊曰牛尾曰魚鱗曰龍口曰土牛曰截河曰逼水有四隄曰遙曰偪曰曲曰直黃河四隄今治水者多重遙直而輕偪曲不知遙者利扵守隄而不利扵深河偪者利扵深河而不利扵守隄曲者多費而束河則便直者省費而束河則不便故太遙則水漫流而河身必墊太直則水溢洲而河身必四者之用有權存焉變而通之存乎人也治黃河之淺者舊制列方舟數百如墻而以五齒爬杏葉杓疏厎淤乘急流衝去之效莫覩也上疏則下積此深則彼淤柰何以人力勝黃河哉虞城生員獻防爲餘言以人治河不若以河治河也夫河性急借其性而役其力則可淺可深治在吾掌耳法曰如欲深北則南其隄而北自深如欲深南則北其隄而南自深如欲深中則南北隄兩束之衝中堅焉而中自深此借其性而役其力也功當萬之扵人又其始也假隄以使河之深其終也河深而任隄之毀余曰此深河之法也欲淺河以爲洲法若何曰反用之耳其法爲之固隄令漲可得而逾也漲衝之不去而又逾其頂漲落則隄復障急流使之別出而隄外水皆緩固隄之外悉爲洲矣余試之爲茶城之洲爲徐邳之河無弗效者故曰以人治人以事處事以將選將以兵練兵山東河南黃河之北大隄若阜起修武迄沛縣之窰子頭綿亙五百餘里曰泰黃隄河人呼曰南老隄夫隄迄黃河北十餘里不呼北隄而呼南隄蓋先年河行泰黃隄之北始皇隄之南則泰黃固南隄也今河循銅瓦廂武家壩則又借泰黃爲障矣隆慶末復循曹單丰沛跨戚山華山爲之縷水隄二百里是泰黃以縷水爲膚縷水以泰黃爲骨南北相峙犄角之勢也而又續窰子頭之大隄培戚華二山之縷水則魚沛可安枕而南陽至黃家閘永無黃河侵陵之患矣始皇隄二屹壽張範縣之中南北相距數里厚可三十丈崇可五六丈始皇築以象天之二河東人言起咸陽迄登萊一以障河之南徙一以爲馳道従咸陽至東海求神仙輦馳南隄屬車馳北隄子路問津河亦湮之爲隄焉今視之皆粉土所成東人呼始皇隄又云萬里隄蓋萬古雄隄也曰爲馳道之盛至扵如此後世子孫曽不得蓬累而托足焉今黃河乃穿隄南行三百里豈徒子孫不得托足蓋河伯亦不得托身也已【萬恭治水筌蹄】

行水金鑑卷二十七

欽定四庫全書

行水金鑑卷二十八

江南按察使傅澤洪撰

河水

河防十四要其一河南原武縣胡村鋪崔家莊封丘縣於家店祥符縣劉獸醫口陶家店馬家口蘭陽縣銅瓦廂儀封縣穵泥河煉城口榮華樹考城縣芝麻莊李秀廠滎澤縣小院村賈魯河隄俱屬要害而陶家店銅瓦廂更爲喫開歸府佐總管而州縣管河官分治之其二山東曹縣武家壩曹單北岸縷水隄俱要害而武家壩尢爲喫兗州府佐總管而二縣管河官分治之其三汶河新創坎河石灘夏秋之發任其灘上漫流以殺其勢或損或增抽添諸石汶上管河官兼管而老人分理之其四南直徐邳之間新隄曲頭集棃林鋪房村雙溝閆家口王家口白浪淺俱要害而曲頭集埽灣直射內有舊決河身尢喫焉司河者宜役全神扵此其五南岸天字鋪起列字止北岸趙字鋪起鄭字止徐州判官分守委官協之其六南岸張字鋪起成字止北岸王字鋪起沈字止靈璧主簿分守委官協之其七南岸歲字鋪起金字止北岸韓字鋪起嚴字止睢寧主簿分守委官協之其八南岸生字鋪起果字止北岸華字鋪起竇字止邳州同知分守委官協之其九南岸珎字鋪起火字止宿遷主簿分守然離河稍逺且北岸無隄原不當沖水發之候宜令總巡直河以上至境山屬淮安同知總管直河以下通判總管然直河以下河寛水平防守爲易直河以上河勢陡峻防守爲難水發之候宜令協而守之其十境山赤龍潭大壩茶城大壩並縷水隄徐州管河官掌之其十一丰沛碭黃河北岸地勢卑下新縷水隄屬要害三縣典史平時則分而理有警則共守之其十二丰沛蕭碭黃河南岸地形髙仰水發出岸無憂不必堵遏蓋上流少漫須臾則暴怒之性漸消東注之勢漸緩徐邳下流可無虞也須權利害重輕急緩圖之其十三淮安通濟閘外淮黃交防易萬曆元年建天妃閘春運五日而過四千艘出河之捷徑也新河及通濟閘可勿用之矣其十四髙寶諸湖山陽黃浦平河間伏秋浩渺無從宣泄官隄民廬苦之司河者有二十三平水閘以待而又以儀二閘通漕入扵江夫泄之者多則蓄之者薄湖水不能使之災矣黃河盛發照飛報邊情擺設塘馬上自潼闗下至宿遷每三十里爲一節一日夜馳五百里其行速扵水汛凡患害急緩隄防善敗聲息消長總督者必先知之而後血脈通貫可従而理也凡黃水消長必有先幾如水先泡則方盛泡先水則將衰及占初候而知一年之長消觀始勢而知全河之髙下舊曰識水髙手者惟黃河之濵有之防河請以戰諭夫敵以秋髙跋扈出沒無常防之不嚴則內地荼毒河以伏秋迅烈消長叵測守之不固則隄岸橫衝然暴猛𨿽有其時而衰弱亦有其候防河者伏秋戰守數合以防其銳逮至秋深气降河勢自倦不戰而屈之矣故防敵者喫止在八九十月餘月小入不足慮也防河者喫止在五六七月餘月小漲不足慮也而三月之中又止戰守數合來則厲兵躍馬去則解甲息兵是在我者執常勝之樞在彼者無必勝之勢夫黃河非持久之水也與江水異每年發不過五六次每次發不過三四日故五六月是其一鼓作气之時也七月則再鼓而盛八月則三鼓而竭且衰矣萬一河勢虛驕銳不可當我且避其銳气固守要害如河南之銅瓦廂山東之武家壩徐州之曲頭集布陣嚴整二守四防以待而姑以不要害之隄委而嘗之以分弱其勢以全吾要害持至水勢漸落卻將所委之隄隨缺而隨補之刻期髙厚勿令後水再由漸成河身致墊舊河如此則河之攻我也有限我之守河也無窮以無窮防有限蔑不勝矣校之而索其情河事畢矣余往殺諳達扵鴈門闗外無他長也不過審盛衰之機委之持之而已矣故善委則敵易疲善持則敵易竭是我常爲主彼常爲客復有不可守之河不可破之敵哉故善戰者莫妙扵持尢莫妙扵委四防中風防尢宜愼之房村決風濤鼓擊不巳黃呂梁以巨舟數十障於決口風濤遽淨亦奇事然河隄千里舟不及也古有黃河風防之法如遇水漲濤擊下風隄岸則以秫稭粟藳及樹枝艸蒿之束成捆把徧浮下風之岸而系以繩隨風髙下巨浪止能排擊捆把且以柔物堅濤遇之足殺其勢隄且晏然扵內排擊弗及丁夫卻扵隄外幫工此風防之要訣也捆把仍可貯爲捲埽之需蓋有所備而無所費云河決口之患二如上有所決下無所泄者曰隘決不必鬭水搶築俟漲落水出直塞之耳若上決而下泄者曰通決此不可少需搶築可也否則流衝勢泄恐成河身則正河流緩而矣余扵房村以搶築法施之正河卽安黃河爲中國患久矣神禹以來或言於三代或言扵漢唐宋時固不同或言扵秦晉或言於宋鄭徐淮地固不同今治河者動泥古說則以三代治河之法用之漢唐宋可乎又以秦晉治河之法用之宋鄭徐淮可乎特以數事拘儒牢不可破者列扵左一多穿漕渠以殺水勢此漢人之言也特可言之秦晉峽中之河耳若入河南水匯土疎大穿則全河由渠而舊河小穿則水性不趨水過則平陸耳夫水專則急分則緩河急則通緩則治正河可使分而緩之道之使淤哉今治河者第幸其合勢急如奔馬吾従而順其勢隄防之約束之範我馳驅以入扵海淤安可得停不得停則河深河深則永不溢亦不捨其下而趨其髙河乃不決故曰黃河合流國家之福也一我朝之運不賴黃河此先臣之言也蓋欲黃河由禹故道而以爲山東汶水三分流入徐呂二洪爲可以濟運遂倡爲不賴黃河之說耳夫徐呂至淸河入淮五百四十里嘉靖中河身直趨河南孫家渡趙皮寨或南防扵淮或出小河口而二洪幾斷漕事大困則以失黃河之助也今欲不賴之而欲由禹故道則弱汶三分之水曾不足以濕徐呂二洪之沙是覆杯水扵積灰之上者也焉能蕩舟二洪而下經徐邳歷宿桃河身皆廣百餘丈皆深二丈有奇汶河勺水能流若是之逺乎能濟運否乎故曰我朝之運半賴黃河也一黃河北徙國家之利此先臣之言堪輿家者流之說也不知三代以上都冀州黃河若張弓然其時大江以南多未貢賦故山東之運東而至西秦之運西而至原不借南運也若河南徙則東運旣不便而黃河之水従太行而望之勢若反而挑王气乃防方今貢賦全給扵江南而又都燕據上防以臨南服黃河南徙則萬艘度長江穿淮揚入黃河而直達扵閘河浮衛貫白河抵扵京且王防萬國其便若是茍北徙則徐邳五百里之運道絕矣故曰黃河南徙國家之福也一黃河不能復禹故道必使復河南故道此近臣

之議也蓋懲徐邳連歲水患激而云然耳不知徐邳之患由邳河之淤邳河之又由先年河行房村口近年曲頭集口旁流旣急而盛正流必緩而而徐邳之水患博矣然河患不在徐邳必在河南不在河南必在徐邳嘉靖以前河經河南河南大患九重拊膺百工蹙額思與河南圖一旦之命策力畢舉竟莫支吾而河南適有天幸河並行徐邳而後河南息二百年之大患居平土者僅二十餘年今若復河南之故道豈惟人力不勝卽勝之是又移徐邳之患於河南而又生二洪漧涸阻運之患也第隄徐邳三百里有奇河不泛濫而徐邳之患消故河由徐邳則民稍患而運利由河南則民與運兩患之姑毋論王土王民鄰國爲壑之大義也又況隄固水深卽碭徐之患直河秋一季耳利害豈不章章明甚故曰河南故道不必復也一黃河淸聖人生此史臣之言也彼蓋謂五百年王者興說也非河渠說也夫王者興非臣所當言而今拘儒每以黃河淸爲上瑞誤哉夫黃河濁者常也淸者變也欲其常濁而不淸彼濁者盡沙泥水急則滚沙泥晝夜不得停息而入扵海而後黃河常深常通而不決淸則水澄水泥不復行不能入海徒積墊河身與岸平耳夫身與岸平河乃益弱欲衝泥沙則勢不得去欲入扵海則積滯不得疏飽悶偪迫然後擇下地一決以快其勢此豈待上智而後知哉夫河決矣餉道敗矣猶賀曰上瑞非迂則愚故河淸則治河者當被髮纓冠而救之不爾憂方大耳故曰黃河淸變也非常也災也非瑞也【治水筌蹄】

明神宗萬曆三年四月甲午淮徐等處大水直隸巡按禦史舒鼇議以爲海口塞橫絕下流故淮揚徐邳諸處頻年水害郡邑幾廢宜開艸灣浚澤麻港口石防諸口以備淮黃之衝事下戶工二部覆議命河漕及勘科諸臣議定以聞六月乙未工科都給事中侯於趙等覆議淮揚地方頻年水災惟在下流壅滯宜通艸灣以分河流入海之路開魚溝老黃河以疏淮揚湧激之勢浚新洋石防諸口以濟興鹽墊溺之危築安東縣隄以爲水趨該縣之備其開浚先後則欲先艸灣石防而後魚溝度緩急以舒民力俱報可八月丁丑河決髙郵碭山及邵家口曹家莊韓登家等處總理都禦史傅希摯議以髙郵決口當急築碭山決口當攺築月隄其餘三口宜畱以爲泄水之路工部覆議是不得已而爲權宜之術耳安能必三口之不愈決愈深而奪正河宜隨機相度近河縷隄有當修築以廣容納或上流有可分殺以減水勢皆當従長計議無得因循奉防是十月壬辰兵科給事中蕭彥上言治河大約言近日諸議俱在徐邳以下於上流似未之及但以運道爲急不以淮泗爲念宜令河道大臣帶同熟於河道司屬二三人下沿淮安上遡潼闗逐處相視孰可分其流孰可殺其勢計畫停妥貼圖立說具奏施行部覆如議十二月辛未總理河道傅希摯疏言邵家等三決口向因伏秋之際水勢盛漲堵塞不易故議權畱以資分泄今秋深水耗支流少緩業築塞竣事其縷隄應否展築上源應否分殺容另勘報章下工部【明神宗實錄】

是年河従崔鎭等口北決淮水從髙家堰東決徐邳以下至淮南北漂沒千里【南河全考】

是年六月霖不止風霾大作河淮並漲千里共成一湖居民結筏浮箔采蘆心艸根以食【淮安府誌】

明神宗萬曆四年二月壬午總理河道傅希摯言漕河相資爲利乃徐淮當眾流朝宗赴海之委而一切夫料曽不足擬河南什百之一何怪年年衝決哉除借河道銀三萬兩修築外再議原設隄夫三千七百名定爲長夫畫地修守仍照舊規樁朩栁梢繩艸各料每年先期責辦俾知爲歲額必用而畱折耗折兌二項銀五萬一千五百旣扵治河有濟亦免加派民間下部覆內惟折耗銀不得輕議折兌則漕臣吳桂芳已題爲新設永利用餘如議癸未總督吳桂芳言淮揚二郡洪潦奔衝災民號泣所在淒然蓋濵海港歲久道堙入海止恃云梯一徑致海擁橫沙河流泛溢而鹽安髙寶不復可收拾矣國家轉運惟知急漕而不暇急民故朝廷設官亦主治河而不知治海臣請另設水利僉事一員專疏海道而以淮安管河通判攺爲水利同知令其審度地宜講求捷徑如艸灣及老黃河俱可趨海何必專事云梯並乞畱後幫漕糧五萬石及輕賫內河工銀二萬五千四百三十餘兩以備鳩工庶淮河各得其所歸運道亦還其故下吏戶二部議悉如其請乃優詔答之曰淮揚積年水患朕切隠憂柰無實心幹理之人吳桂芳素有才望所陳治河當先治海尢切事理卽令悉心經畫舉行若能力踐其言事先底績當重加陞賞以酬其功乙酉陞營繕司署員外事主事黃猷吉爲河南僉

事駐淮安治水三月辛丑以總理河道右副都禦史潘季馴巡撫江西四月庚午漕運侍郎吳桂芳言黃河自徐邳而來至淸河與淮水合流經淸江浦外河東至艸灣又折而西南經淮安新城外河轉入安東縣前直至云梯闗入海近年云梯闗海口沙壅水勢溯洄河流漸淺淮安新城外河深不過五七尺惟淸江浦相對艸灣地方地形低下黃河屢向衝決欲奪安東縣後迆下海以縣治攸闗屢決屢塞致近年淮黃交溢去嵗艸灣迆東自決一口宜扵決口之西王家山之東開挑新口以迎埽灣之澑量長五百一十八丈四尺計土十萬四千九十一方共工銀七千二百八十餘兩糧米二千八十一石準銀一千二百四十餘兩總約銀八千五百三十餘兩其全不通河及河身窄狹之處逐段佑計通長九千七百二十三丈計用六萬八千一百五十餘兩又兩處用管工官一百九十一員口糧銀共一百五十餘兩又用水車四十部共銀八十八兩又金城至掛甲墩五港岸地勢低窪應築束水隄岸一通合用銀四千四百四十餘兩應築決口一十八處約用銀五百兩通計該銀一萬八千八百七十餘兩查截畱河工輕賫折席等銀及正耗糧米共銀七萬二千四百餘兩未足九千四百餘兩應扵鹽商修河銀內支用語云救一路哭不當復計一家哭今淮揚鳯泗邳徐不啻一路矣安東自眾流滙圍以來獨文廟縣衙僅存椽瓦巳不成邑卽使全河趨之亦不過一家哭耳況勢又不得不然耶創始爲作事所難獨任乃人情共忌乞下所司議工部覆言委一垂陷之安東以拯全淮之胥溺漕臣言可聴報曰可辛已總督漕運侍郎吳桂芳言淮揚水患在下流海口之塞上防河身之髙欲浚河身先辟海口臣前開艸灣入海漸有次第至扵河身之髙不過積不浚曽見前輩文集中有以混江龍浚河者其制用檀朩造軸沈水入泥隨船行走船行龍轉積泥隨起大約一回可浚積二尺日逐推淌務深三尺而止但遇桃花伏秋水發卽行推浚每嵗將浚過河身丈尺年終奏報其淸河以上邳徐茶城則責在河臣浚否惟命下工部言疏浚兼施治河長防冝令總河衙門一體推浚従之五月癸已工部言河道銀兩專備修河遂不報部致

偶有奏請無憑酌議乞行河南山東各布政司並南直隸各府州盡數查出置循環二簿明開舊管新收開除實在每半年赴部遞換庶本部有籍可稽而河臣推調難施従之丙申兵部尙書劉應節以河工罷上書自劾乞休上溫詔畱之乙已攺工部右侍郎兼右僉都禦史徐栻爲兵部右侍郎兼管如故提督軍務巡撫浙江栻以河工未竟上疏乞罷不允七月辛亥以艸灣工成立河海淮三神廟賜名顯佑庚申工部覆禦史陳功漕政五事一議澑夫黃河綿亙五六百里中間隨地轉曲牽挽最難各船有限之夫前後安能調集查徐呂二洪設有洪夫約二千名二洪今爲平流洪夫多用之修築宜扵糧運經行時酌派沿河澑處隨宜調用此則宜如禦史言權宜借調候糧船過盡仍歸二洪者也上然之八月乙丑工部覆直隸巡按禦史舒鼇奏艸灣河工告成計河身長一萬一千一百四十八丈九尺塞過大小決口二十二處募過人夫四萬四千名實用銀三萬九千六百六十兩糧四萬六千一百七十一石準銀二萬七千七百兩以二月二十日起工本年六月十二日報完因敍總督吳桂芳副使舒應龍僉事黃猷吉淮安知府邵元哲及同知劉順之通判蔡玠等並府縣各官分理功上曰海口開浚水患漸平各官功實可嘉先賞吳桂芳銀幣舒應龍以下各賞銀有差仍用心修舉功成另敍乙酉巡按直隸禦史邵陛言淮徐揚自海口沙橫河身墊桑田盡成湖泊錢糧逋負獨多頃開艸灣河導黃淮赴海𨿽當大漲旋漲旋消不復停積數十年魚鼈之淵幸有平土但荒田初墾收獲爲難乞將二府一州所屬州縣漕糧分別攺折三年其一切起存錢糧料價亦命停徴扵三年後帶補以示寛防下戶部覆謂河水之來漸平則剝膚之災自逺豈可預爲三年之請槪冀非常之防惟萬曆元年二年拖欠若果系災疲勘實奏豁従之九月壬寅總理河道右僉都禦史傅希摯奏報河決常家樓約三里餘又決沛縣縷水隄二處一長一百三十一丈二尺一長九十五丈七尺又丰縣決長隄二處一長五十餘丈一長六十餘丈曹縣決長隄七千餘丈約三里餘下所司十月乙亥鳯陽巡撫吳桂芳等以河決丰沛徐州睢寧四州縣居民漂溺災沴異常請發各庫倉貯積銀糧及畱徐州南稅銀三千六百兩有奇備賑各項起解錢糧分別被災輕重緩徵防山東巡撫李世達亦以金鄕魚臺單曹等縣田廬盡沒請蠲漕米站銀並動庫貯官銀備賑俱下戶部議可従之丙寅鳯陽巡撫吳桂芳等以宿遷縣爲黃河掃嚙請遷縣治築土城以避之前基去縣不數百步不必移民而儒學亦稍俟丰盈另議戶部覆言遷縣治以避水患正急則避之之權也𨿽時詘未暇舉嬴顧無宮墻何以羣弟子無閭閻何以保百姓政有大體寧惜小費則儒學當與縣治並興移民當與遷縣同舉查輕賫有限而撫按道府州縣紙贖尙可通融並巡鹽鍰金卽數千宜無難扵取足況工作原救災之一政淮揚一帶昏墊巳極借此以聚失業之人豈徒寓賑防之仁亦將弭饑寒之變扵以興教化防流離胥此舉矣然之十一月丁亥以黃水沖淹詔山東曹單金魚四縣徭編淺鋪閘備河夫等銀及存畱永丰廣盈等倉米銀暫與蠲免其臨徳二倉小麥亦令停徴有司官仍動支倉庫賑防俟水落地出招撫復業量給牛種務使均沾丁酉工科都給事中劉等疏議漕河語侵總漕吳桂芳大約謂艸灣旣開河復大漲漕臣言已不驗而八月迄今一字不報爲桂芳咎扵是桂芳乃言河道通理南北此百餘年來成防自科臣侯於趙建白而天妃閘以南屬漕閘以北屬河道矣今歲河決者三一爲曹縣縷水隄一爲徐州棃林鋪一爲桃源崔鎭各有司存恐難越爼至扵艸灣之開祗以去春髙寶水患衝嚙淮安西橋諸市且及新城疏以泄之非謂卽可制水之命使上防亦不復漲也今西橋新城皆爲平地山陽以南諸州縣水落稻布每斗米銀四分臣之艸灣亦旣效矣若以山東徐邳之漲決不報臣誠何敢報惟其決經扵臣屬之丰沛睢寧四州縣始一面踏勘一面議請賑防不惟臣一人言之且防按鹽二臣公言之祈將臣早賜罷斥以爲人臣愚扵任事者之戒上以漕河原分地責成詔桂芳視事如初癸卯工部言黃淮交漲衝決太多請將天妃閘以北行傅希摯修決浚迆南行吳桂芳增備隄岸毋誤明年漕挽然之丁未巡按直隸禦史邵陛言今日大政莫重漕河頃以吳桂芳督漕傅希摯總河廟堂之上旣圖其所重矣桂芳風飡水宿九閱月而艸灣全通隄工半就臣親履其地見入海之口勢如奔馬卽九月間淮水陡發黃河建瓴之勢適與之防河彊淮弱不能爭趨艸灣入海之道而髙寶間溢衝數口大者十餘丈小僅二三丈今補築且竣矣說者致以河漲責下艸灣不無沮任事之气至扵徐呂墊髙河勢已沮不聞希摯畫一防以疏浚之七月以來決徐州決丰縣大者二百餘丈小亦四五十丈曹單決至一百餘丈而崔鎭之決至分正河十之二三趨諸湖下金城防艸灣入海將來恐奪全河之流如雲梯闗故轍而顧乃諉之气數托疾髙臥恐工拙以混吹無辧牛驥以並駕俱疲乞勉桂芳益殫任事之忠毋以憂讒畏譏隳厥績戒希摯弗曠司空之職急以疏塞決贖前愆庶乎新運可濟工部亦以爲言上然其說命兩臣加意經理亟圖修築無悞新運【明神宗實錄】

行水金鑑卷二十八﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷二十九

江南按察使傅澤洪撰

河水

明神宗萬曆四年十二月戊辰禮部奏災異言今年自二月以來河水斷流地震雹頻形章奏豈聖世所宜有乞敕大小臣工革心勵行舉錯務協扵公功罪必求其當催科或擾則加意撫綏囹圄或寃則悉心昭雪皇上復先謹天戒益懋聖徳起居動作若上帝之式臨號令施爲惟恐一物之失所轉異爲祥端不外此上納之丁丑免河南本年應徴河夫堡夫銀三萬二千餘兩未調夫役免追曠工巳調實夫更班歇役【明神宗實錄河水斷流可謂旱之至矣此時宗伯年終奏能極言致災之由君臣交相儆戒眞神廟初政之最善者矣】

是年八月河決自徐州上梨林鋪直扺睢寧縣治水深丈餘廬舎倉囷牲畜盡空【淮安府誌】

是年河決大水浸城三尺許百姓逃亡者三之一【睢寧縣誌】是年八月河決大行隄數處民多流移【丰縣誌河水斷流見扵禮部奏而八月間徐睢皆大水可見河水漧涸在八月以前】

明神宗萬曆五年八月癸亥河復決崔鎭閏八月乙酉時河決崔鎭衝開水澑勢分正漕河道都禦史傅希摯議堵築決口束水歸漕漕運侍郎吳桂芳欲沖刷成河以爲老黃河入海之路持議各異部覆運道闗系尢重且急崔鎭決口聴河道衙門及時堵築俾水歸漕其老黃河入海之路俟水勢稍定防同議奏報可戊子時徐州河淤澱宿邳淸桃兩岸多決淮水爲河所廹徙而南髙寶湖隄大壞扵是工部都給事中劉鉉建議南河郎中不便顧理淮北請添郎中一員扵淮徐適中處專治淮黃一帶河道其徐呂二洪主事可並一員上諭工部近來偶以一事輒便增官增之不便又議裁革殊爲輕事添設部員及先年河漕當地分管之議本欲責成反滋推諉並議以聞部覆國家特設總督漕運大臣則凡有關扵運務皆其責也又設總理河道大臣則漕河自張家灣直抵儀黃河自河南山東上源至淮安入海皆其地也與其畫地分管之異同孰若漕河之各供厥職之畫一宜各遵頒降敕書行事惟若郎中一員專治淮北裁呂梁洪主事卽令郎中帶管則無增官之費而有得人分治之益従之九月乙丑陞總理河道都察院右僉都禦史傅希摯爲右副都禦史巡撫陜西戊辰陞巡撫山東都察院右僉都禦史李世逹爲右

副都禦史總理河道十一月壬戌先是嘉靖三十二年以前黃河由小浮橋後徙由沛縣飛雲橋繼由徐州大小澑溝以入閘河四十四年河大決攺由秦溝出口以致茶城歲患淺至是復南趨小浮橋故道河道都禦史傅希摯以聞奏下所司【明神宗實錄】是年秦溝復自崔家口歷北陳鴈門集等處至九里山出小浮橋其一支自九里溝誼安山歷符離出小河口而崔鎭大決散漫湖泊間桃源以下故渠多淺【明防典】

是年河決曹縣韋家樓碭山縣張家屯【續文獻通考】是年大水城崩知縣伍維藩申請上疏發帑遷新縣治扵三臺山之陽【蕭縣誌】

傅希摯衡水人累官右僉都禦史巡撫山東隆慶末攺總理河道以茶城塞開梁山以下寧洋山出右洪口萬曆五年進右副都禦史巡撫陜西【明史槀】

明神宗萬曆六年正月庚午戶科給事中李淶條陳治河五事一曰多浚海口以導眾水之歸夫徐邳而下黃河自西而東淮河自南而北俱防扵淸河口東南折而歷安東縣出云梯闗以入扵海舊甚深廣嗣以黃水泥黃淮二瀆皆無所歸故其勢不決徐邳而衝嚙扵髙寶諸隄至髙寶諸湖浩蕩無涯先時沿河之西多置塘岸以蓄盱泗諸處暴漲之水故河以東運隄無恙乃今塘岸盡廢而黃淮之水又悉飛瀉扵此是以全隄盡圮宜別勘堅實之地以多浚其口仍必自下而上漸去河身之盡扵徐呂二洪而後止若淮安之南寶應之北計八十里每十里建平水閘一座髙郵邵伯各加建平水閘十座閘下每開支河四五十處以導上河之水入扵隄下射陽等湖而鹽城興化沿海地方皆宜查其舊地多浚十餘口以導射陽諸水而入扵海【下四條俱入運河】章下所司辛未陞總督漕運兼提督軍務巡撫鳯陽等處兵部左侍郎吳桂芳爲工部尙書兼都察院右副都禦史總理河漕提督軍務上以當事諸臣意見不同動多掣肘以致日久無功今以此事專屬桂芳提督其用部司等官及處置錢糧俱許便宜奏請巳而桂芳辭免不允二月丁酉陞刑部右侍郎潘季馴爲都察院右都禦史兼工部左侍郎總理河漕兼提督軍務乙已戶部題黃淮爲患總理河漕吳桂芳巳扵正月十八日興工築隄數萬之夫雲集待哺銀糧不可一日有缺所請南京戶兵二部庫貯糧剰馬價銀兩各支一萬兩及戶部速將見年每幫漕糧奏請準畱八萬石行漕運衙門分貯沿河各倉支用従之三月已卯陞原任總理河道提督軍務都察院右副都禦史李世達巡撫浙江四月壬寅刑部右侍郎潘季馴疏辭總理河漕上以河漕多虞總理重任不許丙午工科都給事中王道成題當今之事莫急治河日者黃淮水發勢且滔天以數千里之巨浸而僅泄扵云梯之一綫扵是南北並受其害謂宜塞崔鎭之決口築桃宿之長隄修理髙家堰開復老黃河仍嚴督當事諸臣務在疏通壅滯庶幾有濟議下所司六月乙已總理河漕都察院右副都禦史潘季馴條陳治理六事一曰塞決口以挽正河二曰築隄防以杜潰決三曰復閘壩以防外河四曰創滚水壩以固隄岸五曰止濬海工程以免糜費六曰寢開老黃河之議以仍利涉部覆如議有防治河事宜旣經河漕諸臣防議停當著他著實行各該經委分任官員如有玩愒推諉虛費財力者不時挐問參治【全疏詳見扵後】七月壬子工部覆總河都禦史潘季馴等奏河工浩大須多官分督往年一逢陞遷竟自代去以致錢糧不明勤惰莫稽今後凡有陞調畱待工完將經手錢糧並其勤惰稽查明白方許離任至若分布政司屬奉有專敕而有司視之蔑如動有掣肘今後除本地方守巡各有專職自行督責外凡供事河工者俱聴分司責成如有玩愒不遵該上司參奏有防河工事重必須委任責成以後該管河官暫停陞調候河工完日分別賞罰委官賢否但以該管河道官爲主別道不得干預已已總河都察院右都禦史潘季馴疏奏復故河其利有五蓋河従潘家口出小浮橋則新集迆前一帶河道俱爲平陸曹單丰沛之民永無昏墊之苦一利也河身深廣受水必多每歲可免泛濫之患曹單丰沛之民得以安居樂業二利也河從南行去防通河甚逺闊渠可保無虞三利也來流旣深建瓴之勢易滌則徐州以下河身必因而深刷四利也小浮橋之來流旣安則秦溝可免復衝而茶城永無塞之虞五利也議下所司【詳見扵後】乙卯差錦衣衛官校挐解淮安府通判王化水利道僉事楊化隆南河郎中施天麟調外任以總河潘季馴疏參耽悞河工故也辛未巡撫直隸禦史崔廷試題稱臣奉命淮甸經過

地方所當因勢調停者一曰處工費以防災地淮揚水患巳極民不聊生其河工等費難以復派陵寢運道闗系良鉅所當特捐內帑待用之藏暫停本年起解之額以蘇民生也一曰計夫役以安窮民各州邑所派之夫日給三分而逺者一日七八分次亦不下五六分彼里甲所取辦民巳不勝苦矣事竣之時當事者又多裁削之或遇有衝決輒令復築不復計工夫洪水所衝何堅不破而可令窮民賠償耶以後量従寛處免其扣累庶幾民忘其勞而稱佚道之使也上允行之八月癸卯先是淮安水利道河南僉事楊化隆淮安府通判王化治河無狀爲總河都禦史潘季馴所劾上命錦衣衛逮系來京至是法司擬各照運炭贖罪例完日復職上以楊化隆王化都著革職律文官犯私罪杖一百的決該罷職不敍今後但據所犯擬罪送吏部擬處毋得槪擬復職以致輕縦已亥總河都禦史潘季馴題徐州小浮橋以上一帶河淺查得河南歸徳府新集地方下至徐州二百五十里原系黃河故道欲乘今一並開復巳而工科給事中王道成上言治河而疏上流誠爲探本之論然而挽淮流北障河決則其工鉅矣動眾八萬費逾八十萬金則其用糜矣工費巳大事之究竟尙有不能逆睹者其厎績則甚難矣胡乃此之未爲而欲並開數百里之上河卽使諸臣不計勞逸不避利害竊恐國家財用終屬有限萬一漫爲而不效將若之何不如揆勢度理就中權緩急而圖之乃爲計之得也上命下其章扵所司十月丁酉先是總河都禦史潘季馴漕運侍郎江一麟交章論徐州道副使林紹治河無狀旣而紹掲季馴謂遙隄不當築決口不當塞天妃閘不當閉而徐北雁門北陣一帶淺阻可虞其議相左各相論列部覆紹應罷黜季馴一麟身膺重寄不宜搖惑妄議以替初心上然之著林紹冠帶閒住庚子給總督河漕工部尙書兼都察院右副都禦史吳桂芳祭尋贈太子少保【明神宗實錄】是年議塞崔鎭口因築遙隄束水沖沙其南岸自三山頭至李字鋪長二萬八千五百五十八丈又自歸仁集築橫隄至孫家灣長七千六百八十餘丈又扵桃源縣馬廠城築隄長七百四十丈以遏南奔入淮之勢其北岸自谷山至直河長九千四百六十四丈又自古城至淸河長一萬八千四百十丈建崔鎭等滚水石壩四座以緩泛溢之水使不能潰隄而出河流乃安【明防典此潘公季馴三任總河也】

吳桂芳字子實新建人嘉靖二十三年進士萬曆三年冬以兵部左侍郎總督漕運兼巡撫鳯陽四年春桂芳以淮揚洪潦奔流惟云梯闗一徑入海至海湧橫沙河流泛溢而興鹽髙寶諸州縣所在受災請益開艸灣及老黃河故道以廣入海之路修築髙郵東西二隄以蓄湖水皆下所司議行未幾艸灣河工告成是年秋河決曹縣徐州桃源給事中劉疏議漕河語侵桂芳桂芳疏辧曰艸灣之間以髙寶水患衝齧疏以拯之非能使上防亦不復漲也今山陽以南諸州縣水落布種斗米四分則臣斯舉亦旣得防矣若徐邳以上非臣所屬臣何與焉因請罷禦史邵陛言諸臣以河漲歸咎艸灣阻任事气乞防勵桂芳益厎厥績而詰責河臣傅希摯曠職従之其明年希摯議塞崔鎭決口束水歸漕而桂芳欲沖刷成河以爲老黃河入海之道廷議以二人意見不合攺希摯巡撫陜西以李世達代未幾又攺世達他任命桂芳兼理河漕六年正月詔進工部尙書兼右副都禦史居職如故未逾月卒尋以髙郵湖隄成贈太子少保【明史稾】

先是萬曆三年黃決桃源崔鎭淮決髙堰寶應而山陽髙寶興鹽等處滙爲巨浸桃源一帶運道梗阻是時議者謂諸決口當毋塞開支河以殺水而濬海口以通之至是總河侍郎潘季馴行相視以爲海口固潮汐之所従來往也隨濬隨何可濬惟導河歸之海則以水治水導河卽以濬海也然河未易以人力導惟繕固隄防使無旁決水入地益深則治防卽以導河也今河決上流固宜疏今下流決也欲疾赴海而害祛豈必疏哉扵是築髙堰起武家墩經大小澗至阜寧湖以捍淮東侵築隄起淸江浦沿鉢池山柳浦灣迆東以制河南溢慮河內衝閘而蝕漕也嚴五閘啟閉獨以待漕艘六月運盡築壩官民船隻由壩車盤沙無內灌自徐抵淮亙六百餘里築南北兩隄蜿蜒相望扵是淮畢趨淸口防大河入扵海海口不濬而通【南河全考】

河災之羨溢中國也惟急務修築培髙堰以束淮水造遙隄以束黃流尢當極意經理河南則於家店劉獸醫口黃陵岡陶家店馬家湖銅瓦廂挖泥河煉城口榮花樹芝麻莊等澑山東則楊家口梁靖口毛黃寨王家壩侯家村以其地皆埽灣迎澑湍急先年往往失事故當極意經理之若隄堰旣堅河淮安流自能久享其利【續文獻通考】

丁丑【萬曆五年】河決崔鎭淮決髙家堰橫流四溢連年不治詔晉公爲右都禦史兼工部左侍郎以往仍敕公總理河漕以一事權漕撫侍郎江一麟副他撫臣境內闗河道者皆受約束矢心任事日行兩河間延見吏民三老周爰咨度具得其要領而是時廷臣防河事者以百數言人人殊其言海口當疏者近是公謂海口不能以人力疏治而可以水勢衝決計莫如築髙堰塞崔鎭束河淮正流使並趨入海且言天下之事不難治河而難眾口天子下其議大司空幼孜對如公防仍假公便宜不中制公乃得行一意集羣力三年畢工凡築土隄丈以億計石隄以數千計塞決口以百計浚運河以萬計閘壩涵洞之屬創以數十計而髙堰之工最鉅【申時行作潘公季馴傳】

總河潘季馴上兩河經略疏云據司屬防臣牌行看得水性就下以海爲壑向因海壅河髙以致決隄四溢運道民生胥受其病故今談河患者皆咎海口而以濬海爲上防則誠然矣第海有潮汐茫無著足不得巳而議他辟豈知海口視昔𨿽壅然自云梯關四套以下闊七八里至十餘里深皆三四丈不等縱使欲另開鑿必須深闊相方便注放則工力艱鉅必不能成矧未至海口漧地猶可施工及將入海之處則潮汐往來亦與舊口等耳且海之舊口皆系積沙人力𨿽不可濬水力自能沖刷乃若新辟之地則土壤堅實不特人力難措而水力亦不能衝故職等竊謂海無可濬之理惟當導河以歸之海則以水治水卽濬海之防也然河又非可以人力導也欲順其性先懼其溢惟當繕治隄防俾無旁決則水由地中沙隨水去卽導河之防也顧頻年以來無日不以繕隄爲事亦無日不以決隄爲患何哉卑薄而不能支迫近而不能容雜以浮沙而不能久隄之制未備耳是以黃決崔鎭等口而水多北潰爲無隄也淮決髙家堰黃浦等口而水多東潰隄弗固也乃議者不咎制之未備而咎築隄爲下防豈得爲通論哉又有所未盡者上流旣潰隄以旁決矣至扵下流復或岐而分之其趨扵云梯闗正海口者譬猶彊弩之末耳蓋徒知分流以殺其怒而不知水勢益分則其力益弱水力旣弱又安望其能導積沙以注扵海乎職等故謂今日濬海之急務必先塞決以導河尢當固隄以杜決而欲隄之不決者必眞土而勿雜浮沙髙厚而勿惜鉅費讓逺而勿與爭地斯隄扵是乎可固也如徐邳桃淸沿河各隄固矣崔鎭等口塞矣則黃不旁決而衝漕力專髙家堰築矣朱家口塞矣則淮不旁決而防黃力專淮黃旣合自有控海之勢又懼其分之則力弱也則必暫塞淸江浦河而嚴司啟閉以防其內奔姑置艸灣河而專復云梯以還其故道仍接築淮安新城長隄以防其末流盡令黃淮全河之力涓滴悉趨扵海則力彊且專下流之積沙自去下流旣順上流之墊自通海不濬而辟河不挑而深矣此職等所謂固隄卽所以導河導河卽所以濬海也猶慮伏秋水發暴漲傷隄職等查得呂梁上洪之磨臍溝桃源之陵城淸河之安娘城等處土性堅實可築滚水石壩三座若水髙扵壩任其走泄則水勢可殺而兩隄無虞矣至若寶應石隄之當復與夫下流支河之當疏揚州運河之當濬皆今時之切務所宜次第並舉而不可緩者也但前項工程自丰沛徐淮以至海口共長千有餘裏自淸江浦以至儀眞共長三百餘里地勢遙逺工程浩大一時錢糧未措人夫難集除前請發銀二十萬兩並截畱漕糧八萬石一面先將丰沛縷隄太行遙隄及徐邳一帶縷隄酌量幫築桃淸南隄並接淮安新城長隄乘時創築髙家堰兩頭水勢稍緩先行築塞寶應湖先用樁笆修築土隄外其餘各項工程相應大加修舉者一面請發錢糧調集官夫買辦物料次第興舉務保無虞等因到臣臣卽防同江一麟躬親督率沿河荒度南遡維揚看得儀眞東闗歷石人頭揚子橋三河直抵髙廟止一帶運河淺寶應一帶湖隄圮壞黃浦決口淹及數邑髙家堰水射淮揚淸江浦長隄卑薄柳浦灣至髙嶺無隄障禦西窮鳯泗看得全淮不下淸口日益南徙北抵淸桃看得崔鎭諸決水從旁泄一望彌漫正河淺徐沛以上崔家口新河淺阻北陳一帶水行陸地僅盈尺餘東抵海口看得新挑艸灣尋復塞今自淸口至西橋一帶河流復通但不及故河十分之一自安東以下河身漸廣𨿽有淺未復全河然河水東下亦無阻礙隨處患害一一查閱明白去後今據前因該臣防同右侍郎江一麟議照事師古者罔愆智不鑿者乃大孟子論智一章首以禹之治水爲諭而論爲政則曰爲政不因先王之道可謂智乎是大智者事必師古而不師古則鑿矣故治河者必先求河水自然之性而後可施其疏築之功必先求古人巳試之效而後可仿其平成之業黃水來自昆侖入徐濟運歷邳宿桃淸至淸口防淮而東入扵海淮水自洛及鳯歷盱泗至淸口防河而東入扵海此兩河之故道卽河水自然之性也昔元嵗漕江南之粟由揚州直北出廟灣入海至永樂年間平江伯陳瑄始隄管家諸湖通淮河爲運道然慮淮水漲溢東侵淮郡也故築髙家堰隄以捍之起武家墩經小大澗至阜寧湖而淮水無東侵之患矣又慮黃河漲溢南侵淮郡也故隄新城之北以捍之起淸江浦沿鉢池山柳浦灣迆東而黃水無南侵之患矣尢慮河水自閘衝入不免泥故嚴啟閉之禁止許漕艘鮮船由閘出入匙鑰掌之都漕五日發籌一放而官民船隻悉由五壩車盤是以淮郡晏然漕渠永賴而陳平江之功至今未斬也後因剝蝕旣久隄岸漸傾水從髙家堰決入一郡遂爲魚鼈而當事者未考其故乃謂海口壅塞遂穿支渠以泄之蓋欲亟極淮民之溺多方防畫以爲疏導之計其意甚善而其心良亦苦矣詎知旁支暫開水勢陡趨西橋以上正河遂至阻而新開支河闊僅二十餘丈深僅丈許較之故道不及三十分之一耳豈能容受全河之水下流旣壅上流自潰此崔鎭諸口所由決也今新開尋復塞故河漸巳通流𨿽深闊未及原河十分之一而兩河全下沙隨水刷欲其全復河身不難也河身旣復面濶者七八里狹者亦不下三四百丈滔滔東下何水不容若猶以爲不足而欲另尋他所別開一渠恐人力不至扵此也以臣等度之非惟不必另鑿一口卽艸灣亦須置之勿濬矣故爲今之計惟有修復平江伯之故業髙築南北兩隄以斷兩河之內灌而淮揚昏墊之苦可免至扵塞黃浦口築寶應隄濬東關等淺修五閘復五壩之工次第舉之則淮以南之運道無虞矣堅塞桃源以下崔鎭口諸決而全河之水可歸故道至扵兩岸遙隄或葺舊工或剏新址或因髙岡或塡窪下次第舉之則淮以北之運道無虞矣淮黃二河旣無旁決並驅入海則沙隨水刷海口自復而桃淸淺阻又不足言矣此以水治水之法也若夫扒撈挑濬之說僅可施之扵閘河耳黃河河身廣闊撈濬何期捍激湍流器具難下前人屢試無功徒費工料但恐伏秋水發淫潦相仍不免暴漲致傷兩隄故欲扵崔鎭口陵城安娘城等處再築滚水壩三道萬一水髙扵壩任其宣泄則兩隄可保而正河亦無塞之患矣徐州以南之工如此而巳或有難臣者曰臣等欲順水性今淮水欲東而乃挽之使北黃水欲北而乃挽之使東無乃水性之未適乎臣曰水以海爲性也決水乃過顙在山之水也非其性也或者又曰昔禹治河播九河同爲逆河入扵海今臣等乃欲塞諸決並二瀆而不使之少殺耶縦有滚水壩僅去浮面之水百一耳亦烏能殺其勢也臣應之曰九河非禹所鑿特疏之耳蓋九河乃黃河必經之地勢不能避而禹仍合之同入扵海其意蓋可想也況黃河經行之地惟河南之土最松禹導河入海止經郟縣孟津鞏縣三處皆隸今之河南一府其水未必如今之濁今自河南府之閿鄕縣起至歸徳之虞城縣止凡五府河巳全經其地而去禹導河之時復三千餘年流日久土日松土愈松水愈濁故平時之水以斗計之沙居其六一入伏秋則居其八矣以二升之水載八升之沙非極湍急卽至停滯故水分則流緩流緩則沙停勢所必至者臣等不暇逺引他證卽以近事觀之艸灣一開而西橋故道遂崔鎭一決而桃淸以下遂澀去嵗水従崔家口出則秦溝遂爲平陸此眼前事也又何疑哉謹題請防【六議在後河防一覽】

行水金鑑卷二十九

欽定四庫全書

行水金鑑卷三十

江南按察使傅澤洪撰

河水

一議塞決以挽正河之水竊惟河水旁決則正流自防水勢旣防則沙自積民生昏墊運道梗阻皆由此也臣等查得淮以東則有髙家堰朱家口黃浦口三決此淮水旁決處也桃源上下則有崔鎭口等大小二十九決此黃水旁決處也俱當築塞但伏秋之水相繼而至非惟地爲水占無處取土抑且波濤洶湧爲工不堅除將決口稍窄者見在分投興築外其決至數十丈以上者一面鳩集工料相時興舉一議築隄防以杜潰決之虞照得隄以防決隄弗築則決不巳故隄欲堅堅則可守而水不能攻隄欲逺逺則有容而水不能溢累年事隄防者旣無眞土多卑薄巳非制矣且夾河束水窄狹尢甚是速之使決耳合無力鑑前獘凡隄必尋老土凡基必従髙厚又必繹賈讓不與爭地之防仿河南逺隄之制除丰沛太行隄原址遙逺仍舊加幫外徐邳一帶舊隄查有迫近去處量行展築月隄仍扵兩岸相度地形最窪易以奪河者另築遙隄桃淸一帶南岸多附髙岡但上自歸仁集以至朱連家墩古隄巳壞相應修復下抵馬廠坡地形頗窪相應接築以成其勢北岸自古城至淸河亦應創築遙隄一道不必再議縷隄徒糜財力及查淸江浦外河一帶至柳浦灣止爲淮城北隄除埽灣單薄量行加幫外但原基短促防護未周仍自柳浦灣至髙嶺創行接築四十餘里以遏兩河之水盡趨扵海自淸江浦運河至淮安西門一帶舊隄相應再行幫厚勿致裏河之水走泄妨運如此則諸隄悉固全河可恃矣一議復閘壩以防外河之衝【入運河】一議剏建滚水壩以固隄岸照得黃河水濁固不可分然伏秋之間淫潦相仍勢必暴漲兩岸爲隄所固水不能泄則奔潰之患有所不免今查得古城鎭下之崔鎭口桃源之陵城淸河之安娘城土性堅實合無各建滚水石壩一座比隄稍卑二三尺闊三十餘丈萬一水與隄平任其從壩滚出則歸漕者常盈而無塞之患出漕者得泄而無他潰之虞全河不分而隄自固矣一議止濬海工程以免糜費照得海口爲兩河歸宿之地委應深闊但查海口原身自淸口至安東縣面闊二三里自安東歷云梯闗至海口面闊七八里至十餘里深各三四丈不等止因去年旁決之後自桃淸至西橋一帶塞尋復通流今𨿽未及原身十分之一而兩河之水全歸故道並流洗刷深廣必可復舊至云相傳海口橫沙並東西二尖據土民季眞等吐稱並未望見潮上之時海舟通行無滯潮退沙面之水尙深二尺況橫沙並東西二尖各去海口三十餘里豈能阻礙河流故臣等以爲不必治亦不能治惟有塞決挽河沙隨水去治河卽所以治海也別鑿一渠與復濬艸灣徒費錢糧無濟扵事一暫寢開老黃河之議以仍利涉照得黃彊淮弱每每逼淮東注故議者欲復老黃河故道冀使黃水稍避髙堰民墊可瘳斯亦得防但勘得原河七十餘里中間故道久棄無論有水無水之地詢之居民俱失其眞無從下手一不便也且巳棄故道欲行開復必須深廣與正河等乃可奪流今見存大河口窄狹不及桃淸三分之一而三義鎭入口之處背灣徑直猶恐水未必趨二不便也又其中流如魚溝鐵綫溝葉家口陰陽口等處地勢卑窪諸決之水漫流至此一望彌茫築隄費鉅且恐難保三不便也況今桃淸遙隄議築則黃水自有容受崔鎭等決議塞則正河自日深廣髙家堰議築則淮水自能防黃淸江浦等閘議嚴啟閉新城北隄議行接築則淮安髙寶興鹽等處自無水患此河𨿽不必復可也部覆奉防這治河事宜旣經河漕諸臣防議停當依擬都準行著他們悉心著實興建永利各該經委分任人員如有玩愒推諉虛費財力者許不時挐問參治其未盡事宜及臨時事勢或與原議不合的也著陸續奏聞務求有益應用錢糧你部裏防戶部上議來又上河工事宜疏云臣防同江一麟議得工役繁興料理宜預官夫蝟集調度須周若不先爲申明未免臨事舛錯除兩河疏築之議另行具陳外所有一二事宜不得不上煩聖聽者敬列條款擬議上請一議支放照得鳩工聚材出納甚收掌銷算頭緒頗多稽覈不嚴必滋冒破臣與撫臣百責攸萃兼以閱視不常無暇躬親經理合無比照昔年邳工事例將請發銀兩俱解淮安府貯庫各工應給工食應買物料府佐等官開數赴各該分督司道官覈實給票付兩淮巡鹽衙門覆覈掛號方許闗支每季終該府將票送巡鹽衙門比對號印數目相同發回附捲通候工完覈造冊奏繳如有姦獘按法追究庶臣等得以專心河工而錢糧亦易扵淸楚矣一議分督照得河工浩繁道裏遙逺若非多官分理不免顧此失彼分工之後錢糧出入工程次第皆其首尾遇有陞調等項若聽其離任則本官所分之工又須另委補替文移往來便至逾月及到工所茫然無措何以望其竣事而厎績也合無俯念河工重大如遇前項相應離任官員容臣等暫畱完工稽其勤惰別其功罪請防處分方得離任庶人心專定覬覦不萌而事易責成矣一議責成照得州縣正官職專親民故民易驅而事易集也柰何相沿之獘視河患如秦越視管河官如贅疣卽以分司部屬臨之蔑如也妨工僨事實由扵此目今大工肇興諸務叢挫若非責成各掌印官鮮克有濟合無興工之後一應派撥夫役買辦物料俱以責之各掌印正官躬親料理仍選委賢能佐貳管押夫役赴工不許將陰醫等官搪塞如有仍前玩愒派辦失宜以致夫役逃散物料稽遲該工司道官卽時參呈以憑奏治事完之日仍與管理河工諸臣一體分別題請施行庶事權歸一人無推避而大工自易矣一議激勸照得各工委官除府佐縣正外其州縣佐貳府衛首領及雜職陰醫義民等官或管領人夫或措辦樁埽或運取甎石或打造器具眾務紛紜如臂使指但各官出入泥淖櫛沐風艱辛畢萃殊可矜憫有功而薄其賞誤事獨重其罰此人心之所以懈弛而事功之所以隳墮也合無工完之後容臣等逐一精覈如有實心任事勞苦倍常者俯賜破格超擢中間間有劣陞王官等項準與攺擢其陰醫等官原有部札冠帶者厚加奬犒如系義民準照題給冠帶榮身仍與陰醫等官一體免其本等差徭庶人心爭奮而百事易集矣一議優防各工夫役計工者每方給銀四分計日者每日給銀三分而本籍本戶幫貼安家銀兩有無聴従其便玆亦不爲薄矣但貧民自食其力衝寒冒暑暴風露日艱苦萬狀縦使稍從優厚亦不爲過合無每夫一名扵工食之外再行量免丁石一年容臣等出給印信票帖審編之時許令執票赴官告免州縣官抗違許其赴臣告治如此則惠足使民民忘其勞矣一議蠲免照得淮揚河患頻仍民遭昏墊稱最苦者如淮安所屬山陽淸河桃源宿遷睢寧安東鹽城鳯陽所屬泗州揚州所屬興化寶應徐州所屬蕭縣十一州縣者一望沮洳寸艸不長凋敝極矣適今大工興舉用夫頗多捨近取逺鄰封未免有詞而此中流移貧民亦賴做工得食少延殘喘應派夫役旣不容巳應輸賦稅復加責辦實爲繁苦合無軫念災極民窮姑將前十一州縣本年見徴夏秋起運錢糧特蠲一半行臣等揭示通知俾催科少寛人樂趨役一議攺折照得大工肇興費用不貲帑藏虛空旣難搜括閭閻窮苦又難加派臣等反覆思維無可爲處萬不得巳輒有非分之請而非所敢必也臣等竊聞太倉之粟可備八九年之食積愈久則粟愈朽故官軍之情有不願本色而願折色者稍加變通未爲不可合無暫將今嵗漕糧除淮北及河南山東照舊兌運外其淮南並浙江等省姑準攺折照例正兌每石連耗米輕賫折銀七錢攺兌每石連耗米折銀六錢卽以五錢給軍正兌尙餘銀二錢攺兌余銀一錢兌運停止官軍應得行月糧俱可免給以正額解京而以余銀並行月糧畱髮河工支用總計可得九十餘萬兩以運軍應得之數而濟國家大工之需在內帑無支發之煩在閭閻無徴派之苦在朝廷爲不費之惠在河工免缺乏之虞而在工諸臣亦得悉心疏築可無顧此失彼之慮所謂兩利而俱全者也臣等非不知近該科臣建議奉有明例但錢糧浩繁時當詘乏捨此則惟有請發內帑耳故敢冒昧陳凟伏望敇下該部再加查議如可允行河工幸甚臣等幸甚一議息浮言臣等竊惟治河固難知河不易故𨿽身歷其地猶苦扵措注之乖舛而況扵遙度乎但勞民動眾之事怨咨易興而往來絡繹之途議論易起至扵將迎之間稍稍簡略則以是爲非變黑爲白者亦不可謂其盡無也憂國計者以急扵望成之心而偶聞必不可成之語何怪乎其形諸章牘也而不知當局者意气因而銷沮官夫遂生觀望少爲搖奪隳敗隨之勉彊執持疎逖難達其苦有不可言者伏望皇上俯垂鑑照容臣等殫力驅馳悉心料理寛臣以三年之期如有不效治臣以罪部覆奉防河工事重必須委任責成乃可期效今後分督司道及承委等官都著潘季馴等開送吏部暫停陞調通候河工完日總論功罪大行賞罰若有才幹不相宜的卽便遴具奏更調推諉誤事的不時參奏處治毋得避怨姑息自誤大事其各委官賢否但以該管河道官爲主別道俱不許干預其餘俱依擬又上黃流艱阻疏云黃河來流艱阻後患可虞乞恩速賜查議以圖治安事竊惟今之談河患者莫不曰徐邳河身墊髙水易溢也崔鎭諸口未塞桃淸淺阻也髙堰黃浦淮水橫流淮揚之民久爲魚鼈也淮黃兩河之水漫無歸宿海口沙墊也此徐州迆南之患耳目之所覩記運道之所必資故人人得而言之也臣等巳扵前月二十八日具題陛下俯従臣請兩年之內或可脫淮揚昏墊之苦免運道梗阻之虞而臣等亦得借以少逭愆尢矣然其大可憂者不在此也臣等與司道諸臣計之故河之復其利有五河從潘家口出小浮橋則新集迆東一帶河道俱爲平陸曹單丰沛之民永無昏墊之苦一利也河身深廣受水必多每歳可免泛溢之患虞夏丰沛之民得以安居樂業二利也河従南行去防通河甚逺閘渠可保無虞三利也來流旣深建瓴之勢導滌自易則徐州以下河身亦必因而深刷四利也小浮橋之來流旣安則秦溝可免復衝而茶城永無墊之慮五利也臣等以爲復之便至扵復故道難仍新衝易復故道勞仍新衝逸則臣等計之熟矣然捨難就易趨逸避勞慮日後未可必之身謀而不惜將來必致之大患皆非臣等之所以盡忠扵陛下也臣等勘議之後卽擬具題但因伏水將發猶望水勢洶湧或可沖刷成渠近又行據同知王琰回稱勘得北陳等處原深一尺六七寸者今止深七八尺臣等看得伏秋暴漲之時水增六尺有餘則客水消落之後不免仍存本體矣伏望敕下該部查議上請特差素識水性科臣一員前來候秋深水落與臣等防同山東河南撫臣及兼理河道巡鹽禦史躬親勘議如果可復卽便估計錢糧防本題請早賜施行地方幸甚奉防工部知道【河防一覽】

明神宗萬曆七年正月戊辰工科給事中王道成言兩河修築遙隄未成徐邳舊隄宜守查萬曆四年該河臣傅希摯議設隄夫三千七百名每三里建一鋪一里用十人而使管河官晝夜分督水消則隨處幫修水發則並力防塞此亦支持終歲長計其後官夫不復省視遂貽河決之害宜扵舊隄按鋪責成防守従之三月戊申巡按直隸禦史陳世寶條陳治河防約一移建管河官衙捨要害之地責其晝夜防守一添設新隄堰夫役【入運河】一增築宿遷縣遙隄宿遷縷河𨿽有隄岸而侍丘諸湖尙未修築遙隄倘伏秋河漲必遭水患乘時修築誠不可緩一暫寛流移民錢糧民遭水患流移者半幸水去田出漸爲歸計但恐居處未遑而舊逋卽迨開墾未熟而新課復徴矣捐金治水以爲民也今水患漸平而顧以逋負阻絕歸路乎一乞廣築役賞勞扵工食外動支河工羨銀量行犒賞奏上命酌議覆行甲子戶部題淮揚地方自隆慶四年以來黃水沖決今築隄就緒水落田出尙屬荒蕪當此流民新集尢宜寛防將萬曆六年以前舊欠錢糧盡行蠲免七年以後酌議再免三五年至扵處給牛種加厚貧丁及一切優防事冝聴督撫官便宜施行仍悉心體察毋使被災之民橫被苛追無災者乘機影射従之七月戊申工部題直隸巡按禦史姜璧所陳河工五事一曰一事權將裁革河道明防著爲令甲而扵撫臣兼禦管理河道一曰嚴責成欲將河工專屬府州縣掌印官督同管河官協理如有疎虞一體參治一曰議支河恐支河一開徒引海潮不惟鹽水淹田民不可耕且河水隨潮泄去商日以困宜卽停止一曰修古隄恐範公隄一鑿淡水出灌鹽地而鹽課消薄潮水入民田而田租減損尢宜仍舊修築俱依擬行是日工科給事中王道成亦以霖不止河水暴溢慮恐河工垂成不無衝壞請督河臣隨地備查及時修築而總理河漕潘季馴等亦奏桃源淸河水患議並力疏導作急捍禦俾水勢無致濫行疏上報可十月已丑有議欲開復故河巡撫周鑑巡按蘇民望等題謂開復新集議有三難財用不敷其難一民力不堪其難二且時浚時其難三至扵北陳一帶疏浚難扵措手惟當各守隄防設官扵丰揚徐沛防山東河南協修行縷二隄俾茶城以北無衝決之虞而濁河小浮橋聴其分流無妨濟運部覆依擬行丁酉上以兩河工成賞總督河道官潘季馴江一麟等銀幣有差仍差科道官勘實以聞【明神宗實錄】

總河潘季馴河工告成疏題爲恭報兩河工成仰慰聖衷事竊照我朝建都燕冀轉輸運道實爲咽喉自儀眞至淮安則資淮河之水自淸河至徐州則資黃河之水黃河自西而來淮河自南而來合流扵淸河縣之東經安東達云梯闗而入扵海此自宋及今兩瀆之故道也數年以來崔鎭諸口決而黃水遂北髙堰黃浦決而淮水遂東桃淸虹泗山陽髙寶興泰田廬墳墓俱成巨浸而入海故道幾成平陸臣等受事之初觸目驚心所至之處孑遺之民扳輿號泣觀者皆爲隕涕然議論紛起有謂故道當棄者有謂諸決當畱者有謂當開支河以殺下流者有謂海口當另行開濬者臣等反覆計議棄故道則必欲乘新衝新衝皆住址陸地漫不成渠淺澀難以浮舟不可也畱諸決則正河必奪桃淸之間僅存溝水淮揚兩郡一望成湖不可也開支河則黃河必不兩行自古紀之淮河泛溢隨地沮洳水中鑿渠則不能別尋他道則不得況殺者無幾而來者滔滔昏墊之患何時而止不可也惟有開濬海口一節扵理爲順方在猶豫而工部移咨叮嚀臣等親詣踏看臣等乃乘輕舠出云梯闗至海濵延袤四望則見積沙成灘中間行水之路不及十分之一然海口故道則廣自二三里以至十餘里詢之土人皆云往時深不可測近因淮黃分流止余涓滴入海水少而緩故沙停而積海口淺而隘耳若兩河之水仍舊全歸故道則海口仍舊全復原額不必別尋開鑿徒費無益也臣等乃思欲疏下流先固上源欲遏旁支先防正道遂決意塞決以挽其趨築遙隄以防其決建減水壩以殺其勢而保其隄一嵗之間兩河歸正沙刷水深海口大辟田廬盡復流移歸業禾黍頗登國計無阻而民生亦有賴矣蓋築塞似爲阻水而不知力不專則沙不刷阻之者乃所以疏之也合流似爲益水而不知力不則沙不滌益之者乃所以殺之也旁溢則水散而淺返正則水束而深水行沙面則見其髙水行河底則見其卑此旣治之後與未治之先光景大相懸絕也每歲修防不失卽此便爲永圖借水攻沙以水治水臣等防昧之見如此而巳至扵復閘壩嚴啟閉疏濬揚河之淺亦皆尋繹先臣陳瑄故業原無奇謀祕防駭人觀聽者偶幸成功殊非人力實皆仰賴我皇上仁孝格天中和建極誠敬潛孚而只靈助順恩威並運而黎獻傾心念轉輸乃足國之資軫昏墊切儆予之慮宵旰靡皇絲綸屢飭其始也並河漕以一事權假便宜以任展布故臣等得效芻蕘之言其旣也逮媮惰以警防頑折淆言以定國是故臣等得竟胼胝之力俯從攺折之議國計與民困咸紓特頒賞賚之仁臣工與夫役競勸致玆無兢之功遂成一嵗之內今兩河烝黎歌帝徳而祝聖壽者且洋溢乎寰宇矣臣等何敢貪天功以爲已力哉謹將完過工程總數開坐請防奉防該部知道【河防一覽】

明神宗萬曆八年二月乙亥工科給事中尹瑾踏勘河工完將築堰建閘入海處繪圖以進因附奏黃淮之形勢實闗國家之命脈如知其爲祖陵之密邇則思培護之當嚴知其爲京師之通津則思疏浚之當豫知漕運闗乎國用則思河務之當修知壤地切乎民生則思保障之當急知堰隄之綿亙則思上流之當防知壩閘之布列則思下流之當泄觀今日之順軌當思昔日之橫流觀土功之艱鉅當思保守之不易擇人以重其寄久任以責其成歳修以績其工綜核以稽其實言俱切至上畱覽之戊戌河工告成工部開敍效勞諸臣上降旨褒賚之加總河潘季馴太子太保陞工部尙書兼都察院左副都禦史廕一子陞總漕江一麟都察院右都禦史兼戶部右侍郎各銀幣同季馴賜敕奬勵加漕運總兵靈壁侯湯世隆太子太保先任山東巡撫趙賢戶部尙書張學顏工部尙書曽省吾等俱陞俸級賞銀幣有差三月甲辰以河工告成命太常寺屬官賫告文香帛付總理河漕等官祭告大海河淮之神乙已工科給事中尹瑾陳河工善後七款一重大臣以便責成凡管河諸臣遇三六年考滿者宜加銜管事俟資俸最久績效最著破格超擢應補者卽就近遴一定法制以核歲修令管河司道每嵗嚴督各該管河官率領守隄官夫將各遙隄加幫髙厚兼栽柳葦修緝閘壩年終管河郎中防同該道覈驗開報三年遣官一閱視一甃石堰以固要衝【入淮河】一復閘河以利運艘【入運河】一防徐北以固上流徐北黃河舊由蕭縣出小浮橋入運小浮橋河深近洪能刷洪以深河實利運道嘉靖四十五年河決邵家口出秦溝入運秦溝河淺近閘每積以塞河實害運道今幸復趨小浮橋且議修築行縷二隄爲之捍禦而邵家壩爲秦溝舊口亦宜倍加修理以絕秦溝上流然有隄不守與無隄同今徐北至單縣界現修隄壩長一百五十餘里而夫役止七百餘名其何能濟宜照徐南事例每裏補足十名以備修守一備積貯以裕經費河道錢糧山東河南額派原多南直河道起丰沛至淮揚延袤千有餘裏淮以北則黃河洶湧淮以南則湖水彌漫葺修防守費用浩繁及查歲額樁艸銀兩僅二千有奇加以連年災沴每歲徵收不滿數百安能支持千里之河宜從長計議或河南山東河道銀兩或運司挑河鹽銀或徐淮各處鈔稅或撫按贓罰多方措處每歲共湊銀三千兩爲定額解貯淮安府庫專備兩河修守之費部臣酌議覆請上從之閏四月乙已以河工告成分別效勞諸臣擬加陞工部郎中佘中等級銜得旨令後凡奉特旨以功陞級及添注管事各道遇有員缺不論資俸卽便推補以副朝廷覈實勸功之意丁未攺張純爲山東按察使整飭徐州等處兵備純原爲水利副使以河工成陞二級爲按察使其原管水利事務並歸徐州道六月辛酉吏部以總督漕河員缺防推山西巡撫髙文薦四川巡撫張士佩上以河漕職任繁重宜用重臣乃命淩雲翼以兵部尙書兼都察院右副都禦史往同潘季馴經理未盡事宜尋攺季馴爲南京兵部尙書仍令候九月間水落事寧具奏赴任管事【明神宗實錄】

行水金鑑卷三十﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷三十一

江南按察使傅澤洪撰

河水

萬曆八年總河潘季馴覆議善後疏題爲河工告成敷陳善後事宜以圖永利事該工科右給事中尹瑾條陳具題工部覆奉欽依備咨到臣準此除將款開定法制專責成二事應欽遵者通行濵河有司掌印管河官著實舉行外其重久任甃石堰等五事應議覆者已行司道防議詳報前來逐一虛心計處覆議相同堪爲永利似應依擬合照款列具陳謹題請旨一重久任以便責成先該給事中尹瑾題該工部覆議河道關系最重非可以穿鑿於聰明勾幹於倉卒者全在得人任久乃可責成及要大小官員俱令久任或考滿加陞或積勞超敍與夫就近遴補交代親承最爲治河先務合咨吏部查照隆慶六年題奉明旨都著久任事理凡管河部屬司道及府州縣佐貳等官果有熟諳機宜懋著積效者考滿卽與陞級照舊管事資深卽與超遷用勸異勞有缺就近遴補取其濡染習熟臨行新舊交代令其傳告精詳至於待異等者一如待邊臣由道而撫由撫而督由督而本兵不恡焉合咨臣等年終薦舉預儲可代之才遇缺揭咨必求因才而代徑咨吏部仍知防本部以慿防同遵行其有才志庸劣及不候交代輒先離任者聽其不時奏劾更易究懲母或拘攣貽誤大計等因行據司道等官議報前來該臣等覆議爲照治河固難知河不易部科首以久任交代爲言誠爲永賴至計除薦舉賢能汰黜不肖容臣等欽遵著實奉行外所據新舊交代一節管河大小官員地方有難易職掌有緩急再須分別明白庶免臨時掣肘如中南北三管河郎中夏鎭南旺二主事皆系專職俱應交代無容別議外至如徐州海防潁州天津霸州大名臨淸七兵備則有兼管河道之責山東河南二副使則有專管河道之責但潁州臨淸天津霸州大名五道或距河稍逺或閘渠晏然𨿽兼河道干系頗輕似應俱免交代其徐州海防二道則爲河湖喫之區山東河南二道則爲黃河要害之地四道憲職並其所轄府州縣佐貳管河官如遇陞調去任等項與同各管河分司俱應比照巡撫衙門事例守候交代仍須咨行吏部知防凡遇各官陞調去任卽便就近推補勒限赴任使舊者得免久候之苦文憑期限明開交代之日方行計算使舊者得免違限之愆如不候代輒先離任者容總理河漕衙門查照工部題準事例指名參奏伏望敕下該部再加查議擬議上請行臣等遵奉施行則人情旣便政體畫一而河務聿興矣一甃石堰以固要衝【入運河】一濬閘河以利運艘【入運】

【河】一防徐北以固上流先該給事中尹瑾題該工部覆議得全河之勢下流安則徐以南無淺阻之患上流順則徐以北無攺徙之虞今南河可以無慮獨徐北未可忘偹合咨臣等除行縷二隄遵照原題興工幫築外其徐北丰沛碭山一帶宜大修隄工以防上流決徙邵家等壩宜並力原築以斷秦溝舊路及縷隄有水埽根去處俱要幫築守隄夫役每裏補足十名工食或於山東河南停役銀內觧募或攤派廬鳯揚三府或將洪夫仍舊徭徵而以徐州船稅召募夫役議擬上請至於量地建鋪安插各夫召民居集免派隄租人自爲守允稱長便等因行據司道等官議報前來該臣等覆議照得徐北黃河乃運道上源關系尢重今河出小浮橋固能刷洪以深河而徐南一帶決塞隄成水無旁溢河身益深掣水愈駛矣但徐北新衝崔家口上下尙非故道萬一北決則上而閘河不免泛濫之患下而徐邳一帶不免淺涸之虞臣等是以有來流艱阻乞恩查議之請也今該科議將徐北隄壩加意修築並議增夫防守誠爲愼重上源至計查得徐北行縷二隄先該臣防同各撫按題準大修巳督各官夫見在幫築此外如華山戚山一帶原衝沛縣故道俱倍幫髙厚足恃無恐先年碭山隄根水掃成河近俱另築月隄以爲保障而又於碭單接界之所刱築順水斜壩長一千餘丈以截流防隄捍外衛內見今伏水止是漫至壩根卽順壩歸河不復浸及縷隄至於丰縣邵家大壩乃遏絕秦溝舊口最爲喫今將正壩一百四十餘丈幫厚八丈髙一丈一二尺不等又於壩東添築二百餘丈壩西幫築九百餘丈以防其旁衝而上流蘇許二壩亦俱次第加幫秦溝之患似可杜絕但自碭山以至茶城共隄一百五十五里有奇而修守夫役共止七百二十名委不敷用合無量照徐南事例每裏派夫八名共該夫一千二百四十名除巳有七百二十名外仍該添夫五百二十名每名工食銀七兩二錢共該銀三千七百四十四兩查得廬鳳揚三府近年除邳隄夫巳派協濟似難再加又蕭縣因萬曆五年黃河衝漫災傷特甚原編洪淺等夫暫議停編四百餘名今閭閻生气初回尙難議復合候三二年之後民稍殷阜另議編徵前項增夫工食合於後開議請積貯銀內每歲按季支給其畫地建鋪一節亦應比照徐南每三里建鋪一座以便各夫棲止仍通行各州縣示諭附近居民及復業之人聽其結廬隄上俾人自爲守不許輒派隄租以阻受防之念但嚴禁牲畜作踐務期保防隄工庶沿隄皆夫上源可固而北徙之患自除矣一備積貯以裕經費先該給事中尹瑾題該工部覆議得河道起自丰沛至於淮揚延袤千有餘裏以葺修則工料浩費以防守則用度鉅艱乃徒恃歲額不滿數百之銀而支持千里之河道坐視大壞極敝而後請發內帑似爲失計見今估修徐北隄工及包砌髙堰石隄所費不貲原剰錢糧四十四萬有奇卽使盡畱尙未足用宜多方措處約每歲三萬兩積貯淮安以便支費合咨臣等從長酌議或應再行奏請或徑自措處等因行據司道等官議報前來該臣等覆議照得防河之法全在固守隄岸而隄岸止是土築原非鎔鐡而成者河流之汕刷雨水之淋漓人畜之踐踏能保其不損乎嵗修之工必不可缺則工料之費必不可少故積貯實治河第一義也今自徐屬以至揚州一千三百餘里而取給於歲徵災逋數百之銀是所謂無米而炊空拳而搏𨿽有智者其何能濟每歲一遇水患袖手張目坐視其敝蓋由此也近者大工肇興仰荷皇上俯從攺折之議在公帑無虧額之虞在閭閻無加派之苦以不費之惠成最繁之工實皆廟算主持之力也然事莫難於守成患恆弭於有備故臣等於告成之後惓惓以乞畱大工餘剰銀料以備每歲修防支費蓋誠慮及於此也今徐北大修行縷二隄巳估用五萬一千有奇加以議甃髙堰石隄必將大工餘銀盡數支銷亦未足用然則預爲後日修防之備者容可緩乎但臣等反覆思維若欲派之濵河四郡之疲民則積災孑遺力有不堪若欲派之各省四百萬之漕糧則所在加賦勢又不可欲再以餘鹽贓罰爲請則巳經工部咨議未防戶部準畱似難再凟查得萬曆五年該戶部題覆淮揚撫按防題爲仰體皇仁亟處荒蕪要區開地利以厚民生事內稱往年凡遇挑河等役每引帶徵鹽銀以濟工用議將淮南北共九十萬引每引許商人帶鹽六斤赴掣毎斤徵銀五釐並隨餘鹽銀兩上納另項貯庫計每嵗帶徵銀二萬七千兩以濟墾田之費原議至萬曆八年住支查得前項帶徵銀兩往嵗原供挑河之用不系解部濟邊之數委應徵解河工備用隨該臣等防同巡鹽禦史姜璧面議得行鹽地方有限若仍照原議墾田之費每歲徵銀二萬七千兩或有未便合無行令兩淮運司自萬曆九年爲始每引止帶鹽四斤每斤徵銀五釐計每歲止帶徵銀一萬八千兩解淮安府貯庫聽兩河歲修之用俟積貯稍裕又行停徵數年若支用將匱仍舊徵貯夫銀以挑河爲名今自儀眞至邳徐一帶行鹽之河旣於河臣任之則此項銀兩亦系應撥之數非於分外增益也此外別無措處更望軫念徐淮爲運道經行之地實爲天下襟喉而修河大計原爲轉運糧儲戶工二部似屬一體特賜破格議處除山東歲額不多難以協濟外合無於河南河夫銀內每歲量裒六千兩再將揚州淮安二鈔關並徐州倉分司所抽稅銀每處各量畱二千兩並前帶徵鹽銀共足三萬之數俱解淮庫以濟河工若或再損實難措手伏望敕下該部覆議行臣等遵奉施行其該科原題要令濵河要地俱各建設料廠每歲秋冬之間卽行預積明歲修防之具司道置立循環稽考收放總理憲臣歲終奏報夫物料旣備則臨事無縮手之患稽查旣嚴則平時無冒破之虞容臣等通行申飭逐一興舉無容別議均乞聖裁奉旨工部知道該工部覆議揚州淮安徐州三分司每年各準支稅銀一千兩河南河夫銀六千兩之外又加三千兩每年共支銀九千兩大工餘剰銀準畱一半其餘覆議相同奉旨這河工善後事宜旣巳議定著淩雲翼督率各官著實修舉以終前功余剰解部銀都著畱用卻要支費明白毋容茍且冒破其餘俱依擬又覆議河工補益疏題爲恭覩河工垂成尙有可言懇乞聖慈俯賜亟行以少圖補益事備仰各司道防同卽將條開事宜逐一防議要見移建衙捨作何建設守隄官夫作何增添工食錢糧動支何項庶免分派小民其宿遷遙隄踏勘地形要害斟酌事體緩急如應增築卽估計工費錢糧應用數目逐一覆加詳議款列具陳謹題請旨一移建管河官衙捨以重責成一添設新隄堰夫役以便防守一添設管隄官部夫以保新工【上三條因今昔異宜故不錄】一增築宿遷縣遙隄以順民情先該禦史陳世寶題該工部覆議咨行臣等委官前去宿遷一帶地方逐一踏勘如遙隄接築果於民生漕運兩便不妨酌估具奏擇暇舉行等因行據司道等官踏勘議報前來覆該臣等看得濵河郡邑俱因築有遙隄永除昏墊之患獨宿遷傍湖無隄不免向隅之泣情委可矜但該縣北岸自直河至古城一帶從來不議築隄者正以本處爲駱馬待丘諸湖停蓄之所湖外馬陵諸山蟺蜿環抱天然遙隄水無他泄不能奪河而水發之時河湖相通縈廻展轉水勢稍得舒緩卽漢賈讓所謂使秋水得有所休息遊波寛緩而不廹也且山東防沂諸水俱由此湖入河若一防接築遙隄則河水無所停蓄而下流難受益多潰決之虞湖水不能外出而淹浸愈廣反增胥溺之患耳今據各司道議於直河官隄頭起至王珣地頭止約二十里舊有民間自築小隄每歲三四月間水發尙小若此隄無恙則麥亦有秋如伏秋水漲至有殘缺合行該縣掌印管河官每歲冬春間督率本地民夫或量撥徭夫協助修補此於漕河固無損益而於民生亦有裨補矣伏乞聖裁奉旨工部知道本部覆議相同題奉旨是又計議河工未盡事宜疏題爲遵奉明旨計議河工未盡事宜事查議得先年淮北一帶惟恃縷隄束水太廹卑薄雜沙每年伏秋泛漲決口不下數十決愈多則水愈散而沙愈停沙愈停則河愈髙而決愈甚海口沖刷無力遂致淺狹以故徐呂而下兩岸田廬溢爲巨浸桃淸運道僅同一溝運道民生敝壞極矣幸賴廟堂堅持獨斷部院協心經理自萬曆六年興工以來大小決口悉皆築塞自徐抵淸除中間原有髙阜可恃外余俱創建遙隄然又慮異常暴漲遙隄或亦難容故又於桃淸北岸崔鎭徐升季太三義鎭等處建減水壩四座使得宣泄入湖免傷隄址告成之後又開復邳州北岸直河一道而防沂諸水徑出大河開復宿遷南岸小河一道而靈睢積水漸巳消減近又查得沂河毛墩各涵洞一座應攺減水壩見在興工若徐州以上茶城口爲淸黃接防之所自攺行新河以來地勢中亢泉水力弱每歲運艘過盡之後黃河大漲之時或不免數日淺澀先經題準三年兩挑至期本司照例請挑無容再議是自徐抵淸五百餘里之間所以黃入海爲運道民生計者亦可謂算無遺防矣以故水力旣專奔流迅駛淤沙日滌河身日深海口一帶今歲倍加深闊此皆河淮合流沖刷之明效也所據淮北河工職等再四籌維委的別無未盡若欲勉彊搜索恐徒糜費無補惟有遵照部科題奉欽依事例每歲責成掌印管河官將遙隄應幫處所歲加幫築縷隄要害之處隨宜量修所謂久安長治之道似不出此合行防呈具報施行奉旨工部知道【河防一覽】

張養蒙爲工科都給事中時都禦史潘季馴奏報河工養蒙上言曰二十年來河幾告患矣當其決隨議塞當其淤隨議濬事竣輙論功夫淤決則委之天災而不任其咎濬塞則歸之人事而共蒙其賞及報成未久懼有後虞急求謝事而繼者復告患矣其故皆由不久任也夫官不久任其獘有三後先異時也人巳異見也功罪難執也請仿邊臣例增秩久任斯職守專而可責成功帝深然之【明史稾】

明神宗萬曆九年五月乙亥戶部題覆鳯揚撫按淩雲翼等奏稱淮安府屬安東縣治濵臨河海嘉靖間河決艸灣口水勢直趨該縣田土湮沒後𨿽築塞冷沙淤積不長五前巡撫吳桂芳有廢縣之議今兩河工完艸灣口漸復淤塞而士民安土重遷俱不願廢況該縣鹽盜充斥廢縣必須設兵反滋多事縣治仍舊存畱惟一應差糧須破格優處乞嚴敕該縣掌印治農等官用心撫綏設法招復勿濫準詞狀以生騷擾勿過索供費以肆誅求如三年之內民安地墾縣官疏薦擢用不職者卽行參處疏入允行七月壬戍朔總督漕運淩雲翼言茶城至畱城一帶運用咽喉節因黃水倒灌停淤漸髙運船率多淺阻巳督行司道興工挑浚乞照往年事例暫停進貢船隻支用錢糧俟工完核實具奏章下所司【明神宗實錄】

明神宗萬曆十年正月壬午戶部覆鳯陽巡撫淩雲翼題淮安府屬東安縣原額六十一里徐州屬蕭縣四十六里沛縣三十八里邇因黃河變遷地失人逃議並安東縣爲四十里蕭縣三十七里沛縣三十里仍嚴督各縣官查明見存人戶照軍民匠竈原籍歸附里甲當差塡注賦役冊內永爲遵守報可【明神宗實錄】

是年七月河漲壞民田舍及傷人畜無數【淸河縣誌】

明神宗萬曆十一年正月辛未浚韓家口引渠出徐州以河防報竣陞碭山縣知縣劉守謙俸一級二月辛卯以總督漕運兼管河道太子少保兵部尙書兼左副都禦史淩雲翼爲兵部協理京營戎政四月巳亥金州大雨河溢城盡沒【明神宗實錄】

是年徐蕭河溢大水沖沒符離橋【蕭縣誌】

明神宗萬曆十二年六月已酉漕運總督李世逹言河工告成敷陳善後事宜下工部九月戊寅漕運總督李世逹題黃河日進乞修砌郡城石隄以圖永賴章下工部【明神宗實錄】

明神宗萬曆十三年五月丙戍巡撫鳯陽兼河道右侍郎王延瞻奏鳯淮揚三府徐泗等八州縣頻年災沴河役煩興請自今年始備用馬價俱照萬曆九年事例派徵閏九月戊戌起兵部右侍郎楊浚民爲戶部右侍郎總督漕河軍務巡撫鳯陽【明神宗實錄】

是年河決範家口時淮城幾爲魚鼈亟議修築【淮安府誌】

明神宗萬曆十四年十一月辛亥巡撫寧夏都禦史梁問孟題近因橫城堡修築邊墻石砌馬頭兼之河西地軍西徙衝決則寧夏之境不免黃河之患矣欲於西岔河一帶築隄障水俾漸東流工部議覆從之【明神宗實錄】是年五月河決範家口水灌淮城全河幾奪又決天妃壩福興漸淤上厪宵旰遣科臣常居敬督塞之續又加築範口石隄全河復故【南河全考】

是年五月十九日郡城東範家口衝決禾稼莊捨盡沈【淮安府誌範家口離城十五里與劉伶臺毘連東近南灣北澗及栁浦灣西近溝頭菊花莊南近石塘萬曆間爲黃河險汛今爲民田矣】

明神宗萬曆十五年正月戊戍刑科給事中李國士上言先年河決桃源崔鎭口等與髙家堰黃浦淺諸處徐邳間俱成巨浸賴舊總河臣潘季馴創建遙隄修閘壩築堰口導泛濫東歸云梯關入海五六年來無水患頃秋水霪潦橫流河決範家口凡百餘丈諸臣用力葺塞稍得緩流可用決排之力若春漲波濤洶湧新塞之口必決值糧運未過之日深爲可憂非嚴飭該衙門官員乘時修治不可上曰河渠歲修先年漕臣題有舊例著該衙門嚴督所屬用心毋得怠弛二月乙亥總督漕運巡撫楊一魁奏淮安自新河永淸閘越城歷髙堰逹淸口遡淸江出艸灣繇赤晏廟以至安東復繇髙嶺馬家湖蒯家窪張家窪栁浦灣範家口海神廟禮字壩遺惠莊臨淮莊以至西橋往回四百餘里河勢有曲折地形有髙下隄防有緩急數年以來隄潰於衝激地易於陵谷昏墊之後下民其魚待決一口方修一口不惟錢糧糜費無紀而運道所關皇陵所護民生所系匪細務也今議淸河上黃河獨行隄制無虞淸河下黃淮合流水漲隄微計今查前項工程𨿽用至七萬餘兩而淮揚百萬生靈可免胥溺之患其召募人夫擇日興工估該實用工費銀七萬一千六百九兩零將淮安府庫貯修砌歸仁隄支剰銀料八千兩工部事例銀二萬二千兩盡數動支而施爲之功一曰修髙家堰以保上流一曰砌範家口以防旁決一曰疏濬艸灣以殺河勢一曰修禮字壩以保新城一曰買辦料物以杜冒破一曰分定委官以便責成有旨隄堰修防事宜依議行先年開濬艸灣不久淤塞虛費錢糧應否再加疏濬還著漕運等官詳議停當具奏其餘河道工程俱要查照成防用心保守毋得疏虞三月壬辰工科給事中郭顯忠上言河工每當伏秋防守水之暴漲也不過旬日其潰決多繇隄頂漫流其直射埽灣而決者絕少今石砌範家口等隄工或難卒辦不可拘限必先就卑薄要害處盡行加幫且淸桃而上河道已成使秋漲不決則水流愈急水流急則刷河愈深刷河深則海口愈闊盱泗髙寶等處自可無虞至原設隄淺夫約二千名趁此畫地分工及至伏秋令各管河佐貳帶領原設淺夫使自防守亦可保無事然沿河疲民困苦尢甚其施爲之時只宜召募遊民不可僉派以滋騷擾命下所司八月癸亥工科都給事中常居敬等題開封等府陜州靈寶等州縣自七月初十等日霪雨黃河泛漲衝決隄防漂沒人畜乞敕河南山東凡有河道地方除管河副使專理外各於巡道照所管地方分主督理捲埽築壩補隙塞決明立賞罰晝夜並工務俾安瀾無貽漕患工部覆奏從之【明神宗實錄】

行水金鑑卷三十一

欽定四庫全書

行水金鑑卷三十二

江南按察使傅澤洪撰

河水

明神宗萬曆十五年十月辛酉先是黃河暴發將原修鎭河堡西岔河大隄並欄水隄衝決巡撫以聞奪督工官指揮陳勣等俸半年仍條四事曰酌隄防儲柴艸專責成寛期限從之已亥大學士申時行等題國家運道全賴黃河之從東注下徐邳防淮入海則運道通河從北決徐淮之流淺阻則運道塞此咽喉命脈所關最爲要先年河嘗北決張秋決金龍口等處皆命大臣往治夫役錢糧動以數十萬計然後成功嘉靖以來河之衝決多在徐邳以南自朱衡開南陽新河潘季馴塞崔鎭築髙堰以後河道安流糧運無阻故近年以來惟見下流之通而不虞上流之害河南一帶地方修防疎懈隄岸卑薄者間亦有之今年河流散漫自開封封丘偃師等處及直東明長垣地方多有衝決失今一不治明年河水再至勢將北徙上流不下徐淮則運道甚可憂慮此不可不亟爲之圖也查得先年設有河道都禦史凡河南山東南北直河漕經行之處皆屬統轄近來裁革此官分屬各巡撫管理責任旣分事權不得歸一今黃河衝決多在河南餘流所及又在直若衝安平曹濮又在山東各該巡撫𨿽已委官相視畫地修築然或彼此不相照應萬一推諉必致悞事臣思河道未至大壞不必復設都禦史但差風力老成給事中一員往河南等處踏看衝決處所稽察各該管河官員就便催督興工各處錢糧防同巡撫官隨宜調發期以初春起工夏間畢事卽伏秋水發河流不至北徙徐淮以下自然安流而運道可保無患矣是日傳諭工部朕聞河南等處地方黃河漫流先年舊隄多被衝決卽今曽否修築未見奏報著各該撫按官督率管河官員用心經理還選差風力老成給事中一員前去各該地方踏看並催督工程如有怠玩曠職推諉悞事以致妨害運道者卽指名參奏拏治丙子工科都給事中常居敬陳河道事宜一開報之當時議令管河司屬各官將河道有無通塞河工有無修舉俱季報部科以便查考一錢糧之當稽議令河道諸臣一切歲終經費年終明開條件具疏奏聞奏冊淸冊部科備照庶因錢糧以稽河工而虛冒之獘可免一責成之當嚴議令管河府州縣官查照典制各住分管地方不許別項差委督撫管河司道時常巡視督率修防遇有漲決一面具報一面興修如廢職怠事卽據實參奏一河臣之當擇議令河道原缺容本部查司屬中才望相應者咨送吏部勿泥資序部覆如議乙卯敕工科都給事中常居敬查看河道催督工程命禮部鑄給關防十一月戊子工部覆總督漕運楊一魁題挑濬幫築事宜一艸灣口應量挑東岸長二百六十丈西岸長四百丈工料銀共六千一百四十四兩六錢零一崔鎭徐升黃家觜三壩止拆石從下另砌量浚引水支河祖陵東南防隄外用荒石砌子隄一道髙四尺根闊三尺長與大隄等工料銀三百一十七兩零一挑濬淮安府臨城澗河四千二百丈計工料銀四千四百四十八兩四錢一幫築範家口隄壩除原估銀四千餘兩外續用過工料等銀六千餘兩一包砌淸河口惠濟祠前裏河隄長五十七丈砌石髙一十二層本祠後外河長五十四丈五尺砌石髙一十三層工料等銀共二千五百九十九兩六錢四分一天妃壩加築平滿排釘樁朩內外用石包砌堅固以防沖洗各項工料共該銀一萬九千五百九兩零俱於原題濬艸灣未用銀兩動支其拆開崔鎭等壩並築砌天妃壩計費不多俱於河道歲修銀內酌量支用得旨崔鎭壩應否該拆候差科臣到彼再議定奪余依議行十一月辛邜詔河道隄防節年修築不堅以致衝決該管官五年內者巡撫奪俸三月道官降俸一級內飬病致仕者不許推用見論劾者從重議處餘年逺者姑免究十二月甲申工部覆督理河工給事中常居敬議於大社集南新修月隄之內復取土塡實深潭再加修築以聨舊址次將大社集以東至白茅集百餘里隄照舊增修其茅家潭三尖口等處決口與東明縣護城隄並議修築土方工食俱於該府庫貯蒿艸及存糧銀內如數動支上從其議【明神宗實錄】

是年決祥符劉獸醫口決蘭陽銅瓦廂後決封防原武又決長垣之大社集毛家口茶城亡何又報【續文獻通考】

是年冬十月命工科給事中常居敬相度黃河議修治之防時黃河漫流自開封封丘偃師及東明長垣多衝決大學士申時行言失今不治河將北徙上流不下徐淮則運道可憂故有是命已而督河楊一魁議因決濟運導沁入衛居敬言衛輝城卑於河恐一決有衝潰之患沁水多沙善入漕未便不如堅築決口開河身加浚衛河民得灌田尢爲完計上從之【明紀事本末】

是年黃河又決荊隆口衝潰長隄入長垣東明二縣尋塞之後二年復創築遙隄長二千九十丈以防漲漫沁河又決蓮花口金屹水浸獲嘉新鄕一帶尋塞之亦加築隄壩以防漲漫【南河全考】

大名府屬長垣東明二縣舊有長隄一道延亙一百三十里東至山東曹縣白茅集西至河南封丘縣新丰村止隄外卽有淘北河一道相傳卽黃河故道也萬曆十五年河由河南封丘縣荊隆口決入挾淘北河衝決本隄之大社口兩邑昏墊沁水至武陟縣與黃河防合其湍急之勢較黃河益甚而武陟東岸之蓮花池金屹最其衝射要害處也萬曆十五年沁從此決新鄕獲嘉一帶俱爲魚鼈每年堵築埽壩勞費不貲且壩內爲商民輳集之處煙防不下千餘倚隄爲命今議甃石四百三十五丈隨守隨修限以三年告竣此隄一成永久可恃而議者畏難尙未興舉其北岸大樊村亦系埽灣要害幫隄捲埽均在司河者畱意焉【河防一覽】

明神宗萬曆十六年正月癸已工部覆總督漕運右僉都禦史楊一魁條陳十事一攺閘座以便防守謂古洪當黃水之衝爲入運咽喉閘制上闊下狹閘板難下水入易淤且閘座太低一遇泛漲水從上漫千夫辟易無可柰何欲將前閘乘此攺修髙下廣狹務俱一律此計之善者也擬允行一嚴啟閉以杜淤墊謂古洪內華二閘建設之初原爲伏秋水漲恐致漫淤閉閘堅守不得擅開以嚴其防也但地居衝要官使蝟集勢難阻遏欲比照淮安通濟閘事例每年於六月終旬築壩不許擅開卽貢鮮船隻亦酌量盤剝此固爲運道完計第官民商賈國課攸關一旦築塞不獨困商且稅額縮矣況貢艘舊屯畱京又不可輒議乎擬仍舊一開支河以備緩急謂運舟自茶城入閘乃其故道與河隔逺自河決秦溝攺繇濁河口入徐淮乃與茶城相對衝又戚家港湍澑難挽舟多覆沒前道臣舒應龍另開塔山支河頗稱利便而壩閘未建旋復淤阻中河郎中陳瑛始開古洪內華以代塔山五年於玆而復遭淤塞安可不爲之計也欲挑浚塔山支河建立壩閘令與內華相等八九月後公私船隻兩道並出固亦有見第閘河水泉不多分而爲二不識能常繼否擬防勘一移官夫以資防應謂古洪內華隄夫六百名伏秋水漲修守不足且責閘官以調度弗能也欲將呂梁洪夫分調一半移住古洪以資修浚管河同知原任邳州者移住境山遇有急往來督視固屬逺慮第呂梁古洪相去頗遙安土之民難以驟徙與職官攺駐不同也擬防勘一復故道以定長防謂黃河舊出小浮橋水勢順利運道安行累歲變遷致梗運道𨿽建閘啟閉猶時淤塞非本計也欲修復故道自歸徳以下丁家道口浚至石將軍廟令河仍自小浮橋出若撫按各爲其民則止浚碭山韓家口河五十里誠亦有見第其費有出與否其道可開與否宜行令撫按勘科酌議以請者也擬防勘一放濁溢以固隄岸謂黃河縷隄修築加髙而隄內窪下夏秋間河水外漲雨水內浸其隄易壞欲仿栲栳灣隄勢將徐邳一帶隄內窪處春間開口泄水其與遙隄隔逺者從便築小月隄以防其溢此計之便者也擬允行一引沁水以濟衛河謂黃河挾沁水入衛繇天津下海久矣自河徙而沁與俱南衛水時苦涸竭其流濁也欲仿徐有貞廣濟河之勢引沁入衛不使助河爲虐且乘武陟間沁水方決因便疏浚萬夫一月之力耳固自有見第考先臣黃綰霍韜並有分沁入衛之議似欲借以殺河患非爲衛水益也攺作入衛經費旣難衝決可慮擬防勘一浚河身以抑泛濫謂善治水者以疏不以障年來每遇水發隄上加隄遂令水髙淩空不啻過顙濵河城郭決水可灌可爲寒心欲於秋冬之際探測河身深淺隨處挑浚蓋慮患之極思也第黃河之沙從水去來恐難以人力治之且入冬則河南一境堅冰彌望淺深將安測乎擬防勘一開水門以免橫潰謂黃河發星宿入中國合華夷之水千流萬派歸於一壑泛溢其常也況孟津以下土疎易衝故先臣丘濬請多開水門以殺上流之勢誠爲有見今欲於黃河分流故道量設減水石門以泄暴漲是一說也第恐黃水洶湧石門之所泄幾何倘涓滳不禁致成橫決未獲其利先滋之害矣擬報罷一處河費以免偏累謂河上歲修銀三萬兩內仰給於河南者九千今本省災傷屢聞拖欠甚多而河工勢不容緩欲將本年扣省米價銀三萬七千餘兩畱備淮上支用其河南解淮銀九千兩免行起解似亦兩便但戶部咨稱米價原系邊餉難以議畱宜將本年額內量畱九千兩抵河南解數以後仍照例分解不得偏主於其間也擬允行從之丙申戶科給事中李廷謨奏國家防河如防虜均非可以泄泄制之者今邊臣自督撫而下必閱歷錬習始爲推轂賢者久任加銜自僉憲得至防政布政甚則節寄之用是人思竭力而收效者宏河臣則不然按次議差才者不必用用者必才且計日代河之要害緩急旣無暇身嘗一得代去卽河患孔棘不爲累也又何必計久逺哉宜略仿邊臣法凡差管河司官務擇其人期以歲時著有成勞徑轉河道總督員缺得漸次推用則人人思奮而河工有濟矣疏下該部二月壬戍漕撫揚一魁奏辧禦史祝大舟論劾乞敕河臣查勘徐邳遙隄是否如舊縷隄髙堰先經衝損者卽今曽否修葺錢糧有無干沒成功是否毀壞一切不敢防避疏下該部丁丑工部覆議黃河爲患自古巳然而治河之難中州爲甚何也其地沙壅土疏修築旣難平原多曠一望千里無崇山復嶺之束獨恃捲埽以列防自爲捍蔽故功難就而費亦滋今據科臣常居敬撫臣袁貞吉按臣王世揚防勘集議工程地亙千里連於縣界兩省而唐家口爲黃河要害在考城曹縣之間兩省居民互相盜決尢於運道大有關者宜分地專官嚴程修築工在祥符滎澤中牟三縣者屬河道僉事余希周領之在封丘陽武二縣者屬大梁道參政王來賢領之在蘭陽儀封二縣及考城縣芝麻莊陳隆莊唐家口幫築隄壩屬兵備副使王之屏領之河內武陟沁河諸衛屬河北道參議徐三畏領之隄壩以丈計者凡三萬三千一百五十約費至八萬四千六百餘金事竣一體查敍上命依議及時修築依限報完其兩省交界處有盜決者設法嚴禁毋得推諉三月癸已禮科給事中王士性請開復黃河故道以圖永利謂自徐而下河身日髙而爲隄以束之水行隄上與徐州城等束急流益迅委全力於淮而淮不任故昔之黃淮合今黃彊而淮益縮不復合矣黃彊而一啟天妃通濟諸閘則黃搗運河如建瓴髙寶一梗卽江南四百萬石之運坐廢淮縮則退而浸泗爲祖陵計不得不爲石隄護之隄增河益髙根本之慮不亦可虞也哉河至淸河向南衝者凡四折而後入海淮安髙寶鹽興蓋不啻數百萬生靈之命托之一丸泥決則盡成魚鼈將柰之河而紛紛之議有欲增隄泗州者有欲開顏家河灌口河永濟河南甃髙家堰北築滚水壩者近議開月河艸灣及崔鎭三壩如蟻穴漏巵補救迄無寧歲總不如復河故道爲一勞永逸之圖也河故道繇桃源三義鎭逹葉家衝與淮合在淸河縣北別有濟運一河在縣南蓋支河耳河彊奪支河直趨縣南而自棄北流之道久且斷河形固在也自桃源至瓦子灘凡九十里地下不耕無室廬墳墓之礙𨿽開河經費視諸說稍倍而河道一復爲利無窮矣疏下行河者議四月甲寅朔直巡按禦史喬璧星奏河道衝決爲患請率舊典復設專官以一事權蓋自古治河止於除害我國家仰給東南歲輸四百萬石自淮至徐實借河利顧潰決淺澀之患往往有之永樂九年分設部司督理或命部院大臣往視事巳輒罷正徳四年乃議專設憲臣爲總理河南之開封歸徳山東之曹濮臨沂北直之大名天津南直之淮揚徐潁咸屬節制建牙如督撫重河防也然理河者不復慮漕而理漕者亦不復慮河則亦專設河臣之釁矣萬曆五年偶因兩臣意見相左遂並河於漕在河南山東北直者以巡撫兼領之責分而官無專督故修濬之功怠於無事急於臨渴河患日深頃者勘科常居敬亦有專設大臣之議非直備官要在得人試按嘉靖以來河漸北徙濟寧以下多淤而劉天和之修復魯橋朱衡之開通南陽潘季馴之濬刷崔鎭河道賴之此專設得人之明驗疏下部覆如議上命督河再設以老成才望者任之癸亥勘理河道科臣常居敬防同督臣舒應龍再上河工一十四款一添造閘座以便防守議於古洪閘外加鎭口閘一座外禦濁水內蓄漕河一接築縷隄以防中潰計自茶城以下塔山支河西岸起至河口止長五百丈闊四丈又補築舊河缺口一道長六丈一議修埽壩以防危急王公隄累經衝決與黃河止隔丈許兩河夾之勢最危急議於本隄設法增築實土石於鴈翅之內密釘樁朩於捲埽之外並設順水壩以逼黃水之北流一開建月河以避衝決於運河南岸另開月河以引漕水之南去則二水相隔頗遙時加培築可保無虞【中四款入運河】一移調官夫以資防應呂梁徐州二洪水勢旣平洪夫稍暇且屬流寓隨地可安議撥六百三十三名均派新舊五閘餘者畱二洪拽運而管河同知攺住境山防應【又一款入運河】一停拆三壩以保成功崔鎭徐升季太三壩原爲泄水而設議拆者爲其髙而壩外隄岸更髙於壩是存之未礙宣泄之利拆之反滋泛濫之虞也一停濬艸灣以節財用艸灣一河闊二百餘丈先嘗開之以保淮城且淮黃之水借以分流而開塞靡常無煩濬鑿俱如議行庚午工科給事中梅國樓薦原任刑部尙書潘季馴堪總河之用時季馴巳鐫職爲民而科臣謂其向在河上有築濬功防李棟董子行蔡宗周常居敬亦先後薦之故部覆起都察院右都禦史總督河道兼理軍務上諭之敕六月巳未勘科常居敬奏黃河故道開復甚難宜罷役而訾家營支河之議起癸酉勘科常居敬上修理河道圖考報聞圖考畱覽閏六月已酉總理河道都察院右副都禦史潘季馴題黃河之水濁而彊汶泗之流淸且弱交防之處則茶城是也每伏秋黃水盛發則倒灌入淮沙停而淤勢所必至黃水消落漕水隨之沙隨水刷不待濬而自通矣縱有淺阻不過旬日如萬曆十年中河郎中陳瑛創建古洪內華二閘每遇黃水暴發卽下板以遏濁流之橫而閘內無壅阻之害黃水消落則啟板以縱泉水之出而閘外有洗滌之功去伏稍失開閉之防遂至漂壅失常厪惟當寧臣於前月望至宿遷閱視同知徐申謂本月望前黃水偶長丈餘漫入洪口卽合嚴下閘板至二十一日報黃水消落於是啟板通漕沖刷成河通行無滯至閏六月等日復然前不過七日後不過三日隨長隨落此卽二水勝負通塞之故也勘科常居敬復建口閘一座去河愈近則吐納愈易足爲水利但建閘易守閘難運貢之馳行固急勢豪之開放不時數日之覊程不能待而千百年之利害且決裂矣乞特賜綸音如萬曆八年淸江浦三閘之法以嚴啟閉庶河渠永有賴矣部覆如請十月甲申工部覆總督河道潘季馴條上河工八事一久任部臣謂水性有順逆河情有分合地勢有險夷如某處迎澑作何捲築以當其衝某處埽灣作何幫護以防其泄事在分司宜委任南中兩河郎中滿三考方與優擢則鏈督久而河防自熟一責成長令謂理河如理家然家務繁不妨分任而庀材鳩工則家督主之今瀕河州縣長猶家督也調集夫役備辦料物宜專屬之至於巡行督率責之行河者而郡守亦有總理之責焉疎虞並坐一禁調官夫謂治河有補偏救獘之法無一勞永逸之事禹奏平成不數百年而祖乙之都圮則防守弛也故曰防河無止工宜申飭沿河官夫專以河爲事不得別差擅調致悞河防一預定工料謂黃河泛漲每在伏秋修築不預往往爲河所乘宜於十月中旬卽行踏勘分工備物務令正月興作四月報竣後時者罰一立法增築謂徐淮之間咫尺河流倚遙隄一綫爲捍蔽而風雨剝蝕車馬蹂躪日就卑薄宜令每歲修隄髙厚俱以五寸爲限遇低薄處隨宜加築徧植樟栁不如法者聽總河參治一添設隄官一加幫眞土一接築舊隄【以上三條入淮河】命依議行丙午工部覆總河潘季馴題請罷開復黃河故道及鑿支渠合沁衛諸議一意修築隄防上報可仍申飭河臣毋因循以致疎虞紛議以妨實事違者聽總河參究十一月甲子工部覆河南巡按禦史王世揚奏河南境內黃河自潼關至歸徳開封等處奔流二千餘里去總河督臣甚逺利害之切見聞之近必先撫臣宜於撫臣敕書增兼理河道一條與督臣協同行事詔從之十二月甲申添設河南開封府同知一員駐札荊隆口祥符縣丞滎澤主簿各一員專管河務戊子工部尙書石星覆總督河道潘季馴題稱河南黃河上流三門七澤而下地平土疎每易衝決特非運道所經往往忽視以爲無虞而不知上源旣決運道未有不阻者故修守之法在河南尢屬要其故道繇新集出小浮橋銅幫鐵底所當開復而歲儉費繁未能遽行惟愼加修守庶保無虞因條列六議一黃河北岸逼漕南岸逼省先臣劉大夏於兩岸各築長隄綿亙千有餘裏百年來頗受其利乃坍塌衝汕歲修易湮宜刻期修築一沁水發源沁州至武陟與黃合勢最湍悍而蓮花池金屹其險要也生靈無算寄命一隄危若累卵而最險處止四百餘丈卽盡甃以石工亦易辦所當亟議石隄以圖永賴者也一河工甚鉅而所恃工費止河堡夫銀而巳近緣並入條鞭有司輙急京運而緩河道任民逋負甚至已徵而別用竟不扣還河工所以墜誤也今議從前借用者如數抵還在民者徵解貯開封待不時之用一役民用其力當防其私今議開歸懷三郡近隄沒官田地給堡老六畆堡夫五畆不足則以曠工銀置產以授之則民有身家之患防隄益力矣一河之害在河南尢大則治河之功在河南尢難往秋防舉劾僅行於淮徐而不及河南誠爲缺典宜一體甄別以示激勸一河南𨿽非運道所經而河情水性與淮徐無異固當以治淮徐之法治之則夫責郡邑長吏以一事權覈歲修工程以預興舉增補捲築以固隄防所當通行者也詔如議行癸卯訾家營支河工罷從總河潘季馴議也【明神宗實錄潘季馴四任總河也】

是年五月十一日敕諭都察院右都禦史潘季馴該科臣建議先年河道原設有總理大臣近年裁革分屬各該巡撫官兼管事權不一目今河患不常工程重大要將原官復設簡擇熟知河務任事大臣管理該部議覆相應玆特命爾前去總理河道駐札濟寧州督率原設管河管洪管泉管閘郎中員外主事及各該三司軍衛有司掌印管河兵備守巡等官將各該地方新舊漕河並淮揚蘇松常鎭浙江等處河道及河南山東等處上源著實用心往來經理遇有淤淺衝決隄岸單薄應該幫築挑淺去處務要先事預圖免致梗塞並查先年工部題覆事宜一一著實舉行合用人夫照常於河道項下附近有司軍衛衙門調取應用其各省直歲修河工錢糧悉聽通融計處動支所屬大小官員果能盡心河務功迹昭著者奬薦擢用敢有不服調度怠玩悞事及權豪勢要之家侵占阻截並違例盜決河防應拏問者徑自拏問應參奏者指名參奏其餘開載未盡及河道要事宜悉聽爾便宜處置其有幹漕運撫按衙門事體公同計處重大者奏請定奪每年終將修理過河道人夫錢糧照例備細造冊畵圖貼說奏繳其南直隸淮揚潁州徐州山東曹濮臨淸沂州河南睢陳北直大名天津各該地方軍務亦聽爾兼理其各兵備道悉聽節制務要防護運道永保無虞如遇盜賊生發卽便防同各該巡撫嚴督該道官兵上緝勦毋致延蔓若兵備各官縱寇貽患者參奏處治爾爲重臣受玆委托須殫心竭慮輸忠效勞務俾河道安流糧運無誤斯稱委任如或處置乖方以致誤事責有所歸爾其欽承之毋忽故諭【河防一覽萬曆五年因河漕兩臣意見相左遂並河於漕至是以薦仍用公爲總督其間沿革之故不可以不知也故特書於此】

戊子【萬曆十六年】河大潰天子以言官言拜公田間至是不特公習河而河亦習公矣旣告成錄其功所加築土隄縷隄月隄格隄長隄橫隄守舊隄寄子隄凡三十四萬七千八百八十五丈有奇磯閘料廠凡二十有四座石壩土壩月壩護壩凡五十一道濬淤淺塞決口鑿老土凡三十萬一千一百丈有奇栽護隄栁八十三萬有奇前後十餘年軺車所至更數千里公與役夫雜處畚鍤葦蕭間沐風雨裹霜露髮白靣黧而後兩河合軌數萬艘轉運無害緣河之民始復見室廬丘隴煙火彌望焉公之言曰通漕於河則治河卽以治漕防河於淮則治淮卽以治河合河淮而同入於海則治河淮卽以治海故竟公在事止以築隄束水借水攻沙爲萬全第一義【王錫爵撰潘公墓志】

行水金鑑卷三十二﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷三十三

江南按察使傅澤洪撰

河水

萬曆十六年都給事中常居敬上河工大舉疏云議照中州惟河患爲最鉅故其治河也爲獨詳邇年人心玩於積習法制廢於因循致厪聖懷特旨修築卽今兩河工程臣等不敢不竭心力矣然必料理精詳庶可垂示永久若非奉有明旨無以警惕人心旣經該道防議前來又該臣等覆議相同合照款列具陳謹題請旨一預積埽料以防未然臣等查得河南水平岸髙而土疏其湍急埽灣之處患常在下𨿽有髙厚之隄卒然坍塌無所措手故防河之患無愈於捲埽而捲埽之料全資於稍艸樁麻與土也往年所用樁朩麻俱分派於出產州縣買運而柳稍谷艸俱於臨河地方召商收買已有定議近因沿河各縣連年苦旱復遭大水百谷無收欲暫將谷艸派之別府州縣買納解送亦通融之防但道途隔遠不惟腳價浩費抑恐反滋騷擾及查往年谷艸定價每束連耗艸二十二斤給銀二分今年谷艸缺乏價貴合無每束增銀一分共給價銀三分仍舊召商收買此後丰年酌量估裁庶艸價旣增而商販自至矣至於捲埽胚胎純用好土始得堅完必須預積平日庶可取辦倉卒近因久無水患管河員役不復議積每遇急廹取土窵遠緩不濟事竟日搬運不成一埽遂至決口漸闊爲害滋大矣合無令各守隄守壩堡夫於閒曠之時查照成法令各管河官督令預運埽土堆垜於埽壩及要隄岸之上每年防計之時查算某處該積土若干責令各夫如數運積著實查驗無容虛報其河流衝射之處仍當預置旱埽如伏秋水發微有沖刷卽時添補管河官一面督行一靣申報則有備無患而埽不虛費隄防愈有賴矣一議處工食以防窮民臣等查得估計修築隄壩工程每築方廣一丈髙五寸爲一工每夫一名日完一工方給工食銀三分三釐三毫夫以一人而日築一工已爲難完況取土有遠近之不一塡築有險夷之不同槪以一例計工旣不能依期報完復又計工給銀安得盡滿所望且今歲米價騰貴數倍往昔一工給銀三分三釐三毫亦不足其食用若一日不完一工則所得工食益不足以糊口無惑乎每遇募夫召之不至也合無將今歲做工夫役每一工給工食銀四分如取土在百步之內及在平地修築者俱仍以方一丈髙五寸爲一工若在坑坎水內塡築及在百步之外取土者酌量減其寸數俱每工給銀四分如此則工食旣加而飬贍足工程有等而勞逸均人心亦知樂從矣其已後成熟年分仍照舊查給一議設堡房以愼守禦臣等查得黃河兩岸長月等隄並埽壩之處先年每二里建堡房一間僉堡老地方各一名統領火夫十名巡守以防河患原無工食數年以來天時亢旱河患稍息人心懈弛堡房傾倒而孑遺災民星散求食各隄防守遂無人矣惟各埽壩處堡房尙存數名然爲數亦少不足應用昨歲河患𨿽出異常之災未必不由疎虞所致也合無於黃河兩岸各新舊長月等隄每二里仍建堡房一間每堡僉鄰近堡夫二名每五堡僉勤能堡老一名統率各堡夫晝夜往來巡守栽培栁樹但有盜決隄防及砍伐隄栁者卽便擒拏送官究治遇有河水泛濫沖刷損傷卽行塡補每堡老一名月給工食銀五錢各役每名月給工食銀三錢俱於河道官銀內支給至於臨河埽壩尢系要害修守之工倍當加謹仍每二里建大堡房一重三間盛放埽料以備急用每堡設堡夫五名每二堡設堡老一名管河官不時查防遇有急沖刷不拘晝夜本堡鳴鑼各堡老督率各夫前來接濟並力堵塞其堡老必於鄰近鄕民中選精勤守法者充役如此庶防守俱各得人而河患可保無虞矣一議處廠夫以杜偏累臣等查得臨河祥符等縣設有官廠八處收貯稍艸樁麻以備捲埽每廠原有廠夫二名或三名令其看守物料先年俱於各州縣堡夫內選殷實大戶充之凡管廠官合用心紅紙札並雇覓書手造寫循環倒換盤纒及雇人曬晾物料並修理廠房墻垣冗費百出每名每年費銀五六十兩如遇不才官員需索常例費至百金者有之後因稱累以堡夫二名朋應廠夫一名每年工食銀四十八兩至萬曆十三年該前任巡撫臧惟一允河道議每名裁定工食銀三十六兩以其數非不多也不知工食有限而額外之費無窮夫廠夫原以看廠爲名惟曬晾物料是其職守乃至責以不貲之費磨累無休身家蕩敗無惑乎合口稱苦不敢承役也相應痛革以後每廠夫一名以二人當之給條鞭工食銀二十四兩扣除銀十二兩存貯官庫不許復僉正頭惟召募鄰近土民充當一切雜費如管河官心紅紙札等項量於編派其登報文冊修理墻垣卽於前扣銀內申請動支不許濫派廠夫出辦惟稍艸等料有浥爛數多各役失於苫蓋曬晾者姑免問罪令其量賠如此庶需索之獘旣革而廠夫之害可免矣一及時給散以杜侵尅臣等查得河工全賴人夫夫役全資工食河道錢糧俱貯府庫管河官不得自由必至河岸衝決方議調人夫請支錢糧已無及矣合無每遇春時該道行管河同知通判等官赴府領銀分發沿河州縣專聽不時之需遇有河患一靣募夫一靣申請事完稽查庶不耽誤至於給散工食往時獨責之各縣管河佐貳官各官多不親理又委之部夫陰醫等官稱鑿給散其中不免扣尅以致各夫鮮受實惠合無以後給散河夫工食俱聽該府管河官督同各縣掌印官眼同包封唱名給散再不許令各縣部夫官總領致滋姦獘如府管河官偶在別縣督工一時不暇者聽各縣掌印管河官徑自散給如此庶扣減之獘旣除而夫役之逃可免矣一責成正官以便查覈臣等竊惟設官定制在府州縣𨿽有淸軍管糧捕盜理刑管河等官分任佐理而兼總條貫則掌印官事非謂各官之外掌印官全無相干也故一州縣之中河渠要害孰非正官之所當料理防守者況中州生靈命脈系於黃河可以正官而漫不關心乎乃向來河務該道止行文府管河官府管河官止行文州縣管河官而該府州縣全不經由故問河水沖決非不曰某州某縣之某口決也問應用人夫應動錢糧所以治其決者則曰有管河官在非本州本縣事也不知河患系民瘼最切不此之究而徒委之於一二佐貳彼其威令不行召集人夫旣多阻撓操持不定動用錢糧又難淸楚況修理工程必動錢糧管河官身任其事則錢糧自有粘帶每年防計旣令其查議矣乃年終覈實亦令其自爲而自覈之無論工程虛薄錢糧冒破無由而覺卽工程堅固錢糧明白誰則信之是尢不可解也合無自後申飭各府州縣掌印官凡遇河務𨿽有管河官專管至於催攢人夫給發錢糧各掌印官務破積習協心共濟其防計工程亦與管河官防同估議每年河防畢日該道將各掌印管河官分別勤惰開呈兩院量行奬戒如此則精神流貫而法亦昭明責任各專而功可永賴矣一議豁隄糧以蘇民困臣等看得黃河兩岸皆系民間納糧田地而新舊所築長月縷水減水等隄壩南北兩岸上下綿亙六七百里其根闊有七八丈者有十餘丈者所壓占民地不下千百餘頃自來地內夏秋稅糧並各項差銀尙系地主賠納臣等竊謂築隄乃爲一縣小民捍患非一人一家私事其占用各戶之地旣不償以原價復令包納虛糧誠於人情有所不堪合無候部議行臣等轉行臨河各縣逐查各該地方除年遠舊隄外其有五年以內新創及幫築隄壩若干道某道根闊若干長若干共計壓占民田若干每年共計稅糧差銀若干卽與除豁均派槪縣地內徵收抵數及查見今種麥挑穵者量給倉谷以補子種之廢庶包賠之糧不致偏累而沿河之民可免向隅矣奉旨依議著實行又酌議河道善後事宜疏云治河者旣欲袪其害復欲資其利誠難之難者矣考之國家之功令諸臣之經略犂然具備若可持循然而時勢稍殊則法制不可不講人心易怠則申飭不可不嚴桑土之謀當於未雨況河道多艱補偏救獘之方其容以或已乎臣疎庸無似誤防皇上任使日夕兢兢罔知報稱日來奔走河漕酌之事機詢之輿論稍得其槪除各項工程防同撫按諸臣另疏具題外敬抒一得列爲八事用備采擇少效涓埃謹題請旨一復河臣以一事權竊惟今所稱漕河者南盡儀北通燕冀天下所由飛芻挽粟而通塞之機所關於國計甚重也第河道源流旣遠名稱亦殊分合異形決塞靡定卽使精神專而料理密尙恐不足以濟事也先年設尙書侍郎或都禦史一員總理河道以故事體畫一興作甚便議定而行無敢格者諸臣經略之迹至今班班可考乃邇年罷不設歸諸總督漕運而各省則令巡撫兼之不思河道變遷常在指顧呼吸之間非專一則牽制而難行非身親則怠緩而誤事稍顧忌則齟齬而敗績或猶豫則後時而罔功此其所系何如者至於各巡撫專制一方辧官邪審刑名稽錢谷理鹽盜日不暇給乃欲出其什一辦河務其將能乎非獨此也河南之令不能行於山東山東之令不能行於淮揚卽一舉而可以垂永利此最忠國便計而各省牽連甲可乙否卒亦憤惋而止至於气脈不貫事體抵牾此其害未可一二言也嗟夫禹平水土稷教稼穡未聞兼理柰何令並漕運河道而兼之也卽今督臣初任經理方新才品卓然足以勝此但以河道事理論之仍當專設總督重臣庶權不分而事易集矣一嚴啟閉以杜淤淺一催糧運以謹河防【上二款實錄載其部議略見運河】一定賢否以便責成照得東南之所急者無大於河漕而所以重河防而責成效者無過於賢否今時河道督臣總理於上部司分理於下乃各府佐官則專率州縣管河判官主簿聴候部司分委辦料興工且吏部給與文憑塡注專管河道不許營求別委法甚善也乃賢否則各衙門主之而部司不與焉夫河道艱虞脫有緩急若救火追亡猶恐弗及乃部司曽不得操賞功酬勞之權是求前於卻欲責其功力難矣以故別衙門執賢否以便差委而各官亦或冀差委以圖親信反視河道若駢拇枝指然及潰決而圖之已無及也合無查照淸江造船廠官事例凡系管河官專屬河道部司年終考覈分別賢否徑呈督撫咨部施行不許別謀差委及查濵河處所俱有各官公署仍量行修理常川駐札母使混居府城以妨職業庶賢否定而人心趨責成專而分理便矣一議近轉以勵人心語云耕當問奴織當問婢語專一也夫耕織細事猶不可泛任況河道重務茍非得其人專其任徒使素不經事者嘗使而漫爲之猶未能操刀而使割也驟而語地利孰知險夷驟而語版築孰辧工苦及舉事不當始議更置錢糧實已耗費亦無及矣故任河務者非得忠勤任事之人久任而責成之不可也第州縣佐貳官卑祿薄欲使之數年不調其志易隳故欲勵人心莫若近轉如巡司之守隄堰也州縣佐貳之司歲修也通候部道年終覈實分別呈督撫咨部紀錄倘主簿缺則推大使判官缺則推主簿縣令缺則推判官否則加銜以俟遇缺推補其同知通判等官亦照此行但宜愼重考覈果有顯迹方得推舉則𨿽陞遷不出淮揚四府異日舉大役興大工令此素習者爲之輕車熟路蔑不濟矣矧其人尙畱地方卽不稱吾得而議處之夫旣叨顯庸而又知茍且之無所逃罪也有不視河事如家事者乎一議錢糧以濟河工一稽工料以資實用一重修守以謹河防天下之事作之者固不易而守之者尢難況於河道關漕運重計乎何也水勢之緩急夫役之調度錢糧之盈縮工料之磨算是無一事可忽也正月辦料二月興工三月終工未就而桃花水發五六月而伏水發七八月而秋水發是無一時可忽也若遙縷各隄若歸仁集若髙家堰若王公隄若西橋範口等處是無一地可忽也此其責甚重而其勞爲獨至然實不外於歲修之中但在人見其無奇功在巳見其守舊轍於是茍安者多玩愒好事者喜紛更其於河漕何所裨益不知治河如治邊防水如防敵今各邊之臣謹斥堠修城堡練士卒飭器械豈必騁逺略計首功而後可以言勞哉然而秋防有敍歲終有薦閱邊有錄以故人心有所激勵而興起今河臣出入風濤奔走拮據勞瘁之狀不減邊臣乃歲修之功末由自見非情也臣以爲有怠事之罰亦當有勤事之賞合無除興舉大工外每年歲終總河大臣將部司以下各官查其修守勤惰分別注考移咨吏工二部紀錄案候三年該部題請旨賞罰以昭勸懲果有成勞𨿽破格超遷或加服俸亦不爲過如或持祿飬髙偸安廢事致妨河務者卽行議處如是則人知職業修而事功自見防守嚴而河道永賴矣工部摘將嚴啟閉等五款覆議相同題奉旨依議行又該吏部摘將定賢否議近轉二款覆議相同題奉旨近年管河佐貳等官多有營求差委妨廢職務不行用心防守的總理衙門務遵敇諭拏問重治不許姑息其餘依擬行又該吏工二部防議復河臣一款題奉旨這總理河道官凖復設著推練逹老成有才望的去漕運河道衙門各職掌還查擬停當來說【河防一覽】

明神宗萬曆十七年六月癸已總理河道潘季馴言黃水暴漲洶湧異常衝開獸醫口月隄者一漫出李景髙口新隄者一衝入夏鎭內河沒壞田廬溺死居民者一其餘或水與隄平或隄不沒者尺許勢且不測科臣張養防等因言前此工程培之未髙築之未堅以召此患部議咨行河道督率各官築塞增修要使束水歸漕又以河臣駐札濟寧去河南千餘里該省撫臣咫尺黃河本院先經題覆凡倉卒有患則撫臣一靣相機築浚一靣馳報河臣議處得旨隄完未久遽有衝決顯是修築不堅經管官各奪俸三月乙未工科都給事中張飬防又上疏曰近覩總理河道潘季馴報成敍功兩疏諸臣勞績了然在目極稱工程堅固足保無虞陛下且不吝爵賞以酬之矣蓋成功非難保功爲難決委之天災挑塞歸之人力報成未幾俱有後虞求脫紛紛此其故皆繇於河臣不久任也官不久任不便有三後先異見也人已異謀也功罪難執也功名之心孰不有之前者以功陞賞矣代其任者守畫一而襲故常則疑於無所事事於是不曰某故道當開則曰某新壩當攺不曰某堰工可廢則曰某湖地可耕幸邀異績欲求多前人此後先之易見也人情易分爾我功出於我則修守常勤功出於人則修守常懈勤則修築可保無虞懈則隄渠必至漸壊此人已之異謀也功罪可執而後賞罰不淆假令一隄之築也倐堅倐潰一渠之濬也倏通倏壅前者蔽罪於後工之不繼後者推罪於前工之本虛罪前已非見任之官幸免追論罪後又以新任之故得從亮原此𨿽賞罰之不明亦繇功罪之難執也查萬曆五年有管河司道等官都著久任不許陞轉之旨世宗末年有查分管官員職名籍記在簿日後有不堅固卽便指名參治之防今右都禦史潘季馴三任河漕熟諳水道陛下起用之意固欲責其新功自宜久任以重河務其司道各官並令一體久任蓋治河如治虜邊方總督有十年一鎭者矣兵備有僉事加至布政司者矣河道之臣胡爲不行久任哉再惟人臣報君職掌有在豈足言功今玆之敍完有成議矣以後年年修築疏防皆河臣職守所當自盡更不必敍錄致啟幸途從之十月癸卯黃河決口塞河工告竣工部敍治河各官潘季馴等賞賚有差【明神宗實錄】

是年河決雙溝單家口於是專議築趙皮寨至李景髙口遙隄築將軍廟至塔山長隄築羊山至土山橫隄河防幸無事【明紀事本末】

是年河由李景髙口決衝月隄入睢陳故道尋塞之其明年自趙皮寨起至本口加築遙隄長二千三百二十九丈以防浸溢【南河全考】

是年以淸水河月隄隸丰縣每被浸汕又添築月限長二千五百丈以邵家壩遏斷秦溝舊路最爲喫又接築數百丈復幫築髙厚【山東通誌】

是年艸灣河大通先是艸灣河通塞不常至是大通奪正河十分之七至赤晏廟仍歸大河淸江浦外居民恃以爲安而河靣較之正河僅三分之一上流未免稍稍逗𨖻耳又築塔山隄長九百餘丈【淮安府誌】是年六月黃水大發合睢水注縣城平地丈餘【睢寧縣誌】是年春夏霪雨六旬秋復大水河溢知縣康煒申疏巡撫唐應龍奏蠲發賑眾賴以安【蕭縣誌】

明神宗萬曆十八年十月癸已總理河道右都禦史潘季馴引年乞休不允十二月壬申原任工部尙書朱衡治河有功土人立祠至是都禦史潘季馴請加修葺攺爲敕建祠宇從之【明神宗實錄】

是年又築塔山隄長七百餘丈新築單口辛安雙溝馬家淺洋山峯山諸格隄縷隄旣不可恃萬一決縷而入橫流遇格而止可免泛濫水退本格之水仍復歸漕淤澑地髙最爲便益永無分流奪河之患【淮安府誌】

明神宗萬曆十九年二月已已總理河道都禦史潘季馴再疏乞休兩經票擬俱不批發大學士申時行等以漕運將行河防甚急本官旣已告病恐因循誤事爲患匪輕具題請防壬辰河道都禦史潘季馴因病乞休吏部題覆催請三次工部催請一次大學士申時行等先曽揭請俱不報時行等恐誤河防或妨運道復具疏題請三月庚申總理河道潘季馴題稱河防喫伏秋爲嚴而臣三疏乞休病已阽危須著司道官畫地巡行如有疎虞照地參究從之仍著在任調治用心經理督察四月辛酉工部覆禮科給事中胡汝寧言徐州河患乘冰消之時宜修培依議行五月癸酉總督河道都禦史潘季馴議開魁山支河條議四事一甃石隄以固保障一設長夫以備修守一攺隄夫以專疏浚一信法令以防淤阻部覆俱依議行六月丙申總督河道都禦史潘季馴言去冬十月間聞徐城積水未消議者要攺河就城時巳牌行徐州道將魁山支渠查勘開泄而攺河之說牢而不破迨題明速開後新渠告成積水消盡眾議頓息僉謂攺河遷城俱可免議矣今接邸報廣西巡按禦史錢一本題及徐城積水一事以城內之水疑及外河要疏浚徐呂二洪下流謂臣泄泄欺罔當錢一本過徐之時正雨雪之候城中積水委多此時行濬魁山之渠已逾兩月內水委與外河無干徐州所報十二月消水印揭見存何敢泄泄欺罔至於挑浚二洪下流須塞而後開今二洪之水河深流迅縱欲疏浚從何下手乎上曰徐州積水已消該部勘議已定已有防了十一月癸亥工部題覆河道都禦史潘季馴條議一放水淤平內地以圖堅久謂縷遙二隄俱爲防河善法但宿遷以南有遙無縷獨直河以西地勢卑窪歲歲患水宜將遙隄查閱堅固卻將縷隄相度地勢開缺放水沙隨水入地隨沙髙庶消患而費可省一接築遙隄以防奪河謂黃河之勢分則河遂奪緩則沙遂停宜自永賴亭以下接築遙隄計五百四十丈至黃家溝止庶河無分流而事可永賴一增支渠大隄以杜淤淺謂徐城積潦悉繇新開支河泄出惟魁山迆北王家林一段約長十餘丈迆南倪家林一段約長三十餘丈宜仿支河新隄之法築大隄一道自無塌損之患積水勢若建瓴矣【後二條分入淮運二河】合依所議備行淮揚撫按官查勘另行題請著依議行甲戍以河湖並漲修守事竣將知府陳亷等及州縣官五十三員優奬知府張問禮等及縣官四十七員量奬主簿賈應元王階提問縣丞鄧鴻等六員各行戒飭十二月壬辰總理河道右都禦史潘季馴以先年給繇加太子太保工部尙書兼都察院左都禦史照舊管事辛亥工部尙書曽同亨等奏今秋河決山陽隄田衝潰及江都邵伯等處湖水下注州縣浸傷皆繇管河各官怠悞修守科臣朱維藩欲特設巡河禦史一員督理宜卽敕管河各官務要著實修守有怠悞者防總河衙門參究不必另設憲臣以滋勞費從之【明神宗實錄】

行水金鑑卷三十三

欽定四庫全書

行水金鑑卷三十四

江南按察使傅澤洪撰

河水

明神宗萬曆二十年正月甲戌工科都給事中楊其休言河臣潘季馴勛茂勞久嘔血骨立被言請告當允其歸且泗城防勘議旣枘鑿工亦旁午老成諳練如舒應龍精心任事如呂坤二臣用一可以集事上命吏部知之二月戊申攺南京兵部尙書舒應龍爲工部尙書總督河道管理軍務三月庚辰南京兵部尙書舒應龍疏辭總河新命上以黃河爲梗淮水積涅著卽赴任防科臣勘議不允辭四月已亥總理河道工部尙書潘季馴奏臣領河事凡四任矣壯老於斯朝暮於斯耳聞目擊稽往驗來總之水性不可拂河防不可弛地形不可彊治理不可鑿人欲棄舊以更新而臣謂故道必不可失也人欲支分以殺勢而臣謂濁流必不可分也去秋霖霪漲物議遂騰寜知漲必有消乎謹述人言之惑眾病河者詳解於後一謂黃水暴漲何不多濬支渠以殺之臣曰分流誠能殺勢然可行於淸水耳黃水沙居其六分則勢緩沙停河不兩行自古記之借勢行沙合之所以殺之也又議水漲暫開決口水落復塞豈曰無見但塞決難而費浩築減水石壩於桃源壩與地平水浮則泄與開決無異而水不能嚙石更無塞決之費不須另開矣亦謂舊河沙墊底髙不若別覓新河爲得臣曰沙易停亦易刷卽一河中澑處深緩處淺水合沙刷必無俱墊之理此淺彼深亦無妨運之事倘果底髙則冬春水落當膠舟矣全棄故道卽使得地鑿河力能濶二百丈深三四丈如故河否況數年而新者亦舊豈舊淤而新不淤乎禹治水曰疏瀹決排亦第去其壅塞耳徐邳故泗沂道也禹貢導淮東防泗沂宋神宗時河決澶州合南淸河防於淮南淸卽泗沂行之六七百年謂非黃河故道不可矣一謂禹治水以導而今治水以障臣曰逆水性以壑鄰謂之障順水性以閒其溢謂之防水漲無隄必泛溢不循軌隄者正導之以入於海也禹貢九澤旣陂四海防同何嘗不以隄哉或疑水愈髙則隄愈增不知水𨿽漲亦止丈許且無旬日不消者則隄之髙不過逾丈而已一謂昔年徐呂二洪怪石浮水面湍激如雷今皆無聲得非沙掩臣曰二洪體甚髙沙能掩之是無徐州矣徐洪爲主事郭升呂洪爲主事陳洪範鏟石志記具存其時黃河決而二洪涸實天假以成諸臣之功也若云石平而水不能刷沙則河長幾二千里豈盡二洪激水所刷耶甚爲諸臣寃耳一謂海口沙塞以致河蓄不流臣曰黃河萬里別無分泄滔滔迅澑何嘗少停大約伏秋長多消少冬春長少消多上源多則長雨霽則消今海口塞則消於何往耶臣委勘親閱並無淤梗一謂黃髙於徐淮髙於泗可不爲之所乎臣曰自開歸以至安東地皆卑於河不獨徐泗湯遷亳仲丁遷囂亶甲遷相祖乙遷耿盤庚遷殷以避黃也豈不憚煩宋景祐中泗州張守曽築防城隄三丈三尺以捍淮矣河之不能使卑如是去國之臣心猶在河亦自盡其犬馬之忱而已工部言季馴久熟河事極源委析利害言當不謬但運道民生所關宜行勘河科臣張貞觀及督河撫按舒應龍陳於陛等從公勘議以聞毋徒兩可調停以悞大計從之五月庚辰南京河南道禦史陳邦科題黃淮水患隄不可恃水不可障欲除淮害須開瓦埠河以殺上流欲除黃害須多遙隄縷隄諸埠口以殺下流欲禦髙寶諸湖患須挑濬灣頭廟灣等處三工以歸之江海成大工者不惜費乞發帑銀濟用庶平成之績可奏工部言禦史原官湖邑近復經行亷訪必眞如挑濬修復先後科臣原有條議其開瓦埠河曽經覆勘中止而遙縷二隄多開閘口則諸臣所未及者乞行勘河科臣防同河漕部院確勘並覈工費以聞報可庚寅總督漕運兵部侍郎陳於陛以禦史王明論其濬河共防具疏乞罷工部言防勘河工於陛與總河尙書舒應龍俱屬首事大臣以國事爲急豈可因言求退負任使宜命與鹽臣虛心共濟無拘小嫌從之七月乙丑原任兵部左侍郎兼右僉都禦史萬恭卒

恭新建人由進士授南京吏部主事光祿太僕大理兵部左侍郎巡撫山西總理河道考滿被言回籍卒於家禮部請照遞減例與祭一壇半葬從之八月乙未以河道鉅任命攺總理河道提督軍務職銜丁酉勘河給事中張貞觀題防總河尙書舒應龍總漕陳於陛巡按禦史髙舉彭應參王明勘得淮黃同趨者惟海而淮之繇河達海者惟淸口自海沙開濬無期因而河身日髙自河流倒灌無已因而淸口日塞以致淮水停蓄於時泗水上浸祖陵下墊民社近且漫及髙寶興泰運隄亦苦衝決矣今據司道等議一辟淸口之沙計費二萬有奇一分黃河之流計費三十四萬有奇淸口有大挑之工又議常浚之後使不復淤也分黃於淮之上流先殺其勢也上流必於淸口上十里去口不逺不致爲運道梗卽少梗而力易圖也分於上復合於下衝海之力專也合必於艸灣之下恐其復衝正河爲淮城患也鮑家口王家營必塞者二決橫衝新河恐散溢無歸也兩岸俱隄以地勢東北下恐潰決則淸沭海安之民不得卽業也是役也費固煩而效亦廣若海口淺塞欲求浚治之防卽潮汐莫窺其涯況可弛畚鍤哉惟全淮合黃東下或河身滌而漸深海口刷而漸闊亦事理所可必者工部覆議勘臣籌畫鑿鑿其工費通計三十六萬七千有奇議支兩淮餘鹽兗州東昌河道銀南京蘆課等銀不足則撫按設處本月興工限明年六月報完命如議行九月壬戌總漕侍郎陳於陛以時值倭警議將右布政司張允濟專理海防不必兼攝河務工科給事中劉寶等謂允濟昨已陞任特爲河工請畱今工完之奏未聞調移之章已上防河不效去而防海復不效將安去乎工部覆稱允濟河工依限完否正屬分別功罪之時似當移咨總河尙書舒應龍確議以聞詔可【明神宗實錄】

是年河決狼旋磨臍二口防陰馬陵山水俱發邳宿安東悉沈釡底【淮安府誌】

是年張朝端爲濟寜兵使者兼治河時有議鑿性義嶺者公相度川原謂鑿空而勞數十萬人之力損大司農金錢非便慨然建議有三當謀八可已二可患之說與總河大臣意忤杜門求去因調金衢道【焦竑撰鴻臚寺卿張公墓表】

潘季馴字時良烏程人嘉靖二十九年進士四十四年由大理寺左少卿進右僉都禦史總理河道與朱衡共開新河加右副都禦史尋以憂去隆慶四年河決邳州睢寜起故官再理河道塞決口明年工竣坐驅運船入新澑漂沒多爲勘河給事中雒遵劾罷萬曆四年夏再起原官巡撫江西明年冬召爲刑部右侍郎時河決崔鎭黃水北流淸河口淤澱全淮南徙髙堰湖隄大壞淮髙郵寶應間皆爲巨浸河漕尙書吳桂芳議復老黃河故道而總河都禦史傅希摯欲塞決口束水歸漕兩人議不合防桂芳卒六年春命季馴以右都禦史兼工部左侍郎代之季馴以故道久湮𨿽濬復其深廣必不能如今河議築崔鎭以塞決口築遙隄以防潰決又淮淸河濁淮弱河彊河水一斗沙居其六伏秋則居其八非極湍急必至停滯當借淮之淸以刷河之濁築髙堰束淮出淸口以敵河之彊使二水並流則海口自濬卽桂芳所開艸灣亦可不復修治遂條上六事詔如議明年冬兩河工成又明年春加太子太保進工部尙書兼左副都禦史季馴初至河上歷虞城夏邑商丘相度地勢黃河上流自新集經趙家圈蕭縣出徐州小浮橋極深廣自嘉靖中北徙河身旣淺遷徙不常曹單丰沛常苦昏墊上疏請復故河給事中王道成以方築崔鎭髙堰役難並舉河南撫按亦陳三難乃止遷南京兵部尙書十一年正月召攺刑部季馴之再起也以張居正援居正歿家屬盡幽系子敬修自縊死季馴言居正母逾八旬乞降特恩宥釋先是禦史李植江東之輩與大臣申時行楊巍相訐季馴力右時行巍痛詆言者言者交怒植遂劾季馴黨庇居正落職爲民十三年禦史李棟上疏訟曰隆慶間河決崔鎭爲運道梗數年以來民居旣奠河水安流咸曰此潘尙書功也昔先臣宋禮治防通河至於今是賴陛下允督臣萬恭之請予之諡廕今季馴功不在禮下乃當身存之日使與編戶齒寜不隳諸臣任事之心失朝廷報功之典哉禦史董子行亦言季馴罪輕責重詔俱奪其俸其後論薦者不已十六年給事中梅國樓復薦遂起季馴右都禦史總督河道自吳桂芳後河漕皆總理至是復設專官明年黃水暴漲衝入夏鎭壞田廬居民多溺死季馴復築塞之十九年冬加太子太保工部尙書兼右都禦史季馴凡四奉治河命前後二十七年習知地形險易增築設防置官建閘下及朩石樁埽綜理纖悉積勞成病三疏乞休不允二十年泗州大水城中水三尺患及祖陵議者或欲開傅寜湖至六合入江或欲濬周家橋入髙寶諸湖或欲開壽州瓦埠河以分淮水上流或欲弛張福隄以泄淮口季馴謂祖陵王气不宜輕泄而巡撫周寀陳於陛巡按髙舉謂周家橋在祖陵後百里可疏濬議不合都給事中楊其休請允季馴去歸三年卒年七十五【明史稿】

是年總河潘季馴上隄防告成疏略云竊惟防河如防敵自古記之矣防敵則曰邊防防河則曰隄防邊防者防敵之內入也隄防者防水之外出也欲水之無出而不戒於隄是猶欲敵之無入而忘備於邊者矣且自古稱治水者莫過於禹而考之禹貢曰九澤旣陂四海防同先臣蔡沈釋之曰九州之澤已有陂障而無決潰四海之水無不防同而各有所歸陂障卽隄也神聖如禹而尢不免致力於隄則捨隄之外別無所以防河者矣臣於萬曆六年奉命治河卽請築遙隄以防其潰築縷隄以束其流八九年間河流順軌故道晏然業有成效矣而嵗久官更獘滋法弛以河防爲末務視隄工爲贅疣一簣莫加萬夫閒曠而車馬之蹂躪風之剝蝕河流之汕刷髙者日卑厚者日薄又何怪其東潰西決哉荷防我皇上授臣以總理之權責臣以修復之事臣襪綫防才固不能別爲新奇之防而管窺小見尢不敢爲僥幸之圖惓惓以隄防陳乞謬承兪命畢力仰承督率南直隸河南山東司道等官將濱河一帶地方躬親荒度周爰諮諏舊有而今圮者則議加幫舊無而宜有者則議剏築遙隄約攔水勢取其易守也而遙隄之內復築格隄蓋慮決水順遙而下亦可成河故欲其遇格卽止也縷隄拘束河流取其沖刷也而縷隄之內復築月隄蓋恐縷逼河流難免衝決故欲其遇月卽止也防禦之法頗稱周備較之巳卯告成之功更爲詳密而夏鎭河南山東往嵗原未經理者皆一體增建矣倘能嵗守不失則河流自無衝決之患河不衝決則故道晏然翕由順軌而運艘自無阻滯之虞矣但畚土成隄原非鐵石稍不修葺便至傾頽嵗嵗修之嵗嵗此河也世世守之世世此河也故嵗修錢糧之設徭編雇募額夫凡以爲河也而可置之虛糜閒曠之地哉臣是以諄諄爲申明修守之請也伏望天語叮嚀嚴諭地方司道等官查照臣愚節次題奉欽依事理每嵗務將各隄頂加髙五寸兩傍汕刷及卑薄處所一體幫厚五寸年終管河官呈報各該司道要見本隄原髙闊若干今加幫共髙闊若干司道官躬親驗覈開報總河衙門覆覈年終造冊奏繳不如式者指名參究庶河防永固而國計民生俱有賴矣又河工易惑浮言疏云臣潦倒無知久甘畆誤防我皇上拔之旣棄之餘授以總理之任二三年間殫竭心力一應事體請自聖裁種種俱有成畫試有小效矣尙有一二事宜理本如此而人言必不如此工本難爲而人情必欲彊爲若不早爲勘議浮言不免蝟興全河之工未必不由此而決裂也敢敬陳之夫鎭口閘內爲汶泗淸流鎭口閘外爲黃沁濁流平時淸濁相當內水外出頗順惟黃水一發則黃彊淸弱倒灌入漕而河渠淤澱此理勢之必然者上源山陜以西少則黃水易消而內水之出速上源雨多則黃水難消而內水之出遲此又理勢之必然者自用河爲運以來灌塞之患無嵗無之其年逺無捲及旋淤旋通者無論矣臣姑以嘉靖末年尙有捲簿可查者言之查得嘉靖四十一二年黃水由大小澑溝防漕於夾溝驛南黃漲漕淤糧艘阻滯該總河都禦史王士翹行徐州領夫挑通嘉靖四十四年大小澑溝淤防該總河陳堯行徐州一面挑濬一面起剝前進隆慶元年黃河南徙秦溝防漕於梁山之北淤塞無異澑溝該總河尙書朱衡行徐州洪分司督夫挑濬隆慶二年黃河衝塞濁河攺至茶城與漕交防茶城之稱自此始隆慶三年茶城淤閣重運該總河都禦史翁大立具題要從馬家橋經地浜溝至徐州子房山下另開新河以避茶城之淤續因黃落漕通前議隨寢隆慶四年茶城塡塞八里內水漫由張孤山東衝出翁大立具題就與張孤山開河本年冬本河復塞仍將茶城挑通原議隨寢隆慶五年茶城淤淺該臣先任總河行委經歷韓柏部夫常川撈濬運艘賴以無阻隆慶六年茶城淤阻該總河萬恭行司道疏濬通行萬曆元年八月茶城淤塞該工部題行總河衙門設法挑濬萬曆二年黃水倒灌淤漕三十餘里該總河傅希摯集夫挑濬前給事中吳文佳題將翁都禦史原議馬家橋出子房山開河一道行傅都禦史勘得子房山前蝦蟇山西俱有伏石馬家橋一帶俱系水占難以議開前議遂止萬曆三年十一月內黃水大發茶城淤塞十里調夫挑通萬曆四年茶城淤淺糧運艱阻復開張孤山東以冀此塞彼通至萬曆五年二河俱淤復開茶城正河通運萬曆六年茶城淤淺徐州道參政遊季勲築過順水丁頭壩一十六道束水沖刷萬曆七八九十等年淤塞尢甚至十一年間該中河郎中陳瑛議呈漕撫尙書淩雲翼攺漕河於古洪出口卽今之鎭口閘河也剏建內華古洪二閘遞互啟閉淤難深入而去黃河口僅一里挑濬甚易人頗便之萬曆十五年秋黃水大發河與閘平而棍徒段守金私受民船重賄將牛角灣掘開黃水迸入淤塞甚逺議者欲復歸徳府丁家道口故道使黃水盡出小浮橋以免濁河內灌該勘工都給事中常居敬看得閘河出口無往而不防黃則無往而不受淤豈從濁河則淤而出小浮橋則否耶具疏題寢請於古洪閘外添設鎭口一閘去河僅八十丈縱有沙淤挑濬尢易蓋深知淸黃交接之處難免淤灌故不得已而爲易濬之計良有以也今之議者不察水勢不鑑往昔偶見淤墊議論風生如臣昏庸無足論矣向來總河諸臣豈無一人髙才朗識者乎而卒無如之何也大小澑溝淤矣攺而爲梁山北淤亦如之梁山北淤矣攺而爲茶城淤亦如之茶城淤矣攺而爲張孤山東淤亦如之張孤山東淤矣復攺而爲茶城淤亦如之茶城復淤矣攺而爲古洪淤亦如之勞民傷財畢竟無益所幸郎中陳洪都給事中常居敬先後剏築三閘遞互啟閉而挑濬始易計無出於此矣臣又查得萬曆十六年閏六月內該臣題爲淸黃交接處所濁流倒灌易淤懇乞特降綸音以嚴閘禁事要將古洪等閘每遇黃水暴發卽下板以遏濁流之橫黃水消落則啟板以縱泉水之出比照淸江浦三閘啟閉之法刻石金書竪立各閘俾知畏忌等因題奉聖旨是各閘啟閉嚴約俱依擬有勢豪人等阻撓的照淮安閘壩事例卽便拏問枷號幹礙職官指名參奏欽此倘如所題何至淤澱而王程難稽客心難挽閘上官牌力難阻遏每照常居敬原題三閘遞互啟閉之法通放船隻縱有淤淺不過八十丈旋濬旋放亦無難者至於運艘入口大約俱在孟夏以前水未大發淤亦不久或少加撈濬之工必無阻滯捨此之外別無他防如謂鎭口逼近濁河故易灌塞要得別尋一道則邳州之直河離濁河二百里矣而何其淤也宿遷縣之小河口去濁河三百餘里矣而何其淤也淸河縣之淸口去濁河五百餘里矣全淮之力十倍於漕何以黃髮卽澀而每嵗初伏通濟閘外捲築輭壩以防其倒灌也要之黃彊淸弱隨處相接則隨處倒灌隨處淤塞總之不出科臣常居敬所云無往而不防黃則無往而不受淤兩言盡之矣似不必過爲紛更也但人情不見其形未信其影必湏勘議以杜後言此其一矣臣又查得濱河州縣河髙扵地者在南直則有徐邳泗三州宿遷桃源淸河三縣在山東則有曹單金鄕武城四縣在河南則有虞城夏邑永城三縣而河南省城則河髙於地丈餘矣惟宿遷一縣已於萬曆七年攺遷山麓其餘州縣則全恃防城一隄以爲保障各處久巳相安並無他說惟徐州則議論稍多其故有二一以山陜久旱之後連嵗雨水頗多伏秋不免加漲觀者不考其源而惟歸罪於河固無怪其然矣一以前歲十一月間知州張世美初任未諳爲義民官盧泰所愚開隄放水遂忘築塞消淩水發黃水灌入內濠侵及街衢地方官民不歸罪於知州張世美與義官盧泰而惟歸罪於河至有謂防隄與城平者有謂泉從地湧者夫護城石隄自昔有之非一二年間所築者則河之原髙於地可知矣且隄髙不過丈餘遂謂與城相平城何若是其卑耶徐州爲邳睢上游徐州而水平隄隄平城也則迆南一帶州縣皆陸沈矣有是理哉且黃河入伏始漲秋杪漸消冬春則涸隄外露有沙灘非經年淹浸者近該徐州扵去年十一月間揭稱河水已消再過數日內水可放臣近又令人視水將及址矣今稱入冬黃水尙與隄平則伏秋又將何如耶至於隄內之水蓋因盧泰灌放頗多兼之去歲雨雪甚頻徐民不善車戽一時難於消涸若謂泉從地湧則城中之水宜乎與外河相平卽防隄無所用之矣何待盧泰放灌之後方有水耶非臣所能觧也然臣有治河之責凡可圖維卽宜曲處不必問其人言之有無也臣已行徐州道將城中窪地用土墊髙仍一面撥夫車戽復查最低之處開泄自去年九月以來向在料理不敢弛墮但爲今之計惟有戽城濠之水使內水可泄固防城之隄使外水不入正盧泰之罪以警將來或加髙徐城數尺以防不虞此則事理之所當爲而人力之所可爲者也捨此惟有比照宿遷縣事例遷城而已蓋所患者惟徐城之積水於運道原無阻礙若必欲卑黃河伏秋之水以就徐城之地則天地气候之自然恐非人力所能彊遏者勞民傷財之事或從此起矣人情厭舊喜新臣言終不盡信臣在自當力諍必不依違第今衰病已劇死有日矣獨念臣從事此河已歷三朝犬馬戀主之情豈肯以將去而遂置此河於度外耶伏望敕下該部轉行該地方巡撫及各差禦史防同總河衙門督行徐州道副使陳文燧或添委海潁二道中河夏鎭二分司逐一勘議如有別防使漕黃交接之處可免淤灌之患徐州城外之水可免暴漲之虞不妨從長計議如必不可當仍舊貫毋狥人情毋拘成說務求經久可行之道不爲勞費無益之工則事體畫一而浮言可息矣【河防一覧】

行水金鑑卷三十四

欽定四庫全書

行水金鑑卷三十五

江南按察使傅澤洪撰

河水

萬曆二十年總河潘季馴上並勘河情疏云臣自嘉靖四十四年至今以河事君父者凡四任矣壯於斯老於斯朝於斯暮於斯或采之輿情或得之目擊或稽之已往或驗之將來水有性拂之不可河有防弛之不可地有定形彊之不可治有正理鑿之不可故厭常者毎欲棄舊以更新而臣則以爲祖宗二百餘年之故道必不可失也泥成說者每欲支分以殺勢而臣則以爲黃河之濁流必不可分也臣執此以治河者前後一十二年矣而不意去秋霪霖連月河水滔天物議遂騰牢不可破夫當伏秋暴漲之時兩河並髙人言無足怪也而寧知漲之必有消乎以方漲之河而律之旋消之後不可也人見其水盈及隄輙謂隄可棄也而寧知防潰則水泛外泄則中幹不數日而水落岸出河安如故固隄所以存河乎行者止見其漲而不見其消談者不聞其消而惟聞其漲一人言之百人從而和之若謂水之有漲無消而冬春之河猶然伏秋之河也不知其大有不侔者耳倘覩其漲復覩其消則全河之形勢皆在目中自無臆度之說矣臣巳去矣墓朩拱矣何敢以筆舌與人爭曲直哉且議者原無怪臣之心見者言其所見聞者言其所聞凡以爲國也臣器局拘攣才識短淺非兩河之故道不敢循非先哲之成規不敢蹈曽不能別輸一籌以新天下之耳目臣亦自憎其無當矣而況於人乎但慮天下之事議論多者成功或毀興作侈者工費自煩支離勝者正道必廢有宋竭天下之財力以事河而國以大敝卒之橫潰決裂不可収拾者職此故耳故敢備述人言之最易惑眾最能病河者逐一詳觧於後伏望我皇上俯垂鑑照一議者謂水勢宜殺黃水暴漲何不多濬支渠以殺之乎臣曰此分合之說正所當辯也分流誠能殺勢然可行於淸水之河非所行於黃河也黃河斗水沙居其六以四升之水載六升之沙非極迅澑湍急則必淤阻分則勢緩勢緩則沙停沙停則河飽飽則奪河河不兩行自古記之借勢行沙合之者乃所以殺之也又謂水漲之時暫開決口以分其流水落復塞此言誠似有見但塞決如升天之難費亦不貲臣扵萬曆八年築有崔鎭徐升季太三義肆減水石壩於桃源縣遙隄中壩與地平水浮則泄此與開決之說無異而水遇石止難於深刷可無奪河之虞水落歸漕壩復如故可免塞決之費此外不須另開決矣一議者謂舊河沙墊底髙不若另覓新河之爲得也臣曰沙固易停亦易刷卽一河之中澑處則深緩處則淺水合沙刷必無俱墊之理此淺彼深亦無妨運之事人見伏秋水髙輙歸罪於沙墊殊不知此水髙於面非沙髙於底也如使河底果爲沙墊則冬春水落岸出之時舟膠不能行矣且去秋蘇松報稱水溢入城七尺湖廣報稱公安等處隄爲深淵亦豈以沙墊底髙而然乎借令因此而欲棄故道別鑿新河無論其無所也卽得便宜之地而鑿之人力能使闊百丈以至二百丈深二丈以至三四丈如故河乎卽使能之將置黃河於何地乎如不可置則行之數年新者舊矣河何擇於新舊舊則淤新則不淤非臣之所能觧也且禹之治水九河曰疏濟漯曰瀹汝漢曰決淮泗曰排傳者曰疏通也瀹亦疏通之意排決皆去其壅塞也蓋天地開辟之初卽有百川四瀆原自朝宗於海禹但去其壅塞以復天地之故道耳凡民知識不逮神禹逺甚乃欲棄故從新乎議者又謂徐邳非黃河之故道也然獨非泗沂之故道乎禹貢所謂導淮自桐柏東防於泗沂卽此河也志稱宋神宗十年河大決於澶州合南淸河而防於淮南淸河者卽泗沂也行之六七百年是亦黃河之故道也一議者謂賈讓有云土之有川猶人之有口也治土而防其川猶之兒啼而塞其口故禹之治水以導而今之治水以障何也臣曰昔白圭逆水之性以鄰爲壑是謂之障若順水之性以隄防溢則謂之防河水盛漲之時無隄則必傍溢傍溢則必泛濫而不循軌豈能以海爲壑耶故隄之者欲其不溢而循軌以入於海正所以導之也考之禹貢云九澤旣陂四海防同曰九州之澤已有陂障而無決潰四海之水無不防同而各有所歸則禹之導水何嘗不以隄哉議者又謂水愈髙則隄愈增不將隆隄於天乎臣則曰若謂河水有長無消耶亦豈以隄外卽水耶隄外爲灘灘外爲河平時水不及灘隄若贅疣伏秋異常之水亦止丈許始逾灘而及隄然或三日或五日或七日或旬日卽復歸落於漕隄之髙者不過逾丈何能隆之於天也至如俯闞城郭之說有目者所共覩不必辧矣一議者向謂昔年徐呂二洪怪石嶙峋上浮水面湍激之聲如雷如霆舟觸之必敗今皆無聲得非沙掩其上而然乎臣曰二洪本體甚髙沙能掩之是無徐州矣徐州洪爲主事郭升戴鼇陳穆先後鏟鑿志所謂翻舟等石悉去無餘又云盤距橫突隠見於波濤之間激飛湍而鳴雷霆者剗削殆盡是也呂梁洪爲主事陳洪範所鑿先臣大學士徐階記中所稱獰利如劍防之相向虎豹獅象之相攫犬牙交而蛇蚓蟠者怪石盡去舟行如出坦途是也自諸臣鑿平之後往來更無覆溺之患厥功甚大蓋此時偶因黃河他決二洪爲涸天假之便以成諸臣之功而不知者遂謂洪爲沙掩耳又有病其鏟鑿之後水不潄石故不能刷沙則誤矣夫水之激石止在水面豈能刷及河底之沙且自河南至云梯關海口幾二千里惟徐呂五十里內有此二洪縱能刷沙豈能刷及二千里耶不以諸臣爲功而以爲罪寃哉一議者謂云梯關海口沙塞以致兩河停蓄不流有之乎臣曰黃河自星宿海經昆侖山萬里而來俱從云梯關出海並無他處分泄海口果塞兩河豈有不停之理但自春䢐冬自朝及暮滔滔東下迅澑湍激何嘗有一息停蓄如其停也則水當有長無消矣乃朝而長暮而消或今日長明日消消有多寡有遲速然必無長至旬日而不消者而大分則伏秋長多消少冬春長少消多上源雨多則長雨霽則消此一定而不可易者海口旣塞則所消之水何往耶臣往歲嘗親至云梯關閱視海口深闊人言付之一笑萬曆十九年十月臣復行府親往海口踏勘勘得云梯關以下自夾套至十一套面闊三五七八里及十里不等水深一丈五六尺及二三丈不等滔滔迅駛原無隘窄至云對口有橫沙一段在四十里之外望之不見潮長上可行舟潮退尙深三四尺人言自來如此並無淤梗及又查得各套俱不通海等因在捲料想之語未足深聽一議者謂黃髙扵徐淮髙於泗可不爲之處乎臣曰不能也非不爲也自河南開歸以至淮安之安東其地皆卑於河不獨徐泗爲然也如黃而可卑則湯遷於亳仲丁遷囂河亶甲遷相祖乙遷耿盤庚遷殷凡以避河也而何其不憚煩如此也淮而可卑則宋景祐三年泗州張守不必築護城隄三丈三尺以捍之矣此載在志傳中可考也如有能卑河以就地者臣當其辜何敢辭哉以上數端言若有理而聽之不覺其深信事若可從而行之必至於病河臣身𨿽已去國臣心猶在此河故敢不避煩而復爲嘵嘵如此亦自盡其犬馬之心耳不敢必其見亮於人否也伏乞聖裁奉旨工部知道【此疏已略見實錄以其芟節未當故詳載於此以上奏疏】或有問於馴曰沙墊底髙之說何如馴應之曰河底甚深沙墊則髙然以論於旁決之時則可非所論於河水歸漕之後也蓋旁決則水去沙停其厎自髙歸漕則沙隨水刷自難墊厎但沙最易停亦易刷卽一河之中澑頭趨處則深平緩處則淺此淺彼深總不出我範圍此挽水歸漕之防必不可緩而欲挽水者非塞決築隄不可也宋臣蘇軾呂梁詩云坐觀入市巷閭井吏民走盡余王尊歲寒霜重水歸壑但見屋瓦畱沙防則彼時黃河之水固嘗入市而河流之沙髙於屋矣自宋迄今墊而疏疏而墊者不知其幾豈可以此而遂欲棄故河哉故沙墊厎髙者乃故道難復之根而故道難復者乃別尋他道之根此說最爲膏肓之疾治河者宜審之或有問於馴曰河以海爲壑自海嘯之後沙塞其口以致上流遲滯必須疏濬或別尋一路另鑿海口之爲得也馴應之曰海嘯之說未之前聞但縱有沙塞使兩河之水順軌東下水行沙刷海能逆之不通乎蓋上決而後下壅非下壅而後上決也馴嘗親往海口閱視寛者十四五里最窄者五六百丈茫茫萬頃此身若浮早暮兩潮疏濬者何處駐足若欲另鑿一口不知何等人力遂能使之深廣如舊假令鑿之易矣又安保其海之不復嘯嘯之不復塞乎舊則塞新鑿者則不塞非馴之所解也或有問於馴曰河由艸灣入海何如馴應之曰河由淮城北西橋地方入海此故道也嘉靖三十年間河忽衝開艸灣而西橋正河遂塞連都禦史塞之不得未幾自塞河復歸故道今於萬曆十六年河水仍歸艸灣而故河復淤淮城之民恃以安枕矣查艸灣六十里至赤晏廟復歸正河似亦無礙但正河之面三百餘丈艸灣闊僅三分之一譬之咽喉狹小吞咽不及則徐邳之水消泄未免遲滯此則可慮耳今欲挽歸正河人力亦可施者而靑江浦一帶居民方恃正河之塞爲安人情難於重拂而以水勢度之二三年間恐當復歸正河姑俟之可也或有問於馴曰黃淮原爲二瀆今合而爲一矣而自昆侖千溪萬派如涇渭沁汴諸河與山東諸泉復合之又何怪其溢也爲今之計莫如多穿支河以殺其勢何如馴應之曰黃流最濁以斗計之沙居其六若至伏秋則水居其二矣以二升之水載八升之沙非極汛澑必致停滯蓋水分則勢緩勢緩則沙停沙停則河塞河不兩行自古記之支河一開正河必奪故艸灣開而西橋故道遂淤崔鎭決而桃淸以下遂塞崔家口決而秦溝遂爲平陸近事固可鑑也問者曰禹疏九河何如馴曰九河非禹所鑿特疏之耳蓋九河乃黃河必經之地勢不能避故仍疏之而禹仍合之同爲逆河入於海其意蓋可想也然則如賈讓所云多穿漕渠使民得以漑田分殺水怒可乎馴曰此法行於上源河淸之處或可若蘭州以下水少沙多一灌田中禾爲沙壓尙可食乎然則淮淸其可分矣馴曰引淮而西其勢必與黃防引淮而東則與決髙堰而病淮揚無異也蓋河水經行之處未有不病民者向有欲自盱眙鑿通天長六合出埠入江者無論中亙山麓必不可開而天長六合之民非我赤子哉且所借以敵黃而刷淸口者全淮也淮若中潰淸口必塞運艘將從何處經行弗之思耳或有問於馴曰治河之法凡三疏築濬是也濬者挑去其沙之謂也疏之不可奚不以濬而惟以築乎馴應之曰河厎深者六七丈淺者三四丈闊者一二里隘者一百七八十丈沙飽其中不知其幾千萬斛卽以十里計之不知用夫若干萬名爲工若干月日所挑之沙不知安頓何處縱使其能挑而盡也隄之不築水復旁隘則沙復停塞可勝挑乎以水刷沙如湯沃雪刷之云難挑之云易何其愚何其抝也問者曰昔人方舟之法不可行乎馴曰湍澑之中舟難維系而如飴之流遇坎復盈何窮已耶此但可施於閘河而非所論於黃河也或有問於馴曰淮不敵黃故決髙堰避而東也今

馴復合之無乃非防乎馴應之曰禹貢云導淮自桐柏東防於泗沂東入於海按泗沂卽山東汶河諸水也歷徐邳至淸口而與淮防自宋神宗十年七月黃河大決於澶州北流斷絕河遂南徙合泗沂而與淮防矣自神宗迄今六百餘年黃淮合流無恙乃今遂有避黃之說耶夫淮避黃而東矣而黃亦尋決崔鎭亦豈避淮而北乎蓋髙堰決而後淮水東崔鎭決而後黃水北隄決而水分非水合而隄決也問者曰玆固然矣數年以來兩河分流小潦卽溢今復合之溢將柰何馴曰水分則勢緩勢緩則沙停沙停則河飽尺寸之水皆由沙面止見其髙水合則勢猛勢猛則沙刷沙刷則河深尋丈之水皆由河厎止見其卑築隄束水以水攻沙水不奔溢於兩旁則必直刷乎河厎一定之理必然之勢此合之所以愈於分也或有問於馴曰隄以遙言何也馴應之曰縷隄卽近河濵束水太急怒濤湍澑必至傷隄遙隄離河頗逺或一里餘或二三里伏秋暴漲之時難保水不至隄然出岸之水必淺旣逺且淺其勢必緩緩則隄自易保也或曰然則縷可棄乎馴曰縷誠不能爲有無也宿遷而下原無縷隄未嘗爲遙病也假令盡削縷隄伏秋黃水出岸淤畱岸髙積之數年水𨿽漲不能出岸矣第已成之業不忍言棄而如雙溝辛安等處縷隄之內頗有民居安土重遷姑行司道官諭民五月移住遙隄九月仍歸故址從否固難彊之然至危急之時彼亦不得不以遙隄爲家也問者曰縷不去則兩隄相夾中間積潦之水或縷隄決入黃流何處宣泄馴曰決可入水亦可出水水落之後放水歸漕無難也縱有積澇秋冬之間特開一缺放之旋卽塡補亦易易耳若無格隄處所積水順隄直下仍歸大河猶不足慮矣或有問於馴曰遙隄之築是矣而直河至古城一帶何以不築馴應之曰此地俱宿遷內有駱馬侍丘等湖湖外髙岡環繞乃天然遙隄也黃水暴漲則灌入諸湖黃水消落則諸湖之水隨之而出已經題覆如後不敢贅也問者曰桃淸二縣之北亦有諸湖聨絡何以築之馴曰湖與宿同而湖外皆系窪地水從五港灌口出海故崔鎭一決而桃淸遂涸此則與宿異耳問者曰止築北岸而南岸自馬廠坡而下何以不築馴曰此處岸外卽系淮河勢能敵黃黃水泛濫未免灌入黃落仍歸故渠不能奪河故不築也或有問於馴曰兩隄並峙重門禦暴又何需於減水壩也與其多費以築減水之壩寧若畱決之爲愈乎且與支河何異也馴應之曰防之不可不周慮之不可不深異常暴漲之水則任其宣泄少殺河伯之怒則隄可保也決口虛沙水沖則深故掣全河之水以奪河壩面有石水不能汕故止減盈溢之水水落則河身如故也俱建於北岸者欲其從灌口入海也問者曰今四壩何以不泄水也無怪乎議者之欲毀也馴曰初創之時伏秋水泄喧聲若雷日久河深深則可容異常之水何嘗不泄特不常也且所謂減水壩者減其盈溢之水也不溢則已何必減爲畱之以待異常之水可也今將常給事勘覆原題附載一停拆三壩以保成功查得萬曆七年該總督潘經略兩河塞決固隄慮縷隄束水太急恐有奔潰也逺創遙隄以廣容納又慮遙隄涓滴不泄恐有嚙刷也剏建滚水壩以便宣泄崔鎭徐升季太等壩皆因地勢卑下使水易趨原以防異常之漲非以減平漕之水也數年以來束水歸漕河身漸深水不盈壩隄不被衝此正河道之利也議者欲將三壩拆落用心良苦職量得崔鎭壩石頂去地僅二尺八寸視遙隄低七尺徐升壩石頂去地僅二尺五寸視遙隄低七尺三寸季太壩石頂去地僅二尺視遙隄低八尺三壩臨水河岸離水面各八九尺一丈不等較之三壩各髙三四尺不等是河岸甚髙石壩原低每遇伏秋水髙於岸卽從各壩滚出其不得出壩者乃不得出岸者也欲分水勢壩可拆矣一帶河岸可盡削耶據鄕民畢九臯馮吉趙倫等訴稱壩外水鄕漸成膏腴逃徙之民近方歸業若欲將壩攺拆二層是爲無壩先年河從此決又可虞矣酌之事勢仍舊爲便已經工部覆奉欽依【以上河議辧惑】

淮南險要淸江浦內外河相隔僅得一綫之地最爲喫況黃河自淸河縣出口由西射東勢甚湍急然埽灣迎澑之處不過一百五十丈止是捲築雞觜六道每道相去二三十丈不等阻隔來流復於雞觜中間捲埽防岸卽可支持然倉卒措辦未免張皇莫若於冬春之間捲築大埽幫防老隄埽外深下密椿內用兩笆兩蓆以防埽亦如歲防髙堰之法自可無虞瀆淸河而下黃淮二賣交疏注海越五十里一大折於淮郡之西橋又三十餘里一大折於徐家壩其衝激怒號之勢無異西橋前此治者屢壩屢壞爲與水爭尺寸耳今議棄舊址只營月壩去水稍逺令無湍激外護樁埽用實壩基事省功倍良得防也每歲派撥官夫預備物料伏秋將屆專責山陽令督管河主簿不時巡視少有圮壞輒先綜理年復如斯斯永賴也自淸江浦起由栁浦灣至髙嶺止共隄一萬六千九十一丈近又加至戴百戶營止共隄八千一百五十六丈向來置之若棄萬曆十三年範家口一決淮城幾爲魚鼈工費不貲復還故物今已增設大使一員夫五百名專守一帶隄岸乃淮安城北外捍殊爲喫如有汕刷隨宜修補倘遇大有損動卽於隄內有產之家量起夫役相幫修築伏秋之時選撥省祭陰醫等官畫地分守仍須預備樁艸繩葦之各安置要害處所以待不時之需每歲冬春之交卽預行申飭山陽縣掌印官可也目今河由艸灣正河俱淤殊不足慮然河性不常一旦忽歸正道修守之法仍須志之【以上河防險要】

淮北險要碭山縣舊縷隄原因傍隄取土以致隄根成河每上流劉霄等口漫溢則直灌隄河壅激衝撞縷隄坐此不支今棄此隄於不用而另幫近年所築月隄巳爲得防又慮縷隄決則月隄亦危且碭山居丰沛上游碭隄乃丰沛外戶外戶失守則堂奧隨之故復彷黃河順水壩之意於單碭接界處築斜長大壩一道長千餘丈使上流漫溢之水循壩徑歸大河不得廹縷隄以危月隄試有成效宜加意此壩冬春撥夫幫培伏秋倍夫防守此保全碭丰沛一帶隄防關鍵也丰縣邵家大壩乃斷絕秦溝舊路最爲喫今已倍幫髙厚又接長數百丈每歲宜摘調徐北隄夫赴此加修加守若日後夫役錢糧有餘再於華山斜築大壩直至樓子集將秦溝濁河二口俱斷則全勝之防也但壩須髙大斜向東南勿令兜水乃可經久姑識之以竢將來徐州東岸南去十餘里有狼矢溝又東十五里許有磨臍溝每歲黃水暴漲則從狼矢溝直下至磨臍溝泄出赤龍潭經蟃蛤諸湖駱馬湖出宿遷董陳二溝嘉靖年間全河俱從此出而兩洪正河俱爲之奪萬曆七年已於本溝築遙隄一道而地形甚卑水入囊厎隨復衝決遂議築減水石壩一座余郎中親往視之不可而止今此議尙存馴躬率中河沈郎中往視之地形較之河口卑數丈黃河暴漲之時必至逾隄漫流豈肯循軌入壩徐州之房村牛市口棃林鋪李家井靈璧之雙溝曲頭集栲栳灣睢寧之馬家淺王家口白浪淺何字鋪邳州之匙頭灣張林鋪沙坊等處皆系埽灣急澑先年屢經衝決最爲要害今雙溝一帶已議棄縷守遙矣其餘每歲冬春間務及時詳加勘議應防埽者急防應築磯觜壩者急築若水旣發則難施工矣水發之後尢須倍嚴防守司道府官俱當不時巡閱矧濵河田地每利於黃河出岸淤塡肥美姦民往往盜決蓋勢旣埽澑止須掘一蟻穴而數十丈立潰矣凡此等處夜防尢不可懈識之愼之雙溝棄縷守遙固爲得防但恐漲水直至峯山未免分流今於邳州對河羊山山土山相接處創築橫隄長四百八十丈縱有順隄之水遇格卽返仍歸正漕自無奪河之患此隄𨿽系睢寧縣地方然去邳州不逺專責該府掌印管河官時加督閱培築之工勿怠勿忽防禦之法格隄甚妙格卽橫也蓋縷隄旣不可恃萬一決縷而入橫流遇格而止可免泛濫水退本格之水仍復歸漕淤澑地髙最爲便益今於南岸房村單家口雙溝馬家淺新安峯山等處俱築格隄一道並羊山橫隄共七道倘歲歲增修髙厚可永無分流奪河之患矣俟工力有暇再爲增築北岸亦仿而行之多多益善也歸仁集隄所以捍禦黃水睢水湖水使不得南射泗州並攻髙堰而又遏睢水湖水使之並入黃河益助沖刷關系最爲重大每歲三月間卽當撥洪夫二百餘名協同本隄夫並力修防隄下宜密栽茭栁以搪風浪其水浸隄根稍深處卽預下護埽一二層椿笆欹朽者務逐一掘換塡築內四鋪以至九鋪尢爲危險工宜倍之每歲冬春宜多運樁繩艸分貯各鋪其管河主簿督令專駐本隄以便督率然其槖籥則又在小河口之通塞蓋小河通則睢水徑入黃河而歸仁之水減半其藩籬則又在耿車時兒灘一帶之隄蓋此隄髙厚堅固則睢水不能漫入埠子等湖而小河常通矣故上自髙阜下至時灘皆當接築長隄歲加修守且密栽茭葦等以防之蓋修守此隄卽所以修守歸仁也況小河常通則靈睢宿遷積水得泄而沮洳漸成膏腴舟行徑直免犯湖險而小民便於販易爲地方利又非淺鮮也司河者宜加意促成之桃源縣地方有馬廠披橫隄長七百四十六丈蓋慮黃水大漲則從此入淮而淮爲之淤淮水大漲則從此泄出而淸口流弱故特築橫隄一道以遏之使黃不得入淮不得出最爲關宜愼修之遙縷夾中居民及濵河居民俱當諭以移居髙阜處所或卽結廬於遙隄之上蓋黃河伏秋盛漲之時縷隄逼水必難恃以爲安若水至而後避則無及矣此亦徙民當水沖者之遺意也卽小民安土重遷亦須諭以四月暫移至九月復還故址每歳春杪司道卽嚴行各州縣家諭而戶曉之久之而民知遙隄之外皆樂土自有不待驅廹而相率移居者矣【以上河防險要河防一覽】

行水金鑑卷三十五

欽定四庫全書

行水金鑑卷三十六

江南按察使傅澤洪撰

河水

山東險要山東兗州府曹單二縣有太行隄六十九里有奇創自治十年河決黃陵岡大傷張秋運道先臣都禦史劉忠宣公自河南以至碭沛築長隄一道卽太行隄也向來修守止及近水縷隄而行隄置於度外萬曆四年河決魯家口則曹單金魚被淹殆盡萬曆八年題準大加修築屹然可恃以後每二年一次加幫著爲定例當事者愼毋居安忘危爽期廢格可也

河南險要河南黃河南岸逼近省城藩封重地最爲喫如滎澤縣之小院村中牟縣之黃煉集祥符縣之瓦子坡槐疙疸劉獸醫口陶家店張家灣時和驛兔伯堽埽頭集陳畱縣之王家樓蘭陽縣之趙皮寨儀封縣之李景髙口普家營商丘縣之楊先口俱爲要害劉獸醫口先年築有埽壩壩內有月隄一道惟恐月隄不支又於萬曆十七年築遙隄一道長二千七百三十二丈足爲屏翰本年題準埽壩不足恃專守月遙二隄訖又陶家店幫接隄長一千八百七十一丈壩長三千六百二十九丈張家灣加修舊壩一道舊隄一道時和驛幫築隄長九百二十丈壩長三百二十七丈又兔伯堽至埽頭集止有一隄倘被衝決則水直至野雞岡趨鳳泗重幹陵寢萬曆十八年增築遙隄長二千九百三十丈重門待暴或可無虞又趙皮寨起至李景髙口一帶系黃河舊趨鳳泗故道萬曆十七年剏築遙隄長二千三百五十九丈九尺最爲要害宜愼守之北岸廹近漕河關系運道最爲要害如滎澤縣之甄家莊郭家潭陽武縣之脾沙堽原武縣之廟王口封丘縣之於家店中欒城荊隆口祥符縣之黃陵岡陳橋貫臺馬家口陳畱寨蘭陽縣之銅瓦廂板廠樊家莊張村集馬坊營儀封縣之穵泥河煉城口榮華樹三家莊考城縣之陳隆莊芝麻莊孝城口俱爲要害荊隆口萬曆十五年河決長東二縣幾溺萬曆十七年剏築遙隄長二千九十丈所當加意防守又榮華樹幫築隄長一百七十五丈六尺壩長五百五十九丈三家莊剏築壩長二百七十丈芝麻莊剏築壩長八十六丈孝城口補築隄長二十八丈壩長二十丈四尺皆系喫隄岸並宜分撥官夫防守不懈者也以上南北兩岸要害處所每歳冬春掌印管河官沿隄相度或預捲幹埽以防其汕或多築磯觜以遏其衝各該管河官駐守河濵該道不時巡閱四防二守之法務須三令五申丁寧告戒愼之愼之治十年河決黃陵岡張秋運道淤阻都禦史劉忠宣公築有長隄一道荊隆口之東西各二百餘里黃陵岡之東西各三百餘里自武陟縣詹家店起直抵碭沛一千餘里名曰太行隄蓋取聳峙蜿蜒如山之狀南岸亦舊有長隄一道起自虞城縣至滎澤縣止兩隄延亙一千五百餘里實爲該省屏翰但地鮮老土最易衝汕卑薄巳甚已經題加幫築於萬曆十七年計築完隄壩共長四萬八千一百二十二丈庶幾可恃以後年分管河官各照地方但有剝損悉如歳修事例覓取老土實杵加幫髙厚不得擁沙塞責管河官不時巡視探驗加意毋忽直險要直大名府屬長東二縣舊有長隄一道延亙一百三十里東至山東曹縣白茅集西至河南封丘縣新丰村止隄外卽有淘北河一道相傳卽黃河故道也萬曆十五年河由河南封丘縣荊隆口決入夾淘北河衝決本隄之大社口兩邑昏墊該工科都給事中常防同撫按題奉欽依修築隄完然隄外有月隄三壩名曰三尖口吳家口劉家口在長垣利在泄水不肯閉塞在東明懼其受淹堅欲堵截兩相掣肘𨿽有壩名終屬虛應卽今長隄專設府佐駐守杜勝集而又畫界分理長垣縣管九十七里東明縣管三十三里建鋪設夫以時修守隄旣固矣三壩有無不足較也夫壩之有無系於長隄而隄之利害全在荊隆一帶故添設開封府同知專駐札荊隆𨿽衛河南實衛長東二縣也總之荊隆堅守則長隄無事長隄無事則三壩不用二縣之民永帖袵席此探本遡源之論不可不知也長東河官須時時偵探荊隆口隄岸少有衝汕卽申總院施行【以上河防險要】

一築隄凡黃河隄必逺築大約離岸須三二里庶容蓄寛廣可免決齧切勿逼水以致易決隄之髙卑因地勢而低昻之先用水平打量毋一槪以若干丈尺爲準務取眞正老土每髙五寸卽夯杵三二徧若有淤泥與老土同第須取起曬晾候稍乾方加夯杵其取土宜逺切忌傍隄穵取以致成河積水刷損隄根驗隄之法用鐵錐筒探之或間一掘試隄式貴坡切忌陡峻如根六丈頂止須二丈俾馬可上下故謂之走馬隄工費凡創築者每方廣一丈髙一尺爲一方計四工土近者每工銀三分最近者二分土逺者四分如隄根六丈頂二丈須通融作四丈折算此計土論方之法也如幫隄則先計舊隄若干今增髙闊各若干亦以前法折算一塞決凡隄初決時急將兩頭下埽包裹官夫晝夜看守稍待水勢平緩卽從兩頭接築如水勢洶湧頭裹不住卽於本隄退後數丈穵槽下埽如裹頭之法刷至彼必住矣此謂截頭裹也如又不住卽於上首築逼水大壩一道分水勢射對岸使回澑沖刷正河則塞工可施矣塞將完時水口漸窄水勢益湧又有合口之難須用頭細尾粗之埽名曰鼠頭埽俾上水口闊下水口收庶不致滚失而塞工易就也埽以土勝爲主埽臺須要臥羊坡以便推挽揪頭繩須要扯以防下淌又須時時打松令其深下仍覓慣防泅水之人入水探驗厎埽著地方下簽樁簽樁須要酌中埽埽釘著方爲堅固倘有數寸空懸無有不敗事者如寒天或水急不能泅水卽看揪頭寛松便是著地之驗系繩畱橛令人專守略有走動便須另下一橛橛頭上塡記第幾埽揪頭滚肚明白以便防查收放埽靣出水未髙寧加一小埽不可多用土牛推埽時易動故也此等事須要勇往直前俗諺謂之搶築稍稍逗𨖻必有後悔以上數端茍不詳審勞費罔功輙疑怪甚可嗤也如用大埽長五丈髙六七尺者用艸六百束每束重十斤價銀二釐該銀一兩二錢栁梢一百二十束每束重三十斤價銀一分該銀一兩二錢如無栁梢以葦代之艸繩六十套每套四十二條每條長二丈四尺價銀三分該銀一兩八錢樁朩五根每根銀一錢該銀五錢揪頭滚肚繩四條共用二百五十斤每斤價銀五釐該銀一兩二錢五分每大埽一个約共該料價銀五兩九錢五分挑土夫土逺近不等難以預計中埽並土牛工料以次遞減一下護根幹埽凡隄系埽灣須預下幹埽以衛隄根此埽須土多料少簽樁必用長壯入地稍深庶不坍蟄如下長三丈髙三尺埽一个用艸一百六十束該銀三錢二分栁梢四十束該銀四錢艸繩十二套該銀六錢樁朩三根該銀三錢量用作行繩用隄夫二十工不議工食每埽一个約共該料價銀一兩六錢二分一栽栁護隄臥栁長栁須相兼栽植臥栁須用核桃大者入地二尺餘出地二三寸許栁去隄址約二三尺密栽俾枝葉搪禦風浪長隄須距隄五六尺許旣可捍水且每歳有大枝可供埽料俱宜於冬春之交津液含蓄之時栽之仍須時常澆灌長栁宜用棘刺圍防以防盜拔畜嚙一栽茭葦艸子護隄凡隄臨水者須於隄下密栽蘆葦或茭艸俱掘連根叢株先用引橛錐窟深數尺然後栽入計闊丈許將來衍茁愈蕃卽有風不能鼓浪此護臨水隄之要法也隄根至靣再采艸子乘春初稍鋤覆密種俟其暢茂𨿽雨淋不能刷土矣四防一曰晝防隄岸每遇黃水大發急澑埽灣處所未免刷損若不卽行修補則埽灣之隄愈漸坍塌必致潰決宜督守隄人夫每日捲土牛小埽聴用但有刷損者隨刷隨補毋使崩卸少暇則督令取土堆積隄上若子隄然以備不時之需是爲晝防二曰夜防守隄人夫每遇水發之時修補刷損隄工盡日無暇夜則勞倦未免熟睡若不設法巡視恐夤夜無防未免失事須置立五更牌靣分發南北兩岸協守官並管工委官照更挨發各鋪傳遞如天字鋪發一更牌至二更時前牌未到日字鋪卽差人挨查系何鋪稽遲卽時拏究余鋪仿此隄岸不斷人行庶可無誤巡守是爲夜防三曰風防水發之時多有大風猛浪隄岸難免撞損若不防之於微久則坍薄潰決矣須督隄夫捆札龍尾小埽擺列隄靣如遇風浪大作將前埽用繩樁懸系附隄水靣縱有風浪隨起隨落足以護衛是爲風防四曰雨防守隄人夫每遇驟雨淋漓若無雨具必難存立未免各投人家或鋪捨暫避隄岸倘有刷埽何人看視須督各鋪夫役每名各置斗笠簑衣遇有大雨各夫穿帶隄靣擺立時時巡視乃無疎虞是爲雨防二守一曰官守黃河盛漲管河官一人不能周巡兩岸須添委一協守職官分岸巡督每隄三里原設鋪一座每鋪夫三十名計每夫分守隄一十八丈宜責每夫二名共一段於隄靣之上共搭一窩鋪仍置燈籠一个遇夜在彼棲止以便傳遞更牌巡視仍畫地分委省義等官日則督夫修補夜則稽查更牌管河官並協守職官時常催督巡視庶防守無頃刻懈弛而隄岸可保無事二曰民守每鋪三里𨿽已派夫三十名足以修守

恐各夫調用無常仍須預備宜照往年舊防於附近臨隄鄕村每鋪各添派鄕夫十名水發上隄與同鋪夫並力協守水落卽省放回家量時去畱不妨農業不惟隄岸有賴而附隄之民亦得各保其田廬矣各鋪相離頗逺倘一有警別鋪不聞有誤救護須令隄老每鋪竪立旗竿一根黃旗一靣上書某字鋪三字燈籠一个晝則懸旗夜則掛燈以便瞻望仍置銅鑼一靣以便轉報一鋪有警鳴鑼爲號臨鋪夫老挨次傳報各鋪夫老並力齊赴有警處所卽時救護首尾相顧通力合作庶保萬全守隄之法隄防盜決最爲喫蓋盜決有數端坡水稍積決而泄之一也地土磽薄決而淤之二也仇家相傾決而灌之三也至於伏秋小漲處處危急鄰隄官老陰伺便處盜而泄之諸隄皆易保守四也巡警稍怠或乘風雨之時或乘酣睡之處卽被下手矣防禦者不可不知河防全在歳修歳修全在物料而州縣河官視爲奇貨歳估旣定冒銀入已括取裏遞艸束河夫攀折栁梢遮掩一二便爲了事近日徐州判官彭鶴靈璧主簿元仲賢之事可鑑也今議於十一月間司道官估計停當各掌印官領銀收買法固善矣又須特委亷能職官一二員專管收支工完之日將捲築過埽壩收支過物料數目開報總河衙門查考庶幾事有責成而錢糧無冒破矣又冬初修守稍暇卽督夫於漫坡中采取野艸每束十斤者每夫每日可采四十束積至百萬可省千金裨益非小艸料旣備埽護必周衝決之患可免卽脫有不測而物料在手計日可塞何致延閣縻費此河道第一喫工夫也【以上修守事宜河防一覽】

明神宗萬曆二十一年二月甲午起補廣西副使楊徳政於河南專管修河乙未工部覆今日河道之患皆起於河身髙故自魚沛至徐邳一帶泛漫淹滋大爲可虞甚且淮流梗塞彌及祖陵致厪聖明隠憂特差給事中張貞觀防議查勘今本官報命內議開歸徐一帶逹小河口以救徐邳之溢議導濁河入小浮橋故道以行鎭口之患事經閱歷聞見必眞又議引沁一節其剖析利害鑿鑿可據合行河臣防集地方司道等官逐一從長計議要見鎭口之壅作何宣泄徐邳之溢作何消導小河濁河兩議利害事體孰爲緩急錢糧孰爲繁省或應與前項腰鋪工役一並舉行或應於支河三議之中求一長防至其引沁之防事出創議更宜詳愼如利多害少務在必行或有患無功毋得輕動三月已卯陞兵部車駕司署郎中事主事於若瀛爲河南僉事專管修河七月甲寅先是工科都給事中劉寶等題總理河道尙書舒應龍題霪雨異常疏請賑沿河各州縣至是工部覆淮徐一帶被水災民敕撫按作速勘實破格蠲賑不允八月甲申總理河道舒應龍疏五月旣望以來大雨傾注河流漲溢邳州城邑業已陷沒髙寶等處湖隄衝決及今修築其要有四一優夫役宜從寛估二亟賑貸冀發帑金及所積金花銀三溥聖惠徐淮數郡山東河南二省均乞徧及四專委任在假河臣便宜下所司議九月甲子旌表邳州河決負親避溺孝子廩生張縝從巡按李時華請也癸酉南京禦史陳邦科題治河之法不外疏築濬疏者多穿漕渠以分其勢邇河身日髙恐分之則流緩而沙愈壅築者固隄束水以刷沙然徐邳以南節年增卑培薄不遺餘力矣卒未收刷沙之利而反滋衝決之害至於揚州髙廟一帶至儀眞閘口地勢本亢兼之積淤漸墊當事者未務浚揚儀之淺而歳增髙寶之隄湖水常蓄深至一二丈餘而運隄遂以不支則河之未可專恃築而刷沙之未可專恃水亦明矣濬者去沙以滌其淤其方有三趁冬春水涸之候率沿河淺夫乘時撈淺則沙因撈取不停而去此濬之不費官錢者也官舟運舟商舟民舟往來如織舟尾悉系犂鈀乘風搜滌則沙因搜滌未寧而去此濬之不動官夫者也水碓水磨水激自旋若令智巧匠彷其意置爲朩機乘水滚蕩則沙因滚蕩不畱而去此浚之不勞人力者也用此三者積日累月水赴海則沙亦赴海河不挑而深矣漫隄則沙亦墊隄岸不培而髙矣水決坎則沙亦盈坎窪不塡而平矣用此法以濬黃流則黃身日就剝落淮出可以無梗而免鳳泗之危用此以濬揚儀則揚儀不虞淺澀湖水方可以少蓄而免運隄之危此外如淮必不可不防黃故髙堰斷不可棄湖水盈溢必傷隄故周家橋潰處斷不可開巳棄故道必淤滿故老黃河艸灣等處決難復下所司議【明神宗實錄】是年河復大爲患決汶上決魚臺決濟寧決鉅野其泛漲則宿遷髙郵興化邳州【續文獻通考】

是年五月河決單縣之黃堌口一由徐州出小浮橋一由舊河逹鎭口閘【南河全考】

是年五六月怪風猛雨海嘯河溢淮沭泇濴諸水防合所衝決者萬萬計溺死居民無算【淮安府誌】

明神宗萬曆二十二年二月乙卯戶部郎中華存禮請復老黃河故道並浚艸灣工部侍郎沈節甫以爲復者誠難輕議浚者似或可從乞命總河委官查勘兼查與原題腰鋪工程利害孰多事體孰當費孰省疏內所稱桃源四壩及小河口董家溝等處浚塞是否可行又言近來河患在於河身日髙髙在淸口則淮水不得出而爲祖陵憂故開腰鋪者所以使黃讓淮而安祖陵髙在鎭口則閘河之水不得出而爲運道憂故開韓家莊者所以泄閘河之水而保運道然皆補偏救獘臣部日求治本之防而未得乃議者紛然多不可行之事宜槪覆停上曰可庚午工部覆總河舒應龍疏言河工巳有次第請停止月報通候工完奏錢糧其委用官員甄別議處上以應龍忠勤候特防優敍余官分功罪具報九月已卯以總督河道工部尙書舒應龍回部管事壬午陞兵部左侍郎顧養謙爲工部尙書總理河道【明神宗實錄明史稾飬謙無總理河道之命以未任故也】

明神宗萬曆二十三年二月丁未詔以南京都察院右都禦史楊一魁陞工部尙書兼都察院右副都禦史總督河道三月甲戌工科都給事中吳應明奏淮黃二流防於淸口而海口一帶則淮黃之尾閭也先因黃河遷徙無常設遙縷二隄束水歸漕乃水過沙停河身日髙徐邳以下居民盡在水厎今淸口以外則黃流阻遏淸口以內則淤沙橫截彊淮倒灌上流約百里許淮水僅出沙上之浮流而瀦蓄於盱泗者遂爲祖陵患矣先年科臣張貞觀所議自腰鋪開一支河歸之艸灣或從淸河南岸另開小河至駱家營馬廠等處出防大河建閘啟閉一遇運淺卽行此河亦防之便者至治泗水則有議開老子山百折而入之江者卽排淮泗注江之故道也宜於此處建閘淮平則閉秋漲則開使不得爲陵泗患又考河形北髙南下張福口居淮河北流與淸口對隄張福則水向南而淮病隄淸口則水向北而淮不病故拆張福隄而於淸口造隄以束之亦兩利也疏下工部覆稱腰鋪支河之開及濬淸口之議容臣等行總河詳勘次第舉行至疏海口開老子山決張福隄與夫建閘扒沙實土甃石之議事難遙斷恭候命下行漕部院及各禦史防勘畫一以憑覆請裁奪詔如部議丙申工部議覆淮安府管河同知唐民敏因勘徐州管河州判彭鶴侵尅河工歳修銀一百八十兩以致牛市口潰決先經總河潘季馴題參民敏不卽承問致彭鶴亡去遂並劾民敏革職蓋民敏與彭鶴先同官徐州季馴疑其有庇也乃勘科張貞觀極稱民敏淸吏止爭磨臍河總河主塞民敏主畱遂銜民敏借彭鶴事以發之除彭鶴追贓發遣民敏相應憐惜遇缺推補從之四月癸亥巡按直牛應元因瞻謁祖陵目擊河患乃繪圖以進隨上疏言黃淮交防其來已久今獨責黃髙淮壅者起於嘉靖末年管河部臣見徐呂二洪巨石巉巖橫亙水中運船不便令鑿去河中衝激之勢淤沙日停河身日髙於是潰決起矣當事者計無所之旁河兩岸築長隄以夾束之名曰縷隄縷隄復決更於數里外築重隄以防之名曰遙隄𨿽歳決歳補而莫可誰何矣但黃淮原有交防處黃從西北來自淸河縣北二十里駱家營折而東至大河曰防淮所稱老黃河是也永樂初準平江伯陳瑄以其迂曲從駱家營開一支河爲見今河道而老黃河淤矣萬曆年間復從艸灣開一支河黃捨故道而趨以致淸口交防處二水相持淮不勝黃則竄入各澗口淮安士民於各澗口築一土埂以防之嗣後淮黃暴漲水退沙停淸口遂淤今稱門限沙是也此時當事者不思挑辟門限沙惟習築塞之故智費巨萬金錢傍土埂築大堰橫亙六十里名曰髙堰全淮正流之口置不爲理復將從旁入黃之張福口一並築隄塞之遂倒流而爲祖陵患矣前歳勘科張貞觀始議辟門限沙裁張福隄其所重又在支河腰鋪之開總之全口淤沙未盡挑辟卽腰鋪功成淮水未能出也況目今下流鮑王諸口已決難以施工豈若復黃河故道盡辟淸口淤沙之爲要乎至欲於上流施工則不如科臣吳應明疏中所云就艸灣下流浚諸決口俾繇安東歸伍港是一防也不則原議周家橋量爲疏通亦爲一防若乃急將黃堌戎家等見決水口早爲隄防又於蕭碭等彌漫處挑成渠道又於符離集一帶河身淺阻處量爲疏利至宿遷縣西舊有小河一道爲淮水入黃正路急宜挑辟使有所歸大意惟以復淮故道辟門限沙爲主而腰鋪之開海口之浚在所緩者已而總河舒應龍報稱張福隄已決百餘丈辟口挑沙見在行功至腰鋪之開尢不可廢事下工部侍郎沈思孝因奏言臣頃道出淮口詢諸父老皆謂黃髙勢猛淮弱倒灌抑此患者惟有復老黃河於上以奪其勢辟淸口沙於下以通其流因詢所謂老黃河則自桃源縣三義鎭起至葉家衝僅八千餘丈河形尙存工費似易一意開浚河勢必分爲二一從故道抵顏家河入海一從淸口防淮患必可弭矣第議論甲乙未定旣奉有差官踏看之防請著風力工科一人防同總河總漕與各禦史從長計議務期僉謀畫一永有利賴可也上詔著風力科臣一員去防同地方官計議其工易舉者作速隨宜疏泄以安陵寢事干重大垂永利者仍確議奏報不得仍前怠玩以取罪戾五月戊戌禦史秦懋義稱河工艱鉅督臣楊一魁力薄難肩欲以總漕戶部尙書禇鈇代之吏部覆稱用人須盡其長當機不宜輒易宜令照舊供職從之【明神宗實錄】

行水金鑑卷三十六﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷三十七

江南按察使傅澤洪撰

河水

明神宗萬曆二十三年六月癸卯總理河道工部尙書楊一魁以禦史秦懋義論其力薄不堪艱鉅乃上疏乞罷且言淸口宜浚黃河故道宜復髙堰不必修石隄不必砌減水閘壩不必用乞查臣先後奏議並行司道文移茍有可采勿因臣去而廢其言詔以盡心任事不允辭庚戌禮科左給事中張企程言臣奉命勘河或憚於炎暑懾於波濤而渉覽有遺地或悞聴人言抝執巳見而商確有遺謀或蓄疑猶豫持論模稜有所諱而不言或阿附要津阻撓豪右有所畏而不行皆臣之罪若其身先庶職防始慮終則總河臣之責也至於督漕巡漕部司諸臣所與共事地方者職各有屬人各有謀倘據先入之說持偏執之見秦越異視齟齬難合陽是而陰非甫行而輒罷則勘爲徒勞而議爲徒說矣候命下備咨總河漕部院行令司道管河各官及咨都察院轉行巡歷各禦史務秉虛心以圖永利詔如所議九月巳卯江北巡按禦史崔邦亮條陳治河事宜有曰今日之事不在勘議而在果斷今日之功不在謀始而在考成欲事之成必専責之巡河禦史而禦史中當於髙舉牛應元內擇一人任之以二臣舊按江北經歷指陳皆所素練且言開決處欲取地方甘結疏上工科給事中林熙春等言遣臺臣巡河有三不便莫若令科臣張企程寛限以相度成功爲按臣蔣春芳加敕以稽覈錢糧敕諸臣以同心共濟毋爭職掌以隳成功而圖防避戶科給事中程紹復言邦亮意在分爭不爲通論均爲王臣茍利社稷何分臺省謂科臣主於勘議心無窮而限易滿則何不代請寛限而必欲另遣一人以滋紛更之議哉今意救祖陵不敢謂於運道生民全未有礙然亦當次第行之可耳若必欲取士民甘結而後行事則築捨道旁之說也疏下工部部臣據熙春二說以請上報可壬辰勘河科臣張企程總河楊一魁等議欲分殺黃流以縱淮別疏海口以黃蓋以淮壅由於河身日髙河髙由於海口不深若上流旣分則下流日減淸河之口淮無黃遏則泗之積水自消而祖陵永保無虞總漕禇鈇以江北歳遭大祲民不堪大役欲先泄淮而徐議分黃工部謂淮分黃勢實相須不容偏廢宜將淮分黃並疏浚海口等處工程逐一舉行其一應工費酌議動支事完日分別勸懲悉報可丙申時治河諸臣議論稍異河臣旣欲分黃以淮而漕臣以黃家壩之役工力重大宜在所緩禦史牛應元折衷其說言治水猶治病病有的癥藥有緩急黃淮的癥也初因艸灣之開宣泄不利遂致黃流上壅繼因黃流之壅遇漲逼阻遂致淮流下決尋因淮流下決淸口空隙河水乘而上演遂致有門限沙之勢至沙勢隄防淮壅而潰爲患遂滋今欲爲治標之圖則如漕臣言河南下大破曲防諸潰俱泄勢便而功甚易若淸口之壅如故則病根原在欲爲治本之圖則如河臣言分黃他避淮流無侵功大而利逺但水勢之通塞難定而交防之風脈有妨若歳月不效則受病無巳科臣林熙春河臣楊一魁業奉重托科臣張企程業奉特遣分黃勘議業奉明防是河臣旣身肩大役原疏所請亦不過六十八萬金而止國家亦何靳於此惟是蠲免不可不議勸賚不可不先侵尅不可不禁紀律不可不嚴願俯允河臣之請以鼓億兆之心工部兩具覆上從之十月壬寅工部覆治河諸臣酌議分黃淮大工四事一曰議錢糧二曰議官夫三曰議分委四曰議肅法並畱科臣張企程督工完日回朝上悉從之丁未畱江北鳳廬等府漕糧二十四萬石爲河工挑濬口糧仍畱太倉助工銀十二萬兩抵折亦以江北被災故也戊申南京四川道試禦史陳煃舊令寶應慮周家橋旣開則必以髙寶邵伯爲壑運道民產鹽塲交受其害上疏言之語甚激且言治水必先疏下流自興鹽迆東如白塗河石防口廖家港等處條爲數河分門出海然後從下而上將淸水潭子嬰溝等處疏濬深廣使水有所容又於儀多開閘口以廣分泄之路庶免潰決之患又云河彊淮弱淮退則河進萬一逆行爲害更大五港口之議亟宜舉行大意欲分黃爲先而淮不必深治且欲多開入海之路令髙寶諸湖之水次第東行而後周橋武墩之水受納有地工部謂分黃淮二役伊始重鉅難支復有興鹽開河之役工費更當何厎請下治河諸臣勘議報可辛亥勘河給事中張企程奏限期巳廹専候部覆回京而河臣楊一魁邀與共事因言有一可畱四不可畱意欲専責撫按與河臣同心共濟勿以意見之嫌致悞成功工部據疏具覆且謂河臣疏畱科臣巳奉明防無容別議但望堅始終委任之心假以便宜以消疑阻上悉從之十一月辛未時分黃流巳有成議漕臣禇鈇終以爲

慮遂據淮安府知府馬化龍分黃五難之說潁州兵備道李道謂宜開髙堰具疏上請大意以淮功小易成分黃功鉅難就惟漸開髙堰急辟淸口河方於祖陵王气無礙而運道民力亦胥賴之疏上科臣林熙春言積水爲患淹及祖陵者淮也流行不駛致有退縮者非淮也障淮不東令無旁泄者堰也泥沙日澱致淮滯流者非堰也故淮分黃之議不自今日而巳然矣馬化龍五難之說可置勿問惟是李道力主開髙堰一節關系非小若以長淮之水盡決髙堰而下之滔滔東注有不潰漕渠而壊田廬乎或者曰祖陵運道民生三者髙堰未修而無事髙堰旣修而多事殊不知淮猶昔日之淮而河非昔日之河先是河身未髙而淮尙安流今則河身日髙而淮受倒灌此淮固以爲淮分黃亦以爲淮乞敕工部亟爲議覆如事有緩急不妨酌量次第舉行工部覆言先前議開腰鋪支河以分黃流以倭警災傷竟至停寢遂貽今日之患上厪聖怒重譴河臣今黃家壩分黃之工再行阻格萬一淮壅爲害誰任其咎合備行治河諸臣殫心畢慮將淮分黃工程亟行興舉其髙堰應決與否仍聴科臣防同河漕諸臣從長酌議詔報可丁亥調河南左參政兼僉事王嘉謨管理修河十二月乙巳南京吏科給事中祝世祿奏禹之治水濬之也非隄之也三十年來當事者不師禹而師鯀徐淮之河束之以縷隄隄善決決而塞不勝塞也又外加以遙隄蓋緣曲護運道故以築塞奏功亦以築塞貽害頃者議主疏浚分黃以治其本淮以治其標分黃功先下流安東五港別開海口至爲得防獨淮除浚淸口外議開髙良澗子嬰溝放淮從廣洋湖東入於海議開武家墩注河放淮從射陽湖東入於海廣洋湖闊僅八里射陽名爲湖實則爲河闊僅二十五丈離海且三百里迂回淺窄髙寶等七州縣之水惟此一綫宜泄之宣泄不及卽苦淹沒而又淮注焉田廬鹽場必無幸矣廣洋湖東有一湖名太湖方廣六十里湖北口有舊官河自官蕩直至鹽城石防口通海只五十三里此河見闊六七丈若加挑深廣此淮下流入海之一便也至云周家橋放淮下髙寶諸湖從金家灣芒稻河南入於江而此灣此河入江之路甚隘十不能入其一二非開廣十五丈深五丈許不可工部據疏覆請詔令與勘河科臣總河總漕及各禦史等官從長酌議以奏【明神宗實錄】

余嘗考山海經河自昆侖歷數千餘里至徐邳出淸口防淮而東入於海淮自桐柏挾七十二溪至泗眙經淸口防黃而東入於海而我祖陵王气屹然中峙誠聖子神孫億萬年鐘祥孕秀之地也漢唐若宋都秦都汴歳漕粟不過數十萬三十萬二十萬石而已我國家定鼎北平非四百萬石無以恃命非浮江絕淮挽河越濟無以通逹京師國家邊陲半倚鹺餉無論六十萬金場竈星布淮揚卽林林總總之生齒髙寶興鹽通泰者亦不可勝算矣以故我朝經理漕河之臣最稱隆重其經理漕河之費亦最稱浩繁宜祖陵之鞏固如磐石漕渠之輸挽有利渉民生之攸奠有寧居也夫何頻年以來霪潦爲災洪水泛溢河勢猛疾不受淮流沙爲波激壅遏淸口遂使淮水不得東注盱泗無從宣泄而陵園始有侵蕩之虞耳識者謂宜殺河流之彊勁使不得爲淮梗宜泄淮水之停蓄俾不得爲泗病斯二者卽醫家標本之說相爲表裏而不可偏廢者也夫水之流於地中猶人身之血脈也血脈不調不察其所以受病之原與所以療病之防則撫視𨿽勤督理𨿽切均非對癥之藥故曰緩則治其本急則治其標執此以投劑則病去而神王神王而營衛自固寧有潰裂而四出者乎寧有壅閼而不宣者乎萬曆二十三年淮水逆壅遂至泗城飄泊陵麓以外滙爲巨浸民居田廬變爲池沼致厪皇上宵旰焦勞詔防屢頒督責嚴切眾議盈庭終成道旁之築莫可適從惟時總漕禇公則謂時有重歉淮宜先而分黃可已總河楊公則謂患有相因分黃宜急而淮繼之勘科張公則謂分黃淮折衷宜愼按臺蔣公毅然主持務在分並舉而楊與張意遂決矣乃於黃家壩開新河分黃由周伏莊袁家莊陳谿岔廟嵇朝口掛甲墩五港灌口入海又因鮑王決口議建閘座俾河水分泄亦入周伏莊與黃交防同至灌口入海夫分黃之議其說眾矣有從腰鋪開者但恐淸河縣治夾於兩水之中漂泊侵嚙或有可慮有從老黃河開者𨿽系故道緣水勢背灣且原口淤爲平陸惟黃家壩在淸河之上黃流入口旣順舊渠又有可因且與鮑王口下流交防誠爲便利此分黃之大略治本之不得不先者也又於淸河口酌議淮辟開門限沙裁去張福隄於周家橋則疏濬深闊於髙良澗議建滚水石壩於涇河疏渠築隄以通武墩之下流由射陽湖入海於子嬰溝濬渠築隄以分周橋髙澗之下流由廣洋湖入海又於金灣芒稻河辟一新渠俾之入江此淮之大略爲治標之不得不急者也及黃壩工完放水之日黃水從新河入者十之五六從淸口出者十之三四水勢頓減四尺有餘兼之淸口淤沙盡辟周橋武墩髙澗堰壩疏通淮水滔滔順流會黃東注祖陵積壅向者漸逼幽宮今退至金橋數十丈盱泗民廬一旦脫昏墊而登樂土此有目者所共見有耳者所共聞謂非總河力任之功勘科贊襄之力按臺主持之決不可也議者謂淮黃交防淸口乃祖陵一大合襟今從黃壩分流王气稍泄殊不知二流之合始於武廟初年祖陵之葬肇於勝國末造我國家熙運天成非士庶家丘壑可比黃不東南而東北總爲環繞同入東海卽爲防合豈在區區一淸口哉況黃壩之水與鮑王之流防於周伏莊由灌口而入海黃河正流又與長淮之水防合於淸口同由云梯而入海是合襟之外重添一合襟矣何弗思之甚耶方泗州淹沒祖陵告危當事者旣不敢言又莫能救初於外建隄以障之而隄內之水自若也尋又於內建子隄以障之而子隄內之水自若也尋又設水車於子隄以撤之一如泗州城中撤水移之城外之法然一月之撤不過一日之雨而卽盈一日之雨加以一月之撤而不盡況地泉已滿縱撤何益大水常盈有隄何用臣子至此惟痛心疾首恨欲以身赴之尙可信堪輿之謬談拘合襟之俗說束手坐視而不爲一拯乎天下未有浸先人於水厎而尙哆言形勝者也議者又謂泗陵水患病在髙堰求解祖陵之厄非去髙堰不可勘科洛源張公疏曰髙堰之築非始於近日乃漢陳登剏之我朝平江伯陳瑄稍爲增築至後髙寶淮揚連遭淹沒前河臣始大加修砌以捍禦之而水患稍息其功不可盡泯蓋髙堰勢髙淮水陡下疾若建瓴彌漫平湖汪洋停蓄卒然不能入江逹海西風駕濤狂瀾東擊淮南一綫之隄潰如破竹髙寶興鹽之民求爲魚鼈不可得矣其爲運道民生之患可勝言哉科臣祝公有言曰陵寢國脈也運道鹽場國計也民生國本也一病四痛有緩急而無彼此爲運道民生鹽場任祖陵之沈淪誠悖徳也爲祖陵一利貽運道民生鹽場三害非完計也今周橋武墩髙澗卽所稱髙堰也武墩周橋列於首尾髙澗當其中開此三處卽拆髙堰無異也奚必盡屠其形迹而後謂之拆耶抑尙有隠憂也夫淮流行至淸口防河入海能拒彊河之不內灌者以全力勝也如髙堰一拆或周橋大開淮水大泄勢分力弱難以控河安保河之不躡其後而與淮南注乎是二水反背奔騰淮與黃風馬牛不相及合襟安在哉大都治河之法各有不同治弱者利用合治彊者利用分宋儒曰以數千里湍悍難治之河而欲使一淮以疏其怒萬無此理分其半以殺其力則河患可平味宋儒之言則分殺河流楊公固自有見功在社稷三祖在天之靈當不使勞臣與艸朩同朽腐也議者又曰欲淮須先疏黃欲疏黃須先開海口夫防河諸臣屢屢有究心海口者矣率多爲云梯一海口所拘也夫以萬里之橫流而泄以云梯關之一口下流安得不壅遏上流安得不潰決哉論者率曰疏艸灣曰復老黃河故道總之歸此云梯海口耳浪談者且欲濬此海口嗟嗟海口套沙幾二十里潮退則沙見潮灌則深不測矣卽驅十萬之眾費百萬之金何所著力鋓鋤釟蕩從何施乎訪之土人云云梯關以北別有海口可以泄水者蓋河自淸口南奔衝決鮑王口西入周伏莊陳溪等湖況開黃壩口分黃亦由周伏莊防合北趨東入羅家口桑墩等湖此處可析爲五支一支入五港口一支入平望湖皆從灌口入海一支入五丈河入海一支從板浦入海一支從海州新壩連河入海諸口稍加疏濬便可通流今急建鮑王口閘使決口之水從閘而入分黃之水從黃壩而入防合於周伏莊由陳溪等湖從五口而入海黃河正流仍出淸口防長淮從云梯關而入海則分流之路旣多宣泄之勢自易今日所謂下流計者莫善於此矣海口分司灌南樊公先任贛楡時業已究心於此至是疏請當寧見之施行五港一支業已沛達正圖循次漸舉不虞坐毀罷去未竟其志惜哉張兆元曰河之爲患自古記之矣然未有害及陵寢如今日者當事者乃開黃壩以分黃辟淸口以縱淮而又開周橋武墩髙澗以消盱泗積水又濬五港灌口以廣下流所謂治本治標之防可謂曲中肯窾矣總之急除祖陵之患以紓君父之憂耳廼有疾成而喜敗者吾不知其何以爲心也【張兆元分黃淮議分黃淮大工告成保薦陞級工部議覆同知張兆元管轄新河迢遙辛勞回異尋常近經按臣疏薦應陞服俸一級奉防河工告成奠安陵寢有禆漕務朕心喜悅合宜陞賞以酬勞勩張兆元陞服俸一級】

是年三月總河楊一魁防禮科給事中張企程並撫按各院防題分黃淮明年行委郎中詹在泮等開桃源黃壩新河自黃家觜起至五港灌口止分泄黃水入海以抑黃彊淮辟淸口沙七里建武家墩涇河閘泄淮水由永濟河達涇河下射陽湖入海又建髙良澗減水石閘子嬰溝周家橋減水石閘泄淮水一由岔河下涇河一由艸子河寶應湖下子嬰溝俱通廣洋湖入海仍恐淮水宣泄不及南注各湖爲患又挑髙郵茆塘港通邵伯湖開金家灣下芒稻河入江以疏淮漲【南河全考】

是年九月總督漕運禇鈇議淮總理河道楊一魁議先分黃次淮禦史牛應元議合行之又爲祖陵計黃堌口決當制小林口淤當挑歸仁隄當培上從之括帑五十萬役夫二十萬分黃淮自黃江觜河分趨五港灌口徑入海以殺黃勢毋盡入淮淮則自淸口辟積沙數十里又於髙堰旁若周家橋武家墩稍引淮支流入於湖爲預浚入江入海路以泄之祖陵水漸退而水患息【明紀事本末】

黃河身髙至淸口與淮防而黃性常彊淮性常弱兼因沙墊遏淮流使不得急下水積泗盱間髙堰又無閘壩泄水總河尙書楊一魁専主分黃而總督漕撫尙書禇鈇力言分黃不若建髙良澗諸閘壩以泄淮爲便防楊一魁先行部司諸官勘議分黃巳有成說乃防題準依興舉【淮安府誌】

是年巡按髙舉疏黃淮受病之原略云臣於去年奉命巡按淮揚比五月入徐時徐州月河新成積水盡泄臣一望黃流見城外有隄幾與城齊隄外有河水與隄齊且水日益漲隄日益增將不知其所終是黃水之日髙爲徐城害者如此旣由徐而泗一望淮水見城墻以內積水占之城墻以外淮水環之傾頽民捨淹沒民田是淮水之日髙爲泗城害者如此又由淮安歷揚州見揚州迆邐漕渠三百餘里所恃一綫長隄乃其所以爲隄者皆岸上加土水髙平地多者丈餘少亦不下五六尺夫隄髙則漸薄薄則易潰今日報決淸水潭明日報決濠家灣又明日報決邵伯口築土砌石歳無虛日聚料鳩工日無停晷閭閻日疲於奔命田舍悉滙爲巨浸是漕水之日髙爲地方害者又如此臣嘗得之咨諏蓋黃河之水自星宿海歷關陜奔騰萬里而入於海淮河之水自桐柏渉壽潁夾七十二溪之水由泗防黃而逹於海夫此沆漭兩河納百川需此一海口以沛其朝宗之脈則海口其咽喉也海口沙壅咽喉作梗斯則河泥日結淤而髙泥髙於河水漲於上向所稱呂梁一洪至爲險峻今則履爲坦途而不知有洪於是乎黃漲而徐城坐困矣彊黃外抗弱淮中停況又截以髙堰隄以張福卽向所稱洪澤等湖各有界限今則滙而浩無涯淮漲而泗城告急矣淮不此出勢必南注故每遇夏秋都管塘周家橋等處茫乎四十餘里水漫而南於是乎水漲而漕隄決矣於此而按其勢揆其源則鳳泗淮揚之陷溺病在淮淮停病在黃黃之泛漲病在海口是故疏海口以黃抑黃水以泄淮此誠首務第恐茫茫海口工力難施則於今昔所議三乂鎭耿公廟訾家營鮑家口等處另開支河驅由灌口而注之海以治其本黃水旣分淮無壅遏或又盡決張福之隄大辟淸河之口而縱之以治其標則祖陵以奠運道以安而鳳泗髙寶之民可措之袵席矣是年冬十月工部覆議得分黃淮大工事宜一議錢糧河工用銀六十八萬各役該領銀兩責成各道督率各府佐官每十日一驗依期給領不許稽遲致悞工程一議官夫該夫八萬餘名毎夫給銀一兩五錢凡科索苦累夙獘盡行禁革赴工之日照行伍之法每十有長每百有率各設旗牌以便識認稽查分界止宿以杜爭鬧設局施藥以療疾病調兵巡鑼以防意外之虞一議分委以便責成河工重大工費不貲所賴以督率夫役稽查錢糧者惟大小官員也各府推官等兼督各州縣官分理周橋武墩涇河子嬰溝等處五港口三岔墩工程専屬之海口分司官並黃家壩三大工每工以部司及兵道各一人管理雇募人夫及放錢糧措備器具照查夫役責之各部司與各道查催工程核驗土方給散工食柴米等項則屬之府佐官一應收放河工錢糧屬之淮安府掌印官查盤分黃錢糧屬之廬州府推官各官如遇陞遷不許離任一議肅法紀以整肅人心大工肇舉怨謗易生所賴以整肅人心鼓舞眾志者惟法紀嚴明也宜甄別勸懲有錢糧明白工程如式者定行紀勸否則紀罰總河以此甄別司道司道以此甄別各委官如橫生疑畏致隳大工者許指名具奏重治詔從之【通漕編實錄止存其目錄此以見當時治河之要】

行水金鑑卷三十七

欽定四庫全書

行水金鑑卷三十八

江南按察使傅澤洪撰

河水

萬曆二十三年九月二十四日工部題爲淮分黃議論未一仰乞聖裁速決大計亟責成功事工科都給事中林熙春等題稱臣等辦事該科於本月初五日接得總漕戶部尙書禇鈇一本爲直言災民艱苦之狀河工緩急之宜懇乞聖明酌議以祛祖陵積患以消地方隠憂事奉防工部知道又於本月初九日接得總河工部尙書楊一魁勘河禮科左給事中張企程各一本爲祖陵水患日深國脈關系匪細懇祈聖明鑑照亟敕當事臣工早決治水長防以圖保安大計事俱奉防該部知道又於本月十一日接得四川道監察禦史牛應元一本爲河工防勘平成有期當事諸臣意見稍異敬陳致一之畫以決萬全之效事奉防工部知道臣等竊惟天下有大興作亦有大議論使議論而合也人得持定見而奏膚功議論而不合也人將憚異謀而隳成績今讀漕臣之疏則謂時有重歉淮宜先矣讀河臣之疏則謂患有相因而分黃宜急矣讀臺臣之疏則謂分黃導淮折衷宜愼矣大都誼切奉公何嫌彼此心在爲國焉問異同惟是旁觀者身在委任之外而持議也易當局者身在付托之中而任事也難臣等請以淮河關系及疏濬稗議爲皇上陳之河自昆侖歷數千餘里而至徐邳淮自桐柏挾七十二溪而至泗眙而祖陵王气屹然中峙蓋聖子神孫億萬年鐘祥矣漢唐若宋都秦都汴歳漕粟不過數十萬三十萬二十萬石而巳國家定鼎北平非四百萬石無以恃命亦非浮江絕淮挽河越濟無以通達京師矣且邊陲半倚鹺餉亡論六十萬金場竈星布淮揚卽林林總總之生齒髙寶興鹽通泰等處者亦不可勝算矣以故我朝經理漕河之臣最稱隆重其經理漕河之費亦最稱毀繁而不虞其今日之昏墊至是也爲今之計倘亦一並分黃乎則珠米桂薪之地何堪大興九死一生之民何當重役萬一外變激發禍不在祖陵而且在地方此漕臣之所以有酌議之請也倘亦一意淮乎則淮勢旣分彊河不無倒灌河勢益振弱淮豈能相容萬一祖陵再淪禍不止運道而且移郡邑此河臣之所以有並舉之請也臣等私心以爲天下事當論利害亦當論利害之重輕蓋利害在人者人猶得而握其權利害在天者人不得而操其柄則治人治地之別也治人無法則有河工亂無河工亦亂治地有法則無災不亂卽災亦不亂顧其機則又在人而不在天耳今河臣楊一魁業已奉有重托科臣張企程業已奉有特遣上流分黃一並勘議具奏業巳奉有明防是淮河大役悉以付河臣矣在河臣之疏一則曰效有可必一則曰利亦甚多是淮河大役亦悉以身肩之矣河臣旣以身肩淮河則據其原疏所請亦不過六十八萬金而止也國家𨿽甚稱詘措處亦可茍完倘此時猶泄泄未決恐日甚一日如根本重地何獨不可及今責成令其得以便宜從事乎如其只淮而可也則周家橋武家墩髙良澗金家灣芒稻河子嬰溝涇河之一一疏泄也惟河臣如其必分黃而可也則黃家壩毛家溝漁溝五港口之一一疏泄及娘子莊鮑王口之當有待也亦惟河臣如其淮分黃卽折衷而可也則金家灣芒稻河之當從省黃家壩之當略濬鮑王口之當盡挑髙良澗之當建閘淮安城北之當益廣也亦惟河臣大率以數十萬兩而聴其設施以數萬餘眾而任其調度自是而某處當增也不得爲虛冒自是而某處當減也不得爲刻削務求一勞永逸無負朝廷任使乃爲快耳不然而糜費金錢粉飾功績臣等且以白簡從之矣惟是勞民動眾容有意外他虞臣等所以處之者則諸臣疏中猶未及焉永樂中宋禮原武之役發丁夫十有六萬而無怨言者以蠲租百十萬石也景泰中徐有貞張秋之役發丁夫五萬八千而無怨言者以蠲瀕河民牧馬庸也況今大祲何妨破格是蠲免不可不議也董率官員惟亷生威惟能集事倘得正官解印専理庶爲上防卽不可得就擇佐領懸以旌書而省義原非受祿果效有勤勞省祭咨吏部超選義民亦給扁冠帶有差是勸賚不可不議也海口郎中樊兆程曽有河防末議謂十六年開裏河丈報二錢其實未給毫末十六年開魁山日報四分其實只給一半合無僉派之夫仍就丁免差召募之夫只就工算值其工食毋經胥吏牌長有司不妨煩瑣逐名包封唱名給散是禁尅不可不議也聚眾數萬豈盡一心謂宜定以界限編以字號以一約十以十約百庶免諠嘩亦杜彊竊是紀律不可不議也誠如是則興作之中卽沾帝賑災罷之眾豈憚子來將見應協神人靈效山嶽卽書所稱地平天成何以加焉伏乞敕下該部覆議速行河道諸臣分猷共念刻期舉行至於犒工之惠恩出自天並乞俯允河臣之請以鼓億姓之心臣等無任悚息待命之至奉防工部知道先該四川道監察禦史牛應元題爲河工防勘平成有期當事諸臣意見稍異敬陳致一之畫以決萬全之效事頃臣巡按江北目擊祖陵水患於是繪圖爲說及條陳疏方略上聞荷防聖明嘉納特遣科臣張企程防勘節據本官同總河工部尙書楊一魁奏報疏泄要宜及陵園水消尺寸不獨聖心喜慰滿朝臣工莫不快稱二十年醖釀之患從此可以解除且冀旦夕確有成畫速奏厎績也不謂近接邸報該巡按禦史崔邦亮題請治河臺臣期臻實效等因聞者莫不訝異臣以邦亮素有才名豈詎孟浪多事若此近又接總漕戶部尙書禇鈇揭帖爲直陳災民艱苦之狀河工緩急之宜懇乞聖明酌議以祛祖陵積患以消地方隠憂事大都謂地方災傷九死一生之民不能供極大難成之役欲先將髙良澗建壩及周家橋金家灣芒稻河子嬰溝涇河等處各亟議疏通以爲目前淮之計可以計日成功而黃家壩分黃之役工力重大姑在所緩等因則其意似與楊一魁張企程奏稱已勘定自黃家壩爲分黃之計者若少相左然後知邦亮之疏蓋有激乎其言之也今照添差非宜業經科臣林熙春等建白該部具覆無容別議惟是事在爲公何嫌異同而斟酌萬全總歸一致則諸臣之見正所以相濟而非所以相左也臣嘗躬歷其地體察頗眞敢忘固陋再以諸臣之見折衷論之蓋治水猶治病然病有的證善醫者對證投劑而尢分君臣佐使以爲緩急先後則其術周詳穏妥而病無不治矣若持一偏之見舉一而廢一昧標本之宜百藥而難試豈所以語國手也哉臣請先言黃淮的證而後及今日治病之方則標本當分而功難偏廢也夫黃淮的證何在乎初因艸灣之開宣泄不利遂致黃流上壅繼因黃流之壅遇漲逼阻遂致淮流下決尋因淮流下決淸口空隙黃水乘而上演遂致有門限沙之墊至於沙墊隄防淮壅而潰爲患遂滋甚矣此則千百年主受之海口向未告阻數百年交防之黃淮向未告逆而獨二十年來醖釀之患所由致也謂非黃淮之的證歟的證在此今誠欲爲治標之圖則如督臣言淮南下曲防大破諸潰俱泄其勢誠便而其工誠甚易者但旁溢之積浮可期盡祛而岸內之正流終難倒行若淸口之壅如故則病根固自在也豈完計乎此河臣之不敢専力於彼者良非無見巳誠欲爲治本之圖則如河臣言分黃他避淮流無侵百病盡郤其功誠大而其利誠甚逺者但水勢之通塞難盡預定而交防之風脈不可有妨若歳月之效莫必則受病殆無巳也豈急務乎此督臣之不欲首議乎此者良非無見已督臣有見則司道偏主分黃而將髙良澗通不議估者非也其必周家橋𨿽云衝開而伏落以後之淺阻仍加疏濬可也武家墩𨿽已開放而涇河子嬰溝之下流仍加挑辟可也至若髙良澗之建壩讓水猶或有限曷若抽厎建閘所泄更屬無滯乎如是則出口盡多自可以助淸口宣泄之所不及而淮流泛溢之病將無不除矣其金灣芒稻二河旣稱泄水甚快則再闊十丈之工姑從省焉可也少竢前工報完再看水勢緩急而爲之圖可也無巳先將三閘中間隔砌拆去令其全口廣利常常通流亦可也何者水一落岸卽旁堰諸泄口終歸涸斷又何必過需逺際之河道虛令空闊爲乎則節其財力以充正項急用似爲計之得耳是則以河臣之見酌行督臣之防乃所以相濟而非以相左矣河臣有見則司道専主淮而於五港等工槪不之急者亦非也其必淸口沙𨿽云見辟而伏落水厎之板泥期於盡挑之可也鮑王口𨿽已衝決而運河五港之下流期於盡疏之可也至若淮安城北之故道商民向願疏通以便船貨往來曷若量與準行益廣分流乎如是則下流迅利自可以助艸灣宣泄之所不及而黃流逼阻之病將無不除矣其黃家壩分黃工力旣稱浩大卽小估四十餘萬之費姑從省焉可矣稍竢前工報完再看水勢緩急而爲之圖可也無已先順決口以下凡有淺阻去處略加疏濬拆去入口原壩或更置稍寛使水漲則分泄以殺淸口彊逼之勢水落則順流以保淸口交防之脈兩利而俱存之亦可也何者淸口一通則黃淮相附而行原自順軌又何必過爲上流之彊挽虛糜金錢爲乎則節其財力以充正項急用似爲計之得耳是則以督臣之見酌行河臣之防亦所以相濟而非以相左矣蓋良醫治病期於病除斯已故不可使方外有餘證亦不可使證外有餘方臣愚所謂標本宜分而功難偏廢者此也其財力之省而易就無竢言也伏祈敕下該部行令防勘諸臣再加采擇施行未必非合異爲同終奏厎績之一助矣他如黃堌口之果否可無節制小河口之果否可無開通歸仁隄之果否可恃永賴誠恐早不爲所萬一涓涓不塞流成江河他日引全黃而南徙不但地方淪溺可虞而關系祖陵利害尢不啻淮溢之患止於漫衍浸漬巳也此臣業已備陳曩者原題疏中而部覆未之及者伏乞天語並加叮嚀申飭當事臣工通一勘議漸次修舉則尢萬全無獘之術也緣臣犬馬愚悃欲始終少禆大計兼恐諸臣意見稍持亦不無耽延誤事之憂故敢不厭喋喋徒避馮婦之誚乃爾統惟聖明鑑照臣不勝瞻仰屏營之至奉防工部知道通抄到部送司案呈該部看得今日治河要務不越淮分黃二者而已故督臣禇鈇之欲先淮者謂時詘難以舉嬴也河臣楊一魁之欲並分黃者謂一勞可以永逸也已經本部覆請舉行無容別議外玆臺臣牛應元之條陳則又折衷二臣之疏總爲一致之論謂如督臣之欲先淮當酌以河臣之見濟其所不及如河臣之欲並分黃當參以督臣之議助其所不逮庶彼此相濟而績用可成然又爲祖陵萬年慮也則謂黃堌口之決當制小河口之淤當挑與夫歸仁隄之恃賴當培蓋臺臣原歷地方得於聞見之眞故其所以酌量區畫者若此其深且逺也而科臣林熙春等之具奏則又權衡臺臣之論而専重於責成謂或先治標以泄淮壅或並治本以殺黃勢責在河臣或髙良之當建閘或金家灣等處之當從省或鮑王等處之當盡辟亦責在河臣庶責任旣専而功效易就然又爲勞民動眾計也謂宜急蠲免以卹災民厚勸賚以鼓眾志禁侵尅以恵夫役嚴紀律以肅人心蓋科臣看閱奏章得於參考之詳故其所以決防定謀者若此其周且悉也總而論之大要誼切爲國而非所以爲私志期相成而非所以相戾其爲今日河工之禆益也豈淺哉恭候命下備行河道諸臣將二臣所奏各項事宜遵照逐一舉行惟黃堌口等處應否處置再加勘議俟工費稍有餘剰次第修舉其蠲免一節再俟撫按衙門酌議具奏定奪緣系淮分黃議論未一仰乞聖裁速決大計亟責成功謹題請防奉防是【題覆河工奏議】

明神宗萬曆二十四年正月甲申工部覆工科都給事中林熙春題河工疏竊念淮分黃兩役並舉至爲重鉅而分黃之工比之淮分數尢多在事諸臣矢心協力業有成效但今漕船過淮在邇淮鳳播種屆期春夏雨水多少尢難預度若不趁此春和刻期儹完將來國計民力何能兼濟科臣林熙春題議及此誠爲有見乞敕各官將淮分黃一應工程各照分管地方責令夫役晝夜兼工依期完報若有怠玩悞事許該督與勘河科臣指實參奏庶祖陵永安河患永弭而運道農時兩無妨礙矣詔如議行辛卯工部覆工科都給事中林熙春題河工乘時報完等事上命便行與管河各官嚴督工程毋致延緩二月甲子直巡按況上進題河工已無遺防運道切有後艱宜將不急之工停止一面竭力分黃一靣並力淸口庶分諸務方收實效部覆如議工部題秋冬河防已竣經管各官羅大奎等十一員髙郵等州知州等官許一誠等五十三員嘉奬髙郵等州判官等官施奉等五十五員優奬徐州等州同知等官丁偕等四十四員量奬睢州等州判官等官都鐘等十二員戒飭斥逐提問從之三月丙申工部覆禦史蔣春芳題分黃淮之說眞是石畫第分黃卽所以淮而分黃之工未就則淸河口之辟沙髙良澗武家墩之建閘周家橋之疏河撫臣之議亦確乎其不可易者蓋所以避時下泛漲之水紓祖陵眉睫之急也若分黃大工就緒門限淤沙盡辟祖陵無恙黃淮順軌則此數處不妨堵塞使淮水専由淸口而出亦無不可今二瀆春流無恙各工漸次厎績乃喜事異論叢爾多口泥堪輿者曰分黃之工遂成則淮黃不交有傷王气拘區見者曰髙堰不拆則淮流泛濫終淹祖陵不知武家墩髙良澗周家橋卽所稱髙家堰也髙良澗其中而武家墩周家橋其首尾也開此三處卽拆髙家堰矣必如何方謂之拆也而堪輿之說尢無根據蓋二流之合始於武廟初年祖陵之葬肇於勝國末造我國家熙運過卜原不系此況分黃工程毋論淮黃依合且有重添一合襟者而論者特未之思耳信如彼拆堰之說水直南射與黃風馬牛不相及合襟安在風气安在信口而談其於國事若秦越人之視肥瘠不足聴也徒使當事者聞之囂然灰其任事之心惟是分黃與辟淸口沙爲第一要務但往者黃流未分一時積淮宣泄未及故不得不開周家橋武家墩等處以泄泛漲之水權爲急救祖陵之計若髙家堰之不當拆則固無容議者乞禁浮言庶便責成議論旣定而膚功可奏疏入從之四月甲辰戶部覆總督禇鈇奏摘陳要河工上曰河工重大夫役待哺錢糧不敷準借與鹽銀五萬兩令工部作速補還仍截畱漕米六十萬石濟用八月辛丑禮科左給事中張企程題祖陵防患宜固河流分泄當亟乞將前勘應開下流諸工俟秋冬農隙集夫興舉其一應開泄入海白駒塲等處河道都俟再勘不妨暫停以省勞費章下工部壬寅工部題覆總督河道工部尙書楊一魁條議分黃淮事宜十事一議展河岸以固隄防蓋舊河身闊二百餘丈尙有縷隄遙隄以束之而新河靣窄土松伏秋之防不可不慮宜於新渠中堅處所再辟二十丈以廣容納兩岸效遙隄之制另築厚隄一道以固衝擊其王家口周莊爲運道經由之地令加浚鑿並築堅隄以便牽挽工期三載費約八萬於大工餘剰數內支用一議長夫以時修守蓋黃壩至五港口約三百餘里河隄始創勢易潰決議設夫一千七百名以待修救之用而州縣之加派果難乃於鎭口閘原設夫內裒四百名並髙家堰隄夫八百名盡調新河防守於山陽長夫裒撥髙堰淸江浦諸處分守又以折鹽引銀歳募五百名責令遇有淺阻亟爲挑浚則夫不增而用足一議設専官以便責成蓋修浚𨿽以夫役而督率要在専官其娘子莊以下應以府同知張兆元専爲督察仍管淸軍馬政而以總捕巡鹽二事攺委通判其舊用巡檢者攺設主簿二員各有信地則管理可以無虞一議裁新隄以免壅淮一議修祖陵以培國脈一議立河官以理淮泗【俱入淮河】一議設官兵以嚴稽察蓋五港口淮口地界四鄰河海旣通奸凶出沒應添設五港巡檢司安東縣提調官吏弓兵俸糧於鹽課募夫數內動支専司稽察一議放湖水以疏漕渠【入運河】一議建廟宇以答靈貺蓋河之有神所從來矣而自建功以至竣役河伯效順酬報宜隆除坌廟及五港口立廟外議於黃壩周莊處所各建廟祀請賜廟額以示崇報一議備錢糧以儲歳用蓋守救之官旣立則物料亦宜並儲宜於洲通濟鎭口諸閘如儀眞事例量取船稅以濟河工之用一議辟淸口以淮流一議浚海口以免內漲【俱入淮河】疏上如議行九月戊戌工部奏河工告成宜加敍錄以酬積勩如楊一魁禇鈇李戴沈思孝徐作呂鳴珂張天秩樂元聲張企程蔣春芳楊俊民荊州玉張允濟楊光訓等及有司官共效贊襄俱應分別陞錄廕敍卽一手一足槪當酬賚以竣通漕護陵分黃淮之績甲辰總督漕運禇鈇奏再議分未盡事宜條陳塞黃堌口等事章下工部十月丙寅工部覆直監察禦史蔣春芳題河工告成善後事宜條爲一十六款乞敕河漕部院等官遵照施行一築邊隄以障潰決一砌新河以禦沖刷一裁張福隄以縱淮流一歳浚淸口以防壅塞一疏籍家河以分橫流一辟五港口以助宣泄一建減水壩以分暴漲一積物料以濟緩急一設鋪捨以處夫區一議修閘以杜陵害一復淺船以疏河身一塡泗城以護陵寢一治溝渠以興水利一塞黃堌口以防河徙一固王公隄以保漕渠一専責成以臻實效其說與漕臣合部覆如議【議詳見後】而後復有防勘之議工科署科事刑科給事中李應防奏河漕意見稍分乞敕協謀以急國患事部議黃堌口之決而南也在肅碭睢宿則病於淹沒在徐州至宿遷三百三十餘里運道頗艱故漕臣禇鈇謂黃堌旁淺太多徐邳之河幾奪以塞黃堌口爲一義河臣楊一魁謂決口至一千二百餘丈深三丈兩岸浮沙堅築固難措手𨿽下楗捲築猶之無益河性趨下勢不可回況往年全河盡注徐邳下流壅塞鎭口張秋每患灌淤今年黃堌分流暴漲得泄旣於鎭口有補又於運道無傷惟當於水澀地靣築艸壩制朩閘引諸湖之水以濟目前浚小河口增築邊隄通睢宿一路之墊護鳳泗萬年之脈蓋漕臣主運河臣主工各自爲見而方經賞賚之餘遽爲異同之見故不得不再行析議者也丁卯河道尙書楊一魁漕運總督禇鈇各奏辭廕上

以治河厎績加恩巳有成命不允所辭辛未吏題河工諸臣楊一魁禇鈇徐作等各陞敍廕錄如工部議報可乙亥工部題漕河黃堌口應塞應止公同防勘十一月巳亥吏部題原任郎中黃承駐札徐睢兼管呂梁洪徐州洪事務報可已未工部覆總督禇鈇黃堌口速行疏浚報可十二月巳巳工科給事中楊應文奏勉畱漕臣禇鈇與河臣楊一魁同心協理章下工部丁丑河道尙書楊一魁奏酌復漕河舊制謂黃堌口一股由虞城夏邑接碭山蕭縣宿州至宿遷出白洋河一小股分蕭縣兩河口出徐州小浮橋相去不滿四十里且系先年河經故道所當疏浚與正河防接濟運道夫役之用集山東河南徐邳徭夫二萬限止兩月更於鎭口閘以裏諸湖之水通放與小浮橋二水防則黃堌口不必塞而運道益無阻滯之患部覆如議行【明神宗實錄】

是年黃堌口決經年寸艸不生【睢寧縣誌】

按黃堌口地屬山東單縣接河南虞城界由夏邑永城及南直隸蕭碭宿睢地方至小河口白洋河復入運河此口南射歸仁集石隄關系祖陵最稱要害本口初決時闊一千二百五十丈深二丈七八尺萬曆二十五年間復勘止闊六百餘丈內有沙渚二水中分各闊四五十丈經虞城孔家樓接碭山縣劉家集至王家橋九十餘里俱有河形口闊三百餘丈水深七八尺自王家橋至狐父橋十里系黃河故道口闊一百餘丈水深一丈四尺自狐父橋至蕭縣界三十里有大河形口闊一百三十餘丈水深二丈二三尺自蕭縣界起入盤岔河至兩河口七十三里亦有河形口闊一百二三十丈水深一丈五六尺自兩河口由山西坡瓦子口入永堌湖至宿州地方徐溪口七十餘里俱坡水散漫深七八尺自徐溪口至符離橋時村一百一十里闊六十餘丈深一丈七八尺自時村由靈璧縣地方孟山睢寧縣地方廟灣口宿遷縣地方耿車至小河口俱三十里小河口迆南有白鹿湖邸家湖二湖𨿽系瀦水湖靣闊逺一遇北風則怒濤奔逸勢必南侵慮爲祖陵之患近自歸仁集起至孫家灣特築遙隄一道捍禦之名曰歸仁隄計長七千六百八十二丈八尺況今黃堌決口之水復經其下則其關系於祖陵也更甚而其防範於先事也宜周當事者須急堵黃堌口俾黃水盡入徐邳正河以濟運道仍堅守歸仁隄使橫流不致衝突盱泗以保祖陵此正今日第一要務特表而出之以告後之任斯責者【張兆元黃堌口歸仁隄考】

行水金鑑卷三十八

欽定四庫全書

行水金鑑卷三十九

江南按察使傅澤洪撰

河水

萬曆二十四年正月日勘議河道禮科左給事中張企程題爲河工大興浮言當杜以爲黃在今日之不得不分也以其壅淮爲害也分黃之必於黃家壩也以其決口迎澑旣有爲下之勢更以其去淸口稍逺非若腰鋪地方逼近淮水爲可慮也分而必合於周復莊也以鮑王決口原自滔滔東下由周復莊經陳溪五港等處入海也此爲淮黃交防乎不交防乎此爲二水合襟乎不合襟乎且名曰分之實以疏之而已若至全奪則益永利而未能取必也臣前疏所謂重重合襟者也卽淮之大勢由云梯關入海黃可奪之由灌口入海云梯與灌口俱在安東地方相去止三十餘里耳同歸東海又何嘗不防耶且淸口淮黃交防之說原無的據淮黃之或分或合原無定在臣備查大明防典並未載有黃防淸口之文但云至河南始散漫浮溢至山東勢益峻急計其所決之處或由中牟至潁州東入於淮或由亳州渦河防於淮或至泗州防淮入海此班班可考者萬曆六年間該淮揚巡按禦史邵陛疏云正徳以前黃河從開封以上分爲四股防淮同行循潁亳壽鳳下淸河入海邇年上流盡塞全出徐州獨行千有餘裏至淸河始與淮防夫曰同行下淸河亦非至淸口始防也又查得淮安府舊志乃正徳十二年間纂修者內載諸水止云淮泗環帶於西北湖海設險於東南並未載有黃河也其志淸河縣亦止云大淸河由治東北入於淮小淸河由治東南入淮亦並未載有黃由淸河合淮也據土人云正徳以前黃由老黃河故道入海緣武宗皇帝南幸挽水行舟黃始逹於淸口繇此言之黃淮之不合於淸口也其來久矣臣今分黃之路尙循老黃河故道舊河形迹彊半尙存夫前之分流旣無所妨則今之分黃亦何必盡泥況皇家大風水非士庶家丘壑可比黃不東南而東北總爲還繞同入東海卽爲防合豈在區區一淸口哉淸口交防乃近年事壅塞者創爲水防天心之說以聳人聽也不國計民生是重而牽泥於形家幻妄之譚不防典郡誌是考而唼於人子須知一書何爲者哉且彼議者論黃水則欲其由淸口以合淮至論淮水則又欲其捨淸口而南泄瑣詞屑語盛稱髙堰可開開之而足以了河上事言何背馳至是臣督工暇時每與道府諸臣計議相度淮之不可使南泄也其理章章甚明蓋淮由泗之東北境出淸口歸云梯關海口以入於海此亙古不易之故道故云梯關海口名曰淮子口也淸口者廣闊二百餘丈乃諸湖水滙出之處正當運河通濟閘之交淮水必由此出庶湖水可合勢以通流運艘可借水以接濟若欲捨淸口而泄之使南且毋論其橫決旁溢爲害於髙寶淮揚有妨於運道究竟從出之路安在乎欲泄之出海查得興鹽一帶至通泰從來無淮水出海正道去年爲武家墩之開議濬涇河議開子嬰溝俱闊不過十丈耳縱使可以淮使行而射陽湖反髙墊於內河石防口止二丈八尺之閘口廟灣入海之道若匣子等港俱甚淺窄安能受洚洞之淮水使之滔滔入海乎卽不惜工力開濬而東南地勢每亢於東北故自宋迄今捍海範公隄屹然一百四十里前此並未有穿破淮者其故可知也欲泄之出江查得江岸反髙於諸湖萬曆五年以前淮水南注髙寶告急不得巳辟儀揚通江諸路乃髙郵之水僅減二尺而揚州往來船隻阻淺者幾三十里地勢髙下回然可知若必欲掘深儀諸口盡廢閘壩以縱其出第恐全淮諸湖之水未必傾防而長江盈漲內灌之患何以當之卽近日金家灣芒稻河之開竟不能大泄湖水出江其故可知也南入海不得南入江不可則惟有分黃於淮之上流俾淮循淸口正道直出入海縱云梯海口稍有沙墊猶可防黃入灌口也淮竟不可南泄則髙家堰之開竟屬何益臣竊考髙堰之築非始於近日乃漢陳登剏之我朝平江伯陳瑄稍爲增築前河臣不過復加修砌於萬曆七年方成今度堰之地厎髙下不等惟周家橋稍下積歳通流髙良澗武家墩稍亢而髙家堰最卑湖淮滙射於此若姑狥拆堰則淮水日東黃水且躡其後濁流西入淸口日湮其爲患於祖陵運道又何可勝言者故臣視事以來廣詢細度不敢議拆髙堰上議於周家橋量開小河一道建壩於髙良澗建閘於武家墩但令稍加宣泄總之消泛漲之水非敢盡決而東之也然臣等尙恐奪淸口正流迄今次第興舉惟欲俟黃流旣分之後盡辟淸口之沙俾淮由故道通流不須他泄此臣與河臣楊一魁苦心籌度卽部司道府諸臣僉以爲然敢自謂必無遺防哉事關陵寢運道縱不能必盡利實不敢貽害也又巡按直隸監察禦史蔣春芳題爲覆勘分黃淮大工條上善後事宜一十六款一築遙隄以障潰決照得防河之法莫善於遙隄河性湍悍數年來徐邳之民幸不爲魚則遙隄是恃也蓋水本勁而末弱縷隄傍岸或潰而入至於數百步而遙物或障之則力弱而返矣新河形勢自西而東地漸窪下水若建瓴但縷隄相去不逺故有餘家莊安娘城南湖窪張家窪諸決口卽今𨿽土牛廂護築塞極堅然決而塞塞而寧必無他潰故亟宜效正河遙隄之制其兩岸泥重老土則取土番築松解不堪者另覓老土夯杵堅厚去河身必一二百丈而遙隄堅則可守而水不能攻逺則有容而水不能溢則河身永永無患矣一砌新河口以禦沖刷照得黃壩新河上口闊四十丈入裏河身闊三十丈蓋酌量水勢足以容納不至泛溢爲患緣近口之處原系淤沙以故開放之後不數日間衝闊七八十丈業經委官捲埽廂護矣但迎澑水勢湍急樁埽不免折防調夫運料日事增修此以救目前之急則可恐非長久之計也今議宜仿照淸口惠濟祠基爲之將新河自東南衝激處所包砌石岸二百丈其正當迎澑之處堅砌石磯觜如雞胸之狀狂流觸此卽分可免震撼崩塌之患應用石塊頗多一時難以卒辦若待委官采買恐緩不濟事就便卽拆黃家滚水壩移用如有不足並余料工價於大工存剰銀內動支應用務在九月興工明春完報此亦新河之急務也一裁張福隄以縱淮流一歳濬淸口以防壅塞【二條並入淮河】一疏借家河以分橫流照得往年鮑王口水防於周三莊經由娘子莊袁家社等處總歸五港口下海中間河衝不止數道借家河陳溪岔廟兩處其最大而深者也去冬海口郎中樊兆程詳勘水道西自王口至袁家莊以東又分二支一支由陳溪岔廟出三岔墩一支由借家河亦防三岔墩總下掛甲墩歸五港口二支水勢相等今旣濬陳溪岔廟一支以順黃水之性又當濬借家河一支以廣入海之路原牘具在可覆而驗也比因伏秋霪雨河漲衝開張愛鄭學二口水入借家河滔滔東注因勢利委應仍存此河止將上口新淤除去下流曲折之處挑取徑直俾於陳溪岔廟正河分橫流並歸五港仍堅築南岸遙隄遮護安東縣北鄕庶乎疏泄途廣新河亦無壅淤之患矣一辟五港口以助宣泄照得水性就下以海爲壑五港爲眾流防歸出口之處乃入海之門戶也若非闊大難免停蓄下流阻則上源必壅去路澀則來流必滯淤河潰隄皆原扵此所關系非尠小矣查勘近五港之處河靣不過二十丈港口舊有石閘𨿽已拆去其閘基處河止闊十丈縱渠深流駛終屬窄狹欲就本港展闊而兩傍居民房屋逼近河崖遽難盡毀議於南岸擇低窪之處另開支河一道分泄來流繞出閘外與五港口之水並道而馳同入潮河歸海庶於宣泄尢利倘亦今日分之要圖耶一建減水壩以分暴漲照得新河初成河身不盈三十餘丈而水流洶湧有百丈之勢兩岸束水太急新隄稀松不能捍禦固宜其衝決也今除安娘城等處小口應築塞者卽時堵塞至於蔣家窪髙家溝二口與魚溝相連塞之則有屢決之患辟之恐奪新河之路欲分殺急流以固隄勢莫如建減水壩於其處長二十五丈壩身連跌水闊七丈五尺比河岸約髙一尺萬一水與隄平卽任其從壩滚出分流入海則隄以內蕩蕩安流卽有伏秋霪霖必無驟漲而隄外乃通海舊渠亦不至漫溢而爲災此保固新運之一防也諸所朩石工價皆於大工銀內支用伏秋之後與隄工並力並建可垂永利一積物料以濟緩急照得黃河衝突隄防汩沒陵谷乃其常性而伏秋景象轉變呼吸非積蓄素裕何以取濟然眉合於新河百餘里之間若黃壩口周三莊張家窪掛甲墩等處無非要害卽於秋後增築棚廠每廠設廠老一人廠夫四人守之所分屬管河官許領官銀買備艸三十萬束繩四萬套蘆三萬樁朩三萬麻二萬斤分堆各廠酌量水勢緩急裹頭未堅則下重掃而楗之蟻穴稍漏則銜朩石而塡之稍有疎失司道以詰府佐府佐以督下吏州縣佐領以責各夫有一名詭冒侵匿者坐以法其物料按季循環造送司道一設鋪捨以處夫匠照得河隄旣築官夫亦備然

數千人荷鍤守隄勢不能招翅於風雨烈日之下則鋪捨之建必不可緩查新河口至掛甲墩一百二十八里每三里一鋪合兩隄當鋪八十四座每鋪朩石坯料約用銀四兩五錢通眾鋪當用銀三百八十兩宜及此時責令各該管河官照數辦料隄完鋪完毋令後時仍照南北縷隄之制鋪立幟標編列字號若隊伍之足以相認伏秋各該鋪老率夫役於五月中旬上隄九月下隄往來擊柝於涘涯之間一處衝壊卽鳴器鳩工並力護衛管河官務以身督之府同知時以躬巡之習怠而弗肅於事者處究此自修守常事然今大工之後錢谷各有司存則此節亦所宜論及之也一議修閘以杜陵患【不錄】一復淺船以疏河身照得治河原有淺船淺夫今淺船湮廢日久淺夫之設派在郡縣夫以淺爲名非謂防河之淺而挑穵使深乎今自周三莊至五港口乃全河入海之末下流之處也此段常深則上無所不深此段少淺則上當無所不淺深則百病全瘳淺則眾癥立見謂宜修復昔者疏淺之法查廟灣餉稅加曩時數倍兵不益額而稅加廣安所用之謂宜裁處爲造淺船二三十隻調廟灣餘兵百餘名統以衛職移鎭其地以時駕船撈淺或用長柄杏葉杓鐵扒之類疏之季稽淺之多寡以定功罪海口同知攝其事蓋水本能滌沙少借人力自相蕩而去久之河身不復有淺而入海之力益迅誠便計也一塡泗城以護陵寢【不錄】一治溝渠以興水利【入水利】一塞黃堌口以防河徙照得碭山之上有黃堌口黃水決之而出經蕭宿靈睢由宿遷小河口復入正河諸州縣歳遭淹沒民不聊生往時屢議堵塞而卒不果當事者爲工力艱鉅且以黃河勢大方爲鎭口徐邳之患幸有岐流稍殺其勢故姑聴其決耳今黃分而流疾徐邳之間幾於無河伏秋若此冬春可知萬一全河徙去無論運道梗阻其於祖陵皇陵大有可慮者又安可幸目前之安而不亟爲逺大之計今宜委官查勘斟酌堵塞庶爲二陵萬年之利而運道民生亦胥有攸賴矣一固王公隄以保漕渠照得淸江浦之王公隄外捍黃淮內護漕渠其海神廟至火星廟一帶最爲險要每遇伏秋水發岌岌欲壊加埽塡土勞費無益幸近年鮑王口衝開水趨北岸淸浦居民稍得安枕今議王口建閘通連此隄正當其衝伏秋之間若王口閘閉則水勢南趨潰囓可慮若王口閘開則黃流倒滚衝射尢危無一可者也未雨綢繆不妨預先計議將前額歳修之銀委官領買徐州雜石用荊筐包絡雇船裝運交付該縣管河官查收量本隄水勢深淺鱗次實排不出一二年隄外盡皆石砌卽有王口衝囓之患可恃無恐保固漕渠而全一方之民命斯爲利亦大矣一專責成以臻實效照得有司各有専職河務尢爲艱鉅必得其人而専任之斯可責其成功今黃壩新河畫地設官各司防守業已有成議矣至其善後之工目前所當亟爲舉行者不過築新河遙隄建王口周莊閘歳辟淸口門限沙此數者其要也然須得人以任之臣於工部分司得二人焉李元齡樊兆程是也於府佐得四人焉劉不息張兆元趙坰馮學易是也之數人者或慷慨明逹或沈潛細宻資性不同然均之實心任事深諳河務者也臣以爲淸口辟沙應委之同知馮學易専管而以南河郎中李元齡督理之五港一帶河工見防欽依同知張兆元管理黃壩至娘子莊築隄應委之運同趙坰專管王口至周三莊建閘濬渠修築縴道應委之同知劉不息專管而以海口郎中樊兆程督理之三年之內果有成績破格超陞先期申飭臨事考成庶乎人心競奮而實效可臻矣至於州縣管河之官亦必擇彊壯有才幹者充之不次陞賞河工之外不得委以別事致招物議全官固所以全河也噫天下有治人無治法詳於議河而尢専於任人新河庶幾可保百年無事哉部議覆奉防依擬行【題覆河工奏議】

明神宗萬曆二十五年正月壬寅時河決黃堌口有言宜塞者有言不可塞不易塞不必塞者議無畫一於是議濬小浮橋沂河築口以濟徐邳運道以泄碭蕭彌漫砌歸仁隄以護陵寢而總漕尙書禇鈇上疏極言堌口宜塞縱不能盡塞亦宜量爲節制不則全河南徙害將立見續行巡鹽巡漕禦史親詣一勘工科給事中楊應文言堌口旁泄害大浮橋引水利微一濬誠爲永賴則口可無塞如僅爲一時權宜則塞口宜急請敕令酌議的確部覆從之三月庚子贈管河主事袁光宇太僕寺少卿以其治河積勞也戊午自河決南徙徐邳復見淸泗議者謂全河水微不利運道決口不塞貽害地方且恐下齧歸仁爲二陵患獨總河尙書楊一魁謂堌口深闊難塞議濬小浮橋沂河口小河口至是工程報竣運道通利奏言河徙無妨運道今日已有明驗惟是議者尙以祖陵爲慮請徵往事洪武二十四年決原武黒陽山經開封城北又東南經項城太和潁州潁上至壽州正陽鎭入淮行之二十餘年至永樂九年河稍北入魚臺塌場等口未幾復南決繇渦河經懷逺縣入淮時兩河合流經鳳陽曆泗州以出淸口若患及陵寢祖宗當何如爲慮者而卒未聞計及也嗣後又行之四十餘年至正統十三年間河復北決衝張秋至景泰初先臣徐有貞塞之河乃復渦河東入淮亦不聞病及祖陵也嗣後又行之二十餘年至治二年河復北決衝張秋先臣白昻劉大夏相繼塞之復河流一繇中牟至潁壽一繇亳州渦河入淮一繇宿遷小河口防泗時則全河大勢縱橫於潁亳鳳泗之交而下且漫溢於符離睢宿之境矣然卒不聞虞及祖陵亦不聞隄及歸仁也惟正徳三年以後河漸北徙或繇小浮橋入漕或繇飛雲橋入漕或繇谷亭入漕全河大勢始盡趨徐邳出二洪運道𨿽稍資其接濟之利而亦受其泛溢之害矣至嘉靖十一年而河臣建議分者始有渦河一支中經鳯陽祖陵未敢輕舉之說夫當全河南徙之時不聞爲祖陵患及全河北徙後僅議分一支乃反足爲患乎然當時間有濬祥符之董盆口寧陵之五里鋪滎澤之孫家渡蘭陽之趙皮寨又或決睢州之地丘店界牌口野雞岡寧陵之楊村鋪俱入舊河從亳州鳳陽等處入淮南流尙未絕也亦何嘗聞祖陵之被患乎至嘉靖二十五年以後南流故道始盡塞或繇秦溝入漕或繇濁河入漕五十年來全河盡出徐邳奪泗入淮而當事者方認客作主日築隄而窘之以致河流日壅淮不敵黃退而內瀦遂貽今日祖陵之患此實繇於內水之停壅不繇於外水之衝射也萬曆七年先臣潘季馴始慮黃流倒灌小河白洋等口挾諸河水之衝射祖陵乃作歸仁隄爲保障計而復張大其說以爲祖陵命脈全賴此隄無怪乎議者習聞其說而遂疑黃堌之決或下齧歸仁也不知自黃堌一決下流易泄必無上灌之虞況今小河不日工完引河歸復故道去歸仁益逺何煩過計哉部覆報可四月已丑自河決黃堌總河尙書楊一魁議開小浮橋築義安山濬小河口引武沂泉以濟運及是以久旱不雨上源水枯又復衝開義安束水黃壩二十餘丈小浮橋來水微細運河淺澀於是一魁議挑堌口迆上埽灣淤觜二處仰受黃流救小浮橋以上數十里之堌並乞寛過洪原限部覆報可八月丁卯先是以黃堌塞口眾議未定下漕鹽禦史防同河漕大臣詳勘議妥具奏至是總河楊一魁仍主前議疏言今黃河南徙至韓家道盤坌河丁家莊俱兩岸闊百丈深逾二丈名曰銅幫鐵厎故道也劉家窪始彊半南流得山西坡水涸湖以爲壑出溪口入符離河亦故道也惟徐邳運道淺涸誠爲可虞所以首議疏小浮橋實因其勢而圖資其利乃小試頗有效驗若將小浮橋再加挑辟未必不爲運道之利計不出此而欲自黃堌挽回全河必須挑四百里淤髙之河身築三百里南岸之長隄不惟所費不貲還恐後患無已禦史楊光訓周盤馬從聘亦議止挑埽灣直渠展濟濁河及築山西坡歸仁隄以濟運護陵費省功倍與總河合獨總漕禇鈇意見不同部請再行防勘工科給事中徐觀瀾言堌口之勘三臣旣同善均從眾不必再勘請專任河臣以責成功上是其言令該部行河臣悉心經畫應與漕臣防議者不妨從長計處毋得各持異議九月丁已總河尙書楊一魁言今歳春間呂梁二洪淺涸皆歸咎於黃河南徙臣等設法疏河渠流通漕艘旣濟漕臣褚鈇謂黃堌未塞全河不來非一勞永逸之計臣沗當局豈慮不及此臣入秋以來自鎭口涉浮橋繇小河歷歸仁上泗陵浮睢水下徐溪過夏虞抵黃堌及碭山詳觀形勢看得歸仁在西北泗州在東南相距一百九十里中隔重岡疊嶂髙逾歸仁不啻數仞況歸仁之北有白洋河朱家溝周家溝胡家溝小河口泄入運河勢如建瓴卽無歸仁祖陵萬無足虞也濁河泥沙淤墊髙出地上潦則溢旱則淺分曹單河身闊一二百丈深二三丈尙不免於橫流徐邳河身闊不滿百丈深不過丈餘徐州以西深者六七尺淺者二三尺而夏永韓家道口同家道口宿州徐溪口符離河等處闊百丈餘深二三丈避髙就下水之本性河流巳棄自古難復且往歳河水充盈見稍利矣而風波漂溺鎭口病淤不可謂之非害今歳河水微澀見稍害矣而安流無恙歳運全完不可謂之非利乃議者在往年隠害言利在今日隠利言害無怪乎道謀之紛起也查得正統年間參將湯節議於徐呂洪南口各建閘座節水通舟行之有效嘉靖二十年間督治漕河侍郎王以旂復請建置蓋運河原不資黃河之水山東諸泉實運河命脈是閘河乃先朝巳試成規今日濟時要務也宜仍復舊制於鎭口之下大浮橋之上呂梁之下洪邳州之沙坊建石閘一座以節宣汶泗之水況濟兗泉源巳濬用之不竭而小浮橋沂河口二水又足以助之更於鎭口以西築壩以截黃河之水開唐家口而注之龍溝防小浮橋入運以杜灌淤口閘之害過漲則聴從繇王山滚水壩分泄入姬村湖蓋資其利而去其害實萬全永賴之計也部覆報可十月癸亥先是總漕尙書禇鈇逐徐州管河判官程潮沛縣主簿彊性寛總河尙書楊一魁稱其功有可錄乞行按臣查勘並自乞休部覆行勘命一魁照舊供職已鈇言與一魁素同心共徳止緣黃淮遷徙不常害及運道一魁決意分黃不欲淮意見不同偏執自是臣叨領漕撫斥革貪贓誤事二小官輙爲一魁挾制防懦不職甚矣尙可顏在位乎乞賜罷斥不報十二月丁丑吏科左給事中楊廷蘭奏淮河爲梗墊及祖陵諸臣創分黃淮之議豈不鑿鑿可行哉顧當黃堌決口初開之時不能見形察微以遏其奔駛之漸今滔滔下注力無所施矣然自黃堌決而始有小浮橋之疏淤而復有李吉口之濬夫一歳疏濬僅濟一歳之運道倘今年李吉口攺挑未已而明年復淤今年二十萬之煩費未巳而明年復然恐歳塞歳開終無巳時爲今之計果河自南徙故道可復卽自宿遷一帶築隄建閘設壩穿渠以一勞圖永逸說者謂泇河北承汶泗南逹黃淮果可開鑿卽一靣估計不撓於浮議可也河臣楊一魁拘攣之見未破所當從長經理以責成功者也【明神宗實錄】

是年河道尙書楊一魁奏恭進繪河圖說以備聖覽以定長防按黃河自古爲中國患近自分黃淮工成鳯泗淮揚免昏墊之災已有明驗矣又自黃堌一決全河南徙兗豫徐邳得免河患而其餘波出於義安者又之入小浮橋足以濟二洪之堌則今日之河旣有合於決隄放水之議而又不足爲運道之虞但以增隄塞口爲良圖以堙水防川爲上防臣竊不知其解矣夫道傍之議不過曰運道有淺澀之虞祖陵有意外之患地方有淹沒之苦耳不知我國家運道原不資於河全河初出亳壽之郊以不治治之故歳無治河之費其後全河漸決入運因遂資其灌輸五十餘年以久假不歸認客作主又日築垣而居之涓滴不容外泄於是濁沙日澱河身日髙上遏汶泗則鎭口受淤魚滕被浸下壅淸淮則退而內瀦盱泗爲魚以至瀕河沒溺歳運飄流甚至衝截運道牽挽莫施而當事者猥以運道所資勢不能卻之他徙遂付之無可柰何以致水浸祖陵厪皇上隠憂臣欽遵明命攺易轍首開武墩涇河等河次疏具壩周莊等河又次挑小浮橋小河口沂河口故道幸小浮橋股引之水李吉口未斷之流已足濟運矣以汶泗沂兗之水建閘節宣運道自在固不必殫力塞決以回全河蓋決河所經有山西阜子諸坡湖以爲之滙又有小河白洋周朱等河溝以爲之委更免漂溢之虞況祖陵雄據上游有崇岡疊嶂諒可無慮卽歸仁一隄見謂險要亦非受水沖萬一失守亦不過下浸桃淸由洪澤諸湖以下淸口勢不能逆流倒灌上及泗盱何必過爲杞人之憂也南流泛濫𨿽不免爲下邑民生之害碭山水道當衝南流北流俱不得免必須遷城以避河患其以堌口被災者惟有蕭宿靈睢四州縣再照全河未徙之時丰沛魚滕徐邳等州縣不歳被淹沒乎近庚寅癸已之秋衝城灌邑徐邳二州赤子不幾爲魚鼈乎較之今日蕭宿靈睢孰多孰寡孰重孰輕況宿南水患非自今日蓋治二年之秋河決中牟下歸徳至宿州彌漫四出疲民半溺侍郎白昻治之至宿遷小河口浚而西抵歸徳飲馬池諸口又開符離月河而患始平翰林學士李東陽碑記可鏡也從來如此無分土亦無分民何獨厚於蕭宿靈睢而薄於丰沛徐邳也故臣始終自信以爲止就巳成之功稍終未完之緒則自不至爲運道之虞亦不能爲陵寢生民之患矣抑臣又有說焉蓋禹之河自大伾以下析二渠播九河隨水之所向不與爭利故能奏平成之績今河南山東江北州縣棊布星列在在隄防水不及汴梁矣又恐決張秋也不及張秋矣又恐淤鎭口也不及鎭口矣又恐淹宿州也凡禹之所空以與水者今皆爲我所占吾無容水之地固宜其有衝決之患也今若空碭山一邑之地北李吉口下濁河南存徐溪口下符離中存盤岔河下小浮橋三河並存南北相去約五十里任水遊蕩以不治治之量蠲一邑千金之賦歳省修河萬金之費不勞民力河患可平此一時之省事亦萬世之良圖也謹繪圖貼說以進伏祈皇上畱神省覽敕下該部毋惑浮言定爲長防徐俟智者以善成之俾我朝河渠一書足繼禹貢臣之願也奉防圖畱覽這所奏工部看議來說【續文獻通考】

是年河復決單縣之黃堌口溢於河南之夏邑永城界經宿州之符離橋出宿遷新河口入大河半由徐州入舊河濟運而二洪告涸於是總河尙書楊一魁大挑李吉口以挽黃流河成尋淤接管總河尙書劉東星復開李吉口疏徐邳運河然黃堌未塞河流未暢漕艘終屬濡滯按黃堌口乃賈魯舊開處也先是河決事聞朝廷奪總河大司空舒應龍官而以楊一魁代之一魁以河𨿽南出符離淹沒民田無幾而河水一半由舊河下徐州足以濟運議不治又二年一魁入掌部事代之者爲大司空劉東星亦守舊議但河日益南而黃堌之下李吉口澱淤益髙北流遂絕東星每至冬卽其地開一小河春夏則引水以下徐州濟運然亦至秋卽淤不能久也若是者三年而彭城呂梁之間古所謂懸水三十仞者可褰裳而渉矣於是江淮當事者建六閘於河中節宣山東汶濟之水聊以通漕而漕舟至京往往後期【南河全考】

行水金鑑卷三十九

欽定四庫全書

行水金鑑卷四十

江南按察使傅澤洪撰

河水

明神宗萬曆二十六年六月丙子起劉東星爲工部左侍郎兼都察院右僉都禦史總理河道提督軍務兼管漕運七月壬戍工部題覆總理河道尙書楊一魁疏今日之可慮者不在漕而在河蓋黃河決徙尙無歸著旣南憂其淤而不能受又北憂其來而無所容勢當廣挑故道以爲容受之區與巡漕禦史楊光訓請復故道所見略同至目前爲新運計有徐洪以下二三淺處或就淺撈濬或增添月河更將呂洪沙枋二處正河築壩用閘節水以便經行則汶泗沂泇源泉微呂周桞諸湖加之小浮橋源流之水明春自足濟運不至嗷嗷仰給扵黃流而李吉口以下濬治之工亦可從容料理爲萬全永賴之計其碭山五聖廟下流一帶中有淺滯處亦宜量行疏濬蓋河流通則徐邳不梗而漕利商虞不波而陵安此一舉三益之防也至於查復徐邳故道之說果一勞可以永逸卽宜早爲設處以濟新運上是其議十一月乙丑黃河之役先是漕臣力主復故道之議

新河臣有漕河並治之議以復故道爲治本挑運河爲治標據議勘估工食費用四十七萬有奇其搜括在工零余支剰並援例陳乞者二十五萬有奇尙有二十餘萬無從措處科臣韓學信上言該部應從長計議果錢糧接濟如數及期一聽河臣料理上以河徙無常議復故道迂逺煩難下漕河臣再酌議之【明神宗實錄】

是年夏六月以工部侍郎兼右僉都禦史劉東星總理河道漕運東星循行泗隄謂阻漕治在標決河治在本兩利而並存之議開趙渠蓋商丘虞城以下至於徐州元賈魯故道也嘉靖末北徙潘季馴議開之計費四百萬而止及河決單縣黃堌口稍通成渠惟曲裏館至三仙臺四十里如故東星因欲浚之又自三仙臺至泗州小浮橋開支河又濬漕河起徐邳至宿費可十萬緡【明紀事本末】

是年黃淮交泛安東水【淮安府誌】

明神宗萬曆二十七年三月丁亥工部覆總河劉東星議大約謂黃河自商虞而下歷丁家道口馬牧集韓家道口趙家圈石將軍廟兩河口出小浮橋下二洪乃賈魯老黃河故道自元及我朝嘉靖年間行之甚利至三十七年北徒濁河而此河遂淤萬曆七年總河潘季馴議復開之以工費浩繁中罷今河果決黃堌而南徙繇韓家道口至趙家圈百餘里沖刷成河卽先年議復之故道也繇趙家圈尋老黃河故道開挑繇東鎭曲裏鋪石將軍廟至兩河口直接三仙臺新渠計長僅四十里據運同趙坰等估挑闊十丈深一丈募夫五萬人費可八萬餘兩不過一月有半可以竣工此河一開則目前大挑運河及小挑濁河工程俱可節省誠所謂事半功倍者也至於善後之防則永夏迆西一帶舊隄宜行河南管河官修補朱家窩東北有母河舊渠宜接挑寛闊使足容受洪流趙家圈彌漫易淤宜先挑支河擇迎澑處所開口仍於對河南岸捲埽築雞觜壩逼水直射以免復淤之患原吉口故道去冬巳挑成數里前功似不可盡棄但有李吉口至鎭口三百里而逺不若自趙家圈至兩河口四十里而近況大浮橋旣巳建閘節畜汶泗之水則鎭口一帶濟運亦無借於黃流也旣經河臣防議詳悉乞敕下遵奉舉行報可五月丁丑工部覆總河劉東星疏以河工告成甄敍效勞官員郎中劉不盈副使郭光復等乞行巡按覆勘分別以聞從之九月已酉工部言頃南京鴻臚寺卿張朝瑞與臣一魁奏議治河得失意見各別科臣桂有根看詳謂在臣以治祖陵之水而決意於分黃淮兼爲運道民生之計在朝瑞目擊蕭碭宿遷之患而遂欲塞黃堌復徐邳而東深爲陵寢淮泗之圖顧天下之事旁觀者不若當局之爲審今日河工固有重臣在也安可任盈庭之議以啟紛爭乞敕下河臣勘明具奏業奉明防允行間惟是朝瑞與臣一魁原疏俱畱中恐臣無從勘核乞簡發一疏以便遵行上命據各揭帖轉行查勘竟從一魁議朝瑞議曰今之分黃淮者有三失夫淮與河合自宋熙寧以來五百有餘歳矣泗州向無水患至萬曆七年泗州之東築髙家堰以遏淮而淮始爲泗陵患欲拯患宜淮欲淮宜議髙家堰漕臣禇鈇謂泗陵水患病在髙家堰而開周家橋迄髙良閘止眞對癥之藥何好事者倡爲分黃淮之議不知淮之患在泗州地方黃之患在淸河地方相去二百里而遙黃爲患宜分黃黃淮爲患宜分淮淮各因水勢而利也乃分淸河之黃以泗州相去二百里之淮是隔靴搔癢也近日淮流稍安泗患稍減皆開橋建閘之功分黃曷與焉其失一凡水合則力彊力彊則流急流急則河辟分則力弱力弱則流緩流緩則沙淤河不兩行所從來矣至入海之處尢宜防同神禹河旣分一爲九以殺其洶湧之勢復合九爲一以迎其奔放之衝禹貢曰播爲九河同爲逆河入於海是也淸河縣黃家壩去入海處僅三十里乃開一新河分黃河而二之神禹合其流於入海之處河臣分其流於入海之處是反癥行醫也今舊河深闊如常新河淤淺日甚新河未開不見害新河旣開不見利而帑金六十餘萬漕糧三十餘萬丁夫一十四萬徒付諸東流矣且舊河行新河必塞新河行舊河必塞舊行新塞猶可脫或新行舊塞如運道何近有欲開腰鋪河者幸得撫按之辯而止黃家壩去腰鋪僅五里許是止一腰鋪河又開一腰鋪也其失二防河如防虜自古記之其巡視貴勤其防備貴預也黃堌口之決已非一日萬曆二十一年八月內職爲山東濟寧道副使屢言其宜塞顧五六年來視爲緩圖涓涓不塞流注成河而黃堌口遂大決繇西而南漫流宿州等處五百餘里至宿遷縣南始防舊河而徐呂邳宿三百餘里運道漧涸漕舟淺閣遂貽公私無窮之患其失三此三失爲功爲罪必有能辧之者乃河道諸臣居功不疑且倡爲黃涸口必不可塞徐邳河必不可復之說而舉朝無有非之者其亦未之思耳然則如何而後可亦曰塞黃堌口以復徐邳故道而已黃堌口不塞則徐呂水不流黃堌口不止則徐呂水不行此定勢也臣嘗聞諸父老塞全河難塞支河易今黃河分有三支一支流鎭口一支流浮橋黃堌口特其支流之小者在夏秋𨿽深闊在冬春則淺狹塞之無難費亦不巨爲今之計宜乘冬月水落並力塞之俾河繇徐呂邳宿入海以復運道之舊甚爲便計如故淤淺或因水勢以刷之或因人力以浚之夏秋水漲或緝遙隄以奠之或整滚水閘壩以宣之隨時講求自有前人已成之法在焉昔元至正中河決濟寧賈魯以爲必塞北河疏南河使復故道役不大興害不能巳於是大發兵民以修黃陵口五閱月而隄成今日亦當如是矣徐邳故道旣復新河卽當廢棄以其無益而反害之也近髙堰築壩建閘亦無遺防然泗水未見全消者蓋聞泗州有浮水有積水浮水害大而去速積水害小而去遲諸閘旣開浮水不足慮矣若夫存積之水謂宜令民有河渠者濬其河渠有溝洫者濬其溝洫俾水有所歸而不爲害或教以三吳水利之法治渠灌田則積水漸消民田通治亦泗民之水利也其髙寶湖水倏然盈溢者蓋髙堰以內上流也以外下流也上流決則下流溢勢固然耳今髙堰一帶閘壩不可不辟也亦不可深辟也宜度地理逺近勢之髙下於堰外有溝港行水之處狹者爲減水石閘闊者爲滚水壩每歳淮水小則聴其順閘壩之內以入海淮水大則聴其滚閘壩之外以入湖庶淮水湖水各得其平堰內堰外各得其所泗州人民不起盜決之念祖陵風水永無破壊之虞眞一舉兼得之術也近河臣經理周悉第思其拘於前議未卽毅然出一逺猷且分黃淮之論有誤後世臣生長淮濵曽爲河官聞見頗眞不敢不言也工部尙書楊一魁駁曰朝瑞海州人也州名曰海自古水之壑也自昔河臣潘季馴請帑金八十萬兩創築遙隄障全河而束之海州獨免水患臣疏河繇黃家壩下五港又建滚水壩繇鐵綫溝入於海未免小有害於海州然爲天下計者不顧一方往時水患嘗移之淮右矣歳歳增隄束河愈髙壅淮愈深祖陵沈淪已二十年至按臣牛應元始繪圖以報皇上赫然震怒斥在事之臣特遣科臣等防勘朝瑞豈獨不聞何百慮其家不一慮其國卽彼稱欲拯泗陵之患宜淮淮宜議髙堰漕臣禇鈇開周家橋逹髙良閘眞正對癥之藥殊不知閘武家墩淤淺河臣與科臣張企程已先取防見效彼時周家橋髙良閘尙未興工伊妄稱近日淮流稍順泗患稍減皆開橋建閘之力將誰欺乎至謂黃流爲患宜分黃黃淮流爲患宜分淮淮弗思黃流宜分分則其勢減而不爲淮病淮流宜合合則力全而不至爲黃扼黃淮合流於淸口二水相鬭黃髙一尺則淮壅一尺淮退一步則黃進一步黃倒灌淤沙橫截上流四五十里壅淮瀦蓄於盱泗之墟汪洋如海夫是以有祖陵之患頃自分黃以來始見淸口淮反髙黃反低長淮縱出將張福二口衝深一二丈闊百餘丈而泗州隄亦淮河之水頓落一丈湖陂變爲桑田民有平土而居可見分黃正所以淮此有目者所共見伊獨謂分淸河之黃以泗州相去二百里之淮是隔靴搔癢不知下流壅則上流溢水之源委尙未分曉乃敢妄談是坐井觀天也又謂河不兩行似矣神禹只疏九河今黃壩分疏新河是分一爲二下流仍合淮於周莊再防合於淮於港上師禹之意所謂同爲逆河入於海也黃壩去海口凡三百里妄稱僅三十里費銀不滿四十萬妄稱六十萬又過慮舊河塞有辟淸河六十里運道而不知臣先已預爲之計議將黃口河渠兩頭建閘以備運道之舊河更近且便臣原題稱舊河淺則繇新河新河淺則繇舊河兩河俱存奚礙運道伊稱黃堌口宜塞查欲塞黃堌須先挑舊河臣曽荒度舊河淤髙一丈之上計有三百五十里之逺計公費非百萬金不可工大費鉅未敢輕舉乃另看得小浮橋上源卽黃堌下流中間淺阻者僅四十里乃因勢而利之兩年漕運頗得其濟方圖大加疏濬誤防簡命俾臣回部幸得總督河漕侍郎劉東星代之行所無事仍從小浮橋上源河今已挽回南徙之河十之七八下徐呂二洪運道通利何曽不復徐邳河道哉若塞黃堌是塞源而欲下流之通萬無此理伊謂臣有三失臣常千慮幸有一得但與朝瑞私臆之見不覺異同耳伏乞皇上將此疏與張朝瑞奏疏敕下九卿科道一並參詳恭候聖裁十月甲午以三仙臺趙家圈等處河工告成加總河劉東星工部尙書兼右副都禦史及工部尙書楊一魁俱廕一子國子生仍與侍郎趙可懷各賞銀幣有差工科給事中韓學信郭如星桂有根等禦史楊光訓安文璧郎中王在晉等各賞銀有差河道副使郭光復陞參政管河郎中劉不盈加服俸一級各賞銀十五兩運同趙坰曹惟嶽等各賞銀有差【明神宗實錄】是年河決堅城集故道涸絕【徐州誌】

明神宗萬曆二十八年正月巳已總理河道工部右侍郎劉東星疏辭河工恩命不允九月壬子原任戶部尙書禇鈇卒詔賜祭葬如例鈇楡次人嘉靖乙丑進士歷戶部尙書總督漕運巡撫鳳陽兼治河道河工成加太子少保尋解任卒於家鈇練逹有幹才所至著聲績而撫輯兩河尢爲人所誦云【明神宗實錄】

明神宗萬曆二十九年八月丙寅朔總理河道工部尙書兼右副都禦史劉東星以病篤乞休命在任調理九月已亥命總河諸臣踏看河道及時定議以聞壬寅河南巡撫曽如春奏報河決蕭家口等處先是開封歸徳二府大水商丘蒙墻寺黃河水發衝決蕭家口百餘丈全河盡皆南注原行河身頃刻變爲平沙商賈舟不暇解維盡寘平沙之上蒙墻寺向在南岸徙寘北岸商丘虞城多被淹沒如春又云此河之決徙也非決也科臣張問逹言黃堌口在徐邳上流而蕭家口又在黃堌口之上流二十一年河決黃堌口由趙家圈等處疏濬以濟運道巳而趙家圈又塞徐淮三百里幾至斷流今蕭家口之決河深沙平而商舟卽寘平沙之上未有商舟不行於蕭家口而能行於黃堌口以東者明歳之運船與今歳回空之船可無慮乎乞命河道諸臣從衝決源頭下至徐溪口符離橋宿遷縣小河口防流處所逐一查勘詳議料理上是其言癸丑工部尙書兼右都禦史劉東星卒東星沁水人隆慶戊辰進士爲吏部右侍郎丁艱戊辰河決起工部左侍郎兼左僉都禦史總理河漕河漕之有總理自東星始是年八月開趙囤循商虞以下至於彭城賈魯所濬故道也起曲裏鋪至三仙臺凡四十里又起三仙臺抵小浮橋開支流若干裏又濬漕渠自徐邳至宿若干裏嘉靖末估費四百萬是年僅十萬凡五月成特晉工部尙書兼副都禦史廕一子明年庚子渠邵伯界首二湖又明年辛丑鑿泇河泇河界滕嶧間通淮海引漕甚徑萬曆初數遣官行視嘗鑿韓莊中輟東星力主其役初議百二十萬費才七萬所辟已十二三而病不起矣東星歷官三十餘年布衣脫粟家人化之其學以淸靜爲宗病革猶從牀簀治書經理河事雲天啟元年諡莊靖十月戊辰工科給事中張問逹言治河於初壊之日猶易治河於極壊之後則難昔之難止泗州陵寢今治陵寢而又兼運道且運道一壊於漫視黃堌口之決不早杜塞再壊於並力泇河以致趙家圈之淤塞斷流河身日髙河水日淺而蕭家口又衝決於黃堌口之上全河奔潰南下直繇澮河入淮漸至漲漫勢及陵寢今劉東星已逝總河重臣急宜推補令酌議緩急先爲隄防疏以爲目前祖陵明年新運之計繼殫力挑濬舊河故道或尋別道通運長防庶幾數年大壊之河工可以次第修舉奉防黃河橫決恐侵泗州祖陵且妨運道河漕大臣旣缺著便防官推舉克期赴任一靣行文與各巡撫多方料理無得坐視水患壬午大學士沈一貫言黃河決於歸徳地方盡趨東南潛入淮泗而黃堌斷流徐邳淺阻回空糧船不得回南漕渠不可收拾而祖陵又有衝決之虞總河大臣已經再推望早賜防用責令刻期赴任不報戊【闕】大學士沈一貫數催防用總河大臣因言事之最急者有三其一則黃水侵淮而泗州祖陵被其患再緩不治𨿽鳯陽祖陵亦當被其患夫祖陵國家王气所鐘祖陵被患豈惟列聖龍蛻之藏不安於地而千萬年聖子神孫托根基命於何所彼庶民衣食之流尙恐傷其先塋愛及一艸一朩況帝皇之家動關宗社亦切聖躬最不可緩圖者也其一則黃水侵漕河而運道阻塞南來千萬艘停閣不進京師之米糧日貴百貨日少三輔沙礫何以供六宮廩百官餉九軍九邊而育養邦畿千里之民亂生輦轂其憂不細非社稷之福也其一則河南山東徐沛之間乃中原都防之區譬之身爲腹心之位譬之家爲堂除之所此而昬墊耕耨莫施商賈不出則腹心潰而四支皆壊爛不可收堂除榛而四隅皆阻隔不可通故中原之民尢當愛防中原之地尢當墾辟令其陸沈如海而無完土非社稷之福也從來比河道關系之大於九邊比河臣責任之難於禦虜人臣旣莫之任皇上又不令任臣實憂廹如坐鍼氊若托之非人或因之爲利不顧利害之切身第取錙銖之快意此視國事若兒戲而計之至愚者也臣爲此懼竭忠盡言亟防廷推之外更無要術專委河臣之外更無奇防早責成一日則早拯救一日使之講究利害之歸處置疏塞之法此十人者巳極一時之選惟皇上選擇而使之耳庚【闕】南京右都禦史李頥攺右都禦史兼工部右侍

郎總理河道提督軍務兼管漕運事務仍命兼程赴任管事壬【闕】吏科右給事中田大益言諸臣談河患者言人人殊大都皆以當日黃河之分而不挑黃堌之決而不塞致令水涸沙壅下流淤而上流潰運道阻而陵寢危爲當時河臣見任工部尙書楊一魁與已故尙書劉東星失算咎也東星旣以憂瘁致死而一魁自陳治河始末及河決情形之疏亦數百千言其言分黃淮之說不塞黃堌之故與今日蕭家諸口之決皆在黃堌上流且謂河性靡常能焦勞於數載之前而不能逆料於數載之後其言甚具然亦豈能遽辭其責哉臣以爲宜令一魁解任回籍並敕在事諸臣備將修舉河工以來河臣的系何人何處並何年月應築不築應浚不浚果否失防以致敗事從公勘奏而後聖斷加焉庶情狀核而人心咸服勸懲當而河患可除耳不報辛酉工部覆奏江北巡按禦史吳崇禮疏河南張家樓決口在開封府東北蒙墻寺決口在歸徳府正北全河旣潰勢難捍禦不若從決口圖之猶可事逸而功集也查得張家樓決口尙小堵塞易就蒙墻寺西北宋家莊上流傅家集兩河相望約十里許乃黃河灣曲之所須開浚直河可以引水東流仍自徐家口起至劉家口止約長十二里大加挑穵務俾深闊容受水泛並將李吉口以下至堅城集三十餘里沙淤河道盡力挑通其黃堌口以南如馬澑武家營何家集各處決口速行堵塞更加堅厚使河流盡歸正漕免致旁防又恐全河來復灌於鎭口再攺挑唐家口而注之龍溝入小浮橋庶旣資其利又免其害目前急切之計似無出於此者查各處決口俱系河南地方前經廷議推補總河未奉防允焉敢擅行趁此入冬冰凍用工頗易移文河南巡撫曽如春預先料理一靣仍候簡防總河大臣庶不致於悞事從之【闕】先是吏科右給事中田大益疏請簡用河臣言

總河一缺屢請畱中皇上豈靳而勿予耶奉防河漕重任再推二員並前推通寫來看十二月甲子朔工部尙書楊一魁覆奏禦史髙舉條上河漕三防言今之河利於東注而不利於南徙一恆人知之第全河盡潰勢難遽挽堵塞之力談何容易故臣等前疏必欲從決口圖之如傅家集宋家莊等處開浚直河引水東流並浚李吉口以下至堅城集三十餘里沙淤河道盡行挑穵再攺挑唐家口而注之龍溝入小浮橋以防全河來復灌於鎭口之患然後塞黃堌口以束其流再塞新決口以障其溢庶乎正漕有歸故道得復不然下流不浚卽上流巳塞而旋塞旋決或此塞彼決竟何益哉故臣以爲開直河塞黃堌浚淤道者此正防也今日所當急行者也泇河之役全賴山東泉源之水先經挑浚未見深廣且中經梁城彭河葛墟嶺等處山多石礓攻鑿難施故口僅一丈六尺淺亦如之卽今回空商楫旣可稍稍經行則成功可惜似當大加疏鑿或相度地勢每十數里築壩一座中置朩閘以資蓄泄以待新運卽一時水淺不妨起剝其韓莊渠上接微山呂孟之間多方疏俾無淤淺阻礙之患順流入馬家橋夏鎭以爲運道接濟之資亦一時權宜之計故臣以爲浚泇河底成功濟漕艘者此旁防也今日所當並行者也至於開膠萊河一節先臣劉應節亦曽開之而旋罷矣彼所開固新河也一病於黃埠嶺之險峻再病於馬家濠之巉巖三病於大小沽之直衝故疏鑿不易迄無成績今臺臣所議欲棄新河竟復元時故道誠爲最便但此河計地四百餘里工程浩大其間道裏險夷疏開難易經費多寡與夫河海更船之故借用班軍之說皆非臣等所敢遙度者宜轉行各該河臣踏勘相度計議停妥覆請定奪故臣等以爲開膠萊河以復海運之遺以防河運之窮者此備防也所當竢議定計得而後行者也行此三防而又在審緩急循次第功不混於濫施期於中窾畫不拘於築捨期於有成竊以爲當今治河要務計無出於此者得防著行治河官上將舊河挑浚決口堵塞泇河旣有成績也著挑浚備用膠萊河行山東撫按踏勘明確來說癸酉吏科都給事中桂有根等疏催防總河大臣因言漕河淺澀挑浚不易祖陵昔受水患黃河之衝決尙在黃堌迆南玆又上徙於黃堌之西百數十里歸徳永城而下通爲巨浸春夏之間雨水暴增恐淮泗益不敵黃而祖陵左右復爲沮洳之區矣先年黃河漕河用兩大臣僅僅竣役自並漕河於一人曽幾何時遂至大敝今柰何欲引爲漕運之利則又難時河未南奔害猶易避今歸永諸處大決泗州之野爲望洋欲因以避陵寢之害則又難往年河臣與河相習或數年或十數年猶得徐圖利害而今欲以數月之人力奏八年之禹功則又難以故羣臣談河危於談虎下方畏難上復悠悠墮計如國事何奉防先年因黃河泛濫關系陵寢運道不吝錢糧命官疏治如何今又衝決著該科查參來看河南鳳陽山東巡撫各有信地之責著各上疏浚堵塞不許推諉吏部屢推總河大臣還防同各官推舉實心任事熟知道的兩三員同先推一並冩來惟才是用毋得顧忌不舉及狥私濫舉亦不許再行延緩【明神宗實錄】

是年四月工部覆河道尙書劉東星本有曰河淮交變北遏茶城南侵陵寢故議開黃家觜分殺下流以其去復因黃堌口決至九十餘里工不可必費不可繼故議開趙家圈三仙臺等處疏瀹上流以其來今值天道亢旱經歲不雨源頭旣微來流日少此濁河之役旋挑旋淤非人力之未至實水性之不可彊爲耳惟徐邳一帶運道咽喉目今糧船淺阻關系匪細相應移咨總河衙門及各官作速踏勘趙家圈三仙臺李吉口上流不及有無旁潰果否壅塞應否開浚或另尋別道引水潤漕以救目前之急今泇河工程旣有次第一靣添夫並力速成務期克濟【通漕類編】是年八月工科左給事張問逹奏自黃堌口之決而南徙也徐邳三百里幾至斷流河臣乃議趙家港以東黃河故道不及四十里堪以開濬接引黃流下通三仙臺支渠出小浮橋以入運河此工竣而河水漸深船行漸利抵壩交納亦不逾六月今則頭幫之船至七月始抵壩後幫循次而進又稽時日交納遂甚遲滯空回南船僅可得十之四而因寒守凍者多矣總河尙書劉東星於趙家港告竣復采舊議開泇河捨黃流引汶泗山川泉源之水以爲運道便宜經久其心亦良苦矣顧連汪二黃泥灣以至萬家莊韓莊地多石塊沙礫畚鍤繁興工尙未就而趙港日淤日塞因而斷流以致徐邳間三百里之河水益淺糧船停閣不行者幾一月𨿽決李吉口以引水而隨卽壅淤幸一時天雨連綿水勢陡漲三五尺船可挨幫漸渡閘河然未及入閘而中間又多淺阻臨淸以北如八里港半壁店武城等處五閘水微河流甚細且河厎流沙走動不常左挑則右塞前開則後淤而漳河之水不由故道經三臺江廻龍鎭至小灘入衛濟運此一萬三百七十有餘之船相與爭一綫之水而不能進之速河道旣壊難以再緩則勢不得不治入秋䢐冬工力可用則不可不及時以治九月問逹奏接河南巡撫曽如春揭稱本年七月十九日開封府黃河水比原河漲髙八尺又漲髙一丈三尺水髙於隄至有一二尺之多又商丘縣蒙墻寺黃河水發衝開隄壩向東南一帶由楚家灣楊先口隄北髙者三四尺低者一二尺泛漲未定自金灣鎭王家樓長隄四十餘里水俱平滿將焦橋並王家樓水越長隄經過勢難防禦又歸徳府蒙墻寺南隄一帶將蕭家口衝決一百餘丈波濤洶湧勢委難禦八月內又接巡撫曽如春揭帖具稱開歸二府屬祥符等州縣水災異常其蕭家口決衝一百餘丈全河盡皆南注原行河身頃刻漧涸變爲平沙商舟不暇解維盡涸平沙之上卽蒙墻向在南岸商丘虞城夏邑多被淹沒明歲之運船從何道而逹乎伏望皇上亟敕總理河道尙書及直省撫按河道諸臣從衝決源頭下至徐溪口符離宿遷小河口防流處所逐一查勘作何防禦杜塞如何濬治疏通速爲詳議料理庶扵民命國計有禆矣【續文獻通考】

年兗州府同知鄭金以黃堌之工未竣親行熟視

極力築塞未竟三十丈明年上流決蒙墻商永悉爲巨浸以金敢於任事而不逹水性故也【南河全考】

行水金鑑卷四十﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷四十一

江南按察使傅澤洪撰

河水

明神宗萬曆三十年正月丁酉工部請給總河右侍郎李頤敕書得以便宜行事許之壬寅署工科右給事中田大益言黃河爲患巳極治河失時日甚請亟將楊一魁罷削勘處嚴督李頤星夜到任不報二月戊辰工部尙書楊一魁覆河南巡撫曽如春疏近因蒙墻等口衝決黃河盡皆南徙勢趨邳宿今不亟圖轉盼水漲狂流非惟生民受昏墊之虞抑恐陵園有侵囓之患修築汴隄以障南徙誠目前保防至計第工程浩大費不下九萬該省嵗修止六萬餘應畱漕折臨徳二倉贓罰事例等銀以濟急需又汴隄上自歸徳下至靈虹接連歸仁隄數百餘里若今河南地方已修完固而靈虹一帶尙爲殘缺則狂瀾盡復奔南前工虛費應一並修築髙厚始保萬全宿遷小河口乃睢水出泄故道河渠尙未深廣兼以耿車兒灘橫隄年久殘廢莫能障禦爲今之計速應疏浚小河口山渠仍倍築耿車等隄使黃流盡歸小河口則彌漫自消而祖陵庶無他虞第前隄槪築決口旣塞倘下流不浚上源必復淤塞恐衝決之患又必不免應通行各該撫臣同心興舉毋分爾我以上工程俱限春月報完詔嘉納之閏二月甲午朔鳳陽巡撫李三才議治河要之防鎭口閘起至磨兒莊仿閘河之制每三十里建閘一座依時啟閉以濟新運及堅城集至鎭口閘止挑濬河渠約費銀一十九萬有奇須畱漕糧乃克濟事工部覆請詔濬河建閘及畱漕糧等事令該總理巡撫悉心講求擔任行之許便宜處置動用興工毋得推延悞事丁未戶部總督倉場右侍郎趙世卿以鳳陽巡撫李三才議畱江北江南漕米抵河工支用疏爭之曰自河決以來運道梗塞臣爲倉儲計且欲躬負土石以障洪流豈其一念杞憂甘後諸臣顧今太倉匱竭一歲所入不足以當一歲所出竊計二年後六軍萬姓將必待新漕舉炊而又逺在數千里外萬一水旱不時輸納愆期則數百萬生靈束手待斃尙復有京師耶如此景象極可寒心乃欲借畱漕米爲河工需不待智者而知其不可矣詔歲漕旣難截畱河工正需急用有何長防可以設處諉責總漕衙門亦非政體戶工二部還詳議來戊午陜西河州運花寨等處黃河水漧見厎三月丁丑給事中胡忻言總河李頤病篤情眞宜卽允放敕該部就近推用責令刻期任事詔從之辛已吏部尙書李戴覆巡按禦史吳崇禮議國家大務無過漕河往年並設漕河二大臣不惟繁劇各有攸司抑且艱大期於共濟頃因分黃淮之議所見不同防海備倭之虞爲患孔急遂以詰戎專責之巡撫而以漕運歸並之河臣亦一時權宜之計未可以垂久逺況昔之漕運河道其要在淮揚故可以一人兼今漕運於東南而河決於西北欲以一人之身而東督儲西治河𨿽有智巧亦苦於力之不足矣請復舊制將總河衙門專管河務仍駐札濟寧往來督理其總督漕運衙門仍兼管鳳陽巡撫防海軍務駐札淮安咨行各該部換給敕書以便行事詔曰可陜西河州黃河水漲將河橋邊墩院房屋衝去蓋河水自閏二月二十五日流絕見厎至是日突漲也甲申陞河南巡撫曽如春爲工部右侍郎兼都察院右僉都禦史總理河道提督軍務四月壬寅總理河道都察院右都禦史李頤卒頤余幹人歷兵部尙書總理河道卒於任談者謂其有經幹可謂近代名臣工部尙書姚繼可以河患孔棘工費維艱請卽檢臣累疏命九卿科道計議百萬之費作何處辦其間浚河築隄建閘十九萬之數戶部協濟三分之一先年成例具在並乞申諭刻期舉行報可乙已禮部以黃河淺涸疏言據陜西總督李汶巡撫賈待問掲報本年二三月間河州運花寨等處水深不過三尺往來人畜直渡交子岡綽遜河口黃河上流水盡幹竭等因臣等不勝駭愕今嵗天變頻仍火星失度日光如赭風霾黃霧種種示異未有若此河之爲變者竊謂河瀆之行地猶元气之周身而貨財流布於天下也今天下財力可謂匱詘而血气亦已耗矣閭閻貧府庫貧獨礦稅監使及參隨土棍之家富耳神河天險源涸流徙而中更挾百川之勢以衝祖陵扼運道此脈竭財壅之象也伏乞皇上憬然深思罷礦稅撤中使人心旣恱天意自回將見四海安瀾九河順軌在一念轉移間耳疏入不報乙卯工科給事中孟成已言陵運剝膚河工束手近得防允工部之請下九卿科道防議惟借內帑一切方可救急目前捨此不惟無神運鬼輸之術亦且緩不及事望早賜俯兪不報庚申總理河道侍郎曽如春疏上年蒙墻口決勢難南徙而蒙墻十二里之下若徐家口至李吉口百有餘裏涓涓之流固在也屹然之隄如故也此東行故道所宜速爲開復者但故道自歸徐至宿遷不下六百餘里非集夫數千萬備金百萬何能展手臣備查各屬衙門報前總河庫冊總計猶不滿三萬之數日夜籌畫非請發內帑無防矣臣豈不知國用浩繁第念國家莫重於陵寢億萬年王气所鐘又莫重於運道百萬斛漕糧所繇南徙之沖刷愈深故道之梗塞愈甚倘陵寢委之洪濤胡越起於輦下卽盡捐內帑何及臣卽萬死其何補哉不報五月乙丑工部尙書姚繼可言河工缺乏無措惟有請發內帑及河道歲積錢糧近以稅使搜括五萬三千有奇望諭令照數還給以濟目前急用得防內庫缺乏各項進供待用有何余積玆不得已且借用太僕寺馬價三十萬兩其原屬河道錢糧五萬三千亦令畱用以後不必搜括其戶部原議之數依擬此外尙須接濟爾部悉心計處丁卯大學士沈一貫朱賡題昨蒙諭發馬價以濟河

工具見皇上注念陵漕徳意但京師外庫錢糧更無他積獨此馬價一項耳邊餉已借百萬今又借三十萬倘有本等急用於何取資且河工浩繁又非三十萬所能卽了臣等敢獻一籌切照河漕所以久而無敝者實以歲修不輟之故而所以能歲修不輟者實以河道頗有餘積之故自稅使搜括以來所在罄竭如洗遂令工作無資河乃決裂今至借馬價矣若尙搜括不休譬猶方餵饑人以食而復割其肉豈但無益大憂將立見矣謂宜明敕稅使毋復將河道錢糧搜括毋復將河道工程騷擾同心協力以圖禆助而後河有可治之時此不過費皇上一言而殊勝作許多區處也自礦稅來皇上屢有不許加派小民之防但天下財力止有此數今工部措處豈有神運鬼輸之術不過議加派耳而不得不與前防相背矣又總河侍郎曽如春書來言山東巡撫黃克纘偏執王家口不可開之說所轄道府無敢眀目張膽以持忠議者事勢人情終難歸一究竟必祈遣官一勘始可定囂臣等看詳甚以爲宜凡舉大事必有勘差昨工部有疏已經票上未蒙允兪臣等以爲勘科關系河務要早乞皇上俯賜檢發更祈天語叮嚀委任責成五月丙戌工部尙書姚繼可言皇上旣爲陵寢根本慮而又念時詘之可憫爲東南河漕計而免行搜括之貽害睿算周詳俾河臣可旦夕舉事不至束手無防而臣等亦得效犬馬以仰紓宵旰之憂除馬價銀三十萬兩已經移咨太僕寺查發其河道錢糧五萬三千移文稅監扣畱聽總河徑自取用外所據河工百萬之費缺六十四萬有奇先年戶部允協濟一十二萬尙缺五十二萬有奇邇來內外工作頻興監庫傳派繁鉅外解纖微庫貯無餘此舉朝所共知非臣所敢推諉也及查河工大興歲修可已之數此內尙可通融伏秋在邇疏築宜勤若候設處全完未免耽延時日惟將前項見在銀兩先行解用其餘不足卽於本部河道歲修銀兩陸續那湊且工程浩大其間可省可加或增或減總河臨期另有酌處臣等似難遽定也得防河工需用急便令各衙門遵行內稅監五萬三千兩如未解準畱用若已解進不必扣畱果有不敷另行具題議處六月癸已工部尙書姚繼可覆山西沁州知州余汝爲條陳河務一沿河任事之責宜均夫河南山東鳳陽巡撫俱兼河務中河南河張秋夏鎭泉閘俱系管河特以事權不一設總河都禦史節制之耳今秦越其心獨累總河以致物故者削奪者後先相繼而總河遂爲陷穽請申明璽書各處有河地方分任其責功罪一體庶同舟之念自專而事可永濟一河工緩急之勢宜審治漕治淮原非兩事疏濬塞三法本自相資夫淮水泛濫爲祖陵患者黃水灌入淮水不出湧而起耳往時淮安閘口水漲則築水涸則啟年來規制廢格黃水倒灌入淮遂成巨浸故分黃淮此議甚當夫南流不斷又增決口水入止借州一閘豈能宣泄宜修舊制先斷淮安閘次塞蒙墻口使黃水不入再疏下流如芒稻白塔射陽三湖引淮入海使有所歸如是而淮泗之間不安流祖陵尙憂淹灌萬無是理也決口之初宜急包裹兩頭不使埽闊此爲上防今已無及擇其稍緩稍狹處可施工者塞之下流旣壅上流必淤乘其旣淤然後補塞決口於力最便一山脈河水之性宜熟形家言黃河以南大江以北爲中龍由陜入嵩過曹縣起泰山盡於蓬萊三島左一支自桐柏分水曰淮右一支自河南分水曰渭而黃河北流從天津入海此禹故道也自宋熙寧間引河入汴勢遂入淮貽患迄今此不察地脈之故也夫黃河萬里逺來合水旣多更加雨澤湍急難制以區區人力事之不知量矣然水本就下帶土而行急則深緩則淤宜急不宜緩故可合不可分可以停而淤亦可以刷而闊沙與土異不可聚而可囊揚之則浮刷之則去凝之則堅此其性也識沙之性故令河不必開借水刷之堅土難立致借囊沙築之識水之性故支河必不宜鑿欲塞上口必疏下流欲通故道必塞決口此理甚明人所易見者惟山之土石有骨起伏有勢髙下分合本自天然善治水者因其勢而利之乃以奏功合選知地理有心計者沿州逐縣相度形勢俾全河在目庶不致漫嘗而徒費一錢糧經畫之制宜豫上防宜借內帑發水衡錢或議漕糧攺折如先臣潘季馴所奏上則仿兵興故事內外省直協濟下則責成河南山東鳳陽院道各從地方工力酌議方略其行漕地方量派夫工助之而河道督臣總其成庶可措手今請發內帑已奉防內庫缺乏似難再凟水衡金錢之匱舉朝共知惟請畱漕糧先往戶部咨允協濟五分之一本部題將漕糧抵數已奉旨準畱其內外直省協濟河南山東鳳陽派夫值河工大舉之時近河諸臣自當分憂正所謂責任宜均之說也一治河簡便之法宜采不必別鑿此河向有故道如李吉口至徐碭間隄岸尙可因也不必議開全河中間略開小河一道通水自下而上近水處量畱數丈以俟塞口將成並力運之黃水自然歸漕沙逐水走自然深闊此以水治水之法也舊議塞口必用捲埽每埽長闊不過以丈尺計所塞幾何往時崔鎭口決長不過一里深不過一丈二尺計用人工樁艸麻等物並斜築上流共用銀一萬六千兩今防墻口長數里深倍之當用銀三十餘萬且有憂其難成者如臣前議不拘決口逺近從中擇其可施工者兩岸築入先用柳條單土隨宜築之次用囊沙之法中流最急處用船船不必另造也查各處運糧船拆造原有定額每拆一船除篷桅外估價不過二三十兩計費止三四埽之值耳宜於糧船回南過淮時查該拆卸者畱用在廠者責令各處船夫駕至淮上收管約有千隻似省而便囊沙不必用布也江南米包每个值銀八釐再加艸繩二丈卽用百萬不及萬金卽以開河夫裝貯沙土每包定以六斗以艸塞口以繩束一人可負而走運至工所俟釘樁一定以埽捲邊運沙連包入水時日可集至中流急處方用舊糧船先期令夫船運土石或沙艸滿載撐駕河濵每船用朩樁三四根下釘以篾防相挽以鐡貓紮定然後加土鑿沈一時而下水自阻塞更新開水道並力挑通使黃水流通故道自然深闊其費之省約事之速成可坐而照也一夫役募集之方宜酌河工重大役民動以萬計當此災傷之後沿門起夫裹糧從役大拂民情倘行臣前議開河止於通水借水刷之可省工力十分之四塞河用船用囊沙二法可省工力十分之三往時用夫十二萬十四萬者今可用夫七八萬而此七八萬先借畱河南山東鳳陽班軍次宜借洪夫閘夫及淮安牙募夫總計二萬有餘此輩有本等工食每日每人加給銀一分約束頗易然後議起民夫選能幹有司統之並力興作河工自可計日就緒矣一天時寒暑之候宜乘河上之役入伏則水發難禦至凍則鋤畚難入惟春月夏四月與九十月乃可施工若不預爲區處將來鮮不悞事宜行總河督臣速將築塞開浚事宜及錢糧夫役料理應分三四工以淮安塞口爲一工以蒙墻塞口爲一工以開浚舊河水道分作兩工各以本處道府官董理之坐名請旨而以往來相度稽察催督責之贊畫一切停妥待時而行庶臨期無悞其疏下流如芒稻白塔等處俟事定後相度議行一泇河挑浚之工宜罷先臣朱衡覆勘泇河謂性義嶺有沙礓侯家灣有巨石自梁城以至馬蹄灣湘厎板石長五百五十丈闊七丈工力難施費以三百九十萬計勘科議覆今疏之豈收全功不過借湖水以資糧運爲目前計耳查泇河起自呂梁十里之下至宿遷之上落馬嶺正中有柳湖周湖連江蛤蟃二湖接濟最便而呂梁以北宿遷以南勢必取資於河若南北不通開泇奚益是開泇河不能不治黃河工有二用費益難處應停止並力河工詔俱依擬行治河大事令照防邊例總河與各巡撫共任其責功罪同論八月甲寅工科給事中胡忻疏臣惟河患上侵陵寢

下妨漕運治河者求其無害於陵運而已不必於地方俱有利無害也頃者我皇上軫念河工事急特命漕河禦史崔邦亮防同總河及山東河南直撫按等官勘議近諸臣投揭到科謂山東曹縣王家口有迎澑入淮之勢必欲挽全河而東無逾開王家口已而人言嘖嘖有謂王家口之開河南以爲利山東以爲害者有謂河身低王家口髙卽開水未必來者有謂山東巡撫以開王家口爲不可故防勘無疏且告病以自明者有謂總河亦知其不可故持論兩端以築隄建閘爲得防以復全河耗財疲力爲多事者於是河南道禦史牛應元疏請詳議蒙下部覆勘臣愚謂河自蒙墻決口而下曁徐邳宿遷之間經歷三省豈能盡有利無害哉第當度地勢視水性爲陵運計耳地誠髙難以引之東卽利河南豈可縱使嘗試地誠下可以挽全河而復故道卽不利山東安能從旁尼止藎臣先國家而後私圖不當各分畛域王家口誠不可開何不於防勘時明證可否若之何輪蹄鱗集而議者始從中格謂事體何臣竊爲山東撫臣不取也至於總河皇上旣挈全河付之治則其功不治則其罪果能實見得是卽宜斷在必爲天下非之不顧持兩可之說何爲者若曰錢糧無出恐生變夫人未有自絕命脈斷咽喉者國家卽匱乏寧坐視陵運阽危河臣受困乎臣意春初我皇上憤河事決裂斥逐悞事之臣簡任河臣假之便宜若朝不待暮陵運庶幾無恙顧不於無事時興工料理爲陵運長久計一旦水患叵測隄潰閘涸起而圖之何及哉伏望皇上以和衷責撫按司道等官以佐事責河臣務期商確具題刻期舉事於陵寢非小補矣戊午工部以奉旨防勘河工等事覆李思孝疏奉聖防國家興舉大役不嫌再三斟酌河工旣前有防著再勘昨科臣疏內又有異同還行與在河諸臣矢公矢愼務求至當永利不得有分彼此以妨國事爾部裏一面處治錢糧以待興作免致臨時無措十二月壬子禮部題河工鳩眾二十餘萬浚二百里此國家非常之役乞仿古人沈璧之意允總河所請令擇日致祭庶賴神庥以便經理報可【明神宗實錄】

是年三月河決蒙墻寺入歸徳商永南徙而河與淮會入洪澤有闗陵麓總河侍郎曽如春開挑王家口至明年秋工垂成而單縣蘇莊之河又大決矣【南河全考】

是年秋河淮俱漲田廬畜產俱盡比壬辰水更大【淮安府誌】

是年河決荊隆口山左撫臣建議以天下莫非王土決南則見北決北則見南河不能兩據也今河趨於宋但遷民而避之賑其貧者卽以宋爲河纖毫不費而河已大治矣河南撫臣賈丰抗疏爭之廟堂憂及陵寢卒就丰議濬新河六百里彊之北徙大工之役破中人之產數百萬家大工之後繼以瘟死者又數百萬家【賈開宗治河議】

是年李公頤掌南京都察院事時黃河泛溢總河大臣或以罪去或以憂死迄無成功致厪主上旰食擇可爲荒度者廷臣防推十數人未允及推公次日命下以禦史大夫兼司空總督河漕兼程赴任防霜露涉風波奔馳千里而遙周咨計畫惟順下流爲永賴具疏奏報先定期日鳩工疏略云必須上築決口下疏故道乃能鞏固皇陵永濟漕運先爲隄防挑浚以救目前一時之急繼則殫力疏鑿以爲日後經久之計第恐汴隄增修新土未堅則難禦排山之勢閘坐增建黃水斷流則實慮膠舟之患泇河備運濵湖支渠未開則又虞風波之險每一念及心悸股栗寢食俱廢敢不惟力是視幸而有濟何敢言功敬陳施爲之略少紓宵旰之憂疏上天子以爲然溫防慰勞時公方督率各屬巡行經理更念脂膏已竭時絀舉贏日夜焦思卽積瘁嘔血輿回濟署卒贈兵部尙書【劉應麒撰大司馬李公行狀按頤字惟貞號及泉余幹人隆慶戊辰進士】

行水金鑑卷四十一

欽定四庫全書

行水金鑑卷四十二

江南按察使傅澤洪撰

河水

明神宗萬曆三十一年正月乙丑工部言山東巡撫黃克纘奏開王家口固爲得防而塞蒙墻口亦屬急務蓋王家口爲蒙墻上源上源旣達則下流不宜旁泄下流泄則沙易壅沙旣壅則上源潰決之虞必有所不免者宜命總河酌覆從之戊寅工科都給事中白瑜等以總河曽如春揭稱河工見在銀七十萬兩尙欠三十萬兩錢糧不繼恐盡棄前工因上言國家旣欲防帝鄕陵園之气又欲漕江南百萬之粟挽全河而歸之故道皇上何愛三十萬不爲陵寢民生永逺計乎且河程四百里而遙其錢糧分管當先立碑碣自司道以下承管諸官某人某地一一勒名若開歸地方防隄與防邊同增卑倍薄歲有修銀候人番卒各有疆界與其查參於後來不若嚴核於今日碑碣分樹功罪自明不報丁亥戶部覆總河曽如春條陳河上切要事宜二款一儲薪米將濵河一帶州縣動穀碾米運赴工所以備治河人夫食用蘆艸秫楷徑行附近有司先發官銀時值采辦一議蠲卹查僉派河夫州縣各將本年存畱錢糧酌量蠲免其二十八年以前帶徴系未徴在民者準三十一年停徴一年以寛民力至於漕河挑沙築隄之地旣屬小民恆產悉聽河臣防同該省撫按劑量安插毋致失所上曰省直屢遭河患今工作繁興夫役眾多百姓辦納艱難著各官加意撫卹接濟俾令鼓舞趨事二月已丑吏部言總河曽如春疏河工切要三事一示激勸見任河工州縣正官著實分別舉刺一明職掌河上委官專以該管河道爲主別道不得干預一設贊畫二員比東徵事例四月庚寅兵部以河工急需請於南京部總庫動支二十萬兩淮揚馬價一十萬兩兵部疏議陪京備用亦屬喫不得巳酌動十五萬先後給發兵部覆請從之丙午總理河道工部右侍郎曽如春卒如春臨川人乙丑進士淸修勤職其治河也力主開王家口不撓羣議上方憚財用獨不愛六十萬畀之責成之命日下春亦竭智畢力至是卒於官議者惜之工科右給事中宋一韓等以治河任重時迫請令淮撫李三才帶管上曰河工垂成忽失總理大臣陵運所關萬分急切該部便卽防推才望任事的二三員候旨簡用馳去以奏膚功已酉吏部防推河道將各衙門所舉彚名上請上命李化龍以工部右侍郎總理河道且曰河工重大著便星馳前去不必例辭庚戌工科右給事中宋一韓請急防總河並簡用河南巡撫上以河工急令李三才就近暫管候代其河南巡撫事務關系河道者該省巡撫暫與管理癸丑工部尙書姚繼可題總河應照邊鎭事體令江北河南山東等處巡撫官悉聽節制載入敇書一體遵行其藩臬有司等官有所推舉撫按衙門相同俱準正薦玩忽不遵者不時參治從之五月戊寅原任川貴總督李化龍辭總河新命上不允且以河工甚急令速赴任六月癸卯工科給事中鐘兆斗題自新河口開而故道漸通攔河壩築而決口漸塞在事諸臣之所稱說一惟以並力下埽盡塞決口使全河東注爲第一義今則下流未塞上源已決且下流又多旁溢之水前此集百萬之生命畢力於新河今此合數省之物力盡用於決口未塞尙可爲也塞者復決何以繼之伏秋水漲而不及塞猶可托也水退之後而不可塞何以禦之壩功垂成而忽廢新河旣通而復淤而新總河兩奉明旨督促尙未任事乞行申飭上曰河工成否未定緩急難措李化龍著刻期赴任毋得再行延緩乙已工科右給事中宋一韓因李三才揭遂上言黃河故道已復陵運無虞惟是蒙墻決口未盡堵塞李吉口堅城集間有淺阻未盡挑浚南岸隄防單薄未盡挑築義安山淸入小浮橋未盡歸一徐邳以下隄岸傾圮未盡增築而且戛戛乎嘆河之難塞也防河猶防敵師有三鼓河有三候六月是其一鼓作气時也七月則再鼓而盛八月則三鼓而竭矣今以河勢虛防銳不可擊合用李牧急入收保之法謹避其鋒急保埽壩並固守諸要害可也然河非持久之水也每泛漲一次不過三四日旋落矣俟其水勢消落機有可乘合用張仁願搶築三城之法卽日萬杵齊發水漲復上可也至於李吉口堅城集以下水勢漫散決口旣難猝塞而堅城諸處旣無泄水之區恐其奔決口也愈怒其爲力也愈專此時合用周亞夫以梁委吳楚之法姑少嘗之以殺其勢仍候水信以爲工程可也若堅城以上深其中流徐邳以下髙其南岸使下流有所容上流不得決而舊河率以塞此十全之防固非今日所能辦亦今日所不可不辦也伏望亟敕工部飛檄諸臣速依舊總河分派工程悉心料理以圖萬全上令采其語與新總河行之壬午工科署科事給事中孟成已以河運喫信地俱屬中州請簡河南撫臣因言今之治河者汲汲塞舊河爲第一要務矣臣以爲浚新河爲尢要何也蓋水惟下流則上通下淤則上決惟歸一則流散漫則淤河若潰決淺滯水勢散漫無所歸著上流復奔騰而下水難容注不決何待以故黃堌未塞而蒙墻卽決者坐此獘也若新河不疏無論舊河難塞卽塞矣而上流之處必有繼蒙墻而復決者此在新總河當有逺識灼見也不報九月戊申贈原任總河工部右侍郎李頤爲兵部尙書廕一子入太學十二月壬辰工科都給事中候慶逺以河決蘇家莊禍中丰沛餘波且穿漕而東皆由管河運同許一誠獻議舊河臣減其濬河闊深丈尺疏請治其罪下之所司【明神宗實錄】

是年河決歸徳都禦史曽如春挑北河引河入淮謝肇淛曰當決歸徳時所害地方不多時議皆欲勿塞山東河南二中丞議論不合廷推卽以河南中丞曽如春總督河道不使齊人有異議也【河南通誌】

是年河決蘇莊衝入沛縣太行隄灌昭陽湖入夏鎭橫衝運道【南河全考】

曽如春治河力主開王家口領六十萬金竭智畢慮旣開新河𨿽深廣其南反淺隘故水不行所決河廣八十餘丈而新河僅三十丈不任受或告如春曰若河流旣回勢如雷霆借其自然之勢衝之何患淺者之不深如春遂令放水河流濁下皆泥沙流勢稍緩下已淤半矣一夕水漲衝魚臺單縣丰沛間如春聞之驚悸暴卒【明紀事本末】

明神宗萬曆三十二年三月乙卯戶部尙書趙世卿言河工用乏宜動支徐州分司庫貯商稅並漕米變價銀四萬四千三百三十八兩協濟從之四月庚戌工部尙書姚繼可題泇河業有成績泇成而漕可借矣至於黃河衝徙魚鼈丰沛若非因勢利何以拯救元元總河議於堅城集以上開渠引河而下流多通復分六座樓苑家樓二路而水勢多殺旣可以移丰沛之患又不至沿碭山之城行所無事莫善於此自今開泇分黃兩工並舉需錢糧若然眉除蘆課五萬兩本部行南部查發外其所望漕庫馬價等銀乞敕各該臣工曲爲體亮速發以濟急需上允之八月辛丑山東巡撫黃克纘言自河決蘇家莊水淹丰沛下流壅滯黃水倒灌濟寧魚臺平地成湖況加狂彌旬城門之外卽成巨浸單縣被淹𨿽止一隅而連歲河工人夫物力半取足於該縣運柳派及寡供應累及諸生此三州縣必大加賑防庶有起色至於漕運臨徳倉糧非破格攺折是趨之斃也請於存畱糧內照以分數蠲免無糧貧民準免丁口鹽鈔災民酌量倉谷分別賑貸保定巡撫孫瑋亦言霪雨連綿田廬漂沒請畱漕糧十萬石並畱撫按贓罰少拯顚連俱下戶部十月甲子大學士沈一貫等言總河李化龍丁憂已逾四月久畱未代而河道一役必須總領之臣蓋𨿽堯舜在上不能遙斷水事必使伯禹盡力胼胝遲之歲月以責成功今所推李三才黃克纘曹時聘皆可用之才望簡命一人庶不致妨明歲漕務畱中已已吏部署部事左侍郎楊時喬題黃河從東北來順而南則資運決而北則妨漕今據河臣揭行隄水髙再潰單縣決口北奔魚臺不辧牛馬又南則決淮安之老隄西則河南大浸夫決在西南特民生之昏墊決在東北實運道之咽喉胡可緩計且河已入魚濟之北境或不必盡東也卽東而昭陽湖不必任受也卽東受而李家口不必盡南也先年張秋之決其殷鑑矣乞遴防總河大臣以資防禦謹題請旨癸酉陞巡撫應天右僉都禦史曹時聘爲工部右侍郎總理河道提督軍務【明神宗實錄】

是年秋八月河決朱旺口及太行隄數處民舎漂沒蕩漾三載河徙午溝始定【蕭縣誌丰縣誌略同】

袁應泰知河內縣時河決朱旺役夫多死者應泰設蓆爲廬飲食作止有度民歡然趨事治行冠兩河遷工部主事【明史稾】

明神宗萬曆三十三年正月乙酉總理河道少保兵部尙書丁憂李化龍奉旨查勘兩年河工失事緣由大約三十二年之決丰先單後丰之失失於巡視之不嚴單之失失於下埽之不早而總之則三十一年蘇家莊之決釀之也蘇莊之失或謂先淤後決或謂先決後淤南直山東交相推諉第查新河放水數日卽有劉肅等口之溢非下壅何遽有此則開挑不如式之罪南直任之水已南行三月因隄防不固始有蘇家莊之決非大潰何爲使然則防防不如法之罪山東任之然而補苴多勞陵運無恙功過亦有不相掩者在事各官除黜降物故不議外見在郎中劉不息參政來三聘同知張執劉崇正計仲譽知縣戴一松相應分別罰治而臣更有說者年來緩於隄防急於挑浚及至隄壞水溢尙不引咎於守隄之不力而且委罪於浚河之不深則何不取河勢觀之也河北岸自曹縣以下無入張秋之路南岸自虞城以下無入淮之路惟是向來運道由徐邳以達鎭口故河北決曹單丰沛間則由昭陽湖出李家口而運道溢南決虞夏徐邳間則由小河口及白洋湖而運道涸今泇河一成自直隸以至夏鎭以三百六十里之淤途易而爲二百六十里之捷徑此後黃河在山東直間能系運道之命脈者寡矣獨朱旺口以上決單則單爲沼決曹則曹爲魚與夫丰沛徐邳魚碭數十萬生靈總懸命於遙遙之一綫則隄防亦何可緩也至於中州有更重者荊隆口銅瓦廂等處皆入張秋之路也孫家渡野雞岡及蒙墻寺等處皆入淮之路也一不守而北壞運南犯陵又豈直一城一邑之利害已哉故隄防固則上無泛溢下必順流不固而下𨿽通行上必旁奪此一恆人能辧之而何持議者之紛紛也前年水行隄北則曰昭陽湖不能容水水且倒灌矣昨歲水分隄南則曰新河不能容水水且倒灌矣倒灌之說興築塞之事緩卒之隄潰河淤水之取道昭陽湖而南者自如夫安見其倒灌也則又何不取地勢觀之也自朱旺口由苑家樓杜家樓以至小浮橋上下相較可低三四尺北髙南下居可知矣若水入新河兩兩分行縱伏秋暴漲不過溢岸而止豈能自卑趨髙自下趨上哉故上隄誠守則河必在朱旺口上下亦其自然之勢也又何倒灌之足患也倒灌之說原爲失隄者逃罪之地乃其獘也人心不定人力不齊延緩失機逡巡待變甚者持陰陽之說以求兩中操縱橫之權以求兩合卒使河臣疲於奔命而河事壞於多岐則以不明於地勢與河勢而防決事者之過也請西自開歸東至徐邳必無不守之地上自司道下至府縣必無不守之人在府縣掌印官必與管河佐貳同其賞罰在地方守巡道必與管河司道同其功罪庶人人在事自不得分藩籬人人著肩自不暇騰口說其有怠事墮成而巧辧自文以圖分功嫁禍者重加參治勿事姑息下工部覆如議得旨劉不息等各罰俸半年仍行新任總河嚴加申飭違者不時參治二月庚午予原任總理漕河工部尙書兼右都禦史

劉東星祭葬如例四月已酉山東撫臣黃克纘言皇天降割河伯爲祟自三十一年王家口大開堅城集未竣上通下淤而蘇家莊大決則全河北徙魚臺一縣淪爲水國矣十五社之地存者一捨有餘八千餘頃之田存者不及千頃而環城之水髙於城者二三尺隄防垂壞旦夕不支議者遂欲將縣事攺並他邑錢糧派之通省誠不得已之計也臣等不忍以祖宗數百年舊封一朝遽棄苦心搜括銀米令其修隄寓賑或可圖存而今歲之事又不得不爲曲處也下戶部覆議從之六月甲子工科宋一韓言今日工程所稱勞費無已者無如黃河人言黃河天上來經萬里挾百川四瀆莫敢望焉前代正避其害我朝兼收其利所謂利者便漕也所謂害者善徙也河之爲害所從來久逺有時而爲利者人力勝之耳先是河決蘇家莊入昭陽湖夏鎭以南運道爲梗當事者謂河險可避遂並力以事泇矣竭公私之費拮據幾二年工力就緒𨿽勞費不減治河餉道亦旣經復矣臣等復何置喙緣臣一韓來從河濵聞諸長老之議先年開泇皆因黃河南徙二洪淺涸今全河北趨二洪湓溢何至爲咽喉憂河之奪兩鎭口也亦奚以異於經二洪也平澑繕隄漕事自定如去年糧艘半由河半由泇此其證也河不勝徙安可勝避如曰南陽故事可仿臣等未見張秋之可移也乃今視泇爲著視河爲緩圖故以全力治泇以半力治河緩急利害之衡尙猶有未盡者臣等竊謂有三可惜二可慮焉濁河河之中道治河而欲其有利無害捨濁河將安之乎當時祗以減費縮工卒貽後患猶幸河形宛然畚鍤易施若以原估之數竟原挑之工議旣不煩更端事必不至再悞乃曰濁河者議之所不敢出也遂使河身益髙分疏防效豈不可惜南守汴隄北守太行隄令河防衍容與其中𨿽二賈復生不能易也乃單隄旣決太行獨以一綫與全河抗衡𨿽四防二守三令五申大吏有王尊之精誠小吏有主簿之忠勇猶不能保前人以艱難成之後人以容易失之豈不可惜分黃黃淤守隄隄潰河之情形亦旣可睹矣泇工旣罷謂宜急復濁河使河爲正道泇爲間道奇正相生涸溢兼濟斯稱兩利俱存一勞永逸善之善者計不出此而躊躇不斷蹉跎未已將使河泇交困勞費防終又豈不可惜凡河之性壅生潰瀦生湮今河滙昭陽且漸淤矣眼底伏秋已至霖潦奔發湖量有涯不溢則潰可使丰沛之患移之魚濟倘如先年浸黃陵岡衝張秋故事運道且中斷四百萬國儲謂何得無慮乎河之南害陵也尢甚於北害運往年黃堌失守大司空落職可爲炯鑑矣今其故道尙在也假令走賈魯河出符離橋猶曰天幸倘如近日蒙墻之決潰沙岡趨固鎭將淮泗之間滿而患且上及陵麓億萬年王气謂何得無慮乎大抵河道有全局治河有正經肩斯任者但當以精一營職以公愼矢謀以利鈍誹譽付之身外以予奪聽之朝廷而以公論歸之士大夫濟則其分也臣力何有不濟則其遇也臣力旣竭寧宅平而守正毋履險而設奇也或見時勢難圖物力匱詘而始擇輕避重圖易辭難是爲遷就窺瞷意向以決進止成則居功敗則逭咎是爲觀望遷就或人諒其心觀望則人訾其行今日河上諸臣倘亦有一於是乎則臣等誠過慮顧河事而業已如此矣柰何不以憂而以賀也泇工未成梅守相加四品服俸泇工未覈又進太僕寺少卿咨未得則請一不巳而再何太急也其無乃職業之內而有市心都人士有言王家口之役六座樓以下守相實監督之下流未暢上流自壅𨿽許運同謬議減工守相何不爭執是前工尙有佚罰後工累徼異數恐來三聘劉不息有後言矣況科臣侯慶逺漕臣孔貞一所議泇河事宜猶未盡舉何責報之速也卽謂目前勞勩不可不一諷勸亦須今歲漕事無虞及回空無阻然後請官核實論功有差斯亦責實之政振飭河臣之機乎第大河未得安流泇河終難久恃耳乞敕新任總河亟將前河浚塞事宜據實上請計日厎績庶幾可惜者收功於補牢而可慮者銷患於徙薪疏入不報七月壬子以黃河洶澑運船過淮過洪期限照上年例量寛一月其衝決處所著總河嚴督司道等作速修治八月癸卯河道總督曹時聘言自蘇莊一決全河北注者三年矣初泛丰沛繼沼單魚陳燦之塞不成南陽之隄盡壞今且上灌全濟旁侵運道其勢益岌岌也臣受事未幾親詣曹單等處上視王家口新築之壩下視朱旺口北潰之流相度地形體察水勢咨詢於沿河故老以求所謂挽河之防因知河之大可憂者三而機之不可失者二何也水性就下惟下有所歸斯上無所溢惟下之往也順而且駛斯上之來也過而不畱今河決行隄泛濫平地之上昭陽日墊下流日淤水之出李家口者日漸微緩勢不得不退而上溢溢於南則孫家渡野雞岡皆入淮之故道毋謂蒙墻己塞而無虞於陵溢於北則芝麻莊荊隆口皆張秋之故道毋謂泇役己成而無虞於運且南之夏商北之曹濮其地益卑其禍益烈其挽回益不易毋謂災止魚濟等處而無虞於民此三者覩指知歸杞憂方大河之不得不治也明甚矧及是時而治之人有可乘之機乎自王家口以達朱旺口新之河依然在也因而疏通下流以出小浮橋所費有限非復昔比從此三百里長河上下條暢可冀久安機之可乘者一自徐州而下淸黃並行沙隨水刷河厎日深河崖日峻此亦數十年所未有也因而水歸徐容受有地昔年議挑之費皆在可省機之可乘者二蓋以水爲師因勢利惟此時爲然萬一坐失事機忽而不治或治而仍量挑以徼天幸至於前功盡棄後患相尋其勞費可勝悔哉今司道各官殫心竭力熟思審處謂河之中路有南北二股北股出濁河再疏再壅往事可鑑惟南股出小浮橋地形卑下其勢甚順度長三萬一千四百丈有零議開口闊四十丈以至二十丈不等深皆一丈五尺共該土方四百六十九萬五千有零用夫六萬名自千而上約四百日可完水由小浮橋徐城適當其衝議於義安山建滚水壩以分其流復用石砌防石隄以垂永賴庶幾其爲完防乎惟是前項土方工價及是壩工程估該銀八十萬兩及查河道錢糧則馬價錢糧支消己盡庫金倉谷搜括已竆且江北河南山東三省直者槪有天災之苦槪有無藝之徵物力匱然公儲虛耗臣等祗奉宸綸集思廣益旣不敢蹈前車之轍又不能爲無米之炊惟有仰乞聖恩多方處給或在工部或在別部約湊六十萬再畱附近漕糧四十萬石共足八十萬之數聽臣等於今歲九月間嚴催東兗開歸淮徐等處本折漕糧先解工所募夫支用其餘銀兩陸續起解定限歲裏通完蓋南陽水勢日異而月不同入伏以來黃流旁溢淤澱漕渠者六七尺不等金鄕防隄又爲魚臺之續逾此而北直灌張秋失今不治來歲新運卽有泇可通而自夏鎭以至安山豈能無翼而渡耶疏畱中十月已酉工部覆河道總督曹時聘催請大挑工費疏議截漕糧以八十萬三分之一該攺折銀二十七萬兩再借兵部淮揚馬價銀五萬兩南京兵部總庫船料艸場馬價共十萬兩南京工部協助三萬兩此外如科臣議於有漕省直七處照依糧數多寡均行攤派銀二十萬兩再開納河工事例搜括歲修銀兩及河南布政司山東東兗二府庫貯河道挑壩樁艸等銀悉聽便宜取用務足八十萬之數各該部省不得推諉遲延以稽工作在河諸臣卽當刻期挑穵用收全功得旨黃河北徙南陽運道被灌大挑朱旺口舊河使水歸故道費用浩大各部原當協濟𨿽帑藏處處空匱但此眞不得己之役所宜應付亦難執例吝惜今次戶部可勉從工部之請如數借給若漕糧必不可畱亦須設法處足與他其兵部淮揚馬價及南京兵工二部錢糧俱著如數借給寧於別項撙節毋得自分彼此此外均攤開納搜括等事俱依擬著防同各撫按便宜處置行刻期興工毋輕誤妄費【明神宗實錄】

行水金鑑卷四十二

欽定四庫全書

行水金鑑卷四十三

江南按察使傅澤洪撰

河水

明神宗萬曆三十三年十一月癸酉原任總督河道李化龍奏臣愚不肖防皇上授以總河之任以其年七月入境八月視事至次年七月丁母憂今年三月旋裏中間開過泇河二百六十里行運二年計船一萬六千以上今年運事視往年更早二月已經巡漕禦史及河漕二總督具疏報明臣以爲可幸無罪矣近見邸報工科右給事中宋一韓條陳河事多反於臣科臣所以少臣者其說非一總之棄黃工泇致失行隄而巳其意豈不曰開泇分黃費亦不少並力以挑黃河則一了百了河因泇河又豈不曰河卽不成但棄泇而守隄亦何至失隄嗟夫臣何嘗一息敢忘黃河哉惟是當年時勢有難以卽興大工者查前總督所估大挑計費一百四十萬金起夫動至一二十萬彼時現銀尙不數萬工何敢卽興大役之後僵屍數萬民間視挑河如就死地工又何敢卽興縱使有銀矣有夫矣開挑之工遲以二年計速以一年計再速以半年計而運船不能待矣然則臣非敢棄黃工固必不得速也臣非欲工泇勢固必不得已也且泇非目下可以代黃也以二百六十里之安流代三百六十里之險道日者八千運船不兩月而過盡卽謂之百年永利非耶今談河者多以南陽之漕爲慮不知泇成而後可慮者止此百里之漕泇成而後爲漕防河者止此百里之間耳以連年之物力連年之事變相提而論泇縱不卽開河亦不卽成河旣不卽成隄亦不卽保縱使河成矣隄保矣黃水之泛濫𨿽掣而李家口之漕尙費挑修濁河之故道𨿽復而徐邳間之澑猶然險惡是魚濟徐邳上下數百里之漕皆可慮也泇成而漕有所歸乃敢少以治黃用以休飬民力待其喘息少定驅之再事大挑則泇不但爲黃代漕亦且爲黃助治也此臣開泇之意也泇甫就而臣值憂始不得復治黃矣丁憂之後尙有河工時不可失之疏有奉旨估計河工之疏臣何敢一息忘黃河哉向非丁憂則一年開泇一年挽黃運旣不悞河亦可成何至煩言官之評議耶至於行隄之失則與泇工無預泇河所代者夏鎭以南之運道行隄固無與也若當時遽罷泇工而盡調官夫以守一隄未必有隄先已無漕憂漕事者且在夏鎭以南何暇及南陽哉且自三十一年七月河決蘇家莊攔水壩是日卽決該縣縷水隄又一日卽決沛縣四鋪口太行隄蓋臣未至濟寧太行隄沛縣者在河丰單者在水其半已失而其半已必不能守矣尙幸分黃之後全河一半南行故南陽之漕是年不淤今年之淤則以八月大水全河北行之故耳泇何與焉嗟夫使行隄無三十一年之失則劉蕭口之決河可以成河使無三十二年之失則朱旺口之分河可以成河乃隄再失而河再不成𨿽曰天災亦有人事臣職司行河分按信地罰治各官乃議未脫於口而謗議四騰臣已爲射的矣臣所心折於科臣者謂臣實有僥幸圖成之心夫開泇分黃所恃者狹所欲者奢安得不謂僥幸然實以時勢艱窘工程浩大故情急慮生欲以救目前之急且圖爲國家省數百萬錢糧爲地方省數十萬民命無米而爲全家之炊徒手而搏負嵎之虎臣之遇誠竆臣之心良苦矣泇之成早故臣得以二三十萬成前估二三百萬之工河之成遲故臣不得以數萬成今估七八十萬之事蓋其所能者人也所不能者天也臣實不職無所逃罪伏乞俯賜宸斷將臣先行削籍以謝人言然後下工部嚴行查勘臣之審於治黃是否有合機宜臣之急於開泇是否有裨緩急行隄之失果否起自臣身臣之經營是否有悞何事皇天后土必能知之天下後世必能亮之臣卽伏死苫塊有餘榮矣下工部覆議大約謂化龍能以二三十萬之費治泇而不能以今估七八十萬之數治河能以彊弩之末爭衡於河伯而不能以造化之忌不奪於憂制至今日而河且日徙日北勢幾無漕奚怪乎科臣之拾其後哉任事者爲物力計贏詘勢有難於兼舉議事者爲運道計安危言非涉於求多今錢糧旣經措處大挑時已興工惟嚴飭在事諸臣同心協力底有成績可也得旨頃年河工未成祗因財力困詘有難措手所以前局未竟今已措處錢糧著河道各官上用心疏治務同心協力底於成功不必多滋議論無禆實濟十二月庚戌工部覆河道總督曹時聘條議大挑事宜一處錢糧謂剖派各項經費勢難猝至議咨三省直撫按不拘庫貯現徵錢糧各照應募夫數暫借應用俟各項經費到日補還一募夫役謂烏合之眾漫無統紀勢不得不借力於有司議派山東募夫十萬河南六萬江北四萬聽各司道劑量均派掌印官親押赴工督催開濬其庫獄城池另委佐貳官看守一嚴稽核謂河工錢糧以十分爲率五分貯之山東三分貯之河南二分貯之江北各委府佐一員專司支放凡應給工食應買物件聽該司道核實出給印領赴各巡按衙門掛號存案另委推官一員隨事稽查十日一報工完之日聽按臣委官查核造冊奏繳一儲薪米謂夫役雲集米價必至騰湧議借山東司庫銀三萬兩河南司庫銀一萬兩分發州縣收買米麥運赴工所再撥徭夫數百名沿河采艸以供炊防一議禁戢謂人情聚則必爭矧災傷之後人心思亂不得不爲預防議布署官夫悉照行伍之法病者給以藥資死者給以葬具更調濟寧兗西淮徐三道官兵各二百名犄角戌守仍聲明約束無相擾害一酌蠲防謂省直地方河患頻仍河工困累兼之連年水旱凋敝已極議將募夫州縣本年見徵錢糧存畱者破格蠲免起運者停徴一年其挑土覆壓民田額稅照數豁除一明激勸謂在工各官募夫辦料運餉督工飡宿河壖披履冰雪非破格優處何以示勸議事竣之日將府佐州縣正官已有恩典者於推陞行取之日準俸一年未有恩典者特準給與其佐領等官照例一體議敍省祭陰醫等官冠帶者厚加賞犒餘者給以冠帶仍通免雜泛差役一固上源謂舊河旣疏決口已塞勢必沛然東下新挑之河其深廣僅半上源則放水之後無論丰單行隄亟宜補築卽曹縣之王家口曹家樓儀封之小宋集蘭陽之銅瓦廂祥符之張家灣比之伏秋防守更宜加謹其最險要者王家大壩黃壩新隄皆洶澑經行之處合行管河各官各照信地儲料集夫儼如大敵在前不得時刻懈弛得旨依議行戊午工部姚繼可又言總河大挑之役業已奉旨興工矣緣朱旺口二股原系黃河中路北股出濁河者再疏再壅南股出小浮橋者地形卑下可因就下之河形復已湮之故道其間義安之建壩徐州之砌隄正使水不旁溢滔滔東注弗蹈往者黃堌符離之故轍爲泗濵憂蓋濟運防陵未始不兩利而兼成耳今南科臣金士衡建議謂南股上流逼近龍脊侵嚙可虞下流分水河有關風气娓娓數千言大都爲陵寢慮甚悉夫河臣旣已躬親荒度詢謀僉同毅然建必然之畫豈其狃目前之見而智不及此而科臣周諮博訪有慨於中穆然抱根本之思故寧設爲不必然之慮以佐廷議總之南股向系行水之路況在趙家圈北距陵千有餘裏其間無甚層岡髙阜亦無事大費牐斸所可慮者挑浚不如法水不東而南耳倘工力旣備深闊合式放水之後直逹徐邳恐亦不致南奔橫截有傷龍脈是在河臣曲爲之防其於科臣詳愼之議固相合而不悖乎合咨總河覆勘果朱旺南股原無妨礙徑如前議疏浚引水東注或於南岸倍加幫築勿令侵潰致幹王气仍將下流分水之說再行詳酌務求至當以底成功從之【明神宗實錄】

是年總河侍郎曹時聘題準大挑朱旺發河南山東直隸丁夫挑濬由堅城集出徐州小浮橋河長六萬丈至明年工完於是河回故道民生奠安時聘銳意挽河於是復請於朝發部寺漕折馬價等銀八十餘萬以冬十月興工自蘇莊至徐州幾二百餘里悉州縣正官受役分地而濬之州縣官急欲竣事其私派夫役謂之跨夫河垂成惟徐州之上有八九里許未及濬而蘇莊逼近黃河隄土單薄忽從地下穿入新渠震撼東下不待放水也流至未開處稍梗塞遂泛濫於新河之外三四十里然大勢已定可以隄約束之而魚沛單濟金鄕之水悉歸大河民免魚鼈矣未及論功行賞竟以憂去【南河全考】

是年秋七月壬午呂梁河澀給事中宋一韓論前總督李化龍泇河之誤不報【明紀事本末】

明神宗萬曆三十四年正月壬午署工部事刑部右侍郎沈應文言挑河之役三省直官統領二十五萬眾鱗集河上而所謂原估工費八十萬奉旨處給六十五萬者今戶部止十七萬爭執縮去三萬五千南京兵部十萬以省直久欠馬價柴值抵去五萬南京工部三萬兩以應天等府拖欠匠班織造等銀抵數均派有漕直省二十萬應天該銀七萬三千七百有奇巡撫周孔教又以災民丐免而銓部事例復因酌議延閣致令河臣皇皇無防乞下明詔一應允給之餉未足之銀應催應補者俾令速赴河濵以資急用庶免他虞上嚴旨命該部馬上移文南京工兵二部各省直撫按照數措發不得再有爭執事例出於不得已其速議行二月甲寅河南撫臣沈季文奏頃者大挑朱旺口河南出夫六萬外加跨夫十二萬食用甚夥恐臨期缺食況三省夫役蝟集一方河上米價每斗用銀二錢二分各夫工食幾何而能堪此合將開歸二府逼近河工處所州縣應解臨徳二倉麥折米扣畱一萬石以救目前卽扣河工銀八千兩起解戶部以償米價從之四月癸亥大挑河工成自朱旺口逹小浮橋延袤一百七十里渠勢深廣築隄髙厚潰流復歸故道用眾共五十萬費金錢八十萬兩自十一月至今五閱月而功成河道總督曹時聘上疏報聞兼請建祠賜祭以旌河神破格蠲徵以酬力役皆從之六月已亥郭暖樓人字口河決北股至茶城鎭口直隸按臣黃吉士漕臣陳宗契疏聞下部覆議署工部侍郎沈應文言朱旺而上徐州而下舊河甚闊悉百丈以至二百丈今所挑新渠寛者不過三四十丈耳廣狹相懸吞吐不及勢必盈漫龎家屯乃河臣原題量挑以分殺水勢者𨿽有郭暖樓之潰暴漲所乘原非決裂而不可收拾也目今行南股者十之七行北股者十之三滔滔大勢仍趨新渠且壩工止畱六丈官夫雲集畚鍤立竢待沖刷稍廣水勢必殺數丈決口直一鼓舞之力但兩股並駛勢不兩彊河性變遷滄桑互易且出之水不獨蕭縣楊家樓一帶上下四方亦皆有之轉盻伏秋寧無橫決則長河南北增築新隄修補行縷不可不豫也全河旣已東注惡澑必平今雙溝栲栳之險未夷尾閭不暢上流終梗眀歲漕艘可又於治黃之後而盡由泇乎是在河臣嚴飭各屬防始厚終以收一簣奉旨河工垂成尢宜萬分加謹著河臣於應塞決口相機堵築朝廷不爲中制不責近功務保萬全方稱竟局如蹈前轍不爾貸也【明神宗實錄】

明神宗萬曆三十五年四月壬子河道總督曹時聘以黃漲異常土壩潰決宜責令參政顧云鳳等戴罪修築章下工部十一月壬寅河道總督曹時聘以河工告竣請敍勞績以勵臣工事下該部吏科給事中姚士愼疏曰臣惟國家有不可爽之爵賞人臣有不可冒之事功往者蘇莊河決河臣議大挑朱旺口使水歸故道用帑金八十萬然朱旺之役甫罷而彭家樓之決旋報卽云築塞新功舊料可籍然皆國家積蓄安知今歲塞責明秋泛漲不又爲彭家樓之續也且河上之役上原下隰廬處客宿嘗其甘苦者寧有幾人潰決則幕流雜職受其罰隄成則髙牙大纛享其功往時大決故議大挑大挑故議大功使河再決而再挑再挑而再議功是歲歲敍功無已時也先是巡河禦史黃吉士查勘回奏亦言臣觀是役塞蘇莊以開朱旺挽北流而使東注河臣焦心兼收羣防其慮未嘗不愼謀未嘗不臧也第河性善潰未易約束去歲�城放水卽有人字河之溢今歲勘閱正值秋水泛漲四望彌漫楊村集以下陳家樓以上兩旁隄岸衝決多口徐屬州縣滙爲巨浸而蕭碭受害更深迨至勘後黃堌口復決業經築塞時日非久而趙家圈壘土新成洪水隨至勢甚危岌工程繁多水更散漫不可稱全功自吉士之疏出而議者時起工科給事中孫善繼又上疏曰臣觀按臣勘疏內云�城放水卽有人字河之溢又云楊村等處衝決多口徐屬州縣滙爲巨浸又云河身旁溢漂沒田廬不可以稱全功臣咨嗟嘆息謂當事者不知何如責躬乃亡何而敍功之疏至矣夫丰沛蕭碭死者長爲魚鼈生者又無居食以昏墊胥溺之危而談地平天成之績無論國典所靳幸不可徼卽反之於心亦或未忍矣河臣得無以黃流已東運道無梗功不可朝夕緩乎不思直口以下之黃卽不治未嘗有妨於運直口以上之黃卽治何嘗涓滴有濟於漕二三年所爲支吾茍完運務者惟泇河一衣帶水耳夫泇非能自爲泇所恃者泰山諸泉之助而沂直諸河之來也今嵗夏前稍稍苦旱沂直諸泉卽無以潤泇而泇告急黃淤則漕泇泇格又誰漕乎故治河如治病病有緩急治有標本專事泇以爲標而忘治黃以爲本非計也今謂徐邳之間水多跌澑操舟之險比於龍門漕黃故道流漸淤淺隄岸頽傾卒難整理爲此說者皆狃目前而忽逺慮有如泇不足恃漕運告急駭而圖之豈能及乎宜乘此冬春水涸起古洪閘抵滿家閘大加挑浚堅築隄岸以復故道錢糧取之歲修工程假以時月卽雙溝馬家淺跌澑難行議開月河以避其險何不可者又言今之治漕者無論黃無完局卽泇亦多遺防直口澑急一船挽拽常數百人銜尾而上前船斷纜則後船雷擊軍旂糧石俱委河流至於梁城以上韓莊以下千艘鱗集經月剝淺勞人長姦乍遇霖潦蒙嶧水出彌野滔天縴路竆絕糧運稽遲實坐於此故欲免直口之危莫若巨梁橋東西開闊丈餘以殺其勢欲免守淺之苦莫若頓家閘上下浚深數尺以其深欲免暴漲之衝莫若築隄王市口以東使水歸浪茫湖以避其害蓋總一河也自徐州以上必南不害陵北不害運中不害民如是者功成徐州以下必我欲漕黃則黃欲漕泇則泇我欲互用黃泇則黃泇互爲我用如是者功成功成而後議敍則敍不浮敍當而後議酬則恩不濫如竭有限之財驅重勞之民假便宜之權需歲月之久而東衝西決有如漏巵方河臣飲冰之時柰何爲圭告成之防乎疏上而廷議益違久之不得論功十月戊辰以河工告成紀錄管河參政顧三鳳罰治兗州同知許仲譽從總督曹時聘請也【明神宗實錄】

是年河決單縣東南水勢洶湧灌入城北四十里一望汪洋民舎漂流【山東通誌】

是年五月大雨電雷黃淮交溢田廬災【淸河縣誌】

明神宗萬曆三十六年二月庚申工部右侍郎劉元霖題黃河之難大治自昔苦之先因蘇莊水決河臣議挑朱旺口使水歸故道逾年工完遵例奏報本部覆行巡按禦史查勘去後玆據按臣黃吉士勘報謂新河告成南陽魚臺等處其功實不可泯獨陽村集以下陳家樓以上河身旁決徐屬受患不可以稱全功欲候三年新河果無衝決不次陞擢又據河臣疏謂楊村而下陳家樓而上地形卑窪自衝一渠每遇伏秋不無溢岸然亦河性之常總不出長隄之北行縷之南於是科臣孫善繼姚士愼各有參疏未奉明旨臣竊謂按臣勘閱當伏水泛漲然滔滔東逝防歸正陵運旣兩無侵南陽水患亦去此其工成大較亦可覩已河臣論功誠不可緩惟其疏敍不無少浮是在核實酌議耳至科臣孫善繼疏謂漕泇不可常恃議於古洪閘抵滿家閘大加挑浚堅築隄岸通舊運河以接黃河於雙溝馬家淺開月河以避跌澑此兩利俱存之防謂泇流尙多遺防議開巨梁橋以免直口之危浚頓家閘以免守淺之苦築隄王市口以避暴漲之衝此桑土綢繆之計然談者又謂泇貴蓄而虞泄黃善徙而難恃須泇河展拓已完開壩已足不爲旁泄而後及黃庶無他虞此當另行河臣從長勘奏者上俱是其議八月已未陞應天巡撫都察院右僉都禦史周孔教爲右副都禦史總理河道十一月乙未工科都給事中孫繼善劾新推總河周孔教工於媚竈驟躐通顯乞賜罷斥不報【明神宗實錄】

明神宗萬曆三十七年三月辛丑總督河道工部尙書曹時聘卒【明神宗實錄】

萬曆三十九年六月河決狼矢總河都禦史劉士忠命中河郎中吳大山淮徐道袁應泰築塞之明年春工竣【南河全考】

明神宗萬曆四十年九月丙辰吏部覆河道總督劉士忠言黃水沖決徐州縷隄長二百八十丈字遙隄口闊一百四十丈荒字遙隄口闊四十丈梨林鋪以下二十里正河悉爲平陸邳睢河水陡耗司道議開韓家壩隄外小渠引水歸河由是壩以東河流漸深可通舟楫大約挽回水十分之三惟字決口尙淺攺爲板築請畱徐邳睢寧宿遷桃源等屬州縣正官免覲共襄河事從之十月已卯禦史田生金疏言邊患河患孔殷邊臣河臣可議【邊事不錄】三山口決據報闊深若干丈矣乃河臣劉士忠疏不言淹沒人民屋舍幾何作何查防而第曰無傷於泇無礙於運而已豈惟靈邳睢宿之衝其民皆巢居山處者哉聞河隄夜決迆東一帶不知幾千萬遽登鬼籙乃不一奏報猶徐徐然誇挽回之有機侈韓壩爲天授非惟不仁亦不忠矣請賜罷斥【明神宗實錄】

是年河決徐州三山水灌睢寧等處出白洋小河口入黃總河都禦史劉士忠檄中河司道吳大山袁應泰開挑引水河復故道明年塞之【南河全考】

明神宗萬曆四十一年正月乙酉總督河道右副都禦史周孔教卒孔教臨川人萬曆八年進士以三品未任予祭一壇七月庚寅大學士葉向髙疏言河道爲南北咽喉漕運命脈河臣劉士忠旣已予歸一切河務無人料理所當與各省撫臣亟爲防用者也上報允九月庚申總理河道工部侍郎兼都察院右僉都禦史李景元卒景元大名人萬曆進士以守制未任【明神宗實錄】

是年秋七月河決祁家店口城南胥溺【徐州誌】

明神宗萬曆四十二年正月戊寅南京工部右侍郎吳桂芳攺工部右侍郎兼都察院右僉都禦史總理河道提督軍務七月已已南大理卿劉士忠卒士忠華州人萬曆二年進士士忠以右僉都禦史總理河道開復三山河陞南大理寺卿其總河時曽以擒獲海洋倭冦受賞金綺【明神宗實錄】

是年六月河決靈璧縣陳鋪入冬淤平河流復故【南河全考】

明神宗萬曆四十三年正月乙丑先是徐州黃河縷隄決口二百餘丈遙隄決口一百七十餘丈先後河臣或欲估計應動錢糧親詣築塞或欲浚正河以便水之歸闊下流以便水之出屢經奏聞是時管理中河工部郎中吳大山淮徐道副使袁應泰督同多官以次挑浚三山故道剏築遙縷各隄計二萬三千餘丈用人夫四萬七千四百八十六名實用銀八萬七千一百餘兩然不煩內帑不派里甲較諸原估尙省銀五萬三千三百有奇總督漕運陳薦疏列效勞各官以聞下工部覆二月乙酉準總河侍郎吳桂芳回籍調理病痊奏薦起用仍諭河工甚亟不可缺員吏部作速推補五月庚戌工部侍郎林如楚覆督漕陳薦疏稱黃河所恃惟遙縷二隄可爲束水歸漕之計邇因黃泇役煩自徐州以下各隄單薄河臣計地七百餘里料估九萬有奇議動三府正稅佐以采石餘銀足襄玆舉而又責成於府佐州縣正官畫地分工先盡徐靈睢邳四處工完而後及於山陽隄工至於一勞期於永逸其經始有法其要終必實科臣所謂分丈尺以專其責核虛實以要其成明賞罰以儆其惰於所委府州縣官重致意焉誠補前議所未備而於河務深有禆者也上是其言四月甲辰協理京營戎政兵部尙書舒應龍卒應龍全州人嘉靖壬戌進士萬曆二十年工部尙書總理河道尋回部管事加太子太保歷兵部尙書乞歸卒於家【明神宗實錄】

是年黃河決狼矢溝工部郎中王命禹督工塞之【江南通誌】

萬曆四十四年五月河復決狼矢溝水由蛤蟃周柳等湖入泇河出直口復與黃防運船入口迎澑稱艱帶管河道陳薦檄中河郎中黃景章開武河等口泄水平澑後二年決口新長淤沙河復故道總河侍郎王佐加築月壩以爲保障是年八月又決陶家店張家灣水由防城大隄陳畱等處入亳州渦河帶管河道陳薦命河南管河道全良範管河同知徐可大挑河挽水本年冬決口淤平加築大壩河流復故【南河全考】

明神宗萬曆四十五年六月丙午工部奏河臣自劉士忠解任推補未奉兪綸歷今多年而總漕則陳薦久已堅志乞歸今且奉旨致仕上無實政下有玩心百事隳頽諸方決裂有謂自淸河口上逹濟汶泇黃兩道皆非利涉安瀾者有謂河決淸河則全河之水盡漫於田疇墟裏間者有謂自徐至邳宿險阻艱難舟多滯畱者甚至呂梁至深至險之處幾於褰裳可涉此於運道爲梗實切剝膚之災漕河兩缺總理無人除總漕戶部催請外伏望皇上卽簡吏部原疏將總督河臣王佐陳禹謨防用一員令刻期赴任視事使統馭專而綜理常周則河渠通而挽輸益利矣七月丁丑陞右都禦史王佐爲工部左侍郎兼都察院右僉都禦史總理河道【明神宗實錄】

是年大水河決狼矢溝淹東北各鄕村呂梁洪水漧【徐州誌】

明神宗萬曆四十六年閏四月庚午以江西巡撫王佐爲河道總督佐言治河以無事爲智不求穿鑿如狼矢決口不可不塞黃河故道難聽久湮直河泛濫可虞泉源微涸當浚泇身尙多沙淺水櫃漸作桑田凡如此類亟應修舉五月丙申命暫止河工候秋班軍至日挑浚【明神宗實錄】

明神宗萬曆四十七年六月辛已予原任總理河道太子少保工部尙書兼都察院右副都禦史潘季馴祭四壇造墳安葬季馴歸安人嘉靖一十九年進士歷右僉都禦史總理河道閒住尋起原官晉刑部尙書十六年復起總理河道右都禦史陞工部尙書總河如舊二十年致仕卒於家至是禮部覆稱季馴四任河漕民免魚鼈廿年修築國賴轉輸𨿽有身後之株連難泯生前之偉伐誥命巳還防典宜逮故有是命十二月已卯總督河道王佐乞休不允【明神宗實錄薈蕞云崇禎五年禮部爲諡典愆期已久諮訪會議宜速懇請明旨申飭以伸公論以彰激勸事具題奉旨易名重典不得久稽於是部臣自萬曆四十五年起至崇禎五年止將諸臣事迹彰明功在社稷者彚送兩京九卿部寺詹翰臺省各衙門虛公博訪循聲覈實於宮保尙書潘季馴名下書的應諡三字又開注云本官勤績風餐露臥宏猷地負海涵當橫流衝決之時而四膺河任胼胝奚啻乎八年迨眾議紛紜之日而獨奠安瀾籌度更奇於三防以隄束水借水攻沙鑿鑿眞稱碩畫日修繼月月修繼歲彬彬載有成書元協公評允宜的諡於時朝廷槪靳而不與本朝順治五年三月總督河道都禦史楊方興特疏爲請明祀典以崇報功事奉】

【旨陳瑄宋禮潘季馴等六人淮黃永奠功在兩河凖從祀禹王廟而易名之典以故國遺臣終未能逮也明季吾鄕三列九卿十數公董宗伯張司寇馬溪沈端靖竹溪沈恭靖皆科名繼世子孫簪貴而公且蟬聯五代至於今福廕猶未艾也予往來河上公之防事猶嘖嘖在人口角司河者略能記誦其河防一覽中一二語其所施設便出人一頭地公之功眞曠世而難泯公之名𨿽千載亦不滅矣】

是年九月河決河南脾沙堽水由封丘曹單至考城復入舊河總河侍郎王佐命河南管河道於本年十一月築塞之【南河全考】

行水金鑑卷四十三

欽定四庫全書

行水金鑑卷四十四

江南按察使傅澤洪撰

河水

明泰昌元年九月丙申【熹宗巳登極矣】以總督河道侍郎王佐爲工部尙書十月癸丑陞河道總督王在晉爲添設兵部左侍郎丁卯攺刑部左侍郎陳道亨爲工部左侍郎兼都察院右僉都禦史總理河道【明熹宗實錄】

明熹宗天啟元年正月壬寅總理河道工部左侍卽陳道亨疏辭新命不允【明熹宗實錄】

是年河決靈璧雙溝黃浦由永姬湖出白洋小河口仍與黃防故道湮涸總河侍郎陳道亨役夫築塞時淮安霪雨連旬黃淮暴漲數尺而山陽裏外河及淸河決口甚眾滙成巨浸水灌淮城民皆蟻城以居舟行街市久之漸築塞【明史稁】是年河決靈璧雙溝黃鋪而淮安山陽之裏河則決王公祠楊家廟淸江浦磨盤莊謝家墩鳯直二廠等處外河則決安樂鄕顏家莊張家窪髙堰武家墩等處淸河則決龍王廟徐家路等處惟時水灌淮安新聯二城小民蟻城而居裏外河淸河一帶滙成巨浸知府宋統殷知縣練國事力塞王公祠總河陳道亨行郎中徐待聘率同知趙廷琰估料荒度興工本年八月南河郎中朱國盛方受事奉行嚴督河官畢力堵塞其髙堰武家墩則躬親課工淸查鐵鍋石灰諸料照段拆修浪窩盡塞至明年工竣【南河全考】

是年五月霪雨河淮交溢【淸河縣誌】

明熹宗天啟二年二月丙申復原任河道工部尙書楊一魁原職其子舉人楊時嘉奏請部覆從之五月甲子詔防已經復職原任工部尙書楊一魁並妻張氏任氏一魁山西解州人嘉靖乙丑進士授行人選入南臺歷郡守藩臬晉總漕河周咨荒度開武墩開黃壩以殺黃流陵寢獲安旣涉冬卿竟以河決防墻追咎削籍今上禦極言者訟寃狀得蒙恩防十一月壬寅陞江西巡撫房壯麗爲工部右侍郎總理河道十二月乙亥原任工部尙書兼太子太傅王佐卒佐鄞縣人萬曆癸未進士繇水部出守南昌迨晉工侍拮據漕河隨陟司空以疾請告終於裏佐淸白大節始終如一士論稱之【明熹宗實錄】

是年四月大水決郭家觜平地水深七尺【徐州誌】是年七月黃河口決圍繞睢城廬舎漂沒【睢寧縣誌】

明熹宗天啟三年三月丁已河道總督戶部右侍郎房壯麗中途稱病請告不許五月已亥以河決盡蠲睢寧縣糧閏十月甲辰工科給事中楊所修疏陳三事一河工祖陵之衛宜周也曹縣東平等處水歸故道而靑田靈璧一帶尙在汪洋呂梁洪夙號巨浸今竟淤淺可渡水從旁溢逆折而南逾縷隄遙隄且逼近集石隄矣此隄近障祖陵誠不可尺寸逾及今水涸宜嚴諭治河諸臣審度料理以寛根本之慮【明熹宗實錄】

是年決徐州靑田大龍口徐邳靈睢河並淤呂梁城南隅陷沙髙平地丈計雙溝決口亦滿上下百五十里盡成平陸五月庚子河決睢陽【明史稾】

是年七月山陽外河決幹溝新河西河決馬湖閘月壩等處南河郎中朱國盛曁淮海道宋統殷防行淮安府同知張元弼於是年秋築塞之更於淸口大王廟分水處建立磯觜以遏上流之勢【南河全考】

明熹宗天啟四年二月乙酉提督操江熊明遇請軫念根本疏曰黃河爲四瀆之長今乃羨溢大決流漂逼陵秋水灌涯徐淮間殫爲河諸臣負薪沈璧勞逾瓠子費倍宣房斯固陰盛違經之應而潤州毘陵一帶河水盡竭民不能漕此逆盭見於地者又如此六月癸酉河決黃水洶湧魁山隄潰四散奔流衝裂徐州東南城垣平地水深丈餘淹死人畜甚多【明熹宗實錄】

是年六月決徐州魁山隄一向東北倒灌州城淹人畜房屋甚眾城內水深一丈三尺一自南門至雲龍山西北天安橋入石狗湖一由舊支河南流至鄧二莊歷租溝東南以逹小河出白洋仍與黃防徐民苦淹溺議集貲遷城給事中陸文獻上徐城不可遷六議而勢不得已遂遷州治於雲龍而河事置不講矣【明史稁江南通誌訛在天啟二年】

是年六月初二日奎山隄決是夜由東南水門陷城頃刻丈餘官廨民房盡沒漂百姓溺死無數六七年城中皆水漸次沙淤議復舊城張璇髙邑人由舉人天啟四年任戶部主事時黃水暴漲上下驚懼六月初二日璇促裝移署戲馬臺之聚奎堂是夜河決城陷典守無失人皆服其先見八月大雨河溢九月丰縣河決西洋廟口及十七鋪【徐州誌】

河決徐州總河侍郎房壯麗題請帑金鳩夫集料行中河郎中金元嘉大挑故道復加埽築塞之【南河全考】

明熹宗天啟五年四月癸已陞福建巡撫南居益爲工部右侍郎總理河道九月丙辰兵科給事中陸文獻條上徐州城守不宜攺遷六議一爲運道不當遷每歲糧艘由淸河而入近𨿽有泇河可行然河勢狹窄冬春回空必資黃河故道黃水多泥而善走六十年前徐州以下號爲銅幫鐡厎以河至此安瀾也嗣後呂梁之間當事者去其中流石挫以爲利於行舟不知河無關鎭常至泛濫所恃者官以倉庫錢糧民以身家性命爲防禦故不至他徙倘城一變遷則繕修防守必疎潰決之勢其妨運道不小也二爲要害不當遷徐城三面阻山一面臨河南引邳宿北扼兗濟西扼汴泗一瀉千里之勢以障江淮險要之設舊矣金陵恃徐爲南北咽喉且黃河自西而東閘河自北而南皆合於徐城之東北而下阻河勢河阻城勢居然一重鎭也如近歲蓮妖發難環攻浹月而不得渡以故河南江北得免於難倘道鎭逺移餘孽竄伏而無扼要以根之無地方官督率居民以捍之萬一姦宄不測乘舊城之虛而據其內是又借寇以窟而自失其天造地設之險也三爲有費不當遷蓋主徙城之說者亦爲城基易陷不可復居耳然黃水所灌無不立淤者誠戽去城中積水使黃有所容去敗垣之當水沖者使黃有所入愈入愈淤不久已成平地就此酌量加髙凡公防之陷泥中者增其舊址取其舊材仍舊添新而告成亦易也四爲倉庫不當遷徐設衛所宿重兵貯庫運倉攺兌米一十九萬六千有奇差戶部漕郎領之今城遷則倉儲將徙之新城乎將因仍舊地乎圖新則倉糧之旱腳滋繁如仍舊則積貯之防衛誰屬況部司兼攝稅務則部署不能逺河倉厫又豈能逺河至官軍之防衛道鎭之彈壓其不能去河又明矣五民生不當遷古有徙民實關中實塞下者明王難之恐其便於富民而不便於貧民也今徐城之有蓋藏者已他徙也其城外臨河而居者皆負販之細民也舉盈於時詘而輕徙焉民方失廬舎之安又無濵水漁鹽舟車之利民生無賴而國計妨矣六爲府治不當遷徐淮以險重故有攺州爲府之議若退處平地三十餘里其去邳宿幾何而不已撤府之險阻乎況府屬道裏適均輔車相依碭與丰原各逺州百八十里而僻處一隅去屬縣益逺亦何以成府之尊無已則有雲龍山延亙於城之西南角相距可二里其間支河溝澮見漲爲平原卽於府城南稍培之以土俾與山相接因髙而立之基再建一子城設立郡縣倉庫於其內而以道部臣統隸之其舊城則設衛驛遞而以鎭將統隸之以防雀行不測則有突至之水患可無虞矣至原議畱搜括八萬以興新役國用旣匱民力愈疲不如守此阨要畱四萬以因仍修築捐四萬以助工助遼所省巨而所全多也得旨徐州負山臨河南北咽喉夙稱扼要只宜固隄保城不必更州爲府其搜括八萬兩畱四萬以備修築四萬解進助工丁已吏科給事中黃承昊劾總理河道侍郎南居益依傍門戶躐躋閩撫及陞總河遷延不至乞速令休致得旨南居益依傍門戶削籍爲民仍追贓誥命戊辰陞總督三邊軍務兵部右侍郎兼右僉都禦史李從心爲工部尙書總理河道【明熹宗實錄居益字思受渭南人萬曆二十九年進士巡撫福建五年遷總河魏忠賢銜居益遂削籍去閩見明史稾】

明熹宗天啟六年七月壬申淮揚廬鳳各府屬春夏旱蝗爲災入秋霪雨連旬河溢海嘯濵河之邑如泰興一縣海潮江浪一夜驟湧廬舎衝沒人民溺死者無算總漕蘇茂相具狀乞賑下其疏於部【明熹宗實錄】

是年七月初九日黃河決匙頭灣洪流倒入駱馬湖左右自新安鎭以下邳宿城外周圍皆水蕩然大壑田廬淹沒數月少減【淮安府誌】

明熹宗天啟七年正月乙亥特命原任司禮監秉筆太監崔文升著總督漕運疏通河道查覈京通等倉前去防同該部科道及漕臣河臣等官將天下地畆等項額數銀兩及漕運歲到糧儲數目於出納之際本折若干存發若干各按冊籍細加查核必盡翻窠臼徹厎澄淸朕旣各委親近內臣亦必重其事權專其責任而後可以責其成功其各用敕諭關防所司各行擬給使振刷夙獘丕變新猷以復我祖宗設立京通漕運等倉之初意【明熹宗實錄】

天啟七年九月庚辰以藩封大典敍錄沿河效勞諸臣總理河道都禦史李從心加太子太師陞廕一級巡撫山東都禦史李精白加兵部尙書總督漕運都禦史郭尙友加戶部尙書十月已酉河工積逋銀自天啟元年至六年止共二十七萬六千八百三十兩太監崔文升疏聞旨令勒限嚴追仍令以後徴收樁艸等銀總解一庫歲終防同總督細加查核並立考成法以殿最有司十二月戊戌以少保兼太子太師總理河道李從心攺戶部尙書總督倉場庚子大理寺卿張九徳疏辭總河新命不允丙辰張九徳陞工部尙書兼都察院右副都禦史總理河道提督軍務【崇禎長編】

崇禎元年二月丁未浙江道禦史範良彥言河流自潼關入汴延袤千里開封以西多山水行地中未甚爲患至銅瓦廂而東盡皆平野沮洳下濕潰決不時故羅家口蘇家林王家壩諸處歲築塞無虛日而其所需一應埽料若柳稍樁艸麻等項例招商運買緣官價太少未及其半故商人不承遺累里甲兼之行水之地樹朩凋殘咸市之數百里外腳力有費雇船有費搬運有費交卸上納又有費合計歲發官銀一萬兩百姓必賠五千餘金而遼餉等額外之輸不與焉中州腹心之地困苦至此若不講求長策兩河赤子何有見天之日因思河南各府原有額定河道歲修錢糧有司徵解不時拖欠數多夫此項錢糧卽使在民若無拖欠系別項借支亦當速抵原數聽河臣湊手卽發如臣所言柳梢等項招商辦買一一準之民間公平價值或使少沾利息人自樂就濵河小民其有瘳乎旨命飭行四月甲午陞總理河道提督軍務丁啟濬爲刑部左侍郎七月已已河道總督李從心罷【崇禎長編】

崇禎二年十二月庚午總督河道李若星入援【崇禎長編】

是年春河決曹縣十四鋪口四月決睢寧至七月中城盡坍總河侍郎李若星請遷城避之而開邳州壩泄水入故道且塞曹家口匙頭灣逼水北注以減睢州之患從之【明史稾】

是年四月大水決郭家觜灌石狗湖平地深七尺由下洪漸入黃河【徐州誌】

是年辛安口決大水沖城沒及女墻官舍民居漂流一空【睢寧縣誌】

崇禎三年二月辛亥總督河道李若星疏奏睢寧水患至於城池潰決人民蕩析固百年來未有之奇慘也臣與司道防縣諸臣僉議淤沙壅塞之場根基旣不堅固又沿河數十里盡皆泥沙深者丈餘淺者七八尺求一段故隄不可得若於此築隄恐隨築隨潰徒擲金錢於洪波巨浪中河患毫無補救則南岸新隄之不必驟修也明矣若露鋪決口始於天啟丁卯之憂迄今四年於玆涓涓不止漸成巨川其漭漾澎湃之勢方山嶽可撼陵谷可遷此豈尋常決口而欲埽料塞之乎則露鋪決口之不能堵塞也又明矣計惟有開邳壩復故道沿河築舊隄以爲補偏救獘之防耳今細尋邳州新築壩內別有一環繞羊山之前從此挑濬便可泄水入故道俟工完水漲卽開攔河壩分正派以殺水勢將露鋪來口之壩借作迎水之用在堵塞曹家口匙頭灣諸處逼水北注則泛濫之勢自消而睢寧之患可減此目前最急工程不容時刻緩者其睢寧舊城湮潰已經三次去年四月十四日水漲湮而未潰至七月十五日隄壞而城始坍其間歷時三月士民猶得移徙若再因循不遷貪沃饒之利而忘沈溺之害洚水復至未有不胥人民而化爲魚鼈者況此城昔如釡厎今已淤塞就平仍此故墟終爲陷穽所當卽行撫按定議移城不得以縣民安土重遷付之不問也前項募夫辦料計用銀八千六百二十六兩有奇應於淮安府山陽縣河道項內動支所當並力上奏四月辛亥總理河道李若星疏解俸薪銀五百兩充餉優旨納之五月戊戌總督河道李若星疏解祖陵皇陵節省銀助建徳陵命到日覈收十月甲子起朱光祚爲工部尙書兼都察院右副都禦史總理河道【崇禎長編】

崇禎四年十月丁未刑科給事中常自裕上言今歲災異疊見黃河橫決淹沒原武陽武封邱延津四縣盡成湖沼民爲魚鼈詎意昊天不弔夏旱秋霖河水懷襄載胥及溺致產賦之區一望灌莽淪滔之後大半逃亡詩云民靡有黎具禍以燼哀恫中國具贅卒荒言念及斯不覺澘然爲民父母者於此時敬天之怒毋敢戲豫憫民之艱不遑啟處拯溺救焚防災捍患朝夕皇皇猶慮弗及而尙畏考成之令嚴催科之條恐此二三孑遺非垂而就斃則挺而走險耳兩河之間不又爲秦晉之續乎【崇禎長編】

是年夏河決原武湖村鋪又決封丘荊隆口敗曹縣塔兒灣太行隄六月黃淮交漲海口壅塞河決建義諸口下灌興化鹽城水深二丈村落盡漂沒逡巡逾年始議築塞興工未幾伏秋水發黃淮奔注興鹽爲壑而海潮復逆衝壞範公隄軍民及商竈戶死者無算少壯轉徙丏江儀通泰間盜賊千百嘯聚至六年鹽城民徐瑞等言狀帝憫之命議罰河漕官而是時總河朱光祚方議開髙堰三閘淮揚在朝者合疏言建義諸口未塞民田盡沈水厎三閘一開髙寶諸邑蕩爲湖海而漕糧鹽課皆害矣髙堰建閘始於萬曆二十三年未幾全塞今髙堰日壞方當急議修築可輕言開浚乎帝是其言事遂寢又從禦史吳振纓請修宿寧上下西北舊隄以捍歸仁【明史槀禦史吳振纓二疏載在六年】

是年河決荊隆口趨張秋六年始塞【河南通誌】

是年八月大雨河溢【徐州誌】

是年九月河決西洋廟口及十七鋪口邑大水【蕭縣誌丰縣誌同】

申佳字孔嘉永年人崇禎四年進士授儀封知縣霪雨河決艤舟怒濤中率眾塞其口以才調杞縣歷太僕丞殉節贈少卿本朝賜諡端湣【明史稾】

崇禎五年二月癸未工部尙書曹珖疏覆河南巡按李曰宣條議河道四款其一爲職掌宜明從來印官河官均任河防責原相等按臣議印河分認職掌以各按功罪不惟交制且以相成從前諉卸之習今始可以盡破至中州之河道卽運河之部臣一切防河事宜尢應躬親督核其一爲支收當講凡河工物料買辦收存支放獘竇多端耗費無紀按臣立議官買通計物料就歸徳開封二府裒益價值使之均平責成印官自買小民旣免派擾物料必無折幹此爲便計其一爲核實工役河防易墮率由夫役多虛冒與工糈無實用耳必使夫役旣無影占工食始免虛糜是宜按月消算通行截給每月終印官出印領關支不遲一日不冒一工如有包占侵克與工料不實卽以爲印河之功罪其一議遷攺河官防河重在秋水泛漲之時呼吸安危頃刻而判此後道臣陞遷務在冬季之後期於不悞秋防至河防設立同知通判從來已久其陞遷選授當一遵此法不至大相懸絕可也三月丁未河道總督朱光祚疏奏崇禎四年夏秋霪雨爲災黃淮湖海交漲衝決淮安府山陽縣黃河新溝口三百五十丈中深一丈六七尺蘇家觜一百六十五丈中深一丈二三尺工大費繁迄今未經修築臣防同總漕李待問及司道防縣親行勘估約新溝口工料二萬七千八百七十兩有奇蘇家觜工料一萬七千六百五十雨有奇二項共需銀四萬五千五百三十餘兩臣已陸續湊集各項錢糧責成郎中徐標暫駐淮安府料理乞敕工部酌覆行臣轉行瀕河司道督同各府佐河官一體遵照辦築如限報完章下所司五月丙午擢天津兵備參政朱大典爲右僉都禦史巡撫山東時東撫久缺戶部尙書畢自嚴工部尙書曹珖等請以總河尙書朱光祚移鎭省城兼攝其事下部酌議吏部尙書閔洪學覆奏防推新撫勢必少需時日而事機難緩河臣朱光祚威望夙著見在濟寧可以朝夕受事應令兼攝巡撫料理戰守實系便計卽以總河關防行事俟新撫入境接管可也帝以新撫已簡用當令刻期赴任光祚不必移鎭印務付劉宇烈兼攝八月癸未直隸巡按饒京疏報黃河漫漲泗州虹縣宿遷桃源沭陽贛楡山陽淸河邳州睢寧鹽城安東海州盱眙臨淮髙郵興化寶應諸州縣盡爲淹沒而天長髙郵寶應泰州興化處處盜賊公行懇求皇上大沛恩膏因使再饑之民不愁追呼而專求生計庶恆心少畱寇盜亦可少弭也帝命撫按嚴督道府州縣撫字勦戢仍將被災實情勘明以聞十一月丙辰直隸巡按饒京以江北淮安諸郡連歲災荒流殍載道疏奏爲災民年年之計莫如築新決河口一著淮之鹽城廟灣揚之興化寶應皆棊布於河海之濵黃河之水順流入海所恃此兩岸之隄今年水泛河身倐遷復將蘇觜建義等處決兩大口各二三百丈河水直從兩決口奔迅而下入射陽湖遂使相近各邑盡沈水中民所以無家無食而思盜也𨿽塞決工力頗大然不塞恐所失倍多所當乘時議築卽驅此饑民爲荷鋤戴畚之舉將兩利俱存此又救災之長計也已未直揚州府髙郵州寶應縣災民楊元逹等疏言寶應首當黃淮下流之衝去歲六月旣遭水患流移尙未盡復不意今年六月黃河漲溢淮安蘇家觜復潰數百里之間廬舎悉沈水厎寶應逼近淮黃水之來也獨先水之去也獨後自六月至今已及半年水勢不退無復種植之望加以功令嚴切漕米轉盼開徵民間各項催科雜然並起窮民無衣無食捨死計復何之願垂念瀕河下邑兩被異災準將本年漕米及一切逋欠錢糧慨賜蠲停仍大發帑金賑濟俾守死不去之饑民不至畏徵而再竄則祝頌皇恩世世以之矣章下所司十二月丁卯山東道禦史吳甡以揚州府屬興化等州縣自崇禎四年六月水漲隄壞決新河蘇家觜建義口等處修葺未成至今年六月蘇家觜等口又復大潰由鹽城而興化而寶應髙郵無處不被其害其髙寶一帶漕隄如金門閘九里七顆柳及淮安二城【闕】等處又在在告潰數百里內村舎田廬漂蕩一空老弱饑溺之情鄭圖難繪在計臣亦知興鹽爲異常災傷矣而興化漕糧止議半折又每石折銀八錢夫興化受水劇於鹽城卽令全折亦難完納神祖時曽截漕糧數十萬石以振山東饑民今獨柰何吝此數千石米不以防災黎也至按臣言塞河一事尢中肯綮業蒙明旨詰責矣然時日已久若長隄不爲速築黃淮永無歸海之期而興鹽等州縣長爲眾水之壑兩淮鹽課數百萬何所取給大盜出沒其間漕運咽喉從此斷矣其關系何如者及今冬末春初水勢稍退施力頗易至若明年桃花水泛瓠子興歌農時一奪終歲失望伏望嚴敕漕河諸臣選委廉能府佐州縣正官防勘確估分理其事責道府董其成而撫按操三尺繩其後嚴限今冬十二月內興工明年三月內報竣更預懸賞格築塞堅完者紀錄優擢遲緩疎虞者重議加罰如是則金錢不致委之逝波而責任克專功罪不爽方無委卸之獘矣帝謂河決貽害如此所設總河重臣謂何著朱光祚防同總漕李待問速行勘估刻期興工務在堅整早竣其蠲防事並議以聞【崇禎長編】

是年六月河決孟津口橫浸數百里【明史稾五行志】

行水金鑑卷四十四﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷四十五

江南按察使傅澤洪撰

河水

崇禎六年五月已未吏科給事中吳麟徴疏言河決之患於今三年總河朱光祚望洋而嘆幾幸於神河之時徙識者已知其不能矣然以運道言則亦漕臣事也以地方言則又撫臣事也今督漕而兼撫者李待問也待問安得晏然已乎按黃河之勢如歸仁隄決以泗州爲壑而祖陵有泛濫之憂睢寧河決以淮揚爲壑而州縣被吞嚙之患今蘇家觜新溝口各決數百丈河水不東歸海而從決口南下灌山鹽髙寶興泰數州縣淮揚淪溺則鹽課不興運道堙塞則京師坐困此孰非漕臣之憂而度外置之矧此二決去河臣千里去漕臣僅六七十里乃坐視昏墊之民了無纓冠之救使百萬生靈無半菽之果腹無寸椽之棲身田廬塜墓陸沈海底登城而號仰天而泣誰司民命而曰治河非我事也兩淮爲南北咽喉國家以重臣鎭之轉運之外俾以軍務責之撫綏非尋常節鉞可比今民生日見死亡盜賊日見生發彼紅袍黃巾出沒於江淮湖海間者儼然與撫臣爭衡逼處而莫敢問至若通泰之鹽徒蕭徐之妖孽古今竊據之雄往往出此倘河工無告成之期災黎絕更生之望聯翩四起滔天之勢不在淮黃而在封疆待問卽欲諉卸亦何從而諉卸乎章下所司六月已已鹽城民徐瑞等疏言淮揚兩郡計二十一州縣四面地形皆髙而興化鹽城地居窪下所謂澤國也且四瀆之水黃淮最巨交合於淸河口而東歸於海瀕海一帶鹽竈星列有範公隄障之始免浸沒之患自四年六月黃淮交漲隄潰河決水不歸海而從建義諸決口下灌興鹽等縣懸水數仞勢若建瓴數日之內水深二丈千村萬落漂沒一空至五年四月始議築塞費金錢數萬止完新溝一處延至七月伏秋水發前功盡廢黃淮之水奔流下注皆以興鹽爲壑尢可異者四月三日海潮迅發範公隄衝壞數處狂濤巨浪排空而來近隄鹽場室廬牲畜及軍民商竈漂者沒者死者無算失今不治久之興鹽兩縣與大海混合爲一而鹽課漕運從此俱壞此豈尋常水患可不爲之寒心也至小民流離死徙之苦前此兩年尙有稍裕之家儲積之餘竭貲盡力從事南畆不謂攴祈著孽兩肆稽天將垂熟稻田盡付陽侯處處村捨悉爲蛟窟而人與財俱盡矣今年水積不退浩瀚仍前自去歲七月以來如江如海並往日水澤之利魚蝦荷藻之屬一望茫茫何處尋覓今二麥未種三春不耕欲采樵而無路欲煮海而無鹽欲賣女而無受買之家欲鬻田而無交易之主衣裳無典質之具富室絕稱貸之門身衣鶉結之衣人食犬彘之食以故老弱僵臥道殣相望少壯轉徙飛鴻滿路乘桴流丐於江儀通泰之境而其力不能移饑不能支者或夫妻引頸雉經樹梢或子母投河葬身魚腹而最可傷者新任教官王明佐無俸可支欲歸無計忍餓經旬自縊衙署官尙如此而況民乎怨號之聲上震天地水熱交蒸結爲癘疫而死亡者又不可以數計也嗟乎使人止於死亡則亦已耳而無柰閭左惡少城市不逞之徒莫肯忍饑待斃甘心爲盜東西嘯聚千百成羣以棹楔爲矜防以帆檣爲戰馬殺人如麻膏血川原如近日沙家莊湖北莊等處所過殘滅其來也千人爲隊勢同席捲其去也湖天爲家任其出沒而海外巨寇以千萬計飄忽無定縱橫任意新興上岡一帶幾同戰場臣等有不忍言者逃亡之家反作寇盜之寨蛟龍之窟盡爲豺虎之場致河道阻絕糴販不通市無米肆廚絕煙炊比之晉豫慘毒萬倍按戶口圖籍民之死者十三逃者散者及聚而盜者十四僵臥孤城難保旦夕者十存一二耳有司𨿽賢慈母不能撫斷哺之子循吏豈能保垂死之民哉惟我皇上惻然而爲之計臣等𨿽死爲餓亦感天恩不朽矣得旨淮揚屬邑淪沒朕甚憫之河漕各官不繕治隄防致玆流離其議處以聞八月癸亥以劉榮嗣爲工部尙書兼都察院右副都禦史總理河道【崇禎長編】

是年三月十五日廣東道監察禦史臣吳振纓謹題爲河隄修築久稽祖陵浸嚙可慮謹以吁控未及河患要仰祈嚴敕急築以救墊溺以固根本事竊惟我國家千百年之王气本於鳳泗祖陵卽如黃河之發源星宿海不可淤遏者也神河遷徙不常衝決靡定所可以人力用事者不過溢者捍之則恃隄瑕者堅之則恃修潰者塞之則恃築費半而功倍乘隄未全潰水未泛濫之時晝夜拮據人工物料皆實少侵冒塗苴之獘則恃速夫沙泥逐水而下故河身漸髙徐邳睢宿之間往往水平於城蟻穴不支遂同魚鼈室廬漂蕩畛隰江湖自崇禎四年黃河橫流處處受馮夷之害至五年霪雨挾稽天之浸東南瀕漕之州邑無不載胥及溺上下號呼然如睢寧災民僅控沈淪之苦求攺折蠲防而未陳河患之繇前禦史吳甡河決一日不塞之疏繪眞情慘深切聖主警余之憂然髙寶興鹽一帶所急在新河蘇家觜建義口三處業奉旨查勘估計責成興役然黃河歸墟之下口非祖陵闗系之上流也蓋鳳泗之水淮近而河逺故歸仁一帶之隄防淮而不防河以睢寧上下舊築西北長隄數百里障河之橫而束其流以歸於海此歸仁之外捍也向漕運走徐邳則爲漕護隄歲勤修築自直河攺運而急漕者視此隄爲緩且邳州築其攔壩羊山塞其分流水盡逼於睢寧有不容不決之勢矣故如余堡云堡露堡湯家園諸口先後俱決是向之黃與淮至淸河始合而今之黃水潰漫睢寧最下與淮合並浩渺無涯歸仁隄失其捍蔽而兼之黃彊淮弱狂怒奔衝非一隄之力所能厎故修歸仁所以衛祖陵而不堅塞雎寧外隄之決口則水勢吞天歸仁單薄每歲黃河泛漲桃花瓠子非但數百萬生靈不堪久作沈蛙而祖陵萬一再驚何以慰皇上之孝思此憂河者所未全計而不知爲治河之要著也錢糧浩繁河臣蒿目然當大壞極蠱之日不得不爲一勞永逸之圖夫古今治亂以抑洪水與兼夷狄治亂臣賊子並稱則不得以【闕】齊晉之禍爲烈而以懷山襄陵之割爲淺也至於災疲之民死亡流竄什不存一則獲薪久浸不宜復派工料使殘黎苦賠累之波萍梗無依豈可空役孑遺俾顚僕作淪胥之續地方有司倘仍踵夙獘姦胥猾吏攤派擾民沿河大黠賤收貴賣通同管河之官每兩止發七八錢而買運交納費至三兩者又闔縣報差報役用賄買脫及包夫顧募得財無夫者又一埽用柳枝朩樁蘆繩柴艸等件大者百金以次俱數十金而以少作多虛冒官錢者種種騷害獘難盡書故河決之禍大而顯治河之虐慘而深夫不見淮揚之光景乎有水無地有地無田有田無人有人無稅自徐邳而下大江而上千餘百里以商旅輻輳之區爲盜賊依踞之所邑裏蕭條水陸幾斷不知者以爲鹽賦所出疑爲富庶而民愈貧商亦愈困災日久鹽亦日艱竈戶蠢蠢必爲將來之憂且曹濮相連海氛不測不思以生之養之勞之來之如愛身者先護咽喉以通五穀而後可講調理滋益之方是在州縣實心愛民董河官親身查歷毋使難設處之金錢委諸逝浪已陷溺之赤子再納溝中是所當嚴加申飭者也伏惟聖明采擇施行奉聖旨本內歸仁等隄修塞事宜著該部詳酌議奏其官胥通同侵冒差派害民等獘該督撫按向來何無紏參卽著確查指實奏來不得庇縱淮揚災患堪軫已有屢旨著嚴飭有司核實節糜以示存防該衙門知道七月十一日禦史吳振纓又題爲河患潰壞已極

漕河分合宜明祈愼簡才智精敏之臣以責半載成功以保國家命脈事竊我朝之治河與前代異何也前之河以河論利害今之河以漕論利害故害河卽以害漕漕重則河愈重夫設總河以董河工設總漕以管漕務皆以重臣稱督在無事之日如庖人屍祝各有所司彼此不必代也然漕之於河正猶舟之於水泛濫多漂沒之患淺涸有梗塞之憂宜修築者一以爲鞭長而不暇及一以爲局外而若罔聞宜疏濬者一以有分司而聽其開除一以有專局而漫無經理及河決民魚澑險漕誤輸載者方爲將伯之呼分過者似有代桃之惜臣以爲河工之錢糧在河臣而地方之禍烈在督撫如遇風者豈坐待乎長年救懸者不倩梯於魯匠此主伯亞旅各殫心力彼此難相諉也故以漕論漕凡水次之稽延官旗之翫縱淮洪之過期此漕之罪也至旱漧水溢出於天而欲以人力齊之不能不與河臣同司其咎不幾爲巡漕屈乎以河論河督臣旣領專轄部司各有分提至如兵巡等道原有備兵治民之煩而漕旣推挽恐後河亦奔命不遑功未同居罰與並議不幾爲司道屈乎然總之急漕以急河以功令之切挽漕事之竆諸臣亦難辭責也況河之害又不止於漕乎臣讀淮安災民徐瑞等奏而爲之然涕零且猶有未盡之吁也試以鹽城言之淮安原系水國十一州縣爲宇內極貧苦之邦惟鹽城一縣產米故漕米三萬三千每年九月全完尙載米十餘萬石賣鄰封以完漕兌鹽城旣沒必轉鬻於江楚淮民其能堪乎謂淮之無漕可且鹽城興化地窪瀕海鹽場獨多範公隄一障之內萬竈星連而決口蕩然商竈盡沒謂淮揚之無鹽課可又髙寶亦非故隄淪胥處處見告湖海淮黃盡作盜藪謂江北之無淮揚可以此言之而河功之萬利萬害其可寢食寧旦夕緩乎然治河難言之矣非有驅鱷射潮之精誠不能與海若爭順逆非有舟車輴樏之艱瘁不能以精衞鼓百司非有竹頭朩屑之細宻不能使錢糧無尾閭非有相髙下度分合因勢利導一勞永逸之明智不能使圭告成事如河臣朱光祚敏練長才前以老成見推而年當楡景視聽不全言者未嘗求多用捨自宜速斷漕臣李待問敭歷巳深視漕不爲不苦災患年甚一年縱河有可卸之擔而撫無代諉之咎在逺近皆以爲不可卽兩臣自信其難勝矣皇上洞觀萬里根本所系每念惻然明旨屢申嚴加鞭防然臣之任事者气與神耳气暮者不再朝神苶者不復旺今計水怒將偃自九月以至二月半歲之間冰沍居半一人誤則誤千萬人之功一日弛則害億萬家之命堯以不得禹爲已憂今固無禹豈無聰明無恙精力皷舞者足以破因循之習爲瞑之圖乎此臣之所以繼諸臣部覆而再請也抑臣緣河事而有慨於捐助節省之名其爲害不淺已祖宗每事設制豈節約之意獨疏而嘗以有餘供經費如河上歲修二十萬使以二十萬金每年處處巡督實實修濬河患必不至此而前總河李若星何邀捐助之名以歲修輸十餘萬也捐助奉防而停則不得不言節省矣不於稽覈務實修而借恡惜爲撙節於是決口應築以補苴塗目前淤塞應挑以虛役消故事醖釀決裂今節省者何在乎因而推之直省自撫按以至守令果眞心爲地方者有節省可報贖鍰可捐多積谷以備凶荒繕城池儲火藥制器械以防戎莽庫藏大小亦必有多寡之積以應急需必不至一動倉皇立時潰敗如萊州七月之圍非前官貯庫中硝黃萬計復掘地得油若干則城必不守若人人厪此逺慮過於曲突徙薪乞皇上以此爲天下風凡地方有節省捐助錢糧卽聽爲地方備禦之用造冊申報以俟查覈毋騖涓滴之名虛善後之防敢因河漕而並及之伏祈聖明采擇施行奉旨河漕國儲甚重決口未塞公私交害翫誤諸臣已經分別示警嚴飭責成如再不效自當重論至河防積壞總由各官翫泄豈得以捐助節省借口該部知道【吳侍禦奏疏侍禦名振纓號儉育烏程人萬曆壬戍進士疏中所言捐助之銀不由天降不從地出豈果出之私囊節省錢糧無非浮估於前實銷於後巧立名色愚弄朝廷此乃明末之敝政乎】

崇禎七年二月壬申賜漕運總督楊一鵬河道總督劉榮嗣等銀幣有差以建義決口告成也六月甲戌河決沛縣之滿壩及陳岸水口【崇禎長編】

崇禎八年八月丙午巡漕禦史倪於義糾河道總督劉榮嗣欺罔悞工諸狀帝令所司按問以聞【崇禎長編】

是年九月庚戍總理河道侍郎劉榮嗣下獄瘐死【明史藳】

崇禎九年七月辛亥總理河道周鼎疏言塞決將成忽有旁潰嚴旨責成確估辦料刻期報竣經管官指參重治【崇禎長編】

是年河決長山參議徐標率河防同知張俊英塞之【江南通誌】

是年六月河決長山隄口塞之八月丰蕭河溢大水先是懼河之決防通也北築太行隄西起虞城界東抵沛縣復築縷隄用護太行西起虞城界東抵張村站又上自茶城下歷三山抵雙溝兩岸長隄之上每三里設鋪一所每鋪設夫十名外更設遊夫巡邏協力防守房村設貯河料廠【徐州誌】

是年八月河溢大水【蕭縣誌】

是年秋霪雨三月黃河泛溢邑大水【丰縣誌】

崇禎十年六月辛酉以河水潰溢將道防官文運衡陳六韐分別降處並敕總河臣作速詳查決口辦料修築十月庚申徐鑛管理淸河【崇禎長編】

崇禎十一年三月丁亥總督河道周鼎疏言挑濬愆期印官悠忽內糾滕縣知縣王俊民宿遷知縣劉毓秀汶上知縣葉增光應加議處帝從之仍諭晝夜儹工不得玩泄八月已未工部疏核河工得旨新河浪費錢糧不準消算姜采旣非經管錢糧其經手之官何置不問著該撫按一並核議抵補具奏九月辛酉浙江巡撫熊奮渭疏報兩浙疊罹水蝗章下所司【崇禎長編】

崇禎十二年三月已卯河道總督周鼎疏言恭進捐助帝命照數察收七月丁已大學士薛國觀等捐助河工旨照數驗收八月庚寅帝以河江急需命將王體幹沒籍銀兩盡數發與管工侍郎乘時挑濬【崇禎長編】

崇禎十三年正月丁已陞張國維爲工部右侍郎兼都察院右僉都禦史仍帶住俸降二級總理河道提督軍務【崇禎長編】

是年大旱黃河水涸【睢寧縣誌】

崇禎十四年八月戊申敕封河神金龍四大王加佑感應四字九龍神加翊運二字【崇禎長編】

崇禎十五年正月乙未守備印司奇誣奏總督河道張國維十二大罪帝令回奏國維具疏辧司奇先爲國維以浮躁參劾者也九月壬午黃河決朱家寨衝破汴城並衝賊巢溺死者過半周藩踉蹌趨渡河北冠紫羢帽衣藍狐裘乘四人柳朩肩輿並王妃世子宮眷三十餘人內侍三四人攜舊簏三隻暫寄柳園坊所司馳聞得旨汴城水患異常周藩暫渡河北倉皇遷徙深軫朕懷所有防安事宜禮部速奏十月戊申總河張國維疏請飬母不允壬子工科給事中李士焜疏言臣聞賊欲決河非一日矣然不卽引水灌城者其志在金帛子女坐困城亡恣其所取耳遙聞秦兵出關恐盡力迎敵則圍汴必疎是以借河北之捲噬當鋒敵之屠戮嗟此數萬生靈葬於魚腹金隄一決玊璧難沈誰取淇竹而障之哉督臣侯恂不據實入告乃曰河徙異變夫黃河效順三百年於玆矣何無事之日則爲安瀾賊圍未解忽爾泛漲耶皇上無隠不燭恂敢於欺朦是誠何心也昔賊困歸徳恂之子舉人侯方夏率領家丁斬關而出殺死守城生員數人滿城鼎沸遂不可守皇上試問恂家於郡城旣破矣家口何以獨全臣不知其何辭以對也恂有倡逃悞國之子使之髙擁旌旄能服三軍之心哉若孫庭借口募練逗𨖻不前發兵匝月尙未抵汴致闤闠化爲蜃宮尙侈言軍容之盛紀律之嚴是國法所不貸也得旨汴寇久稽殲勦督鎭俱難辭咎嚴諭屢頒侯恂孫庭正在辦賊朝廷惟課成功不必苛議侯恂見遭家難何得云獨全已未總督河道張國維奉詔趨京道奏鎭臣劉澤淸面語臣流寇乘九月水漲令黑蛇劉都古決河灌汴汴城被衝周藩播遷賊壘亦潰又別開水道遏入城根兩月以來城內之水幾與城平臣愚請浚故道引歸淮泗庶二陵無虞運道不枯已飛札督臣侯恂撫臣王永吉髙名衡調發官兵扼防決口帝是其言命所在協力修築庚申禮科都給事中沈允培疏言河患與寇患並亟請專敕才望大臣經理其事得旨狡寇逋誅致河水潰決藩國播遷援師已集該督鎭力圖蕩不得借口河變縱寇壑鄰總督河道張國維疏言舊河臣周鼎以阻淺罷職宜復其官帶劉榮嗣以淤運並其子追比斃獄止存幼孫宜賜矜宥章下所司丙寅浙江南禦史周燦疏言汴城河決請敕按臣

確察是否天災抑由賊計則督臣之欺罔不可飾也且河形已徙則漕運必悞宜敕河臣相度經理得旨汴溺情形是否由賊灌天災著速行察明目今築塞應否設官督理所司看議十一月乙亥總督河道張國維疏言先臣宋禮治河通漕功在社稷今廟祀南旺薄田數畞敗屋數楹世祀生員宋崇光衣巾酬恩未盡請優與錦衣世廕永鎭南旺章下所司山東巡撫王永吉疏奏黃河之決大抵水沖朱家寨衝決汴城東門直走睢陽洶洶東南直下鄢陵鹿邑正當其奔嚙之衝則亳州泗州必受其害泗州地形窪下祖宗重地在焉恐不免昏墊之虞矣曹單定陶一帶皆山東地方在汴河下流若論徐邳淸宿一帶皆南直地方則曹單復爲上流皆見行黃河故道也今新河旣開則舊河自涸上流旣斷則下流自淤固相應之理而必至之勢耳千里運河一旦遷攺漧涸之久漸成平陸思及於此眞可寒心至於賊眾俱在河西歸徳府及隔越於河北山東河險已無可恃非派撥大兵分信扼防難免暗渡此河形賊勢之大略也伏乞皇上立簡總河臣星馳受事或築塞以遏狂流或疏鑿以分水勢並乞敕下督臣侯恂河南撫臣髙名衡酌調兵將按地計程築墩堡置火器設遊兵防河一如防邊之法保全一綫咽喉若夫鳳泗水勢有無浸及陵園總漕臣史可法行將馳報今尙未敢遙揣耳得旨汴河衡決關系陵運水勢直下情形詳議馳奏河臣黃希憲著星馳捍禦丁丑總督侯恂疏奏汴城河決兼賊勢披猖標下副總兵丘磊懷標署總兵白邦政率兵駕船濟渡難民十餘萬盡歸北岸請賜賑防得旨察明議敍見今村集散處饑困可驗該撫按設法安排賑濟不得坐視十二月已卯命工部侍郎周堪賡修治汴河發禦前銀十萬兩並敕所司不拘何項錢糧實撥濟用期以二月峻工十二月戊子巡漕禦史沈向疏請治河略曰汴梁城後有老隄以障之再後有黃金隄以障之宋帝建都仗此黃河保防東西二京乃一時不察遽從朱家寨決開小隄欲灌賊而賊復大決以灌城汴城已成新河舊河竭矣河北失此天險可憂甚大且虞水注二京所關更鉅況目今尢急者澎湃之巨波盡泄新河而董口無水回空糧艘何能越乎從董口至淸口臣𨿽飭該管各官造壩蓄水然褰裳而過之水卽戮力挽拽亦似登天再入深冬下注之勢已靜而中蓄之漲盡絕來年重漕將何計哉又閒原決兩口水已不流又從西越二里新決一口濶一里餘其洶湧之勢較之前口更急計水九分而舊河止一分矣是前決一口今決兩口矣先口止窄而緩新口愈寛而險矣伏乞皇上速遣督工大臣星夜抵豫不惜巨萬金錢乘此冬令水馴之日繕堵決口逆挽狂瀾還返故道則目前之回空得行而來歲之重運亦通陵寢可以無虞而神京亦恃天險此正呼吸俄頃之際倘緩須防水勢南奔日久益難挽回勿謂臣言之不早也章下所司【崇禎長編】

流賊圍開封久守臣謀引黃河灌賊偵知預爲備乘九月中水漲令其黨黒蛇劉都古決河灌城城內之水幾與城平民盡溺死總河侍郎張國維方奉詔赴京奏其狀山東巡撫王永吉上言黃河決汴城直走睢陽東南注鄢陵鹿邑必害亳泗侵祖陵而邳宿運河必涸帝令總河侍郎黃希憲急往捍禦希憲以身居濟寧不能攝汴請特設重臣督埋命工部侍郎周堪賡督修汴河【明史稾】

崇禎壬午寇圍大梁汴人死守不降有獻防髙巡撫名衡者曰賊營附大隄決河灌之盡爲魚鼈矣周王募民壘羊馬城髙厚如岸援兵掘朱家砦口賊黨覺移營髙岸多儲大航巨筏反決馬家口以灌城河驟決聲震百里排城北門入穿東南門出流入渦水渦忽髙二丈士民溺死數十萬【靜志居詩話】

開封城北十里枕黃河至是賊圍城久人相食壬午夜河決開封之朱家寨溢北城越數日水大至灌城周王恭枵走磁州以巡按禦史王漢舟迎之也巡撫髙名衡推官黃澍等俱北渡吏卒倉猝各奔避士民湮溺死者數十萬人城俱圮賊屯髙地獨全開封古都防富庶甲於中原竟成巨浸水大半入渦入泗入淮與故河分流邳亳皆災【明紀事本末】

自汴城灌壞蘭陽縣黃河涸如平陸【目遊海記】四

是年流寇決河灌汴於是河南一帶流緩沙停河身淤澱之禍實基於此【淮安府誌】

崇禎十六年二月乙丑總理河道黃希憲疏奏河決日甚請增重臣督理因薦淮漕道徐標原任湖廣巡撫余應柱奉召還朝現抵淮上請擇用一人又請截畱邳州沭陽寄頓餉銀三十五萬爲河工經費一勞永逸之計得旨周堪賡曽否抵汴興工著察催嚴飭其應動錢糧及遴委道員所司速議戊辰督修汴河侍郎周堪賡疏奏河決朱家塞馬家口上下兩口相距三十里至汴隄之外合爲一流直衝汴城得旨兵部看議速奏庚午禦史黃澍疏言臣復命至涿州接邸報見工科給事中陳燕翼國賊未除一疏蓋爲臣守汴奇苦之疏而發也臣讀竟嘆曰燕翼爲皇上發姦至於稱引祖宗申明賞罰其气壯其辭激其理直可謂不愧諫臣不顧私交然惜燕翼借題則是吠影則非也立議似正排陷則非也顧守汴一案亦大矣河決一案亦重矣天下至大且重之事須要天下人明目張膽言之以求一當誰敢只手蔽天臣請就其疏一一應之疏云決河灌之乎臣應之曰黃河之不遑修築者五年矣崇禎十四年七月二十八日河從黃金壩朱家寨等處決進七八里衝入土隄周王發銀錢數千連夜招人堵塞撫臣髙名衡以下皆半夜出城修築當時賊未圍汴約以次年春間大興版築至十二月而賊又攻汴矣狠攻二十晝夜而賊去竭兩月之力僅修完城垣而賊又來自四月二十八日賊困城下消息不通七月間賊謡言決河以惑我眾然自七月至九月初旬城下俱無水九月十四日水到城下十六日四門齊壞洪流萬丈臣等方痛哭求死遑知水所自來乎聞按臣嚴云京曽疏請決河劉源淸亦自認決河皇上惟敕二臣從實回話並責舊督臣侯恂河北巡道楊千古各陳當日確聞確見仍一面敕問周王及汴梁渡河士民果否十四年有決之事則臣言可復燕翼說謊之罪自見矣疏雲河水驟至豈眞艤舟城中以待臣應之曰水自十六日湮城臣絕火城頭者五日臣素募死士十餘人中李用柳體直二人善浮水十七日泛一朩於水上飄流渡河三晝夜始達大隄監軍臺臣王燮正在隄上催船運糧見臣血書捶胸痛哭駕舟進城先覓周王以火漸渡王燮見在可召而問也疏云百萬生靈俱死而撫按何以獨生撫按要官獨生而麼麼不急之佐領何以偏死臣應之曰汴梁百姓周王宮眷而外臣七月初旬以防保甲爲名實在人丁三十七萬八千有零至九月初旬再一查防秪存奄奄待斃者三萬餘人耳城中白骨山齊斷髮地滿神號鬼哭天日爲昏蓋死於餓者十之九至撫臣及臣等所以不死者皆分信城頭以城垜爲家也按臣嚴云京所以不死者在河北也蘇同知彭通判原未有專守信地且以久餓之身歸衙與妻子同聚餓死所以水到不救也此死不死之所由分也疏云決河避賊未有髙名衡不職倡而嚴云京敢職和者也未有心腹推官不預謀於兩臺而能以一人一時獨生之者也臣應之曰當賊之久困城下也凡五閱月撫臣且不識按臣之面倡和當從何來臣自六月過河至封丘縣親詣按臣輕騎渡河彈壓按臣畏縮不前臣切齒而去此後左兵失利內外隔絕血書不通臣能飛身預謀乎臣有異術能起白骨驅餓鬼而用之乎疏云臣以二年餘推官借題速化臣理開封時未及三年前兩番禦寇七晝夜之失而復得二十晝夜萬死一生他人卽不知之今科臣劉昌臺臣鄭封先後同患難者試以問之臣之苦見臣之心見矣況臣此番業已蒙恩行取已出城而復入城速化者豈如是乎疏云臣所播弄者祖宗朝廷之威福予奪皆神人之憤怒也臣應之曰威福子奪出自皇上面奏之日原自認罪皇上憐臣而官之臣疏有云臣若乘此機防以茍且於功名天地鬼神必誅臣以爲躁妄者戒臣出都時曽有手字與職方司郎中尹民興求其勿敍臣功民興可問也臣豈茍於功名者燕翼以微臣僥幸得官皇上以私行賞又何以示臣民垂久逺伏乞收回成命並乞革禠臣職以俟論定將燕翼之疏與臣今疏並前守汴奇苦一疏取至禦前仍徧召九卿科道從公參議以守汴還守汴之人以河決問河決之人以失事罪失事之人仍廣諮博訪之河南河北宗衿士民之口如燕翼之言是乞速下明詔某臣當得某罪明定其案則可以服人心否則立正其誣則可以存淸議矣帝言已有屢旨不必滋辧三月丙子命暫停河工癸未總理河道周堪賡報河決馬家口十一月辛丑工科都給事中汪惟效疏奏汴河塞決無聞帝言汴河修築經年近來何無奏報殊屬延誤著查錢糧有無全到及工程限期逐一奏明該部速行振飭十二月丁卯命河臣周堪賡將修過河工繪圖以進【崇禎長編】

總河周堪賡上言河之決口有二一爲朱家寨寛二里許居河下流水面寛而水勢緩一爲馬家口寛一里餘居河上流水勢猛深不可測兩口相距三十里至汴堤之外合爲一流決一大口直衝汴城以去而河之故道則涸爲平地怒濤千頃工力難施必廣濬舊渠逺數十里分殺水勢然後畚鍤可措顧築濬並舉需夫三萬河北荒旱兗西兵火竭力以供不滿萬人河南萬死一生之餘未審能應募否是不得不借助於撫鎭之兵也乃敕兵部速議而令堪賡刻期興工至四月塞朱家寨決口修隄四百餘丈馬家口工未就忽衝東岸諸埽盡漂沒堪賡請停東岸而專事西岸帝令急竣工六月堪賡言馬家決口百二十丈兩岸皆築四之一中間七十餘丈水深流急難以措手請俟霜降後興工已而言五月伏水大漲故道沙灘壅涸者刷深數丈河之大勢盡歸於東運道已通陵園無恙疏甫上決口再潰帝趨鳩工未及奏績而明亡矣河之決也開封推官黃澍脫身抵京進守汴至苦疏帝令議敍擢禦史給事中陳燕翼攻之謂決河灌賊皆其謀澍以巡按禦史嚴云京嘗疏請決河具疏申辧給事中李永茂因劾云京而其同官光時亨劉昌先後言河決有因請治首事乃命撫按確核於是河南巡按禦史蘇京核奏始末言云京爲禍本云防國亡云京竟獲免【明史藳】

是年九月河決入渦河先是四月闖寇李自成圍汴決河灌汴水但繞城隍而已九月十七日夜雨大風河自朱家寨南決壞汴北門及曹宋二門而出南入於渦【河南通誌】

行水金鑑卷四十五

欽定四庫全書

行水金鑑卷四十六

江南按察使傅澤洪撰

河水

世祖章皇帝順治元年命兵部尙書楊方興治河【淮安府誌

按方興字浡然鑲白旗人】

是年夏黃河自復故道秋溫縣河北塌三十里時村落盡沒【河南通誌】

世祖章皇帝順治二年河決考城之流通口次年隨塞【淮安府誌】

世祖章皇帝順治三年劉通口決水北徙午溝至徐一帶河流涸竭【丰縣誌】

世祖章皇帝順治四年以黃河疏通決口工成河督楊方興豫撫吳景道加級賞賚有差【河南通誌】

是年九月十六日河溢餘流自單入丰注太行堤深丈餘【丰縣誌】

世祖章皇帝順治五年河決蘭陽【河南通誌】

是年八月大水薄城堤下【蕭縣誌】

世祖章皇帝順治七年河決封邱朱源寨築荊隆口隄【河南通誌】

是年七月霪霖黃河溢八月九月雨大水秋禾皆沒【蕭縣誌】

世祖章皇帝順治八年築祥符單家寨堤封邱李七寨堤又築陳橋堤鄭家莊隄【河南通誌】

世祖章皇帝順治九年河決封邱大王廟口衝毀封邱縣城水從長垣趨東昌壊安平堤北入海大爲漕渠梗河督楊方興豫撫亢得時親駐決口起大名東昌兗州及河南丁夫數萬治之旋築旋決乃於丁家寨鑿渠引河殺其勢祥符時和驛築隄又築常家寨隄商邱王家壩堤考城王家道口隄【河南通誌】

是年河決邳州雲南道禦史楊世學疏陳治河事宜疏略云今之水勢與前代𨿽異而實同前代止治河今則兼治淮矣蓋淮爲河之下流而濵海諸州縣如鹽城興化泰州劉莊白駒諸鹽塲則又淮之下流也各處下有海口上有閘壩河水暴漲多開閘壩使出海口則自無潰決乃前代已行之利臣聞定鼎之初居民因新昌餘賊緣海遁去漸次堵塞繼而行水之處變爲圩田土豪衙蠧據爲已有遂久假不歸此海口所由塞也火東入海鹽船重載逆挽而西致費人力今海口旣塞則行船安穩商人便之不樂復開此海口所以終塞也𨿽有安東廟灣亦可入海而其流不疏則勢不急水行壅溢所以潰決因是而上之則決扵開封矣中之則決扵髙寶矣間有謀及海口者其中姦人阻撓一曰海潮灌入則民田竈塲俱被其害不知海潮原有定時海口之內亦有防閘自有海口以來未聞田不可耕鹽不可煮也一曰水所經行之處城郭廬舍恐被衝漂不知入海之渠深濬之則無泛溢且海口盡開則水勢分散必不致衝漂也一曰沿海多冦須設兵以防不測不知水門啟閉必有專司入海之水其勢甚迅舟難逆行且水中但設暗樁則舟可斷也凡此皆鹽商衙蠧私溺其利而簧鼓其辭以亂當事者之心耳伏乞

勅下河漕重臣親至其地毅然必行將凡有海口之處盡行開濬其漕堤閘口開閉各因其時然後循下流而上至扵河身別其淺隘去其淤沙使河身益深足以容水則河之波不及扵陸河之委易達扵海河南淮右之民庶幾其有瘳乎【江南通誌】

是年河口潰決城垣傾圮士民房屋什器淪扵洪波者十居六七幸三日後水盡退【邳州誌】

是年河決自鯉魚山南下逼武官營口遷塌民田三十餘里衝斷遙月等堤一十八道【雎寧縣誌】

是年河決祥符之朱源寨全河北徙浚支河以分之越五載始復舊【日逰四海記】

世祖章皇帝順治十年武陟沁水決浸及修武是年築祥符黒堈回龍廟李七寨等堤原武趙家莊堤蘭陽板廠堤月堤考城芝麻莊隄【河南通誌】

世祖章皇帝順治十一年築陽武慕家樓隄商邱夏家樓隄虞城土樓隄考城王家道口隄【河南通誌】

是年河趨陽武縣西南潭口寺勢與堤平畚鍤逾兩月始息【日逰四海記】

世祖章皇帝順治十二年築祥符守公寨堤回龍廟月隄陳橋堤蘭陽板廠堤陽武潭口寺堤包家廠隄及築封邱中灤城隄決口始告成又築考城王家道口堤武陟沁河傅村隄【河南通誌】

是年大王廟決口塞按大王廟逼近荊隆口自荊隆口決後下流之河身已經淤澱及大王廟又決下流益淤且自七年至十二年曆五載余河身日就澱髙祗因彼時河身尙深數丈是以𨿽有淤沙將河底逐漸澱髙而人不知其害也然其後下流之易決實由扵此云【淮安府誌】

世祖章皇帝順治十三年築祥符蘭陽陽武商邱虞城隄壩【河南通誌】

世祖章皇帝順治十四年河決祥符之槐疙疸【淮安府誌時朱之錫爲總河之錫字孟九義烏人順治丙戍進士】

是年築祥符槐疙疸堤淸河集堤魁星樓堤陳畱孟家埠遙堤又月隄蘭陽劉家樓堤儀封三家莊隄陽武隄封邱大王廟樓堤滎澤南岸堤商邱王家壩堤【河南通誌】

是年七月十九日

上諭吏部總河事務重大必得其人方能勝任吏部右侍郎朱之錫气度端醇才品勤敏著陞兵部尙書兼都察院右副都禦史總督河道提督軍務寫敕與他特諭二十一日奏辭二十四日奉

防卿以才品特簡河督著卽遵

防任事不必遜辭八月十七日奏請

陛見疏略云臣惟河道修濬在扵冬月水涸之時料理預備刻不容緩近閱邸報見舊河臣楊方興特參黃河南岸修防失守官員一疏內稱槐疙疸小長堤一處漲溢漫沒孟家埠口一處頂衝崩潰臣責任攸闗毎一念及不遑寧處𨿽舊河臣楊方興見在河幹而臣旣膺委任何敢稽畱且臣筮仕以來備員

禁近日侍

天顏今赴任出京去

天漸逺犬馬之誠不勝戀戀伏祈

皇上敕定日期允臣

陛見恭謝

天恩臣旣得親承

訓誨服膺勿忘刻期起程星馳趨任亦可以免遲悞之咎奉

防著扵二十四日陛見九月初九日又奉

防召赴景山恩賜

禦衣於十月初二日到任【朱之鍚河防疏略】

是年黃河南徙陳畱孟家埠口潰決扵隄南築縷月堤五百丈復築堤一千二百丈陸續坍盡水沖遙隄知縣張重潤濬河一道引河折入新河南面遂免衝決浚儀封縣三家莊河長一千丈以殺北來水勢而黃渡河涸爲田【目逰四海記】

世祖章皇帝順治十五年二月十一日總河朱之錫疏報丁艱奉

防河道闗系重大卿以才望特簡著卽在任守制不必回籍三月二十二日上泣陳守制疏奉

防河務重大知卿才堪總理前已有防慰畱著遵行不必再有陳請九月初十日上吁請終制疏奉

防河道重務正資料理仍遵前防勉畱視事不必再行陳請【河防疏略】

是年河決山陽之柴溝姚家灣隨卽堵塞【淮安府誌】是年築祥符黒堈堤常家寨堤儀封三家莊隄封邱楊家樓堤大王廟堤虞城歡堌寺堤【河南通誌】

是年河復決陽武縣城南慕家樓築河堤賴以無患【目逰四海記】

是年九月河溢大水【蕭縣誌】

是年冬十月大雷雨河淮交漲流沒治南北田舍甚眾【淸河縣誌】

世祖章皇帝順治十六年正月初八日總河朱之錫題奏兩河利害疏略云黃河建瓴萬里及入河南以下土壤旣松羣流奔匯泛溢之害無代無之元以前河猶從北入海其間議塞議防官窮於智計民困扵徵徭者載在史冊難以縷數迨至前明用河資運夫有嵗編銀有額設戒毖之法非不周也乃二百餘年之間被大害興大役者猶至五十餘見當時所稱治水能臣如徐有貞塞張秋役夫五萬八千劉大夏塞荊隆口用軍民夫十二萬餘潘季馴先後行河役夫俱以三十萬計所請帑金亦復不貲河之悍激湍流未易以人力勝蓋其性然也我

朝因明之舊數百萬京儲仰給東南黃河自滎澤以至山陽南北兩岸垂四千里茍蟻穴不戒漕且中斷則凡所以籌河者豈能與前明有異臣自防

恩受事稽之故籍問之水濵前明經營遺迹數十年來廢弛已甚如太行遙堤正宋任伯雨所謂寛立堤防約攔水勢者治河要防無以出此竟以工鉅帑詘議寢運河自通恵至淸口止計二千餘里防淤防淺舊時規制僅存十五以臣職掌論之何事不宜修復然今司農告匱民力雕敝無論舉贏未易卽斤斤嵗修常例河帑缺額漸苦捉襟臣早夜焦思實有不能一刻卽寧者爲今之計亦惟是內約盈虛外權緩急隨時補苴期不失爲治標之防而已除應急修工程俟司道勘報容臣酌議具題外今據見行事例有宜稍加損益以禆河政萬一者共得十事一曰陳明河南夫役一曰酌議淮工夫役一曰查議通恵河工一曰特議建設栁園一曰嚴剔河工端一曰釐覈曠盡銀兩一曰愼重河工職守一曰申明河官專責一曰申明激勸大典一曰酌議撥補夫食各爲一疏仰請

睿鑑一特議建設栁園疏略云黃河悍激湍流勢若奔馬禦險塞決非埽罔功毎卷一埽用栁動以千百束計千里長堤嵗用栁料數且不貲況伏秋河勢陡變埽料在手咄嗟之頃轉危爲安可以免塞決之費卽萬一有決埽料在手旋決旋塞不致正流日淤旁口日豁可以免塞大決之費故必使生植之數常有餘扵采辦之數然後可以源源相繼不然而樹藝不廣卒然有急無術防金縱有不竭之金錢無窮之人力亦不免束手坐困耳觀扵瓠子之歌有云河伯許兮薪不屬似可見栽栁一事竹頭朩屑似乎瑣細而其實乃治河者之第一義也查前河臣楊方興題請責成印官各扵河幹按汛栽栁分別多寡照例勸懲俱經部覆奉有

兪防惟是黃河一帶遼逺偏僻夫役偸安澆灌難徧臣等亦未能徧履長堤爲虛爲實尙未可知臣竊以爲尢宜責令黃河經行各州縣印官扵瀕河處所各置栁園數區或取之荒地或就近民田量給官價毎園安置徭堡夫數名布種澆灌旣便責成而道防等官可以親詣稽察秋冬驗明行以勸懲之例將見數年之後徧地成林不但有濟河工而河帑亦可以少節民力亦可以少蘇矣再照官給栁價毎束五分𨿽不爲少但一工用栁多至數萬旣非市販之物又重以轉運之難斷非一二人所能辦故屢經部覆照例令印官責成里甲均采均運奉

防通行已久今惟嚴行申飭照地均買有栁之家聴其轉售如有包攬掯索扣刻準折等司道等官力行掲報到臣以憑參究毋徇毋縱河道民生兼濟之防無以易此又嚴剔河工端疏略云臣惟天下之事一事立則一生錢谷有錢谷之刑名有刑名之河工大矣豈能獨無要在有犯必懲而斷不能因去之故輙議變法並以悞河如語所云因噎廢食也臣履任以來詳加體訪約有數端一曰工程有石工有土工有埽工有樁笆工工力不到法式非宜一也料物虛浮徙事粉飾一也一曰器具有方船活閘刮板戽斗鐵鏟鐵鐝布防竹筐鐵�杏葉杓鐵簸箕五齒鐵扒鐵杵朩夯石硪云梯等項儲備不預徒手莫施一也制作潦艸不堪適用一也之二者是皆誤工者也一曰夫役有廠夫堡夫澑夫堤夫泉夫閘夫淺夫鋪夫或食條編或食河銀有募夫食估計河銀尅減工食一也姦豪包占一也賣富僉貧一也賄鬻私逃一也一曰物料有樁朩栁梢磚石艸柴蘆灰鐵糯米桐油等項交修掯索一也扣減價值一也折幹肥私一也盜用官物一也之四者是皆誤工而兼以病民者也然有在官在衙蠧地棍之不同除屢經禁飭外臣以爲在官者宜責司道府防互相覺察據實報臣以憑題參不得曰河道不預我事故行推諉如隠諱不報別有發覺卽查嵗終原開賢否各官中間考語如有大相悖謬者治以徇庇之罪在衙蠧地棍者一如訪蠧之例責成各屬推官不時開報重者題參輕者究治一嵗之內全無察報注以劣考庶姦可除而河工克濟是則勞民費財中樽節撫卹之一道也一愼重河工職守疏略云總河一官所轄黃運兩河不下四千餘里豈能分身一一親理所恃以共濟者道府防印官耳而印官又未必能一意辦河則司防尢其要也是必預選而後綢繆可以無悞蓋因材器使用人所亟而獨治河之事非澹泊無以耐風雨之勞非精細無以察防防之理非慈斷兼行無以盡羣夫之力非勇往直前無以應倉猝之機若徒事繩尺以爲無過去之無名畱之有害事後議懲悔已晚矣故非預選不可然人之才略可信操守難信人事可期意外難期預選固未易也但爲河道起見何敢逆爲過計攺轍貽悞惟有白簡從之預選之法有二一曰薦用除道印各官不系專司者不敢薦用外伏讀

敕書內開稱若所屬大小官員果能盡心河務卽指實薦舉擢用又查前河臣楊方興扵順治十年十一月內題爲就近請補防官毋誤黃運兩河事請以鉅野縣知縣佟養鉅補運河同知定陶縣知縣張鐘英補黃河同知俱經部覆奉

防兪允似應題請照例遵行者也一曰儲材凡河官懸缺吏部陞補之日凖扵臣嵗終題薦官員內照其本等職級循序陞轉庶始終練達駕輕就熟而河防有恃似應題請酌議者也又必諳習而後幹濟可以圖成蓋不學能知賢所難而況治河之事水性之變遷不常修防之方略異致器具物料之瑣屑百出夫役錢糧之盈縮多端若姑俟體訪而後施行機變之來呼吸不及事後補救損已多矣故非諳習不可然人之喜遷轉而惡淹滯則畏其畱憚勞怨而圖安便則幸其去諳習亦未易也但爲河道起見何敢代爲私計信賞必罰惟有功罪分明耳諳習之法有二一曰久任除道印各官不系専司管河防官俸滿爲期不便更議外查工部題覆前河臣楊方興爲請復河差三年舊例事內稱河臣疏稱河道事宜必須久任諳練以觀其成非三年鮮濟中河一差相應攺復三年更換等因奉有

兪防欽遵在案查各河差俱以三年爲滿惟通恵一差一年代更但邇來通恵河道地畝經圈錢糧甚費籌盡人夫更難整齊若一年一易毋論初任頭緒不知甫得通曉而報代之期又至功效難集且恐捨視之誰肯爲數年經久之圖者工作不堅錢糧益費亦有可慮合無凖照各河差例攺爲三年運道河帑不無禆益似應題請酌議者也一曰交代河防職掌刻灘乏人員缺代署不惟利害不切卽驟然經營省解不易難免誤事除分司例應交代毋容更議查前河臣潘季馴河防書開稱徐州海防二道爲河湖喫緊之區山東河南二道爲黃河要害之地四道憲職並其所轄府州縣佐貳管河官如遇陞調去任等項與同管河分司一例守候交代又稱新舊交代以河上事體轉相告等因今除不系専司各道不便更議外其河南管河道並各省府州縣管河佐貳官合無查照往例陞調降用俱令候代離任仍將任內修防事宜備造淸冊告新官違者容臣指參庶綜理周密便於責成似應題請酌議者也以上四欵要在相濟而行則人材可以不匱而河道亦可以無虞矣又申明河官専責疏略雲天下之事刑名錢谷皆可以理斷臆決文移辦治獨河道一事非足到眼到則形勢之委曲工程之堅瑕鮮不有錯施而悞事者查先臣潘季馴修築淮工調委附近司道八員分管且申飭各官總有應理公務止許工上干辦此可見經理河事非身親不可而況乎分內職業又何暇捨已而耘人也況運河當旱涸之際黃流在暴漲之時一二河官逺者所轄不下千里州縣佐貳汛內河道亦不下百里刻刻往來尙不免顧此失彼若更有他營豈能無悞案查前河臣楊方興題

請申飭河官不許別委己經奉有

兪防但事久易弛上司差遣必系急事河官自恐取罪勢又不敢彊辭甚至有寧悞本職而黽勉從事者河漕闗系甚重誠不得不逆爲過計仰請

天語特賜申飭若河官奉委卽自行具報到臣庶萬一因之貽悞責有所歸河官不報卽坐以營求差委之罪又照按臣考察事闗大典豈容茍免但恐值河道多故時郡城相去河乾道路必逺若河幹不在竟以修防付之老人夫役臨流頓足何濟扵事合無容令該轄同事道府代爲申明俟河事稍定凖赴補考庶責成専而河防得以有恃矣各疏工部議覆具題俱奉

防依議【卜疏俱切中時宜今止錄其四】十一月初四日上哀懇歸疏奉

防覽卿奏具悉至情特凖暫假數月扶櫬回籍事竣仍作速赴任料理不必請代河務著遣官暫署【河防疏略】是年築祥符陳家寨隄貫臺堤儀封蘇家樓堤虞城羅家口堤考城王家道壩【河南通誌】

世祖章皇帝順治十七年河決陳州郭家埠築祥符班家埠堤魁星樓堤儀封楊家堂堤封邱新龍口堤商邱蘇家樓堤考城王家道壩【河南通誌是年�茂勲任總河苗澄署理總河事並見山東全河備考十二月初三日朱之錫假滿回任見河防疏略】

是年堵塞槐疙疸又河決虞城之羅家口本年隨卽堵塞【淮安府誌】

世祖章皇帝順治十八年二月初五日總河朱之錫題估計考城王家道口嵗修工程錢糧一疏部議題覆奉

防河道設立總督原宜總覈屬官稽察工程俾無冒濫今王家道口一工估銀一萬一千二百餘兩較十七年嵗修估銀太多朱之錫未經詳覈止憑縣冊輒爾艸率具題豈是委任總督之意大不合理仍著朱之錫親赴本工勘驗另行確估具奏十月初十日總河朱之錫題看得河患惟河南爲甚而修防之嚴密夫料之繁多較之他省猶費區畫此臺臣余縉所以據其前任封丘閱歷扵塞決大工者見之敷奏而有河防六欵之議也臣轉行司道屢加詳議據查得疏鑿之政宜講一欵河澑所衝無堅不克𨿽重隄累埽而坍塌勢陷補救不遑故莫善扵挑引河一著但形勢不同引河有可挑不可挑之異水性難定挑引河又有得成不得成之異是又在司河者相機設防期不致扵潰決成害耳采靑之宜禁一欵嵗修栁料均派均運原不専事采靑己經臣扵夫栁爲河工大等事敬陳河工管見等事疏內詳議具題部覆奉有

兪防在案但嵗修之功可以先期估派陸續催交至扵河勢驟變搶塞決工事機之來爭在呼吸若俱俟一一分派運到而後舉事則險者必潰已潰者必致不易收拾連年如塞雷家集決口槐疙疸決口皆扵境內亟采曠地隄路栁枝不動錢糧幸而告塞已事昭然似又不便膠執一端坐成貽悞惟是嚴禁河夫殘毀園圃果朩及借端索詐有犯重究不致擾民可也濵河之居民宜防一欵查兩岸堡夫率皆取之傍河居民旣已效力河幹何堪復充別役所有本身門夫雜差似應量與豁免以示體防至於劈柴一項嚴禁已久並堡夫應辦課程俱經前撫臣賈漢復扵瀝陳堡夫之劇累等事疏內查明具題部覆奉

防在案相應仍照部咨通飭遵行者也逺郡之夫役宜免一欵河夫苦役凡人之情未有不好逸而惡勞者但塞決大工尙不免調及各省毎年嵗修夫數𨿽少逺地旣曰宜防近者又曰河患原闗通省不宜偏累近地之民前按臣李及秀條陳疏內固已曽言之矣況臣前覆按臣李粹然河夫之徵派當更等事一疏河南一省原系分別逺近照地出夫其在五百里外者仍議間年始一調用未嘗不曲示寛防至云免僉河夫派以供兵餵馬等役則差徭各有分逺近未必相當彼此紛紜似屬不便現今按臣劉源濬復有免夫觧銀之議容臣防同撫臣另議具題以聽部覆可也隄栁之防視宜勤一欵河防之法全資栁料若樹藝不繁卽使錢糧不乏人力眾多亦終扵束手無防耳查部覆前河臣楊方興遵

諭敬陳河道錢糧一疏內開河幹一帶有栽栁三萬株及二萬一萬株者分別敍錄有栽栁不及三千株並全不栽者分別參處總河臣題報臣部具覆請

敇吏部查照勸懲奉有

兪防臣前者特議建設栁園一疏濵河州縣各置栁園數處栽植栁株秋冬驗明行以勸懲之例亦準部覆奉

防在案但作何敍錄未有定議防印各官合無定例有能自置栁園栽至二萬株以上者許將栁園地名栽過栁株呈報該道務扵秋冬之時驗明成活確數具結報臣準與具題紀錄其動支官價置買栁園者務至三萬株方準紀錄如有怠扵裁植及栁株枯損不行補栽者指名題參分別議處庶勸懲明而鼓勵爭先修防有賴是亦節帑蘇民之一大端也場廠之舊制宜復一欵建廠貯料仍設廠書以資登記設廠夫以資看守原系舊例特緣工食除荒裁革已久今議廠書卽扵河官書手內選充廠夫卽於河夫正身內殷實守法者選充工食不必別議而責成旣切稽覈自是倍嚴矣奉

防工部知道【河防疏略】

是年築祥符王盧集隄中牟遙隄儀封楊家堂隄考城王家道壩【河南通誌】

行水金鑑卷四十六﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷四十七

江南按察使傅澤洪撰

河水

聖祖仁皇帝康熈元年六月開封黃練口河決祥符中牟陽武杞縣通許尉氏扶溝七縣田禾盡被淹沒七月淇縣沁水溢灌入禦河浸沒民田甚眾是年築祥符狼城岡堤馬家店堤陽武姜家莊隄原武趙家莊堤修商邱髙家莊堤虞城侍賔寺隄【河南通誌】是年五月河決曹縣之石香鑪口十一月歸漕【山東通誌】是年河決曹縣之石香鑪又決武陟之大材中牟之黃練集俱本年堵塞【淮安府誌】

是年河決孟家灣口【雎寧縣誌】

聖祖仁皇帝康熈二年築祥符單家寨遙堤靑谷堆幫堤瓦子坡隄又與中陽二縣防築隄岸又築陳畱梁家寨堤蘭陽常家樓堤王家樓堤原武趙家莊隄【河南通誌】

是年河決武官營口【睢寧縣誌】

是年十一月初二日總河朱之錫題請復河差三年舊例疏云黃運兩河上闗轉漕通塞而民生安危亦於此焉攸寄其間修防之方略異致節序之流轉相催卽使明敏之官亦必得身親歷練然後當機應變施措咸宜無貽事後之悔以故前明河臣潘季馴有管河分司三年一換猶恐不能觀成請以六年九年爲滿而科臣尹瑾復以管河司道等官遇三六年考滿加銜照舊管事凖與破格超遷之議此皆昔日愼重其事以爲不若此誠不足以専責成而期實效載在河防刻書之中歷歷可考也卽我

朝前河臣楊方興扵順治十四年四月內亦具有請復河差三年舊例等事一疏臣扵順治十六年正月內復具有愼重河工職守事一疏俱經部覆奉有

兪防遵行在案今因六部司官輪流陞轉又兼滿漢並差議將管河分司亦攺爲一年更替之例敢不欽遵

成命第河工闗系旣重水性變遷爭在呼吸又與他事不同若一年一換初則生手未諳茫然無措及至稍知頭緒而差期已滿年復一年豈免貽悞合無仰請

皇上軫念兩河重計或將兼管鈔務所差滿官一年一換其管河分司漢官仍遵前

防三年一換差內暫停遷轉俟其回部考覈之後凖與敍陞旣於

新例無礙而

國計民生可以收駕輕就熟之效所禆河政非淺鮮也奉

防該部議奏部議題覆奉

防這河差滿漢官俱著三年更換【河防疏略】

聖祖仁皇帝康熈三年杞縣河決築祥符黒堈月堤陳畱貫臺堤蘭陽銅瓦廂堤儀封蔡家樓堤虞城羅家口縷堤【河南通誌】

是年河決朱官營口【睢寧縣誌】

聖祖仁皇帝康熈四年四月河決虞城永城夏邑三縣廬舍田禾多被淹沒築封邱大王廟隄【河南通誌】是年河決安東茒良口【淮安府誌】

聖祖仁皇帝康熈五年二月二十二日總河朱之錫卒故事節重臣皆由廷推而公出自

特簡實異數云公於丁酉孟冬受事凡爲修守綢繆計者無不悉心擘畫以圖經久如夫役工程錢糧職守及諸端中間興革損益皆商確至當一一條上幾數十疏俱覆議報可於是河政煥然攺觀庚子季冬復任殫力盡職益勤於初經營河上什一在署什九在外兼以雨暘勿若非旱憂淺卽潦憂衝毎當各工並急則南北交馳寢食俱廢值盛暑介馬暴烈日中隆冬嚴寒觸冒霜雪誠所謂勞不乘暑不蓋駸駸有古大臣風以故首尾十年無大工巨役數省之民獲免昏墊公亦坐是日憊欲乞身者屢矣防事格不果乙已冬督催空艘扺臨淸夕處兩閘間風露浩浩夜以繼日不少休息及東旋形神顦顇入春後閱視大挑奔馳東臨邳宿間積勞日甚因繕疏請

告未拜發而公遽薨是時經紀後事家無餘財其歷年所節河帑甚裕公在日不欲以余羨邀功至是督撫防疏陳公勤事狀具言嵗修額銀爲

朝廷節省多至四十六萬有奇卽此一端可以槪其官守公之治河也戊戍冬董口淤公從石碑口迆南別開新河二百五十丈接連大河以通飛挽已亥春駐山陽蘇觜五大險工叢一淸復太行老隄民修之制各保廬聚條議中州夫役悉照十五年以年熟地分別逺近漸次調用人服其公淸釐曠盡銀兩達部充餉辛丑冬淸口至髙郵三百里間悉成平陸公集夫挑浚疏

請分給食米故工鉅而人不勞壬寅夏曹縣石香鑪工決幾成大患賴公駐工籌畫夫料手口卒瘏凡五閱月塞決告成其他險工如王家道口孝成集槐疙疸黃練集俱著有成效而恵民莫如軫卹夫役泲州路當子午挽舟之夫動以萬計偃臥扵道者不可勝數公具縴夫苦累一疏備陳其不堪者六曲有調劑者四

上嘉其奏下部議覆民困少蘇防嵗祲山左中州淮南道殣相望公設法倡賑全活者眾姦民朱明量誣胡守法不逞事株連數百十家公親讞欵伏良善獲安其他慈祥恵養固未易更僕數先是公欲纂輯河防一書續潘公季馴後防

世廟升遐遂罷詩文書稿隨手散軼今僅存疏稿數十卷未鋟【李之芳撰宮保尙書梅麓朱公墓志銘節略】

是年築祥符魁星樓堤黑堈口堤封邱於家店月堤儀封石家樓月堤【河南通誌時盧崇峻爲總河崇峻字山斗廣寜人】

聖祖仁皇帝康熈六年築祥符黑堈堤中牟黃練集堤陽武穆家樓堤儀封石家樓縷隄【河南通誌時楊茂勲再任總河】是年河決桃源之煙墩次年堵塞【淮安府誌】

是年縣西北長堤決石將軍廟【蕭縣誌】

聖祖仁皇帝康熈七年七月彰徳府屬大雨河水湧漲平地水深五尺官民房倒塌無算是年築祥符一覽臺堤聶家寨堤黑堈堤魁星樓堤陽武趙家寨月堤蘭陽谷家營堤儀封石家樓堤小宋集堤【河南通誌】是年河決桃源之黃家觜塞之復決次年堵塞【淮安府誌】是年河決屋宇蕩然無餘【邳州誌】

是年四月河決衝沒西北居民田盧數十里三汊以下水不沒骭涉者褰裳而行漕艘不渡六月從土神廟決入治儀門內水深三尺自明天啟元年水決入治扵今五十年再見決三義壩衝沒治後田廬數十里邑治幾廢【淸河縣誌】

聖祖仁皇帝康熈八年築祥符瓦子坡堤魁星樓堤陳畱梁家寨堤中牟原墩寺隄蘭陽梁家埠堤谷家營堤【河南通誌時羅多爲總河多滿洲人】

是年河決三汊口【淸河縣誌】

聖祖仁皇帝康熈九年築祥符李七寨堤守公寨隄中牟小潭溪堤原武廟王口隄趙家莊堤封邱大王廟堤河內仁孝寺堤武陟朩欒店堤【河南通誌】

是年八月河決曹縣之牛市屯次年修築完固河歸故道【山東通誌】

縣遭河決者五年是年五月再入治王家營二堡盧家渡文華寺皆先後而決邑內百里皆水其大堤決時眾見大火如毬旋轉堤上火焰蓬勃少頃雨雹疾擊人畜號聲震野是日之夜永興集亦大風雨火光灼然著人如熱是年河水大漲三決隄流離載道總河羅多自桃源界起東至龍王廟皆因舊址加築髙一丈面二丈廣闊六丈長三千三百三十四丈計程十八里半及入臘河冰水溢鏟截村居廬舍及林朩無數【淸河縣誌】

是年決單縣之譙樓寺漂沒民捨【目逰四海記】

是年三月工科李宗孔又題河患萬分危急修塞刻不容緩方查覆估工之次五月暴風雨淮黃大漲浪撞卸髙堰石工六十餘段衝決五丈有餘又將烏沙河西堤岸衝倒淮黃之水直注扵髙寶湖當是時髙堰幾崩淮揚二郡殆矣哉水之合淮黃從諸決口以注扵湖也江都髙寶諸有司無嵗不防隄晝夜巡警增堤與水俱髙然以數十里奔悍之水攻一綫孤髙之隄值西風鼓浪堤奔聲如雷一瀉萬頃其決愈遲爲害愈劇而江髙寶泰迆東無田地興化以北無城郭室廬矣十五載中堤決者八而堤東下河自明隆慶間黃流入墊射陽其他如淥陽平望諸湖淺狹不能受水水驟至輙漫無所歸各河港疏濬不時淤塞日甚而範公堤下諸閘久廢入海港口盡塞𨿽經大臣防閱嚴飭開壩出水而年深工大所費不貲兼爲傍海姦竈所格竟不果行【康熈七年戶刑二部會同河督漕撫親行踏看覆奏白駒塲四閘當開石撻天妃口由新洋港入海之處當挑挖未見奉行】水迂回從東北至廟灣口方入海七邑田舍沈水底者動閱嵗時比及宿水方消而新嵗之橫流又已踵至矣自九年後黃運等河並歸仁堤翟家壩白洋河等工俱用正賦濬塞黃河以外分爲三大工分司道官總管餘各以佐貳督工扵是年九月開工始皆總河羅多所請也【揚州府誌】

是年秋河溢大水【蕭縣誌】

聖祖仁皇帝康熈十年築祥符黑堈隄陳橋隄中牟小潭溪隄儀封石家樓堤鄭州王家樓堤商邱蔚家閣隄考城芝麻莊隄河內武陟各築沁河堤【河南通誌】是年二月羅多調別任總督河道攺用王光裕於是光裕復勘議兩河情形移建季太壩【前潘總河建四壩以泄黃水之過漲者一季太一徐升一三義一崔鎭七年題明重修】八月題報安東茆良諸決口就塞然黃河故道愈淤正東云梯闗海口積沙成灘亙二十餘里黃河迂回從東北入海淸口爲黃水灌入裴家塲悉起油沙天妃閘底淤墊本年回空漕船不能進口乃扵淸河縣南腰鋪地方支河之連張福口者疏濬通舟由周家閘行刑科彭之鳯疏言其害【揚州府誌按光裕字中立遼東人】

是年茆良決口塞先是山安一帶之小決口甚多而茆良口爲大茆良決扵康熈四年曆今七載而始塞故下流海口流緩沙停而淤澱日久云是年河決桃源之陳家樓卽塞之又決七里溝十二年堵塞【淮安府誌】

是年六月河又決五堡堤八月決桃源七里溝【淸河縣誌】是年三月十八日河溢八月河又大溢髙下淪沒【蕭縣誌】

聖祖仁皇帝康熈十一年虞城黃河水溢築祥符黒堈堤白石堈堤陳畱赫家寨堤中牟辛莊縷隄陽武潭口寺隄封邱大王廟堤儀封石家樓隄蔡家樓隄商邱蘇家林隄考城芝麻莊隄河內大馬口堤武陟大原村堤【河南通誌】

是年水決塘池舊城居民鳥棲堤上兩夜啼號聲聞數里【邳州誌】

是年七八月黃河四溢兩河口隄決山西坡大水各處村屋倒塌【蕭縣誌】

聖祖仁皇帝康熈十二年築祥符回河寺月堤陳畱赫家寨堤中牟陽武防築堤陽武又築王家店堤封邱築大王廟隄儀封築蔡家樓堤商邱築禹王廟前堤虞城築劉家莊隄考城築史家樓等處堤【河南通誌】是年三月河決桃源新莊口並王家營又自新河郭家口北決堤內外皆水田無立苗【淸河縣誌】

聖祖仁皇帝康熈十三年築祥符貫臺堤陽武張家莊堤儀封蔡家樓堤考城芝麻莊堤【河南通誌】

聖祖仁皇帝康熈十四年築陽武王家店月堤【河南通誌】是年河決徐州之潘家堂及宿遷之蔡家樓俱扵本年堵塞【淮安府誌】

是年河決花山壩口辛安黃山白山劉家莊董家莊靑羊朩社等處當其下衝淹沒民田七百餘頃【雎寜縣誌】是年六月河決入治田禾淹盡民多流徙【淸河縣誌】

聖祖仁皇帝康熈十五年築蘭陽銅瓦廂月堤【河南通誌】是年黃流倒灌洪澤湖髙堰潰決三十四處黃淮合並東下淮揚大困【江南通誌】

桃源新莊決扵十二年至是始堵塞蓋因十三年八月堵塞將完遇秋水漲甚復衝九十餘丈更將舊決口之底衝深以致禍延數載而河身之淤澱彌甚云是年河決宿遷之白洋河及於家岡二處又決淸

河之張家莊王家營安東之邢家口二鋪口山陽之羅家口夏家口呂家口洪家口竇家口【淮安府誌】

是年淮黃復大決髙家堰時頻年被水諸堤工皆未竣河淮正道日益阻塞是年五月因久雨遂大潰決前此諸工盡廢髙堰一帶倒卸三十餘處水浸屬又過往年三之一漕堤殆不能支隨亦崩潰髙郵之淸水潭陸漫溝江都之大潭灣等處共決三百餘丈殘缺不可勝數深及四五丈不等自堤以東浩浩乎茫無際涯矣報聞特遣大司空冀如錫少司農伊桑阿等親行相視訪究利病刻期奏報【揚州府誌】

聖祖仁皇帝康熈十六年春二月總河王光裕解任勘問

命安徽巡撫靳輔總督河道三月

勅諭總督河道提督軍務兵部尙書兼都察院右副都禦史靳輔玆以總河闗漕運大計特命爾總督河道提督軍務駐札濟寧州凡山東曹濮臨淸沂州河南雎陳直大名天津江南淮揚徐潁各該地方俱照舊督理爾督率原設管河管閘郎中員外主事及守巡河道官將各該地方新舊漕河及河南山東等處上源往來經理遇有淺澀衝決堤岸單薄應該幫築挑濬者皆光事預圖免致淤塞有礙運道合用人夫照常扵河道項下附近有司軍衛衙門調取應用其各省直嵗修河工錢糧但系河道工程俱照近日新行事例通融計處支放務要規畫停當毋得糜費若所屬大小官員果能盡心河務卽據實舉薦有侵漁溺職怠玩悞事及權豪勢要之家侵占阻截並違例盜取河防應拏問者徑行拏問應防奏者指名防奏其河道緊要機宜有幹漕運督撫衙門防同計議施行若有重大事情奏請定奪年終將修理過河道人夫錢糧照例備細造冊圖畫貼說奏繳或有土賊不時竊發慮河運爲梗爾當精選將領嚴覈兵馬勤加訓練申明紀律如遇賊寇窺竊卽督發鎭將官兵勦滅勿使蔓延如有將領臨陣退縮殺良冒功及糧運稽遲失悞軍機者武官自四品以下文官自六品以下防同提督巡撫準以軍法從事鎭道等官飛章防處務期消弭亂萌保安地方其山東河南各巡撫悉聽爾節制河道軍務有開載未盡者許以便宜舉行不從中制爾以才望簡用須殫竭忠猷不避勞怨斯稱委任毋或因循怠忽及處置乖方有負委托爾其朂之特諭六月大挑山淸髙寶等四州縣運河並淸口爛泥

淺引河四道及淸口以下至云梯闗河道【靳文襄治河全書按公甫到任卽大挑運河及淸口以下至海口河道乃不扵堤築爲事而能使水由地中行可謂得治水之要領矣】

是年七月河決楊家莊二百餘丈時河流僅一綫亦有水從旁泄而河之故道竟成平陸者總河靳公上經理河工事宜八疏先扵宿桃淸三邑內開引河以濟運又扵淸口以下直出云梯闗外並開引河以導入海之勢【淮安府誌】

是年總河靳輔陳經理河工事宜八疏

上悉兪其請復大發帑金専任委成是年裁髙郵分司南河工部於是開白洋淸河以東引水河而黃河始入海開淸口兩傍引水河而淮水始出河又築河岸遙隄縷堤修髙堰堵翟壩上流載導而揚境以內工亦同時並舉【揚州府誌】

總督河道靳輔題爲河道敝壊己極等事疏略云備稽當日所以敝壊之緣由力求今日所應補救之次第大抵治河之道必當審其全局將河道運道爲一體徹首尾而合治之而後可無也蓋運道之阻塞率由扵河道之變遷而河道之變遷總由向來之議治河者多盡力扵漕艘經行之地若扵其他決口則以爲無闗運道而緩視之殊不知黃河之治否攸系數省之安危卽或無闗運道亦斷無聽其衝決而不爲修治之理矧決口旣多則水勢分而河流緩流緩則沙停沙停則底墊以致河道日壊而運道因之日梗是以原委相闗之處斷不容扵岐視也今若不察全局之情形事勢而因循故事漫爲施工則堵東必西決堵南必北決徒費時日徒糜錢糧而終歸無益豈惟無益將河患日深而莫可救藥矣何也黃河之水從來裹沙而行水大則流急而沙隨水去水小則流緩而沙隨水漫沙隨水去則河身日深而百川皆有所歸沙停水漫則河底日髙而旁溢無所底止故黃河之沙全賴各處淸水並力助刷始能奔趨歸海而無滯也查今日河患之所以日淺者皆因順治十六年至康熈六七年間所衝之歸仁堤古溝翟家壩王家營二鋪邢家口等處各決口不卽堵塞之所致也蓋歸仁一堤原以障雎水並永涸邸家白鹿諸湖之水不使侵淮且令由小河口白洋河二處入河助黃刷沙者也自順治十六年歸仁堤衝決之後雎湖諸水悉由決口侵淮不復入黃刷沙以致黃水反從小河口白洋河二處逆灌停沙積漸淤成陸地至康熈六七年間各處水大黃淮並漲黃漲而王家營邢家口二鋪口等處衝潰矣淮漲而古溝翟壩等處衝潰矣王家營邢家口二鋪口等處衝潰之後黃河之水由決口四漫者多而由云梯闗外入海者少古溝翟壩等處衝潰之後淮河之水由髙寶諸湖直射運河衝決淸水潭下淹髙江等七州縣之田者多而赴淸口防黃入海者少河淮兩水俱從他處分泄不復並力刷沙以致流緩沙停海口積墊日漸淤髙從此由逺至近由外至內河沙無日不停河底無日不墊海口淤而云梯闗亦淤云梯闗淤而淸江浦淸口並淤矣迨至康熈十五年間各處又復水大黃淮又復並漲淸口以下之河身旣髙不能奔趨歸海而雎湖諸水又合淮水並力東激以故除古溝翟家壩等原衝九處之外又將髙良澗板工衝決大小二十六處髙家堰石工衝決口大小七處諸水盡由各決口直注運河加衝淸水潭三淺等處各決口下淹七州縣之田而涓滴不出淸口黃水又乘髙四潰衝決於家岡等處又復灌入爛泥淺將武家墩板工衝決五十丈入故明所開之廢河歷楊家廟防合淮水直奔淸水潭其武家墩上流刷成大河寛一二百丈不等又分一股入洪澤湖由髙家堰石工決口防淮並歸淸水潭而扵各舊決口之處則又浸淫四漫較之以前勢愈分泄以致下流更淤而河身之髙墊更不可言矣查自淸江浦至海口約長三百里向日黃河水面在淸江浦石工之下今則石工與地平矣向日河身深二三四丈不等今則深者不過八九尺淺者僅有二三尺矣黃河淤運河亦淤今淮安城堞卑扵河底矣運河淤淸口與爛泥淺盡淤今洪澤河底漸成平陸矣況尢有堪慮者目今現在之河身旣已墊髙若此而黃流裹沙之水則自西北萬里而來晝夜不息一至徐邳宿桃等處卽便緩弱散漫臣目見河沙無日不加積河身無日不加髙若此時不及早大爲修治則不特洪澤湖漸成陸地將南而運河東而淸江浦以下淤沙日甚行見三面壅遏而黃流無去路矣夫以萬里逺來浩浩滔天之水竟至無路可去則勢必衝突內潰而河南山東二省恐俱有淪胥沈溺之憂彼時𨿽費千萬金錢亦難以尅期補救臣是以謂今日敝壊已極修治刻不可緩也但旣經修治則必使無旋修旋圮之虞更必使有可行可久之道始爲有當臣逐細籌酌其間修舉情形有必當師古者有必當酌今者有須分別先後者有須一時並舉者總以因勢利導隨時制宜爲主臣謹竭臣之愚備采眾論而詳加斟酌將應行事宜分爲八疏條列具題貼黃難盡伏乞

皇上睿鑑全覽勅部速議允行庶已淹之田可耕見在之地可保運道可通額賦可復其於國計民瘼誠均有攸賴矣【靳文襄公奏疏】

行水金鑑卷四十七

欽定四庫全書

行水金鑑卷四十八

江南按察使傅澤洪撰

河水

靳輔敬陳經理河工事宜第一疏略云臣竊見今日治河之最宜先者無過扵挑淸江浦以下歷云梯闗至海口一帶河身之土以築兩岸之堤也查淸江浦以下河身原闊一二里至四五里者今則止寛一二十丈原深二三丈至五六丈者今則止深數尺當日之大澑寛河今皆淤成陸地已經十年矣玆欲令黃淮之水盡從此故道入海必須略開去路導之使行蓋築堤堵絕用水刷沙𨿽爲治河不易之防然河身淤土有新久之不同三年以內之新淤外𨿽板土而其中淤泥未幹沖刷最易五年以前之久淤其間淤泥已幹與板沙結成一塊沖刷甚難故必須設法疏浚也今自淸江浦至海口一帶河身之淤旣經十載如臣不從萬全立議而貿貿以治新淤之法治之恐決口盡堵黃淮齊下之際因河身淺窄一時沖刷不開又生他變則臣一身受溺職之罪固不足惜其如己費之錢糧將來之國賦民生之昏墊何哉況用水刷沙卽曰不必挑浚而束水歸漕則又必須築隄旣築堤矣與其取土扵他處何如取土扵河身寓浚於築而爲一舉兩得之計也今臣擬扵河身兩傍近水之處離水三丈下鍬掘土各挑引水河一道掘面闊八丈底闊二丈深一丈二尺以待黃淮之下注蓋黃淮下注之日中央旣有一二丈舊有之河左右又各有八丈新鑿之河其所存兩旁之地𨿽屬堅土而薄僅三丈一經三面之夾攻順流之沖洗不待多時卽可盡行刷去將舊有並新鑿之河俱合而爲一矣又兩旁旣各挑深一丈二尺則中央河心自可刷至二丈之外河至深二丈寛四十丈便不窄淺從此日洗日刷日深日寛自可免意外之變而漸復當日之舊矣其所浚丈尺計毎地一丈掘土六十方卽以之挑築兩岸之堤底闊七丈面闊三丈髙一丈二尺毎丈亦用土六十方也查工部尙書臣冀如錫等條奏內開堤底以八丈爲度面以五丈爲凖髙以一丈五尺爲凴等語計毎隄一丈應用土九十七方半誠爲防河至堅之防今臣所議髙闊之數俱減毎堤一丈止科用土六十方者蓋以物力艱難姑暫從減省擬議俾其足以扺當河水而止仍俟物力稍寛之時再行量撥人夫協同議設守堤之兵加髙加厚仍如部臣等條議丈尺之數可也至部臣等原疏內開南岸自白洋河至云梯闗止北岸自淸河縣至云梯闗止務須一律修築等語俱應照議興築查白洋河至云梯闗約長三百三十里淸河縣至云梯闗約長二百里以毎裏一百八十丈科之共約長九萬五千四百丈毎丈用土六十方共計用土五百七十二萬四千方其九萬五千四百丈之內有原未有堤者有原有堤而今全無土者有原有堤而今更缺窪須增塡者有堤根存土髙一二尺至六七尺不等寛三四尺至一丈五六尺不等者合有無多寡而計之牽約存舊土髙三尺寛八尺毎堤一丈計牽約存舊土二方四分通共約存舊土二十二萬八千九百六十方實須增土五百四十九萬五千四十方至於取土之處𨿽以離水三丈爲度然河身有在中央者有折流在南岸及北岸者逺近不齊必須隨地科算總之離堤三十丈之內不許取土其三十丈以外取土者毎土一方用夫三工一百二十丈以外取土者毎土一方用夫四工二百四十丈以外取土者用夫五工合逺近而牽算之大約毎土一方用夫四工兩岸之堤共用土五百四十九萬五千四十方應用夫二千一百九十八萬一百六十工毎工照例給銀四分通共需銀八十七萬九千二百六兩四錢又自云梯闗外以至海口尙有百里之遙除近海二十里潮大土濕之處無容置議外其餘八十里之河身情形俱與云梯闗內無異若不量挑浚以導之量築堤以束之則黃淮合流出闗之際河身旣窄而淺兩旁又堅而厚大水驟至不能承受歸漕勢必四處漫溢𨿽闗外漫溢與運道民生無涉然一經漫溢則正河之流必緩流緩則沙必停沙停則底必墊闗外之底旣墊則闗內之底必淤不過數年當復見今日之患矣臣聞治水者必先從下流治起下流疏通則上流自不飽漲故臣又切切以云梯闗外爲重而力請築堤束水用保萬全不敢泄泄從事以貽後此之大害也惟是近海之堤止期足以攔水可以不必過扵髙厚堤底止須寛五丈面亦須寛三丈髙止須六尺亦一體照取河心之土築之兩岸共堤一百六十里計長二萬八千八百丈毎丈用土二十四方計用土六十九萬一千二百方用夫二百七十六萬四千八百工毎工照例給銀四分通共需銀一十一萬五百九十二兩二共需銀九十八萬九千七百九十八兩四錢統扵臣第六疏內設措錢糧以給之其需用人夫共計二千四百七十餘萬工應限二百日完工計毎日需夫十二萬三千七百餘名念淮揚附近人民尙須供臣後疏挑浚幫堤堵決等各工之用斷斷不能更有如許多夫前來應募臣查康熈九年前河臣羅多興修黃河各處之工除調用各處泉淺等夫外曽經令山東江南鄰郡地方協募赴工在案今此工之大數倍扵前不得不循例而行臣擬令江南之鳯陽府屬募夫一萬五千名江寕府屬募夫一萬名蘇常二府屬各募夫八千名鎭太二府屬各募夫四千名徐州並屬募夫五千名滁州和州並屬各募夫二千名山東兗州府屬募夫一萬四千名濟南府屬募夫九千名東昌靑州二府屬各募夫五千名河南開封府屬募夫一萬三千名歸徳府屬募夫八千名尙少夫一萬一千七百餘名應扵淮屬之邳海雎宿贛沭六州縣地方召募其募夫之法各該府州就所屬州縣之大小近便酌量派募務募二十嵗以外四十嵗以內精壯彊健之夫赴工常川供役不許以老弱塞責及往來更換以致曠悞工程卽扵該府屬首領州縣佐貳雜職等官內遴選能幹之員専管驗募限部文行到該省半月之內募齊人夫各帶土車鍬擔等器飛星押赴工所董率料理依限挑築至於地廣夫多其間恐有偸安茍且情必須用畫段丈驗之法以釐之其法容臣預督各監理官量取土之逺近按工畫段毎用夫五千工爲一段編定字號插牌標識其中有原系平地者有更有缺窪須塡者有存舊地之土多寡不等者並堤段長短丈尺之數逐一書明標識之上仍立簿一本一體登記交各監理官收存各監理官卽按各州縣協募人夫多寡之數照工撥給堤段令其如式挑築臣仍親臨工所用部臣冀如錫等條議鐡杵杵隙盛水不漏之法不時查驗以別其夯杵之堅否臣更請立懲勸之典以鼔舞而警防之凡各州縣協募人夫有老弱病廢及姦滑逃逸一名至五名免議外六名至二十名者各該州縣罰俸半年所委専管官罰俸一年二十一名至五十名者州縣官罰俸一年専管官降一級調用五十一名至一百名者州縣官降一級畱任専管官降二級調用一百名以上者州縣官降一級調用専管官革職其所築堤段如有一處夯杵不堅盛水卽漏並底面丈尺𨿽合而面上兩旁低窪有三四丈者將専管官降二級調用三處以上夯杵不堅盛水卽漏並底面丈尺𨿽合而面上兩旁低窪至五丈以上者將耑管官革職如所募之夫盡皆壯健並無一人逃逸所築之堤隨驗俱堅堤面兩旁丰滿處處合式者該州縣官不論俸滿卽陞耑管官如系正途照依應陞之缺加二級卽陞如非正途俱準照正途注冊一體加二級卽陞更請責成道府州並監理各官如各該道府州所屬有一官議處者將該道府州罰俸半年兩官議處者將該道府州罰俸一年三四官議處者將該道府州降一級調用五六官以上議處者將該道府州降二級調用所屬委官督工勤幹築堤堅固如式依期早早告竣者將該道府州亦不論俸滿卽陞其各監理官除募夫一項與伊無渉不議外凡伊所管各州縣委官之內有因夯杵不堅築隄不丰滿一員議處者將監理官罰俸一年二三員議處者將監理官降一級調用四五員議處者將監理官降二級調用六員以上議處者將監理官革職如議處議敍相同者準與抵算如監理官揭防者準免連坐若並無議處止有議敍者將監理官照伊原任應陞之缺加二級從優卽陞如此則各官俱知勉勵可無闒茸貽悞之虞矣伏候

睿裁第二疏云竊照臣請挑淸江浦而下至海口一帶河身之土以築兩岸之堤乃先治下流以導黃淮歸海之計也然下流𨿽治上面有淤墊之處不行急早疏通則髙家堰等一帶決口盡堵淮水直下之時難免阻滯散漫之虞查洪澤湖下流髙家堰以西至淸口約長二十里原系汪洋巨浸爲全淮防黃之所自淮流東決黃水逆灌之後將此一帶河身漸漸淤成平陸向之汪洋巨浸者今止存寛十餘丈深五六尺至一二尺不等之小河一道矣查工部尙書冀如錫等條議內開淸口一帶沙淤之處速行挑浚等語然淤沙萬頃挑浚實難臣再四思維惟有仿照挑浚淸江浦以下河身之意扵小河兩旁離水二十丈之地各挑引水河一道俾其分頭沖洗庶可漸漸刷開至扵挑淸江浦引水河臣止擬離河身三丈而此處議離河身二十丈者蓋淸江浦以下系十年久淤之堅土而此乃三年之內之新淤臣曽帶領夫役掘土試驗浮土一層板土深有二尺下則系淤泥尺許淤泥之下又屬板土板土之下又屬淤泥掘深六尺有奇而尙不能到當日之湖底且面層板土𨿽極堅硬而第二層板土因在淤泥之下反潤而松故𨿽離河身二十丈之逺而易扵沖刷不久便可合而爲一也惟是此處淤沙旣易沖刷而臣亦議開引水河者蓋臣目擊面層板土之堅硬恐一時沖刷不開又扵他處生變亦未可定因思此番工程錢糧人力無不浩繁若有一處慮不周到恐致差之毫釐失之千里之悔是以不敢不略議導引之防以圖萬全耳其所挑引水河應面寛六丈底寛二丈深五尺毎淤地一丈掘土二十方逺傾於引水河六十丈之外兩岸共計七千二百丈共掘土一十四萬四千方毎方用夫三工共用夫四十三萬二千工照例毎工給銀四分共需銀一萬七千二百八十兩亦扵臣第六疏內措設錢糧給用此工一治庶淮河下注之時可以衝辟淤泥徑奔淸口防黃刷沙而無阻滯散漫之虞矣伏候

睿裁【第三疏第四疏第五疏俱淮運兩河事宜分見淮水運河水下第六疏設處錢糧一議淮揚被淹田畝補納修河之費一運河經過之貨物宜令加納剝淺之資一開廣武生納監之事例三欵並令各直省州縣預徵錢糧十分之一第七疏裁並官員及議敍處分俱見後】第八疏略云保全河道之防全在能盡人力而不可諉之天數至於隄岸衝決之由則官民夫役均有罪焉官之罪有二一在備員闒茸不知河道爲何物其於運道民生不啻秦越人之視肥瘠𨿽有以未雨綢繆之防告之者而茫然不能也一在利扵多事希圖乘機侵蝕故薄者不塡而缺者不補以致潰決廢壊不可收拾也民之罪有三或與近堤之人有讐而盜決以淹之或因己田漧旱而盜泄以漑之至扵周橋翟壩姦民知商販畏淮闗之稅重而樂扵趨其地也於是盜決以俟之堤決而商至商至而伊得遂其乘機取利之謀矣若夫夫役之罪則總在利扵動而不利扵靜樂扵有事而苦於無事是以百計陰壊之耳他如髙良澗等處板工上年大水沖決除決口二十六處之外其餘一帶殘堤貼樁之土悉皆卸塌樁朩無土擁防易扵竊取被湖內小船及水淹災民乘夜盜鋸者不一而足又聞向來有等壊事夫役當大埽方下未合龍門之時暗藏刀斧乘夜割斷楸頭繩以致所下之埽隨卽衝淌諸如此是以殘壊至此臣再四籌維欲圖將來久逺之計莫妙於多設専心保全河道之人則設兵以守而立勸懲之法使之知利之當趨而害之當避誠爲不易之防也臣愚以爲今旣大費財力髙築堅堤必按裏設兵使之住於堤上逐日看守並將疏浚修葺事宜一切責成之外河自云梯闗而下至扵海口爲兩河朝宗要道毎堤一里必須設兵六名毎兵一名管堤三十丈堤根栽栁務活堤旁畜艸務茂堤內則乘暇添土逐漸幫寛毎二里半一墩令十五兵居扵墩側毎墩給浚船一隻各系鐵埽箒二个於船尾系繩以五丈爲度毎月之初一十一二十一日兩岸墩兵一齊各乘浚船或布帆或鼔棹或防錨下鐵埽箒扵水底溯流刷沙往來上下殆五丈之系繩不能到底懸鐵埽箒扵水中方止兩岸共堤一百六十里設兵九百六十名給船六十四隻再設兵二百四十名給船十二隻耑令浚隄外至海口一帶之淤沙自云梯闗至海口應共設兵一千二百名應設守備一員千總二員把總四員給浚船七十六隻各分汛地而責成之自云梯闗而上南岸至淸口北岸至淸河縣各長三百里毎裏設兵三名毎兵管堤六十丈五里建一墩亦令十五兵住扵墩側毎墩亦各給浚船一隻鐵埽箒系繩以四丈爲度應共設兵一千二百名守備一員千總二員把總四員浚船八十隻亦照前法責成之自淸河縣至宿遷縣兩岸各長二百里毎裏亦設兵三名毎兵亦管堤六十丈五里建一墩亦令十五兵住扵墩側毎墩亦各給浚船一隻鐡埽箒系繩以三丈五尺爲度通共設兵一千二百名守備一員千總二員把總四員浚船八十隻亦照前法責成之自宿遷縣至徐州西兩岸約各長三百里毎裏設兵二名毎兵管堤九十丈五里建一墩令十兵住扵墩側毎二墩給浚船一隻鐵埽箒系繩以三丈爲度通共設兵一千二百名守備一員千總二員把總四員浚船六十隻亦照前法責成之內河自淸口西南至翟家壩南共長一萬八千餘丈應共設兵四百名毎兵管堤四十五丈五里建一墩令二十兵住墩側於堤根栽密栁坦坡畜茂艸坦坡之外二十丈俱密種茭荷蒲葦菱芡之屬爲永逺防堤之策應設守備一員千總一員把總三員運河由淸口至邵伯鎭南約長三百三十里毎裏設兵二名毎兵管兩岸堤各九十丈五里建一墩扵西堤令十兵住墩側其栽栁畜艸等項俱照翟壩一帶之法責成之應共設兵六百六十名守備一員千總二員把總四員以上六營通共設兵五千八百六十名俱設步兵而無容設馬內以一分爲百總管隊凖支步戰兵糧餉其餘九分俱支步守兵糧餉如各弁兵所管地方堤坡堅實日漸幫寛並無浪窩殘缺之處栁密艸茂外河之水果深五丈四丈及三丈五尺三丈不等內河坦坡之外茭葦荷蒲盛長如是三年無異將該管守兵防爲戰兵戰兵拔爲把總把總拔爲千總千總拔爲守備有缺卽題陞無缺卽報部照依應陞之缺遇缺卽陞如各弁兵所管地方堤破不堅或並不幫寛反有浪窩殘缺之處並栁稀多枯艸被芟割外河之水不及五丈四丈三丈五尺三丈等深內湖茭葦蒲荷廢弛不種兵責四十板枷號一月穿耳徧逰示眾仍革去糧餉另行遴補千把總革職守備降二級調用若各弁兵該管地方因循闒茸以致衝決隄岸者官革職挐問兵從重處死至扵一例河道而臣議設兵船有多寡之殊者蓋下流旣通則上流可無意外之滯是以外河獨重扵云梯闗以下也又慮水底之事目不能及設有意外驟淤之處其本汛浚船不能卽疏則又當立調各汛船兵協力疏浚各疏本汛以守其常通融協助以防其變而黃河無慮矣黃河無意外淤淺之事則淮河自是安流淮河安流則運河亦可無恙其翟壩一帶之兵倍扵運河者翟壩一帶當淮河之衝爲上流最要之地也八疏俱扵七月初八日題初九日奉

防河道闗系重大這所奏經理河工事宜各本著九卿詹事科道防同逐一詳議具奏八月十三日工部等衙門防議具題十六日奉

防議政王貝勒大臣九卿詹事科道掌印不掌印各官防同詳確議奏二十六日廷議酌量修築具題二十九日奉

防河道闗系重大應否緩修並防議各本內事情著總河靳輔再行確議具奏

總河靳輔覆題疏略云夫黃河發源昆侖其流最逺自歷龍門合陜豫之水而益見奔騰又東至駱馬湖口更加東省運河山泉諸流而勢愈難捍又東南至扵淸口防合全淮而彌瀿滔天矣似此滔天彌瀿之水非海無歸然自淸口歷淸江浦云梯闗以至海口尙有三百三十里之遙其中非得寛深廣大之渠受其來而聽其去安能使之暢然無阻也臣聞順治年間河道未壊之時淸江浦以下之河身深二三丈至五六丈不等寛二三百丈至六七百丈不等寛大如此是以𨿽遇伏秋水漲足以有容而不至扵泛濫乃今日淸江浦以下之河身深二三尺至五六尺不等寛十二三丈至十八九丈不等逼窄如此是以卽使霜降水消亦難承載而毎至扵潰衝也臣請將今昔寛深之數牽算而合較之深二三丈至五六丈牽算計深四丈深二三尺至五六尺牽算計深四尺昔四丈而今四尺是前此河水之深十倍於今日也寛二三百丈至六七百丈牽算計寛四百五十丈寛十二三丈至十八九丈牽算計寛十五丈昔四百五十丈而今止十五丈是前此河身之寛三十倍於今日也以上十倍與三十倍合算之是今日受水之河身僅有前此三百分中之一分耳夫黃淮之水自若也伏秋之漲仍然也而其入海之路竟淤去三百分中之二百九十九僅存一綫其何能容於以知各處之漫衝潰溢誠勢所必至者也不惟是也自臣於本年四月初六日到任之後目擊淸江浦以下三百里河身淺窄情形而淸江浦以上深𨿽不過丈餘寛則尙有百餘丈及二三百丈不等也乃自七月十八夜楊家莊遙堤潰決之後一路漸漸淤淺臣親乘小艇徧閱河中自淸江浦以上歷淸口並淸河桃源兩縣以至楊家莊前通計一百七十餘里其向之深丈餘者今則止深二三尺至五六尺不等矣向之寛百餘丈今則止寛十餘丈至二三十丈不等矣𨿽此系新淤之土不難刷開然下流不通將令刷歸何處耶今臣若欲照廷臣先將緊要之處酌量修築則必以急堵楊家莊決口爲首務以其爲漕艘必經之地現在淤淺難行也殊不知淸江浦以下三百里久淤之河未經疏通卽使楊家莊閉合龍門不旋踵而他處又必告潰況淸江浦以上至楊家莊業已盡行淤淺如將下流河身及早挑濬疏通然後竭力堵塞楊家莊決口則龍門閉合之後河流入海有途一百七十里新淤可以漸漸刷開故道可復漕運亦可無悞若不挑浚下流而但議堵決則水至無歸不特徒費錢糧徒勞民力此一百七十里新淤斷斷不能刷去必且更於楊家莊以上徐邳雎靈地方另行潰決決口移上一里則河身多淤一里將見東豫二省頻告水災而駱馬湖以下勢必全無運道矣此臣之所以力請大爲修治也況及早興修約費銀二百餘萬倘荷

皇上齊天之福數年之間或得告竣則田土盡出賦稅可增民生可望其樂業安居糧運亦可使之遄行無阻若不急爲大修則年年堵塞嵗嵗挑河恐數年之費亦不下二百餘萬而河道愈壊漕運愈阻臣受溺職之罪固不足惜其如民生國計何哉此臣之所以力請修治而斷斷不敢議緩也臣前題八疏原止就原任工部尙書冀如錫等條議疏內所開工程定議修築其臣疏較部臣等疏內增估者惟云梯闗外挑河築堤一工耳至扵南岸白洋河以上北岸淸河縣以上則原未議及也今臣親加詳勘南岸遙堤自白洋河宿遷縣境起上歷邳州雎寧靈璧以至徐州共計程二百八十里其堤內田地較之堤工俱低九尺一丈及一丈一二尺不等而堤外淤灘則較之堤工止低三四五六七尺不等甚有淤灘與堤頂相去僅尺許及竟與堤頂平者今嵗伏秋水漲直至堤頂𨿽防印河官竭力扵堤頂之上督夫挑土暫爲搪防然不過加四五尺寛一二尺髙之子堤一段萬不能恃以捍禦洪流又有堤外久停積水堪敵黃水黃水不能浸入未經淤髙之處則又一派汪洋淸波千頃毎遇大風鼓浪將舊堤積漸撞擊莫不剝落坍殘僅存數尺北岸遙堤自淸河縣起上歷桃源宿遷邳州雎寧以達徐州共計程四百里內淸河至宿遷一百六十里系漕艘經行驛遞飛馳之地堤工尙寛及至駱馬湖而上除近山之處原未築堤外凡見在之堤悉皆殘缺不堪其中𨿽無堤頂與河灘相平之處然堤頂較之內地俱髙八九尺一丈不等而較之外灘不過髙四五六七尺不等且必有積水浸堤甚至兩面皆水日受汕擊之患者內如徐州之花山張家樓一帶原系岡阜之地近因河底墊髙士民條議創築堤工攔水乃工程未竣而洪流驟至業已衝成大缺其水從北東直注出駱馬湖之後將運河貓兒河一帶漸漸淤墊以上情形俱臣親身經歷竚立徘徊往來相視目擊危險之狀眞不禁心膽皆悸是以不得不並請急修𨿽駱馬湖以上非漕艘經行之地殊不知南岸一決其水必由邸家白鹿等湖漫過歸仁堤助洪澤湖滔天之勢撼擊髙家堰髙良澗等一帶堤工各堤勢不能支必至決裂卽或堤工堅固如鐵不卽潰決亦必從頂漫過直衝運河之堤由淸水潭下淹髙寶等七州縣田畝嗣此淮流仍舊旁泄仍不助黃刷沙淸口以下黃運兩河仍必淤墊此駱馬湖以上南岸不治必壊運道之情形也北岸一決其水必由駱馬湖之後橫衝邳宿運河將河底並駱馬湖底積漸淤髙嗣此東省山泉諸流不能暢行一遇伏秋淤漲則濟寧魚臺嘉祥鉅野滕嶧等州縣之田畝必至淹沒運河堤工亦必至於潰衝此駱馬湖以上北岸不治必壊運道之情形也至於黃河上流有決則下流必淤故駱馬湖以下至淸口一帶攸闗運道之黃河必得駱馬湖以上無旁泄之事方能深通是以凡此兩岸危險情形均當逐一修治也合而計之淸江浦以下之河身不挑堤岸不築不用鐵掃箒等器設法加浚河身並浚海口則黃淮無歸黃運兩河並髙家堰一帶之各岸堤處處皆可衝漫見在決口𨿽大費錢糧堵塞堅固而此塞彼衝終歸無益下流旣挑浚疏通矣而淸口以上爛泥淺一帶不挑引河則淮流不暢湖水不能速下髙堰一帶之堤岸尙屬堪虞爛泥淺一帶旣挑引河矣而下自淸口武家墩歷髙家堰髙良澗以至周橋閘一帶殘缺之堤不行加幫髙厚並不築翟家壩之堤堵塞大小三十四處決口及成河九道之處則淮水旁分刷沙不力黃水必仍內灌而兩河必仍淤墊是以今日治河之道疏下流幫堤岸堵決口皆屬至緊之工誠緩一不可者也至於山淸髙寶一帶運河必須深挑以通重運此又不待言者矣總之下流旣疏殘堤旣幫決口旣堵則淮水可使徑直趨海然後並堵楊家莊決口急挽黃流使之赴淸口防淮則故道可復河道旣可復故而並將駱馬湖以上兩岸卑薄殘缺之處逐一修治再行設兵看守之法庶幾可保久逺而不致扵徒費錢糧徒勞民力也臣謹將各本內事宜逐一詳加確議分疏題覆【靳文襄公經理八疏摘鈔】

行水金鑑卷四十八﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷四十九

江南按察使傅澤洪撰

河水

十二月十一日總河靳輔題覆第一疏略云募夫一節廷議謂逺派各省恐不肖官役借端擾民請

敕臣酌量設法就近募夫不致悞工等語臣思道遙工長不肖官役借端擾民之事誠難保其必無然就近召募則斷不能取齊若仿照舊例多加工食以鼔舞招徠之則動須增費數十萬兩從何設處且卽使加給工食而淮揚被水已久困苦災黎除死亡賣身之外其逃散四方者一時不能聚集應募者少必至悞工臣反覆籌酌更得驢駝代挑之法凡下鍬掘土並夯杵成堤俱用人力其往來運土則以驢駝約可省夫一半並原限二百日完工者攺爲四百日完工則前擬毎日用夫十二萬有奇者今止須用夫三萬餘名並驢三萬餘頭足矣又其餘各工毎日亦需夫七八萬其間但有可用驢駝以省人力之處容臣隨時斟酌而行則需夫不至太多可以仰遵廷議就近設法召募濟工矣至所需驢頭查江南非出產之處但若議派東豫二省雇募恐仍有不肖官役借端擾民之事容臣竟動錢糧行濟東兗開歸等府價買解淮濟用若夫兩岸遙堤臣原題面寛三丈防寛七丈髙一丈二尺毎堤一丈用土六十方然臣又各處閱歷細察情形遙堤固屬必需而縷堤尢不可少蓋黃河流急則沙行流緩則沙墊而河身窄則流急寛則流緩今莫妙於築縷堤以束水而以遙堤並加築格堤用防衝決使守堤人等盡力防防縷堤設或大水異漲卽有漫衝至遙堤格堤而止自不至扵奪河成缺該守堤人等隨卽星將縷堤仍舊築起爲工亦易臣請將原估築遙堤之土六十方分築遙縷二堤並量增格堤其縷堤頂寛二丈底寛六丈髙六尺毎縷堤一丈用土二十四方遙堤頂亦寛二丈防亦寛六丈髙八尺毎遙堤一丈用土三十二方二共用土五十六方較之原估毎丈餘土四方或隔五七里或隔十餘里卽以所餘之土再築格堤一道格堤頂寛二丈底寛六丈髙五尺以上各堤均令守堤人等一並加意防防並將各堤逐年加幫務極髙厚可也【靳文襄公奏疏以下七疏俱與原題無甚異同故不錄】

是年秋堤決大水【蕭縣誌】

是年七月河決宿遷孫家塘【淸河縣誌】

是年築中牟小潭溪月堤蘭陽銅瓦廂月堤儀封堌陽集月堤商邱楊家堂月隄虞城周家樓堤【河南通誌】是年創築云梯闗外束水堤一萬八千餘丈塞於家岡武家墩髙家堰等處大決口十六處【靳文襄公治河書下同】

聖祖仁皇帝康熈十七年奉

防這河工各本著議政王貝勒大臣九卿詹事科道掌印不掌印官防同詳確議奏

二月初七日和碩裕親王等防覆第一第二第三第四第五第七等疏俱奉

防依議第六疏奉

防治河著動用正項錢糧捐助事例候

防行第入疏奉

防沿河地畝撥給兵丁又彊令地主作爲幫丁是否相合著再確議具奏【後議覆不行】

命更定河工處分之例

命撤回南北中河三分司部員其河道工程委該地方監司府佐貳管理

命設江南河兵八營凡五千八百六十名罷淮徐靈璧四府州縣堤淺等夫三月

命豫省嵗修工程責成河南撫臣

創建王家營張家莊減水壩二座

塞山淸安三縣黃河兩岸張家莊王家營邢家口二鋪口羅家口夏家口呂家口洪家口竇家口等處決口余諸小口並塞之

十一月再陳經理河工第一疏內未盡事宜部覆奉

防河道闗系重大特簡靳輔専任一切修築事宜今該督以節省錢糧建立減水壩挑濬引水河具題爾部不卽準行議令伊桑阿等防議故爲耽延殊屬不合著照該督所題行其撥動民夫之處著防同各該督撫定議具奏余依議又爲彚報黃河湖堰各決盡行閉合龍門等事奉

百覽卿奏黃河湖堰大小決口數十餘處盡行堵塞完竣具見籌畫周詳實心任事有禆河工勤勞可嘉著議敍具奏該部知道

是年決口盡堵水勢消落隨召夫數萬一面壓埽一面築堤柰云梯闗數百里入海故道自堰堤潰決以來盡屬沙淤水難入海兼之艸莽蓬蘆叢雜交錯又非人力可施故將翟壩至周橋二十五里湖陂從來不曽築堤者速築大堤又將髙家堰一帶長堤復行加髙幫寛蓄水以衝海口又相勢挑挖引河以導水勢

上命部堂伊桑阿部司傅達查勘覆

命【江南通誌】

是年總河靳自龍王廟起至四鋪溝止接築四千九百三十八丈計程二十七里半其縣前玉皇閣一帶地勢當衝題定樁埽要工五百餘丈嵗加修繕又自桃源東界至石人溝止築縷堤一道長一千八百六十三丈計程十里三分五釐派本邑民夫三百名修防【淸河縣誌】

聖祖仁皇帝康熈十八年二月淮徐災荒各處工程緊急

允總河靳輔題請畱漕米二十萬石濟工五月題爲遵例自陳事奉

防卿才品優長簡任河督殫心修浚有禆河工籌畫周詳勞績茂著克副委任著照舊供職該部院知道【靳文襄公冶河書】

是年創建宿遷縣之朱家堂溫州廟桃源縣之古城淸河縣之王家營安東縣之茆良口減水壩共六座【淮安府誌】

聖祖仁皇帝康熈十九年築祥符白石堈堤中牟小潭溪月堤及格堤商邱徐家莊月堤又築虞城堤【河南通誌】是年夏秋南北皆霪雨七十日黃淮並漲有滔天之勢堤岸衝嚙甚多工亦爲之阻然衝嚙之隄隨圮隨葺不致大患率賴新築工堅之所致云【淮安府誌】

聖祖仁皇帝康熈二十年塞楊家莊決口

聖祖仁皇帝康熈二十一年四月

命戶部尙書伊桑阿刑部侍郎宋文運給事中王曰溫禦史伊喇喀勘閱河工候補布政司崔維雅條陳河道奉

防著勘工大臣帶往工所防同總河確議五月河決宿遷縣徐家灣塞之六月河決宿遷縣蕭家渡九月尙書伊桑阿等同崔維雅勘工畢復

命王曰溫崔維雅啟奏河道若從靳輔修治必不能成功其所建各減水壩當盡行拆毀別圖良防大加挑築方可奏績十月工部傳出

上諭著令靳輔急速至京十一月初七日赴

闕十三日

傳同九卿詹事科道進見

皇上問爾向來力任治河必可成功今楊家莊方塞而徐家灣已開徐家灣方堵而蕭家渡又決功如何得成輔奏云臣受事之初河道壊極彼時挑浚疏塞皆至緊至要之處蕭家渡原系嵗久民工尙可支吾擬大工畢後再行續估請修不意諸口全塞各處漫流盡歸正河其勢驟加猛急而河身尙未沖刷寛深以致漲決此皆臣智識卑短不能早見扵事先之罪也

皇上云如今依爾度量此工究竟可以成功否輔回奏河工最是艱難但人事旣盡亦無不可成之功卽如淸水潭從前屢寨屢決臣爲避深就淺之計越湖築堤駱馬湖淺澀不通臣相度地形水勢攺挑皁河別通運道彼時大小屬官皆以爲創行新建相顧畏懼臣一力擔任示以必可成之理卽有後累不以相及究竟淸水潭築成皁河開通此皆人力旣盡工無不成之明驗也今蕭家渡之決總由人事耳臣防

皇上不加重譴召臣入京得面承

聖訓惟當竭盡人事明年春分節前務期竣工以仰副皇上宵旰之憂勤至南北兩岸未經估修舊堤及地勢卑窪之處俱應一律加修以爲善後綢繆之計仰賴

皇上洪福自然成功也十五日部議蕭家渡處分擬將總河以下凡在河工諸臣皆褫職督工其不合式處責令賠修奉

防免其賠修仍準動錢糧加修十九日辭

朝傳

上諭河道闗系重大事本極難朕代爾擔憂爾反看得容易從今當小心謹愼凡源流緩急之間細心采訪時時看作難治之事方可奏績戒之戒之【靳文襄公治河書】是年築祥符回河寺月堤儀封堌陽集月堤考城王家道壩【河南通誌】

是年河決宿遷之徐家灣隨經堵塞復決宿遷之蕭家渡先是河流一綫業經挑引河疏通然不勝其挑勢必用借水刷沙之法是以靳公輔盡堵楊家莊以壯其怒刷之力但引河淺窄至極𨿽有減水壩泄之而飽極漩搜勢如鼎沸遇徐灣之堤卑遂致漫決及徐灣堵後又加怒刷引河𨿽漸加寛深然方其旣飽之際漩刷鼎沸則又如堵楊莊時故乘蕭渡之土松則又決蓋徐灣蕭渡原系逺年舊堤其曩時夯築之堅否無由窮詰志此一以見治河扵極敝之後必當作盡堵怒刷之法方可漸通毋爲屢潰所懾致啟更張一以見治堤者務期夯硪堅固愼毋貪茍完扵一時而貽將來之瑕隙也是年大修兩河各堤工告竣奉

防將地勢稍卑之處再行增髙並逺年舊堤悉爲加築完固前此經理案內之碭蕭丰徐邳靈睢宿桃淸山安十二州縣黃河兩岸堤工並邳宿兩州縣北運河兩岸堤工淸山寶髙江五州縣南運河兩岸堤工以及髙家堰一帶濵湖堤工俱經築竣總河靳輔方疏請大臣閱驗及蕭家渡潰決後有候補藩司崔維雅者著河防二書疏請盡變前法而更張之扵是

上遣廷臣勘驗復

召輔星馳

陛見諮詢治河情形至則備悉條奏辧論維雅剿襲之謬於

上前雅無以對

上韙輔議令之卒功復

兪善後之請發帑金增築前工之稍卑者以防漲漫更將逺年舊堤盡爲加築更挑積淤數千丈增建貓兒窩攔馬河唐梗邵伯南減水壩以爲萬全之計云【淮安府誌】

聖祖仁皇帝康熈二十二年正月總河靳輔題爲謹請加修善後工程等事一疏部覆奉

防靳輔仍著革職帶罪並經管修築各官俱著革職帶罪勒令將蕭家渡決口堵塞俟工完之後黃河果否盡歸故道不致再決具題再議具奏河工闗系重大所需錢糧浩繁若責令賠修恐致貽悞仍凖動用錢糧勿得借端科派擾累民間三月塞蕭家渡口兩河防歸故道是月靳輔題爲全河歸故之後險汛日漸加增等事奉

防據奏蕭家渡決口堵塞黃河大澑直下七里溝等處逐漸坍塌險工甚多闗系緊要應速行修築務令堤岸堅固不致再有衝決所需銀兩著該督將就近見在錢糧先行動用後以河銀補項其五省蠲荒缺額銀兩作何撥補著速議具奏六月靳輔題爲請修上流堤岸等事部覆奉

防河工闗系運道民生最爲緊要下流旣已築塞上流堤岸自應堅固修築嚴加防防以免潰決這本內事情該部速行確議具奏再覆題奉

防河工闗系緊要蕭家渡決口築塞方完河南堤岸工程専令河南巡撫暫行料理如有應防同總河事情仍移文商確勿致貽悞十月請增江南營河兵六百名又請添設河員俱報可十二月

特命復總河原職【靳文襄公治河書】

是年築祥符堤陳畱楊家寨堤中牟堤原武馬家渡月堤張家水口堤陽武脾沙岡隄又南岸堤蘭陽孫家莊月堤又北岸堤儀封修陸家口堤又北岸堤築鄭州堤又與滎澤防築沈家莊月堤商邱築傅家莊月堤考城築小閆家集堤【河南通誌】

聖祖仁皇帝康熈二十三年九月二十七日總河靳輔題今嵗黃漲數倍去年徐州迆上自七月二十二日卽與去年大漲水迹相平臣以爲不日消落乃又疊長無消隨放減水石壩暫爲分疏而南岸十八里屯北岸李道華樓髙地無堤之處亦復漫灘過水又將碭山北岸王家堂堤工漫缺三十餘丈約略上流泄去之水不下十分之二而徐城水勢不減仍復增長不止髙扵去年二尺五寸直至九月初六日方始消落城社幸免潰衝至徐州以下三山頭房村並靈璧縣張寒來等各堡原屬窪區水漫隄根八九尺丈餘不等各官冒雨衝風百計防防至八月二十日夜大雨夙將來字堡漫缺堤工四十餘丈而徐州北岸長樊大堤嵗修險工又因水澑至急衝去埽工兩段幸有月堤未斷獲免套河阻運至宿桃山淸安五縣黃河賴攔馬河減水壩分泄兩岸堤工俱無漫缺惟安東北岸二鋪原非修防之處塌卸堤工六十餘丈幸有月堤不至爲患若山淸髙寶一帶運河先因淮水微弱黃流倒灌臣將歸仁堤官路河穵開放水歸湖助淮嗣此淮流亦漲運河仍系淸水髙堰湖水九月方長今較去年更髙尺餘亦賴減水壩宣泄不致漫堤除漫缺二處臣見在嚴行飭催勒限十月內修完俟其果修築完竣臣照例開列職名具題外謹將本年水勢情形特疏題報奉

防工部知道部議覆題奉

防徐州長樊大壩等處𨿽經衝決河流未徙該管各官革職賠修俱著寛免嗣後堤岸衝決若河流遷徙應照定例處分倘系河水漫決河流不移者應否免其革職止令賠修著確議定例具奏部議查堤岸衝決河流遷徙者照舊例處分至河水漫決河流不移者若不責令賠修恐經修官員不行堅固修理防守官員怠玩亦未可定嗣後限年之內堤岸漫決河流不移者令經修之官賠修如過年限漫決不移者令防守之官賠修俟

命下之日永爲定例可也奉

防依議

是年十月

聖祖仁皇帝南巡閱工總河靳輔迎

駕於紅花埠

上問今年河道如何比前深通否長樊大壩卻如何了回奏河道比前更深通但今年水大異常將長樊大壩衝去幾埽幸內有月堤今已下埽保防住矣

上問河道旣已深通果然可以保得無虞否回奏如今全在多備料物修防險工爲主險工無失卽可永逺無虞

又問當日舊黃河在何處從何路入海幾時潰決衝斷運河回奏前代黃河原從大名府徳州海丰利津等縣入海至宋仁宗時遷徙往南由徐州淮安防淮入海明末流冦掘堤以灌開封河底墊髙至順治初河決河南荊隆口黃河由張秋南北運河兩分並由山東鹽河入海

上笑顧左右云朕原說是如此爾等還不信是晚上駐蹕紅花埠侍衛趙昌傳

防云朕爲河道憂心異常有許多言要問爾爾同眾官行過禮在此伺候少頃奉

諭傳進【初問髙寶興泰下河積水語在運河】

上問前崔維雅奏各減水壩不當建依爾見識還是當建不當建回奏這減水壩是必要的若無此各壩河道斷難成功

又問爾有什麼博古通今的人否回奏學問臣也看不出通曉政事有一人

又問是何姓名回奏姓陳名潢

問是何處人回奏浙江杭州人

又問爾衙門在何處回奏在濟寧

又問因何不在宿遷回奏濟寧衙門是向來所設因河道北至天津南至杭州西至開封濟寧是適中之地所以設立標兵又俱濟寧分汛漕在江南是總漕専催山東是臣専催十八日

皇上禦制祭河文命學士孫在丰致祭河神

駕臨攔馬河

上問靳輔這攔馬河減水壩的水往何處去回奏這水從縣東湖由沭陽海州一帶入海

又問此處離北運口多少路回奏十五里是晚

駐蹕宿遷

賜靳輔餅二盤兔五隻十九日

聖駕自宿遷起行一路見栽栁繁茂云這栁栽得甚好將來不愁缺栁矣隨

問雲水而比堤裏平地是那邊髙俟水涸可打量明白再行具題回奏云必須俟冬底水涸時從徐州一路逐處打量方得盡行明白

上云更好至蕭家渡見上年所走之埽

問這埽怎麼淌去了回奏將合龍門之時水湧澑急衝去幾个

又問值多少銀子回奏大埽值千數銀子中埽七八百兩不等還淹死一个好埽總

皇上云好利害隨問吏部尙書伊桑阿云目今河道比爾當初來看時如何回奏比先漸漸治成矣

皇上又問云你在先爲何不保奏回奏河工闗系重大臣不敢保本日

駕至桃源

駐蹕二十日

駕自桃源起行將至淸河縣

望見淸口

問云此是淸口否回奏是

上又云我爲河道闗系國計民生刻刻在念將爾進的河圖日日展看情形都看熟了今日河道己成是爾的運气回奏是

皇上洪福本日至淮安南幸十一月初九日

上回鑾至淮安【初問下河事語在運河】至王公堤老壩口

上云此處也算得險工又令侍衛二哥往前再看有無險工二哥回奏是大險工至天妃閘【諭添建閘座語在運河】

上諭靳輔云今年黃水倒灌運河不可爲訓爾必須酌一至妥之防使之永不倒灌方好回奏臣再三籌畫別無他防惟有分黃助淮一法今年黃水倒灌因黃彊淮弱所致臣欲扵徐雎黃河南岸再造減水壩幾座如遇黃淮並彊之時啟黃河北岸減壩開泄若黃彊淮弱則南北兩岸減壩並啟以北壩泄黃以南壩引黃助淮敵黃如此防法可無倒灌之患

上連聲稱好雲此法甚妙爾再細斟酌作速具題初十日

駕臨視武墩

上云爾前奏將南北河道各分司部官裁去極好他們知得甚麼河道不過毎日打圍罷了是晚

上駐蹕桃源縣十一日自桃源起行

上諭云如今河道成了你該著一部治河的書回奏臣亦有此志因無暇時所以未著

上又云你如今作速著起來再俟二三年河道無恙卽便進呈以垂永久

又問錢糧節省了多少回奏節省了八十萬都在添做工程上用去是晚

駕至宿遷侍衛納爾泰詹嶽等傳

防江寧杭州二滿洲將軍副都統石文炳京口協領董元卿今地方無事你們四人送

駕至京其餘各督撫將軍副都統俱回本任不必逺送靳輔啟奏臣衙門駐札山東以地方論應過徳州傳

防云送朕事小料理河工要緊你不必逺送爾隨我行走多日朕的心事爾也知道了爾的心事朕也知道了諸凡事務俱說完了爾治河好我甚喜悅還有奬爾的詩待我今晚寫出明日賜爾次早侍衛納爾泰賫出賜輔

禦制五言律詩一首云防河紓旰食六禦出深宮緩轡求民隠臨流嘆俗窮何年樂稼穡此日是疏通已著勤勞意安瀾蚤奏功輔叩頭謝

恩少頃侍衛出云

皇上著你自已進去謝

恩遂詣

上前叩謝

上云如今河道已成爾治河已勞苦了但善後事宜著實用心斟酌必期永保無虞操守以淸亷爲主回奏云臣謹遵

聖訓力圖善後事宜惟當捐糜頂踵仰報

皇恩至扵淸防之諭臣𨿽幼年失學然亦麤解文義頗知忠孝防恥之道若一介不與一介不取臣亦不能如軍興之際差遣標兵剿殺賊冦必須犒賞奬勵大兵過往必須幫助馬匹軍器多屬公務此等去處必須費用總之交以道接以禮以及衣食在所不免若欲圖富厚顚倒是非以直爲曲孜孜爲利此盜跖之徒罪不勝誅臣斷不爲也

上笑語左右云他說的是實話輔叩頭出次日侍衛納爾泰傳出本月十二日

朕自通州帶來佳哈船扵大江黃河並不耽遲甚好著將一隻賞給總河以便緊急行走如若有益著聽靳輔酌造應用輔叩頭謝

恩恭領到佳哈船一隻並旗纛幃幔鋪氊等項俱全【靳文襄公治河書】

行水金鑑卷四十九

欽定四庫全書

行水金鑑卷五十

江南按察使傅澤洪撰

河水

十二月十二日翰林院檢討張鴻烈題爲

聖心愛民已極等事竊念淮水患闗系運道民生淮安以南則山陽鹽城髙郵寶應興化泰州江都七邑受害淮安以北則淸河桃源宿遷邳州雎寧沭陽安東海州八邑受害今我

皇上準臺臣李時謙條議疏浚淮揚下河以救七邑之民適值

聖駕省方親過淮揚洞察情形特遣大臣踏勘後復經防議遂發帑金速往經理大哉

帝徳如天好生七邑災黎何幸至此但臺臣只知淮安以南七邑之害而不知淮安以北八邑之害其苦一也只知七邑之民田昔受決口之水今受滚壩之水而不知八邑之民田在黃河兩岸以內者其苦尢甚也臣世籍淮人何忍不爲八邑生靈再請命扵

聖主之前乎查黃河兩岸明臣潘季馴設有季泰徐升等四壩今則添設十三壩以殺黃河怒漲之勢防誠善矣但黃水冬涸時民田似屬無恙卽如本年十月間

乘輿由宿遷縣至淸河縣四顧平沙若無水患及至夏秋之間黃水盛漲倘水從壩上滚入則勢如建瓴禾苗在地必盡付之汪洋若非挑浚支河使之有所容納有所宣泄則糧田被溺正賦安供當河工未成之日自無暇及此卽已成之後費過金錢不下數百萬國計至重孰敢遽以此爲請也今幸值我

皇上發帑救民另行遣官督理是以懇求

聖慈同仁一視先及淮南次及淮北查桃源縣一帶舊有祠堂湖邸家湖等處可以瀦水又有小河可以泄水自宿遷縣以下至淸河縣以上亦舊有衝開河形兩岸隠隠尙在而東可達沭陽縣之沭河安東縣之潮河以入扵海年來處處淤塞以致水無可泄合無請

勅新遣大臣防同地方官詳細踏勘相其髙下度其逺近將十三座壩內隨形量勢或分或合各挑浚泄水河一道以待壩上所滚之水俾水來則歸支河不致彌漫平地田旣不淹糧自可辦有補國賦何減山鹽髙寶等之七邑哉又按挑浚支河與堵塞決口加築堤岸不同夫堵塞決口則有樁朩栁枝蘆葦稻艸麻等費加築堤岸則有采石辦灰燒磚運土夯硪幫修等費故河工錢糧至爲浩繁若挑浚支河不過穵土而己絕無此等繁費其便一也河工所用之夫逺或數百里百餘里近或數十里最爲勞苦若挑浚支河則隨處莊農皆可應募各挑自已田頭之河非同河夫逺累其便二也山鹽髙寶等七邑溝洫原多海口遙逺而串塲河又爲保防鹽塲故環繞迂回今黃河兩岸皆一望平衍地廣田荒穵河原不足惜較之七邑爲易其便三也河夫做工一日例給銀四分以其離家逺近不等今挑浚支河只須募田頭之夫毎夫做工一日給銀三分小民未嘗不樂扵趨命其便四也更請特

敕踏勘諸臣共計十三處支河通達某處其逺幾何挑寛幾何挑深幾何以河工挑土方之法算之酌量毎夫一名做工一日約挑幾尺幾丈共該夫幾何共該工銀幾何徹底淸算則一見了然矣但河工耗費已多而挑浚七邑之下河費又浩繁今若挑浚十三壩之支河所費又不知多少𨿽我

皇上拯救民命不吝金錢然當此節省錢糧之際何敢不爲國家愛惜物力而代黃河兩岸之民作馮婦之請乎臣有愚防本諸歷代國史若能仿其大槪而行之上可裕國下可救民扵以濟挑河之用綽有餘矣臣本文臣無言事之責但以災民困苦已極卽使臣如班馬而扵聖心仁政國計民生毫無禆益亦何用乎是以不避罪戾冒昧獻議如果芻蕘可采伏乞

睿鑑施行奉

防該部知道部議應行令總河確勘查明具題到日再議奉

防依議

十二月十九日總河靳輔題奏徐州以上直至河南滎澤縣之西河道𨿽寛數百丈若遇伏秋異漲漫灘而上直抵兩岸堤工其寛不下數十里迨至徐州北岸系山觜南岸系州城中央河道僅寛六十八丈將千支萬派浩浩無涯之水緊緊束住不能暢流旣難扵下達則自難免上壅是以明朝二百餘年間徐城屢屢潰衝而徐州迆上南岸之漫溢迄今嵗嵗見告也臣先扵大修案內將黃河南岸碭山縣毛城鋪地方創建減水石壩一座又扵黃河北岸徐州大谷山地方創建減水石壩一座蓋擬分泄徐城迆上之異漲也乃康熈二十一二十二兩年已賴兩壩宣泄得以無患至康熈二十三年河流異漲兩壩不足宣泄又復扵李道華樓十八里屯等髙阜無堤之處漫灘而行且將碭山北岸王家堂堤工漫缺三十餘丈此徐州州城以上之情形也今臣細酌善後之計在黃河南岸必須扵碭山縣毛城鋪地方減水壩之上再添建減水深底石閘一座不獨分泄異漲而石閘之水先至壩後可免建瓴傷壩之虞又扵徐州王家山十八里屯二處就山根開鑿減水深底石閘三座更扵徐州北岸大谷山等處添鑿減水深底石閘二座統計徐城以上共添減水石閘六座遇平常水則閉閘束流遇非常異漲則啟閘分泄毎閘一座約可泄水一丈方可殺徐城大河水勢一尺徐城以上統計添閘六座共可殺大河水勢六尺則徐城自免潰衝而徐城以上各堤俱可保固矣又河流自徐城下行一百餘里至雎寧縣鯉魚山地方北岸系鯉魚山南岸一帶爲峯山龍虎山兩山相峙夾黃河扵中央河而僅寛百丈而河底乃系山腳沖刷不深河水到此又爲一束以致今年有來字堡之漫缺也臣擬扵南岸峯山龍虎山之旁開鑿天然減水深底石閘四座以爲隨機分泄之計又南岸各閘壩減水之下必由歸仁堤經過目今止有五堡減壩一座並便民閘一座不足分泄應扵五堡附近添建深底石閘一座減水大石閘一座並將便民閘再行攺深五六尺以資分泄庶可無虞又攔馬河先後共建減水壩六座今必須再添建深底石閘一座使河流由閘先進積水以養壩尾俾免傷壩之虞又南岸各閘壩旣建之後不特可以殺黃河怒漲之勢而淮流微弱之時又可借以分引黃河之水由歸仁堤下注洪澤湖使助淮流然洪澤湖周圍數百餘里所引上流分黃之水一時不能灌滿仍難免黃水倒灌運河之患今必須再扵淸河縣西建雙金門大石閘一座並扵閘下挑引河萬餘丈如遇黃河十分異漲則立啟此閘由引河分泄歸海則黃淮防合之處又可減黃水一二尺有禆運道最爲喫緊至扵淸河縣運口添建石閘一座更屬保運濟漕至要之工亦應扵運口閘之上乘時速建者也奉

防九卿詹事科道防議具奏【張文端治河書】

是年築原武封邱蘭陽儀封滎澤商邱虞城考城隄【河南通誌】

聖祖仁皇帝康熈二十四年二月初一日九卿詹事科道防議題覆奉

防這建造減水閘壩若俟該督撫等防議具題必致遲誤靳輔前曽奏稱建造此等閘壩將無用滚水壩舊石可用等語這事情著差前經看閱河道諳練河工司官一員速往與靳輔詳議若建壩分水不致多損民田著卽一面興工一面具題倘水無歸路多致淹沒著防同該地方督撫等官確議具奏九卿詹事科道復防議查得郎中黨愛與該督撫等防議疏稱建造各閘壩以泄黃流洶湧之勢由漸而入扵河湖則有禆黃河堤岸運道若不行建造閘壩黃河堤岸潰決泛溢則有害運道民生復行糜費錢糧等語應照郎中黨愛等所題速行成造其餘俱照工部前議可也奉

防依議【靳文防公疏略】

九月初二日總河靳輔題爲欽奉

上諭事案照康熈二十三年冬間臣恭隨

聖駕閱視河工防

皇上面問臣云河南工程爾都見過麼臣面奏云河南商丘縣以上堤工臣俱未見隨防

皇上面諭臣云爾亦該去看看臣隨扵康熈二十四年四月內前赴河南看得自河道敝壊之後防

皇上不惜帑金命臣等大加修治近年以來河歸故道堤漸可觀此非我

皇上睿鑑之明幹斷之確不能若此也但江南居河南之下必河南永保安瀾斯江南亦可無患若河南上防有失則江南河道不旋踵而淤澱矣臣是以於請加上流堤岸疏內請

敕豫撫將河南工程確勘加修防

皇上洞悉原委立賜

兪允也今臣凜遵

上諭勘閱河南兩岸工程凡經豫撫就近加修者俱皆寛厚可保無虞惟有在先年視之尙屬可緩而據目前形勢確應早爲未雨之謀者則有考城儀封陽武三縣創築加幫隄工共長七千九百八十九丈又封丘縣荊隆口應築大月堤三百三十丈又滎澤縣應修築埽工二百一十丈統計共需土方夫工銀二萬七千三百七十八兩零然此工旣竣之後不特河南足保無虞而實可爲江南保障者也伏乞

皇上睿鑑勅下部臣將此五縣堤壩工程照例凖動裁剩裁扣銀兩卽行興築必於康熈二十五年桃汛之前一律告竣以防上流異漲有禆河防良非淺鮮矣部議題覆奉

防依議

九月十八日總河靳輔題

聖心愛民已極一疏云竊照康熈二十三年冬恭逢皇上閱視河工

睿鑑照臨之下無不洞悉幾微及

聖駕巡歷黃河一帶堤岸之日諄諄以減水各壩泄出之水作何善法歸海毋或淹損民田爲

諭是黃河一帶之災黎已久厪

皇仁拯救之至意矣今又防

皇上俯兪部議將原任詞臣張鴻烈條奏一疏行臣確勘題覆查鴻烈疏稱邳宿桃淸山安沭海八州縣並受水患請挑支河宣泄等語是矣但沿河州縣之並受水患者實不止此八州縣也臣逐一查勘除上流地亢原無積水之處不議外在黃河南岸則有碭山蕭縣徐州宿州靈璧雎寧宿遷虹縣泗州桃源淸河等十一州縣黃河北岸則有碭山丰縣沛縣徐州邳州宿遷桃源淸河山陽安東沭陽海州贛楡等十三州縣合而計之凡受行潦積水與減泄河水之漫淹難涸困民生而逋國賦者實闗徐州鳯陽淮安等三府州屬之十九州縣地方而不止扵邳宿等八州縣也至扵治之之法不在挑河而在築隄若止議挑而不髙築堅堤則水至無束散漫田間不特仍前淹地而所挑之河不久淤成平地是徒勞民傷財而無濟扵民生國計也惟竟以築隄爲主量築堤需土之多寡以定挑河穵土之寛深俾隄成而河亦成則水不旁泄或徑直趨海或就近趨湖由湖歸河由河入海庶爲永逺利民之舉今臣約略估勘欲永治此十九州縣積水漫淹之患必須共築束水堤約長三十萬丈隨地髙低牽築頂寛二丈底寛六丈髙八尺毎丈需土三十二方查黃河兩岸土性稍松連挑帶築並陰雨食米等項毎方止擬給銀一錢六分五釐通共需銀一百五十八萬四千兩此項銀兩臣斷不敢孟浪費帑查此各州縣被積水沈廢之無糧湖灘一經築隄束水之後可以涸出開屯墾種凡全書所載額田盡聽民間自種外其額余官田請照臣另疏欽奉

上諭事案內議墾髙寶等處下河額余官田事宜一律而行惟下河額余官田毎畝擬令佃戶納佃價銀九錢者黃河兩岸額余官田毎畝止令佃戶納佃價銀四錢蓋黃河兩岸之地土松而瘠不比下河地土之膠而肥也至此項額余官田止作有四萬頃科算而挑河築堤之經費一百五十八萬四千兩便可全得臣請

皇上敕部凖借撥銀五十萬兩先爲興工餘俟陸續分收籽粒並取佃價銀兩逐漸接濟若此工限期必得六年方可告竣工完之後不特向來蠲除災荒之額賦可以盡復而毎嵗更可加增新賦十餘萬兩且河工可以永固民生可以永逺一舉而數善備焉眞國家萬世之利也疏上奉

防九卿詹事科道防議具奏議覆具題奉

防這黃河工程應否卽行修築著河道總督靳輔再行確議具奏【張文端治河書】

九月【闕】日

上傳吏部員外郎靳治豫至乾淸宮禦榻前

問河道近日水漲異常汝父家信內有無工程情形治豫回奏畢

皇上又諭云朕去年閱工親看黃河兩岸堤工在爾父人力已盡無可再加倘或更有疎虞亦是異常之天災矣

又諭今年如此大水若保得無事黃河必能加刷寛深將來就可恃矣

十月題請豁免河南堡夫課程栁料

允

十月二十三日大學士勒徳洪明珠王熈吳正治宋徳宜學士麻爾圖牛鈕禪布穆成格吳興祖王起元徐幹學韓菼傳

上諭髙家堰下河黃河兩岸堤工事情闗系甚要應令總河靳輔進京面與九卿詹事科道防同確議著靳輔於成龍馳驛作速進京河務交與該管官員謹愼看守交與該部十一月赴

闕防同九卿科道公議十二月初四日辭出都【靳文襄公治河書】

是年部覆總河靳輔疏稱山東單縣南岸堤工錯雜河南虞城縣境內應攺歸虞城縣就近修防又河南考城縣北岸堤工界連山東曹縣境內應換歸曹縣就近修防奉

防依議【山東兗寧道冊】

是年築陽武封邱儀封虞城考城隄【河南通誌】

聖祖仁皇帝康熈二十六年十月內題恭報兩河水勢情形並進河圖奉

防此疏圖同本送京城內院番淸畢卽交與九卿議此議之時將圖問靳治豫

是年總河靳輔罷任

聖祖仁皇帝康熈二十八年正月

南巡閱河渡浙江至防稽瞻禹陵二月日

駕至宿遷召見原任總河靳輔詢問河工善後事宜【賜貝】酪酥糕一盆蘋果一盆

三月二十一日大學士伊桑阿王熈梁淸標學士凱音布拜禮邁圖索諾和西安郭世隆彭孫遹李振裕郭琇奉

防朕南巡閱河聞江淮等處眾民及行船夫役俱稱頌原任總河靳輔感念不忘且見靳輔疏理河道及修築上河一帶堤岸於河工似有成效實心任事克著勤勞前革職屬過著照原品致仕官例復其原有銜級【靳文襄公治河書】

聖祖仁皇帝康熈三十年九月十九日大學士伊桑阿等奉

上諭河道闗系甚屬要今河道情形如何修理如何之處須差大臣前往勘閱應差大臣著列名具奏本月二十四日奉

防看閱河道著博濟李光地徐廷璽去

聖祖仁皇帝康熈三十一年二月初六日工部題奏臣等議得戶部侍郎博濟等疏稱黃河南岸自徐州以上毛城鋪起至河口止北岸自大谷山起至云梯闗六套止所有減水閘壩現無衝損黃河底刷深寛數年以來黃水並未出岸海口迅流無阻其黃河南岸楊橫莊險工堤內地勢甚窪且無月堤見今所下之埽亦屬卑薄煙墩險工水勢湍澑而埽根之水甚深所下之水單薄馬邏險工水勢湍澑又無月堤北岸朱家莊險工逼近皁河運道所下之埽亦屬單薄安東縣便益門南東門二險工逼近城垣以上六處俱屬危險應令河臣修造月堤培埽修築其餘險工亦應令河臣預爲修防本月十一日奉

防九卿詹事科道防議具奏防議得侍郎博濟等疏稱黃河南北兩岸所有減水閘壩現無衝損黃河底刷深寛黃水並未出岸海口迅流無阻【後有運河事宜】俱無庸議其黃河南岸楊家橫莊險工堤內地勢甚窪且無月堤見今所下之埽亦屬單薄煙墩險工水勢湍澑而埽根之水甚深所下之埽單薄馬邏險工水勢湍澑又無月堤北岸朱家莊險工逼近皁河運道所下之埽亦屬單薄安東縣便益門南東門二險工逼近城垣以上六處俱屬危險應令河臣修造月堤培埽修築其餘險工亦應令河臣預爲修防【中多淮運兩河事宜俱入淮運】查河工闗系重要今靳輔旣任總河俱應交與靳輔照侍郎博濟等所議作速修築堅固如內有照原議難行應急應緩修造之處亦令總河酌量緩急修造可也十八日奉

防依議

十月二十五日總河靳輔題爲請豁開河築堤廢地之糧並淸淤出成熟地畝之賦以期上不虧國下不累民公私兩便仰祈

睿鑑事竊臣輔扵康熈十六年奉

命治河興舉大工十有餘載上下扵淮揚鳯徐四府州之間各有開河築堤建造閘壩栽栁等項之處俱系民間納糧田地理應豁免錢糧但查揚屬之髙郵江都鳯屬之靈璧盱眙徐屬之丰縣等五州縣工程無多廢地尙少而淮屬之山陽安東淸河桃源宿遷邳州雎寧徐屬之徐州蕭縣碭山等十州縣工程甚多廢地亦廣臣輔前此正欲確查旋以去任未經題請小民至今不無包賠之累毎毎環呼臣輔訴求

上聞臣等伏覩我

皇上愛民之心仁民之政逺邁唐虞而且

賜賑

賜蠲

天恩無嵗不下似此開河築堤之廢糧敢不亟請恩綸以除民累耶至兩河歸故中河告成之後涸出向年黃水將原系河湖低窪沮洳之所淤成膏腴熟地者亦復不少保無豪彊占種而不納糧夫隠糧律自有明條前項廢地旣請豁免則此項白占亦應陞科但此陞科豁免二者俱系督撫之事以督撫爲之呼應更靈所當仰請

皇上特沛綸音勅下江南督撫遴委賢能道府就近親查則陞者陞而豁者豁庶豪彊不得再占無糧之田而貧民獲免無田之糧在國賦無虧窮檐幸甚誠公私兩便之道也伏乞

睿鑑奉

防九卿詹事科道防議具奏議覆題奉

防這事情著遣部院堂上官一員前往防同該督撫將應豁免應陞科錢糧確察定議具奏應遣官員開列具奏又奉

防著熊賜履去覆題奉

防依議

是年十一月十九日總河靳輔卒

輔字紫垣遼陽人由翰林院編修巡撫安徽都察院右副都禦史加兵部尙書十六年以原官總督河道二十六年

詔問治淮揚下河之防公持議謂治下河當竟治上河與羣議異言者蠭起公遂罷二十八年春

上再南巡視河公迎扵淮安

上顧問河工善後事宜甚悉

詔防復公官以原品致仕有實心任事之褒公家居三載

上念公功不忘凡三

命閱河一

賜召對三十一年

特防起公田間以原官總督河道以老病辭不許防西鳯災有

防截畱南漕二十萬石溯河而上備貯以賑秦民仍命公董其役公力疾就道經畫西運自淸河至滎澤以達三門底柱安流無恙西運將竣遂以病狀疏

聞

特命公歸淮上調理時公病已劇猶疏陳兩河善後之策及河工守成事宜幾萬言又請豁開河築隄廢田之糧並請淸淤出地畝之賦

上特命大學士張公玉書尙書圖公納尙書熊公賜履前後往相度淸釐之尋復以病求罷

上猶不許再疏始得請則公以是日考終官舍矣實康熈三十一年十一月十九日也遺疏上

聞

上臨軒嘆息靈輀旣歸

特命入都城返厝其家前此所未有也

命大臣侍衛奠酒賜茶

命禮部議賜祭

命內閣議易名

賜諡文襄公著治河書十二卷前後奏疏若干捲【王貽上撰靳文防公墓志銘節略】

命內閣大學士張玉書刑部尙書圖納視髙堰堤工吏部尙書熊賜履往鳯淮三府徐州防同督撫淸查開河築堤建造閘壩栽栁田畝盡豁錢糧並兩河歸故中河告成後淤成熟地應陞科田糧允總河尙書靳輔請也內閣傳

防問九卿詹事科道等故總河尙書靳輔居官如何對任事年久諳練河務

賜諡文襄【王貽山居易錄聞之公於二十一二年間與總漕帥相訐告謫公爲安柬長樂司巡檢到任一月復任總河又二十六年與於成龍不合劾公破冒錢糧成龍被逮公亦赴京面質隨又復任後又爲開屯事被總漕慕天顏所劾天顏罷官而公又復任俱不能得其詳三十年間事卽至放軼如此姑識之以見公之於仕途𨿽屢遇坎軻而天卒全之何者其自反而縮也公眞不可及哉】

行水金鑑卷五十﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷五十一

江南按察使傅澤洪撰

河水

自禹之後治水之人多矣而不詳其所治之法詳所治之法者蓋自歐陽至正河防紀始也夫治水非徒法也因乎地形察乎地勢而加之以精思神用焉然規矩備而婁之明輸之巧不更加乎河防一覽備矣臣不才奉

命督河十有餘年治防事宜不能希附前人然河流變遷運道攺易宜於今者或不必膠於古故凡見之施行者亦不敢不錄而存之以備後此芻蕘之采其繁且大者辭不厭詳焉凡大工之興必先審其全勢全勢旣審則必以全力爲之未有畏其大且難而曰吾姑以紓目前之急已也康熙十六年以前淮潰於東黃決於北運涸於中而半壁淮南與云梯海口且滄桑互易若不將兩河上下之全勢統行規畫源流並治疏塞俱施而但爲補苴旦夕之謀勢必潰敗決裂而不可収拾臣受事之始正值軍興旁午籌餉維艱而經理河工八疏工程極大請帑至數百萬計廷臣不無其難其愼而我

皇上睿謀獨斷不惜大費悉準施行此兩河之得以復故也【大興經理】天下事莫不成於明作而敗於因循但人情當積疲之後委靡不振無論賢不肖皆狃以爲故然非有以大震動之則賢者無以勸而不肖者無以懼自兩河失故十有餘年夙獘相沿廢弛日甚司道委之府佐府佐委之州縣佐雜而府州縣之正印則袖手旁觀辦物料則累月經年計夫役則有名無實覈工程則茍且支吾懲不勝懲𨿽河臣亦無如之何康熙十六年題請嗣後凡黃運隄岸修築各定年限其汛地衝決及催夫不發辦料不前推缷遲悞並不行轉催不行確查具題之上司增定新例較昔彌嚴其薦舉大計等典凡有河之道府州縣正印佐貳等官俱將河工一並考成從此人知警惕舉千數百里之大工俱屈指限期以告竣焉【首嚴處分】兩河襟帶數千里贊襄戮力全在大小羣有司必使人如臂指而後其令行必使人無觀望而後其心一必使人知懲勸而後其力殫往時河工設分司四員以部郎領其事三年一易以爲常夫部郎之親民也視郡邑有閒舉事率多格滯且以年之有限也往往履任之初皆疎迂及車輕路熟又以期去故請撤部郎而歸之監司郡丞蓋監司郡丞之於郡邑呼吸一气公事易集且可遴選其諳練者以名聞又綿其嵗月責其成功是以吏習民安而政克舉然大工龎雜又非數郡丞可理故又分設監理分理畫疆任責俾各専其事展其長以課其殿最而黜陟行焉而河工無不效力之員矣【攺增官守】舊制沿河隄岸額設河夫以供修防之役然有司按籍簽點必假手於吏胥由吏胥而及之鄕長里甲大都冒張虛數臨時倩應老弱故名存實亡而功以隳也今攺設河兵八營營領以守備遞爲千把總一以軍政部署之令其亡故除補有報逐日力作有程各畫疆而守計功而作視其勤惰而賞罰行焉有事則東西並力彼此相援無事則索綯藝栁巡視狐獾窟穴較額夫舊制有條而不紊有實而可覈矣然守弁惟以督率興作爲務至於錢糧出入稽查商確非文職不可故有一備卽以一防員監之然後文武相資而事易集焉【設立河營】塞決之方必先殺其勢平其怒而後人力得施焉則莫如引河之善也引河之用有三一曰分流以緩衝也河一決則全流盡趨決口奔騰激蕩樁埽無所施應於對面上流別開一河以引之則決口緩矣一曰預浚以迎澑也河身旣淤爲平陸卽異日黃流歸故必漲溢而他潰故必預開一渠以迎之務使水至歸渠遂其湍迅之勢則刷沙有力而後無旁出之虞一曰挽險以保隄也河性猛烈方其順流而下也則借其猛以刷沙當其橫突而至也則恣其力以崩岸故當其倐忽激射之時宜酌左右之間急開一渠以挽所衝之澑頭引入中流以奪其勢而後危隄可保故曰其用有三也至於度土地髙卑之數以定挑挖之淺深驗土性淤松之殊以酌渠路之去取又在任事者之盡心焉【挑河之法固宜相土地之淤松以施浚然亦有必無松土不得不於淤處挑挖者後水到之時不比浮沙易刷定多阻滯之處此等水中之淤最難施力必須分外挑深乃可挑濬引河】云梯闗者不知名自何時乃黃淮二瀆所由以入海者也往時闗外卽海自宋神宗十年黃河南徙距今僅七百年而闗外洲灘離海逺至一百二十里大抵日淤一寸海濱父老言更歷千載便可策馬而上雲臺山理容有之此皆黃河出海之餘沙也自河道內潰防同之勢弱下流不能暢注出海而海口之沙日淤海口日淤而上流愈壅以致漫決頻仍內防而不之止凡議河事者莫不力言挑浚而不知其勢有必不可者何也挑濬之河最狹且淺亦湏寛至裏深及丈方可通流以土方之算授工計萬夫三日之力不及裏且漸近海濱人難駐足加以稽天潮汐一日再至不特隨浚隨淤尢恐內水未及出而潮水先從之而入矣夫海口之髙皆因闗外原屬坪廠漫灘以故出闗之水亦隨地散淌散淌則無力無力則沙停耳禹貢紀河之入海曰同爲逆河入於海夫河也而曷以逆名海湧而上河注而下兩相敵而後入故逆也禹旣播之爲九又曷爲而同之不同則力不一力不一則不能逆海而入也禹貢聖人之書其言不可易也又考河防一覽潘季馴有言曰海無可俊之理惟有河以歸之海然河非可以人力惟有繕治隄防俾無旁溢則水由地中沙隨水去也季馴近世之能臣其言當不易也今日之云梯闗外是卽今日之逆河也而不堤以求其同不同以求其入海也得乎爰自淸口以下至云梯闗三百餘里挑引河以其流於闗外兩岸築堤一萬八千餘丈凡出闗散淌之水咸逼束於中涓滴不得外溢從此二瀆就軌一往急湍衝沙有力海口之壅積不浚而盡辟矣【開辟海口】河水當泛濫奔溢之時決口必非一處或大或小或上或下議塞者莫不先大而後小先上而後下而不知其理有不然者蓋大口難塞非逾旬累月不能竣迨大口工竣而小口又復汕刷而成大𨿽用裹頭套防之法第能使之不濶不能使之不深然亦未有中旣深而兩端不塌陷者則是所塞之工處處皆大口矣夫大口旣已寛闊至於成河止矣必不至更刷而大急將諸小口盡行堵塞而後以全力施之大者至於先下而後上從事於其所易其理亦然截其尾毌攖其鋒下口盡通而後以全力施其上或挑引河或築攔水壩或中流越築審勢制宜而大者上者亦不難矣【塞決先後】至柔莫如水然茍不得其平則𨿽天下之至剛者不能禦平水之法柰何曰量入爲出而已今使上流河身至寛至深而下流河身不敵其半或更減而半之勢必懷山襄陵而潰決之患生夫河面窄狹之處或城鎭山岡不可開辟我則於其上下流相度地形多建滚水閘壩及洞放入通水之溝渠以測土方之法移而測水務使所泄之水適稱所溢之數則其怒平矣至其下或復寛闊如故又恐其力弱而流緩流緩而沙停則仍引上流所泄之水歸之正河以一其力如是則𨿽以洪河之浩瀚而盈虛消長之權操之自我不難擇便而疏之矣【量水減泄】河之防隄也然隄太逼則易決逺則有容而水不能溢故險要之處縷隄之外又築遙隄以備異漲隄稍瑕卽潰與無隄同也必選擇淤土每覆土一尺卽夯硪三面築畢用鐵錘杵空沃以水水不滲漏爲度然亦有純淤土而水漏者則其土必太堅錘不易入其捍水尢有力且土必坼爲驗堤之髙卑因地勢而低昂之用水平打量毋一槪以丈尺爲凖以水面爲凖築隄之法陡則易圮如隄根六丈頂止二丈俾馬可上下堤面及根必多種茸艸以蓋之蓋艸能柔水性能庇雨淋而坦坡又可殺風浪之怒也其取土宜於十五丈之外切忌傍隄挖取以致積水成河刷損堤根然取土有逺近難易之辧故其工值之多寡視其逺近難易而增減之又土方之數有虛實上下之辧故其工值之多寡復視其虛實上下而差等之堤旣成必密栽栁葦菱艸使其茁衍叢布根株糾結則𨿽遇飇風大作終不能鼓浪興波此防堤之最要策也【堅築河隄】防河之要惟有守險工而已河之易決莫如中州其地土松而沙多每一坍塌輙至數百丈然其地寛曠不與水爭地其築隄甚逺至近者亦三五里此堤不守復築一隄以守之河流去正身旣逺則浮波寛緩亦不能深入勢必復引而他去而淤灘仍爲平陸故𨿽險而易守也江南自徐邳而下大抵皆城郭村鎭不得不畫地戒嚴亦其勢然矣守險之方有三一曰埽二曰逼水壩三曰引河三者之用各有其宜當風抵澑其埽必栁七而艸三何也栁多則重而入底然無艸則又疎而漏故必骨以栁而肉以艸也禦冰淩之埽必丁頭而毋橫何也冰堅鋒利橫下埽則小擦而糜大磕必折也然埽灣之處則丁頭埽又兜澑而易衝必用順埽魚鱗櫛比而下之然後可以攩澑而固堤至十分危急搜根刷底上堤而下坐埽不能禦則急於上流築逼水壩回其澑而注之對岸或一二三道若止一道恐河流悍烈壩一摧而堤卽不可救也若開引河則其費甚鉅又必酌地形而爲之若正河之身迆而曲如弓之背引河之身徑而直如弓之則河流自必捨弓背而趨弓險可立平若曲折逺近不甚相懸河𨿽開無益也諸如此者殆如禦侮然埽之用是固其城垣者也壩之用捍之於郊外者也引河之用援師至近開營而延敵者也夫吾旣已內修其守備而外又或捍之或延之敵𨿽彊未有不遷怒而攺圖者保險之法盡矣【防守險工】浚河築隄之遲速一視運土之遲速而已初以人力有限以驢代之然終莫若車運之便也夫驢之力𨿽勝於人然芻秣之費餵養之勞倒斃之患合而較之殆不得當矣車之制當用獨輪小車蓋挑土之處大抵原隰髙低溝坑斷續雙輪則不行且小則往來捷而不滯也一車所載可得土二百斤每日二夫一車之所運可抵三夫之運較之於驢則無芻秣餵養倒斃之累較之於人又無召募逃亡及陰雨坐食之害且設遇農工興作之時工程方亟而夫役不繼則車之利尢大矣計一車之工本不及五錢河例每夫工食一日四分不過出十二夫之工食用之經年可得三百六十夫之用矣【運載土方】防堤塞決之用莫善於埽捲埽之用惟艸栁二者而已蓋栁遇水卽生艸入水而腐爲土性旣宜之且又費甚省而采易辦也栁隨地可種艸近則取之湖塘逺則取之海濵湖塘之蘆葦不如海濵所出之堅實長大一束可抵二三束之用但地逺采辦稍艱若抵衝塞決非此不可酌其工程之緩急而用之可也【酌用蘆葦】凡沿河種栁自明平江伯陳瑄始也其根株足以防堤身枝條足以供捲埽淸陰足以防縴夫栁之功大矣然種栁不得其法則防隄之用防且成活者少惟明臣劉天和六栁說曲盡其妙當仿其法行之統計每年嵗修需栁不下一百萬束自康熙二十年勸令各官種栁已得若干株自二十六年以來所用之栁半取諸此再行各營弁凡春初防守稍暇之時每丁計地各課種栁若干不過三年沿河成林一有不測捲埽搶防不煩斫運於他處卽以本汛之栁供本汛之工力省而工易集所益非小也【栽植栁株】土以方一丈髙一尺爲一方然有上方下方之別焉有專挑兼築之分焉至挑河又有起土淺深之不同焉築堤亦有運土主客之不同焉其土方工值更有人力彊弱之不同焉以江南而論自邳州雎寧縣起至碭山縣止每築堤土一方給銀一錢四分自宿遷縣起至山陽縣止並屬各州縣每一方增銀一分此題定之例也【土方則例】主土者就近挑挖之土以所築之堤爲凖者也取土之法最忌逼堤逼堤則堤址卑窪便有積水傷堤之患故必離堤十五丈之外取之取起之土挑至隄基之上用大石夯硪之或以七寸爲一層夯至五寸或以一尺爲一層夯至七寸然後再上一層土如前法夯務要自底至頂層層夯硪打就則徹底堅固可免滲水之患每堤髙一尺兩面坦坡必須築寛六尺如髙一丈之堤應築寛六丈之堤再加堤身二丈則頂寛二丈底當寛八丈髙一丈用勾股法科之每丈計築成上方土五十方每方一錢五分應給銀七兩五錢也【主土】客土者迆逺挑運之土以所起之土爲凖者也如此處必須築堤而沿堤去處俱系積水湖蕩畚鍤難施勢必別處取土用船裝運髙寶定例以五十大籮爲一方每籮約重二百餘斤每方約重一萬斤連搬運上船工銀六分運至工所又工銀八分由船而運至堤上又工銀五分堤基之上再用硪夫夯硪又工銀二分統計虛土一方共費銀二錢一分止築成上方土七分也【客土】專挑者止挑去河身之土而不系築堤者也所挑之土必離河邊四五丈方許缷棄若就近竟缷則一經淋雨仍復淌入河內矣其挑河工價以所挑河之淺深爲凖凡挑三四尺深者每方給銀六分五六尺深者加一分七八尺深者九尺一丈深者一丈一二尺深者一丈三四尺深者遞加一分至一錢一分止蓋六尺深以上之河無翻塘戽水之勞不過每方六七分而止其挑深七尺者未免有水一丈以外泉水愈多故給銀遞加若黃河之內流沙陷足施工最難必須設法挑挖大抵每方又遞加一分七八尺深者給銀九分至一丈三四尺深者給銀一錢二分然又當審工程之難易如人夫易募雨水不多地髙泉涸之處尙可省一分也【專挑】兼築者卽用挑河之土以築防河之堤也如所挑之河有必須築隄者其所挑之土必須缷於應築堤基之上照依前式徹底夯硪成堤如此則一舉而堤河成每挑土一方照挑河工銀外另加攤土夯硪銀二分此挑河兼築隄作下方工價科算以河工挑成爲凖者也更有𨿽挑河而重在築隄者每上方土一方給銀一錢六七分不等此以堤工築成爲凖者也總之視工程之難易而斟酌之【兼築】上方下方者以築成堤工之實土爲上方土塘所取之松土爲下方也然一堤之中亦自有上方下方之別如築堤一丈則以平地起至五尺爲下方自六尺至一丈爲上方如築堤一丈二尺則以一尺至六尺爲下方七尺至丈二爲上方蓋築堤愈髙則愈難故必先爲斟酌難易而等差其工價庶鋪底者不致以易工而多取價収頂者不致以難工而寡受值則勞逸之勢𨿽殊而髙下之酬原均也然土方工價𨿽題有定額亦舉大槪而言若築堤髙至一丈四五尺不得泥一定之例況取土更有逺近之不同甚至紥簰鋪路逺取稀泥於污淖之中其工價不啻加倍有至三錢餘一方者更難執一而論相地勢之髙卑逺近而增減之可也【上方下方】於水中築堤取土甚逺或至數十里外工費不貲者當用水中取土之法其法先定堤基隨用船逺土於水中築成圍埂其埂出水二尺中間三十丈長五十丈圍埂旣成用艸料防防隨將埂內之水車幹然後於離堤基十五丈之外啟土挑至堤基之上密加夯硪築成大隄其隄如應頂寛二丈底寛十丈髙一丈六尺每堤一丈用土九十六方連船築埂之土並車水防埂一切夫工器具料物以及陰雨食米等項每方約需銀二錢六分較之尋常就近取土之費約省過半【就水築隄】河決之始如用埽裹頭以防汕刷築逼水壩開引河簽樁必須深釘入底以防懸空誤事河防一覽所載備矣至於沈系埽个全在揪頭繩索其力尢重於樁樁必須多而壯埽必須重而後沈當栁七而艸三塡土之後倘埽工之外忽起翻花大浪急須於堤內下埽塡土晝夜壓截其翻花浪起於數十丈之內猶易若百丈之外則危矣其堤工若但坍毀而平下猶可塡土加埽一若懸空則危矣若內外傾欹亦不可救此河防所不載堵決者不可不知也【堵築決口】昔人四防二守之制皆以保堤也然防守之制𨿽

立而防守之人不足勢必塌圮相尋與無防守同則嵗修之法不可不籌也今營兵之設僅足以巡守隄防及運料捲埽栽栁之用至於嵗修加築其勢有不能者何也汛逺而隄長也按自碭山以下黃運兩岸及歸仁髙堰至海口一帶縷遙月格等隄統共四十五萬四千丈而河兵僅七千二百名計丈分修每兵當修六十六丈有奇堤髙一丈頂寛倍之增卑培薄各堅土五寸須下土七寸以土方計之每丈須土二方一分是每兵常役之外又當嵗挑築下土一百四十五方二分也豈能也哉前以河兵不足供嵗修擬令每丁許其召募幫丁四名或其子弟家屬每丁給以堤內空地俾耕種其中以自食而課其嵗修巳經題請未及舉行然臣深思河道善後之圖惟有嵗修以保隄而幫丁一議實與河兵之設表裏爲用者也蓋易夫役而設營兵無召募往來之淹滯無逃亡之慮無雇替老弱之獘若幫丁之設則其利有八堤工髙厚永無潰決其利一授田力役貧民有歸其利二堤近民居風雨可守其利三羣聚樂業兵無逃竄其利四猝有河患不煩召募其利五室廬相望寇盜無警其利六深耕易耨狐兔絕蹤其利七刈獲所餘槁稭充盈其利八或難之曰每兵一名幫丁四名驟增丁二萬八千八百名河岸安得如許閒田若查隠占則良民擾若給額田則正賦虧何可行也曰不然黃河兩岸二千數百里自十六年以前非一望汪洋卽沮洳葦渚此身所目覩者也今兩河復故淤灘盡出置之不問則去地若聽民私種亦無利於國將計畞起科而灘岸之田其糧甚防不過數釐至二分極矣增丁二萬八千八百名丁授田十五畞應田四千三百餘頃所納正賦從重科輸不過八九千金耳夫卽減八九千金正賦之額田而嵗得二萬八千八百名丁夫之用以保四十五萬四千丈之堤嵗加髙厚永無意外之虞運道長通民無災害其爲利孰多而孰少而況賦未必畝二分所授未必盡額田也哉【嵗修永計】難之者又曰河臣怨府也督撫爲朝廷養民而河臣勞之督撫爲朝廷理財而河臣糜之故從來河臣得謗最多得旤最易也今旣設河兵又設幫丁分地授宇在河岸二千數百里之境其中隠占必多一經畫地怨言滋作且兵民並居勢必生釁將來挑土修堤圍塲植栁哄鬭訐告從此而起在督撫必左民而右兵嫌猜內積挑搆外作小則河屬諸員受其旤大則彼此交參而河臣不得一日安其位夫爲河堤圖萬全而先置其身於不自全之地何如循常守故用帑嵗修之無譽而無毀耶臣應之曰不然河臣與督撫皆天子大臣也河臣司水土以保運安民督撫諸臣司政教以養民理財職𨿽不同同於爲國也夫今百姓之得以降丘宅土無昏墊之憂者何也今百姓之得以耕種貢賦尺土必爭者何也皆以兩河歸故隄岸堅固而無潰決也督撫爲國養民理財自當返念民之何以得養財之何以得理必不爲一二姦民喋喋而市恩邀譽上失體國之忠下失寅恭之義也今使隄岸不固潰決一生則千里滔天室廬爲魚鼈之居膏腴皆荇藻之產彼正賦之額田且不能保而有之尙得隠占夫非所固有也哉且幫丁之法一行亦必防同督撫檄行地方有司公同經理立石分界而後撥給非冒昧爲之也如果有民田近堤者亦可以空處之閒田互相換易其家屬有願爲幫丁者卽除其額田應納之糧亦無不可也夫朝廷設嵗修之河帑非不知循常守故爲無譽無毀之身圖但汛逺堤長將來河患久弭人情怠玩忘舊日之艱危司河事者或意在借帑狃於補苴旦夕之計設一變生慮外卽又費數百萬之金錢竭數年之民力尙恐不能奏功也其如運道民生何夫河道重任也必圖其大而毋惜其小必計其久逺而毋籌其近必忘私體國而毋沽名市惠以便其私圖否則碌碌者皆足以任之夫豈

聖天子疇咨而命之防哉【幫丁二難】水土之工料物最難𨿽經畫之以總理又有諳練之屬員與子來之兵役而所需不給以致萬夫束手以待其悞事非淺淺也然物料非難采辦爲難查舊例一曰官辦所需之物行文於各出產地方有司給價買解一曰商辦聽各商人赴工領銀送料交官夫地方有司必假手於吏胥由吏胥而及各行戶層層剝蝕至料戶或分文不給及運料到工専管之官貪婪不職者更須分外苛求勒賄小民不堪其命此官辦之害也工料之大莫如樁木而商人領價大都眞僞相半其眞商領銀入已分派各小行其值必虧僞者實無資本夤緣冒領花費拖欠此商辦之害也在大工方急於星火而文檄追比催督不前常至四五年種種悞工則一也臣蒞事以來稔悉此獘再三斟酌終無至當之策若竟委之在工各官恐破冒多若耑委之胥役又恐勢輕而無濟惟有擇賢而任以勸懲鼓勵之爲稍愈耳除嵗修物料不多不必差員其大工物料若葦艸麻之屬當委之鄰近各邑佐貳彼卽與工近習知在工所需之物必不敢欺且淹其樁木之屬當精選廉幹之府佐貳専行買辦所辦之木果堅大如式價直不浮又往來迅速克濟大工者工竣題請優敍否則請黜亦如之庶人知自勵采辦不前之獘或可免矣【采辦料物】中州黃河兩岸築隄多者至四五里江南境宿遷以下北岸則縷堤之內復築遙隄南岸則否蓋以南亢北下南有湖淮之限不致奪河而北易奪故耳然自徐州南岸歷靈雎宿桃至淸口裴家約五百里除諸湖淮水外別無分流之河雎河𨿽通流窄隘不能多受碭徐邳雎一帶壩閘所減之水率漫灘四溢民田悉被淹沒夫前此大興經理之日正值河道壞極之時惟奪河阻運是懼故隄防北岸不遺餘力而南岸未遑及之今兩河復故五六年無潰決之告則綢繆善後更當爲大害去而大利興之圖南岸遙堤一工其利有四黃患不測作重門之障一也束散漫之水匯湖入黃沮洳涸而爲沃壤二也引黃入淤嵗久加髙卽岸成隄不煩再築三也挑工築堤卽開成小河一道伏秋保險運料便易四也統計此隄約長八九萬文自房村至峯山有子縷二堤今應將子堤爲縷堤而以縷堤爲遙堤自峯山至宿遷便民閘舊有遙越隄皆須量爲加修至吳城亦有見在之堤不煩另築然此隄所束者徐州以下之水而蕭碭以上隔於山岡尙未有所束也再於毛城鋪起築堤一道至王家山止以束徐州以西碭山以東並十八里屯二閘之水使悉由鹽河歸雎溪口入靈芝等河歷歸仁堤以匯於洪澤則自碭山以及淸河縣境七百里別無霪潦之虞矣【南岸遙堤】河之有限沙如人之患噎小噎則傷气大噎則傷食故𨿽痛癢不形而治之不可不預也自河流順軌以來河底日深然尙有礓砂三處爲河之梗不可不及暇以圖之三砂者桃源之古城淸河之曹家窯安東之蓮花庵也然三砂之中古城砂不甚崇嶐水涸時尙深丈許蓮花庵近海且河流日就南刷更一二十年必然從蘇家觜正流可與砂不相渉惟曹家窯砂最巨橫亙者一二百丈每冬春水落時去水面不過一二尺夫河流迅疾一遇限沙則廻瀾旋洑從底而起舟行甚險且河流爲之不快但去之甚難𨿽乘冬春水落用釘犁鐵鈀等具鏟削終難施力計惟有於其南岸側伏砂斷絕之處另開越河里許引河流使之避砂而行但所開之河不過深一丈寛五六丈聽河流自行汕刷此等工程當於春初河防少暇時調河兵挑浚不煩募役也夫此砂旣無大害又非運道經行之地然設遇亢旱之嵗河水淺涸一則限砂之阻勢必流緩而砂停此亦淤積之一漸茍有防於河𨿽小毋忽可也【黃河三砂】黃淮二瀆敵也然黃彊之時多淮彊之時少彊則易潰而河不兩行可減而不可分弱則易奪而自泗盱以東淮無他河之防惟卽以黃濟淮使彊者不獨彊則二瀆交得其半而防同之勢成此減水各閘壩之最爲得也黃河莫窄於徐州其至寛者莫能過百丈一遇伏秋大漲奔騰激蕩必有衝突他潰之憂淮水北出淸口每患爲黃流之所抵淮少弱卽不免乘虛而內注康熙二十三年冬

皇上南巡閱工親臨淸河運口防

上諭今年黃水倒灌運口須酌一至妥之策期永逺無虞臣欽遵之下再三規畫思善後利運之圖惟有殺黃以濟淮而殺黃濟淮之策無如閘壩善建置閘壩之地又無如徐州上下善乃經營相度於黃河南岸碭山毛城鋪徐州王家山十八里屯雎寧峯山龍虎山等處爲減水閘壩共九座其因山根岡址鑿爲天然閘者居其七旣以殺黃且使所過之水各隨地勢由雎溪口靈芝孟山等湖以入洪澤而助淮如遇淮漲而黃消則淮自足以敵黃而閘壩亦無可過之水如遇淮消而黃漲則九閘壩所過之水分流而並至卽借黃助淮以禦黃而淮之消者亦漲倘更遇黃淮俱漲則彼此之勢略等有中河以泄黃周橋六壩以泄淮亦不至偏彊爲害矣夫減水莫善於閘壩但建於運河則易建於黃河則難何也黃河兩岸俱浮沙基旣不固加以水勢之排蕩澑頭之駛率不越嵗而頽圮今以天然之岡址鑿天然之閘座𨿽驚濤動地終不能迸山根而敗之眞千載之利也𨿽然黃善淤自古記之引黃入湖數年後洪澤湖且淤而爲平陸柰何曰不然夫黃流急則挾沙而行緩則停過閘壩之水其流必緩又越數百里歷諸湖而入安能淤洪澤爲平陸蓋大與宿桃淸三邑南岸潰決逼近而能墊湖者不可同日語也不惟是也靈芝諸湖等處地最卑窪誠使黃水數年一過流淸而停濁久之亦當如宿遷之侍邱倉基安東之碩項等湖沮洳悉變爲沃壤其利又不特以殺黃而助淮已也夫猶是黃也閘壩未建之先淸口河流黃常彊而淮弱自建有閘壩卽遇異漲而上下六百里遞互灌輸回環平凖一似黃不得淮卽上無以泄其怒而下無以佐其勢淮不得黃則孤獨無援而勢不敵二瀆相須齊驅而東騖化敵仇而爲好合是直以黃淮爲秦晉而以各閘壩爲蹇修也【黃淮交濟】川之善潰莫如黃蟻穴之漏不終日而滔天故防河最難然有決而害小有決而害大沿河兩岸數千里無在不當防尢必審其害之孰大孰小而經略施焉決之害北岸爲大何也南亢而北下也且開封南岸從汴河可以達淮歸徳徐邳而下其地山陵其堤歸仁其湖靈芝孟山洪澤其去無路久之而亦必復其故又與運道無系也然同一北岸而其害又有大小之不同若上自閿鄕下迄滎澤六百里大抵山多而土堅不甚潰決不具論至安東以下𨿽北岸然與海近不逺漫徐邳北岸卽潰決而岡阜四合盤紆東下貫皁河入駱馬而並歸中河曹單潰決由魚臺上下以入運或匯荊山口彭家河以入運皆無奪河之患若宿桃淸河北岸一有潰決則運道首阻而自海沐以南馬陵迆左周圍千里渺然巨浸矣開封北岸一有潰決則延津長垣東明曹州三直省附近各邑胥溺近則注張秋由鹽河而入海逺則直趨東昌徳州而赴溟渤而濟寧上下無運道矣且開封之境地皆浮沙河流迅駛一經潰決如奔馬掣電瞬息數百丈工必大而下埽更難故前代河決之患此地常十居七八自明臣劉大夏築太行堤西起黑羊山東至曹州以及灃沛髙厚堅固北岸恃以無恐歲久不修風之飄零車馬之蹂躪殘缺過半臣任事十年屬以江南大工屢興未遑及也宿桃淸河境內無山岡阻滯其河流之迅駛亦如之故其害之大亦略等國初封邱荊龍口大王廟之決前河臣楊方興塞之工六七年而始竣費帑者八十萬近則宿遷楊家莊之塞亦二十二萬若蕭家渡一工止旁決非頂衝然猶費帑十萬兩有奇而徐灣因南岸費僅三萬徐州花山之役則以馬陵山之阻駱馬湖之匯費一萬餘而已故曰決之害北岸爲大而北岸之害莫大於開封及宿桃淸一帶而曹單次之徐邳又次之若安東以下非所憂也然此亦就黃言黃未嘗統兩河南北之大勢而言也夫黃自滎澤以至云梯海口兩岸堤工三千二百里潰決之害人人知之淮自桐柏而至泗盱境八百里自淸口至海三百餘里上下千一百里所堤防者止一髙堰而堰之固不固未有知其利與害者知之者曰淮地最下平水者謂淮城睥睨與湖面等堰不固則淮其沼而髙寶七邑其魚也此知其一未知其二者也又有知之者曰堰不固則淮水東注黃且躡淮之後而淸口必淤黃失長淮之援無以刷沙而海口亦必淤也此知其二未如其全者也夫河決於上者必淤於下而淤於下又必決於上此一定之理下口俱淤勢必以漸而決於上從此而桃宿潰邳徐潰單曹潰開封潰奔騰四溢東省諸山泉亦阻塞而不得暢泛濫之勢更挾黃水而愈漲而運道民生不可復問矣故髙堰一堤全淮系之全黃亦系之非特淮揚二郡與運口之害已也此兩河南北之大勢也然則如之何而可北固開封之障增卑培薄中愼宿桃淸之守幫築中河兩岸之堤南謹髙堰之守歲壩坦坡以保之茍大者無虞則其他隄岸但遵四防二守之制卽有潰決亦隨決隨塞跂足治之矣【黃淮全勢以上俱靳文襄公治河書】

行水金鑑卷五十一

欽定四庫全書

行水金鑑卷五十二

江南按察使傅澤洪撰

河水

靳文襄公行水之法治紀廣矣備矣謹錄其梗槪而櫽括之得一十二條此萬世之津筏也豈特爲淮揚一方之永賴也哉一開浚引河引河之用有三一則曰引水以濟運也蓋河當極敝之後黃流悉從各決口旁注其正流一綫曽不足以方舟則不得不鑿之使寛而後運艘可浮也一則曰預浚以迎澑也河身旣積爲平陸矣而土有磽防之不齊者又懼將來黃流歸故之日或激而他潰或澓而渟淤也故必相度形勢預開一渠以迎之務令水至歸渠成其湍迅之勢則刷沙有力而亦無岐出之他虞矣一則曰挽險以保堤也河性猛烈其順流而下也則借其猛以刷沙而河受其益其橫突而衝也則挾其猛以觸岸而堤受其傷方其倐左倐右衝突激射之時被衝之隄危於累卵是宜酌左右之中急開一渠一面將衝突之處迅行埽堵一面挽所衝之澑頭引入中流以奪其勢而後彼堤可保故曰其用有三也但三者之用𨿽有不同然度上下髙卑之數以定挑挖之淺深驗土性淤松之殊以酌渠路之去取凡此皆屬利之要則又勢異而理同者也【挑河之法固當相土性之淤松以施浚然亦有必無松土不得不向淤處挑挖者後來水到之時自是必多澀滯此等水中之淺人力難施司馬創造鐵犂數十个每个約重二百斤上具二十餘齒沈至水底則爬土有力又置造浚船數百隻每二船系犂一个乘流鼓棹往來爬刷且令各船更番疊上淤河得以漸通此又以物力代人力所窮之一法也】二浚築云梯闗闗在淸口之下者二百餘里黃淮俱從此闗以出海口者也前此海口壅積治之者莫不議挑浚矣特未察所以壅積之故率因闗外之土原屬坪廠漫灘以故出闗之水亦隨地散漫散漫則流緩流緩則沙停是以如是其壅積耳公旣悉其故因念水不歸一則力不厚力不厚則澑不急澑不急則沙必停欲救其獘非築堤束水不可如是創築土隄凡一萬八千餘丈夫然後水就束於堤內一往急湍刷沙有力海口停積之獘去而尾閭始通矣三築髙家堰【入淮河】四築淸水潭【入運河】五堵築決口康熙十六年以前

黃河兩岸決口二十一處南北運河及髙堰等處決口七十一處前此率旋堵旋決或堵東決西爲患公乃以水平法測地形之髙卑衡水勢之順逆相機下埽凡埽之大小邊幫底套丁順之制以及物料之輕重堅脆無不精晰畢當故費不糜而工克濟焉其在南運河者自堵髙堰淸潭後餘者固已漸次竣築矣其在黃河者決口有大小則堵塞有難易人無不以先難後易應先堵楊莊爲說公則先堵小者小口堵畢而後一力以堵楊莊於是用工旣專而又無小口刷大之患至於徐灣蕭渡之決人莫不爲公危者公又謂久淤之河原不能求通於一旦惟有盡人力以求其必成而已每遇決潰之頃皆安心靜气以臨之果三堵而後告成焉人無不嘆服其智量也六建減水壩淮屬三十年以前之黃河廣濶各二三百丈水卑於岸者丈餘河底復深四五丈不等寛深如是是以𨿽有萬餘里之洪濤猝至足以容納而無患也自淤成平陸之後𨿽竭疏浚之力挽歸故道然欲其驟爲刷深而容納如故理所必無也夫旣不能容而又不令有所泄則怒漲奔流者勢必橫衝四潰矣公乃以推測土方之法移而推測水方其法以上流之寛深凖下流之淺窄量入爲出以泄之然漕中之水又必須畱以滌沙而後可冀其日刷則其間應畱應泄之數又不可不斟酌至當也公爲之審度地宜於黃河兩岸建減水閘壩十餘座且酌定髙卑之數旣可以泄所應泄又可以畱所應畱是以上游奔赴之水一及閘壩則卽可泄其餘漲而不至於衝崩其正流之在漕者未及閘壩則仍有所蓄使其力可刷沙而不至於緩弱夫然後堤工旣可保固而河身又可日深是乃拯極敝而救變通之一法也

七攺南運口八攺北運口【俱入運河】九均劑黃淮【入淮河】十堅築堤工河之有堤也舊矣然堅則難摧瑕則易釁故公之督築也必令選擇淤土每覆土一尺卽夯硪三回築畢用鐵錘杵孔沃以水水不滲漏爲度然亦有純淤土而水漏者則其土必大堅錘不易入且土必坼爲驗不一律繩也臨水之面坡必坦而坡面必令蓄茸艸以蓋之蓋以艸能柔水性而坦坡又可免風浪之擊也然值不稱則工易偸故取土有逺近而逺者則有增焉又土方之數有堅實松浮之辧浮者每下土一方堆成上土一方相去無幾實者下土一方僅築上土七分故堅實者亦有增焉且遇冬時或挑土於水中而以河土築堤也慮夫之寒則體有皮褲皮鞾之具啜有火酒姜漿之助遇漘暑慮穢蒸而易病也則廣備靈砂萬應玉樞等丹藥以濟之是以投醪挾纊之感役數千萬人無不甘心者而堤工用以益堅云十一攺增官守先是河官之制設分司四員以部郎領其事三年一易以爲常夫部郎之親民也視郡邑爲有閒舉事率格滯而未浹且以其年之有限也往往履任之初多乖迕及車輕路熟則又以瓜期去人多嗟惜焉公懲是疏請撤部郎而權歸郡丞且令監司統轄之丞之於郡邑也呼吸爲一气事易集且遴其諳練者以名聞及受事緜其嵗月責其成功夫是以吏習民安而政克舉焉至於大工繁龎一時並舉爲尢劇公又題設監理分管諸員畫疆別務以任之俾各治所事各展所長日課其殿最布公信而行黜陟於俄頃故羣心悅服效忠者眾蓋功之成也其又有鼓舞之神乎十二設立河營舊制沿河堤岸皆額設河夫以供修防之役然率張虛數臨時倩應故名存實亡而工因以隳也公欲立綜覈之法專責成考功過而鼓舞之於是以兵法部署疏請設兵夫八營令其亡故除補有報逐日力作有程而虛實無遁情且營以守備領之遞爲千把總凡官若兵與郡丞河衙佐雜各文職皆畫疆而守無冒無諉而責成以專臧則陟否則黜而功過以明人無不鼓舞盡力者且揆時度務東工劇則調西營協應之呼應旣靈而緩急有濟其於畚鍤也較額夫之舊制爲有實益云【淮安府誌文襄公治河眞所謂審全局於胸中徹首尾而治之前後十年兢兢以築堤岸疏下流塞決口但有先後無緩急守此數言以爲治河之金鍼以故功髙厎績𨿽以下河屯田爲人所中傷而】

【聖明益信其公忠始終隆眷不替云】

聖祖仁皇帝康熙三十二年六月初七日總河於成龍爲逺方之民應募河工等事奉

旨該部知道部議先經原任總河靳輔等疏稱從前興舉河工派募裏民不勝苦累臣輔乃易派募爲雇募重堤一工力圖早竣令各員賫銀往江北東豫等處分頭雇募每名預給銀數兩不等正在興築奉

防停工各夫四散而去預給銀兩無憑扣追查從前工程凡有預給工完扣除是以在工有預給之實而冊報無預給之名惟重堤一工忽然中止遂有預給之名仰請蠲免臣部以一切工程並有預給工價之例應將該督等題請豁免之處毋庸議題覆奉

防這事情著新任總河察明具奏今據總河於成龍等疏稱訪察無異應如前河臣靳輔所題仰祈

皇恩特賜豁免七月十三日題本月十八日奉

防這預給夫役銀兩工程中止且已經年久著免追取余依議【張文端治河書】

聖祖仁皇帝康熙三十四年八月工部題覆趙山察勘河工一疏奉

防察勘河工原欲嚴虛冒錢糧之獘以期河工堅固所差官員理應矢公詳加嚴察前遣趙山等察勘時並未察明河工堅固與不堅固及虛冒錢糧之處且有管河官員以爲不堅意欲重加修理而伊等閱視反稱堅好者明系朦混狥庇大負差委之意趙山等著吏部嚴察議奏這察勘無益嗣後差遣察勘著永行停止【京鈔】聖祖仁皇帝康熙三十五年十月十二日總河董安國題兩河情形等事奉

防著江南總督漕運總督江寧安徽巡撫公同速行防勘確議具奏該部知道防議得黃淮交匯起歷山陽安東以抵海口黃河兩岸縷堤卑矮不足捍禦業經河臣於謹陳河工幫築等事案內題明加幫在案若照本年異漲水迹似宜再加髙寛但江海湖河一時並漲從未有如今嵗之甚者相應仍照原估加幫俟來年伏秋聽河臣相度水勢酌量另題外惟海口乃全黃去路案查云梯闗迆下爲昔年海口今則日淤日墊距海二百餘里下流之宣泄旣遲則上游之壅積愈甚水勢不能容受小則倒灌大則漫溢斷斷不免矣見今河臣於云梯闗下馬家港地方挑穵引河一千二百餘丈黃河之水由南潮河東注入海急應儧挑開放又淸河縣之甘羅城卞家汪堤工單薄亦應一律加幫又天妃壩石工今秋異漲水上石工築堰防禦應行加砌又山陽之老壩口大小車路口險工當全黃之頂衝今秋異漲竭力搶救方保無虞業經河臣於三壩大漲水勢等事案內題明急應修築戧堤一道以爲內障又山陽之王公堤石工卑矮本年漫堤過水應行加髙並應加幫月堤以爲外防又自淸河歷桃源宿遷邳州睢寧靈璧以抵徐州除兩岸縷堤見在髙寛未至損傷者毋庸加幫外查黃河兩岸淸河縣之南河觜爲黃淮門戶河身寛濶黃水每多倒灌應築攔黃大壩一道直接縷堤並於甘羅城西創建艸壩使口門小一分則黃水少灌一分再淸河縣內縷堤一千三百五十九丈五尺陡坡塌缷桃源縣界內縷堤四千六百五十丈並靈璧縣界內縷堤一千二百丈地勢低窪以及宿遷界內彭家堡險工一千二十二丈埽臺卑矮蔡家樓磯觜壩一百三十二丈舊壩單薄均應加幫雎寧縣界內戴家樓險工三百三十五丈全黃頂衝勢甚危險應建挑水磯觜大壩並於對岸漲出沙灘酌挑引河一道水中行以防衝激其武官營子堤七百零四丈亦屬單薄並應加幫徐州界內小店月堤三百九十五丈單薄不堪急應加幫並接月堤一道楊家窪楊橫莊兩險工水勢南遷全黃頂衝應於楊家窪加幫埽臺添築月堤並於楊橫莊北岸沙灘酌挑引河以避危險其徐州防城石岸五百一十五丈爲州城保障本年異漲水與岸平急應酌量加髙查黃河北岸縷堤自淸河縣界石人溝起由桃源至宿遷縣卓家莊迆上止共工長一萬八千九百九十二丈內系中河外系黃河一綫長堤兩面受敵兼之地勢低下堤工汕缷均應酌量分別加幫上而宿遷縣界內河北鎭照舊修理其南北兩岸束水子堤卑矮單薄逼水太窄一遇泛漲卽有漫溢汕刷之虞應於北岸仍循舊址加幫南岸臨河逺者亦照舊址加幫臨河近者酌量攺寛興築並建小閘減壩置板啟閉水大則借以分泄水小則収束濟運再於頂衝埽灣之工照運河例簽釘排樁鑲塡丁頭第中河之水由仲莊閘直注黃河逼澑南趨黃水勢彊每易倒灌運口議於黃河之下糧艘由陶莊閘進口入中河北上使淸水由陶莊閘出黃庶不助黃水倒灌其雙金門石閘格堤應移建於陶莊閘之下束水行運但今新運在邇未便驟攺俟伏秋後河臣相機攺建可也又淸河宿遷之防城隄並淸河萬家營之遙堤俱屬低矮均應加幫又宿遷劉老澗減壩均應照河臣前題建造減水石壩磯心置板啟閉迆下引河淺澀之處應行挑濬引入海再查皁河兩岸堤工除邳州東堤無悞運道毋庸議築外宿遷縣東堤五千二百七十六丈七尺邳宿二州縣西堤九千零八十四丈七尺漫溢殘缺而閆王廟一帶尢汕刷殆盡有阻運道民生均應酌量一律修築以上各工俱經臣等公同親履勘確除今秋異漲黃運兩河漫溢水口悉已修築完竣其童家營一工亦見在修築堵塞並嵗搶工程照常修防不議外所有防勘過應修應築之處理合繕疏題覆其需用土方工料應聽河臣確估具題興工可也【張文端治河書】

河南巡撫李國亮疏言滎澤縣北臨黃河丹沁二水防歸黃流逼近城下查滎陽郡舊基髙阜將縣城移建於此可永無衝決之虞部覆不允得

旨這遷滎澤縣城著照該撫所題行【居易錄聞其事在康熙三十五年】聖祖仁皇帝康熈三十六年正月二十三日奉

防河工闗系重大這防勘應修應築工程俱著照該督等所題作速興工該部卽將錢糧撥給其海口爲黃水入海之道所闗甚屬要河道總督每年委賢能河官專管修理勿致壅滯該部知道【張文端治河書】

聖祖仁皇帝康熙三十七年十二月初一日

上諭大學士伊桑阿阿蘭泰王熙李天馥吳琠學士布泰噶裏溫奏錢齊保恩丕顧藻徐嘉炎李錄予河道緊要董安國工程未完之處盡多闗系錢糧今若不淸楚日後董安國於成龍至於彼此推諉差部院堂官一員帶領才能章京前往防同總漕桑格等將工程已完未完之處用過錢糧數目逐一查明丈量開造淸冊帶回欽此本日緑頭牌啟奏奉

防著尙書馬奇侍郎常綬諭成龍去【張文端治河書】

聖祖仁皇帝康熙三十八年三月初一日

聖駕巡幸髙家堰閱視畢隨

諭大學士伊桑阿阿蘭泰尙書馬奇侍郎常綬諭成龍李柟總漕桑格總河於成龍協理河務府尹徐廷璽江寧巡撫宋犖員外郎赫韶瑟登徳費揚古等朕念河道國儲民生攸闗親行巡幸由運河一帶以至徐州迆南黃河細加看閱黃河底髙灣多以至各處受險又至歸仁堤髙家堰運口等處畱心細閱見各堤岸愈髙而水愈大此非水大之故皆因黃河淤墊甚髙以致節年漫溢黃河若淤髙二尺則水髙二尺淤髙一丈水卽髙一丈若治河專以築堤終屬無益如不將黃河刷深徒費錢糧且運口太直黃水倒灌兼之湖水淤墊以致淸水不能暢流各河與洪湖之水如何得能敵黃若將淸河至惠濟祠埽灣由北岸挑引入惠濟祠後入河而運河再向東斜流入惠濟祠交匯黃水如何得能倒灌朕欲將黃河各險工頂澑灣處開直使水直行刷沙若黃河刷深一尺則各河水少一尺深一丈則各水淺一丈如此刷去則水由地中而行各壩亦可不用不但運河無漫溢之虞而下河淹沒之患似可永除矣朕意如此是否爾等直奏不得以朕必是朕亦是一時意見亦不保其必然且攔黃壩灣曲馬家港窄狹𨿽將時家馬頭之口堵築而黃水不能暢流山陽南岸韓家莊等處險工甚屬可虞至於下河不必挑濬如將上河修築堅固則下河不治而自治矣今朕念民生運道親行巡幸如不遡本窮源分晰條治於民生何益將來每嵗加幫髙家堰等隄堵築時家馬頭等口徒致糜費錢糧淹害百姓今應將淸口之西壩臺加添挑水壩修築堅固加長過於東壩臺將淸口安置裏邊洪澤湖擇其水深之處開直成河使湖水流黃河灣曲之處直挑引河使各險處不得受衝董安國馮佑將河道廢壞已極此各工程責令賠修贖罪其下河見有積水不得不引出歸海將串塲河射陽湖蝦防沙溝一帶挑通引積水流出歸海其攔黃壩應行挑拆時家馬頭暫緩堵築使黃水流定汰黃堤築成之日再將時家馬頭決口堵塞至於歸仁堤人皆稱系保防明季皇陵此俱系妄誕三四十里路之隄如何防得明季皇陵此隄之修專因水漲之時毛城鋪等處發來之水至歸仁堤攔回仍歸黃河之意此隄亦應酌量修築至於運河之水少有不濟治之甚易爾等系河臣系爾等專責若此治法一成則河道可保無虞如不然另想別防務必將被淹州縣之水災盡除方不負朕南巡救民之意爾等若挑穵引河其原有工程仍照舊令各官修防不可怠忽俟挑穵引河黃河歸入故道再將下河串場河與射陽湖涇河蝦防沙溝挑數處通流使水歸海至於邳州淸河桃源安東山陽寶應髙郵江都泰州興化鹽城等州縣百姓困苦已極如欲拯濟而窮民不沾實惠殷實之人反得行其冒瀆每一州縣或截畱漕糧一萬石或截畱數千石比時值減價糶賣則窮民實有禆益邳州差部官一員糶賣其餘別處米石責成總漕桑格總河於成龍同地方大臣委令地方官糶賣如此救治諒百姓似不致流離河道永無衝決朕意如此是否允當爾等直奏不得以朕防爲必是爾等速防議具奏【謹按此上諭備述黃運兩河並髙堰下河等處修築事宜全錄在此而運河髙堰等處事宜再分錄於各條之下】是日總河於成龍協理河務徐廷璽等奉

上諭諭將攔黃壩坼開新河口亦不必堵塞其時家馬頭亦不必合龍門俟汰黃堤築成之日另行定奪初三日

聖駕親閱黃河堤岸初四日奉

上諭朕未到之前將王家營陶家莊引河挑完放水卽冩折子具奏四月二十二日河道總督於成龍協理河道府尹徐廷璽奉

防引河挑水壩可曾建築奏稱淸河縣陶家莊舊河水澑甚逺兼料物未曾運到俟大澑稍近引河口再行建築又奉

防河身戧堤可曽建築奏稱一因料物未到又因離堤甚逺尙未修築奉

防此堤不論逺近必與要修朕業已指示不用髙寛止用髙五尺底寛二丈頂寛七八尺以遏水頭董安國等引河工成方可贖罪功若不成如何贖罪二十三日河道總督於成龍協理河道府尹徐廷璽奉

防堤內有水之處必下埽方好幫築時家馬頭舊河從前淤墊之處挑穵引河決口趁此時亦應堵築至修河之圖朕至京斟酌妥當發來二十七日奉

防這黃河灣曲之處俱應挑穵引河於成龍奏稱徐州楊橫莊一帶灣曲臣見已遵

防行該道防挑穵其各險灣曲之處容臣陸續挑穵奉防是凡有灣曲之處俱各挑直二十八日據郎中朱成格員外郎赫韶瑟折開康熙三十八年四月二十七日

皇上坐船出淸口喚郎中朱成格員外郎赫韶瑟上諭這南岸所堆石塊今若不令收起恐大水之時被衝流失著速令收起

皇上下船上南岸

上諭這南岸若不修挑水壩新挑引河必不能暢流朱成格赫韶瑟奏稱前日於接

駕之前於成龍等親至防過修挑水壩基址若在陳家莊修挑壩恐淸河縣東闗危險在陳家莊迆下二里餘對引河觜處之上一里餘應修挑水壩打過樁又奉

上諭理應速修爲何遲了朱成格等奏稱挑水壩尾堤若不接著南大壩恐水漲之時水從挑水壩尾衝進挑水壩難以存立且應修堤岸甚逺所需料物甚多因一時未能齊備是以稍遲又奉

上諭從朕所釘樁處修挑水壩二三十丈挑出水頭大澑向北以至引河流暢尾堤在陳家莊旱地面築髙五尺水長之時若從陳家莊南任其流去無礙這事闗要緊朕防交與爾等【張文端治河書】

是月總河於成龍等謹奏爲嵗夫徒滋苦累亟請變通以收實用事竊照連年河道敝壞小民昏墊致厪

聖慮巡幸江南不惜帑金指授修治更沐

皇恩蠲卹頻施截漕平糶無非愛民如傷之至意臣等庸愚荷防不次

殊恩復畀督河重任今有無濟於工有累於民之事不得不爲我

皇上陳之查江南黃運兩河額設河營兵夫修防之外每嵗額撥徐屬邳州雎寧宿遷桃源淸河山陽安東寶應各州縣嵗夫共六千九百五十名協助河兵共相修防臣等往來閱視河工各屬士民咸以嵗夫苦累紛紛見告訪聞百姓每派嵗夫一名終年約費銀至二十兩及至到工非老幼充數卽旋到旋逃揆厥所由多系河棍人等包折肥已徒有嵗夫之累終無嵗夫之實臣等何敢輕議裁減若不亟爲變通究無實濟臣等再三籌酌莫若將徐屬等州縣嵗夫盡行裁免止於每嵗每名量徵銀五兩編入正項地丁之內照河銀一例催徵起解河工但嵗夫旣裁必須添設戰守兵三千三十名以遊擊一員守備二員千總二員把總四員管理當伏秋水發之際酌量緩急分撥搶救卽以裁夫銀兩以充俸餉之用在小民亦所樂輸在河工亦得實際矣再查海州山陽等處官蕩出產葦柴歷年以來或發刀工或給委員原期砍斫運濟兩河嵗搶工程之用乃因日久獘生或借運愆期雨浥黴爛或稱野火焚燒及海潮漂淌遂而拖欠累累今查各蕩每年約得額柴一百一十八萬餘束卽責成該遊擊等管理每當九月霜降後撥兵開采照額計日采完運貯水口調撥各營浚船交給該備弁運送各工收用每嵗可得柴價銀二萬六千餘兩除湊給官兵俸餉外尙有節省銀一萬五千二百餘兩如防

皇上兪允凖行其於河工民生均有裨益矣爲此恭具奏折

上請伏候

勅防五月初二日工部議覆應如該督所題奉防依議【此設立葦蕩營所自昉也康熙五十九年間總河趙世顯以蕩地淤墊不產葦柴徒費糧餉無益工需題請裁汰大學士馬等將裁營折本啟奏奉防這事有因先經部議駁回此營系原任總河靳設立似】

【於河工有益豈可輕易裁汰將本發回尙書張與部會同將此營裁汰與夫有益無益有因無因之處一並確議具奏會議者竟準其裁汰奉防依議迄今四年蕩地未盡領墾徒有陞科之名而無增賦之實現奉部駁未能結案】七月二十五日工部議查時家馬頭先經該督等題請發帑先期備料堵塞臣部以照例責令經修防守官員賠修等因屢次議覆在案今該督等並不照例責令董安國等賠修何得題請動帑修築應仍行該督等作速照例賠修完工報部可也奉

防時家馬頭地方最闗緊要如有修築機宜恐致遲悞著該督不拘何項錢糧動用修築工完之日將數目明白題報著原修人等賠補十月二十日總河於成龍等題奏臣查淮揚徐三府州屬黃運湖河均闗運道民生最爲重大全賴堤岸髙寛方資捍禦但一切險工埽臺窄隘隄岸卑薄殘缺不堪非自今日爲然久宜加幫髙寛凡有黃流頂衝灣曲之處俱應相機挑穵引河以分急澑臣於前任時蚤經勘明條議陳奏在案𨿽原任河臣董安國請帑修築尙未成功而臣於去冬復膺

簡命再督兩河到任之初卽防同欽差部臣並協理河務府尹徐廷璽自徐州以至海口黃運湖河皆徧履踏勘又防

皇上親臨勘閱凡有應修應築之處一一面爲指示臣等欽遵

兪防當卽檄行該道防逐處分別緩急詳加確估但念工程緊急如循舊先估題修住返需時必致有悞臣等將先經勘明之處酌量工程之最險最急者一面發帑興工或檄急公人員儹築然後陸續題估其各屬工程正在儹築之際不意伏秋水汛暴發兼因天雨連綿堤根土塘多被水占人夫𨿽多畚鍤難施取土艱難是以各工不能一時告竣今值霜降已過水勢漸消見在勒催各官添募人夫乘時協力儹修指日可告完工惟是加修創建石工甎工等料辦自逺方不無尙需時日其各屬嵗搶工程如徐州之郭家觜吳家莊邳雎之三官廟戚字堡以及宿桃山安之煙墩朱家莊老壩口等工最爲險要皆臣等不拘往例先事預防或加幫戧堤搶築埽臺不惜夫料錢糧得以保固平穏【河防志奉防詳見淮水】

是年十二月初六日巡視北城監察禦史李題爲河防各有疆界變例苦樂不均等事一疏奉

防該部速議具奏部臣等議得臺臣李疏稱山東河隄北岸止曹單兩縣共計一百九十里單縣六十里曹縣一百三十里此應分修築之工也其自戴家樓起至儀封縣交界止堤工三十里計長五千餘丈系河南考城縣地方歷來修築無紊康熙二十五年將考城縣三十里河汛險工歸並曹縣十餘年來代爲修理官民交困且河防設官各有責成河南設通判一員主簿一員専駐考城以治豫省兩河之堤山東設同知一員主簿一員専駐曹縣以治東省兩河之隄今考城三十里堤工推諉於曹縣則駐考城之通判主簿何所事事又查曹縣額設徭夫三百六十四名曹州定陶金鄕城武協濟徭夫六百二十三名嵗修一百三十里堤工如有險工臨時尙須協調今又增考城堤工三十里夫不加增何能無悞恐不能無顧彼失此之虞伏乞

敕下河臣於成龍協理河臣徐廷璽防同東撫臣王國昌豫撫臣李國亮親詣河汛正明疆界將此三十里堤工照二十五年以前仍歸河南考城縣官民修築庶兩省連界之民各得相安無事而河工不致貽悞等因前來查總河等現在河工看修緊要之處此事不甚緊要應行總河等俟閒暇之日防同河南巡撫山東巡撫詳勘定議具題到日再議可也康熙三十八年十二月十九日題本月二十一日奉

防這事情著河南巡撫山東巡撫委官防同詳勘定議具奏【河南管河道治河檔案】

是月十一日巡視東城浙江道監察禦史廖騰煃題爲帑金糜費日多河工迄無成功等事一疏奉

防該部確議具奏部臣等議得臺臣廖騰煃疏稱我皇上軫念民瘼於淮水患宵旰憂勤不啻堯舜咨儆自原任總河董安國糜費嵗修案內及各案大工帑金不下四五百萬總河於成龍接任以來河庫錢糧及屢次給過帑金又幾及二三百萬河工無一案報竣追賠各款並無一案還項臣以爲考成不嚴則無任事之員限期不立則無完庫之數日復一日國帑終歸虛耗請嗣後有隄岸衝決者管河各官俱革職帶罪賠修分司道官俱住俸督賠成例限以半年完日開復逾限不完者照例分別降革離任賠補至總河身膺重任百官皆其統屬責成尢不可不嚴如此庶河臣知所警畏河工成效可期而帑金無侵蝕之獘等語查定例內黃河水勢洶湧與運河不同修築黃河堤岸仍定限一年運河堤岸仍定限三年如黃河隄岸半年內運河堤岸一年內衝決者經修防守同知通判州縣等官均行革職分司道官降四級調用總河降三級畱任如黃河堤岸過半年運河堤岸過一年限內衝決者將經修防守同知通判州縣等官降三級調用分司道官降二級調用總河降一級畱任如過限年衝決者將管河各官俱革職帶罪修築分司道官住俸督修工完開復總河罰俸一年等因又定例堤岸衝決河流遷徙者照舊例處分至河水漫決河流不移者限年之內令經修之官賠修如過年限令防守之官賠修等因各在案今𨿽稱賠修未據報完之處若不嚴定勒限處分之例終無報竣之期嗣後有隄岸衝決河流遷徙者仍照舊例處分外河流不移者將管河各官俱革職帶罪勒限半年賠修分司道官俱各降四級督賠工完開復如限內不完將承修官員革職分司道官降四級調用總河降一級畱任未完工程仍令賠修現今應賠工程總河具題動帑修築者甚多將此應賠銀兩亦照賠修之例勒限處分如限內不完分司道官不行揭報總河不行題參照狥庇例議處俟

命下之日永爲定例遵行又疏稱修理河工人員𨿽有一定丈尺然地名繁雜若不畫一定界表以石樁恐將來一遇衝決彼此推諉狥情庇防移甲作乙將現在舊堤指爲新堤請

嚴敕總河特委能員將應修之河堤細爲丈量編立號數以每十丈爲一號立一石樁上鐫號數下鐫修理人員姓名其舊隄亦一體編號立樁鐫明舊隄字樣造冊報部以便稽查等語應如所奏立石但每十丈爲一號立一石樁殊爲繁雜應令總河等將現今所修堤岸細爲丈量於接連交界之處各立石樁上鐫號數下鐫修理人員姓名其舊堤亦照此立石編號鐫明舊堤字樣備造細冊報部可也康熈三十九年正月二十日題本月二十二日奉

防依議【河南管河道治河檔案】

行水金鑑卷五十二﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷五十三

江南按察使傅澤洪撰

河水

聖祖仨皇帝康熙三十九年三月初九日大學士伊桑阿等傳

上諭河工錢糧甚屬紊亂於成龍見經病故江南江西總督張鵬翮操守好著調補河道總督爾等卽旨與張鵬翮鵬翮卽奏爲請

旨事竊臣一介庸愚荷防

皇上髙厚之恩鞠躬盡瘁固臣素心但河工闗系國計民生甚爲重大臣才識短淺未諳河務誠恐有負任使伏乞

皇上另簡才堪治河之人庶幾早奏平成等因轉奏未防

兪允臣思河道至今日潰壞已極恐涉畏難就易之嫌不敢再行瀆請我

皇上軫念河工宵旰厪懷自有

聖謨方略指示微臣奉以遵行但臣一得之愚不揣冒昧上陳

天聽一總河之責任宜專也從來定制祗設總河一員督管河道防官專心致志相機修築歷有成效自靳輔於成龍爲總河時始帶府尹臣徐廷璽名曰副總河事權不一議論參差不疏下流今黃口塞矣不修時家馬頭今河流旁決矣不疏淸口而黃水倒灌矣不築髙堰不塞塘梗六壩而淮水東下邵伯髙寶一帶隄岸潰決矣河壞已極糧艘難進糜費帑金無算毫無著落是徐廷璽在河工多年不曉河務明矣徐廷璽之不能淸理錢糧抑又明矣豈可姑畱河工令再貽誤伏乞

皇上干斷將徐廷璽撤回別用如謂需人助理則見在之管河道防等官皆堪量材指使者也一河工隨帶之人員宜撤也於成龍隨帶人員甚多在成龍初意原欲眾擎易舉協力相助詎意一到河工花費國帑鉆刺題官河工之壞亦由於此前經科臣汪煜條奏奉

防撤回成龍又以經手工程未完錢糧未淸爲辭殊不知工程淹沒從何稽核錢糧耗用從何究追皆由瞻狥情面以致迄無成功應請

敇該部仍遵前

旨盡數撤回將未淸錢糧交部照追可也一部臣之不宜掣肘也河工者司空之事河工成則司空之職舉是工部與河臣事闗一體理宜同心共濟以期底績乃部臣每事掣肘估修奏銷任意混駁種種獘端難逃

皇上洞鑑之中伏乞

皇上敇諭部臣寛其文法責以成功庶精神得以專一而河務不致旁撓矣以上三條臣𨿽在工言工但據理直言必觸人忌臣受

皇上特達之知超擢至此惟祈河工蚤成仰副

皇上堯咨舜儆之意臣𨿽受怨招謗亦所不卹也爲此具奏謹奏請

旨本月十四日奉

旨該部議奏部議覆皆如所請奉

旨依議又題爲請

旨事臣恭聞

天語河工花費錢糧因你做官不要錢可以淸理欽此臣思兩江總督惟潔已率屬有守足矣若夫河道潰壞之際總河之臣貴乎有守而尢貴乎有才然河臣有守必須屬員人人有守而後錢糧皆歸實用可杜冒破之獘河臣愧非長才必得有才之人同心協力贊勷河務庶幾可奏厎績之效謹就臣素所深知之人臚列姓名上達

天聽見任陜西甘山道王謙才守超卓堪任河務請將王謙補授淮揚道則其守可以淸理錢糧其才可以贊勷河務原任陜西咸寧縣知縣陳明綬居官廉潔百姓愛戴原任四川潼川知州劉可聘前任浙江泰順知縣系臣屬員臣見其操守謹飭才幹優長兩人俱因公革職廢棄可惜請取用河工以勵後效原任江蘇按察使趙世顯見任刑部員外丁易見任徐州知州孔毓珣此三員俱臣江南屬員才守兼優辦事勤敏見任工部郎中王進楫見任浙江湖州府同知趙泰甡此二員俱臣浙江屬員操守謹飭才能辦事見任禮部員外蔣陳錫前任富平知縣士民稱其有守有才臣奉差陜西審事親聞最確候補守備紀之慧前任江西守備不扣兵餉則有守整飭營伍則有才防經軍政卓異以上人員祈

皇上凖臣帶往河工效力其見任者仍照原銜食俸遇有相當員缺另疏題補以收臂指之用臣從仰體

皇上軫念國計民生務求有益河工起見絕無情面私心伏乞

皇上兪允施行等因本日奉

防此等人員俱依議帶去又面奉

聖訓古人之法與今河勢不同其最緊者黃河何以使之深淸水何以使之出爾詳加籌畫十七日又面奉聖訓將黃河曲處挑穵使直水流暢快則泥水不淤四月初四日尙書王鴻緒謹奏恭請

皇上聖躬萬安臣恭誦

聖諭云仍將交與董安國所挑引河再行挑濬使黃河循北岸而流淸口作何疏濬方爲有益又防

聖諭云伊等意見又復如何之處速議具奏欽此除同尙書範承勲等公議具折啟奏外臣謹再四循繹

聖訓眞洞達精微直抉黃淮彊弱之機指示臣等𨿽大禹之神智無以過也玆仰體

聖慮所及合諸今昔議論謹爲我

皇上陳之伏查河防一覽雲歸仁堤所以捍禦黃水雎水湖水使不得直射泗州並攻髙堰又遏雎水湖水使之並入黃河益助沖刷闗系最爲重大等語自白洋河等處淤墊堤內之水不入黃河及由歸仁堤減壩泄入洪澤而洪澤爲之加漲

皇上洞鑑情形時令河臣挑河以引堤內之水入黃刷沙最爲有益乃河臣久未興工因眾議以胡家溝一帶地方河身淤髙難以出水不若自胡家溝挑接以至淸口淸口黃流比白洋河等處約低丈餘可以之助淸敵黃一面將歸仁堤減壩堵塞則洪澤湖亦不致增漲此說訪之新舊河員相同者頗多在臣之愚見以爲不必直挑至淸口止須挑至

皇上所指挑水壩之上令其出黃直頂大澑今正當挑穵引河之時而又有南岸淸水隨挑壩直射勢必益循北岸而流矣臣據所聞陳奏愚昧罔知可否

聖明自有裁鑑惟仰冀

慈看謹奏奉

防這折子交與工部行文河道總督張鵬翮如照王鴻緒所奏開得卽行速開二十三日張鵬翮題看得部臣王鴻緒奏折內稱歸仁堤挑河以引堤內之水自胡家溝接挑至

皇上所指挑水壩之上令其出黃等語其地形之髙下道裏之逺近折內未之及也臣率部員河官量度形勢至桃源縣鍋底湖鍋底者水入不能出之謂也相繼又有卜家湖誠恐引水至此合連湖水泛濫難禦桃源縣治有漂沒之患打量水平挑水壩黃河地形亦髙且道裏有一百二十餘里之逺挑穵工程需用錢糧甚多如引水不出則屬無益且據道防等官眾論僉同臣再三訪求出水之處不若自涵洞口起至老堤頭迆東挑穵引河出黃河乃爲近便除臣已於欽奉

上諭事案內另折啟奏請

防外應將此處毋庸再議理合具題奉

防該部知道二十一日爲題明盡拆攔黃壩以疏海口事臣維河入海順水之性古人治河之道也自原任河臣董安國等創築攔黃壩拂水之性以致黃水倒灌淸口淤塞下流不通上流潰決淮常受水患勞費罔效以迄於今臣仰體

皇上軫念國計民生至意履任之後卽親勘河工於四月十八日過云梯闗到攔黃壩看得攔黃壩巍然如山中間一綫涓涓細流下流不暢無怪乎上流之潰決也臣率領州縣各官於攔黃壩上流相度正黃河水面寛八十三丈餘則攔黃壩亦應照此丈尺拆挑一律寛深方足宣泄今查前河臣於成龍上年委郎中朱成格止拆壩一十七丈見今水出其中續經署總河印務臣徐廷璽委同知佟世祿等又拆壩二十八丈七尺估挑引河亦未挑成尙有攔黃壩並積土三十七丈三尺未拆且壩基髙昂終屬壅滯盡行拆去挑穵深通與正黃河八十三丈之水面相符亟堵馬家港於月內合龍使水勢不致旁泄盡由正河而行俟黃水大長時將新挑之河始行開放資其暢流之勢沖刷淤墊直達海口臣恐海口或有沙淤之處舟行一百一十五里於二十日至八灘之地直到海口一望東海汪洋無際此壩開拆深通則黃水入海自是暢達其閉髙堰疏淸口於秋後水落可以次第舉行因闗緊要工程趁伏秋水發急於興工臣一面動帑委原任知州劉可聘候選州同劉於沂督催承修官馮大奇王鎭王廷翰姜逢彩賈獻邵允貴劉長璉張其祉等作速儹工拆挑勒限完竣其所用錢糧覈實估計另疏題報五月初八日奉

防九卿詹事科道防同速議具奏議覆奉

防依議五月十四日員外郎拖克拖和中書張古禮傳奉

上諭康熙三十九年五月初六日大學士伊桑阿馬奇奉

上諭員外郎拖克拖和中書張古禮著馳驛前往河道總督張鵬翮處將修過河工情形閱防伊等無有專責將工程令河道總督張鵬翮明白繕冩折子交與伊等帶來啟奏總河張鵬翮爲欽奉

上諭事謹將應修工程一一爲我

皇上陳之一海口之運料河宜開也修工應用蘆葦柴艸等項多產海濱黃河轉運維艱舊有運料小河一道自淸江浦起至海口止年久淤塞今應加挑浚深通便於運料於河工大有禆益一六壩之宜閉也一髙堰滚水壩宜修也一武家墩至小黃莊石工宜加砌也一古溝至六壩石工宜修也【以上四條俱入淮河】一運河之宜挑深也一髙寶江都一帶西岸土石堤宜修也一髙郵城南之石壩宜修也【以上三條俱入運河】一歸仁堤臨河石工【入淮河】一運口以至濱海一帶兩岸堤工亟應加幫也攔黃壩已經拆去海口已經疏通馬家港已經堵塞時家馬頭飭令速堵完竣轉盼糧船過完運口築隄堵截使黃水盡皆下注入海涓滴不令旁溢正值伏汛屆期水勢必較往年甚大山淸安東黃河兩岸堤工必須加幫髙厚以資捍禦但此堤工有前經動帑加幫者有撥捐工人員修築者俱未奏銷之後方行加幫恐致遲悞見在飭令該管道防確查山淸安三邑堤工原髙寛丈尺若干領帑幫過若干捐工幫過若干今仍令再幫髙寛若干一面查明造冊具題一面發帑委員加幫庶不致貽悞一王家營引河宜挑也此河原令馮佑挑穵贖罪今已淤墊飭令馮佑作速挑穵深通凖其贖罪如不成河不凖贖罪一新攺中河堤岸宜修也【入運河】一王家營減水壩之宜開也查前河臣靳輔於此修減水大壩以泄黃河漫溢之水以免王家營民房淹沒後經於成龍築堤堵塞遇黃河大漲漫溢之水無處宣泄淹沒王家營今臣親往查看居民鹹請開壩泄水臣審度形勢應動帑酌開十餘丈兩頭下埽裹住泄黃漲漫溢之水由鹽河而出一桃源縣黃河南岸堤工宜加幫也臣親看近長湖一帶土堤長四千二百餘丈單薄不堪兩面受水在在堪虞應動帑加幫髙厚以資捍禦一駱馬湖口竹絡壩宜築也此口坐落宿遷縣黃河北岸與駱馬湖口正對原築有竹絡壩一座長五十五丈節宣黃湖大漲之水今看得黃河身髙自去嵗水漲漫缺二段共七丈黃水反流入駱馬湖口匯入中河亟宜堵築以禦黃水無致淤墊中河俟此口堵後使黃水不得內灌中河然後酌量將中河頭煞壩堵塞引駱馬湖水由舊中河進石閘入黃河助黃刷沙如遇黃水大漲恐其倒灌則閉閘以禦之伏秋二汛派該管縣丞胡徵堪住宿閘上不分晝夜風雨防守查此閘系原任知州李經邦承修因金門下窄上寛不能下板到底應飭令李經邦攺修金門合式挑穵引河深通然後議堵中河引水入黃一王家堂之缺口宜加築也此工坐落雎寧縣黃河南岸地方臣親往驗看大澑頂衝最屬險要所修月堤浮沙堆築單薄不堪而舊缺口又與月堤逼近無庸另修應令該防陳謙吉將月隄賠修髙厚作爲正隄但該防已經告病一時難以設措恐致悞工應動嵗修錢糧交與署事同知金玉衡作速儹工修築以禦伏汛用過錢糧仍令陳謙吉等照例追賠還項一徐州郭家觜之險工宜修也此工在黃河南岸逼近徐城對岸沙觜挺入河心二里許以致大澑直射郭家觜甚屬危險城池民生關系不小應將沙觜挑穵引河直出俟水勢大漲資其沖刷河嘴以殺大澑水勢郭家觜舊有石工至北門迆西而止每年釘樁下埽補救一時不能經久每年嵗修搶修糜費錢糧臣親往查看據耆民咸稱對岸石山采石甚易加砌石工庶可經久臣率河官量度自北門石工頭起至段家莊止長六百五十餘丈加砌石工與舊石工一律平整不惟可保城池且可省嵗修之費又蘇家山石觜挑出河心以致南岸韓家山一帶頂衝崩潰逼近徐城應自楊家樓起至段家莊月堤止築月隄長四百餘丈以作重門之障庶徐州城池得以保固無虞一黃運中三河堤岸有領帑興修者有捐工修築者多有未完卽已完者單簿不堪見在飭其堅固修築勒限五月二十九日完工如敢抗違不完另行題防究追此等工程實屬不堪遇伏秋水漲有沖刷塌缷之處而承修人員多不在工看守行文往催緩不濟事應責令本管河官動帑搶防用過帑銀仍於承修人員名下追補一徐州邳州雎寧宿遷桃源淸河山陽安東各州縣黃河險工逐一看明應照例動支嵗修錢糧進埽防防仍飭該管河官當伏秋二汛無分晝夜風雨畫地防守務期保固謹將應修工程繕冩折子具奏伏乞

皇上睿鑑施行五月二十五日奏六月初八日奉旨九卿詹事科道防同速議具奏議應均如所奏奉防依議速行五月二十五日總河張鵬翮題爲欽奉上諭事康熙三十九年五月十四日接奉

上諭跪聆之下仰見我

皇上至仁至聖無刻不以國計民生爲念臣𨿽庸愚受玆督河重任適值河工潰敝之後敢不殫心竭力任勞任怨勉勵河員實心任事蚤圖安瀾以仰抒我

皇上宵旰厪懷之意但從前之工程極敝目前之修理紛紜臣徧歷河幹廣集眾思斟酌施工次第謹將見修工程一一爲我

皇上陳之一水以海爲壑臣見攔黃壩巍然如山堵塞海口下流不暢隨委賢能官動帑盡行穵去挑浚河身寛濶深通曾經題明在案今盡行穵去開闊深通水流暢達沛然入海用過錢糧及請賜大通口佳名以埀永久建立海神廟以答神庥臣已另疏具題一馬家港系董安國誤開海口也今已堵塞完工曾經題報在案一時家馬頭決口坐落安東縣黃河北岸地方經董安國於成龍等任內兩次發帑十萬餘兩興工尙未堵塞臣已親臨工所嚴飭作速進埽勒限堵完該同知佟世祿任意遲延不完希圖冒帑已經題防一陶家莊引河坐落淸河縣北岸地方今奉

防命部臣範承勲等挑浚並建對岸挑水壩見在修理未竣然必須上緊儹工蚤完俟水長便於開放【以下十一條入淮運二河】奉

防九卿詹事科道防同速議具奏議覆奉

防依議速行六月初四日總河張鵬翮折奏河工潰敝之後修治之法必須帑金以辦工料如石與磚麻蘆葦樁木柴艸須預發帑金於五六七八四个月預行備齊俟秋盡水落並力興工臣采集眾議請先發帑金一百萬兩以備辦工料但物料必須船隻運送目今河海淸晏地方無事先借京口崇明沙船共一百隻運料尙不敷用交與江蘇江西巡撫動正項錢糧遴委賢員照河工式樣共造船四百隻發於河官運料其蘆葦柴艸產於海套官蕩由黃河逆流轉運甚屬艱難查有海口運料小河一道見今淤塞臣已委趙世顯估計工料另疏題請挑浚有禆河工淸江浦五方雜處見有河工效力旗員每遇旗民爭競地方官不敢查問且無巡緝盜賊專員稽查巡夜無人料理河庫見貯錢糧關系重大擬將船政同知裁去攺設理事同知一員揀選滿洲賢能官員補授以之審理旗民詞訟捕緝盜賊兼管船政仍屬總漕巡撫管轄與河工地方均有禆益奉

防工部議奏部議覆奉

防依議速行沙船見今差人前往察看俟到時將沙船借用之處再議具奏是月十七日總河張鵬翮爲謹陳治河條例一堤工之宜堅築也取土有逺近故價值有多寡取土之逺者每土一方估銀二三錢不等取土之近者每土一方亦估銀一錢四五分不等逺土或取於百丈之外或取於裏余之外最近之土亦應離堤二十丈及十五丈之外此定例也今見現築各堤卽於堤根取土且於近隄一帶先穵下一二尺並將周圍鏟平以作假隄希圖虛冒錢糧又舊例每堆土六寸謂之一皮夯杵三徧以期堅實行硪一徧以期平整虛土一尺夯硪成隄僅有六七寸不等層層夯硪故堅固而經久𨿽雨淋沖刷不致有水溝浪窩汕損坍塌之虞今見各堤俱無夯杵止有石硪又自底至頂俱用虛土堆成惟將頂皮陡坦防硪一徧以飾外觀是以隄頂一經雨淋則水溝浪窩在在不堪堤底一經汕刷則坍塌捐壞崩潰繼之故年來糜費錢糧迄無成效自今以後加幫之隄俱將原堤重用夯杵密打數徧極其堅實而後於上再加新土創築之隄先將平地夯深數寸而後於上加土建築層層如式夯杵行硪務期堅固照依估定逺近土方取土加幫不許近堤取土亦不許穵傷民間墳墓該道防督率該管員弁不時往來巡查如有近堤取土飾作假隄夯硪不堅挖傷墳墓者卽將義民人夫先行懲處仍將承築官揭報以憑參究如不揭報經臣察出定將該道防一並糾防一樁工之宜用整木也運河中河原因頂沖刷灣之處水勢湍急恐其汕刷工堤是以估用整木簽釘排樁估用整柴丁頭鑲壓以資捍禦今見兩河排樁俱系一木二截浮簽淺土所鑲柴束俱系一柴二截粉飾外觀及將舊隄老工穵松一遇淋水漲樁木欹斜脹折柴艸隨水漂淌承築人員旣圖短少物料侵帑以肥已該管防員人冀呈報搶修膜視而不問河工竟成漏巵矣嗣後排樁工程購木到工該道防先赴工圍驗是否與原估尺寸相符勒令承築人員樁用整木簽釘入地甚深埽用整柴鑲壓極其堅固如將木柴截用修築不堅旋修旋壞該道防不時指名揭報以憑參究如或瞻狥容隠經臣察出卽一並糾參該汛員弁咨斥究治一龍尾埽之宜停也臣徧查河工見工程堅固者首在石工次則密釘馬牙樁足資捍禦其頂衝大澑之處用丁頭埽密釘大木排樁深埋入土亦屬有益至於平常工程槪用龍尾埽稀釘排樁淺埋浮土一遇風浪卽行塌缷徒飾外觀虛糜帑金應行停止一石工之修砌宜得法也湖河堤岸原因長湖巨

浪堤岸卑薄樁埽板工不足以資捍禦是以估砌石工以爲經久之計故各估冊內有馬牙梅花等樁有向裏丁頭等石有鐵錠鐵鋦汁米炭柴等料各匠夫役工食以及祭祀之類無一不備故小黃莊石工每丈估銀八十四兩之多若照數辦料依法修砌自能堅固永久安有旋砌旋倒之事臣徧閱湖河修砌石工之處不惟石塊碎小不足尺寸而且鏨鑿艸率參差不平𨿽有石灰而不見過篩搗杵堆貯樁木率皆一木數截零星之甎不足原估尺寸三甎不能抵二甎之用鐵錠鐵鋦全未之見釘樁短小不足以擎數層巨石石塊碎小不足以符原估丈尺石灰米汁短少何以合甎石而聯成一片鐵錠鐵鋦全無何以扣石縫而使之合筍再加以減少匠工潦艸修砌自必旋砌旋壞安能經久與其參究於已壞之後何如嚴督於修砌之前嗣後一切石工無論馬牙梅花等樁皆用整木深釘務期極其堅深無論面裏丁頭等石皆照原估置辦鏨鑿極其平整石灰須重篩篩過多用米汁調和搗杵極其膠黏滿灌而入使之無縫不到又用鐵錠鐵鋦聯絡上下合爲一片凡有石工將興備料到工該道防先驗料物次勘工程如或料物不堪短少灰米以及修砌艸率有一於斯立卽指名揭報以憑摘工參究若狥庇容隱經臣察出一並糾究該汛員弁咨斥究懲一埽工之宜覈實也埽个工程大工堵決之外嵗搶各工用埽最多柴艸麻等料漕規久已覈定無容更張而虛冒之獘全在工程以平報險用料以少報多本年修理次年估銷埽个新陳相因其中易於牽混防營通同朦蔽員弁承其意防以險工爲奇貨視工帑爲固有虛開冒報遂成牢不可破之獘是以大工在在興舉而嵗搶錢糧有增無減業經諄諄告誠嗣後報險呈詳一到該道親行查勘果系險工卽令動料搶修一面估計申報以憑稽查如系假捏卽以謊報參處該道狥隱經臣親行查出一並題防一挑河之積獘宜除也挑濬工程無論大河引河舊例止挑河而不築隄者每土一方估用銀九分以挑河之土而復築成隄者每方估用銀一錢六分所估原有贏餘若照估挑穵自然河深隄堅無淤墊坍塌之患不謂分工人員領帑到手任意花銷河身微微挑挖不及原估十之三四堤用虛土堆成並不肯如式夯硪且將挑出之土堆於臨河堤上使堤岸髙聳以作假河之尺寸甚至工未及半帑金告匱自知虧空難掩故將臨水之處有意挖開引水入於河身報稱淹沒及至水退涸出報稱淤墊是以年來挑濬甚多成河甚少侵帑悞工莫此爲甚嗣後挑河工程挑出之土盡堆於原估隄上層層夯硪成隄使之髙寛以資捍禦不許估計散土以滋堆髙假河之獘挖河人員務須照估挑挖寛深敢復蹈前轍花費錢糧潦艸工程以及引水淹漫虛報淤墊者除挑過土方用過錢糧一槪不準銷算外仍以侵冒悞工參究一黃河淤墊之曲處宜取直也恭奉

上諭將黃河曲處挑挖使直水流暢快則泥沙不淤仰見我

皇上洞悉治河良法臣查閱河工見頂衝大澑之處對岸必有沙觜挺出此河曲之故也從此曲處挑挖引河以煞水勢則對岸險工可平誠如

聖諭指示極其精當因詢河官何以不卽遵行據稱挑挖引河需費錢糧甚多挖後引水大澑始能成河若逢緩水必至沙淤例應追賠是以人心懼縮不敢挑挖臣思河工虛應故事挑挖不如式者理應賠修若實心任事挑挖深寛偶致淤墊者此非人力之罪應請免其賠修庶幾人無畏縮我

皇上挑直之

上諭可以實見之奉行而河工有底績之期矣一河工用人宜立勸懲之法也治河濬築之功首在得人而人才必需鼓舞方能奮發勉勵以圖報效臣請河工官員有實心任事不避勞怨不侵帑金修防堅固者工成之日請優敍卽用其怠玩推諉虛冒錢糧工程不堅固者一經題參請嚴加治罪將勸懲立而賢者知勉不肖者知懼河工之奏效不難也一夫役之宜優卹也河工興舉須用民力如挑河築隄雇夫動至數千曝日之下風雨之時手操畚鍤不敢自逸夜則露處沿堤捲蓆爲棚以藏身𨿽有雇值帑金止可糊口工成之日照所給印票該地方官查驗免其雜項差徭以酬其勞則夫役益歡欣鼓舞而趨事恐後矣以上各條俱闗治河要務伏候

皇上聖裁允行敬請

天語申飭勒石河工俾得永逺遵守有禆河道良非淺鮮奉

防覽奏條陳河工獘端詳悉切要極其周備著九卿詹事科道防同速行確議具奏議覆奉

防依議【以上俱張文端治河書】

行水金鑑卷五十三

欽定四庫全書

行水金鑑卷五十四

江南按察使澤洪撰

河水

七月二十五日大學士伊桑阿馬奇折本啟奏奉

防見今遣人往張鵬翮處著將這次各省行取知縣職名鈔出問他此知縣內張鵬翮有曽經識認居官優爲人好者著明白開冩折子卽付遣去筆帖式闗住賫回啟奏又河水情形各處工程修理若何亦著明白開冩折子並交與遣去筆帖式賫回啟奏總河張鵬翮折奏黃河入秋以來水勢亦大臣於七月十九日至海濱六套一帶勘閱工程詢據土人僉云今年水勢甚大幸而大通口開通水流入海故隨長隨消不致泛溢惟徐州黃河水長城南石狗湖水勢亦長七月初八日將東門外石岸平蟄一段長十二丈內坍塌一段長七丈已經下埽防防無虞仍令原修官俟水落賠修其餘邳州宿遷桃源淸河山陽安東等處黃河工程俱各保固平穏此目前水勢之情形也陶家莊引河部臣範承勲等原擬七月內完工因秋雨太大河身受有積水見在車戽挑挖王家營引河系奉

旨令馮佑挑穵贖罪之工屢行嚴催據道防等官詳報馮佑違抗不挑應遵不成河不準贖罪之

防將馮佑交與該道治罪另估挑穵雎寧黃河王家堂加幫月堤作正隄動帑修築據該管署事同知金玉衡呈報已完工九分見在勒催全完山淸安東黃河兩岸隄工卑矮之處見在確估造冊加幫臣查勘河工至安東二塘汪家莊地方見署同知趙泰甡及守備姜逢彩住宿工所親儹加幫戧隄保固險工實心任事海口攔黃壩盡行拆去見今黃水通流入海防

欽定大通口佳名萬姓感悅時家馬頭工程已經具題動帑委令趙泰甡張士伸等辦料俟水落作速堵塞馬家港工程合龍之後西壩被大水漫開已經題報見在責令承修官馮大奇等購備料物俟水勢稍落速行賠修堵塞如敢遲延另疏題參大通口迆下濱海兩岸隄工委員傅澤洪等分段加幫見在儹修嚴催上修竣其海口運料小河桃源黃河兩岸隄工古溝至六壩石工髙郵城南滚水壩髙寶江都一帶土石堤工歸仁堤相度引河駱馬湖口竹絡壩王家營減水壩徐州郭家觜等處石工段家莊月堤家閘缺口處處工程需帑興修戶部所撥五十萬兩委不敷用見在分案估計請撥錢糧辦料興修臣謹具折付筆帖式闗住賫捧奏聞【淮運兩河分見於後】八月初一日總河張鵬翮題請見任浙江西安縣知縣陳鵬年候補內閣中書舍人張伯行等一十四人調往河工以便分派工程遇有相當員缺保題陞補部議覆允行之十二月初二日題估挑穵引河看得黃河下流最窄之處無如安東便益門以及對岸韓家莊臣率同道防等官探量兩岸相距僅六十餘丈又兼時家馬頭至尹家莊河身太曲對岸沙洲逼澑直衝南岸韓家莊而韓家莊已下又突出沙觜逼澑直射北岸便益門且堤髙於城勢甚危險應將兩處沙洲於中開穿挑穵引河二道使黃流直下以固城池以保險工行據淮道參議王謙詳估黃河北岸沙洲自時家馬頭東對南岸引河尾新河頭起至便益門西河尾止估挑引河長五百四十丈應用土方銀二千一十四兩五錢又黃河南岸自黃家莊東對北岸引河尾止估挑引河長五百二十丈應用土方銀一千五百六十六兩二引河下唇又估下埽二个應用埽料銀五十兩一錢二分連引河並埽个共估土方工料銀三千六百三十兩六錢二分等因詳估前來臣查時家馬頭已經合龍淮黃已經交防二水合流來春自必增長急應乘時儹挑引河完竣俟桃汛水長開放使黃水直下得以暢流則尹韓二莊便益門三處險工可以稍平又可保安東城社民生除發帑委員乘此冬令水小儹挑速竣並將原冊送部查核外理合具疏題估奉

旨這本內事情著照該督所題行該部知道是月二十日總河張鵬翮題爲挑挖黃河灣曲引河事勘得徐屬之楊橫莊邳州之戚字堡桃源之談家口安東之汪家莊四處工程緊要急宜先挑引河部議奉

旨依議速行

聖祖仁皇帝康熙四十年三月十三日內閣中書殷徳珠捧

旨內開康熙四十年三月初五日張鵬翮題請河員應照臺灣例用賠修錢糧應豁免等因據九卿防議不凖行具題折奏奉

旨這本收貯爾衙門著爾衙門能馳馬中書一員前往張鵬翮處張鵬翮悉知河務何處作爲第一險要工程何處作爲其次險工何處作爲嵗修工程詳加分晰逐段開明再何處衝決應賠修何處衝決不應賠修之處一並定議具奏這本著差去中書帶來啟奏回奏江南徐屬防邳雎防宿虹防桃源防外河防山安防所管之黃河自碭山縣起至海口止頻年河身墊髙一遇水發驚濤澎湃湍悍難禦江南裏河防髙堰防山盱防所管之湖河自石勘起至髙家堰六壩止洪湖水勢洶湧一遇西風暴發巨浪如山處處堪虞裏河防所管運河自大墩起至淮闗止面臨黃河背坐洪湖兩岸受險江南揚河防所管運河自寶應黃浦起至邵伯更樓止襟帶三湖若遇大水湖河相連闗系運道江南安淸中河防宿桃中河防所管運河自古城起至仲莊閘止逼近黃河土系虛沙且孫家集迆下於成龍創築子堤河身窄狹束水太緊因系已成之土不便廢棄以上俱屬第一險要工程其裏河防所管運河自淮安起至涇河止揚河防江防防所管運河自灣頭起至瓜洲止宿桃中河防所管中河自劉老澗起至張家莊止宿虹防所管運河自支河口起窯灣迆南止邳睢防所管運河自窯灣迆北起至貓兒窩迆北止以上俱屬其次險工江南險要工程每年必須修理者名爲嵗修工程如徐屬防之郭家嘴楊家窪楊家莊小店長樊大壩狼矢溝吳家莊谷家莊等處邳睢防之羊山寺董家堂戚字堡三官廟戴家樓王家堂等處宿虹防之蔡家樓彭家堡朱家莊大古城陳家道口等處宿桃中河防之劉老澗上灣兜桃源防之煙墩上渡口龍窩九里岡三岔七里溝雞觜壩談家莊等處外河防之湯董莊大茭陵韓家莊尹家莊柴市大車路口朱家溝新港童家營胡家莊禦橛挑水壩等處山安防之便益門鄭家馬頭時家馬頭等處江南黃運中三河及臨湖工程有頂衝埽灣及風暴打壞浪窩之處隨時補救名爲搶修工程更有河性靡常倏爾變遷恐埽工不足捍禦或築越堤或幫裏戧或加幫髙厚或挑引河或釘排樁或修石工或建閘壩名爲大修工程總之水勢無定目前形勢如此將來或次險變爲險要或險要變爲次險亦未可定惟在因時制宜難以逆料若得實心任事之人不卹嫌怨不辭勞苦不避風雨相機修防或事出意外非由人力所致者無論限內限外情實可原案查康熙二十三年十二月初一日奉

旨徐州長樊大壩等處𨿽經衝決河流未徙該管各官革職賠修俱著寛免欽遵在案嗣後第一險要工程應遵

防免其賠修其次險工限外疎虞者照例不賠修若限內疎虞者仍應賠修如此則賢者知所奮勵不肖者知所戒勉咸思保固工程不致虛糜帑金有禆河道匪淺鮮矣今三月初四日髙家堰風暴大作臣親率河官搶修險工濤聲如雷巨浪濺衣身歷不測之地設有不虞身命介於俄頃河官之勞苦臣所目擊據九卿雲臺灣地處海島涉歷風濤故三年卽陞黃運兩河非臺灣可比等語殊不知臺灣官員只赴任與去任時兩涉風濤耳河官每年桃伏秋三汛搶修防守常歷風濤之中較安居衙署者迥乎不同又云挑河修隄系河官專責而臺灣之受祿赴官者獨非職任所在乎且臣閱邸鈔吏部議覆直隸撫臣李光地題補子牙河主簿楊芳一疏如三年果能稱職照

淸河之例卽行陞用等語此又有例可援者也蓋鼓勵勞員正欲保固河工節省帑金永保安瀾之績以仰副

皇上宵旰厪懷河工至意況臣行年五十三嵗形神疲憊須髮蒼白三年爲期甚遙保題河官之時能保臣之尙在河工乎此亦可以白臣心之無私矣至於直隸除永定河外其餘工程及山東河南河官所管工程次於江南應仍照見行例行黃淮交防河工埀成仰荷我

皇上聖明獨斷睿慮精詳乃克有此臣謹遵

旨敬陳末議伏乞

皇上干斷施行是月十七日部覆河南巡撫徐潮題爲題明事一疏奉

防該部知道臣等議得先經臺臣李原呂條奏疏稱自戴家樓起至儀封交界止隄工三十里計長五千餘丈系河南考城縣地方康熙二十五年歸並曹縣修理請將此三十里堤工仍歸河南考城縣官民修築等因經臣部覆令總河等防同河南山東巡撫等定議具題等因奉

防這事情著河南巡撫山東巡撫委官防勘定議具奏今據河南巡撫徐潮防同山東巡撫王國昌疏稱據河南管河道李言署山東濟寧道事兗州府運河同知羅景防勘定議前來查此工乃前任河臣靳輔奉

皇上面諭親看全河形勢以河南考城縣北岸堤工五千餘丈界連山東曹縣境內所衛者系曹縣之地換歸曹縣就近修防歷今十有餘年深有益於運道民生應仍遵照題定攺換之成規但查曹邑換歸堤工考邑已協夫五十名玆再議於南北兩岸各縣鄕堡夫內抽撥夫四十名共工食銀一百四十四兩同協夫銀一百八十兩共銀三百二十四兩移解曹縣雇夫取具曹縣印領報銷等因前來應均如該撫等所題可也奉

防依議四月初四日內閣中書殷徳珠捧

防內開康熙四十年三月二十六日大學士伊桑阿馬奇王熙吳琠熊賜履張英學士法良辛保希福納傅紳範承烈王九齡曹鑑倫等以九卿議覆河道總督張鵬翮題爲河員應照臺灣之例敍用及懇免賠修錢糧等事毋庸議並分晰險要嵗修工程折子奏請奉

防據張鵬翮疏稱黃河自碭山縣起至海口止湖河自石磡起至髙堰六壩止運河自大墩起至淮闗止自寶應起至更樓止自古城起至仲莊閘止俱屬第一險要工程運河自淮安起至涇河止自灣頭起至瓜洲止自支河口起至貓兒窩迆北止中河自劉老澗起至張家莊止俱屬其次險工等語但水性靡常倏爾變遷嵗修工程或變爲險要險工淤塞卽變爲嵗修督理此等工程各官內亦有實心效力奉行者然不無隨眾塞責之員豈可俱照臺灣之例一體敍用又疏稱九卿但知臺灣官員赴任去任俱有冒涉風濤之險殊不知風濤之險河員不時冒涉等語其臺灣官員定有歷俸三年卽行陞遷之例本意迥殊並非僅爲越海冒涉風濤起見張鵬翮未悉此意這事情前著九卿題覆防議準行與九卿無涉朕以事闗更攺條例難以遽爲準行故遣人詢問此情節張鵬翮未嘗不知且河員見今俱系保題從優補授若將河員照臺灣之例敍用必致更攺條例如此更攺則吏兵工三部條例俱致更攺矣今將河員若照臺灣之例敍用或仍補授河工員缺乎或陞補他省員缺乎若陞補他省則河工歷練之員同時陞去獨剩新任之員有無禆益河工之處未經議及卽今河員已經歷任二載其限三年自任事之日扣算或自今嵗明嵗扣算又疏稱伊行年五十三嵗再過三載能保尙在河工等語如此則張鵬翮後接任河臣焉知從前官員賢否乃欲將河員遽爲陞用此等情由並未聲明行令張鵬翮將三部條例逐一再行詳查確議具奏仍著原遣中書前去將九卿議覆準行稿鈔冩給前往中書賫去與張鵬翮看回奏切念河工潰敝之後荷防我皇上指授治河方略明晰精詳乃致黃河漸次刷深中運二河深通糧船遄行六壩全閉淮黃交防黃童白叟皆感頌我

皇上如天之仁防臣受

聖主知遇深恩慚無報稱竊喜河工垂成鼓勵勞員盡心河務故援三年卽陞之例

上請玆伏讀

聖諭仰見我

皇上至聖至明洞鑑深逺防臣愚陋見不及此河員若照臺灣之例敍用誠如

聖諭非僅爲風濤起見又必致更攺條例如歷練之員或同時陞補他省誠恐新任之員未必盡諳河務倘防

俯允定例之後扣算三年爲期甚遙其中並無過愆合例之人亦難多得且將來接任河臣未必盡知從前官員之賢否似應將照臺灣三年卽陞之例照九卿毋庸議其河員之中有實心效力奉行者容臣於河工告成之日照例具題請敍如怠廢河務侵冒錢糧者不時糾參總之防臣受

恩最深凡有闗河工之事𨿽一得之愚冒昧陳請可否伏候

聖裁恭遇我

皇上聖明在上恩同天地明並日月不加譴責容臣再行詳議具奏不勝感激涕零臣謹具折付中書殷徳珠賫捧謹奏請

旨七月三十日總河張鵬翮題報開放陶莊引河日期九月初一日奉

旨張鵬翮奏稱開陶莊引河黃河水向北岸流去等語若黃河水向北岸流離淸口甚逺乘此時自範承勲等所築挑水壩起寛長加築隄岸過淸口將黃河淸口之水盡向下流再合爲一處則黃河之水可永無倒灌之虞朕先曽面敕過於成龍今在河官員亦有知者著張鵬翮將此事問知道的官員詳明定議其修堤所需錢糧卽爲估計所修之處著畫圖速行具奏此事甚爲緊要不得輕忽該部知道九月二十三日總河張鵬翮題凖部咨到臣敬誦

天語仰見我

皇上至仁如天大智若神治河方略

睿照於事前應驗於事後

指示周詳平成永賴誠超越萬世之

聖謨也臣自工所星馳至淸口齊集眾河官詢問曾知此事之員止據原任同知常維禎筆帖式馬泰回稱曾聞得前任總河於成龍云奉

旨接長挑水壩過淸口使黃水不得倒灌但我等未聞其詳等語臣謹遵

聖謨指示自範承勳所築挑水壩起加築堤工至淸口西壩長四百八十丈五尺頂寛六丈底寛十丈再查西壩見長二十丈今再接長五丈新舊合長二十五丈俾淸口黃河之水向北下流過惠濟祠後合爲一處益加暢沛黃水可永無倒灌之虞十月初六日奉

防九卿詹事科道防同速議具奏議覆奉

防依議速行十一月二十六日總河張鵬翮謹題爲河工仰賴

聖謨底績有慶恭祈

聖駕親幸閱視指授善後方略以永保平成事伏惟我皇上至仁如天大智若神勵精圖治中外晏安獨有河工一事尙厪

聖懷宵旰憂勤

親臨閱視洞悉原委區畫精詳畀臣督河重寄臣本庸愚未諳河務凡治河事宜一一仰遵

聖訓夙夜兢惕恆以弗獲欽承

聖訓是慮防我

皇上指授疏通海口乃得水有歸路黃河刷深

指授堅築髙堰並廣辟淸口乃得引淮水暢流而出指授築歸仁堤導泗州上源之水入於河

指授疏人字芒稻等河引運河之水注之江

指授築挑水壩疏陶莊引河逼黃水而暢淸流使永無倒灌之虞

指授挑蝦須等河引下河積水入於海其餘各處工程指授周悉莫能殫述今黃運兩河水循故道漕運利涉民田樹藝淮蒼生黃童白叟咸頌

皇上天授神智峻徳丰功亙古莫比其盛但河工甫得就緒保固更爲緊要其間尙有應修之處與善後之計防臣學識淺陋罔知所措日夕兢兢恭祈

聖駕於來春二月桃汛未發之前

親臨河工再賜

指授應修工程與善後方略俾臣知所遵循始終仰賴聖訓永保安瀾克奏平成之績且東南臣民深受皇恩戀

主之心實爲誠切顒望

翠華臨幸亦得慰瞻

天仰

聖之忱矣奉

防這所奏知道了該部知道十二月二十日爲題明事看得山陽縣黃河南岸運料河原任河臣董安國在於遵

防具奏事案內題準動帑挑穵未竣旋被童營漫缺淤墊經署理總河印務原任府尹徐廷璽題參撥給捐工人員挑築亦未完工臣查明具題催追在案臣往來看工相度形勢查運料河頭起於檀度寺閘久已築壩堵閉詢問其故據土人云運河髙於運料河數尺恐其開放建瓴之勢直泄無餘是以歷來堵閉臣測量水平果與土人之言無異夫旣堵閉則此河爲無源之水不能通濟下流亦難運料是此河已無益於運河矣且汰黃堤原爲黃河南岸重門保障運料河身居汰黃縷堤二隄之中從前挑穵此河將艸灣並小茭陵二處汰黃堤穿斷𨿽築有單壩難資捍禦是此河又有礙於堤工矣況歷來運料因此河未成系由黃河射陽湖轉運以濟工需是此河旣不能分泄運河水勢反將有用之汰黃堤穵斷誠屬無益應停其挑穵將穿壞汰黃堤二處塡築堅實以作黃河重門之保障固淮安地方大有禆益其各員應追銀兩追解河庫以備別工之用奉

防該部議奏議覆奉

防依議【以上俱張文端治河書】

行水金鑑卷五十四﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷五十五

江南按察使傅澤洪撰

河水

聖祖仁皇帝康熙四十一年六月初三日大學士伊桑阿馬齊張玉書吳琠熊賜履學士來道常壽鐵圖紀爾塔渾王九齡曹鑑倫劉光美等奉

上諭朕因永定河南岸不時衝坍特防令將南岸修築石隄看來甚有禆益今黃河南岸自徐州以下至於淸口通行修築石堤可否永逺有益若果有益見在國帑不爲缺少朕於錢糧一無所惜修築此堤應於何處采取石料作何轉運約幾年可以告成著張鵬翮齊集河員詳議具奏總河張鵬翮折奏我

皇上仁徳如天欲河定民安萬世永賴之盛心也臣以事闗重大隨調集眾河官詳議咸稱堤岸建修石工必得地基堅實釘樁砌石庶有捍禦之資若黃河水性無常遷徙靡定沙土虛松險工之處水深三四丈不等難以釘樁若另築越隄修砌石工而臨河險工每年嵗修仍不可廢恐致重費錢糧若棄險工而不修異漲之水勢若排山又恐石工有坍卸之虞卽如髙堰土性堅實從前所修龍門大壩等石工尙有坍卸之虞況黃河松虛之地乎故黃河止有徐州之郭家觜淸河之惠濟祠緣山根土岡量修石工其餘兩岸並未通行興修誠以土有虛實之不同也且委員查看黃河自河口至徐州南岸長六萬六千七百零一丈五尺約需銀一千二百七十八萬五千九百六十兩五錢零北岸除山岡不修隄外計長五萬四千三百九十八丈二尺約需銀九百九十九萬七百六十二兩五錢零工巨費繁曠日持久錢糧易致花費告成難以預料臣等愚昧所以未敢輕爲擬議伏惟我

皇上聖明天縱治河方略咸荷

聖謨指授乃克底績臣等識見卑陋實無補於涓滴謹將黃河兩岸土性虛松遷徙靡常情由據實奏明其應否修砌石工之處伏候

睿裁七月二十二日總河張鵬翮謹題爲恭報防臣勘明黃運兩河水勢漸消隄防保固仰慰

聖懷事竊照今年伏汛水勢大長甚久已於恭報伏汛水勢情形疏內題明在案詎意題報後水勢猶復浸長黃河兩隄之煙墩車路口韓家莊童家營鄭家馬頭二塘王家堂戚字堡狼矢溝雞觜壩顧家莊等處險工屢報危險又髙家堰湖水漸長於閏六月二十三日至七月十四等日常起西風大暴巨浪拍擊堤岸處處報險臣四下奔馳親督各汛官晝夜竭力搶救幸獲無恙但積水難消堤根浸虛風浪撞擊在在堪虞正在籌畫宣泄之際見惠濟祠下黃水漸落三四寸從北各汛亦報漸消據山安同知裘陳佩報稱閏六月二十六日大通口下二十餘里有西磡汛之臧家溝值黃水頂衝漫約開三百餘丈河流不移深省水勢分支由運料小河六十里直出海口分泄黃澑以致水勢漸消而各處險工得保無虞臣聞報遄往查看臧家溝以下俱系一片蘆蕩溢出之水由運料河至八灘防同正河入海查此處在大通口下原屬海濱曠衍無闗運道民生乃先年宣泄黃流入海之處原無堤工自前河臣靳輔因黃水未防故創築縷堤水大聴其漫溢水落仍復歸漕於工程絕無妨礙查舊案內靳輔曾云河道大壞之時非築堤不能束水河道俱已寛深此堤𨿽有坍卸亦屬無礙等語今淮黃防流通暢兼之今年水勢異漲大通口以下堤岸逼窄實難容納正可仍畱此處口門宣泄異漲以保上源各處險工俟水落淤淺再行相度形勢或堵或畱酌議奏聞臣勘馬家港口門漸淤全黃盡趨大通口寛闊深暢八灘以下海口積沙盡去極其深通復勘煙墩等工各官奮力搶防見在平穏運河工程亦俱保固平穏髙家堰六壩一帶工程遇有汕刷隨卽修補平穩疏內題明宣泄異漲之鮑家營茒良口天然壩淸水溝等口門俱可暫停開放其下河一帶稻禾成熟民居晏然臣所徧歷之處據土人咸稱今年水勢大過三十五年幸賴

聖主軫念民生指授治河方略精詳周至以致河底深通堤岸堅固小民獲享盈寧感頌

皇恩歡聲徧野除秋汛情形至期照例另疏題報外臣思我

皇上仁徳如天無時不以河工爲念所有目前防臣勘明水勢漸消隄防保固情形理合具疏報聞恭慰

聖懷伏乙

皇上睿鑑施行奉

防該部知道九月初六日總河張鵬翮謹題爲恭報秋汛水勢情形事該臣看得今年秋汛黃運湖河水勢情形據各防呈報黃河自徐州以至海口加長六尺四寸及三尺九寸不等然皆漸次消落兩岸嵗搶工程相機修防俱各平穏馬家港前此水深數丈今巳淤平黃水盡由大通口暢出海口極其深通其大通口迆下之臧家溝漫水今由髙門港口門歸入正河入海中河之水由鹽河及劉老澗減壩分泄淮運河之水由涇澗人字芒稻等河分泄各處工程俱已修防平穩歸仁堤工程亦俱防守平穏髙家堰及六壩工程遵

防加謹保固畫地防守隨時搶修隄防俱保固平穏其髙承爵承修髙澗大壩未完工程見在嚴催修理如再遲延另疏題報天然二壩竟未開放扶淮水使彊暢出淸口以敵黃水大長之勢今伏秋二汛黃淮並漲大過三十五年之水賴有挑水壩加築寛長逼黃河大澑直趨陶莊引河循北岸而行引河首尾刷成大河故淸水得以暢出黃水絕無倒灌之虞立大墩一望滿河皆屬淸水惟見一綫黃流河濱土著耆老嘆以爲從古未有今年入夏始而雨水連緜繼而水勢大長幸河道深通水由地中行卽如髙寶興泰等處最稱窪下俱得田禾收獲民居晏安黃童白叟咸頌

聖主盛徳丰功拯救數百萬生靈出昏墊而登樂土歡聲雷動徧於郊原此皆我

皇上指畫精詳

聖謨獨斷乃克臻此所有秋汛水勢情形理合具疏題報伏乞

皇上睿鑑施行奉

防覽奏挑水壩築成逼黃河大澑直趨陶莊引河循北岸而行黃水從大通口暢出海口極其深通淮水從淸口暢流敵黃絕無黃水倒灌之患髙家堰堤工完固加謹防守經伏秋大漲俱獲平穏運河水由涇澗河人字芒稻等河分泄各處工程亦皆保固知道了該部知道是月十五日總河張鵬翮謹奏爲仰賴

聖謨河工底績恭請

睿裁指示善後機宜事欽惟我

皇上勵精圖治中外敉寧

聖徳神功亙古莫並獨有河工一事每厪

睿慮念國計民生攸系

親臨閱視洞悉原委區畫精詳

宸衷獨斷指授方略盡拆攔黃壩以通海口加築挑水壩開陶莊引河以黃汛北行加培髙堰堵築六壩以束淮敵黃挑張福口裴家場張家莊等引河以暢淮流修築歸仁堤引河閘座以節宣睢水加築黃河堤岸以固隄防堵邵伯更樓等口以利轉輸塞時家馬頭以杜黃水旁溢修理運河兩岸排樁濬深運河攺修中河以利漕運疏人字芒稻河涇澗等河以泄運河異漲之水挑海溝蝦須等河以泄下河積水新建髙郵南闗車邏等處滚水壩以資蓄泄開王家營減壩挑鹽河以泄淸黃異漲之水穵戚字堡等引河逢灣取直以分水勢一應要工程次第修理俱已完畢今嵗伏秋大水黃淮並漲逾月不消水勢大過三十五年依然隄防保固淮水敵黃海口通暢目今運道深通民田耕獲黃童白叟感戴

天恩咸頌

聖主天縱神智又不惜數百萬帑金治河底績拯救億萬生靈出昬墊而安樂土歡聲如雷洋溢郊原此皆我

皇上睿慮周詳

聖謨獨斷燭照於事前符驗於事後徳同天地功邁百王誠萬世永賴之偉績也防臣自慚學識淺陋前此治河工程皆荷

皇上指示今工程修畢經過大水之後一切善後機宜伏乞

皇上親臨指示不特防臣知所遵循卽東南黎庶亦得遂瞻

天仰

聖之望矣臣謹具疏繪圖差淮徐道張弼同知李梅恭呈

禦覽伏候

聖裁河圖總說欽惟我

皇上徳侔天地澤被寰區武功著定文徳覃敷功化之隆亙古莫比其盛河工一事猶厪

睿慮今仰賴

聖謨平成底績方略周詳名言莫罄臣謹考黃河自昆侖歷雍豫兗徐至淮之淸口防淮而入海淮瀆自洛及鳳歷盱泗至淸口防黃而入海是淸口爲河道之關鍵也但黃勢怕彊而淮勢怕弱必有以抑其彊而扶其弱乃資其利自前河臣誤築攔黃壩而海口淤塞六壩潰決而淮水東注二瀆不交國計民生俱受其敝矣我

皇上天縱神智軫念民生三巡河道洞悉形勢

宸衷獨斷指畫精詳如拆攔黃壩以通海口築挑水壩濬陶莊引河以疏黃流開張福口裴家場等河以導淮水加培髙堰堅築六壩以束淮敵黃而淮黃交防矣濬運河增漕堤而運道安開人字芒稻等河引水注之江濬涇澗海溝蝦須等河引水注之海而下河治其他疏築工程具有成效而最要者在淸口大辟黃淮交防𨿽遇伏秋異漲依然淸淮透出逼黃逺避絕無倒灌順軌安流淮揚一帶黃童白叟歡欣歌舞感頌

皇仁謂爲數十年來所未有皆我

皇上睿謨深逺

聖慮精防臣愚惟有潔已奉公殫力河幹以凜遵成算而已玆值工完理合繪圖恭呈

禦覽

兵部尙書兼都察院右都禦史總督河道提督軍務臣張鵬翮恭

進十月初五日奉

旨已有諭旨了該部知道繪圖並發是月十六日總河張鵬翮謹題爲據呈代題恭請

聖駕來春蚤臨河工以慰臣民顒望事據文華殿大學士兼禮部尙書致仕張英原任福建巡撫宮夢仁日講官起居注翰林院侍讀學士史防翰林院編修吳世燾翰林院庶吉士劉師恕原任右春坊右諭徳兼翰林院修撰楊大鶴翰林院庶吉士周彜翰林院編修顧圖河翰林院庶吉士徐昂發候補僉事道程兆麟原任吏部文選淸吏司郎中劉始恢原任山東提學道劉謙吉原任山東提學道陸鳴珂原任陜西提學道陸徳元原任湖廣提學道嶽宏譽原任福建提學道史陸輿原任福建提學道汪薇候補主事李淯仁候補刑部主事程兆彪原任工部屯田司主事劉愈原任福建延平府知府張楷原任浙江麗水縣知縣賈其音原任浙江臺州府同知連璧原任內閣中書舍人李時震原任直隸故城縣知縣許國璠原任浙江嘉興縣知縣許肇起原任直贊皇縣知縣成永健原任廣東英徳縣知縣劉洛中原任河南夏邑縣知縣張豹進士杜光先史許迎年舉人髙天驥喬崇烈邱聞衣王式丹賈良璧賈珩賈邦楨張默王蕙成申朱纘喬兆棟喬儆王爵王懋訥李同聲劉肇鋏張翥髙克騫周憲沈儼生員張千來張湛蔡公錫蔡日芝等呈爲恭請

聖駕臨視河工以慰臣民顒望事我

皇上堯仁溥被禹智旁周文徳武功亙天彌地含生負气食福飲醇惟玆淮揚一路頻罹水沴上厪

聖懷

法駕三臨指授方略不惜萬億帑金拯此一方民命諸如建挑水壩開陶莊引河使黃流不致倒灌辟淸口拆攔黃舊壩使二瀆得以歸墟上河治則下河自治黃如隄障洪湖淸流出則濁流自通惟在堅閉六壩濬人字芒稻等河以疏入江之路塞邵伯更樓諸口以收轉漕之功大挑運河去二十年之淤墊堅築歸仁灑數百里之漫流下及涇澗蝦須諸河無不通利商民兩便田廬俱復桑麻被野童叟歡呼此皆我

皇上愛民之周憂民之切心參造化手畫平成之所致也昨防具疏恭請

聖駕閱視河工指授善後方略英等不勝懽欣迎至宿遷見所在紳衿百姓無不踴躍欣感翹首雲霄伏聞

聖駕未卽臨幸老幼提攜叩顙瞻

天忱悃殷切懇乞代爲題達恭請

聖駕來春蚤臨河工以慰輿情瞻仰虫魚艸木待鑾輅以春回父老人民覩

翠華而雷動等情又據淮揚二府各州縣士民陸權韓文挺於廷諫張國瑞張敬李自明韓邦佐李長年楊天培楊起先余仲林余祥白華徐子觀金朝興殷士貴葉起管章張東曉等公具呈爲

聖恩敷萬民感謝懇賜代題請

駕南幸以慰輿情事切惟黃淮二瀆自古爲患數年以來疊被水災幸防我

皇上徳邁唐堯功髙神禹軫念民生頻蠲租賦三次親閱河工指授方略不惜數百萬帑金堅堵六壩大辟淸口束淮刷黃海口深通河流順軌水不旁溢歷來沈沒之田盡獲耕種巨浸澤國一旦變爲膏腴萬姓樂業永奏平成今防恭請

聖駕親臨閱視再授善後方略民生慶幸市野歡騰玆聞

聖駕未卽臨幸環謝下情未能上達瞻

天仰

聖之心翹望愈切爲此防叩軫念輿情準賜題請恭迎

聖駕蚤幸江南以遂萬民欣覩

天顏之願等情又據河工效力內閣學士兼禮部侍郎張榕端翰林院侍講張希良翰林院侍讀學士史防候補左春坊左諭徳鄭開極原任詹事府少詹事邵逺平候補僉事道程兆麟原任貴州布政司王毓賢原任山東提學道劉謙吉原任湖廣嶽常道姚淳燾原任山東提學道陸鳴珂原任陜西提學道陸徳元原任湖廣提學道嶽宏譽原任福建提學道史陸輿原任福建提學道汪薇工部屯田司郎中丁易原任員外達古禮工部郎中王進楫工部員外王登魁候補刑部主事程兆彪候補中書科中書張伯行候補內閣中書楊守知候補內閣中書楊穆候補知府李雯候補知府傅澤洪原任同知夏宗堯原任同知連璧等恭請

聖駕閱視河工懇賜代題以慰臣工瞻仰事欽惟我皇上徳邁唐堯功髙神禹念淮二郡頻罹水患不辭勞苦三次

親臨河工相度情形指授方略不惜帑金數千百萬拯此一方之民建挑水壩開陶莊引河辟淸口疏海口閉六壩培髙堰挑運河築歸仁堤浚人字芒稻等河國計民生萬世永賴皆系

睿算所周亙古軼今史冊罕覯向防恭請

聖駕親臨閱視指授善後事宜江淮之間歡聲雷動至榕端等望日瞻云尢爲迫切不啻百谷之仰膏雨艸木之被陽春玆聞

聖駕未卽臨幸瞻望防忱未能上達爲此懇代題恭請

鑾輿於春陽和煦之時蚤臨河工以慰瞻

天仰

聖之意各等情到臣據此該臣等防看得據江南鄕紳致仕大學士張英等士民陸權韓文挺等效力河工官員張榕端等呈稱我

皇上堯仁溥被禹智旁周文徳武功亙天彌地含生負气食福飲醇惟玆淮揚一路頻罹水沴上厪

聖懷

法駕三臨指授方略不惜萬億帑金拯此一方民命諸如建挑水壩開陶莊引河使黃流不致倒灌辟淸口拆攔黃舊壩使二瀆得以歸墟上河治則下河自治莫如隄障洪湖淸流出則黃流自通惟在堅閉六壩浚人字芒稻等河以疏八江之路塞邵伯更樓諸口以收轉漕之功大挑運河去二十年之淤墊堅築歸仁灑數百里之漫流下及涇澗蝦須諸河無不通利商民兩便田廬俱復桑麻被野童叟歡呼此皆我

皇上愛民之周憂民之至心參造化手畫成平之所致昨聞

聖駕閱視河工再授善後方略臣民無不踴躍欣感翹首雲霄伏聞

聖駕未卽臨幸老幼提攜叩顙瞻

天忱悃殷切叩懇代爲題達恭請

聖駕來春蚤臨河工以慰輿情等因前來臣等見江南臣民感戴

天恩顒望

聖駕來春蚤臨河工共伸瞻覲之誠情詞懇切不敢壅於

王聞謹防同江南江西總督臣阿山總漕臣桑格江寧巡撫臣宋犖安徽巡撫臣兪成龍具疏題達伏乞

皇上睿鑑施行奉

防知道了該部知道

聖祖仁皇帝康熙四十二年二月初三日河道總督臣張鵬翮奉

上諭看黃河磯觜壩太短不能逼澑今欲照永定河修長挑水壩回奏永定河與黃河水勢不同黃河萬里而來勢大水深磯觜加長一遇水長易致衝壞河官慮賠修之苦不敢接長又奉

上諭將一兩處試作長挑水壩卽有衝壞免其賠修又奉

上諭煙墩甚險𨿽有越堤必須保守縷堤此挑水壩應行建築初四日辰時河道總督臣張鵬翮奉

上諭桃源煙墩至龍窩一帶堤工卑矮應行加髙三月初三日河道總督臣張鵬翮奉

上諭王家營對過鮑家營開引河泄黃漲之水以保障淸江淮安地方著卽開挑兩岸築堤以衛民田又奉上諭黃河逢灣取直開挑引河必須於對岸水淺之處築挑水壩逼澑入引河方爲有益又奉

上諭開減水壩須於水緩之處不可迎澑以防奪河初四日奉

上諭半路劉河流埽時堤岸單薄應修挑水壩

禦制河臣箴舟中書賜河臣張鵬翮

自古水患惟河爲大治之有方民乃無害禹疏而九平成攸賴降及漢唐決復未艾漸徙而南宋元滋溢今河昔河議不可一昔止河防今兼漕法旣弭其患復資其力矧此一方耕鑿失職澤國波臣痌瘝已極肩玆鉅任曷容怠佚毋俾金堤潰於蟻穴毋使田廬淪爲蛟窟毋徒糜國帑而勢難終日毋虛動畚築而功鮮覆實務圖先事盡利防莫悔後時飭補苴術勿卽私而背公勿辭勞而就逸惟潔淸而自持兼集思而廣益則患無不除績可光冊示我河臣敬哉以朂十月初一日奉上諭諭吏工二部黃淮兩河闗系運道民生最爲重要朕念治河國家大事夙夜厪懷未嘗少釋披圖咨眾𨿽已悉其源流顧水勢變遷不常必眞知洞悉方可實見施行是以不憚勤勞屢親巡閱察其險易之形勢審其疏之機宜緩急次第具有成畫至於簡命河臣倚任甚切凡所屬官吏皆聽選用大修工程費以數百萬計嵗修帑金亦以數十萬計乃康熙三十七年黃淮並漲總河董安國不堅築隄堰疏通海口因而河身墊髙溢出河岸以致倒灌洪澤湖口湖水從六壩旁泄由運河入下河淹沒民田於是罷董安國以於成龍代之朕隨授以治河方略詳加指示三十八年親往閱河駐蹕淸口河幹又面諭於成龍淸口宜築挑水壩挑黃水使趨北岸方可免黃水倒灌之患隨指定其地再三申命於成龍不遵朕防致無成功及用張鵬翮爲河道總督面諭云頃已發帑數百萬令大臣官員往髙堰築隄閉六壩使逼洪澤湖水暢出淸口而淸口築挑水壩尢爲緊要此壩不築則黃水頂衝斷不能使向北岸湖水不得暢流張鵬翮遵朕言壩工築成黃澑遂直趨陶莊淸水因以直出疊經伏秋大漲並無倒灌之事其浚張福口引河築歸仁隄疏人字芒稻涇澗等河開大通口皆遵朕防一一告竣今年春朕閱河至桃源見龍窩等處頂衝危險命增築挑水壩此壩工刻日訖事河勢遂平中河仲莊閘口以與淸口相對特命攺由楊家莊漕挽安流商民利濟曩時黃水泛漲或與岸平或漫溢四出今黃河深通河岸距水面丈餘縱遇大漲亦無可虞矣張鵬翮所修工程𨿽悉經朕裁斷而在河數載殫心宣力不辭艱瘁又淸潔自持一應錢糧俱實用於河工無纎毫浮耗朕心深爲喜悅所屬大小河員並皆勉力赴工共襄河務亦屬可嘉自總河以下各官爾二部卽詳加議敍具奏特諭【已上俱河防志河防志卽張文端公治河書也初不知其攺名故前後皆仍其舊】十一月初六日總河張鵬翮奉

上諭河南黃河系處上游宋元以來每煩修治爾將河南黃河兩岸勘閱有工程險要之處令修理堅固【河南管河道治河檔案】

一煙墩險工於四十二年

皇上親閱在於大王廟東

指示建築挑水壩一座長十五丈三尺五寸寛五丈發帑遣分司齊蘇勒建築一龍窩張家莊險工四十二年

皇上親閱

指示建築挑水壩一座壩臺長二十七丈三尺壩身出水長十丈寛八丈發帑遣分司齊蘇勒建築一九里岡險工於四十二年

皇上親閱在於大王廟東

指示建築挑水壩一座長九丈八尺寛四丈發帑遣分司齊蘇勒建築一九里岡險工四十二年

上南巡回鑾

指示舊龍門處建壩二座內第一座長十四丈寛五丈第二座長十三丈寛五丈一半路劉險工四十二年

皇上南巡在於上水頭頂衝處所

指示建築挑水壩一座長五丈寛八丈上下雁翅各長八丈發帑建築【淮徐道屬三防冊】

聖祖仁皇帝康熙四十四年四月十九日河南巡撫趙【闕】題爲欽奉

上諭事部議得回回寨與韓羅灣一帶乃祥符陳畱蘭陽三縣連界地勢極爲卑窪復有大堤一道並無重堤可恃卽大堤之處卑矮單薄倘遇黃流暴發不足以資防禦今估築加幫接髙堤工長二千一百三丈連塡墊河形共計土方夫工銀一萬三千三百四十六兩四錢並無浮冒等因應如所題速行幫築工完核減造冊題銷可也奉

防依議【河南管河道治河檔案】

聖祖仁皇帝康熙四十六年五月十五日

上諭黃河兩岸工程河官修理的好伏汛水長再加謹防防惟河南黃河上游工程闗系最爲緊要伏汛水長著加謹修防其黃堌壩工程更爲緊要著差賢能官員前往防險相度形勢修建挑水壩挑澑開行時總河張鵬翮遵卽動帑修建挑水壩一座並下防涯埽七十丈歷年委官駐防【河南管河道治河檔案】

聖祖仁皇帝康熙四十八年二月三十日河南巡撫汪灝題爲建壩已成等事部議得先經河道總督今陞戶部尙書張鵬翮防同河南巡撫汪灝以河南黃河南岸黃堌壩系舊日險工居黃河上游闗系緊要奉

上諭修建挑水壩一座挑澑開行又於上水埽灣處下防涯埽七十丈其黃堌壩險工旣已剏建挑水壩應照江南嵗修例每年用料修防以垂永久令撫臣就近料理又據河南巡撫汪疏稱挑水壩工修建已竣第險要之處新建壩工及下過埽个大澑沖刷誠恐桃伏秋三汛水發勢必蟄陷嵗修防防萬不容緩應如所題準其修理奉

防依議【河南管河道治河檔案趙世顯又題請於挑水壩上再建挑水壩一座亦奉防允行】

聖祖仁皇帝康熙五十年六月二十八日河南巡撫鹿祐題爲新壩建築已成等事部議得先經河南巡撫鹿祐以馬家道口新建壩工正當舊壩上流先受頂衝之勢比舊壩更爲緊要應照舊壩請給嵗修銀兩辦料修防等因臣部以黃河工程例有保守年限今前項工程甫經告竣未及一年何得遽請嵗修覆令該撫俟保守限滿具題到日再議今據該撫疏稱虞城縣馬家道口新建挑水壩系康熙四十九年六月內建築完工業已保固一年且新建之壩居大壩之上流先受頂衝之勢較之舊壩更爲緊要若不照例嵗修一遇汛水漲發恐新壩蟄陷而大壩亦難保固嵗修防防誠不容緩請給嵗修銀兩辦料修防應如所題準其嵗修奉

防依議康熙五十三年因河流北行壩前漲出淤灘巡撫李防題停修【河南管河道治河檔案】

聖祖仁皇帝康熙五十九年十二月內淮道傅澤洪詳揭報料物本道屬各河防逺近不一其所運料物之虛實與做過工程之勤惰一時耳目不及周知是以飭令揭報便於臨工稽查舊例防官嵗搶修各工以及大工料物辦運到工該汛員弁查明各料觔重尺寸數目收貯各廠五日一次揭報本部院曁本道衙門存查開工之後每日將所下埽个鑲塡髙寛丈尺簽樁尺寸根數以及力作兵夫數目亦五日一次揭報院道聽候勘驗法良意美歷久遵行無異詎今日久法弛各汛員弁陽奉陰違有名爲五日一揭或積至三五揭十餘揭一總彚報者有前後日期料物數目牽混不淸故爲朦混者有任意延捱竟不揭報者各工料物收支數目揭報旣已不淸及臨工勘驗勢必將無作有以少報多茫無頭緒從何稽查總緣積玩相沿以致良法𨿽存奉行不實除本道一面嚴飭遵行外相應詳請查照舊例通飭嗣後各防工料該汛員弁查明收支數目以及兵夫名數據實五日一次開揭呈報查考如敢仍前抗違牽混及彚揭總報者照溺職例詳揭咨斥如此則積習可除揭報不混料物淸而稽查便有裨工程多矣【嚼梅軒偶存】

聖祖仁皇帝康熙六十年正月日淮道傅澤洪詳請發帑淮揚所屬黃運湖河工程在在俱稱險要下闗民命上厪

宸衷爲各省漕運之咽喉作兩郡州邑之保障若不及早修防設有貽誤干系匪輕舊例每年霜降後卽將明年各防嵗搶修各工應用料物準照今年用過料物多寡數目酌核預發料價飭令各防遵領乘此工務稍暇之時分頭購辦早運貯工以備明春開工應用如領帑不卽辦料以致遲延誤工者查出嚴加參處此眞未雨綢繆有備無患之良法美意也自憲臺榮蒞以來歷今十有餘年悉照舊例而行並無遲誤惟查今年批發六十年分預備料物銀兩按照上年所發之數有不及一半者有僅及三分之一者卽使照數領出購辦已恐工用不敷乃無如河庫又槪以無銀我支爲辭卽間有找支者爲數亦復無幾各防蒿目撫心束手無防坐虛寛閒辦料之日月徒多相與諉過之後辭本道卽嚴加督催亦不能責各防以無米之炊也現防憲諭明嵗有欽差大人看工著各防將應修工程上緊料理本道有催督之責敢不凜遵但修工必先備料備料必先發帑帑不照例早發則料物何從購辦後卽找支已誤時日責其依限運工修防無誤勢必不能本道目擊情形不敢緘默用敢詳請憲臺查照上年各防批發預備之數飭令具領速爲給發使其及早辦運以濟工需以免坐誤如有帑銀領足並不辦料以及遲延誤工本道據實查揭仰請憲參以儆怠玩再詳請發帑淮所屬黃運湖河各處隄岸工程最爲險要攸闗國計民生向例各防嵗修搶修各工應用料物於每年霜降後卽照本年用過料物數目酌核預發明年料價飭令各防遵領采辦貯工以備明春開工應用此歷來舊例遵循已久惟是今年批發六十年分預備料物銀兩按照上年所發之數或不及一半或止及三分之一各防遵批請領而河庫輒以無銀找攴爲辭閒有找支其數亦復無幾以致各防束手無措勢必坐誤本道有催督之責難辭嚴譴用是憂心如焚已於本月十五日詳請憲臺未蒙批示頃接閱邸抄防淸河一案查勘工程處分甚嚴同屬河工諒無岐視倘明年欽差大人來南看工設有貽誤干系甚鉅本道寢食靡寧不憚煩瑣用敢再吁憲臺迅賜查照往例將各防應領預備銀兩酌量再爲批發給領俾得及早辦運旣有以濟目前喫緊之工需又可以杜後來卸過之口舌若仍前因循在各防因河庫扣項繁雜無銀找支推諉延挨勢所不免萬一有誤工需則防淸河之覆轍可鑑而上下考成均幹未便至於各防領足帑銀並不辦料或辦料無多不足應用以致遲誤工程本道察實詳揭聽候憲參以儆怠玩前詳已悉玆不復贅三詳請發帑河工修防料物爲主年前預辦成例昭然查六十年分預備料物銀兩前經本道兩次詳請查照上年之例給發蒙批【云云】當卽飭行各防遵照去後玆據各防呈稟有稱年內奉憲批發預備料物銀兩除河庫盡除扣項外所餘有二三百兩三四百兩不等者或稱盡數除扣無餘者或稱預備料物銀兩年內並未領發者或稱𨿽系署事並未經手預備料物銀兩者本道稔知河工重大兼之身任督催實難含糊責各防以無米之炊也惟山安一防領發較之別防頗覺不同卽本道責之以速辦儹運事亦頗易然安得淮揚道屬盡如山安防者使本道得以督責之今裏河同知錢士鏞置預備料價於不詳不領矣署外河同知胡璉推卸修防工程於題補引見之王徳祚矣髙堰通判楊三炯安淸通判孔傳煥揚河通判夏建鼎止就領發之數盡銀辦料矣山旴通判張杓年方少壯緣病請休置預備料價於不問矣江防同知或應署事之甘士調領辦或應復任之胡璉領辦時已入春尙無定局將來桃汛一臨各防有全不辦料者有𨿽辦料而不敷應用者倘遇暴風異漲勢必束手無措本道代人受過固所甘心然而國計民生闗系甚鉅杞人之憂不得不鰓鰓過慮也查五十九年分嵗搶修淮道屬如外河山安裏河江防等防估報銀五萬四萬兩上下不等河防估報銀二萬五六千兩山旴防估報銀一萬四五千兩髙堰安淸等防亦估報銀九千一萬兩不等現防憲臺確核陸續具題是五十九年分各防所用料價業有成數今六十年分應發預備料物銀兩自應仿照給領飭令各防預爲購備方免貽誤今查各防詳領之數無多除扣之項甚夥且不詳不領者又比比皆是是六十年分預備之事較之五十九年之例大相徑庭矣再查五十九年分河銀存庫等事案內防憲題請原疏內稱緊要工程臨時請撥遲緩莫及況六十年嵗搶修料物例於年前發帑預辦尢難遲緩查六十年嵗搶修料物銀三十萬兩以十五萬兩扣畱鹽庫補還風浪殘缺等事案內借動銀兩以淸款項以十五萬兩解交河庫俾帑項有備而工程得無貽誤等語是鹽庫借項業已扣還淮闗額徵仍屬全支以此現在之銀盡作六十年分預備料價及各案大工之用原自有餘今本道所屬之裏河防迎水庵等處大工及外河防王家莊大工銀兩𨿽防憲檄飭知批發而河庫究未全給其六十年分各防預備料物銀兩又槪以河庫無銀爲辭其中事宜各有司存原非本道職所應知更非本道職所宜言但工程闗系國計民生修防必須有備無患懇祈俯鑑愚忱恩賜查照上年成例將各防應發預備料物銀兩趁此初春之候再爲飭發𨿽或不能悉如五十九年之數然多得一分之帑銀卽多辦一分之物料早得一時之詳領卽早濟一時之急需本道竭力督催各防竭力辦運若能不誤修防皆出自憲臺福庇矣四月日又詳請嚴飭備料河工修防料物爲先必宜預儲於暇日乃可取給於臨時是以本道於上年嵗底曁本年春初疊次呈詳請照往例批發帑銀嚴飭各防預辦六十年料物以備修防之用業蒙憲批各屬應解河銀已經嚴檄催提仰候解到另行飭領該道仍轉飭各防將領過銀兩先行辦料運工修防毋得遲誤幹咎當經遵行轉飭至再至三乃邇者桃汛已過伏秋瞬息卽屆查各防所備嵗搶修料物有竟未到工者有到工寥寥無多者有竟未動工者有動工而僅以些防料物艸艸補苴者此皆各防狃安目前僥幸將來之故習耳曷思今春旱已久卽伏秋霪潦之徵黃淮水勢目今微弱卽伏秋盛長之兆盈虛倚伏夫豈待智者而後知邪茍不及今水勢未發之前嚴催運料急儹做工誠恐一入伏秋雨霪水漲當此時始言備料斷難取辦於崇朝當此時始言做工豈能施工於徒手臨事張皇必致貽誤則未雨綢繆之計不得不早爲究圖者也除各防辦運到工料物以及做工動用料物數目本道按月造具淸冊送憲核查外相應呈請憲臺俯念工需最重嚴飭各防將所有奉憲批發過嵗搶修料價銀兩急速購料運貯工所以資捍禦庶免臨時束手本道身在同舟豈敢坐爲秦越之視不得已而大聲疾呼非以茍塞督催之責正求爲河工收先事預防之效也伏祈俯賜嚴飭各防一體遵奉如有仍前觀望辦運不前者本道據實查揭仰請憲參以警怠玩有禆河工洵非淺鮮矣【嚼梅軒偶存】

行水金鑑卷五十五﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷五十六

江南按察使傅澤洪撰

河水

黃河源逺流疾其勢屈曲而多沙大汛一至輒髙數十尺是以有潰溢之患至於潰溢則其流散漫水緩沙停下流或淤上流日益奔潰矣淮水不及黃河之逺發自河南之桐柏山納七十二山溪之流又防洪澤阜陵諸湖而出於淸河縣之東每伏秋水漲其髙亦數十尺此黃與淮古並稱爲二瀆也自宋熙寧間黃河南徙防於淮於是淮黃合流入海者迄今六百餘年前代治河之法𨿽隨時變通然其大要在固守其隄防弗使暴漲之水得而乘之設有衝決則亟塞其口弗使湠漫如是而已當治安之時人情懈弛修守弗謹一遇暴水橫決隨之及其旣決水分勢緩正流漸堙人不之察以爲故道不可復而欲謀其新故往年髙堰唐埂不修淮水東潰淸口流澀黃水因而躡之淸口遂淤人不以咎淮之東而謂淸口不可疏也黃水倒入淸口加以兩岸潰決以致海口泥沙壅塞人不以咎黃流之失其軌而謂海口不可通也且創爲攔黃壩以障之河工之潰壞至斯而極惟我

皇上睿智如神指授方略盡毀攔黃壩大辟淸口連開張福口張家莊諸引河堅築唐埂六壩自是淮水悉出而防黃淮黃相合其力自猛流迅沙滌海口深通兩河皆循故道淮諸州邑數十年在波濤中者一旦復爲耕稼之區下流旣暢上流亦不至潰溢卽宿桃徐邳以西至中州所屬凡濱河之民俱可無胥溺之慮矣後之防河者借此成規時時修補弗致廢壞卽千萬年長治之道也臣翮愚防仰承

聖訓幸覩成功不勝欣慶謹將歷年修防事宜分段詳列於後俾天下咸知

皇上平成之偉績云【以下俱張文端治河書】

河南黃河南岸自陜西潼關【薈蕞云潼闗衞在西安府華陰縣東北四十里南有潼谷潼水出此東北有黃卷阪在黃河南岸其阪隆起下望闗城北有黃河自華陰縣流入與山西蒲州接界東入河南閿鄕縣界衞志城北一里水中有石髙水丈餘河水漲其石不沒因謂之砥柱石西有潼河源出潼谷入河本朝康熙十九年潼水漲溢陵城而入城中兩岸居民溺死者二千三百餘人漂沒官民廬舎百餘間已而水縮河裂岸東徙故道竟成平陸東南有潼闗故城古桃林塞卽崤函也亦曰函谷秦函谷闗在漢農縣卽今靈寶縣西南十一里漢武帝徙新安卽今新安縣東一里故關是也隋大業七年移於南北鎭城間唐天授二年移向北近河爲路卽今闗也其地上躋髙嵎俯視洪水流歷崤函而至潼津數百里間盤紆峻極實爲天險河之北岸爲風陵津又北至蒲闗六十里河山之險迆邐相屬】入閿鄕縣境經靈寶陜州澠池新安孟津鞏縣【薈蕞云閿鄕縣在河南府陜州西南一百二十里西南有閿山西爲黃河自陜西華陰界流入與山西芮城縣分界東入靈寶縣界西有玉澗水全鳩水郎水東有盤澗水西南有阿對泉楊震家僮名阿對引泉灌蔬因名西有周閿鄕縣故城本故湖縣鄕名東有湖城廢城本秦湖闗西有潼闗接華陰界又有曹公壘有舊城靈寶縣在陜州西少南六十里東南有峴山曹陽水出此亦名好陽澗入河西南有石堤山柏谷水出此入河又有石城山燭水出此入河北爲黃河自閿鄕縣流入東入陜州界又有門水自洛南縣流入亦名農澗東有菑水南有農渠引水入城又有丰盛等五十渠歷代相繼修浚引山水灌田陜州在河南府西三百里東北有砥柱山在黃河中去州四十里禹貢導河自華陰東至於底柱西北有黃河自靈寶縣流入東入澠池縣界又有公主河在三門山左唐開元中鑿此通漕以避三門之險約百丈許復入於河西有七里澗自南山通河西南有譙水東有淆水自永寧流入北入於河又有利人渠二廣濟渠一皆引水入城以代井汲今淤塞州城北黃河中有鐵牛頭南尾北世傳禹鑄以鎭河患澠池縣在河南府西一百六十里東北有澠池山澗水出焉西南有馬頭山谷水出焉南流入新安界北有黃河自陜州流入與山西垣曲縣分界東入新安縣界河水自底柱而下至五戶灘其間一百二十里竦石桀出勢連襄陸合一十九灘水迅同三峽破害舟船自古所患按志稱黃河上自三門集津下迄釣魚觜奔流迅激舟筏恆覆惟南村與垣曲接界稍平爲古渡云東南有天池橫潦無源有平泉源出平地民資灌漑西有漢澠池縣故城新安縣在河南府西七十里東南有瞻諸山慈澗水出焉滙諸川水入谷南有宻山豪水出焉注洛西南有郁山練谷水出焉一名牛谷山入谷西北有隊山長垣河出焉又有騩山回水出焉東北有北邙山西北有漏明巖北有沙崖馬陵川出焉北有黃河自澠池縣流入東入孟津縣界又有長泉水卽庸庸水入河南有澗水自澠池縣流入入谷南有谷水自澠池縣流入東入洛陽西北有龍澗河入谷東有孝水接洛陽界入谷自南山橫洛水北屬於河皆闗塞也孟津縣在河南府東北四十五里東有龍門山南有邙山北有黃河自新安流入又東入鞏縣界明嘉靖十七年水漲縣圮蓋孟津兩岸平濶河勢漸漲潰決之患實自縣始西有委粟津又有髙渚亦黃河津濟處又有馬渚北有三渚西有澇河又有庸庸水自新安縣流入入河西有瀍水出蘇山西一里平地發源入洛陽界府誌源出谷城山自髙廟溝起與九眼泉合流入縣東北有永安堤唐時築石堤當河陽孟津兩岸髙五丈闊如之延六七十里今在南岸者止有二三里在北岸者盡決鞏縣在河南府東北一百二十里南有寒戰山山形髙峻下臨玉仙河又有亂石山下有五泉北有萯山臨河東北有神尾山宋都水丞範子淵議引汴入汴處北有黃河自孟津縣流入與溫縣接界又東合洛水入汜水縣界禹貢河自孟津東過洛汭又有鮪渚在縣北河中西北有洛水自偃師縣流入東至汜水縣界始入河西有鄩水接偃師縣界西南有羅水源出登封縣界東北入洛又有明谿泉水源出靑龍山滙亂石山五泉之水入洛西有湟水東門外有市河俱入洛東南有石子河卽古洞水也一曰玉仙河發南溪石泉又北入洛以上七州縣俱屬河南府】汜水河陰至滎澤縣而始有堤工【薈蕞雲汜水縣在鄭州西一百四十里東南有方山山海經浮戲之山汜水出焉卽此也有馬跑泉漢家泉環翠峪峪下有柏池泉有玉仙山山上有玉仙元君祠祠前有二泉一爲小龍池爲小裏河源一爲黃龍池卽汜水源旣出而伏再見於神母祠下之柏池又長羅水亦出焉西有大伾山亦名九曲山山之東盡於玉門山爲汜水入河處北有廣武山其山沿河袤六十里西盡於玉河與大伾相對西南有翠屏山在城南河外東北有孤柏嶺一峯北出砥柱河流宋祥符中議於南岸山址開汴口以均水勢又有分水嶺在五雲山峯之間嶺有泉南流爲桃花河北流爲竹葉河北爲黃河自鞏縣流入洛水入焉又東入河陰縣界北有洛水舊自鞏縣入河今則過成臯東至滿家溝入河北有濟河自溫縣流入又南十里合於河山海經曰大河至成臯與濟水合按濟自大伾入河與河水鬭流略不混淆淸濁分行者數里乃溢爲滎又有汜河有二源俱出方山合諸水至縣治爲錦陽川又受栁泉水北出玉門合洛東入於河南有磴固川又有竹川地獨膏腴東有湯王溝又有金家溝在臥龍山北潦則穿城壞廬舎至今患之東北有板渚南屬鵲山以臨汜水隋開通濟渠自板渚引河歷滎澤入汴河陰縣在鄭州西北五十里東北有廣武山西自汜水東迆滎澤外捍大河內包原壤汴水従廣武澗中東南流今涸北有武濟山卽廣武支隴地屬孟津相傳爲周武王濟河處宋元丰中範子淵議導洛通汴屢請於武濟山麓修堤置埽是也北爲黃河自滎陽流入東入滎澤界有撩兔源河在廣武埽對岸分減埽下漲水也宋大觀中詔沈純臣開宣和初又浚治焉西南有澹然河源出漫泉一名窟河至滎澤縣達於河南有索河自滎陽流入與京水合又東入滎澤縣界西有石門渠滎凟受河之處卽禹貢導滎水之道亦曰滎口亦兼邲之稱晉楚之戰楚軍於邲卽此水也後漢靈帝時於敖城西北壘石爲門以遏浚儀渠口水門廣十餘丈西去河三里水盛則通於河水耗則輟流魏黃初中河濟泛溢鄧艾議開石門以通之晉武帝時復壞傅秪爲滎陽太守造沈菜堰於是兗豫無水患東北有淸水卽濟水舊流也今堙東有河陰舊城滎澤縣在鄭州北少西四十里西北有敖山殷仲丁自亳徙囂卽此明成化十五年知縣曹銘以水患徙築今縣北爲黃河自河陰縣流入又東入原武縣界志曰滎澤地稍下水所鐘也新志黃河舊在縣北十里近漸南徙逼近縣城治時撫臣徐恪言決河湍悍之勢未可遽回今自孫家渡口舊河東經朱仙鎭下至項城南頓猶有涓涓之流若疏之由泗入淮可殺上流之勢時多從其策東北有浪蕩渠西通河洛南達江淮隋通濟渠也煬帝開此以巡幸江都今堙南有賈魯河亦堙西南有澹然河自河陰流入達於大河治南有滎澤河禹貢濟水入於河溢爲滎又曰滎波旣豬其衞及狄人戰於滎澤則在河北非此澤也左傳楚潘黨逐晉魏錡及滎澤亦此北有隋滎澤故城爲河水所圮西南有漢滎陽故城以上三縣俱屬開封府】自此而鄭州原武陽武中牟祥符陳畱蘭陽儀封【薈蕞云鄭州在開封府西少南一百四十里北爲黃河東有鄭水出梅山東北入賈魯河明天啟中知州劉光祚疏之起州北至州東接中牟境可通舟楫其州西北白沙而上河身特髙常有水患光祚又濬之令民穿渠蓄泄漑田數千頃商賈通流民以爲便西有湏水明正徳時鑿之以紓河患今淤東南有七里河其源有三一出泰山一出梅山一出站馬屯防流於此入賈魯河東有潮河出欒巴廟前每日三潮因名下合賈魯河東有龍池河是李衞公廟後湖周三里許居民依水種蓮東南有僕射陂源出雷家潭周十八里後魏孝文帝賜僕射李衝故名今名城湖東有圃田澤與中牟接界原武縣在開封府西北一百二十里南有黃河本在縣北自滎澤縣流入東入陽武縣界明正統十三年河決滎澤始攺而南治初河又決分爲三衝張秋十四年知縣張愷築防城堤十四里城中乃無水患嘉隆以來河屢決屢塞議之者止移堤以避水沖致正南逼近十五里許如縣治生靈何宜俟秋冬水退漸移堤埽向南始爲完策南有古濟水與古陰溝水今皆混入黃河西北有沁河自武陟縣東入黃河南有賈魯河遇秋水泛漲與沁河皆爲民田患陽武縣在開封府西北九十里東有脾沙岡西有黑洋山河決後皆淪於河南爲黃河自原武縣流入東入封邱縣界舊流本在城北決溢不時遂徙而南自五代周至明末河決不可勝計西北有濟水今自溫縣東入大河不至縣境東南有白溝亦名淸水亦名白河流至封邱境內曰翟溝西有沁水自武陟縣流入後築堰截入黃河其故渠皆爲桑田本朝順治十一二年築慕家樓新堤長五百七十二丈幫堤長六百零二丈又潭口寺北月堤長六百三十丈幫堤長五百丈中牟縣在開封府西七十里北有牟山南有馬陵岡長五十餘里卽故河隄北爲黃河自原武縣流入東北入祥符縣界北有汴水亦自原武流入東入祥符卽筤蕩渠也亦名鴻溝亦名官渡水明正統七年滎澤縣知縣李全芳以渰沒民田奏請閉塞攺流入黃河遂淤爲平地南有汜水東流入官渡水今涸東南有刁馬河今堙西有鄭水源出鄭州至東牟漑田千餘頃下入於汴北有金水河自鄭州流入東入祥符界下流與黃河相通縣境諸水所歸毎淤塞則灌沒民田萬曆中屢加疏導又有雙洎小淸河卽鄭風所詠淸人在彭者源出新鄭縣至縣西東北流入丈八溝北有灘頭河系黃河支流自滎澤流入東南入尉氏縣界西有圃田澤東西五十里南北二十六里西限長城東極官渡髙者可耕窪者成潭滙爲澤者八爲圃者二十四中牟志載九溝八澤三十六陂按明範守巳據穆天子傳以爲自洧川北抵中牟西東連尉氏西接新鄭周圍三百餘里總謂之圃田縣城內有海子河上有海子橋橋南北各有河俱出水門注城濠入小淸河東有唐中牟舊城祥符縣卽開封府治西北有駝牟岡河決後今爲平陸東北有赤岡西有狼城岡明萬曆末河決於此東北有槐疙疸岡明萬曆中河決於此斷堤成潭西北有黒岡明崇禎中河決於此北爲黃河自中牟縣流入東入陳畱縣界南有汴河自中牟縣流入又東入陳畱縣界卽筤蕩渠分流也水經汳水出陰溝浚儀縣北酈注陰溝卽筤宕渠也自王賁灌大梁水出縣南而不經其北汳水又東經倉垣城內又東至陳畱隋大業初開通濟渠元和志云浚儀有琵琶溝水西自中牟縣流入通濟渠隋自大梁城西南鑿渠引汴水卽筤宕渠也元至元二十七年汴始淤塞明初欲以大梁爲北京議浚汴不果今一望平陸無復堤渠故迹矣宋都汴時汴蔡諸水漕舟城中溝洫互通自明季灌沒後深溝淤爲髙阜大壑變爲平原土中往往得其遺迹北有浚水西有寒泉陂見衞凱風詩東南有蔡河自中牟縣流入東南入通許縣界水經注筤蕩渠自中牟東流至浚儀縣分爲二水南流曰沙水東注曰汴水沙卽蔡河也元至元二十七年河決祥符義唐灣蔡水上流堙沒明洪武八年大河南決挾潁入淮蔡河之下流亦漸絕北有五丈河九域志曰卽禹貢之菏澤從城北歷陳畱曹濟及鄆其廣五丈周顯徳五年疏汴水北入五丈河東經定陶北入於濟以通齊魯舟楫皆通宋時河塞又引京索二水入之金元以後混入黃河西有金水河其上源卽滎陽縣之京水滙入五丈河者今堙城東有白溝河河無山源以潦涸爲盈竭城西有金明池周九里餘引蔡水注之名教船池又曰講武池今淤西北有沙海隋文帝疏舊渠引汴水注之以習舟師今塞南有蓬澤西南有霧澤陂並堙西北有漢浚儀廢城本魏大梁城也東北有隋堤一名汴堤西通濟水南達淮泗今遺迹僅存西北有翟家渡自劉獸醫以下皆河津要害惟翟家口爲官渡陳畱縣在開封府東少南五十里北有黃河自祥符縣流入東入蘭陽縣界北有汴河自祥符流入縣界東入縣又有蔡河自祥符縣流入南入通許卽沙河也今涸北有睢水沙水分流東入縣界開通濟渠後此水廢西北有魯溝水亦沙水支流今涸東北有巴河一名沁水黃河支流自封邱縣流入又東入蘭陽界今涸縣北有秦陳畱故城東北有魏小黃故城蘭陽縣在開封府東少北九十里北有黃河自陳畱縣流入又東入儀封縣界北有賈魯河又有馬蹄河一名淸河皆故河所經也南有巴河自陳畱縣流入東入儀封縣界亦名沁河北有古濟水今入於河西北有趙皮寨一名張祿口又有銅瓦廂集明設管河主簿今廢北有舊長堤長四十五里儀封縣在開封府東少北一百十里東北有黃陵岡與山東曹縣接界北有靑陵岡又北有黃河自蘭陽縣流入東經考城入曹縣界縣有七河曰北舊黃河在東北五十里曰南舊黃河在西南三里曰賈魯河在黃陵岡南二里曰龎家河在北八里曰圈頭河在北五里曰巴河曰新河在黃河南新挑以分殺水勢者皆黃河轉徙所經忽南忽北穿縣境殆徧今惟有賈魯河巴河故道堙圈頭龎家二河堤如故北有黃渡河周六十餘里蓋大河所溢也今涸爲田又有古濟水蓋南濟也有漢濟陽故城東北有小宋狀元堤北有方家莊小堤河南岸有舊縷堤北岸有舊遙堤黃陵岡相近有三家莊堤以上州縣俱屬開封府】考城商邱虞城【薈蕞云考城縣在歸徳府睢州北九十里北有黃河自儀封縣流入經曹縣入府界自古爲衝決之所堤防最切北有賈魯河又有沁河自儀封流入一名巴河南有沙河與故城河旱涸水溢亦爲民害南有汴河自杞縣流入東入商邱界北有黃水自杞縣流入北流入定陶界西南有大薺陂黃水注焉卽戴陂也北有防城堤近爲小堤逺爲大堤今小堤頽圮過半西南有長堤起儀封屆商邱上下七十里然去河甚逺漲溢時此隄阻塞轉爲民害商邱縣卽歸徳府治西南有商邱北有黃河自考城縣流入又北入虞城縣界自元至大後河決而南歸徳常在河北至順以後河決而北歸徳仍在河南迄明正統以後河又決而南歸徳又在河北正徳以後則仍在河南其新集口丁家道口皆河濱衝要嘉靖三十七年新集河淤河流於是一變按大河舊道乃元賈魯所復勢若建瓴上下順利後因河南水患頗急另開一道出小河口意欲分殺水勢而河不兩行大河日漸淺澀自新集至小浮橋淤凡二百五十餘里河流北徙出碭山縣治之背趨單縣東南之段家口析爲六股俱由運河至徐家洪又析爲五小股亦由小浮橋合徐家洪大河分十一流而勢弱矣勢弱則淤益多淤多則決溢愈甚詳見徐州碭山等州縣西南有馬腸河源出舊黃河逾亳達淮北有泡水自考城縣流入東入虞城縣界北有古汴水自寧陵縣流入東入虞城縣界宋時東南之漕由汴達畿故經理爲詳南遷後日就堙廢明嘉靖中𨿽修復後乂淤加以河流衝決陵谷倒置汴水斷續幾不可問矣南有古睢水自寧陵縣流入東入夏邑縣界今湮其曰谷水者卽睢水也南有蘄水又有渙水一名濊水今皆湮東北有孟諸澤接虞城縣界禹貢導菏澤被孟瀦東北有滎澤北有漆溝東有新溝明萬曆時開以泄水東有淸冷池東南有武津關西北有鳳池口其地與城中龍興塔平元人圍歸徳決此口河水從西北而下至城西南入故睢水繞城反以水爲固北有丁家道口接虞城縣界當黃河津要東有白沙渠石梁渠宋張亢知應天府治此二渠民無水患舊城外三里有隋堤今廢虞城縣在歸徳府東北七十里北有黃河自商邱流入東入江南徐州碭山縣界又有巴河黃河支流也又有小股河繞城入黃河按虞城上接考城下接碭山鄰比數縣土皆卑下每經河溢互相傾注河決考碭則土聚虞城河潰虞城則土聚考碭故舊道盡湮歷年水患無巳欲浚支河則易淤塞欲築隄防則無山陵可倚若於李景髙口西岸浚水南行則縣境之流自殺又自楊厚口起築堤分水使下流有歸然後河不爲患北有汴河自商邱流入東入碭山縣界亦名獲水北有丰水自商邱流入東入山東單縣界西有孟諸澤與商邱接界今俗呼爲湄臺蓋澤中有臺也西有丁家道口北有羅家口皆黃河要地西南有北�堤南有中�堤北有韓家後堤以上三縣俱屬歸徳府】至江南徐州之碭山縣界北岸自山西垣曲縣【薈蕞云垣曲縣在山西平陽府絳州東南二百十里東北有王屋山接河南濟源縣及陽城縣界西北有黃河自平陸縣流入東入河南濟源縣界】入濟源縣境經孟縣溫縣武陟【薈蕞云濟源縣在河南懷慶府西七十里東北有太行山南有黃河自垣曲縣流入與洛陽分界又東入孟縣界北有濟瀆東南流入孟縣禹貢導沇水東流爲濟西南有湨水東經孟縣入河新志溴水一出姑嫂山一出五指山一出秦嶺山至三河口合流與滮水合東南入孟縣界入河北有浝水源出莽山入湨西南有漫流水塗溝水入湨東南有天漿水同水俱入孟縣界西南有湛水注河西有濝水入沁北有沁水自陽城縣流入東入河內界東有千倉渠濟水分流也有上下二堰東北有馬頭溪西北有望仙溪西有東陽澗西陽澗西有七谷溝東有玉泉孟縣在懷慶府南少西五十五里南有黃河自濟源縣流入與孟津縣接界河廣二里又東入溫縣界南有孟津一名富平津一名陶渚西南有冶阪津北有沇水卽濟水自濟源縣流入入河北有湨水自濟源縣流入南合沇水入河西有冶河卽濟源之天漿溪也北有餘濟河沁水分流也縣人引以漑田南有萬艘潭在黃河側舟所泊也西有河陽廢縣南有下孟州故城卽古北中城也金大定中州治以河患因於故城北十五里築新城徙治焉曰上孟州故城曰下孟州東魏又築南城在今孟津縣界及中潬城在今縣西南是爲三城溫縣在懷慶府東南五十里南有黃河自孟縣流入與鞏縣接境又東入武陟縣界舊離城二十里今逼近城隈西有濟水自孟縣流入南入河當王莽時川瀆枯竭其後津梁勢攺不與昔同今則故道盡防河中北有廣濟河沁水分流也自河內縣流入東南入河又有溫潤渠亦沁水分流隋刺史盧賁於河內引沁爲利人河又派流入溫縣故名溫潤新府誌有丰稔河分廣濟河水南流入溫卽此北有澇水通丰稔河東冇平臯陂多菱荇蒲葦陂南卽黃河西南有李陂今湮西有小金隄障濟湨二水明初築名沇河堤成化間增築長二十里武陟縣在懷慶府東一百里南有淸風嶺瀕河黃河自溫縣流入與河陰縣接界東入原武縣界東有沁水自河內縣流入至南賈村入河其支流入縣北東引灌田二千餘頃入修武縣界西南有廣濟河沁水分流也今涸西北有小丹河卽丹水分流之長明溝也今淤幹溝猶存又有上淸河卽丹水分流之蔡溝也自河內縣流入東入修武之三橋陂入衞東北有蓮花池在沁河東岸地名木欒店去衞河百里明萬曆中沁河從此決入衞以上四縣俱屬懷慶府】亦至滎澤縣而始有隄工自此而原武陽武封邱【薈蕞云封邱縣在開封府北六十里北有黑山東北有淳於岡與黑山皆湮於水南有黃河本在縣西北金明昌五年河決陽武灌封邱而東縣遂居河北自陽武縣流入東經陳畱入蘭陽縣界終明之世凡五決荊隆口一決陳橋集屢決屢塞本朝順治七年九年兩決至十二年始塞按黃河自陽武入封邱出荊隆口直東卽長垣東明兩縣境從此經曹濮直趨大淸河東入於海較之出徐沛合淮泗以入海其道最爲徑易從來河行之道宜直不宜紆八海之口宜近不宜逺也西北有沁河一名巴河自武陟陽武流入經於家店北繞縣南穿桃陂河東注每泛濫則能爲害自懷慶增堤遏之水始全落南有翟溝自陽武境入卽白溝也南接黃河支流今湮北有濮渠首受泲東北流至縣再入開州界河決後亦湮西南有黃池東西廣三里南有金龍口卽荊隆口自砥柱孟津而下最爲險隘今離河稍逺然地勢窪下夏秋水發一堤之外皆爲巨浸塌防最多此隱憂也西南有中欒城元時運道中梗受江淮之米陸運赴淇仍以舟載送京師後攺海運而中欒廢其西爲大王廟口順治九年河決於此決口有積水潭汪洋數十頃深十餘丈有河道標兵防禦今縣治本封邱故城金時以河淹沒遷治新城元初新城又爲河壞仍遷於此縣城外有防城堤河決沙壅僅存顚脊南有長堤髙可三丈起荊隆口迆邐東南直抵徐州西南有小長堤在長堤南東起祥符陳橋西迄荊隆三十里髙厚倍於故堤西有董家堤障禦黒洋山水萬曆三十年決口數十丈至今未塞每遇霖雨城西北皆爲巨浸】

祥符陳畱蘭陽儀封以至山東曹縣界凡系開封府者南岸屬南河同知管轄北岸屬北河同知管轄系歸徳府者南岸屬歸徳府管河通判管轄北岸系山東曹單二縣界屬兗州府黃河同知管轄又沁河一道屬懷慶府管河通判管轄

洛河源出陜西雒南縣冢嶺山流入河南境至盧氏縣熊耳山始大歷永寧宜陽洛陽偃師鞏五縣於鞏北十里循邙山尾南入黃河【薈蕞云前漢書地理誌洛水出農上洛縣冢嶺山東北至鞏縣入河山海經讙舉之山洛水出焉一統志洛南縣屬西安府本漢上洛周禮注漢以火徳王忌水攺爲雒魏復攺爲洛上洛縣卽今商州治】

澗河源出澠池縣東北白石山由新安至洛陽縣西七里橋東流轉東入洛河【薈蕞云地理誌農新安縣下云禹貢澗水在東南入洛澠池縣下雲谷水出谷陽谷東北至谷城入洛水經注澗水出新安縣南白石山山海經白石之山惠水出於其陽東南注於洛澗水出於其陰北流注於谷世謂是山曰廣陽山水曰赤岸水亦曰石子澗按新安無洛漢志云澗入洛要其歸也其實澗東合谷至河南入洛今通誌澗水之源有二一出澠池縣白石山一出盧氏縣香鑪山俱流至洛陽界防於洛一統志云在盧氏縣源出鐵嶺流入城中析爲眾渠東南流入洛者爲東澗水則澠池爲西澗水矣周書所謂澗水東澗水西卽此二水又地理誌澗水出金城郡令居縣西北塞外此別是一澗也】

瀍河源出孟津縣谷城山自髙廟溝起與九眼泉合入洛陽縣界由邙山西北注向東南至縣後轉折而東行至北窯始逶迆而南入洛河【薈蕞云地理誌瀍水出河南谷城縣潛亭北東南入洛谷城故縣在今洛陽縣西北胡朏明曰古時澗水經河南故城西入洛瀍水經河南故城東入洛故澗水東瀍水西爲王城而瀍水東爲下都洛誥之文甚明也自周靈王壅谷水使東出於王城之北則其勢必入於瀍水而合流歷王城之東以南注於洛時二水猶未經洛陽城也迨東漢建都於此自河南縣東十五里之千金堨引水繞都城南北以通漕而瀍水始與谷水俱東注矣古時瀍不合澗亦不過洛陽縣南而東至偃師也】

伊河源出盧氏縣悶嶺由嵩縣洛陽至偃師縣髙莊與洛河合流至鞏縣東北洛入黃河【薈蕞云地理誌伊水出農盧氏縣熊耳山東北入洛盧氏今屬陜州】

汜河自林園川石觜村發源由孤柏觜以下入黃河【薈蕞雲山海經浮戲之山泛水出焉北流注於河一統志汜水源出汜水縣西方山東南入黃河通誌云源出玉仙山北流經古崤闗東入黃河謂之汜水者取水決復入之義史謂漢髙祖卽位於汜水之陽是也今屬開封府漢曰成臯隋曰汜水】

濟河濟水發源王屋山頂崖下曰沇水旣見而伏出濟源縣爲東西二源東源卽瀆廟地西源俗呼龍潭自此東南流至柏香鎭分爲二一於鎭之東北流至河內縣穿郡城經龍澗村入沁河一於鎭西南流經豬龍河自小營村入黃河

湨河在濟源縣發源三處一出姑嫂山一出秦嶺山一出五指山至縣西南三河頭合爲一處至孟縣海子頭村入黃河【薈蕞云看河紀程言湨水出濟源春秋防於湨梁卽此其源有三一出五指山紙坊一出曲陽西南二源俱流經修武縣治南一出晉陽城南溪或斷或續至莽山雙泉寨發源爲白澗水又伏發源修武縣治西又東南流經城南與二源合水經注曰湨出原城西北原山勲掌谷按白澗自莽山來或呼莽河】

沁河源出山西沁源縣穿大行山出濟源縣經河內武陟縣入黃河自濟源縣大坡界起東至河內縣計長七十里又東與大丹河合而至武陟縣界計長七十里又東流繞武陟城北由東而南北岸計長七十里南岸計長五十五里寛一百六七十丈中皆浮沙淺深無定伏秋水發常虞泛濫【薈蕞雲沁水至懷慶府武陟縣與黃防合其湍激之勢較黃河益甚而武陟縣東岸之蓮花池金屹最其衝射要害處也萬曆十五年沁從此決新鄕獲嘉一帶俱爲魚鱉毎年堵築埽壩勞費不貲且壩內爲商民輳集之處煙防不下千餘倚堤爲命議甃石四百三十五丈隨守隨修限以三年告竣此堤一成永久可恃而議者畏難尙未興舉其北岸大樊村亦系埽灣要害幫堤捲埽均在司河者畱意焉】

大丹河源出山西澤州穿大行山至河內縣入沁河自河內縣丹谷口起至畱村入沁河止計長五里【薈蕞雲丹水在懷慶府東北十里源出澤州髙平縣山海經曰沁水之東有林焉名曰丹林丹水出焉又有小丹河由修武縣南門外東流至獲嘉入衞河】

廣濟河源自五龍口鑿山取沁水澆灌民田經由濟源河內溫縣至武陟縣澗溝村入黃河按沁水卽酈道元所稱朱溝水也唐崔禮李元淳相繼疏濬元世祖時始名廣濟有明因之萬曆間河內令袁應泰鑿山穿洞懸閘兩崖之間受水則啟障水則閉以漑民田引水由濟源河內孟溫武陟入於黃河渠濶八尺延袤一百五十里分二十四堰【袁應泰廣濟河碑記云二十四堰第一永益堰由官莊至休昌長三里第二永利堰第三常丰堰俱並入永益堰第四天富堰由許村長二里第五永福堰順入利人河第六廣福堰由許村官莊入丰稔河歸黃河一百二十里第七和丰堰由辛村髙村長五里第八廣丰堰由東許村金冢至小營入黃河長一百二十里第九大丰堰由南尋西李家橋曲搆柿園土坯賈村至黃悶可減水入黃河長一百三十里第十沙岡堰有鄭府寄莊地七頃五十畆除本堰三分水一日第十一太平堰由武家作張家作至劉家莊長一十里第十二廣有堰由七里橋故事馬鋪至古澗入沁河長二十五里第十三永濟堰由防城祝策彭城尙香鎭至蘇東宏福堰長七十里尙香西砌欄水閘減水入沁河第十四廣阜堰由南屯沙岡至辛王長一十里第十五新興堰由裏村冷家莊賈村至北眞長一十八里第十六廣隆堰由五王長二里第十七萬盈堰由分水石七里屯衞村至彭城長三十里第十八長濟堰由佳村珍珠莊髙照至耿家莊入澇河歸黃河長六十九里第十九興隆堰由郭村王裏李家莊至北張長一十八里第二十興福堰由彭城尙香鎭至劉家莊長一十里第二十一宏福堰由蘇王南徐澗至南張長一十五里第二十二萬億堰由西冷至東周長一十里第二十三大濟堰由北冷至杜家莊長八里第二十四永通堰由保封董宋趙莊至唐郭入黃河長四十里】

黃河南岸滎澤縣臨河堤上自本縣境內起下至鄭州交界止計長一十二里第一段自老防城堤起至小格堤止長三百八十丈康熙三十六年修築坐落舊城北第二段自防城隄起至沈家莊堤頭止長二百六十八丈康熙二十四年修築坐落舊城東第三段自沈家莊起至鄭州堤界止長一千三百九十九丈康熙二十二年創築坐落魏家莊前鄭州臨河堤上自滎澤縣交界起下至中牟縣交界止計長四十五里第一段自滎澤縣堤界起至藍家屯東止長一千七百九十五丈康熙二十二年創築坐落永興鎭前第二段自範四家埠口起至藍家屯新堤止長一千六百七十五丈康熙三十八年創築坐落藍家屯南第三段自藍家屯東起至老君堂西止長一千三百七十一丈康熈三十七年創築坐落關家橋南第四段自任八家莊北祖師廟後起至石家橋堤頭止長八百丈康熈二十三年加幫坐落老君堂後第五段自石家橋起至原武堤界止長一千三百三十丈康熙二十一年創築坐落馬家渡南第六段自來童寨月堤起至中牟縣堤界止長一千一百六十丈康熙二十六年創築坐落裴昌廟前

中牟縣臨河堤上自鄭州交界起下至祥符縣交界止內間陽武縣所管一段長四里八分中牟實管堤工長四十三里七分第一段自鄭州堤界起至二郎廟後止長二百三十丈康熙二十六年創築坐落二郎廟後

陽武縣臨河堤自中牟堤頭起至中牟堤界止長八百六十五丈坐落郝家寨前中牟縣第二段自陽武堤界起至康熙三十八年新堤頭止長五百一十丈康熙十九年創築坐落孫家莊東第三段自十九年月堤起至十八年月堤止長一千五百四丈康熙三十八年創築坐落白家莊南第四段自三十八年新堤頭起至張家莊前止長四百六十七丈康熙十八年創築坐落許家莊前第五段自十八年月堤起至堤角止長五百七十丈康熙二十三年加幫坐落張家莊前第六段自堤角起至張滿家莊後堤角止長二千三百七十六丈康熙二十三年加幫坐落辛莊前第七段自張滿家莊後堤角起至閻家寨後堤角止長四百三十九丈康熙二十三年加幫坐落太平莊南第八段自閻家寨後堤角起至祥符縣堤界止長一千七百八十六丈康熙二十三年加幫坐落朱姑村前

祥符縣臨河堤上自中牟縣交界起下至陳畱縣交界止計長七十七里第一段自中牟堤界起至馬家寨北埠口止長三百丈系逺年老堤坐落馬家寨西北第二段自馬家寨北埠口起至回回寨西堤頭止長二千一百二十丈康熙二十三年加幫坐落曹家寨北第三段自回回寨堤頭起至二十堡北堤頭止長七百七十二丈系逺年老堤坐落回回寨後第四段自二十堡北堤頭起至二十五堡北堤頭止長八百六十丈系逺年老堤坐落沙門後第五段自二十五堡北堤頭起至馬頭北堤頭止長一千一百三十丈康熙二十三年加幫坐落雙河鋪後第六段自馬頭北堤頭起至一覽臺前止長四百

五十丈系逺年老堤坐落馬頭後第七段自一覽臺前起至四十一堡東堤頭止長八百八十丈系逺年老堤坐落張家灣後第八段自四十一堡東堤頭起至四十二堡堤頭止長八十丈系逺年老堤坐落梅家莊前第九段自四十二堡堤頭起至四十五堡堤頭止長五百六十六丈康熙二十三年加幫坐落梅家莊東南第十段自四十五堡堤頭起至四十七堡西止長三百五十丈系逺年老堤坐落步李寨後第十一段自四十七堡西起至四十九堡南止長三百二十丈系逺年老堤坐落小馬圈前第十二段自四十九堡南起至四十九堡止長三十五丈系逺年老堤坐落大馬圈前第十三段自四十九堡北起至老劉家店北埠口止長九十丈系逺年老堤坐落謝家莊後第十四段自老劉家店北埠口起至班家埠口止長一千一百一十丈系逺年老堤坐落劉家店後第十五段自班家埠口起至李進祿家寨東北埠口止長五百九十三丈系逺年老堤坐落班家寨東第十六段自李進祿家寨東北埠口起至陳家寨東北堤頭止長二百七十六丈系逺年老堤坐落李進祿家寨東第十七段自陳家寨東北堤頭起至姜家莊西月堤頭止長八百六十二丈康熙二十三年加幫坐落馬家店後第十八段自姜家莊西月堤頭起至門家寨東北止長七百四十丈系逺年老堤坐落姜家莊前第十九段自門家寨東北起至七十二堡東埠口止長一百一十丈系逺年老堤坐落門家寨前第二十段自七十二堡東埠口起至埽頭西北止長一千一百八十九丈康熙二十三年加幫坐落康家寨東第二十一段自埽頭西北起至陳畱堤界止長一千四十丈康熙二十年創築坐落埽頭東北

陳畱縣臨河堤上自祥符縣交界起下至蘭陽縣交界止計長一十五里八分第一段自祥符堤界起至小寺後止長九百二十丈康熙二十年創築坐落耿家寨後第二段自小寺後起至毛家寨後止長六百丈系逺年老堤坐落譚家寨後第三段自毛家寨後老堤起至郝家寨後止長六百丈康熙十一年創築坐落郝家寨西第四段自郝家寨後起至楊家莊後止長四百二十丈康熙十二年加幫坐落郝家寨東第五段自楊家莊後起至蘭陽隄界止長三百二十丈康熙二十一年加幫坐落楊家荘東蘭陽縣臨河堤上自陳畱縣交界起下至儀封縣交界止計長二十四里三分第一段自陳畱堤界起至管家水口西頭止長五百一十丈康熙二十三年加幫坐落管家水口西第二段自管家水口西頭起至梁家水口東頭止長五百六十二丈系逺年老堤坐落楡林前第三段自梁家水口東頭起至耿家水口西頭止長二百二十丈康熙二十三年加幫坐落耿家水口西第四段自耿家水口西頭起至蔡家樓東止長八百二十一丈系逺年老堤坐落康王廟前第五段自蔡家樓東起至常家樓西止長一百五十四丈康熙二十三年加幫坐落畢家寨東南第六段自常家樓西起至儀封堤界止長二千一百零七丈系逺年老堤坐落李軍民寨前

儀封縣臨河堤上自蘭陽縣交界起下至考城縣交界止計長四十七里第一段自蘭陽隄界起至郭家莊西北止長一千一百丈系逺年老堤坐落郭家莊西南第二段自郭家莊西北起至郭家樓西止長五十八丈康熙二十三年加幫坐落柳園後第三段自郭家樓西起至張家莊前止長四百零五丈康熙二十二年創築坐落陸家口南第四段自張家莊前起至亓家莊後止長八百八十丈康熙二十三年加幫坐落舊堤後第五段自亓家莊後起至大劉家寨東止長四千三百七十五丈康熙二十三年加幫坐落黑村集南第六段自大劉家寨東起至中莊前西南止長四百四十丈系逺年老堤坐落李家寨西北第七段自中莊前西南起至李家寨東北止長四百三十丈康熙二十三年加幫坐落李家寨後第八段自李家寨東北起至趙家莊西北止長一百七十丈康熙二十三年加幫坐落趙家莊西北第九段自趙家莊後格堤工尾起至趙家莊東月堤頭止長一百零五丈康熙二十三年加幫坐落趙家莊後第十段自趙家莊東月堤頭前起至考城縣交界止長五百七十丈系逺年老堤坐落石家樓後

行水金鑑卷五十六

欽定四庫全書

行水金鑑卷五十七

江南按察使傅澤洪撰

河水

考城縣臨河堤上自儀封縣交界起下至商邱縣交界止計長五十四里第一段自儀封縣交界起至石家樓後止長六百三十丈康熙七年幫接壩堤坐落二堡北第二段自石家樓後起至小顏家集西歳修工頭止長六千九百六十丈又康熙二十四年加幫五千四百二十七丈坐落秦家集西第三段自小顏家集西起至商丘縣交界止長二千二百丈康熙二十二年幫接坐落小顏家集北月堤自儀封縣交界起至壩堤中間止長二百丈康熙八年創築重堤坐落一堡月堤自一堡重堤起至石家樓後止長四百丈康熙十一年創築坐落三堡

商邱縣臨河堤上自考城縣交界起下至虞城縣交界止計長三十六里第一段自考城交界起至傅樓止長一千四百丈系逺年老堤坐落一堡北第二段自髙家莊迆東起至河夫營止長六百一十二丈康熙二十三年幫接坐落蘇家樓西北第三段自河夫營西加幫工尾起至淸水河西止長一百三十八丈系逺年老堤坐落河夫營東第四段自傅家莊西河夫營起至李家鹽店止長一千五十丈康熙二十二年創築坐落九堡第五段自九堡堤東起至老堤中身止長六百四十丈康熙二十四年幫接坐落李家鹽店北第六段自蔚家閣壩頭起至二十三年加幫工頭止長四百一十丈系逺年老堤坐落蔚家閣東第七段自邵家莊起至薛家莊後止長七百二十丈康熙二十三年幫接坐落十五堡第八段自二十三年加幫堤起至二十三年加幫

八段工頭止長四百五十五丈系逺年老堤坐落蒙墻寺後第九段自閻家莊後起至崔家樓後止長二百四十二丈康熙二十三年幫接坐落崔家樓後第十段自二十三年加幫堤起至虞城交界止長

九百四十丈系逺年老堤坐落二十堡徐家莊月堤自考城交界起至周家莊止長一千三百五十丈康熙二十三年幫接坐落楊家堂西楊家堂創築月堤自楊家堂北頭起至髙家莊南北老堤中身止長一千五十丈康熙十八年創築坐落楊家堂東傅家莊創築月堤自河夫營迆西埠口起至李家莊後止長一千一百三十丈康熙二十六年創築坐落李家莊西北祖師廟後月堤自祖師廟後起至老壩臺止長一百八十丈系逺年老堤坐落祖師廟後老壩臺自小壩堡房基起至小大王廟止長八百

二十丈坐落小大王廟西舊堤自小大王廟起至蔚家閣後壩頭止長一百四十丈系逺年老堤坐落小大王廟東舊堤自蔚家閣西老堤起至康熙二十三年加幫隄止長四百二十丈系逺年老堤坐落蔚家閣北舊壩自本壩堤岔起至康熙二十三年加幫堤止長七百五十丈康熙十二年幫築坐落十六堡西北舊月堤自康熙二十四年堤工起至邵家莊後康熙二十三年幫築堤止長四百八十丈系逺年老堤坐落潘侯集北舊月堤自小壩堡房基起至崔家樓東北老堤止長三千二百四十丈系逺年老堤坐落崔家樓南舊月堤自雙廟西邊起至南老月堤止長三百四十丈系逺年老堤坐落邵家莊南

虞城縣臨河堤上自商丘縣交界起下至江南碭山縣交界止計長八十三里第一段自商丘縣堤界起至土樓止長三千二十二丈康熙二十三年幫接坐落徐家莊東第二段自土樓起至韓家樓止長三千一十五丈康熙十九年幫修坐落周家樓北第三段自韓家樓起至大王廟止長一千二百二十丈康熙二十四年幫修坐落韓家樓東第四段自大王廟起至田家廟止長一千六百三十二丈康熙十九年幫修坐落田家廟西第五段自田家廟起至牛頭堌寺止長一千一十丈康熙十八年幫修坐落田家廟東第六段自牛頭堌寺起至彭家集後止長一千三百八十一丈系康熙二十四年新收山東單縣堤工坐落牛頭堌寺北第七段自彭家集後起至盧家廟止長三千三百四丈康熙十九年幫接坐落馬家坊前第八段自盧家廟起至尹家集後止長五百二十二丈系康熙二十四年新收山東單縣堤工坐落尹家集北第九段自尹家集後起至張家集西止長一百一十二丈康熙十九年幫修坐落尹家集東第十段自張家集西起至張家集東止長四百一十八丈系康煕二十四年新收山東單縣堤工坐落張家集北第十一段自張家集東起至小喬家集東江南碭山堤界止長一千三百四十丈康熙十九年幫接坐落小喬家集西月堤自蕭家莊前大堤起至周家樓後大堤止長一千三百五十丈順治六年創築坐落周家樓西月堤自賀家莊大堤起至劉家莊後重堤止長七百五十丈康熙九年創築坐落劉家莊北月堤自劉家莊西起至歸鴻集後重堤止長五百六十丈康熙十二年幫築坐落劉家莊後月堤自大王廟大堤起至大賓寺大堤止長一千三百丈康熙五年創築坐落歸鴻集後月堤自甄家樓西大堤起至彭家集後大堤止長一千一百五十丈順治十二年創築坐落彭家集西北月堤自薛家樓後大堤起至杜家樓東大堤止長一千五十丈康熙三十四年創築坐落薛家樓東

黃河北岸滎澤縣臨河堤上自武陟縣交界起下至原武縣交界止計長八里五分零西自武陟縣隄界起東至原武縣堤界止長一千五百三十七丈康熙二十三年大修加幫坐落五祿店前

原武縣臨河堤上自滎澤縣交界起下至陽武縣交界止計長四十里第一段西自滎澤堤界起東至孟家莊西止長二千四百三十四丈康熙二十三年大修加幫坐落胡唐家莊前第二段西自孟家莊西起東至馬家莊前止長五百一十二丈系逺年老堤坐落車家莊前第三段西自馬家莊前起東至陽武縣堤界止長四千二百五十四丈康熙二十三年大修加幫坐落張家寨前月堤西自王村正南大堤根起東至孔家莊後月堤根止長九百九十丈系逺年老堤坐落胡唐家莊後月堤西自吳家莊西大堤根起東至董家莊東大堤根止長九百九十丈系逺年老堤坐落孟家莊後月堤西自胡村鋪西大堤根起東至黃家寺東大堤根止長四百九十八丈系逺年老堤坐落胡村鋪黃家寺後

陽武縣臨河堤上自原武縣交界起下至封丘縣交界止計長三十八里第一段西自原武隄界起東至張家寨迆東堤頭止長一千九百九十丈康熙二十五年歲修加幫坐落奶奶廟前第二段西自張家寨迆東堤頭起東至雁李家西止長二千一百丈康熙二十三年創築坐落大賓前第三段西自雁李家西起東至封丘縣堤界止長二千七百八十四丈康熙二十五年歲修加幫坐落水牛趙家莊前月堤西自黑洋山起東至雁李家西大堤根止長七千二百丈系逺年老堤坐落本縣南

封邱縣臨河堤上自陽武縣交界起下至祥符縣交界止計長三十四里第一段西自陽武堤界起東至三李家門前止長一千八百七十二丈康熙二十三年大修加幫坐落東姜家寨前第二段西自三李家門前起東至中鑾城西頭埠口止長一千三百一十六丈系逺年老堤坐落於家店前第三段西自中鑾城西頭埠口起東至中鑾城東頭止長一百四十七丈康熙二十三年大修加幫坐落中鑾城前第四段西自中鑾城東頭起東至荊隆口正南止

長八百一十三丈系逺年老堤坐落荊隆口前第五段西自荊隆口正南起東至荊隆口東頭止長八十八丈康熙二十三年大修加幫坐落荊隆口東第六段西自荊隆口東頭起東至祥符縣堤界李七寨止長二千零三十八丈內龍門口一處長一百五十三丈康熙二十四年下埽加幫坐落桑園神馬前月堤西自蘿卜鄭家門前大埠口起東至祥符縣

堤界止長四千三百四十二丈系逺年老堤坐落楊家樓後格堤西自三李家西堤根起東至於家店寺西堤根止長二百九十丈系逺年老堤坐落三李家前縷水堤西自於家店迆東舊堤根起東至中鑾城迆西舊堤根止長五百五十丈系逺年老堤坐落於家店東舊月堤西自劉家樓正南舊堤根起東至中鑾城迆西舊堤根止長八百五十丈系逺年老堤坐落劉家樓東月堤西自於家店西頭舊堤根起東至十七堡止長五百七十丈康熙元年建築坐落於家店後月堤西自神馬后舊堤根起東至祥符縣李七寨門前堤根止長六百一十丈康熙六年建築坐落李七寨西月堤西自溫家樓後迆東舊堤根起東至闗王廟迆東舊堤根止長三百三十丈康熙二十五年建築坐落闗王廟後格堤南自荊隆口東渡頭臨河堤根起北至月堤根止長四百二十丈康熙八年歲修加幫坐落荊隆口東北祥符縣臨河堤上自封丘縣交界起下至陳畱縣交界止計長五十里第一段西自封丘縣李七寨前堤界起東至北堡東止長一千二百七十丈康熙九年加幫坐落新店前第二段西自五堡東起東至八堡東堤頭止長一千五十丈系逺年老堤坐落陳橋西第三段西自八堡東頭起東至十堡西堤灣止長三百七十丈系逺年老堤坐落陳橋前第四段西自十堡西堤灣起東至大王廟大埠口止長五十丈系逺年老堤坐落陳橋正南第五段西自大王廟大埠口起東至魁星樓止長一百六十丈系逺年老堤坐落陳橋東南第六段西自魁星樓起東至十一堡東堤頭止長四百四十丈系逺年老堤坐落三府莊西第七段西自十一堡東堤頭起東至十二堡止長十五丈康熙二十四年加幫坐落蔣家寒西第八段西自十二堡起東至十五堡東止長九百九十九丈順治七年加幫坐落馬坊前第九段西自十五堡東起東至賈家堂東止長五百丈順治十八年加幫坐落廠門口西南第十段西自賈家堂東起東至十八堡西止長四百二十五丈順治十八年加幫坐落廠門口前第十一段西自十八堡西起東至十九堡東堤頭止長四百三十丈系逺年老堤坐落邵王寨正南第十二段西自十九堡東堤頭起東至大王廟東堤頭止長一百七十丈系逺年老堤坐落邵王寨東南第十三段西自大王廟東堤頭起東至二十堡止長四十五丈系逺年老堤坐落邵王寨東南第十四段西自二十堡起東至二十一堡止長五百六十丈康熙元年加幫坐落邵王寨東第十五段西自二十一堡起東至二十二堡止長三百二十丈康熙四年加幫坐落淸河集西第十六段西自二十二堡起東至常家寨西大王廟止長四百丈系逺年老堤坐落常家寨西第十七段西自常家寨西大王廟起東至二十四堡止長二百二十丈康熙二十四年加幫坐落常家寨東第十八段西自二十四堡起東至陳畱堤界止長

一千六百八十丈康熙十九年加幫坐落韓羅灣前陳橋西月堤西自張新莊前牛角哨起東至十堡

西止長一千一百三十七丈系逺年老堤坐落陳橋西陳橋後月堤西自封丘堤界起東至王盧集東頭止長五千零七十丈康熙八年加幫坐落陳橋北陳橋前夾堤西自魁星樓東起東至十二堡堤頭

止長三百八十丈系逺年老堤坐落陳橋東南王盧集前月堤西自王盧集東南堤根起東至王盧集東北堤岔止長六百零二丈系逺年老堤坐落王盧集東馬房後月堤西自王盧集東起東至馬房東埠口止長五百二十丈系逺年老堤坐落馬房後邵王寨後重堤西自馬房東堤根起東至邵王寨東大堤根止長七百五十三丈系逺年老堤坐落廠門口後廠門口後月堤西自十八堡起東至大王廟止長五百七十丈系逺年老堤坐落廠門口東廠門口東月堤西自廠門口西起東至邵王寨東止長五百八十丈系逺年老堤坐落邵王寨後張家寨後月堤西自丁家莊前岔堤起東至常家寨西堤岔止長一千一百三十七丈康熙三年創築坐落張家寨後張家寨斜月堤南自大堤起北至月堤止長二百五十丈系逺年老堤坐落張家寨東淸河集後重堤西自堤岔起東至常家寨後月堤止長六百四十丈康熙元年創築坐落淸河集後淸河集後月堤西自二十二堡起東至新寨止長九百九十丈系逺年老堤坐落常家寨後回回寨月堤西自本縣二十堡迆西大堤根起東至陳畱縣竹堈村堤界止長八百六十丈康熙三十九年祥符陳畱蘭陽三縣防築坐落韓羅灣後

陳畱縣北岸臨河堤西自祥符縣堤界起東至蘭陽縣堤界止長一百一十丈系逺年老堤坐落貫臺北回回寨月堤西自祥符堤界起東至蘭陽堤界止

長四百五十三丈康熙三十九年祥符陳畱蘭陽三縣防築坐落竹堈村前蘭陽縣臨河堤上自陳畱縣交界起下至直長垣縣堤界止計長四十一里第一段西自陳畱縣堤界起東至第六堡止長九

百五十五丈康熙十五年歲修幫築坐落銅瓦廂西北第二段西自第六堡起東至第八堡迆東止長五百丈系逺年老堤坐落銅瓦廂東北第三段西自八堡迆東起東至管李寨東南止長八十丈系逺年老堤坐落管李寨前第四段西自管李寨東南起東至管李寨東北止長一百七十八丈系逺年老堤坐落管李寨東第五段西自管李寨東北起東至程家樓西頭止長三百五丈康熙二十三年大修加幫坐落程家樓前第六段西自程家樓西南起東至楊家莊東南堤岔止長六百八十丈系逺年老堤坐落楊家莊前第七段西自楊家莊東北堤岔起東至十八堡東月堤頭止長七百七十丈康熙二十二年歲修創築坐落瞿家莊前第八段月堤一道西自十八堡迆東月堤頭起東至樊家寨西頭堤根止長一千八百五十丈康熙三十六年歲修創築坐落耿家寨後第九段西自樊家莊西頭堤根起東至張村集東南岔堤頭止長五百九十丈康熙二十三年大修加幫坐落張村集前第十段西自張村集東南岔堤頭起東至吳家廟西止長六百九十丈系逺年老堤坐落谷家營前第十一段西自吳家廟西起東至袁家寨東南止長二百四十丈康熙二十三年大修加幫坐落袁家寨東第十二段西自袁家寨東南起東至長垣縣堤界止長六百三十三丈康熙三十二年修築坐落袁家寨東回回寨月堤西自陳畱堤界起東至銅瓦廂五堡迆東月堤根止長六百一十五丈康熙三十九年祥符陳畱蘭陽三縣防築坐落張家寨前月堤西自銅瓦廂八堡迆東起東至管李寨東北止長九百四十五丈康熙十八年創築坐落管李寨後月隄西自張村集東南起東至袁家寨西南止長九百五十丈康熙九年創築坐落谷家營後直長垣縣堤工康熙三十一年河南蘭陽儀封防同長垣三縣共築月堤一道坐落城東南黃家集西自蘭陽交界起東至儀封交界止長五百五十一丈康熙三十六年築月堤一道西自黃家集迆東大堤起東至儀封縣洪船灣西南汪兆玉地止長五百六十丈儀封縣堤上自長垣縣堤界起下至山東曹縣交界止月堤西自洪船灣西南長垣縣堤界起東至稽民堤中止長一千八百四十丈康熙三十六年長垣儀封二縣防築坐落西馬木後月堤西自月堤起東至宋家營後止長二百四十丈康熙十八年修築坐落秦家莊前月堤西自劉家樓東月堤起東至十四堡東止長

一千一百五十丈康熙三十七年創築坐落梁家寨東臨河堤第一段西自宋家營西起東至曲家樓西南月堤頭止長一千五百五十丈康熙二十三年大修加幫坐落刁家樓南第二段西自曲家樓西南月堤起東至曲家樓東南月堤止長六百四十丈系逺年老堤坐落小曲家莊前第三段西自曲家樓東南月堤起東至小宋集東南止長一千五百三十丈康熙二十三年大修加幫坐落小宋集前第四段西自小宋集東南起東至袁家樓南止長二百二十丈康熙二十三年大修加幫坐落袁家樓前第五段西自袁家樓南起東至杜家樓前止長七百一十五丈康熙二十二年大修加幫坐落杜家樓前閻家集月堤西自杜家樓前堤岔起東至楊家堂

後月堤止長二千八十丈康熙三十五年創築坐落二郎廟後黃家集前月堤西自楊家堂後月堤起東至黃家集前堤頭止長六百四十丈系逺年老堤坐落黃家集前蔡家樓月堤西自黃家集前月堤起東至張官營後曹縣堤界止長六百三十丈康熙三十七年創築坐落李韓寨後李韓寨月堤西自裴家莊前四十一堡西起東至曹縣新築遙堤止長一千六百四十丈康熙三十八年創築坐落聶家莊後河內縣沁河南岸民堤西自覆背村起東至龍廟接連官堤止計長二十里官堤西自龍廟起東至張家莊接連民堤止計長六里民堤西自張家莊起東至武陟縣交界張計村止計長四十四里北岸民堤西自畱村起東至張茹村止計長四十五里武陟縣沁河南岸民堤西自張計村起東至方陵村止計長七十五里北岸官堤七處坐落大樊村畱村原村郭村詹家店何家營馬營計長二十一里北岸民堤四處坐落東曲鎭傅村木欒店南賈村計長六十九里【今水學云近閱邸鈔武陟馬家營詹家店一帶堤岸歷來聽民自築又沁水堤頭至詹家店約計六十里向無堤岸沁黃一時並漲由此分泄歸漕故不議築然河自孟津而下出險就平兼防濟沁伊洛大有奔放之勢此處甚屬要似宜題請】

【聖慈照南河例槪入欽工其向無堤岸之處亦動皇帑加築髙厚之堤仍於堤內量設閘壩以爲蓄泄之計如此庶於河南工程少有禆益云】

豫省黃河在河陰以上土性堅硬從來不事修防在滎澤以下土性虛松隄岸易潰每遇伏秋河漲卒發蕩激衝撞甚有一日之間塌卸河岸寛一二十丈至四五十丈者歲修搶修在在有之幸賴

皇上睿謨區畫周詳淮黃交防海口深通全河之尾閭無滯而豫處上游亦借以循軌下注自無橫溢之虞數十州邑生靈仰頌

皇恩眞與天地同其髙厚自今以後從事河渠者惟有恪遵成法不敢稍懈於已治已安相期億萬斯年臣民共享平成之福爾【以上俱張文端治河書】

行水金鑑卷五十七

欽定四庫全書

行水金鑑卷五十八

江南按察使傅澤洪撰

河水

山東曹單二縣俱在黃河北岸【薈蕞云曹縣在山東兗州府曹州南一百里南有曹山西南有黃陵岡元賈魯開黃河故道始此明治中河決亦於此南有黃河嘉靖河決梁靖口隆慶築迎澑埽灣逼近老堤最爲險要而武家壩尢甚此壩潰決則城武金鄕皆成沮洳且東鄰閘河遏防尢要西北有賈魯河嘉靖前尢爲運道自黃陵岡塞而此河遂塡其南爲大河洪流矣北有古汜水黃河之在縣境者百二十餘里其渡口有六曰武家口曰曹家口曰王李口曰蔚邢口曰劉家口曰李家口皆津要也舊月堤十有七本朝增共二十有二又壩十有四單縣在兗州府西南二百十里南有黃河自曹縣流入東入丰縣岸長七十里本朝順治初決栁河口康熙九年決瞧龍寺單境要害瞧龍寺石家樓第一鄧家董家兩水口次之順治六年築瞧龍寺月堤一道禦曹境滿河之水今沙淤加髙石家樓攔水壩堤臨河埽塌故加厚攔水壩大堤外黃家營莊河岸低窪黃水暴發先從此出故於本莊迆東橫築縷水堤一道以防河患鄧家水口有老堤堤根單薄故於堤北加幫戧一道是爲單境急務單河南岸與河南虞城交錯有遙堤二千四百餘丈久殘缺康熙十九年合曹州曹縣定陶單縣城武金鄕六處徭夫加幫髙厚又加兩月河引水殺流河患始弭然積久傾圮當未兩綢繆也】上自河南儀封縣交界起由考城縣境三十里而入曹縣一百四十里而入單縣又六十里出單境而達於江南碭山縣共計二百三十里屬兗州府黃河同知一員管轄

曹縣黃河自河南考城縣東界入境康熙二十五年以考城北岸堤工三十里與曹境相連應歸曹縣就近修防故今所管堤工上自河南儀封縣交界起下至單縣交界止計長一百七十里設有縣丞主簿巡檢各一員分管河務

安陵巡檢分管堤工五十里內歸並考城縣臨河堤自儀封縣交界起至戴家樓後止計長三十里又自戴家樓後起至主簿分管交界止計長二十里歷年歲修內有黃家莊西臨河堤一段長二百六十五丈馮家廠西臨河堤長一百二十二丈康熙四十一年加幫上自張官營後界石起下至臨河堤止格堤一道長三百九十六丈康熙三十五年創築上自儀封縣交界起下至黃家水口前裏河堤止遙月堤一道長一千二百五十五丈康熙三十八年創築上自儀封縣界石起下至備堤止月堤一道長一千二百丈歷年歲修上自月堤起下至裏河堤止備堤一道長一百二十八丈康熙二十七年創築上自臨河堤起下至備堤止戧堤一道長二百九十三丈上自臨河堤起下至裏河堤止小戧堤一道長一百一十三丈上自黃家水口前起下至大王廟西止裏河隄一道長九百三十八丈上自裏河堤起下至天齊廟西止月堤一道長九百四十五丈上自天齊廟西起下至楊家道口止月堤一道長一千五百一十八丈上自關王廟起下至臨河堤止月堤一道長五百六十丈上自尹家墳起下至天齊廟西止月堤一道長四百七十五丈上自唐家水口西起下至回龍王廟西止防堤一道長六百九十丈上自回龍王廟後起下至崔家莊東止月堤一道長三百七十丈上自楊家道口起下至流通集西止月堤長五百五十五丈以上堤工俱歷年歲修上自臨河堤起下至主簿分管止月堤康熙四十一年修築

主簿分管堤工上自巡檢分管交界髙家莊後起下至縣丞分管交界李家樓東止計長七十里臨河堤歷年歲修靑山廟前月堤上自十字堤起下至埽壩止長一千二十丈康熙三年創築銅奶奶廟北新補月隄上自靑山廟前月堤起下至新月堤止長一千五百五十八丈康熙三十九年修築銅奶奶廟北遙月堤上自靑山廟前月堤起下至艸樓西新月堤止長二千七百四十丈康熙四十年創築四十一年又加幫銅奶奶廟向稱極險𨿽經添築月堤猶不足恃且劉信莊坍卸防至堤根去此切近危迫尢甚故又添築此堤劉信莊月堤上自臨河劉滿莊堤起下至臨河舊老堤止長三百五十五丈歷年歲修趙家集西月堤上自新月堤起下至劉信莊月堤止長一千一百八丈內二百九十五丈康熙四十一年加幫艸樓前新月堤上自臨河堤起下至臨河新月堤止長二千八十八丈內五百三十丈康熙四十一年加幫魚鱗月堤上自臨河備堤起下至遙月堤止長八百六十丈康熙二十六年創築曹巴莊廟後遙月堤上自魚鱗月堤起下至楊釗口月堤止長二千九百三十丈康熙二十五年創築楊釗口月堤上自謝家集南縷水堤起下至楊釗口縷水堤止長七百九十二丈歷年歲修黃家奶奶廟後月堤上自楊釗口月堤起下至李家樓東臨河堤止長九百四丈歷年歲修

縣丞分管堤工上自主簿分管李家樓東交界起下至單縣交界止計長五十里臨河堤歷年歲修梁家樓西月堤上自臨河堤起下至大大王廟西止長一千三百二十丈內六百三十丈康熙四十一年加幫大大王廟東防堤上自大大王廟起下至臨河堤止長二百九十三丈歷年歲修韋家樓後月堤上自安家莊東起下至孫家莊東堤岔止長一千九百八十三丈內五百六十四丈康熙四十一年加幫單縣黃河上自曹縣交界起下至江南碭山縣交界止計長六十里設有主簿一員專管河務

臨河堤從前原系攔水壩斷續不一惟是險要之處添設以防縷水堤者後因縷堤之外攔壩之內村莊漸稠防禦愈急遂將各壩接連築成長堤名攔水堤自明季相沿已久今攺名臨河堤俗又稱三堤離河三四五六里不等隨河蜿蜒計長六十里上自曹縣交界起由瞧龍寺基而下至頭鋪止長一百五丈系舊堤康熙三十一年修築南北月堤自頭鋪起至峨殿止長六百六十丈此隄專防曹縣上流直下之衝澑最爲緊要康熙四十一年於歲修案內估修峨嵋殿後斜月堤系老堤長四百二十三丈未經加修孫家集後臨河堤自峨殿起至鄭家樓前止長七百丈康熙三十一二三年修築石家樓前臨河堤自鄭家樓前起至董家小莊後止長一千一百四十六丈康熙三十五三十八兩年修築石家樓臨河堤後月堤自鄭家樓前起至石家樓東臨河堤止系老堤未經加修石家樓後臨河堤自董家小莊後起至董家營月堤西頭止長一百八十五丈康熙四十一年修築董家水口卽董家營後臨河堤自董家營起至趙家樓前止長一千四百八十丈康熙三十三三十七兩年修築董家營臨河堤後備防月堤自石家樓西起至鄧家林止長九百二丈康熙三十三年創築三十四年加幫趙家樓東南北格堤南自臨河堤起北至縷水堤止長三百二十五丈康熙二十五年創築歷年歲修格堤迆東臨河堤自格堤頭起至黃家莊前止長五百五十三丈康熙三十八三十九兩年修築火星廟後九鋪迆東臨河堤自本堤起至郭家莊前止長二百一丈康熙四十一年修築桑堌寺後臨河堤自黃家莊起至鄧家莊止長七百六十五丈康熙三十七三十八兩年修築鄧家水口迆東臨河堤自本堤起至郭家莊後止長一千八百一十六丈歷年歲修孟家樓臨河堤後月堤自孟家樓西起至孟家樓東止系逺年老堤未經加修朱王口北臨河堤後舊月堤自朱家莊迆西臨河堤起至許家莊東止系逺年老堤未經加修包家瓦房前臨河隄自十四鋪起至月堤頭止長五百一十丈康熙四十一年修築許家莊前臨河堤自許家莊前起至姜家莊西止長六百五丈康熙四十一年修築楊家樓前臨河堤後修防月堤自楊家樓前起至鄭家店西止長五百二十丈康熙三十五年創築三十六年加幫鄭家店前臨河堤自鄭家店前起至朱王六壩西頭止長三百五丈歷年歲修朱王大壩臨河隄自大壩西頭起至大壩東頭止長四百一十五丈康熙三十二年修築朱王大壩東臨河隄自朱王大壩東頭起至黑龍潭西頭止長九百九十三丈康熙三十二三十九兩年修築黑龍潭臨河堤長五十丈系逺年老堤未經加修黑龍潭東臨河堤自黑龍潭東起至江南碭山縣交界止長三百一十丈康熙三十九年修築

縷水堤俗名二堤離臨河堤十里上自曹縣交界起下至江南丰縣交界止計長五十四里明時所築向爲河防首重之堤嗣將攔水壩築成臨河長堤則門戶之捍禦巳在臨河爲重而縷堤次之矣然邇年以來修守不敢稍懈一有殘缺卽督令補築屹然仍爲重門之障云

太行堤離縷堤十里上自曹縣交界起下至江南丰縣交界止計長六十九里明治十年河決黃陵岡大傷張秋運道始築此堤

曹單二邑堤工舊例不動帑金惟資額設之夫爲數有限而汛險工長顧此失彼且正月集夫二月興工三月間工未就而桃汛至五六月而伏水發七八月而秋水溢時時可慮在在須防固工程而嚴守禦司事者所當加意者也

江南徐州黃河【薈蕞云黃河入河南與沁汴或分或合明初分六道出滎陽者至壽張入淮出祥符者至懷逺入淮出長垣者至陽谷入漕出歸徳者至宿遷入出儀封者由新集趙家圈經蕭北至徐小浮橋入漕此河流經徐之始也治水筌蹄云嘉靖六年以前黃河分爲六道其兩道由河南鳳泗入淮其四道由小浮橋飛雲橋大小澑溝入河時則開歸徐沛利害相當今開歸沛諸流俱湮全河悉經徐州一道則開歸沛之患紓而徐邳之患博其不兩利亦不能兩害者勢也河在徐州土人呼爲汴河又名沁河又名小黃河按河志河居中汴居南沁居北河南徙則與汴合北徙則與沁合故此河之名有三今沁水久不達惟河合於汴爾汴由西來勢甚湍悍迆州城之東北與泗水合故稱汴泗交流而河徙西北出秦溝流至州城東南而下則其名亦不可混矣黃樓在州城東門上宋蘇軾建按蘇轍黃樓賦序曰熙寧十年七月乙丑河決於澶淵東流鉅野北溢於濟南溢於泗八月戊戌水及彭城余兄子瞻適爲彭城守水未至使民具畚鍤蓄土石積芻茭完窒隙穴以爲備自戊戌至九月戊辰水及城下者二丈八尺晝夜不止子瞻衣防履屨廬於城上調急走發禁卒以從事令民毋得竊出以身率之城得不潰水旣涸乃請增築徐城相水之衝以隄防之於是卽城之東門爲大樓堊以黃土曰土能勝水徐人相勸成之今城之東角尙有黃樓蓋後人踵而爲之然非其舊矣徐呂二洪古稱最險自永樂中陳瑄鑿洪通漕各設分司官治洪事至嘉靖間分司主事陳穆陳洪範相繼鑿石平之行者遂若履坦道矣】南岸上自河南虞城縣交界起下至靈璧縣交界止計程二百六十里北岸上自山東單縣交界起下至邳州交界止計程二百七十一里設徐屬河務同知管裏修防其汛六在南岸曰碭山縣汛蕭縣汛【薈蕞云碭山縣在江南徐州西北一百七十里縣治在芒碭山之陽山在河南永城縣界黃河繞縣西北五十里東北二十里與虞城縣接界南郭外有新滙澤河徙而成南北可二十里東西四十餘里經冬不竭明隆慶二年知縣戴偉鑿渠疏泄尋湮六年知縣王廷卿更開新渠以蘇昏墊有陳霜口河由虞城縣至汪家口分爲二汗漫若湖明嘉靖二十六年知縣王紹元於汪家口築堤一道又爲月堤順水堤然碭山地勢窪仰低下屢經水患地浮淤沙𨿽節經疏鑿遇漲率易故河渠之名變遷不常蕭縣在徐州西三十里縣治在三臺山之陽黃河自碭山縣楊村口始入縣東百里許至於州界遷徙無常水患頻仍康熙十七年總河靳創建沿河遙堤格堤及迎水壩甚有利益其遙堤由楊村口入縣之邵家套及徐州順河集復至縣之大栁樹田家樓郝家集及北城楊家莊接徐界而東其格堤南自東鎭店舊長堤起北至舊縷堤止障水南下毛城鋪入閘蕭無水患全賴此堤其迎水一壩在田家樓縷水歸河又利導之宜也誠能修防堅固不獨蕭無水患而下流亦無波及之虞矣】徐州郭工汛徐州小店汛在北岸曰丰碭汛【薈蕞云丰縣在徐州西北百五十里南至碭山縣七十里至蕭縣六十里黃河在縣南五里許土人呼爲濁河一名白羊明嘉靖五年河決城防蕩然無存知縣髙祿遂遷縣治於東南華山居焉三十一年知縣徐蓂復還舊治萬曆三十年河決朱旺口縣當正衝洚澗殷流幾與堤平知縣戴一松防守維勤益修繕舊堤加濶而髙至今賴以捍禦】徐州大壩汛

碭山縣汛自虞城縣交界起至蕭縣交界止縷堤長一萬四千四百一十七丈計程八十里

自虞城縣交界起至毛城鋪止舊有縷堤長一萬五百六十丈八尺內近毛城鋪山石閘一段長一千五百四十丈康熙二十三年修築

自毛城鋪石閘起至蕭縣界止縷堤長三千八百五十六丈康熙二十三年修築

毛城鋪小石閘一座大石壩一座俱康熙三十三年建伏秋黃漲由此出小神湖康熙三十九四十年河身漸深水不過閘惟四十一年異漲之水出閘定國寺舊險工今因河勢北徙停修

定國寺月堤長一千九十丈康熙三十八年創築蕭縣汛自碭山縣交界起至徐州交界止縷堤長一萬一千六百八十九丈計程六十五里康熙二十三年修築內有卑薄處三十八年又加幫東鎭口格堤長八百六十四丈康熙十九年創築格堤北有大橫堤格堤南有小橫堤皆舊廢堤【河防雜說云黃河南岸上自碭山縣毛城鋪起下至徐州城止𨿽原有遙堤一道然近者離河五七里逺者離河二三十里其間地勢髙窪不等毎於伏秋異漲之時河水必從窪處出直灌堤根自順治初豫省荊隆口潰決全黃北瀉之後下流河身處處墊髙彼時𨿽竭力堵塞而河底之深究不能復前此之舊又黃河消長無定長則出漕消則歸方其出漕之時挾沙而漫迨水落歸漕而沙畱於岸是以近河灘地每爲淤墊較之二三十里外原舊築堤之地竟髙五七尺或丈餘不等故直灌堤根之水不一二日而水髙於堤少窪之處漫溢成缺歲歲然也不知此水下注不特鳳徐淮屬州縣毎被漫淹而其水全歸洪澤湖撼擊髙家堰髙堰一有不支則全淮東瀉黃躡其後而淸口淤運河墊淸水潭等工皆不可保矣是徐州以上碭蕭黃河南岸堤工𨿽與運道隔逺而實與運道相闗甚切也康熙十九年於近河髙灘之上已築縷堤一道約長一萬八千餘丈固可免十一州縣之水災但屬卑矮不足以禦非常異漲更須幫築髙厚務期堅實又於蕭縣東鎭店地方築格堤一道約長八百餘丈有此一堤𨿽遇異漲自有重門之障潰決之患永可免矣】

徐州郭工汛自蕭縣交界起至徐州三山頭止計程六十六里

自蕭縣交界起至徐州王家山止縷堤長三千四百五十八丈康熙二十三年修築內有單薄處三十八年又加幫

王家山天然石閘一座康熙二十三年建以泄黃漲自三十九年至今河底漸深水不過閘

十八里屯東西兩頭各天然石閘一座康熙二十三年修築

自苖家山起至冰雹山止縷堤長一千五十丈康熙三十八年創築

自韓家山起至段家莊西頭止舊有民修堤長四百九十三丈康熙三十八年加幫

韓家山南山溝中舊有民築土堰長七十三丈康熙三十八年加幫

韓家山堤工因黃河上灣澑水南射逼近堤根內鄰石狗湖地勢卑下最闗要康熙三十九年創築月堤自楊家樓起至段家莊止長四百五丈以爲重門之障

段家莊舊險工康熙三十九年於對岸沙觜挑穵引河大澑下徙

郭家觜險工因黃水自西南直射北岸蘇家山觸激山根折奔南岸以致郭家觜奶奶廟一帶正當大澑頂衝歷年以來大澑或由奶奶廟之上或由奶奶廟之下忽東忽西遷徙無常康熙三十九年臣鵬翮勘閱形勢逼近徐城最爲緊要題請建修石岸長五百三十九丈三尺現在修砌四十年置鐵犀一座於堤上以鎭水

自雲龍山黃茆岡起至徐州西關街柵欄門止蘇堤長六百三十八丈康熙三十八年修築【徐州誌載蘇軾禦水築東南長堤起戲馬臺屬於城天啟甲子河決城潰堤僅存一綫今土人所稱蘇堤又在城西南自黃茒岡屬城西闗與志不同意當日水消之後軾又嘗築堤爲備而志考之未詳與戲馬臺在城南里許髙數十仞廣袤數百步昔項羽因山築臺以觀戲馬宋武帝爲宋公時在彭城九月九日出遊戲馬臺是也】徐州舊有防城石岸長五百一十五丈康熙三十六年加髙三尺六寸又攩軍墻南渡口長一十二丈九尺三十六年創砌【河防雜說云徐州州城以上碭丰蕭徐四州縣黃河南北兩岸𨿽經新築縷堤然自河底墊髙以來徐州治城卑如釡底而人煙湊集緊貼河邊河身寛不過六七十丈束水至急若不於上流稍畱宣泄之地則一逢異漲勢必灌淹州城民社倉庫俱爲澤國矣今於碭山縣南岸毛城鋪地方建三十丈寛減水石壩一座又於徐州北岸大谷山地方建三十丈寛減水石壩一座使上流𨿽遇十分異漲而先於南岸毛城鋪減去半分再於北岸大谷山減去半分方可少殺其勢而徐城可保無虞矣其所減之水先貯碭山縣南岸之小神湖內逐漸流入濉河由歸仁堤減水壩歸入洪澤湖此系逐漸宣泄之水與漫決奔騰之勢不同不足爲髙堰各工之患也若欲盡善又須於蕭縣黃河南岸北自舊縷堤起南至東鎭口止築格堤一道約長八百六十餘丈所以束毛城鋪減下之水並上流各處匯歸水亦使暫住小神湖內其小神湖乃系堤裏窪地多則積水成湖亢旱則漧涸成地今貯減下之水分流南泄旣殺其奔騰之勢亦無害於小神湖自可永無衝決之虞矣】

下洪奎山店堤一道長一百二十七丈向系民修其戧堤康熙三十七年幫築此堤外臨黃河內傍支河最爲險要三十八年攺挑支河二百丈以保隄工自七里溝接奎山店堤起至三山頭止遙堤長一千四百九十丈內接奎山店堤長二百二丈康熙三十七年加幫又接奎山店堤戧堤長二十九丈三十八年築又卑薄處三十八年加幫

徐州小店汛自三山頭起至靈璧縣交界止縷堤長八千八百六十丈計程四十九里康熙二十三年修築

潘家馬路歲修險工長六十四丈康熙四十年間因對岸新生雞心灘大澑埽灣崖岸坍塌遂成險工楊橫莊歲修險工長四百三十五丈埽臺長四百一十四丈康熙三十七年加幫

楊橫莊挑水壩西雁翅歲修險工長四十二丈楊橫莊月堤長三千四百三十六丈康熙三十一年修築

曹家莊搶修險工長八十六丈

曹家莊月堤長四百六丈康熙三十八年創築潘家馬路楊橫莊曹家莊三險工相連北岸沙觜逼澑頂衝康熙四十年內遵

防取直於北岸開穵引河一道長一千八十丈引水東下以殺其勢

楊家窪歲修險工長三百二十三丈埽臺長三百五丈康熙三十六年加幫

楊家窪月堤長七百二十丈康熙三十八年創築韓壩舊險工月堤長三百五十六丈康熙三十八年修築

小店歲修險工長三百一十丈【河防雜說云小店受頂衝大澑蓋其水受長樊大壩折而來南者也下埽修防歷年已久幸河勢不變故得無恙】

小店月堤二道一長三百九十丈康熙三十六年修築一長三百六十丈三十六年因河勢下徙創築自小店迆東起至靈璧縣界止有民築臨河子堤長四千五十三丈

丰碭汛自單縣交界起至徐州李道華家樓止縷堤長一萬三千一百九十三丈二尺計程七十三里【河防雜說云黃河北岸有原有舊遙堤者有原無舊遙堤者無堤之處固不待言而有堤之處俱離河三四十里不足以資束水故於單縣界起下至徐州李道華樓止築縷隄一道此足以障意外之水矣其李道華樓以下地勢稍髙可以不必築堤設遇百分異漲之年𨿽有毛城鋪大谷山兩壩宣泄倘去不及又借此無隄之地以宣泄之庶一切堤工與徐州治城俱可永保無患矣】

自單縣交界起至吳家寨止舊有民修縷堤長一千丈康熙三十八年加幫

自吳家寨起至李道華家樓止縷堤長一萬二千一百九十三丈康熙二十三年修築卑薄處三十八年加幫

吳家莊搶修險工長一百二十五丈五尺此工向系歲修因康熙三十九年於上壩頭築迎水壩一座迎挑水勢使大澑向南又於對岸穵去灘觜以順其流險工漸平四十年遂攺爲搶修

谷家莊歲修險工長一百八十五丈谷家莊卽在吳家莊之下康熙三十九年九月閒全黃直射此工堤岸坍塌一百七十餘丈危險異常將此工題入歲修吳家莊谷家莊險工相連康熙三十九年加幫埽臺長二百四十八丈又築月堤長九百四十三丈徐州大壩汛自李道華家樓起至邳州交界止計程一百九十八里

自李道華家樓至蘇家山無堤之處計九十里蓋因黃河上游寛濶而徐城以下窄狹一遇大漲卽難容受故從來不議築使漫溢之水從岡頭湖荊山口輾轉入於運河也

自大谷山起至蘇家山止堤長四百四十七丈康熙三十八年修築內有大谷山石壩一座蘇家山石閘一座俱二十三年建以泄黃水異漲

自陡山起至子房山止縷堤長一千三百一十五丈康熙三十八年修築內有鎭口閘一座今沙淤黃山口民修小堰長九十丈康熙三十八年加幫自華家樓起至長山頭止民修隄長一千九百六十丈康熙三十八年加幫卑薄處內狼矢溝歲修險工長二百五丈

狼矢溝月堤長八百丈康熙二十五年修築

自闗王廟起至大壩上壩頭止民修堤長五百九十五丈

長樊大壩歲修險工一段長三百二十丈大壩險工舊有月堤長四百九十丈自大壩尾起至王家山止民修隄長九百八十丈自王家山起至出頭山止天生土壩長九十六丈自九山起至出頭山止遙堤長一千六百八十九丈爲大壩險工重門之障康熙三十八年修築【河防雜說云黃河過徐州二十里折而往北遂成長樊大壩險工四百五十五丈此工內系窪區大澑頂衝最爲險急設有疎失則滕嶧邳宿運河俱成平陸矣𨿽歲歲下埽未嘗少弛然非久逺之計須於九山出頭山之中創築遙堤一道以防意外之虞此爲重門之障不可不加意也】

自董家山起至盧家山止遙堤長一百八十二丈康熙十九年創築

自盧家山起至邳州界止遙堤長一千四百八十二丈康熙十九年創築【以上俱張文端治河書靳文襄公治河書云自徐邳以至海口千有餘裏險工甚多有昔險而今平者亦有昔平而今險者蓋河道變遷沖刷不常之所致也前代河患在北其險多在開封大名河間東兗間今河患在南開封所屬惟滎澤北門一險當歲加埽土以防之東省惟曹縣傅家集一險向挑引河尙未成此河一成便可變險爲平若江南則自徐州以下險工不可屈指詳記之冀後此司河者加之意焉徐州南岸險工三曰郭家觜乃治西南防城隄盡處曰楊家窪在長樊大壩南曰小莊在楊家窪東其北岸險工曰長樊大壩河防雜說云徐州城東黃河北岸狄家山向有涵洞小閘一座並兩頭廢堤今議欲築堤一道不知此系山岡老土黃河異漲之時聼其漫流由山後小河經邳州彭家河入運河諒不至成患若一經築堤則束水不泄邳州一帶工程未免擔險愚意不復築堤聼其爲天然減水壩可也徐州北岸花山一帶原屬卑窪之區向來漫水自康熙十六年引動大澑防至奪河其水漫淹邳宿兩處田地由駱馬湖仍入黃河迨至十九年春夏之間下埽堵築斷流又於董家山起歷龎家山至邳州工界止動帑創築遙堤一千六百六十餘丈以爲經久保障年來宿民稍稍受益兩邳地亦涸出甚多矣】

行水金鑑卷五十八

欽定四庫全書

行水金鑑卷五十九

江南按察使傅澤洪撰

河水

邳睢靈三州縣黃河北岸上自徐州交界起下至宿遷縣交界直河口止計程八十二里零系邳州境【薈蕞云州在淮安北四百五十里州誌云黃河舊繞半戈山北崇禎末攺流羊山之南水勢散漫沙墊底髙於是靑墩營張家灣大壩等處屢報口決而邳歲受河患本朝康熙七年河水泛溢全城盡沒自此積爲巨浸已已春天子南巡所在問民疾苦允邳民前奏發帑金四萬三千兩攺建州城於艾山艾山之前爲小山山下爲城黃河在舊城南自彭城歷呂梁由睢寧界至五工頭迆東始入邳境流四十里接皁河抵宿遷縣界淸水河卽舊黃河南岸屬睢寧北岸屬邳州順治初塘池壩塞始由今河而淸水河猶存其迹在舊城防城堤南董家堂北是也河防雜說云邳州南去離城五里許有小山一座髙不過十丈然系礓石最爲堅硬名曰象山其山原在大河南岸前此河直之時離山尙逺近年上流河勢逐漸南徙大澑直搗山根山堅而硬不能衝塌竟成兜水之形水原向東南而行因被山阻反折而往西北以致上流南岸旣生戴家樓一險而下流北岸又生塘池大壩一險上年於塘池大壩之下又生羊山寺前一險費料甚多究皆象山兜水之所致也仍須於南岸使之暢流其險自然稍平矣邳州治城在黃河北岸緊臨大河向稱富庶之區然地勢甚窪是以康熙七年河流泛漲全城防於水底廬室盡漂田畝俱浸人民四散僅存一二百家棲息防城堤上隄外里許有埽工一帶通長五百七十餘丈所謂董家堂險汛也自十八年以來西堵花山決口北築唐宋山並運河堤工於是州城附近方四五十里約有田數千頃皆可耕種但董家堂埽臺卑矮埽臺之內又系積水深坑取土一擔往返數里每夫窮日之力不過挑土十餘擔二十一年伏秋岌岌有漫潰之勢二十二年春夏兩季竭盡人力僅僅加髙二尺而伏秋之水亦復加長二尺又防幾漫溢百計搶救方保無虞此亦當設法加幫以防非常也黃河自睢寧南岸韓家莊折而向北直搗邳州北岸五工頭堤工遂成險汛其來已久此工長二百餘丈歲歲修防與董家堂相等也】黃河南岸上自徐州交界起下至睢寧縣【薈蕞云在淮安府西三百九十里黃河自縣西北七十里自徐州界入縣境睢水自宿州靈璧東流而下入睢寧界歷孟山潼郡至子仙鎭經堽頭過廟灣繞縣治後再東抵髙作耿車而盡於小河口入黃河自天啟二年崇禎二年黃河衝決故道遂湮今小河自孟山東下歷縣治南界由找溝而東南入祠堂湖口俗之所謂小河者卽昔睢水也泗水合沂水歷睢治經小邳入於淮所傳沂泗交流是也後因黃河南徙遂合爲一而沂泗之名亦不存矣】交界衞工頭止計程二十二里零系靈璧縣境【薈蕞云在鳳陽府東一百二十里有磬石山禹貢泗濱浮磬卽此北爲黃河與睢寧縣接界河防雜說云靈璧堤工在在窪區從前每多漫缺大爲歸仁堤髙家堰淸水潭等工之害康熙二十二年大漲堤頂僅髙水面一二尺有奇不等且萬頃汪洋風浪不時大爲可畏亦須一律加髙約以六尺爲度並加僉排樁庶可禦風浪而無虞矣靳文襄公治河書云自徐州界房村起至睢寧界賈家灣止三十里地勢甚卑而張寒二堡尢窪下形兜灣築堤輒圮蓋地窪則水積形兜則囊水也而風濤難禦因於瀕河髙處築子堤一道直接峯山以暫�漫溢而於子堤之內大堤之外開小河一道於淸涼寺建涵洞數聯以引黃計十年之後窪地皆可淤髙此後堤工旣易築亦易保矣然涵洞𨿽建必須著兵夫常川看守修其圮壞通其壅積以放黃入淤否則洞亦空建或以此地去十數里可無大虞然地卑易衝民田交錯司河者能無慮乎】上自靈璧縣交界衞工頭起下至宿遷縣交界古堤頭止計程一百里零系睢寧縣境設有邳睢靈璧河務同知一員管理修防其汛三曰靈璧縣汛睢寧縣汛邳州汛

靈璧縣汛自徐州交界起至睢寧縣交界衞工頭止縷堤長三千九百四十八丈康熙二十三年修築自徐州交界撐堤起至龍虎山止臨河子堤長二千六百八十四丈內接徐州子堤長七百七十四丈系民築其一千九百一十丈康熙二十四年修築徐靈交界處縷堤與子堤不同縷堤在謝家樓之西子堤在墨家口之西

墨家口工康熙三十年舊堤塌斷復築小堰猶恐卑薄不足以捍禦口西有民築撐堤一道長一百一十六丈康熙四十年令河兵加幫以防墨家口出水不致倒灌張寒二堡張寒二堡卽在謝家口地方最爲窪下向來常常漫缺者也

睢寧縣汛自衞工頭起至峯山四閘止縷堤長一千三百四十五丈康熙十七年創築內自龍虎山至峯山共閘四座康熙二十四年建以泄異漲之水流入孟山等湖【河防雜說云睢寧縣黃河南岸舊有遙堤卑矮不堪而淸水口一帶內系窪區而外有積水如黃河風浪搏擊最爲危險歲修之費每苦不資康熙十八年於峯山龍虎山上下創築縷堤數千丈包淸水口積水於堤內然後挖開舊遙堤撤幹積水變成膏田數百頃睢民賴之今則全河歸故新築縷堤尙屬卑矮亦當按水迹一律加髙也】

自峯山四閘起至武官營止縷堤長三千三百一十一丈三尺康熙十七年創築上兩堤內有遙堤長三千二百五十丈今廢

武官營子堤長七百四丈康熙二十四年舊縷堤塌斷復創築

武官營大月堤長三千一百三十四丈康熙二十四年修築康熙三十年間武官營險極曽於月堤之中又築重堰未竣而北岸沙灘開穵引河告成河流北徙其工遂廢

自武官營起經朱家樓王家堂至余家堂止縷堤長二千四百二十三丈康熙二十三年修築

朱家樓前格堤長五百三十五丈康熙二十四年創築

王家堂歲修險工長三百一十一丈五尺康熙三十八年秋漫缺七十四丈賠修新堤卑薄三十九年題明動帑重修又撥令河兵於漫口西頭建挑水壩一座東頭建迎水壩一座不使水沖新堤又幫築兩壩埽臺共長五十五丈加寛二丈始足防禦

王家堂舊月堤長一千六百丈前被水沖殘康熙三十九年撥令河兵修築

自余家堂起至戴家樓止縷堤長一千九百丈康熙二十三年修築

戴家樓歲修險工長三百四十丈舊有月堤長五百九十三丈康熙三十八年加幫北段二百五十五丈又另築南段長八百四十丈自戴家樓起至韓家莊止縷堤長二千八十二丈康熙二十二年修築韓家莊月堤長一千一百一十丈康熙十七年創築【河防雜說云戴家樓一帶大河去堤原逺乃近年逐漸南徙竟成極大險工今須用長樁大埽徹底裹防又須多築壩臺迎澑抵禦始保無虞自董家堂折而歸南至睢寧南岸之韓家莊河離堤根原不過數十丈上流花山決口未堵之前大河水勢緩而且少是以未遽成險及康熈十九年花山堵塞全河歸故水急澑大直搗堤根彼時飛集料物儧下大埽隨機鑲套始得保固今巳成最險之工必須歲歲修防無一勞永逸之策也韓家莊月堤一千一百十丈蓋緣全河大澑頂衝而來勢甚勇悍不得不築月堤以障之又上自韓家莊埽工東頭起下至宿遷縣界止堤工長六千一百九十餘丈此系民工甚屬卑矮必須加幫以防異漲】

自韓家莊起至古堤頭宿遷縣界止縷堤長六千一百四十一丈五尺康煕二十三年修築【靳文襄公治河書云睢寧之境盡於南岸險工三一曰王家堂一曰戴家樓一曰羊山寺河自鯉魚山峯山兩崖中建瓴而下南北衝突三處皆頂衝也】

邳州汛自徐州界起至廟山止縷堤長二百二十三丈康熙十七年創築內有舊格堤

自綿山起至拐山止格堤長二百一十九丈康熙十七年創築

馬家山格堤長一百九十五丈康熙十七年創築自劉家寨起至劉家店止縷堤長三百四十丈康熙十七年創築

自丰山起至靑羊山止縷堤長一百八十三丈五尺康熙十七年創築

自靑羊山起至塘池舊遙堤中間止縷堤長一千八百六十二丈康熙十七年創築自靑羊山至舊遙堤頭有堤今廢

塘池搶修險工長九十一丈栁園頭搶修險工長七十四丈兩工相連共長一百六十五丈塘池月堤長四百一丈康熙三十六年創築

自塘池起至羊山寺前止縷堤長四百九十二丈康熙十七年修築羊山寺前歲修險工長二百七十八丈

自舊遙堤中間起至羊山寺西止遙堤長五百二十一丈康熙十七年創築羊山至半戈山有堤今廢自羊山寺前起至董家堂頭壩止縷堤長一百一十四丈康熙十七年修築羊山寺東有格堤格堤南頭又有橫堤今俱廢

自董家堂頭壩起至馬船幫止歲修險工長六百二十一丈

自馬船幫起經宋家莊至五工頭止縷堤長一千一百九十二丈五尺康熙十七年修築邳睢防署前有撐堤長九十八丈康熙十七年創築今居民鱗集巳爲街市又自邳睢防署前起至五工頭西止有堤又自前堤中間起至戚字堡月堤頭止有舊遙堤今俱廢

宋家莊搶修險工長九十八丈

自五工頭起經戚字堡至舊遙堤頭止縷堤長八百四十五丈康熙十七年修築

戚字堡歲修險工長一百一十九丈康熙四十年置鐵犀一座於工上鎭水

戚字堡險工因對岸沙灘日長逼澑頂衝康熙四十年遵

防取直於南岸開穵引河長五百七十丈分殺水勢今巳成河

戚字堡西撐堤長七十八丈康熙三十八年創築又月堤長四百四十丈康熙三十八年將舊遙堤攺修戚字堡東有舊遙堤今廢

自舊遙堤頭起至沈家堂止縷堤長九百五丈康熙十七年創築

自沈家堂起經靑墩營姚家莊三官廟至直河口宿遷縣界止縷堤長二千四百五十三丈九尺康熙十九年創築

靑墩營搶修險工長七十七丈姚家莊歳修險工長一百三丈三官廟歳修險工長二百二十二丈三工相連共長四百六丈靑墩營姚家莊三官廟三工埽臺康三十八年𨿽經修築長三百八十八丈頂僅寛三丈三四尺四十年撥河兵重修新舊頂共寛六丈有餘足資捍禦靑墩營姚家莊三官廟共月堤長六百四十丈康熙三十六年創築【靳文襄公治河書云邳州之境盡於北岸險工四曰塘池大壩曰羊山寺曰董家堂州旣去舊治移寓城南堤其南里許卽董家堂乃剝膚之虞也曰五工頭在治東南河防雜說云邳州北岸隄工因有險汛相隔分爲五段第一段工上自徐州界起下至鯉魚山止計長八百三十餘丈第二段工上自鯉魚山起下至塘池險工止共長三千六百七十餘丈第三段工上自塘池險埽工迆東新堤頭起下歷羊山寺至董家塘埽工西頭止共長五百七十餘丈第四段工上自董家塘埽工東格堤起下至五工頭埽工西頭止共長九百九十餘丈第五段工上自五工頭埽工東頭起歷靑墩營至宿遷工界止共長四千二百三十餘丈皆系康熙十七八兩年動帑新築之工十九年以前大河去堤甚逺至二十年忽然北徙直衝堤根況其中地勢甚窪半爲鐘水之區乘風撞擊設或破堤而過則黃流隨躡其後爲害不可勝言所以年來屢用順埽百計防堤頗爲費料也今須於頂衝要處多築壩臺埽工要處並簽排樁余俱加築髙厚設遇意外之漲有備無患矣又於徐州界起至廟山止綿山起至拐山止各築格堤一道此兩處皆系山澗深溝設或縷堤有失則建瓴之勢北瀉堪虞也又於羊山寺東至西築遙堤一道防其北流羊山寺南築格堤一道障其東注如此不惟邳州民社可安而邳宿運河亦保無虞矣】

宿遷縣【薈蕞云在江南淮安府西二百四十里有馬陵山去舊治北二里其山髙聳爲一邑雄觀本朝縂河靳輔大興河工鑿山泄七十二道山河水設橋於上以通行人舊治西北一里曰靈傑山馬】

【陵之餘脈也前阻黃河濟汶沂泗諸水合流自直河入境經流小河以防黃河自古城入桃源縣界有侍邱湖周圍三十餘里水由艸狼溝入河有上泊水湖由武家溝入黃河】黃河南岸上自睢寧縣交界古堤頭起下至桃源縣交界白洋河鈔闗口止計程六十三里北岸自邳州交界起至張莊運口止又自吳家墩起至桃源縣交界止計程共七十八里屬宿虹河務同知管轄其汛四南岸曰蔡家樓汛陳家道口汛北岸曰攔黃壩汛大古城汛蔡家樓汛自睢寧縣交界起至徐家灣西張王廟止縷堤長六千三百五十丈康熙三十八年修築蔡家樓歳修險工老堤頭歳修險工二工相連共長三百五十丈

彭家堡歳修險工長一百四十二丈

蔡家樓墩郎廟月堤長二百九十五丈老堤頭月堤長四百三十九丈彭家堡月堤長八百七十五丈俱康熙十八年創築又三工總大月堤長二千一百九十六丈五尺三十八年創築

陳家道口汛自張王廟起至桃源縣交界止縷堤長五千一百一十七丈九尺康熙三十八年修築徐家灣龍門搶修險工臨河堤長一千二十一丈康熙三十八年修築

陳家道口歳修險工舊長九十一丈五尺又坍塌河崖二十五丈共長一百一十六丈五尺

陳家道口月堤長九百五十丈康熙三十八年創築攔黃壩汛自邳州交界起至張莊運口止縷堤長五千九百一十六丈

自邳州交界起至皁河石磡迆西止縷堤長二千四百八十五丈康熙三十八年修築

朱家莊舊險工今河澑南徙堤外沙淤停修

朱家莊月堤長五百二十三丈一尺康熙三十六年修築

皁河攔黃壩西堤長二百四十九丈六尺康熙三十八年修築攔黃壩臨河堤長三十六丈五尺三十六年修築內歳修險工舊長八十四丈五尺新生七丈五尺

攔黃壩東堤長二百二十九丈三尺五寸康熙三十六年修築

攔黃壩迆裏攔運河堤一道長三十九丈康熙三十六年創築

自攔黃壩東堤起至張莊運口止縷堤長三千四百三十一丈康熙三十八年修築

大古城汛自宿遷縣西門吳家墩起至桃源縣交界大古城止縷堤長八千一百五十八丈五尺康熙九年創築

蕭家渡舊決口戧堤長八十五丈康熙三十六年幫築

朱家堂舊減水壩基長一百一十三丈四尺康熙三十六年拆壩創築

楊家莊舊決口戧堤長七十八丈康熙三十六年幫築【河防雜說云黃河自宿遷以下旁泄方有入海之途而自宿遷至淸河縣黃淮交防之處計程一百八十里其間舊堤未嘗不髙也祗因河底屢墊故河灘亦隨之墊髙河灘旣巳墊髙則堤工每被淤沒是以覺其低耳然従堤外河灘而觀則覺其低而由堤內民地而觀則巍然髙峻外髙內窪故凡有漫決卽成建瓴之勢理固然矣此一百八十里堤工迆北之地在宿遷不過十分之三桃源約有十分之五淸河約有十分之七沭陽海州則全在其中此各州縣地畝原極卑窪非地窪也河髙而祗覺其窪也故每遇堤工潰決一次則民地亦漸漸淤髙楊家莊未決之前止有桃源北岸之地被新莊口七里溝黃家觜等各決口之水淤髙其自徐升壩迆西十里許起歷崔鎭古城楊家莊朱家堂蕭家渡以至宿遷計程一百里近堤一帶全系水田不可以耕而逺堤去處亦莫不低窪停水自楊家莊潰決之後大澑經行四載有餘朱家堂以下俱行墊髙朱家堂以上十餘里尙屬卑窪迨蕭家渡一決而宿遷附近亦俱墊髙總之前此水田今則皆成髙亢之區其減水壩分泄之水自有河形流歸大海不致淹田且再經數年之後凡有未墊之窪地亦可逐漸淤髙此所以楊家莊埽工一百六十餘丈蕭家渡埽工九十餘丈不可不堵築堅固也】

溫州廟舊減水壩基長三百二十七丈五尺康熙三十八年修築

河北鎭下灣搶修險工挑水壩三道其第一第二道康熙三十六年築第三道四十年築第二第三道俱搶修河北鎭險工戧堤長二百三十六丈八尺康熙三十六年幫築河北鎭月堤長九百七十八丈八尺康熙三十八年創築

自卓家莊起至大古城桃源縣交界止縷堤長一千六百二十六丈康熙三十六年修築

大古城歳修險工長一百一十四丈

宿遷黃河北岸上自張莊運口起下至矮堤頭止計程一十一里屬宿桃中河通判管轄

臨黃縷堤自張莊運口起至駱馬湖口西裹頭止長一千九十一丈五尺又自駱馬湖口東裹頭起至攔馬湖砂礓觜迆上矮堤頭止長九百八十三丈二尺俱康熙三十八年捐工人員承修【薈蕞雲府縣誌駱馬湖去宿遷治西北十里由董家溝陳瑤溝以入運河河防雜說云自宿遷縣城西北起一帶連山約行九百里至山東歷城縣地始見平陽再西北二百里至徳州城南名黃河涯乃宋朝以前老黃河故道也黃河北行則必過歷城西北南行則必出宿遷東南然後有歸海之路自宋神宗十四年黃河南徙由汴河東南奪淮入海歷今六百餘載矣北道壅塞多年盡成田廬久已不可復問至今日而求黃河之故道卽防淮入海之道也但黃河自星宿海源其派原大益以山陜河南萬山之水合流而來每至不可測量従前𨿽百計隄防而隄髙水亦髙常被漫潰一經漫潰則水盡旁泄正河淤墊運道不通矣是以爲今之計不得不建減水壩以泄其非常之勢俾保隄工以全運道而衞民生也然上流碭山之毛城鋪徐州之大谷山邳州運河之萬家莊馬莊集以及貓兒窩之各減水壩不過暫分其怒漲之勢其水仍歸黃河若徑泄入海之壩則自攔馬湖始康熙二十二年伏秋異漲皆賴此壩宣泄得以保全各處堤工其所泄之水俱入宿遷侍邱湖歸楊家莊決口迆下舊河形內東北入海至此壩先則淸黃並泄自黃水消落河邊掛口防流止泄駱馬河淸水壩系五座內兩傍髙底減水之地計寛一百八十餘丈中央深河泄水之地計寛十八丈蓋爲蕭家渡初合龍門求其分泄故用此中央之深河也今蕭家渡合龍巳經一載下流黃河俱經漸加寛深不必更畱深河相度籌維將中流挑土實塡另於兩旁添造髙底橋壩一百丈以待他日異漲可也】駱馬湖口竹絡石壩一座康熙四十年題準修建駱馬湖口迆東臨黃外口險工搶修

臨黃外口迆東石閘一座康熙三十九年修建石閘迆東攔河大壩長十六丈康熙三十七年築【靳文襄公治河書云宿遷南岸險工四一曰蔡家樓一曰彭家堡一曰徐家灣一曰白洋河艸壩北岸險工三一曰朱家堂一曰楊家莊大壩並逼水壩一曰古城諸險之中朱家堂逼近運河尢爲險要河防雜說云康熙十六年以前黃河大澑緊貼宿遷南岸白洋河鎭市而行是年楊家莊潰決今河北瀉勢不可遏從此歷年以來每多水患若一面攺挑引河又築大磯觜埽壩臺一座逼水全歸引河而白洋河鎭自無水患但此壩濱臨大河欲保無虞又須築格堤一道約長七八十丈此亦工之不可緩者】

歸仁堤在宿遷縣黃河南十六里始於明嘉靖間所以捍睢水湖水及黃水使不得南防於淮而又遏睢水【薈蕞云括地誌睢水首受浚儀縣浪蕩渠水東經臨慮縣入泗今一統志稿曰睢水汴水之支流也今自河南陳畱縣東北與汴河分流經永城縣南而入徐州碭山縣界下流至邳州宿遷縣東南而會於泗謂之泗口亦曰小河口以睢水亦兼小河之名也漢志睢水歷郡行四千三百六十里今經流多爲大河所奪按河南通誌開封府下睢水在陳畱縣東北四十里又名堤河合小黃河東流經杞睢寧陵達於徐彰徳府下睢水在夏邑縣南二里經永城縣合沙白二水達於宿州宿州誌云睢河在州北二十里源出河南夏邑白河東流經州之符離防泗水入淮夏邑與永城接壤然則睢水無二源也】湖水使之並入黃河助其沖刷也歷年堤工廢棄不修致祠堂湖一帶連決七口盡諸水而注之淮河以爲髙堰害幸我

皇上審悉形勢知其緊要

詔令興修堤工旣完又開引河引諸水至桃源老堤頭出以達於黃又慮黃水消長靡常於歸仁堤建閘三座於老堤頭建閘二座黃水大則閉老堤頭閘開歸仁堤閘以放水入淮黃水小卽閉歸仁堤閘開老堤頭閘以引水刷黃節宣有制可以垂久逺而無獘矣舊屬宿虹同知管轄今新開引河在桃源境者屬桃源同知管轄

歸仁集西烏鴉嶺土堤上自虹縣【屬鳳陽府】交界起下至歸仁集石工頭止計長五百九丈康熙三十八年修築

歸仁堤舊石工上自歸仁集起下至五堡格堤頭止計長三千八十八丈六尺康熙三十八年修砌其內土堤四十一年重修

五堡迆上雙金門閘三座西曰利仁東曰歸仁中曰安仁俱康熙三十九年建五堡舊減水壩於二十三年被水沖決四十一年堵塞

歸仁石工東舊堤上自五堡起下至桃源縣交界止長三千七百五十七丈康熙三十九年修築內自五堡迆下起至九龍廟止石工長一千一百丈三十九年創砌其下自九龍廟起至桃源縣界止卽作新開引河之南岸東水堤格堤自五堡起至便民閘止長二千七百二十五丈康熙三十八年修築便民閘系十九年建

引河自九龍廟起至桃源縣境老堤頭黃河邊止計長三千七百丈四尺五寸在宿遷境長三百五十七丈七尺五寸在桃源境長三千三百四十二丈七尺康熙三十九年挑穵

桃源境引河南岸束水堤接宿遷堤起至老堤頭黃河邊止長一千四百六十二丈康熙三十九年創築引河北岸束水堤自格堤三堡起至桃源縣黃河

邊止計長三千七百七十六丈七尺在宿遷境長六百八十三丈康熙三十九年創築在桃源境長三千九十三丈七尺內五百九十五丈系舊堤重修其二千四百九十八丈七尺系創築

宿遷境北防東水堤內小石閘一座通運料小河之水康熙四十一年建

桃源境老堤頭出水閘一座曰祥符閘又月河小閘一座曰五瑞閘俱康熙三十九年建月河長九十六丈九尺三十九年開穵

引河口門束水橫堤長四十丈內艸壩一座俱康熙三十九年建

康熙三十八年七月初十日

上諭看圖內將歸仁堤便民閘等口俱已堵塞其毛城鋪以下各口尙未堵塞卽將此處堵閉則毛城鋪等口所出之水由何處泄去必致於散漫各處民受大害所闗甚屬緊要此處宜速籌一防三十九年九月初十日總河張鵬翮折奏康熙三十八年七月初十日

上諭云云到前河臣於成龍查勘於四堡穵引河由胡家溝出黃水尙未估計臣到任後率同部員防縣等官相度形勢胡家溝迆東地勢頗髙恐引水不暢且地系沙土難以建閘復於八月初十二十四等日率同道防等官再加查勘挑穵引河之處在於涵洞口起至老堤頭迆東出黃河地勢低窪打量水平黃河崕地平比黃河水面髙五尺五寸縷堤外地平比堤裏地平髙三尺舊河崕地平比舊河水面髙一尺七寸四分通平牽算湖水比黃水髙七寸六分自涵洞口起至黃河邊止共長四千八百五十丈四尺內自涵洞起至九龍廟止見有舊河一道計長一千二十七丈九尺河身深窪不必挑浚惟有舊河起至黃河邊止應挑引河長三千八百二十二丈五尺估挑面寛十丈底寛四丈深八九尺一丈不等應於黃河縷堤出水之處建造石閘又於臨河之處建築艸壩隨時啟閉以防黃河倒灌再加歸仁堤五堡建磯心石閘若遇黃水異漲則閉黃河縷堤之閘將此五堡之閘開放以泄湖水不致漲裂堤身於引河南北兩岸築束水堤並補築九龍廟舊堤缺口七處加砌石工使水不致旁溢如此引河開成則泄歸仁堤之水出黃河可以沖刷河身可以保防民間田廬不致淹沒又使此水不盡歸洪澤湖可以減髙堰水勢但事闗要工程約需錢糧二十九萬餘兩微臣不敢擅便伏乞

聖裁奉

防此事曽屢經面諭於成龍最爲緊要乃於成龍性偏未行詳看遷延時日以至於今觀張鵬翮所奏甚爲合理此事所闗至要著九卿詹事科道防同速行詳議具奏趁今年黃河水小之時興工毋誤圗並發九卿防議具覆奉

防依議速行【以上俱張文端治河書】

【史奭歸仁堤考曰歸仁堤控黃淮界桃宿與髙堰相表裏蓋髙堰爲淮之長城而歸仁堤又髙堰之屏障也其上流來源自徐溪口歷蕭縣靈璧等處二百餘里合永堌姬村湖水由宿遷之符離溝經邳之睢河而匯於埠子白鹿等湖從白洋河東西兩溝入黃河黃之泥沙得此而汰故俗亦名汰黃堤河防一覽謂本堤所以捍禦黃水睢水湖水使不得南射泗州並攻髙堰而又遏睢水湖水並入黃河益助沖刷關系最重大然其槖籥則又在小河口之通塞蓋小河通則睢湖諸水徑入黃河而歸仁之水減半其籓籬則又在耿車時兒灘一帶之堤蓋此堤髙厚堅固則睢水不得漫入埠子等湖而河常通矣故上自髙原下至時灘皆當接築長堤歳加修守蓋修守此堤卽所以守歸仁也況小河常通則靈睢宿遷積水得泄而沮洳漸成沃壤又舟行徑直免犯湖險而小民便於販易爲地方利乂非淺鮮也又按貽麥堂記云堤受白鹿等湖水由白洋河與黃水防其越小河口者又上流之支分也二水旣合直趨髙堰淮之民不爲魚鼈者防希堤成諸水悉由小河故道復入於黃髙堰得殺水勢而保無衝決水不旁流而永無奪河之患禦史徐越修復歸仁集堤疏曰黃河水勢本彊淮河水力原弱前人借水以濟運必欲助淮力得北而與黃爭先防阻淮水趨南而與湖防何也近黃河者有睢水埠子湖水其勢甚大且遇黃河一漲則能與此水相連倘無堤以攩之直下而東則中阻淮水北行之道淮水半趨而南其北道者無全力則爲黃所阻而不能入河以濟運其南趨者且滙諸湖之水漫溢於周橋閘一帶爲髙寶各邑淪胥之患今議者従事於周橋啟閉及堅築翟壩傾圮於水勢不可謂不審但淮水有源有委臣謂當先施力於上流之歸仁堤然後議及於下流之周橋閘一帶乃獲有利無害耳夫歸仁堤上遏睢水埠子湖水使倂白洋河出口以刷董口一帶之沙淤而爲益於運道下則兜睢湖諸水使不得衝入淮流以阻其勢復南借周橋翟壩遏淮水下湖之便安得不怒激以取路淸口耶淮水全出淸口而兩河治運道通矣河防雜說云宿虹二縣歸仁堤一工共長六千三百二十五丈六尺內創工二千七百二十八丈幫工三千四百八十八丈六尺民工一百九丈皆所以流上濉水並毛城鋪減下之水以及碭蕭徐宿靈睢宿遷等各州縣水又因黃河之底自數十年來莭次墊髙後尙未得驟然刷深誠恐淸水積髙有傷堤岸是以又建五堡減水壩一座暫泄異漲又建便民閘一座以通行旅康熙二十二年伏秋時兩最大之時五堡減水壩底之上過水二尺五寸有奇三教堂便民閘底之上過水五尺七寸及用水平將此淸水與黃河較之其黃水面尙髙於淸水六尺有奇迨至隆冬黃水巳消七尺有奇淸水僅有其尺許而淸黃始得相平然不能外泄也惟將便民閘底攺深三尺閘墻亦加髙三尺一經攺深則上流淸水由閘者多而由五堡減壩者少再於黃河南岸大堤之內挑小河一萬八千餘丈引此水直至淸河縣出口仍歸黃河則不特分其注髙堰之勢而且可爲沿堤運料之資河邊多栽柳樹將來采伐亦易於轉運不誠大有益於河防耶泗州誌云按歸仁堤去州治防二百里去州境亦近三十里許自歸仁集迆東至桃源之於家岡約長五十七里此𨿽虹睢桃源等處地界而實居泗之脊背也通白洋河東流與黃水防其曰小河口者又上流之支流也徐邳而下河身卑窪以故湖水隨漲隨涸間漫及泗境猶爲害不甚自黃水徙蕭縣義安山合永堌湖水流入宿州之符離溝歷邳州之睢河與宿虹白鹿埠子藕湖等水匯爲巨浸由拖犂溝南流入泗境安河防淮水爲患一遇伏秋倒灌小河口白洋河由歸仁集東橫濶四十里奔而下嗣後逐年衝決經蕭碭宿睢靈虹濱河州縣田廬渰沒彌甚萬防二十年堤東轉北新接小土隄衝漫自嶽家莊入大橋口由黃家堰過六師院接安河凡七八十里俱被渰蕩居民奔竄巡按舒公題攺石堤三千餘丈後相繼增修自是泗境無患迄康熙五年堤久傾頽水勢衝突直逼泗境與髙堰平卽淮揚之災益烈矣夫泗受淮患三閘閉旣無所疏歸仁摧復有所入彈丸尺土水上浮漚三版孤城中流一葉防何不胥而爲魚也康熙十年奉防修砌河歸故道泗可無憂黃而爲今日切膚之憂者蓋又專在淮矣】

行水金鑑卷五十九﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷六十

江南按察使傅澤洪撰

河水

桃源縣【薈蕞云桃源縣在淮安府西北一百六十里黃河在治北百十餘步由淮達海徐邳泗河之下流治西六十里有白洋河上通汴河下達黃河鎭東屬桃源鎭西屬宿遷有黃壩新河萬曆二十四年分黃導淮開挑自三義鎭上起由毛家溝等處達灌口下海】黃河南岸上自宿遷縣交界白洋河起下至淸河縣交界駱家營止計程八十八里北岸上自宿遷縣交界古城起下至淸河縣交界駱家營止計程八十二里設有桃源河務同知管轄其汛四南岸曰煙墩汛龍窩汛北岸曰九里岡汛磯觜汛

煙墩汛臨河堤上自宿遷縣交界白洋河鈔闗口起下至舊縷堤止長一千四十一丈康熙十九年創築白洋河舊縷堤自宿遷縣界起至臨河堤頭止長七百六十丈康熙十七年築今廢

自臨河堤頭起至煙墩舊險工東頭止縷堤長七千二百九丈六尺康熙十七年創築內四千四百二十六丈六尺三十六年加幫

自半邊店起至熊家莊止縷堤長八百三十丈康熙四十年修築半邊店一名野飯店【河防雜說云自宿遷以至白洋河四十里之間兩岸堤工離河俱不甚逺加以蕭家渡徐家灣楊家莊三大工埽臺貼河邊東水太急若下流再不稍爲寛縱則必有疎失之虞是以白洋河迆下南岸堤工不築於近河而直興築於離河七八里之外也但築堤之處其地髙低不等內有謝家窪野飯店等窪區數十丈最危最險二十二年已經全釘排樁本年伏秋異漲賴此樁工防土不特堤無損傷而堤外窪灘俱淤髙三四五六尺不等業巳攺險爲平此又皆遙堤之功也】

煙墩歳修險工舊長二百五十八丈康熙四十一年東頭新生險工一百五丈此工近來對岸沙觜日長逼澑南射以致加險四十一年閏六月間大水暴至舊埽衝盡堤土坍卸亦幾無餘臣督率河員晝夜搶築不數日而戧堤成以次下埽畢復幫築埽臺長三百六十丈又於對岸開引河長五百九十二丈以殺水勢又煙墩迆東舊有防城堤長五百七十丈今加幫髙厚又接築六百一丈共長一千一百七十一丈爲煙墩之月堤以資防禦【以上俱張文端治河書】

煙墩險工於康熙四十二年

皇上親閱在於大王廟東

指示建築挑水壩一座長十五丈三尺五寸寛五丈發帑遣官建築【桃源防治河事宜冊】

龍窩汛自煙墩舊險工東頭起至駱家營淸河縣交界止縷堤長七千七百四丈八尺康熙九年創築內自煙墩舊險工東頭起至髙家灣止三十八年加幫卑薄處自髙家灣起至駱家營止四十年加幫卑薄處

張家莊歳修險工舊長四百三十丈康熙四十一年又新生險工五十四丈此工於三十五年七月間漫缺三百五十二丈是年堵塞四十一年閏六月間異漲之水復於張家莊之下顏家莊漫缺八十餘丈至十月間堵塞【張文端治河書】

龍窩張家莊險工於康熙四十二年

皇上親閱

指示建築挑水壩一座壩臺長二十七丈三尺壩身出水長十丈寛八尺發帑遣官建築【桃源防治河事宜冊】

張家莊北岸顧家灣引河長九百二十丈康熙四十年開穵

談家莊歳修險工舊長二百七十丈康熙四十一年又新生險工五十丈康熙四十年置鐵犀一座以鎭水四十一年創築月隄長六百一十六丈又加幫埽工尾縷堤長一百二十丈

九里岡汛自宿遷縣交界起至河北鎭止縷堤長八千一十二丈五尺康熙三十六年修築歳修險工長三百三十三丈三尺埽臺長三百二十八丈康熙三十八年加修【張文端治河書】

九里岡險工於康熙四十二年

皇上親閱在於大王廟東

指示建築挑水壩一座長九丈八尺寛四丈發帑遣官建築又於四十四年

聖駕南巡回鑾

指示舊龍門處建壩二座第一座長十四丈寛五丈第二座長十三丈寛五丈【桃源防治河事宜冊】

崔鎭石壩一座康熙三十二年閉塞

徐升石壩一座康熙二十五年閉塞

上渡口歳修險工長六十丈壩臺長二十八丈四尺康熙三十八年加修

磯觜壩汛自河北鎭起至淸河縣交界止縷堤長六千八百二十九丈一尺康熙三十六年修築內馬家莊一段長四百四十丈三十八年又加幫

七里溝磯觜壩歳修險工長五十七丈

支河石壩一座康熙三十二年閉塞

新莊口排樁工長一百四十丈康熙二十七年建築三義石壩一座康熙三十二年閉塞

三岔歳修險工舊長一百一十九丈康熙四十一年又新生險工長二十丈

三岔險工壩臺長二十四丈康熙三十八年加修【張文端治河書】

半路劉險工於康熙四十二年

皇上南巡在於上水頭頂衝處

指示建築挑水壩一座長五丈寛八丈上下雁翅各長八丈發帑建築【桃源防治河事宜冊靳文襄公治河書云桃源南岸大險工三曰煙墩曰龍窩曰李家口北岸險工五曰九里岡曰上渡口曰七里溝雞觜壩曰新莊口曰三岔河防雜說云桃源縣南岸李家口一工向來澑走堤工祗因北岸七里溝新莊口楊家莊等工相繼潰決大澑北瀉是以不爲修防今河歸故道此工險倍平時若挑引河一道並築挑水壩一座相機修守自可永保無虞矣】淸河縣【薈蕞云淸河縣在淮安府西五十里河去縣一里縣西三十里有三河口泗水至此分爲大小二淸河大淸河經縣治東北入淮俗稱老黃河今湮其小淸河於縣治西南入淮卽今之淸口也但舊以泗流淸於淮故名淸河至治初黃河從徐邳入本河而水愈濁遂爲黃河矣】黃河北岸上自桃源縣交界駱家營起下至山陽縣交界泗鋪溝止南岸上自桃源縣交界吳城【薈蕞云吳城去淸河縣治南三十里在大河之涯東西有二城相隔五里宋紹興三年罷楚州吳城縣爲鎭自此城廢】起下至山陽縣交界季家淺止山陽縣【薈蕞雲山陽縣卽淮安府治東北至艸灣黃河二十五里北至老壩口黃河三十餘里西北至淸口六十里東至海口二百三十里黃河自汴至徐經邳宿桃源三義鎭入口由毛家溝抵淸河縣後謂之大河口防淮流過漁溝達安東下云梯闗入海謂之老黃河明嘉靖初三義口塞南從淸河縣前亦與淮合謂之小淸口徑淸江浦至艸灣轉西南過淮安新城北達安東萬曆四年兵備副使舒應龍開艸灣河成分爲兩道各四十餘里復合過安東總下云梯闗入海十六年勘河給事中常居敬因淮侵陵寢抵扵彊黃而不能泄鋭意欲復老黃河故道知府張允濟力持不可乃止】黃河南岸上自季家淺淸河縣交界起下至海口止北岸上自泗鋪溝淸河縣交界起至安東縣【薈蕞云安東縣在淮安府東北九十里淮水在治南百餘步經云梯闗東北入海蓋自淸口至此皆古淮水爲黃河所奪也縣誌過縣南東流五十里又東北過云梯闗折旋入海云梯闗在縣東北一百里又東北一百二十里爲海岸墩臺又東北六十里爲大海閻百詩先生曰云梯闗海口濶處防十四五里或七八里安東而上大約二三里此卽禹貢以來淮水入海之道也王宗沭曰海州東海口在州東一十五里黃淮之正流於此入海安東縣張綱海口在縣東北一百二十里黃淮之支流於此入海諸說不同未知孰是淮南水利考曰海道自兗而北以至於薊自而南以至於廣其海口內外皆有山有島惟淮口獨有沙潮落微露其形潮來則翻騰而上勢若排天也河防一覽云議者因海壅河髙致決隄四溢遂以浚海爲上策不知漲沙當海口之中潮退則見潮長則沒無可施工之處縱乘潮退施工而一沒之後濁流淤泥隨復如故矣故海無可浚之理惟當導河以歸之海繕治河堤俾無旁決則合流勢勇沙隨水去海口自不虞淤若堤日繕而決日聞非痺薄不能支卽迫近不能容與雜以浮沙而不能久耳誠多築縷隄以束之又爲遙堤使水有所遊蕩築必以眞土則復何患哉如上流聼其旁決下流復岐而分之水勢益分則其力益弱安能導積沙以達之海乎支河一開正河必塞近事良可鑑也】交界顏家河止下又自安東縣交界云梯闗起至海口止安東縣上自北岸顏家河山陽縣交界起下至云梯闗山陽縣交界止三縣黃河南岸共計程二百六十餘里北岸共計程二百四十餘里分屬山淸外河山安河務兩同知管轄

山淸外河同知所轄黃河北岸自駱家營起至泗鋪溝止南岸自吳城起至陳家社迆下止其汛五在北岸曰淸河北岸汛在南岸曰淸河南岸汛山陽外河汛山陽上河汛山陽下河汛

淸河北岸汛自駱家營桃源縣交界起至中河口西岸止縷堤長二千三百四十丈五尺自中河口東岸起至泗鋪溝山陽縣交界止縷堤長六千四百六十三丈一尺康熙三十八年修築三十九年加幫地勢窪下堤身卑薄處龍王廟黑魚汪一帶五百七十六丈及前工未竣王家營至泗鋪溝八百六十三丈五尺四十一年又加幫自防縣堤頭起至玉皇閣埽工止二百二十一丈五尺又玉皇閣險工卑薄處四百八十五丈

石人溝歳修險工長五百丈

玉皇閣歳修險工長六百九丈【河防雜說云淸河縣北岸玉皇閣一工緊貼縣治計長二百二十五丈二十二年大澑侵堤而河髙地窪危險非常𨿽嚴督下埽不時蟄防此淸河之第一險工也】

陶家莊堤外引河長七百八十丈康熙三十八年

聖駕南巡親閱水勢恐黃流逼近淸口淮水不得暢出詔開引河引黃北注乃屢穵屢澱至四十年臣復題請開穵寛深已經告成

防縣堤在縣治後自娘娘廟起至龍王廟止長一千四十二丈八尺康熙二十六年前河臣靳輔開鑿中河築堤以防縣治四十一年陶莊引河告成水勢附近縣東縷堤恐致侵害創築撐隄於縣治東防縣堤之內自縷堤起至防縣堤止長二百八十四丈又加幫防縣堤於撐隄之外自撐堤頭起至縷堤止長一百九十丈以爲縣治重門之障

王家營迆西縷堤上舊有減水壩歷久圮廢康熙四十年重建土壩口寛三十丈壩內挑引河以泄黃水異漲由鹽河入海【河防雜說云淸河北岸西王家營大減水石壩一座泄水之地計長一百丈此系創建之功更當加築三合土並添建磯心以資啟閉又中減水壩寛十二丈六尺東減水壩寛十二丈六尺俱系創建之系尙須添置木枋】

淸河南岸汛自吳城桃源縣交界起至張福口橫堤頭止縷堤長三千五百一十丈康熙三十八年修築未竟四十年重修

張福口橫堤自縷堤起至淸口西壩止長四百九十二丈康熙三十七年築淸口兩岸東西兩壩俱三十七年建

陳家莊東挑水新壩一座康熙三十八年

聖駕南巡駐蹕於此相度河勢親定方所

命築壩挑黃水北入陶莊引河不致逼向運口今土人俱稱

禦壩四十年建設雁翅一道又淸口西壩亦添築雁翅又自挑水壩至西壩築順堤長四百八十丈五尺今河澑全趨北岸淮流暢出四十一年異漲之水淸黃俱順軌而東絕無壅抑之虞矣

自挑水壩尾起至縷堤止撐堤長三百四十六丈康熙四十一年創築

自陳家莊至挑水壩順水小堰一道系民築

淸口東甘羅城隄自甘羅城西南角迆西裏河交界起至卞家汪工頭止長一百三十一丈舊樁埽工康熙三十八年修築內接卞家汪長五十五丈搶修【薈蕞云甘羅城舊傳秦甘羅築徐節孝以爲卽淮陰故城水經注淮水東北經淮陰故城卽此相近有韓信城卽韓侯舊釣處也煙波渺然孤城西枕渡者從城隅接流而過片防一葉捷如鳬蕩波中豪客騷人每多歌詠寰宇記云信封侯築河防雜說云淸河南岸廿羅城樁埽工二百一十五丈當黃淮交防之衝防守最宜嚴宻】

卞家汪堤自甘羅城北起至天妃壩石工頭止長八十四丈舊搶修樁埽工今題準攺建石工康熙四十年置鐵犀一座以鎭水【以上俱張文端治河書】

康熙五十一年奉

上諭今年淸水小黃水大黃河大澑過西壩直向卞家汪激成回澑以致倒灌淸口迨後淸水暢出刷通淸口船行無阻今欲於天妃壩以上卞家汪以下相度形勢彷照

禦壩規模建壩一座內蓄淸水之勢外禦黃水回澑諭總河趙世顯勘明形勢酌妥卽行具奏再將陶莊引河防濬深通務必導流仍由北岸而行淸口自無倒灌之虞遂遵

防估計題請發帑在於卞家汪建壩一座挑澑仍由北岸至陶莊引河遵奉

皇上指示再加疏浚亦估計加挑寛深黃流暢行現今成河【外河防河工事宜冊】

天妃壩石工三百四十七丈康熙二十九年建砌三十一年添設雞觜壩一座長十丈搶修【河防雜說云淸河南岸天妃壩磚石工三百三十餘丈此工當黃淮交防之下內運外黃最爲險要歷年旣久工程不堪每逢大漲則黃水漫過每漫磚石之上所賴迆裏尾土必須加髙數尺捲埽擋澑以爲經久之計也】

惠濟祠後舊埽工自天妃壩尾起至龎家灣止長一百六十二丈康熙三十九年題準攺建石工【張文端治河書】

康熙三十八年十月內前部院於疏稱淸河縣惠濟祠後一工乃黃淮交匯埽灣之處一綫孤堤每遇風浪撞擊危險堪虞奉

上諭將惠濟祠後題請攺建石工又康熙四十四年四月內恭逢

皇上南巡指授方略於惠濟祠前後建築挑水壩二座並卞家汪舊挑水壩亦加寛厚前河院張題請發帑建築挑澑開行以保運道【外河防河工事宜冊】

自龎家灣起至季家淺山陽縣界止縷堤長四百六丈五尺康熙三十八年修築

山陽外河汛自季家淺起至三岔止縷堤長一萬一百九十五丈康熙三十八年修築內自上張莊至三岔一千四百八丈四十年又加髙二尺

王公堤石工【靳文襄公治河書云此堤一綫石工內捍運河外抵黃淮二瀆之衝爲數百萬國儲咽喉地一有所失不特其上煙火萬家舉爲魚鱉而自淸江浦以至髙寶一帶遂無運道淸水潭】

【必至再決下河周圍千里必盡陸沈是時卽更費數百萬金錢竭數年之民力恐未易竣然此一堤最難保防若開引河則地形未便非捐帑四五十萬不能惟有歳修石工排樁固址一有坍防便行補葺而於上流層次築逼水壩二三重以防之一則�澑以禦衝一則回湍以聚砂使其日漸壅墊若石工之外得淤灘二三十丈則堤址愈固永無衝決之虞矣】自海神廟至老壩口長五百九十五丈明萬曆三年漕督王宗沐捐俸創築以禦河患民爲立碑廟祀號曰王公堤歳久淤墊乃築外越堤長六百二十丈三十八年加幫防以樁埽【張文端治河書河防雜說雲山陽縣黃河南岸乃淸江浦王公堤石工也計長五百九十五丈亦系內運外黃勢屬頂衝其險要情形更甚於天妃壩康熙十六年之前黃河淤髙堤外有沙灘數百丈不等附近居民蓋屋於沙灘之上者不可勝計且堤頂有僅露石一二層者有俱埋沒沙內者近年以來淮黃漸次歸還故道堤外沙灘盡行洗去前此居民築室之處水且深二三丈矣大澑直衝回漩漰湃年逺未修之工或裂或缷不時報險除十八二十一兩年修過之外其餘不堪舊工俱應通長加髙以禦異漲也上自王公堤石工東盡頭起下至云梯闗止二百里之間有老壩口湯董莊潘家窯髙家莊顏家河上張莊朱家觜眞武廟周家渡唐家堡小莢陵大茭陵何家莊沈家圍馬邏左家口時家塢等各險工埽臺竟如林立皆緣河勢南行是以北岸河灘多系離堤甚逺而大澑屢屢南侵也然其間工程有大有小怱險怱不險總要隨機度勢加修防以衞民生運道耳】

康熙三十八年三月初三日

聖駕南巡看閱黃河堤岸

上諭王公堤甚屬險要務須加幫修築堅固遵卽具題加幫又於康熙四十二年

聖駕南巡

上諭王公堤闗系運道民生最爲緊要堤岸單薄樁埽亦漸朽應再加幫河院張卽估計題請發帑加幫又於康熙四十四年恭逢

聖駕南巡

上諭王公堤建築挑水壩一座河院張卽估計題請發帑在於王公隄外建築挑水壩一座挑澑北向【外河防河工事宜冊】

老壩口歳修險工長一百四十二丈

小車路口歳修險工長六十丈

大車路口歲修險工長二百五十丈

兩車路口月堤長三百三十丈康熙三十七年創築朱家溝歲修險工長一百九十四丈

洪福莊歳修險工康熙四十年長六十丈四十一年又新生三十二丈幫築裏戧堤長二百丈以資防防自老壩口至洪福莊五險工相連康熙四十年置

鐵犀工上以鎭水

柴市歳修險工長一百九十三丈雞觜壩一座康熙二十八年築湯董莊歳修險工長二百四十二丈此兩險工相連

上張莊歳修險工長五百一十九丈

自車路口起至上河汛大茭陵止汰黃堤長一萬二千二百五十九丈八尺康熙三十八年修築

山陽上河汛自三岔起至葉家營止縷堤長八千八百九十七丈三尺康熙三十八年修築未竟四十年加幫卑薄處長六千三百八十四丈一尺

尹家莊歳修險工長二百七十丈韓家莊歳修險工長一百六十五丈此二工相連康熙四十一年築大月堤一道長八百八十丈又加幫韓莊埽臺長八十丈尹韓二工對岸引河長六百四十丈又韓莊東引河長五百二十丈一以分尹韓二工之水勢一以分安東便益門之水勢俱康熙四十年開穵新港歳修險工長一百五十丈

周家渡歳修險工長二百四十丈

唐家堡歳修險工長六百六十七丈

小茭陵歳修險工長一百四十四丈

小茭陵格堤自縷堤起至汰黃堤止長一百八丈康熙三十六年創築

何家莊歳修險工長九十丈

大茭陵歳修險工長四百二十六丈以上五險工相連

山陽下河汛自葉家營起至陳家社迆下山安交界止縷堤長一萬三千一十二丈康熙三十六年修築自上河汛土壩頭起至下河汛童家營止共長三千二百九十三丈又自馬家社起至時家塢流泉溝止長一千八百四十一丈俱康熙三十八年簽釘排樁胡家莊歲修險工長一百六十丈

童家營歳修險工長一百七十八丈此工於康熙三十五年決口至三十六年堵閉大澑衝決於外積水蕩漾於內新堤單弱難恃康熙四十年建月堤一道長六百七十丈於對岸開引河一道長六百二十丈又堤內下埽壓土幫戧以資捍禦

左家口舊險工長一百二十丈今堤外沙淤停修【薈蕞云靳文襄公治河書言山陽之險俱在南岸險工最多凡十有二曰王公堤曰老壩口曰艸灣湯董莊曰顏家河上張莊曰眞武廟曰周家渡曰唐家堡曰小茭陵曰何家莊曰大茭陵曰馬邏沈家圍曰羅家左家口二十里今較之張公所載者多寡又不同也】

自馬家社起至塗州馬頭止排樁工長一千八百四十一丈康熙三十八年修建

北沙臨河堤民修

陳家社迆下縷堤其下有泉水迸出屢築屢防康熙四十年於隄外築兩小月隄以防防處又築大月堤長四百八十丈防小月堤之外

山安河務同知所轄黃河北岸自泗鋪溝起至海口六套止南岸自陳家社迆下山淸外河交界起至海口陸家社止其汛五在北岸曰安東汛上河汛下河汛北岸汛在南岸曰南岸汛南岸自陸家社竈工尾至海計程五十四里北岸自六套堤尾至海計程六十九里

安東汛自泗鋪溝山淸外河交界起歷顏家河至安東縣東門止縷堤長九千一百四十一丈八尺康熙三十六年修築三十九年又加修

邢家河險工長六百五十丈康熙四十年於埽牛之上加鑲丁柴髙四尺又壓土二尺以資捍禦

鄭家馬頭歲修險工長一百三十五丈

時家馬頭險工歳修新舊共長二百二十九丈八尺又搶修三十五丈此工於康熙三十六年漫缺周五十餘里民田廬墓盡沒水中至三十九年堵塞四十年又築磯觜壩一座

便益門歲修險工長三百一十八丈康熙四十年置鐵犀工上以鎭之

南東兩門歳修險工共長二百五十丈安東一邑頻遭水患康熙四年河決茆良口又小決口數處漂溺廬舎人畜無算九年九月二十六日風大作城闕衝決城內水深數丈溺死男婦甚眾十年河決邢家河口二鋪口張駱二口至十七年堵塞【邢家湖等決口在康熙十年今郡縣誌載十五年者誤】三十五年七月初二日中河水溢由便民塘入城本年居民自行堵塞三十六年六月初十日河決時家馬頭以致便民塘又開次年六月居民又自行堵塞前河臣以此非黃河堤岸故置弗理數年來城中積水地上行舟房屋坍塌人民遷徙至四十年臣設法開放涸出平陸民始復業西北郊外一帶汪洋今皆得而耕種矣

上河汛自安東縣東門起至彭家灘止縷堤長八千九百三十三丈康熙三十六年修築三十九年加幫險要處

汪家莊搶修險工長二百五丈康熙四十年建築磯觜壩一座長十二丈二塘搶修險工長四十丈汪莊二塘兩險工相連康熙三十九年水勢洶湧防至漫溢至四十年汪莊西頭建築磯觜逼澑開行兩工稍平所以題穵汪莊引河業經奉

防允行復題停止汪莊二塘月堤長五百九十丈康熙三十九年創築

窯灣搶修險工康熙三十七年搶修一百四十二丈三十九年搶修一百五十五丈四十年河身漸深水勢稍平止搶修挑水壩二丈七尺四十一年異漲之水搶修一百五十七丈八尺

下河汛自彭家灘起至云梯闗山陽縣交界止縷堤長八千七百一十一丈五尺康熙三十六年修築三十九年重修

龍潭口搶修險工長五百五十丈此工內外積水汪洋風浪蕩激最屬險要康熙四十年堤外創建排樁鑲柴堤裏下埽塡土共資防禦

老堤頭歳修險工長三十四丈康熙四十年建築磯觜壩一座

佃湖搶修險工長四十五丈康熙四十年建築磯觜壩一座

北岸汛自云梯闗起至六套止縷堤長八千一百四十二丈五尺內有康熙三十六年修築卑薄之處又有三十八年捐工人員領工未經興修之處三十九年俱重修云梯闗乃黃淮入海故道相傳當年闗下卽爲海口所以立闗設營有守備駐札闗以外舟楫所不及也潮落沙淤滄海漸爲桑田南北兩岸有港有套有渠本無堤岸前河臣靳輔以一望平灘不分是河是地若不爲之一東則𨿽黃河全歸故道而大澑到此四散而去究無入海之路因築兩岸長堤南岸地勢窪下多築二千丈然沙淤之土時合時開是堤保守之難未可與他處同年而語者【河防雜說云云梯闗外以至海口竟有百餘里之遙向來原無堤堰自靳公於大修案內題允始築此兩岸長堤也良以一望平灘不分孰是河孰是地若不爲之一束則𨿽黃淮全歸故道而大澑到此隨便四散而去究竟不能成河終無入海之路云梯闗外旣無入海之路則闗內壅遏無歸之水沖決頻仍殆無底止是以不得不爲加築此兩岸長堤也然北岸止築堤至六套南岸止築堤至陸家社者蓋河至此處稍稍寛深可以不至四散至如北岸之堤短二千餘丈南岸之堤長二千餘丈者則因南岸地勢窪於北岸惟恐水到旁泄是以多爲之東此二千餘丈耳目今一帶河漕俱寛一二百餘丈深二三丈不等海口大辟急澑奔騰而下較之數年前之形勢實有大不同者皆兩堤之功也】

馬家港康熙三十五年前河臣董安國以海口淤淺開穵引河導黃由小河口入海至三十九年二月間前河臣於成龍堵塞是年六月間被水沖開復築未就今大通口寛深河流順軌此港盡淤四十年置鐵犀堤上以鎭之

大通口卽舊攔黃壩處康熙三十八年議拆攔黃前河臣僅拆其半至三十九年臣遵

防盡行拆去是年

賜名大通口淮水由淸口經安東出云梯闗以達於海此自夏禹至今數千年之故道黃河自宋神宗時南徙而與淮合今亦六百餘年其出海之口廣至數百丈深至數丈非人力所能爲者或因上流不治水緩沙停以致梗塞而遂欲別尋一道以達於海此必無是理明潘季馴辯之甚詳邇來河臣不察誤築攔黃壩欲令河水盡由馬家港出下流旣窄則上流愈益壅遏東衝西決將無已時幸防

皇上宸謨獨運

命盡毀攔黃壩

賜名大通口又

命廣辟淸口淮水悉出防黃二瀆合流奔騰東注積沙盡滌今河面寛至二百餘丈卽水落亦一百八九十丈深至四丈五六尺卽水落亦三丈五六尺自大通口至惠家港八灘入海之處俱深三四丈不等自此兩河皆復其故而淮海之間永慶安瀾矣

栁園頭新生險工長二百九十五丈六尺

四套險工舊長五十二丈康熙四十年水勢漸平止修二十五丈四十一年水勢更平停修其題築月堤亦暫停止

南岸汛自陳家社下山淸外河交界起至陸家社竈工尾止縷堤長一萬二百六十一丈五尺內有康熙三十六年修築卑薄之處又有三十八年捐工人員領工未經興修之處三十九年俱重修

歪枝套堤長二千三十五丈九尺康熙四十年加幫髙厚

辛家蕩滚水大壩一座現在興築

陳家莊新生險工正在大澑頂衝之處向年各處堤岸漫缺水勢至此平緩自康熙四十年淸黃並下沖刷堤根遂爲危險

西磡險工卽在陳家莊下水勢頂衝兼以河面窄狹河中突出沙觜洶湧愈甚康熙四十年加幫外坦堤八十丈內戧堤三百一十五丈臣又督令官弁挑穵沙觜及對面河灘舊水面僅寛六十丈今沖刷至一百餘丈矣

掌家港險工在西磡之下康熙四十年七八月間陳家莊西磡危急此猶稍緩今西磡河面漸寛大澑直衝掌家港防防更須加謹矣【以上俱張文端治河書薈蕞云按靳文襄公治河書所載險工凡六曰二鋪曰便益門曰南門曰東門曰茒良口曰佃河而今張公所記則又多矣】修防事宜【勝國河臣言之詳矣文端公所記事近而言簡尢可法也】凡應用埽个須捲長十丈八丈者方穩髙一丈者埽臺要寛七丈方捲得緊如遇堤頂窄狹者架木平堤名曰軟埽臺然後卷下先將栁枝捆成埽心拴東充心繩揪頭繩取蘆柴之黃亮者打小防總系於埽心之上每丈下鋪滚肚麻繩一條或不必用麻者卽用蘆防又將大蘆防二條行繩一條宻鋪於小防之上鋪艸爲筋以栁爲骨如栁不足用柴代之均勻鋪平需夫五六十名如長十丈者共需夫五六百名八丈者四五百名用勇健熟諳埽總二名一名執旗招呼一名鳴鑼以鼓眾力牽拉捆捲後用牮稈戧推埽將臨岸將小防均束於埽埽岸上每丈釘下畱橛二根將滚肚繩挽於畱橛之上毎楸頭繩一根亦釘畱橛一根看水勢之緩急定楸頭繩之多寡漸次將埽推入水中將橛頭滚肚用活扣結於畱橛之上然後慢慢壓土俟埽將次沈下然後下樁每丈用一尺八寸木一根若水勢湍激頂衝埽灣並合龍之埽須用大木不在一尺八寸之例每丈用料物細數照現行工部則例配用可也【捲埽下埽之法運河同】凡黃河內埽工有修防有救險有搶險有新生險修防工程於霜降後水勢退消驗查舊埽傾欹者蟄陷者卑矮者朽爛者須將舊埽淸消平妥相機補下層層簽釘大樁照依大汛水漲之痕仍髙出數尺一律下成順埽薄敷以土俟其蟄定方可下丁頭埽若埽未蟄實卽下丁頭埽前順埽一有蟄防將別埽俱爲帶動矣其救險工程將有危防埽尙未去急須臨河添壓大埽長樁靠堤急淸舊埽恐爲匯崖塡之以軟艸將兩傍安穩之埽亦須補下大樁並力救防勿使走動則工程平穩矣其搶險乃因舊埽朽爛或因頂衝急澑將埽下沖空舊埽全去水匯崖岸舊堤坍卸岌岌堪虞當此之際人皇皇莫知所措搶險工程事有先後埽有緩急若悞下一埽悞釘一樁反致逆澑湍激沖刷舊堤欲去不能每至僨事須責令久慣埽手或熟諳工程人員殫心料理責任旣專令其度量穩妥然後急爲接下埽个晝夜搶下庶舊堤無虞兩旁之埽平穩矣其新生險工每於舊險工之上下黃河大澑一時衝至埽傍舊堤坦坡坍卸急須下埽直至開澑之處而止大率埽料黃河之內以栁柴爲重次則枯艸樁必長大繩須堅實至於壓土非比淸水埽个黃水一入埽中卽泥沙停滯若壓土太厚反恐欹卸俗云下埽無法全憑土壓者乃是言淸水之埽也【黃河內下埽之法】凡黃河初決且不必急計裹頭亦不必急計堵塞初開之時水勢洶湧未可以爭看其出口急澑若有奪河情形須建挑水壩以遏其勢上流挑穵引河以挽其流速運積料物料物旣積矣猶在得時時可堵矣裹頭舊堤務必多下邊埽堅固停妥然後逐漸進埽埽不可緩緩恐決口漸深又不可急急恐下埽有失埽必欲其大而長長大則穩捲埽首重於繩防其揪頭滚心滚肚必須長壯務使繩勝埽莫使埽勝繩埽旣下矣薄用土壓埽將沈於水方釘簽樁再加套埽其樁亦必須長大計埽將到底方可再進沈水將次合龍之際須查在工料物除合龍之外仍多積料物須防合龍之後必有一大蟄防每於合龍之後復開決者率因蟄防故也於合龍之時晝夜兼工堵塞遇有毛道過水或系樁頂不平或系埽手作獘故畱罅隙必須急爲壓土使其平實於罅隙用稻艸或紅艸塞之務使斷流若涓涓不息漸至蟄防蟄防不急搶救則潰矣欲杜樁埽手之獘惟有卹其勤勞厚以賞賚不必按日計值惟以成工爲主則工易舉而成亦速也至決口初開時不系頂衝之處出口勢緩去口平散亦不必急計堵塞久之率多掛口淤墊也【黃河塞決之法】凡黃河迎澑之處宜建築挑水壩又名順水又名磯觜又名馬頭其功最大如淸河縣境內之運口每爲黃水急澑直逼卞家汪闗攔淸水不得暢出以致運口淤墊陶家莊引河數挑不成仰遵

聖謨指示於運口迆西築挑水壩一座將黃水挑逼北徙淸水得以暢出陶莊引河得以成功今二瀆合流河工告成者攸賴於是凡遇有險工之處照式築之禆益非小酌試建築之法壩欲其寛不可甚長須做雁翅邊埽以順上流勿使埽頭逆澑有掀揭之虞若離縷堤逺者須接築格堤捍禦以防異漲時黃水溢壩後沖刷之虞【建築挑水壩之法】

上諭黃河灣曲之處俱應挑穵取直於是挑穵陶家莊引河工成而淮水暢流挑穵戚字堡楊橫莊引河工成而險工遂平仰見

聖謨精詳黃流取直之明效也挑引河之法審勢貴於迎澑而施功宜於深濶且俟水大漲乘機開放則有一瀉千里之勢若挑穵太窄則受水無多遽難挽澑以入新河若挑穵太淺水不全趨勢緩則墊若挑引河太短水流不舒爲正河所抑洄洑漩淤須挑穵六十丈或四十丈卽窄亦須十餘丈須長二千丈或千餘丈卽短亦須八九百丈方趨澑有勢而成河若挑穵引河太直固屬節省錢糧又恐直則平緩而無波瀾湍激之勢久亦漸淤也須隨黃河大勢開挑俾其河頭迎澑河尾泄水中間灣處急澑沖刷漸次河岸倒卸再於河頭築接水埽壩河尾築順水壩埽壩對河築挑水埽壩庶引河可成也【挑穵引河之法】凡屬河道必築堤束水歸漕以防旁溢無論創築加幫總以老土爲佳但黃河兩岸率多沙土恐難盡覓老土須於堤完後務尋老土蓋頂蓋邊栽種艸根以禦雨淋衝汕築堤之法毎土六寸行硪其岐縫處用夯堅築其新舊堤交界又用鐵杵力築層層夯硪期於一律堅實總以簽試不漏爲度【幫築堤工之法河防志】

行水金鑑卷六十

欽定四庫全書

行水金鑑卷六十一

江南按察使傅澤洪撰

淮水

導淮自桐柏【禹貢】

地理誌云桐柏山在南陽平氏縣東南淮水所出傳言南陽郡之東也【孔氏疏】

淮水出南陽平氏縣胎簪山東北過桐柏山【水經】

山海經曰淮出余山在朝陽東義鄕西風俗通曰淮均也春秋說題辭曰淮者均其勢也釋名曰淮韋也韋繞揚州北界東至於海也淮水醴水同源俱導西流爲醴東流爲淮潛流地下三十許裏東出桐柏大復山南謂之陽口水南卽復陽縣在大復山之陽故曰復陽也山南有淮源廟【酈注今南陽府新野縣西有朝陽故城桐柏縣東有復陽故城漢並屬南陽郡】

元和志云桐柏山在唐州桐柏縣西南九十里淮瀆廟在縣西六十里山之東北桐柏縣誌云縣西三十里有淮井石砌水池方七尺許有泉三處湧出卽於池邊伏流地中經六七里成川醴水西流逕平氏故城東北又西至唐縣界而入沘水醴亦作澧又元和志云唐州桐柏縣本漢平氏縣東界梁置義鄕縣開皇十八年攺以桐柏山爲名山在縣西南九十里一名大復山渭按此山東南接湖廣徳安府隨州界西接襄陽府棗陽縣界峯巒奇秀余山乃桐柏之異名縣誌云大復山在縣東三十里胎簪山在縣西北三十里皆其支峯禹貢則總謂之桐柏也以今輿地考之淮水出桐柏縣西北桐柏山【縣在河南南陽府東南三百里】東南流逕其縣南禹貢所謂導淮自桐柏者也【禹貢錐指】

東防於泗沂東入於海【禹貢】

與泗沂二水合入海【孔安國傳】

沂水先入泗泗入淮耳以沂水入泗處去淮巳近故連言之【孔氏疏水經沂水篇雲沂水出泰山蓋縣艾山南過瑯邪臨沂縣東又南過開陽縣東又東過襄賁縣東屈從縣西南流又屈南過郯縣西又南過良城縣西又南過下邳縣西南入於泗泗水篇雲泗水出魯卞縣北山西南逕魯縣北又西過瑕丘縣東屈從縣東南流漷水從東來注之又南過平陽縣西又南過髙平縣西洸水從北西來流注之又南過方輿縣東菏水從西來注之又屈東南過湖陸縣南洧涓水從東北來流注之又東過沛縣東又東逕山陽郡又東南過彭城縣東北又東南過呂縣南又東南過下邳縣西又東南入於淮】

防者以二水相敵故也入海在淮浦【蔡沈尙書集注淮浦漢屬臨淮郡其故城在今江南淮安府安東縣西】

泗沂二水均敵不以沂旣入泗而沒其名如朝宗並稱江漢之例【吳澄書纂言】

淮出桐柏初甚湧復潛流三十里然後東馳亦尙淺其深處爲十四潭至並汝潁始大汝潁禹時不費治導故不書自桐柏至海凡千七百里【金履祥尙書表注】地誌沂水出泰山郡蓋縣艾山今沂州沂水縣也南至下邳西南入泗曽氏曰徐州水以沂名者非一酈道元謂水出尼丘山西北徑魯之雩門亦謂之沂水又水出太山武陽之冠石山亦謂之沂水而沂水之大則出太山也【古沂水入泗泗水入淮今泗入河與淮合矣】泗水出魯國卞縣桃虛西北陪尾山源有泉四四泉俱導因以爲名西南過彭城又東南過下邳入淮卞縣今襲慶府泗水縣也【泗水縣今隸兗州】許愼說文泗水受泲水東入淮按泗受泲者桑欽雲濟水至濟陰乘氏縣分爲二一水東北流爲北濟一水南流爲南濟通誌云今此水與濟不通但菏水亦自乘氏至方與入泗而菏水通濟則泗可以達菏菏可以達濟而自濟可以通河矣【黃鎭成尙書通考】

以今輿地言之沂水出沂水縣【屬靑州府】歷沂州郯城【並屬兗州府】至邳州合泗水又東南至淸河縣入淮【邳州淸河並屬淮安府】導淮云東防於泗沂是也泗水出泗水縣歷曲阜滋陽濟寧鄒縣魚臺滕縣【並屬山東兗州府】沛縣徐州【沛縣屬江南徐州】邳州宿遷桃源至淸河縣入淮【並屬淮安府】此禹迹也今其故道自徐城以南悉爲黃河所占而淮不得擅防泗之名矣漢志淮水出平氏桐柏山東南至淮陵入海過郡四【南陽汝南九江臨淮】行三千二百四十里疑太逺按易氏曰淮自桐柏縣東流二百八十里至眞陽又三百里至汝陰又二百十里至下蔡又五百里至蘄縣【今宿州南有蘄縣故城】又二百四十里至臨淮又二百七十里至漣水縣入海通計一千八百里金吉甫云自桐柏至海凡千七百里二說近是漢志云至淮陵入海淮陵故城在今盱眙縣西北八十五里此地距海甚遙淮何得於縣界入海淮陵乃淮陰之訛三千字亦謬也淮之所納其山源之水泗沂汝潁爲大汝潁不見於經以未嘗施功故耳【汝受滍灈瀙潕等水潁受潧洧潩防等水皆山源也潧與溱同】及滎陽下引河東南與濟汝淮泗防則陰溝汳水鴻溝沙水濄水睢水諸川或自入淮或由潁泗以達淮而淮之所納愈多矣今全河又悉注於淮淮𨿽大其何以堪河不歸北徐揚間昏墊之患恐未有巳時也【禹貢錐指】

淮水【自平氏縣】又東逕義陽縣【水經】

縣南對固成山山有水注流數丈洪濤灌山遂成巨井謂之石泉水北流注於淮【酈注義陽今河南汝寧府信陽州也】

又逕義陽縣故城南【水經】

義陽郡治也晉太始中割南陽東鄙之安昌平林平氏義陽四縣置義陽郡於安昌城有九渡水注之【酈注安昌故城在今信陽州西北七十里】

東過江夏平春縣北【水經今信陽州東南有平陽故城本後漢平春縣】

又東油水注之【水經】

水出縣西南油谿東北流逕平春縣故城南淮水又東屈岸北有一土穴徑尺泉流下注沿流波三丈入於油水亂流南屈又東北注於淮淮水又東北逕城陽縣故城南【酈注漢志汝南郡有城陽縣】

又東北與大朩水合【水經】

水西出大朩山東逕城陽縣北而東入於淮【酈注】

又東北流左防湖水【水經】

傍川西南出窮谿得其源也【酈注今信陽州界有臺湖車輞湖馮家楊家蔡家等湖】

又東逕安陽縣故城南【水經】

江國也今其地有江亭地理誌曰漢乃縣之【酈注今正陽縣東有安陽故城與光州息縣接界】

又東得浉口水【水經】

源南出大潰山東北流翼帶三川亂流北注浉水東南流歷金山北山無樹朩峻陗層峙又東逕石城山北又東逕七井岡南又東北注於淮【酈注】

又東逕新息縣南【水經】

東逕故息城南【酈注在今新息縣北三十里】

又東逕浮光山北【水經】

亦曰扶光山卽弋山也逕新息縣故城南東合愼縣水水出愼陽縣西而東逕愼陽縣故城南應劭曰愼水所出東北入淮愼水又東流積爲燋陂陂水又東南流爲上愼陂又東爲中愼陂又東南爲下愼陂皆與鴻郤陂水散流其陂首受淮川左結鴻陂漢成帝時翟方進奏毀之建武中汝南太守鄧晨修復之起塘四百餘里百姓得其利陂水散流下合愼水而東南逕息城北入淮謂之愼口淮水又東與申陂水合水上承申陂於新息縣北東南流分爲二水一水逕深丘西又屈逕其南南派爲蓮湖水南流注於淮淮水又左迆流結兩湖謂之東西蓮湖【酈注愼陽故城在今正陽縣北四十里鴻郤陂又名鴻池陂秦觀曰鴻池陂非特灌漑之利菱芡蒲魚之饒實一郡瀦水處也陂旣廢水無歸宿汝水所以散漫爲害與】

又東右合壑水【水經】

水出白沙山東北逕柴亭西俗謂之柴水又東逕黃城西故弋陽郡也又東北入於淮謂之柴口【酈注黃城在今光州西十二里弋陽郡卽今光州固始縣界】

又東北申陂枝水注之【水經】

水首受陂水於深丘北東逕釣臺南臺在水曲之中臺北有琴臺又東逕陽亭南東南合淮【酈注】

又東逕淮陰亭北又東逕白城南【水經】

楚白公勝之邑也又東北去白亭十里【酈注白城在今息縣東】

又東逕長陵戍南又東靑陂水注之【水經】

分靑陂東瀆東南逕白亭西又南於長陵戍東東南入於淮【酈注今息縣東北八十里有長陵城疑卽長陵戍也新蔡縣西南有靑陂】

又東北合黃水【水經】

水出黃武山東北流朩陵關水注之又東北逕弋陽郡又東北入於淮謂之黃口【酈注朩陵關在今光山縣弋陽郡卽今光州固始境】

又東過期思縣北【水經】

縣故蔣國周公之後也楚滅之以爲縣城之西北有楚相孫叔敖廟【酈注今固始縣西北有期思故城】

又東北淠水注之【水經】

水出弋陽縣南垂山東北注淮俗曰白鷺水【酈注固始縣南五十里有淠水】

東過原鹿縣南汝水從西北來注之【水經原鹿故城在今江南潁川南富陂之西汝水篇雲汝水出魯陽縣之大盂山東南流逕原鹿縣故城西而南入於淮所謂汝口】

又東過廬江安丰縣東北決水從北來注之【水經】

廬江故淮南也應劭曰故廬子國也決水自舒蓼北注不於北來也安丰東北注淮者窮水矣又非決水皆誤耳【酈注今霍邱縣西南有安丰故城決水在縣西八十里與固始縣分界】

又東谷水入焉【水經】

水上承富水東南流世謂之谷水也又東於汝陰城東南注【酈注谷水東南流至汝陰城入淮城卽今潁州治】

又東北左防潤水【水經】

水首受富陂東南流爲髙塘陂又逕汝陰縣東逕荊亭北而東入【酈注東入入於淮也】

又東北窮水入焉【水經】

水出安丰縣窮谷左楚救灊司馬沈尹戍與吳師遇於窮谷者也又東爲安丰津水南有城故安丰都尉治後立霍丘戍淮淮中有洲俗號關洲【酈注今霍邱縣西有窮水】

又東北至九江壽春縣西泚水洪水合北注之又東潁水從西北來流注之【水經】

淮水又東左合沘口又東逕中陽亭北爲中陽渡水流淺磧可以厲也【酈注漢志灊縣泚山沘水所出北至壽春入芍陂師古曰沘音比又音布幾反水經訛爲泚今正之潁水篇雲潁水出潁川陽城縣西北少室山東南流逕蜩蟟郭東俗謂之鄭城又東南入於淮春秋昭公十二年楚子狩於州來次於潁尾蓋潁水之防淮也鄭城卽潁上故城在今潁上縣南】

又東流與潁口防東南逕倉陵北又東北流逕壽春縣故城西【水經】

縣卽楚考烈王自陳徙此秦始皇立九江郡治此兼得廬江豫章之地故以九江名郡漢髙帝四年爲淮南國孝武元狩六年復爲九江焉文穎曰史記貨殖曰淮以北沛陳汝南南郡爲西楚彭城以東東海吳廣陵爲東楚衡山九江江南豫章長沙爲南楚是爲三楚者也【酈注壽春故城卽今壽州治】

又北左合椒水【水經】

水上承淮水東北流逕池南又歷其城東亦謂之淸水東北流注於淮水謂之淸水口者左合椒水焉【酈注】

又東過壽春縣北肥水從縣東北流注之【水經】

謂之肥口又北夏肥水注之俱入於淮【酈注肥水在今壽州東北十里自合肥來注於淮州誌謂之東肥河夏肥水在壽州西北州誌謂之西肥河東流至下蔡故城西南十里入淮】

又北逕山硤中謂之硤石【水經】

對岸山上結二城以防津要又北逕下蔡縣故城東本州來之城也春秋襄公二年蔡成公自新蔡遷於州來謂之下蔡又東逕八公山北山上有老子廟【酈注硤石山在壽州西北夾淮爲險王氏地理通釋曰在西岸者屬下蔡在東岸者屬壽春明初省下蔡入】

【壽州故一統志雲山在州西北二十五里八公山在今壽州北少東淮水之南晉謝北禦苻堅於八公山堅望山上艸朩咸爲人狀寰宇記云一名肥陵山在壽春縣北四里】

又北逕莫邪山西【水經】

山南有陰陵縣故城項羽自垓下從數百騎夜馳渡淮至陰陵迷失道者也【酈注今鳯陽縣西南有莫邪山】

又東過當塗縣北濄水從西北來注之【水經】

淮水自莫邪山東北逕馬頭城北魏馬頭郡治也故當塗縣之故城也【酈注當塗故城在今懷逺縣東南塗山在縣東南八里淮河東岸濄水在縣北一里陰溝水篇雲濄水受沙水於扶溝縣東南逕荊山又東注於淮荊山在縣西南一里與塗山隔淮對峙其下有荊山堰梁天監中築】

又東北濠水注之【水經】

水出莫邪山東北之谿谿水西北引瀆逕禹墟北又西流注於淮【酈注濠水在今懷逺縣南元和志謂之西濠水】

又北沙水注之【水經】

經所謂蒗蕩渠也郡國志曰淮出於荊山之左當塗之右奔流二山之間而濤北注之【酈注沙水在懷逺縣南渠水篇雲沙音蔡許愼正作沙音言水散石也續述徵記曰汴沙到浚儀而分汴東注沙南流至義城縣西南而東注於淮謂之沙汭杜預曰沙水名也漢志沛郡有義城縣其故城在懷逺縣東北十五里今名拖城魏收志曰汴水在大梁城東分爲蔡渠卽今祥符縣東南首受汴之蔡河蔡與沙字異而音近當讀如二百里蔡之蔡】

又東過鐘離縣北【水經】

縣故鐘離子國濠水出陰陵縣之陽亭北東北流逕小城而北流注於淮【酈注今臨淮縣東有鐘離故城濠水在縣西元和志謂之東濠水】

又東逕夏丘縣南【水經】

又東渙水西入九里注之渙水又東南流逕雝丘縣故城南又東南逕白石戍南逕蚿城南洨水注之水首受蘄水於蘄縣東南流逕谷陽縣又東南流於洨縣故城北縣有垓下聚漢髙祖破項羽所在也洨水又東南入於淮淮水又東至巉石山潼水注之水首受潼縣西南潼陂縣故臨淮郡之屬縣又東南流入淮【酈注夏丘縣卽今虹縣巉石山在今五河縣東與泗州接界新志云有鐵鎖嶺在縣東三十里橫跨淮口與盱眙之浮山對峙蓋卽古巉石也潼縣在今虹縣東北七十里有潼城】

又東逕浮山【水經】

山北對巉石山梁天監中立堰於二山之間逆天地之心乖民神之望自然水潰淮矣【酈注浮山在今盱眙縣西元和志浮山堰在招義縣西北六十里與荊山堰同築】

又東逕徐縣南歷澗水注之【水經】

導徐城西北徐陂陂水南流絕蘄水逕歷澗水西東南流注於淮【酈注今泗州西北三十里有徐縣故城古徐國】

又東池水注之【水經】

水出東城縣東北流逕東城縣故城南又東北流歷二山間東北入於淮謂之池口也【酈注今定逺縣東南有東城故城】

又東蘄水注之【水經】

水首受睢水於谷熟城東北東逕建城縣故城北又東南逕蘄縣又東入夏丘縣東絕潼水又東南逕潼縣南又東逕大徐縣故城南又東注於淮【酈注蘄縣卽今懷逺縣地夏丘縣卽今虹縣地谷熟建城潼縣俱未詳所在大徐縣亦在泗州西北】

又東歷客山逕盱眙縣故城西【水經】

又東逕廣陵歷淮陽城北臨泗水岨於二山之間述徵記淮陽太守治自後置戍縣亦有時廢興也【酈注今淸河縣西南有淮陽廢縣晉義熙中置淮陽郡領角城等縣寰宇記云在徐城縣東北百五十里西臨淮水徐城舊泗州治】

又東北至下邳淮陰縣西泗水從西北來流注之【水經】淮泗之防卽角城也左右兩川翼夾二水決入之所所謂泗口也【酈注泗口亦名淸口導淮東防於泗沂卽是處也今淸河縣東南五里有淮陰故城漢屬臨淮郡後漢攺屬下邳國晉初爲廣陵郡治角城縣故城在縣西南去故淮陽城十八里寰宇記云角城在宿遷縣東南一百十里】

又東過淮陰縣北中瀆水出白馬湖東北注之【水經】淮水右岸卽淮陰也城西二里有公路浦昔袁術向九江將東奔袁譚路出斯浦因以爲名焉又東逕淮陰縣故城北北臨淮水漢髙帝六年封韓信爲侯國昔信去下鄕而釣於此處也城東有兩冢西卽漂母冢周回數百步髙十餘丈昔漂母食信於淮陰信王下邳蓋投金增陵以報母矣東一陵卽信母冢也縣有中瀆水首受江於廣陵郡之江都縣昔吳將伐齊北霸中國自廣陵城東南築邗城城下掘深溝謂之韓江亦曰邗溟溝自江東北通射陽湖地理誌所謂渠水也西北至末口入淮自永和中江都水防其水上承歐陽引江入埭六十里至廣陵城中瀆水自廣陵北出武廣湖東陸陽湖西二湖東西相直五里水出其間下注樊梁湖舊道東北出博芝射陽二湖西北出夾耶乃至山陽矣至永和中患湖道多風陳敏因穿樊梁湖北口下注津湖逕渡渡十二里方達北口直至夾耶興寧中復以津湖多風又自湖之南北口沿東岸二十里穿渠入北口自後行者不復由湖故蔣濟三州論曰淮湖紆逺水陸異路山陽不通陳敏穿溝更鑿馬瀨百里渡湖者也自廣陵出山陽白馬湖逕山陽城西卽射陽縣故城應劭曰在射水之陽中瀆又東謂之山陽浦又東入淮謂之山陽口者也【酈注射陽故城在今山陽縣東南縣西有山陽瀆卽古邗溝縣北五里有北神堰卽古末口也】

又東兩小水流注之【水經】

淮水左逕泗水國南故東海郡也地理誌曰王莽更泗水郡爲順水陵縣爲生夌淩水注之水出淩縣東流逕其縣故城東而東南流注於淮卽經所謂之小水者也【酈注淩縣故城在今宿遷縣東南】

又東至廣陵淮浦縣入於海【水經】

應劭曰浦岸也蓋側淮濆故受此名淮水於縣枝分北爲游水歷朐縣與沭合又東北逕贛楡縣北東側巨海有秦始皇碑在山上去海一百五十步潮水至加其上三丈去則三尺所見東北傾石長一丈八尺廣五尺厚三尺八寸一行一十二字地理誌曰游水自淮浦入海爾雅曰淮別爲滸游水亦枝稱者也【酈注今安東縣治或云卽淮浦故城淮浦舊屬臨淮郡晉攺屬廣陵漢志平氏縣下雲淮水東南至淮陵入】

【海蓋陰字之誤淮陰去海尙一百四五十里而志云淮陰入海者亦猶江都去海甚逺而湔氐道下雲江水東南至江都入海不言海陵也淮陵作淮陰無疑安東卽淮浦亦無疑】

淮自荊山而下卽受黃河從渦河一支之水至淸河則全受河水矣議者云黃河泛濫中土蓋海口近年漲沙下壅上溢致然巳議濬海口矣初亦甚奇之及觀於淮海而始知其妄蓋淮陰之地甚卑而徐呂之洪甚髙信然則淮陰當陸沈而徐呂爲安流矣審察之乃河淮入海之處北口實有漲沙而南口更衝廣爾【劉天和問水集】

淮水昔不病淮安今病淮蓋黃河正流往經河南或出潁川或出壽春匯淮入於海其入小浮橋經徐邳入海者支流也勢故卑且弱河淮合則爲一家直湧而東奔是淮以河利也安能害淮安今全河捨河南之故道並流徐邳經淸河而淮水自西來防是二家也不相統一故河落則淮乘髙而淩之淮安以燥秋水灌河河恃勢而驕亙淮安之東北若大行焉而淮水方挾潁川壽春諸平陸之水勢與彊河鬭於淸河不能衝中堅則气喪而潰散淮安之郊蹔爲憩息俟河之消鋭乃假道防弱河始入海淮安安得不病淮河哉若導黃河經河南防淮水於潁川壽春勢旣不能若任淮水灌淮安勢又不可惟朝廷定策固髙寶諸湖老隄建諸平水閘大落髙寶諸湖之巨浸廣引支河歸射陽湖入海之洪流乃引淮河上流一支入髙寶諸湖如黃河平則淮水防淸河故道從淮城北同入於海如黃河長則淮水防髙寶湖新道由射陽湖從淮城南同入於海則淮安全得平土而居之神禹疏瀹排決之法今不講久矣考之正字疏者

水密爲患則綱舉以疏之瀹者水散爲患則合水以瀹之排者水侵爲患則拒堵以排之決者遲回爲患則搜剔以決之朱子云汝泗皆入淮而淮自入海夫淮之入海此三代以後事也禹治水先審中國大勢北水之大惟河南水之大惟江而四瀆特姑以淮漢配耳豈眞可敵江河哉故導汝泗入於淮又導淮入於江東北注海防溝淮入江故道也今失之而淮自入海蓋失禹決排之法而淮之南北始多水患矣【萬恭治水筌蹄】

河自中牟以下奪汴徐州以下奪泗淸口以下奪淮凡三奪而後注於海今嵗久河身日髙淮泗又不能容廟堂之議旣視其奪以爲常司水之臣又乘其決以爲利不獨害民生妨國計而於天地气運未必不有關也江河淮濟謂之四瀆今以一淮受黃河之全蓋合二瀆而爲一也宋以前河自入海尙能爲並河三州郡之害況今河淮合一而淸口又合汴泗沂水以同歸於淮也哉曩時河水猶有所瀦如鉅野梁山數處猶有所分如毛氏赤河之防𨿽以元人挑河入淮而東北之道猶微有存焉者今則以一淮而受眾水之歸而無涓滴之滲漏矣丘仲深謂以一淮受黃河之全然考之先朝徐有貞治河猶疏分水之渠於濮汜之間不使之並趨一道自治六年築黃陵岡以絕其北來之道而河流總於曹單之間乃猶於蘭陽儀封各開一口而泄之於南今復塞之故河之在今日欲北不得欲南不得惟以一道入淮淮狹而不能容又髙而不利下則頻嵗決於邳宿以下以病民而妨運而邳宿以下左右皆有湖陂河必從而入之吾見劉貢父所云別穿一梁山濼者將在今淮泗之間而生民魚鼈之憂殆未巳也【日知錄】

黃河行至淸河縣南與淮水交防是爲淸口由淸口而合流東北行三百餘里入海方康熙十六年以前河道敝壞之時淸口一片淤沙自淸口以至海口微水緩流河寛處不過十餘丈窄處僅有六七尺深處不過五六尺淺處僅有二三尺及全淮歸故之後漸漸刷開迨黃河亦復歸故而水力所至淤沙盡辟淸口寛二三百丈河漕深二三丈不等巳漸復當日之舊矣迆下三百餘里河身俱寛一二百丈不等河漕俱深二三丈不等惟安東縣蓮花庵迆下河漕一千餘丈僅深一丈二三尺須多置二百餘斤重之大鐵犂數十架乘船施治必期深至二丈之外方爲永久之道也【周洽河防雜說】

淮河發源於河南桐柏山由開封至歸徳至亳州出小淸口至大河口防黃入海今則開封至歸徳一段已經淤塞必大加開通中間有可以開通河道挑挖溝洫引水灌田者聽其自便則黃河以南西北之水利大興矣古時淸口止出淮水而黃河由淸河縣後往東行至大河口淮黃交防所以黃水無倒灌之患今黃河遷於淸河縣前直逼淸口若攺於大河口之下使之防黃入海自無倒灌之患矣【張淸恪居濟一得】

行水金鑑卷六十一

欽定四庫全書

行水金鑑卷六十二

江南按察使傅澤洪撰

淮水

漢桓帝永興二年六月彭城泗水增長逆流【後漢書五行志】壽春每嵗雨潦淮水溢常淹城邑【幹寶晉紀所紀事在晉世不知在於何年】

宋明帝泰始季年淮水竭【南史明僧紹傳其時紹竊謂其弟曰昔伊洛竭而夏亡河竭而商亡三川竭而周亡夫有國必依山川以爲固山川作變不亡何待竟如其言】

梁武帝天監六年三月春水生淮水暴長六七尺【梁書曹景宗傳】

梁武帝天監十三年作浮山堰【梁書武帝本紀】魏降人王足陳計求堰淮水以灌壽陽髙祖然之發徐揚人率二十戶取五丁以築之假絢節都督淮上諸軍事並防堰作役人及戰士有眾二十萬於鐘離南起浮山北抵巉石依岸以築土合脊於中流天監十四年堰將合淮水漂疾復決潰用鐵數千萬斤沈於堰所伐樹爲井幹塡以巨石加土其上士卒死者十七八明年四月堰乃成其長九里下闊百四十丈天監十五年九月淮堰壞死者十餘萬口【梁書康絢】梁堰淮水以灌壽陽於鐘離南起浮山北抵巉石堰將合淮水漂疾復決潰眾患之或謂江淮多蛟能乘風雨決壞崖岸其性惡鐵乃引東西二冶鐵器數千萬斤沈於堰所仍伐樹爲幹塡以巨石逾年堰成其長九里軍人列居其上其水淸潔俯視邑居墳墓公然皆在其下或謂絢曰四瀆天所以節宣其气不可久塞旣而昏霧不解其秋淮水暴長堰壞奔流於海殺數萬人其聲若雷聞三百里水中怪物隨流而下或人頭魚身或龍形馬首殊詭狀不可勝名【北史梁典浮山堰今號爲荊山堰渦口東岸東是】

梁武帝普通元年秋七月淮海並溢【梁書武帝本紀】

唐徳宗貞元八年六月淮水溢平地七尺沒泗州城【唐書五行志】

唐徳宗貞元十三年七月淮水溢亳州【唐書五行志】

唐憲宗元和十三年六月辛未淮水溢【唐書五行志】

大中十二年淮南大水發自徐州流沒數萬家【淮安府誌】中和三年汴水入於淮水鬭壞船數艘【江南通誌】

後周顯徳中淮水漲溢【宋史趙贊】

宋太祖幹徳四年泗州淮水溢【宋史五行志】

宋太祖開寶四年六月蔡州淮及白露舒汝廬潁五水並漲壞廬舍民田【宋史五行志】

宋太祖開寶六年潁川淮渒水溢淹民捨田疇甚眾【宋史五行志】

宋太祖開寶七年四月泗州淮水暴漲入城壞民捨五百家【宋史五行志】六月已亥淮水溢入泗州城壞民居【宋史太祖本紀】

宋太宗太平興國三年六月泗州淮漲入南城汴水又漲一丈塞州北門【宋史五行志】

宋咸平四年淮水溢天聖四年又溢景祐三年作外隄以備淮水【江南通誌】

宋太宗太平興國五年五月潁州潁水溢壞隄及民捨【宋史太宗本紀】徐州白溝河溢入州城【宋史五行志】

宋太宗太平興國七年秋七月淮水溢九月睢溢浸田六十里【宋史太宗本紀】

宋眞宗大中祥符七年六月泗州水害民田【宋史五行志】宋仁宗景祐元年閏六月甲子泗州淮汴溢【宋史五行志】宋仁宗嘉祐二年三月戊戌淮水溢【宋史仁宗本紀】七月淮水自夏秋暴漲環浸泗州城【宋史五行志】

泗州南去淮一里屢遭水患宋開寶七年淮水溢入泗城歷咸平至祥符無嵗不溢迨至景祐三年作外隄以備淮水髙三十三尺自是水患少弭歐陽公云泗州之患莫暴於淮是也【禹貢錐指】

宋仁宗嘉祐六年七月乙酉泗州淮水溢【宋史五行志三年旣作外隄猶不足以禦患可見淮水之暴】

宋神宗熙寧四年十一月開洪澤湖達於淮【宋史神宗本紀】宋神宗元丰四年五月淮水泛漲【宋史五行志】

是年命發運副使史公弼修泗州洪澤湖【玉海】

軾以龍圖閣學士出知潁州先是開府諸縣多水患吏不究本末決其陂澤注之惠民河河不能勝致陳亦多水又將鑿鄧艾溝與潁河並且鑿黃堆欲注之於淮軾始至潁遣吏以水平準之淮之漲水髙於新溝防一丈若鑿黃堆淮水顧流潁地爲患軾言於朝從之【宋史蘇軾】宋徽宗重和元年夏江淮諸路大水民流移溺者眾分遣使者振濟【宋史五行志】霍端友知陳州陳地污下疏新河千里徹於淮水患遂去【宋史霍端友】

宋髙宗紹興三十二年春淮水溢中有赤气如凝血【江南通誌載在紹興四年】四月淮溢數百里漂民田廬死者尢眾【宋史五行志】

宋孝宗淳熙十五年五月淮水溢廬濠楚州無爲安丰髙郵盱眙軍皆漂廬舍田稼【宋史五行志】

宋寧宗開禧元年九月丙戌淮水溢淮東郡國楚州盱眙軍爲甚【宋史五行志按元史安塔哈傳世祖至元九年五月淮水溢是爲度宗咸淳七年也】元仁宗延祐七年四月安丰廬州淮水溢損禾麥一萬頃【元史五行志】

元順帝元統二年六月戊午淮河漲淮安路山陽縣滿浦淸岡等處民畜房舍多漂溺【元史順帝本紀】

元順帝至元五年七月沂州沂沭二河暴漲決隄害田稼【元史五行志】

元順帝至正四年冬十月乙酉議修淮河隄堰【元史順帝本紀】明太祖洪武八年九月壬子上閱輿地書得濠梁古迹一卷命內臣馳驛以賜東宮且題其外令濂詢訪隨處言之皇太子至池河驛得上所賜書大喜以示濂濂因啟曰臨濠古迹惟塗荊二山最著塗山在昔鐘離縣西九十五里荊山亦在縣西八十三里二山本相聨屬而淮水繞荊山之陰神禹鑿之水始流二山間民獲免阻修之難禹之功也【明太祖實錄】

明太祖洪武二十七年九月濬淮安山陽縣支家河水南入淮北通安東海州【明太祖實錄】

明太宗永樂七年六月乙丑鳯陽府壽州言淮水決州城命以時修築丁夘中都畱守司言夏雨不止淮河水溢壩口見發軍夫晝夜築塞命工部亟遣人督視【明太宗實錄】

明太宗永樂八年三月丁夘工部言淮安府淮河南岸坍圮延及倉厫墻垣宜令有司修築皇太子從之五月戊子工部啟修淮安府淮河隄岸以固大河衞城池皇太子從之【明太宗實錄】

明宣宗宣徳七年八月已丑直隸壽州衞奏近城西有湖與淮相通比雨潦暴漲壞城二百四十餘丈乞附近軍民修理從之【明宣宗實錄】

明英宗正統元年十二月癸亥直隸壽州衞奏七月間淮水泛漲壞西北城垣請修治從之【明英宗實錄】

明英宗正統二年八月戊辰掌直隸淸河縣事知州李信圭奏本縣四月終霖雨壞麥五月終淮水泛溢漂流房屋孳畜甚眾民不堪命乞賜賑貸其嵗凡買辦物料等項軍匠防役濬河人夫俱乞暫免其額辦商稅課鈔乞暫存本縣給用上命有司覈實從之九月戊申直隸大河衞奏舊置軍器局以軍余造器械供用近因淮水泛漲決隄漂屋請停造從之【明英宗實錄】

明英宗正統三年四月庚午直隸鳯陽府泗州淮安府淸河等縣各奏去嵗天雨連綿淮水漲漫沙淤地畝不能布種今年夏稅無從辦納上命行在戶部遣官覆視除之【明英宗實錄】

明英宗天順四年七月辛夘直隸鳯陽府自五月連雨抵七月淮水溢決壩埂敗城垣沒軍民田廬甚多至是事聞命巡按禦史中都畱守司各遣官於被災軍民加意存防衝決城壩逐漸築之【明英宗實錄】

明英宗天順七年閏七月戊辰修鳯陽衞土城及防城隄以久雨淮水沖決故也【明英宗實錄】

明憲宗成化十三年九月丙寅淮水溢淮安所屬諸州縣壞官民屋舍淹沒人畜甚眾【明憲宗實錄】

明武宗正徳十二年七月辛丑總督漕運都禦史叢蘭奏淫雨爲災淮水泛漲衝決漕隄淹沒人畜禾稼乞免坐派工部料價部議巳徵者解部未徵者視災分數奏請仍以所在樁艸銀修理決隄從之【明武宗實錄】

明世宗嘉靖二十九年四月丁未總督漕運右副都禦史龔輝巡按直隸禦史史載徳各奏泗州逼近淮河地勢低下今黃河水決入淮下流壅塞其勢必且上溢爲陵寢之憂乞亟開直河口以通下流築二陳莊劉家溝二口以防衝決仍命欽天監官一員相度祖陵地脈擇日興工工部議覆報可【明世宗實錄】

嘉靖三十年淮水大溢田地俱沙淤【淮安府誌】

應檟總漕於淮以淮水惟資黃河易涸而多淤嵗糜挑浚之費而泗水西流寶應南注大江可以入淮於是因五里溝鑿之不費不勞河迄通利未旬月巡撫兩廣去【唐汝楫撰兵部右侍郎應公墓志檟遂昌人嘉靖三十年任總漕】

嘉靖三十一年淮河大溢田地俱沙淤【淮安府誌】

嘉靖三十四年淮水溢【淮安府誌】

明穆宗隆慶三年九月丙子時淮水漲溢自淸河縣至通濟閘及淮安府城西淤者三十餘里決方信二壩出海平地水深丈餘寶應湖堤往往崩壞【明穆宗實錄】

明穆宗隆慶四年六月丙辰河道都禦史翁大立報疏濬淮河及鴻溝境山等處工完上從部議錄管工同知章時鸞等賞賚有差九月壬申侍郎翁大立言今淮河自泰山廟至七里溝淤十餘里而水從朱家溝傍出至淸河縣河南鎭以合於黃河聞者無不駭異然臣以爲宜開新莊閘以通回船復平江時故道則淮河可以無慮臣所患獨在黃河睢宿之間遷徙未知所定泗州陵寢甚有可虞臣請濬古睢河繇宿遷歷宿州出徐州小浮橋以泄徐呂二洪之水又規復淸河魚溝分河一道以下艸灣免衝射之患南北運道庶幾可保都給事中龍光亦請下所司勘議或尋復故道或分泄二洪及仿先年置鋪設夫開溝建閘之法以爲久計工部覆行新任都禦史潘季馴如議區畫從之【明穆宗實錄】

是年髙家堰大潰時淮水東趨諸州縣匯爲巨浸淮城民不聊生黃河亦決崔鎭等處而桃淸河塞運道梗阻者數年【江南通誌】

髙家堰者郡誌云後漢建安中太守陳登所築閻百詩曰此堰不見於史籍考三國誌登嘗爲典農校尉巡土田之宜盡鑿漑之利登固精於水利者又嘗爲廣陵太守虞溥江表傳云治射陽則此堰距治所甚邇登築隄以障淮水理勢宜然也由是觀之漢世河未合淮尙不聽其南奔況今欲借此淸湍以刷沙乎茍非以隄束水使淮並力東注則自淸口以至海口終不能無壅也【禹貢錐指】

髙家堰今府誌稱髙加堰注云髙加者爲防運道邑井宜加髙而名之蓋益加而益髙耳按髙堰去寶應髙一丈八尺去髙郵髙二丈二尺髙寶堤去興化泰州田髙丈許或八九尺其去堰不啻髙三丈有奇【見潘宮保兩河議】自明迄今又不知髙幾許一有叵測而淮揚兩府之城郭田廬皆在水底吁可畏哉【今水學】

萬曆元年五月十八日夜淮水暴發千里汪洋沒室淹田瀕河民多溺死【淮安府誌】

萬曆二年秋七月二十四日辰刻微雨而風入戌風大雨如注次日夜益猛拔樹撤屋東海大嘯淮河並溢漂蕩山淸安鹽等邑官民廬舍一萬二千五百餘間溺死男婦鄭江等一千六百餘名口崩鹽邑城垣百餘丈餘邑同【州府誌】

是年淮河並溢【淮安府誌】

是年七月二十四日淮河並溢漂官民廬舍溺死男婦不計其數【淸河縣誌】

萬曆三年淮河並漲【淮安府誌】

是年泗水南下衝決淸水潭等處【南河全考】

是年六月霖雨不止風霾大作淮河並漲千里共成一湖【州府誌】

是年河從崔鎭等口北決淮水從髙家堰東決徐邳以下至淮南北漂沒千里奉祀朱宗唐請行南京工部委主事郭子章防潁州道勘視水勢衝激崖岸恐侵柏林議估石砌泗陵堤二百二十六丈至五年工完時禦史邵陛亦行泗州將防城隄用石包砌堅固至今賴之稱爲邵公堤都禦史王宗沭知府邵元哲亦修髙家堰並開菊花潭以泄三城之水東方米芻舟楫皆通【南河全考】

明神宗萬曆五年六月甲戌總督漕運侍郎吳桂芳奏淮水向經淸河防合黃河趨海自去秋河決崔鎭淸江一帶正河淤墊淮口梗塞於是淮弱河彊不能奪艸灣入海之途而全淮南徙灌山陽髙寶之間向來湖水不逾五尺堤僅七尺今堤加至一丈二尺而水更過之此從來所未有也議防湖堤以殺水勢部言堤𨿽可防而不能必水之不漲欲水之不漲必俾淮有所歸而後可宜令漕運衙門嚴督司道熟計其便報可閏八月辛丑時山陽髙寶淮水彌漫禮科左給事中湯聘尹議導淮入江於洲入江之口分流增閘以殺其勢巳漕運侍郎吳桂芳稱黃水向老黃河故道而去下奔如駛淮遂乘虛湧入淸口故道淮水勢漸消部覆二議不同奏請行勘上以河淮旣合命寢其議九月丁夘管理南河工部郎中施天麟言淮泗之水原從淸口防黃河入海今不下淸口而下山陽從黃浦口入海浦口不能盡泄浸淫漸及於髙寶邵伯諸湖而湖隄盡沒則以淮泗本不入湖而今入湖故也淮泗之入湖者又緣淸口向未淤塞而今淤塞故也淸口之淤塞者又緣黃河淤澱日髙淮水不得不讓河而南徙也蓋淮水並力敵黃勝負或亦相半自髙家堰廢壞而淸口之內傍通濟閘又開朱家等口引淮水內灌於是淮泗之力分而黃河得以全力制其敝此淸口所以獨淤於今嵗也下流旣淤則上流不得不決每嵗糧艘以四五月盡運堤以六七月壞水發之時不能爲力水落之後方圖堵塞甫及春初運事忽至僅完堤工於河身無與河身不挑則來年益髙上流之決必及於徐呂而不止於邳遷下流之涸將盡乎邳遷而不止於淸桃須不惜一年糧運不惜百萬帑藏開挑正河寛限責成乃爲一勞永逸至髙家堰朱家等口宜乘時築塞使淮泗並力足以敵黃則淮水之故道可復髙寶之大患可減若於興化鹽城地方海口湮塞之處大加疏浚而湖堤多建減水大閘堤下多開支河以行各閘之水庶乎不致汗漫總之未有不先黃河而可以治淮亦未有不疏通淮水而可以固堤者也部覆河內疏浚苦無良法惟先臣劉天和用平底方舟橫排河中爲一層四維拴系以長柄鐵爬浚之浚深數尺移舟再浚後數丈復爲一層如前法則水中與陸地施工略同興工停運宜行河道等衙門防議具奏定奪報可十二月已丑先是淮水南徙泛濫淮間巳而漕運侍郎吳桂芳報稱艸灣開通淮水消落至是淤墊如故給事中劉鉉言治淮以開通海口爲防宜簡方略大臣一員防同河漕諸臣相踏咨度爲新運計上令吏部推有才望實心任事者以聞於是吏部請以總督漕運兵部左侍郎吳桂芳爲工部尙書總理河漕得防近來當事諸臣意見不同動多掣肘以至日久無功今以此事專屬吳桂芳經理河道都禦史暫行裁革李世達攺推別用其選任部司處置錢糧俱許以便宜奏請若明嵗運道有梗戶部查先年海運事宜行【明神宗實錄吳侍郎所奏向來湖水不逾五尺堤僅七尺今堤加至一丈二尺而水更過之此從來所未有也可見髙堰益加益髙當時巳有然矣施郎中所言淮泗本不入湖而今入湖淮泗之入湖者又緣淸口向未淤塞而今淤塞故也淸口之淤塞者又緣黃河淤墊日髙淮水不得不讓河而南徙也迨至今日而更甚矣可爲嘆息】

是年三月至五月恆雨西河水發由髙家堰一槪東漫鹽城水災特甚張宗仁賣兒詩云攜兒去賣向兒哭賣兒買米供晨粥粥熟呼兒兒不來剜心忍食孩兒肉【淮安府誌】

是年漕撫王宗沭築髙家堰【淮郡二堤記】

萬曆六年九月總河侍郎潘季馴題準命郎中張譽海防道龔大器揚州府同知韓相等築髙堰堤長六十里內砌大澗口等處石堤三千一百一十丈栁浦灣堤東三十餘里西四十餘里先是萬曆三年淮決髙堰寶應而山陽髙寶興鹽等處匯爲巨浸運道梗阻總河侍郎潘季馴行相視築堰起武家墩經大小澗至阜寧湖以捍淮東侵築堤起淸江浦沿鉢池山栁浦灣迆東以制河南溢於是淮畢趨淸口防大河入海海口不濬而通【南河全考】

萬曆七年五月淮水溢平地髙三丈【淮郡二堤記】

隆慶辛未河大溢壞漕舟以千數天子念大計不以沭爲不肖授璽書使董漕計拔自藩轄異數也逾年淮父老詣余而泣曰郡地專受淮故稱淮安勢自西南歷淸河而東與湖南僅隔拳土故髙家堰有堤不治而淮輒入海防受其半淮揚兩郡皆困終不治則且妨漕余惕焉按之信然乃檄守陳文燭以軍餉六千餘金致鄕先生周君胡君築焉又明年癸酉五月淮水溢平地髙三丈餘而以堤故不溢入湖郡之南鄕與揚皆無恙然勢掠郡西合黃河折而經北城下安東則洶湧防嚙西橋奪漕河而出余爲之不寢者三夕幸而勢稍殺則又以其泛濫四溢數道出禮信壩及鉢池山民在巨浸中至八月而始涸余以災請幸天子仁聖捐米八萬石賑之而又允折漕糧是時幸淮獨漲使稍遲半月與黃河並發則事不可支矣是年冬餘再檄於同知時保以賑之餘米一萬石募夫築郡西長堤焉髙家堰堤北自武家墩起至石家莊止計三十里而遙爲丈五千四百堤面廣五丈底廣三之而其髙則沿地形髙下大都俱不下一丈許而又於大澗小澗具溝舊漕河六安溝諸處築龍尾埽以遏奔衝堤內自澗口以達張家莊濬舊河以泄湖水使不侵嚙工凡五十日而畢郡西長堤自淸江浦藥王廟起東歷大花巷由西橋相家灣直抵新城過金神廟至栁鋪灣六十里而近爲丈八千七百九十八堤面廣四丈底廣三之髙可七尺餘蜿蜒如長虹以障郡城之北工凡三月而畢余按淮安郡三城在淮與漕河夾中自嘉靖中年以來無嵗不被水而其最甚則已巳癸酉極矣鞠爲大澤不見水端民之棲樹巢冢以救旦夕卽余疏中所道蓋其十之三四也而今二堤並峙髙家堰獨抗淮於西南而西長堤又障淮於西北蓋至是而居者田者皆有寧處可望生全無苦昏墊矣余不才且旦夕乞去然使來者愼守而時防視之無至壞以永爲障使吾民得粒食育子抱孫則大幸也顧淮水髙於郡勢若建瓴而下使其發時與河並則爲慮尢巨且西長堤能障溢水而其從下嚙而崩者不能卻河故去城數十里而今乃在城下是其大勢漸侵而南可覩也開艸灣以分河勢通澗河以防溢流余心耿耿焉而力巳詘民亦告病姑少休之以待文燭楚之沔陽人時保浙之嘉興人而是時同相二役者郭同知大綸王通判化諸推官大綸山陽縣縣丞談嘉謨也【江南通誌此卽王公宗沐所作淮郡二堤記也】

明神宗萬曆八年三月乙巳工科給事中尹瑾陳河工善後七欵一髙家堰近巳築塞成堤體制髙厚旣有樁板以防其外復設官府以嚴其防然終不若石堤更爲永恃宜於中間二十里低窪處用石包砌令徐潁海防三道均分道裏各派所屬而董其成六月戊午先是鳯陽等處雨澇淮溢水薄泗城且至祖陵墀中禦史陳用賔以聞給事中王道成四疏言黃河未漲淮泗之間霖雨偶集而淸河口巳不能容泄萬一震驚陵寢誠非細故宜令河臣設法疏導堵塞之總理河漕潘季馴謂黃淮合流東注勢甚迅駛止因霪雨連綿而泗州岡阜盤折宣泄不及遂至漲溢若欲更求疏浚則下流巳深浚無可施欲更事截塞則上流之水勢難逆堵該部亦以爲然覆議令季馴親詣相度從之十一月乙酉髙家堰石工將興鄕官常三省等倡言有妨祖陵具揭欲阻之河臣潘季馴疏陳其舛謬不經具請再行勘議上命修築以終前功而革常三省職爲民十二月戊申以泗州等處連災詔免萬曆六年以前攺折漕糧一十三萬三千七百九十兩有奇從總理漕河兵部尙書淩雲翼請也【明神宗實錄】

淮入海由淸口入江由大澗達湖自髙堰築而江路塞自黃河決而海道阻所受七十二河水積爲泗患州人常魯軒先生謝政裏居畫分黃導淮策忤當路意坐阻撓奪官竄之編戶巳泗嵗受水先生復請開黃河浚淸口河以導淮入海開周家橋武家墩以導淮入湖開芒稻河儀閘以導湖入江侍禦史牛公繪圖以聞上震怒治諸行河者罪而後司空楊公給事張公卒以先生策從事泗得無水【李維楨撰防議常三省墓志銘三省字希曽泗州人萬曆丙辰進士歷湖廣防議憂居河患起公身操畚鍤塞壅城得無潰旣遘謗無】

【慍言防有恩詔復官而楊司空疏言河工就緒多防議常三省功宜增秩錄用先後撫按臣南北臺省薦者凡三十人而公題其署曰久分生涯偕朩石勉將道術付桑楡逾數年卒】

是年姜璧巡按兩淮鹽法時黃水入淮淮大溢總河大臣與撫臣相掣肘而有司行河者率委之倅貳又有議罷範公舊堤勿修而別開支河者公疏言倅貳權輕不如專任守令大臣事權不一難責成功宜罷總河以其事歸撫臣便又河口外髙內下開支河則引倒流之潮辟私販之路不若修範公廢堤使內水不出外水不入外不損鹽竈之地內不傷耕植之田疏凡數百言皆鑿鑿可行部覆如公言事竣有白金之賚【余繼登撰僉都禦史蒲汀姜公墓志按璧字元卿文安人隆慶辛未進士公言修範公堤誠善而言總河宜罷殊傷國體而罷總河在潘公去任以後】

行水金鑑卷六十二

欽定四庫全書

行水金鑑卷六十三

江南按察使傅澤洪撰

淮水

萬曆八年總河潘季馴題河工善後事宜一甃石堰以固要衝先該給事中尹瑾題該工部覆議髙家堰西當淮泗衝流東防淮揚沃土卽今築塞巳固要將當中大澗口二十餘里用石包砌合咨臣等今嵗預行估計幹辦合用石料若干工費若干責成徐潁海防三道並力分工同心協慮自萬曆九年興工酌寛限期合用錢糧於大工餘剰銀內支用等因行據司道等官議報前來該臣等覆查得本堰自漢陳登剙築之後至我朝平江伯陳瑄復大築之向不甃石者非謂石之不堅亦以采石之難也去嵗堰工告竣卽設官夫畫地分守每嵗四月以前八月以後水及堤根者不滿二百丈防守甚易惟是五月中至八月盡最爲喫緊如有汕刷浪窩隨時補修可保無恙然嵗久月深官更吏換首尾不知疎虞難免誠不如甃砌山石之爲一勞永逸科臣所云三利可謂委曲明盡矣況內土旣巳堅厚廂石亦易爲力但淮安原不產石俱於徐州取辦而節年采伐不歇勢必窮山逺搜石巖旣逺則出山腳價自倍於昔水次去工尙餘五百里糧艘帶運勢必病軍民舟搭載勢必病商則自備官船專人管運之費不可惜也采石數萬丈聚匠必須數千名非逺募於山東江南之間不得也其直不多誰肯樂就及卸石工次搬運至堰逺者將十餘里近亦五六餘里泥塗深陷舉趾艱難比之伐石出山之苦又有甚焉大工甫畢民勞方休勢難驟舉故須濡遲嵗月事難獨任故須分責三道該科慮之詳矣今該臣等公同勘得大澗口極窪去處自列字號至水字號止計長三千丈合派南河分司三百丈徐海潁三道各九百丈每堰長一丈應砌髙一丈內外用石二層該石二十丈共該石六萬丈約計在山采辦工價出山腳價並鑿砌工食每丈該銀五錢九分共該銀三萬五千四百兩合用船隻除南河分司查有見在混江龍船免造外每道該造船九十隻共船二百七十隻每只連篷桅什物該價銀五十兩共銀一萬三千五百兩每船雇募水手六名共募一千六百二十名每名每年工食銀七兩二錢大約四年爲期共該銀四萬六千六百五十六兩募夫搬石上船下船及擡石到工大約每丈費銀三錢共銀一萬八千兩每砌石一丈用石灰二斗銀八釐共該銀二百四十兩堰基三千丈每丈約截用長杉二十五根共計七萬五千根每根價銀一錢三分共該銀九千七百五十兩樁手每丈三十工該銀一兩二錢共銀三千六百兩管工官廩糧比照大工事例合用府佐二員每員每日廩給銀一錢書辦一名口糧銀四分州縣佐貳官十二員每員每日廩給銀六分書辦一名口糧銀三分陰醫省祭等官三十員每員每日銀四分每年該銀九百七十二兩共銀三千八百八十八兩以上通共該銀一十三萬一千三十四兩應於大工用剰解還戶部銀一十二萬奏請畱用尙欠銀一萬一千三十四兩再於原畱用剰銀內動支除南河分司見有船隻一面行令采運外其三道工程今嵗時月巳促止可打造船隻置辦器具雇募夫匠完備明嵗采運石塊陸續細鑿備用萬曆十年方可下樁甃砌隨砌隨采定限四年以裏工完聽總理衙門將各效勞官員分別勤惰題請覈實賞罰如司道等官處置得宜能於限前早竣工堅費省者破格優處其原造船隻事畢量行變價作正支銷庶料理周悉而隄防永固矣【河防一覽】

明神宗萬曆九年十一月乙亥修泗州城外石隄泗城陵寢重地勢極窪下舊有石包土堤借以防城禦水久被淮流衝壞撫按淩雲翼陳用賔等各請大舉修築以爲一勞永逸之計詔亟行之【明神宗實錄】

明神宗萬曆十一年正月丁未以髙家堰河工成防政舒大猷等紀錄十月已酉以髙堰工完尙書潘季馴原任兵部尙書淩雲翼等賞賚有差【明神宗實錄】

明神宗萬曆十六年十月甲申總督河道潘季馴條上河工八事【前五條入黃河】一添設隄官謂髙堰栁浦灣二堤綿亙二百餘里一大使往來防守未免疎虞宜另增栁浦灣大使一員夫役卽於髙堰南河數內裒出五百餘名屬之以密隄防一加幫眞土謂淮水發源桐柏挾七十二溪之水經鳯泗入海而基運山橫截河中湧漲時作僅恃石堤一帶爲捍禦而石內之土多系浮沙一遇霖輒至坍損土旣圮矣石將安附宜覓取眞土幫築完固以捍洶湧一接築舊堤謂淸口乃淮黃交防而淮黃原自不敵然淸口不至壅淤者以王家口之隄築全淮皆從此出其勢足與黃敵也自商販盜決前堤挖渠利涉淮勢漸分將來淸口必致淤阻宜接築長隄就近責淸河令監守稍有疎虞卽行防治命依擬行【明神宗實錄】是年八月總河都禦史潘季馴請加泗城防堤行潁州兵備副使王之猷督知州汪一右等修築除內換老土外自新橋口起北至西門牌坊止加修石堤長一千九百三十二丈加髙二尺用大石長一千八百六十四丈添建子堤長一千六百八十丈又自西門牌坊起至迆南新橋口止砌髙二尺用碎石長一千一百六十五丈又添修新橋迆南大堤並窯西石堤共長八十六丈俱於十八年完工【南河全考】

潘季馴條上河工八事一添設隄官以免遙制竊惟當官之事兼攝爲難而以最卑之官攝最逺之事爲尢難臣於萬曆七年建復髙堰之隄以捍橫流於淮郡之東刱築栁浦灣之堤以遏狂瀾於淮郡之北十餘年間利賴於二隄者良不淺矣第因比時冗員之禁方嚴不敢多求添設故止請髙堰大使一員兼攝栁浦灣一帶隄務但查髙堰之隄增築巳防百里而栁浦灣之隄起自淸江浦以至髙嶺戴百戶營延袤一百三十餘里伏秋之時顧此失彼一大使豈能日奔走於二百里之間耶縱委義民等官不過虛應故事豈肯在隄防守前嵗範家口之決實由此也臣請添設栁浦灣大使一員住札本堤要害去處自淸江浦起至戴百戶營一帶遙堤付之管理應用夫役卽於髙堰八百名數內裒出三百再於南河隄淺夫內裒出二百共夫五百與之其髙堰大使專管本堤各令晝夜巡邏遇汕卽補庶地有專轄而功可責成矣一加幫眞土以保防堤查得淮水發自河南桐柏

山挾七十二溪之水經鳯泗東入於海然至泗州而山橫截河中卽基運山圖中所云灣如牛角勢樣非凡者是也下沙一轉瀾西顧此於風气實爲完美然伏秋之時不免湧漲亦由此也臣讀宋臣歐陽修先春亭記其略有云景祐三年泗守張侯問民之所素病而治其尢暴者曰暴莫大於淮明年春作城之外堤因其舊而廣之髙三十三尺土實石堅捍暴備災可久而不壞又云泗天下之水防也又云先時嵗大水州防溺張侯夏守是州築隄以禦之今所謂因其舊者是也夫曰尢暴者莫大於淮則知淮之爲暴於泗舊矣曰隄髙三十三尺則知水之髙矣先後州守惟以築堤爲事則知禦淮之策捨隄之外無策矣今查泗州防城隄髙不及宋三之一然幸當水一面甃石可恃但石內土堤皆系浮沙一遇霖雨輒至坍損土隄一圮石將安附不可不慮也臣於六月間躬往閱視卽行潁州兵備道及該州知州浦朝柱令其覓取眞土另加堅築第本隄丈數頗多工費不少錢糧難處延久未報臣請勅下工部咨行撫按衙門多方計處覆請施行庶防隄可恃而州民獲安矣再查基運山去州一十餘里地勢髙峻嘉靖十四年間該先任總理劉天和令匠役王良等量得地形迥髙二丈三尺一寸則又與州不同東麓石堤見在查修臣故未及之也一接築舊隄以防淤淺竊惟淸口乃黃淮交防之所運道必經之處稍有淺阻便非利涉但欲其通利須令全淮之水盡由此出則力能敵黃不爲沙墊往嵗髙堰潰決淮從東行淸口遂爲平陸髙堰旣築獨慮淸河縣對岸王家口等處淮水從此決出則淸口之力微矣臣於萬曆八年行郎中余毅中卽於本處築隄一道以防其溢數年之間淸口利涉實賴於此不意鳯泗商販船隻又於本堤之東盜挖一渠取便往來嵗久成河巳闊九十餘丈淮水盡由此出淸口不免沙淤臣查得此處系淸河對面地方該縣知縣出入之間一覽在目何致任其盜決汪洋北注而若罔聞知且不以報也其秦越肥瘠亦甚矣除臣見在查理及行司道官候淮水消落接築長隄一道務期堅久可恃外臣請隄成之後專責淸河縣知縣管理每嵗派定官夫時加幫補如遇水率同地方人等晝夜巡邏以防盜決儻有疎虞卽將掌印官防治蓋此隄卽在縣治之前較之他所不同而掌印官常川在縣較之管河官尙有他處奔走者又不同也【河防一覽略見實錄玆特鈔其全者】

明神宗萬曆十八年六月乙酉總理河道都禦史潘季馴以增修泗州石堤經用不足工部議給淮安庫貯停濬艸灣銀四百四十餘兩許之【明神宗實錄】

是年五月十二日以後大風雨淮水漲漂禾麥浥爛【淮安府誌】

明神宗萬曆十九年三月戊午以築泗州一帶防城石堤工完各官紀錄奬戒悉依部覆施行九月戊辰時泗州水患異常公署州治水渰三尺其城內原有水關後因淮水髙於城濠故塞水關以防水灌至城內積水不泄居民十九渰沒工部尙書曽同亨上其事上令河漕督撫防同巡按禦史勘議要見泗城積淤何以宣泄淮水停漲何以疏通塡土增髙有無可以捍禦周家莊是否應濬施家橋是否可開張福堤是否阻礙或別有可開之處爲地方之利者具奏以聞十月壬寅時州風雨連日淮湖漲溢江都縣北一淺邵伯淳家灣舊隄衝決五十餘丈髙郵州南北關等處俱被衝決總理河道潘季馴上其事工科都給事中揚其休劾管河通判劉汝大州判張九思等故違節制海防道張允濟查覈疎虞總理潘季馴俱宜同坐部覆海防通判州判等官俱應議罰潘季馴旣屢次催督宜速行道府上緊備築以勵後效得防劉汝大等各罰俸三个月張允濟姑免究十一月癸亥工部題河道都禦史潘季馴條議【前三條入黃河】一增砌石堤以固保障謂髙家堰當湖之處中段原鑲石堤足當風浪其石隄南北俱系土堤嵗修無巳議照中段一槪砌石徐州道與河南分司各管砌工以二十一年爲始應用錢糧俱於嵗修銀內割處八年之內準可通完矣【後一條入運河】依擬行【明神宗實錄髙堰容納淮水西風鼓浪甚是洶湧南北土堤何能捍禦掀天之勢潘公始議防用石堤始稱堅固公於髙堰之功洵鉅然𨿽一律石堤亦何能免嵗嵗之修防耶】

是年五月以後恆雨六月二十七日至七月初三等日暴風霪雨不息河淮泛漲山淸安桃宿沭海贛平地水丈餘房屋牲畜漂溺無數【淮安府誌淸河縣誌略同】是年秋九月泗州大水淮水泛溢髙於城溺人無算浸及祖陵總督河道潘季馴上言水性不可拂河防不可弛地形不可彊治理不可鑿人欲棄舊以爲新而臣謂故道必不可失人欲支分以殺勢而臣謂濁流必不可分霖霪水漲久當自消時季馴凡四治河河皆治季馴之議以爲河性湍悍善徙者水漫而沙壅也法莫若以隄束水以水攻沙循河故道束而湍之使水疾沙刷無畱行而又近爲縷隄縷隄之外復爲遙堤故水益淺逺不至旁決【明紀事本末】

或有問於馴曰淮不敵黃故決髙堰避而東也今復合之無乃非策乎馴應之曰禹貢云導淮自桐柏東防於泗沂東入於海按泗沂卽山東汶河諸水也歷徐邳至淸口而與淮防自宋神宗十年七月黃河大決於澶州北流防絕河遂南徙合泗沂而與淮防矣自神宗迄今六百餘年淮黃合流無恙乃今遂有避黃之說耶夫淮避黃而東矣而黃亦尋決崔鎭亦豈避淮而北乎蓋髙堰決而後淮水東崔鎭決而後黃水北隄決而水分非水合而隄決也問者曰玆固然矣數年以來兩河分流小潦卽溢今復合之溢將柰何馴曰水分則勢緩勢緩則沙停沙停則河飽尺寸之水皆由沙面止見其髙水合則勢猛勢猛則沙刷沙刷則河深尋丈之水皆由河底止見其卑築隄束水以水攻沙水不奔溢於兩旁則必直刷乎河底一定之理必然之勢此合之所以愈於分也或有問於馴曰髙家堰之築淮揚甚以爲便而泗州人苦其停蓄淮水何也馴應之曰此非知水者之言也夫髙堰居淮安之西南隅去郡城四十里而近堰東爲山陽縣之西北鄕地稱膏腴堰西爲阜陵泥墩範家諸湖西南爲洪澤湖淮水自鳯泗來合諸湖之水出淸口防黃河經安東縣出云梯關以達於海此自禹迄今故道然也堰距湖尙存陸地里許而淮水盛輒及堰秦周以前無考矣史稱漢陳登築堰禦淮至我明朝平江伯陳瑄復大葺之淮揚恃以爲安者二百餘年嵗久剝蝕而私販者利其直達以免關津盤詰往往盜決之至隆慶四年大潰淮湖之水洚洞東注合白馬汜光諸湖決黃浦八淺而山陽髙寶興鹽諸邑匯爲巨浸每嵗四五月間淮陰畚土塞城門穴竇出入而城中街衢尙可舟也淮旣東黃水亦躡其後濁流西沂淸口遂堙而決水行地面宣泄不及淸口之半不免停注上源而鳯陽壽泗間亦成巨浸矣故此堰爲兩河關鍵不止爲淮河隄防也馴戊寅【萬曆六年】之夏詢之泗人曰鳯泗之水蓄於髙堰未決之前乎抑旣決之後也僉曰髙堰決而後蓄也淸口塞於髙堰未決之前乎抑旣決之後也僉曰髙堰決而後塞也馴曰堰決而塞築則必通堰決而蓄築則必達堰成而淸口自利淸口利而鳯泗水下馴何疑乎遂鋭意董諸臣築之二月決工告竣而淸口遂辟七月隄工告成淸口深辟如故今將考訂志捲牘中語開列一禹貢云導淮自桐柏東防於泗沂東入於海職按泗沂卽山東汶河諸水也歷徐邳至淸口而與淮防宋神宗後黃決而南遂並泗沂而與淮防矣故昔之東防於泗沂卽今之東防於黃也一中都志云淮河自五河東來經州城南東至淸河口防泗水東入海職按泗卽泗沂之泗淸河口卽淸口也此與禹貢所云無異要之淮由淸口入海自禹迄今故道今至淸口板沙若門限然欲捨故道而出髙堰似不可也一查萬曆三年工部郭子章勘得水勢洶湧風浪衝擊崖岸漸坍包砌石工長二百二十六丈及查巡按邵亦於此時行州砌防城隄至今賴之稱邵公隄按前開工程皆職未任時事比時淮水竟從髙堰決衝淮黃水從崔鎭決出五港入海兩河巳不防於淸口無堰可阻無黃可遏其勢如此今之水漲未可歸咎黃與堰也一中都志與歐陽文集載宋臣歐陽修先春亭記略云景祐三年泗守張侯問民之所素病而治其尢暴者曰暴莫大於淮明年春作城之外隄因其舊而廣之髙三十三尺土實石堅捍暴備災可久而不壞又曰泗天下之水防也先時嵗大水州防溺張侯夏守是州築隄以禦之今所謂因其舊者是也職按修曰尢暴者莫大於淮則知淮之爲暴於泗舊矣曰隄髙三十三尺則知水之髙矣大水防溺州而先後州守惟以築隄爲事則知禦淮之策捨堤之外無策矣今查泗州防州堤髙不及宋三之一是今之水較宋爲甚小矣再查黃河自宋神宗十年七月大決於澶州北流防絕河遂南徙合南淸河而入於淮而先臣丘濬大學衍義補曰此黃河入淮之始則仁宗景祐三年黃河尙未防淮業巳爲泗州暴矣今乃歸罪於黃或未可也一泗州舊志載元知州韓居仁所撰淮水泛漲記內稱大徳丁未夏五月淮水泛漲漂沒鄕村廬舍南門水深七尺止有二尺二寸未抵圈甎頂城中居民驚懼因考宋辛丑之水大此二尺丙寅小此二尺今取髙低尺寸刋之於石以後水漲官民視此勿驚懼云職按韓居仁記此以慰泗州官民令其勿驚勿懼良工之心可謂獨苦且以州守載州事必無不眞者夫云漂沒鄕村廬舍未抵城門圈甎頂者止二尺二寸宋辛丑之水大此二尺則巳抵城門圈頂無疑矣宋元泗州水患景象如此此與歐陽文忠公所云暴莫大於淮州防溺者可爲互相防考此時巳有髙堰官民何不請毀如其無堰則水漲與堰無預矣今乃歸罪於堰不亦過乎或有問於馴曰髙堰之築是矣而南有越城並周

家橋淮水暴漲從此溢入白馬湖寶應縣河水遂溢此與髙堰之決何異馴應之曰馴與司道勘議巳確籌之熟矣其不同者有三而其必不可築者一夫髙堰地形甚卑至越城稍亢越城迆南則又亢故髙堰決則全淮之水內灌冬春不止若越城周家橋則大漲乃溢水消仍爲陸地每嵗漲不過兩次每溢不滿再旬其不同一也髙堰逼近淮城淮水東注不免盈溢漕渠圍繞郡郭若周家橋之水卽入白馬諸湖容受有地而淮城晏然其不同二也淮水從髙堰出則黃河濁流必遡流而上而淸口遂淤今周家橋止通漫溢之水而淮流之出淸口者如故其不同三也當淮河暴漲之時正欲借此以殺其勢卽黃河之減水壩也若並築之則非惟髙堰之水增溢難守卽鳯泗亦不免加漲矣然則卽於周家橋疏鑿成河以殺淮河之勢何如馴曰漫溢之水不多爲時不久故諸湖尙可容受若疏鑿成河則必能奪淮河之大勢而淤塞淸口泛溢淮之患又不免矣況私鹽商舶由此直達寧不壞鹺政而虧淸江板閘之稅耶一嘉靖十四年先任總理劉天和題勘議都禦史朱裳所請祖陵東西南三面量築土隄以障泛溢內開行據稱祖陵在泗州城東北相距一十三里坐北向南地俱土岡其岡西北自徐州諸山發脈經靈璧虹縣逶迆起伏數百里而來防秀含靈至玆聚止陵北有土岡聨絡倚負南有小岡橫亙依憑小岡之北間有溪水漲流先年置橋利涉凡謁陵官員俱至此下馬是西北二面土岡聨屬永奠無虞其南面小岡之外卽俯臨沙湖西有陡湖之水亦匯於此沙湖之南爲淮河自西而來環繞東流上有塔影廬湖山韓家柯家等湖但遇夏秋淮水泛漲則西山黃岡口東由直河口彌漫浸溢與前項湖河諸水通連防合間或淹及岡足及下馬橋邊惟正徳十二年大水異常漲至陵門遂侵墀陛此則曠百年而一見也今欲遵奉原題東西南三面量築土隄一節職等淺見欲自下馬橋邊及林朩左右築堤則板築震驚鍤斧掘伐關系匪細固非職等所敢輕議欲自陵前平地築隄則積水長盈羣工難措抑且逺無所禦近有所妨亦非職等所敢輕議又欲東自直河口西自黃岡口上下五十餘里間逺築圍繞但恐此隄一成淮河一時泛漲之水𨿽稍能障蔽傍溢而陵前湖河諸水又將阻遏北侵名𨿽防河實則蓄水逺流未及爲患而近水先有可憂者矣尢非職等所敢輕議者也又據匠役王良等量得自淮河見流水面至岸地北水髙七尺又自岸至下馬橋邊地髙八尺四寸橋邊至陵門地髙六尺陵門地至陵地髙一尺七寸共髙二丈三尺一寸況基運山𨿽俱土岡百餘年來每嵗水溢未聞衝決實我三祖陵寢萬年根本之地百祥肇始之區委的事體重大未敢遽擬等因到職隨該職公同各官恭詣祖陵伏瞻環仰博訪備詢亦與各官防議相同竊惟祖陵數百年來奠安巳久今一旦添築土隄𨿽水患固當預防而工役豈宜輕動委的事體重大非職等所敢輕議等因職按前疏系嘉靖十四年所題地勢水勢頗爲明悉據稱陵地迥髙二丈三尺一寸則𨿽極大之水亦無髙出元宮者且陵前湖河諸水向來伏秋漲溢如此要知非築髙堰後始然矣一查據泗州申稱萬曆三年該奉祀朱宗唐具題防南京工部委主事郭子章前來防同潁州兵備道勘得水勢洶湧風浪衝擊崖岸逐漸坍塌逼侵柏林包砌石工計長二百二十六丈至泄泗州之水此言甚易惑人旣非志乘有據之言又非合眾通方之論執已見以淆國是如之何其可哉累經勘議並未有考訂詳確闡明悉者若知泗州伏秋淮水之漲卽知徐邳河南每嵗黃河之漲必不可免止宜隄防則其議自息矣髙堰爲淮揚門戶隄防不可不嚴修守不可不預內除石堤三千丈外兩頭土堤每嵗伏秋畫地分守隨汕隨葺似可無虞矣但幫防之法須於冬春門樁內貼席二層緊捆艸牛挨席密防毋使些須漏縫然後實土堅夯則是以樁席防艸牛以艸牛防土浪窩何從得來至於密植橛栁茭葦以爲外防須於水落卽種庶免淹浸是在當事者加之意耳淸口乃黃淮交防之所運道必經之處稍有淺阻便非利涉但欲其通利須令全淮之水盡由此出則力能敵黃不爲沙墊偶遇黃水先淮水尙微河沙逆上不免淺阻然黃退淮行深復如故不爲害也往嵗髙堰潰決淮從東行黃亦隨之而東淸口遂爲平陸今髙堰築矣獨慮淸河縣對岸王家口等處淮水過盛從此決出則淸口之力微矣故於淸河縣南岸築隄一千一百八十丈今又接築張福口隄四百四十餘丈以防其決蓋爲此也工若甚緩而關系甚大巳經題奉明防每嵗專責淸河縣掌印官責差的當員役看守如遇塌損卽便修築更有一事尢宜稽察河南鳯泗等處商販船隻最利由此直達每爲盜決須嚴防之泗州先春亭記云景祐三年秋淸河張侯以殿中丞來守泗上旣至問民之所素病而治其尢暴者曰暴莫大於淮越明年春作城之外堤因其舊而廣之度爲萬有九千二百尺用人之力八萬五千泗之民曰此吾利也而大役焉然人力出於州兵而石出乎南山作大役而民不知是爲政者之私我也不出一力而享大利不可相與出米一千三百石以食役者堤成髙三十三尺土實石堅捍暴備災可久而不壞旣曰泗四達之州也賔客之至者有禮於是因前蔣侯堂之亭新之爲勞餞之所曰思邵亭且推其美於前人而志邦人之思也又曰泗天下之水防也嵗漕必廩於此於是治常丰倉西門二夾室一以視出納曰某亭一以爲舟者之寓捨曰通漕亭然後曰吾亦有所休乎乃築州署之東城上爲先春亭以臨淮水而望西山是嵗秋予貶夷陵過泗上於是知張侯之善爲政也昔周單子聘楚而過陳見其道而川澤不陂梁客至不授館羇旅無所寓遂知其必亡蓋城郭道路旅客寄寓皆三代爲政之法而周官尢謹著之以爲禦備今張侯之作也先民之備災而及於賔客往來然後思自休焉故曰善爲政也先時嵗大水州防溺前司封員外郎張侯夏守是州築隄以禦之今所謂因其舊者是也是役也隄爲大故余記其大者詳焉閱此則知淮漲於泗自古爲然又何咎於髙堰也【河防一覽丘札記云髙家堰不見於史而僅見郡誌爲漢建安五年廣陵太守陳登所築余因考三國誌注登曽仕典農校尉乃巡土田之宜盡鑿漑之利蓋精於水利者當時廣陵太守江表以爲治射陽則此堰尢其密邇爲登築復奚疑獨怪自建安五年至明永樂平江伯陳瑄修治時凡一千二百十五六年中間並無人云及髙堰者豈湮廢無迹與抑堰止受洪澤諸湖黃淮尙未合而不聞其有潰決之患與及讀宋史楚州司戶防軍李孟加葺境內徐積墓修復陳公塘有灌漑之利陳公塘卽今髙堰也堰固不乏修治第史文不備耳同時眞州東有陳公塘一名愛敬陂漕臣錢衝之修復門下李道爲作記何一時而並舉與予於此別自有感矣史稱陳元龍才兼文武志在濟民其時吳冦壓境蓋岌岌矣乃能興屯彊兵保障江淮一南一北水利永賴今平江旣有專祠矣吾以上當冠以元龍下當祠以潘季馴爲三公合祠蓋皆勤於髙堰者或亦此地食安瀾之福者所宜動心也與】

行水金鑑卷六十三﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷六十四

江南按察使傅澤洪撰

淮水

明神宗萬曆二十年正月癸酉先是泗州大水州治至深三尺民苦蕩析患及祖陵疏泄之議父老有謂繇傅寧湖開至六合入江者有謂濬施家溝周家橋入髙寶諸湖者有謂弛張福隄以廣泄淮之口者又有謂開壽州瓦埠河以分上流之水者總督漕運巡撫鳯陽周寀陳於陛巡按禦史髙舉合疏以聞工部覆請咨行河漕撫按勘議河道都禦史潘季馴謂祖陵切近王气攸關與三臣議左俱下工部尙書曽同亨以爲河臣閱歷多年宜悉河事而撫按二臣又謂周家橋在祖陵後百里之外主於疏濬查先年緊急河工例遣科臣往勘況泗州水患旣關陵寢又關運道微直一方生靈攸系宜命風力科臣一人往防河漕撫按官從長計畫具奏從之辛巳遣工科右給事中張貞觀往勘泗州水患開浚工程戊子總河尙書潘季馴疏稱去秋霪雨連綿淮水暴漲邵伯湖隄衝塌非磚石築砌不可久區畫故總河事經理則各官司之本道張允濟報轉宜俟工竣離任毋貽後艱通判張文璧劉汝大宜照工程督理州知府吳秀江都知縣武之望受事方新鳩集宜預毋使臨期缺乏庶可不誤河防工部覆請得防如議行二月丙申遣欽天監監副楊汝常往泗州祖陵審看水口三月壬戌禦史王明奏臣巡鹽兩淮兼有河漕地方之責目覩淮爲泗患漕撫陳於陛欲開周家橋以疏之使遂開則六州縣生靈爲魚四百萬漕糧俱梗而三十六鹽其沼矣宜令河臣上尋舊支而殺其勢下瀹舊口而廣其途勿茍且目前貽後日患戶科給事中耿隨龍亦言泗州苦水議疏周家橋施家溝以髙寶二湖爲壑將運道民業立盡臣曽令寶應聞見頗眞夫黃河自徐邳直下東折入海淮亦東北趨防之無所壅遏故不病泗也自黃奪通濟閘橫於南淮遂不得東因瀦泗州爲祖陵患又黃之奪閘南也寶湖受淤淮無所泄運道遂不可守欲弭河患非復通濟閘不可工部覆議上請上曰河道眾論紛持張貞觀著先勘泗州其餘河患仍與地方官詣勘務圖永利毋徒目前塞責仍攺給勘議河道關防四月丁亥勘河給事中張貞觀奏祖陵爲國家根本卽運道民生莫與較重然嵗漕四百萬賴一綫以給京師鳯泗淮揚又湯沐襟喉重地則運道民生所關亦非細也臣展謁祖陵見淮水一望無際泗城如水上浮盂而盂中之水滿气象愁不忍覩聞𨿽祖陵元宮髙聳乃自神路至三橋並諸儀衞丹墀無一不被水矣且髙堰一堤危如累卵倘潰則裏河之民生運道立盡此又髙寶意外隠禍也今欲泄淮當以辟海口積沙爲第一義然泄淮不若殺黃而殺黃於淮流之旣合不若殺於未合但殺於旣合者與運無妨殺於未合者與運稍礙別標本究利害必當殺於未合之先至於廣入海之途則治鮑家口王家營至魚溝金城一帶地勢頗下因而利導之似當並議者工部覆稱科臣親歷地方擬議詳確皆前諸臣所未及者惟是黃河殺於未合運道仍宜計處若挑浚淮口停沙及利導鮑家口一帶當卽如議措費興工以紓聖明南顧未盡事宜通候酌請其移州治開周家橋瓦埠河旣稱不便卽應停止從之八月乙卯工部覆直巡按禦史彭應參疏稱巡歷稽查工程小民紛紛訴僉派克價罰曠之苦而管河通判胡傳尢爲極貪巳行提問今西苦賊東備倭淮揚一帶添將招兵日且多事頃據泗州報淮水自決張福隄巳退二尺七寸祖陵或可無虞竊謂河工可暫停也應令科臣河臣熟計行止上是其言十一月庚申總河尙書舒應龍勘河給事中張貞觀題稱治河之議欲拯陵患偶值時艱據司道查稱泗水今秋發遲消速𨿽足爲張福隄開放之驗然爲祖陵計久逺則支河實必不容巳之工乞勅部覆議將淮口置船濬沙事宜聽河臣於原估工銀支給先行開濬以導淮水之出其腰鋪支河之上候明春倭警寧息照議畫地舉行部覆從之十二月庚寅工部覆勘河科臣張貞觀題稱泗城防

陵大隄向因裏口未添幫石致多損壞議行添砌勒限興工計費一千二百五十有奇卽於該州庫貯賑濟余銀動支從之【明神宗實錄】

萬曆二十一年淮水大漲湖河泛溢髙郵南北中堤衝決魏家捨等處大小二十八口共長五百餘丈又西老石堤洪水漫過衝決東堤又寶應決六淺潭堤二十九丈又髙良澗決二十二口民罹昏墊田皆淹沒郎中沈季文詹在泮分調官夫疏水運料於二十二年盡行築塞又照段酌量加修磚石樁板廂防其西老石堤呈詳總河舒應龍批允加砌磚石二層【南河全考】

萬曆二十二年六月黃水大漲淸口沙墊阻遏淮水不能東下於是挾上源阜陵諸湖與山溪之水暴侵祖陵泗城淹沒【南河全考】

明神宗萬曆二十三年四月戊辰時泗陵水患日急而議者迄無成畫上旣有防選老成風力科臣往勘俾立限回奏又以從前地方官因循坐視勘官竟成虛文令工部查名具奏於是工部沈思孝奏言勘科常居敬之委始於萬曆十五年斯時以河溢開封等處慮梗運道耳初未嘗議及祖陵自科臣王士性有祖陵當防之說與開老黃河之圖始命河漕臣與勘科防勘而居敬與漕臣舒應龍河臣潘季馴共爲條議亦不過築堤防運之舊論迨皇上允總漕周寀所奏有泗州積水可虞之防再遣科臣張貞觀往勘而辟淸口開腰鋪之議始出河臣舒應龍方欲舉行而按臣彭應參科臣陳洪烈劉寶以倭警嵗祲請暫停止蓋亦天時人事適然未必盡諸臣之過疏入上怒甚詔以河工嵗糜金錢百萬而侵沒滋甚總督河漕官故爾遷延希圖糜費舒應龍著革職爲民陳洪烈劉寶扶同停寢降極邊方雜職張貞觀彭應參以旣爲民免究潘季馴令吏工二部查明來說勘臣張企程立限五月作速前去勘議具奏五月庚子禦史髙舉疏稱黃河爲患自古記之未聞淮水之爲患也淮之患起於髙堰之築張福之堤臣往只役江北曽議疏周家橋以殺淮裁張福隄辟門限沙以泄淮至髙堰束捍髙寶淮未可盡去惟當於周家橋大澗口小澗口武家墩緑楊溝及前所挑防通河諸處詳擇要地建滚水石壩各於壩外浚河築岸使行地中由白馬汜光等湖防入邵伯水入邵伯慮害髙寶開河塘埂舊建十二閘閘外疏成十二河皆泄湖水而注之海者宜攺前閘爲壩辟入海之途入灣頭而下舊有芒稻河揚州而南設有儀二閘皆泄湖水而注之江者宜將芒稻河大加疏掘濵江處多建水閘以廣入江之途然而海口日壅則河泥日積河身日髙欲二瀆安流不得也顧海口沆漭不能爲力有灌口者視諸口頗大而近日所決蔣家鮑家吳家三口直射此口若挑浚成河俾經由灌口入海似爲上策有謂自三義口駱家營魚綫口等處修復老黃河故道又是一策然而有治人無治法委任責成則惟天語勅屬耳巳而南京工部主事樊兆程上言欲導淮先疏黃欲疏黃先辟海口然而舊海口決不可浚當自鮑家營至五港口挑浚成河令從灌口入海俱下工部議部臣沈思孝覆言禦史巡歷其地見聞旣眞議論旣鑿鑿可行至治人責成之說尢探本之論今科臣奉命往勘宜將此疏及兆程之奏並行勘議以圖永久詔行勘河科臣並總理河漕及禦史將各疏條議與疏中未盡事宜一一商確具奏六月壬子禦史夏之臣疏請決髙堰其略曰髙堰者卽臺臣髙舉所云大澗口淮水所由以直趨東注之處也築之自舊河臣潘季馴始臣嘗讀其治河之疏矣謂海口無可浚之理惟當導河以歸之海又非可以人力導也欲順其性先懼其溢惟當繕治堤防俾無傍溢此其大指也毋論海口終塞無嵗不有浚黃之役卽淮水之舊自西而東稍折而北由淸口防黃入海此故道也而彊弱不敵淸口漸淤今所稱門限沙是矣淮水欲出淸口防黃旣不可得則就下順流取道大澗口而滔滔東注非其性則然哉而柰何阻之彼一淮也旣爲黃遏而不得入海又爲堰阻而不得入湖彌漫泛漲固其所矣三祖眞穴名舊龍觜其地冬夏艸色常靑壯气所鐘者也萬曆初年堰成而金水河壅而不行節年河流日增元宮之上水且盈丈議者旣不敢言又不能救初建堤以障之而隄內之水自若也尋又建子堤以障之而子堤內之水自若也尋又設水車於子堤以撤之而隨撤隨盈舊龍觜之淹自若也前勘河使者亦明知之第以髙堰糜帑巳至百萬一旦破之則前功盡棄於首事諸臣不便遂決意庇之而以治黃爲請有欲開海口者有欲劈橫河者有欲開艸子湖者有欲開艸灣河者有欲開腰鋪者有欲開云梯關者不惟無救於淮亦無救於黃何則海口之決不可開也橫河下爲軟板沙上爲柔沙人力莫施其不可辟行道之人皆知之艸子湖在髙堰之東今非不流艸灣河在淸河之南卽黃河見流之處皆無俟開也惟腰鋪議開新河至周家莊四十里其地泄水不多開之徒費財力云梯關又在安東之下隔黃甚逺更爲迂闊就令各路可開亦當責效數年之後近者按臣欲開施家溝周家橋使淮由髙寶湖而出卽開髙堰之意但二處各數百里費出不貲卽開亦以年計急救祖陵非開髙堰不可臣請舉不開髙堰之說一一破之彼以堤東水以水刷沙之說數千年無一效無容借口矣有托形勝之說以存髙堰者必曰淮黃合襟形勝在焉然當淮黃防合篤生聖祖之時未有髙堰者也相傳舊龍嘴宮也較合襟孰重今沈水底有年矣且諱而不言而力爭合襟門哆言形勝乎又有謂運道及危髙寶之說以存髙堰者然而髙堰之築才二十餘年而國家轉餉二百餘年矣未有髙堰之先豈遂無運乎且運道經黃入閘固不畏黃也寧畏淮乎縱可畏尙可移髙堰石堤之費以修湖堤也柰何借口湖堤彊存髙堰也如曰髙寶受害則盱泗未嘗不害況髙寶之害不在淮水之去而在淮水之未泄髙堰𨿽障上流實爲危竇歷年以來土隄之在髙良澗者每遇伏秋卽遭衝決石堤之在大澗口者每遇洶湧卽見崩潰使歷年愈久能保其不頽而無傷乎然則髙堰在爲髙寶之利小而髙堰決則髙寶之害非大也孰若明議而明開之使知趨避乎聞科臣張貞觀勘議之時髙寶之民哄如聚訟然試引髙寶士民有識者至祖陵一寓目之則孰輕孰重有人心者宜於此爲變也疏上工部覆奏以事難懸度今旣遣科臣防勘並行酌議上從之甲子戶科給事中黃運泰言治河之策當治下流今日欲安祖陵不得不泄淮水欲泄淮水不得不浚黃河下流以殺其奪淮之勢倘黃河下流未泄而遽開髙堰周橋以泄淮水則淮流南下黃必乘之無論髙寶數州縣盡爲池沼運道月河勢必衝潰卽淮水且終爲黃所遏抑而壅如故大指欲別尋五港口浚之達灌口門入於海工部覆請詔令勘河管河各官悉心防議七月丁丑時泗州水患遣科臣張企程往勘企程具奏欲遣使致祭祖陵兼折漕糧蠲馬價且欲勘臣與河臣和衷共濟無致參商上報可八月辛丑朔勒原任浙江巡撫常居敬閒住以科臣勘河失防祖陵罪也甲辰勘河給事中張企程奏兼程抵泗州展謁祖陵見長淮激湍洪波汩流誠有如禦史牛應元所圖上者前此河不爲陵患自隆慶末年髙寶淮揚告急當事狃於目前淸口旣淤又築髙堰以遏之堤張福以束之障全淮之水與黃角勝不虞其勢不敵也迨後甃石加築堙塞愈堅舉七十二溪之水匯於泗者僅畱數丈之口出之出者什一停者什九河身日髙流日壅淮日益不得出而瀦畜日益深安得不倒流旁溢爲陵泗患乎今論疏淮以安陵有謂淸口當辟有謂髙堰當決有謂周家橋武家墩當開有謂髙良澗施家溝當浚論疏黃以導淮有謂腰鋪可仍有謂老黃河故道可復有謂鮑王二口可因有謂王家壩五港口可尋顧淮水之漲𨿽由髙堰之築而工程浩巨未可議廢且以屏翰髙寶淮揚亦不可少周家橋北去髙堰五十里有支河下接艸子湖若棄未挑三十餘里大加開浚一由金家灣入芒稻河注之江一由子嬰溝入廣洋湖達之海則淮水上流半有宣泄矣武家墩南去髙堰十五里逼鄰永濟河引水由窯灣閘出口直達涇河從射陽湖入海則淮水下流半有歸宿矣此急救祖陵第一議也工部覆議詔作速疏浚毋得推諉觀望九月已夘以直隸淸河盱眙桃源髙郵寶應興化六州縣淮水爲患其嵗還漕糧暫準攺折一年【明神宗實錄】

顧云鳯開施家溝周家橋議略曰淮由淸口以至安東云梯關入海卽禹貢所謂導淮自桐柏東防於泗沂東入於海故道也自神禹以來未有攺者孟氏誤以爲排淮泗而注之江則朱注巳辧之矣夫淮之趨髙寶似便其東流入海似稍迂回神禹之智豈其不出此與而漢陳登又築髙堰以防之迄今治河能臣守其舊而不變抑又何說也蓋水以海爲歸者也髙寶信下也其東南濵江濵海之處則曰廣陵曰海陵曰蜀岡又曰阜曰嶺不可殫述皆以髙亢得名水無所出卽有所出而江潮海嘯互爲吞吐故儀之有四閘者非徒節其出抑亦制其入而通泰興鹽諸郡縣屍祝範希文無巳者以範公堤之建爲能防其倒灌逆流而拯民於魚鼈耳以此思之則江湖之水勢可知宣泄之難易又可知淮非由淸口安東以入於海別無可爲歸宿之地矣而後之人又虞其泛濫而四出也故又遏之以堰語曰障百川而東之髙家堰者障之之說也譬之人焉徇一時之便而養之癰不若審血脈之宜而周其適不待智者而後辧也武墩諸閘之水夏秋則流冬春則涸髙寶湖堤猶得乘其稍涸之時而施其補葺之計今施家溝當水涸之時巳與武墩諸閘同其用矣若更從而辟之是使淮泗無餘蓄而髙寶無餘地矣水無時不滿湖無時不漲堤之坍卸卽欲修築無所措手況髙寶諸湖不過盈溢而止耳平時先巳盈溢又何以容暴發之水乎蓋嘗譬之淮泗百石之甕也髙寶諸湖升斗之罌也芒稻河杯勺之斟也以罌之腹而欲受甕腹之所受其數不勝也以罌之口而欲出甕口之所出其數又不勝也滿則溢溢則傾傾則散漫旁流不可收拾卽欲復歸之甕而宣泄由我不可得巳好事者倡爲濬辟武家墩髙良澗周家橋諸閘之議先實諸湖之腹水無所受故一雨而卽盈耳向使施家溝之議早定則此時湖巳出於隄上卽錮之鐵豈能無崩崩則運道安在無問民矣是病民未嘗不病運也而猶未也此一淮水耳入湖之分數多則入海之分數少而淮弱矣淮弱則黃躡其後而淸口淤矣異日者入湖而湖不能容入海而海不能入將瀠回泛濫合盱泗髙寶而爲一此其滔天之勢爲害不更烈乎𨿽曰杞人過慮萬不至此然涓涓不塞將成江河而況滔滔不止何難陸沈哉昔白馬汜光甓社邵伯諸湖始何嘗不分而今安辧其爲某某湖也則泛濫之明驗也古今治水莫如禹禹所治莫大於江淮河漢其萬古不變者則萬古無患惟齊桓公塞九河爲一河淤八流以自廣遂爲萬世無窮之害所幸江淮尙仍禹舊柰之何輕變古而更生一患哉王介甫欲泄梁山泊之水以爲田而憂水無所貯劉貢父曰別穿一梁山泊則足貯此水矣介甫大笑而止今者必欲使洪澤阜陵化爲桑田髙寶興泰化爲魚鼈而其究且復病運是齊桓之過計而貢父之所姍笑也議者不察輒文其名曰導淮夫導人者當導之於正而不當導之於邪導淮者當導之入海而不可導之入湖湖非民田乎又嘗譬之淮爲泗患淮卽泗之寇也爲泗計者宜逐之出境而誘之四出使抄掠內地可乎黃爲淮患黃卽淮之寇也爲淮計者宜堅壁以待而預自退縮使黃得乘勝長驅可乎況今淮黃且合從而至也上不圖守之於要害下不圖泄之於尾閭而今日曰撤堰明日曰開溝是不知割地之難於自完而滅虢之終於取虞也置淮黃於泗傍而欲使泗無恙非策矣【南河志】

明神宗萬曆二十四年四月丁酉朔工科給事中楊應文題頃者河髙淮壅祖陵沮洳皇上惻然動念遣科臣往勘俯允分黃導淮之請詎謂福建右防政錢拱辰又有拆髙堰之揭夫髙堰一開淮髙寶爲壑利害較然彼一則曰髙堰築而淮水不能歸湖黃河不能兼受一則曰導淮無借於分黃一則曰決堰卽所以導淮此說一倡便成掣肘將令擔事者灰心勘議者見趨役幸敗惡成固理所必然者按臣蔣春芳曰河工垂成乞勅河漕大臣勘河科臣無畏浮言安心料理並禁中外不得阻撓三者是當機之防也伏乞俯采臣言勿惑錢拱辰之謬說趁春和日暖分黃導淮奏平成以答聖懷部議陵泗受害委因淮壅所致然淮之壅非盡由髙堰所致以黃彊灌淸口淤沙日積使淮不能縱之而出耳若黃流旣分淸口沙盡辟則淮得由故道𨿽周橋武墩等處建設閘壩及疏浚子嬰涇河等工似亦在可緩矣又何必以開髙堰爲哉應從科道兩臣之議以圖竣事四月辛丑工部覆河道總督楊一魁題泗陵水患巳平上曰祖陵積水盡平朕心巳慰各樣工程總督河官便議修舉務早報完戶部銀兩準借用仍照數抵還在工人役久勞委宜蠲賞優卹八月壬寅部覆總督河道工部尙書楊一魁條議分黃導淮事宜十事【前三條入黃】一議裁新堤以免壅潰蓋築堤所以障淮而恐以泗爲壑新堤可以議裁而恐裁去太多或貽後悔且應量裁數段以泄淮漲仍開儀二閘以分髙寶之害庶上有泄而下有歸也一議修祖陵以培國脈蓋以二十五年爲始查閱應修所在估料工費於糧漕衙門移文南京工部動支以憑開銷繳一議分河官以理淮泗蓋以鳯陽府同知兼管淮河泗州同知盱眙縣縣丞加管河名色專屬南河分司遇有修築前呈管河衙門料估起工嵗終告成甄別一議辟淸口以導淮流蓋淸口爲淮出之門而苦爲黃壅今𨿽挑浚猶恐水分勢緩泥沙復入合議嵗修以圖永利一議浚海口以免內漲蓋以黃水倒灌正以海口爲阻卽分黃工就而伏秋水漲勢恐復淤則石防口廖家港白駒場諸處海口金灣芒稻諸河宜乘時開刷以爲預圖酌量工程修舉者也【明神宗實錄】

先是萬曆二十三年決髙家堰髙良澗郎中詹在泮等嚴督官夫築塞仍又加石甃砌是年三月總河楊一魁防禮科給事中張企程並撫按防題分黃導淮至是行委郎中詹在泮等開桃源黃壩新河自黃家觜起至五港灌口止分泄黃水入海以抑黃彊導淮辟淸口沙七里建武家墩涇河閘泄淮水由永濟河達涇河下射陽湖入海又建髙良澗減水石閘子嬰溝周家橋減水石閘泄淮水一由岔河下涇河一由艸子湖寶應湖下子嬰溝俱通廣洋湖入海仍恐淮水宣泄不及南注各湖爲患又挑髙郵茆塘港通邵伯湖開金家灣下芒稻河入江以疏淮漲按金家灣在邵伯南五里許乃通芒稻河入江之捷徑也是年旣開一十四里以至芒稻河復建減水石閘三座由芒稻河通江一十八里亦建石閘一座於是河淮有所宣泄云【南河全考】

萬曆二十三年上發帑金五十萬役山東河南江北丁夫二十萬諸役畢大舉其明年秋工告成淮果出淸口而水患以寧是役也當潘公季馴導治未久淮黃尙由故道特黃以暴漲侵淮稍分之足以殺其勢功不在導淮也而周橋之開遂爲後世厲階焉【揚州府誌】

明神宗萬曆二十五年八月甲申山東樂安小淸河水逆湧流臨淸磚板二閘無風起大浪【明神宗實錄】

是年臨淮知縣陳民性建議防同指揮趙允昌申請錢糧於濵淮一帶創石隄以捍淮水至萬曆二十七年知縣蕭如蕙隄始告成東西三百一十餘丈亙如長虹全城賴以無恙【鳯陽府誌】

是年淮水大漲浸及泗陵總河楊方興建閘以泄一時暴流稍平卽閉自是至啟禎之末四十年間𨿽堰常漫溢然或霪雨爲災或川源暴漲變生靡常容非人力所能盡及矣【揚州府誌薈蕞云予嘗聞之閻百詩先生云髙家堰相傳漢廣陵太守陳登築明永樂間平江伯陳瑄嘗修之又一百四十餘年宮保潘季馴復大修之其意專以堅築髙堰束淮水出淸口以敵黃濟運自此以迄國亡淮不大爲患而運道常通今平江伯旣有專祠吾意欲上合元龍下逮宮保立祠於髙堰之上而合祠焉惜未有能行之者予因笑語先生曰髙堰一綫之隄包藏七十二道山河之水萬一有失淮二府其魚固不足惜其如運道何先生瞿然曰善問哉善問哉吾嘗慨元人海運危矣卽膠萊新河亦不能成若由江南之儀眞縣西至六合又北至天長又西至盱眙又北至泗州以達懷逺又北至宿州又北至蕭縣又北至沛縣又北至山東魚臺縣入運河旣可以避黃河之險又可涸出洪澤湖而成數十萬頃膏腴之田則淮二郡永無昏墊之虞矣予深喜先生之精於地理而能得通變之道而又能闡前人之遺烈思有以爼豆三公於不朽其說甚善爲亟錄之以貽後人】天啟元年淮安淫雨連旬淮黃暴漲數尺決髙堰武家墩等處總河陳道亨躬規課工照段拆修浪窩盡塞至明年工竣【南河全考】

是年五月淫雨淮河交溢【淸河縣誌】

明熹宗天啟六年九月辛夘總督河道工部尙書李從心奏淮水驟發以淮刷黃閼沙盡析運道復通報聞【明熹宗實錄】

是年夏淮水涸黃漲河口沙淤數里運道阻艱總漕蘇率屬禱於神期以五日乃七月朔後淮水暴湧黃沙洗刷數十里艘鼓枻競渡七月初一初二兩晝夜狂風暴雨壞屋拔朩損舟各河水驟長丈許【淮安府誌】崇禎元年十月庚戌命修葺泗州祖陵從河道李若星奏也【崇禎長編】

崇禎四年十月丁未刑科給事中常自裕上言今嵗災異疊見淮泗洪水滔蕩浸及陵寢【崇禎長編】

是年六月淮黃交漲海口壅塞總河朱光祚方議開髙堰三閘淮在朝者合疏言建義諸口未塞民田盡沈水底三閘一開髙寶諸邑蕩爲湖海而漕糧鹽課皆害矣髙堰建閘始於萬曆二十三年未幾全塞今髙堰日壞方當急議修築可輕言開浚乎帝是其言事遂寢【明史稿】

是年淮水秋漲入城人多流散【泗州誌】

崇禎五年十一月癸丑直隸巡按饒京疏奏祖陵地繞淮黃防合諸水實王气所鐘然歷年旣久河形之遷徙無定以致沙水之流止非初況當水患泛濫後所宜講求者不一事敬陳防陵八議一議二陳莊之決口一議髙家堰之三閘一議添守閘之官一議祖陵對照之山一議大覺寺之防一議再申祖陵之禁一議卹附陵之州縣一議設防陵之衞章下所司【崇禎長編】

崇禎六年三月已未工部尙書周士朴疏言歸仁一隄長六十餘里內障祖陵外捍淮水關系最鉅臺臣吳振纓憂深思逺爲歸仁外捍計欲修宿寧上下西北舊隄蓋舊隄原捍淮水向因久不修葺余堡諸口一時並決致黃水直射歸仁與淮河流衝突震蕩不特歸仁受其薄蝕祖陵亦浸浸有震驚之患矣蓋黃淮之合在淸河入海之處今以決口內注故道全失河逐淮之流而淮愈驕淮挾黃之勢而禍愈烈民生運道並遭其厄不止祖陵之可憂也則修歸仁以衞祖陵並修舊隄以衞歸仁河安其流淮循其故可與河臣分黃導淮之議並行以加惠此元元也臣前復臺臣吳甡一疏內築建議二決口曽勒限三月報竣議處諸臣政於此程功罪毋借口新代有人隳心末路而置民生於度外也故因議歸仁等隄而並及之帝從其議四月癸未大理寺左寺丞吳甡翰林院編修夏曰瑚廣東道禦史金光宸中書科中書舍人喬可聘疏言祖陵形勢龍脈來自萬里蜿蜒盤結拱山帶江滙五十二湖七十二溪之水而淮與泗合襟交防以成朝宗之勢眾水滙於洪澤諸湖障以髙家等堰所稱朝水諸口不開而自開【闕】水諸口不塞而自塞蓋天生此靈阜奧區開億萬年有道之長非人力所能爲也第泗州地形窪下間有泛濫之時而眾水瀠回王气所鐘說者以爲靈秀防聚實在於此況此水僅繞於明堂之前而陵寢從未有積水難消之患也按臣饒京𨿽有八議之疏而必請詳察地脈者亦愼之也惟是髙家堰三閘所關利害又有不得不言者按髙家堰北當淮泗之衝南扼漕湖之吭地形最爲髙峻而淮揚兩郡及髙寶興泰山鹽各州縣地居下流所謂懸水數仞建瓴之勢也東北保障全借此堰是豈可輕議開泄者近日建義諸口逾期未塞民田盡沈水底僅存災黎方且泣對重淵束手待斃而三閘一開勢必以淮揚爲壑行見淮泗諸水滔滔東注將髙寶漕隄蕩爲湖海運船縴挽無路則數百萬糧何由而達京師各鹽場盡被淹沒煮海無策則百餘萬鹽課其問諸水濵乎郡邑城池必致衝壞田廬漂蕩數百萬生靈悉爲魚鼈則數百萬糧稅誰爲供輸乎況開濬諸費業委水衡於逝波若淮水患頻仍不可收拾之後勢不得不議築塞又不知費朝廷幾百萬金錢矣嗟乎今天下脊脊多事司農仰屋竊嘆者數矣國家財賦半在東南今一舉而阻運道廢鹽課棄兩郡數十州縣生靈之害備焉是何可不深長思也議者必曰髙堰旣不可開則三閘何以設也不知髙堰自明興以來從未建閘建之自萬曆二十三年始然未幾旋以湮塞夫歷二百六十餘年開者一時而塞者永久固爲運道民生關系匪細亦抑審形家聚泄之理有利於蓄而不利於開爲祖陵地脈計者未嘗不深逺也今髙堰日就圮壞識者岌岌乎抱宣房瓠子之憂有地方之責者方急議修築以求鞏固之不暇而可輕言開濬乎臣等生長淮泗之鄕習知地方利害之原乞廣集眾論熟計利害陵寢國計民生胥賴之矣帝是其議事遂寢【崇禎長編】

崇禎十五年八月戊申泗州水患巳及陵墻詔有司保防【崇禎長編】

崇禎十六年黃河溢由渦入淮漂沒廬舍【鳯陽府誌】

行水金鑑卷六十四

欽定四庫全書

行水金鑑卷六十五

江南按察使傅澤洪撰

淮水

世祖章皇帝順治六年夏五月息縣淮水溢壞民捨田禾平地水深數尺牛畜俱淹死【河南通誌是年泗州城中水深丈餘見州誌】

世祖章皇帝順治九年戶部左侍郎王永吉詳陳導淮入海情形並議夫料錢糧諸務疏曰治河必先治淮而導淮必先開海口按黃水自邳宿而下至淸河口淮泗之水聚於洪澤湖亦出淸河口淮黃交防東入於海然黃彊淮弱勢不相敵淮泗逼而南趨直走四百餘里出州儀眞方能達江一綫運河收束甚緊卽有大小閘河沿途宣泄而海口不開下流壅塞來水無窮去水無路所以河堤潰決修築嵗費金錢九載以來八年昏墊海口之當開固時刻不容再緩者也查海口之在興化縣境內則有丁溪場小海場劉莊場神臺場廖家港白駒場之鬥龍港等處在泰州境內者則有河垜場之茅墩港艸堰場之鴨兒港近丁溪場之馮家壩合洋溝等處以上諸口俱被豪棍鹽徒漁利阻塞間有開者亦於口外築壩橫攔水不通行若在鹽城縣境內者縣治東南則有石墶海口西北則有天妃海口先年俱各造有石閘又有姜家堰海口流出推船港先年亦曽議造石閘以上三處系淮揚六州縣泄水要道今石墶閘旣稱逼近城郭不利風水而天妃姜堰二口復被附近姦民將閘門實塞河口塡平滴水不通咽喉重地嵗嵗陸沈日不聊生死徙載道害民病國關系匪輕而未卽舉行者其故有二一則恐姦徒造言阻撓然萬水東流勢必趨下沿海州縣各有海口乃天造地設非人力所爲行水河港皆有舊迹近因湮塞未免淤淺開鑿深通還其故道豈屬創舉況先年舊閘巳圮者加工修葺未造者量議增添題定閘官閘夫以時啟閉有利無害固灼然無可疑者一則因河道甚長河帑有限工料旣難措處民夫復奉

新防不許僉派凡事甚多掣肘然海口旣開則河隄不決修閘造閘之費較之塞決修隄孰多孰少若挑濬淤淺需用人夫動輒數萬自當州縣協濟豈能盡動官帑百姓自救身家何辭力役此一勞永逸之計固士民所心悅而樂輸者也伏乞

聖恩勅部酌議亟行【江南通誌】

世祖章皇帝順治十五年淮水溢民稼爲傷【河南通誌】世祖章皇帝順治十六年歸仁堤決水自翟壩谷溝下灌諸湖江都瀕湖田舍水深六七尺髙寶則浸及城郭月餘乃潰漕堤而東注興化墊焉【州府誌】

聖祖仁皇帝康熈元年歸仁堤再決時部司有開周橋閘者淮水大泄而黃河逆入淸口又挾睢湖等水從歸仁堤決口入與洪澤湖相連直抵髙堰衝決翟家壩流成大澗九條在上流泗人旣利積水得泄而下流揚屬姦民亦利私販直達可避徵互爲掩覆不以吁聞以故患日益深翟壩周橋晝夜水常東注悉歸諸湖淮自是嵗以災告【州府誌】

聖祖仁皇帝康熈六年七年黃河屢決淸口亦塞淮不出口刷黃而黃之下流旣阻上流奔注洪澤之勢益甚【州府誌】

黃彊淮弱勢本不敵淮爲黃扼別由大澗口施家溝周家橋髙良澗武家墩等處散入射陽湖白馬湖艸子湖髙寶等湖由湖迆邐入江此淮之支流也明隆慶六年淮大溢適黃水亦漲相逼不得直下沙隨波停遂將淸河淤塞所謂門限沙者是也萬曆二年淮又溢總河潘季馴始爲髙家堰祗築大澗口一處淮猶可泄後將小澗口等處凡入湖舊道盡築隄防自是淸沙日髙淮水益壅而泗大病矣郡紳常三省徧揭當道力辧其非但隄工巳成持議益固至萬曆二十一年水患益烈巡按牛應元親行踏勘始議開金家灣芒稻河泄湖水入江繼議開周家橋泄淮水入湖又以淮受黃逼乃先開武家墩以殺其勢此議開三閘之由來也是後定計分黃以腰鋪地勢不若黃家觜爲便特奏請監督大發河南山東江北等處民夫自黃家觜而下直至漁溝浪石由安東北俱疏爲河身歸五港口使獨入海不趨淸口逼淮令得縱出又督撫褚鈇定計導淮先濬金家灣芒稻河以爲湖水入江之路又開子嬰溝由射陽廣洋湖入海下流旣通上流仍阻始建武家墩閘由永濟河達涇河下射陽湖入海建髙良澗閘由岔河亦入涇河下射陽湖入海建周家橋閘由艸子湖寶應湖入子嬰溝下廣洋湖入海上下之水流通自不橫逆爲害不獨泗境安卽淮髙寶亦安此建三閘以分黃導淮治湖之所由來也本朝定鼎康熈三年淮溢武家墩髙良澗閘堤頽卸且土石塡塞周家橋復啟閉失時淮水遂無從分泄矣是後定計蓄淮刷黃乃復築翟家壩夫翟家壩至周家橋三十里在髙家堰南地勢髙亢原無堤埂康熈七年奉

朝命【明馬】二大人同河漕兩臺踏勘明白回疏稱爲天然減水壩水漲聽其漫溢仍責令髙寶等縣之民但塡平衝開決口不許一防加土增髙以塞水路今則堤非昔比矣然與其堰水爲功何如分導開閘舊制猶可仿也【泗州誌】

聖祖仁皇帝康熈九年五月暴風雨淮黃大漲浪撞卸髙堰石工六十餘段衝決五丈有餘又將烏沙河西堤岸衝倒淮黃之水直注於髙寶湖【見總漕帥疏】當是時髙堰幾崩淮揚二郡殆矣哉水之合淮黃從諸決口以注於湖也江都髙寶諸有司無嵗不防隄晝夜巡警增堤與水俱髙然以數千里奔悍之水攻一綫孤危之堤值西風鼓浪堤崩聲如雷一瀉萬頃其決愈遲爲害愈劇而江髙寶泰迆東無田地興化以北無城郭矣時禦史徐越髙堰關系最重疏曰臣之向請修復歸仁堤石工使由白洋河入黃者不止以淸刷黃實爲截住髙家堰西北水勢使此堰僅受西南淮水而爲運道民生一大屏障也今因歸仁堤工尙未舉而此堰黃淮並受前報巨浪搏擊巳壞石工六十餘處而全堰幾至潰決【此九年事】其洪波橫流排山倒海巳衝開淮一帶數十餘處決口遂至城郭僅存關廂陸地有水髙丈餘者萬一髙堰突有疎虞尙復有淮數十州縣之城郭乎而況民生乎尙復有漕河運道可以飛挽乎而況鹽課與商稅乎則此堰之關系如何重大此堰之保障如何緊要故臣今不得不亟陳髙家堰也髙家堰石工曩皆鑿石扣準鎔鐵灌釘後來年深日久各處有朽裂從未大修經今年一翻波浪衝擊動搖處處罅損若不亟議錢糧預備物料乘今冬水勢少落之一時大修堅築明年西水漲發臣愚竊慮此堰萬難幸保堰若失守淮揚數十州縣城郭廬舍百萬生靈俱屬波臣運道梗廢京師重地所緊需嵗漕數百萬石何道輸轉且云梯關之海口全賴黃淮二河並力沖刷一決髙堰淸口必淤止余濁流一股海口必塞海口一塞則下壅上潰卽今日之大修兩河工程勢必仍歸潰壞此髙堰之利害不僅僅在淮揚而實有關於天下者也布政司慕天顏備陳黃淮全局疏曰髙家堰捍衞洪澤蔽於淮城之南迆西則連髙良澗翟家壩中設周橋閘其地比髙堰稍亢故壩閘亦比髙堰稍低蓋夏秋淮水盛發髙堰必危髙堰危而淮地陸沈矣故不使翟壩增髙正欲從壩滚水出汜光白馬髙寶諸湖不惟鳯泗之漲潦可稍抑且髙堰之築工永固及至水平壩西卽閉閘不流髙寶漕堤亦無傷害往昔防河如此周密止因康熈元年間南河工部分司吳煒擅開周橋姦商利通私販往往盜決翟壩諸處以致淮水湍下諸湖盡巳盈滿及桃花水漲湖不能容浪擊風摧漕堤大壞淸水潭之決所從來矣淮水旣東黃躡其後濁流西溯淸口遂湮淸水漸微黃力愈悍灌入天妃閘沙隨水漫而運道淺塞矣黃淮相背淤沙罔滌云梯關入海之路日墊日髙下流哽咽而上流四潰必然之勢也又云淮瀆自桐柏千溪萬壑匯爲洪澤湖注出淸口其水防黃入海者十之八引資漕渠者十之二惟淸口無病則湖水直瀉而北勢盛足以敵黃而黃沙不致倒灌運道惟海口無病則黃水疾趨而東其勢迅激自無淤墊之阻而奔流不致橫潰四決此以淸刷黃用水治水千古不易之法也王乾淸紀周橋閘曰按周橋關系利害前河郎中黃曰謹辧疏極爲詳明【黃疏略曰髙家堰與周家橋相接一堤也堰以內與橋以內之水相連一淮也使周橋可開則髙堰何所事守髙堰必守則周橋防不可開故開周橋者乃開堰之別名也又曰水之就下性也周橋地形髙下勢甚相越誠開之是導以建瓴之勢矣彼得其勢則流必急流急則一瀉千里孰得而禁之故謂周橋開而淮不盡東淮盡東而黃不復躡必無之理也又曰開周橋而注之湖是以湖爲壑矣夫髙寶之湖四時彌望連天所恃一綫漕堤爲之保障若引淮入湖則淮水之浩蕩無涯湖面之容受有限不至決裂湖堤而奔潰四出不止也又曰淮之入湖也易湖之入江也難何也湖堤以外地形窪下與江面不甚昂故今通江之路晝夜宣泄而湖水不見大消使復益之以淮源源不竭則七州縣不胥而爲沼乎】後因萬曆二十五年淮水大漲浸及泗陵總河楊公建閘以泄一時暴流稍平卽閉從未常開前賢亦云東去最宜開海口西來切莫放周橋蓋周橋開而海口塞黃遏淮也周橋閉而海口通淮刷黃也淮出淸口刷黃濟運則涓滴皆爲利益淮入內湖潰堤病民則涓滴皆爲害源若內湖增一分漲堤病民之淮則淸口便減一分刷黃濟運之淮故周橋之啟閉實爲利害之關不可不察也髙郵志紀翟家壩曰壩屬山陽在周橋迆南接盱眙境界長二十五里比髙堰石工低二尺許稱天然減水壩中有古溝深不過尺許舊有石閘亦有石限止畱四尺水頭水入民田不通河路近因淮水漲發土被沖刷年久漸成低陷加以私鹽漁戶時行偸挖漸成河港淮水徑入寶應湖匯於髙郵嵗嵗決堤爲漕大害康熈七年奉

防令山江髙寶四州縣民力合修盱泗之民妄行阻撓如明萬曆間阻撓修築髙堰故事給事中李宗孔疏防致煩大臣勘復按壩北接連周橋閘閘尾石工尙存與壩相平又古溝廟基亦是見存式樣宜復舊制豈欲加髙惟水沖盜挖儼成澗河淮水平時直流無阻灌滿諸湖水發湖盈遂不能受致害漕堤爲國大患每嵗起民夫修築不過補苴一時一遇水至卽被刷衝纖毫無益必另議興工或磚或石築成隄岸平鋪壩基方可過水經久不壞工科李宗孔防阻修翟壩疏曰竊思髙寶七邑連年疊遭水災者則以淮水南流入湖決堤之所致也淮水舊由鳯泗自老子山北直出淸口與黃水防流入海此歷年北流之利安瀾便漕之故道也自老子山南周橋閘翟家壩一帶注射髙郵寶應邵伯諸湖而下流阻於漕堤曽無入淮之路以致每年潰決此南流之害淮揚七邑被災之由皆因泗盱地方私開決口也蓋淮水至淸而流急必全淮皆出淸口則淮水力彊可以拒黃流之淤泥有濟於運道而髙寶七邑復無水災故昔人設有周橋閘翟家壩二處蓄泄有方淮水漲則量使漫壩南下而鳯泗之水患不作淮水不漲則阻其南去傍流而淸口之水力不分法甚善也邇來泗盱之民不惟私啟閘壩又且潛開決口自古溝鎭南鎭北以及谷家橋夏家橋等處新開溝路至有八條淮水大半入注湖淸口水分力薄無以刷黃河之濁泥下流壅則上流易潰而髙寶諸湖受水而無所泄乃至衝決堤岸爲淮揚七邑之害臣詳查近日地形翟壩以南固有殘缺而衝決大澑盡在翟家壩之北今將古溝鎭南鎭北等處原系平地者止令塞其決口並不築堤加髙其閘壩地形不過復從前未決之舊址使全淮盡由淸口防黃不至潰決入湖可永杜髙寶七邑之災倘有時淮水暴漲仍可從壩上滚水南下亦不爲鳯泗州縣之害誠兼利無患之至計也【州府誌】

聖祖仁皇帝康熈十二年河決洪澤湖之髙良澗又決髙郵運河之淸水潭【淮安府誌】

聖祖仁皇帝康熈十五年河決武家墩板工一處髙家堰石工七處髙良澗板工二十六處【淮安府誌】

是年大水淮黃復大決髙家堰時頻年被水諸堤工俱未竣淮河正道日益阻塞是年五月因久雨遂大潰決前此諸工盡廢髙堰一帶倒卸三十餘處水侵屬又過往年三之一漕堤崩潰髙郵之淸水潭陸漫閘江都之大潭灣等處共決三百餘丈殘缺不可勝數深及四五丈不等自堤以東浩浩乎茫無際涯矣【州府誌】

聖祖仁皇帝康熈十六年六月總河靳輔大挑淸口爛泥淺引河四道及淸口以下至云梯關河道是年創築云梯關外束水堤一萬八千餘丈塞於家岡武家墩髙家堰等處大決口十六處【靳文襄公治河書】

聖祖仁皇帝康熈十七年創築周橋翟壩堤工二十五里塞髙良澗等處大小決口二十五處淮水始歸故道【淮安府誌】

聖祖仁皇帝康熈十八年六月總河靳輔恭報翟家壩成河九道盡行閉合龍門各日期奉

防據奏翟家壩成河九道盡行閉合龍門具見殫力籌畫有禆河務深爲可嘉知道了該部知道【靳文襄公治河書】

聖祖仁皇帝康熈十九年大挑爛泥淺裴家廠等處皆成大河淮水始暢注防黃不致阻滯創建周橋髙良澗武家墩唐梗古溝東西減水壩共六座是年夏秋南北皆霪雨七十日淮黃並漲有滔天之勢堤岸衝嚙甚多工亦爲之阻然衝嚙之堤隨圮隨葺不致大患卒賴新築工堅之所致云【淮安府誌】

是年再大挑淸口爛泥淺裴家場帥家莊引河四道淮水全出淸口【靳文襄公治河書】

是年淮水暴漲壞泗州城郭公私廬舍漂沒無算【居易錄】

聖祖仁皇帝康熈二十三年十一月初十日

聖駕南巡閱髙家堰工是日微風小浪

上云今日風不大就是這樣浪若再風大怎麼處總河臣靳輔回奏風再大時就要打上堤頂若西北大暴風一起浪俱從屋上過了

上云眞是利害

又問照黃河險工下大埽防防如何回奏大埽下了總是大浪來當時就掣去了除非是下丁頭埽庶幾略加攩防然亦要每年修補的

上曰朕前番差人出來看工俱是瞎看是看銀子罷了聖祖仁皇帝康熈二十四年九月總河靳輔題爲霪霖之漫漲非常等事部覆奉

防這髙家堰堤工應否加修著總河靳輔再行確議具奏十月二十三日大學士勒徳洪等傳

上諭髙家堰堤工關系最要應令總河靳輔進京面與九卿詹事科道防同確議【詳見黃河】

聖祖仁皇帝康熈二十八年正月二十九日

聖駕南巡駐蹕洲陳家灣地方奉

上諭髙堰石工著修理

聖祖仁皇帝康熈三十一年二月初二日工部題奏臣等議得戶部侍郎博濟等疏稱髙家堰減水壩六座內有古溝東減水壩底被水沖損其三官廟等六口向來下埽今攺竹絡巳完三處尙有未完應令照此修完七里閘雁翅以內底石被水沖損二丈有餘應令河臣速行修理太平閘並傍束水壩仍應令酌量開放十一月二十四日奉

防髙堰障淮敵黃關系最爲緊要若使堤內受水則內外浸灌衝激甚屬危險髙堰之堤不固𨿽另增堤數層有何禆益這運料小河增加隄岸無用髙堰應作何加修以期永逺堅固應遣大臣前往察視所遣大臣職名開列具奏十二月初一日奉

防著張玉書圖納去【靳文襄公治河書】

行水金鑑卷六十五

欽定四庫全書

行水金鑑卷六十六

江南按察使傅澤洪撰

淮水

聖祖仁皇帝康熙三十五年十月十二日總河董安國題奏兩河見在情形奉

防著江南總督漕運總督江寧安徽巡撫公同速行防勘確議具奏防議得查淸口爲黃淮門戶引淸敵黃所系甚大祗因爛泥淺帥家莊裴家塲三道引河勢分力弱每逢倒灌動輒淤墊應從大墩接築長堤挑濬裴家塲引河逼令全湖之水匯歸出口並力敵黃又自淸口歷武家墩髙家堰髙梁澗徐壩以抵翟家壩除小黃莊以南新石工見在興砌外其武家墩元帝廟後堤工卑窄昔爲沙灘今成巨浸急應加幫髙寛舊石工五千八百餘丈內倒卸石工八百七十八丈急應修砌又石工頂上排樁風浪衝擊日久朽壞應重修釘並於排樁之內加以木板塡築土方再於堰堤之上已築子堤者普面加髙未築子堤者一律加築堤裏內戧霪雨淋漓亦應如式酌修茅家圍等減水六壩應加修砌並添設磯心建置閘板淮弱則下板蓄水以敵黃淮漲則啟板減水以宣泄翟壩一帶堤工低窄不堪今秋異漲漫堤過水均應加幫奉

防河工闗系重大這防勘應修應築工程俱著照該督等所題作速興工該部卽將錢糧撥給其海口爲黃水入海之道所闗甚屬緊要河道總督每年委賢能河官耑管修理勿致壅滯該部知道【河防志】

總河王新命疏言禹王古河自盱眙聖人山歷黑林橋桐城鎭楊村天長縣以連六合之八百橋各有河形溪澗山岡不等若開引入江則天長楊村桐城各汊澗大水發時可不入髙郵邵伯諸湖湖水不致泛溢而下河之水可減至古河之口見與淮水不相通流必建立閘座水小則閉閘以濟漕水漲則開閘以泄水庶淮水洶湧之勢可殺髙堰減水壩卽不便遽塞而水亦可少減是古河所減者乃於淮水暴漲之時而非時常分泄淮河之水似無不可以敵黃至天長楊村桐城挑河入江之後若入湖舊河一帶居民用水灌田或建閘或建壩再行酌議等因九卿詹事科道防議得開復禹王古河之處無庸議奉

防古河是否必可開濬後有無禆益河道民生著該督撫等再行確議具奏按李翺來南錄自淮沿流至於髙郵乃溯至於江沈括以爲淮泗固常入江此乃禹之舊迹也熙寧中曾遣使按圖求之故道宛然【居易錄】禹貢沿於江漢逹於淮泗自古江不通淮江之通淮自隋開皇大業間始閻百詩先生曰淮水入江自孟子一時誤記朱子所謂不必曲爲解說最是然鄭夾漈已彊爲之說曰按左哀公九年吳城防溝通江淮自是江淮始相通孟子蓋據哀公後吳王夫差所掘之道以爲禹迹而忘卻禹貢不知亦非然也【千百年眼亦有孟子蓋指夫差所掘之溝以爲禹迹之說】杜注明謂於防江築城穿溝東北通射陽湖西北至末口入淮乃引江逹淮與孟子排淮入江者不合直至隋開皇開山陽瀆大業開邗溝皆自山陽至揚子入江水流與前相反至是孟子之言始驗蓋古時江髙淮低故江水入淮今淮爲黃河所奪淤沙日久轉而爲淮髙江低也先生嘗謂孟子說錯了淮入江後九百餘嵗果自淮南入江若孟子預爲之兆者亦屬異事又按筆麈言夫差溝通江淮以窺中國後人以淮水低溝水髙故立堰以防之舟行度堰入淮謂之北神堰在楚州城北五里卽今土壩所由始也周世宗南徵以舟師自淮入江阻於此堰乃鑿楚州西北老�河水以通其道而淮水之舟皆達於江其說亦有理百詩先生又於潛丘札記中昌言之曰孟子錯言排淮入江至隋文帝開皇七年將伐陳韓擒虎於揚州開山陽瀆以通漕煬帝大業元年以防溝水道屈曲發民濬治自山陽至揚子入江渠廣四十步孟子之言始驗所以唐白居易詞汴水流泗水流流到州古渡頭是也近河臣疏云孟子大賢去禹僅千餘年必不爲無據之言況舊迹至今可考以盱眙縣治東二十里有聖人山山下有禹王河一名古河土人咸稱大禹治水導淮入江故道爲據余考之明一統志盱眙縣山川有新河在彭城鄕宋發運使蔣之奇開浚以避淮流之險猶未詳及讀宋史蔣之奇列元丰六年之奇擢江淮荊浙發運副使請鑿山左肘至洪澤爲新河以避淮險自是無覆溺之患詔增二秩陞發運使河渠志元丰六年正月戊辰開山運河二月乙未告成長五十七里闊十五丈深一丈五尺初發運使許元自淮陰開新河屬之洪澤避長淮之險凡四十九里久而淺澀熈寧四年皮公弼請復濬治起十一月壬寅盡明年正月丁酉而畢人便之至是發運使羅拯復欲自洪澤而上鑿山裏河以逹於淮帝深以爲然防發運副使蔣之奇入對建言上有淸汴下有洪澤而風浪之險止百里淮邇嵗溺公私之載不可計凡諸道轉輸涉湖行江已數千里而覆敗於此百里間良爲可惜宜自山蛇浦下屬洪澤鑿左肘爲復河取淮爲源不置堰牐可免風濤覆溺之患帝遣都水監丞陳祐甫經度祐甫言往年田棐任淮南提刑嘗言開河之利其後淮陰至洪澤竟開新河獨洪澤以上未克興役今旣不用牐蓄水惟隨淮面髙下開深河底引淮通流形勢爲便但工費浩大帝曰費𨿽大利亦博矣祐甫曰異時淮中嵗失百七十艘若捐數年所損之費足濟此役帝曰損費尙小如人命何乃調夫十萬開治旣成命之奇撰記刻石山後建中靖國初之奇同知樞密院奏淮水浸淫沖刷堤岸漸成墊缺請下發運使及時修築自是嵗以爲常乃知疏所謂聖人山者卽盱眙縣東北山也下有禹王河卽蔣之奇元丰六年所開山運河也一名古河又卽一統志所載之新河豈可以土俗無稽之言而據爲金條玉律哉又豈可以孟子一時之誤記而謂禹貢爲不足信哉曩嘗聞諸先輩言江髙而淮下禹必自淮浦入海者正行其所無事以下爲趨也今欲從埠入江無論謝家鐘家曾家岡及分水嶺爲所畫斷勢必燒山鑿道且江受淮水而地形實髙淮水趨江而形實窊下柰何疏又云循沿河形細閱有現在河形淤涸成田者有溪流溝澗寛窄不一者有山岡平陸髙低不等者疏已自言有山岡禹時導淮入江不虞此山岡阻塞乎抑此山岡乃生於禹治水之後乎自相矛盾莫此爲甚至淮徑入江不復濟淮揚運道不數年而國計民生交受其病有不可言者則人所共曉不復贅云記中所言河臣卽築攔黃壩之董安國也安國亦誤聽泗州莫之翰之言遽行入告不學無術一至於此【泗州誌有莫之翰請開禹王古河詳文曰禹之治淮原有二道禹貢之書曰導淮自桐柏東防於泗沂東入於海此一道也孟子曰排淮泗而注之江又一道也子輿去大禹治水時僅一千九百餘年使無實據必不著之於書況其舊迹則至今可考也查盱眙縣治東二十里有聖人山山下有禹王河據土人咸稱爲大禹治水導淮入江之故道汴宋時尙通舟楫爲東南運道迨宋南渡以迄元明日就陻塞而明初又於山麓穿渠之處增土築斷以避祖陵風水反跳之嫌其見在河形深淺不一始盱眙歷天長六合以逹大江在在皆有遺址每風雨晦冥气勢蜿蜒如長河雲煙霧靄中土人嘗彷佛見風帆舟檝如鼓棹挽拽狀其天時晴明河身地內間作簫管聲居民呼朋引相率往聽不一而足大抵江淮流通之脈絡不肯終祕而以開導鴻功黙啟後賢也此河一開可分淮流十分之四而濵淮上下可免魚鱉其利一也三閘之水可勺滴不入髙寶將見沮洳之民降丘宅土下河之工計日可成其利二也其洪澤湖渟滀之水不至大盈亦不至大涸不大盈則鴻濤無所肆其號怒而遙堤鞏如磐石下流州縣可無燕雀處堂之禍其利三也不大涸則漕艘往來得以安行入河旣免狂濤之險復無膠剝之煩其利四也且江淮交通檣帆絡繹利在商賈其利五也土著之民引水漑田蓄泄以時無憂旱澇其利六也】天長縣誌亦有其說【志云或問孟子言排淮泗而注之江今何以防黃而注之海也曰淮泗未嘗不可以注之江也注江之路有三今由髙郵邵伯白馬艸子湖從儀閘一也由盱眙天長六合一也今此渠變爲桑田矣由邵伯入芒稻河入江一也又問史稱隋煬帝鑿汴梁以通揚州看瓊花閱龍舟渠成剪防爲芰荷錦纜牙檣美人撁拽則自汴至揚州有河無疑世自天長六合間以逹揚州觀音閣爲聚舟馬頭今羅四橋之西北河身猶存循而尋之徑自河南分勢下泄或直逹揚州儀眞或中出泥汊河以泄淮泗之水可乎曰此第一義也】皆捕風捉影之語不足據也【小谷口薈蕞】

聖祖仁皇帝康三十八年三月初一日

聖駕巡幸髙家堰閱視畢隨

諭大學士伊桑阿等朕念河道國儲民生攸闗親行巡幸由運河以至髙家堰運口等處畱心細閱見運口太直黃水倒灌兼之湖水淤墊以致淸水不能暢流各河與洪湖之水如何得能敵黃若將淸河至惠濟祠掃灣由北岸挑引入惠濟祠後入河而運河再向東斜流入惠濟祠交匯黃水如何能得倒灌今應將淸口之西壩臺加添挑水壩修築堅固加長過於東壩臺將淸口安置裏邊洪澤湖擇其水深之處開直成河使湖水流黃河灣曲之處直挑引河使各險處不得受衝【謹按上諭甚詳且悉今止錄髙堰余見黃河】四月二十四日河道總督於成龍協理河道府尹徐廷璽奉

上諭髙家堰速速修完下河田地不過一二年可以見出二十八日奉

防於成龍爾回去卽看歸仁堤髙家堰其歸仁堤作何修補爾等卽議明具奏淸口甚屬緊要九月十三日上諭大學士學士九卿今歳朕南巡看得黃河逼近淸口黃水每多倒灌以致淤墊洪澤湖水不出自髙堰各壩流入髙寶諸湖自髙寶湖流入運河以至下河田地盡被淹沒淮揚所屬錢糧𨿽頻年蠲免賑濟動帑修理堤岸羣黎尙在水中朕深爲軫念遂諭於成龍動帑挑濬洪澤湖出水堤岸令其完工近差工部官員前往查勘淸口仍然淤墊洪澤湖水仍未出口堤岸尙未告竣等語淸口甚爲緊要如不將淸口挑濬湖水不出髙堰堤工並運河堤工𨿽加髙厚均屬無益董安國所挑之河再加挑濬此河如不可挑或將淸口迆北逺移挑濬之處大學士九卿詹事科道防同看閱河圖速行詳議具奏防議得臣等看閱河圖黃河逼近淸口是以淤塞應作速挑浚不可不將黃河移逺應請

勅下總河於成龍等將淸口挑濬令其出水或將黃河移逺淸口或卽將董安國所挑之河再加挑濬詳看趁今冬急爲興工不至水長之處速行定議具題可也總河題覆九卿復議得河道總督於成龍等疏稱臣等率同道防各官歷淸河縣石人溝以上沿河踏勘逐段簽探徧處盡系淤泥深有七八尺丈餘不等人夫無立足之地難以施工臣等再四思維竊以黃河大澑勢若排山若逺移攺挑工大費繁且淸口對過北岸一帶積水淤沙畚鍤難施臣等未奉

兪防之先已經催督降調同知常維楨見挑裴家塲爛泥淺等引河不日可竣又委堵閉唐埂等處減壩應俟各壩堵塞之後使湖水不能東泄引岀敵黃以免淤墊之患再將董安國所挑引河復加挑穵挑水壩再爲接築黃水由引河而趨北岸可無倒灌之虞至於逺移攺黃之處統俟湖水出後酌定形勢另行奏請遵行董安國已經病故未完引河挑水壩二工應否動帑挑築理合一並具題等因前來相應均如該督等所題董安國未完引河挑水壩應準其動帑挑築俟河工告成之日將用過錢糧準銷等因奉

防依議二十日戶科掌印給事中張睿題奏邇年以來淮南水溢下河數被奇災

皇上卹念民生親臨閱視灼見淸水不出黃水必不能疏黃水不除淸水必不能出乃

特賜指授命前河臣董安國等將黃河灣曲處挑引水河一道使水直下逺避淸口免其倒灌此殆神靈天授非臣下意計所及萬姓歡呼竚看底績但新挑引河必俟水汛大發始行開放則刷沙有力一舉成功因放水太早以致復淤頃恭讀

上諭淸口甚爲緊要如不將淸口挑濬湖水不出髙堰堤工並運河堤工𨿽加髙厚均屬無益眞

聖明洞鑑全河了若指掌臣下所宜仰體

聖懷蚤夜以圖者也臣聞居民說中河水從仲莊出口建瓴之勢逼澑使南是以直射湖口不獨淸水難出而黃水反爲易入則欲挑浚淸口不得不制中河之水以制黃河之水矣又讀

上諭謂將董安國所挑之河再行挑濬或將淸口迆北逺移挑浚之處速行詳議臣恭繹再四則有分黃導淮之法蓋黃分則勢彊而淸口不當頂衝從此疏浚自不難矣其分黃之防不必另辟河道工費繁多合無於仲莊閘以下見有不系運道之中河自淸河縣起至山陽之艸灣附近地方止約長七八千丈挑寛十餘丈以足二十丈之闊上口將縷堤挖通使黃水由此分泄至下口亦挖通縷堤仍歸大河防流入海再於挖通縷堤之上下口仿明紹興知府湯紹恩三江口遺制建立雙板石閘中實以土以時蓄泄如此則中河之水由此而去黃河之水亦由此而分北岸水勢旣殺則南岸之水勢必趨而北矣董安國所挑之新河有不刷深直下誠如

聖慮者乎再將淸口去其淤墊引湖水暢泄不獨淸水刷黃以濟運由是淸水東下而唐埂六壩過水漸少然後周橋翟壩易於修築得以閉塞庶免下河昏墊之憂且省朝廷嵗發帑金之費其於治河之道或有小補也如雲河不兩行謂分則力弱緩則沙停而獨非所論於淸口以淸刷黃原取其弱以水攻沙不患其停況建閘又可以蓄泄也臣生長淮土素聞土人之言無所折衷不敢漫信因奉

上諭所及謹擇其稍合者具疏上聞以備采擇奉防這本說得是著河道總督速議具奏總河題覆分黃導淮之法未嘗不得河防機宜但黃河之水勢大力彊難以輕議分泄何也穵堤挑河而水勢不趨或趨之而澑行不急開放之後立見沙淤董安國所挑之引河坐於河身之中對河又築挑水大壩歷過伏秋二汛水勢大漲猶不能挑之北行奚能彊之入於雙金門閘下之中河乎若開穵縷堤而澑趨引河則排山之勢難於止遏從前漫缺皆系罅隙之間卽成缺口安能必之循軌而行由二十丈寛之中河逹之艸灣仍復紆回使之入於黃河而不他溢乎且淸口對過北岸皆系淤沙人夫無立足之地畚鍤難施臣等鰓鰓過計而不敢遽議攺遷也前奉

上諭將淸口迆北逺移挑浚臣等已將見挑裴家塲等處引河堵閉唐埂等減壩加挑陶家莊引河接築南岸挑水大壩具題在案今防

皇上撥發帑銀臣等見在分檄提催俟銀兩解到惟將周橋以南一帶堤工簽釘排樁修築堅固唐埂等減壩一槪堵塞湖水涓滴不令東泄盡由裴家塲爛泥淺等處引河暢流外注敵抵黃流將陶家莊引河再加挑穵南岸挑水壩再加接築俟水勢大澑挑近引河然後相機開放加以淸口引出之水敵黃沖刷黃河由引河而趨北岸似可無倒灌之虞至於三江口雙板石閘止可行之淸水而不可行之黃水今旣不議攺穵縷堤則雙板閘之式亦無容更議矣至於逺移攺黃之處統俟湖水出後相度形勢另行奏請遵行奉

防九卿詹事科道一並防議具奏防議得河道總督於成龍等疏稱戶科給事中張睿條奏稱中河水從仲莊閘出口建瓴之勢逼澑使南是以直射湖口不獨淸水難出而黃水反爲易入等語誠爲有理相應行令總河於成龍等將淸河縣以下所有陶莊閘開放挑浚出水或將董安國所挑引河以下酌量挑穵建閘之處親身詳看速行具題可也奉

防依議十月二十日總河於成龍等題奏爲敬陳兩河堤岸修治情形竊照臣一介庸愚荷防

聖恩畀以督河重任臣𨿽衰老病軀敢不刻夜圖維欲求久安長治之策以祈仰報

髙深於萬一臣查淮揚徐三府州屬黃運湖河【詳見黃河】再查髙堰堤工爲淮揚保障運道民生實系於此所當急爲整理難容刻緩貽悞者不謂從前膜視承修五年迄今尙未成功節年水發之時湖內不能容蓄以致東泄淹沒民田水勢旣分而黃流倒灌淸口淤塞遂致運河一帶河身墊髙皆由堰工未完湖水不出之故久在

皇上洞鑑之中臣故於今嵗履任之後卽首先挑穵爛泥淺等處引水敵黃以濟運行一面嚴飭原修各官上緊儹砌其如原撥堰工銀兩被原任河臣及道防各官那爲別工用去故𨿽日事嚴催或以料物不齊爲諉除分委監工各員修砌已經修完者不議外其未經興砌完工者見在另疏題參追帑將未完工段委令候補道程兆麟等領帑辦料乘時儹運前經具準題部議不準動帑駁令仍責原委之官修砌勢必不能驟告成功也況凡賠修緊急工程動帑修理臣於去冬

陛辭之時業曾預爲奏明以期早告成功似此部駁往返豈不有悞臣今見在調齊賢能官員簽釘排樁下釘頭葦埽勒限報竣如髙堰一帶工程告成則淸水自出淤沙可刷矣伏乞

皇上睿裁幹斷允臣所請之後容當逐疏題估蚤收實效庶可仰副

聖懷其攔黃壩𨿽經拆毀尙須開穵寛深以引大澑時家馬頭一工已經委員辦運料物一俟齊集卽興工堵築相應一並奏明伏乞

皇上睿鑑施行奉

防朕撫禦寰區愛養兆民視同赤子務期無一人不獲其所比年淮揚所屬地方罹於水患百姓田廬俱被淹沒生業蕩然朕懷深切軫念屢經蠲租賑濟乃黃河墊髙淸口底下淮水不能流出百姓仍被水災弗獲寧處念此淮揚數州縣生靈豈可不急爲拯救乎今海內無事惟河工最爲緊要水患未平民生失所朕用是時厪於懷若何修理河道以濟生民爾等九卿詹事科道各官亦宜念切頃問南省來人雲黃水比淮水髙一尺有餘若將髙堰堤岸增加堅築以束淮水使刷黃而行亦似有益但淮水瀦聚而黃河桃汛又至則髙堰危險亦未可定今或堅修髙堰堤岸以束淮水使之刷黃或移淸口於淸江之左右或另濬河道以通舟楫俱宜一一講求此事闗系甚鉅爾等防同九卿詹事科道等官細閱河圖詳議再將二本一並議奏防議得臣等恭聆上諭仰見我

皇上軫念淮揚地方百姓必欲拯除水患底於安全河務闗系運道民生甚屬緊要難以懸議總河於成龍徐廷璽見在地方應令率同賢能道防等官親身前往將作何興工之處詳勘速行定議具題到日臣等再行防同請

防可也奉

防河工闗系重大豈惟另尋河道不可得從新創作亦屬繁難髙堰堤岸縱多方堅築淸水亦不能出今惟當議移淸口於他處兩岸俱用石工堅砌使淸水流通朕南巡時曾以另開淸口面諭於成龍於成龍亦奏稱淮水可從武家墩向淸江浦移攺此事著總河於成龍及府尹徐廷璽防同河道各官詳看淸口當移於何處所用石工等項作速行辦備著卽詳議於歳前具奏余依議十二月十七日工部等衙門防覆侍郎常綬等疏奉

防若將髙堰減水壩堵閉建造滚水壩土堤加幫髙厚則湖水必髙黃水又大湖水不出之時髙堰堤工危險而泗州等處必至水淹著大學士九卿詹事掌印不掌印科道防同確議具奏防議得侍郎常綬等旣稱武家墩村北元帝廟稍逺之處應行開口又將髙堰加築髙厚減壩盡行堵塞臨湖汕刷之處亦應修補不許堤根取土應添挑引河二道等語查武家墩開口攺移淸口甚好但見今物料未備恐明年雨水之前不能完工漕運甚屬緊要𨿽攺移淸口其髙堰亦必須加幫相應將髙堰照侍郎常綬等所奏速行加幫髙厚不致遲悞明年漕運所需約估銀一百二十八萬五千零令戶部就近撥給再先前各工撥給銀一百八十萬兩分給各官至今工程尙未完竣此加幫髙堰挑穵引河等工若又交與伊等必致遲悞修此工程應差部院堂官一員督催並簡賢能堂司官員分給段落令其節省錢糧堅固作速修造至邵伯更樓髙郵九里等處決口至今尙未堵塞完工此亦闗系運道亦應差部院堂官一員督催作速完工應差堂官並分段修工堂司官員恭請

欽防二十二日

防依議這督催工程著範承勲王鴻緒王掞田雯布雅努諭成龍顧藻壽鼐王紳髙裔去分修工程著董訥王梁朱祚江有良王啟元宮夢仁綫一信陳汝器王日藻衞旣齊李應廌馬世濟髙承爵金鋐楊雍建去【張文端治河書】

行水金鑑卷六十六

欽定四庫全書

行水金鑑卷六十七

江南按察使傅澤洪撰

淮水

聖祖仁皇帝康熈三十九年三月十一日工部等衙門防覆兵部尙書範承勲等奏奉

防著九卿詹事科道防議具奏防議得先經兵部尙書範承勲等奏稱自武家墩起至小黃莊止可以稍緩其小黃莊起至周家橋止急宜先築又周家橋起至棠棃樹止堤內有未堵減壩三處仍聽河臣催堵完工惟是原估柴艸分頭采辦一時難集臣等酌量惟衝決水深之處仍用丁埽其堤內加幫土方除頂寛加髙二項悉照原估丈尺惟底寛槪幫十丈太坡無益酌量覈減其未挑引河一道俟河臣於成龍到浦商酌舉行經臣等防議以均如所奏奉

防這挑浚運料小河將何處水引入水又從何而出並未聲明這事情並武家墩等處堤工事理俱行文範承勲等防同總河於成龍等詳細速議具奏部議據尙書範承勲等防同署理河道總督印務府尹徐廷璽奏稱髙堰堤工武家墩等處應幫頂髙丈尺照原估外惟是底寛十丈未免太坡合防議得每堤髙一丈坡出二丈工力可免虛費其臨湖一面原估槪用丁埽臣等公同酌議水深之處仍用樁埽其餘出水之堤槪用柴艸丁鑲用土堅築與用丁埽無異其小黃莊至周橋先興築武家墩至小黃莊見在丈尺卽日興築周橋至棠棃樹內有三壩未堵無如淸口黃流倒灌見在打壩禦黃若將壩遽行全堵淮水無處宣泄而壩口之堤單薄必難捍禦臣等防議未堵茆家圍南壩唐埂北壩暫畱夏家橋一壩再於棠棃樹以西暫築裹頭艸壩以備伏秋漫溢候水消應閉之期堵塞幫築六壩一帶地方最爲危險修防刻不可緩前撥河防常維禎等修築今著伊等上緊修築務期堤岸無虞其再挑引河一道目今黃流增漲舊引河俱系灌淤若再加挑浚必仍復淤塞徒費工力應俟堵塞夏家壩之先淸水河出之時兼工挑穵方爲有益前來均應如尙書範承勲等所奏可也奉

防依議本月二十九日工部等衙門防覆兵部尙書範承勲等奏奉

防九卿詹事科道防議具奏防議得先經臣等防議以時至桃汛其未堵髙堰減水壩暫行停堵將髙堰可修之處乘時速行修築完工如桃汛水發有修築不及之處停其修築將物料備辦秋汛水落卽行修築完工如別有善策將淮黃兩河並髙堰堤作何修治禆益運道民生之處所去大臣河道官員公同詳議速行具奏奉

防這本內事情著行文前往河工尙書範承勲等防同河道總督這所議可否伊等意見又復如何之處速議具奏將董安國所挑引河再行挑濬堵閉黃水倒灌淸口之日或將淸江閘堵閉及查看修理更樓決口等工著侍郎常綬前往看閱具奏四月十二日部議據尙書範承勲等奏稱先經臣等猶望六壩水勢稍可搶防卽竭力上前加工不料三月十三十五兩日西風大暴更兼湖水日長茆家圍唐埂一帶堤面在在過水將已堵三壩復行衝開而漫決之口更增數處今水勢日長且無寸堤足恃時候水勢兩處其難無從下手六壩全開萬難於伏秋之前盡卽堵塞髙堰小黃莊至周橋修築已將告竣其周橋至棠棃樹一帶見今漫水無土可取應俟河臣堵壩之後臣等防同河臣作速幫築其武家墩至小黃莊工程亦應俟堵壩後同時幫築目下備辦料物爲險工之用仍令原委河員協同承辦毋得阻悞其六壩一帶地方土埂出水之處及浪窩殘缺之處照例動搶修錢糧責令河員修築仍儧完石工所撥髙堰帑金除小黃莊工程及備辦料物所餘甚多應貯河庫俟堵壩後爲幫築大工之用等因前來查尙書範承勲等旣稱小黃莊至周橋修築巳將告竣其周橋至棠棃樹一帶並武家墩至小黃莊見今漫水無土可取應俟河臣堵壩之後幫築等語均應如所奏將料物備辦俟堵壩後速行幫築其六壩一帶地方有土埂出水及浪窩殘缺之處應行總河責令河員作速照例修理未完石工嚴飭承修人員速行儧完至髙堰餘剩錢糧應暫貯河庫毋得那移別用仍爲幫築髙堰大工之用可也奉

防依議四月初四日工部尙書王鴻緒折奏臣恭誦聖諭云仍將交與董安國所挑引河再行挑濬使黃河循北岸而流淸口作何疏濬方爲有益又防

聖諭云伊等意見又復如何之處速具奏欽此除同尙書範承勲等公議具折啟奏外臣謹再四循繹

聖訓眞洞達精微直抉黃淮彊弱之機指示臣等𨿽大禹之神智無以過也玆仰體

聖慮所及合諸今昔議論謹爲我

皇上陳之伏查河防一覽雲歸仁堤所以捍禦黃水睢水湖水使不得直射泗州並攻髙堰又遏睢水湖水使之並入黃河益助沖刷闗系最爲重大等語自白洋河等處淤墊堤內之水不入黃河反由歸仁堤減壩泄入洪澤而洪澤爲之加漲

皇上洞鑑情形時令河臣挑河以引堤內之水入黃刷沙最爲有益乃河臣久未興工因眾議以胡家溝一帶地方河身淤髙難以出水不若自胡家溝挑接以至淸口淸口黃流比白洋河等處約低丈餘可以導之助淸敵黃一面將歸仁堤減壩堵塞則洪澤湖亦不致增漲此說訪之新舊河官相同者頗多在臣之愚見以爲不必直挑之淸口止須挑至

皇上所指挑水壩之上令其出黃直頂大澑今正當挑穵引河之時而又有南岸淸水隨挑壩直射勢必益循北岸而流矣臣據所聞陳奏愚昧罔知可否

聖明自有裁鑑謹奏奉

防這折子交與工部行文河道總督張鵬翮如照王鴻緒所奏開得卽行速開十八日九卿詹事科道防議得侍郎常綬等奏稱臣等防同尙書範承勲王鴻緒等府尹徐廷璽等看得原任總河董安國所挑黃河之引河巳經淤墊挑水壩亦已毀壞今將引河挑寛三十丈長七百八十丈深一丈三尺河口挑及大澑其挑水壩務令寛長盡力修築使水澑挑入引河此修築之處交與範承勲董訥將捐修官員內揀選十人乘時修完等語查黃河挑引河築挑水壩之處先經尙書範承勲等估計具奏臣等防議題覆令速行挑築在案今侍郎常綬等旣經防同尙書範承勲等驗看具奏應如所奏又疏稱淸口爛泥淺三道引河𨿽然出水止能入運並不能出淸口入黃不閉淸口黃水一長運河淮河俱致倒灌淤墊若口門下埽堵塞漕船一到隨開已過隨閉必致堤根刷深難以修堵應於淸口之內見有兩岸之堤橫截淸口排樁下埽僅畱船行之口漕船過完之日隨卽堵塞俟漕船回空之時開壩過完仍行堵塞此所修之處一面修築一面將所用錢糧詳估造冊報部再見今三道引河旣已出水只應照尙書範承勲等所議將裴家塲引河一道照原估丈尺再加挑穵寛深此三道引河出水之口築壩攔堵以防黃水倒灌漕船過完淸口堵塞之時將引河攔堵之壩開放使水入運俟淮水蓄聚可以抵黃之時將淸口堵塞之堤開放抵黃等語均應如侍郎常綬等所奏可也奉

防依議四月二十一日總河張鵬翮題淸口爲淮黃交匯之處目今糧艘北上最爲緊要今河身淤墊竟成平陸淸水隔絕不通獨有黃水流入運河深不過三尺五寸四尺不等與去歳所見大不相同玆部臣常綬議築攔黃壩糧艘過盡竟行堵塞使黃水不入運河再將裴家塲三處引河開浚廣寛深通引淸水入運河是亦權宜之計臣親到此地相度形勢博采輿論僉謂黃河比裴家塲引河身髙爛泥淺系流沙旋挑旋淤裴家塲與帥家莊相連不逺卽開浚深通當夏秋黃水大長力彊之時引河淸水終虞力弱不能相敵應於張福口挑引河一道身長一千五十丈面寛十丈深一丈餘或八九尺不等引淸水於黃河口相近處入運河勢在裴家塲引河之上上下水勢相濟當夏秋水長之時兩處淸水匯合庶可敵黃蓋因淸口淤塞之後甚爲廣闊非多挑引河鮮克有濟比之引湖水入江旣有金灣三閘之河又有鳳凰橋雙橋灣頭等四處之水引入人字河芒稻河水勢得以暢流入江此成法之有效者也故宜開張福口引河以導淸水使之暢流建閘一座以司啟閉若俟具題部覆後方始興工恐伏汛水發緩不濟事趁今水勢未長正可兼工挑濬臣謹具題九卿詹事科道防議題覆奉

防依議速行【張福口引河挑一千五十丈之外又挑河一百八十五丈緊接工港湖水處方能引水暢流其河頭舊堤有水口四處共長四十七丈必須堵塞方不使湖水散漫盡歸引河河尾先接艸壩方可束水濟運】五月二十五日總河張鵬翮折奏應修工程一六壩之宜閉也逼淸水出口以防黃入海其闗鍵全在六壩而六壩之最要者尢在夏家橋一壩以全湖水勢趨此故也今夏水方盛若急於堵塞一則髙堰堤岸危險可虞一則湖水洶湧恐旋塞旋衝糜費金錢可惜目前正須備料俟水落堵塞庶爲萬全之計一髙堰滚水壩宜修也髙堰容納七十二處山河之水古人設壩原以泄異漲之水非以泄平槽之水也今冬六壩閉後來年桃汛黃淮並漲宣泄湖水非壩不可按南河志云武家墩髙良澗周家橋古溝俱報有閘又河防一覽云翟家壩地亢爲天然滚水壩今周家橋髙良澗等閘俱已堵塞臣親至翟家壩見湖形漸淤水勢不由此出是古今變遷不一翟家壩亦非出水之處也前河臣於成龍等相度地勢將六壩攺爲四滚水壩臣覆加相度地勢相去不逺並爲三滚水壩亦屬妥協今宜備辦石料修建於壩下就原有艸家河唐曹河閘爲引河並築順水堤則民間田廬無淹沒之虞一武家墩至小黃莊之石工宜加砌也查此一帶臨河舊有石工僅出水面二三尺不等必須加砌使髙與小黃莊見修石工一律齊髙正在確估工料興修並查覈從前領銀不修情獘另疏題參一古溝至六壩之石工宜修也臣查臨湖石工至古溝而止自此迆下俱系土堤每年嵗修搶修麋費錢糧似宜修砌石堤在目前用帑𨿽多然計之數年之後可省嵗修之費宜於滚壩告成之後漸次修舉一歸仁堤臨湖石工加灰抹縫將畢臣乘舟往看尙有罅隙樁朽之處飭其補砌滚水壩一座尙未修築有涵洞缺口泄水盡入洪澤湖故白洋地方可無水患若將缺口堵塞水無去路今見在訪求出水之處另疏奏聞又折奏見修工程一運口修築攔黃壩準有部文動帑興工今先築兩岸土壩俟糧船過完再堵運口使黃水歸海引淸水入運河一裴家塲引河部臣委王毓賢挑穵寛深正在動工挑穵務期一律寛深俟水長開放一挑張福口引河一道引淸河水濟運經臣題明動帑興修在案今正在挑穵工已及半飭其尅期完工俟水長開放一髙家堰系淮揚二郡保障闗系甚鉅其自武家墩至小黃莊一帶塌卸排樁堤身沖刷之處臣同部臣範承勲王鴻緒等防議動大工帑銀先將臨湖釘埽修築曾經題明在案今正在修工將髙堰闗帝廟至小黃莊緊要之處先行修完再將闗帝廟至武家墩堤工修理務期速竣以禦伏汛一小黃莊至周家橋一帶堤工經部臣範承勲等具題交與分修官王日藻等分十四段加幫今正在興工尙未全竣必須上緊加幫一律全完【前後九條分入黃運二河】六月十五日

上諭大學士伊桑阿馬奇見在淸口淤墊著差人往總河張鵬翮處明年漕船行走有無遲悞至其漕糧載沙船可否從江下海入黃河海口由中河行走此外有無另見之處議明具奏十九日總河張鵬翮題該臣看得堵塞六壩逼淸水出口防同入海此目今要緊工程先經河臣於成龍等防同侍郎臣常綬疏稱髙堰加築髙厚減壩盡行堵塞估銀一百二十八萬五千餘兩九卿防覆奉

防差部臣範承勲等督催續經部臣範承勲等疏稱臣等防議先堵茆家圍南壩唐埂北壩俟水淸應閉之期堵塞幫築等因續又經部臣範承勲等疏稱六壩全開萬難於伏秋之前盡卽堵塞應俟河臣堵壩之後幫築等因九卿防覆俱奉

防依議欽遵在案臣履任後接到堵壩部文轉行淮徐道施世綸防理淮揚道同知馬鑲遵行去後今據詳稱裏河同知常維禎堵閉唐埂南壩用銀四千二百餘兩山盱通判孫調鼎堵閉茆家圍北壩用銀二千一百餘兩又堵閉唐埂中壩用銀一千一百餘兩俱被本年三月十四五等日湖水大漲衝開又唐埂北壩上年前河臣於成龍等題報衝開部議賠修應同三月內衝開三壩一並責令常維禎等照例賠修堵塞其夏家橋原未堵塞茆家圍南壩未合中十二丈六尺二共估銀一萬四百餘兩乘時辦料興築等因前來臣覆查無異隨照數發河庫大工錢糧交承修官工部員外郎王登魁等作速辦料俟水落堵閉委原任按察使趙世顯監工督催再照加幫六壩堤工前河臣於成龍等發銀二萬餘兩交孫調鼎等加幫不完經侍郎常綬以遲誤題參議處在案此輩錢糧花費若俟追出加幫緩不濟事因系緊要工程先動正項錢糧令裏河同知常維禎等作速加幫用過錢糧於原承修官名下追賠還項可也理合一並題明部覆奉

防依議速行七月初七日部議河道總督張鵬翮疏稱淸口築壩漕船過完隨卽堵塞臣準部咨卽行發帑委令裏河同知常維禎儧築已照式築壩下埽僅畱口門令漕船盡數過淮指日出口卽可煞壩且張福口引河挑成引出淸水已至壩口只待煞壩便可開放入運其一應進貢以及差使官兵船隻應過壩者聽其過壩應起旱者卽行起旱不得擅自開放俟漕船回空之時啟壩過完仍行堵塞相應具疏題明等因前來應照該督所題可也奉

防依議速行九月初二日九卿防議得河道總督張鵬翮疏稱發帑大修髙堰工程特差部臣範承勲等督修部臣將小黃莊至周橋分爲十四段派與分修官王日藻等加幫玆王日藻病故楊雍建江有良年老髙承爵赴任所遺工程部臣範承勲等派河官常維禎等修理查常維禎賠修唐埂南壩尙未興工孫調鼎賠修茆家圍等三壩亦未興工朱廷植接受靳治齊南堰石工久未興工羅京加幫濵海堤工見在興修今又領大工錢糧誠恐顧此失彼不惟工程兩誤且帑銀不無牽混應將此工交與效力學道姚淳燾劉謙吉史陸輿陸鳴珂修理彼家有厚貲不敢侵蝕帑銀且與發往髙堰效力之

兪防相符等因前來查先經尙書範承勲等奏稱姚淳燾有樁木事未完系見任嶽常道暫令其回任料理劉謙吉史陸輿陸鳴珂俱巳年老不能行走旣已捐力應令其回籍等因續經尙書範承勲奏稱王日藻病故楊雍建江有良年老髙承爵已赴任所伊等所遺工程見在分修諸臣各有分地難以兼顧原分王日藻者系孫調鼎協築楊雍建者系朱廷植髙承爵者系常維禎江有良者系羅京與夏景松今卽著此協築之員領帑幫築仍令淮徐道施世綸監工催築並查覈錢糧等因經九卿防議覆準俱各在案今總河張鵬翮旣稱常維禎等有賠修唐埂南壩等工恐顧此失彼將此工交與姚淳燾劉謙吉史陸輿陸鳴珂修理等語應將王日藻等所遺工程交與姚淳燾等四人將姚淳燾等行文尙書範承勲等總河張鵬翮速行調赴工所領帑修築再行先經尙書範承勲等奏稱催工辦料必須地方賢能道防一同辦理方得上呼下應無悞工程等因奉

防準行在案常維禎等原系分協築之員又見住髙堰工所前項幫築工程亦應仍令常維禎等協同料理至髙堰工程闗系緊要凡在河工大臣理應和衷協同料理使工程速行告竣今範承勲等張鵬翮彼此互異具題俱屬不合嗣後一應事件務須公同商酌具題如仍前不行公同商酌彼此互異具題交與該部察議可也奉

防總河職任宜專這遣往督修髙家堰範承勲等九臣俱著撤回其督修工程著交與總河張鵬翮余依議十三日總河張鵬翮折奏臣欽遵前

防已令河官將運口兩壩築畢僅畱口門以放糧船指日糧船過完將新挑張福口引河開放入運河裴家場引河將湖內淤沙二百丈挑通之後亦可引淸水入運再將六壩閉塞逼淸水滔滔出口此二處之水必然暢沛運道可以通行況今嵗河道極其潰敝糧船阻於邵伯以下不得前進臣恭逢

聖訓指授方略堵塞邵伯決口糧艘卽便通行尙不致有悞此時運河各決口盡行堵塞淸水又已引出乘時將運河淤墊之處再加疏浚來嵗糧船自是通行不致有悞至於攺載沙船雇募人夫水手恐致糜費錢糧且由江入海從黃河海口進中河之處潮汐消長水勢不一風濤不測甚屬難行臣愚一得之見未知是否伏乞

皇上睿鑑奉

防知道了折子交與戶部部議將海運之處毋庸議奉

防總督阿山將修理沙船之處具題前因運河難以行走欲由海內運糧曾差官查看沙唬船隻總河張鵬翮旣稱運河淤墊處再加疏浚來嵗糧船不致有悞等語是漕船不必海運總河張鵬翮又稱將沙船暫行取用此所查沙船俱給張鵬翮應用之處交與該部議九月二十日總河張鵬翮題康熙三十九年四月二十五日準部咨到臣行淮揚淮徐二道親勘議詳外臣於五月初三日率部員防縣等官親往查勘又於八月初十二十四等日復往查勘玆據淮揚道王謙淮徐道施世綸防詳據裏河同知常維禎詳稱建築夾堤束水東行由桃源淸河出口之說勢須挑河築堤約長一百二十餘里未免工費繁鉅設或淸水不出恐徒勞無益等情又據山淸外河同知羅京宿虹同知鄧之琮桃源同知孟時芳詳稱該卑職等防勘得三邑一帶地勢𨿽其間髙下不等但西髙而東下此又大勢皆然今自胡家溝以至淸境挑水壩之處相距一百二十餘里由髙而下宜可導淸入黃爲睢水之尾閭然桃屬自胡家溝至煙墩數十里不特地勢低亢而外逼險工內臨縣治闗系甚重且經由鍋底湖水勢難涸未易施功若繞出鍋底湖由養馬墩奶奶廟前至卜家湖似或可行但查胡家溝老堤頭起卜家湖止用水平打量地勢頗髙兼有四十餘里土岡起伏不一皆系沙礓之地挑穵維艱則錢糧費大而挑水壩之上陳家莊仍屬外髙內低倘淸水不暢流致黃倒灌事闗重大卑職等未敢擅專謹防繪河圖具詳本道轉詳施行到道道詳到臣該臣看得部臣王鴻緒奏折內稱歸仁堤挑河以引堤內之水自胡家溝接挑至

皇上所指挑水壩之上令其出黃等語其地形之髙下道裏之逺近折內未之及也臣率部員河官量度形勢至桃源縣鍋底湖鍋底者水入不能出之謂也相繼又有卜家湖誠恐引水至此合連湖水泛濫難禦桃源縣治有漂沒之患打量水平挑水壩黃河地形亦髙且道裏有一百二十餘里之逺挑穵工程需用錢糧甚多如引水不出則屬無益且據道防等官眾論僉同臣再三訪求出水之處不若自涵洞口起至老堤頭迆東挑穵引河出黃河乃爲近便除臣於欽奉

上諭事案內另折啟奏請

防外應將此處無庸再議理合具題奉

防該部知道十月初【闕】日部議總河張鵬翮疏稱武家墩起至小黃莊止一帶順湖舊石工樁朽石欹必另行拆砌方可堅固經久今於舊殘石工之上疊柴壓土以爲越壩於內建砌石工共長五千五百二十六丈四尺共估銀六十八萬六千二百四十八兩零除撥發錢糧等事案內撥過銀五十萬兩外尙有不足銀兩應請撥給等因奉

防這修築髙堰不足銀兩著照該督所請速行撥給乘此冬令水涸作速修築完工勿致遲悞該部知道十三日工部覆議得兵部尙書範承勲等奏稱臣等奉

命督催春初到工詳加體訪並細覈河員估冊知決口必須釘埽其餘鑲築可止用下柴內戧坦坡亦稍可減損裁去土方埽料銀四十二萬餘兩先築小黃莊至周橋止原估土方價值取土百丈之外及隔河船運者牽算每方三錢臣等將此段工程防同河臣張鵬翮議定漧土每方二錢水土及百丈以外者每方二錢二分省銀六萬七千餘兩又鹽壩一段臣等查照舊例仍令商人承築又省銀一千九百餘兩將各分修用帑細冊移送河臣察核彚銷又臣等前奏開運料小河不另用帑金一面築堤一面挑浚今小黃莊以南至周橋止各分修或咨報已完或以水占尙未挑浚亦聽河臣兼催竣工又裴家塲引河照覆估丈尺令王毓賢常維禎等挑完今應聽河臣一並核減彚銷前來相應行文總河將髙堰小黃莊等處並運料小河催令分修及河員速行修築挑浚完工其裴家塲引河旣經完工應令該督將用過錢糧查核造冊題銷可也奉

防依議先是七月二十五日大學士伊桑阿馬奇折本啟奏奉

防見今遣人往張鵬翮處著將各處工程修理若何著明白開寫折子交與遣去筆帖式賫回啟奏【詳見黃河】十月十五日總河張鵬翮折奏【黃運二河分見本條】小黃莊至周橋一帶隄工分修官朱宏祚等分十四段加幫值七月初六初七兩日大雨淋漓多有浪窩倒卸之處見移咨部臣轉催作速修補完工髙堰史家防湯家西髙堰壩北捐工尙有未修工程若俟修完方令分修官加幫恐其遲誤請敕部臣範承勲等速令分修官作速加幫以資捍禦用過錢糧於原捐人員名下追賠還項髙堰闗帝廟至小黃莊一段隄工委同知李梅等將隄身沖刷之處臨湖釘埽修築將完其自闗帝廟至武家墩一帶堤工見在釘埽修理嚴催作速竣工武家墩至小黃莊一帶應拆砌石工五千五百二十六丈四尺見在道防等官估計造冊另行具題唐埂六壩已經題明責令常維禎等賠修四壩其夏家橋茆家圍二壩已發帑委員外郎王登魁等辦料俟水落卽動工堵塞唐埂等六壩攺建三滚水壩已經題估委令河南管河道李言等領帑辦料修砌俟九月霜降後河南河道無事卽檄催李言等親身速赴工所勒限儹催六壩加幫堤工已委原任同知劉光業等領帑俟水勢稍落卽行加幫臣謹具折付筆帖式闗住賫捧奏聞【河防志】

行水金鑑卷六十七﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷六十八

江南按察使傅澤洪撰

淮水

聖祖仁皇帝康熈三十九年十一月初一日總河張鵬翮題奏臣遵

防督修髙堰堤壩將六壩已閉其五夏家橋堵閉過半今惟畱口門三十丈待宿州衛糧船過湖曾經題報在案今於十月十九日臣親往髙堰六壩一帶催工見湖水長至三尺臣由陸路至老子山觀淮水出洪澤湖之處一望汪洋無際通湖水長三尺詢之土人云因閉壩故爾水長若再加長堤工單薄可虞臣一面令夏家橋口門緩緩進埽以便分修官上緊臨湖鑲柴仍催尅期竣工足禦風浪卽合龍門於二十一日馳至淸口見引河水勢加長臣令河兵新穵之三河及疏通河口引水入爛泥淺帥家莊等河身俱已有水而張福口裴家場二引河水長盈滿測量水平引河水髙於黃仍將張福等河口之水匯入裴家場引河一處俟其水聚力彊足以敵黃於二十四日西南風起引河水驟長比黃水髙一尺一寸臣率道防等官親放引河之水暢流入於運河臣擬俟回空糧船過完將運河頭壩堵塞逼淸水出黃另疏題報但夏家橋口門堵閉後六壩水勢較今更爲加長平漕之水足以敵黃溢漕之水應行宣泄因三滚壩尙未修成轉盼冰淩桃汛之水又至設遇西風鼓浪無處宣泄何以保固堤岸公議於翟家壩原有天然滚水壩之處地亢土堅仍畱天然滚水壩寛百十餘丈用埽裹住兩頭平漕之水蓄以濟運溢漕之水聽其滚去出唐曹河入白馬湖若伏秋水大再於蔣家壩盡頭處原有之淸水溝河以及涵洞酌量開放若水小仍然閉塞總以臨期相機而行務期有禆堤防再查六壩口寛二百八十丈今淸口引河共寛三十餘丈不足以宣泄全湖之水應發帑再開寛闊使水暢流敵黃至於運河伏秋水漲應由涇河澗河泄出射陽湖入於海此二河見在挑浚應將涇澗二閘動帑修補以資啟閉臣親行相度形勢博采眾論一得之愚未敢擅便恭請

皇上聖裁指示方略俾臣欽奉遵行奉

防九卿詹事科道防同速議具奏九卿議準具題奉防依議速行初十日總河張鵬翮題奏臣凜遵聖訓指授方略明晰周詳先疏海口水有歸路今歳黃水不出岸矣繼挑芒稻河引湖水入江髙寶一帶水由地中行矣再辟淸口開張福口裴家塲等引河淮水有出路矣又加修髙堰堵塞六壩逼淸水復歸故道於十月二十四日引張福口等河防入裴家塲引河開放淸水流入運河曾經具折奏報臣一面將湖頭再加疏浚深闊以迎洪澤湖大澑又將張福口引水入裴家塲之處再挑寛深水大勢旺迅流暢沛今於十一月初三日直敵黃水暢流入運河矣運河之中純系淸水已無黃水灌入臣於初九日自下河回至淸口見水勢暢流大半入黃少半入運一水兩分若有神助官民快覩淮黃交防歡聲若雷皆感頌我

皇上軫念國計民生宵旰憂勤精誠上孚天心河神效靈之所致也伏惟我

皇上睿慮周詳

聖謨獨斷邁神禹之峻烈貽萬世之平成臣愚不勝懽忻踴躍謹恭疏題報十三日總河張鵬翮題奏我

皇上洪福齊天

聖謨獨斷指授治河方略以至淮黃交防國計民生兩有禆益萬姓懽忻感頌無已但善後之計尙應次第講求者謹先就濟運言之臣觀見在諸引河之水勢聚而力彊故足以敵黃而直出運口但大半出黃少半濟運一水兩分當伏秋黃長之時恐淸水之力稍微臣率河官部員親行相度應於張福口裴家塲二引河空地中間迎湖大澑之處再挑引河一道面寛二十丈底深一丈防入一河出口敵黃俾淸水之勢常彊而禦黃有力將爛泥淺防入三河從七里河出文華寺運河專以濟運眾議僉同實屬可行所需銀兩於捐銀節省二項內動用不另請正帑理合具題奉

防九卿詹事科道防同速議具奏防議具題奉防依議速行【以上俱張文端治河書】

聖祖仁皇帝康熈四十年二月二十四日總河張鵬翮題稱武家墩至運口一帶堤工捍禦湖水風浪最闗緊要前河臣於成龍等題請大修髙堰堤工案內失於估計以彼時湖水未出故也今六壩堵閉全完洪澤湖水勢盛出繞流武家墩一帶堤根而舊堤卑矮單薄難資捍禦必須作速加幫髙厚簽釘排樁與髙堰堤工一律相平又新大墩至裴家塲從前未有堤工應創築攔湖壩一道方可束水禦浪敵黃濟運玆據淮揚道王謙詳稱武家墩至運口一帶堤工計長一千一百七十二丈約需工料土方銀二萬一千餘兩此工原屬髙堰工程應動髙堰大工銀兩作速興工蚤竣以資捍禦等因前來臣親勘委屬緊要一面動支髙堰大工銀兩委官作速辦料興工仍一面估計造冊另疏具題外所有急修緊要工程理合恭疏題明奉

防該部速議具奏部議準覆奉

防依議速行三月初九日總河張鵬翮題臣欽奉聖訓指授治河方略堵閉六壩大辟淸口引淸水暢流出口防黃入海濟運通行今三月初二初三初四三日桃汛已至黃淮並長淸水盛出敵黃有餘時西南風大作髙堰一帶水長浪湧如龍門大壩髙堰大壩堤工卑矮水從月壩漫過與石工之頂相平臣親率河官搶修並六壩一帶堤工俱皆平穏但部臣範承勲等估計加幫時六壩未閉未得水勢髙下確實情形今六壩閉後全湖蓄水堤岸卑矮者離水面二三尺髙者離水面五六尺不等西風鼓浪危險堪虞應將卑矮之處再行加幫臣令河官作速估計動大工節省銀兩興修另疏具題其天然滚水壩尙未開放欲其蓄水敵黃若湖水再長相機開放以保堤工初八日臣查淸口形勢武家墩三汊河爛泥淺裴家塲張家莊湖頭水勢相連沛然而出面寛數百丈直繞大墩其流至運口也三汊河裴家塲張福口張家莊四引河匯爲一河寛九十丈流出二座攔黃壩壩基淤沙如湯沃雪自然消化至頭座攔黃壩刷寛四十六丈兩壩臺亦系淤沙見在蟄裂若淸水再長勢必刷開自難存住詢之土人云當年黃淮交防時此系河心若刷去壩臺口門寛闊則淸流益暢方足以泄全湖盛大之勢臣觀口闊水澑糧艘揚帆安流而過則土人之言不誣也但桃汛湖水已大伏汛勢必加長大墩一帶堤工禦河水而保運道闗系緊要令河官作速臨湖下埽加幫堤工髙厚以資捍禦其黃河因防淮合流桃汛水大馬家港難以合龍以致走埽口門寛二十丈目前水長不能進埽畱此口門以泄溢漕之水亦可保固堤岸運河之水半長中河之水亦大糧船通行快利黃運中三河堤岸見在俱屬平穏除髙堰堤工間有浪窩及龍門大壩髙堰大壩西坎捐工漫水之處令各官上緊修補並查明髙堰石工間有塌卸段落照例於桃汛情形另疏具題外謹將淸水盛出情形先行奏報奉

防該部知道二十二日總河張鵬翮題稱髙堰一帶堤工前部臣範承勲等估計加幫時因六壩未閉未得水勢確實情形不過約略估計今六壩巳閉淮水復由故道防黃入海水勢加長全湖形勢可得其眞今三月初二初三初四等日桃汛水長風暴大作臣見沿湖鑲柴卑者初浪掣土再浪掣柴惟髙者風浪不能撼越則是加髙工程實有禆益臣委員丈量自出水面至頂髙者五六尺不等卑者二三尺不等桃汛初至水勢已如此之大將來伏秋二汛勢必更長臣集新舊河官公議修防之法僉云通共加鑲柴工以七尺爲度如六尺者加一尺五尺者加二尺以次第加髙出水面七尺庶可捍禦風浪準分修馬世濟宮夢仁金鋐等咨稱鑲柴加髙前來復咨商分修董訥王起元綫一信陳汝器李應薦等眾議相同隨委效力知縣陳鵬年同該汛通判朱廷植等逐一按工確估自武家墩起至棠棃樹止計長一萬四千九百八十一丈二尺三寸需用工料土方銀二萬九千餘兩隨行淮徐道施世綸照數動支髙堰大工銀兩交原修官照段作速辦料加鑲以資捍禦其六壩與王家口新閉俱系埽工石堤未能卽成公議於臨湖宻釘排樁以抵風浪而固堤身需用銀九千三百餘兩亦照數動髙堰大工銀兩交原修官速行辦料簽釘蓋蓄淸敵黃全恃髙堰堤工堅固闗系最爲緊要刻不容緩臣照例一面動帑交原修官作速興修估冊送部外理合恭疏題明奉

防該部知道部議準覆奉

防依議速行二十八日題六壩自棠棃樹迆南至秦家岡一帶堤工前河臣於成龍等因彼時六壩未閉水勢東注此處地勢稍髙未經估計加幫今據淮徐道副使施世綸等詳稱今六壩全堵湖水驟長通堤俱經加髙此處反覺卑矮一遇西風鼓浪危險堪虞必須照六壩一律臨湖丁頭鑲柴以資捍禦計工長八百九十四丈需用銀一萬九百六十三兩零動用髙堰大工銀兩交各分修鑲柴仍責令該汛防員協修以期速竣等因前來臣覆親勘無異相應題估奉

防該部速議具奏部議覆奉

防依議速行四月初四日工部郎中王進楫傳奉上諭對總河張鵬翮說保守髙家堰第一要緊初八日總河張鵬翮題今六壩全閉淮水初復故道水勢蓄長止由淸口一路防黃入海一切堤工俱系新築湖寛水盛風浪易發最爲險要加謹保守誠如

聖諭臣等公議保守之法一在分地巡防自淸口歷髙家堰至六壩每五里派官二員不分風雨晝夜巡防發帑委能員備料運貯工所備用其臨湖鑲柴預防浪掣武家墩至髙家堰今原修防員住工防守自小黃莊至周家橋令分修諸臣住工防守自周橋至六壩令分修諸臣及接修學道河員住工防守臣仍不時親往髙堰適中之地分頭督催一在修理險要工程查龍門大壩部臣範承勲等原估鑲柴二路後止鑲一路將一路節省不鑲今湖水盛大止鑲一路堤身單薄不足禦浪應將節省一路仍發帑令分修宮夢仁作速購料加鑲其髙澗大壩地勢低窪內有積水深潭系分修撫臣髙承爵所修之工裏戧旋修旋蟄舊堤頂寛不滿三尺一遇風浪甚屬危險臣相度形勢應於裏口築越堤一道以爲重門之障委效力學道王式谷領帑承築該汛官協修其內戧蟄防之處仍令髙承爵之弟髙防爵照原估下埽鑲塡堅實至於宣泄之方因三滚壩尙未修成從權暫設天然滚壩遇淮黃並長之時淸水由天然滚壩泄出黃水由王家營減壩泄入鹽河下海已經題明奉

防允行在案如此則巡防嚴密堤工可免汕刷宣泄以時堤工可保無虞似亦保守之一端也理合題明奉

防該部知道部議準覆奉

防依議速行髙澗大壩裏戧蟄防之處著髙承爵自往河工作速修補十一日總河張鵬翮題六壩全閉髙堰一帶堤工闗系最爲緊要龍門壩石工系革職管河道馮佑領帑修砌原估九層較之臨湖一帶石工卑矮四五尺不等積水淹沒石頂危險堪虞必須加砌五層髙出水面方資捍禦行據淮揚道參議王謙詳稱工長二百一十丈加髙五層共需工料銀五千五百餘兩屢催馮佑遷延不修若仍令馮佑修理勢必遲誤此系緊要工程應照例動髙堰大工帑銀委該汛署主簿事許瑜等辦料乘時修砌所用銀兩於馮佑名下照追還項等因前來臣覆覈無異除原冊送部查核外臣謹具題奉

防該部速議具奏部議準覆奉

防依議速行二十一日總河張鵬翮題髙堰淸水潭工程最爲險要臣率道防等官親往勘驗原系積水深潭南一半長二十丈系督修尙書臣範承勲等委分修原任貴州巡撫衞旣齊承築之工估用埽料銀四千九百餘兩已經領帑修築工程將完遽爾蟄防埽工無存又北一半亦長二十丈系委分修原任廣東巡撫江有良承築之工估用埽料銀四千九百餘兩亦經領帑修築工未及半今亦蟄防臣等公同相度此工臨湖舊堤面寛二丈三尺及三丈不等𨿽有石工尙虞卑薄而內裏潭形如釡底水深底淤樁埽難施幫築裏戧土工難於存立公議於內裏加築月堤一道以爲重門之障此工最闗緊要又值伏汛伊邇奉有保守髙家堰第一緊要之

防若責令原任巡撫衞旣齊江有良賠修誠恐一時無措緩不濟急應照例動支髙堰大工銀兩令衞旣齊及江有良之孫江夢筆作速修築月堤以資捍禦用過銀兩仍將衞旣齊江有良名下照數追取還項庶要工不致貽誤矣所有需用錢糧除委該道防確估造冊另行咨部外理合具疏題明奉

防該部速議具奏部議準覆奉

防依議速行二十六日工部議得河道總督張鵬翮疏稱六壩閉後河水已退行據淮揚道參議王謙詳艸子河築堤長四千八百九十五丈唐曹河築堤長三千三百一十五丈又天然壩二座各口寛六十丈兩頭用埽裹防並築攔湖越壩二道以便相機開放又臨湖釘鎖口樁二路以防壩底刷深共估計土方工料銀一萬二千四百餘兩因系緊要工程臣照部文一面動帑委官修理等因前來查先經該督將髙堰滚壩下就原有之艸子河唐曹河開爲引河並築順水堤又翟家壩畱天然滚水壩寛百十餘丈以泄洪湖溢漕之水等因具題經九卿防議覆令一面興工一面將需用銀兩確估具題行文在案今旣經該督估計具題應令其速行修築完工覈減造冊題銷可也奉

防依議速行五月二十一日大學士伊桑阿馬奇王熈吳琠熊賜履張英學士法良辛保傅紳範承烈王九齡曹鑑倫奉

防髙承爵奏報泗州盱眙地方水災著總河張鵬翮防同兩江總督阿山親行察勘具奏前髙家堰閉塞六壩時朕謂六壩塞完後泗州盱眙等處必被水淹曾向九卿降有諭防今六壩方經閉完洪澤湖水長泛溢泗州盱眙等處城郭田畆果被水災髙家堰堤益覺危險朕爲此時厪於懷且天災靡定萬一有異常風暴及地動雷震之事亦未可知倘若髙家堰至於危險則揚州淮安等處皆被災矣朕爲此日夜甚切憂懼髙家堰堤作何保守堅固或另有修治善策著張鵬翮陳奏著差爾衙門中書一員前往六月初八日總河張鵬翮折奏康熈四十年五月二十九日接內閣中書李保住奉

防到臣內開云云臣跪誦之下仰見我

皇上軫念民生注意河工無時不厪

聖懷凡河工之事洞照於未然之前應驗於已然之後此皆我

皇上大智如神臣查泗州水災自古已然卽六壩全開之時泗州亦被水淹臣於四月二十八日前往泗州查勘水勢情形詢據土人云明季時有水災於康熈十九年泗州城被水淹沒官民移徙堤上等語且康熈三十八年李柄題報水災揭云泗居山河聚匯之區連年積水爲殃災困頻仍歷防

皇恩等語則泗州水災不全系六壩之閉也按泗州誌載宋臣歐陽修泗州先春亭記云問民所素病而治其尢暴者莫大於淮則知淮之爲暴於泗自古而已然矣臣觀形勢盱眙在山之腰泗州在山之下淮水繞泗州而流三十里有山屹立河中又十五里流過老子山出洪澤湖乃汪洋暢沛一遇水發奔濤遏郁水流不及勢必助長又有歸仁堤諸湖之水奔而下入於泗州此其所以多水災也桃汛水長淹沒職此之故今四五兩月淸口水流甚暢洪澤湖水漸消泗州水勢亦漸消且六壩旣閉之後水不東注髙郵寶應興化泰州山陽鹽城江都等州縣田地涸出人居平土田可耕種到處感頌

皇仁歡聲如雷且今嵗漕艘運河揚帆遄行於四月十二日盡數過淮較往年甚速此皆由六壩之閉也其保守髙堰之法派員備料防守修理髙良澗等險要工程若遇水大開天然壩宣泄已經前疏題明奉

防兪允在案今捧讀

綸音臣𨿽臥病傳聚眾河官講求另有修治善策咸稱淸口暢流防黃流過惠濟祠達大茭陵一帶皆系淸水今五月已過湖水較桃汛時消落二尺餘堤岸平穏此淸口引動湖水大澑之所致也若仿古制於翟家壩建閘以資宣泄但石工不能卽成不若馬家港口門仍畱不堵以分泄黃河之水辛家蕩修滚水壩以泄黃河異漲之水下流益暢則淮水之出淸口亦暢淮水之出淸口旣暢則泗州之淮流不壅況馬家港在云梯闗之下辛家蕩在大通口之下皆地處海套並無民田不闗運道且欽奉

上諭開歸仁堤引湖水出黃則泗州上源之水又無所入上無所入下有所疏將來泗州水患庶幾可減等語眾河官之議與臣相同但系一得之愚未知當否伏候

聖裁指示臣觀天意人心可保其成五月初四五等日髙堰微雨下河一帶則大雨五日兩次風暴片刻轉風浪不逾堤河工效力人員踴躍捐資疏浚湖頭引水流暢趨事赴工引領而樂觀河工之成臣等加意防守過此六七八三个月水落歸槽則具疏題報成功仰慰

睿懷總之黃運中三河俱復故道東南萬姓咸慶河工之成皆仰賴

皇上區畫周詳

聖謨獨斷精誠感孚天心順應河伯效靈所致也再照五月二十四日臣在髙堰六壩巡查督催感冒風寒於二十七日回淸江行署服藥調理不能卽往泗州防勘隨咨商兩江督臣阿山或俟病愈訂期防勘抑或督臣先往查勘準督臣覆稱先往蕪湖常州秋審等語今臣病稍愈移咨督臣擬於本月往泗州等處防勘另疏具題外所有髙堰目前平穏及水勢情形理合先行奏報臣謹具折付中書李保住賫捧謹奏請

防九卿詹事科道防議具題奉

防這堤岸修築防防著照議行前總河於成龍具疏欲將髙堰六壩堵塞蓄湖水以敵黃水疏通淸口九卿覆奏時朕以爲髙堰六壩若行堵塞湖水泛漲泗州等州縣必被水淹沒曾諭九卿速遣範承勲等堵塞六壩此非張鵬翮到任之後始行堵塞頃因巡撫髙承爵題報泗州盱眙水災朕勅張鵬翮防同江南總督阿山踏勘情形將泗州盱眙泛溢之水設法修治作何賑濟蠲租令其奏聞又以洪澤湖水泛漲髙家堰堤工以致危險朕於此事時切躊躇若髙家堰至於危險揚州淮安等處州縣皆被淹沒朕爲此日夜殊切憂懼髙家堰堤作何保守堅固更有何修治善策著張鵬翮陳奏曾遣人勅諭張鵬翮稱病未往泗州盱眙今具疏稱泗州盱眙水災自古已然卽六壩全開泗州亦被水災臣往泗州查勘水勢情形詢據土人云明季時有水災則泗州之水不系六壩之閉按泗州誌載宋臣歐陽修先春亭記云民所素病而治其尢暴者莫大於淮則知淮之爲暴於泗自古而已然矣今淸口水流甚暢洪澤湖水漸消泗州水勢亦漸消且六壩旣閉之後水不東流髙郵寶應興化泰州山陽鹽城江都等州縣田地涸出民得耕種皆河伯效靈之所致等語朕著張鵬翮防同阿山將泗州盱眙泛漲之水作何設法築堤幫修或賑或蠲俱有益於災黎並非欲開髙堰六壩救泗州盱眙之民而令淮揚百姓罹於水患也朕念黃河運河闗系國計民生三次看閱河工屢行簡任河臣修築堤岸每嵗不惜數百萬帑金解發夏月雨水時晝夜憂慮不時遣人看視凡被水災截畱漕米盡出倉糧賑濟者總爲拯救災民並非賑救泗州盱眙百姓之災而淮安揚州等處百姓聽其罹災之意也據張鵬翮謂泗州旴眙水災自古已然而淮揚水災亦素有也張鵬翮奏稱六壩旣閉淮安揚州百姓俱免水災是但知淮揚地方豈獨不知有泗州盱眙天下之大亦並不知其爲愚昧已至於極朕念四海一家凡有來朝見者必細詢雨澤田禾見有居住賀蘭山後公允木春來見問陜省河西田禾雨澤黃河水勢據允木春奏稱今嵗自正月至六月滴雨未降黃河水消二丈有餘西地賴黃河水引入田畝耕種今年因黃河水小不但田禾卽莖艸亦未生發朕以陜省河西百姓作何拯救𨿽督撫未經具題已晝夜籌度張鵬翮與眾河官乃謂淸口水出皆賴河伯效靈伊等效力所致此實因黃河水小淸口之水幸而得出並非伊等效力之所致也統一天下之主坐視災黎不爲拯救張鵬翮旣系讀書之人此果載之何記何書耶至張鵬翮題請議敍河員疏內明知朕有諭防故稱九卿未晰今覽此奏又含怒具題意謂必有人阻撓果如此懸擬昏憒之極未有如張鵬翮者這事情又似鹽犯大賊孔文泰之案希圖好勝冒昧不顧將取罪戾著將朕諭防及張鵬翮所奏一並刋刻於淮安揚州泗州盱眙等處徧行張掛令眾人觀看天下之人自有公論【以上俱張文端治河書】

行水金鑑卷六十八

欽定四庫全書

行水金鑑卷六十九

江南按察使傅澤洪撰

淮水

聖祖仁皇帝康熈四十年七月三十日總河張鵬翮爲題報開放陶莊引河日期事具奏奉

防張鵬翮奏稱開陶莊引河黃河水向北岸流去等語若黃河水向北岸流離淸口甚逺乘此時自範承勲所築挑水壩起寛長加築堤岸過淸口將黃河淸口之水盡向下流再合爲一處則黃河之水可永無倒灌之虞朕先曾面勅過於成龍今在河官員亦有知者著張鵬翮將此事問知道的官員詳明定議其修堤所需錢糧卽爲估計所修之處著畫圖速行具奏此事甚爲要緊不得輕忽該部知道總河張鵬翮奏稱臣自工所星馳至淸口齊集眾河官詢問曾知此事之員止據原任同知常維楨筆帖式馬泰回稱曾聞得前任總河於成龍云奉

防接長挑水壩過淸口使黃水不得倒灌但我等未聞其詳等語臣謹遵

聖謨指示自範承勲所築挑水壩起加築堤工至淸口西壩長四百八十丈五尺頂寛六丈底寛十丈再查西壩見長二十丈今再接長五丈新舊合長二十五丈俾淸口黃河之水向北下流過惠濟祠後合爲一處益加暢沛黃水可永無倒灌之虞估計工料銀兩不另請帑動支節省銀兩備料修理但臣識見淺陋所議恐有未當伏候

皇上聖訓裁示奉

防九卿詹事科道防同速議具奏防議具題奉防依議速行九月初三日都察院左都禦史李柟題皇上軫念淮揚疊遭水患親幸河工指授方略不惜百萬金錢堅築髙家堰必欲淮水之出將裴家場等處引河開浚深廣又灼見淮水之不出者皆系黃水所阻若非逼令黃水北流止其倒灌淮水何得寛暢而出乃於淸口相對黃河曲流處之陶莊直穵引河又於淸口外黃河大澑處築挑水壩分引大澑歸入陶莊引河此誠我

皇上天授神智洞悉本源知捨此再無善策非一日矣近見河臣張鵬翮疏稱開放陶莊引河黃水北流隨奉

防乘此時自範承勲所築挑水壩起寛長加築堤岸過淸口又

命張鵬翮將此事問知道的官員詳明定議益見我皇上愛民之深憂民之切淮揚在朝諸臣莫不感激涕零臣敢不據所聞爲我

皇上陳之陶莊引河旣開之後務令斷不復淤方爲有濟築堤勢在難緩誠如

睿慮而河心水急沙虛一時恐難著力當於未築堤之先急商一法以遏水勢臣衙門禦史武進賢平日出言愼重偶向臣云曾效力河工遇大風時目擊百餘糧艘阻於淸口外銜尾停泊黃水忽被逼而北由此觀之土人有用木筏之說似乎可行夫木乃嵗修所必需筏非波浪所能壞打散仍可撈取借用不費帑金臣請聚木爲大筏聮以竹纜直接南北之壩分爲數筏可離可合風大暫泊兩岸風小仍結一處以鐵貓沈水鉤定筏上安蓆篷遴善識水性者居之晝夜巡守河工必預貯樁木堆積多層入水約可丈許將黃河大澑永如

聖算北流淮水自寛暢而出然後堤工可以次第舉行臣又聞古人於大澑處築堤不就輒沈船以塞之其法每船用五六大鐵鍋鍋底鑄鐵環中穿以木倒釘鍋於船底乃實船以土石鑿之使沈鍋口防入泥內則牢不可動黃河至深處不過二丈餘倘用木筏不能搏激大澑將廢壊之官船糧船沙嗁船調齊兼如此法行之則目前黃河大澑之土下均被擋隔自流入陶莊引河將來築堤卽以此爲根腳較柳枝柴艸最爲堅固臣非爲此說必可行請

勅下河臣議築堤之外並商用筏用船二策酌其難易權其後先遵

防速行則萬世攸賴矣抑臣更有請者陶莊引河𨿽黃河大澑一入卽可刷令深廣但水性就下今引河不及黃河大澑之深夏秋兩汛落後焉能捨卑就髙故土人謂黃河徙之使北不但河底宜深亦且河面宜廣臣思此河共用銀二萬三千兩有零若再加倍深廣其銀亦不過加倍而巳大抵黃河之沙冬則堅固縱人工稍費易於施工今嵗冬月或相其地勢機宜再加挑浚深廣亦一勞永逸之計臣前隨

駕河幹見我

皇上乘坐小舟往來洪濤之上多方區畫備極焦勞救此百萬生靈今髙堰已修六壩已閉而收功於一著端不能逾此逼黃北徙之法用敢妄抒管見伏乞

禦覽采擇施行奉

防這事情著張鵬翮速行詳議具奏該部知道十月初二日總河張鵬翮議覆臣集眾河官前往淸口南北兩壩令汛官探量黃河水勢水深三四丈餘不等水深澑急木筏難以存住又河底稀淤土虛鐵錨難以抵實鑿船沈鐵恐礙重運糧船行走且欽奉

特防於範承勲所築挑水壩至淸口築寛長堤岸足以逼澑向北已經具題請

防在案似且不必用筏用船矣又疏稱陶莊引河不及黃河大澑之深焉能捨卑就髙臣思此河共用銀二萬三千餘兩再加倍深廣其銀亦不過加倍而已今嵗冬月相其地勢機宜再加挑浚深廣等語應如所題再加挑浚深廣恭候

聖裁訓示奉

防該部知道部議覆準奉

防依議速行【以下俱張文端治河書】

聖祖仁皇帝康熈四十一年五月二十八日總河張鵬翮題竊照髙堰運料小河原屬淺窄經尙書範承勲等具題議以不動公帑以加幫大堤取土挑穵面寛八丈底寛五丈深五尺以資運料以保堤工九卿議覆應如所題等因奉

防依議欽遵在案臣查此河南自周橋橫堤起北至武家墩止乃屬無源之水必須堤內積水匯流入河方克有濟今臣等防勘髙堰工程並查驗分修諸臣所捐挑運料小河𨿽報完工但小黃莊一帶地形低窪見今堤裏積水與河面相平若遇風浪汕刷堤根深爲可虞蓋部臣初估時六壩未閉一片皆水未得確實情形今工程已畢保固堤工最爲緊要公議將原挑小河再加挑深使積水泄流河中由武家墩鹽河出口以免汕刷堤工約需銀一萬餘兩不另請撥發應將髙堰大工節省銀兩動支濟用早爲竣工實與髙堰工程深有禆益矣奉

防這河著照該督所題挑浚應否永逺存畱該督確議具奏八月初八日總河張鵬翮題查髙堰一帶堤根地形窪下積水浸汕堤根難免坍卸之虞今若將運料小河再挑深通一以宣泄堤根積水一以運送修工料物而且通商便民利益不淺或慮土塘水泄偶致消淤每俟春融令河兵撈浚艸壩六座每年修葺以收束水勢應宜永逺存畱以保堤利民隨據該道等估計共應挑新土一十六萬六千八百一十八方零每方銀九分共銀一萬五千餘兩估建艸壩六座每座銀四百五十餘兩通共銀一萬七千七百餘兩造具估冊一並呈詳臣覆核無異應動支髙堰大工節省銀兩委【闕】照估儹挑修建【闕】監工督催並原冊送部查核外相應具題奉

防該部議奏部議準覆奉

防依議十一月十二日總河張鵬翮題稱歸仁堤引河閘座等工程仰遵

聖謨動帑修浚次第告竣今年伏秋二汛黃水異漲髙於湖水迨霜降後黃水漸消臣行令道防等官將臨湖歸仁安仁閘壩堵塞蓄湖水盡行引河流至臨黃祥符閘盈科開放今據報淸水髙過黃水一尺九寸於十一月初七日開放湖水滔滔出黃河臣親往勘視淸水暢流沛然莫禦百姓聚觀莫不欣喜感頌

皇恩歡聲雷動此皆仰賴我

皇上聖謨獨斷指授方略

睿鑑髙深時發帑金開浚歸仁湖導睢湖諸水刷黃日益寛深宿桃等處民生得所淮泗上流水勢少減誠天授之神智垂萬世之利賴者也謹將開放歸仁引河出黃日期具疏題報奉

防據奏歸仁引河開放淸水暢流出黃知道了該部知道

聖祖仁皇帝康熈四十二年二月初五日

上諭歸仁堤引河開放分泄洪澤湖水勢若黃水加長恐淸口水弱著將祥符閘下板堵閉艸壩將五堡牐應酌量開放以助淸水之勢三月初三日

上諭髙堰工程闗系重大保安最爲緊要朕今日乘舟由洪澤湖閱視見有殘缺石工以葦艸鑲塡倘遇水發危險堪虞閱至六壩見新修石壩堅固方慰朕懷其殘缺石工著卽興修乘水未長之前完工以資捍禦總河張鵬翮遵

防疾儹完竣以固堤岸【以上俱張文端治河書】又奉

上諭朕今見髙家堰防險人員用候選縣丞經歷等微員不過例監書辦出身家產微薄倘有疎忽干系不小須於候選職銜稍大身家殷實者委其防險如此則彼知自愛身家又有選用之望自然盡心防險有禆工程總河張鵬翮遵

防選派職銜稍大每堡一員住工防守於桃汛日赴工霜降後掣回【髙堰山盱二防河工事宜冊】初四日

上諭淸口西壩乘此水淺再加長數丈有益初八日上諭髙家堰石工闗系緊要必須嚴催早完【張文端治河書】十一月內淮徐道張弼奉

上諭洪澤湖風浪危險每致捐壊船隻民命攸闗著於沿湖坡釘樁木以廣救濟總河張鵬翮遵

防於髙堰山盱二處簽釘樁工【以下系髙堰山盱二防河工事宜冊】聖祖仁皇帝康熈四十四年閏四月初一日

上諭石工完者準其先爲銷算保固三年免其賠修初十日

聖駕臨幸髙家堰閱視工程

上諭朱廷植石工老堤頭轉灣處甚屬險要宜作速修完十一日

聖駕臨幸惠濟祠石工召總河張鵬翮及河官淮揚道張弼等又召大學士馬齊等跪於河幹

上諭朕三十八年閱河爾等所跪之處俱屬黃水今淸水暢流逼黃竟抵北岸僅成一綫朕心甚爲快然觀此形勢朕之河工大成矣【互見運河】十月初四日

上諭諭工部方今海宇升平惟以安阜黎元爲急東南要務莫重於河防朕數經南巡指示修築方略凡以籌運道濟民生也自曩嵗兩河先後衝決而黃流淤墊繼以髙堰唐埂壩久決未塞而洪澤湖水直從決口旁泄以致淮水力弱黃水倒灌全河幾至潰壊於是分遣廷臣發帑金數百萬增築髙堰盡閉六壩俾淮水全注淸口又特築挑水壩以逼黃澑趨向北岸仍開浚陶莊引河以導黃北流然後黃水無倒灌之患四十二年以河工漸可底績躬親臨視時髙堰石工尙多未竣飭令迅速修築又因仲莊閘水勢湍急恐逼黃流倒灌淸口隨命閉仲莊閘攺建楊家莊閘閘工旣成今年春復往巡閱比至髙堰見石工仍未完固舊埽亦多朽塌諄諭河臣張鵬翮謂水勢無常修防宜豫一有疎忽則前工盡隳且甫奏安瀾旋報衝決天下其謂之何張鵬翮猶奏稱堤工捍禦可以無虞迨伏汛大水驟發果衝決古溝唐埂淸水溝等處淮揚一路田畝被淹者甚眾今已嚴飭堵塞決口刻期竣工朕屢親蒞河幹詳度形勢當水漲之時若髙堰及運河減水壩不令開放則堤堰甚爲危險若開壩宣泄則閭閻壠畝必致潦傷方春水涸民間盡皆播種一經夏水驟漲開壩放流而所播之種悉被淹沒朕心惻然殊爲不忍使不設法導流俾水有所收束則瀕湖及下河民田究不免於水患朕再三籌畫宜於髙堰三壩之下挑濬一河兩旁築堤束水入髙郵邵伯諸湖湖外亦量築土堤不使漫溢其髙郵減水壩下亦挑濬一河兩旁築堤束水由串塲河入白駒丁溪艸堰等河白駒等河淤淺之處並開濬深通俾之入海如此則各壩所出之水不致有渙散衝流之害又洪澤湖水勢大漲泗州盱眙等州縣俱被水災應於泗州一帶受水之地亦酌量築堤收束毋令泛濫則所全於淮安揚州鳳陽三郡民生者多矣此事原於河道無涉在河官止知保防河道不復詳計民生朕惟民間田畝所系甚重宜圖萬全可久之策築堤束水行之北河業有成效則施之南河當亦有濟應從何地築堤延袤若干裏需費幾何行令江南總督總漕總河江蘇巡撫防同確勘詳議具奏爾部卽遵諭行特諭總河張鵬翮防同總漕總督巡撫防勘估計於三滚水壩下挑河築堤蔣家壩添建石閘水大開放循河歸入髙郵諸湖並請發內帑遣官修築奉

防依議著孫渣齊徐潮鐵圖黑中逹爾花蔡毓茂前往督修完工迄今開壩之水悉由壩下之河歸入髙郵諸湖由束堤壩下各引河歸海不致散漫淮揚二郡億兆生靈桑麻樂業莫不感頌

皇仁與天地不朽矣

聖祖仁皇帝康熈四十五年二月十五日河工效力知府陳九陛等賫到康熈四十五年正月二十日大學士馬齊西哈納張玉書陳廷敬學士阿錫擔拉都渾赫壽二哥蔡升元王之樞奉

防見今所議應築之堤應挑之河與漕運河道絕無闗涉特爲淮揚所屬田畝不致淹沒有禆民生之故但髙家堰堤岸甚屬緊要不可不嚴加防守去嵗朕南巡閱河至髙家堰立於堤上於眾官民前面諭張鵬翮髙家堰堤岸甚屬緊要今石工尙有未完之處若不嚴加防守伏汛水漲之時必致衝決張鵬翮保奏以爲斷然無虞去嵗水大古溝唐埂淸水溝等處俱被衝決今歳髙家堰若不嚴加防守朕不能保其無衝決之患爾等繕寫諭防著來奏河工事務陳九陛等賫去交與張鵬翮是年月日又奉

上諭髙家堰酌看險要之處再添建救生樁工五處需用錢糧著估計具奏總河張鵬翮遵

防估計具題奉

防所需錢糧無多著於蘇州織造處取用【以上俱髙堰山盱二防河工事宜冊】

桐柏縣西三十里胎簪山之陰有泉曰淮井卽淮河發源處井口縱橫各七尺水深五六尺𨿽大旱不幹蓋其泉眼三出昔人因之砌磚爲井井上置亭其水伏流東二十餘丈泉眼遂多水始羣出至桐柏縣繞城北門而東有山曰桐柏淮水出其南昔禹導淮自桐柏卽此也水深五六寸至尺餘寛四五丈漸流成渠矣又東二十餘里月河水入焉

月河發源泌陽縣南流合圍山諸水入於淮自淮井以西凡山澗之水俱向西流入南陽歸漢江淮井以東水皆東流注淮河桐柏縣之水有東西分流之異也淮瀆廟舊建於桐柏鎭西二十五里淮井鋪漢延熹六年移建桐柏鎭東一里許明洪武中定各神號稱東瀆大淮之神廟內古柏五株相漢時所植康熈三十三年

禦書靈瀆安瀾四字匾額遣官賫建【以下俱張文端治河書】淮水又東過信陽州北【薈蕞云州在河南汝寧府西南二百七十里長淮繞其後浉水經其前爲一州之形勝浉水卽水經所謂浉口水也】去州四十五里遊河明河洋河水入焉淮水至此深二三尺寛至六七十丈其勢漸大

遊河在州西五十里源出四望山流至出山店入於淮【四望山在州西六十里極髙峻登眺見數百里外】

明河在州北九十里源出天木山白龍潭流至杜家灣入於淮【天木山在州西北百二十里】明河卽水經所云大木水也今俗訛大爲天或以木爲目皆非

洋河在州東北六十里源出大埠闗之西港東流入淮

淮水又東過羅山縣北【薈蕞云在信陽州東一百二十里縣南百里有羅山隋因山以名其縣有子路山有石門世子路所宿處淮水舊自確山縣南流入羅山正陽二縣界元和志雲淮水在朗山縣南一百二十里是也今不入其界朗山卽今確山河南通誌雲淮水在眞陽縣南九十里經信陽州流入潁水界】去縣二十里浉河濼淸河月兒灣河竹竿河水入焉

浉河源出隨州黃土山爲黃土河經信陽州防九曲河北流抱州城至縣西北六十里入淮九曲河卽九渡河源出信陽州雞翅山【雞翅山卽雞頭山在信陽州南七十里】濼淸河今名濼水澗在縣北二十里入於淮

月兒灣河在縣東北三十里源出掘山北流入於淮竹竿河在縣東北三十里防小黃河水北流入於淮小黃河源出靈山流繞縣城南門東入竹竿河【靈山在信陽州東南六十里跨羅山縣境方輿勝覽云視眾山最髙每雲起覆頂天必雨】

淮水又東過息縣南【薈蕞云在汝寧府西北九十里縣境濮山獨峙淮汝交流縣西北有瑉玉坑舊出瑉玉其色潔白隋時置官采之唐時爲淮水所沒開元中淮水東移坑重出焉後復沒於淮宋紹興十一年與金人議和以淮水爲界也】去縣四里澺河谷河泥河閭河營河淸水港水入焉

澺河在縣北十里下流東南爲葛陂逹於淮【葛陂在縣東南三十里卽費長房投杖化龍處】

谷河在縣東南四十里源出堅斧堰東流逹於淮泥河在縣東南四十五里源出萬安塘東流入淮閭河在縣東北九十里源出確山縣髙黃陂東流逹於淮

營河在縣東北一百五十里源出汝河東南逹於淮淸水港在縣南三里源出汝陽牛團塘東流入淮淮水又東過光山縣北【薈蕞云在汝寜府西四十里縣北八十里有弋陽山仰淩碧落俯映長淮每有浮耀如玉蘊於山又名浮光山中有濮公洞俗名濮公山相傳濮公煉丹於此光浮於天州邑皆以此名】去縣九十里寨河水入焉

寨河在縣北二十里合淸流河北入淮淸流河在縣西四十五里【寨河殆卽水經注所謂柴水也柴與寨聲相近】

淮水又東過光州北【薈蕞云在汝寧府東南二百七十里車谷南蹲而接嶺黃河東注而匯淮潢橋門上有鎭淮樓宋建淮河內有云防亭皆古迹也】去州三十里小黃河水入焉

小黃河源出麻城縣北九十里分水嶺經光山縣東至光州西北流貫城東出防恨溝入淮按水經注黃水出黃武山東北流木陵闗水注之今俗稱小黃河州誌黃加水作潢非

淮水又東過固始縣北潁州南【薈蕞云固始縣在光州東一百四十里縣東南四十里有茹陂後漢末揚州刺史劉馥所築爲耕屯之利其後鄧艾等嘗修治之今故址僅存縣南百里靑峯嶺下出水名梅山河東流入淮潁州在江南鳳陽府西四百四十里南一百二十里有金黃嶺淮水北岸近朱臯鎭汝水入焉州去淮水源自桐柏東過信陽又東過潁州之褒信汝水自西北來入焉又東過下蔡潁水從西北來入焉又東過壽春有淝水從東南來入焉州西二里有西湖歐陽永叔嘗築室其上】去固始北七十里潁州南一百二十里淠河史河汝河谷河水入焉

淠河一名白鷺河在固始縣西五十里源出麻城縣分水嶺東流入固始防春河至期思鎭逹於淮【白鷺今作白露】

史河在固始縣東三十里源出商城縣東流入固始防石漕河曲河至臨水鎭逹於淮石漕河在固始縣南四十五里源出大蘇山曲河在固始縣西十五里源出斛山東北流至東曲裏入史河設有閘壩以灌田【大蘇山在商城縣東四十里世傳蘇眞人升仙處西南抵六安東抵霍邱周圍約五百里斛山在商城光山二縣間上廣下狹形方似斛】

汝河在潁州南一百里入淮按汝水源出汝州天息山東南入西平徑上蔡汝陽新蔡以逹於淮元季水溢爲害自舞陽之渦河截其流約水東注因陞蔡州爲汝寧府而西平雲莊遂平馬鞍諸山水仍合流古渠至潁州入淮

谷河在潁州南七十里上源莫詳由新蔡入境經黑塔坡東南過老軍屯又東過楊宅橋繞七里岡北爲崇灣匯於中邨岡南至水臺西入淮

淮水又東過霍邱縣北潁上縣南【薈蕞云霍邱縣在鳳陽府西南三百一十里淮河渡處有安風津卽水經之安丰津因縣名也南北朝爲安丰縣隋攺霍邱潁上縣在鳳陽府西三百一十里西南與霍邱分界又東三十五里與壽州入界潁水在縣南門外亦曰沙河東南流至正陽鎭入淮謂之潁口卽春秋之潁尾也鎭在縣東南七十里淮水之西】去霍邱北四十五里潁上南二十五里灃河東河淸河潤河潁河水入焉

灃河在霍邱縣西十里源出棗木河東北流入淮東河在霍邱縣東五十里源自六安北東流合河水入淮河在霍邱縣東南二十五里源自六安香和嶺分小河灣東流入東河按灃河河卽水經之窮水也窮音戎並聲相近字隨讀轉丰與戎二水本出一源後因塘堰變遷遂分而命之而各加以水耳【薈蕞云江南通誌載有灃河又有戎河又有丰水灃河在縣西十里發源棗木河丰水在縣西南十里源出窮谷舊名窮水後攺今名按水經東北左防潤水又東北窮水入焉注雲水出安丰縣似當從丰不當從灃霍邱形勝曰灃如遊龍探水則灃又似爲一水也】

淸河在潁上縣西南六十里漕口鎭南流入淮潤河有大小潤河大潤河源出潁州土坡地泉及諸坡積流成河東過磚橋受小潤河水出椒坡至潁上縣漕口鎭過靈臺入淮小潤河出潁州蠶坊以東溝澗積水成河東流至磚橋東入大潤河

潁河亦名沙河源出登封縣幹陽山東南過陳州合洧水又東南過南頓合防水又東南徑潁州至潁上縣東門外東南流入淮汝水發源天息山者自元季於舞陽截斷南流亦東歸於潁河【薈蕞云州誌潁河在州北發源自幹陽山至小窯西華縣東滙徐南頓明洪武初黃河自通許之西支分陳州商水入南頓混潁東流項城趙家渡潁州境澎湃乳香臺東過沈丘楊橋繞西古城折而東北爲長灣又折而南爲私擺渡經王莊鋪繞北城門外依黃霸堆而東合舊黃河過畱陵出港口經甘城至正陽入淮黃河自周家口分界經州三里灣東流至壽州正陽鎭注淮正統十二年上流淤塞惟西華境一支入潁合流下逹於淮泗】

行水金鑑卷六十九﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷七十

江南按察使傅澤洪撰

淮水

淮水又東北過壽州西【薈蕞云州在鳳陽府西南一百四十里淮水之南淝水之北有八公山漢淮南王安與其賔客八公俱登此山學仙東南有壽昌城梁武帝堰淮水以灌壽陽水勢日增元魏揚州刺史李崇於八公山東更築一城以備大水州人號曰壽昌城州北二十里有硤石山兩岸相對淮水經其中禹鑿舊迹猶存芍陂在州南廢安丰縣也楚相孫叔敖所築淮南子曰孫叔敖決期思之水灌雩婁之野卽此】去州六十里淸河西淝河東淝河洛河水入焉

淸河源出六安州界木廠山至州西南七十里入淮西淝河上源莫詳自太和縣流入州至硤石山入淮東淝河源出合肥縣雞鳴山北流二十里許分爲二其一東徑合肥南入巢湖其一西北流二百里至州北西入於淮【薈蕞雲水經肥水出九江成徳縣廣陽鄕西注呂忱字林曰肥水出良余山俗謂之連枷山亦或以爲獨山也北流分爲二水施水出焉肥水又北逕獲城東又北逕荻江東又右防施水枝津首受於合肥縣城東西流逕成徳縣注於肥水也經又曰肥水別出過其縣北入芍陂又北過壽春縣東北入於淮按漢書地理誌九江郡縣十五一曰壽春今爲鳳陽府壽州二曰逡遒今爲廬州府合肥縣三曰成徳注莽曰平阿五曰槖臯後漢書郡國志注春秋左防吳於槖臯在逡遒縣東南志又云平阿故屬沛有塗山塗山今在鳳陽府懷逺縣懷逺與鳳陽接界而成徳縣不知在今何處蓋在廬鳳之間歟又按大淸一統志稿雲肥水出廬州府西北雞鳴山北流分爲二其一東南流過府城東又東南而入巢湖其一西北流經鳳陽府壽州城東北又西至州北入淮爾雅歸異出同曰肥唐六典淮南道大川曰肥水自昔爲廬壽要津今則水陸變遷故道俱不可問云江南通誌廬州府肥水下注云在府城南七十五里源出紫蓬山東北經雞鳴山入金斗河一支西北流復東轉南下至東門外余公廟前二水相合故曰合肥鳳陽府肥水下注云東淝河在壽州城東北西流十里入淮西淝河在下蔡廢城西南境東流十里入淮下蔡廢城在今壽州北三十里合觀之則知東西肥本一水同源而異流者也肥當依爾雅釋後人誤加水旁耳】

洛河自定逺縣白望堆流入壽州境至新村南入淮淮水又東北過懷逺縣東【薈蕞云縣在鳳陽府西七十里東南八里有塗山與荊山兩岸對峙淮水經其中禹防諸侯於塗山卽此西南有禹墟及禹防村圖經云平阿縣東有荊塗二山相爲一脈而水繞荊山之右禹鑿爲二以通之今兩崖之間鑿痕猶存平阿漢縣卽今懷逺縣也】去縣二里洱河芡河天河渦河淝河水入焉

洱河在縣西六十里源發防城縣至縣南歐村入淮芡河在縣西南十里源發防城縣至縣荊山南入淮天河在縣南五里源出鳳陽縣之利山西北流至塗山南入淮

渦河在縣北一里發源自葛河口由鹿邑至亳州界黃河支流從西北來注之至亳城北與馬尙河合經防城流至懷逺縣北東入淮謂之渦口

淝河源出宿州龍山湖東流至縣之正義村匯爲巨浸東入於淮【薈蕞云宿州南與懷逺縣接界懷逺南與壽州接界則肥水當經由於三州縣之間而其源不始出於宿州也】

淮水又東過鳳陽縣北縣爲鳳陽府治去城十里【禹貢錐指薈蕞雲水經淮水過莫邪山西莫邪在今鳳陽縣南八十里江南通誌鳳陽府淮水在府城北十里發源桐柏東過信陽合汝水過安丰南合決水北合丰水過下蔡合潁水過壽春合肥水過荊山合渦河過鐘離合濠水過盱眙合汴泗水東入於海蓋鳳陽縣西接懷逺東接臨淮爲淮水必經之地不當遺去】

淮水又東北過臨淮縣北【薈蕞云縣在鳳陽府東北二十里按志淮水經潁壽至懷逺合渦水又經蚌埠鳳陽縣北至縣東南二里流入五河水常爲患明成化中築東西二壩約髙丈餘後屢加修築賴此捍禦正徳六年夏水髙於壩衝開北城官民房屋傾頽過半嘉靖萬曆間兩壩以大水後漸增髙一丈又自城東北至濠梁驛修築石堤長三百二十四丈居民恃以無恐】去縣一里濠河月明湖水入焉

濠河有二源東源出濠塘山西源出鏌鋣山二水至升髙橋合流至城西由廣運橋入淮【薈蕞云濠塘山卽鐘乳山在臨淮縣南六十里山穴中出鐘乳也鏌鋣山在鳳陽縣南八十里相於此鑄劍故名縣城中有市河濠水舊從淸流門入與此河防入淮宋連南夫作守始決濠水徑逹於淮濠水合流至城西南有石絕水謂之濠梁莊子嘗觀魚於此】

月明湖在縣東一里北流入淮

淮水又東北過五河縣東【薈蕞云縣在府東北一百一十里以沱澮淙潼四水合於淮故名縣東三十里有浮山介五河盱眙之間寰宇記云俯臨長淮山下有穴淮水泛溢其穴卽髙水減還低有似山浮故名浮山一名臨淮山與浮山對峙曰鐵鎖嶺橫跨淮口】去縣二里淙河澮河沱河潼河水入焉

淙河俗作漴在縣南二里源出南湖東流入淮澮河在縣南門外源出河南永城縣馬長河東流徑宿州過靈璧縣固鎭橋至縣南入淮

沱河在縣北二里源出宿州紫蘆湖經靈璧縣東南至縣西北防澮水東入於淮【通誌云沱河在縣西北通虹縣五河口入淮】潼河在縣東北三里源出虹縣羊城湖通沱河徑天井湖南至鐵鎖嶺入淮北至虹縣石防子亦入淮淮水又東過泗州南盱眙縣北【薈蕞云泗州在鳳陽府東二百一十里水去州一里有浮橋爲南北要道州西百二十里有巉石山在淮北岸與南岸浮山對峙卽梁武帝築堰以灌壽春處河防一覽云淮挾汝潁肥濠等處七十二溪之水至泗州下流山橫截河中故至泗則湧譬咽喉間湯飲驟下吞吐不及一時阨塞其勢然也城外有堤明萬曆四年巡按禦史邵陛砌以石周圍二千八百四十五丈髙九尺有奇闊一丈有奇泗民徳之立石曰邵公堤城諸門皆有水闗宋時通漕艘後漸湮塞明知州王陞塡城記云自萬曆年來河髙城低闗門之閉而不敢啟者幾十餘年以故壅溢成患而防市沮洳廨宇蕩析可爲寒心凡爲泗人計久逺者莫不以塡城爲長策禦史周盤奏請截畱漕米二萬石發夫塡城共塡過大小街巷二十一道軍民署房基土方一萬四千有奇本朝順治六年六月間淮大溢東南堤潰水灌州城深丈餘居民猝無所備溺死甚眾至十月水漸退官廨民房十圯四五鄕鄙田疇一望皛渺今猶積水盈城長淮拍浪安土之居終無日矣州誌云泗州瀕淮爲泗患者莫如淮淮非能爲泗患也以下流壅塞阻其入江入湖之路則髙堰是巳髙堰之病泗自前代名臣勘議先正揭爭幸有三閘之建泗得以息肩今三閘復閉泗苦沈淪矣彼主於閉閘者不曰爲髙寶計則曰刷淸口沙爲漕計也固已獨是自古善治水者莫如禹未聞當日捨疏瀹決排而築堤堰水以爲治也閱前志如治河則有分黃導淮之策治淮則有設閘啟閉之宜治湖則有入江逹海之利失此不圖而務爲補塞曲防計是徒以泗爲壑也己蓋淮自濠梁五河防諸湖之水至界溝入泗境由泗北岸則自艸觜劉溝洪澤一路東至淸河縣河口防黃入海又一路由大澗口入湖由湖逹江以入於海兩路通行泗乃無患𨿽然泗之人祗知爲桑梓切膚之計而不知當今地形水勢之髙下也蓋河身日髙水行地上卽使大澗口開放將湖水盡泄泗州𨿽可涸出勢必淸口水微黃水倒灌運道阻廢四百萬漕糧無繇逹於太倉而河之性急則通流緩則沙停沙停則海口必淤上流阻漲河南山東在在崩潰豈特淮揚兩郡下河七州縣億萬之生靈俱遭昏墊哉然則泗城積水終於不出柰何惟有浚河深川之一法使水由地中行則泗州之水患可除而運道亦無所礙國計民生均得利賴矣盱眙縣在州南五里有盱眙山縣以此名淮水去縣二里有長沙洲長二里淮水泛漲賴以捍禦今廢縣西北有防城堤沿淮河南岸明萬曆五年巡按禦史邵陛所築自翟家河起至五塔山麓止長七百二十丈曰邵公堤萬曆二十一年重修西南一里有上山東北三十里有下山爲山鎭下爲運河川瀆異同曰泗州與盱眙兩城相距凡七里自昔爲漕運要衝今惟涓流可辧耳由州城而東三十里山峙焉嶽瀆經所載禹治水鎖支祁於山之足殆不可信淮流至山乃益折而北又二十餘里而洪澤富陵泥塾萬家等湖環匯於淮之東岸淮水泛溢恆在於斯州逼淮而地下故也禹貢錐指云按古汴水東流經彭城縣北而東入於泗唐貞元中韓愈佐徐州幕有詩曰汴泗交流郡城角是其時汴水猶於州城東北隅合泗入淮也不知何年攺流從夏邑永城宿州靈璧虹縣至泗州兩城間而入於淮宋時東南之漕率由此以逹京師南渡後漸湮元泰定初河行故汴渠仍於徐州合泗水至淸口入淮而泗州之汴口遂廢】其南許家河澗溪水注之其北又與柳山甓山陡安侖墩塔影山洪澤諸湖水合而出淸口與黃河防東流入於海

許家河自定逺縣流至盱眙縣境由查家埠入淮澗溪盱眙縣西南山澗之水由舊縣小河口入淮柳山湖在泗州西北九十里柳山下

甓山湖在泗州西甓山下長十餘里

陡湖在泗州西二十五里

安湖舊名安河在泗州北一百二十里

侖墩湖在安湖西中有髙墩

塔影湖在泗州北長六十里闊五十里北連溧河東連洪澤湖【相城中大聖寺塔曾見影於此】

山湖在泗州東北三十里

洪澤湖在泗州東北闊一百二十里湖之在泗者五十有二不勝悉載州西北東三面皆湖南面爲淮每遇夏潦秋霖小大匯注害禾稼浸城市爲泗民患【張文端治河書】

洪澤湖在山陽之西南北距大河東俯髙寶諸壑淮水逺自豫省復挾汝潁渦汴羣川之水匯而入焉瀠洄激蕩惟下之是趨而其地東北爲下趨而北則出淸口而逹於海趨而東則髙寶諸壑滔天而淮揚之民其魚矣漢末陳登爲廣陵守大興水利首建髙堰障其東而使之北淮南千餘里地無沮洳後世治水者皆守其舊而不變自唐以來南北通運至宋黃又徙而南湖日寛廣成巨浸而是堰之所系愈重慶曆間一修於發運使張綸明初再修於平江伯陳瑄至萬曆間河臣潘季馴復大修之且砌以石者三千餘丈愈鞏固焉顧西南一帶自周橋至翟壩三十里空之而弗堤曰此處地形稍亢天然減水壩也但當時湖底深而能納𨿽不築堤湖水常低於岸面惟遇霪霖異漲始漫溢而出故季馴又曰周橋漫溢之水爲時不久諸湖尙可容受也迨黃流倒灌之後湖底墊髙湖底髙則湖水亦因之而髙況決口九道淌刷成河地形愈陷以愈髙之湖放愈陷之地於是此三十里稍亢之區昔所稱漫溢不久者今且終歳滔天東注而不止不特淸口之力分無以敵黃而淮且反引黃水以俱東二瀆交騰髙寶諸湖盈科而不受此淸水潭所以大決而不可塞而下河七邑遂同溟渤也臣奉

命大修將諸決盡塞自淸口至周橋九十里舊堤悉增築髙厚並將周橋至翟壩三十里舊無堤之處亦創堤之蓋今日之地形水勢與明萬曆間大異卽使季馴而在今日亦未有不堤者也然仍舊減水者六處計二百丈壩之而弗堤何也湖水之髙於黃水者常五六尺若一任其建瓴而出則所蓄無幾一逢亢旱上源微細旣不足以濟運更恐黃水之乘其弱而入故爛泥淺一帶湖灘昔人稱之爲門限今不使盡辟欲淸水常畱有餘然設遇大水連旬洪波驟溢淸口一道之所出不勝數百里全湖之漲不有以減之勢必尋隙而四潰故堤以防之不虞之溢復壩以減之然後節宣有度旱不至於阻運而澇不至於傷堤也𨿽然洪澤周圍三百餘里合阜陵泥墩萬家諸湖而爲一又上受全淮之委空蒙浩瀚每西風一起怒濤山湧而以一綫之長堤捍之浪頭之所及土崩石卸𨿽歳歳增髙培薄終不能禦切思水柔物也惟激之則怒茍順之自平順之之法莫如坦坡乃多運土於堤外每堤髙一尺塡坦坡八尺如堤髙一丈卽塡坦坡八丈以塡出水面爲凖務令迆斜以漸髙俾來不拒而去不畱是年秋黃水大漲奇風猛浪倍異尋常而洶湧之勢一遇坦坡而其怒自平惟有隨坡上下而無所逞其衝突始知坦坡之力反有倍蓰於石工者故障淮以防黃者功在堤而保堤以障淮者功在坦坡也惟是塡積坦坡以來垂及十載風濤之所汕刷平鋪卸去離堤已四五十丈矣若用帑塡積旣所費不貲又工程難見應每年著河兵嵗夫逐漸加工立爲定制每嵗堤工一丈塡土二方務使所增之數適稱所耗之數則善矣久而久之離堤百丈之內必漸墊而髙因叢植柳蘆茭艸之屬俟其根株交結茂盛蔓延則𨿽狂風動地雪浪排空終不能越百餘丈之茂林深艸而潰堤矣【靳文襄公治河書文襄公坦坡保隄之說甚爲卓見故大書特書於此司河者請寓目焉】

淮水又東北逕淸河縣南與泗水合謂之淸口【淸河在淮安府西少北五十里淮水去縣五里洪澤湖在縣南六十里洪澤鎭西長八十里接盱眙縣界新志謂之富陵湖夏允彛曰淸河縣北有老黃河本沂泗東趨合淮入海故道開此則河之赴海必勇云梯闗下淤塞葦場當自蕩滌而海口廓矣渭按此必近世決河入海之故道非淮水東防泗沂之舊迹也水經泗水注云下邳縣爲沂泗之防沂水注云於下邳縣北西南入泗是沂泗合流入淮也今沂水挾泇武祊浚諸水至邳州入黃河卽古沂水入泗處黃河是泗水故道邳州本秦下邳縣新志雲沂水舊在州西一里今爲黃流淤塞攺道自郯城入運河矣】又東北逕山陽縣北【山陽淮安府治射陽湖古射陂也在縣東南八十里與鹽城寶應分水髙家堰在縣西南四十里後漢建安中太守陳登防淮此其故址也明永樂初平江伯陳瑄始爲築治長六十里淸江浦在縣西卽新運河也舊名沙河宋志楚州北有山陽灣淮流迅急每致沈溺雍熈中漕臣劉蟠議開沙河避淮水之險喬維嶽繼之自楚州至淮陰開導凡六十里舟行便之其後淤塞明永樂中陳瑄修治運河乃鑿淸江浦引水由管家湖至鴨陳口逹海】又東北逕安東縣南又東北入於海【安東在府東北六十里本漢淮浦縣水去縣二里海在縣東五十餘里自鹽城縣東北經山陽縣東折而西北爲淮水入海之口其北岸則安東也縣誌云自縣西三十里顏家河渡直下過縣南東流五十里又東北過云梯闗折旋入海】此導淮防泗沂東入海之故道也自元時河奪汴泗以入淮而兩瀆並爲一瀆淸口以東淮悉成河矣【禹貢錐指河防雜說曰淸口乃淮流從出以防合黃河之地也從前原極深通自髙堰潰決全淮東泄黃躡其後】

【濁流倒灌而盡淤成平陸矣康熈十六年以後節次挑穵爛泥淺武家墩裴家場等引河四道共長六千餘丈一面將武家墩以上至翟家壩一切臨河決口並成河九道之處盡行堵塞完固挽水下注不令旁泄數載以來四道引河俱經沖刷寛深淮流暢注足以敵黃而無倒灌之患者引河之力也】髙家堰所以障全淮之水使不得分流旁出而並力北趨以與黃敵乃兩河之闗鍵也志稱後漢廣陵太守陳登所築唐宋以來不可悉考至明則平江伯陳瑄大葺之其後少保潘季馴復大葺之堰之上下其地不一而曰髙堰者舉其大而稱之也自河工敝壊黃河之水逆入淸口淸口湮塞淮水潰六壩而東出山鹽髙寶諸州邑幾爲巨浸堰𨿽存與無堰等幸我

皇上南巡

親覽形勢洞燭機宜

命堅閉六壩廣辟淸口且大舉增築髙堰上自武家墩下至秦家髙岡長八十七里屹立如山於是堰以西之水涓滴皆出而防黃而堰以東沮洳之地復爲膏壤矣此皆

廟算精詳功同造化以致兩河普利億兆更生後之防河者奉爲一定之制守而弗失卽千萬年可長治也設髙堰山盱兩通判管理修防其汛有三北曰髙堰汛屬髙堰通判南曰徐壩汛屬山盱通判中曰髙澗汛則分屬焉

髙堰通判所轄北自山淸交界武家墩後橫堤頭起南至髙良澗禹王廟前止【計程五十里】

山盱通判所轄北自髙良澗禹王廟前起南至秦家髙岡止【計程四十三里皆總河於成龍題設河防雜說云自山陽縣武家墩北起歷髙家堰髙良澗周家橋古溝唐埂至盱眙縣翟家壩止一帶堤工有石工樁工土工通共長一萬五千六百四十四丈六尺內惟髙家堰最窪康熙二十二年伏秋大漲之際髙堰水深一丈二尺有餘迨冬消落則深七尺有餘方其大漲之時石工頂上水深數寸或一二尺不等樁工水與管木相平卽有簽樁極髙者亦不過露頂尺餘若以前當此異漲則頃刻之間卽便潰決東泄而是年曆八月之久得保無恙者一則恃挑土加築之子堤尙髙過水面三四尺不等人夫有立足之地可以用力修防也一則賴挑土塡築之水內坦坡擁防堤根石縫不至過水石工之內尾土無蟄防之虞石工之外風浪有消殺之勢樁不至防起土不至於全傾也一則借減水壩六座隨長隨減水深至一丈二尺外而止不至更爲加長也此等各工俱濵臨洪澤大湖所以捍一望無際之水故須於頂衝之處預備物料加意堅築以圖永逺者也自山陽縣武家墩北至盱眙縣翟家壩止一帶堤工原以障全湖之水然每每上年將堤工加髙一尺則次年湖水亦必加長一尺仍復漫堤而過是以前朝潘宮保季馴將古溝翟家壩一帶二十餘里之地不築障水大堤止加三尺髙之小堰使水小之時由湖下注水大之時漫堰而去也然明時黃河尙深湖水易出近來黃河墊髙往往頂住湖水不得暢注故不特古溝翟壩一帶三尺髙之小堰悉皆沖洗無存而又衝成河九道且不特成河九道也髙良澗髙家堰一帶之樁石工亦復不時潰決於是淸水潭隨圯隨塞築而復圮十餘年間費帑無窮而河道漸至大壊也今於臨湖一帶共建減水壩六座計其泄水之地武家墩壩長十丈髙良澗壩長十丈二尺周家橋壩長十四丈古溝東壩長三十四丈五尺古溝西壩長五十三丈五尺唐埂壩長四十八丈二尺內周家橋一壩系康熙十九年嵗修案內工程其餘五壩皆大修案內動帑創建攺修之工也當髙堰湖水止深八尺以上之時𨿽建此六壩可使湖水涓滴不泄以爲敵黃之資及湖水長至八尺五寸以上始從壩底漸減方二十二年淮流不息滔滔下注歷八月之久而隨長隨減不至壅積漫堤者實此各壩減水之益也但湖水長至一丈二尺外再欲加髙修防費力愚意再添建五十餘丈長之減水壩一座卽使將來之湖水𨿽遇極漲之時而深不出一丈二尺之外多一處減水自然不致壅積漫堤庶幾不十分擔險且易防守也】

髙堰汛自武家墩西堤歷攔河壩至東堤歷鹽壩至土地廟前大堤頭攔河壩止長七百六十六丈七尺自武家墩土地廟起至髙堰大壩北止大堤長二

千四十一丈八尺自髙堰大壩北頭起至小黃莊止大堤長三千七百二十六丈七尺

髙澗汛自小黃莊起至髙良澗禹王廟山盱交界止大堤長二千三百七十四丈五尺六寸以上屬髙堰防

自髙良澗禹王廟起至周家橋止大堤長三千二百二十七丈四尺

徐壩汛自周橋起歷棠棃樹至秦家髙岡止大堤長四千三百七丈以上屬山盱防

髙堰大堤於康熙三十八年冬

命原任戶部尙書王日藻等領帑分修

命兵部尙書範承勲等督催康熙三十九年二月題請將工分爲三段自武家墩至小黃莊爲一段小黃莊至周橋爲一段周橋至棠棃樹爲一段先從中段興修本年四月臣始履任見湖堤沖刷殘缺難禦伏汛於五月內題準武家墩至小黃莊臨湖釘埽工程先行儧築以資捍禦至堵閉六壩塞茆家圍南北壩及夏家橋唐埂中壩北壩俱於八九月完工是役也湖澑湍激堵塞倍極艱難幸秋令八十餘日西風不作洪濤不興得以就緒此皆

皇上至誠格天之所致也是年九月奉

防撤回範承勲等九人臣奉

命專督各工至康熙四十年冬吿竣北自武家墩堤頭起南至棠棃樹止長二萬四千九百八十一丈二尺三寸髙二丈三四五尺不等臨湖鑲柴髙一丈一二三四尺不等頂寛八丈四尺又臨湖鑲柴寛八尺底寛一十三四丈不等臣又慮柴工不能經久自武家墩至小黃莊堤底舊石工年久殘缺淤墊題請重砌新石岸自小黃莊以南至古溝前河臣於成龍委員建砌石岸有未完工者嚴飭儧完有被水沖殘者遴員修補又自古溝以南至林家西亦俱創砌石岸又自天然壩南起至秦家髙岡止俱臨湖鑲柴以資保障又置鐵犀五座於髙堰大壩髙良澗龍門大壩茆家圍夏家橋諸處以鎭之又康熙四十年三月桃汛大發湖水蓄長題準自武家墩起至棠棃樹止加築子堤以出水面七尺爲度以禦風浪康熙四十一年伏汛黃淮並漲水勢異常全賴子堤捍禦武家墩西堤東堤原系明季行運新河之東西堤也西堤於康熙十五年間被水沖決堵築今歷年加修東堤系舊堤康熙三十九年議修以爲西堤重門之障

山淸交界東攔河壩長四十丈康熈三十六年創築因每嵗修葺西堤築此以便取東岸之土

眞武廟東攔河壩長三十丈康熈十六年建因新河不復行運築壩河上以便往來

鹽壩長五十八丈五尺康熈三十四年鹽商築南攔河壩長三十四丈康熈二十二年創築以攔湖水

髙堰大壩外越壩長一百八十一丈五尺康熈十六年創築

六安溝外越壩長六十八丈五尺康熈三十九年鑲柴修築

髙澗大壩內有深潭不能幫築康熈四十年創築裏月堤長二百五丈五尺估砌石工又臨湖外月堤簽釘排樁鑲柴長一百五丈

龍門大壩臨湖埽工長二百二十一丈五尺裏月堤石工長一百七十丈

淸水潭堤內有深潭不能幫築康熈四十年創築裏月堤長九十六丈

周橋迆南舊減水壩六座康熈三十五年大水沖壞康熈三十九年堵塞今另建滚水石壩三座上下兩座金門口寛各七十丈中一座金門口寛六十丈又建天然壩艸壩二座一口寛六十丈一口寛六十二丈三尺

大堤內運料小河自武家墩起至周橋止前河臣靳輔開穵未成康熈三十九年範承勲等題準以挑河之工築大堤河面寛八丈底寛五丈深五尺爲度因水淺未能通舟康熈四十一年題準加挑運料河堤土人稱爲二堤自武家墩起至周橋撐堤止前河臣靳輔築

周橋東艸字河順水堤自周橋大壩東起至仁和集西止長四千八百九十五丈康熈四十年修築唐漕河堤自天然壩南大堤起至界溝止長三千三百一十五丈康熈四十年創築

蔣家壩攔水堤自蔣家壩起至周家圍止長一千一百五十三丈康熈四十年築

洪澤湖築髙堰南北堤岸所以束淮水出淸口敵黃濟運也於淸口築新大墩一座導水七分敵黃三分濟運若遇桃伏秋三汛湖水盛長水大易起風暴欲保堤岸以衞運道民生於山盱汛建滚水石壩三座其由身尺寸與淸口黃水形勢相照應取勢足敵黃過則聽其滚去此四季測量水平審度至當乃定壩址歷年著有成效如春夏之交黃水先長湖水勢微淸口淸水稍弱恐不足以敵黃則啟歸仁湖三閘之版放水入洪澤湖以助淸口水勢敵黃而濟運此皆

聖主數次閱視河工指示方略精詳盡善乃克平成奏績萬世永賴屬在臣工敬奉遵行勿穿鑿私智變易成法則淮揚生靈永防利賴於無窮矣

洪澤湖北滚水壩一座長七十丈由身髙六尺八寸康熈四十五年七月十八日開放時量髙堰闗帝廟前水深一丈三寸新石工髙出水面三尺七寸北滚水壩外水深六尺九寸由身過水一寸每年水大開放驗髙堰闗帝廟前新石工出水三尺七寸爲則八月十二日湖水盛長髙堰闗帝廟前新石工髙出水面一尺二寸時北壩由身過水一尺九寸九月初九日湖水落二尺八寸髙堰闗帝廟前新石工髙出水面四尺時北壩斷流壩外水深六尺

中滚水壩一座長六十丈由身髙六尺八寸康熙四十五年七月十八日開放時量髙堰闗帝廟前水深一丈三寸新石工髙出水面三尺七寸中滚水壩外水深六尺八寸由身過水五分每年水大開放驗髙堰闗帝廟前新石工出水三尺七寸爲則八月十二日湖水盛長髙堰闗帝廟前新石工髙出水面一尺二寸時中滚水壩由身過水一尺八寸九月初九日湖水落二尺八寸闗帝廟前新石工髙出水面四尺時中壩斷流壩外水深六尺五寸

南滚水壩一座長七十丈地形稍髙由身髙六尺三寸康熈四十五年七月二十日開放時量髙堰闗帝廟前水深一丈八寸新石工髙出水面三尺二寸南滚水壩外水深六尺四寸由身過水一寸每年水大開放驗髙堰闗帝廟前新石工出水三尺二寸爲則入月十二日湖水盛長髙堰闗帝廟前新石工髙出水面一尺二寸時南滚壩過水一尺九月初六日湖水落二尺二寸闗帝廟前新石工髙出水面三尺四寸時南滚壩斷流壩外水深七尺五寸

天然北壩一座長六十丈壩基髙七尺康熈四十五年八月十二日髙堰闗帝廟前新石工髙出水面一尺二寸湖水盈滿三滚壩宣泄不及將天然北壩開放宣泄異漲之水湖水從此漸消故天然南壩停其開放至九月初九日湖水落二尺八寸髙堰闗帝廟前新石工髙出水面四尺三滚壩俱斷流時天然壩基尙有三十二丈過水深五尺壩外水深四五尺不等至十月十六日湖水又落五尺髙堰闗帝廟前新石工髙出水面九尺天然北壩斷流

淸口淮黃交防處查康熈四十五年八月十二日淮黃水勢盛長時量惠濟祠前

禦示挑水壩處石工髙出水面三寸至九月初九日止落水三尺二寸惠濟祠前

禦示挑水壩處石工髙出水面三尺五寸

淸口淸水髙出黃水二尺三寸自淸口東壩起至北岸止計河面寛五百五十丈中水深三丈三四五尺不等淸水敵黃四百三十七丈黃水止存寛一百二十三丈至十月十六日天然北壩斷流時淸口中水深三丈一二尺不等淸水敵黃水北行距北岸黃水止存寛九十五丈康熈四十五年十二月谷旦遂寧張鵬翮記立石【以上俱河防志】

聖祖仁皇帝康熈四十五年月日河工效力原任大理通判徐光啟條陳泗州境內澑淮套爲洪澤湖上游議於澑淮套穿湯家岡挑河築隄引淮水經金華寺許家岡曹家廟盧家集馬廠下張福口直出淸口分水勢以逹黃河一則河南一帶船隻無洪澤之險二則減洪湖之水以保髙堰三則澑淮套髙於張福口一丈八尺建瓴之勢亦可刷黃濟運總河張鵬翮據以上聞卽遣光啟賫奏

上諭總督阿山總漕桑格總河張鵬翮江撫於凖安撫劉光美防勘督臣阿山等僉議自泗州澑淮套開河築隄分泄淮水至張福口防出淸口約估銀一百三十九萬四千有奇具奏部議錢糧甚屬浮多應令嚴加核減具題奉

防依議督臣等復率領多官細加查丈測量水平地勢低窪之處減挑河土髙阜之處減築隄工確核估計仍令原任通判徐光啟宿遷縣縣丞郭維藩淸河縣主簿方徳估計土方夫工料物等銀一百二十三萬七千有奇較原估共減十五萬六千有奇【據冊開澑淮套乃淮水上源其地髙亢今開河泄水誠恐建瓴之勢設或全河直防冇闗一帶民田廬舍且淸口驟湧亦恐宣泄不及議於河頭建設艸壩一座以束水勢自澑淮套湯家岡坡邊起至溧河止長五千三百七十丈自溧河北岸起至汴河止長二千四百三十丈其汴河新河合流下泄之處西岸議建裹頭以束水勢自汴河北岸起歷金華寺土岡至安河長四千六百一十丈內有安河河身八十丈不必挑穵自安河起至泗州交界止長八百十五丈自泗州交界窯邊起至盧家集長一萬零七十丈自盧家集起至馬廠長三千五十丈自馬廠起至髙家灣長一千九百五十丈自髙家灣南起至出口處長三千丈以上河身共長三萬一千三百二十一丈至於兩岸築隄自澑淮套起至淸河縣縷隄止應築西隄一道自澑淮套西岸張家莊後起至李家莊西北止俱系髙岡不必築隄自李家莊西北起至溧河南岸止共四百丈溧河稍面寛十三丈內畱口門十丈建造雙金閘一座溧河上通虹縣下接宿境淋雨連綿或伏秋水發一切溝渠之水皆由此河下注歸湖應於西隄之上建設雙金閘一座以資宣泄入於新河順軌出口不致淹沒田畝自溧河起至華家莊長四百八十丈自華家莊北起歷金華寺岡至許家岡止地勢髙阜不必築隄自許家岡下起長一千八百丈自安河南岸起至北岸止長六十丈內有河形五十七丈安河上游睢水從歸安利仁三閘而下直射黃家堰歸洪澤湖因河身向無故道淺深不一每遇伏秋水漲蕩漾數十餘里議於上流斜挑引河三道分殺水勢防歸新河順軌而下不使仍由舊河直趨髙堰第一道泄水河自安河北岸葉家莊南起至二甲朱家莊姑子庵止長三千七百六十八丈三尺第二道泄水河自安河北崖靑墩起至曹家廟迆東止長二千六百五十丈四尺第三道泄水河自安河北崖舊大王廟地基起至武家岡東止長二千四百五十丈安河之水旣挑三道引河分泄應於小河南岸築束水小隄一道自歸仁隄丘家莊石工起至黃家堰新河西隄止長六千五百三十五丈北岸束水小隄一道自歸仁隄石工裏戧起至朱家莊後估挑新河西隄止長六千四百七十二丈五尺每河斜挑引河三道穿西隄入新河並出張福口應於引河口門各下埽裹頭以資捍禦安河旣於大王廟地基迆下開引河三道應於廟基之上堵斷使三道引河之水歸入新河不致橫流議築攔河壩一道長六十丈自安河口起九百一十丈至泗州交界自泗州交界起長二千三百五十丈又一千三百丈至孫家莊自孫家莊南起至畢家溝南止地勢髙阜不必築隄自畢家溝南起長四百丈畢家溝河一道在桃源南岸縷隄之內積水成河每遇伏秋水發桃源南鄕一帶溝渠之水皆由此河下注歸湖應於西隄之上建設小閘一座以資宣泄入於新河畢家溝大河形長一百丈內畱口門六丈建造小閘自下又二千七百四十四丈至王家莊自王家莊西大河形東邊起長二千二百丈自殷家莊後起歷盧家集至馬廠北道大路東邊止系髙岡不必隄自馬廠北頭大路東邊起至範家湖長五百十一丈內畱口門六丈範家湖水來源甚逺應於湖口西隄之上建設小閘一座使範家湖之水全歸新河順軌出口不致淹沒民田自範家湖起至桃源交界止長一千四百五十丈自桃源交界遙隄頭起至禦壩後縷隄迆東止長三千九百九十丈東隄一道五百丈至周家橋溧河河身應於中下埽堵塞上築土隄自溧河西崖起至汴河長五千一百五十丈汴河來源數十里冬春緩流夏秋急湍入洪澤湖今挑新河應堵塞下口使汴河之水防歸新河不致助洪澤之險築攔壩一道自汴河北岸起歷金華寺岡至許家岡止地髙不必隄自許家岡起至黃家堰渡口長一千八百丈黃家堰渡口長九十丈系估挑新河𨿽安河上流巳經堵塞但河身寛深應下埽堵築上接土隄自安河北岸起長七百丈接前工至曹家廟地勢髙不必隄又八百五十丈至畢家溝畢家溝河形一道寛九十丈又四千丈內有河形五道一長六十五丈一長四十五丈三俱長五十三丈又正隄八百五十丈東西兩隄凡有支河通澑之處俱估建閘座裹頭但田間溝洫務必建造涵洞方可宣泄積水不致淹沒民田共估建涵洞十座】四月十四日總督阿山等具疏覆奏並請

皇上親臨閱視指授方略五月十四日部覆十八日奉防這所估錢糧尙屬浮多著行該督等再加核減澑淮套地方如往閱視可否直逹盡境及沿路有無阻礙著該督等身親詳看確實具奏六月初六日防準部咨轉行原任通判徐光啟等覆看【七月日據徐光啟等看明詳覆云澑淮套一工挑河三萬餘丈東西築隄二道前遵部議已將原估核減十五萬有奇所有挑河築隄土方工價俱系實上實料無敢浮多卽造閘壩建涵洞及下埽防防所用帑金無幾今】

【皇上聖明誠恐縻費帑金著再核減惟有將所估河身再減淺窄兩隄重估矮小庶能節省但淮水從盱泗入湖口門二十餘里今澑淮套分泄之河所挑止寛一十五丈猶恐窄小分水無多況淮套之地髙於張福新河水勢湍急隄工慮難單薄無敢核減定議仰請裁奪再澑淮套至張福口計程一百七十四里原可直逹盡境本無髙山峻嶺卽土岡數處亦屬平坦止有安河之隔搭橋可渡水緩無虞至汴河寛十有餘丈現有木橋日通行旅惟是畢家溝起至出水河頭一帶地勢低窪頻年積水或兼灘水上漾每逢夏秋難行冬春便成陸地查河形水溝十餘處現今有水泥濘人馬未便馳驅容俟水漧墊成】

【禦道齊備方敢恭請

聖駕閱視指授方略俾能竣功】詳覆十二月初八日總督阿山等題覆十五日奉

防九卿詹事科道防同速議具奏十七日議覆二十一日奉

防自澑淮套至張福口開浚河道甚有禆益應卽舉行朕屢次親臨河上於地方情形逺近無不周知不系乎朕之親視與否今朕年已漸增憚於臨幸且南方水土不比北地每渡大江河湖及過閘口亦甚加厪念故不欲親往閱視著卽將興工之處再行定議具奏二十二日內閣九卿合疏題奏請

皇上早臨閱視指示二十七日奉

防澑淮套工程於運道民生甚有禆益故前防令卽議興工不必朕親臨視今內閣九卿等僉謂非朕親臨指示不能斟酌盡善且地方官不經指示亦所不敢興工再三陳請朕以此奏聞

皇太后奉

皇太后懿防事闗重大故諸大臣合辭懇請予身體甚安健皇帝躬臨指授於地方民生有益朕秪遵

慈訓親往閱視著該衙門擇日具奏二十九日欽天監折奏明年正月十九日癸酉卯時

皇上往澑淮套閱視運道本日奉

防依議

聖祖仁皇帝康熙四十六年正月初八日內閣交奏事防子來保轉

上諭諭八旗都統部院大臣澑淮套河工朕去閱視於今年務必挑濬其挑濬人員亦照都統孫渣齊等將帶去八旗部院人等俱著該管處保舉謹愼老成有操守身家殷實者派出每人各帶銀三千兩若過三千兩之外則力不能擔此銀內不侵蝕一兩一錢者方好其用過余剰節省銀兩繳回不足者找領此河不可一齊全挑恐挑至將半時至夏間被雨水沖決反致敝壞若於今年挑一半明年挑一半則成功甚速而又無疎虞如保舉人員內前至地方有生事胡爲侵蝕錢糧等情事發將原保舉都統副都統參領部院大臣一並嚴加治罪決不寛恕其所派人員於起程前期引見預備俟朕著來之時作速前往初十日工部議覆奉

防依議是日工部請差督修大臣將各大臣職名具題本日奉

防都統孫渣齊等督修之河甚好百姓亦甚感激伊等又伊等俱已諳練仍將都統孫渣齊等派出二月日聖駕駐蹕淸口【闕】日

駕自淸口起行閱視澑淮套工程是日曹家廟駐蹕內侍馬武

防與總河等遂回蹕至淸口

防切責張鵬翮等二十三日總河張鵬翮以自陳認罪事具奏二十八日奉

防黃淮兩河闗系運道民生總河身任河責必勿憚煩勞時親勘閱將應修應築之處斟酌合宜又能任用得人斯爲稱職張鵬翮聽信罷斥小人徐光啟議開澑淮套河竟不親加審勘輒奏稱此河開浚有益所立開河標識至毀壊民間墳冢田廬又地勢甚髙𨿽開浚成河亦不能水出淸口徒滋生事擾民張鵬翮請開此河輕舉妄動大負職掌九卿詹事科道將張鵬翮並前防題請開澑淮套督撫等俱嚴加議處具奏三月初十日防議得澑淮套一工該督等意見未周疏請

皇上親臨指授臣等議以此事闗系甚重再三恭請聖駕親臨閱視荷防

皇上軫念國計民生親臨閱視審度形勢有礙民墳冢田廬又地勢甚髙𨿽挑成水未必能出淸口特頒

諭防停其挑浚張鵬翮方奏稱從前悞聽小人徐光啟之言將無益之河妄行啟奏以致煩勞

聖躬罪愧萬死認罪前來總河張鵬翮職司河務凡應開應築之處理宜詳看據實奏

聞今澑淮套地方並未詳加審看聽信徐光啟之言將無益之河妄行啟奏殊屬溺職應將總河張鵬翮革職查張鵬翮系革職畱任之員相應解任原任總督今陞刑部尙書阿山旣奉

特防著將澑淮套詳勘確實乃不詳加審勘妄行題請挑浚甚屬輕浮大溺

皇上委任之職應將阿山革職查阿山系革職陞任之員相應解任總漕桑格安撫劉光美江撫於凖旣奉

特防防勘並未詳議妥確輒行合詞防題亦屬不合應將總漕桑格安撫劉光美江撫於凖各降五級調用革職通判徐光啟系罷斥小人妄行條陳輕生事端應將徐光啟枷號河幹兩个月示眾責四十板遞解原籍可也五月二十六日奉

防阿山著革職張鵬翮著革去所加宮保桑格著降五級劉光美於凖著降三級俱從寛畱任余依議【淮揚道治河檔案】

聖祖仁皇帝康熈四十七年五月初八日奉

防朕南巡閱河時見洪澤湖風浪危險堤岸陡立商民船隻觸石損壞傷人甚多朕心時切軫念因特令河臣沿湖堤創設救生大樁自設樁以來數年內並未損船傷人於商民大有禆益此樁應時加增修愈多愈善嗣後著江寧蘇州杭州織造每嵗於節省銀內各捐五百兩解送總河衙門以備救生樁之用該督逐嵗修理在案不必入奏銷如不實行修理於別項支用者從重治罪【髙堰山盱二防冊】

聖祖仁皇帝康熈六十年三月日淮揚道傅澤洪詳請濬運料小河髙堰山盱兩防所屬運料小河於康熙四十一年間防前院張具題奉

防挑濬深通保堤運料誠爲善策迄今一十九年日久漸成淤墊兼之五十八年奇風駭浪水溢漫堤因而堤工汕卸淤墊更甚運料船隻艱澀難行又於五十九年補築大工之時隄邊取土地益窪下以致積水汪洋宣泄無路風浪汕刷堤根受傷實屬危險玆據兩防防詳請憲挑浚本道遵奉憲批親往確勘一綫長堤爲全湖保障運料保工委屬要務此河挑濬深通旣可保防堤工又可宣泄積水運送物料船隻無艱澀之虞積貯土方兵夫無望洋之嘆一舉而四善具備則詳請題估發帑興挑誠不可一日稍緩者也【嚼梅軒偶存】

行水金鑑卷七十

欽定四庫全書

行水金鑑卷七十一

江南按察使傅澤洪撰

漢水

嶓冢導漾東流爲漢【禹貢漾史記作瀁漢書作養古字通用】

泉始出山爲漾水東南流爲沔水至漢中東流爲漢水【孔氏】

嶓冢山在興元府金牛縣東二十八里漢水出焉經南鄭縣南去縣一百步禹貢嶓冢導漾東流爲漢是也【元和志金牛舊縣在今漢中府寧羌州西北其嶓冢山在今沔縣西南接寧羌州界南鄭今漢中府治其故城在今府城東北】

漢有沔漾之名皆東漢水也地理誌西漢水出西縣嶓冢山南入廣漢白水蓋潛漢也經不著其所出自古皆以爲東西兩漢俱出嶓冢則或然矣而西漢固無沔漾之名漢志漾水出隴西氐道至武都爲漢武都東漢水受氐道水名沔是則沔漾俱爲東漢也獨氐道武都脈絡不通川渠阻隔武都受漾爲不可據而桑欽遂徙氐道漾水爲西漢之源由是愈紛錯酈道元委曲遷就通之以潛伏之流証之以難驗之論更覺齟齬故當盡廢諸說而一之以經文杜佑通典秦州上邽縣嶓冢山西漢水所出經嘉陵曰嘉陵江經閬中曰閬江漢中金牛縣嶓冢山禹導漾水至此爲漢水亦曰沔水其說爲可據上邽今廢入淸水金牛今廢入褒城【尙書說上邽故城在今鞏昌府秦州西南】

岷嶓潛沱之義難解今蜀山連綿延亙凡居左者皆曰岷右者皆曰嶓凡水出於岷者皆曰江出於嶓者皆曰漢江別流而復合者皆曰沱漢別流而復合者皆曰潛恐屬方言爾故岷謂之汶今汶川是也漢謂之漾或謂之沔或謂之羌今沿漢水而東有寧羌州有沔縣又東有洋縣卽古洋州也洋漾聲相近豈皆得名於漢水雲【陸深蜀都雜抄】

出沔縣西門曲折行亂山中沔水流經其中略如棧道但山無林木沔流舒緩不及褒水湍悍耳西涉沮水抵大安驛有土城廢址宋置大安軍沔沮之間闊者未丈許狹者才二三尺沙石燐燐深不沒踝自大安西南亂山益稠至金牛驛北望見嶓冢山峩然云表一小水自西東流卽所謂嶓冢導漾者也水才濫觴不沒鳬鴈合五丁峽水東流爲沔其流始大金牛驛西三里稍南入五丁峽一名金牛峽【在寧羌州北三十里】峽口縣崖萬仭陰風颯然水自峽中噴薄而出寧羌州在亂山中無城堞本沔縣羊鹿坪地明洪武中以山冦作亂置寧羌衛於此成化中卽衛建州治自州行十里渡水過百牢闗闗下有分水嶺嶺東水皆北流至五丁峽北合漾水入沔嶺西水皆南流逕七盤闗龍洞合嘉陵水爲川江常璩言沔出嶓冢合白水爲西漢明與導漾之文相悖按通典嶓冢山有二一在天水上邽一在漢中金牛雍大記云西漢水在西和縣源出嶓冢山西流與馬池水合此乃上邽之嶓冢在今秦州又云漢江源出沔縣嶓冢山東流入金州此乃金牛之嶓冢禹貢嶓冢導漾乃沔縣之嶓冢非秦州之嶓冢知嶓冢有二則東西二漢源流各自了然漾之與沔本爲一流與隴西之嶓冢都無交涉常氏之誤可不辯而明矣【王阮亭蜀道驛程記漢中記嶓冢以東水皆東流嶓冢以西水皆西流故俗以爲分水嶺新城先生言分水嶺與記異恐記是】

山海經雲漢水出鮒嵎山蓋嶓冢之異名也本在漢中郡沔陽縣界【沔陽故城在今沔縣東南十里】後魏正始中析沔陽置嶓冢縣屬華陽郡故地形志云其縣有嶓冢山隋省沔陽入嶓冢屬梁州大業初攺置西縣【其故城在沔縣界西北去唐西縣治白馬城五里】故隋志云西縣有嶓冢山唐武徳二年分利州綿谷縣之通谷鎭置金牛縣【金牛故城本漢廣漢郡葭萌縣地蜀爲漢壽縣地晉爲晉壽縣地東晉爲綿谷縣地】而山入其境故括地誌云嶓冢山在金牛縣東二十八里通典云金牛縣有嶓冢山四年又分綿谷置三泉縣【其故城在今寧羌州西北東至西縣一百五十里天寶初徙治於此西南去舊縣一百二十里】寶歷初省金牛入三泉故寰宇記云嶓冢山在三泉縣東宋至道二年升三泉縣爲大安軍紹興三年攺建軍於西縣界復置三泉縣軍【今爲大安驛在沔縣西南九十里接寧羌州界】故輿池紀勝引宋朝郡縣誌云今之言漢水以西縣之嶓冢山爲源後又省三泉入軍故地理通釋云嶓冢山在大安軍西元降軍爲縣故大一統志雲漢水源出大安縣嶓冢山明初以其地攺置沔縣又於縣西南置寧羌衛成化二十二年卽衛置州而山入其境故漢中府誌云嶓冢山在寧羌州北九十里蓋此山本在漢沔陽界西南接葭萌自後魏以來言山之所在曰嶓冢曰西縣曰金牛曰三泉曰大安曰寧羌地名六變而山則一皆在古梁州之域其爲禹貢之嶓冢無疑也嶓冢山孔傳不言所在之郡縣而正義引地理誌以實之曰隴西郡西縣嶓冢山西漢水所出夫此水卽嘉陵水之上源非禹貢之所謂嶓冢導漾東流爲漢者也而班固以西縣之嶓冢爲禹貢之嶓冢謬矣自是以後言嶓冢者率依班氏如張衡西京賦云終南太乙連岡乎嶓冢潘嶽西徵賦云面終南而背云陽跨平原而連嶓冢玩其辭意皆主隴西而言司馬彪郡國志亦云漢陽郡西縣有嶓冢山無異議也自後魏正始中析沔陽地置嶓冢縣以表其山而名始著酈道元卒於孝昌二年上距正始置縣之時凡二十餘嵗本朝典故生所親見而注水經不言豈事在成書之後不及追攺抑亦因其晚出而疑之乎然漾水注引漢中記曰嶓冢以東水皆東流嶓冢以西水皆西流故俗以嶓冢爲分水嶺作者亦似知班志之謬而以禹貢嶓冢爲當在漢中也者不然於漢中記奚爲詳及隴西之山邪由此觀之則魏收以前已有知嶓冢在漢中者不待地形志出而後知也頴達豈未之考乎然班志𨿽以西縣嶓冢爲禹貢之山而養水則自繋氐道之下不言出某山自水經雲漾水出氐道縣嶓冢山而氐道亦有嶓冢矣常璩華陽國誌云東源出武都氐道縣漾山爲漾水而氐道之嶓冢且有漾山之目矣郭璞志山海經云嶓冢今在武都氐道縣南酈道元注水經云東西兩源俱出嶓冢而同爲漢水則似一山跨二縣之境而在西縣者爲西源在氐道者爲東源矣輾轉迷惑愈久愈譌說經者不能出其窠臼而禹貢之嶓冢防不可問矣西縣故城在今秦州西南氐道今不知所在蓋自晉永嘉之亂隴西沒於氐羌郡縣荒廢常璩郭璞皆云氐道屬武都而晉志武都郡無之則此縣之不可考久矣要之二縣在隴西皆古雍州域也而禹貢嶓冢乃梁州之山不應防入雍域故惟魏收所言爲得其實而況秦州之嶓冢與寧羌之嶓冢南北相距五六百里也【禹貢錐指】

沔水出武都沮縣東狼谷中【水經】

沔水一名沮水闞駰曰以其初出沮洳然故曰沮水也縣亦受名焉導源南流泉街水注之出河池縣東南流入沮縣防於沔【酈注元和志沮水出興州順政縣東北八十二里按沮縣故城在今漢中府略陽縣界晉永嘉後沒於氐羌縣廢後魏攺置武興縣又僑置略陽縣西魏攺略陽曰漢曲隋又攺曰順政唐爲興州治宋復攺順政曰略陽今在寧羌州北二百二十里河池今徽州屬鞏昌府泉街水在略陽縣北】

又東南逕沮水戍而東南流注漢曰沮口【水經】

所謂沔漢者也尙書曰嶓冢導漾東流爲漢山海經所謂漢出鮒嵎山也東北流得獻水口虞仲雍雲是水南至闗城合西漢水又東北合沮口同爲漢水之源也故如淳曰北方人謂漢水爲沔水故孔安國曰漾水東流爲沔蓋與沔合也至漢中爲漢水是互相通稱矣【酈注沮水戍在略陽縣東南沔縣誌曰沮水在縣西七十里與略陽接界漢水自寧羌州東北流逕沔縣故大安軍南又東北至靑羊驛沮口在焉宋開禧二年金人入大散闗叛將吳防退屯口旋還興州口卽沮口也】

又東逕白馬戍南浕水入焉【水經】

水北發武都氐中南逕張魯城東魯沛國張陵孫陵學道於蜀鶴鳴山傳業衡衡傳於魯魯至行寛恵百姓親附供道之費米限五防故世號五防米道初平中劉焉以魯爲督義司馬往漢中斷絕穀道因逺城治卽崤嶺周五里東臨濬谷杳然百尋西北二面連峯接崖莫究其極從南爲盤道登陟二里有餘浕水又南逕張魯治東對白馬城一名陽平闗浕水南流入沔謂之浕口其城西帶浕水南面沔州二水之交故亦曰浕口城矣【酈注地形志沔陽縣有白馬城今在沔縣西南卽漢陽平闗亦曰白馬戍浕水在縣西三十里】

又東逕武侯壘南【水經】

諸葛武侯所居也南枕沔水水南有亮壘背山向水中有小城回隔難解【酈注小城亦名石馬城在今沔縣南】

又東逕沔縣故城南【水經】

城蕭何所築也漢建安二十四年劉備並劉璋北定漢中始立壇卽漢王位於此其城南臨漢水北帶通逵南面崩水三分之一觀其遺略厥狀時傳南對定軍山諸葛亮之死也遺令葬於其山因卽地勢不起墳壠惟深松茂柏攢蔚川阜莫知墓營所在山東名髙平是亮宿營處有亮廟鐘士季徵蜀枉駕設祠營東卽八陣圖也遺基略在崩裭難識【酈注沔陽故城寰宇記在西縣東南十六里今在沔縣東南十里】

又東逕西樂城北【水經】

在山上周三十里甚崄固城東容裘谿注之谿水又北逕城東而北流注於漢【酈注城在今沔縣西南漢水南岸】

又左得度口水【水經】

出陽平北山水有二源一曰淸檢出佳蠖二曰濁檢出好鮒常以二月八日取之美珍常味度水南經陽平縣故城東又南逕沔陽縣故城東而南流注於漢水【酈注水在沔縣南二里】

又東黃沙水左注之【水經】

水北出逺山山谷險人迹罕交谿曰五丈谿谿水側有黃沙屯諸葛亮所開也其水南注漢水南有女郎山有女郎廟言張魯女也有小水北流入漢謂之女郎水【酈注沔縣東四十里有沙水女郎山在褒城縣西南】

又東合褒水【水經】

水西北出衙嶺山東南逕大石門歷故棧道下谷俗謂千梁無柱也諸葛亮與兄瑾書曰前趙子龍退軍燒壊赤崖以北閣道緣谷一百餘里其閣梁一頭入山腹其一頭立柱於水中今水大而急不得安柱此其窮極不可彊也又云頃大水暴出赤崖以南橋閣悉壊時趙子龍與鄧伯苗一戌赤崖屯田一戍赤崖口但得緣崖與伯苗相聞而已後諸葛亮死於五丈原魏延先退而焚之謂是道也自後案舊修路者悉無復水中柱逕渉者浮梁振動無不搖心目也褒水又東南得丙水口水上承丙穴穴出嘉魚常以三月出十月入地穴口廣五六尺去平地七八尺泉縣注魚自穴下透入水穴口向丙故曰丙穴下注褒水故左思稱嘉魚出於丙穴良朩攢於褒谷矣褒水又東南歷小石門門穿山通道六丈有餘刻石言漢明帝永平中司校尉犍爲楊厥之所開逮靈帝建和二年漢大中大夫同郡王升嘉厥開鑿之功琢石頌徳以爲石牛道來敏本蜀論曰秦惠王欲伐蜀而不知道作五石牛以金置尾下言能屎金蜀王負力令五丁引之成道秦使張儀司馬錯尋路滅蜀因曰白牛道厥蓋因而廣之矣石門在漢中之西褒中之北褒水又東南歷褒口卽褒谷之南口也北口曰斜所謂北出褒又南逕褒縣故城東褒中縣也本褒國矣又南流入於漢漢水又東逕萬石城下【酈注元和志褒谷山在褒城縣北五里南口爲褒北口爲斜長四百七十里褒水在今褒城縣東萬石城在褒城縣東】

又東逕漢廟堆下【水經】

昔漢女所遊側水爲釣臺後人立廟於臺上世人覩其頽基崇廣因謂之漢廟堆傳呼乖實又名之爲漢武堆【酈注堆在今南鄭縣西南】

又東過南鄭縣南【水經】

耆舊傳雲南鄭之號始於鄭桓公桓公死於犬戎其民南奔故以南爲稱卽漢中郡治也漢髙祖入秦項羽封爲漢王蕭何曰天漢美名也遂都南鄭【酈注南鄭今陜西漢中府治】

以今輿地言之漾水出寧羌州北嶓冢山【寧羌在漢中府西北三百八十里】東北流逕沔縣西南合沔水又東逕沔縣南【沔縣在府西少北九十里】又東逕褒城縣南【在府西北四十里沔水去縣二十四里】又東逕南鄭縣南爲漢水【去縣三里】經所謂嶓冢導漾東流爲漢者也漢志隴西氐道下云禹貢養水所出至武都爲漢【師古曰氐夷種名也氐之所居故曰氐道邑有蠻夷曰道晉永嘉後地沒於氐羌縣多荒廢氐道今不知所在】武都郡武都縣下云東漢水受氐道水一名沔過江夏謂之夏水入江【武都本白馬氐地漢元鼎六年開以爲武都郡治武都縣今鞏昌府成縣西北百里有仇池山山上有仇池城城東南有武都縣故城卽漢武都郡治也】水經漾水出隴西氐道縣嶓冢山東至武都沮縣爲漢水常璩華陽國誌漢水有二源東源出武都氐道縣漾山爲漾水禹貢導漾東流爲漢是也此皆依漢志以爲言然氐道漾水至武都爲東漢水卒莫有能言其所經者今按酈注濁水出濁城北【今成縣有濁水戍亦曰濁水城胡三省云在上祿縣東南武街城西北】東流與丁令溪水防又東逕武街城南【今廣業郡治城在今成縣西三十里】又東休水注之又東逕白石縣南【白石今爲成縣治】又東南渥陽水注之又東南與仇鳩水合又東與河池水合又東南兩當水注之水出陳倉縣之大散嶺西南流入故道川謂之故道水西南逕故道城東又西南入廣漢郡界與沮水枝津合謂之兩當溪水上承武都沮縣之沮水凟【沮縣今略陽沮水在縣東】西南流注於兩當溪又西南注於濁水濁水南逕槃頭郡東【今略陽縣西北一百里有長舉廢縣後魏於此置槃頭郡】而南合鳳溪水又東注於漢水觀此文則漢志以沮水枝津上承氐道水下爲東漢水可知也氐道𨿽未詳其處所以池望度之當在西縣之東河池之西上邽之南下辧之北濁水所受有丁令溪水休水渥陽水皆出其北蓋自氐道來也其中或有漢志所謂養水者但今無可考耳然沮水枝津上承沮瀆自東入西非自西入東也昔之觀水作記者不察地勢之髙下不辧川流之去來遂以爲氐道養水合濁水兩當溪由枝津以達沮沔是爲東漢之源而不知其非也班固因之故有此誤水經於武都下加沮縣二字蓋亦以氐道水下通沮水爲東漢之源也然漢志不言養水出何山而水經復附防之曰嶓冢則氐道亦有嶓冢山矣常璩知其非是故又因水以名其山曰漾山而爲之殊目要知氐道水所出別是一山非嶓冢也近世言漢水者皆知班固之誤而不知其誤所由來故詳著其原委如此漢志隴西西縣下云禹貢嶓冢山西漢水所出【括地誌秦西垂宮卽漢西縣在秦州上邽縣西南九十里元和志嶓冢山在上邽縣西南五十八里然則山在故西縣東北去西縣三十二里也上邽漢屬隴西郡唐爲秦州治今鞏昌府秦州是志云西縣故城在州西南一百二十里嶓冢山在州西南六十里山不甚髙而峯岫延長連屬若冢是山在西縣故城東北六十里也與括地元和二志里數不同蓋唐之上邽在今州之西南去西縣故城當較近但山不當更差二十八里耳州誌城與山必有一誤】南入廣漢白水東南至江州入江【元和志利州景谷縣本漢白水縣屬廣漢郡宋爲平興縣隋攺曰景谷今四川保寧府昭化縣之白水鎭是也鎭在縣西百里白水在縣北二十里至縣東三里合嘉陵江漢巴郡治江州縣其故城在今重慶府巴縣西大江在縣東南嘉陵江至此入大江】過郡四【隴西武都廣漢巴郡】行二千七百六十里此與氐道之養水全無交涉水經非一時一手作漾水篇首雲漾水出隴西氐道縣嶓冢山東至武都沮縣爲漢水此不過依漢志氐道一條以立文惟加嶓冢沮縣爲不同耳其所謂漢水卽東漢亦與西縣之西漢全無交渉及觀下文東南逕白水葭萌閬中至江州入江則又確是西漢水與武都一條全無交涉矣首尾橫決必魏晉間人所續也【經文有曰廣魏者故廣漢也蓋曹氏攺名漢後人續經此亦其一證】尋其意指蓋以氐道水南合濁水兩當溪歷槃頭郡東而南爲西漢水也【槃頭治長舉亦漢沮縣地】故酈注以爲東西兩川俱出嶓冢而同爲漢水其言曰劉澄之雲有水從沔陽縣南至梓潼漢壽入大穴暗通罡山郭景純亦言是矣罡山穴小本不容水水成大澤而流與漢合庾仲邕又言漢水自武遂川南入蔓葛谷越野牛逕至闗城合西漢水故諸言漢者多言西漢水至葭萌入漢則兩川通波更在沮縣之南矣嘗試以圖志考之漾沮𨿽有枝津與西漢通要皆自東入西非自西入東也蓋嶓冢亙絕東西俗謂之分水嶺地勢東髙而西下故西漢水自略陽縣南入寧羌州界卽折而西南避髙就下其性則然豈有東入之理澄之所言卽禹貢之潛仲邕所言卽通谷水也二水皆東漢之枝津西流入西漢水而說者乃謂西漢水至葭萌入漢顚倒之矣今嶺東漾沮枝津皆入西漢嶺西谿澗之水亦皆入西漢川流去來有目者盡能驗之其可是古而非今乎酈道元𨿽有東西兩川俱出嶓冢之說而終以西漢爲主注云今西縣嶓冢山西漢水所導也西流與馬池水合又西南合楊防川水又西南逕始昌峽始昌縣故城西【城在今西和縣北】又西南逕宕備戍南【戍在西和縣東北】又西南逕祁山軍南【祁山在嶓冢之西七十許裏今在西和縣西北七十里】又西逕蘭倉城南【今禮縣東南有蘭倉故城】又南入嘉陵道而爲嘉陵水【禮縣夲漢嘉陵道地屬武都郡西漢水至此爲嘉陵水傅同叔云嘉陵江出鳳州大散闗西南嘉陵谷至興州北境當防東漢水而東行安得越東漢而爲西漢乎宋人以故道水爲嘉陵江大非近志皆承其謬故道水合濁水至槃頭郡入西漢水至今猶然何言防東漢而不爲西漢耶】又東南逕瞿堆西又屈逕瞿堆南【瞿堆卽仇池山在今成縣西北百里】又東南逕濁水城南【亦曰濁水戍在成縣西】又東南逕修城道南【今略陽縣西北有修城廢縣漢志作循城屬武都治】又東南於槃頭城南與濁水合【詳見前】又東逕武興城南【今略陽縣治卽武興故城唐爲興州順政縣元和志嘉陵江經順政縣南去縣百步】又西南逕闗城北【闗城卽今陽平闗在寧羌州西北八十里東至沔縣一百七十里】又西南逕通谷【唐武徳二年分綿谷縣之通谷鎭置金牛縣在今寧羌州金牛驛西三十里庾仲邕曰漢水自武遂川南入蔓葛谷越野牛逕至闗城合西漢蓋卽此通谷水也通溪上承漾水曰獻水口】又西南寒水注之【寰宇記大寒水在三泉故縣南十五里西流至龍門山入大石穴龍門山在故三泉縣西七十里今在廣元縣東北八十二里其水卽禹貢之潛郭璞所謂從沔陽南流至漢壽入大穴中通峒山下西南潛出者也】又西逕石亭戍又逕晉壽城西又南合漢壽水【在今廣元縣南】水經又東南至葭萌縣東北與羌水合注雲白水西北出臨洮縣西傾山又東南逕白水縣故城東又東南逕小劍戍北西去大劍三十里又東南至吐費城南卽西晉壽之東北也東南流注漢水水有津闗【元和志晉壽故城在利州益昌縣東南五十里本漢葭萌縣也此爲西晉壽今在昭化縣界白水卽桓水嘉陵江自陜西寧羌州界東南流逕四川廣元縣西又西南逕昭化縣東南又南逕劍州東又東南入倉溪縣界白水闗在寧羌州西南九十里接昭化界東北去闗城一百八十里】水經又東南逕巴郡閬中縣注云巴西郡治也閬水出閬陽縣而東逕其縣南又東注漢水又東南逕宕渠縣又東南合宕渠水水北出南鄭縣南巴嶺謂之北水東南流與難水合又東南流逕宕渠縣謂之宕渠水又東南入漢【三巴記云閬白二水南流曲折三回如巴字卽嘉陵江也自蒼溪縣界東南流逕閬中縣西南又東南逕南部縣東北又東南逕蓬州東又西南逕南充縣東又南入定逺縣界寰宇記云嘉陵水又名閬中水亦曰閬江亦曰渝水華陽國誌曰閬中有渝冰賨民多居水左右天性勁勇銳气善舞今所謂巴渝舞也宕渠故城在今渠縣東北七十里宕渠水亦名渠江重慶府誌云嘉陵江自定逺縣流入合州界又一百九十里合渠江又十里至州城東南合涪江又南四十里入巴縣酈道元以宕渠水爲禹貢之潛非是】水經又東南逕江州縣東南入於江注雲涪水注之故仲邕謂涪內水者也【江州作江津誤今據漢志攺正】以今輿地言之秦州西和禮縣成縣【並屬陜西鞏昌府】略陽寧羌【並屬漢中府】廣元昭化劍州蒼溪閬中南部【並屬四川保寧府】蓬州南充【並屬順慶府】定逺合州巴縣【並屬重慶府】諸州縣界中皆西漢水之所經也禹貢𨿽無西漢水然必周知其所歷之地而後可以折東漢受氐道水之妄且廣元以下卽禹貢之潛昭化合白水亦卽禹貢之桓皆有闗於經故備著之禹貢以嶓冢系梁州而漢志嶓冢在雍域之隴西一誤也禹貢云嶓冢導漾而漢志以嶓冢所出爲西漢水其漾水則出氐道二誤也禹貢之潛乃漾水枝津西出爲西漢水而漢志西漢水出西縣之嶓冢三誤也漢志不言漾水出何山而水經云出氐道縣嶓冢山是氐道亦有嶓冢四誤也漾者東漢之源而續水經者以西漢接漾水爲一川五誤也漾沔枝津皆自東入西而酈注從舊說云西漢水至葭萌入漢六誤也川流離合地上灼然可見而酈注惑闞駰之說以爲原始要終潛流或一故東西俱受漢漾之名七誤也羣言殽亂學者靡所折衷今說漢水當排棄諸家專主禹貢以沮沔爲漢之別源以西漢爲漾之枝津而氐道水則存而不論是亦理亂絲觧連環之術也【禹貢錐指按今陜西通誌漢中府寧羌州有嶓冢山在州北九十里形如冢漢水所出東入襄陽禹貢嶓冢導漾卽此沔縣有漾水在舊大安軍南禹貢嶓冢導漾東流爲漢褒城縣有沔水在縣南四里源出古金牛縣界南流合沮水南鄭縣有漢江在城南三里東流至漢陽府防大江水此與禹貢錐指所言相合又按黃宗羲今水經嘉陵江卽東漢水源出陜西鳳縣東嘉陵谷歷兩當縣過略陽縣治西防東谷諸水流經漢中府城南三里歷陽縣石泉縣南過金州北漢水又東過鄖西縣南又東北屈東南過均州東北過光化縣西南漢水又南逕谷城縣東均水入之漢水又東過襄陽城北又東南淯水從北來注之漢水又南經安陸州治西過宜城縣東夷水東流注之漢水經潛江縣分爲潛江入於江漢水又東南臼水注之又經當陽縣之東漢水又東南涢水入焉漢水又東南至荊門州東九十里至大別山入於江其水自嶓冢爲漾水沔縣爲沔水漢中爲漢水至荊山東爲滄浪水蓋因地而稱名也其中所敍之水又與錐指所記詳略不同備錄之以俟參考】

行水金鑑卷七十一﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷七十二

江南按察使傅澤洪撰

漢水

又東爲滄浪之水【禹貢】

張平子南都賦云流滄浪而爲隍廓方城而爲墉李善注引左氏傳屈完所謂楚國方城以爲城漢水以爲池則是滄浪卽漢水也蓋漢水至於楚地則其名爲滄浪之水也【尙書全解】

漢水自興元南鄭縣又七十二里至城固縣北二里又三百里至洋州興道縣百步又經金州之漢陰縣南二里又五百里至金州西城縣北百步又經洵陽縣又經均州之丰利鄖鄕二縣又六百八十里至均州武當縣西北四十里水中有滄浪洲至此又名滄浪水【易祓尙書說武當漢屬南陽郡今爲均州屬湖廣襄陽府】

傳云別流在荊州正義云傳言別流似分爲異水按經首尾相連不是分別當以名稱別流也按水經夏水注云康成注尙書滄浪之水言今謂之夏水來同故世變名焉劉澄之著永初山水記雲夏水古文以爲滄浪漁父所歌也因此言之水應由沔今按夏水是江流沔非沔入夏假使沔注夏其勢西南非尙書又東之文也此辧最爲明晰孔傳實出康成之後以夏水爲滄浪故曰別流【滄浪者漢水之色也非因洲而得名李白襄陽歌雲漢水鴨頭綠正所謂滄浪說卦震爲蒼筤竹漢童謡朩門倉瑯根字𨿽不同而音義則一皆言其色靑也禹貢錐指】

漢水【自南鄭縣東南】又東得長栁渡【水經】

長栁村名又東逕胡城南南對扁鵲城漢水出於二城之間右防磐餘水水出南山巴嶺上泉流兩分飛淸派注南入蜀水北注漢津謂之磐余口【酈注胡城在今城固縣西四十里】

又左防文水【水經】

水卽門水也出胡城北山石穴中東南流逕胡城北三城奇對隔谷羅布深溝固壘髙臺相距門水右注漢水謂之髙橋谿口【酈注】

又東黑水注之【水經】

水出北山南流入漢諸葛亮牋曰朝發南鄭暮宿黒水四五十里謂是水也道則百里也【酈注黒水在城固縣西北五里】

又東過城固縣南又東過魏興安陽縣南涔水出自旱山北注之【水經】

涔水出西南而東北入漢左谷水出西南而東北入漢右谷水出漢北卽聓水也聓水歷匈奴城張良渠樊噲臺大城固北城韓信臺東回南轉又逕其城東而南入漢水謂之三水口也漢水又東防益口水出北山益谷東南流注於漢水【酈注元和志漢水逕城固縣南去縣二里今城固縣北有城固北城漢置卽大城固也匈奴城在今固城縣西大城固北城在今城固縣境內蔡傳云安陽今洋州眞符縣也眞符在今洋縣東六十里元省入洋州旱山在今南鄭縣東南漢志安陽鬵谷水出西南北入漢師古曰鬵音潛其字亦或從水涔鬵古字通或以爲禹貢之潛非是酈注雲涔水卽黃水也益水在洋縣西北二十五里】

又東至灙城南與洛谷水合【水經】

水北出洛谷谷北通長安其水南流右則灙水注之水發西谿東南流合爲一水亂流南出際其城西南注漢水【酈注灙城今洋縣東北二十三里興勢故城是也洛當作駱灙谷在縣北卽駱谷之南口】

又東逕小城固南【水經】

州治大城固移縣北故曰小城固漢水東歷上濤而逕於龍下蓋伏石驚湍流屯激怒故有上下二濤之名龍下地名也自白馬迄此則平川夾勢水丰壤沃利方三蜀矣度此溯洄從漢爲山行之始【酈注今洋縣治卽興道故城小城固城在縣東元和志漢水經興道縣南去縣一百步寰宇記雲漢水自發源至此屈曲行三百七十里入金州漢陰縣界】

又東逕石門灘【水經】

山峽也東防酉水水北出秦嶺酉谷南歷重山與寒泉合水東出寒泉湧山頂望之交橫似若瀑布頽波激石散若雨灑勢同厭源風雨之池其水西流入於酉水酉水又南注漢謂之酉口【酈注灘在洋縣東五十里】

又東逕嬀虛爲灘【水經】

世本曰舜居嬀汭在漢中西城縣或言嬀虛在西北舜所居也後或姓姚或姓嬀嬀姚之異事妄未知所從【酈注】

又東逕猴經灘【水經】

山多猴猿好乘危綴飲故灘受斯名【酈注】

又東逕小大黃金南【水經】

山有黃金陗水北對黃金穀有黃金戍旁山依陗崄折七里氐掠漢中岨此爲戍與鐵城相對【酈注並在洋縣東八十里】

又東合蘧蒢溪口【水經】

水北出就谷在長安西南其水南流逕陽都阪東阪自上及下盤折一十九曲西連寒泉嶺漢中記曰自西城涉黃金陗寒泉嶺陽都阪峻崿百里絕壁萬尋旣造其峯謂已逾崧岱復瞻前嶺又倍過之言陟羊腸超煙雲之際顧看向塗杳然有不測之險山丰野牛野羊騰巖越嶺馳走若飛觸突樹朩十圍皆倒山殫艮岨地窮坎勢矣其水南歷蘧蒢溪而南流注於漢謂之蒢口【酈注陽都阪蘧蒢水皆在洋縣東北又有子午道在縣東一百六十里元和志黃金縣有驛卽子午道也舊道在金州安康縣界梁王神念別開此路】

又東右會洋水【水經】

洋水導源巴山東北流逕平陽城又東北流入漢謂之城陽水口【酈注隋志西鄕縣有洋水元和志經縣東八里平陽城在今西鄕縣南界】

又東歷敖頭【水經】

水陸崄湊魏興安康縣治有戍統領流雜【酈注安康縣卽今漢陰縣】

又東合直水【水經】

水北出子午谷巖嶺下又南枝分東注旬水山上有戍置於崇阜之上下臨深淵張子房燒絕棧閣示無還也又東南歷直谷逕直城西而南流注漢【酈注直城西與今石泉縣接界寰宇記漢水在石泉縣東百步】

又東逕直城南【水經】

又東逕千渡而至蝦蟇嶺歷漢陽潕口而屇於彭谿龍竈矣並溪澗灘磧之名也【酈注魏地形志金城郡治直城縣其故城在今漢陰縣西】

又東逕晉昌郡之寧都縣南【水經】

縣治松谿口又東逕魏興郡廣城縣【酈注寧都故城在漢陰縣東七十里晉置屬晉昌郡唐攺漢陰寰宇記漢水在漢陰縣南二里今在縣西沈約宋志魏興郡有廣城縣其故城在今紫陽縣東南漢水在縣南門外】

又東逕魚脯谿口【水經】

舊西城廣城二縣指此谷而分界也【酈注】

又東過西城縣南【水經】

又東逕鼈池南鯨灘鯨大也蜀都賦曰流漢湯湯驚浪雷奔望之天回卽之云昏者也又東逕嵐谷北口嶂逺谿深澗峽崄邃气蕭蕭以瑟瑟風颼颼而飅飅故川谷擅其目矣【酈注】

又東右得大勢【水經】

勢岨急谿故亦曰急勢也依山爲城【酈注】

右對月谷口【水經】

山有阪月川於中黃壤沃衍而桑麻列植佳饒水田【酈注】

又東逕西城縣故城南【水經】

漢中郡之屬縣也漢末爲西城郡魏文帝攺爲魏興郡治【酈注漢水自紫陽界折而東北流入興安州界州本漢西城縣唐爲金州治元和志漢水去州城百步水出麩金】

又東爲鱣湍【水經】

洪波渀蕩漰浪云頽古耆舊言有鱣魚奮鰭溯流望濤直上至此則暴鰓失濟故因名湍矣【酈注】

又東合旬水【水經】

水北出旬山東南流注漢謂之旬口【酈注旬口在今洵陽縣東南漢志漢中旬陽縣北山旬水所出南入沔】

又東逕朩蘭塞南【水經】

左岸壘石數十行重疊數十里爲朩蘭塞云【酈注】

又東左得淯溪【水經】

興晉旬陽二縣分界於是谷漢水又東注谷甲水口又東逕上庸郡北與關柎水合關柎水又南入上津注甲水甲水又東南流逕魏興郡之興晉縣南又東右入漢水【酈注漢志上雒縣甲水出秦嶺山東南至入沔當在今白河縣界白河漢縣地晉旬陽二縣在今漢中府境上庸郡在今鄖陽漢中二府境】

又東逕魏興郡之縣故城北【水經鍚音陽】

爲白石灘縣故春秋鍚穴地也故屬漢中王莽之鍚治也縣有鍚義山又東逕長利谷南【酈注漢志漢中長利縣有鄖闗其故城在今鄖西縣西南】

又東過堵陽縣堵水出焉自上粉縣北流注之【水經】堵水自建平縣界故亭谷東歷新城郡郡故漢中之房陵縣也房陵故縣有粉水縣居其上故曰上粉縣也堵水又東逕方城亭而東北歷防山下而北逕堵陽縣南北流注於漢謂之堵口【酈注堵水在今鄖縣南堵陽縣在今鄖陽縣南界上粉縣在今房縣境】

又東過鄖陽縣南又東逕鄖鄕縣故城南【水經鄖陽縣在今鄖陽府境鄖鄕唐屬均州元攺鄖縣元和志鄖鄕縣漢水西自丰利縣界流入南去縣三里丰利今白河也】

又東逕琵琶谷口【水經】

梁益二州分境於此故謂之琵琶界也【酈注】

又東北流又屈東南過武當縣東北【水經今爲均州在襄陽府西北三百九十里西去興安州七百里】

縣西北四十里漢水中有洲名滄浪洲庾仲邕漢記謂之千齡洲非也是世俗語訛音與字變矣地說曰水出荊山東南流爲滄浪之水是近楚都故漁父歌曰滄浪之水淸兮可以濯我纓滄浪之水濁兮可以濯我足余按尙書禹貢言導漾水東流爲漢又東爲滄浪之水不言過而言爲者明非他水決入也蓋漢沔水自下有滄浪通稱耳纒絡鄢郢地連紀郢咸楚都矣【酈注自均州以至漢陽皆名滄浪之水故曰是近楚都】

以今輿地言之漢水自南鄭縣南又東逕城固縣南【城固在漢中府東少北七十里水去縣四里舊志云縣東二里有飲馬灘每子午二時潮響如雷又五里爲上濤下濤龍亭廢縣在縣東龍亭山下卽龍下也】又東逕洋縣南【洋縣在府東南一百二十里水去縣二里】又東逕西鄕縣東北【西鄕在府東南二百二十里】又東南逕石泉縣南【石泉在興安州西二百五十里水去縣五十步】又東逕漢陰縣南【漢陰在州西少北一百六十里水去縣八十里】又東逕紫陽縣南【紫陽在州西南一百八十里州誌云有怯灘在縣西十五里水陡如鬭又大力灘在縣西八里兩岸夾石左右有兩石觜最爲舟楫患又石梁灘在縣西當任河水口中宮灘在縣東南一里極髙險中流有柱石怒濤之聲如雷長灘在縣東四里近汝河灘不甚險商舟停集漁火絡繹皆漢水所經也】又東北逕興安州北【州誌云州境漢江多灘麩灘串灘二郎灘爲險而神灘尢甚明成化十三年知州鄭福於沍冬時用火燒石疏鑿以殺其勢舟行利焉州東一里有長春堤成化八年爲水沖壊十五年鄭福增築髙堅萬曆二十年復加修築】又東逕洵陽縣南【洵陽在州東一百二十里水在縣南門外】又東逕白河縣北【白河在州東南一百七十里】又東逕鄖西縣南【鄖西在湖廣鄖陽府西一百四十里水去縣五十里】又南逕鄖縣南【明成化十二年置鄖陽府治鄖縣舊志云漢江自城西繞城南寶蓋天馬諸山皆錯列漢濱】又東逕均州北【均州在襄陽府西北三百九十里水去州四十里】經所謂又東爲滄浪之水者也【禹貢錐指】

過三澨至於大別南入於江【禹貢】

地說曰沔水東行過三澨合流觸大別山陂故馬融鄭王肅孔安國等咸以爲三澨水名也許愼言澨者埤增水邊土人所止也春秋左曰文公十有六年楚軍次於勾澨以伐諸庸宣公四年楚令尹子越師於漳澨定公四年左司馬戌敗吳師於雍澨昭公二十三年司馬防越縊於蓬澨服防或謂之邑又謂之地京相璠曰杜預亦雲水際及邊地名也今南陽淯陽二縣之間淯水之濱有南澨北澨矣而諸儒之論水陸相半又無山源出處之所津途關路惟康成及劉澄之言在竟陵縣界經云邔【孟康曰邔音忌】縣北池然池流多矣而論者疑焉而不能辧其所在【酈注北池之池經本作地池流池字酈注亦誤】

三澨鄭康成說水在竟陵司馬貞引水經以爲地名在邔縣北謂今竟陵有三參水俗云三噬非也今漢陽漢川有防水自復州景陵縣來東入於漢寰宇記亦名澨水疑卽三澨之一然據左傳漳澨防澨之屬皆其水際未可彊通今江漢之水漫流沱潛尙不可辧況所謂三澨乎【書古文訓】

過者三澨之水分流別派至是而始合於漢水也蓋漢水旣東流爲滄浪之水矣於是過三澨水所入之處於是觸大別山以與江合也【尙書全解】

按左傳澨有五睢澨宋地故酈注不引今就其所引者論之不知何者可當禹貢三澨之目蔡傳以漳澨防澨與防水爲三澨而句澨雍澨其地皆有可考卻不數韓汝節宗之以防澨漳澨防澨爲三澨防澨古無此名防澨不知所在紛紛推測終無定論所可知者三澨爲漢水之三大防其地當有名川來入漢上不越滄浪下不逾大別愚意當在淯水入漢處一在襄城北卽大堤一在樊城南一在三洲口東皆襄陽縣地在邔縣之北也言在竟陵者非是邔縣故城在今襄陽府宜城縣東北其北卽襄陽縣之東境是也史記索隱曰三澨地名在南郡邔縣北蓋卽水經所言今無地以應之淯水注雲淯水左右舊有二澨所謂南澨北澨者水側之濆此京相璠云在南陽淯陽之間者與邔縣無渉若以爲入漢之水名則二澨不可爲三澨水經沔水從襄陽縣東屈西南淯水從北來注之注云襄陽城東有東白沙白沙北有三洲東北有宛口卽淯水所入也淯水今名唐河在襄陽縣東北及會白水【一名濁水一名弱溝水】又謂之唐白河而淯水之名遂晦其入漢處名三洲口三國時吳將朱然攻樊司馬懿救之追至三洲口大獲而還又王防屯新野習水軍於三洲謀伐吳水經邔北之三澨豈卽此三洲邪然洲澨不同水中可居者曰洲埤增水邊土人所止者曰澨以洲爲澨吾終不能無疑鄭劉皆言三澨在竟陵界故後世說三澨者多求之此地索隱曰今竟陵有三參水俗云是三澨水參音去聲蔡傳曰三澨水名今郢州長壽縣磨石山發源東南流者名澨水至復州景陵縣界又名水【韓汝節云楚駕反今按唐沔州有防川縣杜佑曰防音乂宋避太宗嫌名攺曰漢川則防與義同音可知廣韻防魚肺切水名蔡傳作汊從俗也元和志云防川水在防川縣南二里漢陽府誌云楊子港自景陵縣流逕漢川縣北又東入涢水卽防水也】疑卽三澨之一據左傳漳澨防澨則爲水際未可曉也湖廣通誌曰沔陽州黃蓬之山下枕大江其東南有三澨焉北爲滄浪之水按山臨大江而所稱三澨者又在其東南與漢水絕無交渉通誌大謬承天府誌以司馬河爲一澨【卽出磨石山者】馬溪河爲一澨石家河爲一澨自京山合流入景陵界謂之三汊水蓋卽索隱所稱三參水也【參去聲讀若簒蓋上音由汊轉而爲參也】蔡氏謂卽三澨之一者專指司馬河而言大別山在漢陽府城東北半里漢水西岸左傳小別至於大別杜預云禹貢漢水至大別南入江然則此二別在江夏界水經注江水東逕魯山南古翼際山也地說曰漢與江合於衡北翼際山傍者也山上有吳江夏太守陸渙所治城蓋取二水之名地理誌曰夏水過郡入江故曰江夏也舊治安陸吳乃徙此山左卽沔口矣沔左有卻月城故曲陵縣後乃沙羨縣治也【羨音夷】元和志魯山一名大別山在漢陽縣東北一百步其山前枕蜀江北帶漢水山上有吳將魯肅神祠渭按禹貢大別山杜元凱已知在江夏不在安丰酈氏亦主杜說而終不能指魯山爲大別至唐人始能言之左傳定四年吳子伐楚舎舟於淮汭自豫章與楚夾漢史皇謂子常必速戰乃濟漢而陳自小別至於大別三戰子常知不可欲奔史皇止之十一月庚辰陳於柏舉吳師大敗楚師子常奔鄭孔疏云小別當在大別之東何則子常從小別與吳戰退而至大別明自東而漸西也今按豫章杜注云漢東江北地自豫章與楚夾漢謂吳軍漢東楚軍漢西也子常濟漢而陳自小別至於大別言其師眾爲長陳自西及東若此其逺兩軍合戰則自大別以東尋傳文無從小別與吳戰退而至大別之事也小別當在大別之西孔說正相反今漢川縣東南有甑山卽小別山元和志云小別山在防川縣東南五十里【唐防川縣在今漢川縣北三十里故里數不同】寰宇記雲山形如甑土諺謂之甑山索隱云大別山土人謂之甑山蓋承孔疏之誤二別相去一百二十餘里【禹貢錐指】

漢水【自武當縣東北】又東爲佷子潭【水經】

潭中有石磧洲長六十丈廣十八丈世亦以此洲爲佷子葬父於斯【酈注】

又東南逕武當縣故城北【水經】

又東平陽川水注之【水經】

水出縣北伏親山南歷平陽川逕平陽故城下又南流注於沔【酈注平陽故城在今均州境】

又東南逕縣城東【水經】

又東曾水注之水導源縣南武當山一曰太和山山形特秀曾水發源山麓逕越山陰東北流注於沔謂之曾口【酈注】

又東逕龍巢山下【水經】

山在沔水中髙十五丈廣員一里二百三十步山形峻峭【酈注】

又東南逕涉都城東北【水經】

故鄕名也郡國志築陽縣有涉都鄕均水於縣入沔謂之均口【酈注築音逐涉都城在今谷城縣界均水自南陽府淅川縣流逕均州至谷城入漢今故道已湮】

又東南過酇縣之西南【水經】

縣治故城南臨沔水謂之酇頭【酈注今光化縣北有酇縣故城】

又南逕谷城東又南過陰縣之西【水經】

沔水東逕谷城南而不逕其東矣城在谷城山上又東南逕陰縣故城西故下陰也【酈注今谷城縣北有故谷城陰縣故城在今光化縣東北】

又東南得洛谿口【水經】

水出縣西北集池陂東南流逕洛陽城北抗洛谿谿水東南注沔水也【酈注】

又南過築陽東築水出自房陵縣東過其縣南流注之【水經】

沔水又南泛水流注之水出梁州閬陽縣泛水又東逕巴渠北新城上庸東逕泛陽縣故城南晉分築陽立自縣以上山深水急枉渚崩湍水陸徑絕【酈注房陵縣卽今房縣地界閬陽泛陽未詳所在】

又東逕學城南【水經】

梁州大路所由也舊說昔有人立學都於此值世荒亂生徒罔依遂共立城以禦亂故城得厥名矣泛水又東流注於沔謂之泛口也沔水又南逕闕林山東【酈注闕林一作開林在谷城縣西北四里】

又南逕築陽縣東【水經】

又南築水注之杜預以爲彭水也水出梁州新城郡魏昌縣界東南流逕築陽縣築水又東逕築陽縣故城南又東注於沔謂之築口又南逕髙亭山東【酈注今谷城縣治卽築陽故城築水在縣南髙亭山在縣北】

又東爲漆灘【水經】

新野郡山都縣與順陽築陽分界於斯灘矣【酈注】

又東過山都縣東北【水經】

沔南有固城城側沔川卽新野山都縣治也舊南陽之赤鄕矣秦以爲縣沔水又東偏淺冬月可涉渡謂之交河兵戎之交多自此濟【酈注今襄陽縣西北有山都故城】

又東逕樂山北【水經】

昔諸葛亮好爲梁甫吟每所登遊故俗以樂山爲名【酈注今襄陽縣西北六十里獨樂山是也】

又東逕隆中【水經】

歷孔明舊宅北亮語劉禪曰先帝顧臣於艸廬之中咨臣以當世之事卽此宅也【酈注今襄陽縣西三十里隆中山是也】

又東過襄陽縣北【水經】

又東逕方山北山上有鄒恢碑魯宗之所立也山下潭中有杜元凱碑元凱好尙後名作兩碑並述已功一碑沈之峴山水中一碑下之於此潭曰百年之後何知不深谷爲陵也山下水曲之隈云漢女昔遊處【酈注方山一名萬山元和志萬山一名漢臯山在襄陽縣西十一里與南陽鄧縣分界古諺曰襄陽無西言其界促近】

又東合檀溪水【水經】

水出縣西栁子山下東爲鴨湖谿水自湖兩分北渠卽谿水所導也北逕漢陰臺西臨流望逺按眺農圃情邈灌疏意寄漢陰故因名臺矣又北逕檀溪謂之檀溪水溪水旁城北注於沔一水東南出應劭曰城在襄水之陽故曰襄陽是水當卽襄水也城北枕沔水卽襄陽縣之故城也建安十三年魏武平荊州分南郡立爲襄陽郡冠蓋相望一都之會也城南門道東有三碑一碑是晉太傅羊祜碑一碑是徵南將軍杜預碑一碑是安南將軍劉儼碑並是學生所立城北枕沔水水中常苦蛟害襄陽太守鄧遐負其气果拔劍入水蛟繞其足遐揮劍斬蛟流血丹水自後患除無復蛟難矣【酈注今襄陽縣治卽襄陽故城謂之壘城在郡治之西】

又逕平魯城南【水經】

城魯宗之所築也東對樊建安中關侯圍於禁於此城會沔水泛溢三丈有餘城陷禁降【酈注樊城在縣北三里舊志隄防至切者在襄樊二城間蓋二城並峙中流如峽口且唐鄧之水從白河南注橫截漢流以故波濤激射城隄爲害最切】

又從縣東屈西南淯水從北來注之【水經】

襄陽城東有東白沙白沙北有三洲東北有宛口卽淯水所入也【酈注淯水入漢處名三洲口在襄陽縣東北】

行水金鑑卷七十二

欽定四庫全書

行水金鑑卷七十三

江南按察使傅澤洪撰

漢水

沔水中有魚梁洲【水經】

龎徳公所居士元居漢之陰在南白沙世故謂是地爲白沙曲矣司馬徳操宅洲之陽望衡對宇歡情自接泛舟褰裳率爾休畼豈待還桂柁於千里貢深心於永思哉水南有層臺號曰景升臺蓋劉表治襄陽之所築也言表盛遊於此表性好鷹嘗登此臺歌野鷹來曲其聲韻似孟達上堵吟矣【酈注】

又逕桃林亭東【水經】

又逕峴山東羊祜之鎭襄陽也嘗登之及祜薨後人立碑於故處望者悲感杜元凱謂之墮淚碑【酈注桃林亭在襄陽縣東南山在縣南七里亦曰峴首】

又東南逕蔡洲【水經】

漢長水校尉蔡瑁居之故名蔡洲侍中襄陽侯習郁依範蠡養魚法作大陂池池中起釣臺東北二邊限以髙隄楸竹夾植蓮芡覆水是遊宴之名處也山季倫鎭襄陽每臨此池未嘗不大醉而還恆言此是我髙陽池其水下入沔【酈注】

又東南逕邑城北【水經】

習郁襄陽侯之封邑也故曰邑城矣【酈注】

又東合洞口【水經】

水出安昌縣故城東北大父山西南流謂之白水水北有白水陂有漢光武故宅所謂白水鄕也【酈注安昌本漢春陵縣後漢曰章陵魏更名安昌在今棗陽縣界】

又東過中廬縣東淮水自房陵縣淮山東流注之【水經】縣卽春秋廬戎之國也縣故城南有水出西山山有石穴出馬謂之馬穴山【酈注今南漳縣東有中廬故城】

又東南逕黎丘故城西【水經】

建武四年朱祐自觀城圍秦丰於黎丘是也【酈注光武紀注云黎丘故城在今襄州率道縣北率道後攺爲宜城】

又南過邔縣東北【水經元和志宜城本漢邔縣城東臨漢江古諺曰邔無東言東逼漢江其地短促也】

又南得朩裏水會【水經】

楚時於宜城東穿渠上口去城三里漢南郡太守王寵又鑿之引蠻水灌田謂之木裏溝逕宜城東而東北入於沔【酈注】

又南過宜城縣東夷水出自房陵東流注之【水經】

夷水蠻水也桓溫父名彞攺曰蠻水夷水導源中廬縣界康狼山山與荊山相鄰其水東南流歷宜城西山謂之夷谿又東歷宜城西山謂之深谿東流合於夷水謂之深口也與夷水亂流東出謂之淇水夷水又東注於沔昔白起攻楚引西山谷水卽是水也水從城西灌城東入注爲淵今熨斗陂是也水潰城東北角百姓隨水流死於城東者數十萬城東皆臭因名其陂爲臭池臭池漑田陂水散流又入朱湖陂朱湖陂亦下灌諸田餘水又下入朩裏溝朩裏溝故渠引鄢水也灌田七百頃白起渠漑三千頃膏良肥美更爲沃壤也【酈注元和志漢水在宜城縣東九里】

又逕鄀縣故城南【水經】

古鄀子之國也楚昭王都之所謂鄢鄀盧羅之地也秦以爲縣【酈注故城在宜城縣東南】

又東敖水注之【水經】

水出新市縣東北又西南流注於沔實曰敖口又南逕石城西【酈注新市縣卽今京山縣境石城卽今安陸府治漢水自宜城南流百七十里至府濁流齧決最爲可虞明嘉靖末下滯上圯漂溺不可勝計】

又東南與臼水合【水經】

水出竟陵縣東北耶屈山西流注於沔魯定公四年吳師入郢昭王奔隨濟於成臼謂是水也又東過荊城東【酈注竟陵縣卽今景陵縣】

自荊城東南流逕當陽縣之章山東【水經】

禹貢所謂內方山至於大別者也旣濱帶沔流寔會尙書之文矣【酈注在今荊門州東北】

又東右會權口【水經】

水出章山東南流逕權城北古之權國也權水又東入於沔【酈注荊門州東南有權城】

又東南與陽口合【水經】

水上承江陵縣赤湖逕郢城南東北流謂之楊水又東北流白湖水注之又東北流得東赤湖水口又東入華容縣又北逕竟陵縣西又北注於沔謂之楊口中夏口也沔水又東得滻口其水承大滻馬骨諸湖水周三四百里及其夏水來同渺若滄海洪濤巨浪縈連江沔故郭景純江賦云其傍則有珠滻丹漅是也【酈注陽水卽楊水漢志漳水東至江陵入陽水陽水入沔是爲陽口古之漳澨也】

又東南逕江夏雲杜縣中夏水從西來注之【水經】

卽堵口也爲中夏水縣故防亭禹貢所謂云土夢作又故縣取名焉縣有云夢城城在東北【酈注通典復州沔陽縣有漢雲杜縣故城在縣西北有夏水沔水今沔陽州南長夏河卽夏水也自監利縣流徑州南四十里與潛江縣分水又東北注於漢堵口今失其處蓋爲水所湮也漢水在州北一百里自潛江流入與景陵分水又東入漢川縣界】

又東逕左桑【水經】

昔周昭王南徵渡沔中流而沒百姓佐王防事故曰佐防左桑字失體耳【酈注】

又東合巨亮水口【水經】

水北承亮河南達於沔【酈注】

又東得合驛口又東謂之橫桑又東謂之鄭潭又東得死沔【水經】

言昭王濟自是死沔王屍豈逆流乎但千古芒昧難以昭知推其事似是而非矣【酈注】

又東與力口合【水經】

有溾水出竟陵郡新陽縣西南河地山又東南流注宵城南又南入於沔水是曰力口【酈注力口在今景陵縣東南】

又東南涢水入焉【水經】

沔水又東逕沌水口水南通縣之太白湖湖水東南通江又謂之沌口【酈注元和志安陸縣涢水故淸發水也西北自隨縣流入注於沔今在漢陽縣西北】

又東逕沌陽縣北【水經】

處沌水之陽也又東逕林鄣故城北【酈注今漢陽縣西臨嶂山下有沌陽廢縣林鄣故城在臨嶂山上】

又南至江夏沙羨縣北南入於江【水經】

庾仲邕曰夏口一曰沔口矣禹貢曰漢水南至大別入江左傳定公四年吳師伐郢楚子常濟漢而陳自小別至於大別京相璠春秋土地名曰大別漢東山名在安丰縣南杜預釋地曰二別近漢之名無緣乃在安丰也案地說言漢水東行觸大別之陂南與江合則與尙書杜預相符但今不知所是矣【酈注漢陽縣本漢沙羨縣地後漢末嘗爲沙羨縣治東晉置沌陽縣齊廢隋攺置漢陽唐沔州治宋爲漢陽軍江水在城東南漢水在城北三里元和志漢陽縣漢水一名沔水西自防川縣界流入漢口在縣東亦曰夏口左謂之夏汭章懷太子注後漢書雲漢水始欲出大江爲夏口又爲沔口實在江北孫權於江南築城名爲夏口而夏之名移於江南沔水入江之口止謂之沔口或謂漢口夏口之名遂與漢口對立分據江之南北矣】

以今輿地言之漢水自均州北又東南逕光化縣西南【光化襄陽府西北一百八十里水去縣十五里】又東南逕谷城縣東北【谷城在府西北一百二十里水去縣二十五里】又東南逕襄陽縣北【縣爲襄陽府治東南三十里漢水中有龍尾洲縣誌雲漢水重濁與大河相似襄陽實當其衝爲害最劇自唐以來皆築隄繞城以防潰決】又東南逕宜城縣東【宜城府東南一百二十里水去縣四里】又南逕鐘祥縣西【鐘祥爲安陸府治】又南逕荊門州東【荊門府西九十里水去州一百二十里】又東南逕京山縣西南【京山府東一百五十里】又東逕潛江縣北【潛江府南少東二百十里水去縣二十里】又東逕景陵縣南【景陵府東南二百十里水去縣五十里】又東逕沔陽州北【沔陽府西少東三百三十里水去縣一百里州誌雲漢水由荊門州界折而東大小羣川咸滙焉勢盛流濁浸淫蕩決爲患無已而潛江地居污下遂爲眾水之壑一望彌漫無復涯際漢水經其間重湖浩渺經流攴川不可辧也蓋漢水爲湖北之害而襄郢二州爲甚潛江又承襄郢之委流當漢江曲折回合之處瀦爲大澤勢不能免矣而景陵沔陽又潛江之委流也今沔陽四境惟湖陂連亙防數百里皆爲漢水所滙蓋漢水性曲往往十里九灣語曰勁莫如濟曲莫如漢郢沔之間波流回蕩自必豬爲藪澤小民見塡淤之利復從而隄防之爲民牧者又不講於節宣之宜防瀹之理歲月之間茍幸無事大水時至則委之洪濤中耳童承敍曰漢水至濁與江湖水合其流必澄故常塡淤而沮澤之區因成沃壤民漸芟剔墾爲阡陌又因其地之髙下修隄防以障之大者廣輪數十里小者十餘里謂之曰垸其不可隄者悉棄爲萊蕪昔時垸必有長統丁夫主修葺其後法久獘滋修不以時垸愈多水愈廹客堤愈髙主堤愈卑故水至不得寛緩湍怒迅激勢必衝齧主隄先受其害客堤隨之泛濫洶湧悉爲巨浸矣】又東逕漢陽縣北【縣爲漢陽府治水去縣三里】又東至大別山折而南是爲漢口經所謂過三澨至大別南入於江者也【隄防考云舊時漢水從黃金口入排沙口東北折抱牯牛洲至鵞公口又西南轉北至郭師口對岸曰襄河口約長四十里然後下漢口成化初忽於排沙口下郭師口上直通一道約長十里漢水徑從此下而故道遂淤今魚利略存不通舟楫俗呼爲襄河以上流自襄陽來也按漢水夲東行觸大別之陂而南回入江今則自郭師口以上決而東逕大別山後入江非復古之夏汭矣】漢志云東漢水一名沔過江夏謂之夏水入江又雲沮水南至沙羨南入江過郡五【武都漢中南陽南郡江夏】行四千里蓋曲莫如漢故其所行有若是之逺也【禹貢錐指】

東匯澤爲彭蠡【禹貢】

匯回也水東回爲彭蠡大澤【孔氏】

彭蠡今鄱陽湖也納江西饒信州諸水自南康軍星子縣東北至湖口縣入江【書古文觧彭蠡在今江西南昌府城東北一百五十里饒州府城西四十里南康府城東五里九江府城東九十里周回四百五十里浸四州之境】彭蠡之爲澤寔在大江之南然以地勢北髙而南下故其入於江也反爲江水所遏而不得遂因卻而自瀦以爲是彌漫數十百里之大澤【朱子全書】

江漢之水相合而其流浸大於是東流於彭蠡大澤水旣鐘於彭蠡則有所回旋曲折不至於泛溢漂悍以衝突下流之勢故東爲北江入於海也蓋先爲之滙而後爲之歸也【尙書解】

敍漢江皆言東者主岷嶓居西而云非指曲折爲文也【黃潤玉書解】

三江相會而南不能以敵中北西來之勢故中北遏南而南相與回旋而爲一大澤者其來久矣今禹夲其所由有澤之因故歸之於漾而爲之言曰東滙澤爲彭蠡而於江亦曰會於滙耳其實彭蠡一澤三江之水爲之也說者未有明此義【禹貢集解】

江漢二水勢均力敵皆能自達於海者也故禹貢𨿽紀其合流仍各見其首尾紀其合流故於漢水言南入於江江漢朝宗於海各見其首尾故於漢水言東滙澤爲彭蠡東爲北江入於海於江水則言東迆北會爲滙東爲中江入於海彭蠡固江漢之所滙者也今春月江水暴漲則滙而入湖蓋江流浩渺而其下束以小孤山水道狹甚其勢不得不逆流而入此澤故有舟湖口無風而一夕達鄱陽之安仁者問其故乃舟乘逆流行甚迅速猶隨潮而上者也故江水之滙眾所共知今乃疑之顧弗深考耳且謂漢自大別入江合流已七百餘里安能復識其滙澤者爲漢水邪亦可謂膠固之甚者矣夫單敍漢水源流則其勢不得不以漢水爲主但旣雲南入江則東滙澤爲彭蠡卽江漢共滙可知矣不成曰南入於江東與江共滙澤爲彭蠡然後爲明白耶又謂彭蠡在大江之南當曰南滙不當曰東滙滙旣在南則當曰北爲北江不當曰東爲北江其論南北反戾防爲可笑蓋江漢兩水皆發源西蜀而東流入海獨漢水到大別入江則折而南流與江相合仍舊東流而滙爲彭蠡又東流爲北江以入海其東西南北以天下大勢論不主一江南北而言也今若欲攺雲南滙彭蠡則是南流入江之後又南滙彭蠡則漢水當逆流向洞庭矣滙澤之後不云東爲北江而云北爲北江則漢水又當決破安慶橫入淮河矣【王充耘讀書管見】

贛水出豫章南野縣西北過贛縣東【水經】

山海經曰贛水出聶都山東北流注於江入彭澤西也班固稱南野縣彭水所發東入湖漢水庾仲初謂大庾嶠水北入豫章注於江者也地理誌曰豫章水出贛縣西南而北入江蓋控引眾流總成一川𨿽稱謂有殊言歸一水矣故後漢郡國志曰贛有豫章水雷次宗云似因此水爲其地名𨿽十川均流而此源最逺故獨受名焉豫章水導源東北流逕南野縣北贛川石岨水急行難傾波委注六十餘里逕贛縣東右會湖漢水水出雩都縣西北流逕金雞石又西北逕贛縣東西入豫章水【酈注今按次宗豫章記十川者贛廬牽淦盱濁余鄱僚循也此源謂贛水也贛卽豫章湖漢牽卽南水濁當作蜀循當作修淦潦則漢志所無酈元悉從雷記聶都山在南安府崇義縣西南六十里王象之曰章水所經非所出也府誌雲章水出湖廣郴州南三十六里黃岑山自宜章縣流入崇義縣界經聶都山漢志謂之彭水是知彭豫章實一水在南壄爲彭行至贛爲豫章猶禹貢嶓冢導漾東流爲漢導沇水東流爲濟隨地而異名也劉澄之云贛縣東南有章水西有貢水縣治二水之間二水合贛字因以名縣酈元非之然近世皆宗其說以豫章爲章水湖漢爲貢水二水合流自縣至萬安縣凡十八灘惟黃公灘最險俗誤稱惶恐灘】

又西北過廬陵縣西【水經】

十三州誌稱廬水西出長沙安成縣吳寶鼎中立以爲安城郡東至廬陵入湖漢水也【酈注此漢廬陵縣也故城在今吉安府泰和縣北三十里】

又東北過石陽縣西【水經】

漢和帝永平九年分廬陵立漢獻帝初平二年吳長沙桓王立廬陵郡治此豫章水又逕其郡南【酈注今廬陵縣北六十里有石陽故城】

又東北過漢平縣南又東北過新淦縣西【水經】

牽水西出宜春縣東逕吳平縣又東逕新淦縣而注於豫章水湖漢及贛並通稱也又淦水出其縣下注於贛水【酈注漢志新淦縣注應劭曰淦水所出西入湖漢師古曰淦音紺又古含反今臨江府淸江縣東六十里有新淦故城漢平縣卽今新諭縣宜春縣卽今袁州府治吳平縣卽今新諭縣】

又北過南昌縣西【水經】

盱水出南城縣西北流逕南昌縣南西注贛水又有濁水注之水出康樂縣故陽樂也濁水又東逕望蔡縣建成縣又東至南昌縣東流入於贛水贛水又北逕南昌縣城西秦以爲廬江南部漢髙祖六年始命灌嬰以爲豫章郡治此王莽更名縣曰宜善郡曰九江焉劉歆云湖漢等九水入彭蠡故言九江矣建安中更名西安晉又名爲豫章城之南門曰松陽門門內有樟樹髙七丈五尺大二十五圍枝葉扶蘇垂蔭數畝漢官儀曰豫章郡樹生庭中故以名郡矣贛水又逕郡北爲津步水之西岸有盤石謂之石頭津步之處也西行二十里曰散原山北五六里有風雨池東太湖十里二百二十六步北與城齊南緣回折至南塘水通大江增減與江水同漢永元中太守張躬築塘以通南路兼遏此水冬夏不增減水至淸深魚甚肥美每於夏月江水溢塘而過民居多被水害宋景平元年太守蔡君西起隄開塘爲水門水盛則閉之內多則泄之自是居民少患矣又北逕龍沙西沙甚潔白髙峻而陁有龍形連亙五里中舊俗九月九日升髙處也又北逕椒丘城下又北逕鄡陽縣餘水注之水東出余汗縣餘水北至鄡陽縣注贛水贛水又與鄱水合水出鄱陽縣東西逕其縣南又西注於贛又有僚水入焉其水導源建昌縣又經海昏縣謂之上僚水又謂之海昏江分爲二水縣東津上有亭爲津渡之要其水東北逕昌邑而東出豫章大江謂之慨口其一水枝分別注入於循水也【酈注今瑞州府新昌縣東有康樂故城本漢建成縣地今鄱陽縣西北一百二十里有鄡陽故城鄡音口堯反今南康府建昌縣西六十里有昌邑城豫章大江謂贛水非潯陽江也南昌卽今南昌府治余汗縣卽今余幹縣海昏縣今奉新武寧二縣境】

又北過彭澤縣西【水經】

循水出艾縣東北逕永循縣又東北注贛水其水總納十川同湊一瀆俱注於彭蠡也【酈注彭澤卽今彭澤艾縣卽今寧縣西境今南康府安義縣西南四十里有永循廢縣漢志循水東北至彭澤入湖漢行六百六十里】

北入於江【水經】

大江南贛水總納洪流東西四十里而淸潭逺漲緑波凝淨而會注於江川【酈注】

以今輿地言之贛水自湖廣郴州宜章縣流入江西崇義縣界歷上猶南康【並屬南安府】贛縣【贛州府治】萬安泰和廬陵吉水永丰【並屬吉安府】峽江新淦淸江【並屬臨江府】丰城至南昌入彭蠡湖【並屬南昌府】又北歷星子都昌【並屬南康府】徳化湖口【並屬九江府】注於大江春夏時彭蠡浩蕩無涯及乎霜降水涸則贛川如帶而已此水自昔有南江之稱鄭康成說三江云右會彭蠡爲南江南史王僧辯傳陳霸先自嶺南起兵討侯景出南江行至湓口胡三省雲贛水謂之南江唐張九齡都督洪州有望南江入始興郡路詩又自豫章南還江上作雲歸去南江水燐燐見厎淸豫章水之爲南江其來已久非宋人臆說也【禹貢錐指】

沔水與江合流又東過彭蠡澤【水經】

尙書禹貢滙澤也漢與江鬭轉東成其澤矣【酈注】

又東北出居巢縣南【水經】

古巢國也江水自濡須口又東左會柵口水遵巢湖東逕烏上城北又東逕附農山北又東左會淸谿水又東左會白石山水又東南積而爲竇湖湖水東出謂之竇湖口柵水又東南逕髙江產城又北委折蒲浦出焉柵水又東南流注於大江謂之柵口水【酈注秦置居巢縣卽今廬州府之無爲州巢縣界也】

又東過牛渚縣南又東至石城縣【水經】

經所謂石城縣者卽宣城郡之石城縣也牛渚在姑熟烏江兩縣界中也於石城東北減五百許裏安得逕牛渚而方界石城也蓋經之謬誤也【酈注漢置石城縣今江南池州府貴池縣是也姑熟今太平府當塗縣烏江在今和州蓋江水先經無爲州然後至和州境也水經此後一往多誤故置不錄】

東爲北江入於海【禹貢】

自湖口以東江滙固同流矣而有北江中江之號者以今江西言之謂之北江荊揚言之爲中江也大江過湖口東行至通州海門縣入海尙數千里禹貢止於滙者揚州無江患也【書古文訓】

漢旣入江與江混爲一水而又曰東爲北江入於海有似別爲一水然何也蓋漢水源逺流大可亞於江兩相匹配其他小水入大水之例不同故於荊州言朝宗於海必以江漢並稱蓋曰江之入海非獨江水實兼漢水江固爲江漢亦爲江也故漢得分江之名而爲北江記其入海者著其爲瀆也三瀆皆自爲一瀆惟江與漢共爲一瀆導水九條始之以三水終之以二水而中間記四瀆其一河一瀆也其二漢與江一瀆也其三濟瀆其四淮瀆河瀆非無他水入之然皆小水入大水故河得以大並小而專爲瀆江漢勢體均敵二水合流所以如此其大不以漢附於江而冺其入海之實故於漢於江並言入海而同爲瀆也若漢不爲瀆則東爲北江入於海七字衍文而其序當殿導洛之後矣【書纂言】

禹貢於嶓冢導漾之下則曰南入於江東滙澤爲彭蠡東爲北江入於海於岷山導江之下則曰東迆北會爲滙東爲中江入於海此二條者朱子及九峯蔡氏皆以彭蠡乃江西諸水所瀦固無仰於江漢之所滙而江漢二水並持東下又不見所謂北江中江者執是以疑經之誤其說甚備愚嘗親歷其地細觀其說而以經文証之乃知經文無誤二先生之說皆過論也夫滙本訓回乃下流泛溢他水勢不能泄於是回旋渟蓄瀦而爲澤之謂也今春夏之間江漢水漲則彭蠡之水郁不得流而逆注倒積漭爲巨浸茫然數百餘里無復畔岸其滙爲澤蓋如此𨿽無仰於江漢之所入然是因其下流牣故湖水壅閼沮抑而不能出方能成其澤爾非謂江漢之水截入澤內而爲滙也若其截入爲澤則但如他條曰至曰入可也何必變文言滙哉此東滙澤爲彭蠡東迆北會爲滙本無誤矣漢水不言會者爲江水所隔與彭蠡不相接也江水不言彭蠡者與漢互見也逮夫二水漸消則彭蠡之水溢出大江循南岸而行與二水頡頏趨海所謂其北則江漢之濁流其南則鄱陽是矣第江水濬發最在上流其次則漢水自北岸而入又其次則彭蠡之水自南岸而入三水並持東下則江爲中江漢爲北江而彭蠡之水入江並流爲南江者不言可知非謂分支各派判然殊途爲二江也此東爲北江東爲中江入於海亦無誤也而理明義精如我朱子九峯又其髙弟乃皆不能無疑於斯何與況經文簡奧其言南入於江東滙爲澤蓋亦無逺不包而曰南曰東與今水道屈折迆邐勢正相符今卻又云經文自有謬處與今水道全然不合不可彊解此不可曉也又按江水自東陵而下漢水自漢陽而下其勢皆漸趨東北湖口爲江漢所滙之處正在東陵漢陽東北與經文亦合今卻又云於漢水則宜攺曰南滙彭蠡於導江則宜攺曰南會於滙此又不可曉也若夫所謂橫截南入於鄱陽又橫截而北流爲九江又謂至此而後一先一後以入於彭蠡旣滙之後又復循次而出以爲二江此自說者之誤非經文之誤也蓋經意以爲漢𨿽入江而自循北岸以達於海不可冺滅故有東滙北江入海之文朱子偶未之思以爲二水旣合則有江無漢故旣疑其誤而復有取於鄭樵之說以爲東滙澤爲彭蠡東爲北江入於海二句宜衍蔡氏篤信朱子不復別求其說遂再立論以疑經皆非也或曰南之有江猶北之有河皆大水也然渭水洛水皆入於河不言中河北河安知中江北江之說不爲誤乎是不然河源逺出悶磨黎山自積石龍門而下气勢雄猛流波洶洽而洛渭二水近出鳥鼠同穴熊耳諸山不數百里遂達於河防不能見安得與河爲敵若夫江源出於嶓冢旣不相逺而其通流之地大小𨿽殊終不相揜則漢𨿽入江猶得各紀其爲滙爲江入海之實夫豈過乎河可以包渭洛而江不得以包漢故於兗州則曰九河旣道不兼渭洛而言荊州則曰江漢朝宗於海對舉二水而並言之禹貢之立義精矣嗚呼經賴眞儒而明禹貢有朱子及蔡氏者爲之辧析其義猶晦信乎說難矣【張吉禹貢疑誤辯】漢旣入江所行與江同道故於導江下釋之【禹貢錐指】

行水金鑑卷七十三

欽定四庫全書

行水金鑑卷七十四

江南按察使傅澤洪撰

江水

岷山導江東別爲沱【禹貢】

岷山江所出在梁州沱江別名【孔氏傳】

漢地理誌雲南郡支江縣江沱在西此荊州之沱也蜀郡郫縣江沱在西此梁州之沱也蓋自江水溢出別爲支派者皆名爲沱故梁荊二州皆有沱也此言東別爲沱接於岷山導江之下則自江水始出而別流者也意其指梁州之沱也【尙書全觧】

易氏曰岷山漢志在蜀郡湔氐道西徼外考唐志岷山近在茂州而江源逺出西徼松州交川縣古西羌地江源鎭在縣西北三十里江南流二百四十里至冀州冀水縣二百步又六十里至茂州汶山縣汶山卽岷山禹導江始此又經蜀州之靑城縣彭州之導江縣後以二縣治永康軍又三百七十里至成都縣南七里縣有沱江鎭以沱水名卽東別爲沱者也【書纂言四川總志成都縣附郭沱江一在新繁治西北一十五里源出岷江禹貢岷山導江東別爲沱卽此一在灌縣南一十五里俱流入府界】

舊說江出岷山在今茂州汶山縣發源不一而亦甚微水經注曰其源若甕口可以濫觴四川總志曰岷山在茂羌之列鵞村一名鴻蒙卽隴山之南首故稱隴蜀又名沃焦山江水所出水利志曰蜀諸水咸出岷江江源在羌地之列鵞村名羊膊嶺者分爲二派一西南流爲大渡河一正南入溢村至石紐過汶川歷今灌縣境又有湔水出焉灌之上流西北十數里有水出尢溪口又數十里有水出白沙口同會於灌經灌西南流者爲之南江卽禹所導岷江正流江源志曰岷江發源於臨洮之朩塔山山頂分東西流由甘松嶺八百里至漳臘其水漸大復經防刀灣達松潘於下水闗入紅花屯達壘溪至穆肅堡黑水從南合之入深溝經茂州南至於威汶轉銀嶺合艸坡河至蠶巖入灌口分道而下由威至玉壘山爲玊輪江至汶爲皂江至灌爲沫江一云洮河發源岷山北流入陜爲臨洮府南入川爲大川之祖範成大曰江源自西戎中來由岷山澗壑出而會於都江世云江出岷山者自中國所見言之也陸遊曰常登嶓冢之山有泉防防出山間是爲漢水之源事與經合及西遊岷山欲窮江源而不可得蓋自蜀境之西大川廣谷谽谺起復西南走蠻箐中皆岷山也則江所從來尢荒逺難知履按雲南志謂金沙江之源出於吐蕃之犁石南流漸廣至於武定之金沙巡司經麗江鶴慶又東過四川之會州建昌等衛以達於馬湖敍南然後合於大江趨於荊吳又緬甸宣慰司志謂其地勢廣衍有金沙江闊五里水勢甚盛緬人恃以爲險其源之逺且大也明矣何爲言江源者止於岷山耶蓋江出犁石卽昆侖之南河出朶甘思卽昆侖之西二源實前人所未詳也【方中履古今釋疑】

川西自岷峨北流爲洮入黃河南流入川爲大江此知岷峨總是一山只橫障西南二處爲異耳今江水果隨岷峨至嘉眉直下中間如嶲州之大渡沫水夾江之靑衣犍爲之漢水無不湊集至嘉定爲一都聚合之禹貢岷山導江一語地勢愜合【蔣鳴玊漢水記考】岷山廣逺江水所出必有定處近世無能窮其源者隋經籍志有尋江源記一卷今不傳未知其說云何據漢志言江水出湔氐道西徼外則當以酈注所引益州記爲正自晉以下說江源者皆云出羊膊嶺與益州記同羊膊嶺一名鐵豹嶺按益州記江水源自羊膊嶺東南下二百餘里至西陵又南下二百四十里至汶山故郡卽今茂州是也然則江源在茂州之西北去州四百四十餘里亦可謂逺矣而範至能陸務觀乃云江源出西戎不可窮極蓋以唐人言江源自松州甘松嶺始【元和志松州治嘉成縣南至翼州一百八十里甘松嶺在縣西南十五里交川縣北至州三十四里江源鎭在縣西北三十里】而當時又有謂羊膊嶺在茂州列鵞村者其地太近故爲是說非謂江源更在羊膊之外也近志引江源記云岷江發源於臨洮木墖山山頂分東西流南流八百里經甘松嶺又南經漳臘堡西其水漸大復經防刀灣達松潘下水闗臨洮今陜西洮州衛也在松潘之東北江源果此則又自東北而來與氐道西徼外之岷山相去懸絕爲此說者蓋因隋志云岷山在臨洮郡臨洮縣括地誌云岷山在岷州溢樂縣見有一水自木塔山來入江者遂以爲江水發源彼中明與漢志相背無稽之言不可從也古今言岷山者凡四處一在今四川松潘衛衛東南去布政司七百六十里史記作汶山封禪書云自華以西名山七有瀆山蜀之汶山也漢書地理誌云岷山在湔氐道西徼外江水所出蜀志秦宓曰蜀有汶阜之山江出其腹華陽國誌云岷山一名沃焦山其跗曰羊膊江水所出任豫益州記云大江泉源始發羊膊嶺下東南下百餘里至白馬嶺而歷天彭闕水經注云岷山在蜀郡氐道縣卽瀆山也又謂汶阜山在徼外江水所導隋志汶山在汶山郡左封縣【唐悉州治東至翼州一百九十里今疊溪營西有廢翼州】此皆謂在松潘者也一在今成都府之茂州州本冉駹國漢以其地置汶山郡治汶江縣晉攺曰廣陽隋又攺曰汶山山海經注云岷山在廣陽縣水經注雲汶水出汶江道徼外防山玉輪阪下元和志云汶山縣有汶山卽岷山去靑城山百里天色晴明望見成都卽隴山之南首張栻西嶽碑云岷山在茂州列鵞村其跗曰羊膊也輿地廣記云岷山在汶山縣西北俗謂之鐵豹嶺王氏地理通釋云太渡河一名羊山江源出鐵豹嶺嶺卽羊膊之異名也此皆謂在茂州者也一在成都府之灌縣縣夲漢緜虒郫江原三縣地周武帝分江源置靑城縣因山爲名元和志云靑城山在蜀州靑城縣西北三十二里杜光庭成都記云岷山連峯接岫千里不絕灌縣靑城山乃其第一峯也縣誌云汶山在縣北三十里蓋卽靑城矣一在今陜西岷州衛衛本漢隴西郡地西魏置溢樂縣今衛治卽其故城括地誌云岷山在岷州溢樂縣南連緜至蜀幾二千里皆名岷山元和志雲山在溢樂縣南一里此皆謂在岷州衛者也然則岷山最大志家各就其所在言之陸遊曰自蜀郡之西大山廣谷谽谺起伏西南走蠻箐中皆岷山也薛季宣曰今自岷洮松疉以南其大山峻嶺班班可考者皆岷山之隨地立名者耳此說是也觀漢志雲山在徼外則固不可以湔氐一縣限之矣大抵岷山北起於溢樂實跨古雍州之境而南則訖於靑城緜地千餘里與太行伯仲或專指在松潘亦非篤論然大江所出則必直氐道西徼外者也沱謂梁之郫江荊之夷水也東別爲沱者謂江水東流而別爲沱以大勢言之江自梁而荊皆東也傳云江東南流沱東行非是正義云以上云浮於江沱潛漢其次自南而北江在沱南知江東南流而沱東行是專以荊州之沱釋傅也蔡傳云沱江之別流於梁者則又遺卻荊州之沱東至於澧相去不太闊絕乎惟林氏兼二州言之確不可易【禹貢錐指梁州之沱爾雅音義雲沱水自蜀郡都安縣湔山與江別而東流地理誌禹貢江沱在蜀郡郫縣西東入大江此卽今之郫江爾雅所謂沱也今成都府灌縣東有都安故城詩召南曰江有沱荊州之沱也一在江北寰宇記江自枝江縣百里洲首受別北爲內江者是一在江南水經注夷水出魚復縣江至夷道縣北東入江者是今湖廣荊州府宜都縣西有夷道故城】

岷山在蜀郡氐道縣大江所出東南過其縣北【水經】岷山卽瀆山也水曰瀆水矣益州記曰大江泉源卽今所聞始發羊膊嶺下緣崖散漫小大百數殆未濫觴矣東南下百餘里至白馬嶺而歷天彭闕亦謂之爲天谷也秦昭王以李冰爲蜀守冰見氐道縣有天彭山兩山相對其形如闕謂之天彭門亦曰天彭闕江水自此已上至微弱所謂發源濫觴者也漢延平中岷山崩壅江水三日不流【酈注氐道卽湔氐道蜀漢曰氐道晉攺名升遷今四川松潘衛治是也通典彭州導江縣西有天彭闕兩山相對如闕州名取此導江卽今灌縣西北去松潘六百餘里非益州記之所謂天彭闕也】

江水自天彭闕東逕汶闗而歷氐道縣北【水經】

漢武帝分蜀郡北部置汶山郡以統之縣本秦置後爲升遷縣也益州記曰自白馬嶺回行二千餘里至龍涸又八十里至西陵縣又南下六十里至石鏡又六十餘里而至北部始百許步又西百二十餘里至汶山故郡乃廣二百餘步又西南百八十里至濕阪江稍大矣故其精則井絡纒曜江漢昞靈河圖括地象曰岷山之精上爲井絡帝以會昌神以建福故書曰岷山導江泉流深逺盛爲四瀆之首廣雅曰江貢也風俗通曰出珍物可貢獻釋名曰江共也小水流入其中所公共也東北百四十里崍山中江所出東注於大江又東百五十里曰崌山北江所出東注於大江江水又逕汶江道汶出徼外防山西玊輪阪下而南行又東逕其縣而東注於大江故蘇代告楚曰蜀地之甲浮船於汶乘夏水而下江五日而至郢謂是水也【酈注升遷縣後魏時陷於吐谷渾周天和元年攺置龍涸郡嘉誠縣龍涸亦曰龍鶴華陽國誌云蜀時以汶山險要自汶江龍鶴冉防白馬匡明皆置戌守元和志雪山在松州嘉誠縣東八十里春夏常有積雪甘松嶺在縣西南十五里龍凅故城俗名防渾城在翼州衞山縣北十一里城之北境舊爲吐谷渾所居故曰防渾笮橋在縣北三十七里架北江水元和志翼水縣北至翼州六十里石鏡山在縣東南九里大江水經縣西二百步汶江爲蜀郡北部都尉治故謂之北部漢元鼎六年以冉防地置汶山郡治汶江縣地節三年郡廢縣屬蜀郡建安中先主定蜀復分置汶山郡治汶江縣今茂州是也其故城在州北三里晉移郡於緜虒縣界攺汶江曰廣陽屬焉在今州南二百里故謂漢所置曰汶山故郡卽宣帝所廢爲蜀郡北部也隋攺廣陽曰汶山縣復置汶山郡元和志云有汶山卽岷山去靑城百里元和志濕阪在茂州汶川縣南一百三十七里嶺上樹木森沈嘗有水滴未嘗暫燥故曰濕阪汶水亦名玉輪江方輿勝覽云在汶川縣北三里玉壘山元和志云在汶川縣東北四里也縣北去茂州百里本漢緜虒縣地今爲保縣】

又有湔水入焉【水經】

水出緜道亦曰綿虒縣之玊壘山呂忱云一曰半浣水也下注江【酈注地理誌蜀郡緜虒縣玊壘山湔水所出緜虒卽今成都府汶川縣】

又東別爲沱【水經】

郭景純所謂玊壘作東別之標者也渡江有笮橋【酈注】

又歷都安縣【水經】

李冰作大堰於此堰於江作塴塴有左右口謂之湔塴江入郫江撿江以行舟益州記曰江至都安堰其右撿其左流遂東郫江之右也因山頺水坐致竹朩以漑諸郡蜀人旱則借以爲漑雨則不遏其流故記曰水旱從人不知饑饉沃野千里世號陸海謂之天府也諸葛亮北徵以此堰農本國之所資以徵丁千二百人主防之有堰官江水又逕臨邛縣縣有火井鹽水昏夜之時光興上照又逕江鄕縣江水出焉又東北逕郫縣又東逕成都縣縣有二江雙流郡下故子云蜀都賦曰兩江珥其前者也風俗通曰秦昭王使李冰爲蜀守開成都兩江漑田萬頃兩江有七橋直西門郫江衝裏橋西南石牛門曰市橋吳漢入蜀自廣都令輕騎先往焚之橋下謂之石犀淵李冰昔作石犀五頭以厭水精穿石犀渠於南江命之曰犀牛裏後轉犀牛二頭在府中一頭在市橋一頭沈之於淵也大城南門曰江橋橋南曰萬里橋西上曰誇橋下曰莋橋南岸道東有文學始文翁爲蜀守立講堂作石室於南城後學堂火後守更增二石室後州學奪郡學移誇裏道西故錦官也言錦工織錦則濯之江流而錦至鮮明濯以沱江則錦色弱矣遂命之爲錦裏也江北則左對繁田文翁又穿湔防以漑灌繁田一千七百頃又東絕綿洛逕五城界至廣都北岸南入於江謂之五城水口斯爲北江水又東至南安爲碧玊津故左思云東越玊津也【酈注都安本漢緜虒郫江原三縣也蜀漢分置都安縣屬汶山郡唐攺導江屬成都府明爲灌縣都安故城在縣東都安堰在縣西華陽國誌曰李冰壅江作塴穿郫江撿江別支流雙過郡下以行舟船蓋以郫撿爲二江撿江卽任豫之所謂流江也又有揵尾堰元和志云在導江縣西南二十五里李冰作之以防江決破竹爲籠圓徑三尺長十丈以石實中累而壅水臨邛縣漢屬蜀郡今卭州是江鄕今爲崇慶州漢志江鄕縣水首受江南至武陽入江武陽今眉州及新津仁壽井研三縣地故郫城元和志在縣北五十步成都故城卽今縣治蜀王開明故都也秦置成都縣舊有大城少城羅城羊馬城漢蜀郡有廣都縣其故城在今成都縣東南新津縣東北繁繁縣之田今爲新繁也】

又東南過犍爲武陽縣靑衣水沫水從西南來合而注之【水經】

縣故大夜郎國漢武帝開道置以爲縣有江入焉出江鄕縣首受大江東南流至武陽縣注於江縣下注上舊有大橋廣一里半謂之安漢橋水盛嵗壊民苦治功後太守李嚴鑿大杜山尋江通道此橋遂廢縣有赤水下注江此縣借江爲大堰開六水門用灌郡下北山江水又與文井江會李冰所導也文井水又東逕江都縣縣濱文井江江上有長堤堤跨四十里有朱亭又東至武陽縣天社山下入江江水自武陽東至彭亡聚曰外水又東南逕南安縣西有熊耳峽連山競險接嶺爭髙有灘名壘坻亦曰鹽漑李冰所平也縣治靑衣江會衿帶二水矣卽蜀王開明故治也縣南有峨眉山有蒙水卽大渡水也水發蒙溪東南流與涐水合南至南安入大渡水大渡水又東入江【酈注犍爲郡有南安縣今嘉定州及夾江犍爲洪雅等縣皆其地武陽己見前水經靑衣水出靑衣縣西防山東與沫水合也至犍爲南安縣入於江沫水出廣柔徼外東南過旄牛縣北又東至越嶲靈道縣出蒙山南東北與靑衣水合東入於江】

又東南過僰道縣北若水淹水合從西來注之又東注水北流注【水經注水疑誤北流注下當有之字】

縣本僰人居之地理風俗記曰夷中最仁有人道故字從人秦紀謂僰僮之富者也漢武帝感相如之言使縣令南通僰道費功無成唐蒙南入斬之乃鑿石開閣以通南中迄於建寧二千餘里山道廣丈餘深三四丈其鏨之迹猶存江中崖峻岨險不可穿鑿李冰乃積薪燒之故其處懸巖猶有赤白黃五色焉【酈注僰道屬揵爲部今爲宜賓縣敍州府治水經若水出蜀郡旄牛徼外東南至故闗爲若水也南過越嶲卭都縣西直南至會無縣淹水東南流注之又東北至朱提縣西爲瀘江水又東北至僰道縣入於江淹水出越嶲遂久縣徼外東南蜻蛉縣又東過姑復縣南東入於若水】

又與符裏水合【水經】

水出寧州南廣郡南廣縣縣故犍爲之屬縣也導源汾闗山北流有大步水注之出南廣縣北流至符裏水又北逕僰道入江謂之南廣口【酈注故符縣在今敍州府合江縣西】

又東過江陽縣南洛水從三危山東過廣魏洛縣南東南注之【水經】

洛水出洛縣漳山南逕洛縣故城南廣漢郡治也又南逕新都縣蜀有三都謂成都廣都此其一焉與緜水合水西出緜竹縣又與湔水合亦謂之郫江也又逕犍爲牛鞞水又東逕資中縣又逕安漢縣謂之綿水也自上諸縣咸以漑灌故語曰綿洛爲沒沃也綿水至江陽縣方山下入江謂之綿水口曰中江江陽縣枕帶雙流據江洛會也【酈注江陽屬犍爲郡今敍州府富順縣及瀘州納溪江安皆其地漢志廣漢郡雒縣章山雒水所出南至新都北入湔緜竹縣紫巖山緜水所出東至新都北入雒緜洛會湔以湔爲主故緜虒縣下雲湔水東南至江陽入江過郡三行千八百九十里酈注言湔水至廣都北岸入江蓋特其枝津相通耳正流則固合綿洛至江陽入江也湔水與郫江通波故曰緜洛與湔水合亦謂之郫江四川總志新都縣在成都府北六十五里本漢舊縣屬漢廣郡後置新都郡治雒縣雒縣卽今漢州資中卽今資縣內江地安漢縣在今富順縣界】

逕安漢縣北【水經】

縣𨿽廹山川土地特美蠶魚鹽家有焉江陽郡治也故犍爲岐江都尉建安十八年劉璋立【酈注】

東逕樊石灘又逕大附灘【水經】

頻歷二險也【酈注】

又東過符縣北邪東南鰼部水從符闗東北注之【水經漢志有邪龍縣】

縣故巴夷之地漢武帝建初六年以唐蒙爲中郎將從萬人出巴符闗者也其鰼部之水所未聞矣或是水之殊目非所究也【酈注故符縣在今敍州府合江縣西】

又東北至巴郡江州縣東彊水涪水漢水白水宕渠水五水合南流注之【水經】

彊水卽羌水也宕渠水卽潛水渝水矣巴水出晉昌郡宣漢縣巴嶺山西南流歷巴中逕巴郡故城南西南入江庾仲邕所謂江州縣對二水口右則涪內水左則蜀外水卽是水也江州縣故巴子之都也秦置巴郡漢初平元年分巴爲三郡於江州則永寧郡治也【酈注江州卽今巴縣江津綦江二縣亦其地水經羌水出羌中參谷又東南至廣魏白水縣與漢水合又東南過巴郡閬中縣又南至墊江縣東南入於江涪水出廣魏涪縣西北南至小廣魏與梓潼合梓潼水出其縣北界西南入於涪又西南至小廣魏縣南入於墊江墊江今合州也漢水卽嘉陵水巴水一名北水其下流爲宕渠水水經潛水出巴郡宕渠縣注潛水蓋漢水支分潛出故受其稱劉澄之稱白水入潛然白水與羌水合入漢是猶漢水也縣以延中分巴立宕渠郡蓋古賨國也今有賨城縣有渝水夾水上下皆賨民所居又水經白水出朝陽縣西注云蓋邑郭淪移川渠狀攺故名舊遺稱在今也】

又東至枳縣西延江從牂牁郡北流西屈注之【水經】東逕陽闗巴子梁江之兩岸猶有梁處巴之三闗斯爲一也江水又東右逕黃葛峽又左逕明月峽東至梨鄕歷雞鳴峽江之南岸有枳縣治華陽記曰枳縣在江州巴郡東四百里治涪陵水會庾仲邕所謂有別江出武陵者也水乃延江之枝津分水北注逕涪陵入江故亦云涪陵水也江水又東逕涪陵故郡北又東逕漢平二百餘里左自涪陵東出百餘里而屇於積石東爲桐柱灘【酈注陽闗在今巴縣東漢枳縣屬巴郡今重慶之涪州及長壽酆都二縣皆其地涪陵亦屬巴郡今黔州彭水武隆三縣是也水經延江水出犍爲南廣縣又東至牂牁鄨縣東屈北流至巴郡涪陵縣注更始水又東南至武陵西陽縣入於酉水酉水東南至沅陵縣入於沅沅水見後】

又逕東望峽東歷平都【水經】

峽對丰民洲舊巴子別都也華陽記曰巴子𨿽都江平州又治平都卽此處【酈注後漢析枳縣地置平都縣今重慶府酆都是也】

又逕虎防灘【水經】

灘水廣大夏斷行旅【酈注今忠州西二里有石梁亙三十餘丈橫截江中俗呼倒防灘卽此】

又東逕臨江縣南【水經】

華陽記曰縣在枳東四百里東接朐忍縣【酈注漢臨江屬巴郡今爲忠州及墊江縣朐忍漢縣屬巴郡朐音劬今夔州府云陽萬縣開縣梁山地忍漢書作防】

又東得黃華水口【水經】

江浦也【酈注】

左逕石城南【水經】

庾仲邕曰臨江至石城黃華口一百里【酈注】

又東至平洲【水經】

洲上多居民【酈注】

又東逕壤塗而歷和灘又東逕界壇【水經】

是地巴東之西界益州之東境故得是名【酈注】

又東右得將谿口【水經】

華陽記曰朐忍縣出靈龜自此谿也【酈注】

又東會南北集渠【水經】

二谿水涪陵縣界謂之於陽谿谿水北流注於江謂之南集渠口亦曰於陽谿口又南一百里入朐忍縣南入於江謂之北集渠口別名班口又曰分水口【酈注】

又右逕池谿口【水經】

蓋江汜決入也【酈注】

又東逕石龍【水經】

水至於博陽二村之間有盤石廣四百丈長六里而復殆於岨塞江川夏沒冬出基亙通渚【酈江】

又東逕羊腸虎臂灘【水經】

楊亮爲益州至此舟覆懲其波瀾蜀人至今猶名之曰使君灘【酈江】

又東彭水注之【水經】

水出巴渠羣獠中東南流逕漢丰縣東而西注彭谿謂之淸水口彭谿又入逕朐忍縣西六十里南流至於江謂之彭谿口【酈注漢丰縣卽今夔州府開縣朐忍見前】

又東右逕朐忍縣故城南【水經】

常璩曰縣在巴東郡西二百九十里縣治故城跨其山阪南臨大江江南岸有方山枕側江濆【酈注】

又東逕瞿巫灘【水經】

卽下瞿灘也乂謂之博望灘左則湯谿水注之水源出縣六百餘里上庸界南流歷其縣翼帶鹽井一百所巴川資以自給粒大者方寸中央隆起形如張傘故因名之曰傘子鹽有不成者形亦必方異於常鹽矣湯谿下與檀谿水合上承巴渠水巴渠南歷檀井谿之檀井水下入湯水湯水又南入於江名曰湯口【酈注】

又逕東陽灘【水經】

常璩曰水道有東陽下瞿數灘山有大小石城靈壽朩及橘圃也【酈注】

又逕魚復縣之故陵又東爲落牛灘逕故陵北【水經】江側有六大墳庾仲邕曰楚都丹陽所葬亦猶枳之巴陵矣故以故陵爲名【酈注魚復漢縣屬巴郡今爲奉節縣故陵在縣西接云陽縣界界北三里有赤甲城卽故城也】

又右逕夜淸而東歷朝陽道口又東左逕新市裏南【水經】常璩曰巴舊立市於江上今新市裏是也【酈注】

又東右合陽元水口【水經】

水口出陽縣西南髙陽山東東北流逕其縣南丙水注之水發縣東南柏枝山山下有丙穴穴中有嘉魚亦襃漢丙穴之也其水北流入髙陽谿谿水又東北流注於江謂之陽元水口【酈注陽縣在今奉節縣界】

又東逕南鄕峽東逕永安宮南【水經】

昭烈終諸葛亮受遺處其間平地可二十許裏江山迥闊入峽所無【酈注永安宮城卽今奉節縣治】

又東逕諸葛亮圖壘南【水經】

石磧平曠望兼川陸有亮所造八陣圖東跨故里皆累細石爲之自壘西去聚石八行行間相去二丈因曰八陣旣成自今行師庶不覆敗皆圖兵勢行蔵之權自後深識者所不能了【酈注今奉節縣南有八陣圖磧】

又東南逕赤岬西【水經】

是公孫述所造因山據勢周回七里一百四十步東髙二百丈西北髙一千丈南連基白帝山甚髙大不生樹朩其土悉赤土人云如人袒胛故謂之赤岬山【酈注赤岬一作赤甲在奉節縣東十五里】

又東逕魚復縣故城南【水經】

故魚國也地理誌江闗都尉治公孫述名之爲白帝章武二年蜀漢攺白帝爲永安巴東郡治也白帝城周回二百八十步北緣馬嶺接赤岬山西南臨大江闞之目江中有孤石爲淫預石冬出水二十餘丈夏則沒亦有裁出矣縣有夷谿卽狼山淸江也經所謂夷水出焉【酈注白帝山在縣東元和志云卽州城所據與赤岬山相接】

行水金鑑卷七十四

欽定四庫全書

行水金鑑卷七十五

江南按察使傅澤洪撰

江水

又東逕廣谿峽【水經】

斯乃三峽之首也其間三十里頺巖倚朩厥勢殆交北岸山上有神淵淵北有白鹽崖髙可千餘丈俯臨神淵土人見其髙白因名之天旱燃朩岸上推其灰燼下穢淵中尋則降雨峽中有瞿塘黃龍二灘夏水回復沿溯所忌蓋自昔禹鑿以通江郭景純所謂巴東之峽夏后疏鑿者又東出江闗入南郡界【酈注白鹽山在奉節縣東隔江十里又東有黃龍灘虎須灘後漢岑彭傳注江闗舊在赤甲城後移在江南岸對白帝城在今魚復縣南】

自闗東逕弱闗捍闗【水經】

捍闗廩君浮夷水所置也弱闗在建平秭歸界昔巴楚數相攻伐借險置闗以相防捍秦兼天下置立南郡自巫山皆其城也又東過巫縣南鹽水從縣東南流注之【酈注捍闗在今長陽縣南秭歸今歸州是也】

又東烏飛水注之【水經】

水在天門郡溇中縣界北流逕巫縣南西北歷山道三百七十里注於江謂之烏飛口【酈注】

又東逕巫縣故城南【水經】

縣故楚之巫郡也秦省郡立縣以南郡吳孫休分建平郡治巫城城緣山爲墉南臨大江故謂之夔國【酈注巫縣故城在今夔州府巫山縣東北寰宇記云晉移今治在夔州東南七十二里】

又東巫溪水注之【水經】

溪水導源梁州晉興郡之宣漢縣東又南逕建平郡泰昌縣又逕北井縣西有鹽井井在縣北故縣名北井建平一郡之所資也鹽水下通巫溪溪水是兼鹽水之稱矣鹽水又南屈逕巫縣東有聖泉下注谿水谿水又南入於大江【酈注】

又東逕巫峽【水經】

杜宇所鑿以通江水也郭仲產云按地理誌巫山在縣西南而今縣東有巫山將郡縣居治無恆故也【酈注四川總志巫峽在巫治東三十里卽巫山也與西陵峽歸峽並稱三峽連山七百里略無斷處有十二】

【峯曰望霞翠屏朝雲松巒集仙聚鶴淨壇上升起雲飛鳳登龍聖泉沿峽首尾一百六十里】

歷峽東逕新崩灘【水經】

此山漢永元十三年崩晉太元二年又崩當崩之日水逆流百餘里湧起數十丈今灘上有石或圓如簞或方如屋若此者甚眾皆崩崖所隕致怒湍流故謂之新崩灘其頺巖所餘比之諸嶺尙爲竦桀其下十餘里有大巫山非惟三峽所無乃當抗峯岷峨偕嶺衡疑其翼附羣山並槪靑雲更就霄漢首尾一百六十里謂之巫峽自三峽七百里中兩岸連山略無闕處重巖疉障隠天蔽日自非停午夜分不見曦月至於夏水襄陵沿溯阻絕王命急宣有時朝發白帝暮到江陵其間千二百里𨿽乘奔禦風不以疾也春冬之時則素湍緑潭回淸倒影絕巘多生檉柏懸泉瀑布飛潄其間淸滎峻茂良多趣味每至晴初霜旦林寒澗肅常有髙猿長嘯屢引淒異空谷傳響哀轉久絕故漁者歌曰巴東三峽巫峽長猨鳴三聲淚沾裳【酈注】

又東逕石門灘【水經】

灘北岸有山山上合下開洞達東西緣江步路所由昭烈爲陸遜所破是逕此門遂憤而薨矣【酈注今湖廣荊州府巴東縣東北有石門山】

又東過秭歸縣南【水經】

縣故歸鄕地理誌曰歸子國也袁崧曰屈原有賢姊聞原放逐亦來歸諭令自寛全鄕人冀其見從因名曰秭歸卽離騷所謂女嬃嬋媛以詈余也縣東北數十里有屈原舊田宅𨿽畦堰縻漫猶保屈田之稱也縣北一百六十里有屈原故宅【酈注今荊州府歸州治卽秭歸故城】

又東逕城北【水經】

其城憑嶺作固夾溪臨谷據山枕江北對丹陽城南枕大江崄峭壁立信天固也楚子熊繹始封丹陽之所都【酈注今歸州東有丹陽城】

又東南逕夔城南【水經】

跨據川阜西北皆枕深谷東帶鄕谿南側大江熊摰始治巫城後疾移此蓋夔徙也春秋左傳僖公二十六年楚令尹子玉城夔者也服防曰在巫之陽秭歸歸鄕矣【酈注今歸州東南有夔城】

又東逕歸鄕縣故城北【水經】

袁崧曰父老傳言原旣流放忽然暫歸鄕人喜恱因名歸鄕【酈注今歸州東南大江南岸有故城】

又東逕信陵縣南【水經】

臨大江東傍深溪溪源北梁州上庸縣界南流逕縣下而注大江【酈注今歸州東有信陵廢縣】

又東過夷陵縣南【水經】

江水自建平至空泠峽卽宜都建平二郡界也【酈注夷陵漢南郡都尉治空泠峽在歸州東南三十里】

歷峽東逕宜昌縣之埵竈下【水經】

江之左岸絕岸壁立數百丈飛鳥所不能棲有一火鑪埵在崖間父老傳言昔洪水時人薄舟崖側以餘燼埵之巖側至今猶存【酈注洽聞記云空冷峽絕壁有一火燼長數尺名曰插竈相傳堯時洪水行者泊舟崖側炊防以餘燼插之鄭常蓋亦據此注耳記稱鄭常據此注鄭不知是何人也】

又東流頭灘【水經】

其水並峻激奔暴魚龞所不能遊行者常苦之其歌曰灘頭白勃堅相持倐忽淪沒別無期袁崧曰自蜀至此五千餘里下水五日上水百日也【酈注流頭灘在今夷陵州界】

又東逕宜昌縣北【水經】

分夷道狼山所立也縣治江之南岸北枕大江與夷陵對界【酈注今夷陵州西有宜昌故城】

又東逕狼尾灘而歷人灘【水經】

袁崧曰二灘相去二里人灘水至峻峭南岸有靑石夏沒冬出其石嵚崟數十步中悉作人面形或大或小其分明者須髮皆具因名人灘也【酈注】

又東逕黃牛山【水經】

下有灘名曰黃牛灘南岸重嶺疊起最外髙崖間有石如人負刀牽牛人黑牛黃成就分明此巖旣髙加江湍紆回𨿽途逕信宿猶望見此物故行者謡曰朝黃牛暮宿黃牛言水路行深回望如一矣【酈注黃牛山在陵州西】

又東逕西陵峽【水經】

宜都記曰自黃牛灘東入西陵界至峽口一百許裏山水紆曲而兩岸髙山重障非日中夜半不見日月絕壁或千許丈其石彩色形容多所像林朩髙茂略盡冬春猿鳴至淸山谷傳響泠泠不絕所謂三峽此其一也崧言峽中疊崿秀峯奇構異形固難以詞敍林朩蕭森離離蔚蔚乃在霞气之表仰矚俯映彌習彌佳流連信宿不覺忘返目所履歷未嘗有也旣自欣得此奇觀山水有靈亦當驚知已於千古矣【酈注西陵峽在夷陵州西北二十里】

歷禹斷江【水經】

南峽北有北谷村兩山間有水淸深潭而不流耆舊傳言昔是大江及禹治水此江小不足防水禹更開今峽口水勢並衝此江遂絕於今謂之斷江也【酈注夷陵州西南有斷江山】

出峽東南流逕故城洲【水經】

洲附北岸上有步闡故城方圓稱洲周回略滿吳西陵督步隲所築也【酈注今爲夷陵州治】

又東逕故城北【水經】

所謂陸抗城也城卽山爲墉四面大險江南岸有山孤秀從江中仰望壁立峻絕袁崧爲郡嘗登之矚望焉【酈注故城在夷陵州東南大江南岸】

又東逕白鹿巖又東歷荊門虎牙之間【水經】

荊門在南上合下開闇徹山南有門像虎牙在北石壁色紅間有白文牙形並以物象受名此二山楚之西塞也水勢急峻故郭景純江賦曰虎牙桀以屹崒荊門鬭竦而盤薄圖淵九回以懸騰溢流雷呴而電激者也【酈注夷陵新志云虎牙山在州東南五十里磯石大小蹲踞隱見正如虎牙防列舟人望而避之乃由荊門而上是虎牙更險於荊門也】

又東南過夷道縣北夷水從佷山縣南東北注之【水經】漢武帝伐西南夷路由此出故曰夷道【酈注夷道縣故城在今宜都縣西佷山故城在今長楊縣西夷水篇雲夷水出巴郡魚復縣東南過佷山縣南又東過夷道縣北東入於江夷水首出魚復江尾入宜都江行五百餘里是亦荊州之沱也古時自巴入楚避三峽之險皆由此路】

禹岷山導江東別爲沱之所經以今輿地言之江水出四川松潘衛徼外岷山流逕衛北【衞本禹貢梁州之域後爲氐羌地漢置湔氐道屬蜀郡唐爲嘉誠縣松州治明置松潘衛屬四川都司在成都城西北七百六十里】又東南逕疊溪營西【營在茂州西北一百二十里夲漢屬郡蠶陵縣唐爲翼州元和志大江經翼州城西又逕翼水縣西二百步今廢翼州在營西翼水廢縣在營南】又東南逕茂州西【茂州在成都俯西北四百十五里本漢汶江縣後周攺汶山縣唐爲茂州治元和志汶江北自翼州流逕汶山縣西二里】又西南逕威州西玉輪江注之【威州在府西北四百五十里本漢廣柔縣唐爲薛城縣維州治其故城在今州北髙碉山上亦曰姜維城州西北有滴博嶺玉輪江卽汶水】又西南逕保縣西【保縣在茂州西南四十里本漢緜虒縣後周爲汶川縣江源記岷江南入溢村逕石紐至汶川轉銀嶺合艸坡河至蠶崖入灌口括地誌石紐山在汶川縣西七十三里】又東南逕灌縣西沱水出焉【灌縣在成都府西少北一百五十二里唐爲導江縣元和志大江西自茂州界流入逕靑城縣北二里寰宇記大皁江自灌口流逕靑城縣北入溫江縣界靑城廢縣在今灌縣西南玉壘山在縣西北離堆在縣西南或曰卽灌口山宋河渠志皁江支流迆北曰都江口置大堰疏北流爲三東曰外應口漑導江新繁新都達於金堂東北曰三石洞口漑導江崇寧九隴蒙陽達於漢之洛東南曰馬騎口漑導江崇寧郫溫江成都華陽灌縣舊志大江經縣西三十三里分爲二派其一東南經崇慶州至新津者今謂之南江其一東循灌城者今謂之北江北江又分爲三派其一東南逕溫江過府城南入新津合大江者爲流江其一自縣寶瓶口直東入五斗口東北經郫新繁過府城北折而南合流江者謂之郫江其一自寶瓶口東北穿三泊洞又東北經新繁新都至漢州入雒者爲湔水參考諸說大皁江卽水實岷江之正流有元和寰宇九域等書可證郫江卽禹貢梁州之沱流江乃李冰所穿與郫江爲二江者郫江號北江惟東合湔洛又東南至江陽入江者爲禹貢之江沱餘皆後人所穿鑿或以郫江創自李冰且指流江爲岷江之正道大誤】江水又東南逕溫江縣西崇慶州東【溫江在府西少南五十里本漢郫江原二縣地元和志大江俗謂之溫江南流經縣西一里寰宇記江一名皁裏水自靑城縣南流經溫江縣入江源縣界成都新志云大皁江本岷江正流自離堆鑿後乃以流江爲正流而以此爲南江崇慶州在府西南九十里本漢江原縣】又東南逕新津縣東北【流江注之新津在崇慶州東南七十里本漢武陽縣地】又東南逕眉州東【眉州本漢武陽縣元和志大江亦名導江在彭山縣東七里又經通義靑神二縣東皆去縣三里今州北有武陽故城隋攺武陽曰通義唐爲眉州治彭山故城在州北靑神故城在州南本朝康熈六年並入】又南逕嘉定州東【嘉定本漢南安縣地後周分置平羌縣隋攺曰靑衣又攺曰龍防爲嘉州治寰宇記導江水在平羌縣西二十步又云大江自平羌流入龍遊縣界平羌卽今峨眉縣在州西六十里】又東南逕犍爲縣北【犍爲在州東南一百二十里亦漢南安縣地寰宇記導江水在玊津縣西五里又在犍爲縣東二十步玉津唐屬嘉州其廢址在今縣北】又東南逕宜賔縣東北合馬湖江【宜賔爲敍州府治本漢僰道縣犍爲郡治元和志汶江流逕僰道縣東北去縣十步馬湖戌在縣西二十一里按馬湖江在縣南門外卽若水下流亦曰瀘水自馬湖戌東北流入至城西南一里爲蠻津口又東合於大江】又東南逕南溪縣南【南溪在府東南一百二十里本漢僰道縣地】又東逕江安縣北【江安在瀘州西南本漢江陽縣地】又東逕納溪縣北【納溪在州西南四十里亦漢江陽縣地】又東北逕瀘州東南沱水合湔雒諸水從西北來注之【瀘州夲漢江陽縣今州治卽其故城隋攺縣曰瀘川唐爲瀘州治華陽國誌江陽江中有大闕小闕季春黃龍堆沒闕卽平元和志汶江水經瀘川縣南三十步寰宇記謂之瀘江按雒江在州北亦曰湔水亦曰緜水互受通稱漢志雲湔水出玉壘山東南至江陽入江水經注雲雒水與緜水合又與湔水合亦謂之郫江郫江卽沱水也】沱水自灌縣西南首受大江東逕郫縣北【郫縣在成都府西四十五里漢志蜀郡郫縣禹貢江沱在西東入大江元和志郫江一名成都江經郫縣北三十一里】又東逕新繁縣南【新繁在府西北五十六里夲漢繁縣括地誌縣有繁江首受郫江卽禹貢江沱也元和志郫江在新繁縣南十一里九域志新繁有都江卽成都江也】又東逕成都縣北【漢舊縣蜀郡治今爲四川成都府治括地誌郫江一名成都江一名市橋江一名永平江亦曰中江亦曰內江西北自新繁界來】又東逕新都縣南【新都在府北五十里漢舊縣】又東逕金堂縣南【金堂在府東北七十里本漢新都牛鞞二縣地郫江至縣東南合湔水亦曰五城水酈道元雲湔水東絕緜雒逕五城界至廣都北岸南入於江謂之五城水口此涪水枝津自五城縣界西合湔郫又西至成都城東南入流江也】又東南逕簡州北【簡州在府東一百五十里本漢牛鞞縣】又東南逕資陽縣西【資陽在州東南六十里本漢資中縣地】又南逕資縣西【資縣在府東三百里本漢資中縣】又南逕富順縣東【富順在敍州府東北一百八十里本漢江陽縣地】又東南逕瀘州北又東南與江水會【酈道元雲緜水至江陽縣方山下入江謂之緜水口蓋自五城以下湔郫緜洛互受通稱緜水口卽沱水口】江水又東逕合江縣北【合江在瀘州東一百二十里本漢符縣】又東北逕江津縣北【江津在重慶府南一百八十里本漢江州縣地】又東北逕巴縣東南西漢羌白涪巴渝諸水自北來注之【巴縣爲重慶府治本漢江州縣後周攺曰巴縣唐爲渝州治按自渝上合州者謂之內江庾仲邕所云涪內水是也自渝戎瀘上蜀者謂之外江庾仲邕所云蜀外水是也】又東北逕長壽縣南【長壽在府東三百三十里本隋巴縣地】又東逕涪州北涪陵江水自南來注之【涪州在府東四百五十里本漢枳縣隋攺置涪陵縣唐爲涪州治大江在州北方輿勝覽謂之蜀江自成都登舟十二程至此合黔江卽涪陵江】又東北逕酆都縣南【酆都在忠州西二百里本漢枳縣地】又東北逕忠州南【忠州在府東一千里本漢臨江縣】又東北逕萬縣南【萬縣在夔州府西四百五十里本漢朐忍縣】又東北逕云陽縣南【云陽在府西一百七十里本漢朐忍縣後周攺曰云安寰宇記蜀江在云安縣南三十步】又東逕奉節縣南夷水故道出焉【奉節夔州府治本漢魚復縣唐攺曰奉節瞿塘峽在縣東卽古廣谿峽也寰宇記云灩澦堆周圍二十丈在夔州西南二百步蜀江中心瞿塘峽口冬水淺屹然露百餘丈夏水漲沒數十丈亦曰猶豫言舟子取途不決水脈也範成大吳船錄云峽中兩岸髙巖峻壁斧鑿之痕皴皴然有黒石灘最號險惡按夷水一名淸江】又東逕巫山縣南【巫山在府東一百三十里本漢巫縣巫峽在縣東四十里吳船錄云自巫縣下巫峽灘瀧稠險湍流洄洑其危又過夔峽三十五里至神女廟廟前灘尢洶怒】又東逕巴東縣北【巴東在湖廣歸州西九十里本漢巫縣地梁爲歸鄕縣】又東逕歸州南【歸州在荊州府西五百二十五里夲漢秭歸縣】又東逕夷陵州南【夷陵在荊州府西少南二百里本漢夷陵縣】又東逕宜都縣北與夷水合【宜都在州東南九十里本漢夷道縣】夷水本首受奉節縣之大江今建始縣北【建始在夔州府東南本漢巫縣地晉分置建始縣屬建平郡唐屬施州縣南至州一百三十里夷水故道自巫山縣南流入縣界】其故道皆巳陻塞惟從縣南受施州衛開蠻界水東逕巴東長陽【長陽在夷陵州西南八十里本漢佷山縣屬武陵郡隋更名長楊唐攺楊爲陽其故城卽今治縣南七十里廢巴山縣卽古捍闗】至宜都縣北又東入於江經所謂東別爲沱者禹所導一爲梁州之沱今郫江是也一爲荊州之沱古夷水是也【禹貢錐指】

又東至於澧過九江至於東陵【禹貢澧音禮史記漢書俱作醴】澧水名東陵地名【孔氏傳水經澧水篇澧水出武陵充縣西曆山東過其縣南又東過零陽縣之北又東過作唐縣北又東至長沙下嶲縣西北東入於江充縣卽今九谿永寧二衛屬湖廣嶽州府】

九江之水禹前先有其處禹今導江過歷九江之處非是別有九江之水【孔氏疏】

九江卽荊州所謂九江孔殷是也此九江發源山澤分支別派以入於江而江則過之也江水旣過九江又至於東陵也【尙書全解】

東陵巴陵今嶽州巴陵縣也地誌在廬江西北者非是【書經集注】

孔傳云江於此州分爲九道正義曰傳以江是此水大名謂大江分而爲九猶大河分爲九河也潯陽記有九江之名𨿽名起近代義或當然陸氏釋文曰九江尋陽地記云一曰烏白江二曰蜯江三曰烏江四曰嘉靡江五曰畎江六曰源江七曰廩江八曰提江九曰箘江張須元緣江圖云一曰三里江二曰五州江三曰嘉靡江四曰烏土江五曰白蚌江六曰白烏江七曰箘江八曰沙堤江九曰廩江參差隨水長短或百里或五十里始於鄂陵終於江口會於桑落州太康地記曰九江劉歆以爲湖漢九水入彭蠡澤也【湖漢水東至彭澤入江又鄱陽縣有鄱水余汗縣有餘水艾縣有修水南城縣有盱水建城縣有蜀水宜春縣有南水南壄縣有彭水又長沙國安成縣有盧水皆入湖漢水】渭按秦始皇滅楚以其都壽春置九江郡太史公曰余南登廬山觀禹疏九江淮南子曰禹鑿江而通九路地裏志廬江尋陽縣下云禹貢九江在南皆東合爲大江王莽攺豫章曰九江郡柴桑縣曰九江亭應劭曰江自尋陽分爲九郭璞江賦曰流九派乎尋陽自西漢以迄東晉皆言大江至尋陽分爲九江禹之所疏鑿而尋陽記緣江圖又備列其名元和志云江州尋陽郡禹貢揚荊二州之境揚州云彭蠡旣瀦今州南五十二里彭蠡湖是也荊州云九江孔殷今州西北二十五里九江是也彭蠡以東爲揚州界九江以西爲荊州界此亦遵舊說九江孔鄭異義而不言其處所諸家皆謂在潯陽其以洞庭爲九江者自宋初胡旦始而晁以道曾彥和皆從之朱子九江辧曰九江若曰派別爲九則江流上下洲渚不一今所計以爲九者若必首尾短長均布如一則橫斷一節縱別爲九一水之間當有一洲九江之間沙水相間乃爲十有七道於地將無所容若曰參差取之不必齊一則又不知斷自何許而數其九也況洲渚出沒其勢不常江陵先有九十九洲後乃復生一洲是豈可以爲地理之定名乎此不可通之妄說也若曰旁計橫入小江之數則自岷山以東入於海處不知其當爲防千百江矣此又不可通之妄說也且經文言九江孔殷正以見其吐吞壯盛浩無津涯之勢決非尋常分派小江之可當又繼此而後及夫沱潛云夢則又見其決非今日江州甚逺之下流此又可以證前二說者爲不可通之妄說也九江卽洞庭旣有山水二經爲根據而又得朱子此辧其不在潯陽亦明矣曽氏說九江一曰沅【出牂牁且蘭縣東北注洞庭湖入江】二曰漸【一名澹水出武陵索縣東入沅】三曰無【出牂牁且蘭縣東南入沅按說文無本古舞字故無水或加水作潕又作防】四曰辰【出武陵辰陽縣東入沅】五曰敍【一作序出武陵義陵縣西北入沅】六曰酉【出武陵充縣東南入沅】七曰湘【出零陵始安縣東北入沅】八曰資【一作澬出零陵都梁縣東北入沅】九曰澧【出武陵充縣東北注洞庭湖入江】朱子考定九江去無澧二水而易以瀟蒸一曰瀟江【亦名營水出營陽冷道縣畱山北流注湘水】二曰湘江三曰蒸江【漢志作承後漢作烝出邵陵縣界至陵承縣北東注於湘】四曰澬江五曰沅江六曰漸江七曰敍江八曰辰江九曰酉江按朱子據導江文江先合澧而後過九江故不數澧然澧實會南江以東注洞庭非上流自入江也安得而不數無字誤作元朱子以爲亡是水故置之古無瀟水酈道元云瀟者水淸深也湘中記曰湘川淸照五六丈下見厎石如樗蒲是納瀟湘之名矣然則瀟湘猶言淸湘非別有瀟源隋唐以後始謂瀟水出九疑山北合湘水是曰瀟湘耳武陵零陵長沙之水皆入沅湘如蒸水者頗多金吉甫雲郴水亦入湘舊不列九江未知與漸敍二水大小若何然則朱子所更定亦未有以見其爲必然也善乎林少穎之言曰九江之名與其地勢久逺不可彊通然各自別源而下流入江則可以意曉也斯眞通人之見傅同叔云九江不必求其有九如太湖一湖而得名五湖昭余祁一澤而得名九澤皆不可以數求也此說本程泰之恐又不然當時必實有九水防同故以爲名但水道通塞離合古今不常自戰國時惟知有湘沅資防澧而名之五渚矣況後世乎與其出此入彼不若闕疑之爲得耳【禹貢錐指】

江水【自夷道縣北】又東逕上明城北【水經】

江水【自夷道縣北合夷水】又東過枝江縣南沮水從北來注之晉太元中苻堅防荊州刺史桓沖徙渡江南使劉波築之移州治城也其地夷敞北據大江江沱枝分東入大江縣治洲上故以枝江爲稱地理誌曰江沱出西南東入江是也盛之曰縣舊治沮中後移出百里洲西去郡一百六十里縣左右有數十洲槃布江中其百里洲最爲大也其中桑田甘果映江依洲自縣西至上明東及江津有九十九洲【酈注上明城在今松滋縣界今枝江縣東有枝江故城百里洲在縣東北六十里寰宇記引荊州圖曰百里洲其上寛廣土沃人丰洲首派別南爲外江北爲內江嘉靖初爲江水沖斷今爲上百里洲下百里洲沮水篇沮水出漢中房陵縣東南流經沮陽縣東南又東南逕汶陽郡北又東南逕當陽縣北又南逕麥城西又東南過枝江縣東南入於江】

又東防沮口【水經】

楚昭所謂江漢沮漳楚之望也【酈注】

又南過江陵縣南【水經】

縣江有洲號曰枚回洲江水自此兩分而爲南北江也【酈注枚回洲在江陵縣西南六十里】

又東逕鷰尾洲【水經】

北合靈溪水水無泉源上承散水合成大溪南流注江【酈注】

東得馬牧口【水經】

江水斷洲通防【酈注】

又東逕江陵縣故城南【水經】

故楚也今城楚船官地也春秋之渚宮矣秦置南郡漢景帝攺爲江陵縣北對大岸謂之江津口故洲亦取名焉江大自此始也家語曰江水至江津非方舟避風不可渉也故郭景純云濟江津以起漲言其深廣也【酈注江陵故城卽今荊州府治江自枚回洲分流至此復合勢益大】

又東逕郢城南【水經】

地理誌曰楚別邑故郢矣【酈注今江陵縣東北三里有郢城】

又東得豫章口【水經】

夏水所通也西北有豫章岡蓋因岡而得名矣【酈注】

又東至華容縣西夏水出焉【水經】

江水左迆爲中夏水右則中郎浦出焉江浦右迆南派曲而極水曲之地勢世謂之江曲者也【酈注漢志南郡華容縣夏水首受江東入沔行五百里華容故城在今監利縣界水經夏水出江流於江陵縣東南注之江津豫章口東有中夏口是夏水之首江之汜也屈原所謂過夏首而西浮顧龍門而不見也龍門卽郢城之東門也】

又東南當華容縣南湧水出焉又東湧水注之【水經】水自夏水南通於江謂之湧口春秋所謂閻敖遊湧而逸於二水之間者也【酈注湧水在今監利縣南】

又逕南平郡孱陵縣之樂鄕城北又東南油水從東南來注之又東右合油口【水經樂鄕城在今松滋縣東】

又東逕公安縣北左防髙口【水經】

江浦也對黃州【酈注今公安縣東北五十五里有公安故城】

又東得故市口【水經】

水與髙水通也【酈注】

又右逕楊岐山北【水經】

山枕大江山東有城故華容縣尉舊治【酈注】

又東左合子夏口【水經】

江水左迆北出通於夏水故曰子夏口也【酈注】

又東左得侯臺水【口水經】

江浦也【酈注】

右得龍穴水口【水經】

江浦右迆也北對虎洲又洲北有龍巢地名也昔禹南濟江黃龍夾舟舟人五色無主禹笑曰吾受命於天竭力養民生死命也何憂龍哉於是二龍弭鱗掉尾而去故水地取名矣【酈注】

自龍巢而東兪口【水經】

夏水泛盛則有冬無之江水北岸上有小城故監利縣尉治也【酈注】

又東得淸土塢二口【水經】

江浦也【酈注】

右逕石首山北又東逕赭要【水經】

赭要洲名在大江中【酈注石首山在今石首縣西北孫宗鑑曰自竟陵南至大江並無防陵之阻渡江至石首始有淺山石首者石自此而首也】

左得飯筐上口【水經】

秋夏水通下口間相距三十餘里赭要下卽楊子洲在大江中二洲之間常苦蛟害昔荊佽飛濟此遇兩蛟斬之自後罕有所患矣江之右岸則溝水口口上卽錢官也水自牛皮山東北通江北對淸水洲洲下接生江洲南卽生江口水南通澧浦江水右防飯筐上口江浦所入也【酈注】

又右得上檀浦【水經】

江溠也【酈注溠音詐水名說文水在漢南荊州浸】

行水金鑑卷七十五﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷七十六

江南按察使傅澤洪撰

江水

又東逕竹畦南【水經】

江中有觀詳溠溠東有大洲洲東分爲爵洲洲南對湘江口也【酈注】

又東至長沙下巂縣北澧水沅水資水合東流注之【水經】凡此諸水皆注於洞庭之陂是乃湘水非江川也【注下巂故城在今武昌府通城縣西巴陵亦下嶲地洞庭湖在其西南水經注澧水流注於洞庭湖俗謂】

【之曰澧江口也水經沅水出牂牁且蘭縣爲防水又東至鐔城縣爲沅水東逕無陽縣又東北過臨沅縣南又東至長沙下巂縣西北入於江注雲沅水下至洞庭湖方防於江也資水出零陵都梁縣路山東北過夫夷縣東北過邵陵縣之北又東北過益陽縣北又東與沅水合於湖中東北入於江也注云湖卽洞庭湖也所入之處謂之益陽江口益陽今長沙府屬】

湘水從南來注之【水經】

江水右防湘水所謂江水防者也【注水經湘水出零陵始安縣陽海山東北過零陵縣東又東北過洮陽縣東又東北過泉陵縣西又東北過重安縣東又東北過酃縣西承水從東南來注之又東北過陰山縣西洣水從東南來注之又北過醴陵縣西漉水從東注之又北過臨湘縣西瀏水從縣西北流注之又北潙水從西南來注之又北過羅縣西防水從東來流注之又北過下嶲縣西防水從東來流注之又北至巴防山入於江湘水防資沅防澧四水同注洞庭而北防大江名曰五渚巴防山在湘水右岸山有巴陵故城西對長洲南�湘浦北對大江三水所防謂之三江口孫光憲北夢瑣言云湘江北流至嶽陽達蜀江夏潦後蜀江漲遏住湘浦溢爲洞庭湖凡數百里而君山宛在水中秋水過此山復居於陸惟一條湘川而巳】

山海經言洞庭沅澧之交瀟湘之淵是爲九江之門按澧鼎沅湘合諸蠻黔南之水滙爲洞庭至巴陵與荊江合而東州據其上水經雲湘水右防小靑口資水也世謂之益陽江右則沅水注之謂之橫房江東到防湖世謂之靡湖西流注爲江謂之靡湖口左則澧水謂之武陵江凡此五水注爲洞庭北防爲大江名曰五瀦戰國防曰秦與荊戰大破之襲郢取洞庭五瀦楚辭帝子降兮北瀦皆其地也樂史言大江在巴陵東北流入洞庭今洞庭水防於江非江流入洞庭也荊江出巴蜀自髙注下濁流洶湧夏秋暴漲則逆泛洞庭瀟湘淸流頓皆渾濁嶽人謂之翻流水南至靑艸湖或三五日乃還俗雲水神朝君山【嶽陽風土記】

以今輿地言之江水自宜都縣北合夷水又東逕枝江縣北【枝江在荊州府西一百七十里】又東逕松滋縣北【松滋在府西南一百二十里本漢髙縣地】又東逕江陵縣南【江陵荊州府治隄防考云大江流入郡境自西而北而東而南勢多紆折南北兩岸俱平衍下隰水易漫流故有決溢之害濱江諸縣皆築隄以爲捍衛自松滋至巴陵之城陵磯長亙六百餘里北岸有陽州茅埠隄長亙七百餘里咫尺不堅千里爲壑】又東逕公安縣北【公安在府東南一百二十里本漢孱陵縣有涔陽鎭在公安故城東南】又東逕石首縣北【石首在府東南一百八十里本漢華容縣地】又東逕監利縣西華容縣北【監利在府東南二百里本楚容邑漢置華容縣三國吳析置監利縣其故城在今縣東北章華防在縣西北六十里夏水篇雲夏水東逕華容縣南又東逕監利縣南韋昭曰云夣在華容縣郭景純言東南巴防湖是也今嶽州府亦有華容縣在府西少北一百五十五里本漢孱陵縣地晉分置南安縣隋攺名華容非古華容也】又東至巴陵縣西北防洞庭之水【巴陵嶽州府治本漢下嶲縣地荊江口在縣西北洞庭水入江處亦名西江口又名三江口元和志巴陵城對三江口岷江爲西江澧江爲中江湘江爲南江按三江口北岸有楊林浦一名楊葉洲蓋卽水經注所謂巴陵故城西對長洲者】此後世大江之經流酈道元所稱北江者也禹之所則異於是袁中道澧遊記曰酈注水經於江陵枚回洲下有南北江之名南江卽江水由澧入洞庭道也陵谷變遷今之大江始獨專其澎湃而南江之迹稍稍湮沒僅爲衣帶細流然江水防澧故道猶可考云今按小修此義爲精覈水經注澧水出武陵充縣西曆山東過其縣南【今嶽州府慈利縣所轄永定九溪二衛皆漢充縣地歷山在永定衛西澧水自衛界流逕九溪衛西】又東婁水入焉【水出巴東界東逕零陽縣注於澧水】又東逕零陽縣南【今慈利縣北有零陽故城】又東逕澧陽縣右防渫水【謂之渫口今石門縣西北有渫水】又東逕澧陽縣南【縣南臨澧水晉天門郡治今在澧州西一百十里】又東逕作唐縣北【作唐卽今安鄕縣在澧州東南一百二十五里北至公安縣界六十里】左合涔水水出西南天門郡界南逕岑評屯屯堨涔水漑田數千頃又東南流注於澧水【岑評屯在今澧州界州在嶽州府西四百二十里北至公安縣八十里本漢零陽縣地隋析置澧陽縣其故城卽今州治澧水在州南三里】又東澹水出焉澧水又南逕故郡城東東轉逕作唐縣南【今安鄕縣東南有作唐故城】又東逕安南縣南【今華容縣是】澹水注之【謂之澹口】又東與赤沙湖防【湖水北通江而南注澧謂之決口赤沙湖在今華容縣西南亦謂之赤亭湖西接安鄕縣界】又東至長沙下嶲縣西北東注洞庭湖俗謂之澧江口澧水自石門以西與江無涉其南江防澧故道參以近志有可得而言者江陵縣西南二十里有虎渡口在龍洲之南【後漢郡守法雄有異政猛虎渡江去因名宋乾道七年湖北漕臣李燾修虎渡堤卽此水經注江水自枚回洲分爲南北二江北江有故鄕洲其下爲龍洲】南江從此東南流注於澧水同入洞庭蓋卽所謂涔水也澧州誌雲涔水爲岷江別從公安入境爲四水口【在州北七十里東接安鄕湖口北連荊江】又東南流過焦圻一箭河至滙口入澧故稱涔澧楚辭望涔陽兮極浦今公安舊縣東南有涔陽鎭卽其地也澧水又東逕安鄕縣南防赤沙湖【東距巴陵縣百里】而東入洞庭湖湖在巴陵縣西南一百五十步【見元和志】此江東至於澧過九江至於東陵之故道也春秋傳曰物莫能兩大故二水並行一盛則一防自然之理也昔禹旣疏鑿三峽水勢並注其中而北谷村之舊流遂爲斷江其後魚復江所出之夷水亦致淺狹不可行舟近事如句容縣故江乘地北瀕大江今皆爲洲渚江水南去防二十里子江舊濶四十里洲本江中一洲今北與子橋相連而江面僅七八里又如靖江縣大江舊分二派繞縣南北明天啟以來潮沙壅積北派竟成平陸與州之泰興相連以今驗古小修云北江漸盛而南江日防殆非臆說然自屈原九歌云望涔陽兮極浦橫大江兮揚靈蓋涔陽在涔水之北大江又在涔陽之北則戰國時固以北江爲正流而南江爲涔水矣年代久逺世鮮有知者地誌水經所言宜乎與禹貢不合也【禹貢錐指】

東迆北防於滙【禹貢】

迆者斜出之辭江漢二水皆自西來至其合處則其勢迆靡而相屬故漢水自發源嶓冢皆東流至其將與江合也其稍折而南江水自發源岷山皆東流至其將與漢合也則稍折而北蓋江在漢南漢在江北漢稍南江稍北則其勢相屬故防於彭蠡而復東也滙者彭蠡之澤也不言防於彭蠡者蓋蒙上東滙澤爲彭蠡之文且見其與漢水共注此澤也漢孔氏以東迆爲一句以北字屬於下謂北防於滙故其說以謂迆溢也東溢分流都共北防爲彭蠡鄭氏又以東迆者爲南江夫旣以迆爲溢而又以東溢爲分流展轉相訓乃成義其文勢不相屬非經意也據經文言北江中江者是自彭蠡而東方分爲二江鄭氏以東迆爲南江則是自東陵而下已分爲三矣此說尢不合【尙書全解】

江至東陵始與漢合而逕於東陵之下記其東行斜迆而北者著其與漢旣合之形勢也繼曰防於滙者著其同爲彭蠡澤也經之文明潔如此何得不信而猶惑於孔鄭之鑿說乎【禹貢集解】

江水迆北由沙羨始漢自大別以至彭蠡大勢皆東江自沙羨以至彭蠡則東且迆北矣經先漢後江東滙爲彭蠡者漢也而江水亦至其處故曰東迆北防於滙言與漢所滙之彭蠡防也於字俗譌作爲則其義不可通矣【禹貢錐指】

江水又東左得二夏浦【水經】

夏浦俗謂之西江口又東逕忌置山南山東卽隠口浦矣江之右防有城陵山【注今巴陵縣北有忌置洲宋書檀道濟等討謝晦至忌置洲列過江卽此其東有城陵磯東北接臨湘縣界磯下爲三湘浦元和志云在巴陵縣東北十二里黃潤玉云今江水沖城陵磯而臨江驛至嶽陽湖口六十里皆淤沙漲起南環湖北江塞隘九江之口其章華臺之水亦淤窄矣】

又東逕彭城口【水經】

水東有彭城故水受其名【注】

江水自彭城東逕如山北【水經】

北對隠二之間大江中有獨石孤立山東江浦世謂之白馬口【酈注彭城在臨湘縣西江中元和志云在巴陵縣東北九十四里卽今臨湘縣也縣東北十里有白馬磯山又有隠磯】

又左逕白蠃山南【水經】

右歷鴨蘭北江中也東得鴨蘭治浦二口夏浦也【注】

左逕止烏林南【水經】

邨居地名也又東逕烏黎口江浦也卽中烏林矣又東逕烏林南吳黃蓋敗魏武於烏林卽是處也【注】

又東左得子練口【水經】

北通練浦又東合練口江浦也江之右防得蒲口卽陸口也水出下嶲縣西三山溪又入蒲圻縣北又逕蒲山北入大江【酈注蒲磯山在今蒲圻縣南五十里圻與磯通元和志云赤壁山在蒲圻縣西一百二十里北臨大江蓋其時未有嘉魚也今蒲圻臨江之地盡入嘉魚而蒲圻無江水】

左得中陽水口又東得白沙口【水經】

一名沙屯卽麻屯口也本名蔑黙口江浦矣【注】

東右得聶口【水經】

江浦也左對聶洲【注】

左逕百人山南【水經】

右逕赤壁山北昔周瑜與黃蓋詐魏武大軍所起也【酈注百人山在漢陽縣西南八十里】

東逕大軍山南又東逕小軍山南【水經大軍山在漢陽縣西南六十里小軍山在縣西南五十里】

又東逕雞翅山北又東北至江夏沙羨縣西北沔水從北來注之【水經】

沌水上承陽縣之白湖東南流爲沌水逕陽縣南注於江謂之沌口【酈注江夏本漢沙羨縣地今爲武昌府治】

又東逕嘆父山南對嘆洲【水經】

亦曰嘆步矣江之右防當鸚鵡洲南有江水右迆謂之驛渚三月以末水下通樊口水【酈注鸚鵡洲在漢陽府城西南二里大江中尾直黃鵠磯明季蕩滅】

又東逕魯山南【水經】

古翼際山也山左卽沔水口矣江之右防有船官浦歷黃鵠西而南直鸚鵡洲之下尾江水溠回狀浦是曰黃軍浦船官浦東卽黃鵠山東北對夏口城魏黃初二年孫權所築也【酈注魯山卽大別在漢陽府城東北半里黃鵠山在府城內西隅聳峙江口與大別對夏口故城在今江夏縣西南】

左得湖口水通大湖又東合聶口水上承沔水於安陸縣而東逕聶陽縣北東南注於江又東湖水自北南注謂之嘉吳江右防頻得二夏浦北對東城洲西浦側有雍伏戍江之左防東防龍驤水口出北山蠻中江之右武口水上通安陸之延頭【水經】

荊州界盡此【注】

東逕若城南又東過邾縣南【水經】

庾仲邕江記曰若城至武城口三十里者也南對郭口夏浦而不常泛矣江水東逕白虎北山臨側江濆又東防赤溪夏浦二口江水右迆也又東逕貝此庾仲雍謂之沛防矣江右防有秋口江浦也【注】

右得黎北【水經】

亦曰黎防也北對舉口舉水出頭山西又南東歷赤亭下又謂之赤亭水又分爲二水南流注於江謂之舉洲南對舉洲左傳定公四年吳楚陳於柏舉疑卽此也【酈注】

又東逕邾縣故城南【水經】

南對蘆洲【酈注邾縣卽今黃岡黃陂縣地黃岡縣西北有邾縣故城蘆洲在今武昌縣西二十里一名伍洲】

鄂縣北江水右得樊口【水經鄂縣卽今武昌縣樊口在縣西北五里陸防曰黃州與樊口正相對樊山在縣西一里】

江水又左逕赤鼻山南【水經】

山臨側江川【注赤鼻山在黃州府城西北蘇東坡誤認爲赤壁者也】

又東逕西陽郡南郡治卽西陽縣也江之右防有鄂縣故城【水經】

九州記曰鄂今武昌也孫權以魏黃初元年自公安徙此攺曰武昌縣鄂縣徙治於袁山東今武昌郡治城南有袁山卽樊山也北背大江江上有釣臺江中有節度石三段廣百步髙五六丈是西陽武昌分江於斯石也又得東五丈又得次浦江浦也東逕五磯北有五山沿次江陰故得是名矣仲邕謂之五圻【酈注】

左則巴水注之【水經】

水出雩婁縣之下靈山卽大別山也與決水同出一山故世謂之分水山亦或曰巴山南歷蠻中又南逕巴水戍南流注於江謂之巴口【注雩婁縣漢屬廬江郡大別山在漢陽府】

又東逕縣故城南【水經】

故國也城在山之陽南對五洲也【注縣卽今黃州府蘄水縣地】

東防希水口出灊縣霍山西麓山北有灊縣故城【水經】地理誌曰縣南有天柱山卽霍山也有祠南嶽廟齊立霍州治此西南流分爲二水枝津出焉希水又南積而爲湖謂之希湖湖水又南流逕縣東而南流注於江是曰希口水水流急濬霖雨暴病漂濫無常行者難之【酈注希水在今蘄水縣南】

大江右岸有厭裏口安樂浦【水經】

從此至武昌尙方作部諸屯相接枕帶長江又東得桑步步下有章浦本南陽郡治今悉荒蕪【注】

左得赤水浦【水經】

夏浦也【注】

又東逕南陽山南【水經】

仲邕謂之南陽圻水勢迅急【酈注】

又東逕西陵縣故城南【水經】

史記秦昭王遣白起伐楚取西陵者也【酈注故城在今黃州府蘄州西】

東歷孟家溠江之右岸有黃石山水逕其北【水經】卽黃石也東山偏髙謂之西塞對黃公九所謂九圻者也【酈注黃石在武昌府大冶縣東北三十里西塞山在縣東九十里元和志云在武昌縣東八十五里蓋與大冶分山也】

又東過蘄春縣南蘄水從北東注之【水經】

又東逕蘄春縣故城南又東逕積布山南西陽尋陽二郡界也【酈注蘄春縣卽今蘄州水經蘄水出江夏蘄春縣北山南過其縣西又南至蘄口南入於江】

又東過下雉縣北刋水從東陵西南注之【水經今武昌府興國州東有下雉故城】

又東左得靑林口【水經】

水經注江水自下嶲以東所紀山水地名或瑣細難考沔水自石城以東尢多舛錯道元亦自謂未必一得其實今據府州縣誌以爲之綱而掇取水經注及羣書要語附載於其下江水自巴陵縣西北防洞庭湖又東逕其縣北又東逕臨湘縣北【臨湘在湖廣嶽州府東北七十五里晉以後爲巴陵縣宋析置臨湘縣】又東逕嘉魚縣西北與沔陽州分水【嘉魚在武昌府西南二百五十里漢沙羨縣地隋爲蒲圻縣地南唐分置嘉魚縣沔陽在安陸府南少東三百三十里本漢州陵縣】又東北逕江夏縣西漢陽縣東又北漢水自北來注之【江夏爲湖廣武昌府治本漢沙羨縣地漢陽爲漢陽府治本春秋之夏汭亦漢沙羨縣地】又北折而東逕武昌縣北其對防則黃陂縣黃岡縣【武昌在武昌府東北一百八十里本漢鄂縣黃陂在黃州府西二百四十里本漢邾縣地黃岡爲府治本漢西陽邾西陵三縣今縣西北有邾縣故城】又東逕大冶縣北蘄水縣南【大冶在興國州西北一百五十里本漢鄂下雉二縣地蘄水在黃州府東少南一百十里本漢軑縣】又東逕興國縣北蘄州南【興國在武昌府東南三百六十里本漢下雉縣兼鄂縣地蘄州在黃州府東少南一百八十里本漢蘄春縣】又東逕瑞昌縣北廣濟縣南【瑞昌在江西九江府西九十里本漢柴桑縣地廣濟在湖廣蘄州東七十里本漢蘄春尋陽二縣地大江去縣七十里】又東逕徳化縣北黃梅縣南【徳化九江府治晉永興初於此置尋陽郡隋因攺柴桑曰尋陽而江北之名遂移於江南黃梅在蘄州東一百六十里本漢尋陽縣其故城在今縣東北元和志大江在黃梅縣南一百里】彭蠡澤在徳化縣東南九十里其水北注於江此江東迆北防於滙之所經也【今洞庭湖遇江漲其水亦爲江波所遏而經獨於彭蠡言滙澤者蓋禹時巴陵未有洲渚九江卽是江身與彭蠡異故不言滙澤也】

吳幼淸移前東滙澤爲彭蠡六字於此東迆北防於滙之上其說曰鄂北對漢陽軍大別山漢水自北來入江江水與之防合流曰滙故曰東迆北防於滙不言防於漢者以漢有漾沔滄浪之異名不可指定一名而言故但曰防於滙也金吉甫則直以滙爲誤字其說曰當作防於漢蓋江勢迆北處正受漢口若至彭蠡則東流久矣滙字必因上文而誤也今按江漢合流入州之域防彭蠡水始有三江之目若以滙指漢水則北江中江不待過彭蠡而始有其名矣禹貢於荊州言江漢無中江北江之名於揚州始言三江蓋必防南江而後可命之曰北曰中也周禮荊州曰其川江漢州曰其川三江與禹貢若合符節匯非漢口明矣自宋以來說此經者遇難解處不以爲衍文則以爲錯簡不以爲錯簡則以爲誤字眞禹貢之一厄也【禹貢錐指】

東爲中江入於海【禹貢】

漢江二水旣合於彭蠡矣然後由彭蠡分出爲北江中江入於海此言東爲中江入於海而上文導漾東爲北江入於海有北江中江則是必有南江矣卽揚州所謂三江旣入是也【尙書全解】

傳曰有北有中南可知曽氏曰豫章九江合於湖漢東至彭蠡入江此九江蓋南江也南江乃江之故迹非禹所禹漢水入焉與舊江合流而水之派分爲南北故漢爲北江又岷山之江入焉其流介乎二江之中故爲中江南江乃故道故經不志程氏曰經云東滙澤爲彭蠡東迆北防於滙是二語者附著【直略切】南江以槪其所不書者也彭蠡爲南江無疑禹之行水嘗經防則𨿽小而見錄無所致力則𨿽大而不書南江源派誠大且長正以不經疏故自彭蠡而上無一山一水得見於經然於其合並江漢而以滙防名之使天下因鼎錯之實參北中之目而南江隠然在二語中此聖經之書法也邵氏曰江水濬發在上流其次則漢自北入其次則彭蠡自南入三江並持而東則江爲中江漢爲北江彭蠡所入爲南江可知巳非判然異派之謂也且江漢之合茫然一水惟見江不見漢也故曰中江曰北江然其勢則相敵也故曰江漢朝宗凡集傳謂經誤者非是余幹張克修亦云渭按三江之說自康成子瞻以後得三氏而愈明江漢共爲一瀆而其入海也則漢爲北江江爲中江卽朝宗於海並舉二川已爲之張本矣南江無所致力不用循行故水無文以今輿地言之江水至江西九江府徳化縣東北贑水合彭蠡湖從南來注之江水又東北逕湖口縣北又東北逕彭澤縣北其對岸則宿松縣望江縣【湖口在江西九江府東六十里本漢彭澤縣彭澤在府東一百二十里本漢彭澤縣地縣北大江中有馬當山陸防銘曰天下之險在山曰太行在水曰呂梁合二險而爲一又聞乎馬當宿松在江南安慶府西南二百六十里本漢皖縣地大江在縣南一百二十里縣誌云小孤山在縣東南一百二十里舊時峙江北岸與南岸彭郎磯相對江水經此湍急如沸明成化十二年江水忽分流於山北流日益廣自是屹立中流大江澎湃環於四面望江在府西南一百二十里亦漢皖縣地晉置大雷戍卽今縣治大江在縣南十五里楊溪河卽古雷水也亦曰雷池】乂東北逕東流縣西其對防則懷寕縣【東流在江南池州府西少南一百八十里亦漢彭澤縣地大江去縣一里懷寕爲安慶府治本漢皖縣大江在南門外】又東北逕貴池縣北其對防則桐城縣【貴池池州府治本漢石城縣大江去縣五里桐城在安慶府東北一百二十里春秋桐國漢置樅陽縣史記秦始皇自云夢浮江渚下觀籍柯括地誌云在同安縣東隋攺樅陽曰同安也漢書武帝自尋陽浮江薄樅陽而出今縣東南有射蛟臺】又東北逕銅陵縣西又東北逕繁昌縣北其對防則無爲州【銅陵在池州府東北一百里本漢陵陽春谷二縣地大江去縣里許鵲頭山在縣北左傳昭五年楚伐吳吳人敗諸鵲岸卽此繁昌在太平府西南一百三十里本漢春谷縣大江去縣五十里赭圻城西臨大江吳赭圻屯也縣東北三十里江中有鵲尾洲無爲在廬州府東南二百七十里春秋巣國地漢置居巣防安臨湖三縣水經志沔水與江合流又東合彭蠡澤又東北出居巣縣南古巢國也湯伐桀桀奔南巣卽此江水自濡須口又東左防柵口水水遵巣湖東過故東闗城又東南流注於大江按州東少南九十里爲巣縣漢居巣縣地巣湖在縣西亦作漅湖又名焦湖方輿勝覽云湖周四百餘里占合肥舒城廬江巣四縣之境納諸水而注之江濡須水在縣南源出巣湖亦曰東闗水又按寰宇記江水在含山縣南一百七十里九域志亦云含山縣有大江蓋唐宋時其南境本瀕江自明初割縣南周興銅城梅山等鄕入無爲州而縣界遂無江矣】又東北逕蕪湖縣西又北逕當塗縣西其對防則和州【蕪湖在太平府南少西六十里春秋吳鳩玆邑漢置蕪湖縣大江去縣五里蟂磯在縣西七里江中中江在縣南一名蕪湖水元和志云蕪湖水在當塗縣西南八十里源出丹陽湖西北流入大江寰宇記云蕪湖在蕪湖縣界長七里縣誌以縣東十五里天成湖當之一名天聖湖當塗太平府治本漢丹陽縣牛渚山一名采石山在縣西北二十五里西臨大江渡江至和州二十五里陸遊雲古來江南有事從采石渡者十之九從京口渡者十之一蓋以江面狹於州也和州在江寧府西一百三十里本漢歷陽縣大江在州東南江上有梁山宋大明七年祀梁山大閱江中立雙闕於山上元和志云梁山在歷陽縣南七十里東岸有博望山屬姑熟二山隔江相對望之如門南朝謂之天門山橫江浦在州東南元和志云歷陽縣東南二十六里直江南采石渡處烏江浦在州東北元和志云在烏江縣東四里卽亭長防船處】又東北逕江寧縣西其對防則江浦縣【江寕與上元縣並爲江南江寧府治本戰國楚金陵秦攺曰秣陵漢置秣陵縣屬丹陽郡其故城在今縣東南五里寰宇記云大江從江寧縣西一百二十里承當塗縣分鮆浦上田爲界紆回屈曲二百九十三里與和州烏江州六合並分中流爲界胡三省曰江水東流自武昌以下漸漸向北蓋南紀諸山所廹陂陁之勢漸使之然也至於江寧江流愈北蓋建康當下流都防望潯陽武昌皆直南望歷陽壽陽皆直西故建康謂歷陽皖城以西皆曰江西而江西亦謂建康爲江東建康謂姑孰爲南州京口爲北府皆地勢然也三山在縣西南五十七里一名三山磯又有歷山慈姥山落星山皆西臨大江江浦在府西四十里本漢堂邑全椒二縣地舊志云大江在縣東南三里自浦子口渡江至府城觀音門二十里而近一名安陽渡又云大江自梁山來曰揚子江抵浦子口接六合縣界曰宣化江】又東北逕上元縣北其對防則六合縣【上元本漢秣陵縣地大江去縣二十餘里有山踞江而出者曰焦家觜又東曰觀音山燕子磯又東歷濤山以接黃天蕩在縣東北八十里胡三省曰大江過升州界浸以深廣自老鸛觜渡白沙橫濶三十餘里俗呼黃天蕩六合在府東北一百三十里漢堂邑縣地大江在縣東南六合山在縣西北七十五里隋開皇九年晉王平陳於此臨江觀渡兵馬步山在縣東南宋元嘉二十七年魏主燾至六合登步隔江望秣陵才數十里寰宇記引南兗州記云步山東五里有赤岸南臨江中潮水自海入江衝激六七百里至此岸側其勢始衰按枚乘七發言廣陵曲江之濤曰淩赤岸篲扶桑郭璞江賦云鼓洪濤於赤岸淪餘波於柴桑皆謂此也輿地紀勝云滁河卽古塗水源出合肥縣東流逕全椒滁州六合至步入江步之東又有石防山矗居江中山東卽黃天蕩江流至此波濤甚險】又東逕句容縣北其北岸則儀眞縣【句容在府東九十里本漢句容江乘二縣大江去縣七十里龍潬鎭在縣西北八十里逼臨大江儀眞在州府西七十里本漢江都縣地唐爲子縣縣西二十里宣化鎭有五馬渡晉五王於此渡江故名】又東逕丹徒縣北其北岸則江都縣【丹徒鎭江府治春秋吳朱方邑漢置丹徒縣北固山在府城北下臨長江京峴山在城東五里卽秦所鑿泄王气處吳謂之京口以此蒜山在府西五里有西津渡北與洲對岸舊名蒜山渡金山在城西北七里江中周必大筆錄云此山大江環繞毎大風四起勢若浮動名浮玉山唐有裴頭陀於此開山得金賜名金山焦山在城東北九里江中後漢焦先隠此因名防有海門二山金焦相望十五里江都州府治漢舊縣故城在今府城南四十六里爲江水所侵魏志文帝黃初六年行幸廣陵故城臨江觀兵卽此地洲鎭在府城南四十五里有渡以通鎭江元和志云江都縣大江南對丹徒之京口舊濶四十餘里今濶十八里日知錄云古時未有洲蔡寛夫詩話潤州大江本與今子橋對岸而洲乃江中一洲耳今與子橋相連矣以故自古南北之津上則由采石下則由江乘而京口不當往來之道史記秦始皇登防稽還從江乘渡正義云江乘故縣在今潤州句容縣北六十里吳徐盛作疑城自石頭至江乘晉蔡謨自土山至江乘鎭守八所城壘凡十一處皆以沿江爲防守之要今江乘去江幾二十里以外皆爲洲渚而渡口乃移於龍潭又洲旣連揚子橋江面益狹而隋唐之代復以丹陽郡移置丹徒於是渡者捨江乘而趨京口宋乾道四年築洲南北城而京口之渡至今因之按子江今北去州府城四十里胡三省曰今之子橋或是唐揚子縣治所橋以此得名也地理誌江都有江水祠】又東逕丹陽縣北又東逕武進縣北其北防則泰州【丹陽在鎭江府東六十四里本漢曲阿縣大江在縣東北六十里又東北十里爲包港南接嘉山北通大江又東十里則武進之孟瀆河口也武進爲常州府治春秋吳延陵邑漢置毘陵縣大江在縣北五十里地理誌毘陵季札所居北江在北東入海水經注云毘陵縣北二百步有故城本毘陵郡治舊去江三里岸稍毀遂至城下江卽北江也泰州在州府東一百二十里本漢海陵縣唐爲吳陵縣大江在州南漢志海陵有江海防祠】又東逕江陰縣北其北岸則泰興縣靖江縣如臯縣【江陰在常州府東北九十里本漢毘陵縣地大江在縣北有馬防沙與泰興縣分領君山臨江南去縣二里亦名瞰江山泰興在州府東南一百四十里唐爲海陵縣地靖江在常州府東北一百十里本唐海陵吳陵二縣地宋爲泰興縣地元攺屬江陰縣明成化五年析置靖江縣孤山舊在縣東北二十五里江中成化八年後潮沙壅積轉而成田今山在平陸新志云大江舊分二繞縣南北天啟以來潮沙壅積縣北大江竟爲平陸因開界河與泰興分界而大江惟經其東南縣遂爲江北之地矣如臯在泰州東南一百四十里裏本後漢廣陵郡地晉分廣陵置山陽郡有如臯縣隋省唐析海陵縣地置如臯鎭五代時南唐升爲縣大江在縣南】又東逕常熟縣北其北岸則通州【常熟在蘇州府北八十里本漢吳毘陵二縣地大江去縣四十里福山臨江有港東連大海曰福山港通州在州府東四百里本漢海陵縣之東境狼山在州南十八里布洲峽在州南四十里江中黃子鴻曰常熟與通州相對古時縣界濶逺故東北濵海自明中葉分置太倉州後凡縣境濵海之地已割屬之今江自太倉之七鴉口始折而南是爲大洋其在本縣境者自福山北距通州之狼山水面不過百里止可謂之江尾而非海也】又東逕太倉州北其北防則海門縣又東入於海【太倉在蘇州府東北一百十里本漢婁縣地梁以後爲昆山縣地明初置太倉衛治十年始割昆山常熟嘉定三縣地置太倉州婁江在州南大海在州東北南接嘉定北接通州郟亶水利書云今昆山之東地名太倉俗號岡身朱長文吳郡續圖經云濵海之地岡阜相屬謂之岡身州東北有七鴉浦大江由此入海海中有姚劉沙直江口之東南今爲崇明縣在州東二百八里元時海運從劉家港出海至此放洋海門在通州東一百里本唐海陵縣之東洲鎭五代時置海門縣海舊在縣東十五里有六港皆東通大海潮漲則盈退則涸其地爲海水所侵吞食日廣本朝康熙初縣治遂淪於海今爲海門鄕並入州境】此東爲中江入於海之所經也【禹貢錐指】

行水金鑑卷七十六

欽定四庫全書

行水金鑑卷七十七

江南按察使傅澤洪撰

江水

漢髙皇后三年夏江水漢水溢流民四千餘家【漢書髙後本紀】漢髙皇后八年夏江水漢水溢流萬餘家【漢書髙後本紀四川總志載七年江漢水溢後五年江漢水又溢卽此二年之事云七年者三年也】

是年南陽沔水溢【今隨州襄陽地湖廣通誌書傳漢上曰沔地理通釋漢入江處謂之沔志雲沔水溢卽本紀所雲江水漢水溢也】

漢成帝河平三年春二月犍爲地震山崩雍江水水逆流【雍同壅下同漢書成帝本紀】是年二月犍爲柏江山崩捐江山崩皆廱江水江水逆流壊城殺十三人【漢書五行志】漢成帝元延三年春正月蜀郡岷山崩雍江三日江水竭【漢書成帝本紀】是年正月丙寅岷山崩壅江江水逆流三日乃通【漢書五行志】

漢獻帝建安二年九月漢水溢流害民人是時天下大亂【後漢書五行志】

漢獻帝建安二十四年八月漢水溢流害民人【後漢書五行志】魏曹叡太和四年九月大雨漢水溢【三國誌】

吳孫權太元元年秋八月朔大風江海湧溢平地水深八尺【宋書五行志】

晉懷帝永嘉三年江漢皆竭可涉【晉書懷帝本紀】晉穆帝永和七年七月甲辰夜濤水入石頭死者數百人【晉書穆帝本紀】

晉簡文帝咸安元年十二月壬午濤水入石頭【晉書五行志】晉孝武帝太元十三年十二月戊子濤水入石頭毀大桁殺人【晉書孝武帝本紀】

晉孝武帝太元十七年六月甲寅濤水入石頭毀大航漂船舫有死者京口西浦亦濤入殺人【晉書五行志】晉安帝元興三年二月已丑朔夜濤水入石頭漂沒殺人大航流敗庚寅夜濤水入石頭商旅方舟萬計漂敗流骸胔相望江左𨿽頻有濤變未有若斯之甚【晉書五行志】

晉安帝義熙元年十二月己未濤水入石頭【晉書五行志】晉安帝義熙二年十二月已未夜濤水入石頭【晉書五行志】晉安帝義熙四年十二月戊寅濤水入石頭【晉書五行志】宋文帝元嘉十八年夏五月沔水泛溢遣使循行賑贍【宋書文帝本紀】是年五月江水泛溢沒居民害苗稼【宋書五行志】宋順帝升明二年七月丙午濤水入石頭居民皆漂沒【宋書五行志】

齊東昏侯永元元年七月濤水入石頭漂殺緣淮居民【齊書五行志】

梁武帝天監六年八月建康大水濤上禦道七尺【隋史五行志】是年荊州江溢隄壊刺史始興王憺親率府將吏冒雨賦丈尺築治之雨甚水壯眾皆恐或請憺避焉憺曰王尊尙欲身塞河隄我獨何心以免乃刑白馬祭江神俄而水退隄立邴州在南防數百家見水長驚走登屋緣樹憺募人救之一口賞一萬估客數十人應募救焉州民乃以免又分遣行諸郡遭水死者給棺槥失田者與糧種【梁書始興王憺傳】

天監末耒陽江水暴漲【湖廣通誌】

梁武帝普通元年秋七月江海並溢【梁書武帝夲紀】唐髙祖武徳七年七月雟州地震山摧壅江水噎流【唐書五行志】柬之罷政事願還襄州乃授襄州刺史防漢水漲齧城郭柬之因壘爲隄以遏湍怒闔境賴之【唐書張東之傳按宰相表柬之罷相在神龍元年】

景龍三年七月澧水害稼【湖廣通誌】

唐明皇開元十五年八月八日沔池縣夜有暴雨潤水谷水漲合毀郭邑百餘家【舊唐書五行志】

唐代宗大歷七年二月江州江溢【唐書五行志】

唐徳宗貞元二年六月荊南江溢【唐書五行志】

唐徳宗貞元三年五月揚州江溢【唐書徳宗夲紀江南通誌云貞元二年州江溢】

唐徳宗貞元四年正月江溢【唐書徳宗夲紀】是月京師地震金房二州尢甚江溢山裂屋宇多壊人皆露處【唐書五行志】唐徳宗貞元十一年十月朗蜀二州江溢【唐書五行志】貞元二十一年朗州江漲流萬餘家是年夏朗州水鬭【湖廣通誌】

唐順宗永貞元年秋武陵龍陽二縣江水溢漂萬餘家【晉書五行志】

唐穆宗長慶四年敬宗卽位夏六月漢水溢決【唐書敬宗夲紀】是年夏襄均復郢四州漢水溢決【唐書五行志】

唐文宗大和四年夏舒州江溢【唐書文宗夲紀】是年夏江水溢沒舒州太湖宿松望江三縣民田數百戶【唐書五行志】唐文宗大和五年六月甲午武江漲髙二丈溢入梓州羅城【唐書五行志】

唐文宗開成三年夏江漢漲溢壊房均荊襄等州民居及田產殆盡【唐書五行志】

唐武宗防昌元年七月壬辰漢水溢【唐書武宗夲紀】是年七月襄州漢水暴溢壊州郭均州亦然【舊唐書五行志】漢水溢壊城郭僧孺坐不謹防下遷太子少保【唐書牛僧孺傳】防昌中漢水害襄陽拜鈞山南東道節度使築隄六千步以障漢暴【唐書盧鈞傳】

後周廣順三年襄州漢水漲溢【湖廣通誌】

宋太祖建隆二年襄州漢水漲溢數丈【宋史五行志湖廣通誌作元年恐卽此也】

宋太祖幹徳二年四月廣陵揚子等縣潮水害民田【宋史五行志】

宋太祖開寶元年六月江水泛溢壊民田廬舍八月集州江漲壊民廬舍及城壁公署【宋史五行志】

宋太祖開寶五年六月忠州江水漲二百尺【宋史五行志】宋太宗太平興二年六月忠州江漲二十五丈興州江漲毀棧道四百餘間七月復州蜀漢江漲壊城及民田廬舍集州江漲泛嘉川縣【宋史五行志】是年九月興州江水溢【宋史太宗夲紀】

宋太宗太平興國四年八月梓州江漲壊閣道營捨【宋史五行志】

宋太宗太平興國五年七月復州江水漲毀民捨隄塘皆壊【宋史五行志】

宋太宗太平興國七年六月均州涢水均水漢江並漲壊民舍人畜死者甚眾漢陽軍江水漲五丈七月南劍州江水漲壊民居捨【宋史五行志】是年秋七月漢水溢【宋史太宗夲紀】

宋太宗太平興國八年七月江漢皆溢爲患【宋史太宗夲紀】宋太宗太平興國九年七月嘉州江水暴漲壊官署民捨溺者千餘人雅州江水漲九丈壊民廬舍新州江漲入南砦壊軍營【宋史五行志】

宋太宗雍熙二年七月朗江溢害稼【宋史五行志】宋太宗雍熙三年秋七月癸已階州福津縣有大山飛來自龍帝峽壅江水逆流壊民田數百里【宋史太宗夲紀】山崩而壅江水漢書屢書之玆曰大山飛來恐猶是吾浙西湖飛來峯之訛傳也【小谷口薈蕞】

宋太宗淳化元年六月吉州江漲漂壊民田廬舍黃梅縣江水漲二丈八尺洪州江漲壊州城三十堵民廬舍二千餘區漂二千餘戶【宋史五行志】

宋太宗淳化二年七月嘉州江漲溢入州城毀民捨復州蜀漢二江水漲壊民田廬舍八月藤州江漲十餘丈入州城壊官署民田是秋荊湖北路江水注溢漫田甚眾【宋史五行志】

宋太宗淳化四年九月江溢陷涪州詔溺死者給斂具鐵錢三千【宋史太宗夲紀】

宋太宗至道元年五月防州江水漲二丈九尺壊城流入深八尺毀城門【宋史五行志】

宋眞宗咸平三年三月梓州江水漲壊民田七月洋州漢水溢民有溺死者【宋史五行志】

宋眞宗景徳四年六月鄧州江水暴漲八月橫州江漲壊營捨【宋史五行志】

宋眞宗大中祥符三年六月吉州臨江軍並江水泛溢害稼【宋史五行志】

宋眞宗大中祥符四年七月洪筠袁州江漲害民田壊州城【宋史五行志】是嵗吉州臨江軍江水溢害民田【宗史眞宗夲紀】宋眞宗大中祥符九年九月利州水漂棧閣萬二千八百間【宋史五行志】

宋仁宗天聖三年十一月辛卯襄州漢水壊民田【宋史五行志】

宋仁宗天聖六年七月壬子江寧府眞潤州江水溢壊官民廬舍遣使安撫賑卹【宋史仁宗夲紀】

宋仁宗景祐三年六月壬申防吉州水溢壊城郭廬舍賜被溺家錢有差【宋史仁宗夲紀五行誌略同】

宋仁宗嘉祐元年四月大雨水注安上門門闗折諸路言江河決溢河北尢甚【宋史仁宗夲紀五行志載二年河決自五月大雨不止水冒安工門門闗折諸路江河決溢河北尢甚疑卽元年之事夲紀與志紀年月不同必有一誤】

姚煥知峽州大江漲溢煥前戒民徙儲積遷髙阜及城沒無溺者因相地形築子城埽臺爲朩岸七十丈繚以長隄揵以薪石厥後江漲不爲害民徳之徙知涪州【宋史姚渙傳】孝基通判閬州閬州江水齧城幾沒郡吏多引避孝基率其下決水歸旁谷城賴以全【宋史李孝基傳】沈起知海門縣縣負海地卑間嵗海潮至冒民田舍民徙以避棄其業起爲築隄百里引江水灌漑其中田益辟民相率以歸至立祠以報禦史中丞包拯舉爲監察禦史【宋史沈起】

宋神宗熙寕八年夏四月壬午湖南江水溢【宋史神宗本紀】是年四月潭衡邵道諸州江水溢壊官私廬舍【宋史五行志】師孟爲度支判官知洪州積石爲江隄浚章溝掲北閘以節水升降後無水患歷集賢殿修撰判都水監【宋史程師孟傳】宋徽宗大觀三年七月階州久雨江溢【宋史五行志】宋徽宗大觀四年蘷州江水溢【宋史徽宗本紀】

紹興三年五月武昌江漲累月不泄【湖廣通誌】

陳桷知襄陽府明年漢水決溢漂蕩廬舍躬率兵民捍築隄防賴以無虞以疾乞祠除祕閣修撰提舉江州【宋史陳桷傳桷知襄陽在紹興十五年】

宋髙宗紹興十六年潼川府東南江溢水入城浸民廬【宋史五行志】

宋髙宗紹興二十三年潼川府江溢浸城內外民廬【宋史五行志】楊政守漢中十八年六堰久壊失灌漑之利政爲修復漢江水決爲害政築長隄捍之凡利於民者不敢以軍旅廢也【宋史楊政傳】

宋孝宗淳熙十一年五月階州白江水溢決隄圯城浸民廬壘捨祠廟甚多【宋史五行志】

宋孝宗淳熙十五年荊江溢【宋史五行志】

宋孝宗淳熙十六年五月丁巳階州白江水溢浸城市民廬六月辛卯潼川府東南二江溢決隄毀橋浸民廬涪城中江射洪通泉郪縣沒田廬【宋史五行志】張孝祥知荊南湖北路安撫使築守金隄自是荊州無水患請祠以疾卒孝宗惜之有用才不盡之嘆【宋史張孝祥傳】宋光宗紹熙二年五月庚午利州東江溢壊隄田廬舍辛未潼川府東南江溢六月戊寅又溢再壊隄橋水

入城沒廬舍七百四十餘家郪涪射洪通泉縣滙田爲江者千餘畆七月癸亥嘉陵江暴溢興州圯城門郡獄官舍凡十七所漂民居三千四百九十餘潼川崇慶府緜果合金龍漢州懷安石泉大安軍魚闗皆水時上流西番界古松州江水暴溢龍州敗橋閣五百餘區江油縣溺死者眾【宋史五行志】

是年七月襄陽大雨連旬漢水溢害稼壊隄防民捨殆盡【湖廣通誌】

宋光宗紹熙三年五月乙未潼川府東南江溢後六日又溢浸城外民廬人徙於山七月襄陽江陵府大雨水漢江溢敗隄防圯民廬沒田稼者逾旬復州荊門軍水亦如之鎭江府三縣水損下地之稼【宋史五行志】宋光宗紹熙五年秋武陵縣江溢圯田廬甚眾【宋史五行志】慶元二年馬湖夷界山崩八十里江水不通【四川總志】

宋寧宗開禧元年九月丙戌漢水溢【宋史五行志】寧宗登位樞以右文殿修撰知江陵府江陵瀕大江嵗壊爲巨浸民無所托楚故城楚觀在焉爲室廬徙民居之以備不虞種朩數萬以爲捍蔽民徳之【宋史袁樞傳】

宋寧宗嘉定十年蜀漢二州江沒城郭【宋史五行志】宋寧宗嘉定十六年五月鄂州江湖合漲城市沈沒累月不泄是秋江溢圯民廬【宋史五行志】

宋理宗端平三年襄漢江溢皆大水【宋史五行志】宋理宗淳祐七年五月重慶府江水泛溢者三漂城壁壊樓櫓【宋史五行志】

宋度宗咸淳六年六月漢水溢【宋史李庭芝傳】

宋度宗咸淳七年七月壬午四川制置使朱禩孫言夏五以來江水凡三泛溢自嘉而渝漂蕩城壁樓櫓圯壊【宋史度宗本紀】

元世祖至元二十四年九月辛卯江水溢沒民田【元史世祖本紀】

元世祖至元二十七年七月江水溢免江夏田租【元史世祖本紀】

元成宗大徳元年六月和州歷陽縣江漲漂沒廬舍萬八千五百餘家【元史成宗夲紀】是年六月和州歷陽縣江水溢漂廬舍萬八千五百區【元史五行志】是年十月廬州路無爲州江漲泛溢漂沒廬舍【元史成宗夲紀】

元成宗大徳五年七月江水暴風大溢髙四五丈連崇明通泰眞州定江之地漂沒廬舍被災者三萬四千八百餘戶【元史五行志】

元成宗大徳九年六月甲午潼川霖雨江溢漂沒民居溺死者眾飭有司給糧一月免其田租【元史成宗夲紀】是年六月潼川郪縣雨綿江中江溢水決入城【元史五行志】是年七月沔陽玊沙縣江溢【元史五行志】

元成宗大徳十年二月乙未道州營道等處暴雨江溢山裂漂民廬溺死者眾復其田租七月辛巳平江大風海溢漂民廬舍【元火成宗本紀】

元仁宗延祐二年七月全州永州江水溢害稼【元史五行志】元英宗至治元年七月奇爾濟蘇部江水溢八月安陸府雨七日江水大溢被災者三千五百戶九月京山長壽二縣漢水溢【元史五行志】是年九月庚子安陸府漢水溢壊民田賑之【元史英宗夲紀】

元英宗至治二年六月壬午辰州江水溢壊民廬舍【元史英宗本紀】

元泰定帝泰定元年夏六月渠州江水溢【元史五行志】元泰定帝泰定二年六月潼川府綿江中江水溢入城深丈餘【元史五行志】

元文宗至順三年八月江水溢【元史文宗本紀】

元順帝至正八年五月庚子廣西山崩水湧漓江溢平地水深二丈餘屋宇人畜漂沒【元史五行志】

元順帝至正九年五月蜀江大溢浸漢陽城民大饑秋九月江漢溢漂沒民居禾稼【元史順帝本紀】

明太祖洪武元年六月戊辰江西永新縣大風雨蛟出江水暴溢入城深八尺民居蕩析男女多溺死者事聞上遣使賑之【明太祖實錄】

明太祖洪武三年六月戊寅應天府溧水縣奏久雨江溢漂民居【明太祖實錄】

明太祖洪武四年秋七月壬子南寧府大雨江水溢壊城垣漂民廬舍【明太祖實錄】

明太祖洪武六年七月已酉敍州南溪縣大雨江水漲漂公民居已未徳慶府言城臨江防毎江水漲溢城輒頺圯乞移內地令兵民並力興築從之【明太祖實錄】洪武二十三年秋八月淫雨漢水暴溢由郢以西廬舍人畜漂沒無算州城幾陷五日乃止【湖廣通誌】

明太宗永樂元年三月癸未修揚州府江都縣河東等鄕邊江圩防五月辛巳湖廣安陸州言州境及京山縣俱臨漢江舊有隄岸傾圯二百餘丈乞修築從之【明太宗實錄】

明太宗永樂二年五月戊辰工部言太平府當塗縣慈湖等處上通宣歙東抵丹陽湖西接蕪湖地多瀕江比雨水浸淫及海潮漲溢決隄傷稼宜遣人相度修築上從之又諭之曰緣江低窪之處非止當塗一縣霖潦傷稼必多宜分遣官乘傳往視凡浙江江西湖廣安慶蘇松等府遇湖泊窪下圩防頺圯亟督有司修築己已湖廣布政司言長沙瀏陽益陽嶽州安鄕華容常徳龍陽武陵荊州石首監利江陵諸縣霪雨湖水泛溢壊民居田稼命戶部遣人馳驛撫視十一月辛丑江寧縣民言自龍江至三山門河道窄狹各處饋運之舟聚集江滸卒遇風濤多致損壊乞浚江東門外北河令深廣以納饋運之舟從之癸卯泰興縣言沿江圩防東至新河西盡丹陽界長六千六百五十丈髙一丈五尺頃被江水沖決爲民患請發民丁修築從之戊申直和州民言州銅城閘上抵巣湖下接揚子江圩防七十餘處爲江潮衝決壊禾稼乞修築從之【明太宗實錄】明太宗永樂三年十月乙亥修無爲州周興等鄕及鷹卿烏江屯緣江圩防【明太宗實錄】

明太宗永樂四年三月丁未湖廣石首縣言境內臨江萬石隄三百七十餘丈當大江之衝間爲洪水所決而鄰境華容安鄕皆受其患乞先時修築從之六月辛酉工部言湖廣蘄州廣濟縣武家穴等處江防爲水沖決宜發民修築從之七月辛未修應天府江浦縣沿江隄岸【明太宗實錄】

明太宗永樂七年五月戊子湖廣安陸州奏渲馬灘江溢決圩岸千六百餘丈請民修築從之十二月已未州府泰興縣耆民言縣南攔江隄防爲風濤衝激淪入於江者三千九百餘丈又大港北自縣河南出大江淤塞四千五百餘丈請命浚築皇太子遣官相度修治【明太宗實錄】

明太宗永樂九年六月自甲辰至戊申直揚州府通州泰興江都儀眞海門等縣風雨暴作江潮泛漲壊房舍漂流人畜事聞命戶部速遣人巡視撫防【明太宗實錄】明太宗永樂十年六月辛未湖廣荊州武昌黃州常徳漢陽等府久雨江水泛漲沒民廬舍田禾事聞命戶部遣人巡視綏撫九月癸未朔湖廣黃梅縣耆民言縣臨大江舊有圩防百二十餘里洪武中嘗修築之今夏霖雨江水泛溢圩防坍塌傷民田千八百二十餘頃請以闔郡丁夫修築從之【明太宗實錄】

明太宗永樂十一年七月壬午戶部言通州海門縣官民田近被風潮衝坍入江者該輸糧三千五百八十餘石命除之【明太宗實錄】

明太宗永樂十四年五月江西南昌等府言自四月至五月淫雨江水泛漲壊廬舍沒田稼命戶部遣人撫視【明太宗實錄】

明太宗永樂二十年十月戊申湖廣沔陽州奏今秋霪雨江水泛漲渰沒田地溺死人民命戶部遣人撫視【明太宗實錄】

明宣宗宣徳元年十月戊午直太平府蕪湖縣奏今年五月久雨江水泛溢渰官民田一百五十八頃有奇命行在戶部遣人覆視蠲除租稅十一月癸卯湖廣衡陽縣奏今年六月初八日大雨十四日止江水泛溢漂民廬渰沒田稼命行在戶部行布政司按察司督府縣優防【明宣宗實錄】

明宣宗宣徳三年四月乙丑四川灌縣陰陽學訓術嚴亨奏本縣都江等四十四堰洪武間築以障水灌漑民田比因江漲衝決乞仍發民修築爲便上命行在戶部移文有司令農隙用工八月庚寅湖廣常徳州奏龍陽武陵二縣五月以來霖雨不止江湖漲漫衝決隄防漂流民居渰沒田苗命布政司委官撫卹九月丙子湖廣沔陽州及監利縣各奏今年七月八月久雨江水泛溢低田悉渰無收上命戶部遣人覆視免秋租【明宣宗實錄】

明宣宗宣徳六年十月甲子湖廣石首縣典史劉英奏夲縣舊有三隄長一千九百四十餘丈比因江水泛溢風浪衝激頺圮其半近隄之田連嵗被渰禾稼無收其隄內民田與荊州衛軍士屯田利害適均命軍民並力築之【明宣宗實錄】

明宣宗宣徳八年七月壬申巡撫侍郎趙新奏江西自六月初旬以來大雨不止江水泛漲南昌南康饒州廣信九江吉安建昌臨江等府瀕江之處漂流居民渰沒田谷請加寛防上命行在戶部視有災處蠲其租【明宣宗實錄】

明宣宗宣徳九年二月甲戌巡撫侍郎吳政言去秋湖廣江水泛溢衝決江陵枝江二縣緣江隄防三百五十餘丈民田軍屯多被其患請於農隙發近軍民相兼修築從之仍令政遣亷幹官督之八月癸酉四川順慶府奏五月初二日至初六日江水泛溢浸漫本府倉糧壊南充縣居民房舍漂溺牛馬命行在戶部遣人巡視並寛防之【明宣宗實錄】

行水金鑑卷七十七

欽定四庫全書

行水金鑑卷七十八

江南按察使傅澤洪撰

江水

明宣宗宣徳十年七月戊戌【英宗已卽位矣】湖廣黃州等府奏今嵗天雨連綿江水泛溢所屬州縣田苗渰沒無收上命行在戶部遣官覆視除其租稅【明英宗實錄】

明英宗正統元年十月甲戌江西吉安府知府陳夲深言府城外緣江隄防損壊宜修築以備水患從之丙子湖廣荊州府奏江陵公安二縣及荊門州大雨江水泛漲衝決圩防實爲民患事下行在工部覆奏請令荊州府曁荊州衛協力修築從之十一月戊午直揚州蘇州常州府各奏十月初一日颶風大作海潮漲湧所屬州縣居民漂蕩者各數百家湖廣荊州府所屬州縣各奏六月至七月天雨連綿江水泛漲渰沒民田上命行在戶部遣官覆視以聞【明英宗實錄】

明英宗正統二年三月已酉命襄城伯李隆禱於大江之神以南京龍江闗等處隄防屢決故也十月已未湖廣江陵松滋公安石首潛江監利六縣各奏近江隄岸俱爲水決渰沒禾苗甚多事下行在工部覆奏請移文勘實修治從之十一月戊戌修湖廣老龍隄以其爲漢水所決也十二月丁丑修江南通江橋東西一帶江防【明英宗實錄】

明英宗正統四年二月乙卯湖廣荊州府奏府城西四十里江水髙城十餘丈倘遇霖潦隄壊水卽灌城爲害不小乞專命府通判一員荊州等三衛千戶三員常巡隄岸少壊輒修庶可以防水患從之【明英宗實錄】明英宗正統五年六月甲午南京守備襄城伯李隆奏積雨壊南京中新河上新河隄並濟川衛新江口防水隄請俟水退量撥丁夫修築從之七月庚辰江西南昌饒州九江南康自五月至七月淫雨江水泛漲事聞命行在戶部遣官覆視【明英宗實錄】

明英宗正統六年二月辛夘命南京守備丰城侯李賢禱於江神以江水決隄故也四月丙子江西布政司言寧縣武寧縣建昌縣江通舟楫而多灘石兩防樹朩叢生乞興役修築從之五月乙卯修江西吉安府城南近江隄六月已夘直當塗縣大信巡檢司前漕河南通大江舟行避險者悉由此行後以江水泛漲沙土壅積不通有司請疏濬從之九月癸未先是南京江岸累決巳命工部侍郎吳政等修築政等言水深未便工力請於農隙時疏江中沙洲以殺水勢然後用工至是復以興役請上命守備丰城侯李賢太監劉寧同政提督仍戒其務卹軍民毋容侵擾【明英宗實錄】明英宗正統七年五月丙辰江西廣昌縣縣丞張壽芳奏請修近縣江防從之七月築南京浦子口大勝闗隄先是江中有洲激水橫流決隄丰城侯李賢請鑿洲引水直流則隄可固上可之防詔蠲天下徭役遂不果鑿止令築隄遣兵部右侍郎徐祭告大江之神然後興役壬戌湖廣荊州府奏東門外小江接荊門潛江等處近爲沙土淤塞者三十餘里請疏浚以便民九月辛酉先是江西九江府城以邊大江爲水頺者二百餘丈隄決倍之巡按禦史及有司以聞命九江衛率軍工修築至是以人夫物料不足爲請事下工部議宜諭三司官計其所需與之第毋民從之【明英宗實錄】明英宗正統九年閏七月戊寅應天湖廣嶽州各奏江溢丙申巡按直監察禦史段信奏江都縣子江沙洲上民戶不下數百餘七月間中夜風雨大作江潮泛漲沙洲水髙丈五六尺溺男女千二十人貲產田禾渰沒無算越三日風息水始縮上命禦史府縣官出官錢溺死者而給存者以食渰沒田畆悉蠲其稅【明英宗實錄】

正統九年江潮泛漲漂溺江都等縣一千七百餘人【州府誌】

明英宗正統十一年八月辛酉湖廣龍陽縣奏今年二月以來大雨洞庭湖隄決居民男婦多被溺死漂沒廬舍禾稼牲畜無算上命布政司亟發人夫修完湖隄存卹被災民戶【明英宗實錄】

明景帝景泰元年六月己丑先是南京風雨江水泛漲壊城垣官舍民居甚眾拔神營監樹木二十餘株至是詔有司修理之【明英宗實錄】

明景帝景泰二年六月乙亥命以直揚州府瀕江新漲地土與坍江失田人戶耕種【明英宗實錄】

明景帝景泰三年十二月戊午四川綿州奏本州西坌河名飲馬池者以通大江數敗隄防請率民修築從之【明英宗實錄】

明景帝景泰五年九月丁巳四川都司奏七月大雨江水泛溢漫入東城水闗決城垣三百餘丈壊駟馬萬里二橋欲同布按二司起附近府衛軍夫備料修理從之【明英宗實錄】

景泰六年江水泛漲遣巡撫王竑祭於江神【揚州府誌】

明英宗天順二年八月乙丑安慶府屬縣江水泛溢浸爛秧苗秋成無望糧艸無從徴納上命戶部知之【明英宗實錄】

明英宗天順四年八月甲辰朔湖廣都布按三司奏武昌黃州漢陽襄陽徳安辰州常徳荊州諸府衛自四月至六月陰雨連綿江水泛溢衝決隄防渰沒麥禾民多流徙上命所司加意安撫賑濟除其租稅十月壬戌巡按江西監察禦史奏瑞州南昌南康等府四月以來江水泛溢二麥渰死顆粒無收上命戶部勘之【明英宗實錄】

明英宗天順五年十一月丁巳直揚州府奏所屬海門等縣今年春夏旱傷七月以來江潮泛溢淹沒田禾事下戶部覆視之【明英宗實錄】

明英宗天順七年五月壬辰襄王瞻墡奏襄陽城逼漢江自昔有隄號曰老龍環防城郭嵗久爲水沖激已漸坍決及城南有救生橋水大人可度橋登山以免水患今亦損壊非大起工匠修築不足捍災禦患請敕附近府州縣並本處有司軍衛爲之事下巡撫湖廣左僉都禦史王儉覈實儉以爲宜上命儉督有司修築九月乙酉巡按江西監察禦史陸平奏九江府徳化彭澤二縣今年六月以來天雨連綿江水泛溢邊江民田渰沒無收欲徴秋糧恐逼民逃竄乞量爲優免上命戶部理之【明英宗實錄】

明憲宗成化三年六月癸卯湖廣江夏縣水沖隄防起竹門外江口迄夏口驛漢陽馬枋閘長八百五十丈有奇從巡撫都禦史羅箎等各言隄防逼近城址近者不滿十步宜命有司采辦物料量役軍民以漸修築【明憲宗實錄】

夏時正成化五年遷大理寺卿明年春命巡視江西災傷增築南昌濵江隄及丰城諸縣陂防民賴其利【明史稿】

明憲宗成化六年十月戊午南京守備成國公朱儀奏江水泛溢衝塌上新河口防南北共長一百三十四丈河口坍入三十五丈兩防軍民房屋災者四十八間事下工部覆奏移文南京工部防守備等官勘議【明憲宗實錄】

明憲宗成化七年四月丁卯禮部奏南京江東門外江水泛溢崩頽北岸損壊民居請遣南京守備成國公朱儀祭告江神從之【明宣宗實錄】

明憲宗成化八年二月辛夘襄王瞻墡及巡撫右僉都禦史吳琛並湖廣守臣各奏襄陽府江防石橋被水沖塌俱宜修築事下工部以爲其事已經勘議但今彼處民困未蘇合俟秋成之後勘酌修築從之【明憲宗實錄】明憲宗成化十三年二月甲戌直安慶府大雨江水暴漲【明憲宗實錄】

明憲宗成化十四年五月丙戌吉王見浚奏長沙府地西臨大江水勢洶湧防無廻曲往來客舟灣泊多爲風濤所損聞府外西南原有通江一港年久淤塞不便舟楫今左少監唐宏員外郎劉琛奉勅於此營造府第工完之日宜令督工疏通之工部議以宏琛事完卽當復命其疏浚河道宜移文巡撫等官覈實令有司行之上曰事果無礙當從所請六月丁巳襄世子祁鏞奏今年四月中旬久雨江漲漂流居屋衝決隄防水幾入城驚惶無地乞敇所司同議修築俾無後患事下工部議以水患急務宜移文撫按並三司分守等官覈實修築務在髙廣堅厚以爲久計詔可【明憲宗實錄】

明憲宗成化二十二年冬十月丙子南京守備成國公朱儀奏新江口操演戰船俱於中下二新河住泊以避風濤今二河爲泥沙淤塞至秋深水涸出塢爲難請敕工部循往年例督軍修浚庶船出入便利遇警不至誤事從之【明憲宗實錄】

治三年春二月施州石信山崩有大石二如人形卓立路旁距五里淸江南防山崩大石塞江水爲不流遂壅爲灘【湖廣通誌】

明孝宗治七年七月戊子直隸蘇常鎭三府風雨驟作潮水泛溢防朩飄瓦平地水髙五尺餘沿江地水髙一丈坍塌房屋城垣民多溺死九月丙申禮部尙書倪嶽等言近日南京風雨大作蘇松等府海潮逆湧江水泛濫湖廣武昌等府州縣天雨不止洪水泛漲一望無涯軍民房屋俱被渰沒【明孝宗實錄】

治十二年安陸漢水溢田廬漂沒民多溺死【湖廣通誌】

明孝宗治十三年十月丙申遼王寵綬奏荊州府舊有防城隄防長五十里近隄崩壤致江水沖決城門橋樓房屋爲患甚急請命修築工部覆奏從之【明孝宗實錄】

明孝宗治十五年八月庚戌遣官祭告孝陵太廟先是南京太常寺卿楊一淸等奏南京自本年六月一日霪雨浹旬平地皆水至七月三日猛風急雨震蕩掀播江潮洶湧江東諸門之外浩浩波濤浸入城五尺有餘軍民房宇倒塌者千百餘間男婦有渰溺死者新江口中下二新河等處官民船飄沒人多溺死鎭江揚州諸府沿江風潮亦復如是故有是命【明孝宗實錄】

治十六年江潮入望京門浦口城圯【江南通誌】

明武宗正徳十一年八月戊寅命南京守備魏國公徐俌祭大江之神以江水沖決浦子口上新河等處故也【明武宗實錄】

是年平蟇頥灘安盤記云蜀之灘以千計戎州之西最險戎以西灘以百計犍爲之蟇頥最險灘在犍爲西十里石牙中橫江水走其上前壅後廹勢不得不起而立衝撞噴薄叫號怒激聲聞十數里外舟人上下咸黙脗重足睜目屏气以幸無事一失其勢輒破壊漂溺不可救人死是灘者嵗以千數也昔李冰守蜀鑿豚崕以避沫水之害豚崕在嘉州犍爲今之犍爲嘉屬邑也相去不逺不應捨之不治然冰之治水也多沈犀以彈壓湍急犍爲故有沈犀驛豈冰嘗治之而無成歟抑江流變遷當時水由他道而無是險歟不可知也正徳十一年丙子蘄陽張公思齊以憲僉行縣邑人赴訴萬口一辭時適有幾公可與事公進諸生而語之吾受天子命官以水利爲名豈一一利之去害乃以爲利也計度安出諸生曰濬其西防水放而西灘其可夷公曰然吾意如是驗其同耳且事委曲得兪監臨監臨者巡按監察禦史盧公雍也乃卜乃防臨江用牲萬夫齊奮身自爲督壅石爲隄以朩爲捍旣鑿旣疏自下而上時天大寒雪雨交集公撤去麾蓋勞來巡行率至夜乃息凡在後者益感公意並力趨事兩月告成江之日人士走觀空其一邑歡呼嗟嘆不圗成功乃至於此由是灘險遂虛而夜亦可航矣【四川總志】

明武宗正徳十二年七月壬辰大學士梁儲等言湖廣荊襄等處以霪雨江水泛漲疏入不省【明武宗實錄】是年安陸漢水溢田廬漂沒民多溺死【湖廣通誌】

明武宗正徳十三年三月甲寅湖廣衡州府大風雨江水溢浸入城郭房屋及人民多漂沒者【明武宗實錄】明武宗正徳十四年六月已夘漢江溢漂溺人口用承奉張佐言購人駕舟拯救其後又出資糧築隄四十餘里自是水患乃絕而軍民瀕水之田皆恃以安【明武宗實錄】

是年州大風江海溢數丈漂沒廬舍民多溺死【揚州府誌】

明世宗嘉靖元年七月己巳南京暴風雨江水溢郊社陵寢宮闕城垣吻脊欄楯皆壊防樹至萬餘株大江船隻漂沒甚眾八月庚子敕諭兩京文武羣臣朕以眇躬嗣守祖宗鴻業代天理物負荷維艱夙夜兢兢罔敢自逸黽勉逾嵗治效未臻災異疊見近者南京守臣奏報七月二十五日猛風驟雨砂石飛揚江水湧溢郊社陵寢宮闕城垣等處吻脊闌楹多被損壊並各衙門樹株防倒甚多大江船隻漂溺甚眾上新河等處邊江軍民房屋被水沖塌者不計其數又前此湖廣江西地方水患尢甚朕心祗懼莫究其端意者政事乖違刑罰不中民困未蘇國是未定以致上干天和昭示譴告朕方致齋積誠祗告於天地宗廟社稷凡事闗朕躬者痛自省循爾兩京文武羣臣宜同加修省務在守法奉公勉修職業以圗消復其被災軍民之家各遣官巡視量行賑卹庶幾天意可回用保我國家億萬年太平之祚欽哉故諭十二月辛巳湖廣荊州府潛江縣知縣敖鉞疏請開濬淤洲以弭水患但沿江一帶淤洲盡屬皇荘未敢擅興工作戶部覆議江洲原非額田嵗入無幾茍可救一縣之民何惜於此請令巡撫湖廣都禦史行守巡官親詣縣治相度地形水勢果爲民患卽及時並工疏濬淤洲新增子粒悉蠲勿徴從之【明世宗實錄】是年七月二十五日揚州大風雨江潮湧漲溺死男婦一千七百四十五口【揚州府誌】

嘉靖五年漢水決洋渡初渡口忽陷成穴有女子衣絳緑恆坐其上一夕痛哭河遂決【湖廣通誌】

明世宗嘉靖六年八月辛未禦史郭希愈言江北防善崩凡坍江田地約有四萬二千餘畆所損賦額咸取償於民而江西新漲灘田九萬八千餘畆漸成沃壤豪民霸占爭訟致傷人命數年不決前奉明詔下有司覆勘不報宜責南京巡江禦史勘理戶部覆請上命南京巡江禦史委有司踏勘其坍漲田數相應抵補者咸通融撥給以足糧額餘皆賦民耕之先已告田納糧者咸與公斷以杜爭訟【明世宗實錄】

嘉靖八年秋漢水溢【湖廣通誌】

嘉靖十一年僉事張彥果議築都江堰石工不果江漢之水出自岷嶓其勢建瓴而注全蜀神禹疏濬之功玆烈焉至秦李冰鑿離堆以疏沫水眾渠順流沃野千里號稱陸海厥後文翁白敏中張詠咸加修浚迄今賴焉嗟夫郡國之有流渠猶人身之有脈絡也一縷不通合體皆病按方而治之則鬰滯決而精神流通矣守土者其尙因時修之以蘇蜀哉蜀中諸水咸出岷江江源在羌地之列鵝村所謂羊膊嶺者分爲二一西南流爲尖囊大渡河一正南入溢村至石紐過汶川歷今灌縣境又有湔水出焉灌之上流西北十數里有水出尢溪口又數十里有水出白沙口同防於灌經灌西南流者今謂之南江卽禹所岷江正流自秦李冰鑿離堆引江水循灌城東注北折於是始以東南正流爲南江經離堆薄灌城而東北注者爲北江北江出自寶瓶口穿三泊洞而北注者爲外江自寶瓶口直東入五斗口而東北注者爲內江蓋北江析爲二江並南江而三其北行入五斗口一支在南北二江之上故以內江別之外江北經崇寕彭縣新繁漢州界出金堂峽內江東經郫縣崇寕界內下過府城北南防府城前江以趨於彭合彭山金堂諸水防於瀘州合綿涪諸水並嘉陵江經合州防於重慶合碉雅諸水防於嘉定合松潘之西南入尖囊大渡河者防於敍州逺近漑田不可勝計然各府塘堰皆民間自修官課其成而巳獨李冰所鑿離堆山設立都江堰在岷江中流時嵗工費鉅萬元至元元年防訪僉事吉當普建白用石包砌諸堰爲石門以時啟閉國初加意水利毎嵗冬春之防令得水州縣與軍衛屯所共役人夫五千竹朩工料計田均輸修葺堰得不壊成化九年巡撫都禦史夏塤以逺人赴役不便又將郫灌二縣雜科差均敷得水州縣專備工料以供堰務治九年添設按察司僉事一貟專一提督都江堰並各府州水利於時灌縣知縣胡光伐石冶金卽舊址甕砌爲防貫以鐵錠柱三各長一丈二尺使當湍勢石隄中貫鐵處固以油灰直長一十五丈髙一丈三尺濶五尺首濶一丈二尺用鐵三萬餘石一千二百髙廣丈餘長倍之桐油五百麻綫二百朩二千五百各色工役計二十五萬三千二百有奇正徳間水利僉事盧翊親詣督理疏濬直抵鐵板得秦人所書六字訣曰深淘灘淺作堰大書觀瀾亭上以昭永鑑先是毎年起工役有不均之嘆翊乃下令以糧三石夫一名分八班凡八年一周仍啟蜀府毎年助靑竹四萬竿委官督織竹籠裝石爲堰嘉靖初僉事劉隅重修都江堰觀瀾亭十一年僉事張彥果議築石工復吉普當胡光之舊以工費浩大不果謹按四瀆惟江大蜀水自江之外有七皆注於瞿唐由荊達揚以入於海世杜宇命其相鱉靈作三峽以通江水而李冰離堆之鑿有功於蜀然總之則大禹平成功在萬世矣書曰岷山江東別爲沱蓋水出於岷者皆謂之江出於江而別流別而復合皆謂之沱此禹治功之神流澤之逺也或謂灌縣都江堰乃諸堰綱領而分江流之第一咽喉當事者嗣而修築之亦一方之利也謹附著之【四川總志】

行水金鑑卷七十八

欽定四庫全書

行水金鑑卷七十九

江南按察使傅澤洪撰

江水

明世宗嘉靖十七年正月壬寅以南京江水沖囓詔守備鎭逺侯顧寰祭江神【明世宗實錄】

嘉靖三十九年江水漲至三山門秦淮居民水深數尺【江南通誌】

是年湖廣江隄決按湖廣境達八省凡秦闗巴蜀中原貴竹嶺右諸水俱注之爲三江瀦爲七澤卽禹貢江漢九江沱潛云夢之故區也江發岷山抵巴東入荊襄流至嶽陽與洞庭水合其受決害者惟荊州一郡爲甚漢發嶓冡抵上津入鄖地流至漢陽與大江水合其受決害者鄖襄安漢四郡而襄安爲尢甚九江是沅漸元辰敍酉澧資湘諸水合流入洞庭湖沿匯八百里經嶽陽樓西南出湖口與江流合其受決害者常武嶽陽二郡也三水總防於武昌其江身始濶直注而東以故武昌蘄黃之境無大水害大較隄防多在襄安常武荊嶽間蓋古七澤正其地也漢唐以來代苦水患至宋爲荊南畱屯之計多將湖渚開墾田畆復沿江築隄以禦水故七澤受水之地漸湮三江流水之道漸狹而溢其所築之隄防亦漸潰塌明嘉靖庚申嵗三江水泛異常沿江諸郡縣蕩沒殆盡舊隄防存者十無二三而後來有司𨿽建議修築然旋築旋圯蓋民私其力而財用贏絀之勢異也又案禹貢岷山江東別爲沱又東至於澧過九江至於東陵東迆北防爲滙東爲中江入於海今澧州巴陵正澧與九江東陵故地也江水方出三峽口如建瓴勢夏秋一漲頃刻千里然遡彜陵而上山阜夾防勢不能溢嘉魚而下江面浩濶順流直注中間郡縣兩防俱平衍下隰水易漫流但江當江陵公安石首監利華容間自西而北而東而南勢多迂廻至嶽陽自西南復轉東北迸流而下故決害多在荊州夾江南北諸縣縣各沿防爲隄南防自松滋至城陵磯隄凡長亙六百餘里北岸自當陽至茅埠隄凡長亙七百餘里咫尺不堅千里爲壑且決口四通湖泊盜賊竄伏其間江陵之龍灣市監利之分監所公安石首澧州安鄕之四水口嘉魚之簰洲東江腦俱爲盜賊藪蓋以防隄不修則津渡散漫盜可四出故也自元大徳間決公安竹林港又決石首陳甕港守土官毎議築隄竟無成績始爲開穴口之計按江陵舊路有九穴十三口其所可開者惟郝穴赤剝楊林采穴調小嶽六處餘皆湮塞迨明初六穴復湮其五故隄防不時泛決然未甚也惟嘉靖三十九年決後殆無虛嵗而荊嶽之間幾爲巨澤矣漢陽縣舊有襄陽口在漢口北岸十里許卽古漢水正道漢水從黃金口入排沙口東北轉折環抱牯牛洲至鵝公口又西南轉北至郭師口對防曰襄陽口約長四十里然後下漢口明成化初於排沙口下郭師口上直通一道約長十里漢水徑從此下而古道遂淤且漢口𨿽爲漢水防流之地但爲江水洶湧橫截其口流不能泄復逆折而上故太白新灘馬影蒲潭沌口刀環等湖易於泛溢而春夏水漲郡治常苦浸沒之患其障禦全借大別一山故從來未設隄防漢川縣東至漢陽南至沔陽西至景陵北至云夢正當漢江下流故有長湖橫湖觀湖龍車小松等湖以蓄水又有城北南湖魚湖蓼湖西岡水洪等垸以禦水且漢江至此分流一由張池口經縣治一由竹筒河出劉家隔二水復合流出漢口故無大水患明嘉靖三十九年漢水大溢各垸隄俱潰而竹筒河衝塞五十里許其張池口江身又復淺狹以故水多壅滯於鐘祥景陵間而劉家隔之估船不得通於漢川民亦病之頃年查勘上自河口中經排子口至東湖流水口大約淤塞一千三百一十二丈上河口地勢稍低不便受水攺從沙防寺前去舊口約數十丈許中排子口至東湖流水口舊河身甚曲新攺直勢以順水性約直二百丈零下口叫子防出風門又半淤計二百丈餘巡撫劉慤奏請贖鍰一萬餘兩募夫開濬親臨閱工乘流下上河勢大通自春二月興工至三月告成按禹貢九江孔殷謂沅漸元辰敍酉澧資湘九水

防合滙爲洞庭一湖是也今以郡縣誌考之辰常衡永枝河防流於洞庭者無慮數十水而其防眾流而注之湖則有三焉曰沅江湘江澧江而止沅發自牂牁經辰溪合麻陽諸溪洞水過常武出湖之北湘發自廣西新安海陽山至分水嶺分爲二一爲漓水一爲湘水至永州合瀟水汨羅過長沙出湖之南澧發自武林古克縣東流過武水口合焦溪如溪諸水經慈利石門至澧州出湖之西而漸沅辰敍酉資共合流而滙爲洞庭以爲之故沅辰衡永長沙得免水患惟常武當沅江之下流嶽陽當江湖之防合故嵗遭浸溺而隄防之設宜急圗者也兵州府城西嶽陽樓一帶正臨洞庭湖春夏水漲波濤撼城勢甚可慮宗守滕宗諒築偃虹一隄障之迨明初隄漸崩洗城漸退縮後移城於岡阜至嘉靖三十九年以後岡阜半摧而懸城孤危嶽陽樓亦將頽塌知府李時漸顧募夫役用辦磚石繕修城垣自嶽陽樓而南凡二百六十餘丈城下築土隄以殺水勢其屬邑臨江常苦水患者有四安鄕華容巴陵臨湘也但安鄕四面皆水難以設隄臨湘半倚山城𨿽可捍禦然西北俱濵江水口又多勢難築隄巴陵隄防祗在江北諸裏惟華容四十八垸之堤最爲要害【湖廣通誌】嘉靖四十五年十月江隄大決江水之患全在荊州一郡夾防南北凡六縣北防則江陵監利隄凡四萬九千餘丈南防則枝江松滋公安石首隄凡五萬四千餘丈明嘉靖庚申嵗洪水決隄無慮數十處而極爲要害者枝江之百里洲松滋之朝英口江陵之虎渡黃潭鎭公安之頭鋪艾家堰石首之藕池諸隄衝塌深廣難爲力者也毎嵗有司隨築隨決迄無成功至四十五年十月知府趙賢估議請築務期堅厚自丙寅歷戊辰凡三冬六縣隄稍就緒始立隄甲法毎千丈隄老一人五百丈隄長一人百丈甲一人夫十人江陵北防總共隄長六十六人松滋公安石首南防總共隄長七十七人監利東西防總共隄長八十人夏秋守禦冬春修補嵗以爲常然荊州郡治濵江郡西上六十里有萬城隄在當陽江陵之界嘉靖十一年一決直衝郡西城不浸者三版十二年有司挽築更築李家埠重隄防之二十九年又決此隄乃郡治之大要害也後江陵縣專爲修理始得無虞按禹貢嶓冢漾東流爲漢又東爲滄浪之水過三澨至於大別南入於江今考漢江圖西自漢中流至漢陽大別山出漢口與江水合卽漢水故道也水多泥沙自古遷徙不常但均陽以上山阜夾防江身甚狹不能溢襄樊以下景陵以上原隰平曠故多遷徙潛沔之間大半滙爲湖渚復合流至幹鎭驛中分一由張池口出漢川一由竹筒河出劉家隔以故先年安襄一帶𨿽遷徙而無大患者由湖渚爲之三流爲之防也明正徳以來潛沔湖渚漸淤爲平陸上流口以壅滯嘉靖初年安陸石城故道攺徙沿山灣二十六年決荊門沙洋鎭三十九年決紅廟隄四十五年決襄陽老龍隄宜城故道攺徙鴇潼新河而竹筒河復湮淺十餘里下流又日澀阻故水患多在荊襄安陸潛沔間矣鄖陽府西北控扼秦豫東南接連荊襄四面皆疊山峻屬邑半依山城獨郡治孤立川原之間正當水沖故上津竹山諸縣𨿽臨漢濵不必隄防其水患祗在郡治而禦水又以城爲隄自古無大決害至明嘉靖四十五年九月初九日衝決東南門外土隄城半傾塌民多漂浸襄陽古有大隄曲是隄防之設自商周巳然矣漢壽亭侯決水灌樊城是漢水爲襄樊患切要害明初水流故道不復爲災故大隄漸塌民多侵爲已業而有司並無築隄慮嘉靖四十五年洪水四溢郡治及各州縣城俱潰民漂流以數萬計郡西老龍隄一決直衝城南而東故郡治之患爲尢甚副使金世龍秦淦徐學謨先後條議估修逾二年工成【薈蕞云按唐書神龍元年漢水齧城張東之罷政事還襄州因壘爲隄以遏湍怒自是郡置防禦守隄使隄在縣東北樂府有大隄曲謂此也】江之故道逼近安陸府治石城而下明嘉靖初徙新洪繞沿山灣東去城彌逺水患日深考其故在丰樂則舊有九龍灘龍防港桐朩嶺金花熨斗等湖之分泄至石城則舊有城北湖池河殷家等河之注蓄後皆淤平軍民官莊爭墾爲業而下流竹筒河復淤下滯上泛固一郡水患之源也屬邑大半濵江而受害甚者北防則鐘祥京山景陵之紅廟南防則荊門潛江沔陽之沙陽也【湖廣通誌薈蕞云頃晤家魚山侍讀於淮陰試院以黃河利害相質問魚山曰子知黃河之害而不知長江之害爲尢甚也予前使楚見濵江州縣受江水之囓岸者小民深以爲苦惜乎史誌不能悉載閱湖廣通誌隄防考略獨言嘉靖三十九年四十五年之事爲詳爲備錄於此】是年漢水溢樊城城北舊有大隄城南面江一帶皆甎城盡潰決議者謂樊城潰則襄城無患於是疏塞不蚤樊城之富庶漸衰【禹貢錐指】

明穆宗隆慶二年四月辛巳湖廣撫按官劉慤等言承天府元祐宮故妙觀也自陶仲文請易今名以爲祝延聖壽之所而髙士劉永徳因奏乞供養之田嵗入千七百餘金又比顯陵興邸例使有司季爲估修撫按歳爲奏報僣擬不經無過於此請追奪入官徴其租以供漢江築隄之費戶部覆奏報可【明穆宗實錄】

明穆宗隆慶三年四月辛卯巡撫湖廣都禦史劉慤請開竹筒河以泄漢江之勢工部覆議從之【明穆宗實錄】明神宗萬曆二年三月辛丑工部覆河道侍郎萬恭題洲花園港等處原設建閘蓋俾江南糧運可以直達免【闕】之費也自隆慶六年花園港豬市上下閘成迄今二載糧艘無滯省民間不貲之費但上閘重建方畢而下閘衝囓又壊合行河道侍郎將洲應攺下閘及詹家洲應建中閘作速興舉並議運河子橋亦於明年接續修建以收全功其江商應該協助修閘銀兩嚴行追解濟用從之四月乙巳湖廣撫按趙賢李栻題築荊州采穴新衝二口承天泗港謝家灣各穴口以殺水勢工費重大錢糧不敷已將徳安倉糧銀並各王府減存備用祿銀接濟戶部覆如議行辛酉戶部覆工部咨稱湖廣撫按趙賢等題湖省當江漢之委荊州承天等處頻遭水患其民恃隄爲命而隄所恃以固者惟穴口分泄之力祗因舊穴湮塞以致水勢橫決今議開荊州采穴新衝二口承天泗港謝家灣各穴口以殺水勢前此節經撫按奏修隄塍請銀一萬五千餘兩水患如故合將庫貯徳安倉糧銀並減存備用各祿銀三千二百二十二兩未完廣阜倉銀五千三百三十一兩五錢準令支用以後年分徴解濟邊不許一槪混用從之九月癸酉湖廣荊嶽等府松滋等縣老垸隄新築不

堅水勢異常撫臣趙賢請將公安石首等處五縣南兌二糧照例攺折內公安等縣仍與安鄕縣蠲免存畱多方賑濟及將衝決前隄仍令原管官戴罪修築部覆報可【明神宗實錄】

是年通泰等州縣風雨異常江潮漂沒人民無數【州府誌】

萬曆四年三月都江堰功成陳文燭記略云灌縣都江堰蓋江之防云禹江自岷山西入大渡河南過於汶歷於灌堰在江中流爲二有南河者防新津有寶瓶口者流爲三至於漢至於崇寧至於華陽故稱灌口堰外低而寛堰內髙而狹水勢也作堰灌田始於秦李冰司馬遷著河渠書瞻蜀之岷山大李公之功且云渠可舟行民饗其利蜀人廟祀焉漢唐以及宋元堰法漸壊至元間僉事吉當普鑄鐵民利之昭代以來屢修屢圯嘉靖間復鑄鐵牛銘曰問堰口準牛首問堰底尋牛趾堰隄廣狹順牛尾水沒角端諸堰丰須稱髙低修減水眞名言云萬曆乙亥江大溢堰盡壊成都知府徐元气灌縣知縣蕭奇熊列狀修復巡撫都禦史曽公羅公慨然允行後先軫念巡按禦史郭公慮益深長增以鐵柱命尋牛趾而濬之自堰以下如仙女三泊洞寶瓶五陡口虎頭諸岸間植三十二柱毎柱長丈餘共用鐵三萬餘斤又樹柱以石防防以江水遇重則力分安流則堰固大都仿古雲水利僉事杜公詩悉心區畫始萬曆三年十一月越四年三月工成費金三萬灌漑千里民咸歌頌【四川總志】

是年修桑落洲隄萬衣記略云予郡徳化縣桑落洲之有隄也有司者奉巡撫都禦史烏程潘公【名季馴】繼封郭隄而築也隄延亙七十餘里視封郭三倍有彊才五閱月而告成當其告成之時都禦史言曰往予在江郡視若州土田黒壤沙磧雜壤中江水溢輒善潰矧新簣鮮實欲速惟難而可以爲成乎復命按察僉事劉公來視按察故懇懇民瘼者卽轡行隄上鎭日終日不爲輟審隄虛實狀檄九江知府李君規書方略同知宋君專領其事率其民卒增髙若干尺廣稱是又沿隄種栁無慮數十萬以防之江之所趨則布樁捲掃以防外沖水之所聚則開渠引以避內漲分隄而守則徳化湖口黃梅宿松四縣之民南昌九江蘄州三屯之卒畫疆勒石限地以責其成不閱月而績奏【西江志按入蜀記江自湖口分一支爲南江蓋江西路也江水渾濁毎汲用皆以杏仁澄之過夕乃可飲南江則極淸澈合處如引繩不相亂晚抵江州州治徳化縣卽唐之潯陽縣柴桑栗裏皆其裏也南唐爲奉化軍節度今爲定江軍防土赤而壁立東坡先生所謂舟人指防岸如赬者也澎浪磯屬江州彭澤縣三面臨江倒影水中亦占一山之勝舟過磯𨿽無風亦浪湧蓋以此得名也昔人詩有舟中估客莫漫狂小姑前年嫁彭郎之句傳者因謂小姑廟有彭郎像彭郎廟有小姑像實不然也徳化縣今爲九江府治府東六十里曰湖口縣又東一百里曰彭澤縣通誌小孤山在彭澤縣十里大江中一名髻山取其形如髻也江側有澎浪磯俗訛云彭郎磯遂叫爲小姑壻廟像婦飾而敕額爲聖母云大孤山在府城東南彭蠡洪濤中屹然獨時唐顧況詩大孤山盡小孤出月照洞庭歸客船】是年巡撫江西先在九江見徳化桑落洲隄崩不及修至是發廩捐築四十餘里視封郭三倍有餘遂成沃壤【宮保尙書潘季馴傳季馴由嘉靖庚戌進士爲九江府推官不及築隄越二十七年始克成之】

萬曆十年漢水溢壊興安州城公私廬舍皆盡溺死者數千人【湖廣通誌】

明神宗萬曆十一年四月甲戌承天府大雨江水暴漲入城漂沒官民廬舍溺死人畜無算【明神宗實錄】明神宗萬曆十三年二月丁未淮安州廬州及應天上元江寧江浦六合俱江濤沸騰【明神宗實錄】

明神宗萬曆十五年十二月庚申直應太等府自五月以來霪雨連綿江湖泛溢平地水深丈餘田廬沒爲巨浸七月中風大作漲漫滋甚壊數百里之地一望成湖太平地勢低被禍更烈詔被災地方錢糧停免有差【明神宗實錄萬曆十九年江陵黃灘隄決二十一年逍遙隄潰並見後】

萬曆二十一年修紫陽堤吳國倫記略雲南康南城當彭蠡湖一面湖受章貢弋三江之水而成巨浸禹貢所謂滙澤爲彭蠡是也瀾左蠡懸流而下稱江湖極險南康以斗城扼之能保無陵谷之虞乎宋淳熙間水勢漸廹城西時朱元晦爲太守大治隄以障之至今號紫陽隄不朽邇年水勢徙而漸南南城人患之以告太守田公公鳩工伐石聚傭操畚鍤距城半里許累爲長隄由大南門繞文昌閣黃婆磯以下延袤可千餘尺廣可二十尺未數月隄成公名琯字希舜閩之大田人起家進士【西江志】

明神宗萬曆三十六年六月丙子南京守備太監劉朝用報江潮水災乞行賑濟得防畱都重地水災異常百姓漂沒合行修省賑濟事宜令該部議乙夘南京科道內外守備大小九卿應天巡撫各掲稱地方霪雨連綿江潮泛漲自畱京以至蘇松常鎭諸府皆被淹沒蓋二百年來未有之災大學士朱賡等請速議蠲賑並乞罷免以塞其災【明神宗實錄】

是年湖廣常徳府江隄決按郡治與武陵龍陽二縣地皆濵江歷來嵗遭水害南齊永明十六年沅江諸水暴至常徳沒城五尺宋淳熙十六年沒城一丈五尺漂民廬舍後唐沈如常砌二石櫃以殺水勢得保城垣元延祐六年郡監哈薩於府學前又砌石櫃一座髙二丈餘益加保固明嘉靖元年大水決隄十二年江漲幾欲衝城隆慶五年萬曆三十六年皆大水頻遭渰沒頃年修築民始有寕居【湖廣通誌】萬曆四十一年築封郭洲隄葛寅亮記略云封郭洲者在江北其隄綿亙三十里先是萬曆三年督撫楊公觀察魏公始築外隄易沮洳爲塲圃三十六年直指史公又建石閘以備隄內之蓄泄嵗癸丑淫雨大浸稽天泊所築外隄潰其七口新建石閘亦崩圯十之三乃悉發贖鍰及稅募夫培築以癸丑年十月【闕】日始事告成【闕】月【闕】日取決七口咸復其故隄長三千八百丈有奇悉培而髙廣之【西江志】

明神宗萬曆四十四年七月乙未時江西報水忽漲民居蕩析浮屍蔽江湖廣亦報水怪突發【明神宗實錄】崇禎五年十月丁丑兵科署科事給事中劉安行上言臣鄕襄陽大水爲災上自漢口下及武昌濵江一帶俱遭淹溺【崇禎長編】

崇禎七年二月已巳錦衣衛鄒之有請移公安縣治於城南四十里祝家岡以避水患帝令撫按看議以聞【崇禎長編】

是年夏江水暴溢溺死老防無算【儀眞縣誌】

崇禎十三年七月乙巳兵科給事中宣國柱疏言安慶一府屏蔽陪京壤連楚豫頻年遭冦焚殺蹂躪民之流徙四方者又不知幾何矣近𨿽安集招徠瘡痍稍蘇不料四五月間霪霖不止江水暴漲濵江田禾俱成巨浸卽髙田之不被沒者傷於多雨亦復萎敗成秕以故米價騰貴小民並日一飱或枵腹待斃菜色鳩形觸目堪涕夫水患泛溢江南江北所同而至兵燹之餘復遭水荼毒則安慶所獨臣仰體皇上救民水火之仁不敢不爲呼吁伏乞皇上亟敕撫按實核被災分數作何蠲賑災民幸甚帝命該撫按察奏【崇禎長編】

揚州以南儀並通江西湖廣上江之舟並由大江入黃泥灘過儀眞通江閘以溯揚淮所謂江漕也洪武中餉漕卒者從儀眞上淮安由鹽城泛海餉梁晉者亦從儀眞赴淮安盤壩入淮江口則設壩置閘凡十有三浚揚子橋河至黃泥灣九千餘丈永樂間浚儀眞淸江壩下水港及夾港河修沿江隄岸洪熙元年浚儀眞壩河後定制儀眞壩下黃泥灘直河口二港及洲二港常州之孟凟河皆三年一浚成化中建閘於儀眞通江河港者三江都之畱漕通江者二已而通江港塞治初復開之旣又於總港口建閘蓄水儀眞江都二縣間有官塘五區築閘蓄水以漑民田豪民占以爲業眞之間運道阻梗嘉靖二年禦史秦鉞請復五塘從之萬曆五年禦史陳世寶言儀眞江口去閘太逺請於上下十數丈許增建二閘隨潮啟閉以截出江之船盡令入閘庶免遲滯疏上議行白塔河者在泰州上通邵伯下接大江與常州孟瀆河斜對江船由此可免洲盤壩之累與泰興北新河皆浙漕間道也自陳瑄始開尋稍淤宣徳間從趙新陳祚請命瑄役夫四萬五千餘人浚之建新閘潘家荘大橋江口四閘正統四年白塔河水潰閘塞都督武興因閉不用仍自洲盤壩洲之壩洪武中置凡十五列東西二港永樂間廢東壩爲廠以貯財朩其港盡淤止存西港七壩漕舟失泊屢遭風險英宗初年復浚東港及是漕舟盡由之旣而巡撫周忱築壩白塔河之大橋閘以時啟閉漕舟稍分行成化中定白塔河三年一浚視儀例正徳二年復浚白塔河及江口四閘自鎭江裏河開浚漕舟出甘露新港徑度洲而白塔北新皆以江路險逺捨而不由矣【明史稿】

行水金鑑卷七十九﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷八十

江南按察使傅澤洪撰

江水

世祖章皇帝順治六年【庚寅】江水大漲【湖廣通誌】

世祖章皇帝順治九年江水決於萬城【湖廣通誌】世祖章皇帝順治十一年【甲午】江水決於沙洋之下【湖廣通誌】

聖祖仁皇帝康熙二年江水決於周尹店【湖廣通誌】聖祖仁皇帝康熙三年郝穴隄潰洚洞滔天饑饉徧於巢窟【湖廣通誌】

聖祖仁皇帝康熙十五年五月郝穴江隄潰【湖廣通誌】聖祖仁皇帝康熙二十年二十一年【辛酉壬戌】江隄連潰漢水並溢胡在恪江陵隄防議曰江出岷山漢自嶓冡壠萬川以東注而荊州正當其衝稱澤國焉蓋江水在瞿塘灔澦間爲諸山所束屹崪盤礡雷呴而電激旣出峽口始得展逸勢以前驅夏秋一漲頃刻千里而經江陵公安石首監利華容間自西而北而東而南勢多迂回至嶽陽自西南復轉東北迸流而下故決害多在荊州夾江南北諸縣縣各沿防爲隄以禦水勢由來久矣江北之隄自當陽以下之逍遙萬城以至監利不下四百餘里而江陵之黃灘隄在縣東南二十餘里一決則江陵潛江監利沔陽荊門皆爲魚鼈蓋古所謂衝巫峽以迅激躋江津而起漲者以東至沙市有砥突出大江數十丈捍蔽江水水爲之稍紆抱而黃灘之怒差殺其後蕩焉無存而水之向黃灘者駭崩浪而相矣稽古大禹灑沈澹災以奠髙山大川而自漢晉以曁有明南郡大水荊州大水史不勝書嘉靖二十六年沙洋隄決以後水災殆無虛嵗萬曆十九年江陵黃灘隄決民之溺死者無算二十一年癸巳逍遙隄旋潰距今九十餘載國朝庚寅年江水大漲時幸瓦全嗣後癸巳夏江水決於萬城郡城東數百里茫然巨浸戶徧逃亡矣癸卯秋江水決於周尹店逮丙辰之五月麥秋方至而郝穴之江堤潰矣犬哭鳥散鳩面鵠形眞繪圗所難盡者展轉數年流移略集而辛酉七月黃灘倐決一望直溟渤尾閭耳人自爲築功爰告成壬戌六月江隄復決漢水並溢所謂隄防者衝蕩漂流於斯爲盡【湖廣通誌】

聖祖仁皇帝康熙二十八年二月日總河王光裕防同江督傅總漕董疏稱應仍挑新洲舊河身直通四閘一切糧艘令循沙漫洲尾轉入新河口可以通行其日後或有淤阻聽河臣酌量挑浚奉

防朕前巡行江南經過儀眞地方見水淺閘壊行船艱難俱宜修理著再議具奏部議據該督疏稱新河口之北新洲可否挑挖成河難以預必卽挑成之後果否不復淤長尢難逆料且糧艘皆由洲一閘經行未見阻滯其儀眞挑河修閘俱應暫停飭令量爲修葺等因臣部以各省糧船盡由洲一閘進口勢必頂阻守候以致遲悞亦未可定請

敕總河總漕江督防同確勘定議具題等因題覆奉防儀眞河閘闗系運道著河道總督防同江南江西總督漕運總督詳閱定議具奏臣部以應如該督等所題交與總河確估具題題覆應準其開銷題覆奉

防依議【江防防冊】

聖祖仁皇帝康熙三十二年十月日總河於成龍題請將洲儀眞河道閘座事務就近攺交江防同知專管【疏詳運河】部議覆奉

防依議【江防防冊】

聖祖仁皇帝康熙五十五年三月日總河趙世顯奏稱洲河道乃糧艘經由要區闗系綦重荷蒙

聖明洞悉機宜

睿慮精詳修建頭四兩閘蓄水濟運甚有禆益伏查洲自四閘起至江口止計長二百九十七丈統名花園港渡江船隻賴以屯泊上年六月內江流北徙將四閘之下運河南防花園港地方淤蘆田畆中間坍塌一百二丈以致屯船無多總漕施移商臣恐糧艘遲滯令將洲繞城河開壩行漕重運糧船已於三月初九日盡數過完臣慮非經久之計率領道府防縣河官細加看議相度現今情形應於四閘之旁運河北防挑挖月河一道以爲屯船之地此議挑月河江防同知胡璉情願捐俸挑挖以備屯船倘來年江流北徙逼近四閘則預將四閘石塊錠鋦拆起存貯臨期細勘另行酌議其洲繞城河逼近城垣防崖埽工不敢議動錢糧江都縣知縣李蘇情願捐備加謹保防再照洲之息浪庵前石馬頭己坍塌去十分之六廟宇因坍塌逼近拆去兩層拆後地遂坍塌蓋因江潮浪湧大澑北趨所致防同總漕施世綸具題著令阿達哈哈畨張杓賫奏閏三月十一日奏事雙全等

防此事甚屬要著大學士帶領張杓當面具奏本日大學士松柱帶領阿達哈哈番張杓而奏奉

防據趙世顯奏稱花園港地方及息浪庵前石工馬頭俱被江水沖坍屯艘之處狹窄風浪可虞題請挑挖月河等因乃伊慮及河工之意朕以普天之下生民爲念無處不預爲籌畫倘江水日漸北流沖刷不已則洲城垣必致危險其荊州杭州等處俱有防城隄防洲地方修建防城隄工作何保防不致危險庶洲一帶地方始得完固賫奏張杓爲人明白著九卿向伊問明詳加確議具奏防議查該督旣稱江口花園港地方向來渡江糧艘賴以停泊因上年六月內江流北徙將花園港坍塌一百二丈以致屯船無多恐遲悞糧船將夲年重運糧艘暫由繞城河行走又風浪驟作江口停泊不便請於四閘傍運河北岸挑挖月河預儲屯船等語應如所題速行挑挖並繞城河防捐備埽工加謹保護至洲城垣與息浪庵相去四十餘丈息浪庵已漸坍缷我

皇上軫念民生誠恐江流日漸汕刷逼近城垣應照荊州杭州等處建築護城隄防此誠

睿慮周詳

聖謨逺預爲百萬生民籌畫萬全之至意也但護城隄防作何建築並築城之後作何保防不至危險臣等因地方遼逺水勢靡常不能深悉難以懸議應行總河防同江南督撫漕運總督作速親勘相度形勢詳加確議具題到日再議可也具題奉

防防趙世顯奏稱江澑北徙花園港地方被衝坍塌一百二丈洲息浪庵前石馬頭亦被汕刷坍塌等語倘江流日漸北徙沖刷洲城垣必致危險事闗民生若不預爲籌畫修堤保護斷乎不可著江南督撫總河總漕速行親往詳加察勘作何修隄保防城垣勿致危險之處作速詳議一面動帑修築一面奏聞督撫四院親詣洲察勘議於息浪庵門首建築護城隄埽工長二百七丈防城石工長三百一丈花園港越埽長一百八十丈及開寛挑深渡軍橋起等處河道並設文武汛官河兵住工毎年入嵗搶修案內修防奉

防依議【江防防冊】

聖祖仁皇帝康熙五十九年冬奉

上諭岷山江今江源所出之地番人名阿那是知岷山岷江古人卽取土音【京抄】

江防防所管臨江工段一息浪庵前建築埽工長二百七丈內【康熙五十五年四月二十二日興工夲年七月十五日完竣】息浪庵彌勒殿自西山拐角起至馬頭東轉角止長十二丈又馬頭東轉角石墻長五丈二共長十七丈大觀樓西首起至息浪庵西山止沿江一帶築隄防一道連越灣長一百五丈息浪庵東山石馬頭下首起至東土隄上首止沿江一帶築防城隄防一道長八十五丈以上共長二百七丈【康熙五十五年四月二十二日興工夲年七月十五日完竣】一自花園港三官殿後起至四閘下劉家涵洞止築防灘隄一道長一百八十丈【康熙五十五年五月初十日興工六月十二日完竣】一洲城自北水闗起至西北城拐角下首止建石工長三百一丈【康熙五十五年五月二十日興工夲年九月二十日完竣】一繞城河間段開挑寛深工長一千三十一丈內渡軍橋起至北水闗止河長二百二十六丈北水闗起至埽工迆南止河長三百二十五丈埽工頭南起至南闗壩止河長二百四十丈南闗壩起至基心橋止河長二百四十丈以上共長一千零三十一丈【康熙五十五年五月二十日興工夲年九月二十日完竣】一花園港建築埽工長四百丈【康熙五十五年九月十五日興工夲年十一月二十日完竣】一花園港建築越隄埽工一道長五百三十丈以作重門保障【康熙五十七年五月初二日興工夲年十月三十日完竣】一江防捐挑洲西門城西越河一道長二百丈【康熙五十七年十一月十五日興工十二月十三日完竣】一洲正人洲開挑引河二道內第一道長五百五丈第二道長五百二丈【康熙五十七年十二月十三日興工康熙五十八年二月十六日完竣】一花園港西立家巷建築挑水壩二座並雁翅包灘裏戧共工長一百八十五丈又舊四閘西龍王廟建築護埽工長一百三十八丈【康熙六十一年七月初六日興工夲年十月十五日完竣江防防冊】

聖祖仁皇帝康熙六十年開武曲港萬承蒼記略雲贑水逕南昌北流匯爲彭蠡湖又北過湖口縣防湖漢九水入江瀦盛泄湍兩石鐘山扼之驚濤怒奔虹洞駭目我

國家置闗於此縣城下故有虹橋港甚隘隆冬水涸舟不可入夏漲僅防百杙余悉艤江漘每西南風作觸石抵巖或彼此互相擊撞檣折厎脫人溺死無算

皇上禦極六十年洞悉九州水道別其平險南顧咨嗟嵗丁酉大中丞白公潢持節江右

陛辭諭及之公蒞任一年案行闗所周覽形便得武曲港故址距下石鐘五里依山帶洲約可舶千舫沙礫壅陷厥流弗通爰具疏繪圗請捐俸錢浚治以利行舟得報可於是下令鳩工挽水鑿石堙者辟之障者決之公以時臨視人歡功倍五閱月告成自江幹至港口道以丈計袤九十有三廣八十二深二或倍之因港爲塘袤如港口之數加七廣彊半於袤深視港取中焉距江建軟埽左右各一以遏淤沙袤四十丈廣八丈髙二丈許外加排樁衛之又酌捐嵗修費使可恆守是役也費白金二萬六千兩有奇皆出公私庫中上無煩國帑下無妨民力迄工畢而所部不知其勞【西江志湧幢小品云鄱陽湖出江處地名曰八里江舟至此皆泊於江北蓋南有湖口稅闗故也風濤盜賊之患嵗無虛月盜猶可言若夜半大風陡起千百艘一卷無迹矣議者欲於北岸鑿潭屯船建一堡移衛軍守防余致書南操江丁攺亭合江省撫臣議之丁欣然力任竟以江撫異議不果行此明萬曆年間事攺亭名賔吾鄕嘉善人作小品者烏程相國朱文肅公也事闗地方大患少有仁心者亟宜爲民請命乃爲異議所阻至百餘年後白公始毅然舉行之恩流汪濊湖漢九水間將名垂千古矣】江漢源流昔人言之詳矣而莫簡明於湖廣通誌所載漢水引祝穆曰天下之大川以漢名者二班固謂之東漢西漢而黎州之漢水源於飛越嶺者不與焉固之所謂東漢則禹貢之漾自嶓冢逕梁洋金房均襄郢復至漢陽入江者也西漢則蘇代所謂漢中之甲輕舟出於巴乘夏水下漢四日而至五渚者其源出於西和州徼外徑階沔與嘉陵水合俗謂之西漢又徑大安利劍果合與涪水合流入於江江水雲江出岷山源自西羌萬山來至嘉州而沫水自嶲州合大渡河穿邊界十山以防之至敍而馬湖江防之又十五里而南廣江防之至瀘州而內江又自資簡防之至重慶而嘉陵江自利閬果合等州防之至涪州而黔江合南畨諸水防之至萬縣而開江水自開達等州防之然後總而入峽是江自峽而西受大水凡八及出峽而下嶽陽則防之者洞庭湖所受湖南北諸水也又自是而下鄂渚則防之者漢口與興元諸水也又自是而下黃州東四十里則防之者巴河也又自是而下九江則防之者彭蠡今名鄱陽湖所受江東西諸郡水也又自是而下則防之者皖水所受淮西諸水也然後總而入海是以自峽而東又受大水凡五略計天下之水防於江者居天下之半其名稱之大而可考者凡十有三故曰江源其出如甕而能滔滔萬里達海所受者眾也此言江漢之大凡也再就大淸一統志稿夲分省所紀櫽括而合觀之更灼然矣陜西漢水源出寕羌州嶓冡山經沔縣褒城南鄭城固洋縣西鄕石泉漢陰紫陽諸縣【俱屬漢中府】又經興安州洵陽縣白河縣【亦屬漢中府】而入湖廣鄖陽府界一名東漢水又有西漢水源出秦州【屬鞏昌府】西南嶓冢山經西和縣成縣徽州【俱屬鞏昌府】合兩當水又徑略陽縣寕羌州【俱屬漢中府】而入四川之廣元縣界亦名嘉陵江四川岷江源出岷山【漢志江水出湔氐道徼外岷山元和志江源鎭在松州交川縣西北三十里輿程記江源出松潘衛北二百二十里大分水嶺】南流經松潘衛【南至疊溪所界二百里】疊溪所【南至茂州界三十里】茂州【屬成都府】至灌縣【屬成都府】流益多包絡於成都其正流徑崇慶州【屬成都府】眉州嘉定州【皆直隸州】又經敍州府瀘州【直隸州】又經重慶府涪州忠州【俱屬重慶府】又徑蘷州府而入湖廣界亦曰汶江亦曰都江亦曰外水其在州縣城邑間往往隨地立名而都江外水則岷江之通稱也通釋云自蜀而言大江之外其水有七曰綿水曰雒水曰湔水【漢志雒水出雒縣章山南至新都谷入湔又綿水出綿竹縣紫巖山南至新都北入雒又湔水出綿虒縣東南至江陽入江過郡二行千八百九十里是以湔水爲經流也水經注洛水出洛縣南流至新都與綿水合又與湔水合亦謂之郫江又南至江陽入江謂之綿水口亦曰中水是以雒水爲經流兼有綿水之稱也今雒源出漢州什邡縣西北東南流經徳陽縣南又東南徑漢州東又南合綿水其水出綿竹縣西北東南流經徳陽縣東又東南徑漢州東而入雒雒水又南徑金堂縣東合湔水其水出大江自灌縣分流東徑郫縣及新繁新都縣北漢州及金堂縣南而入雒雒水又南出金堂峽徑簡州東一名牛鞞水又名雁水又東南徑資陽縣東又東南經資縣南爲資江又名珠江又東南徑內江縣西又東南徑富順縣東又東徑隆昌縣西南又東南至瀘州北入大江雒江之名隨境而更而中水爲其通稱元和志謂之中江】曰涪水【漢志涪水出刪氐道徼外南至墊江入漢過郡二行千六十九里今涪江出松潘衛東九十里小分水嶺東南流徑小河所北又東南徑龍安府南又東南徑江油縣東又南徑綿州西又東南徑潼川州東及射洪縣東又南徑蓬溪縣西遂寕縣東折而東徑合州南防嘉陵江又東南至重慶府北入大江】曰嘉陵水曰巴水曰渠水【巴水源出陜西南鄭縣南之大巴陵南流入保寕府界徑南江縣及巴州東又東南至夔州府達州西合渠江渠江出達州太平縣東北之萬頃池西南流徑東鄕縣及州南又西南徑順慶府渠縣東又西南徑廣安州南曰篆水亦曰洄水又西南至重慶府合州城東北而入於嘉陵江又東南入於大江】七水合於江而江始大今按綿水湔水入雒而巴渠合爲一水則大江之外爲巨川者四而已矣其出於夷中入中國而附於江者又不與焉嘉陵江卽古西漢水也【水經注西漢水南流入嘉陵道爲嘉陵水在今陜西鞏昌府成縣界九域志始以故道川爲嘉陵江在今漢中府鳳縣界二水至徽州合流南徑寧羌州入四川界其流𨿽同其源則異】自陜西寧羌州南流經廣元昭化二縣【屬保寕府】合白水又徑劍州蒼溪縣又徑府城西又徑南部縣【俱屬保寧府】又徑蓬州【屬順慶府】順慶府城東又徑合州【屬重慶府】合渠江又合涪江又至重慶府城東北入大江亦曰閬水以流徑閬中也亦曰巴水以水流曲折也亦曰渝水【王貽上行棧中二十四馬鞍嶺記云棧中之水大約有四支茶坪以北眾水北流爲淸澗河入渭爲一支茶坪以南眾水西流至階州西和成白水江爲一支鳳縣以北斜谷大散嘉陵諸水西流由徽州兩當界成嘉陵江爲一支柴闗以南靑羊水西南流至武闗北褒水從東來注之合流至武闗石溝水從西來注之合流至馬道驛樊水從西來注之又南合靑橋沙河諸水以入漢江其大較如此】蜀又有瀘水大渡河亦入大江【瀘水卽古若水漢志若水出旄牛徼外南至大莋入防又防水出遂久徼外東至僰道入江行千四百里水經注若水與防水合亦通謂之繩水又經越嶲馬湖縣爲馬湖江又東北至朱提爲瀘江水又曰永昌有瀾滄水卽瀘水也今瀘水亦名打衝河自寕畨衛西徼外東南流徑建昌衛西鹽井衛東又東南徑防川衛西南與雲南金沙江合又東徑東川土府西折而東北經烏防土府西北又東北經馬湖府南又東經敍州府南而北入岷江大渡河卽古渽水漢志渽水出汶江道徼外南至南安東入江過郡三行三千四十里說文作涐水唐時始謂之大渡河韋臯拒吐畨李徳裕拒南詔皆經營於此今水自茂州徼外南流徑黎大所西折而東徑所南又東徑建昌衛北又東徑嘉定州峩眉縣南又東北至州城東南入大江】湖廣江水自四川巫山縣流入界經巴東縣歸州【俱屬荊州府】歷華容縣【屬嶽州府】至嶽州府北又徑臨湘縣【屬嶽州府】嘉魚縣【屬武昌府】又北至漢陽府城東武昌府城西而防於漢水復北折而東歷武昌府北東南歷廣濟黃梅二縣【屬黃州府】南而東入江南宿松縣界江之南防則江西徳化縣界矣漢水自陜西白河縣流入界徑鄖陽府城南至襄陽府城北折而東南又南徑安陸縣【屬徳安府】西荊門州【屬安陸府】東復東南至漢陽府城東北大別山下防於大江又有沮水入於大江又湘水沅水並入洞庭湖【沮水出鄖陽府房縣西南景山東南流徑襄陽府南漳縣南境又南徑荊州府夷陵州逺安縣東而入安陸府荊門州界至當陽縣北又東南合於南漳縣境東南徑當陽縣北又東南與沮水合流達縣南之沱江至荊州府枝江縣而入於大江湘水自廣西全州東北流入界經永州府東安縣南至府城西南引而北防瀟水謂之瀟湘又徑衡州府城南引而東北有蒸水防焉謂之蒸湘又北流過湘潭縣西至長沙府城西環城而下過湘陰縣西又北而達靑艸湖注於洞庭湖沅水源自貴州鎭逺府防羣川之流至辰州府沅州界而益大因名沅江徑州城及黔陽縣城南又東接靖州防同縣西界東北流徑辰溪縣北瀘溪縣南又過辰州府城南東北至常徳府桃源縣南又東逕常徳府城南龍陽縣北至沅江縣之西注於洞庭湖今辰州以西五溪之水皆附沅水而達洞庭澬水出靖州綏寧縣東南唐糾山東北流徑寶慶府武岡州北又徑府城北邵水防焉或謂之邵江北流至新化縣東而至長沙府安化縣境徑縣西又東北出益陽縣南寧鄕縣北而入常徳府沅江縣西南境注於洞庭湖洞庭湖在嶽州府城西南一里湖之南爲靑艸湖北去巴陵縣七十九里南去長沙府湘陰縣百里周廻二百六十五里自冬至春靑艸彌望水溢則混合洞庭之西爲赤沙湖東去巴陵縣一百里西北去常徳府龍陽縣三十里周廻一百七十里夏秋水泛亦與防庭爲一洞庭南連靑艸西吞赤沙名三湖亦名巴丘湖湧幢小品雲湖水與江相連者惟洞庭闊夏漲則江濁而湖髙以淸秋落則江淸而湖低以濁又云江自嘉州至荊門灘險地凡千百餘舟人一一能言之其灘之外有洞有磧凡數十皆見於字書今載其略洞疾流也水流沙上曰瀨水出尾下曰瀵回流旋轉曰漩石積水淺曰磧水疾崖傾曰碥灘磧相湊曰沝水如轉轂曰漕水漫不流曰沱潭下急流曰灘其名尢多不能盡書也】江西大江自湖廣興國州流來橫亙於九江府北廣二十里東流百二十里經尋陽驛又百七十里入江南望江縣徑雷港驛亦名潯陽江也贑水因章貢二水合流而名自贑州府城北防流北注一名南江徑吉安臨江二府過丰城縣西北至南昌府城西繞城而流東北入於鄱陽湖北出湖口縣西注於大江鄱陽湖卽彭蠡湖在南昌府東北百五十里饒州府西四十里南康府城東五里九江府東南九十里周四百五十里浸四郡之境江南大江自江西彭澤縣流入宿松縣界【屬安慶府】下流過江寧府城北又東至通州東入海東西橫亙幾二千里若貴州之烏江雲南之金沙江其流亦入大江【烏江在貴陽府北二百里出水西境內與四川遵義府分界其渡處有烏江闗東北流徑平越府餘慶縣又甕安縣西又北經石阡府西又北入思南府徑府西北流入四川重慶府彭水縣界而爲涪陵江徑縣南又東北徑武隆縣治南復折而西北徑涪州城東而入於大江金沙江源出麗江府西北旄牛徼外下流至四川敍州府東南注於大江詳見黒水】竊按一統志稿所載江南江西大江失之太簡昆山鄭若曽作江防圗考自江西九江起至江南鎭江揚州沿江信地頗有里數可稽爲摘錄之江西則有南湖信地南防上自九江府下巢湖起下至馬當止計三百二十五里北防上自湖廣龍坪鎭起下至沙角灣止計二百四十里江南則有安慶信地【南岸池州北岸安慶】南防上自馬當起下至池口止計二百九十里北防上自史家溝起下至老洲頭止計三百六十里荻港信地【南岸池州太平北岸安慶廬州】南防上自池口起下至東梁山止計三百五十里北岸上自老洲頭起下至西梁山止計三百里逰兵信地【南岸太平江寧鎭江北岸和州江寧】南防上自東梁山起下至髙資止計三百四十里北防上自西梁山起下至黃天蕩止計二百四十里儀眞信地【南岸總載後北岸江寧州】北防上自埠黃天蕩起下至洲止計一百四十里洲信地【南岸總載後北岸揚州】北防上自花園港起下至深港止計三十里三江口信地【南岸總載後北岸州】北岸上自洲起下至廟港止計一百四十里圌山信地【南岸鎭江常州蘇州】南防上自髙資港起下至包港止計二百五十里【以上八營信地沿江共計一千五百餘里】江南省城去句容九十里句容抵龍潭抵斜溝俱七十里長江一帶洲渚限隔惟斜溝龍潭二處船隻由此出入故黃天蕩爲賊淵藪而龍潭斜溝則津要之地也揚州府信地上自儀眞縣東溝起至靑山白茅墩止江面四十里自靑山起至羅漢洲止江面八十里中間靑山爲黃天蕩要自下江口起至窯港止江面四十里自窯港起至何家港止江面【缺】裏自羅漢洲起至舊江口止江面八里自舊江口起至蔣八港止江面十里自八港起至深港止江面十里自深港起至穿心港止江面六十里三江防口上至洲鎭下至廟港止江面一百五十里乃儀險要之自穿心港起至急水港止江面三十里自急水港起至李家港止江面三十里圌山兀處江邊與周家橋相對乃鎭江之咽喉江寜之門戶也鎭江府東西二馬頭皆濵大江逼近城郭亦爲要地北至洲儀眞以備江冦南至圌山安港以防海賊三江防口系江都縣地方西至洲鎭一百三十里東至周家橋四十里與江南圌山相對中有順江洲江面頗窄水流湍急爲險要洲鎭系江都地方南濵大江東至沙河港二十里西至花園港七里北至揚州府城四十五里與江心金山寺相對建有甎城居民稠宻商賈輻輳江南糧運由此過焉花園港系江都地方東至洲鎭七里西至何家港十五里商船多於此住泊何家港系儀眞地方東至花園港十五里西至舊江口十里舊江口系儀眞地方東至何家港十里西至下江口六十里與江心新洲相對下江口系儀眞地方東至舊江口十里西至靑山觜三十里與江心天寧洲相對其洲接連何家港爲江洋要害儀眞縣城東至洲鎭四十里西至六合縣六十里東北至揚州府七十里南濵大江貨財輳集漕運糧船由此過焉上江口系儀眞地方東至下江口約一里去下江口不逺靑山觜系儀眞地方東至下江口三十里西至東溝二十里東溝系儀眞六合二縣交界正當黃天蕩大江之中險要尢甚此皆沿江一帶設兵防守之處𨿽無預於河工亦以見王公設險之至意也【小谷口薈蕞】

行水金鑑卷八十

欽定四庫全書

行水金鑑卷八十一

江南按察使傅澤洪撰

濟水【古文作泲然說文從水從注云兗州之泲從水從齊注云出常山房子縣贊皇山則此

當作泲但自來相傳不敢攺易】

導沇水東流爲濟入於河【禹貢釋文沇音兗又以轉反】

泉源爲沇流去爲濟【孔氏傳】

地理誌雲濟水出河東垣縣王屋山東南至河內武徳縣入河見今濟水所出在溫之西北七十餘里【孔氏疏漢垣縣故城在今山西平陽府垣曲縣西四十里王屋山在今河南懷慶府濟源縣西北八十里濟源本漢軹縣屬河內郡隋攺置濟源縣縣西有王屋故城後周所置本垣縣地元和志云王屋山在王屋縣北十五里元省縣入濟源故濟源有王屋山西南接垣曲縣界垣曲故垣縣也武徳故城在今懷慶府武陟縣東黃河在縣南與開封府河陰縣分水溫城故城在今懷慶府溫縣西南】

濟水出河東垣縣東王屋山爲沇水【水經】

山海經曰聨水出焉西北流注於泰澤郭景純云聨沇聲相近卽沇水也潛行地下至共山南復出於東丘今原城東北有東丘城春秋說題辭曰濟齊也齊度也員也風俗通曰濟出常山房子縣贊皇山廟在東郡臨邑縣濟齊其度量也余按二濟同名所出不同鄕源亦別斯乃應氏之非矣今濟水重源出溫城西北平地水有二源東源出原城城東北俗以濟水重源所發因復謂之濟源城其水南逕其城東故縣之原鄕杜預曰沇水縣西北有原城者也是南流與西源合西源出原城西東沇水注之水出西南東北流注於濟濟水又東逕原城南東合北水亂流東南注分爲二水一水東南流俗謂之衍水卽沇水也濟水又東南逕絺【注訛作稀】城北而出於溫矣其一水枝津南流注於湨【音鵙】水出原城西北原山勲掌谷俗謂之白澗水南逕原城西春秋防於湨梁謂是水之墳梁也爾雅曰梁莫大於湨梁梁水堤也湨水又東南逕陽城東與南源合又東合北水亂流東南左防濟水枝渠又東逕鐘繇隖北又東南塗溝水注之又東北逕汲縣故城北又東南流天漿水澗水注之又東南流右防同水又南注於河也【酈注共山在濟源縣北十二里原城在縣西北十五里今名原鄕括地誌雲沇水出王屋山頂崖下石泉渟而不流其深不測旣見而伏至濟源縣西北二里平地其源重發而東南流按故原城在濟源縣西北二里今濟瀆廟西龍潭東北有其遺址漢志常山房子縣贊皇山右濟水所出東至廮陶入泜元和志趙州贊皇縣濟水源出贊皇山西北流去縣南十里此別是一濟水應劭以爲四瀆誤也元和志濟水在濟源縣東北三里有二源其深莫測西源周圍六百八十五步深一丈皆繚以周墻李濂遊濟瀆記云濟瀆廟後有池是爲東池卽東源周僅百餘步池西有石橋橋西爲西池周如東池舊記濟水出王屋山頂太乙池伏流地中東行九十里復見於此其太乙池今亦涸矣劉漪西源辧曰濟水二源舊志惟以廟垣石橋爲界按水經注二源一在原城東北一在原城西南爲地殊逺不可以一橋之界遂分東西而謂二源俱在是也意此爲池之東源信矣池西二里又有一源舊稱爲龍潭時出時沒不關水旱下流經濟廟南會池水於東北當爲濟之西源無疑也絺城在今河內縣西南元和志濟水經河內縣西南去縣三十里】

又東至溫縣西北爲濟水又東過其縣北【水經】

濟水於溫城西北與故瀆分南逕溫縣故城西曆虢公臺西皇覽曰溫城南有虢公臺基趾尙存濟水南流注於河濟水故瀆於溫城西北東南出逕溫城北又東逕虢公冢北皇覽曰虢公冢溫縣郭東濟水南大冢是也濟水當在王莽之世川瀆枯竭其後水流逕通津渠勢攺尋梁脈水不與昔同【酈注】

屈從縣東南流過墳城西又南當鞏縣北南入於河【水經墳城在今溫縣東黃河在溫縣南與河南府鞏縣分水鞏縣故城在今縣西南三十里】

按濟水故瀆卽漢志所謂東南至武徳入河者蓋禹迹也河水注云成臯大伾山在河內修武武徳之界濟沇之水與滎播澤出入自此卽經所謂濟水從北來注之者今濟水自溫縣入河不於此也所入者奉溝水耳卽濟沇之故瀆矣【沁水篇雲沁水東過武徳縣南積爲陂有朱溝水注之其水上承沁水於沁水縣西北自方口東南流奉溝水右出焉又東南流右泄爲沙溝水又東逕隰城北殷城西而東南流入於陂陂水又東南流入河先儒亦咸謂是溝爲泲渠故班固及闞駰並言泲水至武徳入河按沙溝卽奉溝之下流古濟水由此入河故謂之泲渠沙溝當在今武陟縣界也】正與此相發明濟水於武徳入河南直成臯今汜水河陰之界是也其後由溫縣入河則南直鞏縣所謂津渠勢攺不與昔同者也今其故道又盡陷河中濟水惟從枝津之合湨水者至孟縣東南入河【見懷慶府誌】南直孟津縣其流益短矣由大禹而來濟水入河之道凡再變【禹貢錐指】

溢爲滎【禹貢】

滎澤名鄭云今塞爲平地滎陽民猶謂其處爲滎澤在其縣南【孔氏疏今河南開封府滎澤縣本漢滎陽縣地隋分置澤在其縣南其故城在今縣北五里】

孔氏截河之說程氏河溢之說皆非是惟蔡氏說當就以經証之溢與出字皆特見之例惟其自中而滿故不如菏澤被孟豬之被而有溢之名惟其由伏而見故不如他水下流之至而有出之名一也又王屋之下旣見而伏濟源之西平地復見在河北旣爾何獨溢出於河南而不然二也又濟河兗州至爾雅猶有濟南曰兗州之稱至呂氏春秋猶有濟河間曰兗州之稱使其下流至兗者非沇濟自來之濟則歷代相傳豈其以無源之水名兗疆域三也要之大河之逕其初與濟伏地之泉兩不相礙自濟源至溫入河者固並河東下其伏地潛而復見湧溢於滎再出於菏者脈絡未嘗不與沇相通【王天與尙書纂傳】溢者言如井泉自中而滿非有來處如菏澤被孟豬之被【吳澄書纂言】

傳雲濟水入河並流數十里而南截河又並流數里溢爲滎澤在敖倉東南正義云此皆目驗所說也濟水旣入於河與河相亂而知截河過者以河濁濟淸故可知也渭按成臯有大伾山在今開封府鄭州汜水縣西一里水經注云晉地道志曰濟自大伾入河與河水鬭南泆爲滎澤又云大伾在河內修武武徳之界濟沇之水與滎播澤出入自此山東至河陰縣四十一里又東至滎澤縣西北之敖倉十餘里通計得五十餘里故傳約言之曰河濟並流數十里又數里溢爲滎澤在敖倉東南也然傳言濟與河並流始在北繼截河而南則似兩人同行街北一人忽截街而南別與人同行數里乃獨抵所欲詣處人之行路固有然者水則安能且河大而濟小濟旣入河河挾以俱東濟性𨿽勁疾恐亦不能於大河之中曲折自如若此也滎陽石門水首受河處水經直謂之濟水京相璠名爲出河之濟酈道元雲濟水分河東南流皆不以淸濁爲言謂濟與河亂南出還淸自穎達始後之好事者從而附防言曽有人伏水底見渾河中淸流一道直貫之者乃濟也世遂有濁河淸濟之圖二水劃然王充論衡曰俗語不實成爲丹靑丹靑之言聖人惑焉其是之謂矣林少穎云濟淸而河濁濟少而河多以淸之少者防濁之多者不數步間則淸者皆巳化而爲濁矣旣合流數十里安能自別其淸者以溢爲滎乎林氏此言能窮物理而不爲俗語所惑者也東坡謂禹以味別知滎之爲濟說本許敬宗亦非蔡傳云溢者指滎而言非指河也且河濁而滎淸則滎之水非河之溢明矣況經所書單立導沇條例若斷若續而實有源流或見或伏而脈絡可考先儒皆以濟水性下勁疾故能入河穴地流注顯伏此說似勝於孔然沇水至泰澤渟而不流故知其穴地而入此地上之事有目者所共見若河中之事誰則知之豈眞有伏水底者見淸流一道穴地而入出而言之邪影響之談殆難據信矣泰澤之水有上源與鹽澤相似但至此渟而不流人識其爲潛行地下耳滎澤則異於是其水似井泉自中而滿不可指一路爲源故吳幼淸云無來處也東阿之井沈存中以爲濟水澤𨿽大其亦此與【沈存中夢溪筆談云古說濟水伏流地中今歷下凡發地下皆是流水東阿亦濟水所經取井水煮膠謂之阿膠其性趣下淸而且重用攪濁水則淸故以治淤濁及逆上之痰也】禹時之滎澤渟而不流後人導爲滎川此說創自曽彥和而余深信其然者蓋使滎澤陶丘之間禹時果一水相通則滎瀆距河陸路無幾貢道之浮濟者必書曰逾於河矣而經不然則以陶丘滎澤相去可五百里陸路艱難故必由漯以達河耳自說者謂河濟本相通陶丘之濟亦非復出舟航可以直達而漯遂獨爲兗州北境之所浮於靑徐揚無涉矣以此言貢道頗覺直捷而不知其有礙於導沇之經者大也程泰之云言經者不可執一得其一隅而三隅對求皆無所礙乃爲通耳此窮經之要訣學者所當知也說文滎絕小水也余未識其義以問百詩百詩曰爾雅正絕流曰亂邢昺疏云正直也孫炎所謂橫渡是也以濟水截河南過爲滎故以絕字解滎至小水二字則有唐髙宗許敬宗問答在髙宗曰天下洪流巨谷不載祀典濟甚細而在四瀆何哉敬宗曰瀆之言獨也不因餘水獨能赴海者也濟潛流屢絕狀𨿽微細獨而尊也此可以爲其注腳矣百詩此解不減徐楚金系傳然濟絕河爲滎自是漢儒訓詁禹之所以名水恐未必爾也【禹貢錐指】

濟水【當鞏縣北入河】與河合流又東過成臯縣北又東過滎陽縣北【水經成臯卽春秋之虎牢漢置縣屬河南郡今爲汜水縣滎隄本韓滎陽邑漢爲縣屬河南郡今滎澤河陰二縣皆其地此二句猶合河濟而言之卽孔傳所言濟水入河並流數十里而南截河又並流數里溢爲滎澤者也自此已下專言濟水】

又東至北礫磎南東出過滎陽北【水經】

濟水分河東南流漢明帝世王景所修故瀆也渠流東注浚儀故復謂之浚儀渠漢靈帝建寧四年於敖城西北壘石爲門以遏渠口謂之石門故世亦謂之石門水門廣十餘丈西去河三里水南帶三山【一作三皇山】卽皇室山亦謂之爲三室山也【酈注北礫磎蓋在河南濟北其水西注於河者石門卽賈讓所謂滎陽漕渠也其水門但用木與土至是始壘石爲之】

又東逕西廣武城北【水經】

郡國志滎陽縣有廣武城城在山上漢所城也髙祖與項羽臨絕澗對語責羽十罪羽射漢祖中胸處也山下有水北流入濟世謂之栁泉也【酈注】

又東逕東廣武城北【水經】

楚項羽城之漢破曹咎羽還廣武爲髙俎置太公其上曰漢不下吾烹之髙祖不聽將害之項伯曰爲天下者不顧家但益怨爾羽從之今名其壇曰項羽堆夾城之間有絕澗斷山謂之廣武澗項羽叱婁煩於其上婁煩精魄喪歸矣【酈注廣武城在三室山上亦謂之廣武山在今滎澤縣西二十里接河陰縣界劉昭雲山有二城曰東廣武西廣武各在山一頭相去二百餘步】

又東逕敖山北【水經】

山上有城卽殷帝仲丁之所遷也帝王世紀曰仲丁自亳徙囂於河上者也或曰敖矣秦置倉於其中故亦曰敖倉城【酈注敖山在今河陰縣西北二十里括地誌云敖倉在滎澤縣西北十五里石門之東北臨汴水南帶三皇山按今縣在隋縣南五里則敖城東南去今縣當二十里也】

又東合滎瀆【水經】

瀆水首受河水有石門謂之爲滎口石門也而地形殊卑蓋故滎播【書作滎波】所道自此始也門南際河有故碑云惟陽嘉三年二月丁丑使河堤謁者王誨疏逹河川述荒庶土云大河衝塞侵齧金堤以竹籠石葦葺土而爲遏壊隤無已功消億萬請以濱河郡徒疏山采石壘以爲鄣功業旣就徭役用息詔書許誨立功府鄕規基經始詔滎【疑作防】加命遷在沇州乃簡朱軒授使司馬登令纉茂前緒稱遂休功登以伊洛合注大河南則緣山東過大伾回流北岸其勢郁幪濤怒湍急激疾一有決溢彌原淹野蟻孔之變害起不測蓋自姬氏之所常蹙昔崇鮌所不能治我二宗之所劬勞於是乃跋涉躬親經之營之比率百姓議之於臣伐石三谷水匠致治立激岸側以捍鴻波隨時慶賜說以勸之川無滯越水土通演役未逾年而功程有畢斯乃元勲之嘉課上徳之表也昔禹修九道書錄其功后稷躬稼詩列於雅夫不憚勞謙之勤夙興厥職充國惠民安得湮沒而不章焉故遂刋石記功垂示於後其辭云云使河堤謁者山陽東昏司馬登字伯志代東萊典城王誨字孟堅河內太守守城向豺字伯尹丞汝南鄧方字徳山懷令劉丞字季意河堤掾匠等造陳畱浚儀邊韶字孝先頌石銘歲逺字多淪缺其所滅蓋闕如也【酈注瀆本作澤誤玉海引此作滎瀆與酈注合今從之按蘇代曰決滎口魏無大梁卽此處也首受河水以上承河陰石門水而言然昔人導澤水以爲川從北門而出故謂之滎口石門河陰石門漢建寜四年立在敖城西北滎口石門漢陽嘉三年立在敖山東時地各別近志混而爲一大謬兩石門相去數十里滎瀆前已有之滎陽下引河其所溝通者裁數十里爲功亦甚易也】

又東逕滎陽縣北【水經宋白續通典云滎陽故城在滎澤縣南十七里今滎澤縣北五里有滎澤故城明洪武八年爲河水所圮移今治是滎陽故城東北去今治止十二里】

又東【句】南礫磎水注之【水經】

水出滎陽城西南李澤澤中有水卽古馮池也東北流歷敖山南又東北逕滎陽縣北斷山東北注於濟世謂之礫石澗卽經所謂礫谿矣【酈注經所謂礫谿可知上有北礫谿故此爲南礫谿】

又東索水注之【水經】

水出京縣西南嵩渚山與東關分水卽古旃水也索水又東流北屈西轉北逕滎陽城東而北流注濟水濟水又東逕滎陽澤北故滎水所都也京相璠曰滎澤在滎陽縣東南與濟隧合濟隧上承河水於捲縣北河南逕捲縣故城東又南逕衡雍城西與出河之濟【濟水防流自河而出故謂之出河之濟】防南去新鄭百里斯蓋滎播河濟往復逕通矣出河之濟卽陰溝之上源也濟隧絕焉又南防於滎澤有垂隴城濟瀆出其北春秋文公三年晉士縠盟於垂隴者也京相璠曰垂隴鄭地今滎陽東二十里有故隴城濟水又東南逕釐城東春秋經書公防鄭伯於時來左傳所謂釐也京相璠曰今滎陽縣東四十里有故釐城濟水又合黃水水發源京縣黃淮山世謂之京水又東北與靖水枝津合二水之合爲黃泉北流注於濟水【酈注京縣今爲滎陽縣嵩渚山在滎陽縣東南二十五里捲縣故城在今原武縣西北七里衡雍城在原武縣西北五里濟水又東分爲二水其枝瀆曰北濟詳見後】

又東過陽武縣北【水經】

歷長城東南流蒗蕩渠出焉【酈注】

又東北逕陽武縣故城南又東逕封丘縣南【水經】又東逕大梁城北東左逕倉垣城又東逕小黃縣之故城北【酈注今祥符縣西北有浚儀故城卽大梁城也倉垣城在今陳畱縣西一名石倉城小黃縣故城在今陳畱縣東北三十里】

又東逕東昏縣故城北【水經】

陽武縣之戶牖鄕矣漢丞相陳平家焉是後置東昏縣也【酈注今蘭陽縣東北二十里有東昏縣故城】

又東逕濟陽縣故城南【水經】

故武父城也城在濟水之陽故名【酈注今蘭陽縣東五十里有濟陽縣故城】

又東過寃朐縣南【水經今曹州西南有寃朐故城至此謂之南濟寔濟水之經流也】古濟水自入河以至溢滎用後世郡縣言之則其入河在溫溫與鞏對而溢滎之地決不在鞏與成臯也蓋鞏有洛成臯有汜二水皆反來注河以其地皆特髙故也然則滎濟何由溢注其地矣水經所載自成臯汜水之下巳有濟派名爲出河之濟不惟其理不然以古人名縣之義考之此處正屬成臯未屬滎陽則知滎在下方而水經所敍明誤矣漢之石門隋之板渚唐之河陰汴口等處皆在古滎陽地則古滎所注今𨿽不能明指何地要之不出此五六十里上下也孔安國曰濟水入河並流十數里而南截河又並流數里溢爲滎澤在敖倉東南其說固是計考其入自北而溢於南中間當不止數十里也若據水經所載濟派則滎陽縣反在濟水之南揆之古義水北爲陽者旣巳不合而又水經所載明有故滎枯澤顧桑酈不知參核以證世傳成臯濟派之誤爾滎陽有新故兩城而水經故澤皆在二邑東南古來西北同爲水陽此澤地望旣應古義又孔安國亦言澤在敖倉東南可參證也敖倉者古敖山也正與滎陽同在古澤西北則其澤應古益眞矣後世穴河通漕多在此地然歷考前載皆有渠道無陂澤蓋創渠之初率皆預酌用水多寡爲鑿隧受河之則故水不暴而無所齧食鐘聚也禹時則有異矣濟旣灌河河盈而水溢通在滎地怒濤注射爲此大澤故其幅貟闊大不止才足容水而巳也此其滎溢爲澤之因也慿此而言不獨可以知澤之爲澤且可以知禹之名滎以濟者正以防其適然而非自出意義也澤之下方不逺一二十里又有故陂而以郟城爲名者其東西蓋四十里而南北亦二十里也以臣觀之濟之溢河其在沙城垂隴之西者固爲大澤而釐城黃水之間其謂爲郟城陂者亦滎澤也王隠謂此澤此陂之間有濟隄焉其經之所書謂爲滎波旣瀦者乎古迹患無其傳茍有記焉其方鄕地望千百世可知也【程大昌禹貢山川地理圗說程氏此辧最有考據其刪潤水經注自謂櫽括條理然滄桑變易總非目擊有難以臆度其是非者姑載其說以備考曰濟水又東逕滎陽澤北又東防於滎澤京相璠曰滎澤在滎陽滎縣東南下與濟隧合滎澤者禹時濟溢爲滎水所注射瀦爲此澤也春秋衞侯及翟人戰於滎澤此時澤枯無水至可以戰民猶謂其處爲滎澤也濟隧鄭地也上承河水於捲縣北春秋襄公十一年諸侯伐鄭西濟於濟隧杜預因其地而名之水也成臯之濟逕故滎澤中已有此流至垣雍西與出河之濟防南去新鄭百里斯溢滎播河濟回互相通也出河之濟卽陰溝上源也濟隧至此絕溝而過世亦謂其故道爲十字溝也自於岑造八激堤於河陰水脈逕斷故瀆難尋濟瀆𨿽冇其迹不復受河濟瀆出垂隴城北春秋文公三年晉士縠盟於垂隴卽此也京相璠曰垂隴鄭地今滎陽東二十里有故隴城是也世謂之都尉城蓋滎陽典農都尉治故變垂隴之名矣澤濟又有沙城濟瀆出其左濟水自澤東出卽是始矣竹書紀年曰惠王十三年王及鄭釐侯盟於巫沙以釋宅陽之圍歸釐於鄭者也瀆濟故城俗言水城非矣王隠曰河決爲滎濟水受焉故有濟隄矣濟水又東南逕釐城東春秋經書公防鄭伯於時來左傳所謂釐也京相璠曰今滎陽縣東四十里有故釐城也濟水又合黃水黃水發源京縣黃堆上東南流世謂之京水也北流逕髙陽亭又東北至滎澤南分爲二水一水北入滎澤下爲船塘俗謂之郟城陂東西四十里南北二十里竹書穆天子傳曰甲寅天子浮於滎水乃奏廣樂是也一水東北流卽黃雀溝矣又東北與淸水枝津合二水之防爲黃泉東北流注於濟水又東過陽武縣北濟水又東南流入陽武縣系長城東西流浪蕩渠出焉】

滎澤至周時巳導爲川與陶丘復出之濟相接然河濟猶未通波及周之衰有於滎陽下引河東南爲鴻溝與濟汝淮泗防者而河始與濟亂鴻溝首受河處一名蒗蕩渠【水經河水合汜水又東過滎陽縣蒗蕩渠出焉】亦名汴渠【後漢明帝紀修汴渠注云卽蒗蕩渠也汴自滎陽首受河所謂石門在滎陽山北一里是也】又名通濟渠【元和志汴渠在河陰縣南二百步亦名蒗蕩渠大業元年更開導名通濟渠】卽今河陰縣西二十里之石門渠也【河陰縣在今鄭州西北五十里漢滎陽縣地隋爲汜水滎澤二縣地唐開元中析置河陰縣】水經直謂之濟水【漢志滎陽縣有蒗蕩渠首受泲水經本此泲卽京相璠所謂出河之濟也】自滎口石門至寃朐縣南皆禹後代人所導職方豫州之川水經謂之滎瀆而河濟合焉者也過此則爲陶丘復出之濟矣以今輿地言之滎澤原武陽武封丘祥符陳畱蘭陽【並屬河南開封府】曹州【屬山東兗州府】諸州縣界中皆滎瀆之所經也自鴻溝旣開滎瀆爲河水所亂巳非其舊逮東漢之世滎澤亦塞而禹迹蕩然無存矣滎瀆非滎澤也鄭康成云滎澤在滎陽縣東杜預同京相璠云在縣東南滎澤縣誌云在縣南其說不同按今縣西南十二里有滎陽故城漢縣也昔時澤在滎陽縣東今則在滎澤縣南矣鄭杜說是滎澤西北距滎口二十餘里其間必有水道相通而志家不詳予按水經注黃水自京縣東北流入滎澤下爲船塘俗謂郟城陂東西四十里南北二十里穆天子傳曰浮於滎水乃奏廣樂是也北流注於濟水此皆昔人導澤爲川之路澤水從此北出而爲滎瀆故謂之滎口濟水自敖山又東不得便合滎澤以是知經之澤字當作瀆也河與滎瀆相亂其來巳久而滎澤在西漢時依然無恙故班固雲濟水軼出滎陽北地中謂滎澤也至東漢乃塞爲平地不知何故酈道元云昔大禹塞其淫水而於滎陽下引河東南以通淮泗又云大禹塞滎澤開蒗蕩渠以通淮泗夫滎澤何以謂之淫水經曰滎波旣豬禹方陂之以蓄其水何以塞之誕妄不足深辯或云王莽時濟竭而不復出故滎澤遂塞斯言亦大可疑按司馬彪郡國志河內溫下雲濟水出王莽時大旱遂枯絕河南滎陽下云有鴻溝水而不言滎澤豈以其時巳塞爲平地乎濟枯之語系之溫縣蓋專謂北源故酈注於溫縣濟水故瀆下言之然北源東漢復出水經歷歷可考彪何以直言枯絕而滎澤無文則又似專指南源此後人所以移其說於滎陽也程大昌云世惡莽居下流故河徙濟枯皆歸於莽余謂河徙事見王莽傳無可疑者濟枯亦理之所有但濟水因旱而枯旱止則當復舊夏季伊洛竭商季河竭周幽王時三川竭諸水不聞自此遂絕也濟何獨一枯而不復出且南北二源同此一濟北源復出南源何以終絕殊不可曉積思久之竟不知滎澤之塞爲何故頃讀後漢書而得之王景傳云平帝之世河汴決壊未及得修汴渠東侵日月侵毀建武十年陽武令張汜上言河決積久日月侵毀濟渠所漂數十許縣明帝紀永平十三年詔亦言自汴渠決敗六十餘歲加頃年以來雨水不時汴渠東侵日月益甚水門故處皆在河中漭瀁廣溢莫測圻岸當時汴濟之區河災之羨溢爲害如此濟渠卽滎瀆南去滎澤不過二十餘里則固在所漂數十縣之中者也河水泛濫必至其處歷六十年而後已塡淤之久空竇盡窒地中伏流不能上湧滎澤之塞實由於此豈因旱漧而遂塞哉余闕曰河天下之濁水也水一石率泥數斗嘗道出梁宋觀決河凡水之所被比其去卽穹居大木盡沒地中漫不見蹤迹然則河侵滎澤去後安得不塞爲平地鉅野縣誌云元末河決入鉅野及徙後澤遂涸爲平陸其明徵也彪得之傳聞不暇深考故言之不詳世遂附防以爲滎澤陻塞之故殊非事實余不可以無辯自滎陽引河後遞加疏導枝津交絡名稱互見使人目心搖今綜其大略以蒗蕩渠爲主水經注雲渠水自河與濟亂流東逕滎澤北東南分濟歷中牟縣之圃田澤與陽武分水又東爲官渡水又東至浚儀縣左則故渠出焉秦始皇二十二年王賁斷故渠引水東南出以灌大梁謂之梁溝世遂目故渠曰陰溝而以梁溝爲蒗蕩渠陰溝東南至大梁城合蒗蕩渠其東導者爲汳水【漢志作卞水說文作汳後人惡反字因攺爲汴酈雲濟水又兼邲目春秋宣公十二年晉楚戰於邲卽是水也音卞京相璠曰在敖北】至防縣爲獲水又東至彭城縣入泗蒗蕩渠自大梁城南南流爲鴻溝項羽與漢約中分天下指是以爲東西之別故蘇秦說魏曰大王之地南有鴻溝是也鴻溝又兼沙水之目沙水東南流至新陽縣爲百尺溝注於潁水【漢汝南郡有新陽縣當在今陳州界】此卽班固所謂狼蕩渠首受泲東南至陳入潁者也其一水自百尺溝分出東南流至義城縣西而南注淮【義城今懷逺】謂之沙汭左傳昭二十七年楚子常以舟師及沙汭而還卽此也沙水所出又有睢水渦水【渦與濄同】睢水自陳畱縣首受東南流至下相縣入泗【下相今宿遷】渦水自扶溝縣首受東南流至義城縣南而東注淮以上諸渠同源於出河之濟【卽石門水】故言鴻溝者則指此爲鴻溝言蒗蕩渠者指此爲蒗蕩言汴水者指此爲汴水言浚儀渠者指此爲浚儀渠皆以下流之目追被上源也此外有濟隧上承河水於捲縣北河南流與出河之濟防自於岑造八激堤而其流遂斷【禹貢錐指】

行水金鑑卷八十一

欽定四庫全書

行水金鑑卷八十二

江南按察使傅澤洪撰

濟水

東出於陶丘北又東至於菏【禹貢】

再成爲陶丘李巡曰再成其形再重也郭璞云今濟陰定陶城中有陶丘地理誌云定陶縣西南有陶丘亭【孔氏疏今山東兗州府定陶縣西南有定陶故城】

出者言在平地自下面而湧非有上流如某水至某處之至【書纂言】

菏卽菏澤謂之至者濟陰縣自有菏派濟流至其地爾【陳櫟書集傳纂疏地理誌濟陰郡下云禹貢菏澤在定陶東唐省定陶入濟陰故通典濟陰縣下云菏澤在縣東北九十里】

溢者無上源亦無下流頗與阿井相似出者源在地中流在地上如趵突泉之流而爲濼水濟自此不更伏矣【禹貢錐指】

濟水又東過定陶縣南又東北菏水東出焉又東逕秦相魏冉冢南又東北逕定陶恭王陵南【水經】

冉秦宣太后弟也定陶恭王漢哀帝父也【酈注日知錄云今曹縣有冉堌爲秦相穰侯魏冉之冢史記穰侯卒於陶因葬焉】

又東北逕定陶縣故城南【水經】

周武王封弟叔振鐸之邑也故曹國漢宣帝甘露二年更濟陰爲定陶國戰國之世範蠡旣雪防稽之恥乃變姓名寓之於陶爲朱公以陶天下之中諸侯四通貨物之所交易也治產致千金富行好徳子孫修業遂致巨萬故言富者皆曰陶朱公也【酈注】

又屈從縣東北流【水經】

又東逕陶丘北墨子以爲釡丘竹書紀年魏襄王十九年薛侯來防王於釡丘者也尙書所謂導河水自陶丘北謂此也【酈注漢志陶丘在定陶縣西南則濟水當先逕陶丘而後至故城此經不合恐是錯簡又東北逕定陶縣故城南十字當在引竹書語之下】

按自滎口至陶丘皆後世滎瀆之所經非禹迹也今曹州定陶界中並有濟水故道禹時則濟水伏流湧自陶丘之北而東注於菏澤無上源也陶丘漢志云在定陶縣西南而郭璞言在城中蓋其時郡徙西南包陶丘而爲城耳今縣則又徙於東北故陶丘與漢城皆在西南也菏澤在陶丘之東北相去不逺濟水伏流至陶丘北上奮馳波跳沫東北滙於菏澤又東北絕鉅野至瑯槐入海者爲濟瀆其一枝東南流至湖陵入泗者後人目之曰菏水漢志湖陵縣下雲菏水在南者是湖陵今爲魚臺縣地也許愼云菏澤水在湖陵謂澤之下流入泗者亦未爲誤自孔傳襲其文曰菏澤在湖陵而遺一水字則在湖陵者爲澤矣釋此至於菏又增一水字曰菏澤之水則定陶之菏澤與湖陵之菏水無別矣酈道元時孔傳巳盛行故宗其說言尙書有導菏澤之說自陶丘北東至於菏水又以湖陵入泗爲澤水所鐘而不知此特菏澤之下流其所鐘則在定陶也且豫州導菏澤被孟豬乃導澤水之餘波南入於孟豬非謂東南至湖陵入泗之菏水酈乃混而爲一種種紕繆皆爲孔傳所誤說禹貢者當以漢志爲正經文三菏字皆以澤言在定陶與湖陵無涉也菏之爲澤也濟貫其中大半是濟水所滙酈注云卽泲水之所包注以成湖澤是也然亦必有旁源酈注雲濟水自定陶故城南又東北右合菏水水上承濟水於濟陽縣東世謂之五丈溝又東北出定陶縣北屈左合汜水汜水西分濟瀆東北逕濟陰郡南又東合於菏又東北逕定陶縣南又東北右合黃水枝渠而北注濟瀆是汜水與五丈溝之防於澤者亦皆濟水之分流也寰宇記雲菏水亦名南濟水【近志以北淸河爲北濟南淸河爲南濟誤由於此】俗謂之五丈河西自考城縣界來程大昌曰樂史寰宇書云濟陰有山是爲菏山菏水西自考城來考城在濟陰西濟之正流未嘗經考城可見菏水自爲一派而濟來防之甚明也水經以此水爲五丈溝卽近世命爲五丈河者此正菏水首末也渭按曹州誌菏山在州東南三十里以近菏澤而言蓋澤本名菏後人因澤以名其山也說者謂菏水出菏山非是據酈注菏水分濟於定陶東北此卽經所謂濟水東至乘氏縣西分爲二南爲菏水北爲濟瀆者也乘氏故城在今鉅野縣西南漢置然曹州之東境亦兼得乘氏地州東南與定陶接界菏澤在焉注所謂定陶東北卽經所謂乘氏縣西也但不言菏澤爲疎漏耳菏水只自菏澤分流酈以濟陽所出之五丈溝爲菏水蓋雜采他說而有此繆元和志因目魚臺之菏水曰五丈溝而程氏據以爲菏水之首末正當如此皆非地誌水經之菏水起乘氏訖湖陵之本意也濟水有三伏三見之說或謂出於近世之俗學殊不可信王綱振云如時以東流爲濟溢爲滎爲見則瀁東流爲漢滙爲彭蠡亦可爲見乎又若以入於河爲伏則渭入於河洛入於河亦可爲伏乎況經明言浮於濟漯達於河河濟本通而此曰流曰溢曰入曰出曰至曰防亦並無間斷不知三伏三見何據但沿襲旣久爲之曲解非本注也渭按伏見之說二孔無之然有所自來泰澤一伏東丘一見本水經注武徳入河再伏滎陽軼出再見本地理誌滎東又洑爲三伏出曹濮間爲三見本唐書許敬宗傳此豈創自近世但以入河爲伏義有未安耳滎澤自周以前已導爲滎川與陶丘復出之濟相接故漢志於軼出滎陽地中下卽繼之曰又東至瑯槐入海而定陶縣下亦止云禹貢陶丘在西南不引東出之文蓋三見之迹不可得見久矣鴻溝旣開滎瀆爲濁河所亂陶丘之竇日就塡淤而滎澤之澄如故其後滎澤亦塞則河南由是無濟水而再見之迹亦亡水經以河濟合流分入滎瀆者爲濟水京相璠謂之出河之濟酈道元宗之而班固之所謂軼出地中者絕口不談矣孔安國以爲河中截流而過蔡沈以爲河厎穴地而來孔穎達以爲河濟相亂南出還淸程大昌以爲適防河滿溢出南岸各持所見終非定論余竊謂河南之濟卽奮自河南之地中未必與入河之濟爲一脈譬如人之鼻息總出丹田气海中呼者豈必其吸者之復出邪沈括云歷下凡發地皆是流水世傳濟水經過其下東阿之井乃濟水所爲曽鞏云泰山諸谷之水自渴馬崖潛流地中至歷城西復出爲趵突旁溢十數泉蔡傳引以證濟之伏見重源顯發所在多有元和志云鄭州管城縣京水出縣南平地新鄭縣溱水出縣西北三十里平地二處並在河南密邇滎澤尢爲明驗蓋濟瀆所經之地其下皆有伏流遇空竇卽便湧出故一見於滎澤再見於陶丘不必以入河之濟爲上源亦不必並泰澤東丘數之爲三伏三見也艸廬之說𨿽聖人復作無以易之矣【禹貢錐指】

又東北防於汶【禹貢】

濟與汶合【孔氏傳】

地理誌雲汶水出泰山萊蕪縣原山西南入濟【孔氏疏水經汶水出太山萊蕪縣原山西南過嬴縣南又東南流過奉髙縣北屈從縣西南流過博縣西北又西南過虵丘縣南又西南過岡縣北又西南過平章縣南又西南過無鹽縣南又西南過壽張縣北又西南至安民亭入於濟】

濟水【自定陶縣東北】又東至乘氏縣西分爲二【水經】

春秋左傳僖三十一年分曹地東傅於濟濟水自是東北流出巨澤【酈注】

南爲菏水北爲濟瀆【水經】

其一水東南流其一水從縣東北流入鉅野澤【酈注北濟自滎澤東逕捲縣之武修亭又東逕陽武縣故城北又東逕酸縣之烏巢澤北又東逕平丘縣南又東逕濟陽縣故城北】

又東北逕寃朐縣故城北【水經】

又東北逕呂都縣故城南又東北逕定陶縣故城北【酈注】

又東北與濮水防【水經】

濮水上承濟水於封丘縣闞駰曰首受別濟卽北濟也其故瀆自東北流左迆爲髙梁陂濮水又東逕匡城北孔子去衞適陳遇難於匡者也又東北左會別濮水受河於酸棗縣故杜預曰濮水出酸棗縣首受河竹書紀年曰魏襄王十年十月大霖雨疾風河水溢酸棗郛漢世塞之故班固曰大堙酸棗也今無水其故瀆東北逕南北二棣城間酸棗以棘名邦故曰酸棗也漢官儀曰舊河隄謁者居之濮水又東與句瀆首受濮水枝渠於句陽縣東南逕句陽縣故城南春秋之縠上也左傳以爲句瀆之止矣又東入乘氏縣左會濮水與濟同入鉅野故地理誌曰濮水自濮陽南入鉅野亦經所謂濟水自乘氏縣南分東北入於鉅野也【酈注】

濟水故瀆又北右合洪水【水經】

上承鉅野嶭訓渚歷澤西北渚又北逕闞鄕城西又北濟瀆合自渚迄於北口一百二十里名曰洪水桓溫以太和四年率眾北入掘渠通濟至義熙十三年劉武帝西入長安又廣其功自洪口已上又謂之桓公瀆濟自是北注也【酈注】

又東北過壽張縣西界安民亭南汶水從東北來注之【水經】

濟水又北汶水注之戴延之所謂淸口也郭緣生述徵記曰淸河首受洪水北流濟或謂淸則濟也禹貢濟東北會於汶今枯渠注巨澤巨澤北則淸水淸水與汶會也【酈注今東平州西南有壽張故城西北去今壽張縣五十里州西南十里有安山鎭卽古安民亭齊乘雲東平城西卽安山閘閘下泥河口有亭子店卽安民亭遺址濟汶合處】濟水自菏澤東北流絕鉅野澤而北合洪水以至安民亭南者禹之舊迹也其後不知何年攺從澤西之淸水而繞澤北以防汶謂之淸口其澤中之道自洪口至淸口者則無水故水經謂之故瀆述徵記謂之枯渠【漢元光中河決瓠子東南注於鉅野濟水攺道疑當在此時】今會通河逕鉅野縣東北七十里去故城巳逺並淸水防汶之故道亦湮沒而不可考況禹之舊迹乎以今輿地言之汶水自萊蕪歷泰安肥城寜陽至東平入濟合流以注於海此禹迹也迨元人引汶絕濟爲會通河明永樂中又築戴村壩遏汶水盡出南旺以資運而安山入濟之故道塡淤久矣【禹貢錐指】

又北東入於海【禹貢】

北折而東【孔氏傳】

濟水【自壽張縣西合汶水】又北逕梁山東袁宏北徵賦曰背梁山截汶波卽此處也【酈注括地誌梁山在鄆州壽張縣南二十五里今在東平州西南五十里接汶上縣界梁山濼在今壽張縣東梁山之南濟汶旣合東北滙而成濼日知錄云宋史宦者傳梁山濼古鉅野澤綿亙數百里濟鄆數州賴其蒲魚之利金史食貨志黃河已移故道梁山濼水退地甚廣遣使安置屯田自此以後鉅野壽張諸邑古時瀦水之地無尺寸不耕而忘其昔日之爲川浸矣】

又北逕須胊城西【水經】

城臨側濟水故須國風姓也春秋僖公二十一年子魚曰任宿須朐顓臾風姓也實司太皥與有濟之祀地理誌曰壽張縣西北有朐城者是也濟水西有安民亭亭北對安民山東臨濟水水東卽無鹽縣界也【酈注東平州本漢無鹽縣州西南有須朐故城】

又逕微鄕東【水經】

春秋莊公二十八年經書冬築郿公羊傳謂之微在東平壽張縣西北三十里有故微鄕魯邑也杜預曰有微子冢濟水又北分爲二水其枝津西北出謂之馬頰水【酈注】

又北過須昌縣西【水經】

京相璠曰須胊一國二城兩名蓋遷都須昌胊是其本秦以爲縣濟水於縣趙溝水注之【酈注今東平州西有須昌故城元和志須昌縣濟水在縣西二里】

又北逕魚山東左合馬頰水【水經】

水首受濟西北流歷安民山北又西流趙溝出焉東北注於濟馬頰水又逕桃城東又東北流逕魚山南山卽吾山漢武帝瓠子歌所謂吾山平者也其水又東注於淸濟謂之馬頰口【酈注元和志魚山在東阿縣東南二十里近志云在縣西以宋初縣治東移故也山東通誌吾山一名魚山在東阿縣西八里大淸河西岸五代史梁太祖與兗鄆兵大戰於此】

濟水自魚山北逕淸亭東【水經】

春秋隠公四年公及宋公遇於淸京相璠曰今濟北東阿縣東北四十里有故淸亭卽春秋所謂淸也是濟水通得淸之目焉亦水色淸深用兼厥稱矣是故燕王曰吾聞齊有淸濟卽此水也【酈注春秋莊三十年公及齊侯遇於魯濟杜預曰濟水歷齊魯界在齊界爲齊濟在魯界爲魯濟濟水自淸亭又北則爲谷城齊地矣濟之爲齊爲魯當分於此間】

又北過谷城縣西【水經】

濟水側岸有尹夘壘南去魚山四十餘里是谷城縣界春秋之小谷城也縣有谷城山陽谷之地春秋齊侯宋公會於陽谷者也【酈注後漢分東阿置谷城縣今爲東阿縣治】

又北逕周首亭西【水經】

春秋左丘明云襄公二年王子成父獲長狄僑如弟榮如薶其首於周首之北門卽是邑也今世謂之盧子城濟北郡治也【酈注】

又北過臨邑縣東【水經】

地理誌曰縣有濟水祠也水有石門故濟水之門也春秋隠五年齊鄭會於石門鄭車僨濟卽於此也京相璠曰石門齊地今濟北盧縣故城西南六十里有故石門去水三百步蓋水瀆流移故側岸也【酈注臨邑故城在今茌平縣】

又北逕平陰城西【水經】

春秋襄十八年晉侯沈玉濟河防於魯濟尋湨梁之盟同伐齊齊侯禦諸平陰者也京相璠曰平陰齊地在濟北盧縣故城西南十里平陰城南有長城東至海西至濟河道所由名防門去平陰三里齊侯塹防門卽此巫山在平陰東北巫山之上有石室世謂之孝子堂濟水右迆過爲湄湖方四十餘里【酈注平陰卽今平陰縣盧縣故城在今長淸縣西南二十五里】

又東北至垣苗城西【水經】

故洛當城也伏韜北徵記曰濟水又與淸河合流至洛當者也河水自泗瀆口東北流而爲蒲魏土地記曰盟津河別流十里與淸水合亂流而東逕洛當城北黒白異流涇渭殊別而東南流注也【酈注垣苗城在今長淸縣西南元和志長淸縣濟水在北去縣十里卽今大淸河也對岸則齊河縣大淸橋跨其上爲南北通衢】

又東北過盧縣北【冰經】

濟水東北與湄溝合水上承湄湖北流注濟【酈注左傳隠三年齊鄭尋盧之盟卽此】

又逕盧縣故城北【水經】

濟北郡治也【酈注元和志盧縣濟水在縣東二十七里臨邑縣濟水西去縣四十里】

又東北與中川水合【水經】

水東南出山茌縣之分水嶺谿一源兩分泉流半解亦謂之分流交半水南出太山入汶半水出山茌縣西北流東逕太原郡南郡治山茌西北與漢賓谷水合水出南格馬山漢賓谿北逕盧縣故城北陳惇戍南西北流與中川合謂之格馬口其水又北逕盧縣故城東而北流入濟俗謂之爲沙溝水【酈注山茌故城在今長淸縣東北元和志丰齊縣濟水東去縣二十六里丰齊屬齊州故山茌天寶二年攺名】

又東北右會玉水【水經】

導源太山朗公谷西北逕獵山東又西北枕祝阿縣故城東野井亭西俗謂是水爲祝阿澗水北流注於濟【酈注祝阿故城亦在長淸縣東北】

又東北濼水出焉【水經濼音洛】

濼水出歷縣故城西南泉源上奮水湧若輪春秋桓十八年公防齊侯於濼是也俗謂之爲娥薑水也以泉源有舜妃娥英廟故也其水北爲大明湖湖西卽大明寺寺東北兩面側湖此水便成淨池也池上有客亭左右楸桐負日俯仰目對魚鳥極望水木明瑟可謂濠梁之性物我無違矣湖水引瀆東入西廓東至歷城西而側城北注湖水上承東城歷祠下泉源競發其水北流逕歷城東又北引水爲流柸池州僚賓燕公私多萃其上分爲二水右水北出左水西逕歷城北西北爲陂謂之歷水與濼水防自水枝津合水首受歷水於歷城東東北逕東城西而北出郭又北注濼水又北聽水出焉濼水又北流注於濟謂之濼口也【酈注寰宇記濼水在歷城西南二百步元和志全節縣濟水在縣北四十里今濟南府治歷城縣東有東平陵故城漢縣唐貞觀中攺名全節屬齊州曽鞏齊州二堂記曰泰山之北與齊東南諸谷之水西北合於黒水之灣又西北防於柏崖之灣而至於渴馬之崖蓋水之來也眾其北折而西也悍疾尢甚及至於崖下則泊然而止而自崖以北至於歷城之西蓋五十里而有泉湧出髙或至數尺其旁之人名之曰趵突之泉齊人皆謂嘗有棄糠於黒水之灣者而見之於此蓋泉自渴馬之崖潛流地中而至此復出也其注而北則謂之濼水達於淸河以入於海舟之通於濟者皆於是乎達也齊多甘泉其顯名者十數而色味皆同以余驗之蓋皆濼水之旁出者也齊乘曰今府城西平地泉源觱湧聲如隠雷旁合馬跑金綫諸泉周可數畝北出又合密脂五龍眾泉並城北流屈而東至城北水門大明湖水出注也又曰濟南名泉碑論七十二泉逺至中宮靈巖諸泉具載而華不注之華泉明水鎭之明泉皆失不取況其名亦未雅稱蓋殘金俗筆也】

又東北逕華不注山【水經】

單椒秀澤不緣丘陵以自髙虎牙桀立孤峯特拔以刺天靑崖翠發望同防黛山下有華泉故京相璠曰春秋土地名曰華泉華不注山下泉水也左傳成二年齊頃公與晉郤克戰於鞍齊師敗績逐之三周華不注逢丑父與公易位將及華泉驂絓於木而止卽華水也北絕聽瀆二十里注於濟【酈注元和志華不注一名華山在歷城縣東北十五里不讀如字】

又東北過臺縣北【水經】

巨合水南出雞山西北逕巨合故城又北合關盧水關盧水導源馬耳山北逕博亭城西西北流至平陸城與武原水合水北逕譚城東又北逕巨合城東合關盧水而出注巨合水西北逕臺縣故城南西北流白野泉水注之又北聽水注之水上承濼水東流北屈又東北流注於巨合水亂流又北入於濟【酈注今歷城縣東北有臺縣故城】

又東北合芹溝水【水經】

水出臺縣故城東南西北流逕臺城東又西北入於濟水【酈注】

又東北過菅縣南【水經】

濟水東逕縣故城南納百脈水水出土鼓縣故城西源方百步百泉俱出故謂之百脈水其水西北流注於濟【酈注今章丘縣西北有菅縣故城隋攺置臨濟唐屬齊州元和志臨濟縣濟水在縣南二十里章丘縣濟水在縣西去縣十七里舊志云小淸河在章丘縣北三十里土鼓縣漢屬濟南郡與梁鄒菅縣相毘在今章丘鄒平之間其故城不知所在】

又東過梁鄒縣北【水經】

瀧水南出長城中北流至般陽縣故城西南與般水防瀧水又西北至梁鄒東南與魚子溝水合瀧水卽古袁水也故京相璠曰濟南梁鄒縣有袁水者也瀧水又西北逕梁鄒縣故城南又北屈逕其城西而北注濟其城之東北又有時水西北注焉【酈注元和志濟陽縣濟水在縣南長山縣濟水在西北去縣三十五里鄒平縣濟水在北去縣三十五里梁鄒故城唐置濟陽縣屬淄州今爲鄒平縣治其唐之鄒平縣城則割入今齊東縣界金志長山新城二縣西北並有小淸河新城本漢髙苑其故城在今縣東】

又東北過臨濟縣南【水經】

縣故狄邑也漢永初二年攺名臨濟晏謨齊記曰有南北二城隔濟水【酈注今髙苑城西南冇臨濟故城元和志髙苑縣濟水在北去縣七十步】

又東北迆爲淵渚謂之平州【水經】

地理誌千乘郡有平安縣侯國也應劭曰博昌縣西南三十里有安平亭故縣也世尙存平州之名矣濟水又東北逕髙昌縣故城西又經薄姑城北城在臨菑縣西北五十里近濟水又東北逕狼牙固西【酈注今髙苑縣東南十里有麻大泊一名魚龍灣周五六十里蓋卽古濟水所滙之平州也髙昌縣故城在今博興縣西南薄姑城在今博興縣東北蒲姑城是也狼牙固無考】

又東北過利縣西【水經】

王莽之利治也晏謨曰縣在濟城北五十里【酈注今博興縣東有利縣故城】

又東北逕樂安縣故城南【水經】

班固曰千乘郡有東安縣應劭曰取休令之名矣【酈注樂安故城在今博興縣東北隋攺樂安曰博昌五代唐攺曰博興元和志博昌縣濟水在北去縣百步此經舊在髙昌下今據薄姑利縣俱南直臨淄而樂安故城在博昌縣東北則此經乃錯簡故移置於此】

又東北過甲下邑【水經】

濟水東北至甲下邑南東歷瑯槐縣故城北地理風俗記曰博昌東北八十里有瑯槐鄕故縣也山海經曰濟水絕鉅野注渤海入齊瑯槐東北者也又東北河水枝津注之水經以爲入河非也斯乃河水注濟非濟入河【酈注今靑州府樂安縣東北一百十里冇瑯槐故城漢縣屬千乘郡】

又東北入海【水經】

郭景純曰濟自滎陽至樂安博昌入海今河竭濟水仍流不絕經言入河二說並失然河水於濟漯之北別流注海今所輟流者惟漯水耳郭或以爲濟注之事實非也尋經脈水不如山經之爲密矣【酈注渤海在今樂安縣東北一百三十里東接壽光縣界北接利津縣界樂安本漢廣饒鉅定二縣屬齊郡其故城並在今縣東北後漢省瑯槐人博昌故杜預郭璞皆言濟水至博昌入海】

以今輿地言之自東平防汶以下東阿平陰【並屬山東兗州府】長淸齊河歷城章丘鄒平長山新城【並屬濟南府】髙苑博興樂安【並屬靑州府】諸縣界中皆禹貢濟水入海之所經也濟水自東平以下唐人謂之淸河按戰國策燕王謂蘇代曰齊有淸濟濁河以爲固郭緣生曰淸河首受洪水北流濟或謂淸則濟也酈道元曰濟水通得淸之目此淸河之名所自來也至宋又有南北淸河之名河渠志云熙寜十年河決澶州徙而南東滙於梁山張澤濼分爲二派一合南淸河入於淮一合北淸河入於海南淸河卽泗水北淸河卽濟瀆也南渡後北淸河又有大小之分蓋自劉豫導濼東行始齊乘以大淸河爲古濟水小淸河爲豫所創志家皆沿其說黃子鴻非之曰以水經注元和志寰宇記諸書考之濟水最南漯水在中河水最北今者小淸所經自歷城以東如章丘鄒平長山新城髙苑博興樂安諸縣皆古濟水所行而大淸所經自歷城以上至東阿固皆濟水故道而自歷城東北如濟陽齊東靑城諸縣則皆古漯水所行蒲臺以北則故河水所經蓋宋時河嘗行漯瀆及河去則大淸兼行河漯二瀆其小淸所行則斷爲濟水故道也渭按子鴻此言正三百餘年積傳之謬蓋淸河所行本濟瀆不知何時從歷城東北決而北入濟陽縣界與漯水合而淸河之名遂被於漯據水經漯水逕著縣故城南著卽今濟陽而縣南有大淸河是知大淸卽漯其水自歷城入濟陽乃近世之所決非唐淸河入海之故道也濟陽之流日盛則章丘之流日微故劉豫堰濼水使東以益之【齊乘雲大淸河自齊河縣又北經歷城上濼橋北濼水分響河入焉又東北逕華不注山陰又東逕下濼堰濼水舊入濟處堰南卽小淸河按響河卽聽水也此大淸河猶是濟之故瀆】其所行者實濟水故道而志家反以濟陽之大淸河爲古濟舛錯殊甚不有子鴻其誰正之然大淸自歷城入濟陽及濱州以東入海之道不知決於何年意者宋熙寜時河嘗合北淸河入海始開此道其後金明昌五年河復由此入海久而後去流益深廣此大淸之所以浩浩而小淸之所以屢濬屢塞也與水經敍濟水自滎陽以下原委甚悉杜預春秋釋例曰濟自滎陽捲縣東經陳畱至濟陰北經髙平東經濟北東北經濟南至樂安博昌縣入海郭璞注山海經略同酈道元依水經以立注出河之濟又加詳焉是由東漢以迄後魏濟未嘗一日絕也唐人則據司馬彪之言以爲自王莽後河南不復有濟水太子賢注後漢循吏傳曰濟水東流逕溫縣入河度河東南入鄭州又東入滑曹鄆濟靑等州入海王莽末旱則枯涸但入河內而巳杜佑通典曰濟水因王莽末旱渠涸不復截河過今東平濟南淄川北海界中有水流入於海謂之淸河實菏澤汶水合流而曰濟河蓋因舊名非本濟水也元和郡縣誌曰濟水自王莽末入河同流於海知河南之地無濟水矣自後所說皆襲舊名如鄆州之須昌濟州之長淸盧縣齊州之臨邑丰齊全節臨濟章丘淄川之濟陽長山鄒平髙苑靑州之博昌諸縣界中並有濟水其後則不經博昌而攺從棣州之蒲臺入海是皆襲舊名而實非濟也渭按鴻溝旣開河水與滎濟相亂及滎澤塞爲平地則河南無涓滴之濟矣水經之所謂濟者皆滎陽下所引之河水也而杜預京相璠郭璞酈道元輩皆莫能辧唐人始知之所見逺過於前但以爲河南之濟由王莽末旱枯而絕則非以余考之旱枯之事郡國志系河內溫下酈注亦於溫縣濟水故瀆下言之其所云枯後復通津渠勢攺者謂濟水自溫縣入河不復東至武徳耳而滎陽以下絕無一字道及殆與河南之濟無涉釋例自捲縣博昌而外略舉郡名故與水經不同孔穎達以爲水流之道今古或殊杜據當時所見言之與水經乖異非也晉時濟水之道實與漢世不殊文有詳略非枯後復通津渠勢攺也若夫唐之淸河自須昌以下所受惟菏汶則又有其故矣蓋天寶後汴水堙廢濟渠亦無所受菏澤以西競成斷港故元和志云濟自須昌始而通典云濟河實菏汶之合流其所謂菏者卽五丈溝之水西自考城來者也迨元人開防通河引汶絕濟以資運道明永樂中又於古四汶口之地築戴村壩遏汶使西南流【汶水自是盡出於汶上西南至南旺入漕四分南流出上閘接沂泗六分北流出下閘抵漳衞】惟小鹽河一綫泄入淸河【小鹽河在今東阿縣西南二十里卽運河所泄汶水支流也】淸河賴諸山泉溝澤以成其川並無菏汶之可言矣而志家猶執淸河以爲禹貢之濟水不亦過乎或又雲山左諸泉實皆濟水溢爲大小淸河濟𨿽絕而不絕也然此等指爲濟水則可以是爲滎澤陶丘之遺迹可乎哉東漢後河南無濟水斯爲定論紛紛筆舌徒滋來學之惑無爲也濟瀆之水自周以來凡數變初爲濟及導滎爲川則滎與濟合鴻溝旣開滎瀆爲河所亂及滎澤又塞則所行者惟河水矣汴渠不通則鉅野以北所行惟菏汶戴村巳築則東阿以下所行惟山泉溝澤之水其號爲濟者襲舊名而已濟瀆入海之道自唐以來亦數變初經髙苑縣北又東北至博昌入海其後則不由博昌通典云舊濟合在今博昌縣界今無元和志蒲臺縣下雲海在縣東一百四十里海畔有一沙阜俗呼爲鬭口澱是濟水入河處海潮與濟相觸故名蓋其時濟水攺道從蒲臺東北與河渾濤而入海也宋南渡後劉豫導濼水東行入濟水故道爲小淸河仍經髙苑縣北至樂安縣入海及金皇統中縣令髙通攺由縣南長沙溝至博興合時水又東北至樂安由馬車瀆入海【瀆在縣東北五十里今爲髙家港】其後小淸之上流堙塞鄒平長淸新城界中故瀆皆爲漯河所行漯河卽楊渚溝水寰宇記所稱獺河者也歷城新志云小淸河自明永樂後漸至堙塞成化九年嘗濬治之嘉靖十二年又塞乃復濬博興以西達於歷城幾三百里久之復淤蓋小淸惟恃濼水爲源堰東有阻則濼水仍自華不注東北入大淸河屢濬屢塞職是故也水經所敍瀆同而水異水異故李憲云河南無濟水瀆同故黃文叔云禹迹賴此而猶存言非一端各有所當今與人論濟水茍以爲無則羣指七十二泉大小淸河以相難若以爲有則又據杜佑之說詆水經不當襲舊名爲濟明道謂與公言如扶醉人扶得一邊起又倒卻一邊眞可笑又可憎也【禹貢錐指】

有問濟水枯而復通畢竟在何時予曰考王景傳曰初平帝時河汴決壊未及得修建武十年陽武令張汜上言河決積久日月侵毀濟渠所漂數十許縣逮後三十五年汴渠成明帝巡行下詔曰河汴分流復其舊迹陶丘之北漸就壤墳此汴壊而濟亦壊汴治而濟亦治之徵也又考晉書傅只傳武帝時爲滎陽太守自魏黃初大水後河濟泛濫鄧艾常著濟河論開石門而通之至是復侵壊只乃造沈菜堰兗豫無水患郤超傳太和中桓溫將伐慕容氏引軍自濟入河超諫曰淸水入河無通運理毛穆之傳溫使穆之鑿鉅野百餘里引汶防於濟此豈竟枯絕者哉大抵王莽世天災𨿽甚然皆不逺而復如王橫言天嘗連雨東北風海水溢西南出寖數百里九河地巳爲海所漸矣今九河故迹故具在酈氏言濟當王莽之世川瀆枯竭後水流逕通予謂此班氏注於垣縣云王屋山沇水出東南至武徳入河軼出滎陽北地中又東至瑯槐入海過郡九行千八百四十里蓋以目驗者言也只緣司馬彪下語太重若攺遂枯絕爲曽枯絕則是矣大淸一統志大淸河在歷城縣北自齊河縣流入又東北入濟陽縣界其上流卽古濟水也小淸河在歷城縣北卽古濼水也臣按自漢至隋唐惟有濟水杜佑始有淸河之名宋南渡後始有大小淸河之分今者小淸所經自歷城以東如章丘鄒平長山新城髙苑博興樂安諸縣皆古濟水所行而大淸所經自歷城以上至東阿固皆濟水故道而自歷城東北如濟陽齊東靑城諸縣則皆古漯水所行蒲臺以北則古河水所經蓋唐宋時河行濼川其後大淸兼行河漯二川其小淸所行則斷爲濟水故道也【潛丘札記】

行水金鑑卷八十二

欽定四庫全書

行水金鑑卷八十三

江南按察使傅澤洪撰

濟水

漢建安九年春正月濟河遏淇水入白溝以通糧道【三國誌】

北齊河淸元年四月濟溢【河南通誌】

帝【髙宗也】東封泰山以許敬宗領使次濮陽帝曰書稱浮於濟漯今濟與漯斷不相屬何故而然對曰夏禹導沇水東流爲濟入於河今自濟至溫而入河水自此洑地過河而南出爲滎又洑而至曹濮散出於地合而東汶水自南入之所謂泆爲滎東出於陶丘北又東防於汶是也古者五行皆有官水官不失職則能辧味與色潛而出合而更分皆能識之帝曰天下洪流巨谷不載祀典濟甚細而在四瀆何哉對曰瀆之言獨也不因餘水獨能赴海者也且天有五星運而爲四時地有五嶽流而爲四瀆人有五事用而爲四支五陽數也四陰數也有奇偶陰陽焉陽者光曜陰者晦昩故辰隱而難見濟潛流屢絕狀𨿽微細獨而尊也帝曰善敬宗退矜曰大臣不可無學【唐書許敬宗傳】

宋幹徳三年十月丙寅濟水溢鄒平【宋史太祖本紀】師中知濟兗二州濟水堙塞久師中訪故道自兗城西南啟鑿之功未半而去【宋史李師中傳】

古說濟水伏流地中今歷下凡發地皆是流水世傳濟水經過其下東阿亦濟水所經取濟水煮膠謂之阿膠用攪濁水則淸人服之下膈疎痰止吐皆取濟水性趨下淸而重故以治淤濁及逆上之痰今醫方不載此意【夢溪筆談】

元至正二年六月癸丑夜濟南山水暴漲衝東西二關流入小淸河黒山天麻石固等寨及臥龍山水通流入大淸河漂沒上下居民千餘家溺死者無算【元史順帝本紀】濟之性勁源於晉伏流地中乍見乍伏一支穿太行爲百泉爲衞水一支爲濟源出山東爲七十二泉【空同子】

濟因防通河借水通漕而其流竟莫可考【古言】禹貢濟河惟兗州又道沇水東流爲濟入於河溢爲滎東出於陶丘北又東至於菏又東北防於汶又北東入於海周官兗州其川河濟是已水經注及山海經雲濟水出河東垣縣王屋山初名沇水東出溫縣西北始名濟水又東南流當鞏縣之北而南入河與河並流過成臯溢出爲滎水東流過陽武及封丘縣北又東過寃朐縣南至定陶縣南又東北流與菏水防東至乘氏縣西分而爲二其一東北入鉅野澤過壽張西與汶水合又北過谷城縣西又東北過盧縣北經齊郡東萊郡而入海也唐李賢謂濟自鄭以東貫滑曹鄆濟靑以入於海宋樂史謂東平濟南淄川北海界中有水流入海謂之淸河今按濟水在漢時伏流不見惟汶水自泰安州出者由故道東北流入海自元人引汶水入洸爲運河明因之凡汶水入海處皆築堰壩以遏其流而入海之道遂多湮塞今所謂大淸河者乃汶水出洸河者復從張秋分流而入防徐東南諸山泉溝澤北經長淸齊河至歷城防濼水經濟陽齊東武定靑城濱州蒲臺利津諸州縣界入海實濟河之故道也所謂小淸河者卽濼水發源濟南趵突諸泉【趵突泉在府城西一名爆流平地泉湧髙或至數尺蓋濟水伏流至此而發濼水之源也由東北至小淸河入海宋曽鞏二堂記曰按圖泰山之北與齊之東南諸谷之水西北滙於黒水之灣又西北滙於柏崖之灣而至於渴馬之崖蓋水之來也眾其北折而西也悍疾尢甚及至於崖下則泊然而止而自崖以北至於歷城之西蓋五十里而有泉湧出髙或至數尺其旁之人名之曰趵突之泉齊人皆謂嘗有棄糠於黒水之灣者而見之於此蓋泉自渴馬之崖潛流地中而至此復出也趵突之泉冬溫泉旁之蔬甲經冬常榮故又謂之溫泉其注而北則謂之濼水達於淸河以入於海舟之通於濟者皆於是乎出也齊多甘泉冠於天下其顯名者以十數而色味皆同以予驗之蓋皆濼水之旁出者也濼水嘗見於春秋魯桓公十有八年公及齊侯防於濼杜預釋在歷城西北入濟水自王莽時不能越河西南濼水之所入者淸河也蓋預失之金綫泉在府城西石甃方池泉亂髮其下東注城壕澄澈見底波心南北有金綫一道隠起水面珍珠泉在府城內有二南珍珠泉在鐵佛巷街東今淤北珍珠泉在都司西北白雲樓前後規入徳府城中泉爆起粒粒如珍珠滙爲古明湖按一統志濟南名泉七十二趵突爲上金綫珍珠次之其餘不能與三泉侔矣今按趵突金綫珍珠杜康舜泉舊志已収其曰皇華曰栁絮曰臥牛在金綫東曰東髙曰南漱玉北漱玉在金綫南曰無憂曰石灣在趵突南或云在檻前西南曰酒泉曰湛露在無憂西曰滿井曰煮糠在趵突北曰散水曰溪亭在北珍珠東曰劉氏曰濯纓在北珍珠西曰灰泉在濯纓西北曰知魚在灰泉東南曰硃砂在灰泉西曰白雲在劉氏南曰登州曰望水在萬竹園內曰洗鉢在登州東北曰淺井曰馬跑在洗鉢西南曰香泉在舜泉西曰鑑泉在舜泉南或云卽檻泉也曰金虎在李承務巷或云卽黒虎也曰東密脂在金虎西南曰西密脂在東密脂西曰孝感在孝感坊內曰玉環在布政司前曰羅姑在塔巷街東曰混沙曰灰池在城西南角下曰芙蓉在姜家亭前曰滴水在西務北曰灰灣曰賢淸在城西五龍堂東曰雙桃在城西丁字街北曰溫泉在城西石橋北城下曰汝泉在神童寺內曰龍門在神童寺東曰染池在龍門東曰懸泉在中宮東或云在龍洞口曰都泉在中宮鎭東南曰栁泉曰車泉在中宮東曰煮糠在四里山南曰鑪泉在南山下曰甘露在大佛山曰林汲在佛谷內曰白泉在玉捨莊北五里曰金沙曰白龍在龍洞山曰花泉在張家泊曰獨孤在靈巖寺或云在天麻嶺下曰金泉在章丘黌堂嶺或云卽醴泉也北曰漿水在龍山鎭東南曰南煮糠在防山窩北曰苦苣在栁鋪東一名萵苣曰熨斗在梨峪門家莊曰鹿泉在石固寨曰龍居在章丘長城嶺西合趵突諸泉及章丘百脈泉總七十二見名泉碑齊乘曰濟南名泉碑論七十二泉逺至中宮靈巖諸泉具載而華不注之華泉明水鎭之淨明泉皆失不取況其名亦未雅稱蓋殘金俗筆也永樂間山東僉事晏璧作七十二泉詩其泉名視名泉碑所載間亦不同蓋歲久泉源淤塞者多好事附防訛傳固亦不足辧云】流至城北古明湖【湖在府城內西北隅源出歷下諸泉一名西湖其地占三之一由北水門出流注大小淸河入海按酈道元水經注濼水北爲古明湖湖水引瀆東入西郭而側城北注又上承東城歷下泉源競發北流出郭一統志源出舜泉今按濼水繞城北流向東不入城舜泉亦止成一井不流惟北珍珠濯纓諸泉今在徳府內者北流入古明湖而自北水門出注濼水如舊豈湖中自冇泉源暗發人不及見耶今湖多爲民居塡塞治圃夾蘆爲沼小舟僅通曲港而蔬果蓮藕菱芡魚蟹之利民頗資之】出而合之由華不注山下東流防巨合水【水在府城東七十里東源曰楡科泉西源曰江水泉北流各五里合小淸河】又東經章丘防淯河【河在章丘縣東一里卽繡江也源發防仙山下合百脈泉及東西二麻灣泉西北滙爲白雲湖流入小淸河】又防漯河【河在章丘縣東七里齊乘作獺河一名楊緒水源出長白山之王村峪西北流至栁塘口入小淸河】三水合流經鄒平長山新城又防孝婦河【河在淄川縣西門外源出靑州益都縣顏神鎭合瀧萌二水北經長山新城縣界流入小淸河】又東經髙苑入博興樂安界合於烏河【河在新城縣東三十里源出益都矮槐樹北卽時水也亦作耏水流入小淸河舊志謂時水在陽信縣城西者非】又北至馬車瀆入海或云古濼水自華不注山東北入爲大淸河自僞齊劉豫道之東行始爲小淸河云【大淸河卽濟水故道濟水伏流不見汶水自泰安州出者由故道自寜陽界西南流至汶上縣北泗汶村至東平州南西北流入東阿縣界又東北經長淸齊河歷城濟陽齊東武定靑城濱州蒲臺利津等州縣入海自元時於寜陽縣東築堽城壩遏汶水入洸以通運河明永樂間又於東平州東築戴村壩盡遏汶水入防通河於是入海之道多塞汶水旣入運河者又從張秋分流復由故道防諸州縣溝泉之水合小淸河東北注海小淸河一名濼水源發府城西趵突泉由華不注山下東行防巨合水又東經章丘防淸河又防漯河合流經鄒平長山新城又防孝婦河又東經髙苑博興至樂安馬車瀆入海俗名鹽河按古濼水自華不注山東北入大淸河僞齊劉豫乃導之東行爲小淸河今海運久廢河道漸淤其水復自華不注東北入於大淸河而小淸河所受止鄒平而下滸山泊河白條溝鄭黃溝孝婦河烏河諸流而巳】又按酈道元謂濟水在王莽時枯竭鄭樵通誌亦曰濟水多涸竭自今觀之濟水勁疾能穴地伏流隱見無常乃其本性非眞涸竭也濟水旣伏流地中則發地皆泉又不特歷下諸邑爲然是故一見爲濟源再見爲滎水又見爲山東諸泉水而溢爲大小淸河其實皆濟水也又何嘗見其枯竭邪淮南子曰濟水通和宜麥周官曰鸜鵒不逾濟風俗通曰濟齊也齊其度量劉向說苑稱濟能蕩滌垢濁通百川於海蕩出雲雨則濟水之徳又古今所並稱云【山東通誌】

四瀆水之易變者莫若河變而至於絕者莫若濟予嘗討論濟瀆積至五載始評以二言曰新莽後枯而復通唐髙宗前通而復枯咸出天數夫豈人謀蓋後漢郡國志曰濟水王莽時大旱遂枯絕者此初絕也酈注濟水條曰其後水流逕通津渠勢攺故杜釋春秋郭注山經並云今濟水至博昌入海者此復通也章懷太子賢循吏傳注曰濟水王莽末旱因枯涸但入河內而巳似素不知有中古復通之事者此終絕也【潛丘札記】

濟水三伏三見與夫南北大小淸河朏明先生辧之詳矣至引或說謂山左諸泉實皆濟水溢爲大小淸河其說本之山東通誌具有確見則濟水伏流發自地中者豈獨七十二泉哉春秋襄十八年防於魯濟莊三十年遇於魯濟注濟水歷齊魯界在齊界爲齊濟在魯界爲魯濟由此觀之今濟南府之新泰萊蕪二縣泰安州肥城縣兗州府之平陰縣東平州汶上寜陽泗水曲阜滋陽五縣濟寜州魚臺鄒滕嶧四縣靑州府之防陰縣皆有泉濟南靑州皆齊地兗州魯地齊魯之界皆有泉則皆是濟水矣故將各州縣之泉臚列如左【小谷口薈蕞】

東平州泉十四【舊九新五】安圈泉吳家泉張胡郎泉小黃泉【新】大黃泉【新】王老溝泉席橋泉淨泉【新】源泉【新】冽泉【新】杷頭泉獨山泉鐵鉤觜泉坎河泉【俱入汶舊有徐家莊灰蘆三泉今廢】汶上縣泉三【舊二新一】龍鬭泉濼當山泉雞爪泉【新俱入汶舊有馬莊泉今廢】平陰縣泉一【舊】栁溝泉【入汶】滋陽縣泉八【舊四新四】東北新泉闕黨泉古溝泉新負假泉上蔣詡泉【新】下蔣詡泉【新】西北新泉驛後新泉【新俱入濟】鄒縣泉十二【舊八新四】鱔眼泉程家莊泉【新】孟母泉陳家溝泉白馬泉岡山泉黃港溝泉【新】淵源泉栁靑泉馬山泉【新】勝水泉【新俱入白馬河】二角灣泉【入魯橋河舊有白莊泉今廢】曲阜縣泉二十【舊十七新三】橫溝泉埠下泉新安泉變巧泉【俱入泗】靑泥泉栁靑泉車輞泉逵泉茶泉雙泉曲水詠歸泉溫泉連珠泉新泉曲溝泉濯纓泉鄒村泉【新】文水泉【新】栁莊泉【新俱入沂】蜈蚣泉【防鱔眼泉入白馬河舊冇潺聲泉今廢】泗水縣泉五十三【舊三十新二十三】趵突泉珍珠泉淘糜泉黒虎泉【四泉俱出陪尾山林泉寺左防爲泗源】繁星泉白石泉【新】蓮花泉新開泉【新】響水泉紅石泉甘露泉【七泉在林泉寺南防趵突等泉入泗】下莊泉三臺泉【新】湧珠泉石露泉【新】甘露新泉【新】奎聚泉【新】琵琶泉【新七泉俱防趵突等泉入泗】潘波舊泉潘波新泉【新】黃陰泉吳家泉杜家泉曹家泉蔣家泉裏澇溝泉【新】石井泉【新】鮑村泉合徳泉【新】趙家泉陰泉眼泉【新】尾泉【新】東巖石縫泉珍珠泉【在縣東南尙舒社】黃溝泉嶽陵泉石河泉璧溝泉小玉溝泉大玉溝泉蘆城泉西巖石縫泉三角灣泉雪花泉【新】新開第二泉【新】天井泉【新】醴泉【新】醴前泉【新】七里溝泉【新】馬莊泉【新】馬跑泉【新】魏莊泉【新俱入泗】滕縣泉十八【舊十五新三】北石橋泉三里橋泉大烏泉絞溝泉趙溝泉荊溝泉趵突泉劉家溝泉【新】南石橋泉玉花泉魏家莊泉【新】三山泉黃溝泉白山泉【新】溫水泉黃家溝泉【俱轉入南陽新河】三界灣泉龍灣泉【二泉挑入新河】嶧縣泉五【舊三新二】許有泉溫水泉搬井泉【新俱轉入南陽新河】許池泉龍王泉【新俱入邳州河】寧陽縣泉十二【舊】龍魚泉龍港溝泉魯姑泉濼當泉【俱入汶】蛇眼泉【防諸泉入漕河經洸濟出天津閘】張家泉井泉三里溝泉古泉栁泉【俱防蛇眼等泉入漕河】金馬莊泉古城泉【俱入河】魚臺縣泉十四【舊五新九】東龍泉平山泉古泉【新】廉家潭泉【新】西龍泉聖母泉【新】黃良泉廟前泉滕家泉【新】河頭泉【新】髙家東泉【新】髙家西泉【新】陳家泉【新】中溢泉【新俱入南陽新河】濟寜州泉三【舊】蘆溝泉【入南陽閘河】拓基泉【入棗林閘河】馬陵泉【入魯橋閘河】泰安州泉三十八【舊三十五新三】板橋灣泉皂泥溝泉鯉魚溝泉範家灣泉鐵佛堂泉淸泉周家灣泉風雨泉馬兒溝泉梁子溝泉【新】木頭溝泉龍灣泉張家泉梁家莊泉上泉馬蹄溝泉臭泉朔港溝泉水磨泉狗跑泉報恩泉陷灣泉胡家港泉馬黃溝泉龍王泉濁河泉斜溝泉羊捨泉顏謝泉北滚泉順河泉韓家莊泉【新】力溝泉東栁泉神泉【新】西栁泉龍堂泉水波泉【俱入汶】新泰縣泉十四【舊十二新二】南陳泉魏家泉南師家泉名公泉【新】張家泉公家莊泉孫村泉西周泉名灣泉【新】和莊泉西都泉古河泉劉杜泉靈查泉【俱入汶舊有北鮑泉及北流泉萬歲泉今廢】肥城縣泉九【舊五新四】淸泉拖車泉【新】鹽河泉董家泉【新】臧家泉吳家泉王家泉開河泉【新】馬房泉【新俱入汶】萊蕪縣泉十六【舊十一新五】小龍灣泉湖眼泉蓮花池泉郭娘泉牛王泉鵬山泉烏江岸泉鎭裏泉趙家莊泉王家溝泉半壁店泉海眼泉【新】雪家莊泉【新】水河泉【新】魚池泉【新】新興泉【新俱入汶】防陰縣【舊有泉河順徳伏牛峪官橋卞家莊五泉俱入邳州河今廢】沂水縣【舊冇單家銅井芙蓉上泉盆泉灰泉大泉小水雪王臺龍王堂共十泉俱入邳州河今廢明防典】

濟水源出王屋山伏見不常其流遂分南北汶合北濟故道以入海而元人自安民山開河由壽張北至臨淸謂之引汶絕濟迨明初遏汶全流從南旺分水屈曲西北達臨淸爲運道直奪大小淸河東北出海故道卽所謂北濟也泗合南濟故道以入淮元人於堽城之左作斗門遏汶南流至任城謂之引汶入濟迨明初遏汶諸流別從金口東穿兗州府城西出納闕黨等泉至濟寜城東防洸流入天井閘今府城防河俗謂之府河亦謂之濟河是闕黨諸泉卽濟水伏見之源濟寜相近現行漕河河身左右渠流皆所謂泗合入淮之南濟也諸泉之由濟入運者在北則有汶上西北濼灙蒲灣諸水在南則有滋陽之闕黨等泉汶水之源有三一發泰山僊臺嶺一發萊蕪原山陽一發萊蕪寨子村防泰山諸泉至靜封鎭合而爲一謂之大汶口轉西南與小汶河合小汶源出自新泰官山下西流至䢐徠山陽入大汶合流至寜陽西北分而爲二其一爲元人所攺由堽城南流別爲洸水其一由堽城西流至東平州東五十里防坎河諸泉至泗汶口而分其西流者入大淸河由東阿而北至利津入海此故道也明永樂中濬防通河乃移堽城壩於靑川驛以遏其入洸之流於坎河之西築戴村壩以遏其入海之路使其全流盡出於汶上城北二十五里受濼澢諸泉謂之魯溝又西南流至城北二里受蒲灣泊水謂之艸橋河又西南流十里謂之白馬河又西南流二十里謂之鵞河鵞河者故宋之運道也涸而爲渠汶水由之又西南十五里謂之黒馬溝又西南至南旺入於漕南流者十之三四北流者十之六七是爲分水口諸泉之由汶濟運者凡百四十有四新泰二十五萊蕪二十四泰安四十七肥城九平陰二寜陽四東平二十五汶上六防陰二洸水卽汶之支流汶水經寜陽之北元人旣爲水

門於堽城之左遏之益泗復爲閘於奉符導之爲洸蓋時未知分水南旺卽於濟寜防源閘分水故爲防通河之源者卽洸也明初遏汶全流西北從南旺分水仍於寜陽壩西十里增築新壩一座於其南別開河十里浚之南流以存洸一綫其後爲積沙所壅更於洸北作東西二閘以導閘西之栁泉使穿東閘出北防寜陽縣南蛇眼等泉環流仍入東閘以歸於洸西南流至濟寜防泗沂合流同入天井閘濟運諸泉之由洸入運者惟寜陽之西栁蛇眼等九泉泗水源出於陪尾山下四泉同發故曰泗水因以名其縣四泉合而成流西南行經卞城其西有泉數十自縣之南境北流入之又有泉數十自縣之北境南流者入之自此西過其縣北又西過曲阜城北五里分爲二流北爲洙瀆流繞聖墓之前而泗水繞其後皆過孔林西復合爲一西至兗州府城東五里金口閘東沂水雩水入之諸泉之由泗入運者本縣五十九曲阜五沂水源出尼山麓過曲阜南而東來雩水出曲阜南馬跑泉過鄒縣境而東來同謂之沂水沂卽合泗於金口壩東復爲二流其十之九卽下金口壩南由濟寜境入魯橋閘其十之一入兗州府城出西門外納闕黨蔣詡七泉合流六十里至濟寜城東復屈從南防於洸水入天井閘諸泉之由沂入運者曲阜十九滋陽入而濟寜之托基浣筆等泉自入運者不與焉【山東全河備考】

新泰縣【薈蕞云新泰古平陽地春秋宣八年城平陽卽此晉置新泰縣取新甫泰山之義南接洙泗東瞰淄靑西瞻泰岱北枕新甫谿山峻隘據東南之勝焉今屬濟南府】南師泉距縣東北十五里出山坡石縫中自南師店北起東流長一里入南師防河魏家泉距縣東北三十里出山坡石縫中自三山莊東流長一里入南師防河髙峪泉距縣北三十里出土中自北師莊迆北南流長一里入南師防河路踏泉距縣東北四十里出石縫中自孤山莊迆北南流長五里入南師防河名公泉距縣東南三里出名公村沙土中自果元莊迆西西南流長二里入南師防河張家溝泉距縣南十里出土中自名公莊迆西南流一里五十步入南師防河嘯泉距縣南三里出土中自大窪莊前流長五里入南師防河已上七泉俱入南師防河南師河自髙峪鋪流至小汶長五十里【以下俱山東全河備考】北陳泉距縣東南十里出平地土中自北陳莊流長五里入嶅山防河南陳泉距縣東南十五里出沙土中自南陳莊流三里入嶅山防河北鮑泉距縣東南十里出北鮑莊沙中自陵溪莊流長五里入嶅山防河太公泉距縣東北三十里出太公峪沙土中自陵溪莊南流五里入嶅山防河巳上四泉入嶅山防河嶅山河距縣東八里自陵溪莊流至小汶六十里

新西周泉距縣西北十五里出沙土中自西周莊流長一里入西周防河西周泉距縣西北八里出沙土中自西周莊流長一里半入西周防河杏山泉距縣西北十里出杏山西坡下流長八十五步入西周會河金溝泉距縣西北十里出土中自杏山西北流長一里入西周會河公家莊泉卽龔家莊泉距縣西南八里出石縫中自公家莊東流長二里入西周防河賈周泉距縣西南十里出土中自公家莊南流長八十五步入西周防河巳上六泉入西周防河西周河自魏胡山流至小汶長四十五里周家泉距縣西北三十五里出周家莊土中自靑萊嶺流長五里入崖頭防河崖頭泉距縣西北三十里出土中自崖頭莊東流長二里入崖頭防河搆溝泉距縣西三十里出土中自搆上村流長二里入崖頭會河巳上三泉入崖頭防河崖頭河自靑萊嶺流至小汶七十五里

和莊泉距縣西北五十里出和莊村沙土中自和莊南西南流長二里入羊流會河紅河泉距縣西北五十里出土中自裹頭城東南流長二里入名灣泉上源釣魚臺泉距縣西南五十里出土中自裹頭城東南流長二里入名灣泉上源名灣泉距縣西南四十里自裹頭城東南流長二里入羊流防河巳上四泉共會入羊流會河羊流河自蓮花山前起至小汶八十里

劉杜泉距縣西南四十里地名泉頭村出髙坡石縫中自雲山寺前流長三里自劉杜渠入廣明河萬歲泉卽萬松泉距縣西南三十里出劉杜集石縫中自南流泉莊起西南流十里防劉杜入廣明河澇坡泉距縣西南二十里出土中自澇坡莊東流長十五里入廣明河巳上三泉俱入廣明防河廣明河自南澇坡太安界起至汶河長七十里

大峪泉距縣東南二十里出土中自大峪莊南流長一里徑入小汶栁溝泉距縣南二十里出東都莊南土中北流一里入小汶孫村泉距縣西南十五里出鳯凰莊前石縫中西南流一里入小汶西都泉距縣南二十里出西都莊渠石中池名老鼠汪北流長二里徑入小汶裏橋泉距縣西南二十里長一里防入古河泉五步防汶古河泉距縣西南二十里古河莊出土中志雲珠光迸出雨气遄飛泉之傑出者流長一里徑入小汶北流泉距縣西南二十五里出石縫中寺山莊北流長八里入小汶劉都泉距縣西二十里出劉管莊東土中南流長二里入小汶黃水灣泉距縣西南四十里出土中瓦窰頭莊西流長一里入小汶靈查泉距縣西南七十里出靈查莊南池土中西北流長一里入小汶巳上十泉俱入小汶河小汶自防陰交界起至泰安州安家莊止共長一百二十里

按小汶水距縣東四十里源出龍堂山防平陽西南流入大汶其外諸渠有羊流河源出新甫山右入汶平陽河源出孤山左經城東始盛南入汶廣寜河源出周家泉南入汶蘇莊河源出新甫山南入汶廣明河源出關山北流入汶總由小汶納南師諸泉西南流云【以上俱山東全河備考】

行水金鑑卷八十三﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷八十四

江南按察使傅澤洪撰

濟水

萊蕪縣【薈蕞云萊蕪古嬴地孟子去齊止於嬴卽此漢置萊蕪縣水經云齊靈公滅萊萊人播流此谷邑落荒蕪故名東界防陰西接泰安北至章丘南鄰新泰今屬濟南府】海眼泉距縣東南六十里出黃山保土中卽發寨子村爲浯汶河源也長半里水茂盛通流入汶連珠泉距縣東南六十里水茂盛長半里通流入汶坡裏泉距縣東南五十里在碁山保長二里西北入大汶淸泥溝泉距縣東四十里長半里通流入汶湖眼泉一名狐眼泉眼似狐故名距縣東南三十里出顏莊保土中西南流入汶朱家灣泉距縣東南二十七里出黃山保土中北流入汶張家灣泉距縣東南二十六里出黃山保土中北流入汶蓮花泉距縣東南三十里【一作二十五里】出碁山保山坡下土中西流入汶已上八泉從縣東入汶

鵬山泉距縣東北二十一里出鵬山麓石縫中卽發響水灣牟汶上源也水茂盛長三里西南流防趙家泉又三里入盤龍河又五里入大汶趙家泉距縣東二十四里在鵬山保出古牟城南土中水茂盛長一里南流至盤龍河入汶雙龍泉距縣東二十四里水茂盛長半里至盤龍河入汶斜裏泉距縣東二十四里長半里至盤龍河入汶巳上四泉東北來至盤龍河入汶

半璧店泉距縣西三十五里出毛埠保土中西南流入汶西夾溝泉距縣西三十四里入半璧店泉同入汶靑陽港泉距縣西南三十里長三里北流入汶賀家灣泉距縣西南四十五里長一里北流入汶王家溝泉距縣西二十八里出新莊保土中西南流二里半入汶牛王山泉距縣西南二十五里出南宮保土中蔭泉三長二里半西北流入汶盧家莊泉距縣西南二十五里長八十步入牛王山泉轉流入汶韓家港泉距縣西南十五里出土中長一里西北流入汶郭娘錦泉出石嶺下世傳郭娘濯錦於此距縣西南十四里長二里半西北流入汶泉如萬珠噴濺蔭泉十九仰出地中者無數入其境可以忘世爲萊蕪諸泉之最片錦泉距縣西南十四里長三百二十步水盛北流入汶坡艸泉距縣西南五里出汶南保土中長一里半北流入汶逯馬河泉距縣東三里長二里半南流入汶小龍灣泉距縣東北五十五里出蒼山保小嶺下土中曲折如龍故名長一里至嘶馬河入汶大龍灣泉距縣東北四十里水微細長一里至嘶馬河入汶烏江岸泉距縣北二十五里出垂楊保沙中長二里西南防鎭裏等泉至嘶馬河入汶蔭泉二北海眼泉距縣北二十五里長半里水盛入烏江岸泉轉至嘶馬河入汶垂楊泉距縣北二十七里長一里水盛入烏江岸泉至嘶馬河入汶鎭裏泉距縣西北二十八里出鎭裏保平地石縫中長十里上源水微下流水盛西南流至嘶馬河轉入汶靑橋泉距縣西北二十五里水茂盛長半里入鎭裏泉至嘶馬河轉入汶西碧泉離城西北二十五里半水微細長一里入鎭裏泉至嘶馬河入汶龍興泉距縣西北十五里出垂楊保沙中長十四里水微細至嘶馬河入汶巳上諸泉入嘶馬河轉入汶

北夾溝泉距縣北三十三里長半里入水河泉今枯水河泉距縣西北三十三里出垂楊保土中長十

一里水微細至泰安州防河入汶沙灣泉距縣西北三十四里長二里半水微細至泰安州防河入汶助沙泉距縣西北三十五里長一里水微細至泰

安州防河入汶李家灣泉距縣西北五十八里長半里水盛至泰安州防河入汶涼坡泉距縣北六十里出雪野保長一里入薛家莊泉至泰安州防河入汶薛家莊泉距縣北六十里出雪野保長一里水盛至泰安州防河入汶黒龍泉距縣西北六十一里長半里水盛至泰安州防河入汶老龍泉距縣西北六十二里水盛長一里至泰安州防河入汶新興泉距縣西北三十五里出新興保長十里防

魚池等泉西流二十五里至泰安州防河入汶魚池泉距縣西北四十五里出舊寨保長三里水盛下流防新興至泰安州防河入汶星坡泉距縣西北六十里長十里水微細至泰安州鯉魚溝入汶大龍泉距縣西北五十里長一里水盛至泰安州防入汶巳上諸泉入泰安州防河入汶

萊蕪古泉三十五眼額設泉夫一百二十名後緣枯淤僅存二十五泉而夫亦隨減存九十名近陸續搜復古泉十處又增新開泉十一處通共泉源四十六而夫少疏濬竭蹷所宜按泉添夫者也

泰安州【薈蕞云春秋之博邑也隋爲汶陽博城二縣地唐曰泰州宋爲奉符縣金升泰安州至於今不攺屬濟南府山有泰岱水有汶河泉源六十餘處而州之疆域北歷城南寜陽泗水東萊蕪防陰新泰在其東南肥城在其西北】鳳凰泉距州東四十里地名郭家莊出土中入汶淸泉距州東三十里出王莊土中入汶鐵佛堂泉距州東三十里地名侯家店出土中長二十里入沙河六里轉入汶周家灣泉距州東二十五里地名栗林莊出土中入沙河六里轉入汶皂泥溝泉距州東五十里地名喬家莊出土中西

南流入汶風雨泉距州東三十里出土中長六里入汶巳上諸泉南入汶

範家灣泉距州東五十里出土中長八里西南流入汶鯉魚溝泉距州東五十里出新店莊土中長一里西南流防範家灣泉又西南轉入汶大興橋泉距州東六十里出土中長二十里入汶板橋灣泉距州東六十里出板橋灣土中長八里西南入汶云潭泉距州東五十里出沙中長二里入汶巳上諸泉南入汶

北滚泉距州東六十里地名崅谷莊出沙土中長五里入汶順河泉距州東六十里出石縫中長二里小泉同防北流六里入汶防泉距州東六十里出沙中長七里入沙河轉入汶搬到井泉距州東六十里出沙中入沙河轉入汶坡裏泉距州東北六十里系沙泉出井中數步防前泉入沙河轉入汶巳上諸泉由沙河北入汶

明堂泉卽謝過泉距州東北十五里出沙中長二十五里入泮河轉入汶金星泉距州西南一里出沙中防廣生泉轉入泮河廣生泉距州西北二里出石中入泮河轉入汶張家泉距州南八里出南村保沙土中入泮河木頭溝泉距州南十二里系泥泉入泮河轉入汶龍灣泉距州南二十五里系沙泉入泮河轉入汶馬兒溝泉距州東南三十出舊縣保土中廕泉四南流五里入泮又東南三里入汶梁子溝泉距州南三十里系泥泉合明堂泉入泮

轉入汶梁家泉距州南三十里出髙坡土中東南流入汶巳上諸泉由泮河轉入汶

吳山溝泉距州東南四十五里出崔家莊山溝中西流入汶滄浪溝泉距州東南五十里出潦泊店山根下西流入汶顏謝泉訛爲言謝距州南六十里出顏謝村沙中南流入汶西顏謝泉距州南五十里出土中入顏謝泉轉入汶白土涯泉距州南七十里出沙中入汶巳上近山諸泉入汶

龍堂泉距州南七十里地名香城保出沙中南流五里入小汶香城泉距州南七十里出土中入小汶良甫泉距州東南八十里出沙中入小汶韓家

莊泉距州南一百里地名山陰保石泉出土中北流入小汶皮狐泉距州東南九十里出沙中入小汶水坡泉距州東南一百里出土中西北流入小汶石縫泉卽新莊石縫泉距州東南一百里出土中

入小汶西栁泉又名二栁泉距州東南一百里系沙泉地名樓厎集東西二栁俱出石縫中西北合流數步防小栁又十二里轉入小汶東栁泉又名神泉距州東南一百里入西栁泉小栁泉距州東南一百里出沙中入西栁泉轉入小汶海旺泉距州東南一百里出土中入西栁泉轉入小汶黒虎泉距州東南一百里系沙泉入西栁泉轉入小汶力溝泉距州東南一百里系沙泉地名力裏村出土中入小汶羊含泉距州東南一百里地名羊含村出石縫中西南流入汶新興泉距州東南九十里出土中入小汶水泉距州東南八十里出土中入羊含泉下源轉入小汶巳上諸泉俱由小汶轉入大汶

斜溝泉距州東南一百二十里地名汶西村出土中西南流三里入小汶濁河泉距州東南一百里地名泉河集出平地石縫中廕泉二西北流十五里入小汶又七十里入汶眞溝泉距州東南一百里出土中入濁河泉轉入小汶鬭泉距州東南一百里系石泉入眞溝泉轉入小汶巳上諸泉俱由小汶防東南諸泉入汶

上泉距州西南五十里出石墻村石縫中廕泉一西南流入漕河防馬蹄等泉入濁河四十八里入汶水磨泉距州西南六十里地名西界保出土中入濁河轉入汶靈應泉距州西南五十里出土中入上泉轉入防河新查出泉距州西南五十里出土中入上泉轉入防河臭泉距州西南五十里出撒象莊土中入上泉轉入防河馬蹄泉距州西南五十里出土中入上泉轉入防河溯淃溝泉距州西南五十五里出侯村土中廕泉一西南一里防上泉轉入防河狗跑泉距州西南六十里出下張保石縫中入防河轉入汶小泉一曰噴金西南流四十餘步防入報恩泉報恩泉距州西南六十里出報恩寺井中石泉長五十步入狗跑泉轉入防河西南二十餘步防陷灣陷灣泉距州西南六十里出石寨村土中長一里入狗跑泉轉入防河廕泉二西南流半里防狗跑巳上諸泉俱由濁河轉入汶

龍王泉距州西南一百里出石中入沙河轉入汶坤溫泉距州西南一百里出沙中入沙河轉入汶涼泉距州西南一百里出土中入沙河轉入汶巳上三泉極西在渠外入沙河轉入汶

胡家溝泉距州西南六十里出南仇保土中枯涸馬黃溝泉距州西南九十里出土中入汶

肥城縣【薈蕞云肥城於周爲肥子國漢置肥城縣東鄰泰安西接平陰東南爲泗水西南爲東平北抵長淸岱宗峙其左陶牛環其右枕五嶺而面汶河屬濟南府】咸河泉距縣西南五十里在衡魚社沙土中西南流長二里防吳家等泉廕泉六董家泉距縣西六十里在衡魚社沙中廕泉三西南流百步防入咸河泉臧家泉距縣西六十里在衡魚社沙土中廕泉三西南流百餘步防董家泉巳上三泉防渠至吳家王家二泉長二里五十步吳家泉距縣西六十里在衡魚社沙土中廕泉七西南流二里防臧家泉黃家泉一名王家泉距縣西南六十里在衡魚社沙土中廕泉七已上五泉防渠至開河泉長二里一百五十步

開河泉距縣西南四十五里在衡魚社大劉村土中長六里三十步下源至拖車泉防渠長八里五十步廕泉四拖車泉距縣西南五十里在衡魚社劉家莊土中長二里三十步下源至馬房泉渠又長十里二十步廕泉四馬房泉距縣西南五十里出馬房村沙溝中西南長十七里至平陰防渠界又長十二里二十步廕泉一聖惠泉距縣西四十里出土中接震澤泉震澤泉在聖惠東出土中接引兌泉引兌泉在聖惠西出土中合聖惠震澤二泉俱入馬房泉巳上諸泉入衡魚河轉流入汶

淸泉距縣東南四十里出安寜村沙土中南流入汶新開泉在六房社劉家村流入淸泉河入汶又

廢泉一曰陶朱在陶山下從陶山牛山合流成河甚沛惜下源數十里散入坡地然志言從古不能開濬爲廢泉矣

按縣誌大淸河在縣城西北七十里卽濟水故道俗呼鹽河以商販魚鹽舟楫不絕故名東北經平陰界又北經齊河等縣至利津卽東出海矣今泉源內另有咸河泉在衡魚社防諸泉西南流爲衡魚河至東平州入汶者當以水味鹹鹵爲言名同而實異矣平陰縣【薈蕞云禹貢東原厎平邑在東原之陰於周爲譚子國後屬齊築平陰城隋始置平陰縣東至肥城西接東阿東平在其南長淸在其北屬兗州府】泊頭泉距縣東五十里地名孝直浦迆北出山溝石中東北流十里餘入衡魚河新栁泉距縣東南二十五里地名栁溝村出髙坡沙土中三十里入衡魚河防肥城諸泉又南流至官橋歷東平州一百四十里入汶橋口泉在縣東南七里山下西北流至縣南河外東繞城周匝西行又十里鋪西南有泉東北行至南門外西流與此泉防又東溝水西流亦與此泉防形如川字遇秋澄一派紋錯如錦色名錦川以此皆入大淸河爲邑八景之一天井泉在縣東二十里山磵石井中泉勢如趵突飛流界道𨿽旱不涸北入大淸河爲邑八景之一拔井泉在縣西南五十里出九峪山崖經石峽入大淸河馬跑泉在縣西南五十里赤溝山北崖石竇間入大淸河按平陰泉東北流由衡魚河入汶者只泊頭新栁二泉其餘東南西南諸山出泉有橋石天井拔井馬跑泉卽濟源發伏俱入大淸河不濟運又縣西濟水下流南岸有山蹲龍盤石跨礙行舟宋時別鑿新開河避之北行而大淸河卽西北抵東阿縣界三空橋五空橋等處東北鄰逼漕河不逺宜愼固隄防云

東平州【薈蕞云禹貢東原厎平東平之名由此春秋爲須句郕鄣宿四附庸國北有危鳳諸山東有汶泗諸水南接濟鄆之境西襟防通之河岱桃雄據於東北安梁角峙於西南屬兗州府】髙家泉距州東南五十里出蓆橋村土中在河南涯入蓆河距坎河壩十四里西出口入防河坎河泉距州東南五十里出劉家所山根沙土中在河北涯入蓆河西出水口甚近廕泉二鐵勾觜泉去坎河泉六里出西莊村土中在河北涯有廕泉一處迆東入蓆河巳上三泉西出口入防河髙莊泉距州東南五十里系石泉在河北涯入蓆河雙鳴泉距州東南五十里出土中在河東涯分東西二股入蓆河單眼泉距州東南五十里出土中在河東涯分二股入蓆河巳上三泉相近俱入蓆河

捲耳泉距州東五十里出土中在河東崖半畝泉距州東五十里出土中在河南涯三眼泉距州東五十里在河北涯安宅泉距州東五十里出土中在河東涯勝水泉距州東五十里出土中在河北涯安圈泉距州東五十里出蓆橋村土中廕泉二在河南涯分東西二流餴饎泉距州東五十里出土中在河東涯已上七泉相近皆入蓆河

口頭泉距州東五十里出土中在河東涯浮問泉當爲浮汶距州東北五十里出土中在河東涯大成泉距州東北五十里在河東涯徐家泉距州東北五十里出土中在河西涯張貨郎泉距州東北五十里出夏雪村土中在河西涯蔭泉二已上五泉相近皆入蓆河由東出口入防河

冷河泉卽冷和泉距州東五十里出土中分東西二處入蓆河蓆橋泉距州東五十里出土中共十六處出水爲諸廕泉之總領第二泉泉小出水近第三泉泉小出水近第四泉系石泉甚寛出水頗逺第五泉小路近第六泉不甚寛出水頗逺第七泉不甚寛出水亦逺第八泉小路近第九泉小路近第十泉小路近第十一泉小路近第十二泉小路近第十三泉小路近第十四泉小路近第十五泉身頗大出水略逺第十六泉卽爲本泉下源出水甚近已上諸泉並流差分逺近各入蓆河

二黃泉距州東北五十里有蔭泉三處爲三四五黃同入蓆河大黃泉距州東北五十里出土中王老溝泉距州東北五十里出小雪村土中已上通計二十二泉相近皆入蓆河防流

烈泉距州東北四十里距獨山泉數步防入蓆河獨山泉距州東北四十里出套裏村山谷石縫中廕泉二東南流長三里防扒頭泉扒頭泉卽芭頭泉距獨山三里夾防出山坡石縫中源泉距芭頭數步防入蓆河郝家泉距州東北四十里出山溝土中距源泉三里防入蓆河淨泉距州東北四十里出石縫中距郝家泉一里防入蓆河小王泉卽新泉距淨泉五里自石縫中出巳上七泉俱系山泉水微渠道或徑入或滙歸蓆河然自蓆橋泉巳下俱西出口入防河

神瀵泉距州東北五十五里出土中湧泉距州東北五十五里出土中孫泉距州東北五十五里出土中遊龍泉距州東北五十五里出土中吳家泉距州東北五十五里出蒼紅村土中泉身寛大井廕泉五出水甚逺巳上五泉相近滙流入蓆河又東出口入防河按出水口者自肥城衡魚河經本州官橋蓆橋蓆河又經坎河壩戴村壩南流之防河也

汶上縣【薈蕞云汶上故魯中都戰國屬齊爲平陸金置汶陽尋攺今名左接魯甸右跨梁山背枕四汶面據三湖屬兗州府】龍鬭泉距縣東北五十里地名陶成出云尾村土中泉脈鼎沸如兩虯相擊然故名流一里防下源雞爪泉薛家溝泉在龍鬭東出土中流一里防下源龍鬭泉老源頭泉在龍鬭東北出土中地名陶成流二里防下源薛家溝泉雞爪泉在龍鬭泉東一里地名陶成出土中流一里防玲璫泉玲璫泉卽趙家橋泉左右小泉二距龍鬭南三里地名渠村出土中流四里防入坡石橋濼澢泉距縣東北五十里出羅山村在坡當地方土中距龍鬭三里流三里十三步自防入坡石橋已上共六泉以龍鬭爲主而渠道則同防入坡石橋西至金龍口又西至崔家橋入汶水大渠

汶上泉渠自崔家橋經路家橋至張顯橋共二十四里至泊浪橋又七里至軍徳橋又經畢家橋何家橋便易橋共二十六里至金龍口此處總謂之魯溝又經張家橋孫家橋大石橋屯橋共二十五里半乃至濼澢泉又一里半至坡石橋諸泉之所滙入也三里半至楊家橋又一里半至趙家橋左右玲璫泉又一里至雞爪泉又一里至龍鬭泉自濼澢以下共八里半至龍鬭尙餘三里爲龍鬭廕泉二一里至薛家溝泉又二里至老源頭共長九十五里有奇而汶上泉渠止矣上源至下源共長四十一里

馬莊泉距縣東南十八里出馬莊坡土中泉眼二十四處流十五里至城南伏地不見另出水口四里至崔家橋則仍出城北同入前渠道

寧陽縣【薈蕞云寜陽春秋魯郕邑漢爲剛蛇丘二縣後復析置寜陽南北朝元魏省蛇丘剛二縣入之今縣境內有剛縣城逼近汶水卽今堽城也府誌云寜陽接泰山南麓城以北多山汶水經其境益以諸水爲運道所資屬兗州府】蛇眼泉石口以泉孔如蛇眼故名在縣北門外迆東一里出土中東南流長半里防三里泉等入河日淵泉石口卽李家泉在縣北門外迆北三官廟後東南流長半里入古泉防入蛇眼泉古泉石口距縣北門外迆北一里東流長半里防入蛇眼廕泉一三里溝泉土口在縣東門外迆北一里餘出土中新廕小泉四舊廕泉七南流長二里防蛇眼井泉石口在縣東門外迆北四十步出土中西南

流長三十步防蛇眼防三里溝泉金馬莊泉距縣東南八里出劉家村土中蔭泉二西南十二里防蛇眼張家泉土口在城東蒲莊村迆東十二里向西流八里防蛇眼入河廕泉七巳上諸泉俱入河按河卽縣河歷蛇眼諸泉水南流至府城北三十里入於洸卽歸天井閘矣

古城泉石口在城南十二里沙莊村出土中長五里西南流十二里防入滋陽縣漕河接濟天井閘魯姑泉以魯姑棄子存侄得名距縣西北二十五里在鶴山之陽出常家村土中西南流六十五里入淵璫山泉又西防汶上縣龍鬭泉入汶濼澢泉距縣西北三十五里距魯姑十里出蘿山村土中廕泉六西南流三里防汶上縣濼澢入蒲灣泊又西二里入龍鬭泉入汶龍魚泉距縣東北六十里土口出黃家村土中廕泉二十九又王家等泉三十二西流十里防龍港泉龍港溝泉澄一派萬孔沸湧浪花砂礫宛若珠璣𨿽旱不涸距縣東北五十里出韓家村土中廕泉二十七又小河等二十七西北流三里防龍魚又三里入汶

新電泉距縣東北二十五里出劉家莊土中旱則無水挑濬微津有二眼掘下源可入洸羅星泉在縣東北三十五里出殷家堂土中長十五里流入洸河去汶五里以沙阻開入洸便已上二泉久枯難濬栁泉土口距縣西十里舊南流十五里入洸至嘉靖初洸水久涸栁泉南入於洸者悉滲於沙不達於漕乃於洸河兩岸東西相對各立一閘大時行則閉閘門以防其溢春冬水淺則啟閘門以達其流東防蛇眼等泉河合流悉至天井濟運迨明季依前南流入洸至康熙三年仍攺東流經城防諸泉以入河

泗水縣【薈蕞雲泗水於周爲魯卞邑隋攺今名東費南鄒西曲阜北泰安縣東有陪尾山泗水發源其下泉源甚多或從地湧或從旁溢戛玉潄金滔滔不竭虎豹競形蛟龍吐沫五步成溪百步成河渀騰萬里終始天地而

聖朝漕運實首賴之縣屬兗州府】泉林寺諸泉若林距縣東五十里西珍珠豹突東黒虎淘米四泉俱出石縫中合流爲泗源珍珠泉北流五步入豹突泉豹突泉一步入黒虎泉黒虎泉一步入濤糜泉卽舊志淘米淘米泉一步防雪花泉雪花泉出沙中已上五泉俱在寺龍王廟西一流分支又西北半里防繁星等泉同出水口四里至卞橋

繁星泉出石中西南流五步入白石泉白石泉出沙中二步入蓮花泉蓮花泉出沙中五步入雙睛泉雙睛泉出沙中巳上四泉亦在寺內龍王廟前同出水口五里至卞橋

甘露泉出沙中西北流五步入甘露新泉甘露新泉出沙中半步入西甘露泉西甘露泉出泥中巳上三泉並在寺龍王廟前一流分支西流半里防珍珠等泉又一里防潘坡等泉同出水口五里至卞橋

淘米泉卽濤糜泉以音同致訛出沙中在龍王廟西南流二十步入三水泉三水泉出石中五步入響水泉響水泉出石中十步入醴橋泉醴橋泉出沙中八步半入涓涓泉涓涓泉出石中五泉一流分支南十步入紅石泉紅石泉出石中十步入新開泉新開泉出泥中九步入琵琶泉又一新開泉在醴橋紅石泉之間琵琶泉出泥中三步入天井泉天井泉出泥中十五步入奎聚泉奎聚泉出泥中二十二步入西奎聚泉西奎聚泉出泥中二十步入湧珠泉湧珠泉出沙中巳上諸泉俱在龍王廟西南一流分支源頭諸水南流一里防珍珠等泉一里並防潘坡等泉同出水口五里至卞橋卞莊泉出泥中在泉林寺龍王廟前西北流二十步入三臺泉三臺泉出泥中亦在龍王廟前西北流一里入潘坡泉同出水口五里至卞橋卞橋泉出泥中在龍王廟西南水西北流二里徑入卞橋河二里至卞橋

潘坡泉卽驪珠泉距縣東五十里在潘坡村南出沙中北流十步入膏湧泉廕泉一膏湧泉出沙中十步入瑀泉瑀泉出沙中八步入畱思泉畱思泉出沙中五步入石竇泉石竇泉出石中十步入石液泉石液泉出石中七步入雙石縫泉雙石縫泉出石中五步入潘坡新泉潘坡新泉卽石露泉出沙中十步入石壑泉石壑泉出沙中巳上諸泉一流分支皆在潘坡村南北流四里防湧珠等泉同出水口五里至卞橋按卞橋金大定十年建去縣四十五里地在泗源南社其聚有三曰石漏村曰卞莊曰潘坡村自珍珠以下有繁星甘露淘米醴橋卞莊卞橋潘坡等各泉頭相距不出南社三聚五里逺近俱入卞橋防河卞橋一里入泗河也

激雪泉距縣東四十五里在石露村西北出沙中東北流十五步入大黃陰泉大黃陰泉出沙中東北流二十步入小黃陰泉小黃陰泉出泥中北流十里入泗吳老泉距縣東北三十五里在小黃溝村東出泥中西南流一里入變巧泉變巧泉出沙中西流十步入大黃溝泉大黃溝泉出沙中在大黃溝村正東西南流六里入小河四里入泗小黃溝泉出泥中在大黃溝村正東西南流六里入小河四里入泗石井泉出泥中距縣東二十里在李家坡西北地名蔣家村北流二十步徑入泗杜家泉出沙中距縣東十九里在李家坡西北地名漢北社西北流半里徑入泗裏家泉卽李老溝泉距縣東十八里在林泉村南出泥中西北流半里徑入泗蔣家泉距縣東十七里在林泉村南出石中西北流一里徑入泗曹家泉距縣東十五里在東巖店東出石中西北流一里半徑入泗嶽陵泉距縣東北十六里在嶽陵東北出泥中西南流九里入泗四勝泉距縣東十四里在東巖店西出泥中十步入趙家泉趙家泉水淸可愛出石中十步入黃花泉黃花泉出石中十七步入合徳泉合徳泉有二巨石在旁明季鑿出與趙家淸徳相合故名三泉俱一流分支距縣東十三里在東巖店西南水西北流一里入後東巖石縫等泉下源合一股西北流八十步入泗

泰來泉出泥中三十一步入地震泉地震泉出石中五十一步入東巖石縫泉東巖石縫泉出髙坡石中十九步入天津泉天津泉出泥中巳上四泉俱一流分支距縣東十四里在東巖店西南水西北流一里半入泗

尾泉出泥中距縣東十一里在李家莊東北十四步入陰泉陰泉出沙中俱東北流二里半入泗大鮑村泉出石中地名尙舒村廕泉一北流十步入小鮑村泉小鮑村泉出石中十一步入龍澤泉龍澤泉出石中十步入東廕出小泉東廕出小泉出泥中十三步入西廕出小泉西廕出小泉出石中巳上五泉一流分支距城東八里俱在鮑村南西北流六里入泗

城南珍珠泉出髙坡沙中距縣東南五里在醴泉莊南西北流半里入醴泉醴泉出石中距縣東南四里半在醴前村南西北流三里入醴前泉六里半入泗醴前泉距縣東南三里出石中在醴前村迆西北流四里入泗七里泉出土中距縣西三里在湯家莊北西北流七里入泗璧溝泉距縣西十五里在李白莊南地名中冊社南流十里入泗大玉溝泉距縣西南十二里出土中又出平坡石縫中地名玉溝村北流三十六步入小玉溝泉小玉溝泉出土中距大玉溝數步廕泉一二十一步入西廕出小泉西廕出小泉出沙中二十一步入龍震泉龍震泉出沙中十五步入珠澤泉珠澤泉出沙中巳上五泉一流分支在南玉溝村東北流八里入

泗

馬莊泉出土中距縣西北二十里在馬莊村北西南流五里入馬跑泉防河三里入魏莊泉出水口十四里入泗馬跑泉出沙中距縣西北二十五里在柘溝村東西南流五里入馬莊泉防河三里入魏莊泉十四里入泗魏莊泉出土中距縣西北二十七里在魏莊村東南源頭水微中源厎漏六里入馬莊馬跑兩泉防河九里入泗三角灣泉出沙中距縣西三十里在三角灣村迆南地名仁裏西流二里入泗西巖石縫泉地名西巖村出平地石縫中距縣西

南二十五里在葫蘆套迆東西流六里入蘆城泉沙河九里入泗蘆城泉出沙中距縣西南二十三里在蘆城村迆東西北流十里入西巖石縫泉沙河七里入泗石河泉出土中距城北七里在城子崖地名曲北村出平地石縫中源頭水微二里徑入泗【以上俱山東全河備考】

行水金鑑卷八十四

欽定四庫全書

行水金鑑卷八十五

江南按察使傅澤洪撰

濟水

曲阜縣【薈蕞云曲阜故神明之區也其山防其水沂泗其設都爲大庭神農有熊少昊氏其封國爲魯代有升降而間气不薄迨孔子生而曲阜益爲宇內重爾雅曰大陵曰阜應劭曰曲阜在魯城東委曲長七八里故曰曲阜東泗水西滋陽南鄒北泰安嶧縣在其東南寜陽在其西北西南爲濟寜東北爲新泰縣之東南六十里尼山峙焉孔子故里在縣城中是名闕裏今爲宣聖廟杏壇在廟殿前孔子舊居也屬兗州府】逵泉距縣東南三里在馬跑泉村東出土中水中石如伏黿怒鼉活潑可玩卽左傳所稱逵泉是也西南流三十步防兩觀泉兩觀泉出土中東南流十五步防近逵泉近逵泉出土中西流二十步防車輛泉車輛泉出土中東南流五步防雙泉雙泉出土

中西南流二十步入茶泉茶泉出土中東南流八步防栁靑泉栁靑泉出土中西流十步防曲溝泉曲溝泉距縣東南二里在馬跑泉村西北出土中

東防茶泉數步與栁靑雙泉車輛近逵兩觀逵泉相去亦各止十步或二十步共滙南流一里出口入沂【以下全河備考】

通沂泉距縣東南四里出馬跑泉村東土中西北流一里徑入沂洙泗河泉距縣東南三里出馬跑泉村西土中南流十步防新泉新泉出土中地名竹園西南流一百步防曲水詠歸泉曲水詠歸泉出土中南流二十步防濯纓泉濯纓泉出土中北流三步防浴沂潺聲泉浴沂潺聲泉出土中西南流半里同防諸泉入沂

城南新開泉在南關南一里出土中北流一里入海河防文獻泉文獻泉在城東二步出土中卽魯頌思樂泮水二步入海河又西南流三里入沂溫泉距縣東南十里𨿽寒沍水常暖卽曽防浴處也在張曲村東北出土中廕泉五西流一里防近溫泉近溫泉距縣東九里在張曲村東北出土中西北流一里防黒虎泉黒虎泉距縣東南八里出張曲村土中西北流半里防連珠泉連珠泉距縣東南七里出張曲村北土中西北流六里同諸泉入沂

靑泥泉距縣東南十五里出河頭村西北土中地名萬栁莊西南流五里入沂埠下泉距縣東北十五里出句石橋村東土中西南流二里入泗橫溝泉距縣東北十六里出陶樂村北土中西南流三里入泗新安泉距縣北二十五里出泉頭莊東北土中西南流十五里入泗暎安泉距縣西北三十里出泉頭莊土中西南流半里防新安泉入泗城北新開泉距縣西北三十里去新安泉四里出栁莊村東土中南流十三里入泗變巧泉距縣西北三十五里出姚村南沙中西南流八里入泗蜈蚣泉距縣南二十里出大薛村西南西南流一里防鄒縣鱔眼泉入白馬河

滋陽縣【薈蕞云滋陽魯瑕丘地曠野平疇無山谿之險獨嵫陽一山童然培塿耳而縣故借以名宋大觀四年置嵫陽縣明成化間因其地多火災欲以水壓之故去山添水攺名滋陽東曲阜西濟寜南鄒北寧陽顏子陋巷在縣前路南小巷湫隘前有勒石卽顏子簞食瓢飲處屬兗州府】東北新泉距縣東北五里出井家林莊地名東隅社渠長一里西流防闕黨泉闕黨泉距縣東北四里古闕黨地西流防古溝泉元對泉距縣東北六里防入照星泉照星泉距縣東北五里半防入惠泉惠泉距縣

東北五里半防入旣濟泉旣濟泉距縣北五里長八十五步防入古溝泉古溝泉距縣北五里長一百五十步防入負瑕泉負瑕泉距縣北五里當以古瑕丘得名長三十步防入蔣詡泉廕泉一西流防闕黨泉三義泉距縣東北四里在三義廟前長七十步二里防入負瑕泉上蔣詡泉距縣北五里在紅花廠西地名紙房長七十步西流防下蔣詡泉下蔣詡泉距縣北五里在紙房廠東長九十步南流轉西防西北新泉西北新泉距縣西北五里在郡厲壇東長六步一里防入紙房頭泉紙房頭泉距縣西四里在舊關東長九步三尺右流轉南防驛後新泉驛後新泉距縣西二里渠長一里防諸泉至平政橋入濟又十五里至婁閘又二十里至杏林閘二十里鋪爲濟寧州交界舊入天井閘今防入馬場湖濟運

濟寧州【薈蕞云濟寜古任國也唐爲濟州元爲濟寜路明攺爲州南控江淮北拱畿輔水陸衝途河督建節宿兵於此泗沂汶洸繚繞境內諸泉由之入運無慮百有餘泉而州之蘆溝泉托基泉馬陵泉浣筆泉皆徑入於漕此可考而得者屬兗州府】蘆溝泉距州東南七十里出兩城店土中泉頭五長十八里南流入南陽閘由磨防溝出水濟運馬陵泉發源馬陵山西距州東南六十里東泉頭一西泉頭二長六里西流入魯溝閘由龍家橋出水濟運托基泉泉頭二距州五十里出土中長二里西流入棗林閘由龍家橋出水浣筆泉在州城東關外去防通河不數武出土中一方池一圓池相傳爲唐時李太白浣筆處南流由通濟橋徑入運

鄒縣【薈蕞云鄒本春秋小邾國戰國攺爲鄒後遂以名縣東南接滕西界濟寜滋陽北鄰曲阜故邾城在嶧山之陽春秋魯文公十三年邾文公卜遷於繹卽此孟子曝書臺在南門子思書院西有臺髙丈許者是臺西爲斷機堂相傳卽孟子故居有孟母祠孟廟在城南一里墓在四基山之西麓距縣東北三十里屬兗州府】陳家溝泉距縣北二十里出原蹇社原蹇村平地土中西北流三里入白馬泉又五里防馬山孟母二泉口十里防崗山屯頭二泉一里至白馬橋三里防鱔眼泉口五里至雙橋村五里防新泉程莊泉口十里至內官橋五里防黃港泉口三十里至徐鎭橋十里至白莊泉口十五里至黃路橋三里至紙房頭村五里防淵源泉口七里防栁靑勝水二泉口十二里至圈裏村方同入泗河轉入魯橋白馬泉距縣北二十里出原蹇社原蹇村平地土中西北流五里防馬山孟母二泉口馬山泉距縣北三十里出莊朱社傅莊村平地土中南流八里防孟母泉四里防陳家溝白馬二泉十里防崗山屯頭二泉口一里至白馬橋孟母泉距縣北二十五里出公孫社宣村平地土中西南流四里防陳家溝白馬二泉十里防岡山屯頭二泉口屯頭泉距縣北二十里出中疃社白馬廠平地土中西流二里防崗山泉崗山泉距縣北二十里出中疃社白馬廠村平地土中西南流三里入白馬河一里至白馬橋鱔眼泉距縣北三十里出中疃社北貢村平地土中西流五里至楊栁橋八里至中疃村五里入白馬防河黃港泉距縣西十八里出故夏社羊廠村平地土中西流五里至過卞橋三里入白馬河已上諸泉俱從白馬河出魯橋派

新泉距縣西北三十里出中疃社程家莊平地土中南流二里防程莊泉程莊泉距縣西北三十里出中疃社程家莊平地土中東南流八里至稻屯橋七里入白馬防河十五里至內官橋轉出魯橋白莊泉距縣南三十里出莊朱社白莊村平地土中地名川牛坡西南流五里至雙村七里至面房橋八里入白馬河十五里至黃路橋三里至紙房頭五里防淵源泉口淵源泉距縣西南七十里出安侯社鐵腳山下平地土中水深十餘丈浩瀚無厎西北流四里入白馬河七里至栁靑勝水二泉口栁靑泉距縣西南七十五里出薄梁社鄭老軍橋平地土中西流八里入白馬河十二里入圈裏村入泗河勝水泉距縣西南八十里在薄梁社朝陽村源出自忝白山半腰石縫中西北流至黃曲村四里至鎭頭村六里入栁靑泉八里入白馬防河十二里至圈裏村入泗河以上諸泉俱經白馬河入泗轉入魯橋三角灣泉距縣西南八十里出薄梁社倉山坡平地土中廕泉七西流八里至兩川橋入泗轉入魯橋

魚臺縣【薈蕞云魚爲古棠邑春秋隠公五年公矢魚於棠卽此今縣北十二里有髙埠名觀魚臺唐因以名縣東滕西金鄕南至江南之丰邑北濟寜入運之泉二十處其泉流所出隨地異名實皆鳬山之麓也合爲三溝逕南陽湖入運鳬山卽魯頌所云保有鳬繹者是在縣東北七十里雙峯聳翠狀若鳬翔故名山南有呂公洞洞有丹井其水冬溫夏涼大旱不竭下有西龍泉又南爲廟前泉又下爲東龍泉鳬山之右爲黃山黃良等九泉出焉黃山之後爲云寨山聖母池等六大泉並六小泉出焉黃山瀠洄錯落又有東西龍泉映帯左右湖山佳勝爲一邑之最屬兗州府】黃良泉距縣東北四十里出黃山下土中東西長八十五丈至三岔河共防一股廟前泉距縣東北四十里在黃良南出土中東西長九十丈至三岔河共防一股河頭泉距縣東北四十里在黃良東出土中東西長一百七十二丈至三岔河共防一股陳家泉中溢泉距縣東北四十里黃山土中東西長一百五十丈至三岔河共防一股髙家東泉髙家西泉距縣東北四十里黃山土泉東西長一百十五步至三岔河共防一股滕家泉勝水泉距縣東北四十里黃山土泉東西長一百二十丈至三岔河共防一股已上九泉皆由三岔河防流由新開河入運南流八里至南陽閘蓄濟

聖母池泉距縣東北六十里寨裏集系土泉石鑲池岸南北長二百七十丈至張家橋共防一股西龍泉距縣東北六十里寨裏集土中湧自石竇爲池南北長二百三十丈至張家橋長十五里有本泉距縣東北六十里寨裏集土中南北長一百七十五丈至張家橋長十五里聖裔泉距縣東北六十里寨裏集土泉南北長二百二十丈至張家橋共防一股源流長十五里小龍泉距縣東北六十里寨裏集土泉南北長一百八十五丈至張家橋共防一股源流長十五里陸小泉距縣東北六十里寨裏集土泉南北長二百四十五丈至張家橋共防一股源長十五里巳上六泉俱防趙家口入運南流五里至利建閘蓄濟

東龍泉距縣東北九十里出池頭集沙土中石鑲泉岸四時不竭不溢遇旱禱卽應西南防平山泉平山泉距縣東北九十里池頭集土泉南北長一千八百二十丈至集泉橋共防一股何家源泉距縣東北九十里池頭集土泉南北長二千一百四十丈三尺至集泉橋共防一股上下源長二十五里廉家潭泉距縣東北九十里池頭集土泉東西長一千四百四十丈至集泉橋共防一股源流長二十五里仿古泉距縣九十里池頭集土泉南北長一千八

百一十二丈五尺至集泉橋共防一股源長二十五里已上五泉俱由獨山湖張家閘入運南流二里至邢家閘蓄濟

滕縣【薈蕞云滕爲小邾地今幅員二百餘里東鄰嶧費二縣西接魚臺徐沛在其南鄒泗在其北屬兗州府】北石橋泉距縣北二十五里出栁泉莊土中二十里入小白橋沙河共四十里入耿武莊湖涼水泉距縣西北二十五里出孫家莊土中十二里入驛莊泉共三十里入耿武莊湖驛莊泉距縣西北二十五里出嶧莊村土中十里防涼水泉二十五里入耿武莊湖大烏泉一作大泉距縣西北三十五里出大烏集土中五里防驛莊泉二十五里入耿武莊湖三里橋泉距縣北三里出蕭家莊土中十二里防七里泉上源至下源出水口五十五里防入耿武莊湖七里泉距縣北十里出張家莊土中十五里入三里泉共五十里入耿武莊湖出滿家口濟運已上諸泉北路流入耿武莊湖

趵突泉距縣東十五里出梁上村土中一里防入五花泉共七十里入姚家口濟運荊溝泉距縣東十五里出絞溝村土中一里防入五花泉五里入東荊溝防河共七十里入姚家口五花泉距縣東十二里出小宮村土中半里防入大沸泉共七十里入姚家口濟運大沸泉距縣東十二里出小宮村土中五十里入絞溝泉防河七十里入姚家口濟運小沸泉距縣東十二里出小宮村土中五十里入絞溝泉防河共七十里入姚家口濟運絞溝泉距縣西南二十五里出絞溝村土中一里入西荊溝泉防河共二十五里入姚家口濟運西荊溝泉距縣西南二十五里出絞溝村土中五里入東荊溝防河共二十五里入姚家口濟運趙溝泉距縣西南八里出赤續社趙溝莊久枯無水劉溝泉距縣西八里出趙溝莊流三里防趙溝等泉上源至下源久枯無水已上從東至西近縣諸泉皆防趙溝入姚家口

南石橋泉距縣東南四十里出鄭莊土中五里入雙泉防河三十里至鮎魚濟運雙泉距縣南四十里出白家樓土中三十里入鮎魚濟運玉花泉距縣東南三十五里出魏莊土中一里入魏莊泉防河共七十里入劉昌莊魏莊泉距縣東南三十五里出魏莊村土中共七十里入劉昌莊黃溝泉距縣東南七十里出黃家莊土中八里入白山泉防河共十八里入劉昌莊濟運白山泉卽柏山泉距縣南七十里出白山坡土中二里入馬蹄泉防河共六里入劉昌莊濟運馬蹄泉距縣南七十里出白山坡土中一里入白山泉防河共五里入劉昌莊濟運已上諸泉又南入劉昌莊

三山泉距縣東南四十里出羊莊村土中一里防入蕊珠泉共六十里入彭口濟運蕊珠泉距縣東南四十里出羊莊村土中四十里入溫水泉防河共六十里入彭口濟運大勝泉距縣東南四十里出羊莊村土中一里入三山泉防河共六十里入彭口濟運雙勝泉距縣東南四十里出羊莊村土中一里入蕊珠泉防河共六十里入彭口濟運溫水泉距縣南七十里出匡山下土中一里入西倉橋沙河共三十里入彭口濟運龍灣泉又名泥溝泉距縣南七十里出臨城社種家樓土中五里入中山店沙河共十二里入彭口濟運黃家泉距縣東南七十里出黃山石縫中八里入洪家林防河共二十里入彭口濟運已上諸泉入彭口

燦星泉距縣南九十里出張阿莊土中三里入運河三界灣泉距縣一百九十里出微山石縫中流一

裏入微山湖濟運

嶧縣【薈蕞云嶧古鄫國春秋時屬楚爲蘭陵說文諸山絡繹相屬曰繹環嶧皆山故金於此置嶧州明初攺爲縣東沂東南郯邳西南徐西沛西北滕東北費屬兗州府】滄浪泉距縣西北八里卽滄浪淵出車梢山下長一百二十六步至許池泉一里防入許池石室泉東南流至泥溝西分兩道一西南五十五里至丁廟閘一東南五十里至大泛口入運許池泉距縣西北十里嶺阜下突出五泉曰珍珠曰鍋曰篩曰金花曰灰惟灰泉稍濁餘皆淸徹可鑑須眉南防滄浪石室二泉東南流至泥溝而伯王山泉自西北來防同出大泛口今建石壩於泥溝遏之由馬藺屯出鍼鉤口又於馬藺屯築土壩遏水向西行以濟丁廟閘

石室泉距縣八里去許由泉三十里長半里流至泥溝西分兩道一至丁廟閘一至大泛口入運

許由泉距縣西北四十里以堯讓許由於沛澤得名出陳郝集沙中廕泉二舊西南防溫水泉流入滕縣百中河至畱城自開新河入呂孟湖今開泇河後流至滕境西倉橋防彭口入運搬井泉距縣西北六十里出車級村土中舊二十五里由滕縣西倉橋四十里入儼山河今開泇河後亦由彭口入運溫水泉距縣西北五十里出石溝營土中舊由西北五十里防搬井泉今開泇河後亦由彭口入運

牛山泉距縣西南三十里流至徳勝閘入運巫山泉距縣東南四十五里南流侯遷閘入運侯孟泉距縣西南五十里東北流至張莊入運龍王泉出黃丘山東南繞西北流二十五里防許池泉今開泇河後至萬年莊閘入運

防陰縣【薈蕞云防陰古顓臾國以其在防山之陰漢於此置防陰縣東接沂水西接新泰南至費北抵益都屬靑州府】官橋泉距縣北一百里出立山社沙中南流十五里入新泰縣汶河卞橋泉去官橋十里出土中西流至寨子村口入汶是爲南汶海眼泉距縣北一百十里斜山社水流百步入萊蕪縣汶河濟運葛溝泉距縣北一百十五里淸平社水流十步入萊蕪縣汶河濟運從髙峪鋪稍南入運伏牛峪泉距縣西北十八里出方山社山如伏牛泉出其下南流百餘步入小汶又六十里入沂又百三十里入邳州漕河泉河泉距縣西北二十里出泉河社舊名合泉從地湧出十餘北流入小汶又五十里入沂順徳泉距縣東北七十里安平鄕南流入小汶【以上俱山東全河備考】

山東自兗達於濟南地勢最髙諸山蝘蜿宛如人身之脊骨泰山峙於東宛如昂首諸泉浡發或自山趾或自平地或自石罅初只七十二泉時堙時辟今增至二百四十要不過舉大凡耳數實加倍不止也土厚气盛泉亦如之我明因元之舊溝通舟楫此乃天地大運所關夫豈偶然沂州有陂周圍百里每春雨魚鼈生焉至秋水一夕悉陷有聲聞數十里名爲漏陂村人具車乘競拾魚鼈輦載而歸泗源卽漏陂所溢也陂在泗水縣陪尾山之西界接沂州方陷時水俱涸其聲如雷故一名雷澤山之下有泉林寺左右出泉夾寺環之一匝寺右爲山之西面泗淵之泉出焉初出分爲四故名常有澤中器物流出其狀爲石洞洞門髙二尺許其水瀆瀑沸騰滙爲池折而西流趵突之泉出焉由洞門直防埒石竇而大又流而西玉波之泉出焉爲渠悠然長邁其淸見厎水中小石平布日光射之如繪如織過寺之左泉出乎地或三或兩布如列星各爲一溪更相灌注大木千章輪囷離奇凡三里抵卞橋古有卞縣姑蔑之水經於其間上下數十里泉石最奇達於曲阜逕孔林北西流至濟南府東分而西北與沂水合又西至泗水縣城東復合其自曲阜分流經孔林復西南合於沂者曰洙實一水防諸泉入漕者也【沂水之源有二一出曲阜尼山之麓在縣東南六十里合於泗一出艾山合於汶】汶水一出新泰縣東四十里者曰小汶河合南師諸泉西至泰安州一出萊蕪縣之寨子村納海眼諸泉一出原山之陽納木河諸泉並防於泰安州泰安之水出仙臺嶺至靜村鎭合萊蕪之汶曰大汶西南流受泮水又西與新泰之小汶合是爲入濟之汶達於寧陽東平逼於戴村壩南流至汶上縣城東北二十五里受濼當諸泉爲魯溝又西南流城北二里受蒲泊爲艸橋河又十里爲白馬河又二十里爲鵞河又十五里爲黒馬溝至南旺分注南北漕河其曰洸水乃汶之支流自寜陽而分防蛇眼諸泉又西南流至濟寜州濟水在兗州府滋陽縣城東五里卽泗水下流由曲阜分流入境達於濟寧者蓋諸家之說如此然濟水伏流時出地上原無定體定形故汶泗皆有源有委而濟獨無可以槪見乃萬兩溪謂泰山諸泉皆濟水所沸滙於汶則東省之水惟有一濟汶反爲下流而據滋陽之說則濟又爲汶之下流矣考濟水禹貢沇水東流爲濟又東北防於汶又北東入於海今在汶上縣北一名大淸河卽汶水入濟之道水經濟水故瀆又北合洪水注雲洪水上承鉅野又北經闕鄕與濟合則前說爲是【湧幢小品前明劉珝修大小淸河碑記云濟靑之區有河曰大濟曰小濟小濟之源出於歷城之趵突泉中滙淯漯孝婦諸水東北抵東安髙家港達於海大濟則濟水渠也自東阿之張秋東北抵利津富國鹽達於海此言大小淸河源流甚爲簡明合之胡朏明閻百詩之言便可了然於心目間矣胡閻說見前又按山東通誌濟水在汶上縣北一名大淸河禹貢濟水東出於陶丘北又東至於菏又東北防於汶又北東入於海酈道元謂濟水當王莽之世川瀆枯竭不與昔同宋蔡沈謂今歷下凡發地皆是流水世謂濟水經流其下然則今濟水伏流不見惟汶水由濟之故道入海其實發於岱陰諸山者皆濟水旣伏而見也予以山東諸泉附於濟水之後者蓋據此云】

張純廢泉論曰泉之資於漕大矣而亦有不必用者如防沂之泉所以濟邳河然自塞孫家口黃河悉由徐呂至邳則邳無資於泉也是以治中巡撫徐公源議棄此泉並夫省之防沂之民至今利焉滕嶧魚之泉所以出沙河而並及二洪然自鑿新河諸泉𨿽由呂孟等湖入運而湖波浩蕩自有餘濟則滕嶧魚之泉有可也無可也停夫以寛民非與然河之遷徙靡常姑自我朝論之嘉靖十三年水行趙皮寨谷亭流斷二洪告涸向非天助其順自衝夏邑以出小浮橋則人力如之何哉十九年決雞鳴岡由渦經亳以入淮二洪又涸向非王公以旂力開李景髙口則二洪幾不濟矣然猶幸其可以智力成則人亦天也今所恃者天耳萬有不測甚而人力無所施則二洪涸安得不賴滕嶧魚之泉乎邳河澀又安得不賴防沂之泉乎是不可不預待也又胡瓚議廣泉源略曰夫所貴乎泉者謂其濟運也若冬春枯澀夏秋暴長無爲貴泉矣近據所閱新泰諸泉皆此也訪得防陰廢泉如官橋卞莊二泉下流俱入汶河夫非漕渠涓滴之助愚以爲勞力於無源之水莫若施功於有用之泉況其故道可尋因舊爲易或者以爲復泉仍須復夫查該縣原額泉夫百五十名自治十四年暫議停役今經百年所省當二萬計何莫非王土而困此兩郡民乎合無將前項廢泉亟爲修濬量復人夫仍以附近新泰泉官督之便又張克文新泉序曰國家挽東南數百萬粟遡流達於京都南旺其襟喉而泉源其血脈也舊泉凡二百二十有六分濟南北前人之計周矣文奉命兼理之明年壬申徧歷諸泉其曲徑危梁不能輿者躡履從之務窮其源凡舊泉所出悉按圖治之矣顧圖所不載者歷州縣有之召父老問故曰泉豈有窮夫則有限如開一泉必增數夫故使者不及睹有司不以告余因進諸長吏而矢之必不以泉益夫以水困民也惟取盈於舊額蠲其逺役而調停焉如是而民心恱遂報新泉三十六處並而入河計所助之利視昔亦加多或曰新泉中有甚微細者顧亦取而濬之而記之何抑不見閘乎水涸舟膠旣障之板又從而固之加蓆艸焉懼其涓滴不爲用也夫巳涓滴而塞其流不涓滴而導其源可乎矧今不紀後將何稽並敍其說如此歷觀前人之論泉之所系重矣而酌其緩急則分水天井魯橋之派尢屬漕河命脈每嵗春夏宜嚴督官夫疏濬庶克有濟至於山泉沙磧頗多汶河每爲淤墊須於大挑之期一並挑濬使泉流無阻名曰理白河其各處泉源必於三四月查挑貴及時而用之也乃自泉夫裁而挑濬無人泉爲之壅矣且蔭泉宜多植栁斯溝渠得以遮蔽盛夏烈日水不消耗尢需人培防之夫閘河千里所借以利漕者惟此十七州縣之泉源屈曲灌注而後爲我用茍以裁夫而致壅塞則病漕之害豈區區役食所能較其輕重耶是泉夫之宜復有不待再計而決者【山東全河備考】

聖祖仁皇帝康熈二十三年十一月十六日

駕自費縣至泗水東境經泉林寺

駐蹕觀泉

禦制泉林記曰朕被服至道誦法孔子於詩書簡冊之中羮墻載見如聞其言論而接其聲容者匪伊朝夕矣嘗以不得一登闕裏之堂觀其車服禮器山川風物慨然至聖之音徽每低徊於中而不能自已廼者在廷之臣咸謂古者天子巡省方嶽觀察民俗朕兪其請因念岱宗在望於邁魯郊夙昔所懷今玆可慰歲之冬月輿衞北還抵於泗水東境距其縣治五十里陪尾山之陽眾泉出焉石竇防岈淸流蕩潏下合沂泗逺波悠然相傳爲子在川上處云旁有古寺厥名泉林坡陁幽曠樹木茂密𨿽古今異時陵谷不攺去聖人之居如此其近意者當日杖履所經周覽原泉黙契道體喟然發水哉之嘆者其卽斯地耶於是停驂弭節瞻眺久之恍乎如有所得殆移晷而後去也夫天地無終窮流水之出於天地者亦無終窮聖人之道川流惇化萬古不息與天地流水同其無終窮焉其何能已於予懷耶孔子系易其言天也曰行健言地也曰無疆孟子之言水也曰盈科而後進君子之於聖人之道也溯源窮流學水至海亦若是焉而已矣朕旣幸宮墻親覿至止非遙而又喜泉源勝地聖迹所存而得遊歷其處也遂爲之記【幸魯盛典】

行水金鑑卷八十五

欽定四庫全書

行水金鑑卷八十六

江南按察使傅澤洪撰

運河水

冀州夾右碣石入於河【禹貢】

堯所都也碣石海畔山夾此山之右而入河逆上此州帝都不說境界以余州所至則可知【孔氏傳堯都平陽今山西平陽府臨汾縣西南平陽故城是也傳云禹夾行此山之右而入河蓋非是此言貢道非言導水也以故自正義而下凡言治水皆從下爲始者皆不之錄】

河自碣石山南渤海之北入海夾挾也自海入河逆流而西右顧碣石如在挾掖也【蘇軾尙書觧】

冀州東兗南豫西雍三面臨河夾右者海壖在其左也【薛季宣書古文訓】

冀州無貢貢者諸侯貢天子也惟諸侯有貢故獨載島夷貢道島夷自外至也【黃度尙書說】

他州皆舉山川以爲界獨冀不言者帝都不必言觀余州所至可知亦以見王者無外之意也夾右碣石入於河帝都通漕運之道也九州必有漕運之道以一人統天下之大絲牽繩聨凡所貢賦不可無道以達於帝都也【時瀾增修東萊書說】

此記島夷入貢之道耳余不必專自碣石入河也觀西傾因桓是來可見不獨西傾雍之浮積石亦然記逺不記近此經文之妙【傅寅禹貢集解】

冀北去帝都逺者自海逆流而西右顧碣石如在挾掖九州貢道皆達河達河則達冀州矣【胡士行尙書詳解】冀州之域三面距河自積石東北流入扵中國則折而南流雍州在其西故曰西河至華陰則折而東流豫州在其南故曰南河至於大伾則又折西北流兗州在其東故曰東河以三州考之則冀州在東河之西南河之北西河之東王制曰自東河至於西河千里而近自恆山至於南河千里而近此則冀州之境界也此篇𨿽不言冀州之境界而冀州境界亦可以互見余州之間【林之奇尙書全解】

或問河入海之道曰新安王氏辧之詳矣王氏曰禹貢言夾右碣石入於河此禹河之舊也周定王五年河徙已非禹之故道漢元光三年河徙東郡更淫渤海繼決於瓠子又決於魏之館陶遂分爲屯氏河大河在西屯河在東二河相並而行元帝永光中又決於淸河靈鳴犢口則河水分流入於博州屯河始壅塞不通後二年又決於平原則東入齊入靑以達於海而下流與漯爲一王莽時河遂行漯河夫河不行於大伾之北而道於相魏之南則山澤在河之濱者支川與河相貫者悉皆易位而於禹貢不合故欲辧冀州山川不可不先講求河之故道也【陳大猷書傳或問】冀州爲中土古軒轅陶唐有虞夏后殷人所都及實沈臺駘孤竹之封皆在焉春秋時可考者晉【古實沈之虛唐人是因以服事夏商及周成王滅之以封弟叔虞爲唐侯至子爕攺名曰晉】魏霍冀黎【書西伯戡黎卽此今爲黎城縣】楊郇【或作荀】賈沈姒蓐黃【帝封臺駘於汾川沈姒蓐黃實守其祀】潞赤狄鄘衛【始封在朝歌】邢共凡原雍邘虞檀溫中山鼓肥鮮虞冀北燕韓無終山戎凡三十五國戰國時屬燕趙魏而秦衛亦兼得其地秦幷天下置三十六郡此爲鉅鹿邯鄲上谷漁陽右北平遼西河東上黨太原代郡鴈門雲中三川【北境是】漢武置十三州此爲冀州【領郡國九】幽州【領郡國十】幷州【領郡九】後漢魏晉並因之【晉冀州領郡國十三幽州七幷州六】南北朝土地分裂增置漸多不可勝紀唐承隋制州卽是郡貞觀初因山川形便分天下爲十道開元中又析爲十五道此爲河北道之汲郡【衛州】鄴郡【相】廣平【洺】鉅鹿【邢】信都【冀】趙郡【趙】常山【鎭】博陵【定】河間【瀛】文安【莫】饒陽【深】上谷【易】範陽【幽】順義【順】歸化【分順州置】歸徳【燕】嬀川【嬀】漁陽【薊】密雲【檀】北平【平】栁城【營】等郡河東道之河東【蒲州】絳郡【絳】陜郡【陜北境是】平陽【晉】髙平【澤】上黨【潞】樂平【儀】陽城【沁】大寧【隰】文城【慈】西河【汾】太原【幷】昌化【石】鴈門【代】定襄【忻】安邊【蔚】馬邑【朔】雲中【云】等郡又都畿之河內郡【懷州】關內道之單於大都防府按以上通典所列信都當全屬兗鄴郡之內黃堯城臨河汲郡之黎陽東境當分屬兗以今輿地言之山西太原平陽汾州潞安大同五府澤遼沁三州河南則懷慶衛輝彰徳三府【惟衛輝之胙城縣舊在大河之南當屬兗】直則順天永平保定廣平順徳五府及眞定河間二府之西北境【當以漢時漳水故道爲界水西屬冀水東屬兗】大名府濬縣之西境【以宿胥故瀆爲界西屬冀東屬兗】又新置宣化府【舊爲萬全都司】及故遼東都司之西境【以大遼水爲界西屬兗東屬靑】其北則逾塞直抵陰山下西起東受降城之北東訖於大遼水皆古冀州域也冀西距河河自今塞外東受降城南而東至山西大同府廢東勝州界折而南經平虜衛及太原府之河曲保徳興縣汾州府之臨縣永寧寧鄕石樓平陽府之永和大寧吉州鄕寧河津榮河臨晉蒲州是爲西河與雍分界冀南亦距河河自蒲州過雷首山折而東經芮城平陸垣曲及河南懷慶府之濟源孟縣溫縣武陟衛輝府之獲嘉新鄕汲縣是爲南河與豫分界冀東亦以河與兗分界自周定王五年河徙之後禹河故道堙廢而冀兗之界難分今按漢志魏郡鄴縣下云故大河在東【句】北入海故大河者卽王橫所云禹之行河水本隨西山下東北去者也河自汲縣南東北流至黎陽縣西南出大伾上陽三山之間【大伾山一名黎陽山今在濬縣東南二里卽賈譲所謂東山也枉人山一名善化山在縣西北二十五里俗名上陽三山卽賈譲所謂西山也】蘇代謂之宿胥之口酈道元謂之宿胥故瀆李垂謂之西河故瀆濬縣舊志云在縣西十里蓋禹迹也【河徙由縣東故稱此爲西河】自此而北歷湯陰安陽鄴縣斥丘【東接內黃魏縣】至列人斥漳之境左防衡漳經所謂北過洚水也【應劭曰斥漳縣漳水出治北入河杜佑曰漳水橫流至肥鄕縣界入河斥漳今曲周縣地肥鄕漢列人縣地蓋漳水由二縣境注於河也】河自此東北入海及定王時南徙則衡漳東出循河故道而下至東光縣西與大河合王莽時河益徙而南漳水遂專達於海故斥漳以下水經通謂之漳水東北歷平恩曲周鉅鹿經縣南宮堂陽扶栁信都昌成西梁桃縣鄡縣下博樂鄕武彊武隧武邑東昌弓髙阜城樂成建成成平浮陽至章武平舒入海蓋皆禹河之故道也而說經者皆以王莽河爲禹河謬矣【大河故瀆一名北瀆王莽時穿俗遂稱王莽河】以今輿地言之濬縣【屬直大名府】湯陰安陽臨漳【並屬河南彰徳府】成安肥鄕曲周【並屬直廣平府】平鄕廣宗鉅鹿【並屬順徳府】南宮新河冀州【並屬眞定府】東鹿【屬保定府】深州衡水武邑武彊【並屬眞定府】阜城獻縣交河滄州靑縣靜海天津【並屬河間府】皆禹時冀東瀕河之地中流與兗分界王制謂之東河北播爲九河其經流爾雅謂之徒駭又同爲逆河東至碣石入海後世謂之勃海者也冀東北與靑分界處於古傳記無可考今按碣石以西之渤海卽禹時逆河也自天津衛直沽口與兗分界又北歷寶坻縣東南折而東歷丰潤灤州樂亭盧龍昌黎縣南昌黎漢絫縣碣石在其地渤海之北岸皆冀域也自此以東則爲大海東歷撫寧縣東南又東歷山海關南又東歷遼東寧逺廣寧等衛南是爲漢遼西郡地又折而南歷海州衛西南【衛在故遼東都司城南一百二十里】曰梁房口關大遼水於此入海【關在蓋州衛西北九十里海運舟由此入遼河】水經注云大遼水出塞外衛白平山【亦言出�石山】東南入塞直遼東之望平縣西屈而西南流逕襄平縣故城西【襄平漢遼東郡治明爲遼東都司郭下定遼中衛地】又南逕遼隊縣故城西又南小遼水注之【水出元菟髙句麗縣之遼山】又東南逕房縣西左防白狼水【水出右北平白狼縣】又東逕安市縣西南入於海【漢志望平縣遼水出塞外南至安市入海行千二百五十里明一統志遼河自三萬衛西北入塞南流逕鐵嶺沈陽都司之西境廣寧之東境又南至海州衛西南入海】望平襄平遼隊房縣安市皆漢遼東郡之屬縣而遼水逕其西是知遼西爲冀域遼東爲靑域而碣石以東梁房以西之海則二州共之矣冀之北界亦無可考約略言之當得陰山侯應曰北邊塞至遼東外有陰山東西千餘里是也昔戰國時趙北破林胡樓煩築長城自代並陰山下至髙闕爲塞【師古曰髙闕山名在朔方之北】而置雲中鴈門代郡燕亦築長城自造陽至襄平【師古曰造陽地名在上谷界】置上谷漁陽右北平遼西遼東郡以距胡燕趙所築長城自雲中以迄遼西延袤可三千里疑卽堯時冀州之北界但今之長城未必皆古迹其詳不可得聞耳北之西頭當起東受降城【唐景龍二年張仁願築置振武軍元和志云在朔州北三百五十里本漢定襄郡之觱樂縣也武徳四年於此置云州麐徳三年置單於大督防府】卽舜所分幷州之西界東頭當抵醫巫閭山卽舜所分幽州之東界山在故遼東都司廣寧衛西五里【衛東去都司城四百二十里】職方氏幽州山鎭曰醫巫閭是也明一統志云舜分冀州東北爲幽州卽今廣寧以西之地分靑東北爲營州卽今廣寧以東之地秦以幽州爲遼西郡營州爲遼東郡蓋仍燕之舊以大遼水爲限也漢志右北平驪成縣下云大揭石山在縣西南莽曰揭石遼西郡絫縣下云有揭石水南入官【謂下官水】不言有山也及文穎注武紀曰碣石在遼西絫縣絫縣今罷入臨渝此石著海旁【師古曰碣碣然特立之貌】頴字叔良南陽人爲荊州從事【見幹寶搜神記】卽王粲贈詩送聘劉璋者也謂此山臨渝海旁之孤石與班固異自頴始水經有魏晉間人所附益故亦云碣石在臨渝後漢志無驪成劉昭補注遂於臨渝言碣石晉省臨渝入肥如故後魏志碣石在肥如隋省肥如入新昌尋又攺新昌曰盧龍故隋志碣石在盧龍自後漢迄隋言此山之所在曰絫縣曰臨渝曰肥如曰盧龍縣名四變而山則一要皆在今昌黎縣東絫縣故城之南也至括地誌始云碣石在盧龍縣南二十三里與文頴異唐志及寰宇記則云石城縣有碣石而歐陽忞輿地廣記曰石城故驪成也易祓據之以釋禹貢按石城有四一在今大寧廢衛界漢舊縣屬右北平【縣去龍城可百里】一在今永平府西北後魏置屬建徳郡【通典平州西北到石城一百四十里者是】此二縣皆不瀕海一在今灤州南唐置屬平州【縣北去灤州三十里】一卽今撫寧縣唐臨渝攺曰石城亦屬平州【有臨渝關大海碣石山】此二縣皆瀕海忞所稱石城故驪成者今之撫寧乎抑灤州之南境乎撫寧本漢臨渝【今縣北有臨渝故城】爲遼西郡之東偏勢不得越令支【今遷安】絫縣【今昌黎】肥如【今盧龍】海陽【今灤州】而屬右北平也驪成必不在此地嘗試按圖而索之今灤州所領樂亭縣【縣在州東南唐初爲石城縣地後爲盧龍縣地又爲馬城縣地金大定末析置樂亭縣】有古城在西南三十里似卽漢驪成治忞所稱石城蓋指此地非臨渝更名之石城今爲撫寧者也然樂亭縣境平衍無山卽以州南瀕海之地爲驪成地而亦無山惟縣西南四十里有祥雲李家桑坨三島廹近海濵豈卽所謂大碣石與通典平州盧龍縣下云有碣石山碣然而立在海旁故名之仍用文頴說金元以來人皆知昌黎爲絫縣而碣石在焉求之海旁不得求之水中又不得乃更求之向北之地故明一統志云碣石在昌黎縣北二十里或又以仙人臺上之巨石爲天橋柱蓋皆依文頴言之然其山去海八九十里殊違夾右入河之義不可從也欲辧碣石之所在莫若以今所謂灤河者証之灤河卽濡水也漢志遼西肥如縣濡水南入海陽師古曰濡音乃官反讀若難後訛爲灤以聲相近也遼因置灤州世遂目其水曰灤河不復知爲古之濡水矣今碣石𨿽無其迹而灤河仍自遷安盧龍灤州至樂亭東南入海與酈注濡水入海之道無異則碣石舊在灤口之東可知矣贊水卑耳之谿淪於海中者當亦在樂亭縣西南也山有名同而系之以大小者如大別小別太華少華太室少室之類是也【古書太少與大小通用】驪成之山稱大碣石則必有小碣石在蓋卽絫縣海旁之石矣酈道元旣宗文頴以爲碣石在絫縣又引驪成大碣石以証之若以其山爲跨二縣之境也者今按濡水從塞外來東南逕令支故城東又南逕孤竹城西又東南逕牧城西分爲二水北水枝出世謂之小濡水東逕樂安亭北東南入海濡水東南流逕樂安亭南東與新河故瀆合【新河卽魏武徵蹋頓時所開也】又東南至絫縣碣石山而南入於海樂安亭者蓋卽今樂亭縣東北之樂安故城也【東晉於此置樂安縣】絫縣在其南驪成在其西據濡水歷亭南而東又東南至碣石則碣石在亭之東南與驪成西南之大碣石相去闊絕安得連爲一山郭璞注山海經曰碣石在臨渝或云在驪成蓋兩存之愚謂在臨渝者爲是或云漢志其可違乎曰班氏所言間有紕繆西縣之嶓冢氐道之養水武都之東漢水其尢甚者也他如安丰之大別安陸之陪尾尋陽之九江居延之流沙後人皆以爲非而不從豈獨一驪成之碣石哉嶓冢漢水承誤數百年至魏收而始正世皆遵用其說文頴以建安時正班固之碣石猶王橫之以新莽時正史遷之禹河也不逺而理無可疑橫說長於遷固卽采之【地理誌云故大河在鄴東敍傳云商竭周移皆橫說也】頴說長於固今奚不可用耶山海經曰碣石之山繩水出焉西流注於河此驪成之大碣石也何以知之絫縣之碣石在濡水之東繩水茍出其山勢不得越濡水而西注於河也又有二碣石史記索隱引太康地誌云樂浪遂成縣有碣石長城所起通典云秦築長城起自碣石在今髙麗舊界非盧龍之碣石北齊文宣帝紀天保四年大破契丹於靑山還至營州登碣石山臨滄海唐志營州栁城縣北接契丹有東北鎭醫巫閭祠又東有碣石山此卽文宣之所登與前在遂城者皆非禹貢之碣石也劉昭注補郡國志言常山九門縣有碣石山按孔疏引鄭說云戰國策碣石山在九門縣蓋別爲碣石不與此同今驗九門無此山也【今眞定府藳城縣西北二十五里有九門城故縣也四面五百餘里皆平地無一山】至若燕昭王所築之碣石宮以事騶衍者史記正義云在幽州薊縣西三十里寧臺之東旁近無此山特取爲宮名耳凡言九門薊縣有碣石山者皆妄也史記秦始皇三十二年至碣石使燕人盧生求羨門髙誓刻碣石門【日知錄云始皇刻石之處凡六史記書之甚明於鄒嶧防山之罘瑯邪會稽無不先言立後言刻者惟於碣石則云刻碣石門門自是石不須立也】二世元年東行郡縣到碣石漢書武帝元封元年東巡海上至碣石此海濵之山斗入海者【封禪書成山斗入海索隠曰謂斗絕曲入海也】故成帝時賈讓言禹之治水鑿龍門辟伊闕析底柱破碣石凡山陵當路者毀之蓋伊闕龍門夾峙兩岸水出其間者也碣石底柱橫絕中流當河之衝者也析之破之不容已矣但此石猶著海旁不知何年苞淪於海水經曰碣石山在遼西臨渝縣南水中酈注云大禹鑿其石右夾而納河【說本賈讓鑿卽破也】秦始皇漢武帝皆嘗登之海水西侵歳月逾甚而苞其山故言水中矣又云漢司空掾王璜【漢書儒林傳瑯邪王璜平仲傳古文尙書溝洫志作王橫】言往昔天嘗連北風海水溢西南出侵數百里故張君云碣石在海中蓋淪於海水也【後漢志注禹貢正義並引張氏地理記張氏不知其名豈卽此所稱張君耶程大昌以爲張揖按隋經籍志有魏博士張揖撰廣雅二卷而無張氏地理記未審張君是揖否】昔燕齊遼曠分置營州今城屆海濵海水北侵城垂淪者半王璜之言信而有徵碣石入海非無證矣又雲濡水自樂安亭南與新河故瀆合又東南至絫縣碣石山文頴曰碣石在遼西絫縣絫縣幷屬臨渝地理誌曰大碣石山在右北平驪成縣西南王莽攺曰碣石也漢武帝亦嘗登之以望巨海而勒其石於此今枕海有石如甬道數十里當山頂有大石如柱形往往見之立於巨海之中潮水大至【此句下似有闕文】及潮波退不動不沒不知深淺世名之天橋柱也【今遼東廣寧前屯衛西南七十里有孤山屹立海中髙百餘丈周圍三十餘步天橋柱卽此】狀若人造要亦非人力所就韋昭亦指此爲碣石濡水於此南入海又按管子齊桓公徵孤竹至卑耳之谿涉贊水今亦不知所在昔在漢世海水波襄吞食地廣當同碣石苞淪洪波也酈氏三言碣石淪於海有其故有其時有其證有其狀鑿鑿可據如此而世或詆爲妄談以自伸其無稽之說不亦傎乎曹孟徳詩曰東臨碣石以觀滄海水何澹澹山島竦峙建安十二年徵烏桓過此而作【濡水注云魏太祖徵蹋頓與泃口俱導者世謂新河新河會濡水東南至碣石山而南入海則曹公徵烏桓時道經碣石可知】後魏文成帝太安四年東巡登碣石山望滄海攺山名樂遊蓋此山𨿽淪於海而去北岸不逺猶可揚帆覧勝車駕東巡大軍出塞者率皆登山觀海以修故事道元家酈亭距臨渝才五六百里所謂碣石苞淪洪波者乃以目驗知之而引王璜以爲證豈若程防之生於南宋目不覩溟渤而徒憑古人之一言以恣其臆斷者哉世因程氏之妄而幷疑酈氏之眞亦惑矣所可恨者此山不知至何時復遭蕩滅今昌黎縣南海中無一山自撫寧以東更二三百里海中亦無一山此酈氏之說所以不信於今也按道元卒於魏孝昌二年嵗在丙午下距齊文宣登碣石之嵗天保四年癸酉凡二十八年而文宣所登乃在營州前此營州未聞有碣石疑是時平州之碣石已亡故假營州臨海之一山爲碣石而登之以修故事不然豈有舎此登彼之理自是以後登碣石者無聞焉隋煬帝大業八年親徵髙麗三月渡遼水七月班師九月至東都而不聞登碣石唐太宗貞觀十九年親徵髙麗大破之九月班師十月丙午次營州而不登碣石蓋以其山非眞而髙洋之故事不足修耳丙辰入臨渝關戊午次漢武臺刻石紀功【水經注云魏氏土地記章武縣東一百里有武帝臺基髙六十丈俗云漢武帝東巡海上所築困學紀聞曰九域志滄州有漢武防唐太宗紀貞觀十九年伐髙麗班師次漢武臺刻石紀功防余基三成燕齊之士爲漢武求仙處今名望海臺在滄州東北一百五十里】而不刻碣石則其時無此山可知矣妄意推測碣石之亡當在魏齊之世丙午至癸酉二十八年間也宋儒不加考覈而沿襲舊聞謂在平州南海中去岸五百餘里【宋時平灤二州陷於契丹惟據滄州地望言之故云然非謂去北岸五百餘里也】豈知曩立於巨海之中者後並化爲波濤也哉近世有郭造卿著碣石叢談以昌黎縣北十里仙人臺當之曰臺卽碣石之頂也絕壁萬仞上淩霄漢其臺崇廣頂有巨石爲天橋柱人莫能至夫天橋柱者酈氏明言在海中其又可移之平陸邪劍去逺矣而鍥舟以求之非大愚不至此也言有似是而非者爲害最甚如經云太行恆山至於碣石說者謂碣石與二山並舉則必髙大相敵故以昌黎縣北之山爲碣石【昌黎本漢絫縣後漢省入臨渝晉以後爲肥如縣地隋唐爲盧龍縣地後僑置營州栁城縣遼攺縣曰廣寧金又攺曰昌黎】而其實不然經云厎柱析城至於王屋今底柱見在其能與析城王屋爭雄乎觀底柱則碣石可知矣不信海中之碣石而以昌黎縣北之山爲碣石則亦將不信河中之底柱而以陽城縣南之山爲底柱【陽城縣在山西澤州西八十里近志縣南有底柱山而傳記無之與昌黎縣北之碣石正是一】然底柱無異論而碣石多枝辭何也一在一亡故也善言禹貢者當憑古記以推尋不可以在亡爲疑信海中之碣石水經注具有明文若昌黎縣北離海數十里之碣石孰言之而孰傳之邪蘇秦說燕曰南有碣石國人必皆識其處秦之滅燕未久也始皇豈誤刻漢之去秦亦未久也武帝豈誤遊曹孟徳魏文成相望在數百年間也豈皆誤登道元北人家又近碣石其本朝故事亦必熟諳豈誤認海中一山爲先帝之所幸而攺名如其誤也必別有一處爲秦漢諸君之古迹號曰碣石者而它書絕無聞焉捨道元之所說將安據乎世之言禹貢者抱攣拘之識廢昭曠之觀謂碣石無亡理而必求見在之山以實之斥古記爲荒唐奉近志爲典要吾末如之何也巳矣周希聖謂天子之都必求其舟楫之所可知使夫諸侯之朝貢商賈之貿易𨿽其地甚逺而其輸甚易此說得之冀州三面距河是其設都之意實有取於轉輸之利朝貢之便也禹貢所載上言田賦貢篚之事而於下言所由以達帝都之道其始末曲折莫不具備而皆以河爲主蓋達於河則達於帝都故也傳以爲禹治一州之水旣畢遂還帝都白所治非也禹欲白所治不必身入帝都卽使身入帝都亦何難於陸行而必循各州紆廻之水道以廢時失事哉鄭康成謂治水旣畢更復行之觀地肥瘠定貢賦上下如此則不當敍於田賦貢篚之後王肅謂功主於治水故詳記各州往還乘涉之水名今按所載皆達河之道非有往還乘涉之事諸說皆不可通至周氏之言出而其義始定此實後人勝前人處謂今必不古若者曲士之見也【禹貢錐指】

行水金鑑卷八十六

欽定四庫全書

行水金鑑卷八十七

江南按察使傅澤洪撰

運河水

濟河惟兗州浮於濟漯達於河【禹貢】

東南據濟西北距河濟漯兩水名因水入水曰達【孔氏傳】

濟河惟兗州以濟水河水之間爲兗州也【鄭樵書辧訛】浮水運也兗州朝貢之道或浮於濟或浮於漯以入於河而達冀州不言冀州舉河而冀州可知矣【書古文訓】舟行水曰浮漯者河之支流也兗之貢浮濟浮漯以達於河【蔡沈書傳】

濟自菏又東北防於汶又北東入於海此兗之東南與豫徐靑分界處河自大伾北過洚水至於大陸又北播爲九河同爲逆河入於海此兗之西北與冀分界處兗州有古帝顓頊之虛【杜預曰東郡陽縣古帝顓頊之虛故曰帝丘】鬲觀有窮昆吾韋固之封皆在焉春秋時可考者衞【文公遷於楚丘成公又遷於帝丘】郕胙燕【南燕姞姓】凡四國戰國時爲衞魏宋齊趙五國地秦幷天下置東郡碭郡【東北境是】齊郡【北境是】鉅鹿上谷【二郡東境是】漢復置兗州【領郡國八】後漢魏晉並因之唐爲河南道之靈昌【滑州】濮陽【濮】濟陽【濟】東平【鄆】等郡河北道之淸河【貝州】魏郡【魏】博平【博】平原【徳】樂安【棣】景城【滄】等郡按以上通典所列有當往屬者東平之須昌鉅野宿城及壽張之東境【此爲東原大野之地須昌宿城壽張三縣故城並在今東平州界鉅野故城在今鉅野縣西】魯郡之任城龔丘【任城今爲濟寧州及嘉祥縣之東境龔丘今爲寧陽縣並在古濟水東】攺屬徐濟陰之南華【在菏澤西今爲東明縣】靈昌之匡城【在南華西今爲長垣縣】攺屬豫濟陽之長淸【今屬濟南府】及東阿之東境【今東阿縣是】平陰之北境攺屬靑其南境攺屬徐也【平陰側岱跨南北故分屬靑徐】又有當來屬者冀域信都郡及鄴郡之內黃堯城臨河【內黃堯城二縣故城並在今內黃縣界臨河故城在今滑縣北】汲郡之黎陽東境其豫域則濟陰之乘氏也【乘氏在菏澤東今爲曹州】以今輿地言之河南衛輝府之胙城縣【胙城本在河南自金明昌五年河徙出縣南而縣始爲河北地】直隸大名府【惟濬縣之西境當屬冀長垣東明二縣當屬豫】及眞定河間二府之東南境【當以漢時漳水故道爲界東南屬兗西北屬冀】山東則東昌府其兗州府則曹州陽谷壽張鄆城濟南靑州二府則西北境【當以漢時濟水故道爲界西北屬兗東南屬豫徐靑】皆古兗州域也東南據濟與豫分界當自兗州府之曹州始何以知之按導水濟入河溢爲滎東出於陶丘北又東至於菏菏澤在今定陶縣境經系諸豫雷夏在今曹州境經系諸兗故知二澤之間爲兗豫之界也濟水至曹州西分爲二一水東南流爲菏水一水東北流入鉅野澤爲濟瀆春秋僖公三十一年取濟西田左傳云分曹地自洮以南東傅於濟酈道元雲濟水自是東北流出巨澤卽此地也濟水又北過東昌府之濮州範縣東與徐分界又北爲陽谷茌平東與靑分界轉東爲濟南府之齊河濟陽齊東靑城又東爲靑州府之髙苑博興樂安【樂安縣東北一百十里有瑯槐故城漢屬千乘郡古濟水入海處也】南與靑分界今歷城以東有小淸河卽濟水入海之故道其北爲兗南爲靑也西北距河與冀分界河自今河南衛輝府胙城縣北東至直隸大名府濬縣大伾山西折而北經河南彰徳府界中又東北經直隸廣平順徳眞定河間四府界中東入於海此禹河之故道曲周以下卽漢時漳水之所行也九河濟漯入海並在兗東徒駭最北八枝次之漯在鬲津之南濟又在漯之南其所入皆勃海也自天津衛直沽口與冀分界南歷靜海縣東又南歷滄州東又南歷霑化利津蒲臺縣東折而東歷樂安縣北以小淸河入海處與靑分界漢志東郡東武陽縣下云禹治漯水東北至千乘入海【東武陽卽今朝城縣應劭曰在武水之陽酈道元曰漯水亦或武水也其故城在今縣西千乘縣爲千乘郡治後漢始攺郡爲樂安國疏引班志不當加樂安二字】又平原郡髙唐縣下云桑欽言漯水所出今按禹引河自大伾山西折而北循大陸東畔入海而漯首受河自黎陽宿胥口始不起東武陽也水經注所敍河水自宿胥口又東右逕滑臺城【故白馬縣治在今滑縣西南】又東北逕黎陽縣南【黎陽故城在今濬縣東北】又東北逕涼城縣【在今滑縣東北】又東北逕伍子胥廟南【廟在晉頓丘郡界今淸丰縣之西境是】又東北爲長壽津河之故瀆出焉【津在涼城廢縣東北六十里】河水又東逕鐵丘南【元和志鐵丘在滑州衛南縣東南十里衛南本漢濮陽縣地丘今在開州之西南】又東北逕濮陽縣北【開州西南二十里有濮陽故城】又東北逕衛國縣南【縣故畔觀也其故城在今觀城縣西淸丰之南境開州之北境皆得其地】又東逕鄄城縣北【今濮州東二十里有鄄縣故城唐濮州治也】又東北逕範縣之秦亭西【春秋書築臺於秦者也今範縣東南二十里有範縣故城】又東北逕委粟津【寰宇記觀城縣東南六十七里有委粟城蓋與津相近】皆古漯水也自周定王五年河徙從宿胥口東行漯川至長壽津始與漯別其津以西漯水之故道悉爲河所占而上游較短矣然河之故瀆不經東武陽亦不經髙唐迨漢成帝建始末河決館陶【屬魏郡】由東武陽絕漯水而東北至髙唐又絕漯水東北至千乘入海𨿽嘗塞治而故道猶存王莽始建國三年復決於此莽爲元城冢墓計不隄塞明帝永平中王景修之遂爲大河之經流自是委粟津以西漯水之故道又爲河所占上游益短矣漯水一出於武陽再出於髙唐據成帝後言之耳水經注委粟津河北卽東武陽也漯水出焉【河自此與漯別東北逕東阿茌平等縣至千乘入海】水上承河水於武陽縣東南而北逕武陽新城東引水自東門石竇北注於堂池水帀隍塹於城東北合爲一瀆東北出郭逕陽平縣之岡城西【陽平故城今爲莘縣治岡城在縣西南七里通典莘縣漢陽平縣地有武陽城無此水矣元和志武河在朝城縣東十步蓋卽漯水也新志云故流今湮惟縣城西門外少南三里許有大坡廣十餘里其勢突城而東與陽谷縣西大陂連夏秋積潦幷成巨浸相傳爲古漯河滙流處】又北絕莘道城之西北【今莘縣西十三里有莘亭故城】又東北逕樂平縣故城東【本漢淸縣後漢攺名樂平其故城在今堂邑縣東南三十里】又北逕聊城縣故城西【城在今聊城縣西十五里】又東北逕淸河縣故城北【城在今淸平縣南淸平本漢貝丘縣其西南有貝丘故城】又東北逕文鄕城東南【城亦在淸平縣南】又東北逕博平縣故城南【城在今博平縣西北三十里】右與黃溝合【溝承聊城郭水東北出逕淸河城南又東北逕攝城北春秋所謂聊攝以東也又東逕文鄕城又東北出於髙唐縣東至漯水】又東北逕援縣故城西【杜預釋地曰濟南祝阿縣西北有援城今在禹城縣西南漢志作瑗】又逕髙唐縣故城東【左傳哀公十年趙鞅帥師伐齊取黎及轅毀髙唐之郭杜預曰轅卽援也祝阿縣西北有髙唐城今在禹城縣西四十里禹城本漢祝阿縣】桑欽地理誌曰漯水出髙唐余按穆天子傳稱丁卯天子自五鹿東徵釣於漯水以祭淑人丁已天子東徵食馬於漯水之上尋其沿歷逕趣不得近出髙唐桑氏所言蓋津流出次於所間【去聲】也俗以是水上承於河亦謂之源河矣【源河乃漯之再出者桑欽惟知此而不知起東武陽則疎矣河旣與漯合復分爲二漯由漯陰故城北河由平原故城東蓋自髙唐以西至武陽河在南而漯在北自髙唐以東至海則漯在南而河在北矣今禹城縣南有源陽故城唐縣在源河之北故名】漯水又東北逕漯陰縣故城北【伏琛謂之漯陽城地理風俗記曰平原漯陰縣今巨漯亭是也按臨邑縣西有漯陰故城元和志漯水北去臨邑縣七里】又東北逕著縣故城南【城在今濟陽縣西南著竹庶反】又東北逕崔氏城北【城在今章丘縣西北】又東北逕東朝陽故城南【城亦在章丘西北】又東逕漢徵君伏生墓南【碑碣尙存】又東逕鄒平縣故城北【城在今鄒平縣北與齊東縣接界】又東北逕東鄒城北【今靑城縣界有東鄒故縣】又東北逕建信縣故城北【應劭曰在臨濟縣西北五十里今在髙苑縣西北】又東北逕千乘縣二城間【伏琛云千乘城在齊城西北一百五十里隔會水卽漯之別名也元和志千乘故城在淄州髙苑縣北二十五里】又東北爲馬常坈【蓋亦在千乘縣界玉篇坈音而勇切地名今按下文里數則坈乃澱泊之】坈東西八十里南北三十里亂河枝流而入於海【河水注雲河水自千乘北城北又東分爲二水枝津東逕甲下城南東南歷馬常坈注濟濟水注雲濟水自甲下邑南東歷瑯槐故城北又東北河水枝津注之蓋卽漯之所亂者】此自西漢末以迄後魏漯川之原委也以今輿地言之濬縣滑縣開州淸丰【並屬直隸大名府】觀城濮州範縣朝城莘縣堂邑聊城淸平博平【並屬山東東昌府】禹城臨邑濟陽章丘鄒平齊東靑城【並屬濟南府】髙苑【屬靑州府】諸州縣界中皆古漯水之所經自宋世河決商胡朝城流絕而舊迹之存者鮮矣濟漯二水爲東南四州貢道之所必由非獨兗也靑承兗曰達於濟則由濟入漯可知矣徐承靑曰達於菏則由菏入濟可知矣揚承徐曰達於淮泗則由淮入泗由泗入菏可知矣淮通泗泗通菏菏通濟濟通漯漯通河四州之貢道無不由濟者而總與陶丘滎澤之間無涉此其所以不言逾也禹時濟實通漯林少穎云案經文無濟漯相通之道非也但孔疏雲從漯入濟自濟入河則必有捨舟行陸之事是爲大謬耳周希聖更定其文曰由濟而入漯由漯而入河經防灼然矣近惟朱長孺深知此意其所著禹貢長箋曰古時濟漯通流漢以後遂不相屬孔疏與經文所次水道不合當是從濟入漯從漯入河鄭端簡亦云舊作二道者非是此適與周氏闇合也新唐書許敬宗傳云髙宗東封泰山次濮陽問書稱浮於濟漯今濟與漯斷不相屬何故敬宗對曰沇濟自溫入河伏地南出爲滎澤又伏而出曹濮之間汶水從入之故書又言浮汶達濟不言合漯者漯自東武陽至千乘入海也或據此以駮濟與漯通之說余曰濟漯本相附近迨西漢末河行濟漯之間髙唐以西至東武陽二水爲河所隔唐世猶然故髙宗謂濟漯斷不相屬敬宗不知古今水道之變遷而憑臆以對殊失經防未可以證禹貢也然則濟與漯通當在何處曰是不可知按水經鄧裏渠與將渠合北逕茌平縣東臨邑縣故城西北流入於河河水又東北逕四瀆津注雲河水東分濟亦曰濟水受河也【水經注濟或作泲又因泲而訛爲沛今悉攺從濟】自河入濟自濟入淮自淮達江水徑周通故有四瀆之名蓋其時濟漯之間爲河所隔故云河分濟又云濟受河在禹時則固漯分濟或濟受漯也漢臨邑縣在今茌平縣東【通典漢臨邑故城在盧縣東按今長淸縣西南二十五里有盧縣故城西與茌平接界漢臨邑當在此間今臨邑本漢漯陰縣劉宋僑置臨邑非漢縣也】四瀆津在臨邑故城東北【寰宇記四口故闗在聊城縣東八十里一名四瀆口】當爲古濟漯通波處此亦不敢定以爲是然濟與漯通必在防汶之後又北將東之際而臨邑適當其地東北接髙唐故城爲漯之所經枝津徑通理無可疑黃文叔云或浮濟或浮漯而皆逹於河愚謂兗之北境可徑浮漯以達河而其南境則必由濟入漯也準此以推則靑之汶徐之淮揚之江海荊之江沱潛漢雍之龍門𨿽並列於經而或由或不由各隨其便惟豫之洛梁之潛沔渭爲道所必由耳【禹貢錐指】

海岱惟靑州浮於汶達於濟【禹貢】

岱岱宗也靑州貢道由汶入濟濟固達於河矣【書古文訓岱宗卽防山也山東通誌云防山在防安州北五里爲東嶽岱宗其山周廻一百六十里屈曲盤道百】

【余徑南天門東西三天門至絕頂髙四十餘里上有石表巍然俗云秦時無字碑有碧霞祠東嶽廟封禪壇其峯曰日觀曰秦觀曰越觀曰丈人曰獨秀曰雞籠曰老鴉曰獅子曰蓮花曰懸石其崖曰百丈曰捨身曰馬棚曰鵓鴿其峪曰石經曰石壁曰佛寺曰鬼兒曰椒子曰酆都曰桃花曰馬蹄曰谿裏其嶺曰廻馬曰鴈飛曰黃峴曰思鄕曰靑峯曰西橫其石曰牛心曰龍口曰試劍曰龍紋曰虎阜其洞曰迎陽曰呂公曰白雲曰遙觀曰蝙蝠曰仙曰山亷其池曰玉女曰王母曰白鶴曰白龍又嶽頂有東西神霄山嶽陰有孤山𦇤山鶴山相去俱十里𨿽山各異名皆防嶽之峯巒也日觀者雞一鳴時見日始欲出長三丈秦觀者望見長安越觀者望見防稽亭亭云云梁父䢐徠諸山俱在防嶽東南】

卽所謂導沇水東流爲濟東至於菏又東北防於汶是也謂此州將欲達於帝都當浮於汶以達於濟然後由濟以達於河也【尙書全解】

汶水五源皆出襲慶奉符縣界至東平中都縣貫鉅澤入濟靑州貢道由汶入濟由濟入河不言河兗已見也【尙書說】

地理誌雲汶水出泰山萊蕪縣原山西南入濟易氏云唐兗州幹封縣本漢泰山郡博縣後攺爲襲慶府奉符縣汶水出縣東北原山蓋博與萊蕪皆在兗州之西南故汶水所出之原山介兩邑間又有北汶嬴汶柴汶牟汶述徵記云泰山郡水皆名汶今縣界有五汶皆源別而流同其原山之汶水西南流經幹封縣治南去縣三里又西南流九十里入鄆州中都縣孔子爲中都宰之地自濟之上流旣絕故汶水入大野陂而不入濟【尙書纂傳原山在今萊蕪縣東五十里連淄川縣界今名嶽陽山淄水出其陰汶水出其陽見一統志】

孔疏曰堯時靑州越海而有遼東舜分靑州爲營州卽遼東也漢公孫度據遼東自號靑州刺史矣【書纂言】按成王賜太公履曰東至於海季札聞齊音曰表東海者其太公乎齊湣王謂張儀曰齊僻陋隠居東海之上是東據海也而傳兼言北楚子謂齊侯曰君處北海蘇秦說齊王曰北有渤海蓋自今成山以至樂安者是也故云東北據海然自朝鮮以至日照皆靑也所遺多矣專言東則固可該瑯邪與朝鮮也地理誌岱山在防山郡博縣西北今山東濟南府防安州東南有博縣故城山在州北五里於故城爲西北也公羊傳曰越在岱陰齊蘇秦說齊王曰南有防山史記曰防山之陽則魯其陰則齊岱主南言與徐分界也而傳兼言西則岱不足以表其界蓋靑西以濟爲兗界齊語正封疆西至於濟其眀徵也北自瑯槐以西亦以濟爲兗界故王莽攺漢齊郡曰濟南而經不言濟者蒙兗濟河之文從可知也傳兼言西則欲密而反疎甚矣說經之難也周禮正東曰靑州其疆域與禹貢大異鄭注云靑州則徐州地也蓋以其山鎭曰沂山其川淮泗其浸沂沭知之經曰海岱及淮惟徐州又曰淮沂其乂又曰浮於淮泗是知徐幷於靑也賈疏云周之靑州於禹貢侵豫州之地蓋以其澤藪曰望諸知之望諸卽孟豬經於豫州曰導菏澤被孟豬是知侵豫之地也疏又云周時幽州南侵徐州之地蓋以其澤藪曰豯養知之地理誌瑯邪長廣縣西有奚養澤瑯邪郡屬徐州是知侵徐之地也渭按長廣故城在今登州府萊陽縣東漢屬徐州實古靑州域幽之所侵乃靑地非徐地也不但此也其川河洓其浸菑時皆靑地爲幽所侵而賈不言何其疎也蓋今靑登萊三府之地在靑域者周時皆割入幽其西又爲兗所侵而損豫之東南境以益之徐則岱山大野皆入於兗是靑亦不全得齊也鄭云靑州卽徐州亦言其大略而已靑州有古爽鳩氏之虛爲季崱有逢伯陵蒲姑氏之所因及斟灌斟尋寒過之封皆在焉春秋時可考者齊紀譚州夷介萊凡七國戰國時爲齊燕二國地秦幷天下置齊郡瑯邪【東境是】遼東漢復置靑州【領郡國六】後漢魏並因之【領郡國五】晉分置平州【靑州領郡國六平州領郡國五】後攺曰幽州唐爲河南道之北海【靑州】濟南【齊】淄川【淄】髙密【宻】東萊【萊】東牟【登】等郡河北道之安東都防府按以上通典所列髙密之莒縣及諸城之南境當往屬徐又有當來屬者兗域濟陽之盧縣及東阿之東境【後漢谷城縣地在濟東者卽今東阿縣】平陰之北境徐域魯郡幹封萊蕪之北境是也以今輿地言之山東登州萊州二府其靑州府則益都臨淄昌樂安丘壽光臨胊及諸城髙苑博興樂安之南境濟南府則肥城長淸歷城章丘鄒平長山新城淄川及防安萊蕪之北境兗州府則惟東阿及平陰之北境【三府之地南以齊長城故址與徐分界西及北以漢時濟水故道與兗分界】其東北跨海爲故遼東都司之東境及朝鮮國皆古靑州域也靑之東境登萊二府之地斗入大海中東西長八九百里形如吐舌史記徐世家云齊自防山屬之瑯邪北被於海膏壤二千里蓋幷登萊計之也海水自日照縣東與徐分界【日照本漢海曲縣屬瑯邪郡今屬靑州府莒州】北歷諸城縣東折而東北歷膠州卽墨萊陽棲霞文登諸縣南又東北出而西折歷寧海州及福山蓬萊二縣北【蓬萊登州府治海在府城北五里北與遼東相望自新開海口而東北抵遼東金州衛南之旅順口三百里而近有沙門砣磯鐵山諸島可以泊舟避風一帆徑度亦不甚險漢書元封二年遣樓船將軍楊僕從齊浮勃海擊朝鮮元和志大人故城在登州黃縣北二十里司馬宣王伐遼東造此城運糧船從此入今新羅百濟往還常由於此】又西曆招逺【登州府】掖縣昌邑濰縣【俱萊州府】北與兗分界靑西及北以濟爲界鄭漁仲云不言濟者以兗州見之也按水經注濟水自臨邑過平陰盧縣歷城臺縣梁鄒臨濟安平樂安利縣至瑯槐入海以今輿地言之平陰長淸齊河歷城界中之大淸河及章丘鄒平常山新城髙苑博興樂安界中之小淸河卽漢時濟水防汶入海之故道古靑兗分界處也靑之東北界無可考疏云越海而有遼東之地恐未盡通典云靑州之界東跨海從岱山東歷密州東北經海曲萊州越海分遼東樂浪三韓之地西抵遼水此說近是然三韓地太逺而莬不可遺竊疑漢武所開二郡皆古嵎夷之地在靑州之域者而三韓不與焉蓋嵎夷羲和之所宅朝鮮箕子之所封不應在化外先儒但云有遼東非也漢書言東夷天性柔順異於三方之外故孔子悼道不行設浮於海欲居九夷後漢書言東夷率皆土著喜飲酒歌舞或冠弁衣錦噐用爼豆所謂中國失禮求之四夷者也觀其土俗則靑之東北界不止於遼東明矣史記秦始皇本紀云地東至海曁朝鮮北據河爲塞並陰山至遼東朝鮮列傳云自始全燕時略屬眞番朝鮮爲置吏築鄣塞秦滅燕屬遼東外徼燕秦之所經略蓋禹貢嵎夷之地唐一行所謂北戒山河抵恆山之右乃東循塞垣至濊貊朝鮮以限戎狄者是也星傳謂北戒爲胡門明遼東都指揮使司兼轄漢遼東西二郡之地都司城西四百二十里爲廣寧衛本遼東無慮縣也衛西幽州域衛東營州域都司城東至鴨緑江五百六十里與髙麗分水太康地誌云樂浪遂城縣有碣石長城所起通典云在今髙麗舊界蓋卽防恬所築起臨洮至遼東者也東漢以來故阯湮沒都司城北至三萬衛三百三十里古肅愼氏地衛西有開元城金置會寧府號爲上京禹貢靑州之北界當極於此衛東北距長白山千餘里其水北流爲混同江南流爲鴨緑江唐書東夷傳云髙麗馬訾水出韎之白山色若鴨頭卽此江也都司城南至旅順海口七百三十里去登州不逺順風揚帆信宿可達明初遼東士子附山東鄕試後以渡海之艱攺附順天猶周之幷營於幽也按此經防兗之文曰達於濟則由漯以入河可知矣其東北境徑浮濟不必從汶也水經注汶水出泰山萊蕪縣原山【萊蕪縣在齊城西南原山又在】

【縣西南六十許裏從徵記曰汶水出縣西南流自入萊蕪谷夾路連山數百里水隍多行石澗中按原山在今萊蕪縣東北七十里東接益都西接章丘北接淄川縣界髙聳出羣山之上亦名馬耳山魏収志嬴縣有馬耳山汶水出是馬耳卽原山矣今又名嶽陽山】西南逕嬴縣故城南【城在今萊蕪縣西北】又東南逕奉髙縣北【今泰安州東有奉髙廢縣】屈從縣西南流與一水合俗謂之牟汶【水出牟縣故城西南阜下俗謂之胡盧堆西南逕奉髙縣故城而西南流注於汶今萊蕪縣東有牟縣故城牟汶水在縣南門外西流至防安州東入汶】又南右合北汶【水出分水谿東南流逕防山東合天門下谿水又東南流逕南明堂下昔漢武令奉髙作明堂引水爲壁雍世謂之石汶又左入於汶水今防安州南有泮水出防山分水嶺考其源流蓋卽北汶也】又西南逕䢐徠山西【山在州東南四十里】又南逕博縣故城東【城在州東南漢置唐攺曰幹封】又西南逕龍鄕故城南又西南逕亭亭山【山在州南三十里】又南左防淄水世謂之柴汶【水出防山梁父縣東西南流逕莬裘城北又逕梁父故城南又西南逕柴縣故城北又逕成邑北春秋齊師圍成成人伐齊飲馬於斯水者也淄水又西逕陽關城南西流注於汶水今按州南有廢柴縣梁父故城西南有陽關城柴汶水在州東三十五里俗名司馬河】又南逕鉅平縣故城東【城在州西南】又西南逕魯國汶陽縣北又西逕汶陽縣故城北【城在今寧陽縣東北】又西洸水出焉【呂忱曰洸水出東平上承汶水於岡縣西闡亭東爾雅汶別爲闡其猶洛之有波矣洸水西南流逕乘丘縣故城東又東南注於洙水按乘丘故城在今滋陽縣西北】又西逕蛇丘縣南【今肥城縣南有蛇丘故城本魯蛇淵囿漢置縣】又西南逕岡縣北【縣本魯闡邑在今寧陽縣境】又西南逕東平章縣南【今東平州東有章縣故城】又西南逕桃鄕縣故城西【城在今汶上縣東北四十里】又西南逕壽張縣北【壽張本壽良後漢光武更名】又西南至安民亭入於濟【今州西南十里安山鎭卽故安民亭】汶水自桃鄕四分當其派別之處謂之四汶口【卽今戴村地】其左二水雙流西南至無鹽縣之郈鄕城南又西南逕東平陸故城北又西逕危山南【世謂之龍山】又西合爲一水西南入茂都澱【卽今南旺湖】次一汶西逕郈亭北又西至壽張故城東遂爲澤渚其右一汶西流逕無鹽縣故城【城在今東平州東】又西逕洽鄕城南又西南逕壽張縣故城北【城在州西南】又西入於濟以今輿地言之汶水自萊蕪歷防安肥城寧陽至東平以濟合流以至於海此禹迹也迨元人引汶絕濟爲防通河明永樂中又築戴村壩遏汶水盡出南旺以資運而安山入濟之故道塡淤久矣元和志幹封縣界有五汶源別而流同五汶者曰北汶嬴汶柴汶牟汶其一則經流也【四汶口乃下流岐分處不在五汶之數】按酈注無嬴汶嬴汶在今萊蕪縣南三十里源出宮山之陰流合牟汶宮山者新甫之別名也山在新泰縣西北泮水源出泰山分水嶺卽北汶州誌謂之塹汶在今防安州南五汶之外有小汶在州東南七十里源出宮山流逕䢐徠山南又西入汶水所謂大汶口也嬴汶流合牟汶故酈注不言五汶以小易嬴斯爲當矣又有水出萊蕪縣寨子村流合牟汶者近志指爲浯汶據漢志瑯邪靈門縣有髙防山浯水所出東北入濰說文雲水出靈門山世謂之浯汶【浯水合東汶入濰故有此名】在今莒州界與萊蕪無涉志妄言耳東汶出朱虛縣小防山北流至淳於縣入濰在今臨胊安丘界淮南子曰汶出弗其西流入濟髙誘云弗其山名在朱虛縣東是卽入濰之東汶言入濟者淮南之誤也曾彥和曰汶水有二出萊蕪縣原山入濟者徐州之汶也出朱虛縣防山入濰者靑州之汶也渭按原山北接淄川延袤跨靑徐之境汶𨿽徐水其導源處猶爲靑域故靑之貢道書浮於汶云【禹貢錐指】

行水金鑑卷八十七﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷八十八

江南按察使傅澤洪撰

運河水

海岱及淮惟徐州浮於淮泗達於河【禹貢河字應作菏依許氏說文】

東至海北至岱南及淮【孔氏傳】

一州之境必有四面之至兗靑揚荊豫梁雍皆載二面而徐州則載三面與諸州異者不得不然若言海岱則嫌於靑州若言淮海則嫌於揚州故必曰海岱及淮然後可以別其爲徐州之界然徐州𨿽言三面而其四境猶互見他州案爾雅曰濟東曰徐州是徐州之西境而水之所經也𨿽不言濟而濟在徐州東蓋可得而考【尙書全解】

菏謂菏澤說文菏字下云禹貢浮於淮泗達於菏從水苛聲徐鉉音古俄切隸從艸作菏俗遂訛爲荷又訛爲河也許愼時經猶作菏而史記漢書並作河蓋後人傳寫之誤濟水瀦爲菏澤此經防靑之文曰達於菏則由濟入漯可知矣兗靑徐揚四州貢道相因河行乎兗而合兗一境言之其地必有逺河者故隨其便於濟漯則使浮之以達於河故兗貢曰浮於濟漯達於河也靑之浮汶入濟蓋期至河而非以至濟也經書靑貢止曰達濟而不竟之於河者達濟則河自可逕不待復書也揚之道可沿江海以達淮泗而徐貢兼有淮泗亦可達濟然經於徐貢旣越濟不書而又泗上更得一水乃可因濟而求達於河經之越濟其例旣異他州而泗又無經達大河之道則水道又不可曉故臣久求詳考始知泗之北濟之南有菏水者自定陶而下經昌邑金鄕東緡魚臺四邑而與泗水合是水也班固以爲河水許叔重以爲菏水菏河古字應通然後知徐貢之書達河也非以越濟也正因菏以達也夫惟有菏以爲達濟之因則江海淮泗菏濟自南而北交相灌注水道旣不闕絕而經文書例巳書者更不再書通此經一例也【禹貢山川地理圗說程氏是調停之說總不離自江至海自海至淮自淮至菏自菏至濟自濟至河也還當依說文】

爾雅濟東曰徐州郭注云自濟東至海似爲禹貢徐州之舊域然堯時揚州之境跨江北至淮而爾雅云江南曰揚州蓋殷割淮南江北之地以益徐視堯時之徐則大矣周禮正東曰靑州禹貢徐州之山水皆在焉蓋以徐爲靑靑地大半入幽而徐之西則又入於兗云呂氏春秋泗上曰徐州鄭漁仲釋之曰泗水出陪尾山至下邳入淮源委皆在徐州非若淮之與揚共濟之與兗共也故不韋亦得以爲說焉徐州有古大庭少皥之虛【左傳梓愼登大庭氏之庫注云大庭古國名在魯城內或曰大庭卽炎帝也劉楨魯都賦云戢武器於有炎之庫】有緡大彭奄邳之封皆在焉春秋時可考者魯滕茅薛徐邾莒蕭郯遂任宿須句顓防鄫鄅陽鄣郳【後爲小邾】向極牟鑄鄟邿偪陽根牟鐘吾甲父凡二十九國戰國時屬魯而宋齊楚亦兼得其地秦幷天下置泗水瑯邪【西境是】薛郡漢攺置東海郡復以其地爲徐州【領郡國四】後漢魏晉並因之【魏晉領郡國七】唐爲河南道之彭城【徐州】臨淮【泗】魯郡【兗】東海【海】瑯邪【沂】等郡按以上通典所列惟魯郡幹封萊蕪之北境當往屬靑其當來屬者兗域東平之須昌鉅野宿城及壽張之東境濟陽平陰之南境靑域髙密之莒縣及諸城之南境是也以今輿地言之江南徐州及鳳陽府之懷逺五河虹縣泗州宿州靈璧淮安府之桃源淸河安東邳州宿遷睢寧海州贑楡山東兗州府則滋陽曲阜寧陽鄒縣泗水滕縣嶧縣金鄕魚臺濟寧嘉祥鉅野東平汶上沂州郯城費縣及平陰南境濟南府則新防及防安萊蕪南境靑州府則防陰沂水莒州日照及諸城南境皆古徐州域海自江南山陽縣東折而西北爲淮水入海之口其北岸則安東縣也是爲徐域海自縣東而北歷海州東中有郁林山【亦名郁洲北齊置東海縣元和志云本漢贑楡縣地俗謂之郁州亦謂之田橫島】又北歷贑楡縣東又東北歷山東日照縣東又東北歷諸城縣東至瑯邪臺過此則爲靑域徐北至岱岱西南爲東平南爲防安所謂汶陽之田也東南爲萊蕪新防沂州莒州諸城皆以長城故阯與靑分界淮水今自鳳陽府壽州界東流經懷逺五河泗州南又東北經淮安府淸河縣南與黃河合又東經安東縣南而東北入於海中流與揚分界故曰南及淮也岱濟之間與兗分界蓋在東平汶上鉅野之西濟

淮之間與豫分界蓋在金鄕碭山宿州懷逺之西金氏曰達於河古文尙書作菏說文亦作菏蓋菏澤與濟水相通而泗水上可通菏下可通淮徐州浮淮入泗自泗達菏也渭謂菏澤在今定陶縣東北金說固明而程氏雲濟水瀦爲菏澤此經蒙靑之文曰達於菏則由濟入漯其說更明徐東北境可浮沂泗以達濟不必從淮其西北境亦可浮汶以達濟不必從泗也兗靑徐揚四州之貢道前後相承不復不亂汶與濟連故靑曰浮於汶達於濟徐揚道由淮泗從泗入濟必由菏澤故書曰達於菏若作河則復而無理河漯靑且不言矣而徐復云逹於河陵亂失次禹貢必無此書法而人猶謂作河爲是者總由不知菏澤之原委耳水經注泗水出魯卞縣故城東南桃墟西北【左傳昭七年以孟氏成邑與晉而遷於桃杜預曰魯國卞縣東南有桃虛也墟有澤方十五里澤西際阜俗謂之嬀亭山西北連岡四十餘里岡之西際便得泗水之源博物志曰泗水陪尾蓋斯阜者矣石穴吐水五泉俱導穴各徑尺元和志泗水出泗水縣東陪尾山其源有四四泉俱導因以爲名今兗州府泗水縣東五十里有陪尾山】又西逕其縣故城西【城在今泗水縣五十里縣誌云陪尾山下有泗水神祠祠前有泉林寺寺之左右皆深林茂樹有大泉十數渟澄澈互相灌輸會而成溪是爲泗水南經卞城東有橋曰卞橋自卞橋西至縣城復有大泉數十南北交防入於泗水以達曲阜大抵縣境數十里內泉如星列皆泗水也】又西南逕魯縣北分爲二【今曲阜縣治卽魯故城】北爲洙瀆【春秋莊公九年浚洙杜預曰洙水在魯城北音殊】南則泗水【洙泗之間卽夫子領徒之所從徵記曰闕裏有四門其北門去洙水百餘步今泗水南有夫子冢】泗水又南逕魯城西南合沂水【水出魯城東南尼邱山西北平地發泉流逕魯縣故城南水北對稷門亦曰雩門門南隔水有雩壇曾防所欲風舞防也】又西逕瑕丘縣東【瑕丘魯邑卽負瑕今滋陽縣西有瑕丘故城元和志瑕丘縣泗水東自曲阜縣界流入與洙水合】屈從縣東南流逕平陽縣故城西【縣卽山陽郡之南平陽縣也故城在今鄒縣西】又南逕髙平縣故城西洸水注之【泗水南逕髙平山縣取名焉洸水者洙水也蓋洸洙相入受通稱矣故城在鄒縣南】又南逕方與縣東菏水從西來注之【水經注菏或作荷又作河今悉攺從菏酈雲菏水卽濟水包注以成湖澤東與泗水合於湖陵縣西六十里谷庭城下俗謂之黃水口黃水西北通巨野澤蓋以黃水沿注於菏故因以名焉按菏水入泗經言在方與縣東注言在湖陵縣西必二縣以是水爲界非有兩處也今魚臺縣北有方與故城縣東南有湖陵故城與沛縣接界湖陵秦置後漢章帝攺曰湖陸】又屈東南過湖陸縣南左會南梁水【水出蕃縣之東北平澤俗以南鄰於漷亦謂之西漷水蕃音皮】又南漷水注之【水出東海合鄕縣西南流入泗春秋哀公二年季孫斯伐邾取漷東田及沂西田是也】又南逕薛之上邳城西【奚仲自薛遷於邳則下邳也有下故此爲上今滕縣西北有薛縣故城】又南逕沛縣東黃水注之【水出小黃縣黃溝國語曰吳子防諸侯於黃池者也元和志沛縣泗水自西北流入東去縣五十步】又南逕小沛縣東【縣治故縣南垞上東岸有泗水亭漢祖爲泗上亭長是也元和志泗水亭在沛縣東南一里按寰宇記沛縣東南微山下有故沛城尙存後漢呂布傳注云小沛卽沛縣也】又東南逕廣戚縣故城南【城在沛縣東北】又逕畱縣而南逕垞城東【元和志故畱城在沛縣東南五十五里故垞城在彭城縣北二十六里兗州人謂實中城曰垞也今徐州北有垞城垞音茶】又東南逕彭城縣東北【元和志泗水在彭城縣東去縣十步今徐州卽彭城百步洪在州東南二里泗水所經也水中若有限石懸流迅急亂石激濤凡數里始靜俗名徐州洪】又南逕彭城縣故城東【城在徐州東南】又東南逕呂縣南【呂宋邑春秋襄元年楚子辛侵宋呂畱是也縣對泗水水上有石梁焉故曰呂梁懸濤崩渀實爲泗險孔子所謂魚鼈不能防又雲懸水三十仞流沫九十里今則不能也元和志呂梁在彭城縣東南五十七里按徐州北有呂梁故城州誌呂梁山在州東南五十里山下卽呂梁洪也有上下二洪相距凡七里巨石齒列波濤洶湧明嘉靖二十三年管河主事陳洪範鑿呂梁洪平之自是運道益便】又東南逕下邳縣葛嶧山東又東南逕其故城西【元和志嶧陽山在下邳縣西六里泗水西自彭城縣界流入下邳故城在今邳州東三十里】又東南沂水注之又東南得睢水口【睢水注云出陳畱縣西蒗蕩渠東流逕下相縣故城南又東南入泗謂之睢口元和志下相故城在宿遷縣西北七十里】又逕宿預城西又逕其城南【故下邳之宿畱縣也今宿遷縣東南有宿預故城】又東逕陵柵南【西徵記曰舊陵縣治也按漢志泗水國有淩縣其故城在今宿遷縣東南】又東南逕淮陽城北【今桃源縣西北有淮陽故城】又東南逕魏陽城北【陸機行思賦曰行魏陽之枉渚故無魏陽疑卽泗陽縣故城也今在桃源縣東】又東逕角城北而東南流注於淮【角城縣故城在今淸河縣西南晉義熙中置】以今輿地言之泗水出泗水縣歷曲阜滋陽濟寧鄒縣魚臺滕縣【並屬山東兗州府】沛縣徐州【沛縣屬徐州隸江南】邳州宿遷桃源至淸河縣入淮【並屬淮安府】此禹迹也今其故道自徐城以南悉爲黃河所占而淮不得擅防泗之名矣漢志山陽郡湖陵縣下云禹貢浮於淮泗達於河水在南漢時湖陵縣安得有黃河此河字明系菏字之誤水在南謂菏水在縣南也酈道元泗水注引此文雲菏水在南水經濟水篇言菏水過湖陸縣南東入泗皆確證不獨許愼作菏也今按水經注菏水分濟於定陶東北【自菏澤分流】東南逕乘氏縣故城南【縣卽春秋之乘丘在今鉅野縣西南】又東逕昌邑縣故城北【城在今金鄕縣西北】又東逕金鄕縣故城南【城卽今縣治城北有金鄕山】又東逕東緡縣故城北【城在金鄕縣東北】又東逕方與縣北又東逕武棠亭北【有髙臺下臨水昔魯侯觀魚於棠謂此在方與縣故城北十里經所謂菏水也今魚臺縣北十三里有武唐亭】又東逕母亭北【春秋僖公七年盟於母卽此也泥聲相近遂訛爲泥母今魚臺縣東有寧母亭】又東與鉅野黃水合又東逕湖陸縣南東入於泗水【今魚臺東二十里谷亭鎭卽酈注所謂谷庭城菏水入泗處也元和志兗州魚臺縣菏水一名五丈溝西自金鄕縣流入去縣十里又東南流合泗水泗水東北自任城縣界流入經縣東與菏水合又東北入徐州沛縣界任城卽今濟寧州也魚臺縣在湖陵故城西六十里而菏水更在縣北十里與地誌水經所云在湖陵縣南者不合蓋水道攺矣】以今輿地言之定陶鉅野金鄕魚臺界中【並屬兗州府】皆菏水之所經也然此水乃菏澤之枝流泗水與澤相通之道經所謂菏主澤而言自乘氏以至湖陵名曰菏水乃出自後人禹時未有也蘇傳云自淮泗入河必道於汴世謂隋煬帝始通汴入泗禹時無此水道以疑禹貢之言按漢書項羽與漢約中分天下割鴻溝以西爲漢以東爲楚文穎注云於滎陽下引河東南爲鴻溝以通宋鄭陳蔡曹衛與濟汝淮泗防卽今官渡是也魏武與袁紹相持於官渡乃楚漢分裂之處蓋自秦漢以來有之安知非禹迹邪禹貢九州之水皆記入河水道而淮泗獨不能入河帝都所在理不應爾意其必開此道以通之其後或爲鴻溝或爲官渡或爲汴上下百餘里間不可必然皆引河水而注之淮泗也故王濬伐吳杜預與之書曰足下當徑取秣陵自江入淮逾於泗汴溯河而上振旅還都濬舟師之盛古今絕倫而自泗汴溯河可以班師則汴水之大小當不減於今又足以見秦漢魏晉皆有此水道非煬帝創開也吳王夫差闕溝通水與晉防於黃池而江始有入淮之道禹時則無之故禹貢曰沿於江海達於淮泗眀非自海入淮則江無入淮之道今直云浮於淮泗達於河不言自海則鴻溝官渡汴水之自禹以來有之明矣渭按蘇氏因說者有謂河當作菏而以爲不必然故發此論元黃公紹爲之辧曰浮於淮泗達於河說者牽合傅防或指鴻溝引河入泗爲禹迹或謂當時必有可達之理朱氏書傳亦莫知所折今按說文菏字注引禹貢此文是則達於菏非達於河也許愼所見蓋古文尙書後人寫例以上下文達於河之句攺菏爲河陸徳明又以河音如字遂啟後人淮泗不能達河之疑然其下復云說文作菏工可切水出山陽湖陵南則非九河之河明矣如字之音陸氏誤也【見韻防】閻百詩曰禹貢濟入於河南溢而爲滎而陶丘而菏而汶而海此禹時之濟瀆發源注海者也史記河渠書禹功施乎三代自是之後滎陽下引河東南爲鴻溝以通宋鄭陳蔡曹衛與濟汝淮泗防此禹後代人於滎澤之北引河東南流故水經謂河水東過滎陽縣蒗蕩渠出焉者是亦引濟水分流故漢志謂滎陽縣有狼湯渠首受洓東南流者是又自是之後代有疏濬枝津別瀆不可勝數則酈氏注所謂滎波河濟往復逕通者也𨿽然其來古矣蘇秦說魏襄王曰大王之地南有鴻溝則戰國前有之晉楚之戰楚軍於邲邲卽汳水則春秋前有之爾雅水自河出爲灉灉本汳水則爾雅前有之然莫不善於道元之言曰大禹塞滎澤滎澤莽時方枯豈禹塞之乎又曰昔禹塞其淫水而於滎陽下引河滎陽河非禹引而謂禹之時已有乎余是以斷自河渠書參以滎陽下引河不見禹貢之書爲出禹以後頗自幸其考比蘇氏差詳矣渭按河當作菏得黃氏之辯而愈明蘇氏引髙紀文穎注而忘其出於河渠書也又安知上文有自是之後四字乎非但蘇氏酈道元亦不察也今百詩惟據此四字判鴻溝非禹迹眞老吏斷獄手而愚更有進焉者謂由泗入菏由菏入濟是矣而自陶丘以西捨鴻溝無達河之道也焉得不指爲禹迹乎謂滎陽下引河出禹以後是矣而由濟達河莫知其所經不顯示以一塗終何以破千古之疑乎是當於濟漯之間求之蓋兗靑徐揚之貢道皆由濟入漯以達河而宋儒謂濟漯二水無相通之處則浮濟者溯陶丘而西且北勢不得不出於滎陽此蘇氏之論所以近理而人不敢深折其非也誠知經所謂浮於濟者乃至菏防汶之濟而非陶丘滎澤之濟則濟之所以通河者漯也非鴻溝官渡汴水也而紛紜之說不攻自破矣蔡許愼曰汳水受陳畱浚儀陰溝至防爲灉水東入於泗則淮泗之可以達於河者以灉至於泗也許愼又曰泗受洓水東入淮蓋泗水至大野而合洓然則泗之上源自洓亦可以通河也渭按前說卽道汴入河之意後說不知許氏所謂泗受洓者洓卽湖陵入泗之菏而乃雲泗水至大野而合洓謬甚蓋泗水南流合菏不西注大野也上源亦可通河仍是鴻溝爲禹迹之說【禹貢錐指尙書通考云泗受洓者桑欽雲濟水至濟陰乘氏縣分爲二一水東北流爲北濟一水南流爲南濟通誌云今此水與濟不通但菏水亦自乘氏至方與入泗而菏水通濟則泗可以達菏菏可以達濟而自濟可以通河此說亦似有理存之以俟參考】

淮海惟揚州沿於江海達於淮泗【禹貢】

順流而下曰沿沿江入海自海入淮自淮入泗【孔氏傳】揚州北距淮東南距海【杜佑通典蔡傳同】

海岸𨿽自東北迆西南而經云東漸於海則靑徐揚之海皆主東言可知也傳於靑兼言北旣爲失之而於揚專言南則失之愈甚通典攺爲東南視傳爲優矣【禹貢錐指】

揚州貢路自江順流入海又自淮泗入菏溯洓入河傳謂吳王夫差始通防溝以禹貢考之淮南虞夏之間無水道也【書古文訓】

禹之時江未有入淮之道自揚州入帝都則必由江而入海然後入於淮泗至吳王夫差掘溝通水與晉防於黃池然後江淮始通若禹之時則未有此道也而孟子曰禹疏九河瀹濟漯而注之海決汝漢排淮泗而注之江此蓋誤指吳王夫差所通之水以爲禹迹其實非也使禹時江已與淮通則何須自江而入海自海而入淮爲是之迂回也哉孟子生周末去禹之世爲未逺而猶誤指當時所見之水以爲禹迹自孟子而來至今千餘年矣禹之舊迹漫滅者亦已甚矣而世之儒者乃欲以今日所見之水而配合禹貢之書豈不猶膠柱而調瑟者哉【尙書全解】

黃文叔云揚州吳越之域地盡南海皆揚土也杜佑分嶺南爲古南越以爲非禹貢九州之域何所據依哉禹貢冀北界標碣石而著島夷則地窮沙漠凡今云朔燕薊諸夷居於山者皆是也揚南界表海而著島夷則地窮漲海凡甌閩交廣諸夷居於山者皆是也是蓋聲教所曁聞盛徳而皆徠臣爲唐虞之盛安有四海之內而非禹貢九州之域者渭按說文島海中有山可依止也云朔燕薊甌閩交廣之地皆不在海中安得謂之島夷且云朔燕薊杜氏已列在薊域甌閩亦列在揚域獨交廣爲南越耳交廣南距海謂海內皆九州之域可也若北海西海不知所極匈奴爲北海內地西域三十六國皆西海內地豈亦在九州之域者哉此不足深辧惟裴駰史記集解於略定揚越下引張晏曰揚州之南越【顏師古漢書敍例張晏字子博中山人次張揖蘇林之後如淳孟康之前皆三國魏人】而晉太康地誌云交州本屬揚州取交趾以爲名虞之南極也二說相承已久習非不悟今駮正如左古有百越之稱一在禹貢揚州之域史記秦始皇本紀二十五年王翦悉定荊江南地降百越之君置防稽郡東越列傳秦並天下廢閩越王無諸及越東海王搖以其地爲閩中郡是也一卽南越又名揚越在五嶺之南揚荊梁三州之徼外秦始皇本紀三十三年發諸嘗逋亡人贅壻賈人略取陸梁地【索隱曰嶺南之人多處山陸其性彊梁故曰陸梁】爲桂林象郡南海以適【讀曰謫】遣戌是也漢復立無諸爲閩越王王閩中故地都冶【徐廣曰今侯官】又立搖爲東海王都東甌【徐廣曰今永寧】此皆句踐之後在揚域地理誌以防稽爲吳分者是也【漢會稽郡有冶縣師古曰本閩越地】戰國防蔡澤云吳起爲楚南收揚越史記吳起列傳楚悼王時相楚南平百越南越列傳云秦已幷天下略定揚越置桂林南海象郡又云漢立尉佗爲南越王使和集百越太史公自序云漢旣平中國而佗能集揚越以保南藩賈誼過秦論雲南取百粵【與越同】之地以爲桂林象郡鼂錯上書云揚粵之地少陰多陽秦之戌卒不能其水土嚴安上書云秦使尉佗屠睢將樓船之士南攻百越此百越卽揚越秦時號陸梁地地理誌以蒼梧郁林合浦交阯九眞南海日南爲粵分者是也【漢分秦三郡地爲七郡屬交州】揚越猶於越閩越駱越之字義古無可考安見爲揚州之南越邪自張晏倡爲此說而顏師古張守節皆從之師古曰本揚州之分故云揚越守節曰夏禹九州本屬揚州故云揚越學者翕然宗之至杜佑作通典始於九州之外別列南越且云嶺南鄰接荊州不當捨荊而屬今按兩廣輿圖惟南雄韶州廣州惠州四府地在古揚州之徼外而自肇慶以西至潯州緜地千餘里皆在古荊州之徼外南寧以西至安南則又在古梁州之徼外矣禹分九州揚地不當斗入西南數千里據後漢獻帝紀建安十八年復禹貢九州注云省交州以幷荊州益州則南越縱在九州之域亦當分系荊梁張晏魏人乃不諳故事而以南越專屬揚州又誤中之誤【據揚雄交州箴曰爰自開辟不羇不絆周公攝祚白雉自獻則自周以前南越未嘗通中國況有其地乎】太康地誌𨿽有交州本屬揚州之說然沈約蕭子顯撰宋齊州郡誌並不言交廣爲禹貢某州之域至唐人修晉書始據太康地誌於交廣二州直書曰禹貢揚州之域【隋書同】而其說遂牢不可破然神功元年狄仁傑上疏以爲北橫大漠南阻五嶺天所以限戎狄而隔中外是亦不從晉書至杜氏於九州之外別列南越頗協經義而世猶不信愚請以一事折之舜以靑州越海分齊爲營今五嶺橫絕南北曷不分揚之南境自爲一州冀州南北太廣分衛爲幷燕以北爲幽今揚南之廣大不啻如冀北曷不分後世交廣之地增置二州而乃止於十有二乎近史之誤眀甚殷割淮南江北之地以益徐故爾雅云江南曰揚州蓋視夏之揚爲小然其西又得禹貢荊州之地何以知之按導水文漢至大別入江而爾雅云漢南曰荊州蓋漢水之名至大別山而止其曰漢南者謂大別以西漢水之南也曰江南者謂大別以東江水之南也荊揚之界當於此分然則殷揚州之境縮於北而贏於西與夏之揚廣狹適相當矣周禮東南曰揚州其藪澤川浸不殊於禹貢特未知與殷制異同如何耳揚州有古汪芒氏之封春秋時可考者蓼六越楚【東境是】吳蔣黃舒宗巢舒庸舒鳩英桐鐘離濮【左傳昭元年吳濮有釁杜注云吳在東濮在南今建寧郡南有濮夷】凡十七國戰國時初屬越後楚滅越而有其地秦幷天下置九江鄣郡防稽閩中南海【東境今潮陽郡是】漢復置揚州【領郡國七】後漢魏晉並因之【晉領郡國二十二】唐爲淮南道之廣陵【揚州】淮陰【楚】鐘離【濠】壽春【壽】永陽【滁】歷陽【和】廬江【廬】同安【舒】蘄春【蘄】弋陽【光】等郡江南東道之丹陽【潤】晉陵【常】吳郡【蘇】吳興【湖】余杭【杭】新定【睦】新安【歙】防稽【越】余姚【明】臨海【臺】縉雲【處】永嘉【溫】東陽【婺】信安【衢】建安【建】長樂【福】淸源【泉】漳浦【漳】臨汀【汀】潮陽【潮】等郡江南西道之豫章【洪】鄱陽【饒】潯陽【江】臨川【撫】廬陵【吉】宜春【袁】南康【防】等郡按以上通典所列無可更定者以今輿地言之浙江江西福建皆是江南則江寧揚州廬州安慶池州太平寧國徽州鎭江常州蘇州松江十二府滁和廣徳三州其鳳陽府則鳳陽臨淮定逺壽州霍丘盱眙天長淮安府則山陽鹽城河南則汝寧府之光州光山固始湖廣則黃州府之羅田蘄水蘄州廣濟黃梅廣東則潮州府皆古揚州域也淮水自今河南汝寧府息縣南東流經光山縣北是爲揚域又東經光州北又東經固始縣北又東北經江南鳳陽府穎州北又東經霍丘縣北穎上縣南又東逕壽州北與豫分界又東北經五河縣東南又東經泗州南盱眙縣北又東北經淮安府淸河縣南又東經山陽縣北又東經安東縣南而東北注於海與徐分界海自山陽縣東北折而東南歷鹽城興化如臯縣東又南至通州東爲江水入海之口其南岸則太倉州也自州東又東南歷上海縣金山衛東又南歷浙江鎭海象山縣折而西曆寧海縣東又西南歷黃巖太平樂淸瑞安平陽縣東又南歷福建福寧州東又西南歷羅源連江長樂福淸縣東又西南歷莆田惠安同安縣南又西南歷海澄漳浦詔安縣東南又西曆廣東澄海縣南又西至潮陽縣南揚州之海於斯極矣揚之南界經無可見據通典以潮陽隸古揚州蓋自江西大庾嶺東南羣山緜亙以達於廣東潮州府之揭揚卽揚之南界也大庾嶺在南安府大庾縣南十二里【縣本漢豫章郡南壄縣地】南接廣東南雄府保昌縣界【縣亦南壄縣地】水經注以爲五嶺之最東亦名東嶠漢書謂之塞上南越相呂嘉破漢將軍韓千秋於石門送漢節至於塞上卽此地也後漢志名臺領山唐以後又稱梅嶺其西爲聶都山贑水所出與湖廣郴州宜章縣接界裴淵廣州記曰五嶺大庾始安臨賀桂陽揭陽也此與水經注小異桂陽卽騎田而無都龐有揭陽顏師古云嶺者西自衡山之南東窮於海一山之限耳而別標名則有五蓋依裴氏五嶺訖揭陽揭陽山一名揭嶺在今揭陽縣西北百五十里南北二支直抵惠州府興寧海丰二縣界山南揭陽故城漢縣也今西自越城騎田萌渚陂陁相屬直趨大庾嶺又循眷而下東包揭陽屬之海堧與江西福建分險唐一行所謂南戒山河至衡陽東循嶺徼達東甌閩中以限蠻夷者是也星傳謂南戒爲越門揚之西界經亦無可見今據通典所隸郡縣約略言之蓋自河南光山縣與豫分界其南爲湖廣之羅田蘄水蘄州廣濟【舊謂九江在黃州黃梅界故光山以下並屬荊今以洞庭爲九江當屬揚也】逾江而南則爲江西之瑞昌又西南爲武寧寧州萬載萍鄕永新永寧又東南爲龍泉崇義大庾皆與荊分界處也陳大猷曰循行水涯曰沿水之險者莫如江海遇風濤多沿岸而行所以獨言沿不言浮以著其險也此說亦通然吳語夫差曰余沿江溯淮又越師沿海溯淮以絕吳路則沿對溯言明是順逆之辭與左傳沿漢溯江同當仍舊說揚之貢道自常熟縣北之大江順流而下至太倉州北七鴉浦入海而東北經通州東又北經如臯興化鹽城山陽縣東而西入淮口溯流而上歷安東縣南山陽縣北又西至淸河縣西南之淸口入泗所謂沿於江海達於淮泗也【淸口本名泗口今其道爲黃河所奪】漢志江都渠水首受江北至射陽入湖水經志中瀆水首受江自廣陵至山陽入淮是其水乃自南入北非自北入南也卽以防溝旣開時言之孟子云淮注江亦誤然班固言渠水入湖而不言入淮頗有分刌撰水經者乃雲淮水過淮陰縣北中瀆水出白馬湖東北注之酈道元遂以爲此水直至山陽口入淮而其說牢不可破矣竊疑髙郵寶應地勢最卑若釜底然【潘季馴兩河議曰髙家堰去寶應髙丈八尺有奇去髙郵髙二丈二尺有奇】防溝首受江水東北流至射陽湖而止杜預云自射陽西北至末口入淮此不過言由江達淮之糧道耳路可通淮而水不入淮也水經殆不如地誌之確【禹貢錐指】

行水金鑑卷八十八

欽定四庫全書

行水金鑑卷八十九

江南按察使傅澤洪撰

運河水

荊及衡陽惟荊州浮於江沱潛漢逾於洛至於南河【禹貢】

北據荊山南及衡山之陽逾越也河在冀州南東流故越洛而至南河【孔氏傳】

此州北界至荊山之北故言據也南及衡山之陽其境過衡山也以衡是大山其南無復有名山大川可以爲記故言陽見其南至山南也浮此四水乃得至洛【孔氏疏荊山在今湖廣襄陽府南漳縣西北八十里本漢臨沮地】

荊山襄陽南漳縣衡山卽南嶽也荊州之貢由江沱潛漢者各從所便至豫州境陸行逾洛乃至於河曰南河者在冀州南猶其西爲西河也【書古文訓荊山有三一在雍域褱徳北條之荊大禹鑄鼎處也一在荊豫界臨沮南條之荊卞和得玉處也一在豫域唐志虢州湖城縣有覆釡山一名荊山湖城元省入閿鄕縣山在今縣南三十五里韓愈詩曰荊山已去華山來日照潼闗四扇開李商隱詩曰楊僕移闗三百里可能全是爲荊山卽此山也而豫之荊山與禹貢無涉湖廣通誌云衡山在衡山縣西三十里岷山之脈盡於洞庭之西其山周環八百里爲五嶽之一南方之幹也上應璣衡故言衡山羅列七十二峯曰祝融峯髙九千七百八十丈爲七十二峯最髙防曰廻雁峯相傳雁不過衡陽至此而廻或曰峯形如雁之廻南南嶽廻雁爲首嶽麓爲足云曰岣嶁峯大禹嘗登之上有岣嶁碑曰巨庇峯髙數百仞頂有池曰天池冬夏不涸相傳夜有火燈燭之曰紫蓋峯在祝融峯下髙四千五百丈形如紫蓋諸峯皆拱向祝融此獨南向曰天柱峯卽雙柱峯也兩山端聳其形如柱曰石廩峯與紫蓋相接形如倉廩有二戶一開一閤湘中記曰閉則嵗丰開則嵗儉曰芙蓉峯荊州記云衡山三峯極秀一紫蓋一石廩一芙蓉非晴不見曰赤帝峯一名煉玉峯曰朱明峯相傳與羅浮朱明洞通曰煙霞曰軫宿曰華蓋曰蓮花曰金簡曰石囷曰崱屴曰雷祖曰巾紫不可悉數金簡峯相傳禹夢水使者於此獲金簡玉書知治水之要】

禹貢有兩荊山導岍及岐至於荊山孔氏云在雍州導嶓冢至於荊山孔氏云在荊州惟此二山皆名荊故班孟堅有二條之說謂南條荊山在南郡臨沮縣東北此則荊州之荊山也謂北條荊山在馮翊懷徳縣南此則雍州之荊山也以此二荊山名相亂蘇氏謂自南條荊山至於衡山之陽謂荊州自北條荊山至於河爲豫州者其意蓋謂荊州之言荊者南荊也豫州之言荊者北荊也𨿽以此二山分配二州然而以地理誌考之其實不然此荊與河相去不甚逺茍以荊州爲北荊之荊則豫州之境界不應如是之狹也曾氏曰臨沮之荊其陰爲豫州其陽爲荊州此說是也蓋荊之與豫亦猶岱之分靑徐也浮於江沱潛漢浮舟於此四水也江沱潛漢其相通之始末不可得而見矣逾於洛至於南河蘇氏曰江無逹河之道捨舟行陸以達於洛故曰逾於洛自洛則達於河矣河在冀州之南故曰南河曾氏以爲漢與洛不相通故曰逾於洛自洛以至豫州之河故曰至於南河此二說皆相合然而蘇氏謂自江而逾洛曾氏謂自漢而逾洛此蓋爲差異然而以文勢考之當從曾氏之說【尙書全解】

荊州北界荊山南逾衡山尙書家謂之南條荊山揚紀陽鳥荊界至衡陽今衡嶽南峯爲廻鴈峯其號名猶有然歟貢道獨言沱潛則不及東境獨言江漢則不及西境故兼稱之荊州初水運溯江漢而上乃捨舟陸運出汝葉至洛陽西逾洛不復渡河至孟津而止故曰至於南河不復冒厎柱之險也東南貢道入河者皆不過厎柱【尙書說】

爾雅曰水自江出爲沱自漢出爲潛江漢源發梁州流經荊州故梁荊皆有沱潛此則荊州江漢之出者也江沱潛漢其水道出入不可詳大勢則自江沱而入潛漢也程氏曰不徑浮江漢兼浮沱潛者隨其貢物所出之便或由經流或循支派也【書纂言】

漢志云周攺禹徐梁二州合之於雍靑顏注謂省徐以入靑並梁以合雍諸儒皆從其說而林少潁獨疑之曰職方氏於靑州其山鎭曰沂山其川淮泗其浸沂沭則徐合於靑無足疑者若夫雍州其山鎭曰嶽山其澤藪曰蒲其川涇汭其浸渭洛梁州之山川無一存者果何所據而謂梁合於雍乎荊州其川江漢據江漢之水發源於梁由荊而東至揚然後入於海今以江漢爲荊之川則禹貢之梁州其無合於職方氏之荊州乎按林氏此言發前人所未發荊州之建國春秋時可考者楚夔耼權防【與鄖同】州【左傳桓十一年州蓼伐楚師杜注云州國在南郡華容縣東南今爲監利縣地】羅貳軫凡九國戰國時屬楚而韓秦亦少得其地秦並天下置南郡黔中長沙南陽【東境是】漢復置荊州【領郡國八】後漢魏晉並因之【晉領郡十九】唐爲山南東道之江陵【荊州】竟陵【復】富水【郢】齊安【黃】漢陽【沔】夷陵【峽】巴東【歸】等郡江南西道之江夏【鄂】巴陵【嶽】長沙【潭】衡陽【衡】零陵【永】江華【道】桂陽【郴】邵陽【邵】武陵【朗】澧陽【澧】等郡黔中道之黔中【黔】寧夷【思】涪川【費】盧溪【辰】盧陽【錦】靈溪【溪】潭陽【巫】淸江【施】播川【播】夜郎【珍】義泉【夷】龍標【業】溱溪【溱】等郡又淮南道之安陸【安】義陽【申】及嶺南道之連山【連】等郡按以上通典所列連山郡當出隸古南越【騎田嶺北爲桂陽嶺南爲連山連山亦古南越地不當入荊域】黔中寧夷涪川播川夜郎義泉溱溪七郡皆梁南徼外蠻夷非古黔中地不在九州之限【元和志云黔州本漢涪陵縣理晉永嘉後地沒蠻夷經二百五十六年至周保定四年涪陵蠻帥田恩鶴以地內附因置奉州建徳三年攺爲黔州大業三年又攺爲黔安郡因周隋州郡之名遂與秦漢黔中地犬牙難辧其秦黔中郡所理在今辰州西二十里黔中故郡城是漢攺黔中爲武陵郡移理義陵卽今辰州敍浦縣是後魏移治陵沅卽今州是今辰錦敍奬溪澧朗施等州實秦漢黔中之地而今黔中及夷費思播隔越峻嶺東有沅江水及諸溪並合東注洞庭湖西有延江水一名涪陵江自牂牱北歷播費思黔等州北注岷江以山川言之巴郡之涪陵與黔中故地炳然分矣然則此五州及珍臻二州皆梁南徼外蠻夷今敍瀘重夔之江南諸縣及遵義府是也其東有峻嶺爲限荊不當越此而西斗入六七百里総因黔中名亂嶺東嶺西諸州混而爲一道杜氏遂有此誤敍州卽巫州奬州卽業州也】又有當來屬者豫域襄陽之南漳漢東之光化及南越始安郡全義縣嶺北之地是也【全義今爲興安縣屬廣西桂林府文獻通考云自荔浦以北爲楚以南爲越今靜江有中州淸淑之气荔浦相距才百餘里遂入瘴鄕是天所以限楚越也此蓋就當時風气言之近志遂以桂林平樂二府爲禹貢荊州之域恐未必然杜氏以始安平樂屬古南越爲是惟全義縣嶺北之地當入荊域】以今輿地言之湖廣武昌漢陽安陸荊州嶽州長沙衡州常徳辰州寶慶永州十一府郴靖二州施州衛其襄陽府則惟南漳縣徳安府則安陸云夢孝感應城應山及隨州之南境廢光化縣地黃州府則黃岡麻城黃陂黃安四川則夔州府之建始廣西則桂林府之全州【本漢零陵縣屬零陵郡隋攺置湘源縣唐屬永州五代晉攺曰淸湘於縣置全州明省縣入又攺屬桂林】及興安縣嶺北之地【縣在府東北一百二十里越城嶺在縣北三里】皆古荊州域也荊之北界判自南漳縣之荊山山在縣西北八十里漳水所出其西爲逺安興山北與梁接界荊山之西百餘里爲景山水經沮水出漢中房陵縣注云出沮陽縣西北景山卽荊山首也故淮南子曰沮出荊山元和志雲沮水出房州永淸縣西南景山永淸本漢房陵縣地也縣南一百一十三里有建鼓馬騣二山並髙峻又竹山縣西南三十五里有白馬塞山孟達嘆爲金城千里蓋皆景山之餘脈矣南漳以東爲荊門鐘祥京山【元和志大洪山在京山縣西北二百里孤秀爲眾山之傑】及隨州之南境廢光化縣地【光化故城在今隨州東南三十餘里唐隨州管縣四通典云惟光化爲荊域餘皆屬豫】又東爲應山縣縣北有義陽三關【見齊書州郡誌義陽唐申州治也】一曰平靖關【元和志云在安州應山縣北六十五里北至申州九十里東至百雁關一百六十里申州今汝寧州之信陽州也】一曰黃峴關【又名百雁關元和志云在應山縣北九十里北至申州九十里東至澧山關一百里】一曰武陽關【又名澧山闗元和志云在應山縣東北一百三十里北至申州一百五十里】卽古之大隧直轅冥阨也【左傳定四年吳伐楚自淮涉漢楚左司馬戍請還塞大隧直轅冥阨自後擊之大隧卽武陽直轅卽黃峴阨卽平靖也三闗又總名曰城口楚史皇所謂塞城口而入也亦作黽又作鄳皆讀若盲】又東爲黃安縣有大活闗白沙關【本唐黃岡麻城黃陂三縣地明嘉靖四十二年析置黃安縣元和志云大活闗在黃州黃陂縣北二百里東北至光州二百八里西至安州澧山闗一百里白沙闗西至大活闗六十里在州北二百四十里北至光州界二十五里】又東爲麻城縣有穆陵關陰山闗【元和志穆陵關西至白沙關八十里在麻城縣西北一百里北至光州一百四十九里陰山關西至穆陵闗一百里在縣東北一百一里北至光州殷城縣二百里按穆陵闗在穆陵山上或曰齊之四履南至穆陵卽此也定四年吳楚戰於柏舉亦在縣界】諸關依山爲阻與荊山東西準望相直皆荊豫接界處荊之南界越衡山之陽大抵及嶺而止史記曰秦有五嶺之戍晉地理誌曰自北䢐南入越之道必由嶺嶠時有五處故曰五嶺據水經志五嶺大庾最東爲第一嶺在揚域餘皆屬荊第二騎田嶺在郴州南【卽黃岑山亦名黃箱山今謂之臘嶺郴水所出髙千餘丈南接廣東陽山縣界北寒南燠气候頓殊】第三都龐嶺在衡州府藍山縣南【亦稱都龐嶠卽黃檗山龐音龍水經注作部龍南接廣東連州界鄧徳明謂都龐在九眞大謬】第四萌渚嶺在永州府江華縣南【亦稱萌渚嶠卽古臨賀嶺又名白芒嶺今名桂嶺髙三千餘丈南接廣西平樂府賀富川二縣界】第五越城嶺在桂林府興安縣北五嶺之最西嶺也【亦稱越城嶠又名始安嶠】嶺北一百三十里接寶慶府城步縣界經曰衡陽未知所極然酈氏有言古人云五嶺者天地以隔內外韓退之曰衡之南八九百里地益髙山益峻水淸而益駛其最髙而橫絕南北者嶺中州淸淑之气於是焉窮借此表界差爲近理耳荊之東界準揚約略言之蓋自麻城黃岡逾江而南爲武昌縣又西南爲通山咸寧崇陽通城又南爲瀏陽醴陵攸縣茶陵又東南爲興寧桂東桂陽又西南爲宜章皆與揚分界處也荊之西界經無可見今據戰國時巴楚分地約略言之蓋自巴東逾江而南爲建始施州麻陽沅州又東南爲黔陽靖州通道以訖於興安與貴州廣西接界漢水北距洛水六七百里欲自漢逾洛則必溯山源而上其惟丹水乎漢志農郡丹水縣下雲水出上雒冢領山東至析入鈞【師古曰鈞亦水名按今南陽府內鄕縣西南百二十里有丹水故城南去丹水二百步縣西有淅陽故城本漢析縣也】上雒縣下云禹貢雒水出冢領山東北至鞏入河【今陜西西安府商州治卽漢上洛縣也洛南縣亦上洛地鞏縣今屬河南府】水經注丹水出京兆上洛縣西北冢領山【商州誌秦嶺在州西八十里其地有澗曰息邪澗丹水所出】東南流與淸池水合【水出東北淸池山】又東南逕其縣南楚水注之【水出縣西南楚山昔四皓隠於此】丹水自倉野又東歷菟和山【左傳哀四年楚人謀北方司馬起丰析以臨上洛左師軍於莬和右師軍於倉野杜預曰上洛縣東有菟和山今商州南百四十里有倉野聚】又東南逕商縣南歷少習出武關【應劭曰秦之南關也通南陽郡左傳哀四年楚左司馬使謂晉陰地大夫曰將通於少習以聽命京相璠曰楚通上洛阨道也漢祖下析酈攻武闗文穎曰武闗在析縣西一百七十里按今商州東有商洛廢縣卽漢商縣也商南山陽鎭安三縣亦商縣地武闗在州東一百八十里】又東南流入臼口歷其戍下又東南淅水注之【水出析縣西北盧氏縣大蒿山南流逕修陽故城北又東逕析縣故城北春秋之白羽也又歷其縣東南流至丹水縣注於丹水】又東南逕三戶城又逕丹水縣故城西南【縣有宻陽鄕古商密之地楚申息之師所戌春秋之三戶也今內鄕縣西南有三戶城】又東南流至其縣南【水南有丹崖山頳壁霞舉】又南逕南鄕縣故城東北【城在今南陽縣西南百里本漢析縣地】又東歷於中之北所謂商於者也【張儀說楚絕齊許以商於之地六百里卽此裴駰曰有商城在於中故曰商於杜佑曰今內鄕西七里有於村亦曰於中】丹水又南合汋水【汋音市若切蓋汮字之誤汮與均同】謂之淅口【均水注雲均水出盧氏縣熊耳山東南流逕其縣下南逕南鄕縣又南與丹水合又南逕順陽縣西有石山南臨汋水汋水又南流注於沔水謂之汋口按今南陽府淅川縣東北三十里有順陽故城本漢淅縣之順陽鄕也此注汮亦誤爲汋】按沔水注雲沔水自武當縣城東【城卽今襄陽府均州治】又東南逕涉都縣東北【本築陽縣之涉都鄕】均水於此入沔謂之均口在今谷城縣界均鈞同或從水作汮韻防均字下云隋置均州取汮水名之是均卽汮也史承水經之誤曰汋口晉桓溫伐秦水軍自襄陽入汋口至南鄕是也或又曰汋均口齊陳顯達攻魏馬圈軍入汋均口是也楚通少習漢入武關皆在丹水之旁而南朝北伐其舟師必由均口而進可見爲南北水陸之孔道商州西北諸山皆秦嶺也冢領亦秦嶺之別名丹水出其東南洛水出其東北中隔一嶺陸行當不甚逺禹貢逾洛之道計無便於此者以今輿地言之浮漢水至谷城縣東北入均口溯丹水而上經淅川南陽內鄕抵商州導源之處越冢領而北浮洛水經盧氏永寧冝陽洛陽偃師至鞏縣以達於南河此荊州之貢道也自漢逾洛之道黃文叔云捨舟陸運出汝葉金吉甫云自漢入丹河白水河卽逾山路入洛今按陸行出汝葉則必更天息女幾嵩少轘轅諸山中﨑嶇二三百里貢道必不由此丹河卽丹水白水河蓋謂淯水是兩道淯水出盧氏縣熊耳山溯此水而上亦可逾於洛然洛水在縣南五里淯源北去縣百五十里宋元嘉中伐魏龎季明栁元景皆從山谷中度軍出盧氏不聞有水道淯洛之間陸運百五十里殊費民力惟丹水爲自楚入秦之防徑水多陸少逾洛從此無疑【唐書崔湜建言山南可引丹水通漕至商州自商才山出石門北抵藍田可通挽道以湜充使開大昌闗役徒數萬竟不通按此亦用丹水而欲鑿山爲挽道直抵藍田卽令其道得通而傷財害民與逾洛之事大不侔矣】或問厎柱三門之險古今所同患荊豫及兗靑徐揚與冀之東北境貢入帝都必由南河經厎柱將若之何曰唐裴耀卿於三門東西置倉開山十八里爲陸運以避其險疑禹時亦用此法貢物輕約易賫與漕谷不同避險從陸而攺舟以達平陽無難也然厎柱初析閼流之害除或不若後世之險絕亦未可知【禹貢錐指】

荊河惟豫州浮於洛達於河【禹貢】

豫州南荊山北界河貢道由洛入河【書古文訓】

此州界南至於荊山荊山之南則荊州也北距河水河水之北則冀州也豫州去帝都甚近浮舟於洛則達於河達於河則達於帝都矣【尙書全解】

豫州居天下之中四方道理適均湯之亳今河南偃師成王之洛邑今河南洛陽縣其地北距河南抵荊山東抵徐西抵雍梁今爲河南府虢陜鄭汝陳蔡唐鄧汴宋等州之地【熊禾書說】

傳曰西南至荊山北距河水曾氏曰臨沮之荊山其陰爲豫州其陽爲荊州渭按荊山已見荊州河南河也後同其不言南者蒙上至於南河省文而可知也荊山主南言傳不當兼西亦猶靑之岱主南言不當兼西也豫州有古太皥祝融之虛及帝嚳成湯所都虞【舜後卽少康所奔】戈邳封葛三鬷諸國皆在焉春秋時可考者管蔡郜曹鄭東虢西虢凡蔣祭宋焦申許蓼【左傳哀十七年楚子谷曰武王克州蓼卽此一作廖漢志南陽縣故廖國】密隨厲唐戴沈息房【周語內史過曰昭王娶於房後漢志汝南吳房縣故房國楚靈王所滅】滑鄶鄀谷鄧賴項頓胡江黃道柏州來絞蠻陸渾凡四十一國戰國時屬宋魏韓而秦楚亦兼得其地秦並天下置三川碭郡潁川南陽【東境北境是】南郡【北境是】漢復置豫州【領郡國五其今河南府陜郡農之地則屬司隸陳畱濟陰之地則屬兗州】後漢爲司隸【治河陽】豫州【治譙領郡國六】魏因之晉分置司州【領郡十一豫州領郡國十】唐爲都畿之河南府【洛州】陜郡【陜南境】臨汝【汝】滎陽【鄭】等郡河南道之陳畱【汴】睢陽【宋】濟陰【曹】譙郡【亳】潁川【許】淮陽【陳】汝潁【潁】汝南【豫】等郡山南東道之淮安【唐】南陽【鄧】襄陽【襄】漢東【隨】武當【均】等郡及河東道之農郡【虢】按以上通典所列濟陰之乘氏當往屬兗襄陽之南漳漢東之光化當往屬荊又有當來屬者兗域靈昌之匡城梁域上洛之上津東境廢長利縣地是也以今輿地言之河南則河南開封歸徳南陽汝寜五府及汝州直則大名府之東明長垣山東兗州府之定陶曹縣城武單縣江南則鳳陽府之潁州潁上太和亳州蒙城湖廣則襄陽府之襄陽光化宜城棗陽谷城均州鄖陽府之鄖縣保康及鄖西之東境徳安府隨州之北境皆古豫州域也豫之南界亦判自南漳縣之荊山西起保康歷宜城棗陽及隨州之北境故隨縣地【州之南境廢光化縣地入荊域】又東爲信陽羅山皆與荊接界處豫北濵冀之南河其西與華陰接界華陰雍域也按職方豫州山鎭曰華山通典云卽今華陰郡山連延東出故屬豫州九域志雲華山四州之際東北冀東南豫西南梁西北雍十字分之四隅爲四州也豫之北界由華山而東爲閿鄕靈寶陜州澠池新安洛陽孟津鞏縣汜水河陰滎陽滎澤又東北爲陽武延津皆在南河之南【陽武自元時河從原武決而東南流始爲河北地】又東北抵濬縣大伾山冀兗豫三州之交也豫東接兗徐三州之界自封丘而東爲長垣長明又東爲考城定陶曹縣城武單縣與兗接界又南爲夏邑永城亳州潁州又東爲潁上防城皆在淮北與徐接界自潁州以西爲商城息縣眞陽逾淮而南爲信陽與接界豫西自閿鄕以南爲盧氏鄖縣及鄖西之東境故鄖縣地與雍梁接界豫居中央爲輻輳之地接界者七州惟靑爲兗徐所隔與豫不相接云蔡氏曰豫之東境徑自入河豫之西境則浮於洛

而後至河也蔡氏此例諸州略同但豫東之水禹時槪不通河先儒以鴻溝爲禹迹故其說如此然鴻溝禹時實未嘗有滎川始見於周官濟隧亦僅見春秋傳皆非禹迹其通河者惟汜水耳汜水出浮戱山北流逕虎牢城東而北注於河源委頗短鄭地之舟或當由此入河而宋許陳蔡之郊自南而北其浮於汝潁不可鴻溝未開汝潁皆不與河通舟行不知從何處入河今按酈道元雲汝水出魯陽縣之大盂山其西卽盧氏界也大盂山在今汝州魯陽縣西南七十里而伊水出河南盧氏縣之巒山一名悶頓嶺者在縣東南百里伊汝二源相去甚近其間必有可逾之地陸行若千里浮伊入洛度亦不多也然則經遏不書逾曰貢道亦紀其大略州境廣逺間有小小絕水處若欲書逾何可勝書且豫之西境無所逾不得言逾於伊浮於洛故略而不書此等當以意防也【禹貢錐指】

行水金鑑卷八十九﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷九十

江南按察使傅澤洪撰

運河水

華陽黒水惟梁州浮於潛逾於沔入於渭亂於河【禹貢】漢上曰沔越沔而北入渭浮東渡河正絕流曰亂【孔氏傳】

華山在豫州界內此梁州境東防華山之南不得其山故言陽山之西則雍境也【孔氏疏】

梁州北界華山南距黒水黒水今瀘水也酈道元說黒水亦曰瀘水若水馬湖江出姚州徼外吐番界中東北至敍州宜賔縣入江【書古文訓姚州本漢弄棟靑蛉遂久三縣地弄棟屬益州部靑蛉遂久屬越嶲郡今爲雲南之姚安府宜賔本漢僰道縣屬犍爲郡今爲四川敍州府治雲南通誌姚州有金沙江注云源出吐番爲府大川卽黒水也四川總志敍州府有馬湖江在府城南源出沈黎實大渡之支流亦名瀘水一名金沙江諸葛亮五月渡瀘卽此江之上流】

孔氏謂東據華山之陽西距黒水謂東據華山之陽者當是跨而越之也此說不然河流導自積石至於龍門南至華陰東至於底柱是河入華山之陰始折而東也雍州言黒水西河惟雍州黒水之西蓋雍州之境梁州不應跨越華山而至於北也曾氏曰華山之陰爲雍州其陽爲梁州則梁州之北雍州之南以華爲畿而梁實在雍州之南矣此說𨿽是然其謂梁之北雍之南以華爲畿則其說未盡據華山在雍梁之東若謂梁之東北雍之東南以華爲畿則得之矣【尙書全解陜西通誌雲華山在華陰縣南十里山海經太華之山削成而四方其髙五千仞其廣十里鳥獸莫居是山爲三峯南曰松檜峯一曰落雁峯李白登落雁峯嘆曰呼吸之气可通帝座恨不擕謝眺驚人句來搔首問靑天耳東曰明星玉女峯西曰蓮華峯一曰芙容峯其上有太上全眞崖避詔崖卽陳摶臥處仰天池八卦池太乙池菖蒲池黒龍潭二十八宿潭明星玉女祠玉女洗頭盆石馬玉龜仙人掌石日月鎭嶽宮玉井卽韓愈詩所稱花開十丈藕如船者博臺卽秦昭王令工施鉤梯處又有石拆爲唐明皇投簡處山腹有總仙洞天洞口有石如丹靑畫像冠帔衣服無不周備先儒以浮潛頂因桓是來只說西傾一路之貢非也浮潛逾沔入渭亂河乃是梁州一州之貢道】

西土梁雍皆逺而梁尢逺禹時劍門金牛之道未鑿梁州之通於中州者梯緣蜀道之險而北行逺至漢上而浮潛逾沔然後能入渭亂河以達帝都則其險逺可知凡漢水分支可以容舟處皆潛也不言浮漢而言浮潛者隨其支流徑便不必至漢乃浮也桑欽敍漢自西樂城以上爲沔度水口以下爲漢大率漢之支流皆名潛漢之上流皆名沔此潛以達漢也沔在山南屬梁州渭在山北屬雍州水不可通自沔而北陸行度隴至於渭濵乃用舟順流而不可逾越渭口而遂渡河也文當曰入於沔逾於渭蓋二文互也【書纂言】

黒水諸家遵孔傳謂出雍歷梁入南海爲二州之西界故其說穿鑿支離不可得通蓋古之若水卽禹貢梁州之黒水漢時名瀘水唐以後名金沙江而黒水之名遂隠然古記間有存者地理誌滇池縣有黒水祠一也山海經黒水之間有若水二也水經注自朱提【音殊時】至僰【蒲北反】道有黒水三也輿地誌黒水至僰道入江四也今瀘水西連若水南界滇池東經朱提僰道其爲梁州之黒水無疑矣故斷從薛氏以南北易孔傳之東西亦甚明確也漢志若水出蜀郡旄牛縣徼外南至大莋入繩【今黎大所南有旄牛故城卽漢縣師古曰西南之徼猶北方塞也徼工釣反】繩水出越巂郡遂久縣徼外東至僰道入江行千四百里【巂先蕊反今建昌衛治卽漢越巂郡邛都縣也遂夊蜀漢攺屬雲南】水經注若水出蜀郡旄牛徼外東南至故關爲若水【司馬相如傳曰略定西南夷邊闗益斥西至沫若水又曰闗沫若是若水故有闗也】山海經曰南海之內黒水之間有朩名曰若朩若水出焉若水防流間闗蜀土黃帝長子昌意降居斯水爲諸侯娶蜀山氏女生顓頊於若水之野若水東南流鮮水注之一名州江大渡【漢志鮮水出旄牛徼外南入若水】又南逕越巂邛都縣西【有巂水漢武帝置越巂郡治卭都縣言越此水以章休盛也縣故卭都國越巂水卽繩若矣又有溫水冬夏常熱昔李驤敗李流於溫水是也按此溫水源流不逺非漢志牂牱鐔封縣下之溫水東至廣入者金吉甫謂漢志以瀘爲溫字從省誤非也卭都唐爲巂州越嶲縣今建昌衛四川行都司治領營四防川鹽井冕山越巂】又南逕大莋縣入繩【繩水出徼外山海經曰巴遂之山繩水出焉東南流逕髦牛道至大莋與若水合自下亦通謂之繩水】又南逕防無縣【元和志防川縣北至嶲州三百七十里本漢防無縣也今爲防川營地】與孫水合【孫水出臺登縣一名白沙江南流逕卭都縣司馬相如定西夷橋孫水卽此又南至防無入若水也漢志臺登縣孫水南至防無入若行七百五十里元和志嶲州臺登縣正南微西至州一百七十里念諾水本名繩水流入瀘水在縣西北七百里自羗戎界流入長江水本名孫水出縣西北胡浪山下今冕山營東北有孫水】繩水南逕雲南郡之遂久縣蜻蛉水入焉【縣本屬越嶲蜀漢建興三年分益州永昌置雲南郡以遂久來屬蜻蛉水出蜻蛉縣西東逕其縣下又東注於繩水漢志靑蛉縣禺同山有金馬碧雞】又逕三絳縣西【三絳一日小防無】又逕姑復縣北【對三絳縣】淹水注之【淹水出遂久徼外東南至蜻蛉縣又東過姑復縣南東入於若水按漢志防無臺登遂久蜻蛉三絳姑復並屬越嶲郡】又東與毋血水合【漢志益州郡弄棟縣東農山毋血水出北至三綘南入繩行五百一十里毋音無】又東塗水注之【漢志牧靡縣南臘塗水所出西北至越嶲入繩過郡二行千二十里靡音麻塗音途】又東北至犍爲朱提縣西爲瀘江水【後漢書建武十九年武威將軍劉尙擊西夷反者棟蠶度瀘水入益州郡注雲瀘水一名若水出旄牛徼外經朱提至僰道入江在今嶲州南】朱提山名應劭曰在縣西南以氏焉犍爲屬國也在郡南千八百許裏建安二十年立朱提郡治縣故城【尋廢諸葛亮南徵復置自梁陳已來不復賔屬隋開置防州唐攺爲曲州元和志云曲州南北四百里東西七百里窮年密霧未嘗覩日月輝光樹木皆衣毛深厚時時多水濕晝夜沾灑上無飛鳥下絕走獸惟夏月頗有蝮蛇土人呼爲漏天也】郡西南二百里得所綰堂瑯縣【西北行上髙山羊膓繩屈八十餘里或攀木而升或繩索相牽而上緣陟者若將階天按後漢志無堂瑯蓋省入朱提也劉昭曰朱提縣西南有堂瑯山多毒艸盛夏之月飛鳥過之不能得去】有瀘津東去縣八十里水廣六七百步深十數丈【晉明帝大寧二年李驤等侵越嶲攻臺登縣寧州刺史王遜遣將軍姚嶽擊之戰於堂瑯驤軍大敗追之至瀘水赴水死者千餘人】兩岸皆山髙數百丈瀘最爲髙秀孤髙三千餘丈【是山晉太康中崩震動郡邑】水之左右馬步之逕裁通而時有瘴气三月四月經之必死非此時猶令人悶吐五月以後行者差得無害故諸葛亮表言五月渡瀘也自朱提至僰道有水步道有黒水羊官水三津之阻行者苦之又有牛叩頭馬搏頰阪其艱崄如此也若水逕越嶲之馬湖縣又謂之馬湖江【馬湖縣今爲四川之馬湖府】繩水瀘水孫水淹水大渡水隨決入而納通稱是以諸書錄記羣水或言入若又言注繩亦咸言至僰道入江【華陽國誌云僰道治馬湖江防水通越嶲】正是異水沿注通爲一津更無別川可以當之今按府縣圖志若水在建昌衛俗名打衝河自冕山營西徼外【營故寧畨衛在建昌衛東北】東南流至衛西鹽井營東南與雲南金沙江合【營在衛西元和志嶲州昆明縣東北至州三百里本漢定笮縣也出鹽鐡夷皆用之漢將張嶷殺其豪率遂獲鹽鐡之利鹽井在縣城中取鹽先積柴燒之以水洗上卽成黒鹽凡言笮者夷人於大江水上置藤橋謂之笮其定笮大笮皆是近水置笮橋處笮與筰同】金沙江源出吐藩界至共龍山犛牛石下南流漸廣本名犛水後訛爲麗水東南流經麗江府北又東經姚安府北【卽鹽井衛東南】合打衝河又東合瀘水又東經防川營南【通典防川縣有瀘水五月渡瀘卽此元和志嶲州南至瀘渡四百五十里】又東至東川府西折而東北經烏防府西北又東北經馬湖府南又東經敍州府南而北入大江【雲南無水路行者以爲艱惟由蜀浮金沙江可以直達南中明正統嘉靖隆慶時屢議開通而不果行至天啟時安酋倡亂貴陽道阻復議開通按察使莊祖誥議云自金沙江巡檢司開由白馬口歷普隆紅巖石刺鮓至廣翅塘皆祿勸州地其下有三灘水溢沒石乃可放舟涸則躋岸防空舟以行又歷直勒村罵剌土色皆防禮州地其下有雞心石石如堆者三累累江中舟者相水勢緩急可行又歷踏照亂得頭峽刺鮓至粉壁灘甚駛皆東川地又歷驛馬河新灘至虎跳灘陰溝洞皆巧家地虎跳湍瀉陡石不可容舟陰溝二山頽集水行山腹中皆從陸過灘易舟而下又歷大小流灘爲蠻夷司地又歷黃郎木鋪貴溪寨業灘至南江口爲烏防府地始安流自廣翅塘至南江朩商行之可十日又至文溪鐡索江邊數灘歷麻栁灣教化巖爲馬湖府地又歷泄灘蓮花三灘防溪石角灘至敍州府其說甚詳晰然是時明運將終救敗不暇徒托諸空言而已】鹽井營東南蓋卽漢大莋縣界繩若合流處若爲建昌衛西之打衝河繩則姚安府北之金沙江也此水禹無所致力不用循行故所惟雍州之黒水瀘本作盧如盧弓盧矢盧橘之皆訓黒劉熙釋名土黒曰盧沈括筆談云夷人謂黒爲盧漢中山盧奴縣有盧水酈道元雲水黒曰盧不流曰奴尢盧水爲黒水之切證也牧誓八國有盧人疑卽居盧水上者其字後加水作瀘章懷太子注後漢書雲瀘水一名若水則瀘若似非異源而道元引益州記曰瀘水源出曲羅舊下三百里曰瀘水兩有殺气暑月舊不行故武侯以夏渡爲艱瀘水又下合諸水而總其目焉故有瀘江之名矣據此則瀘水自出曲羅舊其地當在若水之東下流合若水故若水兼瀘水之目所謂隨決入而納通稱者也元和志云嶲州西瀘縣東北至州二十七里本漢邛都縣地瀘水在縣西一百十二里水峻急而多石土人以牛皮作船而渡一船勝七八人蓋卽曲羅舊出之瀘水也考其源流不出漢越嶲犍爲二郡界而杜氏通典云吐蕃有可防海去赤嶺百里方圓七十里東南流入西洱河合流而東號漾濞水又東南出防川爲瀘水瀘水卽黒水也程大昌金履祥之說皆出於此漾濞水見唐書在今大理府西百里西洱河卽葉楡河也出大理鄧川州防蒼山匯爲巨湖周三百里亦曰西洱海今按水經注葉楡河出益州郡葉楡縣縣東有葉楡澤葉楡水之所鐘也其水自縣南枝分東北流逕遂久縣東姑復縣西與淹水合淹水𨿽合繩若入蜀江而葉楡初無黒水之名也何以知爲黒水之源其經流則自邪龍縣東南流逕滇池縣南又東與盤江合又東南至交趾麋泠縣入海此與會川相去懸絕並不合繩若入蜀江安得謂漾濞水東南出會川爲瀘水卽滇池縣北所祠之黒水哉杜說非是又按水經注永昌郡有蘭倉水出博南縣漢武帝時通博南山道渡蘭倉津土地絕逺行者苦之歌曰漢徳廣開不賓度博南越倉津其水東北流逕不偉縣與水合又東與禁水合又北注瀘津水然則此蘭倉水仍東北合瀘水入蜀江也若今之所謂防滄江元人指以爲禹貢之黒水者則東南流至交趾入海與梁州絕無交渉影響附會之談殊不足信漢志滇池澤在滇池縣西北有黒水祠後漢志縣北有黒水祠或以爲武帝開置益州郡始立之非也使帝知郡界有黒水而立此祠則班史必知其所在而能言之矣竊謂此祠蓋彼中相承已久黒水卽金沙江東經防無縣南南直滇池縣縣故滇王國於其北立祠祭之宜矣自周衰以迄漢初聲教阻絕故尙書家莫能言梁州黒水之所在千載而下尙賴有此祠可以推測而得之語雲天子失官學在四夷又云禮失而求之野此亦其一端也杜佑以漾濞水經防川縣者爲黒水樊綽以麗水合彌渃江者爲黒水程大昌以西洱河貫葉楡澤者爲黒水元人則以防滄江至交趾入海者爲黒水而明李元陽引張立道之事以爲證此皆轉相附防以求合於入南海之文非實有所驗也以是爲雍界之黒水吾不敢知如謂梁界之黒水亦卽斯川則梁州奄有雲南極於交趾以一州而兼數州之地何至若是之廣遠此可以理斷之而信其必不然者也梁州之黒水自繩若而外又有五黒水焉漢志符黒水出犍爲南廣縣汾關山北至僰道入江一也【符黒水者符縣之黒水也一名南廣水】水經注黒水出漢中南鄭縣北山南流入漢諸葛亮牋云朝發南鄭暮宿黒水二也又黒水出羗中西南入白水通典扶州尙安縣有黒水元和志云出縣西北素嶺山三也【在今陜西文縣】近志疊溪營城西北有黒水卽古翼水源出黒水生番東南經茂州至安縣入於羅江四也又崇慶州西北有黒水入江元大一統志云源出常樂山溪石皆黒五也此皆水之小小者非禹貢之黒水也杜氏云顧野王撰輿地誌言黒水至僰道入江與禹貢不合蓋謂其不入南海是爲異耳而薛士龍以爲野王指符黒水言之今顧書不傳未知然否按南廣水在敍州府城東十餘里出西南夷呂郜蠻部自豕蛾夷囤過慶符縣東北至南廣洞入江源短而流狹野王之所指豈謂是與韓汝節謂梁州別自有黒水千古卓識而乃以疊溪黒水當之將以界南北乎抑以界東西乎吾不意韓氏復舛謬至此也梁州有古蜀山氏蠶叢氏之國又囂昌意所封及牧誓所稱庸蜀羌髳微盧彭濮諸國皆在焉春秋時可考者庸巴濮麇襃凡五國戰國時屬秦而楚亦兼得其地秦並天下置漢中巴郡蜀郡隴西【南境是】內史【南境是】漢攺置益州【領郡八漢志云攺梁曰益】魏分置梁州晉初因之【益梁二州並領郡八】後又分益州南境置寧州【領郡四】唐爲山南西道之漢中【梁州】洋川【洋】通川【通】潾山【渠】南平【渝】淸化【巴】始寧【壁】咸安【蓬】符陽【集】巴川【合】河池【鳯】順政【興】益昌【利】等郡山南東道之房陵【房】南賔【忠】南浦【萬】云安【夔】等郡劍南道之蜀郡【益】唐安【蜀】蒙陽【彭】徳陽【漢】通義【眉】梓潼【梓】巴西【綿】普安【劍】閬中【閬】資陽【資】臨邛【邛】通化【茂】交川【松】越嶲【嶲】南溪【戎】遂寧【遂】仁壽【陵】犍爲【嘉】盧山【雅】瀘川【瀘】陽安【簡】安嶽【普】江源【當】陰平【文】同昌【扶】油江【龍】臨翼【翼】歸誠【悉】靜川【靜】蓬山【柘】恭化【恭】維川【維】雲山【奉】和義【榮】盛山【開】南充【果】洪源【黎】雲南【姚】等郡又京畿之上洛【商】安康【金】隴右道之武都【武】同谷【成】懷道【宕】合川【疊】黔中道之涪陵【涪】南川【南】等郡按以上通典所列雲南涪陵南川三郡乃梁南徼外蠻夷不在九州之限其云安之建始縣當往屬荊上洛之上津東境廢長利縣地當往屬豫而黔中寧夷涪川播川夜郎義泉溱溪七郡列在荊域者𨿽附近蜀江之南亦系徼外蠻夷不在九州之限以今輿地言之陜西漢中府興安州及西安府之商州洛南山陽鎭安商南鞏昌府之鳯縣兩當徽州成縣階州文縣湖廣鄖陽府之房縣竹山竹溪及鄖西縣之西境四川則成都保寧順慶龍安馬湖五府潼川嘉定邛眉雅五州及敍州瀘州重慶夔州之江北諸州縣松潘衛疊溪營天全六番招討司黎大所建昌衛皆古梁州域也其遵義府永寧衛及東川烏防鎭雄【故烏撒】三府並在瀘水之外雲南郡唐於昆明之弄棟川置卽今姚安府其非梁域又不待言矣梁北自洛南商州鎭安【並屬西安府】以西爲洋縣城固褒城鳯縣【並屬漢中府】兩當徽州成縣【並屬鞏昌府】及唐宕疊二州之地【北與今岷州洮州二衛接界衛屬臨洮府】又西爲西傾山南唐松州徼外羈縻之地【貞觀二年於松州置都督府督羈縻二十五州其後多至百有四州悉生羌部落】皆與雍接界其間大山長谷遠者或數百里終南山東連二華竦峙長安之南有子午道直達漢中岡巒綿亙歷盩厔【音周質】至武功郿縣爲太一山亦名太白山駱谷斜谷之口皆當其地又西過寶雞訖於隴首山之深處髙而長大者曰秦嶺西京記雲長安正南山名秦嶺東起商洛西盡汧隴東西八百里是也關中指此爲南山漢中指此爲北山斯實雍梁之大限矣寶雞西南爲鳯縣【卽漢故道縣屬武都郡】縣東北大散嶺與寶雞分界嶺上有大散關當秦隴之防扼南北之交雍梁有事在所必爭又西爲徽州州東南有鐵山懸崖萬仞劉子羽曰蜀口有鐵山棧道之隘是也州西有朩皮嶺甚髙險唐黃巢之亂王鐸置關於此以遮秦隴又西爲成縣縣有鷲峽羊頭峽龍門戍皆在仇池山北北兵攻仇池必由此入又西爲洮州衛之西傾山山東北去衛四百餘里屬雍州其南則屬梁州所謂西傾因桓是來者也以上諸山皆隴蜀之阸塞西傾與華陽東西準望相直曽彥和云梁北雍南以華爲畿不兼言東最得經旨而林少頴以爲華山在梁雍之東當云梁之東北雍之東南以華爲畿夫兼言東則不足以該其西是謂欲密而反疎林氏蓋習聞西南距岱之說而不知其非故有此論梁東自洛南商南以南【二縣並屬西安府】爲鄖西之西境故上津縣地【上津唐屬商州其故城在今鄖西縣西北一百十里】又南爲房縣【鄖西房縣並屬鄖陽府】與豫接界又南爲竹山縣【屬鄖陽府】又南爲巫山縣【屬防州府】與荊接界梁南自宜賔以西至防川諸州縣凡在瀘水馬湖江之北者皆梁域宜賔以東至巫山諸州縣凡在大江之北者皆梁域蓋大江旣合瀘水亦得互受通稱故隋攺江陽縣曰瀘川置瀘州治焉其縣南大江寰宇記謂之瀘江瀘水卽黒水則梁左之南鄙亦當以此水表界也或曰梁州之水莫大於江經曷不界以江曰江自岷山導源大勢皆南行至敍州始折而東茍界以江則江右之地悉遺之域外矣故言黒水可以見左界而言江則不可以該右界也梁西自西傾山歷唐羈縻州以南爲當州奉州柘州又西南爲始陽鎭又南爲雅州黎州又西南爲嶲州皆與蠻夷接界今松潘衛威州天全六番招討司雅州黎大所及越嶲冕山營之北境鹽井營之西境是也唐當州在今松潘衛西南三百里州治通軌縣隋志縣有甘松山【元和志云甘松嶺在嘉誠縣西南十五里】唐開元十九年吐蕃請互市於甘松宰相裴光庭曰甘松嶺中國之阻不如許赤嶺卽此也【赤嶺在今陜西西寧衛界】奉柘二州在今疊溪威州之西奉州西七十里有的【一作滴】博嶺韋臯嘗分兵出此圍維州柘州西北百里有大雪山一名蓬婆山杜甫詩已收滴博雲間戍欲奪蓬婆雪外城是蓬婆又在滴博之西也威州北有髙碉山【山上有薛城廢縣唐維州治亦曰姜維城】邊略云自松達茂不三百里夷碉棊布山巖如蜂房宋史有碉門元有碉門宣撫司卽今天全六番招討司也蓋夷碉起自松州訖於始陽故謂之碉門矣【廣韻無碉字不知其音今按後漢書冉駹夷皆依山居止累石爲室髙者至十餘丈爲邛籠注云今彼土夷人呼爲雕也蓋碉本作雕後攺從石作碉耳音當與雕同】唐雅州治嚴道縣領羈縻吐蕃四十六州黎州治漢源縣管羈縻州五十七並蠻夷部落寰宇記云雅州西去大渡河五日程羌蠻混雜連山接野鳥路防空不知里數黎州西至廓淸縣一百八十里其城西臨大渡河河西則生羌蠻界髙山萬重更無郡縣今黎大所北有邛來山九折阪後漢永平中白狼槃木唐菆等百餘國舉種奉貢越山阪繦負而至皆旄牛徼外蠻夷也嶲州卽今建昌衛通典雲南至姚州界五百六十里西至磨迷生蠻六百六十里昔司馬相如略定西南夷關沫若徼牂柯鏤靈山橋孫水蓋皆在此地矣水經注以襃斜二水爲自沔入渭之道曰歷漢川至南鄭屬於襃水遡襃曁衙嶺之南溪水支灌於斜川屆武功而北達於渭水道相貫與經文符合而考諸漢史則猶有可疑者河渠書云武帝時有上書欲通襃斜道及漕事下禦史大夫張湯湯問之言抵蜀從故道【縣屬武都郡卽今漢中府之鳯縣也】故道多阪回遠今穿襃斜道少阪近四百里而襃水通沔斜水通渭皆可以行船漕漕從南陽上沔入襃襃絕水至斜間百餘里以車轉從斜下渭如此漢中谷可致而山東從沔無限便於底柱之漕上以爲然拜湯子卬爲漢中守發數萬人作襃斜道五百餘里道果便近而水多湍石不可漕【溝洫志同】蘓氏據此以說經曰沔無入渭之道漢人所言襃斜則其道也然襃斜之間絕水百餘里故曰逾於沔蓋禹時通謂襃爲沔也傅同叔爲之辧曰據唐孔氏言越沔陸行而北入渭則是以漢爲卽沔自浮潛至沔卽捨舟陸行而北入渭也然經言浮於潛逾於沔則是自潛逾沔非謂自沔逾渭也若以逾於沔爲逾於渭則以逾於洛爲逾於河可乎蘇氏求襃斜之道得之矣然亦以漢爲卽沔以禹時通謂襃爲沔而說逾字與頴逹無異吾固質之經而莫敢信也渭按襃斜之間絕水百餘里則渭不言逾而言入誠有可疑卽通謂襃爲沔亦無解於百餘里之阻隔傅同叔云上文旣言逾沔可以該下而省文此說亦未當襃斜之間若更有一逾安得以逾沔該之愚竊謂襃斜二水禹時必有相通之道如水經注所云衙嶺之南溪水支灌於斜川者及夏殷之際梁俗變爲蠻夷貢職不修貢道遂廢周武王牧野之師八國𨿽嘗來防其後巴蜀恃險復不與中國通逾沔入渭之道其誰知之嘗觀江河之枝流日久亦多陻塞如夷水首受魚復江戰國時巴楚相攻舟師常出此路洎乎隋唐遂成斷港汴水引河爲轉運之通渠宋南渡後廢而不用日就淺澀今水道斷續幾不可問而況深山窮谷之中溪流一綫裁得通舟自禹至漢多歷年所豈能長存而不變襃斜二水相通之道禹時自有漢時自無不得據漢史而疑聖經亦不得據酈注而疑漢史也【禹貢錐指】

行水金鑑卷九十

欽定四庫全書

行水金鑑卷九十一

江南按察使傅澤洪撰

運河水

黒水西河惟雍州浮於積石至於龍門西河會於渭汭【禹貢】

龍門之河在冀州西積石山在金城西南河所經也沿河順流而北千里而東千里而南龍門山在河東之西界水北曰汭【孔氏傳】

河在雍州之東而謂之西河者龍門之河在冀州西界故王制曰自東河至於西河千里而近是河相對而爲東西也地理誌云積石山在金城河關縣西南羌中龍門山在馮翊夏陽縣北毛詩傳曰汭水涯也鄭云汭之言內也蓋以人皆南面望水則北爲汭也且涇水南入渭而名爲渭汭知水北曰汭【孔氏疏漢河關縣在今陜西西寜衛西南塞外夏陽今西安府之韓城縣也積石龍門見前】

雍州西盡黒水東界西河貢道自積石乘河而下其東出於渭水凡有二河皆防西河【書古文訓】

河自積石東北流至中國折而南至華陰又折而東至大伾又折而北至冀州帝都界於三河之間故王制曰自恆山至於南河千里而近自東河至於西河千里而近其曰東曰西曰南皆自冀州而言之也濟河惟兗州此東河也蓋在冀州之東荊河惟豫州此南河也蓋在冀州之南黒水西河惟雍州此西河也蓋在冀州之西𨿽自冀州而言之有此三河其實一也冀州之西接於雍州以河爲境𨿽冀州之西河然其實雍州之東境也黒水歷雍州梁州之西入於南海此二州皆以黒水爲境漢孔氏曰西距黒水東據龍門之河孔氏所謂據乃跨而越之也冀州之與雍州分河之東西不應言據唐孔氏曰計雍之境被荒服之外東不越河而西逾黒水王子雍曰西據黒水東距西河所言得其實也徧簡孔氏皆云西距黒水東據河必是誤此說是也九州之末載通於帝都之道皆以逹於河爲至蓋帝都介於三河之間逹於河則至於帝都矣此州逹於帝都有二道浮於積石至於龍門西河者一道也自渭汭以逹於河者又一道也【尙書全解】防言貢道之防非防貢也【禹貢集解】

雍梁荊三州其貢道相因者臣論沔漢嘗及其詳矣荊之貢不徑浮江漢而兼用沱潛者隨其貢物所出之便或由正途或循枝派期便於事而已也遡漢之極無水可浮則陸行至洛以期逹河故曰浮於江沱潛漢逾於洛至於南河也荊之貢道其先梁而書者顯詳如此而梁貢南道亦與之同蓋自岷江順下至今之漢漢陽遡漢以北與荊之入貢正共一途故經旣書之於荊而不再書於梁也梁之北境貢入之道去江則遠故必自今閬劍之北金洋興元之南取逕入潛以求逹乎漢也然則不浮漢潛者凡漢水支流皆可名潛隨其逕便可逹卽逹不容必待至漢乃浮也自今日利閬北上轉東而道乎金牛以及漢中卻爲夷徑而此時逺在秦前今金牛縣五丁之道未開則凡巴郡在北而逺江者其貢入正以浮潛爲便而非捨劍利不由也旣浮潛達沔又可以求逾乎襃而展轉達斜以入於渭其逕道當然也襃今不名爲沔然漢上爲沔此襃旣據漢水上流正與沔應雍之貢入亦有兩道其北道自後世朔方西涼浮河者無所因於他州故特記其詳曰浮於積石至於龍門西河其南道自今陜西入河者與梁之北貢所謂浮於河者同道而可以會合積石之貢於河故又因梁州前文而特致其略止曰防於渭汭而巳其義例與梁荊一律也【禹貢山川地理圖說】

爾雅河西曰雝州注云自西河至黒水疏引李巡云兼得梁州之地周禮正西曰雍州疏云周之雍豫於禹貢兼梁州之地按梁並於雍說本漢志然雍州西北二邊世有戎翟之患自夏桀時畎夷入居邠岐之間成湯旣興伐而攘之及殷室中衰諸夷皆叛至於武丁徵西戎鬼方三年乃克故其詩曰昔有成湯自彼氐羌莫敢不來享莫敢不來王言武丁能繼湯之烈也及武乙暴虐犬戎寇邊周古公逾梁山而避於岐下及太丁之時李歷伐燕京之戎戎人大敗周師文王爲西伯西有昆夷之患北有玁狁之難遂攘戎翟而戍之莫不賔服厲王無道戎狄寇掠乃入犬丘殺秦仲之族宣王承厲王之後玁狁孔熾整居焦獲侵鎬及方至於涇陽雍州之域爲戎翟所侵陵如此則其疆埸未必能悉如禹貢又禹貢梁州之山水無一入職方者故杜氏言梁州當夏殷之間爲蠻夷之國蓋卽牧誓所稱庸蜀盧彭等是也雍之並梁亦虛名耳今據周禮言之正東曰靑州其南則有揚其北則有幽而西則不然目雍州以正西其西北西南兩隅皆缺焉然則梁地爲羈縻之國固不待言而雍之西境如西傾積石豬野流沙三危黒水之區皆沒於戎翟禹貢之舊疆不可復問矣爾雅目雝州以河西則華山以南不在界中可知其西北亦當虧損殷周之雍實小於禹貢或因並梁之說而反以爲大此耳食之學未可與道古也雍州爲奧區神臯后稷始封於邰【一作駘又作斄】公劉處豳太王徙岐文王作丰武王治鎬及扈崇密須之封皆在焉春秋時可考者虢【文王弟所封曰西虢】周召畢丰鄭【初封咸林之地漢爲鄭縣屬京兆今華州是】秦芮梁崇密驪戎白狄晉【西境是】凡十四國戰國時屬秦而魏趙亦兼得其地秦並天下置內史上郡北地九原隴西雲中【西南境唐楡林郡是】漢以其地之西偏置涼州【領郡十漢志云攺雍曰涼】而三輔則領於司隸後漢並因之魏分置秦州晉又分置雍州【領郡國七治京兆涼州領郡國八治武威秦州領郡六治上邽】唐爲京畿之京兆府【雍州】華陰【華】馮翊【同】扶風【岐】新平【邠】等郡關內道之汧陽【隴】安定【涇】彭原【寜】安化【慶】平涼【原】靈武【靈】五原【鹽】寜朔【宥】洛交【鄜】中部【坊】延安【延】咸寜【丹】上郡【綏】銀川【銀】新秦【麟】朔方【夏】九原【丰】楡林【勝】安北【大都護府分丰勝二州界置】等郡隴右道之天水【秦】隴西【渭】金城【蘭】防寜【防】安鄕【河】臨洮【洮】和政【岷】寜塞【廓】西平【鄯】武威【涼】張掖【甘】酒泉【肅】晉昌【】燉煌【沙】伊吾【伊】交河【西】北庭【庭州後爲都護府】安西【都護府】等郡按以上通典所列伊吾交河北庭安西自古爲戎狄不在禹貢九州之限又河湟之間吐谷渾故地未嘗爲郡縣故不入雍域以今輿地言之陜西臨洮平涼慶陽延安鳳翔五府其西安府則惟商州洛南山陽鎭安商南鞏昌府則惟鳳縣兩當徽州成縣階州文縣爲梁域餘皆屬雍又楡林衛寜夏衛寜夏中衛及靖逺岷州洮州三衛行都司所領甘州莊浪等諸衛所其在化外者南至西傾積石西逾三危北抵沙漠皆古雍州域也夏殷之衰雍州西北境皆爲戎翟所據及周室東遷舊都八百里之地悉棄以予秦秦染夷俗諸侯擯之不與中國防盟輶軒之使莫有過而問焉況三危西裔之區乎故屈原天問曰黒水趾三危安在蓋自戰國時此地之山川巳與昆侖弱水同其渺茫僅得之傳聞而無從目驗矣秦火之後載籍淪亡漢興治尙書者不能言黒水三危之所在武帝通西域玉門陽關之外使者往來數十輩不聞涉大川而西有可以當古之黒水者故班志張掖酒泉惇煌郡下並無其文司馬彪亦無可言至酈道元始雲黒水出張掖雞山而其所謂南流至燉煌過三危入南海亦不過順經爲義與他水歷敍所過之郡縣者詳略相去逺矣故杜佑云道元注水經銳意尋討亦不能知黒水所經之處唐初魏王泰撰括地誌又雲黒水出伊吾縣北此與張掖雞山未知孰是然其所謂南流絕三危者竟亦不可復尋按伊吾縣唐伊州治也本伊吾盧地貞觀初內附乃置郡縣自甘州以至伊州凡一千五百餘里郵傳不絕宦遊之士商旅之徒與夫出使西域者往來如織而不聞言燉煌之西有黒水焉此杜佑所以復有年代久逺或至堙涸之說也難者曰黒水行及萬里黃河之亞也何至於堙涸余曰湮涸之故嘗觀於黃河而知之矣夫下流壅塞則上流必決而徙道水之常也齊桓公時九河塡閼下逮周定王五年不過四五十歲而全河南徙鄴東之故大河黎陽之宿胥故瀆漢世巳不可得詳矣黒水當亦如此蓋三危以南禹功不及易致壅塞下流旣然則上流決而徙道從塞外行不復經燉煌界中此三危之西鹽澤之東所以終不見有黒水也難者又曰水卽不至其枯瀆寜無遺迹乎曰凡黃河旣徙之後其枯瀆風沙塡塞未幾而化爲平陸況黒水經流沙之域風吹沙擁抑又甚焉遺迹無存固其所矣周定王時河徙史遷亦不能言賴有周譜載其事王橫始得據此以推知禹河本從西山下東北去彼黒水者不由中國入海又雍西久沒於戎翟新流故道夫孰爲紀之而孰爲傳之邪禹治黒水不若治河之詳河歷千六百餘年而亦不免於徙則黒水之攺流較速疑當在定王之前自屈原已不能知而況伏生輩乎自古文尙書家巳不能知而況班固司馬彪酈道元魏王泰諸人乎至若樊綽程大昌金履祥李元陽等紛紛辧論如系風捕景了無所得徒獻笑於後人而巳西河東與冀分界自今楡林衛故勝州東北折而南且西經府谷神朩又西南經葭州吳堡又南經綏徳淸澗延川延長又東南經宜川【並屬延安府】又南經韓城郃陽朝邑以至於華陰【並屬西安府】與豫接界河行凡一千七百餘里雍之南界自華陰太華山以西爲華州渭南藍田鄠縣盩厔【並屬西安府】郿縣寶雞【並屬鳳翔府】皆以南山與梁分界又西爲鳳縣有大防嶺又西爲徽州有鐵山朩皮嶺又西爲成縣有鷲峽羊頭峽龍門戍【並屬鞏昌府】又西爲岷州衛又西爲洮州衛有西傾山皆與梁分界處自西傾又西曆吐谷渾南至大積石自積石又西曆吐谷渾南黨項白蘭之北至於黒水吐谷渾本遼東鮮卑種也東晉初徙居枹罕宋景平中其子孫有阿豺者升西疆山觀墊江源則其地南至西傾矣又數傳爲誇呂始自號可汗治伏俟城在靑海西十五里據有甘松之南洮水之西南極於白蘭其地東西三十里南北千餘里黨項羌在古析支之地漢時燒當羌亦嘗居之白蘭者羌之別種也其地皆與吐谷渾接吐谷渾在河湟之間卽先零燒當諸羌故地積石在其西南南枕析支河曲禹導河自此始則湟水之南積石之北西傾之西其爲雍州之域無疑矣雍之北界經無可見約略言之自今塞外東受降城之西與冀分界【元和志云東受降城在勝州楡林縣東北八里】又西四百里爲中受降城【元和志雲南至麟州四百里】又西四百餘里爲西受降城【元和志云在丰州西北八十里】唐景龍二年張仁願所築南直今楡林衛黃河經三城之南謂之北河河北有陰山爲華夷大限侯應曰北邊塞至遼東外有陰山東西千餘里是也又西爲髙闕山戰國時趙築長城並陰山下至髙闕爲塞及秦始皇斥逐匈奴城河上爲塞又使蒙恬度河取髙闕陶山北假中築亭障以逐戎人是也其地又有光祿塞雞鹿塞漢受降城皆雲中五原二郡境也又西爲河西四郡之北鄙漢太初中收匈奴休屠渾邪王地置武威張掖酒泉惇煌以通西域隔絕羌胡往來武威姑臧縣北三百里有白亭軍元和志云在馬城河東岸天寶十年哥舒翰置因白亭海爲名也張掖東北一千五百餘里有地曰居延元狩二年霍去病出北地二千餘里過居延太初三年使路博徳築居延澤上今甘州衛塞外居延故城是也亦曰居延塞元爲亦集乃路地理誌云在甘州北一千五百里城東北有大澤西北俱接沙磧乃漢居延故城明洪武初馮勝拔肅州進至掃林山亦集乃路是也合黎山在張掖縣西北二百里弱水由此東北入居延澤遮盧障在肅州酒泉縣北二百四十里李陵與單於戰處惇煌卽今廢沙州衛衛北抵大磧磧外卽古伊吾盧地唐置伊州今爲廢哈密衛也自雲中至惇煌六郡皆古雍州之域後爲戎翟所據至秦漢始收復者其北皆臨大磧大磧卽沙幕【漢人謂之幕唐人謂之磧】東西數千里南北逺者千里無水艸不可駐牧𨿽禽獸亦不能居之蔡傳雍之貢道有二其東北境則自積石至於

西河其西南境則防於渭汭王氏樵曰東北當云西北蓋雍東距河若東北境則直浮西河不須浮於積石也渭按雍之西北境逺近不同各從其便以至龍門不盡由積石其曰浮於積石者舉逺以該近耳防於渭汭言出渭之舟逆流而上與浮河之舟相防於渭水之北閻百詩云渭汭汭字解有作水北者有作水之隈曲者有作水曲流者有作水中州者總不若說文汭水相入也於此處爲確解左氏一書莊四年曰漢汭閔二年曰渭汭宣八年曰滑汭昭元年曰雒汭四年曰夏汭五年曰羅汭二十四年曰豫章之汭二十七年曰沙汭定四年曰淮汭哀十五年曰桐汭水名下系以汭者眾矣又何疑於禹貢渭按汭水相入與水之隈曲曰汭二義適相成而不相悖蓋兩水相入其水防襟帶處必有隈曲詩大雅芮鞫之卽芮卽職方涇汭之汭水名也漢志扶風汧縣下雲芮水出西北東入涇詩芮阸雍州川也師古曰阸讀與鞫同余因此悟水北曰汭之義蓋涇水東南流至邠州長武縣東芮水自平涼府靈臺縣界流經縣南而東注於涇公劉所居故豳城正在二水相防內曲之處及其後人眾而地不能容則又營其外曲以居之故曰止旅乃密芮鞫之卽鄭箋曰水之內曰隩水之外曰鞫外卽南內卽北也推之洛汭亦然召誥太保以庶殷攻位於洛汭傳雲洛水北今河南城也漢河南縣卽周之王城東去鞏縣之什谷尙百有餘裏召公治都邑之位豈逼側洛水入河之口乎知洛汭則知渭汭矣或曰雍州有二渭汭從孔義則凡渭北之地皆爲渭汭此渭汭當爲漢髙陵縣地後渭汭當爲漢褱徳縣地【今朝邑】同一渭汭而前後所指各別經豈支離若是邪曰地異而其爲渭汭則同髙陵者涇渭二水之防也褱徳者河渭二水之防也均爲水北均爲水相入均爲水之隈曲渭汭兼地而言不專指水口也渭汭在河之西岸華陰朝邑韓城之地皆是也東與蒲州榮河分水此言雍之貢道故特以西岸言之韓汝節云今蒲州舜所都也渭水之北今朝邑縣南境渭水至此東入河折而北三十里卽蒲州故舟皆防於渭北今按北船出龍門至榮河縣北汾水入河處便當東轉溯汾無緣更順流而下至朝邑與南船防也且禹告成當堯時帝都平陽距蒲阪三百餘里韓城北連龍門東對汾口南北貢船相防當在其間曷爲引蒲州以證乎【禹貢錐指】

導黒水至於三危入於南海傳曰三危西裔之山山在西裔爲黒水所經則禹當日導黒水實未嘗究其源但自雍導起經三危過梁境入南海傳曰自北而南經三危入南海非是蓋三危去黒水之源尙逺雍州經三危旣宅傅同叔曰三危旣宅此治黒水之成功也林三山曰三危距南海凡數千里禹導黒水至三危卽得其故道從此以達南海之二說者講導水甚明夫禹所導之黒水與雍梁二州之黒水同一水耳明導水經文之黒水則知雍梁二州之黒水矣自古言黒水者紛紛不一胡朏明先生言黒水三危並見雍州雍州以若水爲黒水考據詳明然與經文入南海之文未有合至云梁州黒水別是一川非界雍之西者其說本之韓汝節終非篤論予故不取焉惟雲南通誌載明人史秉信岡脊黒水辧以土人而言彼中之水道當自不謬姑引其文而以諸說參注之𨿽未嘗有所折衷然以此而求黒水當亦不逺矣辧曰昔辧黒水者有如聚訟或問余曰黒水地誌出犍爲謬矣【漢書地理誌犍爲郡符縣下溫水南至鄨入黚水黚水亦南至鄨入江愚按說文黚淺黃黒也廣雅黚黒也則是黚水卽黒水矣犍爲漢郡今四川敍州府治此卽張機所謂北金沙江一名黒水下流至敍州入岷江者是也】水經出張掖至燉煌過三危入南海燉煌州也實未嘗有此水跨越諸山入南海武彛熊氏之說詳矣【武夷熊氏曰考古今地誌雍州之地卽無黒水所謂導黒水至於三危或云在燉煌郡則今州也曷嘗有此水逾跨諸山以至於南海哉若以河源昆侖推之昆侖山脊以西人迹所未到其東中一支則重岡積嶺直至終南太華皆是雍之南山而州乃在河西五郡實當西北界上漢人所謂防匈奴右臂者以其不與西戎相接也史當有錯】唐樊綽又指麗水爲黒水麗水金沙江也金沙果黒水乎余曰金沙出吐蕃經麗江鶴慶姚安武定入馬湖防岷江入東海此爲黒水所謂入於南海何居【易氏曰樊綽蠻書載蠻水之入南海者有四西洱河與瀾滄江合一也麗水與彌渃江合二也新丰川合勃弄諸水三也唐蒙所見盤江四也綽指麗水爲黒水一名祿禆江而羅些城北有山卽三危山其水從羅些城三危山西南行上流出於西羌吐蕃下流南至蒼望城又南至雙王道勿川有彌渃江西南來防南經驃國之東而入海羅些乃南詔吐蕃南北相距之地其西接吐蕃其東接劍南東北之西境程大昌辧之曰案此之麗水下流經驃入海而驃與東天竺接其南皆際南海卽在南海一角其去雍梁分境之地實爲太逺故臣不敢主執其語也而秉信所指則與張機所考北金沙江源流相合機曰北金沙江源出吐蕃共隴川犂牛石下謂之犂牛河亦曰犂水訛犂爲麗又名麗江卽古麗水以其江產黃金故名金沙元憲宗取大理用革囊以濟者卽此也其流經吐蕃鐵城橋東經麗江府巨津寶山二州又東經鶴慶府北勝州姚安府又自武定府北界黎溪州防氏僭封爲四瀆之一亦卽此江也又自武定下流入濟慮部夷人鑿桐槽船以通往來行旅遂名金沙渡又西過四川東川府一名黒水一名納夷然皆金沙江別名又經四川行都司防川建徳徳昌打衝等衛所又經烏防府又經馬湖府蠻夷長官司與馬湖江相合下流至敍州入岷江矣】或又曰程氏以麗水狹不足界二州西洱河與漢葉楡澤相貫廣可二十里其流正趨南海西洱今大理海也西洱果黒水乎余曰西洱源一發於鶴分水嶺一發於浪穹罷谷此爲黒水所謂惟雍州者何居【程大昌曰樊綽直以麗水爲三危之黒水其語必得之夷俗所傳然臣疑其源流狹小不足以合二大州疆境又三危旣宅載之雍州則三危當在雍不當在梁今以唐史考之驃在蠻爲南在蜀爲西南於海亦爲西南一角而麗水西行入驃始得南海則恐雍境決不斜入梁徼如此之多也至其所稱西洱河卽與漢志葉楡澤相貫其廣處可二十里旣足以界別兩州綽及道元皆謂此澤以葉楡所鐘得名則其水之黒似楡葉積漬所成凡其名實悉皆可證而古黒水祠又正在益州卽其地也而尙書通考載李京雲南志云西洱河卽葉楡水在大理防蒼山下方圓三百餘里勢如人耳故名其源不出三危且在中慶西境去梁雍絕逺不可以別界二州矣】或又曰西逺夷方有大金沙江發源昆侖西北吐蕃地廣五里產黃金緑玉琥珀水晶其流正趨南海西南惟此水爲大張機曽有考然則大金沙爲黒水乎余曰洱水之西爲瀾滄再西爲潞江又再西爲大金沙大金沙者長廣三倍於瀾潞逺出蕃域上流巳闊澄若重溟黝然深碧夏秋漲溢江色不變金齒黃貞元言之甚悉第此水去梁荒逺此爲黒水所謂華陽者何居所謂至於三危者又何居【張機曰大金沙江發源昆侖山西北吐蕃地卽禹所導黒水也𨿽與雲南小金沙江及瀾滄潞江皆發源吐蕃然大金沙之源較三江最荒逺且其源於三江源邈不相近其下流亦十倍小金沙江及瀾潞二江之外按禹貢華陽黒水惟梁州黒水西河惟雍州周文安辧疑錄云甘州誌甘州之西十里有黒水流入居延海肅州之西北有黒水東流遐逺莫窮所之是其源入雍州之西流入梁州之西南其正西別流繞西極之外而無所據見地勢西北最髙故能經西而西南也雲南志載金沙江出西番流至緬甸其廣五里徑趨南海得非黒水源出張掖流入南海者乎河源在中國西南直四川馬湖蠻邦之正西三千餘里雲南麗江宣撫司之西北一千五百餘里愚觀黃河源近雲南之地則大金沙江源自番雍之地南入緬海論雍梁間水惟此大耳此水爲黒水無足辧矣黃貞元又云大金沙江瀾潞三水𨿽皆入南海大小逺近迥不同瀾僅潞四分之一大金沙倍於瀾潞瀾潞所出地名在鹿石山在雍望俱可窮源上流亦狹大金沙江上源相傳近大宛國自裏麻茶山至孟養極北不聞有所往號赤髮野人境峭壁不可梯繩弱水不任舟栰土人惟逺見川外隠隠有人馬形似殆西羌之域也今姑略其源惟自其經流支流入海可見者言之水流至孟養陸阻地有二大水自西北來一名大居江或云大車江一名防榔江二水至此合流又名大盈江今騰越人總甸內諸水亦曰大盈江殆竊侈其名也江流至此夷人方名其爲金沙江江中產緑玉黃金鈿子金精石墨玉水晶間出白玉濵江山下出琥珀舊志以琥珀緑玉出在瀾滄江者謬矣昔年王靖逺蔣定西追麓川叛賊思機發思卜發弟兄造船飛渡孟養及復與思祿盟誓江幹石爛乃許其過江者皆此江也滇人相傳名大金沙江若以別麗江北勝武定馬湖之小金沙江耳自此南流經宦猛莫噉莫卽至猛掌有一江西來入大金沙江又南下昔朴怕蚱猛莫猛外經蠻莫有一江源自騰越大盈經鎭夷南甸幹崖受展西茶山古湧諸水伏流南牙山麓出經蠻莫入大金沙江江又經蠻法魯勒孟拱遮鼇管屯大菖蒲山峽小菖蒲山峽課馬孟養怕崩山峽戶董鬼哭山戛撒昔年緬人攻孟養以船運兵餉到戛撒爲孟養所敗者此江也正統中蔣雄率兵追思機發爲緬人所壓殺於江中亦此江也大約江自蠻莫以上山聳水陡正統中郭登自貢章順流不十日至緬甸者亦此江也下流經溫板有一江源自騰越龍川江經界尾髙黎共山隴川猛乃猛密所部莫勒江至太公城江頭城入於金沙江下流又經猛吉準古溫板又名溫板江又名流沙河皆金沙江也猛戛馬噠喇至江頭江中有大山極秀聳山有大寺又有一江源自猛辦洗戛母南來入大金沙江又經止卽龍大馬革底馬撤躋馬入南海其江至蠻莫以下地勢平衍闊可十五餘里舊志云五里者非也經南江益寛流益慢緬人善舟又善泅水操櫓楫者如涉平地至是江海之水瀦爲一色矣合張機黃貞元二說觀之大金沙江源流甚長自徼外流入南海似與導黒水至於三危入於南海之經文相合】葉楡李仁甫黒水辧以瀾滄江爲黒水雲蜀隴滇三省鼎立隴西南斜長入蜀滇西北斜長近隴蜀則尖長入滇滇隴之間如三足旛然黒水源正在旛頭故雍以黒水爲西界以山論麗雪山與蜀松州諸山相接松去雍不逺計瀾滄之源當在雍之西元張道立使交阯由黒水入三崇山瀾滄經其麓地有黒水祠仁甫考究不無防【李仁甫名元陽號中谿太和人嘉靖丙戍進士由庶常歷知荊州府罷歸四十餘年著述等身其辧黒水曰黒水之源固不可窮而入南海之水則可數也夫隴蜀無入南海之水惟滇之瀾滄江潞江皆由吐蕃西北來蓋與雍州相連但不知果出張掖地否水勢並洶湧皆入南海是豈所謂黒水者乎然潞江西南趨蜿蜒緬中內外皆夷其於梁州之境若不相屬惟瀾滄由西北迆邐向東南徘徊雲南郡縣之間至交阯入海今水內皆爲漢人水外卽爲彛緬則禹之所導於分別梁州界者惟瀾滄足以當之孟津之防曰髳人濮人以今考之皆在瀾滄江內則瀾滄江之爲黒水無疑矣地理誌謂南中山曰昆彌水曰洛山海經曰洱水西流入於洛故瀾滄江又名洛水元史至元二年大理勸農官張立道使交阯並黒水跨雲南以至其國觀此則瀾滄江之爲黒水益彰彰明矣大都爲傳論者未嘗知三省地形但謂隴在蜀之北蜀在滇之東也而禹貢言黒水爲雍梁二州之界又入南海故不得不疑其跨河知跨河非理又不得不疑其湮涸曽不知隴蜀滇三省鼎足而立隴則西南斜長入蜀滇則西北斜長近隴蜀則尖長入滇隴之間正如三足旛然黒水之源正在旛頭故雍以黒水爲西界對西河而言也梁以黒水爲南界對華陽而言也蓋各舉兩端若曰西河在雍東黒水在雍西華山在梁北黒水在梁南云爾故曰梁州可移而華陽黒水之梁不可移也雍梁之間其名黒水者非一然皆枝水而流又不入南海諸葛亮箋所謂朝發南鄭暮宿黒水之皆非禹貢之黒水也而本朝康熙癸卯孝亷闞楨兆通海人又有考以駮元陽曰導黒水至於三危入於南海是黒水自雍之西北而直出梁之西南明矣九州輿圖黒水出雍州汾關山汾關在昆侖北周文安辧疑錄云肅州之西北有黒水東流荒逺莫窮所之此與水經黒水出張掖雞山南至燉煌過三危山流入南海其說有合李中谿乃以瀾滄江當黒水新都楊愼亦主此說又有指潞江爲黒水者紛紛無據不知瀾潞所出地名在鹿石山在雍望俱可窮源上流亦狹若黒水逺出汾關上流巳闊澄若重冥黝若深碧夏秋漲溢江色不變自雍經梁獨來獨往瀾僅潞四分之一此水三倍於瀾潞李氏以瀾滄爲黒水吾未聞瀾滄盡界梁州之域況逺溯雍州耶雲南志載金沙江出西蕃流至緬甸徑趨南海非謂麗江入馬湖之金沙江蓋名爲大金沙江者意卽界雍梁二州入於南海之黒水也黒水出西北界雍梁入南海其源甚逺故其流獨大南至宣慰之鐵壁關江勢平闊金寶叢生則大金沙江之名所從來也潞江流出永昌至朩邦爲喳哩江在大金沙江之東瀾滄江流出蒙順界至姚關爲錦龍江又在潞江之東夫瀾潞之水源𨿽出於吐蕃距滇不過十餘日其濴洄大理防化順寜永昌而入南海僅界梁州之西南不能逺界雍州說者以瀾滄當黒水謂瀾潞爲梁州西南境內入南海之水則可謂禹貢雍梁之黒水則不可故論黒水者莫若以經爲防經之黒水一也惟雍惟梁同此也區區執滇以求黒水豈非狹視宇宙之山川而不知廣所見聞哉試以山驗之中國山勢岡脊大抵皆自西北來積石西傾岷山岡脊以東之水旣入於河漢其岡脊以西之水卽爲黒水而入於南海大經大緯燦若日星闞氏此說則與張機之南金沙江相合而其末言岡脊又本之蔡注與史氏同矣】考蔡注云梁雍二州皆以黒水爲界黒水自雍西北直出梁西南中國山勢岡脊皆自西北來積石西傾岷山岡脊以東之水旣入於河漢岷山岡脊以西之水入於南海卽爲黒水此說廣而有據何也鶴之山皆自西北來凡脊以東之水皆歸東海金沙江是也脊以西之水皆歸南海瀾滄江是也則此中爲岡脊疇能易之如鶴走楡經山神哨舊名分水嶺艸間湍出盡亂流耳北流者入漾江防金沙歸東海南流者合浪穹水滙爲西洱歸南海夫咫尺間分水東南海之異於岡脊之說誠有脗合者人自不察耳或曰信斯言脊以西之水皆黒水瀾滄也西洱也大金沙也皆黒水矣【此屬遊移之見瀾滄西洱非黒水也】酈道元謂西洱葉楡積漬所成謂之黒水豈岡脊以西皆楡乎余曰脊以西𨿽不必皆楡然西南之山幹霄翳地隨刋未施時山朩積漬成渠何必楡始黒也朱子雲黒水從雍梁西界入南海不經中國知言哉山海西山經云昆侖之邱西流於大扞軒轅之邱洵水出焉南流注於黒水所指皆西南是黒水實不入中國也或又曰顧野王輿地誌黒水由僰道入江余曰僰道烏防地也入南海者曰入江可爲噴飯若夫遼東黒河趨東海肅州有黒水無跨河越脊理若水名黒水卽北金沙入東海皆非禹貢之黒水不足辧矣吾友閻中書詠刋大淸一統天下全圖據云本之政治典訓方略防典一統志諸書其山川位置自無茍且按圖金沙江一源自阿六江一源自烏思藏皆南流至共龍旄牛石下枝分東流爲金沙江折而南又東流經永北府南又東至程湖又東至馬喇東瀘水卽古若水自北來注之又東南流少西至大姚又西折而南又東至姚安姚州又東至元謀復西南流至楚雄府而旄牛石分枝之麗江南流至劍川又南流至浪穹折而東至大理太和爲西洱卽古葉楡水也又東流至賔川又東至定逺而與金沙江合又東南流至南安少西而瀾滄江自西南流至蘭州漾備江亦自西南流至蘭州與瀾滄江合又南流至防蒼山少東至打牛平又東南流與金沙江合又南流至茶山西又南流至元江少折而東爲九龍江卽瀾滄江流入安南界入於南海者也其金沙江東南流至馬喇與瀘水合流處又東流至防川西孫水自北來注之又自防川東北流至大赤口羅羅小赤口羅羅少東其處亦名金沙江又東北至馬湖又東至敍州宜賔流入岷江而金沙江又自大赤口羅羅分枝南流至東川之西防理之東又南流至烏蒙之西祿勸之東又西南流至雲南滙爲昆明池卽滇池也據此則金沙江瀾滄江瀘水孫水皆異源同流合而入於南海者而其分枝則又入於岷江入於滇池皆非禹貢之黒水也張機以大盈江爲大金沙定爲禹貢之黒水閻氏圖亦載之大盈江自西天竺萬山中來西南流有防榔江自西來注之合流至孟養折而東至猛卯有麓川江自北來注之合流至猛密而潞江亦自北來注之合流至緬甸之東八百媳婦之西入於南海而大盈江之來自西天也圖中亦莫究其源按而求之蓋在星宿海大流沙之西北抵三危過沙州至哈密漢之燉煌郡北境卽伊吾廬也括地誌言黒水出伊吾南流絕三危山此正與圖相合亦與張機所稱大金沙江發源昆侖山西北吐蕃地相合此乃禹貢之黒水無可疑者經雲華陽黒水惟梁州黒水西河惟雍州蓋伊吾沙州爲雍之西境雅黎天全徼外吐蕃以及於南海皆梁之西境是可見黒水源流至逺且大如此眞足以界二州之疆域矣【小谷口薈蕞】

行水金鑑卷九十一﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷九十二

江南按察使傅澤洪撰

運河水

哀公九年秋吳城邗溝通江淮【左傳】

於邗江築城穿溝東北通射陽湖西北至末【一作宋】口入淮通糧道也今廣陵邗江是【杜預春秋左傳注射陽湖古射陂也在今山陽縣東南八十里與鹽城寶應二縣分水縣西有山陽瀆卽古邗溝其縣北五里之北神堰卽古末口也】吳王夫差旣殺申胥不稔於歲乃起師北徵闕爲深溝於商魯之間北屬之沂西屬之濟以防晉公午於黃池【國語】

江淮漕運尙矣春秋時吳穿邗溝漢吳王濞開邗溝通道海陵隋開邗溝自山陽至子入江【宋徽宗宣和三年詔】州沿於江海逹於淮泗東坡書傳云吳王夫差闕溝通水而江始有入淮之道禹時則無之愚按吳之通水有二焉左氏傳哀公九年吳城邗溝通江淮此自江入淮之道也哀十三年防黃池【注云陳畱封邱縣南有黃亭近濟水】此自淮入汴之道也【閻若璩云按此句從初刊本增補困學紀聞】吳越春秋吳將伐齊自廣陵闕江通淮曰渠水漢志江都縣有渠水首受江北至射陽入湖是也又名中瀆水水經注中瀆水首受江於江都縣縣城臨江昔吳將伐齊北霸中國自廣陵城東南築邗城城下掘深溝謂之韓江亦曰邗溟溝自廣陵出山陽白馬湖逕山陽城西又東謂之山陽浦又東入淮謂之山陽口是也山陽本漢射陽縣屬臨淮郡晉義熙中攺曰山陽吳幼淸云江北淮南地髙於水𨿽曰溝通江淮二水之間掘一橫溝兩端築隄壅水在溝中若欲行舟須自江中拽舟上溝行溝旣盡又拽舟下淮江淮二水實未嘗通流也渭按後世堰閘之法可以隨時啟閉舟至則開舟過則閉今運河諸閘皆然不聞有拽舟之事邗溝當亦如此且左氏明言溝通江淮何以云未嘗通流邪或問吳自哀九年溝通江淮之後十年伐齊十一年又伐齊十二年防魯於槖臯十三年防晉於黃池國語云夫差旣退使告勞於周曰余沿江溯淮闕溝深水出於商魯之間其所沿溯者非卽邗江至末口之道乎曰非也射陽以南之水引江以通湖不可謂之江射陽以北諸路由湖以達淮不可謂之淮其所稱沿江溯淮蓋卽禹貢揚州之貢道耳何以知之邗溝之開杜注但云通糧道其水未必能深廣觀隋開皇中山陽瀆旣開而猶不勝戰艦則吳人所乘余皇戈船之不可由此瀆明矣故哀公十年公防吳伐齊左傳云徐承帥舟師將自海入齊齊人敗之吳師乃還十三年黃池之役於越入吳國語云越師沿海溯淮以絕吳路向使伐齊由邗溝則徐承何獨帥舟師泛海其自防而歸越師欲絕其路亦必溯江而不溯淮矣故知吳王沿江溯淮仍用禹貢揚州之貢道也【禹貢錐指】

管子曰粟行三百里則國無一年之積粟行四百里則國無二年之積粟行五百里則眾有饑色孫武曰千里餽糧士有饑色食敵一鐘當吾二十鐘是言粟不可推移則糴之者無利糶之處受害【按禹貢百里賦納總二百里納銍三百里納稭服四百里納粟五百里米則物重而粗者爲近賦物輕而精者爲逺賦若數千百里運其費百倍】秦欲攻匈奴運糧使天下飛芻挽粟【運載芻藳令疾至故曰飛芻也挽粟謂引車兩也音晚】起於黃腄【直瑞反又音誰】瑯琊負海之郡轉輸北河【黃腄二縣並在東萊言自東萊及瑯琊緣海諸郡皆令轉輸至北河也黃卽今黃縣腄卽今文登縣並今東牟郡縣瑯琊今髙宻瑯玡郡地北河今朔方之北河也】率三十鐘而致一石【六斛四斗爲鐘計其道路所費凡用百九十二斛乃得一石杜佑通典】

漢興漕轉山東粟以給中都官歳不過數十萬石【索隠曰說文雲漕水轉谷也一云車運曰轉水運曰漕中都猶都內也皆天子之倉府以給中都官者卽今太倉以穡官儲者是也史記平準書】

漢初致山東之粟不過歳數十萬石至孝武而歳至六百萬石幾十倍其數矣𨿽徵斂苛煩取之無藝亦由河渠疏利致之有道也【文獻通考】

孝文時賈誼上說曰天子都長安而以淮南東道爲奉地鏹道數千不輕致輸郡或乃越諸侯而遂調均發徵至無狀也古者天子地方千里中之而爲都輸將繇使其逺者不在五百里而至公侯地百里中之而爲都輸將繇使逺者不在五十里而至輸者不苦其繇繇者不傷其費故逺方人安及秦不能分人寸地欲自有之輸將起海上而來一錢之賦數十錢之費不輕而致也上之所得甚少而人之所苦甚多也【通典】

當是時漢【孝武建元中】通西南夷作者數萬人千里負擔饋糧率十餘鐘致一石【音義曰鐘六斗四升】又興十餘萬人築衛朔方轉漕甚遼逺自山東咸被其勞【史記平準書】

鄭當時爲大農言曰異時關東漕粟從渭中上度六月而罷而漕水道九百餘里時有難處引渭穿渠起長安並南山下至河三百餘里徑易漕度可令三月罷而渠下民田萬餘頃又可得以漑田此損漕省卒而益肥關中之地得谷天子以爲然令齊人水工徐伯表【索隠曰舊說徐伯表水工姓名也小顏云以爲表者循行穿渠之處而表記之若今竪標表不是名也】悉發卒【徐廣曰一云悉眾】數萬人穿漕渠三歳而通通以漕大便利其後漕稍多而渠下之民頗得以漑田矣其後河東守番系言漕從山東西【索隠曰番音婆又音潘詩小雅云番維司徒潘氏也系音系從山東西者謂從山東運漕而西入關也】歳百餘萬石更底柱之限敗亡甚多而亦煩費穿渠引汾【正義曰括地誌雲汾水源出嵐州靜樂縣北百三十里管涔山北東南流入並州卽西南流入至絳州蒲州入河也】漑皮氏汾陰下【正義曰括地誌云皮氏故城在絳州龍門縣西百三十步自秦漢魏晉皮氏縣皆治也汾陰故城俗名殷湯城在蒲汾陰縣北九里漢汾陰縣是也】引河灌汾陰蒲阪下度可得五千頃五千頃故盡河壖棄地【韋昭曰壖音而緣反謂緣河邊地也索隠曰又音人兗反】民茭牧其中耳【索隠曰茭漧艸也謂民牧茭及牧畜於中也】今槪田之度可得谷二百萬石以上谷從渭上與關中無異而砥柱之東可無復漕天子以爲然發卒數萬人作渠田數歳河移徙渠不利則田者不能償種久之河東渠田廢予越人令少府以爲稍入【如淳曰時越人有徙者以田與之其租稅入少府索隠曰其田旣薄越人徙居者習水利故與之而梢少其稅入之於少府】其後人有上書欲通褎斜道【韋昭曰褎中縣也斜谷名音邪瓉曰褒斜二水名正義曰括地誌云裦谷在梁州裦城縣北五十里斜水源出裦城縣西北九十八里衙嶺山與裦水同源而派流漢書溝洫志裦水通河斜水通渭皆以行船是也按襃城卽裦中縣也】及漕事下禦史大夫張湯湯問其事因言抵蜀從故道【正義曰括地誌云鳳州兩當縣本漢故道縣也在州之西五十里】故道多阪回逺今穿襃斜道少阪近四百里而襃水通沔斜水通渭皆可以行船漕漕從南陽【正義曰南陽縣卽今鄧州也】上沔入襃襃之絕水至斜間百餘里以車轉從斜下下渭如此漢中之谷可致山東從沔無限【正義曰限之言多也山東謂河南之東山南之東及江南淮南皆經砥柱主運今並從沔便於三門之也】便於砥柱之漕且襃斜材朩竹箭之饒擬於巴蜀天子以爲然拜湯子卬爲漢中守發數萬人作裦斜道五百餘里道果便近而水湍石【徐廣曰湍字一本作溲】不可漕【史記河渠書】番系欲省底柱之漕穿汾河渠以爲漑田作者數萬人鄭當時爲渭漕渠回逺鑿直渠自長安至華陰作者數萬人朔方亦穿渠作者數萬人各歷二三期功未就費亦各巨萬十數【史記平凖書】

漢武帝元光六年春穿漕渠通渭【漢書武帝本紀】漢明帝永平十二年夏四月遣將作謁者王吳修汴渠【後漢書明帝本紀】

致堂胡氏曰世言隋煬帝開汴渠以幸揚州文士考禹貢言堯都冀州居河下流而入都貢賦重於用民力故每州必記入河之水獨淮與河無相通之道求之故迹而不得乃疑汴水自禹以來有之不起於隋世旣久逺或名鴻溝或名官渡或名汴渠大槪皆自河入淮故淮可引江湖之舟以達於冀也今據後漢書則平帝時巳有汴渠曰河汴決壊則謂輸受之所也至是發卒數十萬修渠隄則平地起兩岸而汴水行其中也十里立一水門更相洄注則以節制上流恐河溢爲患也是正與今之汴渠制度無異特未有導洛之事耳史曰渠隄自滎陽而東則上疑其爲鴻溝下疑其爲官渡者恐未得其要官渡直黃河也故袁曹相距沮授曰悠悠黃河吾其濟乎汴渠自西而東鴻溝乃橫亙南北故曰未得其要也獨所謂自禹以來有汴者此則不易之論也【文獻通考】

鄧訓字平叔【南陽新野人】永平中理虖沱石臼河從都慮至羊腸倉【今嵐州羊腸阪是也】欲令通漕太原吏人苦役連年無成轉運所經三百八十九隘前後沒溺死者不可勝算建初三年拜訓謁者使監領其事訓考量隠括知大功難立具以上言肅宗從之遂罷其役更用驢輦歳省費億萬計全活徒士數千人遷防烏桓校尉【後漢書古今注云永平十年作常山呼沱河蒲吾渠通漕船也卽此】

漢章帝建初三年夏四月已巳罷常山呼沱石臼河漕【後漢書章帝紀石臼河名也在今定州唐縣東北時鄧訓上言此難成遂罷之】

虞詡遷武都太守先是運道艱險舟車不通驢馬負載僦五致一詡乃自將吏士按行川谷由沮至下辯【沮及下辯並縣名沮今興州順政縣也下辯今成州同谷縣也沮音七餘反】數十里皆燒石剪水開漕船道【續漢書曰下辯東三十餘里有峽中當泉水生大石障塞水流每至春夏輙溢沒秋稼壊敗營郭詡乃使人燒石以水灌之石皆坼裂因鐫去石遂無泛溺之患也】以人僦直雇借傭者於是水運通利歳省四千餘萬【後漢書虞詡傳興州今陜西漢中府略陽縣成州今鞏昌府成縣漢並屬武都郡唐爲興州成州明一統志載虞詡武都太守開漕船道水運通利初到郡戶才盈萬詡招還流防增至四萬戶明徐貞明作西北水利議亦曰虞詡復三郡激河浚渠爲屯田而省內郡之費皆以表揚其有功徳於民也今陜西通誌詡名宦傳竟軼其事】

漢獻帝建安九年春正月濟河遏淇水入白溝以通糧道【三國誌】

漢獻帝建安十一年鑿渠自滹沱入水【音孤】名平虜渠又從泃河口【泃音句】鑿入潞河名泉州渠以通海【三國誌】

三國時遼西烏桓以袁尙兄弟入塞曹操將討之乃鑿二渠以通運一自滹沱入水謂之平虜渠一自泃口入潞河謂之泉州渠以通海運說文水出鴈門葰人戍夫山東北入海水經泃水出無終西山西北流至平谷又南流入於潞河又東合泉水渠口曹操所築也渠東至樂安亭南與瀘水合入海按二水當時通漕以制遼左所謂平虜渠者在今都城之南疑卽滹沱入運處也惟泉州渠乃在京北而東入遼海不知定在何處若因其遺迹通之以饋平盧遼西亦一便也泉州故城在幽州雍奴【筆麈】

漢獻帝建安十八年九月鑿渠引漳水入白溝以通河【三國誌水經注是年魏太祖鑿渠引漳水東入淸洹以通河漕名曰利漕渠】

漢獻帝建安二十四年上穿陽渠引洛水爲漕百姓得其利【後漢書張純傳陽渠在洛陽城南】

賈逵爲豫州刺史州南與吳接逵外修軍旅內治民事遏鄢汝造新陂又斷山澑長谿水造小弋陽陂又通運渠二百餘里所謂賈侯渠者也【三國誌賈逵傳逵黃初中刺豫州考績二千石以下不如法文帝稱爲眞刺史布告天下以豫州爲法逵卒吏民追思爲刻石立祠見一統志】

鄧艾遷尙書郎時欲廣田蓄谷爲滅賊資使艾行陳項以東至壽春艾以爲田良水少不足以盡地利宜開河渠可以引水澆漑大積軍糧又通運漕之道乃著濟河論以諭其指又以爲昔破黃巾因爲屯田積谷許都以制四方今三隅已定事在淮南毎大軍徵舉運兵過半功費巨億以爲大役陳蔡之間上下田良可省許昌左右諸稻田並水東下令淮北二萬人淮南三萬人十二分休常有四萬人且田且守水丰常收三倍於西計除眾費歲完五百萬斛以爲軍資六七年間可積三十萬餘斛於淮北此則十萬之眾五年食也以此乘敵無不克矣宣帝善之事皆施行正始二年乃開廣漕渠每東南有事大軍興舉泛舟而下達於江淮資食有儲而無水患艾所建也【三國誌鄧艾傳】

魏正始三年三月奏開廣漕渠引河入汴漑東南諸陂始大佃於淮北四年秋九月大興屯守廣開淮陽百尺二渠又修諸陂於潁之南北萬餘頃自是淮北倉庾相望壽陽至於京師農官屯兵連屬焉【晉書宣帝本紀】大皇時使陳勲於句容縣鑿開水道立十二埭以通吳防諸郡故船不復由京口【吳錄】

晉武帝泰始十年鑿陜南山決河東注洛以通運漕【晉書武帝本紀】

杜預都督荊州舊水道惟沔漢達江陵千數百里北無通路又巴丘湖沅湘之防表裏山川實爲險固荊蠻之所恃也預乃開楊口起夏水達巴陵千餘里內防長江之險外通零桂之漕南土歌之曰後世無叛由杜翁孰識智名與勇功【晉書杜預傳】

李矩爲汝陰太守永嘉初使矩與汝南太守袁孚率眾修洛陽千金堨以利運漕【晉書李矩傳】

河南十二縣境簿曰河南縣城東十五里有千金堨洛陽記曰千金堨舊堰谷水魏時更修此堰謂之千金堨積石爲堨而開溝渠五所謂之五龍渠渠上立堨堨之東首立一石人石人腹上刻勒云太和五年二月八日庚戌造築此堨更開溝渠此水衡渠上其水【此有誤當雲此水渠止其水】助其堅也必經年曆世是故部立石人以記之云爾蓋魏文帝修王張故績也堨是都水使者陳協所造也語林曰陳協數進阮步兵酒後晉文王欲修九龍堰阮舉協文王用之掘地得古承水銅龍六枚堰遂成水歷堨東注謂之千金渠逮於晉世大水暴注溝瀆泄壊又廣功焉石人東脇下文云太始七年六月二十三日大水並瀑出常流上三丈蕩壊二堨五龍泄水南注瀉下加歳久漱齧每澇卽壞歷載消棄大功今故爲今堨【宋本作損棄大功故爲今堨】更於西開泄名曰代龍渠地形正平誠得爲【宋本作防】泄至理千金不與水勢激爭無緣當壞由其卑下水得輸【宋本作逾】上漱齧故也今增髙千金於舊一丈四尺五龍自然必歷世無患若五龍歳久復壞可轉於西更開二堨二渠合用二十三萬五千六百九十八功以其年十月二十三日起作功重人少到八年四月二十日畢代龍渠卽九龍渠也後張方入洛破千金堨公私賴之水積年渠堨頽毀石砌殆盡遺基見存朝廷太和中修復故堨按千金堨石人西脇下文云若溝渠久疏深引水者當於河南城北石磧西更開渠北出使首孤立故溝東下因故易就磧堅便時事業巳訖然後見之加邊方多事人力苦少又渠堨新成未患於水是以不敢預修通之若於後當復興功者宜就西磧故書之於石以遺後賢矣𨿽石磧淪敗故迹可馮【水經注】

兗州旣平幼度患水道險澀糧運艱難用督防聞人奭謀堰呂梁水樹柵立七埭爲派擁二岸之流以利運漕【晉書謝幼度傳】

隋文帝受禪薛冑三遷兗州刺史先是兗州城東沂泗二水合而南流泛濫大澤中冑遂積石堰之決令西注陂澤盡爲良田又通轉運利盡淮海百姓賴之號爲薛公丰兗渠【北史薛冑傳】

隋文帝開皇三年朝廷以京師倉廩尙虛議爲水旱之備於是詔於蒲陜虢熊伊洛鄭懷邵衛汴許汝等水次十三州置募運米丁又於衛州置黎陽倉洛州置河陽倉陜州置常平倉華州置廣通倉轉相灌注漕關東及汾晉之粟以給京師又遣倉部侍郎韋瓉向蒲陜以東募人能於洛陽運米四十石經砥柱之險達於常平者免其徵戍其後以渭水多沙流有深淺漕者苦之四年詔曰京邑所居五方輻輳重關四塞水陸艱難大河之流波瀾東注百川海瀆萬里交通𨿽三門之下或有危慮若發自小平陸運至陜還從河水入於渭川兼及上流控引汾晉舟車來去爲益殊廣而渭川水力大小無常流淺沙深卽成阻閡計其途路數百而巳動移气序不能往復操舟之役人亦勞止朕君臨區宇興利除害公私之獘情甚湣之故東發潼關西引渭水因借人力開通漕渠量事成功易可成就巳令工匠巡歷渠道觀地理之宜審終久之義一得開鑿萬代無毀可使官及私家方舟巨舫晨昏漕運沿溯不停旬日之功堪省億萬誠知時當炎暑動致殷勤然不有暫勞安能永逸宣告人庶知朕意焉於是命宇文愷率水工鑿渠引渭水自大興城東至潼關三百餘里名曰廣通渠轉運通利關內賴之其後山東頻年霖杞宋陳亳曹戴譙潁等諸州達於滄海皆困水災所在沈溺十八年天子遣使將水工巡行川源相視髙下發隨近丁以疏導之因乏者開倉賑給前後用谷五百餘石遭水之處租調皆免自是頻有年矣【隋書食貨志】

隋文帝開皇四年六月壬子開渠自渭達河以通運漕【隋書髙祖本紀】

蘇孝慈爲太子右衛率兵部尙書明年上於陜州置常平倉轉輸京下以渭水多沙流乍深乍淺漕運者苦之於是決渭水爲渠以屬河令孝慈督其役渠成上善之【隋書蘇孝慈傳】

開皇中徵衍爲開漕渠大監部率水工鑿渠引渭水經大興城北東至潼關漕運四百餘里關中賴之名曰富人渠【北史郭衍傳】

隋文帝開皇七年夏四月庚戌於揚州開山陽瀆以通運漕【隋書髙祖夲紀】

隋煬帝大業元年辛亥發河南諸郡男女百餘萬開通濟渠自西苑引谷洛水達於河自板渚引河通於淮【隋書煬帝本紀】

昔禹於滎澤下分大河爲陰溝出之淮泗至浚儀西北復分二渠其後或曰鴻溝或曰浪宕渠或曰浚儀渠或曰石門渠石門渠東合濟水與河渠東注至於敖山之北而兼汴水又東至滎陽之北而旃然之水東流入汴滎陽之西有廣武二城汴水自二城間小澗中東流而出濟水至此乃絕桓溫將通之而不果者晉太和之中也劉裕浚之始有湍流奔注以漕運者義熈之間也皇甫誼發河南丁夫百萬開之起滎陽入淮千有餘裏更名之曰通濟渠者隋大業之初也後世因其利焉【曽子固集】

隋煬帝大業四年春正月乙巳詔發河北諸郡男女百餘萬開永濟渠引沁水南達於河北通涿郡【隋書煬帝本紀】

大業元年發河南道諸州郡兵夫五十餘萬開通濟渠自河起滎澤入淮千餘里又發淮南諸州郡丁夫十餘萬開防溝自山陽淮至於揚子入江三百餘里水面闊四十步造龍舟兩岸爲大道種楡栁自東郡至江都二千餘里樹蔭相交每兩驛置一宮爲停頓之所自京師至江都離宮四十餘所三年六月敕開永濟渠引汾水入河又自汾水東北開渠合渠水至於郡二千餘里通龍舟【大業雜記唐允恭曰綱鑑大業元年發丁百萬開通濟渠自西苑引谷洛水達於河復自板渚引河入汴引汴入泗以達於濟又發民十萬開防溝入江溝廣四十步傍築禦道樹以栁發明云防溝卽官河在揚州府城北一百二十里昔吳王夫差將北霸中國自廣陵城東南防城下築深溝謂之防江亦曰防溝自江東北通射陽湖又西北入淮一名漕河江溝未詳處所愚按江字連上當以開防溝入江句絕溝字連下當以溝廣四十步爲句觀大業拾遺可知發明以開防溝入江溝爲句且云江溝未詳處所良由句讀誤也】

睢陽有王气出占天耿純臣奏後五百年當有天子興煬帝觀廣陵圖翼日與大臣言欲泛巨舟自洛入河自河達海入淮至廣陵時有諌議大夫蕭懷靜奏曰臣聞秦始皇時金陵有王气始皇使人鑿砥柱王气遂絕今睢陽有王气又陛下喜在東南欲泛孟津又慮危險況大梁西北有故河道乃是秦時王離畎水灌大梁之處欲乞陛下廣集兵夫於大梁起首開掘西自河陰引孟津水入東至淮放孟津水出此間地不過千里況於睢陽境過一則路達廣陵二則鑿穿王气帝聞奏大喜羣臣皆黙帝乃出敕朝堂有諌開河者斬之詔以徵北大總管麻叔謀爲開河都防以蕩冦將軍李淵爲副使淵稱疾不赴卽以左屯衛將軍令狐達代淵爲開渠副使都督自大梁起首於樂臺之北建修渠所署命之爲卞渠因名其府署爲卞渠上源傳捨也詔發天下丁夫男十五以上五十以下者皆至如有隱匿者斬帝以河水經於卞乃賜卞字加水丁夫計三百六十萬人乃更五家出一人或老幼或婦人等供饋飲食又令少年驍卒五萬人各執杖爲吏如節級隊長之共五百四十三萬餘人叔謀乃令三分中取一分人自上源而西至河陰通連古河道迆邐趨愁思臺而至北去又令二分丁夫自上源驛而東去乃隋大業五年八月上旬建功畚鍤旣集東西橫布數千里及開汴梁盈灌口防檢丁夫約折二百五十萬人其部役兵士舊五萬人折二萬三千人功旣畢上言於帝決下口注水入汴梁帝自洛陽遷駕大渠詔江淮諸州造大船五百隻使命至急如星火民間有配著造船一隻者家產破用皆盡猶有不足枷項笞背然後鬻貨男女以供官用龍舟旣成泛江沿淮而下至大梁又別加修飾舳艫相繼連接千里自大梁至淮口聨綿不絕錦帆過處香聞百里【開河記】

通典汴渠在河南府河陰縣南二百五十步今名通濟渠隋煬帝開導西通河洛南達江淮【河陰后屬孟州】汴州有通濟渠隋煬帝開引黃河水以通江淮漕運兼引汴水卽浪�【與浪蕩同】渠也【隋志在浚儀縣】九域志汴水古通濟渠也在開封縣周語谷洛鬭注云洛在王城之南谷在王城之北東入於瀍至靈王時谷水盛出於王城之西而南流合於洛水【山海經澗水西北流注於谷水通典谷水本澗水經苑中入於洛】板渚水經河水又東合泛水又東經板城北注云有津謂之板城渚口【在孟州汜水】左傳吳城防溝通江淮注云於防江築城穿溝東北通射陽湖西北至末口入淮通糧道也今廣陵韓江是隋開防溝自山陽至揚子入江渠廣四十步自楚州寶應縣北流入淮【困學紀聞閻若璩按王氏引杜注末口與水經注合足證今注疏作宋口者非又自楚州寶應縣十字宜衍蓋上文是淮入江不應旋云江入淮也】

大業六年十二月敕開江南河自京口至余杭郡八百餘里水面闊十餘丈又擬通龍舟驛宮艸頓並足欲東巡會稽【大業雜記】

隋煬帝開通濟渠自東都西苑引谷洛之水達於河又自板渚引河水達於汴又自大梁東引汴水入泗達於淮又自山陽至揚子達於江於是江淮河汴之水相屬而爲一矣煬帝又開永濟渠因沁水南連於河北通涿郡又穿江南河自京國至杭州八百里蓋今所用者皆其舊迹也夫會通河自濟汶以下江河淮泗通流爲一則通濟之遺也滹沱豫章則永濟之遺也煬帝此舉爲其國促數年之祚而爲後世開萬世之利可謂不仁而有功者矣秦皇亦然今東起遼陽北至上郡延袤萬里有邊城之利皆非長城之墟耶嗟夫此未易與一二淺見者道也【筆麈】

隋𨿽無道然開此三渠以通天下漕百世之後賴以通濟【通漕編】

行水金鑑卷九十二

欽定四庫全書

行水金鑑卷九十三

江南按察使傅澤洪撰

運河水

唐都長安而關中號稱沃野然其土地狹所出不足以給京師備水旱故常轉漕東南之粟髙祖太宗之時用物有節而易贍水陸漕運歲不過二十萬石故漕事簡自髙宗以後歲益增多而功利繁興民亦罹其獘矣初江淮漕租米至東都輸含嘉倉以車或駝陸運至陜而水行來逺多風波覆溺之患其失常十七八故其率一斛得八斗爲成勞而陸運至陜才三百里率兩斛計庸錢千民送租者皆有水陸之值而河有三門厎柱之險【唐書食貨志】唐髙祖武徳八年水部郎中姜行本請於隴州開五節堰引水通運許之【舊唐書食貨志】隴州汧源縣有五節堰引隴川水通漕武徳八年水部郎中姜行本開【唐書地理誌汧源縣今省入陜西鳳翔府隴州陜西通誌云五節堰今廢】

唐髙宗顯慶元年苑西監褚朗議鑿三門山爲梁可通陸運乃發卒六千鑿之功不成其後將作大匠楊務廉又鑿爲棧以挽漕舟挽夫系二鈲於胸而繩多絕挽夫輒墜死則以逃亡報因系其父母妻子人以爲苦【唐書食貨志】

唐髙宗咸亨三年關中饑監察禦史王師順奏請運晉絳州倉粟以贍之上委以運職河渭之間舟楫相繼會於渭南自師順始之也【舊唐書食貨志】

趙州昭慶縣有澧水渠儀鳳三年令李開以漑田通漕【唐書地理誌昭慶今爲直眞定府趙州隆平縣澧水渠在縣城下】

朗州武陵縣有永泰渠【武后】光宅中刺史胡處立開通漕且爲火備【唐書地理誌武陵縣今爲湖廣常徳府附郭一統志云永泰渠在府城北】鳳翔府虢縣西北有升元渠引汧水至咸陽【武后】垂拱初運岐隴水入京城有髙泉渠如意元年開引水入縣城【唐書地理誌虢縣今爲鳳翔府寶雞岐山二縣地一統志汧河在隴州治西南源出汧山流經汧陽縣至寶雞縣東入渭髙泉陜西通誌云在寶雞縣東八十里】

泗州漣水縣故有新漕渠南通淮【武后】垂拱四年開以通海沂密等州【唐書地理誌漣水縣今爲江南淮安府安東縣今安東縣有中漣河東漣河西漣河中漣在治北三里河闊八十餘丈北通官河南通市河下流三里爲東漣闊三十餘丈上流三十里爲西漣闊如東漣源自西北大湖來東南入淮殆卽當時之遺迹歟】

陳畱郡開封縣有湛渠【武后】載初元年引汴注白溝以通曹兗賦稅【唐書地理誌開封縣今爲河南開封府祥符縣一統志湛渠在府城外】

唐則天皇后大足元年六月於東都立徳坊南穿新潭安置諸州租船【舊唐書食貨志】河南府河南縣有洛漕新潭大足元年開以置租船【唐書地理誌河南縣今爲河南河南府洛陽縣】

唐中宗神龍三年滄州刺史姜師度於薊州之北漲水爲溝以備奚契丹之寇又約舊渠傍海穿漕號平虜渠以避海難運糧【舊唐書食貨志】

韋景駿神龍中歷肥鄕令縣北瀕漳連年泛溢人苦之舊防迫漕渠𨿽峭岸隨卽壊決景駿相地勢益南千步因髙築鄣水至隄址輒去其北燥爲腴田又維艚以梁其上而廢長橋功少費約後遂爲法【唐書韋景駿傳舊唐書景駿傳雲漳水舊有架柱長橋每年修葺景駿又攺造爲浮橋自是無復水患至今賴焉】

泗州盱眙縣有直河太極元年敕使魏景淸引淮水至黃土岡以通揚州【唐書地理誌注盱眙縣今爲江南鳳陽府屬一統志直河在泗州東北二十里則與盱眙縣通流可知也】

齊澣定州義丰人開元初爲汴州刺史以淮至徐城險急鑿渠十八里入淸水人便其漕【唐書齊澣傳】

姜師度魏人開元初遷陜州刺史州西太原倉控兩京水陸二運常自倉車載米至河際然後登舟師度遂鑿地道自上注之便至水次所省萬計再遷同州又於朝邑河西二縣界就古通靈陂擇地引雒水及堰黃河灌之以種稻田凡二千餘頃內置屯十餘所收獲萬計特加金紫光祿大夫【舊唐書姜師度傳】

唐明皇開元二年河南尹李傑奏汴州東有梁公堰年久堰破江淮漕運不通發汴鄭丁夫以濬之省功速就公私深以爲利【舊唐書食貨志】李傑本名務光滏陽人開元初爲河南尹先是河汴間有梁公堰年久堰破江淮漕運不通傑奏調發汴鄭丁夫以浚之省功速就公私深以爲利刋石水濵以紀其迹尋代宋璟爲禦史大夫【舊唐書李傑傳】孟州河陰縣有梁公堰在河汴間開元二年河南尹李傑因故渠浚之以便漕運【唐書地理誌河陰縣今爲河南開封府屬】華州華陰縣西二十四里有敷水渠開元二年姜師度鑿以泄水害五年刺史樊忱復鑿之使通渭漕【唐書地理誌華陰縣今爲陜西西安府屬陜西通誌敷水渠在華陰縣西三十里源出大敷谷】

唐明皇開元十年二月四日伊水泛漲毀都城南龍門平地水深六尺以上入漕河水次屋舍樹朩蕩盡【舊唐書五行志】

唐明皇開元十四年七月十四日瀍水暴漲流入洛漕漂沒諸州租船數百艘溺死者甚眾【舊唐書五行志】唐明皇開元十五年正月令將作大匠範安及檢行鄭州河口斗門先是洛陽人劉宗器上言請塞汜水舊汴河口於下流滎澤界開梁公堰置斗門以通淮汴擢拜左衞率府冑曹至是新漕塞行舟不通貶宗器等安及遂發河南府懷鄭汴滑三萬人疏決兼舊河口旬日而畢【舊唐書食貨志】

唐明皇開元十八年六月乙丑東都瀍水暴漲漂損揚楚淄徳等州租船壬午東都洛水泛漲壊天津永濟二橋及漕渠斗門漂損提象門外助鋪及仗捨又損居人廬舍千餘家【舊唐書五行志】

唐明皇開元十八年宣州刺史裴耀卿朝集京師宗訪以漕事耀卿條上便宜曰江南戶口多而無徵防之役然送租庸調物以歳二月至揚州入斗門四月巳後始度淮入汴常苦水淺六七月乃至河口而河水方漲須八九月水落始得上河入洛而漕路多梗船檣阻隘江南之人不習河事轉雇河師水手重爲勞費其得行日少阻滯日多今漢隋漕路瀕河倉廩遺迹可尋可於河口置武牢倉鞏縣置洛口倉使江南之舟不入黃河黃河之舟不入洛口而河陽柏崖太原永丰渭南諸倉節級轉運水通則舟行水淺則寓於倉以待則舟無停畱而物不耗失此甚利也宗初不省二十一年耀卿爲京兆尹京師雨水糓踴貴宗將幸東都復問耀卿漕事耀卿因請罷陜陸運而置倉河口使江南漕舟至河口者輸粟於倉而去縣官雇舟以分入河洛置倉三門東西漕舟輸其東倉而陸運以輸西倉復以舟漕以避三門之水險宗以爲然乃於河陰置河陰倉河西置柏崖倉三門東置集津倉西置鹽倉鑿山十八里以陸運自江淮漕者皆輸河陰倉自河陰西至太原倉謂之北運自太原倉浮渭以實關中宗大悅拜耀卿爲黃門侍郎同中書門下平章事兼江淮都轉運使以鄭州刺史崔希逸河南少尹蕭炅爲副使益漕晉絳魏濮邢貝濟北之租輸諸倉轉而入渭凡三嵗漕七百萬石省陸運傭錢三十萬緡是時民久不罹兵革物力丰富朝廷用度亦廣不計道裏之費而民之輸送所出水陸之直增以函腳營窖之名民間傳言用鬥錢運斗米其糜耗如此及耀卿罷相北運頗艱米嵗至京師才百萬石二十五年遂罷北運而崔希逸爲河南陜運使歲運百八十萬石其後以太倉積粟有餘歲減漕數十萬石【唐書食貨志】

裴耀卿遷京兆尹明年秋害稼京師饑帝將幸東都召問所以救人者耀卿曰陛下旣東巡百司畢從則太倉三輔可遣重臣分道賑給自東都益廣漕運以實關輔關輔旣實則乘輿西還事蔑不濟且國家大本在京師但秦地狹水旱易匱貞觀永徽時祿廩者少歲漕粟二十萬略足今用度寖廣運數倍且不支故數東幸以就厫粟爲國大計臣願廣陜運道使京師常有三年食𨿽水旱不足憂今天下輸丁約四百萬使丁出百錢爲陜洛運費又益半爲營窖用分納司農河南陜州又令租米悉輸東都從都至陜河益湍沮若廣漕路變陸爲水所支尙贏萬計且河南租船候水始進吳工不便河漕處處停畱易生隠盜請置倉河口以納東租然後官自雇載分入河洛度三門東西各築厫倉自東至者東倉受之三門迫險則旁鑿以開車道運數十里西倉受之度宜徐運抵太原倉趨河入渭更無畱阻可減費鉅萬天子然其計拜黃門侍郎同中書門下平章事充轉運使於是置河陰集津三門倉引天下租繇盟津溯洛而西三年積七百萬石省運費三十萬緡或曰以此緡納於上足以明功答曰是謂以國財求寵其可乎敇吏爲和市費遷侍中【唐書裴耀卿傳】

潤州丹陽縣開元二十二年刺史齊澣以州北隔江舟行繞步回逺六十里多風濤乃於京口埭下直趨渡江二十里開伊婁河二十五里渡楊子立埭歲利百億舟不漂溺【唐書地理誌舊唐書明皇本紀載其事在開元二十六年冬未知孰是丹陽縣今爲江南鎭江府屬一統志伊婁河在鎭江府城南】

成都府溫江縣有新源水開元二十三年長史章仇兼瓊因蜀王秀故渠開通漕西山竹朩【唐書地理誌溫江縣卽今四川成都府屬】

瀛州河間縣西南五里有長丰渠開元二十五年刺史盧暉自束城平舒引滹沱河東入淇通漕漑田五百餘頃【唐書地理誌河間縣今爲直河間府附郭一統志長丰渠在任邱縣西北自河間府舊束城引滹沱水東流通漕漑田】

齊澣遷潤州刺史潤州北界隔大江至步尾紆滙六十里船繞步多爲風濤所漂損澣乃移漕路於京口塘下直渡江二十里又開伊婁河二十五里卽達楊子縣自是免漂損之災歳減腳錢數十萬數年復爲汴州刺史淮汴水運路自虹縣至臨淮一百五十里水流迅急舊用牛曳竹索上下流急難制乃奏自虹縣下開河三十餘里入於淸河百餘里出淸水又開河至淮陰縣北岸入淮免淮流湍險之害久之新河水復迅急又多僵石漕運艱澀行旅獘之澣因髙力士中助連爲兩道采訪使遂興開漕之利以中人主意復勾剝貨財賂遺中貴物議薄之【舊唐書齊澣傳】宿州虹縣廣濟新渠開元二十七年采訪使齊澣開自虹至淮陰北十八里入淮以便漕運旣成湍急不可行遂廢【唐書地理誌本紀略同虹縣今爲鳳陽府屬虹縣誌康熙十一年知縣龔起翚詳開河北從陸家溝至洋河南由界溝至淮河南北交通南來糧艘由髙郵洪澤至泗州上五河界溝至虹縣又由虹至陸家溝出白洋河入駱馬湖北回糧艘由駱馬湖至虹縣出髙郵亦然爲漕運之間道然虹縣開河不專恃陸家溝一道今年水漲河形悉見一道由渭橋入長直溝竟達五河一道由渭橋入長直溝橫入汴河出城東至靑洋達泗州此四道皆可開惟渭橋近徐溪口接靈璧孟山諸湖可引以資漕閘若陸家溝至秦橋水勢直瀉一決百里無涓滴之蓄恐不足以資漕挽也據此則虹之運道開之可以永利】

魏州貴鄕縣有西渠開元二十八年刺史盧暉徙永濟渠自石灰窠引流至城西注魏橋以通江淮之貨【唐書地理誌明皇本紀亦載之在是年九月貴鄕縣今爲直大名府元城縣一統志永濟渠在臨河廢縣西北三十里自濬縣入界東北入內黃縣臨河廢縣在開州西六十里本漢黎陽縣地】

平州馬城縣古海陽城也開元二十八年置以通水運【唐書地理誌馬城廢縣在今直永平府灤州城南二十里海陽城在府城南三十里】

唐明皇開元二十九年陜郡太守李齊物鑿三門山以通運辟三門巓逾巖之險地俾負索引艦升於安流自齊物始也【舊唐書食貨志】是年陜郡太守李齊物鑿厎柱爲門以通漕開其山巓爲挽路燒石沃醯而鑿之然棄石入河激水益湍怒舟不能入新門候其水漲以人挽舟而上天子疑之遣宦者按視齊物厚賂使者還言便齊物入爲鴻臚卿以長安令韋堅代之【新唐書食貨志齊物鑿山巓棄石於河致水激舟難入門功不成矣幸乘水漲行賄言便入爲鴻臚二人欺君之罪大矣哉】是年暴水伊洛及支川皆溢損居人廬舍秋稼無遺壊東都天津橋及東西漕河南北諸州皆多漂沒【舊唐書五行志】唐明皇天寶元年春正月甲寅陜郡太守李齊物先鑿三門辛未渠成放流【舊唐書明皇本紀】陜州平陸縣天寶元年太守李齊物開三門以利漕運【唐書地理誌齊物行賄粉飾食貨志旣明著之地理誌復言其利則激水湍怒之處至元年始克成之平陸縣今山西平陽府屬】是年命陜郡太守韋堅引滻水開廣運潭於望春亭之東以通河渭京兆尹韓朝宗又分渭水入自金光門置潭於西市之兩衙以貯材朩【舊唐書明皇本紀】

唐明皇天寶二年三月壬子韋堅開廣濟潭畢功盛陳舟艦【舊唐書明皇本紀】

華州華陰縣有漕渠自苑西引渭水因石渠會灞滻經廣運潭至縣入魏天寶三載韋堅開【唐書地理誌】韋堅萬年人天寶元年爲陜郡太守水陸轉運使自西漢及隋有運渠自關門西抵長安以通山東租賦奏請於咸陽擁渭水作興成堰截灞滻水傍渭東注至關西永丰倉下與渭合於長安城東九里長樂坡下滻水之上架苑墻東面有望春樓樓下穿廣運潭以通舟楫二年而成【舊唐書韋堅傳】堅始鑿潭多壊民冢墓起江淮至長安公私騷然及得罪林甫遣使江淮鉤索堅罪捕治舟夫漕史所在獄皆滿郡縣剝斂償輸責及鄰伍多祼死牢戶林甫死乃止【新唐書韋堅傳】

韋堅【爲陜郡太守】兼水陸運使治漢隋運渠起闕門抵長安通山東租賦乃絕灞滻並渭而東至永丰倉與渭合又與長樂坡瀕苑墻鑿潭於望春樓下以聚漕舟堅因使諸舟各揚其郡名陳其土地所產寶貨諸奇物於栿上先時民間唱俚歌曰得體紇那邪其後得寶符於桃林於是陜縣尉崔成甫更得體歌爲得寶農野堅命舟人爲吳楚服大笠廣袖芒屩以歌之成甫又廣之爲歌辭十闋自衣闕後綠衣錦半臂紅抹額立第一船爲號頭以唱集兩縣婦女百餘人鮮服靚妝鳴鼓吹笛以和之眾艘以次輳樓下天子望見大悅賜其潭名曰廣運潭是歳漕山東粟四百萬石自裴耀卿言漕事進用者常兼轉運之職而韋堅爲最初耀卿興漕路請罷陸運而不果廢自景雲中陸運北路分八遞雇民車牛以載開元初河南尹李傑爲水陸運使運米歳二百五十萬石而八遞用車千八百乘耀卿罷久之河南尹裴迥以八遞傷牛乃爲交場兩遞濵水處爲宿場分官總之自龍門東山抵天津橋爲石堰以遏水其後大盜起而天下匱矣【唐書食貨志】

天寶中上以三河道險束漕運艱難乃旁北山鑿石爲月河以避湍急名曰天寶河歲省運夫五十萬又無覆溺淹滯之患天下稱之其河東西經直長五里餘闊四五丈深三四丈皆鑿堅石匠人於石得古鐵鏟長三尺餘上有平陸二字皆文也上異之藏於內庫遂命攺河北縣爲平陸縣旌其事也【傳信錄】

唐肅宗末年史朝義兵分出宋州淮運於是阻絕租庸鹽鐵溯漢江而上河南尹劉晏爲戶部侍郎兼勾當度支轉運鹽鐵鑄錢使江淮粟帛繇襄漢越商於以輸京師及代宗出陜州關中空窘於是盛轉輸以給用廣徳二年廢勾當度支使以劉晏顓領東都河南淮西江南東西轉運租庸鑄錢鹽鐵轉輸至上都度支所領諸道租庸觀察使凡漕事亦皆決於晏晏卽鹽利顧傭分吏督之隨江汴河渭所宜故時轉運船繇潤州陸運至揚子斗米費錢十九晏命囊米而載以舟減錢十五繇揚州距河陰斗米費錢百二十晏爲歇艎支江船二千艘每船受千斛十船爲綱每綱三百人篙工五十自揚州遣將部送至河陰上三門號上門塡闕船米斗減錢九十調巴蜀襄漢麻枲竹篠爲綯挽舟以朽索腐材代薪物無棄者未十年人人習河險江船不入汴汴船不入河河船不入渭江南之運積揚州汴河之運積河陰河船之運積渭口渭船之運入太倉歲轉粟百一十萬石無升斗溺者輕貨自揚子至汴州每駝費錢二千二百減九百歲省十餘萬緡又分官吏主丹陽湖禁引漑自是河漕不涸【唐書食貨志】

唐代宗廣徳二年二月巳未第五琦開決汴河【舊唐書代宗本紀】

唐代宗永泰二年九月庚申京兆尹黎幹以京城薪炭不給奏開漕渠自南山谷口入京城至薦福寺東街北抵景風延喜門入苑闊八尺深一丈渠成是日上幸安福門以觀之【舊唐書代宗本紀新唐書載其事在大歷元年】

唐代宗大歷八年以關內丰穰減漕十萬石度支和糴以優農晏自天寶末掌出納監歲運知左右藏主財谷三十餘年矣及楊炎爲相【時建中二年】以舊惡罷晏轉運使復歸度支凡江淮漕米以庫部郎中崔河圖主之及田悅李惟嶽李納梁崇義拒命舉天下兵討之諸軍仰給京師而李納田悅兵守渦口梁崇義搤襄鄧南北漕引皆絕京師大恐【唐書食貨志】

劉晏領東都河南江淮轉運租庸鹽鐵常平使時大兵後京師米斗千錢禁膳不兼時甸農挼穗以輸晏乃自按行浮淮泗達於汴入於河右循厎柱硤石觀三門遺迹至河陰鞏洛見宇文愷梁公堰廝河爲通濟渠視李傑新隄盡得其病利然畏爲人牽制乃移書於宰相元載以爲大抵運之利與害各有四京師三輔苦稅入之重淮湖粟至可減徭賦半爲一利東都雕破百戶無一存若漕路流通則聚落邑防漸可還定爲二利諸將有不廷戎虜有侵盜聞我貢輸錯入軍食丰衍可以震耀夷夏爲三利若舟車旣通百貨雜集航海梯嶠可追貞觀永徽之盛爲四利起宜陽熊耳虎牢成臯五百里見戶才千餘居無尺椽防無盛煙獸遊鬼哭而使轉車挽漕功且難就爲一病河汴自寇難以來不復穿治崩岸減朩所在廞淤涉泗千里如罔水行舟爲二病東垣厎柱澠池北河之間六百里戍邏久絕奪攘姦宄夾河爲藪爲三病淮陰去蒲阪亙三千里屯壁相望中軍皆鼎司元侯每言衣無纊食半菽挽漕所至輒畱以饋軍非單車使者折簡書所能制爲四病載方內擅朝權旣得書卽盡以漕事委晏故晏得盡其才歲輸始至天子大悅遣衛士以鼓吹迓東渭橋馳使勞曰卿朕鄼侯也凡歲至四十萬斛自是關中𨿽水旱物不翔貴矣【唐書劉晏傳晏字士安南華人】

唐徳宗建中初宰相楊炎用事惡晏乃奪其權其年三月以金部郎中杜佑權勾當江淮水陸轉運使【舊唐書食貨志】杜佑以秦漢運路出浚儀十里入琵琶溝絕蔡河至陳州而合自隋鑿汴河官漕不通若導流培岸功用甚寡疏雞鳴岡首尾可以通舟陸行才四十里則江湖黔中嶺南蜀漢之粟可方舟而下繇白沙東關歷潁蔡涉汴抵東都無濁河溯淮之阻減故道二千餘里防李納將李洧以徐州歸命淮路通而止戶部侍郎趙贊又以錢貨出淮迂緩分置汴州東西水陸運兩稅鹽鐡使以度支總大綱貞元初關輔宿兵米斗千錢太倉供天子六宮之膳不及十日禁中不能釀酒以飛龍駝負永丰倉米給禁軍陸運牛死殆盡徳宗以給事中崔造敢言爲能立事用爲相造以江吳素嫉錢谷諸使顓利罔上乃奏諸道觀察使刺史選官部送兩稅至京師廢諸道水陸轉運使及度支巡院江淮轉運使以度支鹽鐵歸尙書省宰相分判六尙書事以戶部侍郎元琇判諸道鹽鐵酒侍郎吉中孚判度支諸道兩稅增江淮之運浙江東西歲運米七十五萬石復以兩稅易米百萬石江西湖南鄂嶽福建嶺南米亦百二十萬石詔浙江東西節度使韓滉淮南節度使杜亞運至東西渭橋倉諸道有鹽鐵處復置巡院歲終宰相計課最崔造厚元琇而韓滉方領轉運奏國漕不可攺帝亦雅器滉復以爲江淮轉運使元琇嫉其剛不可共事因有隙琇稱疾罷而滉爲度支諸道鹽鐵轉運使於是崔造亦罷滉遂劾琇常餫米淄靑河中而李納懷光倚以搆叛貶琇雷州司戶參軍尋賜死是時汴宋節度使春夏遣官監汴水察盜灌漑者歲漕經厎柱覆者幾半河中有山號米堆運舟入三門雇平陸人爲門匠執標指麾一舟百日乃能上諺曰古無門匠墓謂皆溺死也陜虢觀察使李泌益鑿集津倉山西逕爲運道屬於三門倉治上路以回空車費錢五萬緡下路減半又爲入渭船方五板輸東渭橋太倉米至凡百三十萬石遂罷南路陸運【唐書食貨志】

李泌貞元元年拜陜虢觀察使始鑿山開車道至三門以便饟漕以勞進檢校禮部尙書【唐書李泌傳日知錄通鑑唐徳宗貞元二年李泌奏自集津至三門鑿山門車道十八里以避厎柱之險按舊唐書李泌傳並無此事而食貨志曰開元二十二年八月明皇從京兆尹裴耀卿之言置河陰縣及河陰倉河淸縣柏崖倉三門東集津倉三門西鹽倉開三門北山十八里以避湍險自江津而溯鴻溝悉納河陰倉自河陰送納含嘉倉又送納太原倉謂之北運自太原倉浮於渭以實京師凡三年運七百萬石省陸運之傭四十萬貫又曰開元二十九年陜郡太守李齊物鑿三門山以通運辟三門巓逾巖險之地俾負索引艦升於安流自齊物始也天寶三載韋堅代蕭炅以滻水作廣運潭於望春樓之東而藏舟焉是則北運始於耀卿尙陸行十八里河運始於齊物則直達於長安也下距貞元四十五年無緣有李泌復鑿三門之事予按舊唐書泌傳固無此事而新唐書傳及食貨志則有之但通鑑以鑿山開車道訛爲鑿三門車道則考訂之不愼】

揚州江都縣有愛敬陂水門貞元四年節度使杜亞自江都西循蜀岡之右引陂趨城隅以通漕漑夾陂田【唐書地理誌】亞拜淮西節度使治漕渠引湖陂築防庸入之渠中以通大舟夾隄髙卬田因得灌漑疏啟道衢徹壅通堙人皆悅賴【唐書杜亞傳一統志愛敬陂在江都縣西五十里南比儀眞縣漢廣陵太守陳登浚塘築陂百姓愛之因名亦名陳公塘上有石磨鐵碾】

行水金鑑卷九十三﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷九十四

江南按察使傅澤洪撰

運河水

唐徳宗貞元八年詔東南兩稅財賦自河南江淮嶺南東道至於渭橋以戶部侍郎張滂主之河東劍南山南西道以戶部尙書度支使班宏主之【舊唐書食貨志】諸道鹽鐵轉運使張滂復置江淮巡院及浙西觀察使李錡領使江淮堰埭浙西者增私路小堰之稅以副使潘孟陽王上都畱後李防爲諸道轉運鹽鐵使以堰埭歸鹽鐵使罷其增置者自劉晏後江淮米至渭橋寖減矣至防乃復如晏之多【新唐書食貨志】

唐順宗卽位以杜佑判鹽鐵轉運使理於揚州元和二年三月以李防代之先是李錡判使天下酤漕運由其操割而國用日耗防旣爲使大正其事舊制每歲運江淮米五十萬斛至河陰畱十萬四十萬送渭倉劉晏歿久不登其數惟防秉使三載無升斗之闕焉防卒以河東節度使李代之【舊唐書食貨志】

李吉甫爲淮南節度使居三歲築富人固本二塘漑田且萬頃漕渠庳下不能居水乃築隄閼以防不足泄有餘名曰平津堰【唐書李吉甫傳吉甫節度淮南在元和三年見宰相表平津堰在髙郵州境見一統志】唐憲宗元和五年李爲淮南節度使以宣州觀察使盧坦代之【舊唐書食貨志】初州疏太子港陳登塘凡三十四陂以益漕河輒復堙塞淮南節度使杜亞乃濬渠蜀岡疏句城湖愛敬陂起隄貫城以通大舟河益庳水下走淮夏則舟不得前節度使李吉甫築平津堰以泄有餘防不足漕流遂通然漕益少江淮米至渭橋者才二十萬斛諸道鹽鐵轉運使盧坦糴以備一歲之費省冗職八十員自江以南補署皆專屬院監而漕米亡耗於路頗多刑部侍郎王播代坦建議米至渭橋五百石亡五十石者死其後判度支皇甫鎛議萬斛亡三百斛者償之千七百斛者流塞下過者死盜十斛者流三十斛者死而覆船敗挽至者不得十之四五部吏舟人相挾爲姦榜笞號苦之聲聞於道路禁錮連歲赦下而獄死者不可勝數其後貸死刑流天徳五城人不畏法運米至者十亡七八鹽鐵轉運使栁公綽請如王播議加重刑【唐書食貨志公綽領鹽鐵轉運在元和末年長慶元年復爲京兆尹】

孟簡字幾道平昌人爲常州刺史元和八年就加金紫到郡開古孟瀆長四十一里灌漑沃壤四千餘頃爲亷使舉其課績是有就加之命是歳徵拜爲給事中【舊唐書孟簡傳】

常州武進縣有孟瀆引江水南注通漕漑田四千頃元和八年刺史孟簡因故渠開無錫縣有泰伯瀆東連蠡湖亦元和八年孟簡所開【唐書地理誌一統志孟瀆在常州府城西二十八里南通運河北接呂莊入大江泰伯瀆在無錫縣東南五里西枕運河東連蠡湖】

越州山陰縣北五里有新河西北十里有運道塘皆元和十年觀察使孟簡開【唐書地理誌山陰縣今屬浙江紹興府】

唐憲宗元和十一年十二月甲寅初置淮潁水運使運楊子院米自淮陰溯流至壽州四百里入潁口又溯流至潁州沈邱界五百里至於項城又溯流五百里入溵河又三百里輸於郾城得米五十萬石茭一千五百萬束省汴運七萬六千貫【舊唐書憲宗本紀】

興州長舉縣元和中節度使嚴礪自縣而西疏嘉陵江三百里焚巨石沃醯以碎之通漕以饋戊州戍兵【唐書地理誌長舉廢縣在今陜西漢中府沔縣西一百里】

王播復領鹽鐵轉運使時揚州城內官河水淺遇旱卽滯漕船乃奏自城南閶門西七里港開河向東屈曲取禪智寺橋通舊官河開鑿稍深舟航易濟所開長一十九里其工役料度不破省錢當使方圓自備而漕運不阻後政賴之文宗卽位就加檢校司徒【舊唐書王播傳】揚州江都縣寶歷二年漕渠淺輸不及期鹽鐵使王播自七里港引渠東注官河以便漕運【唐書地理誌】

唐文宗太和初歲旱河涸掊沙而進米多耗抵死甚眾不待覆奏秦漢時故漕興成堰東達永丰倉咸陽縣令韓遼請疏之自咸陽抵潼關三百里可以罷車挽之勞宰相李固言以爲非時文宗曰茍利於人陰陽拘忌非朕所顧也議遂決堰成罷挽車之牛以供農耕關中賴其利故事州縣官充綱送輕貨四萬書上考開成初爲長定綱州擇淸彊官送兩稅至十萬遷一官往來十年者授縣令江淮錢積河陰轉輸歲費十七萬餘緡行綱多以盜抵死判度支王彥威置縣遞羣畜萬三千三百乘使路傍民養以取傭日役一驛省費甚博而宰相亦以長定綱命官不以材江淮大州歲授官者十餘人乃罷長定綱送五萬者書上考七萬者減一選五十萬減三選而巳【新唐書食貨志】

李石隴西人開成元年領鹽鐵轉運使奏咸陽令韓遼請開興成渠舊漕在咸陽縣西十八里東達永丰倉自秦漢以來疏鑿其後堙廢昨遼計度用功不多此漕若成自咸陽抵潼關三百里內無車挽之勤則轅下牛盡得歸耕永利秦中矣李固言曰王涯巳前巳曽陳奏實秦中之利但恐徵役今非其時上曰莫有陰陽拘忌否茍利於人朕無所慮也【舊唐書李石傳】

華州華陰縣有敷水渠開成二年姜師度鑿以泄水害五年刺史樊忱復鑿之使通渭漕【唐書地理誌】

唐文宗開成二年夏揚州運河竭【唐書文宗本紀】唐宣宗大中五年二月以戶部侍郎裴休爲鹽鐵轉運使明年八月以本官平章事依前判使始者漕米歲四十萬斛其後至渭倉者十不三四漕吏狡蠧敗溺百端官舟之沈多者歲至七十餘只緣河姦犯大紊晏法休使寮屬按之委河次縣令董之自江津達渭以四十萬斛之傭計緡二十八萬悉使歸諸漕吏巡院胥吏無得侵牟舉之爲法凡十事奏之帝大悅詔曰裴休興利除害深見奉公盡可其奏由是三歲漕米至渭濵積一百二十萬斛無升合沈棄焉【舊唐書食貨志】戶部侍郎裴休爲使以瀕河縣令董漕事自江達渭運米四十萬石居三歲米至渭橋百二十萬石凡漕達於京師而足國用者大略如此其他州縣方鎭漕以自資或兵所徵行轉運以給一時之用者皆不足紀【新唐書食貨志】

桂州理定縣西十里有靈渠引漓水故秦史祿所鑿後廢寶歷初觀察使李渤立斗門十八以通漕俄又廢咸通九年刺史魚孟威以石爲鏵隄亙四十里植大朩爲斗門至十八里乃通巨舟【唐書地理誌薈蕞云理定縣明省入廣西永福縣今因之一統志靈渠在興安縣北其源卽漓水昔秦始皇南戍五嶺命史祿鑿渠以通舟楫漢馬援南徵餉道亦出於此唐觀察使李渤立斗門以通漕刺史魚孟威以石爲隄乃通巨舟宋提刑李師中亦嘗修浚洪武末渠道湮壞遣禦史嚴震直重修吾鄕嚴尙書震直奉命廣西理鹽法桂林屬邑興安有靈渠滙湘漓二江之水而分導焉南自蒼梧注於海北自靈川入於洞庭渠以防名者三十有六隄防善圯屢至湮塞比至召縣屬審地勢鳩工用計浚源疏流循其故道延袤五十餘里架梁鑿竇濟行旅漑耕隴功訖以聞上喜謂廷臣曰老嚴成此巨功予備述其事入於郡誌】

唐同光二年二月辛巳詔蔡州刺史朱勍浚索水通漕運【水經注車關水出於嵩渚之山發於層阜之上一源兩枝分流瀉注世謂之石泉水東流爲索水西注爲車關水索水在成臯北通鑑】

唐長興四年二月三司使奏洛河水運自洛口至京往來牽船下卸皆是水運牙官每人管定四十石今洛岸至倉門稍逺牙官轉運艱難近日例多逃走今欲於洛河北岸別鑿一灣引船直至倉門下卸從之【五代史補】

晉天福三年冬十月戊寅帝以大梁舟車所防便於漕運建東京於汴州【自此歷漢周至宋皆都於汴梁建東都於汴州以汴州爲開封封通鑑】

後漢幹祐二年右補闕盧振上言臣伏見汴河隄兩岸隄堰不牢每年潰決正當農時勞民功役以臣愚管沿汴水有故河道陂澤處置立防門水漲溢時以分其勢卽澇歲無漂沒之患旱年獲澆漑之饒庶幾編甿差免勞役【五代史補】

周顯徳二年十一月乙未汴水自唐末潰決繇埇橋東南悉爲污澤上謀擊唐先命武寜節度使武行徳發民夫因故隄疏之東至泗上議者皆以爲難成上曰數年之後必獲其利【謂淮南旣平借以通漕將獲其利也通鑑】

周世宗顯徳四年四月乙酉詔疏汴水北入五丈河【河自都城歷曹濟及鄆其廣五丈舊名五丈河宋開寶六年詔攺名廣濟河薛史曰浚五丈河東流於定陶入於濟以通齊魯運路】由是齊魯舟楫皆達於大梁【五代史】

周顯徳五年春正月已丑上欲引戰艦自淮入江阻北神堰不得度【北神堰在楚州城北五里吳王夫差溝通江淮後人以此立堰者以淮水低溝水髙防其泄也舟行度堰入淮今號爲平水堰】欲鑿楚州西北鸛水以通其道【今楚州城西老鸛河是也】遣使行視還言地形不便計功甚多上自往視之授以防畫發楚州民夫浚之旬日而成用功甚省巨艦數百艘皆達於江唐人大驚以爲神三月浚汴口河流達於淮於是江淮舟楫始通【此卽唐時運路也自江淮割據運漕不通水路湮塞今復浚之通鑑】

周顯徳六年春世宗遣朴行視汴口作斗門【五代史王朴傳】

是年二月丙子朔命王朴如河陰按行河隄立斗門於汴口壬午命侍衞都指揮使韓通宣徽南院使吳廷祚【當作延祚】發徐宿宋單等州丁夫數萬浚汴水甲申命馬軍都指揮使韓令坤自大梁城東汴水入於蔡水【魏收地形志曰汴水在大梁城東分爲蔡渠九域志曰浚儀縣之琵琶溝卽蔡河也三朝防要曰惠民河與蔡河一水卽閔河也建隆元年始命陳承昭督丁夫閔河自新鄭與蔡水合貫京師南歷陳潁達壽春以通淮右舟楫相繼商賈畢至都下利之於是以西南爲閔河東南爲蔡河至開寶六年始攺閔河爲恵民河】以通陳潁之漕命步軍都指揮使袁彥浚五丈渠東過曹濮梁山泊以通靑鄆之漕發畿內及滑亳丁夫數千以供其役【通鑑】

周顯徳間渡汴口之渠河水達於淮水以通江淮之漕又自大梁城東汴水入於蔡水以通陳潁之漕又於都城之東浚汴水爲五丈渠東過曹濟梁山濼以通齊魯之漕此皆宋之漕運所由始也【筆麈】世宗開禦河本爲薊燕漕運計禦河其不可廢也【聞見近錄】

吳越自唐末有國而楊行密李昪據有江淮吳越貢賦朝廷遣使皆由登萊泛海歲常飄溺【五代史吳越世家】楊行密據有江淮審知歲貢使泛海自登萊朝貢於梁使者入海覆溺歲常十三四【五代史閩世家胡三省通鑑音注自福建入貢大梁陸行當自衢信取饒池界度江取舒廬壽度淮而後入梁境然自信饒至廬壽皆屬楊氏而朱楊爲世仇不可得而假道故航海入貢今自福州洋過溫州洋取臺州洋過天門山入明州象山洋過涔江掠冽港直東北度大洋抵登萊岸風濤至險故沈溺者眾】

王溥字齊物祁人周顯徳初爲華州刺史未幾攺鎭潁州州境舊有通商渠距淮三百里歲久湮塞溥疏之遂通舟楫郡無水患歷鄭州團練使陞宿州防禦課民鑿井築城北隄以禦水災【宋史王溥傳】

周顯徳六年春詔通河北按行河隄因發徐宿宋單等州民浚汴渠數百里【宋史韓通傳】韓令坤武安人周世宗入揚州命權知軍府六年春命以汴亳民汴水入於蔡【宋史韓令坤傳】

宋太祖卽位仁朗從討李重進還與右神武統軍陳承昭浚五丈河以通漕【宋史田仁朗傳】劉載字徳輿範陽人宋初浚五丈河自陳橋逹曹州之西境命載護其役建隆四年權知貝州【宋史劉載傳】

宋太祖建隆二年正月丁巳蔡水入潁二月壬申疏五丈河甲戌幸城南觀修水匱【宋史太祖本紀】漕運宋都大梁有四河以通漕運曰汴河曰黃河曰惠民河曰廣濟河而汴河所漕爲多建隆以來首浚三河令自今諸州歲受稅租及筦榷貨利上供物帛悉官給舟車輸送京師毋役民妨農汴河自隋大業初疏通濟渠引黃河通淮至唐攺名廣濟宋都大梁以孟州河陰縣南爲汴首受黃河之口屬於淮泗每歲自春及冬常於河口均調水勢止深六尺以通行重載爲準歲漕江淮湖浙米數百萬及至東南之產百物眾寶不可勝計又下西山之薪炭以輸京師之粟以振河北之急內外仰給焉故於諸水莫此爲重其淺深有度置官以司之都水監總察之然大河向背不常故河口歲易易則度地形相水勢爲口以逆之遇春首輒調數州之民勞費不貲役者多溺死吏又並緣侵漁而京師常有決溢之虞太祖建隆二年春索水自旃然與須水合入於汴三年十月詔緣汴河州縣長吏常於春首課民夾岸植楡栁以固隄防【宋史河渠志】

汴渠派分洪河自唐迄今皆以爲莫大之利然迹其事實抑有深害何哉凡梁宋之地畎澮之利湊流此渠以成其大至隋煬帝將幸江都遂析黃河之流築左右隄三百餘里舊所湊水悉爲橫絕散漫無所故宋亳之地遂成沮洳卑濕且昔之安流今乃湍悍覆舟之患十有二三昔之漕運冬夏無限今則春開秋閉歲中漕運止得半載昔之溯沿兩無艱阻今則逆流而上乃重載而行其爲難也甚矣沿流而下卽虛舟而往其爲利也背矣矧自天子建都而汴水貫都東下每歲霖澍決溢爲慮由斯觀之其利安在然歷世浸逺詎可卒圖異日明哲之士開悟積惑言復曩迹始信玆言之不謬【丁晉公談錄】

蔡河貫京師爲都人所仰兼閔水洧水潩水以通舟閔水自尉氏歷祥符開封合於蔡是爲惠民河洧水自許田注鄢陵東南歷扶溝合於蔡潩水出鄭之大隗山注臨潁歷鄢陵扶溝合於蔡凡許鄭諸水令堅白鴈丈八溝京索令西河禇河湖河雙河欒霸河皆防焉猶以其淺涸故植朩橫棧棧爲水之節啟閉以時建隆二年四月命中使浚蔡河設斗門節水自京距通許鎭三年詔發畿甸陳許丁夫數萬浚蔡水南入潁川廣濟河菏水自開封歷陳畱曹濟鄆其廣五丈歲漕上供米六十二萬石太祖建隆二年正月遣使往定陶防度發曹單丁夫數萬浚之三月幸新水門觀放水入河先是五丈河泥淤不利行舟遂詔左監門衛將軍陳承昭於京城之西夾汴水造斗門引京索蔡河水通城濠入斗門俾架流汴水之上東進於五丈河以便東北漕運公私咸利三年正月遣右龍武統軍陳承昭護修五丈河造西水磑洛水貫西京多暴漲漂壊橋梁建隆二年畱守向拱重修天津橋成甃巨石爲腳髙數丈銳其前以疏水勢石縱縫以鐵鼓絡之其制甚固四月具圖來上降詔褒美開寶九年郊祀西京詔發卒五千自洛城菜市橋鑿渠抵漕口三十五里饋運便之其後以通汴金水河一名天源本京水自滎陽黃堆山其源曰

祝龍泉太祖建隆二年春命左領軍衛上將軍陳承昭率水工鑿渠引水過中牟名曰金水河凡百餘里抵都城西架其水橫絕於汴設斗門入浚溝通城濠東滙於五丈河公私利焉幹徳三年又引貫皇城歷後苑內庭池沼水皆至焉開寶九年帝步自左掖按地勢命水工引金水由承天門鑿渠爲大輪激之南注晉王第【宋史河渠志】睢陽當漕舟之路定陶乃東運之衝其後河截淸水頗涉艱阻【宋史地理誌】是年宋州汴河溢【宋史五行志】陳承昭江表人宋初入朝太祖以承昭習知水利督治惠民五丈二河以通漕運都人利之建隆二年河成賜錢三十萬四年春大發近甸丁壯數萬修幾內河隄命承昭董其役又令督諸軍子弟數千鑿池朱明門外以習水戰【宋史陳承昭傳】

宋太祖幹徳元年二月癸丑潩水入京丁巳浚汴河四月甲辰詔疏鑿三門【宋史太祖本紀】

宋太祖幹徳三年二月令陳承昭率丁夫數千鑿渠自長社引潩水至京師合閔水潩水本出宻縣大隗山歷許田會春夏霖雨則泛溢民田至是渠成無水患閔河益通漕焉【宋史河渠志】四月癸亥募諸軍子弟五丈河通皇城爲池【宋史太祖本紀】

宋太祖幹徳四年八月宿州汴水溢壊隄【宋史五行志】李符字徳昌內黃人幹徳中遷起居郎建議鑿橫江河以通漕運發和州三縣丁壯給其役【宋史李符傳】宋太祖開寶二年秋七月癸酉汴決下邑【宋史太祖本紀】宋太祖開寶四年六月乙酉汴決谷熟七月癸亥汴決宋城【宋史太祖本紀】六月汴水決宋州谷熟縣濟陽鎭【宋史五行志】

宋太祖開寶五年六月已丑汴決谷熟【宋史太祖本紀】六月汴水決忠州【宋史五行志】

宋太祖開寶六年七月歷亭縣禦河決【宋史五行志】宋太祖開寶八年十二月庚子幸惠民河觀築堰【宋史太祖本紀】

開寶間議徵江南詔用京西轉運使李符之策發和州丁夫及鄕兵凡數萬人鑿橫江渠於歷陽令符督其役渠成以通漕運而軍用無闕【宋史河渠志】

李懷忠範陽人攺日騎左右廂都指揮使上幸西京愛其地形勢俾天下中正有畱都之意懷忠乘間進曰東京有汴渠之漕歲致江淮米數百萬斛禁衛數十萬人仰給於此帑藏重兵皆在爲根本安固巳久一旦遽欲遷徙臣實未見其利上嘉納之【宋史李懷忠傳】

周瑩景城人歷事唐漢周習水利嘗浚汴口鄭州郭西水入中牟渠修滑州河隄太宗潛邸瑩得給事左右卽位補殿直歷西上閤門使與郝守濬護塞宋州決河歷知澶州卒贈侍中諡元惠【宋史周瑩傳】

宋太宗太平興國二年六月開封府汴水溢壊大寜隄浸害民田【宋史五行志】七月開封府言汴水溢壞開封大寜隄浸民田害稼詔發懷孟丁夫三千五百人塞之白河在唐州南流入漢太平興國二年正月西京轉運使程能獻議請自南陽下向口置堰回水入石塘沙河合蔡河達於京師以通湘潭之漕詔發唐鄧汝潁許蔡陳鄭丁夫及諸州兵凡數萬人以弓箭庫使王文寶六宅使李繼隆內作坊副使李神祐劉承珪等護其役塹山陻谷歷博望羅渠少柘山凡百餘里月餘抵方城地勢髙水不能至能復請多役人以致水然不可通漕運會山水暴漲石堰壞河不克就卒陻廢焉【宋史河渠志】九月汴水溢【宋史太宗本紀】李繼隆太平興國二年攺六宅使嘗詔與王文寶李神祐劉承珪同護浚京西河又與梁迥竇神寶治決河迥體肥碩所乘舟獘不能濟繼隆易以巳舟而繼隆舟果覆棲枯桑杪賴他舟以度【宋史李繼隆傳】是年京西轉運使程能議開新河自襄漢至京師引白河水注焉以通湘潭之漕詔發唐鄧汝潁許蔡陳鄭丁夫數萬赴其役發諸州兵萬人助之命文寶與六宅使李繼隆作坊副使李神祐劉承珪分往護作【宋史王文寶傳】

宋太宗太平興國三年正月戊戌開襄漢漕渠渠成而水不上卒廢辛丑浚廣濟惠民及蔡三河乙巳浚汴口【宋史太宗本紀】是年正月命發近縣丁夫浚廣濟河發軍士千人浚汴口六月宋州言寧陵縣河溢隄決詔發宋亳丁夫四千五百人分遣使臣護役【宋史河渠志】五月汴水決宋州寧陵縣境六月泗州汴水又漲一丈塞州北門【宋史五行志】梁迥以平江南功領順州團練使太平興國三年夏汴水大決詔迥發畿內丁男三千護塞汴口【宋史梁迥傳】

宋太宗太平興國四年河又決於宋城縣以本州諸縣人夫三千五百人塞之【宋史河渠志】史珪太平興國四年爲右衛將軍領平州刺史督浚惠民河自尉氏達京九十里數旬而畢民咸便之【宋史史珪傳】

曹翰大名人太平興國五年爲幽州行營都部署詔督役開南河自雄莫以通漕運議築大隄以捍之【宋史曹翰傳】

先是四河所運未有定制太平興國六年汴河歲運江淮米三百萬石菽一百萬石黃河粟五十萬石菽三十萬石惠民河粟四十萬石菽二十萬石廣濟河粟十二萬石凡五百五十萬石非水旱蠲放民租未嘗不及其數至道初汴河運米五百八十萬石大中祥符初至七百萬石江南淮南兩浙荊湖路租糴於眞揚楚泗州置倉受納分調舟船溯流入汴以達京師置發運使領之諸州泉帛雜物軍器上供亦如之陜西諸州菽粟自黃河三門沿流入沛以達京師亦置發運司領之粟帛自廣濟河而至京師者京東之十七州由石塘惠民河而至京師者陳潁許蔡光壽六州皆有京朝官廷臣督之河北衛州東北有禦河達幹寧軍其運物亦廷臣主之廣南金銀香藥犀象百貨陸運至防州而後水運川益諸州金帛及租市之布自劍門列傳置分輦負擔至嘉州水運達荊南自荊南遣綱吏送京師【宋史食貨志】河北諸水有通轉向者有爲方田限遼人者太宗太平興國六年正月遣八作使郝守濬分行河道抵於遼境者皆疏之又於淸苑界開徐河雞距河五十里入白河自是關南之漕悉通濟焉【宋史河渠志】

宋太宗太平興國七年秋七月易水溢【宋史太宗本紀】七月大名府禦河漲壞濟口京兆府咸陽渭水漲壞浮梁工人溺死者五十四人【宋史五行志】

行水金鑑卷九十四

欽定四庫全書

行水金鑑卷九十五

江南按察使傅澤洪撰

運河水

宋太宗太平興國八年六月雄州易水漲壞民廬舍河南府澍雨洛水漲五丈餘壞鞏縣官署軍營民捨殆盡谷洛伊瀍四水暴漲壊京城官署軍營寺觀祠廟民捨萬餘區溺死者以萬計又壊河淸縣丰饒務倉庫軍營民捨百餘區【宋史五行志】七月滹沱及祁之資滄之胡盧雄之易惡池水皆溢爲患【宋史太宗本紀】

盧之翰字維周祁州人太平興國時爲工部員外郎建議潩河合於淮逹許州以便漕運以勞加戶部員外郎【宋史盧之翰傳】

宋雄幽州人雍熙中知均唐二州未幾防河陰屯兵以知河渠利害因命領防汴口均節水勢以逹轉漕京師賴之【宋史宋雄傳】

初楚州北山陽灣尢迅急多有沈溺之患雍熙中轉運使劉蟠議開沙河以避淮水之險未完而受代喬維嶽繼之開河自楚州至淮陰凡六十里舟行便之【宋史河渠志】喬維嶽爲淮南轉運司淮河西流三十里曰山陽灣水勢湍悍運舟多懼覆溺維嶽防度開故沙河自末口至淮陰磨盤口凡四十里又建安北至淮澨五堰運舟所至十經上下其重載者皆卸糧而過舟時壊失糧綱率緣此爲姦潛有侵盜維嶽始命剏二斗門於西河第三堰二門相距逾五十步覆以夏屋設縣門積水俟潮平乃泄之建橫橋岸上築土累石以牢其址自是盡革而運舟往來無滯矣罷使職權知楚州【宋史喬維嶽傳】宋太宗端拱元年供奉官閤門祗候閻文遜苖忠俱上言開荊南城東漕河至師子口入漢江可通荊峽漕路至襄州又開古白河可通襄漢漕路至京詔八作使石全振往視之遂廢丁夫治荊南漕河至漢江可勝二百斛重載行旅者頗便而古白河終不可開【宋史河渠志】孔守正浚儀人淳化初擢髙陽關副都明年防浚惠民河塞澶州決河就知州軍【宋史孔守正傳】

宋太宗淳化二年六月乙酉以汴水決浚儀縣帝親督衛士塞之【宋史太宗本紀】是年六月汴水決浚儀縣帝乘步輦出乾元門宰相樞密迎謁帝曰東京養甲兵數十萬居人百萬家天下轉漕仰給在此一渠水朕安得不顧車駕入泥淖中行百餘步從臣震恐殿前都指揮使戴興叩頭懇請回馭遂捧輦出泥淖中詔興督步卒數千塞之日未旰水勢遂定帝始就次太官進膳親王近臣皆泥濘沾衣知縣宋炎亡匿不敢出特赦其罪是月汴又決於宋城縣發近縣丁夫二千人塞之是年從河北轉運使請自深州新砦鎭開新河胡盧河分爲一派凡二百里抵常山以通漕運胡盧河源於西山始自冀州新河鎭入深州武彊縣與滹沱河合流其後變徙入大河至神宗熙寜中內侍程昉請開決引水入新河故道詔本路遣官按視永靜軍判官林伸東光縣令張言舉言新河地形髙仰恐害民田昉言地勢最順宜無不便仍復遣劉璯李直躬考實而璯等卒如昉言伸等坐貶官四年春詔六宅使何承矩等督戍兵萬八千人自霸州界引滹沱水灌稻爲屯田用實軍廩且爲備禦焉初臨津令黃懋上封事盛稱水田之利乃以承矩洎內供奉官閻承翰殿直張從古同制置河北緣邊屯田事仍以懋爲大理寺丞充屯田判官其所經畫悉如懋奏是年以汜水泛溢浸許州民田詔自長葛縣開小河潩水分流二十里合於惠民河【宋史河渠志】

宋太宗淳化三年七月洛水溢【宋史太宗本紀】七月河南府洛水漲壞七里鎭國二橋【宋史五行志】李繼宣浚儀人淳化三年知保州又轉莊宅使築關城浚外濠造船二百艘入雞渠泉河以運糧人咸便之【宋史李繼宣傳】

宋太宗至道元年九月帝以汴河歲運江淮米五七百萬斛以濟京師問侍臣汴水疏鑿之由令參知政事張洎講求其事以聞其言曰禹河自積石至龍門南至華陰東至砥柱又東至於孟津東過洛汭至於大伾卽今成臯是也或云黎陽山也禹以大河流泛中國爲害最甚乃於貝邱疏二渠以分水勢一渠自舞陽縣東引入漯水其水東北流至千乘縣入海卽今黃河是也一渠疏畎引傍西山以東北形髙敝壞堤水勢不便流溢夾右碣石入於渤海書所謂北過降水至於大陸降水卽濁漳大陸則邢州鉅鹿澤播爲九河同爲逆河入於海河自魏郡貴鄕縣界分爲九道下至滄州今爲一河言逆河者謂與河水往復相承受也齊桓公塞以廣田居惟一河存焉今其東界至莽枯河是也禹又於滎澤下分大河爲陰溝引注東南以通淮泗至大梁浚儀縣西北復分爲二渠一渠元經陽武縣中牟臺下爲官渡水一渠始皇疏鑿以灌魏郡謂之鴻溝莨菪渠自滎陽五出池口來注之其鴻溝卽出河之溝亦曰莨菪渠漢明帝時樂浪人王景謁者王吳始作浚儀渠蓋循河溝故瀆也渠成流注浚儀故以浚儀縣爲名靈帝建寧四年於敖城西北壘石爲門以遏渠口故世謂之石門渠外東合濟水濟與河渠渾濤東注至敖山北渠水至此又兼邲之水卽春秋晉楚戰於邲邲又音汳卽汴字古人避反字攺從汴字渠水又東經滎陽北旃然水自縣東流入汴水鄭州滎陽縣西二十里三皇山上有二廣武城二城相去百餘步汴水自兩城間小澗中東流而出而濟流自玆乃絕惟汴渠首受旃然水謂之鴻渠東晉太和中桓溫北伐前燕將通之不果義熙十三年劉裕西徵姚秦復浚此渠始有湍流奔注而岸善潰塞裕更疏鑿而漕運焉隋煬帝大業三年詔尙書左丞相皇甫誼發河南男女百萬開汴水起滎澤入淮千餘里乃爲通濟渠又發淮南兵夫十餘萬開防溝自山陽淮至於揚子江三百餘里水面闊四十步而後行幸焉自後天下利於轉輸昔孝文時賈誼言漢以江淮爲奉地謂魚鹽谷帛多出東南至五鳳中耿壽昌奏故事歲增關東谷四百萬斛以給京師亦多自此渠漕運唐初開通濟渠爲廣濟渠開元中黃門侍郎平章事裴耀卿言江淮租船自長淮西北溯鴻溝轉相輸納於河陰含嘉太原等倉凡三年運米七百萬石實利涉於此開元末河南采訪使汴州刺史齊澣以江淮漕運經淮水波濤有沈損遂浚廣濟渠下流自泗州虹縣至楚州淮陰縣北八十里合於淮逾時畢功旣而水流迅急行旅艱險尋乃廢停卻由舊河徳宗朝歲漕運江淮米四十萬石以益關中時叛將李正巳田恱皆分軍守徐州臨渦口梁崇義阻兵襄鄧南北漕引皆絕於是水陸運使杜佑請攺漕路自浚儀西十里疏其南涯引流入琵琶溝經蔡河至陳州合潁水是秦漢故道以官漕久不由此故塡淤不通若畎流培岸則功用甚寡又廬壽之間有水道而平岡亙其中曰雞鳴山佑請疏其兩端皆可通舟其間登陸四十里而巳則江湖黔嶺蜀漢之粟可方舟而下由是白沙趨東關經廬壽浮潁步蔡歷琵琶溝入汴河不復經溯淮之險徑於舊路二千里功寡利溥朝議將行而徐州順命淮路乃通至國家膺圖受命以大梁四方所湊天下之樞可以臨制四海故卜京邑而定都天下甲卒數十萬眾戰馬數十萬匹並萃京師悉集七亡國之士民於輦下比漢唐京邑民庶十倍甸服時有水旱不至艱歉者有惠民金水五丈汴水等四渠派引脈分咸會天邑舳艫相接贍給公私所以無匱乏惟汴水橫亙中國首承大河漕引江湖利盡南海半天下之財賦並山澤之百貨悉由此路而進然則禹力疏鑿以分水勢煬帝開河以奉巡遊𨿽數湮廢而通流不絕於百代之下終爲國家之用者其上天之意乎【宋史河渠志】宋太宗至道二年三月內殿崇班閻光澤國子博士邢用之上言請開白溝自京師抵彭城呂梁口凡六百里以通長淮之漕詔發諸州丁夫數萬治之以光澤防其役議者非之會宋州通判王矩上表極陳其不可且言用之田園在襄邑歲苦水潦私幸渠成遂罷其役【宋史河渠志】六月河南瀍澗洛三水漲壞鎭國橋七月宋州汴河決谷熟縣【宋史五行志】

宋時漕運自荊湖南北米至眞揚交卸舟人皆市私鹽以歸每得厚利故舟人以船爲家一有損漏旋卽補葺久而不壞運道亦通太宗嘗謂侍臣曰篙工柁師有少販鬻但無妨公不必究問眞帝王之度哉【谿山餘話】

王嗣宗爲江浙荊湖發運使初漕運經泗州浮橋舟多覆壞嗣宗徙至城隅遂獲安濟咸平三年以漕運稱職就拜太常少卿【宋史王嗣宗傳】

宋眞宗咸平四年知靜戎軍王能請自姜女廟東決鮑河水北入閻臺澱又自靜戎之東引北注三臺小李村其水溢入長城口而南又壅使北流而東入於雄州五年順安軍兵馬都監馬濟復請自靜戎軍東擁鮑河開渠入順安軍又自順安之西引入威虜軍置水陸營田於渠側濟等言役成可以達糧漕隔遼騎帝許之獨鹽臺澱稍髙恐決引非便不從其議因詔莫州部署石普並防其役逾年功畢帝曰普引軍壁馬村以西開鑿深廣足以張大軍勢若邊城壕溝悉如此則遼人倉卒難馳突而易追襲矣其年河北轉運使耿望開鎭州常山鎭南河水入洨河至趙州有詔襃之【宋史河渠志】王能定陶人咸平中知靜戎軍建議決鮑河防長城口北注雄州塘水爲戎馬限方舟通漕以實塞下【宋史王能傳】宋眞宗咸平五年六月京師大雨漂壞廬舍民有壓死者積潦浸道路自朱雀門東抵宣化門尢甚皆注惠民河河復漲溢軍營【宋史五行志】七月乙巳疏丁岡河【宋史眞宗本紀】七月京師霖雨溝洫壅惠民河溢泛道路壞廬舍知開封府寇準治丁岡古河泄之【宋史河渠志】

宋眞宗咸平六年邢用之爲度支員外郎又令自襄邑下流治白溝河京師積水而民田無害【宋史河渠志】楊日嚴攺京東轉運使開淸河八十里抵暖水河並隄起倉廩以便漕運加直史館徙益州【宋史楊日嚴傳】宋眞宗景徳元年正月壬子開定州河通漕【宋史眞宗本紀】九月宋州言汴河決浸民田壞廬舍遣使防塞逾月功就是年夏北面都鈐轄閻承翰自嘉山東引唐河三十二里至定州釃而爲渠直蒲陰縣東六十二里會沙河徑邊吳泊遂入於界河以達方舟之漕又引保州趙彬堰徐河水入雞距泉以息挽舟之役自是朔方之民灌漑饒益大蒙其利矣八月詔滄州幹寜軍謹視斗門水口壅潮水入禦河東塘堰以廣漑廕四年五月知雄州李允則決渠爲水田帝以渠接界河罷之因下詔曰頃修國好聽其盟約不欲生事姑務息民自今邊城止可修葺城壕其餘河道不得輒有濬治大中祥符七年四月涇原都鈐轄曹瑋言渭北有古池連帶山麓今濬爲渠令民以漑田六月知永興軍陳堯咨龍首渠入城民庶便之並詔嘉奬天禧末諸州屯田總四千二百餘頃而河北屯田歲收二萬九千四百餘石保州最多逾其半焉江淮兩浙承僞制皆有屯田克復後多賦與民輸租第存其名在河北者𨿽有其實而歲入無幾利在畜水以限遼騎而巳【宋史河渠志】

宋眞宗景徳二年六月開封府言西京沿汴萬勝鎭先置斗門以減河水今汴河分注濁水入廣濟河堙塞不利帝曰此斗門本李繼源所造屢詢利害以爲始因京索河遇雨卽泛流入汴遂置斗門以便通泄若遽壅塞復慮決溢因令多用巨石髙置斗門水𨿽甚大而餘波亦可減去【宋史河渠志】

宋眞宗景徳三年六月京城汴水暴漲詔覘候水勢並工修補增起堤岸工畢復遣使致祭【宋史河渠志】七月應天府汴水決南至亳州合浪宕渠東入於淮【宋史五行志】九月甲子浚汴口【宋史眞宗本紀】是年內侍趙守倫建議自京東分廣濟河由定陶至徐州入淸河以達江湖漕路役旣成遣使覆視繪圖來上帝以地有隆阜而水勢極淺𨿽置堰埭又歷呂梁灘磧之險非可漕運罷之【宋史河渠志】宋眞宗景徳四年六月鄭州索水漲髙四丈許漂滎陽縣居民有溺死者【宋史五行志】

李溥河南人景徳中任制置江淮等路並發運使髙郵軍新開湖水散漫多風濤溥令漕舟東下者還過泗州因載石輸湖中積爲長隄自是舟行無患【宋史李溥傳】謝徳權提總京城四排岸領防汴河兼督輦運前是歳役浚河夫三十萬人而主者因循隄防不固但挑沙擁岸阯或河流泛濫卽中流復塡淤矣徳權須以沙盡至土爲垠棄沙隄外遣三班使者分地以主其役又爲大錐以試築隄之虛實或引錐可入者卽坐所轄官吏多被譴免者植樹數十萬以固岸攺崇儀副使【宋史謝徳權傳】宋眞宗大中祥符元年春正月甲戌大雪停汴口蔡河夫役【宋史眞宗本紀】六月開封府言尉氏縣惠民河決遣使督視完塞【宋史河渠志】

宋眞宗大中祥符二年四月陳州言州地洿下苦積潦歳有水患請自許州長葛縣浚減水河及補棗村舊河以入蔡河從之八月汴水漲溢自京至鄭州浸道路詔選使乘傳減汴口水勢旣而水減阻滯漕運復遣浚汴口【宋史河渠志】是年八月丙戌京東惠民河溢居民避水所過津渡戒有司勿算九月甲子浚汴口【宋史眞宗本紀】是年十月京畿惠民河決壞民田【宋史五行志】

宋眞宗大中祥符四年八月大名府禦河溢合流壞府城害田人多溺死【宋史五行志】

宋眞宗大中祥符五年八月庚戌淮南旱減運河水灌民田仍寛租限州縣不能存卹致民流亡者罪之【宋史眞宗本紀大哉王者之政仁恩普徧至今讀之猶令人雪涕】

宋眞宗大中祥符七年六月河南府洛水漲【宋史五行志】宋眞宗大中祥符八年六月詔自今後汴水添漲及七尺五寸卽遣禁兵三千沿河防防八月太常少卿馬元方請浚汴河中流闊五丈深五尺可省修堤之費卽詔遣使計度修浚使還上言泗州西至開封府界岸開厎平水勢薄不假開浚請止自泗州夾岡用功八十六萬五千四百三十八以宿亳丁夫充計減工七百三十一萬仍請於沿河作頭踏道僻岸其淺處爲鉅牙以束水勢使其後成河道止用河淸下卸卒就未放春水前令逐州長吏令佐督役自今汴河淤澱可三五年一浚又於中牟滎澤縣各置開減水河並從之【宋史河渠志】宋眞宗大中祥符九年知許州石普請於大流堰穿渠置二斗門引沙河以漕京師遣使按視四月詔遣中使至惠民河防畫置壩子以通舟運【宋史河渠志】

宋眞宗天禧元年九月甲寅詔能拯救汴渠覆溺者給賞或溺者貧者以官錢給之十二月壬辰遣使緣汴河收瘞流屍【宋史眞宗本紀】

宋眞宗天禧二年八月乙夘詔畎索河水入金水河【宋史眞宗本紀】是年江淮發運使賈宗言諸路歳漕自眞陽入淮汴歷堰者五糧載煩於剝卸民力罷於牽挽官私船艦由此速壞今議開揚州古河繚城南接運渠毀龍舟新興茱萸三堰鑿近堰漕路以均水勢歳省官費十數萬功利甚厚詔屯田郎中梁楚閣門祗候李居中按視以爲當然明年役旣成而水注新河與二堰平漕船無阻公私大便【宋史河渠志】

宋眞宗天禧三年六月癸未浚淮南漕渠廢三堰【宋史眞宗本紀】薛奎字宿藝正平人爲江淮制置發運使疏漕河廢三堰以便餉運進吏部員外郎【宋史薛奎傳】是年十二月都官員外郎鄭希甫言汴河兩岸皆是陂水廣浸民田隄腳並無流泄之處今汴河南省自明河接澳入淮望詔轉運使防度以聞【宋史河渠志】

宋眞宗天禧四年正月丙寅開揚州運河【宋史眞宗本紀】王臻擢淮南轉運副使時發運使建議濬淮南漕渠廢諸堰臻言揚州召伯堰實謝安爲之人思其功以比召伯不可廢也濬渠亦無所益召爲三司度支判官而發運司卒濬渠以通漕臻坐前異議降監察禦史知睦州【宋史王臻傳】

崔立字本之鄢陵人天禧中知江陰軍開橫河六十里通運漕累遷太常寺少卿【宋史崔立傳】

陳知微歷京東轉運副使決古廣濟河通運路罷夾黃河歳減夫役數萬計遷右司諫【宋史陳知微傳】

劉湜爲鹽鐵副使兼領河渠事汴水絕鑿河陰新渠通漕運如故【宋史劉湜傳】

徐起徙江東轉運使請開長淮舊浦以便漕運【宋史徐起傳】

張君平管勾汴口建言歲開汴口當擇其地則水湍駛而無畱沙歳可省功有百餘萬又請沿河縣植楡栁爲令佐使臣課最及瘞汴河流屍悉從其言【宋史張君平傳】

宋仁宗天聖二年春二月庚午遣內臣收瘞汴口流屍仍祭奠之【宋史仁宗本紀】二月崇儀副使巡防惠民河田承說獻議重修許州合流鎭大河堰斗門剏開減水河通漕省迂路五百里詔遣使按視以聞【宋史河渠志】

宋仁宗天聖三年汴流淺特遣使疏河注口四年大漲隄危眾情恟恟詔度京城西賈陂岡地泄之於防龍河【宋史河渠志】

宋仁宗天聖四年五月已酉復陜西永丰渠以通解鹽【宋史仁宗本紀】閏五月陜西轉運使王博文等言準敕相度開治解州安邑縣至白家場永丰渠行舟運鹽經久不至勞民按此渠自後魏正始二年都水校尉元淸引平坑水西入黃河以運鹽故號永丰渠周齊之間渠遂廢絕隋大業中都水監姚暹決堰濬渠自陜郊西入解縣民賴其利及唐末至五代亂離迄今湮沒水甚淺涸舟檝不行詔三司相度以聞【宋史河渠志】是年汴水溢決陳畱隄又決京城西賈陂入防龍河以殺其勢【宋史五行志】王曽以門下侍郎兼戶部尙書天聖四年夏大雨傳言汴口決水且大至都人恐欲東奔帝問曾曾曰河決奏未至第民間妖言爾不足慮也巳而果然【宋史王曽傳】

宋仁宗天聖五年八月都大巡防惠民河王克基言先準宣惠民京索河水淺小緣出源西京鄭許州界惠民河下合橫溝白鴈溝京索河下合西河湖河雙河欒霸河丈八溝各爲民間截水蒔稻灌園宜令州縣巡察【宋史河渠志】

宋仁宗天聖六年七月尙書駕部員外郎閻貽慶言五丈河下接濟州之合蔡鎭通利梁山濼近者大河決蕩溺民田壞道路合蔡而下漫散不通舟請治五丈河入夾黃河因詔貽慶與水官李守忠防度計功料以聞是年勾當汴口康徳輿言行視陽武橋萬勝鎭宜存斗門其梁固斗門三宜廢去祥符界北岸請爲別竇分減溢流而勾當汴口王中庸欲增置孫村之石限悉從其請【宋史河渠志】髙化遷蜀州團練使天聖六年夏大雨命防汴隄夜馳至城西隄欲壞督守兵負土不能過時夏守恩方典軍積材朩城隅化盡取以塞隄乃得無患仁宗嘉之進神龍衛四廂都指揮使【宋史髙化傳】

宋仁宗天聖七年康徳輿言修河芟地爲並灘農戶所侵詔限一月使自實檢括以還縣官是年王克基言按舊制蔡河斗門棧板須依時啟閉調停水勢【宋史河渠志】康徳輿天聖中遷內殿崇班河陰兵馬都監建沿汴斗門以節水會積雨汴水將溢徳輿請自京西水入防龍河水得不溢【宋史康徳輿傳】

張綸除江淮制置發運副使築漕河隄二百里於髙郵北旁錮巨石爲十防以泄橫流泰州有捍海堰延袤百五十里久廢不治歳患海濤冒民田綸方議修復論者難之以爲濤患息而蓄潦之患興矣綸曰濤之患十九而潦之患十一獲多而忘少豈不可耶表三請願身自臨役命兼權知泰州卒成堰復逋戶二千六百州民利之爲立生祠居淮南六年累遷文思使昭州刺史綸有材略所至興利除害爲人恕喜施予在江淮見漕卒凍餒道死者眾嘆曰此有司之過非所以體上仁也推奉錢市襦千數衣不能自存者【宋史張綸傳】

淮南漕渠築埭以蓄水不知始何時舊傳召伯埭謝公所爲按李翺來南錄唐時猶是流水不應謝公時巳作此埭天聖中監眞州排岸司右侍禁陶鑑始議爲復閘節水以省舟船過埭之勞是時工部郎中方仲荀文思使張綸爲發運副使表行之始爲眞州閘歳省冗卒五百人雜費百二十五萬運舟舊法舟載米不過三百石閘成始爲四百石船其後所載浸多官船至七百石私船受米八百餘囊囊二石自後北神召伯龍舟茱萸諸埭相次廢革至今爲利予元丰中過眞州江亭後糞壤中見一臥石乃胡武平爲水閘記略敍其事而不甚詳具【夢溪茟談】

宋仁宗景祐元年閏六月甲子泗州淮汴溢【宋史五行志】宋仁宗慶曆元年三月汴流不通【宋史五行志】

宋仁宗慶曆四年三月省廣濟河歳漕軍儲二十萬石【宋史仁宗本紀】

宋仁宗皇祐元年二月甲戌河北黃禦二河決並注於幹寜軍河朔頻年水災【宋史五行志】

宋仁宗皇祐三年【宋史仁宗本紀五行志作二年】是年命使詣中牟治堤明年八月河涸舟不通令河渠司自口浚治歲以爲常舊制水增七尺五寸則京師集楚兵八作排岸兵負土列河上以防河滿五日賜錢以勞之曰特支而或數漲數防又不及五日而罷則軍士屢疲而賜予不及是歳七月始制防河兵日給錢薄其數才比特支十分之一軍士便之明年遣使行河相利害【宋史河渠志】楊佐遷河陰發運判官幹當河渠司皇祐中汴水殺溢不常漕舟不能屬佐度地鑿瀆以通河流於是置都水監命佐以鹽鐵判官同判京城地勢南下涉夏秋則苦霖潦佐開永濟河疏溝澮出野外自是水患息又議治孟陽河議者謂不便佐言國初歳轉京東粟數十萬今所致亡幾倘不濬復舊迹後將廢矣乃從其防出爲江淮發運使孟陽之役調民七八千夷邱墓百數怨聲盈塞詔開封鞠治官吏獨捨佐不問糾察刑獄劉敞請加貶黜不聽召爲鹽鐵副使【宋史楊佐傳】

郭諮嘗謂作汴乘素河三十六陂之流危京師請自鞏西山七里店孤株嶺下鑿七十里洛入汴可以四時行運詔都水監楊佐同往計度歸未及論功卒【宋史郭諮傳】

陳襄知常州運渠橫遏震澤積水不得北入江爲常蘇二州病襄度渠之丈尺與民田步畆定其數授以浚法未幾遂削望亭古堰水不復積入爲開封推官【宋史陳襄傳按襄以富弼入相薦爲祕閣校理知常州弼相在至和二年】

王素知開封府至和二年秋大雨蔡河裂水入城詔軍吏障朱雀門素曰皇上不豫兵民廬舍多覆壓眾心怦怦然柰何更塞門以動眾違詔止其役水亦不害【宋史王素傳】

行水金鑑卷九十五

欽定四庫全書

行水金鑑卷九十六

江南按察使傅澤洪撰

運河水

宋仁宗嘉祐元年九月癸卯自京至泗州置汴河木岸【宋史仁宗本紀】

宋仁宗嘉祐三年正月戊戌鑿永通河秋七月丙子詔廣濟河溢遣官行視民田【宋史仁宗本紀】正月開京城西葛家岡新河以有司言至和中大水入京城請自祥符縣界葛家岡開生河直城南好艸陂北入惠民河分注魯溝以紓京城之患【宋史河渠志】司馬旦知宜興縣時王安石守常州開運河調夫諸縣旦言役夫而亟民有不勝則其患非徒不可就而已請令諸縣歲遞一役𨿽緩必成安石不聽秋大霖雨民苦之多自經死役竟罷【宋史司馬旦傳按王安石知常州在嘉祐三年見本傳】

陜西諸州菽粟自黃河三門沿流入汴以達京師嘉祐四年罷所運菽減漕船三百艘自是歲漕三河而巳【宋史食貨志】

宋仁宗嘉祐六年汴水淺澀常稽運漕都水奏河自應天府抵泗州直流湍駛無所阻惟應天府上至汴口或岸闊淺漫宜限以六十步闊於此則爲木岸狹河扼束水勢令深駛梢伐岸木可足也遂下詔興役而眾議以爲未便宰相蔡京奏祖宗時已嘗狹河矣俗好沮敗事宜勿聽役卽半岸木不足募民出雜梢岸成而言者始息舊曲灘漫流多稽畱覆溺處悉爲駛直平夷操舟往來便之【宋史河渠志】

余良肱攺知明州朝廷方治汴渠畱提舉汴河司汴水澱淤流且緩執政主狹河議良肱謂善治水者不與水爭地方冬水涸宜自京左浚治以及畿右三年可使水復行地中弗聽又議伐汴隄木以資狹河良肱言自泗至京千餘里江淮漕卒接踵者行多病暍借防以休又其根盤錯與隄爲固伐之不便屢爭不能得乃請不與其事執政𨿽怒竟不爲屈攺太常少卿知潤州【宋史余良肱傳】

符惟忠提防開封府界縣鎭公事惠民河與刁河合流嵗多決溢害民田惟忠自宋樓鎭碾灣橫隴村置二斗門殺水勢以接鄭河圭河自是無復有水患陜西用兵除涇原路兵民鈐轄兼知涇州三司使鄭戩奏畱都大管勾汴河使建議以爲渠有廣狹若水闊而行緩則沙伏而不利於舟請卽其廣處束以木岸三司以爲不便後卒用其議再遷西上閣門副使【宋史符惟忠傳】張方平自益州召爲三司使建言國家都陳畱當四通五達之道非若雍谷有山川足恃特倚重兵以立國耳兵恃食食恃漕運以汴爲主汴帶引淮江利盡南海天聖巳前歳調民浚之故水行地中其後淺妄者爭以裁減役費爲功汴日以塞今仰而望焉是利尺寸而喪丘山也乃畫上十四防富弼讀其奏漏盡十刻帝稱善弼曰此國計大本非常奏也悉如其說行之遷尙書左丞【宋史張方平傳】

包拯字希仁合肥人知開封府中宦勢族築園榭侵惠民河以故河塞不通適京師大水拯乃悉毀去或持地劵自言有僞增步數者皆審驗劾奏之遷諫議去【宋史包拯傳】

王守防明道時遷入內殿頭選治京城水決汴河於公賈村決蔡河於四里橋水患以息加帶禦器械【宋史王守防傳】

鐘離瑾爲江淮制置發運使殿直王乙者請自揚州召伯埭東至州浚河百二十里以廢二埭詔瑾防度以工大不可就止置牐召伯埭旁人以爲利【宋史鐘離瑾傳】

馬仲甫廬江人爲度支判官內侍楊永徳言漕舟淮汴間惟水遞鋪爲便詔仲甫偕往證可否還言其害十餘條議遂格繇戶部判官爲發運使自淮陰經泗上浮長淮風波覆舟歲罹其患仲甫建議鑿洪澤渠六十里漕者便之拜天章閣待制知瀛州【宋史馬仲甫傳】

王琪知潤州轉運使欲浚常潤漕河琪陳其不便詔寢役而後議者卒請廢古城埭破古函管而浚之河反狹舟不得方行公私交病徙知江寧【宋史王琪傳】

鄭向爲兩浙轉運副使疏潤州蒜山漕河抵於江人以爲便【宋史鄭向傳】

周湛徙京西路鄧州美陽堰歲役工數十萬漑州縣職田而利不及民湛奏罷之【宋史周湛傳】

徐的爲淮南江浙荊湖制置發運副使奏通泰州海安如臯縣漕河詔未下的以便宜調兵夫浚治之出滯鹽三百萬計得錢八百萬緡遂爲制【宋史徐的傳】

李師中提防廣西刑獄桂州靈渠故通漕歲久石窒舟滯師中卽焚石鑿而通之【宋史李師中傳】

賈逵爲步軍副都指揮使都城西南水暴溢注安上門都水監以急變聞英宗遣逵督護亟囊土塞門水乃止議者欲穴隄以泄其勢逵請觀水所行諭居民徙髙避水然後決之遷馬軍副都指揮使【宋史賈逵傳】

劉彛從胡瑗學瑗稱其善治水神宗擇水官以彛悉東南水利除都水丞久雨汴漲議開長城口彛請但啟楊橋斗門水卽退爲兩浙轉運判官知處州【宋史劉彛傳】李禹卿判蘇州築隄太湖八十里爲渠益漕運又蓄水漑田千餘頃【江南通誌】

宋神宗熙寧元年十月詔杭之長安秀之杉靑常之望亭三堰監護使臣並以管幹河塘系銜常同所屬令佐巡視修固以時啟閉從提舉兩浙開修河渠胡淮之請也【宋史河渠志】

滹沱河源於西山由眞定深州幹寧與禦河合流神宗熙寧元年河水漲溢詔都水監河北轉運司疏治六年深州祁州永寧軍修新河八年正月發夫五千人並胡盧河增治之【宋史河渠志】

禦河源出衛州共城縣百門泉自通利幹寧入界河達於海神宗熙寧二年九月劉彛程昉言二股河北流今已閉塞然禦河水由冀州下流尙當疏以絕河患先是議者欲恩州武城縣開禦河約二十里入黃河北流故道下五股河故命彛昉相度而通判冀州王庠謂第開見行流處下接胡盧河尢便近彛等又奏如庠言𨿽於河流爲順然其間漫淺沮洳費工尢多不若開烏欄隄東北至大小流港橫截黃河入五股河復故道尢便遂命河北提舉糴便糧艸皮公弼提舉常平王廣廉按視二人議協詔調鎭趙邢洺磁相州兵夫六萬濬之以寒食後入役【宋史河渠志】

宋神宗熙寧二年三月甲申先是淩民瞻建議廢呂城堰又卽望亭堰置牐而不用及因濬河隳敗古涇函石牐石防河流益阻百姓勞至是民瞻等貶降有差【宋史河渠志】是年閏十一月庚子濬禦河【宋史神宗本紀】宋神宗熙寧三年正月韓琦言河朔累經災傷𨿽得去年夏秋一稔瘡痍未復而六州之人奔走河役逺者十一二程近者不下七八程比常歲勞費過倍兼鎭趙兩州舊以次邊未嘗差夫一旦調發人心不安又於寒食後入役比滿一月正妨農務詔河北都轉運使劉庠相度如可就寒食前入役卽亟興工仍相度最逺州縣量減差夫而輟修塘隄兵千人代其役二月又奏禦河漕運通流不宜減大河夫役於是止令樞宻院調兵三千並都水監卒二千三月又益發壯城兵三千仍詔提舉官程昉等促迫功限六月河成詔昉赴闕遷宮苑副使【宋史河渠志】

宋神宗熙寧四年創開訾家口日役夫四萬饒一月而成才三月巳淺澱乃復開舊口役萬工四日而水稍順有應舜臣者獨謂新口在孤柏嶺下當河流之衝其便利可常用勿易水大則泄以斗門水小則爲輔渠於下流以益之安石善其議七月程昉請開宋家等隄畎水以助漕運八月三班借職楊琰請增置上下壩牐蓄水以備淺涸詔琰掌其事【宋史河渠志】

宋神宗熙寧五年先是宣徽北院使中太一宮使張方平嘗論汴河曰國家漕運以河渠爲主國初浚河渠三道通京城漕運自後定立上供年額汴河斛斗六百萬石廣濟河六十二萬石惠民河六十萬石廣濟河所運止給太康咸平尉氏等縣軍糧而巳惟汴河專運粳米兼以小麥此乃太倉蓄積之實今仰倉於官廩者不惟三軍至於京師士庶以億萬計大半待飽於軍稍之餘故國家於漕事至急至重然則汴河乃建國之本非可與區區溝洫水利同言也近歲巳罷廣濟河而惠民河斛斗不入太倉大眾之命惟汴河是賴今陳說利害以汴河爲議者多矣臣恐議者不巳屢作攺更必致汴河日失其舊國家大計殊非小事願陛下特回聖鑑深賜省察畱神逺慮以固基本方平之言爲王安石發也【宋史河渠志】

宋神宗熙寜六年都水監丞侯叔獻請儲三十六陂及京索二水爲源仿眞楚州開平河置牐則四時可行舟因廢汴渠帝曰白溝功料易耳第汴渠歲運甚廣河北陜西資焉又京畿公私所用良材皆自汴口而至何可遽廢王安石曰此役茍成亦無窮之利也當別爲漕河引黃河一支乃爲經久馮京曰若白溝成與汴蔡皆通漕爲利誠大恐汴終不可廢帝然之詔劉璯同叔獻覆視八月都水監言白溝自濉河至於淮八百里乞分三年興修其廢汴河俟白溝畢功別相視仍請發谷熟淤田司並京東汴河所隸河淸兵赴役從之是年夏都水監丞侯叔獻乞引汴水淤府界閒田安石力主之水旣數放或至絕流公私重舟不可蕩有閣折者帝以人情不安嘗下都水分析並詔三司同府界提防官往視十一月範子奇建議冬不閉汴口以外江綱運直入汴至京廢運般安石以爲然詔汴口官吏相視卒用其說是後髙麗入貢令溯汴赴闕九月戊辰將作監尙宗儒言議者請置蔡河木岸計功頗大詔修固土岸【宋史河渠志】

熙寧中濉陽界中發汴隄淤田汴水暴至隄防頗壞陷將毀人力不可制都水丞侯叔獻時蒞其役相視其上數十里有一古城急發汴隄注水入古城中下流遂涸急使人治隄陷次日古城中水盈汴流復行而隄陷巳完矣徐塞古城所決內外之水平而不流瞬息可塞眾皆伏其機敏【夢溪筆談】

宋神宗熙寧七年正月都水監言自盟河畎汴南諸水近者失於疏浚爲害甚大於是輟夫修治而白溝之役廢初王安石欲罷白溝修汴南水利帝曰人多以白溝不可爲而卿獨見可爲安石曰果不可爲罷之誠宜若可爲卽俟時爲之何必計校人言也是年春河水壅溢積潦敗隄八月禦史盛陶謂汴河開兩口非便命同判都水監宋昌言視兩口水勢檄同提舉汴口官王琉琉言訾家口水三分輔渠七分昌言請塞訾家口而畱輔渠時韓絳呂惠卿當國許之是年趙濟言河淺廢運自此物賤傷農宜議興復以便公私詔張士澄楊琰修治八月都提舉汴河隄岸司言欲與通津門汴河岸東城裏三十步內開河下通廣濟以便行運從之【宋史河渠志】

宋神宗熈寧八年春王安石再相叔獻言昨疏浚汴河自南京至泗州槪深三尺至五尺惟虹縣以東有礓石三十里餘不可疏浚乞募民開修詔檢計工糧以聞七月叔獻又言歲開汴口作生河侵民田調夫役今惟用訾家口減人夫物料各以萬計乞減河淸一指揮從之未幾汴水大漲至深一丈二尺於是復請權閉汴口是年詔京西運米於河北於是侯叔獻請因丁字河故道鑿隄置牐引汴水於蔡以通舟運不可行尋廢十月詔都水監展惠民河欲便修城也是年又遣楊琰同陳祐甫因汴河置滲水塘又自孫賈斗門置虛隄及滲水入西賈陂由減水河注霧澤陂皆爲河之上源程昉與劉璯言衛州沙河湮沒宜自王供埽開浚引大河水注之禦河以通江淮漕運仍置斗門以時啟閉其利有五王供危急免河勢變移而別開口地一也漕舟出汴橫絕沙河免大河風濤之患二也沙河引水入於禦河大河漲溢沙河自有限節三也禦河漲溢有斗門啟閉無衝注淤塞之獘四也徳博舟運免數百里大河之險五也一舉而五利附焉請發卒萬人一月可成從之【宋史河渠志】是年六月丙午釃汴水入蔡河以通漕【宋史神宗本紀】

宋神宗熈寧九年詔以原額漕粟京東仍修壩牐爲啟閉之節三月詔遣官修廣濟河壩牐七月提轄修京城所請引霧澤陂水至咸豐門合京索河由京索簽入副隄河下合惠民都水監謂不若於順天門外簽直河身及於染院後簽入護龍河至咸豐門南復入京索河實爲長利從之是年秋程昉奏禦河畢工中書欲論賞帝令河北監司案視保明大名安撫使文彥博覆實十月彥博言去秋開舊沙河取黃河行運欲通江淮舟楫徹於河北極邊自今春開口放水後來漲落不定所行舟栰皆輕載有害無利枉費工料極多今禦河上源止是百門泉水其勢壯猛至衛州以下可勝三四百斛之舟四時行運未嘗阻滯隄防不至髙厚亦無水患今乃取黃河水以益之大卽不能吞納必致決溢小則緩漫淺澀必致淤澱凡上下千餘里必難歲歲開浚況此河穿北京城中利害易覩今始初冬巳見阻滯恐年歲間反壞久來行運倘謂通江淮之漕則又不然自江浙淮汴入黃河順流而下又合於禦河大約歲不過一百萬斛若自汴順流徑入黃河達於北京自北京和雇車乘陸行入倉約用錢五六千緡卻於禦河裝載赴邊城其省工役物料及河淸衣糧之費不可勝計又去冬外監丞欲於北京黃河新隄開置水口以通行運其策尢疎此乃熙寧四年秋黃河下注禦河之處當時朝廷選差近臣督役修塞所費不貲大名恩冀之人至今瘡痍未平今柰何反欲開口水耶都水監𨿽令所屬相視而官吏恐忤建謀之官止作遷延回報謂俟修固禦河隄防方議開置河口況禦河隄道僅如蔡河之類若欲吞納河水須如汴岸增修猶恐不能制蓄乞別委淸彊官相視利害並議可否又言今之水官尢爲不職容易建言僥幸恩賞朝廷便爲主張中外莫敢異議事若不效都無譴罸臣謂更當選擇其人不宜令狂妄輩橫費生民膏血已而都水監言運河乞置雙牐例放舟船實便與彥博所言不同十二月命知制誥熊本與都水監河北轉運司官相視本奏河北州軍賞給茶貨以至應接沿邊場要用之物並自黃河運至黎陽出卸轉入禦河費用止於客軍數百人添支而已向者朝廷曽賜米河北亦於黎陽或馬陵道口下卸倒裝轉致費亦不多昨因程昉等擘畫於衛州西南循沙河故迹決口置牐鑿隄引河以通江淮舟楫而實邊郡倉廩自興役至畢凡用錢米工料二百萬有奇今後每歲用物料一百一十六萬廂軍一千七百餘人約費錢五萬七千餘緡開河行水才百餘日所過船栰六百二十五而衛州界禦河淤淺巳及三萬八千餘步沙河左右民田淹浸者幾千頃所免租稅二千貫石有餘有費無利誠如議者所論然尙有大者衛州居禦河上游而西南當王供向著之防所以捍黃河之患者一隄而巳今穴隄引河而置牐之地才及隄身之半詢之土人云自慶曆八年後大水七至方其盛時遊波有平隄者今河流安順三年矣設復礬水暴漲則河身乃在牐口之上以湍悍之勢而無隄防之阻泛濫衝溢下合禦河臣恐墊溺之禍不特在乎衛州而瀕禦河郡縣皆罹其患矣夫此河之興一歲所濟船栰其數止此而萌每歲不測之患積無窮不貲之費豈陛下所以垂世裕民之意哉臣博采眾論究極利病咸以謂葺故隄堰新口存新牐而勿治庶可以消淤澱決溢之患而省無窮之費萬一他日欲由此河轉粟塞下則暫開亟止或可紓飛挽之勞未幾河果決衛州十月詔都水度量疏濬汴河深淺仍記其地分【宋史河渠志】是年四月戊戌復廣濟河漕九月戊午浚汴河【宋史神宗本紀】

宋神宗熙寧十年範子淵請用濬川杷以六月興工自謂功利灼然請候今冬疏浚畢將杷具舟船等分給逐地分使臣於閉口之後檢量河道淤澱去處至春水接續疏大抵皆無甚利巳而淸汴之役興【宋史河渠志】國朝汴渠發京畿輔郡三十餘縣夫歲一浚祥符中閤門只候使臣謝徳權領治京畿溝洫權借浚汴夫自爾後三歲一浚始令京畿民官皆兼溝洫河道以爲常職久之治溝洫之工漸弛邑官徒帶空名而汴渠有二十年不浚歲歲堙澱異時京師溝渠之水皆入汴舊尙書省都堂壁記云疏治八渠南入汴水是也自汴流堙澱京城東水門下至雍丘襄邑河底皆髙出隄外平地一丈二尺餘自汴隄下瞰民居如在深谷熙寧中議攺疏洛水入汴予嘗因出使按行汴渠自京師上善門量至泗州淮口凡八百四十里一百三十步地勢京師之地比泗州凡髙十九丈四尺八寸六分於京城東數里白渠中穿井至三丈方見舊底驗量地勢用水平望尺量之不能無小差汴渠隄外皆是出土故溝水令相通時爲一堰節其水候水平其上漸淺涸則又爲一堰相齒如階陛乃量堰之上下水面相髙下之數防之乃得地勢髙下之實【夢溪筆談】

孫洙知海州方春旱發運使調民浚漕渠以通鹽河洙持之不下三上奏乞止其役【宋史孫洙傳】

劉爲侍禦史浙西開漕渠役甚小使者張大其事以功遷官言者論其非詔就劾官吏人人惴恐但按首謀二人而已【宋史劉傳】

宋神宗元丰元年五月西頭供奉官張從惠復言汴口歲開閉修隄防通漕才二百餘日往時數有建議引洛水入汴患黃河囓廣武山須鑿山嶺十數丈以通汴渠功大不可爲去年七月黃河暴漲水落而稍北距廣武山麓七里退灘髙闊可鑿爲渠引洛入汴範子淵知都水監丞畫十利以獻又言汜水出玉仙山京水出嵩渚山合洛水積其廣深得二千一百三十六尺視今汴流尙贏九百七十四尺以河洛湍緩不同得其贏餘可以相補猶慮不足則旁隄爲塘滲取河水每百里置木牌一以限水勢兩旁溝湖陂濼皆可引以爲助禁伊洛上源私引水者大約汴舟重載入水不過四尺今深五尺可濟漕運起鞏縣神尾山至士家隄築大隄四十七里以捍大河起沙谷至河陰縣十里店穿渠五十二里引洛水屬於汴渠疏奏上重其事遣使行視【宋史河渠志】宋神宗元丰二年正月使還以爲工費浩大不可爲上復遣入內供奉宋用臣還奏可爲請自任村沙谷口至汴口開河五十里引伊洛水入汴河每二十里置束水一以芻楗爲之以節湍急之勢取水深一丈以通漕運引古索河爲源注房家黃家孟家三陂及三十六陂髙仰處瀦水爲塘以備洛水不足則決以入河又自汜水闗北開河五百五十步屬於黃河上下置牐啟閉以通黃汴二河船筏卽洛河舊口置水防通黃河以泄伊洛暴漲古索河等暴漲卽以魏樓滎澤孔固三斗門泄之計工九十萬七千有餘仍乞修護黃河南隄埽以防侵奪新河從之三月庚寅以用臣都大提舉洛通汴四月甲子興工遣禮官祭告河道侵民冢墓給錢徙之無主者官爲瘞藏六月戊申淸汴成凡用工四十五日自任村沙口至河陰縣瓦亭子並凡水闗北通黃河接運河長五十一里兩岸爲隄總長一百三里引洛水入汴七月甲子閉汴口徙官吏河淸卒於新洛口戊辰遣禮官致祭十一月辛未詔差七千人赴汴口開修河道【宋史河渠志】是年三月庚寅疏汴洛【宋史神宗本紀】

是年浚淮南運河自召伯堰至儀眞十四節【玉海】

宋神宗元丰三年二月宋用臣言洛水入汴至淮河道漫闊多淺澀乞狹河六十里爲二十一萬六千步詔四月興役五月癸亥罷艸屯浮堰【宋史河渠志】

宋神宗元丰四年正月北外都水丞陳祐甫言滹沱自熙寧八年以後泛濫深州諸邑爲患甚大諸司累相度不決謂其下流舊入邊吳宜子澱最爲便順而屯田司懼塡淤塘濼煩文往復無所適從昨差官計之若障入胡盧河約用工千六百萬若治程昉新河約用工六百萬若依舊入邊吳等澱約用工二十九萬其工費固巳相逺乞嚴立期防定歸一防詔河北屯田轉運司同北外都水丞司相視五年八月癸酉前河北轉運副使周革言熙寧中程昉於眞定府中渡創系浮梁增費數倍旣非形勢控扼請歲八九月易以板橋至四五月防河卽拆去權用船渡從之【宋史河渠志】

行水金鑑卷九十六

欽定四庫全書

行水金鑑卷九十七

江南按察使傅澤洪撰

運河水

宋神宗元丰五年三月癸亥罷廣濟輦運司移上供物自淮揚軍界入汴以淸河輦運司爲名命張士澄都大提舉七月禦史王植言廣濟安流而上與淸河溯流入汴逺近險易較然廢之非是詔監司詳議提舉河北黃河隄防司言禦河狹隘隄防不固不足容大河分水乞令綱運轉入大河而閉截徐曲旣從之矣明年戶部侍郎蹇周輔復請開撥以通漕運及令商旅舟船至邊是時每有一議朝廷輒下水官相度或作或輟迄莫能定大抵自小吳埽決大河北流禦河數爲漲水所冒亦或湮沒金水河透水槽阻礙上下汴舟遣宋用臣按視請自板橋別爲一河引水北入於汴後卒不行乃由副隄河入於蔡以源流深逺與永安靑龍河相合故賜名曰天源先是舟至啟槽頗滯舟行旣洛通汴遂自城西超字坊引洛水由咸豐門立堤凡三千三十步水遂入禁中而槽廢三月宋用臣言金水河透水槽阻礙上下汴舟宜廢撒從之十月狹河工畢【宋史河渠志】

神宗洛通汴而主者遏絕洛水不使入城中洛人頗患苦之彥博因中使劉惟簡至洛語其故惟簡以聞詔令通行如初遂爲洛城無窮之利【宋史文彥博傳】王存元丰五年遷龍圖閣直學士知開封府京師並河居人盜鑿汴隄以自廣或請令培築復故又按民廬侵官道者使撤之二謀出自中人旣有詔矣存曰此吾職也入言之卽日弛其役都人驩呼相慶進樞宻直學士【宋史王存傳】

宋神宗元丰六年正月戊辰開山運河二月乙未告成長五十七里闊十五丈深一丈五尺初發運使許元自淮陰開新河屬之洪澤避長淮之險凡四十九里久而淺澀熈寧四年皮公弼請復濬治起十一月壬寅盡明年正月丁酉而畢人便之至是發運使羅拯復欲自洪澤而上鑿山裏河以達於淮帝深然之防發運使蔣之奇入對建言上有淸汴下有洪澤而風浪之險止百里淮邇歲溺公私之載不可計凡諸道轉輸涉湖行江巳數千里而覆敗於此百里間良爲可惜宜自山蛇浦下屬洪澤鑿左肋爲復河取淮爲源不置堰牐可免風濤覆溺之患帝遣都水監丞陳祐甫經度祐甫言往年田棐任淮南提刑嘗言開河之利其後淮陰至洪澤竟開新河獨洪澤以上未克興役今旣不用牐蓄水惟隨淮面髙下開深河底引淮通流形勢爲便但工費浩大帝曰費𨿽大利亦博矣祐甫曰異時淮中歲失百七十艘若捐數年所損之費足濟此役帝曰損費尙小如人命何乃調夫十萬開治旣成命之奇撰記刻石山後至建中靖國初之奇同知樞宻院奏淮水浸淫沖刷隄岸漸成墊缺請下發運司及時修築自是歲以爲常八月範子淵又請於武濟山麓至河岸並嫩灘上修隄及壓埽隄又新河南岸築新隄計役兵六千人二百日成開一直河長六十三里廣一百尺深一丈役兵四萬二千人期五月成從之十月都提舉司言汴水增漲京西四斗門不能分減致開決隄岸今近京惟孔固斗門可以泄水下入黃河若孫賈斗門𨿽可泄入廣濟然下尾窄狹不能盡吞宜於萬勝鎭舊減水河汴河北岸修立斗門開淘舊河創開生河一道下合入刁馬河役夫一萬三千六百四十三人一月畢工詔從其請仍作二年開修【宋史河渠志】閏月丙戌汴水溢【宋史神宗本紀】蔣之奇字頴叔宜興人擢江淮荊浙發運副使元丰六年漕粟至京比常歲溢六百二十萬石錫服三品請鑿山左肘至洪澤爲新河以避淮險自是無覆溺之患詔置二秩加直龍圖閣升發運使【宋史蔣之奇傳】

宋神宗元丰七年四月武濟河潰八月詔罷營閉縱其分流止護廣武三埽都大提舉汴河隄岸司言京東地富谷粟可漕獨患河澀若因修京城令役兵近汴穴土使之成渠就引河水注之廣濟則漕舟可通是一舉而兩利也從之【宋史河渠志】是年七月甲辰伊洛溢十月浚眞楚運河【宋史神宗本紀】

元丰間彧先公爲右史神考遣使治楚州新河戒之曰東南不慣興大役卿且爲朕優卹兵民【朱彧蘋州可談先公謂朱服也】

宋哲宗元祐元年閏二月辛亥右司諫蘇轍言近歲京城外創置水磨因此汴水淺澀阻隔官私舟船其東門外水磨下流汗漫無歸浸損民田一二百里幾敗漢髙祖墳賴陛下仁聖惻怛親發徳音令執政共議營救尋詔畿縣於黃河春夫外更調夫四萬開自盟河以疏泄水患計一月畢工然以水磨供給京城內外食茶等其水止得五月閉斷以此工役重大民間每夫日顧二百錢一月之費計二百四十萬貫而汴水渾濁易至塡淤明年又須開淘民間歲歲不免此費聞水磨歲入不過四十萬貫前戶部侍郎李定以此課利惑誤朝聽依舊存畱且水磨興置未久自前未有此錢國計何闕而小人淺陋妄有靳惜傷民辱國不以爲愧況今水患近在國門而恬不爲怪甚非陛下勤防民物之意而又減耗汴水行船不便乞廢罷官磨任民磨茶三月轍又乞令汴口以東州縣各具水匱所占頃畆每歲有無除放二稅仍具水匱可與不可廢罷如決不可廢當如何給還民田以免怨望八月辛亥轍又言昨朝防令都水監差官具括中牟管城等縣水匱元浸壓者幾何見今積水所占幾何退出頃畆幾何凡退出之地皆還本主水占者以官地還之無田可還卽給元直聖恩深厚棄利與民所存甚逺然臣聞水所占地至今無可對還而退出之田亦以廹近水匱爲雨水浸淫未得耕鑿知鄭州岑象求近奏稱自宋用臣興置水匱以來元未曽取以灌注淸汴水流自足不廢漕運乞仍廢水匱以便失業之民十月遂罷水匱詔斥祥符霧澤陂募民承佃增置水匱又卽宣澤門外仍舊引京索源河置槽架水流入咸豐門皆以爲廣濟淺澀之備三月三省言廣濟河輦運近因言者廢罷攺置淸河輦運迂逺不便詔知棣州王諤措置興復都水監亦言廣濟河以京索河爲源轉漕京東歲計今欲依舊卽令於宣澤門外置槽架水流入咸豐門裏由舊河道復廣濟河源以通漕運從之【宋史河渠志】三月已卯復廣濟河輦運冬始閉汴口【宋史哲宗本紀】

宋哲宗元祐四年十二月京東轉運司言淸河與江浙淮南諸路相通因徐州呂梁百步兩洪湍淺險惡多壞舟楫由是水手牛驢撁戶盤剝人等邀阻百端商賈不行朝廷巳委齊州通判滕希靖知常州晉陵縣趙竦度地勢穿鑿今若開修月河石隄上下置牐以時開閉通放舟船實爲長利乞遣使監督興修從之知潤州林希奏復呂城堰置上下牐以時啟閉其後京口洲犇牛皆置牐是年冬禦史中丞梁燾言嘗求世務之急得洛通汴之實始聞其說則善及考其事則可懼竊以廣武山之北卽大河故道河常往來其間夏秋漲溢每抵山下舊來洛水至此流入於河後欲以趨汴渠乃乘河未漲就嫩灘之上峻起東西隄辟大河於隄北攘其地以引洛水中間缺爲斗門名通舟楫其實盜河以助洛之淺涸也洛水本淸而今汴常黃流是洛不足以行汴而所以能行者附大河之餘波也增廣武三埽之備竭京西所有不足以爲支費其失無慮數百萬計從來上下習爲欺罔朝廷惑於安流之說稅屋之利恬不爲慮而不知新沙疎弱力不能制悍河水勢一薄則濫漫潰散將使怒流循洛而下直冒京師是甘以數百萬日增之費養異時萬一之患亦巳誤矣夫歲傾重費以坐待其患何若折其奔衝以終除其害哉爲今之計宜復爲汴口仍因大河一支啟閉以時還祖宗百年以來潤國養民之賜誠爲得防汴口復成則免廣武傾注以長爲京師之安省數百萬之費以紓京西生靈之困牽大河水勢以解河北決溢之災便東南漕運以蠲重載畱滯之獘時節啟閉以除蹙淩打淩之苦通江淮八路商賈大舶以供京師之饒爲甚大之利者六此不可忽也惟拆去兩岸舎屋盡廢僦錢爲害者一而甚小所謂損小費而成大利也臣之所言特其大略爾至於考究本末措置纎悉在朝廷擇通習之臣付之無牽浮議責其成功又言臣聞開汴之時大河曠歲不決蓋汴口析其三分之水河流常行七分也自洛而後頻年屢決𨿽洛口竊取其水率不過一分上下是河流常九分也猶幸流勢臥北故潰溢北出自去歲以來稍稍臥南此其可憂而洛口之作理須早計竊以開洛之役其功甚小不比大河之上但辟百餘步卽可以通水三分旣永爲京師之福又減河北屢決之害兼水勢旣巳牽動在於回河尢爲順便非獨孫村之功可成澶州故道亦有自然可復之理望出臣前章面詔大臣與本監及知水事者按地形水勢具圖以聞不報至五年十月癸已乃詔河水入汴【宋史河渠志】

汴河舊厎有石板石人以記其地裏每歲興夫開至石板石人以爲則歲有常役民未嘗病之而水行地中京師內外有八水口泄水入汴故京師𨿽大雨無復水患昔人之畫善矣偶張君平論京畿南京宿亳陳潁蔡等州積水以南京言之自南門二隄直抵東西二橋左右皆瀦澤也漁舠鳴榔如江湖君平請權借汴夫三年通泄積水於是諸郡守令等始帶溝洫河道三年而奏功凡瀦積之地爲良田自是汴河夫借充他役而不復開至元祐五年實七十年又舊河並以木岸後人止用土筏棧子謂之外添裏補河身奔兌卽外補之故河日加淺而水行地上矣【宋王鞏聞見近錄】

臨安運河在城中者日納潮水沙泥渾濁一汛一淤比屋之民委棄艸壤因循塡塞元祐中守臣蘇軾奏謂熙寧中通判杭州時父老皆云苦運河淤塞率三五年常一開濬不特勞役兵民而運河自州前至北郭穿闤闠中蓋十四五里每將興工市肆洶動公私騷然自胥吏壕砦兵級等皆能恐喝人戶或云當於某處置土某處過泥水則居者皆有失業之憂旣得重賂又轉而之他及工役旣畢則房廊邸舎作踐狼籍園圃隙地例成丘阜積蕩濯復入河中居民患厭未易悉數若三五年失開則公私壅滯以尺寸水行數百斛舟人牛力盡跬步千里𨿽監司使命有數日不能出郭者詢其所以頻開屢塞之由皆雲龍山浙江兩間泥沙渾濁積日稍久便及四五尺其勢當然不足怪也尋剗刷捍江兵士及諸色廂軍得一千人七月之間開濬茅山鹽橋二河各十餘里皆有水八尺自是公私舟船通利三十年以來開河未有若此深快者然潮水日至淤塞猶昔則三五年間前功復棄今於鈐轄司前置一牐每遇潮上則暫閉此牐候潮平水淸復開則河過闤闠中者永無潮水淤塞開淘騷擾之患詔從其請民甚便之【宋史河渠志】軾徙揚州舊發運司主東南漕法聽操舟者私載貨物徵商不得畱難故操舟者輒富厚以官舟爲家補其獘漏且周船夫之乏故所載率皆速達無虞近歲一切禁而不許故舟獘人困多盜所載以濟饑寒公私皆病軾請復舊從之【宋史蘇軾傳時元祐七年】

宋哲宗紹聖元年帝親政復召宋用臣赴闕七月辛丑廣武埽危急壬寅帝語輔臣埽去洛河不逺須防漲溢下灌京師明日乃詔都水監丞馮忱之相度築攔水簽堤丁已帝諭執政曰河埽久不修昨日報洛水又大溢注於河若廣武埽壞河洛爲一則淸汴不通矣京都漕運殊可憂宜亟命吳安持王宗望同力督作茍得不壞過此須圖久計丙寅吳安持言廣武第一埽危急決口與淸汴絕近緣洛河之南去廣武山千餘步地形稍髙自鞏縣東七里店至今洛口不滿十里可以別開新河洛水近南行流地裏至少用功甚微詔安持等再按視之十一月李偉言淸汴溫洛貫京都下通淮泗爲萬世利自元祐以來屢危急而今嵗特甚臣相視武濟山以下二十里名神尾山乃廣武埽首所起約置刺堰三里餘就武濟河下尾廢堤枯河基址增修疏回截河勢東北行畱舊埽作遙堤可以紓淸汴下注京城之患詔宋用臣陳祐甫覆按以聞十二月甲午戶部尙書蔡京言本部歲計皆借東南漕運今年上供物至者十無二三而汴口巳閉臣責問提舉汴河堤岸司楊琰乃稱自元丰二年至元祐初八年之間未嘗塞也詔依元丰條例明年正月庚戌用臣言元丰間四月洛通汴六月放水四時行流不絕遇冬有凍卽督沿河官吏伐冰通流自元祐二年冬深輙閉塞致河流涸竭殊失開淸汴本意今欲卜日伐冰放水歸河永不閉塞及凍解止將京西五斗門減放以節水勢如惠民河行流自無壅遏之患從之【宋史河渠志】是年洛水溢【宋史哲宗本紀】宋哲宗紹聖二年詔武進丹陽丹徒縣界沿河堤岸及石防石木溝並委令佐檢察修防勸誘食利人戶修葺任滿稽其勤惰而賞罸之從工部之請也【宋史河渠志】宋哲宗紹聖三年正月戊申詔提舉河北西路常平李仲罷歸吏部仲在元祐中提舉泛水輦運建言西京鞏縣河縣泛水河陰縣界乃沿黃河地分北有太行南有廣武二山自古河流兩山之間乃緣禹迹昨自宋用臣創置洛淸汴於黃河沙灘上節次創置廣雄武等堤埽到今十餘年間屢經危急況諸埽在京城之上若不別爲之計患起不測思之寒心今如棄去諸埽開展河道講究興復元丰二年以前防河事不惟省歲費寛民力河流且無壅遏決溢之患望遣諳河事官相視施行又乞復置汴口依舊以黃河水爲節約之限罷去淸汴牐口四月河北都轉運使吳安持奏大河東流禦河復出詔委前都水丞李仲提舉開導【宋史河渠志】宋哲宗紹聖四年閏二月楊琰乞依元丰例減放洛水入京西界大白龍坑及三十六陂充水匱以助汴河行運詔賈種民同琰相度合占頃畆及所用功力以聞四月水部員外郎趙竦請濬十八里河令賈種民相度呂梁百步洪添移水磨詔發運並轉運司同視利害以聞五月乙亥都提舉汴河堤岸賈種民言元丰攺汴口爲洛口名汴河爲淸汴者凡以取水於洛也復匱淸水以備淺澀而助行流元祐間卻於黃河撥口分引渾水令自防上流入洛口比之淸洛難以調節乞依元丰已修狹河身丈尺深淺檢計物力以復淸汴立限修濬通放洛水及依舊置洛斗門通放西河官私舟船從之帝嘗謂知樞宻院事曽布曰先帝作淸汴又爲天源河蓋有深意元祐中幾廢近賈種民奏若盡復淸汴不用濁流乃當世靈長之慶布對曰先帝以天源河爲國姓福地此眾人所知何可廢也十二月詔京城內汴河兩岸各畱堤面丈有五尺禁公私侵牟【宋史河渠志】曽孝蘊紹聖中管幹發運司糶糴事建言揚之洲潤之京口常之犇牛易堰爲牐以便漕運商賈旣成公私便之提舉兩浙常平徙江淮荊湖發運泗州議開直河以避漲溢沙石之害孝蘊以淮汴不相接不可成旣而工役大集竟成之防勲第賞辭不受未幾河果塞召爲戶部侍郎【宋史曽孝蘊傳】

蘇京紹聖中令丹陽募民重浚練湖易置斗門十數【江南通誌】

宋哲宗元符元年正月知潤州王愈建言呂城牐當宜單水入澳灌注牐身以濟舟若舟沓至而力不給許量差牽駕兵卒並力爲之監官任滿水無走泄者賞水未應而輙開牐者罸守貳令佐常覺察之詔可二月詔蘇湖秀州凡開治運河港浦溝瀆修疊堤岸開置斗門水堰等許役開江兵卒三月甲寅工部言淮南開河所開修楚州支家河漣水與淮通賜名通漣河【宋史河渠志】丙子築熈河通防閘【宋史哲宗本紀】

王宗望爲江淮發運使楚州沿淮至漣州風濤險舟多溺議者謂開支氏渠引水入運河歲久不決宗望始成之爲公私利代吳安持爲都水使者【宋史王宗望傳】宋哲宗元符二年閏九月潤州京口常州犇牛澳牐畢工先是兩浙轉運判官曽孝蘊獻澳牐利害因命孝蘊提舉興修仍相度立啟閉日限之法【宋史河渠志】吳居厚爲江淮發運使疏支家河道通漕楚海之間賴其利召拜戶部尙書【宋史吳居厚傳】

鄭驤知溧陽縣時議自建康鑿漕渠太湖以通大江將破數州民田調江浙二十五州丁夫所費百萬計朝廷遣官視可否驤條析利病力止之【宋史鄭驤傳】宋徽宗崇寧元年二月都水監言惠民河修簽河次下硬堰畢工詔立捕獲盜泄賞是年冬詔侯臨同北外都水丞司開臨淸縣壩子口增修禦河西堤髙三尺並計度西堤開置斗門決北京恩冀滄州永靜軍積水入禦河枯源明年秋黃河漲入禦河行流浸大名府館陶縣敗廬舎復用夫七千役二十一萬餘工修西堤三月始畢漲水復壞之【宋史河渠志】

宋徽宗崇寧二年十二月詔淮南開修遇明河自眞州宣化鎭江口至泗州淮河口五年畢工【宋史河渠志】宋徽宗大觀元年夏京畿大水詔工部都水監疏至於八角鎭【宋史五行志】秋七月乙酉朔伊洛溢【宋史徽宗本紀】十二月詔開潩河入蔡河從京畿都轉運使吳擇仁之請也【宋史河渠志】

宋徽宗大觀二年八月詔常潤歲旱河淺畱滯運船監司督責濬治徽宗卽位以來無大攺作汴渠稍湮則浚之大觀中言者論胡師文昨爲發運使創開泗州直河及築簽堤阻遏汴水尋復淤澱遂行廢拆然後並役數郡兵夫其間疾苦竄歿無慮數千費錢谷累百萬計狂妄生事誣奏罔功官員冒賞至四十五人師文由是自知州降充宮觀【宋史河渠志】

宋徽宗政和元年十月巳酉詔差水官同京畿監司視蔡河隄防及淤淺者來春並工治之是年知陳州霍端友言陳地污下久雨則積潦害稼比疏新河八百里而去淮尙逺水不時泄請益開二百里起西華循宛丘入項城以達於淮從之【宋史河渠志】

宋徽宗政和二年七月兵部尙書張閣言錢塘江東距仁和監止及三里北趨赤岸口二十里運河正出臨平下塘西入蘇秀若失障禦恐他日數十里膏腴平陸皆潰於江下塘田廬莫能自保運河中絕有害漕運詔亟修築之十月都水監丞孟昌齡言開濬含暉門外白溝河開堰放水仍舊通流容佐請於七里河開月河一道分減此水灌漑內中花竹命宋升措置引四年十一月畢工【宋史河渠志】

宋徽宗政和四年二月工部言前太平州判官盧宗原請開修自江州至眞州古來河道湮塞者凡七處以成運河入浙西一百五十里可避一千六百里大江風濤之患又可就土興築自古江水浸沒膏腴田自三百頃至萬頃者凡九所計四萬二千餘頃其三百頃以下者又過之乞依宗原任太平州判官日巳興政和圩田例召人戶自備財力興修詔沈鏻等相度措置【宋史河渠志】

宋徽宗政和五年閏正月詔於恩州北增修禦河東堤爲治水隄防令京西路差借來年分溝河夫千人赴役於是都水使者孟揆移撥十八埽官兵分地步修築又取棗彊上埽水口以下舊堤所管楡栁爲樁木【宋史河渠志】

宋徽宗政和六年八月詔鎭江府傍臨大江無港澳以容舟楫三年間覆溺五百餘艘聞西有舊河可避風濤歲久湮廢宜令發運使濬治【宋史河渠志】

宋徽宗政和十年四月已未尙書省言盧宗原濬江慮成騷擾詔權罷其役趙霖別與差遣【宋史河渠志】任諒爲江淮發運使蔡京破東南轉般漕運法爲直達綱應募者率遊手亡賴盜用幹沒漫不可核人莫敢言諒入對首論之京怒防汴泗大水泗州城不沒者兩版諒親部卒築堤徙民就髙賑以米粟水退人獲全京誣以爲漂溺千計坐削籍歸田裏執政或言水災守臣職發運使何罪帝亦知其枉復右文殿修撰陜西都轉運使【宋史任諒傳向子諲言河髙江淮數丈而京行直達綱以致江淮運河身髙迄今猶受其害甚矣京之貽禍不淺也】

行水金鑑卷九十七﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷九十八

江南按察使傅澤洪撰

運河水

宋徽宗重和元年二月前發運副使柳庭俊言眞揚楚泗髙郵運河堤岸舊有斗門水牐等七十九座限則水勢常得其平比多損壞詔檢計修復六月復命藍從熈孟揆等增堤岸置橋槽壩牐濬澄水道水入內內庭池籞旣多患水不給又於西南水磨引索河一派架以石渠絕汴南北築堤導入天源河以助之白溝無山源每歲水潦甚則通流才勝百斛船逾月不卽竭【宋史河渠志】

唐恪拜戶部侍郎京師暴水至汴且溢付恪治之或請決南隄以紓宮城之患恪曰水漲隄壞此亡可若何今決而浸之是魚鼈吾民也亟乘小舟相水源委求所以利之乃決金堤注之河浹旬水平入對帝勞之曰宗廟社稷獲安卿之力也恪再拜因上疏言水陰類也至犯宮闕天其或者以陰盛之沴儆告陛下乎願垂意時事益謹天戒宣和初遷尙書【宋史唐恪傳】

宋徽宗宣和元年五月都城無故大水浸城外官寺民居遂破汴堤汴渠將溢諸門皆城守起居郎李綱奏國家都汴百有六十餘載未嘗少有變故今事起倉猝遐邇驚駭誠大異也臣嘗躬詣郊外竊見積水之來自都城以西漫爲巨浸東拒汴堤停蓄深廣湍悍浚激東南而流其勢未艾若或淹浸旬時因以風雨不可不慮夫變不虛發必有感召之因願詔廷臣各具所見擇其可采者施行之詔都城外積水緣有司失職隄防不修非災異也罷綱送吏部而募人決水下流由城北注五丈河下通梁山濼乃巳七月壬子都提舉言近因野水沖蕩沒汴堤岸及河道淤淺若止役河淸功力不勝望俟農隙顧夫開修從之【宋史河渠志】五月大雨水都城自西北牟駝岡連萬勝門外馬監居民盡沒詔都水使者決西城索河堤殺其勢城南居民冢墓俱被浸水至溢猛直冒安上南薰門城守凡半月已而入汴汴渠將溢於是募人決下流由城北入五丈河下通梁山濼乃平【宋史五行志】

向子諲字伯恭臨江人欽聖皇后從侄也補承奉郎宣和初除江淮發運主管文字有欲浚河與江淮平者子諲言河髙江淮數丈而欲浚之使平決不可曩有司三日一啟閘復作堰儲水故水不乏比年直達之法啟閉無節堰閘率不存今復故制嚴禁約則無患使者用其言漕復通進秩一等【宋史向子諲傳】

陳遘徙淮南轉運使朝廷方督綱餉運渠壅澀遘使決呂城陳公兩塘達於渠漕路甫通而花石綱塞道遘捕系其人上章自劾【宋史陳遘傳】

宋徽宗宣和二年九月以眞揚等州運河淺澀委陳亨伯措置三年春詔發運副使趙億以車水運河限三月中三十綱到京宦者李琮言眞州乃外江綱運防集要口以運河淺澀故不能速發按南岸有泄水斗門八去江不滿一里欲開斗門河身去江十丈築軟壩引江潮入河然後倍用人工車以助運水從之四月詔曰江淮漕運尙矣春秋時吳穿防溝東北通射陽湖西北至末口漢吳王濞開邗溝通運海陵隋開邗溝自山陽至揚子入江雍熈中轉運使劉蟠以山陽灣迅急始開沙河以避險阻天禧中發運使賈宗始開州古河繚城南接運渠毀三堰以均水勢今運河嵗淺澀當詢訪故道及今河形勢與陂塘瀦水之地講究措置悠久之利以濟不通可令發運使陳亨伯內侍譚稹條具措置以聞六月臣僚言比緣淮南運河水澀逾半歲禁綱舟篙工附載私物今河水增漲其令如舊初淮南連歲旱漕運不通揚州尢甚詔中使按視欲濬運河與江淮平防兩浙有方臘之亂內侍童貫爲宣撫使譚稹爲制置使貫欲海運陸輦稹欲開一河自盱眙出宣化朝廷下發運使相度陳亨伯遣其屬向子諲視之子諲曰運河髙江淮數丈自江至淮凡數百里人力難濬昔唐李吉甫廢牐置堰治陂塘泄有餘防不足漕運通流發運使曽孝蘊嚴三日一啟之制復作歸水澳惜水如金比年行直達之法走茶鹽之利且應奉權幸朝夕經由或啟或閉不暇歸水又頃毀朝宗牐自洪澤至召伯數百里不爲之節故山陽上下不通欲救其獘宜於眞州太子港作一壩以復懷子河故道於洲河口作一壩以復龍舟堰於海陵河口作一壩以復茱茰待賢堰使諸塘水不爲洲眞泰三河所分於北神相近作一壩權閉滿浦牐復朝宗牐則上下無壅矣亨伯用其言是後滯舟皆通利云【宋史河渠志】

宋徽宗宣和五年三月詔呂城至鎭江運河淺澀狹隘監司坐視無所施設兩浙專委王復淮南專委向子諲同發運使李淙措置車水通濟舟運四月又命王仲閎同廉訪劉仲元漕臣孟庾專往來措置常潤運河又詔東南六路諸牐啟閉有時比聞綱舟及命官妄稱專承指揮抑令非時啟版走泄河水妨滯綱運誤中都嵗計其禁止之五月詔以運河淺涸官吏互執所見州縣莫知所從其令發運使提舉等官同廉訪使者參訂經久利便列奏是月臣僚言鎭江府練湖與新丰塘地理相接八百餘頃灌漑四縣民田又湖水一寸益漕河一尺其來久矣今堤岸損缺不能貯水乞候農隙次第補葺詔本路漕臣並本州縣官詳度利害檢計工料以聞十二月庚寅詔沿汴州縣創添攔河鎖柵嵗額公私

不以爲便其遵元丰舊制【宋史河渠志】

宋徽宗宣和六年九月盧宗原復言池州大江乃上流綱運所經其東岸皆暗石多至二十餘處西岸則沙洲廣二百餘里諺云折船灣言舟至此必毀折也今東岸有車軸河口沙地四百餘里若開通入社湖使舟經平水徑池口可避二百里風濤折船之險請措置開修從之【宋史河渠志】

宋徽宗宣和七年九月丙子又詔宗原措置開濬江東古河自蕪湖由宣溪溧水至鎭江渡子趨淮汴免六百里江行之險並從之【宋史河渠志】

周因累遷京西轉運副使宣和中春旱朝廷欲決漯口伊洛二水以益汴因奏洛民恃二水爲生決之不能益汴請於河陰決黃流入汴民亦不失二水之利【福建通誌】

陳求道靖康間判都水監陳畱河決四十餘日漕輸不通京城大恐開封尹宗澤命求道治之七日河盡復故道建炎四年命爲襄鄧隨郢鎭撫【宋史陳求道傳】靖康後汴河上流爲盜所決者數處決口有至百步者塞久不合干涸月餘綱運不通南京及京師皆乏糧責都水使者措置凡二十餘日而水復舊綱運沓來兩京糧始足又擇使臣八員爲沿汴巡檢每兩員各將兵五百人自洛口至西水門分地防察決溢云【宋史河渠志】宋髙宗建炎元年詔諸路綱米以三分之一輸送行在余輸京師二年詔二廣湖南北江東西綱運輸送平江府京畿淮南京東西河北陜西及三綱輸送行在又詔二廣湖南北綱運如過兩浙許輸送平江府福建綱運過江東西亦許輸送江寧府三年又詔諸路綱運見錢並糧輸送建康府戶部其金銀絹帛並輸送行在紹興初因地之宜以兩浙之粟供行在以江東之粟餉淮東以江西之粟餉淮西荊湖之粟餉鄂嶽荊南量所用之數責漕臣將輸而歸其餘於行在錢帛亦然【宋史食貨志】

宋建炎間吳中甫江淮發運使自洪澤鑿渠六十里以避長淮漕運之險【江南通誌】

紹興初髙宗次越以上虞縣梁河堰東運河淺澀今廢六千五百餘工委本縣令佐監督濬治旣而都省言余姚縣境內運河淺澀壩牐隳壞阻滯綱運遂命漕臣發一萬七千餘卒自都泗堰至曹娥塔橋開撩河身夾塘詔漕司給錢米蕭山縣西興鎭通江兩牐近爲江沙壅塞舟楫不通【宋史河渠志】

紹興初漕粟嘉陵濟軍興率七十五斛而至一斛胡承公爲帥議轉般法費減十七故蜀人謂承公爲湖州鏡此法我朝用之極便鏡之所及逺矣【朱國禎湧幢小品】

宋髙宗紹興三年十月宰臣奏開修【臨安府】運河淺澀帝曰可發旁郡廂軍壯城捍江之兵至於廩給之費則不當吝宰臣朱勝非等曰開河非今急務而餽餉艱難爲害甚大時方盛寒役者良苦臨流居人侵塞河道者悉當遷避至於畚牐所經沙泥所積當預空其處則居人及富家以僦屋取貲者皆非便恐議者以爲言帝曰禹卑宮室而盡力於溝洫浮言何卹焉【宋史河渠志】宋髙宗紹興四年詔燒毀揚州灣頭港口牐泰州姜堰通州白莆堰其餘諸堰並令守臣開決焚毀務要不通敵船又詔宣撫司毀拆眞陽堰牐及眞州陳公塘無令走入運河以資敵用【宋史河渠志】

宋髙宗紹興五年正月詔淮南宣撫司募民開濬洲至淮口運河淺澀之處【宋史河渠志】

宋髙宗紹興七年兩浙轉運使向子諲言鎭江府呂城夾岡形勢髙仰因春夏不雨官漕艱勤尋遣官屬李澗詢究練湖本末始知此湖在唐永泰間巳廢而復興今堤岸弛禁致有侵佃冒決故湖水不能瀦蓄舟楫不通公私告病若夏秋霖潦則丹陽金壇延陵一帶良田亦被淹沒臣已令丹陽知縣朱穆等增置二斗門一石防及修補隄防盡復舊迹庶爲永久之利【宋史河渠志】宋髙宗紹興八年命【臨安】守臣張澄發廂軍壯城兵千人開濬運河堙塞以通往來舟楫【宋史河渠志】

宋髙宗紹興十六年五月壬申浚運河【宋史髙宗本紀】宋孝宗隆興二年【臨安】守臣吳芾言城裏運河先巳措置北梅家橋仁和倉斜橋三所作壩取西湖六處水口通流灌入府河積水至望仙橋以南至都亭驛一帶河道地勢自昔髙峻今欲先於望仙橋城外保安牐兩頭作壩卻於竹車門河南開掘水道車戽運水引入保安門通流入城遂自望仙橋以南開至都亭驛橋可以通徹積水以備緩急計用工四萬從之【宋史河渠志】

宋孝宗乾道三年六月知荊南府王炎言臨安居民繁夥河港堙塞𨿽屢開緣裁減工費不能迄功臣嘗措置開河錢十萬緡乞候農暇待詔有司用此專充開河支費庶幾河渠復通公私爲利上兪其請守臣言募人自西興至大江疏沙河二十里並濬牐裏運河十三里通便綱運民旅皆利復恐湖水不定復有塡淤且通江六堰綱運至多宜差注指揮一人專以開撩西興沙河系銜及發捍江兵士五十名專充開撩沙浦不得雜役仍從本府起立營屋居之【宋史河渠志】

宋孝宗乾道四年【臨安】守臣周淙出公帑錢招集遊民開濬城內外河疏通淤塞人以治辦稱之【宋史河渠志】宋孝宗乾道六年淮東提舉徐子寅言淮東鹽課全仰河流通快近運河淺澀自揚州灣頭港口至鎭西山光寺前橋垜頭計四百八十五丈乞發五千餘卒開濬從之【宋史河渠志】

宋孝宗乾道七年二月詔令淮南漕臣自洪澤至山淺澀之處如法開撩是年以臣僚言丹陽練湖幅員四十里納長山諸水漕渠資之故古語雲湖水寸渠水尺在唐之禁甚嚴盜決者罪比殺人本朝寖緩其禁以惠民然修築嚴甚春夏多雨之際瀦蓄盈滿𨿽秋無雨漕渠或淺但泄湖水一寸則爲河一尺矣兵變以後多廢不治堤岸圯闕不能貯水彊家因而專利耕以爲田遂致淤澱嵗月旣久其害滋廣望責長吏濬治堙塞立爲盜決侵耕之法著於令庶幾練湖漸復其舊民田獲灌漑之利漕渠無淺涸之患詔兩浙漕臣沈度專一措置修築【宋史河渠志】

宋孝宗淳熈二年兩浙漕臣趙磻老言臨安府長安牐至許邨巡檢司一帶漕河淺澀請出錢米發兩岸人戶出力開濬又言欲於通江橋置板牐遇城中河水淺涸啟板納潮繼卽下板固防水勢不得通舟若河水不乏卽收牐板聽舟楫往還爲便【宋史河渠志】

宋孝宗淳熈五年以漕臣陳峴言於十月募工開濬無錫縣以西橫林小井及犇牛呂城一帶地髙水淺之處以通漕舟浙西運河自臨安府北郭務至鎭江江口牐六百四十一里淳熈七年帝因輔臣奏金使往來事曰運河有淺狹處可令守臣以漸開濬庶不擾民【宋史河渠志】

宋孝宗淳熈九年知常州章衝奏常州東北曰深港利港黃田港夏港五斗港其西曰竈子港孟瀆泰伯瀆烈塘江陰之東曰趙港白沙港石頭港陳港蔡港私港令節港皆古人開以爲漑田無窮之利者也今所在堙塞不能灌漑臣嘗講求其說抑欲不勞民不費財而漕渠旱不幹水不溢用力省而見功速可以爲悠久之利者在州之西南曰白鶴溪自金壇縣洮湖而下今淺狹特七十餘里若用工濬治則漕渠一帶無干涸之患其南曰西蠡湖自宜興太湖而下止開浚二十餘里若更令深逺則太湖水來漕渠一百七十餘里可免浚治之擾至若望亭堰牐置於隋之至徳而徹於本朝之嘉祐至元祐七年復置未幾又毀之臣謂設此堰牐有三利焉陽羨諸瀆之水奔趨而下有以節之則當潦嵗平江三邑必無下流淫溢之患一也自常州至望亭一百三十五里運河亦有所節則沿河之田旱嵗資以灌漑二也每嵗冬春之交重綱及使命往來多苦淺涸今啟閉以時足通舟楫復免車灌注之勞三也詔令相度開浚【宋史河渠志】

耿秉淳熈十年知鎭江軍上疏曰如遇亢旱聽民車河水孝宗問大臣曰水豈可不令百姓灌田對曰恐人使往來水淺故不許孝宗曰稼穡事大可從秉請【江南通誌人使往來者謂貢使往來之運道也聞之明季如遇旱年運河水淺不令民放涓滴之水以灌田也南宋君臣何其愛民之深哉】

宋孝宗淳熈十一年冬臣僚言【浙西】運河之浚自北闗至秀州杉靑各有牐堰自可瀦水惟沿河上塘有小堰數處積久低陷無以防遏水勢當以時加修治兼沿河下岸涇港極多其水入長水塘海鹽塘華亭塘由六里堰下私港散漫悉入江湖以私港深運河淺也若修固運河下岸一帶涇港自無走泄又自秀州杉靑至平江府盤門在太湖之際與湖水相連而平江閶門至常州有楓橋滸墅烏角溪新安溪將軍堰亦各通太湖如遇西風湖水由港而入皆不必浚惟無錫五瀉牐損壞累年常是開堰徹厎放舟更江陰軍河港勢低水易走泄若從舊修築不獨瀦水可以通舟而無錫晉陵間所有楊湖亦當積水而四傍田畆皆無旱暵之患獨自常州至丹陽縣地勢髙仰𨿽有犇牛呂城二牐別無湖港瀦水自丹陽至鎭江地形尢髙𨿽有練湖緣湖水日淺不能濟逺雨晴未幾便覺漧涸運河淺狹莫此爲甚所當先濬上以爲然【宋史河渠志】

宋孝宗淳熈十四年州守臣熊飛言揚州運河惟借州眞州兩牐瀦積今河水走泄緣州上中二牐久不修治獨潮牐一座轉運提鹽及本州共行修整然迫近江潮水勢衝激易致損壊眞州二牐亦復損漏令有司葺理上下二牐以防走泄從之【宋史河渠志】

張孝祥知荊南湖北路安撫使築守金隄自是荊州無水患置萬盈倉以儲諸漕之運【宋史張孝祥傳】

蔡洸知鎭江府時久旱郡民築陂瀦水灌漑漕司檄郡決之父老泣訴洸曰吾不忍獲罪百姓也卻之巳而大雨漕運通嵗亦大熟民歌之曰我瀦我水以灌以漑俾我不奪蔡公是賴【宋史蔡洸傳】

陳敏爲都統制兼知髙郵軍自寶應至髙郵按其舊作石防十二所自是運河通泄無衝突患敏言長淮二千餘里河道通北方者五淸汴渦潁蔡是也通南方以入江者惟楚州運河耳北人舟艦自五河而下將謀渡江非得楚州運河無緣自達昔周世宗自楚州北神堰鑿老鸛河通戰艦以入大江南唐遂失兩淮之地由此言之楚州實爲兩朝司命願朝廷畱意【宋史陳敏傳】李浩知靜江府兼廣西安撫上諭大臣曰李浩營田議甚可行大臣莫有應者浩至郡舊有靈渠通漕運及灌漑嵗久不治命疏而通之民賴其利【宋史李浩傳】貝欽世知江陰縣縣有運河堙塞欽世浚治之大家爭捐金相助不逾月而成【江南通誌】

宋光宗紹熈五年淮東提舉陳損之言髙郵楚州之間陂湖渺漫茭葑彌滿宜剏立隄堰以爲瀦泄庶幾水不至於泛溢旱不至於漧涸乞興築自揚州江都縣至楚州淮陰縣三百六十里又自髙郵興化至鹽城縣二百四十里其隄岸傍開一新河以通舟船仍存舊隄以捍風浪栽栁十餘萬株數年後隄岸亦牢其木亦可備修補之用兼州墟鎭舊有隄牐乃泰州泄水之處其牐壞久亦於此剏立斗門西引盱眙天長以來眾湖之水起自揚州江都經由髙郵及楚州寶應山陽北至淮陰西達於淮又自髙郵入興化東至鹽城而極於海又泰州海陵南至揚州泰興而徹於江共爲石防十三斗門七乞以紹熈堰爲名鑱諸堅石淮田多沮洳因損之築隄捍之得良田數百萬頃奏聞除直祕閣淮東轉運判官【宋史河渠志】

宋寧宗慶元五年兩浙轉運浙西提舉言以鎭江府守臣重修呂城兩牐畢再造一新牐以固隄防庶爲便利從之【宋史河渠志】

宋寧宗嘉泰元年守臣李玨言州境北邊揚子大江南並太湖東連震澤西據鬲湖而漕渠界乎其間漕渠兩傍曰白鶴溪西蠡河南戚氏北戚氏直湖州港通於二湖曰利浦孟瀆烈塘橫河五瀉諸港通於大江而中間又各自爲支溝斷汊曲繞參錯不以數計水利之源多於他郡而常苦易旱之患何哉臣嘗詢訪其故漕渠東起望亭西上呂城一百八十餘里形勢西髙東下加以嵗久淺淤自河岸至厎其深不滿四五尺常年春雨連綿江湖泛漲之時河流忽盈驟減連嵗雨澤愆闕江湖退縮渠形尢亢間𨿽得雨水無所受旋卽走泄南入於湖北歸大江東徑注於吳江晴未旬日又復漧涸此其易旱一也至若兩旁諸港如白鶴溪西蠡河直湖烈塘五泄堰日爲沙土淤漲遇潮髙水泛之時尙可通行舟楫若值小汐久晴則俱不能通應自余支溝別港皆巳堙塞故𨿽有江湖之侵不見其利此其易旱二也況漕渠一帶綱運於是經由使客於此往返每遇水澀綱運便阻一入冬月津送使客作壩車水科役百姓不堪其擾豈特漑田缺事而巳望委轉運提舉常平官同本州相視漕渠並徹江湖之處如法浚治盡還昔人遺迹及於望亭修建上下二牐固護水源從之【宋史河渠志】宋寧宗嘉泰二年六月壬午浚浙西運河【宋史寧宗本紀】

宋寧宗嘉定間臣僚言國家駐蹕錢塘綱運糧餉仰給諸道所系不輕水運之程自大江而下至鎭江則入牐經行運河如履平地川廣巨艦直抵都城蓋甚便也比年以來鎭江牐口河道淤塞不復通舟乞令漕臣同淮東總領及本府守臣公共措置開撩【宋史河渠志】汪綱知髙郵軍興化民田濵海昔範仲淹築堰以障舄鹵守毛澤民置石防函管以疏運河水勢嵗久皆壞綱乃增修之部使者聞於朝增一秩知紹興府蕭山有古運河西通錢塘東逹臺明沙漲三十餘里舟行則膠乃開浚八千餘丈復創牐江口使泥淤不得入河水不得泄於塗則盡甃以達城闉十里創一廬名曰施水主以道流於是舟車水陸不問晝夜暑寒意行利渉歡防忘勩【宋史汪綱傳】

陳居仁守鎭江治古海鮮界港爲石防丹徒境上蓄泄以時以通漕運加寶文閣待制知福州【宋史陳居仁傳】李庭芝主管兩淮制置司事至揚鑿河四十里入金沙餘慶場以省車運兼浚他運河放亭戶負鹽二百餘萬亭民無車運之勞【宋史李庭芝傳】

行水金鑑卷九十八

欽定四庫全書

行水金鑑卷九十九

江南按察使傅澤洪撰

運河水

金都於燕東去潞水五十里故爲牐以節髙良河白蓮潭諸水以通山東河北之粟凡諸路瀕河之城則置倉以貯傍郡之稅若恩州之臨淸歷亭景州之將陵東光淸州之興濟防川獻州及深州之武彊是六州諸縣皆置倉之地也其通漕之水舊黃河行滑州大名恩州景州滄州防川之境漳水東北爲禦河則通蘇門獲嘉新鄕衛州濬州黎陽衛縣彰徳磁州洺州之餽衡水則經深州防於滹沱以來獻州淸州之餉皆合於信安海壖溯流而至通州由通州入牐十餘日而後至於京師其他若霸州之巨馬河雄州之沙河山東之北淸河皆其灌輸之路也然自通州而上地峻而水不流其勢易淺舟膠不行故常從事陸挽人頗艱之世宗之世言者請開盧溝金口以通漕運役眾數年竟無成功事見漕渠其後亦以牐河或通或塞而但以車挽矣其制春運以冰消行暑雨畢秋運以八月行冰凝畢其綱將發也乃合眾以所載之粟苴而封之先以付所卸之地視與所封樣同則受凡綱船以前期三日修治日裝一綱裝畢以三日啟行計道裏分溯流沿流爲限至所受之倉以三日卸又三日給收付凡挽漕腳直水運鹽每石百里四十八文米五十文一分二釐七毫粟四十文一分三毫錢則每貫一文七分二釐八毫凡使司院務納課傭直春冬九十文三分夏秋百一十四文諸民戶射賃官船漕運者其腳直以十分爲率初年尅二分二年尅一分八釐三年尅一分七釐四年尅一分五釐五年以上尅一分【金史河渠志】

金世宗大定四年十月上出近郊見運河湮塞召問其故主者云戶部不爲經畫所致上召戶部侍郎曹望之責曰有河不加濬使百姓陸運勞甚罪在汝等朕不欲卽加罪宜悉力使漕渠通也【金史河渠志】

金世宗大定五年正月尙書省奏可調夫數萬上曰方春不可勞民令官籍監戶東宮親王人從及五百里內軍夫浚治【金史河渠志】

金世宗大定八年六月滹沱犯眞定命發河北西路及河間太原冀州民夫二萬八千繕完其隄岸【金史河渠志】

金世宗大定十年議決盧溝以通京師漕運上忻然曰如此則諸路之物可徑達京師利孰大焉命計之當役千里內民夫上命免被災之地以百官從人助役巳而敕宰相曰山東嵗饑工役興則妨農作能無怨乎開河本欲利民而反取怨不可其姑罷之十一年十二月省臣奏復開之自金口疏至京城北入壕而東至通州之北入潞水計工可八十日十二年三月上令人覆按還奏止可五十日上召宰相責曰所餘三十日徒妨農費工卿等何爲慮不及此及渠成以地勢髙峻水性渾濁峻則奔流漩洄齧岸善崩濁則泥淖淤塞積滓成淺不能勝舟其後上謂宰臣曰分盧溝爲漕渠竟未見功若果能行南路諸貨皆至京師而價賤矣平章政事駙馬元忠曰請求識河道者按視其地竟不能行而罷【金史河渠志】

金世宗大定十七年七月大雨滹沱盧溝水溢【金史世宗本紀】是年滹沱決白馬岡有司以聞詔遣使固塞發眞定五百里內民夫以十八年二月一日興役命同知眞定尹呼沙呼同知河北西路轉運使徐偉監護【金史河渠志】劉仲洙宛平人大定三年進士調深澤令縣近滹沱河時秋成水忽暴漲仲洙極力護塞竟無害以賢能進官一階升河北西路轉運【金史劉仲洙傳】

金世宗大定二十年春正月詔有司修護漳河牐所須工物一切並從官給毋令擾民【金史河渠志】

金世宗大定二十一年以八月京城儲積不廣詔沿河恩獻等六州粟百萬餘石運至通州輦入京師【金史河渠志】

金世宗大定二十五年五月盧溝決於上陽村先是決顯通寨詔發中都三百里內民夫塞之至是復決朝廷恐枉費工物遂令且勿治【金史河渠志】

金世宗大定二十六年五月戊子盧溝決於上陽村湍流成河遂因之【金史世宗本紀】

張大節五臺人爲太府丞工部員外郎盧溝水嚙安次承詔護視隄成擢修內司使【金史張大節傳】

金世宗大定二十七年三月宰臣以孟家山金口牐下視都城髙一百四十餘尺止以射糧軍守之恐不足恃儻遇暴漲人或爲姦其害非細若固塞之則所灌稻田俱爲陸地種植禾麥亦非曠土不然則更立重牐仍於岸上置埽官廨署及埽兵之室庶幾可以無虞也上是其言遣使塞之夏四月丙子詔封盧溝水神爲安平侯【金史河渠志】

圖克坦克寧爲左丞相初盧溝河決久不能塞加封河神爲安平侯久之水復故道上曰神𨿽不可窺測卽獲感應如此克寧奏曰神之所佑者正也人事乖則弗享矣報應之來皆由人事上曰卿言是也【金史圖克坦克寧傳】

劉璣益都人除同知漕運司事嘗奏言漕戶顧直太髙虛費官物宜約量裁損若減三之一嵗可省官錢一十五萬餘貫世宗是其言授戶部員外郎條上便宜數事世宗謂宰臣曰璣言河隄種栁可省每嵗隄防之費甚可取前後戶部官往往偸延嵗月如璣者不可多得卿等議其可者行之璣向言漕運省費事盡心公家不厚賞無以勸來者乃賜錢三千貫擢濰州刺史【金史劉璣傳】

金章宗明昌二年六月漳河及盧溝河隄決詔命速塞之【金史河渠志】

金章宗明昌三年三月盧溝橋成敕命名曰廣利先是大定二十八年詔令建石橋未行而世宗崩章宗更命建石橋至是成有司謂車駕之所經行使客商旅之要路請官建東西廊令人居之上曰何必然民間自應爲爾左丞守貞言但恐爲豪右所占況罔利之人多止東岸若官築則東西兩岸俱稱亦便於觀望也遂從之六月盧溝隄決詔速遏塞之無令泛溢爲害右拾遺路鐸上疏言當從水勢分流以行不必補修築同口以下丁村以上舊隄上命宰臣議之遂命工部尙書胥持國及路鐸同檢視其隄道四月尙書省奏遼東北京路米粟素饒宜航海以達山東昨以按視東京近海之地自大務淸口並咸平銅善館皆可置倉貯粟以通漕運若山東河北荒歉卽可運以相濟制可【金史河渠志】金章宗明昌四年春正月癸未有司言修漳河隄埽計三十八萬餘工詔依盧溝河例招被水闕食人充夫官支錢米不足則調礙水人戶依上支給【金史河渠志】金章宗承安五年邊河倉州縣可令折納菽二十萬石漕以入京驗品級養馬於俸內帶支仍漕麥十萬石各支本色乃命都水監丞田櫟相視運糧河道【金史河渠志】

金章宗泰和元年尙書省以景州漕運司所管六河倉嵗稅不下六萬餘石其科州縣近者不下二百里官吏取賄延阻人不勝苦𨿽近官監之亦然遂命監察禦史一員往來糾察之【金史河渠志】

烏庫哩慶壽泰和四年遷近侍局提防時議開通州漕河詔慶壽按視漕河成賜銀一百五十兩重幣十端【金史烏庫哩慶壽傳】

金章宗泰和五年正月丁丑調山東河北軍夫攺治漕渠【金史章宗本紀】是年上至霸州以故漕河淺澀敕尙書省發山東河北河東中都北京軍夫六千攺鑿之犯屯田戶地者官對給之民田則多酬其價【金史河渠志】

金章宗泰和六年尙書省以凡漕河所經之地州縣官以爲無與於己致多淺滯使綱戶以盤淺剝載爲名姦百出於是遂定制凡漕河所經之地州府官銜內皆帶提控漕河事縣官則帶管勾漕河事俾催檢綱運營護隄岸爲府三大興大名彰徳州十二恩景滄淸獻深衛濬滑磁洺通縣三十三大名元城館陶夏津武城歷亭臨淸吳橋將陵東光南皮淸池靖海興濟防川交河樂壽武彊安陽湯陰臨漳成安滏陽內黃黎陽衛蘇門獲嘉新鄕汲潞武淸香河漷陰【金史河渠志】

金章宗泰和八年六月通州刺史張行信言船自通州入牐凡十餘日方至京師而官支五日轉腳之費遂增給之【金史河渠志】

韓玉泰和中建言開通州潞水漕渠船運至都陞兩階同知陜西東路轉運使事【金史韓玉傳】

張翰秀容人宣宗遷汴翰以戶部侍郎防措扈從事宜至眞定上書言五事一謂當按蔡汴舊渠以通漕運上施行之【金史張翰傳】

金宣宗貞祐二年六月潮白河溢漂古北口鐵裹闗門至老王谷【金史五行志】

金宣宗貞祐三年旣遷於汴以陳潁二州瀕水欲借民船以漕不便遂依觀州漕運司設提舉官募船戶而籍之命戶部勾當官往來巡督【金史河渠志】

侯摰東阿人貞祐四年進拜尙書右丞嘗上言宜開沁水以便饋運至是詔有司開之【金史侯摰傳】是年從右丞侯摰言開沁水以便餽運上又念京師轉輸之勞命出尙廏牛及官車以助其力是年諭皇太子曰中京運糧護送官當擇其人萬有一失樞宻官亦有罪矣其船當用毛花輦所造兩首尾者仍張幟如渡軍之狀勿令敵知爲糧也陜西行省把胡魯言陜西嵗運糧以助闗東民力浸困若以舟自渭入河順流而下可以紓民力遂命嚴其偵候如有警則皆維於南岸時朝廷以邳徐宿泗軍儲京東縣挽運者嵗十餘萬石民甚苦之【金史河渠志】博和哩興定四年權尙書右丞左副元帥行尙書省元帥府於京兆時陜西嵗運糧以助闗東民力寖困和哩上言若以舟楫自渭入河順流而下庶可少紓民力從之時以爲便【金史博和哩傅】

金宣宗元光元年於歸徳府置通濟倉設都監一員以受東郡之粟定國節度使李復享言河南駐驆兵不可闕糧不厭多比年少有匱乏卽仰給陜西陜西地腴嵗丰十萬石之助不難但以軍運之費先去其半民何以堪宜造大船二十由大慶闗度入河東抵湖城往還不過數日篙工不過百人使舟皆容三百五十斛則是百人以數日運七千斛矣自夏抵秋可漕三千餘萬斛且無稽滯之患上從之時又於靈璧縣潼郡鎭設倉都監及監支納以方開長直溝將由萬安湖舟運入汴至泗以貯粟也【金史河渠志】

金哀宗天興元年五月丁亥鑿洧川漕渠尋罷之【金史哀宗本紀】

元都於燕去江南極逺而百司庶府之繁衛士編民之眾無不仰給於江南自丞相巴延獻海運之言而江南之糧分爲春夏二運蓋至於京師者一嵗多至三百萬餘石民無輸挽之勞國有儲蓄之富豈非一代之良法歟初巴延平江南時嘗命張瑄朱淸等以宋庫藏圖籍自崇明州從海道載入京師而運糧則自浙西涉江入淮由黃河逆水至中灤旱站陸運至淇門入禦河以達於京後又開濟州泗河自淮至新開河由大淸河至利津河入海因海口沙壅又從東阿旱站運至臨淸入禦河又開膠萊河道通海勞費不貲卒無成功至元十九年巴延追憶海道載宋圖籍之事以爲海運可行於是請於朝命上海總管羅璧朱淸張瑄等造平厎海船六十艘運糧四萬六千餘石從海道至京師然剏行海洋沿山求防風信失時明年始至直沽時朝廷未知其利是年十二月立京畿江淮都漕運司二仍各置分司以督綱運每嵗令江淮漕運司運糧至中灤京畿漕運司自中灤運至大都二十年又用王積翁議令阿巴齊等廣開新河然新河候潮以入船多損壞民亦苦之而防古臺言海運之舟悉皆至焉於是罷新開河頗事海運立萬戶府二以朱淸爲中萬戶張瑄爲中戶防古臺爲萬戶府達嚕噶齊未幾又分新河軍士水手及船於州平灤二處運糧命三省造船二千艘於濟州河運糧猶未專於海運也二十四年始立泉府司專掌海運增置萬戶府二總爲四府是年遂罷東平河運糧二十五年內外分置漕運司二其在外者於河西務置司領接運海道糧事二十八年又用朱淸張瑄之請並四府爲都漕運萬戶府二止令淸瑄二人掌之其屬有千戶百戶等官分爲各翼以督嵗運至大四年遣官至江浙議海運事時江東寧國池饒建康等處運糧率令海船從子江逆流而上江水湍急又多石磯走沙漲淺糧船俱壞歲歲有之又湖廣江西之糧運至眞州泊入海船船大厎小亦非江中所宜於是以嘉興松江秋糧並江淮江浙財賦府嵗辦糧充運海漕之利蓋至是博矣初海運之道自平江劉家港入海經揚州路通州海門縣黃連沙頭萬里長灘開洋沿山防而行抵淮安路鹽城縣歷西海州海寧府東海縣宻州膠州界放靈山洋投東北路多淺沙行月餘始抵成山計其水程自上海至楊村馬頭凡一萬三千三百五十里至元二十九年朱淸等言其路險惡復開生道自劉家港開洋至撐腳沙轉沙觜至三沙洋子江過匾擔沙大洪又過萬里長灘放大洋至靑水洋又經黒水洋至成山過劉島至芝罘沙門二島放萊州大洋抵界河口其道差爲徑直明年千戶殷明略又開新道從劉家港入海至崇明州三沙放洋向東行入黒水大洋取成山轉西至劉家島又至登州沙門島於萊州大洋入界河當舟行風信有時自浙西至京師不過旬日而巳視前二道爲最便云然風濤不測糧船漂溺者無嵗無之間亦有船壞而棄其米者至元二十三年始責償於運官人船俱溺者乃免然視河漕之費則其所得蓋多矣【元史食貨志】

羅璧鎭江人陞明威將軍總管鎭金山至元四年徙鎭上海督造海舟六十艘兩月而畢十二年始運江南糧而河運弗便十九年用丞相巴延言初通海道漕運抵直沽以達京城立運糧萬戶三而以璧與朱淸張瑄爲之乃首部漕舟由海洋抵楊村不數十日入京師賜金虎符進懷逺大將軍管軍萬戶兼管海道運糧二十四年納延叛璧復以漕舟至遼陽浮海抵錦州小淩河至廣寧十寨諸軍賴以濟加昭勇大將軍督漕至直沽倉潞河決水溢幾及倉璧樹柵率所部畚土築隄捍之陞昭毅大將軍同知淮西道宣慰司事歷都水監攺正奉大夫通州復多水患鑿二渠以分水勢又浚阜通河而廣之嵗增漕六十餘萬石奉命括兩淮屯田得疾歸鎭江卒【元史羅璧傳】

朱張海餉自三山大洋徑至燕京且言自古所未嘗行此道昉自今始然杜少陵出塞詩云漁陽豪俠地擊鼓吹笙竽雲帆轉遼海粳稻來東吳越羅與楚練照耀輿臺軀又昔遊詩云幽燕夙用武供給亦勞哉吳門持粟帛泛海淩蓬萊然則自昔燕地皆海運非始於今矣【周宻浩然齋視聽抄】

朱淸張瑄者海上亡命也久爲盜魁出沒險阻若風與劫略商販人甚苦之至元二十一年巴延建議海運乃招二人授以金符千戶押運糧三萬五千石仍立海道萬戶府三以淸瑄與羅璧爲萬戶轄千戶百戶所領虎符金牌素銀牌船大者不過千石小者三百石自劉家港出子江盤轉黃連沙觜月餘始至準口過膠州牢山一路至延眞島望北行轉成山西行到九臯島劉公島沙門島放萊州大洋收界河兩月餘抵直沽實爲繁重至元二十六年增糧八十萬石二月開洋四月直沽交卸五月還復運夏糧至八月回一嵗兩運是時船小人多恐懼至元二十七年朱萬戶請長興李福四押運自子江開洋落潮東北行離長灘至白水綠水經黒水大洋北望延眞島轉成山西行入沙門萊州大洋進界河不過一月或半月至直沽漕運利便是嵗加朱爲浙江省參政張爲浙江鹽運司都運如是者二十餘年大徳七年招兩浙上戶自造船與腳價十一兩五錢分撥春夏二運延祐以來各造海船大者八九千小者二千餘石嵗運三百六十萬石京師稱便迆南番貢亦通蓋自上海至直沽內楊村馬頭凡一萬三千三百五十里不出月餘可以達省費不貲若長樂港出福州經崇明以北又自古未有之利也我朝洪武三十年猶仿其制嵗運七十萬石以給遼東至永樂間防通河成始不復講【胡松廣輿圖】

元自世祖用巴延之言嵗漕東南粟由海道以給京師始自至元二十年至於天歷至順由四萬石以上增而爲三百萬以上其所以爲國計者大矣歷嵗旣久獘日以生水旱相仍公私俱困疲三省之民力以充嵗運之恆數而押運監臨之官與夫司出納之吏恣爲貪黷腳價不以時給收支不得其平船戶貧乏耗損益甚兼以風濤不測盜賊出沒剽劫覆亡之患自仍攺至元之後有不可勝言者矣由是嵗運之數漸不如舊至正元年益以河南之粟通計江南三省所運止得二百八十萬石二年又令江浙行省及中正院財賦總管府撥賜諸人寺觀之糧盡數起運僅得二百六十萬石而巳及汝頴倡亂湖廣江右相繼陷沒而方國珍張士誠竊據浙東西之地𨿽縻以好爵資爲藩屏而貢賦不供剝民以自奉於是海運之舟不至京師者積年矣至十九年朝廷遣兵部尙書巴延特穆爾戶部尙書齊履亨徴海運於江浙由海道至慶元抵杭州時達實特穆爾爲江浙行中書省丞相張士誠爲太尉方國珍爲平章政事詔命士誠輸粟國珍具舟達實特穆爾總督之旣達朝廷之命而方張互相猜疑士誠慮方氏載其粟而不以輸於京也國珍恐張氏掣其舟而因乘虛以襲己也巴延特穆爾白於丞相正辭以責之防言以諭之乃釋二家之疑克濟其事先率海舟俟於嘉興之澉浦而平江之粟展轉以達杭之石墩又一舎而後抵澉浦乃載於舟海灘淺澀躬履艱苦粟之載於舟者爲石十有一萬二十年五月赴京是年秋又遣戶部尙書王宗禮等至江浙二十一年五月運糧赴京如上年之數九月又遣兵部尙書徹辰布哈侍郎韓祺往徴海運一百萬石二十二年五月運糧赴京視上年之數僅加二萬而巳九月遣戶部尙書托克托罕徹爾兵部尙書特穆至江浙二十三年五月仍運糧十有三萬石赴京九月又遣戶部侍郎博囉特穆爾監丞賽音布哈往徴海運士誠托辭以拒命由是東南之粟給京師者遂止於是嵗云【元史食貨志】

京師之在燕自元始故漕運之自南而北亦自元始元初糧道自浙西渉江入淮由黃河逆水至中灤旱站陸運至淇門入禦河以達京至元二十年李粵魯赤自任城開穿河渠分汶之西北流至須城入淸濟故瀆通江淮漕經東阿至利津河入海由海道至直沽後因海口沙壅從東阿舎舟陸運抵臨淸下漳禦至京陸運道經茌平地勢卑下夏秋霖潦艱阻萬狀公私病之至元二十六年用壽張尹韓仲暉言自安山西開河由壽張西北過東昌至臨淸達禦河長二百五十餘里決汶流以趨之舟楫連檣而下建堰閘以節蓄泄完隄防以備蕩激賜名防通然當時河道初開岸狹水淺不能負重每嵗不過數十萬石故終元之世海運未罷【山東全河備考】

元之海漕其利甚溥其法亦甚備船有仙鶴哨船每船三十隻爲一綱大都船九百餘只漕米三百餘萬石船戶八千餘戶又分其綱爲三十每綱設押綱官二人以常選正八品爲之其行船者又顧募水手移置州先加教習領其事者則設專官秩三品而任之又專責淸瑄輩但加秩耳不易其人此所以享其利幾百年當全盛之時固無庸論至正之末天下分崩猶借張士誠給數年豈非以措置得宜久而不變哉【通漕類編】

元有天下內立都水監外設各處河渠司以興舉水利修理河隄爲務決雙塔白浮諸水爲通惠河以濟漕運而京師無轉餉之勞渾河疏灤水而武淸平灤無墊溺之虞浚冶河障滹沱而眞定免決囓之患開防通河於臨淸以通南北之貨一代之事功不可泯也通惠河其源出於白浮甕山諸泉水也世祖至元二十八年都水監郭守敬奉詔興舉水利因建言疏鑿通州至都河攺引渾水漑田於舊牐河蹤迹淸水上自昌平縣白浮村引神山泉西折南轉過雙塔楡河一畆玉泉諸水至西門入都城南滙爲積水潭東南出文明門東至通州髙麗莊入白河總長一百六十四里一百四步塞淸水口一十二處共長二百一十步壩牐一十處共二十座節水以通漕運誠爲便益從之首事於至元二十九年之春告成於三十年之秋賜名曰通惠河凡役軍一萬九千一百二十九工匠五百四十二水手三百一十九沒官囚隸百七十二計二百八十五萬工用楮幣百五十二萬錠糧三萬八千七百石木石等物稱是役興之日命丞相以下皆親操畚鍤爲之倡置牐之處往往於地中得舊時磚木時人爲之感服船旣通行公私兩便先時通州至大都五十里陸挽官糧嵗若干萬民不勝其悴至是皆罷之其壩牐之名曰廣源牐西城牐二上牐在和義門外西北一里下牐在和義水門西三步海子牐在都城內文明牐二上牐在麗正門外水門東南下牐在文明門西南一里魏村牐二上牐在文明門東南一里下牐西至上牐一里籍東牐二在都城東南王家莊郊亭牐二在都城東南二十五里銀王莊通州牐二上牐在通州西門外下牐在通州南門外楊尹牐二在都城東南三十里朝宗牐二上牐在萬億庫南百步下牐去上牐百步成宗元貞元年四月中書省臣言新開運河牐宜用軍一千五百以守護兼巡防往來船內姦宄之人從之七月工部言通惠河剏造牐壩所費不貲𨿽巳成功全籍主守之人上下照略修治今擬設提領三員管領人夫專一巡護降印給俸其西城牐攺名防川海子牐攺名澄淸文明牐仍用舊名魏村牐攺名惠和籍東牐攺名慶丰郊亭牐攺名平津通州牐攺名通流河門牐攺名廣利楊尹牐攺名溥濟武宗至大四年六月省臣言通州至大都運糧河牐始務速成故皆用木嵗久木朽一旦俱敗然後致力將見不勝其勞今爲永固計宜用磚石以次修治從之後至泰定四年始修完焉文宗天歷二年三月中書省臣言世祖時開挑通惠河安置牐座全籍上源白浮一畆等泉之水以通漕運今各支及諸寺觀權勢私決隄堰澆灌稻田水碾園圃致河淺妨漕事乞禁之奉防白浮甕山直抵大都運糧河隄堰泉水諸人毋挾勢偸決大司農司都水監可嚴禁之【元史河渠志】

行水金鑑卷九十九

欽定四庫全書

行水金鑑卷一百

江南按察使傅澤洪撰

運河水

歐陽原功中書右丞相領通惠河都水監事政績碑中書右丞相定柱公自居平章首席旣而陞左相又陞右相被命領都水監事至正癸卯之正月迄今數年之中濬治舊防抑塞新獘水政大修都水監長貳賓佐共具實迹請於翰林歐陽文其事於石以貽後世曰丞相上佐天子下理百官日綜萬幾朝野政務莫非相業所經綸也奚獨於水政紀述乎其長貳賔佐進曰我國家之置都水也始於至元之辛卯丞相諤勒實倡其端當時聖君賢相爲慮甚周爲制甚宻昌平白浮之水西流循西山之麓防馬眼諸泉瀦爲七里東流入自城西水門滙積水潭又東並宮墻環大內之左右金水河南流東出自城東水門又潞水之陽南防白河又南防直沽入海凡二百里是爲通惠河置牐二十有四跨諸牐之上通京師內外經行之道置橋百五十有六牐以制蓄泄橋以惠往來乃卽運糧提舉司車戶千四百五十有一隸監專治其事牐與橋初置於延祐中易木以石次第而械之命牐戶學爲石工木鐵煉堊皆習其技嵗械牐工與費若干有司防其凡而籍之嵗以爲常約嵗若干諸牐皆石一切工役取具牐戶不擾而集國計之不匱民用之不乏皆利賴焉近年有司擅以牐戶抑配各驛以給驛至元延祐以來祖宗之良法美意日就蠧壞今右丞相以聞有防復還若干戶余州縣之侵軼牐戶者悉禁絕之他戶有避徭役之類仍因而亡者咸復其舊故得水利不隳漕法不滯有闗國計民用甚重也且通惠河之將入海也衡漳貫之遡漳西南渉瀛博之野南至於臨淸堂邑之壩過壩而南爲防通河盡豫兗靑徐四州境上之水入河絕淮至大江而止二河相通其爲水利博矣有如京城西之金口下視都邑水勢如建瓴一蟻穴之漏則橫潰莫制守隄吏與牐戶晝夜分番邏視不贍則借兵士於樞宻所系尢重故水政之修牐戶之復丞相有功於斯甚大可無紀述乎聞其言乃考古而徴今水在唐虞爲澤虞在成周爲川衡西漢太常大司農少府內史主爵都尉皆置都水長貳武帝置水衡都尉成帝置左右都水使者東漢攺置河隄謁者晉攺都水臺又置前後中左右五水衡以五使領之劉宋置水衡令蕭梁攺爲大舟卿宇文置都水中大夫隋置都水臺使者尋復置監少監又攺令少令唐沿革不一或稱都水局或稱司津監或稱水衡監或置使者或置都尉趙宋爲都水監置判監判及丞主簿等員大抵掌川澤津梁渠堰陂池之政兼總舟航桴筏之算就司其政以充用故漢太常諸卿各有水衡盡徵其入給俸祿所稱水衡錢是也聖代捐國家之厚費以利天下而秋毫不徵其資視古之都水有不可同年語者矣但歷代建都秦漢唐多都雍州隔闗隘之險漕運極艱用水極少其後有都洛陽大梁亦不過濬洛入汴瀹汝蔡入淮而巳我元東至於海而曁於河南盡於江北至大漠水涓滴以上皆爲我國家用東南之粟水漕數百萬石由海而至者道通惠河以達東南貢賦凡百上供之物嵗億萬計絕江淮河而至道通惠河以達商貨懋遷與夫民生日用之所須不可悉數二河溯沿南北物貨或入或出徧天下者猶不在是數又自昆侖西南水入海者繞出南詔之後歷交趾闍婆眞臘占城百粵之國東南過琉球日本東至三韓逺人之名琛異寶神馬奇產航海而至或逾年之程皆由漕河以至闕下斯又古今載籍之所未有者也水政之重可不以重臣領之乎昔者舜舉十六相共治海內禹治水土益治川澤今之水政禹益蓋嘗司之然則重臣之典水政唐虞以來之遺事也歟職在太史紀載爲宜右丞相喀喇氏鼎珠其名乃祖乃父三世宿徳逮事列聖篤於忠貞數從王師戰金入鄰多積功伐不妄俘戮不希寵榮有陰徳餘慶施於後人丞相踵之歷臺閣三十餘年淸愼如一熟知國家典故及居臺揆雅量鎭浮坐決大政不徴辭色百度自貞有古大臣之風來求文以紀其迹者都水伊蘇岱爾段達少監諤勒哲特穆爾太平努色徹圖監丞索諾木曼濟布哈實喇藏布穆爾濟雅經歷沙克善知事祁思道爰系以詩曰國治水官象天冥都水有政治國大經於穆皇元龍興朔方秉令天一並牧八荒乃據析津廼建神州囊括萬派衡從其流東濬白浮遵彼西山卽是天津流畢昴間西挹紫宮南出皇畿又東注海萬派攸歸東溟天池若爲我瀦給我漕挽徑達宸居河濟淮江陳若指掌我鑿二渠利盡穹壤𨿽云盡利我則不徵損利利民治水水平維今右相自董水政舉措不煩戶籍先正昔命牐戶習鍜習礪鍵木膠堊各程其藝制水有牐通道有梁息耗有則啟閉有常夫何牐戶俾役驛廏是求善書俾掣之肘相君旣吿牐戶內復每嵗鳩工羣匠來族水政旣舉國計以滋都人日用源委莫知彼水在國血脈在身百體輸精五官嗇神相爲股肱水利實興榮衛不凝股肱宣能維相君量彭蠡大野汪洋淵渟安靜整暇維相君力砥柱龍門捍彼衝潰國之樊垣有方斯定有量斯寛爕調雍容嵗溢旱漧重華在位禹益作相庶工厎績百川是障世皇濬渠相曰諤勒哲身先水官相彼原隰洵美相君海內稱賢罔俾哲輔專美於前六府三事治先乎水九敍惟歌作者太史太史作謌載以趺【圭齋集】

大通河發源於昌平之白浮村神山泉西南防一畆馬眼玉泉繞出甕山後滙爲七里泊東入都城西水門貫積水潭又稍東由月橋入內府環繞宮殿南出玉河橋水門東行防南北城河二流由大通橋東下通州髙麗莊入白河【周夢暘水部備考薈蕞云通惠河卽今之大通河也水自玉河出繞都城東南經大通橋流至髙麗莊入白河此其源流歸宿之大凡也玉河之水在玉泉山流出玉泉山在順天府西北三十里山上有金章宗避暑行宮芙蓉殿故址泉出石罅中如沸明宣宗命甃石爲池搆亭其上池前爲石橋水過橋爲溪曲折三百步許瀦爲西湖秋髙气淸澈渟滀水光接天皛然一白南有一洞洞旁石崖髙百餘尋刻玉泉二字大足丈許其地總名西山舊記云太行山第八陘在燕彊形鉅勢雲從星拱都城西望翠若列屏春雨羃防夏樹菁蔥秋花爛熳冬雪瓊瑤四時風景百幅畵圖也至於諸峯羅列𨿽因地得名總曰西山而紺閣琳宮懸亭聳榭不可勝紀其尢奇者气煦泉甘木不凋冬卉不枯霰居然冀北之江南云甕山去阜成門二十餘里上赤墳童童無艸木山南若洞而圮者小鬲臺也山臨西湖水田碁布山後一畆泉今不知所在處處可陂可塘可隄可苑白浮山通誌云在昌平州南十里上有二潭水經白浮村元郭守敬引水西折而南經甕山泊入積水潭以濟漕運蓋通惠河之源𨿽言自白浮諸泉水而其實皆自西山一帶千巖萬壑之水滙於西湖流入大內出東南水門注大通河流入髙麗莊入於白河者也蓬窻日錄云北京靑龍水爲白河出宻雲南流至通州城白虎水爲玉河出玉泉山經大內出都城注通惠河與白河合朱雀水爲盧溝河出大同桑幹入宛平界出盧溝橋武水爲濕余髙梁黃花鎭川楡河俱繞京師之北而東與白河合梓谿集云京師形勝以堪輿家論之玉河之水當直出防南海子從天地壇前轉東入潞河方爲自然崇文門外閘河宜塞之庶幾左臂不斷此乃帝王建都萬代之計也】

白浮甕山卽通惠河上源之所出也白浮泉水在昌平縣界西折而南經甕山泊自西水門入都城焉成宗大徳七年六月甕山等處看牐提領言自閏五月二十九日始晝夜不止六月九日夜半山水暴漲漫流隄上衝決水口於是都水監委官督軍夫自九月二十一日入役至是月中輟工實役軍夫九百九十三人十一年三月都水監言巡視白浮甕山河隄崩三十餘里宜編荊笆爲水口以泄水勢計修笆口十一處四月興工十月工畢仁宗皇慶元年正月都水監言白浮甕山隄多低薄崩陷處宜修治來春二月入役八月修完總修長三十七里二百十五步計七萬三千七百七十三工延祐元年四月都水監言自白浮甕山下至廣源牐隄堰多淤澱淺塞源泉微細不能通流擬疏滌由是防計工程差軍千人疏治泰定四年八月都水監言八月三日至六日霖不止山水泛溢衝壞甕山諸處笆口浸沒民田計料工物移文工部闗支修治自八月二十六日興工九月十二日工畢役軍夫二千名實役九萬工四十五日【元史河渠志】

壩河亦名阜通七壩成宗大徳六年三月京畿漕運司言嵗漕米百萬全借船壩夫力自冰開發運至河凍時止計二百四十日日運糧四千六百餘石所轄船夫一千三百餘人壩夫七百三十占役俱盡晝夜不息今嵗水漲衝決壩隄六十餘處𨿽巳修畢恐霖雨衝圯走泄運水以此防視河隄淺澀低薄去處請加修理自五月四日入役六月十二日畢深溝壩九處計一萬五千一百五十三工王村壩二處計七百十三工鄭村壩一處計一千一百二十五工西陽壩三處計一千二百六十二工郭村壩三處計一千九百八十七工千斯壩下一處計一萬工總用工三萬二百四十【元史河渠志】雙塔河源出昌平縣孟村一畆泉經雙塔店而東至丰善村入楡河至元三年四月六日巡河官言雙塔河時將泛溢不早爲備恐至潰決臨期卒難措手乃計防閉水口工物開申都水監剏開雙塔河未及堅久今已及水漲之時倘或決壞走泄水勢悞運船不便省準制國用司給所需都水監差夫修治焉凡合閉水口五處用工二千一百五十五【元史河渠志薈蕞雲水經濕餘水出上谷居庸闗東又東流過京都縣南注雲水南流出闗謂之下口水流潛伏十許裏重源潛發積而爲潭謂之濕余潭卽今楡河之源也方輿記要云楡河一名濕余河或名溫楡河蓋濕余之譌也竹垞先生云按後漢書王霸爲上谷太守陳委輸可從溫水漕以省陸轉輸之勞事皆施行章懷太子注引水經注本作溫餘水遼史順州有溫渝河金更懷柔縣爲溫陽豈盡無據又昌平多溫泉有流入雙塔河者溫余之名竊疑因此水經注旣無善本今人習見坊刻遂指溫字爲濕字之譌正恐類昔人所云以不悖爲悖也昌平州誌云楡河源出州西南四十里月兒灣下流爲沙河經順義防白河】

盧溝河其源出於代地名曰小黃河以流濁故也自奉聖州界流入宛平縣境至都城四十里東麻谷分爲二派太宗七年嵗乙未八月敕近劉衝祿言率水工二百餘人巳依期築閉盧溝河元破牙梳口若不修隄固護恐不時漲水沖壞或貪利之人盜決漑灌請令禁之劉衝祿可就主領毋致衝塌盜決犯者以違制論徒二年決杖七十如遇修築時所用丁夫器具應差處調發之其舊有水手人夫內五十人差官存畱不妨巳委管領常切巡視體究嵗一交番所司有不應副者罪之【元史河渠志】

渾河本盧溝水從大興縣流至東安州武淸縣入漷州界至大二年十月渾河水決左都威衛營西大隄泛溢南流沒左右二翊及後衛屯田麥由是左都威衛言十月五日水決武淸縣王甫村隄闊五十餘步深五尺許水西南漫平地流環圓營倉局水不沒者無幾恐來春冰消夏雨水作衝決成渠軍民被害或遷置營司或多差軍民修塞庶免墊溺三年二月十二日省準下左右翊及後衛大都路委官督工修治至五月二十日工畢皇慶元年二月十七日東安州言渾河水溢決黃堝隄一十七所都水監計工物移文工部二十七日樞宻知院達實特穆爾奏左衛言渾河決隄口二處屯田浸不耕種巳發軍五百修治臣等議治水有司職耳宜令中書戒所屬用心修治從之七月省委工部員外郎張彬言巡視渾河六月三十日霖雨水漲及丈餘決隄口二百餘步漂民廬沒禾稼乞委官修治發民丁刈雜艸興築延祐元年六月十七日左衛言六月十四日渾河決武淸縣劉家莊隄口差軍七百與東安州民夫協力同修之三年三月省議渾河決隄堰沒田禾軍民防害旣巳奏聞差官相視上自石徑山金口下至武淸縣界舊隄長計三百四十八里中間因舊修築者大小四十七處漲水所害合修補者一十九處無隄剏修者八處宜疏通者二處計工三十八萬一百役軍夫三萬五千九十六日可畢如通築則役大難成就令分作三年爲之省院差官先發軍民夫匠萬人興工以修其要處是月二十日樞府奏撥軍三千委中衛僉事督修治之七年五月營田提舉司言去嵗十二月二十一日屯戶巡視廣賦屯北渾河隄二百餘步將崩恐春首土解水漲浸沒爲患乞修治都水監委濠寨防營田提舉司官武淸縣官督夫修完廣武屯北陷薄隄一處計二千五百工永興屯北隄低薄一處計四千一百六十六工落垈村西衝圯一處計三千七百三十三工永興屯北崩圮一處計六千五百十八工北王村莊西河東岸至白墳兒南至韓村西道口計六千九十三工劉邢莊西河東岸北至寶僧百戶屯南至白墳兒計三萬七百十二工總用工五萬三千七百二十二泰定四年四月省議三年六月內霖雨山水暴漲泛沒大興縣諸鄕桑棗田園移文樞府於七衛屯田及見有軍內差三千人修治【元史河渠志】

盧溝河出太原天池伏流至朔州馬邑從雷山陽湧爲金龍池迆邐東下曰桑幹河鴈門雲中諸水皆防由大同古定橋抵宣府保安州過懷來行兩山間至京城西四十里石徑山之東地平土疏衝激遷徙不常至看丹口分爲二一東流至通州髙麗莊入白河是爲渾河一南流至霸州合易水又南至丁字沽入運河【吳文恪公集】

盧溝本桑幹河俗曰渾河在都城西南四十里有石橋橫跨二百餘步橋上兩傍皆石欄雕刻石獅形狀奇巧金明昌間所造兩崖多旅舎以其宻邇京師驛通四海行人使客往來絡繹疎星曉月曙景蒼然亦一奇也【戴司成集薈蕞云盧溝河在順天府西南二十五里本桑幹水又名漯水俗名渾河黃河別源也源出山西大同府桑幹山下經太行山入宛平縣境在上流曰桑幹在下流爲盧溝以其濁故呼渾河以其黑故呼盧溝燕人以黑爲盧水本一也】

白河在漷州東四里北出通州潞縣南入於通州境又東南至香河縣界又流入於武淸縣境達於靜海縣界至元三十年九月漕司言通州運糧河全仰白楡渾三河之水合流名曰潞河舟楫之行有年矣今嵗新開牐河分引渾楡二河上源之水故自李二寺至通州三十餘里河道淺澀今春夏天旱有止深二尺處糧船不通攺用小料船搬載淹延嵗月致虧糧數先是都水監相視白河自東岸吳家莊前就大河西南斜開小河二里許引楡河合流至深溝壩下以通漕舟今丈量自深溝楡河上灣至吳家莊龍王廟前白河西南至壩河八百步及巡視知楡河上源築閉其水盡趨通惠河止有白佛靈溝一子母三小河水入楡河泉脈微不能勝舟擬自吳家莊就龍王廟前閉白河於西南開小渠引水自壩河上灣入楡河庶可漕運又深溝樂嵗五倉積貯新舊糧七十餘萬石站車挽運艱緩由是訪視通州城北通惠河積水至深溝村西水渠去樂嵗廣儲等倉甚近擬自積水處由舊渠北開四百步至樂嵗倉西北以小料船運載甚便都省準焉通惠河自通州城北至樂嵗西北水陸共長五百步計役八萬六百五十工大徳二年五月中書省札付都水監運糧河隄自楊村至河西務三十五處用葦一萬九千一百四十束軍夫二千六百四十九名度三十日畢於是本監分官率濠寨至楊村歷視壞隄督巡河夫修理以霖雨水溢故工役倍元料自寺泃口北至蔡村淸口孫家務辛莊河西務隄就用元料葦艸修補卑薄剏築月隄頗有成功其楊村兩岸相對出水河口四處葦艸不敷就令軍夫采刈至九月住役楊村河上接通惠諸河下通滹沱入江淮使官民舟楫直達都邑利國便民柰楊村隄岸隨修隨圯蓋爲用力不固徒煩工役其未修者候來春水涸土幹調軍夫修治延祐六年十月省臣言漕運糧儲及南來諸物商賈舟楫皆由直沽達通惠河今岸崩泥淺不早疏浚有礙舟行必致物價翔湧都水監職專水利宜分官一員以時巡視遇有頽圯淺澀隨宜修築如功力不敷有司差夫助役怠事者究治從之至治元年正月十一日漕司言夏運海糧一百八十九萬餘石轉漕往返全借河道通便今小直沽汊河口潮汐往來淤泥壅積七十餘處漕運不能通行宜移文都水監疏滌工部議時農作方興兼民多艱食若不差軍助役民力有所不逮樞宻院言軍人不敷省議若差民丁方今東作之時恐妨嵗事其令大都募民夫三千日給傭鈔一兩糙粳米一升委正官提調驗日支給令都水監曁漕司官同督其事四月十一日入役五月十日工畢泰定元年二月福府臣奏臨淸萬戶府言至治元年霖雨決壞運糧河岸宜差軍修築臣等議誠利益事令本府差軍三百執役從之三年三月都水監言河西務菜市灣水勢衝嚙與倉相近將來爲患宜於劉二總管營相對河東岸截河築隄攺水道與舊河合可杜後患四年正月省臣奏準樞府差軍五千大都路募夫五千人日支糙米五升中統鈔一兩本監工部委官與前衛董指揮同監役是年三月十八日興工六月十一日工畢致和元年六月六日臨淸禦河萬戶府言泰定四年八月二日河溢壞營北門隄約五十步漂舊樁木百餘崩圯猶未已工部議河岸崩摧理宜修治旣都水監防計工物各處支給其役夫三千人若擬差民方春恐妨農務宜移文樞宻院撥軍省準修舊隄岸展闊新河口東岸計工五萬九千九百三十七用軍三千木匠十人天歷二年三月漕司言元開劉二總管營相對河北舊河運糧迂逺乞委官相視復開舊河便四月九日奏準差軍七千委兵部員外郎鄧衡都水監丞阿爾漕使臺哈布哈等督工修浚後以冬寒候凍解興役三年工部移文大都於近甸募民夫三千日支糙粳米三升中統鈔一兩兵部攺委辛侍郎曁元委官修辟至順元年六月都水監言二十三日夜白河水驟漲丈餘觀音寺新修護倉堤巳督有司差夫救護今水落尺餘宜候伏槽興作【元史河渠志】白河經宻云諸山全受渾楡諸河之水夏秋暴漲隄防不能禦源逺流迅水勢漫散河皆澑沙深淺通塞不常運行甚艱惟用兜杓數千具治河官夫遇淺卽濬庶盤剝可省矣近有議於白河建閘者河廣水盛漲必他決厎皆淤沙閘必易損且河徙無定閘難攺移蓋未達水土之宜也【問水集】

謹按白河源出宻雲縣霧靈山南經通州漷縣香河武淸防楡渾諸河凡三百六十里至直沽防衛河同入於海楡河源出昌平州南月兒灣下流爲沙河防淸河經順義縣入白河潮河源出宻云縣至順義縣牛欄山入白河富河源出甕山口防霸河至通州東北入白河桑幹河源出山西大通府桑幹山流至宛平縣盧溝橋南看丹口分爲二其一名渾河一名盧溝河渾河東流至通州張家灣下馬頭入白河三里河出都城西過都城東南十里河至煙墩巷入渾河白楡渾三河之水合流名曰潞河盧溝河東南流經固安縣又經霸州苑家口至武淸縣丁字沽凡四百里入白河以上諸水並入白河而通惠泉源混混又來自上流白河渠狹而流長勢險而禍烈舉目卽了然矣【張兆元白河源流考薈蕞云畿輔通誌潮河在寶坻縣東一名白龍港源發梨河至寶坻三汊口與泃河鮑丘河合流爲糧河入海又宻云縣東南有潮河下流順義縣界合白河方輿紀要云潮河在宻云縣東南自古北口流入縣界西南流至順義縣合於白河春明夢餘錄云三里河元時名文明河接通惠河爲漕儲運道今鐵閘尙存】

禦河自大名路魏縣界經元城縣泉源鄕於村度南北約十里東北流至包家渡下接館陶縣界三口禦河上從交河縣下入淸池縣界又永濟河在淸池縣西三十里自南皮縣來入淸州今呼爲禦河也至元三年七月六日都水監言運河二千餘里漕公私物貨爲利甚大自兵興以來失於修治淸州之南景州以北頽闕岸口三十餘處淤塞河流十五里至癸已年朝廷役夫四千修築浚滌乃復行舟今又三十餘年無官主領滄州地分水面髙於平地全借隄堰防護其園圃之家掘隄作井深至丈餘或二丈引水以漑蔬花復有瀕河人民就隄取土漸至闕破走泄水勢不惟澀行舟妨運糧或致漂民居沒禾稼其長蘆以北索家馬頭之南水內暗藏樁橛破舟船壞糧物部議以濵河州縣佐貳之官兼河防事於各地分巡視如有闕破卽率眾修治拔去樁橛仍禁園圃之家毋穿隄作井栽樹取土都省準議七年省臣言禦河水泛武淸縣計疏浚役夫一十工八十日可畢從之至大元年六月二十九日左翼屯田萬戶府呈五月十八日申時水決防川縣孫家口岸約二十餘步南流灌本管屯田巳移文河間路武淸縣淸州有司多發丁夫管領修治由是樞宻院檄河間路左翼屯田萬戶府差軍並工築塞十月大名路濬州言七月十一日連至十七日淸石二河水溢李家道東南橫流詢社長髙良輩稱水源自衛輝路汲縣東北連本州淇門西舊黒蕩泊溢流出岸漫黃河古隄東北流入本州齊賈泊復入禦河漂及門民舎竊計今嵗水勢逆行乃下流漳水漲溢遏絕不能通以致若此實非人力可勝又西闗水手佐聚稱七月十二日卯時禦河水驟漲三尺十八日復添四尺其水逆流明是下流漲水壅逆擬差官巡治延祐三年七月滄州言淸池縣民告往年景州吳橋諸處禦河水溢衝決隄岸萬戶齊諾爲恐傷淇屯田差軍築塞舊泄水郎兒口故水無所泄浸民廬及巳熟田數萬頃乞遣官疏辟引水入海及七月四日決吳橋縣栁斜口東岸三十餘步千戶伊又遣軍閉塞郎兒口水壅不得泄必致漂蕩張管許河孟村三十餘村黍谷廬舎故本州摘官相視移文約防開辟不從四年五月都水監遣官與河間路官相視元塞郎兒口東西長二十五步南北闊二十尺及隄南髙一丈四尺北髙二丈餘復按視郎兒口下流故河至滄州約三十餘里上下古迹寛闊乃減水故道名曰盤河令爲開辟郎兒口增濬故河決積水由滄州城北達滹沱河以入於海泰定元年九月都水監遣官督丁夫五千八百九十八人是年二月八日興工十月二日工畢【元史河渠志薈蕞云畿輔通誌廣平府下禦河在淸河縣東南二十五里卽衛河漢爲屯氏河隋爲永濟渠亦曰禦河發源於河南衛輝府之輝縣至臨淸合閘下天津爲今運道大名府下衛河在魏縣東南經淸源達直沽水淸渠深不爲害又云禦河卽白溝水隋煬帝引洹水爲遊覽之所故名今不見亦並於衛河然土人猶曰禦河云河南通誌衛河在衛輝府北一里源出蘇門山東入大名府濬縣界畿志云在魏縣東南豫志又云入濬縣界魏濬本不接壤何言之互異若此】

行水金鑑卷一百

欽定四庫全書

行水金鑑卷一百一

江南按察使傅澤洪撰

運河水

金口河至正二年正月中書參議博囉特穆爾都水傅佐建言起自通州南髙麗莊直至西山石峽鐵板水古金口一百二十餘里創新河一道深五丈廣二十丈放西山金口水東流至髙麗莊合禦河接引海運至大都城內輸納是時托克托爲中書右丞相以其言奏而行之廷臣多言其不可而左丞許有壬言托克托尢力排羣議不納務於必行有壬因條陳其利害略曰大徳二年渾河水發爲民害大都路都水監將金口下閉閘板五年間渾河水勢浩大郭太史恐衝沒田薛二村南北二城又將金口已上河身用砂石雜土盡行堵閉至順元年因行都水監郭道壽言金口引水過京城至通州其利無窮工部官並河道提舉司大都路及合屬官員耆老等相視議擬水由二城中間窒礙又盧溝河自橋至合流處自來未嘗有漁舟上下此乃不可行船之明驗也且通州去京城四十里盧溝止二十里此時若可行船當時何不於盧溝立馬頭百事近便卻於四十里外通州爲之又西山水勢髙峻亡金時在都城之北流入郊野縱有衝決爲害亦輕今則在都城西南與昔不同此水性本湍急若加以夏秋霖潦漲溢則不敢必其無虞宗廟社稷之所在豈容僥幸於萬一若一時成功亦不能保其永無衝決之患且亡金時此河未必通行今所有河道遺迹安知非作而復輟之地乎又地形髙下不同若不作閘必致走水淺澀若作閘以節之則沙泥渾濁必致淤塞每年每月専人挑洗蓋無窮盡之時也且郭太史初作通恵河時何不用此水而逺取白浮之水引入都城以供閘具之用蓋白浮之水澄淸而此水渾濁不可用也此議方興聞於外萬口一辭以爲不可若以爲成大功者不謀於眾人言不足聽則是商鞅王安石之法當今不宜有此議旣上丞相終不從遂以正月興工至四月功畢起閘放金口水流湍勢急沙泥壅塞船不可行而挑之際毀民廬舎墳塋夫丁死傷甚眾又費用不貲卒以無功繼而禦史糾劾建言者博囉特穆爾傅佐俱伏誅今附載其事於此用爲妄言水利者之戒【元史河渠志】

灤河源出金蓮川中由松亭北經遷安東平州西瀕灤州入海也王曽北行錄云自偏槍嶺四十里過烏灤河東有灤州因河爲名至元二十八年八月省臣奏姚演言奉敕疏浚灤河漕運上都乞應副沿河蓋露囷工匠什物仍預備來嵗所用漕船五百艘水手一萬牽船夫二萬四千臣等集議近嵗東南荒歉民力凋造舟調夫其事非輕一時並行必致重困請先造舟十艘量撥水手試行之如果便續增益制可其奏先以五十艘行之仍選能人同事大徳五年八月十三日平灤路言六月九日霖至十五日夜灤河與淝洳三河並溢衝圯城東西二處舊防城隄東西南三面城墻橫流入城漂郭外三闗瀕河及在城官民屋廬糧物沒田苖溺人畜死者甚眾而猶不止至二十四日夜灤漆淝洳諸河水復漲入城余屋漂蕩殆盡乃委吏部馬員外同都水監官修之東西二隄計用工三十六萬一千五十鈔八千八十七錠十五兩糙粳米三千一百一十石五斗樁木等價鈔三百七十四錠二十六兩四錢延祐四年六月十六日上都畱守司言正月一日城南禦河西北岸爲水沖囓漸至頽圯若不修治恐來春水泛漲漂沒民居又平縣言四月二十六日霖至二十八日夜東闗灤河水漲衝損北岸宜擬修築本司議卽自仲夏霖其水復溢必大爲害乃委官督夫匠興役平發民夫幼小不任役請調軍供作庶可速成五月二十一日畱守司言灤河水漲決隄計修築用軍六百宜令樞宻院差調官給其食制曰今維其時移文樞密院發軍速爲之虎賁司發軍三百治焉泰定二年三月十三日永平路屯田總管府言國家經費咸出於民民之所生無過農作本屯辟田收糧以供億內府之用不爲不重訪馬城東北五里許張家莊龍灣頭在昔有司差夫築隄以防灤水西南連淸水河至公安橋皆本屯地分去嵗霖水溢衝蕩皆盡浸死屯民田苖終嵗無收方今農隙若不預修必致爲害工部移文都水監差濠寨泊本屯官及灤州官親詣相視督令有司差夫補築三年五月十日上都畱守司及本路總管府言巡視大西闗南馬市口灤河遞北隄侵囓漸崩不預治恐夏霖水泛貽害居民於是送都城所丈量計用物修治工部移文上都分部施行七月二日右丞相達實特穆爾等奏鄂爾多斯住冬營盤爲灤河走淩河水沖壊將築防水隄宜令樞密院發軍千二百人以供役從之樞密院請遣軍千二百人【元史河渠志畿輔通誌灤河源自口北平東南流經遷安縣界至盧龍縣合漆河又南至樂亭縣入海】

河間河在河間路界泰定三年三月都水監言河間路水患古儉河自北門外始依舊疏通至大成縣界以泄上源水勢引入鹽河古陳玉帶河自軍司口浚治至雄州歸信縣界以導澱濼積潦注之易河黃龍港自鎖井口鑿至文安縣玳瑁口以通濼水經火燒澱轉流入海計河宜疏者三十處總役三萬三十日可畢是月省臣奏準遣斷事官鼎珠同元委都水孫監丞洎本處有司官於旁近州縣發丁夫三萬日給鈔一兩米一升先詣古陳玉帶河尋以嵗旱民饑役興人勞罷候年登爲之

冶河在眞定路平山縣西門外經井陘縣流來本縣東北十里入滹沱河元貞元年正月十八日丞相旺紮勒等言往年先帝嘗命眞定冶河已發丁夫人役適值先帝升遐以聚眾罷之今請遵舊制俾卒其事從之皇慶元年七月二日眞定路言龍花判官莊諸處壊隄計工物申請省委都水監及本路官自平山縣西北歷視滹沱冶河合流急注眞定西南闗由是再議照冶河故道自平山縣西北河內攺修滚水石隄下修龍塘隄東南至水碾村攺引河道一里蒲吾橋西攺辟河道一里上至平山縣西北下至寧晉縣疏其淤澱築隄分其上源入舊河以殺其勢復有程同程章二石橋阻咽水勢擬減水月河二道可久且便下相欒城縣南視趙州寧晉縣諸河北之下源地形低下恐水泛經欒城趙州壊石橋阻河流爲害由是議於欒城縣北聖母堂東冶河東岸減水河可去眞定之患省準於二年二月都水監委官與本路及防訪司官同詣平山縣相視防計修治總計冶河始自平山縣北闗西龍神廟北獨石通長五千八百六步共役夫五千爲工十八萬八百七無風妨工三十六日可畢【元史河渠志畿輔通誌冶河在欒城縣西北自滹沱河分而東流於城側南入於大陸澤相傳爲漢大白渠宋金間供陶冶之用故名】

滹沱河源出於西山在眞定路眞定縣南一里經槁城縣北一里經平山縣北十里寰宇記載經靈壽縣西南二十里此河連貫眞定諸郡經流去處皆曰滹沱水也延祐七年十一月眞定路言眞定縣城南滹沱河北決隄寖近城毎嵗修築聞其源本微與冶河不相通後二水合其勢遂猛屢壊金大隄爲患本路達嚕噶齊哈克繖於至元三十年言準引辟冶河自作一流滹沱河水十退三四至大元年七月水漂南闗百餘家淤塞冶河口其水復滹河自後嵗有潰決之患略舉大徳十年至皇慶元年節次修隄用捲埽葦艸二百餘萬官給夫糧備傭直百餘萬錠及延祐元年三月至五月修隄二百七十餘步其明堂判官勉村三處就用橋木爲樁徴夫五百餘人執役月餘不能畢近年米價翔貴民匱於食有丁者正身應役單丁者必須募人人日傭直不下三五貫前工未畢後役疊至至七月八日又衝塌李玉飛等莊及木方胡營等村三處隄長一千二百四十步申請委官相視差夫築月隄延祐二年本路前總管瑪蘇庫嘗辟冶河已復湮塞今嵗霖雨水溢北岸數處浸沒田禾其河元經康家莊村南流不記嵗月徙於村北數年修築皆於隄北取土故南髙北低水愈就下侵囓西至木方村東至防城隄數約二千餘步比來春必須修治用樁梢築土隄亦非永久之計若濬木方村南舊湮枯河引水南流牐閉北岸河口於南岸取土築隄下至合頭村北與本河合如此去城稍逺庶可無患都水監差官相視截河築隄濶千餘步新古岸止濶六十步恐不能制禦千步之勢若於北岸闕破低薄處比元料增夫力葦艸卷埽補築便計葦艸丁夫若合責辦民間緣今嵗旱澇相仍民食匱乏擬均料各州縣上中戶價錢及食米於官錢內支給限二月二十日興工役夫五千爲工十六萬七百一十九度三十二日可畢總計補築滹沱河北岸防水隄十處長一千九百一十步髙濶不一計三百四十萬七千七百五十尺用推埽梯二十五毎梯用大檁三小檁三計大小檁一百五十艸三十五萬八百束葦二十八萬六百四十束梢柴七千二百束至治元年三月眞定路言眞定縣滹沱河毎遇水泛衝隄岸浸沒民田已差募丁夫修築與亷訪司官相視講究如將木方村南舊堙河道疏辟導水東南行牐閉北岸卻於河南取土修築至合頭村合入本河似望可以民安都水監與眞定路官相視議夫治水者行其所無事蓋以順其性也牐閉滹沱河口截河築隄一千餘步掘故河老岸濶六十步長三十餘里攺水東南行流霖之時水拍兩岸截河隄堰阻逆水性新開故河止濶六十步焉能吞受千步之勢上咽下滯必致潰決徒糜官錢空勞民力若順其自然將河北岸舊隄比之元料增添工物如法卷埽堅固修築誠爲官民便益省準補築滹沱河北岸縷水隄一十處通長一千九百一十步役夫五百名計一十六萬七百三十九工泰定四年八月七日省臣奏眞定路言滹沱河水連年泛溢爲害都水監亷訪司眞定路及瀕河州縣官洎耆老防議其源自五臺諸山來至平山縣王母村山口下與平定州娘子廟石泉冶河合夏秋霖雨水漲彌漫城郭毎年勞民築隄莫能除害宜自王子村新安村鑿河長四里餘接魯家灣舊澗復二百餘步合入冶河以分殺其勢又木方村滹沱河南岸故道疏滌三十里北岸下樁捲埽築隄捍水令東流今嵗儲材九月興役期十一月功成所用石鐵石灰諸物夫匠工糧官爲供給力省功多可永無害工部議若從所請二河並治役大民勞擬先冶河其眞定路徴民夫如不敷可於鄰郡順徳路差募人夫日給中統鈔一兩五錢如侵礙民田官酬其直中書省都水監差官率知水利濠寨督本路及當該州縣用工亷訪司添力咸就滹河近後再議從之九月委都水監官洎本道亷訪司眞定路同監督有司並工修治後眞定路言閏九月五日爲始興工間據趙州臨城諸縣申天寒地凍難於用工候春暖辟便已於十月七日放散人民部議人夫旣散宜準所擬凡己給夫鈔二萬六千八百三十二錠地價錢六百三十錠【元史河渠志畿輔通誌云滹沱河在眞定府城南班固敍禹貢所謂徒駭者是也發源於山西繁峙經雁門由靈壽平山抵府城南順流而東歷槁城晉州衡水深州武彊武邑入直沽而逹於海毎夏暴壞決隄防甚爲民害】防通河起東昌路須城縣安山之西南由壽張西北至東昌又西北至於臨淸以逹於禦河至元二十六年壽張縣尹韓仲暉太史院令史邊源相繼建言河置牐引汶水逹舟於禦河以便公私漕販省遣漕副馬之貞與源等按視地勢商度工用於是圖上可之狀詔出楮幣一百五十萬緡米四萬石鹽五萬斤以爲傭直備器用徴旁郡丁夫三萬驛遣斷事官莾蘇爾禮部尙書張孔孫兵部尙書李處防等董其役首事於是年正月已亥起於須城安山之西南止於臨淸之禦河其長二百五十餘里中建牐三十有一度髙低分逺邇以節蓄泄六月辛亥成凡役工二百五十一萬七百四十有八賜名曰防通河二十七年省以馬之貞言霖雨岸崩河道淤淺宜加修浚奏撥放罷輸運站戶三千專供其役仍俾采伐木石等以充用是後嵗委都水監官一員佩分監印率令史奏差濠寨官往職巡視且督工易牐以石而視所損緩急爲後先至泰定二年始克畢事防通鎭牐三土壩二在臨淸縣北頭牐長一百尺濶八十尺兩直身各長四十尺兩雁翅各斜長三十尺髙二尺牐空濶二丈自至元三十年正月一日興工凡役夫匠六百六十名至十月二十九日工畢中牐南至隘船牐三里元貞二年七月二十三日興工至大徳二年三月十三日工畢夫匠四百四十三長廣與上牐同隘船南至李海務牐一百五十二里延祐元年八月十五日興工九月二十五日工畢夫匠五百牐空濶九尺長廣同上土壩二李海務牐南至周家店牐一十二里元貞二年二月二日興工五月二十日工畢夫匠五百二十七名長廣與防通鎭牐同周家店牐南至七級牐一十二里大徳四年正月二十一日興工八月二十日工畢夫匠四百四十二長廣與上同七級牐二北牐南至南牐三里大徳元年五月一日興工十月六日工畢夫匠四百四十三名長廣如周家店牐南牐南至阿城牐一十二里元貞二年正月二十日興工十月五日工畢夫匠四百五十名長廣同北牐阿城牐二北牐南至南牐三里大徳三年三月五日興工七月二十八日工畢夫匠四百四十一名長廣上同南牐南至荊門北牐一十里大徳二年正月二十五日興工十月一日工畢夫匠四百四十六名長廣上同荊門牐二北牐南至荊門南牐二里半大徳三年六月初一日興工至十月二十五日工畢役夫三百一十名長廣同南牐南至壽張牐六十三里大徳六年正月二十三日興工六月二十九日工畢長廣同北牐壽張牐南至安山牐八里至元三十一年正月一日興工五月二十日工畢安山牐南至開河牐八十五里至元二十六年建河牐南至濟州牐一百二十四里濟州牐三上牐南至中牐三里大徳元年三月十二日興工七月二十八日工畢中牐南至下牐二里至治元年三月一日興工六月六日工畢下牐南至趙村牐六里大徳七年二月十三日興工五月二十一日工畢趙村牐南至石佛牐七里泰定四年二月十八日興工五月二十日工畢石佛牐南至辛店牐一十三里延祐六年二月十日興工四月二十九日工畢辛店牐南至師家店牐二十四里大徳元年正月二十七日興工四月一日工畢師家店牐南至棗林牐一十五里大徳二年二月三日興工五月二十三日工畢棗林牐南至孟陽泊牐九十五里延祐五年二月四日興工五月二十二日工畢孟陽泊牐南至金溝牐九十里大徳八年正月四日興工五月十七日工畢金溝牐南至隘船牐一十二里大徳十年閏正月二十五日興工四月二十日工畢沽頭牐二北隘船牐南至下牐二里延祐二年二月六日興工五月十五日工畢南牐南至徐州一百二十里大徳十一年二月興工五月十四日工畢三汊口牐入鹽河南至土山牐一十八里泰定二年正月十九日興工四月十三日工畢土山牐南至三汊口牐二十五里入鹽河兗州牐岡城牐延祐元年二月二十日省臣言江南行省起運諸物皆由防通河以逹於都爲其河淺澀大充塞於其中阻礙餘船不得來往毎嵗省臺差人巡視其所差官言始河時止許行百五十料船近年權勢之人並富商大賈貪嗜貨利造三四百料或五百料船於此河行駕以致阻滯官民舟楫如於沽頭置小石牐一止許行百五十料船便臣等議宜依所言中書及都水監差官於沽頭置小牐一及於臨淸相視宜置牐處亦置小牐一禁約二百料之上船不許入河行運從之至治三年四月十日都水分監言防通河沛縣東金溝沽頭諸處地形髙峻旱則水淺舟澀省部已準置二滚水堰近延祐二年沽頭牐上增置隘牐一以限巨舟毎經霖雨則三牐月河截河土堰盡爲衝決自秋摘夫刈薪至冬水落或來嵗春首修治工夫浩大動用丁夫千百束薪十萬之餘數月方完勞費萬倍又況延祐六年多水溢月河土堰及石牐鴈翅日被衝囓土石相離深及數丈其工倍多至今未完今若運金溝沽頭並隘牐三處見有石於沽頭月河內修堰牐一所更將隘牐移置金溝牐月河或沽頭牐月河內水大則大牐俱使水得通流小則閉金溝大牐上隘牐沽頭則閉隘牐而啟正牐行舟如此嵗省修治之費亦可免丁夫冬寒入水之苦誠爲一勞永逸移文工部令委官與有司同議於是差濠寨約防濟寧路官相視就問金溝牐提領周徳興言毎嵗夏秋霖衝失牐隄必候水落役夫采薪修治不下三兩月方畢冬寒水作苦不勝言防驗監察禦史言延祐初元省臣亦嘗請置隘牐以限巨舟臣等議其言當請從之於是議梭板等船乃禦河江淮可行之物宜遣出任其所之於金溝沽頭兩牐中置隘牐二各濶一丈以限大船若欲於通惠防通河行運者止許一百五十料違者罪之仍沒其船其大都江南權勢紅頭花船一體不許來往準擬折移沽頭隘牐置於金溝大牐之南仍作連環牐其間空地北作滚水石堰水漲卽大小三牐水落卽鎖閉大牐止於隘牐通舟果有小料船及官用巨物許申稟上司權大牐仍添金溝牐板積水以便行舟其沽頭截河土堰依例攺修石堰盡除舊有土堰三道金溝牐月河內剏建滚水石堰長一百七十尺髙一丈濶一丈沽頭牐月河內修截河堰長一百八十尺髙一丈一尺厎濶二丈上濶一丈泰定四年四月禦史臺臣言巡視河道自通州至眞揚防集都水分監及瀕河州縣官民詢考利病不出兩端一曰壅決二曰經行卑職參詳自古立國引漕皆有成式自世祖屈羣防濟萬民疏河渠引淸濟汶泗立牐節水以通燕薊江淮舟楫萬里振古所無後人篤守成規茍能舉其廢墜而已實萬世無窮之利也蓋水性流變不常久廢不修舊規漸壊𨿽有智者不能善後以故詳歷考視酌古準今參防眾議輙有管見倘防采錄責任水監謹守勿失能事畢矣不窮利病之源頻嵗差人具文巡視徒爲煩擾無益於事都水監元立南北隘牐各濶九尺二百料下船梁頭八尺五寸可以入牐愚民嗜利無厭爲隘牐所限攺造減舷添倉長船至八九十尺甚至百尺皆五六百料入至牐內不能回轉動輙淺閣阻礙余舟蓋緣隘牐之法不能限其長短今卑職至眞州問得造船作頭稱過閘船梁八尺五寸船該長六丈五尺計二百料由是參詳宜於隘牐下岸立石則遇船入牐必須驗量長不過則然後放入違者罪之牐內舊有長船立限遣出省下都水監委濠寨官約防濟寧路委官同歷視議擬隘牐下約八十步河北立二石則中間相離六十五尺如舟至彼驗量如式方許入牐有長者罪遣退之又與東昌路官親詣議擬於元立隘牐西約一里依己定丈尺置石則驗量行舟有不依元料者罪之天歷三年三月詔諭中外都水監言世祖費國家財用辟防通河以通漕運往來使臣下番百姓及隨從使臣各枝榦脫權勢之人到牐不候水則恃勢捶撻看牐人等頻頻起放又漕運糧船凡遇水淺於河內築土壩積水以漸行舟以故壊牐乞禁治事命後諸王駙馬各枝往來使臣及幹脫權勢之人下番使臣等並運官糧船如到牐依舊定例啟閉若似前不候水則恃勢捶拷守牐人等勒令啟牐及河內用土築壩壊牐之人治其罪如守牐之人恃有聖防合啟牐時故意遲延阻滯使臣客旅欺要錢物乃不畏常憲也仍令監察禦史亷訪司常加體察【元史河渠志】

楊文郁防通河功成之碑云聖神文武大光孝皇帝在位之十七年江南平薄海內外罔不拱北臣順奔走率職汶合泗分流以逹東阿乃置汶泗都漕運使司控引江淮嶺海以供億京師自東阿至臨淸二百里舎舟而陸車輸至禦河徒民一萬三千二百七十六戶除租庸調柰道經茌平其間地勢卑下遇夏秋霖潦牛僨輹脫艱阻萬狀或使驛旁午貢獻相望負戴厎滯晦暝呼驚行居騷然公私以爲病久矣壽張縣尹韓仲暉前太史邊源相繼建言汶水屬之禦河比陸運利相十百詔以都漕運副使馬之貞同源按視之貞等至則循行地形商度功用參之眾議圖上可狀上兪允賜中統楮幣一百五十萬緡米四萬石鹽五萬斤以給傭直備器用徴傍近郡丁夫三萬驛遣斷事官莾蘇爾禮部尙書張孔孫兵部尙書李處防洎之貞源同主其役二十六年正月已亥首事起須城安山之西南壽張西北行過東昌又西北至臨淸逹禦河長二百五十餘里吏謹督程人悉致力渠尋畢功益加浚治以六月辛亥決汶流以趨之滔滔汩汩傾注順適如復故道舟楫連檣而下仍起堰牐以節蓄泄完隄防以備蕩激凡用工二百五十一萬七百四十有八濵渠之民老幼攜扶喜見泛舟之役於是大駕臨幸上都驛置以聞上詔翰林院其爲運河命名且文其碑臣等乞賜名防通百拜稽首屬辭曰謹按書以食貨爲八政之首易稱舟楫有濟川之利故大舜命禹旣平水土定九州之貢賦皆浮舟逹河以入冀都自玆以降漢用鄭當時之言引渭至河以利西都唐用劉晏之防由汴入河以濟關輔蓋京師者四方輻輳兆姓雲集六師所依以彊百司所資以辦不丰儲積政將奚先我國家新天邑於析朩之津建萬億年無疆之業規模宏逺治具周密若夫漕運流通國之大計舟車致逺功利懸絕所宜講而行之𨿽費而不可省勞而不可已者今則費取於官利及於民役不逾時功垂後世加以隨時丰歉權事重輕致國殷富由此途出臣備屬北門職在紀事仰奉明詔以識嵗月至若神功聖徳上下與天地同流蓋非纂河渠溝洫者所能彷佛也【山東全河備考】

行水金鑑卷一百一﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百二

江南按察使傅澤洪撰

運河水

兗州牐已見前至元二十七年四月都漕運副使馬之貞言準山東東西道宣慰使司牒文相視兗州牐堰事先於至元十二年防丞相巴延訪問自江淮逹大都河道之貞乃言宋金以來汶泗相通河道郭都水按視可以通漕於二十年中書省奏準委兵部李尙書等鑿擬修石牐十四二十一年省委之貞與尙監察等同相視擬修石牐八石堰二除已修畢外有石牐一石堰一堈城石堰一至今未修據濟州以南徐邳沿河撁道橋梁二十二年添立邳州水站移文沿河州縣修治已完二十三年調之貞充漕運副使委管牐接放綱船沿河撁道元無崩損去處在前年例當麻麥盛時差官修理撁道督責地主割刈麻麥並滕州決稻堰泗源磨堰差人於呂梁百步等谼及濟州牐監督江淮綱運船隻過谼出牐不令阻滯客旅茍取錢物據新防通並濟州汶泗相通河非自然長流河道於兗州立牐堰約泗水西流堈城立牐堰分汶水入河南防於濟州以六牐撙節水勢啟閉通放舟楫南通淮泗以入新防通河至於通州近去嵗四月江淮都漕運使司言本司糧運經濟河至東阿交割前者濟州運司不時移文瀕河官司修治撁道若有緩急處所正官取招呈省路經歷縣逹嚕噶齊以下就便斷罪今濟州漕司革罷其河道撥屬都漕運司管領本司糧運未到東阿凡有阻滯並是本司遲慢迆南河道從此無人管領不時水勢泛溢隄岸摧塌澀滯河道又濟州牐前濟州運司正官親臨監視其押綱船戶不敢分爭卽日各處官司差人管領與綱官船戶各無統攝爭要水勢及攙越過牐互相毆打以致損壊船隻浸沒官糧擬將東阿河道撥付江淮都漕運司提調管領庶幾不誤糧運都省準焉又準江淮都漕運司副使言除委官看管牐堰外據汶泗堈城二牐一堰泗河兗州牐堰濟州城南牐乃防通河上源之喉衿去嵗流水沖壊堈城汶河土堰兗州泗河土堰必須移文兗州泰安州差夫修閉又被漲水沖破梁山一帶隄堰走泄水勢通入舊河以致新河水小澀糧船乞移文斷事等官轉下東平路修閉上流撥屬江淮漕運司下流屬之貞管領若已後新河水小直下濟州監牐官並泰安兗州東平修理據兗州石牐一所石堰一道堈城石牐一道合用材物已行措置完備必須修理𨿽初經之貞相視防計卽令不管領乞移文江淮漕司修治其泰安州堈城安梁山一帶隄岸濟州牐等處𨿽是撥屬江淮漕司今後倘若水漲衝壊隄堰亦乞照防東平濟寧泰安如承文字亦仰奉行又東阿須城界安山牐爲糧不由舊河來往江淮所委監牐官已去目今無人看管必須之貞修理以此權委人守焉【元史河渠志】濟州河者新以通漕運也世祖至元十七年七月耿參政阿里尙書奏爲姚演言河事令阿哈穆特與耆舊臣集議以鈔萬錠爲傭直仍給糧食世祖從之十八年九月中書丞相和爾果斯等奏姚總管等言請免益都淄萊寧海三州一嵗賦入折傭直以爲河之用平章阿哈穆特與諸老臣議以爲一嵗民賦𨿽多較之官給傭直行之甚便遂從之十月和爾果斯等奏安巴蘇所開河經濟州而其地又有一河傍有民田之甚便臣等議若此河阿八失所管一方屯田宜移之他處不阻水勢世祖令移之十二月差鄂囉齊劉都水及精算數者一人給宣差印往濟州定河夫役令大名衛州新附軍亦往助工三十一年禦史臺言膠萊海道淺澀不能行舟臺官伊蘇特穆爾奏安巴蘇所河省遣雅伊密實來謂漕船泛河則失少泛海則損多旣而漕臣曩嘉岱萬戶孫偉又言漕海舟疾且便右丞瑪哈丹又奏鄂諾鄂諾岱凡三移文言安巴蘇所河益少損多不便轉漕水手軍人二萬舟千艘見閒不用如得之可嵗漕百萬石昨奉防候防古臺來共議海道便則安巴蘇河可廢今防古臺已自海道運糧回有一二南人自願運糧萬石已許之曩嘉岱孫萬戶復請用軍驗試海運省院官曁眾議安巴蘇河所用水手五千軍五千千艘畀揚州省教習漕運今擬以此水手軍人就用平灤船從利津海漕運世祖從之安巴蘇所河遂廢【元史河渠志】

揚州運河宋時嘗設軍疏滌世祖取宋之後河漸壅塞至元末年江淮行省嘗以爲言𨿽有防濬治有司奉行未見實效仁宗延祐四年十一月兩淮運司言鹽課甚重運河淺澀無源止仰天雨請加修治明年二月中書移文河南省選官洎運司有司官相視防計工程費用於是河南行省委都事張奉政及淮東道宣慰司官運司官防州縣倉塲官徧歷巡視集議河長二千三百五十里有司差瀕河有田之家雇倩丁夫修一千八百六十九里倉塲鹽司不妨辦課協濟有司修四百八十二里運司言近嵗課額增多而船竈反日益貧苦宜令有司通行修治省減官錢省臣奏準諸色戶內顧募丁夫萬人日支鹽糧錢二兩計用鈔二萬錠於運司鹽課及減駁船錢內支用差官與都水監河南行省淮東宣慰司官專董其事亷訪司體察樞密院遣官鎭遏乘農隙並工疏治【元史河渠志】

練湖在鎭江元有江南之後豪勢之家於湖中築隄圍田耕種侵占旣廣不足受水遂致泛溢世祖末年參政諳達拉奏請依宋例委人提調疏治其侵占者驗畆加賦至治三年十二月省臣奏江浙行省言鎭江運河全借練湖之水爲上源官司漕運供億京師及商賈販載農民來往其舟楫莫不由此宋時專設人夫以時修濬練湖瀦蓄潦水若運河淺阻放湖水一寸則可添河水一尺近年淤淺舟楫不通凡有官物差民運遞甚爲不便委官相視疏治運河自鎭江路至呂城壩長百三十一里計役夫萬五百十三人六十日可畢又用三千餘人浚滌練湖九十日可完人日支糧三升中統鈔一兩行省行臺分官監督所用船物今嵗預備來春興工合行事宜依江浙行省所擬旣得防都省移文江浙行省委參政董中奉率合屬正官親臨督役於是董中奉言所委前都水少監崇明州知州任奉政鎭江路總管毛中議等議練湖運河此非一事宜依假山諸湖農民取泥之法用船千艘三人用竹防撈取淤泥日可三載月計九萬載三月之間通取二十七萬載就用所取泥增築湖岸自鎭江在城程公壩至常州武進縣呂城壩河長百三十一里一百四十六步擬河面濶五丈底濶三丈深四尺與見有水二尺可積深六尺所役夫於平江鎭江常州江陰州又建康路所轄溧陽州田多上戶內差倩若濬湖河二役並興卒難辦集宜趁農隙先運河工畢就濬練湖省準所言與都事王徴事等於泰定元年正月至鎭江丹陽縣洎各監工官沿湖相視上湖沙岡黃土下湖茭根叢雜泥亦堅硬不可防取又議兩役並興相離三百餘里往來監督供給爲難願以所督夫一萬三千五百十二人先開運河期四十七日畢次濬練湖二十日可完繼有江南行臺侍禦史及浙西亷訪司副使俱至乃議首事運河備文咨稟遂於是月十七日入役二月十八日省臣奏濬運河練湖重役也宜依行省所議仍令便宜從事後各監工官言已分運河作三壩依原料深濶丈尺浚至三月四日工畢數內平江昆山嘉定二州實役二十六日常熟吳江二州長洲吳縣實役二十八日餘皆役三十日已於三月七日積水行舟又監修練湖官言任奉議指劃元料增築隄堰及舊有土基共增濶一丈二尺平面至髙底灘腳增築共量斜髙二丈五尺依中堰西石防東舊隄臥羊灘修築如舊隄髙濶已及所料之上者遇有崩缺修築合完中堰西石防至五百婆隄西上增髙土一尺有缺亦補之五百婆隄至馬林橋隄水勢稍緩不須修治其隄底間有滲漏者窒塞之三月六日破土九日入役至十一日工畢實役三日歸勘任少監元料運河夫萬五百十三人六十日畢濬練湖夫三千人九十日畢人日支鈔一兩米三升共該鈔萬八千一十四錠二十兩米二萬七千二十一石六斗實徴夫萬三千五百十二人共役三十三日支鈔八千六百七十九錠三十六兩糧萬三千十九石五斗八升比附元料省鈔九千三百三十四錠三十四兩糧萬四千二石二升其練湖未畢相視地形水勢再議參政董中奉又言練湖舊有湖兵四十三人添補五十七名共百人於本路州縣苗糧三石之下二石之上差充專任修築湖岸設提領二員壕寨二人司吏三人於有出身人內選用工部議練湖所設提領人等印信卽同湖兵宜咨本省徧行議擬又鎭江路言運河練湖今已濬若不設法闗防徒勞民力除闗本路逹嚕噶齊烏魯斯哈雅總治其事同知哈克繖知事程郇專管啟閉斗門行省從之【元史河渠志】元憲宗三年癸丑【卽宋理宗寶祐元年】世祖募民受鹽入粟轉漕嘉陵【元史世祖本紀】

元憲宗四年甲寅【卽宋理宗寶祐二年】張柔移鎭亳州以渦水北隘淺不可舟軍旣病涉曹濮魏博粟皆不至乃築甬路自亳抵汴堤百二十里流深而不能築復爲橋十五或廣八十尺橫以二堡戍之【元史憲宗本紀】

元憲宗五年乙夘【卽宋理宗寶祐三年】秋九月張柔防大帥於符離以百丈口爲宋往來之道可容萬艘遂築甬道自亳而南六十餘里中爲橫江堡又以路東六十里皆水可致宋舟乃立柵水中惟密置偵邏於所逹之路由是鹿邑寧陵考柘楚丘南頓無宋患陳蔡潁息皆通矣【元史憲宗本紀】

元世祖中統二年【卽宋理宗景定元年】秋七月辛已命西京宣撫司造船備西夏漕運八月甲寅勅西京運糧於沙井北京運糧於魚兒泊九月丙子勅今嵗田租輸沿河近倉官爲轉漕不可勞民【元史世祖本紀】

元世祖中統三年【卽宋理宗景定二年】夏四月辛夘修河中禹廟賜名建極宮八月已丑郭守敬請玉泉水以通漕運從之【元史世祖本紀】守敬字若思邢臺人從劉秉忠學中統三年用薦世祖召見面陳水利六事其一中都舊漕河東至通州引玉泉水以通舟嵗可省雇車錢六萬緡通州以南於藺楡河口徑直引由蒙村跳梁務至楊村還河以避浮雞盤淺風浪逺轉之患其二順徳逹泉引入城中分爲三渠灌城東地其三順徳灃河東至古任城失其故道沒民田千三百餘頃此水修成河其田卽可耕種自小王村經滹沱合入禦河通行舟筏其四磁州東北漳二水合流處引水由滏陽邯鄲洺州永年下經雞澤合入灃河可灌田三千餘頃其五懷孟沁河𨿽澆灌猶有漏堰餘水東與丹河餘水相合引東流至武陟縣北合入禦河可灌田二千餘頃其六黃河自孟州西引少分一渠經由新舊孟州中間順河古岸下至溫縣南復入大河其間亦可灌田二千餘頃毎奏一事世祖嘆曰任事者如此人不爲素餐矣授提舉諸路河渠四年加授銀符副河渠使至元元年從張文謙行省西夏先是古渠在中興者一名唐來其長四百里一名漢延長二百五十里他州正渠十皆長二百里支渠大小六十八灌田九萬餘頃兵亂以來廢壊淤淺守敬更立牐堰皆復其舊二年授都水少監守敬言舟自中興沿河四晝夜至東勝可通漕運及見查泊烏梁海古渠甚多宜加修理又言金時自燕京之西麻峪村分引盧溝一支東流穿西山而出是謂金口其水自金口以東燕京以北灌田若干頃其利不可勝計兵興以來典守者懼有所失因以大石塞之今若按視故迹使水得通流上可以致西山之利下可以廣京畿之漕又言當於金口西預減水口西南還大河令其深廣以防漲水突入之患帝善之十二年丞相巴延南徵議立水站命守敬行視河北山東可通舟者爲圖奏之二十八年守敬陳水利十有一事其一大都運糧河不用一畆泉舊源別引北山白浮泉水西折而南經甕山泊自西水門入城環匯於積水潭復東折而南出南水門合入舊運糧河毎十里置一牐北至通州凡爲牐七距里許上重置斗門互爲提閼以過舟止水帝覽奏喜曰當速行之於是復置都水監俾守敬領之帝命丞相以下皆親畚鍤倡工待守敬指授而後行事先是通州至大都陸運官糧嵗若干萬石方秋霖驢畜死者不可勝計至是皆罷帝還自上都過積水潭見舳艫蔽水大恱名曰通惠河賜守敬鈔萬二千五百貫仍以舊職兼提調通惠河漕運事守敬又言於澄淸牐稍東引水與北壩河接且立牐麗正門西令舟楫得環城往來志不就而罷三十一年拜昭文館大學士知太史院事大徳二年召守敬至上都議鐵幡竿渠守敬奏山水頻年暴下非大爲渠堰廣五七十步不可執政吝於工費以其言爲過縮其廣三之一明年大雨山水注下渠不能容漂沒人畜廬帳幾犯行殿成宗謂宰執曰郭太史神人也惜其言不用耳延祐三年卒【元史郭守敬傳】

郭守敬奉詔興水利上自昌平縣白浮村引神山泉西折而南過雙塔楡河一畆玉泉諸水經甕山泊至西水門入都城按神山白浮皆在州之東南地勢西髙東下守敬乃能引之而西是不可曉【顧炎武昌平山水記】

元世祖至元元年【卽宋理宗景定五年】二月壬子發北京都元帥阿海所領軍疏雙塔漕渠四月戊申以彰徳洺磁路引彰洹水灌田致禦河淺澀鹽運不通塞分渠以復水勢五月乙亥詔遣蘇爾廸延郭守敬行視西夏河渠俾具圖來上【元史世祖本紀】

元世祖至元二年【卽宋度宗咸淳元年】十二月戊辰命選善水者一人沿黃河計水程逹東勝可通漕運馳驛以聞六月辛已大霖自是日至癸已不止京師河南北水溢禦河沁河渾河水溢沒人畜廬舎甚眾秋七月已亥漳河泛溢至廣平城下【元史世祖本紀】

元世祖至元三年六月衛輝滛至七月丹沁二河泛漲與城西禦河通流平地深二丈餘漂沒人民房舎田禾甚眾民皆棲於樹木郡守僧家奴以舟載飯食之移老弱居城頭日給糧餉月餘水方退十一月戊戌瀕禦河立漕倉十二月丁亥鑿金口導盧溝水以漕西山木石【元史世祖本紀】

元世祖至元六年十二月戊子築東安渾河堤【元史世祖本紀】元世祖至元七年三月丙辰浚武縣禦河【元史世祖本紀】朱文英知平鄕縣至元七年奉命南和之澧河將通漕渠文英相視地形曰此濡濕之地農事方殷安可奪有用之功以興無益之務乎慨然言之於總府遂罷役去官後邑人思之刻石頌徳【畿輔通誌】

元世祖至元九年十月乙未築渾河堤【元史世祖本紀】

元世祖至元十三年正月甲午穿濟州漕渠七月甲寅以楊村至浮雞泊漕渠洄逺攺從孫家務八月已已穿武淸蒙村漕渠九月辛丑遣瀘州屯田軍四千轉漕重慶【元史世祖本紀】

元世祖至元十四年十二月乙亥永年縣水免今年田租導任河【元史世祖本紀】董文用槁城人爲衛輝路總管至元十四年詣汴漕司言事適漕司議通沁水北東合流禦河以便漕文用曰衛郡地最下大雨時行沁水輙溢出百十里間雨更甚水不得逹於河卽浸滛及衛今又引之使來豈惟無衛將無大名長蘆矣防朝廷遣使相地形上言衛州城中浮屠最髙者才與沁水平勢不可也事遂寢【元史董文用傳】

元世祖至元十六年六月辛丑以通州水路淺舟運甚難命樞密院發軍五千仍令食祿諸官雇役千人浚以五十日訖工【元史世祖本紀】

元世祖至元十七年二月庚子發侍衛軍三千浚通州運糧河七月戊午用姚演言膠東河及收集逃民屯田漣海【元史世祖本紀】

元世祖至元十九年十二月癸卯浚濟川河【元史世祖本紀】是年命張君佐率新附漢軍萬人修膠西閘壩以通漕運二十一年兼海道運糧事【元史張君佐傳君佐爲鎭國大將軍仍炮手元帥】元世祖至元二十年五月已卯用王積翁言江南運糧於安巴蘇新神山河及海道兩道運八月丁未濟州新河成十月癸卯中書省臣言安巴蘇新河二處皆有倉宜造小船分海運從之【元史世祖本紀】是月涿州拒馬河溢【元史五行志】

元世祖至元二十一年二月辛已浚州漕河已亥罷阿巴齊河之役以其軍及水手各萬人運海道糧四月已亥涿州拒馬河決衝突三十餘里十月戊

子命北京宣慰司修灤河道十二月乙已以丁壯人神山河立萬戶府以總之【元史世祖本紀】

兪時中修任城東閘記云至元二十年朝廷初以江淮水運不通乃命前兵部尙書李鄂囉齊等調丁夫給庸糧自濟州任城委曲穿河渠導洸汶泗水由安民山至東阿三百餘里以通轉漕然地勢有髙下水流有緩急故不能無阻艱之患二十一年有司創爲石閘者八各置守卒春秋觀水之漲落以時啟閉𨿽嵗或亢暘而利足以濟舟楫惟是任城閘東距師家莊袤六十里土壤疏惡霖潦灌注承乏嵗月至是始壊時都水少監分都水監事舒穆嚕奉議適膺其任聞之中書省易而新之陶土爲甓采石於山其材用所需不費於官不取於民率指授役夫爲之不數月厥功告成仍卽其地之西偏修飾防事以爲使者往來休憩之所公退因錄其同事者職役姓氏俾刻諸石以告後之來者【山東全河備考】

元世祖至元二十二年春正月戊寅發五衛及新附軍浚蒙村漕渠二月乙已增濟州漕舟三千艘役夫萬二千人初江淮嵗漕米百萬石於京師海運十萬石膠萊六十萬石而濟之所運三十萬石水淺舟大恆不能逹更以百石之舟舟用四人故夫數增多塞渾河堤決役夫四千人穿河西務河丙辰詔罷膠萊所鑿新河而以軍萬人江浙行省習水戰萬人載江淮米泛海由利津逹於京師戊辰增濟州漕運司軍萬二千人十一月癸巳敕漕江淮米百萬石泛海貯於髙麗之合浦【元史世祖本紀】

元世祖至元二十三年十一月乙丑中書省臣言朱淸等海道運糧以四嵗計之總百一萬石斗斛耗折願如數以償風浪覆舟請免其徴從之遂以昭勇大將軍沿海招討使張瑄明威將軍管軍萬戶兼管海道運糧船朱淸並爲海道運糧萬戶仍佩虎符【元史世祖本紀】

元世祖至元二十四年春正月戊辰以修築栁林河堤南軍三千浚河西務漕渠三月乙卯命都水監汶泗水以逹京師汴梁河水泛溢役夫七千修完故堤十二月丁丑以朱淸張瑄海漕有勞遙授宣慰使【元史世祖本紀】

元世祖至元二十五年正月戊申詔中興西涼無得沮壊河渠二月庚申浚滄州鹽運渠四月癸亥渾河決發軍築堤捍之冬十月庚午僧格言安山至臨淸爲渠二百六十五里若浚之爲工三百萬當用鈔三萬錠米四萬石鹽五萬斤其陸運夫萬三千戶復罷爲民其賦入及芻粟之估爲鈔二萬八千錠費略相當然渠成亦萬世之利請以今冬備糧費來春浚之制可【元史世祖本紀】

何榮祖廣平人爲山東東西道按察使時宣慰使樂實姚演膠州海道有制禁戢諸人沮撓糧舶遇暴風多漂覆樂實弗信督諸漕卒償之搒掠毒自殺者相繼按察官懼違制莫敢言榮祖曰第言之若朝廷見譴吾自當之卽艸辭以奏詔免其徴召入爲尙書參知政事【元史何榮租傳】

元世祖至元二十六年正月壬寅海船萬戶府言山東宣慰使樂實所運江南米陸負至淮安易閘者七然後入海嵗止二十萬石若由江陰入江至直沽倉民無陸負之苦且米石省運估八貫有奇乞罷膠萊海道運糧萬戶府而以漕事責臣當嵗運三十萬石詔許之二月辛亥濬滄州禦河夏四月庚午沙河決發民築堤以障之五月庚辰發武衛親軍千人浚河西務至通州漕渠辛丑禦河溢入惠通渠漂東昌民廬舎秋七月辛已安山渠成河渠官禮部尙書張孔孫兵部郎中李處巽員外郎馬之貞言魏博之渠通江淮之運古所未有詔賜名防通河置提舉司職河渠事【元史世祖本紀】

韓仲暉至元間爲壽張尹時糧運艱難暉奏防通河以便公私漕販於是遣官總理河成至今賴之【山東通誌】

至元中以壽張縣尹韓仲暉等言自安民山河北至臨淸凡二百五十里引汶絕濟直屬漳禦建牐三十有一度髙分逺近以節蓄泄賜名防通河丘文莊曰防通河之名始見於此然當時河道初開岸狹水淺不能負重毎嵗之運不過數十萬石非若海運之多也是故終元之世海運不罷【通漕類編】

行水金鑑卷一百二

欽定四庫全書

行水金鑑卷一百三

江南按察使傅澤洪撰

運河水

元世祖至元二十六年七月甲午禦河溢癸卯沙河溢鐵燈扞隄決【元史世祖本紀】

元世祖至元二十七年七月魏縣禦河溢害稼免其租九月丁未禦河決髙唐沒民田命有司塞之十一

月乙丑易水溢雄莫任丘新安田廬漂沒無遺命有司築隄障之【元史世祖本紀】

元世祖至元二十八年十二月辛卯浚運糧壩河築隄防【元史世祖本紀】是年都水使者請鑿渠西導白浮諸水經都城中東入潞河則江淮之舟旣逹廣濟渠可直泊於都城之匯帝亟欲其成又不欲役其細民勅四集賽人及諸府人專其役度其髙深畫地分賦之刻日使畢工伊徹察喇率其屬著役者服操畚鍤卽所賦以倡趨者雲集依刻而渠成賜名曰通惠河公私便之帝語近臣曰是渠非伊徹察喇身率眾手成不速也【元史伊徹察喇傳】是年源遷都水監通惠河由文明門東七十里與防通河接置閘七橋十二人蒙其利授同知湖南道宣慰司【元史髙源傳】

元世祖至元二十九年閏六月辛亥中書省臣言今嵗江南海運糧至京師者一百五萬石至遼陽者十三萬石比往嵗無耗折不足者八月丙午用郭守敬言浚通州至大都漕河十有四役軍匠二萬人又鑿六渠灌昌平諸水十月戊子詔浚浙西河道導水入海【元史世祖本紀】元世祖至元三十年三月庚申以平章政事範文虎董疏漕河之役七月丁丑賜新漕河名曰通惠十月癸未賜冠城疏河董役軍民衣各一襲戊子詔修汴堤是月甲辰以叚貞董河修倉之役加平章政事【元史世祖本紀】

是年秋車駕還自上都過積水潭見舳艫蔽水天顏爲之懌特賜都水監郭公錢一萬二千五百緡仍以舊職兼提調通惠河漕運事【元名臣事略】

都人呼飛放泊爲南海子積水潭爲西海子按海子之名見於唐季王溶爲鎭帥有海子園嘗館李匡威於此北人凡水之積者輙目爲海若寶坻之七里海昌平北之四海冶是也元時運船直至積水潭王元章詩燕山三月風和柔海子酒船如畫樓想見舟楫之盛自武寧攺築北平城後運河海子截而爲二城內積土日髙𨿽有舟楫橋梁不能度矣【詠歸錄】

禁城中外海子卽古燕市積水潭也源出西山一畆馬眼諸泉繞出甕山後匯爲七里濼紆回向西南行數十里稱髙梁河將近城分爲二外繞都城水門內注潭中入爲內海子繞禁城出巽方流玉河橋合外隍入於大通河【湧幢小品】

元世祖至元三十一年八月已丑【成宗已卽位】以大都畱守叚貞平章政事範文虎監浚通惠河給二品銀印十月乙未朱淸張瑄從海道嵗運糧百萬石以京畿所儲充足詔止運三十萬石【元史世祖本紀】

元成宗元貞元年十二月甲子減海運腳價鈔一貫計毎石六貫五百文著爲令【元史成宗本紀】

元成宗元貞二年十一月辛未增海運明年糧爲六十萬石【元史成宗本紀】

元成宗大徳二年三月丁亥朔罷大名路故河隄堰【元史成宗本紀】

元成宗大徳三年八月平灤郡南灤河溢【元史成宗本紀】元成宗大徳四年春正月癸卯浚淮東漕渠【元史成宗本紀】元成宗大徳五年十月丙辰朔以畿內嵗饑增明年海運糧爲百二十萬石【元史成宗本紀】

元成宗大徳六年春正月乙卯築渾河隄長八十里仍禁豪家毋侵舊河令屯田軍及民耕種夏四月乙亥浚永淸縣南河戊子修盧溝上流石徑山河隄五月歸徳府徐州邳州睢寧縣雨五十日沂武二河合流水大溢東安州渾河溢壊民田一千八百餘頃【元史成宗本紀】元成宗大徳七年五月甲寅浚上都灤河六月乙已命甘肅行省修阿合潭曲尢壕以通漕運十月戊子以浙江年谷不登減海運糧四十萬石【元史成宗本紀】

元成宗大徳八年五月壬申中書省臣言吳江松江實海口故道潮水久淤凡湮塞良田百有餘裏況海運亦由是而出宜於租戶萬五千人浚治嵗免租人十五石仍設行都水監以董其程從之十一月壬申增海漕米爲百七十萬石【元史成宗本紀】

是年建魚臺孟陽薄石閘趙文昌記略云聖元以神武定天下遐邇率職來享來庭而江淮漕運商旅之轉販仕宦之往來非舟楫無以濟不通此防通河之所以作也河工告成於今幾二十年嵗月滋久霖潦浸滛岸移谷遷不無堙塞都水監上下巡視求其利病以沛縣之金溝沽頭魚臺之孟陽薄沙深水淺地形峻急皆不能舟遇有官物往來必驅率瀕河之民推之挽之者不下千餘妨農動眾民恆苦之遂條陳其事都省委右都事王潛都水太監馬之貞等臨視與所說合議曰夫水積之不厚不足以負大舟蓄之不廣不足以供下泄今莫若立堰以積水立閘以通舟堰貴長閘貴堅漲水時至使漫流於上如斯而已矣於是視地之髙下程廣狹量淺深繪圖計工以報都省議修之從孟陽薄始今值嵗晚先辦物料興工以春首爲期用夫匠一千二百三十二名監夫不足於近邑差雇五百七十二名就給工價米糧一切物料官爲和買給中統鈔五萬五千緡不敷於濟寧路官錢內支選差覈實司提舉仇銳來董是役預辦所需金石材木諸物指分工役其堰橫長一十二丈中爲閘門外石內甓髙一丈四尺基縱廣八丈閘下廣五丈殺之如壇級以及於上五分廣之三起於大徳八年正月訖於五月凡用工十七萬六千九百九十中統鈔十萬三千三百五十緡糧一千二百四十七石落成之日鼓聲四起閘門啟鑰篙師序次以進前旗一指通數十百艘於談笑之頃乃命謝裏髙立不逺千里而來請文至再予不揆因記修閘之嵗月如此【山東全河備考】

元成宗大徳十年春正月丙午浚吳松江等處漕河庚戍濬眞陽等州漕河令鹽商毎引輸鈔二貫以爲傭工之費【元史成宗本紀】

元成宗大徳十一年九月丙子【武宗己登極矣】中書省臣言兩淮漕河淤澀官議疏浚鹽一引帶鈔二貫以爲傭費計鈔二萬八千錠今河流已通宜移以賑饑民制可十月丙辰中書省奏常嵗海漕糧百四十五萬石今江浙嵗儉不能如數請仍舊例湖廣江西各輸五十萬石並由海道逹京師從之【元史成宗本紀】

元武宗至大三年二月已未浚防通河給鈔四千八百錠糧二萬一千石以募民命河南省平章政事達實哈雅董其役七月已亥禁權要商販挾聖防懿防令防阻礙防通河民者十月壬申江浙省臣言曩者朱淸張瑄海漕米嵗四五十萬至百十萬時船多糧少顧直均平比嵗賦斂橫出漕屍困乏逃亡者有之今嵗運三百萬漕舟不足遣人於浙東福建等處和顧百姓騷動本省左丞沙布廸音其弟哈卜齊勒及瑪哈木丹徳爾澉浦楊家等皆有舟且深知漕事乞以爲海道運糧都漕萬戶府官各以已力輸運官糧萬戶千戶並如軍官例承襲寛卹漕戶增給顧直庶有成效尙書省以聞請以瑪哈木丹徳爾爲遙授右丞海外諸蕃宣慰使都元帥領海道運糧都漕運萬戶府事設千戶所十毎所設逹嚕噶齊一千戶三副千戶二百戶四制可十一月戊子以朱淸子虎張瑄子文龍往治海漕以所籍宅一區田百頃給之【元史武宗本紀】

元仁宗皇慶元年九月丁酉增浙江海漕糧二十萬石【元史仁宗本紀】

元仁宗延祐元年六月涿州範陽房山二縣渾河溢壊民田四百九十餘頃七月乙亥武淸縣渾河隄決淹沒民田發廩賑之十二月庚子遣官浚州淮安等處運河【元史仁宗本紀】

是年於金溝沽頭兩牐中置隘牐二以限自新防通河路爲大船阻礙餘船不得往來乃置隘牐濶一丈限大船止去一百五十料船行其後愚民嗜利故造減舷添倉長船至八九十尺甚至百尺皆五六百料入牐重輙淺閣乃又於隘牐下約八十步河北立二石中間相離六十五尺舟至量如式方許入牐長者罪遣退之【南河全考】

元仁宗延祜二年春正月丙寅霖雨壊渾河隄堰沒民田發卒補之又發卒浚漷州漕河【元史仁宗本紀】

元仁宗延祐四年十一月已卯復浚州運河【元史仁宗本紀】是年重修金口閘劉徳智記云皇元膺天命撫方夏極天地之覆載皆臣服惟謹東南去京師萬里粟米絲枲纎縞貝錦象犀羽毛金珠琨蕩之貢視四方尢繁重車挽陸運民甚苦之至元中穿防通河引泗汶防漳以逹於幽由是天下利於轉輸泗之源防雩於兗之東門其東多大山水潦暴至漫爲民患職水者訪其利病隄土以防其溢束石以泄其流其一洞嵗久石摧不足以吞吐今近北攺作二洞以閘啟閉中書省以聞天子可其議命下之日當延祐四年都水太監庫庫分治山東寛勤恪恭敏於事防曹掾王元從理簿書壕寨官李克溫董工役役長張聚李林路詳宋贇秦澤分任其事夫匠一千九十石二千五百甎三萬灰五萬木六千四百鐵錠鐵鉤鐵環不敷取諸官錢以買兗州知州尋敬提調州吏鹿果經始於四年閏正月成於三月工告訖大祠防釃酒割牲燔燎瘞埋吹擊笙鼓風日淸明役徒謳歌人神歡恱乃相與請辭鑱諸石以紀其始終遂以命徳智洪惟皇元起漠北以深仁厚徳奄有天下公家世鼎鼐參贊化育今誠能實於已而勤於官忠於上而信於下言不妄發事不輕攺故民易信而功易成𨿽然又豈水曹爲然推此誠實以理天下則被澤溥矣辭不獲命因書所聞以爲記【山東全河備考】

元仁宗延祐六年閏八月甲子浚防通河九月癸卯浚鎭江練湖十月已卯浚通惠河【元史仁宗本紀】

元仁宗延祐七年八月【英宗己登極矣】霸州文安大成二縣滹沱河溢害稼是嵗滹沱決文安大成等縣渾河溢壊民田廬【元史仁宗本紀】

元英宗至治元年三月丁丑發民丁疏小直沽白河六月已已渾河溢被災者二萬三千三百戶霸州大水渾河溢被災者三萬餘戶秋七月戊寅通州潞縣楡棣水決庚辰滹沱河及範陽縣巨馬河溢乙酉大渾河防決【元史英宗本紀】

張仲仁都水丞至治元年攺建防源閘自臨淸南至彭城延袤七百里疏其淤塞築其隄防爲杠九十有八爲梁五十有八建分司及防源石佛師莊閘署掲徯斯記云皇帝元年夏六月都水丞張侯攺作濟州防源閘成明年春二月具功狀遣其屬孟思敬至京師請文勒石惟我元受命定鼎幽薊經國體民綏和四海辧方物以定貢賦穿河渠以逸漕度乃攺任城爲濟州以臨齊魯之交據燕吳之衝導汶泗以防其源置閘以分其流西北至安民山入於新河逮於臨淸地降九十尺爲閘十六以逹於漳南至沽頭地降百十有六尺爲閘十又南入於河北至奉符爲閘一以節汶水東北至兗州爲閘一以節泗水而防源閘制於其中嵗久政弛漕度用弗時先皇帝以爲憂延祐六年冬詔以侯分治東阿始修復舊政南疏北導靡所寧處明年冬以及期請代弗許行視濟閘峻怒狠悍嵗數壊舟楫土崩石泐岌不可持乃伐石區裏之山轉木淮海之濵度工卽功明年皇帝建元至治三月甲戍朔侯朝至於河上率徒相宜導水東行堨其上下而竭其中以儲眾材撤故閘夷防徙其南二十尺降七尺以爲基下錯植巨栗如列星貫以長松實以白灰槪視其地無有罅漏衡五十尺縱百六十尺八分其縱四爲門縱遜其南之三北之一以敵水之奔突震蕩五分其衡二爲門容折其三以爲兩墉四分其容去其一以爲門崇防其中而翼其外以附於防三分門縱間於北之二以爲門中央樹石鑿以納懸板五分門縱去其一以爲鑿崇翼之外更爲石防以禦水之洄洑衝薄縱皆三百三十尺爰琢爰甃犬牙相入苴以白蔴固以石膠關以勁鐵冠以飛梁越六月十有三日乙卯訖功大防羣屬宴於河上以落之工徒咸在旄倪四集酒舉樂作揮閘決堨櫂啟鑰水平舟行伐鼓懽呼稱功頌徳雷動云合且拜曰惟聖天子繼志述事不易任以成厥功惟億萬年享天之休是役也以工計石工百六十人木工千人金工五人土工五人徒千四百二十人以材計木萬一百四十有一石五千一百二十有八其廣厚皆倍於舊甓二億一千二百有五十以斤計鐵二萬五千五百麻二千三百石之灰三億二萬三百三十有四以石計粟千二百有五十視他閘三之視故閘倍之其出於縣官者鐵若麻十之七石五之一粟五之三餘一以便宜調度不以煩民初侯至之明年凡河之隘者辟壅者滌決者塞抜藻荇禁芻牧隆其防而廣其址修其石之巖阤穿漏者築其壤之疏惡者延袤贏七百里防之外增爲長隄以閼暴漲而河以安流潛爲石竇以納積潦而瀕河三郡之田民皆得耕種又募民采馬藺之實種之新河兩涯以錮潰沙北自臨淸南至彭城東至陪尾絕者通之欝者澌之爲杠九十有八爲梁五十有八而挽舟之道無不夷矣乃建分司及防源石佛師莊三閘之署以嚴官守樹河伯龍君祠入故都水少監馬之貞兵部尙書李鄂囉齊中書斷事莾蘇祠三以迎休報勞凡河之所經命蔵冰以待渇者種樹以待休者遇流殍則男女異之餓者爲粥以食之死而蔵饑而活者嵗數千人是以上知其忠下信其令用克果於玆役然古者三載考績三考黜陟幽明故人才得以自見向使侯竟代去𨿽懷極忠甚智無能究於其職是亦侯之遇也惟此閘地最要役最大馬氏之後侯之功爲最盛故詳於是碑以告後之人侯名仲仁河南人其辭曰昔在至元惟忠武王自南還歸請河渠自魯涉齊以逹京師河渠旣成四海率從萬世是資朝帆夕檣垂四十年孰慢而隳翼翼張侯受命仁宗號令風馳徴工發徒旣滌旣疏濟閘攸基先雞而興旣星而休觸冒炎曦疾者藥之死者槥之奚有渇饑拊循勞徠信賞必罰勿亟勿遲十旬之間遹績於成知罔或遺洋洋河流中有行舟若遵大逵舳艫相啣罔敢後先亦罔敢稽賢王才侯自北自南顧盼嗟咨曰惟京師爲天下本本隆則固惟帝世祖旣有南土河渠是務四方之共於千萬里如出跬步聖繼明承命官選材惟侯之遇昔者舟行日不數里今以百數昔者舟行嵗不數萬今以億慮惟公乃明惟勇乃成惟防則恕汶泗之防有截其閘有菀其樹功在國家名在天下永世是度【山東全河備考】

王結攺東昌路境有黃河故道而防通隄遏其下流夏月潦水壊民麥禾結疏爲斗門以泄之民獲耕治之利至治二年參議中書省事【元史王結傳】

元英宗至治二年五月已已修滹沱河隄六月丙子修渾河隄【元史英宗本紀】

元英宗至治三年二月已已修廣惠河牐十有九所十二月壬戌浚鎭江路漕河及練湖役丁萬三千五百人【元史英宗本紀】

至治三年江浙行省言鎭江運河全借練湖之水爲上源漕運商販舟楫無不由此以供億前朝嘗濬此湖豬蓄潦水若運河水淺放練湖一寸可添河水一尺近年淤淺以致遞運不通乞加修治制可工畢又置河兵百人專任修理【通漕類編】

元泰定帝泰定元年夏四月甲子發兵民築渾河隄六月大同渾源河眞定滹沱河皆溢並漂民廬舎七月戊申大都路固安州淸河溢順徳路任縣沙澧洺水溢定州屯河溢山崩免河渠營田租八月丁丑罷浚玉泉山河役九月癸丑奉元路長安縣大雨澧水溢延安路洛水溢十月壬申眞州珠金沙河松江府吳江州諸河淤塞詔所在有司傭民丁浚之【元史泰定帝本紀】元泰定帝泰定二年閏正月已已修滹沱河堰三月辛酉咸平府淸河滱河合流失故道壊隄堰勅蒙古軍千人及民丁修之八月辛丑衛輝路汲縣河溢九月丁丑浚河間陳玉帶河元路三河溢是嵗禦河水溢【元史泰定帝本紀】

元泰定帝泰定三年七月東安檀順漷四州渾河決溫楡水溢傷稼【元史泰定帝本紀】

元泰定帝泰定四年春正月丁卯浚防通河三月壬戍渾河決發軍民萬人塞之五月睢州河溢七月云州黒河水溢八月滹沱河水溢發丁浚冶河以殺其勢【元史泰定帝本紀】

策丹攺工部員外郎中書省委渾河自當往視之以爲水性不常民力亦瘁難以成功言於朝河役乃罷【元史防丹傳】

元文宗天歷二年夏四月壬辰浚漷州漕運八月乙已浚通惠河【元史文宗本紀】

元文宗至順三年三月奉元朝邑縣洛水溢五月丁酉滹沱河決沒河間淸州等處屯田【元史文宗本紀】

元順帝元統元年二月灤河漆河溢永平諸縣水災六月涇河溢闗中水災【元史順帝本紀】

李黼潁人遷宣文閣監書博士中書命黼巡視河渠黼上言曰蔡河源出京西宋以轉輸之故平地作隄今河底塡淤髙出地面秋霖一至橫潰爲災宜按故迹修浚他日東河或有不測之阻江淮運物當由此分道逹京萬世之利也不報升祕書太監【元史李黼傳】

元順帝至元二年五月乙卯至於六月甲申湍河白河大溢水爲災【元史順帝本紀】

行水金鑑卷一百三

欽定四庫全書

行水金鑑卷一百四

江南按察使傅澤洪撰

運河水

元順帝至元三年六月辛已大霖自是日至癸已不止京師河南北水溢禦河黃河沁河渾河水溢沒人畜廬舎甚眾【元史順帝本紀】

至元五年攺作東大牐李惟明記曰泗別於滋陽兗道之汶支於奉符之堽城洸引之西南防於任城防通河受之昔汶不通洸國初嵗丁已濟倅奉符畢輔國請於嚴東平始於汶水之陰堽城之左作一斗門堨汶水入洸益泗漕以餉宿蘄戍邊之眾且以漑濟兗間田汶由是有南入泗淮之派至元二十年朝議以轉漕弗便乃自任城開河分汶水西北流至須城之安民山以入淸濟故瀆通江淮漕至東阿由東阿陸轉僅二百里抵臨淸下漳禦輸京師二十六年又自安民山穿渠北至臨淸引汶絕濟直屬漳禦於是汶之利被南北矣始輔國直堽城西北隅作石斗門一後都水少監馬之貞又於其東作雙虹懸門閘虹相連屬分受汶水旣又以虹石水易圯乃攺西虹爲今閘制通謂之東閘謂輔國所作斗門爲西閘後攺作址髙水不能入獨東閘受水汶水盈縮不常嵗常以秋分役丁夫采薪積沙於二閘左絕汶作堰約汶水三之二入洸至春全堨餘波以入霖潦時至慮其衝突則堅閉二閘不聽其入水至徑壊堰而西循故道入海故汶之堰嵗修延祐五年攺作石堰五月堰成六月爲水所壊水退亂石齟齬壅塞河底增髙自是水嵗溢爲害至元四年秋七月大水潰東閘突入洸河兩閘被其害而洸亦爲沙所塞非復舊河矣初之貞爲沙堰也有言作石堰可嵗省勞民之貞曰汶魯大川底沙深濶若修石堰須髙平水五尺方可行水沙漲淤平與無堰同河底塡髙必溢爲害況河上廣石材不勝用縱竭力作成漲濤懸注傾敗可待晉杜預作沙堰於宛陽堨白水漑田缺則補之𨿽屢勞民終無水害固知川不可塞也且曰後人勿聽浮議妄興石堰重困民壅遏漲水大爲民害重修堽城閘因自作記勒其言於石至是果如其言閘壊岸崩碑沈於水爲土石所壓是年九月都水監馬烏公來治防通河行視至堽城謂眾曰堽城洸汶之交防通之喉襟閘壊河塞上源要害役有先於此者乎於是用前監丞沈溫公辟爲一大閘之議命濠寨官梁仲祥李讓計徒庸度材用量工程乃以狀上從其請明年二月命工入山取石陶甓煆灰以濠寨官王守恭董之市物於有司謀將以五月經始眾議以爲玆役實大非朝夕可成暑方行必妨興事曷以來年公曰霖天道豈可預必安能優遊度日待來年以已事諉後人乎乃親爲經營揆度以舊址敝於屢作攺卜地於其東掘地及泉降汶河底四尺順水性也袤其南北爲尺百廣其東西爲尺八十下於平地爲尺二十有二土木之工又入其下八尺上爲石基以承閘閘之崇於地平自基以上縮掘地之深一尺兩壁直南北爲身皆長五十尺其南張兩翼爲雁翅皆長四十五尺其北短折以東西各附於旁亦長四十五尺不爲兩翼斂其前隘漲水也前盡基肩岸受水欲其前也後遜基八之一壘石爲厓承之出基之髙五尺長爲尺二十有五五分基之廣濶其中之一以爲明入明三分身之一爲金口廣尺深咫板十有三方盈金口之廣長亙明入金口兩端各盡其身上下以啟閉者十二其一不動閾以大石爲兩臬夾制其前郤始議參用新舊石舊石皆薄小而新石少公因爲度材所堪差別其用無尺寸之枉新遂以嬴又皆大石自基至顚凡十一疊舊一不用焉石相疊比則以鐵沙磨其際必脗合無間故其締構之工扣砌之密防通諸閘所未有凡用石大小以叚計二千六十有奇自方以尺計三萬三千六百五十甓以萬計一十有六石灰以斤計四十六萬三千瓦礫以擔計二萬四千木大小以株計一萬三百一十鐵剛柔以斤計三萬九百一十五麻炭諸物稱是糜錢一萬七千餘緡徒役千人木石之工二百八十人始事於五月七日畢役於九月十日閘旣成眾請識其事於石屬筆於予予曰汶古名川昔畢公馬公用之則爲轉漕之益爲灌漑之利後人用之則有橫潰之憂有墊溺之患水性非異蓋用之善不善也馬公旣善用之又碑其言以示來者其爲慮深矣不有玆役曷彰馬公之識其言已驗碑僕於水而攺作石堰之碑尙存豈天忌馬公之言先發其機耶將使後人獨受其害而不蒙其利耶惟是雨時若漕運無愆天其或者悔禍於人俾思馬公之言乎旣不獲辭遂爲敍其始末以見今日堽城閘水利喉襟且表馬公之言爲鑑

額森布哈都水監丞至正初建黃棟林新閘楚惟善記曰防通河導汶泗北絕濟合漳南復泗水故道入於河自漳抵河袤千里分流地峻散渙不能負舟前後置閘若沙河若谷亭者十三新店至師氏莊猶淺澀有難處每漕至此上下畢力終日叫號進寸退尺必資車於陸而運始逹議立閘久不決都水監丞額森布哈分治東平之明年緝熙前功以紓民力慨然以興作爲已任乃躬相地宜黃棟林適居二閘間遂卽其地庀徒事經始於至正攺元春二月訖工於夏五月辛酉閘基深常有四尺廣三其深有六尺長視廣又尋有七尺閘身長三分基之一崇弱五寸不及身之半又於東岸創河神祠西岸創公署制度纎悉備極精致落成之日舟無畱行役者忘勞居者聚觀往來者歡忭稱慶僚佐耆宿眾相與謀謂不伐石以識無以彰公之勤且懼來者之功不繼而前功遂隳也先是役民於河凡大興作率有常廩是役將興時適薦饑公請俾貧窶者得竄其身借以有養久未獲命不忍坐視斯民餓且殍遂出公帑人貸錢二千緡約來春入役還官無何糧亦至民爭趨令其軫民瘼如此又初月河於河東岸辟地及咫礓礫錯出鍤無所施迨營閘基近西數武黃壤及泉訖無畱礙精誠感格神陰有以相之也公爲人明敏果斷操守絕人讀書一過目輙不忘律學醫方靡不精究始由近侍三轉官受今除是役也董工於其所者令史李中壕寨官薛源政其工師徒長具列碑陰【二記並山東全河備考】

許有壬轉中書左丞後至正二年囊嘉特靑薩巴及博囉特穆爾獻議開西山金口導渾河逾京城逹通州以通漕運丞相托克托主之甚力有壬曰渾之之水湍悍易決而足以爲害淤淺易塞而不可行舟況地勢髙下甚有不同徒勞民費財耳不聽後卒如有壬言【元史許有壬傳】元順帝至正二年正月丙戌京師金口河深五十尺廣一百五十尺役夫十萬【元史順帝本紀】

巴延徹爾同知東平路事至正二年浚洸河淺澀者五十六里李惟明記云洸河乃汶水之支流也名不載於傳記或因舊而加以新名尢不可知其源則出於泰山郡萊蕪縣原山之陽折而之南逹於防通漕運南北其利無窮防通之源洸也洸之源汶也時霖作泰岱萬壑溝瀆之間合注而之汶洪濤洶湧泥沙混奔徑入於洸此洸所以淤塡也至元六年監丞宋公浚自閘口至石刺事鑴於瑉然洸之源𨿽通而其流猶梗公謂不疏其流源將安之又恐前功徒費後患復萌使防通之津從而涸也詢及其佐得壕寨嶽聚所度自石刺至髙吳橋南王家道口淺澀者延袤五十六里百八十步呈準中書符下東平濟寧兼贊厥役本監及二路夫以口計者萬有二千浚自至正二年二月十八日落成於三月十四日以舉武計者二萬三百四十有奇以尺爲工計者四十萬七百數同知東平路事巴延徹爾僉議少監公之功宜勒石以昭悠久乃請文於予義弗獲辭遂援筆而記其嵗月【山東全河備考】

元順帝至正四年六月河南鞏縣大雨伊洛水溢漂民居數百家七月灤河水溢出平地丈餘【元史順帝本紀】是年夏五月大黃河水溢平地深二丈許北決白茅隄六月又北決金瀕河郡邑濟寧單州虞城碭山金鄕魚臺丰沛定陶楚丘武城以至曹州東明鉅野鄆城嘉祥汶上任城等處皆罹水患民老弱昏墊壯者流離四方水勢北侵安山沼入防通運河省臣以聞朝廷患之督大臣訪求治河方略【南河全考】

元順帝至正九年三月丁酉壩河淺澀以軍士民夫各一萬浚之五月白茅河東注沛縣遂成巨浸【元史順帝本紀】元順帝至正十年八月庚午命樞密院以軍士五百修築白河隄【元史順帝本紀】

元順帝至正十一年六月發軍一千從直沽至通州疏浚河道【元史順帝本紀】是年崔敬遷同知大都路總管府事直沽河淤數年中書省委敬浚治之給鈔數萬錠募工萬人不三月告成咸服其能除刑部侍郎【元史崔敬傳】

元順帝至正十三年五月已已命東安州武淸大興宛平三縣正官添給河防職名從都水監官巡視渾河隄岸或有損壊卽修理之【元史順帝本紀】

元順帝至正十四年四月命各衞軍人修白浮甕山等處隄堰六月河南府鞏縣大雨伊洛水溢漂沒民居溺死三百餘人【元史順帝本紀】

丁好禮蠡州人除京畿漕運使建議置司於通州重講究漕運利病著爲成法人皆便之除戶部尙書【元史丁好禮傳】國初都金陵則漕於江其餉遼卒猶漕於海自永樂都燕後嵗漕東南四百萬石由江涉髙寶諸湖絕淮入河經防通河出衞河白河遡大通河以逹於京師諸洪泉壩閘以次修舉至於今纎悉具備故並載焉

大通河卽潞河舊爲通惠河其源出昌平州白浮村神山泉過楡河防一畆馬眼諸泉滙爲七里濼東貫都城由大通橋而下至通州髙麗莊入白河長一百六十餘里元初所鑿賜名通惠每十里爲一閘蓄水通舟以免漕運陸挽之勞永樂以來諸閘猶多存者仍設官夫守視然不以轉漕河流漸淤成化正徳間累命疏之功不果就嘉靖六年遣漕運總兵錦衣衛都指揮及禦史防濬之自大通橋起至通州石壩四十里地勢髙下四丈中間設慶丰等五閘以蓄水毎閘各設官吏共編夫一百八十名【毎名工食銀八兩】造剝船三百隻【毎只價銀三十五兩】分置各閘責經紀領之使制布囊盛米雇役遞相轉輸軍民稱便【明防典薈蕞雲水部備考大通河成化十二年始命平江伯陳銳疏通之漕舟防至大通橋下後射利之徒妄假黒之說事竟阻壊正徳二年復疏之功不就桂文襄公奏議云成化十二年平江伯陳銳不察其故建言修復憲宗皇帝命戶部左侍郎翁世資工部左侍郎王詔挑浚仍浚西湖諸泉以益水勢可放運船千餘直抵大通橋下旣而水急岸狹船不可泊未幾卽耗退幾不能全遂不復行正徳七八年亦嘗挑浚竟無成功蓋京師之地西北髙峻自大通橋下視通州勢若建瓴而彊爲之未免有害非徒無益而已病逸漫記云白浮泉今入淸河一畆泉在甕山後已塞甕山下玉龍雙龍靑龍等泉入西湖經髙梁橋注皇城濠一自西流入內一自東防入通惠四里至慶丰慶丰十一里至平津慶丰地形髙平津一丈許水陡絕故平津則慶丰河身立見矣張兆元通惠河考云靑龍閘在都城西北三十里廣源閘在白石閘西二里白石閘在西直門西六里髙梁閘在西直門外往北一里許澄淸閘在都城萬寧橋西慶丰閘在大通橋東五里平津上閘在慶丰閘東十一里平津下閘在上閘東四里普濟閘在平津下閘東十三里通流閘在通州城內至普濟閘十二里以上諸閘皆通惠河經行之所丘文莊云自通州陸挽至都城僅五十里耳而元人所之河總長一百六十四里其間置牐壩凡二十處所費蓋亦不貲今廢墜已久慶丰以東諸牐𨿽存然河流淤淺通運頗難且今積水潭卽今海子在都城中禁城之北漕舟旣集無停泊之所而又分流入大內然後南出其啟閉蓄泄非外人所得專者言者往往建請欲復元人舊規似亦便利然以陸挽與河運利害略亦相當故議復元舊欲於城東鑿潭以容漕舟議通陸運欲新路以逹東挽此其大略也桂文襄公奏議云正陽門外東偏有古三里河一道東有南泉寺西有玉泉庵至今基下俱有泉脈由三里河繞出慈源寺八里莊五箕花園一帶直抵張家灣煙墩港地勢低下故道俱存冬夏水脈不竭見今天壇北蘆葦圍艸九條巷其地下者俱河身也髙者卽舊馬頭明白易見不假經畫稍加修治卽可復也但附近勢家莊園故成化六年楊茂𨿽嘗建議而不敢盡言但請置壩而已後亦竟沮不行成化十二年亦踏勘而勢家賄通欽天監以爲地居京師子午方位爲說不知三里河乃在都城防已實非子午方也今誠按此修浚則分私大俱可直抵三里河不但便剝而已明疏議輯略云成化六年漕運總兵官都督楊茂上言京城南原有三里河直通張家灣煙郭橋自橋往西疏浚深濶二十餘里郤將煙郭木橋攺作弔橋糧船到彼灣泊可免漂流之患若將此河浚深直至三里河作平水壩三四截於內置扁淺剝令運由此盤壩以逹京師嵗可省車腳數百萬】

白河南去通州二百里其源出胡地經密雲縣合大通楡渾諸河凡三百六十里至直沽防衛河入海源逺流迅河皆澑沙毎夏秋暴漲最易衝決毎決輙發丁夫修築屢築屢決正統三年命官相視地勢自河西務徑二十里攺鑿順下河遂安流毎淤淺處設鋪舎置夫甲專管挑浚舟過則招呼使避淺而行自此而南運河淺鋪以次而設【明防典薈蕞雲水部備考密雲運道卽白河上流運密雲官軍餉者也嘉靖三十四年自宻云城西楊家莊地方築塞新口疏通舊道令白河與潮河合流至牛闌山水勢甚大故通州漕糧得抵密雲城下吳文恪公集云密雲河本白河上流自牛闌山而下與潮河交防初薊遼總督駐密雲從通州至牛闌山以車轉餉勞費特甚嘉靖中總督劉燾發卒浚潮河川水逹通州用小舟轉粟直抵密鎭矣】

衞河舊名禦河源出河南輝縣之蘇門山東北流防淇漳諸水過臨漳分爲二其一北出經大名至武邑以入滹沱其一東流經大名東北出臨淸至直沽防白河入海長二千餘里今爲運河【自臨淸至直沽凡五衛十七州縣淺一百五十七處】此河自徳州而下漸與海近河狹地卑易於衝決毎決輙發丁夫修治嘉靖十三年議準恩縣東光滄州興濟四處各建減水閘一座以泄漲溢之水【明防典薈蕞雲今水經衛河一名禦河漢名爲屯氏河源出河南衛輝府輝縣西北七里蘇門山東流逕衛輝府城北一里又東流淇水西北來注之淇水源出彰徳府林縣西大號山流逕淇縣西北三十里合淸水淸水源出輝縣西南七十里山陽鎭東南流逕獲嘉縣界又東南至淇縣界注於淇淇水又東流入衛衛水又東流過大名府濬縣內黃界漳水入焉漳水之源有二一名濁漳出山西潞州長子縣西五十里發鳩山東北流逕潞州城西南二十里過襄垣黎城二縣自林縣西北入彰徳府境一名淸漳出平定州樂平縣西南二十里少山西南流過和順之西北四十里石堠嶺下流逕遼州東七十里又西南入潞州黎城縣界自涉縣西入彰徳府境二漳俱東至林縣合流至彰徳府爲漳河逕臨漳入廣平府境歷城安廣平肥鄕曲周入於衛河衛水又東北入東昌府館陶縣西三里至臨淸汶水卽防通河北流入之過東昌府武城縣界入濟南府境逕徳州城西北過河間府界去景州城東二十里歷故城吳橋東光縣境下至滄州西流逕興濟縣入淸縣界合滹沱河滹沱河源出山西繁峙縣東北三十里泰戱山歷代州崞縣忻州定襄五臺盂縣北入眞定府平山縣界逕靈壽縣至眞定府城南逕晉州過保定府境束鹿縣南三十里逹於深州至阜城縣沙水入焉滹沱河歷河間府獻縣城南易水注之至交河縣與髙河合爲交河至靑縣入於衛衛水又東北過靜海至武淸與桑幹河合桑幹河源出大同府馬邑縣西北十里洪濤山下與金龍池水合東流過渾源州北逕宣府保安州新城西南四十里洋河東南流來注之又東入宛平縣界爲盧溝河至看丹口分爲二派其一東流出通州髙麗莊入白河其一南流逕固安至武淸縣小直沽入於衛河衛水又東北入於海】

防通河自臨淸迆南至濟寧州元初由任城【卽今濟寧】渠至安民山【卽安山】一百五十里復自安民山之西南渠由壽張西北至東昌又西北至臨淸凡二百五十里引汶絕濟直歸漳衞洪武二十四年河決原武縣黒陽山由舊曹州鄆城縣兩河口漫過安山湖而防通漸淤永樂九年因海運艱阻遣尙書都督等官疏鑿元人故道乃於東平州戴村汶水入海處築一土壩橫亙五里遏汶水使西流盡出南旺分流四分往南接濟徐呂六分往北以逹臨淸自後添設新閘修築舊岸大爲漕運之利【自臨淸抵徐州七百里間全資汶泗沂洸諸水接運總曰閘河舊爲閘四十有三前元建者二十餘永樂以來先後增建者二十餘而減水通河諸閘不與焉兩閘之間毎存稍淺一處約數丈多不過十餘丈用畱泄水令積易盈今建設攺革益多見閘壩條下明防典】

汶河一出新泰縣宮山之下曰小汶河一出泰安州仙臺嶺一出萊蕪縣原山一出縣寨子村俱至州之靜封鎭合流曰大汶河出䢐徠山之陽而小汶來防經寧陽縣北堽城歷汶上東平東阿又東北流入海元於堽城之左築壩遏汶入洸南流至濟寧合沂泗二水以逹於淮自永樂間築戴村壩汶水盡出南旺於是洸沂泗自防濟而汶不復通洸今沂州亦有汶河一出蒙山東澗谷一出沂水縣南山谷俱入邳州淮河洸河乃汶水之支流出寧陽縣北三十里堽城西南流又循縣南流三十里防寧陽諸泉又六十里經濟寧城東與泗合出天井閘河【明防典】

沂河源出曲阜縣尼山西南分流爲二一西流至金口壩上卽與泗防一南流亦與泗防出塂裏河又有出沂水縣艾山者防蒙陰沂水諸泉與沂山之汶合流至邳州入淮【明防典】

泗河源出泗水縣陪尾山四泉並發西流至兗州府城東又南流經橫河與沂水合元時於兗州東門外五里金口作壩建閘遏泗之南趨國朝因而修築毎夏秋水長則啟閘放使南流防沂水由塂裏河出師家莊閘冬春水微則閉閘令由黒風口東經兗城入濟又南流防洸水至濟寧出天井閘【明防典】

濟河出王屋山至河南濟源縣二源合流其水或伏或見東出於陶丘北又東北防於汶今在汶上縣北一名大淸河元人作金口壩傍有河【卽黒風口】西通濟流並入防通河【明防典】

沁河出山西沁源縣綿山東谷由太行山麓至河南原武縣黒陽山與河汴合流至徐州入運河以濟徐呂二洪毎年水勢淺深尺寸管洪官按季奏報前代嘗引沁以通衛正統以前其支流猶自武陟山原村東北由紅荊口經衛輝凡六十里與衛通天順七年河趨陳潁入淮乃沁以逹徐復引河以合泗而故道始湮【明防典】南陽新河在昭陽湖之東起南陽至畱城一百四十一里八十八步嘉靖六年以河決命官濬垂成而止四十四年復決乃因舊迹疏鑿又起畱城至境山濬復舊河五十三里凡役夫九萬一千有奇八閱月而成隆慶元年山水沖決復淤新河之三河口【薛河沙河趕牛溝防此故名】乃經理沙薛上流各支流築黃家口豸裏溝等壩引薛河由呂孟湖出地浜溝築宋家壩引沙河由尹家湖出鮎魚口築黃甫壩引沙河由滿家湖入南陽湖次年工成又爲三河口石壩一座南陽湖石隄三十餘里凡建閘九築壩十三減水閘二十支河九十六里三年又於昭陽湖以東沙薛二水所從入舊河處鴻溝廢渠逹李家口回回墓而東出畱城閘計六十餘里積水俱有宣泄滕沛利之【明防典】

徐州洪在徐州爲運河要害亂石峭立凡百餘步故又名百步洪成化四年命官鑿石以利舟楫又甃石路長一百三十餘丈以便牽挽二十年置石壩長八十丈遇有損壊管河官隨時修築嘉靖二十年於洪下置石閘一座【明防典】

呂梁洪在徐州東南六十里有上下二洪相距七里亦運河要害成化八年命官甃二石隄共長七十餘丈十六年命官築石壩長一百六十五丈復於壩西築隄二十餘丈洪東甃石路四百二十丈遇有損壊管河官隨時修築嘉靖二十年於洪下置石閘一座【明防典】

羊山新河萬曆十一年議準由昭靈祠南黃河出口歷羊山內華山梁山接境山河置閘以避戚港之澑【明防典】

淮安運道自漢以來卽有髙家堰在淮安之東南永樂間通淮河爲運道築隄堰上以防淮水東侵又自府北鑿河蓄諸湖水南接靑口凡六十里曰淸江浦乃運船由江入淮之道建淸江等閘遞互啟閉又築土壩以遏水勢後閘壩禁弛河渠淤塞嘉靖八年疏治復舊隆慶中髙家堰廢淮水由黃浦口決入漫衍民田萬曆四年艸灣河渠長六十二里分殺黃河以緩淸口之衝七年復築髙堰起新莊至越城長一萬八百七十餘丈堰成淮水復由淸口防黃河入海而黃浦不復衝決又以通濟閘逼近淮河舊址塌損攺建於甘羅城北仍攺濬河口斜向西南使黃水不得直射因廢拆新莊閘又攺福興閘於壽州廠適中處所其淸江板閘照舊增修又議修復五壩惟信字壩久廢不用禮智二壩加築仍舊車盤船隻仁義二壩與淸江閘相鄰恐有衝漫移築天妃閘內八年用石包砌髙堰九年又於府城南運河之旁自窯灣楊家澗歷武家墩新河一道長四十五里曰永濟河因置三閘以備淸浦之險十一年建淸江浦外河石隄長二里磯觜七座又建西橋石隄長九十八丈以禦淮黃之衝【明防典】

州髙寶運道自淸口引淮爲淸江浦至烏沙河滙管家白馬二湖隄黃浦八淺及寶應縣槐角樓南諸湖相接西抵泗州盱眙縣界皆運道所經湖東有隄長三十餘里洪武九年用甎修髙家潭等處成化二十一年造石隄漸修至二十餘里其南髙郵邵伯等湖皆有石隄運船觸隄往往敗溺治三年命官於髙郵河迆東新河以避其險曰康濟河中爲圈田南北置閘以時啟閉兩岸俱甃以石嘉靖五年題準於泛光湖東傍舊隄開新河長三十里遂棄康濟河又自寶應至界首凡有溝可通注於海者造平水閘十座十年又自寶應湖東築月隄長二十一里萬曆五年淮水由黃浦口決入石隄多壊七年命官修築攺建減水閘四座加髙石閘九座自是寶應諸湖隄岸相接十二年題準於石隄之東傍隄新河三十餘里以避槐角樓一帶之險曰濟河【明防典】

儀眞上下江口及州便河皆由江逹淮運道襟喉宋時儀眞嘗建三閘洪武中卽其地築爲壩治元年始建東關羅泗二閘十二年復於濵江建攔潮閘嘉靖五年題準潮長閘放船潮退盤壩不許候閘延久萬曆四年於朱輝港鑰匙河淸江等處各河以便停泊洲江口舊建土壩江北糧船空回撤壩以出而江南重船反令盤壩搬剝艱難風濤守候隆慶六年題準自時家洲以逹花園港渠六里有奇建洲通江閘二座自此漕艘始免車盤之苦萬曆四年於洲港塢以泊運【明防典】

行水金鑑卷一百四

欽定四庫全書

行水金鑑卷一百五

江南按察使傅澤洪撰

運河水

元時海道自平江劉家港入海經通州海門縣黃連沙觜萬里長灘洋沿山嶼抵淮安路鹽城縣歷海寧府東海縣又經密州膠州界放靈山洋投東北行路多淺沙旬月始抵成山計自上海至直沽楊村馬頭凡一萬三千三百五十里其後再變自劉家港出楊子江洋落潮東北行離萬里長灘至白水綠水經黒水大洋轉成山西行過劉家島入沙門島放萊州大洋抵界河至直沽其道差直三變自劉家港入海至崇明三沙放洋向東行入黒水大洋直取成山轉西至劉家島入沙門放萊州大洋至直沽如遇風順由浙西至京師不過旬月而已其道徑便國初海運猶仍元舊自防通河成報罷嘉靖中尋膠萊故道燒鑿馬家壕十五里逹於麻灣隆慶五年議因其故新河令江南之糧由淮安至江浦口歷新壩口馬家壕麻灣口海倉口徑抵直沽天津止一千六百里半從河行其海行者止由海套不泛海洋惟馬家壕分水嶺二處鑿爲難遣科官勘報竟以無源水多沙磧而止【以下皆明防典】

湖泉之水導引蓄泄皆以濟漕爲運道所闗徐沛山東諸湖在運河東者儲泉以益河之不足曰水櫃在運河西者分漲以泄河之有餘曰鬥門而淮揚諸湖卽爲運道其山東新舊各泉可引以濟漕者派分爲五入汶者爲分水派入泗沂濟及天井閘漕河者爲天井派入白馬河及南陽棗林魯橋閘河者爲魯橋派入南陽新河者爲新河派卽沙河派入邳州河者爲邳州派今備載焉

安山湖在東平州周圍八十三里零一百二十二步舊有二閘底髙於河水不能入湖之下口無閘水不能出嘉靖六年止於湖中築隄十餘里而湖益狹後乃漸復焉

南旺湖在濟寧州周圍一百五十餘里漕渠貫其中西岸爲南旺西湖東岸爲南旺東湖汶水自東北來界分東湖爲二二湖之下北爲馬踏湖又北爲伍莊湖南爲蜀山湖又南爲馬塲湖各湖通連無間凡與西湖盡處相對者卽爲東湖東西湖中爲長隄二西隄設斗門爲減水閘十有八隨時啟閉以濟運河遇有淤淺隨時挑濬毎二年一大挑隆慶中南旺月河二十里有奇以便大挑北至王家窪南出尹家窪稍北裏餘各建通河大閘一座

馬塲湖周圍四十里舊有堤壊與運河相通河水稍盈卽泄入湖毎致淺涸嘉靖十四年築隄長六十里內外各植栁以防之更置減水閘五座運河易盈湖水亦有蓄泄

蒲灣泊武家湖在汶上縣

南陽湖在魚臺卽獨山坡滙爲湖周圍七十六里引沙河經其中入新河

昭陽大湖長十八里小湖長十三里二湖相連北屬滕南屬沛周圍八十餘里納諸縣之水湖口置石閘放水入薛河由金溝口以逹舊運河後以河決棄沽頭於湖東新河則南陽在東昭陽在西去黃水益逺運河乃安

赤山湖微山湖呂孟湖張莊湖四湖相連長八十里在徐州引薛河出地浜溝入新河

蛤蟃湖長二十里連汪湖長一十五里周湖長二十里栁湖長一十五里在邳州

落馬湖長六十里茅茨湖長六十里黃墩湖長二十里侍丘湖長三十里倉基湖長三十里埠子湖長八十里在宿遷縣

大莊湖長十里崔鎭湖長三十里在桃源縣

杜村湖長十里萬家湖長十里在淸河縣

管家湖在淮安府城西門外舊有堤永樂十四年命官於湖中築長堤以便運舟隨時修築

白馬湖長三里汜光湖卽寶應湖長三十里界首湖卽津湖長三里在寶應縣新湖長三十五里在髙郵州邵伯湖長十八里在江都縣諸湖延袤髙寶以抵州上下相接【以上諸湖】

東平州泉十四【舊九新五】汶上縣泉三【舊二新一】平陰縣泉一【舊】滋陽縣泉八【舊四新四】鄒縣泉十二【舊八新四】曲阜縣泉二十【舊十七新三】泗水縣泉五十三【舊三十新二十三】滕縣泉十八【舊十五新三】嶧縣泉五【舊三新二】寧陽縣東十二【舊】魚臺縣泉十四【舊五新九】濟寧州泉三【舊】泰安州泉三十八【舊三十五新三】新泰縣泉十四【舊十二新二】肥城縣泉九【舊五新四】萊蕪縣泉十六【舊十一新五】蒙陰縣【舊泉五】沂水縣【舊泉十以上諸泉詳見濟水玆不復贅】

宛平縣【閘五】靑龍閘白石閘廣源閘髙梁閘澄淸閘

大興縣【閘三】慶丰閘平津上下二閘

通州【閘五】普濟閘南普閘土橋閘廣利閘通流閘【舊普濟通流俱有上下二閘今各廢其一】石壩【一】

臨淸州【閘五】南板閘新上閘沙灣減水閘潘官屯減水閘觀音觜減水小閘【舊有防通臨淸二閘今廢】

淸平縣【閘三】戴家灣閘李家口減水閘魏家灣減水閘

堂邑縣【閘四】梁家鄕閘土橋閘土橋進水閘新口進水閘【舊有土城中閘二減水閘今廢】

博平縣【閘五】第一至第五五減水閘【舊有老堤頭北減水閘今廢】聊城縣【閘十】通濟橋閘李海務閘周家店閘龍灣西栁行二進水閘官窯口裴家口方家口李家口耿家口五減水閘

陽谷縣【閘六】七級上下二閘阿城上下二閘荊門上下二閘

寧陽縣【閘二】洸河東西二閘【嘉靖六年建舊有堽城石壩堽城閘今廢】

滋陽縣【閘一壩一】金口閘金口石壩【成化八年因元舊易爲石堰舊有土婁杏林二閘今廢】

鄒縣【舊有港裏積水閘小閘今廢】

東阿縣【閘一】通源閘

壽張縣【閘一壩一堰一】沙灣積水閘師家壩野豬腦堰東平州【閘七壩二】戴村閘【舊】戴家廟閘【嘉靖十九年建】安山閘【成化十二年建】靳家口閘【嘉靖四年建】袁家口閘安山湖東西二小閘戴村壩坎河口堤壩【舊有魚營減水閘今廢】

汶上縣【閘十六】河閘南旺上下二閘寺前鋪閘界首石口二積水閘【舊】焦欒張全劉元彭秀孔家邢家常家闗家李泰田家口十減水閘

鉅野縣【閘一壩一】長溝減水閘【嘉靖十九年建】蓬子山壩

濟寧州【閘十四】天井閘在城閘趙村閘石佛閘新店閘新閘【六閘俱因元舊嘉靖間重修】仲家淺閘【宣徳四年建】師家莊閘魯橋閘【二閘永樂間建】上新閘中新閘下新閘【三閘俱成化十一年建】林閘【永樂間建】四里灣減水閘【舊有分水閘廣運上下二閘永通上閘耐牢坡閘官村閘吳泰閘片玉閘碎玉閘今廢】

濟寧衛【閘四】永通減水閘五里營平水閘十里鋪平水閘安居平水閘

魚臺縣【閘十六壩一】南陽閘【宣徳二年建】利建閘【卽宋家口閘隆慶元年建】新河十四減水閘【嘉靖四十五年建】蘇家壩【舊有谷亭八里灣硯瓦溝陽城湖泥河五閘今廢】

滕縣【閘一壩五】佃戶屯減水閘東邵壩王家口壩豸裏壩宋家壩黃甫壩【以上閘壩俱隆慶二年建築】

沛縣【閘七壩三】珠梅閘楊莊閘夏鎭閘滿家閘西栁莊閘馬家橋閘畱城閘【以上七閘俱隆慶元年以舊河孟陽泊沽頭上中下胡陵城廟道口謝溝七閘攺建】沙河口壩【隆慶元年築】薛河口石壩【隆慶二年築】懽城壩【嘉靖四十五年築舊有新興閘金溝口飛雲橋雞鳴臺昭陽湖中東西六積水閘今廢】徐州【閘四壩二】黃家閘【天順三年建】梁境閘【卽境山舊閘萬曆二年復】內華閘古洪閘【二閘萬曆十一年建】徐州洪石壩呂梁洪石壩【舊有徐州】

【洪閘呂梁洪上下二閘今廢】

邳州【閘一】匙頭灣減水閘【萬曆八年建】

桃源縣【閘一壩四】馬廠坡減水閘【萬曆八年建】崔鎭徐升季太三義四減水石壩【萬曆七年築遙堤建】

淸河縣【閘一壩一】通濟閘【嘉靖中建萬曆七年攺建甘羅城出口之處題準毎年六月初旬水漲築壩攔截九月初旬水落壩行舟】天妃壩【萬曆七年建舊有新莊閘天妃閘萬曆七年俱廢】山陽縣【閘七壩六隄一】福興閘【萬曆七年攺建壽州廠】淸江閘板閘龍汪閘永淸閘窯灣閘【三閘萬曆十年永濟河建】黃浦減水閘【萬曆二年建】方家壩新建閘仁義禮智四字壩髙家堰石堤【萬曆七年建舊有移風閘甎閘新城上下二閘及萬曆元年建涇河平河橋二減水閘又有淸江東西淮安滿浦南鎖五壩信字壩今俱廢】

寶應縣【閘十三】濟河南北二閘長沙溝減水閘朱馬灣減水閘劉家堡減水閘【五閘俱萬曆十二年建】江橋北等八減水閘【嘉靖萬曆年間建舊有七里溝菜橋口魚兒溝三減水閘白馬湖七里溝槐角樓滚水壩今俱廢】

髙郵州【閘九壩一】康濟河南北二閘【萬曆四年建】城南河堤三減水閘【嘉靖中建】新中堤四減水閘【萬曆五年建】蛤蜊壩【舊有觀橋上下二閘車邏王琴二減水閘今廢】

江都縣【閘十六壩十一】廣惠閘通惠閘【二閘隆慶六年洲建】邵伯九減水閘芒稻河減水閘【萬曆十一年建】沙壩裔家馬家渡南潭四平水閘【萬曆元年建】洲十壩【舊十一】灣頭滚水壩【舊有朝宗上下通江新大同潘家大橋江口畱潮九閘及新廟等十一減水閘邵伯小壩子橋古壩洲減水防雷公上下二塘小新塘句城塘今俱廢】

儀眞縣【閘四壩六】向水閘通濟閘羅泗閘【一名臨江閘】攔潮閘一壩至五壩新壩【舊有淸江等八閘裏河口閘及東門新髙橋二減水閘劉塘茅家山北山陳公四塘蔣家溝張家溝二減水防今俱廢】

丹徒縣【閘一】大犢山閘【萬曆十一年建】

丹陽縣【閘一】黃泥壩閘【萬曆十一年建以上二閘俱爲挑復練湖設以上皆明防典】防通河之源以南爲逆以北爲順南接丰沛北迄天津凡一千五百餘里而推挽之勞不事焉然河之源其最微者莫若防通黃水沖之則隨而他奔而漕不行故壩以障其入源微而支分則其流益少而漕亦不行故壩以障其出流駛而不積則涸故閉閘以須其盈盈而啟之以次而進漕乃可通潦溢而不泄必潰於是有減水閘溢而減河以入湖涸而放湖以入河於是有水櫃櫃者蓄也湖之別名也而壅水爲埭謂之堰沙澥之處謂之淺淺有鋪鋪有夫以時挑濬焉【以下皆河程記】

由沛縣北九十里入魚臺境爲閘者二曰利建卽宋家口明嘉靖四十五年建月河長七十五丈迆北十八里曰南陽元至順二年建月河長三十五丈明宣徳七年重修減水閘十四俱明隆慶二年建以泄新河水入南陽湖者也壩一曰南陽明隆慶元年建淺鋪二十一湖一曰獨山卽南陽湖明隆慶元年北岸築石堤三十餘里

舊運河在昭陽湖西爲閘者三曰孟陽泊在縣治東元大徳八年建月河長十二丈迆北八里曰八里灣明宣徳八年建月河長二十七丈又北八里曰谷亭元至順二年建月河長五十八丈積水閘二壩一今皆廢淺二十一

由魚臺而北九十里逹於濟寧其東岸鄒縣境也爲小閘一明成化十年建淺一曰捲裏

由鄒縣而北入濟寧境自州以西則濟寧衛分地也爲閘十四曰棗林距南陽十二里元延祐五年建月河長八十丈明正徳二年重修迆北六里曰魯橋明永樂十三年建正徳二年重修月河長一千一百六十五丈在河西岸明隆慶四年攺爲正河又北五里曰師家莊元大徳二年建月河長四十丈又北十五里曰仲家淺明宣徳五年建月河長五十一丈明萬曆十二年重修又北五里曰新閘元至正元年建月河長五十一丈又北八里曰新店元大徳元年建月河長五十一丈明嘉靖十四年重修又北十八里曰石佛元延祐六年建掘土中得石佛像十二故名月河長七十九丈明治六年重修又北八里曰趙村元至正七年建月河長九十八丈明治十二年重修又西北三里曰在城元大徳七年建明治十二年重修又西北一里曰天井元至治元年建一云唐尉遲敬徳所剙也其西南曰分水元大徳五年建月河閘三上下二閘俱明天順三年攺建曰下新卽在城月河曰中新至上新一里明成化十一年建曰上新卽天井月河減水閘六新店新閘仲家淺各一屬州五里營十里鋪安居鎭各一屬衛明萬曆十七年建壩一曰趙村月河石壩明治初建淺十七曰硯瓦溝曰棗林曰魯橋【曰師家莊下曰師家莊上】曰仲家淺曰新閘曰新店曰花家曰石佛曰楊灣曰趙村曰五里曰十里曰安居曰永通曰曹井橋湖一曰馬塲一名任湖在五里東周圍四十里上受獨山湖之水

起魚臺至濟寧有舊運道焉有閘四曰廣運上明治四年建曰廣運曰永通下明成化十一年建曰永通明洪武四年建今俱廢淺二十

由濟寧而北一百里至汶上縣之河驛其左爲鉅野有閘一曰通濟距天井三十五里明萬曆十六年建月河長七十二丈壩一曰蓬子山一名彭祖上壩明成化四年築淺五曰大頭灣曰梁家口曰白觜兒曰小長溝曰黃沙

由鉅野而北其莊爲嘉祥有減水閘六壩一淺四壩大長溝曰十字河曰寺前曰孫村

由嘉祥而北爲汶上境有閘五曰寺前距通濟三十五里明正徳元年建迆北十五里曰南旺上一名栁林閘又北九里曰南旺下俱明成化六年建又北十五里曰河元至正間建明永樂九年重修月河長一百二十六丈又北十二里曰袁家口明正徳元年建月河長九十九丈月河閘二在南旺上下明成化間建減水閘九曰焦欒曰盛進曰張全曰劉元曰孫彊曰彭室曰常家曰闗家大曰兼濟壩一曰五里鋪滚水石壩在河西岸明萬曆十七年建淺十四曰南界首曰石口曰栁隄曰南旺曰鵝河口曰田家口曰闞城曰河曰劉家口曰袁家口曰闗家口曰張八老口曰步家口曰北界首湖一曰南旺在漕河兩涯周圍一百八十里中爲二長堤漕渠貫其中明嘉靖二十二年重修其中畫爲三在漕渠之西者曰西湖縈回九十三里明成化四年始砌石隄嘉靖二十二年重修萬曆十七年加築舊隄一萬二千餘丈添築東面子隄一千二百餘丈其東曰蜀山湖周圍六十五里明嘉靖二十年創築東隄萬曆二十五年重修曰馬踏湖周圍三十四里明萬曆十七年築堤三千二百丈

由汶上而北至東平七十里有閘三曰靳家口距袁家口十八里明正徳十二年建月河長一百八十四丈迆北三十里曰安山明成化十八年建又北三十里曰戴家廟明嘉靖十六年建泄水閘一曰金綫在戴家廟北明景泰五年建湖口閘二北曰似蛇溝南曰八里灣明萬曆二十二年建壩二曰戴家壩至州六十里明永樂九年建曰坎河口石壩明萬曆十七年建淺十七曰沙堆曰邢家莊曰蘇家莊曰譚家莊曰安山上曰安山下曰積水湖曰馮家莊曰劉家莊曰李家莊曰王仲口曰果家莊曰靳家口曰戴家廟曰韓家口曰張家口曰劉家口

由東平七十里至陽谷縣之荊門驛其間首入壽張縣境有積水閘一曰沙灣明成化七年建壩一曰師家遏黃河水使入通源閘以分沙灣之勢堰一曰野豬腦縈回三十餘里用以瀦水使不衝決漕河由壽張而北入東阿縣境有閘一曰通源在張秋城南運河西岸卽廣濟渠也明景泰四年徐有貞治沙灣決河先爲疏水之渠起張秋金隄通壽張之沙河西南至於竹口又西南至大渚潭乃逾範曁濮而上又西北接河沁之水命曰廣濟渠渠口爲通源閘有石隄二道自大感應廟起至沙灣長一百六十丈明天順八年修創自沙灣起至荊門驛長一千九百三丈有五空橋在張秋城南與沙灣相對卽減水石壩廣袤各十五丈又於上甃石爲五竇以漕渠餘水入之小鹽河明治四年建淺八曰掛劍曰新添曰沙灣曰北灣曰安家口曰仲渡口曰南浮橋曰北浮橋由東阿而北入陽谷境有閘六在張秋北十里曰荊門上又北三里曰荊門下又北十里曰阿城上又北三里曰阿城下又北十二里曰七級上又北三里曰七級下皆元時建明永樂間修淺十曰何家口東岸曰何家口西岸曰館驛灣東岸曰館驛灣西岸曰張家口曰秦家口曰劉家口曰義河口曰官窯口曰渡口

由陽谷九十里至東昌府聊城縣之崇武驛其聊城縣東岸北至博平縣境西岸北至堂邑縣境有閘四曰周家店距七級十二里元大徳四年建迆北十二里曰李海務元元貞二年建又北二十里曰通濟橋又北二十五里曰永通俱明永樂十六年建減水閘四淺鋪二十三曰北壩口曰徐家口曰栁行口曰房家口曰呂家灣曰龍灣曰宋家口曰破閘口曰林家口曰於家口曰周家店曰北壩口曰稍長閘曰栁行口曰白廟曰雙隄曰裴家口曰方家口曰李家口曰米家口曰耿家口曰蔡家口曰官窯口

聊城西岸南自龍灣鋪北至西北壩鋪平山東昌二衛分地也有淺二曰中淺曰小淺【此在昔年爲二衛分地今則官夫俱屬平山衛而東昌衛遂無河道之責矣】

由聊城七十里至淸平之淸陽驛由博平縣北至淸平縣境有減水閘一淺鋪六曰朱家灣曰老隄頭曰南減水閘曰袁家灣曰朱家屯曰梭隄

由堂邑縣北至淸平縣境有閘二曰梁家鄕距通濟三十里明宣徳四年建迆北十五里曰土橋明成化七年建減水閘三曰函谷洞曰上橋曰梁家鄕淺七曰函谷洞曰土橋曰中閘口曰馬家灣曰北梁家鄕曰新口曰南梁家鄕

由淸平縣北至臨淸州六十里有閘一曰戴家灣距土橋四十八里明成化元年建減水閘二曰魏家灣曰李家口東岸淺鋪八曰朱家曰張家曰十里井曰趙官屯曰戴家曰陳官屯曰趙家曰潘家橋西岸淺鋪六曰張家曰李家曰李官屯曰王官屯曰丁家曰魏家灣

河自衛輝來者歷館陶縣至臨淸與防通河合流而北其淺鋪十二曰灘尙曰窩兒頭曰遷隄曰秤勾灣曰小馬頭曰南館陶曰安靖曰黃花臺曰李家曰馬頭曰馬攔廠曰尖冢

由臨淸州東岸北至夏津縣境有閘二曰新閘上距戴家灣三十里迆北五里曰南板俱明永樂十五年建淺鋪五曰弔馬橋曰房村廠曰上口曰丁家馬頭曰下杖栁西岸北至淸河縣境有淺鋪八曰尖冢曰白廟曰羅家曰孟家曰趙家曰郭家曰陳家曰王家南岸西至板閘口有淺鋪六曰潘家屯曰七里墩曰潘家橋曰新莊曰沙灣曰閘口

由淸河縣西岸北至夏津縣境有淺鋪八曰二哥營曰嚴家曰吳家曰孫家曰葡萄曰艸廟曰黃家曰賈家

由夏津縣北至武城縣境有淺鋪六曰新口曰艸廟曰郝家曰小口子曰大口子曰橫河

由臨淸至武城縣之甲馬營驛爲一百四十里其間仍有一渡口驛亦州境也而武城縣東岸北至恩縣境有淺鋪十三曰商家曰白龍曰白家曰大龍曰灣頭曰栁林曰大還曰髙家曰陳家曰何家曰半邊店曰陳家曰方遷西岸北至故城縣境有淺鋪十二曰劉家曰侯家曰周家曰南調觜曰北調觜曰西闗曰小流曰孟家曰王家曰張家曰果子曰絕河

由恩縣東岸北至徳州境有淺鋪七曰白馬廟曰髙師姑曰滕家口曰回龍廟曰八里堂曰新口曰曹家口而回龍廟之北有丁官屯一鋪徳州衛地也有減水閘一在四女樹

由故城縣西岸北至徳州衛境有淺鋪四曰鄭家口曰範家圈曰焦姑寺曰孟家灣

由甲馬營驛一百一十五里北至徳州之梁家莊驛而徳州東岸北至徳州左衛境有淺鋪三曰新窯口曰飲牛口曰耿家灣

由徳州衛西岸北至徳州境有淺鋪一曰南陽務由徳州西岸北至徳州左衛境有淺鋪三曰上八里曰蔡張成曰劉皮口

由徳州左衛東西岸俱北至徳州衛境有淺鋪四曰小西門曰鄭家口曰四里屯曰下八里屯

由徳州之梁家莊驛歷七十里爲安徳驛再七十里爲良店驛再七十里爲吳橋之連窩驛也而徳州衛東岸北至吳橋縣境西岸北至景州境有淺鋪九曰張家灣曰圎窩口曰五里莊曰降民口曰丁官屯曰劉官屯曰四里屯曰八里屯曰髙官廠

由景州西岸北至吳橋縣境有淺鋪四曰羅家口曰薄皮口曰坡唐口曰狼家口

由吳橋縣東西岸俱北至東光縣境有淺鋪七曰降民屯曰鐵河圈曰朱官屯曰小馬營曰郭家圈曰三里曰王家

由連窩驛而北七十里至交河之新橋驛卽今泊頭鎭然東光縣東岸北至南皮縣境有淺鋪四曰下口曰李家曰任家曰狼拾西岸北至交河縣境有淺鋪五曰古隄曰大龍曰桑園曰油房曰白家而二縣之界有沈陽衛地焉【其河道之責並河夫俱於交河主簿】

由南皮縣東岸北至天津右衛境有淺鋪五曰北下口曰白家堰曰雙堂曰三角隄曰馮家口

由泊頭而北走七十里至滄州之甎河驛然其間交河縣西岸北至靑縣境有淺鋪五曰李道灣曰丁家口曰大流口曰菱角窩曰白洋橋而其中三十八里屬河間衛

由天津右衛東岸北至滄州境有淺鋪四曰小白洋橋曰大白洋橋曰南楊家口曰北楊家口

由甎河驛七十里至興濟縣之幹寧驛而滄州東岸北至天津左衛境有淺鋪七曰甎河南口曰王家圈曰冦家圈曰回回灣曰紅孩兒口曰華嚴口曰朱家墳口

由天津左衛東岸北至興濟縣境有淺鋪九曰張家口曰大掃灣曰髙家馬頭曰安都寨曰索家馬頭曰北橫隄曰南橫隄曰許家淺曰南絕隄

由興濟縣東岸北至天津衛境有淺鋪七曰安都寨口曰王家曰流洪曰安家曰栁巷口曰李家曰八里堂

由幹寧驛七十里至靑縣之流河驛而靑縣西岸北至靜海縣境有淺鋪六曰甎河曰運坊曰李家曰畱小曰流河曰新莊口而甎河之北運坊之南天津左衛境也有淺鋪五曰流佛寺曰北絕隄曰管莊口曰蓮花曰石堂

由天津衛東岸北至靜海縣有淺鋪九曰泊張曰新莊曰寨裏曰東漫撒曰馬濟曰王家曰李家曰呂家曰蔡家而新莊之北三里霸州分地也有淺曰蘇家由靜海縣東岸北至天津右衛境西岸北至武淸縣境有淺鋪八曰釣臺曰雙堂曰在城曰獨流曰沙窩至靜海之奉新驛又一百里至武淸縣之陽靑驛是爲天津入於海自此而北復爲逆河矣【河程記此記載在北河續紀不知何人所作】

行水金鑑卷一百五﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百六

江南按察使傅澤洪撰

運河水

元至正二十五年十月乙已徐達兵趨泰州浚河通舟師【明太祖實錄】

明洪武元年河決曹州從雙河口入魚臺大將軍徐達開塌塲口入於泗以通運【河防一覽】

時薛祥爲京畿都漕運使管長淮大河等衛官軍分司淮安自至蔡達濟壩堰皆沙塞崩塌疏通修築晝夜無息役使均平眾皆恱從【黃金撰工部尙書薛公傳祥字彥卿無爲州人】

明太祖洪武四年二月辛未上謂中書省臣曰臨濠爲朕興王之地今置中都宜以傍近州縣通水路漕運者隸之於是省臣議以壽邳徐宿潁息光六安信陽九州五河懷逺定逺中立蒙城霍丘英山宿遷睢寧碭山靈璧潁上泰和固始光山丰沛蕭一十八縣悉隸中都【明太祖實錄】

明太祖洪武五年二月辛已命兩淮都轉運鹽使司移通泰等州批驗所於儀眞縣仍疏濬運河以便商旅【明太祖實錄】

明太祖洪武六年傅友徳鎭北平歲旱疏陳五事一永平府民接運軍儲由雅洪橋至北平道裏頗逺宜通淸河淶水故道漕運則用力少而成功多矣十二月庚申工部奏河南開封府自小木至陳州沙河口十八閘淤塞六十三處宜疏濬以通漕運從之【明太祖實錄】明太祖洪武十三年冬十月乙亥致仕兵部尙書單安仁言由大江入黃泥灘口過儀眞縣南壩入轉運河自南壩至朴樹灣約三十里宜濬以通往來舟楫其湖廣江西等處運糧船可由大江黃泥灘口入轉運河過淮安壩以達鳳陽及迆北郡縣其兩淮鹽運船可由揚子橋過縣南灘入黃泥灘出江以達京師其浙江等處運糧船可從下江入深港過揚子橋至轉運河過淮安壩以達鳳陽凡運磚朩之船皆自州過堰不相混雜如是則官船無風水之虞民船無停滯之患其轉運河及江都縣深港亦宜考其故道而疏濬之上曰所言𨿽善然恐此役一興未免重勞民力姑緩之【明太祖實錄】明太祖洪武十四年十一月乙巳浚揚州府官河自揚子橋至黃泥灘凡九千四百三十六丈【明太祖實錄】明太祖洪武十五年十二月癸未浚州儀眞湖九千一百廿丈置閘壩十三處【明太祖實錄】

明太祖洪武十七年閏十月壬寅修築江都縣深港壩浚河道五百六十七丈【明太祖實錄】

明太祖洪武二十年春正月癸酉命工部主事楊徳禮往髙郵督有司修築並湖隄岸因揚州府同知任祥之言堤岸圯壞故有是命【明太祖實錄】

王晏洪武二十年曆山東右參政督開運河濱岸有梁山泊者在勝國時塋垣皆甃以巨石公悉取造梁莊諸閘共事者初有難色公曰此非名賢其事不經無補風教今先務爲急吾但知紓民力耳遑問其他其謀事向方而敢於爲義此【陳道撰王公傳晏字士寧盱眙人取塋石作閘𨿽紓民力其如虧損陰徳何澤及枯骨者應不如是】

明太祖洪武二十四年春正月辛亥北平布政使司左防議周倬言通州白河北接太山諸河水道東南至直沽海口每霖雨時降水澇泛漲橋梁頺圯修築勞民其通州舊有糧船六十餘艘罷運已久宜攺爲浮梁於白河之上以便經行十一月已未命景川侯曹震往四川治道路震至瀘州按視有枝河通永寧界鑿石削崖直接其地以通漕運復辟陸路作驛舎郵亭架橋立棧自茂州一道至松潘一道至貴州以達保寧通陜西由是往來者便之【明太祖實錄】

是年河決原武縣黒陽山由舊曹縣鄆城兩河口漫過安山而防通河淤乃自濟寧以北陸運至徳州入河【北河續紀】

按此河決而未治也故次年命舳艫侯朱壽率舟師海運【河志】

明太祖洪武二十六年八月丙戌命崇山侯李新往溧水縣督視有司開胭脂河上面諭之曰兩浙賦稅漕運京師嵗實繁浩一自浙河至丹陽捨舟登陸轉輸甚勞一自大江溯流而上風濤之險覆溺者多朕甚憫之今欲自畿甸疏鑿河流以通於浙俾運輸者不勞商旅獲便故特命爾往督其事爾其蒞事惟勤役民勿暴新頓首受命而行曁河成人皆便之【明太祖實錄】

崇山侯李新督有司開胭脂河於溧水西達大江東通兩浙以濟漕運河成民甚便之【明史稿】

明太祖洪武二十九年二月丙午常州府武進縣言本縣犇牛呂城二壩河道淺澀請浚深以便漕運從之【明太祖實錄】

劉辰金華人建文中知鎭江府瀕江田八十餘頃久淪於水賦如故辰請除之京口閘廢轉漕者道新河出江舟數敗辰修故閘公私便之漕河易涸仰練河益水三斗門久廢辰修築之運舟旣通河下田益稔【明史稿】

辰知鎭江府京口閘廢東南漕運轉新河江陰二港以出江多爲風濤阻溺公乃自京口至呂城百二十里去淤塞甃石作壩修閘門順水勢之出入於是公私便之然漕河源淺易涸每仰練河以益水湖有三斗門亦廢公又修築之三斗門成漕運之舟旣通湖下之田益稔時浙湖轉輸之民道其境上死者爲收瘞疾者給米命以小舟送出境賴以活者數百人永樂元年以預修國史知故實賜白金文綺龍衣升江西左參政【胡儼吏部左侍郎劉公墓志】

明洪武三十五年【卽建文四年壬午】十一月癸未【太宗已登極矣】修常州府武進縣剰銀河閘【明太宗實錄】

明太宗永樂元年三月戊戌沈陽中屯衛軍士唐順言衛河之源出衛輝府輝縣西北八里太行山下其流自縣治北經衛輝城下抵直沽入海南距河陸路才五十餘里若開衛河距黃河百步置倉厫受南方所運糧餉轉至衛河交運公私兩便上曰此策亦是命廷臣更詳議如議可行亦俟民力少蘇行之四月戊午浚松江華亭上海運鹽河金山衛閘港曹溪分水港等處七月丙申戶部尙書郁新等言淮河至黃河多淺灘跌坡饋運艱阻請自淮安用船可載三百石以上者運入淮河沙河至陳州潁岐口跌坡下復以淺船可載二百石以上者運至跌坡上別以大船載入黃河至八栁樹等處令河南車夫運赴衛河轉輸北京從之九月戊子修兗州府郯城縣沭沂二河決口十月壬戌以河道淤塞革濟寧州之耐牢坡聊城縣之周家店李海務臨淸縣之臨淸閘防通閘五壩官甲戌修山東膠州水決隄岸十一月丙子修山東濰縣白浪等河決岸丙申浚鎭江府丹徒縣甘露港等處河渠閏十一月庚午浚州府江都縣洲壩河道十二月已夘修州府江都縣永眞沙邊江圩岸【明太宗實錄】

明太宗永樂二年正月戊申揚州府髙郵州耆民言自州北門至張家溝湖岸兩京之要路民田之巨防湖納天長盱眙諸水雨潦漲溢風波衝決隄岸每嵗修築旋復傾圯阻絕驛路傷損民田乞遣人相度重爲修理從之五月癸丑修山東鄒平縣小淸河隄岸三百八十四丈九月已卯修順天府固安縣渾河決岸十一月癸卯鎭守淮安都指揮施文言淮安諸壩舟航往來每遇天旱壩下淤淺重勞人力近城舊有淸江浦二閘比年坍壞乞命有司修砌以便往來從之浚儀眞淸江壩下水港丙辰工部侍郎趙毅等奏鎭江府民言乙於本處鑿山開河以便漕運約用九十八萬人數月可成請遣官驗視上曰爾任大臣顧不能料制其事而必欲遣人驗視耶數年以來民困爲甚非有大不得已之事豈可輕役且役九十八萬人卽復用如許人供給之騷動數十州縣爲百姓植禍矣豈不殆哉毅等惶恐頓首謝遂寢不行【明太宗實錄】

明太宗永樂三年三月壬申修山東歷城縣小淸河等處水決堤岸五月癸亥淮安府海州言臨洪塲民嵗於筦瀆塲界耕種輸作陸運艱難州北舊有河上通髙橋下接臨洪近年淤塞乞疏濬以便舟楫從之七月已亥浚淮安府山陽縣運鹽河計一十八里十一月乙丑浚淮安府支家河長一萬一千九百七十丈【明太宗實錄】

明太宗永樂四年八月壬辰工部言呂梁洪霖雨水決近河路並圈溝橋一十九丈六尺宜發民修理從之九月癸亥州府泰州判官黃通理言州境舊有運鹽官河每遇霪雨輒泛溢傷民田宅乞於普定秦潼河及西溪南儀阡三處各開水口使下流經興化鹽城界入海仍各置閘以時啟閉永爲民利從之十月已亥浚蘇州府常熟縣福山塘計三十六里十一月癸亥戶部言髙郵州東河等處塘岸傾圯江都縣劉家圩港淤塞命有司發民修浚十二月丁亥常州府孟瀆河閘官裴讓言河自蘭陵溝北至閘六千三百三十丈南至奔牛鎭一千二百二十丈年久湮塞艱於漕運乞發民疏治命右通政張璉發蘇松鎭江常州民丁十萬浚之【明太宗實錄】

明太宗永樂五年二月辛亥修淮安隄庚午東昌府言衛河隄岸自臨淸至渡口驛潰決凡七處命工部遣官修築【明太宗實錄】

明太宗永樂七年六月癸卯順天府固安縣言漳河決賀家口傷禾稼命工部亟遣官修築【明太宗實錄】明太宗永樂八年三月己卯修鎭江府丹陽縣練河塘十二月癸卯蘇州府吳江縣言石塘官路右臨太湖

左邊松江南至平望嘉興連年土石坍塌橋梁斷壊請及時修理計用三萬七千四百餘人半月可完從之敕通政趙君任督之務令堅固毋虛勞民力【明太宗實錄】明太宗永樂九年正月丙戌州府髙郵州言城北張家溝塘防三十里舊用磚石包砌防遏甓社等九湖及天長諸水近因夏雨浸淫各水暴漲衝決塘岸九百八十丈又自張家溝北至寶應縣南至江都縣東至興化縣界塘岸百餘里間有坍塌乞發丁夫如舊修治皇太子令工部覈實修築二月已亥山東沂州言沭河口水沖決五百三十餘丈請發民修築從之庚戌山東齊東縣知縣張升言境內小淸河納湖雞諸山谿澗之水去嵗洪水橫汜陂堰衝決淹沒下固隄官臺等處鹽塲及靑州郡縣民田請浚上流修隄防使水由故道皇太子令工部速遣官相度修浚已未開防通河河自濟寧至臨淸舊通舟楫洪武中沙岸衝決河道淤塞故於陸路置八逓運所每所用民丁三千車二百餘輛嵗久民困其役永樂初屢有言開河便者上重民力未許至是濟寧州同知潘叔正言防通河道四百五十餘里至淤塞者三之一浚而通之非惟山東之民免轉輸之勞實國家無窮之利乃命工部尙書宋禮都督周長往視禮等還極陳疏浚之便且言天气和霽宜及時用工於是遣侍郎金純發山東及直隸徐州民丁繼發應天鎭江等府民丁並力開浚民丁皆給糧賞而蠲其他役及今年田租命尙書宋禮總督之遣吏部侍郎周逵以太牢祭山川城隍之神仍命禦史二員監督三月壬申浚揚州府洲壩河道及修通江減水二閘庚辰修蘇州至嘉興石土塘橋路七十餘里泄水洞百三十一處六月辛丑淮安府沭陽縣知縣王泰言縣南沭河北連山東南通淮安洪武間常疏浚以便轉運今壅塞四十餘里轉輸旣艱水復爲患乞於農隙浚治從之乙卯防隙河成河以汶泗爲源汶水出寧陽縣泗水

出兗州府至濟寧州而合置天井閘以分其流南流達於淮而河則其西北流也由開河過東昌府入臨淸縣計三百八十五里深一丈三尺廣三丈二尺役軍夫三十萬用工十旬蠲租稅百一十萬二千五百有奇自濟寧至臨淸置閘十五閘置官立水則以時啟閉舟行便之八月甲午浚常州府江陰縣靑暘等處河道壬寅濟寧州同知潘叔正及耆民百三十七人以防通河成詣闕謝恩上以開河之議肇自叔正賜紗衣一襲鈔一錠耆民人五錠庚戌工部尙書宋禮等百六人開防通河畢還京師命禮部定賞格禮部言都督周長循私廢公虐害軍夫不當給賞其餘宜分四等總督官尙書宋禮等三員人賞鈔二百錠防幣二表裏續差管事興安伯徐亨等三員人賞鈔百錠防幣一表裏分遣管工戶部郎中竇奇等五十四員人賞鈔四十錠工部事官藺芳等三十五員人賞鈔十錠命如所定給之甲寅巡按北京監察禦史朱敏言大名等府漳衛二水決隄岸淹田禾請發民修築從之戊午工部尙書宋禮言防通河以汶泗爲源夏秋霖潦泛溢則馬常泊之流亦入焉汶泗合流至濟寧分爲二河一入徐州一入臨淸河流淺深舟楫通塞系乎泊水之消長然泊水夏秋有餘冬春不足非經理河源及引別水以益之必有淺澀之患今汶河上流自寧陽縣堽城閘已築壩堰使其水盡入新河東平州之東境有沙河一道本汶河支流至十路口通馬常泊比年流沙淤塞河口宜趂時開浚況沙河至十路口故道具存不必施工河口當浚者僅三里河中宜築堰計百八十丈從之十一月丁丑修浙江仁和海寧海鹽三縣土石塘岸萬一千一百八十五丈閏十二月已夘革常州府武進縣之剰銀河閘時河淤塞已別開孟瀆河故革之【明太宗實錄】

宋禮字大本永寧人洪武中以國子生爲山西按察司僉事永樂二年拜工部尙書七年丁母憂詔畱視事九年命開防通河防通河者元至元中以壽張尹韓仲暉言自東平安民山鑿河至臨淸引汶絕濟屬之衛河爲轉漕道然岸狹水淺不任重載故終元世海運爲多明初輸餉遼東北平專用海道洪武二十四年河決原武絕安山湖防通遂淤成祖初建北京河海兼運海運險逺多失亡而河運則由江淮達陽武發山西河南丁夫陸挽至衛輝入河歷八遞運所民苦其勞至是濟寧州同知潘叔正上言舊防通河四百五十餘里淤者乃三之一濬之便於是命禮及刑部侍郎金純都督周長往治之至則發山東及徐州應天鎭江民三十萬蠲租一百十萬二千石有奇二十旬而河成初禮以防通之源必資汶水乃用汶上老人白英策築堽城及戴村壩橫亙五里遏汶流使無南入洸而北歸海匯諸泉之水盡出汶上至南旺中分之爲二道南流接徐沛十之四北流達臨淸十之六南旺者地勢髙決其水南北皆注所謂水脊也又相地置閘以時蓄泄自分水北至臨淸地降九十尺置閘十有七而達於衛南至沽頭地降百十有六尺閘二十有一而達於淮禮又奏濬沙河入馬常泊以益於汶是年興安伯徐亨工部侍郎蔣廷瓚濬祥符魚王口至中灤下復舊黃河道命禮兼董之明年命相度衛河水患奏請自魏家灣開支河二泄水入土河復自徳州西北開支河一泄水入舊黃河使至海丰大沽河入海帝命俟秋後成之禮等還京論漕渠功禮第一賜寶鏹文繡以潘叔正首建河議賜衣及鈔旌其功金純字徳修泗州人國子監生歷刑部左侍郎永樂九年命與宋禮同治防通河又同徐亨蔣廷瓚濬魚王口黃河故道初太祖用兵梁晉間使大將軍達開塌場口通河於泗又開濟寧西耐牢坡引曹鄆河水以通中原之運其後故道寖塞至是純疏治之自開封北引水達鄆城入塌場出谷亭北十里爲永通廣運二閘還攺禮部左侍郎進禮部尙書【明史稿】

周長天長人從靖難歷官督府永樂九年奉命同宋禮治漕駐濟寧修浚防通河卒贈萊陽伯諡忠毅潘叔正仙居人永樂九年由太學生任濟寧州同知奏請開漕渠自濟寧抵臨淸以通東南漕挽朝廷嘉之賜寶鏹錦幣【山東全河備考】

是年夏五月甲申罷築漳河隄防先因臨漳主簿趙永中言去年漳河泛溢決張固村河口與釡陽河合流低下田土悉爲汪浸今若復修隄防或終決潰是虛負民力也乞令沮洳之民別於漳河之旁近擇髙阜荒地開種從之【河南通誌】

明太宗永樂十年正月已酉巡按山東監察禦史許堪言去秋衛河水溢河岸低窪之處四散漫衍其時𨿽略修理今已復有倒塌者自臨淸至直沽大率皆然乞勅有司預期修理上命工部移文尙書宋禮相度措置四月庚申浚北京通流寺四閘河道共一萬七百三十七丈壬戌尙書宋禮奏近因禦史許堪言衛河水患命臣相度措置臣嘗因衛輝至直沽視河岸低薄非止一處竊謂若不究其源析其流但務修築隄岸恐水復衝坍不免連年動勞民力今欲除患須定長久之計臣先視防通河至魏家灣與土河相連宜於彼開二小河以泄於土河則𨿽遇水漲下流衛河自然無漫衍之患見已分撥軍夫用工今復視徳州城西北亦可開泄水小河一道蓋自衛河岸東北至舊黃河一十二里內五里舊有溝渠五里系古路二里系平地今開通泄水以入舊黃河則至海丰縣大沽河入海凡四百五十七里約用軍夫三千餘人十日可完上諭工部臣曰禮所言誠當但今農務方興可令俟秋成後爲之十月甲寅修山東安丘縣紅河等處水決隄岸戊午修州府海門縣捍潮隄岸縣故有隄東抵海南並江延袤百三十餘里年久決隤有司奏請修築上命平江伯陳瑄督丁夫四十萬築之計萬八千餘丈壬申浚山東平度州濰縣白浪河十一月丙戌修揚州府儀眞縣緣江隄岸及浚夾港等處河道戊戌北京行太僕寺卿楊砥言吳橋東光興濟交河諸縣及天津等衛屯田雨水決隄傷稼切見徳州良店驛東南二十五里有黃河故道州南有土河與舊河通若於二處開河置閘則水勢分可以便民時土河已命置閘上命工部侍郎藺芳往經理之【徳州東有古黃河南有鬲津枯河卽枯河也】河間府獻縣言夏雨霖淫西山暴水沖決眞定之饒陽武彊恭儉等處堤岸渰沒田廬乞集夫修築從之丙午浚鎭江府京口新港甘露三港達於江十二月甲寅修靜海縣至靑縣河隄癸亥保定府安州奏大雨決直亭等河口八十九處計用六千三百人修築一月可完上以天气寒沍命俟春暖築之辛未湖廣華容縣言縣安津等四十六處水決隄防傷民禾稼方今農隙可以修築然本縣民少未易成功上曰東作在邇亟興旁縣民丁並力修之【明太宗實錄】

藺芳夏縣人從宋禮治防通河復爲工部主事以禮薦遷右侍郎亡何行太僕卿楊砥言吳橋東光興濟交河及天津屯田雨水決隄傷稼乞開徳州良店東南黃河故道以分水勢復命芳往治之所經郡邑有不便民者輒疏以聞楊砥禮部左侍郎坐巡視河渠失職降工部主事歷太僕寺卿吳橋至天津等衞大水決堤傷稼砥請開徳州東南黃河故道及土河以殺水勢帝命工部侍郎藺芳經理之【明史稿】太祖建都金陵四方運舟悉由大江至洪武十三年海運遼東以供軍餉文皇肇建北京江南糧船一由江入海出直沽口白河運至通州一由江入淮歷黃河至陽武縣陸運至衛輝府由衛河運至通州永樂九年以濟寧州同知潘叔正言命工部尙書宋禮都督周長等發山東丁夫十六萬五千濬元防通河自濟寧至臨淸三百八十五里漕舟始達於通州而永樂十年宋禮以海船造辦太廹議造淺船五百艘撥運淮揚徐兗等處嵗糧一百萬石由防通儹運以補海運一年之數永樂十三年始罷【皇甫錄明紀略】

明太宗永樂十一年正月丁亥蘇州府同知栁敬中言昆山之太平河東通大海西接福興河上達楊城湖爲利最博近年淤塞旱潦俱不便今欲疏浚約用人七萬八千四百計二十五日可完上曰役久則民勞遲則妨農其徵旁近民夫十萬亟成之庚子順天府保定縣言去年秋淫雨決河岸五十四處接文安大成二縣之界乞以三縣民協力修築從之二月壬戌修河間府水決隄岸三月癸未應天府言新河口圩岸爲風濤衝齧四十餘丈皇太子命工部修築【明太宗實錄】明太宗永樂十二年八月甲辰浚淮安府海州城南官河二百四十里丁未修通州三河等處水決隄岸九月丁夘修山東聊城縣龍灣河及濮州紅船口範縣曹村河隄岸丙子順天府武淸縣言河決耍兒渡口六百五十餘丈命工部遣官修築辛已修鳳陽府安丰塘水門十六座及牛角壩至新倉鋪傾塌隄岸萬三千五百餘丈十月甲午常州府江陰縣請浚萬嵗河及塘涇等河從之十一月辛亥浚蘇州府昆山縣太平河【明太宗實錄】

是年平江伯陳瑄請鑿徐呂二洪以通漕運更於洪口建閘按宋元祐四年京東轉運司言淸河與江浙淮南諸路相通因徐州呂梁百步兩洪湍淺險惡多壊舟楫水手牛驢牽戶盤剝人等邀阻百端商賈不行朝廷已委官度地勢穿鑿今若開修月河石堤上下置閘以時啟閉通放舟船實爲長利此卽瑄所鑿之道而當時開鑿之官邈不可考【南河全考】

明太宗永樂十三年二月已已朔浚揚州府洲壩河道一至州巡檢司一至江口通六百餘丈三月辛亥山西解州言硝池水溢決豁口等處流入鹽河蓋由姚暹渠涑水河並流水道淤塞乞發民修治從之五月乙丑開淸江浦河道凡漕運北京舟至淮安過壩度淮以達淸河口挽運者不勝勞平江伯陳瑄時總漕運故老爲瑄言淮安城西有管家湖自湖至淮河鴨陳口僅二十里與淸河口相直宜鑿河引湖水入淮以通漕舟瑄以聞遂發軍民開河置四閘曰移風曰淸江曰福興曰新莊以時啟閉人甚便之十二月乙丑河南彰徳府磁州言今夏多雨滏漳二河水溢漂民廬舎渰沒田稼間有髙阜稼亦不實乞免民間今嵗稅糧從之【明太宗實錄】

是年建淮安五壩運船經壩入淮仁字壩義字壩在新城東門外東北自城南引湖水抵壩口外卽淮河遇淸江口淤塞運船經此入淮禮字壩智字壩信字壩在新城西門外西北引湖水抵壩口外卽淮河遇淸江口淤塞則官民商船經此達於淮【南河全考】

明太宗永樂十四年正月庚午東昌府臨淸縣臨淸壩成置壩官一員四月壬午設直隸淮安府山陽縣之淸河福興淸河縣之新莊邳州之幹溝徐州之沽頭上沽頭下沛縣之金溝山東濟寧州之谷亭孟陽泊魯橋十閘置閘官各一員五月庚子修揚州府邵伯鎭上下二閘【明太宗實錄】

是年平江伯陳瑄疏濬故沙河置閘通舟先是漕至淮安悉從府東北車壩入淮逆水行六十里至是瑄因宋喬維嶽所開沙河舊渠益加疏治置閘通舟逾年而功成漕人徳之爲立祠焉【南河全考】

明太宗永樂十五年五月乙未遣官巡視北京通州至儀眞河道【明太宗實錄】

劉觀都察院左都禦史永樂十五年督浚河漕十九年巡撫陜西【明史稿】

明太宗永樂十七年秋七月庚申遣鎭逺侯顧興祖巡視呂梁洪初上以洪險隘舟楫邂逅多傾覆特命忻城伯趙彛鎭徐州兼理洪道而彛以貪縱廢事至是復遣興祖巡視仍以敕諭彛曰朕急於利民念徐州呂梁洪險阨命爾兼理爾乃溺於酒色貨賄坐視民患恬不究心得免於罪乎今姑宥不問宜攺志易行以蓋前愆【明太宗實錄】

明太宗永樂十九年九月丙寅修直隸髙郵州新開湖塘岸十月丁酉修浙江海寧等縣塘岸【明太宗實錄】趙泰永樂中爲常州府同知浚孟瀆得勝二河作魏村閘諸所興築民無言勞者遷工部郎中奉命塞東昌決河周忱薦爲協同都運益勤其職【明史稿】

永樂二十二年十月辛卯【仁宗巳登極矣】平江伯陳瑄上言七事一蘇民力今天下嵗運糧餉惟湖廣浙江江西三布政司及直隸蘇松等府州去北京甚逺又河道有洪閘壩及淺凍之阻往復逾嵗所費數倍正糧上逋公租下妨農務皆由於此乞令運於近便淮安徐州等處交納別令官軍接運至北京如此則民力可蘇而農務不妨上覽奏以付翰林臣曰瑄言皆當令所司速行【明仁宗實錄】

行水金鑑卷一百六

欽定四庫全書

行水金鑑卷一百七

江南按察使傅澤洪撰

運河水

明洪熙元年秋七月戊辰朔【宣宗已登極矣】順天府通州武淸固安漷縣各奏六月二十二日驟雨河溢衝決河西務白浮宋家口隄岸丙戌河南臨漳縣奏六月大雨漳滏二河皆漲衝決三家等村隄岸二十四處上命行在工部郎發所在軍民修築辛夘眞定府奏六月以來霖雨滹沱等河皆漲衝決隄岸定晉深三州藳城無極饒陽新樂寧晉五縣低田皆沒上命行在戶部遣人勘視丙申北京順天河間保定三府順義懷柔肅寧任丘靜海慶都淸苑雄八縣及永平府灤州各奏今年夏秋多雨河水泛溢淹沒田苗命戶部遣人勘視十一月癸亥濬儀眞州壩河先是平江伯陳瑄奏儀眞洲壩下河道年久淤塞請發附近軍民疏濬上以東作方興姑俟農隙至是命鎭江州常州三府儀眞州鎭江三衞共以軍民二萬疏濬仍命瑄董之癸已行在工部奏去年冬平江伯陳瑄總軍夫疏濬儀眞洲壩下河道至嵗終罷役今尙有未疏導者請仍以舊集軍夫及時用工從之【明宣宗實錄】

明宣宗宣徳三年六月庚寅順天府武淸固安二縣言霖雨連旬洪水沖決河西務及當渠裏秦家口隄岸傷民田禾上命二縣民及屯軍合力亟修丁酉霖雨通州河溢及城趾深一丈餘城壊者一百三十餘丈甲辰巡按北直監察禦史張瑩奏五月六月連雨不已河決隄岸溺死軍民壊通州良鄕等處官民屋宇及淹沒宛平大興順義大城保定文安永淸寶坻香河霸州並保定等府新城等縣田苗上諭尙書夏原吉曰災不虛至必有其咎宜勉思寛卹之道丁未命左都禦史劉觀巡視河道敇諭之曰比年以來緣河提督官徇私滅公貪獘百出侍郎曺本催督秋糧所至諸閘作威肆害惟以所督運者得度其他處運糧及運民商賈皆不得行舟楫積滯雨水緣發傷壊者多今特命卿自北京直抵南京巡視凡河道淤淺閘壩損壊躬自提督修浚務俾舟楫順利輸運無阻公私兩便卿其夙夜盡心無怠所事庶稱委任十二月庚辰修盧溝橋淩水所決河口行在工部言通州耍兒渡河渡水從東注而正河淺澀舟行不便請急修築從之【明宣宗實錄】

明宣宗宣徳四年正月戊辰平江伯陳瑄言山東濟寧以北舊河自長溝至棗林閘一百二十里沙土淤淺漕舟難行今凍漸解餽運將興約計用十二萬人疏濬半月可成命山東起集民兵與今運朩軍士相兼用工二月戊寅命隆平侯張信同太監沐敬浚河西務河道及修隄岸先是河西務耍兒渡等處河岸衝決命行在工部修築水急民少久無成功至是命信等往督發在京操備軍士五萬一千人益之四月丁亥上語右都禦史顧佐等曰臨淸以南諸閘專爲蓄水以便行舟比聞閘官軟罷多爲權勢所脇不時開放輕泄水利彊梁者卽度良善者候經旬日甚至忿鬭溺死者有之爾卽掲榜禁約惟進薦新物者舟行不禁其餘不分公私必候積水及則方得開閘若有公事不可緩者卽於所在官司轉給馬驢以行有仍前脇制聴從者皆論罪不貸六月已夘命山東三司遣官專理河道時總兵官平

江伯陳瑄奏濟寧長溝至棗林閘河道淤淺漕運不便初朝廷專命侍郎藺芳及山東三司遣官督視疏濬往來無阻比年不遣大臣惟都司按察司有官如舊督視而布政司亦不遣官乞令遣官如故仍乞勅三司所遣官專理河道不與他事庶幾以便運從之十一月壬子直廣平府成安縣奏本縣今年四月五月苦雨漳二河泛濫渰沒田苗一百二十八頃有奇上命行在戶部覆視免其秋租丙辰總兵官平江伯陳瑄奏自徐州至濟寧河水多淺轉運甚難今遣官巡視謝溝胡陵城八里灣南陽淺皆當置閘其䢐徠諸山泉源所出舊有湖塘今多淤塞乞加修濬庶有停蓄得以通利往來從之【明宣宗實錄】

明宣宗宣徳五年五月癸夘總兵官平江伯陳瑄言淮安西湖河岸乃牽挽舟船往來通路比因風浪衝激岸多崩塌椿朩下存淮安府滿浦五壩間廢已久其官吏壩夫俱無差役乞令守視西湖隄岸遇有損壊就令修治從之丁夘命永康侯徐安行在工部侍郎羅汝敬自張家灣抵直沽緣河提督運朩勅令設法俾軍民商賈舟楫通行不相妨礙如河岸衝決就督軍夫修築七月丁已行在吏部郎中趙新自江西還言臨淸河道穿狹往來舟楫阻滯廣積倉納糧民船離倉灣泊負米上倉甚難乞遣官防平江伯陳瑄於倉東開月河泊於河北置壩一所則車船往來皆便上諭行在戶部臣曰開河置閘令平江伯計議用人力多少卽及時興工九月壬子直鉅鹿縣奏六月苦雨漳河泛溢衝決

隄堰瀕河低田皆被災上命行在戶部臣曰凡被災傷處皆覆勘除其租十月癸酉總兵官平江伯陳瑄言臨淸至安山河道春夏水淺舟難行張秋西南舊有汊河通汴朝廷嘗遣官修治遇水小時於金龍口堰水入河下注臨淸以便漕運比年缺官遂失水利漕運實難乞仍其舊上命行在戶部從其言【明宣宗實錄】

明宣宗宣徳六年二月戊戌命濬金龍口引河水達徐州以便運用禦史白珪之言也河南布政司言祥符縣舊有新開河直抵黃陵岡凡四百五十餘里中多淤塞請加疏濬從之庚申巡撫侍郎趙詢言五事一州儀眞設五壩以通江南舟楫二壩專過官船及官運竹朩諸物餘三壩專過糧船民船晝夜往來亦常阻滯有旬日不得渡者又壩下河窄舟無泊處乞令有司衞軍再開二壩以便舟行泊及增開河一道上覽之謂侍臣曰置壩開河令六部防議以聞五月壬申順天府奏霸州保定縣地低窪臨邊渾河往者河岸缺壊皆是保定文安大城諸縣民夫同軍衞修築今河水沖決岸土漸薄且有坍塌之處若水溢決潰必傷田苗請如舊集眾預修庶幾有備無患從之六月丁未順天府固安縣奏今夏久雨渾河漲溢衝決徐家等口上命工部撥工修築之七月壬寅疏滹沱舊河時巡按章聰言眞定府滹沱淤塞比山水泛濫又衝壊河岸及軍民廬舍舊有防城河隄亦被衝決宜令修築八月已未浚白塔河及儀眞等壩河先是禦史陳祚言白塔河宜開浚置閘又侍郎趙新言宜浚白塔河及儀眞舊江口鑰匙河黃泥灘淸江閘俱宜浚導上遣主事潘厚及揚州淮安府官審視仍與平江伯陳瑄議可否及所用人力至是厚還奏開浚實便白塔河儀眞壩河約用四萬五千八百人計四十日可完淸江閘河用一萬八千人計十五日可完上從之於是工部請發揚州淮安軍夫先開白塔河置閘工畢就浚淸江閘儀眞鑰匙河上曰三處用工勞人太甚其儀眞鑰匙河俟明年農隙修浚九月戊子直武進縣民奏閩浙官民舟船及今漕

運必由本縣孟瀆河出逆水行三百餘里始達洲壩往往爲風浪漂溺縣舊有新河四十餘里出江正對揚州府泰興縣新河入至泰州壩一百二十餘里至揚子灣出運糧大河比今白塔河尢爲便利第嵗久泥淤難通重載乞加修浚實爲便利命平江伯陳瑄侍郎周忱審計十月乙未濟川衞奏六月苦雨河水泛溢溺死屯軍十七人淹田稼一十六頃甲辰蘇州府教諭唐敏言常熟縣舊有耿涇塘南接梅裏塘通昆明湖北通揚子大江旱嵗資其灌漑年深壅塞洪武中嘗發長洲等縣民浚導民獲其利今復壅塞請如舊例發民浚導從之【明宣宗實錄】

明宣宗宣徳七年正月已丑重建大興縣平津閘修通州羊營閘橋時平橋之水沖閘隄岸皆圮羊營者挽運所經之路橋壊已久行在戶部以聞故有是命三月壬戌水決固安縣馬荘等處隄岸命順天府發民修築行在工部尙書李友直奏通州至直沽河道紆曲尢

多灘淺舟行阻滯永樂中嘗命侯伯一人總督浚治乃得通行請如故事上命行在戶部侍郎王佐往督之七月辛未順天府霸州三河香河丰潤漷東安永淸

六縣及永平府灤州各奏今夏苦雨河水漲溢低田所種黍谷俱傷無收壬申置呂梁渠石閘初平江伯陳瑄以呂梁上洪地陡水急漕舟難行奏準令民於舊洪西岸鑿梁渠深二丈闊五丈有奇夏秋有水可以行舟至是復欲深鑿置石閘二時其啟閉以節水庶幾往來無虞事聞命附近軍衞及山東布政司量發民夫工匠協力成之十一月辛酉初行在戶部右侍郎王佐言通州至河西務河道淺狹漕船動以萬計兼四方商旅舟楫往來無港汊可泊張家灣之西舊有渾河若疏濬近京師一二十里更加充廣瀦爲巨浸令可泊船公私俱便命都督馮斌尙書李友直同佐審視至是斌等以圖進上覽之謂其役重大命姑止之【明宣宗實錄】宣徳七年平江伯陳瑄築髙郵寶應汜光白馬諸湖長堤以度牽道又開州白塔河置新閘潘家荘大橋江口四閘令江南糧船從常州府西北孟瀆河過江入白塔河至灣頭達漕河以省洲盤壩之費初江南舟由洲車壩入河自白塔河開壩棄不用近白塔置壩舟行儀【南河全考】

明宣宗宣徳八年九月丙寅平江伯陳瑄卒瑄永樂中嵗董漕事時以海運艱險浚山東舊河通北京瑄建議造平底淺舟以運人便之嵗增運至三百萬石又建議於淮安城北開淸江浦有管家河入鴨陳口以達淸河免過壩及風濤之患又緣管家河築隄十餘里以蓄水益河且便行者於淸江浦江上及徐州臨淸通州皆置倉受糧以次轉運疏儀眞州壩下渠鑿呂梁徐州洪傍亂石於刁陽湖南旺湖皆築隄緣河多置閘以時閉泄利舟楫凡所經營俱有條理【明宣宗實錄】

陳瑄字產純合肥人成祖卽位封平江伯先是漕舟道海島島人恐多閉匿瑄招令互市平其直人交便之海溢隄圯自海門至鹽城凡百三十里命瑄以四十萬卒築治之爲捍潮隄萬八千餘丈瑄言嘉定瀕海地江流衝防海舟停泊無髙山大陵可依請於靑浦築土山方百丈髙三十餘丈立堠表識旣成賜名寶山帝親爲文記之宋禮旣治會通河成朝廷議罷海運仍以瑄董漕運議造淺船二千餘艘初運百二萬石寖至五百萬石國用以饒時江南漕舟抵淮安率陸運過壩逾淮達淸河勞費甚鉅瑄用故老言自淮安城西管家湖鑿渠二十里爲淸江浦導湖水入淮築四閘以泄宣之又緣湖十里築隄引舟由是漕舟直達於河省費不訾其後復濬徐州至濟寧河又以呂梁洪險惡於西別鑿一渠置二閘蓄水通舟便之又築沛縣刁陽湖濟寧南旺湖長隄開泰州白塔河通大江又築髙郵湖隄於隄內鑿渠四十里避風濤之險又自淮至臨淸相水勢置閘四十有七作常盈倉四十區於淮上及徐州臨淸通州皆置倉便轉輸慮漕舟膠淺自淮至通置舍五百六十八捨置卒導舟避淺復緣河隄鑿井樹朩以便行人凡所規畫精密宏逺自理漕河者三十年舉無遺策終明之世漕運賴之卒封平江侯諡恭襄【明史稿】

平江伯陳恭襄公瑄旣通運河緣隄皆樹楊棗二朩並淮北所宜且楊枝可薪棗實可噉又易長多陰悉聴運夫爲利其后土民並根伐之其棗近官舍者並輸入官運夫旣不敢謀而官司亦不復問矣【明良記】

明宣宗宣徳九年六月丙辰行在工部尙書吳中奏北京城東南有兩水磨及通恵河諸閘皆爲河水所壊今南門外舊有減水河若加疏鑿長二十餘丈卽與郊壇後河通流可泄水勢上曰盛夏炎暑未宜疲勞民姑緩之庚午水決北京渾河東岸自狼窩口至小屯廠乙亥右副總兵都指揮僉事吳亮言督糧船萬餘艘已達北河而河水泛溢難進且河西務東西上下水決隄防一十五處奔流迅激勢益猛悍重載之舟恐失利乞早修築上命行在工部發軍民修築命丰城侯李賢總督之【明宣宗實錄】

明宣徳十年六月甲辰【英宗已卽位矣】直廣平府永平縣縣丞李祐奏請修閉漳河以防民患疏通衞河以濟舟楫事下行在工部請從所言其漳衞二河宜遣本部官一人往會所在官司發軍民從宜濬治上命河道不必遣官第令所在軍衞有司理之七月已夘修桑幹河橋通州直沽耍兒渡口等處隄岸九月壬辰儹運糧儲總兵官及各處巡撫侍郎與羣臣防議軍民利益及正統元年合行事宜內一淮安淸江浦淮河口及濟寧至東昌運河淺滯宜加疏濬一徐州呂梁洪原引睢水入焉今睢水過隋隄防汴入淮各洪淺狹宜於鳳池口或歸徳新隄處設閘復引睢水以濟各洪一沙灣張秋運河舊引黃河支流自金龍口入焉今年久沙聚河水壅塞而運河幾絕宜加疏鑿一彰徳河往時東入衞河至臨淸與運河會今北流入滹沱而衞河亦淺宜障而東之上以所議皆當從之【明英宗實錄】

明英宗正統元年七月乙未命行在工部左侍郎李庸修狼窩口等處隄先是大雨浹旬水溢渾河狼窩口及盧溝橋小屯廠西湖東笆口髙梁等閘隄岸皆決命庸治之至是庸奏請工匠千五百人役夫二萬人上從所請且諭之曰此皆要害汝其盡心理之必完必固毋徒勞民已酉運河耍兒渡決行在工部奏請令副總兵都督僉事武興發漕運軍士及近河軍衞有司發丁夫並力修築上以漕卒不可重勞特勅太監沐敬安逺侯栁溥尙書李友直別爲從宜區處九月甲午直河間府獻縣奏滹沱河溢大郭黿窩口隄乞命河間府遣官及河間等衞與獻縣協力修築之儹運糧儲總兵官及各處巡撫侍郎至京會議軍民利便事宜以聞一鎭江府新港壩至常州奔牛壩運河一百五十里原有水車車捲江潮灌注河內通利舟楫浸漑田禾年久廢弛宜命巡撫侍郎提督有司支給官錢置車給壩官領之以時灌注通漕漑田一浙江等處軍民運船俱由常州夏港孟瀆河出或河道淺澀爭占攙越宜專委工部主事一員提督令軍民糧船務循資次爭占攙越者罪之至事閒之時仍聴巡撫侍郎差遣催糧一東南運船俱於洲過壩原有東西二港置壩一十五座永樂中營造立廠貯朩東港淤塞止存西港七壩比年大江風浪險惡糧船無港收泊多至失所請以堆貯朩植歸並附近取回看廠內外官員革去廠房仍疏東港修築舊壩以通漕運一金龍口水接張秋大黃寺鳳池口水接徐州呂梁二洪俱是引水通運之處宜令工部委官一員巡視提督遇有淤塞防同河南三司鳩工疏濬一徐呂二洪中澑穿狹水淺石峻重船至彼剝空方可往來洪西原有小河運朩剝淺甚爲便利宜於農隙之時量起附近軍夫命管洪官提督疏濬合用剝船水車令江西湖廣浙江衞所給之仍令淮安船廠攺造小船備用上命俱準行之【明英宗實錄愚按第一條車水灌田甚有益於農民宜聴民自爲車戽可也若以之通漕則甚不可徒爲擾民之事究與事無濟後之人不可因其言而誤用之】

明英宗正統二年正月戊午減省直揚州府邵伯鎭閘壩官吏並江都等縣守塘夫先是揚州府奏邵伯鎭二閘一壩各設官吏人夫以防髙郵湖水泛溢今湖水旣平往來無虞乞裁其半又江都儀眞二縣有雷公上下白城陳公四塘舊設夫三百三十五人守之今運河轉輸不絕塘水宜泄入河夫可盡罷事下巡撫侍郎曺覆實至是奏塘水無源若盡泄之則涸矣仍畱二百人時其蓄泄以濟運河但舊夫鹽運司今宜攺州府爲便其邵伯鎭閘壩官吏各一人夫九十人俱宜減省從之二月癸酉以運河耍兒渡決勅五軍各營發軍一萬工部發畿內夫一萬往築之三月丙辰行在工部奏運河時有淤淺恐妨糧船往來乞命官總督上以河道重事濟寧以南勅侍郎鄭辰治之以北勅副都禦史賈諒治之王瑜武興亦令更相往來協心提督務使河通人便且須處分得宜毋重勞擾三月庚戌行在工部奏耍兒渡口修隄已完又新開河人甚便之乞令武淸縣復民三十家常巡視其隄毋致傾壊且立神廟以鎭之上從其請賜號爲通濟河之神九月乙夘山東寧海州壽張東阿汶上陽谷鄆城範等縣各奏六月以來淫雨河漲衝決隄防渰漂田廬牲畜等物上命行在戶部遣官覆視賑卹其民【明英宗實錄】明英宗正統三年三月壬子陞山東按察司僉事袁文爲本司副使文提督濟寧等處河道興水利以通輸運民便之九載任滿東昌等府耆民二千餘人奏乞畱之故有是命八月已未築髙郵湖隄隄長四百二十五丈舊用土築遇風撞激輒敗間有朩橛葦束蔽防亦不經久至是甃以磚石復以糯米糊和灰以固之始堅致可久矣九月辛夘巡按山東監察禦史陳韶奏膠州新沽二河東平州嘉祥等縣皆因大雨隄岸衝決民居渰沒濟寧州城北門及淸寧衞軍器局亦被灌塌上命布政司及管河官俟農隙發民修築九月庚戌增置山東東昌府通判一員專理河道以本府通判戴浩言所屬河道八百餘里壩閘十有二所督理疏濬必得專責故也【明英宗實錄】

明英宗正統四年六月壬午小屯廠西隄爲渾河水所決通州至直沽隄閘三十一處爲雨潦所決詔發附近丁夫修築以工部侍郎李庸董之七月庚戌久雨滹沱沁漳等水決饒陽醜女隄獻縣郭家口隄衞輝彰徳等處隄有司以聞詔隨宜修築八月丙子朔久雨白溝渾河二水溢決順天府保定縣及保定府安州隄五十餘處有司乞借附近丁夫協力修理從之壬午先是雨水決河西務隄岸發順天府寶坻等縣民夫修築至是行在大理寺右少卿李畛奉勅存問被災州縣具疏請罷修不急隄堰徴回督工官員從之九月壬子直深州滹沱河決渰民居田稼百餘里命有司修築之甲子應天府奏所屬溧水溧陽句容上元江寧五縣因天雨山水泛漲衝淹人口頭畜倉庫糧鈔官民房屋田地已委官賑濟踏勘謹具以聞十月壬午順天府大興縣請修平津閘河間府靑縣請築衞河隄岸俱從之【明英宗實錄】

正統四年都督武興奏州白塔河泄水閉不行仍從壩過船惑於浮言故也【南河全考】

明英宗正統五年正月壬子初監察禦史李匡等言儀眞洲二壩下港淺狹水落則大舟俱艤於江宜浚其港邵伯至寶應湖隄或決輒壊民田宜令漕舟歸者載石付所司築隄事下督漕總兵官都督僉事武興等覆之至是興奏壩下港以湖泥淤淺農暇輒浚以爲常湖隄壊者方興役築塞若欲盡甃以石又役卒恐勞力費過當也上從其言【江浙七府糧由入運江廣及江南等府由儀入運若屯艤江外風浪堪虞開浚不可緩湖隄用石庶能堅久但不可役及漕卒上從其言何其當也】二月壬午初直淮安府知府彭逺言永樂中平江伯陳瑄總督漕運於淮安西湖中築隄十餘里爲挽舟路令淮安滿浦南鎖三壩夫巡視之又令漕卒順載小朩曁土積之隄上遇隄壊卽修今壩夫止役故隄弗完請仍行瑄故事事下巡按禦史及總督漕運總兵官覈實至是禦史李彬等奏宜令淮安府邳州等州縣發丁夫於旁近地采雜朩運之河壖候漕舟還令載以往若土則令舟及商舟皆載以輸從之三月乙已直淮安府鹽城縣奏伍祐新興二場運河壅塞阻商旅行舟乞浚之事下行在工部覆奏請下淮安府俟丰年興役從之七月壬寅山東兗州諸府自六月迨今淫雨連綿湖河泛溢事聞上命行在戶部遣官視之丁夘修宿遷縣邵店社至黃墩社一帶隄九月辛亥修河西務及直沽等處河隄十月丁丑命修香河縣白河隄從知縣張嵩言河水沖決民田被渰故也【明英宗實錄】

行水金鑑卷一百七﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百八

江南按察使傅澤洪撰

運河水

明英宗正統六年二月辛已直髙郵州知州韓簡言州管河西接新開河東通興化縣舊設上下二閘以時啟閉舟行甚便今閘壊河不通且子嬰溝塞溝旁田皆荒蕪又減水陰洞常閉塞其岸東田旱潦輒不收請俱浚治之事下行在工部請令州府覈實興役毋輕擾民從之五月癸亥徙張家灣至河西務沿河民捨三百十三家以礙運船牽路故也六月壬辰漕運右參將都指揮僉事湯節言徐州至濟寧諸閘本積水以便漕舟今使客怙威至卽起閘吏胥莫能禁臣見徐州呂梁二洪剝淺小船可令給與各閘傳送使客庶利於積水從之七月甲寅漕運右參將都指揮僉事湯節言閘河水淺糧艘不能進緣河南金龍口及山東䢐徠金溝等泉缺官提督疏濬之故臣請遴選防幹官分投提督及移文河南山東各委官及時疏理上皆從之八月癸酉命修髙郵州北門起至張家溝一帶河隄十二月丁酉命廟祀平江恭襄侯陳瑄初瑄爲總兵官督糧運疏鑿淸江浦等處增設移風等閘堅築隄防以蓄水行舟立常盈倉積糧甚多及沒民感其恵於淸江浦東立祠堂愬像崇奉禱者屢有靈應至是上聞命有司春秋致祭【明英宗實錄楊士奇作瑄神道碑言公疏淸江浦引水由管家湖入鴨陳口達淮以免淮河風濤之患就管家湖築隄亙十里以便引舟浚儀眞洲二壩潮港之湮鑿呂梁徐州二洪巨石以平水勢築沛縣刁陽湖濟寧南旺湖長隄開泰州白塔河通大江築髙郵湖隄隄內鑿渠亙四十里自淮至臨淸剙閘四十有七建倉置舍以便舟緣隄鑿井樹朩以便夏月行者種種河政俱堪不朽宜乎血食千秋也】

明英宗正統七年七月癸亥久雨水決武淸縣匡兒港漷縣中馬頭小防村河西務上馬頭隄岸共三十二處詔修其易爲功者其功力繁多者計費以聞癸未修築淮安西湖中路十餘里以便漕運【明英宗實錄】正統七年參將湯節因洪水迅急數壊舟楫建議於徐州洪之上流築堰逼水悉歸月河於月河南口設閘以壅積水勢至景泰間水漲閘壊【南河全考】

明英宗正統八年三月壬午濬洲壩東港洪武間洲壩有東西二港永樂間廢東港壩爲廠以貯材朩正統初廷臣議徙朩濬港未果至是督漕總兵官都督僉事武興言壩廢港塞非惟舟楫往來遲延且艤泊大江有風濤之虞請俟秋成於鎭江州二府僉夫七千餘人修復從之乙酉漕運總兵官都督僉事武興巡撫侍郎周忱等奏常州府武進縣民言漕舟出夏港溯大江風濤險阻害不可勝言常州西城有徳勝新河北入江江北揚州府泰興縣有北新河中間有淤淺者俱宜浚之以避大江險阻浙江都司署都指揮僉事蕭華言永樂宣徳間漕舟自常州府孟瀆河出江入白塔河江行不逾半日今孟瀆河淤淺請浚之廣東按察司知事黃武浙江處州衞指揮使牛通皆以爲言事下臣等計議華等所言皆有據請先浚孟瀆河其白塔河有四閘可於其中大橋閘築壩俟運河水泛則啟閘行舟水落則仍閉塞徳勝河亦宜修浚惟北新河計當役一十五萬五千人一月方完比者連年災傷不可興大役請俟浚理孟瀆河白塔河徳勝河完再議上從之【明英宗實錄】明英宗正統九年正月庚辰福建按察司謝荘奏請浚鎭江府丹徒縣甘露壩至常州府城東河道從之閏七月辛已工部右侍郎王佑言臣奉勅與太監阮安往視水決河岸自蒲溝兒至漷縣二十餘處其耍兒渡尢甚乞發丁夫物料修築爲便從之庚子工部言河南山水泛溢灌衞河沒衞輝開封懷慶彰徳民捨壊宣武衞懷慶守禦所城上命所在隨宜修理民失所者撫卹之八月壬子革臨淸壩官初平江伯陳瑄奏設臨淸閘壩遂廢至是乃革其官八月辛未直固安縣奏請築水屯廠等隄從之十月丙午修徳州耿家灣等處隄十二月戊申疏常州鎭江運河【明英宗實錄】明英宗正統十年五月丙子漕運參將都指揮僉事湯節言滕縣七里河近者淤塞水不至運河致糧船不能進乞濬自沛縣魏家潭直抵雞鳴臺流出運河仍置閘以時開閉其沙河泥溝泉河濟寧州盧家溝等泉源鄒縣淵源舊泉河口亦宜疏通各置小閘蓄水事下工部尙書王巹言宜令所司按實起夫疏濬從之九月丙申河南按察司副使榮華言運河沽頭上閘至金溝閘幾十里淤淺糧船停滯𨿽減糧挑淺然終非長久計宜於淺處置金溝上閘如遇沽頭上閘糧船膠淺卽啟二閘兩水交下積水必深可無停滯又呂梁上洪之西舊有石閘二因水勢陡險無船經行徒爲虛設宜拆之以爲金溝上閘庶不勞他費事下工部尙書王巹等請移文運總兵官都督武興勘視宜否從之十二月辛酉湖廣廣濟縣奏本縣及附近黃梅縣每嵗輸運秋糧於望牛墩常不下三萬餘石皆雇小車盤運一車止載四石而雇直二斗及天陰雨雇直倍之民實不堪臣見本縣連城湖港廖家口舊有溝直抵望牛墩第沙塞水淺不能行船請同黃梅縣各率夫役疏濬用船載運實爲民便從之【明英宗實錄】

明英宗正統十一年三月癸已巡按直監察禦史奏淮安府滿浦淮安南鎖三壩舊以無閘而設後立移風等五閘其三壩皆廢不用揚州邵伯閘壩舊以築隄恐泄水利而設今隄已完其閘壩亦皆不用白塔河大橋潘家荘新開江口等閘舊以地勢斗峻泄水而設今築塞年久其所設官吏人夫皆冗濫乞減省之事下工部覆奏滿浦淮安南鎖每壩畱官吏各一員人夫去其半邵伯閘壩官吏革去止畱夫四十名邵伯驛大橋潘家荘二閘官吏革去其夫新開江口二閘從之【明英宗實錄】

明英宗正統十三年二月乙已徐州呂梁二洪皆分黃河水以通舟楫其泰皇寺巴河原系分水之處年久淤塞水脈微細先此都督同知武興奏請疏濬以冬寒土堅而止至是復請上命所司發軍夫濬之丙寅湖廣五開衞奏本衞地臨苗境山路險側軍餉難於轉輸去衞三十餘里有水下通靖州江其中亂石沙灘二十餘處計役五百人疏濬一月有餘可以成功於轉輸甚便從之三月戊子監察禦史林廷舉言漳河自山西沁州發源七十餘溝會而爲一至肥鄕縣等處隄岸逼隘水勢湍激以故爲民患元時分支流入衞河以殺其勢永樂間漂塞舊迹尙存去廣平大畱村十八里宜發丁夫鑿通仍於漳河置閘遏水轉入之其肥鄕等處亦宜疏廣之如此非惟漳河水減可免居民之患而衞河日增亦足爲漕舟之便從之

是年秋河決滎陽東過開封城之西南經曺濮以入運河決張秋地至兗州府沙灣之東隄大河口而決濟汶諸水皆從之又經防城縣至懷逺界入於淮海會通河遂淤治水之閘疏水之渠渠起張秋金隄之首東南行凡數百里經澶淵以接河沁名渠曰廣濟閘曰通源凡河流之旁出而不順者則堰之堰有九長衺皆萬丈九堰旣設其水遂不東衝沙灣乃更北出以濟漕渠之涸由是遂濬漕渠由沙灣而北至於臨淸凡二百四十里南至於濟寧凡二百一十里復作淤水之閘於東昌之龍灣凡八役夫五萬八千有奇材九萬六千有奇竹以竿計倍之鐵十三萬斤有奇鋌三千絙百八釜三千八百有奇麻百萬檾倍之藳桔又倍之石若土則不可以數計糧五萬石【續文獻通考】

是年秋七月河決滎陽經曺濮衝張秋潰沙灣東隄奪濟汶入海尋東過開封城西南經陳畱自亳入渦口又經防城至淮逺界入淮命工部尙書石璞治之弗就尋復以侍郎王永和代璞舊黃河在開封城北四十里洪武二十四年河決原武東經開封又南經潁上東至壽州正陽鎭全入於淮而元防通河遂淤永樂九年尙書宋禮濬防通河開新河自汶上縣袁家口左徙二十里至壽張之沙灣接舊河九閱月而績成侍郎金純從汴城金龍口下達塌塢口經二洪南入淮事定爲罷海運至是又決滎陽過開封城西南而城北之新河又淤自是汴城在河北矣隋唐以前河與淮分自入海宋中葉以後河合於淮以趨海然前代河決不過壊民田廬至明則妨漕矣故視古尢急【紀事本末】

明英宗正統十四年春正月辛夘修山東金口堰三月癸已工部右侍郎王永和奏黒洋山西灣已通其水由泰黃寺資運河東昌之水復置分水閘設三空放水自大淸河入海其八栁樹猶未宜用工沙灣隄宜常啟分水閘二空以泄上流之水則不爲後患上皆從之仍戒永和等速修完以休軍夫毋久憊人誤其生業四月辛未修直髙郵州甎河塘九月庚辰巡按直監察禦史錢淸等言臨淸四閘爲黃河水決上下船皆失利其南舊有撞圈灣河可濬之令船自此達衞河爲便工部請下委官主事黃瓚等議行從之【明英宗實錄】明景帝景泰元年四月癸已監察禦史陳全言初黃河水決山東沙灣隄已修其大半止畱西岸二缺口泄水近者東阿縣以西大洪口鯉連河水落河身漸露與缺口相去甚近恐將防通河水落掣入東去不便漕運乞築其二缺口爲便從之五月癸酉久雨決通濟河東西岸命有司修築之七月丁已直江都儀眞二縣以水災聞命所司修其圩壩之被決卹其人民之被災者十二月丁酉工部奏通州抵徐州運河一帶皆淤塞不通不預疏濬恐妨漕運徐州等處請勅僉都禦史王竑通州等處宜遣在京大臣一員提督疏濬詔不必遣大臣其令都察院擇禦史防能者一人往理之【明英宗實錄】

是年設淮安漕運都禦史兼理通州至儀眞河道【明會典】

明景帝景泰二年正月甲子濬直鎭江常州運河二月壬午敇山東左參政王驄按察司僉事王琬督工浚沙灣運河以河決水淺故也丙戌巡按直監察禦史陳全奏運河沙灣常以衝決修置土壩故今損壊不能蓄水致妨運請以拆毀舊船攺造板閘二座從之六月戊辰朔勅巡撫山東河南左副都禦史洪英右副都禦史王暹曰近者黃河衝決水失故道自臨淸抵徐州以南漕運艱難爾等卽各督兩處三司官從長計議相度地形水勢畫圖計工量起軍民夫河南疏滌故道淤塞或取捷徑分引水勢灌注徐州以南山東因其水勢緩處修築岸口使分灌南北濟寧臨淸閘河應用物料俱聴爾等從宜措辦務令水歸河軍民儹運商旅往來無阻爾等欽哉毋負朕命七月庚申初以河決沙灣水皆東注徐呂二洪淺澀勅右副都禦史王暹處置至是暹上言黃河自昆侖發源流入中國其所經歷之處自陜州以西有山峽不能爲害陜州以東則地勢平緩水易泛溢故爲害甚多國朝自洪武二十四年河攺流從汴梁北相離四五里許東南轉至鳳陽入淮者爲大黃河其支流分出徐州以南者爲小黃河以通漕運自正統十三年以來河復故道從黒洋山復徑趨沙灣入海止存小黃河從徐州出岸髙水低隨濬隨塞故徐州之南不得飽水臣等遵聖諭自黒洋山東南直至徐州督同河南三司疏濬其臨淸以南可令副都禦史洪英督同山東三司疏浚從之八月壬辰給事中張文質劾巡撫都禦史王暹洪英治水無績且言濟寧以西耐牢坡閘南直抵魚臺縣南陽閘有塌場河可引水濟徐呂二洪沙灣之決可於潘家渡以北濬支流以減水勢其沙灣浮橋以西開築河口閘座引水以灌臨淸宜別命官以責其成詔不允仍令暹英調度愼無偏執誤事十月已丑浙江臺州衞百戶王武奏徐州洪先因巖石嶇崄舟船失利平江伯陳瑄於洪東設二閘行船後以閘逼水急仍於舊洪行船近者黃河水小洪閘淺涸臣見舊閘北有土岸長二百餘步可鑿成河道將閘移置此處則水勢平緩舟楫可行事下工部覆奏令總督運右僉都禦史王洪相度處置從之【明英宗實錄】

王暹巡撫河南奉勅修築沙灣奏修河用工次第宜自黒洋山抵蕭縣每十里置鋪專人提督修治【姚夔撰王公墓表】

明景帝景泰三年正月已夘監察禦史練綱言江南漕船俱從江陰夏港並孟瀆河出大江遡流三百里抵洲往往風水失利今江南岸有南新河在常州府城西江北岸有北新河在泰興縣正相對江北又有白塔河在江都縣與江南孟瀆河參差相對若由此二處橫渡江面甚近但北新河白塔河淤塞俱用疏濬北新河須二十萬夫白塔河須七萬夫可就宣徳間曽於白塔河置閘潮漲入閘則沙土積塞潮落啟閘則運河水泄今可易閘以壩章下工部覆奏綱言是當以蘇松常鎭淮六府共事帝以未經按視令移文尙書石璞措置丙辰山東右參議劉整僉事王琬以沙灣河決率丁壯塞之日久無功人多逃逸爲右僉都禦史王竑所劾詔宥其罪俾隨尙書石璞立功自劾五月丙申築沙灣隄成自河決沙灣水徑趨海運河膠淺或言沙灣以南地髙水不得南入運河或云引耐牢坡水可灌運河但不免經沙灣宜別開河以避其衝決之勢或云引耐牢坡水南去則自此以北枯澀矣或言沙灣水勢湍急石鐵沈下若羽非人力可爲宜以戒行僧道設齋醮符咒【其說荒唐可發一笑】命工部尙書兼大理寺卿石璞往治之封河神爲朝宗順正恵通靈顯廣濟河伯之神璞至以決口未易築濬自黒洋山至徐州以通漕舟而沙灣之決如故乃命內官黎賢阮落禦史彭誼往協璞等於沙灣築石隄以禦決河開月河二引水以益運河且殺其決勢至是水流漸微細克築塞之六月大浹旬河復決沙灣北馬頭七十餘丈掣運河之水以東旁近田地悉皆淹沒七月戊戌河南按察司僉事劉淸奏沁河至武陟入黃河正統四年沁河決馬曲灣入衞河因此沁河黃河衞河三水相通舟楫往來將及半年今決口已塞衞河膠淺運船皆由黃河常遭沈溺請廷臣相沁河原決之處濬其水以資衞河使軍民運船或由黃河或衞河視其逺近之便而爲轉輸長久之計事下工部請移文巡撫右都禦史王暹率三司官議其利否而爲行止從之八月甲子直淸河縣儒學訓導唐學成言臨淸河涸自沙灣決而然其所以決者以地下隄薄黃河徑趨甚急勢莫能禦故今年四月修完而五月卽決也沙灣決而臨淸寧有不涸者乎臨淸至沙灣有閘十二有水之日其勢甚陡請俟今秋運畢日泄幹閘河於臨淸濬月河以通船不必由閘其臨淸以南俱從月河疏濬不動原閘直抵沙灣其隄岸低薄者培厚之河道狹窄者濬廣之如此則水勢自緩衝決無由而漕運通矣章下工部請令學成往同巡撫山東右都禦史洪英及巡河禦史有司等官相度宜否從之乙丑山東兗州府奏雨水泛漲禾稼渰沒人民缺食糧艸無徴禦史羅澄亦奏徐州抵濟寧一帶平地水髙一丈民居盡皆坍塌老穉妻孥流離道路事下戶部請差官赴山東會同巡撫官右都禦史洪英於各府縣設法賑防從之浙江參政胡淸言直鎭江府有河通常州府河有新港奔牛等壩止能容小船往來而輸運糧艸大船俱涉歷大江風濤不測常致損溺請勅有司開疏其河革去其壩惟置石閘以蓄水則船通而害除矣事下工部移文覈實咸以爲便從之丁丑先是總兵官都督僉事徐恭奏沙灣北馬頭復決乞勅有司修築詔巡撫山東右都禦史洪英督三司官理之至是英言水勢洶湧未易用工請俟冬月水消量添夫料修築奏下工部請如英言從之九月癸夘山東右參議劉整奏臣同僉事王琬專理河道北抵河間之吳橋南至徐州之沛縣道路一千餘里閘壩四十餘座臣等不能周曆凡有急務必移文各州縣官柰各官不卽躬視修理止令陰陽醫生等董率夫役致常逃竄誤事乞吏部於臨河府州縣各添設官一員專理河道仍賜臣等勅提督修理庶事有統屬不致乖誤從之戊申勅山東布政司右參議劉整按察司僉事王琬修築沙灣隄岸以已完之隄又復衝決也壬子初訓導陳冕以治沙灣河陞教授至是沙灣復決冕奏欲息斯患在用臣言事下工部惡冕妄詐請遣人送往山東巡撫都禦史等官處責其成功否則械送京師懲治詔從之給事中陳嘉猷言朝廷嘗降榜求治河之略然而未有言者也冕嘗有修治之績矣今以爲言而工部嫉之必欲置諸有罪之地臣惟河決莫大之患若仗一人之力而能成功則原遣諸臣已成之於曩昔而無復告患於今日矣況區區一冕而使之受制於巡撫等官望其有效不亦難哉且冕所言皆爲朝廷也若以言而見罪臣恐聖諭𨿽切人皆緘口不言其河道通行方略終不得以上聞而其他利病有甚於此者孰肯復言哉一冕不足惜而所闗國體甚重伏望令冕協同巡撫等官設法築修爲巡撫者毋賤其卑而自尊爲冕者亦毋是其言而自肆在和同計議以求成功果有優績量加賞擢若然臣將見天下之人有長策者俱爲陛下言也又何憂乎河道之功之不成哉從之十二月癸已以沙灣河決久未成功而運河膠淺有妨漕運復內官黎賢武艮工部左侍郎趙榮往理之丙辰遣工部左侍郎趙榮祭河伯之神以疏濬東昌沙灣故也【明英宗實錄】

是年春二月河決沙隄灣命左都禦史王文巡視河道【明紀事本未】

趙榮字孟仁景泰中遷工部侍郎張秋河決命榮董治之卒復故道天順初升本部尙書【獻徴錄】

明景帝景泰四年正月壬午河復決沙灣新塞口之南二月乙未以沙灣累修累決詔加封河神爲朝宗順

正恵通靈顯廣濟大河之神戊戌工部左侍郎趙榮言黃河之趨運河勢甚峻急而沙灣抵張秋舊岸低薄故此方築完彼復決溢不爲長計恐其患終不息也臣等議請於新決之處用石置減水壩以殺其勢使東入鹽河則運河之水可蓄以通運舟矣然後加髙厚其隄岸塡實其缺口庶無後患從之仍命京廠給鐵牛十八鐵牌十二與之四月戊子朔復築沙灣決口畢工監察禦史彭誼言河隄僅完人力實罷今民夫𨿽已疎放寧家而原設看橋撈淺者猶供役且貧難無食乞每人月給糧三斗從之五月癸酉山東布政司右參議陳雲鵬奏運河之水偶爾泛漲三月四日敗沙灣減水壩越七日又敗南分水墩自是抵五月水益浩瀚墩岸橋梁皆被衝壊而北馬頭決五丈有奇漕舟今𨿽暫通臣恐此後水勢益大一帶隄岸皆未能必其無虞宜預積工料爲修築計竹朩之已於浙江等處順帶其石料柴艸動億萬計𨿽有山東諸司罪人折納恐不足用臣謂在京造作已息請以山東河南南直等處該班石鐵等匠量發前來於附近山采運準其班次其河南囚犯亦如山東之例運石於沙灣贖罪事下工部言河南北直旱潦人民艱食聴其於山東起取匠二萬人采運物料務在修築堅完漕運不阻從之乙酉沙灣大雷雨決北馬頭河岸四十餘丈運河水掣入鹽河漕運之舟悉阻不行七月乙丑命太子太保兼工部尙書石璞往治沙灣決河時有防命工部司務吳福往治已就道給事中國盛等言沙灣之決累勅大臣尙不能爲經久計吳福庸下豈能濟事況決口甚大費用工料甚繁亦不宜獨仗山東其河南並南北直人匠淮安臨淸及龍江瓦屑壩諸抽分朩料亦宜許其取用詔是之乃徴福還而以璞往監察禦史練綱言沙灣之決昨見教諭彭塤請立閘以節制水勢開河以分析上派其言頗似近理又往來舟人淹畱日久必皆愁困躁急但得設法前進𨿽或稍傷其財力無不樂趨事功者可因而借用之詔是其言令與尙書石璞措置丁夘河南右參議丰慶言江南漕船阻於張秋之決計無所出臣請自淮安淸河口入黃河至開封府滎澤縣河口轉至衞輝府胙城縣泊於沙門陸挽三十里至衞河船運至京往時議者以河道初攺恐阻礙不行今河道已通數年往來船不絕豈糧船獨不可行章上命總督漕運都督僉事徐恭等覆實回報壬午運總兵官都督僉事徐恭奏沙灣河決水皆東注以致運河無水舟不得進者過半𨿽設法令漕運軍民挑濬月河築隄遏水北流然北髙東下時遇東南風則水暫北上舟可通行設遇西北風則水仍東注舟不得動況秋气已深西北之風常多經旬累月舟行不過數里誠恐天寒水凍不敢必其得達京師乞早爲定計事下戶部議宜恭與石璞王竑計補如舟可前進則令運赴通州上納如不得進則令沙灣以北者於臨淸上納以南者於東昌及濟寧上納漕挽軍民令回本處運次年糧儲從之【明英宗實錄】

行水金鑑卷一百八

欽定四庫全書

行水金鑑卷一百九

江南按察使傅澤洪撰

運河水

明景帝景泰四年八月辛夘河南按察使僉事劉淸奏東南漕舟水淺弗能進可自淮入黃河至滎澤轉入沁河經武陟縣馬曲灣裝載岡頭濬一百十九里以通衞河張秋之決由沁水合黃河遂成奔急之勢若引沁水入衞河則張秋無衝決之患矣行人王晏亦言開岡頭置閘分沁水使南入黃河北達衞河水漲卽閉閘如此漕運可永無患衞輝稅糧十四萬餘每一石令民出石一尺可得一萬四千餘尺糧一石令挑河二尺可挑一百六十餘里今所濬地不過百三十里免衞輝一府糧可成其事何卹此小費而棄莫大之利也章上詔令總督漕運右僉都禦史王竑等覆奏以聞丙午太子太保兼工部尙書石璞得請歸省給事中國盛等劾奏璞奉命往治沙灣未有成效正宜日夜勤勞求副上意乃詐以母老詭辭請去於三過其門不入者異矣宜下法司治罪詔工部移文令璞速赴沙灣毋致誤事九月庚申常州府江陰縣民言本處順塘河長十里許東接永利倉運河西通夏港及子江可通舟楫灌漑田畝近爲沙土淤塞乞勅巡撫侍郎李敏勘實開通以爲民利從之乙丑沙灣之決尙書石璞等鑿一河長三里以避決口上下與運河通其決口亦築攔截今新河運河俱可行船至是以畢工聞工部欲取璞回帝恐不能經久令璞且畱處置十月乙酉吏部言太子太保兼工部尙書石璞奏保東昌府推官田峻魚臺縣典史彭旭俱有才能乞各陞一級俾專理修河緣近河府縣已增管河官員難從所保帝曰璞整理河道未見成功惟務濫保官員本當究問但無他故姑恕之十月甲午陞右春坊右諭徳兼翰林院侍講徐有貞爲都察院左僉都禦史往治沙灣【明英宗實錄石尙書以沙灣之決鑿新河以通運河俱可行船矣乃奏保一推官一典史各陞一級而不可得奉嚴防責其濫保可見當時之愼重名器若此】是年二月築沙灣決口功成五月復大決北馬頭河岸四十餘丈運道絕復遣石璞往十月命都禦史徐有貞治之始塞乃於開封金龍口筩瓦箱開渠三十里引黃河水東北入漕河以濟運【北河續記】

是年塞沙灣決口更作九堰八閘以制水勢【通漕編】

先是河溢滎陽自開封城北經曺濮以入運河至兗州沙灣之東隄大洪口而決濟汶諸水皆從之入海防通河遂淤漕運艱阻工部尙書石璞侍郎王永和都禦史王文相繼治之凡七年皆績弗成乃集廷臣議於文淵閣舉可治水者以有貞名上乃進有貞都察院左僉都禦史治之河以決故涸而有貞至方冬月水暴漲公私之艘畢達治河卒逾數萬人悉與之期而遣之乃乘輕航究河源遂逾濟汶至衞沚循大河道濮範還上疏曰臣聞平水土要在知天時地理人事而己蓋河自雍而豫出險卽平水勢旣肆又由豫而兗土益疎水益肆沙灣之東所謂大洪口者適當其衝於是決而奪濟汶入海之路以去諸水從之而泄隄潰渠淤澇則溢旱則涸此漕途所由阻然欲驟堰則潰者益潰淤者益淤今請先疏下流水勢平乃治決決止乃濬淤多爲之方以時節宣俾無溢涸必如是而後有成上從之【明紀事本末】

明景帝景泰五年七月癸丑白溝河漲決保定杜村口隄詔有司俟水降修築已已直州府奏六月大風雨湖水泛溢決髙郵寶應隄岸命左副都禦史王竑督有司修築之八月戊戌湖南巡按禦史張瀾奏先於原武縣黃河東岸開二河合黒洋山舊河道引水濟徐呂二洪今黃河攺決而北其新開二河淤塞不通臣恐徐呂乏水有妨漕運請於黒洋山北黃河紆回之處自其缺口攺挑一河以接舊道用灌徐呂其工可二萬人其期可一月完從之九月辛亥先是沁河決武陟馬曲灣隄五百九十餘丈漫流新鄕獲嘉入衞河沒民田廬甚眾至是詔有司修築之庚午總督漕運都督徐恭左副都禦史王竑言運河膠淺南北軍民糧船蟻聚臨淸閘上下者不下萬數蓋因黃河上源水塞亦以沙灣缺口未塞而修治者之弗克事也臣惟治理之要有經有權經者常行不易之道權者一時通變之宜以沙灣闕口不可合畱之以泄大水之勢經也姑塞沙灣闕口引水注運河以通漕舟權也茍惟常道是執臣見糧船淺凍不惟有誤今嵗之糧來年之計亦必誤矣請敕左僉都禦史徐有貞將闕口趂今水小急督工築塞庶不敗事詔是之敕有貞務博詢眾策毋僻守已見有貞言臨淸河淺自昔已然非爲缺口未塞也亦非臣僻守已見而固欲不塞也竑等不察而以塞闕口爲急殊不知秋冬𨿽僅能閉明年春夏亦必復決勞費徒施而無用此臣所以不敢邀近功也如塞而無患臣𨿽至愚寧不早爲之詔從有貞言糧運亦無阻焉戊寅戶科右給事中何陞言臣往年使河南見衞輝南沁河有漏港今年水溢決已成河商船皆由之往來其臨淸屯聚膠淺之舟若令其從漏港出沁河入黃河順流而下不二十日可至淮乞遣官往勘果如臣言卽令以卸糧空船從漏港試其險易庶事有變通船無阻滯章入詔不必遣官其令都禦史王竑徐有貞理之十月丁亥工部奏近聞儀眞洲二壩每遇冬春潮水退縮之時往來舟船膠淺難行宜於二壩下各置閘於潮水漲時閉閘蓄水用通舟船從之辛夘先是行人王晏請疏沁河漕運詔以其事防問於有司及鄰河故老皆言弗利至是晏復備陳地勢水性之宜以質防報之非帝命工部防文武臣議少傅兼太子太師吏部尙書王直等言地形水勢非可遙度宜遣官往彼相度利害詢知眾議必愜乎公無患於後或如晏言或外有長策奏報區處詔是之命工部右侍郎趙榮同晏往旣而榮亦言弗利請治晏罪詔宥之十一月辛亥詔修南京河口隄岸丙子左僉都禦史徐有貞言沙灣治河三策一置造

水門臣聞水之性可使之通流不可使之堙塞昔禹鑿龍門辟伊闕無非爲疏導計故漢武之堙瓠子終弗成功漢明之疏汴渠逾年著績此其明驗也世之言治水者𨿽多獨樂浪王景所述著水門之法可取蓋沙灣地土皆沙易致坍決故作壩作閘皆非善計臣請依景法爲之而加損益於其間置門於水而實其底令髙長水五尺水小則可拘之以濟運河水大則疏之使趨於海如是則有流通之利無堙塞之患矣一開分水河凡水勢大者宜分小者宜合分以去其害合以取其利今黃河之勢大故恆衝決運河之勢小故恆幹淺必分黃河水合運河則可去其害而取其利請相黃河地形水勢於可分之處開成廣濟河一道下穿濮陽博陵二泊及舊沙河二十餘里上連東西影墻及小嶺等地又數十餘里其內則有古大金隄可倚以爲固其外則有八百里梁山泊可恃以爲泄至於新置二閘亦堅牢可以宣節之使黃河水大不至泛溢爲害小亦不至幹淺以阻漕運一挑浚運河臣惟水行地中避髙趨卑勢莫能遏故河道深則能蓄水淺則弗能今運河自永樂間尙書宋禮卽防通河浚之其深三丈其水丈餘但以流沙恆多淤塞後平江伯陳瑄爲設淺鋪又督軍丁兼挑故常疏通久乃廢弛而河沙益淤不已漸至淺狹今之河底乃與昔之岸平其視鹽河上下固懸絕上比黃河來處亦差丈餘下比衞河接處亦差數尺所以取水則難走水則易誠宜浚之如舊章入詔工部移文詣有貞使卽如其言行之【明英宗實錄】

治河時有撓其議者曰不能塞河令不爲患而開之令爲患耶上遣中使問有貞貞出二壺一竅五竅者各一注水而並瀉之五竅者先涸於是使者曉然知疏策之爲良也歸報命而議決於是有貞作治水閘疏水渠渠起張秋金隄西南行九里至濮陽濼經博陵壽張沙河至東西影堂渠成賜名廣濟凡河流之旁有不順者堰之堰有九長袤皆至萬丈架濤截流柵朩落竹以石實之而鍵以鐵曰合土朩石金平水性也又作放水閘於東昌龍灣魏灣閘有八度水盈過丈則泄皆通古河以入海上制其原下放其流旣節且宣用平水道當是時蠲瀕河民牧馬庸役以專力河防役丁夫五萬八千決口始塞復於開封金龍口銅瓦箱等處開渠二十里引河水濟運事不中制役以有成【南河全考】

景泰五年甲戌陳泰遷左僉都禦史疏理徐州呂梁二洪及運河【明史稿】

明景帝景泰六年二月壬午工部右侍郎趙榮奏先奉敕防山東河南三司相度河道榮發身不由科目眾或慢之榮含怒以山東三司正官不親至委官後期辱詈之又以其委官不卽遣人探河水淺深自攝衣涉水探之以所過有司供需稍不謹輒杖之山東三司都指揮王信左布政使龔理按察使劉孜及其委官署都指揮陳忠參議梅森僉事胡鼎等因各上章言榮單馬馳走軍民驚疑杖傷縣官鬻廩米於民多取直等狀巡撫尙書薛希璉巡按禦史張琛亦以聞帝命左僉都禦史徐有貞覆之具得其情事下法司議榮辱詈三司自探河水𨿽若失大體然終爲急於國事鬻米乃辦事官爲之榮失於鈐束信等輒敢侮榮如兒戱誣榮爲風顚搆造危言抗拒敇防宜命錦衣衞執之明正其罪希璉及琛符同信等奏榮亦宜附過奏入帝曰此輩以私忿相訐奏本當究問但時方用工河道恐益稽慢榮置不問信等令巡按禦史責取招狀俾悉心修理務期成功若再誤事不宥壬寅湖廣華容縣醫學訓科王正中言本縣民嵗運京儲皆經行洞庭湖春夏水漲人多被溺秋冬水涸舟復不通往返搬運勞苦萬狀臣見附近有河一道昔晉杜預所開者但淤淺少水乞敇有司於農間之日督率工役如舊疏浚使運船悉由此達大江之京倉實爲民便帝命工部移文有司視其果利無害而後爲之三月已已先是帝諭工部臣曰國家重務在漕運今裏河自沙灣抵臨淸皆淤塞不通爾工部其集文武議其疏治方略以聞於是太子少師工部尙書江淵防同五府六部官議言運河之阻在疏浚之而已但今山東河南人力巳罷且農事伊始難起夫役請將在京存操步隊官軍五萬人敇內臣及文武大臣各一人往同僉都禦史徐有貞計度疏浚期明年二月興工四月可畢其器具乞量給銀兩令自置之仍先敇河南山東有司預積物料蓄軍糧以待帝遂敇有貞集河南山東殷實余夫民壯各一萬人先治之有貞言宜以漸疏浚工力相繼若官軍一動糧儲銀兩輒有千萬之費遇水漲則復坐費無所施智今泄口已合決隄已堅挑河者已如命用工臣請仍舊例置撈淺夫惟用沿河州縣之民免其徭役牧養之事使專事於此付管河官督領役小則量數起之役大則舉戶皆行其非近河之人皆休放使力農如此將逺者得安生業近者甘事河道不久利無獘者吾未之信也帝以爲然工部之議遂寢五月辛亥左僉都禦史徐有貞奏運河疏濬功成帝謂工部曰河𨿽暫通恐不能久其移文有貞尙宜督沿河夫役以時挑浚勿致阻滯舟船七月乙亥築沙灣決口成沙灣之決垂十年至是防黃河南流入淮左僉都禦史徐有貞始克奏功凡費朩鐵竹石等物累數萬計工五百五十五日帝以河道𨿽完尙恐未堅命有貞明年春仍往視之丙戌命修直容城縣白溝河杜村口及固安縣楊家等口決隄八月丁已管河主事李蕃奏初爲徐呂二洪水淺鑿陽武脾沙岡引黃河之水然後舟楫流通近又見起夫浚封丘縣新集等處分脾沙岡水以濟沙灣緣脾沙岡水微細不能兼濟二處恐沙灣得水而徐呂漧澀得一失一非計之善況新集地髙費用頗多乞敇左僉都禦史徐有貞等量度處置從之九月戊子右僉都禦史陳泰奉敇督浚儀眞洲江

都髙郵寶應及淮安一帶河道至是以工完上聞凡浚河一百八十里築決口九處壩三座役人夫六萬餘十二月甲寅復命左僉都禦史徐有貞巡視沙灣戊午免徵沿河濟寧等十三州縣修河民所負官馬並雜科役以左僉都禦史徐有貞奏力役方勤不宜並取故也丁夘挑通濟河西岸沙灘及築東岸缺隄【明英宗實錄】陸瑜爲山東右布政河決張秋朝命僉都禦史徐有貞塞之委公督其役時工匠集者數萬爲設方略編荊爲筐實以土石沈而築之水患遂息尋轉左【何喬新撰刑部尙書康僖陸公神道碑】

明景帝景泰七年九月戊辰朔以右僉都禦史陳泰巡撫南直蘇松等處時在州疏濬河道巡撫鄒來學卒戶部以聞故命泰代之辛已左僉都禦史徐有貞奏京畿及山東自七月大至八月諸河水溢𨿽髙阜亦有丈餘隄岸衝決民田廬淹沒商船漂溺者無算幸新造水門一帶隄堰無患其衝決不甚害者臣已率有司督工修理惟感應祠舊隄所決旣大所系尢要必置禦水埽如水門埽堰之制仍於濟寧抵臨淸增置減水閘始可經久其修築人夫乞免他徭仍人給口糧庶易成績帝是之仍敕有貞等督軍衛有司措置物料務在堅完勿遺後患十二月癸夘陞徐有貞爲左副都禦史有貞以修河竣事回京入見帝顧問良久奨勞甚至因命吏部特陞之【明英宗實錄】

是年僉都禦史徐有貞治河功成先是有貞疏上旣報可乃鳩工而前所遣卒亦依期至乃爲渠以疏之中置閘以節宣之渠起金隄張秋之首西南行九里至濮陽濼又九里至博陵坡又六里至壽張沙河又八里至東西影塘又十有五里至白嶺灣又三里至李由李而上又二十里至蓮花池又三十里至大瀦潭乃逾範曁濮又上而西凡數百里經澶淵以接河沁有貞曰河沁之水過則害微則利乃節其過而導其微用平水勢旣成渠名廣濟閘名通源渠有分合而閘有上下凡河流之旁出而不順者則堰之堰有九長各萬丈九堰旣設水遂不東衝沙灣而更北出濟漕渠阿西鄄東曹南鄆北出沮洳而資灌漑者爲田百數千萬頃凡堰楗以水門繚以虹隄堰之崇三十餘尺其厚什之長百之門之廣三十六丈厚倍之隄之厚如門崇如堰長倍之架濤截流柵朩絡竹實之石而楗以鐵蓋合五行用平水性而導汶泗之原出諸山滙澶濮之流納諸澤又濬漕渠出沙灣北至臨淸凡二百四十里南至濟寧凡三百一十里復建閘於東昌之龍灣魏灣者八積水過丈則開而泄之皆道古河以入於海用平水道初議者欲棄渠勿治而由河沁及海以漕又欲出京軍疏河有貞因奏蠲瀕河民馬牧庸役專力河防以省軍費紓民力工部請如有貞言不中制以是得有功蓋三年而告成進副都禦史【明紀事本末】

徐有貞字元玉初名珵吳人宣徳八年進士景泰三年遷右諭徳河決沙灣七載前後治者皆無功廷臣共舉有貞乃擢左僉都禦史治之至張秋相度水勢條上三策一置水門一開支河一濬運河議旣定督漕都禦史王竑以漕渠淤淺滯運艘請急塞決口帝敇有貞如竑議有貞守便宜言臨淸河淺舊矣非因決口未塞也漕臣但知塞決口爲急不知秋冬𨿽塞來春必復決徒勞無益臣不敢邀近功詔從其言有貞於是大集民夫躬親督率閱五百五十日而工成方工之未成也帝以轉漕爲急命廷臣議方略工部尙書江淵等請遣中官偕文武大臣督京軍五萬人往助役期三月畢工有貞言京軍一出日費不貲遇漲則束手坐視無所施力今泄口已合決隄已堅但用沿河民夫自足集事廷議遂寢事竣召還佐院事帝厚勞之復出巡視漕河濟寧十三州縣河夫多負官馬及他雜辦所司趣之亟有貞爲言免之七年秋山東大水河隄多壊惟有貞所築如故有貞乃修舊隄決口自臨淸抵濟寧各置減水閘水患悉平還朝帝召見奬勞有加進左副都禦史【明史稿】

武功在張秋治水久未就功問於王尙書來尙書曰分水勢尋水源武功於是先開數渠引水散爲各支流去而時或泛濫其害終在再三求源發處不得乃投以物使人離數十里候之物復浮出如是者數處武功曰水流則不受物源不在是再投之一處不浮曰此乃眞水源也以百計塞之皆莫效下以土石若無者聞一僧有道武功就往謁之問術僧不肯言彊之但曰聖人無欲武功歸思而不得數日忽悟曰此下殆有龍窟龍所欲者珠也吾能使之去於是鑄長鐵柱洞釡底貫而下焉水始受塞不逾時遂成平陸蓋鐵汁能蝕珠龍愛珠故去也武功時時爲人道之【楊循吉蘇談】

明英宗天順元年十二月丁已尙寶司少卿淩信奏江南運糧者泛大江至洲壩有風浪之險宜從鎭江府裏河而裏河自新港至奔牛一百六十餘里河道淺狹又有三壩大船不利車盤七里港口又有金山橫阻江水不得入以故糧船多冒險損壊宜通七里港口引江水灌入濬新港至奔牛一帶爲便奏下工部覆奏宜令管理糧儲河道官僉都禦史李秉及郎中沈彬提調附近有司通濬從之【明英宗實錄】是年令總兵官兼理河道【明防典】

明英宗天順二年三月癸丑管河主事陳湊奏濟寧州濟安閘水勢陡峻損壊船隻可移入二十餘步其舊閘岸攺砌月樣以順水性令不得撞激上命所司勘實移之十二月已已先是直大河衞百戶閔恭奏南京並直各衞嵗運薊州等衞倉糧三十萬石駕船三百五十隻用旗軍六千三百人越大海七十餘里風濤險惡滯流旬月及有順風開船行至中途忽爾又值風變人船糧米多被沈溺實非漕運之便臣見新開沽河北望薊州正與水套沽河相對止有四十餘里河徑水深堪行舟楫但其間十里之地阻隔若挑通之由此儹運則海濤之患可免𨿽勞人力於一時實千百年之計也事下工部請移文鎭守薊州總兵巡按直禦史勘其利否至是都督僉事宗勝監察禦史李敏皆報恭言善其河應挑闊五丈深一丈五尺於附近天津永平薊州寶坻等衞府州縣發一萬人夫委官督領俟明年春和農暇之日興工然各處軍民艱辛者多宜一月人與行糧三斗仍官給器具庶無勞損而功易成從之【明英宗實錄】

崔恭天順二年遷右副都禦史巡撫蘇松諸府與都督徐公浚儀眞河又浚常鎭河避江險已大治吳淞江起昆山夏界口至上海白鶴江又自白鶴江至嘉定卞家渡迄荘家涇凡浚萬四千二百餘丈又浚曺家港蒲匯塘新涇諸水民賴其利【明史稿】

林鶚天順初知鎭江府漕故經孟瀆險甚巡撫崔恭議鑿河自七里港引金山上流通丹陽避之鶚言道裏逺多石且壊民廬墓請按京口閘甘露壩故迹浚之令通舟春夏啟閘秋冬度壩功力省便恭從其議遂爲永利【明史稿】

明英宗天順三年四月辛已工部奏國家大計莫先於糧運今聞自通州以南直抵州河道膠淺糧運難行宜馳文於管河道官令量起附近衞所府州縣軍民設法疏濬其水塘泉源亦宜疏通以濟運河從之【明英宗實錄】

天順三年戶部尙書楊鼎上言阿拉齊住牧河套數入冦掠費用浩繁凡銀兩引鹽收馬徵運之法盡行尙爲未足又起預徵之例民困財竭所不忍言惟黃河乃漢唐漕運河卽今鹽船朩筏往來不絕其間𨿽有三門析津之險而古人倒倉之法爲當三門之上有小河徑通延綏如以所運糧艸各貯水次遡流儹運庶幾軍餉可足民力亦蘇或摘漕糧數千石赴陜就令教習山西陜西河南之人待舟楫通後乃許回運且可順帶解鹽數十萬以充淮課則國利有增矣詔從之後阻不行然倪嶽許論嘗欲通舟河漕渭轉邊鎭要皆經史所載非鑿空之說也【陜西通誌】

行水金鑑卷一百九﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百十

江南按察使傅澤洪撰

運河水

明英宗天順五年二月丙戌運總兵官右都督徐恭奏運河諸閘多狹隘臨淸一閘尢甚而近造糧船髙大閘殆不能容請敇山東軍衞有司積工措料修移舊閘五十丈濬深三尺六寸增廣三尺庶不阻漕運上曰臨淸南北要衝之地其閘乃淺狹如此卽令有司修築之乙未陜西按察司僉事李觀言涇水出涇陽仲山谷

道髙陵至櫟陽入渭袤二百里晉漢穿渠漑田萬頃宋元俱設官主之今𨿽有瓠口鄭白二渠督其事者不職隄堰摧決溝洫壅瀦民弗防其利官稅因之拖欠乞敇布按二司堂上官督同被利州縣人夫依時疏鑿上命有司浚之七月乙丑修河西務耍兒渡口【明英宗實錄】明英宗天順六年三月丁已命疏浚淮安以南運河【明英宗實錄】

明英宗天順八年正月已未命修髙郵湖岸三十餘里以年久風浪撞激其磚石樁朩皆脫落故也【明英宗實錄】

明天順八年七月壬申【時憲宗巳登極矣】都察院都事金景輝言防通河自安山北至臨淸二百五十餘里僅有汶水若春月少雨則水脈漸微而舟行淺滯其汴梁城北陳橋舊有古河一道北由長垣經曺州至鉅野縣安興墓巡檢司地界乃出防通河合汶水通臨淸每秋水溢有舟往來其間惟陳橋迆西一捨許水道淺狹水小之際不能流通請興工開浚亦可分引沁水仍置二閘以司啟閉則徐州臨淸二河均得利濟而衞河之水亦皆增長且長垣曺鄆諸處糧稅可免飛挽之勞而江淮民舟又可由徐之浮橋達於陳橋至臨淸而無濟寧一路壅塞之苦其利多矣事下工部請按實以聞十二月壬午工部主事郭升請修臨淸新開上閘從之乙未直邳州知州孟琳奏本州楡行諸社俱臨沂河以久雨河岸爲水所崩者二十有八處諸社卑田渰沒殆盡乞量興工役修築工部覆奏從之【明憲宗實錄】

明憲宗成化元年三月戊申朔浚通濟河耍兒渡口命工部主事蔣瑄都督同知陳達董其役五月庚午總督漕運副都禦史陳恭請修築髙郵湖岸自杭家嘴北起至張家溝鎭南止凡三十里有奇從之【明憲宗實錄】明憲宗成化二年四月辛酉浚薊州等處新開沽河十二月甲子命禦史一員提督通州迆南抵臨淸及衞輝一帶河道先是命巡鹽禦史兼巡河道至是總督運右副都禦史滕昭言河道淺澀非專任不能疏通工部請如所言從之九月丙子戶部會官議南京管糧都禦史及漕運總兵等官所言事宜一兗州府城東舊有金口壩蓄水接濟運河每遇山水泛漲輒衝決費工修築宜將濟兗二府原設泉夫秋冬空間之時采石塊包砌前壩一通州直抵儀眞洲一帶河岸壩堰閘座近年多有坍塌損壊蓋沿河軍衞有司官不遵舊例以時修築遂致河道淤淺阻滯船行乞各委堂上佐貳官專一修理以便漕運議上俱從之【明憲宗實錄】

明憲宗成化三年七月戊辰總督漕運右副都禦史滕昭言儀眞洲孟瀆諸處河港乃貢賦必由之道舊因淺滯命旁近揚州鎭江常州諸府衞興工疏浚是後著令三年一浚然有司怠玩浚不以時直至窮冬召眾興役則手足皸瘃𨿽浚無實徒爲勞耳請自後每於冬初卽爲興工從之九月壬申戶部會六部等衙門官議漕運總兵及各處巡撫等官所言事宜條奏一徐呂二洪全借河南脾沙岡等處水灌注接濟運船先年設主事一員後又添設河南參議一員專理近乃罷去兼管於河南布政司分巡官以致二源淤塞水利不興請如舊增置參議爲便一濟寧州小長溝至開河驛隄上接汶泗等河下通黒馬等溝導引泉水以濟糧運元時州之西蓄孫村南望二湖之水設減水閘十餘座水大量爲減泄小則流入官河甚利今久失修葺日就坍塌且每嵗山水先壊隄岸春時無水接洽夏則漫流渰沒田禾舟楫難行請如前修築一儀眞至通州俱系運道而淮揚一帶水路各有專官管理惟自直河至通州俱系運道事多廢墜請令張家灣收甎主事督同所在軍衞有司委官提調各淺夫老以時采取樁艸每春糧運之時遇有水淺漫流如法築置壩堰逼水歸洪庶糧運無滯流之患上皆準議行之【明憲宗實錄】

明憲宗成化四年六月癸夘工部管洪主事郭升奏徐州洪勢最險自昔兩隄庳隘稍遇水漲舟行無路往來甚艱而閘河上口一壩勢亦如之𨿽頻年修築亦惟取辦一時殊非經久之策又如外洪翻船等石裏洪壩下一灣尢爲險惡屢壊行舟今欲以大石修砌兩隄其外則錮以鐵錠其內則塡以雜石而又鑿去外洪翻船惡石用石鋪平裏洪隄岸以便來往須勸率往來中外官員及逺近客商以給其費量倩所屬各淺夫及本洪澑夫以供其役工部以聞詔可【明憲宗實錄洪形象川字有三道曰中洪外洪裏洪在徐州】

明憲宗成化五年三月丁未工部奏自通州抵天津衞河道淤塞漕運不通宜加疏浚其自天津迆南直抵揚州一帶河道亦有淤淺宜敇總督等官通行疏通以便漕運從之【明憲宗實錄】

明憲宗成化六年七月庚子監察禦史康驥奏請疏濬張家灣橫河口小灣套以泊運船修墊自京城抵通州往來要路以便糧運上命俟年丰爲之壬寅工部奏通州至武淸縣蔡家口河口並隄岸被水沖開一十九處宜起倩兵民並工修築以便運上從之命侍郎李顒董其役癸夘巡按直禦史張誥奏請修築靜海以南臨淸以北一帶河口之被水沖塌者以便漕運從之九月已丑鎭守密雲署都指揮僉事王榮奏山水泛溢衝塌古北口潮河白河龍王峪沿邊一帶闗城墩寨隄壩及密雲中衞南北城垣請撥軍修繕從之十月已酉戶部會官議巡撫漕運等官所陳事宜一運糧船隻凡遇淤淺之處宜行漕運衙門令各該把總都指揮指揮等官督各管糧船旗軍及當地淺夫並力挑撈淤沙疏通河洪使前船旣過後船接續而行違者究問【明憲宗實錄】

明憲宗成化七年正月甲申總督漕運兼巡撫淮等處右副都禦史陳濓奏運河一帶濟寧居中而南北分流久不疏浚蓄水不多況兩京往來內外官多不卹國計不俟各閘積水滿板輒欲開放以便已私而南京進貢內臣尢甚以此走泄水利阻滯糧運今欲會同山東巡撫守臣計工挑浚且請防禁約事下工部覆奏從之十月乙亥攺南京刑部左侍郎王恕爲刑部左侍郎

奉敇總理河道陞工部員外郎郭升爲郎中山東按察司僉事陳善爲副使與工部郎中陸鏞分理之時太監韋煥等奏運河淤淺請量增升等職專理河道事下戶部會同吏部尙書姚夔等擬議覆奏以爲太宗皇帝肇建北京以元人海運非便命平江伯陳瑄經略糧運河道是以六七十年間漕運通利京儲山峙其良法美意度越前代近年以來河道舊規日以廢弛灘沙壅塞不加挑洗泉源漫伏不加摉滌湖泊占爲田園鋪捨廢爲荒落人夫虛設樹井皆枯運船遇淺動經旬日轉雇盤剝財殫力耗及至通州雨水淫潦僦車費多出息稱貸勞苦萬狀皆以河道阻礙所致因循旣久日壊一日殊非經國利便煥所言誠爲急務然自通州至儀眞洲二三千里往來修治非一二人能辦況首尾不接嵗月不常時無統制功難責成今宜進升郎中專理沛縣至儀眞洲一帶善副使專理山東地方見管通州河道郎中陸鏞專理通州至徳州一帶仍簡命風力大臣一員賜敇總理其事凡河道事宜根究本末以次修復其舊務爲久便禁侵占阻滯者仍須審度人情事勢隨其緩急輕重以爲先後他有便宜方略可奉行者聴斟酌之限以三年厎於成效不得虛應故事致誤國計上從其議賜恕敇曰朕惟京師糧儲仰給東南漕運自平江伯陳瑄經理河道之後管河者多不得人舊規日以廢弛糧船阻淺轉輸延遲若非委任責成豈不有誤國計今分官管理一帶河道特命爾總理其事爾宜往來巡視嚴督各官並一帶軍衞有司人等用心整理閘壩損壊者修之河道淤塞者浚之河泊務謹隄防泉源毋令淺澀沿河淺鋪樹井及一應河道事宜但系平江伯舊規者一一修復不許諸人侵占阻滯凡有便宜方略可舉行者悉聴爾斟酌施行一應官員人等敢有違悞者或量情懲治或具奏挐問爾仍須審度人情事勢隨其緩急輕重以爲後先毋急以擾人毋怠以廢事限以三年務厎成績如或因循不理致誤國計責有攸歸爾其勉之愼之丙戌戶部尙書楊鼎工部侍郎喬毅上浚通恵河舊道事宜先是漕運總兵官都督楊茂奏每嵗漕運自張家灣捨舟陸運遇雨泥濘每車雇銀一兩僅載八九石其費皆出於軍看得通州至京城四十餘里古有通恵河故道石閘猶存永樂間曽於此河船運大朩以此度之船亦可行先年曽奏欲於此河積水般運又有議欲於三里河從張家灣煙墩橋以西疏挑二十里灣泊糧船以避水患者二事俱未施行今此河道通流其水約深二尺不勞疏挑惟用閘蓄水令運糧衞所每船二十五隻造一剝船自備米袋挨次剝運如此則運士得省腳費而困憊少蘇矣事下工部尙書王復同太傅會昌侯孫繼宗吏部尙書姚夔等官議得古通恵河道閘座設若開通修砌可以泊船可以運糧誠有益於國計但地形水勢髙下並合用軍夫物料俱難約度宜請防簡命戶工二部堂上官各一員會漕運參將袁佑率識達水利官匠前往相度如果相應就將該用軍夫物料修理事宜具奏會議定奪上以命鼎毅遂同參將袁佑等親詣昌平縣元人引水去處及宛平大興通州地方三里河各河道將行船故迹逐一踏勘及據元史並各閘見樹碑文所載事迹稽考回奏云閘河原有舊閘二十四座以通水道但元時水在宮墻外船得進入城內海子灣泊今水從皇城中金水河流出難循故道行船須用從宜攺圖除元人舊引昌平東南山白浮泉水往西逆流經過祖宗山陵恐於地理不宜及一畝泉水經過白羊口山溝兩水沖截俱難導引外及勘得城南三里河至張家灣運河口袤延六十餘里舊無河源正統間因修城濠作壩蓄水兼恐雨多水溢故於正陽橋東南低窪處開通濠口以泄其水始有三里河名自濠口三里至八里始接渾河舊渠兩岸多人家廬舍墳墓流向十里迆南全接舊河入張家灣白河其水深處止有二三尺淺處一尺餘闊處僅丈餘窄處未及一丈今若用此河行船凡河身窄狹淤淺處必用浚深開闊凡遇人家房垣墳所必須拆毀那移且以今寛處一丈許之水深二尺若散於五尺之寛止深四寸況春夏天旱泉脈易幹流水更少糧船剝船俱難行使兼且沿河隄岸髙者必須鏟削低者缺者必須增築塡塞又有走沙急湍處俱要創閘派夫修挑倘水淺少又須增引別處水來相濟若引西河之水則自河口迆西直至西湖隄岸未免添置閘座若引艸橋之水必須於大祀壇邊一路創鑿溝渠亦恐有礙況其源又止出彰義門外玉匠局等處馬跑等地泉亦不深逺大抵此河天旱則淤壅淺澀雨潦則散漫衝突徒勞人力率難成功決不可開況元人開此河曽用金口之水其勢洶湧衝沒民捨船不能行卒爲廢河此乃不可行之明驗也今會勘得玉泉龍泉及月兒栁沙等泉諸水其源皆出於西北一帶山麓堪以導引滙於西湖見今大半流出淸河若從西湖源頭將分水靑龍閘閉住引至玉泉諸水從髙梁河量其分數一半仍從皇城金水河流出其餘從都城外濠流轉通會流於正陽門東城濠再將泄入三里河水閘住並流入大通橋閘河隨時開閉天旱水小則閉閘瀦水短運剝船雨澇水大則開閘泄水放行大舟況河道閘座見存不用增造官吏閘夫見有不須添設臣等勘時曽將慶丰平津通流等閘下板七葉剝船已驗可行若板下至官定水則其大船亦可通行止是閘座河渠間有決壊淤淺處要逐加修浚較之欲創三里河工程甚省況前元開創此河漕運七八十年公私便宜後來廢弛今若復興則舟楫得以環城灣泊糧儲得以近倉上納在內食糧官軍得以就近闗給通州該上糧儲又得運來都城與夫天下百官之朝覲四方外夷之貢獻其行李方物皆得直抵都城下卸此事舉行定實天意暢快人心歡恱足以壯觀我聖朝京師萬萬年太平之气象也伏望聖明早賜裁處乞敇各該衙門會計物料量撥官匠並在營見操官軍人等自西山玉泉一帶並都城周圍濠塹大通橋直抵通州張家灣一路河道分工逐一修浚如此則不惟損一時糧運之腳價實足以垂萬世無窮之利益矣疏入命下所司十一月癸丑霸州知州蔣愷固安縣知縣賈貴各奏覇州城北古有艸橋界河一道上接渾河下至小直沽順流東注於海永樂間渾河攺往西南流道經固安新城雄縣沿至霸州新河一帶水勢不順漸已淤塞累衝決爲居民患近者衝決孫家口東流入河又東抵三角澱小直沽入海乃其故道請因其自然就下之勢修築隄岸使順流注海免貽後患上命順天府官勘實從之【明憲宗實錄】

王恕遷刑部右侍郎父憂服除以原官總督河道浚髙郵邵伯諸河修雷公上下勾城陳公四塘水閘旋攺南京戶部左侍郎【明史稿】

明憲宗成化八年正月已未工部奏漕運總兵官楊茂先乞敇通州至大通橋舊河石閘以免官軍車運之費有防命戶部尙書楊鼎等勘報鼎等報云自西山玉泉並京城濠塹抵張家灣一路河道俱宜修浚已準撥官軍九萬餘名修理矣會有災異停各項工役而修河一事宜取防上命依原擬量撥官軍四萬令總兵官趙輔郭登統領先浚京城濠塹仍以太監王順工部尙書王復兼董其役其通州一路俟工完以聞二月戊辰朔鎭守永平山海總兵官東寧伯焦壽言薊州新開沽河淤塞一千二百丈糧運不通而欲照先年奏準三年一浚事例於順天永平二府及東勝等衞起撥軍民興工緣今災傷人民缺食且農事將興欲行巡按禦史親詣其城勘視酌量暫濟漕運明年三月以後並工疏浚庶於民力少蘇邊運亦濟從之八月癸已修築淮安抵儀眞洲湖河隄岸衝決者一十五處【明憲宗實錄】是年河道侍郎王恕請治揚州至淮安湖塘造閘防引塘水接濟運河【南河全考】

明憲宗成化九年正月辛亥巡按直禦史婁謙言漕河自通州直抵臨淸多淤淺請於通州一帶各設管河官一員及委軍衞官相兼管理疏通並令捕盜事下河道侍郎王恕議以爲當工部遂請移文吏部於順天河間淮揚四府各添設管河通判一員通州等州各設判官一員各該衞所俱推選防幹官相兼管理仍行總理管河等官往來提督奏上上曰河道只仍舊委官管理不必添設已未總督漕運平江伯陳銳奏儀眞洲運河原無水源全賴揚州雷公陳公二塘及髙郵寶應邵伯等湖積水接濟淸河迆北至徐呂二洪則借河南黃河鳳池口金龍口沁河等處諸水濟寧南北閘河則賴䢐徠沂泗泰山曲阜等處諸泉源並昭陽南旺孫村等湖水近所司視爲泛常不爲疏浚修築是致水利不通糧運有阻揆厥所由蓋因通州至儀眞相離二三千里往來巡視非一二人力所能辦宜酌量逺近自通州至徳州責令郎中陸鏞專理自徳州至濟寧則責之副使陳善自沛縣至儀眞則責之郎中郭升仍敇大臣一員總督其事庶事體歸一而工力可成工部議以爲宜從之三月丙申總河侍郎王恕言淮安南抵儀眞洲湖河隄岸被水沖決者一十五處其餘坍塌者二百餘里及儀眞三壩衝倒修理物料俱揚州出辦今連年災傷民力不給欲於池州安慶二府支取遺甎並南京龍江瓦屑壩二竹朩局所抽分支作樁朩令南京兵部馬快船運送事下工部請行南京工部查勘定奪從之【明憲宗實錄】

李恭敏公鐩湯陰人成化壬辰進士爲都水司主事管河臨淸攺作板閘【郭朴撰工部尙書李公傳】攺刑部郎中從侍郎何喬新賑荒山西開麗澤渠以灌田進鴻臚少卿【明史稿】

明憲宗成化十年八月辛亥戶部會官議覆漕運巡撫等官所言事宜一睢寧縣所管運河北自徐州南至宿遷二百餘里水多淺澀宜添設管理河道官一員其通州儀眞一帶管河官止令專理河道不許別有差委一江浦縣地方北城圩舊有古溝河一道北通滁河其浦子口城東亦有黒水泉古溝一道南入大江兩溝之間中有岡隴截斷若因其舊迹去其岡隴開成河道旱則可引江潮以資灌漑潦則可殺水勢宜行令巡視屯田禦史督同應天府及浦子口橫海等五衞軍民開通務責成效疏入從之【明憲宗實錄】

明憲宗成化十一年八月辛已命浚舊通惠河敇平江伯陳銳右副都禦史李裕戶部左侍郎翁世資工部左侍郎王詔督漕卒疏浚先是銳等奏通州至京舊有運河一道廢閘尙存但年久淤塞損壊欲照尙書楊鼎奏準事理就借漕卒用工疏浚閉閘積水以運糧儲至是特令銳等會議提督漕卒自下流爲始疏浚壅塞修閘造船合用糧料匠作於各司取用務求成功仍委附近公差禦史察其不聴約束者以聞九月已酉巡撫山東左僉都禦史牟俸奏山東舊有小淸河上接濟南趵突等泉下通樂安沿海髙家港等鹽塲大淸河上接東平坎河等泉下通濱州海丰利津富國等鹽塲後因淤塞衝決舟楫不通民苦般剝兼雨水渰沒其患尢甚近勸農參政唐澞爲之修浚造閘水利始通繼今非得人提督恐久而或廢乞令澞兼治水利後繼任者亦如之詔可十月癸未增設工部管理河道官一員運總兵官平江伯陳銳等奏比奉詔疏浚通州至京河道工將就緒請設官理之並提督靑龍等橋廣源等閘及西山一帶泉源時工部郎中陸鏞丁憂服闋因以命之十二月辛夘置儀眞縣河港三閘先是工部郎中郭升奏江南進貢糧運等船至儀眞壩𨿽夏月潮盛亦須人力絞挽方能達河少有錯失船卽損壊而裏河壩岸恐爲潮水沖決多開缺口以殺其勢水退復修爲費甚大儀眞縣羅泗橋舊有通江河港上至裏河幾四里許潮大之時內外水勢相等此港可置三閘潮來先啟臨江閘使船隨潮而進俟潮旣平乃啟中二閘放之如此不惟往來舟船利便而裏河水勢亦卽疏泄不待決口重費也詔可之升會督漕都禦史李裕勘議修完而儀眞店戶惡其奪已利賄囑所司假以走泄水利閉之至是升復條陳開閘之利不開之患工部覆奏以升言誠有益經久之策宜允所請從之【明憲宗實錄】

明憲宗成化十二年二月已丑工部言永平府曁通州等衞各奏原派疏浚通恵河並直沽新開沽人夫地方多有逺近欲得彼此相易爲便會保定等縣亦言各縣河岸衝決數多有妨耕種乞存畱原派協濟通恵河人夫以便修築而本部委官徐九思等亦各言盧溝橋及直沽天津迆北南營耍兒渡口一帶河道衝決淤塞有妨漕運比之通恵河尢急宜如所奏準其存畱移易其直沽蘆溝一帶河岸道路亦宜酌量緩急暫撥通恵河人夫用工惟耍兒等渡則照原定人夫不必更動爲便從之五月壬戌漕運總兵官平江伯陳銳等奏邇者修造通恵河閘成欲將山東泉源河道並通州等處水闗閘座與永通橋圈俱量爲疏浚修攺以便漕運上從其議下所司知之六月丁亥浚通恵河成自都城東大通橋至張家灣渾河口六十里興卒七千人費城磚二十萬石灰一百五十萬斤閘板樁朩四萬餘鐵桐油各數萬計浚泉三增閘四凡十月而畢漕舟稍通都人聚觀增平江伯陳銳祿米嵗二百石賞侍郎翁世資王詔防緞表裏銳又爲浚河官乞恩乃命邳州衞指揮僉事單鏞髙郵州判官林烈等十員俱陞署職一級其餘職役匠卒皆賜防緞絹布有差是河之源在元時引昌平縣之三泉俱不深廣今三泉俱有故難引獨引西湖一泉又僅分其半而河制窄狹漕舟首尾相銜至者僅數十艘而已無停泊之處又沙水易淤雨則漲淤旱則淺沍不逾二載而淺澀如舊舟不復通然銳之所增祿米猶嵗給不絕識者愧之丙申陞山東兗州府通判陳翼爲順天府通判專理通州以上河道並西山一帶泉源漕運總兵官平江伯陳銳等言翼長於治水嘗疏濟寧州永通河攺修耐牢坡等閘具有成績故有是命七月丙午總漕李裕等奏新開州白塔河潮水往來恐久而淤淺宜下所司與洲儀眞諸河皆三年一浚又言江南孟瀆河亦多淤淺乞下巡撫巡按等官勘驗疏浚以便漕運工部覆奏從之甲寅增設直江都縣畱潮通江二閘九月丙辰漕運總兵官平江伯陳銳奏通恵河𨿽已通行然其間猶有未畢工者欲再疏浚使加深闊擬摘江北運糧衞所軍約一萬名委都指揮等官督管於明年二月興工乞官給以廩給口糧食鹽從之【明憲宗實錄】

行水金鑑卷一百十

欽定四庫全書

行水金鑑卷一百十一

江南按察使傅澤洪撰

運河水

明憲宗成化十三年七月戊子管理河道工部郎中楊恭奏六月以來久雨水溢運河東西兩岸衝決甚多有妨糧運乞撥京營官軍修築仍命文武大臣董之庶克濟事章下工部議宜移文都督同知陳逵同楊恭於通州直天津等衛附近處所量起軍餘三千名順天府沿河州縣起民夫一千名相兼隄淺人夫並工修築以便漕運並行戶部每名給與行糧仍令董工官盡心提督務在堅厚以圖經久從之【明憲宗實錄】

李裕成化中進右副都禦史總督漕運兼巡撫江北諸府浚白塔孟瀆二河以便漕張秋南旺及淮安西湖舊編朩捍衝激勞費無已裕與郎中楊恭等謀易以石遂爲永利【明史稿】

明憲宗成化十四年二月丙午管河郎中楊恭奏兗州汶上縣直抵濟寧運河隄岸衝決一百一十里今欲葺理每夫一名乞月支口糧三斗從之三月辛夘太監汪直言髙郵邵伯寶應白馬四湖每遇西北風作則糧運官民等船多被隄石樁朩衝破漂沒宜築重隄於隄之東積水行舟以避風浪工部議合行漕運總兵巡撫等官相度增築從之【明憲宗實錄】

明憲宗成化十五年九月壬申詔修南京內外河道先是南京監察禦史何舜賓奏南京城內外河道淤淺宜發丁夫疏浚下南京工部曁守備等官按視以爲宜如所奏其工力於京民丁多而家富者量役之及浙江蘇松等府大戶運糧至京亦令量助仍令舜賓等管理聼其設法以補不給從之十月壬子陞工部郎中楊恭爲通政司右通政仍管河道恭管理北河直抵濟寧一帶河道六年考滿漕運總兵等官奏保陞職仍舊任事吏部議擬通政司參議詔曰恭旣管河勤能準陞右通政恭在河道承奉太監汪直故有不次之擢也【明憲宗實錄恭於二十三年以京察聞住亦見實錄】

明憲宗成化十六年九月【闕】戶部會官議漕運及巡撫等官所陳事宜一大名府元城縣小灘官軍兌糧河道淤淺宜於元城館陶二縣增置主簿一員職專疏濬是年甃呂梁洪二石堤長七十餘丈築石壩一百六十五丈復於壩西築隄二十餘丈呂梁洪在徐州東南六十里有上下二洪相距七里亦運道要害【南河全考二洪在萬曆三十四年以前最爲險要自李化龍開泇河而二洪不爲運路矣】

明憲宗成化十七年五月庚辰南京工部員外郎吳珵言近禦史何舜賓建議乞疏濬南京河道以便糧運今天時亢旱人心靡寧乞暫爲停止以蘇民困事下工部覆奏請如珵言候丰年再陳區處上曰河實淤淺宜在疏濬惟愼擇官董之不必止也【明憲宗實錄】

成化十七年旣塞河南決口又自揚州鑿河四十里以泄積潦蠲災賑饑伐材爲屋以居流民比還民遮道畱之【王鏊撰兵部尙書薛公神道碑公名逺以工部侍郎治河】

明憲宗成化十八年二月己未工部以管河右通政楊恭巡河監察禦史趙英會勘漕運總兵官陳鋭所奏欲於臨淸縣南三里開通月河分減水勢誠爲利便但言東平州戴村修砌減水石堰欲行山東科派夫料而歳荒不能給宜於鋭原借本部修路銀內支用或人力不足於附近無災縣分取之庶事易集而民不勞從之秋八月久衛漳滹沱等河漲溢運河口岸多決自淸平縣至天津衛凡八十六處大蒙等村屯凡九處【明憲宗實錄】

明憲宗成化十九年九月丁巳戶部會官議奏漕運巡撫等官所上事宜一武陟等縣沁河其源出太行山下流接徐州運河舊各縣無管河官巡視修理遇夏秋水泛堤岸多被衝決請於武陟新鄕獲嘉原武陽武封丘祥符等縣各增設主簿一員専巡河道如議【明憲宗實錄】

明憲宗成化二十年十月丁巳停總理河道通政司右通政楊恭俸三月以漕河淺澀運船多過期不至爲戶部所參奏也十二月戊午吏部尙書兼華蓋殿大學士萬安等言我朝建都於北上下供用多取給江南然必借船運而後可達京師是運道水利所系甚重如河南懷慶府地方築隄障沁水以濟徐呂二洪及邳州宿遷桃源運道山東兗州等處導引汶泗洸河諸泉以濟濟寧上下運道今沁水沖決隄岸流入黃河汶泗洸諸泉歳久不浚亦多壅塞以致河身淺澀糧運稽遲及四方進貢方物等船不便往來𨿽工部亦嘗奏行兩地巡撫巡按管河官員督工修理但恐仍前泛視來歳運道不得水利接濟所誤非輕請敇工部重臣一員選領諳練屬員一員詣彼會撫按督有司一一踏勘衝決壅塞之處修築疏浚上是之命工部侍郎杜謙率其屬郎中蕭冕員外郎李濬往董其事因敕謙曰朕惟國家公私物用取給江南而運道水利闗系甚重近年以來河水淤淺加以天旱沁水決入黃河汶泗洸諸泉又多壅塞以致水利不通有妨漕運特命爾謙自通州臨淸直抵淮揚一帶會同山東河南巡撫巡按督責三司府衛官並管河管泉官員逐一踏勘凡系蓄水接濟運河堤岸何處衝決所當修築泉源何處壅塞所當疏浚及防計合用工作朩料預爲措辦待明年凍開相度事勢緩急工程小大起集軍民趂時修理務俾水利通行舟楫無阻斯爲有益此誠國家大計凡事有相闗及敕內該載不盡者聼爾計議便宜而行文武官敢有怠慢誤事者輕則量情責罰重則文職五品以下徑自執送問刑衙門問理四品以上並方面軍職參奏執問各巡撫巡按有不用心者亦具實來聞【明憲宗實錄】

明憲宗成化二十一年正月庚戌詔修河夫月給米人三鬥時遣工部左侍郎杜謙自通州抵淮揚督修謙以所在民饑請量給官廩戶部議如其言從之七月辛未工部左侍郎杜謙奏奉敕修浚河南山東等處運道沁衛二水已經相度緩急修浚頗有次第臣今竊究其獘緣無大臣總理𨿽有管河官員多爲親臨上司攺委顧彼失此不得專於職務乞如侍郎王恕總理河道事例增設工部侍郎一員其沁衛二河河水經涉地逺遇有旱澇人夫浚治無官管攝乞如山東泉源事例增設主事一員及臨淸以北至徳州俱無管河官乞依臨淸以南事例增設管河判官主簿一員本部議覆上曰侍郎不必增設餘如所議【明憲宗實錄】

杜謙字益之昌黎人景泰甲戌進士授工部主事卽涖徐呂二洪洪當運道中迅流立石齰如齒列盤渦蕩潨舟稍失制則人與貨俱沒公至相其地勢詢其水患稍加平治舟賴以濟歳適歉山東淮北流離饑餓之民叢集兩岸隨舟上下號呼乞食公設法勸率得米爲淖糜以食之全活甚眾後佐工部時漕河淤塞糧道不繼眾議舉公往任修浚之事公自通州循河流以抵淮揚相地勢去淤塞導源泉修閘壩漕河復通竣事復命上嘉之有交綺楮幣之賜【杜公墓志】成化壬辰鋭鎭淮掛漕運印已亥於淮河壩攺石閘修造移風淸江福興四閘包砌塘岸疏通泉源辛丑仍於濟寧分水龍王廟自南距北可十里各置一閘以節蓄水利總漕事十四年河道之修築轉漕之利獘政事之得失前後建百有餘章廿一年乙巳攺管南京中府事【陳鎬平江伯陳銳傳】

明憲宗成化廿三年二月庚辰工部奏直沽迆東海口新開沽河道例應三年一浚宜遣官並行巡撫都禦史李田等如例起夫六千給以口糧並工疏浚從之【明憲宗實錄】

明成化間開濟寧西湖自耐牢坡至塌塲口長九十里汶水入焉攺耐牢坡閘名永通【北河讀記】

成化間有議疏天津水運至宣大省兵餉主事楊讚相度地有遊沙不可濬水勢相懸有至二百丈又多天險人力難施遂止【朱國楨湧幢小品】

明孝宗治元年二月辛亥修儀眞瓜洲二處壩下河口及淮安府福興閘八月丁巳南京守備太監蔣琮奏揚州儀眞地方羅泗橋舊有通江港可開閘放船成化間巡河工部郎中郭防奏濬通河面置二閘潮滿則開潮退則閉船隻經過無復盤費損傷之患時有姦豪侵占牽路於沿河水次起蓋浮鋪爲買賣者恐斯閘一開必致折攺往往以河水易泄爲辭欲隳其成升因力辧浮議條陳五利冀以行之久逺而司漕運者悞聼姦詞擅行築塞致令往來船隻仍前受害近壩居民謂爲得計就於臨河牽路起蓋文天祥祠宇欲使後來不敢輕易攺拆而守備指揮亦於閘上擅自蓋亭索取財物乞依前修濬開放及將姦豪侵占牽路所蓋鋪屋祠宇但爲折攺則姦獘可革便利可興工部覆奏命巡撫官會同總兵官從公勘議以聞【明孝宗實錄】

明孝宗治二年四月丙午修滹沱河白馬口及近城隄共三千九百餘丈【明孝宗實錄】

治二年河失故道泛及汴堤巡撫大臣具疏奏聞事下工部集議舉可以治水者令刑部左侍郎白公昂居南京兵部僉以其名對詔可乃攺公戶部遣人特敕賜之以行公受命乃言河患甚急非臣一人所能獨治惟郎中婁性爲臣屬官其才可任詔亦可於是婁君往受公謀畫以河舊自歸徳府之飲馬池東入雎水經宿州靈璧至宿遷小河口入泗惟雎淺隘不能受故其勢彌漫橫溢並及永城夏邑蕭縣碭山睢寧等處其治之無緩婁君以爲然乃協謀於巡按憲臣命鳯陽知府章銳相其便宜以興工役而推官李渭宿州知州萬本分行治之自宿遷而上至歸徳而止並加疏浚使淺者以深隘者以闊其旁民居田畞悉築堤以防其崇一丈又於符離橋南鑿月河一道長五百丈闊十丈深二丈五尺沿河置減水閘七及浚渠一皆爲防河計也凡役工夫三萬人經始於三年之夏五月至秋八月而畢【宿州誌】

吳瑞字徳徵成化乙未進士治已酉歷工部郎中治濟寧以南河道值久旱舟膠不前公知之兼程抵任相宜從事鑿新河浚舊河增壩閘時蓄泄水通而舟前軍民稱便髙郵甓社湖風濤覆舟舟人多溺死公度傍湖田鑿復河延袤四十里遇風舟由復河可免覆溺功成而田賦額存民患之同事者議撥荒田補賦公以爲非便上疏乞蠲除下戶部議卒如公疏至今利賴辛亥以疾乞歸【黃雲撰吳郎中墓志】

明孝宗治三年二月辛夘疏浚直沽迆東海口並新開沽一帶河道十一月癸未侍郎白昻奏處置河道事宜乞令揚州府管河通判常居瓜洲總管閘壩不許回府營幹他事南北直隸山東府州縣管河官令其沿河居住管理河道不許別有差委其兗州府通判則令常居南旺分水地方專管撈淺並提調各閘若山東布政司勸農參政則令兼管河道修理疏濬事下兵部覆奏從之【明孝宗實錄】

白公昻見髙郵之甓社湖風浪時作多覆舟或舟觸岸輒壞議卽其東開復河以避其患河成舟安行無險名其河曰康濟人思公惠別名白公堤【吳寛白公傳】

白公昻視運道自山東抵揚州議所以濬治時監察禦史孫君衍工部郎中吳君瑞董河事與巡撫右副都禦史李公鼎漕帥署都督僉事都公勝署都指揮同知郭君鋐合議髙郵州運道九十里入新開河湖東直南北爲隄舟行其下自國初以來障以樁朩固以磚石決而復修者不知其防其西北則與七里張良甓社石臼平阿諸湖通縈回數百里每西風大作波濤洶湧舟與沿隄故樁石遇輒壞多沈溺前此董河事者嘗議修湖東鑿復河以避風濤便往來不果行今欲舉運河便利宜莫先於此者白公議運遂相地興工開鑿起州北三里之杭家嘴至張家溝而止長竟湖廣十丈深一丈有奇而兩岸皆壅土爲隄樁朩磚石之固如河岸首尾有閘與湖通岸之東又爲閘四洞一每湖水盛時使從減殺焉以三年三月始事凡四閱月而成自是舟經髙郵者人獲康濟白因采眾議聞之上名曰康濟河【劉健髙郵州新開康濟河記略】

四年漕運總兵官都勝請濬州子橋灣頭河道發丁夫萬餘渠中掘得都巡檢漢壽亭侯都統制觀察使印四顆【南河全考】

明孝宗治五年六月已未南京戶科給事中羅鑑等應詔言五事一理漕河金溝淺之阻宜於大河西岸開河避之南旺湖之阻宜於孫村西岸開河避之八月丙寅惜薪司左司副何鼎奏通州倉貯糧一時權宜初非經久軍士不便於闗支警急不便於防守請於都城隙地增置倉厫移通州倉糧於其中且請修濬大通橋以東石閘河道令漕舟直至橋下以省轉挽之勞戶部會議以爲京倉之建固善但時詘未可舉贏河閘之說果便然後施行從之九月已巳朔直隸鳳陽府知府章銳應詔言六事一謹河防沛縣迆北臨淸迆南閘座多被附近無籍小人作獘有於始建之時通同匠作將閘厎髙起致水搏激又有陽𨿽閉蓄陰實泄放乞敕各處管河郎中禦史等官治下所司知之【明孝宗實錄】李景繁字邦泰儀封人成化五年進士歷都水郎中管漕河時漕塞自儀眞入淮凡三百里舟膠不行有詔命都禦史曁郎中治景繁獨任之募夫八萬人初濬邵伯湖揚子橋三河廣皆六丈次濬廣陵驛東廣倍於三次濬朴樹灣廣三倍於初次濬儀眞瓜洲二壩廣倍於朴樹者三深於舊者各五景繁行瓜洲隄上見東南多沮洳區問土人此何所也曰江潮之滙也景繁導之自古札港劉家灣入漕渠曰今漕渠非得巨流濟之舟終不可行如值江潮時開壩閘恣江北走已卽塞之天復大雨漕事成矣土人曰河亢而江下非壩障之則河水悉倒流入江漕渠益淺都禦史而下咸謂李防非善景繁曰江水故平潮至則悍激耳潮退水亦易制也遂下令有司具土曁石潮至大決壩閘江水奔漕水聲洶洶如雷景繁乃塞壩閱數日會大雨漕渠水彌彌襄岸舟乃大行河經徐州蕩州將嚙居人震恐景繁又作石堤河不能爲害治六年遷山西右參議理儲轉四川右參政致仕【朱睦防山西參政李公傳】

明孝宗治六年十月戊辰巡撫河南都禦史徐恪奏言河南府有伊洛二渠彰徳府有髙平萬金二渠懷慶府有廣濟渠及方口堰許州有棗祗河渠南陽府有召公等渠汝寧府有桃陂等堰其他故渠廢堰在在有之濬治之功灌漑之利故老相舊志所載不可誣也𨿽行分守等官疏導然事非專委難以責成請敇布政司撫民參政朱瑄專領其事從之賜瑄敕曰邇者官奏河南郡縣逾時不雨輒赤地相望流移載道水利一事所當預圖其河南等府伊洛等渠歳久湮蕪多被王府屯營侵塞及勢要之家占作碾磨𨿽已行令分守分巡官提督修舉然不責攸歸未免顧此失彼且更代不一難以責成以爾素有才謀不避艱險可委專理爾其親詣前項渠堰再行酌量時宜以次興舉合用朩石等料於各該田多有力之家從公勸諭或別爲措置量起所在附近軍民人夫相兼整理選委的當官員人等提調務臻實效無事虛文原置閘處仍舊置立以時啟閉仍將得利之家地土頃畆遂一勘明籍記在官遇旱則官爲斟酌驗畝分水以杜紛爭以後堙塞就令得利軍民並工開濬有潰決之處亦就培築隄防務圖經久其豪彊軍民敢有仍前截水安置碾磨占作稻田者依律究問故敇甲申增設工部主事一員管理沽頭上中下三閘先是大理寺左少卿屠勲言沽頭水勢最爲易涸從來嘗設主事管理人以爲便近因革去往來有勢力者不時啟閉民船動淹旬月乞敕工部移文管河郎中常川在彼管理工部覆奏以爲管河郎中自濟寧以至儀眞所經地方千有餘裏若坐守一方不免顧此失彼宜仍設主事一員專理從之【明孝宗實錄】

治癸丑河決張秋甲寅六月公奉敕往治之加太子太保乙夘回京加太保兼太子太傅【陳鎬平江伯陳鋭傳】

明孝宗治七年三月壬子工部言頃河決張秋命右副都禦史劉大夏往治之今聞河防修築未完自臨淸至沛縣運河俱淤淺而管河郎中陳綺方在彼督役恐不能周曆諸地本部欲遣屬官有幹局者往會大夏計處以相其成遇淤淺之所則多方疏濬事畢而還從之【五月卽命內官太監李興平江伯陳鋭同來治河語在河水】七月乙丑髙郵康濟河成初南京兵部左侍郎白昻奏凡髙郵湖行船最忌西北風往來舟楫多致覆溺若於磚塘內開復河一道引水行舟可免風濤之患於是巡河監察禦史孫衍管河郎中吳瑞因共挑濬並置閘堰築隄岸以利牽挽往來稱便焉【康濟河於三年告成見前劉健記而實錄紀於七年蓋至是始得開於上也】十月戊寅副使楊茂元奏山東連年荒旱今歳積爲災兼修塞張秋決河供給不貲差科繁數請取回鎭守臨淸右監丞李全別用兵部覆奏謂臨淸鎭守官嘗取回別用一旦復設中外駭訝宜從茂元所請凡在臨淸內外供給亦請悉從節省上曰臨淸地方亦須用人鎭守李全不必取回餘如議行之

十二月壬申陞山東布政司左參政張縉爲通政司右通政提調沙河至徳州河道太監李興等言縉修河有功今決河已塞仍須令管理河道因以命之【明孝宗實錄】

張縉爲山東參政治癸丑河決張秋上命平江伯陳銳都禦史劉大夏治之百需悉委調度甲寅功成遂陞其秩爲通政司右通政屬之行河時衝決之餘溝防不治縉相其緩急以漸修浚無所遺又於決口之東甃石岸數里以圖勿壞又新築南旺東堤樹桞其上每歳夏秋水溢挽卒得分行無阻至今便之【雷禮戶部尙書張縉傳】

明孝宗治八年十月丙寅內官監太監李興平江伯陳鋭都禦史劉大夏奏河防糧運六事一謂漕河水利全借山東諸泉每年夏秋瀦蓄南旺等湖至旱漧時以濟糧舟近豪彊軍民或決堤泄水以圖栽蒔或阻遏泉源以資灌漑乞照先年侍郎白昻奏行事例禁治一謂南北運河止是汶水分流接濟春夏旱漧水源微細必借各閘積水以時啟閉庶可行船往往官員隨到隨開以致糧運阻滯乞申明列聖詔旨嚴加榜示一謂管河官員責任太輕事多掣肘乞敇河南管河副史張鼐大多府帶管隄防參政李瓚俱照管河管屯官事例常川巡視聼其便宜行事巡撫等衙門不得有所阻撓一謂安平鎭黃陵岡荊隆口及新築於家店以下隄防俱用人守視水涸則積土備用水漲則防防修築若有重大工程臨時調附近丁夫協同修理一謂大名府所築長隄必須逓年增修庶保經久乞行參政李瓉以所屬隄北人戶編定班次毎年農隙之時調發若干增修一月疎放隄北軍屯與寄居人戶亦一體從輕編定輪流調發庶免起夫科擾之獘一謂濟寧迆北南旺開河戴家廟一帶比之他處最要而安平鎭池方土脈疎薄新築決口尢須提調官員不時檢防今自濟寧直抵通州相去一千八百餘里而天津北上逆水尢難若止責與一人提調恐致誤事乞敕該部依臣等前奏仍分其地爲三南北各設工部郎中一員中間增設通政一員提調下工部覆奏俱從之【明孝宗實錄】

喬縉字廷儀洛陽人成化八年進士爲都水司主事督理山東泉源初漕由魚臺至臨淸行洸汶沂泗四水其地復有泉百七十餘道防於四水而分流於漕渠爲閘凡三十有六設守津吏以時啟閉爲淺二百二十各有津老以時疏治然歳逺法弛諸泉湮塞或爲豪宦侵匿漕運屢屢告艱縉行郡得堙塞泉四百有奇侵匿泉二百有奇合六百餘泉會於四水漕運大濟工部以績奏攺兵部職方歷四川參議【朱睦防作喬公傳】

行水金鑑卷一百十一

欽定四庫全書

行水金鑑卷一百十二

江南按察使傅澤洪撰

運河水

明孝宗治九年四月庚子巡按直隸監察禦史鄧璋言髙郵湖爲運河喉襟之地而自杭家閘迄於張家鎭凡三十餘里其隄面故甎爲風濤所囓屢修輒壞勞費無算宜易以石庶防可久而新修康濟河西岸亦須預爲甃築以免衝決之虞河之北閘仍宜北遷五里許庶舟行可以盡避湖面之險事下工部請如所擬以淮廬鳯等府贖罪米價並兩淮運使餘鹽價銀一萬八千兩爲買石之價工匠日食則移文儀眞淮安批驗鹽引所並淮揚鈔闗勸借商船米給之事畢卽止上從之仍諭令甃築期於堅固經久不得虛費物力【明孝宗實錄】明孝宗治十年十月丙戌總督漕運都禦史李蕙請於瓜洲新壩至倉壩一壩至四壩港口儀眞鑰匙河及歇馬亭各建一閘以便糧運工部覆奏謂二壩邊臨大江潮長則壩低水髙固易於車放潮落則壩髙水低殊不爲便莫若於江口總港內各建一閘潮平之時下板蓄水令與壩相平爲便從之【明孝宗實錄】

明孝宗治十二年七月甲子刑科右給事中周旋言六事一通運道南旺湖上游舊有湖數里足以蓄水今其隄岸淤漲又爲豪右所據蓄水無地湖流漧涸有阻糧運乞遣官查勘開濬下所司知之九月戊午工部覆奏刑科給事中周旋所言疏濬南旺湖事謂管河右通政張縉畱心水利亦已得人若又差官不免掣肘宜令縉自行處置修濬爲便從之十月壬子巡按直隸監察禦史史戴徳奏修築泰州運河隄岸三千二百一十二丈請令所司給役夫工雇之直從之【明孝宗實錄】明孝宗治十三年三月乙丑四川平茶峒長官司吏目許澣陳四事一通剝運以蘇漕卒之罷都城西山之水流注通州白河向年浚之通漕運糧船至大通橋矣但以河狹岸峻沙土易壅不能久耳設欲浚掘深廣恐犯拘忌今擬止於河身仍舊惟於舊閘壩上及張灣河口量增壩堰略髙數尺引水貯滿其旁各爲減閘以泄潦漲每壩之上置造剝船如浙江市河船式每遇糧船到壩以之逓送每壩倒換無間陰晴民間有能造船裝載者亦聽其便仍於大通橋南一帶創造搨房暫上堆停旋令小車驢驘運入各倉收納甚爲利便竊計車運工價若遇泥濘時毎運一石約銀一錢以剝船運之毎船貯米一百餘石每石止錢防文較之車價奚止倍蓰乞敕該部講議舟車利便定爲經久之規以濟民用下其奏於所司【明孝宗實錄】

治庚申髙郵諸湖堤久且壊總督漕運張公敷華爲深溝數道以緩湖水寶應地多平陊公趣令築隄隄成而水至【李東陽撰都察院左都禦史簡肅張公神道碑公名敷華字公實安福人天順甲申進上】

明孝宗治十四年正月辛未巡撫直隸蘇松等處都察院都禦史彭禮等奏鎭江府所屬運河南抵奔牛壩北至新港壩先因河道淺狹運船俱從孟瀆河大江經行徑抵瓜洲逓年起夫四千往瓜洲壩挑淺近年運河旣通亦用夫疏濬又往瓜洲挑淺民實勞於重役乞令本府人夫止於本處挑濬其瓜洲壩一帶運河令江北揚州府屬並附近州縣人夫撈淺庶民無重役之勞事下工部請行總督漕運都禦史張敷華議處以聞從之二月乙未停革蘇松常鎭四府導河夫役初管河工

主事姚文灝奏於四府每歳均徭外令民納雇役銀以備治水之用謂之導河夫其後官吏因之侵刻民甚病之至是巡撫都禦史彭禮以爲言命革之三月辛未修築安平鎭瀕河隄岸從管河通政韓鼎奏也【明孝宗實錄】

髙貫字曾惟江陰人治已未進士辛酉爲都水主事分治三沽諸閘多所興革其大者釐正蕭碭丰沛歳役夫修昭陽湖隄匯泉以濟漕涸又修沽頭南北堤爲橫流蔽民田獲利流移復歸往來怙勢者聞風斂戢隱然爲河渠重者三年攺戶部【邵寶撰按察司副使髙君墓志】

明孝宗治十六年正月戊寅工部管理河道郎中商良輔以直隸河間天津等處堤岸水沖決者一百四十一處請量撥人夫用本府原收折色樁艸料銀兩支買物料並工修築從之八月壬戍修通州至儀眞一帶河道十二月辛酉巡撫山東都禦史徐源奏漕河地勢濟寧最髙必引受汶泗上源以爲接濟然上源要處莫如洸河其口在寧陽縣堽城石瀨之上元時於此治閘作堰遏水入河我朝因之至成化間以土堰歳費樁艸丁夫乃易以石以爲一勞永逸殊不知元漕副馬之貞勒言於石以戒後人切勿妄興石壩以遺大患蓋土堰之利水小則堨水入洸水大則嚴閉閘口以防壅沙聼水徑自壊堰西流故𨿽歳一勞民而洸河自通自石堰一成水遂橫逆石堰旣壊民田亦衝洸河沙塞𨿽有閘門壓不能啟汶水不復入洸河之貞之言至是愈驗乞簡命大臣一員經畫拆毀石堰移於上源仍作土堰以復舊規及將洸河壅沙自洸口至濟寧百三十里分工挑濬堽城迆西春城口子衝決堤岸並工修築事下工部會廷臣議以爲難行上令更議工部言本部主事張文淵亦言堽城石壩爲漕運之害欲將壩閘革去使汶水由分水河口接濟南旺一帶河道宜並行勘處上曰運河重事卽差堂上官一員往巡撫並管河等官從公勘議奏聞處置於是工部右侍郎李鐩奉命以行【明孝宗實錄】

明孝宗治十七年二月乙未工部覆奏禮科右給事中王縝等所言河道事謂河道艱澀有妨糧運不但請河等處而自通州至儀眞一帶運河隄岸亦恐淤決請令漕運管河等官各督所屬修濬從之閏四月庚午工部右侍郎李鐩會巡撫山東都禦史徐源及管理河道等官勘報源所奏寧陽縣閘壩謂堽城石壩湫口七處水小則從各口順流水大則從壩上漫出一可以阻塌淤沙不爲南旺湖之害一可以減殺水勢不慮戴村壩之衝難以拆毀但今三十餘年約損三分之一合趂時修補其近壩上下積沙宜令挑撈舊堽城壩稍東有元時舊閘一座比因濟寧迆北不通漕道故置閘壩開濬洸河引水直入濟寧南流接濟徐呂二處運河東平州戴村社地方汶水入海故道永樂間始橫築一壩以遏汶水盡入南旺湖龍王廟前分流南接濟寧北達臨淸漕河遂通今據分水龍王廟前起至濟寧天井閘通計九十里水共髙三丈有奇緣水性就下若將洸河濬深則汶水盡出濟寧南流徐呂恐濟寧迆北直至臨淸四百餘里仍復漧涸必梗漕運又洸河上截自舊堽城壩口起至桞泉共九十餘里廢棄年久無益運河不必挑濬自桞泉起至濟寜系汶泗諸水會流之處內四十餘里淤塞者半應合疏通導引二水專接濟寧迆南運河又春城口子外障汶水內防民田委是低薄走泄水利渰沒禾苖並戴村壩一道俱系緊闗去處應合修築乞將堽城戴村二壩令管泉主事歐陽瓊參政冒政春城口子令參政崔巖洸河令僉事袁經分地督理仍聼徐源親臨閱視章上工部覆奏請令徐源並管河通政韓鼎及管泉主事歐陽瓊右參政冒政管理修浚從之十月壬申總督漕運都禦史張縉奏揚州淮安一帶

運河七月以後雨水不通至今幹淺恐深冬無雪來年運船必至阻礙乞令所司疏濬及將淸江口築塞淮安府仁信等壩修完以蓄水利命所司知之十一月乙已都察院右副都禦史王溯卒沂字希曾武進人成化十一年進士治十四年巡撫眞定等府時滹沱河水溢壞民田廬奏請築隄捍之三疏乞休不允卒官十二月癸未工部覆議漕運巡撫等官會議事一復漕河以通糧運浙江蘇松等處運糧船隻俱由夏港口並孟瀆河出江二三百餘里方到瓜洲其大江中有黃圌等山風濤險惡往年糧運皆由常州府奔牛壩直抵鎭江府京口閘不過一百五十餘里經過江面就抵洲近年以來此河淤淺宜下所司起附近軍民夫並力疏濬及考究事實修復練湖導引水源以防歳旱仍三年兩次疏濬務成永久之計命河道閘座宜亟修治不許遲悞【明孝宗實錄】

明孝宗治十八年正月庚戌管理河道工部郎中張瑋奏髙郵等州縣原設石閘石橋涵洞蓋專爲湖河之計將以時其啟閉而蓄泄水利比來爲近堤人家私立洞口掌理遇水溢則竊自閉塞水消又竊穵堤岸以致衝決遺患動費財力不可勝計乞將涵洞築塞每五里攺砌減水石閘一座以絕盜決之獘工部請如所奏下巡撫等官勘處以聞從之三月庚子管理河道工部郎中張瑋奏徐呂二洪上流消縮致運河艱阻乞令河南巡撫按等官於歸徳州決口等處議開濬築塞之宜令工部覆奏從之【明孝宗實錄】

合肥郭鋐總漕運累進都督同知嘗浚通州河二十里置壩令淺船搬運歳省白金數萬當孝宗時鋐筦漕十三年【明史稿】

泰陵復土戶部郎嚴經督役轉輸爲艱經言以舟自潞河達天壽山甚徑且安從之省費萬計今不知可行否【湧幢小品】

明武宗正徳元年二月庚申命工部修築盧溝橋堤岸以去年六月爲水沖壞六百餘丈故也三月丙申添設汶上縣袁家口寺前鋪二石閘以其地在南旺之南開河之北地勢髙下懸絕至春末水淺舟膠漕運阻滯故也十月戊申濬滏陽河河舊在順徳府任縣新店村之東北源出磁州經永年曲周平鄕至穆家口會百泉等河北流兩岸皆徵糧地景泰間漳水並入漫流衝曲周等縣地方沿河各築隄以備泛溢成化間舊河淤塞於村之西南衝決爲新河合沙洺等河入穆家口兩岸亦築堤備之治初漳水徙入禦河民棄堤不復修理近年漳水復入新河西岸地皆渰沒任縣民髙暘等以爲言下巡撫官勘處至是具奏言穆家口乃眾河之委請從此先濬乃並濬舊河新河令兩處分流以殺其勢堤岸亦漸加修築庶民患可除工部覆奏從之十二月已已命戶部郎中郝海工部員外郎畢昭會同漕運參將梁璽修理會通河仍戒其毋得怠緩河起大通橋迄於張家灣有閘數座然地形髙下懸絕蓄水甚難卒不能通行舟楫【明武宗實錄】

洪鐘字宣之錢塘人成化十一年進士正徳初由巡撫貴州召督漕運明年就進右都禦史蘇松浙江運舟由下港口及孟瀆河溯大江以達洲逺涉之苦甚不能堪甚至於漂沒鐘言孟瀆對江有夾河可抵白塔河口舊有四閘行數十里至宜陵鎭北抵揚州甚爲徑捷急宜開濬爲便從之攺掌南京都察院【明史稿】

明武宗正徳二年三月辛酉添設淸江浦新壩閘二座議者謂春冬淮水退消淸江浦淤淺外河與裏河湖水髙下縣隔設壩盤剝舟行未便宜將壩攺作內外二閘以時啟閉節水通舟事下工部覆議從之六月辛未復開白塔河及江口大橋潘家通江四閘先是總督漕運都禦史洪鐘言蘇松運舟由下港口並孟瀆河遡大江以達於瓜洲者逺渉二百八十餘里往往覆於風浪惟孟瀆河對江有夾河可抵白塔河口舊設四閘經四十里至宜陵鎭再折而北卽抵揚州運河於舟行甚便請開濬如舊至是成九月丙午戶部郎中郝海工部員外郎畢昭應奏修復大通橋至通州河道及閘十二壩四十一凡用銀四萬五百七十兩有奇議者謂漕粟自張家灣入京僦車甚費故欲開河通船以免陸運之艱然地形水勢髙下懸絕河𨿽開而無所濟也【明武宗實錄】

明武宗正徳四年九月辛亥後軍都督府都督同知郭鋐卒鋐字彥和其先廬之合肥人初嗣指揮使成化丙午充漕運參將治乙夘陞署都督僉事充總兵官總督漕運兼鎭守淮安復進都督同知奉命濬通州官河廿余裏置減水壩令淺船搬運歳可省數萬緍但頗不拘小節傲物自雄人以是短之正徳丁夘被召還理府事至是卒【明武宗實錄】

明武宗正徳五年五月庚午工部議覆漕運都禦史屈直等奏揚州淮安一帶湖河設有涵洞等溝減水等閘以便蓄泄總爲漕河計也近管河官多不得人沿河種藝軍民雨多則固閉閘洞不使泄水天旱則盜水以資灌漑欲將前項閘洞如法築塞仍行各管河官自通州直抵揚州有仍蹈前獘者田入官受財者永戍邊衛詔準擬仍命出榜禁約六月乙酉罷濬沽河之役先是巡撫僉都禦史劉聰等建議令工部委官開濬自沽河抵鴉鴻橋河以便輸運至是工部言其非便罷之八月庚戌命鎭逺侯顧仕隆充總兵官提督漕運兼鎭守淮安地方【明武宗實錄】

榮靖公顧仕隆督漕疏開防通河司空王公軏申請之至今稱便蓋唐都闗中宋都河南皆由汴由渭直達京師未聞有貯國儲於五十里之外者國初僅有神武中衞小倉耳因漕運後期暫將京儲收貯通州以待轉輸因循茍且歳月遷延權勢家車輛日伺而乘上之急牙儈趦趄吏胥破冒猶其小者邊闗塞堡間道可通倘有爲之向道者而輕騎疾馳者卒至或據倉厫或肆燒燬國儲不一空乎且京城大通橋至張家灣一帶河流爲元時轉運通渠也當都水監郭守敬疏鑿通州通惠河引水置閘興工之日世祖命丞相以下皆親畚鍤爲之倡永樂間亦循故道抵京竟爲浮言所沮正徳元年始一行之姦徒倡議復中止夫運糧至農務興秋雨降泥濘不得前輿人索厚直費且不貲節浮費以紓民困興國家自然無窮之利杜後世意外不測之虞計無過於此者嘉靖庚戌敵果薄近郊闚通州廩粟賴此舉也而同人咸服公之淵迥大略云【謝廷諒鎭逺侯顧公傳】

明武宗正徳六年五月辛亥革慶丰通流等閘新設閘夫及剝船以工部奏河爲沙淤剝運不便也十月丙辰戶部議奏近年運船爲流賊焚劫以致國賊虧損貨物踴貴今賊勢未可計日平恐饑饉流移之人又復竊發宜如前議遣大臣整理河道凡有補於漕運者悉聼經畫因舉捕盜都禦史陳天祥漕運都禦史張縉及蘇松巡撫張鳯可分任詔東昌以北屬祥徐州以南屬縉不妨原職東昌至沛縣屬鳯【明武宗實錄】

葉天球字良器婺源人進士知東昌府府北有減水閘蓋泄聊堂莘三邑流潦入運河者也歳久閘圮淫雨漫漶廣沒民田公請以樁艸折銀復建之害由此息調簡登州歷四川參政【呂柟作公墓志】

明武宗正徳十二年七月壬辰大學士梁儲等言今年四五月以後各處水患非常鳯陽臨淮天長五河盱眙等縣軍民房屋盡被衝塌田野禾稼淹沒無存老稚男婦溺死甚眾淮揚等處爲南北襟喉之地自儀眞以北至於淸河逺近一壑茫無畔岸房屋坍塌人畜漂溺難以數計淮安新舊城內駕船行走居民半棲船上河堤決口阻壤船隻後幫糧運無計前行京城內外順天河間眞保等府驟雨連旬數十年以來所未有者通州張家灣一帶彌望皆水沖壞糧船漂流皇朩不知其防疏入不省八月戊寅巡按直隸禦史吳誾言長蘆濟寧諸處沿河夫役本以備疏濬修築之用及至冬月寒凍不用其力乃徵樁艸銀其法未爲不善但因循旣久實去名存欲乞今後沿河夫役量畱三分聽用冬月仍徵樁艸餘七分官收其直管河副使以時督令所屬收買傭工公私兩便又見通州至天津河道淤塞夫役逃竄盜賊竊發姦獘多端蓋由其地軍民雜處官無専職所致乞照成化年例添設順天府通判一員卽河西務爲治所專治天津一帶河道夫役兼捕盜理訟以安畿甸疏下工部覆議皆從之【明武宗實錄】

明武宗正徳十四年正月乙巳命工部管河郎中畢濟時會山東巡河分守等官疏濬南旺一帶河道時淤墊者入十餘里運船滯不得通故也三月丁未修浚運河先是都禦史臧鳳奏近年以來常州一帶河流漸微髙郵諸湖水溢堤決徐北兩岸渰沒南旺上下又復淤淺漕舟遲阻職此之由乞令總理河道並巡撫管河等官及時挑濬修築工部議覆從之仍敕都禦史龔督其事【明武宗實錄】

正徳十六年漕運都禦史臧鳳請修復五塘灌民田資糧運管河郎中楊最奏寶應湖極險當準髙郵康濟河事例修築越河以免沈溺按五塘儀眞陳公塘江都上下雷塘小新塘句城塘而寶應越河則禦史王鼎聞人銓員外範韶按察司仲本皆以爲言萬曆十二年始行開挑焉【南河全孝】

正徳十六年六月丙戌【世宗已登極矣】工部都水司郎中楊最言寶應縣範光湖西南髙東北下往來糧運等船入湖行三十餘里始出東北堤岸去湖面僅三尺許每雨潦風急輒至衝決不惟糧運阻礙兼鹽城興化通泰等州縣良田悉遭渰沒請如昔年刑部侍郎白昻修築髙郵康濟河例專敕大臣一員加修內河仍將舊堤增石積土以爲外堤一勞永逸可保百年無患是爲上防其次莫如照湖埨宻次樁柵數層以爲備塘砥障風波而舊堤重加修葺亦可支持數年若但如年例修補漏缺茍冀無事一遇淫潦驟發卽無所措其手足防之下也疏上用其次防【楊最字殿之射洪人正徳十二年進士】七月庚申南京給事中陳江上言三事一卹民隱言儀眞以北張家灣以南諸瀕河地方疲困已極復被水災宜加優卹令民無出今年租稅下戶部復言瀕河諸郡詔書已減半稅不得悉蠲致虧國計上是之九月辛亥工部覆遮洋運糧指揮王瓚奏直沽東北有新河以轉輸薊州所司玩愒不及時疏導河流阻澀必候潮至舟乃可行以致邊闗糧餉往往告匱請敕管河郎中及天津兵備副使親督所司濬使深廣以通歳漕從之【明世宗實錄】

明世宗嘉靖元年正月壬戌命主事江等督理新河工程先是海口淤塞漕舟從天津出海復折入梁河而達薊州道逺水湍舟數爲敗議者謂直沽東北岸有二道一曰新開一曰水套北接梁河徑四十里可以疏濬成河攺由北道無涉海之慮謂之新河行之天順間民大稱便歳久湮塞漕臣以爲言工部覆議於治河郎中之外別委淸廉主事一員會官督濬疏名以請從之二月已亥兵部覆管河郎中畢濟時疏一言臨淸以

北沿河所屬半爲軍屯今軍屯之地鋪舎盡毀官栁盡伐堤岸不修河洪不濬軍民船泊盜劫爲常皆爲武職廉勤者少而撫按又委以別差軍士缺伍者多而丁壯率編以他役遂視河道爲泛常耳今宜依軍政考選例擇廉勤指揮一員專理河道一言南京進貢快船宜遵明詔裁定數目申明禁例不許勒抑夫錢拒閉閘座阻撓運道詔從之秋七月乙巳朔塞束鹿城西滹沱河決口築防城隄修晉州紫城口隄成九月乙夘修撰唐臯疏言比見運河地勢髙其水易涸丁夫挑淺沿岸挑泥是以隨挑隨淤終歳不休宜仿嘉湖取淖壅桑之法以舟運泥至近岸別令人轉運務去河灘逺則一歳之役可免數歳勞又山東泉脈甚眾頃管河官多轉委於人疏導無方以致泉流散漫不入於河乞敕分司主事親督其役如法疏濬庶眾流成川亦運道之一助也事下工部議覆從之丙辰南京貴州道監察禦史譚魯奏言河南山東修河人夫每歳以數十萬計皆近河貧民奔走窮年不得休息請令管河官通行合屬地方均上中二則人戶徵銀雇役便工部覆議從之十一月丙午戶部上言河道通塞闗系漕運請預加經理爲來年計仍申明禁約進鮮等項船隻及內外官員有倚勢阻撓者參奏治罪上然之命亟如議實行十二月乙酉戶部覆提督漕運總兵官楊洪奏言今運道淤淺查得閘河白河一帶各有額派挑淺夫役官司因循廢弛以致漕舟困於起剝軍吏因而蠧耗請行總督河道及管理泉閘諸臣時時臨閱淺處督工疏濬仍令所在軍衛有司驗視漕舟修補破敝以備後運從之【明世宗實錄】

行水金鑑卷一百十二

欽定四庫全書

行水金鑑卷一百十三

江南按察使傅澤洪撰

運河水

明世宗嘉靖二年三月庚戌禦史向信言大通橋至張家灣舊有廣利等八閘今宜修復以紓民陸挽之苦又濟寧至臨淸在在有淺而長溝靳家口尢甚宜於兩處建閘以時蓄泄工部議行河道侍郎相度以聞從之五月丁亥總理河道侍郎李瓚以天旱水澀漕舟不通自劾乞休不允庚寅儀眞江都二縣有官塘五區築閘蓄水以漑民田後豪民規以爲業古迹廢壞眞揚之間運道梗阻禦史秦鉞請浚之部覆得旨命總理河道侍郎及管河郎中相視修築占種盜決者處以重法仍追地租入官十二月辛丑裁革湖陵沽頭金溝謝溝新興黃家等八閘官吏量存澑夫添設長溝淺靳家口閘【明世宗實錄】

明世宗嘉靖三年春正月戊子把總運糧指揮使劉翺乞挑濬海口新河以便漕運工部覆議從之十二月壬寅總理河道侍郎李瓚言前年河決安平故開北河以殺水勢中間建閘四淺鋪二十設閘官四員閘夫二百二十名淺鋪夫二百名今河歸故漕前項官夫並宜裁省工部覆議從之【明世宗實錄瓚字宗器濮州人治丙辰進士歷戶部尙書提督倉塲】

明世宗嘉靖五年六月丁夘工部郎中陳毓賢言州寶應縣汜光湖爲糧運必由之路湖四面甚廣水勢彌漫僅以三尺之隄障之一旦積雨水發則橫奔衝決不惟阻糧運而河隄以東田土俱成巨浸此第一患也臣以爲障水固所當先泄水亦不可緩請於河隄以東修築月河以分水勢如工費浩繁財力有限則請自淮安而下自寶應至髙郵建平閘數處以泄其流亦中防也得旨令治河都禦史章拯督漕都禦史髙友璣會議相度果開築月河有益卽定計爲之毋惜小費【明世宗實錄】

是年禦史戴金請濬隄下久壅河道按子嬰溝接潼河下廣洋湖長沙溝通官莊亦入廣洋湖劉家溝通瓦溝溪望直溝出官河三里溝通七里溝出葛頭溝寶應縣東門外起至流星溝君師廟起至章思蕩葛頭溝起至射陽湖以便泄水以通舟楫【南河全考子嬰溝在寶應縣南六十里子嬰鋪北西通運河北接潼河潼河在縣東南六十里西南接子嬰溝東北入廣洋湖廣洋湖在縣東南五十里射陽湖在縣東六十里卽射陂也自固晉至諭口白沙入海湖西至固晉屬山陽東至上射陽屬寶應】

明世宗嘉靖六年三月庚辰漕運都禦史髙友璣疏言徐邳下至淸河乃運道所經實北南喉襟要地頃年以來黃河泛溢地方遭患民不聊生近日沛縣官河流沙壅漲船隻難通該禦史等官戴金等奏稱黃河入淮之道有三渦河白河二道爲上源年久陻塞其水並入汴河是以徐州之南獨受其患若小壩至宿遷小河一帶並賈魯河鴛鴦口文家集壅塞去處逐一挑浚則趨進之水不止而徐州水患可以少殺十月戊午禦史吳仲言通州運河元時郭守敬創建已有明效先朝漕運名臣平江伯陳鋭等亦累以爲請今通流等八閘遺迹尙存原設官夫具在因而成之爲力甚易而權勢罔利之家從中撓之或倡風水之說或謂絕灣民之利皆不足信誠令閘運歳可省腳價二十餘萬又漢唐宋時漕皆從汴渭直達京師未有貯國儲於五十里之外者今令京軍支糧通州率稱不便而密雲諸處皆有間道可通設敵因鄕導輕騎疾馳旋日可至燒燬倉庾則國儲一空京師坐困此非細故請以臣言下戶工二部定議修浚僦舟夫略運百萬試之與陸運兼行竢次第就渠徑達京倉此興無窮之利而杜不測之虞於計便上曰疏濬閘河誠轉漕便計自永樂以來屢議修復因大小臣工不肯實心任事以致因循至今爲姦人嗜利者所阻今轉輸日煩軍民交敝茍有息肩之防何憚紛更戶工二部其各委堂上官一員會通運官及禦史吳仲等親行相度地形計處工力以聞若大事可成則勞費不足計國計有補則浮言不足卹如有姦豪阻議之人聼廠衛緝治如律因命戶部侍郎王軏工部侍郎何詔及禦史吳仲等董其事至是軏等言地形從大通橋至白河髙可六丈若大興工浚之深至七丈通引白河則漕船可直達京城諸閘可盡罷此永久之利然未易議也爲今之計惟應修浚河閘然從通流閘經二水門南浦土橋廣利三閘皆衢市闤闠中不便轉般從溫泥河濱舊小河廢壩西不一里至堰水小壩誠修築之令通普濟閘則徑易可省四閘兩闗轉般之難閘壩皆宜添設官吏人夫守視臣等竊計修閘浚渠築壩之費當用銀一萬五閘置船各六十一船日運糧萬石造船之費可一萬五百通漕糧二百三十萬石歳腳價可十萬三千五百若糧多船少聽以車轉水陸並進通運事易竣亦可早還宜令戶工二部各舉屬官一人兵部推都指揮一人充參將專司修理轉運諸務會同巡倉禦史各奉敕行事募軍餘萬人作之務在堅久毎閘壩合置公廨其費取之修倉余銀巡倉贓罰及所省腳價其朩石等取之各廠又言通州京輔重地軍民坌集亦當積蓄以安人心不宜過慮自起驚疑河源自西山經流大內至大通橋或旱澇幹溢啟閉通塞亦非外人所能與候上裁擇時上意已決命戶工二部亟如所擬舉行卽於今冬具儲工料以來春興工仍敕諸臣協心共事勿偏執異同致妨經國大計壬寅總理河道侍郎章拯言西水支流原自丰縣漫溢至沛橫貫運河衝決隄岸其勢徑趨昭陽湖以此運河南流勢緩停淤沙泥防與岸平今故道疏築已通而東岸勢卑土疏善崩秋水泛漲恐復淤決乞僉復蕭碭原額淺夫專令在沛時常防守仍令徐州管河判官督同沛縣主簿閘官往來閱視隨宜疏築凡遇秋水時至徐州管洪主事量調徐呂二洪夫役協力修濬其管河等官有能平治得宜三年無患者超格賞擢工部覆奏從之十一月乙亥朔禮部尙書桂萼上疏稱修通惠河不便請攺修三里河上以其疏下大學士楊一淸張璁擬票一淸言通惠河因舊閘行轉搬之法可以省運軍之力宜斷行之勿爲浮言所阻璁亦言通州河道經元郭守敬修濬今閘壩俱存臣聞京城至通州五十里地形髙下才五十尺以五十里之逺近攤五十尺之髙下無所不可誠濬甕山源以蓄諸山水引神山泉以合下流之歸迂回以順其地形因時以謹其濬治此一勞永逸計也成化十二年平江伯陳銳建議開修此河憲宗皇帝命大臣督理而河道已通運船已至城外適有黒眚之異惑於訛言遂止識者恨之今欲開修此河因仍舊道誠易易耳況一舟之運約當十車每年運船已到則令剝運新糧未到則令剝運通州積糧庶京師充實永無意外之患矣至桂萼所論開修三里河則費廣而見效難非直有地理之忌而已也上深然璁言因諭一淸曰覽卿疏具見忠愛朕居深宮外面事情何由得知卿輔導元臣正當直說庶不失政事萼所奏必有惑言伊輒聼信不但誤了朝廷之事亦失了大臣謀國之意彼疏朕看數徧亦知不可欲直拒之非待大臣之禮故諭卿等票來行意在其中矣我孝宗伯考時巳命整理開修此河不意當時黑眚爲異夫黑眚之起非爲修河蓋灣裏住的鄕民正恐失利乘此爲言俗叫爲嘛唬卒被破事當時若有一識事剛正之臣告我伯考曰黑眚之異原非修河道所招姦詐之徒乘機營利惑及愚民不可墮其詐計伏惟剛斷而行之如此伯考豈無聰察哉前日勘官回奏停當已有旨待春暖興工朕亦恐有言者左說破事而萼卽爲首也夫萼與璁替臣有所不逮功爲等也若論識時利達事體則萼以十不及璁二三也朕欲降一密旨與萼云昨卿奏開河一疏足見謀國至意但前已有旨了況先朝亦有成算不必攺議恐起營利者擾事卿疏朕畱覽未知可否復與卿計一淸言聖裁允當遂命如前旨行濬天津海口新河【明世宗實錄】

是年漕運都禦史髙友璣於洲西江嘴置口閘時監工者不愼致工人受賂築砌不如法鎭人復倡爲泄水之說閘竟不用【南河全考】

濟寧河溢公總埋河道欲疏支流殺悍猛築長隄防衝潰然後浚曹沛自無淤阻費十萬緍可足考據精詳與喜事臣議弗協天旱公禱泰山旣降甘寧陽泉忽湧數尺南旺膠舟乃行工部請別遣重臣特陞公本部右侍郎兼僉都禦史於是白河孫家渡工始興明年夏潦驟發公以人言乞罷廷推盛公應期代之迎合無成復代潘公希曽如公議乃厎績【王大用撰工部尙書朴庵章公墓志章公拯也】

明世宗嘉靖七年正月乙酉河道都禦史盛應期言沛縣迆北河道地形庫下泥沙易集以故累濬累塞今詢之官民盛稱昭陽河東自北進汪家口南出畱城口約長一百四十餘里可攺運河北引運河之水東引山下之泉內設蓄水閘旁設通水門及減水壩以時節縮較之挑濬舊河勞逸逺近且可爲永久之利計用夫六萬五千人於山東南北直隸相近府分徵調仍量行雇募用銀二十萬兩有奇取之兩淮鹽價而以山東官帑所貯佐之期六月而畢章下廷臣雜議皆言應期議是上乃命應期及春和督官興事且誡各巡撫等官同心協力共成大功應期請乞管河郎中柯維熊員外王大化於趙皮寨孫家渡南北澑溝等處役工挑濬以殺上流之勢武城迆西至沛縣迆南修築長堤以防北潰之虞俱從之四月庚午吏部等衙門尙書桂蕚等以修省會議條陳十二事一言近以運河淤塞邊報嚴急議遣大臣提督勞費特甚宜並取還邊墻諸務止令守邊官計處俟年丰舉行新河夫盡數歸農而以河南山東京操班軍暫借一季免其赴京分遣修築六月乙已禦史吳仲郎中何棟尹嗣忠都指揮陳璠奉敕開濬通惠河成仲等因疏五事一時疏濬以通運道言大通橋起至通州石壩四十里地勢髙下四丈有餘中設慶丰等五閘蓄水今巳通運然地勢峻土皆流沙夏秋大雨河流暴漲衝決淤塞所宜預處請行管閘主事坐守閘壩往來巡視一遇衝塞隨卽挑築晝夜撥守毋致盜決仍將閘運扣省腳價銀內毎歳量支千兩寄通州庫隨便興工如不足仍聽奏討一專委任以責成效言大通閘河止設主事一員又兼他務不無妨廢請令住札通州專理河道通州添設管河同知或判官一員所管起大通橋盡鮮魚閘合用錢糧歳支扣省腳價凡應行事宜及委用官員悉聼管閘主事處分仍敕戶部歳三月初旬遣郎中或員外一員奉敕住通州防巡倉禦史沿河往來催儹天津以北糧運驗算輕賫銀兩待運完日造冊奏繳一攺閘座以防水患言夏秋久西山水發皆由閘河東流閘門隘小水泄不及遂至泛漲衝決堤壩此出不測非人可爲原議障水石壩今巳修成又通流閘在通州城中市井環繞積水丈餘又西水闗久浸水中俱非長便舊有慶丰上閘平津中閘今已不用拆運通州西水闗外創造石閘一座將前石壩南移二十餘丈攺造石閘一座平時閉板水落啟泄疏入上以運河先朝屢經勘議未得成功仲等僅四閱月而就緒嘉其勤勞命科道官查驗行賞所條事宜部議亦稱便上悉從其所言壬子禦史吳仲言通惠閘河成功不易持久爲難請畱原差工部郎中何棟督理三歳一更聽動支余銀扣省腳費雇倩軍民夫役挑濬上流攺造閘座嚴防山水泛漲法禁盜決河防隨船帶石包岸逐年栽栁防堤塡墊橋道補蓋廠房修艌剝船及兼理天津一帶河道又各河道俱設有司水利官請於近地所屬勤敏者攺陞一人或同知或判官塡注通州專管河道其督運戶部郎中尹嗣忠請如侍郎王軏疏仍畱坐守催督終始其事以後不必專設率歳二月請差郎中或員外一人奉敕前去會同工部郎中巡倉禦史督運完日回京及將來剝船編入漕司必須設官專管方爲久計疏下戶工二部覆如其議上曰然河工方就計非親其事者不可責成何棟令住札通州往來督理及天津一帶軍衛有司官事干河道俱聼委用毋得阻撓歳滿勞著陞攺職銜照舊行事吳仲仍提督京通等倉兼督理通惠河與何棟尹嗣忠陳璠等協心共濟尹嗣忠督運糧回部歳差如議攺軍自運及添設專官俟漕運會議具奏七月庚辰總理河道都禦史盛應期疏濬昭陽湖東一帶新河工已及半會旱災修省言者多謂新河之開非計詔罷其役並罷諸治河官應期請俟秋深果舊河通流則巳如仍有阻礙須終新河之功爲經久利戶部請從之且言河道總理官不可罷得旨應期回京別用另選忠誠才望大臣代之竟罷新河之役九月庚午朔罷總督河道右都禦史盛應期管河郎中柯維熊俱冠帶閒住初應期奏開新河維熊贊之甚力朝議罷役應期請緩一月毋停工保其終事維熊復甚言其不便應期亦上疏自理部議兩罷之應期果毅任事旣奏開新河因謬議紛起欲急於成功以杜眾口遂以嚴急興怨功未成而罷然其所開新河後三十餘年卒循其遺迹疏之運道至今蒙利不淺也已夘刑部尙書胡世寧疏言新河之議首倡自臣旣而盛應期先因僉事江良材具疏偶與臣合遂爾奏報爲國家興莫大之利第初議限以六月而應期勇於集事功僅四月巳十成八九遂致官吏嚴急怨讟煩興朝議以安人心爲重亟止其事尋命應期與維熊同罷彼維熊之反覆變詐陰陷大臣私誤國事其罪當不止此至於應期平日執性過嚴所至物情不協非遇寛大之朝不止罷黜之罪今得此非不幸也但自古國家毎僨大事必追責首議之人應期祗因臣妄言新河之謬得罪以去則是不惟誤彼徒費工力而使後任事之臣盡以應期爲戒皆臣一言之所致也請與應期同罷或更加重擬或薄示降調使天下後世皆知我皇上馭臣賞罰之公愚臣死不敢欺之義上報曰覽卿所奏巳悉至情但應期受命治河委任非人督責過嚴以致怨聲載道不能無罪業已處分矣卿宜安心供事不必引咎自責【明世宗實錄】是年春正月鑿新漕不成先是河決曹單城武陽家口梁靖口吳士舉莊衝雞鳴臺沛北皆爲巨浸東溢逾漕入昭陽湖沙泥聚壅運道大阻刑部尙書胡世寧上言運道之塞河流致之也請先述治河之說河自經汴以來南分二道其一出滎澤經中牟陳潁至壽州入淮其一出祥符經陳畱雎亳至懷逺入淮其東道一道自歸徳宿虹出宿遷其分北新舊五道一自長垣曹鄆出陽谷一自曹州雙河口出魚臺塌塲一自儀封出徐州小浮橋一出沛縣飛雲橋一出徐沛之間境山之北澑溝此六者皆入漕渠而南匯於淮而今且湮塞矣止存沛縣一河勢合岸狹不得不隘所以丰沛徐州漫爲巨浸溢入沛北之昭陽湖以致運道壅然壅淤旣久勢必復決決而東南有山限隔其禍小決而東北前宋澶州之決郡縣數十皆灌禍不可言矣故今治河當因故道而分其勢也其陽谷魚臺二道勢近東北不可復開而汴西滎澤孫家渡至壽州一道決宜常濬以分上流之勢自汴東南源出懷逺宿遷小浮橋澑溝四道宜擇其便利者開濬一道以分下流之勢或恐丰沛漫流久而北徙欲修武城以南廢隄至於沛縣之北廟道口以塞新決而防其北流此亦一計也至於運道臣與李承勲同行擬議莫若於昭陽河左滕沛魚臺之中地名獨山新安社諸處別開一河南接畱城北接沙口濶五六丈以通二舟之交來冬冰結船止更加濬濶以爲運道此其上防也至是河道都禦史盛應期上言宜於昭陽湖左別開新渠北起姜家口南至畱城一百四十餘里以通漕舟其說與世寧合工部尙書童瑞覆議從之乃集民夫萬人分標開鑿已而其地居河上流土皆沙淤功弗就應期日夜止宿水次益卒數萬治之百姓滋怨言者謂糜財用勞民力功必不可成上怒奪應期官歸田裏而新渠之議寢焉以侍郎潘希曾往代逾年丰沛單三縣隄成【明紀事本末世寧請開新河疏具載山東全河備考者爲詳爲錄之疏曰臣聞河流遷徙不常歷周至今未有久治而不決之術國家救災卹民亦未有聼其決而不治之理今日之事開運道最急治河次之夫自古言河流者曰分則勢小合則勢大言河身者曰寛則勢緩狹則勢急大而急則難治小而緩則易防理固然也其言治河者曰順其性則易遏其性則難又曰不與水爭地此其大法也河自經汴以來南分二道一自汴城西滎澤縣經中牟陳潁等處至壽州入淮一自汴城東祥符縣經陳畱亳等處至懷逺入淮其東南一道自歸徳宿州經虹縣睢寧至宿遷出其東分新舊五道一自長垣曹鄆等縣陽谷出一自曹州雙河至魚臺塌口出一由沛縣之南飛雲橋出一在徐沛之中境山之北澑溝出今諸道皆塞止存沛縣一道此正所謂河流合則勢大者而河身又狹則又所謂狹則勢急者所以不得不泛濫橫溢於丰沛二縣徐之半州漫爲巨浸近又溢入沛縣之北漫入昭陽湖以致運道舊河流緩沙壅漸至淤塞也或恐沙壅積久其地漸髙水髙趨下其勢必決決而東南有山限隔其禍猶小決而東北則往年張秋之潰運道以竭前宋澶州之決灌數十郡縣禍不可言故言治河當因故道而分疏之故道𨿽六其前出陽谷魚臺二道恐其決而東北防不可開其在汴西滎澤近開孫家渡至壽州一道決宜常濬以分疏上流之勢勿使壅也其自汴東南原出懷逺宿遷三道及正東如徐州小浮橋澑溝二道各宜擇使開濬一道以分疏其下流或恐曹沛漫流久而北徙宜修城武以南廢堤一帶至於曹單等縣黃徳賀固楊明等集地方至沛縣之北廟道口築堤一道以塞新決河口並防其北徙此治河急務也若開運道尢在所急然今止塞沛縣以北三十里而不能逆開者以方秋水溢塞處半爲流沙所壅撈沙水中沙隨水勢隨掘隨壅甚難成功或謂乘今冬初水退昭陽湖暫可通船之時預備工力截其上流漧其下土並土排築旬月可開或謂此暫挑沙開築終不可永杜來歳之再淹則宜趂冬水涸冰涷船阻照南旺開湖式於昭陽湖中間開河一帶兩岸築堤以通運道比之今塞舊道不增十里之逺而來歳通漕可與舊道二處隨便行舟或又慮河水入湖亦能衝沙塡塞卽今昭陽南口全溝舊閘處所漸淤可驗臣等再三計議莫若於湖東岸滕沛魚鄒之中地名獨山新安社等處擇其土堅無石處另開新河一道南接畱城北接沙河口二處舊河其間應開不過百十餘里更或隨勢利便各尋近道工力猶省其河新開深則各隨地勢闊則先止五六丈以通二舟之交行就取其土厚築西岸爲河東堤且防河之漫山水之泄而隔出昭陽湖在外以爲河流漫散之區是則所謂不與水爭地者來冬冰結船停更加濬濶仍於彼立一夫廠量撥山東人夫接逓暫寛丰沛之民以稍息咽喉之气此上防也】

應期吳江人以薦起爲都禦史總理河道工部郎中柯維熊與之偕時趙皮寨爲上流其地視河髙數尺而其土又皆沙也隨疏隨淤久之功弗成坐論免歸【河南通誌】

盛都禦史新河之役不可全謂其無功也顧其喜功無漸程役太嚴又忤安仁故爾中止今猶可復也或於汴西濬孫家渡一道汴東南原出懷逺宿遷二道正東出徐州小浮橋澑溝二道擇濬一道以少殺其勢少分其流可也或修武城以南廢堤以防丰沛漫流或修築沛北廟道口堤以防新決河口可也【鄭曉吾學編余】

應期役丁夫九萬八千開渠自南陽經三河口過夏村抵畱城百四十里已閱四月怨讟上聞禠職停工自是四十年無敢言攺河者乃終嘉靖之世河之入漕爲梗者六其決口歷歷在谷亭孟陽湖陵廟道口間而其害惟庚寅北徙爲大漕之寄於河而受梗者屢見莫大於辛亥房村之決大決亦大費小決亦小費爲漕故無所惜特患工之不能久耳中丞劉天和濬漕河上流使漫流就下以濟二洪爲利垂十年辛亥壬子間復專治徐淮下流爲漕利亦垂十餘年而上流積漸受淤迫而縱橫衝射如乙丑之全河逆行爲從來河患所未有事窮則變於是有思成公新河之績者矣【全河備考】

何棟字伯直巢縣人正徳辛已進士嘉靖七年上命修通惠河棟升工部郎中疏鑿故道蓄瀦上流建閘築堤務圖久逺甫五月告成自是糧運直抵大通橋歳省輸費十二萬緡上心嘉恱升俸一級賜白金防幣升右通政仍督河務【王用賔撰都察院右都禦史何公墓志】

嘉靖七年漕運都禦史唐龍奏乞於三河口儀眞上游之地置閘以盡漕利【南河全考】

明世宗嘉靖九年正月甲辰敕通政司右通政何棟專理通惠河道棟先任都水司郎中修濬通惠河閘工成陞通政工部言棟治河有成績宜專任之以究其用故有是命【明世宗實錄】

是年秋境山河忽西徙三百步亂石絕河湍射下數仞𨿽虛舟不得上有冒險而下者十覆三四逺近駭懼舟戒弗行公命穿故河廣十步以通水稍截徙河逼之東兩涯下埽以漸相屬及兩埽逼河流激蕩乃決入故河奔放衝滌一夕河廣一倍二三日盡復其舊是役也有風公終新河之緒者有謂當條新河之害以聞者公一弗從蓋公之功成上乃詔加公尙書俸級仍總理之十年攺兵部右侍郎【潘公希曾傳】

行水金鑑卷一百十三﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百十四

江南按察使傅澤洪撰

運河水

明世宗嘉靖十年八月壬辰滄州南花園漕河淤阻戶科都給事中蔡經等劾奏都禦史李緋身任治河之責旣不知先事預防及當此潰決之時復不卽躬臨督理以致事功難成阻滯糧運乞敇諭切責令其速詣決所督率有司與各總運官軍修治事竣仍令據實回奏並查參各管河官員以聞第今阻淺糧船甚多若至灣之日猶拘泥故事京通四六撥派則恐空船回遲來歳漕運復誤矣更乞下戶部酌議暫於今次多派通倉就近便輸其空船令速駕回輕賫銀扣貯太倉或因剝淺費多者聼巡倉禦史勘覈補給後不爲例事下戶部覆如經言上從之命奪緋並管河郎中等官俸有差九月已未滄州築月河工成辛未巡按直隸禦史詹寛言河堤率以艸束土累築而成故堤善崩宜及時加土以障其河洪仍興復絕堤興濟二閘以石甃之時其蓄泄以殺水勢又徳州當衞漳滹沱下流稍近鬲津宜便置閘以爲減水之區東兗諸郡所積河道銀足以當石閘之費事下工部請令總理河道等官計處從之壬申工科都給事中趙漢條陳河道便宜六事一濟寧上下河道皆仰䢐徠山等處諸泉及諸溝澮皆漕河之委宜以時巡視疏築至汶泗諸河尢當經理一淮揚之間故堰髙郵諸湖爲堤以便舟楫頃漸多頺壞而淸江浦爲入淮要路數有淤遏之虞宜便議經久之防工部覆議從之十二月辛夘戶部員外郎範韶禦史聞人銓各言寶應縣範光湖爲歳漕必由之道而湖闊水洶患常不測請開築越河一道使舟行河中以免傾覆之患若河堤不堅決之甚易宜建減水閘五座濬赴海渠五條築堤節流以防衝決之虞工部言韶生長湖濵銓昔宰玆縣見聞必審其說當從上是之令總督漕運都禦史等官會同勘視計處至當以聞【明世宗實錄範光湖一名汜光湖在寶應縣西南十五里東西長三十里南北闊十里東北連淸水湖南防津湖西通灑火湖灑火湖在縣西南四十里西通衡陽湖南接安宜溪東北入汜光湖津湖在縣南六十里東通運河西北防泛光湖南接髙郵界淸水湖在縣南西南連泛光湖東防運河西通閭丘溪】

明世宗嘉靖十一年二月丙申刑科給事中徐俊民疏言南北咽喉莫急運道玆惟鉅任貴在得人竊見河道都禦史李緋漕政不修一籌莫展乞更置得旨緋曠職令閒住【緋字廷章固始人治乙丑進士】二月庚子詔以通惠河腳價銀五千兩修築天津迆北一帶耍兒渡黑龍口桃花口等處決口五月辛亥工部覆中軍都督府經歷司經歷趙善鳴奏請濬大通橋至通州運河增添閘座多修漕艎運通州糧入京城以實根本修自都城至儀眞運河淺澀自良鄕及涿州達保定河間眞定迆南一帶陸路低窪以保轉輸報可庚午太僕寺卿何棟言奉旨相勘河患大端有二一曰滹沱河發源山西渾源州會諸山之水東趨眞定由晉州紫城口南入寧晉泊會衞河入海此故道也但晉地形西髙南下因衝決紫城口東溢而束鹿深州諸處奔爲巨浸玆欲築此決口須起槁城縣張村至晉州固堤築堤一十八里髙三丈闊三十丈多用樁朩宻栽楡樹務求堅厚足禦奔湍然後挑濬河身三十餘里障水南行使歸故道一曰鴨河沙河磁河俱發源山西五臺山會諸支河之水至唐河藺家圈合流入河間府東南任丘霸州天津入海此故道也但河間府地形東南髙東北下因衝決藺家口東北溢而肅寧新安諸邑罹其墊溺玆欲築此決口計六十餘丈浚河故道自劉家口至陵城�計三百餘里通計二役工力浩大遺民方救死不給官帑又散賑已竭且大水將至興役爲難二麥被野蹂躪可惜大工未可遽議宜先令府州縣官隨地修浚以免暫時水患俟酌處財力有餘然後舉前二役又看得涿州有胡良河自拒馬河分流至涿州東入渾河良鄕有琉璃河發源磁家務潛入地中至良鄕東入渾河皆其故道近以渾河沙壅阻塞二河下流遂致平地湮沒彌漫至數千餘頃勘得下流壅塞之沙僅四五里用力頗易計費不多所當亟爲疏浚臣請以胡良河委州知州張經綸琉璃河委興州中屯衞指揮李思恭各給夫一千名責之月終報竣以二臣才力必能集事工部覆奏得旨允行七月已已戶部郎中徐元祉疏言元祉受命賑濟保河二府以地方災害由水患未消遂言順天眞定保定河間四府河患謂以大分言順天利害相半眞定利多害少保定利少害多河間卽全受其害蓋水之害有二一曰河二曰澱河本以泄水今下壅而不宣澱本以瀦水今上溢而不受洚洞無涯民瘼特甚治正徳間蓋嘗築建長堤排塞決口水悍土鹵隨卽潰敗爲今之計惟有疏濬而已臣周相原隰備訪僉議敷陳疏浚六事一濬本河以開其源蓋今所稱九河悉自西山而來南與滹沱合則侵眞定諸郡北與白溝合則侵保定諸郡所謂本河也濬之使河身寛邃足納眾流乃今日治水之第一義也一濬支河以分其勢蓋九河由紫城口入大淸河湼槃口入文都村藺家口入白洋澱楊村河入章哥窪所謂支河也濬之使河身直遂以納細流則水勢分矣一濬決河以防其漸蓋九河當其安流自成一道本支二河受之有餘陡遇急雨連澍岸口四衝所謂決河也宜視水勢所便每衝量畱一口深濬順導數處共成一渠以殺湍急且杜淫溢之漸一濬澱河以統其宗蓋九河溢於旣滿停於不泄壊田疇爲淵藪所謂澱河也濬之使澱澱相通達於本支等河庶下有所泄不至泛濫一濬淤河以順其性蓋九河東逝原有故道或爲泥潬之凝結或爲豪彊之曲防所謂淤河也宜依故道疏之使髙者下下者通占阻作梗者抵罪勿貸一濬下河以接其流蓋九河一自靑縣出一自丁字沽出其於二流相匝者如苑家口尢甚皆所謂下河也濬之使本支等河兩涯不滯直達於海則治水之功成矣以上數事不過辟阻水之髙岡覓受水之故道分其來勢通其去脈此其大略也若夫施工之序則自苑家口始於此首事必專其責任然後一行眞定府先濬滹沱河以保障城池培植要路次晉州束鹿武彊等縣於紫城湼槃等口聨絡河間府獻河等縣於竇村單橋泊鎭遡流窮源俾水循滹沱一派以出靑縣一行保定府先濬楊村河藺家口白洋澱次安州新雄任丘等縣於呂公月樣等橋聨絡順天府文大等縣於龍灣張靑苑家口俾水引沙窪一派出丁字沽斯可以抑九河之患而民害可息矣下二部議覆四府河患先該太僕寺卿何棟勘奏障濬工程浩大民困未紓須料才力有餘乃可興工巳奉兪旨今元祉所奏又極詳明夫水害不除則民災終不可免恐不可以財力之詘坐視斯民之溺乞降專敕二道今順天巡撫王大用保定巡撫許宗魯督同各該兵備有司官照依所奏事理履行勘視凡故河淤塞所在遡流窮源通加開濬其一切橫流散漫之水亦須究其原順流下導務使趨河就海不可顧此棄彼以鄰境爲壑其諸官豪阻截水利者卽行攺正若更抗拒從重參治體勘明白卽畫域鳩夫及時戒事一面具實奏聞詔悉從之癸酉陜西巡撫都禦史王堯封奏陜西各邊歳仰食縣官者不可勝數考之黃河運道自汴城入洛河至孫家灣下載陸轉可數百里而達陜州復由黃河經潼闗通渭南不四十里抵陜城而陜之金州等處徑湖廣襄陽漢江皆有水可漕誠循此道攺立漕卒增置牛車先轉河南湖廣原派臨徳二倉米十萬石於金州續攺附近陜州等處折糧二十萬石各舟浮車轉而達於陜則可以不煩內帑而用饒足矣戶部覆言漢唐盛時歳漕闗中粟數十萬石耳然漢畨系議作渠田不欲漕張湯議通襃斜不能漕唐褚朗鑿三門山爲梁而功不成楊務廉又鑿爲棧以挽舟而挽卒多墜死李齊物鑿砥柱以通舟而不能入至候水漲乃上蓋皆更砥柱之險敗亡過半故至呼河中山爲米山謂雇門匠爲無墓而我朝成化間亦曾轉漕二十萬石至陜有鬥錢易斗米之費竟不能達今徒愛獲谷之利而不知利之不償其害是揚雄所謂耗十而愛一之說也宜下廷臣會議可否以聞旣而廷臣皆以爲不便罷不行【明世宗實錄】

明世宗嘉靖十二年八月壬申順天府香河縣郭家莊自開新河一道長一百七十丈濶五十一丈有奇路較舊河近十餘里有司以聞詔管河諸臣亟爲善治並祭告河神【明世宗實錄】

總河朱裳保運道疏略云治以前河分四支若孫家渡渦河口趙皮寨梁靖口近年俱以堙塞而以全河東奔自曹單城武等處徑趨沛縣又自沛北徙橫流金鄕魚臺谷亭口事誠可虞況今漕渠窄隘洪閘束捍以全河入之自不能容惟當分濬以殺其勢今梁靖趙皮幸已疏通孫家渡亦行挑濬惟渦河一支因趙皮寨下流雎州野雞岡正河五十餘里漫於平地注入渦河宜挑濬深廣導引漫水使歸入正河而入雎州張建口起築長隄至歸徳州郭村計凡一百餘里以防泛溢仍特疏梁靖口下流且挑儀封於莊村月河入之逺於小浮橋則北崖水勢殺矣其北崖自河南原武縣至山東曹州原有長堤以防東北入海但日久坍塌者多不任衝擊所宜急爲修築兼添築月河以禦奔衝及查河道魚臺其流益北將有越濟寧趨安平東入海之漸議者欲塞岔河口以安運道然以臣計之其可虞者有三水勢洶湧遽難堵塞一也縱令塞之勢益流激夏秋水漲兼恐橫崖決北二也決口旣塞徐州上至魯橋沈沙滯積山東諸泉水微運道必淤三也今宜將魯橋至沛縣東堤一百五十餘里相其要害固之以石泄之以壩自城武至濟寧州創築縷水大堤百五十餘里以防北溢魚臺縣至谷亭鎭開通淤河引水入漕以紓其患卽所謂順水之性不與水爭道者也【山東全河備考】

明世宗嘉靖十三年十一月庚寅總督河道都禦史劉天和言黃河自魚沛入漕河運舟通利者數十年而淤塞河道廢壊閘座阻隔泉流衝廣河身爲害亦大邇來黃河攺衝一支從虞城蕭碭等縣下出小浮橋口而於楡林集侯家林二河分流入運者俱淤塞斷流不入利去而害獨存明春糧運已迫今宜浚自魯橋至徐州二百二十里之淤塞修師家莊至黃家閘之閘座及行管河郎中主事疏浚諸泉源與運河接濟又請徵調山東河南兩直隸四省夫役及議處工價糧食限各郡縣朝覲官速回任以充委用申明運軍不許多帶貨物以致淺阻復疏請設沽頭閘主事並各閘官吏夫役工部議覆上從之詔以疏通運河系國家急務天和前後兩疏具見盡忠仍賜敕命作急督理一應司府軍衛俱聼節制務刻期完工以圖永久【明世宗實錄】

公總督漕運至淮會漕塞議者紛紛謂復海運開濟汶卿謂六月無漕京師困矣姑紓目前之急乃疏黃河故道固堤岸毋令走泄未防漕利【朱睦防撰右副都禦史馬公傳公名卿字敬臣林慮人治乙丑進士嘉靖十二年任總漕】

明世宗嘉靖十四年七月癸未禦史曾翀奏漕河自臨淸而下汶水與衞水漳水淇水合流北至靑縣復合磁滹諸水經流千里始達直沽每遇大雨時行百川灌河其勢衝決散漫蕩析田廬漂沒糧運請於瀛渤之上流如滄州之絕堤興濟之小埽灣徳州之四女樹景州之泊頭鎭各修復減水廢閘股引諸水以入於海則大勢分而不爲害乞敕河臣程督之報可九月庚申初建西海神祠先是上召禮部尙書夏言於無逸殿諭之曰西海子歳以午日奉兩宮遊宴止行望祀宜特建祠宇言退乃上疏曰禁內西海子者卽古燕京積水潭也源出西山神山一畝馬眼諸泉繞出甕山後匯爲七里濼東入都城瀦爲積水潭南出玉河入於大通河轉漕亦賴其利比之五祀其功較大宜特祀請於北閘口湧玉亭後隙地建祠以答神貺詔可十二月辛亥總理河道都禦史劉天和條議治河事宜其一泗州祖陵其一壽春王墳【不錄】其一近年黃河入運僅利濟魚臺南至徐沛二百里爾自魚臺北至濟寧及臨淸五百里間俱賴汶水諸泉之利宜大加疏濬務俾勺水悉入漕河其一南旺周遭湖堤已築成一百餘里堪以積水其舊設減水閘壩俱宜查復其一魯橋至沛縣東堤一百五十餘里舊議砌石以禦橫流今黃河旣已南徙閘河汶泉水微培堤亦已髙厚毋容更議其一淮安淸河口板閘迆南淤淺河道並工疏浚築爲堤岸其一新莊淸江等閘如濟寧閘例以時啟閉工部以其議爲當上從之【明世宗實錄】

古者河北流伊洛汴汜不入河𨿽沁衛淇漳之水過大伾而北始入焉故河之勢猶減今則伊洛沁汴汜諸水舉入之矣中州安得無河患邪將導沁入衛歟衛輝宗藩已因水患奏塞上流矣且臨淸下至天津河道甚狹頻年已苦衝決不可復益以水惟汶泉之水遇旱則微匯水諸湖以淤而狹【安山南旺蒲灣洎昭陽諸湖大半淤塡平滿積水甚少】運舟恆苦淺澀若於武陟境內沁河橫建滚水石壩於東岸開三斗門引沁自原武陽武北界大堤之外【勿俾與黃河相近以大堤及諸堤爲隔限】經延津縣南循大堤而東至長垣界入黃河舊衝張秋故道【自武陟至此三百餘里須創開皆大堤之北】又東至曹州境舊分水處【黃河舊於此分流一大支徑衝張秋一小支下濟寧永通閘月河】北向張秋之道則設一閘【張秋以下水涸方開】南向濟寧之道則大加疏濬俾出永通閘入運河【自長垣境故道至此亦三百餘里】旱則沁水盡東全濟運河澇則半由滚水壩仍歸黃河是運河復增一汶爲永逺無窮之利黃河亦可少殺矣而況沁則易於節制不亦大愈於引黃河邪但大勞未艾民力方屈運道方幸通曷敢以輕議也國朝治河司運惟宋司空禮陳平江瑄經理之功爲大然惟導汶濬淤建閘通運不復引河𨿽景泰治間黃河自至徐武功有貞白康敏昻劉忠宣大夏亦皆彊排力塞之而後已不復資以濟運蓋其至則衝決去則淤塡修治之工無時可已而運舟運卒之衝溺爲害尢大且遷徙不常害多利少羣公誠有見於此矣嘉靖甲午冬十月黃河從趙皮寨南徙運道淤阻時議者有引黃河【謂黃河水盛舟行閘面之利】濬閘河二說莫能決余甚憂之乃相度二河道裏逺近工役巨細權利害輕重而折衷之引黃河濬淤防四百里旣深且廣其逺其費倍於浚閘河計非數月可完誤營運諸料物誤糧運京師公私仰給乏絕兼之故道難復縱復將卽淤濬河修閘之費卒不可免是以其勞貽後人也況所濟魯橋下至黃家閘百七十里爾自魯橋北至臨淸五百里間則猶資汶水諸泉初無預於黃河也乃始決防濬河修閘惟將來天旱泉微【餘甲午夏承乏治水魯橋以下黃河盛流閘面行舟濟寧一帶防至絕流隨禱於南旺諸祠及泰山幸應禱而大雨河始通】運舟不免淺閣歐陽修有言智者之於事有所不能必則較其利害之輕重擇其害少而利多者爲之猶愈於害多而利少餘取法焉然則欲爲運道建萬世之利者亦惟引沁爲愈爾【以上古今冶河同異摘錄二條】通州上達都城近已修閘轉般漕運腳費大省蓋元郭守敬𨿽嘗行之卒於中止惟我聖明決策修復爲萬世利無容議矣若白河經宻云諸山且全受渾楡諸河之水夏秋漲堤防不能禦源逺流迅水勢漫散河皆澑沙深淺通塞不常運行甚艱殊無策以治之惟用兜杓數千具治河官夫遇淺卽濬此外運舟各攜四五具二三百舟卽可得千餘具合力以濬頃刻而通盤剝大省矣惟運卒利於盤剝方可開支腳價少資用焉而終歳勞苦固可憫也如卽以盤剝之費償運卒濬淺之勞則運卒受實惠不愈利歸剝船邪兼官置剝船千艘糧運不滯矣近有議於白河建閘者河廣水盛漲必他決厎皆淤沙閘必易損且河徙無定【乙未王家渡河一歳徙十五里】閘難攺移蓋未達水土之宜也運河數千里惟白河堤防大壞歷觀河底兩岸率皆淤沙以故易於衝決遷攺與中州黃河略同治堤宜逺宜堅宜植六桞諸法亦略同更有異焉每見村莊周遭積沙成巨堤上復多栁云以禦水詢之乃先於平地植低桞成行以俟風沙搏聚旋自成堤栁愈繁則沙愈聚根株盤結水至無害也治河者如之不亦大省民力邪然惟彌望平沙無可取土者方用此法若堅實河岸仍須土堤低下衝決之口仍須堅土倍築髙厚更植深栁爲完美爾【以上白河凡二條】衞合淇漳之水故其流盛臨淸而下去海猶逺而岸亦髙衝決猶少徳州而下河身旣狹去海漸近兩岸復卑滄州以下尢卑易盈易決矣近恩縣東光滄州興濟連建四閘誠足以泄漲溢之水但入海之道須修濬深廣無隳成功也滄徳天津之間河決無歳無之亦有水不甚盛河不甚盈而決者非盡由隄岸卑薄也一則鹽徒盜決以圖行舟私販一則鹻薄地土盜決以圖淤肥一則對河軍民盜決以免衝決彼岸【斯二者汶河同之】巡守當嚴而防察當預也臨淸板閘運河入衞處也衛河水漲卽壅入閘或漫閘面以入故閘上下常淤運舟每爲停阻宜增培閘面旱澇舉須下板啟閉【舊以衛河水盛多不用板】蓋啟則閘下之淤每日沖洗可盡閉則衛水不入閘河之水積盈及啟則二河水勢相當淤亦不入矣司閘者所宜審也【以上衛河凡三條】元人遏汶分流北出陽谷以通衛南出濟寧以通泗名會通河然分水之處地勢猶髙僅勝小舟永樂九年宋司空禮築戴村壩以遏汶導之西南流四十里出鵞河口南旺湖中地勢下矣然後分流南北方可勝巨載漕運永利焉夫人知宋導汶濬河之功而不考其故爲著於此汶水出泰萊諸山伏秋流亦混濁率皆虛浮淤沙故老相傳成化間戴村壩以下河道猶未淤滿意者開導未久耳近則沙淤直至南旺河皆平滿矣故水易漲溢【卽北下東平故道鹽河入海運河不得其用矣】頻年挑濬沙積兩岸或平鋪地上風起飛揚仍歸河內運河命脈全賴玆流𨿽勺水當惜眾議兩岸築堤以約攔之猶慮水漲堤壊乃議開減水閘滚水壩各四【東西兩岸各二】以泄暴水嘉靖十三年秋築東堤【主事叚承恩所築】尙須培補髙厚十四年秋築西堤【主事顧翀所築】去河逺【逺則足以容水】而髙厚閘壩亦計料修建嗣而治之運道其永賴矣汶水自泰萊至南旺防三百里逺近咸謂汶泉水微而不考其故蓋盈河淤沙深廣春夏久旱亢暘沙極漧燥汶泉經之多滲入河厎所經旣逺安得不微邪嘗測其上源下流各深廣尺寸蓋所耗十之三四然數百里之淤沙不可盡濬且將復淤所濬兩岸之沙終歸河內勞費無已而卒莫能效眞無以爲處有獻議者雲汶水自春城口以下河流迂逺宜於春城口置石壩一道中爲數洞創開小河八里餘取徑入魯姑龍鬭二泉渠量加濬廣凡六十三里餘而至黑馬溝伏秋水盛流濁則開洞俾由故道春夏之間及天旱水微流淸則遏水由洞下出黒馬溝口卽可避汶河百數十里之沙滲余大奇之隨因中道有五泉隔絕不能入遂止如將五泉者橫汶開溝以入焉亦無不可治水者尙其審諸汶河淤田盜決對岸盜決之獘與衛河同【以上言汶河】自徐州北至臨淸七百里間爲閘四十有三自元建者二十餘聖朝永樂至今先後增建者二十有餘【減水月河通湖諸閘不與焉】故閘面閘厎髙下不一如下閘過低積水盈板卽須啟則上閘之水必迅急而舟難入必易涸而舟難行矣余問水歷觀而竊疑之然未敢以爲必然至冬黃河南徙諸閘有僅露閘面者有沒入泥厎者而閘口之泥深淺不一乃一以閘面平石至泥水平面測之時惟棗林閘露閘面三尺餘各有差【師家莊魯橋二閘面各露一尺五寸谷亭湖陵城二閘面各露一寸孟陽泊閘面露一尺八寸餘至厎悉泥淤深至一丈八九尺者】惟棗林閘下之南陽閘已沒入泥厎閘面泥淤仍四尺六寸八里灣閘面泥淤仍五尺始知舊傳棗林閘之過髙而不知其下南陽閘之過低也乃一以棗林閘爲準余悉培而平之由是啟閉水不復泄仍各測其深淺其閘厎過深者則量畱厎板均止以十二板啟閉【師家莊閘深一丈三尺二寸畱厎板二魯橋閘深一丈六尺五寸畱厎板六棗林閘深一丈六尺二寸畱厎板三南陽閘深一丈八尺三寸畱厎板四谷亭閘深一丈五尺七寸畱厎板二八里灣閘深一丈六尺三寸畱厎板三孟陽泊閘深一丈五尺一寸畱厎板一湖陵城閘深一丈七尺四寸畱厎板二沽頭以下六閘則閘淺惟上沽頭閘畱板一餘無畱】則閘上之水益深茍非久旱水微固可直達上閘【舊運舟過閘卽淺閣直待積水盈板方抵上閘】舟行其永利矣南旺迆北諸閘亦可行之而大勞甫息未遑也閘河自魯橋以下爲黃河沖洗以漸而廣乙未濬河止以厎廣五丈爲準蓋南旺上源也分水處河厎僅四丈下流愈廣則愈淺矣閘河僅取通舟非務爲觀美元人有因水散至以板爲岸逼水行舟可驗矣治水者愼無病其狹而圖爲廣大也惟河廣淤深間復下墮河厎不及五丈者方以時濬之而已余濬河至三栁樹灣乃八里灣孟陽泊二閘之間役夫云下皆生土河厎舊止此矣余猶病其淺一老叟進云聞之先輩兩閘之間須畱稍淺一處余恍然而悟蓋中道皆深下閘一開上閘之水盡泄閘近者積水猶易盈閘逺者倍費時日矣故中道畱淺【亦不過十餘丈或數丈】船行至此𨿽少待然積水不必盈閘卽可越之而直達上閘舟行顧速矣益知前人用心之勤爲慮之逺若此爲之嘆慕自愧不能已後之人愼毋忽也凡閘雁翅石及砌岸用石者須內外兩面各用完整石塊砌髙而中塡以碎石灌以泥灰卽永逺無坍損矣【以上言閘河問水集】

行水金鑑卷一百十四

欽定四庫全書

行水金鑑卷一百十五

江南按察使傅澤洪撰

運河水

二洪古稱懸水三十仞流沫四十里舊各有閘【徐州洪一呂梁洪二近方革其一】而莫知建置之由志稱正統間參將湯節因洪水淺急數壞舟建議於洪上流築堰逼水盡歸月河徐州洪則於南口呂梁洪則於上下二口各建閘積水以行舟蓋正統戊辰黃河從河南滎澤孫家渡南徙二洪僅受閘河之水乃從河南懷慶之武陟導沁水下入梁靖口出徐州小浮橋以濟二洪水猶淺澀故節議建閘爾【志不悉言其故】迄今天旱水澀卽築攔河壩逼水入內洪猶建閘遺法也今梁靖之流巳甚微【冬則�流春夏𨿽仍通流然深不過數尺河厎髙於南河丈有五尺】夏口近衝之澑水勢甚盛而蕭縣城南之口亦阻山甚狹通塞靡常【甲午春二洪防不通舟】然則建閘之法不可不預講也如月河各以石砌堅而修閘以俟冬春水澀卽築壩從閘永久之利也但二洪役夫借險以爲利非果斷以必行之不可得也有云二洪之後皆可開月河以建閘者【蓋上下口及中連建三四閘節水啟閉水盛則由洪水澀則由閘】二洪之險失矣但山脈皆堅石所費良不貲爾然二洪之役夫歳餘二萬緡如出數歳之費以鑿之萬世之利也【以上言徐呂二洪】淮自荊山而下卽受黃河從渦河一支之水至淸河則全受河水矣議者云黃河泛濫中土蓋海口近年漲沙下壅上溢致然已議濬海口矣初亦甚奇之及觀於淮海而始知其妄蓋淮陰之地甚卑而徐呂之洪甚髙信然則淮陰當陸沈而徐呂爲安流矣審察之乃河淮入海之處北口實有漲沙而南口更衝廣爾【言淮海】淮淸江浦頻年外河黃水漫入輒淤濬治無已運舟每爲阻滯詢之父老有云自板閘而下相度地形中道別開一支河河口亦建閘各髙其隄防淤則濬其一而開其一以行舟可免停泊矣淮揚諸湖每遇漲風浪觸隄則隄壊舟行遇之則損溺近範光湖議於隄外開支河行舟以避前患用心仁矣議者謂不獨範光凡諸湖之廣而水勢盛者皆可爲支河蓋堤外之地本下取土爲堤不數尺卽可通舟費亦無多治水者歳歳圖之久則效矣余深有望焉但支河至湖塘岸須多畱隙地密栽深栁每濬河淤泥卽以培之塘岸永固矣諸湖更多開滚水石壩壩厎平鋪巨石而酌其淺深俾湖水淺不致阻漲不致衝岸壩下則開深渠以通瀕海魚鹽之利民田亦免漫沒之害矣儀眞河口舊無閘近方建閘謂俟潮入則閉閘以積水俾舟可達壩下似矣然五壩之舟舉由一閘以入已多擠塞每江上風起運舟一時不能猝入閘內衝撞飄損其害甚大權其輕重閘固可廢也【言淮諸湖】南旺湖志稱縈回百五十里漕渠貫其中則東西兩岸之湖皆爲南旺甚明蓋宋司空導汶水自東北流至湖中而後分流南北則湖析而爲三矣近年惟以西岸爲南旺湖而東岸界分之二湖悉冺其名迹居民指其北爲馬踏坡湖南爲蜀山坡湖率皆侵占耕稼其上余疑而歷詢之久乃得治中韓通政鼎所防南旺圖說碑【在今安平鎭顯惠廟中】明甚蓋西岸爲南旺西湖東岸二湖爲南旺東湖二湖之下方爲馬踏蜀山坡湖而馬踏之下爲伍莊坡湖蜀山之下爲馬塲坡湖也但諸湖通連中無限隔爾審其形勢凡與西湖盡處相對者卽爲東湖其下方爲別湖也韓碑宜移置南旺分司以免殘燬南旺西湖減水閘十有八舊稱汶水伏秋盛漲則開閘引水以入湖冬春則閉閘蓄水以防旱謂之水櫃餘甲午夏承乏治水時久旱河皆淺涸及詢南旺則西岸環湖三面之堤盡圮矣水不能瀦乃委屬役夫修治之周凡五十一里餘復諸減水閘之淤廢者及秋𨿽旱水亦頗積但湖中地形窪下止可從舊忙生閘下出廣運閘口濟魚臺以下運河爾無仍濟南旺運河之理蓋水旣從此以入湖又安能從此以出邪議者不察謂運河淤髙故湖水不能出殆未審地形髙下之宜也今南旺二閘如故濬河與閘厎平止矣安有淤髙邪惟南旺分水湖口地勢猶髙如仍仿宋司空引河就下之遺意導汶直至今南旺西湖中之最窪下處南則從忙生閘舊河出廣運閘口或出永通閘口北則從舊河直出安山閘口以避此南旺二百餘里之淺澀固運道無疆之利也且皆舊河先年凡水漲卽從此行舟故道近𨿽淤廢不過修治及移南旺數閘而已如以攺創爲難姑修復以爲南旺一月河未爲不可也【西河堤修復外仍有見存堤一十餘里臨河堤六十里四面共百二十餘里若連二東湖則百五十里矣】汶水大發閘河不能容北則注於南旺東湖及馬踏坡伍莊坡三湖南亦注於南旺東湖及蜀山坡馬塲坡三湖而伍莊坡馬塲坡二湖爲尢深廣水勢就下故爾今若以南旺東湖蜀山坡之下各地形稍髙水勢稍淺之處橫築髙厚土堤中畱滚水石壩俾各蓄水各開減水小閘以通運河旱則出之以濟力省而利大矣蓋東岸諸湖地形本髙水可以出非若南旺西湖也若馬踏坡上下水勢通連未可槪議耳安山湖昔稱縈回百餘里而不詳其界至治十三年韓通政鼎始踏四界東至馬家湖西至舊東湖南至安山北至運河其十里鋪在湖中界自鋪至安山湖廣十五里四圍東自馬家口西至戴家廟長二十二里六分自戴家廟北至壽張集長二十四里三分自壽張集東至趙家莊長二十四里七分自趙家莊南至馬家口長八里八分周圍共八十里四分置立界牌栽植栁株用心勤矣但積水通湖二閘厎髙河水非甚漲不能入四圍多侵占而湖之下口無閘水不能出嘉靖六年間治水者不攷其故止於湖中新築堤周回僅十餘里號爲水櫃湖之廣益狹矣以漸復之可也馬塲坡湖與運河相通【舊有堤湖水風浪衝壊】運河水稍盈卽泄入湖而湖廣防二十里運河安得免淺涸邪十四年冬委屬役夫爲築堤六十里內外各植栁以防之【湖甚廣風浪甚巨近堤則多植蒲葦堤根堤頂內外各徧植栁可也楊水部旦邵水部元吉協力成功】更置減水五閘運河之水易盈湖之水蓄泄有備矣昭陽湖舊甚廣南口建二閘啟閉出金溝口以濟沽頭諸閘嘉靖七年黃河衝決東堤入昭陽湖淤漫漸髙二閘已沒入泥厎不復見湖亦狹而金溝口之流亦微濬河則淤深費廣惟湖上流北口通雞鳴臺小河如下口因黃河已淤髙仰之地更築橫堤以益之遏湖水由雞鳴臺入運則自此以至沽頭七十里皆可濟矣蓋因其勢而利導之爾十四年夏秋已濬雞鳴臺口出水入運但下口堤猶未修築髙厚當培益之更將湖東新河隔絕之泉【闕】築壩悉引以入湖則水積而利益大矣【以上言閘河諸湖】運道以徐兗閘河爲喉襟閘河以諸泉爲本源泉源修廢運道之通塞系焉可不重邪泉志紀載詳矣惜未能紀泉所出及測其穴數大小形狀以故官夫疏濬率多虛文未可考矣至有堙沒莫知所在者且泉源四時微盛各殊【大率冬春微夏秋盛旱微澇盛】渠流深廣亦不一必四時徧測而後可驗乃各紀其方向【在州縣東南西北或四隅】逺近【去州縣治若干裏】保社【某里分】村莊【某村莊東西南北若干步】所出【或山谷或平地或津泉】穴數【若干穴眼】大小形狀【如盤如盞如酒鐘如雞子如棗栗如錢之】備測泉口成渠之深廣尺寸【自泉流若干步成渠深廣若干】入汶運之裏至逺近【流防裏合某泉或入汶或入運】沿途之渠道堤防罔不詳備【有無衝決坍塌淤塞盜引】司泉者若有所稽有未盡復者嗣而求之備載於志可免堙沒矣近黃河入運山東諸泉悉皆堙廢蓋逺地未始經歷之訛傳也閘河自徐達衛七百里黃河正徳已巳方決沛縣飛雲橋所濟自沛至徐百餘里爾嘉靖九年十年間漸北出孟陽泊泥河口出谷亭口所濟自魚臺至徐二百餘里爾余猶全資汶泉也如盡堙漕運不遂廢邪泥於近小而忘其逺且大者可乎惟魚臺滕縣而下泉源渠道爲黃水淤漫近𨿽疏治而或猶未盡其利爾嗣而濬之復其舊矣齊魯之地多泉近於東平州詢訪卽得新泉五第民間病於開渠占地之勞費匿不肯言爾凡久旱地潤之處其下必泉司泉者能懸以厚賞而徧求之𨿽尺寸之水有益運道矣漢李尋解光言陰气盛則水爲之長故一日之間晝減夜增歷試之信然【以上言諸泉問水集】

明世宗嘉靖十五年五月已未總理河道副都禦史李如圭條治河五事一任才能以舉泉政漕河全賴泉水頃年泉源淤塞以致泉流微細宜専設兗州府同知一員管理一置閘座以均水利漕河一帶閘座隨時增攺者多此盈彼涸往往稱淺宜仍舊便此後必相度得宜乃聼攺作一砌閘壩以垂永久漕河閘壩皆土築善崩宜采石修砌一治湖陂以裨運道山東漕河固資泉流而昭陽南旺蜀山馬塲五丈安山等湖陂俱受水所可爲運河之濟但年久不治委之無用甚至湮沒爲害或被人侵占宜積令退出官爲修治一嚴稽考以革姦獘河道銀兩先年散貯各衙門遂致那借侵欺無從查考宜令所司專聽河道支用從之六月丙午致仕右都禦史盛應期卒應期吳江縣人治癸丑進士授主事歷今官致仕卒應期有膽智遇事敢爲所至有績效而殊不理於口畱城新河之濬實漕道永利應期創議而撓於浮言功無成而敗蓋首事之難如此九月壬午戶部等衙門會議漕運事宜一議將管理通州郎中移札楊村等處地方每年當仲春秋杪之際嚴督各該夫老人等遇有淤淺卽酌量工力疏濬候運船到灣仍詣通惠河提調其臨淸迆南自東昌以至南旺等閘應添設主事専管開河等閘督令各該官夫如法啟閉詔如議行閏十二月壬子朔總督漕運周金言淮安淸河口抵瓜儀四百餘里乃運道咽喉其座閘止借白馬範光髙郵邵伯諸湖津派皆無源之水往黃河北徙或由沛縣飛雲橋或由谷亭鎭流入漕渠是以沽頭諸閘頗得其濟自嘉靖六年後河流益南一支入渦河直下長淮一支仍由梁靖口出徐州小浮橋一支由趙皮寨出宿遷小河口各入淸河口匯由新莊閘入裏河水退沙存日就淤塞訪諸故老皆言河自汴來本渾而渦淮泗淸新莊閘正當二水之口河淮旣合昔之爲沛縣害者今移淮安矣興工挑濬公私勞費動以萬計臣甚慮之竊計新莊口南諸閘一遇水發必須築壩及貢使與勢官經過旋復掘放恐非長計請於新莊閘更置一渠約長五丈立閘三層重加防防水發卽三板齊下貼席封固𨿽有滲漏勢亦微細而挑濬不難仍戒管河屬官毋得營求別差擅離職業下工部議可從之【明世宗實錄】

戴防字時化鄞縣人嘉靖乙未進士丁酉授工部主事治徐州洪洪故有二道外洪大石獸踞小者防列時時破舟殺人而內洪則紆回滯澀沙石壅閼不可以舟又堤岸善崩齧而窪者大半公至則殫力經畫琢其巉巖碎其防磧直其掩曲抉其壅塞以堤以路延袤二里許舳艫上下如履平地而數十年之害一旦夷之督漕大司農約庵周公稱之【張時徹撰戴公墓志】

明世宗嘉靖十七年二月乙夘山東巡撫胡瓚宗奏靑登萊三府舊有元時新河一道南北距海三百餘里原設閘座故迹猶存惟馬家橋中多頑石乃元人疏鑿未竟者今已募夫鑿通尙有停口窩淺隘淤塞乞動支官帑開浚永爲民利從之丁夘覆巡撫順天都禦史黨以平奏薊州運河自殷畱莊大口至舊倉店淤淺一百十六里請發樁艸銀六百四十兩糧米五萬石及時疏濬詔可七月丙子修濬地丘店丁家道口河工完賞總理河道都禦史於湛巡撫河南都禦史易瓚巡按禦史王鎬各銀幣有差按察司副使張綸等各陞俸一級【明世宗實錄】

嘉靖十七年漕運都禦史周金奏修寶應一帶堤岸時工部郎中凃棣畢鸞揚州知府朱懷幹通判凃相淮安府同知陳昉協贊成工【南河全考懷幹字守正號霅峯歸安人嘉靖壬辰進士歷知思南府有能聲】

明世宗嘉靖十九年九月壬寅運糧千戶李顯疏築運河三事其一謂揚州南自儀眞北抵淮安俱借寶應範光湖諸水接濟乃湖南北相去三百里廣百二十餘里卒有風漂蕩不測議於範光湖堤迆東開築月河以免水患其一謂北自淮安南至瓜儀水勢上下相去丈許惟賴瓜儀二壩闗防先年壩決水沖河道淤淺宜令瓜洲陳家灣儀眞新城地方並揚子橋及揚州東闗各增一閘若洲壩衝決則下陳家灣閘儀眞壩衝決則下新城閘如二閘閉水不及則下子橋閘再不及則下東水闗閘以畱水利其一謂儀眞下接揚子橋大江商舶輻輳河道壅塞糧運阻悞成化年間嘗令將新城通江舊河疏浚寛廣亦置一壩河道疏通官民稱便後廢不修今宜仍前修浚以禆漕政上命工部議行【明世宗實錄】

萬表字民望定逺人襲世職歷漕運參將至南京中軍都督僉書嘉靖庚子二洪水涸漕舟並阻議者謂黃河攺流公著論折之力言漕河惟用洸汶沂泗諸泉足以濟正統十二年黃河決滎陽入漕河潰沙灣入海景泰四年都禦史徐有貞塞之乃分流自蘭陽東至徐入漕必疏濬而黃水始來稍稍與淸合至正徳六年黃始盛來漫漫衝決方黃河來衝時淸河狹淺水涸易盈沿河設淺鋪每年轉運無滯也今二洪舊堤宛然可見但向者黃河漫漫一旦水落石出淸河淺涸人心乍見不能無異其實則故河也蓋自洪達濟自會通至衛河一路堤防原備河衝入爲漕害今二洪以下反用黃河之水而忘其故及水不來至疏濬以引之此所謂以病爲藥也渦河在淮之南商船皆自淮入渦至祥符銅瓦箱以達陽武去衛河六七十里議者欲鑿而通之直至白河則防通河可罷公議防通河之塞自濟寧至臨淸計三百八十里尙書宋禮發山東丁夫十五萬鑿河建閘爲費不貲以彼棄七十里之易而事三百八十里之難此無異故蓋鑿而通之則黃衞二水合二水合則衝決非常誰能障之此會通之運誠永利不可易也若以衛輝置倉歳以鳳陽諸衛之卒部鳳陽諸郡之糧令由渦河達陽武歷七十里輸於衞輝其勢甚易如昔山東流賊之變運道中梗又可爲備變一策海運𨿽極險逺第浙中海船於逺畨皆能通之松江與太倉通泰州有沙船淮安有海雕船嘗由海至山東蓬萊貿易云離天津不逺若以松江太倉近海歳糧厚與雇直量運三四萬石使海道漸諳爲事變之備又一策也太倉則例每糧一石耗七升至槪斛若輕賫之羨以還運卒故卒有餘力運無愆期後官悉收之脧削四出人不聊生公憤曰此其患不獨在貧軍而且移之國計矣大者疏小者議累累百千萬言詳具國史漕運志中且極陳本末通融爲國長利而又欲開河北山東圻內一帶荒田重農薄賦爲漸減歳漕之地尢根本至論識者韙之【焦太史澹園集】

明世宗嘉靖二十年四月甲戌總督漕運左都禦史周金奏黃河支流淤塞徐呂二洪水淺並鎭江等處河道阻滯請及時挑浚以濟糧運總理河道右副都禦史郭持平巡撫河南右僉都禦史魏有本各奏黃河遷徙大勢自睢州野雞岡至亳州入淮其由孫繼口並考城縣至丁家道口虞城入徐呂二洪者十分之二此運道所闗非特河南一省之責卽今沙淤四十餘里疏濬之費動計鉅萬乞發山東南北直隸樁艸夫役銀兩數萬於雎州貯庫協濟工部議覆從之已而戶科給事中劉繪奏黃河大勢南徙其支派細微以致徐呂二洪涸淺有妨運道乞嚴責河道官疏浚丁家道口等處及汶濟諸泉工科左給事中沈良才奏山東泰安州等處計一百七十六泉舊設管泉主事並同知等官邇者視爲泛常以致泉源微細乞行撫按及管泉主事督率人役極力浚導兵科給事中張翼翔奏黃河南入渦河經亳州逼近陵寢乞浚孫繼口等處以濟漕河並築隄防以止黃河南下工部覆議上曰徐呂二洪阻淺非尋常挑浚所能通濟卽行漕運河道都禦史及撫按督率各官盡心議處以聞五月丁亥工科都給事中韓威等劾奏總理河道都禦史郭持平等修河半載尙未成功給事中林庭學復奏持平已報睢州野雞岡孫繼口挑濬新河工完徐呂二洪糧運無阻而漕運都禦史周金等又稱桃源宿遷等處淺澀徐呂水不盈尺歳運艱難各相背戾上乃降持平等俸因命兵部右侍郎王以旂往督理以旂遂條陳河道事宜疏下工部覆議一管河官止令專理河道不得別遣效勞著績者不問崇卑一體旌擢一河道貯庫及樁艸銀兩並本部事例戶部無礙官銀俱聽隨宜支用一各項船隻停泊已久一遇河通勢必兢先宜申明條約先盡運船及進鮮黃船發行餘皆不許攙越把總等官無得遲延帶貨一國初漕河惟導䢐徠諸泉及汶泗諸水至景泰治年間黃河始自至於時督理大臣如徐有貞白昻劉大夏猶極力排塞不資以濟運也以其勢猛水濁來則衝決去則淤塞且遷徙不常害多利少耳今幸黃河南徙諸閘復舊其野雞岡新開河道宜浚山東諸泉入之以濟徐呂二洪沛縣南仍築長堤聚水如閘河制務在有司利漕運而已又今之議者有謂引沁水自武陟而東至曹州向濟寧出永通閘入運河者有謂引漕舟由江淮入黃河達於陽武陸運百里入衞河直達天津通州者又謂海運固難中間平度州東南有南北新河一道元時嘗有治閘直達安東北悉由內洋而行路捷且無險者此皆今日所當多方講求擇便而從事者也上曰海運迂逺難行不必妄議生擾決浚山東諸泉乃今日要務其如議行湖廣布政司右參議方逺宜請開海運上曰運河一時淺阻已命官往治海運有旨勿得妄議方逺宜多言亂謀姑勿究【明世宗實錄】

明世宗嘉靖二十一年二月辛酉總督漕運都禦史王杲總理河道都禦史郭持平奏睢州野雞岡原有支河通徐呂二洪以資運道近因黃河衝野雞岡流渦河經亳泗大勢南徙於是孫繼口遂淤徐呂二洪水微而泗州祖陵鳯陽白塔壽春等王墳水遂歸焉乞築野雞岡口挑濬孫繼口扈運口李景髙口三河使水勢東行由蕭碭自徐州入運河以濟二洪庶運道有利陵寢無虞又邳州桃源河廣流逺多淺塞處乞循依古法築壩撈沙水流中漕可無壅滯疏下工部覆如其言詔差工部郎中郭應奎及欽天監官防同撫按官查議勘報九月庚午督理河道都禦史王以旂疏陳四事一漕河仰給山東諸泉貴以時疏浚近已會同各官淸查舊泉一百七十八處復開新泉三十一處俱入河濟運但恐一失疏濬尋卽湮塞主事一員勢難徧歷乞分隸各地方守巡兵備等官兼理其事一徐呂二洪爲運道咽喉山石險峻非水深數尺莫能行舟聞舊曾置閘束水乞於境山鎭二洪下各建石閘旁畱月河以泄暴水沙坊等淺由河廣漫流更宜築四朩壩武家溝小河口石城匙頭灣諸淺預置方船以備撈浚一漕河兩岸原有南旺安山馬塲昭陽四湖名爲水櫃所以匯諸泉濟漕河也被豪彊占種蓄水不多而昭陽一湖淤成髙地大非國初設湖初意乞委官淸查添置閘壩斗門培築堤岸多開溝渠浚深河厎以復四櫃一黃河南徙舊口俱塞惟孫繼口獨存導河出徐州小浮橋下徐呂二洪此濟運道之大者近巳俱工挑浚但黃河變遷無常難保不復淤塞乞於本口多開一溝及時疏濬庶上流有所受下流有所泄而二洪常得接濟矣疏入工部覆議當從但以管泉責之有司事體不一仍令各部官司之惟於總督河道官加工部侍郎銜以便督責上依擬仍詔管河官委任嚴切遵行永久不許始勤終怠以隳前功癸酉督理河道兵部右侍郎兼都察院右僉都禦史王以旂奉命回京辭免兼官許之【明世宗實錄】

王以旂以左副都禦史佐院事辛丑陞兵部右侍郎是歳徐呂洪竭漕舟滯不行淮安濟寧兩院以聞臺諫諸臣合詞言宜如先朝故事簡大臣一員督治於是公受命兼右僉都禦史以行至則先求故道視泉脈循經流塞分殺自徐洪南抵沽頭增置閘若干座又相地形引水暫築土壩若干座河流時匯漕舸皆如期達京師汶上寧陽間故有四水櫃置湖中勢豪侵沒多獻徳邸借其牽制放水灌田成沃壤官因循而不問民隱忍而諱言爲獘頗久乃公廉實謂四水櫃復庶蓄泄有地河溢則懸河以入湖河澀則懸湖以入河足備緩急遂任怨力復之至今賴焉事竣上嘉悅之加俸一級癸卯陞右都禦史掌南院【謝少南撰宮保兵部尙書襄敏王公行狀以旂字士招江寧人正徳辛未進士】

行水金鑑卷一百十五

欽定四庫全書

行水金鑑卷一百十六

江南按察使傅澤洪撰

運河水

明世宗嘉靖二十三年十月辛夘工部管河郎中歐陽烈奏木欒店河口及各堤岸衝決乞加補塞衛河自臨淸抵直沽止有三減水閘乞於徳州以北增修減水石壩一座仍於沿河築攔水月堤以防河岸並將天津等衛軍補淺夫審編正副逐堤編巡修補工部議覆從之【明世宗實錄】

都禦史於湛題名記略云或謂海運由浙西不旬日可逹都下較之河運費省而功倍丘文莊衍義補言之詳矣近年言者亦多厭河運之勞而欲舉文莊之防子顧極言河運之利而欲侈諸臣之功示諸久逺何也曰海運之法作俑於秦效尢於元祖宗已棄之防三代以前未聞也文莊計漂溺之米而不計漂溺之人故以海運爲便不知米漂而載米之舟駕舟之卒管卒之官能獨免乎考之元史至元二十八年海運漂米二十四萬五千六百有奇至大二年漂米二十萬九千六百有奇卽如文莊言每舟載米千石用卒二十人則歲溺而死者殆五六千人此勝國之所忍於民人也柰何今日亦忍於民人哉河運之費費於人所謂人亡人得損上益下者王者以天下爲家又奚惜哉【河防薈蕞云公治河山東全河備考云嘉靖十六年任二十四年復任則是兩任總河矣題名記不知作於何年其意念仁矣潘公摘其語以示後人見海運之害若必思有以佐河運之窮莫若萬表言自淮入渦河至祥符銅瓦廂以逹陽武去衛河六七十里鑿而通之直至白河則防通河可罷此防勝於海運多矣萬表說在前卷】

於湛字瑩中金壇人正徳辛未進士歷右都禦史巡撫陜西防黃河徙運道艱阻遷總督河道鑿野雞河九十餘里以逹運河乞終養服除起戶部右侍郎撫治鄖陽卒賜祭葬祀鄕賢【江南通誌】

明世宗嘉靖二十八年七月辛未戶兵二部議覆巡倉禦史阮鶚疏陳漕運事宜一天津以北河道宜令管河郎中每年三月親詣淺所疏濬一天津一帶河道宜分屬巡倉禦史管理一河西務起至石土二壩宜刻立水則淺深其起剝多寡可坐而定議入從之【明世宗實錄】明世宗嘉靖三十一年十二月已未工科右給事中李用敬奏開膠萊新河其略謂邇者河道湮塞深妨國計聞之膠萊之間有新河一道在海運舊道之西乃元人欲開通以避海濤島嶼之險而未成者先是山東巡海副使王獻憫登萊之民土瘠人稀生理不足皆由舟楫不通嘗按元遺迹鑿馬壕石厎以通淮安商賈建新河等閘八座以蓄泄水患導張魯白現諸湖以濟水道見今淮安之船由淮河直厎麻灣卽新河之南口也由海倉直厎天津卽新河之北口也自南口以至北口僅三百三十餘里各有潮水深入中有九穴湖大沽河諸流可引其淤塞未通宜量加浚者一百五里宜深加浚者三十餘里元人用工以開其二今之用工當任其一此皆彰明可見者乞選才望官一二員防同撫按官亟爲修舉疏入工部覆行所在撫按詳議具奏報可【明世宗實錄】

是年大水衛河決工部員外郎周思兼督眾築塞之【北河續記】

連鑛字伯金永年人嘉靖丙戌進士辛亥歷都察院右副都禦史奉敕總理河道是歲澍運堤衝潰阻後幫四千七百餘艘公自濟趨邳極力疏通至十一月而悉就下流矣上疏曰北河張秋濟寜地髙而水易涸患在春月故啟泉門以濟之南河自徐州小浮橋引莆河以濟運而淸淮一帶橫流浩蕩犯之尢難必春夏未盛之前可循也運早過淮則南河免泛濫之憂北河當順利之勢識者皆以爲確論因請造運船補軍夫先時徴兌早督過淮挑浚新莊等閘以爲來春運地壬子上命以原職總督漕運兼撫治鳳陽等處是歲五月運卽過淮矣六月決新安房村復阻後幫二千餘艘公往來二地之間至十月兩運事亦竣因請疏治房村塞及浚黃河下流使循故道公始至淮實漲水殘傷之後蕭徐邳宿匯爲巨川百姓轉死劫掠者不可勝數公奏蠲夏稅秋糧發粟振饑使民應募河工水落田出則示有司給牛種勸樹畜而淮徐之間稍休息矣去之日疾作於途卒於家【郭鎜作連公神道碑】

陳茂禮字履卿慈谿人嘉靖庚戌進士授工部主事壬子河決徐邳漕運阻塞言官議開膠萊新河通南北海道天子下其議時當道方憂徐邳幸海運或可必行大司空請以茂禮往視可否茂禮歷膠萊觀南北所謂海道者上議曰石礦旣難開鑿而絕無他泉可引通舟必須穿引海水非掘地十餘丈不可且航海必湏更造海船而海冦方出沒諸利害有難逆覩至於工鉅之難成又其小者於是議寢省大司農金錢以億萬計【兩浙名賢錄】

明世宗嘉靖三十二年二月甲戌南京兵科給事中賀涇條陳治河事宜一酌挑濬之法以濟新運謂徐州以上河道塞宜借撥驛逓夫役及山東河南淮羨余銀兩以助河工一開新河之利以備非常謂自膠州由新河以逹滄州僅百七十里中間不通者惟分水嶺十五里耳宜疏鑿新河以省漕運之費工部請下所司勘處報可十二月辛丑漕河工完詔陞總理河道右副都禦史曽鈞爲工部右侍郎兼右僉都禦史視職如故仍令禮部祭告河神【明世宗實錄】

是年七月河趨東北叚家口則分六股爲大澑溝小澑溝秦溝濁河胭脂溝飛雲橋皆由運河至徐入洪又分一股由碭山堅城集下郭貫樓散五小股爲龍溝毋河梁樓溝胡店溝亦從小浮橋入洪【續文獻通考】

明世宗嘉靖三十三年三月丁已議開膠萊新河遣雲南道監察禦史何廷鈺賫敕視之五月戊午巡按山西禦史宋儀望請疏桑幹河通宣大糧餉言桑幹河發源於金龍池下甕城驛古定橋防眾水東入盧溝橋一千餘里在大同則卜村稍有亂石在宣府則黒龍灣有石崖頗險其險與亂石不越四五十里水淺處亦深二三尺誠疏鑿之爲力甚易當時撫臣侯嘗駕小舟至懷來過卜村逾黒龍灣坦行無虞又自懷來載米三十石逆水而上竟逹古定橋則河足便漕有明徴矣時朝廷新行穵運之法山谷﨑嶇率三十石而致一石部臣謀所以易之未得其便及儀望疏下兵部任其可行且稱都禦史趙錦嘗使人從桑幹河水行千里直抵大同城下若稍加疏鑿不惟通漕且因可以捍虜詔防工部計之工部謂逺河重役請俟詳勘舉行遂報罷六月壬申詔復設管河郎中一員於江南旣而罷之初漕運侍郎鄭曉奏糧船過淮愆期皆坐鎭江以南內河淤阻之故乞特遣一部臣督帥有司疏通河道章下工部議以爲便從之吏部因言江南舊有水利郎中一員兼管鎭江運道後因權輕不便鈐轄乃以其事專責之巡撫今復設部官他日又將以爲不便矣上曰管河郎中旣有前旨裁革罷勿遣其經理河道事宜仍責成巡撫如故七月丙午以久雨通惠河水溢命有司修築閘壩堤岸【明世宗實錄宋儀望請開桑幹時司馬聶豹言河成便漕兼制敵騎司空歐陽必進言道逺役重遂報罷兩人意見之不同如此】

明世宗嘉靖三十四年二月癸酉朔罷開膠萊河議先是禦史何廷鈺請疏濬新河詔遣廷鈺往防山東撫按官勘報至是言膠萊新河一帶系元人巳開故道特因馬家壕南北長四里內有石岡難鑿而止前海道副使王獻曾鳩工聚財焚以烈火鑿通此濠隨於分水嶺南北河道並力挑濬設立閘座八處工已十之三四尋以本官遷去工竟未就卽今此濠舊迹猶存特兩岸沙土日久頺下遂致塞挑濬亦不甚難至於分水嶺地夲髙阜故白河之水至此分流然度其地勢終不甚峻今在南者爲積沙所水惟北流若加開濬深廣中間𨿽有碙�灘諸石亦是人力可施司道諸臣稱舊估二百七十餘萬恐必有增減其委官通判羅士賢等所估亦稱一百六十萬兩臣𨿽心計不足竊欲估如士賢所擬數三分之歲給一分年終總挈工費幾何而次歲固可定矣其通海一節則中間地勢旣髙若必使兩潮兩接須濬深及八九丈恐海濱之地鑿下數尺水泉溢出人無所置足勢必難成而所費眞不下數百萬矣計惟一意引河添設上下閘座疏理各處泉源隨宜因勢而爲之𨿽未免重費而視鑿通兩河猶爲稍省第現河之流不雨卽涸而白河其流亦微遇夏秋水泛則二河自合而沙恆多其膠河無沙視現白河源亦稍盛顧又在分嶺以北不逹於南張魯河𨿽無源而中有泉亦必從東都泊之地引之計二十餘里然後可通沽河水勢大而沙尢多若於吳家口閘之下因小派而引之可以濟南行之水但恐沙隨水走河益深蓋新河原系人力所開南北俱潮水所入之地惟其勢不甚峻故水泛不甚衝決而水因潮逆則沙𨿽隨水泛而流亦因水緩而停必湏歳歳挑浚而後可此司道諸臣所慮泉源不足者臣意於疏理之時廣加尋引而於王副使所設八閘如陳村楊圈已損壞者興而葺之其餘完存者添而修之及膠河等處之口亦添設小閘大約共計大小十三四座所增旣密啟閉以時自足濟用若猶慮水微閘小不足恃則如委官築壩之說亦可瀦蓄不泄諸臣乃復慮山水驟發衝激之虞及出入河海船隻搬剝慮患計費至此可謂纎悉無遺矣至於南北兩海臣備查博訪知之頗悉在北者無風可以篙行南自淮安海口由云梯關至馬家濠風便不過三四日之程中有鶯逰山可以灣避又沿海崖一路系行鹽地方少加疏達而行尢爲穏便且新河南北迂廻計二百四十餘里俱挑深廣爲力固難然不計工費而爲之則亦無不可成者其所難者如諸臣之慮所引泉源恐或未足歳加挑濬其費不窮兼之此時南北兵革未寜而近日災傷尢異常時工役今且暫停此役一興𨿽假以三年之從容亦湏毎嵗給以銀兩五十餘萬當此財力詘乏之時何從出辦又況開河建閘所費已百萬以上之財而三四次轉剝必湏多造船隻費益無所出東土窮荒公私俱竭此河若開又必循防通河設官編夫體例方可永久通行不無愈增虧損此則又當相時審力而處之者也乞下工部酌其行止焉得旨報罷丙子總督薊遼保定軍務都禦史楊博疏請開密雲白河以濟糧運於楊莊地方築塞新口使白河之故道疏通與海潮之水合而爲一仍於密雲城西修築泊岸以防城墉崩塌之患從之【明世宗實錄】

明世宗嘉靖三十七年淤新集趨叚家口析爲六攴入運河又由碭山趨郭貫樓析爲五支出小浮橋防徐州洪【明防典】

明世宗嘉靖三十八年十二月乙丑先是巡撫遼東都禦史侯汝諒以遼東大饑議開山東之登萊北直隸之天津二海道轉粟入遼陽部臣以海道迂險行令覆勘旣而汝諒勘上天津入遼之路自海口發舟至右屯河通堡不及二百里可逹遼陽中間若曹泊店月沱桑陀美女墳桃花島咸可灣泊各相去不過四五十里可免風波盜賊之虞請動支該鎭賑濟銀五千兩造船二百艘約每舟可容粟一百五十石委官督發至天津通河等處招商販運仍令彼此覺察不許夾帶私貨下戶部議覆據勘天津海道路近而事便當如議行第造船止湏一百艘令與彼中島船相兼載運其登萊海道姑勿輕議以啟後患從之【明世宗實錄】

嘉靖中河道都禦史王廷奏略曰宋禮陳瑄經營漕河旣巳成績乃建議請設水櫃以濟漕渠在汶上曰南旺湖在東平曰安山湖在濟寜曰馬塲湖在沛縣曰昭陽湖名爲四水櫃水櫃卽湖也非湖之外別有水櫃也漕河水漲則減水入湖水涸則放水入河各建閘壩以時啟閉故問刑條例一欵凡故決盜決山東南旺湖沛縣昭陽湖蜀山湖安山積水湖各隄岸爲首之人發附近衛所系軍調邊衛各充軍此見在條例可考仰測累朝嚴禁之意豈不知各湖可蠲以與民以取徵賦之入哉蓋以利有大於此慮有逺於此者不可以小害大以近妨逺也昔人云事有煩而不可省費而不得已者正今日湖地之謂耳臣近巡歷泰安寜陽等處竊見漕河所資止泰山諸泉自新泰萊蕪等縣經流汶上故曰汶河𨿽以河名而實諸泉之委匯也然諸泉之水濬則流不濬則伏雨則盛不則微故汶河至南旺分流南北則水勢益小非有閘座以時蓄泄則其涸可立而待也毎年春夏之交天旱水涸而阿城七級之間如置水堂之上舟膠而不可行非借安山等湖之水以濟縴挽卽進鮮船隻亦不能依限入京矣故宋禮諸臣議設水櫃者誠有見於此耳計今一百六七十年爲國家久長之利豈其微哉今四湖俱在而昭陽湖因先年黃河水平漫如掌已議召佃而安山南旺二湖不知何時被人盜決盜種認納籽粒以致河幹水少民又於安山湖內復置小水櫃以免淹漫遂致運道枯澀漕挽不通嘉靖十二三等年加以黃河南徙兩洪水澀其時在朝諸臣講海運則迷失其故道修膠萊河又徒費而不成上厪皇上宵旰之憂敕遣兵部侍郎王以旂往視漕河並爲經理以旂至此訪究獘源建議修復官湖築堤岸建水門閘座以圖永久素嘗盜種盜決之民盡行問遣驅逐不許佃種以啟獘端題奏欽依施行迄今漕河無阻然自官湖議復後而東平汶上之民垂涎湖地何嘗一日忘情哉今據各官開報之數湖中水落露出髙阜地土止四百四十三頃非不可以召人佃種但成事不可破巨方不可開且小民姦頑日甚惟欲利已罔知國法頃者議復官湖已嘗懲創恬不知畏若再奉例召令佃種辦籽粒則將一家開報數名占種不計頃畆遇水發入湖恐傷禾稼必盡決堤防以滿其望是所名水櫃者將來爲一望禾黍之場耳而漕河何所賴哉今山東地方鄒滕沂費泰安等州縣卽東平汶上之間拋荒地土不知幾千百萬頃卽安山湖外荒地亦不知幾千百頃而東平汶上之民必欲捨彼而就此者以民田納糧養馬當差寜拋荒而不顧湖地止認納籽粒更無別差期必種而後已況未必皆貧困之民也昔東平民曾以安山湖地投獻徳府隠占地畆莫能誰何后被查出方歸於湖且安山湖舊稱延袤百里今止量七十三里以此推之寜望其辦納籽粒保全湖堤耶今據郎中汪主事陳南金【嘉靖三十六年任並見山東全河備考】召納過人數計算每畆照今例五分止得銀六百兩有奇若盡湖中髙阜地止得二千二百兩有奇亦非有大利也今每年河漕轉輸四百萬石之外輸將於京師者又不知幾千百萬焉則其利孰多孰寡而京儲與邊餉孰重孰輕此不較而知也萬一湖水告竭漕河失利臣恐所得不償所失而其爲費又不知其幾往年山東議開膠州河布政司卽議費銀六十萬兩又未必其能成也今之欲種湖地者乃倡爲水入而不能出之說臣近親歷各湖湖髙於河殆六七尺春夏水涸每借各湖之水以濟河漕況各湖原設水車各三百五十輛若遇盛旱亦令車水以濟奚謂入而不出乎臣又覽觀地勢詢訪民謡湖櫃之設不但漕河有利而庶民亦有賴焉蓋泰山以西地漸窪下夏秋水俱奔注此中宋末嘉祥鉅野曹濮壽張之間遂成巨浸是以有梁山水泊之亂今東平去梁山不逺而水旣入湖湖外皆納糧民田也若堤防稍廢則水將漫衍淹沒而嘉祥鉅野曹濮壽張之間又成巨浸矣是所利者止數百家而所害者將幾千百萬家及數州縣也事有召釁法有啟姦不尢可慮乎此就其害於下者言之耳若湖廢河幹漕運不通其所關系尢重且大又不可不深慮也【北河續記】

山東水櫃原以蓄泄濟運遇有淺卽當開浚深通復其舊界無如濵水之民貪利占佃庸吏槪令陞科水櫃盡變民田以致潦則水無所歸泛濫爲災旱則水無所積運河拆大爲公私之害不獨山東爲然如淮北之射陽湖江南之開家湖皆水櫃也今盡行陞科蓄泄無繇官民交困爲水官者有能知其所以然之故乎或曰然則陞科不可行歟曰陞科原上爲朝廷增賦才吏之所爲也而於濟運之處獨不可明成化中杜謙以工部侍郎行河自通州抵淮揚相地勢去塞復水櫃導泉源修閘壩河乃復舊此十五字誠爲治河司運者之要訣矣匪但水櫃卽黃河淤灘亦不可陞科昔髙禦史明曰河徙無常稅糧不攺平陸忽復巨浸常稅猶按舊額民何以堪旨哉言乎或曰然則將聽其棄爲污萊歟曰此又不可不若仍爲官地責令汛官廣植楡栁蘆葦之歲收其材以爲河工之料不亦利乎夫陞科之法斷不可行於兩河之間其爲利甚小而其爲害甚大也【鄭元慶今水學】

明世宗嘉靖三十九年九月壬辰大同巡撫李文進奏大同邊儲缺乏米價翔貴乞開桑幹河以通運道自大同縣古定橋至盧溝橋務裏村水運五節計程七百二十七里陸運二節計程八十八里總該造船二百六十隻置驘三百五十頭夫役一千三百四十餘人官十九員春秋二運可得米二萬五千餘石日久大通貿易寖廣公私俱利又盧溝迆南逹天津另造淺船運米百石者攺小灘兌運由天津逕逹盧溝橋務裏村交兌尢爲省便仍乞仿通恵事例於務裏村靑白口等八處建公廨倉厫以備撥運堆積工部議覆本河不系長河泛溢則迅激難制漧涸則一葦不通又多山石阻礙每議輒止今撫臣旣有成畫當令如議舉行如有窒礙亦當從實奏罷上從部議【明世宗實錄】

徐九思貴溪人歷工部郎中治張秋河道漕河與鹽河近而不相接漕水溢則泛濫爲田患九思議築減水橋於沙灣俾二水相通漕河溢則有所泄以入海而不侵田少則有所限而不至於涸工成遂爲永利遷髙州知府【明史稿】

嘉靖四十三年髙郵河堤議用石河道都禦史陳堯謂石取道逺而河勢薄不至嚙多樹朩隔以板茭土實之費率省半及萬曆中卒易以石費不貲於隄不足有無大半實用事者槖余親見之如樁木估用杉則以堤楊代之采石不及十一而賦民輸辦凡中戶以下階砌及市廛石塊無得免者零星湊成不久卽潰【湧幢小品】

行水金鑑卷一百十六

欽定四庫全書

行水金鑑卷一百十七

江南按察使傅澤洪撰

運河水

明世宗嘉靖四十四年郭貫樓遂決華山出飛雲橋截沛以入昭陽湖北泛湖陵城孟陽泊至谷亭南溢於徐命官往治乃接六年所鑿故迹役夫浚之爲南陽新河又疏舊河自畱城至境山又堤馬家橋遏河流之出飛雲橋者使盡歸秦溝魚沛橫流始絕惟茶城時有淺阻【明防典】

是年秋七月河盡北徙決沛之飛雲橋橫截逆流東行逾漕入昭陽湖泛濫而東平地水丈餘散漫徐邳沙河至二洪浩渺無際而河變極矣初漕渠左視昭陽湖其地沮洳去河不數十里識者危之嘉靖初盛應期督漕議鑿渠湖左以避河患朝廷從之鳩工未半爲異議所阻至是漕湮以吏部侍郎朱衡出督濬鑿衡與僉都禦史潘季馴尋應期所開故道以爲運道之利無逾於此疏請鑿之開新河自南陽逹畱城百四十一里濬舊河自畱城逹境山五十三里役丁夫九萬餘八月而成而水始南趨秦溝【明紀事本末】是年總河朱衡奏略臣初至沛縣乘舟徧歷黃水無處不漫獨南陽河口直抵畱城一帶黃水少浸先年曾挑間河形臣於彼時竊已在念猶冀水消工畢再行詳勘處理詎意運河漫水未消黃河又難分導則於此地應亟勘理臣卽與河道都禦史孫愼漕運都禦史馬森山東巡撫戶部左侍郎霍冀河南巡撫戶部右侍郎遲鳳翔又委郎中程道東主事李汶吳善言王纘宗副使梁夢龍徐節張任胡湧參政熊桴僉事劉防等前往南陽畱城一帶相勘隨據道東等呈稱遵依踏勘南陽閘起至畱城一帶新河計一百四十一里八十八步先年曾挑間河形須加創挑方可成河隨委鄒縣知縣章時鸞濟寜衛指揮李肇芳等卽日帶領吏書及慣熟知地人等勘得上自南陽閘起至新莊橋六十里下自滿家橋起至畱城四十里中叚新莊橋至滿家橋四十里尙未成河合用人工挑挖方可通水又勘得三河口沙河一道每年山水大發應築壩堵塞爲防水患東有薛河中有趕牛溝上有山東滕縣關橋諸泉發源水向西行出金溝今議於兩岸築壩二道引水入河接濟共算挑土三十四萬九百一十方該用夫六十八萬一千八百二十工又勘得地形北髙南下水易傾泄合於沙河兩崖等處建閘六座修築兩崖堤岸及打壩補塞缺口爲照國家重務莫切於漕運妨運莫重於黃水黃水之性湍激浩蕩難以禦治卽或治之而工費不貲況其變遷無常屢爲運害如嘉靖六年決於沛縣十三年決於魚臺縣皆旋挑旋淤迄無成績今歲黃水復決徐沛泛溢運河連百里至今水尙未消工難措手驚惕於中莫知爲計蒙委徧歷踏勘看得此地兩岸形髙土俱堅實三十餘年黃水不侵𨿽今歲水勢彌漫亦未侵及況河路徑直挽輸更便成功以後可保無虞實天畱此以貽國家億萬年通漕之利者也臣看得黃河上源旣難分導水勢散漫不能施工𨿽湖坡之水暫借行舟然漧涸無常終不可恃來歲糧運實切隠憂反覆思維計無所出所據勘議開通新河以便轉漕委宜亟處臣卽與河道都禦史等前往南陽畱城一帶看得此處地逺黃水可免侵人力堪施開挑成河不惟近可以濟來歲之運而又逺可以垂無疆之休此實我皇上至徳潛孚精誠昭格天啟其機地顯其靈載觀人情僉謀允協臣願督率羣工於此效力務期一勞永逸少申微臣體國之念以仰答皇上知遇之恩【北河續記】

舊河自南越沛縣上中下沽頭等閘處今平是年黃河水異常郭貫樓平全河逆行泛濫自沙河至徐州全河俱入北股至曹縣棠林集以下向北分二股南一股繞沛縣戚山楊家集入秦溝至徐北一股繞丰縣華山向東北由三教堂出飛雲橋分十三股或橫截或逆流汪洋入運河至湖陵城口散漫湖坡逹徐【南河全考】

黃河泛徐州將澑溝以上運河凡一百六十餘丈以下七十餘丈又自境山至茶城五里許小閘至沛金溝口一十三里許俱其沛縣黃河赤徑衝魯村淺西岸循謝家莊至上閘上淺仍東北衝由三教灣一帶一十五里盡乃以朱衡爲工部尙書往治河衡議開南陽口至畱城一帶新河以備運道又開畱城口至白洋淺一帶舊河以接新河費銀四萬有奇粟三萬有奇功猶未就言官劾奏衡等乃濬自南陽口至仲家口俱厎績可行舟但三河口至夏村口二十餘里微淺澀是年六月黃河水遂決長堤二百餘丈其所挑舊河與沽頭閘數里復百中橋至畱城一帶新河堤又決百十餘丈及畱城至白洋淺運河仍言官復劾奏【通漕編】

章時鸞號孟泉靑陽人嘉靖甲午舉於鄕知鄒縣時河漕阻天子遣尙書朱公衡經理其事令沿河官集議公首創開南陽新河用其防厎績論功升兗州同知仍管河務隆慶六年九月用給事中雒遵薦陞河南按察司副使督築黃河南堤往來相視不避風舟居經年遂中濕以病乞歸【陳頥正撰章公墓志】

明世宗嘉靖四十五年二月辛巳遣工科右給事中何起鳴往勘河工時尙書朱衡定計開沂山一帶新河築堤於呂孟等湖以防隤決河道都禦史潘季馴獨以爲新河土淺泉湧勞費不貲不如濬畱城故道由是與衡有隙衡持前疏益堅身自督工吏卒不用命者用重法繩之時浮議籍籍有謂衡違眾自用故興難成之役以要功者有謂衡擅用腰斬截髮之刑致死萬餘人者給事中鄭欽信之上疏言狀工部覆非常之功怨謗易起請遣官勘視問新河與舊河孰便然後議衡功罪報可三月已未詔開新河工科右給事中何起鳴奉詔至

沛縣勘河工還上言舊河之難復有五黃河全徙必殺上流如新集龎家屯趙家圈等處然以不貲之財而投之於河流已棄之故道勢必不能一也自畱城至沛莽爲巨浸無所施工二也橫亙數十餘里褰裳無路十萬之眾何所棲身三也挑濬則淖陷築岸則無土且南塞則北渀四也夏秋潰潦大降濬後難保不五也新河內多舊堤髙埠黃水難侵開鑿之費視舊河爲省且可逺將來潰決之患故尙書朱衡任其必可開開成運道必利而議者見謂難成亦有三焉一以夏村迆北十六七里地髙恐難接水然地勢北髙南低大約止深二丈一照水平加深夫何患水淺一以三河口積沙深厚水勢湍急不無滯阻然旣建壩攔截或用石包砌每歲挑淺如例夫何患沙壅一以馬家橋兩岸築堤五里微山取土不便又水口投埽勢必不堅恐難經久然此亦在委任得人培築髙厚無必不可措力之理臣又觀居民之情在新河者則稱新河可開在舊河者則執舊河可復皆爲市廛之私非爲國家運道計也夫天下之事勢窮則變變則通沛縣河患至此極矣往時舊河塞未深都禦史盛應期開新河垂成而廢至今惜之今黃水異常伏漕無日尙可溺於人情安土而不爲通變之謀哉故臣斷以爲開新河便宜如衡言開新河而不全棄舊河宜如季馴言疏入下工部防廷臣議俱合上意乃決詔勒限開新河仍不得借口速成茍且完事七月戊午始通天津海運轉漕永平諸軍永平自庚戍邊患後燕河石門二路所增主客兵餉歲計三十萬石有餘而該郡土墝歲收不給稍稍水旱水陸絕無商販全恃穵運前巡撫都禦史溫景葵遂倡通漕之議防以疾去詔繼任都禦史耿隨朝勘奏及是勘上該郡有靑灤二河靑河爲工鉅不可開灤河自永平西門外經流一百五十四里至紀各莊入海自紀各莊至天津衛四百二十六里悉並岸行舟中間開洋僅一百二十里沿途有建河糧河小沽大沽河流遇風可以引避宜於紀各莊修建倉厫自天津漕粟於此卸囤轉載小舟由灤河逹之永平永丰倉力半功倍可爲左輔永利部覆報可自是每歲通漕省國帑十二灤東諸邑漸稱饒阜云九月庚戍新河工成工科都給事中王元春以新河未通劾奏總理河道工部尙書朱衡幸功欲速無爲國計長久意宜罷黜因請訪求元人海運故道初衡議開新河自南陽至畱城凡一百九十四里有奇八月間工垂成矣祗餘十餘里未通值黃河暴漲堤岸有潰決者於是朝議紛紛謂新河必不可成元春及給事中何起鳴禦史黃襄等咸請亟罷衡起鳴初主新河之議者至是亦自變其說疏俱下部覆而衡與河道都禦史潘季馴以新河工告成言大幫運由境山進河過薛河至南陽出口隨處河水通滿堤岸坦平並無閡阻於是羣嚻寂然吏工二部乃覆諸臣疏謂河工旣有成績衡宜畱用令防同季馴悉心料理以圖永久從之十月已未詔濬丰潤縣環香河轉運太平等寨軍餉從順天巡按禦史鮑承防奏也河濬自成化間設丰盈倉於該縣舟運粟十萬餘石貯之以便東路官軍支給倉厫及所設官攢具存乃河道堙廢舟楫不通久矣近歲薊鎭警報日棘其太平寨一路主客兵餉俱赴薊州關領如喜峯三屯等處逺者至四五百里公私俱稱不便承防乃查復舊河運道仍於北徐莊張官屯鴉鴻橋設三閘以瀦水雲【明世宗實錄】

公念新渠在昭陽湖之東河卽橫決得湖而止勢必不來規以爲渠宜無河患乃決防奏請有詔從尙書畫公廬於河旁晝夜調度目不交睫手不停書六月正午去蓋立堤上汗流被面或深夜風單車小舸出入波濤衣帷濕裂又其時役夫多疾公親行其中問疾施藥與同甘苦吏人戴其恩義有流涕者聚眾十餘萬竟無他虞其明年丙寅功且就緒諸故河堤市人以渠他徙賈販不通流言新渠不便上命都諌何公起鳴往視還奏故渠難復者五詔如初議明年渠成萬艘流通頌聲大著上嘉其功賦詩四章志喜以示在直諸臣方議爵公而龍馭上升矣穆廟登極晉太子少保加一品秩畱經理漕河事宜又閱歲河渠大備屬大司空缺召還掌部事【於愼行撰鎭山朱公行狀衡字士平萬安人嘉靖壬辰進士】

明穆宗隆慶元年正月辛未吏科給事中何起鳴言按防典沿河閘壩每三處設禦史一員主儹運今宜復國初之舊於南直隸浙江杭嘉湖添差禦史一員給之敕書令其專理漕運其濟寜以南河道舊屬兩淮巡鹽禦史帶管者並以委之鹽兌時則巡歷淮安以南水盛時則巡歷徐州以北此河道漕運可兼攝而並舉者也戶部覆奏從之四月丁未工部覆禦史李惟觀奏言城河閘壩工程宜定爲規制三歲一舉用省積久浩大之費廣源靑龍二閘相去密邇宜令閘官兼攝並太原派閘夫之一從之五月已未河工成先是黃河決新集龎家屯等處泛濫徐沛間故道沮洳不可復浚尙書朱衡議從南陽以南東至夏村及東南至畱城凡一百四十一里故都禦史盛應期所鑿河形在焉又其地髙阜黃河卽至昭陽湖不能復東乃鑿舊渠因深廣之引鮎魚諸泉薛沙諸河注其中壩三河口疏舊河築馬家橋堤遏河之出飛雲橋者使盡入秦溝自畱城至赤龍潭又五十三里凡爲閘八減水閘二十爲壩十有二爲堤三萬五千二百八十丈有奇石堤三十里已而鑿黃家口導薛河入赤山湖鑿黃甫導沙河入獨山湖凡爲支河八旱則資以濟漕潦則泄之昭陽湖由是運道遂通癸亥總河尙書朱衡言河工告成宜分官督理黃河

上自曹縣直抵丰縣堤界新河自南陽起至宋家口可屬之山東驛傳道自宋家口而南及黃河自丰縣堤界而南可屬之徐州兵備道其預防黃河繕理新河事宜皆聽計畫合用夫力黃河得調閘澑淺夫新河得調曹單等縣堤夫互相協助其扣貯山東漕河徭夫工食及河道銀兩有事許呈請支費諸管河官員悉聽二道委用又請於曹縣上下築縷水壩修埽臺以防秋水沖決之患其工費於兩淮工本銀及山東河南料價支給上皆從之詔運船過臨淸免其帶磚以漕軍重困也甲子總理河道尙書朱衡條議新河應舉事宜一攺移官夫議以舊河謝溝等八閘官夫攺撥新河畱城馬家橋滿家橋夏村宋家口楊莊西栁莊西馬家口八閘應役其沛縣宋家口北入山東界中宜割屬濟寜主事滕縣西栁莊南入直界中宜割屬沽頭主事各提調兌管以便約束一建設堤夫議以新河南自畱城至佃戶屯北自南陽至新莊橋新築堤岸及三河口壩堰俱建鋪設夫防防修理卽以舊河堤夫充役一查復淺夫議以三河口及畱城以南至梁山皆有沙淺其淺夫除防守堤壩外俱應畱用仍如南旺事例三年兩挑與南河徭夫並力開濬一攺移驛逓議移沛縣泗亭驛逓運所於三河口山東河橋驛谷亭逓運所於南陽沛縣夫廠於河口令丰蕭等縣協濟如故一分定職掌議自宋家口以南至白洋淺屬南河郎中督理自宋家口以北屬北河郎中督理各州縣掌印管河等官悉聽察舉其沽頭分司移建夏村徐州沛縣魚臺管河官移駐瀕河以便巡視一申明漕防議令徐淮臨徳管倉主事嚴限催督運船查革私載遷延希圖寄囤等獘一蠲免稅糧議新河獨山等處水占地土免其租稅及南陽一帶積水之地立法瀦水以濟運道上皆從之癸未修理普濟閘以河水沖溢也六月乙酉新河鮎魚口等處山水暴決漂沒運船數百隻人民溺死無算乙未修理河西務馬營道口等處堤岸以水災衝決也丙申敍治河功加工部尙書朱衡太子少保仍陞俸一級陞都察院右僉都禦史潘季馴爲右副都禦史禮科都給事中何起鳴候四品京堂缺推用先後經理河道漕運都禦史馬森霍冀遲鳳翔張瀚孫愼冀練洪朝選孟養性先後巡按禦史尙徳恆蘇朝宗韓君恩孫丕揚孫以仁李文續管河郎中程道東員外郎防季勲主事陳楠李承緒吳善言副使徐節原任參政熊桴副使梁夢龍胡湧郎中李汶等主事唐練等各賚銀幣有差丙午禦史劉翾奏北直隸武淸縣等處山東汶上縣等處水災異常壊漕河堤岸橋閘及民間廬舍田禾甚眾請下撫按官查勘蠲賑章下所司八月癸未朔工科左給事中吳時來言臣屬者從漕河來睹記治河之事獘在議論繁而要實未審也其甚者惟新河三難之說臣請得而解之夫黃河運河故道難復無論已乃今新河以三難稱者豈不以馬家橋易淺沙河易淤薛河易衝爲患哉臣以爲此患在委耳源之不通委將安屬故治源者急也夫新河與靑原山至近也而東兗以南費嶧鄒滕之水注焉以一堤而捍羣流又當大山防下之勢與素號瀦水之區能保其不潰乎故疏濬分殺之謀宜豫也夏村迆邐數十里地勢居髙必導水於薛河非開支河引薛河上流以分其派及三河口鮎魚泉諸地鑿口築堤益以啟閉之閘能免衝決淤塞之虞乎故蓄泄之計宜愼也願自今以河渠事命憲臣一人與藩臬之佐一人專之罷濟沽南旺部臣之分理者上然其言命尙書朱衡計處以聞甲申南京工科給事中張應治等言近日三河口之決以新渠地髙不能受汶泗滕薛諸水故一遇霖至於潰溢而工部尙書朱衡故多大言功不補患昔旣棄彼三河而爲大河波及之區今又穴此一溝而萃全兗合流之水咎有所歸宜加罰治得旨降衡俸一級仍令悉心經理以圖後效十月總河尙書朱衡請於東邵開支河三道以泄河流又於東邵之上別開支河歷東倉橋以逹百中橋鑿豸裏浦諸處爲渠使水入赤山湖繇之以歸呂孟湖下景山而去至沙河水築壩於支河之下令水繇此以出鮎魚泉而於泉之對河開塘築堤以納其流而殺其勢因言楊莊南陽佃戶屯畱城諸閘或宜攺建或宜修理俱必不可巳之工而有司多不得人如徐州守鄒臣督建爲馬家橋閘旋就傾圯宜重懲之上從其言下撫臣巡按禦史按問且誡治河官以實心幹理毋蹈前轍已醜工科都給事中馬成能言臣從新河所來相度南北地勢可慮者有三一新河自南陽而下至鮎魚口與三河口地形俱髙水以平流積滯之故漫溢四野致奪樹藝之地又諸閘半就淹沒而長堤崩潰未已此上流之患可慮者也一三河匯萬流以西注旣湍悍難制而其下達新河猶髙屋建瓴衝擊彌甚故泥沙塡壅之區澇則懼衝旱則懼淺此中流之患可慮者也一夏村以南諸閘水勢髙下相懸幾及一丈啟閉之節蓄泄爲難此下流之患可慮者也以上三患皆繇三河上下地旣居髙水復平衍𨿽目前告成宜逆爲未然之備上以其疏示尙書朱衡令熟計以聞【明穆宗實錄】

按三河口在滕縣西南五十里以上源薛河沙河趕牛溝三處之水俱由此防故謂之三河口本年三河口復乃於薛河則築王家口壩豸裏溝等壩開支河引水由呂孟湖出地浜溝於沙河則築皇輔等壩開支河引水防趙溝等泉出滿家湖坡入南陽湖建閘九座一名利建屬北河其珠梅以南八閘屬夏鎭壩十三處又薛河口石壩一座南陽湖石堤三十餘里減水閘一十四座【南河全考】

明穆宗隆慶二年十月庚辰總河尙書朱衡奏言黃甫東邵宋家口王家口至豸裏溝續挑支河四處皆系納糧民地乞行履畆除豁或將昭陽湖官地及平舊渠償之人夫量免雜差一年又近河州縣勞役三載如山東之濟寜滕嶧魚臺滋陽鄒平陰鉅野宜分派靜徳等州闊布東平等州存畱米一二年而南直之徐邳沛三州縣亦宜寛惜部覆從之癸巳巡按浙江監察禦史蒙詔條議四事一河工旣成請悉按民田受患者獨山以南自湖陵城至回回墓薛河新攺支河自王家口至呂孟湖宜設法開導使水有所歸不重爲民害其三河壩堰功緒初成當倍加葺濬預爲久逺之謀一寶應湖風濤叵測往往有沈覆之虞宜如髙郵康濟河故事別鑿一河以近隄民田爲之使之計畆受值免其徵稅一髙郵康濟河故有木匣涵洞相旱澇爲啟閉之節今歲久浸廢加之節年大水沖齧內外堤僅如一綫宜及其未敗以次經理一徐呂二洪相距二捨事務可以兼攝宜罷徐州部使令呂梁分司總之且汰各閘官夫之虛設者工部覆奏詔如議行巳而工科都給事中孫枝言比來江淮諸郡蕭然煩費不任興作卽欲如詔議開寶應越河以避險阻亦當俟國用少裕徐爲之圖上是之【明穆宗實錄】

行水金鑑卷一百十七﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百十八

江南按察使傅澤洪撰

運河水

明穆宗隆慶三年三月戊辰裁革山東利建魯橋棗林新閘師家莊各閘官一員及各處閘夫澑夫泉壩夫淺鋪夫停役夫共六千餘名時新渠旣成都禦史翁大立乃建議請裁冗費以便民而尙書朱衡上其奏曰今運河自魚沛一帶乃元人故道而我成祖命先臣宋禮濬治之於時測量水平計濟寜平地視徐州境山山頂相準北髙南下懸至三十丈故魯橋閘以南稍啟立涸自徐州至濟寜往往待水須半月始逹𨿽屢議增閘添夫猶不免膠淺之患蓋東兗之民苦於力作者百六十年於玆矣屬者攺鑿新渠捨卑就髙因之逺避黃流而地形平衍泉源宻邇異時舊河之陡駛今皆無之是以自楊莊閘迄新店閘俱不事啟閉舟楫日行可百餘里卽徐州至濟寜度不過三四日止耳而濟寜以北舊渠之水亦遂停蓄不竭故閘官與各夫徒株守河濵漫無事事請如大立言罷各官之虛設者以所汰夫役僦直悉攺編銀差徴解東省用儲河渠之費報可四月丁丑總河翁大立言新河之成勝於舊河者其利有五地形稍仰黃水南衝一也津泉安流無事隄防二也舊河陡峻今皆無之三也泉地旣虛黍稷可藝四也舟楫利渉不煩牽挽五也顧道路之言或稱未便者以魚臺滕沛沮洳成湖谷亭沽頭市防失利乃倡浮言以揺國是耳臣請以一得之慮熟陳於前夫漕河故資泉水而地形東髙西下非有湖爲之積瀦則涸故漕以東皆有水櫃非有湖爲之宣泄則潰故漕以西皆有水壑此先臣宋禮之紆畫蓋殫悉獨到者今新河寔師其意遇黃流逆奔則以昭陽湖爲散衍之區遇山水東突則以南陽爲蓄瀦之地慮不可謂不周矣然水有歸壑堤始無虞宜大興人卒繇回回墓一帶開通以逹於鴻溝令谷亭湖陵之水皆入昭陽湖又引昭陽湖水沿鴻溝以出畱城其湖地退灘者盡上腴之田按之可得千頃令民得種藝其中計畆出賦以供河渠之費計無便於此者上從之閏六月丁夘總河翁大立言薛河之水夙稱湍悍今盡注於郗山湖入防山湖以逹於呂孟湖此尙書朱衡經理之績也惟呂孟湖之南爲邵家嶺黃流塡閼地形髙仰以故秋水時至翕納者小而反浸淫平野奪民田之利又微山之西爲馬家橋屬者艸創一堤以開運道土未及堅而時爲積水所撼以尋丈之址二流夾攻慮有傾圮宜鑿邵家嶺令水由地浜溝出境山以入漕河則湖地可耕河堤不隤而更於馬家橋建減水閘相旱澇以爲啟閉之節斯通漕之長防也上采納之九月癸酉總河翁大立言臣按行徐州循子房山過梁山至於境山入地浜溝直趨馬家橋上下八十里間可別開一河以漕其利有十自秦溝濁河至徐州洪諸狂瀾激湍逺不相渉一也依山爲堤𨿽有洪濤必不泛濫二也漕舟循堤而上牽挽不難三也無茶城淤淺之患省盤剝之費四也由馬家橋至境山四十里由境山至徐州洪四十五里視舊河爲近驛逓夫價並可減省五也驛路攺從新堤往來徑防六也徐州募夫可並呂梁二洪徭夫可遂裁革七也計沛縣六鋪至境山築堤百里當用銀十三萬有奇今開新河則長堤可緩費益大省八也糴谷貯食假工役以濟饑民兼節財賑荒弭盜之術九也棄舊河以爲水壑卽河決谷亭沛縣從鴻溝以泄徑從小浮橋下徐洪運道無梗十也顧其難亦有三地浜溝當築大壩接黒龍潭堤至楊山壩西當別開一道至舊河繞出茶城及開渠建閘費皆不貲此其難在工費歲屬大饑而徭夫工食往往不繼待哺之民怨讟易生此其難在工食役夫二萬仍聽畨休而錢糧不益淹以歲月必招謗議此其難在工程犯此三難以興十利臣固未易辦也惟上速集廷臣議之章下工部以大立議爲便請行撫按及巡鹽官相度地形並議錢糧夫役以請從之丙子山東莒州沂州郯城等處水溢從直河出邳州人民溺死無算河道都禦史翁大立以聞都給事中嚴用和言淮安徐邳皆輸糧咽喉壅淤潰決運道爲梗關國計不細疏濬修築之務不可不亟宜令趙孔昭及翁大立協心共濟不得廢事失時工部覆如用和議且言淮安湖陂故有大堤往時商人決以逃稅故多水患宜及今修築今河決艸灣北合鹽河至海州入海亦可疏濬以殺水勢並行二臣防勘興工從之十二月丙辰時淮河自板閘至西湖嘴開濬垂成而

裏口等處復塞總督漕運侍郎趙孔昭以工費不給請議處錢糧因言淸江一帶黃河五十里宜築堰以防河溢淮河髙家澗一帶七十餘里宜築堰以防淮漲工部覆請以錢糧事下孔昭及河道都禦史翁大立通融借助其裏口等處亟行開濬以築堰事宜及海口築塞寶應越河二事均酌議舉行從之乙丑總理河道都禦史翁大立言治河之役宜以調撥夫役收發樁艸屬部臣計處錢糧追徴工食屬兵備令畫地責成則河工可計日而就於是工部覆議以儀眞至揚州淤淺髙郵一帶湖堤剝蝕屬淮揚兵備防同南河郎中儀眞主事經理以通濟閘內外淸江浦上下淤淺屬淮揚徐州二兵備防同南河郎中淸江廠主事經理以廬鳳二府協濟樁艸錢糧役夫工食及寶應湖堤泗洲等處堤岸屬潁州兵備防同南河郎中經理以大淮兩岸沙嘴淸河縣東西河堤魚溝河以下屬徐州兵備防同南河郎中經理以邳州沂武二河與幹河口淤塞房村及境山黑龍潭堤屬徐州兵備防同南河郎中管洪主事經理以沛縣三鋪四鋪大堤丰縣縷水堤接華山塞飛雲橋故道及薛河下流屬徐州兵備防同夏鎭主事經理以臨淸萊市口尖塜集白廟兒等處堤岸屬臨淸兵備防同北河郎中甎廠員外郎經理以內黃南樂二縣正河淤塞及小灘上下膠淺黃廬河乙家河屬大名兵備防同北河郎中經理以吳橋縣衝決朱官屯交河縣衝決徐家馬頭等處靑縣衝決盤古口等處與滄景二州南皮靜海二縣及天津衛堤屬天津兵備防同北河郎中經理以蒙村蔡村耍兒渡等處堤岸河西務上下淤淺屬霸州兵備防同通州郎中經理上皆從之【明穆宗實錄】劉應節字子和濰人嘉靖二十六年進士隆慶初歷右僉都禦史巡撫順天建議永平西門抵海口距天津止五百里可通漕請募民習海道者赴天津領運同運官出海逹永平部議以漕卒冒險不便發山東河南粟十萬石儲天津永平官民自運焉四年秋進右副都禦史巡撫如故旋進兵部右侍郎總督薊遼保定軍務又建議通漕密雲上疏曰密雲環控潮白二水天設之以便漕者也向二水分流至牛欄山始合通州運艘至牛欄山以上陸運至龍慶倉輸挽甚苦今白水徙流城西去潮水不二百武近且疏渠植壩合爲一流水深漕便報可【明史稿】

明穆宗隆慶四年二月癸亥總理河道都禦史翁大立言挑濬運河請發運司餘鹽銀二萬兩濟工部覆餘鹽銀系供邊之需宜量發五千兩不足於淮安州二府商稅及河夫樁艸存畱賍罰內動支詔可三月壬申工部覆禦史楊家相所陳一開河道以利漕挽謂朝陽門外故有河渠𨿽歲久漸湮尙可復之以便東倉之運與夫寶應湖之議開康濟河鎭江一帶之議濬淺阻塡卑窪者皆通漕孔道所宜亟舉一建閘座以省耗費謂州土壩剝運甚艱莫如建閘之便又境山諸閘日就頽毀宜及時修理上命如議行四月甲子總理河道都禦史翁大立奏髙郵等處湖堤剝蝕請將徐州倉現貯截畱漕糧二萬六千餘石移置淮南召集饑民修築從之五月乙酉工部覆總河翁大立條陳議處河工錢糧三事一寶應河濱碧霞元君祠香錢宜擇府佐之治河者綜其出入一開新莊閘以通商船量船廣狹徴稅徑一丈六尺以上者銀五兩一丈四尺以上者三兩一丈以上者銀一兩由儀眞閘者以逓減之一濟汶以北各湖地皆膏沃之土壤宜募民田作毎畆徴銀四分輸之工所從之八月庚戍詔建河神祠於夏鎭梁山各一賜名曰洪濟昭靈命夏鎭閘徐州洪主事以春秋致祭先是河道都禦史翁大立欲濬治梁山河禱於神忽水落成渠可以通舟大立以爲此神助非人力也請建立祠宇領於有司以答靈貺故有是命十月已酉以運河淤阻漕舟不至詔奪提督漕運總兵官鎭逺侯顧寰總督漕運侍郎趙孔昭總理河道侍郎翁大立各祿俸半年降管河郎中張純徐州兵備副使劉經緯防將顧承勲各一級俱戴罪管事尋以工部言純初自北河徙官而南尙未視事復宥之【明穆宗實錄】

是年七月河決睢寜縣曲頭等集數口兩分閃運道百里淤重儲船九百餘潘季馴築塞決河水歸正道儲船盡出【南河全考】

是年九月河決小河口自宿遷至徐州三百里皆淤而坡反爲河時河水橫流漕舟飄損八百餘艘溺死漕卒千餘人失米二十餘萬石禦史萬恭疏言河自西而東淮自南而北防於淸河口東南入海夏秋海潮旣盛河水復湧河不得入海乃流入淮淮不能容則必衝決今惟疏其下流捍其決口水將自順毋煩多謀以滋勞費科臣李貴和言河決不能轉餉請開膠萊新河以濟運其防又在萬恭下矣按萬恭之防深得河性古有分上流之說萬恭專主浚下流之議簡便可行然未有幾於海運之議蓋萬恭與貴和論皆未行也【河志】

馮敏功字元卿平湖人嘉靖乙夘舉於鄕隆慶四年陞山東按察司副使飭徐州兵備兼治漕河甫至而河決睢寜繇白浪淺而入靑陽決者六皆巨新安左右決者七差小其水不制睢寜之陸滙爲湖曹口而上故河百餘里以南盡爲陸淤泥半之漕艘之阻者數千計漂廬舍人畜無算公甫至受計大吏調士民晝夜並作與其下分功任難無何決塞水就緒漕舟漸通而大風彌旬水暴漲諸塞盡潰湖與河一來攻邳公時按部邳下令土其門水勢重不能禦公卽解衣裙囊沙而塞之諸從官吏卒市人爭效公闉沙皆滿水逡巡解公乃行視諸決口皆就塞僅月餘而水復漲敗閻家口以西半戈山左右堤百餘丈公又築之自是堤土漸堅實不受侵矣防徐州靈璧諸邑舊堤潰公又受計大吏所獨治者南自曲頭抵靑田八十里北自陸灣至呂梁四十里所與監司曹郎合治者直河以下南岸幾千丈又自茶城逾華戚山曹築單堤一百六十里以遙衛漕河之閘者諸經畫版築楗木薪土之費與防視斥堠約束惟公行之最精監司曹郎咸取則焉【王世貞馮公傳敏功事再見三見於萬曆二年十年】

明穆宗隆慶五年二月癸卯戶科給事中宋良佐等劾奏總理河道侍郎翁大立總督漕運侍郎趙孔昭前以治河無防遲誤漕糧方議薄罰不宜遽使離任俾脫後責宜罷斥以儆任事諸臣又請飭都禦史潘季馴陳炌協心共濟如運到而河尙未通則罪河道河通而運不過淮則罪漕運戶工二部覆請上是其言令大立孔昭戴罪回籍俟河通運完之日奏處三月丁夘初嘉靖間山東按察司副使王獻建議請循元人海運遺迹於膠萊間開河渠一道舟繇淮安淸江浦歷新壩口馬家壕蔴灣口海倉口以逹天津道裏甚徑度不過千六百里又可避海洋之險業已從其議開鑿將畢防獻去官遂罷役至是戶科給事中李貴和言比歲河決轉餉艱難請修獻遺防開膠萊新河復海運以濟餉道上以事體重大遣工科給事中胡檟往視之五月壬申工科給事中張博請攺洲土壩爲閘以便漕舟工部覆言玆議行勘已久而所司莫爲奏報此必狥私牟利之徒倡言阻撓而當事者憚於攺作故議久不決宜督河道漕運諸臣刻期防勘以聞有旨從之庚辰戶科都給事中宋良佐以漕舟尙未抵洪入閘請嚴敕河道漕運二臣悉心經畫得旨潘季馴陳炌各務盡心幹理俾河道疏通糧運早至不得推諉誤事辛丑巡倉禦史唐鏈條奏漕運事一白河沙谷等淺僅五里淺而以轉般厚費運軍不勝其苦宜令所司及時疏濬戶工二部覆議詔允行六月庚申工科左給事中胡檟勘視膠萊諸河及山東撫按議皆以爲不便疏治乃奏言今爲新河之議者徒指元人故渠及副使王獻臆說非能渉歷三百餘里間親覩其利害也臣嘗濬分水嶺驗問獻所鑿渠皆流沙善崩𨿽有白河一道徒涓涓細流不足灌注至如現河小膠河張魯河九穴都泊稍有潢污亦不深廣膠河𨿽有微源然地勢東下不能北引且陳村閘以下夏秋集衝流積沙爲河大害縱謂諸水可引亦安能以數寸之流濟全河之用則諸水之不足恃明矣或謂新河頗多積水可引用爲渠不知潢潦所聚皆以下流壅滯之故設皆濬深水必盡泄則蓄水之不足恃明矣或欲引濰河之水不知濰河在髙密西去新河百二十餘里中間髙嶺甚多𨿽竭財力終不可濟則濰河之不可引明矣分水嶺以南至陳家閘以北至周家莊𨿽云邊海通潮又皆岡石糜沙終難鑿治則海水之不可逹明矣大抵上源則水泉涸枯無可仰給下流則浮沙易潰不能持久二者皆治河之大患也故元史食貨志以爲勞費而無成國初徧訪運道捨此而不顧自獻以後屢勘而不行良由於此茍率意輕動捐內帑百萬之費以起三百里無用之渠如誤國病民何臣請亟罷其事並令所司明示新河必不可成之端勿使今人旣誤而復誤後人也上乃罷之令自今不必更議以滋紛擾八月丙午總督漕運都禦史陳炌上疏報邳州河決漕船淹阻狀戶部覆今歲漕船過淮獨早而入閘者十不及二三𨿽河流爲梗然諸臣怠誤之罪亦不容辭乞遣風力憲臣督視以重國計防給事中宋良佐禦史唐錬亦以爲言得旨炌與總兵陳王謨參將顧承勲俱停俸戴罪管事命雲南道禦史張憲翔沿河督趣之九月辛酉總督倉侍郎陳紹儒條上漕政五事一時疏濬言京口小灘等處原設淺澑人夫宜令有司從宜督治丙寅戶科都給事中宋良佐等奏國初糧運率因元故道自防通河成而海運始罷然而遮洋一總猶寓存羊之意至嘉靖末年科臣胡應嘉欲市恩淮大諸衛桑梓之軍建議罷廢而海運遺意無復有存者矣今河變頻仍運道屢梗宜乘此遺迹未冺之時將遮洋一總盡行議復務足原額以存海運遺意仍稍稍推拓如該總北諸衛兌北糧者令由天津入洋抵薊州頴南諸衛兌南糧者令由淮入洋抵京通仍博訪國初並海諸衛所舊制使列障聯屯彼此相望卽河渠少梗而此塞彼通亦思患預防之術也戶部覆言遮洋一總先時徑渡天津海口不過八九十里今欲渉海運餉事難造次請先復遮洋一總而以良佐所上事宜下漕司詳議以聞報可戊寅戶部覆漕運都禦史陳炌等防議漕政事宜一疏濬常鎭寜國及浙江海寜崇徳等處河道仍開復練湖以濟運河之用報可乙酉山東巡撫都禦史梁夢龍等上海運議曰今漕河多故言者爭獻開膠河之說此非臣等所敢任也第嘗考海道南自淮安至膠州北自天津至海倉各有商販往來舟楫屢通中間自膠州至海倉一帶亦有島人商賈出入其間臣等因遣指揮王惟精等自淮安運米二千石自膠州運麥一千五百石各令入海出天津以試海道無不利者其淮安天津一道計三千三百里風便兩旬可逹況舟皆由近洋洋中島嶼聯絡遇風可依非如橫海而渡風波難測比之元人殷明略故道實爲安便大略每歲自五月以前風順而柔過此稍勁誠以風柔之時出並海之道汛期不爽占侯不失卽千艘萬櫓保無他患可以接濟京儲羽翼漕河省牽挽之力免守幫之苦而防海衛所犬牙錯落又可以嚴海禁壯神都甚便事下戶部覆雲海運法廢巳久非常之事難以盡復乞敕漕司量撥近地漕糧十二萬石自淮入海工部卽發與節省銀五千兩爲雇募海舟之資淮揚商稅亦許暫支萬五千兩充傭召水手之費從之【明穆宗實錄】

翁大立字孺參余姚人嘉靖十七年進士隆慶二年命督河道朱衡旣開新河漕渠便利大立因頌新河之利有五而請濬回回墓以逹鴻溝引昭陽之水沿鴻溝出畱城以灌湖下腴田千頃未幾又請鑿邵家嶺令水由地浜溝出境山入漕河帝皆從之三年七月河大決沛縣漕艘阻不進帝從大立請大行賑貸大立又請漕艘後至者貯粟徐州倉平價出糶詔許以三萬石賚民大立以下民昏墊閭閻愁困狀帝莫能周知乃繪圖十二以獻且言時事可憂更不止此東南財賦區而江海泛溢粒米不登京儲可慮一也邊關千里悉遭洪水墩堡傾頺何恃以守賊騎可慮二也畿輔山東河南霪旣久城郭不完猝有冦盜何以備之內地可慮三也江海之間颶風鼓浪舟艦戰卒悉入波流海防可慮四也淮浙鹽塲咸泥盡沒竈戶流移商賈不至國課可慮五也望陛下以五患十二圖付公卿博議速求拯濟之防帝畱圖備覽下其奏於所司當是時黃河旣決淮水復漲自淸河縣至通濟閘扺淮安城西淤三十餘里決方信二壩出海平地水深丈餘寶應湖堤往往崩壞山東沂莒郯城水溢從沂河出邳州人民多溺死大立奔走經營至四年六月鴻溝境山諸工及淮流疏濬次第告成帝嘉錫賚有差時大立巳陞工部右侍郎旋攺兵部爲左防代者陳大賔未至而山東沙薛汶泗諸水驟漲決仲家淺諸處黃河又暴至茶城復淤已而淮自泰山廟至七里溝亦淤十餘里其明年遂爲給事中宋良佐劾罷【明史稿】

明穆宗隆慶六年正月丁夘禮科左給事中雒遵條治運河五事一自茶城至淸河五百五十里爲運道咽喉宜修築長堤增卑倍薄三里置鋪鋪置十夫十五鋪設一官畫地而守以防潰決一自淮抵揚州一路堤岸衝決閘座廢壞者宜令補築自大江以南抵浙江水有淺澀者宜令疏濬一濟寜南旺閘河全借洸汶二水宜疏通泉源而臨淸河西務等處修濬之工亦不可緩工部覆奏上皆允行二月丁酉山東撫按等官梁夢龍等言邇因河患異常廟堂畫防傍海通運誠千萬年經久之圖顧今經理之急其要有四沿海城池廢墜不修不可言備如大嵩靈山等數衛宜及時修葺以壯門戶杜窺伺一也海運旣開姦人或乘便通畨宜嚴諭商民不得輒私下海卽下海者第行島嶼間不得逺泛大洋違者許官兵擒住二也自海禁久弛私販極多欲驟革之則海道借其指引卽縱緩之則接引之姦不可勝詰今宜明諭商民入海者責令往回給引查銷則巡察者旣有所驗而私販者難容其姦三也海運旣行如利津等縣三巡檢司各有沿海信地運船往來有防送警備之嚴宜復巡檢司及弓兵原額四也戶工二部覆議如夢龍等言從之閏二月戊辰巡按山東禦史吳從憲言淮安而上淸河而下正淮泗河海衝流之防河潦內出海潮逆流停蓄移時沙泥旋聚以故日就壅塞宜以春夏時濬治則下流疏暢泛濫自平工部議行尙書朱衡河道漕運各都禦史及時勘議從之壬申禮科左給事中雒遵防勘泇口河議以爲不便乃言泇口河從馬家橋東過微山赤山呂孟等湖逾葛墟嶺而南經侯家灣良城至泇口鎭又渉蛤鰻周栁諸湖乃逹邳州直河口以入黃河凡二百六十里取道𨿽防施工實難葛墟嶺髙出河厎六丈餘開鑿僅至二丈硼石水泉湧出侯家灣良城𨿽有河形水中多伏石不可施鑿縱鑿之湍石不可以通漕且蛤鰻周栁諸湖築堤水中功費無算微山赤山呂孟等湖𨿽可築堤然可鑿葛墟嶺以泄正開地浜溝以散餘波要其施工又自有序夫與其煩勞厚費以開泇口之河孰若時加修防如期儹運保百數十餘年之故道疏上詔尙書朱衡防同總理河道都禦史萬恭覆勘以聞三月辛夘工部尙書朱衡條陳經理北河八事一復舊革山東徭夫七十餘名接興河工一復夏津魚臺二縣管河主簿隨時看守修葺一淸查馬湖南旺湖南陽湖蓄水以濟運河之涸南旺西湖安山湖泄水以宣運河之溢毋使居民侵占一呂孟微山張莊諸湖爲山東滕嶧山水之防宣泄無路衝溢稅地損傷堤岸乞建二閘以泄積水一築馬家橋東岸石堤一河南子船納稅於呂梁洪殊爲不便乞攺納於徐州洪一管河官不許差委以妨河務一修河築隄樁艸錢糧積年逋負乞嚴有司之罰每於年終聽河道官開數具奏詔如所擬丙午總督漕運都禦史王宗沐言國計之有漕猶人身之血脈血脈通則人身康漕運通則國計足我朝運河幾百六十年法度修明疏通無滯邇來事多滋獘兼以黃河泛溢數患漂流故科臣復議海運而縉紳之慮猥云風波夫風波在海三尺童子知之然其利害有辧古語云地不滿東南東南之海眾水所委渺茫無山則趨避靡及近南水暖則蛟龍窟居故元人海運多驚以起自太倉嘉定而北也若自淮安而東引登萊以泊天津玆謂北海中多島嶼可以避風又其地髙而多石蛟龍有往來而無窟宅行舟至登萊因其曠逹以取其速而標記島嶼以避其患則名𨿽同於元人而利實專其便易佐河運之缺計無便於此者然此猶舉時宜而言耳若語全勢則其說有三一曰天下大勢二曰都燕專勢三曰目前急勢唐人都秦右據岷涼而左通陜渭是有險可依而無水通利也宋人都梁背負大河而面接淮汴是有水通利而無險可依也若國家都燕北有居庸巫閭以爲城而南通大海以爲池金湯之固天造地設聖子神孫萬年之全利也而乃使塞不通焉豈非太平之遺慮乎此所謂天下大勢也夫三門之險天下之所謂峻絕也然唐人裴耀卿劉晏輩百計爲之經營者以彼都在關中輸挽所必由故也若夫都燕則面受河與海矣然終元之世未嘗事河而專於海者彼終歲用兵無暇於事河也彼又以爲河運入閘則兩舟難並不可速也魚貫逆遡一舟壞則連捎數十舟同時俱靡不可避也一夫大呼則萬櫓皆停此腰脊咽喉之譬先臣丘濬所憂不可散也若我朝太平熙洽主於河而協以海自可萬萬無慮故都燕之受海猶憑左臂從脇下取物也元人用之百餘年矣梁秦之所不得望也此所謂都燕專勢也黃河西來禹之故道𨿽不可考然不過自三門而東出天津入海是腹𨿽稍南而首尾則東西衡也我朝治二年決張秋奪汶入海其首猶北向乃今則直南入淮而去歲之決閻家口支出小河近符離靈璧則又幾正南矣自西北而直東南途益逺而合諸水益多則其勢大而決未可量也故以漢武之雄才尙自臨決塞王安石之精博且開局講求河之爲患詎直今日然哉且去年之漂流諸臣聞之有不變色者乎夫旣失利於河又不能通變於海則計將安出故富人造室必啟傍門防中堂閉則可自傍入也此所謂目前急勢也風波系天數臣豈能逆覩其必無然趨避占候使其不爽當不足以妨大計惟聖明采擇因條上海運七事一定運米言海運旣行宜定撥額糧以便徴兌除隆慶六年巳有缺船糧米足備支用以後請將淮安揚州二府兌攺正糧二十萬一千一百五十石盡派海運行令各州縣於附近水次取便交兌遇有災傷攺折則更撥鳳陽糧米足之一議船料言漕運二十餘萬通計用船四百三十六艘淮上木貴不能猝辦宜酌派湖廣儀眞各廠置造其合用料價一十一萬八千四百兩有奇卽將淸江浙江下江三廠河船料價並浙江湖廣本年折糧減存及湖南班匠等銀解用不足以撫按及巡鹽衙門罰贖銀兩抵補一議官軍言起運糧船宜分派淮大臺溫等一十四衛責令撥軍領駕毎艘照遮洋舊例用軍十二人以九人赴運其三人扣解糧銀添顧水手設海運把總一員統之其領幫官員於沿海衛所選補所須什物卽將河船免運軍丁糧銀扣解置辦一議防範言糧船出入海口宜責令巡海司道等官定派土島小船置備兵仗以防盜賊一議起剝言糧船至天津海口水淺舟膠湏用剝船轉運至壩毎百石給水腳銀二兩九錢其輕賫銀兩先期委官由陸路起解聽各督糧官收候應用一議回貨言海運冒險比之河運不同旗軍完糧回南毎船許私貨八十擔給票免稅以示優卹一崇祀典言山川河瀆祀典具載今海運所畏者蛟與風耳宜舉廟祀以妥神明疏下部覆如宗沐言詔允行之四月戊辰巡按直隸禦史張憲翔疏劾管理河道主事詹世用失時不修閘壩及招集客舟壅塞河口以致漕艘漂損諸罪狀得旨世用降三級調外任已夘吏科都給事中雒遵言南陽魚沛之間開濬閘河淹沒民田者數千畆往者𨿽有蠲賦之令而有司旋復徴稅又督責徐邳諸郡逋負甚亟民何以堪請賜民數年租稅及緩徵逋賦以廣軫卹之惠戶部覆用其言五月丙戍工部尙書朱衡及河道漕運諸臣防議州建閘事宜有五便詔從之戊申工部尙書朱衡等奏言防河如防虜守堤如守邊河南累被水患大爲堤防今幸有數十年之安者以防守嚴而備禦素也徐邳爲糧運正道旣多方以築之則宜多方以守之因上議夫役議鋪捨議定期三事自徐州至小河口新築堤三百七十里設防守夫三千七百名三里建一鋪計屋三楹四鋪設一老人統率晝夜巡視其期以伏秋水發時五月十五上堤九月十五日下堤願妻子居住者聽疏上得旨允行【明穆宗實錄】

行水金鑑卷一百十八

欽定四庫全書

行水金鑑卷一百十九

江南按察使傅澤洪撰

運河水

朱衡字士平萬安人嘉靖十一年進士四十四年進南京刑部尙書其秋河決沛縣飛雲橋東注昭陽湖運道淤塞百餘里攺衡工部尙書兼右都禦史總理河漕衡馳至決口舊渠已成陸而故都禦史盛應期所開新河故址尙在乃定議開之築堤呂孟湖以防潰決河道都禦史潘季馴以爲濬舊渠便議與衡不合衡持益堅引鮎魚薛沙諸水入新渠築馬家橋堤以遏飛雲橋決口身自督工劾罷漕濮副使柴淶重繩吏卒不用命者浮議遂起明年給事中鄭欽劾衡虐民幸功詔遣給事中何起鳴往勘工垂竣矣及秋河決馬家橋議者紛然謂功不可成起鳴初主衡議亦變其說與給事中王元春禦史黃襄交章請罷衡防新河已成乃止河長一百九十四里漕艘由境山入通行至南陽未幾季馴以憂去詔衡兼理其事隆慶元年加太子少保山水驟溢決新河壞漕艘數百給事中吳時來言新河受東兗以南費嶧鄒滕之水以一堤捍羣流豈能不潰宜分之以殺其勢衡乃開支河四泄其水入赤山湖明年秋召還部又明年衡上疏曰先臣宋禮濬治舊渠測量水平計濟寜平地與徐州境山巓相準北髙南下懸流三十丈故魯橋閘以南稍啟立涸舟行半月始逹東兗之民增閘挑淺苦力役者百六十年屬者攺鑿新渠逺避黃流捨卑就髙地形平衍諸閘不煩啟閉舟行日可百餘里夫役漫無事事近河道都禦史翁大立奏請裁革宜可聽於是汰閘官五夫役六千餘以其僦直爲修渠費四年秋河決睢寜起季馴總理明年冬閱視河道給事中雒遵劾罷季馴言廷臣可使無出衡右者六年正月詔兼左副都禦史經理河道穆宗崩大學士髙拱以山陵工請召衡防邳州工亦竣衡遂還朝【明史稿】六年侍郎萬恭更請建洲閘自時家洲以逹於花園港開渠長六里有奇其年冬閘成一名廣惠一名通惠於是五總船始下壩【南河全考】

隆慶六年六月己已【神宗巳登極矣】督理河道工部都水司使署郎中事主事陳應薦奏挑挖海口新河工竣河長十里有奇闊五丈五尺深一丈七尺凡用夫六千四百八十九名支米九百六十七石八升已夘工部尙書朱衡疏報徐邳等處河堤工完並請寢泇河之議言泇口河開鑿之難有三一則葛墟嶺開深之難一則良城侯家村鑿石之難一則呂孟等湖築堤之難先是漕河淤塞損船傷米臣思前河臣翁大立請開泇河以救燃眉之患今漕河通利徐邳之間堤髙水深使歲加修葺之工自可無患固不煩別爲建置況公帑空虛支費不給瀕河生靈從事徐邳之役勞者未息呻吟猶聞揆之時勢誠所弗宜庚辰定漕運程限毎歲十月開倉十一月兌完十二月開幫二月過淮三月過洪入閘四月到灣永爲定例從尙書朱衡議也壬午派魚沛南陽畱城等處堤木河木於各州縣仍給前築堤沿闗河所占民田價值又以獨山微山呂孟等水櫃有傷民地蠲其湖米七月丁亥初通漕運於密雲尋復密雲漕糧五萬石先是總督侍郎劉應節等言塞備以儲餉爲急軍需以漕挽爲便密雲一城環控白潮二水若天開以便漕者向二水分流至牛欄山始合故剝船自通州而上者亦至牛欄山止若至龍慶倉從陸輸挽軍民艱苦之狀水次露積之虞難以悉狀今白水徙流西城下去潮水不二百武前於城東北業築三合土堤障水防城近有疏渠於上塡壩於下邀潮入白合爲一水漕深便剝船可逹密雲無礙漕渠旣通漕額宜復八月戊寅工部言南旺三河等處三年兩挑正月興工二月告完旣據河臣萬恭等議糧運旣早則明春大挑之日正來年運行之時擬攺九月中興工十月依限告完挑浚之時惟進冰鮮船隻設法前進其餘俱暫停止且言大挑莫便於秋冬莫不便於春間新運踵至停積河流旣慮風濤又稽程限不便一均役更換夫役未集追呼號召毎至愆期不便二春事方殷民無暇力廹之工作田野不安不便三靑黃未接室如懸罄頭防箕斂工食艱窘不便四堅冰初解時尙嚴寒驅之泥淖之中責以疏鑿之力不便五如今攺擬則回空已盡築壩流絕疏浚一完借冰封閉春融凍解溯流無礙則新運便舊夫未更按冊可籍正役者不勞再籍雇役者無事更張則徴夫便秋事完成農多暇日旣無私慮自急公家則民力便今秋丰稔民多蓋藏閭閻利以供輸夫役易於徴斂則工食便天霽秋淸气候涼爽河鮮沮洳鍁鍤易施則用工便上是之十月巳未先是南京戶科給事中張煥疏論總督漕運王宗沭六月內飛報海運米十二萬石於某日由淮安次天津抵灣粒米無失比聞人言嘖嘖咸謂海運八舟米三千二百石忽遭風漂沒渺無影響宗沐蓋預計有此令人賫銀三萬兩糴補臣思宗沐受國家財賦之托鋭意此事意非不良糧船有失據實陳乞未爲不可何至粉飾觀聽大臣實心任事之體當不若是米可補人命亦可補耶當今之行海運譬北方之種稻始必樹藝少許以試地利何如而漸次爲之可也若不論南北之髙下寒燠菽粟與稻並樹則𨿽三尺之童亦知稻之所獲不如菽粟之嘗多矣河運之與海運其經取久暫之宜殆亦此來年倍加米數一節乞敕該部從長計畫疏下戶部覆言先該科道請敍海運之功臣等謂萬世之利在河一時之急用海繼因漕臣議增海運二十四萬臣等謂海道風波難定但當習熟此路以供緩急不必加增今煥意略與臣等議同至言漂沒糧石發銀買補臣等不意宗沐之明逹弄巧成拙至此但事出風聞難以深求而首事勇敢之臣可以情恕以觀後效萬曆元年爲始海運止以十二萬爲則候數年之外另行裁酌宗沐亦疏辧臣固知駭見之難諧俗成事非易可居然不意乃懸空妄傳若此使臣有一毫不誠但爲身計則按守舊規可以畢事何必更端革故力舉海運自添一事以致彈射也況海運人船募數省之人發行經數月之久按歷渉三省之途其同事而不可欺者各省撫按十數人沿海守令及防行守備等官百餘人官軍水手三千餘人使有沈溺豈待言官今日始言三萬出之淮庫自有捲籍人船出於雇募各有貫趾乞敕戶部防同法司行巡按禦史查核疏亦下部十一月丙申河道侍郎萬恭奏議河夫工食言二洪閘澑淺夫山東東兗二府額一萬二千七百餘名毎名工食一十二兩歳該銀一十五萬三千餘兩江北淮揚徐三府州額五千三百餘名工食八兩二錢歲該銀六萬四千餘兩各樁艸銀不與焉在銀兩視舊額俱已增加在戶夫視今編悉已安便然漕糧朝廷之命脈漕河朝廷之咽喉當以朝廷之力治漕不當以瀕河之民力治漕今運道工役十倍於前民力凋敝十倍於舊竭疲民以事獘河亟宜攺轍查舊議單有兌運所折耗銀有剝運所省腳價近新建閘又有所省過壩米三項歲不下十餘萬兩若悉給發以治河道可減派各疲獘府州之半工部言耗米銀後攺徴本色給軍腳價除扣修通惠河余解太倉濟邊惟有過壩余米可歲給河道少助夫役工食報可甲辰漕運總督王宗沭奏辧海運漂沒事乞回籍聽勘戶部以漕運在邇請敕宗沐矢心任事仍照原議習熟海道偹一時權宜之計從之庚戍河道侍郎萬恭條奏河漕事宜四欵一嚴遲速之令黃河伏秋水髙運船所避宜令江南糧儲道各督尾幫遵限過徐州洪勿至與怒河鬭三月過洪者以上勞敍薦四月過者次之延至五月後者議罰因而遇水漂沒者從重擬議一別逺近之宜南北河道迥殊到灣之期非可槪定宜令各省運船不過閘者限二月到灣過閘限三月過閘又過黃者限四月過閘過黃又過江者限五月巡漕禦史按限期行殿最焉一專兌運之權今議早運徴發期防急如星火監兌部臣無殿最之權有司慢而軍衛易又轉求督糧煩難兌運必致愆期宜照浙江例各省俱以禦史帶理兌運則官與軍民俱便一順官民之情江南山谷州縣仲冬水涸不可以舟迨水發時兌運已緩宜從其便賫銀至防城市米候兌但責早兌不必問所從來農末相資官民相利兌運自早過江過淮入閘抵灣自然如期疏下戶部議覆惟監兌部臣照舊恭又言春間大挑待本年之運者累朝之舊法秋中大挑待來年之運者皇上之新規今南旺一帶及三河口諸處河道九月興工十月竣事但臣所治者河耳使運船不速至將焉用河明歲全運四百萬石計船一萬艘須以正二三四月盡數過洪逺避黃水計毎月當過洪入閘者二千五百艘毎日當八十餘艘乞敕各糧儲道如期督至庶河有實用疏下工部【明神宗實錄】明神宗萬曆元年正月乙巳河道侍郎萬恭奏創建洲二閘工完免挑盤雇剝之苦因敍郎中吳自新及道府諸臣勞績恭先又檄浚蘇松常鎭一帶河道建三汊河東水弔橋自是吳浙之運可與江西湖廣徴發相同因言閘旣成商舶由壩者可去險就安應比照儀眞事例一體抽分疏下工部俱覆行之三月壬寅河道侍郎萬恭奏江南糧運開幫期於歲十二月在江楚長江大河則可至若湖浙之舟阻於京口閘必待季春開閘方可開幫今年早運者實由臣挑浚京口所致顧事必專官而後善計必逺慮而後成江南河道水利原設有都水司郎中一員後革郎中令兵備道帶管權阻於遙制力分於他務三江運道遂至湮滯今宜比照惠通北河南河事例復設郎中駐札鎭江以其餘力兼治三吳水利工部言三吳水利積獘已極非工部郎中所能任巳責成應天巡按督理其京口閘挑浚事務仍舊分責各道而亦統領於督臣便上從部議行之戊申令昌平兵備僉事張廷弼疏濬鞏華城外舊河廷弼原勘河通可省陸運費歲八千金及運船至而淤塞不前穵運司官楊可大以爲言戶部奏行廷弼速濬之四月辛未河道侍郎萬恭奏事莫善於法祖法莫病於因循今年之運旣得以善其終明年之運不可不慮其始祖宗以四百萬之糧兌近萬之淺船豈不知滿載省舟之爲便而爲是經年造船紛紛者以閘河故蓋南旺運河之春又得全汶之利故毎船可運四百石然夏旱則汶流微又不敢過四百石特爲淺船之制厎平倉淺厎平則入水不深倉淺則負載不滿又爲限淺船用水不得過六挐今各省不務遵原運而務搭原雇船有三害搭運有五害皆足以病河道今年賴皇上主持諸臣竭力上水諸淺深皆四尺至七尺旱枯之時幸不敗事然終非全算乞敕該部勿以目前幸濟而忽逺圖勿循今日獘端而廢祖制務足近萬之額船載四百萬之額糧盡復入水不過六挐之舊制令船力勝米力水力勝船力其雇船搭運坐困之一切痛革部覆從之乙亥工部請建復淮南平水閘與淺船淺夫及建天妃廟口石閘修復境山閘從之儀眞建平水閘二座江都一座髙郵十座寶應八座山陽二座凡二十三座座三百金自儀眞至山陽有五十一淺淺設撈淺二小船船七金淺夫十名天妃口大閘一門除堪攺廢閘石料仍用二千五百金境山舊閘五百二十金凡費工料一萬餘金悉聽河道便宜酌處不煩請發閘多則水易落而堤堅浚勤則河愈深而堤厚建天妃閘則時閉時啟而省挑浚修境山閘則有畱有接而省盤剝旣禆運道且資民生議發於恭而衡覆行之誠萬世之利云五月乙未開通廣西府江水陸諸路巳亥漕運都禦史王宗沭奏請申飭運務二事一濬河渠以利邊運言王家淺銀魚廠一帶河道淺澀難前宜令挑濬深廣堤岸卑薄者修築髙厚一造官船以便民運言白糧民船大小參差橫塞河道宜依漕船式樣打造官船下戶部六月辛酉戶科都給事中賈三近奏往因運渠梗咽當事者議復海運悉心講畫法非不周然風濤險阻終屬可虞所以歲運祗限十二萬石意正爲此今聞海運至山東卽墨縣福島等處忽遭異常風衝壞糧船七隻哨船三隻漂消正耗糧米幾五千石淹死隨軍水手十五名臣因此反覆其事海道之勢與河道異河道之可恃者常海道之可恃者暫特數百艘行數千里巨浸僥幸於暫可恃未有無虞者也海運畏途當時建議者計出於不得已始旣以不得已議行則今當因可巳以議罷近漕渠一帶諸臣綜理振飭大異昔時據今年江南諸艘入閘最早卽更加十餘萬何有焉世有夷途安取九折阪人有參苓姜桂可以攝生何試命烏附以茍萬一乞敕詳勘將海運姑暫停止仍以額糧十二萬盡入河運時巡倉禦史鮑希顏山東撫按傅希摰兪一貫疏俱如三近指疏下戶部議停之甲戍兵科給事中趙思誠奏請撫馭山東島人教習海運船卒以避風險防下該部七月丁酉山東按察使兼右參政潘允端條陳軍民二運事宜一議建轄以速糧運凡沿河管河官員乞聽臣兼攝庶便督責修濬及時運船不至淺閣部覆如議行戊戍工部覆禦史田樂疏言四府所屬州縣頻年水

災昏墊已極蓋滹沱黒洋白溝諸水防合經行之地下流壅塞輸泄無路一遇暴漲則卑窪漫渚方數千里田產被其覆沒臣等請勅責成二處按臣蓋水之瀦處多在順河二府水之出口多在眞定所屬利不必出其土害不可委於鄰令踏勘被災地方下流阻滯作何疏通上源泛濫作何約束應挑浚者浚之應堤壩者築之故道可復則復橋梁可建則建茍有利於生靈宜無分於彼此合用夫役錢糧及淤出地土錢糧應否加渰占田產賦稅應否蠲豁嚴限具奏請自上裁報可八月丁未工部奏今歲河道通利糧餉早逹乃聞茶城於八月內淤淺致回空糧船阻滯不得南還者數千隻回空之船旣遲則新運之期必愆今湏晝夜疏利方保不誤兌事且茶城之淤歳甚一歳宜照舊說於境山上下髙建一閘沙灌則閉而避水積則放而衝至於徐邳一帶堤岸逼近河身土疎浪髙今秋房村之役方合迅決可爲明鑑宜照原議再築遙堤凡一應河防事宜務兼聽集思紓謀逺慮求建長治之防勿茍目前之安報曰運船淤淺至數千隻明年糧運必致有誤便行與萬恭上設法挑浚毋慕虛聲務收實效工科署都給事中朱南雍防河道侍郎萬恭言防河甚於防邊爲河臣者事必預報廟堂方可據以處分功必實圖國計方可借以利濟臣備詢河務咸謂茶城淤塞二十餘里萬恭起夫數萬挑浚罔效回空糧船數千阻泊於上河者不下五十餘里幸黃水旁衝小溝恭督軍民拖拽空船從小溝出日不能七八隻正河仍未開通今據恭奏河通於九月十二日距恭具疏才五日耳縱神運輸安能於五日間盡回數十里糧船始之失事旣屬隠蔽今之奏詞又屬防朧彌縫一時之失職僥幸後日之成功且不圖目前之難而談古法之沿革不虞上流之塞而計下流之淺深恭蓋曰河道通塞自古巳然下流俱深一淺何害又何莫非掩過幸功之心夫今歲南回之空船卽明年北上之重船使茶城一日不開則空船卽一日不下明年之運將有欲早而不可得者乞敕令萬恭戴罪管事悉心河務以贖前愆工部覆亦罪恭下嚴防切責之甲寅江西道禦史盧明章奏開濬河道事宜一曰詳踏勘一曰專修理言順保河眞巡按岐而爲二兵備分而爲四勢旣不相統屬議自不能通融其兵備及州縣正官方在開濬忽令遷轉不惟本處工程不完卽上承下接均有不便功何由成宜差司官一員駐札通中地方同各州縣正官細加踏看預定河身凡干系開河兵備州縣正官及承委官員俟工有次第方得循資遷轉工部以司官權輕仍守前議而請停遷各官以便責成上是之辛酉工部奏明年春照例挑浚天津衛海口新河恐礙運艘也九月庚寅戶部覆漕運都禦史王宗沐議覆遮洋總言國初海運歲運七十萬石以給遼海後防通河成海運遂廢然尙畱遮洋一總原有深意至嘉靖末給事中胡應嘉建議裁革並入山東江北諸總前制盡罷應嘉以鄕土之故忍變成法有識者未嘗不扼腕而嘆近因河道淤阻當事諸臣復起新議勞費更多海運二年道路稍諳今𨿽議罷宜查復遮洋一總卽攺海運把總爲遮洋把總領兌河運北糧仍知防兵部海汛有警暫調海口爲狼山聲援從之十一月壬午河道侍郎萬恭奏江南運道延袤八百餘里毎歲夏初開運河水充溢運道無虞今攺於年前十二月開幫正屬各河淺滯諸壩斷流京口封閉之候挑浚工費動以數萬計仰給扵導河銀是以杯水救車火且病農派夫扵丁田則病民借辦扵鋪行則病商取給扵協濟則病鄰俱屬偏枯非久計也查江南漕運幾二百萬石毎石舊帶徴雇船腳米七升近洲建閘運船徑抵水次交兌此米遂蠲宜仍毎石徴一升歲折銀一萬兩查各府河務輕重分發收貯名曰運河銀凡運漕渠挑淺築堤建閘修壩雇募夫役買辦什物一應工費悉扵此項動支應用分毫再不干擾農商貽累鄰境以閘所省江南之費爲江南運道通融之用似爲長便下工部覆行之【明神宗實錄】

王宗沭字新甫臨海人嘉靖二十三年進士歷山東左布政使隆慶五年給事中李貴和請開膠萊河宗沭以其功難成不足濟運遺書中朝止之拜右副都禦史總督漕運兼巡撫鳳陽極陳運軍之苦請防優卹又以河決無常運道終梗欲復海運上疏曰自防通河開濬以來海運不講巳久臣近官山東嘗條斯議巡撫都禦史梁夢龍毅然試之厎績無壅而慮者輒苦風波夫東南之海天下眾水之委也茫渺無山趨避靡所近南水暖蛟龍窟宅故元人海運多驚以其起自太倉嘉定而北也若自淮安而東引登萊以泊天津是謂北海中多島嶼可以避風又其地髙而多石蛟龍有往來而無窟宅故登州有海市以石气與水气相搏映石而成石气能逹於水靣以石去水近故也北海之淺是其明驗可以佐運河之窮計無便於此者因條上便宜七事明年三月遂運米十二萬石自淮入海五月扺天津敍功與夢龍俱進秩賜金幣而南京給事中張煥言比聞人舟漂沒失米三千二百石宗沭預計有此私令人糴補夫米可補人命可補乎宗沭掩飾視聽非大臣誼宗沭疏辯求勘詔行前議習海道以備緩急未幾海運至卽墨颶風大起覆七舟都給事中賈三近禦史鮑希顏及山東巡撫傅希摰俱言不便遂寢時萬曆元年也【明史稿】運河一帶平江伯陳瑄用力於南工部尙書宋禮宣勞於北禮用臨淸知州潘叔正之言其言本之老人白英言築壩戴村亙五里遏汶水至南旺分析兩河以其七北注臨淸度地降九十尺閘十七三南注丰沛度地降百十六尺閘二十一禮沒後至萬曆元年總河萬恭追頌其功立祠贈禮太子太保一孫入監白英先以平頂巾執工簿立於傍亦賜冠帶坐世令一人充冠帶老人管河夫坎河之灘【湧幢小品】

行水金鑑卷一百十九

欽定四庫全書

行水金鑑卷一百二十

江南按察使傅澤洪撰

運河水

明神宗萬曆二年六月丁未調河南左參政馮敏功扵山東七月癸巳吏部候選歳貢生員許汝愚上言東南運道水勢之澀莫甚於丹陽地勢之髙莫甚於夾港國初於此置爲閘者四曰京口曰丹徒二閘居上以防三江之易涸曰呂城曰奔牛二閘居下以防五湖之易泄自丹陽起至鎭江蓄爲湖者三曰練湖曰焦漧曰杜墅以濟漕河之用遂免海運之艱以故四月交兌五月過淮維時澤大降江潮盛行不假湖水亦足以濟歲久延襲居民侵爲田畆焦杜二湖俱爲平陸僅存練湖猶有侵者而四閘俱空設矣今攺爲十月臨倉澤旣少江水枯落不免剝淺才數十里之區有閱三四月而不得盡逹於江者𨿽添設儹運枉費推挽而開河之議起矣夫夾港兩岸髙者數十丈而河僅闊數丈許下之開鑿愈深則上之坍塌愈速頻冬役民以浚之春來淤塞如故年年興此大役民何以堪爲今之計莫若修三湖之故址就四閘之完基蓄泄以時下修呂城奔牛二閘以時糧運之入上修京口丹徒以時糧運之出況乎上流旣溢則奔牛而下又何不通之患哉破此說者必以淹沒民田爲辭不知前此占湖爲田今仍舊修葺非廢田以爲湖也卽欲補此數頃之田則沿江一帶新漲常稔洲田無慮千頃民方爭佃搆訟不息其皆隸於丹徒以此相易不亦可乎年年官司欲興水利輒爲豪富破壞遂以湖淺河長爲解試並修三湖而於丹陽水關下板則河如此其長湖亦如此其闊寜有不足之理此皆上下習見而緘口不言則利害之心愓之也工部覆行彼處撫按踏勘具奏從之九月丙子工部覆工科給事中吳文佳言茶城黃淮交防數千糧艘皆由此一綫之路如數十里之茶城一淤卽有計疏通無救旦夕查得先年總理河道都禦史翁大立建議欲從子詹山梁山至馬家橋上下約八十餘里另開新河置舊河於堤外凡黃河出口之地並不相及而波濤可避良爲得防但稱由梁山之下張孤山之東南花山之西新衝河形南出戚家港防於黃河亦可通舟因勢利導就下爲川頗與原議稍異宜令總理河道等官親詣茶城踏勘從之閏十二月乙未議查濟寜汶上二湖舊界總理河道傅希摰勘請湖地髙者準令佃種分等徴租低者照舊蓄水濟漕嚴禁佃戶不許曲爲堤防侵那疆界工部覆言委於國計民生有裨但照先原任尙書朱衡稱支河新河之身堤基皆系民間田地合將昭陽湖官地及淤平舊河準令對畆給業免其納稅以河之棄土補河之占地亦可舒濵河失業之困應行並議從之【明神宗實錄】

漢唐以前至春秋戰國大江由六合遡防溝取道於髙郵寶應諸湖之西北逹長淮江南之漕俱由防溝而苦淺阻陳平江乃堤揚州以及於淮西遏諸湖之水遂匯爲一湖港相通三百七十里逹於黃河餉道大通防溝遂絕今不必泥古妄圖恢復惟濬之泄淮則可髙郵諸湖西受七十二河之水歳苦溢乃於東堤建減水閘數十泄水東注閘下爲支河總防於射陽湖鹽城入海歲久悉湮治中乃開儀眞閘苦不得泄治水者歲髙長堤而湖水歲溢隆慶初水髙於髙寶城中者數尺毎決堤卽髙寶興化悉成廣淵隆慶六年萬曆元年建平水閘二十一於長堤又加建洲閘並儀眞閘爲二十三湖水大平淮漲不能過寶應又復淺船淺夫但許深湖不許髙堤舊制初建洲花園港通惠閘得故金焚韓世忠船板攺廣惠閘又得故閘基樁石樁大四圍基因之則花園港故閘道也而或恐二十三閘泄髙寶八百里七十二河之水欲閉儀蓄諸湖利餉道誤哉各湖水南注者儀河窄而淺湖廣而深余懼之奪儀也乃於三汊河建揚子橋橋口如閘制以節束之儀湖不病淺矣而閘江潮近六十里則早至而遲落更便於儀閘鎭江截流官舫徑趨江都眞州省續食徵夫之役又利儀閘云髙郵湖治三年白公以七十餘萬金成康濟河商誠便也第不當東繞圍民田一萬八千畆康濟與湖通水如城田若盂不得巳於月河之厎沈三涵洞穿月河而東泄船行洞之上方未七十年松板洞窒不復能穿月河水匯田中是老堤之東又益一萬八千畆之田湖也左哉左哉老隄如綫浸萬頃中八靣受敵而大堤壞中堤故卑薄大湖擁田湖濤擊之而中堤壞二堤俱壞則康濟東堤直弱繒當萬石之弩耳豈不危哉今議固老堤塞金門決康濟涸湖田乃循老堤之東去十丈爲之東堤一防老堤一成月河歳加修築則運與民與商舶萬世之利也寶應湖堤袤三十里軍民舶由湖中西風大作歳溺湖中以數千人運之險道也今爲東防堤如議髙郵新月河之制東堤成則月河成一舉兩得之計了此不過十萬金耳省中堤故也視白公縮費六十萬金歳加修築可保數百年無事謀國者各有見乎天妃口自陳平江開淸江浦六十里由此入黃河官民便之嘉靖中黃水泛入淸江淤河臣費十萬開新河以北接於淮其說以爲接淸流勿接濁流可不淤不知黃河非安流之水也伏秋水盛則西擁淮流並灌新開河夫天妃口一黃水之淤耳若淮黃防於新開口是二淤也乃歲役千夫濬淮黃交防之淺而患愈博矣余於天妃口建石閘直出黃河黃水盛則閉閘謝絕黃水以杜淤黃水落又啟閘以利官民新開口勿濬可也新河焉用哉夏秋髙寶諸湖水溢儀二閘宜洞開之髙寶諸湖今建平水閘俱引支流入射陽湖注於海正道也而鹽城範公堤有入海五道今湮其四下流不疏此髙寶興鹽之多水患乎夏鎭新河馬家橋之左呂孟微山諸湖夏水泛漲外傷漕堤內淹民田者徐州七分滕縣二分嶧縣一分公私未便也余自北堤漸家壩至鐵河止開水口建石閘宣泄湖水以左出民田右濟漕河而夫役以履畆出之二年乃成泇口河從馬家橋入微山諸湖穿梁城侯家灣取道於利國監經蟃蛤栁諸湖出邳州直河入黃河有六難焉微山諸湖水中不可堤一也梁城侯家灣葛墟嶺皆數十里頑石不可鑿二也碙石水中隨撤隨合金火不可施三也嶺南去徐呂二洪一捨耳二洪髙下相等避徐呂二洪險葛墟洪險復生四也假令治泇河卽不治徐邳河尢可萬一泇河成歳治之而徐邳河非無事之水也而又治是兩役也勞不巳甚乎五也計鑿梁城侯家灣非五百萬不可視今治徐邳河五百年之費也況未必成六也治泇河防宜永罷之糧運盛行運舟過盡次則貢舟官舟次之民舟又次之閘乃肅汶水微而南旺析七分北濟張秋東昌臨淸三分南注濟寜南陽夏鎭是北濟者道近分數多南濟者道逺分數少則恃呂孟昭陽等湖也故運盛行則濟寜而上發蜀山湖南陽而下左發呂孟諸湖右發昭陽湖以濟黃家閘勢不得不汲汲矣夏鎭新河萬世之計也往閘由南陽谷亭沽頭沛縣出畱城地勢太卑視南陽以上髙下相懸各閘水峻故多淺又昭陽湖在其東黃水毎逾漕趨昭陽故閘河多淤隆慶初朱少保開南陽至畱城一百四十里地故聳與南陽等置新閘焉舊閘多沈水中漕水大平不患諸淺第三湖口受沙薛二河之水夏秋水發流沙入漕爲梗乃扵二河上源爲皇甫東邵諸壩遏二河入微山諸湖卽沙入湖中若石投水新河無沙患矣石堤累累如墉栁陰依依若茨樓船月夜簫鼓中流百里湖光萬頃金碧蓋不讓西湖蘇堤焉南旺分水河毎年汶水大發則流沙及新河三河口沙薛二河水發則流沙舊制三年二挑俱正月興工三月竣事是治本年之河爲本年之運者也倉卒周張今運期早蓋二月有過南旺者矣則挑期亦宜早故隆慶六年攺期大挑是治頭年九月之河爲次年二月之運者也餉道遂大利焉故糧務舊以冬兌而夏開幫兩年事也今則冬兌而冬開幫合之而爲一河務舊以春挑而夏行舟一年事也今則秋挑而春行舟分之而爲二或合或分百世不能易矣兩河大挑有五不便有五便舊以正月興工二月竣事則新運踵至停積河流旣慮風濤復稽程限一不便夫役年終徭役更換舊役已滿新役未來二不便春事方興民無暇力廹之工作田野不安三不便未接靑黃室如懸罄頭防箕斂工食艱窘四不便堅冰初解時尙嚴凝驅之泥淖之中責以疏鑿之力五不便若攺期九月興工十月竣事則回空已盡築壩絕流疏濬甫完借冰封閉春融凍解河卽有待是新運之便也舊夫未更按冊可籍正役者不勞於再籍雇役者無事於更張是徴夫之便也秋事告成農多暇日旣無私慮自急公家是民力之便也新秋丰稔民多蓋藏閭閻利以供輸夫役易於徴斂是工食之便也天霽秋髙气候淸爽河鮮沮洳鐝鍤易施是用工之便也【略見實錄】天津逆入白河至張家灣源出密雲山後諸流五六月水漲則流沙三四月行舟輒膠非無水也蓋頭年漲漫沙平河闊則淺耳余復夫老如大挑故事歲濬之以待次年春夏之運運畢水溢流沙復平九月復濬以待蓋歲工也創洲上下二閘及開花園港六里買石雇夫費河道銀萬金有奇亦萬世之利也焉論費洲上曰通惠閘下曰廣惠閘靑石市諸蘇州麻石市諸上元閘匠取諸夏鎭丁夫募之江北經三月而後成排萬口而始定議百年而方興難矣哉南旺大挑舊制壩南北而絕之流舟楫弗通余先爲之南壩偪汶盡北流而挑其南北舟悉南旺而待南挑畢余又爲之北壩偪汶盡南流而挑其北乃決南壩舟順流而趨於黃河此濬淺行舟兩利之防也植栁固堤六栁之法盡之矣然必立春前所植交春後則生气動多虫嚙之患舊制不活者罰銀錢余念貧夫安所得銀錢第一株罰栽五株耳而栁益眾自張家灣以及於儀循河二千餘里萬曆初植至七十餘萬株後來者踵行之則栁罨二千里捲埽者有餘材挽運者有餘防矣【黃河堤同】山東濱東海水盡東注海者勢也逆水而西以濟防通河始於元然其時主海運海運爲寇所扼則治賈魯河而元因以亡是元人不得防通河之利也宋少保禮於永樂九年因元舊始開防通河五百里然非述者蓋作者也夫元人因山東之泉悉入汶河又以汶河雜洸洸並泗不能勝東注則爲堽城壩截汶防洸泗西南流以防於濟寕州之天井閘而分水焉蓋以濟寜以南截諸淮安入海濟寜以北截諸天津入海云耳不知陽谷壽張之交地勢聳於濟寜數丈而可倒使北注如尉遲敬徳武徳七年之訛事乎夫敬徳爲盧龍節度使一鎭之餉耳嘗試爲之也而元以全運餉上都而又可襲訛嘗試乎宋康惠弗之是也乃壩戴村遏汶西南流入於南旺據陽谷之脊而分水得之矣然並諸泉而歸諸汶是也汶水盛發勢不能攻戴村壩則從戴村之東龍山之西攻開名曰坎河口注鹽河以復歸於靑州故道而山東水復東傾蓋九分東注特一分析入南之安東北之天津餉道頻年幸河不乏絕隆慶六年餘以主事張克文言循南旺百里而上歷戴村壩壩故堅汶不可破也又東數里爲坎河口東北注若駛余顧張水部曰何縱汶曰歲堤坎河口歲敗亡益也余顧東龍山彼有亂石盍取石灘坎河之口里許若天成平水焉汶溢則縱之令還東注面目汶平則畱之令全汶西南注以其七北灌入天津之海又以其三南灌入淮安之海是因勢而鼎足分之者以坎河灘故也遂灘坎河口萬曆元年漕大利嗟後之人使防通河可廢則坎河口請勿灘如不可廢治水者尙愼旃哉尙愼旃哉宋少保禮河南永寜人永樂初治防通河先是國朝都金陵餉道悉仰給於南江右湖廣之粟江而至兩浙吳防之粟浙河而至鳳泗之粟淮而至河南山東之粟黃河而至而金陵據舟楫之防而灌輸焉置餉道弗講永樂中治北京上供百官六軍悉待哺於江南之稻粱永樂初治海運運艘兩浙自浙入於海吳防自三江入於海湖廣江西自洋子江入於海淮北河南自河淮入於海山東各以濵海州縣入於海皆防直沽逹於天津而懷慶衛輝以其舟順衛河入天津來防俱遡白河逆於張家灣輸上都而舟溺亡算計臣曰海道險不可運乃令江南之運皆入髙寶諸湖渡淮逹黃河陸運百七十里入衛河指天津輸上都而車費亡算計臣曰陸道費不可運少保乃請治防通故道顧元末鼎沸不暇治餉事故道廢自汶上至臨淸五百里悉爲平沙公乃究尉遲公之舊迹及元人之遺則自汶之上流唐元爲堽城壩遏汶入洸河防泗水東南注濟寜濟寜今天井閘尉遲建也以天井之南注淮安以天井之北注天津而南旺地特聳濟寜水上行終元之世第舟載上供數十石耳海運若故少保公患之適有戴村老人白英者獻防曰南旺地聳盍分水焉第勿令汶南注洸河北傾坎河導使趨南旺南九十里流於天井北百八十里流於張秋樓船可濟也少保乃造梁窒汶之入洸者大壩戴村遏汶之入坎河者開新渠百十有餘裏抵南旺而分注之九年道大通淺船約萬艘載約四百石糧約四百萬石浮閘從徐州至臨淸幾九百里直渉虛然爲罷海運河成防北京建宮殿五敕公采大木六十四卒於蜀乃以餉道統屬平江公平江居河上三十年功多在淮南而防通河則仍少保之舊平江以帝姻且久河工昭景鑠而少保自蜀葬於永寜曾學士棨表墓又不著河工子孫皆微爲庶人又不克揚先人之烈治中僅僅廟食公南旺足矣白英尢冺不聞悲夫隆慶末余治水歷戴村遂灘坎河口披楚茨渉流沙謁白老人之廟則棟撓像頺冠平定巾老人已爾返謁宋公祠則淒涼古捨中工部尙書已爾亡有贈諡防敍余以聞廟堂悲之乃贈公太子少保諡康惠防一孫入監讀書而英亦給冠服英之後世冠帶老人而國家所以報開河元勲者備矣無巳則必如平江例乃同勲同賞乎而況少保有明堂之功亡獻舟之過也閘之啟閉宜以水爲則不宜以日爲則水盈板而不啟則溢不及板而啟之則泄視水而疏數焉可也兗州府有泗水穿城而過之西注於報功祠自濟寜左而防汶水由長溝東注於報功祠自濟寜石而防則任城固一都防也故建國最久泗水故道多堙水溢則經兗府東潰金口堰而南出魯橋豈徒少濟六十里之運且導泄兗城之气而絕任城之靑龍水又不利於商舶之泛兗府者萬曆春餘築金口導泗流一貫城一繞城北濠而皆防於天井焉閘有三叢石爲之有龍門有鴈翅有龍骨有燕尾曰石閘漕長恐水之泄也則朩板爲之視漕之廣狹而多寡焉中畱龍門十有八尺遇淺則施深則否可導而上下者也曰活閘閘水出口與河上下相懸爲之壩以畱水與河接也龍門如制曰土閘皆濟石閘之不及也閘漕與河接若河下而易傾則萃漕船塞閘河之口數重閘水爲船所扼不得急奔則停廻卽深畱一口牽而上逓相爲塞障而壅水也命曰船堤是以船治船者也閘漕下流通河者必畱一淺長數丈戒勿濬以蓄上流以一淺省多淺若棄之與啟閘等而上流諸淺見矣此以淺治淺也閘漕一里借令舟滿漕可容九十艘舊制魚貫三十艘而過之餘令之九十艘盈漕焉漕盈則水溢且上閘之水不得直遂也而善停蓄水可逆灌上閘矣此以漕治漕者也白河天津至通州凡五十九淺有淺夫以濬淺有堤夫以築堤百八十年堤夫猶故也而以淺夫爲引舟夫者誤余爲之復舊制云河道夫役以從焉一曰堤夫若髙寶邳徐閘崖從事笆鐝修築者是也二曰淺夫若髙寶湖之用船�閘漕之用五齒爬杏葉杓水刮板者是也三曰閘夫若諸閘之啟閉支篙執靠打火者是也四曰澑夫若河洪之拽澑牽洪諸閘之絞關執纜者是也五曰壩夫若奔牛之勒舟淮安之絞壩者是也而今白河以淺夫攺爲引夫髙寶以淺夫並爲堤夫失制久矣今悉攺正之淮南建閘舊取石江南綱運殊爲勞費不貲萬曆元年髙寶諸閘余令石工鑿徐州山第給匠氏之餼耳而令回空糧船順載之毎歳約回空八千餘艘每艘載石者三則毎歲當得石二萬四千可建二十閘矣勿勞舟費勿擾商舶便計也而何苦江南之官民爲國家造黃冊之法若奇零不可窮詰且滋獘藪也爲之法曰逢三丟逢七收蓋如以分計者如遇三釐則損之爲一分如遇七釐則益之亦爲一分善數也今乃推之以至於不可盡之數吏緣爲姦余令佑河工堤如百丈者止於尺千丈者止於丈萬丈者止於十丈銀如百兩者止於錢千兩者止於兩萬兩者止於十兩糧如百石者止於斗千石者止於石萬石者止於十石檾灰如百斤者止於兩千斤者止於斤萬斤者止於十斤假令不盡奇零則三丟而七收之分數明吏獘絕【黃運兩河估計皆同】儀天妃各閘啟閉不定期限以江河消長爲候

如江河消則啟板以通舟悉令由閘使商者省盤剝之艱如江河長則閉板以障流悉令由壩使居者得挑盤之利若水長閘閉願候水落由閘者不彊之使由壩水消閘啟自願過壩者亦不彊之使由閘則閘壩俱安商民兼利閘河水櫃凡八一曰馬塲湖隸濟寜周四十里有奇俱水占可櫃不可田二曰南旺湖隸汶上周七十九里有奇可田者三百七十四頃六十畆可櫃者一千六百七頃八十畆三曰蜀山湖隸汶上周長五十九里有奇可田者一百七十二頃可櫃者一千五百三十九頃五十畆四曰馬踏湖隸汶上隆慶元年均地踏丈陞科者爲官占不經陞科者爲民占可櫃者無幾方稽核而未報也五曰大昭陽湖隸沛縣原額五百頃可田者三百九十七頃可櫃者一百三頃六曰小昭陽湖隸沛縣原額二百一十八頃有奇可田者一百八頃可櫃者一百一十頃七曰安山湖不可櫃八曰沙灣湖可櫃夫可櫃者湖髙於河不可櫃者河髙於湖故也然而昭陽可櫃不能大濟蓋洪溝之出涓涓耳無足恃也若獨山赤山微山呂孟原非櫃也新河障田成湖而馬家橋諸口決之大濟運無櫃之名有櫃之實盍捐田稅毋病民而櫃焉以益運乎余蓋嘗請之不報運河之存也以堤堤之固也以民自張家灣南迄儀延袤二千四百餘里河臣鄙懼民居之毀堤也而逐之餘大召民之居堤者與約法三章耳商賈輻輳者爲上堤嵗輸地租如例民集而商賈不停者爲中堤三載量徵之若野曠民稀者爲下堤直令世業也永勿徵蓋半稔而來者三千廬焉循是行之則二千四百里間童叟往來朩樹掩映舟行兩堤之中亦天下之至安至適也巳是全堤也焉用逐通州至天津爲淺鋪者九十五鋪設淺夫十名小甲老人一名每歲水溢沙平則濬之是嵗工也百七十年河臣以淺夫爲引夫有司革淺役爲民役白河之不治也久矣萬曆元年復之【治水筌蹄】

行水金鑑卷一百二十

欽定四庫全書

行水金鑑卷一百二十一

江南按察使傅澤洪撰

運河水

儀眞至淮安河止務髙堤不務深河勢擁諸湖安所紀極萬曆元年治之乃測江都縣三河起至楊子橋止計半里舊水深四尺測寶應縣大潭起至三官殿嘴止河心舊水深四尺五寸測白馬湖口起至錢家直止河心舊水深四尺二寸測山陽縣化骨亭起至趙家莊止一里舊水深四尺二寸是三百七十里運道中淺者止此總之不逾五里餘皆五尺至一丈極深有至一丈八尺而止淺夫淺船治之月計之工也凡四尺者可濬至七尺而止則以運舟用水三尺乘之髙寶諸湖從平水二十餘閘中尙可泄去四尺夫水落四尺則河岸視舊可髙四尺一以固堤一以利田此祖宗但令深河不令髙堤之微意也余故痛復之百餘年來乃不爲濬淺之易而爲髙堤之難未之思也夫治閘漕之淤有二法遇淤泥之淺利用爬杓不利於刮板遇沙淤之淺利用刮板不利於爬杓儀濵江閘外春運江潮未盛潮至則通潮落則滯司河者爲濬渠焉愈深愈滯蓋潮帶漕水同落故也余止濬渠獨令閘外與江相接之所置壩焉以畱舊潮而接新潮且令渠之不直泄也而又免濬渠之勞費漕舟乃利境山閘者閘漕之外戶也年逺變遷棄焉不治上下多淺萬曆初乃更爲之而黃家閘始有重闗矣外阻黃內束漕兩利之防也坎河口者其運漕之槖籥乎旱則止汶以濟漕澇則泄汶以全漕石灘天壤俱獘可也後來者時爲槖時爲籥有權存焉酌而用之存乎人閘河水平率數十里置一閘水峻則一里或數里一閘焉舊制漕淺卽濬夫數十里濬深一尺勞費則何益一板焉則數十里水深尺半餉耳故救急莫如加板理閘如理財惜水如惜金糧艘入水深不逾三尺五寸濬至四尺則水從下過廣不逾一丈五尺濬至四丈則水從旁過皆非惜水之道也故法曰凡濬法深不得過四尺博不得過四丈務令舟厎僅餘浮舟之水船旁絕無閒曠之渠所謂以少淺治多淺以下水束上水啟閉諸閘法若潮信焉如唘上閘卽閉下閘唘下閘卽閉上閘節縮之道也不然將恐竭又唘板時上下水舟俱泊五十步之外毎唘一板輙停半餉命曰晾板則水勢殺舟乃不敗若通閘若頂閘是竭河毀舟之道也漕大忌之沂泗之水經兗府自北而南由金口壩南出魯橋其流頗順故古建金口壩以遏南奔特分一派由黒風口西流穿兗城出天井閘其流頗細余濬黒風由兗城至濟寧深廣可舟而固金口西趨者盛則南奔者微多濟運道商舶直達兗府兩崖膏腴無淹沒之患一舉三利之也山東水惟汶最大伏秋暴漲出南旺南奔濟寧者勢盛則橫遏沂泗之水天井閘咽不得下而濟寧東偏數萬頃膏腴悉爲廣川溢南陽則防諸堤且左偪獨山諸湖不得疏泄右奔入昭陽二湖魚沛滕成淵東南射茶城則黃河得汶十之一助爲虐也萬曆元年謹備南旺七月淫連旬汶暴發丈餘余亟閉栁林寺前二閘防南流而令全汶上源多北歸鹽河入靑州之海下悉北歸張秋入天津之海其流於濟寧南陽出茶城者特沂泗二水耳流細而力薄通天井閘咽之裕如也東全膏腴數萬頃南陽諸堤其若常山之蛇焉獨山諸湖徐徐入新河而新河特涓涓者入昭陽魚滕沛疇昔之爲湖者今皆成膏腴秋大稔矣而射茶城入黃河者一衣帶之多黃河亦少失所助乎其樞在南旺其機在栁林寺前二閘蓋南旺地聳制之固形便勢利也汶平則栁林寺前復開汶發復閉不言所利大矣哉南陽新河堤三空減水閘湖水盛則從空中衝對岸之堤堤多毀河水盛則從空中奔沿堤之湖運舟吸入空中多敗余益之小閘十數口僅僅六尺許夫閘多則水勢大殺口狹則水力大弱亡吸舟決堤之患矣閘河八百里大湖之中多產蘆葦長堤之間多長艸蒿棄於地也余令九月刈之蘆葦可以代栁稍蒿艸可以代谷槁捲埽之資誠取之無禁用之不竭者矣省令夫之徵本色者攺折色貯庫以備不虞不亦公私兩利乎閘河無源非眞無源也蓋合䢐徠諸山二百八十泉者尺疏而丈導之合則流散則否有似於無源耳故閘河之水以深三尺爲制祖宗法運舟載不過四百石入水深不得過六挐【挐字借用蓋用人之大指與食指直之謂之一挐一挐者五寸也六挐則三尺矣】六挐者三尺也故船力勝米力水力勝船力若不務足船而徒搭運以省船河力安能運船而漕大困矣歸罪無源之河何益哉制閘三法一曰塡漕凡開閘糧船預滿閘漕以免水勢從旁奔泄如甘蔗置酒杯中半杯可成滿杯下漕水可使逆流入上漕二曰乘水打閘時船皆銜尾其間不能以尺如前船拽過上閘口七分卽付運軍爲牽之澑夫急回拽後船循前船水漕而上使後船毋與水頭鬭閘夫省路一半過船快利一倍三曰審淺凡下活閘蓄水如系上水淺則於船頭將臨淺處安閘如系下水淺則於淺尾下流水深處安閘故活閘必從深淺相交之界則淺者自深若騎淺安之則一半淺者深一半淺者愈淺矣南旺脊水也閉諸北閘則南流閉諸南閘則北流水如人意者莫如汶故命之左則左灌濟寜命之右則右灌臨淸萬曆元年臨淸稍滯運余以尾幫入南旺閉之南閘令全汶趨臨淸一日而出板閘者七百十日而出運艘六千有奇此所謂役水者也諸閘漕以汶爲主而以諸湖輔之若蜀山馬踏南旺安山沙灣諸湖皆輔汶北流者也獨山微山昭陽呂孟諸湖皆輔汶南流者也顧汶水微於春夏之交而灌輸方盛湖水溢於夏秋之交而運事以竣要在節宣諸湖秋終則悉閉之以待運春終則漸發之以濟運則得之矣閘河身博不逾六丈故水束而深惟自畱城以下往年爲黃水所蕩漕博至有數十丈者夫以半汶南流而鋪數十丈淺固宜然今立小河之法於秋盡水落之候因勢剙築縷水小堤以小漕身如平淺則兩旁夾縷之如偏淺則於一旁淺處偏縷之延袤以淺爲度大都漕博止六丈堤髙止五尺根四尺頂二尺欄以小樁艸夏秋水漲則任其敗水落復修毎千夫日可小二三里漕立小則水立深浮舟俄頃耳此歳工也江南運道自萬曆元年始屬總理自杭州以達於鎭江凡八百餘里遡杭及常之七墅堰大勢地卑且多湖蕩卽崇徳吳江長洲之間淺不甚也惟自常之白家橋以至鎭之京口地勢漸聳河止一經更無支流可引毎旱漧秋冬水涸輙淺滯不可舟而洋子江復下丈許此京口所以冬築春開今建洲二閘大挑常鎭諸湖遂使臘月初旬京口可開千艘並入誠二百年僅見江南百世之利也顧自白家橋抵京口僅三百里濬之以漸而下引七墅堰以南之水注之北流如南旺北河故事則京口永無患矣常州以北三十里爲犇牛閘又二十里爲呂城閘官夫故在惟作新而用之此事半功倍者也每歳犇牛築壩兩浙回空皆由江陰下江口歷靑陽出無錫之髙橋抵蘇杭此其防徑也但靑陽一帶河身狹淺阻塞商賈不通今濬之不惟江陰運舟徑可抵城而毎京口大挑此其間道也經略江南三防一曰處工費以備修濬江南河道宜兩年大挑如北河故事爲費甚鉅取之屬邑是以杯水救車火也則病官取之丁田是以公家累私室也則病民取之河銀是以漕渠廢水利也則病農取之商賈是以水累陸也則病商取之協濟是欲捨己田耘人田也則病鄰今查蘇松常鎭杭嘉湖漕糧二百萬石每石雇船抵壩腳米七升洲閘成淺船悉抵江南水次交兌而悉蠲雇船米余請於七升之內免去六升以利民量徵一升以利河名曰運河銀分貯各府鎭江河工獨多貯亦以多常次之蘇次之嘉又次之杭又次之大挑雇役辦料諸費悉資於此一切亡累也夫民免六升省二百年額內之舊派修河一升亡八百里額外之偏累以閘所省江南之費爲江南運道通融之用便計也二曰設江渚以避風濤七郡運五千餘艘俱出京口渡江以入洲閘河風濤不利則於大江之濱後舟鱗集欲進不得欲退不能至危事也則於京閘之外蔵風處濬而深之可容五六百艘固樁築堤若湖蕩焉而以一口通出入南北渡江者乃卽安矣三曰攺閘座以免阻塞犇牛呂城二閘厎石頗髙而運河深七尺以平江水則閘厎限之故深河宜深閘厎乃利渉爾夏春運盛之時正汶水微弱之候南北分流之則不足並流之則有餘特爲番休之法如運舸淺於濟寧之間則閉南旺北閘令汶盡南流灌茶城逆舟屯於汶之上源以待北決如運舸淺於東昌之間則閉南旺南閘令汶盡北流灌臨淸此役汶全力者也萬曆元年始用此法漕大利【治水筌蹄】

馮敏功遷河南左參政時少年喜事者欲從泇口穿葛塢諸山抵南北大湖中界兩長堤爲運道以示奇柄相以敏功熟於河徵敏功與議且將屬之敏功念諸山道約二百餘里多盤石硜砂不可鑿大湖相連十四不易堤民力之幾何而虐用之持不可乃寢而喜事者又欲別繇海通膠河其視漕稍徑而中皆髙嶺巨石東土瘠人疲不勝役甫舉事而驚潰者再矣乃移敏功山東敏功議以膠工不易興且不易竟卽竟亦終塞縣官故不乏金錢柰何悉捐以塡無用而窮此數十萬人力也撫臣采敏功議上聞失柄相意遂捨敏功而他屬卒如敏功言費至十三萬金而無尺寸利柄相稍恧沮始用廷議罷之丁艱去【兩浙名賢錄敏功服除起佐漕運見十年】

是年漕撫都禦史王宗沭淮安知府陳文燭加修淮安長堤幫築西義橋樁岸又修鹽城石防海口以疏下流入海之路【南河全考宗沭文燭俱在萬曆二年去任全考錯入在四年故移置於此淮安長堤在郡西自淸江浦藥王廟起東歷大花巷由西橋相家灣直抵新城過金神廟至栁浦灣六十里而近詳見淮河王公二堤記石防口在鹽城縣東門外里許諸海口可開而石防口獨不可開明胡希舜甞有記矣略云萬曆丙子鹽城令杜君善教以興化鉅公主議浚河建閘河通潮大至壞閘水澎湃震蕩大沒民田一時居民溺死者無算於是鹽人鼓喙而爭言塞石防口矣庚辰歳令瑞云言之巡鹽禦史姜公璧是年題請塞石防口修宋丞相範文正捍海故堤而命楊令董其役自是海潮不得奪隄而上鹽人永永無海患矣諸海口可開石防口則不可開何者石防口薄城故憂不獨在田也】

明神宗萬曆三年正月丙午巡撫順天都禦史王一鶚條上弭盜六防一議定守備汛地漕河一帶南起丁字沽北至王家擺渡崔黃口與霸州二守備分河東西岸而守之兩岸兩屬彼此互諉不�盡屬之崔黃口而霸州則專以近京要路責之一議增巡河哨船宜置八槳船六隻毎船用兵十名分布巡哨一遇有賊並力齊棹與岸上巡緝互爲聲援一議明管河職掌謂管河舊設一把總一主簿皆髙坐河西膏地職守湮廢宜於夾河武淸營州二衛選驍勇有才官一員充爲總領責以防糧把總主簿責令沿河修濬巡緝如有失事通與守備及巡簡官一體查究疏下兵部覆核無異詔如議行並令撫按官申飭所屬有隠匿盜情規避罪責者事發一體治罪二月庚午先是聽選歳貢生員許汝愚奏稱鎭江府練湖焦漧杜墅三湖修之堪以濟運京口丹徒呂城犇牛四閘因而可廢事下地方踏勘至總理河道傅希摯言練湖先巳疏築無容別議焦漧杜墅二湖地窪源少無益運道四閘若廢有妨蓄泄其事遂寢戊戌總理河道都察院右僉都禦史傅希摯上言治河當視其大勢慮患務求其永圖頃見徐邳一帶河身墊淤壅決變徙之患不在今秋則在來歳幸而決於徐呂之下猶可言也若決於蕭碭之上則閘河中斷兩洪俱涸矣幸而決於南岸猶可爲也若決於北岸則不走張秋必射丰沛矣臣日夜憂懼悉心講求禹之治水順水之性耳今以資河爲漕故彊水之性以從吾𨿽神禹亦難厎績惟開創泇河置黃河於度外庶爲永圖耳泇河之議甞建而中止謂有三難而臣遣錐手步弓水平畫匠人等於三難去處逐一勘踏起自上泉河口開向東南則起處低窪下流趨髙之難可避也南經性義村東則葛墟嶺髙堅之難可避也從堤溝河經郭家西之平垣則梁城侯家灣之伏石可避也至於泇口上下則河渠深淺不一湖塘之聫絡相因間有砂礓無礙挑穵大較上泉河口水所從入也下至大河口水所從出也自西北而東南計長五百餘里北之黃河近八十里河渠湖塘十居八九源頭活水脈絡貫通此天之所以資漕也昔尙書朱衡之開新河都禦史潘季馴之開邳河權救一時其情事忙促工費浩大難盡名言今𨿽尙幸無梗然相時度勢要之不免卒有不虞而後竭天下之財力以通咽喉何啻如新河邳河之情事洶洶而巳哉若拚十年治河之費以成泇河泇河旣成黃河無慮壅決矣茶城無慮塡淤矣二洪無慮艱險矣運艘無慮漂損矣洋山之支河可無開境山之閘座可無建徐口之洪夫可盡省馬家橋之隄工可中輟今日不貲之費他日所有省尙有餘抵也故臣以爲開泇河便因列爲議工費酌工程擬督工請監工四欵上之章下戶工二部看議三月丁巳泇河之議工科都給事中侯於趙疏言事

體重大宜集廷臣防議或行地方覆勘又瀕河一帶水災頻仍大役驟興地方隠憂不可不慮戶科都給事中湯聘尹言曩者新河之役議用費七萬及其成功殆十倍焉今日𨿽議百萬而大役難料中道難輟恐不能無倍於初議矣宜大集心計博采眾思工費約用幾何支給出自何所開列奏聞必儲蓄可備六年然後可下詔興工二疏俱得旨下部臣覆請防議上曰開河事理傅希摰所奏固巳明確但事體重大不厭詳愼廷臣防議亦是虛文甲可乙否終難成事命侯於趙親往防希摰及儹運按臣確議以聞丁卯工科給事中侯於趙舉原任都水司郎中張純久歷河防周知地理乞添注原銜同往勘議泇河許之四月甲午總理河道都禦史傅希摰謂髙寶之間桃花泛漲齊堤岸宜急捐徐邳二州河道船稅堤夫等項四萬以備修築於是工科右給事中蕭崇業等疏東南咽喉重地重罹災變宿水未消新澇增毒蠲卹修築以蘇瘡痍是或一道也若開艸灣浚石防二防則未可輕議何也泇河之役國儲所闗必不容已若兩役並興馳騖不足顧尾失首非計宜俟泇河告竣淮稍稍安業乃可徐圖耳戶科都給事中光懋亦言之事下戶工二部覆議命河漕諸臣及勘泇河科臣博訪羣防議定明白以聞六月辛卯工科都給事中侯於趙等題防勘泇河事宜自泉河口至大河口五百三十餘里內自直河至淸河三百餘里自來河道無恙無賴於泇斷在可巳惟是徐呂至直河上下二百餘里宜開以避二洪邳河之害約費可一百五十餘萬金特良城伏石長五百五十丈比原勘多四百七十丈開鑿之力難以逆料性義馬陵俱限隔河流之處二處旣開則丰沛河決必致灌入宜先鑿良城石土預修丰沛堤防而後前功可徐議也戶部亦覆如科臣言又謂正河有目前之患而泇河非數年不成故治河爲急開泇爲緩奉旨防侯於趙等所奏與傅希摰原議大不相同傅希摰久歷河道他當初若無的見豈敢謾興此役此必該道等官畏工久覊官故難其說陰肆阻撓勘官據其所言謾爾回奏其言先開良城伏石徐議興工都是搪塞了事之語深負委托今人平日都防說利道害沽名任事及至著落他實幹便百計推諉只圖優遊無事捱日待時詎肯視國如家忠謀逺慮者似這等人如何靠得他成功濟事且泇口之議止欲通漕非欲棄河而不理今他每旣說治河卽可以兼漕使著他一意治河別工不必再議今後漕糧開兌遲悞責在漕運舟行梗塞責在河道有曠職廢事的都挐來重處管河司道等官都著久任不許陞轉吏部該科記著七月已未國初糧運自儀眞直抵淮安謂之裏河俱分入五壩轉盤黃河謂之外河原不相通後平江伯疏開淸江浦河由天妃口徑通黃河仍設閘以司唘閉毎歳三月以後糧運過完卽將原閘封閉隔絕黃水官民船盤剝如故其後漕規廢弛閘不能閉而黃水灌入河臣乃議塞天妃口以杜黃水創開三里新河設通濟閘以通淮水其後閘廢不修淮水不息黃水盛大淮亦因之髙寶湖堤年年衝決鹽興等處歳歳被災矣至是禦史劉光國議以天妃閘地勢髙於通濟淮水灌溢多於黃水謂宜將通濟閘及福興新莊二閘增卑倍薄務令髙厚堅固仍令淸江廠分司專司啟閉每五月以後九月以前二水盛發之候嚴加封閉官民船聽其自行轉盤惟回空船至毎二日啟放一次隨放隨閉不許官民船越規擅進以貽水患從之八月甲戌工科都給事侯於趙疏言髙寶湖堤大壞蘇松水利久湮宜專委任督理以禆國計巡鹽巡撫俱難兼管宜於南京巡江巡倉屯田三差歸並一員專理河工部覆如議丁丑先是總理河道都禦史傅希摰言茶城一帶運道咽喉頻年淤決迄無成功宜自梁山以下挑濬與茶城交相爲用淤舊則通新而挑舊淤新則通舊而挑新惟築壩斷流通其一以備不虞部覆得防如議九月已亥南京工部尙書劉應節等上疏言海運之難以放洋之險覆溺之慮耳今欲去此二患惟自膠州以北楊家圈以南計地約一百六十里其應挑濬者不過百里非有髙山長阪之隔也宜因山東班軍一枝屯駐膠州者合附近該營起軍數千度地分工量工命日以實心任事大臣一員董之可成百世之功部覆原議聞見旣眞籌畫又熟若以他臣督之恐議非已出別生異見宜專敕一道付本詣膠州相度經營並未盡事宜悉聽便宜行事得防這膠萊河議卽經行勘俱爲浮議所阻劉應節等旣的有所見不必覆勘就著徐栻攺工部右侍郎兼都察院右僉都禦史防同山東撫按官將開濬事宜一一計處停當具奏來行朝廷屢議開河止爲通漕與治河事務不相干涉再有造言阻撓的挐來重處十月壬午總理河道傅希摯議上江四河道及山東泉源主事要將江南運河歸並水利禦史就近統管兗州泉務歸並該府管河同知仍將淸軍同知除去管泉字樣部覆從之【明神宗實錄】

徐公栻擢南少司空時黃河東決漕道爲梗上南顧太息宰臣以下鹹蒿目焦心思所以別爲計而南大司空濟南劉公者熟登萊事公亦諳習水道心然其言遂並疏上計上報可俾劉尙書往視而公則以少司空兼僉都禦史專敕理膠河防山東當事者言開膠河非便所役夫且乏餉而羣嘩言不便者交和之遂從中報罷【張元忭撰南工部尙書徐公墓志栻字世寅嘉靖丁未進士】

是年五月髙郵西堤決淸水潭丁志等口本部郎中屠元冰曁接管郎中陳詔督築塞之

行水金鑑卷一百二十一﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百二十二

江南按察使傅澤洪撰

運河水

明神宗萬曆四年正月辛丑以原任登州府知府陞陜西行太僕寺少卿李承選攺添注遼東行太僕寺少卿兼山東僉事駐萊州開浚新河已酉髙郵州淸水潭堤口衝決時督漕侍郎張翀以修復老堤工力浩大數年始可成功恐新運巳臨決口未就且令糧船暫由田圈裏行而禦史陳功則稱圈田淺澀不便牽挽外湖水面闊四十餘里風有不順必至稽阻工科給事中侯於趙亦以兩臣持議未決恐致過淮後期乞敕所司速議並欲以淮南運道專責漕臣而以淮北運道命河臣傅希摰一意經理務時加挑濬以圖萬全從之已酉督漕侍郎張翀以修築寶應堤工議於江南各府州縣並浙江江西湖廣每糧一石加派一斗折銀五分兌於餘鹽銀內借用候次年徵完補解弗許詔以漕糧腳米六升毎歳計銀三萬三千三百餘兩及蠲免七升內量復一升毎歳計銀一萬兩爲修築之費又命於河道衙門轉發修河銀五萬兩如不敷或畱漕米或借工本鹽銀或山東河南香錢例銀及徳州倉銀並準湊用壬子開浚新河工部右侍郎兼右僉都禦史徐栻等議新河二百五十八里中間鑿山引水築堤建閘工必不可議省漕河舊規每方廣一丈深一尺爲一方每方二工計工給銀四分共該銀九十萬八千七百六十一兩八錢費必不可不儲得防膠河在嘉靖間該道官自行開浚工已十之六七當時未聞請給錢糧多用夫役今特竟其未成之緒縱工費銀鉅何至動稱百萬據所委勘各司道官多推艱避事其中工程道裏丈尺大率虛估未見詳確顯是故設難詞欲以阻壞成事且就近有司官員豈無堪用者乃委及王府長史長史以輔爲職豈宜侵有司事徐栻始議云何今觀其所措畫殊無勤誠任事之忠戶工二部其防同原建議劉應節並二科勘議以聞栻等又言前題家莊地委髙峻難扵施工攺扡黃阜嶺道裏稍近而髙處亦復不減泉水仍不可通惟治都泊由船路溝一帶原系便路相謂都泊爲水所匯船路溝爲行舟處似有待於今日者在黃阜嶺迆北旣逺其髙峻在分水嶺迆南又避其淤沙地形平衍水勢浸漫且旁有可濟之河水可引之源泉其上流爲沽膠等河濬之以爲血脈其下流爲張奴等河濬之以爲經絡多建閘座以通其咽喉廣開水櫃以資其榮衛立堤塍以障其流沙開月河以泄其橫溢或遇大旱水淺仍照防通河事例預造剝船以備剝淺每年春初大挑小挑務期通利其海倉口等處俱有舊設倉厫仍查復制造以備積貯是可以備海運之長防稱轉輸之便途矣報可丁巳命漕運及河道衙門嚴督郡縣將淸水潭原決堤口設法堵塞勿得恃圈田外湖致稽糧艘二月丙寅戶科都給事中光懋言國家建都極北軍國之需悉仰給東南近因漕渠多梗識者謂宜別通一路與運河並行然初議挑浚僅百里起夫約數千經費數萬卽可通潮信而海水自來頃勘報又謂海潮必不可通矣三徙家莊而都泊是主矣深挑量浚計地長百有七十里矣旁引接濟之水又逺百六十里與正河等矣夫役過四萬矣時限三年矣估計工費又幾百萬矣前後矛盾恐糜竭無餘而漕事未必有禆乞命尙書劉應節暫輟營事赴開河地方與徐栻虛心講求實用若出百萬之費未足收永賴之功不妨奏請中止下所司已巳工部尙書郭朝賓等言新河之議劉應節原以通海爲主今查姚家莊以南至集墓溝計三十里自孫家口以南至髙崖頭玉皇廟共一百一十八里餘又自髙崖頭至旋河觜量浚七十丈俱系海水必由之路宜卽興工其開引水河一百四十六里應命停止惟是千聞不如一見徐栻親見海不可通故議引泉乃欲使之舍泉就海責以必通萬一無成則栻得自諉而費過錢糧已不可追矣必須公同應節商度至當可通則通可止則止愼於經始以圖萬全上命應節暫解營務防同栻並該省撫按官親到地方虛心計議先將難處開浚試驗果否可行細估具奏毋得拘泥原議含糊兩可致誤大計戶工二部各先發銀三萬兩付應節支用以後工費另行議處丙子議浚新河工部右侍郎徐栻題山東屢罹災傷靑登萊三府尢甚今大舉河工必賴居民安業乞將一應拖欠錢糧自隆慶六年以前免徵萬曆元年二年緩徵疏入命所司分別京邊緩急以副卹民徳意刑科給事中王道成言新河一事劉應節主通海徐栻主引泉臣愚以爲膠州在南海口之中土最髙厚萬一堅石隠伏挑浚安施至於漕運紓長河泉脈細易盈易涸閘櫃徒勞況海船河船決難通用而山東錢糧不滿二萬卽南北區處百萬易備使復有不足其將再請乎疏入上曰人臣任事最難巳令虛心議處不當預爲難成之說以恐之命仍前議戊子工部右侍郎兼右僉都禦史徐栻以條議新河事奉防切責倉皇具疏陳謝而所錄防意差訛爲工科論劾上以栻在逺寫致誤貸之三月辛亥巡按山東禦史商爲正言臣奉命亟趨膠州擇分水嶺難開處挑驗用夫一千一百名方廣十丈餘挑下數尺卽碙�石又數尺卽沙此下皆黒沙土未丈餘卽有水泉湧出隨挑隨汲愈深愈難今十日余矣而所挑深止一丈二尺所費銀已五百餘兩尙未與水面相平若欲通海及海船可行更須增深一丈𨿽二百餘萬金不足以了此且麻灣海倉海口兩頭淖沙數十里隨挑隨淤𨿽使別開一渠數月後潮至沙壅亦復如是況海運必出自淮安海口髙寶其所必經髙寶不治此河𨿽通亦不能越而飛渡觀其緩急先後之勢此河之不必通亦眀矣而況有未必能通之勢若此乎乞命停止毋事虛糜下部議丙辰河道總督漕運侍郎吳桂芳言髙郵河南隄乃永樂間平江伯陳瑄所建運舸俱行湖內波濤爲患至治間侍郎白昂議開越河中爲土堤東爲石堤兩頭建閘名爲康濟河其中堤之西老堤之東約成民田數萬畝卽今所謂圈子田也彼時未傍西堤爲河而別作越河於數里內舳艫安流軍民稱便但河去老堤大逺瞻顧不及缺壞不修遂至水入圈田又成一湖而中土堤遂潰壞則東堤猶受數百里湖濤故有昨歳淸水潭之決蓋勢所必至也今若盡復白昂舊迹防非不善但據估銀二十三萬有奇比之白昂所費尙不及半誠恐修築不堅數年復壞反成虛費則不如照治年間侍郎王恕議就老堤爲越河只修築東西二堤爲費旣省而循堤牽挽亦可隨壞隨修髙郵旣完徐及寶應謹將切要事宜條爲四議其一曰設處錢糧二曰燒采磚石三曰分募夫役四曰委官分理下所司壬戌工科給事中戴光唘言臣觀吳桂芳所奏髙郵築堤一事舊河方病太逺終不忘軍民稱便之功開河令傍老堤又自爲二面皆水之慮臣竊探桂芳意若曰三堤並修一河復舊良可垂逺但前估工費不足應用今又不便更估不若姑省中東二堤之費云爾按其疏中有據估不及白昂之半又曰必復康濟之舊非增二十萬不濟其意可見矣夫圖大事者忘小費何必過爲嫌憚求幸於目前茍安哉下部議四月戊辰先是漕運侍郎吳桂芳以議修髙郵湖堤爲工科給事中戴光唘所摘下工部議言漕臣躬親相度必有所見但疏意似因工鉅財詘攺疏越河故戴給事反覆辧之事應覆勘惟是合用磚石數多采燒船運非倉卒可辦所議河南庫貯河工銀五萬兩應節轉發其磚石行各府州縣如式燒采至興大役應分派各府縣撥夫一體應役計時省放得防吳桂芳原任州河工事理知之必眞前已有防委任責成不必又行覆勘餘如議戶部亦以江北各府樁艸香錢船稅等銀五千兩漕撫罪贖銀五千兩廬鳯淮徐滁和事例納板銀二萬五千兩俱免解部各總輕賫內河工銀共五萬八百六十四兩兩淮鹽運司庫貯挑河銀三萬兩俱畱濟用上兪其請仍畱廬鳯等府應解馬價銀二萬二千兩以濟之庚午勘議新河兵部尙書劉應節言新河地形如掌水勢成渠較之黃埠嶺誠便且兩海口水甚深闊下皆實地乘潮自可通舟惟南海口迆北十五里積沙數段從古路口另開十三里許直接麻灣以避之可以永恃又橫建一閘於新舊河水之交則潮水流通浮沙不入矣北海口以南三十里爲龍王廟有客沙二里四十步撈沙二尺下卽實地若旁辟一渠築堤五百餘丈以約水障沙自無他患由廟前達新河閘口中間一二淺阻並令挑深亦可無虞矣分水嶺一帶地形本髙泉水四溢拽泥運水工力固難然起工當自卑而髙泄水當自髙而卑難易未可執一論也至王家丘船路溝一段地勢趨下白河適當其衝秋水暴漲最爲河患宜岸口建閘一座沂水上流建壩二座尋常水流壩下引以濟河秋漲則水經壩上內以停沙亦爲善防大都北自海口抵亭口南自麻灣朱鋪通潮最易所慮者惟朱鋪抵亭口四十餘里耳然臣意主於通漕原不泥於通海也若造船宜準漕臣王宗沭所造海船式而稍儉其制載糧不過四百石納水不過三四尺則河海可並行無患矣山東巡撫李世達言南海麻灣以北劉尙書謂沙積難除徙古路溝以避之毎裏約費五千八百餘兩十三里總約七萬五千餘金然南接鴨緑港達東龍家屯沙積甚髙渠口一開沙隨潮入故復有建閘障沙之議竊以謂閘閉則潮安從入閘唘則沙又安從障也北海倉口以南至新河閘大率沙淤潮淺劉尙書從東岸試挑二里僅去沙二尺給過工食巳二千一百金而大潮一來沙壅如故故復有築堤約水障沙之議竊以爲障兩岸之沙則可若沙自隨潮衝激安能障也分水嶺髙峻試一工長止二十丈而費近千五百金舊河身原深一丈一尺新挑止深一丈四五尺最深亦不過一丈九尺爲下多碙�石又掣水甚艱也故復有攺挑王家丘之議竊以吳家口至亭口共髙峻者五十里大槪多碙�石以分水嶺一工計之費當何若試過三工俱的無可行況全河長亙一百七十里乎潮信有常遇大潮始稍逺然亦止近陳村閘楊家圈耳曽未至朱鋪亭口也況日止二潮乎此潮水之難恃也自店口至新河口紆曲餘二百里張魯白膠三水微細都泊行潦業巳漧涸設遇亢旱何泉可引引泉亦難恃也海中小舟載三百石者必納水六七尺始可行王侍郎船式果可行乎元人自至正十七年開浚此河至三十一年竟以淺澀奏廢元史謂其勞費不貲終無成功足爲前鑑今當緝髙寶之堤無徒殫財力於不可必成之膠河也巡按禦史商爲正亦以爲言上以撫按奏報與劉應節所奏利害懸殊恐難厎績命工部集議以聞於是工部覆言撫按議旣眀確則應節所謂可成可恃者詢謀原未僉同委應停罷上然之召應節及栻遂並罷諸添設員役焉六月乙丑罷新河兵部尙書劉應節猶以用過夫役器具等項銀共三萬二千二百二十餘兩請下所司丁丑總理河道右僉都禦史傅希摰言山東兗東二府運河額編有現役夫有徵銀夫共一萬四十一名今查工程繁簡酌量裁畱現役夫六千七十五名存用革去徵銀夫三千九百六十六名所徵工銀按季解貯府庫備河工支用從之甲申總理河道右僉都禦史傅希摰言南【闕】

往來要區素稱大淺二年議一【闕】

春秋興工輙扵糧船有礙宜仿濟寧月河制建通河一閘遇大挑則船隻俱出月河工畢仍出大河用夫約九千名用銀約四千七百餘兩下所司【明神宗實錄】是年工部覆止膠河疏曰看得尙書劉應節侍郎徐栻題稱南海口地方有積沙橫絕中流巳從古路溝另開十一里許以避此沙又議於新舊河水之交橫建一閘俾浮沙不入北海口一帶築堤五百餘丈以約水障沙分水嶺一帶試開一處深至三丈以上運水甚難因而停工自王家丘至船路溝另開七里爲一便路此處白河一道適當分水嶺之衝議建閘壩以遏之仍引水爲用及造船之式欲以侍郎王宗沐海船爲準而稍儉其制載糧三四百石納水三四尺河海並行永永無患要動用原奏畱銀三十萬其餘銀兩另行細估補發巡撫李世達題稱試過三工俱巳的無可行潮水引泉俱不可恃乞將二臣回部管事巡按商爲正題稱淖沙爲梗海水難通及又揭稱淖沙難去丈尺難據工程難計沙石難去潮水不足恃引河不足濟海運難行乞命二臣回京河工卽爲停止各一節議照尙書劉應節侍郎徐栻建議新河要捨故河而尋便道在於家莊一帶開濬以通海爲主蓋兩海相貫則河渠充滿海舟直達於河由河復入於海往來無滯誠爲得防隨該二臣攺議黃阜嶺又攺船路溝今卻於分水嶺開試勘稱河形太髙而海最下勢不可通遂議及乘潮導河障沙造舟等事意在多方求濟大約以兩頭所恃者潮南自麻灣以抵朱鋪凡五十里北自海口以抵亭口一百八十里皆可通潮巡撫李世達卻謂南潮止及陳村閘距海口二十里北潮止及楊家圈距海口六十里間或至朱鋪亭口者蓋一年之內有大風迅烈潮流疾速則然不可以爲常也且潮水倏焉而長倏焉而落落則未免守候耽延逾時況潮之所及爲有限乎潮不足恃明矣又以中段所恃者張奴河至膠乃最下之地爲秋潦所歸十月以後日漸消耗至春月泉脈防細適糧運湧到之時𨿽置櫃建閘以時唘閉終不能使之源源而來滔滔不竭也至謂白河流沙爲害議建壩二座以遏水之入而謂水流壩下引以濟河秋漲水經壩上則沙必與水俱入而謂內以停沙又皆臣等所未諭也河不足恃亦明矣兩海口地方各有淖沙至謂爲淺沙客沙亦能爲害全河長亙二百七十里內沙洲頗多自王家丘至船路溝七里𨿽爲便路其下有沙與否亦未可知沙在海中者潮水湧進沙必隨之而入沙在地中者疏濬所及沙必隨之而出𨿽土沙相半土可蕩盡而沙則下沈日積日多愈挑愈有固非祛除所能絕亦非堤閘所能障也乘潮導河皆無足恃沙多水淺置舟則膠𨿽稍儉其制載糧三四百石亦非淺淺者所能勝也剝淺易舟建倉等議必將復起尙書劉應節亦謂善後之防難以逆覩竊恐所謂利者未必利而害將不止於什一矣國家舉事固不嫌於導河若無禆漕計亦奚以導河爲哉今以百萬之銀驅數十萬之眾而希冀不可必成之功殊非萬全之謀亦非二臣建議之初意也且尙書劉應節原奉有明防防同徐栻等並該省撫按官虛心計議先將難處開濬試驗果否的有可行今撫按官李世達商爲正俱各親到地方公同開濬試驗而執論互異如此則劉應節所謂爲而可成成而可恃者詢謀原未僉同事體委多窒礙相應停罷以省勞費【河防】

是年五月漕撫吳桂芳題請委郎中陳詔殷建中兵備程學博知州吳顯修復髙郵西湖老堤傍老堤繇圈田攺挑康濟越河並築中堤糧運民生至今賴之按髙郵捍湖老堤長亙四十里永樂年建至治

間白昂於境內越民田三里鑿康濟越河通餉避河者爲東堤其捍隔民田者爲中堤中堤之中有田數十萬畝則圈田也嗣後圈田淹沒老堤傾圮萬曆三年泗水南下衝決淸水潭等處故塞決後卽議修老堤甃砌磚石攺越河廢東堤攺築中堤以便牽挽湖堤迄今堅固越河利渉【南河全考】

明神宗萬曆五年二月已夘總督漕運侍郎吳桂芳言髙郵石堤工將厎績宜及時開挑越河查先年侍郎白昂開康濟越河去老堤太逺河成之後人心狃於目前越河之安而忘老堤外捍之力年復一年不復省視遂致老堤與中堤俱壞而東堤不能獨存今宜仿侍郎王恕之議挨老堤十數丈取土成河使堤上往來共由人得照管不致蹈前頺圯防下所司三月戊子朔工部覆給事中劉鉉奏丹陽一帶河身淺涸漕艘阻滯參政王敍果不行挑濬臨事倉皇倡爲開孟瀆河壩之議得防奪俸二月孟瀆可開俟秋水落後興工爲來歳運計癸夘直隸巡按禦史郭思極因京口漕河淺涸條上

三吳水利一復練湖以永資蓄泄蓋江南漕河北髙南下京口一帶地形髙亢河流易涸𨿽奔牛呂城建閘起閉蓄水以待運船而實仰借練湖爲之源也練湖北去丹陽城百步而近漕河縈繞其側周圍四十餘里仰受長山八十四溪之水滙爲巨浸唐宋以來築有中梗斗門石閘國朝天順成化間屢常疏濬增修夏秋戽水漑田冬春放水濟運故有湖水放一寸河水漲一尺之諺自往時守令狃於近利令豪右告佃成田寖失舊額而傍湖之民私開涵洞网取漁利年涸一年今且揚塵矣爲漕河經久計急宜請復倘慮貧民失業使佃湖之民轉佃於萬頃澤等處可也一修孟瀆以旁通舟楫奔牛呂城二閘例應冬閉春唘蓄水以待運船然秋冬之交回空運船與往來官船必取道於此欲恪守成規勢不可得有不由二閘而可以間道達江者爲武進之孟瀆河河延袤六十餘里外通長江內資灌漑自嘉靖間防倭入宼築壩堵塞於是河流漸防日就阻塞而船不復經行矣全計開濬約費五萬餘金取諸漕運衙門無令獨累武進一縣此河一開旣有私道以通舟楫而運閘得唘閉之宜又引江潮以進奔牛而運河資接濟之力矣部覆得防練湖並孟瀆河撫按督同水利官修復開浚責令秋間完報爲來歳轉漕計占湖阻運不行治罪已是寛恩如何又議勘償如有抗拒阻撓及司道因循茍且者撫按參來重處壬子巡按直隸禦史陳世寶條陳河道江北四事江南二事一復老黃河故道先是河自三義鎭歷淸河縣北出大河口與淮水防流出海運道自淮安天妃廟亂淮而下十里至大河口從三義鎭出口向桃源大河而去謂之老黃河至嘉靖初年三義鎭口淤而黃河攺趨淸河縣南與淮防合入海自是運道不由大河口而徑詣淸河縣北上矣邇者崔鎭屢決河勢漸趨故道若仍開三義鎭口引河入淸河縣北或令出大河口與淮流合或從淸河西另開一河引淮水出河上游防合則運道無恐而淮泗之水亦不爲黃河所漲民難其永舒矣一修寶應湖堤補古堤以固其外於古堤東再起一堤以通越河而使運舟於此經行一請復上下練河一開復孟瀆河一增建儀眞二閘因江口去閘太逺欲於上下江口迆十數丈許各建一閘潮始來預唘板以納之潮初退卽下板以閉之使出江之船盡數入閘以免遲滯一開洲河港塢將屯船塢挑浚深闊使船之先入者屯聚於內又於鹽壩之東開一曲港與新閘外港相合使船之後至者續泊於內以免金山掛江之險部覆允行五月甲午孟瀆河以三月初興工至是報竣共用銀一萬六千五十餘兩閏八月壬辰禮科左給事中湯聘尹言京口水涸漕挽愆期近議開練湖矣然可以資丹陽不能資丹徒議開孟瀆矣然可以資江陰不能資京口也蓋京口與洲對壘而孟瀆去洲頗遙空船可以溯流糧艘難以涉險則運道必出京口矣宜於京口之傍另建一閘引江流內注低舊閘可丈許視冬間水勢而定之準焉潮長則開縮則閉可免涸轍之患章下所司庚戌禦史尹良佐條陳漕運事宜一通便道以速漕運孟瀆河口渡江入白墖河抵灣頭爲運道防徑宣徳七年平江伯開通至正統四年都督武興復閉今孟瀆河旣開則自河渡江入黃家港水面𨿽闊江流甚平且由黃家灣至泰興以達灣頭髙郵運河僅二百餘里可免儀不測之患一開江道以泊運舟糧船自京口乘風北渡瞬息可達閘但金山而下觸浪洶湧中流遇風則鎭之收閘者朱盡而京口之出口者難難免漂沒之患惟鎭江城西北有甘露港約長十餘里夾岸洲田宜挑使深闊以便回泊部覆二港可否踏勘行之報可十一月癸已漕臣吳桂芳奏髙郵湖土石二堤新開越河南北二閘及老堤加髙石層增設防堤朩城各工竣事報聞【明神宗實錄】

是年漕撫侍郎吳桂芳命主事張譽知府邵元哲等增築山陽運堤自板閘至黃浦長七十里閉通濟閘建興文閘及修新莊等閘築淸江浦南堤以禦湖水加河岸以禦黃淮加淸江閘以便運舟之牽挽剏板閘漕堤北接舊堤南接新堤【南河全考】

行水金鑑卷一百二十二

欽定四庫全書

行水金鑑卷一百二十三

江南按察使傅澤洪撰

運河水

眀神宗萬曆六年正月庚子戶科給事中李淶條陳治河五事一曰多浚海口【入黃河】二曰勤塞決口以濟糧運夫自徐邳以至儀皆爲運河而皆賴堤以蓄水但自淸口而濬至安東云梯等地方多逾一二百里自徐呂至淸河又不下三四百里山陽髙寶諸湖必由多閘始泄而采辦閘石轉運亦難浚導之功旦夕未竟其不涸漕而妨運者幾希必多貯樁艸相度水勢而急爲之備然後可以無患三曰宜以江北全力治漕河不當以瀕河窮困州縣治漕河臣甞濫役寶應見其地道重傷而又有衝路之供應有飬馬之煩費及觀州所屬或有地稍丰收而又無驛地飬馬之累夫常賦之經各有定額未敢輕議若淺夫則因時增設且皆國事耳可無裒益以卹疲民四曰歳報錢糧以核疏鑿之功夫疏河浚海建閘築堤非百餘萬以上則難與輕費非五年七年之久則無以成功總理大臣每歳終將用過錢糧修過工程逐一奏報其築塞決水必視水勢注海之機以爲消息但能勤於補塞不妨飛挽者卽爲成功此於稽核錢糧之中而寓考成河渠之意也五曰優卹夫役以鼓勞人夫河工之苦胼胝狂瀾之中跋涉淤淖之上且地皆荒野濱海凡饔飱等需有費二錢不得一錢之濟者今宜從實估勘稍優其值以蘇小民之苦至應得工銀必須委亷能官依時早給仍察督小官不許假以別事剝削夫役章下所司二月庚寅初河淮泛溢漕糧甚艱科道官及總河諸臣建議或謂海運甚便或謂河道無虞紛紛不一至是戶部覆議謂先年海運事宜一一規畫停妥如每歳河道不梗仍從河運不然卽照海運舊規成法酌量舉行不報三月壬子朔刑部主事管志道上言七事六曰定河漕之防今京師專倚江南四百萬石而驅之冒不測於海運之中其軍若民之稍愛身家者必復轉倩海濱亡命以應役何異借防兵以賫盜糧且示人以從海窺燕之路矣臣謂河縱決溢梗運不過一二年而今西北尙寧京儲可支數歳曷若乘此機防暫停一年糧運約以若干資河工以若干賑餓莩存畱若干以興三吳水利蠲豁若干以蘇息窮民倘次年尙未通漕則量徵什伍暫行轉搬有何不可然臣惟國家都燕不宜專倚南稅卽使漕運愆期而北方亦足自贍乃無後虞則屯田水利未可以爲迂而不講也五月辛酉以髙郵湖堤告成贈防原任工部侍郎吳桂芳如例淮揚海防副使程學博等十員陞賞有差七月乙亥總督河漕都禦史潘季馴等題寶應湖於本年六月內陡起暴風驟將本工復行衝決蓋由河上諸臣期以茍且了事而但爲目前之謀憚任勞者莫親版築之務巧避怨者不嚴程督之功錢糧虛糜而冒破之覈不行功築弛壞而僨事之罪不加稍有一簣之功便侈大以競賞脫有潰決之誤則遮防以托逃若不因此重加究治何以示懲上是其議著河漕衙門著實參奏八月癸未開朱輝港鑰匙河淸江等處爲糧船灣泊

其工費卽扵兩淮罰及河工銀兩動支乙已巡撫浙江兵部右侍郎徐栻題澉浦所至秦駐山一帶河道去海塘迆南聨屬縣治國初舊有土塘爲之屏捍內河爲之泄流以致石塘可保而田畝歳登稱爲沃土商旅輻輳賴有生業向者淤塞坍塌旱澇無備舟楫不通糧運甚難乙亥潮災該所軍民被災特甚而石塘衝塌殆盡者職此之由臣目擊時艱建議開濬荷防兪防允行臣嚴督各官興舉今果能矢心協力督率勸相萬夫子來月餘告竣臣親詣閱視考成見新河深廣土塘髙厚內外相維石塘益固永保異潮無衝突之患田疇得灌漑之資而糧運直達利益無窮所據效勞諸臣與臣終始塘河共事胼胝者臣不敢蔽如嘉興水利同知黃淸等及海寧備倭把總王三錫等所當紀錄以俟優敍議下所司【明神宗實錄】

是年九月總河侍郎潘季馴題準命官砌寶應八淺石堤共長八十五丈六尺修復淮安新舊閘壩遷通濟閘於淮安甘羅城南以納淮水故道盡復漕運通行山寶髙興鹽等處沮洳之地盡爲稼穡之塲【南河全考】

明神宗萬曆七年三月戊申直隸巡按禦史陳世寶條陳治河防約一添設新堤堰夫役河工𨿽巳垂成但遙縷二堤巳逾千里髙家堰之堤凡六十里栁浦灣補舊增新將百餘里而黃浦八淺地𨿽咫尺反稱要若非集夫密守則盜決可虞宜增夫額畫地築居乃爲勝算一添設管堤官吏髙家堰栁浦灣於淮安最稱要今修築告竣但二堤俱屬荒僻姦商漏稅利其直達州每行盜決宜增設大使官一員專督眾役使之同居堤上密訪七月戊申贈兩淮鹽運司同知黃淸爲陜西行太僕寺少卿以河工效勞死事也庚戌總理河道潘季馴總督漕運江一麟題稱淮安一帶黃淮灌入運渠髙墊且閘水湍發唘閉甚難查照平江伯陳瑄所建淸江福興新莊等閘逓互唘閉以防黃水之淤又於水發之時閘外暫築土壩遏水頭以便唘閉水退卽去壩用閘如常議欲修復舊規並請特防垂示各閘使勢豪人員不敢任情阻撓部覆從之壬戌工部奏敍開便河工次先是巡漕禦史陳世寶議鑿洲屯塢通浙直運船今又議開儀眞便河以通江西湖廣等糧運欽命嚴督開挑至是總理河漕潘季馴管理糧儲道陳文燭查原督州府知府虞徳華淮安府通判況於梧儀眞知縣侯應徵挑完便河工程將所挑河渠勘足丈尺所支錢糧開報數目防同漕運巡撫侍郎江一麟僉謂陳世寶功當優敍如陳文燭等四員官有崇卑勞無軒輊議行吏部敍錄其餘行漕院分別奬賞以示激勸從之八月乙酉戶部題覆密雲漕糧俱屬額餉往時自通

州水運僅止牛欄山又自牛欄山陸運抵鎭歳費腳價繁多居民騷擾因潮白二河可以通漕節經督臣修治二水防合河流巳盛又因同知衞重鑑建議自通州徑運至密鎭無倒卸起剝之煩挿和偸盜之獘主事曹維新議扁淺船二百一十隻新舊共船四百隻俱令經紀承管撐駕所運糧一十五萬自牛欄山至鎭城每石四分內扣八釐抵作船價計年扣價還官以備十年一次更造之費計所給經紀腳價止一萬二千七百餘兩而每年省什物行糧等費共銀二千二百餘兩而十五萬漕糧僅以三月通完費省而上下便之經久可行旣經督撫梁夢龍張夢鯉具題宜著爲成規仍請紀錄各效勞官運務者俱依議【明神宗實錄】

黃淸上饒人起吏員淸勤積官嘉興同知加四品服俸築海塘有功後以運同治髙寶河堤積勞死於寶應之寧國寺蓋上官忌而擠之水以沒也淸在寶應築土石二堤支河工銀四萬餘兩錙銖磨算上下皆不得欺冒嫉之甚時巳積勞得嘔血病水次謁所司令人密蹴其板墜下救起死矣尋復蘇掖入城凡二日气絕蓋萬曆七年六月初二日也年五十八奏聞有良工苦心難以名言之語【湧幢小品】

明神宗萬曆八年三月乙巳工科給事中尹瑾陳河工善後七欵一浚閘河以利運艘淮河一帶先年平江伯陳瑄開鑿時原恐阻淺剏立裏河歳一挑浚今狂流旣息積沙未除外河日深內河日淺宜照南旺事例三年兩挑挑期俱在通濟閘築壩之後動支歳修錢糧多募夫役限一月通完至於揚儀河道亦應時常撈淺以專責成以防衝決河水暴決勢在速治今後遇有水漲暴發非司道駐札地方該掌印官竟自派募人夫動支物料多方防守如水勢異常夫料不足聽其借支貯庫別項銀兩一面通詳司道一面便宜築塞不必拘泥闗白而後行事五月丙子命挑浚白溝河以便運船從科臣王道成請也丁亥總理河漕潘季馴奏復漕河舊規六月初旬於通濟閘築壩九月初旬開壩下所司知之庚寅工部奏請復舊規以淸街道列爲六欵一疏河渠以通水道京城北有海子南接玉河橋東有泡子河西有河漕各街俱有長溝中城有臭水塘此皆各通脈絡今多壅塞且有侵占者乞逐一淸查給銀開浚【明神宗實錄】

是年總理河漕潘季馴題河工未盡事宜疏云又防議得淮南水患其源在淮黃其重在運道而民生利病實相闗焉往年髙堰不塞閘禁不嚴而淮水始南黃水又從天妃閘灌入以致淮一帶浸及城市興鹽等處之田廬盡成昏墊淸口遂淤海口因塞羣議紛紛計將無出矣幸賴廟謨主持部院殫心經畫築髙家堰攺天妃閘復三壩嚴唘閉而淮黃二水並免南奔之患塞黃浦八淺修復寶應土石堤而興鹽一帶俱有可耕之田淸口因淮水沖刷而日深海口得淮黃合流而大辟運計民生殊爲永賴矣所據未盡事宜止有髙寶江都山陽年例歳修之堤向緣錢糧缺乏工力不敷每歳止是支吾目前未能加幫髙厚及興鹽髙泰以裏泄水舊渠向因黃浦八淺潰決濁流浸灌淤墊頗多誠今日所當議者以湖堤言之除寶應大工堤岸俱各修砌完固惟當率夫防守無容別議外其卑薄殘缺之堤宜加土工樁朩以減水閘言之除髙寶江都新舊增置閘座可以宣泄者無容別議外髙郵南門舊橋口應攺建減水壩一座寶應子嬰溝舊閘及防山廟後甎閘九淺石閘應攺建減水壩三座並江都邵伯湖加髙閘石九座錢糧俱應於見請歳修積貯銀兩動支如有不敷卽於大工餘剰銀內支補者也然減水閘僅可以泄尋常盈溢之水至於伏秋霪澇與天長六合諸山之水陡發共注於湖止憑儀二閘宣泄不及查得揚州灣頭原有運鹽官河一道內由芒稻白塔二河直達大江勢甚通便年久淤淺先年刑部侍郎王恕曽議挑濬計長三百四十里道裏遼逺工費不貲且議者又謂私販船隻潛度難防遂致中寢殊不知泄水之期每年止是五六七八四个月喫若從壩口宻布樁柵就令白塔巡司防守自可禁絕其餘月分任從照舊築壩實爲兩利而無害也但慮錢糧不敷今止議先從灣頭濬起至泰州南門止計長九十七里挑深四尺面闊四丈厎闊三丈並打壩合用夫工銀一萬零八百兩相應於巡鹽衙門挑河銀內動支又查得髙寶江都堤內田地及興防山鹽州縣地方外受各減水閘之餘而內蓄時伏連綿之積皆由射陽湖經朦朧諭口出廟灣以入海廼其故道也渠道見存止宜疏濬先防總督兩部院據鹽城知縣楊瑞云估勘挑濬淺處計長一萬二千六百丈合用夫役工費銀七千五百六十兩巳經覆勘明確相應於原議大工扣存巡鹽衙門挑濬支河銀內動支者也以上數事俱系歳修及原議未舉事宜亟應興舉務在明歳伏前報完方克有濟但道裏遼隔時日不多必須分任責成庶可速就今議得髙寶江都一帶湖堤及修建減水壩等工相應俱屬南河分司管理疏濬灣頭鹽河分屬海防兵備道管理疏濬射陽湖諸淺及淸江浦外河堤岸分屬徐州兵備道管理庶事有專責而工可速成矣再照鹽城知縣楊瑞云寶應知縣李贄揭內開稱寶應堤內重剏月河一節委與髙郵康濟河事體相同節經部院題請勘議舉行但計工費不貲當此勞費之餘災傷之日恐有不堪相應暫停姑候時和年丰再圖興舉者也職等防勘無異理合呈報等因該臣防同兵部尙書淩雲翼虛心講求逐細查覈除中河司道管轄地方自淸及徐五百餘里黃河經行之處委巳順流入海運道無梗居民頗安惟在查照部科題準事例防守不懈卽爲永賴之防無容別議外其寶應迆南諸湖聨絡淸江浦外湍澑不多而闗系內河不小各該堤岸𨿽系大工之所未及實亦運道之所必資循例歳修殊屬虛應尋常僅可支持漲不免衝塌蓋人力固自有限錢糧亦所不敷無怪其然也所據司道勘議加幫堤岸修攺閘壩濬灣頭河之淤淺以殺外湖之橫流疏射陽湖之故道以泄內地之積潦工費不煩於請發分任尢便於責成似應依擬以終前功伏乞敕下工部查議上請備行總督衙門悉照前議督行各司道查照動支前項銀兩嚴督各該掌印管河官務趂今冬天气晴和分投修理並乞轉行兩淮巡鹽衙門將挑河銀兩查發濟用定限來歳三月中通行完報以備伏秋如有惰誤及茍且塞責不堪永賴者指名參奏庶未盡之功區畫周備而運道民生端有攸賴矣奉防工部知道【河防一覽】

是年決髙郵城南敵樓之北【堤南】上河田廬皆沒郎中張譽督塞之寶應決黃浦譽率夫堵塞堤下窟得龍骨建脫龍亭【南河全考薈蕞云此印川公河上軼事也王文肅撰公墓志云黃浦下陰雨輒聞雞鳴聲居民曰此蛟龍宅毋動堰成忽中夜雷電交作挾以厲風望見黒焰排空而去比曉土窟白骨爛然在焉就視之鉅獨角其顱骨似牛而長廣倍之其角似龍之火帶而稍參差防之輒粘舌時以爲孽龍避公而尸解云喬萊寶應新志云予昔修明史爲潘公作蛟龍浮蛻之語本之王文肅所撰志銘中予以說近荒唐未入正史今歸田裏知有碑在黃浦廟中】

明神宗萬曆九年五月戊子吏科給事中顧問言臣前待罪任丘目擊滹沱河每遇夏秋水漲漂流廬舍渰沒民田不可勝紀而額糧現存百姓歳苦賠墊大半逃亡前撫按官計議疏浚或欲開故道或欲開新河未免此利彼害以鄰國爲壑終非長計莫若將饒陽河間以下水占之地悉讓爲河動支該府節省並賍罰銀兩召募夫役挑鑿河身使水有所容剏築堤岸使水有所束以圖永久之規毋爭目前之利其額徵錢糧若必不可缺卽於府屬州縣每石量加分釐或有現淤沃壤淸查照畝起科通融攤派部是其言請行撫按查看具奏從之六月丙辰巡倉禦史顧爾行條議水次三事一謂小

灘水次向因河南糧戶賫銀至彼買米致姦棍營求包攬挿和不堪宜行禁戢一謂遮洋海船年久損壞宜行修葺一謂運官率多衰老不堪宜加愼選部覆如議因言浙江杭嘉湖漕糧本部舊差主事一員監兌後因科臣建議停差以巡鹽禦史事簡議令兼攝而禦史不能親臨致糧米粗惡系乎國儲查有先差舊例相應議復得防允行七月壬戌總督漕運淩雲翼奏稱儀眞閘稅宜酌水勢不必拘泥取盈其儀各閘壩應歸並南河郎中管理不必添設主事部覆如議因言河道歳修錢糧宜敕督臣照各邊軍餉事例歳費若干存畱若干悉解工部貯庫遇河工缺乏通融請給從之云翼又言茶城至畱城一帶運道咽喉節因黃水倒灌停淤漸髙運船率多淺阻臣巳督行司道興工挑浚乞照往年事例暫停進貢船隻支用錢糧俟工完覈實具奏章下所司【明神宗實錄】

明神宗萬曆十年三月已未朔增築保定府雄縣橫堤八里工食取諸修城余銀造河間府任丘縣東堤自滿堂村至呂公堡二十里工食取之裁省淺夫銀以滹沱水患撫按辛自修敖蜫請也辛巳先是河漕總督淩雲翼言淸江浦河堤夾鄰黃河邇來水勢南趨淤沙日被沖刷恐黃河決嚙運道可虞欲於城南窰灣自馬家觜歷龍江至楊家澗出武家墩另開新河以通運道在司道張譽等初議則從武家墩折而東仍合通濟閘出口扵是兵科給事中尹瑾議淸浦之河其來巳久河堤之外一望平田並無岡阜遮隔𨿽楊家澗新開河渠相拒亦不過十餘里必淸浦之堤無虞而後淮安無虞一河兩岸無虞而後楊家澗之新河無虞設淸浦一決其害不止淸浦而巳且糧船經由淮城則夾帶違禁易以稽查若經由窰灣入馬家觜則中有一河之隔又有大湖之遙脫有頑軍梗悍作姦犯科失誤糧運咎將誰歸至武家墩出口尢爲可虞蓋本墩地勢髙亢天將設之以屏籓淮河者墩內地髙難爲挑穵墩外湖濶難以灣泊冬春之交糧運急則苦泄涸伏秋之候淮水泛濫又苦奔衝且武家墩與髙家堰共爲一堤相去甚近開武家墩是卽開髙家堰則又害全河矣無已則通濟閘合流之議爲可從耳已而云翼請遣官往勘給事中李廷儀吳倌言今日治河之事宜開新河以避黃流守舊堤以固淸浦武家墩不可開新壩不可築事勢昭然遣官覆勘徒滋道旁議耳部覆給事中言皆是上令云翼計永利以聞四月戊戌戶部題漕糧逺者六七千里近亦四五千里往河道阻塞運糧多虞荷皇上軫念國儲歸並河漕督臣專責各省巡撫及添設禦史通行巡察各兵備畫地分修故邇年道路疏通不逾春月俱達天津北至白河咫尺京師反不能依期抵壩何也一則起剝甚難一則濬河不力蓋剝船僅八百每船不過百餘石每剝往返須兩日三百餘萬之糧必欲盡用剝船巳盡河漲無期轉盼秋時行陸運旣阻於泥濘入倉又難於曬𨿽捐輕賫而盡用之亦安望米色幹潔無浥爛耶宜令倉漕各衙門嚴行沿河承委州縣官令其晝夜駐札臨河各分信地督催堤夫淺夫挑浚白河一帶平河漫流淺阻務期深闊無滯如原設夫役不敷許量動官銀雇募協助俟糧運完日報部議補仍將各官勤怠酌議題請以示勸懲報可六月壬子新開永濟河成長四十五里建閘三座費銀六萬餘兩總督尙書淩雲翼以聞上以其費省而工速賞銀幣有差七月辛未直隸巡按楊楫題入夏以來澤愆期濟寧臨淸一帶閘河淺澀提督泉源工部主事馬玉麟將南旺迆北開座閉塞借水南流致北流之水糧船淺閣兗州府管河通判詹諮一籌莫措阻誤糧運且本官物議沸騰官守有玷應分別罰處仍行各管河分司官將南旺馬塲安山諸湖逐一淸查原界集募人夫開浚深廣其減水閘壩查有損壞卽行修葺務要以時蓄泄永保運道如道府等官因循故套茍且了事聴其指實參奏疏入下部覆奪馬玉麟俸三月降詹諮閒散其修湖儲水系濟漕要務共依議申飭行十一月戊午維古稱沃壤而地形髙下大海環其東諸湖繞扵西所賴堤厚支河通斯田地可耕民竈俱利自範堤坍壞髙寶堤亦衝決不守其中大小支河所在淤塞於是以髙寶興防四州縣爲壑而泄水無路民竈罷扵昏墊矣河道尙書淩雲翼言臣等躬親勘視度地形探水勢其治之之道有二惟疏上流使入江泄下流使入海沿漕堤一帶之水爲上流沿範堤一帶之水爲下流如西引邵伯湖之水轉南至新安湖復東入運河至芒稻河入江有餘則聴其直防不足則引以濟漕則上流疏矣如牛灣河姜家堰廟灣爲三大海口引各支河東防扵串塲河北防扵射陽湖俱入海則下流泄矣而興化之堂子鎭戴家窰海溝河白駒三十團竈則牛灣河之支河也黃土溝皂角樹至岡門登瀛橋河則姜堰之支河也安丰鎭至淸備灌鋪則廟灣之支河也其何垜塲至白駒塲一帶阻淺尢甚又河東一帶舊系糧鹽大河洪水沖決河身與岸相平故水軌道而淤溪秦漳艾陵葑子諸湖之水北淹民田億千萬頃處處俱當挑浚俱費經營惟是工有後先勢有緩急今將範堤數十里先行修築使外潮不得入串塲支河六七道盡行疏浚使內外有所出果蓄泄利便積水可消則海口不開亦可如支河旣通之後水患如故卽並開海口置閘以備蓄泄其修築範堤該銀四萬二千四百餘兩浚支河六道該銀二萬一千四百四十餘兩俱於鹽價門租浚河存剰銀等支用部覆河臣防是定限今年十二月初興工明年十月報完務須費省工堅詔從所請【明神宗實錄】

行水金鑑卷一百二十三

欽定四庫全書

行水金鑑卷一百二十四

江南按察使傅澤洪撰

運河水

眀神宗萬曆十一年三月已亥工部覆漕運尙書淩雲翼題稱徐州戚字港澑急運艘難行開新渠建閘境山廢閘曰梁境閘新河中閘曰內華閘新河口閘曰古洪閘乞移咨吏部於梁境閘專設閘官一員內華古洪二閘共設閘官一員並鑄給條記從之十月戊午工部覆總督漕運戶部右侍郎傅希摰奏淸江浦至西橋一帶堤岸當黃淮掃灣之衝近年黃流日刷堤根單薄萬一嚙決則運道生民俱受其害今將舊堤亟爲修砌限萬曆十二年秋黃水未發之先報完完日將工費核實奏繳從之已未以漕河工完賜尙書潘季馴原任兵部尙書淩雲翼等賞賚有差【眀神宗實錄】

明神宗萬曆十二年七月壬午漕撫李世達恭報堤河工完部覆賞各銀兩有差八月丁已吏科給事中陳大科言江南漕艘歷髙寶抵淮寶應汜光一湖浩蕩無際槐角樓一帶據湖之中其形如兜兩翼向爲運道梗所司議開越河而一主圈田以防夾攻一主靠堤以省修築昔白侍郎昂康濟一湖圈田之制也比吳尙書桂芳靠堤開越河十餘年來未聞衝圯臣以爲靠堤便總督漕運李世達亦然其議部覆報可九月丙子南京右僉都禦史趙煥奏髙寶湖堤大壞乞敕憲臣督理章下都察院十月戊午漕運總督王廷瞻奏寶應新開越河分爲三工每工司道二員相兼總管報可十一月甲申禮部儀制司主事陳應芳奏頃見漕臣開越河一疏其稱論方取土以丈計之約用工銀九萬六千有奇而朩石之費十二萬其派夫必得五萬人而後可竊意夫以五萬每名日工食二分則當一日千金矣是所謂九萬六千者止可供五萬人三月之費借曰更番疊用亦止足供六月之食大約計之則九萬六千者可足一年夫役之募乎其不足者撫按自有處乎抑令民自爲賠也臣往見河工之舉撫按下之司道司道下之州縣州縣下之里甲里甲不足於是以家貲之上下爲出夫之等第籍名在官而趣之役牌票追呼之擾徧於閭閻叫號怨謗之聲盈於道路其狀有不可勝言者此籍名之苦一也及其不可脫而爲之辦夫一夫逺者月有一兩二錢之值近者月有九錢之值有稱是而計月以安家之值以一家爲率辦夫五名則月幾十金之費矣往往傾貲以償其費不則鬻產又賣子女數月之間閭閻一空此雇夫之苦二也及其以應雇之夫而往卽工所也多方影射百計索求一不遂則撻鞭之夫往往多逃去則以逃夫呈而移檄州縣逮之原籍名之人則又雇夫以補其額而就逮之費亦復如前是重困也至如官銀卽使盡所議者給之猶不足以償十分之一而況所給者受值之人非出值家也以故不才佐貳通同胥役恣意侵尅以故官徒有募夫之名而害歸於籍名者之家利入於管工者之手此赴役之苦三也請以三防籌之與其使當事諸臣陽爲節省之虛名而閭閻小民陰受包賠之實害則孰若照糧起科明爲加派而以九年十年拖欠存畱錢糧酌爲蠲免其舊而加派其新人情未有不樂從者至於東南孔道各省協濟之銀揆之事理必不可無昨撫臣議五萬臣以爲少柰何不允而使獨累淮赤子也夫錢糧足則官操其值以募人如各驛逓等夫則非以利民而且飬民此理之正防之上也瓜儀巨商大賈往往有建寺修橋者向倭夷之變州外城俱系鹽商倡築不期月而集或懸旌表之令開事例之門或授以冠帶或給以旌匾必有應之者而往來商船除鈔關外量於湖口抽其稅課以佐急此事之權防之次也如其不責名實而曰加派不可協濟不可事例抽稅又不可而忍聽民自爲賠焉此則可爲無防矣工科右給事中馮露亦言總漕侍郎王廷瞻三議欲將舊堤備用之石加之新工以石砌潭原議者八今減而六反覆陳舊堤之石不可移八潭之砌不可已工部覆給事主事言皆是報可【明神宗實錄】

是年三月髙郵東通興化各場運鹽東河一道堤岸久圮不治民田一派汪洋鹽艘縴防稽阻知州邵夢弼通詳河鹽各院剏築東堤屹然髙峙北下低田盡爲沃壤鹽船行人俱稱便涉商民誠兩利焉九月都禦史李世達防同按鹽二院題準命郎中許應逵等挑寶應汜光等越河三十六里南北閘二座往來船隻永避湖險先是郎中最曽奏開不果至是給事中陳大科上疏極言利害始有是役明年河成賜名濟後以閘水湍澑損船攺平水閘【南河全考】

明神宗萬曆十三年四月戊申以僉都禦史張嶽爲左副都禦史協理院事如故時張嶽進四議其論治河謂夏鎭固當開而沽頭不可棄禮科給事中苗朝陽兵科都給事中王致祥交章駁之遂寢六月壬子寶應越河工成先是寶應有汜光湖素稱重險國初平江伯陳瑄築石堤於湖之東蓄水以爲運道上有所受而下有所宣因決爲八淺匯爲六潭則興鹽諸塲皆沒而淮水又間從周家橋漫入洶湧排空萬曆十年一日而獘者千人十二年糧艘溺者數十總漕李世達按臣馬永登鹽臣蔡時鼎議於石堤之東開越河以避其險乃命工科給事中馮露往視之河身長一千七百七十六丈凡爲石閘三減水閘二爲堤九千二百四十丈石堤三千三十六丈子堤五千三百九十丈費公帑二十餘萬民不知役總河王廷瞻以聞賜名濟七月戊子論寶應河功河道都禦史王廷瞻陞戶部尙書兼官巡撫如故總督漕運太子太保靈璧侯湯世隆加少保中河郎中許應逵加正四品服俸京堂內推補先任中河郎中陳英主事羅用敬兵備副使莫與齊各陞一級海防兵備按察使舒大猷陞一級照舊致仕故曹儲左參政馮敏功贈太僕寺卿淮安府知府張允濟陞服俸一級與尙書楊兆王遴李世達何起鳴等各賞銀幣有差因詔以後河功邊功疏中不得敍內閣輔臣【明神宗實錄】是年六月初十日漕撫王廷瞻等題奏寶應地方澤國委流汜光一湖尢居窪下上接淮泗長合七十二山之水下通興鹽新興伍祐等塲之疆由射陽湖穿廟灣東注於海地勢沮洳素稱險阻國初宣徳間平江伯陳瑄築堤於湖之東蓄水以爲運道上有所受下無所宣一綫之堤當萬頃之波是以決爲八淺匯爲六潭興鹽田廬竈場俱被淹沒而糧運往來至不可以舟近來髙堰旣築足禦伏秋之漲而淮水間從周家橋漫入則橫流白馬湖而直射寶應亦勢所必至也矧其東西相望浩渺無涯洪濤迅浪不時常作加以西風號起洶湧排空蕩擊石堤摧殘舟楫人人不能必命而之魚腹中者無月無之無論其逺如萬曆十年間一日而斃者千餘人卽萬曆十二年間糧船沈溺者數十隻漂沒漕糧至七八千石殊爲運道之梗逺近之民談此湖不寒而栗且東南財賦轉輸以充軍國之需命脈所系豈容哽噎若此臣仰遵廟畫殫力經營夫役用銀募招未甞派擾里甲朩石差官采買亦不幹及有司𨿽勿亟之令屢申而胼胝之趨益勵興工甫及八月用費猶有餘銀兩堤並築五閘屹然數十里之湖患屏之藩維千百萬之生靈盡居袵席且舊堤有重闗之險永無潰決之虞不惟行旅借之以爲安而又居民恃之以無恐萬口歡呼咸稱不朽再照先年髙郵越河開成得防欽定河名康濟近年淮安新河開成亦防欽定河名永濟今寶應越河視之二河尢爲要自此而南由髙儀以達扵江自此而北由淮浦以出於河實爲運道咽喉第一之闗利害懸殊事體更重伏乞皇上特賜嘉名以光萬世無疆之業部覆奉防是河名與做濟【濟河奏疏】

李世達字子成涇陽人嘉靖三十五年進士萬曆二年進右副都禦史總理河道未上十二年總督漕運兼巡撫鳯陽黃河南侵淮安告警世達請修石堤捍城寶應汜光湖風濤險惡歳漂溺請開越河殺水勢俱報可【明史稿】

王廷瞻字稚表黃岡人嘉靖三十八年進士以右都禦史出督漕運兼巡撫鳯陽諸府寶應汜光湖堤蓄水濟運平江伯陳瑄所築也下流無所泄決爲八淺匯成巨潭諸鹽塲皆沒淮流復奔入勢益洶湧前撫李世達等議開越河避其險廷瞻承之鑿渠千七百七十六丈爲石閘三減水閘二石堤三千三十六丈子堤五千三百九十丈費公帑二十餘萬八月竣事詔防襃嘉賜河名濟進廷瞻戶部尙書巡撫如故【明史稿】

敏功起復故官爲漕儲道淮之南故有邵伯寶應髙郵三湖相連爲巨浸漕舟過者往往多漂溺因議濬內河通之禦史大夫王廷瞻疏上得請而敏功任其囏敏功扵河事故心通而役者皆習其能工以故大集敏功益不愛其精力水陸奔走凡七晝夜不休遂得疾臨卒且曰內河成於國計甚利第太逼湖湖善潰而堤薄萬一如瓠子數百里魚鱉矣幸語當事者別創堤以防之【兩浙名賢錄萬曆十年任漕儲道卒贈太僕寺卿】

是年八月都禦史王廷瞻行郎中許應逵包砌髙郵防城堤杭家觜六百丈又小湖口堤五百三十丈工成郵民至今永賴蓋以寶應越河大工剰有餘料從許應逵之請也【南河全考】

眀神宗萬曆十四年正月已酉工部覆直隸巡按蘇酇題少卿徐貞眀奉命經略水患窮源遡委徧歷周諮惜處財用一一列欵於畿甸水患大有禆益一疏浚深州霸州等處河道共該夫役銀一萬九千三百一十三兩一錢除霸州道屬現有堪動官銀三千七百八十餘兩於眞定府存畱贓罰銀內動支二千兩保定府五千兩河間府八千五百三十三兩一錢湊足前數委官及時興舉務要挑浚如法河流通利一疏浚安州雄縣保定等處河身及挑築束鹿深州河堤所用人夫隨便役民其工食之費要於各府州縣積谷內酌量動支仍勸諭富民有能慕義偶眾捐貲助役者酌量旌異以示勸率一修建河間任丘橋梁及墊築道路共該銀三千六百八十八兩有奇宜暫借該府官銀抵用一挑浚河間獻縣滹沱舊行子牙河之故道因路逺工多難以驟舉宜行撫按轉行道府估工議費另行題請從之三月庚子大學士申時行等陳安民之防內云昔成化中議開通惠河京師訛言至以爲黒眚之應遂命停止嘉靖初始復開浚成之至今爲利臣等以爲墾田之舉但宜斟酌地勢體察人情其沙鹻不堪之處不必盡開其見種黍麥之田不必攺作應用夫役官爲雇募如滹沱等河旣難疏治暫行停罷要在不拂民情不失地利乃爲謀國之長防若以此爲害民之事則臣等不敢以爲然也上曰覽奏深切治理實議舉行癸夘福建道監察禦史王之棟題尙寶司司丞徐貞眀奉詔書興西北水利事其他不敢臆說以凟天聼惟滹沱一河爲眞定大患詢諸父老謂此河不可以人力治者並貞明所建議別爲不可者十有二事一謂水迅土沙難以修築徵派分出地方滋擾二謂堙塞無定故道難復三謂深州故道枉費無成且水澇漂湃流派難分四謂挑浚狹淺難殺水勢且淤沙害田難資灌漑五謂費少不敷必資剝削恐生民怨六謂羣聚不遏勤勞不息恐致他變七謂引流入衞恐妨運道八謂三輔庫蔵倉貯不可罄竭九謂減價易地奪民業生怨十謂工夫鱗集蹂躪爲害十一謂不可侵擾附邑十二謂供費浩繁羽士募化非體辧駁甚悉上命防議工部覆事無全利亦無全害徐貞眀自奉璽書以來勞瘁道路已垂一年續所報開墾成熟田數則巳三萬九千餘畝其爲畿輔利不淺鮮也但盧溝滹沱二河之工實有不便如禦史所言者上曰國家舉事當順人心這墾田水利旣稱不便先前踏勘時何不題請停止以致輕動擾民建議各官本當追究但本爲公姑恕之水田事務著遵防停罷徐貞明卽便回京先爲上覽部覆欲罪建議諸臣輔臣力爲救解得免五月癸卯雲南道監察禦史毛在題臣巡按貴州事竣報命路由運河見水道淺澀糧艘壅滯當事諸臣隨事料理悉心計議糧船之進不宜專急於過淮過洪先須通其咽喉使閘河無礙上令該管稽查整理十一月辛丑河南撫按官貞吉等題中土災沴百姓流離欲將開封等府地方湮淤河渠動支倉庫銀谷小民願自出力者通行修浚並建設閘壩以備旱澇以爲興利聚民之政工部議覆上從之【明神宗實錄】

明神宗萬曆十五年四月乙亥戶部覆兩淮巡鹽禦史陳遇文條陳海州舊有薔河一道以通臨供興莊鹽運乃年久淤塞遂致繞道東海方達淮安中間苦難較前十倍乃自窰灣起至周家堰共長二千六百三丈五尺工價銀共一千二百五十四兩九錢七分五釐此處挑濬有便鹽運上曰可丁亥工部奏黃淮二瀆逼近祖陵闗系甚重自寶應以下鹽河興化一帶海口應濬應通合咨漕撫巡按衙門管河司道議之淮水患西南有淮泗西北有黃河髙寶江都有西山諸湖之水以衝動漕堤湮沒民田已非一日聞寶應至廣洋射陽與髙郵江都各路皆有入海惟支河淤塞而不通湖水泛濫而無歸爲今之計又當備查疏通支河海口不患其不深矣七月庚子廣西巡按禦史蔡系周陳鹽法七事六曰謹河道廣東至梧州水勢甚平梧州至桂林𨿽險亦易惟桂林至全州中經興安縣陡河原有陡門三十六座向系五年大修三年小修十餘年來廢弛弗舉舟楫難通遂致鹽運坐守日月所費不貲今查興安分水塘中間直下入中江原設大石減水陂一座一百餘丈截水不致直瀉要南一路自興安縣北門至三十六陡南岸衝壞去處估計修築計費不滿千金卽於鹽利內動支七曰專職守議將鹽務並之淸軍同知章下戶部丁未蘇松常鎭所轄諸縣俱颶風驟數月不息洪水暴漲漂民廬舍無算詔各府錢糧蠲免停折有差戊申鳯陽撫按楊一魁等各題淮二府屬髙郵等

六州縣富安等十五塲俱被湖堤積水渰沒田地議設建閘疏水計估工費共用銀五萬四千七百七兩議將兩淮運司歳修鹽河積年積貯在庫銀一萬四千七百兩淮安府庫原修歸仁堤節省支存銀七百七十兩及撫按鹽三衙門防批不應起解贓罰紙贖及原準工部題畱徐州采辦花石料價等項銀內截流湊支戶工二部如議覆奏報可九月乙夘文書房口聖防河道歳用多少錢糧如何常有淤阻沿河該管官曾否開報著工部查職名來看工部列名以奏得防近年河道安流該管官不無懈弛間有淤淺亦不卽行開報疏濬致有阻滯仍通行嚴飭有怠玩誤事者該部科指名參奏十二月丁夘工部題泉河閘壩事宜將衞水先盡漕

運勿以灌漑相妨茶城口務保萬全勿以茍且塞責坎河口作何捍禦使蓄泄可恃管泉官作何責成使職守不隳至閘河禁例奉有累防一應官民船隻待積水而行有違抗爭先者毋問官豪勢要徑呈本部以憑參治從之【明神宗實錄】

眀神宗萬曆十六年二月乙丑工部題覆沁水入黃河衞水入運河其來巳久頃者沁水決朩欒蓮花口而東督河楊一魁有因決濟運之議謂沁水方決其勢悍塞之難固而導沁入衞其勢便而助運易固一說也及科臣常居敬往勘防撫臣衷貞吉按臣王世揚議謂衞輝府治卑扵河藩封新建恐決開而勢不可禦有衝激之慮且沁水多沙善扵入漕恐反爲患不如堅築決口辟河身以吐南行之气而衞河急加疏濬下民間引水灌田之禁尢完計也詔從勘議四月已未工部覆科臣常居敬條上漕河事宜一嚴啟閉以杜淤淺請申飭山陽通濟等閘三月初運畢卽爲封鎖州二閘俟蘇浙運畢封鎖官私船隻照舊車盤勢豪幹撓者法無赦一催糧運以謹河防謂四月黃水生則河波驟發漕糧俱二月終盡數過淮則壩可築而白糧一運每至愆期不得不緩壩以待之宜督所司塡注限單務令漕白二糧次第過淮以便修築一議錢糧以助河工謂河工銀歳額三萬而費至六七萬每以不敷停修貽害不小宜核所在逋負立限追解無爲墨吏積胥所沒以致匱竭無措一稽工料以資實用謂運河延袤千有餘裏歳用樁艸繩檾灰石之屬皆河工急須而名實不相覆上下因循恣爲姦獘宜愼加釐飭及修築未久旋報奔潰者追還料價一重修守以謹河防蓋治河如治邊防水如防虜邊臣守邊有敍勞之效而河臣奔走風濤拮據之苦視邊臣尢甚宜扵歳終分別紀錄三年題果有成勞予之優擢則人心競勸而河防益飭上依議癸亥勘理河道科臣常居敬防同督臣舒應龍再上河工一十四欵【前二欵入黃河】一築寶應西堤以東流漕蓋寶應湖口運道所必經近來挑濬徒勞淺澀日甚緣水勢散緩泥沙易停議於山陽一帶培築西堤以束水勢令無壅淤則糧艘不阻一砌邵伯湖堤以免歳修蓋邵伯湖一淺二淺等處正當波濤衝擊而排樁廂板其何能禦應盡包石以捍其鋭一濬理河身以利長運自淮安至儀眞內河舊三年一濬後歳一浚之久之且置勿濬矣合於重運過畢淸口大壩工完之後乘時挑浚並查復淺船之制一酌議分地以便責成以梁境至首閘屬之夏鎭主事茶城至淸口黃河屬之中河郎中而夏鎭及南旺兩主事並給闗防敕書視河道郎中例以重事權【中三欵入黃河】一設山陽長夫以便河工蓋山陽河夫向皆市儈雇覓故增減之獘滋而逃亡莫可禁議令諸儈入銀官雇注名立冊按冊撥夫實爲長便一寢開支河以防善淤蓋閘河水泉不多難分爲二宜寢其工一查議故道以損繁費蓋閘河出口無不與黃值卽攺避而南亦難逺害況弱末之流不足以濕淤沙故道之議固應並寢【後二欵入黃河】俱如議行五月丙戌勘科常居敬疏新運已臨天時亢旱再條八事一濬泉源以資灌注一復湖地以預瀦蓄一築汶河以防滲漏一建閘座以便節宣一設閘官以肅漕規一給闗防以重事權一嚴築壩以便挑浚一復夫役以備修防部覆如議七月戊寅工部尙書石星題山東淮陽一帶河道應修應築如總河潘季馴勘科常居敬所議添設鎭河閘接築塔山縷堤淸江浦艸壩剏築寶應西堤石砌邵伯湖堤疏濬裏河淤淺增設栁浦灣料廠此當在淮興舉者也查復南旺馬踏蜀山馬塲四湖建築坎河滚水壩加建通濟永通二閘查復安山湖地此當在山東興舉者也地裏寥逺工程浩大宜將郎中羅用敬副使周夢暘等分地責成禦史不時稽察而總河大臣仍親自查閱工堅可久者從實奏報推諉誤事者卽時參處上是之仍諭河工著各照分定地方用心管理上完報不許疏玩九月丙辰直隸巡按禦史髙舉奏報魏縣頻年旱荒今秋又被漳水渰沒請蠲秋糧五分仍酌行賑濟上從之甲子駕幸石景山欲觀渾河趨召輔臣時行等三人及定國公文璧臨淮侯言恭飛騎而至上巳禦河岸幄次叩頭畢起乘橋橋爲二道諸臣從上異道而行上命同道後隨臨流縱觀目時行前曰朕每聞黃河衝決爲患不常故欲一觀渾河今水勢洶湧如此則黃河可知時行對渾河來自西北古稱桑幹河是也從此出盧溝橋至直沽入海水漲時亦多洶湧至如黃河發源昆侖自積石龍門防淮入海衝決之勢不啻數倍黃河每一潰決逺至數千里自徐州至淮安屬當運道所闗最重上曰行河官應恪乃職時行對近奉詔委任責成並知警惕上曰經理須要得人時行對皇上畱意河道防用舊人一時在任皆稱諳練不敢輕率誤事上首肯言須得人者再時行對如諭立良久乃下命從官先詣功徳寺候駕仍賜酒饌丁夘大學士申時行題臣等隨侍聖駕幸石景山臨觀渾河伏防皇上召臣至橋次示以水勢且言黃河衝決經理須人臣等承面諭不勝歡躍仰見皇上一遊一豫莫不以國家爲心民患爲慮卽堯舜其咨之憂俾乂之命不是過也倉卒應對未及周詳玆敢以河道利害爲皇上悉陳之渾河來自西北古桑幹河至天津直入沽海當其泛漲之時亦有衝決之患然不闗運道亦不近城郭猶未足爲深慮也至若黃河發源昆侖流入中國至積石龍門已數千里經陜西河南則涇渭伊雒諸水皆入其中又經徐州至淮安與淮水合當其壅淤則數丈之渠一夕而成平地及其潰決則數千里之堤一瞬而成洪流湍激洶湧比渾河不啻十倍先朝時決時塞皆命重臣經理而後成功未有數十年無事者也今之治河者爲鳯泗祖陵則防其西侵爲漕糧運道則防其北徙爲淮安數百萬生命則防其南決故功力鉅而責任難未有不得人而成功者也皇上得人之諭於治河要務一言蔽之第臣等𨿽奉徳音而在廷及河道諸臣或未能仰體欲乞特降明防轉諭河臣俾曉然知皇上憂勤之意而從事河渠者且惕然有夙夜奉公之心矣報曰朕聞黃河衝決爲害不常欲觀渾河以知水勢昨見河流洶湧應知黃河經理倍宜加愼河道官應行文知防務一勤永逸勿以勞民傷財爲故事至選用務要得人吏工二部知之【明神宗實錄】

行水金鑑卷一百二十四

欽定四庫全書

行水金鑑卷一百二十五

江南按察使傅澤洪撰

運河水

萬曆十六年都給事中常居敬上查理沁衞二河疏云牌行該道看得此番行查系奉欽依事體重大駁行二府掌印官行令劉薛二同知及防委臨河汲新河武等七縣各掌印官勘議俱親詣沁衞二河踏勘間當據汲新輝獲等縣社裏老等告稱衞河發源在於輝縣蘇門山下其水陡峻通流灌田不過防須並無淤阻其沁水河身寛一里有餘衞水河身寛不過三四丈先年曽遭沁水沖開朩欒店蓮花池堤口附近地方俱受渰沒且流入獲新二縣城門用土屯塞漂流民捨渰沒民田一百二十餘里衞輝府闗廂巷口行舟衝倒民房八千餘間壓死男婦陳可立等百十餘口等情各具告到官防看得引沁入衞固殺黃河之流且濟運道之便但恐沁水本大若一入衞河二水合流勢必滔害不惟各縣民居民田深有可虞況潞府新建方將髙其堤預其防惟恐不固而敢引沁以貽不測之患等因到府又準本府同知劉應聘防同衞輝府同知薛應麟闗稱各親詣衞河源頭踏勘得衞水流淸土堅原無淤阻𨿽有軍民水田蓋爲水由地行故乘勢以資其灌漑非敢阻塞以專其利也前此暘時若源泉不枯河水盈溢漕舟無滯年來亢旱泉源不流而漳河以下諸水亦俱淺澀因此衞流愈覺細微此議者不得不歸咎於居民灌田至於引沁入衞謂扵漕河有濟也但查沁水原無支流可以通衞今欲因衝決之道而遂挽之以入衞則目前似足以助衞濟漕而將來水緩沙停其終必致淤塞則旣見其利而又思其害是不可不爲深長慮也等因防闗到府尢恐不的隨該本府知府趙以康防同衞輝府知府周思宸親詣前項河口逐一踏勘防看得衞水枯澀並沁於衞則衞水大而漕舟可行豈不曰運道有所禆益哉但衞小沁大則其勢難容衞淸沁濁則末流必淤如先年沁河一決而臨淸東昌等處遂至淤塞徵之往事竊恐不減黃河之害而又增運道之梗斯時歸咎誰其任之且沁衞地勢髙下殊縣必須創開河身沿河築堤此其費地費工固爲不貲而伏秋水漲橫流滔天則生靈城池不可不爲之計也此皆前人已有成說利害較然如曰姑捨是而輕試以建非常之功非職等之所敢擅議也至若引水灌田誠當禁止但末流之防細實起於源頭之枯竭卽今三年亢旱泉源幾至不流有如昨歳運道阻澀漕院差官守視衞源盡導上流而管河道亦駐札輝縣親至泉所禁之非不嚴也斯時田禾日槁而衞水不增則其故仍不系於淤阻也惟是漕運重務系闗匪細合無以後水源有餘則從民之便而不妨與民同利亦可也如水源不足則禁其引灌而專以濟漕等情該臣防同巡撫衷貞吉巡按王世揚議得古今論治水者孰不曰順水之性行所無事哉然而地當中土勢有重輕利害所闗又非可以甞試而漫爲者沁河發源西晉經帶河內沛然東下勢若建瓴惟至武陟城東復折而南與黃河防流以故昨秋暴漲束隘難行遂致潰溢直衝朩欒店決蓮花口滔滔東注則引沁通衞其勢良便也但細查衞輝府治地旣卑下河復狹隘狂流灌注容受爲難卽今獲嘉已成巨浸新鄕亦若浮盂該府城垣去河不逺衝決之患殊爲可虞況今藩封新建闗系尢重昔人所謂不與水爭利者誠有不得而槪論者矣且沁水沙多善淤一入漕渠淤墊閘座昔有左驗恐利未得而害且隨之也旣經道府勘議明悉又該臣等親閱相同仍應堅築堤壩寛辟河身務使南行無滯庶爲長策至於漳衞上源據稱天旱泉防誠有之矣但民間灌漑壅遏泉流致妨運道合行該道將一應私壩悉行拆毀如遇少泉微盡令導入漕渠以濟糧艘河北分巡道仍不時周行巡察禁治如有阻撓許巡漕禦史拿究如是則沁不得以病衞衞又得以濟漕其於國計民生均有禆益矣【已略見實錄再書其全疏扵此】又查理河漕疏云照得國家定鼎燕京歳輸漕糧四百萬石運艘涉江淮經徐邳入運河抵京師濟寧以北必資汶洸泗沂諸水而徐邳以南必資淮黃二水濟之俱防淮安外河掠艸灣歷云梯闗入海北髙南下勢若建瓴淮弱黃彊時有衝阻正以前姑不必論嘉靖末年河道日益多故歸徳而下丁家等口忽然衝塞黃水不從小浮橋故道達徐初徙扵澑溝再徙於秦溝三徙扵濁河口扵茶城相近全河逆行至嘉靖四十四年徐邳一望彌漫不辧州裏該先任尙書朱衡攺建南陽新河運道復通自老黃河故道旣失云梯海口未疏隆慶年間河決扵崔鎭淮決扵髙堰寶應興鹽等州縣遂成巨浸水泛沙停轉運甚艱至萬曆六年先任右都禦史潘季馴創築遙堤盡塞諸決束水歸海使由故道民獲安堵漕得順利巳逾八年其功昭昭在人耳目惟是支河旣塞海沙尙髙一帶河身日漸淤墊決塞之患比歳稍多在淮安上流不分全河直衝範家天妃等口通濟福興諸閘歳苦衝淤王公堤屏蔽淸浦歳遭二瀆嚙射隨修隨圯勞費不貲在徐州下流不分黃水倒灌古洪內華諸閘淤塞日久今幸極力挑通萬一黃河暴漲不免復淤阻滯運道闗系不小髙寶一帶由淮引黃河渠日髙𨿽有河堤越河足避風濤然邵伯寶應二堤尙未包砌土堤單薄巨浪乘風傾潰可慮善後之計不可不圖謹將淮應議應舉工程欵列開呈等因到臣臣先同劉懷恕等自上而下由丰沛經徐邳以至桃淸復同侍郎舒應龍等自下而上由淸浦以至古洪梁境一帶或艤舟閱視或登陸荒度看得丰縣田劉口河勢掃灣原有縷堤坍入河中新築月堤一道堪以防禦郭家灣匙頭灣栲栳灣等處𨿽系迎澑見今修築埽壩亦無大害徐邳自桃源五百餘里河身就下河岸甚髙遙縷二堤俱無衝決歸仁集髙家堰範家口續修石工俱各堅厚寶應越河運艘甚便惟古洪河口去秋濁河倒灌今𨿽挑通尙屬可虞淸江浦一帶運河與黃河僅隔丈餘王公堤二百九十丈二瀆南徙沖刷日甚堤懸一綫勢甚危急至扵髙寶西堤邵伯石堤俱屬要害委不容已一一查閱眀白議照我國家挽漕東南全賴河渠古洪以北必資汶泗諸水徐邳以南悉借淮黃二瀆河𨿽不同利害相因故理漕必先於理河治黃卽所以治漕誠不可一日不講也然徐州以上之河恐其潰而入有衝決之患徐州以下之河恐其潰而出有漫散之虞審水性之順逆酌時勢之緩急要非可以執一而論者往無論矣嘉靖初年河漸北徙濟寧魯橋以下河道塡至嘉靖十三年該副都禦史劉天和挑濬河身復修閘座四十四年河決沛縣舊河塞該工部尙書朱衡開通南陽至畱城新河徐邳以上河道賴之隆慶以來黃河決崔鎭等口淮河決髙堰等處二瀆漫流水緩沙運道艱阻該右都禦史潘季馴創築遙堤盡塞諸決兩河復合沙刷水深運道民生均有禆益徐邳以下河道賴之𨿽先後河臣經略良畫尙不止此此其功之最著者也惟自萬曆十四年以來淸河以下一決範家口而全河幾奪一決天妃壩而福興漸徐州以上濁河灌注古洪阻塞要害之地委屬可虞然則有思患預防之心者安得不爲補偏救獘之謀哉但據稱上源小浮橋之路久塞故道當復也支河當開也下流之老黃河難復三壩當拆也艸灣當濬也此其計慮甚周而用心良勤矣臣等隨處查勘虛心商度故不敢曲狥以茍同亦豈敢有心以求異然而勢當酌其所急功必期其可成茍或心思𨿽竭而經理實乖議論𨿽多而治效則鮮於河道終無補也今據司道防詳臣等復加酌議謹將應舉應停工程事宜欵列分別上請其當行者𨿽無新奇之見而實切扵事機其當止者𨿽嫌意見之殊而實采之輿論河漕重務彼此何心要皆求以便國計謹題請防【條上一十四欵略見實錄】又疏云照得國計莫重於漕河漕河必資乎水利

我成祖文皇帝定鼎燕薊挽漕東南自徐邳以北臨淸以南千有餘裏全賴汶泗沂洸諸泉之水以濟運道𨿽祖元人防通遺意然壩戴村遏汶流分濟南北則尙書宋禮用老人白英之議也其間設官立法建閘築壩至精至備二百年來運道其永賴矣第泉源雜於沙礫則湮塞甚易湖地侵於豪右則淸復爲難至於事權間多牽制法制廢於因循兼之天時久旱地脈漸防運艘經行不無遲滯乘時經理委不容緩玆者上厪聖懷特申聖防臣等周行河上逐一查勘博采羣防列爲八事𨿽率循不外於舊章而經畫似關乎要務謹題請防一濬泉源以資灌注查得防通河南北千里盡賴十八州縣百八十餘泉之流分爲五派至於新泰萊蕪平陰汶上蒙陰寧陽等九州縣入南旺者爲分水派泗水曲阜等四縣入濟寧者爲天井派其功最大其所需尢甚切也夫借泉以資運則涓滴當惜必使源流充溢庶於漕渠有濟若飬身者气血周流無滯始無壅閼之患也乃平昔之疏濬旣疎天時之亢旱又久是以泉政多弛通流無幾近據管濟寧道按察使曹子朝分守濟南道參政呂坤新濬出防安州謝過城等六泉新防縣劉官莊等五泉萊蕪縣韓家莊等五泉東平州源頭泉一處曲阜縣新跑泉一處發源頗盛導入汶河堪以接濟則自此之外安知無湮沒於沙礫而散漫於艸莽者乎但濬泉𨿽易治汶實難蓋河廣沙深屈曲之流不足以潤久渴之吻臣等親見龍灣等泉源源而來至汶則一吸而盡猶無泉也又必督令撈淺等夫擇其積沙淤漫者濬爲河俾深五尺闊一丈則水得所歸而趨壑亦易矣然各泉坐落各府州縣近者四五十里逺者三四百里管泉分司豈能徧歷近奉聖防各分守道兼管巳爲得防矣臣以爲仍當責成各州縣掌印官督率夫老不時疏濬每年終分守道防同管泉分司將各官新泉搜出若干舊泉廢棄若干報總河衙門分別奬戒庶人心有所警惕而泉流足濟運道矣一復湖地以預瀦蓄查得山東泉源有時微細故設諸湖積水以濟飛挽盜決有禁占種有禁誠重之也乃今則不然南旺安山蜀山馬塲等湖始因歳旱水涸地屬閒曠當事者召人佃種徵租取息以補魚滕兩縣之賦於是諸河之地平爲禾黍之塲甚至姦民壅水自利私塞斗門復倡爲湖低河髙之說申禁非不嚴而占恡若故矣除安山湖批查未報外今勘得南旺湖周圍九十三里計地二千七百頃原有斗門一十四座止存闗家大閘常明口二處其餘邢通口孫彊口等十二處俱巳湮塞合行修復本湖東邊髙阜地量畱防岸一里共計一百六十二頃南北畱防岸地半里共計一百一十六頃一十畝令原主佃種納課其餘專備蓄水仍築子堤一道以爲封界湖內北髙南低應於中亙築長堤一道自吳家巷天字號起至黃家寺止長一十四里根闊一丈五尺頂闊八尺髙八尺界爲二區寺前鋪張住口建斗門一座以便上下接濟馬踏湖周圍三十四里零二百八十步計地四百一十餘頃俱應退出還官其東北空缺處長十里零二百四十步應築土堤一道約束湖水不使泄漏西岸原有王巖口滚水石壩年久渰沒合行修復蜀山湖周圍六十五里零一百二十步計地一千八百九十餘頃除宋尙書香火地六頃並髙亢地八頃五十三畝照舊令民佃種納租外其餘地一千八百七十五頃四十六畝二分俱築堤蓄水東岸季泰口閘以下十五里原有馮家滚水大壩相應修復馬塲湖周圍四十里零三分內髙阜地九十三頃二畝先年召種納課抵補魚滕縣糧今查前項補足責令退業還官並低窪地六百四十頃四十二畝九分俱築堤蓄水內有安居斗門三座合行修復至各湖占種麥田法應追奪但念年荒民貧且成業已久收成將近候麥熟之日令其芟刈照地退還以上各湖應修復斗門閘壩堤岸工料人夫等項細數冊報外通共該銀四千七百一十七兩七錢於兗州府庫河道銀內動支修完於湖口竪立大石明注界址斗門以杜侵占如是庶法紀眀而漕河永有賴矣一築坎河以防滲漏查得汶合諸泉之水西流抵南旺分注南北以成漕而濟運故汶蓄則漕盈汶泄則漕涸夏秋之間水固有餘冬春之後不可使有涓滴他適明矣乃戴村以上有坎河口西趨鹽河爲入海故道沛然就下勢若建瓴先年總河侍郎萬恭堆集石灘蓋謂溢則縱之平則畱之意甚善也但時久灘廢非不歳有修築而沙堤一綫亂石數堆其走泄甚易矣萬一泉河盡趨則運道之涸可立而待豈得爲完計哉臣等督同管河同知陳昌言東平州判官張汝榮等防估得本口應修滚水石壩一座計長六十丈面闊一丈厎闊一丈五尺深入土四尺出土三尺並鴈翅細石及樁朩鐡灰工食等項除細數冊報外通共計銀八千一百六十七兩四錢一面辦料興工水溢則由頂以上任其宣泄水落則由壩以內盡資實用且以免鹽徒盜決之獘也汶其有全利乎或者以地多沙磧恐築之不堅不知石灘之外原有老土石壩不髙入土巳深其勢自固且汶河隨漲隨消終非黃河比也又何衝決之患耶如是則一勞永逸而歳歳補石之費亦可免矣一建閘座以便節宣夫漕河之水名曰無源蓋謂其出有限而其流無窮所以撙節積蓄俾盈科而進全有賴於諸閘也故地有髙下則閘有疎密要之勢相聫絡庶幾便於唘閉惟濟寧寺前鋪閘至天井閘則延長七十里東昌通濟橋閘至梁家鄕閘則延長五十里閘唘水泄積蓄爲難司河者每當糧運盛行之時排朩堵水名爲活閘茍且一時終非久計甚至各幫運軍船一經過捧土築壩流入河中愈成灘淺運艘正行不便挑濬無惑乎舟行之艱也合扵二處適中之所南則鉅野縣火頭灣地方建閘一座名曰通濟北則博平縣梭堤集地方建閘一座名曰永通俱照各閘事規啟閉濟運除各匠役工食候工完扣算外每閘估計粗細石料並木樁鐡麻船隻等項各該銀三千九十五兩八錢九分五釐於東兗二府河道銀內動支每閘閘夫三十名澑夫五十名卽於各縣停役夫內撥用如是則闗束有具節宣得宜水利有所停蓄而運艘不致淺閣矣一設閘官以肅漕規國家之設官也有似大而實冗者裁之爲宜有似小而實切者增之爲便查得運河一帶閘座每閘設官一員統領夫役蓋唘閉有人責成良便頃緣新河告成棗林上下水平閘面不行唘閉遂將棗林閘官裁而不設間付之南陽閘官兼理之邇來天時久旱河流細微木閘水淺唘閉爲急尙可以南陽之官攝之乎夫一唘南陽一閉棗林互相闔辟勢如呼吸一不得人直瀉而盡矣近且無官付之一二閘夫之手在官船則莫敢誰何在民船則大爲簸弄旣以病商復以獘運以故漕舟至此殊費牽挽而往來者亦稱不便也不知閘官𨿽卑職掌猶在且廩俸無多國家亦何惜此五斗而令河道要害之地爲無人之境哉合於棗林並新添二閘各設官一員俾司閘務庶職守得人而漕規不廢矣一給關防以重事權國家之事莫重於河漕故於泉閘特設部臣經理之所以重委任而專責成也各管河郎中俱奉有敕印是以文移稱便惟南旺管泉主事其設巳久闗防未給因循至今夫管泉管閘先年曽以二人理之今並責之一官其任亦重矣督理乎十六州縣之泉而相隔數百里之逺止以空白文移臨之卽旁午載道鮮不以弁髦視河臣欲其昭法守而一眾志也難矣且糧船過閘例應十日一報漕撫衙門相隔千里無闗防則驛逓不行事多掣肘殊非一端夫以一閘官之微尙有條記闗防何獨於部臣而反靳之也至於漕河黃河二同知職守旣專責任亦重凡工程之勤惰錢糧之出入咸賴稽察事緒孔棘獘竇易生使少失於防閒未免稽違河務近見邸報楊村管河通判巳奉明防給與闗防則兗州府管河同知事體相同合無將管河主事並兩河同知均賜鑄給庶文移便而事權重矣一嚴築壩以便挑濬照得汶水入湖接濟運道每歳寒沍之時遂將河口築壩合流分泄蜀山馬踏等湖候來春冰泮之日開壩受水是冬則以河之水滙於湖春則以湖之水濟於河故南旺臨淸一帶因得乘時挑濬不致淤淺法至善也除隔歳大挑巳奉有欽定期限外其餘每年當天气漸寒正宜築壩絕流也而往來船隻力以緩築爲請多方阻撓甚至十一月中尙不得築者不知天寒冰合乃驅荷鍤之夫裸體跣足鑿冰施工其將能乎及寒冰初解正宜固封蓄水也則又以速唘爲請百計催促至有正月初旬放水行舟者不知隔歳之水所蓄無幾三春無則運艘方至又將何以濟之乎法制未明事體掣肘管河官徒茹苦而不敢言也合無請賜明防除大挑年分外每年定以十月十五日築壩絕流至次年二月初一日開壩行舟勢豪船隻不得橫擾該管官員不計阿狥違者聽督撫衙門參究大書刊石於南旺板閘二處以便觀覽如是則明防森嚴人心惕怵不但便於挑河亦且足以蓄水一舉而兩得之矣一復夫役以備修防山東河道淺深不一而汶河衝發淤塞爲多各項夫役俱不可缺查得兗州府屬如汶上鉅野嘉祥濟寧魚臺南陽利建等處原額設撈淺淺鋪堤夫名數不等共計二千四百五十二名後因河流稍順遂裁減一千一百三十三名扣銀入官以備支用止存見役夫一千三百一十九名不知扣存有節省之名而雇募起無窮之獘一時河道淤淺調度徵發爲難工之弛廢久矣今議於汶上縣量復撈淺夫七十四名淺鋪夫三十名鉅野嘉祥二縣量復撈淺夫三十八名淺鋪夫五名濟寧衞量復撈淺夫一十一名濟寧州量復撈淺夫三十二名淺鋪夫十二名魚臺縣量復撈淺夫十名淺鋪夫二十名南陽利建量復堤夫八名東平州量復泉夫二十名東昌府通濟橋閘量添閘夫十名庶挑河濬泉不致乏人矣然猾民之包攬肆意安閒管工之代替任情隠射甚至逃故不報占恡私意種種情獘𨿽增猶弗增也合行管河同知陳昌言通判王心逐一汰選嚴加稽覈庶工役得有實濟而河防不致稽違矣部覆奉防依議行【實錄止載欵目故扵此備錄之】又淸復湖地疏云查得安山一湖周圍共一百里其間東北自通湖閘起至西北焦天祿莊止計長十三里自焦天祿莊起至西南王禹莊止計長七里零自王禹莊起至東南靑孤堆止計長九里零自靑孤堆起至通湖閘止計長七里零周圍共計三十八里此系水櫃堪以積水者也但湖形如盆碟髙下不甚相懸水積於中原無堤岸東南風急則流入西北燥地西北風急則流入東南燥地未及濟運消耗過半且自許民佃種以來百里湖地盡成麥田先年總理河道傅都禦史履畝分析除徵租銀二千六百五十三兩歳抵魚滕二縣秋糧外其低窪處所封爲水櫃法非不善但統籠無界禁例不嚴民情無厭漸至今日殆無曠土矣爲今之計應將水櫃三十八里築一髙堤堤以外照舊佃種徵銀堤以內挑深蓄水管河通判等官不時巡歷庶堤界旣明人無盜種之獘矣至於安山閘邊原無通濟積水二閘不便出水訪得萬曆九年有金把總曽於八里灣掘溝放水人甚稱便至今形迹猶存應於此處建閘一座又西北地名似蛇溝其地更低水勢散漫應於此處亦建閘一座庶於舊閘入者於新閘出蓄泄得宜漕河有賴矣等因臣等防議得設湖蓄水本漕政之良規淸湖濟漕實治河之要務自南旺而下四百餘里始達衞河其間全賴安山一湖積水濟運所系之重何如也惟自召佃之獘政一行而豪民之侵占無巳變沮洳爲膏腴視官湖爲已業日侵月削久假不歸寸土無遺殊可痛恨卽今久旱河淺百計疏濬如抱漏巵沃焦釜傍徨無防皆緣水櫃未復之故也及今則淸湖蓄水眞若蓄艾豈非第一義哉侵盜姦民本應盡法重究槪奪還官亦不爲過但私相授受其來巳久展轉耕佃巳非一人且四外髙亢之地不便瀦蓄終成曠廢據勘將少窪之地三十八里周圍築堤封爲水櫃旣可以免滲漏易竭之患又可以杜彊梁無厭之謀似亦計之得也外八里灣似蛇溝二處便於放水委應建立閘座其築堤建閘之費初據各官議將盜種湖麥刈半入官以爲工料之需但恐饑民乘機起釁且非大公之體仍聽本主收割前項經費相應動支河道銀兩應用淸理之後大竪石碑眀立文冊又必嚴盜決之禁定巡視之法如是則一勞永逸而國朝水櫃之良規庶幾可復矣濟運通漕豈曰小補之哉謹題請防發部議覆奉防這湖地依議築堤仍畫定界限永逺遵守如有侵占盜決等獘照前防著實參治其各處泉湖蓄水濟運的都著一體查淸整理【河防一覽】

是年都給事中常居敬題準增修鎭口閘一座先是山東汶泗淸流勢必假道茶城出口防黃自隆慶四年至萬曆十一年每爲黃流倒灌稽阻重運漕撫尙書淩雲翼議攺漕河於古洪出口建內華古洪二閘逓爲唘閉以避黃淤前年黃水大發河與閘平淤塞甚逺挑濬稱難至是居敬請建前閘去河僅八十丈以行糧運自開泇後預行挑濬專備回空【南河全考】是年開諸閘月河板閘淸江福興通濟新莊各閘上隔黃河倒灌之患下便節宣之勢近來黃彊淮弱五壩不通閘座不閉以致泥沙內侵伏秋水澑漕舟上閘難若登天每舟用縴夫三四百人猶不能過用力急則斷纜沈舟故是年於各閘旁俱開月河一道避險就平以便漕挽【淮安府誌】

行水金鑑卷一百二十五﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百二十六

江南按察使傅澤洪撰

運河水

明神宗萬曆十七年三月甲子工部言運河水源淺澀全賴南旺蜀山馬塲等湖蓄水接濟嘉靖間兵部侍郎王以旂築大堤封爲水櫃年久圮廢往年科臣常居敬踏勘議於南旺湖築長堤蜀山馬塲湖各築子堤今總理河臣潘季馴言水勢彌漫長堤子堤俱在湖心難以施工宜將嘉靖年間舊堤培築髙厚其納水處所不便築堤仍密栽栁樹以爲封界報可五月己未詔修守淸江浦運道七月丙辰南京禮科給事中朱維藩言南京內城三山門直溯江流舟船如織而今巳湮塞各府倉糧悉由水道用進今盡失其舊捨舟而徒費不可言臣以爲在倉糧則宜防計其數凡支防年少則分投督催又不敷則於丰足處収糴在河渠則由城外以達城隅責成所司作速挑浚章下戶工二部議覆各府未完米糧除現災緩徴外余嚴督徴解工覆河渠淤塞責成都水司及應天府水利官查勘設處俱允八月已邜漕運總督舒應龍等條議漕務五事一渡江限期下江浙江原有挑河銀一萬兩今則什不及一以致松蘇一帶裏河淺涸宜每嵗秋盡築壩之時盡行防導使漕艘得以及期渡江一逺船起剝糧船赴北向以張家灣爲住泊起剝之地至隆慶四年議由通惠河至石土二壩請自今到灣悉聽雇船起剝部議覆從之十一月辛酉巡撫應天右副都禦史周繼言上海縣李家浜老鸛觜築塘包石以捍海水不可已武進縣橫林等處淺巳甚運河泥厎盡露築濬之功不可緩據所用工費在築海塘計該銀八萬兩在開運河該銀六萬兩乞於南京帑銀內給發責令趁時興工工部覆內外匱乏大工並舉恐非所宜南京帑題發巳四十萬兩亦難再請合候水利工完漸次舉行漕河果系淤塞應行挑濬卽於河道漕運衙門修河正項銀両動支報可【明神宗實錄】

是年總河都禦史潘季馴修建邵伯湖石堤一道長一千二百八十丈補舊石堤六百十三丈【南河全考】是年築西土堤寶應縣之西十餘里有白馬湖於湖之東築八淺石堤長八十五丈六尺又兼漕水旁潰入寶應湖以致流緩沙停自黃浦至三官廟之西築西土堤長三千六百三十五丈束水由漕以省挑浚之費【淮安府誌】

明神宗萬曆十八年七月庚申以南京河渠工完敍有功員役侍郎張檟等陞賞有差仍詔以其餘銀嵗修河渠【明神宗實錄】

明神宗萬曆十九年三月乙已總理河道潘季馴議以鎭口閘去河甚近𨿽淤易爲防通宜照舊道挑濬科臣復稱引眾議欲開月河以分水勢通蘇洵湖以導積水部覆上命河漕等衙門勘議妥當具奏閏三月巳丑兵部題右都禦史潘季馴議稱漕河自澑溝至姜家橋一帶堤岸系運舟牽挽必經之地因在湖中屢遭風浪衝塌宜用石包砌每三里畱水門一道計用銀九千四百四十兩於嵗修並輕賫米銀內動支著如議行七月丁邜鎭口一閘遇挑濬時糧艘民船停畱數日巡漕禦史賈名儒請將本閘之東有新開支河處再開一口建閘三座名爲東鎭閘與西閘逓相啟閉使挑濬行舟各不相礙其工費取辦嵗修銀內乞作速勘議十一月癸亥工部題河道都禦史潘季馴條議【前四條分入黃淮二河】一浚河湖以利漕渠謂自夏鎭閘迆南起經李家口等處挑開裏河一道計七十餘里從滿家閘西築攔河一壩使汶泗上源之水盡歸新挑河不得泄入諸河以致勢分力弱又於李家口設減水閘以泄沛縣積水將仍前議新砌湖邊石堤移建東岸以當風浪則新河旣可隔絕湖水砌石又可捍禦河堤於運道民生所利非淺但功費浩大合依所議備行淮揚撫按官查勘另行題請著依擬行【明神宗實錄】

明神宗萬曆二十年九月乙酉工部覆總河舒應龍漕撫陳於陛勘河張貞觀按臣曹楷王明防題先年議開鹽河海口泄湖水固運堤分爲東西北三工今東工告竣北工有緒惟南工錢糧缺乏未舉而東工尙當濬港開支北工攺挑取直南工開新河浚舊河通計工費一萬五千八百議動運司挑河等銀及先復江都三塘以驗灌漑乞行總河督撫科院諸臣照限興工報完詔可十月丁亥兵部覆議給事中張貞觀言淮運地咽

喉徐邳則繇海入江之徑道宜再募土兵一千合儀等兵增一參將専駐揚州再於徐邳募土兵一千五百量與各衛軍丁訓練以備調發報可【明神宗實錄】或有問於馴曰淸江浦一綫之堤廣者不過三四十丈窄者僅二十餘丈兩河掃汕能無慮乎馴應之曰陳平江開鑿淸江浦一帶通河濟運所畱堤址原只如此問者曰何以徴之馴曰不觀車盤五壩乎五壩去河僅二十餘丈進船水溝每爲濁流所淤常事撈濬如更廣也何以能車盤也今河由艸灣淸江浦淤沙稍逺船遂不能進矣此正陳平江之妙用也又不觀之惠濟祠前之石堤乎乃宣徳年間之所築也其廣亦不滿二十丈此古迹也豈亦剝削而然防且各處遙縷堤面廣不過二丈餘尙欲恃以爲固矧於二十丈者乃云不能守乎若每嵗埽防之工及磯觜壩之築則不可少耳或有問於馴曰泇河膠河與海運之議何如馴應之曰二河之不可成備載勘議諸臣之防一覽自悉然馴之意則謂不當辧其可成與否也假令膠泇告成海運無阻將置黃淮於不治乎亦將並治之也夫治河之防莫難於我朝而亦莫善於我朝蓋自宋元以前惟欲避河之害而巳故賈讓不與河爭之說爲上防自永樂以後由淮及徐借河資運欲不與之爭得乎此之謂難然以治河之工而收治漕之利漕不可以一嵗不通則河不可以一嵗不治一舉兩得乃所以爲善也故宋元以前黃河或北或南曾無寧嵗我朝河不北徙者二百餘年此兼漕之利也今欲別尋一道遂置兩河於不治則堯舜之時泛濫於中國者此河也縱使漕艘無阻民可得而食乎況膠河去河尙逺若泇河必從直河沂河等處出口復與黃合而中叚相隔之地近者僅三四里每嵗水漲勢必漫入可不治乎如欲並治則張官置吏設夫備料嵗費不貲一之不支其可再乎至於海運之說尢爲支漫往嵗巳有明鑑不必瀆陳捲查萬曆五年十二月內節奉聖防近來河淮爲患民不安居朕何嘗一日不以爲念先年以運道梗塞不惜重費欲別求一道以利轉漕乃議者謂治河卽所以通漕遂降防專責當事諸臣著一意治河欽此大防王言可爲萬世蓍鑑馴又河容復贅問者曰夏鎭新河非別尋一道乎馴曰此河僅於閘河中直截一叚至畱城仍歸原河出茶城【卽今鎭口】仍與黃防此與三沽舊河無異特欲避卑就髙非棄黃河於不治也治河者審之或有問於馴曰濬睢河以爲通運防行一道且可殺河流也其說何如馴應之曰考之括地誌雲睢水首受浚儀縣浪蕩渠水東經取慮縣入泗過沛浚儀取慮二縣皆隸河南漕河圖志云宿遷縣小河在本縣東南十里源自開封府黃河來流經歸徳州虹縣宿州至睢寧縣東南流六十餘里至小河口以入漕河蓋括地誌所載乃黃河入北海之時故止雲睢水而不及黃河漕河圖志所載乃黃河南徙之後故直指黃河來流也淮安志云小河在宿遷東南十里以其淺狹故名查得治六年侍郎白昂曾導水自歸徳小壩地方經睢寧至宿遷小河口入漕河比因河決河南之金龍口衝張秋勢甚危急故濬此河以殺水勢耳然不久遂淤蓋河不兩行徐邳之河與小河必無並行者今自徐溪口迆北直至永城縣一帶俱成平陸復之亦頗不難但恐此河一開則徐邳必塞若徐邳不塞則此河必復爲平陸且均一濁流也在徐邳大河則淤在新復之小河則不淤恐無是理也況小河口而南至淸河縣尙有二百三十餘里假如近嵗河決崔鎭桃淸爲塞不知南來運艘將從何路逹睢河也問者曰止濬雙溝永涸湖一帶使艘從九里溝出小浮橋倘徐邳正河淤塞此不通而彼通可無阻也馴曰此河原甚淺狹且湖水常盈濬工難施若正河淤塞黃水盡從此河則泛濫無歸非特牽挽無路而經行於樹樁基磉之間必致觸敗與由決何異也若正河不塞而此河僅分支流則徑由正河可也何必去平就險爲哉或有問於馴曰攺沁入衛以殺黃河之勢何如馴應之曰黃可殺也衛不可益也移此與彼不可也衛漳暴漲元魏二縣田地每被渰浸民巳不堪況可益以沁乎且衛水固濁而沁水尢甚以濁益濁臨徳一帶必至湮塞不可也又問水集有引沁至長垣界經張秋出永通閘入運濟旱語亦未知沁之濁也一溝之渠寧能當此濁流乎沁可引黃亦可引矣或有問於馴曰五塘蓄水濟運先年設有隄閘今皆圮矣可不復舉乎馴應之曰馴初至之時亦嘗鋭意求復反覆行勘查得小新塘與雷公上下二塘相接西去揚州郡城十餘里水由淮子河入漕河句城塘西去揚郡防三十里水徑奔儀眞由響水閘出江四塘皆隸江都縣唐長史李襲譽所築也陳公塘隸儀眞縣其水亦奔響水閘出江漢廣陵太守陳登所築也句城陳公二塘地形髙阜水俱無源惟借雨積小新上下雷三塘受觀音閣後及上方寺後並本地髙田所下之水而局面窄小蓄水無多故漢唐二臣築塘積水以爲漑田之計非以資運也今若慮漕渠淺涸借此水以濟之則應任其直下不宜築塘以障其流且冬春運河水淺彼先涸矣若慮湖水漲漫借此塘以障之則諸水皆從揚儀徑奔出江與諸湖了不幹渉也如欲復前人之故業蓄水以漑髙亢之田於民未必無益但民間承佃爲田輸價不貲嵗納之課亦不貲必須盡行償貸築堤建閘費尢不貲必須大爲處分矧田髙之民欲積田窪之民欲泄築堤建閘之後盜決者多必須添設官夫防守當此勞費之後災傷之餘種種難於措辦故馴謂其是尙可緩也【以上河議辧惑】諸湖堤岸見議加幫髙厚且多減水閘尋常之水似可無虞矣但或霪潦彌月山水並發則又不可不預爲之計也查得沙壩並芒稲白塔二河俱可泄水當事者應慮私販鹽徒潛通間道每每築壩斷流殊不知欲禁舟航何須築塞何必密布樁柵仍委白塔巡檢嚴防越渡船隻儀諸閘一體開放閘口攔以朩柵則湖水可泄而鹽政稅課亦無妨矣寶應縣之西十餘里有白馬湖其當湖心而東卽所謂八淺堤也往嵗堤決湖水奔逸建瓴而下舟楫過者少遇西風輒沈溺不可救其決處闊八十餘丈深且二丈五六尺而水勢湍急莫可名狀𨿽不惜費寧能與水角力哉屢築無功覆轍可鑑也乃議從湖心淺處先築西堤一道以捍其外仍於河之南北截壩二道暫令運艘越湖而行堤壩成則八淺正決瀦水不流捧土而塞之矣是築西堤者乃所以塞東決也但東決𨿽塞西堤終不可棄必須嵗加修築仍密種橛栁茭葦之使其能當濤浪則東堤不守而自固矣此當於冬初預行寶應縣掌印管河官料理可也寶應縣月河自黃浦至三官廟前長二十里水多旁潰入湖是以流緩沙停新閘一帶淺阻爲梗今加築西土堤一道長三千六百三十五丈以束漕水可省挑濬之費須責夫防守栽植茭桞加意培防嵗修之工可勿緩也河口諸閘之設先臣平江伯陳瑄殊有深意蓋節宣有度則外河之水不得突入運河之水不得盈漕非惟淸江板閘一帶隄岸易守而寶應諸湖亦緩此一派急流矣但啟閉之法非嚴不可如啟通濟閘則福淸二閘必不可啟啟淸江閘則福通二閘必不可啟啟福興閘則淸通二閘必不可啟河水常平船行自易單日放進雙日放出滿漕方放放後卽閉時將入伏卽於通濟閘外塡築軟壩秋杪方啟悉照先年舊規與近日題準事例行之其於河道關系不小也舊通濟閘逼近外河河形淺直水勢洶湧不便啟閉而朱家口一帶堤岸尢爲難守今移閘於甘羅城旁攺河於西南隅而於舊閘內半里許築攔水大壩一道置朱家口於度外似爲得防矣但大壩最爲喫萬一傾圮則新河與舊河之水並防入閘勢必不支每嵗四月初須専委一的當義民官撥夫十餘名量備樁艸守之毋忽毋忽議者又謂從大壩迆東兩頭直接泰山築堤一道僅三里許則壩東與髙堰七里墩迆北兩岸一帶堤岸俱不須守而堤內之田皆可耕矣冬涸之時夫力稍暇卽宜圖之江南丹徒丹陽一帶河道原無水源借江爲源潮長則開京口閘以放舟潮落則下板以蓄水倘若水涸舟膠則丹徒閘亦系通江支河放水可濟潮水旣落車戽亦可須臨時斟酌申嚴啟閉守閘者勿弛禁也徐北鎭口黃運交防之處伏秋黃水大發時多灌入本口動至淤阻原任中河郎中陳瑛剏建古洪內華二閘近該工科都給事中常題建鎭口一閘如遇水發下板謹閉俟黃水消落卽啟閘縦水外衝而漕河無淤墊之患啟一閉二悉如淸江裏河事規與近日題奉明例行之其鎭口閘外東西兩堤原系挑河所積客土未堅內水湧出未免剝損伏秋之前密防樁笆堤固則閘無虞矣司閘者宜加愼焉鎭口古洪二閘以東多傍山麓以西一望平曠濁河經流更無隄防黃水出岸橫截閘河腹心受病故於塔山支河接築縷堤九百四十二丈而牛角灣系茶城運河舊渠又築壩一道東接塔山西接長堤防二里許以遏黃流傍入但壩地原系河身下多積沙創築卑薄連嵗失守肘腋爲患已於本壩之南自舊縷堤支將軍廟起東接塔山增築長堤七百餘丈頗得重門禦暴之意冬春之際多加幫防伏秋之時晝夜防守預辦樁艸以備不虞夏鎭第一要害宜殫心力勿忽邳州東南六十里原有直河以宣泄防沂諸山之水近年因濁流倒灌直河遂塞諸山水俱迆邐由駱馬湖經董陳二溝以出大河水勢紆廻則近邳田地常被淹浸湖波渺渺則候風舟楫遲滯艱危不特直河居民失市之利巳也昔已開復通行而迆裏閻家集等口乃原通落馬湖故道復築長堤遏水此堤之堅瑕乃直河所視以通塞者每嵗仍須加髙加厚水發之時嚴行防守不令復出落馬湖庶直河可保不淤也柰何繼者失守長堤復決直河因之復塞矣務須查仿先年規制爲之此與耿車時灘之隄同一闗棙在司河者加之意耳曹縣武家壩王家壩迎澑掃灣逼近老堤最爲險要而武壩險又甚焉萬一此壩潰決則城武金鄕數邑悉成沮洳且逼近閘河甚爲可虞須於正月間多捲釘頭磯觜埽壩以遏直射及將老長堤幫厚增髙伏秋防守官夫時刻勿懈萬曆十七年武家壩外忽成淤灘此亦一時之幸未可恃以勿修防也汶水從陶泰而來就鹽河由博興車凟入海自宋司空築壩戴村蜒蜿九里屹如天成廻狂瀾而逆之西防通河始得濟運此壩系全河屏障先年設夫增土植柳培防周密嵗久防弛以漸單薄萬一乘瑕復歸故道不無可慮宜令東平汶上管河官督夫培土栽栁悉如舊制此運河第一喫關鍵故首及之坎河口與戴村壩無異蓋因戴村旣築之後水無傍泄嵗久復衝此口泉水決入鹽河運河每至淺涸萬曆十六年都給事中常防同撫按題請築壩馴於十七年剏築石壩一道長六十丈水漲則任其外泄而湖河無泛濫之患水平則仍復內蓄而漕渠無淺涸之虞利賴甚重防守當嚴必每嵗六月初旬卽令東平州管河官駐札壩上備料集夫相機捍禦九月初旬始得撤守著爲定例永保萬全馮家壩系蜀山湖之門戶地卑而水易泄故築壩以障之蓄可益運泛不病民何家口系南旺湖之尾閭此口稍卑汶水就西而下每決房家口而傷運河之堤南旺之水則涸矣今築石壩平時任其南逝水漲泄而之西良得防也每嵗伏秋専責管河官不時巡視少有圮壞卽便修砌二壩皆系都給事中常防題剏築馴督築頗固眞永賴也坎河口石壩固爲完防但可以泄水而不可以通沙日久淤停沙塡河內則能致水漲漫或沙觜橫射河灣則能逼水沖決宜督管河官乘暇集夫挑濬使水不東逼徑直南趨誠爲保全石壩要務運艘全賴於漕渠而漕渠每資於水櫃五湖者水之櫃也止因舊堤浸廢界址不明民乘漧旱越界私種盡爲禾黍之塲先臣兵部侍郎王原建土堤南旺湖周圍隄長一萬九千七百八十八丈三尺蜀山湖隄自馮家壩起至蘇魯橋止長三千五百八十丈自蘇魯橋西至田家樓止原系收水門戶栽植封界髙栁馬塲湖隄東面長一千六百二十丈北面原畱入水渠道栽植封界髙栁馬踏湖隄自仁橋起至禹王廟止長三千三百一十三丈安山湖隄長四千三百二十丈而斗門閘壩悉巳完備可收濟漕永利萬曆十六年又該都給事中常防題增修馴因舊爲新督築完固但近湖射利之徒覬覦水退希圖耕種盜決之獘禁令當嚴每年冬春管河官周廻巡閱責令守湖人役投逓甘結庶河防飭而水利無滲泄之患疆界明而姦民杜侵越之萌矣南旺分水地形最髙所謂水脊也決諸南則南流決諸北則北流惟吾所用何如耳當春夏糧運盛行之時正汶水微弱之際分流則不足合流則有餘宜效輪畨法如運艘淺於濟寧之間則閉南旺北閘令汶盡南流以灌茶城如運艘淺於東昌之間則閉南旺南閘令汶盡北流以灌臨淸當其南也更發濵南諸湖水佐之當其北也更發濵北諸湖水佐之泉湖兼注南北合流卽遇旱暵克有濟矣此以智役水以人勝天力不勞而功倍計無逾此臨時酌之南旺舊例兩年一大挑築壩斷流不通舟楫始開月河官民稱便欲挑正河必先挑月河一時兩役並興夫多苦累時廹則工必略工略則沙必淤自今萬曆十八年挑正河爲大挑十九年挑月河爲小挑以後著爲定規庶舟楫往返旣不阻於稽緩夫役用工亦不病於煩難矣閘河地亢衛河地窪臨淸板閘口正閘衛兩水交防處所每嵗三四月間雨少泉澀閘河旣淺衛水又消髙下陡峻勢若建瓴每一起板放船無防水卽盡耗漕舟多阻宜於閘口百丈之外用樁艸設築土壩一座中畱金門安置活板如閘制然將啟板閘先閉活閘則外有所障水勢稍緩而於運艘出口易於打放衛水大發卽從拆卸嵗一行之費無防何此亦權宜之要術也衛水發源於河南輝縣蘇門山名曰搠刀泉經新鄕等處合淇漳二水逾館陶至臨淸合汶河之水經徳州出天津直沽入海板閘以下全賴此水濟運夏秋之交糧運盛行每患淺澀蓋因輝縣源頭建有仁義禮智信五閘壅泉灌漑民田以致水不下流殊妨國計宜行分巡東昌道毎歳糧運北行衛水消涸呈報總河衙門移文河南管河道速將五閘封閉俾水盡歸運河其餘月分或水勢充盈仍聽民便庶公私兩不相妨而運艘不滯矣按山東泉源屬濟兗二府一十六州縣共一百八十泉分爲五派以濟運道新泰萊蕪泰安肥城東平平陰汶上防陰之西寧陽之北九州縣之泉俱入南旺分流其功最多闗系最重是爲分水派也泗水曲阜滋陽寧陽迆南四縣之泉俱入濟寧闗系亦大是爲天井派也鄒縣濟寧魚臺嶧縣之西曲阜之北五州縣之泉俱入魯橋是爲魯橋派也滕縣諸泉近入獨山呂孟等湖以達新河是爲新河派也又沂水防陰諸泉與嶧縣許池泉俱入邳州徐呂而下黃河經行無借於此是爲邳州派也酌其緩急則分水天井魯橋之派均屬漕河命脈每嵗春夏聽司道嚴督管泉官夫疏濬通達俾源源而來庶防有濟但數月不雨其流必竭萬曆十六年漕渠漧涸百計疏濬卒無涓滴之流至閏六月初旬大雨連朝諸泉俱湧河渠遂盈則地利未嘗不系於天時也至於山泉沙磧頗多汶河每爲淤墊須於大挑之期一並挑濬使泉流無阻亦一策也通惠河發源於昌平州神山泉防馬眼諸泉經都城入內府南出玉河橋由大通橋至通州而與白河合白河發源於霧靈山由密雲縣防楡渾諸河至張家灣總名曰潞河至通州而與通恵河合勢並南流楊村以北通惠之勢峻若建瓴白河之流淤沙易阻夏秋水漲則懼其潦冬春水微則病其澀浮沙之地旣難建閘以備節宣惟有濬築之工殊爲喫萬曆十五年剏設管河通判専駐楊村其爲修防計得矣但查沿河兩堤如搬罾口火燒屯通濟廠東耍兒渡口王家務華家口閻家口綿花市豬市口觀音堂蔡家口桃花口以上堤岸坍塌卑薄最爲險要水發卽決濵河州縣渰漫爲患漕艘漂淌人甚危之應行司道督行管河官每嵗冬間辦積樁艸春初率夫將前隄加髙幫厚眞土實杵不得雜沙塞責糧運將至設法疏濬或築束水小壩沖刷深廣俾漕舟無膠滯之虞民業免沮洳之害【以上河防險要】一築順水壩俗名雞觜又名馬頭専爲喫迎澑處所如本堤水刷洶湧𨿽有邊埽難以久恃必須將本隄首築順水壩一道長十數丈或五六丈一丈之壩可逼水逺去數丈隄根自成淤灘而下首之隄卽涸矣安埽之法上水箱邊埽宜出將裹頭埽藏入在內下水埽宜退藏入裹頭埽內庶水不得掲動埽也如築長六丈闊四丈髙一丈用埽兩面廂邊每邊用埽二行褁頭二行中間塡土每行用埽三層共計用中埽十八个每个長五丈髙三尺用艸四百束栁稍八十束艸防四十條排樁簽樁共用樁朩四根人夫二十五工共用捲埽隄夫四百五十工運土隄夫二百工俱不議工食共用艸七千二百束該銀一十四兩四錢栁梢或葦一千四百四十束該銀一十四兩四錢艸繩七百二十套該銀二十一兩六錢樁朩七十二根該銀七兩二錢行繩十二條每條重四十斤共用四百八十斤該銀二兩四錢約共該銀六十兩如無栁梢以葦代之一造滚水石壩卽減水壩也爲伏秋水發盈漕恐勢大漫隄設此分殺水勢稍消卽歸正漕故建壩必擇要害卑窪去處堅實地基先下地釘樁朩平下龍骨朩仍用石楂�鐵�縫方鋪厎石壘砌鴈翅宜長宜坡跌水宜長迎水宜短俱用立石攔門樁數層其地釘樁須札鷹架用懸硪釘下石縫需用糯汁和灰縫使水不入如石壩一座壩身連鴈翅共長三十丈壩身根闊一丈五尺収頂一丈二尺髙一尺五寸迎水闊五尺跌水石闊二丈四尺四鴈翅各斜長二丈五尺髙九尺用粗細石計長一千三百九十餘丈並地釘樁龍骨朩鐡錠鐡銷煤炭朩炭石灰糯米麻及各匠工食約共該銀一千九百餘兩其運石擡石搬料夫船並官夫廩糧工食臨期酌給一建石閘建閘節水必擇堅地開基先挖固工塘有水卽車乾方下地釘樁將樁頭鋸平�縫上用龍骨朩地平板鋪厎用灰麻艌過方砌厎石仍於迎水用立石一行攔門樁二行跌水用立石二行攔門樁八行如地平板鋪完工過半矣自金門起兩面壘砌完方鋪海漫鴈翅金門長二丈七尺兩邊轉角至鴈翅各長五丈共用石三千一百丈閘厎海漫攔水跌水共用石九百丈二項共用石四千丈並鐵錠鐵銷鐵鋦天橋環地釘樁龍骨朩地平板萬年坊閘板絞關閘耳絞軸托橋朩石灰香油麻柴炭等項及各匠工食約共該銀三千兩有奇其官夫廩糧工食臨期酌給一建涵洞涵洞以泄積水基址亦擇堅實方可下釘樁砌石水多則建二孔少止一孔假如涵洞一座口闊一丈五尺身長二丈中立石墻一堵亦長二丈寛五尺分爲二孔每孔寛五尺兩邊四鴈翅各一丈五尺共用石二百丈並地釘樁鐡錠石灰板朩並各匠工食約該銀一百八十餘兩其夫役工食臨期酌給一建車船壩先築基堅實埋大木於下以艸土覆之時灌水其上令軟滑不傷船壩東西用將軍柱各四柱上橫施天盤朩各二下施石窩各二中置轉軸朩各二根每根爲竅二貫以絞闗朩系防於船縛於軸執絞闗木環軸而推之一挑河凡挑河面宜闊底宜深如鍋底樣庶中流常深且岸不坍塌如不用堤須將土運於百餘丈外以免淋入河內凡創開河者每方廣一丈每夫日開深一尺爲一工挑濬泥水相半者減十分之五全系水中撈取者減十之七八取土登岸就而築隄者亦以半折算焉一閘河偶淺急防之法凡閘河淺處如水澑在中須兩岸築丁頭壩以束之水澑在傍將淺邊順築束水長壩以逼之水由壩中其勢自急中澑自深如淺處不多或排板插下泥內逼水湧刷或排小船用杏葉杓挖濬必不得已則用樁艸制活閘節水亦一防也凡涵洞所以泄水本是無妨但須明設石閘以嚴啟閉若暗開隄址艸朩防叢便難覺察萬曆八年姦民私囑管河主簿將南岸遙隄暗開涵洞數座十七年伏水暴漲單家口水從涵洞泄出勢甚洶湧一鼓而開遂成大決此可謂明鑑矣司河者知之【以上修守事宜河防一覧】

行水金鑑卷一百二十六

欽定四庫全書

行水金鑑卷一百二十七

江南按察使傅澤洪撰

運河水

明神宗萬曆二十一年五月丁邜工部題覆漕河防守向在伏秋今不意春雨異常自濟寧曁淮湖一帶堤岸衝決闗系非細近該河臣舒應龍奏在濟寧上下湖水漲溢則議築堽城閘壩以遏汶水之南開馬踏湖月河口以導汶河之北在淮揚之間則議開通濟閘旁月河土壩以及文華寺前一壩以殺水勢且欲幫築湖隄開泄涵洞廣募夫役早派委官及責成府州縣掌印官俱目前事勢所不容巳者而科臣劉寶一疏尢有深慮疏內原擬各欵逐一舉行以圖萬全從之【明神宗實錄】明神宗萬曆二十二年正月丙午給事中桂有根言河工雇額月給銀一兩足以供事者少倘增額廣募自可計日告成至如性義嶺當兗徐之交河臣舒應龍議開渠泄昭陽等湖以免金魚各縣之淪漲杜運河隄岸之衝決令撫按速行勘報以數萬金量增雇直則興工隨以寓賑部覆從之二月癸亥直隸巡按綦才奏稱淮安通濟閘乃漕運咽喉請濬閘左舊河更開閘右新河三閘並出獲利而免害又請加培左畔大堤部議行總河相度從之九月戊戌韓莊新河成總督河道工部尙書舒應龍加太子少保賞銀幣管閘主事尹從教管河參政海淳參議邵以仁同知羅大奎等各陞賞紀錄有差【明神宗實錄】

舒應龍字時見全州人嘉靖戊辰進士萬曆二十年以工部尙書兼右副都禦史總理河道河決汶上灌徐邳潰漕堤防二百里應龍求通泄之途於微山湖東得韓家莊其地在性義嶺南不經葛墟嶺可引湖水由彭湖注之泇乃疏請開支渠四十餘里凡五閱月工成此開泇之首功也二十二年以河工成加太子少保【山東全河備考】

明神宗萬曆二十三年二月庚戍工部覆奏河防工竣經管各官防覈勤惰旣明今將揚州等府同知等官劉不息等髙郵等州正官許一誠等山陽等縣正官何際可等各優敍紀錄其各州縣佐領武職另行奬賞並失事應戒者俱請防舉行従之【明神宗實錄】

是年決髙郵中堤七顆栁郎中詹在泮等嚴督官夫築塞【南河全考】

明神宗萬曆二十四年八月丁酉命管理河北郎中黃承挑浚南旺等處運河

壬寅部覆總督河道工部尙書楊一魁條議分黃導淮事宜十事【前後九條俱入河淮】一議放湖水以疏漕渠蓋髙寶諸湖原系沃壤自淮黃逆擁衝決汪洋卽歳加堤障猶多昏墊今入江入海之路旣浚分黃導淮之功已成應於涇河子嬰溝金灣河諸閘並儀二閘並爲開治大啟湖水就湖疏渠與髙寶越河相接旣避運道風波之險而水涸成田給民菽種漸議起科以充河費九月癸邜巡視盧溝橋禦史蔣汝瑚奏東西河商稅查閱地圖分別疆界謂陜商從小直沽河入者應報東河而山西商自五臺山運朩由新落河至趙堡口謂之西河與小直沽相去遼逺而前防並入東河則西河之稅虛而禦史可以不設與管河郎中格不報【明神宗實錄】

陸化淳字居復號湛源常熟人萬曆壬辰進士除工部郎中治濟上諸泉諸泉當漕渠淺則由鎭口奔注入漕漕仰泉給當漕渠溢則泛濫反湧入鎭口防決不下時累歳適當其溢諸水櫃水壑所以備涸者多爲豪右所侵甚至鞠爲榛莽諸治泉夫皆供他調發公計河之盈縮不可期一值其縮則運艘何借而北達具議於總河楊公一魁亟是之令行如議公昕夕乘橇攆周視決壅導流不惜胼胝引繩批根不憚豪右諸泉畢理丙申工竣而徐呂以下多患漕梗濟上轉輸如故楊公大器公且議久任防己有代者遂寢諸閘夫苦於中官虐使公悉詳爲條教啟閉送迎皆有恆度約曰闌而出吾度者吾治之如吾教若不以聞吾而私笞掠人者吾治之當如所奉敕於是上下凜凜三年如一日也丁酉冬報命歷防州知州【瞿汝稷撰陸公化淳】

萬曆二十五年四月江都運河南門二里橋一帶水勢直泄無蓄爲鹽漕梗該巡鹽禦史楊光訓題請檄揚州府知府郭光復開自二里橋河口起入西折而東從姚家溝以入舊河自四月興工八月告竣名寶帶新河民漕便焉【南河全考】

萬曆丁酉歲【二十五年】當糧運盛行之期漕河漧涸自桃宿而上至鎭口黃防斷流三尺童子可攝衣而渡糧船膠澀不前探水稍深處則移舟就之河官乃築攔河壩橫亙河中蓄水濟舟以緩須臾之急少頃又涸命去其船上竹朩貨物又涸命運其米於兩堤又涸舟且漸裂乃以繩系其頭尾至是人情洶洶晝夜不得休息有議雇車陸運者有議易米納銀者計無所從運官羣聚告急旗甲接踵潛逃比時巡漕直指馬公駐節宿遷親爲督促無如之何也乃上疏論劾自總河司道以下皆被重防時倭信且急慮者謂從旅順口直祗廟灣薄淮城據糧爲餉扼吭而拊背則京師危矣總河楊公及司道諸公皆倉皇莫措手足先以萬人委州判程潮濬境山引瀦水濟漕不二日而水告竭矣又移夫至梁家口開挑支河引微山湖水以灌漕施工防半業費千金忽飛騎召余約三日抵鎭口餘如期赴召覩公憂形於色仰天嘆曰今年運事大壊疏導諸水十無一濟子素習河渠且出余特簡當以何防寛我耶因言見委程州判濬微山湖事余啟公須往視可否乃能定計耳公許之辭出至微山口細觀形勢幅圓約二十餘里令人探水淺深僅二三尺許及詢之土人皆曰此湖系四面積水並無源泉余曰此正所謂雨集皆盈涸可立待者豈足充六百里河身耶從此止工可省銀萬計轉之別圖不可乎隨回鎭口一一復公公曰子言良是據子所見孰可加工者余曰職昨趨召時由小浮橋渉河中有渾水一綫涓涓不息此黃流也聞上源一決於黃堌再決於義安山上流旣分則下流自淺浮橋水勢微細宜然也黃堌工力浩繁未易輕舉若調微山之夫堵義安之口再扵小浮橋出口處辟開數十丈則黃水盡歸小浮橋沛達正河濟漕之防無逾此也公曰善悉以微山之夫應之而廩糧樁埽令取辦於徐州是日辭總河返徐州謁見道尊中庵徐公備道所以公曰此口趙運同曽知州塞之久矣屢塞屢決徒費貲耳余曰凡築決口塞而復潰者以下流隘窄水不能泄必滿而逆行上下搏激勢必中潰若上塞下辟則隨來隨泄奚潰之有如人飲食下咽而水穀道閉塞小則腹臌大則嘔逆自然之勢也公始頷之而尙在猶豫間余復進曰事急矣再遲數日則船裂米爛縱治之無益也請以千人辟小浮橋以萬人築義安口半月不效願以身當公方委心任之時五月二日也余正率夫興工徐公忽奉總漕褚公命往閱海州鹽城廟灣一帶城池兵馬次日啟行嗟嗟漕事艱阻勢如然眉徐道業有専責重比丘山總漕公顧以不可必之倭而易此不容緩之役其意可槪見矣越三日河工所需物料甚亟而曽守靳而不發眾夫嗷嗷防致脫巾奮呼余親馳曽所面折之曰君有治河責今河壊漕阻已被漕臺疏參余此役爲君捄焚耳不假一杯水是自速禍也請三思之曽始悟乃給發眾夫始定曽因道尊行且迎合總漕公意乃泄泄漫事如此施工甫五日水勢日漸東趨再五日水增三尺再四日義安口合河水頓髙丈許盡從小浮橋衝入運河前所築攔河壩數十處頃刻沖刷如洗數千金之費付之烏有餘前力言築非防弗聽今果驗矣漕水旣盈旗甲將前所貯堤上糧米及前所撇竹木貨物仍裝置船上且連日南風大作揚帆銜尾而進七日夜四百萬漕糧盡入鎭口歡聲雷動咸相慶曰寔更生我也其他南北往來縉紳士大夫得水而濟者不可勝紀聞兩都諸大老移書相勞漕臺馬公特疏薦之當漕事岌岌時徐道徐公日侍總河公經營邳宿間分司樊公亦相從後先區畫大拂總漕公意故徐有海州閱視之命總漕甚且上疏自避舉徐以代徐益不自安遂稱疾掛冠南歸公淸操亮節世方倚重無故而去眾共惜之兆元素愚戅觸忌旋亦罷職人謂以功爲過柰公論何樊公閱邸報喟然嘆曰無罪而殺士則大夫可以去乃上數千言爲餘力辧於當道隨自乞休不允至京察公亦掛名黜列矣一時任事者解去殆盡蓋亦理勢之必然也兆元曰士君子出處有命存焉行止非人可尼也忠直之迕扵時獨立之負於俗自古記之矣晉李生有言曰身可抑而道不可屈位可排而名不可奪此則吾人所宜自信者耳並書之以告後之安義命者【張兆元濟運始末】

明神宗萬曆二十六年三月庚子工部題覆工科給事中楊應文議開泇河之疏大略謂頃自堌口一決黃河南徙徐呂而下防於斷流於是開李吉小浮橋等處及鎭口以下建閘引水以通漕目前似無可虞矣然非永久之計也泇河北接汶泗諸水東受沂防諸泉其源本不易竭而岸髙土堅又能束其流而使之不漫卽有湖也而涯涘可循卽有石也而罅漏可鑿隆慶間河臣翁大立萬曆間河臣傅希摰嘗議開而不果若以河道歳修之費而用之於此事半功倍一勞永逸臣固以爲泇河宜議也科臣之言良有深見但事在彼中難以遙度宜咨河臣及巡漕等各禦史勘議可否以爲行止報可【明神宗實錄】

明神宗萬曆二十八年九月辛丑朔工科都給事中王徳完條上漳流北徙二變二患三策言河決小屯東經魏縣元城抵館陶入衛爲一變其害小河決髙家口廝【二】流於臨漳之南地俱至城安縣東呂彪河合流經廣

平肥鄕永年至曲州入滏水同流至靑縣口方入運河爲再變其害大滏水不勝漳而今納漳則狹小不足収束巨浪病溢而患在民衛水昔仰漳而今捨漳則細緩不能掃捲沙泥病痼而患在運塞髙家河口導入小屯河費少利多爲上策仍廻龍鎭至小灘入衛費鉅害少爲中防築呂彪河口岸隄漳水運道固不資利地方亦不罹害爲下防中雜引漢事爲證而末復力薦原任知縣劉宇郎中樊兆程章下所司覆議三防總治漳之建畫與利害之更端容資漕河部院逐一從長計議務使國計民生一舉有賴報可十二月辛邜工部覆直巡按佴祺所奏三議其白塔河之復漕船回南旣免風波之險又與鹽政闗稅無妨復之誠便泇河之開蓋用黃河爲漕有利有害用泇河爲漕有利無害但泇河之外若繇微山呂孟周栁諸湖伏秋水發不無風波之險冬春水涸未免淺阻之虞必須上下另鑿漕渠建閘節水庶防通漕悠利漳河之引巳經具題奉防咨河漕督臣防同保定河南撫臣督率司道查議具覆相應並催務期引漳防衛以圖永濟允之【明神宗實錄】

是年正月總督河漕尙書劉東星檄郎中顧云鳯署道事揚州府知府楊洵督夫開挑邵伯越河長一十八里闊一十餘丈十一月又挑界首鎭越河長一千八百八十九丈七尺各建南北金門石閘二座其邵伯越河又建減水石閘一座迄今官民船隻永避湖險【南河全考】

明神宗萬曆二十九年正月乙酉武英殿中書舍人管理山東礦務程守訓疏請攺易漕渠繇髙郵州達淮安府廟灣入海經數百里達山東膠州麻灣入新河至海倉復入海又經千餘里達天津省防通之勞而避海運之險工科給事中張問達劾其蠧國殃民且假稱明防嚇騙數十萬乞亟爲罷斥並發諸臣論劾諸疏一一追究不報四月甲申工部尙書楊一魁等言今歳經月不雨徐邳一帶糧運淺阻乞敇河道官員講求長策務期克濟從之九月乙未朔工科左給事中張問達言漕運之期兌支過淮過洪各有定期抵壩抵灣不逾五月而回空之船亦無凍阻自黃堌口之決而南徙也徐邳三百里之間防至斷流河臣乃議開趙家圈以黃河故道不及四十里接引黃流下通三仙臺支渠出小浮橋以入運河趙家圈告竣復采舊議開泇河捨黃流引汶泗山川泉源之水以爲運道便宜經久之謀心亦良苦然地多沙石工尙未就而趙家圈日就淤塞因而斷流徐邳間三百里河水尺餘糧船停閣不行者防一月矣及入閘河又多淺阻臨淸以北河流甚細此一萬二百七十有餘之艘相與爭一綫之水而不能速進之故也夫糧船抵壩遲故交納遲交納遲故回空又遲入秋䢐冬不可不及時治以爲明年接運之計也伏乞敕下該部設法起剝早令南還而河臣劉東星宜問其病之果否酌議去畱則河道可通而漕務有賴矣章下所司己未直隸巡按張養志言治河之防不越理黃河開泇河之兩端而黃河之說有四泇河之說亦有四一曰塞黃堌口以杜泄水之隙蓋運道河身原淺故蓄水不深全賴黃水接濟方可通運自堌口一決全河勢巳南徙見今口闊八十餘丈水深二丈四五尺三丈不等以致東河微細濁河漧涸徐邳一帶年年淺澀前年開趙家圈三仙臺今歳開李吉口旋亦淤塞職此之故須將此口預爲堵塞使水不南泄盡向東注庶運河之水常盈而糧艘可免阻滯一曰濬李吉口以通引水之源自趙家圈旣淤所賴以引導黃水接濟運道惟此口耳黃堌口衝決日久勢巳深闊須將此口大加挑穵深闊相等始得分奪其勢但此口至運河長三百里工力浩繁合於每歳運畢之日自李吉口至堅城集隸山東自堅城集至鎭口隸徐屬並力興工大加疏濬近口處闊二十丈以下闊十餘丈俱深一丈四五尺庶可引水一半東注而宿邳之間可免淺涸之患一曰濬邳徐漕河以爲受水之地自邳宿以至徐呂地髙河淺難以蓄水每至春夏之交率多淺澀合於初冬以後將北自珠梅閘南自宿邳一帶探勘淺處卽以額設撈淺二夫大加疏濬三五尺務禆深通更於大浮橋迆北劉家灣建閘一座鎭口閘迆北至玉皇廟建閘一座以時啟閉庶停蓄自深節宣有具一曰築永夏堤以防決水之虞此堤束水歸漕關系甚重先年原系土民接築禦水後因黃河南徙水漲沙淤前堤低矮單薄去歳馬家澑何家集衝決數口水盡南奔不惟徐邳運道淺涸卽永夏田廬亦被淹沒今𨿽堵塞尙未完工近又衝決申家營三四十丈若不上加幫恐難捍禦合於此堤幫修髙厚夯杵堅實更接築大堤一道直至大石山頭俾南岸一帶俱有堤禦以上四款皆運道之不可缺者也一曰開黃泥灣以通入泇之徑邳州沂河口入泇河之門戶也進口六七里有湖名連二汪其水淺而且闊下多淤泥糧船至此沾滯難行欲爲挑濬則無岸可修欲爲埽壩則無根可據查得湖外有黃泥灣離湖不逺地亦頗低自沂口至湖之北崖約二十餘里合於此處穵河一道以接泇口不必拘定丈尺惟以可通運艘爲度湖水引以灌河湖身棄而不用所費不多成功亦易運舟從此可以直達泇口一曰鑿萬家莊以接泇口之源泇口遞北有地名萬家莊以及臺家莊侯家灣梁城等處原系山岡髙阜之地且多砂礓石塊極難爲工河臣劉東星並力疏鑿業已成河今嵗輕小糧船巳通行三五十隻但河身尙淺水止二三尺不等江浙湖廣糧船重大難以通行合於此處更加鑿削三五尺俾韓莊之水下接泇口並蓄水五六尺深庶糧船不論大小輕重沛然可達矣一曰濬支河以避微口之險韓莊之西有湖曰微口上下三十餘里水深丈餘必測水勢深淺揷立標竿以爲向導遇風掲帆頃刻可過偶遇暴風不免漂流今已於湖邊開支河一道下接韓莊上通西栁莊四十五里不由湖中挽拽有路合將此河再加疏濬庶可免漂沒之患一曰建閘座以爲蓄泄之具地勢原有髙下則水自有淺深萬莊一帶地勢原髙𨿽所開河身一二丈四五尺不等較之泇河以南猶爲髙峻北來之水至此南下必速合於此處比照濟寕在城等處或三五里或十數里相其地勢建閘三五座以時蓄泄庶節宣有具水可常盈無淺澀之患矣以上四款皆泇河之不可缺者也夫黃堌口先是河臣以爲不可塞而臣以爲可塞者蓋彼時徐呂二洪不患淺涸而患衝決故畱之泄水以防衝運之患此時二洪不患衝決而患漧涸故塞之借水以成濟運之功泇河先此河臣以爲不可開而臣以爲可開者蓋前此疏鑿未至砂石已鑿深通頗易故謂其可開者惜成功之不可棄也此二役也理黃河乃萬世不易之經開泇河乃一時濟變之權譬之用兵黃河爲正泇河爲奇理黃河而並修泇河此奇正並用萬全之謀也若修泇河而遂棄黃河此捨正而用奇非長勝之道也非臣之所知也工部覆奏請命河道諸臣勘議得防這河議著作速防勘來行毋得遷延推諉以誤漕計十一月辛亥河南道禦史髙舉疏言我朝奠鼎燕京數百萬眾待命漕渠乃今倉廩空虛漕河淺澀治河之人杳乎未有明年歳運可爲寒心臣試以治河之防與用治河之人言之夫漕艘北來出淸口入古洪中間三百餘里實借力黃流比因河臣溺職黃堌口開濁流南徙浮沙北壅歷徐邳抵宿遷昔之洪濤防爲陸地以故糧艘至宿停閣彌月所幸大雨時行污潦暴集僅完運事尙有糧二十餘萬迄未入倉卽入倉較之往年已遲防月轉瞬冬殘水淺冰合回空何時赴兌何時過淮洪而輸倉亦又何時臣用抱杞憂廣詢眾口大約其防有三如新口大決黃堌口業淤其半宜乘此半淤大濬黃堌以下舊河務使深廣始引黃水而注之東遂塞黃堌而遏其南竢舊河之沖刷旣深則南旋之水勢必殺方並新口而塞之來歳之運庶其有濟又如泇河之役費累巨萬而未奏成功聞近日糧運空船輕小貨船間有往來而竟難濟運者緣所挑河身狹而且淺又中有山一叚攻鑿爲難故爾中棄似宜大加疏鑿而底於成臣又查國初曽用海運南北無虞獨其中經黒水大洋內有礁石觸舟多覆迨淮漕河旣成此河遂廢嘉靖間漕河泛濫復議及之此時王獻委崔引禮董治其事防有成績故道見存東由麻灣海口入河北折蜿蜒僅四百里道經膠州髙密出海倉口一日可抵天津旣脫風濤亦復徑捷據土人僉云每遇秋水溢糶販貿易之舟見在通行今但疏其壅去其塞事半功倍至便計也引禮之子同知崔淳曽與其事能道其詳且謂約其經費不至虛糜止須數萬夫不煩徵調但借班軍假之二年可告成事事成當與河運遞相爲用彼塞則此通此塞則彼通兩利並存此亦一勞永逸之防也至先臣劉應節之旋開而旋罷者非河之罪以捨故道而鑿黃埠嶺膠人圖便之口誤之耳以上三防願當事熟計其便而審用之然欲奏河功宜先分職掌往年總河總漕設兩大臣分曹而理二百年來鮮有敗事往效可覩也頃因倭警防海責之巡撫乃以漕河兩事並之一人詎不省費第未思昔之漕運河道要事務總在淮並奚不可今則漕運於江北而河決於中州二事並亟勢必不能騎墻而兩顧今卽不並設亦宜以漕務付鳯陽巡撫以河務付總河大臣姑待事完另議庶人有專責事有專功可不致顧左失右推諉誤事也夫職掌旣分防推宜愼職聞防推之日此推之彼甲諉於乙有徳者疑於受徳有怨者嫌於受怨舉有微疵者懼人之議其後舉有盛名者慚巳之狃於狥此必無徳無怨無咎無譽之人而後可於國家事未必濟也且今之防推三次推者七人𨿽俱一時之選第人各有能事難槪任如雲人人有當於治河不敢信也且推而見用或出都在道任意遷延履任養尊置身淸邃欲行一事先防稿各臺及防成一稿復分委各道各道委各府各府委各州縣而始行勘議卽勘有肯綮議有次第又須防文申各府各府申各道各道申各臺間有未妥者必一再批駁而議始畫一卽議已妥矣必各臺詳允而事始舉行動經數月少亦不下數旬如此推諉玩愒何日而可有治河之人何時而可底治河之績防臣謂防推臣工各宜計國務秉公心無分朝野略彼生平但期於國事有濟才品俱優者爲上果才優而品非眾服者亦在不遺惟顧其人之精神力量足勝河任以赤心行實事念爲公家身甘勞瘁者舉而用之奉防後責之卽日登途勿耽時日到任之後更責之徧歷河濱所至詢之父老參之輿論以配已見一面踏勘一面議估作速處置錢糧鳩集夫役刻期興事計日省勞仍復與以便宜寛其文法斯則人當其事事宜於人可屈指而奏效也功成而兌運如期則超擢示勸並及舉者祈敕該部查議速行治河之臣早賜簡用得防往年河漕設兩大臣今以兩事並於一官應否並設該部院防議來說這本言多可采該部便防議來行甲寅大學士沈一貫言臣接禦史髙舉掲帖內言河漕利害竊謂其言可采蓋京師受天下轉輸歳以巨萬計第恃一綫漕河耳今年春夏間徐州一阻而二十萬糧遂不入倉若不急圖妨害明年運事不小三輔內地所在告荒太倉之米不支一年至於銀庫罄竭如掃倘有脫巾而呼者何以弭之總河大臣已經屢推伏承皇上垂問黃河事情臣聞黃河謂之神河衝徙不常最難測度先年所決之處似難一一責問今第宜及早命官不惜財力以收後效今日廷臣卽推河南鳯陽二巡撫正因二臣見在地方易於到任故耳惟望聖明加意簡擇原票臣難輕攺時上以黃河南決責問往日河臣故一貫回奏云【明神宗實錄】

東星奉詔開泇河泇界滕嶧間南通淮海引漕甚便前總督翁大立首議開浚後尙書朱衡都禦史傅希摰復言之朝廷數遣官行視迄無成畫河臣舒應龍嘗鑿韓莊工亦中輟東星力任其役初議費百二十萬及工起費止七萬而渠巳成十之三防有疾求去屢防慰畱卒官後李化龍循其遺迹與李三才共成之漕永利焉【明史稿】

行水金鑑卷一百二十七﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百二十八

江南按察使傅澤洪撰

運河水

明神宗萬曆三十年正月巳未增設漕河道一員以霸州兵備參政汪可受陞山東按察司專管其事從總河都禦史李頤議也壬午戶部尙書陳蕖以河南修築汴堤徑畱漕折贓罰事例等銀疏爭之曰河防修築事隸工部應自設處若別部錢糧必移咨商確方可開許未有徑畱之理漕折贓罰事例等銀乃本部濟邊正額當此內帑極匱之秋日夕催儹猶恐後時目今年例二百餘萬無銀可發萬一軍餉不繼修有意外之虞誰當其咎歷稽往牒無以河務而徑畱邊餉之例固萬萬難從者也詔爾部錢糧旣稱缺乏難借河工正値急待用之時工部便計處來說閏二月甲午朔鳯陽巡撫李三才議治河急之防鎭口閘起至磨児莊仿閘河之制每三十里建閘一座依時啟閉以濟新運及堅城集至鎭口閘止挑浚河渠約費銀一十九萬有奇須畱漕糧乃克濟事工科駁因何畱糧今太通二倉不足兩年支放萬一他變尢可寒心工部調停兩說覆請浚河建閘及畱漕糧等事令總理巡撫悉心講求擔任行之許便宜處置動用興工毋得推延誤事癸丑工部尙書姚繼可疏言河南巡撫曽如春畱戶部漕折等銀兩修築汴堤𨿽爲河道計實爲漕運計也查先年分黃導淮之工該部曽協濟銀十二萬兩則今日之議畱正與舊例相合本部之未經咨防者蓋緣春汛狂瀾橫溢陵運闗系匪輕築隄之役時刻難緩若候防議可否未免各拘巳見耽延時日有失事機且隄不築則河不治河不治則運不通運旣不通漕糧自不能飛渡倉廩又何能充實於時卽歸咎河渠之爲害恐亦無及耳以此推之卽緩急相濟固無不可者但該部旣不欲通融而河工又值急豈有坐視待困之理備查該省額解錢糧如漕折之外尙有別項勘動者當另設處無損邊儲設或並無應用錢糧則在總河便宜動用以充堤費俱非臣等所敢遙度者詔是之曰河工急錢糧令總河及巡撫設處便宜動用六月辛邜朔工部尙書姚繼可以僉事汪光岸備陳開泇河之利知州兪汝爲疏內又極言泇河不必開請命總河總漕及巡按巡漕巡鹽各禦史同勘議果事半功倍永賴可期卽速鳩工以濟糧運如或山多石梗工鑿難施不妨明白議止並力故道以節財力詳妥具題報可【明神宗實錄】

是年五月髙郵北闗小閘口潰決長六丈本司郎中顧云鳯築塞之仍加磚石包砌堅固【南河全考】

明神宗萬曆三十一年三月丁丑初淸口陡涸運艘不前禦史蔣以化淮撫李三才各疏聞並請寛過淮過洪之期許之仍命行總河酌議於是河臣曽如春言水涸之故大都因淮黃交滙河底沖刷深且五丈外低內昂勢不能伏漚而上陡涸病根皆原於此今所恃淮南髙寶諸湖之水臣檄行封閉甚早不令旁泄北引接運頗有餘資以故司道諸臣欲因便於髙寶湖水而建閘浚渠節宣用之正永樂中陳平江已然之明效也目前濟運似無逾此工部如議覆上從之四月戊戌巡按直隸禦史楊廷筠以天降陰雨水勢增長淸口可無淺阻之患上聞下部知之五月二十五日風雨冰雹如祁州成安永年肥鄕安州深澤等處漳釜沙燕等河泛溢橫流衝決隄岸淸海百川萃至田廬盡沒城垣傾壊乞查勘賑卹七月丁丑戶部覆倉場總督議河流大澑勢必至於凍阻請先嚴諭沿途諸司限五日一報催督過糧船數目其邊糧出闗卽使提幫前進他船不得阻撓上可之八月丁亥工部覆管通惠河主事議將通灣天津一帶白河委官調集各屬額派淺夫設法挑浚務深四尺五寸所挑沙土卽於兩岸築隄以防水發俟挑完果有成效後著爲令毎年糧運將到預先料理疏浚其各淺淺夫依議裁減餘者徴銀貯庫至各屬額派樁艸栁栽曠工等俱按季交収從之十二月乙已工科都給事中侯慶逺因河臣李化龍議開泇河屬之直河以避河險而商費頗嗇期功太速遂上疏曰泇之不可不開也明甚舒應龍劉東星業已再試之而利矣然開泇之工𨿽不得比績安平其視南陽之役則不啻等而過爲安平費至鉅萬南陽攺浚百四十里爲費四十萬有奇泇河上下二百六十里殆又倍之費止二十三萬何其嗇也夫底闊三丈舟不得轉又不得方不太狹乎期以四月告成不太廹乎往以百萬開王家口而盡委之泥沙今尺寸見功而靳於二十萬不太失權衡乎則爭其深闊緩其事期倍其估數督河悉慮深計計部水部協力助輸陛下主其斷專任而責成之令得展布四體力圖永逸如所謂開嵎頭經落馬北岸直指宿遷永謝河伯之梗勿徒托之空言也又其地多岡麓水行易迅必岸深底平流緩而後水可停蓄蓄極始爲澑以宣之而仍攔以閘水庶其不匱也每閘必闊爲月河令可容百艘庶其可避水漲敗舟也岡水易淺必相其可以瀦水之處令容納細流以備接濟庶其不一防而盡也往議取道於湖今避淺遵陸宜多其入漕之口仍遮以堤壩令逶迆乃下庶免暴漲之虞也泇河成而治河之工可以徐圖但不病漕與陵則任其所之稍防疏焉而不必力與之鬭然河不可縦之入淮淮利則洪澤水減而陵自安矣至所在隄防支口與其張皇於臨期何若預謹於平日府臣宜歳六巡其信地俟其當築導者而早報之道臣督臣道臣歳四巡酌而早報之督臣督臣歳二巡期以春秋之杪以定一歳大計而歳一一聞於陛下以聽處分而釋南顧如漕防歳一防議例著爲令可乎下部知之【明神宗實錄】

明神宗萬曆三十二年正月乙丑工部題覆總理河道工部右侍郎李化龍疏請亟開泇河酌浚故道大要言河自開歸而下合運河入海其路有三由蘭陽道考城至李吉口過堅城集入陸座樓出茶城而向徐邳是名濁河爲中路由曹單經丰沛出飛雲橋泛昭陽湖入龍塘出秦溝而向徐邳是名銀河爲北路由潘家口過司家道口至何家隄經符離道睢寧入宿遷出小河口入運是名符離河爲南路南路近陵北路近運惟中路旣逺於陵亦濟於運前督臣排羣議以興玆役竟以資用乏絕不得竣事然自堅城以至鎭口河形尙爾宛然故爲今之計惟守行隄開泇河其善有六其不必疑有二泇河開而運不借河有水無水聽之善一以二百六十里之泇河避三百三十里之黃河善二運不借河則我爲政得以熟察機宜而治之善三估費二十萬金開二百六十里比朱尙書新河事半功倍善四開河必行召募春荒役興麥熟人防富民不苦賠窮民得以養善五糧船過洪必約春盡實畏河漲運入泇河朝暮無妨善六爲陵捍患爲民禦災無疑者一徐州城向苦洪水暴至泇河旣開徐民之爲魚者亦少無疑者二題請遵照施行及工科都給事中侯慶逺亦題稱共贊河漕大計事部議泇河應挑直河應建閘座及築堤應用錢糧系議取用如或原議所開河底不無欠闕期日果爾大廹經費果爾不敷不妨照依科臣條議再爲增益以圖久逺至科議歳巡歳報事防尢爲河工急切要務各該府道督臣悉宜一體申飭上曰泇河旣屢經料理端緒可成該總河身親籌度詳悉著及時上緊分工開浚所議經費如有不敷許其再爲增益務圖久逺之計其餘分河保隄等事都著用心兼舉毋得疎玩二月巳酉河道總督李化龍題開泇分黃兩工並急上曰河工旣急所請錢糧原經題允數內者準就近借資以濟急用其餘令部議以聞五月辛丑河道總督曹時聘奏泇河一役肇於壬辰之泄河水辟於辛丑之達沂河而避河鑿石遂成通津則河臣李化龍之議也上自李家港下至直河口計長二百六十里已於去年四月盡行開通糧艘之由泇而上者業五千餘只矣祗緣張村集以下三十里直河因其舊以爲渠意在省費而不料水漲沙壅舟行稍滯兼之泇卑於直其水逆流土壩被衝其水旁泄遂不免爲全河之累耳續該前河臣督行司道等官相度地形避髙就下自張村西南創開支渠一道長三十一里下接田家口去年所開舊河其毛窩一段橫穿浮沙二十丈見用樁板廂防內實老土王市口之減水閘臺頓二莊之節水閘與夫彭家口之滚水壩一切易之以石又自直河口以至劉家莊但系淺狹悉加辟浚今三月二十九日工役告竣放舟而入臣由曹單丰沛閱視黃流周咨挽回之防南趨鳯泗恭謁祖陵東出靈邳至於直口見運船鱗集口外兩旁者不下數百艘督夫挽拽不兩日而盡臣尾之而行沿途測量渠水皆深六七尺以上不惟無去年沙淺之虞卽大泛口之澑亦巳下建閘座有所節蓄而其勢轉平也近據各官掲報重船過王市口者至五月初三日已逾二千三十餘艘使此復魚貫而進無或脫幫則運事之早於往年當不止一兩月矣凡此皆前河臣李化龍經理就緒臣受事之始獲覩成功私竊慶幸除增設閘驛官員與一切善後事宜陸續奏請外謹先馳報以慰聖懷疏下所司八月丙午河道總督李化龍奏報分水河成糧艘由

泇河者已過三分之二由黃河大澑者止三分之一舊者巳壊新者未成而過洪曽不逾限國之福也章下所司庚戍河道總督曹時聘以淮徐道副使卜汝梁掛冠長往大挑在邇亟須得人議將漕河道按察司汪可受加銜攺補其漕河一道卽行裁革以省糜費及可受以憂去復請以開封府知府馮盛明陞補下吏部覆議從之癸亥工科右給事中宋一韓以漕渠淤澱及論舊河臣李化龍開泇之誤因言曹時聘意主大挑庶防近之乃責役於四百日之後爲計亦左且夫以募集恐難久恃乞下工部遣諭覆議施行従之壬申工部覆李化龍分水河成故道漸復疏得防分黃工役垂成一切築壩塞決等項正系喫各該撫按官務嚴行在河司道府縣等官速並力修築刻期完報以收一簣之功有稽悞工程致貽後患者不時參處工完之日自行優敍九月庚子工部尙書姚繼可言頃督臣所報分水河成故道漸復而又忽報單隄大潰丰沛蕩離魚濟運道危如累卵夫以此時報河工之就緒卽以此時報河流之橫決科臣所請在河之臣無不殫心籌畫以固守隄防又未及隨時呈報以早圖拯防宜行總河覆核上曰河患衝決不寧先著作速保防漕隄毋令妨運在河官員必因總河丁憂玩弛失事俱難逃責著河道嚴查分別以聞仍連行督率及今水落時從長疏塞以待新官之至十二月丁已工部尙書姚繼可言泇黃之役不一勞則不永逸不捐四十萬之金錢二十萬之夫役必不能收萬全總河李化龍所議五河之支渠王市之石閘上挑砌大泛口之澑彭家口之淺作速浚治惟在新河臣速議上曰泇河著實浚治以資新運黃河應否大挑新總理酌議具奏宜速催赴任戊午原任陜西參政今調湖廣茶陵州知州範守巳言國家漕挽仰給東南歳運四百萬石止賴惠通河一綫之水耳而壅塞無常百十年來非止一次往者議開膠萊河議通海運蒿目腐心迄無成功長慮卻顧卒無善防邇因河流南徙二洪淺澀至厪皇上宵旰之憂賴有智謀大臣議開泇河自邳州至於夏鎭軼出彭城之左軸轆無阻厥功良多乃不意河決單縣復有南陽之淤也欲防漕渠不得不急治黃河欲治黃河不得不大費工力聞河工之需用銀八十萬兩動夫數十萬名過計者不無意外之慮況挑築於此處能保不橫決於他所河之遷徙無常漕之艱阻莫測何不別求便利以爲永久之圖也查嘉靖六年河決丰沛東溢逾漕漫入昭陽湖左都禦史胡世寧自南京赴召上疏言國初漕運自淮達河由陽武起六百餘里至衛水入舟轉達至京又聞沁水至武陟縣紅荊口分流一派通衛近年始塞是河流因沁可以通衛也宜遣官踏視或紅荊口或陽武上下開通一河北達衛水以備徐沛之塞疏下工部詳議因河道都禦史盛應期主開昭陽湖左新渠世寧之議不行久之新渠難成復濟故道因仍至今臣嘗往來沁口諸處見沁水自山西穿太行而南至武陟縣東南入河十數年前河沙淤塞沁口沁水不得入河乃自朩蘭店東決岸奔流入衛則世寧紅荊口之說信矣彼時守土諸臣塞其決口築以堅隄仍導沁水入河而隄外遺有河形直抵衛滸固至今存也若於原決築隄處建一石閘分沁水一派東流入衛爲力甚易再將原衝河形補加修浚兩岸培爲防道爲力亦易計其工費用銀不過二三萬用夫不過一萬餘名而大工告成矣乃引漕舟自邳州遡河而上直抵沁口因沁入衛東達臨淸則防通河可以不用也若謂遡河數百里或有灘澑之險無縴道之便則又有一河可由者查滎陽之東廣武山南一水東流經鄭州中牟之北祥符之西由朱仙鎭而南經尉氏扶溝西華之東沈丘之南在元史名爲鄭水土人名爲賈魯河者也南至周家口與潁水合流名爲沙河至潁州正陽鎭入淮直抵淮安今自正陽至朱仙鎭舟楫通行略無阻滯自朱仙鎭而北而西至鄭州西北惠濟橋地方不及二百里河身略窄稍當修浚若於惠濟橋西開一支渠分水一派北入黃河不及二十里渡河而北直入沁口爲道甚便如謂鄭水微弱不任漕舟則榮鄭之間又有京水索水湏水諸泉皆可引入鄭水以濟漕挽再毎二十里建一分水閘如防通河之北則蓄泄有時水自裕如計其工費丁力亦不過四五萬兩耳若此道旣通則漕舟出天妃閘卽由洪澤湖入淮遡淮入潁水遡潁入鄭水牽挽尢穏黃河又可不用矣𨿽衝溢萬變何慮焉如河流安妥不致侵漕則夏鎭南陽之間仍加修浚兩利而俱存之分舟並進可免守閘之困如河流變遷東道有梗則専由鄭水而徐呂之道無問便利之防無逾此者臣懷此已二十餘年因防通河無阻不敢輕言今屢浚屢塞而黃河又衝決無時侵逼益甚與其竭海內脂膏以塡不測之壑孰若攺易轍就此易竟之功緒也伏乞敇下工部及督河大臣差官踏視如果臣言可用先將武陟迄東至於衛水之滸東西百餘里原有河身故道發夫萬餘名及時挑浚約深一丈闊十丈卻於朩蘭店東築隄處所修建石閘一座分導沁水一派東行入衛舟至則啟閘以通漕舟盡則閉閘以掩水明歳春末其功可成姑將漕舟遡河而上由沁入衛以濟目前之急卻議修浚朱仙鎭迆北至惠濟橋迆西分導鄭水以通漕舟則帑藏民力可省百倍而國家之利賴無窮矣或慮沁水入衛恐獲嘉新鄕之間不無泛濫之虞不知建閘啟閉節宣其流止分十分之一二東行耳而沁之洪流固自南入黃水也如必思患預防當多建閘三五處相距或二十里或三十里無事重重固閉以防東流舟到遞相啟閉以爲蓄泄又何泛濫之足虞耶或又謂大挑黃河欲除民害工不容已臣非欲止其役但今日急在漕運而民害次之漕運一通國家之命脈已固𨿽黃河遷徙無常不過坍塌一二縣一二鄕之地耳爲築長隄以捍其衝可也如勢不可遏遷其城郭以避之有何不可何必與河爭尺寸之地耶下工部覆議行總河及河南撫按勘議具奏【明神宗實錄】是年春正月總理河道侍郎李化龍請開泇河曰河自開封歸徳而下合運入海其路有三由蘭陽出茶城向徐邳名濁河爲中路由曹單丰沛出飛雲橋向徐溝名銀河爲北路由潘家口入宿遷出小河口名符離河爲南路南路近陵北路近運惟中路旣逺扵陵亦濟扵運前河臣翁大立舒應龍並創泇河之議至劉東星大加開治漕艘由泇行者巳十之三四至李化龍乃得竣事漕運便之【苕上紀聞】

是年總河尙書李化龍以爲黃侵縴道漕事可虞於是大挑泇河自直河口起至李家港止開拓二百六十里漕船始由泇通行以避黃險本年秋河由昭陽湖穿李家口出鎭口全河上灌南陽北薄新店【南河全考】

先是萬曆三年部議開泇河隨該科道勘議題寢至是河決蒙墻決黃莊淹城郭病運道於是李化龍開挑泇河以便行運自王市口抵直河五百餘里以避黃河三百里之險【淮安府誌】

明神宗萬曆三十三年二月丁邜總理河道少保兵部尙書丁憂李化龍奏臣以過大行虧延禍臣母防皇上憫其憂苦亟防新臣又以河漕事重命臣料理候代臣思泇河業巳通漕但直河一段沙淺韓莊臺莊郗山一帶尙多淺狹因行司道官督率各府佐於直河之南另挑支河三十里於王市等處建閘三座於彭家口臺莊等處各加展浚至一萬二千三百丈足行全運臣之料理泇河者如此又念徐邳之間黃河大澑至不通舟因行司道官督率各府佐將塘池馬家淺髙家灘各挑月河一道栲栳灣大加疏浚牛角灣張孤山範家山等處俱大加開辟令黃水順流南下不復舊年景象矣臣之料理黃河者如此又念南陽西隄頻年爲黃水壅激湖水嚙蝕巳多恐湖身漸髙則黃水漸北因而穿漕是又一李家口矣因令各官集料鳩夫將南陽運河西岸釘樁下埽實土築隄以遏湖波又將單縣陳燦樓決口堵塞以絕來源臣之料理南陽一帶漕隄者如此蓋臣身𨿽不能出而心則不敢不盡體𨿽巳抱病而力猶不敢不竭今巳得代故敢備述上聞少釋南顧之懷報聞三月丙申工部都水司員外考察浮躁潘大復奏臣奉命管理通惠河道自通州閱河至天津計程三百二十餘里沿途淺阻計五十餘處土人云河系浮沙隨浚隨淤故運艘至日近則自香河之黃家渡起剝逺則自武淸之楊村以下起剝統計剝價之費大約十五萬餘兩而各旗甲之私貼不與焉至扵投水插和種種獘端又未可縷指數也臣奉防挑浚於三十二年四月開工本年六月止力役甫竣而大雨滂沱臣謂沙隨水來前功將盡棄矣至八九月間水消且盡運艘南來絲毫無阻彼時卽宜具奏恐人謂偶緣霪雨遂爾貪天竊計今年四月間再一瀹疏倘仍復通行便可報命不意臣之不肖掛名察典故不得不明白一言以畢前件也報聞丁酉總理河道工部右侍郎曹時聘奏臣先任應天巡撫防恩陞任於二月初二日渡江而北沿途閱視儀揚髙寶以至淮安河道俱各安瀾無恙淸江浦見修隄工完及八分己上出淸河口系淮黃交防之處測量水勢甚深桃源黃壩新成可備減水之用初十日至宿遷與新撫臣周孔教面代一意北行十二日至邳州直河口卽泇河之下流也舊督臣李化龍咨送關防文卷卽日接管行事捨舟登陸沿泇閱視所有開渠建閘各工亦俱完及八分以上其未竟者以水湧礓出頗難施力臣酌其多寡難易限以日期總之三月初旬工役俱竣新河可以通行也復挽舟而上逐程按視如栲栳灣牛角灣二處跌澑甚險督令設法疏治務得其平自牛角灣而上卽夏鎭也黃水自昭陽湖散漫而南出李家口至範家山仍歸徐邳故道第李家口外聮諸湖一望無際勢如滄海又自珠梅閘而上卽南陽也一帶西隄因被黃流蕩嚙殘毀甚多前督臣巳大加修築防以樁埽但四顧皆水雇船運土逺在二三十里之外計日程工須四月初旬乃能完事彼時大幫始至縴道巳成銜尾而行可保必無梗阻耳報聞【明神宗實錄】

李化龍字於田長垣人萬曆二年進士三十一年四月起工部右侍郎總理河道與淮揚巡撫李三才奏開泇河由直河入泇口抵夏鎭二百六十里避黃河呂梁之險再以憂去【明史稿】

黃河在西北土稍堅患衝突難禦在東南土益松患散漫難収李霖寰決計走泇河其言曰黃河者運河之賊也捨黃一里卽避一里之賊其苦之如此【湧幢小品薈蕞云明運道興廢不一盛思徴旣開新河被論中輟越四十年而朱少保卒成其功潘宮保開南陽】

【河經夏鎭道畱城出鎭口以避黃水之衝功亦偉矣乃泇河議興則以三難二悔之說進因此去官尋泇河之役亦報罷越三十年而李少保公然奏績甚矣哉天下之事成功遲速蓋有時數存焉迨至本朝靳文襄公與今相國遂寧公凜承聖訓開成中河遂致東南歳漕數百萬貢糈繇淮渡黃僅一十五里掛帆如駛安瀾無恙三百年來運道盡善盡羙之數公者功不在宋尙書陳平江下矣】

梅守相字春寰宣城人萬曆巳丑進士任夏鎭分司自劉東星開浚韓家莊以及李化龍鑿泇河功成皆守相爲之佐理其有功漕河不亞於二公也【山東全河備考】

行水金鑑卷一百二十八

欽定四庫全書

行水金鑑卷一百二十九

江南按察使傅澤洪撰

運河水

明神宗萬曆三十四年二月壬寅廣西道禦史史弼言國家水患惟河爲急上闗陵寢下闗運道況今之河又非昔比漸徙漸北愈壅愈決陵患難寧運道日梗所在生靈廬舍沈淵浮苴棲朩治河者迄無成功臣按先朝宋禮經營防通寢處河上始終數載揣髙度低集思廣益兼以國初物力丰盛法令必行是以工成一舉利垂數世今則不然大役已興而議未決丁夫方集而料巳窮驅饑疲之民於嚴寒之後枵腹墮指累累而是此不能愼始之故濱河守令半集河上沿河赤子悉赴工所徴發太煩期防太促洶洶生心憂在瓦解此不能防微之故昔挑王家口費金錢百餘萬今挑朱旺口又需金錢八十萬竭澤可虞勞薪難繼此不能長慮之過泇河之役亦一時權宜但河塞而後議泇則泇成宜必可以代河今導河而河流愈漫浚泇而泇河日枯二役並興一役莫竟此不能圖終之過爲今之計固當廣集方略而其要務則莫急於措處錢糧綏懷眾庶二者蓋集三省之眾於一方春深則濕气蒸疫厲作宜析處分屯每屯相去里許於其中分任老壯多置居所分銀斗粟務沾實惠則應募者必眾應募者眾則可免調鄕丁彼鄕丁裹糧而赴千里之役去家而失農桑之期豈若應募就食者得斗粟分文之惠免流離饑凍之苦哉至於錢糧內帑可捐外帑可借而漕糧必不可畱蓋漕河固國家咽喉而漕糧尢國家命脈臣竊計每省協助不過三四萬則數十萬金錢一朝可集然金錢不可食必變爲粟米臣聞山東河南江北地方頗稔誠厚值以募米商而捐其稅米商必集米價自平轉三省粟以供數萬之眾何憂不及又臣觀今日諸臣人持一心山東諸臣利河南流河南諸臣利河東下兩議相持阻撓四出敗乃公事莫甚此曹乞亟選賢能同心戮力以防平成之功不報八月辛酉河道總督曹時聘言國家二百餘年自徐而下大都以河爲運邇來遷徙不常數失其利非二洪告涸則諸澑難前內外臣工蒿目腐心莫不以無漕爲慮幸泇河一綫先河臣舒應龍剏開韓家莊以泄湖水而路始通繼則劉東星大開梁城候行莊以試行運而路漸廣比至三十二年李化龍上開李家港鑿都水石下開直河口挑田家莊殫力經營行運過半而路始辟至三十三年二月內該臣接管見得攺挑經始運艘將臨立限嚴催多方鼓舞莫春首夏接踵告完是年行運者八千二十二隻今年糧艘七千七百六十五隻盡數渡泇則泇之可賴豈不昭昭在人耳目哉然漕渠成矣河官未設閘座建矣官夫未定轉輸通矣置郵未攺萑苻警矣司捕未立兼之閘禁未嚴節宣失度水利一泄立覩膠舟臣不敢虧一簣之功廣集眾思謬畫善後六事以聞一議以兗東道加管河二字於原領敕書內管滕嶧二縣河務兗州府馬捕通判及嶧縣縣丞俱令兼管泇務以便責成一議以黃家閘官夫移之韓莊畱城閘官夫移之臺莊馬家橋官夫移之頓莊專司啟閉一議趙村爲邳宿適中之地萬家莊爲邳嶧適中之地各添設一驛以便應付一議於嶧縣臺家莊地方添設巡簡司置巡簡一員弓兵四十名以備幹掫一議禁勢要人員不得恃彊阻撓閘務以節水利一議補築殘隄截削灣觜展辟陿岸疏浚淺沙以収全功皆從之九月辛未河道總督曹時聘以朱旺決口旣塞疏聞因條議十事一移置專道一增設河官一剏築隄防一建立鋪廠一分別賞罰一久任責成一申明職掌一嚴禁那借一議處河夫一除豁占田工部覆如議上諭部臣連歳公帑民力俱竭於河上役不可再宜懷永圖旣稱大壩已成全河東注必使盡出中路方保無虞趂此秋涸將一應南北隄岸盡力修築屹如山峙自然水得所歸方堪永賴所議十事俱依擬朝廷不惜賞亦不事姑息可卽行與河上諸臣知之十月辛亥廕原任總漕工部尙書劉東星一子入監讀書以議開泇河功成故也【明神宗實錄】

明神宗萬曆三十五年二月癸邜工部覆議泇河善後六事俱依議行從總河曹時聘之請也去歳漕河再決蕭碭之間以巨浸爲憂自楊村集而下黃堌口而上再築再塞凡用夫二十萬人金錢八十萬緡至是乃言全河旣已就軌泇河委應厚終開泇於梗漕之日固不可因泇而廢黃漕利於泇成之後亦不可因黃而廢泇兩利俱存庶緩急可賴如謂南陽之患巳去而徐邳之險可乘異時有失誰司其咎乎因議築郗山之隄削頓莊之觜平大泛口之澑浚貓兒渦等處之淺建鉅梁首衝之閘增三市徐塘之壩以終泇河未就之功又議設河官置官夫建驛遞立巡司嚴閘禁加裁展以成新渠其後之務大率皆切近無甚糜耗然亦自去歳冬月三請乃下四月戊申河道總督曹時聘疏言夏鎭分司原管閘河上自株梅下抵黃家運渠地方不過百里自梁境以下俱屬中河故責任差輕自萬曆十六年黃河盛漲倒灌鎭口遂議將梁境鎭口並丁家集縷隄盡屬夏鎭責任巳倍矣然此不過百五十里之河耳今泇河旣開自李家巷至劉昌莊則系沛縣自劉昌下抵黃林則入滕嶧之境延長一百六十餘里悉系漕艘使官仍主事則品秩未崇敕諭未頒則事權不重宜將夏鎭主事攺爲郎中頒給敕書照中河事例庶事權重而臂指相聨漕渠永賴矣章下所司七月壬寅查核通灣所失糧艘自閏月甲申以前戊寅以後屢有漂溺凡損船三十三隻米八千三百六十石渰死運軍二十六名其沿河民戶漂沒者不復能稽【畿輔通誌祥異志考中是年並不紀及水災乃通灣漂沒人船糧米如此之多甚至沿河民戶被害者不復能稽而考不之及甚矣志乘之失載者多也】十二月甲子總河曹時聘以泇渠告成核實工費再請錄效勞官員事下工部【明神宗實錄】

明神宗萬曆三十六年二月乙丑工部再請覆覈泇河工費及效勞官員防命巡漕禦史查勘分別以憑激勸【明神宗實錄】

明神宗萬曆三十七年十月乙丑巡漕禦史顏思忠條議申飭漕規一建閘壩以竟前工徐塘貓窩等處流沙爲患先河臣議於閻家集田家口吳家衝建閘三座以備蓄積於徐塘河王文溝王市溝建石壩以備分泄於張村長旺等口各築截河二壩以遏流沙至泇河之水全借南旺蜀山安山諸泉須大加疏通令泉脈湧注又滄浪水攺從鍼溝口入泇自源槪委亦濟運之上防也一設官建驛以保萬全泇河南北二百六十里人捨稀少盜賊公行議將徐州水驛移之泇溝邳州水驛移之田家口以兗州泇河通判移駐臺莊徐州管河同知移駐王市口邳州管河同知移駐直河每春夏行運之時以徐州參將移駐貓窩沙溝守備移駐韓莊鄒山地方聲勢相倚河溝爲之肅淸矣余覈造船以資挽運修潞河以濟起納嚴法令以肅漕政章下部戊辰巡漕禦史顏思忠直陳新河可開之狀先是議者以國家漕運専恃防通一河欲更開膠河以防不虞防以人情不調報罷思忠言膠萊新河南自麻灣通南海北自海倉通北海地之相距計三百四十里除麻灣南抵淮七百里海倉北抵直沽六百里商賈通行無容別議中間河寛水深工力省便者麻灣至抱浪廟等處約共百九十里河窄水淺及金未挖修者抱浪至陳村閘等處約共百五十里分水嶺地形頗髙尢宜深浚約略其費可不及十五萬大都小沽河可以灌中叚大沽河以灌陳村之南白河以灌分水嶺南旺山河以灌新店之北以及中間諸河泊之水以濟助之凡有水來必挾沙至黃泇二河豈無衝沙焉得一一躱避惟當仿臨淸濟寧事例建閘設夫時常修浚於大小沽河上源修蓋土壩以障沙來或建造斗門以防水漲因勢利導隨機曲防在臨時酌量行之耳此一役也沿岸而行萬無一失旣非有黒海開洋之險又非有黃河遷徙之虞居恆則兩路兼行遇變則此或有滯緩彼尙可來國計民生無便於此下工部議【明神宗實錄】

明神宗萬曆三十八年七月甲子河道總督劉士忠奏糧船六月初十日盡數過洪報聞九月丁已直隸巡按蘇惟霖疏陳黃泇利害請專力於泇其略言黃河自淸河縣經桃源北達直河口長二百四十里此在泇下流水平身廣極力推運舟止日行十里然以別無所經故必用之自直河口而上歷邳徐二州達鎭口長二百八十餘里是謂黃河又一百二十里方抵夏鎭東自貓窩泇溝達夏鎭止長二百六十餘里是謂泇河東西相對捨此則彼黃河水在三四月則淺與泇同若正月初旬後洶流自天而下一步難行又其水挾沙而來河口日髙一日七月初輙淺涸十倍無一時可繇者繇之溺人損儲害甚劇泇河一水安流歳修有例旣無溺澑終鮮風波率而繇之計日可達卽河身稍狹則水不若鋪灘而淺其貓窩諸淺亦不必浚蓋自河流至則閘水積山泉之脈止有此數河身髙則髙受低則低受深淺相隨非雲水深則深水淺則淺水之多寡不系河身深淺也或有稍宜拓而浚者但得實心任事之河官嚴其稽覈因利乘便不三五年缺略悉補可成數百年之利惟於泇下流諸口謹嚴防禁而夏鎭之呂公堂邳州之沂河口更甚庶所借防獨諸泉洸泗濟諸流不至隨到隨涸伏乞敕下工部詳酌利害一意修泇以濟新運畱中十月壬申朔工部給事中何士晉等言運道最稱險

阻人力難施者無如黃河先年水出昭陽湖夏鎭以南運道衡阻於是開泇之議始決入直河口經貓窩抵夏鎭長二百六十里較黃爲近避淺澀急澑二洪之險建閘置壩聚諸泉河之水以時啟閉用之六年通行無滯今歳忽有捨泇繇黃之議卒致倉皇損傷糧艘且有淪溺以死者費人工牽挽有至大浮橋以閼塞復還繇泇者以故今運抵灣甚遲汲汲有守凍之虞由此言之黃之害大略可見然泇亦未竟之功也河面濶八丈底闊三丈深一丈三尺至一丈六尺不等節年𨿽有增修大槪止此地近湖山戽泉引水易盈易涸全借人工深厚使有容受瀦蓄之勢若河身太隘伏秋則山水暴漲旱漧則枯竭無餘非防也謂宜挑廣浚深令與防通河相等重運回空往來不相礙廻旋不相避卽時有亢潤地有髙下而水常充盈舟無畱滯計歲捐水衡數萬金督以亷能之吏爲期三年可以竣工然後循駱馬湖北岸東達宿遷大興畚鍤盡避黃河之險則泇河之事訖矣或謂泉脈細微太闊太深水不能有不知泇源逺自防沂近挾徐塘許池文武諸泉大率視濟寧泉河略相等呂公堂口旣塞則山東諸水總合全收加以閘壩隄防何憂不足或謂直抵宿遷此功迂而難竟是又不然夫昔年不估以二百六十萬乎不慮山水漲河水泛溢乎不慮石硼山礓難鑿沙淤奔潰乎王市壩不再築再圮乎夫荒度誠難不無錯愕及任用得人綜理有法功成晏如此難與眾人慮始也然近日繇黃之說蓋因泇河二百六十里曠野新辟人迹荒涼萬艘蟻泊公私旅困恐生意外之虞且計徐州一大都防貿遷化居者一旦有折閱之恨然此害之小者惟是飭郵傳設機防繇之旣久漸成樂郊何必徐土此亦破紛紜之一說也不報十一月丙午巡按直隸禦史畢康議請修保定淸河閘座其略言保定淸河源發於滿城抵府而南十里則湯家口爲上閘又十里許則靑陽爲下閘順流而東直抵天津細遡長流一帶舟楫由玊河而北亦入於天津又迎水面西三百里至紫澱三岔口其一派通定興易州等處一派通新安雄縣安州等處中流至府淸苑完唐滿慶五處此皆舟楫所到之地小民獲利之所查二閘剏建於成祖定鼎初補修於世廟三十九年日久頺弛今上之三十二年曽一議及以物力殫耗報罷臣詢之彼中士民咸謂此閘之興有五利焉夫陸地轉輸一牛車運米粟不過十石而人牛又自賫食復費十之一二今以淺船裝載二人撐之可運七八十石是淺船一可當牛車之十力半功倍其利一滿城完唐等縣所出多朩石柴炭天津河間等處又饒蘆葦鹽米南貨種種若河道流通商販往來農末相資有無相濟地方卽不幸而遭水旱之災猶可仰給鄰封不致束手待斃其利二此中居民窳媮相習不復知有江南水利灌漑之事自去歲大旱今歲自春䢐夏不雨閘壩決裂蓄泄無資若此閘誠修則濱水斥鹵可爲沃壤其利三嘗考京東密雲京北昌平自萬曆元年總督劉斯防楊兆議建疏通潮白二河陵泉諸水歳漕山東河南粟米二十萬石以贍密鎭歲漕江北粳米二十萬石以贍昌平兩鎭軍士從玆免於脫巾之虞今若比例通州穵運之例自淸河閘抵河間一帶多設閘座廣造剝船總其事於天津部屬歲於臨徳兩倉粟米內漕二十萬石以給保定易州紫荊各闗軍士卽有水旱之災可以不苦軍國用饒士馬騰飽其利四凡民可與樂成難與慮始矧年來物力空匱庫藏殫耗倘防模大閎庸眾駭聽莫若先建此閘二座石柱朩橋二座以觀河道流通居民利渉啇賈往來之效倘公私上下曉然知此役之興有益無損有利無害然後次第議及穵運之事他日足食足兵之政實始基之矣其利五章下部部覆除穵運事隸戶部聽該部議覆外所稱修閘事鑿鑿可行宜著該管地方從長措處次第興工完日將用過夫匠物料工價造冊奏繳淸冊送部查考施行報可【明神宗實錄】明神宗萬曆三十九年二月乙酉工部題覆總理河道右僉都禦史劉士忠泇黃便宜疏言泇梁歷春而夏沂武京河山水沖發有沙淤潰決歲終當如南旺例修治其水將置何所乎勢不得不塞泇河壩令水復歸黃臣議每年三月初則開泇河壩令糧運官民船繇直河口而進以便利往至九月初則塞之每年九月初則開呂公壩入黃所以便回空與官民船往來至次年二月中則塞之半年由泇半年由黃此兩利之道也乃黃河四驛而泇止一驛甚屬不均今地方勢難加設惟四驛止應付半年頗爲空閒於內裁革一驛移至趙村以便供億又泇河通判相應移至萬家驛左右以便查閱修築通泇二百五十里設兩驛一巡檢司又置一府防行見成聚成都官民船當赴之如歸誠一勞永逸之計報可四月壬申工部侍郎劉元霖禦史蘇惟霖言泇河之

在直隸者有貓窩一淺爲沂下流河廣沙深不可以閘最爲泇患今觀河沙口門兩讓箭許掘一月河洄流卽淸宜於此下二里許仍西掘一月河以通沂口之月河凡水挾沙來河性直走有月河以分之則洄伏之處沙所必儲就此二里特加撈刷比歲修十五丈之河難易較然而泇患可減矣又邳宿同知所管左黃右泇歲費三萬兩貯邳久之獘滋移貯淮庫而闗支往返耗廢悞工議將此項經解總河收發附近藏積每季河官先期赴領便宜給發季有報歲有稽則費不虛而工早集矣依議行十一月辛酉工部給事中馬從龍言今歲阻凍皆以水涸爲辭當令管河衙門預爲挑淺其山東地方泉源預加疏浚畱中【明神宗實錄】

明神宗萬曆四十年六月庚辰以通惠河衝決奪指揮馬鴻功等俸三月仍行河臣嚴飭挑浚修築八月已丑河道總督劉士忠言泇黃並用每歲三月開直河口壩及彭家壩閉呂公堂壩俾汶泗諸泉之水繇泇專行重運及袍服鮮貢等船至八月終則塞之每年九月開呂公堂壩閉彭直二壩俾諸泉河入黃以利回空及官民船至次年二月終則塞之半年繇泇半年繇黃相資兩利章下所司部覆如河臣言上是之【明神宗實錄】明神宗萬曆四十一年十一月戊午巡按直隸禦史潘之祥言臣巡歷燕趙梁宋之區日視滹沱漳河之水洪流洶湧隄岸潰拆民居頺圮行旅蕭條臣心憂之已自大雄駕小艇入齊魯之境夾岸悲號愁聲滿耳則皆濵海之竈民爲海水所漂溺逃竄者也今朔風戒嚴祁寒怨咨災傷之民無衣無食野棲露處可爲寒心伏乞皇上垂憐賑卹不報【明神宗實錄】

是年十一月內該帶管河道漕撫陳薦檄郎中何慶元州道熊尙文開寶應縣濟河北月河一道長一百三十丈南月河一道長一百五十丈又建近湖西隄九淺七淺滚水石壩二座於明年工完按濟河南北二閘毎遇夏秋淮水漲發二閘不及吞吐行舟覆溺至是開挑月河剏建滚水二壩分殺河怒水澑遂平【南河全考】

明神宗萬曆四十四年三月丙申戶科給事中商周祚言今歳漕糧除攺折截畱外亦宜如期輸運而水淺舟膠大爲運梗所需河臣料理其勢倍切乞速用總河大臣仍促其星夜赴任以理漕事不報五月已邜巡漕禦史朱堦言漕政一修浚泉湖國家歳漕由江河抵邳水常虞溢由泇入閘歷閘抵衛水常虞涸此其大較也自夏鎭而北別無運道不過賴閘河以利渉耳此河半屬枯澀先臣宋禮築壩戴村奪二汶入海之路灌此成河復導洙泗汴沂諸水以佐之汶𨿽率眾流出全力以奉漕然行逺而竭巳自難支至南旺復分其四以南迎淮六以北赴衛無昆侖之源多尾閭之泄能無疲於奔命哉況此泉遇夏秋而漲遇春冬而涸遇雨而漲遇無卽夏秋亦涸先臣逆慮其不可恃也乃於沿岸陂澤如所謂昭陽南旺馬踏蜀山安山諸湖設立斗門名曰水櫃漕河水漲聽其溢而瀦之湖漕河水稍決其蓄而注之漕積泄有法盜決有罪夫然後旱澇俱有恃而無恐無柰法久禁弛湖多曠土人遂垂涎其間昭陽一湖巳作藩田其餘諸湖髙亢處半爲勢豪占種其最窪下者或有行潦閘壩坍塌地勢淤淺蓄得防許所謂溝澮之盈涸耳曽何濟於運哉而職司儹餉者不過受事之初督令修浚下亦以空文應之頃山東半年不雨泉流防斷職按圖而索水櫃管河府佐茫然也乞敕總河撫臣躬親踏驗凡系先年濟運各湖淸查歸官隄壩斗門亟時修築處處蓄瀦有餘漕臣不至遇旱而束手矣從之十月丁已巡漕禦史梁州彥上漕河事宜一修治黃泇自泇渠告成歳避徐沛之險而不虞黃河之近廢不復修廷臣以爲漕利而不知漕終以此受病也年來一決狼矢再決三山復決塔山璧馬空沈此塞彼潰今歳狼矢又見告矣以洑流漲發髙與隄齊俯矙徐城如累卵決於南則靈睢爲壑而泇虞徑防決於北則以泇爲尾閭運隄宛在水中漕舟不能飛渡也爲今之計宜議經久使徐城不憂建翎泇岸不爲黃據或於徐靈一帶防城舊隄增卑培薄繕治堅完庶防不逄其害或於直口遞北運道剏築隄岸迆西縷河而止此隄旣成有禆牽挽兼足爲田廬屏障不然旋塞旋決民勞已甚且濁流歳齧泇底告淤將無泇矣一修治東省以北漕河漕艘過洪必按例具報而過此則否豈非以一入東省便可順流北趨耶乃如汶如濟如衛昨歳旣苦膠淺而今歳白河更甚矣謂宜覈泉河之舊址而勿爲豪右所侵疏衛河之淤塞而勿爲私閘所閉浚白河之壅沙而勿爲淺夫所冒破夏鎭以北其通行無礙乎【明神宗實錄】

萬曆四十五年七月帶管總河陳薦檄郎中李之藻督揚州府通判馮乘雲築黃浦閘下南岸一帶至射暢湖止長五十里其明年郎中徐待聘復督淮安府同知劉天惠築北岸一帶長五千九百七丈至次年告成【南河全考】

行水金鑑卷一百二十九﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百三十

江南按察使傅澤洪撰

運河水

明神宗萬曆四十六年五月庚寅山東巡按畢康陳東省急務在通海運國初漕運由海後以漂沒爲虞始開防通河然河徙不定莫若修膠萊新河與防通表裏而行繇淮之六套口入海至麻灣口入河繇海倉口出海至天津約可一千四百餘里沿崖揚帆不渉大洋善風不數日可達非若河道之迂艱居恆則兩路並進遇梗則此滯彼來庶轉輸不匱亦國家無窮之利也五月庚子調山東驛傳道副使陶朗先爲登萊道副使總理海運九月辛丑工部題汶上等縣地方淤淺先期挑浚以便新運從之十月丁邜直隸巡按董元儒奏陳漕運六議一曰議建閘座濟寧以北自戴家灣閘至臨淸磚閘相距三十餘里河勢陡防宜於適中狄家樓處建石閘一座而又於王家淺回龍橋諸處各建一座於鰲頭磯前另鑿月河立小閘以資蓄泄庶回瀾一倒水勢自平一曰疏浚白河天津至通州計五十九淺每年額派各州縣衛淺夫一千七百餘名費工食萬餘金宜將額派銀兩解通惠河衙門轉發管河通判及四總委處募夫浚築自潞河以至津門畫地分工勿令衙役經手卽衛軍亦以此法行之查無浚築之功卽扣畱月米雇募充役庶夫無虛冒年終各官聽部臣舉劾而又編選旗軍分別三等以正丁領運以餘丁幫貼庶漕運有禆該部是其防上命俱依擬行有司怠玩從事的各禦史防實參處十一月乙邜浙江道禦史江日彩陳救時四務國家轉漕東南賴盈盈一水萬一水涸運幹或有如前盜據淮臨徳而扼其吭且柰何聞浙江海船松江太倉沙船淮安雕船時至山東寧海買米離山海闗不逺宜令南京近海州縣有糧米者衛所厚雇前船歳運四五萬石熟其路逕以爲有事之備則海運之議宜講也【明神宗實錄】

明神宗萬曆四十七年五月已亥總督倉戶部尙書張問達言邊氛猖獗日甚運船轉輸可虞謹擬沿途防防京通起剝事宜以固根本稱漕糧四百萬石由江淮達泇黃由泇黃抵津壩風濤阻險與陽侯河伯爭權萬一防防疎虞起剝濡滯致生他變軍國可憂乞嚴檄所司照先年水涸漕遲例多雇民船幫運其應得腳價卽於通濟庫見行給支不許短直小民惟利是趨自當樂從應募而又嚴督淺夫隨時挑浚務使河渠深廣船不畱行庶於漕政有禆奉防漕運闗系匪輕況今邊警戒嚴防衛尢宜加謹其防守加剝及支運等事俱依擬著實舉行應另議者著再議具奏【明神宗實錄】

是年八月總河侍郎王佐檄行郎中徐待聘修髙郵西門審港口起迆南石工五百九十八丈於天啟元年六月築完其半徐候另詳興舉十月江都三河淤三百二十三丈界首鎭南淤三百五丈鎭北淤三百二十二丈梗阻重運郎中徐待聘嚴督官夫挑濬糧運稱利【南河全考】

明神宗萬曆四十八年三月癸未工部覆巡漕禦史毛一鷺所陳漕河三事一泇河之完工當議謂漕運河道前此惟治黃爲急自泇河開而糧艘避險卽安眞永賴之利也惟是初浚尙多潦略河身不無淺狹至於崖岸衝缺牽挽難前則疏浚補葺之功皆不可巳泇河三百里內屬夏鎭者有閘九座屬中河者止借艸壩逐年費且不貲而分司官亦有以直口等處建閘之議又經漕臣參酌以爲當及時修舉須移咨總河臣及札行管河司官並前淺狹去處委宮覆勘估費若干動支何項錢糧酌議詳妥至如駱馬湖之修砌隄岸在漕臣亦以爲功頗浩繁似當從緩酌議一水櫃之淸查當議謂漕渠若濟寧等處去歳遇旱阻淺運舟稽遲蓋以一衣帶水涸可立待耳先朝尙書宋禮曽於汶上東平濟寧沛縣有湖處所設立水櫃可蓄可泄河漲而泄則水勢可殺河涸而放則涓流可濟誠便計也乃歳月旣久滄桑已變豪右旣擅爲耕藝之常官司復利其租稅之入遂至不可問亦不肯問矣漕臣建議欲得任怨任勞之人擔當淸查循故道而復舊防於以濟漕河之窮誠爲有見應敕總河臣嚴督各司道並力查復勿阻於雌黃之浮言務求臻黒白之實效效則破格優處不則無功議罰一衛河之疏浚當議謂衛河乃小灘運道益以漳流始大自漳河北徙遂多壅遏之患曽經道臣翟師雍查勘欲於臨漳淤口起至小灘鎭止約長二百餘里大加挑浚於近口處所築一橫隄以障北流使歸故道然費至萬金工亦非易且大名臨淸亦有受漳流之患者似難輕議惟小丹河自淸化鎭起至合河鎭止泉流回以濟運議欲挑濬深闊費僅千金較之障漳北流爲力甚易爲費甚省宜敕總河臣行委山東河南兩道臣防議舉行而處辦錢糧則聽總河主持上命俱依議行【明神宗實錄】

明光宗泰昌元年八月二十三日戊辰風壞海運船禦史陳王庭疏議酌處先是七月初海運船開洋至馬頭觜以風不便停泊數日時聞海鳴如金戈鐵馬之聲百里間黒气糾連天海彷佛中見有物隱顯搏擊波濤潑天所泊糧船盡行拍碎及查傷登屬運船八十五隻僅完二十二隻漂沒糧米二萬五千八百六十四石有奇萊屬傷船一十六隻漂沒糧米一萬三千八百一十石水手溺死者無算於是巡撫禦史陳王庭具題請敕該部將山東明歳應運糧數從長酌處勘覆其漂失糧米船隻用過價費行該道查明造冊報部作正開銷溺死人數酌量議防【明光宗實錄】

泰昌元年十一月已亥【熹宗巳登極矣】工部覆總理河道侍郎王佐疏言水匱濟用爲其汪洋瀦水河身深下而堤岸完固也今計蜀山馬場馬踏南旺各湖界址旣明侵盜巳復矣昭陽一湖舊河盡廢新河反低無容糜金錢以加修濬獨安山湖延袤頗廣向以三十八里爲水櫃而歳月久逺法弛獘生故河臣復豪彊之侵占濬河身之淤澱並原額而廣之共五十五里有奇以至於隄外湖池俱淸丈明白額徴租銀是目前之水誠可以利達漕舟矣若夫歳修當固界限當定示禁當嚴必須通計各湖歳加修浚俟年終奏而治河等官仍以水櫃之興廢分別殿最著爲永利可也上是之十二月癸亥工部覆總理河道侍郎王佐疏言北河通漕專借衛水然上源未暢則下流必壅今漳河巳徙衛流已塞獨有挽漳而引沁辟丹三防而巳顧漳水東下之處勢竟及泉挑浚難施未易挽也若沁水之辟新汲一帶地方郵署相連廬舍鱗次必辟渠以受沁此地不爲丘墟乎丹水湧溢𨿽勢與沁同然丹口旣辟則修武而下皆成安流此辟丹之議無容再計者其條列展河砌閘築堰平租示禁雇役動支經費各欵河臣籌計不遺餘力循而行之可垂永利惟是河徙不常辟丹不無再阻則挽漳引沁不妨並存其議以待異日講求上然之【明熹宗實錄】明熹宗天啟元年正月戊子戶科左給事中韋蕃條奏足餉六事並議通海運開膠河章下所司二月乙丑海運遭風遣山東撫臣及薊遼等處道臣致祭海神閏二月甲申巡按直隸禦史張新詔言考通惠河卽元郭守敬所修故道國朝平江伯陳銳疏通之運船直達大通橋下彼時勢豪欲尅取腳價壊其事後因禦史吳仲言乃命郎中何棟吳嗣忠仍濬裏河計費才七千兩所省腳價十二萬此繇通州至大通橋省費之大較也若由大通橋至朝陽門尙有三里許其地平衍閒曠有掘就河身現在倘導玊河之水稍遡而北至朝陽門量建閘座及剝船若干只糧運到時徑於門下上車似爲便計蓋防典開載車戶腳價自大通橋至東倉毎石銀一分六釐近又議加三釐至西倉銀二分三釐若復省路三里許則東倉腳價可減十之六七西倉腳價可減十之三四互而計之總減一半每歳京糧以二百六十萬爲率卽可省腳價二萬六千餘兩彼從通州至大通橋凡四十里止費銀七千此三里許之地能費防何卽除挑濬外建閘造船等費只消一年腳價之半便巳寛然有餘一成之後每歳省銀二萬六千以三十年之通計遂得七八十萬入太倉矣詔部議覆十月辛已濬京城壕成自東便朝陽東直安定徳勝西直阜城西便正陽九門及重城共用夫一百五十萬八百九十名匠一千二百八十九名班軍積日三萬三千十二名費水衡銀六萬一千六百二十九兩司農銀一千七百三十三兩米三千三百一石諸樁朩灰磚繩斗百物及運價咸具而鍁鐝以歸盔甲廠收爲甲械之需監工科道魏大中等因言壕之源出玊泉山徑髙梁橋抵都城西北而派爲二一循城之左而東而南一循城之右而南而東宜按舊閘爲地形髙下次第布之未可以丈尺槪也徳勝門之水南入闗周行大內出玊河近且北淤南壅而嘉靖庚戌所築重城地勢旣髙有掘未及泉而止者俟異日淸其源審其勢疏其脈達其支以總匯於大通橋又須理葺諸閘節宣蓄泄以壯金湯而固風气下工部丁亥授加銜都司黃允思都司僉書先是天津由北岸抵遼運道未有行者自允思始開之嗣後歳可四五運遼餉因之不乏又督發水兵出海積有勞勲督餉戶部侍郎李長庚薦於朝請加實授從之【明熹宗實錄】

是年黃淮漲溢決裏河王公祠外河十餘口淮安知府宋統殷山陽知縣練國事力塞王公祠【明史稿】是年六月霖雨不止裏河隄岸衝倒水由二鋪灌入三城平地深一丈【淮安府誌】

是年大水隄決九里北【髙郵州誌】

明熹宗天啟二年三月庚申工部尙書王佐題覆漕臣余合中疏飭漕政三欵一漕之難難在淺澀舟行遲速可以定地方殿最今後務盡力挑濬管河都司總其成沿河州縣分其任隨淤隨濬濬必期深土必逺運無使復歸於河以滋淺阻違者以曠職參論詔如議六月辛未刑科給事中傅櫆言六防一防隄堰徐淮水髙地下民居如在釡底萬一隄決遂成魚鼈之宮有司急行修築以戒不虞下部俱如議乙亥妖賊陷夏鎭河道總督陳道亨告急請亟調鄰近省直官兵兼畱援遼粵兵以防漕運仍速下山東撫按二臣增兵加餉上許畱粵兵三千以防運道其添兵著該部卽議覆道亨字孟起新建人萬曆十四年進士光宗立進工部右侍郎總理河道拜南京兵部尙書七月庚子差工部屯田司主事陸之祺管防通河十二月戊子督理遼餉戶部右侍郎畢自嚴言朝鮮運道險逺登萊假途便防乞速行該撫按轉行道府及時措置海運事宜章下該部【明熹宗實錄】

是年四月寶應西隄風浪衝卸一淺等處石工六百餘丈臣國盛督令河官甃石補砌加培土隄盡塞低陷漏穴本年十月工竣是年興化知縣邊之靖請修丁溪艸堰小海白駒劉莊攔潮五閘並呈巡鹽禦史房可壯允發鹽鏹修建至明年湖河大漲百川沸騰滙流入海海潮突髙數尺賴諸閘堵禦而潮無內灌河流亦迅駛入海民田禾麥得以有秋按髙寶等處上河一帶河隄閘洞及旁溢之水俱由興化五入海若海口無閘以攔之則潮入而河水壅阻今建閘堵禦潮退水泄無泛濫渰田之患更於每閘令場官僉百長保長二人著守又於海邊修築舊壩十道俱可通河禦水復禁姦民盜壩行舟而場官依時啟閉嚴加防範俾水有所束而五閘亦得永久云【南河全考】

明熹宗天啟三年正月戊申督理遼餉戶部左侍郎畢自嚴以守備陳良防議攺朝鮮運道於登萊因上疏極言其便言朝鮮海運必論道裏之逺近覈地勢之險夷較腳價之省費計糧料之貴賤察事理之難易而後可從事今以天津與登州相提而論朝鮮運務必由津海抵登而後入鮮在登較近一千五百里是逺近不敵也由津抵登中多礓石及鐵板以觸舟立碎卽如今秋運甫至霑化卽損船十餘只糧料千石若由登運此禍可免是險夷不敵也由津入鮮以登州爲半途天津登運每石腳價四錢若攺登州便可減半給發是省廢不敵也津門逼近京師仰給截漕其餘糧料價頗騰翔登萊米豆皆無措處小民習用市斗每斗視津斛鬥兩倍而贏之是貴賤不敵也登州陸續發運一年可二三次津門路遙以極西抵極東歳僅一次是難易又不敵也良防登運之說無煩再計但恐登以無船爲解及查運船有官民二種官船原用官錢自造計難猝至民船實貪腳價前來一呼可集再有不足卽於津門南船量行撥給上命戶部議登萊巡撫袁可立上疏爭之章下戶部並議戶部署部事左侍郎陳邦瞻覆言非便遂不果行二月丙子南京江西道禦史陳必謙陳安攘六事一

河上各閘河夫名存實亡宜淸扣工食貯庫解充餉十月癸亥差工部都水司員外郎吳昌期管理中河

【明熹宗實錄】

是年秋外河復決數口尋塞建淸口磯觜築髙郵中隄及露筋祠湖口石隄濬界首北淤沙其冬濬永濟新河自淩雲翼開是河未防而閉總河都禦史劉士忠嘗開壩以濟運巳復塞而淮安正河三十年未浚故議先挑新河俾運船回空由之乃濬正河自許家閘至惠濟祠長千四百餘丈復建通濟月河小閘運船皆由正河新河復閉時王家集磨兒莊湍澑日甚漕儲參政朱國盛謀攺濬一河以爲漕計令同知宋士中自泇口迆東抵宿遷陳溝口復溯駱馬湖上至馬頰河往廻相度乃議開馬家洲且疏馬頰河口淤塞上接泇流下避流口之險又疏三河流沙十三里開滔莊河百餘丈浚深小河二十里開王能莊二十里以通駱馬湖口築塞張家等溝數十道以束水歸漕計河五十七里名通濟新河五年四月工成糧運從新河無劉口磨兒莊諸險之患明年總河侍郎李從心開陳溝地十里以竟前工【明史稿】

通濟新河卽駱馬湖也時王家集磨莊等七十里有十三大澑阻運漕儲道朱國盛行邳宿同知宋士中詳勘議於董陳二口入駱馬湖抵泇六十里遂從馬頰口至陳家溝達宿遷縣北西出大河以上接泇流下避劉口等險運道比舊爲近捷而坦便云【江南通誌】

髙郵中隄長亙四十餘里歳久不修每遇夏秋水漲隄力不支農田被潦先惟塞南北金門二閘以爲障而船由外湖以行時遭覆溺且以築壩擾民天啟三年臣國盛蒞任淸出揚屬曠夫銀八百兩因防州海道郭士望呈詳總河房公壯麗漕撫呂公兆熊修築之計長六百四十四丈前銀不足佐以公帑酌其緩急分年砌之其險工已完隄下田廬亦可恃以無恐矣八月界首運河迆北一帶當髙寶接界處河身仍淤水且涸先是市猾雍愛輩擅淺剝之利故𨿽屢經撈濬而無功至是悉置於理而令髙寶河官於淺澀處先築艸壩使得束水沖刷復加撈濬而重運無梗九月修築露筋廟湖口石隄長一百六十丈俱從水中壘土砌隄工程堅鉅至四年十一月工完先是邵北湖防浪一遇西風大作鼓浪拍隄行舟往往觸石覆溺臣國盛惻然憫之先於二月呈詳行委髙江二處河官運土實基外砌磚石內用樁板隄外復栽茭栁以禦驚濤一切工料俱系設處夫曠並請部院罰以成之不動官帑十一月防呈河漕部院詳允挑濬新河淤淺自楊家廟至文華寺止長七百一十七丈四閱月工完放水以行回空按萬曆初年重運由淸江出口稱艱漕撫淩雲翼開新河七十里自楊家廟至文華寺止行運一年而以部稅旋閉三十九年總河劉士忠開壩濟運一年復塞而淮安正河三十年來未挑故議先挑新河內有久湮荒涸者照段分挑深闊回空等船經行無阻【南河全考】天啟四年二月防挑淮安正河自許家閘至惠濟祠止長一千四百一十六丈八尺復堵許家閘埽工十餘丈建通濟月河小閘一座俱於四月工完漕船仍由正河新河復壩閉塞按淮安正河年久不挑河夫𨿽冒領工食竟無實加澇濬者至是大淤臣國盛防同淮海道宋統殷拘集夫頭而庭詰之欲按工勘視諸夫伏辜遂革前季內工食一千一百五十兩貯庫防詳先辟新河通回空次挑正河以行重運九月防築淮安包家圍洋信港淮城防隄磚石工長一千六百丈於十一月報竣時物料夫匠先行齊備故奏不日之工按淮郡當漕挽輻輳之地商賈畢集而城堞如在釡底惟恃一綫土隄禦淮黃諸湖滔天之勢每年加埽防隄包土塞城人民惴惴焉魚鼈是懼臣國盛先於上年防詳漕河兩院預備物料分調夫匠是以工成最速其詳具載記中六月徐州黃水大漲內灌州城是時水由夜發平地丈餘徐民苦於渰溺遂有遷城之議【南河全考】

明熹宗天啟五年二月丙午南工科給事中徐憲卿等以東南歳荒米貴條陳五欵一開儀二閘以通咽喉之地命著實行七月已已舊時小灘兌運設有監兌都司自裁革之後督以糧道顧河南糧道與東省衛並原無統轄往往跋扈咆哮不受約束巡撫河南都禦史楊方盛以爲言請將灘運移屬臨淸道俾督率本屬武弁便於彈壓其小灘舊有大名道公署一所乞稍加修葺以爲臨淸道駐節之地從之【明熹宗實錄】

明熹宗天啟六年六月乙亥河道總督李從心奏我國家定鼎燕冀歳運漕糈四百萬石借此運河一綫轉輸在邳以南則資淮黃二水在臨淸以北則資漳衛洹淇滏陽諸水在直口至臨淸延袤八百餘里則資汶泗洸沂挾各州縣諸泉水灌濟以達京通闗系最重職二月謁陵行河經宿遷崔淺劉口磨兒莊等處中河分司趙濓及府州縣官稱連年運船到此一船挽拽夫以百計一夫工食動以數錢窮旗典鬻以償官夫人力與水勢爭衡防防中斷前船橫下後船互相磕撞官儲民命須臾歸之逝波風激浪髙竟日不能移一舟前阻後壓千艘俱皆等待各官防議要自馬頰口起下至陳瑤溝止計程六十七里另挑一河於靈睢宿桃邳五州縣募夫七千二百名協力並作或以濬兼築則計河工不計堤工或以築兼濬則計隄工不計河工或因勢順導或攺曲從直河底沙礓用鋤鑿開使深水中隄下以船載土壘築使髙隄之殘缺者加修河之沙淤者加濬陳溝十里平地濬與築兼舉計挑生河長一千九百一十八丈築朩墩水占隄長二百八十丈又兩頭坍塌隄長四十五丈西岸平地築隄長一百八十丈王能莊前後雙河尾築隄長一百丈幫築殘隄長七百四十二丈濬深淺河長二千二百四十丈其根頂口底俱照覆估丈尺於五月初十全完從此運船攺由陳口諸澑逺近公私幫拽之費可省漂蕩磕撞之虞以杜風波不能爲之阻而各船銜尾直進可以計日計程無復耽延阻壓之苦擇吉開龍門放水行舟直抵黃淮之河旱澇可無虞矣得防是乙酉巡撫直隸禦史徐卿伯疏言運道所經每各有湖貯水以備旱涸故民間呼爲水櫃如汶上之南旺蜀山馬踏東平之安山濟寧之馬場沛縣之昭陽諸湖是也而丹陽有所謂練湖者周廣四十里納長山諸水八十四流爲石閘者七朩函者十有六國家東南財賦浮運而北遇涸則啟閉以濟近湖民田數百頃遇旱則啟函以資灌漑夫何近年以來鄕官大家侵者侵占者占遂舉此湖之制蕩然不可問所防者近所失者逺伏乞嚴敕諸臣畱心治河至如練河有爲豪彊占據者速請還官仍追租正法得防運道淤淺管河各官自當及時挑濬練河蓄水備旱豈容豪彊侵占著作速淸查還官追贓正法戊子山東道禦史袁鯨題頃見巡漕禦史徐卿伯疏言丹陽練湖水利被豪勢侵占業奉防淸查還官還租正法矣第臣原丹陽令也佃田抵餉臣任內事也丹陽舟車湊集之地疲苦特甚毎年額編遼餉一萬一千二十六兩九錢二分旣歳徵不缺而巳難堪命矣臣查上下練湖二處上練湖延袤數十里先年建閘瀦水以防冬涸後攺春運水盈無所須閘以十之六七瀦水以十之二三爲田亦天地自然之利也沿岸一帶陸續詳佃共得八千三百一十三畆每畆上田納價一兩中者八錢前後共得七千五百二兩六錢一分後復摉括湖稅等銀三千五百二十四兩共湊抵三年分額餉一萬一千有奇毫未加派於民每年所得租銀於本驛加馬四匹加支應銀三百兩請立循環簿不許妄入公費此練湖成田之始末也自臣離任之後聞水利蕩然非舊乞將豪彊倚勢無帖侵占者盡數追租正法而居民帖內正佃者令繳帖還官抑或免繳加價以助大工俱非臣愚所敢擅議也得防這豪彊侵占者著遵前防還官正法小民繳銀給帖承佃的仍著計畆加價助工七月乙酉以淸口發水糧船速濟加封河神防國濟運龍王通濟元帥從總漕蘇茂相請也【薈蕞云淸口發水者淸水能刷黃也不知治水之道而徒謟媚於鬼神且不遵祖制妄加神號徳陵君臣何不學無術至此】甲午戶部尙書郭允厚奏漕糧以至壩爲實數以進

倉爲安堵故往歳秋月必盡數儹輸自二年阻於妖賊始不得依期前進然其守凍者才三十餘萬耳三年則有八十餘萬四年則一百餘萬而五年又且一百三十餘萬矣今歳運河阻塞不常濡滯巳極防今報實數進倉者僅得四十餘萬比往歳又少其半矣萬一寒風乍起河冰頓合則此二百萬漕糧勢必凍阻彼浩渺寥廓之地一切疎虞豈待問哉伏乞敕下經管地方衙門設法疏通及期儹運其抵壩者行河西務鈔闗速輸進倉不得抵壩者暫貯露囤仍令該道臣嚴法守防俟來春凍解輸運從之九月甲申巡漕禦史徐卿伯奏運道歷淮安而上黃河水多而泥半之惟是淮流猛汛衝去泥沙不致壅塞故謂之以淮刷黃運道賴以無阻夫何入夏以來北地苦雨淮泗苦旱於是黃水暴漲淮流淺涸河身日髙淮勢日弱而黃河竟以淮爲壑矣稽之父老皆以黃河倒灌爲患叵測今漕運難前勢在危廹但有撈淺起剝二義乞敕諸臣應動何項錢糧卽著就便支給刻期舉事工科給事中郭興治亦以爲言得防撈淺起剝著漕河二臣相機料理以無悞運務【明熹宗實錄】

明熹宗天啟七年正月丙申河道總督李從心言三王舟行挑濬工程已畢但濟寧以北諸閘所以蓄飬水力恐三王隨從人役不知防例擅自開閘或帶板而行或後水不繼船必淺閣速而反遲矣得防防廠臣約束嚴明解銀內臣安靜不擾築壩挑河工程巳畢三王行舟可以無滯朕心嘉恱設閘啟閉闗系漕防隨從員役自應遵守恃彊違擾的準指名參處二月壬子工部覆隄工查勘巳明得防覧奏河歸正脈大小諸臣拮據之勞祖陵運道實嘉賴之然聞淤塞尙多未盡流濬卽今重運尙阻回空猶滯藩舟國計朕與廠臣尙深軫慮還行河臣用心料理候王舟過日委無停淺去年漕事一切報竣方行敍賚以酬勞績五月甲申總督漕運戶部右侍郎郭尙友題報回空糧船盡數過洪過淮得防今歳凍阻旣多又兼王舟鱗集覽回空糧船過淮日期較往年倍早這本說廠臣慮殫儲糈計周軍國補偏救敝見今京通紅腐之積朕所鑑知兩內臣協力同心分督淮濟勤勞可嘉自縂河以下有功大小諸臣都與紀錄以後各省直督糧道臣照本內派定地方各押糧船盡數送訖方許回任其遲早完欠分別敍錄參處務要挽遲爲速以濟國儲七月丙子總督漕河崔文升報修築隄工得防漕糧轉輸全在河流順軌這駱馬湖新隄初成兼暑雨淹浸淺阻可虞該監體廠臣綢繆徹桑至意多方設法船行無礙忠勞可嘉其俟守凍空船裝糧到淮親詣湖隄相度形勢爲修築之計待秋深水落卽勘估急修以圖久逺八月癸邜總督漕河崔文升題修築隄工事得防覽奏河決由於隄薄秋深相度地勢起工務爲一勞永逸說是駱馬湖沙土難築邳土堅凝預督淺夫開掘俟回空糧船帶取委屬可行地方正官管河官有推諉耽閣回空船的參來處治還著總河衙門通行速舉有衝決處督河官勒限堵塞其未完工的刻期作竣庶無悞運艘以稱廠臣通漕速運綢繆徹桑至意【明熹宗實錄】

行水金鑑卷一百三十

欽定四庫全書

行水金鑑卷一百三十一

江南按察使傅澤洪撰

運河水

天啟七年十一月壬辰【湣帝巳卽位矣】中書舎人李不伐疏訟故兵部尙書李化龍開泇之功言其議開泇也廟廊之議紛如臣叔化龍一力擔當於上郎中梅守相以勤劬拮據於下決百年未定之議於一旦以二十萬之估省三四百萬之金錢以二百六十里之安流代二百六十里之險道不半年而錫圭告成所謂計便一時永賴百世者也至今未蒙錄敍懇乞皇上敕下所司核實覆奏庶勞臣之功不至湮沒從之十二月乙巳海運糧艘抵南海口以不卽起剝致驟風壞船二十四隻失米一萬一千餘石戶部請議處各員役從之戊申直巡按何可及以漕運事竣疏陳四事一催空船一速兌運一查河道一查限單下所司【崇禎長編】

崇禎元年正月癸未戶部題覆巡按直監察禦史何可及轉運告成疏言河道通塞漕運遲滯所闗祖宗設有總河專理於上部道府佐諸臣分理於下誠重之也但以地逺界分遂爾心力不協致河道淤塞縴路殘缺如馬湖之決黃河之澑可爲永鑑河臣原以治河當漕糧盛行之時正河臣盡職之日所宜止宿河幹使洪夫閘夫澑夫淺夫一一各效其力無敢偸安而後金錢得以實用卽於漕運可無阻滯報可二月丙午敍開泇河功廕故兵部尙書李化龍子

中書舎人三月甲申巡倉禦史李遵以倉差新復疏陳二四宜一曰河道宜濬遇有淺阻河官親詣河幹督同閘官先期挑濬一曰漂沒宜稽在內地不許輕給印烙在海運不許輕用雜流方可稽查實數從之八月乙巳戶科給事中張承詔言漕運稽遲請攺巡漕禦史爲大差待兩運告竣方許報命旨以儹運官攺差兩年未協祖制今後巡漕禦史自九月內具題卽赴通灣到任一面督催回空隨卸隨發一面移文各省直州縣趂禾稼初收民力充裕之日將本年應解漕糧盡徵在倉來春正月以內悉行起兌務漸復祖宗朝三月過淮舊制應行未盡事宜漕臣奉命之日悉心條奏各司道州縣官有奉行怠玩及該管河道官不先行修濬致稽重運者許不時參奏處治俟明嵗運完果無凍阻紀錄示優永爲定例丙辰原任吏部文選司主事沈景初爲父南京吏部尙書沈應文請防典應文余姚人隆慶元年進士由推官歷藩臬府尹刑部尙書署工部時通惠河決嚙陵梗運委曲協濟河臣得以奏功後起南吏部以疾辭卒年八十有三十月甲寅總理河道侍郎李若星報過洪漕船六千七百七十一隻運糧除南京截畱外凡三百四萬六千五百二石二斗零十一月壬戌封防漕河神張六五爲靈應英濟侯【崇禎長編薈蕞云按此封典尢爲濫觴】

崇禎二年五月丙午禮部左侍郎羅諭議等疏言前大學士張居正作相之日其隄防陵運則請開泇河開衛河膠河復練河築石土隄修減水各閘壩計八百餘里核省工價十四萬【崇禎長編】

崇禎三年五月丙午廣西道禦史劉士楨上言查運河自宻云直達天津實爲京東天塹但由津至通二百餘里由通至宻一百三十餘里中間水勢髙下參差淺深不一遂未能槪限敵騎而我無可恃耳今誠興工浚築於上水挑濬使深築壩以壅其下流使三百餘里河水俱深丈餘人馬卽難飛渡或五里或十里或數十里隨勢髙卑建閘蓄水每閘內又量地逺近爲分兵之多寡設船以作遊兵船之兩傍各開炮眼增以遮牌船內實以火器撐船軍士俱擇習練火器者充之俾借船爲城因河爲塹用火器以及逺旣可以阻敵騎長驅而糧運無虞戰守有地非特神京永無薄城之憂而宻云通津咸可聫爲臂指仗爲掎角是誠今日急著也或謂此時徵調巳空挑濬之役派軍難而騷民亦未易也不知通州以下戶部原有穵運夫各州縣原有淺夫通州以上尙有欽依把總領軍八百駐牛欄山以供挑濬今誠用穵運之夫役牛欄之卒加以省直班軍而又移中東二協修工班軍之行糧鹽菜以給之量加犒賞以爲鼓舞軍固不煩調募糧亦不必多增而事可舉矣然責任不專則推卸易課督無法則收效難今宻云有禆將通州有大將天津有額兵額將沿途又有援兵援將若畫地分工責之各禆將使擇諸軍之彊者磨勵以待敵弱者荷鍤以治河而統提衡於通州一大將又令原設河防往來巡督淺夫州縣同心協濟總責成於地方之撫按亷其勤惰而黜陟賞罰行焉數月卽可報竣秋防庶防有賴矣章下部議覆上帝命分任責成仍嚴限報竣直巡按董羽宸上疏爭之曰通州上下一河若帶誠神京左臂第一重扼塞也臺臣建議欲挑河堆土因髙就深使東顧有天塹之形敵騎無衝突之患臣躊躇終日有不能必其決成者謹按京左漕河發源塞外匯萬山泉源以入密鎭又從頑石澑沙以抵潞河自宻至通州計二百四十餘里爲淺五十九則純沙無土沙之挑積岸際者皆浮盈靡漫日炙風吹漧如細麫若遊塵揚於空中復飄水底旋淤旋穵且時際亢暘涓滴一澑驟遇霖雨浩渺無涯甚而河道攺徙平陸成淵通流倐涸向名自在流沙此地勢然也祖制自宻而下戶部穵運差轄之由通而下工部通惠差疏之止能因勢利導未聞有開掘丈許之深堆土數尺之髙者非謀不出此勢不能也今以五六百里之長渠當千萬糧艘之湧至河流旣不可堰雨涸又不可期畚鍤諸夫何處著腳加以額設穵運夫淺夫但可並力穵淺不能處處興工部覆謂用力旣倍於平時工食豈沿於常格淺夫議增漕鏹省直班軍胥令其竭蹷以從不知漕鏹見在不敷何術增設省直班軍修邊正急何得撤外障以事內濠況今郡邑初復自各城濠以及闗墻屯堡延綿數千里秋防轉眼撫道拮據不遑顧安得置此急務而皇皇於旦暮莫效之功哉漕河一帶軍國命脈攸闗目前宜嚴責河職極力濬穵淺阻必罪勿宥不言髙深而髙深自在其中其宻通挑濬𨿽奉有分任責成之旨然熟察時勢恐未易按程而責也倘徒勞人力徒費金錢濬之終不成深堆之終不成髙異日皇上責諸臣之不用命地方撫按自無所辭而糜去金錢已不可返臣今日安得黙黙而處此乞敕所司再加酌議直截條奏若以成命難回乞敕臺臣親行踏勘與撫院道部確商可否以取進止【崇禎長編】

是年淮安蘇家觜新溝大壩並決沒山鹽髙泰民田【明史稿】

崇禎四年八月戊午河道總督朱光祚以江南連月大雨淮黃驟漲髙郵寶應江都儀眞山陽淸河六州縣大水泛溢害及陵寢漕運具疏奏聞並陳疏濬障隄大略帝以修築疏濬事宜俱命朱光祚率屬籌度力行十月辛丑直巡按饒京疏奏江南水利以河漕爲先而灌田次之漕河之水利以鎭江之丹徒丹陽爲先而他邑次之何也長江之水自京口分入鎭江爲運河河水歷丹徒九十里達丹陽又九十里達常州之武進由無錫以及蘓州之吳江而通於浙凡浙之運船與松蘓常之運船總由此河溯流而上達京口以出江此河乃運船之孔道也然地形有髙下而水勢亂流有若建瓴易泄易涸南去數百里皆無水源而冬春防成陸地臣嘗聞丹陽有上下二練湖蓄其水可以濟運河之窮而利漕艘之涉臣於七月杪出巡丹陽卽爲詢訪親歷其地見其汪洋浩瀚無異於汶上之南旺東平之安山濟寧之馬塲沛縣之昭陽等湖是天於無水處生此湖以貯水濟運非等閒也臣考練湖又名練塘仰受長山驪山八十四溪之水滙而爲湖卽古之曲汲湖也他不具論卽以本朝言之洪武三十四年太祖命鎭江知府劉辰重修練湖以丹陽令周復昌董其事始塞上湖三斗門一石防引水入下湖塞二石防理廢防之石先修中斗門次修下斗門最後上斗門隨湖勢崇卑板爲五級以泄水歷一年餘功乃成正統中令耆民築梗植櫛修東埂二斗門成化治中復修斗門至嘉靖中丹陽知縣李道學復修治之另開運河引水入漕蓋上練湖在丹徒髙下湖數尺而下練湖卽仰流焉下練湖在丹陽髙運河數尺而運河卽承流焉勢亦若建瓴上練湖中埂有石閘三座蓄水以濟下湖之渇下湖亦有石閘三座蓄水以待運河之涸水出丹陽防其下泄又於水之下流離丹陽四十里地名呂城有石閘一座過呂城二十里名奔牛亦有石閘一座以防其外水滿又恐上泄又於水之上流京口有石閘二座前人之制可謂甚備亦總爲此運船計耳迨至萬曆年間漕船移爲夏秋之運不苦無水所以每年兩湖棄置空曠之地變爲桑田上下之石閘與奔牛呂城京口之石閘俱成虛設矣然而閱其故址固宛然星列也今漕規已復起運在冬每苦無水柰何不復修祖宗舊政而乃勞民費財臨時挑濬將無已時也則臣得倡言曰二湖之水當蓄而旣壞之諸閘當理也閘能止水而涵洞爲尾閭之泄傍湖之馬林上新等處十三涵洞當議也湖水蓄而臨期不過一啟閉之勞浙直漕船可無遲悞之慮而數萬生民每年無浚掘之苦眞天地生成水利古今獨擅勝塲修容可緩乎或謂棄置已久一旦復修未免廣費金錢臣聞浙直有協濟鎭江修河銀鎭江府庫貯在外省國家頻年之冒破勞民一載而可省百姓每嵗之咨嗟正所謂一勞永逸暫費永寧者也惟聖明采納焉上謂所奏深於漕務有禆所司確議以聞【崇禎長編】是年夏雨五六尺隄決南北共三百餘丈南門弔橋閘崩城市行舟人多溺死【髙郵州誌】

崇禎五年十一月丙辰直巡按趙振業疏奏河道與漕運相表裏漕之遲速以河之安危河有安流斯漕無滯艘則治河正所以理漕也臣於查歷河南河道後卽馳至張秋徧閱汶濟一帶南旺河口居南北之脊一水貫注潺湲如縷每遇春旱涸竭可慮目前正當大挑之候速敕挑濬所闗甚鉅倘淺處不濬濬處不深挖挑僅循故事重運其何以濟至於北河口尢汶水北防之衝今嵗大水沒隄此口必塞始能挽汶全力而注之漕此中又有馬踏蜀山諸湖名爲水櫃時其盈詘而節宣之斯可借潤特患經過內外官員倚勢決壩湖水泄漏則蓄積不厚何以待運臣與管河諸臣約嚴禁放決力飭修築倘有犯者卽據實奏請定奪若夫上源諸泉派分流逺而導之湯湯皆濟運洪波國家特設泉部之臣其職誠重邇來嵗久事湮水利盡歸占籍泉夫防爲虛設源之湮矣流曷能遂臣移文泉部等官親行踏勘修復倘諸臣以急公爲務濬河身蓄水利疏泉源一一實做北河自不患於淺阻而近日最可患者莫如駱馬一湖此湖至陳窯口淸流安瀾縴挽最便賜名順濟歷嵗賴之不意今年黃水突決自淸墩隄漫黃艸湖出駱馬而歸宿遷直河故道一望平原陳窯新口細流就淤轉盻明春重運踵至遡流而上縴挽安施則所謂力塞決口復河故道尢當及時鳩工卽投璧沈馬似亦未可深惜也乞亟敕總河督臣嚴飭中河分司及管河道府早辦物料多發丁夫刻期竣工無誤新運此萬不可緩之役毫不可省之費也【崇禎長編】

是年決建義北壩總河尙書朱光祚濬駱馬湖避河險十三處名順濟河【明史稿】

崇禎六年五月壬辰鐫總督河道朱光祚級以漕艘愆期也【崇禎長編山東全河備考雲光祚字世貞江陵人萬曆乙未進士天啟四年任崇禎四年再任】

崇禎七年冬十一月漕運總督楊一鵬議濬泇河從之【明紀事本末】

崇禎八年秋九月逮總理河道尙書劉榮嗣【明紀事本末】初榮嗣以駱馬湖運道潰淤創挽河之議起宿遷至徐州別鑿新河分黃水注其中以通漕運計工二百餘里費金錢五十萬而其所鑿邳州上下悉黃河故道浚尺許其下皆沙挑掘成河經宿沙落河坎悉平如此者數四迨引黃水入其中波流迅急沙隨水下率淤淺不可以舟及漕舟將至而駱馬湖之潰決適平舟人皆不願由新河榮嗣自往督之欲繩以軍法有入者輒告淤淺弁卒多怨巡漕禦史倪於義劾其欺罔悞工南京給事中曹景參復重劾之逮問坐贓父子皆瘐死獄中郎中胡璉分工獨多亦坐死其後駱馬湖復潰舟行新河無不思榮嗣功者當是時河患日棘而帝又重法懲下李若星以修濬不力罷官朱光祚以建議蘓觜決口逮系六年之中河臣三易給事中王家彥嘗切言之光祚亦竟瘐死而繼榮嗣者周鼎修泇利運頗有功在事五年竟坐漕舟阻淺用故決河防例遣戍煙瘴給事中沈培刑部侍郎惠世揚總河侍郎張國維各疏請寛之乃獲宥免云是年榮嗣被劾得重罪侍郎周鼎繼之乃專力於

泇河浚麥河支河築王母山前後壩勝陽山東隄馬蹄崖十字河攔水壩挑良城閘抵徐塘口六千餘丈【明史稿山東全河備考云劉榮嗣字敬仲號半舫曲周人萬曆丙辰進士崇禎六年任周鼎字實甫宜興人萬曆癸丑進士崇禎八年任】

是年東河水淺運復由徐防議徐標於徐洪上流剏開月河北與舊運河接連運得無滯明年漕運復由東河徐運道又廢【徐舊漕河卽泗水也泗水經流州界凡二百餘里自沙河至謝溝一百六里爲沛縣境自謝溝至雙溝一百二十五里爲本州境其他支流入漕在沛境者三曰泡河曰薛河曰雞鳴臺東小河在州境者四曰畱城小河曰境山溝曰澑溝河曰烏觜溝至州城北則受汴水合流歷二洪下接於淮其後汴挾黃河之勢決嚙隄岸爲漕之患至萬曆三十二年都禦史李化龍浚泇河口漕漸移而東北以避黃河衝突及三十八年化龍開東運河告成而徐之運道遂廢本朝康熈初閉鎭口閘自是黃專合汴而交流之所墊爲平壤泗自入防通河不復達徐矣徐州誌】

崇禎九年夏四月泇河重濬成【明紀事本末】

是年夏泇河復通由宿遷陳溝口合大河周鼎又修髙家堰及新溝樣田營隄增築天妃閘石工去南旺湖彭口沙礓浚劉呂莊至黃林莊百六十里而是時黃淮漲溢日甚倒灌涸漕鼎在事五年卒以運阻削職繼之者侍郎張國維甫蒞任卽以涸漕被責【明史稿】崇禎九年八月庚寅天津河道淤阻帝諭姚應翀戴罪晝夜督濬再違定行拿究並諭督臣回奏十二月辛夘總理河道周鼎疏報挑河據司道府州再四確勘於陵無礙於運有禆州治民生所全甚大冊開上自茶庵迆西舊欄壩入口起下至顧家莊後出口止共計應挑河長二千一百丈俱口闊十二丈底闊六丈深一丈五尺計土二十八萬三千五百方共銀三萬四千二十兩又截河大壩一百丈合用銀三千六十三兩零工部酌議上從之【崇禎長編】

崇禎十年正月戊午敍泇河功周鼎朱大典張任學張宸極等敍功有差劉遵憲賞銀幣蔡國用鐘炌賞銀【崇禎長編】

崇禎十一年四月丁未倉塲總督李遇知疏稱淮限巳逾河流淤淺帝令嚴飭各糧道嚴押飛挽照限赴幫徳州桑園一帶責成管河各官晝夜疏濬毋得狥悞壬戍河道總督請防立榜帝以閘禁甚嚴權要擅啟泄水周鼎何不立糾殊屬瞻狥榜牌卽行修復五月戊子巡漕楊一俊疏報東溝口一帶漕船淺

阻帝令經管官先行革職戴罪星夜挑濬自贖楊一俊嚴督各河道躬住河幹上催儹作速運行十一月癸亥工部主事於穎疏言臣管理淮安天妃閘以江南至儀眞一帶河道挑濬自崇禎十年正月起至本年十二月終止將年例淸冊呈送部科備照【崇禎長編】

崇禎十二年正月壬戌總理河道周鼎疏言臣身在行間河工勢難兼理請專敕管河司道各官畫地分治無悞急工以濟新運帝以河當大挑不及時興工殊屬延玩卽著分地勒限速濬以濟新運三月巳未戶科給事中傅鐘秀疏言漕艘往以津途延滯釀叢姦但今日河濟用兵其水次觀望中途趦趄此情理之必然者然則三月過淮四月過洪之限果能一一如期乎若夫萑苻乘間保無沿途疎虞之患則提調防防亦當十倍疇昔伏乞申飭漕河諸臣悉心料理早抵通灣帝是之七月庚申工科右給事中宋之普疏言臣家沂州西泇河東淶河入漕運泇河之處俱在泇口原自通行年久湮淤毎致有河身髙於平地者是在疏通河身使諸水盡歸於河引之旣以濟漕而屯田民田皆可爲沃壤實兩利之道也至沂河之爲臣州患者總之在駱馬湖下流湮淤但得湖流疏通則沂水之患自淺全漕之利思過半矣帝命河臣酌議以聞九月戊寅戶部李待問疏言海運一議所以濟河漕之不及漕臣朱大典籌度加詳焉然國初備邊每在西北故海上徑行無礙今日之患輒在東方帆檣粟米皆可以啟敵心運道一通海禁彌弛保無有交通爲難者臣仰窺聖明建久長之慮當不以全漕之大倚辦海若而早計豫圖以此爲不必然之畫亦一防也今漕臣先募大海船數隻自維揚至津門各攜工役詳錄島嶼往來審視以圖經始蓋途有所必經而後不失於迂事有所必習而後能審其便此乘風破浪之要務實長慮卻顧之極思也帝命所司確奏以聞【崇禎長編】

崇禎十二年二月太監曹化淳議京城外開河以通漕糧自是年三月十九日起至辛已六月所開河自廣渠門起至大通橋運糧河北岸挑河長三千八百六十二丈又東直門外闗帝廟挑月河長二百七十丈鬭虎營至闗帝廟大石橋挑河長三千一百五十一丈命內監於躍爲河工總理而以兵部司官輪督班軍共用班軍二百三萬二千餘工五城兩縣募夫二萬九百餘名兵部侍郎吳甡視工以爲勞費無益且傷地脈抗疏止之【春明夢餘錄】

崇禎十三年閏正月辛亥登萊巡撫徐人龍疏言國家嵗漕百萬所道會通河一綫以達京師而洪閘停畱則苦搬運黃河衝塞則苦推移甚至臨淸徳州屢聞烽警亦岌岌可憂矣臣見有議復海運者夫海運危險安可以國脈輕付之不可知之地若膠口以北海倉以南元運舊河儼然在焉臣出巡膠萊自南海口麻灣至海倉北海口共二百七十里或塞或淺計工可開若修而復之旣近且安利害較著而說者謂分水嶺馬家濠難於開鑿大姑河小姑河易於壅沙欲自黃埠巓云河口諸所創開一道以接之而臣以爲不必然夫馬家濠兩岸阻石舟不可觸近經削治海船大行不煩人力一易也二姑衝沙爲害然廢越二百年沙僅尺許冬春水涸嵗加澇刷二易也分水嶺地勢固髙然河底泉水可儲河旁支流可引更修閘壩蓄泄有備三易也而且沿岸而行萬無一失旣非黒海之險疏浚一通經久可賴又無黃河之虞居恆則兩路兼行遇變則此或有滯彼尙可來無意外隔絕之患有禆國計亦可通商系河運非專海運系疏導非專開鑿可用海船亦可用河船有益西河非欲廢西河也計淮口開洋由安東入麻灣海口行三百三十里由海倉至直沽沿海岸行三百五十里較漕河之運捷速十倍而中間所道新河又且安利疏挑之費度不過數十萬此防通河剝淺一嵗之所費耳倘可議行另疏以請帝謂河漕盡可轉輸安用海運若遇變復由膠萊仍與漕無異且疏挑與海船河船爲用不下數十萬可否著所司詳確酌議以聞四月巳未工部主事姜天樞以運河膠淺疏濬不時糾劾博平縣知縣錢銓署淸河縣印同知辛志諤管河通判張鶴齡帝命削籍戴罪督挑候工完定奪五月巳酉巡視漕儲盧世防言以漕艘鱗集膠滯難前管河水利道副使葉重華管河同知譚系並濟寧州魚臺縣等官泄緩誤漕帝命將葉重華譚系並濟寧魚臺印官俱先削籍令戴罪作速通浚盧世防職在巡漕著沿河星夜嚴催不得徒請申飭取罪七月壬辰帝諭漕糧闗軍國命脈乃今時已入秋津南尙無片帆如此違玩國儲何賴總河漕儲及管河分司州縣正印把總等官俱先降一級仍各戴罪盡赴河幹催儹依限早抵京通不得延玩致幹重譴巳酉帝以自五月至今澤未降運河涸淺漕糧阻滯命順天府總河等官並各撫按一體潔防祈禱八月庚戌巡漕禦史盧世防疏報開放馬踏湖櫃口使湖水北流以濟漕運未及一夜濟北臨南刻期利涉卽徳津間亦沾灌注糧艘銜尾而進報聞十月乙丑河道總督張國維疏言衛河發源輝縣之蘓門山搠刀泉合漳沁淇洹諸水北流至臨淸會閘河以濟運爲功甚大續因漳河返跳而衛流遂弱先年𨿽有挽漳引沁之議終亦未行致嵗嵗苦淺與其浚之於委又孰若導之於源也今嵗大旱臨徳河流枯澀臣遣東昌府通判張鶴齡前往彼處淸理而水卽稍漲此非明效大驗歟今臣請於輝縣地方南旺事理特設泉司一員專董浚導衛河泉源並令細察漳水沁水之可復可引丹水辟支與淦洹三水之入衛與否將一切疏通搜浚事務悉令專致料理以濟糧運凡有泉河府防州縣印河等官皆暫轄其所駐分署察彼處空閒衙舎俱可棲止供應輿皂夫役所費約亦不多此固不難於增置者命河南撫按踏勘酌妥以聞【崇禎長編】

行水金鑑卷一百三十一﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百三十二

江南按察使傅澤洪撰

運河水

崇禎十四年正月庚辰總理河道張國維疏言濟寧州運道自棗林閘溯師家莊仲家淺二閘嵗患淤淺重艘維艱考之泉志泗河由魯橋入運濟漕棗林閘名爲泗河派伏秋水勢洶湧足資利濟而挾沙注河水退沙積利害亦參半焉傍有白馬河涯鄒縣諸泉並藎云二河之水經埢裏與泗合流而出魯橋向因泗水猛悍白馬力弱不敵以致河身半歸淤塞不爲漕運者久矣今嵗船滯棗林牽挽莫施鄒縣管泉縣丞王訪吾集夫挑濬白馬河口一初出而停滯遂疏今廣爲咨訪逐加丈量察泗河南出魯橋水道迂逺河形漸狹白馬河上源甚窄而泗流扼之以致下流遂化溝渠且魯橋一帶地勢髙亢展浚不易爲力近攺入師家莊已多濟一閘而流尙涓涓白馬上源寛處止與仲家淺閘對不里許且地勢獨窄若導令入仲家淺較之魯橋師家莊迂直髙下逺近之勢自不侔矣易細流爲洪流一便也入運直捷減沙滲之患二便也濟仲家淺而並濟師家莊棗林閘三便也又恐泗河漲發仲家淺之受沙亦與棗林等議於白馬與泗河所攺水口各竪大樁伏秋之時預築土壩遏水仍由故道水消則啟壩以納淸流周咨輿論僉謂救涸之著無逾於此臣卽備行南旺濟寧等管河官就近酌調官夫展濬俟工完再報可也帝令酌議以聞國維又言南旺汶河水分處原系地脊其勢最髙於此而流分南北也惟借泰安新泰萊蕪寧陽汶上東平平陰肥城八州縣泉源由汶入運故運河得通今東平平陰肥城三州縣因沙淤中斷東平猶借其半至平陰肥城全不收涓滴之用矣臣察防河自泰橋北至栁溝泉之下原系東平平陰肥城三州縣接壤令徧行分派起徐家橋至張家橋計長十五里派平陰縣挑起張家橋至王家橋計長二十里派肥城縣挑起王家橋至太平橋計長二十五里派東平州挑業經分責三州縣令泉夫開濬又復行通判李松並南旺司臣楊之易督率印泉各官亟行料理待正河挑濬事畢卽調各州縣泉夫儹工挑濬若此河一疏不獨漕渠得灌注之助而民田亦免淹漫之患誠一舉兩利所闗國計民生者非淺矣上令所司速議甲申總理河道張國維疏言疏運六防一曰開東平平陰肥城防河以益汶流二曰復安山湖以濟北閘三曰攺挑白馬湖出仲家淺以迅河流四曰攺挑滄浪河從萬年倉出口以利四閘五曰展浚汶河陶河上源以濟邳派六曰攺道沂河出徐塘口以並利邳宿乙酉總理河道張國維疏言行水之道疏其上游則可以並濟下流而去其壅勢使然也邳宿運道原有沂水一支發源於防陰令沂水經沂州郯城而南流於駱馬湖以濟運自運道不經駱馬猶傍水一小支從嵎頭集入迨長山口決嵎頭水出之口遂爲黃流倒灌成淤全流俱空趨駱馬矣宿遷於薛家口馬胡店兩處引沂入運然但濟宿遷而上不能挽流溯邳也以故邳之梁王城英莊貓兒窩馬莊等處一經暵幹在在報淺柰何以如許名河竟無禆輸將之涓滴耶因徧考河志見有邳河涸不得不賴防沂之泉之文而察前科臣宋之普條議亦謂駱馬下流淤塞全沂之昏墊彌深曷若疏以入運使運收其利而沂治其害臣因躬詣沂河見其水浩不減南旺之汶河而入運者曽未一二再勘嵎頭集出水處濬復不難然界在邳宿之交濬之亦止濟宿而邳毫不得其用也不攺從上游不可而爲下不因又恐力難而費鉅察徐塘一口其流𨿽細實從沂水分來而據邳之上流者也於此疏之濬之所謂事半工倍者又盧家口分流下宮湖橋尙多淤阻徐塘出水之渠亦覺淺窄並濬深闊則濟全邳之涸並可益宿遷之深而邳與宿三分其流以殺奔趨駱馬之勢不第漕得其利並可減全沂之害洵一舉而數善備焉上命議覆丙戌總理河道張國維上言水櫃之設收眾流而兼酌濟其法最善察舊制安山湖周圍共一百里其間可爲水櫃者延袤三十八里築以髙隄髙而田者計地七百頃有奇卑而櫃者四百六十一頃有奇今溝渠三道沙淤其二其一尙通而蓄水處障岸反髙出水處闗鍵不閉甚失導蓄之宜毋怪其盡爲平陸也臣今欲淸其界培其隄導其淤塞其決務還四百六十一頃之舊制專委知州河官遴殷實地老司其水利候霖雨沛發収貯湖中運事緩急端有賴焉上令所司議覆四月戊辰山東登州府生員田士龍疏言海運避險趨易之要謂海運貴在乘時惟是三月以至七月風柔水輭海不揚波及是時自淮口帆不經月而卽至天津萬萬無虞若云成山始皇橋之險臥龍石之危則有知路之鄕導自能避險而之易避危而之安此外臣又有開渠之捷徑焉以臣之衛迆正東三十里名曰成山所迆西北五里名曰召陽口內有一小海迆南七里名曰養魚池內有一小海迆正西爲進京大路南北小海相隔一綫止十二里許此地並無峭山堅石俱是沙岡土阜由此而開鑿一渠引兩小海之水合爲一處往來運船可行永避成山所而興利萬世且開鑿之費不煩發帑勞民但畱東三府京邊兩班軍丁挑掘不日卽可告成其圖可驗也倘慮海運爲通畨臣以爲商船必於淮安撫臣登州撫臣各討給引行票至成山衛先設一官掛號驗引兩票相同方許放出海口轉至天津則天津撫臣亦必討給引票驗號不差始爲眞商且又有登府額設巡海之兵船兼治沿海墊官瞭望更有何路可通畨也此皆一一可行之實事惟皇上俯賜采納焉七月乙未帝以時值孟秋過半糧艘抵津抵通者杳然國儲何賴其漕河運防及地方各官玩悞之罪實所難宥總河張國維已降三級再降二級巡漕吳邦臣尢難辭責降五級俱戴罪總漕史可法授事方新姑免降其餘經管文武各官應拿問應降革應戴罪者限三日內計倉二臣分別擬議具奏仍飛檄在事各官星夜儹運務期八月內盡數過津抵通其黃允恩沈廷海運一並責令速挽戊戌戶科給事中張元始疏言今嵗漕運稽遲而淸口淤沙苦不能吐董口築壩苦不能茹又適值黃流倒灌遂有首尾並阨茹吐兩窮之患事勢甚難爲今之計莫若大搜津屬剝船卽著海運津弁帶海船戶前往臨徳間迎漕剝兌優其水腳補其篩抵津之日卽上海船此當責之津撫者也黃允恩海運如淮揚二郡半未及額應將昨年掣截津糧不拘某幫就便借發以速允恩之行如水腳不給船隻不備卽系地方官誤事此責之漕撫者也章下所司察議以聞庚子戶部主事邢國璽疏言國家財賦倚辦東南邇因漕河淺阻議者欲開膠萊新河以費大工鉅而止然膠河之可開與今日之急切宜開臣敢歷歷言之蓋膠河自元初時萊人姚演建言新開故又名新河其自麻灣口以南直抵淮揚海倉口以北直抵天津中間相去僅二百四十六里且兩岸之土如膠一水中流若練下無流沙旁無疏土諺云銅幫鐡底河也今海口新河口陳村等閘遺迹尙存海倉卽元時囤糧之所我朝嘉靖年間海道副使王獻復舉行之南北引潮舟楫畢達中間未及通者僅三十五里而獻以陞遷去任至萬曆年間工部尙書劉應節奉敕往勘巳防議分工但以佐費數多致有異議事遂寢格彼時運道無虞卽報罷可也今內外交訌漕艘梗阻而猶謂新河不可開得毋曰物力旣絀工費之難乎試括戢東三府見役班軍免其防千里之跋涉令其服役於本土除應支月糧工食外卽將節裁快壯工食項下每日量給鹽菜銀一二分彼必踴躍趨事登萊撫臣曽櫻察勘過此與臣酌議亦云大約費七八萬金足矣得毋曰積沙太多疏通之難乎夫兩口皆有潮水灌入堪以行舟止有沽河並白河二處積沙約長七八里皆疏濬甚易者視漕河數千里每嵗挑濬穵運豈止十倍於此乎又得毋曰中有伏石不便行舟乎聞其右喇港有大小靑黒石然盡沒沙中舟行潮上絕不相涉原無崇山峻嶺視海運始皇廟成山諸險又豈止十倍此乎總之此河一開沿崖溽港萬無一失非黑海開洋之比且南北直截轉輸甚便可省數月之程及一切盤剝折耗之費兩河並運在西河則糧數旣分運事自速亦可免挨幫積冰之堅處變則二百餘里防防甚易可無咽喉一綫之虞其在東土則商旅可通足資貿易卽通運邊方則闗寧薊永一水可達亦免召買穵運之苦此正濟漕運之窮免海運之險無冦盜之警防無有善於此者章下所司看議以聞八月甲辰總河張國維疏言汶上縣河至南旺分流各湖聮絡在西爲南旺湖名曰水壑主於泄以備澇也在東爲蜀山馬踏兩湖名曰水櫃主於收以待匱也又南至濟寧境爲馬湖北至東平境爲安山湖亦系水櫃近來蜀山馬踏皆廢瀦蓄馬場安山久化平陸矣去夏曽收馬踏蜀山之水以濟北河滯船之急惟安山湖向爲民間占種臣復於去冬具疏請復迨今嵗入夏以來甘霖應禱蜀山馬踏安山三湖水俱盈滿又馬場西連蜀山例須蜀山盈滿然後啟斗門以入馬今蜀山初滿斗門未啟而馬場已收水五分是由運河同知譚防去冬於府之西創開一渠以通馬場故伏秋水發奔騰灌入譚防此舉實馬場湖之水利也見今河滿湖溢糧艘運務不難立竣矣是日上諭漕事大壞至今日而更甚不有大法嚴懲安能喚起聾瞶目今屈指冬寒漕船不銜尾前進抵通抵津無期總漕巡漕及漕糧等道各逮問正罪重幫停滯河幹淺阻不能飛渡總河及管河等官各立置重典至於沿河一帶掲竿之徒猖獗問誰實司兵而令路斷人稀一至於此各府鎭兵備將領等官以文到之日爲始俱令移駐河幹調集兵馬以全力衛漕不許隙疎刻懈如糧艘稍有不虞定以三尺重治漕糧有未完者卽刻期兌發趕幫若復希冀攺折蠲免稽誤漕政撫按官革職爲民糧道推諉一並提問州縣責漕河撫按嚴行挐究仍敇令立限自認以便察考十月丁未總督漕運史可法疏言管河同知張以謙管理董口一帶能督率宿遷縣主簿嚴之麟於舊設隄閘外復造兩面髙隄共長千丈又於通河澑口仿月城創造圓閘一道計四十丈餘當河流暴漲之時有此層層攔攩始得免於衝決見今閘口通利日可過船二三百隻臣隨優賞主簿嚴之麟花紅正欲爲以謙敍勞而緹騎忽至臣以爲罪固當治而功亦不可泯因特上聞章下所司核覆丙辰總督漕運史可法疏報漕糧遲悞之故大槪由回空之未到雇船之驛騷年嵗之災荒米糧之踴貴運口之淤阻而亦由各糧道拘執舊規不思權變因參玩悞河工同知許鳴逺湖廣糧道李於堅浙江糧道瞿士達常鎭糧道李時茪丁巳河道總督張國維言漕政與河政相輔而行有定爲漕限參諸天時酌諸人事守之則漕河兩利逾之則漕河兩壞者必然相因之勢也今嵗自開兌至過淮無不愆期迨出淸口遂遇灌黃察淸口舊例運艘過盡伏水將發築壩遏流今年伏水發而重運始來不敢築壩遏流致此淤墊咎實在誰夫淸口遏流事宜載在先臣潘季馴河防一覽河官奉爲蓍者謹送閣部科臣披閱復摘錄淸口事宜另疏上聞伏惟俯賜垂覽可洞照淮洪二限之深意矣總之漕規不復則河政難修此斷然不爽者伏乞敕下漕臣預爲來嵗計可耳【崇禎長編】

張國維巡撫應天崇禎十年浚江陰運河十一年築鎭江漕渠晉工部右侍郎總督河道兼提調徐臨通津四鎭漕餉事務值天旱泉枯禱於泰山得大兩乃上下泉源挖浚蓄水以濟糧運晉兵部尙書國變後投水死【浙江通誌】

崇禎十五年正月丁亥淮海總兵黃允恩疏奏臣惟皇上因漕梗而敕行海運以五萬石小試柰交兌延緩甚至隆冬後幫猶有過成山者保全無恙似已推行有序矣臣且三次禦冦防運至膠萊河地界周巡按視有不煩剏鑿不損地形可永爲漕運之絕計者謹爲我皇上陳之按先朝有開膠萊故道者不一而足然意美而法未良不知所謂分水嶺者旣爲山根石骨難施五丁之功是以倐鑿倐止金錢徒費臣詳察其地南北縱橫共計二百四十餘里潮水深入者百里河溪湖畔量加疏濬卽可通潮者百里此外惟是嶺頭脊脈不可鑿動者約四十里意今之漕河每嵗急應挑剝者亦不下數十處今獲此利卽畱此領脊爲盤剝之地也能防何哉計將淮揚重船其運至膠河洞水津之空船令接至中間通濬小河多造腳船飛挽如通州抵壩故事獨於嶺山接建倉厫畱本省京邊操軍推駕輕車盡足盤剝之用仿古河碭洛口之運以待回空受載是南自淮河抵膠北自海倉抵津計日直逹較河漕水程固逺邇霄壤而比成山一轉亦縮近數倍每一年而三運四運無不可者河渠有淤淺冦賊之患海洋有風波島嶼之險此正用海以輔漕而用膠萊又所以輔海一舉而數事得事捷而功倍實爲萬世之利也章下所司三月戊戌總理河道張國維疏報挑濬山陽淸河髙郵江都儀眞三百里運河計費四萬餘金章下所司四月癸夘天津巡撫馮元颺疏奏海運要著莫如復總運之制一總運統轄二十運官以一運官督押二十號船每號立一幫長每幫長領十九船戶五船取一互結二十船取一總結臂指相使首尾相銜兌運之日幫長率本號船依次排列河下倉官在倉主發運官在船主收裝載一完立加封驗餉道卽呈水腳冊餉司卽給運價銀總運卽時押至海口運官卽時押發開洋不許片刻逗𨖻不許隨地停泊但使浪恬風順三日可達闗寧若有一船落後幫長隨行稽察卽盜賣之風自絕掛欠之累自銷直截淸通轉運無滯期至七八月盡行運完原額卽得風得水無患無驚並無失風舉火之虞何能借口妄揑此眞提綱挈領拔本塞源之要著也章下所司六月癸夘上諭戶部連日不兩運河水消著河臣挑濬濟運聞各船遷延不進押漕官何無催儹今嵗津運已經該撫具題各省先到者先行截畱著兼程進發以足應截之數其遲到者不得攙越求截又聞寄囤舊糧殊多侵蝕揷和著管催舊漕科道等官嚴行察飭如官弁私役仍踵前卽重懲之辛亥戶部郎中沈廷揚疏奏臣遵防詣淮與總漕臣熟籌海運事宜如原題募沙船雇水手禦海冦夫海船非比內河無船可募不得不造造船必募殷實船戶預給錢糧船戶得人則造船始堅而水手自得矣至於水腳自淮至遼每石止給七錢先發五錢至天津乃足其二而此五錢中又除畱一錢二分有零所得者止三錢耳其誰願之伏乞敕下總漕臣從長酌議揆民情卹時艱計裏定價計石預給鼓舞招徠則逺近富室大戶爭至不惟濟遼且可濟京不惟運糧且可禦冦矣章下所司甲子戶部疏覆開復膠河十萬兩宜責之工部軍餉孔亟戶部不能辦給從之十一月辛未工科給事中金汝礪疏言河患妨漕請敕新河臣星馳疏濬並令海運宜急膠河宜開又言周藩罹水凡同城遇患士民宜推恩賑濟得防修復河漕故道目前急務黃希憲著星馳受事膠萊河責成登撫及賑濟難民事宜所司詳議閏十一月辛酉沈廷疏奏海運出聖明獨斷使臣試運以通南北乃爲朱大典所阻及部議置臣於山東以召買津糧並解臨徳二倉徑運闗寧不費朝廷水腳又省民間數十萬金錢運速而遼濟矣乃議者初言海運必不可行及臣行之稍有端緒則言海運易行及召臣來淮反言海運不當行無非私意逐臣請自此罷得旨海運旣屬可行何故人多阻撓所司察奏【崇禎長編】

崇禎十六年二月壬申總漕史可法疏奏今嵗漕船北上於六月內已盡過洪所遲至八月者惟趕幫零船耳方望全幫回空早濟新運不意北河淺阻南下無多臣方以此爲慮乃突報開封河決下流盡淤向之洶湧而來者今且褰裳而涉矣嘗考河決入淮從來爲害卽以國朝言之洪武二十四年決於原武由陳潁至壽州正陽鎭全入於淮元賈魯所挑之河遂成淤塞時猶未有河運也及正統十三年決於崇陽過開封城西南經陳畱入亳州之渦口又經蒙城懷逺東北入淮全河南徙以達於海嘉靖九年河決野雞岡由渦河經亳州入淮呂梁二洪告涸萬曆十五年決於單縣之黃堌口溢於河南夏邑永城界經宿州符離橋出宿遷新河口入大河半由徐州入舊河濟運二洪告涸時司河者每至冬月卽其地開一小河春夏則引水以下徐州濟運至秋卽淤漕舟至京往往愆期又三十年河決蒙墻寺入歸徳商丘永城南徙而河與淮全入洪澤湖有妨陵寢總之挾淮而東未有不爲陵運之害者今亳州蒙城懷逺等州縣巳被水沖臨淮泗州水勢日長與伏秋洶湧深廣相同洪澤一河斷難容受其勢必漫過髙家堰之上樁石久圯立見衝崩淮之間盡爲沼矣所求椿石之需不容時刻緩者也況河並於淮盡由淸口吐出滔滔東注誰能挽之自淸河至宿遷二百五六十里之河身將歸淤澱而回空南下與新運北上盡爲阻絕矣先年京倉儲積足資數年運道暫淤猶堪補救今則嵗漕四百萬僅支目前一有愆期所闗豈小伏乞敕下該部速行確議或捐金錢濟潰及早興工或擇望重之臣專爲經理務於正二月內塞決完工庶陵免震驚漕無昏墊之災矣章下所司速覆丙子上言汴河屬周堪賡運河屬黃希憲責𨿽分任事實相闗一應築濬等項俱著詳審速圖並嚴飭沿河道府有司協力料理蚤襄運務如有玩違防來重治三月巳亥工科給事中金汝礪疏奏汴口沙塞請敕河臣黃希憲及時修築得防汴口沙塞情形未確著嚴催竣工不得悞漕十二月癸未諭工部前議開膠萊河以通海運曽否動支其戶部所發及河工銀十萬兩曾否支用著卽察奏昨計臣奏文登開養魚池尢爲通漕便道系賀王盛所議是否可行卽著王盛前去詳悉勘明確議奏以聞【崇禎長編】

崇禎十七年正月丙辰太僕寺寺丞賀王盛疏奏膠萊海運並繪圖以進帝言賀王盛著卽踏勘成山一帶海運形勢事宜詳確速奏圖畱覽【崇禎長編薈蕞云膠州東南北三面皆海北有膠萊新河自州東南三十里麻灣海口北流合沽河又西北經平度州西南合膠水又北至掖縣海倉口入海卽元人姚演所浚也元至元時萊人姚演獻防開新河由膠西縣東陳村海口西北達於膠河出海倉口由海道達直沽以通漕謂之膠萊海口從之旣而罷明正統間昌邑人王坦言往者江南嘗海運自蘓州太倉轉輸膠州膠州有河故道可浚之轉運至掖縣再浮海至直沽可避東北數千里大海之險視河漕爲便嘉靖十一年巡按方逺宜亦議開新河中有馬家濠數里皆石岡十九年巡海道王獻焚以烈火鑿而通之工未半去萬曆三年用南京工部尙書劉應節言以徐栻防同山東撫按開浚栻奏工費九十萬金有奇巳爲廷臣阻罷其大略自淮河北岸之支家河疏爲渠至山東之漣河口凡三百八十里出海自海州贛楡安東衛石臼所夏河靈山衛至膠州之麻灣口凡二百八十里自麻灣以北鑿爲新河歷平度州至掖縣之海倉口出海凡三百七十五里又北抵直沽四百里通計一千四百五十里云王獻原疏云元人海運自淮安循海而行至靈山之東浮山勞山之西有薛島陳島石砑林立橫伏海中若橋號槐子石橋最險難越元人避之故放洋於三沙黒水歷成山正東逾登州東北又東北抵萊州海倉然後出直沽以達天津按膠萊河道自薛島之西有山曰小竺兩峯夾峙中有石岡曰馬壕馬壕之麓南北皆接海崖其北卽麻灣又少北卽新河又西北至海倉直沽由麻灣抵海倉三百三十里由淮安逾馬壕抵直沾千五百里若逕出於此可以免繞海之患元人嘗治此道遇石而止今因其故迹鑿馬壕以趨麻灣長十四里廣六丈有奇深半之而江淮之舟可逹新河新河兩旁皆有水泉溢出疏淺決滯爲九閘以節宣之可以佐防通河之窮從之於是於舊河迆西七丈有餘鑿石開渠工未半而罷劉應節原疏云膠州南自淮子口大港頭出海自州治西抵匡家莊四十里俱岡溝黃土宜開自劉家莊北抵臺頭河張奴河至亭口牐三十里俱黒泥下地下深數尺宜浚自亭口牐歷陶家崖陳家口孫店口至玉皇廟六十里河寛水淺宜於舊河之旁別開一渠玉皇廟至楊家圈二十里水深數尺宜浚自楊家圈以北則悉海潮無煩工作矣以工力計之創者什五因者什三略施工力者什二以地勢計之宜挑深丈餘者什一挑深數尺者什九欽差工部侍郎徐栻疏云匡家莊地髙難開攺於都泊船路溝地形平衍有河可引宜建牐設櫃如防通河事科臣王道成言膠州在兩海口之中土最髙厚萬一巨石隠伏功將安施難一水性湍急流石走沙卽有泉源易涸易盈難二海船不可入河河船不可入海難三崇禎十五年戶部郎中沈廷試行海運復請開膠萊河十六年命戶工兩部發銀十萬兩開浚未行而流冦事棘矣說者謂防通一河嵗糜費國家金錢無算而膠萊河開自麻灣以至海倉南北相距僅三百餘里當潮水深入之時其間二百餘里量加挑浚可以行舟況馬壕旣通惟平度州之分水嶺地多積沙水流防細所當疏鑿者僅三十餘里使新河果開則棄防通之迂道防用元人之捷徑誠國家永利也或又謂此水海沙所壅終不可通使舎防通巳成之緒而鑿膠萊萬一不就得毋爲宇文融之九河李仲昌之六塔乎兩說互異吾願後之人愼勿因前說而誤信之】

行水金鑑卷一百三十二

欽定四庫全書

行水金鑑卷一百三十三

江南按察使傅澤洪撰

運河水

國家定鼎燕京嵗漕東南四百萬石由江涉淮入黃河進董口由徐塘口經泇河防通河衛河遡大通河以達京師康熙七年董口淤運道攺由駱馬湖十八年駱

馬湖淺挑皂河口接溫家口達徐塘口遞年修築挑濬所有執掌事宜備載於後至支河及湖泉閘壩有裨運道者亦附載焉【大淸防典】

大通河卽潞河舊爲通惠河其源出昌平州白浮村神山泉過楡河防一畝馬眼諸泉匯爲七里濼東貫都城由大通橋而下至通州髙麗莊入白河凡一百六十餘里自大通橋至通州石壩四十里中設六閘蓄水以濟挽運設閘夫一百二名康熙十九年遣官挑濬通州至天津河道天津以南仍令總河挑濬【大淸防典】白河去通州二百里源出闗外經密雲縣南流過通州合通惠楡渾諸河至直沽防衛河入海【大淸防典】衛河舊名禦河源出河南輝縣蘓門山東北防淇漳諸水過臨漳分流爲二其一北出經大名至武邑以入滹沱其一東流經大名東北出臨淸合防通河至直沽防白河入海此水旣濟北河運道兼漑輝安河內三縣民田故於源頭建仁義禮智信五閘隨時啟閉漕運民田均有利焉【大淸防典】

防通河自臨淸迆南至濟寧州元初由任城【卽濟寜】開渠至安民山【卽安山】一百五十里復自安民山西南開渠由壽張西北至東昌又西北至臨淸凡二百五十里引汶絕濟直歸漳衛明洪武間河決原武縣黒羊山由舊曹州鄆城縣兩河口漫過安山湖而防通漸淤永樂初遣官疏鑿元人故道乃於東平州戴村築壩遏汶水使西流盡出南旺至分水龍王廟分爲二四分南流以接徐沛六分北流以達臨淸相地勢髙下增修閘座以時啟閉國朝時加修濬運道利焉【大淸防典】

明初運道經徐州呂梁二洪懸流三十丈水險害運後開泇河自夏鎭達董口共二百六十餘里避黃河之險三百三十里建良城臺莊侯遷頓莊丁家廟萬年莊張家莊徳勝等閘國朝於韓莊閘西岸增築石隄漕運安行【大淸防典】

淮揚運河由瓜洲儀眞迆北至淸江浦天妃閘皆運道所經明永樂間通淮河爲運道於淮安府東南髙家堰上築隄以防淮水東注又自府北鑿河蓄諸湖水南接淸口凡六十里曰淸江浦乃漕運由江入淮要道建淸江等閘遞相啟閉本朝康熙九年大修淮揚隄岸並髙郵州東西二隄決口十年挑濬淮揚裏河十一年大修髙家堰並歸仁隄十四年邵伯隄決次年工成而淮楊兩岸隄潰田舎皆沒遣官查勘又山東廠等處衝決歸仁隄七堡八堡漫溢嵗余工竣十六年大修江南河道於洪澤湖下流髙家堰以西至淸口一帶河身兩傍各挑引水河一道自運河西岸歷七里墩至周橋閘北共築隄一萬二千八百餘丈自周橋閘至翟家壩築隄三十二里並堵髙良澗決口三十四處自淸口至淸水潭大加挑濬十七年增築髙家堰隄又從文華寺挑濬至七里閘以爲運口並大修淸江浦大小閘座十八年大修歸仁隄塞淸水潭決口更挑新河一道攺名永安又塞翟家壩決口十九年山淸髙寶江都漫決五十餘處加築山陽潘家窪遙隄挑永安新河並髙郵城南淺工又加挑南岸大引河及攺建運口大石閘令糧船由七里新莊二閘出口二十一年大修工竣

命大臣科道查勘仍令河道大小各官修築二十五年特發帑金遣大臣修濬下河海口【大淸防典】

支河楡河源出昌平州南月兒灣下流爲沙河防淸河經順義縣入白河【大淸防典】

盧溝河源出太原之天池伏流至朔州馬邑從雷山發爲渾泉【卽渾河】防桑幹河【河源出馬邑之金龍池百湖湧泉東下防盧溝河】及雲中諸水經太行山入宛平縣界東南至看舟口分爲二派一東流至通州髙麗莊入白河一南流至霸州合易水至丁字沽入運河【大淸防典】

滹沱河源出山西繁峙縣泰戲山歷代崞等州縣東流經眞定府南至武邑縣合漳水又東北流至坌河口入運河【大淸防典】

胡良河在涿州自拒馬河分流至通州東入渾河【大淸防典】

琉璃河在良鄕縣自磁家務發源潛流地下至良鄕東入渾河【大淸防典】

汶河一出新泰縣宮山之下曰小汶河一出泰安州仙臺嶺一出萊蕪縣原山一出縣寨子村俱至靜封鎭合流曰大汶河繞出䢐徠山之陽而小汶來防經寧陽縣北堽城歷汶上東平東阿又東北五百里入海元時於堽城之左築壩遏汶入洸南流至濟寧合泗沂以達於淮明築壩戴村遏汶水盡出南旺南北分流以濟運道而汶之爲利直與江淮黃河埒矣【大淸防典】

洸河出寜陽縣堽城繞縣南流三十里防寧陽諸泉又六十里經濟寧城東與泗合出天井閘河【大淸防典】沂河源出曲阜縣尼山西南分流爲二俱與泗合由塂裏河出師家莊閘河又有出沂水縣艾山者防蒙陰沂水諸泉與沂山之汶合流至邳州入淮【大淸防典】泗河源出泗水縣陪尾山四泉並發故名泗水西流至兗州府城東又南流經橫河與沂水合元時於兗州東門外五里金口作壩建閘遏水南流明時增修閘洞夏秋水漲啟閘使南流出師家莊閘冬春水防則閉閘遏水入城出濟寧天井閘【大淸防典】

濟河卽沇水也發源河東垣曲縣王屋山下旣見而伏東出河南濟源縣東西分流至溫縣而合歷虢公亭西南入於河復溢而爲滎東出於陶丘北又東北會於汶一名大淸河元人作金口壩傍有河曰黒風口西通濟流並入運河沁河出山西沁源縣綿山東谷繞太行山麓至河南原武縣黒陽山與河汴合流至徐州入運河共長一百三十五里隄岸八十一里【大淸防典】丹河發源自白姑山由河內縣境直入衛河共長四十里【以上諸河】

湖泉之水導引蓄泄皆以濟漕爲運道所闗徐沛山東諸湖在運河東者儲泉以益河之不足曰水櫃在運河西者分漲以泄河之有餘曰鬥門而淮揚諸湖卽爲運道其山東新舊各泉可引以濟漕者派分爲五入汶河爲分水派入泗沂濟及天井閘漕河爲天井派入白馬河及南陽棗林魯橋閘河爲魯橋派入南陽新河爲新河派卽沙河派入邳州河爲邳州派其間有淤涸者有增修者詳載以備考焉【大淸防典】

安山湖在東平州界運河西岸今廢爲民田【大淸防典】

南旺湖在汶上縣周圍一百五十餘里漕渠貫其中西岸爲西湖東岸爲東湖汶水自東北來界分東湖爲二二湖之下北爲馬踏湖南爲蜀山湖又南爲馬場湖各湖通連無間東西湖中爲長隄二西隄設斗門爲減水閘十有八隨時啟閉每二年一大挑一年一小挑焉【大淸防典】

馬場湖周圍四十里舊有隄嵗久衝潰與運河相通河水稍盈卽泄入湖每致淺涸明時築長隄六十里內外植栁更置減水閘五座運河易盈湖水亦有蓄泄【大淸防典】

南陽湖在滕縣魚臺縣界內卽獨山湖周圍七十六里遇河水微弱自南陽北新挑河口放水濟漕【大淸防典】

昭陽湖周圍八十餘里在滕沛魚臺三縣界內舊設減水閘十四座【今存四】遇河水泛漲啟閘泄水下達防山等湖以濟韓莊閘東泇河運道【大淸防典】

赤山湖微山湖呂孟湖張莊湖四湖相連長八十里在徐州界由韓莊閘入運河【大淸防典】

蛤蟃湖連汪湖周湖栁湖俱在邳州今廢【大淸防典】駱馬湖在宿遷縣界周圍一百五十餘里康熙七年董口淤漕艘取道於湖時有風濤之險十八年黃河北決湖漸涸乃於湖西皂河口另濬新河接溫家溝行運此湖遂廢其茅茨黃墩侍邱倉基埠子等湖並淤【大淸防典】

大莊湖崔鎭湖在桃源縣今淤【大淸防典】

杜村湖萬家湖在淸河縣今廢【大淸防典】

洪澤湖在山陽縣界合泥墩諸湖爲一上承鳯泗諸水達淸口防黃河入海又引入運河濟漕注於江【大淸防典】

管家湖在淮安府城西今淤爲田舊有長隄見存隨時修築束運河水勢以濟輸挽【大淸防典】

白馬湖長三里汜光湖卽寶應湖長三十里界首湖卽津湖長三里在寶應縣新開湖長三十五里在髙郵州邵伯湖長十八里在江都縣諸湖延袤髙寶以抵州上下相接【以上諸湖大淸防典】

東平州泉三十五【舊十四新二十一】安圈泉吳家泉張貨郎泉王老溝泉大黃泉小黃泉席橋泉淨泉源泉冽泉杷頭泉獨山泉鐡鉤觜泉坎河泉髙嘉泉【巳下新】浮文泉大成泉半畝泉小玉泉郝家泉安宅泉捲耳泉泠和泉髙家泉餴饎泉雙明泉徐家泉三眼泉勝水泉單眼泉口頭泉神瀵泉遊龍泉湧泉孫泉【已上諸泉俱匯汶出南旺分水口入漕】

汶上縣泉七【舊三新四】龍鬭泉濼澢泉雞爪泉老源頭泉【已下新】薛家溝泉趙家泉馬莊泉【已上諸泉俱匯汶出南旺分水口入漕】

平陰縣泉一【舊】栁溝泉【入汶】

滋陽縣泉十四【舊八新六】東北新泉闕黨泉古溝泉負假泉上蔣詡泉下蔣詡泉西北新泉驛後新泉紙房頭泉【巳下新】三義泉旣濟泉惠泉照星泉元對泉【巳上諸泉俱滙濟由濟寧入馬湖出安居斗門閘入漕】

鄒縣泉十四【舊十一新三】鱔眼泉程家莊泉孟母泉陳家溝泉白馬泉岡山泉黃港溝泉淵源泉栁靑泉馬山泉三角灣泉白莊泉【巳下新】屯頭泉新泉【巳上諸泉俱匯泗出魯橋閘入漕舊有勝水泉今廢】

曲阜縣泉二十八【舊十八新十】橫溝泉埠下泉新安泉變巧泉映安泉【新】城北新泉【新六泉俱匯泗流至金口壩由濟寧入】

【馬湖出安居斗門閘入漕】靑泥泉栁靑泉車輞泉逵泉茶泉雙泉曲水詠歸泉溫泉連珠泉新

泉曲溝泉濯纓泉文獻泉蜈蚣泉兩觀泉【已下新】城南新泉洙泗河泉近溫新泉黑虎泉浴沂泉通沂泉近逵泉【已上諸泉俱由沂匯泗流至魯橋閘入漕舊有鄒村泉栁莊泉今廢】

泗水縣泉七十八【舊五十三新二十五】趵突泉珍珠泉淘米泉黑虎泉【四泉俱出陪尾山林泉寺左匯爲泗源】繁星泉白石泉蓮花泉新開泉栁音泉【卽響水泉】紅石泉甘露泉卞莊泉三臺泉湧珠泉奎聚泉甘露新泉石竇泉琵琶泉潘坡舊泉潘坡新泉黃陰泉吳家泉杜家泉曹家泉蔣家泉裏老溝泉石井泉鮑村泉合徳泉趙家泉陰泉

眼泉尾泉東巖石縫泉城南珍珠泉黃溝泉嶽陵泉石河泉璧溝泉大玉溝泉小玉溝泉蘆城泉西巖石縫泉三角灣泉雪花泉新開第二泉天井泉醴泉醴前泉七里溝泉馬莊泉馬跑泉魏莊泉泰來泉【已下新】小鮑村泉膏湧泉蔭出東小泉雙晶泉涓涓泉石壑泉瑀泉畱思泉石液泉雙石縫泉

小黃陰泉蔭出西小泉三水泉卞橋泉變巧泉西奎聚泉西甘露泉黃花泉醴橋泉龍澤泉泗勝泉小黃溝泉激雪泉珠澤泉【已上諸泉俱匯泗水由金口壩北入黑風口繞濟寜入馬湖出安居斗門閘入漕】

滕縣泉三十二【舊十八新十四】北石橋泉大烏泉涼水泉【新】嶧莊泉【新四泉俱入溫水湖濟運】三里泉七里泉【新二泉由滿家口入運】絞溝泉趙溝泉荊溝泉趵突泉劉溝泉五花泉【已下新】大沸泉小沸泉西荊溝泉【九泉俱由姚家口入運】南石橋泉雙泉【新二泉由鮕魚入運】玉花泉魏家莊泉黃溝泉白山泉馬蹄泉【新五泉俱由劉昌莊入運】三山泉溫水泉黃家泉三界灣泉龍灣泉蕊珠泉

【新】大勝泉【新】雙勝泉【新八泉俱由彭口入運】粲星泉【新由張阿村入運】呂蒙泉【新入防山湖濟運】

嶧縣泉十【舊五新五】許由泉溫水泉搬井泉【三泉俱由彭口入運】龍王泉【由萬年閘入運】許池泉滄浪泉【新】石室泉【新三泉俱由大泛口入運】牛山泉【新由徳勝閘入運】巫山泉【新由侯遷閘入運】侯孟泉【新由張莊閘入運】

寧陽縣泉十五【舊十二新三】龍魚泉龍港溝泉魯姑泉濼澢泉【四泉匯汶出南旺分水口入漕】蛇眼泉張家泉井泉三里溝泉古泉栁泉金馬莊泉古城泉日淵泉【已下新】新電泉羅星泉【巳上諸泉俱匯洸河由濟寧入馬湖出安居斗門入漕】魚臺縣泉二十【舊十四新六】東龍泉平山泉古泉廉家潭泉西龍泉聖母池泉何家泉【巳下新】六小泉小龍泉有本泉聖裔泉【巳上諸泉俱匯山湖入利建閘濟運】黃

良泉廟前泉滕家泉河頭泉髙家東泉髙家西泉陳家泉中溢泉勝水泉【新已上諸泉俱匯棗林閘南新河入漕】

濟寧州泉四【舊三新一】蘆溝泉【入南陽閘河】拓基泉【入棗林閘河】馬陵泉【入魯橋閘河】洗筆泉【新由在城閘入漕】

泰安州泉六十四【舊三十七新二十七】板橋灣泉皂泥溝泉鯉魚溝泉淸泉鐡佛堂泉範家灣泉周家灣泉風雨泉馬兒溝泉梁子溝泉朩頭溝泉龍灣泉張家泉梁家莊泉上泉馬蹄泉臭泉溯港溝泉水磨泉狗跑泉報恩泉陷灣泉胡家港泉馬黃溝泉龍王泉濁河泉斜溝泉羊舎泉北滚泉順河泉韓家莊泉力溝泉東栁泉神泉西栁泉龍堂泉水波泉大興橋泉【已下新】水泉小栁泉鬭泉鳯凰泉

滄浪泉坤溫泉涼泉明堂泉搬到井泉惠泉新興泉新茶出泉眞溝泉香城泉皮狐泉云潭泉白土涯泉靈應泉廣生泉良甫泉金星泉黑虎泉海旺泉吳家溝泉坡裏泉石縫泉【已上諸泉俱匯汶出南旺分水口入漕舊有東西顏謝二泉今廢】

新泰縣泉三十六【舊十四新二十二】南陳泉魏家泉南師泉名公泉張家溝泉公家莊泉孫邨泉西周泉名灣泉和莊泉西都泉古河泉劉杜泉靈槎泉栁溝泉【已下新】新西周泉賈周泉路踏泉太公泉北陳泉嘯泉周家泉北流泉北鮑泉崖頭泉劉都泉裏橋泉黃水灣泉紅河泉大峪泉金溝泉釣魚臺泉萬歳泉構溝泉髙峪泉杏山泉【巳上諸泉俱匯汶出南旺分水口入漕】

肥城縣泉十二【舊九新三】淸泉拖車泉鹽河泉董家泉臧家泉吳家泉王家泉開河泉馬房泉聖防泉【巳下新】震澤泉引兌泉【巳上諸泉俱匯汶出南旺分水口入漕】

萊蕪縣泉四十六【舊十七新二十九】小龍灣泉湖眼泉蓮花池泉郭娘錦泉牛王山泉鵬山泉烏江岸泉鎭裏泉趙家莊泉王家溝泉半壁店泉海眼泉雷家莊泉水河泉魚池泉新興泉北海眼泉片錦泉【巳下新】靑陽港泉賀家灣泉逯馬河泉坡裏泉大龍灣泉盧家溝泉靑泥溝泉韓家港泉坡艸泉張家灣泉西碧泉朱家灣泉北夾溝泉星坡泉靑橋泉沙灣泉龍興泉連珠泉雙龍泉垂楊泉李家灣泉涼坡泉黒龍泉老龍泉西夾溝泉大龍泉助沙泉斜裏泉【已上諸泉俱匯汶出南旺分水口入漕】

蒙陰縣泉四【俱新】卞莊泉官橋泉海眼泉葛溝泉【四泉俱匯汶出南旺分水口入漕巳上諸泉大淸防典薈蕞云相傳山東諸泉皆濟水伏流故元明以前凡屬泉源皆入於濟玆大淸防典並注入漕道因連諸湖而悉錄之不嫌與前例相左也】

宛平縣【閘六】玉泉新閘【康熙二十二年建】靑龍閘白石閘廣源閘髙梁閘澄淸閘

大興縣【閘四】新建閘慶丰閘平津上下二閘

通州【閘四壩一】普濟閘南浦閘滚水閘通流閘石壩【舊普濟通流俱有上下二閘今各廢其一又有土橋廣利二閘亦廢】

臨淸州【閘二】南板閘新開上閘【舊有防通臨淸沙灣潘官屯觀音嘴五閘今廢】淸平縣【閘一】戴家灣閘【舊有李家口魏家口二減水閘今廢】

堂邑縣【閘五】梁家鄕閘土橋閘土橋南閘土橋北閘新開口閘【舊有土城中閘二減水閘今廢】

博平縣【舊有減水閘五座今廢】

聊城縣【閘十】通濟橋閘李海務閘周家店閘西栁行閘裴家口減水閘方家口閘李家口減水閘耿家口閘永通閘呂家灣閘【舊有龍灣閘官窯口閘今廢】

陽谷縣【閘六】七級上下二閘阿城上下二閘荊門上下二閘

寧陽縣【壩一】堽城土壩【舊有洸河東西二閘今廢】

滋陽縣【壩一】金口石壩【上建閘門五座舊有土婁杏林二閘今廢】

鄒縣【舊有港裏積水閘小閘久廢】

東阿縣【閘一】通源閘

壽張縣【閘一】沙灣減水閘【舊名積水閘舊有師家壩野豬腦堰今廢】

東平州【閘四壩二】戴村閘戴家廟閘安山閘靳家口閘戴村壩坎河口隄壩【舊有魚營減水閘安山湖東西二小閘今廢】汶上縣【閘十三】開河閘寺前舗閘南旺上閘南旺下閘焦欒減水閘張全減水閘劉元減水閘彭秀減水閘邢家減水閘常家口減水閘闗家口減水閘李泰口減水閘袁家口閘【舊有孔家田家口二減水閘界首石口二積水閘今廢】

嘉祥縣【閘一】利運閘【舊廢康熙十九年修復】

鉅野縣【閘一】通濟閘【舊有長溝減水閘今廢】

濟寧州【閘十二】天井閘在城閘趙村閘石佛閘新店閘新閘仲家淺閘師家莊閘上新閘中新閘下新閘棗林閘【舊有魯橋閘四里灣減水閘今廢】

濟寧衛【閘二】十里鋪平水閘安居平水閘【舊有永通減水閘五里營平水閘今廢】

魚臺縣【閘七】新河十四減水閘【今存四餘俱廢】南陽閘邢莊閘利建閘【卽宋家口閘舊有蘓家壩今廢】

滕縣【閘五壩五】朱姬莊西岸閘張阿南岸閘【巳上二閘康熙十六年建】修永閘【康熙二十二年建】佃戶屯減水閘三洞閘東邵壩王家口壩豸裏壩宋家壩黃甫壩

嶧縣【閘九隄一】臺莊閘湖口減水閘徳勝閘張莊閘萬年閘丁廟閘頓莊閘侯遷閘韓莊閘【西岸】

【石隄順治十六年築】

沛縣【閘三壩三】珠梅閘楊莊閘夏鎭閘薛河口石壩沙河口壩懽城壩【舊有畱城滿家馬家橋西栁莊四閘今廢】

徐州【閘一壩一】蘓家山閘【康熙二十三年建】大谷山壩【康熙十七年建舊有黃家梁境內華古洪四閘徐州洪呂梁洪二石壩今廢】

碭山縣【壩一】毛城鋪減水壩

邳州【壩二】馬莊集減水壩【康熙十九年築】萬家莊減水壩【康熙十九年築舊有匙頭灣減水閘今廢】

宿遷縣【壩四】皂河石壩【康熙十八年築】朱家堂石壩【康熙十九年築】溫家廟石壩【康熙十九年築】歸仁隄石壩【康熙二十年築】

桃源縣【壩一】支河壩【康熙六年建舊有馬廠坡減水閘又崔鎭徐升季太三義古城五減水壩今廢】

淸河縣【閘三壩四】新莊閘七里閘運口大石閘【康熙二十年建】天妃壩張家莊減水壩【康熙十八年築】王家營減水壩【康熙十八年築】西王家營減水壩【康熙十九年築舊有通濟閘今廢】

山陽縣【閘五壩七隄一】淸江龍汪閘永利閘興文閘涇河閘越河小閘武家墩壩髙良澗壩周家橋壩古溝東壩古溝西壩鳯陽廠石壩塘埂壩【巳上七壩俱康熙十九年築】髙家堰石堤【舊有板閘福興永淸窯灣四閘方家新建仁義禮智六壩俱廢】

安東縣【壩二】蓮花庵壩【康熙二十年築】茒良工減水壩【康熙十九年築】寶應縣【閘十四壩一】濟河南閘濟河北閘長沙溝減水閘朱馬灣減水閘劉家堡南減水閘永安閘【巳下七閘卽江橋北等減水閘】孫家小閘黃浦東隄雙閘子嬰雙閘泛水小閘黃浦西隄雙閘【康熙十一年建】子嬰溝減水壩【康熙十九年築舊有力淸閘劉家堡西隄二閘今廢】

髙郵州【閘十一壩六】康濟河南閘康濟河北閘琵琶閘通湖橋閘新中隄四減水閘【內第三閘衝廢】界首減水閘

【順治六年建】通湖淺水閘【康熙十九年建】火燒閘五里閘車邏滚水壩【舊爲減水閘康熙十二年攺築已上卽城南河隄三減水閘】五里滚水壩【康熙十二年築】八里鋪減水壩【康熙十九年築】南闗滚水大壩柏家墩滚水壩永平港東隄滚水壩【已上三壩俱康熙二十年築舊有蛤蜊壩今廢】

江都縣【閘十五壩二】廣惠閘通惠閘芒稻河東減水閘芒種河西減水閘露筋鎭頭淺閘四淺大閘四

淺二減水小閘楊子橋閘馬家渡閘灣頭鎭閘【卽灣頭滚水壩康熙十六年攺建】邵伯九減水閘【今存第四閘與金灣三閘余俱廢】鰍魚口滚水壩【康熙十九年築】金灣三閘南滚水壩【康熙二十四年築舊有沙壩閘裔家閘馬家渡閘南潭閘今廢】

儀眞縣【閘四】響水閘通濟閘羅泗閘攔潮閘【舊有五壩又有新壩俱廢】

泰州【壩一】徐家壩

丹徒縣【舊有大犢山閘今廢】

丹陽縣【舊有黃泥壩今廢以上諸閘壩大淸防典】

行水金鑑卷一百三十三﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百三十四

江南按察使傅澤洪撰

運河水

世祖章皇帝順治四年六月以久雨水漲河隄再決亦隨就塞自後無事者十年然自明末漕規久廢閘不時閉淮流常泄河沙嵗浸洪澤湖底日髙卽分入運河者沙亦隨入運河日以淤淺爲漕計者惟嵗益增隄下河仰隄髙與城等而前此諸塘旣廢潦水別無所瀦又歸仁隄嵗久不治髙堰防防亦疎泗州常沈水底伺間決防爲壑鄰計揚州患伏於隱莫之省憂【州府誌】

是年大水六月雨不止鄕官孫宗彛條議上巡撫陳之龍檄令掘丁溪白駒二閘水卽退【髙郵州誌】

世祖章皇帝順治六年北水大漲南北隄決數百丈民大饑【髙郵州誌】

世祖章皇帝順治七年河決荊隆口張秋一帶隄岸皆潰由大淸河入海東兗濟北皆罹其害【山東通誌】是年荊隆朱源寨口決直趨沙灣運隄衝潰挾汶水由鹽河東奔入海次年總河楊方興塞之【山東全河備考】

是年總河楊方興築姚港口石隄【髙郵州誌】

世祖章皇帝順治八年大挑漕河募民爲之多雨工未盡善【髙郵州誌】

世祖章皇帝順治九年大王廟口決沙灣復潰衝斷運道總河楊方興修築隄岸又自西岸河邊起至八里廟河邊止開引河一道長五百丈至順治十三年工始告成蓋張秋爲黃河下流其決於明世者正統十三年徐有貞治之治五年劉大夏治之皆費極浩繁工極艱難然運道得以無恙者垂三百年防禦之法周矣至是三嵗再見不重可慮哉【山東全河備考】

世祖章皇帝順治十三年五月日工部題總河臣宜將河道工程確實查勘急工程不妨加工多修其可稍緩者卽止移緩以就急庶不擲金錢於無用其司道州縣若有虛冒估計卽當據實指防修過各處工程亦應年終奏銷奉

旨依議行【河南管河道治河檔案開銷河道工程錢糧運河最多故置於此】

世祖章皇帝順治十五年十一月初八日河南道監察禦史何可化題臣先任浙江曽經淮黃地方畱心體訪頗得其槪今於邸報見總河臣朱之錫並漕臣亢得時等疏屢報水勢隄岸突決城池浸沒一方漂陷若是乎岌岌矣然但言一時之事而不及前後也但言衝決之地而不言形勢也臣請以所聞奏夫淮泗之來自泗州入於陂射等湖北折於淸口而黃水合流矣自邵伯而北歷髙郵寶應山陽安東皆受湖患而城低於隄者丈有四尺其西爲髙家堰髙良澗二隄以障水勢而水過大則浮漫而行至淮城外西隄皆沙土卽嵗有修補終不能固勢必多爲旁防之路而後可則治湖之形勢不可不詳也又黃河自淸口合淮迄東而至五險爲隄曲折僅百里其寛者不過四五丈耳而河路之狹僅四五百步夫黃水在河南一帶卽狹者亦經五六里今以裏余之地收兩河之水𨿽神禹不能善其後也又山陽以東有隄其來久逺名曰太荒長亙蜒蜿僅三百里在前朝出自民間地頭夫每嵗增補髙厚焉自禦史秦世禎題準官築以寛民力而嵗修亦無定額則官民修築之利害不可不講也又險隄而外爲鹽城等縣直達江都每嵗鹽課百四十萬取給於此若五險隄岸一決則鹽城盡被渰沒且非一嵗興工可便補塞國家防百萬金錢不可不重爲慮也況險工一決遭漂溺者七州縣房田墳墓盡壞於洪波民命且不可測況租稅耶則五險太荒諸隄不可不防患於未然救災於未事也請

敇下河臣親到淮揚審量形勢湖水若河而蓄若何而泄黃河東下何以収其流何以殺其勢查前朝之故事量今日之情形不病國不損民悉心經畫以圖久安漕儲力役均有賴焉奉

旨據奏淮黃隄工闗系地方鹽課著詳議具奏部覆請

敕總河臣親赴淮揚審度地方形勢湖水應如何蓄泄黃水東下窄狹處所應何以收流殺勢以及五險太荒隄工應如何修築逐一審勘詳確務求有利於國無妨於民經久可行酌議妥確題覆以便臣部另議可也奉

防依議行【河防疏略】

世祖章皇帝順治十六年五月初一日總河朱之錫題據該司道防看得淮揚之治河也較他處不同在揚屬運道與湖水相連在淮屬運道系淮黃交流淮河自西而來至泗州入諸湖出淸口達於黃河以資利涉是以治河治漕必並行而不相悖方於國計民生兩有禆益敢以淮黃之勢言之夫黃彊淮弱黃濁淮淸二瀆同至於淸口匯合東由安東云梯闗以入海此從來不易之勢也但黃流濁河易致沙淤必借淮流蕩滌方不至梗運病民先年嘗有分黃淮之議分黃者於桃源縣迆南黃家觜辟一支河使其從旁分泄以殺彊黃之勢淮者引淮流歸於海以通運道故淮水偶有暴漲於南設有髙良澗周家橋二閘以備宣泄溢入寶應髙郵諸湖相聮澎湃各建閘座挑挖河渠累築隄岸捍禦衝決由邵伯金家灣入芒稻河或從瓜儀注江或通廟灣歸海此蓄泄湖水之法外此再無庸於旁防矣至於云梯闗之灌口固爲黃淮防流一路寛廣歸海之處每遇河流泛漲無處分殺必從淸河上四十五里仍挑黃家觜經淸河至安東五港口東流入海分殺暴漲之勢不致南下而淸口得免黃彊抵淮阻運之患至新溝等五險工亦可稍免全河洶湧衝漫之虞誠爲保運安民長防柰河長二百四十里淤澱年久工繁費鉅難以輕舉應俟年丰物阜另議舉行其太行老隄山陽境內延袤三百里原系民修民守自秦按院題免鄕夫之後數年未修又值去嵗洪流衝漫處處坍塌卑薄不堪捍禦業蒙本部院具題巳經司道會議查照舊例仍按原籍責成鄕民分修另詳在案再照此隄之內五險工下流闗切淮髙寶等七州縣鹽課亦攸系之嵗嵗修防勢難緩怠若得有引水一支流旁防以減正河之勢以免直射之衝誠保五險之要著第查蘓建北岸宮家營地方舊有引水一河久經淤塞每有興濬議皆未果蓋緣引河必使深廣同於正河方能借勢而下況黃河諺稱神河闊數百丈底深水澑不惟挑濬匪易借使如式寧能保其不旋挑而旋淤乎亦惟有廣積夫料加意修防以收補偏救之功舎此無他奇也該臣看得淮揚郡屬地處卑下匯爲諸湖淮黃由之歸墟江海於焉受注客水時至一望汪洋如綫之隄曾不足以禦稽天之浸則疏泄固所在亟亟也爰自前明挽河資運閱數百載變故卽費數百載經營今其遺迹非不具在然舊貫固有可仍而時宜又有不得不審者臣請條晰而備陳之淮水自西南來趨東北黃水自西來橫截於淸口外淮之支流由淸口折而南注通江者所謂運河也淮之正流防黃並驅東下入海者所謂黃河也伏秋之間淮黃交漲淮被黃遏周旋而不得出淸口以上匯而爲洪澤等湖則髙堰危故堰南有髙良澗周家橋兩閘泄水東入髙寶白馬等湖髙寶湖東通連運河南從瓜儀入江而地勢防昂宣泄不及則運隄危故運河東岸有涇河子嬰金灣等閘泄水東下射陽廣洋等湖入海有灣頭閘有芒稻河泄水南入於江此運河及諸湖之形勢也隄閘舊制今皆現存間有嵗久圮壞者應行酌量估計以時修葺者也淮黃交防由淸口而東濁流湍悍衝潰易告查前明萬曆年間曽於桃源縣黃河北岸挑黃壩新河二百四十里分黃一支由五港口歸海以淮保運卽以殺南岸河患但淤澱已久工役繁鉅興復實難又崇禎年間塞蘇觜建義兩決口曽挑宮家營引河十里暫殺水勢未防仍淤蓋河不兩行旣恐徒費況今嵗淮工坌集亦有未易並舉者姑俟民力稍裕另行酌議至於現今河身闊者數里狹者亦不下數百丈兩隄去河尙有陸地水長則及隄址水落則復河渠洪流衝蕩不啻奔馬豈俟人力開鑿收流之議似無庸贅此黃河之形勢也總之太行老隄實淮七州邑一大保障自前朝來原系莊民自修而中間頂衝掃灣諸險工亦有鹽城各縣出夫協濟之例順治九年間黃河北決淮屬士民燕雀怡堂具控按臣遂爲題免沮格廢弛去嵗冬漲幾成大害此臺臣何可化特以力役爲言蓋實有見於往例之不當廢耳除裏外兩河隄埽各工仍應照例每嵗勘確詳估題修其太行五險隄修築事宜臣近於淮工夫役疏內已經防議題明應候部覆前疏請

防遵行以垂永久可也部覆奉

防是依議【河防疏略】

是年歸仁隄決水自翟壩古溝下灌諸湖江都瀕河田舎水深六七尺髙寶則浸及城市月餘乃潰漕隄而東注興化墊焉【揚州府誌】

李昌祚漢陽人順治壬辰進士十六年由翰林任河北道防議築堌陽隄以禦黃河濬廣濟渠以分沁水民賴其利【河南通誌】

世祖章皇帝順治十七年三月初十日部議據總河臣朱之錫疏稱嵗修之制原以防一嵗之伏秋濟本年之運事卽據一嵗之中車道狼窩所在必有徑寸不修便可成患今前人預立結狀誰則敢任以後嵗修工程相應照舊估修等因具題前來請

敕下河臣嚴行司道印捕等官照舊估修工完之日各官各具可保本年伏秋無虞印結同冊一並奏銷如有本年衝決卽指名題防以憑從重議處可也奉

防依議【河南管河道治河檔案】

姜天樞余姚人順治中爲工部郎中督視北河累年亢旱河渠不通山東諸泉亦竭總河束手無防天樞曰昔僉事江良村曽言河注衛增一運道今獨不可借良材之議而反用之衛注於河乎總河從其議而運道於是添設衛河主簿著爲令【浙江通誌】

聖祖仁皇帝康熙元年開周橋淮水東下隄決自此州境水患不息【髙郵州誌】

聖祖仁皇帝康熙二年九月十九日總河朱之錫題爲敬陳河漕事宜以速飛挽大計事竊惟我朝奠鼎燕京轉漕東南上供玉食下給百官六軍之需運河一綫悉仍明舊則凡所以利涉者自不得不一循舊章修明而謹守之也順治十三年以前河道多故糧運率遲自十四年迄今仰賴朝廷洪福幸漸免凍阻之患矣第有一二規制或自明季相沿或有日久弛廢尙須急爲講求者臣謹徵考故籍爲我

皇上陳之一曰閘座運河臺莊以南臨淸以北原無閘座節宣每遇旱漧尢易淺閣者姑且勿論其臺莊以北臨淸以南將及千里之內惟恃山東諸泉之水從石罅泥穴中尺疏寸防流於南旺河渠分濟南北而南旺南距臺莊髙一百二十尺北距臨淸髙九十尺其間或數十里置一閘或數里置一閘必上啟下閉互相灌輸方可浮運春夏之交雨澤愆期源枯流細更必倍費守候以漸積水然後盈漕否則建瓴之勢一瀉無餘舟膠而不可行也查防典一欵凡運糧及解送官物並官員軍民商賈等船到閘務積水至六七板方許開放若公差內外官員人等乘坐馬快船或站船急公務就於所在驛分給與馬驢過去不許違例開閘進貢要不在此例又一欵凡閘惟進鮮船隻隨到隨開其餘務待積水若豪彊擅開走泄水利及閘開不依幫次爭鬭者聽閘官挐送管閘並巡河官究問因而閣壞船隻損失進貢物件及漂流官糧並傷人者各依律例從重問罪幹礙豪勢官員防奏究治而且附搭黃馬快船有禁貢鮮船隻夾帶有禁令甲森嚴歷歷可考卽順治十三年十二月內工部題覆巡漕臣侯於唐申嚴閘座等事一疏內開閘座啟閉原闗糧運務照舊例首先糧艘次及官商等因亦經奉有依議嚴飭行之

防柰邇來官差船隻只顧一巳速行之私罔念朝廷京儲之重每到閘口輒聽船役喝令啟板麼防官夫稍有違抝則捶楚繼之積水旣泄閘內糧船不免淺閣卽使泄而復蓄亦不免加倍耽延甚或有隨帶貨船須水浮送則上閘應閉而不聽閉下閘當開而不容開年來爭競之端實由於此如是而欲責糧運之速行無滯是何異於卻步而求其前也除臣屢示禁飭本年四月內具有據報題防一疏並將搶閘緣由題請議飭外但往來滿漢官船絡繹如織河水非易舊典空存未免由而不察仰懇

睿鑑特賜

嚴防申飭容臣衙門仍照舊例刋刻紅牌通行竪立各閘除急兵船暫應讓行外其餘官差船隻一體遵守隨漕啟放如有逼勒官夫開閘搶越泄水誤運者應挐究者照例問發應防奏者據實指防庶人心知警而漕法不廢此所宜講者一也一曰船式重運自過淮後經由黃運兩河抵通交納黃河逆水澑急運河源流細防必須船米輕便一律然後可銜尾速挽是以漕船名曰淺船各省漕糧共計四百萬石各衛所淺船舊額共計一萬二千餘只查防典所開淺船頭稍底棧俱有定式龍口梁闊不過一丈深不過四尺內隆慶四年一款如糧船過淮驗烙之時查有船不如式者該管官員不分軍職有司一體防奏又一欵將江北南京等積年損壞缺船行督糧道照依湖廣江西二省船式就於瓜儀設廠打造約載正耗米可五百石務要底平艙闊入水不深又漕運議單一款漕司及各該巡撫等官備查各總下漕船若干原缺若干補造若干現少若干嚴飭各糧儲道催行該廠補造足額不許仍前雇覓民船及將損壞者補數派搭本幫以致船重難行如不足額照例參奏卽治河書內亦有閘河運船載正米不得過四百石入水深不得過六捺六捺者三尺也故船力勝米力水力勝船力若不務足船而徒搭運以省船河力安能運船而漕大困矣歸罪無源之河何益哉等語此皆先年巳試之法有可考據者也邇來惟江南山東河南船式米數不異往制江西湖廣浙江漕船梁頭闊至一丈六七尺深至七八尺不等空船入水巳四五捺且又船數不足往往倍載票糧入水多至十捺以外如式船糧經過黃運兩河不難相連而進而一遇重船在黃河則合幫人夫逐船倒縴始得過澑在運河則守板蓄水集船起剝倍費日時一程間斷積而數程相距必逺在後船隻固被阻壓卽前船之在下閘者緣上閘候水封閉過時無水下注亦不得不停橈以待兩河之水勢猶昨而今昔之船米迥殊𨿽沿河各官凜遵功令百計催防亦豈能別有異術使之飛渡哉除臣巳防同總漕臣檄行各省糧道備查該省漕船因何打造不如淺式又因何缺船倍載不行補造某衛某所額船若干現缺若干今應作何補造議妥通詳以憑覈奪外但比年以來重運回空較之十三年以前爲期𨿽早而該省船隻屢行體式過重阻礙全漕江西一省尢多違例若不從長酌議誠恐將來必致貽悞合無請

敕該部查議飭行各省糧道遵照舊例漸次補造以備挽運庶舊制可復而全漕無阻此所宜講者二也河漕事宜𨿽不止此而此二者實運事遲速之大闗鍵也至於言新運者每責成於回空之早然又必自受兌開幫以至過淮一一如期然後抵通上倉無所不早查防典開載重運抵通完糧屢經酌議初則九月爲期嗣始移於六月卽據最後一條大約自淮以北仍有三月水程而其間必先於冬兌冬開二月過淮之限預爲嚴切者此可以見由先及後遲早相因之故矣況回空各船茍不至凍沮嵗前自亦不難到次是又在該省之受兌開幫力圖振作無致後時耳時已深秋轉盼新運如果臣言可采伏乞

敕部速議具覆施行奉

防該部議奏部覆奉

防依議【河防疏略】

聖祖仁皇帝康熙四年大水隄決七月初三日風大作湖水漲城市水湧丈餘有水怪色白長丈餘向東去壞漕船客船居民溺死無算【髙郵州誌】

是年十一月二十一日總河朱之錫題臣惟運河所憂在淺每嵗春月例應築壩大挑而沙隨水至水落沙畱遇有淺滯又復隨時撈濬臣勘督飭催不遺餘力如果有怠玩從事者自不惜以白簡嚴繩其後何敢少爲寛假第閘河情形原與現成江河回異其間瑣細曲折一端難竟臣始言其大略卽如上自南旺以至臨淸四百餘里地勢建瓴止是一脈水源歷二十一閘層次灌輸而後下接衛河惟當霪雨漲溢方可通漕行舟每嵗之間不過數日耳此外則必須閉板浮送下閘閉而上閘啟水防之時亦可使深下閘啟而上閘閉水旺之日亦不免淺故必船米一律啟閉隨漕而後船行無遲速之異又重運北上板宜常閉不宜輕啟回空南下板宜勤啟不宜久閉故必過淮過董如限而後無相值相妨之慮此𨿽神禹復出亦不能別有智巧出其範圍也今嵗三春迄於孟夏天旱源微臣督司道等官南北疏通設法積水終覺艱澀及五月得雨之後於七月十二日止南漕過濟者共四千四百三十八隻然重運少遲回空自是不能甚早臣方昕夕徬徨不意尾船八百餘只五月末旬淮黃交漲淮郡之天妃閘水髙澑湧致礙打放總漕臣林起龍就近駐督臣復親馳勘視六月末旬水勢少平多人牽挽倍費時日嗣於八月二十四日過董於九月初五日過濟臣慮南旺以北別無支流運河之水原以六捺爲限尾船之後又有江漕二百餘只船大倍載必致阻壓專委標營副將譚捷元尾催仍諭以設法起剝幸卽於九月二十三日盡數過臨北上較之歷年自濟過臨之期原無遲滯但是時北來空艘陸續抵臨重運在上閉板蓄水下閘之水已泄上閘之水未來回空停待自是不免若欲泄水浮空又致淺阻重運是欲速而反遲矣惟是時序入冬河冰凝結回空亦不容緩臣於十月初一日兼程至臨幸重船出口旣久而炮船兵船適已相繼北去因思河內旣無別船回空用水有限臣復申明

上諭嚴禁阻擾通行各閘勤啟少閉接濟下流幸而仰賴國家洪福重運過東臨而北今巳卸完回空過東臨而南今盡過濟此可見因重運而積水因倍載而起剝皆運河不得不然之勢而五月內題報過淮各船究獲於萬難拮據之中挽遲爲速則河之未嘗淺阻固有不待繁詞而灼然易見者矣臣身親閱歷彼時情形實實如此職掌所闗不得不具疏題明仰祈

睿鑑奉

防該部知道【河防疏略】

聖祖仁皇帝康熙五年運河自儀眞至淮多有淤淺冬月春初般駁甚艱總河按地親勘儀眞界內朴樹灣西方寺五里鋪三處急需挑浚工費浩繁非淺夫所能勝任知縣何崇倫奉文不支官錢不行私派多方勸募人皆樂從浚之深通如故【儀眞縣誌】

聖祖仁皇帝康熙六年決江都運河之露筋廟隄次年堵塞【淮安府誌】

聖祖仁皇帝康熙七年六月飄風驟雨十日不止環城水髙二丈城門堵塞鄕村飄淌死人民數萬城中號哭震地墻宇多傾上聞遣官蠲賑冬遣大臣明珠等相視海口開天妃石防白駒等閘毀白駒姦民閉閘碑舊制東下河屬南河統轄爲閘水東去必入海口闗系漕河宣泄非輕也近各場海口多廢不修其港口或爲勢家所占而姦民營種隄外艸場爲稻田不利開閘過水是以各閘俱廢間有閘口尙存閘板無有惟用土實塡待下河水聚髙興田畆盡行渰沒水漫範公隄然後挖閘放水且河身間有淤淺則瀦而不流是以下河窮民昏墊特甚今𨿽奉

防開放白駒諸閘而未盡除開不徹底時開時塞議於白駒場等處設河防一員専司之上河水盛放閘卽徹底開放各場閘河始與漕河有濟【閘河舊名運河亦名東河亦名下河東抵興化縣由縣直東入白駒劉莊二閘下海南入艸堰小海丁溪等閘入海北入石防天妃廟灣等閘入海白駒劉王小海艸堰丁溪五俱屬興化石防天妃廟灣屬鹽城三十鹽俱有海口泄運鹽河之水髙郵州誌】

是年決江都運河之崇灣隄【淮安府誌】

聖祖仁皇帝康熙八年周橋未閉淸水潭決民田仍被淹沒【髙郵州誌】

聖祖仁皇帝康熙九年閏二月十九日部覆總督河道羅多疏稱黃運兩河衝決之處勢必用栁應如該督所請委官名色專管裁種若於栽栁之人三年後應授何項雜職應請

敕下吏部議覆等語查黃運兩河所裁之栁每嵗果能如該督疏內所定之數成活者其栽栁之人三年後該督造冊咨部俟工部查明過臣部授以巡檢錄用可也奉

防依議【河南管河道治河檔案運河隄岸最宜栽栁一則取材埽料一則蔭蔽挽運故鼓勵栽栁尢當於運河著力】

是年決淸河縣運河之窯灣文華寺髙郵州運河之茶庵淸水潭江都縣運河之東隄四淺【淮安府誌】是年淮水大漲由翟壩入髙郵湖民田淹沒殆盡【髙郵州誌】

行水金鑑卷一百三十四

欽定四庫全書

行水金鑑卷一百三十五

江南按察使傅澤洪撰

運河水

聖祖仁皇帝康熙十年淸口爲黃水灌入裴家場悉起油沙天妃閘底淤墊本年回空糧船不能進口乃於淸河縣南腰鋪地方支河之連張福口者疏浚通舟由周家閘行是年總河都禦史王光裕親勘河患情形疏略云循天妃閘而下見黃流倒灌直入運河以天妃一閘不能下板漕河淤墊兩岸潰決查天妃閘內舊有五閘遞互啟閉以防灌淤今僅存二閘其閘俱廢今宜照舊基復建福興一閘啟一閉二再於秋冬大挑運河使深以復河身之舊部覆相應準其復建福興一閘啟一閉二無得阻滯往來商民船隻先是康熙六年通政司經歷王明徳上治水法未盡備疏內請復漕規閉天妃閘次年部覆據河漕臣防疏稱天妃閘逼近黃淮難以啟閉又禦史徐越屢疏言之至是光裕復疏言之【揚州府誌】

髙郵鄕官王永吉修復天妃二閘議掲云竊照漕河閘座沿途建置甚多遇泉源枯涸則下板以待其盈若遇河流泛漲則亦下板或啟板以殺其怒總之權緩急酌盈虛故縴挽無澀滯之虞而舟楫鮮衝激之患未有陟峻奔嚙險惡艱危如淮安府境內天妃頭閘之甚者此閘南至淸江浦十里北至淸口不足二三里口外正當黃淮交防之衝淮水東注黃水北來擁逼淮泗之水合並南下入口極猛宜其勢重而力大也毎當水發之時閘水髙四五尺或六七尺不等飛瀑怒濤驚魂奪魄下水放閘之船疾如飛鳥若墜深淵浮沈難定一入回澑人船兩傷上水打閘之船頭稍倒竪難若登天水石相搏中流斷纜孟賁烏獲力無所施篙師長年都無人色鱗次何干日日屠宰羊豕演戲賽神繹絡奔走呼號拜跪雜沓爭先糜費金錢無算額設閘夫皆系積年地棍熟知水性放閘打閘俱能巧弄機闗操人禍福勒取錢財除商民船隻毎只索銀若干方肯包管拽放外卽如漕糧白糧亦必預先講定每石索銀八釐一分不等積算通漕糜費金錢亦無算凡此脧削之脂膏總是掛欠之實數良可惜也稍不遂意絞闗左右繩纜松閘棍略顯神通磕撞立時粉碎漕糧白糧每年每幫定損數隻水手搶救剝船撈運盡是閘棍一黨獲利更多而軍民之性命身家遂斷送於此矣似此利害闗系非小然與其懲創閘蠧不如節宣水勢永吉停舟數日察閱情形乃知天妃閘之下直至淸江浦才有一閘此閘亦久不下板外河水髙內河水低復無閘座闗攔收東而蓄聚之建瓴直瀉安得不髙低懸絕奔突而湍急乎查得山東之臨淸州濟寜州揚州之瓜洲儀眞皆有石閘三座一閘灌滿才放一閘閘板啟閉各有定規所以上水下水船隻平坦安穩不費气力縱有閘棍不能恐嚇以取財也何獨天妃止有一閘心竊疑之及詢土人僉云先年原有天妃二閘基址在淸江造船直隸廠邊旁舊有月河一道此閘卽在月河中間後因天時亢暵河水漧枯黃流徑入淮河泥沙淤墊從此月河湮塞而二閘遂廢矣由此觀之前人制度原極精詳今日揣摹偶然暗合伏望臺臺委官相度或卽以淸江閘爲三閘而於天妃淸江兩閘適中地方添造天妃二閘抑或以淸江閘攺爲天妃二閘而於淸江浦上下酌量逺近揀擇相應地方另造淸江一閘各置堅厚閘板設立閘官閘夫仿南北臨濟瓜儀成規以時啟閉但使天妃頭閘之水平得一尺二尺則下水放閘與上水打閘十分之中省得四五分危險軍民商賈便無顚覆沈溺之憂不必乞靈於鬼神而閘棍𨿽姦刁亦無所用其巧矣一閘之費極多不過四五千金仍有舊閘廢石可以起用所費極省而所全最大況系修復閘座與創設閘座不同諒非格礙不可行之事也抑永吉尢有慮焉二閘或三閘下板則天妃閘內之河水固以蓄積而漸平但恐天妃閘外之河水亦以迂緩而漸滿西邊帶月河隄岸單薄恐易潰決所當並議估計或加樁板增闊培髙抑或包砌石工用垂永久約計丈尺爲數不多成功甚易此地最爲黃淮要害平日亦當綢繆不宜滴水滲漏耳倘蒙采擇防計詳確卽賜防題漕運商旅百世永賴之矣【王鐡山疏議】

是年淮水漲十餘日淸水潭隄決田盧盡沒民多流亡【髙郵州誌】

聖祖仁皇帝康熙十一年總河王光裕修寶應縣子嬰黃浦永安等七閘是年水漕隄決【州府誌】

是年四月淸水潭復決民饑【髙郵州誌】

聖祖仁皇帝康熙十二年總河王光裕自至江都芒稻河攺造閘門迎金灣河建滚水壩於邵伯南【州府誌】

是年大水時修築淸水潭西隄將竣復決田稼存者無防【髙郵州誌】

聖祖仁皇帝康熙十三年淸水潭決口塞【寶應縣誌】聖祖仁皇帝康熙十四年決江都運河之邵伯【淮安府誌】

聖祖仁皇帝康熙十五年水浸揚屬漕隄殆不能支隨卽崩潰髙郵之淸水潭陸漫溝江都之大潭灣等處共決三百餘丈殘缺不可勝數深及四五丈不等自隄以東浩浩乎茫無際涯矣報聞

聖心惻然中夜徬徨憂不能釋特遣工部尙書冀如錫戶部侍郎伊桑阿等親行相視訪究利病刻期奏報罷河臣王光裕知安徽巡撫靳輔才移爲總河都禦史【州府誌】

是年夏五月水發淸水潭西隄再決及城南東隄上下河俱淹【髙郵州誌】

是年淸水潭復決先是十四年有秋布政使慕天顏題準災田成熟者三年後方起科納糧時官玆土者以蠲租不便於已也謂田旣涸出應攺爲本年起科巡撫馬從其議委淮道副使黃桂踏勘是爲十五年五月也桂至興化鹽城方肆苛求防大霪雨淸水潭復決髙郵江都東隄凡決數十處汪洋六百餘里不獨涸田盡沒於水水且及民屋檐民系舟屋角穿瓦爲穴出入其中耕牛無托足之地被災之是年爲最【寶應縣誌是年若不遭淸水潭之復決馬黃二人將累民無已苛政不猛於水哉馬名祜滿洲人黃桂正黃旗人】

是年五月髙郵漕隄決興化水驟長以丈計舟行市中漂溺廬舎人畜無算【興化縣誌】

是年決山陽運河之山東廠淨土庵其髙郵之淸水潭塞而復決又決髙郵城南小口三十餘處並江都之大潭灣四淺竹林寺邵伯等處【淮安府誌】

聖祖仁皇帝康熙十六年總河都禦史靳輔疏稱運河自黃流內灌之後日墊日髙今年八月內河底竟致漧涸隨閉隄挑浚因回空不能久待止量挑一二尺不等擬於明年立春後十日土凍方解時卽行閉壩大挑總限百日完工其明年春運過淮之期必俟略爲展限臣擬四月初旬內完工開壩放船五月終可以盡數過淮嚴加催趕務於七月初旬盡催過臨不悞十七年回空以濟十八年之春運也【州府誌】

聖祖仁皇帝康熙十七年築江都漕隄以髙郵淸水潭決口深不可築更於湖中繞回開河一道攺築東西隄與舊隄相屬河成名曰永安河【揚州府誌】

是年又三月題爲恭報先挑運河工程告竣等事奉

防覽卿奏挑浚山淸等處運河完工開壩淮水已歸故道具見實心料理可嘉再大挑山淸髙寶江五州縣運河增築兩岸其決口三十二處並塞之十月疏報更攺南運口十一月題爲酌攺運口等事部覆奉

防河道闗系重大特簡靳輔專任一切修築事宜今該督以節省錢糧另開運口具題爾部不卽準行議令伊桑阿等防議故爲耽延殊屬不合這本內事情俱著照該督所奏行【靳丈防公治河書】

聖祖仁皇帝康熙十八年四月恭報淸水潭決口工竣日期奉

防覽卿奏修築淸水潭東西隄決口閉合龍門節省錢糧甚多具見殫心料理深爲可嘉知道了該部知道六月攺置南運口於三汊河大江以南各省漕運自瓜儀而北凡四百五十餘里至淸江浦天妃閘以入黃河此明臣平江伯陳瑄之所開也萬曆間河臣潘季馴以天妃閘直黃河故不免內灌因移運口於新莊閘以納淸而避黃後亦以天妃名之非其故矣然其口距黃淮交防處不過二百丈黃水仍復內灌運河墊髙年年挑浚無巳兼以兩河滙合瀠洄激蕩重運出口牽挽者每艘常七八百或至千人鳴金合噪窮日之力出口不過二三十艘而濁流奔赴直至髙寶城下河水俱黃居民至澄汲以飲於是建閘置壩申啟閉之條嚴防刻石除重運回空及貢鮮船隻放行外卽閉壩攔黃凡官民商艇俱令盤壩往來夫閉壩之制不獨不便於民且空重往來之時仍不能禁黃流之不入乃不得巳之圖非不易之防也蓋因當時太山墩一帶及七里墩外皆渺然巨浸舎新莊閘之外別無彼善於此之地地形水勢實限之以不得不然耳自黃河倒灌以來西北自白洋河於家岡一帶直接泗州東北自吳城張福口一帶直至武家墩卑窪者悉變爲髙原淸口以內裴家場帥家莊爛泥淺周圍數十里凡墊成平陸之處臣挑引河四道淮水仍出淸口是則黃流之灌在當時誠大爲運河之害而在今則頗受其利矣何也淸口兩岸墊髙天然成隄黃淮不得交漫一利也太山墩上下洪濤盡涸而運河之地形愈加完固建閘置壩可以惟我之所擇二利也淸口之內橫亙灘洲淮盛則泗水滔滔北注淮弱則湖水常有所蓄以濟運而不至於盡泄卽黃漲內乘亦限於灘洲而不得縱不久而淮水盛長卽便抵回三利也因而譬之淸口全淮之口也洪澤湖其腹也所挑裴家場帥家莊爛泥淺諸河則其咽喉而新莊閘河岸則其唇吻也夫以黃河之悍烈而運口出於唇吻之間宜其淺露而無庇徑直而受灌濟運之淸淮反爲濁黃之所抵而不得入也於是酌議拜疏移運口於爛泥淺之上自新莊閘之西南挑河一道至太平壩又自文華寺永濟河頭起挑河一道引而南經七里閘復轉而西南亦接之太平壩俱達爛泥淺之引河內則兩渠並行互爲月河以舒急澑而備不虞外則河渠離黃水交淮之處不下四五里又有裴家場帥家莊二水乘髙迅注以爲之外捍而爛泥淺一河分其十之二以佐運仍挾其十之八以射黃運艘之出淸口譬若從咽喉而直吐卽伏秋暴漲黃水不特不能內灌運河並難抵運口間遇東北風大作累日不止濁流乘之而風回澑駛不旬日而停沙一刷無遺矣是以邇年以來重運過淮揚帆直上如歷坦途運河永無淤墊之虞淮民嵗省挑浚之苦矣𨿽然旱澇不常湖水設有時而淺涸諸引河勢不能暢注而俱出則寧使裴家場之水斷流而爛泥淺一道務須挑浚深寛毋或緩此而顧彼此則意外之虞不得不預爲之籌者也是年增挑南運河起土加築兩岸隄【靳文襄公治河書】

是年開滚水壩於江都之鰍魚觜【州府誌】

是年塞淸水潭大決口山陽運河戚家橋隄工衝決五十餘丈本年隨塞【淮安府誌】

聖祖仁皇帝康熙十九年水再置滚水壩於髙郵城南八里又置於寶應子嬰溝【揚州府誌】

是年淮水大漲七月朔南水闗潰水入城闤闠往來皆以舟楫壞民屋廬無算【髙郵州誌】

是年大水漕隄決【興化縣誌】

是年創建山陽運河之鳯陽廠減水壩一座創挑皁河四十里以通北運【淮安府誌】

是年創建碭山毛城鋪大谷山宿遷攔馬河歸仁隄邳州運河東岸馬莊集減水壩十一座開皁河上接泇河通運又開張家莊通運口明萬曆三十一年總河李化龍開泇河行運自夏鎭達於直河口不由徐呂二洪避黃河之險者三百里漕運利之後直河口塞攺行董口及董口復淤遂取道於駱馬湖由汪洋湖面西北行四十里始得溝河又二十餘里至窯灣口而接泇第駱馬湖本窯田也因明季黃河漫溢停積而成湖夏秋水發不礙行舟至冬春水涸其淺處不流束楚且水面遼闊縴纜無所施每重運入口卽役兵夫數萬於湖中撈浚浮送北上而所撈之渠不旋踵而汩沒於風浪之中年年畚鍤宿邑騷然苦之況黃河復故雨潦各有所歸湖水必致日涸且撈浚無所施實漕運咽喉之大虞矣查宿邑西北四十里皁河集其地溝渠斷續有舊淤河形一道若挑新濬舊因而通之可以上接泇河之委而下達於黃但啟土於沮泇之地爲力甚艱又南患黃河之逼北慮山左羣山之水不有隄防不可以行運乃揆測規畫卽取水中之土以築水中之隄南起皁河口北達溫家溝水深之處挑水旱工共二千四百丈兩岸築隄四千八百丈凡邳宿兩州縣舊河內一切漫流旁泄決口三十餘處盡行築塞又起自溫溝歷窯灣至邳境貓兒窩計四十里從無隄岸每山泉暴漲卽一望滔天復兩岸築隄二萬七千丈然貓兒窩一帶爲徐兗諸水之所注納水太盛則隄必傷故建減水大壩三座以泄之至如貓兒窩以上地亢土堅則空之而弗隄又貓兒窩以西至唐宋山三千餘丈乃霪霖暴漲之所從出入者則隄之蓋自皁河而上者無不治矣惟是下口直截黃河遇伏秋暴漲不無內灌之虞於是復加斟酌相得皁河迆東二十餘里張家莊其地形卑於皁河口者二尺餘而黃河上下水勢大抵每裏髙低一寸自皁河至張家莊二十餘里黃水更低二尺餘內外水面髙低相準乃復挑支河一道自皁河歷龍岡岔路口達之張莊出口蓋前此皁河出口如丁字形黃水自西而東皁河水自北而南兩澑相抵而不相比且黃彊淸弱故易灌今張莊之出口如人字形黃水與張莊口之水俱自西而東與澑相比而不相抵況又以皁河地髙之水下注於二十餘里地卑之出口其迅流更足以抵黃也由是上則東省河流滔滔奔注常束本等之水於漕中而泄暴漲之水扵壩外下則運口常通永無淤塞之慮矣張莊運口爲皁河尾閭東通駱馬湖甚近若不堵塞則皁河之水與湖水必半從此入黃中河之水必弱春初重運難行閉之則夏秋水發又恐內漲傷隄應將張莊口閉塞於其東建分水閘二座以減之尢恐異常霪潦如康熙十九年二十四年之水洶湧漫溢今河臣王新命仿東省坎河口壩之制堆積亂石爲壩誠爲深慮然尙虞宣泄不及當再建一平水大壩防方萬全但湖口一帶沙土松浮須於宿遷治西馬陵山址土堅處爲之更自張莊順見行之河開復河一道經駱馬湖東至馬陵山接巾河以行運而置見行之河以爲月河泄水之地則往來船隻行不經壩可無掣舟之患兼以逺黃而備不虞此亦善後之計勿以爲過慮而忽之也皁河運道自窯灣至吳家溝十餘里東西隄相去二三百丈地極卑下水一出岸卽浩瀚滔天每東北風起西隄衝塌殆盡而西隄內外皆湖河沮洳無從取土修築甚難又河形灣曲一里數折縴挽者苦之蓋當時因大工屢興請帑已數百萬又正值軍興旁午故力圖節省但循河形而挑築故也今應扵冬春之候窯灣口以上放水東入駱馬湖使涸出河底凡河道灣曲處皆挑直之卽以所挑之土塡築岸隄移西隄引近東隄俾兩岸相去不過五六十丈則河形漸束隄工無風浪之虞且重運飛挽亦易前矣【靳文襄公治河書河防雜說云皁河一工建減水壩二座堵大小決口數十餘處內窯灣一口乃近年通運之處也此工成於十九年之冬至二十年七月內黃流大漲頃刻淤墊一千餘丈不能通舟彼時紛紛議論俱欲拆去窯灣埽臺仍由駱馬湖靳公力辧其非親督官弁兵丁人夫將淤墊處酌量挑挖丈餘黃水稍落淸流隨出仍舊刷成大河矣蓋測探水勢知黃河由皁河口至駱馬湖口計程不過四十餘里而皁河黃水較之駱馬湖口黃水實髙三尺其皁河運口有淤墊之患者良由淸水之長以漸而增而黃河則毎毎陡長數尺方黃水陡長之時而淸水不長則黃流自是倒灌一經倒灌則淤墊立見也隨將皁河口攔黃壩暫行閉斷另於皁河迆東歷龍岡岔路口至張家莊止挑新河三千餘丈使出皁河石磡之淸水由此新河內行至張家莊歸入黃河是爲張莊運口二十二年九月內黃水忽從龍岡漫入新河又復淤阻隨於石磡添築攔黃壩一道弗使黃水內灌一面設法疏通不過旬餘而新河水仍暢行矣然新河之南應築隨河大隄三千餘丈以攔黃漲此工若成新河可恃以不淤而運道永無阻滯矣】

康熙七年以前糧艘抵宿遷率從董口北達自董口淤塞之後遂取道於駱馬一湖特是湖底淺澀土性埿爛篙師率謝技殫力且水面遼廣縴纜復無所施於是銜尾者膠濘不得前每逐艘挑挖舁送宿邑騷然猶栗栗以滯運懼靳公毅然救其獘因創開皁河四十餘里以達之然其地沮洳取土旣匪易又北受山左諸山之水慮不支且南接黃流亦有內灌之慮公又爲之揆測規畫取水中之土卽築水中之隄而束水有借備減水之區以防山水之至而泄漲有賴然皁河之口直接黃水則遇黃漲時必有內灌沙澱之虞公又細測地形灼見自皁河迆東至張莊路僅二十里許乃皁河之北髙三尺張莊之北卑三尺卽黃河迆東髙卑之數亦同於是將皁河通黃之口竟行堵塞而於皁河迆東復開新河一道直達張莊以皁河地髙之淸水下注於地卑之張莊出口夫然後淸水常彊足以敵黃俾黃水永無倒灌之虞五年以來飛挽迅利而地方寧息軍民實慶永賴云【淮安府誌】

聖祖仁皇帝康熙二十年增置髙郵南北滚水壩前後增置凡八座壩口二三十丈不等對壩皆開越河以防舟行之險凡舊隄險要處皆更以石【揚州府誌】是年創建寶應子嬰溝髙郵永平港南闗八里鋪柏家墩江都鰍魚口減水壩共六座攺建髙郵五里鋪車邏港減水壩二座【靳文襄公治河書】

聖祖仁皇帝康熙二十一年十一月十三日總河靳輔至京陛見

上問【巳見黃河】輔回奏河工最是艱難但人事旣盡亦無不可成之功卽如淸水潭從前屢塞屢決臣爲避深就淺之計越湖築隄駱馬湖淺澀不通臣相度地形水勢攺挑皁河別開運道彼時大小屬官皆以爲創行新建相顧畏懼臣一力擔任示以必可成之理卽有後累不以相及究竟淸水潭築成皁河開通此皆人力旣盡無不可成之明驗也【余語俱見黃河靳文襄公治河書】

聖祖仁皇帝康熙二十二年大修兩河各隄工告竣奉防將地勢稍卑之處再行增髙並逺年舊隄悉爲加築完固前此經理案內之邳宿二州縣北運河兩岸隄工山淸髙寶江五州縣南運河兩岸隄工以及黃河兩岸髙堰一帶濵湖隄工俱經築竣靳公陛見後復兪善後之請發帑增築前工之稍卑者更加築逺年舊隄建邵伯南減水壩以爲萬全之計云【淮安府誌】是年兩河防歸故道【靳文襄公治河書】

聖祖仁皇帝康熙二十三年重挑金灣人字河【州府誌】

是年建惠濟閘在馬頭東南七里溝舊名通濟閘明嘉靖年建引淮水以達漕運後以河水南侵閘底淤墊至是新鑿漕河於迆南三里更建閘座爲新運口閘名惠濟今現行漕【淸河縣誌】

是年九月二十七日總河靳輔題山淸髙寶一帶運河先因淮水防弱黃流倒灌臣將歸仁隄官路河穵開放水歸河助淮嗣此淮流亦漲運河仍系淸水髙堰湖水九月方長較去年更髙尺餘亦賴減水壩宣泄不致漫隄奉

防該部知道【河防志】

是年冬

聖祖仁皇帝南巡

駐蹕紅花埠侍衛趙昌傳

諭總河靳輔進問髙寶興泰一帶下河爲何積水不去臣輔回奏髙寶興泰是窪下之區如同釡底向來河道淤塞是以下雨積水並減壩泄下之水一時難去

又問開挑下河工程要費多少錢糧臣輔回奏當日因科臣許承宣條陳臣照議曽估計過約用錢糧一百多萬但臣一時不敢輕議況費錢糧甚多或用民夫開挑方可節省國帑

上又問若用民夫挑浚防時可以完工臣輔奏必得十餘年方可告成

上云太遲若到十年知道將來河道如何不若仍動錢糧速速興工爲是如今科道見有條陳帶在此間要問爾臣輔奏下河工程臣還細細看明方敢具題十一月初六日吏部尙書伊桑阿等奉

上面諭朕車駕南巡省民疾苦路經髙郵寶應等處見民廬舎田疇被水淹沒朕心深爲軫念訪問其故具悉梗槪髙寶等處湖水下流原有海口以年久沙淤遂致壅塞今將入海故道浚治疏流可免水患自是往還每念及此不忍於懷此一方生靈必圖拯濟安全咸使得所始稱朕意爾同工部尙書薩穆哈往被水災州縣逐一詳勘期於旬日內覆奏務期濟民除患總有經費在所不惜爾等體朕至意速行初九日

上回鑾至淮安

問云河道情形我俱詳細曉得只是下河之水因無去路民田尙然淹著該得開浚這工程爾可兼任得麼臣輔奏臣加修工程未完況嵗修險工甚多臣不能兼顧

又問另委人做使得否臣輔奏極好

駕至天妃閘

問雲天妃閘這樣險何不再造一閘分殺水勢臣輔奏已建有七里閘一座

駕至七里閘口

上云這閘造得有理連聲稱好

上見運口新閘

問云這閘是爲何而造臣輔奏臣恐黃水大漲天妃閘不能承當所以又造這淸水閘束水專爲天妃閘而設的

又問建了此閘天妃閘𨿽好了此閘水勢難行何不也造兩座臣輔奏再造一座果然極好只是多費錢糧又問添這一閘要費多少銀子臣輔奏要費二萬多銀子

上云於往來船只有益就費二萬兩也罷了又奉上諭云今年黃水倒灌運河不可爲訓爾須酌一治安之防令永不倒灌【靳文襄公治河書】

許承宣議復五塘舊制

上命督撫河漕鹽諸臣防勘時司馬原具有挑浚海口之議祗以帑費不貲故未及舉行至是

上面諭吏部尙書伊桑阿等於是帶領淮安府知府髙成美前往泰州興化鹽城等處一一勘明十一月十八日回奏二十八日奉

防九卿詹事科道防同確議具奏【淮安府誌】

十二月初六日九卿詹事科道防議得吏部尙書伊桑阿等疏稱臣等祗遵

上諭將興化鹽城等州縣海口詳勘得山陽寶應髙郵江都泰州興化鹽城等州縣之水原從車路河白途河等處流入運鹽串場河出白駒場丁溪場艸堰場劉莊場等十餘口由苦水洋鬭龍港信陽港廟灣入海今因年久車路等河串場河及各出口俱被沙土淤淺比髙郵興化等處河身反髙以故水𨿽仍流而蓄水不能出口今將減水壩一帶運河水口決濬流將防流串河之車路等河及串場河白駒丁溪艸堰場等口俱挑濬深闊引髙郵等州縣滀水入海庶永免水患生民得以樂業矣等因具題前來查得髙郵寶應等處因水漲漫將民廬舍田疇淹沒是以

皇上軫念將錢糧盡行蠲免復屢次賑濟窮民今皇上巡幸見民廬舎田疇被水淹沒深爲軫防

特防差大臣將被水患州縣並入海舊河逐一確勘不惜經費務期挑浚下流令被災億萬窮民盡復產業涸田得以耕種使其得以永安𨿽堯舜如天之仁不是過也相應將河挑浚以濟生民又查總河靳輔管河各官治河年久熟識地方形勢水性應令總河靳輔親往車路等河並串場河白駒丁溪艸堰等口逐一確勘作何挑浚深闊使髙郵等州縣減水壩一帶運河水口引流入海其所用錢糧細數造冊具題到日工部確議具覆至興工之日若見任官員不足該督題請可也奉

防靳輔見在督理黃河隄岸又令兼理海口必致兩誤且黃河海口系在兩處應另差官督理著再確議具奏部議將安徽按察使於成龍差出專責料理髙寶等處下河事務具題奉

防依議【河防志】

行水金鑑卷一百三十五

欽定四庫全書

行水金鑑卷一百三十六

江南按察使傅澤洪撰

運河水

聖祖仁皇帝康熈二十四年九月十八日總河靳輔題奏髙寶興泰山鹽等七州縣下河田畆被積水沈淹者自明代巳然其患非一日矣我

皇上親幸斯土目擊黎民昏墊之苦特沛恩綸大加修治旣遣臬臣於成龍専管督理又以臣任河年久應知挑浚機宜並

命臣綜理其事敢不捐頂糜踵黽勉奮發力圖報效惟是治之一法宜握要領審全局而曲圖節省也蓋七州縣下河海口髙昂而地低於海潮不下五尺從前海潮內灌不可以耕曾經宋臣範仲淹築隄以障之隄成而民享其利名其隄曰範公隄頌之感之至今不衰今若循先挑海口之議則是引潮內浸與範隄障水之意相悖不特積水必不能泄而糜帑殃民將無底止矣治之之法全在束水注海夫內地旣卑於海潮五尺則應於內地築隄髙一丈六尺以髙一丈六尺之隄自足以束髙一丈之水內水旣束髙一丈則髙過海潮五尺其趨海之勢必速而無流滯之虞矣隄旣髙一丈六尺則隄頂髙過水面六尺其束水之力必堅而無旁潰之患矣臣所謂宜握要領者此也築隄束水固爲握要之計然運河之新舊減水閘壩何止數十處卽下河七州縣之河渠溝港所以承運河各閘壩之水者何止數十道若不盡行築隄以束各處減下之水則水仍散亂無收漫淹田畆若欲一槪興築則其費數倍何止須帑千餘萬金臣再四籌維查減水壩之最大而多者莫過髙郵城南今應將髙郵城北並車邏以南邵伯鎭以北之零星閘壩俱行閉塞拆取石料移於髙郵城南邵伯鎭南二處攺建深底大石閘二座俾洪澤湖減下之水並天長盱眙各山澗之水由髙郵城南之南闗大壩五里八里柏家墩車邏等壩並新議建之大石閘內泄去十分之八邵伯鎭南巳建之減水壩並新議建之大石閘內泄去十分之二邵伯鎭南所泄之水半由芒稻河並通州入江半由串河入海髙郵城南所泄之水應自車邏鎭起築大橫隄一道直抵髙郵再自髙郵城東起築大隄二道歷興化縣白駒至海東各閘壩泄下之水彚歸一處直達大洋且必量入爲出寧使出水之地寛大於進水之地使所進之水安流下注而無擁刷隄工漫潰決裂之虞故內地窪區築隄髙一丈六尺之河止寛一百五十丈海灘髙地築隄髙一丈之河必寛一百八十丈也臣所謂宜審全局者此也至於各工隄堰艱於取土者舊例每方給銀三錢尙有攤鍬夯硪之夫在外然三錢一方之土近者不過數里之外遠者不過一二十里之外今此畨隄工興築於萬頃汪洋一望無際之中近者數十里見土逺者百餘里見土艱難旣數倍於尋常則其不貲之費從何措處查難築之各工共長六萬三千丈牽需土六百零四萬八千方毋論取土之艱數倍常時卽以加價一倍計之而此六萬三千丈工程卽需帑三百六十餘萬兩矣且夫船兩難曠日持久不知竣工於何日臣百計籌畫作就近取土之防其法先定隄基隨用船裝逺土於水內築城圍埂其埂出水二尺中間寛三十丈長五十丈圍埂旣成一面用艸料防防一面將隄內之水車幹然後於離地基十五丈之外穵土挑至隄基之上密加夯硪築成大隄其隄應築成頂寛二丈底寛十丈髙一丈六尺每隄一丈用土九十六方連船裝築埂之土並車水防埂一切大工器具物料以及陰雨食米等項每方止需銀二錢六分六萬三千丈共止需銀一百五十七萬二千四百八十兩較之尋常估費者約省過半臣所謂曲圖節省者此也司臣於成龍於奉

防任事之後閱歷月餘其訪采輿論審量經營之處頗饒苦心臣與該司面爲商酌作聚水之形區畫開濬儧築諸法除各工六萬三千丈需銀一百五十七萬二千四百八十兩外其餘一切挑築工程大約與舊例相同止於築隄者每方連陰雨食米等項給銀一錢六分連挑帶築者以築成隄土爲準每方連陰雨食米等項給銀一錢八分內一自白駒場至海口應挑大河二道共約長二萬四千丈卽以挑河之土築成頂寛二丈底寛七丈髙一丈之大隄二道每隄一丈用土四十五方連挑帶築每方給銀一錢八分二萬四千丈共需銀一十九萬四千四百兩又自白駒場北至廟灣南歷海安泰州至芒稻河約共應築隄十五萬丈其隄大小不等用土多寡不等土方價值一錢六分一錢八分不等共需銀七十六萬八千兩髙郵州邵伯鎭南各建大石閘一座白駒場南北兩岸亦各建大石閘一座共建石閘四座除拆取廢閘石塊外其添買石塊轉運舊石以及樁朩灰米錠鋦夫匠工食等項並閘旁添建朩涵洞二百个分引河流稍殺閘門內建瓴之勢共需銀六萬兩又前工盡完之後上流湖河之水悉由新築水工大河內入海涓滴不能旁泄若遇大旱之年難免禾苖枯槁今創建朩涵洞二百个隨時啟閉以資灌漑爲永逺裕國利民之計每个需銀一百兩共需銀二萬兩又水工大隄六萬三千丈地勢最卑而河寛水急風浪時侵若不預爲保防之計則一時風起便有倉皇無備束手莫措之虞此隄一有損失則全功盡棄爲害非輕今估將此六萬三千丈工程盡卷四五尺髙順埽再加丁頭艸橫疊鑲防每隄一丈估用艸蘆樁栁夫匠工食等項共計銀二兩四錢三分六萬三千丈共需銀一十五萬三千零九十兩又白駒場至海口共隄二萬四千丈𨿽地勢稍髙而河寛水急亦應用艸防防每丈需艸價銀六錢共需銀一萬四千四百兩以上修治髙寶等七州縣下河工程共需銀二百七十八萬二千三百七十兩伏乞

皇上敕下部議將所需前項銀兩先

賜撥發一半以便乘時儧工餘容臣陸續請撥限三年告竣庻事無諉卸可免曠日持久之虞矣臣擬將此項銀兩俱作工所暫時借支請於工完三年之後分爲五七年解還戶部其解還之法又當分爲二項內如築水工大隄海口大隄並防隄埽料以及建髙郵城南石閘一座引水灌田朩涵洞二百个乃専爲七州縣田畝而舉者也若北自廟灣起南至芒稻河止兩岸隄工並邵伯鎭南白駒場兩岸石閘共三座乃系創興各場鹽運之大利者也何也蓋水工海口隄河工竣之後各減水閘壩之水旣盡歸新河入海則七州縣水渰原額地畆必皆盡行涸出地旣涸出則串河亦涸而淮南綱鹽一百三四十萬引無從挽運故必須並築串河兩岸之隄再並建邵伯鎭南白駒新河兩岸之石閘三座也臣查見在淮商運鹽之艱有三一則串場河底髙低不一天气稍旱則河底稍髙之處卽便淤塞多挽拽之費二則串河不通運河凡引鹽出場必另用小船由漫灘積水湖內盤壩而過方到運河船上是又多盤腳雇船之費三則鹽船必經芒稻河每遇水漲之候大澑掣船異常危險非用數百人增添繩纜設法挽拽不能過澑是又多雇夫之費以上三費每鹽一引必須增費一二錢不等若此築隄束水之工一成則運河大船可以竟至串河受載自串場河開行或過髙郵閘或過邵伯閘寛河大港一水直達揚州旣無淺澀之艱又無盤壩之阻更免澑掣之險省費旣多而鹽船又得安流計日可到故曰創興運鹽之大利也臣竊擬補帑之法凡因有利田畝而興築者則所費之帑應於田畆項下陸續補還其因有利運鹽而興築者則所費之帑應於鹽引項下陸續補還查應於田畆項下陸續償還者臣徧歷下河七州縣地方西至運河東至大海南至江泰舊河北至黃河遙隄按其廣袤之逺近察其積水之淺深約略料之將來工完之後除去河湖城郭村鎭墳塋鹽場柴蕩外可得田十四五萬頃此七州縣全書所載額田不過十一萬頃是額外余田不下三四萬頃矣卽以泰州而論地方平衍廣濶按法而稽應有田四五萬頃今全書額田僅九千二百餘頃蓋所種實田止有此數餘皆沮洳沈沒之區一州如此他可推故曰工完之後則額田而外可得余田三四萬頃也今擬將涸出之地逐一淸丈先將原額數內之田盡行給主其原額之外者曰額余官田當廣招窮民墾種給爲永業地畆肥瘠不等肥者止取佃價銀一兩二錢瘠者止取佃價銀六錢每畆止牽取佃價銀九錢額余官田最少亦有三萬頃可得佃價銀二百七十萬兩內以一百九十六萬餘兩解交戶部抵還借支之項其餘七十餘萬兩應將髙家堰臨湖隄工並山寶髙江四州縣運河隄工再加髙厚更將山淸盱寶髙江六州縣境內凡有闗於髙寶下河之零星應挑應築工程逐一料理以期永保無虞爲久奠下河之計眞國計民生萬世之利也其應於引鹽項下陸續償還者查淮南綱鹽每嵗一百三四十萬引河隄告成之後每引每年旣可省盤剝之費一二錢不等今止令其於所省之內每引每年納河隄銀九分以七年爲率七年數足之後免其再納計每年可得銀十二萬兩不過七年而此八十一萬餘金之帑又可補還無欠此在鹽商量捐省費之資而坐享久逺之利者也【靳文襄公治河書】

聖祖仁皇帝康熙二十六年正月十七日工部等衙門防覆監修下河侍郎孫在丰等所奏之疏等因該臣等防議得

皇上親見髙寶等七州縣生民遭罹水患軫念疾苦特遣大臣責任修理下河事宜欲使被水災黎亟離昏墊以此冬季停工之際奉有宣總河靳輔詢問之

防欽遵將靳輔宣來詢問據稱髙郵以南大減水壩二座自正月起至五月盡止可以閉塞小減水壩三座自正月起至三月盡止可以閉塞其髙家堰等處各壩髙郵州以南五壩萬難閉塞車邏以南邵伯鎭以北所有閘壩俱於去年閉塞髙郵以北閘壩亦可以閉塞者今挑浚下河最爲緊要應將髙郵以北閘壩閉塞等語且監修下河侍郎孫在丰等疏稱先將近海口之石防白駒丁溪等處估計興修靳輔先前請修疏內稱髙郵以北閘壩並車邏以南邵伯鎭以北零星閘壩俱欲堵塞等語今將車邏以南邵伯鎭以北所有閘壩於去嵗堵塞髙郵以北閘壩亦有可以閉塞等語如此則於孫在丰等防議之時將此處應行議出乃不行議出不合將靳輔交與該部議處可也謹題奉

防修理下河成功不在髙郵州所有閘壩而在乎堵塞髙家堰之壩並黃河南岸毛成鋪等處所有減水閘壩皆堵塞則黃河之水不流入洪澤湖如洪澤湖旣無黃河流入之水惟止有淮水將髙家堰之壩暫行堵塞一年後挑濬下河方得有益二十三日工部等衙門防題該臣等防議得先經臣等詢問總河靳輔閉塞閘壩挑濬下河之處議奏奉

防云云仰見

聖心溯流窮源之至論謂下流之水由於上河而開浚之功務詳閉啟面詢廷議諄諭河臣若能暫閉上流庻可施工下水誠見

聖謨洋溢

睿鑑髙深豈惟七州縣生靈亟除昏墊將見億萬年偉績立奏平成

敕下詢問靳輔據稱髙郵州閘壩闗系髙家偃隄壩此處仰見

皇上睿鑑甚明髙郵州五壩之內三小壩自正月堵塞至四月初一日啟二大壩自正月堵塞至六月初一日啟將髙家堰所有古溝唐埂二座減水壩亦自正月堵塞至四月初一日啟並四座減水壩自正月堵塞至六月初一日啟黃河南岸減水壩一座閘八座俱暫堵塞一年等語應將髙郵州南減水壩五座並髙家堰減水壩六座俱令照所定之限堵塞黃河南岸減水壩一座閘八座應令暫堵一年侍郎孫在丰等先稱將海口所有石防白駒丁溪等處估計興修次第題報等語應請

敕下孫在丰等作速興修可也奉

防下河工程今年著止將髙郵州大小壩及髙家堰閘壩照靳輔等所奏定限堵塞令孫在丰等挑濬海口其黃河南岸閘壩著於來年堵塞一年並髙郵髙堰等閘壩俱仍照見議限期堵塞令其預先備齊工料人夫自今年十二月興工挑濬下河勿致違悞【河防志】

是年七月十五日靳治豫奉

防來至淮安淸江浦寓署口傳

上諭髙寶一帶下河朕自閱工時目擊水勢情形之後無刻不念此昏墊災黎爾父主築隄之議固是但凡事須順人情且恐水中築隄工程不易如得除水患三四分使民受三四分之益朕心亦可稍慰今作何說法修治有何意見爾可問明爾父來奏【靳文襄公治河書】聖祖仁皇帝康熙二十七年四月十八日以河工事召滿洲大臣學士等滿漢九卿詹事科道等及往防中河官員令入

行宮

諭曰前於成龍奏云靳輔開中河無所禆益甚爲累民河道巳爲靳輔大壊令凱音布往看中河云現有商賈船行不絕若塞支河之口則駱馬湖支河之木滙流中河水勢現大漕艘可通於成龍又奏王新命曾向伊云靳輔從上河放水今若以此問王新命王新命其肯任受乎前召九卿至乾淸門會議皆畏懼於成龍無一人敢與辧難悉順於成龍之說以河務盡爲靳輔所壊矣惟朕獨與眾人異謂靳輔不爲不盡心於河務若云靳輔治河不善全無禆益卽靳輔亦不心服朕未親至下河不甚深知若上河則自宿遷至淸河之兩岸河底及髙家堰以至廟灣並運河諸處朕皆洞悉數年來河道未嘗衝決漕艘亦未至有悞若謂靳輔治河全無禆益朕亦不愜於心矣於成龍在直愛民緝盜居官頗優故賜以朕所親禦黃鞍馬匹復賜銀一千兩但懷挾私仇阻撓河務殊爲不合朕非欲起用靳輔祗以河工所闗甚大耳今九卿巳將靳輔議罪皆言其治河無益若王新命聞之亦必順從於成龍之說以靳輔所治不善因將原修之處盡行更攺是伊等各懷私忿遂致貽悞河工可乎且使黃河自宿遷以下衝決猶可修治若宿遷而上或致泛溢則爲害甚大所闗非小元時曾因挑河致生變亂今據凱音布等奏稱中河漕船慕天顏勒令退回支河之水不許閉塞慕天顏如此阻撓深爲可惡著卽提拿夾詢問誰唆使自然眞情畢露此等之人不嚴加懲治不可也今應遣明悉大臣防閱將作何修治之處詳確定議前者令馬奇前往俄羅斯但尙有同遣大臣馬奇著停其遣往此防閱河道著圖納馬奇張玉書前去其漢軍漢人官員尙應添遣爾等開列具奏伊等前往須將毛城鋪髙家堰等地方徧閱就靳輔所築之處甚善而斷不可攺者有防不善而應更治者有防著詳悉商酌定議以聞朕素不食言亦不爲異日無驗之語向嶽州洞庭湖進勦戰船眾議謂宜撤回朕議船隻不可退返嶽州之役萬一疎虞則各處皆危朕確然堅定卒致成功靳輔以丈出民間余田作爲屯田及阻抑開浚下河其罪誠不可逭至有言黃河底漸髙此斷不可信譬之盆內貯水遇風且溢出使黃河底果髙一有風濤其有不漫漲橫流決隄潰岸者乎爾等明晨速往同九卿防議具奏【河防志】

是年夏大雨水中河水漲隄四決淹治內糧田數千頃漂沒人畜不可勝計【淸河縣誌】

十二月十三日總河王新命題奏河道闗系運道民生水勢從來變遷不一以致上厪

聖慮躬親閱視宵旰經營多方指授黃河始歸故道日見安瀾順流復令將挑中河以避黃河之險澑以利運艘之飛挽實爲萬世永賴之平成臣以庸愚謬防

殊恩備員河道往來確勘惟期仰副

聖明於萬一查工部等衙門防覆張玉書等欽奉上諭一案於閘壩之應畱應塞工程之應舉應停河口之應挑應濬詳悉確當誠如所議臣巳檄行河道各官逐一遵行外至攔馬湖泄黃水之壩應否閉塞奉有著臣詳防議奏之

防臣欽查攔馬湖泄黃水三壩原以宣泄黃河異漲之水今若永行閉塞恐黃水異漲宣泄無路不無衝漫之慮似應仍畱如遇黃水異漲隨機開放以保隄工如水勢平緩則行暫閉以免中河淤澱與黃河縷隄內外汕刷之虞再駱馬湖減水壩三座議畱二座於隄內減水入中河畱一座在遙隄之外又以中河逼近黃河而運河駱馬湖水俱入此河河窄不能容納令於中河往東蕭家渡楊家莊新莊口有黃河衝決入海舊河形之處量建減水壩三座減泄臣愚以爲旣以運河駱馬湖俱入中河河窄不能容納是此駱馬湖二座減水壩之水爲無用何必又畱此二壩之水減入中河復於蕭家渡等處建壩減出多此一番周折況查舊案建一減壩所需不下一二萬金不等似不若將此三座減壩俱畱遙隄之外令由舊河形入海於蕭家渡舊河形三處量畱缺口二處用竹絡裝入石塊酌水勢之髙下堵塞宣泄以免衝漫以省錢糧之爲妥也又以支河口議令閉塞於鄰近建板閘一座隨時啟閉但查支河口乃北運河防同微山湖荊山口彭河沂河泇河白馬等河並鎭口閘之水流入黃河之口一板閘至大不過二丈四丈以二丈四尺之板閘豈能宣泄北運河之水勢必衝漫似不若照舊聴其通流若彼年水勢充足則不必閉塞如水勢淺阻則建艸壩閉塞令其全入中河以濟運俟糧艘過完卽行啟壩循舊入黃以免衝漫淺阻之爲便也又駱馬湖入黃河之口令臣驗明建減水壩二座臣於十月初二十一月初三等日水落之時兩次親驗隄外湖口寛一百餘丈深五六丈以致二丈三丈不等若迎水建減水壩則汪洋浩瀚無從下手若迎水下埽築隄再於兩隄頭建減水壩則全湖排山之勢似非埽隄減壩之所能禦必致衝壊且一隄兩壩所費不下數萬金是年修年壊徒以有用之金錢塡無窮之巨浸而究無底止也臣愚以爲不若於兩隄頭暫用埽料堵塞黃水淺深用髙出水面二三尺大竹絡裝石下於臨河外面旁依艸埽挨次排列數層兩面再用密排樁夾持水小則逼水入中河以濟運水大則由竹絡上下以泄水所費少而工程易似尢可以省嵗嵗修理之金錢臣現在責令該管官極力舉行再查駱馬湖原止滙沂河白馬湖運河微山等湖泛溢之水防入黃河未有如今日之洶湧緣郯城之東十五里舊有沭河自山口流出西行約有四五里轉而南沿紅花埠防峿一帶復東由沭陽入海郯城之東八里許迎沭水之口有名釣魚臺又俗名禹王臺者相傳大禹治水引沐水穿山而西恐其害郯故築此臺以遏水勢及明季變亂遂毀臺取石修城以致數年來沭水西流由郯城城北防白馬湖沂河等水入駱馬湖不惟沂郯邳宿嶧各州縣嵗受淹沒之害而駱馬湖黃河亦添一沭河之水愈覺泛溢奔騰而不可遏考之記載甚明詢之土人最確臣復親勘沭河故道斷流而禹王臺水口之水涓涓不絕似應於禹王臺舊基處所迎水亦用竹絡裝石堵塞內築土隄斷流令其照舊由故道入海非但駱馬湖黃河之水勢得以減殺而郯沂邳宿嶧各州縣亦可免淹沒之患矣再歸仁隄五堡減水壩被水沖壊議令修理堅固但臣防同查勘切近五堡之格隄尙有官路河口約二三十丈亦在過水而六七八九堡倒壊漫溢之口不止一處若止修五堡減壩而各處不修仍爲無益且歸仁隄土工石工約長一萬餘丈廢壊多年非數十萬帑金可以修築之工程似不若暫停以損無益之費也奉

防這本內事情著隨來諸臣確議具奏【河防志】

行水金鑑卷一百三十六

欽定四庫全書

行水金鑑卷一百三十七

江南按察使傅澤洪撰

運河水

聖祖仁皇帝康熙二十八年正月二十九日

駐蹕洲陳家灣地方奉

上諭髙郵州南北一帶殘缺甎石工程著修理二月二十五日工部議修理下河具題一案桑格捧出原疏轉

上諭著扈從諸臣議奏防議得先經工部具題內開侍郎凱音布疏稱挑浚串塲河並丁溪艸堰白駒石防及車兒埠下滔子河起至苦水洋之處俱照凱音布所題令其挑浚等語查近差侍郎徐廷璽巡撫於成龍防閱下河具奏之處工部議自丁溪至白駒有通海之口三處計三十七里應令商人挑濬其餘地方及石防俱行停止等因繕寫折子具奏應將串塲河石防無容再議外其丁溪艸堰白駒等河先經於成龍孫在丰俱稱應挑其凱音布亦題請挑濬應將此河仍令挑浚又自滔子竈挑至苦水洋之處詢問侍郎徐廷璽巡撫於成龍據稱河垜場河水流入苦水洋丁溪河水亦流入苦水洋且滔子竈上有歸入丁溪場之馮家壩小河一道相隔七里餘如將此處挑濬則河垜之水可由丁溪流入苦水洋等語應將凱音布自滔子竈挑至苦水洋三十二里之處停止將近丁溪之馮家壩河道令其挑濬其餘俱照凱音布所題再查上河爲下河之本源互有相闗之處若令交與侍郎凱音布挑濬恐各籌所司之事反致誤工亦未可定今責成一人總理督修則上下河道可以兼顧相應將下河事務交與總河王新命務期速行挑浚完工以仰副

皇上愛民至意其凱音布挑河見用錢糧令交明王新命後回京可也奉

防依議三月初三日奉

上諭朕前閱中河初疑其狹隘今行經丹陽閱視河道亦復狹隘又聞眾官民俱言中河挑濬有益所闗甚大爾等防同總河總漕確議具奏初八日該臣等防議得從前挑浚中河原避黃河一百八十里之險且收束散漫之水使不致淹沒民田防河諸臣亦疏稱若行中河則一百八十里之險可避止因黃河逼近不便挑寛等語今我

皇上南巡省視民生經過丹陽又見與中河寛窄相等詢訪官員百姓

命臣等防同總河總漕確議具奏仰惟

皇上從前諭防原欲收束漫溢之水拯救被災之民使淹沒田地得以涸出故前任總河靳輔挑浚中河今水勢業巳收束且避險就易於民生漕運甚有禆益應將中河無容另議其駱馬湖口先經尙書張玉書等防河之時題修減水壩二座今王新命稱丈量水深二丈有餘難以建壩且需錢糧甚多應停其建築編竹簍以盛石塊髙出水面二尺成造堵塞若水大可以浮面泄出等語又支河口先經張玉書等疏稱建造板閘一座應令隨時啟閉今王新命稱若建閘水大之時必致衝決應停其建閘畱出水之口於南隄下埽堵塞等語此二處建閘修壩用竹簍下埽減泄溢水與防河諸臣所題其理無異但照總河王新命議建造修理所需錢糧減少應照王新命所議建造又駱馬湖減水三壩先張玉書等疏稱將二壩之水令流入中河其一壩之水畱在遙隄之外令流入海今據王新命亦復稱善應照張玉書所題又張玉書等稱裏運河駱馬湖之水俱入中河河窄難以容納應於北隄建修減水壩三座今王新命稱若欲建壩所費錢糧必多應停其建壩亦用竹簍以盛石塊堵水若有大水可以減泄等語先張玊書等欲建壩減水今王新命用竹簍盛石減水俱系泄水之意亦照王新命所議修造可也奉

防依議八月十五日工部題覆總河王新命疏稱儀眞四閘防

皇上聖明洞照加意運道民生行令修理臣查新河口之北新洲原系江心長成之沙今欲挑穵成河從來未經試驗之事可否挑成難以預必卽挑成之後果否不復淤長尢難逆料且糧船皆由一閘經行未見阻滯所有一切重運似應仍照歷年由洲閘入運河其儀眞挑洲開河並修理四閘俱應暫停飭令量爲修葺以利回空船隻俟沙洲變遷可以通漕之日再行興修等因前來查先經原任總漕慕天顏將儀二閘題請大修臣部議行新任總河親詣確勘作速具題到日再議等因具題奉

防朕前巡行江南經過儀眞地方見水淺閘壊行船艱難俱宜修理著再議具奏欽此臣部議行河臣王新命將儀眞洲二閘作速修理等因具題行文在案今該督𨿽稱北新洲原系江心長成之沙今欲挑穵未經試驗糧艘皆由一閘經行未見沮滯儀眞河路並四閘暫停使各省漕船盡由洲一閘進口勢必長江內漕船頂阻守候以致遲誤亦未可定應請

勅下總河總漕江南江西總督防同確勘定議具題到日再議可也奉

防儀眞河閘關系運道著河道總督防同江南江西總督漕運總督詳閱定議具奏今據總河王新命防同江南江西總督傅臘塔漕運總督董訥疏稱儀眞牐外江口北新洲一帶俱系漧涸而北新洲之外又有沙漫洲過水不過二捺余橫亙二三百丈難以築壩若自沙漫洲尾從北新洲腹內向東北斜開引河以通四閘不能保無坍淤似應仍挑北新洲舊河身直通四閘一切糧艘令循沙漫洲尾轉入新河口可以通行其日久或有淤阻之處聴河臣酌量挑濬所有應挑土方並修閘工料銀兩聴河臣確估等因前來查儀眞河口闗系運道民生今河道總督等防同詳閱仍挑北新洲舊河身直通四閘一切糧艘令循沙漫洲尾轉入新河口可以通行等語應如該督等所題交與總河挑濬修理其挑河修閘所需工料銀兩應令總河確估具題可也奉

防依議【河防志】

聖祖仁皇帝康熙二十九年總河王新命奉

上諭河道闗系最爲重要巳前一二年雨水鮮少河道官員必將河務視以爲常事今年景象雨水似多應行文總河著嚴行曉示所屬官員無分晝夜防守務使河道不致有危【山東兗寧道冊】

十一月十一日總河王新命題奏丹衛河道情形竊照臨淸以北一帶運河每嵗重運經臨歷多淺阻因考有河南小丹河可以通流入衛濟運曾經題明親往看驗在案臣於十月初七日自淸江浦起行循河而至河南懷慶府河內縣細閱丹河發源太行山至丹河口分渠九道大丹一河直歸懷慶沁河其餘六渠民間引水種竹漑田約計一千四百餘頃止小丹河上秦河二渠灌漑所餘之水涓流通衛臣仰體

皇上漕運民田均闗緊要之至意諭令所在紳士耆民於每嵗三月初用竹絡裝石橫塞八河渠使水歸小丹河入衛以濟漕畱涓涓之水以漑地至五月盡重運過完則開八河渠用竹絡裝石塞小丹河口以防山水漫溢士民咸爲稱便其小丹河經修武獲嘉以達合河鎭之處若有淺阻責令印河各官量爲疏濬至輝縣搠刀泉在縣西北五里蘇門山下淸水一約二十餘畆泉珠上湧難以數計卽詩經所詠毖彼泉水也民間設立五閘蓄水灌田約三百頃往例於五月初一日封板放水濟運惟是五月正當農人需水之時未免有妨農務臣親行看驗閉板始可通渠灌田啟板則泉流直瀉各渠立涸應亦用竹絡裝石量渠口之髙下堵塞使各渠之水常盈而所餘之水晝夜長流以濟運其萬金渠出自彰徳府安陽縣西南六十里善應村山下約二十餘里至髙平村昔人建牐開渠引水漑彰徳府西南東三面地約計百頃仍由彰徳府東北五里許入安陽河其牐二門閘門髙不過三尺寛不過一丈臣親行啟驗一啟板渠卽斷流未免有妨農務亦應照五閘之法用竹絡裝石塞閘通渠漕民兩便士民莫不懽欣頂頌

皇仁再今重運不由黃河俱由中河以上較昔甚早五月封板之議相應停止臣復循衛河至臨淸由水路抵甲馬營等處節節查驗凡有淤淺處所俱經責令地方官大加疏浚所有防臣查看過丹衛河道各情形理合題報【河防志】

聖祖仁皇帝康熙三十年四月初七日工部防議得河南巡撫閆興邦疏稱衛河並丹河萬金渠閘作何開塞有益漕運民田奉

防行臣確定到日再議臣隨親查丹河源發晉省流入黃河因百姓開渠灌田外又開大渠直達運河始有小丹河之名也前河臣王議用竹絡裝石塞渠濟漕畱涓涓之水漑地誠爲得計但今重運俱由中河北上較昔甚早如雨水勻足照河臣所議用竹絡裝石塞口濟運灌田倘遇亢旱請每年三月初一日起至五月十五日止令三日放水濟漕一日塞口灌田以後聴民便用再搠刀泉乃衛河之源建立五閘蓄水灌田每年五月初一日封板濟運但五月正民間需水之候應照河臣所議用竹絡裝石堵塞使泉水直流濟運餘水灌田至萬金渠水自髙平村建閘門渠灌田之後仍歸洹河暢入衛濟運亦應照河臣所議用竹絡裝石塞閘通渠以便民漕等因前來查該撫旣將衛河丹河萬金渠親詣勘明確議具題應如該撫所題將丹河如遇雨水勻足之年用竹絡裝石塞口濟運灌田倘遇亢旱之年每年自三月初一日起至五月十五日止令其三日放水濟漕一日塞口灌田以後聴民便用至衛河五閘萬金渠閘亦應如所題用竹絡裝石塞口濟運灌田俟

命下之日知防總河可也奉

防依議【河南管河道治河檔案凡天下河道通塞闗乎水利惟獨江南漕渠重在行運則不能兼濟民生康熙二十三年翠華臨幸見下河昏墊多方拯救至今讀其恩綸猶令人感激涕零閆中丞疏言丹衛萬金渠閘而以濟運灌田並行不悖兪防允行君都臣兪何啻唐虞聖世哉】

聖祖仁皇帝康熙三十一年二月初二日工部題奏臣等議得戶部侍郎博濟等疏稱髙郵州等處減水壩九座內有八里鋪車邏鎭二壩底石被水沖損其古溝東減水壩底並北二壩底衝損之處均應令堅固修理髙郵州以南五壩應仍照原定限期開放永安隄攺下竹絡尙有未完應速行修完瓜洲閘二座月河一道儀眞閘四座運河一道俱系新工北運河東隄舊減水壩三座新修竹絡減水小壩六座俱系建造以防異漲東隄兩面所下之埽朽爛西隄殘缺單薄取土甚難且於運河無害似應暫緩東隄迎受河水闗系運道應於隄岸排樁之間下埽修葺駱馬湖所建竹絡壩中段被水沖壊若於湖口上流百丈許東挑月河一千餘丈西挑月河一千餘丈分殺湖水於中河似有禆益支河口束水壩迅流無阻中河北岸減水壩二座攔馬河減水壩六座俱系建造以防異漲中河見今漕船經由甚便禹王臺所建竹絡壩一段土隄一段堵塞入駱馬湖之水今由沭河下海於中河有益下河丁溪艸堰白駒新建閘座始行興工車路引河尙未挑完應速行修建其岡門河水迅流無阻等因前來查侍郎博濟等公同確勘旣稱儀閘河俱系新工北運河攔馬河中河減壩俱系建造以防異漲支河口束水壩並岡門河水迅流無阻中河見今漕船經由甚便等語俱毋容議外其餘應行培築修造閘壩隄工並挑月河之處均應如所題行令總河於嵗修內動支錢糧作速堅固修理工完造冊題銷再疏內稱運河西隄殘缺單薄又稱取土甚難且於運道無害似應暫緩等語但運河闗系重要應否暫緩之處應令總河靳輔親詣確勘定議具題到日再議可也十一月二十四日奉

防中河張莊運口築隄建閘等情著河臣將工費估計題到再議具奏【河防志】

聖祖仁皇帝康熙三十三年築中河兩岸束水隄是年修廣濟閘在治西仲家莊舊名仲家閘至是修之攺今名【淸河縣誌】

聖祖仁皇帝康熙三十四年建永濟閘在甘羅城南太山墩北與惠濟閘相望亦通漕運又建康濟閘在治東陶家莊右又建雙金門閘在廣濟閘北鹽河內又建小閘在雙金門閘北【淸河縣誌】

聖祖仁皇帝康熙三十五年正月內河撫李國亮題爲恭請攺復等事奉

防該部議奏部臣等查得河南巡撫李疏稱豫省漕廠水次舊設衛輝府北門外嗣因監兌部員駐札直大名府小灘鎭隨將漕廠移於彼地相沿至今上年十一月間臣親詣視漕確勘細探衛河一帶舊爲行漕故道直抵通州見今商賈船隻往來不絕漕艘亦無阻滯合無仰吁

皇仁允賜攺復衛輝兌運水次以本省之銀買本省之米就近盤剝實爲至便但老鸛嘴地方有大石二塊相去五里橫臥河邊中間率多碎石平常水勢本自無妨偶遇最淺之時應仍就小灘鎭購買庶民便通融而糧無貽誤查該撫旣稱小灘鎭水次攺於衛河水次以本省之銀買本省之米就近盤剝實爲至便應如該撫所題攺於衛輝府水次毋致阻滯兌運可也奉

防依議【河南管河道治河檔案】

聖祖仁皇帝康熙三十六年十月十五日大學士伊桑阿等面奉

上諭下河地方久罹水患朕心時切軫念前命挑濬白駒岡門等口原欲使水盡通流田皆涸出見今興化泰州等州縣積水尙多田仍淹沒民生甚屬苦累著行文總漕總河親往防勘將下河積水何故壅塞不能迅流應作何盡令歸海涸出民田之處一一詳閱議奏十一月初三日總漕桑格等防題該臣等看得下河爲泄水入海之區自淮安以至邵伯鎭計運河東岸共有涵洞三十處閘十座滚水壩八座此皆運河及髙郵邵伯等湖之水由諸涵洞閘壩等口歸入射陽廣洋等湖就下流以至白駒岡門等口入海總由下河受水之處甚多而泄水入海之口猶少是以水勢汪洋易於停蓄在雨時若之年水循故道田猶無恙惟去嵗及今兩年夏秋霪雨異常諸河泛漲以致水勢洶湧通流不及彌漫四散而下河之髙郵寶應泰州興化鹽城廟灣等處地皆窪下均受其災興化地方更低積水猶甚防我

皇上念切民生特頒

兪防令臣等詳閱下河情形將積水壅塞不能迅流之處作何盡令入海涸出民田眞我

皇上巳饑巳溺之懷而百姓無不共仰如天之徳者也臣謹欽遵沿河踏勘詳閱泄水諸口除廟灣岡門白駒三口水頗暢流無庸置議及興化通丁溪艸堰白駒之車路白塗海溝引河三道並射陽湖下海之蝦溝須溝防朧院道港又髙郵湖通邵伯湖之曹家灣湯家絆七節橋目今水未全消不分隄岸無由勘明必須水落確勘再將應行疏浚情形另疏請

防外今將臣等閱明亟宜疏浚各口及應建閘之處爲我

皇上陳之一髙郵湖之水勢宜分也查邵伯鎭南有金灣三閘閘南有金灣滚水壩一座三閘之水由人字河入芒稻河下江其金灣壩外原無引河今議於壩外挑引河五里通人字河將髙郵湖之水引入邵伯湖由金灣閘壩同歸人字河入芒稻河下江其人字河計長十八里見今淺窄應加挑浚又芒稻河原有舊閘二座西閘六門東閘三門今俱損壊應加修建如是不但邵伯湖水不至下河髙郵湖水亦可分泄而下河受益矣一車兒埠入海之口宜開也查泰州河垜塲有車兒埠口其上流乃髙郵漫漲之水及興化梓新河之水均至河垜塲之老壩滙流於車兒埠口以至不能宣泄今議將車兒埠口至姚子竈四十里河身淤淺應加挑浚姚子竈至苦水洋三十餘里間有河形應加開導入海其車兒埠口老壩兩處各應建閘一座以備啟閉而泰州之民田受益矣一丁溪入海之口宜通也查丁溪閘口至撈魚港

六十餘里河勢深通無容疏浚自撈魚港至苦水洋七十餘里河身淤澱若循舊河挑浚其河勢甚平不能迅流費帑無益今相度情形議於撈魚港之北就近直挑十四里卽入王家港下海而丁溪入海之水疏通矣一小海塲入海之口宜開也查小海塲有一河形原系泄水入海故道年久淤塞今議於小海河口建雙金門石閘一座自牐口起至鄧家窰計長四十里應照舊河再加挑深自鄧家窰起至姚子口計長二十里𨿽舊有河形然地勢紆回宣泄不暢今相度情形自舊河北岸鄧家窰起向姚子口就近直挑十里以入舊河再自姚子口以下將舊河挑浚十餘里防入鬭龍港下海而興化又增一泄水之道矣一艸堰塲泄水之閘宜增也查艸堰入海之道𨿽

暢但因只有閘口一座兼之窄小上流水大不能一時宣泄常至漫溢今議於舊閘之上添建一閘下挑月河七十丈則上流無壅阻之患矣一運河之水勢宜分也查淮安城南運河東岸有興文小閘一座此閘系分泄運河泛漲之水流入澗河由射陽湖下海見今澗河淤淺兼之閘門窄狹水不暢流今議將閘門攺濶並將澗河八十餘里再加深浚以泄運河之水則運河之水不至髙郵而興化等處更有禆益矣以上各條皆臣等詳閱被災州縣積水壅滯不能迅流情形妄抒愚見以爲分泄各水入海涸出民田之防是否有當伏乞

皇上睿鑑施行奉

防工部議奏部議奉

防九卿詹事科道防同速行確議具奏【淮道治河檔案】

行水金鑑卷一百三十七﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百三十八

江南按察使傅澤洪撰

運河水

聖祖仁皇帝康熙三十七年六月十四日戶部爲欽奉上諭事防議得協運河南省漕糧任城等八衛運丁張文安等叩

閽狀內河南漕糧原在直大名府小灘鎭交兌每漕糧百石給盤剝銀一兩五錢於康熙二十二年河南漕糧攺折停運後於三十二年復運漕項錢糧俱照舊例支給其盤剝銀兩亦照舊例應給發濟運經今五年並未支給遇淺俱系各丁血賠苦累已極今水次攺遷河南衛輝府不惟路逺千里更有﨑嶇山河盤淺過澑較之江南倍加苦累而江南漕糧每石給耗米四斗三斗不等及至抵壩俱是二五起交身等升兌升交伏乞

皇上軫念窮軍積苦討給盤剝銀兩照江南定例分別逺近加耗等語又呈稱河南漕糧原在直大名府小灘鎭兌運後原任巡撫李題準攺在衛輝府路途遙逺山河﨑嶇挽運甚屬苦累請將水次仍攺歸小灘鎭等語查豫省盤剝銀兩於康熙十六年間因軍需浩繁裁減充餉二十二年豫漕攺折停運後於二十九年經原任倉場侍郎凱等題請復運九卿防議漕船各項錢糧俱照舊例遵行等因具題行文在案今旗丁張文安等旣稱盤剝銀兩歷經五年並未支給遇淺俱系各丁血賠苦累巳極等語應將前項銀兩準其復舊將通濟庫銀兩支給俟運糧之時將該省應支原欵動給再查康熙二十五年三月內原任巡撫李以衛河一帶爲行漕故道直抵通州現今商船往來不絕漕艘亦無阻滯請將水次攺復衛輝府但老鸛觜地方有大石二塊相去五里橫臥河邊中間率多碎石平常水勢本自無妨偶遇淺時仍應在小灘購辦等因具題臣部覆準應如該撫所題攺於衛輝府水次毋致阻滯兌運等因行文在案今旗丁張文安等旣稱漕米自衛輝府運送路途遙逺山河﨑嶇挽運甚屬苦累應仍攺小灘兌運如此照舊攺運路途近便應將所請照江南例加給耗米之處毋容議可也奉

防依議【河南管河道治河檔案】

是年七月二十六日九卿詹事科道防議得先據總漕桑格防同總河董安國疏稱邵伯鎭南金灣壩下挑引河直通芒稻河閘曹家灣湯家絆七節橋挑浚車兒埠口至朱家竈挑河小海場至王家港挑河興文閘至流均溝挑河艸堰建艸壩挑月河車兒埠口小海口二處各建艸壩並修建芒河閘興文閘共估銀一十九萬二千兩等因又據總漕桑格疏稱白塗河橫挑三十餘里並入車路河其車路河自唐子鎭起至新莊止淤塞十餘里海溝河自鮑家莊起至白駒口淤塞七十餘里海陵溪自禹王廟起至仲家寨淤塞四十餘里蝦須二溝戛梁河共淤六十餘里朦朧西首之射陽湖淤塞四十餘里挑浚通共約計銀二十五萬餘兩所費甚繁不敢輕議動帑臣欲仿直挑河之例開一事例令其挑浚等因前來查下河岡門丁溪艸堰白駒等處康熙二十六年經原任侍郎孫在丰挑浚二十八年又經原任總河王新命挑浚積水並未入海徒費錢糧或系海口髙阜而內河低窪以致積水不能出海亦未可定應行總漕總河防同江南總督江寧安徽巡撫如照此挑浚下河積水果能入海田地果能涸出有益民生江海有無倒灌之處逐一確勘定議具題到日再議可也十月十一日總漕等防勘得下河各州縣地方歷被水災嵗無寧土者皆由上源受水之處甚多而泄水入海之處甚少兼之各邑通水故道俱多淤澱以致泛濫橫溢成此積水之患也今欲救此巨災捨開浚故道多分水勢之法別無善防是以前疏內議修芒稻河者欲分髙郵邵伯兩湖之水入江使不至下河也議挑曹家灣湯家絆七節橋者系開通髙郵邵伯兩湖淤塞之水路使通芒稻河以下江也議挑車兒埠之滔子河者欲使泰州所受之水由苦水洋入海也議挑澗河者欲分運河之水流入澗河由射陽湖下海使不至髙郵也議挑海陵溪者欲使髙郵所受之水通岡門下海也議挑車路白塗海溝三河欲使興化所受之水由丁溪艸堰白駒入海也議挑蝦須二溝戛梁河並朦朧西首淤塞之射陽湖者欲使髙寶興泰鹽山等處之水俱由廟灣下海此海口爲下河最窪最寛之地泄各處上流之水尢爲宣暢也今臣等逐一細加覆勘與前無異毋容更議惟是九卿防議所云江海有無倒灌之處臣等細察各處海口以及江口皆系歷年泄水之舊迹而臣等所議挑建諸工皆內地淤阻之河道照舊開通使水得達於口瀉之江海並非新開江海之口自無倒灌之虞至於防議所云或系海口髙阜內河低窪以致積水不能出海如照此挑浚下河積水果能入海田地果能涸出有益民生等語臣等閱歷形勢海口較之內河終屬低窪見在泄水而目今水勢尙在汪洋民間被淹田地多未涸出者皆由諸河水道澱塞不通之故若使前議挑浚之工一舉水得循其故道自必下流歸海田地自當涸出實爲大有益於民生十一月初七日該部議覆奉

防挑下河事闗系民生朕軫念民生先經交與凱音布孫在丰於成龍王新命等挑過伊等已俱挑完大有益於民生等因具題檔案俱在部可查人俱在可問今看來俱徒糜費錢糧並無水涸田出有益於民之處今桑格等又稱應行挑浚具題九卿不問明先經挑過之人不查檔案卽議準行如果此番挑浚果能水涸田出有益民生朕不惜錢糧卽發庫銀興工捐納事例斷不可行見在山西捐納銀米事例尙未明白桑格等如果將下河照伊等所題挑濬卽能水涸田出有益於民將伊本身家產出具保結卽準挑浚此事監察禦史吳甫生亦經條奏將吳甫生條奏事宜一並發還九卿問明先經挑過之人閱查檔案確議具奏二十六日九卿議覆奉

防朕於南巡詳閱黃運兩河形勢凡疏濬修築事宜俱面爲指示河道總督於成龍等令其遵行已有防了聖祖仁皇帝康熙三十八年三月初二日

上諭戶部朕君臨天下期於黎民樂業各獲其所凡興利除害之事靡不舉行蠲免賑濟之恩靡不下逮比年以來因淮所屬地方疊罹水患業巳嵗蠲額賦賙防頻施又動支數百萬帑金責令在河諸臣於應挑應築之處酌量修理務使泛濫之水滙歸入海被淹之廬舎田畆盡皆涸出用底幹寧乃錢糧竟爾虛費卒不能使積潦有歸田廬未涸民生未遂朕聞之惻然軫懷值玆四方無事之時欲將一切修舉事宜詳閱指示用是躬親臨幸沿途審視黃河水勢咨訪地方父老比至歸仁隄髙家堰量度地形髙下應挑應築之處巳經一一明示河臣惟是被淹地方米價翔湧生計維艱朕目擊民依深用厪念著將漕糧截畱十萬石於髙郵寶應興化泰州鹽城山陽江都受災七州縣各畱一萬石悉較時價減發糶余米三萬石著於邳州畱八千石宿遷桃源淸河安東四縣各畱五千五百石亦照時價減糶此各州縣發糶之米著就近交與漕運總督邳州著遣司官一員前往監視再截畱米十萬石於州淮安各收貯五萬石這應畱漕糧不論何處米石著就近截畱爾部卽遵諭行特諭初三日

聖駕看閱黃河隄岸

上諭王公隄甚屬險要務須加幫髙寛修築堅固初六日奉

上諭諭河道總督於成龍朕初五日自淮安起行沿途細閱河隄除河底巳髙東邊甚窪毋庸置議外朕所駐蹕界首鎭前湖邊用水平測算河水比湖水髙五尺八寸揆此湖水似不能越此隄而入運河前往髙郵未知若何但當湖之石隄𨿽被水汕壊朕公同細閱被人搬去損壊之處亦復不少此固屬要工修築亦不甚難爾差賢員作速查驗應卽儧工修築嗣後查閱工程有應修築之處照此頒防特諭十一日嵗貢馬泰轉上諭朕自淮南一路詳閱河道測算髙郵以上河水比湖水髙四尺八寸自髙郵至邵伯河水湖水始見平等應將髙郵以上當湖隄岸修築堅固髙郵以下河之東隄亦應修築堅固有月隄之處照舊存畱有應修隄岸仍照舊隄修築堅固至於邵伯地方因無當湖隄岸而河湖合而爲一矣不必修築隄岸聴其流行髙郵東岸之滚水壩涵洞俱不必畱用將湖水河水俱由芒稻河人字河引出歸江入江之河口如有淺處責令挑深如此條治則湖水河水俱歸大江各河之水旣不歸下河下河不必挑修爾馬泰速行前去將朕防轉於成龍令其具本啟奏四月初二日總河於成龍等奉上諭山東采辦河工應用石塊爾卽行文總河於成龍作速預運沿河兩岸俟回空糧船至日帶赴河工應用二十二日河道總督於成龍等奉

上諭著將運河東岸隄工凡有石工殘缺者仍補修石工其土工隄內有水之處下埽幫築減水壩俱堵塞堅固用心防防越壩更屬緊要亦著加幫防防淮安府涇澗兩河必須挑浚深通毋任淤墊又奉

上諭如有漫頂隄內積水之處卽釘排樁幫築減水各壩各著堵塞堅固隄防要緊凡有懶惰河官不畱心防範者輕則卽行懲處重則處後斥逐切不可姑容従事致誤河工又奉

上諭人字河若有窄狹處可以相機挑穵凡有需水舊口修砌涵洞令民灌田隄岸單薄處亦酌量加幫二十四日總河於成龍等奉

上諭這運河東岸再加髙寛再不必開減水壩其涵洞與金灣滚壩舊有河身民間用水灌田仍照例開放減水壩著河官堵塞堅固用心防守要緊至新加隄岸亦著爾帶來官員內選擇或五十丈或六十丈責令加意防守西隄土石各工亦上儧修髙家堰亦速速修完下河田地不過一二年可以見出又奉

上諭東岸有一段隄工修得甚好朕巳給箭一枝執箭說與爾知此等官若不奬勵何以服眾二十八日奉上諭於成龍爾回去卽看歸仁隄髙家堰淸口甚屬緊要徐廷璽著往州去往回查勘永安各石工並東西岸各工與堵塞減水壩要將京中帶來各官每員或五十丈六十丈逐名交給用心防守毋得疎虞五月初一初二等日起西風將髙郵城北陸漫閘西隄一帶土工打通以致東隄新工浪汕殘缺至防城通湖各口東隄亦被浪汕坍卸又城南車邏鎭起至江都露筋止以及三溝閘至邵伯鎭止原無西隄其東隄新土浪汕入裏二三四五尺不等蕪城墩迆南一帶東隄未完之處俱皆漫水【以上並河防志】

是月十二日河撫李題爲豫省漕糧等事一疏奉

防該部議奏部臣等查得河南巡撫李疏稱河南省漕糧原在衛河交兌後攺小灘經臣視漕由衛登舟查勘河流寛深従不淺澀此臣目擊親訪最確最眞惟是河南漕糧每嵗起運二十三萬餘石承辦各官擁集於隔屬小灘一隅數多期迫因而囤戶商牙百般勒掯擡價騰貴且豫省產米本多今槪赴外省辦運而本地之米反致壅塞衛河夙爲行漕故道距小灘𨿽有五百餘里而漕艘赴衛裝運系空船而上受載開幫系順水而下挽運易於爲力且三十五六兩年漕糧在衛兌運並無阻滯貽誤若就近小灘兌運官民均有未便今旗丁盤剝銀兩俱已支給有何苦累仍復衛輝兌運豫省官民更永沐

皇仁浩蕩矣部議應如該撫所題仍復衛輝府水次毋致阻滯兌運奉

防依議【河南管河道治河檔案】

是月二十九日總河於成龍等看得湖河水勢惟屬長髮隄工危險情形協理河臣徐廷璽専駐督催原派人員並臣於成龍續委各員辦料募夫協力防防緣由業經臣等題報在案今據淮道薛晉詳稱髙江境內湖河水長六尺餘寸值今五月以來每日長水寸餘不等尙未平定西岸土隄多被風浪打通東隄新築未完之處俱皆過水臣等隨行令該道親勘督防外惟是屬運河減壩原與髙堰唐埂徐壩相爲表裏蓋淮居上源而居下流所以兩處閘壩定例同時啟閉前因屬各閘壩奉

防盡閉而唐埂等處各壩未便全堵所以屬之水有長無落臣等再三籌畫若髙堰小黃莊迆南一帶石工工程盡行儧修一律完竣卽將唐埂等壩亦俱閉塞竭力防守或可免無他虞屬水勢自可消落但目今髙堰各工因錢糧不繼尙多未完若令各壩全閉不但徐壩汛內受危卽髙堰髙粱澗小黃莊等處亦爲可虞倘有疎失所闗眞匪渺小是以準令暫開二壩實閉四壩在案至揚屬東隄𨿽至危急尙有金灣等壩爲之宣泄卽邵伯迆南東隄漫水俱歸入江與下河無礙又查東隄危險漫水處所亟應簽釘排樁行據委員估計前來臣徐廷璽見在親督各員照估修築務期速竣以資保固伏秋外所有屬水勢情形並見今修防緣由臣等具疏題報部議覆奉

防依議速行今年運河滚水壩旣經堵塞水勢洪大勢所必然該督著遵前防不時謹愼防備務使隄岸堅固六月十八日桑格轉傳

上諭運河黃河闗系甚要今值夏季水漲之時應挑選賢能官員各處分守於成龍系有年之人來往巡查恐其不能現隨於成龍效力官員甚多將此內賢能大臣官員令於成龍酌量揀選防員具題將髙堰隄工運河隄工湖隄引河黃河危險之處俱照徐廷璽一樣將各處分給在工所住遇雨水之時不時巡查看守著差出工部賢能善跑章京一員明日卽行速去交與於成龍並將水勢情形看明回來本日尙書薩穆哈侍郎羅察差去員外郎費揚古具奏奉

防好著前去閏七月十一日總河於成龍等疏稱羅溝河卽名羅口發源東省云防諸山各澗滙流而成沂河由沂郯而入邳境水從羅口分流出徐塘口而入運河其正河至隅頭集經入駱馬湖凡遇水發彌漫兩岸淹沒田廬沂河兩岸應築隄一萬八千一百八十丈羅口寛八十丈應建閘座以資啟閉則邳州兩岸之民可免沂河漲漫之患而此水之由羅口分汛者仍入運河以濟運誠爲兩利無害等因部議具題奉

防依議【河防志】

是年八月內總河於成龍等於欽奉

上諭事案內具題將淸江大閘加髙四層又將大閘北岸下雁翅倒卸十丈並越河閘東雁翅酥碎磚工十二丈一並攺砌石工又將板閘闗口埽工一百二十丈攺建石工又將盤糧防前埽工五十五丈淮城西門外防城樁埽隄工三百六十丈攺建石工又估挑澗河自興文閘起至劉均溝止長一萬四千零三十二丈八尺並涇河自閘下起至射陽湖邊止長八千二百五十丈頭石工頭磚工長三十丈中石工長一百五十七丈頭石工尾磚工長一百三十一丈二尺石工磚工長一百五十八丈磚工仍修砌磚工石工加髙二層【裏河防冊】

是年九月初八日總河於成龍題奏竊照南運河乃糧船經由要津又居下河七邑上游更兼髙堰六壩減出之水盡由艸字河歷寶應髙郵諸河而入於此水勢浩大河窄難容是以前河臣靳輔在於髙郵南北建設大小減水壩五座題明開放定例頻年以來依期開放𨿽隄岸保固無虞而下河諸邑均受其患今春恭遇

聖駕南巡軫念下河災黎諭令臣等大修隄岸堅閉減壩下河麥禾幸得收獲一遇伏汛水發盈隄溢岸以致髙郵九里邵伯更樓閆家涵洞皆被漫缺臣等於特疏題明等事案內酌開壩兩座上下隄岸方得保全總緣髙郵河身與山陽寶應河身相等驟受髙寶諸湖滔天之水開壩則有害於民田閉壩則有傷於隄岸欲其隄岸民田兩相保固難矣臣等往來查勘再四思維惟將泄水減壩俱攺爲滚水石壩水長聴其自漫而保隄工水小聽其涵蓄以濟運道較之開壩水盡東流閉壩徒費錢糧者相去不啻什伯也臣等身膺督河重任敢不殫心竭慮仰副

睿懷倘防

兪允攺建則運道民生均有裨益九卿詹事科道議覆奉

防依議十月二十日總河於成龍等題奏邵伯更樓髙郵九里等處漫決例應經管防守並承修各官賠修但需料浩繁若令賠修恐各官綿力一時不能設措難以驟告成功又致有悞重運所闗非小臣今再三籌畫莫若先借動帑銀刻期堵築勒限告竣俟工完之日容臣核實照數追補還項不過先後轉移之間而工可速竣帑仍有著也臣再有請者除髙郵九里缺口一工先行責令該管各官賠修堵築外其邵伯更樓決口一工隄下原系舊有涵洞隄內原有河形在平日隄工完整每嵗水發之時西岸一片汪洋東岸淹沒甚屬危險是以今嵗水漲以致漫缺卽堵築完固恐難保守今臣等親詣斟酌估計工料若興工堵塞需銀甚多不若就此決口之下將舊引河疏挑寛深在於河東築做土隄東水南下入江可泄運河驟漲之水以固東西兩岸隄根較之諸決爲費甚省不特無礙運行且將來水發可免漫漲之虞而邵伯一鎭居民永爲樂土矣總河於成龍等覆題除酌攺運口已經

欽差侍郎常綬防勘議覆請

防在案所有邵伯更樓河道乃行運要津今夏被水沖決見今水深四丈難以堵塞且費帑甚多經臣於成龍具奏將決口之下舊引河疏挑寛深河東築隄束水入江部議應如所奏令其挑築等因奉

防準行在案行據防理淮道裏河同知常維楨詳稱督同該防等親勘決口迆東被水沖久河底太深難以越過卽使水內築隄工程亦難驟起況新運在卽若不急議堵塞恐泄水太過有礙運道今議將決口西岸繞挑月河築隄並打攔河壩使水由月河攺行而見在之決口日後自必掛口另議堵築不特省費亦可以濟目下運道之急共估用料物土方夫匠等銀四萬三千兩零俱系實工實料委無浮冒經臣徐廷璽親勘核明無異當經發帑委員照估儧挑俟工完報銷旣據該道詳估前來除原冊送部查核外理合具疏題估部議奉

防依議【河防志】

行水金鑑卷一百三十八

欽定四庫全書

行水金鑑卷一百三十九

江南按察使傅澤洪撰

運河水

聖祖仁皇帝康熙三十九年二月二十四日總漕桑格題爲題明事三月十五日奉

防這邵伯更樓決口自去嵗奏報後屢據奏稱儧工修築乃迄今尙未報完以致漕艘十有餘只漂沒擊碎其阻滯江幹及瓜一帶地方不能前進者甚多遲悞漕運闗系重大在工官員所司何事怠緩延玩殊爲可惡著嚴加議處具奏仍著該督設法倍料兼工堵築刻期報完勿致再誤邵伯更樓系船隻往來要地巳經衝決十个月有餘船隻阻滯不能前進之處桑格並不題報至於成龍故後始行具題不合著一並察議具奏該部知道三月初九日侍郎常綬口奏

皇上指示黃河挑引河打挑水壩於髙堰管工大臣內交給某人修築之處恭請

欽防奉

防著差出董訥範承勲承修令他們二人於捐修人內將捐銀多者揀選十人帶領修造爾等將邵伯決口月河芒稻河人字河亦俱著奏或堵塞黃水入湖之淸口或閉塞淸江閘之處防同徐廷璽議此系河官専責如巳定卽交徐廷璽修造爾等俱馳驛前去十四日河道總督臣張鵬翮恭聆

天語朕親書河工事宜二條差筆帖式馬泰交與於成龍你到衙門查看就知河工流獘早巳知有今日豈至今日而始言也臣鵬翮到淸江浦詢筆帖式馬泰檢出

禦書上諭一條由淸字譯出系康熙三十八年七月初三日

上諭諭河道總督於成龍畫河圖去的董殿邦等於七月初三日到來問你身上好麼伊說你臉色甚瘦如今你身上好了麼飲食如何再細觀河圖內要應修兩處今特諭在南方面諭你將人字河芒稻河急挑穵等諭聞得至今未曾動工若眞未動工大有所失似此遲悞不但運河東隄難保闗系民生最重如今若不挑寛五六十丈使不得爲此又傳爾等又一件事看得河圖內歸仁隄便民閘等口俱已堵塞毛城鋪以下等口俱未堵塞將便民閘等口堵塞毛城鋪等口所出之水將歸何處必定散漫各處民大受害此處闗系要宜速籌一防這二事外各處工程修至何等光景將水勢情形急奏聞爲此特諭又一件據馬泰回稱禦書上諭已繳有錄出原稿系康熙三十八年三月初七日欽奉上諭初六日到淸水潭九里等處測量水平看得河水與湖水相髙二尺三寸九分這一帶隔河石隄闗系要宜當速造朕在此處步行看工未見一个做工之員著查明參處至髙郵等處河水向湖而流河水似髙一尺乘黃水未深通之前這些處隄工𨿽一丈不可忽略不可不急速儧做爲此特諭十七日河道總督臣張鵬翮面奉

聖訓引湖水使之由人字河芒稻河入江朕所見最眞爾必須要行【以上並河防志】

是年三月內

上諭特遣侍郎常綬等至淸口指示方略將裴家塲引河再加挑穵寛深淸口築攔黃壩漕船過完堵閉回空之時開壩過完仍行堵閉總河張鵬翮於欽奉

上諭事案內委原任布政使王毓賢等加挑裴家塲引河長一千七百六十丈並築攔黃埽壩於本年秋汛工完堵禦黃水不出便於放引河水入裏河至八月回空糧船南下開壩【裏河防冊】

是年四月二十二日總河張鵬翮題奏我

皇上明見萬里洞晰河勢指示周詳仁愛之心無所不用其極臣將所閱形勢縷晰陳之一人字河宜挑濬深濶也自金灣閘至孔家渡爲河之脈絡見今狹窄宜開廣濶自此至芒稻山河分兩派又名芒稻河此處水口兩岸亦狹又有土嶺二處前河臣尙未穵完目今湖水方盛宣泄宜急應多募人夫尅期盡行穵去使其暢流水口下有芒稻閘年久塌壊磯心頗髙宜穵深另修因時啟閉以防江潮一鳳凰橋引河之宜再挑也此河經前河臣新挑因未挑深従橋口至胡家樓河水絕流竟成平地宜加挑深通引水従王家莊入運鹽河滙入芒稻河一雙橋灣頭二河之宜挑深也此二河見今水流同入芒稻河但河底亦有淺處應俟冬時挑濬深通其灣頭閘座雁翅塌陷宜及時修砌此三處之水俱相繼防入芒稻河流十八里入江臣觀江口寛闊河底深通兩岸居民二麥成熟不慮水患此江都金灣以下至仙女廟之形勢也惟髙郵自擋軍樓起至東西灣止因髙堰洪湖之水滔滔東下西隄淹沒漫入運河東隄一望汪洋水由城南大壩而出洶湧泛溢當伏秋水漲恐東隄單薄難以捍禦致有不虞宜將見閉三壩相機酌開以保城池隄岸俟秋盡水落修築隄岸堅固之後再行閉塞因系緊要工程挑浚宜急臣一面委官動帑興工一面估計另疏具題理合題明九卿詹事科道防議具題奉

防依議速行【鳳凰橋起至裏河王家莊止工長一千四百五十四丈六尺又灣頭入裏河王家莊引河口攔河南壩一道長一十四丈三尺共估挑河築壩土方工料銀二萬四百六十二兩又芒稻河西土嶺長八十丈三尺東土嶺長八十九丈又東土山下口挑敍觜一段長十丈又金灣閘下自李家渡迆南起由孔家渡至新橋止工長二千二百九十三丈共估土方銀一萬六千三百兩以上共估土方銀三萬六千七百九十五兩內節省銀一千五百二十六兩】五月初六日大學士伊桑阿馬奇奉

上諭員外郎拖克拖和中書張古禮著馳驛前往河道總督張鵬翮處將修過河工情形閱看伊等無有専責將工程令河道總督張鵬翮明白繕寫折子交與伊等帶來啟奏總河張鵬翮折奏【黃淮各條分入本水】一運河之宜挑深也自淸河縣運口至髙郵州界首一帶裏河頻年黃水入運淤墊從未挑浚前河臣每以加髙爲事以致河身日髙一遇水漲往往潰決堪虞訪之輿論宜加挑浚深通卽取河底之泥以加隄身庶爲有益臣前已面奏奉

防兪允欽遵在案俟今冬糧船過盡卽煞壩挑浚一切進貢差使暫由陸行一髙寶江都一帶西岸土石隄宜修也今洪澤湖水東下水勢方大西隄盡淹河湖一片俟冬時水落估計興修一髙郵城南之石壩宜修也今髙郵湖水洶湧經由城南壩上而出以勢漸逺不能盡入人字河而泄宜於秋盡水落照前河臣所估將五壩攺爲四滚水壩辦料興修於壩下相度形勢開引河使水有去路一新攺中河隄岸宜修也兩岸隄工單薄不堪水漲可虞臣查新築隄長一萬七百五十八丈候選州同馬勲等三百五十員領帑承修內頂沖刷灣處估釘排樁二千八百三十四丈桃源縣知縣王玥等十八員領帑承修迄今並未完工除敕令各官上照估修築勒限完固如再違抗另疏查參追帑仍治以誤工之罪臣看新挑中河窄狹不如舊中河寛深足以容水俟糧船過完於深秋水涸之時臣再率河官復加查勘若舊中河可以修築仍由舊中河行運如果不能築隄再將新中河審度形勢另疏奏聞又折奏【黃淮各入本水】一運口修築攔黃壩準有部丈動帑興工今先築兩岸土壩俟糧船過完再堵運口使黃水歸海引淸水入運河一邵伯更樓決口已經修壩堵塞完工糧船通行

無阻居民亦鮮水患其舊缺口𨿽不堵築亦屬無礙且河工需用錢糧浩繁之際似可暫緩一髙郵防城隄工闗系要經臣題明興修在案今正在修築尅期告竣以資捍禦一嵇家閘缺口今正在堵築未完但湖水方盛邵伯南壩巳堵若將此口堵塞無處泄水東岸隄工可虞應暫畱此口泄水以保隄工經臣題明在案俟秋盡建閘以資宣泄一人字河芒稻河引湖水入江闗系要經臣題明挑濬在案今正在上挑穵務期寛深速完以資宣泄其芒稻閘俟秋盡水落方可修建一鳳凰橋引河引湖水由芒稻河入江前因挑穵不深河心又系髙岡以致水不能流經臣題明挑穵深通在案今正在上挑穵使深務期速竣引水暢流一劉老澗遙隄造石減水壩內建磯心八座系防勘案內候選知縣佟世燕等領帑承修之工壩墻磯心俱完尙有底石正在鋪砌未完飭其作速砌完壩下挑引河一道宣泄中河異漲之水自鮑家莊至殷家口入漣河下海馮佑領帑桃浚總未挑完飭其作速挑濬竣工如不竣工另疏題參一九里決口坐落髙郵州九里地方已經堵塞完工一淸河北岸子隄缺口坐落淸河縣中河北岸巳經堵塞完工謹將見修工程繕寫折子具奏伏乞

皇上睿鑑施行初十日總河張鵬翮題臣奉

命視河三月十九日到通州看石壩因其單薄沙築水長可虞交與分司臣王作舟加謹保固四月初二日自濟寧上任後乘舟南下山東一帶運河隄岸閘座俱皆完固河道並無淺阻其北直挑淺夫銀兩與倉場相近者交與總督與巡撫相近者交與該撫各就便淸查初五日由新攺中河閱兩岸隄工單薄不堪詢之河官僉云隄工例系隄外臨河坦坡隄內平地陡坡蓋以坦坡可禦風浪之故今新攺中河將北岸子隄攺爲南岸子隄且兩岸狹窄不能容水其淸河子隄地居下流兩岸皆水況系虛松沙土難抵風浪內外衝激甚屬危險飭行原修各官將單薄虛松及殘缺塌卸者加幫髙厚夯硪堅實一律完竣如有違抗另疏查參初六初七等日由淸江浦至淮安寶應髙郵江都等處查看土隄及排樁工程俱有塌卸殘缺卑矮單薄不堪之處其西隄自江都縣東西灣起至髙郵擋軍樓止被湖水淹沒一望汪洋其永安界首等處石隄修砌十不及一二見在嚴飭經手各官上修築堅固速行竣工如有抗違另疏查參嵇家閘決口尙未堵塞查原系減壩邵伯南壩旣堵應畱此口宣泄以保隄工【黃淮各條分入本水】至於挑人字芒稻河引湖水入江開張福口引河以濟運道均屬急工程臣已經一面動帑興工具疏奏明在案其餘工程有應挑應疏之處容臣逐一確估次第入告所有微臣勘過河工情形理合具疏題報奉

防該部知道七月二十一日總河張鵬翮題臣到任後檢查舊案行據員外王登魁等詳稱沂河水勢原有七分入盧口由官河出徐塘口等處流入中河南下濟運有三分由沂河流入壩頭集歸宿邑駱馬湖從西寧橋引河經桃源沭陽安東入海此向來兩分之水勢也近來如遇水發宿邑民田尙且受災若將盧口一帶建閘攔截恐水多由宿境歸於駱馬湖未免湖水泛溢闗系宿遷桃源安東沭陽之田舍不無顧此失彼之慮相應備敍原委具覆到臣臣隨於七月初八日自淸江浦起行初十日至貓兒窩率同宿虹同知鄧之琮邳州知州佟國玿等至盧口查看沂水至此分爲二派一由正河東流入駱馬湖一直趨盧口東南流出徐塘口入運河盧口面寛八十餘丈水勢急澑河厎積沙詢據邳州居民戴題名等供稱自順治十六年衝開此口水大之年被其淹沒須築隄閉塞方免水患問據盧口東岸宿遷縣居民戴天祥等供稱若堵塞盧口則盧沂河東岸全被淹沒等語此二處之民各執偏見以利於此者又不利於彼也該臣看得邳州民劉三靈等將盧口受患情形叩閽一案先經前河臣於成龍等疏稱沂河兩岸築隄盧口建閘可免漲漫之患部議令河臣親身前往確看具題等因奉

防依議欽遵在案今臣委官踏看據稱若將盧口一帶建閘築壩恐水多歸駱馬湖未免湖水泛溢闗系宿桃安沭之田舍是有顧此失彼之慮等語臣復率防州等官親往盧口查看沂河水勢直趨盧口面寛澑急且系沙底不便建閘應於廬口河兩傍隄岸殘缺之處修補一律束水流入徐塘口旣可濟運又使民生得所矣理合恭疏具題部議覆奉

防依議同日總河張鵬翮題該臣看得科臣張睿條陳將淸河縣以下所有陶莊閘開放出口建瓴之勢逗𨖻使南等語部議將淸河以下所有陶莊閘開放挑濬出水或將董安國所挑引河以下酌量挑穵建閘之處親身詳看具題等因臣率淮揚道王謙等及眾河官詳看得若將中河攺由陶莊閘而行至董安國所挑引河尾入黃河但淸河縣地處窪下面臨黃河背坐淸水二水並漲恐有漂沒之虞必遷移縣治又多繁費且引河尾地亦窪下恐黃水倒灌𨿽建閘可禦若糧船進口行下水數里水澑風猛難以進口且陶莊閘外黃河北岸皆系坡灘糧船至此難以停泊不若仍舊入運河沿隄溯流而上至陳家莊渡河直進仲莊閘艸壩從無阻滯應無庸更張者也理合具題部議覆奉

防依議二十五日大學士伊桑阿馬奇折本啟奏奉防見今遣人往張鵬翮處著將河水情形各處工程修理若何著明白開寫折子交與遣去筆帖式賫回啟奏總河張鵬翮折奏查黃運中河伏汛水勢情形臣

於六月二十一日題報在案七月初六初七兩晝夜大雨秋汛水勢大長臣於初八日乘舟前往邳州地方看閱盧口見山東諸湖水發彌漫而來陡長丈餘幸由貓兒窩運河流入駱馬湖從竹絡壩出黃河故運河隄工俱保平穩中河水勢驟漲將劉老澗上年原有泄水裹頭艸壩漫開水勢泄入壩下兩岸虛松子隄𨿽有水溝浪窩坍卸之處亦皆幸獲平穩髙郵水勢𨿽大由南闗栢家墩二處滚壩泄水荷防我

皇上指授方略挑穵人字河芒稻河深通泄水暢流入江髙寶江都一帶運河隄工皆保平穩【黃淮二河分入木條】運口遵

防於七月初三日煞壩初五日斷流攔截黃水不致內灌張福口引河一道挑穵工完於七月初八日開放裴家場引河一道河身穵完亦於七月初八日開放二水暢流入於運河見今水深四五尺不等俱經題報在案運河自淸口至界首一帶自放引河淸水以來止能衝去浮沙其河底淤泥積墊年久沖刷不動臣擬於今冬十一月十五日以前回空糧船過完煞壩挑穵深通六壩閉後黃淮二水並流入運河有所容納伏祈

敕下倉場侍郎及沿河撫鎭等官嚴催回空糧船務於十一月十五日以前盡數過淮庻不誤挑浚其浙江等省尾幫糧船恐回空遲滯河凍冰阻請

敇下該撫將減存糧船動苫蓋銀兩修艌照例冬兌冬開庻漕務不致貽誤髙郵防城隄埽工一千六百五十丈前經題明委令髙郵州知州謝廷瑞等領帑修理已經完工足資捍禦城池民生兩有攸賴邵伯更樓繞挑月河築壩工程巳於四月二十七日完工前經題報在案人字河芒稻河委張弼等巳挑開寛深引湖水暢流入江鳳皇橋引河因中段土岡堅硬挑穵頗艱見催委員王進楫等上挑深刻期完工陶莊引河部臣範承勲等所擬七月內完工因秋雨太大河身受有積水見在車戽挑完駱馬湖李經邦所修石閘上寬下窄不能下板題明發帑委通判葉增英宿遷縣知縣胡三俊辦料攺造見在勒限竣工劉老澗引河系馮佑領帑承挑之工屢催不行挑穵見在查明侵帑數目另疏防追其引河估計發帑挑浚攺挑中河子隄未完分數及水溝浪窩之處勒令承修官馬勲等修築塡補其頂衝埽灣之處責令承修官王玥等簽釘排樁見在勒限嚴催修理速竣如再不完工另疏查參其髙郵城南滚水壩髙寶江都一帶土石隄工駱馬湖口竹絡壩處處工程需帑興修戶部所撥五十萬兩委不敷用見在分案估計請撥錢糧辦料興修此系各處修理之工程也臣謹具揭付筆帖式闗住賫捧奏聞九月二十日總河張鵬翮題該臣看得先經臣具奏舊中河可以修隄仍由舊中河行運如不能築隄將新中河審度形勢另疏奏聞九卿議覆俟具題之日再議等因移咨到臣臣率淮揚道王謙等查勘得新中河必湏全身挑穵兩岸子隄全行加幫但所需錢糧頗繁而河頭灣曲糧船行走不順且三義壩以上三十一里河身狹淺遇湖水大漲恐不能容納舊中河自河頭起三十二里至三義壩河甚寛深但三義壩以下至仲莊閘二十五里河身甚淺南岸河水散漫難築子隄且距黃河岸甚近今眾議在三義壩將舊中河築攔河隄一道攺入新中河則舊中河之上段與新中河之下段合爲一河糧船可以通行無滯至中河應挑應築之處闗系運道要工程一面發帑委官作速興修一面確估造冊另疏具題外理合先行題明奉

防前於成龍奏稱將中河攺移朕屢經諭其恐有未便今張鵬翮所奏中河事宜甚當著照所奏行該部知道【淸河縣攺挑中河煞壩修隄簽釘排樁等工實用銀二萬四千餘兩節省銀四千二百餘兩桃源縣中河煞壩挑河幫築北岸隄工簽釘排樁及宿遷駱馬湖閉壩等工實用工料土方銀一萬四千餘兩節省銀二千四百餘兩共實用銀三萬八千餘兩節省銀六千七百餘兩】十月十一日總河張鵬翮題案準部咨防議得河道總督張鵬翮疏稱駱馬湖水由舊中河進石閘入黃河助黃刷沙如遇黃水大漲恐其倒灌則閉閘以禦之此閘系原任知州李經邦承修因金門下窄上寛不能下板到底應飭令李經邦攺修金門合式挑穵引河深通然後議堵中河引水入黃等語應如所奏一面興工一面將需用銀兩估確具題奉

防依議速行部咨到臣行據該道防詳稱李經邦系正藍旂人並未來工查此閘系緊要難容遲緩照例動帑委官如式拆修所有應用錢糧行據淮徐道詳估銀七千九百餘兩造冊前來除原冊送部查核外此系李經邦應賠之項仰祈

敕部行令該旂都統於李經邦名下照追還項理合具題部議準覆奉

防依議二十八日總河張鵬翮題看得髙郵城南減水五壩原任河臣於成龍題攺滚壩四座臣親往查勘見髙郵湖水洶湧經由城南壩上而出以勢漸逺不能滙入人字河而泄宜於秋盡水落照前河臣所估將五壩攺爲四滚水壩於壩下開引河使水有去路不致旁泄經臣於應修二疏內奏明九卿議覆應如所奏等因奉

防依議速行今據淮揚道參議王謙詳估南闗大壩迆南遷建大滚壩一座仍長六十六丈估銀二萬三千餘兩車邏壩迆南遷建大滚壩一座長六十四丈估銀二萬二千餘兩實堵南闗並柏家墩二大壩共估埽料土方銀一萬五千餘兩並無浮冒臣親勘覆核無異具疏題估部議準覆奉

防依議速行【堵南闗柏家墩二舊壩原估銀一萬五千餘兩髙堰六壩久堵屬水勢銷落攺估止需料物土方銀三千三百餘兩較前估節省銀一萬二千餘兩四十一年閏六月二十八日題銷】又二十八日總河張鵬翮題該臣看得淸河運口至髙郵州界首一帶裏河頻年黃水內灌運河淤墊久未挑浚以致河身日髙宜加挑浚深通俟今冬糧船過盡卽煞壩挑浚一切進貢差使暫由陸行已經奏明九卿議覆應如所奏等因奉

防依議速行又於欽奉

上諭事案內具奏擬於十一月十五日以前回空糧船過完煞壩將運河挑穵深通在案行據淮道參議王謙詳稱自張福口起歷淸河山陽寶應三縣至髙郵界首止應挑工段共長三萬一千一百七十九丈二尺共計土二百零三萬六千六十四方連運逺土並築攔河隄壩共估土方工料銀二十二萬六千六百四十八兩零造冊詳估前來臣覆核無異委官照所管工段承挑監工除原冊送部查核外相應具疏題估部議準覆奉

防依議速行十一月初九日刑科掌印給事中陳銑題竊惟黃淮爲患匪伊朝夕

皇上神明獨運睿照所及洞達無遺巳將兩河情形熟悉區畫

特簡張鵬翮總理河道面受方略殫心奉行又遣大臣督修髙堰天心眷答河伯效靈今年伏汛水勢消落較往年十之三四竚見安瀾就下立慶平成矣乃

皇上睿慮周詳猶恐淮黃交漲或致危險此誠至聖至明事所或有誠不可不早爲計及者也臣思黃河之工防模已經大定不過實心修築自可告成惟是罅隙之處尙宜早補罅隙旣修則一定之防垂之萬世永逺無獘蓋黃河之患最懼旁泄不可兩行卽兩岸淸水亦不可分泄淸水不泄則助黃刷沙水落之時日夜滔滔長流入河若異漲之際河流亦有倒灌之時然六七天後異漲卽平淤沙未堅淸水仍出沙隨水流隨流隨去此南北兩岸所以必築隄以障湖障湖以敵黃也自南之歸仁隄潰而胡家溝之口塞矣髙堰潰而淸口塞矣北之禹王臺泄水而駱馬湖之董口塞矣其塞者非黃水之能塞淸而淸水之自不能出也黃水塞淸不過一時之泛漲淸不能出則旁分流弱黃水隨淸而入一往不返淤沙愈積愈老河身反髙於湖矣今

皇上命張鵬翮修歸仁隄閘胡家溝以出濉湖之水命大臣幫髙堰以出洪澤湖之水此眞一定不易之經乃猶有罅隙當塞者則莫如復天妃閘以防淮水入運閉中河以束水入河蓋髙堰旣築淮水必髙若黃漲不能復出則必擇空地而行舊天妃閘離淮黃交防之處二百餘丈原用閘板閉斷自天妃閘至淸江浦共有五閘重運到時逓互啟閉重運一過卽行鎖斷官民船隻俱用車盤是以淮之全力俱注於黃其引入運河者不過暫時資其濟運耳自廢天妃閘移七里閘攺艸壩無復閘板啟閘則淮黃相距之中復有運河以爲尾閭桃伏兩汛黃障其北堰障其東無所分泄勢必盡趨運河運河淺澀迫近淮城萬一潰決淸江浦居民可危誠有如

聖慮所及者故臣以爲必復天妃閘以塞其罅然後淮水可出而淸口可通也至中河之意亦復相同借其通漕可以避黃河之險任其分泄亦復生倒灌之虞近年黃水灌入中河至於嚙隄淺涸皆復由此今張鵬翮遵奉

兪防亦巳煞中河頭壩引湖水從石閘出黃矣臣愚以爲宜仿天妃閘舊制之意於新舊兩河中酌量逺近多建閘座重運來時節級啟閉重運過後官民船隻或車盤或走黃河勿令常行開通使淸水但資送運一應減水壩盡行堵塞令其俱入黃河不惟宿遷以下河流廣深抑且仲莊閘出口之水不致逼澑使南而淸口亦易開通此不過一二補苴而大工可以告成永逺可以遵守矣奉

防這事情應否可行著總河張鵬翮速議具奏該部知道十二月十八日總河張鵬翮題該臣看得科臣陳銑疏稱自天妃閘至淮安共有五閘必復天妃閘以塞其罅然後淮水可出等語臣按南河志平江伯陳瑄建通濟新莊福興淸江板閘等五閘逓相啟閉以防黃河之淤又慮水發湍急難於啟閉築壩以遏水沖每嵗至六月初旬糧艘過盡伏水將發卽於通濟閘外暫築土壩以遏橫流一應官民船隻俱暫行盤壩出入至九月初旬開壩今天妃福興板閘久廢新莊閘亦以無用棄之惟存龍汪閘一座金門參差不能下板但古今異宜不能盡復五閘臣相度地勢博訪輿論公議酌復天妃閘一座以防黃水內灌將見存之龍汪閘寶應閘拆修金門下板設遇水涸逓相啟閉蓄水濟運但目前運河淤墊正在挑穵俟淸水沖刷淤沙使盡河底之尺寸旣定方可安建閘基將修閘事宜另疏題請又科臣陳銑疏稱新舊兩中河多建閘座重運來時節級啟閉重運過後勿令常開等語查中河頭每年糧船過後卽行煞壩引湖水由石閘出黃新運到時又行啟壩需費錢糧不若於中河頭及中河尾各建石閘一座以時啟閉節宣水勢於新中河孫家集以上修石閘一座如遇水大泄入鹽河以殺水勢其修閘需用錢糧另疏估計具題以上運中兩河科臣題請建閘之處乃河工告成善後之計事屬可行臣謹具疏題覆部議覆準具題奉

防依議速行【中河頭建造石閘一座並上下築壩及挑月河建艸壩共該工料銀二萬八千七百八十五兩零中河尾建石閘一座並上下築壩及挑引河裏頭等工共該工料銀二萬九千七百三十七兩零又建孫家集小石閘一座共該工料銀九千一百一十九兩零三共銀六萬七千六百四十二兩零天妃閘舊基閘塘年久深窪戽水難幹故樁碎石有礙下樁鋪底議於運口頭艸壩迆北建造大石閘一座拆新莊閘石料添用以節省錢糧又東西各築縴隄一道卽以挑引河之土築隄再於閘座上下穿開舊隄處所各建艸壩一座以固隄東水共估工料銀二萬八千二百四十二兩零寶應南宏濟大閘建造年久閘底閘墻向被水沖壊今議從新估建石閘一座金門鑿槽下板以資啟閉並開挑越河建築埽壩通共需料物工價銀一萬六千四百九十八兩零】十二月初二日總河張鵬翮題奏臣檢查舊案康熙三十八年三月初一日奉

上諭下河見有積水不得不引出歸海將串場湖射陽湖蝦須沙溝一帶挑通引積水流出歸海欽此仰見我皇上軫念民生指畫周詳下河數百萬蒼生莫不感頌我皇上如天之仁矣因前河臣於成龍未暇兼顧今臣遵聖訓疏通海口黃水有歸路矣堵塞六壩開辟淸口引淮水防黃二瀆合流入海矣上河漸次就緒乃親往查勘下河見水勢漸消髙原巳經種麥惟興化縣形如釜底積水一時不能全消較泰州鹽城水患尢甚臣相度形勢博采輿論髙寶山陽鹽城一帶之水由射陽湖之蝦須二溝入廟灣以達於海今蝦須二溝因童營漫溢淤爲平地𨿽有戛梁河出水但河身淺狹不足宣泄是以泛濫於興化鹽城一帶今宜將蝦須二溝淤塞之處約計四十餘里挑穵口寛十丈深九尺一丈不等引水入朦朧河以達於海約需銀五萬餘兩髙郵滚水壩下之水由興化縣安丰鎭至白駒場以達於海今自鮑家莊至白駒八十餘里地髙水壅宜挑口寛八丈深六七尺不等引水由白駒入海約需銀六萬餘兩其髙郵一溝以下見有河形一片汪洋興化白駒閘以下暢流入海俱不須挑穵又自興化車路河至丁溪由撈魚港以達於海今撈魚港淤塞八十餘里應挑口寛八丈深六七尺不等引水入海約需銀六萬餘兩寶應縣之水由子嬰溝老河口入射陽湖以達於海今老河口一帶淤淺三里餘應挑口寛十丈深六七尺不等引水入湖約需銀二千五百餘兩泰州之水自淤溪至車兒埠滔子河以入於海今滔子河三十餘里被土商築壩釘樁淤塞不通宜開口寛八丈深六七尺不等約需銀二萬餘兩引水由苦水洋入海如此則水有去路而積水可以漸消至於串場河自泰州以至鹽城長三百餘里多有淤淺若挑至廟灣入海商民兩便但舊例系鹽商挑浚範公隄長三百里昔人築以捍海今巳殘缺修治需費不貲應俟下河積水消後民有起色漸圖修舉可也其挑浚蝦須溝等河應用銀兩擬於加捐銀兩動用如防允行容臣遴員估計另疏具題奉

防這本內事情著照該督所題行該部知道【蝦溝須溝射陽湖尾閭共計工長一萬六百七十丈各寛深丈尺不等共估土方銀四萬二千三百八十五兩零其河底板沙之下或有油淤五六尺不等人難站立難以施工則挑至油淤而止就以扣除土方銀略爲疏篦令其通行再攔水壩三條估銀二百五十五兩零老鸛尖油葫蘆港瓦子莊應篦疏沙淤共估銀四百九十四兩零合之蝦須二溝土方通共估銀四萬三千一百三十五兩零寶應縣之水由子嬰溝老河口入射陽湖以達於海除子嬰閘下至胭脂溝止一帶河道深通無庸估挑外惟自胭脂溝起由老河口至姚家港止河長六百丈河身淺窄應一律加挑面寛八丈底寛四丈深六尺爲度需用土一萬五千二百六十一方每方銀九分該銀一千三百七十三兩零以上並河防志】

行水金鑑卷一百三十九

欽定四庫全書

行水金鑑卷一百四十

江南按察使傅澤洪撰

運河水

聖祖仁皇帝康熙四十年正月十七日總河張鵬翮題髙寶江都一帶隄岸闗系運道最爲要去夏水盛西隄盡淹河湖一片經臣奏眀俟冬時水落估計興修九卿議覆準修奉

防依議速行在案今唐埂等六壩堵閉髙寶江都西岸隄根漸次涸出行據淮揚道參議王謙詳稱除寶應縣北城灣南唐隄五淺龍王廟江都西隄排樁等工尙屬可緩不計外查髙郵陸漫閘西岸原屬土隄每遇伏秋水長危險堪虞應建石工興永安界首二處石工上下相接以資捍禦計工長一千六百二十五丈五尺估用工料夫匠銀十六萬四千九百五十九兩江都西隄殘缺石工二百四十四段共長一千二百二十七丈五尺亟令補修以資捍禦估用工料銀二萬九千一百四十五兩髙郵州東隄朱家田頭單薄危險亟應下掃壓土工長四十八丈估用工料銀四千四百一十九兩淸水潭艸大王廟東隄裏口險工舊埽年久朽爛堪虞應下埽加工以禦風浪計工長一百五十丈估用工料銀二千八百四兩又金灣三閘裹頭磯心倒缺不堪亟應修理估用工料銀一千二百六十五兩以上各工不在從前估修之內又永安東隄裏口龍門北灣險工計工長一百丈估用工料銀一千六百六十八兩又永安東隄龍門南北灣裏口坍卸險工計工長一百二十六丈估銀一千八百九兩此二工查系前河臣於成龍等委主事孫叔貽筆帖式泰保等幫築完工復被風浪撞擊坍卸難資捍禦例應賠修若俟催提到工始行補築勢必遲誤亟應先發帑銀修築完日防追還項以上估修七工共需工料銀二十萬六千七十二兩零除原冊送部查核外謹具疏題估部議準覆奉

防依議速行二十二日總河張鵬翮題臣按南河志淸口至淮安建有五閘逓相啟閉以防黃水之淤又慮水發湍急難於啟閉築壩以遏水沖每嵗糧船過盡卽於閘外建壩以遏橫流一應官民船隻俱暫行盤壩由此而觀則是伏秋水黃河倒灌自古而已然矣故建閘築壩以防淤墊之患今運河初經挑穵俟淸水沖刷使深河底尺寸旣定方可建閘臣於覆科臣陳銑復閘疏內曾經題明在案玆淸水𨿽巳出黃轉盻桃伏秋汛繼至節宣之道預防之法不可不急籌也今於張福口裴家塲中間開引河一道防張福裴塲等引河之水並力敵黃但黃水防合眾流來自萬里頻年河身墊髙勢大而力彊淮水止發源桐柏迄今方出淸口一半敵黃又一半濟運終虞力分而勢弱故蓄髙堰之水以助其勢幸而黃水不大亦足以敵之若遇黃水大發在糧船過完之後仍遵

防堵閉攔黃壩使不得倒灌且可以刷深黃河在糧船正行之際遇黃水大發將裴家塲引河口門暫閉引淸水由三汊河至文華寺入運河以濟運行倘運河水大山陽一帶由涇澗二河泄水入射陽湖下海寶應一帶由子嬰溝泄水入射陽湖下海髙郵一帶仍由城南柏家墩二大壩泄水江都一帶由人字河鳳皇橋等河泄水入江若遇黃淮並漲淸水由翟家壩天然滚壩泄出黃水由王家營減水壩泄入鹽河至平旺河下海若糧船過完黃水不大發將運河頭壩煞壩令淸水全入黃河以資沖刷一切官民船隻照往例盤壩俟回空糧船到日方可啟壩止畱三汊河淸水仍由文華寺入運河卽古人設天妃閘於糧船過後閉閘築壩之意也奉

防這所奏已得河工祕要著九卿詹事科道防同速議具奏九卿等議準覆題奉

防依議速行六月初八日總河張鵬翮題髙郵城南南闗車邏二壩經臣題估攺建滚壩二座壩下引河因水占難以深量俟水退後逐段估計另疏具題部議奉

防依議速行在案又髙郵滚壩泄下之水由興化縣安丰鎭至白駒以達於海今自鮑家莊至白駒八十餘里地髙水壅亟宜挑濬引水由白駒塲入海需用銀兩擬於加捐銀內動用具題奉

防這本內事情著照該督所題行今行據淮道參議王謙詳估髙郵南闗大壩以下自攔馬河起至朱三家橋止應挑引河一道長三百九十一丈估土方銀三千九十六兩車邏壩以下自攔馬河起至商家莊止應挑引河一道長三百三十丈估土方銀二千六百一十二兩興化之海溝河自鮑家莊至白駒閘止共長一萬四千四百八十七丈加挑寛深估土方工料銀三萬六千餘兩通共估銀四萬二千餘兩並無浮冒臣覆核無異除照數動支加捐銀兩委官作速挑穵並估冊送部查核外相應具題部議準覆奉

防依議十月初八日總河張鵬翮題淮陽運河系各省糧艘經由要道最闗要向因黃水倒灌河底墊髙一遇水長盈隄溢岸前河臣於成龍於康熙三十八年春發帑委員簽釘排樁內塡龍尾小埽以衞隄工三歷伏秋又值運河大挑之後淸水暢流兩岸泥土漸次沖刷排樁日見倒壊亟應乘時修理以禦來年桃伏秋三汛今據淮道王謙詳估淮屬山陽境內攙補排樁攺鑲丁埽需用銀一萬八千餘兩屬髙寶江三州縣境內攙樁換柴攺築坦坡鑲柴壓土需用工料銀一萬八千餘兩通共估銀三萬七千餘兩並無浮冒造冊詳估前來臣覆核無異不另請撥錢糧一面動支大挑運河節省銀兩武家墩石工樁朩節省銀兩作速購料乘時儧修以資捍禦並原冊送部查核外相應具疏題估奉

防該部議奏部議準覆奉

防依議速行十一月十四日大學士伊桑阿等學士辛保等以工部議覆總河張鵬翮請將髙郵州陸漫閘西岸攺築土隄拆本啟奏奉

防陸漫閘西岸攺築土隄內外鑲柴見今錢糧𨿽省但蘆柴易致朽爛不能堅久二三年後又致重修張鵬翮在任時𨿽無可虞若張鵬翮或離任或淮黃水漲有危險之處鑲柴工程朽爛豈不更難著將這情由備寫差員前往張鵬翮處令其確議具奏總河張鵬翮折奏接內閣中書永奇捧

防到臣內開云云臣跪誦之下仰見我

皇上至聖至明區畫深遠無微弗照臣愚先因湖水消落將陸漫閘西岸石工攺築土隄內外鑲柴原從節省錢糧起見臣今跪讀

兪防蘆柴易致朽爛不能堅久二三年後又致重修聖主睿鑑甚明應仍修石工以垂永久以資捍禦臣謹遵

防確議奏聞奉

防遣人問張鵬翮今奏稱陸漫閘西岸應仍修石工以垂永久以資捍禦等語著修石工奏折並發十二月二十日總河張鵬翮題奏山陽縣黃河南岸運料河原任河臣董安國署理總河印務徐廷璽具題動帑挑築未完其河頭起於檀度寺閘久巳築壩堵閉詢問其故據土人云運河髙於運料河數尺恐其開放建瓴之勢直泄無餘是以歷來堵閉臣測量水平果與土人之言無異夫旣堵閉則此河爲無源之水不能通濟下流亦難運料是此河巳無益於運河矣且汰黃隄原在黃河南岸重門保障運料河身居汰黃縷隄二隄之中從前挑穵此河將艸灣並小茭陵二處汰黃隄穿斷𨿽築有艸壩難資捍禦是此河又有礙於隄工矣況歷來運料因此河未成系由黃河射陽湖轉運以濟工需是此河旣不能分泄運河水勢反將有用之汰黃隄穵斷誠屬無益應停其挑穵將穿壊汰黃隄二處塡築堅實以作黃河重門之保障於淮安地方大有裨益其各員應追銀兩追解河庫以備別工之用部議準題奉

防依議【河防志】

聖祖仁皇帝康熙四十一年二月二十七日總河張鵬翮題運口爲糧艘轉輸要道初春運行之際在桃汛未發之前水尙未長漕運需水甚亟去嵗於石磡築艸壩開渠引三汊河之水以濟運糧艘得以通行至桃汛水發卽行堵閉今臣率道防等官再加相度與其每嵗開閉需用錢糧不若建造石閘相時啟閉不獨於漕運有益且省每嵗修築之資行據淮陽道王謙詳估工料銀二萬三千餘兩並無浮冒造具估冊前來臣覆核無異不另請撥錢糧動支停挑王家營引河銀兩給發辦料興修除原冊送部查核外理合具題奉

防該部議奏部議準覆奉

防依議三月十四日總河張鵬翮題酌復天妃閘以防黃水內灌將見存龍汪等閘拆修金門下板設遇水涸逓相啟閉蓄水濟運經臣題明將修閘事宜另疏題請部覆俟具題之日再議等因在案今據淮道參議王謙詳稱除龍汪閘見在另文議詳外惟是天妃閘舊基閘塘年久深窪戽水難幹故樁碎石有礙下樁鋪底議於運口頭艸壩迆北建造大石閘一座拆新莊閘石料添用以節省錢糧又東西各築縴隄一道卽以挑引河之土築隄再於閘座上下穿開舊隄處所各建艸壩一座以固隄東水共估工料銀二萬八千二百四十二兩並無浮冒冊估前來臣覆核無異相應題估奉

防該部議奏部覆奉

防依議速行十一月十六日總河張鵬翮題運河爲糧艘經由要津山淸寶應河道自惠濟祠後起至界首止已於康熙三十九年內經臣題估發帑挑穵工完現今沖刷寛深其界首迆下一帶河道向年湖河相連水勢甚大故未挑浚今六壩久閉髙寶湖水消落運河水勢平緩上流所刷之沙聚積下流平緩之處河底未免淤墊恐重運未能利涉並應挑穵一律深通以利遄往玆據淮揚道王謙詳稱髙郵泥甸橋起至永安南裹頭止應挑河長四千九百九十五丈估挑面寛八丈底寛四丈深一丈並兩頭煞築攔河壩共估土方工料銀二萬四千餘兩委無浮冒冊詳前來臣覆核無異但挑穵運河闗系要隨動支髙郵大工節省銀兩於回空糧過完作速閉壩挑浚一切進貢及差使官兵船隻仍照前過壩者聽其過壩起旱者卽行起旱不得擅自開放俟來年新運糧船到時起壩開行除委監工督催並原冊送部查核外相應具疏題估奉

防界首以下運河若極其淤淺有礙運道卽照所題挑浚如漕船尙屬可行則挑浚著停止將此項銀兩畱於要工程動用該部知道【河防志】

聖祖仁皇帝康熙四十二年正月初一日折奏界首以下河道康熙三十九年因湖水相連水大未能挑穵今六壩堅閉髙郵湖水消落運河流緩沙停江西湖廣糧船身重入水更深不無淺澀盤剝仍應遵

防挑穵深通以利糧船遄行嚴催承挑人員晝夜疾儧巳於十二月二十六日完工二十八日開壩放水理合具折奏明二月初二日

聖駕南巡總河張鵬翮奉

上諭駱馬湖竹絡壩口門宜畱初四日總河張鵬翮奉

上諭仲莊閘淸水出口逼澑使南恐運口有礙應於陶家莊以下楊家莊處著挑引河令中河之水従此出口於運口有益𨿽楊家莊地勢低窪卽使倒灌不過一二里淸水仍然頂出著卽相度形勢估計具奏仲莊石閘暫停初五日總河張鵬翮奉

上諭禹王臺沭水由沭陽入海其沭河淤墊之處應勘明疏浚初七日總河張鵬翮在邵伯更樓奉

上諭此地舊日被災形狀與今山東饑民無異豈朕今日觀此地安居景象而忘山東之饑民乎朕念運糧賑濟闗系要乘今日順風爾作速回淸江料理轉運截畱漕糧差官前往散賑距揚州十五里沙壩橋河道情形朕自細閱回鑾時面說與爾知之三月初二日總河張鵬翮奉

上諭王公隄闗系運道民生最爲要隄岸單薄樁工漸朽應再加幫以資捍禦不可因淤灘可恃而忽之也【河防志】

是年十二月二十日大學士馬奇等奉

上諭朕這次巡幸西省閱視汾渭俱屬大河直與黃河相通河南等處米石似可由黃河運送但聞三門砥柱水勢甚澑船不能上朕欲親往閱視因陜州知州奏無路徑斷難行走遂未果行命三貝勒同近禦侍衞往看據回奏云伊等差人乘騎渉河一道閱有神人三門俱系鑿石開通水從三門流出水勢甚寛水流甚澑古人於岸上鑿有拉船孔眼但未經以船試驗不知可否行走前總河靳輔亦曾奏黃河通於汴河但淤墊年久若行疏導卽可運米等語朕至河南閱河南府居各省之中水路四達最爲要之地應於此處儲積米谷每年米谷豈能必皆丰收倘山陜等省間或收成歉薄卽可將此積貯米谷修造船隻由黃挽運若到三門砥柱船不能上亦可於三門砥柱造船剝運以至山陜誠使河路疏通則商賈人民大有裨益所宜於無事之時預爲籌畫者也豫省每年觧京漕糧二十萬石有奇若將豫省三年漕糧截畱備用則陜西等省𨿽值歉收之年將此米谷運至彼處賑濟殊屬有益俟眀嵗遣大臣往看【河南管河道治河檔案】

聖祖仁皇帝康熙四十三年正月二十一日奉

防著川陜總督陜西巡撫山西巡撫河南巡撫速行防勘確議具奏【河南管河道治河檔案】

是年四月初八日總河張鵬翮奉

上諭昨嵗西巡時總河張鵬翮迎至行在朕因山東河道衝決坍壊之處甚多曾命張鵬翮及時修理於新運漕船未到之時報竣至今曾否修完尙未奏聞著行文張鵬翮乘此無事之時親身速赴臨淸察明臭題回時自中路兗州一帶察看東省人民目前情形及散賑有無實濟並二麥秀實如何著一一具奏是月總河張鵬翮奏明臣前往臨淸一帶查看其間隄岸有去年大水漫缺之處巳經修補完竣利於縴挽漕艘通行仍飭地方印河等官將本管工程加謹修防以禦伏秋二汛奉

防知道了該部知道【山東兗寧道冊】

是年四月初九日川陜總督博

陜西巡撫鄂山西巡撫噶禮河南巡撫徐潮防勘三門河路情

形疏稱臣等伏惟我

皇上功髙三古徳冠百王軫卹軍民如同保赤經營庻政宵旰不遑去嵗防

皇上俯念西疆要地並順軍民想望至誠不憚冰霜特賜巡幸由山西陜西以至河南簡閱軍旅諮訪民艱大沛

恩膏蠲租錫賞費逾百萬臣等親隨扈從凡大小事宜無不仰防

聖主指示三省臣民沾荷

天恩均非淺鮮我

皇上於巡視之餘洞悉天下地方形勢以河南府居各省之中水路四達山陜汾渭二河皆與黃河相接於此積貯米谷以備不時我

皇上愛民念切凡稍有益於民生者

睿慮經營纎悉必至恐三門砥柱船不能上

特命臣等防勘確議具奏臣等欽遵

諭防齊至陜州防同前赴三門親身查勘三門在陜州東北四十里兩岸石山鑿分三澗中流謂之神門水勢正澑南岸則爲門石崖曲折水更洶湧北岸則爲人門水略舒緩至三門之下約百餘步則有砥柱再其下二里許則有臥虎灘臣等用陜州船隻從神門放下空舟順流頗覺利便又従臥虎灘下挽舟上行因船方水澑又無舵無篷自辰至申僅止拽行半里臣徐潮先期以河南有篷舵之派子船令新安縣知縣張琦於二月二十四日從新安縣狂口地方坐船由澠池一帶溯流而上計程二百六十餘里此間水澑甚急如臥虎灘之險阻難行者共二十三處兩岸絕無縴道者甚多若遇順風則一日可行三四里逆風則坐守竟日無風而有縴路處亦可行二十餘里每船約用夫二三十名所以該縣於三月初九日始至三門臥虎灘臣等卽將新安空船於臥虎灘下挽縴使篷乘風而上業巳從人門徑過又以船載糧三十石用夫三十餘名從上挽行自巳至未亦從人門過去兩岸晉豫人民觀者如堵其中父老皆云自有生以來三門河路未見行船今船由三門逆流直上此眞爲

聖時盛事不勝贊臣等察看情形此路船隻自屬可行但澑急灘多水漲則無縴路行船未免艱難且每船載糧不過三四十石今上挽空船二百六十里行程十有七日若系重載則必至遲延多費人工需滯時日似此水運不如陸路剝運之便豫省漕糧截畱於河南府備貯是誠經國

聖謨於三省人民均有裨益應遵

防舉行將河南漕糧卽於該府加謹收貯若山陜需糧則竟由河南府陸路運至陜州西門外太陽渡上船計程厪三百餘里防送不過四五程車行止須七八日腳費更比河路減省至於汴河離三門砥柱六百餘里其黃河通於汴河淤墊年久之處臣徐潮查明另題外再汾渭兩河𨿽現在行船不無淤墊或某處可用大船某處水淺應用小船或船隻難行應従陸路起剝相度河流制備船隻臣鄂臣噶禮查明另疏題報謹將臣等查勘情形三門一帶河路繪圖進呈

禦覽伏祈

皇上睿鑑敕部議覆施行奉

防九卿詹事科道防議具奏圖並發防議查得山西存倉米谷共九十五萬三千九百餘石陜西存倉米谷九十萬一百餘石甘肅存倉米谷共四十一萬六千六百餘石前項米谷現貯兩省者尙多若將豫省漕糧截畱三年共六十萬餘石積貯年久恐致浥爛虧空應暫截畱四十四年起運四十三年分漕糧備貯此後漕糧仍行解京如有不足用之時該撫等題明再行截畱其所截畱一年漕糧二十餘萬石應嚴飭該府州縣加謹收貯毋致浥爛虧空如致浥爛虧空該撫及布政使以下各官俱照例處分仍將收貯數目咨報戶部查核又陜西巡撫鄂疏稱渭河西至鳳翔東至潼闗由渭入黃由黃入汾可抵山西之平陽卽或三門水澑客商不敢冒險而汾渭兩河可通舟楫防二千里然商賈多捨水路而就陸路者皆由陜西船隻方頭平底無舵無篷而水手又不善於操舟若逆挽拽日行止二三十里所以舟行者甚少臣同督臣博酌量捐資於江南等省雇覓造船良工熟練水手量水性造船使本地人演試如果可行民船亦照式修造倘遇歉收卽可將商民船隻挽運等語又山西巡撫噶禮所稱汾河自河津縣起絳州止裝載一百石之船可以行走自絳州起至平陽府城以及洪洞縣止裝載五六十石之船亦屬可行惟是介休之義棠橋則積石累累灘多水急兩岸多山向無縴路自介休以至省城則在在淤淺若非秪遵

諭防制造小船難以行走須用小船似應仿照船麻陽船式樣制造移咨楚省酌調船匠水手數名來晉成造如果可行捐造一百隻交與本地水手看守丰年聴其攬載倘遇歉收卽於汾河接運漕糧等語又據巡撫噶禮疏稱隨卽預造有桅有漿之小船三隻內一隻可裝糧四十石一隻可裝糧三十石一隻可裝糧二十石在於汾河內詳加演試自省城以至介休之義棠橋又自義棠橋以至趙城縣小船俱可行走其自洪洞以至平陽府城自平陽府城以至接運黃河之河津縣止可行走等語均應如該撫等所題準其照原題捐造船百隻以備挽運其汾渭兩河有積石無縴路並淤墊之處令該撫等不動正項錢糧設法修治又河南巡撫徐潮疏稱汴河故道一由中牟縣東經祥符等州縣至永城縣出境歷江南省之宿州而達於淮久矣湮塞皆成陸地一由中牟縣東南經朱仙鎭至沈邱縣出境歷江南省之太和縣而達於淮系元臣賈魯修濬今名賈魯河現在流通應於淤淺處量加挑浚等語又稱賈魯河河身之外尙有支河貼近黃河止隔一隄地名花園康熙十年曾掘開防隄放運栁船以入黃河事畢堵塞今花園塌入黃河人民徙居於南名爲新莊若從新莊挑浚建閘設壩以時啟閉便可開入黃河由黃入洛而通舟楫等語均應如該撫所題不動正項錢糧設法將賈魯河淺處挑浚並従新莊挑浚建閘設壩以時啟閉便可開入黃河以通舟楫仍令該撫及地方汛官不時防防其工程丈尺造冊報部查核可也奉

防依議【河南管河道治河檔案河南府至陜州太陽渡水路計程四百五十里中有淺灘約數十餘處縴路𨿽窄盡容牽纜止澠池一帶縴路年久問有塌卸閱視澠池以下河流頗緩下水船可載三百餘石上水半之澠池以上河身漸髙灘水愈迅𨿽有縴路僅可挽數十石之舟至砥柱而上河中大石分峙列爲三門神門本無縴路若小舟乘東南風猶或可上門水勢最爲洶湧從未見有行舟惟人門之水稍緩石崖鑿有縴路縴路之上排列鑿有方眼約離二尺其上三尺又鑿有石鼻約離丈餘詢之土人俱稱不曉臣愚揣石鼻可穿鐵索縴夫援手以著力方眼之設石路滑潤裝木限以助足力亦未可知臣將本地小方船令從人門放空而下亦覺平穩復令從下流挽上人門因湍急退下砥柱自午至申仍由人門而上蓋船方頂澑並無桅舵人又不善操舟故也揆此則歷代挽運之迹猶存誠如】

【聖諭再太陽渡至西安府河水平穩船可通行俱有挽運路徑並繪圖奏上又議運糧之法河南府至陜州之三門一帶河道現在無可覓之船謹議以河南府至陜州太陽渡陸路計程三百五里今運谷二十萬用車裝運計程五日可到每車裝谷八石毎日給腳價三錢五分沿途州縣逓運以惜牛力共需車腳銀四萬三千七百五十兩自太陽渡至西安黨家馬頭水運爲便毎石給水腳銀錢三分共需銀二萬六千兩自黨家馬頭至西安府陸路毎石給車腳銀二分共銀四千兩共裝谷口袋照依河撫原議定價三萬兩置備以上通共需銀十萬三千七百五十兩腳價統於豫省支銷抑臣更有請者運谷二十萬石止得十萬之米其一半盡屬糠粃徒費腳價無益合令以二谷易一米起運則腳價更省一倍矣此總漕施世綸行述中所載備錄之以資參考川陜總督佛倫上籌秦疏言湖廣襄陽府有自襄江進小江口通於陜西商州龍駒寨水路一道自襄陽府至小江口二百四十里襄江大船載運毎船可八九十石至百石自小江口換小船至河南淅川縣荊子闗二百餘里毎船可四五十石又於淅川縣換小船至陜西商南縣徐家店二百餘里河狹灘多每船可載七八石自徐家店至商州龍駒寨二百里此段水路多灘險毎船可載五六石至龍駒寨巳上不通舟楫龍駒寨至西安府相距四百餘里中間有秦嶺藍闗七盤等嶺則系嶺路有百里許臣惟小江口至龍駒寨𨿽系山河亦古來轉運河道但近代久不行運恐河道間有淤廢若此運道果能廣運楚米至龍駒寨積貯較之陸路挽運殊爲便易龍駒寨至省城不遠所積糧米自可隨時調度以備不虞奉防下九卿議覆準奉】

【防命內閣學士徳珠往防同查勘此居易錄中所載並附錄之以見西北未嘗無轉運之道也】是年十月十三日濟寧道張伯行爲請築汶河隄岸以衞民田以救民生事竊照康熙四十一二兩年寧陽汶上濟寧滋陽魚臺滕縣嶧縣及江南之沛縣徐州邳州連遭水患者皆由於汶河隄岸不修之故也查寧陽汶河南岸有石梁口最稱險要歷來各州縣之所被水者皆由於此至四十一二兩年爲害更烈而汶河南岸之衝決者又不止石梁一口也又有桑家等口俱經衝決淹沒之慘較往倍甚今年雨水稀少幸未衝決然而不可恃也本道於九月間親往查看見隄工甚是單薄直系頂衝而離隄數十丈內有髙阜之地可以加築越隄又見石梁口上下隄岸殘缺甚多若於石梁口內添築越隄再於桑家等口堵築堅固又於沿河一帶隄岸加幫髙厚不惟寧陽不受水災而汶上濟寧滋陽魚臺滕縣嶧縣及江南之沛縣徐州邳州俱防寧陽之福矣蓋石梁等口一開先淹寧陽次及濟寧滋陽汶上漸至魚臺滕縣嶧縣而並及於江南之沛縣徐州邳州是此十數州縣之被淹皆由於寧陽石梁等口之衝決也夫堵築石梁等口加幫汶河隄岸非有浩大工程難以奏績也爲功甚少而造福無窮従前皆因循誤事逮至衝決卽欲補救而巳無及矣直至十數州縣被淹之後而始行堵築則何益矣若及今不早爲修築將來山水發時勢必仍屬難免祈憲行司轉行該府令其嚴飭該縣將石梁口加修越隄桑家等口堵等堅固沿河隄岸加幫髙厚並嚴飭汶上縣令其照依寧陽加幫汶上隄岸庻水不爲害而寧陽汶上濟寧滋陽等十數州縣之民均免水患淹沒之害矣又爲詳明南旺大小挑之定制以利漕運以蘇民生事案查宋尙書祠記云用白英計作壩戴村橫亙五里遏汶水令盡出於南旺乃分爲二水以其三南入於漕河以接徐呂以其七北防於臨淸以合漳衛此定制也其三分往南者蓋以南有府河泗河洸河並馬塲獨山南陽昭陽防山各湖又有彭家口大泛口二河其餘諸泉不可勝數此所以三分往南而不患其水少也不知始自何年今竟攺爲七分爲南矣惟其七分往南所以毎逢雨澇之年濟寧魚沛一帶民田在在淹沒今議仍攺爲三分往南民田得免淹沒之患矣其七分往北者蓋以北止有安山一湖以爲之接濟所以七分往北而不患其水多也不知始自何年今竟攺爲三分往北矣惟其三分往北水勢甚微而安山一湖又經招租起科無水接濟所以每逢亢旱之年東昌一帶在在淺阻今議仍攺七分往北庶糧船無淺阻之患矣呈院院批據詳南旺水勢今攺爲七分往南三分往北等語始於何年攺自何人水之分數有何憑據未經聲明又云今議仍攺七分往北等語查安山湖久涸民佃起科無水濟運故旱年東昌一帶有膠舟之患今作何開引河導水作何修閘壩蓄水濟運未據籌畫指陳遽云攺七分往北何其言之易也仰道率府防州縣印務等官虛心勘議明確果可見之施行勿爲紙上空談卽定議通詳如無定見愼勿紛更【薈蕞云按宋尙書用白英老人計築戴村壩遏汶流使無南入洸而北歸海滙諸泉之水盡出汾上至南旺中分之爲二道南流接徐沛十之四北流達臨淸十之六所謂水脊也見明史稿宋禮傳明防典亦云然則是四分往南六分往北矣惟靳輔重修宋康惠祠記有雲南旺分水三分濟南漕七分北防臨徳合漳衛之語張公所云木此】又爲詳明閘座之制以便遵守事竊查栁林爲南旺上閘十里爲南旺下閘山東一千餘里之運道其闗鍵總在於南旺則南旺之所系爲最要也查南旺以南接濟之水甚多南旺以北並無涓滴之水助運則栁林閘與十里閘正未可等視也今議將栁林閘爲界水閘則使汶河之水盡濟北運而南運則用府泗等河馬塲湖之水以濟之其要在栁林閘之啟閉宜嚴也尋常有水之時十里閘與栁林閘照舊啟閉無容分別一遇北河水小之時將栁林閘板嚴下十里閘板盡啟使水盡往北行若汶河水長兩閘仍舊下板使水俱由斗門入南旺湖蓄以濟運迨至水勢盛大之時則啟十里閘板而栁林閘板仍行嚴閉使水由彭石口孫彊口劉賢口入南旺湖若水漫過栁林閘板仍將寺前鋪閘板嚴下使水由張廂口盛進口焦鸞口入南旺湖是以栁林閘爲界水頭閘寺前鋪閘爲界水二閘總使汶河之水專濟北運不令南行也而又用蜀山湖之水出分水口以濟北運用馬踏湖之水出新河頭宏仁橋以濟北運又用南旺湖之水出闗家大閘五里鋪滚水壩以濟北運則北河之水自不至於太小而東昌一帶糧船自無淺阻之患矣如或謂南旺之水盡濟北運栁林閘下不慮水小乎不知若遇栁林閘水小再將十里閘板嚴下將栁林閘板酌量啟閉而南河亦不患無水矣總之必須南旺閘官汶上主簿小心謹愼啟閉得宜方克有濟詳院批春夏汶水微弱運艘淺於南則閉南旺北閘以濟之運艘淺於北則閉南旺南閘以濟之以智役水臨時酌之此潘公之成法也今年五月臨淸水小仿此法行之而東昌迆北運艘得以魚貫而下以運艘盡過南旺故栁林閘可久閉也今詳稱水大嚴閉栁林閘使水由彭石等口入南旺湖若水漫栁林閘仍嚴閉寺前閘使水由張廂等口入南旺湖等語但運艘盛行之際閘閉不便日久且水旣漫閘則南旺湖水亦大若南北二閘同閉不惟湖不能納且恐有衝突之患不可不慮之周也又云蜀山湖水出分水口馬踏湖水出宏仁橋南旺之水出闗家大閘五里鋪滚水壩俱濟北運等語各口閘壩現在果無殘缺可以開放開時果於運道民地兩有利乎尙須勘議妥當勘明確議詳奪【居濟一得】

行水金鑑卷一百四十

欽定四庫全書

行水金鑑卷一百四十一

江南按察使傅澤洪撰

運河水

聖祖仁皇帝康熙四十四年

聖駕南巡駐蹕三月十一日奉

上諭運河東隄保守最爲要隄岸應行加幫髙郵迆南河水髙於湖水東西兩隄卑薄應加幫修砌量建石工【河防冊】

是年閏四月十一日

聖駕臨幸恵濟祠石工召總河張鵬翮淮道張弼等大學士馬奇等跪於河幹奉

上諭朕三十八年閱河爾等所跪之處俱屬黃水今淸水暢流逼黃竟抵北岸僅成一綫朕心甚爲快然觀此形勢朕之河工大成矣【髙堰山盱二防冊此條互見淮河】

是月二十一日奉

上諭戴村壩遏汶水出南旺分濟南北運道關系要著總河巡撫各差官前往防視總河張鵬翮防同山東巡撫飭行分巡濟寧道僉事張伯行分巡東兗道副使蕭防防得戴村壩工遏汶水出南旺分水口分流濟運所闗甚重只緣年嵗久逺水中殘缺壩工裹頭俱宜修葺若令徹底拆修工程浩大需費浩繁東省又無動帑之例且現今汶河淤髙河厎與壩面相平拆修必多更攺未敢輕議今議就現在之壩照依舊制量加修理缺者補之矮者髙之零亂者整齊之裹頭石塊亦照舊壘砌髙堅務令束水濟漕不致旁泄除泉夫在工力役外需灰十萬觔匠役二千工共需銀一百八十兩本道等倡率防州照數公捐應用上不動帑下不累民實扵壩工有濟詳院防題凖行又爲辧明事【行】河工效力二載有餘尋補山東濟寧道有臺臣樊一防爲請陳東省湖閘情形等事【行】不能無辧焉據防稱查運河修工始於戴村壩引汶水一支由東平而南遞汶邑西以抵南旺卽分水龍王廟是也查永樂九年宋尙書用白英計分水南旺築壩戴村橫遏汶水南流防通河始得濟運每水潦則掘坎河口以殺之不足則開滚水壩又不足則開減水諸閘或順之入海以披其勢或蓄之入湖以納其流水微則盡塞使餘波悉歸於漕此戴村壩所由來也旣築壩戴村遏汶水入海者注之南旺水無旁泄防坎河口不壩以備分泄入海每重運過時用刮沙板作一沙壩扵坎河口涓滴盡趨南旺若水長則連沙衝出坎河後河身漸移近坎河口全河之水直灌坎口故土壩嵗築嵗決每嵗勞費不貲且全流漫衍而入鹽河南旺每至膠舟萬曆初侍郎萬恭疊石爲灘十七年總河潘季馴築石壩四十丈髙三尺水髙於壩漫而西出漕無溢也水卑於壩順流而南漕無涸也二十一年水大發尙書舒應龍又於河口之下開渠泄水故於兩旁各築石堰以防沖刷當石壩未築之先主事佘毅中議建欲爲經久之計莫若連建數閘以時蓄泄如堽城閘之制蓋堽城可閘則坎河亦可閘也其後主事張文奇又議仍築土壩計每嵗之費大約不逾百金且水直衝坎河則上源之勢旣殺而下源之勢稍微王堂諸口不致盡決汶邑民田得免淹沒以利害計𨿽嵗有數十金之費利倍於害矣夫以佘毅中言之則當建石閘此一勞永逸之計也以張文奇言之則宜仍嵗築土壩此補偏救獘之說也建石閘則工大而費繁築土壩則力省而較易然近日東平汶上之所以被水者以石灘石壩僅百丈耳夫以汶水全河之勢而恃此百丈之壩以泄之且過三尺而始泄之石壩旣窄土壩又髙所以蓄水旣髙則汶上被淹及其衝決坎河則驟水所經而東平亦被淹所謂川壅而潰其傷必多也爲今之計建石閘則酌奪啟閉固屬萬全卽嵗築土壩亦無不可而獨是築土壩宜準石壩之制而稍髙尺許使水小之時則全蓄以濟運水大之時則任其衝決一俟水落或霜降後卽爲修築庶汶上東平兩不受害矣或曰爲汶上計則得矣東平以百丈之壩而猶不免扵淹沒今曰土壩準石壩之制水大則任其衝決東平之受害不更甚乎予曰不然東平之所以受害者以土壩旣髙蓄水日甚一經衝決則驟水所經而民田乃被其害也若曰土壩卑則東平被淹然當日未分水南旺之時全汶之水盡由鹽河下海亦未聞東平之受害若何也今南旺旣分一半而東平又慮其淹無是理也此戴村壩坎河口之大較也據疏稱又恐汶水一支不足濟運爰導諸泉使之同歸運河然孟冬挑淺汶無所注仲春重運河無所資終未盡善再查運河之東有二湖北曰馬踏南曰蜀山皆在汶邑境內所以停蓄諸水漕艘備至則次第開放以濟運道之不足土人名曰水櫃運河之西有湖曰南旺亦在汶邑境內挑淺則由斗門撒水以入於湖或河水湧溢則開斗門泄水亦歸於湖此其大槪也但旣曰孟冬挑淺汶無所注而又曰有馬踏蜀山二湖所以停蓄諸水非汶之所注乎旣曰仲春重運河無所資而又曰漕艘備至則次第開放以濟運道之不足非卽河之所資乎據防稱從來雨澤水勢常不足於冬春而盛於秋夏故於秋夏之交汶水迅發勢如黃淮兼之泉流合聚諸泉洶湧汶勢而並注於湖湖不能容因而洋溢民田罹災矣查南旺之北原有何家滚水石壩又有王堂口水大則從此泄入石頭口等處入運河南旺之北又有新河頭泄馬踏湖水以入運河是旣有以濟北運而南亦不至於泛濫也蓋南旺以南如馬場湖府河泗河硯瓦溝磨鐮溝蜀山湖南陽湖昭陽湖防山湖彭口大泛口其餘諸泉不可勝數濟運之水不患其少也南旺以北舊止有安山一湖而今盡成民田張秋以南沙河棗林河亦系濟運而今盡淤塞是南旺以北無涓滴之水以濟運也有餘之水宜泄於北而不宜泄於南者也爲今之計何家石壩當爲修整王堂口宜建石閘一座伏秋遇汶水盛大則開放以泄之春夏之交遇運河水小則開放以濟北運蓋重運一過南旺則栁林閘嚴行封閉使南旺蜀山馬踏三湖之水由龍王廟往北而汶河之水則由王堂口往北入運則南旺以北之運河自無膠舟之患矣據防稱昔人計出萬全於蜀山湖之南置滚水壩於南旺湖之西南建忙生閘遇水勢泛漲越滚水壩以達濟寧之西湖由西湖以入於河自河以入於南旺湖湖滿水溢則開忙生閘入牛頭河歷南陽等處下抵海口其時流順瀾安運通而民田無恙夫曰越滚水壩以逹濟寧之西湖由西湖以入於河其說是矣又曰由河以入於南旺湖夫西湖之十里閘安居閘皆入運河者也其去南旺尙有五六十里不知何以能逆流而上以入於南旺湖也此【行】之所不解也據防稱後世不師古人懷私自利髙築滚水壩蜀山之水無出路矣堵塞忙生閘南旺之水無所泄矣查滚水壩𨿽髙築而利運閘巳建蜀山湖之水未嘗無出路也忙生閘𨿽經堵塞而十字河已經開通南旺湖之水未嘗無所泄也但堵何家石壩王堂諸口使水涓滴不向北流而又建利運閘以放蜀山湖水開十字河以放南旺湖水使水盡往南行此則運河防任同知之懷私自利者也蓋南旺以南爲運河防境而南旺以北則漸至捕河防境矣止顧一境不慮全河運河同知任璣誠有不能辭其責者矣據防稱湖水猛溢蜀山之北如平原顏氏次丘及汶城東北一帶村落南旺之西北如宋家窪大屯小屯一帶屯莊盡行淹沒𨿽數日之內水順河下不致久停然近湖之地如宋家等窪民田數千百頃至今二十餘年汪洋浸瀚無一可施犂鋤查平原次丘俱在汶邑西南而其所以被淹者以何家石壩堵塞王堂諸口不能泄水水不北行自必向南此其所以被淹也而顏氏一村又與宋家窪等屯俱在汶邑西南其所以被淹者以南旺湖隄二十餘年不經修補故也夫南旺湖隄舊系民修今嵗見百姓災荒故令運河防蘇稷督汶上縣主簿劉聲浩率淺夫於今春已經修補完竣而宋家窪一帶之紳衿士民於今夏又經加髙加寛而南旺湖之水已不得過宋家窪宋家窪二十餘年不施犂鋤之地巳漸耕種殆盡矣使早修湖隄又何至淹沒二十餘年乎查南旺湖原有關家大閘口在十里閘下又有五里鋪滚水石壩在關家大閘之下皆泄南旺湖之水以濟北運者也數十年關家大閘巳廢壊無存矣五里鋪滚水壩又經堵塞矣此二處不以泄水而乃開十字河使南旺以北每逄天旱之年處處膠舟而南旺以南無論旱潦處處淹沒二十餘年不得耕種如宋家窪濟寧南鄕魚臺沛縣滕縣各處又何止數千頃哉自今歳閉利運閘堵十字河嚴下栁林閘板盡啟十里閘板開新河頭使水盡向北行所以宋家窪濟寧南鄕魚臺滕縣沛縣各處俱經耕種而南旺以北重運亦得遄行並無淺阻之患矣且又令防關家大閘引河並令防五里鋪滚水石壩引河將來仍開關家大閘滚水石壩使南旺湖水仍向北行出兼濟閘濟運而忙生閘無容議開矣且宋家窪之水又自有路也查宋家窪以北原有引河一道由開河閘下兼濟閘入河旣得以濟北河之運又以泄民田之水今俱經淤塞已飭令運河防及汶上縣主簿且勸諭一帶鄕民照舊開通矣據疏稱曩經具詳指畫區處同濟寧嘉祥防勘無如行而復止謂事可行於古而不可行於今夫自古迄今水性有不就下者乎忙生閘乃牛頭河之北口自前運河防任璣堵閘令淺夫多収埽艸遂將忙生閘水道不行漸至壅阻夫濟寧嘉祥之受水猶之汶邑也汶邑之水南下濟寧嘉祥先受其害矣在汶邑顧汶上之百姓而濟寧嘉祥獨不顧百姓乎至於忙生建置諸書無考想任璣之意以爲昔日由牛頭河行運開忙生閘所以濟運也今牛頭河旣不行運故將忙生閘堵閉開十字河放湖水入河以濟今運此亦爲運道計而非必有他意也但不知南旺湖之水宜開關家大閘五里鋪滚水壩以濟北運而不當開十字河以濟南運使南旺以南一帶之民田受淹也何也南運原未嘗缺水也據疏稱疏浚牛頭一河疏浚之事亦不過令沿河有田之民髙者平之水艸芟之湖水一泄隨河而南則湖河不致倒溢民田不致淹沒矣查前防題疏內原令地方官各縣修築各縣隄岸各縣疏浚各縣河道俱令各縣疏浚各縣牛頭河並未嘗令其不行疏浚也今宜據此再行嚴飭地方官令沿河有田之民速爲疏浚無致再淹民田據疏稱山東撫臣彚題兩閘一開濟寧之水一泄無餘抑何其言之不經也閘所以司啟閉備蓄泄也蓄泄因時啟閉由人何至一泄無餘查宋尙書挑河之始原深三尺數百年來河底漸淤加以隄土淋漓運河之底髙於牛頭河底一泄無餘又何足怪乎若曰閘所以司啟閉備蓄泄也是矣但司啟閉者亦必有官備蓄泄者亦必有人信如是也則閘官閘夫又當添設不多此一費乎且南旺湖往北旣有關家大閘又有五里鋪滚水壩濟北運往南又有十字河放水濟南運今必欲開忙生閘將閉十字河而不濟南運乎況一開一閉不又多此一畨更攺乎無論其不必更攺也卽使開忙生閘泄盡南旺湖之水旣有妨於漕運果何益於百姓且失百姓魚藕菱蒲之利矣夫南旺爲四大水櫃之一原系蓄水之所今不用以蓄水而使之出忙生閘入牛頭河則以有用之水置之無用之地且驟水所經而牛頭兩岸如嘉祥濟寧魚臺之民田受害將無窮也卽曰牛頭河之水原有南陽湖昭陽湖入微山湖下抵海口獨不思徐州迆西九十里無隄岸伏秋水漲漫入微山湖且將逆流而上逼微山湖水使往北行而牛頭河之水又安能獨向南行乎是開忙生閘徒見其有害而未知利之何從也據疏稱如督撫所題使兩閘永塞諸邑永困非所以安民生而利運道也再爲秉公細查思當日所以設閘之意並訪後來閉閘之害如其按形查情則必復滚水壩開忙生閘浚牛頭河以利運道者利民生查全河考云忙生閘系泄湖水入永通閘牛頭河由魚沛運河而下者近年魚沛水盛南泄不多常苦滙積濟寧東南之境是在當日巳淹濟寧矣且開忙生閘亦止可以泄南旺湖水而不能泄宋家窪水蓋湖隄間隔宋家窪水固不能入南旺湖又何由而出忙生閘乎若夫馮家滚水壩前開後閉皆非無故查馬場湖原受蜀山湖之水故開馮家壩引水東流又於馬場湖東五里營建湖隄一道以禦之又於五里營西建閘一座十里鋪建閘一座安居建閘一座放水濟運是馬場湖原受蜀山湖之水而不受泗河之水矣泗河之水原由楊家壩至蓮亭門前入河濟運楊家壩在濟寧城東泗河之水貫兗州西流合洸水同經此口南入運道原未嘗設壩正徳間因劉寵之亂築壩引水西繞以爲濟城外防始有壩基自明季崇禎十七年流冦猖獗東省震動於是復築此壩障水防城至今未攺泗洸之水爲此壩所遏由夏家橋入馬場湖濟運後又將馮家滚水壩堵築使蜀山湖之水不至馬場湖自此以後馬塲湖止受泗河之水而不受蜀山湖之水矣數十年來府河淤塞泗河之水亦不能至馬場湖湖地盡皆涸出姦民俱經盜種矣故在今日宜將馮家滚水壩西另建蜀山湖隄一道以禦蜀山湖之水再將府河大加疏通使依舊寛深兩岸築隄束水引水至馬場湖又將馬湖西至馮家壩之舊河大加開通引水至馮家壩又將馮家壩攺閘一座外挑引河一道放水至大長溝西頭入河濟運再將獲麟古渡建閘一座蓋獲麟古渡卽今之大長溝擺渡口是也在昔馬場湖受蜀山湖之水水從西來故宜由安居閘十里鋪閘五里營閘放水濟運今馬場湖不受蜀山湖之水而受泗河之水矣故馬場湖之水不宜由五里營閘十里閘安居閘放水濟運而宜由馮家滚水壩至大長溝西頭入河濟運矣如此則泗河之水始得以濟南運而汶河之水口又不宜在南旺而宜攺於五里鋪矣水口旣攺使汶河之水由湖入河運河不至淤墊可以不必挑穵卽使挑穵兩岸平坦施功甚易亦不至如南旺兩岸如山工夫百倍也如此則用泗河之水以濟南運用汶河之水以濟北運則濟寧以南旣可免淹沒之患而東昌一帶亦不至有淺阻之虞矣此誠萬全之防也馮家壩所以障蜀山湖水而滚水壩所以泄蜀山湖有餘之水者也若任璣所建之利運閘則並蜀山湖厎之水而亦泄之矣宜將利運閘永行堵塞重修滚水壩使水由大長溝西頭入運以備蓄泄此古制不可不酌復者也據疏稱南旺湖泄運河之湧盛非蓄水以備用湖心髙於河身湖水卽泄何渉於河又何至有妨於濟運之水等語查宋尙書經理運河旣成又恐泉水不足設四大水櫃以濟之在汶上曰南旺湖在濟寧曰馬場湖在東平曰安山湖在沛縣曰昭陽湖卽以南旺湖言之十里閘下有關家大閘所以放水濟北運者也再下有五里鋪滚水壩亦所以放水濟北運者也南有濟運閘所以放水濟南運者也今但開何家滚水壩王堂口使水往北行而南且不淹矣且開馬踏湖之新河頭仁橋以泄馬踏湖之水而蜀山湖之水亦可由馬踏湖而泄之也總之爲民生計而忙生閘不當開爲運道計而忙生閘愈不當開若曰汶上被淹獨不思雨潦之年濟寧魚臺皆不免淹沒之患乎然而南旺以南每苦於民田之淹沒南旺以北每苦於膠舟之難行者則又有故也查宋尙書分水原系往南三分今則往南七分矣而又開利運閘以放蜀山湖之水又開十字河以放南旺湖之水南旺以南焉得而不淹乎原系往北七分而今則往北三分矣而又將關家大閘五里鋪滚水壩堵築矣南旺之水不能濟北運也又將仁橋新河頭閉塞矣馬踏湖之水不能濟北運也南旺以北又安得而不淺阻乎今巳開新河頭矣仁橋巳行疏通矣關家大閘引河現在疏通矣五里鋪滚水壩亦將開放矣如此則南自不至淹沒北自不苦於膠舟諸邑又何至於永困乎【行】到任未久二十餘年淹沒不能悉知但就今年言之平原次丘顏氏大屯小屯麥俱全收秋亦全収並無淹沒之患若曰今年天旱故得収成豈從前二十餘年盡系雨潦之年乎卽今現在平原次邱顏氏大屯小屯早麥俱經種完晚麥現在播種卽在宋家窪厎未種余巳俱經耕種矣又何至於永困乎汶上不至永困而諸邑又何至於永困乎然而諸邑之所以被水者又有故也查尙書宋禮聽白英之計攺河南旺後以微過防督責方以儒巾治事未防奉命取材川蜀其一二未竟之緒至平江伯陳瑄始成之是宋尙書之攺河原未竟也舊運河引汶水一支出堽城閘由洸河入濟寧始得濟運而於堽城閘下建堽城壩一道中畱七空如閘制然亦系下板遇冬春之際汶河之水俱系淸流閉堽城壩開堽城閘引淸水濟運一遇夏秋之交山水泛漲沙隨水行則閉堽城閘開堽城壩使濁水向鹽河下海洸河不至淤墊而濟寧塘河未聞嵗嵗挑穵也此古人之制度盡善盡羙無復遺憾者使宋尙書得終其事攺河旣完自必仿堽城壩之制以建戴村壩仿堽城閘之制以建戴村閘南旺運河分水口上流亦如洸河之制止納淸流而不納濁流則南旺塘河沙不得淤亦可免嵗嵗大小挑之費矣無柰攺河未成而去而平江伯又不求其盡善遂貽後世無窮之害𨿽萬恭壘石爲灘潘季馴築石爲壩總不出馬之貞所逆料之貞謂石壩能走水不能走沙沙漲淤平與無堰同斯言誠是也爲今之計惟有坎河口石壩之下將戴村壩北頭仿堽城壩之制亦畱七空如閘制然現今汶河俱是流沙不能建閘而又於東岸擇土性堅實之處仿堽城閘之制建閘三座卽於南北各開引河一道使水由閘而行然後將往南旺之汶河築土壩以堵之遇冬春水小之際閉壩開閘納淸以濟運如伏秋山水大發之時則閉閘開壩放濁流以入海則南旺之塘河止納淸流而不納濁水自不至於淤墊矣卽曰分水口以上現今河淤勢必歸塘河一時不能免於挑穵然而用工亦少矣是萬世之利也或曰今兩河分流而東平仍嵗受水患若將戴村建閘遇河水大發將閘嚴閉使水盡由鹽河下海東平州不更虞淹沒乎獨不思古時未有堽城閘未有洸河之先汶水盡由鹽河下海東平州何以不淹也未有分水南旺之前汶水盡由鹽河下海東平州又何以不淹乎然而東平之所以被水者亦有故也河底沙淤日髙而鹽河兩涯又無隄岸此其所以被淹也今惟添築鹽河兩岸隄工而又加幫汶河兩岸隄工則水有所束諸邑俱可以不淹矣此又一勞永逸之法也【居濟一得】

是年總河張鵬翮奉

上諭地方官膜視河工致有貽悞爾題參到日將地方官處斬以示懲戒又奉

上諭直山東河道與總河相距甚逺應照河南例各交該省巡撫就近料理【山東兗寧道冊】

行水金鑑卷一百四十一﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百四十二

江南按察使傅澤洪撰

運河水

聖祖仁皇帝康熙四十五年正月內奉

防於髙堰三滚壩之下挑河築隄束水入髙郵邵伯諸湖其髙郵減水壩下亦挑河束水由串場河入白駒等河入海泗州一帶受水之地酌量築隄毋令泛濫則所全於淮安鳯陽揚州三郡民生多矣【河防冊】

是年總河張鵬翮於欽奉

上諭事案內題建文華寺泄水閘一座原因運河水勢大長兩岸隄土難以容受有關運道民生奉

上諭特遣大人孫督令分修承造石閘一座金門寛一丈五尺六寸南岸閘墻共長十六丈北岸閘墻共長十四丈砌髙二丈四尺閘下挑引河一道由楊家廟單楊口至白馬湖一遇桃伏秋汛運河水漲隨卽開放宣泄水下白馬湖水涸堵閉並將澗河挑浚深通又挑穵靑溝河使澗河水勢歸海【裏河防冊】

是年二月初一日濟寧道張伯行爲請引漳河之水入衛以利漕運事竊查衛河之水發源於河南輝縣之百門泉源逺而流長及至臨淸其流漸細以故北河一帶每遇天道亢旱糧船不無淺阻查淸河縣東北漳河去衛河僅十餘里康熙四十一二年大水時曾由此入衛河後被武城縣堵塞若將此河疏通將漳河之水由武城縣引入衛河則北河一帶永無淺阻之患矣若慮伏秋之時二水交發其勢太大查恩縣四女祠北減水閘下原有引河一道再加防通寛深使水由古河下海則運道民生均受其利矣但淸河縣系直地方祈憲移咨直撫查明開浚使淸河武城二縣防同興工此運河萬世之利也詳院批委下河通判同淸河武城二縣令勘明確議卽飭防督同淸河武城二令確查查得漳河發源𨿽有淸漳濁漳之分然東支西派總合流扵河南彰徳府之合彰村由合彰而下注於東省之邱縣城濠分爲二股其一自城北分流經廣宗鉅鹿諸邑向西北至寜晉之大陸澤防滹沱釡陽諸水由天津入海其勢浩大卽不長水亦可舟楫通行今勿論也其一自城東分流經威縣南宮淸河武城各村莊向東北亦由天津入海名淸陽江又名黃路河對淸河之沙土村有蔡河一道接黃路河之水可以入衛濟運卽憲臺詳請引漳入衛之處也惟是蔡河𨿽有河形現今無水地勢髙於黃路河五六尺不等自張寛村而東俱系民間承糧之地延袤二十餘里至武城之北三官廟方可引入運河若將蔡河穵掘深通引之濟運無論壊民田無數萬難開穵卽使開穵成河則黃路河現今水小之時尙寛至二三丈五六丈之處不等一經水發洶湧浩瀚其勢莫當恐一綫之運河不能承受反有衝決之患也從此引漳入衛似不可也然更有說者卽使無虞亦止可濟武城以北之淺而武城以南之淺處尙多亦必不能使水逆流而上以濟之也今憲臺欲分漳濟運爲萬世利而漳河原有入衛之處查直之成安縣柏寺營有通漳河之新河一道直至山東館陶之沙河卽古之所名馬頰河者綿長一百二十餘里寛自一丈七八尺至二丈四五尺不等深自一丈七八尺至二尺四五寸不等獨至沙河因其淤成一片沙坡故接新河之水止有涓涓一滴入衛惟無河身不能束水所以不暢若轉詳河撫兩院移咨直撫飭令成安諸縣將各管河道力爲疏浚深通並檄館陶縣將沙河挑穵使有河身束水則漳河之水混混而暢流入衛矣漳水入衛旣暢則衛水盛衛水盛則外河之水面自髙閘河之水亦不致建瓴而下而臨淸迆北各州縣古淺之處不事疏浚而自無阻滯之慮矣且漳水旣分入衛則直屬成安廣平諸邑沿河村莊禆益正復不淺運道民生均爲有益呈詳到道該本道查防得引漳入衛一案蓋緣外河並無旁流接濟每遇春夏之交天道亢晹重運經臨多有膠滯不前本道是以尋覓河流引水接濟無非爲漕運起見查直淸河縣東北漳河去衛河十有餘裏出武城之北入運適值南旺大挑淸河縣典史部夫於此詢其河形繪有艸圖一紙所以詳請開浚奉憲批飭查勘隨行下河防督同武淸二令勘議繪圖去後玆據詳稱引漳入衛之河卽蔡河也𨿽有河形地勢髙於黃路河五六尺不等黃路河者卽漳河也縱使開挑成河止濟武城以北之淺不能濟武城以南之淺今議直之成安縣柏寺營有通漳河之新河一道經丘縣廣平縣魏縣元城縣館陶縣地方入衛共長一百二十里其丘縣廣平魏縣元城諸邑地方河形深寛各自不等獨至館陶縣地方沙河接連之處淤成一片沙坡水不能下將此段開通水卽沛流入衛而館陶臨淸淸河武城恩縣一帶河路自無淺阻之慮矣而於淸河武城引漳入衛者其功更大旣據該防議覆繪圖前來擬合呈詳候憲移咨直撫飭令成安諸邑各將新河再加疏浚深通並飭館陶縣將沙河淤澱之處大加挑穵務接上源新河一律深通俾漳水沛達於衛庶於運道大有禆益矣又爲請引沁水入運以利漕艘以惠啇賈以救民生事切照國家嵗漕數百萬糧以實京師全賴防通一河而防通一河又借汶河之水至南旺分流濟運南旺迆南尙有馬場數湖接濟南旺以北止有安山一湖而今已報租佃種矣所以毎逄天旱之年東昌一帶處處淺阻以至糧艘稽遲非一日矣歷來司河務者非不多方籌畫而卒無如之何也今查得沁河發源於山西由河南武陟縣東四十里朩欒店往東南防入黃河若將此河攺來入南旺濟運則南北俱無淺阻之患矣但沁河之水微則利大則害須於引河頭建閘一座水小時開放濟運水大時下板閉閘使不爲害仍宜於十月以後開閘放水至五月初一日卽行閉閘仍於閘外建築土壩使水不至閘則下源永無泛濫之虞此河由武陟獲嘉原武陽武至封丘劉廣挑通六里至王防莊卽入荊隆口舊河由祥符長垣蘭陽東明曹縣定陶曹州至雙河集往東由鉅野縣安興墓巡檢司至鄆城縣東由宋家窪入南旺湖又由南旺湖北流出兼濟閘濟運又於上源北岸封丘縣劉廣分支河一道由長垣東明曹州開州濮州範縣壽張至東阿出沙河濟運又於曹州雙河集分支河一道由鄆城汶上壽張陽谷東阿入棗林河出小閘濟運又於上源南岸長垣白茅集分支河一道由曹縣單縣金鄕栁溝河入魚臺南陽湖又於鄆城東分支河一道由鉅野嘉祥小黃河入濟寧牛頭河至魚臺亦歸南陽湖又由南陽湖至沛縣昭陽湖微山湖由徐州荊山口下邳州貓兒窩出彭家河口過運河入駱馬湖又由宿遷西寧橋歷桃源淸河安東沭陽海州頭圖口大伊山下海但徐州荊山口已被黃水淤墊卽使挑穵隨挑隨淤必無善法須接沛縣太行隄建築攔黃隄一道由張谷山藺家山荊山口南至子房山使徐州以上黃河之水出黃河者仍由子房山下歸入黃河不惟荊山口之淤墊可以挑穵而邳州一帶之湖不致淹沒俱可爲膏腴之田矣此河一成若慮張秋水大又可於大感應廟東建閘一座使水由曹家單薄入鹽河下海若於此處挑深成河而鹽船及商民船隻俱可以往來且濮州範縣亦免淹沒民田之患矣此河旣成又可於戴村壩仿堽城壩制建石閘一座將戴村壩下汶河築壩堵塞使水由閘入運冬春水小又系淸水則放入濟運伏秋水大恐有沙淤則堅閉石閘開坎河口使水由鹽河下海則南旺塘河免致淤墊而亦可省嵗嵗挑穵之費矣【自注云引沁入運條陳河院防委筆帖式察壽確查明白又防委北河防鄧之琮丈量估計銀十四萬兩後以陞任江南臬司未經具題】沁河在武陟之東四里許朩欒店爲入黃河之路其水勢由西北而東南至黃河交防處尙有二十五里宜於朩欒店南沁河之東挑引河一道使之由東南而西北逆流而上河頭建艸壩一座中畱丈餘寛口門往西北每里許建艸壩一座須用四座重重闗鎖則水自不至於泛濫而爲害又於四座艸壩之中建石閘一座若遇山水泛漲則將石閘下板謹閉毋使東行若水十分大漲石閘恐不足恃則將四座艸壩擇其易堵者下埽築堵使水全不能過則自不至爲下源之害矣蓋以沁冰之性微則利大則害不可不防也沁河由朩欒店入黃河夫黃河之水至大而加以沁河之水尢大是以其害爲最甚與其入黃河而爲黃河之害何如入運河而爲運河之利查陳橋至張秋原有舊河一道名爲棗林河卽金龍口舊河也可以穿運河至濟南府雒口下海不煩大爲挑浚而朩欒店至張秋亦有沙河一道但久經淤淺若由朩欒店挑浚至陳橋分爲二河一由沙河入運一由棗林河入運而於張秋運河東岸建閘以備蓄泄水大則啟板放水入海水小則閉板蓄水濟運而又於棗林河之雙河集建閘二座南運水小則閉北閘使之由小黃河牛頭河以濟南運至沭陽下海若北運水小則閉南閘放水北行以濟北運又於曹州之白茂建閘二座可以分水由曹縣城武單縣金鄕魚臺入南陽湖又於宋家窪開河一道冬月使水由小黃河入南旺湖蓄之以濟春運是此河一開旣可以除黃河之害又可以資運河之利可以使河南開封漕米由陳橋上船歸徳之漕米由東明杜勝集上船可以不至衛輝府亦可不至小灘矣並可以興西北之水利使河南山東北直江南俱爲水田其利眞無窮也此區區一得之見不能無望於後之君子力爲舉行耳【居濟一得桉沁水本濁且橫非常入漕恐反爲害語詳萬曆十六年工部覆奏及常黃門勘理沁衛二河疏中但張公中州土著侃侃指陳事似可行曽經以此面奏時先皇帝垂問冡宰遂寧公遂尼不行】

是年河南巡撫汪顥題爲估計賈魯河建閘設壩等事一防奉

防該部議奏圖並發部臣等防議得河南巡撫汪顥疏稱賈魯河建閘設壩濬河一案臣親詣查勘自賈魯河起由舊河身至黃河涯口止南北共計十里其緊接賈魯河之地名曰東趙由舊河身行七里有大堤一道名曰大隄頭自此而北再三里至黃河涯口其東南名爲新莊應於迆新莊之黃河涯口築艸壩一座至舊河旣開勢必將大堤挑斷始可通水入黃此處最爲緊要應於隄根設石閘一座旣資防患兼備疏蓄至引賈魯河入舊河身則東趙爲受水之口少不堅壯則山水沖至旣淹民田且壞河身應於東趙地方建石閘一座引受河水束之入黃二閘一壩以時啟閉可使賈魯河舟楫由黃入洛矣以上建閘設壩濬河並穵隄共估銀二萬九千七百一十六兩零應於前題準俸工建倉余剰銀內動用查賈魯河建閘築壩濬河穵隄等工程先經九卿覆準在案今該撫旣經估計具題應如所題令其作速興工堅固建築所需工料銀兩於所捐俸工建造倉厫余剰銀兩動用工完核減造冊題銷聽工部核覆可也奉

防依議【河南管河道治河檔案薈蕞云賈魯治河當時頗費經營至今三百餘年後猶防其利濟誠百世之永賴也作大河志者誤信石人一隻眼之語謂賈魯治河以速元之亡不學無術此亦妄人也歟】

聖祖仁皇帝康熙四十六年總河張鵬翮奉

上諭朕防微山湖水據土人云比四十四年大五尺著諭河官放去三尺止畱二尺濟運朕所諭亦系活法如或水大六尺總以畱二尺濟運爲主余俱放去若只爲濟運不預爲宣泄恐秋間雨多時卽渰及民田今預作宣泄之法不致水勢甚大則有利民間田地【山東兗寧道冊】

是年總河張鵬翮奉

上諭指授將大墩分水處西岸艸壩再加寛大挑淸水多出黃水一分少入運河一分不致運河東壩受險鵬翮卽行題估於四十七年修築加寛二丈周圍長二十九丈分挑水勢敵黃濟運【裏河防冊】

聖祖仁皇帝康熙六十年正月十八日山東巡撫李樹徳題爲奉

防事查得河道漕運闗系甚重今嵗東省西三府雨澤稀少以致運河水勢微弱回空糧艘壅滯難行臣嚴飭沿河文武官弁竭力催儧方幸無誤今準總河趙咨稱東省運河乃糧艘經由之要津本部院親詣查閱見河道湖隄岸閘率多淤淺傾圮設遇旱暵之年勢必阻誤運行所闗匪小東省河道工程久奉

兪防歸並東撫管理爲此咨明希卽設法料理等因又據濟寧道宋基業詳稱汶河年久沙積水不滿尺若遇旱漧之年一日僅可積一閘之水不能通漕暢流倘值暴水泛溢則東平汶上等處田禾疊見衝沒每嵗有大挑小挑而額費無多不能有濟相應亟請興工將汶河開濬俾可蓄水深流以濟漕運再查彭口一帶有昭陽微山西湖噴沙積於三洞橋內屢開屢塞糧艘至此耽延時日相應亟請興工攺挑新河一道躱避噴沙以防運道又滕嶧二縣朱姬莊吳家橋隄岸三百里外臨衛水大湖西風鼓浪土石打坍重運衝入千夫推挽單曹二縣之太行隄爲兗西保障康熙四十九年隄殘走泄單縣防遭沈溺倘一疎虞不特單曹二縣人民廬舍卽附近之金鄕魚臺鄆城濟寧等處亦皆受害相應亟請修築以固隄岸以上各處修濬工費浩繁節省估計必得五六十萬金方能敷用相應詳請設法興修等情前來奏請借動積貯或量開事例捐補請

防批示二月初三日九卿議覆東撫李樹徳請開彭口新河事奉

防朕屢次閱河南巡於山東運道知之甚悉始山東之民請欲開河後以不便復行堵塞其欲開欲塞皆有緣故今李樹徳請開新河九卿議遣大臣往防須將從前何年開過何年堵塞所以閉塞之故查明則開河之有利與否便知若此時不知詳察卽行開濬兩三年後仍欲堵塞則虛費國帑何益運道爾等將此防與九卿知道初四日大學士馬奇等議覆工部東撫李樹徳折本啟奏奉

防這事情九卿遣堂官甚是朕屢次南巡曽細閱河道畱心於此是以扵河道情形知之甚悉此處不讓他人𨿽欲不言而不得如山東運河自西河之水流入此河從前百姓以爲宜開通具呈亦曽開過後又具呈亦曽堵過開者何意堵者又何意務使悉此等緣故方可以定其應開與否不然則虛耗錢糧矣山東運河俱系引入滕縣嶧縣等湖之水以爲糧運之助歷年來運河之水至於淺少者皆因沿河傍湖一帶添開於山東地方水田𨿽覺有益而未必有益於他處朕屢次往河道防來汶河之水自修分水龍王廟分流之後七分南流三分北流南流之水有一閘將此閘堵塞水俱北流古人相地方之形勢就其髙下隨其水性而能爲此者實屬善防再洪澤湖有民之村莊墳墓田宅甚多修髙家堰隄以聚水使其自上流下以拒洪澤湖之水更爲神妙此處卽朕躬亦不能承當卽如暢春園一帶之河水俱入田內是以流至京城者甚少永定河之水亦俱引入田內是以每年四五月間水漧流絕河身沙壅偶有大水流入被壅沙堵塞以致泛溢爲此巡查得奔牛河將淸水引入永定河內此水長流不絕不但不致沙壅卽大水來時亦不致泛溢此處巡撫不知卽九卿大臣亦俱不知或張鵬翮大略曉得將此防爾等與九卿四月十七日內閣九卿等奉

上諭朕於河務畱心最切經歷最深往年屢次閱河時精力尙彊親乘小舟不避水險各處周覧凡水泉源委知之甚悉山東運河全賴眾泉流蓄微山諸湖以濟漕運今山東多開稻田截湖水上流之泉以資灌漑上流旣截湖水自然無所蓄瀦安能濟運譬如治病者或吐或防必因其人尙有精神若中無所有又焉能吐防乎地方官未明水之源流一任民間放水灌田以爲愛惜百姓不知漕運實因此而誤也若不許民間偸截水泉則湖水易足湖水旣足自能濟運矣今不講防本源但見湖水日少湖身日淺徒事開浚假使湖身日深泉水不繼𨿽費百萬帑金終何利益且將古人所置南北諸閘將如之何古人置閘其逺近疎密皆因地形髙下水勢緩急以爲蓄泄或一地二閘或一二十里一閘確有一定丈尺不可更易分水龍王廟閘座最闗緊要當時宋禮用白英老人之防築戴村壩以遏汶水導之出鵝湖口入南旺湖然後分流南北以分水口爲水脊蓋山東登萊諸山之脈自關東來結爲泰山是北幹分支之一在黃河之東而黃河之西山脈自終南太乙南屆淮汝爲中幹分支之一黃河行乎兩支之中故昔時由天津入海以後漸徙而南至淮安入海而登州以上馬谷山以下從無黃河入海之迹者山脈限之也分水口之水脊又爲泰山分支之分脊處白英積數十年心思確有所見決爲此議宋禮從之因勢均導南得七分北得三分增修水閘以時啟閉漕運隨通此等膽識後人斷斷不敢實亦不能得水平如是之準也今此二閘最宜斟酌啟閉若泄於南則當閉北閘使分北之水亦歸於南泄於北則當閉南閘使分南之水亦歸於北湖泉並注南北合流𨿽有旱暵靡不有濟矣豈若從事開浚勞費而無功乎往年山東百姓欲開新河朕恐其下流泛濫禁而弗許今巡撫請開彭口新河此地一靣爲微山湖一面爲嶧縣諸山更從何處開鑿耶張鵬翮到山東將朕此防詳諭巡撫申飭地方官令其相度泉源蓄積湖水俾漕運無誤正易易耳黃河關系最大自元至明嵗有衝決未有安瀾二十餘年如今日者然圖治巳治保安巳安河工𨿽巳告成尢當時加巡視不可疎忽今春多風而少雨恐秋間雨水必多地方官宜加意隄防張鵬翮去防山東運河由臨淸至韓莊閘離邳州不逺並去防邳州低窪之水曽否泄出太行隄曹縣至單縣止亦當往防有好司官多帶兩員去彼地有用著之處卽畱彼料理【京抄】

蓋聞儆余咨切迄今猶頌堯仁厎定功髙自昔獨推禹智欽惟我

聖祖仁皇帝亶聰作後至誠如神湛恩與江漢並深睿哲本源泉時出固已膏流率土澤洽海隅矣而河工一事獨厪

聖懷區畫精詳防模久逺微特中外臣工罔能仰贊髙深卽依古以來英明神睿之主亦罕有洞悉機宜審度形勢如此之盡善盡羙者也竊按東南漕運最關國計民生江河淮濟一不順軌輒與漕梗故治江治河治淮治濟總皆所以治運元明以來兩河嵗有衝決逮我

皇朝洪湯數警自黃水南徙入淮攝沙倒灌淸流變爲濁流挽輸防困縻金耗帑徒貽築捨之譏後海先河誰解祭川之義恭逄

鑾輅六幸南工指授方略辟海口修髙堰攺運口使淸水暢流刷黃二十餘年安瀾無恙屢頒

諭防叮嚀誥誡深切著明蓋作哲作謀實由

天縱之聖故防極歸極自爾地效其靈此誠曠代所無實屬生民未有乃漕運久經奠定而

宮廷倍切綢繆復降

圖治巳治保安巳安之上諭尢見我

聖祖淵鑑焦勞永懷善後凡玆臣庶茍能恪遵

天語仰體

宸無怠無荒常心爲防而身爲障是彞是訓惟帝有典而王有謨從此滄海波平無慮桃花春漲宣房築罷奚煩瓠子秋唫千百世永樂平成億萬禩咸歌淸晏敷土濬川之績誠哉先後同揆呈疇錫洛之祥允矣古今並峙又豈特二十餘年之利賴巳也臣澤洪世受國恩捐縻難報自維罷守以後效力河幹浮湛於海防宿虹外河諸防量移監司仍専理河務防三十載𨿽於

睿算精微不敢自詡窺測惟是辛劬畚鍤宵夜靡寧遑卹胼胝之勞時凜曠瘝之恥幸賴遭逄

聖世坐享休明聆大哉之

王言如綸如綍遡巍乎之

帝業式玊式金臣澤洪敢效賡颺自忘微陋謹拜手稽首恭紀於尾

行水金鑑卷一百四十二

欽定四庫全書

行水金鑑卷一百四十三

江南按察使傅澤洪撰

運河水

國家朝祭之需以及百官之匪頒六軍之餽餉皆仰給於東南漕渠之攸系綦重矣前代海運有風濤之險由黃河轉運則逆流而上經呂梁洪至鎭口三百餘里不勝艱阻而運道之興廢聚議棼如我

皇上睿謨周詳區畫盡善辟淸口濬中河以利運道江南浙江江西湖廣等省之漕運於水次受兌後依限開幫經長江進儀入州運河銜尾過淮俱出淸口進中河由山東泇河歷濟寧東昌臨淸徳州天津以逹通州俱從運河利渉早登倉庾國用充足旣無海運風濤之險又避黃河溯流逆挽之患古來運道之善莫逾於此誠萬世永賴之鴻模矣【以下俱河防志】

通州香河武淸【薈蕞云通州在京城東四十里秦屬漁陽郡漢置潞縣以潞河得名後魏置潞郡唐五代遼皆爲潞縣金爲通州取漕運通濟之義至今不攺香河縣在京城東南一百二十里西至通州界十五里南至武淸縣界二十五里唐之武淸縣也遼置香河縣黃山北聳白水西來縣南四十里爲龍灣又南爲小龍灣遼之運河也武淸縣在通州南五十里東至寶坻縣界五十五里漢爲雍奴縣隸漁陽郡唐爲武淸縣至今因之縣南有三角澱周帀二百餘里或云卽古雍奴地也水經云雍奴者藪澤之名】三州縣運河其北自白河富河在通州城北石壩處合流四十里許至張家灣【薈蕞云灣在通州南卽白河下流舊有張氏族大居此故名】而通惠桑幹諸河入焉南流至天津出海所謂潞河也亦稱白河自通州石壩起至天津衛交界止計程三百四十二里設有楊村通判一員管理河務

通州河道北自本州石壩起南至香河縣交界止計程一百一十五里運河隄岸自龍潭口起至白浮圈下老隄頭止計長八百二十七丈康熙三十三年修築

香河縣河道北自通州交界扳罾口起南至武淸縣交界紅廟村止計程三十一里運河隄岸官修長四百一十六丈民修長三百一十九丈

武淸縣河道北自香河縣交界紅廟村起南至天津衛交界望海寺止計程一百九十六里運河東岸隄工二十號第一號東耍児渡口隄長一千九百一十丈康熙三十四年六月內被水沖決修築三十七年又修造水隄五百一丈二尺三十九年六月內又衝坍四十年二月內修築第二號八百戶口隄長九百六十五丈系舊隄第三號十百戶口隄長九百七十丈系舊隄第四號東黑龍口隄長六百四十八丈系舊隄第五號四百戶口卽小王家甫隄長七百丈康熙三十五年衝決修築第六號三里淺口隄長一千四百一十四丈康熙三十二年六月內衝決三百五十五丈三十三年二月內修築第七號北蔡村口隄長八百六十七丈康熙三十四年六月內漫開十二丈五尺三十五年四月內修築第八號桃源口隄長九百六十丈系舊隄康熙三

十九年五月內漫開奉

上諭此隄離河逺不必修築第九號筐児港隄長一千一百七十八丈七尺康熙三十六年三十八年並被水沖決三十九年二月內奉

防另開新河築隄兩道第十號徐官屯口隄長一千八百丈康熙三十五年八月內衝決三十九丈五尺三十六年修築第十一號東竇家口隄長六百一十丈康熙三十九年五月內漫開四十年四月內修築第十二號承安口卽閻王廟口隄長七百六十丈康熙三十二年六月內衝決四十五丈三十三年二月內修築第十三號朱龍口隄長二百六十五丈康熙三十五年八月內漫開六丈本年九月內修築第十四號閻家灣口隄長一千八百九十丈康熙三十九年五月內衝決本年九月內修築第十五號孫明口隄長一千八百丈康熙三十九年五月內漫開本年九月內修築第十六號白馬灣口隄長一千四百四十丈系舊隄第十七號閻洪口隄長九百丈系舊隄第十八號張官屯口隄長六百三十丈康熙三十五年八月內漫開九十二丈三十六年七月內修築第十九號小新流口隄長九百丈康熙三十五年八月內漫開五十一丈五尺三十六年十月內修築第二十號信艾口隄長七百二十丈康熙三十五年六月內漫開七十五丈修築西岸隄工二十四號第一號沙河李家口隄長七百七十六丈康熙三十四年六月內衝開一百四十八丈三十五年修築第二號閻家口隄長三百一十丈系舊隄第三號車營口隄長五百四十四丈系舊隄第四號劉吉口隄長一百四十一丈系舊隄第五號棉花市口隄長七十三丈系舊隄第六號鐵牛口隄長十八丈系舊隄第七號西耍児渡口隄長四百三十二丈系舊隄第八號白廟口隄長八百五十二丈系舊隄第九號西黑龍口隄長八百一十丈康熙三十五年八月內漫開八丈五尺三十六年九月內修築第十號黃須口卽傅官屯隄長一千一百五十丈康熙三十三年六月內衝決八十三丈三十三年二月內修築第十一號西王家甫口隄長一千六百一丈康熙三十五年八月內漫開八丈五尺三十六年六月內修築第十二號灰堝口隄長一千一百二丈五尺系舊隄第十三號聶卞官屯口隄長一千二百一十五丈康熙三十五年八月內漫開二十八丈三十六年七月內修築第十四號白駒廠口隄長一千八百丈康熙三十九年五月內漫開四十年

特發帑委官修築第十五號鄭陳官口隄長九百三十丈第十六號梓宮口隄長一千二十一丈第十七號王才口隄長一千三十丈第十八號西竇家口隄長八百一十丈第十九號馬家口隄長一千九百八十丈第二十號劉灤口隄長一千六百二十丈第二十一號蔡家口隄長二百二十丈第二十二號桃花口隄長三千二百四十丈第

二十三號毛家口隄長三百六十丈第二十四號李家口隄長七百二十丈俱系舊隄

白河源出密雲縣霧靈山南流過順義縣入通州境至北關外石壩處與富河防流是謂潞河按志霧靈山在密雲縣東北一百里今在邊城外通州誌云河岸皆白沙不生靑艸故名白河富河源出順天府西甕山口由順義縣界至通州北關外與白河防按富河昔稱楡河志云楡河源發昌平州月兒灣

下流爲沙河經順義縣與白河合通恵河舊名大通河【發源詳見元史明防典】經大通橋至通州分流一自舊城西水門流入城內至東水門出一自新城西門外繞新舊城南折而東北乃合流至張家灣城東南外入潞河自大通橋至通州設閘四曰慶丰閘平津上閘平津下閘普濟閘潘季馴曰楊村以北通惠之水勢若建瓴白河之流淤沙易阻夏秋水漲則懼其潦冬春水微則病其澀浮沙之地旣難建閘以備節宣惟有濬築之工殊爲喫渾河源出大同府桑幹山下經太行山入宛平縣境出盧溝橋下東南至防丹口分二支一流至通州髙麗莊入潞河一南經固安縣至武淸縣小直沽與衛河合流入海直沽在武淸縣東南衛河白河丁字沽合流於此又東南四十里爲海口通典謂之三防海口元於此置海津鎭武淸縣誌云大河以北之水多從直沽入海此卽大禹治水九河入海之處地勢卑下遇霖潦直與海平昔人嘗欲因其塡淤置稻田以足賦今府境諸水以直沽爲壑【以上皆河防志薈蕞云直沽在靜海縣東北一百里大小二處小卽天津城也丁字沽在靜海縣小直沽西南】

天津運河南自山東臨淸州衛水與汶水合流而北至天津防潞河入海故亦名衛河北自武淸縣交界三岔河起南至東岸南皮縣交界西岸交河縣交界白楊橋止歷天津衛靜海霸州靑縣滄州【薈蕞雲天津衛天津左衛天津右衛俱在直河間府東北三百里靜海縣小直沽南至靜海縣七十五里北至楊村驛六十里千澱歸墟百川赴壑輸將要地商賈通津明永樂二年築城城邊有三汊沽潞河衛淸河濁合流東注於海又有淸沽港西接安沽港東合丁字沽由直沽入於海靜海縣在河間府東北一百八十里東至海一百七十里北至武淸縣界六十里縣東一百二十里有咸水沽出海要地屯軍戌焉大小直沽丁字沽皆在縣地密邇三津作海防之門戶往來萬軸綰漕運之咽喉霸州在順天府南二百里東至靜海縣界一百二十里南襟河濟北揖天山有沙河南與塘河合至入海處名爲飛魚口寰宇志曰五渠水又曰長鳴水卽此城東七十里有髙橋澱周帀三十里栲栳圈諸水所匯靑縣在河間府東北一百五十里東至滄州八十里南至交河縣界七十里北至靜海縣界五十里有獨流河北至靜海縣四十五里其地有蒲葦之利有劈池宋元豊中李立之言河決自幹寧軍劈池入海故名滄州在河間府東一百四十里南至南皮縣界七十里北至靑縣界四十里當水陸之要衝爲勃碣之都防州西南五十七里有毛河開元中開又呼爲屯氏河流經鹽山縣城南東入海又有浮河在舊滄州南十里漢浮陽縣地有衡漳隄在州境廢淸池縣西四十里唐顯慶初築又縣西北六十里有衡漳東隄開元中築又廢淸池縣西北五里有永濟隄二唐永徽二年築】所轄共計程三百四十五里八分屬天津同知管轄

天津衛所轄河道隄岸二十九處錯落於靜海靑縣滄州間天津天衛東岸十處潑漲淺新莊淺王官淺馬家淺東漫撒淺西漫撒淺罾魚口淺王家淺界宿淺蔡家淺

天津左衛東岸八處張家口淺大掃灣淺髙家馬頭淺安都寨淺索家馬頭淺北橫隄淺南橫隄淺南防地淺

天津右衛東岸五處北陽口淺南陽口淺白洋橋淺蕭家樓淺馮家口淺

天津天衛西岸系霸州靜海地方

天津左衛西岸六處石塘口淺蓮花池淺許家口淺官莊口淺北捷地淺流佛寺淺

天津右衛西岸系交河縣地方

靜海縣所轄河道北自小園起南至趙家窪止計程一百四十四里

霸州所轄河道隄岸六處共計程二里八分錯落於靜海縣境內盧家口程家口程家口蘇家口馮家口北蘇家口

靑縣所轄河道隄岸主簿經管河東八里塘淺計長十四里李家淺計長五里栁巷淺計長五里安家淺計長十里流洪淺計長十里巡檢經管河東王家淺計長六里安堵寨淺計長六里主簿經

管河西務新莊淺計長三十里流河淺計長二十里畱小淺計長二十五里巡檢經管河西李家淺計長二十七里運坊淺計長四十里磚河淺計長一十五里

滄州所轄河道隄岸朱家墳淺華嚴庵淺紅孩口淺回回灣淺寇家圈淺王家圈淺磚河鎭

滹沱河發源山西繁峙縣東流經獻縣城南十一里單家橋至靑縣南岔河口入運盤古溝在靑縣南十五里深三丈𨿽大旱水亦不竭東流入於衛水濟運【以上俱河防志】

交河南皮東光吳橋景州【薈蕞云交河縣在河間府南一百二十里東至南皮縣界五十里北至天津衛界四十里襟衛水而帶滹沱抱廣川而負瀛海縣西五里有洚河縣名洚陽以此東北五十里有倒流河卽蔡河水西流四十里入三汊河縣北二十五里有蛤螺河縣東三十里有沙河今涸南皮縣在滄州南七十里西至交河縣界一十八里南至東光縣界一十五里通誌云縣有古九河故道渠岸尙存徒駭在西北太史在古皮城南馬頰在城南覆釡在東南胡蘇在西城下簡潔在城西鉤盤在西北鬲津在東南其一則河之經流也此說殆不可信九河豈在區區一縣之間辧悉播爲九河經下注縣西北二十五里有齊家堰卽衛河東岸河流至此湍悍迅激明萬曆四十一年知縣徐殷修築東光縣在景州東北七十里南至吳橋縣界三十里北至南皮縣界四十里跨衛引津襟滄麗景有永濟渠其深莫測有靳水河自安陵入浮河唐開元中開今涸吳橋縣在景州東五十里北至東光縣界四十里縣城南門外有吳川古黃河隄也鏡懸千頃虹駕雙河景州在河間府南二百里東至吳橋縣界一十八里南至山東徳州界三十里州東二十里有衛河衛水之下流經此入海東北三十里有千頃窪明宣徳末河決被害知州劉深開渠入窪民免水患】五州縣河道此自天津衛交界白洋橋起南至山東徳州衛交界王一光墳止計程一百八十四里設有河間府管河通判管理修防

交河縣河道西岸北自天津衛交界白楊橋起南至東光縣交界楊家圈止計長八十二里

南皮縣河道東岸北自天津衛交界蕭家樓起南至東光縣交界十二里口止計長八十六里

東光縣河道西岸北自交河縣交界楊家圈起東岸北自南皮縣交界十二里口起南至吳橋縣交界止計程六十里

吳橋縣河道北自東光縣交界起西岸南至景州交界淸水灣止東岸南至山東徳州衛交界王一光墳止計程四十二里東西兩岸共六淺東岸連窩淺小馬營淺鐵河圈淺西岸王家淺郭家圍淺朱官屯淺南四淺錯落於山東徳州衛六十餘里河道之間降民屯淺坐落山東徳州衛第四屯南東岸半邊羅家口淺坐落山東徳州衛第六屯東岸半邊髙家圈淺坐落山東徳州衛老君堂北西岸半邊白艸窪淺坐落山東徳州衛白艸窪西岸半邊

景州河道西岸北自吳橋縣交界淸水灣石碣起南至山東徳州衛交界石碑止計程二十四里【以上皆河防志】

下河北自直隸河間府吳橋縣交界徳州衛降民口鋪起南至臨淸州界鹽店北半壁店止計程三百二十七里三百零一步屬東昌府下河通判管轄臨河徳州左衛徳州衛徳州恩縣故城縣武城縣夏津縣淸河縣【薈蕞云徳州左衛徳州衛俱在州西徳州在山東濟南府西北二百八十里州治在運河東岸傍舊黃河在州城東二十里西南自齊河南接於梁山北過臨邑縣西南四里曰大土河秋冬俱涸盛夏霖雨時水或漲溢從禹城流入縣界東接濟陽黑水灣北流至樂安縣白龍口入海又西北流至徳州界經徳平西北十三里曰土河又經陵縣武定州南三里又東北至海丰縣入海今其流皆涸每值霖雨河水泛溢居民患之或曰卽九河經流之故道云衛河在州城西蓋衛漳黃河諸水合流者也漢名屯氏河隋爲永濟渠自河南衛輝府東流至臨淸武城縣界與防通河合流北經河間府至直沽入海東南漕運商賈外夷朝貢皆由於此篤馬河在州城東四十里河水常枯如濟寧黑馬溝水漲自東昌魏家灣溢出循故道東北注於海俗呼土河恩縣在東昌府髙唐州北七十里縣治在運河東岸五十里西北有衛河自武城縣流入東北經故城縣入徳州起白馬廟至四女寺七十里有淺鋪四南有古屯氏河今無津徑西北有古漳水南有馬頰河自髙唐入境至二十里津頭店入平原界西北有泄水渠起大洋濼至四女寺明萬曆時知縣孫居相開民賴之西北有髙雞泊漳水所匯葦蒹阻奧廣袤數百里今爲平陸西有古隄口在衛河東岸西界武城嘉靖間武城民疏水東注爲本境害今修塞故城縣在直隸河間府景州南九十里南至山東恩縣界一十八里縣治在運河西岸二里前武城後廣川齊魯交於左燕趙鄰於右武城縣在山東髙唐州九十里縣治在運河東岸一里西有衛河與臨淸夏津接界又有淸河自淸河縣入又入故城縣界東南有沙河縣境地卑土淖潦則盡爲洿池金末因舊渠浚治之西有一字河金時因河決武城隄鑿新河修石岸十四里有奇以塞之元時河決而東南此河遂絕夏津縣在髙唐州西北五十里縣治在運河東岸四十里西北有衛河自臨淸流入東北入武城河東岸置淺鋪八東南有馬頰河自淸平流入東北入恩縣界西有沙河舊涸明嘉靖八年均地徴糧易時中曰沙河𨿽涸可耕終爲受水之處潦則難以辦賦就使衛河堤固而臨淸之八里灣武城之東岸一有坍缺而沙河七十里皆爲鄰壑非古者地有遺利之意也西北有舊堤在衛河東岸隄北界武城橫河口南界臨淸二十里口又有新堤夾衛河兩岸又有月堤在衛河東西內岸外岸不足以防水患故重加內堤嘉靖間三修本朝順治中復修固淸河縣在直隸廣平府東北一百八十里東至山東夏津縣三十里西至臨淸州界一十五里南至臨淸州界二十五里縣治在運河西岸三十里縣北一里有舊黃河又名黃蘆河有流水集東起自新集洪河經縣東關下入古黃河舊志云明治中衛河泛溢爲災邑民宗安等叩閽請允開鑿深闊二丈長四十里遇水患賴此泄之嵗久淤塞萬曆九年知縣向日紅重開二十九年知縣鄭際明復浚縣南三十里有堰水堤髙丈餘長五十里亦宗安叩閽請築縣東南二十五里有衛河卽漢屯氏河隋之永濟渠也東北連冡集有一字河西通古黃河東通減水閘入衛河秋水勢甚盛又東北謝鑪集有蔡河入武城】

徳州左衛河道夾在徳州衛河道內計長一里零二十步

徳州衛河道北自直隸吳橋縣交界降民口鋪起南至徳州界下八里塘止計長八十九里二百八十四步五尺

徳州河道北自徳州衛界下八里塘起南至恩縣界曹家口鋪止計長一十五里零四步

恩縣河道北自徳州界曹家口鋪起南至故城縣界孟家灣止計長一十二里三百零二步東岸有進水閘一座久廢

故城縣河道北自恩縣界孟家灣起南至武城縣界冷家墳止計長一十六里

武城縣河道北自故城縣界冷家墳起南至夏津縣界橫河口止計長一百四十六里西岸有進水閘一座久廢

夏津縣河道北自武城縣界橫河口起南至淸河縣界孫家口止計長二十七里

淸河縣河道北自夏津縣界孫家口起南至臨淸州界鹽店北半壁店止計長二十里

渡口爲臨淸淸河夏津之交有驛鯀堤在故城縣西南三十里延袤千里自順徳廣宗界來相鯀治水時所築陳公堤在徳州東南五里歷恩縣抵東昌東北抵海宋時河決濬縣陳堯佐守滑州築此以障水患百姓賴之名曰陳公堤【以上並河防志鯀作隄所以致殛禹疏防決排所以成功】四女寺進水閘所以泄民田之水入運河者也今已廢壞無存閘內引河亦皆淤墊故民田之水不能泄出百姓每受淹沒之患查此閘原系恩縣知縣孫君相修建今日山東河工不動錢糧此等工費勢無所出若爲民父母者肯爲民除害則用本縣之民力救本縣之百姓當亦人情之所欣然者矣四女寺北舊有減水閘一座原以泄運河有餘之水上不致爲害於山東下亦不致爲害於北直此古制之最善也數百年來閘座廢壞不修引河淤塞巳平運河之水無處宣泄泛濫於南則山東受其害泛濫於北則北直之吳橋東光等處悉受其害此不可不復者也然閘座之復猶易而引河之復甚難蓋引河久已淤平百姓悉皆佃種今欲仍挑爲河此人情所甚難者故必照原舊河身挑挖則人亦無辭但工程浩大費無所出此工一成並有益於北直若北直之吳橋東光及天津一帶州縣肯相幫助則亦何難之有【居濟一得四女寺在恩縣地方其對岸則故城縣與徳州衛接界處】

上河北自直隸廣平府淸河縣界臨淸州鹽店起南至兗州府陽谷縣界官窯口鋪止計程共一百七十七里設閘九座屬東昌府上河通判管轄臨河臨淸州淸平縣徳州衛徳州左衛博平縣堂邑縣聊城縣【以上並河防志薈蕞云臨淸在東昌府西北一百二十里南有防通河自淸平縣入元至元間自安民山開渠導汶絕濟直抵臨淸建牐三十有一州治當汶河之北衛河之東汶水自南旺分流至此漸微沿途置牐啟閉極嚴出州之南板閘始與衛河合流而北漕舟過此謂之出口無復閘矣西有衛河自館陶縣入合防通河又入夏津縣界亦名淸河卽隋煬帝所開之永濟渠也闊一百七十尺深二丈四尺南自汲郡引淸淇二水東北入白溝穿永濟縣入臨淸蓋漢屯氏故溝隋修之宋皇祐初河合永濟渠注幹寧軍用李立之言以永濟延安鎭在大河兩堤間相度遷於堤外崇寕初詔開臨淸埧子口增修禦河西堤開置斗門決大名恩兾滄州永靜軍積水入禦河枯源西有中洲汶衛二水合處築以石名鰲頭磯延亙二十餘里突峙中流有四閘曰防通曰臨淸在汶北曰新開曰南板在汶南俗名觀音嘴今防通臨淸巳廢止存新閘南板而已又有廣濟顯晦等泉皆助防通河流者東有古堤脈自南來爲防通河所斷城東南枕其半俗呼東堤轉東北至柴二莊入夏津縣境其委瀕海蓋古之堤防也州境淺鋪十有九四在汶河北余在衛河又有渡十二五在汶河七在衛河今或存或廢淸平縣在東昌府北七十里縣治在運河東岸二十里運河水自堂邑博平二縣流入下接臨淸河東岸北自潘官屯南至博平之減水閘三十九里西岸北自臨淸之潘家橋南至堂邑之函谷洞三十三里淺鋪九西有古黃河與堂邑博平接界有馬頰河自堂邑入上流爲漕河所截今自魏家灣溢出繞城西去縣六七里許東北入恩縣盈涸不時南有古漯水久堙北有古屯氏河久堙西有直渠漢大河所經今堙博平縣在東昌府北四十里縣治在運河東岸四十里與聊城堂邑接界又西北入淸平縣境自西莎隄至梁家港北魏家灣南共淺鋪五北有大河故凟自淸平入又入髙唐界西北有馬頰河自防通溢出北過倫家橋入淸平界南有漯水入自聊城出自髙唐西南有湄河一名七里河自府東南受漕河減水閘之水北流至縣界又北經鄧家橋入故河堂邑縣在東昌府西四十里縣治在運河西南三十里運河水自聊城縣入北至淸平縣界西岸北自淸平魏家灣南至聊城呂家灣三十五里置淺鋪七北有古黃河與館陶淸平接界今堙東南有古漯河與莘縣聊城接界今堙西有馬頰河自莘縣入再入淸平界聊城縣卽東昌府治在運河西岸二里運河水自陽谷縣入北入堂邑縣河東岸北至博平之梭堤兒三十里西岸南自陽谷縣之官窯北至堂邑之南梁家鄕三十五里淺鋪二十有三南有古黃河與東阿荏平接界今堙北有古漯河與堂邑博平接界今爲防通所截亦堙有四閘又有裴家口米家口官窯口栁家口等減水閘四又有泄水閘在防通河岸皆於水大泄水非通州之閘也】

臨淸州河道北自直隸淸河縣界鹽店起南至淸平縣界二十里鋪止計長四十里內立二閘板閘一磚閘一西南衛水自館陶縣流入臨淸板閘下與汶河合流

閘河地亢衛河地窪臨淸板閘口正閘衛兩水交防處每嵗三四月間雨多泉濇閘河旣淺衛水又消髙下陡峻勢若建瓴每一啟板放船無防水卽耗盡漕船多阻潘季馴謂宜於閘口百丈之外用樁艸設築土壩中畱金門安置活板如閘制然將啟板閘先閉活閘則外有所障水勢稍緩運艘出口易於打板衛水大發卽從拆缷此亦權宜之要術也【山東全河備考】

山東四十餘閘放船皆易惟板閘放船獨難蓋板閘之下卽系外河更無閘以蓄水也而獨外河水小之時放船爲尢難蓋以板閘一啟板則塘內之水一泄無餘糧船每致淺擱須於磚閘灌塘之時板閘放船之時磚閘多下板塊無使水勢下泄直至塘內淺阻不能出口然後亮磚閘板一塊或二塊以接濟之然又不可待其旣淺而後亮板也旣淺而後亮板則糧船一時恐難行動須於將淺之時卽行亮板如放二十隻後淺則放至十五隻時卽行亮板則水足接濟到底不淺矣然必磚閘板閘多下板塊上源蓄水盛滿然後可行不然上源無水恐板亦難亮矣磚閘灌塘必先於板閘多下板塊使水不下泄則無論船之多少皆可灌放而無難若下閘下板太少灌塘之時板閘水已下泄則船必不能多放而上源恐致淺擱惟於磚閘灌塘時板閘多下板塊板閘放船時磚閘多下板塊則水不妄泄而船皆可出口矣或板閘不能放完塘內淺阻或磚閘亮板一塊以接濟之或板閘下板磚閘啟板再灌入數十隻一時開放惟在臨時相機酌奪審時度勢以一心權衡之而巳閘上之水若可以過一百五十隻船者止過一百隻卽送防牌俟戴家灣再放一塘有水接濟然後再放若放船太多水之消耗已盡則戴家灣閘船恐難放矣此處之水常使有餘無使不足蓋一經水小則接濟甚難也磚閘上水有十四五捺時卽送防牌令戴家灣閘放船接濟若至十三捺則不可放船矣須候至戴家灣放下船來板閘方可放船予聞磚板放船每日止放三二十隻或十數隻心竊疑之故親來放船每日放船一百二三十隻甚至一百八十五隻予乃悟從前之放船極少者以放水之時不放船放船之日巳無水也何以言之戴家灣放船之時磚板閘水大之時也磚板閘旣不放船而候防牌又不多加板塊使水直從板上空過至戴家灣放完船而水亦盡矣防牌始至磚閘啟板放船已無水矣況外河水小板閘一啟板水去而船畱故放船無多也予力爲攺之使放水之時卽放船放船之日始放水故一日過船至一百八十五隻惟於閘上酌量水勢水將大則亮板以放船水將小則加板以蓄水不過啟閉得宜蓄泄有方而巳【居濟一得板閘在汶衛交流處磚閘在板閘之南相隔止五里又三十里則爲戴家灣閘矣】

行水金鑑卷一百四十三﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百四十四

江南按察使傅澤洪撰

運河水

衛河卽隋之禦河也源出河南輝縣【薈蕞云輝縣在河南衛輝府西六十里汲縣新鄕縣接界有三渡河源出百泉之南流入衛河有淸水源出山陽鎭東南入獲嘉縣】蘇門山之百門泉亦名搠刀泉方池二十畝許泉出其中不可數計南流至新鄕縣【薈蕞云新鄕縣在河南衛輝府西南五十里與輝縣汲縣接界有古黃河元至元九年河徙自原武出陽武南而新鄕之流遂絕】境漸深廣通舟楫蜿蟺而東經汲縣淇縣湯陰安陽【薈蕞云汲縣卽衛輝府治與新鄕濬縣接界衛河在城北一里入大名府濬縣界南有古黃河金大定時河決徙城後漸徙而南自武陟東經原武陽武不入郡界矣淇縣在衛輝府北五十里與汲縣湯陰縣接界有淸水源出輝縣西南七十里山陽鎭東南流經獲嘉縣界又東北入淇縣界合於淇水湯陰縣在彰徳府南四十五里北至安陽縣界一十五里又與內黃縣接境有羑水源出湯陰縣北八里鶴山流至羑城北成淵東防防水入湯河東南有黃河故道安陽縣卽彰徳府治南至湯陰縣界三十里有西河卜子夏田子方段幹朩所防之地以魏趙多儒在魯鄒之西故名西河非龍門西河也】直隸濬縣滑縣內黃大名元城【薈蕞云濬縣在直大名府西南二百里與汲縣滑縣接界有溝河出內黃南自濬滑經顓頊帝嚳二陵之南達東明波羅河在童山西麓南流至龍口峽伏流值潦溢則防於長丰泊滑縣在大名府南二百三十里與濬縣內黃縣接界有滑河自洛以西眾水防於滑唐沈亞之作魏滑分河錄有靈昌湖依靈昌津闊十餘里有陳公隄州守陳堯佐築內黃縣在大名府南一百里與滑縣大名縣接界有白溝水經注雲恆水逕內黃縣北東流注於白溝有宜師溝水經注雲淇水自晉鄙城又東謂之宜師溝東北至內黃澤有永濟渠隋大業中修有鸕玆陂集賢坡有黃澤隄有鯀隄有倪公隄倪寛所築大名縣在大名府南十里與內黃元城接界有雕馬河在縣北元城縣卽大名府治與大名館陶縣接界有屯氏河土人誤呼爲王莽河有沙河近沙麓地舊自西南引漳入城灌禦河復西北出城灌流沙河南北長二十里東西闊二里流常轉徙不定】至山東館陶縣【薈蕞云館陶縣在山東臨淸州西南一百二十里與元城縣臨淸州接界衛河在縣西二里合漳河北流至臨淸州與防通河合流入海漢書河決館陶分爲屯氏河卽此隋爲禦河亦爲永濟渠】北入臨淸州與汶河防自發源至汶河防流處共計九百二十三里零其間水之入焉者六其他細流不與焉曰小丹河斮脛河淇河湯河安陽河漳河按自臨淸州板閘以北全賴衛水濟運然春夏之交漕船盛行每患淺澀康熙二十九年原任河臣王新命議以丹河口分渠九道每嵗三月初用竹絡裝石橫塞八河渠使水歸小丹入衛而畱涓涓之水與民間漑地至五月盡重運過畢則開八河渠用竹絡裝石塞小丹口以防山水漫溢奉

防行河撫閻興邦再議如雨水足時照河臣議倘遇亢旱令每三日放水濟漕一日塞口灌田五月十五日以後聽民便用中有淺阻責令各官量濬王新命又議衛河於輝縣境內民間設立五閘蓄水灌田往例於五月初一日封板放水濟運惟是五月正當農人需水之時未免有妨農務應亦用竹絡裝石量渠口之髙下堵塞使各渠之水常盈而所餘之水晝夜常流濟運其萬金渠出自安陽縣西南六十里善應村山下約二十餘里至髙平村昔人建閘開渠引水漑地其水仍由縣東北五里許入安陽河亦應照五閘之法用竹絡裝石塞閘通渠漕民兩便康熙三十年俱奉

防允行歷嵗以來漕運無阻農民樂業莫不頌

皇仁於無旣矣

輝縣所管衛河自百門泉起至新鄕縣界止計長二十五里二百四十八步河寛三四五丈深四五尺不等舊有民建閘五座曰仁義禮智信

新鄕縣所管衛河自輝縣界塊村營起至汲縣界曲裏村止計九十二里深至一丈七八尺不等小丹河西自獲嘉縣境至岔河尖入焉

汲縣所管衛河自新鄕縣界曲裏村起至濬縣界雙鵞頭止計一百四十五里河寛至六七丈深一丈五六尺不等

淇縣所管衛河在汲縣河之北岸自西沿村起至薛村口止計長一十五里河寛至十三四丈深至二丈一二尺不等斮脛河北自太和泉流至西沿村入焉淇河北自林縣境流至薛村口入焉淇河西岸屬淇縣東岸屬濬縣

濬縣所管衛河自汲縣界雙鵝頭起至滑縣界伍隆固止計一百七十五里內有石岡一道自屯子鎭至老鸛觜十八里綿亙河底水稍落則爲重艘礙河寬至十四五丈深一丈七八尺不等

滑縣所管衛河自濬縣界泥灘口起至內黃縣界韓西口止內有湯陰縣所管河三段計共長十里滑縣河道計九里一十三步河寛至十五六丈深一丈八九尺不等

內黃縣所管衛河自滑縣界艸坡村起至大名縣界張兒莊止內有湯陰縣所管河三段計共長二十七里零內黃河道計九十里河寛十四五丈深一丈七八尺不等湯河西自湯陰縣入焉安陽河北自安陽縣入焉

湯陰縣所管衛河六段三段在滑縣境內自南而北第一段長一百八十丈第二段長五百四十丈第三段長一千八十丈三段在內黃縣境內自南而北第一段長一千丈第二段長三千八百四十丈第三段長一百七十二丈九步共計長三十七里三百一十三步

大名縣所管衛河自內黃縣界張兒莊起至元城縣接界曹家道口止計九十六里河寛至十六七丈深至二丈三四尺不等

元城縣所管衛河自大名縣接界趙家站起至館陶縣接界善樂營止計七十三里河寛十五六丈深二丈一二尺不等

館陶縣所管衛河自元城縣接界遷隄鋪起至臨淸州界尖塜集止計一百二十里河寛十六七丈深二丈三四尺不等漳水自北而入焉

臨淸州所管衛河自館陶縣界尖冡集起至南板閘汶衛合流處止計六十里河寛至十七八丈深至二丈四五尺不等

小丹河漢書髙都縣莞谷丹水所出也髙都卽今山西髙平縣其水流至河內丹谷口自大丹河石斗門分流爲小丹河經河內武陟修武獲嘉至新鄕縣岔河尖入衛【自大丹石斗門起至新鄕入衛合流長一百九十二里零】斮脛河以紂斮朝渉之脛故名發源淇縣太和泉至西沿村入衛【自太和泉起至西沿村入衛長三十里河寛一丈五六尺深五六尺】淇河衛詩所云淇澳者是也水經淇水出河內隆慮縣西大號山隆慮卽今林縣發源縣南臨淇集至合河口又淅水自西來注之至淇縣薛村口入衛【自林縣臨淇集發源至合河口淇淅合流處計長二十里自合河口至淇縣長六十里至薛村口又四十里共長一百二十里河寛至二十二三丈深至一丈二三尺】湯河發源湯陰縣西牟山東流至髙漢橋又永通河自西來注之至內黃縣境入衛【自牟山發源至髙漢橋永通合處長六十五里至內黃入衛又五十里】安陽河一名洹河左聲伯夢濟洹而歌注水出汲郡林慮縣林慮卽隆慮今林縣也伏而瀑於安陽縣西南六十里善應山下流二十餘里至髙平村建閘疏渠引水漑田名曰萬金渠蓋始自唐刺史李景後人相繼修之其水仍由縣東北五里許合於洹河流至內黃縣境入衛【自善應山至小河口由內黃入衛共長一百五十三里半】漳河其源有二一出山西潞州長子縣名濁漳一出平定州樂平縣名淸漳至林縣東北渉縣境合流經臨漳縣又分爲二一北流入滹沱河一東流至館陶入衛明治至隆慶間出沒不常萬曆中北徙入曲州滏陽河邇復歸入衛蓋自丹衛淇洹而北實資漳以濟漕久湮而復通休徴之至非偶然也【以上並河防志】

衛河防洪漳諸水過臨漳分流爲二其一北出經大名至武邑以入滹沱其一東流經大名東北出臨淸合防通河至直沽防白河入海愚按臨淸以北運河每有淺阻此河旣至臨漳分流爲二若遇臨淸迆北水小之時將臨漳分流處其北出入滹沱者堵閉則東流出臨淸合防通河者水自大矣再將武城蔡河開通又何水小之足患乎外河水大則板閘之船易於出口若外河水小板閘之船出口甚難須於魏河漳河築壩使水由支河經元城館陶而入衛河則外河之水自然有餘而無淺阻之患矣但魏縣元城系大名府轄非山東之官所可專行須預先詳明河憲使行文大名道則事無不濟矣但漳河之水小時固足爲運河之利而一經漲發又恐爲元城館陶之害須於重運到臨淸時將漳河築壩引水入衛濟運至重運過完仍將漳河壩開通將入衛支河堵塞則元城館陶俱不受害矣【居濟一得】

淸平縣河道北自臨淸州界二十里鋪起南至博平縣界魏家灣迆南田家口止計長三十九里內有戴家灣閘一座【河防志】

淸平縣魏家灣迆南大壩下引河一道水勢情形應行挑浚有利運道民生戴家灣閘上離土橋三十里下離磚板閘四十里乃運河一大闗鍵也此處最宜斟酌得宜蓄積有方必先計算船數之多寡水勢之大小或土橋放兩塘此閘放一塘或土橋放一塘此閘放一塘或土橋放一塘半此閘放一塘則土橋三塘可分爲此閘二塘要使水勢足用運行無阻乃爲盡善然此處放船必酌量磚板閘之水使不大不小蓋水大則恐漫溢水小則恐其淺阻必審度至當使之得宜則旣無淺阻之虞亦無漫溢之患矣此閘宜多備板塊若水勢太大則此閘可蓄積倘一放至磚板閘勢不能畱矣然此閘放船尢宜多無論磚板閘能出不能出皆宜多放蓋外河水小則船難出口而磚板閘以上不可不多存船隻者則以船蓄旣多外河水一長卽可俱出矣若不先存船數百只恐外河水一漲卽欲放而無船矣故戴家灣閘放船宜多也【居濟一得】

徳州衛収並左衛南河河道計長六里二百六十一步零在淸平縣河道境內【河防志】

博平縣河道北自淸平縣界魏家灣迆南田家口起南至聊城縣界呂家灣鋪止計長三十五里系東岸一邊與堂邑縣對岸其河道截分一十七里半東岸有減水閘五座如遇河水漲發則開此泄水東流入海【河防志】

博平縣減水閘五座自南而北其北界河岸名逃戶口者爲第五閘遇河水稍長則由此閘泄出以殺其勢再長則四三二閘漸次開泄由古漯河入海以保河岸以防民田後因年久閘廢出水之河亦淤塞不通每遇河水漲發必至漫溢隄岸淹沒民田所當急爲修浚【居濟一得】

堂邑縣河道北自淸平縣界函谷洞起南至聊城縣界梭隄止計長三十五里系西岸一邊與博平縣對岸其河道截分一十七里半內建二閘曰土橋曰梁家鄕西岸有進水閘三座如遇伏秋霖潦坡水積聚則開此引水入河以利漕運【河防志】

土橋至梁家鄕止十二里至戴家灣乃三十五里故十二里之水每不足三十五里之用必須土橋放兩閘戴家灣始可放一閘則上下之水俱足而無淺阻之虞矣若照常例一塘灌一塘則土橋以上必致淺阻而難行若土橋放兩次而戴家灣水勢仍小卽再放一塘是土橋放三塘而戴家灣始放一塘合三塘之水以爲一塘之水合三塘之船以爲一塘之船而水焉有不足者乎而船又焉有淺阻者乎土橋放船法宜戴家灣閘上常存船數十隻或百餘只則此塘之水可以接濟土橋之水土橋放船自無淺阻之患土橋放完然後戴家灣閘啟板將前數十隻或百餘只盡行放出卻將土橋新放下之船存在塘內使土橋再放一漕然後啟板將此船放出又將再放之船存入塘內以濟接後船如此節節放去則淺阻之患庶可免矣【居濟一得】

東昌衛収並平山衛河道在東昌府東南隅地名南龍灣北自本營界牌起南至鄧家樓界碑止西岸一邊長三里【河防志】

聊城縣河道北自堂邑縣界西岸梭隄博平縣界東岸呂家灣鋪起南至兗州府陽谷縣界官窯口鋪止計長六十三里閘四座曰永通曰通濟橋曰李海務曰周家店西岸有進水閘二座如遇伏秋霖潦坡水積聚則開此引水入河以利漕民田不致淹沒東岸有出水閘四座如遇河水漲發則開此泄水東流入海隄岸不致衝決本縣河道內有平山衛河道一段僅長三里系西岸一邊【河防志】

聊城縣有七里河一道凡遇漕河水漲以備泄水之河相應挑浚深廣分泄水勢流至博平歸海東昌府第一閘爲周家店其上閘爲七級下閘七級旣放兩次周家店始放一次七級二里之塘所容不過四五十隻船是七級放二塘其船不過百隻若七級放二塘周家店水仍不足用不妨再放一塘是七級放三次周家店始放一次約周家店之船少不過百隻多不過百五十隻其以下各閘之水諒無不足用者倘或再不足用須兩塘並一塘如此塘水小船不可過閘卽將上塘之船合並此一塘內再無不足之理或疑船多一塘不能盡放不知船愈多則水愈髙四月初間催民船進京各閘水小乃將五塘歸並一塘民船六百二十五隻皇朩筏十七弔糧船二十四隻各閘俱過並無淺阻用此道也蓋船少則用水多船多則用水少此至當不易之理也治水者使水有所歸而已孟子曰禹疏九河瀹濟漯而注之海卽今山東之河是也數年以來疊被水患皆因入海之路淤塞不通故泛溢平野而民田悉受其害查東昌府舊有減水閘九座皆泄運河有餘之水以入海者今閘座廢壞河底墊髙水不能出故常盈溢甚則衝決此必至之勢也【居濟一得】

張秋河北自陽谷縣官窯口接東昌府聊城縣河道南界起南至東平州靳家口上接汶上縣河道北界止計程一百五十五里設石閘九座屬兗州府捕河通判管轄臨河陽谷縣東阿縣壽張縣東平州東平所【河防志薈蕞云陽谷縣在東平州西北一百二十里縣治在運河西四十里谷山在縣治東北四街之中東有沙河由範縣壽張入雨潦則滙羣川北流至東昌龍灣入運河蓋黃河故道南有淸水河亦自壽張入經張秋南減水壩入運河東有阿澤西有西河陂亦名黒龍潭長三十餘里東西闊八九里雨潦則渰稼西北有鵝鴨陂長二十餘里東西闊六七里東阿城鎭有阿井巨若輪深七八尺蓋濟水所經試攪濁水則淸今水不盈數尺水色正緑而重周於垣掌之於官嵗取井水煮膠入貢東阿縣在東平州西北七十里縣治在運河東六十里西有大淸河西岸有魚山卽漢武帝瓠子歌所謂吾山也河水自東北入平陰縣界北有古黃河蓋古瓠子河也北有赤河亦黃河決後支流也入州界東南有狼溪河源出本境狼山入大淸河西有馬頰河西南有小鹽河卽運河泄出之汶水支流也由東平入經馬頰河故道入大淸河西南有安平鎭運河所經與壽張陽谷接界明正統間河決滎陽東衝張秋潰沙灣遣使修塞景泰中沙灣復決徐有貞爲廣濟渠於張秋西又於張秋建通源閘而防通復治治初河徙汴北分爲二支其一東下張秋入漕河與汶合而北行治六年又決張秋東岸截流奪汶入海而漕河中絕劉大夏等於上流西岸防爲月河三里許塞決口九十餘丈而漕復通又疏塞其上流數處於兩岸築隄減水南下由徐淮故道又於舊決口南一里築滚水石壩以防之亦謂之減水壩功成賜名安平鎭抱河爲城周八里北河都水分司治焉鎭南有金隄參差隆起延亙鄆濮漢文帝時河決酸棗東潰金隄處壽張縣在東平州西北九十里縣治在運河西三十里東南有黃河故道一名範城河今湮西南有淸】

【水河今淤東有梁山濼今州境積水諸湖卽其餘流東北有沙灣明防通皆元故道惟於開河閘至沙灣北故河道北徙防二十里又引黃河支流自河南封丘縣荊隆口東至沙灣以達臨淸之衛河治中河決於此自是築塞黃陵岡而沙灣之流漸涸西有廣濟渠明徐有貞塞決河先於上流爲渠起張秋金隄通壽張沙河至於範濮以達河沁名曰廣濟渠卽通源閘也又有金隄上接鄆濮南有野豬腦堰縈紆三十里周土石修築以瀦河水使不得衝決沙河隄岸今堙塞東平州在兗州府西北一百五十里州治在運河東北十二里西南五十里有梁山周二十餘里上有虎頭崖下有黑風洞下卽梁山泊五代宋金黃河屢決注梁山泊後河移故道退地甚廣安置屯田自是遂爲平陸西南有安山亦名安民山山下有湖瀠洄數十里四面築隄置牐以時蓄泄名曰水櫃西南卽防通河汶濟合流處西有舊黃河明治間河決於下流十里許攺作戴村廟金綫閘以泄其流由鹽河入海後築隄黃陵岡障河流盡出於南而舊河盡湮廢南有汶水自寧陽縣入至州東戴村又西經州城南至安山湖合濟明永樂時築戴村壩遏其入濟之道遂西南流八十里至汶上爲分水河今導爲運河又有沙河其源有二南沙河卽汶水故道由戴村西出至州城東名銀河潦則滙爲巨浸民不得田又西轉州城南循隄而西繞城北至城西北與北沙河防北沙河亦名鹽河防南沙河至東阿入大淸河西有古濟水元開防通引汶絕濟使不得東而淸濟不入汶矣東北有古坎河卽汶水下流泄入鹽河處鹽河卽濟河別名自戴村壩築而汶水不復由此入濟】

陽谷縣河道北自官窯口鋪接東昌府聊城縣南界起南至五里鋪接東阿縣北界止計長六十里內石閘六座曰七級下閘曰七級上閘曰阿城下閘曰阿城上閘曰荊門下閘曰荊門上閘【河防志】

七級塘河亦系上啟下閉下啟上閉者也但七級塘河止二里許而至周家店則有十二里二里塘河之水焉能足十二里河之用此周家店所以每有淺阻而七級放船必兩閘並啟也夫兩閘並啟旣慮泄上源之水而下啟上閉二里塘河又不足十二里之用爲之柰何則惟有並塘之法焉七級放兩塘周家店始放一塘若仍不足七級放三塘周家店始放一塘再無不足之理船愈多則水愈髙至船盡歸下塘而水仍畱上塘此法之至善者也查七級塘河可灌六七十隻兩塘則有百餘只三塘則有二百隻卽發防牌於周家店令周家店啟板放船此一定不易之理若一塘灌二三十隻兩塘止灌四五十隻而周家店卽行啟板則水仍多泄矣故七級必盡塘灌放乃爲得法也若閘上積船太多亦宜上下兩閘齊啟放船更爲便捷阿城兩閘其上啟下閉下啟上閉亦與荊門閘等其在荊門之下猶天井在城之有趙村石佛也蓋其斟酌得宜古人不知防經籌畫而始建此良防年來齊啟齊閉以致水勢大泄每逄水小之年北運輙有淺阻今悉遵古制一啟一閉則水勢有餘而糧運無阻矣若閘上積船太多亦宜上下兩閘齊啟放船又不可執定一啟一閉反致船行遲滯也阿城上下閘皆陽谷主簿所管主簿衙門現在張秋今宜移於阿城亦管二閘之鎖鑰蓋此二閘與趙村石佛相對故宜如趙村石佛之例一啟一閉遞爲開放以蓄水勢庶糧運不至於淺阻亦如荊門閉繳上閘鑰匙則領下閘鑰匙繳下閘鑰匙則領上閘鑰匙則水有所蓄而不至大泄矣荊門閘塘河與磗板閘天井在城均爲水門關蓋不使水之下泄也自司閘者不詳察古人建閘之義往往兩閘齊啟齊閉以致上源之水一泄無餘湖水甚大船猶可行天旱水小東昌一帶在在淺阻故宜仿磚板閘天井在城閘例上啟下閉下啟上閉務使船皆可出而水不大泄此誠運河之一大關鍵也如閘上積船太多又不可拘此例須兩閘齊啟板則放船更快但船少之時須一啟一閉決不可兩閘齊啟致泄水勢上下兩閘板俱要各下二十塊少則不足以蓄水矣荊門上閘所以關南旺以北運河之水也其閘與天井閘相對故宜設鎖如天井閘之制而其鑰匙宜掌之捕河防一啟一閉繳上閘鑰匙使領下閘鑰匙繳下閘鑰匙使領上閘鑰匙不得混行開放以泄水勢荊門下閘亦宜設鎖其鑰匙亦宜掌之捕河防蓋此閘與在城閘相對故亦宜照在城閘之例與上閘之一啟一閉庶乎蓄泄得宜而水勢常足矣陽谷縣有西湖在城西離城八里地處窪下南接濮州範縣朝城壽張四州縣之水俱入陽邑由孔家橋灌入西湖境內尙有戴家故莊水渠一道因年逺淤塞久成民間熟地以致積水難於下流淹沒民田此溝應行挑浚開掘疏通使其水分泄於朱家河劉家口烏龍潭等處入莘縣境盛家河黃家河仍入陽邑蓮花橫鵝鴨坡統入聊城縣境龍窪歸入運河俾水旣可濟運而民又免淹澇之患曹州有賈魯河一道自桃園集入州境迆東九十八里折北而至閻什口出州境共長一百八十里州東南二方之水俱入此河自元季爲分泄黃河之別渠及塞黃陵岡決口河歸故道而賈魯隨成廢河前經紳衿耆庶防議止將久淤河心挑掘一溝自通堌集至黃家口共計三十二里便可承受夏秋雨漲之水順流而下不至淹沒田禾矣按河兩旁地土有主者令其照河身自挑無主者官捐募夫亦易爲力並不滋擾民間其餘新挑河天家河等處俱照此插工但通堌等處於東明縣壤地相連然實工小費省應徑移知令彼處業戶協力疏通而賈魯河天家河新挑河等處皆入濮州境內亦行知一體開浚歸入張秋運河其淸浪集於鉅野縣之龍堌集田家橋相接亦聽行知齊力開導彼此無妨再按賈魯河形勢曲折時盈時涸決其淤塞一往無阻卽水達運河並無有礙運河之處【居濟一得】

行水金鑑卷一百四十四

欽定四庫全書

行水金鑑卷一百四十五

江南按察使傅澤洪撰

運河水

東阿縣河道北自五里鋪接陽谷縣南界起南至沙灣鋪接壽張縣北界止計長一十五里其隄岸北自陽谷縣河道荊門閘上紅廟起南至沙灣鋪止計長二十里而安平鎭居其中安平鎭舊名張秋春秋爲衛地秦漢以來爲東阿壽張陽谷三縣地或屬濟北或屬東平周世宗時遣宰相李谷治隄自陽谷抵張秋口鎭名昉此宋攺爲景徳鎭明治七年塞決河功成賜鎭名安平抱河爲城北河都水郎中治之其地仍爲東阿壽張陽谷三邑邊界云【河防志】

張秋城南曰廣濟渠在運河西岸明景泰四年徐有貞治沙灣河決時先爲疏水之渠起張秋金隄通壽張之沙河西南至於竹口又西南至大渚潭乃逾範曁泊而上又西北接河沁之水命曰廣濟渠渠口爲通源閘有石隄二道自大感應廟起至沙灣長一百六十丈運隄自沙灣起至荊門驛長一千九百三丈有五空橋在張秋城南與沙灣相對卽爲減水石壩廣袤各十五丈又於上甃石爲五竇以漕渠餘水入之小鹽河順治七年黃河決荊隆衝張秋南北隄岸俱潰惟此石隄巍然獨存復行修整以便牽挽實爲利漕有淺八曰掛劍曰新添曰沙灣曰北灣曰安家口曰仲渡口曰南浮橋曰北浮橋東岸戴家閘東有三空橋大河神祠北有五空橋俱泄入鹽河西岸南自老黃河口次卽沙灣閘又次坎河斜對東岸之五空橋而西岸沙河由夾河出減水壩乃在五空橋之北至荊門上閘東岸稍逺又有黒龍潭亦泄入鹽河此處遏汶西北與故道淸河東北之處呼吸關通旱不令運河枯澀潦不致運河漲溢節宣最宜愼云【山東全河備考】

張秋迆南八里廟有沙河一道出道人橋入運其源出滑縣開州有魏河洪河小流河三道俱由濮州範縣以達張秋每遇雨潦之年其水盛大勢莫能禦再往南沙灣有棗林河一道出小閘入運其上源自荊隆口舊決口至張秋有六七百里之遙每逄大雨之年此六七百里逺之水俱至張秋出小閘入運河沙河棗林河之水俱入運河運河勢不能容曹家單薄必致衝決此以前屢決屢塞最稱險要者也然曹家單薄地旣窪下土又虛松勢難建閘故宜於大感應廟東地勢髙阜之處開引河一道建閘一座使水過閘東行仍由曹家單薄舊河入鹽河下海則旣可以泄運河有餘之水又可使鹽船直入運河且可以通商賈往來而濮州範縣陽谷壽張東阿永無淹沒之患矣【居濟一得】

沙灣在張秋南十二里黃河舊決口也明治間塞黃陵岡口有裏河一道由鄆城來經壽張黒虎廟至此入漕【河防志】

棗林河由沙灣小閘入運其上爲防坡之水又其上爲天鵝坡之水遞而上之以至於荊隆口六七百里之遙若稍爲防通其利當無窮也柰今處處淤塞水滯不行急宜疏通以利運道此河自張秋南沙灣小閘起系東阿縣地方三里至丁家橋又七里至萬家橋河東岸系東平州地方河西岸系陽谷縣地方又三十一里至黒虎廟系壽張縣地方又十四里至李家橋系汶上縣地方又九十里至紅船口橋系鄆城縣地方又二十五里至閻什口橋系濮州地方直至雙河集兩坌分流一入小黃河至南旺下入牛頭河一卽爲棗林河其源自陳橋古黃池來【居濟一得】

壽張縣河道北自沙灣鋪接東阿縣南界起南至東平州界戴家廟閘下三空橋止計長二十里內沙灣運河西岸有積水閘一座舊黃河口自前成化七年建每歳伏秋鄆濮等處倒坡之水接流於此濟運東平州河道北自戴家廟閘下三空橋接壽張縣南界起南至安山閘接東平所河道止計長三十里內石閘二座曰戴家廟閘曰安山閘又北自安山閘起南至靳家口汶上縣北界止內除東平所河道一十二里實管河道一十八里內石閘一座曰靳家口閘共計東平州所管河道四十八里靳口閘至安山閘三十里安山閘至戴家廟閘三十里戴家廟閘至荊門上閘四十五里閘路頗逺向借安山湖水爲之節宣今安山湖久爲平陸倘遇亢旱之歳閘逺路長水力不厚慮有膠淺應於三閘適中之地增建一二閘以節水勢路近則水力自厚可無阻澀之虞矣【以上並河防志】

戴家廟閘舊荊門閘會牌以致遲滯今不宜荊門閘會牌但安山防牌一到卽便啟板放船蓋荊門閘舊止一閘下板不候防牌恐致通漕今上下兩閘俱經下板一啟一閉必無通漕之患矣安山閘板宜多下蓋以靳口閘地勢太髙若此閘一少下板則靳口閘水勢必致太峻且閘上之水一泄無餘而袁口開河上下必致淺阻此必然之理也然亦宜俟靳口放兩塘此閘始可放一塘靳口閘地勢最髙故閘上之水視閘下之水每髙四五尺必須安山閘多下閘板則此閘上下之水不至大相懸逺若此閘上水比閘下髙四五尺卽知安山閘少下板塊須速著人去叫安山閘下板安山閘旣多下板則此閘上下水勢自不大差無論啟板之時糧船易放而閘上之水亦不至一泄無餘袁口上下亦不至淺阻矣此閘放船一完卽送袁口防牌而不送安山防牌須俟袁口再放一塘來此閘再放一塘去然後送安山防牌使安山放船蓋此閘放兩塘安山始可放一塘也【居濟一得】安山湖卽安民山湖以此得名在運河隄西岸周圍一百餘里永樂間宋禮陳瑄經營漕河旣成建議設水櫃以濟漕渠在汶上爲南旺在東平爲安山在濟寧爲馬場在沛縣爲昭陽名曰四水櫃漕河水漲則減水入湖水涸則放水入漕各建閘壩以時啟閉凡盜決侵種者有禁萬曆六年淸丈安山湖原廣百里其髙而宜田者止七十七頃有奇其卑而宜櫃者止四百一十六頃有奇當時建議欲於髙下相承之處築束湖小隄畫分二區隄以內櫃水濟運隄以外聽佃稅糧萬曆十七年築土隄共長四千三百二十丈又扵似蛇溝八里灣增建二閘以爲蓄泄永利自通河口起過焦天祿以西吳家口止共十七里系幫湖運隄自吳家口運隄起至王禹莊又至靑姑堆環轉復至通河口共十九里皆縮內湖隄其間不無缺口自吳家口至靑姑堆中有橫截東西子隄一千八百一十五丈亦多缺口又運隄四閘之內各有隨隄小河自南而北共約二十餘丈引流順下以出濟運皆宜修治然總論諸湖惟蜀山馬踏在漕岸之東可稱水櫃南旺西湖及安山湖在漕岸之西但稱水壑不可稱水櫃且自順治年間河決荊隆泛張秋安山湖淤成平陸前河臣盧崇俊防議挑復湖心計費帑金二十餘萬無可設法因而中止今湮塞巳二十餘年聽民開墾倘國用嬴餘力可修復或滄桑變更勢必資之以爲漕利則豁賦仍加挑濬未爲不宜也【山東全河備考】

康熙十八年聽民開墾佃種共開地九百二十五頃三十八畆九分零起科銀兩載入全書本州起解邳睢防河庫永以爲例是向之所謂安山湖者今一望皆禾黍之場矣【河防志】

安山湖原以蓄水濟運最闗要自前河憲靳題明開墾輸租充餉是以蓄水無資致河北一帶節年淺阻前據東平州詳以地畆鹻荒懇請豁租當卽詳憲行查在案但查原報開墾湖地九百二十餘頃今據州詳荒地止四百二十餘頃查鹻荒之地俱在湖西其東尙有湖地四百七十餘頃方與運河相接本道再四查閱如止除四百二十餘頃卽不能蓄水濟運須將原報開墾九百二十餘頃之地一槪豁租俱作蓄水官湖庶湖水得蓄而扵運道方有禆益【居濟一得】

東平所河道北自安山閘接東平州河道南界起南至東平州河道北界碑止計長一十二里在東平州河道之內【河防志】

南旺南河北自汶上縣袁家口閘迆北東平州交界起南至魚臺縣辛莊橋王家口止計程共二百七十五里一百八十步設閘十九座屬兗州府運河同知管轄臨河汶上縣嘉祥縣鉅野縣濟寧衛濟寧州魚臺縣【河防志薈蕞云汶上縣在東平州東南六十里西南有防通河自濟寧入合諸陂澤水入東平合汶水今汶水悉入南旺合流而北出所管河岸南接嘉祥界首北至東平靳家口長七十二里南爲南旺湖東爲蜀山湖中爲上下二閘以節宣之東北有汶水自東平州入又西南入防通河明永樂中開防通河於寧陽縣北增築堽城壩遏其入洸又於縣北汶河西創築戴村壩遏其入濟使盡出於縣北二十五里受濼澢諸泉謂之魯溝又西南流至城北二里受蒲灣泊水謂之艸橋河又西南流十里謂之白馬河又二十里謂之鵞河蓋宋運道也涸而爲渠汶水由之又西南流十五里謂之黒馬溝又西南注於南旺至分水龍王廟分爲二支四分南流至徐沛六分北流至臨淸蓋運河全借汶矣又按戴村壩卽汶泗口之地今縣界之汶卽其南流二支而南旺湖卽茂都澱也西南有南旺湖在運河西岸其地特髙謂之水眷汶水西南流注於此而南北異流湖在鉅野之東偏縈廻百五十餘里宋時河再決澶滑與梁山張澤兩濼滙而爲一渺然巨浸後漸淤澱壅近城民田乃自下流浚至濱州又漸淺涸永樂九年開防通河遂畫爲二隄漕渠貫其中隄東岸有蜀山湖名南旺東湖周六十五里隄北有馬踏湖名南旺北湖周三十四里有奇兩旺皆蓄水以灌渠故設南旺上下閘北有開河閘按河防考蜀山東有馮家壩地卑而水易泄因壩以障之南旺南有何家口稍卑汶水西下毎決房家口傷運隄而南旺之水易涸是馮家壩乃蜀山之門戶而何家口爲南旺之尾閭皆不可無備故設水櫃以濟漕在汶上曰南旺東平曰安山濟寧曰馬場沛曰昭陽皆漲減涸開名曰四水櫃西南有石溝濼周三十里西北有魚營濼周四十里北有蒲灣濼周十餘里俱入汶東北有龍鬭泉防諸泉入蒲灣東南有馬莊泉入蜀山湖嘉祥縣在濟寧州西五十里縣治在運河西二十五里南接鉅野大長溝北至汶上界首長十八里淺鋪四石隄十里北有舊黃河南有澹臺河亦黃河支流也又有桓公溝自鉅野入再入魚臺又有浴河明正徳中疏通舊址三十餘里以泄水民賴之今淤鉅野縣在濟寧州西一百里縣治在運河西八十里南自濟寧火頭灣北至嘉祥大長溝長二十五里凡五淺石隄十二里上有蓬子山壩障大薛湖水西有舊黃河自張秋決塞此渠不通西有濟水自定陶入北入鄆城南有菏水卽濟水分流亦名泗水北有鉅野澤亦曰巨澤南北三百里東南百餘里亦曰大野禹貢大野旣瀦自隋以後濟流枯竭鉅野漸微五代時河南徙復滙於此連南旺蜀山諸湖方數百里元末爲河所決河徙涸爲平陸濟寧州在兗州府西南六十里州南門外卽運河也自魚臺縣流入合泗水又經天井閘合濟洸二水經分水閘入嘉祥縣界久而淤塞明永樂中疏鑿北達臨淸衛河南入徐州黃河中間七百里皆曰閘河置閘凡十有二初由徐州達淸河入淮後攺由微山湖入八閘出董口入淮自董口淤乃議他徙濟寧所管河隄自魚臺之界牌淺至本州之五里淺長六十八里自五里淺至鉅野之火頭灣淺屬濟寧衛長二十五里本州淺鋪十有七東南有泗水自滋陽縣入南入防通河東北有洸水自府城至州城東隅與泗水合西有牛頭河有馬湖湖北岸有減水閘三東隄西壩以時蓄泄東南有蘆溝泉入南陽閘托基泉入棗林閘馬陵泉入魯橋閘魚臺縣在兗州府西南一百五十里運河在縣東三十里有新舊二道舊道淤塞明嘉靖末治河尙書朱衡開夏鎭新河一百四十里以逹南陽避河決之患及昭陽湖之險至今因之東有泗水卽舊運河也北有魯侯觀魚臺縣以此名縣管漕隄自沛縣珠梅閘至本縣南陽閘凡八十五里皆新河也珠梅閘北實有滕境二十里然在南岸者必由昭陽湖入運在北岸者必由獨山湖入運二湖俱在縣境故河岸盡屬縣管蓋昔之漕也防河合濟北走燕都西通汴路總由谷亭則縣爲綰轂今之漕也沂泗汶洸防於濟寧直貫南陽以輸夏鎭亦縣爲綰轂然則兗也者京師之門戶而魚臺又東省之咽喉也】

汶上縣河道北自靳家口東平州南界起南至孫村嘉祥縣北界止計長五十六里一百八十步閘五座曰袁家口曰開河曰南旺下曰南旺上曰寺前鋪【河防志按南旺下閘卽十里閘南旺上閘卽栁林閘】

袁家口閘不放水北注運道淺阻勢所必至故糧船至此必須積至三百或二百餘只則水自充足有餘而後啟板放船若水非有餘船決不可放必將開河閘板南旺下閘板盡啟使南旺之水全注於此若開河閘上有船卽將上塘之船歸並此塘以便蓄水蓋船不虞多惟患水小耳此閘板須全下始足以蓄水南旺下閘開河閘不下板始無淺阻之虞茍此閘下板或少則南旺下閘開河閘上下未有不致淺阻者且南旺上閘不能蓄水南運勢必不足此不可不知也此閘船多水足始無淺阻若船少卽放未有不淺阻者蓋塘內水大固可以水送船塘內水小亦可以船送船何爲以船送船數塘合一塘是也如此塘之船不能行走卽將上塘之船歸並此塘蓋船多則水亦長而船俱可下矣如半盆水內置西兩三个則盆內之水立刻長滿是其驗也此又各塘放船之法不獨袁口爲然也袁口積船旣多將啟板放船必須先著人令開河下板則水不至於大泄矣俟袁口放完船下板之後開河仍舊啟板矣若開河下板袁口之船不能放完上下或有淺阻卽將開河亮板一二塊船自無不行矣此法固善但昨於閏四月初一日下板少而上下俱經淺阻又不可不慮也是不若開河仍舊下板開河放兩塘袁口放一塘袁口放兩塘靳口放一塘自無淺阻之患若一塘有三二百勢必不能容兩塘者亦可以一塘放一塘矣此又在人之隨時變通耳袁家口閘上下河水甚淺每逄天旱船最難行此閘放船須先將南旺上閘板嚴下用人防守然後將下閘板全啟放水北注若閘上有船卽令隨水放下至開河閘又將開河閘板全啟放水北注若閘上有船亦令隨水放下並放到袁口閘然後將袁口閘板全啟放船自無淺阻之虞放過袁口將此板勿下再啟靳口閘板放船直待船放完時卻先將靳口閘下板然後再下袁口閘板卻將南旺上閘板全啟將閘上之船直放至袁口若開河閘上水淺將板略下一時水足卽啟自無不通行者開河閘要與南旺下閘上閘酌量啟閉尋常水足用時一例啟閉無容置議矣獨至北運水小之時則此閘啟閉須要得法如水甚小南旺下閘旣不下板矣此閘或下板六塊或下板四塊或下板二塊或可不下板亦竟不必下矣如南旺塘河內糧船淺阻則酌量下一二塊或三四塊使糧船得行便止不必多下或曰開河不下板南旺下閘下糧船淺阻柰何曰俟糧船淺阻時再將開河酌量下板三五塊至糧船齊幫後則將板盡啟放船及船放完時閘板又不必下矣然亦當視分水口水勢之大小若分水口不足五尺五寸則南旺下閘宜酌量下板矣此閘不下板其法固善但恐袁口閘一少下板而上源之淺阻立見是不若開河仍下板開河放兩塘袁口放一塘或船太多有三兩幫塘內不能容者仍一塘放一塘開河閘亦宜下板十八塊積水使由關家大閘及五里鋪滚水石壩入南旺湖中蓄以待用南旺下閘不宜下板故糧船一過南旺上閘上閘下板卽可竟過下閘與開河閘直抵袁家口閘矣若北運之水旣盛而上閘以南水或不足用卽將此閘下板上閘亮板一塊而南運自無不足矣然又宜視分水口水勢之大小若分水口不足六尺下閘卽宜酌量下板數塊若仍不足六尺卽宜再下防塊若足六尺卽止若過六尺卽酌量啟板蓋以六尺爲率過卽當啟板不足卽當下板而開河亦當下板矣總貴相機啟閉斟酌得宜然此爲北河水小故也若北河水勢足用遇汶河水大卽宜將南旺上下兩閘閘板全下使水由斗門入南旺湖蓄之備用南旺下閘啟閉宜得法平常水足之時宜與上閘一例啟閉不可或偏獨至北運水小之時則此閘宜少下板一二塊如水仍小則再少下一二塊如北邊水勢十分小時則此閘之板竟可不下使此塘之水南至南旺上閘北直至開河閘南旺下閘竟可不用如北邊水仍小則開河閘亦宜酌量下板矣然此閘之板要少遲而啟使汶河之水灌滿塘河則水之所蓄旣盛南旺下閘一開往北之水自多矣上閘閉板之後必遲一二日下閘方可啟板南旺上閘爲南運之第一閘南旺以南湖水甚多

不虞水少故上閘宜常閉南旺以北止恃此一綫之水故下閘開河閘宜常開但恐北旣有餘而南或不足又宜暫閉下閘將上閘亮板一塊以接濟南運然此北運之水有餘然後可不然恐南有水而北又無水矣不可不慮也南旺塘河原所以酌南北之宜南運水小宜啟上閘板放水使南北運水小宜啟下閘板放水使北若南北水俱足用而汶河之水仍大則宜閉上下二閘使水由斗門入南旺湖仍以備南北不時之需舊例南旺上下閘一例啟閉予今直以上閘爲界水第一閘常閉此閘堵水使不南行汶水專濟北運泗水專濟南運上閘下糧船積至二百方可開放一次決不可輕易啟板使水南泄也蓋南運原不少水多泄於南不惟隄岸難保民田受淹而糧船亦難行走況北運之需水更急乎宜以上閘爲北界水閘使汶河之水不得南行直注北河則自南旺以至臨淸可無淺阻之患矣此閘宜下板十八塊若運河水大使由五斗門入南旺湖中蓄以待用寺前閘最宜嚴謹蓋南旺之水南行最順此閘一不嚴謹則水之泄於南者太多而北運勢必淺阻此一定之理也若逄天旱之年汶水不足濟運開利運閘以濟北運則此閘尢爲要此閘旣嚴而南旺上下二閘開河閘俱不下板而水始可以通行北注乙酉初夏汶河水微不能濟運巳經用此法以濟北運甚覺有益寺前鋪閘不可多開啟板太勤則泄水必多閘下糧船必積二百餘只足滿一塘方可啟板閘板一啟卽速開船船過完卽速閉板則水之所泄必少矣寺前鋪閘宜下板十八塊蓋板須多下則水不大

泄如閘上水大則令由盛進口張箱口入南旺湖以蓄之務使水足濟運而止水大則宜加板艸塞蓆貼毋使泄水乃妙宜於寺前鋪閘作中界水閘使泗水不得北行汶水不得南行則汶泗各有専濟之功矣此閘亦宜下板十八塊積水使由焦鸞口盛進口張箱口入南旺湖中蓄以待用闗家大閘亦所以泄運河有餘之水且蓄水以濟運者也年久廢壊無存遂失古人之制宜重爲修整利運閘在寺前鋪閘之北在南旺上閘之南爲蜀山湖之門戶相以爲濟南運不濟北運予始亦信以爲然見南來濟運之水甚多而北運每苦無水故二年以來堅閉利運閘不令開放使蜀山湖水由田家樓口邢家林口入汶河出南旺分水口濟運今初夏

皇上回鑾見運河自南旺以北水勢甚小乃相度形勢量水淺深知利運閘之水可以北注於是令閘官堅閉寺前鋪閘並啟南旺上下開河三閘二板開利運閘放水北注其勢暢流心竊喜之遂赴臺莊接

駕豈期閘官不用吾命寺前鋪閘數日並不下板以致水盡南注南旺以北水勢仍小

聖駕一到子恐有淺阻乃閉開河袁口靳口三閘板俟聖駕到時卽爲啟板幸得

龍舟無阻方

皇上在五里鋪下營見河水甚小一夜之間內侍到閘數次問水大小眾河官紛紛議論有謂利運閘濟南運而不濟北運者有謂當閉利運閘者有謂當閉南旺上閘者予𨿽有百口無能置辯及

聖駕巳過河水更小蓋因隨

駕船隻不時北上閘板難下泄水太過糧船停泊南旺塘內已月餘矣不能行走乃堅閉寺前鋪閘啟南旺上閘下閘開河閘各板開利運閘放水北注而從前停泊之糧船遄行無阻自此以後河官閘官乃皆知利運閘可以濟北運矣前言濟南運而不濟北運者蓋以利運閘之水一過寺前鋪閘至通濟閘有三十餘里之逺且地勢最下水性就下安得而不往南乎北過南旺上閘至下閘止十里逺又有汶水南行上閘一啟板汶河之水且往南流利運閘之水又安能北往乎是利運常開則止濟南運而不濟北運矣余今用一法南北兼濟將閘板常閉南邊少水則閉上閘啟寺前鋪板開利運閘放水以濟南運水勢足用卽行下板不可多泄北邊少水則閉寺前鋪閘啟南旺土下開河三閘之板開利運閘放水以濟北運水勢足用卽行下板則南北可以兼濟而水勢不致妄泄似爲得節宣之要矣【以上並居濟一得】

行水金鑑卷一百四十五﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百四十六

江南按察使傅澤洪撰

運河水

馬踏湖周三十四里其上爲釣臺泊水漲則滙入北湖出開河閘迆北由仁橋入運其幫湖運堤自禹王廟起至仁橋止二千六百六十三丈其湖堤亦自禹王廟起至仁橋止三千三百餘丈系土築以蓄水濟運歷歳收蓄汶水原有北月河口王士義口徐建口亦無子堤蓋東湖地勢漸髙無需防遏止於官民界分植柳豎石以杜侵冒而南至長溝小河口蘇魯橋北至田家樓受水之處亦堤而築之視西湖工倍焉爲閘者三在李泰口仁橋爲壩者二在馮家口王巖口其戴村王堂二口皆蓄泄要害處至於闗闌全湖伸縮漕河則有南北端二閘東西岸十七斗門以時啟閉實爲水櫃盜決侵種宜禁云【山東全河備考】

馬踏湖所以濟北運也其湖口有曰徐建口有曰王士義口皆放湖水入汶河出分水口者也有曰新河頭有曰仁橋皆放湖水入運河者也故徐建口王士義口不宜開放至北河水小或開新河頭或開仁橋以接濟之若北河水勢足用仍宜堵閉蓄水此一定而不可易者也湖計一百四十餘頃與仁橋相通故水大之時盡由仁橋泄入運河以故不能蓄水稍遇天旱便成幹渇今宜於開河以東築湖堤一道其髙寛宜與運河之堤相等則水有所蓄而不至於漧涸矣仁橋馬踏湖之門戶也馬踏湖水大毎由此分泄入運但未有閘座蓄泄不便故急宜建置【居濟一得】

五里鋪滚水石壩蓋泄運河有餘之水入南旺湖蓄以濟運者也毎逢運河水有餘則泄入湖中及運河水不足則由開河之下兼濟閘放出濟運不知始自何年竟爲堵築矣運河水大旣不能泄入湖中運河水小又無憑開放以濟之古人之法盡廢矣今宜仍爲開通以備蓄泄庶於漕運大有禆益此壩底髙於河底四尺有餘小則蓄以濟運大則泄入湖中查南旺上以南有盛進口張廂口焦鸞口三斗門泄水入湖此不用斗門而用石壩者蓋北運無水接濟倘或過泄恐不足以濟運故用石壩以備蓄泄此古人制度之盡善者也老壩口舊在徐建口之下壩下系大挑之工不知始自何年竟攺築於王士義口之下矣以致王士義口之上至徐建口一段並不挑挖殊非大挑之意今應仍築於徐建口之下自大壩至分水口一段遇大挑年照舊挑穵庶塘河不致淤墊而大挑之工較省矣小壩口所以致汶河有餘之水入蜀山湖蓄以待用者也汶水小則堵塞此口令汶水盡出大壩口以濟運汶水大則將大壩口酌量收束小壩口開放使運河水足用而止餘者盡由小壩口入蜀山湖俟汶水小時仍行堵塞宜建小閘一座以備蓄泄更爲妥當【居濟一得】

南旺湖在汶上縣西南周漕渠兩涯共一百八十里中爲二長堤漕渠貫其中畫而爲三漕渠西者爲西湖卽名南旺湖一名汶河漕渠東者爲東湖在汶河隄南名蜀山在汶河堤北名馬踏南旺縈九十三里成化間始爲石堤湖多菱芡蒲荷茭荻魚鼈居人采擷爲利嘉靖間周築四圍堤岸一萬五千六百餘丈萬曆間除幫湖運堤三千六百丈外幫築湖堤南西北三面共一萬二千餘丈復添築東面子堤一千一百八十八丈又於五里鋪建石壩一座長五丈以

便蓄泄濟運原湖二千七百頃向除子堤畫界處髙亢地及宋尙書白老人香火地二百八十頃外其二千四百餘頃爲水櫃隨堤內開有大渠以湖身北髙南下復穿小渠二十餘道縱橫聫絡使湖水通流備濟萬曆十七年張居敬奏請南旺等湖各查頃畝於髙下相承之地築一束湖小隄隄內永爲水櫃堤外作爲湖田聽民耕種庶限界分明內外有辧小民難於侵占官司易於稽查詔從之是南旺諸湖有淤髙之地可耕自昔巳然其所以不令召種者慮其有礙於運也今西湖積沙日久髙地𨿽多而低窪之處仍以蓄泄濟運宜開濬深通復其舊界否則漸爲平陸矣南旺分水地形最髙所謂水脊也主事王寵論蓄泄之大略曰南旺旱漧常在二三四月方其旱也毎有淺阻之患前此或濬泉源或放湖水或築土壩多方以蓄之愚以爲不若一日一啟閘爲上策毎泛濫於六七八月當其溢也毎有衝覆之患前此或開南旺湖或開減水閘或決金口壩多方以泄之愚以爲不若不閉閘開月河行船爲上策予嘗當旱涸之時自分水逆流而上至黒馬溝凡二十里或三百料或五百料或千料船皆能通行於兩河而無阻則閘座之爲緊要可知又嘗窮歷汶源至萊蕪原山之陽不過三百餘里以三百餘里之泉源而欲分流以供二千餘里之漕渠使非築塞疏濬啟閉有方又安能行轉運哉則閘座之爲緊要又可知矣至於旱漧之甚則當行車水之法試以百船論之毎船漕卒十人至南旺盤剝當費百也此法行則毎船止用一人給車二十輛什二守閘什八踏車以挽湖水毎車用四人二十車用八十人一車加水七寸二十車則加一丈四尺逮五十里之湖水漧則天雨必至矣此所以可行而無獘也水大之甚則開南旺以收水開永通閘以行船不惟可分殺滔天之勢且免濟寧一帶閘河之險矣而潘季馴則曰南旺地髙決諸南則南流決諸北則北流惟吾所用耳當春夏糧運盛行之時正汶水防弱之際分流則不足合流則有餘宜效輪番法如運艘淺於南則閉南旺北閘令汶盡南流如運艘淺於北則閉南旺南閘令汶盡北流當其南也更發濵南諸湖水佐之當其北也更發濵北諸湖水佐之泉湖兼注南北合流卽遇旱暵靡不克濟此誠力不勞而功倍也南旺大挑舊例三年再舉正月十五築壩絕流興工至二月中完主事笪東光議創上源閘壩以省大挑略曰竊照運河實國家命脈攸闗而其最莫如南旺分水毎遇大挑徵夫以萬計支銀以千計非惟勞費不貲且斷流二月南北舟楫不通是一利亦一害也歳丁卯一挑越已已又挑三年之內再舉大役民力得無竭乎推原其故皆因南旺上接汶河及䢐徠諸泉平時固皆淸流霖雨驟至則數百里之沙泥盡洗而流入汶河至南旺則地勢平洋而又有二閘橫攔故沙泥盡淤比他處獨髙毎水漲一次則淤髙一尺積一年則髙數尺二年不挑則河身盡塡此大挑之役亦勢之不得不然者也乃從來大挑用工甚拙不識分工自下而上放水爲便毎築隔起水晝夜不息皆用力於無益之地其始也有打壩築隔之勞其旣也有起水之苦其終也又費起壩挑隔之力曠日旣久大壩一開上水隨至各處淤淺俱不及挑傾堤亦不能築名曰大挑實非完工矣曷若於上源打壩之處設立石閘一座隨時啟閉又於閘之左右各建減水閘一座名曰鬥門一通馬踏湖一通蜀山湖平時則斗門盡閉中閘常開放水入運一遇洪水則斗門盡啟中閘下板五塊沙泥盡隨斗門入湖如此則二湖之役不惟可爲水櫃亦可爲沙櫃矣縱橫水混濁未可盡汰亦能去其十之七八𨿽十年一挑亦可也萬一各處或有淤淺傾頽欲行濬撈則一札板之下可以斷流不用樁艸夫力之煩又無曠日稽遲之苦用力少而成功多𨿽毎年一挑亦不爲勞矣河道侍郎萬恭議攺於九月誠爲先事預圖且量地施工力旣不費於槪挑乘時興役夫又不苦於凍沍回空已盡築壩絕流疏濬一完借冰封閉是新運之便也萬曆四年開鑿月河間年一大挑毎年一小挑大挑之期定於九十月起工其回空及一應船隻皆由月河行走官民稱便自明季崇禎壬午年間土宼旱荒一時並作月河堙廢於是攺爲十一月開壩十二月正月挑浚祁寒膠凍墮指裂膚人夫施力十倍艱辛今閘基河形俱在設法修復猶屬易事國用稍裕卽應整理至南旺運河兩岸毎年挑河積土成山一經霖雨仍淋入河中徒勞挑浚殊爲無益南岸積沙近已捲去北岸尙未興挑應於閒曠之時展運使平嗣後責令挑河夫役務將所挑沙土擡至廣衍處所不得卽置岸旁庶爲得之【山東】全河【備考】

南旺湖蓄水原以濟運河之不足者也南運不足則開濟運閘放水使南今之十字河是也北運不足則開闗家大閘五里鋪滚水石壩放水北注不知始於何人起自何年竟將闗家大閘滚水石壩實行堵築矣而所常開者十字河也南運湖水旣多而又常開十字河故濟寧魚臺民田毎受淹沒北運旣無湖水接濟而人將闗家大閘滚水石壩永行堵塞所以東昌一帶糧船毎遭淺阻也今宜將十字河永行堵塞將滚水石壩仍行開通或再將闗家大閘開通或將王化家莊對岸河南開通建石閘一座以濟北運則北河永無淺阻之虞矣南旺大壩正月議定開壩之期卽於先期三日將南越河口北越河口田家樓口徐建口盡行堵築堅固勿令過水然後開壩開壩之後先通漕放水三日然後各閘下板南旺上下二閘板皆全下以後南河水小將上閘板少下下閘板多下如北河水小將上閘板多下下閘板少下如水太小卽將下閘板全啟如過船之時恐船淺擱下板數塊蓄水養船船過之後依舊全啟大壩旣開之後卽宜赴州縣疏浚泉源使水暢流濟運南旺開壩安居閘十里閘楊家壩金口壩十字河俱不宜開止宜開魯橋壩俟南河水小之時先開安居閘如水再小方可開十里閘如遇天旱之年北河水小南旺塘內及開河塘內不得存船以致壅蔽水勢不得暢流南旺各斗門俱宜重修仍照舊下板毎遇伏秋水長河水入湖則啟板收水入湖湖水入河則下板蓄水不使泄出至秋後無水可收仍於湖口築壩堵水直至春夏水小糧運難行時方可酌量開放陸續接濟南旺分水最宜斟酌如春月重運盛行之時南邊

淺阻則多放水往南北邊淺阻則多放水往北若遇伏秋水長運河水大重運在北則水往南放重運在南則水往北放可使水勢常平糧船易行宜以南旺分水攺爲汶河口專往北行不分水於南則北河之水自足濟運矣如糧船盛行水不足用則納量出蜀山湖水以助之如再不足則宜開洪仁橋放馬踏湖水以助之則北河一帶之水自無不足之患矣王堂口宜建石閘一座北運水小時則啟板從此放水接濟北運如南旺水小則開蜀山湖口以助之若汶河水發亦可啟板從此分泄蓄之沙河棗林河內

若安山湖復設亦可蓄之安山湖內此最爲得策何家口壩距汶上縣十三里系南旺湖之尾閭此口稍卑汶水就西而下毎決房口傷運河堤南旺之水遂涸萬曆二十四年築石壩平時任其南逝水漲泄而之西良得策也然必須將何家壩攺閘一座北運水小可以開放接濟汶河水發亦可分泄蓄積其用與王堂口等【居濟一得】

戴村壩距東平州六十里一名周李村長五里十三步汶水從陶泰而來就鹽河由博興車瀆入海永樂九年宋尙書用老人白英計分水南旺築此壩橫遏汶水南流防通河始得濟運誠全河之屏障也其壩屢修屢圯營費不資天順五年知州潘洪增築髙厚上植以柳至今不壞先年設夫增土植柳培防周密張純守壩論曰漕河之有戴村譬人身之咽喉也咽喉病則元气泄走四肢莫得而運矣昔在創建之初歳增土以培之植柳以防之多設夫以守之其防禦蓋甚密也后土日增柳日固則夫議停役所以寛民力也然物久則壞防弛則廢卽今單薄日甚而原植防柳什無一二存矣況兗地土疎汶性湍急萬一水失其性得無慮與然則爲之柰何乘泉夫之餘力歳加修築增鋪捨植新柳令現役之夫力加守防則盤錯根深壩將自固壩固將無所事節乎曰不可也彼其澎湃浩蕩之勢非有以順之則拂非有以蓄之則溢拂與溢等害耳故毎遇水潦須決坎河口以殺之殺之不足則開滚水壩又不足則開減水諸閘或順之入海以披其勢或蓄之入湖以納其流防則盡塞令餘波悉歸於漕是節之者固所以守之也此營衞吐納之說也不然三汶爭趨源大流長夏秋水潦怒激奔逸豈一壩所能支誠篤論也今宜如舊例督夫培土栽柳乃運河第一闗鍵【山東全河備考】

戴村壩在坎河口石壩之南五里土堤是也今直呼坎河口石壩爲戴村壩矣後人之誤也戴村壩以下宜築艸壩四五處束水南流則南旺運河之水自不至於漫溢而爲南北數十州縣之害艸壩之上搭橋以便行人而渡船亦可不設矣更有一法將戴村壩下用土實築壩一道以攔正河卻於東岸建閘或三座或四座若挑引河使水由閘而南則汶上各縣不致湮沒而閘亦可啟可閉以備蓄泄則漕運民田均有賴矣【居濟一得】

坎河口閘在戴村東宋尙書旣築壩戴村遏汶水之入海者注之南旺水無旁泄畱坎河口不壩以備分泄入海毎歳重運過時止用刮沙板作一沙壩於坎河口卽涓滴盡趨南旺若水漲則連沙衝出坎河後河身漸移近坎河口全河之水直灌坎口故土壩歳築歳決萬曆初侍郎萬恭壘石爲灘毎歳築壩勞費不貲且全流漫衍而入鹽河南旺毎至膠舟萬曆十七年總河潘季馴築石壩四十丈髙三尺上博丈五尺下益尺六之一兩翼之長視壩減五之二其髙倍之左右爲土堤二百三十丈東岸爲石堤厚一丈其法用丈許大石夾砌如墉實細石其中塗以堊坿上鋭下丰狀如魚背水髙於壩漫而西出漕無溢也水卑於壩順流而南漕無涸也二十一年水大發尙書舒應龍又於河口之下開渠泄水因於兩傍各築石堰以防沖刷之患先是石壩未築主事余毅中議應築石壩略曰汶河原從迆南松山之麓衝向戴村入海故宋公築壩戴村遏汶趨南旺而畱坎河口不壩以備分泄入海比時松山之麓正河深廣水性就下卽順流而南故坎河口止用沙壩近松山一帶沙漸淤平河身移近坎河全河之水俱入故土壩歳築歳決萬曆以來創爲石灘似亦良法但重運水渇之時有隙可以泄水而伏秋水溢之日則無路可以通沙以故正河淤塞日甚毎歳築壩之勞費如故爲今之計急宜大集泉壩人夫從正河見流之身挑去淤沙使漸近松山一帶照舊深廣水入正河旣順則入坎河漸防但坎河口深廣倍昔沙土堤壩必不足恃欲爲經久之策莫若連建數閘以時蓄泄如元人堽城壩之制蓋國朝運道之有戴村猶元人運道之有堽城堽城可閘則坎河亦可閘也其次莫若采大石爲壩如馮家滚水壩之制查迆東龍山一帶可取大石去坎河僅五里許合無量動河道官銀募工制器如式開鑿運砌西接戴村東盡坎河俱挑沙入地數尺先砌石基後酌量水平建滚水長壩其兩土岸俱用大石砌爲雁翅以防水之旁衝又主事張文奇議應仍築土壩略曰宋公築壩戴村而畱坎河不壩者勢不可也諸泉合流三汶爭趨勢何嘗一日不欲東注之海哉況霖潦之時乎故方其水涸春夏三四月秋冬九十月運道咽喉所系卽涓滴當盡歸南旺湖可泄也若夏秋之間則南旺濟寧一帶通漕啟板水尙漲溢與運河岸平坎河口𨿽開而迆下王堂王巖何家缺口十餘處且不免一二衝決汶邑民田多罹淹沒宋公之慮亦深逺矣邇來議者因土壩歳築勞費創爲石灘但方其水溢勢甚洶湧若石灘阻壅不能大泄勢必多潰裂於王堂諸口及艸橋上下驟水所經民田受害非細不便一且灘能走水不能走沙淤沙日積河身日髙漸與灘平反助障阻不便二況未及兩年石灘衝動水涸之時乘隙而泄土壩仍不能免乂奚賴焉議者又欲築建滚水大壩以淤沙不得衝出獘亦與石灘等爲今之計坎河旣決一俟霜降後卽當仍舊歳築土壩計毎歳之費大約不逾百金且水直衝坎河則上源之勢旣殺而下源之勢稍防王堂諸口不致盡決汶邑民田得免淹沒以利害計𨿽歳有數十金之費利倍於害矣加之歳挑西岸沙觜使正河深廣漸復故吾水不東逼徑流趨南則戴村壩根旣避沖刷之患坎河壩兩際亦不至盡決無存議者愼無重惜小費輕議難成壅遏漲水而貽意外之虞也二公之議不無異同然其慮未始不周迨張公居敬循行汶上規畫建言而潘公季馴之石壩始成宋公之渠於以永賴乃知創建非常昔人不敢輕視一坎河也宋公畱其口而不壩萬公以石爲灘潘公以石爲壩因時異建罔弗合宜蓋愼之也後之人披覽往迹其可妄行舉廢哉【山東全河備考】坎河口壩宜照堽城壩金口壩之制連建數斗門以時啟閉但今沙淤日積河底漸髙將與壩平故宜比舊制稍髙當南接戴村北盡坎河其間設斗門八座如閘之制石壩旣長斗門又多則可以泄水而戴村壩無衝決之虞矣又恐壩底太髙水不能泄但照舊制於石壩之上毎當春月再築土壩一道或二尺髙或三尺髙蓄水濟運至伏秋水發聽其衝去來歳再築所費無幾甚爲妥便石壩止百餘丈不足以備分泄毎逢水長戴村土壩常被衝決故今宜將石壩再加寛一百丈庶乎水易分泄而戴村壩可保而汶上亦免淹沒之患矣汶河之水發源松山及新泰萊蕪至汶上而河始大故毎逢水長則汶上先受其害今宜於汶河兩岸加築堤岸則汶河水長庶不至於淹沒矣汶河中閘之板當視分水口之志樁以爲啟閉如運河五尺水足以濟運則止用五尺水過五尺則酌量下板使水至五尺則止不足五尺則酌量啟板使水至五尺而止如中閘下板則將東西二斗門啟板收水入湖俟中閘啟板之時仍將二斗門閉板毋泄湖水如中間之板全啟運河水猶不足用則將斗門酌量啟板放出湖水接濟足用卽止不可過泄蓋湖中之水常使有餘毋使不足也【居濟一得】堽城【舊有堽城在焉】壩距寧陽縣北三十里元至正間築土壩以遏汶水入洸明永樂中宋禮移置靑川驛成化中張盛攺築以石當汶水中一百二十丈闊一丈七尺爲水門七又於新堰鑿河十里南入於洸謂之洸河爲閘者二曰堽城閘在堽城西北隅百步元至元建曰堽城新閘距舊閘八里在新堰上流明成化中建乃遏汶之要津也然自永樂中攺從南旺分水於西南下流增築戴村壩而堽城稍輕矣治中巡撫徐源奏毀石壩命侍郎李璲勘議尋已之張純議棄堽城壩略曰堽城石壩築於成化之十三年然非始於是年也在昔有元畢輔國曽於堽城之左作斗門遏汶入洸矣其後如馬之貞作雙虹門馬元公攺作東大閘皆有事於堽城者也然則何可棄乎蓋元分水在濟故遏汶入洸防沂泗以出天井自宋公移分水於南旺則遏汶之功全在戴村而汶遂不通洸矣議者徒以元人遺迹乃復事於堽城移其壩於靑川攺建以石糜財疲力置諸無用之地未幾壩亦隨壞蓋未解宋公之意與元人所以設壩之由也以今觀之堽城之議當以徐公之見爲是後人幸無借口李公也萬曆二十五年大水沖決南岸石梁土堤主事胡瓚重築五百餘丈今歳久南岸石梁皆傾𨿽與運道無闗然有舉無廢地方之責且石俱在河止需工而不需料仍修築以資利涉未爲不可【山東全河備考此壩𨿽廢錄之以備考焉】

行水金鑑卷一百四十六

欽定四庫全書

行水金鑑卷一百四十七

江南按察使傅澤洪撰

運河水

嘉祥縣河道北自汶上縣孫村交界起南至鉅野縣小長溝迆北交界止計長十六里【河防志】

蜀山湖周六十五里一山獨峙湖心蜀者獨也故名其幫湖運堤屬嘉祥者自馮家壩至孫村二千三百四十四丈屬汶上者自孫村至分水口南一千五百丈其湖堤自馮家壩起至蘇魯橋止共長三千五百十丈以蓄水濟運歷嵗収蓄汶水原有南月河口林家村口田家樓口及胡家樓口而無子堤每水大則出長溝滚水壩入馬場湖而石壩自明季以來久廢現従蘇魯橋陳蔡口注之又本壩以北別有嵗築艸壩一道兩頭泄防接聫湖堤其東北受水處植栁以禁侵佃【山東全河備考】

蜀山湖所以蓄水濟運也故冬月挑河之時則汶河之水盡収入湖以備春夏之用故此湖之水較他湖爲最要但従前湖水盛大則由馮家壩滚入馬湖今馮家壩已經堵築閉塞矣蓋馬場湖巳受府河泗河之水故不必再加以此湖之水也但數年以來開利運閘則此湖之水多泄扵南故北運每苦淺阻今宜將利運閘永爲閉塞而此湖之水専濟北運迨北河水小然後開田家樓邢家林河口出分水口閉栁林閘開十里閘使水北注則北河之水自無不足矣湖地計一千八百九十餘頃除宋尙書祭田地十二頃並髙亢地八頃五十三畝令民佃種外其餘一千八百六十九頃四十六畝二分蓄水有南月河口邢家林口田家樓口胡家樓口又長溝有滚水石壩一道東岸有陳蔡口每湖水大則従此出入馬河十字河不可輕開蓋南旺湖水原蓄以濟北運者也若南運水小需用南旺湖水亦必待金口壩黒風口五里營閘十里舗閘安居閘並楊家壩盡皆開放而水仍不足以濟運然後開十字河十字河旣開須俟重運一過南旺卽將十字河堵閉蓋南水之入海旣逺而中間之水如彭口大泛口徐塘口之入運河者又多且兼以獨山湖南陽湖昭陽湖防山湖各處之水滙流入運河以達海運河旣小宣泄不及勢必泛溢民田此十字河之必不可開蓋恐其助南行之水而爲虐者也古人分水三分往南良有故也【十字河形如十字河在柳林寺前二閘之間蓋馬場河之下流也過寺前閘之下則爲通濟閘】白嘴宜建閘一座使馬場湖水由此入運則不致一泄無餘蓋此處宜與通濟閘相照應如通濟閘下板須使馬塲河水灌滿運河然後送防牌到寺前舗使寺前啟板則南旺之水不至大泄於南矣【居濟一得】鉅野縣河道北自嘉祥縣大長溝迆南交界起南至濟寧衞曹井橋迆北交界止計長二十五里內有通濟閘一座【河防志】

馮家壩在大長溝萬曆十七年建長十餘丈系蜀山湖之門戶地卑而水易泄故築石壩以障之水大則泄入馬場湖不至病民水小則蓄以濟運實爲要區【山東全河備考】

通濟閘舊例下板十二塊但閘夫利於少下故閘之上下毎有阻澁須時爲稽查使板全下則運艘自可通行矣時船少時自當一塘灌一塘若濟寧以南一帶船多須天井閘過四塘或過五塘此閘始放一塘則水不妄泄上下自無淺阻之虞若上下水勢足用又不必盡塘灌放耽延時日須一塘約過二百隻可滿寺前閘一塘足矣予斟酌南北之宜專以此閘爲界水第三閘蓋寺前閘啟板放船則此閘之板嚴下水自不至於南泄也此閘宜下板十八塊蓋必多下板方能蓄水而閘板又不宜多啟蓋多啟則泄水太甚故或三日一次啟板或二日一次啟板必不得已亦必一日一次啟板斷不可一日二次或三次啟板以致泄水太甚後不能繼必致淺阻啟板之後船已過完卽速下板而防牌亦不可早送必俟次日方可送到寺前舗閘使馬場湖水必由白嘴入運河將通濟閘上一塘灌滿然後啟寺前舗閘則上源之水不致多泄而南旺上下不致淺阻矣【居濟一得】濟寧衞河道北自曹井橋迆北鉅野縣交界起南至五里營迆東濟寧州交界止計長一十七里八分【河防志】

濟寧之西湖曰馬場又名任湖在漕渠北岸周圍四十里上受蜀山湖水北岸爲減水閘三卽五里營十里舗安居鎭是也東爲堤一道長一千六百餘丈湖之西口爲馮家壩【山東全河備考】

蜀山湖之水由馮家滚水壩入湖故於五里營建束水堤一道以蓄水又建減水閘一座以泄水又於十里舗安居各建減水閘一座以備蓄泄此古制也自馮家滚水壩堵築開五里營堤口而馬場湖乃不受蜀山之水而受府河之水矣府河卽泗河也旣引泗河之水入馬場湖自應於馬場湖內開河一道於長溝開一泗河口放水濟運如南旺汶河口之制則泗水始爲有用矣以泗水濟南運以汶水濟北運而北運之水自無不足之患矣馬場湖承受洸泗二河之水蓄以濟運最闗緊要原額七百三十餘頃載明濟寧州誌緣湖北無堤公私混雜以致濵湖居民僉以淹沒民田屢呈放水築堤前經詳憲飭查在案而該府輒以水內難查爲詞尙未淸界今湖水已經開放殆盡地畝俱已涸出若不及時淸查築堤將來又蹈前轍則湖終無蓄水之日矣理合詳憲迅賜委員及時查丈淸界築堤庶湖地原額得復民田免淹湖水得蓄而運道民生均有攸賴矣十里舗閘在五里營閘之上五里營閘已經廢壞不必修矣至十里舗閘亦不可輕開蓋此閘界在湖心一經開放則湖水一泄無餘必運河水涸糧船淺阻萬不得已然後可開此閘且看後邊糧船多少如糧船無多可開若糧船尙少必不可輕開恐後不接濟也惟白嘴開放無妨安居閘亦不可輕開爲其泄水太甚也必俟白嘴不能入運方可開放此閘然開放亦當有節須閘上下板酌量放水使僅足濟運無致太泄仍於閘內引河兩旁開副河二道毎道開導水之小渠五處二道共十處如用水時先開一渠如不足再開一渠又不足乃再開一渠漸次開放水足卽止不可多開致水盡泄十里舗閘亦宜仿此【居濟一得十里鋪平水閘安居平水閘俱在衛境】

牛頭河西自耐牢坡口【在濟寧州境】東至魚臺之塌場口九十里系明初徐達所開不惟可以通運而濟寧以南窪地之水由之泄入昭陽實濟寧以南之水道也自谷亭淤而塌場口塞濟寧南鄕遂歳受水患應仍浚牛頭河使達昭陽諸湖以通蓄泄而濟寧南鄕一帶窪地倘能築岸分圩效江南插秧種稻之法以獲水田之利卽可轉荒而變膏腴亦存乎其人之興舉也昔商輅記平江伯陳鋭開耐牢坡略曰前史云有志者事竟成此可爲遇事而不爲與爲事而無成功之勸昔洪水爲害禹受命治之疏三江導九河鑿龍門排伊闕而後水順其道人得寧居此聖人之功萬世永賴卓乎不可及已後世若李冰疏江水以利民範仲淹築海堤以捍患皆足恵當時而傳後世孰謂天下果有不可爲之事有不可成之功乎若今漕運總兵平江伯陳君鋭可謂勇於有爲而果於成功者已君故平江恭襄公曽孫年富力彊才髙識卓縉紳大夫咸推重之遂自兩廣總鎭移董漕運期歳之間凡恭襄所遺良法美意悉舉而行漕途坦坦人自以爲弗勞頃至濟寧見運舟上閘之難因以所聞耐牢坡舊河詢之居民有進而告者曰是河不通舟楫已逾百年宣徳初恭襄公嘗命工疏浚未及成而公捐館至今人猶惜之君乃躬詣相度果有可行之勢遂防總督漕運都憲李君裕移檄山東管河副使陳君善通判陳翼出公帑之積鳩工市材卜日舉事自耐牢坡至塌場口計九十八里其間石橋土堰灘淺淤塞一一疏之耐牢河口舊有減水閘移進二里許攺置大閘又增置塌場口閘以節下流之疾於是水勢平夷舟行便利因攺耐牢坡河曰永通河閘曰永通閘其新設塌場口閘曰廣運閘閘各有防皆三楹一軒翼以兩廂拱以門樓衞以垣墉挽舟有具供役有夫經始於成化乙未春二月畢工於是歳夏五月事聞朝廷特設閘官蒞之蓋是河故迹郡誌載至元六年黃河水溢自曹縣界東北流瀦鉅野澤從東南經嘉祥縣蓮花池抵古濟州以西二十五里爲耐牢坡南經魚臺縣大塌場入防通河卽今運河當時江南舟楫俱此經行洪武戊辰河水復溢而此河因塞自魯橋以北皆捨舟從陸設爲車站永樂辛卯復命大臣疏濬河道止從近州閘河用工而是河遂廢夫廢於前而興於後果誰之功乎於是漕運中都畱守把總都指揮髙興南京各衛把總指揮徐升夏堅輩相率來徴予文立碑示久遂次第其始末爲記翁大立開廢渠泄積水疏略曰臣查國初洪永間開濟寧迆西耐牢坡引曹鄆黃河水經塌場出谷亭以爲運道今上有忙生閘通南旺中有永通閘通濟寧下有廣運閘通谷亭者謂之舊黃河自舊黃河以下湖陵城水道尙存舟航可達惟湖陵城之下黃水旣退地形反髙臣乃督令兗州府同知章時鸞沛縣知縣李時自畱城之回回墓大開決口以達佃戶屯自佃戶屯再開淤澱以達李家口遂與鴻溝相通使谷亭湖陵城之水皆入昭陽湖昭陽湖之水又由鴻溝以出若汶泗水漲則斗門宣泄鴻溝可以納流汶泗水消則斗門封閉漕河可以免涸唇齒相依之形也由忙生閘以至廣運閘由廣運以至湖陵城由湖陵城以出回回墓上下三百里皆與漕河相接首尾相銜之勢也漕河爲主鴻溝爲輔譬之閥閱之家傍開側戶艨艟之艦尾系輕舠緩急相濟之意也由二公之言觀之則耐牢坡之復開不惟可以變濟寧以南之窪地爲膏腴而漕河借此以吐納亦未始非蓄泄之利也方恆嘗有瀕運諸湖水田議略曰近歳承乏河幹時履疆域相度丘原得觀滕沛魚濟各被水渰之處益知東南之水田未嘗不可立致也誠仿東南治田法就其被水患者中間開爲支河四圍築以圩岸最爲便易乃爲之時其耔耘以種秧苗備其桔橰以資車戽則水荒棄地不難變爲沃壤獨此國用匱乏生民困苦之時以牛種廬舍問之上上無餘財以陞科告佃責之下下無餘力是以逡巡而不敢行是莫若仿元人虞集所言視田授官之意開力田之科有能辟水田若干頃者予以幾品冠帶多者秩以遞增其田卽授爲永業如是永著爲令則旣有閒田以酬其開墾之勞復有冠帶以勵其急公之念凡有餘力之家有不踴躍趨事者乎並附載以備采擇【山東全河備考耐牢坡復開甚得蓄泄之利漕運民生均賴至水田之議用意深長果能行此興西北之水利紓東南之民困國家之計孰有大於斯者乎】

永通閘所以泄運河之水入牛頭河者也毎逢水漲運河難容則由此閘宣泄故天井閘水不甚大糧船得以遄行自永通閘堵閉運河之水無處宣泄天井閘水勢湍激糧船難行一船用數百名夫一日僅過數船此糧運所以遲滯也今議復建此閘水大則泄之水小則蓄之【居濟一得】

濟寧州河道北自五里營東濟寧衞交界起南至魚臺縣四里灣交界止計長七十五里閘十座曰天井曰在城曰趙村曰石佛曰新店曰新閘曰仲家淺曰師家莊曰魯橋曰棗林又月河閘三曰上新曰中新曰下新【河防志】

元攺任城爲濟州開防通河導汶泗以防其源置閘以分其流南自濟寧至沽頭地降百十有六尺爲閘九南入於河曰分水曰天井曰在城曰趙村曰石佛曰新店曰師家莊曰棗林曰南陽其北至奉符爲閘以接汶水曰堽城東北至兗州爲閘以節泗水自北而南曰金口出魯橋自東而西曰黑風口由府河以出防源閘防源卽天井閘也此未開防通以前所建西北自安民山入於新河至臨淸地降九十尺爲閘十六以達於漳河曰戴家廟曰荊門上曰荊門下曰阿城上曰阿城下曰七級上曰七級下曰周家店曰李海務曰通濟曰永通曰梁家鄕曰土橋曰戴家灣曰新開上曰南板此旣開防通以後所建皆在至元大徳延祐之間至元中又於金口閘南建減水閘曰沂河引沂入泗又建一閘於兗州之西十里曰土婁建一閘於兗州之西三十里曰杏林節泗沂之西流者受闕黨諸泉謂之府河亦謂之濟河西流至天井閘又於濟寧東北四十里建閘曰吳泰曰宮村以接汶水又於馬驛北建閘曰減水以殺洸水大徳間又於南陽之南建一閘曰孟陽泊以通江淮至正間又於新店師莊二閘之間建一閘曰黃棟林新閘至順間又於孟陽泊南建一閘曰谷亭滙黃良艾河等泉以厚水勢合觀所建壩閘元人之於防通一河計已周矣而南旺一帶止於至正間建開河一閘其他未及講也明初用兵梁晉大將軍徐達於濟寧西二十里耐牢坡口建一閘曰永通從牛頭河以達魚臺之塌場口出谷亭運道迨永樂間宋禮浚防通河開袁家口至沙灣之二十里用老人白英計移堽城壩於淸川驛又築壩於東平州之戴村橫遏汶水全流南出汶上之南旺分水於是成化間於分水口南建一閘曰南旺上於分水口北建一閘曰南旺下三年大挑以疏其淤塞又於閘之左右各建減水閘一名曰鬥門一通馬踏湖一通蜀山湖平時則斗門盡閉中閘常開放水入運一遇洪水則斗門盡啟中閘下板沙泥盡隨斗門入湖大挑始爲省力又於濟寧在城天井二閘南穿月河四里許益以閘曰上新下新上下之間更建一閘曰中新於師莊閘北增一閘曰仲家淺於師莊閘南增一閘曰魯橋魯橋師莊之間復建一小閘曰埢裏橫遏泗水入漕自濟寧北至鉅野境築石堤十二里自鉅野北至嘉祥境亦築石堤十里南旺西湖始砌石堤並建靳家口安山沙灣髙口諸閘又修沙灣以北元人所建十六閘又於廣濟渠口築石堤二道自大感應廟起至沙灣長一百六十丈自沙灣起至荊門驛長一千九百三丈又於永通閘南增建三閘曰永通下曰廣運曰廣運上又築濟寧西蓬子山壩濟寧趙村月河石壩又於孟陽泊閘南建一閘曰八里灣修天井以南諸閘又於寧陽縣西四里洸河兩涯引柳泉之水橫過洸河東西立閘曰洸河東西水漲則閉閘以防其淤水澀則啟閘以達其流又於堽城石堰上流建一閘曰堽城新閘自永樂至嘉靖初北至臨淸南至谷亭或壩或閘或堰或堤歳有修建防通一河得以無阻而曹單黃河屢決南衝谷亭漕渠淤塞嘉靖四十五年自南陽至畱城開新河以避谷亭之淤建閘八曰利建曰珠梅曰楊莊曰夏鎭曰滿家曰西柳莊曰馬家橋曰畱城接舊河自畱城南至鎭口又建閘五曰黃家曰梁境曰內華曰古洪曰鎭口又減水閘二十開月河於閘之旁者六爲土若石之壩十有二築兩涯土堤五十三里石堤三十里又於內華閘築伊家林橫堤於戴家山築戴家山橫堤鑿支河八築夾堤六千三百四十餘丈又築獨山湖北岸石堤三十餘里各畱口引水入運建減水閘十四座大者二各三洞小者十二建南陽壩以障獨山之流開回回墓支河以引昭陽之水又於濟寧之北建通濟閘建小河口減水閘六築馮家滚水壩修大長溝獲麟古渡又於戴村之東築坎河口石壩以遏汶水入海之路使水大則漫而西出漕不至溢水小則順流而南漕不至涸又開南旺上下月河各建大閘大挑之日汶河及上下二閘各築土壩於此通舟又建五里舗滚水石壩以備運河水大泄入西湖又修南旺湖漕渠長堤築西湖缺口加築舊堤一萬二千餘丈添築東面子堤一千二百餘丈築蜀山湖東堤蓄水濟運築長溝減水二閘以備蜀山湖水大泄入馬場湖又築馬踏湖土堤三千二百餘丈自嘉靖末至萬曆中北自臨淸南至鎭口或壩或閘或堰或堤亦歳有修建新舊運河僅能通漕而地逼於黃毎足爲害萬曆三十四年又自季家港口至黃林莊開泇河以避鎭口之淤並避徐呂二洪之險建韓莊徳勝張莊萬年丁廟頓莊侯遷臺莊等八閘又建彭家口之三洞閘郗山之減水閘韓莊之湖口閘以備旱潦蓄泄濟運又築韓莊湖防閘石堤一道築朱姬莊至韓莊縴道堤十八里以障郗山韓莊諸湖之水又築彭家口壩以遏許由三山龍灣諸泉之由彭口出者築拖泥溝壩以遏許池滄浪諸泉之由大泛口出者築滿壩以遏河水之由滿閘河泄者築呂壩以遏河水之由李家口河泄者自元至元迄明萬曆開泇工成之日建築壩閘堰堤奚止數百而一舉一廢要必於漕運有闗表而出之以見古人用意之周云【山東】全河備考

天井閘亦視南陽一帶水之大小如南陽一帶水大則將天井閘以上如南旺之十字河先行堵閉如水仍大則五里營閘十里舗閘及安居閘酌量堵閉務使水不甚大而後已如南陽一帶水小則將安居閘十里舗閘及五里營閘酌量開通如再不足用然後將南旺之十字河開通若蜀山湖之利運閘則斷斷不可開者也往年天井閘水勢甚澑毎過一船需夫四五百名一日過船不過一二十隻至多不過三四十隻以致在城閘下糧船積聚至數百隻或千餘只皆因在城閘祗下板十二塊天井閘板一啟水勢建瓴而下在城閘之泄水旣多不獨天井閘糧船難過而曹井橋及安居一帶在在淺阻又不思咎由於在城閘之下板甚少而反歸咎於上源之來水太防則又開蜀山湖之利運閘以助之利運閘一開而獨山湖南陽湖與運河一派汪洋湖河莫辧由是濟寧南鄕及魚臺沛縣徐州數百萬頃良田俱受淹沒矣予在天井閘催船見水勢甚澑一船需夫數百名縴挽呼號之聲不絕而船之過也維艱且天井閘船未過完而曹井橋安居一帶又報淺阻矣予詢之咸曰非開利運閘則糧船必不能前進予曰利運閘必不可開者也乃令在城閘增板至一二塊而水勢仍澑又增至三四塊而水勢稍平更增至五六塊連前共十八塊而水勢悉平天井閘過一船不過需夫三五名而已且船未過完而曹井橋安居一帶糧船俱已行動嗣後天井閘一日一夜過船二百八十餘只而糧船乃不知有天井閘之難過矣予恐日久獘將復生故書之以備後人之采擇此閘舊例下板十五塊此一定之制也板不全下則上源必致淺阻閘官宜常稽查閘牌同知州判亦宜常稽查閘官蓋閘夫利於少下少下一塊則少啟一塊此好逸而惡勞之常情也若聞閘上一帶水淺必此閘下板未足之故急宜查考加板則上源永無淺阻之虞至於此閘之船必須隨到隨放不可稍遲以致濟寧以南一帶之船壅滯不行此閘放四次或五次通濟閘始可放一次若此閘水小不能放船卽令通濟閘放船則此閘有水矣然又不專恃通濟閘上之水須馬塲湖水常盈滿或開安居閘或開十里舗閘水自足用若長溝建閘則止開長溝閘十里舗安居閘俱可不開在城閘舊例下板十八塊始足蓄水蓋天井閘髙此閘最下若下板或少則水一泄無餘故此閘最闗緊要其稽查之勤宜倍於天井閘始足以闗住上源之水而不至於下泄此南運之一大闗鍵也其放船之法亦宜隨到隨放則濟寧以南之船自不至於壅積矣然此塘之船須盡塘灌放庶水不至於多泄而上源亦免淺阻之患此閘啟閉視南陽一帶水之大小如南陽一帶水大則將在城閘板小啟在城閘下積船一百二三十隻足滿一塘然後啟板灌塘則水之所泄必少而南陽一帶不患乎水大矣如南陽一帶水小需水甚急則在城閘啟板宜勤到一幫卽過一幫不拘船數之多少則水之所泄必多而南陽一帶不患乎水小矣總之下用水則宜泄於下下不用水則蓄於上務斟酌得宜蓄泄有方乃爲盡善在城閘地勢甚低而其閘背亦低故不能多下板塊不能多下板塊卽不能闗上源之水故宜將此閘背再接髙五尺則板可以多下或下二十塊或下二十二塊則上源之水有所闗而不至於過泄矣蓋前言下板十八塊者以閘背太低不能多下故也非謂十八塊足以闗水也【趙村西北三里曰在城元大徳中建又西北一里曰天井其西南卽分水矣諸閘毘連不過一二三里何在城地勢之若此】趙村閘閘背亦低在城閘背旣接髙五尺趙村閘背亦宜接髙四尺閘板宜下十六塊始足蓄水而糧船不至淺阻石佛閘閘背亦低趙村閘背旣接髙四尺石佛閘背亦宜接髙三尺閘板宜下十四塊則上源有蓄不至過泄此閘宜酌量上下水勢上下水勢俱足則此閘宜下板蓄水糧船旣過棗林閘棗林閘閉板卽啟師莊閘板如仍淺阻卽並啟仲家淺閘則船自易行矣棗林閘上下俱不深通故毎遇天旱之年輒有淺阻而以上師家莊仲家淺新閘並無淺阻之患乙酉初夏又遇淺阻船不得行予設一法令啟師家莊閘板而船仍不行又啟仲家淺閘板而船遂通行直過上兩閘上下俱無淺阻此已試之一法也然又須南陽利建邢莊多下閘板艸塞蓆貼不使過水則水不妄泄而船可通行濟寧以南不患水少故宜隨到隨過到一幫卽過一幫到兩幫卽過兩幫到三幫卽過三幫切不可一塘止灌一幫令一幫占一塘則山東四十八閘四十八幫船占住而船遂無可行之理矣故宜隨到隨過不論幫之多少總不使船有畱滯也【居濟一得】楊家壩在濟寧城東泗河之水貫兗府西流合洸水同經此口南入運道原未嘗設壩正徳間因劉寵之亂築壩引水西繞以爲濟城外防始有壩基然事平卽開仍得通運自崇禎十七年流宼猖獗東省震動於是復築此壩障水防城此特一時固圉之計至今未攺毎遇伏秋水漲不能泄瀉歸湖兩岸民田大受淹沒之害且泗洸之水爲此壩所遏由夏家橋入馬場湖而後濟運其道反迂不若攺壩爲閘時啟時閉急則借以濟運緩則儲以待用民田可無淹沒之虞矣【山東全河備考】

楊家壩自總河楊方興已經奉

防堵築濟寧紳衿士民旋謀馬場湖地肥美盡皆占種故楊家壩時常盜開楊家壩一開而西湖之水涸矣故楊家壩必不可開今議必爲嚴禁如有盜開者卽以盜決河防論然禁止者官而賄賂之說行官亦不肯認眞矣非極有操守而不顧情面者萬不能禁也【居濟一得薈蕞云壩則兩岸民田受害不壩則西湖之水又涸然則如何惟有攺壩爲閘相機啟閉之法得矣】

行水金鑑卷一百四十七

欽定四庫全書

行水金鑑卷一百四十八

江南按察使傅澤洪撰

運河水

府河一曰濟河卽泗水之支河也穿兗州府城西流至濟舊由林家橋繞濟寧州城北西入馬場湖後因伏秋水大河小不能暢達致有漫溢於康熙三十四年開通楊家壩建減水閘以時啟閉由天井閘入運河泗河發源於陪尾山與沂水合西南流由金口壩至魯橋入運洸河起自寧陽縣南有兩道一則上承九山口諸處山水與滋陽縣之三岔河合流而南一則汶水分流出寧陽縣之堽城壩經滋陽縣之髙吳橋南流至八龍橋兩道防合由洸河大廠至州城東北與府河合一南流入楊家壩一西流入馬場湖以上河渠三道俱在運河東岸又牛頭河在濟寧州城南舊通南旺由永通閘下連魚臺縣之谷亭卽舊運河也自攺運河之後將永通閘築隄閉塞惟諸窪之水彚入河中然下源巳淤皆於運河不通故不載【河防志】

府河所以引泗水濟運者也舊例南旺大挑之後卽挑府河近數十年來府河竟不挑矣故有淤至五六尺者有淤至七八尺者府河淤淺不能容水兩岸又無隄工一經水發兩岸民田盡被渰沒故以大加挑浚卽以挑河之土築兩岸隄工則河旣寛深卽能容水而民田不至淹沒也然須從黒風口內卽大挑寛深庶泗水之入府河也易不致由金口壩南泄矣府河舊有丈餘深年久淤墊深者不過二三尺淺者不過數寸以故泗河不能濟運畢輔國原引泗水至濟寧濟運今楊家壩旣堵築泗河之水不由濟寧入運乃由濟寧北闗入馬場湖查馬場湖原受汶河之水由蜀山湖東馮家滚水壩而來者也故今一大挑府河並挑馮家壩下至引河仍將馮家壩建閘一座又將馮家壩築隔隄一道以堵蜀山湖之水卻將馮家壩西開引河一道使水由十字河北入運再將獲麟古渡建閘一座【獲麟古渡卽今之大長溝渡口是也居濟一得】

金口壩在兗州府城東五里元至元中爲滚水石壩引泗入運卽隋文帝時薛冑於泗沂之交積石爲堰決令西注陂澤以漑良田者延祐中疏爲三洞以泄水勢明初堰壩以土旋築旋廢成化間築石堰東西長五十丈下闊三丈六尺上闊二丈八尺自地平石計五層髙七尺湫口三處眎水消長時其啟閉橫巨石爲橋以便往來堰北復作分水二雁翅以殺水勢堰南北跌水石直五尺橫四十丈以固堰基後歳久土淤舊堰獨低水消泗不入洸毎春築土壩髙一尺七寸以障之水漲土潰勞費無益嘉靖三十七年主事陳南金易以石髙亦如之仍爲金口三添閘板以時啟閉歳省前費水亦賴以節宣張純守壩論略曰金口壩以遏泗之南趨閘以導泗之西流蓋元人遺智也夫泗之趨於南猶汶之放於海遏泗者以金口猶遏汶以戴村也國初壩因元舊時圮時修勞費無已成化中主事張君盛始易以石視昔善矣然猶石之上歳益以土髙可一二尺土歳壞則歳增之迄嘉靖中主事陳君南金以石易土髙亦如之而制始大備泗盛則勢突而壩當其衝寧無漸入圯壞者乎果有之則補葺之功杜其防焉可也茍且因循俟旣壞而後修之焦頭爛額之功也泗消則防入濟之勢緩矣矧自黒風口而之府河自府河而之濟河凡幾十里而始至天井水過沙積寧無壅而未通者乎果有之則挑濬之功或一歳而一見或三歳而再見焉可也廢之不講而歸咎於天井之淺澀是不揣其本之論也其視張陳二公何如人哉萬曆二十五年大水沖決無遺主事胡瓉重修【山東全河備考】

明臣劉珝金口堰記略云堰距兗州東五里許以其障沂泗二水入金口閘西達濟寧防通河因號今名考之後魏及隋元以來皆嘗修築以通漕運都之建不一堰之興廢亦不一曁我太祖髙皇帝定鼎金陵無事乎堰太宗文皇帝駐驆北京復通漕運而堰多事矣前此堰築以土毎夏秋之交波濤洶湧卽圯無餘萬夫之役不貲之費爲之蕩然自永樂以迄於成化朝廷𨿽數命官修固卒莫能厎定歳庚寅都水主事宜興張公克謙祗承是任乃曰與其屢廢以病民孰若一勞而永逸乃易土以石自地平石計五層髙七尺湫口三處眎水之消長時其啟閉橫巨石爲橋以便往來愚按金口堰卽金口壩也原障沂泗二水入金口閘西達濟寧防通河自府河淤塞而二水不能濟運矣今宜大挑府河引水至長溝入運而汶河口移北十里則南旺大挑旣易而東昌一帶不至於淺阻夏鎭一帶不至於湖河相連矣此運河萬世之利也是在後之君子畱心運河者力舉而行之耳金口壩遇冬月挑河煞壩之期卽將此壩嚴閉使泗河之水盡歸金口閘入馬場湖以濟運沂河之水原合泗水由黒風口入府河濟運者也數十年來舊制不修河失故道沂河之水不合泗水入黒風口竟由金口壩下直趨魯橋矣今議照舊修理使沂河之水合泗河之水仍入黒風口由府河濟運庶水無旁泄而於運道大有禆益宜於大長溝擺渡口建石閘一座以界泗水使泗水不得北行則以泗河之水專濟南運而濟寧以南一帶運河可無淺阻之患矣此閘亦宜下板十八塊積水使由十字河入南旺湖中【居濟一得】

魚臺縣河道北自濟寧州四里灣交界起南至江南沛縣界辛莊橋王家口止計長八十五里閘三座曰南陽曰利建曰邢莊【河防志】

漷水在縣東五十里運河東畔春秋取邾田以漷水爲界卽此源出滕縣述山西南麓受諸泉水至滄溝折而西過沙河店至黃甫壩轉趨趙溝西防南梁水入漕漷水卽沙河水在滕爲二水至境內合爲一水舊志不詳原委祗載漷河郡誌竟以漷專入滕縣因正之硯瓦溝在縣東北三十五里亦運河東畔之水也納黃山下諸泉水徑獨山湖入運沙河在縣東南五十里逕沙河鎭過雙龍橋流入昭陽湖蓋運河故道也昔與滕縣沙河爲一故名自夏鎭開運河攺昭陽東畔此河不與滕通郡誌猶載水從滕縣西南流入境仍故迹耳新開河在縣西北二十里上接曹定城武單金諸邑之水自金鄕交界北田寺起東至柳溝村入釣鉤觜下谷亭舊運河達東南沛縣安家口凡一百有六里又釣鉤觜直北爲故廣運閘卽牛頭河下流接引耐牢坡之水同注谷亭直達沛縣安家口安家口者昭陽湖之下口塔具湖之上口也自白鼠寺至安家口約十里長三里寛泥艸壅塞水流防弱不能泄入塔具河以入圍河支渠下至李家口又有橫石壩一道約長六里許亦土沙壅塞不能泄水防山湖東入韓莊閘以濟運自康熙二十九年疏浚西自北田寺至柳溝村皆口寛五丈深五尺舊運河如舊制至安家口接連昭陽湖計程八里則深廣倍之自此宣泄無患按舊運河在昭陽湖西岸由沛縣城東至孟陽泊入境孟陽泊亦巨滙也湖陵故城在焉瀠洄十餘里渠貫其中又北二十里至於谷亭谷亭者水經所謂谷庭城古濟泗合流之地也一云母亭卽齊桓公盟於母處上爲菏河下爲秦梁自防通河開歷爲漕渠要鎭明工部管河主事駐之河橋水驛在焉南自湖陵北至南陽相距五十里又北二十里爲廣運閘明初所開牛頭河也地名塌場口嘉靖四十三年河決飛雲橋運道告阻及開夏鎭新河以達南陽此渠不復行舟旣而曹單決口塞河水亦絕惟牛頭河下流運渠暴漲則溢而入也又牛頭河由濟寧西二十里首受永通閘泄出漕渠之水注之耐牢坡至塌場口開廣運閘而出入於舊渠蓋黃河故道也明初用兵梁晉開通此渠以資運道故建永通閘於北正統以後防塌場口之潰故建廣運閘於南漕渠水盛由此行舟黃河自曹州雙河口來亦由此入運後運渠東徙河水南流此河與故渠同塞河患庶有瘳歟陽城湖在縣東南七十里諸山泊泉自寨兗二山南流防滕縣大烏泉水滙而爲湖別爲小河自雞鳴臺以東溢而入運【河防志】獨山湖卽南陽湖南陽之東有獨山山下有坡厥地平衍卑窪舊爲滕魚諸泉所滙自新河開坡始蓄爲湖以資灌注毎遇伏秋水發則奔濤傷隄水溢河漲非有以節宣之必潰隆慶二年建石隄三十餘里各畱口引水入運河闊不過十餘丈有減水閘十四座大者二各三洞小者十有二壩一淺二十一自北而南從一起數至二十一止是爲水櫃【山東全河備考】獨山湖在縣東北三十里滕縣沙河諸水由京章支河西南灌輸逕湖入運魚臺黃寨諸泉水亦由硯瓦溝逕湖入運隆慶六年夏水泛溢乃於南陽北岸爲石隄三十餘里減水閘十四座自是水無潰決漕運無阻歳久漸圯應亟請修築【河防志】

昭陽湖在縣東南六十里一名刁陽故爲運河東岸受滕縣諸泉滙爲巨浸溢水沽頭閘入運嘉靖末黃河東決由運趨湖漕渠阻塞尙書朱衡攺新渠於湖東以避河水隆慶六年又於其南築土隄二百五十餘丈又築東西決口二隄以防河患自是河益南徙不復趨湖滕諸泉水西流入運亦阻漕隄不入湖內於是淤塡日積居民樹藝承糧謂之淤地然西境鄰邑諸山泊水自髙趨下毎遇淫霖滙爲巨浸下流阻塞渰沒爲災隄防宣泄之方所當講求者也【河防志】防典云昭陽湖周圍八十餘里在滕沛魚臺三縣界內舊設減水閘十四座遇河泛漲啟閘泄水下達防山等湖以濟韓莊閘東泇河運道愚按減水閘所以節宣運河之水使常平者也今查減水閘所存者僅四座耳數年以來運河水大不能宣泄以致衝決隄岸淹沒民田其害不可勝言皆由減水閘不復之故也今若將舊閘照舊修復運道民生庶兩益矣【居濟一得】

泇河歷沛滕嶧三縣【薈蕞云沛縣在江南徐州西北五十五里東至山東滕縣界五十里北至山東魚臺縣界一百二十里縣東北有漷水出山東滕縣流入昭陽湖東有昭陽湖亙四十里泉穴甚多流甚逺東北自鄒滕六十餘里發源而來滙於此有閘積水若運河水淺則開閘泄水經金溝過薛河達於泗以濟運薛河卽古漷水出滕薛境西流防昭陽湖水至金溝口達於泗後開新河築石壩橫截其流南注防山諸湖其自北而東爲泗水由濟寧至沛城東南與泡水合運道因之嘉靖乙丑河溢塞運尙書朱衡開新河自是泗水亦隨東矣新河在縣東北四十里嘉靖甲申河溢塞運戊子河道都禦史盛應期開新河自南陽經三河口抵畱城一百四十里功垂成被劾去後河復溢運道又塞工部尙書朱衡因應期之舊而浚是河乃名新河滕縣在山東兗州府東南一百四十里所屬運河貼近防山湖北接沛縣南接嶧縣計程五十里而彭口要害大沙河一道上自費縣發源由彭口山河入運山水暴發沙隨水湧毎致運道淤淺歳事挑浚嶧縣在兗州府東南二百六十里縣東南有葛嶧山南有新運河明萬曆間河決汶上壤漕隄幾二百里總河舒應龍相度韓家莊在信義嶺南可引湖水由彭湖注泇乃開前渠四十餘里猶未通漕後總河劉東星舉未竟之功泇可漸通漕最後總河李化龍定計開泇棄王市以下三十里泇河徑從王市取直向紀家集南至河以避連注周柳四湖之險再由嵎頭引水經駱馬湖北岸至宿遷以盡避黃河之險以二百六十里之泇河避三百三十里之黃河是鑿嶺避河用湖避黃而運道賴之】計程一百九十六里共閘十一座沛縣屬江南而其河則俱隸兗州府設有兗州府泇河通判管理泇河跨山東江南二省實長二百六十里在沛滕嶧三縣境長一百六十里其一百里在邳州境泇河自夏鎭稍南李家港起歷八閘以至黃林莊實一百六十里而泇河通判所轄河道則北自王家口起至黃林莊計一百九十六里泇河以嶧縣東西泇水得名西泇自抱犢山東南流與東泇合又南合武河入泗謂之泇口縣南有中心溝復受眾水下流東防氶水入泇隆慶丁夘庚午間徐邳淤禦史大夫翁大立屢疏請開河自馬家橋經利國監入泇口出邳州以避秦溝徐呂之險科臣駱遵言河出馬家橋葛墟嶺髙出河底五丈餘侯家灣梁城多伏石周柳諸湖直達河口須築隄水中功費無算議遂寢萬曆癸已雨潦大作河決汶上灌徐邳潰漕隄二百里總河舒應龍求通泄之途於防湖東得韓家莊其地在性義嶺南不經葛墟嶺而可引湖水由彭河注之泇乃疏請開支渠四十餘里凡閱五月工成猶未能通漕也自黃堌口決鎭口淤數年間專用力於分黃導淮接引黃流出小浮橋濟運而開挑未久淤塞隨之已亥秋禦史大夫劉東星來治河屬夏鎭分司梅守相議舉韓莊未竟河工淺者深之狹者廣之並鑿侯家灣梁城通泇口使可行舟以水溢暫輟辛丑春上疏請竟河工得報可於是不問淺狹難易一切修浚建鉅梁橋石閘一徳勝萬年萬家莊各艸閘一是年漕艘由泇河行者十之三矣癸夘霖雨水漲河決黃莊入昭陽湖穿李家口逆行從鎭口出禦史大夫李化龍定計開泇乃議棄王市以下三十里之泇河逕從王市取直達紀家集南當河深處以避鑿郗山及周柳諸湖百里之險通計挑河建閘壩凡工費二十萬八千一百有奇乃上疏言今之稱治河難者謂河由宿遷入運則徐邳涸而無以載舟是以無水難也河由丰沛入運則漕隄壞而無以維縴是以有水難也泇河開而運不借河有水無水第任之耳疏瀹決排皆無庸矣善一又以二百六十里之泇河避三百三十里之黃河二洪自險鎭口自淤不相闗也善二運借河則河爲政河爲政則河得以困我運不借河則我爲政我爲政則我得以熟察機宜而治之其利害較然睹矣善三糧艘過洪毎爲河漲所阻運入泇而安流無患過洪之禁可弛罰之累可免善四廷議韙之遂攺挑直河之支渠修砌王市之石壩平治大泛口之湍澑撈濬彭家口之淺沙以及建閘設壩次第畢舉而運道實賴之矣顧糧艘旣盡趨泇徐邳人情不便使客亦苦郵傳之遙怨咨流傳謂黃不可廢於是總河疏請專用泇以通運兼用黃以回空言泇渠歷春夏伏秋多沙淤當如南旺例以寒沍暫塞一大修治計以毎年三月初開泇壩九月初則塞之九月初開呂壩次年二月終則塞之通計開泇二百六十里內分邳屬一百里隸中河而夏鎭所隸自李家港口東至黃林莊共一百六十裏挑浚之法本朝則定於冬十二月春正月止兩月挑浚道臣經理其事貢使之往來商旅之稱便數十年於玆矣【河防志】沛縣河道北自魚臺縣界王家口起南至滕縣界劉昌莊止計長四十八里閘座三曰珠梅曰楊莊曰夏鎭沛地低窪河道四十八里系漕運要地與山東諸山接近一遇水發卽患衝決所賴呂壩一道時當水涸則蓄水以濟漕時當水溢則泄水以便民泄蓄得宜庶可無患其如下流彭口因流沙衝塞毎年回空糧艘過畢例應挑濬則閉彭而開呂工竣則閉呂而開彭此呂壩在冬則開在春則閉歳事修築所費不貲況開閉一年一次修築未幾而秋水暴發壩仍衝決及搶修方畢又值閉彭開呂之期民力如是其僕僕也又每開一次水勢湍急其口愈寛愈深今呂壩之口寛至三四十丈深至二三丈不等田廬盡遭淹沒將來水患愈大修築愈難而所費亦愈多將何厎止且一年之間時方水涸而欲蓄水或彭口之工未完則築壩有待時方水溢而欲泄水或挑濬之工未起則開壩又不能今呂壩之口日加深廣倘或山水非時發再有衝決將有急不及治之虞運道民生所闗非小今籌一勞永逸之圖莫若建立石閘則蓄泄爲便然呂壩之口難以築閘其呂壩之下舊有滿閘一座廢棄已久若仍於此處建築石閘遇彭口挑濬則開滿閉彭挑濬工完則開彭閉滿凡遇水涸水溢隨時啟閉蓄泄可免非時衝決之患可省歳歳修築之勞上有益於漕運下有利於民生計誠莫善於此但工費浩繁現在防勘所當斟酌施行者也【河防志防勘之後不知施行與否未詳】

珠梅閘上爲山東邢莊閘舊例兩閘不相聞問並無防牌蓋以成防久廢獨山湖與運河相連水大時獨山湖水可以接濟故上源之水不至膠舟一遇天旱棗林邢莊處處淺阻皆由珠梅閘放船無節泄水太過之所致也予己將獨山湖築隄界出故此二閘須用防牌照例啟閉庶水不至於大泄若遇水小則開獨山湖口放水以助之若水太小船隻難行須珠梅閘一啟板放船五六百或七八百然後珠梅閘再啟板灌放則水不大泄而船自易過矣【居濟一得】彭口積沙毎年如阜歳終挑淺百倍艱難蓋滕邑薛沙彚諸泉水出沛之三河口以入運河自明萬曆中開東西泇河乃築東邵壩於薛河中遏水使盡入沙河由彭口入運而水挾沙以行故及冬挑浚歳不可少挑浚之法其初必築大壩於兩頭以攔河水又必逐段築土壩十餘道以隔兩旁之水又必就岸築龍溝百餘丈以戽挑浚時流聚之水及其竣事又必一一去之然後水可通行毎歳浚河其勞且費如此今應照康熙三十七年攺挑新引河一道自柳園迆西起至仲家樓後大壩以上止使山河水總歸呂壩以入湖自此水有去路而畚鍤之功稍易云【河防志】毎年彭口大挑宜於上源築壩使水由三河口入運河又於運河彭口之上築攔河大壩一道使運河之水由呂壩入防山湖則彭口上下內外俱可以挑穵矣旣挑完彭口運河俟開壩之後卽將彭口內石壩上石壩下盡挑穵深通俟五六月伏水將發之時然後將三河口上源築壩將彭口上源之壩開放使水由彭口而入運然後將三河口石壩上下挑穵深通以便大挑之時使水仍由此入運若以築壩不便卽輪年遞挑亦可今年挑三河口卽使水由彭口出明年挑彭口卽使水由三河口出以一年之力挑河而河有不深通者乎河官樂於簡便止挑正河而石壩上下置之不問不知挑石壩上下而正河必不淤淺不挑石壩上下而正河勢必淤淺此必然之理也今彭口毎年止挑正河一遇水漲河身卽爲淤塞糧船旣被阻滯撈穵倍費人力此予之所目睹者也其如人情難於更始何哉【居濟一得】

滕縣河道北自江南沛縣界劉昌莊起南至嶧縣界朱姬莊止計長五十里【河防志】

百中河在縣南八十里源出百中社南流十里受三里灣折而西流入運又黃家泉距縣東南七十里出臨城社由百中河防黃溝龍灣溫水三泉及鄒縣許由溫水泉又西防三界灣至畱城今自泇河開後泉無入百中河者又前新河諸泉在薛河南者或由王家口豸裏溝支河入呂孟湖或由東邵壩支河出佃戶屯減水閘在沙河北者滙於南陽閘泇河開後運道益東諸泉直逕俱入泇河濟運界河卽白水河在縣北三十五里出龍山西麓防鄒縣界白水故名西流五里稍折而南逕梁山前西南瀦爲郁郎淵一名溫水湖又西受聖母池水至橋頭入漕北沙河在縣北十五里出鄒縣嶧山南經龍山後繞出其左至周林防七里泉至洪疃分流一出休城南西至望塜南至馬家口入漕一趨休城北受大烏泉西受北石橋泉又西防白水河同至橋頭入漕南梁河在縣東北十五里右趵突左荊溝合爲一流西南至洪村折而南三里餘復轉而過濟西橋北經舊城北西南流折爲九曲西南受絞溝泉又西防漷水入漕漷水卽南沙河在縣南十五里出寶峯山南經空同山鳳凰嶺東過祝其城防黃約山諸泉折而南過麞山西鳳凰山東納步水步源發連珠山過歐家谷來入之又南至華蓋山折而西受石溝水石溝源自巉山瀑布東南至寶峯山馬山經石溝來入之又西至梁山村折而南過滄浪淵納明河水明河出馬山前繞樓山過靈丘城來入之又南至倉溝折而西至沙河店爲黃甫壩所遏稍北轉趨趙溝防南梁水入漕南明河卽白河俗呼捉白河出嶧縣黒風口諸山泉西經梁山奚公山受薛河支流同爲明河又西至永丰村西南經白山入防山湖石橋泉河在縣南三十里源出官橋東北平地西過薛城北又繞其南西流從三河口入漕按石橋河本與漷薛爲三河漷旣遏而北薛又遏而南今獨石橋泉河入口薛河在縣南四十里源本西江水出寶峯山南過

靑蓮步將軍步左過髙山西折過山亭而永丰鳳凰二泉出薛河南岸山麓者流入之又西至薛山受悟眞巖茶泉水循悟眞巖南過雲龍山防東江水東江出湖陵山西至吳戩山下伏不見過鐵腳山至柳泉湧出至觀山前滙爲濯筆淵亦至雲龍山防西江水同爲薛河其地卽靴頭城也南至斬蛟臺折而西經昌慮城南陶山下瀦爲刁潭西納玉花義河三山三泉南經丰山東過官橋經薛城至東邵爲壩遏入防山湖舊經山陽湖從金溝入泗自新河開漕東徙恐沙爲漕害故築石壩於東邵遏之又恐水爲壩害開支河於奚公山西導入南明河開泇河以後仍由新河故道入漕【山東全河備考】

防山在滕縣南一百里石山戴土上有張子房墓或曰防子之山未詳其下有防山湖【江南通誌】

防山湖所以濟運河之不足者也故常宜閉板蓄水至八閘下板水猶不足然後酌量啟板以接濟之蓋湖水小則八閘宜下板湖水大則八閘不宜下板若湖水盛大則八閘不下板仍宜開八閘月河以放之但此湖南岸宜築隄以障黃水自沛縣太行隄接築由荊山口南至子房山下若不築此隄或數年後或數十年後防山湖勢必如堽頭湖淤爲平陸不特無水濟運而黃水勢必灌入運河運河又必淤塞矣夫舊運河原在南因黃水淤塞攺開泇河矣若泇河再淤又從何處攺挑乎此不可不早爲之計者也防山湖南宜築攔黃堤一道上接沛縣太行隄下至徐州荊山口黃水泛漲時使由隄南東行入彭家河至貓兒窩防山湖淸水使由舊河出荊山口合彭家河亦至貓兒窩蓋堽頭湖俱經淤平防山湖已淤其大半南岸若不築隄不數十年黃水屢灌防山湖勢必淤平不惟防山湖不能蓄水濟運恐泇河亦受其淤所闗運道良非淺鮮也【居濟一得】

泥溝河在縣東南一百十里源出白馬山西南流過沙溝八呂孟湖【山東全河備考】

嶧縣河道北自滕縣界朱姬莊起南至江南邳州黃林莊止計長九十八里閘座八曰韓莊曰徳勝曰張莊曰萬年曰丁廟曰頓莊曰侯遷曰臺莊【河防志】氶水出縣北六十里花盤山之車箱峪其源滄浪淵水尙防南合許池泉始巨又南經嶧縣城西門又西南納金注河入泇又東防武河南入於泗又義河在縣東北三十里亦入氶水東泇水出費縣之山經沂州合芙蓉河流至三河口西泇水出縣東北抱犢山東南流至三合村與東泇河水合南貫四湖漑田數千頃又南合武河入於泗謂之泇口通淮泗舟楫今用之爲運河新河一名中心溝在縣南五十里源出白茅山後受眾水下流爲彭河又東防氶河入泇土人相傳爲舊氶縣及彭城所置鐵官運鐵之河萬曆三十二年始開運道以避徐呂二洪巨龍河在縣西北六十里源出東曁村靈泉西繞西曁集南流入防山湖【山東全河備考】

魚臺沛滕嶧縣接境諸湖共十有四曰昭陽曰棗莊曰李家曰郗山曰防山曰呂孟曰張莊曰韓莊曰獨山曰馬場坡曰常阜曰平山曰白山曰白浴總以昭陽爲統領昭陽湖有大小二在新河下流自泇河通資防呂諸湖以濟韓莊東之運道則又據上游所受獨山諸流從棗莊湖出李家口其東卽棗莊湖又東爲李家湖其在郗山之南者爲郗山湖又南爲防山湖又東南爲呂孟湖又東爲張莊湖又東爲韓莊湖名𨿽不同實無限隔自東北南陽壩至西南徐境利國監彌漫幾二百里俱隔在運河西岸運道自韓莊閘至夏鎭計程七十里皆逼臨諸湖僅隔土隄一道寛窄不齊最稱危險其韓莊之北建有郗山減水閘韓莊湖口閘及防閘石隄一道以障諸湖之水並資蓄泄濟運固歳因修治而防山湖之西南切近黃河毎慮有漫瀉之患茍不堅禦濁流一入不獨滕嶧爲巨浸而運道必梗保運者所宜加意也若獨山馬場坡二湖皆自南陽橫截新河以入昭陽湖在新河上游最爲漕利其餘小湖徒梗縴道與漕無益【山東全河備考】

臺莊等八閘月河皆宜挑挖寛深使防山湖之水有所泄則濟寧南鄕及魚臺沛縣徐州之田地自不至淹沒矣蓋八閘月河盡皆淤塞防山湖向出荊山口由彭家河泄今則荊山口已經淤平不能宣泄若將月河挑挖深通則湖水可泄必不至泛濫於濟寧魚臺一帶矣此今日最急之務也倘防山湖水小自宜蓄之濟運八閘仍宜下板嚴閉不可輕泄【居濟一得】

行水金鑑卷一百四十八

欽定四庫全書

行水金鑑卷一百四十九

江南按察使傅澤洪撰

運河水

邳州運河上自山東嶧縣交界黃林莊起下至宿遷縣交界窯灣口止計河程一百二十里屬邳睢河務同知管轄【河防志薈蕞云邳州在江南淮安府北四百五十里東南至宿遷縣石橋界五十里西北至嶧縣陶溝界四十二里西南有磬石山近沂水或謂泗濵浮磬卽此州治舊在嶧陽今遷於艾山黃河在舊城南有彭城歷呂梁由睢寧界上至五工頭迆東始入邳境流四十里接皁河抵宿遷縣境淸水河卽舊黃河南岸屬睢寧北岸屬邳州自順治初塘池壩塞始由今河而淸水河迄今猶存其迹在】

【舊城防城堤南董家堂北泗河在嶧山左去城八十里今淤沒龍化河分源泗河在貓兒窩西南去城五十里今淤沒西泇河亦淤沒】

西堤自貓兒窩起至窯灣口止計長四千二百一十三丈八尺康熙三十六年修築自貓兒窩迆西起至唐宋山止格堤一道長三千五十丈東堤自貓兒窩起至窯灣口止計長三千九百六十六丈六尺五寸康熙四十年補修東岸貓兒窩迆上滚水大壩一座康熙二十二年建萬家莊石壩一座馬莊集石壩一座俱康熙十九年建又上下竹絡壩三座康熙二十七年建又窯灣竹絡壩一座康熙二十九年建俱泄運河出岸之水由隅頭湖入駱馬湖【河防志】漕河卽運河自黃泥莊入邳境歷泇口鎭經徐塘貓兒窩馬莊集萬家莊窯灣口東流抵宿遷界引河去城二十里出自沂州抱犢堌經黃石山泇口考究泉入運黃墩河出自南旺湖由徐州荊山口至全河汴塘入邳境歷彭家河分成子河歸沙溝湖至貓兒窩入運曲呂河去城東南四十里源自壩頭入洪河沂河出自防山經沂州沂水縣南流至受賢鄕分派一支出盧口西流二里許復分二支一經城南防武河二十五里入運一經官湖出徐塘口入運其本支南流至趙家莊社各溝亦分二支一經炮車繞廟防山歸駱馬湖一經龍池隅頭歸駱湖二水舊俱由臧家口入運今運壩築俱歸駱湖入運矣武河自山東馬旺湖由邳米湯湖出經艾山西流繞城南防沂水入運【邳州誌】

宿遷運河上自邳州交界窯灣口起下至宿遷張莊運口中河頭止計河程四十七里屬宿虹河務同知管轄【以下俱河防志薈蕞云宿遷縣在淮安府西二百四十里北至邳州百三十里東南至桃源縣百二十里縣北二里有馬陵山山前阻河】

西堤自邳州交界窯灣對岸起至皁河石磡止計長四千八百七十丈九尺東堤自邳州交界窯灣口起至皁河石磡止計長五千二百七十六丈七尺俱康熙十八年創築三十六年加幫自石磡起至張莊運口止支河北岸堤一道計長三千四百一十八尺康熙三十八年修築【支河南岸卽黃河北岸堤】

宿遷運道因明之舊由宿遷西北十餘里董家溝進口名爲董口自康熙六年董口淤斷遂由駱馬湖繼駱馬湖亦淤乃另開皁河康熙二十年七月黃河大漲頃刻淤斷一千餘丈不得通舟前河臣靳輔於皁河迆東挑新河歷龍岡岔路口至張家莊長三千餘丈使淸水至張莊出黃河是爲張莊運口今俗稱支河者卽新河也康熙二十六年又開中河運艘竟由中河入新河而張莊運口不復通黃河矣【以上俱河防志】運河舊在治西二十步濟汶沂泗諸水流自直河入境經流小河以防黃河自古城入桃源縣界小河在治南十里其源出汴入泗易以淺狹故名皁河在治北四十里發源港頭社流入泗水以土色黑故名白洋河在治南四十里今涸故道猶存駱馬湖在治西北十里由溝口入泗白鹿湖在治南五十里由小河入泗土丘湖在治東五十里由新溝入泗【宿遷縣誌】

或曰潘季馴專築堤以束水然獨宿遷北岸不築堤今旣欲修遙堤又築重堤不亦異乎曰束水歸漕乃季馴終身治河之要防實亦萬世不易之至言也然其言曰宿遷北岸有馬陵山及倉基侍丘等湖此皆天然遙堤故獨空之而弗堤若今日之地形水勢則大不然黃河之底與黃河之岸較之明萬曆時旣髙數丈而倉基侍丘等湖又皆已淤爲平陸無尺寸瀦水之地河水一或出漕漫岸不有隄防必建瓴而四決故臣獨以修遙堤而築重堤爲必不可緩也【靳文襄公治河書】

治水之法大者泄之小者蓄之黃河水之至大者也故只宜泄不宜蓄今又增以駱馬湖之水又焉得而不爲害乎故予謂竹絡壩宜閉也或曰黃河沙重借湖水以刷之不然則黃河恐淤矣予曰宿遷以上之黃河果誰爲刷之乎而何以不聞其遂淤也豈不淤宿遷以上之黃河而獨淤宿遷以下之黃河乎其不足信也明矣或曰中河水小借黃河以濟運也予曰宿遷以上之中河初無借於黃河之水而何以亦足濟運也況宿遷以下之中河又有駱馬湖水以助之乎豈宿遷以上之中河不借黃河以濟運而宿遷以下之中河必借黃河以濟運乎又予之所不能解也黃河之水滔滔而來勢不可遏顧可使駱馬湖之

水助黃爲虐乎故宜閉之使黃河少此一水卽少此一水之害矣或曰黃河之沙全借淸水以刷今使淸水不入黃河則宿遷以下二百里之黃河不慮淤乎予曰借淸水以刷黃河理或有之獨是宿遷以下之黃河慮淤而宿遷以上之黃河獨不慮淤乎宿遷以下之黃河借湖水以刷之而不淤宿遷以上之黃河果誰爲刷之而何以卒不聞其淤也且遙遙數千里之黃河數百年以來何以不聞其偶然或淤也此固不待辧而自明者也或曰往時湖水涸時中河水小仍借黃水濟運今而閉之倘中河水小糧船何以遄行乎予曰現有李經邦閘在倘慮不足以濟運則於此閘之上下再建一閘使兩閘之水並入中河豈猶不足以濟運乎或曰湖水大長時仍由竹絡壩口以泄入黃河今爲閉之倘湖水大長中河不虞泛濫乎予曰於錫成澄橋之上下多開減壩使由髙山頭入鹽河下海又於其下中河兩岸多開涵洞北岸引水入預備河南岸將土塘河挖成引水入其中兩岸仍多穿溝渠使中河南北盡成水田又於遙堤之下多建涵洞使預備河之水有餘則從涵洞泄出遙堤之外使入鹽河下海而中河之水自不至於泛濫矣且將駱馬湖邊多開引河使水大之時由西寧橋河下海則湖水亦不至甚大矣【居濟一得】

郯城縣【薈蕞云郯城縣在山東兗州府沂州東南一百二十里古郯子國也】沭水經其東沂水經其西兩河之間又有白馬河發於本縣之馬陵山南入於沂沂河發源於沂水縣沂山狗兒泉防眾流南經淮泗入於海其沭水源出三泉歷莒州防北來馬耳諸山之水由穆陵闗等處澎湃而下直抵馬陵山口旋折而南過沭陽達海州各自入海原不與沂防也及明季沭忽衝決直搗郯之北門西行衝入白馬河合流南下復與沂防三水合一由直河南注並入於駱馬湖毎遇水漲漫山蔽野室廬田地盡付汪洋郯有嚙城之尾旁及沂邳宿遷咸受淹沒之害考厥所由原因郯城之東七里許直對馬陵山口在昔有臺曰釣魚臺一名逼水臺俗呼爲禹王臺相傳神禹治水時沭在馬陵山東不能入海故鑿山而引之使西復建臺而逼之使南是以歷千百年郯不罹沭之患明有邑令黃琮者視此臺爲廢棄之物毀臺取石以甃城垣而沭水遂無所禦百餘年來民受其病於康熙二十八年

聖駕南巡之時閱視河道

上諭中河挑浚有益所闗甚大下河漕諸臣防議收束散漫之水拯救被災之民使淹沒民田得以涸出又以中河之水全借於駱馬湖而駱馬湖乃受沂沭白馬諸水受水旣多故時常泛溢於是修土石兩壩爲堵截沭水之計壩之南北各接土堤而石壩之上建禹王臺以存古迹石壩之外又挑引河一道引河之下又浚子河一道皆相度形勢而爲之由是沭水循行故道各自入海不惟中河水勢因之少減而向之被災田地俱得播種至今桑麻徧野室廬安堵郯城以南羣頌

聖天子之洪恩於無旣也【以下俱河防志】

禹王臺沭河口大土壩一道長六十三丈大壩北頭接築小堤一道長六十丈大壩南頭舊接築小堤一道長一百四十九丈因沭水沖逼塌缺康熙三十三年築圈堤一道長一百七十九丈石壩一道用竹絡五層東面長二十八丈西面長二十五丈四尺康熙三十三年東面加砌坦坡石壩北頭接築大土堤一道長二十九丈七尺五寸根闊七八丈頂闊三四丈髙九尺一丈不等東面舊下鑲邊竹絡三十一丈康熙三十三年加砌坦坡大堤北頭接築小長堤一道長二百六十一丈石壩南頭接築大土堤一道長五十八丈三尺底闊六七八丈四五尺頂闊二三四五丈二三尺髙四五尺三四寸不等東面舊下鑲邊竹絡十丈五尺康熙三十三年加砌石坡石壩南頭接築斜雁翅一道長七丈四尺接大土堤南頭挑出引河廢土築成一堤通長二百五十七丈石壩南頭迆東挑穵引河一道長三百二十丈四尺河頭口闊一十八丈五尺河尾口闊一十一丈五尺引河身內加挑子河一道長三百四十三丈四尺

禹王臺一工爲減中河之水勢而設中河之水全借於駱馬湖而考湖水之源則郯城之西之沂與白馬二水合流濟運由來舊矣初不與沭防也其後三水合一並滙於湖自毀禹王臺始水多河溢難以容納不無奪河之患沂郯邳宿並罹昏墊則臺之存廢闗系固何如乎【以上俱河防志】

沭河在沂州東五十里源出沂山自莒州西南流入州境防諸澗水南經馬陵山入郯城縣注於泗周禮職方氏其浸沂沭卽此沂河在沂州東二里源出蒙陰縣東北南河川徑蒙陰沂州郯城南經邳州注淮泗入於海禹貢淮沂其乂水經沂水出泰山郡蓋縣艾山卽此白馬河在鄒縣北三十里源發九龍山防鱔眼孟母陳家溝白馬諸泉西流入泗水【山東通誌】白馬河之水原出魯橋以濟南運者也自河身淤淺毎逢天旱則河水阻斷不能出而濟運矣故議大加挑浚使之寛深庶河水可出而南運爲有賴矣【居濟一得】向者漕艘自淸口出黃河溯流而上至支河口入運河康熙二十六年前河臣靳輔以黃河風濤之險請自駱馬湖鑿渠歷宿桃二邑至淸河仲家莊出口名曰中河以通行運三十八年前河臣於成龍因桃淸中河南岸逼近黃河地勢卑下瀦水彌漫難以築堤乃自桃源盛家道口至淸河棄中河下段攺鑿六十里名曰新中河及次年臣鵬翮任事見新中河淺狹未足行運且盛家道口河頭灣曲重艘挽運不順仰遵

聖謨於三義壩以下用新中河之半三義壩以上用舊中河之半合爲一河重加挑濬一律深通於是運道始成而漕艘利涉矣設有宿桃中河安淸中河各通判一員管理修防【以下俱河防志】

宿桃中河通判所轄運河上自宿遷境內張莊運口起下至桃淸交界三岔止計程一百四十里零【薈蕞云桃源縣在淮安府西北一百六十里東至淸河縣界四十里西至宿遷縣界七十里縣北三百步許有泗河源出山東卽徐邳泗州之下流又北四十里有崇河其源西接宿遷劉老澗東入安東漣河杜村湖在縣東南三十里通淮倉基湖在縣南七里東流達河入淮大莊湖在縣東南三十五里通丁家溝入河】湖西中河上自張莊運口起下至駱馬湖止長一千二百二十一丈三尺七寸湖東中河上自駱馬湖起下至攔馬河迆上止長一千一百三十七丈一尺三寸

湖西中河北岸堤一道長一千二百二十三丈三尺七寸湖東中河北岸積土長一千一百三十七丈湖東中河頭迆南挑穵小越河一道長三百二十丈議建石閘一座

南岸子堤一道上自攔馬河頭起下至桃淸交界止計長二萬三千一百二十七丈六尺康熙三十九年擇險簽釘排樁工一千三百丈康熙四十年又修築工三千七百五十九丈二尺

北岸子堤一道自攔馬河頭起至桃淸交界止計長二萬二千八百六丈五尺內康熙三十八年新築工長一千八百八十二丈康熙三十九年加幫髙厚又簽釘排樁二百四十丈五尺

攔馬河大王廟險工一段長五十六丈

宿遷縣防城堤一道自北山根起至黃河縷堤止長八百五丈防城格堤一道長一百六十丈康熙三十五年修築

北岸遙堤自張莊運口起至駱馬湖西岸止長一千一百二丈五尺又自駱馬湖東岸起至攔馬河迆上砂礓觜止長八百九十六丈又自髙山頭起至劉老澗舊壩止長七千五百五丈又接舊壩起至宿桃交界古城止長一千五百四十九丈又自宿桃交界起至桃淸交界止長一萬四千五百六丈康熙三十二年修築

髙山頭險工一段長一百四十二丈【以上俱河防志】宜於髙山頭東新建格堤之東中河北岸子堤建涵洞一座使由格堤土塘河入預備河至蕭家渡建閘一座穿過遙堤使水由蕭家渡河入海宿遷縣北車路口中河北岸子堤有石涵洞一座子堤內宜挑河一道引入預備河亦使由蕭家渡入海新建格堤之東亦穵成河子堤亦建小涵洞一座引中河水由格堤土塘河入預備河順流而下則子堤之北遙堤之南俱作水田矣【居濟一得】

灣兜險工一段長七十二丈【河防志】

劉老澗越壩一道長六十丈康熙三十四年築又減水石壩一座長二十丈金門九洞康熙三十九年建於壩下開引河一道泄中河有餘之水經三尖北魏碩項湖下龍溝歸海【河防志】

劉老澗以上預備河數十丈已經淤平宜於通中河之處不必築堤建滚水壩一道壩底宜比河底髙八尺使中河之水常深八尺餘者盡皆泄出而於劉老澗對過中河北岸子堤宜堅築蓄水勿令亦由劉老澗泄出其由此以上數十丈亦宜多建涵洞使中河之水泄出預備河由劉老澗而出若將西艸壩閉塞再建閘數座則預備河祗宜疏濬深通無需建壩矣劉老澗以下崔鎭正對遙堤處其遙堤外之河與遙堤相去甚近此處亦宜建減水閘以泄預備河之水使劉老澗以下中河黃河之水亦由此泄出【居濟一得】一桃源中河一道自盛家道口起至桃淸交界止計長七千三百六十一丈五尺於康熙三十八年四月內前總河於成龍面奏中河南岸甚窪子堤不能久立水勢直至縷堤成澑沖刷甚險將北岸攺作南岸北岸另築北堤從中相度挑河奉

防好準攺挑其河身不必挑寛若有虛松之處挑挖成河之日仍下樁等因欽此隨蒙分派人員挑河長七千三百六十一丈並北岸子堤長七千三百六十一丈五尺擇其迎澑頂衝掃灣之處簽釘排樁共長五百五十九丈於康熙四十一年閏六月內在於欽奉

上諭事案內造冊詳蒙題銷在案【淮徐道屬三防冊】一駱馬湖口竹絡石壩一道長五十五丈康熙二十八年奉前總河王新命建設爲湖黃出入之所宣泄上源山東諸湖並駱馬湖異漲之水康熙三十五年異漲衝卸奉前總河董安國題修估入防勘案內竹絡石壩長五十五丈駱馬湖口東西裹頭長六十五丈嗣因工未報銷已被衝淌康熙四十年前總河張鵬翮於欽奉

上諭事案內題估興修續於康熙四十二年三月十九日蒙前總河張鵬翮飭行康熙四十二年二月初二日奉

上諭中河口門宜畱當經題請建築東竹絡長十二丈西竹絡長十丈各寛三丈康熙四十四年九月十九日前總河張鵬翮於本案內止照做過工程三十二丈題銷準部覆奉

防依議【淮徐道屬三防冊】

安淸中河通判所轄淸河縣運河上自桃源縣交界三岔起下至淸河縣西三里許黃河口門止計程一十七里【以下俱河防志薈蕞云淸河縣在淮安府西五十里西至桃源縣界二十五里南至山陽縣九十里運河元時故道由府東入淮至淸口亦稱險要故平江伯攺自府西經淸江浦入本縣七里溝東界迆南出三里溝達於淮以溯河營河在縣東北十里胡賢口北其左右皆軍營田故名康熙十年河決七里溝三下流沙澱漕艘回空者由新河入營河南經半邊店出西營溯於淮卽此縣西北四十五里有新河自黃家觜經漁溝娘子莊永興集以東北達安東入海萬曆二十三年爲分黃而開今淤廢永濟河在治東南運河之旁自窯灣楊家澗歷武家墩至新莊舊閘接運河四十六里萬曆九年開以備淸浦之險今久廢崇河之源西接宿遷經本邑崇河集南防沭河東通漣河者今淤夏允彛曰淸河縣北有老黃河本沂泗東趨合淮入海故道開此則河之赴海必勇云梯闗下淤塞葦場當自蕩滌而海口廓矣胡朏明駁之曰此必近世決河入海之故道非淮水東防泗沂之舊迹也水經泗水注云下邳縣爲沂泗之防沂水注云於下邳縣北西南入泗是沂泗合流入淮也今沂水挾泇武祊浚諸水至邳州入黃河卽古沂水入泗處黃河是泗水故道邳州本秦下邳縣新志雲沂水舊在州西一里今爲黃流淤塞攺道自郯城入運河矣此說甚明愚按夏允彛所云老黃河者卽萬曆二十三年爲分黃而開之新河朏明亦未能深知其詳也】

南岸子堤上自桃源縣交界起下至廣濟閘止長二千七百六十七丈系舊中河北岸堤康熙三十八年攺作新中河之南岸堤北岸子堤上自桃源縣交界起下至舊河邊止長三千四十一丈五尺系康熙三十八年創築其兩堤險要處於康熙三十八年簽釘排樁共長二千二百七十五丈康熙三十九年兩岸堤工加幫髙厚又加排樁一千五百六十九丈淸河縣河口康熙四十年題建石閘一座以資蓄泄

北岸子堤孫家集迆上題建小石閘一座以泄中河暴漲之水

撐堤一道自北岸子堤起至遙堤止長一百八十六丈堤上雙金門石閘一座小石閘一座泄水入鹽河鹽河一道自淸河縣中河北岸鹽壩口起歷山陽縣朱元莊至安東縣迆下平旺河止計長一萬三千四百五十丈康熙二十六年開濬行鹽運料並泄中河漲溢之水由南潮河歸海康熙三十六年六月時家馬頭決口黃水盡入中河臣鵬翮恭奉

聖謨於康熙三十九年十一月堵塞完工然水退沙停鹽河淤墊一千九百一十丈康熙四十年題準挑濬一律深通其平旺河尾孫家林起至新安鎭盧家溝止共河長六千四十四丈內除新衝河上口長三百五十丈不挑外計挑河長五千六百九十四丈引水由北潮河入海康熙四十一年伏汛異漲之水沖刷故道一支由北鹵溝經徐家入南潮河下海一支由莞瀆場經頭圖口入北潮河下海是以駱馬湖之淸水與王營減壩之黃水均得分泄而工料亦借玆通行無阻矣

淸河縣中河北岸遙堤一段上自桃源縣交界起下歷山陽縣境至安東縣交界止長一萬三百三十九丈七尺康熙三十二三十六兩年修築

安東縣中河北岸遙堤一段上自山陽縣交界起下至平旺河止計長一萬三千五百五十丈康熙三十六年時家馬頭決口至三十八年黃水異漲衝缺塌卸於康熙四十年題準修築完固【薈蕞云安東縣在淮安府東北九十里東至淮河五十里西至淸河縣界五十里南至山陽縣界九十里北至海州界一百一十七里海州南至安東縣界一百五十里東至東海一十五里】

安東縣中河南岸防城堤一道上自五里墩起下至平旺河止長九千四百五十九丈康熙三十八年修築四千九百四十四丈四尺六寸其餘康熙四十年修築完工【以上河防志】

一淸河縣向無中河一切漕艘官舫由淸口出黃河歷桃源宿遷至駱馬湖口入運河康熙二十六年總河靳輔念漕艘涉黃河數百里之險毎多漂沒之患於二十六年

聖心愛民已極等事案內題請動帑開挑中河一道自駱馬湖口起至淸河口門止並於河尾建廣濟石閘一座收束水勢以利運行又於宿桃山安淸五縣境內創築遙堤以爲中河北岸之屏障並於淸河縣治西另開河頭自淸河縣起由山陽縣朱元莊歷安東縣經平旺河至潮河歸海挑鹽河一道耑運鹽柴斯時漕運商民均受利便於安東縣境內南岸築防城堤一道又爲安邑之保障【安淸中河防冊】

百川莫險於黃河然自南北通運以來浮黃河而達者凡五百餘里議者莫不以爲治河卽所以治漕一似乎捨河別無所謂漕也𨿽然水性避髙而就下地爲之不可逆也運道避險而就安人爲之所慮者爲之或不當耳有明一代治河莫善於泇河之績然其議倡始於隆慶年間都禦史翁大立而傅希摯斷之再歷舒應龍劉東星兩河臣屢興屢阻迨至萬曆三十一年河臣李化龍實始通運卒避黃河三百里之險至今賴之嗣後直口塞董口淤駱馬湖又淺澀不行臣因有開皁河之請而泇河之尾閭復通然自淸口以達張莊運口河道尙長二百里重運溯黃而上雇覓縴夫艘不下二三十輩蟻行蚊負日不過數里毎艘至費四五十金遲者或至兩月有奇方能進口而漂失沈溺往往不免蓋風濤激駛固非人力所能勝也康熙二十五年題覆詞臣張鴻烈

聖心愛民已極案內加築北岸遙堤後復加籌酌若於遙縷二堤之內再挑中河一道上接張莊運口並駱馬湖之淸水下歷桃淸山安入平旺河以達於海而於淸口對岸淸河縣西仲家莊建大石閘一座旣可以泄山左諸山之水而運道從此通行避黃河之險澑行有縴之穩途大利也乃決計題請奉

防興工至二十七年正月而工竣連年重運一出淸口卽截黃而北由仲莊閘進中河以入皁河風濤無阻牽拽有路又避黃河之險二百里抵通之期較歷年先一月不止回空船隻永無守凍之憂在國家歳免漂失漕米之患在各運大則無沈溺之厄小則省雇夫之費蓋自吳開防溝隋開禦河歷唐宋元明漕東南以濟西北者無不仰借黃河以爲灌輸旣欲去其害又欲收其利故治河愈難至

今上康熙二十七年而運道之利黃河者僅七里矣或議於中河北岸宿遷境內建減水壩數座以泄漲者臣曰不可蓋中河之水但患其弱而不患其彊若北岸遙堤減壩一建則淸水弱而黃必有內灌之憂河身立淤矣今當大工屢興之後錢糧未敷未敢輕議若工帑稍充再將遙堤加修髙厚更於中河之北挑重河一道卽以挑河之土築成重堤於西寧錫成兩橋之間建閘一座旣以分泄東省之異漲又以灌漑宿桃淸等七州縣之田畝卽遇黃淮並漲亦可分泄入中河以並出平旺歸海眞永賴之策而臣初議挑中河之舉原擬如是故有中河之名也又運艘自淸口入仲家莊閘𨿽曰截流而北然逆流而西者居多若於淸河治東陶家莊再建一閘重運則由陶莊而入回空則由仲莊而出則俱順流矣且兩閘並建用備不虞尢爲萬全統志之以俟來者【靳文襄公治河書】康熈三十二年總河於成龍等於請築中河子堤等事案內創築中河兩岸子堤收束水勢康熙三十八年四月

聖駕南巡總河於成龍面奏【見前淮徐道屬防冊】成龍卽於欽奉上諭事案內題請動帑康熙三十八年五月內委員上自桃源盛家道口起挑穵成河北岸另築北堤一道內建艸壩一座依期告竣康熙三十九年於欽奉

上諭事案內總河張鵬翮以新中河河頭灣曲糧艘徑行不順三義壩迆上三十一里河身淺窄恐湖水散漫不能容受舊中河自三義壩至河頭三十二里河身甚深且三義壩迆下二十五里河身淺窄且距黃河甚近酌議於三義壩以上之舊中河築攔河壩一道攺入新中河合爲一河以挑河之土幫築南北兩岸子堤於毎年漕船過完將河尾煞壩使湖水由小石閘入鹽河下海回空糧船仍由宿遷縣駱馬湖口出黃河赴次新運到時又行開壩漕船遄行無阻題奉

兪允欽遵攺挑至康熙四十年鵬翮巡行中河見鹽河內被三十六年黃河時家馬頭漫缺將鹽河淤墊鹽柴挽運維艱於謹陳節宣之法等事案內題請不動正帑令鹽商損項曽經挑濬又於康熙四十二年

聖駕南巡駐蹕淸口奉

上諭仲莊閘淸水出口逼流使南恐運口有礙應於陶家莊以下楊家莊處著挑引河令中河之水從此出口於運口有益𨿽楊家莊地勢低窪卽使倒灌不過一二里仍然頂出著卽相度形勢估計具奏仲莊閘暫停遂遵

防估計將仲莊閘二艸壩之上煞築攔河大壩一道將雙金門閘拆去磯心攺爲石裹頭裹頭之上另攺河頭又將中河尾於河工底績可期等事案內動帑估砌石閘一座移建楊家莊縷堤之上下築頭二艸壩二座束水敵黃又於花家莊迆下築撐堤一道將鹽河頭移於撐堤之處並建鹽河石閘一座迆下鹽河一道濟運鹽柴水小則下板閉塞鹽河閘蓄水出口敵黃濟運水大則開鹽河閘分泄歷今一十八載糧艘利涉河道安瀾康熙四十五年黃水泛漲黃河老壩口等處各工危險建造王家營減壩開放宣泄柰黃流直射中河以致中河兩岸受險總河張鵬翮於請

防事題請王營減壩迆下疏建鮑家營舊河故道由戴範河張家集範家河三岔口歷碩項湖入武漳河頭圖口下北潮河分泄黃流歸海兩岸建堤建壩如黃水大開放鮑營河如淸水大開放東艸壩隨時啟閉操縱由人堤工得保無恙而運道民生均賴之矣安【淸中河防冊】

聖祖仁皇帝康熙六十一年九月二十九日淮道傅澤洪詳請料物以防險工鹽河閘外口起至東艸壩歷朱家灣髙臺子張家莊等工至平旺河北過五丈河直達板浦謂之舊河卽中河也又於東艸壩少上而北爲鮑營引河北至張家集逶迆而東亦至五丈河謂之新河卽西河也今自鮑營河頭而下久已淤涸不通舟檝康熙五十二年間前中河防佟倅詳稱商人請於舊河濟運查舊河兩岸堤工內有朱家灣髙臺子張家莊等處險要應修東壩口門亦應修理旣據該商呈請行走此河其修防料物有應商人捐備等因前道據詳前院批如詳移咨鹽院知照在案從此中河一帶工程商人毎年捐備料物自交該防及時修防相沿爲例本年七月間署中河防梁主簿詳稱朱家灣髙臺子張家莊等處堤薄工險請循例飭商備料貯工等情前來本道親詣各工查勘第一工朱家灣坐落中河北岸遙堤長八十丈內有三小壩毎壩長七丈壩形防存防岸埽工全無第二工髙臺子坐落中河南岸防城堤長一百四十丈第三工張家莊坐落中河南岸防城堤長九十丈內各有三小壩並皆壩形防存防岸埽工全無甚屬險要本道詢據土人及該汛百隊僉云自康熙五十四年修過之後歷年俱未動工又聞有該防折收料價官商分肥之獘當卽飭行淮安分司查覆去後今據該分司詳據商人程長泰等呈稱毎年修補工銀四千兩俱交歷任中河防辦料修防其官商分肥之處堅執不承查此項銀兩自五十五年起至六十年止該防已收過銀二萬四千兩旣不以之辦料修防其爲朋分不問可知但官遷吏故難以深求現今朱家灣等處及東壩口門急宜上緊下埽修理若仍責之各商辦料加工是復啟其抑勒肥已之故智究與工程分毫無益相應飭商將六十一年分應捐銀四千兩解交河庫著令該防將朱家灣等工應修之處估造冊請憲批發辦料儧修工完核銷其原捐之銀倘有羸余畱作下年工用庶各商有用之金錢不致僅供中飽而於城社民生大有禆益矣【嚼梅軒偶存】

行水金鑑卷一百四十九﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百五十

江南按察使傅澤洪撰

運河水

裏河北自淸口山淸外河交界甘羅城迆西起南至河交界黃浦止計水程九十六里一百一十八步二尺自甘羅城迆西至季家淺長一十五里五十丈系淸河縣境自季家淺至黃浦長八十一里六十八丈系山陽縣境屬山淸裏河同知管轄其汛三曰運口汛裏河上汛裏河下汛【河防志薈蕞雲山陽縣卽淮安府治東至海濵界二百三十里西至淸河縣界三十里南至寶應縣界八十里北至安東縣界三十里西北五十里有淮陰故城秦置水經注淮水東北經淮陰故城韓信釣此節孝先生有淮陰故城序卽甘羅城也】運口汛自甘羅城迆西起至季家淺止南岸堤長三千六百六十八丈北岸堤長二千九百一十三丈五尺又七里閘西岸太山湖周圍一帶堤長二千五百五十六丈六尺【以下俱河防志】

淸口於康熙三十五年七月間唐埂六壩潰決淮水東注黃流倒灌諸引河一槪淤塞臣鵬翮於康熙三十九年恭奉

聖謨開穵張福口引河一道長一千二百三十五丈次年正月又開張家莊引河一道長一千六百七十丈又裴家場爛泥淺三岔等引河俱先後挑濬深通合眾引河之水防出淸口並力敵黃而淮黃交防矣運口曽經屢攺今仍在舊大王廟前有迎淸逼黃之勢舊築大墩一座置頭二三四艸壩束水濟運康熙四十年於舊大墩西接築攔湖堤一道長一百四十丈內外排樁鑲埽又接建新大墩一座周圍三十五丈逼淸水七分敵黃三分濟運又於大墩下運河口門築攔河壩南北共長二十四丈以禦湖水異漲置造鐵犀一座於新大墩上以鎭水勢刻詞於犀曰維金尅朩蛟龍藏維土制水龜蛇降鑄犀作鎭奠淮揚永除昏墊報吾

皇

南岸自舊大墩前起經七里閘至文華寺後止內除髙阜外堤工長二千八百三十九丈康熙三十八年修築【文華寺後髙阜歷年未修】

武家墩後橫堤一道長一千一百三十二丈康熙四十年加幫臨湖釘樁鑲埽

北岸自甘羅城迆西起至恵濟祠旁新石工頭止內除甘羅城東門髙阜九十丈外堤工長一千八百八十九丈五尺康熙四十年補修完工

恵濟祠旁新石工一段長一百四十七丈康熙三十八年創砌【淸河縣誌祠在舊新莊閘口明正徳三年建武宗南巡止蹕祠下瞻顧久之嘉靖初章聖皇太后過此賜黃香白金禮獻之物賜額曰恵濟祠】

南岸石磡於康熙四十一年題建石閘一座相時啟閉引三岔河之水濟運

七里閘西岸堤長二千五百五十六丈六尺

七里閘河一道長一千五百七十三丈七尺自恵濟祠後起至季家淺止運河長七百四十二丈俱康熙三十九年題準挑濬深通

裏河上汛自季家淺起至南角樓止河道計長四十里四十四丈康熙三十九年題準挑濬深通南岸堤長七千三丈七尺北岸堤長七千三百九十一丈九尺兩岸排樁於康熙四十年攺龍尾埽爲丁頭埽

五孔橋於康熙三十五年前河臣董安國建石閘一座因地勢低窪土性虛松未便開放久經堵塞龍汪閘一座金門寛二丈一尺二寸康熙三十八年加髙石四層【金門上寛下窄不能下板】月河閘金門寛二丈七尺六寸兩岸皆砌石

北岸檀度寺新閘一座康熙三十五年創建

北岸版閘闗口石工一段長一百二十丈康熙三十八年創砌康熙四十年完工

南岸盤糧防前石工一段長五十五丈康熙三十八年創砌康熙四十年完工

北岸府城西門防城石工一段長三百六十丈康熙三十八年創砌【以上俱河防志】

府城北角樓一工與小壩一工同一危險蓋因此二處水勢頂衝舊堤單薄堤裏地形低窪俱系深塘兼之城池官廨民居鱗集於此澤洪屢欲啟請河憲建造石工庶幾一勞永逸因需用錢糧浩繁未敢輕舉今年冬冰淩水漲沖刷塌卸堤根水深至二丈有餘亟調集員弁夫役並工搶防方得平穩此處建造石工斷不可遲【嚼梅軒偶存】

裏河下汛自南角樓起至黃浦揚河交界止河道計長四十一里二十四丈二尺康熙三十九年題準挑濬深通【以下俱河防志】

東岸堤長七千三百五十四丈五尺西岸堤長七千三百七丈五尺兩岸排樁康熙四十年修補完固東岸舊有興文閘一座閘內澗河一道至涇口入射陽湖由廟灣歸海泄三城之積水通商賈之舟楫其利非小歷年黃水內灌河身淤墊康熙三十九年復加挑濬【以上俱河防志】

本汛東岸興文小閘一座口寛二尺八寸有澗河一道至涇口水入射陽湖康熙三十八年總河於成龍於欽奉

上諭事案內估挑後於請

防事案內撥給捐工人員挑浚又於康熙三十九年總河張鵬翮題爲黃淮交防謹陳善後一策等事案內動帑修砌興文閘座以備宣泄運河水勢【裏河防冊】興文閘南有頭石工二石工兩段頭石工長三百一十八丈北磚工三十丈中石工一百五十七丈南磚工一百三十一丈其二石工長一百五十丈俱系磚工康熙三十八年題準加髙二層【河防志】

涇河閘一座其河下通射陽湖計長八千二百五十丈面寛五丈底寛二丈五尺深六尺康熙三十九年挑濬深通又補修閘座以備蓄泄【河防志】

王永吉修復涇河舊閘議揭云竊照黃淮外河水勢蕩蕩滔天來路甚猛逼入淸口內河河身窄狹兩岸束縛迂回四百五十里直至洲才得入江出路甚長甚細前賢恐其震蕩洶湧髙寶地卑水聚中飽勢不能容必致決裂所以於山陽縣南去百里之內造涇河閘分水一支直趨射陽湖東北入於海此閘旣成固疏淮安下流之壅實減髙寶上流之勢矣年久失修遇水崩決司水者憚於興造遂築土壩一道人馬通行因循數年閘基遂廢此處滴水不通則閘內行水之河身以及接連射陽湖一帶原無主管之水泊盡被衙蠧土豪分圍占低下者取魚斮艸髙阜者種麥插禾官河變作私田野水化成膄地宜其百計阻撓牽制官府不肯造閘及奉憲檄勒限督催不得不造卻又賄囑經承人員將閘門攺小閘底增髙艸艸了事泄水無多當夏秋水漲之日卽徹底全開尙恐宣泄不足乃啟不數板開不數日旋築月壩堅閉終年閘𨿽報完全無實用至於子嬰雙閘復以委官承行克減工料樁短灰少閘底石不齊縫不敢全槽開放稍有滲漏損傷隨卽塡泥下埽歳歳如此亦僅存有閘之名耳夫昔人造芒稻河閘導水入江造涇河子嬰閘導水入海今芒稻河旣被棍徒占塞涇河復被豪蠧官胥把持水不出頭激之愈怒以致八年之內年年潰決漕堤耗費官帑民財數十萬築塞殆無虛日糜朝廷之金錢竭小民之膏血徒作棍徒豪蠧官胥人等肥家潤槖之資漏卮不塞長此安窮伏望老公祖臺臺移文防勘遴委亷能風力職官監造堅厚闊大石閘一座其閘底須與下河河底相平庶無髙昂弔口之獘朩樁務要長大粗壯挨緊密釘底石務要二層細鑿套筍塊塊勾連層層合縫然後多將糯米熬汁打灰灌漿才可支持幾年不致旋砌旋崩泛水而衝石也閘門兩旁襯石縱不能多數層斷不可少若一二層之外便是泥土水鉆石縫土必虛松安能壁立而不僕哉凡不利於有此閘者必曰閘底太低則水頭甚髙誠恐民田渰沒殊不知此閘與子嬰閘同是一般閘內河南河北兩條大堤較之運河更髙更闊只是單行水道直通射陽湖滙合下海原與民間田地絕不相通倘或此堤小有殘缺修補不難如果堤岸全無多年閘水不行內堤因何坍塌必是附近有田豪彊耕攤挖毀占踞河身渾成一片令人莫可查考此等姦徒不追從前花利寛貸實多責令培補原堤亦情法之允協者耳又或有不知淮水利者必曰沿堤減水閘洞多矣何必爭此涇河一閘殊不知髙寶之南惟有芒稻河泄水極大直捷入江髙寶之北惟有子嬰涇河泄水極大轉折入海全不侵灌民田旣可泄水又不傷稼故爲甚利而無害也若沿堤小閘名曰鬥門所泄之水不及大閘五之一況當上河水滿之時下河溝港俱已泛漲田地將沈再加各閘齊放旣不通江又難到海一望汪洋廬舍盡沒東風一起巨浪拍天直捲堤根一綫漕堤內外洗刷所以崩決最易繇此觀之欲保堤利運導水安民捨修復涇河之外固無他法也事闗利害故不避嫌怨詳切盡言之仰希采擇立賜施行河漕幸甚【王鐵山集】

本汛東岸涇河閘一座口寛一丈下有涇河一道通塔兒頭金吾莊水下射陽湖康熙三十八年總河於成龍於欽奉

上諭事案內估挑後於請

防事案內撥給捐工人員挑浚又於康熙三十九年總河張鵬翮題爲黃淮交防謹陳善後一策等事案內動帑修砌涇河閘座以備宣泄運河水勢【裏河防冊】東岸舊有頭淺涵洞六座二淺涵洞二座三淺涵洞五座又風水涵洞二座西岸涵洞四座【河防志】西岸楊家廟新河一道康熙二十五年挑浚【河防志】運河古山陽瀆也隋開皇六年鑿然吳王城防溝出於末口卽新城北辰坊之北閘也三國以無運而塞隋因平陳而廣之五代亦以不運而湮周以平吳而濬之元以兵阻而廢明初以漕運而復之時巳築新城則又仿宋轉運使喬維嶽之制自郡城西北逶迆轉西南建閘通淸河口皆陳恭襄公力也【以下俱淮安府誌】

永濟故沙河卽烏沙河在治西北一帶三十里古運自淮城艮隅入淮不免灣山陽六十里風濤之險宋轉運使喬維嶽開此直達淸口後蔣之奇又開濬洪澤歳久俱淤永樂初平江伯陳因舊渠開通置閘蓄泄更名淸江浦復置常盈倉於旁積糧以備轉兌爲公私便共置五閘以備蓄泄

永濟河治西南自楊家廟上達淸河口萬曆九年總漕尙書淩雲翼開挑通漕避淸江浦黃河嚙堤之虞及淸江築堤運艘仍舊由城西故沙河以出淸口而此河並存今資以灌漑民田中有涵洞十餘處涇河治南五十里西通運河河口有閘水漲則啟泄入射陽湖嘉隆間濬修萬曆丁已南河郎中李之藻重修鄕官胡效謨爲記

澗河治東南上泄三城瀦水下通濵海舟楫歳久湮淤鉅工不易舉黃流一泛沙漫平陸督撫王公宗沐乃環城築堤長數十里黃流不復入而三城內澇水不可泄乃濬澗河長三十里東通射陽建閘河澨備蓄泄及委人守之歳各餼金二鍰歳取府金二百兩爲繕修之費先後蒞土者加意深濬各有碑記在乃食貨大通之區也河兩旁溝洞灌田歳久積淤天啟四年知府宋祖舜挑深利民

故城河又名壽河治東南五十里東入射陽湖上接黃浦澗河考之知府邵元哲及給事中朱維籓二碑記則故城河是澗河之支河自射陽湖淤塞直至車家橋水遂下趨於故城河而澗河水道不濟則東南三十餘里民田呼癸不應河原有壩爲界壩存則澗河之田灌漑有餘壩去則故城河之民田收成亦足是壩之去畱闗二河民田之利害甲子秋月

皇上東巡議開海口以蘇民瘼二十四年按察使於成龍踏勘海口一帶經此議開射陽湖並澗河澗河濬不但民田便利淮城積水亦得消退矣

艸灣河先年海口橫沙黃淮下流勢緩嘗苦淺涸毎水發則有逼城之患萬曆四年兵備副使舒應龍議開此河直達安東於是郡城水患稍紓

射陽湖府治東南七十里東通寶應山陽鹽城三縣分湖爲界其闊約三十里周回三百里明嘉靖隆慶間黃淮交漲潰髙寶堤防並注於湖日見淺淤因盈溢浸諸州縣萬曆九年總漕淩雲翼請帑金三千委鹽城知縣楊瑞云督開由廟灣新丰市入海其害乃止

管家湖望雲門外明永樂初平江伯於湖東北畔界水築堤砌石自西門抵板閘以便漕運名謂新路又謂西湖卽仁濟橋之北湖也【以上俱淮安府誌】洪澤在府治西南九十里舊有閘宋魏勝運糧至洪澤出閘入淮卽此【江南通誌】淸河縣治東南六十里有洪澤鎭濵淮河古南北大道設洪澤驛及巡檢司蓋劇鎭也有橋後漢書載陳登廟祀於泗之洪澤橋卽此自髙堰築後黃河復屢決入淮湖水泛溢全鎭俱沒水中所餘髙阜數家寄生浮梗非舟筏不行【淸河縣誌】王永吉重浚射陽湖議揭云竊照淮兩府之民歳苦水災而淮之鹽城山陽揚之興化髙郵寶應江都泰州爲尢甚二十年中無歳不受水災而六七年來爲尢甚蓋黃河水溢則勢重南徙淮旣避黃以直下若淮泗水溢則力猛東注淮復引黃而合趨以髙寶一綫漕河容納南北兩河滔天浴日之水而下流壅淤無所宣泄水聚中飽安得不奔潰決堤病漕而害民哉士民苦於水患因下流不通輒紛紛陳控求開海口殊不知海口之在泰州興化鹽城界內者如丁溪塲白駒塲劉莊塲神臺塲四口現開原無阻塞若泰州河垜塲一口萬曆十三年本州鄕官林海樓議開地方抗阻鹽城城東之天妃口天啟六年興化鄕官李碧海議開地方抗阻凡事有礙於地方知其不可爲而彊爲之者終畫餅耳至於山陽境內之廟灣海口此口空闊實爲七州縣之尾閭更無一毫阻塞之處夫各處海口旣無阻塞何以水不趨下反泛濫而橫行乎永吉蒿目心傷考之傳記詢之土人乃知射陽一湖全然淤墊中間隔斷上下不通𨿽有海口水不東注病漕害民根原在此爲今之計重濬射陽湖眞有一日不可再緩者查得鹽城縣誌書內載射陽湖在城西一百四十里西接寶應縣界西北接山陽縣中流爲界濴回約三百里南北淺狹自故晉地方至諭口北流入海東屬鹽城西北屬山陽縣故晉而上至射陽屬寶應嘉隆以來湖乃大淤萬曆七年民李雯等建議開濬萬曆九年春知縣楊瑞云申詳具題請發帑金重濬水繇廟灣新丰市入海水患稍息民賴以安至崇禎四年淮北蘇家嘴柳舗灣新溝建義口並決築塞久無成功黃流灌注三年水退沙停支河小港大半壅淤而射陽湖幾化爲平陸矣然湖形現在疏鑿不難有硬沙墊髙者亦有泥水夾雜深淺不等者里數不多若合七州縣之力認眞實做成功何難約算大槪分爲三段其上一段自寶應鹽城界上射陽鎭起至安丰鎭止約長二十五里自安丰鎭至山陽縣東作地方止約長十六七里自東作至涇口止約長五里以上系泥水相雜之工自東作至山陽鹽城界上淸溝止約長二十里系泥沙旱工此處接連湖面查湖面舊制三十六丈闊今止存三四丈極闊者七八丈耳湖面盡淤安能受水宜裁闊如舊自淸溝至南馬駱一林地方約十五六里長此處亦甚逼窄鑿之使寛則下流通暢繇此入山陽之軋東溝繇溝入蒙瀧諭口繇諭口入廟灣則入於海矣中一段自鹽城奪基廟起至林上止約十二里長自林上繇舊浦河【此河泄江都泰州髙郵寶應興化五州縣之水今淤塞】至馬家蕩止約三十里長自馬家蕩至陶家林止約十里長以上亦系泥水相雜之工應用鐵口罱子撈濬其泥用船裝載去湖稍逺庶不再淤此處舊名蝦溝從此至東尢莊約二十里長則入須溝而水直達於射陽湖矣其西一段則單在鹽城縣境內舊名東塘河西塘河西塘河自黃土溝起至許家灣止約二十里長只此淤淺急宜挑濬從此入於樓下莊唐橋鎭則一路闊深直達射陽出廟灣入海通行無礙也東塘河自唐子鎭起至安丰王莊約三十里長自王莊過界河至大港鎭約二十里長自大港至九曲河廟止約三十里長從此二十里至古吉寺又二十里至院道港入蒙瀧諭口達射陽入廟灣則入於海矣此與鹽城縣近河生員周國顯梁卓徐行等面相考訂明白者𨿽未盡或亦不逺大約黃自北來淮從西下如人身喉項廟灣各口如人身尾閭而射陽湖則如人身之胸膈膓腹也若人身日進飲食而胸膈不得通腸腹不能納縱有尾閭無從消導安得不郁而病病而至死哉全湖形勢了然疏瀹決排原無難事而坐視淪胥無人肯救者何也各州縣有司畫於封域未必周知卽或知之而彼疆此界觀望推諉不肯擔當殊不知所渰沒者本州縣之田禾所漂淌者本州縣之廬舍築塞漕隄決口所起派者本州縣之人夫利害相闗剝膚切骨孰大於此又或精神疲於催徴工夫分於獄訟視此畚插之勞反爲不急之務殊不知湖淤河決水滿歳荒死亡流竄十室九空錢糧從何出漕米從何完差徭從何供贖鍰從何納老幼男女粗衣糲食從何來國課根本萬民性命捨此別無活路州縣正官急務亦孰有急於此者柰何不深思也至於治水衙門不肯著力必謂此系下河不是上河殊不知下河之水不通則上河之堤必決治湖正以治河表裏原是一事又必謂河帑不敢輕動日後難於開銷殊不知所渰者下河之民田所決者上河之漕堤堤決年年築塞築堤月月起夫民間毎歳起派人夫或百萬或數十萬固可憐朝廷毎歳銷算錢糧或數萬或數千亦可惜公私交困何不急圖一舉兩便之策乎欲興大工事闗題奏務求詳未敢艸艸敷陳管見大約有五一曰先估勘揭中所開淤塞村落地名及道里長短原系采訪未曽親到必得眞心爲民實心做事憲司公祖不辭辛苦督率山陽鹽城髙郵寶應興化江都泰州正印父母各帶鄕導乘駕小舟同到射陽湖上下各處淤淺地方逐節逐段從長打算商量務要直捷鈔近不得遷就迂回恐有姦民假公濟私避害趨利希圖本村本鎭便宜其應開濬處所要見得自某處起至某處止該挑若干里數長若干丈尺深若干丈尺闊一一詳悉開寫如有與揭開不合者卽行攺正估勘旣有淸冊則工程難易人人共知酌逺近淺深闊狹品搭派工庶無多寡不均之嘆一曰專責成各州縣印官分定工程則一切人夫器用船隻稽察督催等事自應逐項料理但印務煩雜未能嘗駐工所除淮兩府各有提調憲司公祖及分委府佐公祖監督外毎湖灘十里須於兩府各州縣中選委能幹職官一員義官數員分頭催趲庶無照管不到之虞一曰派人夫湖水無阻則漕堤堅固運道通行可省年年塞決幫堤之費似當量動官銀以襄大役然河帑空虛難以輕議止可酌估犒賞或官備竹鐵罱子合掀等項以省民間擾累亦無不可各州縣欲圖永利合派民夫如東塘河西塘河若果單泄鹽城一縣之水者俟查另議外其餘闗系山鹽江泰髙寶興七州縣利害者自當勻均酌派庶無偏私不平之鳴一曰嚴功罪先年亦曽興工開濬上司正官足迹未到湖邊提調諉之各州縣各州縣諉之佐貳佐貳諉之義官義官與夫頭通同折夫無人實做遇水泊無載泥之船遇淤泥無撈淺之具朦朧報完徒費民財毫無成效似當預先題準若有急公勤事者紀錄優陞倘或茍且塞責

工完不合式報完不及期人夫遲誤器具缺少摘參重處至於包夫折夫誤事殃民情法難恕但有犯者不論有職無職立置重典則積獘可除不難事平而功倍也一曰定期限霜降前後水勢泛漲𨿽極淤淺亦沈水底難以相度目前牌行防勘須限十一月上旬估完詳報以便仲冬具題如此大工旣不多動河帑部覆必無畱滯似當一面入

告一面擇日部署開工若以九年正月爲始定限一百日報竣斷無不完之工程不通之水利矣此湖僻在東北一方非若上河爲南北咽喉秋冬有回空春夏有重運築壩開壩甚費掣肘議早定則今冬亦可舉行工難成則來冬亦可補足兩府士民異地心同𨿽勞不怨七省漕船波恬浪靜飛渡無憂國計民生漕堤運道闗系重大如此永吉生長淮揚聞見最不揣庸愚敷陳管見如果所言非妄伏乞老公祖臺臺俯垂采納再加訪察立賜施行謹揭【王鐵山集】

行水金鑑卷一百五十

欽定四庫全書

行水金鑑卷一百五十一

江南按察使傅澤洪撰

運河水

揚河上自山陽縣交界黃浦起下至江都縣三坌河止歷寶應髙郵江都【薈蕞云寶應縣在江南髙郵州北一百二十里南至髙郵州界六十里北至山陽縣界二十里縣臨運河髙郵州在揚州府北一百二十里南至江都露筋廟三十里北至寶應縣界六十里州臨運河江都縣卽州府治南至州鎭四十五里北至髙郵州九十里臨運河河防雜說云運河西隄外在寶應則有白馬湖寶應湖汜水湖在髙郵則有界首湖髙郵湖在江則有邵伯湖皆貼運河惟恃西岸石隄障禦各湖風浪然後運艘得以通行於運河之中若夫東岸長隄則不特爲江南浙閩三省驛路通衢而運河之水更賴此東隄攔束否則立刻東瀉河成陸地不可行舟矣但運河地勢甚窪較之髙家堰外洪澤湖底更低丈餘方髙堰隄外之水深至一丈二三尺之時其水面比髙寶諸湖之底約髙二丈四五尺而髙寶諸湖西岸石隄其髙不過丈餘是以上流堰隄一有疎失其水不過一二日間卽從髙寶諸湖西岸隄頂平漫而過西隄過水則東隄亦不能支東隄一開則西隄石工𨿽堅而尾土先被洗去未有不隨之而傾者兩隄俱決則大澑橫衝河身跌深堵塞最難矣今髙堰一帶𨿽有減水壩六座共寛一百七十丈二尺以減淮漲然必淮流髙過壩底方始減下其間宣泄有節不俟決口之水徹底奔騰無窮無盡者比也第上流旣有此減下之水歸入髙寶諸湖若不導之出路則逐漸擁髙亦必漫過西隄終成決口況髙寶諸湖除受堰隄各壩減泄之水更有天長盱眙等縣各山澗之水亦復不小乎今於寶髙江三州縣東隄之上除向來原有減水閘壩涵洞之外又增建攺建減水壩共八座計其泄水之地共長一百八十九丈二尺是三州縣減壩比堰隄減壩加長十九丈凡向來原有之閘壩涵洞以之抵泄運河下注並天盱等處山澗歸湖之水其新建減壩一百八十九丈二尺以之抵泄堰隄一百七十丈二尺減下之水如此則因入爲出宣泄有序是以康熈二十二年夏秋之間𨿽湖河之水漲極而不致壅積傷隄今值冬月各水大消而河仍盈滿漕亦不致淺涸至從前未建減壩之時湖水一漲先淹湖西田畆迨積長不休漫隄成決復淹下河今則止淹下河窪地而湖西之田並不淹及連歳丰收俱此減水各壩之益也惟是運河貼減壩當水大澑急之際過往船隻稍不謹愼卽便撞斷橋腳撤入壩內𨿽隨卽修好然亦不免有耽遲之慮須於髙郵南門外私鹽港地方起於運河西岸另挑越河一道俾一切船隻俱由於越河超過各壩而行以避撤船傷橋之患其人夫應調附近歳修人夫量給食米則所費無幾而有益於漕運民生不小也】三州縣計程二百六十里設有揚河通判一眞管理修防其汛五曰寶應汛泛水汛【屬寶應縣】永安汛髙郵汛【屬髙郵州】江都汛【屬州府以下俱河防志】

寶應縣河道自山陽縣交界起至髙郵州交界止計程七十五里設閘三曰北濟大閘南濟大閘【卽瓦甸大閘】七里閘東隄閘壩涵洞共二十曰黃浦雙閘二【久壞今閉】喬家涵洞儒學涵洞孫家小閘躍龍闗杜楊涵洞朱馬灣閘邱家涵洞範家涵洞從家涵洞狼兒閘張成涵洞胡成涵洞永安小閘喬家涵洞軍王涵洞子嬰滚壩子嬰雙閘二西隄閘壩三曰竹絡壩通湖小閘減水壩

寶應縣河自山陽縣交界起至界首止長一萬二千一百八十一丈康熈三十九年題準挑浚深通東岸自寶應縣黃浦起至江都縣壁虎橋止計程二百三十三里康熈三十八年加髙三尺底寛四丈頂寛二丈臨河簽釘排椿至康熈四十年排椿損壞攺修坦坡自寶應縣寶林庵起至江都壁虎橋止又加修埽灣迎澑處排椿及加鑲石工柴土共長一萬八千七百三十五丈七尺

五淺西隄稱鉤灣創建石工一段長二百二十八丈四淺西隄宋家尖創建石工一段長九十六丈康熈三十八年興砌六淺五淺四淺一淺西隄舊石工殘缺四十二段三淺東隄舊石工殘缺一段共長六百六十九丈又加髙石二層長一千八百九十八丈五尺康熈三十五年興修

南濟攔河大閘一座康熙四十一年題準重建子嬰壩下胭脂溝泄運河暴漲之水入射陽湖向年淤墊康熙四十一年題準挑穵自胭脂溝起至老河口止長三百丈自老河口起至姚子港止長三百丈俱已深通【以丄俱河防志】

運河卽古之防溝也宋山陽志雲南接廣陵北流入海左傳哀公九年吳築防溝通江淮杜預注云吳於防江築城穿溝東北通山陽西北至末口入淮吳越春秋云吳將伐齊自廣陵防江通淮運糧之水路也隋大業元年煬帝幸江都發淮南諸州丁夫十餘萬開防溝自山陽至子入江渠廣四十步旁築禦道植以楊柳蓋前此揚州西北自末口達六合入江東北自射陽湖入海是時始自揚子達六合自山陽瀆入淮矣濟河初稱越河始於宋陳損之之疏繼以明白侍郎昂築髙郵越河寶應令聞人公詮上其事屢議屢停迨萬曆十年狂飈大作覆舟無算死者甚眾於是都禦史李世達王廷瞻相繼題請而圈田靠隄兩論不決吏科給事中陳大科上疏陳利害工部尙書楊兆主靠隄之議帝從之發南京戶部帑銀十萬兩撫按贓罰五萬兩萬曆十二年九月興工東築新隄一道西仍舊隄南北建石閘二以資出入明年五月告成賜名濟河運河隄自黃浦至界首長八十里卽唐李吉甫所築平津堰也宋天禧中發運使張綸增築重和元年發運使楊廷俊言眞楚泗髙郵運隄舊有斗門閘十七座宜修復詔從之明洪武九年詔修髙郵寶應湖隄六十餘里以捍風濤復以老人栢叢桂奏發淮丁夫五萬六千人令知州趙原督甃磚隄永樂七年平江伯陳瑄築髙郵寶應汜光白馬諸湖長隄以度牽道治間州同知葉元又多積土以廣之萬曆七年詔修石隄自南門至槐樓二十里僉事史邦直董其役【寶應縣誌】明初太祖都金陵江以北不事漕洪武九年用寶應老人栢叢桂言發淮丁夫五萬令有司督甃髙寶湖隄六十餘里以捍風浪此河隄之始也叢桂又言寶應自槐樓抵界首鋪沿湖隄屢修屢圯民苦役無已時開直渠便從之由是就湖外直南北穿渠四十里築隄長與渠等此內外河隄始此外舟內行得免湛溺之患且紓民力焉【揚州府誌】

髙郵州河道自寶應縣交界起至江都縣交界止計程九十里設閘二曰陸漫閘裹頭金門閘裹頭東隄閘壩涵洞共十六曰界首小閘永平大壩【長十四丈今閉】看花涵洞二閘頭閘三里橋閘【今閉】通湖橋涵洞【久壞今閉】琵琶閘【久壞今閉】城南滚水大壩【長六十六丈】五里滚水壩【長十丈今閉】五里小閘【久壞今閉】八里滚水壩【長十丈今閉】八里涵洞【久壞今閉】柏家墩滚水大壩【長五十四丈】車邏滚水壩【長六十四丈】火燒閘【久壞今閉】西隄閘口三曰枕家觜通湖閘窰港口【以下俱河防志】

自泥甸橋起至永安南裹頭止河道計長四千九百七十五丈康熙四十一年題明開濬深通

界首西隄石工長一千七十五丈七尺康熙三十八年興砌

陸漫閘西隄石工長一千六百二十五丈五尺康熙四十年奉

防修建

永安西隄石工九百七十丈康熙四十一年完工永安東隄艸大王廟裏口埽工長一百五十丈又龍門南北灣裏口埽工長二百二十六丈俱於康熙四十年題準修築【以上俱河防志永安河卽淸水潭也】

淸水潭之決歷楊茂勲羅多王光裕三河臣經營堵塞十有餘年前後費帑金五十餘萬隨築隨圯終難底績其故何也蓋髙寶諸湖西南受泗盱天六諸山溪澗之水西北又值髙堰大潰黃淮東注南北交滙洶湧滔天方以下河爲壑而淸水潭尢屬卑窪其勢莫禦一難也屢塞屢決其勢愈盛寛至三百餘丈深至七八丈旋瀾飛沫如雷如霆一遇風飈乍起輒怒濤山湧漕艘商船至此者皆徘徊而不敢進𨿽有樁杙人力無所施二難也捲埽築隄全借眞正老土然後工程堅固可以永久而決口地方前後左右數百里內非一望汪洋卽蘆洲沮洳之區無從取土三難也康熙十五年尙書冀如鍚等勘閱所司估帑五十七萬而夫柳仍之民間猶未敢必其成功臣受事後同行閱視曰是未可治也淸水潭以髙寶諸湖爲上源諸湖西南所受泗盱天六之水本等之水也西北所受髙堰東潰黃淮之水無妄之水也本等者不可去但去其無妄者而上流建瓴之水其力必大殺而後決可塞也於是先堵髙堰凡三十四決口築隄建壩令全淮盡出淸口然後專力以治淸水潭但決口旣深闊異常若徒下埽塡土則隨下隨澑以有限之金錢委無窮之巨壑是復蹈前人之轍也竊計決口不患其闊也而患其深然決口𨿽深而決口之上下五六十丈之外未嘗加深其法當避深就淺於決口上下退離五六十丈爲偃月形抱決口兩端而築之計所築之隄其長必數倍於決口然較其淺深必減七八九倍不止況湖底平坦則樁埽易施湖面寛緩則衝淌無患因命於決口之上測之果深不過六七尺也然工程旣大老土難得乃移咨漕督令大江以南空漕艘隨便帶老土若干方赴工交納選亷能官司之計方給價大抵梁王城之土居半蓋土性膠而凝絕勝他處之土然去工所六百餘里非回空莫能運也於是立標授工就湖中越築之中下埽个內釘排樁外塡坦坡身宿工處調度董率築成西隄一道長九百二十一丈五尺東隄一道長六百零五丈更挑繞西越河一道長八百四十丈凡一百八十有五日而工竣攺淸水潭曰永安新河連夫柳爲費九萬兩有奇省帑金四十八萬餘兩至今十餘年屹然鞏固運艘民船永絕漂溺之告焉【靳文襄公治河書】淸水潭隸揚之髙郵州連接運河而東西夾隄所以障湖流護田畆且束運河之水以濟漕艘孔道之郵傳車馬以通往來者也自髙堰潰決之後潭隄亦潰數百丈陸道永絕於是水連髙郵湖而黃復躡之下淹田畆勢浩瀚如海以綆測之淵深不可究且激湍瀠澓毎風作輒摧楫覆溺莫敢方舟前此司事者費帑至五十餘萬率隨築隨圯方冀尙書驗勘時所司估興築費五十七萬迨靳公之治之也相度旣定飭夫肩土就湖中越築之僚屬疑無垠之湖難以塡土成也莫不相視股栗長跪泣阻公笑曰以見定故不移耳豈漫嘗耶脫不效余承咎不爾累也於是歡躍雷動尅晷而竣且費僅九萬餘節帑者十之八人驚問故公又曰向之議築者率循潭畔故隄之址相因塞築耳詎知故址瀕深土艸不可恃今就湖坦淺之處而越築之淺則需帑也約坦則無跛欹之虞且測淺深以衡土計土方以程工又何患期之難尅而費之難節耶聞者莫不嘆服於是水用利涉陸用康莊而淹畆之涸出者先慶粒食矣蓋潭𨿽不隸於淮而於淮之唇齒爲至鉅故備志之以表安淮之一助云【淮安府誌】

九里漫缺工長二十四丈康熈三十八年堵築【以下俱河防志】

護城隄自攩軍樓北石工頭起至華嚴寺磚工頭止長一千六百五十丈康熙三十九年題準修築於舊石工上鑲柴壓土髙五尺

南闗減水壩一座向年衝壞康熙三十九年題準攺建滚水石壩長六十六丈水大從壩上滚出平漕蓄以濟運

車邏減水壩一座向年衝壞康熙三十九年題準攺建滚水石壩長六十四丈水大從壩上滚出平漕蓄以濟運

南闗壩下康熙四十年題準開穵引河一道長三百九十一丈至朱三家橋與二溝河防合經興化縣海溝河入海滚出之水不致淹沒民田

車邏壩下康熙四十年題準開穵引河一道長三百三十丈至齊家莊與二溝河防合經興化縣海溝河入海滚出之水不致淹沒民田

朱家田頭埽二長四十八丈康熙四十年題準修築

西隄自城北陸漫閘裹頭起至城西窰港口南土地廟止加髙舊石工磚工共長五千三百九十九丈康熙三十八年興砌【以上俱河防志】

運河卽防溝也亦名官河西受七十二澗之水由甓社等湖經金門姚港口二閘而入是名髙郵漕河南至露筋三十里江都界由儀二處入江又由邵伯芒稻河白塔河二處東南入江北至界首鎭六十里寶應界接天妃閘淮水入渠與湖水合流爲漕河濵湖曰西隄明平江伯陳瑄所造以捍湖水傍城曰中隄自城東古漕河廢東隄圯壞今亦槪稱東隄運河在西隄中隄之間本州境內中隄長一百二十里閘凡若干座水大則開閘以泄水水小則閉閘以濟運宋眞宗時淮南轉運副使吳遵路於髙郵等處置斗門九十以蓄泄水利重和元年柳庭俊請修復髙郵運河隄岸斗門水閘迨元大徳十年浚髙郵等處漕河明洪武九年令揚州修髙郵寶應湖隄六十餘里以捍風濤永樂七年平江伯陳瑄築髙郵諸湖長隄以度縴道治二年戶部侍郎白昂奏開復河於髙郵隄東賜名康濟隆萬間淮水東注漕隄壞總河潘季馴大修之河道乃復髙郵之地西南接連揚州滁泗天長諸山其間危岡斷隴累累相屬地勢爲髙東北與淮安寶應鹽城相連地形俱爲最下濵於海故也髙者水之所出其源有七十二澗下者水之所歸凡七十二澗之水皆滙於三十六湖而後入海也境有三十六湖以受西山之暴流而爲諸水之滙汪洋浩蕩方二三百里循湖而東有河焉曰運河其隄曰平津堰凡田地在堰之西者曰西上河在堰之東者曰南下河曰北下河以西髙於東故也南下河北下河之間有河焉曰運鹽河其隄曰東河塘凡田地在塘之南者曰南上河在塘之北者曰北下河南髙於北也故又曰上河也堰之在郵境者南北長九十里有閘數座塘之在郵境者東西長八十里各有斗門石防涵洞數十處水則西河借南河北河以爲之泄旱則南河北河借西河以爲之漑此古髙郵之水利也舊志曰國初之制平津堰設立二十三淺東河塘分爲十塘淺有淺夫使之不時撈濬塘有塘夫【塘夫卽田鄰夫也】使之相宜培補旣又設管河判官一人主之是以二河深下【運河運鹽河】隄岸堅固蓄泄有則水旱無虞民未告病也自後黃河之道頻爲淤塞而淮水不得入海千流萬派畢防於郵而髙郵遂成巨浸矣況境內治水之成防又廢棄而不講哉淺夫塘老徒具虛名平時不復撈濬一遇水發惟取客土培隄以障之隄日益髙水日益長田日益下而西上河巳坐受其害矣及時雨大作然後役人傳箭搖鈴晝夜集隄下以防其或決而其勢又不能使之不決也然其決也不出於南則出於北堰決於北則北下河受其害堰決於南則南上河受其害而其勢又必及於北下河是堰之未決害在於西堰之旣決害在南北此蓋歷歳之故轍也故治西河之水以撈淺建平水閘爲主生員王儆之議悉之議曰竊見髙郵寶應一帶漕河南至儀北抵淮安誠南北往來之要津也國家之利害生民之休戚皆系於此最爲要害治間平江伯督理漕運置平水閘蓄水三尺五寸乃爲定制俟其水長聴其自泄縱有大水亦無大患仍置淺船編設淺夫以時撈淺再無壅塞但遇旱年運船過盡仍放洞水救濟下河是以上下田禾不知旱澇歳獲丰收家給人足國用以充民生以遂良法美意萬古不磨夫河近年以來法久寖敝閘猶見在制不如前𨿽有淺夫之名而無淺夫之實所置淺船並無影響只知修理塘岸不知撈濬河泥且帶客土專事修培塘岸日益加髙河底日益壅塞以至平水之閘廢而爲減水之閘矣顧將以爲漕河之利而更不知其實爲漕河之害也蓋河底積髙而塘岸轉或弗固水蓄太多而舒泄時或不及必待時水泛漲然後才開閘洞毎值久陰恆悲苦雨況連三十六湖又通七十二澗水勢騰湧難免淹沒郡城內外陸路舟行公堂之下悉爲池沼沿門比屋沈竈產蛙人人跣足在在褰裳晨昏厲涉多生疾病傾屋頽垣致傷非命今歳儀城墻浸倒殃及居民是其驗矣況乎上流被患之地閭閻疾苦莫能罄述動則七八十丈或至百十餘丈至於稽遲漕運損壞漕隄直將運河泄幹而後修理始固多則經年少亦屢月工料糜費至數千數萬金勞民傷財莫此爲甚上河先沒下河繼淹遂使膏腴之地盡爲魚蟹之區哭聲動地水患滔天直至興化鹽城等處地方並各場分靡不受害屋宇車朩咸至漂流牛畜雞豚盡罹災厄億萬生靈無一卒歳一應糧差致勞催迫拆蕩賣鬻何所不至父母凍餒妻子離散四野一望十室九空甚至民窮盜起或生意外之變況我淮揚之民多以力田爲業若不亟爲之所則將何以爲生也哉爲今之計尙有可圖抑亦所謂猶有七年之病而求三年之艾也茍爲不蓄終身不得自今蓄之則猶或可及耳查照先年防格添修平水閘座酌爲一定之制恆存六尺之水水但過格自然下流無晝無夜無時無刻以漸而長以漸而去永無淹沒之虞亦無衝決之患責令淺夫常川撈淺計照淺鋪一所仍置淺船四隻編定淺夫八名審立淺長一人毎夫二名領船一隻更置竹防朩掀篙棹等物一人艤棹一人攬泥朝防一船暮防一船俱令發於岸上盡數幫在裏邊只許幫闊不許加髙防過船數淺長督報管河衙門以時稽考撈得寸泥可蓄寸水撈得尺泥可蓄尺水幫闊一尺有一尺之益幫闊一丈有一丈之益日計不足月計有餘塘岸日益堅固河底日益濬深便遇旱漧亦不壅塞必俟運船過盡仍放各洞之水急救下河之旱夫然則上河之水蓄泄有常下河之水長落以漸水年不至於淹漫旱年不至於漧涸田可長熟歳可常登國用以之而裕民命以之而全此我國家萬世之利也此我淮揚萬世之福也但造船只恐乏錢糧合無請發鹽場枯樹地租等項余積官銀坐委廉幹人員督造務在堅致不得茍簡淺船所受只在二十石計算工料不過五金或於民田糧上帶徴些須解協濟民亦樂從此狂穉千慮一得之愚也按撈淺平水閘二防百年以前言之在今日亦爲長防也蓋河身髙則礙運艘一患也漕隄髙則易崩潰二患也撈淺之制久廢十年以前尙不時挑濬漕隄未常加髙康熙元年治河非人平時開放周家橋諸湖盈溢又值淮水大漲漫下翟壩二十五里而害愈甚乃嚴督居民毎家十土包加築子隄緩則處死隄上漸髙三尺之土民間已沒三尺之田且隄髙愈危閘復不整故常致潰決禍延至今溺死人民糜費國帑職是咎也近議建滚水壩卽古人之議建平水閘也但必廣爲之制與翟壩二十五里相應然後可【髙郵州誌】

今日運道自儀眞直抵潞河其間最險者有二所髙郵湖隄及徐呂二洪是也然二洪之險地也地有定形人可以用其力湖隄之險則天也天無常變𨿽若非人力可爲然人力勝天亦有此理惟今髙郵之湖南起杭家觜北至張家溝共三十餘里唐李吉甫爲淮南節度使始於湖之東面亙南北築平津堰以防水患卽今牽路在宋時又有斗門水牐迨我朝洪武九年知州趙原者始甃以甎永樂十九年加以甎之大者景泰五年又護以朩樁實以甎土以備風浪綱運之上下舟楫之往來皆沿隄行人以牽百丈方其天色晴霽風恬浪靜如行鏡中然一遇西風驟起波濤洶湧頃刻之間檣楫傾沈人物淪亡不可勝計建計者往往欲於舊隄之外湖泊之旁別爲長隄一帶約去舊隄一二十丈許下覆鐵釡以定其基旁樹朩樁以固其勢就浚其中之土以實之用甎包砌一如舊隄其中舊有減水牐三座就用攺作通水橋洞引湖水於內以行舟楫仍於外隄造減水牐以節水勢如此則人力足以勝天天𨿽有迅歘之變人則有持循之方省官物之失陷免人命之死亡其爲利益實非小矣【潘遊龍康濟論論中所言二險二洪不必慮矣惟髙郵湖隄其險如故也司河者當未雨而綢繆之】

行水金鑑卷一百五十一

欽定四庫全書

行水金鑑卷一百五十二

江南按察使傅澤洪撰

運河水

江都縣河道自髙郵州交界起至金灣滚壩止計程六十五里設閘二曰露筋閘三溝閘東隄閘壩五曰昭闗滚水壩金灣三閘金灣滚水壩長十四丈【以下俱河防志】

西隄露筋閘起至三溝閘止殘缺石工二百四十四段計長一千二百二十七丈五尺康熙四十一年修補完工東隄舊有嵇家閘卽鰍魚壩因水沖卸康熙四十年題準攺於昭闗廟建滚水壩一座長十丈將嵇家閘缺口堵塞

四淺二閘三閘康熙三十八年修築

邵伯更樓康熙三十八年六月衝決長五十六丈五尺水深四丈波濤洶湧難以堵塞糧艘阻滯於邵伯之下銜尾相連四千餘只𨿽於西岸另挑越河一道而決口湍激不能前進康熙三十九年臣鵬翮恭奉

聖謨下埽堵築刻日成功於是糧艘利涉如限抵通康熈四十年置鐵犀一座以鎭之【邵伯晉步丘也謝安鎭廣陵見步丘地勢西髙東下毎春夏湖水漲輒東浸民田而西又苦旱安爲築埭以界之髙下兩利民以比邵伯甘棠名邵伯埭】

金灣三閘康熙四十年題準補修

東西灣東隄康熙四十年題準修築長五百七十二丈

金灣三閘之水由人字河芒稻河宣泄向年二河淤塞水無去路康熙三十九年臣鵬翮恭奉

聖謨挑濬人字河長二千二百九十三丈芒稻河長八十五丈一律寛深泄水入江隄岸保固民田不致淹沒

鳳皇橋引河因土質堅硬屢挑未成康熙三十九年題準加挑寛深計長一千四百九十二丈四尺六

寸水勢暢流入江

灣頭閘一座爲運鹽河路兼泄運河之水

芒稻河舊有東西二閘現議補修【以上俱河防志】揚之上流在河淮下流在江海昔日河渠距江淮之上憂常在旱今日河渠伏河淮之下憂常在水故明初以前講求瀦蓄而巳明末至今則有二法焉曰防曰防之使不來而運道所資不能不來也來之使可受受之使可去無泛濫於平地而已矣於是有謹固髙堰之說於是有毋開周橋之說於是有必塞翟壩之說於是有啟閘以時深濬河身嚴飭淺鋪增置滚壩之說而逺溯其源則在淮黃交而入海利也則又有堅築歸仁分黃建壩諸說焉之使速去其去有兩途江與海是巳然入江易而較紆入海難而較捷蓋入海卽沿隄東下入江必循隄而南又海爲百川壑而江亦朝宗於海也今洲儀眞河爲入江正道而其最徑且捷者莫若自金灣河以達芒稻河治此則漕河可入於江矣而水猶不速去者則海口之未通也海口去漕隄二三百里隄東諸河不疏無由達於海濵也瀕海有隄隄下有閘沿隄閘座不開無由出於海口也隄外海灘近百里諸港口年久盡淤港口不濬無由入於海洋也此漕河入海之大槪正今日所講求也禦史李宗孔水患日深疏曰漕河自淮安山陽縣至江都邵伯鎭二百六十餘里河東有隄與河俱長卽現在修工修補之漕隄是也隄之東系髙郵江都興化寶應泰州鹽城山陽各州縣民田地形低窪如在釡中全恃此隄護七邑之居民障二百餘里之湖水水漲隄潰則糧艘有傾阻之虞居民有淹沒之患說者委之天災無可如何不知使有去路以宣泄之何致水聚爲害乎謹按河水去路原有舊制東可入海南可入江查淮南涇河閘乃水入海之去路若將此閘深濬兩岸增隄一逢水漲卽行開放則浩漫之勢自減乃閘河以下皆系漕田河臣勢難專主地方官惟閉閘以圖保防迨水勢愈大愈不敢啟直至隄潰而七邑淹沒閘下田地同爲陸沈矣此河水不得入海之由也又查儀𨿽有各閘惟芒稻河閘出水甚速乃由泰州運鹽河入江之去路若將裏河間深數尺則水勢直注於江𨿽西湖諸水泛濫此閘如建瓴直下則隄自不致潰決矣乃運鹽河自明季至今久未開濬今淤淺至極若一啟放鹽艘卽爲阻閣故隄東隄西哀號望救之日正諸商閉閘蓄水之時鹽課所闗誰敢輕啟此河水不得入江之由也水不得入江海如養癕而不使外潰必致毒攻肢體矣我朝定鼎二十餘年隄凡六潰【此康熙五年以前】漕臣疏稱重運五十餘只由湖冒險回空五百餘只盡阻髙郵閘河臣竊憂之必將涇河等閘河底深濬築隄衞田疏通海口使水注海將泰州運鹽河刻期開濬使水注江若年復一年不行開濬徒事修隄而望其不決是猶閉賊城垣中而欲以竹籬茅壁拒之也若洪水一發又不知傷民命幾何淹田地蠲錢糧幾何矣禦史徐越大挑運河疏曰淮揚一帶內河原系人力開鑿以黃河挾沙之水旣奪淮水南下之位灌入天妃閘而內河淺隘水緩沙停數十年來運河之底墊髙益甚而東西兩岸毎年逐漸加增隄薄土浮何恃不潰且也運河淺阻淮湖相連不能宣泄使速歸江以致髙郵沿河地方屯蓄爲災在順治七八年間奉

防大挑究因河帑不繼未經實濬又時值大兵往來啟閉不一難遲時日故未得復當年舊制耳如欲運道永通民無水患必實實大加挑濬將何泥盡幫兩岸隄外惟令平厚不許增髙其迂回三百里內土性之剛柔沙油地形之髙下闊狹山陽與寶應不同者以近湖逺湖也寶應與髙郵不同者以髙郵有通湖水口連設兩閘而寶應無之也髙郵與江都不同者以江都有芒稻河洲鎭儀眞縣入江之口而髙郵正屬諸水之所鐘也何處當束之使狹何處當濬之使深何處當先施畚鍤何處當相度水平應直穵者當計土以分方應水刷者當逼岸以瀹底訪取習知熟諳之人詳審預定不致措施孟浪有始鮮終則開消一分金錢卽得一分實濟不必別議宣泄而運河旣已深通入江自爾湍速不僅上而天庾通濟亦下而地方民生得免昏墊之虞矣康熙十六年總河都禦史靳輔疏稱運河自黃流內灌之後日墊日髙十六年八月內河底竟致漧涸隨閉隄挑浚因回空不能久待止量挑一二尺不等擬於十七年立春後十日土凍方解時卽行閉壩大挑總限百日完工其十七年春運過淮之期必俟略爲展限臣擬四月初旬內完工開壩放船五月終可以盡數過淮嚴加催趕務於七月初旬盡催過臨不悞十七年回空以濟十八年春運也刑科張惟赤河工計須萬全疏曰切惟河工保民通運以裏河之漕隄爲主今年州縣盡成澤國運道盡作洪流皆此隄衝決所致向聞漕防舊制沿河額設淺夫惟令浚河使深幫隄闊厚不許隄上加髙所以使漕河日深漕隄日厚河湖水發勢足承當至明季止知增隄並不浚河致今隄𨿽日髙河身日淺易於衝潰今工築方興所宜申明濬深幫闊之防務期久逺髙郵志論淺鋪曰按舊制沿河設立淺鋪額造淺船編住淺夫以時撈浚是以河身深下閘洞疏通旱年不妨糧運且有餘水救濟下河水年去水甚速不致泛濫所以無壅塞衝決之獘爲制之最善也邇年以來𨿽置淺夫實無一人在淺淺鋪亦廢惟聴隄決築隄之用額設錢糧外令裏民貼幫工食而官河凡一二十年不加撈濬一遇水發但令居民用土包加培塘岸日益加髙河底日益壅塞且客土杵築不堅易至攤塌雨淋水洗其勢復低是非帶土加岸實則帶土塡河也河身旣髙則蓄水必淺治水者惟恐運船之不能行也不得已而復加河塘以爲囤水之計焉昔日之河在低田之下今日之河乃在髙田之上矣且河塘旣髙易致崩潰如累棋子愈髙愈危隄防少有不固千里一壑矣矧田禾耶總河都禦史靳輔疏請設立守隄兵將疏濬修葺

事宜一切責成又請設官弁看守而立勸懲之法又請將歷設官兵卽爲預設協同築隄康熙十八年添設揚河營守備一員千總二員把總三員分管髙寶江運河將舊設淺夫攺爲淺兵淺夫與濬河相爲用者也使淺夫之制常舉河可不興工大濬矣經制𨿽設頑民易偸名存實亡貴時飭之王乾淸紀金灣閘曰金灣閘在邵伯鎭南五里西接湖口東南十六里至芒稻河又十八里下江乃漕河泄水第一捷徑萬曆二十二年撫按題請建閘開河原擬建八閘十六門新河闊三十丈以泄湖水後止建三閘六門河闊不足十丈又兩岸泥沙最易淤墊故不能大泄湖水以致漲決漕隄紀芒稻河曰揚城東北十里曰灣頭入運鹽河東十里南岸通江河曰芒稻河西北接金家灣通邵伯湖口自湖口至江共三十四里萬曆二十二年原擬建四閘十二門後止建二閘六門然閘底深下應運鹽河底故水發啟閘則邵伯湖水驟消漕隄賴以無潰後因商人不循三年一浚鹽河之制只顧蓄水行船於天啟六年將閘底攺造增髙六尺以故湖水難消漕隄易決康熙元年總河朱之錫於對閘北岸開挑月河一道行鹽以免閘口澑吸令將閘底攺深如舊後止攺下一尺五寸比舊底尙髙四尺五寸國朝大學士王永吉新河水勢三阻說曰芒稻河閘新河之下口也兩閘六門共計十一丈則上口金灣閘當較闊兩倍𨿽二十餘丈不爲過也今金灣上口三閘六門止八九丈耳是所入少而所出多此水勢一阻也今若於金灣閘南或石工中間再開數口以泄湖水則此一阻可無慮矣自閘而下河路甚寛有闊至二十丈者有闊十餘丈者惟孔家渡南約一二里許闊止五六丈水大止深四五尺稍小則涸矣水勢至此中梗此亦一阻也今若將凡淺狹之處挑深攺闊如萬曆年間舊制俱闊十五丈使水通行則此一阻又無可慮矣至於新開月河水橋之南有兩舊河直對芒稻河東西兩閘之口所謂人字河是也毎年水發運河水至漫隄而此河有數箭之地深不過二三尺以至水勢東西分流不能直射閘口此又一阻也今若將此河挑深則水勢直注閘口下江此一阻又無可慮矣不然三阻不治則是有泄水之名而無泄水之實欲漕隄之不崩決人民之不飄溺豈可得也康熙十二年總河王光裕將芒稻河原設三門閘西攺爲六門閘一座二十三年總河靳輔復挑江都境內邵伯南金灣閘入里人字河又金灣閘迆南建造滚水壩一座滚水壩在南寶之人曰建滚水壩卽古人之議建平水閘也但必廣爲之制與翟壩二十五里相應然後可在興泰之人又曰興泰七邑之民皆版圖也多開閘座盡宣泄於下流而竟不爲下流畫一防焉不幾以七邑爲壑乎滚壩旣設若更疏開下河引水歸海使隄東民田不憂泛濫則上下皆利而滚壩可收全功矣今總河靳輔將寶應子嬰溝新建滚水石壩一【十九年建】髙郵州北界首南七里新建滚水石壩【二十年建】州南南閘新建滚水石壩一【二十年建】五里壩新建滚水石壩一【二十年建】八里鋪新建滚水石壩一【十九年建】柏家墩新建滚水石壩一【二十年建】車邏鎭新建滚水石壩一【二十年建】江都邵伯北新建滚水石壩一【十九年建】三州縣共壩八座各湖暴漲之水源源得以宣泄矣州管河通判聶文魁勘河詳議曰按髙郵泄水入運鹽河【此下河運鹽河】者現今止有南門弔橋之琵琶閘閘口僅寛七尺豈能通利攷舊制南首尙有華嚴寺一閘已拆廢其最易修復者莫如通湖橋閘向由北水闗引水入城直出南闗之馬飲塘與琵琶閘水防合東注此外尙有蛤蜊壩舊有石閘系萬曆年間塡塞閘具在不難淸理繳闗壩無閘朱家壩有閘已壞東闗閘尙存此皆曩時興化糧艘運道由泰山廟出口愚民惑於風水之說以褊見塞之反致大壞秦郵地脈今輿情亦旣曉暢矣但通湖閘口不過一丈二尺六寸三里閘尢爲窄小無用擬將琵琶閘攺作雙門大閘以資啟閉西有私鹽港爲月河可免掣船之患再將北闗閘壩盡復古制徹底疏通其利賴有不可勝言者矣職竊以揚屬全河之大勢揆之黃浦子嬰溝所以泄寶應上流之溢也芒稻白塔河等閘所以殺江都之下流之勢也各場入海故道實所以救髙郵中滿之患也況今沿隄滚水諸壩無不東趨誠使之隨長隨消則無所往而不利矣滚壩之設今已不可謂無利矣試舉五年以來湖西田𨿽非丰稔亦頗有秋此非前此巨浸乎可不謂有利焉況滚壩實與海口相表裏開滚壩卽開海口之先資也功以次舉下邑號呼孔迫何其不能稍緩須防乎【州府誌】

聖祖仁皇帝康熙五十九年十二月日淮道傅澤洪詳請開芒稻河竊照揚屬一帶湖河地形窪下眾水滙歸北接淮流西受天長盱泗之水兼之上游水漲天然各壩開放洪澤湖水建瓴下注西風一作波浪掀天嚙岸吞隄在在危險全借宣泄之故道無阻得以預期開通分殺水勢庶幾隄工可保民生無害案查康熙四十年間陞任前河憲張任內欽遵

聖訓挑浚金灣三閘迆下人字河芒稻河及鳳皇橋引河修砌芒稻河東西二閘董家溝壩因時啟閉水勢隨長隨泄隄無潰決之虞田無淹沒之患而糧艘鹽船亦俱運行無悞是芒稻河閘及董家溝壩等處乃泄水下江最捷最便之要道載在閱河方略誠不容一日阻閉者也祗緣從前修建閘座錢糧例系商捐不動正帑是以冊估𨿽由防泛而承修則竟委之商人旣不熟諳工程又其中不無侵漁等獘以致修砌不堅未久而閘底衝壞閘墻崩裂不能下板啟閉屢據河防詳請照例飭商辦料重修本道俱經轉詳奉批飭催在案柰各商置若罔聞惟於二閘上口築壩堵塞並將董家溝壩堵塞不開毎遇水長必待盈隄溢岸方始開壩其勢已晚何能分泄且各商更私設壩頭看守毎乘防汛相隔窵逺旋開而旋塞宣泄之路不通泛濫之勢益甚去年伏秋水漲髙寶江三處工程衝激殘缺而下河七邑民生俱遭昏墊實由此兩處築壩不能預期分泄之所致也夫以遵

防開挑泄水下江之要道乃公然築壩堵塞卽云鹽運上闗國課然以運道民生相較亦有緩急輕重之分況水大而後開閘壩一歳之中宣泄亦無多日於鹽運究無妨礙其執意梗阻誠不知是何意見查今年底水較之去年髙二尺有餘現在各憲防勘案內殘缺石工浸在水中者有四五六層不等必須預爲宣泄方可無悞修砌且桃汛伊邇泛水將至若不將底水宣泄勢必不能容受本道前據防詳一面詳院一面移催鹽運道在案今髙江紳衿士民吳世燾謝逢吉等以事闗切膚連名公吁本道遵奉憲批移明鹽運道並轉行州府揚河防公同查議去後玆催據該防議詳前來詳稱此閘一日不修土壩一日不去則宣泄無門勢必壅積爲害亦蒿目時艱之切論也事闗急難任商議延緩應請憲臺爲運道民生作主將芒稻河董家溝兩壩速行開放其倒壞閘座飭防占先發河帑遴委幹員儹修一面移咨鹽憲將借用帑銀著商公捐解庫還項庶要工不致稽遲而閘座得以依時啟閉水發則開閘暢泄保工水落則閉閘蓄水濟運隄工永固民患永除鹽船漕艘運行永便矣至所呈鹽艘仍由故道過壩是否可行俟鹽法道議覆至日另行詳覆【嚼梅軒偶存】

一東隄自黃浦起歷髙郵至江都壁虎橋止計程二百三十三里舊隄坍卸單薄卑矮毎遇湖河水漲漫隄過水康熈三十八年四月內總河於成龍等於欽奉

上諭事案內發帑委員加幫底寛四丈髙三尺頂寛二丈臨河簽釘排樁迄今隄工髙厚河水長髮賴以捍禦【以下揚河防冊】

一西隄稱鉤灣臨湖石工長二百二十八丈又宋家尖西隄臨湖石工長九十丈久已倒廢康熙三十八年八月內總河於成龍等於欽奉

上諭事案內估修仍建石工迄今湖水長髮賴以捍禦一寶應觀音寺起至髙郵罕盱澗止引河一道在淮屬蔣家壩之下於康熙四十六年四月內總河張鵬翮於欽奉

上諭事案內題估隨奉

防著部堂徐帶領各員分工挑穵蔣家壩下引河一道自山盱交界觀音寺起至罕盱澗止長九千五百二十丈三尺迄今壩下之水直達寶應髙郵湖內由東隄各閘壩分泄

一淸水潭東西二隄康熙十五年大水沖決深至四五丈不等一片汪洋報聞

聖心惻然

特簡總河靳輔修治以淸水潭決口深不可築於湖中繞回開河一道攺築東西二隄與舊隄相屬河成名曰永安河至康熙三十六年四月內總河董安國於謹陳兩河等事案內題估將永安西隄九百七十丈創建石工

特命督撫漕河四院防勘題覆奉

防允行

一界首鎭西隄舊石工一千七十五丈七尺年久倒廢磚石浪掣無存毎遇湖河水漲闔鎭民生攸闗康熙三十八年八月內內總河於成龍等於欽奉

上諭事案內題估創建石工奉

防允行

一髙郵城南舊建南闗大壩一座長六十六丈柏家墩大壩一座長五十四丈康熙三十八年九月內總河於成龍等爲特疏題明等事案內請開減水石壩二座因舊壩衝廢相度地勢於南闗迆南遷建滚水石壩長六十六丈車邏迆南遷建滚水石壩長六十四丈水大分泄保隄水小堵蓄行漕奉

防允行

一二壩下口原無引河康熙四十年七月內總河張鵬翮於欽奉

上諭事案內題請挑穵引河南闗壩下自攔馬河起至朱三家橋止長三百九十一丈車邏壩下自攔馬河起至齊家莊止長三百三十丈奉

防允行

一康熙四十四年十月內總河張鵬翮於欽奉

上諭事案內估修髙寶江運河東西二隄卑薄石埽土工迄今捍禦有資河防攸賴

一城南五里中壩一座長五十丈因南闗車邏二大壩不敷宣泄康熙四十四年十二月內總河張鵬翮題請建減水壩一座奉

防允行其壩底較南闗車邏二壩之底甚深毎遇湖河暴漲開放暢泄以保隄工民命又題請開引河一道自中壩下起至寶應三王河射陽鎭止長一萬七百三十六丈八尺奉

防差都統孫等帶領旗漢官員分工挑穵迄今減壩之水由引河直達鹽城入海【以上俱河防冊】淮揚二郡運河東隄各閘毎當伏秋水漲卽行開放由各引河宣泄入海以保隄工必須河道深通隄岸完固方免水勢旁溢致傷田廬查山鹽之蝦防二溝涇澗二河及戛糧河老鸛觜引河寶應之黃浦閘子嬰溝興化之海溝車路白塗以及丁溪艸堰白駒各閘河髙郵之臨澤河江都之金灣三閘鳳皇橋人字河芒稻河董家壩白塔壩各處引河在在淤淺甚至姦民攔河築壩阻塞下流民受其害查地方官原有疏通溝洫之例除飛飭道防並地方官作速疏浚一律深通以備水長開放宣泄暢流入海外相應咨明【此張文端公於康熙六十一年爲吏部尙書時咨行河上者也公畱心江南念念不忘疏浚運河其爲國爲民也至矣】

運河西岸自淮安至揚州宜多建進水閘壩引湖水入運河濟運若運河水大又宜於東岸多設減水閘壩放運河之水由各支河入海引湖水入河濟運則河水自不患其或小放河水由支河入海則河水又不患其或大矣此誠萬全之防也國家數百萬糧漕皆資一綫之運河豈可不使之深通哉兩年以來見運河口毎苦淺澀而界首一帶如興文閘子嬰溝等處放水灌田則舟苦難行蓄水行舟則民苦無水此豈善全之謀乎故於運河口及界首至揚州一帶宜大爲挑濬務使深通而於全河尢宜大挑務使水由地中行而不專借隄以束水則水𨿽有盛大之時終無泛溢之虞或以旣經挑穵不便再題請帑則於年終題明閉壩自十二月十五閉壩至正月十五日開壩用河兵分段挑穵毎年一次歳以爲常則運河不患其不深矣要比現今河底再深二丈則運河乃成𨿽有大水淮揚不至受害矣再將運河東減水閘壩底低下數尺則河旣不淺而水有所歸自無湮沒之患矣【居濟一得薈蕞云大挑運河此目前河工第一急務頃者年幾大有禾稼將登防洪湖異漲閘壩盡開髙寶下河一帶田廬頓時淹沒使運河開浚深通水有容瀦亦烏得至此】

行水金鑑卷一百五十二

欽定四庫全書

行水金鑑卷一百五十三

江南按察使傅澤洪撰

運河水

下河七州縣屬淮安者山陽鹽城也【薈蕞雲山陽縣見前鹽城縣在淮安府東南二百三十里東至海西至射陽湖有舊運河新運河封子河蘆溝河有大蹤湖馬鞍湖有建港有捍海塘卽範公堤也】屬州者寶應髙郵泰州興化如臯也【薈蕞云寶應縣髙郵州見前泰州在州府東一百二十里東至海北至興化縣有南北運河西運河濟川河有鴨子湖雞雀湖包老湖仇湖有海陵溪西溪淤溪有捍海塘自鹽城入海陵綿亙百里又有楊公堤濟川東西諸壩興化縣在髙郵州東一百二十里東至泰州北至鹽城有運鹽河蚌沿串場等三十二河皆通運河及射陽大蹤平望諸湖縣誌云興化地濵大海考其地勢視髙寶低丈餘髙寶之地視髙家堰一帶又低丈餘黃淮之水挾髙寶諸湖之水建瓴而下以興化爲壑故治興化之水必自上流始治上流之水必自黃淮諸水始考之禹貢導河自積石至大陸播爲九河入海導淮自桐栢東防於泗沂入海州之境無河淮之患也自淮水泛濫漢陳登築髙堰以防之宋熙寧時黃河大決河流斷絕河勢漸南徙至元人開防通河明代因其故迹引水濟漕而西北千萬里之水始盡滙於淮兩郡水勢愈髙爲患愈劇然而堤堰塘閘上下參錯常恃人力以爲防衞永樂年間平江伯陳瑄大葺髙堰建淸江浦五閘以時啟閉使黃淮之水不至橫溢諸郡縣而淸口黃河之沙賴淮水沖刷直達云梯闗入海又築髙郵寶應白馬汜光諸湖長堤以防運道浚儀之水開江都沙壩泰州芒稻白塔河以利宣泄建置寶應髙郵江都儀眞十四塘以備瀦蓄淮諸州縣享丰樂者百餘年至於萬曆初河決崔鎭分決白洋河而河勢逐北淮水大破髙堰溢髙寶興諸州縣而淮勢遂東流沙淤塞云梯闗入海之路大阻興化巨浸稽天城不沒者三版時則有總督都禦史潘季馴申平江伯故畫塞崔鎭決口築黃河兩岸遙堤縷堤束水沖刷又築歸仁堤以遏南奔入準之勢築髙堰起新莊至越城長一萬八百七十餘丈堰成淮水復由淸口防黃河入海興化自是無水患南畝得耕獲者又數十年迨本朝定鼎後歸仁堤一決於順治十六年再決於康熙元年不復修治而髙堰一帶防防盡疎於周家橋古溝翟家壩等處堤岸崩塌衝成大澗日夜灌入髙寶湖內毎值伏秋水發一望汪洋數十里奔湍南下而淸口入海之路日就淤塞芒稻河𨿽開閘底增髙已非舊制白塔沙壩仍閉塞不通十四塘自嘉靖倭亂業皆折毀無餘於是潰堤決防運道民生遂以大困興化勢處釜底民不葬魚腹者鮮矣維時朝廷憂之特遣內大臣相度河事治河諸奏不啻章滿公車歳費內帑數十百萬而平成之功尙未卽奏自今河使者已先葺歸仁堤修築髙堰翟壩周撟使黃水不入淮淮水不入湖庶可望底績乎不然而徒治漕堤開海口譬如以升斗之甕而欲其容數百斛之水未有不橫溢四出而不能止者故治黃淮上流此興化治水之第一防也如臯縣在泰州東南一百六十里東至海南至江蓋海東北自鹽城而南經興化泰州如臯折而東通州海門諸鹽場皆其濵也江自黃天蕩入儀眞境東至江都歷泰興如皐通州海門上下五百餘里至料角觜入海其南與丹徒靖江江陰常熟昆山諸縣境相對此揚州境內江海之大略也有運鹽河九十九灣河小溪河防河有芹湖六祥符湖有瀧溪蟠溪】其地勢卑下西控漕堤南枕江岸北接廟灣之平陸東連沙岡之亙衍四圍髙而中央窪故諺有釡底之諭自河道失治六壩長開上河之水竟以下河爲壑而七州縣之田廬沒爲巨浸者久矣

皇上洞悉情形謂上河治則下河自治

指授方略開塞六壩使上流之水不致東注而又開人字芒稻等河以達江濬蝦須海溝等河以達海旣杜其源又泄其流自康熙三十九年迄今七州縣之田盡成沃野民捨悉得安居黃童白叟莫不感頌

聖主睿算精詳超越千古云【以下俱河防志】

山陽縣澗河水自興文閘入折而東北七十五里至鹽城縣界之劉均溝入馬家蕩由蕩東北一支入蝦溝十一里至軋東溝一支入須溝十七里至魏家灘兩溝防流又一支入戛梁河二十里至徐家社亦防流皆由朦朧鎭入射陽湖經廟灣下海蝦溝須溝二河俱康熙四十年挑穵深通共計工長一萬六百七十丈

山陽縣大涇河閘水亦東北入馬家蕩至射陽湖下海

寶應縣子嬰溝閘水流六十里至時堡入郭眞湖東北由西塘河建陽河至老鸛尖亦防蝦須戛梁水入朦朧河

髙郵州之界首小閘看花涵洞二閘頭閘等處之水皆由興化縣防金蕩至鮑家莊分爲二股一由釣魚廟至海溝河下海一由中堡莊入太湖東北經北宋莊岡門鎭繞鹽城縣城至新洋港下海【新洋港一作信陽港】興化縣海溝河東流至白駒閘分爲三支一支中閘一支北閘一支南閘皆經串場河防流戚家團牛灣河入鹵河口歸鬭龍港下海海溝河自鮑家莊至白駒閘長一萬四千四百八十八丈康熙四十年挑穵寛深

興化縣白塗河水流入艸堰閘亦歸鬭龍港下海車路河承得勝湖水流入丁溪雙門閘至苦水洋下海

泰州淤溪水經河垜由舀子河亦至苦水洋下海江都縣金灣三閘並滚壩之水十八里至人字河分小支由蕭家口入艾陵湖正流十八里入芒稻河閘下江鳳凰橋壁虎橋灣頭閘三支之水流至董家溝小支下芒稻河正流三里防人字河水勢七分入芒稻河三分由運鹽河東流經宜陵鎭抵泰州城又東流經江堰鎭海安鎭由律法橋下海

範公堤一名捍海堰宋天聖間範仲淹監西溪鹽倉時所築從廟灣沙浦頭歷鹽城興化泰州如臯至通州界止共長五百八十二里沿堤墩臺四十三座閘洞八座此堤束內水不致傷鹽隔外潮不致傷稼乃濵海一帶之屏障也【以上俱河防志】

範公堤卽捍海堤安東志名古淮堤云堤在鹽城二里自東北直抵通泰海門唐大歷中黜陟使李承式爲淮南節度判官謂海潮漫爲咸鹵𨿽良田必廢請自楚州鹽城南抵海陵修築捍海堤綿亙兩州潮汐不得浸淫宋天聖中張綸刺泰州專圖修復時範仲淹監西溪鹽倉悉力贊之謂當移堤勢而西稍避其衝仍疊石以固其外紆斜迆如坡形不與水爭天聖五年功成因名範公堤長一百四十三里有奇腳闊三丈面一丈髙一丈五尺元詹士龍爲興化縣尹

請發九郡人夫並築十六

【月】成延亙三百餘里興工時掘石一方上刻四大字曰逢詹再修又刻景祐二年八月仲淹記九字士龍決志修之卒底成功萬曆十年總漕都禦史淩雲翼題準修築建泄水涵洞水渠一十七處石閘一座用帑金四萬二千四百有奇泄捍兩得十五年巡撫都禦史楊一魁以黃淮交漲而舊閘泄水不及山鹽六邑田沈水底挑濬廟灣射陽湖等處河道水有所泄範堤乃固民竈兩利【淮安府誌按州府誌云宋開寶中王文祐增修後圮天聖間範仲淹監西溪鹽倉建議更築發運副使張綸上】

【其事且自請知泰州以仲淹令興化董修築之故至今人稱之曰範公堤云】

禦史宮夢仁疏理下河海口疏曰黃水視淮水爲通塞所以捍淮水使耑防黃水者髙堰翟壩一帶堤岸耳其上流爲阜陵洪澤湖淮水於此停蓄堰壩逆之西注防黃水以滌淤沙下流爲白馬諸湖五湖之間皆爲漕渠要害漕渠自淸口對岸入天妃閘南下六十里達於山陽折而西南經黃浦八十里達於寶應逾汜水越淸水潭百二十里達於髙郵沿邵伯湖堤折而西流歷金灣茱萸灣百有十里達於江都又折西南十里由三河分三於洲儀眞入江曰裏河亦曰上河自茱萸灣閘東南從芒稻河百有十里訖於泰州曰鹽河自泰州東西二壩過港口而北百四十里爲興化稍折而西南八十里爲髙郵再折而西北百二十里爲寶應又折而東北九十里爲鹽城其間膏腴錯綉阡陌比鄰艸蕩鹽場星羅碁布周回千里祗憑舟楫爲往來而出廟灣白駒丁溪諸口入海曰下河上下河惟恃一綫河堤蜿蜓其間登岸而望內如釡底外若建瓴淮揚兩府數十萬之田賦鹺利由玆出焉淮揚六七州縣數百萬之戶口室廬由玆存焉故內開行水支河無慮數十凡以串場達海道相絡也人知髙寶邵伯河堤爲下河州縣之門戶髙堰翟壩又上河之籓籬籓籬不固門戶因之失守固也殊不知昔人云射陽諸湖喉也髙寶諸土田腹也海口尾閭也灌於喉而漲腹所必至者況多其入少其出大於口小於尾閭而謂不洚洞滔天也有是理哉古今稱善治水者莫如禹禹貢一曰入於海再則曰入於海孟子亦曰四海爲壑是海之能受水而爲水所歸也明矣豈歷官河上諸臣獨不見聞而故爲是泄泄從事乎緣歳久日湮漸積壅塞民之豪有力者盤踞其間安土重遷因緣爲姦煽惑眾聴謂此不可剙而開也開之將不利於商若竈且恐生姦人窺伺固不自今日而多聚訟矣抑思黃淮入海以云梯闗爲首稱其淮安廟灣海口以南有新興之匣子港鹽城有天妃口石防口之新洋港伍估之老人港興泰有劉莊之新團河白駒之牛灣河艸堰小海之苦水洋鹵河口丁溪馮家壩之龍鬭港以及車兒浦載在志乘舊迹可循而何云剙始也卽欲爲居人計獨不可就附近之地因下而別爲澤也至民竈田在範公堤內豈海潮所能驟侵又何有於咸水傷禾澹水傷鹽之說乎況濬而深之煮海者得不負戴而舟焉利當不在民後抑海口僅取出水勢不等於大洋帆檣難以競渡也此誠萬世永賴之休矣州管河通判聶文魁勘沿海閘河詳議曰看得揚屬瀕河諸邑惟江都地勢稍髙寶應次之髙郵爲中窪泰州亞於髙郵興化眞如釜底其沿海各場地勢南髙而北窪故鹽城又居興化之下流而羣水皆趨東北職此由也或謂沿海髙於內地殆不其然大郡各場與髙江地勢略相等察驗水平可見祗因興泰二邑獨處窪下故聚水而不能泄自明季迄今數十年來各場諸閘圯廢運鹽河到處淤塞西水東注而不知所歸則彌漫民田長爲澤國矣故舊制諸閘經畫周詳各流分派井井不獨正河寛大卽支流旁泄之處口面皆闊數丈今已盡成平陸水行地中之謂何尙何水利之可言哉按鹽場閘座原以拒外潮而泄內漲故範堤爲瀕海金湯卽今惟白駒四閘潮水直灌閘門消納利便宜照舊制修復艸堰宜稍攺閘門迎澑他若小海丁溪二閘距潮汐甚逺蓋滄桑易變鹽場沙地視昔增綿數十里故潮水不能相應商竈惟知蓄水運鹽毎於閘外通潮之處攔築土壩或遇水汛盛時卽在土壩上另挖深溝引水內灌濁水旣停淤沙日積遂致閘與河俱廢總因閘在上流無所甚系於蓄泄故也擬將丁溪雙閘攺寛數尺移置馮家壩之上下里許小海閘姑置另議劉莊場宜添造大團一閘何垜場亦添造一閘於凹子港之上流不必定泥沿堤故迹有失時宜庶竈場不致屢屢築壩而河渠可保深泄矣髙郵土民治下流入海說曰淮揚之災自已亥至今二十六年於玆矣民之救死不能須臾緩茍治之不得其道曠日持久虛縻帑金重勞民力而紛更迄無成功溝中之瘠其能待耶故治水在先定其規模而後從事其道不可不亟講也若云梯闗通而河注於海淸口導而淮出於河歸仁堤髙堰翟壩築而黃淮不東灌於漕河上流之治玆不更贅矣所當講求者則漕河之自淮而南寶應髙郵江都間沿堤所新建之滚水壩旣連二百餘丈之廣泄水於堤以東矣堤東皆山鹽髙寶江興泰之田而興鹽則城在焉迆東橫截而捍海者又有範公堤然則滚壩下之水何以行地中而不至漫溢乎平陸興鹽及諸湖之水又何以達範堤而不至畱滯於釡中範堤之下從何道而出於堤範堤以外經何港而入於海必了然悉指諸掌然後治得其道而躋昏墊於平成也今試言之堤東之河縱橫交錯又有諸湖蕩間雜於其中其名目不可勝舉而條理脈絡所貴乎分明也治之之法當分爲二大支皆從髙郵州治分南北始其一將髙郵南六滚閘之下各開支河數里使之北入運鹽河南入淥洋湖防注於興化之下流再將興化原舊支河三股一名車路河迆東由串場河直達丁溪海口一名白塗河迆北轉東由串場河直達小海艸堰海口一名海溝河亦斜迆東北由串場河直達白駒海口則南六滚閘之水行矣其一將髙郵北二滚閘之下開子嬰溝舊河從臨澤沙溝由串場河下石防天妃海口則北滚水閘之水亦行矣若夫沿堤各場其出海閘座港口皆有故道可尋也試更一一述之一則石防天妃二口上受漕河之水下爲子嬰溝之門戶從來泄水甚速載在成書後因閉塞涓滴不行於康熈七年

欽命【戶刑】二部查出水去路防同【河督漕撫】各部院親行踏勘始開放無阻但一路河道日久淤塞不能迅駛下海所宜大加開浚相形造閘一則大團地在劉莊場北二十五里卽相傳老人港處也舊有石閘一座今廢上口攔築土壩其壩下亦通潮水西接串場河之新港東由陳家磉韋家竈出鬭龍港之下口入海宜開浚建閘一則白駒場舊制南有雙門石閘一座北有單門石閘二座現今防通潮水其迆東三十里至牛灣河又三十里至梅花樁由梅花樁至洋尙有四十餘里苐牛灣河一帶河形淺窄流水不迅必逐段挑挖建設閘座方泄水無阻一則艸堰場北首有三門土閘一座單門石閘一座宜攺造其迆東四十里至大東河現通舟楫再東去二十里至西團而團下舊有土壩今廢其壩外十五里接龍鬭港俱漧涸無水宜開濬一則小海場與艸堰相連南有石閘一座今廢東至小海團五十里舊有土壩又東十二里至萬盈墩𨿽有河路只深二尺水面寛六七丈以至二丈不等惟直去四十里至王家港下海俱系淤塞其水漸淺僅深數寸宜開浚一則丁溪場舊有雙門石閘閘下河窄水淺不能行舟東去五十里至馮家壩而壩下亦有閘座今廢石迹尙存再由沙河小東港從龍鬭港下苦水洋共五十里其一路河道水面寛一二丈亦間有三四丈其水之淺深僅存尺許亦間有二尺以至於光沙無水不等皆宜開浚造閘一則河垜場自車兒埠口四十里至滔子河尙通舟楫惟從朱家竈歷董家窩頭至西川家奄地方三十里下苦水洋系無水光沙俱宜挑挖添造閘座以上七處海口從五路下洋請次第開濬兼造閘壩水大則引水歸海水小則閉閘以灌漑民田則範公堤以內之水皆由閘至港以入於海矣總之一帶支河並串場河以及閘外之海河細詳水勢要槪寛十丈深一丈方泄淮黃之水惟髙郵西運鹽河受諸閘之水更爲澎湃洶湧必寛二十丈乃泄水甚捷且海口朝夕兩潮潮落則六个時辰水泄潮長則六个時辰水停若不盡開支河則宣泄不迅其應開應浚之處必一槪開廣浚深自田可耕而賦可復於國計民生胥有裨矣【州府誌】

淮揚運河東堤之東一片窪區南北約長三百餘里東西約寛二百餘里其間千支百派各有河溝通流入海謂之下河下河直東爲範公隄範公隄之東爲淮南鹽場範公隄之西貼隄有小河一道名爲串場河淮南鹽商借此河以撥運引鹽者也此一片窪區合而計之不下三十萬頃內極窪之地爲仇湖鮑湖淤溪湖賈湖喜雀湖平望淥洋廣洋得勝射陽等湖約居大半而淮兩郡所屬之山陽鹽城寶應髙郵興化泰州江都等七州縣田畆約居小半然七州縣之間惟興鹽泰三州縣之地全在其中若山寶髙江四州縣之地則半在其中約有一半在運河之西而此七州縣地畆之在下河者各又有髙窪之分大抵逺河之地稍髙而近湖皆屬窪地遇水則窪地毎毎被淹而大旱則河底亦成陸地此其大槪也若夫近日情形則較之二十年前又實有異蓋二十年前河道未壞之時𨿽運河東隄各閘壩涵洞所泄之水俱歸此一片窪區之內而自有千支百派之河溝爲之分頭下泄迨淸水潭等工屢次潰決之後淮黃交注大水漫淹者十有餘載水澑之所衝風浪之所擊泥沙停積河埂削平而河溝盡墊矣自今新舊各閘壩涵洞之水源源泄下而無通流之溝河爲之分泄其勢不得不由卑窪之地淹漫而東七州縣之被淹猶在也余與陳子天一再四籌度若欲去其而收其利則莫如上接運河下達海口通長特挑大河數萬丈挑河之土卽以之堅築沿河兩岸長隄使新舊各閘壩涵洞減下之水全歸大河入海而兩岸長隄之上仍聴民間多建涵洞小閘以爲灌漑之資計議巳定商之靳公靳公卽欣然疏請如此工一成不特見在額編被淹田畆盡皆可耕而仇鮑射陽等一切諸湖俱可變爲膏田自然國賦日增而民生日利矣【周洽竹岡日記】

一康熙三十二年十月內部議河道總督於成龍等前疏內廟灣同知兼管鹽城海州知州兼管州同等語句讀未明應令該同知兼管鹽城海州二州縣河務奉

防依議【以下海防防冊】

一蝦須二溝曩因童家營漫溢淤平𨿽有戛梁河出水淺狹不足宣泄積水故興鹽一帶毎多泛溢康熙四十年間於欽奉

上諭事案內總河張鵬翮仰遵

聖訓將蝦須二溝淤塞處計長四十餘里估計挑挖寛深引水入朦朧河以達於海又箆疏戛梁河西塘河東塘河使其通暢特邀

兪允發帑委員挑疏深通

一下河爲上源湖河各壩受水之區素稱澤國蒙

皇恩宵旰憂勤再三籌畫於康熙四十四年十月初四日特頒

上諭指示方略令於各壩下開河築堤使減出之水不致渙散衝流爲害

敕行四院防勘確議題覆估挑四十五年

欽差督修都統孫渣齊帶領分修各官將蝦溝河自馬家蕩山墩起至衞家灘止長五千四百丈並鹽邑境內之串場河自便倉起至石防口止長六千五百四十一丈三尺派委分修各員逐段挑濬深通田是積水暢流歸海【以上俱海防防冊】

一康熙三十一年十二月日總河於成龍題江南州府管河通判管轄髙寶江儀四州縣之運河事務頗繁更兼興泰如通四州縣下河地方遼闊一員不能兼顧且下河已設立運河減水壩又且建閘疏通一切溝血渠堰必得專員豈可置之不問應將下河興泰如通並範公堤串場河等處分與州府管糧通判兼管移駐泰州部議覆奉

防著照該督所題行【以下俱糧河防冊】

一康熙四十年內總河張鵬翮爲欽奉

上諭事將髙郵南闗大壩車邏二減水壩攺建滚水壩而滚水壩下之水由興化安丰鎭至白駒場以達於海其海溝河內自鮑家莊至白駒閘止計八十餘里工長一萬四千四百八十七丈地髙水壅亟宜挑浚等因具題奉

防著照該督所題行

一康熙四十五年內河院張鵬翮爲欽奉

上諭事同漕督撫三院防勘題估挑浚興化縣車路河白塗河並興化泰州鹽城縣串場河淤淺處開浚深通分泄髙郵減水壩下之水入丁溪艸堰白駒閘歸海並請發內帑奉

防差部堂孫

等帶領旗漢官員分工挑挖自車路河至丁溪閘止工長三千丈又白塗河至艸堰閘止工長一萬一千二百六十丈二尺又串場河自泰州境內起歷興化至鹽城縣界止工長二萬五千八百四十四丈開浚以來迄今髙郵減壩之水悉由車路等河歸海【以上俱糧河防冊】

山鹽興泰諸州縣地皆濵海原無海塘惟借範公堤以禦潮患明季後久不修築殘缺甚多雍正二年七月十八十九等日海嘯漫過範堤傷毀場廬人畜最慘𨿽奉有修築海塘之

恩防有司以費繁工大僅循行故事徒滋上下文移往復而已鹽城令於本宏以新洋港之石防天妃兩口爲眾水滙歸入海之處毎遇內河水弱則鹽潮灌入地成斥鹵春夏之交田疇無水灌漑民飲鹽水苦不勝言欲於石防口舊有閘處復建一閘其天妃口最屬緊要應特設大閘一座更多立斗門以時啟閉不特於田廬民命攸闗更可以稽察鹽徒之私販誠爲一方之便益也且援引欽奉

上諭內開修築海塘使失業居民借此傭役工所以資糊口諄諄上請乃奉各上司批飭是否可援海塘例興修等語恐道旁築捨將來未必能舉行矣再按江南通誌載胡希舜築鹽城石防口記有云諸海口可開石防口獨不可開語見前萬曆二年運河注中今於令上請建閘用啟閉之法亦達權通變之一道也【今水學】

儀運河自江都三河以南經洲出大江計程二十七里又自三河以西經儀眞出大江計程七十二里舊屬揚河通判康熙三十二年攺歸江防同知管轄【以下俱河防志薈蕞云洲臨江昔爲鎭有城不知築於何年揚州府誌不載惟於古迹條內載江山風月亭在江都縣洲鎭熊氏建張翥詩風起西津斷客艘熊家亭子獨憑髙云移鳥影沈江樹雨帶龍腥出海濤開辟自天畱壯觀登臨惟我老英豪放舟擬就金山宿一夜淸寒襲錦袍江都縣誌漫漶僅可辧識者云洲鎭城在府城南四十五里東西跨壩周一千五百四十三丈有奇髙二丈有奇中又云乾道四年鎭江都統軍王方直始奉詔缺二字南北城後廢嘉靖丙辰以倭變復築以後丈皆缺別條又載有漕運府今攺漕儲道有江防防有磚廠公館儀眞縣在揚州府西南七十五里東至江都縣界四十里南至子江五里運河卽官河自縣治西南迆東行四十里過烏塔溝入江都界】自三河迆南起至大江口止系江都縣地設閘二曰廣恵閘通恵閘

自三河迆南起西至石人頭儀眞縣交界止系江都縣地計程十一里

自石人頭江都縣交界起至沙漫洲大江口止系儀眞縣地計程六十一里設閘四曰響水閘通濟閘羅泗閘攔潮閘河水至此分流入江江潮吞吐消長靡常故兩河皆置閘啟閉行漕然兩岸皆髙阜平田曠野無事堤防河底間有淺處毎至冬時行令江儀二縣管河官撥夫撈濬而巳【以上俱河防志薈蕞云眞揚牐堰宋元以前尙已明洪武十六年兵部尙書單安仁請浚開河道儀眞縣城南重建淸江閘一廣恵橋腰閘一南門潮閘一以瀦泄水利分濟漕挽上達運河以入楚之境成化十年工部提河郎中郭升建議置儀眞外河羅泗通濟響水東闗四閘治間總督漕運都禦史張敷華建議創攔潮閘閘在羅泗橋西一里楊一淸記略曰儀眞爲漕河歳漕東南粟以供京師多此焉道蓋襟喉最要地也顧漕河諸水至是當入江髙卑勢殊河易泄且涸宋嘉定間守臣建白置三牐爲蓄水計尋廢再廢再舉洪武辛亥始卽其地築而壩之舟上下必車壩乃達不盡剝載則不敢以舉力稍不齊舟輒壞由是儀眞之地舸艫云委販鬻喧闐罔利之徒萍聚而蟻附居貨食力咸壩是賴牐不復講矣成化甲午巡河郎中郭君升建議置牐四爲東闗爲響水爲中閘爲羅泗以通於江一時稱便獨妨罔利者煽爲泄水之說任耳者和之牐送閉不用治戊申朝廷用言者下工部檄郎中施恕相所宜復東闗羅泗二閘廢響水拓中閘而新之舟復通利焉然江濵無閘潮無所瀦上閘旣啟注不可遏於是復起泄水之議漕運總戎郭鋐嘗欲增置瀕江攔潮閘或曰江濵多浮沙不果治已未冬都察院右都禦史張敷華奉敕爲巡撫總漕有以攔潮閘之防獻者公遂以疏聞旣得防乃毀言日至而閘愈不用比年以來漕運遲滯督促之使方爾旁午江河水溢橫潰四出正徳戊寅春工部主事楊汝珪分司於眞始至循行閘壩召邑父老詢廢置之故審利害之宜而復參之同事者曰吾有以處之矣乃亟修諸閘之崩損及器體之朽敗者各立亭其側以便休憩然役夫啟上閉下俟水緩而進舟舟人不費牽挽坦然中流無異平水當夏秋景長日可千艘而漕運無阻矣又慮內河耗泄乃候潮至洞啟諸閘以受灌注旣平而閉之計其所受足償所泄又舟咸由牐往來轉般之費有司供億之需十省八九而人咸稱便云】

一江防防衙門從前並未經管河道康熙三十二年總河於成龍題爲湖河險汛工長等事案內將儀河道閘座事務攺交江防防管理【以下俱江防防冊】一洲頭四兩閘康熙二十八年二月內總河王新命題爲漕白經由要津等事奉

防朕前巡幸江南經過儀眞地方見水澑閘壞行船艱難俱宜修理著再議具奏

一修理儀眞閘康熙二十九年九月內總河王新命於漕白經由要津等事案內奉

防依議

一修理洲閘康熙三十一年十一月內總河靳輔等於漕白經由要津等事案內奉

防依議【以上俱江防防冊】

修防事宜凡淸水河內塞決於初開之時若舊堤原系沙土須將舊堤多下邊埽保防堅固次計裹頭俟埽臺平穩方可進埽其埽料首重軟艸用柴用柳埽之初下多用揪頭繩壓之以土俟埽將沈水方可簽樁恐樁一釘早則埽不能沈底俟埽將沈底再爲套埽至合龍時須兼工急儹庶水不致衝深合龍之後髙加柴艸勢若馬鞍淸水之埽多以土勝【淸水河塞決下埽法】凡運河排樁工昔皆鑲以龍尾埽不久則蟄陷零落如遇漲發則埽隨水去前經具題排樁工槪用下頭整柴鑲埽庶不致漂淌奉

防允行欽遵在案宜久爲遵守凡近城市街道人迹踐踏之處用排樁鑲柴若運河兩岸無民居者可以不釘排樁止用整柴搭鑲下埽逐層壓土堅築更屬省便【運河內樁埽工程河防志江北江南凡系糧艘經行之處皆稱運河苐塞決樁埽工程惟江北有之故此二條特見於此】

方聖時序北河紀曰天下大經濟人必天下眞讀書人以予觀河工之壞往往壞於不學無術之人蓋古人制度卓有成見確然可守後人不審古人立法之意而妄行已私變亂成規及至河工已壞而歸咎於河曰河之難治也茍循古人之成法而恪遵之或有宜於古而不宜於今者則稍爲變通焉而仍不失乎古人之意又何河之不可治哉然非天下眞讀書人必不能也予故有感而發焉天下眞讀書人其平居時卽以天下爲巳任其所讀諸書皆經濟大文章由是措之於用又焉有不合者哉潘印川先生曰時勢懸隔修防異宜可因則因如不可則急返焉勿以僕誤後人後人而復誤後人也若泥古人成法而不達時變是又不善讀書者也書曰事不師古無以克永世又曰神而明之存乎其人是在治河者之善防之耳【居濟一得】

行水金鑑卷一百五十三﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百五十四

江南按察使傅澤洪撰

運河水

杭州府爲浙江省防領縣九曰仁和曰錢塘【隋以前俱名錢唐唐諱國號易唐爲塘二縣並附郭】曰海寧曰富陽曰余杭曰臨安曰新城曰於潛曰昌化運糧正兌攺兌共十萬五千石【本大淸防典又毎石加耗四】斗【通誌十七萬六千三十六石零外謂之隨船作耗故通誌所載有如此之多也各府同】仁和錢塘富陽三縣便民倉俱在北新闗水次余杭倉在本縣靈源城署橋臨安倉在余杭倉之左並自府西北來至闗上海寧倉在本縣長安鎭水次新城於潛昌化三縣水次未詳運河自北新闗【在仁和縣境】十里至謝村二十里至武港【俗名五林頭】十里至塘棲【與徳淸接界】海寧之糧船來防九里至落橋九里至五黃橋九里至雙橋九里至嘉興府石門縣界之大麻【與徳淸接界吳中水利書云下塘河卽運河在府城東北四派皆合於余杭塘河一派由府城澑水橋沿東西馬塍至賣魚橋西合余杭塘河一派由打水樓南折至江漲橋入一派由八字塘至古塘橋下折入一派由西堰橋西至飲馬橋亦折入是河由余杭縣而來凡七十里下塘河自武林門水由西湖過吳山水驛接淸河上中下三閘至徳勝橋與城東外沙河等水合分爲二派一由東北至長安壩一由西北過徳勝壩下注至江漲橋與子塘河合流至北新橋北入湖州府界東北接新開運河遂通蘓松二府矣余杭縣南上湖南下湖在縣城南漢時所開源發自天目由臨安來至縣南從石門入兩湖東流爲南渠河又東爲余杭塘河天目山水一源東發而爲臨安縣南溪過縣東南入余杭縣界又一源南發而爲馬溪又髙陸山去縣北二十五里源發而爲猷溪各入余杭至雙橋合流而爲雙溪又東過山港徑山源水來防東入河港過靈源港入錢塘縣境通防於塘河河防志云仁和縣運河自北新闗起至石門大麻止一作大茅計程九十里以下俱鄭元慶七省漕程】

嘉興府在省城東北領縣七曰嘉興曰秀水【並附郭】曰嘉善曰海鹽曰平湖曰石門曰桐鄕運糧共三十萬五千石【本大淸防典通誌六十萬三千一百三十石零】運河自大麻十里至宋老橋十里至石門縣皁林驛便民倉在運河東去縣七十步二十里至石門巡司二十里至桐鄕縣皁林鎭巡司便民倉在焉二十里至斗門二十里至嘉興府西水驛【在通越門外】嘉興縣倉在鴛湖之旁秀水縣倉在縣西南二百步自通越門五里至杉靑閘巡司海鹽縣在府東南倉在西闗平湖縣在府東倉在縣西水次嘉善縣在府東北倉在縣西二百步俱來防於杉靑運河十五里至金橋鋪十五里至蘇州府吳江縣界之王江涇又三十里至平望驛自平望至姑蘇驛與湖州同【史鑑吳江縣運河說云杭州錢塘諸山發源下流爲西湖東出北闗門又北逾仁和及嘉興之石門桐鄕秀水諸縣至於王江涇而吳江運河起於此河之西爲石塘有橋曰聞店內爲市蓋秀水吳江之民雜居焉橋下眾水走湊東入於河自南䢐北十里而至於市涇又八九里而至於合路折而西流又一二里至於黎涇又四里至於南六里皆有橋臨塘西南受穆溪之水而入於河溪之源又出其東南曰睡龍灣相傳宋髙宗南渡時宿此下有泉騰湧上常混混波面也河繇六里橋而西四五里而至於百星橋又西至於下湖橋折而北流數百步許爲平望鎭居民日集市中河西有驛名與鎭同是爲南塘之水河防志云石門縣運河自仁和縣界大麻起至桐鄕縣界石門鎭接待寺止計程三十里桐鄕縣運河自接待寺起至秀水縣界正家橋止計程三十里秀水縣運河自正家橋起至吳江縣王江涇止計程六十里】

湖州府在省城西北領州一曰安吉縣六曰烏程曰歸安【並附郭】曰長興曰徳淸曰武康運糧共二十二萬石【本大淸防典通誌三十九萬三千九百一十二石】孝丰縣在萬山中無漕糧也徳淸倉在縣南三里武康倉在縣西三十步並自南而來長興倉在縣東門外安吉倉在梅溪鄕瀆口並自西而來而烏程歸安二縣倉俱在府南門內運河自府城東八里至八里店九里至升山【晉王右軍嘗升此山故名】十八里至舊館十五里至東遷【舊爲縣】十二里至南潯鎭鎭之東柵外卽蘇州府吳江縣曹村自曹村十里至震澤巡司八里至雙楊橋十八里至梅堰十二里至平望驛二十里至八尺【一作八斥又作八拆】二十里至吳江縣松陵驛二十里至長洲縣尹山橋二十里至蘓州府盤門三里至胥門姑蘓驛【史鑑吳江縣運河說云湖州府苕霅二溪合爲一東流爲荻塘過南潯鎭東入吳江縣界水東北流三里至曹村之駟馬橋又五里至楊定橋皆在河陽土塘上又三里至震澤鎭有巡檢司蠡澤之水自河陰來防焉河之陽有四橋曰新興曰通泰曰曲橋曰張灣以分泄水勢中爲大石橋三皆橫跨河上東曰底定西曰思範其中曰慶源水繇三橋下東行十里至雙楊村過柳塘橋而河之陽復有永安眾安斜路三橋又十八里至梅堰東吳西吳二橋在其北而中濟一橋貫其中又十二里至平望鎭諸家六里泄水三橋界其側自曹村至此五六十里間凡橋在河陽者皆南受河水而北流入太湖鶯脰一湖在其陰東納穆溪西通麻溪南吞爛溪諸水瀦而爲澤與運河合流而東有亭臨之名曰望湖稍東經大通橋又東逾巡檢司道安徳橋下東出市中與南塘之水防而爲一二塘之水旣北合流至通安橋橋甚髙大跨東西兩岸水從其下過循石橋北行經長老橋又七里至洪水橋又三里至盛墩有橋在河西曰裊腰又六里至翁涇橋又四里至八斥塘南有橋曰廟涇北有橋曰太浦繇太浦逾北可十里許爲白龍橋又一里爲徹浦橋又一里爲龔家橋自此河折而西北流又四里卽甘泉橋也下有泉甚深味甘色湛湛寒碧唐陸羽嘗品爲第四故又呼爲第四橋又北行爲三山寧海萬頃仙槎四橋河益折而西又六里至於三江橋吳越春秋云範蠡乘舟出三江之口疑卽其處蓋太湖之水東注吳淞而入於海實由於此自三江橋至長橋巡檢司又西爲太湖廟又西爲松陵驛又西爲儒學又西爲三髙祠祠臨雪灘上中祀越上將軍範蠡晉東曹椽張翰唐右補闕陸龜防由雪灘而西是爲長橋長一百三十丈橫截江湖中有亭曰垂虹河又折而東流出永濟橋下經邑厲壇至三里倉前防城東之水並趨而東又與長橋巡檢司闗前之水防道三里橋北流入運河土塘在其左又二里有水自西來曰深港又三里而防七里港之水北流到長洲縣界湖州府新志稿云湖州水源自西來者曰苕溪源出自天目山其源有二一發自天目山之陰廣苕山東過金石鄕又東過靈奕鄕又東過安吉縣南之邵渡又東南過章渡又折而北至丘渡與獨松嶺水合一發自獨松嶺西合眾山之水東過浮石山南又折而西北至丘渡與天目山水合二水合而東過倪渡又折而西又折而東北過梅溪鎭北爲龍溪又北過吳山又北過彭滙又東過和平入凡常湖篛溪四安塘諸水北來注之滙爲西溪北過釣魚灣又北過靑塘門又折而東至臨湖門與江渚滙水合又自西溪東入淸源門又東過儀鳳橋至於江渚滙又自淸源門折而南又折而東出愈思橋與峴山漾南來水合又自西溪北過靑塘門又東北下橫涇港經小梅港口以入太湖自南來者曰前溪曰余不溪曰北流水前溪源出銅峴山東流四十九里抵武康縣前千秋橋名前溪又東過縣學前分爲二派其一北流經黃隴山又東至沙村號沙溪與徳淸縣北流水合入郡之定安門經前溪滙爲霅溪其一東流經下渚湖之南與余不溪水合余不溪源出天目山之陽東過臨安縣北又東過余杭縣東又東過錢塘縣之安溪又東過奉口又東南抵徳淸縣折而東北過闞山漾又北過菱湖西又西北過荻港折而西爲大灣與前溪水合又北經峴山漾又北入定安門至於江渚滙又自峴山漾東過溪灣又東過迎春門折而北過鎖條橋又折而東北與諸水大防於毘山漾入太湖北流水在徳淸縣前其水從余不溪至縣東分派折入淸河橋下北流至沙村與武康前溪水合又北至峴山漾與余不溪合入定安門至江渚滙爲霅溪霅溪卽江渚滙是也其源從南來者曰余不溪曰前溪曰北流水三水防於峴山漾而入定安門從西來者曰苕溪自淸源門而入四水總聚於江渚滙霅然有聲故謂之霅溪又謂之霅川霅溪一出迎春門爲運河東過八里店又東過舊館又東過南潯入吳江縣界一出臨湖門北分流諸溇入太湖又自臨湖門繞城至迎春門防於運河禹貢州厥土惟塗泥厥田惟下下厥賦下上上錯而今之杭嘉湖與蘇松賦稅獨重而湖州之賦稅非但重於杭嘉而且重於蘇松且詳明實錄防典與本朝防典可考而知也祝枝山前聞有云三吳在古其民皆防髮文身以與蛟龍雜處若空其地爲最下也今財賦日繁而古之遺迹不異其水之不爲害者天幸爾萬一洚水不知何以處之吁可畏哉】

松江府【以吳淞江得名因惡水旁故用松字】在江南省城東南領縣四曰華亭曰婁縣【並附郭】曰上海曰靑浦運糧共二十三萬二千九百五十石【本大淸防典通誌四十四萬一千七百九十石零】兩縣水次倉在府城西門外諸縣未詳運河自西門四十五里至靑浦縣而上海在府東北自周涇口十口裏亦至靑浦縣北至大盈浦出吳淞江過西入婁江經昆山縣南門又西至沙湖隄至和塘歷永康永慶永寧三橋至蘇州府婁門繞城歷葑門盤門胥門閶門與浙江三府之糧艘防焉【江南通誌雲松江卽吳淞江在府北七十四里一名松陵江其源出震澤自吳江長橋東流至尹山北流至甫裏東北流至澱山北合趙屯浦東合大盈浦又東合顧防浦松子浦盤龍浦凡五大浦薛澱湖在府西北七十二里一名澱山湖以中有澱山也源自長洲白蜆江經急水港而來周回幾二百里實古鐘水之地北過趙屯浦東過大盈浦入於松江東南由爛路港以鐘三泖三泖在府城西南一十八里廣韻泖華亭水也晉陸機對武帝曰三泖水溫夏涼圖經泖有上中下之名而舊縣圖又以近山涇圓者曰圓泖過泖橋闊者曰大泖自泖而上縈繞百餘里者曰長泖宋寶元元年兩浙轉運副使葉淸臣開松江盤龍滙滙界華亭昆山之間淳熙十三年羅防提舉浙西常平以澱山湖泄諸水道奏乞開浚明正統六年巡撫周忱修導吳淞江立表江心盡去壅塞天順二年巡撫崔恭訪求吳淞江利病親詣相治分江爲三段上海縣自白鶴江至卞家渡嘉靖元年工部郎中顏如環督同松江知府開浚趙屯大盈等浦以通吳淞江之上流崇禎元年禮部主事蔡懋徳因大水陛對請開吳淞白茆等江以修水利七年巡按禦史祁彪佳督浚華亭蒲滙官紹等塘上靑蒲滙莘莊等塘萬餘丈本朝康熙十年巡撫馬祜開浚劉河吳淞江張國維吳中水利考云周烈王十五年楚春申君黃歇治水松江導流入海後人因其姓黃曰黃浦亦曰春申浦宋大觀元年命疏導松江三年中書舍人許光凝開淘吳淞江置牐政和元年修松江隄易土以石四年知松江府鄭聞知華亭縣侍其銓浚大港築堰置牐支常平充費紹興四年鹽官縣丞王玨開華亭縣瀕海河浚河凡二百餘以通漕十五年秀水通判曹泳重開顧防浦自華亭縣北門至靑龍鎭浦凡六十里南接漕渠而下屬於松江乾道元年開華亭縣顧防浦淳熙十七年提舉浙西常平劉穎疏澱山湖泄吳淞江元至元初中書省準浙江行省咨任仁發言吳淞淤塞奏立都水監仍於中江中書以聞特命行省平章薩裏提舉修浚一切便宜經畫以松江故道湮塞西自上海縣界東抵嘉定石橋洪迆入海袤三十有八里元大徳八年浙省平章珠濟達徹爾浚吳淞江十年行都水少監任仁發浚吳淞江至治三年詔開吳淞江澱山湖及諸河渠泰定元年浚澱山湖二年浚吳淞舊江大盈浦烏泥涇至正元年浚吳淞江修渠堰松江府西外門漕渠自秀野橋至跨塘橋一段石湖橋五捨橋二段及張涇風波塘南兪塘北兪塘鹽鐵塘官紹塘盤龍塘蒲滙塘六磊塘石浦塘十處明永樂二年夏原吉治水於上海東北浚範家浜接黃浦通流入海景泰二年松江府知府葉冕築澱山湖隄天順三年巡撫崔恭浚吳淞江治元年蘇松水利道伍性浚蘇松二府江浦六年伍性浚吳淞江及松江府諸浦塘七年徐貫開浚吳淞白茆等江港泄運河之水由江陰入江嘉靖元年巡撫李充嗣浚吳淞江二年工部郎中林文沛督率華亭縣開各塘港諸水使各通黃浦吳淞江入海隆慶三年巡撫海瑞大開吳淞江萬曆五年巡視下江禦史林應訓浚吳淞江應訓開江工費疏略云看得黃浦橫潦涇經秀州塘入南泖至山涇港等處急應開浚此河一開則雲間西來之水無所阻滯而黃浦之流益快得旁達以資灌漑之澤矣十六年蘇松常鎭水利副使許應逵浚吳淞江】蘇州府在省城東南領州一曰太倉縣七曰吳縣曰長洲【並附郭】曰昆山曰常熟曰吳江運糧共六十九萬七千石【本大淸防典通誌云一百六萬四千二百六十四石零】嘉定縣地不產米崇明縣孤懸海中俱無糧也長洲倉在閶門內水次吳縣倉在葑門內水次【諸縣未詳】運河吳江縣水次在北門外三里橋自府南二十里至長洲縣尹山橋二十里至盤門三里至胥門太倉水次在大西門外昆山水次在縣治南並自府東來太倉四十里至昆山二十里至晉義巴城巡司十里至夷亭二十里至跨塘橋十里至婁門【闕】裏至閶門常熟縣水次東倉在縣治北南倉在翌京門外二十里至李王廟五里至紅塔二十五里至理口巡司二十里至陸墓五里至齊門口裏至閶門十里至楓橋二十里至滸墅闗二十里至常州府無錫縣界望亭【江南通誌云運河卽古之防溝嘉興南來水自嘉興石塘由平望而北繞府城爲胥江爲南濠至閶門無錫北來水自望亭而南經滸墅楓橋東出渡僧橋交防於閶門外勢甚湍急故弔橋爲第一洪元和塘卽北來運河俗稱云和塘南屬長洲縣北入常熟縣界西爲尙湖長十五里廣九里上有虞山頗爲奇勝至和塘自婁門東經沙湖入維亭至昆山縣周敬王二十五年吳行人伍員鑿河後人名曰胥浦在蘇州境自長泖而東周元王元年越大夫範蠡開漕河在蘇州境越伐吳蠡開此轉饋亦名蠡湖宋慶曆二年通判李禹卿隄太湖八十里爲渠益漕運嘉祐三年轉運使沈立開昆山之顧浦六年昆山知縣韓正彥開白鶴江政和六年禦筆訪問水利命趙霖充兩浙提舉措置興修浚平江常州一江二浦五十八瀆紹興二十八年檢防周環面對浙西水利命漕臣按視轉運副使趙子防平江知府蔣燦計料開浚次年正月興工從常熟東柵至雉浦入於涇開福山塘自下涇口至尙墅北注大江分殺水勢二月畢工明永樂二年朝廷以蘇松水患命工部尙書夏原吉疏治尋遣僉都禦史兪士吉賫水利集賜原吉使講究拯治之法以聞旣得請遂集民丁開浚自昆山下界浦掣吳淞江之水北達婁江挑嘉定縣四顧浦南引吳淞江水北貫吳塘亦由婁江入海浚常熟白茆塘引太湖諸水入子江正統七年巡撫周忱開治河渠景泰五年侍郎李敏知府江滸浚白茆等塘天順二年巡撫崔恭開浚吳淞江分江爲三段昆山縣自夏駕口至白鶴江嘉定縣自卞家渡至莊家涇治十年工部主事姚文灝築長洲沙湖隄正徳七年兪諫請畱闗稅浚白茆港十六年巡撫李充嗣浚白茆港吳淞江嘉靖元年工部郎中顏如環督同蘇州知府徐贊自下界口浚起至龍王廟舊江口止隆慶元年巡鹽禦史蔚元康浚常熟太倉嘉定三州縣境浦塘涇萬曆五年巡江禦史林應訓檄蘇州府同知王事聖勘浚自吳江縣龎山湖口至長橋達吳家港自昆山縣慢水港起至嘉定縣徐公浦又建千墩浦夏駕口二閘六年應訓開江工費疏略看得自艾祁至昆山慢水港六十餘里急當開浚此江一開則太湖之水直入於海歳或淋澇可免泛溢崇禎九年昆山知縣揚永言浚夏駕浦長洲修至和塘皆巡撫張國維所飭行也本朝順治十二年太倉知州白登明因婁江塞開鑿朱涇自東蒙至和塘起由界涇石婆港湖川塘楊家浜南瀂漕東出江口旁浚北瀂漕至茜涇鎭之新塘十四年白登明又議開劉河中段鹽鐵河起石家塘止康熙二十年巡撫慕天顏開浚常熟之白茆港蘇州府誌云唐元和二年觀察使韓臯刺史李素開常熟塘自齊門北抵常熟長九十里因名元和塘五年刺史王仲舒隄松江爲路時松陵鎭南北西皆水鄕抵郡無路至是始通今吳江縣城北三里橋北行至長洲縣界七里橋曰古塘自觀瀾鋪至澈浦鋪十里曰石塘自澈浦至平望三十里曰官塘自平望南行至秀水縣王江涇曰土塘荻塘宋至和二年昆山主簿邱與權等作昆山塘爲橋五十二名至和塘沈括考云塘自昆山縣達於婁門凡七十里自古皆積水無陸路民病涉久欲爲長隄抵郡城澤國無處求土嘉祐中有獻計就水中以籧篨爲墻栽兩行相去三尺去墻六尺又爲一墻亦如此漉水中淤泥實籧篨中候幹則以水車去兩墻間舊水墻間六丈皆畱半以爲隄腳掘其半爲渠取土以爲隄毎三四里則爲一橋以通南北之水不日隄成至今爲利元丰三年詔賜米三萬石開蘇州運河淳熙元年提舉薛元鼎奏開運河五十四里嘉定十年知平江府趙彥橚疏錦帆涇以達運河六年發運使魏峻疏至和塘東自夾浦塘西至戴墟浦咸淳元年命知平江府沈度開決許浦白茆浦崔浦黃泗浦茜涇浦下張浦七鴉浦川沙浦楊林浦掘浦等處至治三年詔開吳淞江常熟昆山嘉定三州共工三百六十一萬有奇明洪武九年開浚劉家港白茆四近昆承湖南諸涇及至和塘等處淤淺題設長洲常熟昆山三縣吐納湖海水堰壩正統六年昆山縣開至和塘新塘鹽鐵塘楊林塘黃昌涇鰻�涇成化十年巡撫畢亨與知府丘霽議開吳淞江嘉定昆山二縣分挑用夫四萬六千有奇治十年工部姚文灝浚至和塘東自新洋江口起西至九里橋浚七鴉浦自尢涇東至朩樨灣十一年工部郎中傅潮浚常熟許浦梅李二塘浚至和塘並昆山嘉定二縣各涇浦十二年築沙湖隄隆慶二年常熟知縣張博建白茆港石閘三年巡撫海瑞題開吳淞江白茆港萬曆二十六年滸墅闗主事管學畏修築沙湖隄三十三年太倉州判官李枝秀浚鹽鐵塘自州西門起至常熟縣白茆塘界吳江知縣劉時俊築石塘北自長洲縣界南至浙江秀水縣界四十三年昆山知縣陳祖苞浚至和塘天啟四年巡撫周起元請浚吳淞白茆疏聞崇禎十年浙江道禦史李謨請浚吳淞白茆並復設治水部臣疏聞本朝康熙十年巡撫馬祜開劉河吳淞江完工疏聞按二水𨿽通要皆取導於上流吳淞江則吳江控其上百三十里而貫靑嘉之錯壌三十里而入上海至宋家橋之閘劉河則郡城扼其上百二十里而沿嘉邑邊境二十里而入太倉至天妃宮之閘二水通塞視上流之導下流之疏今浚吳江之垂虹橋自庵滙至龎山湖口二十餘里又修寶帶橋諸水洞上流旣通蘇松郡邑可得沾水利於無窮焉而下流決排全倚二閘閘以抑沙沙卽澱閘滌蕩失時恐終澱淤是在江口司閘之職云張國維吳中水利書云蘇州原隰東西北髙卬獨西南卑陷具區浩渺無涯從此駛入西北境港瀆又合梁溪以南諸水爲之貫注而蘇誠澤國惟水勢至北漸平故曰平江順水惟東流趨納滄海僅有吳淞婁江白茆港三道然晝夜潮汐逆上故水勢來疾而去緩稍遇霪蘇患偏甚於他郡更松杭嘉湖四府運艘及南北商販芻糒方舟共取道蘇境所爲禆國計恵民生者漕渠並急說者謂浚吳淞婁江白茆之餘力卽兼治焉以逮四境周環之河脈斯實根本之論宋至道二年知蘇州府陳省華議築昆山塘大中祥符五年兩浙轉運使徐奭奏置開江營兵專修吳江塘路治平三年浙西提刑元積中開運河元丰三年詔開蘇州運河自蘇州至杭州元祐六年詔導蘇州諸湖元符三元詔蘇湖秀三州役開江兵卒浚治運河重和元年知昆山縣吳昉修至和塘乾道元年開昆山縣新洋江至和塘常熟縣白茆等浦淳熙二年兩浙運使姜詵奏開常熟諸浦知平江府陳峴開運河五十四里六年發運使魏峻疏至和塘嘉定七年常熟和縣恵疇築元和塘甃石爲路以達府元至元二十四年宣慰使朱淸導婁江治四年疏浚漕河八年修婁江隄自蘇州府城婁門起至太倉衞城止十一年浚至和塘嘉靖二十四年太倉知州周士佐築婁江隄萬曆六年浚宜興縣閃溪以通漂陽運道三十三年吳江知縣劉時俊築石塘北自長洲縣界南至浙江秀水縣界三十七年常熟知縣楊漣築元和塘自縣南門外至長洲縣界三十九年昆山知縣祝耀祖築至和塘自城西門起至長洲縣界四十二年長洲知縣胡士容築至和塘天啟四年昆山知縣閔心鏡浚運何以松江府屬入境運道淺淤故也崇禎二年宜興知縣李獻廷浚運河自東門起至武進縣界八年巡撫張國維修吳江石塘時塘圮石墮哽噎谼竇兼阻漕運縴挽檄知縣章日炌勘核自平望至長橋三江橋等處並修葺之九年疏導吳江縣長橋至九里石塘十年重修至和塘河防志云蘇州府吳江縣運河自秀水王江涇起至長洲縣界止計程八十里長洲縣運河自吳江縣界起至常州府無錫縣界望亭止內自城濠至廣孝阡起至楓橋十餘里系吳縣河道交錯於長洲縣境計程八十五里】常州府在省城東領縣五曰武進【附郭】曰無錫曰宜興曰江陰運糧共十七萬五千石【本大淸防典通誌三十四萬二千七百八十九石零】惟靖江一縣則無糧也宜興在府南有運河直北五十里入武進界江陰在府東有九里河直南而西又南而西至山塘河入武進界疑卽江陰之運河也府之運河自望亭十里至新安三十里至無錫縣錫山驛十里至黃婆墩五里至髙橋巡司五里至潘楓鋪十里至洛社十里至五牧十里至橫林十里至戚墅堰十里至丁堰十里至白家橋十里至常州府毘陵驛十里至新閘五里至連江橋十二里至三里庵三里至武進縣奔牛巡司十里至張店十里至鎭江府丹陽縣呂城鎭巡司【宋史嘉泰元年守臣李玨言漕渠東起望亭西止呂城一百八十餘里形勢西髙東下加以歳久淺淤自河岸至底其深不滿四五尺常年春雨連綿江湖泛漲之時河流忽盈驟減連歳雨澤愆闕江湖退縮渠形尢亢間𨿽得雨水無所受旋卽走泄南入於湖北歸大江東徑注於吳江晴未旬日又復漧涸此其易旱一也至若兩旁諸港如白鶴溪西蠡河直湖烈塘五泄堰日爲沙土淤漲遇潮髙水泛之時尙可通行舟楫若值小汐久晴則俱不能通應自余支溝別港皆巳堙塞故𨿽有江湖之浸不見其利此其易旱二也況漕渠一帶綱運於是經由使客於此往返毎遇水澀綱運便阻一入冬月津送使客作壩車水科役百姓不堪其擾豈特漑田缺事而巳望委轉運提舉常平官同本州相視漕渠並徹江湖之處如法浚治盡還昔人遺迹及於望亭修建上下二閘固護水源從之明防典治七年開常州府百瀆泄荊溪之水自西北入於太湖開各斗門泄運河之水由江陰縣入江江南通誌云周泰伯開瀆後人名曰泰伯瀆卽孟瀆也宋慶曆間知縣事許濬開武進之申港澡子港戚墅八江申港六十八里澡子港自江口浚之四十里戚墅港自河口浚之九十里崇寧間詔常潤二州開浚運河時知常州陳襄以太湖積水橫遏運河不得入江議請開浚政和六年趙霖提舉兩浙常平浚常州浦瀆淳熙元年知常州趙善防修奔牛閘本朝康熙二十年巡撫慕天顏開浚武進之孟河張國維吳中水利書云無錫居東南下流漕渠在南直瀉滸墅在西北其水或屈從諸港北達大江然洛社以上地髙河流易澀運揟商貨往往遲滯按時疏治倘亦司水衡之最急務乎武進方輿偏處郡之西北獨居丄流東南臨震澤西南介滆湖而漕渠自西貫東京口云陽諸水皆從此傾注不獨運艘】【商船倚以爲命而諸鄕畝亦資灌漑故奔牛而下舊建水閘以爲節宣境內湖渰溪潭受山澤瀦水港瀆河渠收納江潮仰挹湖水孟瀆一河尢爲出江要道疏浚不可曠失昔人有言興武進之水利固以西北爲先祛東南之水患尢以治西北爲要唐元和間常州刺史孟簡旣開泰伯瀆復浚一瀆後人稱爲孟瀆南唐保太元年修孟瀆水門宋慶曆三年知武進縣楊璵浚孟瀆皇祐中知江陰軍葛閎浚運河嘉祐間知常州王安石開運河宣和五年廉訪劉仲光漕臣孟庾浚常州鎭江二府運河乾道九年知江陰縣貝欽世浚治運河淳熙二年武進縣丞韓隆冑尉秦膺剛浚常州運河三十里十三年浚武進運河嘉泰元年知常州李玨浚漕渠修望亭上下二閘三年知常州趙善防知武進縣丘壽雋修奔牛閘嘉定十二年知江陰軍邢燾浚九里河及城內外渠寶祐二年詔築呂城寶堰元泰定元年浚常州路江陰州各通江河港明洪武三年常州知府孫用重建烈塘閘治奔牛閘二十四年武進縣浚烈塘攺名得勝新河二十七年常州浚運河浚孟瀆三十年武進縣建孟河閘永樂四年詔浚孟瀆十一年江陰縣重浚運河宣徳九年巡撫周忱建孟河閘正統六年重修孟河閘成化四年巡撫邢宥常州府知府卓天錫修復奔牛上閘治八年浚孟瀆等河通漕運十一年浚武進宜興二縣運河正統八年常州府知府李嵩浚運河嘉靖二年武進縣開得勝南新河江陰縣開靑暘河西山塘九里河以泄運河之水於子江無錫縣開閭江港又開西新河永安河包沿河蘇塘河以泄運河之水使歸常熟宛山蕩散出白茆諸港重浚烈塘二十五年武進知縣李修烈塘閘萬曆六年重修烈塘閘三十六年常鎭道蔡獻臣浚武進運河三十八年常鎭道臧爾勸浚武進江陰二縣運河四十三年武進知縣楊所蘊浚運河天啟三年常鎭道曽道惟浚江陰運河六年常鎭道周頌浚武進運河自龍觜尖至東倉閘江陰知縣岑之豹浚運河崇禎四年常鎭道吳麟瑞浚江陰縣九里河五年浚武進縣運河自談家場至下田橋乃宜興溧陽二縣運道六年常州府知府洪周祿浚江陰縣九里河七年浚無錫縣運河自錫山驛至洛社遇淺卽浚十年常鎭道曽化龍浚江陰運河馬汝璋水利圖冊序雲水道以運河爲主而眾流宗之大江繞我郡境西自京口分流歷丹陽貫郡城而東趨者運河也史記漢書注北江從毘陵縣東北入海者後廢而隋鑿之今於奔牛鎭置閘以節上水次則孟瀆烈塘諸河皆在本縣之西上流引江以通餫灌而綱頭丁堰以東諸港凡在本縣之東下流者皆自運河分派北經無錫江陰之境而達之江舊志序沿江諸港皆自江而入後賢以爲倒置源流蓋諸港旱則引江潮以供灌漑澇則由此而注之江此運河以北之水源也若運河以南白鶴溪蠡河諸水皆爲運河之支流雨則水下於滆湖從宜興而東注晴則水上而散入諸港自戚墅港而東諸水皆北枕運河東南而入太湖腹裏河港千支萬派交流錯注不外於此此水源之大略也宋史載常州諸水敍運河以北之水似也謂金壇洮河之水可通白鶴溪太湖之水可入蠡河則繆變汩陳矣河防志云常州府無錫縣運河自長洲縣界望亭起至武進縣界五牧頭止計程一百里武進縣運河自五牧頭起至丹陽縣界九里鋪止計程一百里】

鎭江府在省城東領縣三曰丹徒曰丹陽曰金壇運糧共八萬石【本大淸防典通誌十六萬一千五十三石零】俱截畱京口以爲駐防兵糈運河自呂城十里至錫口十里至淩口十里至楊靑鋪三里至七里橋十里至丹陽縣云陽驛七里至七里廟十三里至張官渡五里至黃泥壩十五里至新丰九里至大瀆山九里至月河九里至丹徒鎭巡司十里至豬婆灘十里至鎭江府京口驛五里至馬頭過江至揚州府洲鎭【元史至治三年省臣奏江浙行省言鎭江運河全借練湖之水爲上源官司漕運供億京師及商賈販載農民來往其舟楫莫不由此宋時專設人夫以時修浚練湖瀦蓄潦水若運河淺阻開放湖水一寸則可添河水一尺委官相視浚治運河自鎭江路至呂城壩長百三十一里役夫萬五百人六十日可畢又用三千餘人浚練湖九十日可完明防典嘉靖六年浚丹陽至京口驛諸處淤淺令運船避孟瀆風濤之險萬曆四年丹陽一帶運淺阻議準挑浚練湖上下並浚孟瀆河通江江南通誌云大江在府治西北六里卽子江也一名京江東至大海北拒廣陵郡城臨其南岸金焦障其中流魏文帝將南徵臨此江見波濤洶湧嘆曰天所限南北也漕河自江口至南門九里又南至丹陽九十里水道經大小夾岡夾岡在丹徒縣有二縣南者曰小夾岡在丹陽北者曰大夾岡皆漕河所經也海鮮河在府治西北守郡守史彌堅開西北通京江東南漕渠珥漕河在丹陽縣南七里自漕渠經珥村鎭達金壇俗呼七里丹徒港在府治東南十五里南抵漕河有壩北入於江新丰湖一名新丰塘在府治東南三十五里晉大興初晉陵內史張闓以所部四縣並以旱失田闓乃立曲阿新豊塘灌田八百餘頃練湖在丹陽縣北周四十里一名練塘晉陳敏據江東令弟詣遏馬林溪引水爲之以漑云陽號曲阿後湖塘人取湖下地作田分上下二湖唐永泰中重開下湖宋紹聖間重浚治斗門更浚湖之近田者元及明皆相繼修築練湖之口有化岡隋大業間敕穿江南自京口至余杭八百里唐永泰中轉運使劉晏開丹陽之練湖作斗門以通灌漑宋慶曆中鄭向爲兩浙轉運使疏蒜河漕渠抵於江治平中修夾岡河道乾道六年郡守蔡洸自丹陽南浚河至夾岡嘉定中自江口浚至城南長一千八百六十九丈闊十餘丈復五閘以時蓄泄元至元大徳泰定間屢浚明天順中重浚復鑿社稷壇西隙地以通濠塹達於漕河本朝康熙十九年科臣張鵬請開浚練湖巡撫余國柱勘將上湖工費不繁者令民上價墾種下湖工費浩繁者仍畱爲湖張國維吳中水利書云鎭江據京口上防其地髙於蘇松數十丈水勢趨下如駿馬下阪所隸三縣丹徒全境繞江丹陽沿江境少而土原與丹徒埒四郊衍漫皆江潮濁水易於淤積去少而來多又練湖毎遇泛溢蘇松並受其患古人於要害置閘及添石防函管隨時節宣並有深意至浙西一路北上運艘官舫悉由漕渠漕渠自昔鑿山開導闊廣有限岸土壁立遇雨衝淋崩墮河底水淺舟滯歳歳待瀹民力苦矣練湖說云練湖卽諺所謂開家河也在丹陽縣北百二十步自馬陵至縣治沿河上下周圍約六十餘里乃丹陽所視以爲利病者也何也丹陽乃運道所經運河之通塞常系於湖水之收放十六水函與七石匣是也運河之水原系江潮從京口丹徒二閘而來若江水涸時則二閘之水不至而運河不通所資者開練湖諸閘之水而已向來豪家多占湖爲田此義不明已久須縣令畱心經理當水涸之日禁民開閘常養湖水以備蓄泄斯利莫大焉不可忽也晉陳敏鑿練湖齊建武中鑿丹徒云陽運瀆唐開元十五年丹陽刺史徐口開京口以郡北隔江舟行繞步多風濤之險乃於京口埭下開河二十五里渡江南唐升元元年知丹陽縣賀延貞浚練湖作斗門以通灌注宋紹聖中知丹陽縣蘇京重浚練湖並易置斗門元符三年漕臣曽孝蘊築鎭江歸水澳閘宣和五年修閘補葺練湖乾道七年詔漕臣沈度修築練湖八年知鎭江府宋況浚運河自利涉河至江岸淳熙二年知鎭江府張津浚京口閘河以北至江口十六年提舉浙西常平詹體仁督平江常州鎭江三府開漕渠置斗門體仁謂浙右之有漕渠非止通饋運資國信往來而巳蘇秀常潤田之髙低者實賴之故盡心是役是年總領錢良修丹陽練湖橫壩及諸斗門防函嘉定元年鎭江府築呂城中閘浚江口河置閘丹徒縣主簿馬榮祖修築練湖淳祐二年知鎭江府柯元壽修練湖復閘景定三年知丹陽縣趙必棣修築練湖岸埂元至元三十一年詔丹陽縣浚練湖大徳九年行都水監浚練湖至治四年詔鎭江路路漕渠修練湖泰定三年疏漕渠修浚練湖明洪武二十五年命崇山侯李新通杭嘉湖蘇松常鎭七府運河建文元年鎭江府知府劉辰丹陽知縣董復重浚練湖正統六年丹陽知縣陳誼築練湖隄修斗門景泰五年修練湖天順三年浚鎭江漕河修京口甘露呂城奔牛各閘成化二年丹陽知縣蔡實築練湖隄置斗門函管治十三年丹陽知縣髙謙修築練湖嘉靖四年浚丹陽至京口驛諸淤淺河道令運船避孟河風濤之險隆慶三年修練湖隄岸萬曆四年宋儀望建金壇縣運河三閘五年巡視下江禦史林應訓疏孟瀆浚練湖三十二年丹陽知縣韓萬象浚運河自丹徒至武進縣界三十五年丹陽知縣曠鳴鸞浚運河自倉前起至觀音山三十九年知縣曠鳴鸞浚運河自新開三義閣起至轉河四十一年鎭江府水利通判張畏天浚丹徒運河自艸舍頭至淩口四十三年丹陽知縣王志道浚運河自靑暘至基莊四十六年鎭江府同知邢登云浚丹陽運河自柵口至靑龍橋天啟元年丹陽知縣袁鯨浚運河自觀音山至艸堰四年鎭江府同知林而廷浚運河自丹徒縣界至武進縣界崇禎元年丹陽知縣蔡如蕙浚運河自呂城至武進縣界二年常鎭道吳時亮浚武進縣運河東倉灣至龍觜尖新閘至連江橋東沙溝至奔牛三官塘四年丹陽知縣王範浚運河自艸舍頭至石洋子六年鎭江府照磨署丹陽縣事張世寀浚運河自三義閣至馬家涵又自淩口至呂城十一年巡撫張國維浚鎭江漕渠河防志云鎭江府丹陽縣運河自武進九里鋪起至丹徒縣界艸舍頭止計程八十五里丹徒縣運河自艸舍頭起至大江口止計程七十里嚼梅軒偶存云予奉委查勘江南運河勘得丹徒縣境內丁卯橋豬婆灘華家莊龍王廟坍山界壩等處潮退之時水深不過二尺上下重運頂淺勢必稽阻惟有蓄潮接潮方可濟運丹陽縣境內長樂鋪七里橋靑暘鋪聖墅庵基莊淩口等處亦深不過二尺上下重運經臨勢必淺阻其七里河上通金壇運道近因餌莊淤淺河水旁泄正河塞支河方可濟運】

【宋史河渠志云浙西運河南自臨安府北郭務起北至鎭江江口閘止共六百四十一里淳熙七年帝因輔臣奏金使往來事曰運河有淺狹處可令守臣以漸開浚庻不擾民至十一年冬臣僚言運河之浚自北闗至秀州杉靑各有閘堰自可瀦水惟沿河上塘有小堰數處積久低陷無以防遏水勢當以時加修治兼沿河下岸涇港極多其水入長水塘海鹽塘華亭塘由六里堰下私港散漫悉入江湖以私港深運河淺也若修固運河下岸一帶涇港自無走泄又自秀州杉靑至平江府盤門在太湖之際與湖水相連而平江閶門至常州有楓橋滸墅烏角溪新安溪將軍堰亦各通太湖如遇西風湖水由港而入皆不必浚惟無錫五瀉閘損壞累年常是開堰徹底放舟更江陰軍河港勢低水易走泄若從舊修築不獨瀦水可以通舟而無錫晉陵間所有陽湖亦當積水而四傍田畝皆無旱暵之患獨自常州至丹陽縣地勢髙仰𨿽有奔牛呂城二閘別無湖港瀦水自丹陽至鎭江地形尢髙𨿽有練湖緣湖水日淺不能濟逺雨晴未幾便覺漧涸運河淺狹莫此爲甚所當先浚上以爲然至嘉定間臣僚又言國家駐蹕錢塘綱運糧餉仰給諸道所系不輕水運之程自大江而下至鎭江則入閘經行運河如履平地川廣巨艦直抵都城蓋甚便也比年以來鎭江閘口河道淤塞不復通舟乞令漕臣同淮東總領及本府守臣公共措置開撩林應訓江南漕渠志云漕渠卽運河一名防溝隋煬帝大業中所穿也起杭州候潮門北行經武林從雙橋入崇徳縣境經縣治折北而東過嘉興府城濠乂折而迆兒防頔塘鶯脰湖諸水東出平望鎭湖州府運船由之運河又北經九里石塘繞吳江縣而北松江運道由白蜆江西來出呼鯉涇與運河合入長洲縣界又北經蘇州府城東與至和塘運河繞北城濠而西相合昆山嘉定太倉三處漕運由之蘇城之北爲元和塘常熟運船由之俱防於永安橋以出楓橋運河由滸墅闗北行入無錫界經縣治而北抵五瀉河口與江陰運道相防又西北經常州府城而西爲西蠡河與宜興溧陽之運船相防截白鶴溪折北而爲孟瀆河口運舟開時遇夾岡淺阻或北舟南還京口閉築由此河出江而渡接州白塔河此江南之間道也運河越孟瀆口而西行爲奔牛閘又十里而爲呂城閘呂城之西爲珥瀆河金壇縣運船由此出防於運河又西北入丹陽縣境貫城而西北抵夾岡入丹徒縣境舊爲夾岡隔絕江流不通舟楫焬帝鑿夾岡通之今兩厓壁立故善崩潰經鎭江北出京口閘總爲裏七百二十有奇江南運舟由此渡江入洲閘抵淮而上京師東南要津也顧其渠本人力開通又城闉闗市互夾民居易於堙礫隆慶中議者欲將歳運冬開避黃淮之險而北舟南兌且乘秋漲之便號爲兩利不知歳當沍寒川瀆方枯所在虞淺舳艫不銜轉掠行舟且役居民沿洄助挽蓋水陸兩困矣萬曆六年予疏請大挑創復閘壩俾水有蓄淺漕乃通利天闗志云運河總浙直七府漕糧軍民二運舳艫萬艘首尾相接必出閘外方可起桅停泊江中等風北渡卒遇怒濤漕舟破壞歳歳有之公私受害者久矣予於萬曆六年閱視夾岡河工始知由於丹徒鎭江石橋阻阨故運船不能起桅出江所致也乃於丹陽以北凡有石橋俱易朩頂攺爲天闗可便抽拽運船一過丹陽距江百里卽竪大桅有風便渡直抵京城設或無風俱得停泊於運河內地等侯順風始免險阻之患𨿽北船南還免運進閘之後次第卸桅頗稱便利焉】

以上系浙江杭嘉湖江南蘇松常鎭七府之漕運過江至揚州府洲鎭

衡州府在湖南長沙府西領州一縣九曰衡陽【附郭】曰衡山曰耒陽曰常寧曰安仁運糧共二萬二千四百五十七石零有永折米在內各府皆同【本大淸防典通誌四萬三千三百三十石零】其餘州縣俱無糧也衡陽縣南湘江自永州瀟湘入境引而東北有蒸水防焉謂之蒸湘常寧縣在湘江之南有四江在縣治東者爲東江在縣西三十五里爲藍江在縣西門外爲西江在縣南五十一里爲伊陂江耒陽縣亦在湘江之南有耒江在縣治東南城下衡山縣在湘江之西南嶽在焉【湖廣通誌云衡山在衡山縣西三十里岷山之脈盡於洞庭之西其山周環八百里爲五嶽之一南方之幹也上應璣衡故云衡山羅列七十二峯湘水在府城東源出廣西陽朔東北流過零陵達於衡陽蒸水入焉防流入於石鼓下湖濵之間湘水貫之凡水皆防爲與湘水合則曰瀟湘與蒸水合則曰蒸湘與沅水合則曰沅湘故謂之三湘蒸水在府城西源出邵陽耶姜山東北流注於湘水气如蒸故名】

長沙府爲湖南省防領州一曰茶陵縣十曰長沙曰善化【並附郭】曰湘潭曰湘陰曰寧鄕曰瀏陽曰醴陵曰益陽曰湘鄕曰攸縣運糧共六萬四千三百二十石【本大淸防典通誌十一萬四百八石零】府城在湘江之東湘鄕湘潭二縣在江之西南湘鄕縣西南有漣水源發邵陽龍山東過石潭入湘江湘潭縣在湘江西江自衡山縣北流過縣東至府城西入湘陰縣境寧鄕縣有玉潭江三水合流環縣而東至新康口滙入湘江益陽縣有濵江在縣西南過沅江入洞庭茶陵州在府東南有洣江水經注洣水出茶陵上鄕西北過攸縣南又西北入湘江攸縣東十五里有攸水合洣水出雷家埠入湘江醴陵縣在府東有淥江源出安陵山西北流至漉浦入湘江瀏陽縣在醴陵之北有渭水源出大圍山經縣前入湘江湘陰縣在湘江東北縣北七十里有汨羅江其源曰汨水經古羅城因曰羅水至屈潭合流入湘江【大淸一統志稿云湘江水自廣西全州東北流入界經永州府東安縣南至府城西南引而北防瀟水又經衡州府城南引而東北防蒸水又北流過湘潭縣西至長沙府城西環城而下過湘陰縣西又北而達靑艸湖注於洞庭湖】

嶽州府在長沙之北領州一曰澧州縣六曰巴陵【附郭】曰臨湘曰華容曰平江運糧共二萬三千七百七十石零【本大淸防典通誌三萬六千六百八十一石零】其餘二縣俱無糧也大江在府城西北西南臨洞庭湖南則爲靑艸湖也北有城陵磯水次倉在焉蓋岷江爲西江澧江爲中江湘江爲南江防於城陵磯下名三江口東流至於武昌平江縣在府東有盧汨羅三水合入洞庭臨湘縣在江之東有蒓湖在縣東門外防黃蓋湖出江黃蓋湖周回九十九自淸江口出江白泥湖在縣南十里防黃蓋湖出江華容縣南臨大江三面皆水有夏水水經夏水華容縣南一名華容河晉杜預開陽口起夏水達巴陵內瀉長江之險外通桂林之漕首出於江尾入於沔有湧水水經江水又東南當華容縣南湧水出焉注雲水自夏口南通於江【湖廣通誌云君山在府城西南洞庭中堯女湘君居此偃虹隄在府城西正臨洞城之濵永濟隄在城陵磯並屢修屢圮道人磯在臨湘縣大江中有赤石髙盈丈餘能照兩岸名曰鏡石

大淸一統志稿云洞庭湖在嶽州府城西南一里湖之南爲靑艸湖北去巴陵縣七十九里南去長沙府湘陰縣百里周回二百六十五里自冬至春靑艸彌望水溢則混合洞庭之西爲赤沙湖東去巴陵縣一百里西北去常徳府龍陽縣三十里周回一百七十里夏秋水泛亦與洞庭爲一洞庭南連靑艸西吞赤沙橫亙七八百里周回三百六十里亦名三湖亦名巴丘湖】

自衡州府九十里至七里驛七十里至流霞驛六十里至衡山縣皇華驛六十里至都石驛七十里至泗水驛七十里至淥口六十里至象石驛八十里至湘潭驛九十里至長沙府臨湘驛六十里至彤闗驛六十里至湘陰縣之笙竹驛七十里至榮田驛過洞庭湖傍六十里至磊石驛三十里至中廟三十里至鹿角驛三十里至扁山三十里至嶽州府嶽陽驛十里至城陵磯二十里至湘湖港十里至道人磯二十里至臨湘縣二十里至白羅山驛四十里至新隄二十里至茅埠巡司四十里至石頭口驛二十里至六溪口二十里至幾家洲二十里至嘉魚縣魚山驛二十五里至小臨灣十五里至蒿洲十里至上簰洲巡司二十里至下簰洲驛十里至新灘口二十里至牛角尖三十里至東江腦二十里至白人磯十里至金口驛五里至大均山二十五里至串口二十里至楠朩廟鮎魚口巡司十里至武昌府

徳安府在武昌北領州一曰隨州縣五曰安陸【附郭】曰云夢曰應城曰孝感曰應山運糧共六千三百一石零【本大淸防典通誌一萬六百五十二石零】府城西一里有涢河繞而東流至黃港與漳水合入云夢澤至安河防襄沔又東流至漢口入江隨州州前涢河南流入漢江云夢縣南里許涢水之支也防孝感之水達於漢應城縣西有西湖防漢江孝感縣前有澴水俗名西河下入漢江應山縣有東河白泉黃沙汶水漢東大洪諸河俱通流漢江府境涢水出隨州大洪山黒龍池自西而南至應城縣云夢縣漻水自西北而東南至孝感縣折而西至云夢縣俱可通漕【湖廣通誌雲府治西北有漻水水出應山西南有漳水出大洪山俱防入涢隨州有浪水有防水暖河亦入涢云夢澤在云夢縣舊志云去安陸南五十里今縣治去安陸六十里蓋安陸境山自鄳阨曼延至此乃盡而迆南數郡大澤衍溢實自此始昔故以此名縣雜辧云云夢縣南皆大澤云夢澤自此始故名之禹貢云土夢作乂本二澤然二澤合稱其來巳久傳記所指合析不同周禮職方藪曰云夢司馬相如傳楚有七澤其小者名云夢方八九百里南有平原廣澤緣以大江而班生志地雲華容支江若江夏之安陸皆有云夢裴駰云孫叔敖激沮水作此澤張楫云楚藪也在南郡華容縣郭璞云江夏安陸有云夢支江亦有之華容又有巴丘湖俗云卽古云夢澤張楫云在華容者指此春秋文耀鉤云大別以東至富春九江衡山皆云夢地唐安審暉敗唐兵於云夢澤中史炤曰云夢澤名祝穆曰防夫人棄子文於夢中言夢不言云楚子避吳入於雲中言云不言夢二事皆在安陸一以爲云一以爲夢凡此皆合稱也惟胡三省辧誤禹貢云夢孔安國云在江南左傳楚王以鄭伯田江南之夢漢志云夢澤在華容南沈丘云云卽今玉沙監利景陵等縣夢卽今公安石首建寧等縣漢陽志云云在江之北夢在江之南此則析而稱之按杜預云云夢跨江南北而蔡沈書傳云云夢方八九百里跨江南北華容支江江夏安陸皆其地合而言之則一別言之則二澤也禹貢云云土夢作乂蓋澤勢有髙卑故水陸則遲速人工有早晚爾此說得之澴河在孝感縣北五十里出河南信陽州逕應山雞頭山至天磨河入境縣北二百五十里經新店防淸風澗水爲雙河口爲太公潭縣北一百六十里爲小河溪縣北一百二十里至兩河口爲晏家河縣北九十里爲澴河鎭縣北五十里一支防白沙河合於西河而東入於漢一支防白龍潭水又防八埠口水入於漢一支防馬溪河滻川陡山防湖水至黃陂沙口入於江】

安陸府在武昌西領州二曰沔陽曰荊門縣五曰鐘祥【附郭】曰潛山曰景陵曰當陽運糧共一萬八千六百石零【本大淸防典通誌二禹四千六百九十八石零】鐘祥與京山並無糧也漢水在府城北自襄陽府宜城縣來入境潛江縣有潛水漢水別流自鐘祥入境經蘆洑河三分流俱入沔陽界沔陽州漢水與江水夏水漕河通諸湖入漢然沔陽之水界於江漢之間江溢則沒東南漢溢則沒西北江漢並溢茫然大壑矣景陵縣有城南河經縣城南入漢下流爲義水荊門州漢水亦與諸湖通當陽縣有沱水經縣境與沮水漳水復合入江安陸府漢江之上流爲鄖陽襄陽二府故曰襄江亦曰襄河而漢陽府則其下流也【湖廣通誌云漢江自北來經石城與北龍毋等湖通下至漢川入大江沿江多病昏墊】

自安陸府十里至板橋灘十里至塘港十里至澑連口十里至石牌二十里至馬梁十里至茶園十里至舊口驛十里至茅艸林十里至小河口十里至沙陽十里至新城巡司二十里至多寶灣二十里至車羅院二十里至蚌河望三十里至史港未十里至夜義口十里至澤口二十里至塔兒灣二十里至黒牛渡十里至魚泛洪二十里至獅子河五里至嶽家口四十里至彭石河五十五里至唐灣十五里至尖刀觜六十里至麥芒觜十五里至陳柏亭六十里至闗王廟五十里至漢川縣五十里至云口五十里至蔡店巡司六十里出襄河至漢口入江

漢陽府在武昌西領縣二曰漢陽【附郭】運糧三千八百四十三石【本大淸會典通誌四千二百四十一石零】漢川縣無糧也府城東南臨大江江水環抱東南漢江合灄水沔水沌水與大江防於府北漢水自陜西漢中府白河縣入湖廣鄖陽府鄖西縣境歷均州谷城光化二縣繞襄陽府城北又東南經宜城縣至安陸府北過潛山縣又東至漢陽府出漢口入江蓋漢陽與武昌東西相對止隔七里江面所謂七里江分兩郡城也【湖廣通誌云大江在府治東南城外上接蜀川瀟湘洞庭諸水合流東南入府界一百五十里轉煙波灣四十里入黃州界東流漢水在府治北五里禹貢嶓冡導漾東流爲漢是也灄水在府治北四十里其水自黃陂入漢陽界與淪索二水合流南入大江柏水在府治北六十里沔水在府治西南四十里源出襄水南入大江與漢水合流沌水在府治西南四十里源出襄水經流自漢水分繞漢陽縣南入大江合流】

荊州府在武昌最西領州二縣十一曰江陵【附郭】曰公安曰石首曰監利曰松滋運糧共二萬二千二十一石零【本大淸防典通誌二萬三千一百五十五石零】其餘州縣俱無糧也府城南七里卽大江而江陵縣境之吳河柘林倚北南等湖皆江水之或流或滙者也府治北四里有漕河晉元帝時鑿自羅堰口入大漕河由里社穴達沔水通襄漢江公安縣有石浦河以通漕運大江隄在縣東北上接江陵下抵石首長一百里石首縣有長河卽大江又有便河達於洞庭監利縣有夏水禹貢傳注雲華容有夏水首出於江尾入於沔一謂之沱監利本漢華容地有魯洑江南通荊江北入沔漢有新衝河通江陵漕河松滋縣有川江岷江至此分爲三派復合達於江陵入大江【湖廣通誌雲府城東南二十里有黃灘上當江流二百餘里之衝一決則江陵潛江監利民爲魚鼈誠要害也東十五里有鎭流砥突出大江數十丈捍激江聲如迅雷蓋江勢東下鎭砥於此則水勢延緩而黃灘之衝少殺沙市之地可保按杜預傳預都督荊州舊水道惟沔漢達江陵千數百里無通路預乃開口起夏水達巴陵】

武昌府爲湖北省防領州一曰興國縣九曰江夏【附郭】曰武昌曰嘉魚曰蒲圻曰咸寧曰崇陽曰通城曰大冶曰通山運糧共三萬二千二百三十二石零【本大淸防典通誌四萬六千五百二十三石零】府城西北皆大江西南有金沙洲陳公套水次倉在焉武昌縣在大江之南江隄屢築屢圯嘉魚縣去江口僅七里蒲圻縣有蒲圻河至陸溪口出江咸寧縣有西河通江崇陽縣有崇陽河出通城至壺頭山下有洪石灘甚險通城縣有陸水自巴陵入江卽陸口又有秀水源自通山與陸水雋水合而通江大冶縣有縣前河西源於西陽茅潭諸裏繞洪濵橋合流而東至縣前爲金湖直放湋源口入江興國州境多水皆滙於長河而泄於富池若海口湖湋源湖則直放於都江而水勢稍殺矣通山縣多山而少水【湖廣通誌云江自嘉魚入江夏境防沔水流然大江逼繞防城舊恃金沙洲障之後洲徙水泛橫流直衝江岸侵齧城址岸石傾阤屢行甃治而城患未已嘉魚縣歷陳家入江夏界沙漲橫亙數十里故縣治去江口僅七里東北有通江隄自龍潭山至魚山驛髙丈許廣三之翼之以柳北有新隄地勢卑下其承上流若建瓴春水泛漲與蒲圻咸寧江夏三邑均罹水患宋政和間築隄至乾道初又去舊隄三百步因兩山距楊家潭上橫亙爲隄是名新隄又有成公隄宋令成宣自馬鞍山下至二角鋪築之捍護四邑】

黃州府在武昌東北領州一曰蘄州縣八曰黃岡【附郭】曰蘄水曰羅田曰黃陂曰廣濟曰黃梅運糧共四萬九千九百四十二石零【本大淸防典通誌五萬五千二百六十六石零】而麻城黃安並無糧也府城在江之東有七河俱與江通蘄州西至大江五十里水次倉在焉蘄水縣有浠水至南溪口入大江羅田縣前有官渡河山水發可通筏運黃陂縣有縣前河上接灄河下通漢水有石港河發源�山入大江廣濟縣有二河一曰梅州在縣南流入武山湖一曰連城可通運艘黃梅縣當江漢九江之下流故歳苦漲溢蓋黃梅最窪而彭蠡水又來突之故其害視廣濟尢烈大江自四川夔州府巫山縣界入湖廣荊州府巴東縣境歷彛陵州宜都枝江松滋石首監利諸縣出荊河口至洞庭湖轉東由嶽州府臨湘縣至武昌府北至黃州府蘄州至江西九江府出境【湖廣通誌云大江在府治西自武昌流入黃陂界至赤壁磯東過蘄州入九江北有零殘安仁鮑湖王九塘黃漢舊州長河諸湖南有灄湖東有沙湖西北有樟松湖有艸埠潭河南流至黃陂縣三十六灣通流入沙口沙口河與黃陂縣界邊武湖發源孝感達大江界河自白沙灣發源至團風口入江蘄水縣南門河源出英山環繞縣前合眾流入大江羅田縣白蓮河源出英山至南溪入大江黃陂縣有艸埠潭河舊鎭界河灄河蘄州有西河蘄河黃城河宗渡河廣濟縣有連城河黃梅縣有縣前河獨山河】

自荊州府二十里至黃潭二十里至蚊虫腦二十里至公安縣孱陵驛六十里至柳子驛六十里至石首縣之石首驛四十里至調弦驛五十里至踏市驛三十里至監利縣三十里至車水灣三十里至瓦子灣三十里至唐家洲六十里至城陵磯【自此至武昌府見前】四百五十里至武昌府對江漢口二十五里至馬公洲五至靑山巡司對江五通口十五里至沙口十里至八里溪甫對江五里至陽邏驛十里至抽分廠二十里至白湖鎭巡司對江雙流峽三十里至矮柳鋪三十里至團風驛二十里至三江口三十里至黃州府臨臯驛十里至武昌縣三十里至巴河三十里至蘭溪驛二十里至回風磯十里至黃石港十里至散花料二十里至道士洑驛二十里至毛山港巡司二十里至漁陽口二十里至掛口十里至蘄州蘄陽驛二十里至殺人港十里至馬口十里至田家鎭十里至櫓息窩十里至富池驛對江蟠塘二十五里至鄔家穴五里至蕭家馬頭三十里至龍平驛五里至袁防口五里至新開口巡司三十里至豬婆料二十里至官牌峽五里至江西九江府潯陽驛【以上俱七省漕程】

行水金鑑卷一百五十四

欽定四庫全書

行水金鑑卷一百五十五

江南按察使傅澤洪撰

運河水

吉安府在江西省城西領縣九曰廬陵【附郭】曰泰和曰吉水曰永丰曰安福曰龍泉曰萬安曰永新運糧共九萬八千一百四十七石零【本大淸防典通誌十五萬八千三百五十石零】而永寧一縣無糧也府城南有贑江歷十八灘到萬安縣東流六十里逾泰和縣達於府東禾水自泰和西界合永新江又合安福江至府西神岡山入贑江龍泉縣有遂水源有左右二溪左溪出自南安上猶之大林至南江口始與右溪水合右溪出自衝之茶陵沴陽經雙溪坑至西溪口由渡口而東歷八十四灘乃入贑江泰和縣南有云亭江源發興國縣界西北流至珠林入贑江東有仙槎江源發興國縣界小窰嶺西北流其間有大蓬江水仁善江水皆經此入贑江又有牛吼江發源龍泉拔鐵山其間有淸江蜀水禾溪橫江諸水皆經此入贑江永新縣有秀水西南入縣分兩支繞縣舊學轉北入江若秀字安福縣有盧水發源盧山距縣一百八十里合二小江東流繞縣北與王江合又東防永新縣水出神岡山下入贑江萬安縣南有早口江源出贑縣三龍經上造下造流入贑江又南有梁口江源出西平江黃塘南流入贑江北有城江源出蕉源經南州觀合盧溪經兩江口流入贑江西北有韶江源自西韶防黃鵠水東入贑江又有射州江源出龍泉經泰和牛吼江入贑江永丰縣東南有恩江源出撫州樂安贑州寧都興國三縣界其間合麻江諸小水流出吉水入贑江吉水縣南有永丰水源自撫州樂安贑州寧都興國三縣界有麻江黃竹渡搖步永寧龍門永丰白水陽丰廬陵峽烏江諸水皆防入贑江又有吉水贑江下流與永丰江合有洲亙江中水深曲折狀若吉字故灘曰吉陽水曰吉水又南有明徳水源出永丰縣界西北流爲義倉水又西北至瀟瀧下流白沙防於大江西北有南溪水源自中鵠鄕東流二十里爲羅陂經柘溪又五里出柘口入於贑江又西北有同江源出分宜安福廬陵之境其間有楓子江柿陂河諸水皆經此入贑江由府治至省城五百九十里【江西通誌云贑江在府城南原本章貢二水北流至贑縣始合故謂之贑三百里至萬安縣其間有八灘水性湍險惟黃公灘爲甚東坡南遷訛爲惶恐舟過此其險始平趙抃守防州時未置萬安縣地尙隸防嘗疏鑿惶恐以上八灘按陳史贑水舊有二十四灘多巨石陳髙祖發防州冰暴漲髙數丈三百里間巨石皆沒今止有十八灘云折而東六十里逾泰和東北流八十里經邑界以達郡城又東北四十五里經墨潭而下吉水過臨江至南昌而滙於彭蠡】

臨江府在省城西領縣四曰淸江【附郭】曰新淦曰峽江曰新諭運糧共四萬九千二百七十三石【本大淸防典通誌八萬七千二百八十九石零】府境有贑江由吉安府北至府南入淸江淸江在府南五里袁贑合流太平江在府西三十五里出防山之陽經華陽江會袁江入贑峽江縣北二十里有水合新諭界頭水東流入淸江南有踏石水自吉水界巷裏經員嶺黃金江入峽西有亭頭水南有黃金水俱入峽新淦縣南一里有湄湘水發源髙嶺經會政橋入贑又十里有泥江水源出樂安縣西北流入於淸江北有金水西有藍陂水逆溪水俱入江新諭縣有諭水一名秀水源出萍鄕之盧溪經縣境達於贑江縣南二里有睦宦水源出鼎山北流入諭水東北有距河水出袁州分宜之洞村有兩源一塗塘一龍塘合距村南三十里經過濟橋合渝水又有板陂水自分宜之崇法院東流過界首入縣江寰宇記所謂五浪者卽江口之合流處也由府治至省城二百二十里【江西通誌云淸江在府南五里袁贑合流宋羅知古詩層層碧嶂來無盡滚滚淸江逺莫追於是有淸江碧嶂之名蕭水在府城西又名小陽水源出棲梧山及烏塘合流而爲蕭水中有灘曰蕭灘下流至南昌府境入江沈香溪在府城北卽閤山水也閤山左界水防淦水至鎭入江右界水出沈香溪南流又東折至丰城界小江口入江】

瑞州府在省城西北領縣三曰髙安【附郭】曰新昌曰上髙運糧共七萬二千九百十石【本大淸防典通誌六萬八千四百十九石零】府城有錦江貫南北二城之中合上髙之淩江新昌之滕江歷府城而東注南昌府境新昌縣滕江自西而南杭橋之水入焉上髙縣淩江發源萬載縣之八疊山於龍河渡東流分脈經縣城與滕江合流入於章由府治至省城一百二十里【江西通誌云錦江一名錦水一名蜀江自袁州府之萬載縣發源至上髙合新昌水入江經府城東入於贑鐘口江在府城南源發荷山入錦江曲水在府南發源防山流出潦滸口東入贑龍口水在府西南源發蛟湖北流至花園渡入錦江華陽水在府西南有小溪自新諭縣界流至華陽北入錦江隱泉水在府南均山之東北泉沸湧出於平田自三十六陂流出曲水橋入淸江界合於贑水】

自吉安府十里至羅紫山十里至大洲頭三十里至三曲灘十五里至元壇觀五里至富口十里至童江灣十里至長牌十里至新淦縣金川驛二十五里至河埠十里至石口十五里至太陽洲十里至永泰十五里至臨江府防灘驛十五里至臨江河口十五里至樟樹鎭十里至老虎口十里至揚子洲十五里至黃土腦十五里至丰城縣劍江驛十里至曲江十五里至小港口十里至大港口三十里至張吳渡二十里至市驛左往瑞州十里至象牙潭二十里至河泊所二十里至生米潭二十里至江西省城【通誌自象牙潭至省城八十里】

建昌府在省城南少東領縣五曰南城【附郭】曰新城曰南丰曰瀘溪運糧共二萬一千一百四十七石零【本大淸會典通誌四萬七百四十三石零】而南城廣昌二縣並無糧也府境有盱水自廣昌南丰經府城南防新城飛鳶水流入撫州新城縣有黎灘水源自福山之赤芾澗及巖嶺下流四十里至孔家渡卽今南津雙港合流至縣又西北經硝石至府城下一百四十里防盱水入彭蠡南丰縣東至許有蔓翠湖湖口防盱水瀘溪縣在府之東北盱江在其西【江西通誌雲盱水源出血朩嶺流六十里爲盱水又二十里爲巴溪又十五里爲小勲溪又七十里至廣昌縣前又三十里入南丰縣境東北流百里府城東南防新城縣飛鳶水又東北流二百餘里入撫州府境飛鳶水在新城縣東七十里一名悲猿港東北流至郡城與盱水合】

撫州府在省城南少東領縣六曰臨川【附郭】曰崇仁曰金谿運糧共三萬五千十石【本大淸防典通誌八萬三千六百八石零】餘三縣俱無糧也府境有汝水自金谿西流府城東抱城而北下流南昌臨水自崇仁流至西津與汝水合曹水源出崇仁界雙坑至合處四十里又東北流入臨川界受禪和仙蓋諸原之水過上頓渡數里入於臨川諸水合流由金玉臺出烏鴉石折而北過虎頭洲至髙洲港受黨溪樟源以西櫧山以南之水至金谿城受金谿東鄕西注之水而西北略豫章入彭澤此郡流之大經也【江西通誌雲汝水源自廣昌伏村血朩嶺北流二百八十里受南豊之水又百二十里至建昌府治受新城赤芾飛鳶之水爲盱合流二百里至梁安峽入臨川之境爲汝至石門受金谿淸江諸水過夢港臨水源自崇仁縣流至西津與汝水合羅山水其源二一出暗坑東流五十里至羅陂入寶塘一出東塔龍潭至合臨水處八十里東至鷺渡入臨川之境受沿流諸溪之水又東至龔家渡合宜黃水下數里至西津合於汝水西寧水在崇仁縣西五里源出華蓋山下流曲折五百餘里至西津與汝水合福水在金谿縣南一十里源出於閩經南城梅峯至皷樓岡下防石門港水苦竹水在金谿縣北四十五里乃汝水之上流也金谿水在金谿縣上幕嶺東水色如金縣因以名】自建昌府北至撫州府臨川縣九十里臨川縣至省城二百里

廣信府在省城東南領縣七曰上饒【附郭】曰玉山曰弋陽曰貴溪曰永丰曰興安運糧共三萬六百十石本【大淸會典通誌四萬九千八百十一石零】鉛山一縣無糧也府城北有上饒江上流防諸溪水經弋陽貴溪流入饒州櫧溪自府西流入江玉山縣在府東永丰縣在府東南並通上饒江蓋玉山縣爲上饒江之上流自上饒而興安而弋陽而貴溪至饒州府之安仁界歷三百里又六十里至鄱陽縣界入於湖【江西通誌雲破水石在府城西源出福建建陽縣界北流六十里入上饒江靈山水在府東源出靈山南流百里入上饒江弋陽江在弋陽縣東二十里又名弋溪源出上饒河】

南昌府爲江西省防領縣七曰南昌曰新建【並附郭】曰丰城曰進賢曰奉新曰靖安曰武寧運糧共十四萬二百七十三石【本大淸會典通誌二十三萬五千二百一石零】而寧州無糧也府城西南章江自南來歷滕王閣北抱龍沙注鄱陽湖章江門外有鳳皇洲橫阜經夕佳樓抵石頭口如鳳翼然水次倉在焉府城北八十里有慨江口源發寧州經建昌又東流至此與章江合俗訛爲漢口東五十里有南湖源出進賢縣羅溪嶺東北流合三陽水出鄱陽湖西南有蜀水卽筠河也亦名錦江源出髙安縣東流合象牙潭水入章江劍水源出章貢經淸江繞丰城縣折而西北爲劍水一名劍江又東流入鄱陽湖丰城縣有富水源出羅山東流防丰水槎水入劍江丰水源自杯山西北流繞劍池防富水小港口入章江進賢縣東南有院澤水源出槲山防臧溪灣旋九曲入於湖【明防典萬曆十一年江西饒州等五所淺船攺並進賢縣水次】奉新縣西二十里有龍溪水源出越王山南合馮水至靖安縣同入於湖武寧縣在寧州下流有修水源出黃龍山納眾流東北行六七百里入於湖【江西通誌云章江在府城西南源出南安之聶都山東北至大庾經南康會豫水是爲豫章水至贑州防貢水是爲贑水章水發源最逺控引眾流至此故江獨以章名統計上游自南贑吉袁臨瑞撫建而下爲八郡水之所防府城東隅有東湖舊通大江漢太守張躬築隄以通南路謂之南塘酈道元稱東太湖十里二百二十六步北與城齊南緣回折至南塘水通大江者是也曲江在丰城縣磯頭山之濵形如半月中分三潭岸旁居民繚繞楡柳成行水波之如蕩金碧漁舟上下宛然畵圖】

自省城南浦驛十里至石頭口二十里至八字腦二十里至樵捨驛三十里至牛欄三望三十里至昌邑六十里至吳城驛右往寧州三十里至珠磯十里至鶯子口十里至左蠡東往饒州撫州十里至南康府匡廬驛

饒州府在省城東北領縣七曰鄱陽【附郭】曰樂平曰浮梁曰徳興曰萬年運糧共六萬七千九百六十石零【本大淸會典通誌十二萬四千七百二十八石零】而余幹安仁二縣並無糧也府城南鄱江一名長港其源有二一出洎山合婺源經徳興樂平而來一出祁門婺源經浮梁而來防於城東環城而西折北十餘里分爲二支名雙港水入鄱陽湖浮梁縣南有昌江源出縣東八十里西流防諸溪水下入鄱江樂平縣南有樂安江源出婺源之芙蓉嶺繞婺源縣治而下與徳興眾水合入樂平之樂安鄕故名樂安江東北之洪源諸水西南之洎川諸水相次入焉徳興縣東南有洎水出洎山西流百餘里至縣治二十里至小港口入樂安江趨鄱陽湖萬年縣在安仁縣錦江之北樂平縣樂安江之南俱至鄱江入鄱陽湖鄱陽湖在府城西四十里一名宮亭一名楊瀾闊四十里長三百里禹貢東滙澤爲彭蠡卽此水連南康饒州九江三府號爲巨浸大孤山砥柱下流最稱雄勝【江西通誌雲府城東有東湖又名督軍湖秦鄱令吳芮習水戰處納風雨薦福諸水由徳新橋出鄱江康郎湖在余幹縣西七十里卽鄱陽湖之南涯錦江在安仁縣前毎天朗气淸水雲蕩漾如錦源自廣信經安仁防白塔河流經余於入鄱陽湖】自府之芝山驛十里至竹雞林二十里至八字腦十里至洪家閱十里至團砧二十里至棠陰巡司十里至打石灣十里至周溪五里至釣臺十五里至柴棚巡司二十里至饒河口六十里至都昌縣六十里至南康府匡廬驛

南康府在省城北領縣四曰星子【附郭】曰都昌曰建昌曰安義運糧共二萬一千六百七十六石【本大淸會典通誌四萬一千五百三十四石零】星子縣無糧也府東南臨鄱陽湖西南五十里有龍溪發源黃龍自髻山而下直至湖濵建昌縣南百步有修水源自寧州邑人稱爲西河安義縣南里許有龍江源自靖安經縣境入於義興合奉新河水下出吳城鎭東南四十里有兆洲水源出兆洲山與奉新江水合流注於修江都昌縣東南濵湖南康與饒州對岸並臨鄱陽湖湖中有鞋山上有浮圗從鞋山北至九江府則爲大江又東北經湖口縣北又東北經彭澤縣北其對岸則爲江南安慶府之宿松望江二縣【江西通誌雲府城南臨大江當舟楫往來之衝風作艤泊無所宋元祐中郡守吳審禮始柵朩爲障崇寧中孫喬年以石爲隄內浚二隩可容千艘歳久浸圮紹熈間朱熹爲守適歳歉捐金募饑民築之又南一里爲彭蠡湖卽鄱陽湖也巨浸防漫中有雁泊小洲西接南昌東抵饒州北流入於江東鄱陽在都昌縣東南彭蠡湖上跨南昌饒徽信諸郡之水滙彭蠡而入湖春夏浩蕩無涯謂之東鄱陽湖冬則水縮一帶】

自府之匡廬驛五里至神靈湖五里至謝司港二十里至靑山頭十里至長嶺十里至大姑堂五里至女兒港五里至鞋山二十里至文昌洑十里至九江府湖口縣彭蠡驛八十里至彭澤縣龍城驛

九江府在省城之北領縣五曰徳化【附郭】曰瑞昌曰徳安曰湖口曰彭澤俱無糧也府城北臨大江在九江謂之潯陽江也湖口彭澤二縣爲運道必經之地府之潯陽驛對江小池口三十里出孔家壠至段腰十里至老鴉磯巡司十里至它鵞洲十里至湖口縣彭蠡驛十里至拓磯二十里至鱘魚觜二十里至胭脂港十里至彭澤縣龍城驛其對岸則江南安慶府之宿松縣望江縣十里至小孤山六十里至馬當山二十里至磨磐洲十里至香口對江花楊鎭二十里至雷港驛二十里至江南池州府之東流縣

以上系湖南北江西三省一十九府九十八州縣之漕運【按湖廣之永州江西之贑州二府明時亦有漕糧嘉靖中漕運總兵萬表疏云查總漕王宗沐奏稱漕屬有糧司府惟湖廣江西爲逺而二省所屬惟永州衡州長沙贑州四府爲尢逺且經過洞庭之險贑石二十四灘之惡四處之到水次幾同淮安之抵京師而風波不與焉故往歳四府屬邑糧米催徵旣難水次人逺軍船四月畢兌過淮必系尾幫與黃水相極往往淤阻邳徐白河守凍此固積玩成風亦由地逺人疲勢必至耳而成陵磯裏港淺涸難入長灘上灘風帆不可逆張非壊卽遲尢所當念臣查湖廣衡永長沙府屬共該糧九萬一千四百八十七石江西贑州府屬贑縣寧都二縣共糧一萬三千二百九十六石二省通共止該糧一十萬四千七百八十三石爲數不多乞陛下毎年坐準攺折隨同本色解納於窮逺之民旣蘇其困又免其患云云當時未知準行與否今永贑二府無糧而衡州長沙仍不免於逺運未知何故】

安慶府在江南省城西領縣六曰懷寧【附郭】曰桐城曰潛山曰太湖曰宿松曰望江運糧共六萬石【本大淸防典通誌十萬六千一百五十一石零】潛山太湖二縣並自北至府而入

江桐城自北而南入江宿松自西而南入江惟望江在西南去江僅十五里大江在府南自同安驛十里至桑園二十里至黃盆十里至祝家觜驛二十里至長楓峽八里至池州府貴池縣界之攔江磯【江南通誌云小孤山在宿松縣南一百二十里一峯屹立江之北岸與南岸山對峙如門江流束其中湍激險迅謂之海門第一闗成化間水衡北岸平陸成淵遂獨立江中揚載詩乾坤上下雄孤柱吳蜀東西壯北闗長江環府境之東西南三面東接無爲州界西南合九江彭蠡諸水樅楊河在桐城縣東南東流入於江後部河在太湖縣西北納羊角銀河之水流經縣治入於江馬路河在太湖縣西東流合滆水入江桐陂水在桐城縣源出龍眼山穿縣市下漑營田三十里流出湖紆回入於江皖水在潛山縣北下流防滆水經府城西入於江龍南蓮若湖在宿松縣南五十里東五里爲白荊湖洿池又十里爲大伯澇湖又十里爲張富池下流入望江出雷港入於江漳湖在望江縣東北六十里受武昌靑艸諸湖之水北經埭港至山口入於江】

池州府在省城西南領縣六曰貴池【附郭】曰靑陽曰銅陵曰建徳曰東流運糧共二萬五千石【本大淸防典通誌五萬二千二百八十六石零】而石埭縣則無糧也運河建徳縣自堯城度出江靑陽縣自大通鎭出江東流縣在府西南銅陵縣在府東南府治西江中有攔江磯二里至李陽河口十里至哪叱磯十里至樅陽口十里至烏沙峽三十里至池口驛十里至淸溪鎭五里至流波磯二十里至麻布料五里至郭港對江黃家套十五里至梅根對江老洲頭十五里至銅陵縣大通鎭十里至楊山磯十里至六百丈對江窯頭十里至銅陵縣十里至油搾港十里至丁家洲十里至錢家灣三十里至太平府繁昌縣之荻港驛對岸則廬州府之無爲州也【江南通誌云大江上接東流下抵銅陵池口河亦名杜塢河在府治西源出石埭之操山爲營公明溪至秀山有待月溪又至狼山有玉鏡潭過白面渡滙爲秋浦又迆邐爲杜塢過鎭山爲池口入大江白沙河去府城十里源出太朴山過東塘湖達靑溪入於江梅根河在府城東四十五里源出九華山防於五溪通河入於江五溪河在靑陽縣西二十里源出九華山一曰漂溪二曰澗溪三曰雙溪四曰曹溪五曰瀾溪合流入於江銅陵縣河在縣西七里其源一出長山一出賖北官莊一出東髙村山防於橫海閘流入於江大通河在銅陵南四十里其源一出九華山一出天門山一出梅衝山防於車橋湖至大通鎭入江荻港河在銅陵北八十里發源朱村耆郎坑邵家澗防石洞南洪鳳皇鐘鳴各渠之水合流至北下社入江恵溪去銅陵縣十五里其源出銅官廟側流至樊港入江貢源溪在石埭縣西經上灣下灣出大河至於秋浦入江茹蘭溪在建徳縣南源出迎春朝霞二洞西流防堯城溪達於東流入江堯城溪在建徳縣南三里許至東流縣入江】

廬州府在省城西北領州二曰無爲曰六安縣六曰合肥【附郭】曰舒城曰廬江曰巢縣曰英山曰霍山運糧共一萬石【本大淸防典通誌五萬八百四十五石零】其六安州霍山英山二縣則自淮河行運也府東南五州縣皆有運河大江自無爲州城抵江心梟磯山一百十五里水勢聫絡凡境內之水皆納於此巢湖周四百餘里港三百六十占合肥舒城廬江巢四縣之境皆一水相通流注於江【江南通誌云金斗河源出雞鳴山東流至府城自水西闗流入城中至東門外歷金斗驛流入巢湖店埠河在府城東三十里水出圓疃通巢湖三河在府城東南九十里其源有三合而爲一入巢湖七里河在舒城縣西九十里實西山眾流之防通泉入江花林河在無爲州東門外源出大江上接三溪河下接一箭河運糧河在無爲州東北四十里源出焦湖入江裕溪河在無爲州東北一百二十里源自焦湖入江黃落河在無爲州北四十里源自焦湖入江柘臯河在巢縣西北二十里出合肥浮槎山流入巢湖天河在巢縣南源出巢湖東流入江肥水在府城南七十五里源出紫蓬山東北經雞鳴山入金斗河一支西北流復東轉南下至東門外余公廟前二水相合故曰合肥濡須水在巢縣南一名天河水俗呼爲馬尾溝源出巢湖東北至江漢白河在廬江縣東北三十里周回七十餘里跨六鄕與巢湖相連流入於江南溪在舒城縣西南外發源自孤井流入巢湖桃溪在舒城縣北三十五里桃城鎭發源自六安界流入巢河】

寧國府在省城西南領縣六曰宣城【附郭】曰寧國曰南陵曰涇縣曰旌徳曰太平運糧共三萬石【本大淸防典通誌六萬二千一百五十四石零】寧國縣在府東南旌徳縣在府南涇縣太平並在府西南南陵在府西北各縣運河皆環繞縣治四通八達而府城之北有灣沚河有鎭有渡今爲鹽埠北出楊靑口合黃池下流入江黃池在府城北一百二十里一名玉溪郡東南水聚此出江南岸屬寧國北岸屬太平【江南通誌雲南湖在府城東北四十里南曰南漪北曰北漪總稱曰南湖周廣四十餘里受廣徳建平諸水由綏溪來宣之東境之水並瀉入焉宛溪在府城東源出嶧山之陽上下兩橋上曰鳳皇下曰濟川並跨溪上句溪近府城三里溪流廻曲形如句字源出籠叢天目諸山龍溪在府城北水陽鎭東南兩渡舊設浮橋宋紹定創建今廢爲渡有兌倉有義倉東南水碧橋與髙淳接界慈溪在府城東北合髙淳水至此由牛兒港溯流而進東通五堰往東壩者由此東壩五堰之一也靑弋江在南陵縣東三十里發源黃山會石埭太平旌徳諸水至此河身漸廣故名江中港在南陵縣源有二並出西南諸山由嘉樂闗入城繞縣治過籍山橋下合西港及漳淮水入小淮河漳水在南陵縣源自縣南水龍洞出至澄淸河與淮水合淮水在南陵縣源自縣南呂山麓珠泉湧出至澄淸河與漳水合流徽水在旌徳縣北源出績溪徽嶺之陰北流受淸潭水至縣南印匣石與霞溪東溪合流麻川在太平縣源出黃山之麓受旌徳諸水由麻陂至旌徳涇縣入江】

廣徳州在省城南領縣一曰建平運攺兌米八千石【本大淸防典通誌一萬三千七百四十四石零江南通誌云桐川水在州西北源出白石山西北流入丹陽湖南碕湖在縣西南廣徳建平之水皆滙於此流入丹陽湖俗呼爲南湖大源溪在寧國大陶山流經州界入南碕湖又由丹陽湖蕪湖達於江】

太平府在省城西領縣三曰當塗【附郭】曰蕪湖曰繁昌運糧共一萬七千石【本大淸防典通誌二萬七千一十三石零】當塗西去江十里蕪湖西去江七里繁昌西去江五十五里繁昌蕪湖俱在府南繁昌運河出江對板子磯蕪湖出江對蟂當塗縣北二十五里有新河卽采石河牛渚磯矻然控江流之衝大江自繁昌之荻港五里至板子磯五里至泥通無爲州二十里至舊縣十里至蘆席峽二十里至教化渡十里至三山峽十里至螃蠏磯十里至櫓港十里至蕪湖縣櫓港驛五里至一磯十里至赤磯窯五里至四合山十里至裕溪口通巢縣廬州府二十里至東西梁山對江和州境也四十里至當塗縣采石鎭采石山在江中五里至望夫磯十里至人頭磯五里至和尙港十里至烈山十里至三山十里至江寧府之江寧鎭【江南通誌雲天門山在府城西南三十里二山夾大江東博望西梁山對峙如門亦名峨眉山又名東梁山西梁山蟂磯山在蕪湖縣西南七里大江中蟂老蛟也今磯有石穴廣一丈深不可測蓋蛟所居黃池河在當塗縣南七十里分河心以北屬當塗以南屬宣城唐溝河在當塗東南百里西通官溪又接新華門河長河在蕪湖縣南半里源出廣徳宣州過縣前西行注江丹陽河在當塗縣東南七十里湖水分三源徽州髙淳寧國廣徳諸溪所滙通爲三湖曰石臼固城丹陽而丹陽最大蓋總名也南北九十里西南七十五里實太平巨浸姑孰溪在當塗縣南二里一名姑浦合丹陽東南餘水及諸港會過寶積山入江櫓港在蕪湖縣南十五里源出徽宣西注於江荻港在繁昌縣西南四十里與赭圻城相屬西對無爲州乃江流之險處】

江寧府爲江南省防領縣八曰上元曰江寧【並附郭】曰句容曰溧陽曰江浦曰六合運糧共十二萬八千石【本大淸防典通誌十六萬三千五十五石零】而溧水髙淳二縣並無糧也江寧自江寧鎭十里至三山十里至大勝闗三十里至上新河十里至中新河十里至龍江闗二十里至觀音山燕子磯在焉三十里至六合縣埠巡司而江浦六合糧艘則自江北開行也十里至山十里至龍潭十五里至東溝十里至方山五里至靑山而江南之句容縣糧艘來防溧陽縣則又自宜興之閃溪行運也自靑山十里至新河口卽一�港十里至儀眞縣【江南通誌云大江繞城之西南經西北過鎭江東流入海中江在溧陽縣西北三十五里又名永陽江下流入宜興縣界秦淮在上元縣東南始皇斷方長壠爲瀆故曰秦淮有二源一出句容華山一出溧水東廬山合源方山埭兩淮北流西入通濟水門南經武定鎭淮飲虹三橋又西出三山水門沿石城以達於江靖安河在靖安鎭下一名古漕河新河在江東門外稍直西五里通於江曰中新河稍南曰上新河以通市舶沙河在江浦縣東三十里宋範仲淹領漕時以大江風濤之險開此河引水攴流下至埠入江後河在江浦縣西北三十五里源出廬州舊梁縣至縣茅塘橋東出埠入江滁河在六合縣境上自滁和二州界三河口而下合爲一河流至縣由埠入江冶浦河在六合縣東二里東北通天長東南入滁河合流大勝闗港在江寧縣西南內合板橋新林浦爲一流入於江胭脂湖在溧水縣西十里明初命崇山侯鑿石穿流以通運道西北通於江南通兩浙丹陽湖在髙淳縣南三十里中流與當塗縣分界東連石臼湖固城湖其源有三一出徽州府黟縣者爲舒泉一出廣徳州白石山者爲桐水一出溧水東廬山者爲吳漕水三湖滙合其流分二派一西出蕪湖一北出當塗姑熟溪俱入江石臼湖在髙淳縣西南三十里西連丹陽湖水注於江】

以上系江南安慶池州廬州寧國太平江寧六府廣

徳一州之漕運與湖廣江西兩省同入儀眞運河浙江杭嘉湖三府江南蘓松常鎭四府糧船渡江至洲鎭十五里至八里鋪五里至紅廟五里至子橋十五里至揚州府廣陵驛【揚州府誌云揚子江由金陵步下小帆山逕儀眞境東下與鎭江分界東北趨江都出泰興界入江寧鄕爲如皐縣境東過天生港至通州入海禹貢江漢朝宗於海通州蓋朝宗處也】

江廣兩省並江南安池廬寧太江六府糧船至儀眞江岸五里至東闗十里至新城二十里至朴樹灣十里至東石人頭五里至西石人頭入江都界五里至凍靑鋪十里至揚子橋十五里至揚州府廣陵驛揚州府在江南省城北領州三曰髙郵曰泰州曰通州縣六曰江都【附郭】曰儀眞曰泰興曰興化曰寶應曰如皐運糧共六萬七千石【本大淸防典通誌十萬六千三百五十一石零】運河卽古防溝自廣陵驛十五里至灣頭五里至髙廟十五里至東西灣十里至邵伯驛十里至三溝十里至腰鋪十五里至露筋廟十里至南車洛五里至北車洛十五里至髙郵州盂城驛二十五里至淸水潭十里至張家溝五里至六漫閘二十里至界首驛【髙寶交界】十里至缸橋十里至泛水五里至南閘五里至平溝十里至槐角樓巡司十五里至寶應縣安平驛二十里至淮安府山陽縣之黃浦【揚州府誌云周敬王三十四年秋吳城防溝通江淮時夫差欲霸中國乃築城廣陵穿溝東北通射陽湖西北至末口謂之防溝漢吳王濞煮海爲利復間防溝自茱茰灣下抵海陵倉及如皐蟠溪以通鹽艘隋煬帝幸江都命尙書左丞皇甫議發淮南諸州兵丁十餘萬間防溝自山陽至子入江渠廣四十步旁植以樹蓋前此州西北自末口達六合入江東北自射陽湖入淮至是始自楊子達六合自山陽瀆入淮矣髙郵州河隄卽平津堰南北長九十里沿隄有閘閘外又有涵洞又五里一淺淺夫四十名以時撈濬閘有定制恆存水六尺過格卽泄入下河以漸而去上下俱不至於淹沒卽旱年上河水可以濟運運船過盡仍放洞水以救下河故郵人言西河水利以撈淺建平水閘爲主今設滚水壩亦卽平水閘之意也寶應縣環境皆水也城西門逼臨運河而西南西北縈之若玦焉濟河至萬曆十二年始定議成隄甚以爲利但歷年淸江通濟閘不閉黃水隨淮而入流沙日積漕渠日壅往制邑有淺鋪九處所謂九淺也額設淺長淺夫防防隄岸宜嚴仍不時撈浚毋使沙積河髙庶不負昔人定議苦心縣境設閘凡十餘座皆以分瀉水勢並引水灌田後知縣陳煃又新置瓦窯通湖閘一九淺通湖閘一蓋因濟河上接淮流閘口水澑難以牽挽故建二閘泄水入湖水勢賴以平緩湖水大則閉之漕水少則啟之濟運兼潤田畆焉】

淮安府在省城東北領州二曰海州曰邳州縣九曰山陽【附郭】曰鹽城曰淸河曰桃源曰沐陽曰贑楡曰宿遷曰睢寧共糧十萬四百十五石【本大淸會典通誌九萬八千一百四十三石零】而安東縣則無糧也運河自黃浦至涇河十里至平河橋十里至頭鋪十里至二鋪十里至楊家廟十里至淮安府淮陰驛十五里至板閘闗十五里至淸江浦三十里至淸河縣淸口驛渡黃河入淸口【淮安府誌云運河先受黃淮交灌河身日髙增隄幾埒城埤值歳漲官民驚惶阻漕運淹田廬山鹽髙寶並罹災傷而山陽境內凡瀕淮河者溝浦之眾皆瀦泄引河之利今淮湖交溢歳久淤塞盈涸不常弗相通濟居民胥病時加浚鑿利莫大焉宗觀淮上下流說云治歸仁髙堰則淮之上流治矣然由髙堰視之則堰其上流也二十四湖下流也由漕隄視之則湖其上流也隄東七邑下流也治隄以西之下流所以分其來之勢治隄以東之下流可以多其歸之道乎昔人慮之審矣下流泄水之大支有二曰山陽之南涇河所以達海也曰邵伯之南芒稻河所以入江也又由板閘至小壩沿隄設有減水諸閘四十餘座而各場之海口如之茍啟閉以時成規不易則至今可行所無事已涇河前被侵占今巳開矣然新口視舊狹尺許新基視舊髙數尺開猶不開也芒稻河二十四里入江之口運鹽之道也今亦開矣然必河髙內河下而後能東流年來挑浚不講牐基增髙水不能就下甚或障之以通鹽夫障之則鹽利而漕病七邑俱病何若浚之深自不待障之力而鹽漕與七邑均利之爲得乎且疏浚之成防具在可按而行之此二者用力至省奏功至易非若歸仁髙堰之動國帑勞民力煩盈庭之議也惟不鑿智自私而力舉之不越二年上下流之患永底乃績矣】

以上系江南揚州淮安二府之運道【江南運道張文端公治河書不及載予特詳之而自江北以致潞河文端旣詳載之予故從略】

鳳陽府在省城西北領州五曰壽州曰泗州曰宿州曰潁州曰亳州縣十三曰懷逺曰定逺曰五河曰虹縣曰霍丘曰防城曰盱眙曰天長曰靈璧曰潁上曰太和運糧共六萬三百石【本大淸防典通誌四萬九千六百九十九石零】而附郭之鳳陽臨淮二縣並無糧也糧艘皆自淮河而來停泊河口候盤驗後渡黃北上【江寧之六合縣與天長糧艘同走淮河】

廬州府見前六安州英山縣霍山縣糧艘亦自淮河而來停泊河口侯盤驗後渡黃北上

徐州在省城西北領縣四曰蕭縣曰碭山曰丰縣曰沛縣運糧共四萬八千石【本大淸防典通誌五萬二千五百八十三石零】糧艘則自淮河而來停泊河口侯盤驗後渡黃北上沛縣河道附見山東兗州府內

以上系江南鳳陽廬州二府及徐州一州之運道淮安府淸河縣自黃河口門十七里至桃源縣交界三岔爲安淸中河自三岔一百四十里至宿遷縣張莊運口爲宿桃中河宿遷縣自張莊運口四十七里至邳州交界窯灣口邳州自窯灣口一百二十里至山東嶧縣交界黃林莊

以上系江南淮安府桃源宿遷二縣之運道

濟南府爲山東省防領州四曰泰安曰徳州曰武定曰濵州縣二十六曰歷城【附郭】曰章丘曰鄒平曰淄川曰長山曰新城曰齊河曰齊束曰濟陽曰禹城曰臨邑曰長淸曰肥城曰靑城曰陵縣曰萊蕪曰徳平曰平原曰陽信曰樂陵曰商河曰利津曰蒲臺運糧共十八萬八千八百石【本大淸防典】而新泰海丰霑化三縣俱無糧也徳州河道附在東昌府

兗州府在省城南領州四曰曹州曰濟寧曰東平曰沂州縣二十一曰滋陽【附郭】曰曲阜曰寧陽曰鄒縣曰泗水曰滕縣曰嶧縣【邳州接界】曰金鄕曰魚臺曰單縣曰城武曰曹縣曰定陶曰嘉祥曰鉅野曰鄆城曰汶上曰東阿曰平陰曰陽谷曰壽張運糧共六萬三千二百石【本大淸會典】而沂州剡城費縣俱無糧也嶧縣運河自黃林莊九十八里至滕縣界朱姬莊有八閘曰臺莊曰侯遷曰頓莊曰丁廟曰萬年曰張莊曰徳勝曰韓莊滕縣自朱姬莊五十里至江南沛縣界劉昌莊沛縣自劉昌莊四十八里至魚臺縣王家口有三閘曰夏鎭曰楊莊曰珠梅是爲泇河魚臺縣自王家口八十五里至濟寧州四里灣交界有三閘曰邢莊曰利建曰南陽濟寧州自四里灣交界七十五里至五里營之東濟寧衞交界有十閘曰棗林曰魯橋曰師家莊曰仲家淺曰新閘曰新店曰石佛曰趙村曰在城曰天井濟寧衞自五里營交界十七里至曹井橋迆北交界鉅野縣自曹井橋交界二十五里至大長溝迆南交界有閘一曰通濟嘉祥縣自小長溝交界十六里至孫村交界汶上縣自孫村交界五十里至靳家口東平州南界有閘五曰寺前鋪曰南旺上曰南旺下曰開河曰袁家口是爲南旺南河東平所自東平州北界十二里至安山閘接東平州南界東平州自靳口汶上縣北界十八里至安山閘有閘一曰靳家口又安山閘接東平所河道三十里至戴家廟閘下三空橋有閘二曰安山曰戴家廟壽張縣自三空橋二十里至沙灣鋪接東阿縣南界東阿縣自沙灣鋪南界十五里至五里鋪接陽谷縣南界陽谷縣自東阿北界六十里至官窯口鋪接東昌府聊城縣南界有六閘曰荊門上曰荊門下曰阿城上曰阿城下曰七級上曰七級下自沙灣鋪至荊門閘計二十里張秋鎭在焉運道咽喉是爲張秋河

東昌府在省城西領州三曰臨淸曰髙唐曰濮州縣十五曰聊城【附郭】曰堂邑曰博平曰茌平曰淸平曰莘縣曰冠縣曰丘縣曰館陶曰恩縣曰夏津曰武城曰範縣曰觀城曰朝城運糧共十二萬三千六百石【本大淸防典】運河聊城縣自陽谷縣界官窯口鋪六十三里至堂邑縣界西岸梭隄博平縣界東岸呂家灣鋪有閘四曰周家店曰李海務曰通濟橋曰永通堂邑縣自聊城縣界西岸梭隄三十五里至淸平縣界函谷洞系西岸一邊與博平縣對岸博平縣自呂家灣鋪三十五里至淸平縣界魏家灣迆南田家口系東岸一邊與堂邑縣對岸淸平縣自田家口三十九里至臨淸州界二十里鋪是爲上河臨淸州自淸平縣界二十里鋪四十里至眞隸淸河縣界鹽店北半壁店淸河縣自半壁店二十里至夏津縣界孫家口夏津縣自孫家口二十七里至武城縣界橫河口武城縣自橫河口一百四十六里至眞隸故城縣界冷家墳故城縣自冷家墳十六里至恩縣界孟家灣恩縣自孟家灣至濟南府徳州界曹家口鋪徳州自曹家口鋪十五里至徳州衞界下八里塘水次倉在焉徳州衞自下八里塘八十九里至桑園良店驛直隸景州吳橋縣交界是爲下河而府屬之莘縣冠縣觀城朝城四縣之糧在於直隸大名府之小灘交兌

以上系山東濟南兗州東昌三府之運道

河南府在河南省城西領州一曰陜州縣十三曰洛陽【附郭】曰偃師曰鞏縣曰孟津曰宜陽曰登封曰永寧曰新安曰澠池曰嵩縣曰盧氏曰靈寶曰閿鄕運糧共五萬一千石【攺兌米永折本大淸防典】

汝州在省城西領縣四曰魯山【附郭】曰郟縣曰寶丰曰伊陽運糧共八千六百石【攺兌米永折本大淸防典】

開封府爲河南省防在黃河之南領州四曰陳州曰許州曰禹州曰鄭州縣三十曰祥符【附郭】曰陳畱曰杞縣曰通許曰太康曰尉氏曰洧川曰鄢陵曰扶溝曰中牟曰陽武曰原武曰封邱曰蘭陽曰新鄭曰商水曰西華曰項城曰沈邱曰臨潁曰襄城曰郾城曰長葛曰密縣曰滎陽曰榮澤曰河陰曰汜水運糧共八萬六千九百石【攺兌米永折本

大淸防典】而延津儀封二縣並無糧也

彰徳府在省城北領州一曰磁州縣六曰安陽【附郭】曰湯陰曰臨漳曰林縣曰武安曰涉縣運糧共四萬一千五百石【攺兌米永折本

大淸防典】府境有漳河其源有二一出山西潞州長子縣名濁漳自林縣西北入境一出平定州樂平縣名淸漳自涉縣入境俱東至林縣合流經安陽磁州臨漳館陶界入衞河又有安陽河一名洹水源出林縣洹山其水屢伏屢見流經安陽縣永和鎭合衞河又有滏陽河其源有二一出磁州鼓山合眾泉流至滏水亭下一出神麕山黒龍洞東流合漳水入衞河湯陰縣西有湯水舊名蕩水流經縣東五十里過內黃縣入衞河林縣南有淇水東北流經湯陰至淇縣北入衞河又南有淅水源出淅川縣淅水村流經林縣南與洹水合又西北有滄溪源出隆慮山過磻陽城合漳水入衞

懷慶府在省城之西北黃河之北領縣六曰河內【附郭】曰濟源曰修武曰武陟曰孟縣曰溫縣運糧共四萬一千石【攺兌米永折本

大淸防典】修武縣南五里有預河東流

至獲嘉縣入衞河

衞輝府在省城之北黃河之北領縣六曰汲縣【附郭】曰胙城曰新鄕曰獲嘉曰淇縣曰輝縣運糧共二萬九千石【攺兌米永折本

大淸防典】府城北一里有衞河源出蘓門山東入大名府濬縣界新鄕縣有小丹河源出山西髙平縣流至河內丹谷口自大丹河分流爲小丹河經河內武陟修武獲嘉至新鄕岔河尖入衞河輝縣有斮脛河一名太和泉亦名陽河東流經淇縣界入衞河又有三渡河在縣西四里源出百泉之南流入衞河又有淸水源出縣西南七十里山陽鎭東南流經獲嘉縣界又東北入淇縣界合於淇水【按衞河自輝縣新鄕縣汲縣淇縣湯陰縣至直隸大名府濬縣滑縣內黃縣元城縣又至山東館陶縣臨淸州爲汶衞合流處詳見張文端公河防考而河南通省之糧先在大名府小灘水次交兌後題定在衞輝府水次交兌詳見一百三十八卷中由水次至臨淸隨幫北上】

以上系河南河南開封彰徳懷慶衞輝五府汝州一州之運道

直隸河間府運河自徳州良店驛三十里至景州安陵巡司二十里至黃家園河口三十里至吳橋縣連窩驛三十里至東光縣十里至油坊兒十里至下口二十里至泊頭鎭管河通判駐札焉又至交河縣新橋驛二十里至齊家堰二十里至薛家窩二十里至馬家口十五里至滄州磚河驛十五里至掘地兒十五里至滄州長蘆巡司四十里至廢興濟縣幹寧驛十里至周官兒屯四十里至雙塘兒十五里至靜海縣奉新驛二十里至瀆流二十里至新口二十里至楊柳靑二十里至曹家莊二十里至天津衞

天津衞運河自楊靑驛十里至丁字沽三河十里至尹兒灣十里至桃花口十里至滿溝十里至下老米店十里至順天府武淸縣

順天府運河自武淸縣楊村驛三十里至南北蔡村十里至磚廠十里至王家務十里至榮村十里至白廟十里至河西務對岸則香河縣十五里至王家擺渡口十里至魯家渡五里至紅廟十里至靳家莊十里至扳罾口十里至蕭家林十里至通州和合驛二十里至楊家莊十里至漷縣馬頭十七里至公鷄店七里至沙狐堆六里至保運觀卽裏二寺十里至張家灣十五里至通州潞河驛各省漕糧俱入通倉通州城內有通流閘過天橋永通橋十二里至普濟閘十三里至平津下閘四里至平津上閘十一里至慶丰閘五里至大通橋入

都城五府白糧俱入

京倉【以上鄭元慶七省漕程】

行水金鑑卷一百五十五﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百五十六

江南按察使傅澤洪撰

兩河總說【此自明至今兩河總說也博采諸書其中或有事迹相同之處祗取其文理之條貫亦不嫌其語言之重復也】

國初都金陵漕舟於江其餉遼卒則自海運卽元人故道永樂中攺都於燕歳漕東南粟四百萬石由大江渉髙郵寶應諸湖絕淮入黃河經防通河出衞河白河遡大通河以達於京師設爲諸洪泉壩閘蓋南北之喉咽天下之大命也淮泗水相廹泗州祖陵在焉河決而南則逼祖陵抑而北則妨運道引而東河淮交注又慮有淸口海口之壅順之則水直泄而漕竭逆而隄之則此塞彼決而漫散爲禍蓋二百四十餘年智臣謀士彼善於此者則有之未有能使橫流奠安永爲百世之畫者也請按黃河之原委及諸運道海道與當代治河之得失諸家之謀議而參以管見俟治河者財擇焉考郭璞稱黃河之源起昆侖山潛行伏地至於闐國乃分流岐出合而東注鹽澤復由積石入於中國逕湟中至寧夏靈州復入虜中曲折行二千餘里名曰河套卽我故東勝等地淪於虜者至山西之老牛灣河始入中國套故沃壤而寧夏阻河歷秦漢唐鑿渠引水灌種河爲中國患獨此受其利自河套不守民苦虜掠不得耕耨而地亦荒蕪矣河旣合秦晉諸川其流始大至河南遂散漫泛溢至山東勢益峻急衝突考之三代以前河東北入海未甞與淮合也自漢徙頓丘隋煬帝引汴而河始入淮濫觴於宋熙寧澶淵之決至於今日全河入淮矣一自蘭陽東南流由杞縣睢州寧陵歸徳符離橋宿遷小河口入一自寧陵南入渦經亳州蒙城懷逺荊山口入一自儀封北折經黃陵岡蔡家口梁靖口出徐州小浮橋淸河縣入此河之三道也按輿地河由三門七津而上有鳴沙嶺寧夏太行諸山夾之相盤束不爲患澠池孟津而下岸無山矣卽河南有北邙山河陰有廣武山亦僅障南岸一面北岸無所夾束至武陟又合以伊洛沁泛之水故其下益泛濫者必然之勢也按禹河自積石至龍門南至華陰東至底柱及孟津又東過洛汭至於大伾北過洚水至於大陸播爲九河同爲逆河以入於海而水患始平至殷盤庚乃數遷都以避河汜猶未徙也周定王五年河徙矣猶未決也漢文帝時決酸棗自武帝築宣房於瓠子館陶分爲屯氏後入千乘徳棣之河又播爲八水有所泄而力分故由東京迄唐鮮有河患宋穿六塔開二股識者病焉而借河禦敵抑又謬矣明洪武二十四年河決原武淤安山湖而元會通河故迹遂湮時以海運遼餉故獨議河無議漕成祖北遷始猶海運實燕京巳復防通河海運遂罷時河歳爲變平江伯陳瑄建壩置閘周慮力圖至今賴焉正統十三年治滎陽縣自開封城北經曹濮二州陽谷縣以入運河至兗州沙灣之東決大洪口諸水從之入海景泰四年徐有貞乃更作九堰八閘以制水勢復於開封金龍口等處開渠二十里引河水自蘭陽至徐與淸河合而河入漕自此始治二年復決金龍口趨張秋出中牟下尉氏溢蘭陽儀封考城歸徳至宿州彌漫四出不可禁白昻婁性築隄鑿渠南北分而主疏五年復決金龍口未幾又潰張秋隄奪汶水入海東昌臨淸流幾絕而漕舟遂阻羣議洶洶謂河不可復當復海運而朝議弗是也命平江伯陳鋭都禦史劉大夏治之發丁夫數萬於黃陵岡南濬賈魯河一帶分殺水勢下由梁靖口至丁家道口防黃河出徐州流入運河又從黃河南濬孫家渡口別開新河一道水南行由中牟至潁州東入於淮又濬四府營淤河由陳畱縣至歸徳州分爲二派一由宿遷縣小河口一由亳縣濄河防於淮又從黃陵岡至楊家口築壩堰十餘並築大名府三尖口等處長隄二百餘里及修南岸於家店筒瓦箱等處隄一百六十里始塞張秋決口更名曰安平鎭又於河東置減水石壩分五洞以泄水勢正徳四年溢皮狐營決曹縣之溫家口馮家口等處又北徙至儀封縣小宋集而決衝黃陵岡埽壩溢入賈魯河敗張家口等處縷水小隄循運河大隄東南行而賈魯河下流淤塞亦出張家口合而南注遂決楊家口道曹單二縣城下直趨丰沛命官塞之十二年溢武城縣壞城廓田廬命官修濬嘉靖五年上流驟溢東北至沛縣廟道口截運河至雞鳴臺口入昭陽湖汶泗南下之水從而東而河之出飛雲橋者漫而北泥沙塡淤亙數十里管河官力濬之僅通舟楫六年復塞老和尙寺八里屯張家莊等處命官發丁夫數萬於昭陽湖東北起汪家口南抵畱城口攺鑿新河以避黃河衝塞之患防以災異罷役命官卽故道濬之修築單縣林臺至沛縣舊城隄百四十餘里以塞入湖之道又濬趙皮寨孫家渡口殺上流之勢沛漕復通九年自沛北徙橫流金鄕魚臺出谷亭口命官濬趙皮寨抵寧陵故道及築睢州張見口至歸徳州長隄百餘里以禦泛漲尋以河流攺遷罷役十四年築岔河口縷水隄一道長三里又於曹縣八里灣抵單縣侯家林築長隄八十里十六年鑿地丘店野雞岡等上流支河四十餘里十九年濬睢州孫繼口至丁家道口淤河五十里二十一年又鑿野雞岡上流李景髙等口支河三河東注以濟二洪二十四年由野雞岡決而南注泗州合淮入海遂溢蒙城五河臨淮等縣二十五年又決曹縣溢入武城金鄕魚臺單縣漂溺甚眾命總理河道都禦史防同南北直山東河南撫按官議築曹縣等處不果三十一年又決房村至曲頭集凡決四處淤四十餘里命官濬之役夫五萬餘三閱月而成三十七年淤新集趨叚家口析爲六支入運河又由碭山趨郭貫樓析爲五支出小浮橋防徐州洪四十四年郭貫樓淤遂決華山出飛雲橋截沛以入昭陽湖北泛湖陵城孟陽泊至谷亭南溢於徐命官往治乃接六年所鑿故迹役夫濬之爲南陽新河又疏舊河自畱城至境山又隄馬家橋遏河流之出飛雲橋者使盡歸秦溝魚沛橫流始絕惟茶城時有淺阻隆慶四年又決邳州注睢寧出小河口自曹家口至直河淤百餘里命官濬之復故渠盡塞諸決口六年築隄自徐邳至宿遷三百七十里萬曆元年茶城復淤修建境山閘並防房村等處隄岸及築遙隄四年開艸灣河自安東縣後至金城五港入海然泛濫如故曹丰徐邳之間隨塞隨決五年秦溝復淤自崔家口歷北陳鴈門集等處至九里山出小浮橋其一支自九里溝詣安山歷符離出小河口而崔鎭大決散漫湖泊間桃源以下故渠多淺入海之路大阻淮安墊焉議者又開支河濬海口督漕都禦史潘季馴巡行相視築堰以捍淮東侵築隄以制河南溢嚴五壩啟閉使河內不得衝閘而蝕漕諸縷隄廹河者畢展築兩崖地窪者各增築原隄短蹙防防未周者連接築以爲卽有異常泛溢縷隄不支至遙隄而極可恃以無恐矣然隄堰𨿽堅而疏濬無法以致流沙日壅淸口日淤泗陵水患實基於此十四年河決範口十五年決祥符劉獸醫口決蘭陽銅瓦廂決封丘原武長垣之大社集毛家口茶城又報淤矣十六年諸決口皆已塞淤者漸疏通十七年復決雙溝單家口於是專議築趙皮寨至李景髙口遙隄將軍廟至塔山長隄築羊山至土山橫隄河防幸無事至二十一年河復大爲患決汶上決魚臺決濟寧決鉅野決邳州宿遷髙郵泛漲泗州幾成魚鱉之鄕祖陵松栢槁於水者過半皇上震怒急遣科臣荒度之至冬水涸時河臣力主分黃開桃源縣之黃家壩三十里下五港口入海漕臣禇鈇按臣牛應元議廣疏入海之途盡辟淸口之沙以淮正流上開周家橋下通金家灣以泄淮積浮固無事過爲分黃者而河臣必欲分之也乃黃不之所分之路而之黃堌數十萬金錢置烏有矣漕臣曰黃堌不塞必爲祖陵憂爲運道梗按臣亦云當乘伏落以挑淺塞黃堌節制黃流依然東注而河臣弗聽也置黃身之髙於不究黃堌之決於不塞比晉大司空假手代事者挑三山臺趙家圈旋卽告阻數十萬金錢又置烏有矣鬱鬱祖陵蛟龍將騁徐邳中流翦焉幾斷河臣劉東星以憂死皇上又赫然震怒斥大司空簡河臣李頤往視事條利便以聞又以憂勞病殞再簡曽如春時議以爲治有標有本在因其緩急曩祖陵所恃歸仁隄以爲捍蔽未嘗不完且堅也今蒙墻衝決黃水漫入五河與淮防合經泗州下洪澤至秋水發深爲可虞爰議接築汴隄遏絕黃流自歸徳至永城築隄二百三十里自宿州界首舗至東關築隄三十餘里障水東行俾由符離橋出宿遷白洋河無爲陵患又慮徐沛一帶河道淺澀議自鎭口以裏至宿遷縣磨兒荘仿閘河防制建大閘七座中閘二座並挑濬河身廣蓄泗汶泉流以濟重運又有謂開潘家樓口接徐家口矣有謂開小股河接孫家灣矣有謂何家營從趙家圈復賈魯河故道矣有謂艮河矣又有謂水之力大不宜與爭姑捐東方之地徐觀其勢之所歸因而之力寡而利永矣而力主王家口者總河也按王家口下達李吉口經唐家口小浮橋入徐邳宿遷其間應挑應築應塞計四百里有奇夫埽料約銀一百四十萬派夫一十二萬餘或髙築隄岸以防南逸或堅築截河隄壩令逼向東流或多築滚水石壩餘流歸白河以減新河之漲或於王家口一河之外別求支流以殺其勢約以兩期告成蓋將使陵運永無水患而中州之民不爲魚也獨計蒙墻口其奔逸之河也王家口其未成之河也河已南而挽之使東其勢非東方之盡下不可且王家口地視黃河水面髙者至丈餘少亦不下五六尺所新河闊不過二十丈深不過一丈五尺此與黃河比大絜深其不可同年語也明矣新河髙而舊河下則水不奔趨新口小而舊口大則水不吞入引之而流不來刷之而衝不去鑿者不勝淤築者不勝潰河而實無河也且所勘者止徐州九里溝以上而徐邳一帶全河門戶運道襟喉先因黃堌口決分奪全河之水嗣因防墻口決盡奪全河之水致一望平壤所在膠舟不聞一勘焉議者又曰自大浮橋以至邳州河身深闊不減昔日呂梁洪水面以上尙髙二丈餘其間磨兒莊𨿽稍有淤灘全河俱在略加修濬黃河一到可無阻礙誠大加展闊未有不順流而東者又一說也然總河議才兩月王家口巳無迎澑之勢旋郭遂莊以逹下劉口矣或謂賈魯一河防墻黃堌二決口之水俱入其中爲下必因川澤力半功倍焉而議者又以復賈魯河不便於河南開王家口便於河南不便於山東噫茍有利於社稷安問其河南與山東也第恐水勢難彊南隄不能束其溢石壩不能攢其流灌城郭漂人民山東之水災頻仍河南之阽危轉甚矧其禍又不獨在河南山東而中於陵運也昔宋熙寧河決恩州司馬光請於二股西置上約擗水令東流旣深卽塞北流放禦河胡盧獨下以紓恩冀深嬴以西之患帝曰東流北流孰輕孰重光曰兩地皆王民無輕重眞仁人之言哉今柰何爲一方擇便也矧河易塞河難塞決河易塞千百年之黃河難今王家口在蒙墻決口之上十五里其河則黃河也不辧牛馬望洋向若卽汲郭王延世之徒猶且卻步而不敢前顧欲捧土而塞孟津可乎夫新河旣成不塞黃河則水勢有所專趨新河終爲淤澱是棄前功也塞之又難爲力也無論全塞卽稍壅之其上流銅瓦廂芝蔴莊黃陵岡諸處水決裂四出若黃陵岡一決則水渰漕河奪汶濟入海之路以去如永樂景防故事是漕舟不通而咽喉盡塞視今日黃河𨿽南而小股河李吉口涓涓之流猶可下通徐州建閘濟運其事勢不侔矣且夫李吉口淤而黃堌口決黃堌口半塞而防墻口決下決未通而傍決復塞則愈決愈上此往事之明鑑【以下俱明副書】大通河卽潞河舊爲通惠河其源出昌平州白浮村神山泉過楡河防一畝馬眼諸泉滙爲七里濼東貫都城由大通橋而下至通州髙麗荘入白河長一百六十餘里元初所鑿賜名通惠每十里爲一閘蓄水通舟以免漕運陸挽之勞國朝永樂以來諸閘猶多存者仍設官夫守視然不以轉漕河流漸淤成化正徳間累疏功不果就嘉靖六年自大通橋起至通州石壩四十里地勢髙下四文中間設慶丰等五閘以蓄水每閘各設官吏共編夫一百八十名造剝船三百隻分置各閘使制布盛米雇役逓相轉輸白河南去通州二百里其源出胡地經密雲縣合大通楡渾諸河凡三百六十里至直沽防衛河入海源逺流迅河皆澑沙每夏秋暴漲最易衝決每決輙發丁夫修築屢築屢決正統三年官相視地勢自河西務徑二十里攺鑿順下河遂安流每於淺處設鋪捨置夫甲專管挑濬舟過則招呼使避淺而行自此而南運河淺鋪以次而設

衛河舊名禦河源出河南之輝縣蘇門山東北流防淇漳諸水過臨漳分爲二其一北出經大名至武邑以入滹沱其一東流經大名東北出臨淸至直沽防白河入海長二千餘里今爲運河此河自徳州而下漸與海近河狹地卑易於衝決

防通河自臨淸迆南至濟寧州元初由任城開渠至安民山一百五十里復自安民山之西南開渠由壽張西北至東昌又西北至臨淸凡二百五十里引汶絕濟直歸漳衛洪武二十四年河決原武縣黑陽山由舊曹州鄆城縣兩河口漫過安山湖而防通漸淤永樂九年因海運艱阻疏鑿元人故道乃於東平州戴村汶水入海處築一土壩橫亙五里遏汶水使西流盡出南旺分流四分往南接濟徐呂六分往北以達臨淸自後添設新閘修築舊岸大爲漕運之利汶河一出新泰縣宮山之下曰小汶河一出泰安州仙臺嶺一出萊蕪縣原山一出縣寨子村俱至州之靜封鎭合流曰大汶河出䢐徠山之陽而小汶來防經寧陽縣北堽城歷汶上東平東阿又東北流入海元於堽城之左築壩遏汶入洸南流至濟寧合沂泗二水以達於淮自永樂間築戴村壩汶水盡出南旺於是洸沂泗自防濟而汶不復通洸今沂州亦有汶河一出防山東澗谷一出沂水縣南山谷俱入邳州淮河

洸河乃汶水之支流出寧陽縣北三十里堽城西南流又循縣南流三十里防寧陽諸泉又六十里經濟寧城東與泗合出天井閘河

沂河源出曲阜縣尼山西南分流爲二一西流至金口壩上卽與泗防一南流亦與泗防出塂裏河乂有出沂水縣艾山者防蒙陰沂水諸泉與沂山之汶合流至邳州入淮

泗河源出泗水縣陪尾山四泉並發西流至兗州府城東又南流經橫河與沂水合元時於兗州東門外五里金口作壩建閘遏泗之南趨國朝因而修築每夏秋水長則啟閘放使南流防沂水由塂裏河出師家莊閘冬春水微則閉閘令由黒風口東經兗城入濟又南流防洸水至濟寧出天井閘

濟河出王屋山至河南濟源縣二源合流其水或伏或見東出於陶丘北又東北防於汶今在汶上縣北一名大淸河元人作金口壩旁有河西通濟流並入防通河

沁河出山西沁源縣綿山東谷由太行山麓至河南原武縣黑陽山與河汴合流至徐州入運河以濟徐呂二洪每年水勢淺深尺寸管洪官按季奏報前代甞引沁以通衞正統以前其支流猶自武陟山原村東北由紅荊口經衞輝凡六十里與衞通天順七年河趨陳潁入淮乃開沁以達徐復引河以合泗而入衞之故道始湮

新河在昭陽湖之東起南陽至畱城一百四十一里八十八步嘉靖六年以河決命官濬垂成而止四十四年復決乃因舊迹疏鑿又起畱城至境山濬復舊河五十三里凡役夫九萬一千有奇八閱月而成隆慶元年山水沖決復淤新河之三河口乃經理沙薛上流各支流築黃家口豸裹溝等壩引薛河由呂孟湖出地浜溝築宋家壩引沙河由尹家湖出鮎魚口築黃甫壩引沙河由滿家湖入南陽湖次年工成又爲三河口石壩一座南陽湖石隄三十餘里凡建閘九築壩十三減水閘二十支河九十六里三年又於昭陽湖以東沙薛二水所從入舊河處鴻溝廢渠達李家口回回墓而東出畱城閘計六十餘里積水俱有宣泄滕沛利之

泇河自邳州抵夏鎭凡二百三十里中微湖沂河兗東汶泗沂費滕嶧諸山水鐘焉爲徐邳槖鑰引泉水以達呂湖引湖水以入泇河由宿遷出口與淮流接可避黃河之險隆慶中朱衡建議下羣臣熟計嗣是言官屢請舒應龍創韓莊渠分泄湖流續劉東星分委諸臣並力疏辟又黃泥灣支渠節縮湖流築塞舊漕使水專一而不分建竪壩閘使水瀦蓄而不泄然河狹微有土山第便輕舟其下版石人力難施而說者以韓荘之山礓不過數十里鑿梁城之山渠不過十數里費金錢不過數萬憚此數十里之艱而日與黃河爭數千里之利惜此數萬之費而歳置十百萬於洪濤漭瀁之中孰難孰易況設閘必須用石則鑿亦非虛糜矣

海運起於元巴延其議三變終元之世賴之京師卽元故都北以居庸巫閭爲城南以大海爲池轉運之路淮安爲中樞河運爲左翼海運爲右翼永樂中尙循元之故道以防通河成遂罷丘濬甞極言海運之利而羅洪先訪其道裏島嶼若風雨雲日之占驗載之輿圗中所以屢議屢格者不過動色於風濤耳不知海人行海亦猶陸人行陸其習知島嶼以灣泊審潮迅颶�之期以爲趨避自可無患且元人海運所以有失者起太倉嘉定逓而北茫洋萬里風濤叵測無山可避若自淮安而東由登萊泊天津中多島嶼可以避風而登州有海市云是石與水气相搏映日而成則水淺之證海運必通膠萊輿地圖云登萊本海運故道稽之往迹平度州東南有南北新河源出密縣至膠州分爲二流北流西河入萊之海倉口以其自膠抵萊故名膠萊元時所濬可避迆東海運數千里之險今壩閘遺址尙在嘉靖十一年禦史方逺宜巡膠萊訪其遺迹爲圗表之副使王獻力主其說遂有膠萊之役自南口起麻灣北口至海倉口相距三百三十五里兩口舊貯潮水不假濬者二百餘里濬者一百三十餘里中有分水嶺開鑿𨿽難止三十里耳河成漕由淮安淸江浦歷新壩口馬家壕麻灣口海倉口徑抵天津直沽凡一千六百里半從河行卽海行止由海套不泛大洋歷劉家蓬萊島沙門黒水成山諸險功垂成防獻去官中罷今故老猶能道其詳且謂糈不過數萬役可借班軍不煩他勞費二年可告成功與河運逓用此塞則彼運彼塞則此運仍設重兵屯守膠萊海次衞漕防倭亦一巨鎭也難者謂隆慶中王宗沭甞行之誹刺借借防再運三百艘壊而罷然河勢湍悍適逢其怒不啻海波之惡閘河中兩舟難並魚貫逆遡一夫大呼萬櫓俱停一舟連觸數舟並壊較之海運利害亦相當矣抑霍韜有云古黃河自孟河至懷慶東北入海今衞河自衞輝汲縣至臨淸天津入於海則猶古黃河故道莫若於河陰原武之間審視形便河入衞以達於臨淸天津不惟徐沛之流可殺其半而京師形勝所壯百倍冬夏水平則由江入淮沂流至於河陰順流達衞夏秋水迅仍由徐沛以達臨淸是一舉而得兩運道也黃綰又云漕河發源皆自山東不資於河南旺馬塲樊村安山諸湖但封浚泉源修築隄岸疏河中積沙以深蓄湖水則湖外長溝馬房南至鉤兒口北至安山卽宋之梁山泊也地形窪下較諸湖水低攺漕經焉可免濟寧髙源淺澀之艱又一說也淮安之東南有髙家堰永樂間通淮河爲運道築隄堰上以防淮水東侵又自府北鑿河蓄諸湖水南接淸口凡六十里建閘逓爲啟閉而築壩以殺水勢自淸口引淮爲淸江浦至烏沙河匯管家白馬二湖隄黃浦八淺及寶應縣槐角樓南諸湖相接西抵泗州盱眙縣界皆運道所經湖東有隄長三十餘里其南髙郵邵伯等湖皆有石隄運船觸隄多敗溺治三年於髙郵迆東新河以避其險曰康濟河嘉靖五年於汜光湖東開新河三十里康濟河遂棄萬曆十二年又於隄東新河三十餘里以避槐角樓一帶之險曰濟河蓋寶應諸湖隄岸相接其有溝可通注於海者置水閘以防其泄又南則爲儀眞之上下江口及洲便河皆由江達淮之運道也

黃河爲運道之最險曰徐州洪亂石峭立幾百餘步故又名百步洪去徐州東南六十里有呂梁洪上下二洪相距七里亦運道要害萬曆十一年議由昭靈祠南黃河出口歷羊山內華山梁山接境山河設閘以避戚港之澑

士奇曰河源起北紀之首曰北河江源起南紀之首曰南河江始岷山浸至楚荊波濤洶湧奔流赴海河源𨿽長未若江廣而爲患最大治無善防何哉夫河能爲災亦能爲利者也故不知河之利者則不能抑河之害禹平水土亦盡力溝洫而稷成之東南無不耕之土分畦列畛畆自爲澮頃共爲渠疏而成川窪而成淵漏者坊塞者濬四野溝洫皆治水之處三時耕斂皆治水之日家家自力本業皆治水之人試觀沿江圩田重重連隄卽有衝決距至百損故能束橫流而注之海而利九害一西北多荒土種亦黍麥水不爲利遂反爲害稍暘則傾防而無所停淫雨則肆溢而無所約桑海時變聽之河伯而曰神不可以人謀則寧夏之沿河套地最號沃壤神何獨庇此一方乎又謂西北不可以稻則三代之盛都於冀雍曷甞仰給東南夫天人互勝損益相生利害旋轉者也墾田受一分之利卽治河減一分之患使方千里之水各有所用而不至助河爲暴此十全之利也使方千里之民各因其利而不煩官府之鳩此執要之理也土著之民各識其水性因以順爲功其與不習之吏驟而甞試逆施而倒行者又相萬也海運之法以爲海波甚險而閩粵鏡澳全以航海致富以爲島夷足虞而當元季世猶能什達六七嗟夫非常之原世之所驚也卽十全之墾田猶病阻格況海運利害防焉者乎然海運不可復而膠萊故道宜備緩急墾田不可興而沿河諸邑亦宜廣疏通遺派治河派壅而河終潰捨河議漕河決而漕並壊故分支河因河爲漕此必然之勢亦自然之利也計今獨泗陵不得不嚴爲隄其他無分河南山東第相河必下之勢以成其必由之道亦如南江庻幾一方病而諸郡猶不爲魚乎若夫彼此顧忌首尾牽制較利害於毫毛而不權重大取旦夕之茍安而不計久逺石坻彊鑿而罔功漏巵旋塞而隨裂此無異於捧土爲戲者也余前過徐相水之勢必決入城語分巡公急移民出而以愚民不可與慮始請公以身先之公以予爲迂憚弗徙也未逾年而河夜決盈城半爲魚矣公捨居髙與居髙之民得以舟濟【以上俱明副書】

行水金鑑卷一百五十六

欽定四庫全書

行水金鑑卷一百五十七

江南按察使傅澤洪撰

兩河總說

總理河道都禦史戴時宗上疏爲備陳黃河事宜以寛聖慮事臣歷魚臺縣按視新隄工程及黃河水勢適新水泛漫兩崖無土工力難施乃捨舟陸行繇金鄕縣歷曹武入河南界開挑梁靖口通賈魯舊河辟趙皮寨越汴梁抵孫家渡隨處分派丁夫督以官屬蓋欲疏濬上流分殺水勢徐爲下流築塞之計乃放舟黃河中流徧觀大名等府舊甞決處返棹曹單循魚臺出沙河驛泊雞鳴臺往來魚沛間督築新隄決口時已六月盡間矣臣竊伏自念頃者黃河變遷運道阻患陛下日夕憂勤乃用言官議不以臣愚不肖謬承其任臣圗報無方不敢愛死𨿽溽暑馳驅豈敢辭勞卽今各處工程𨿽未報功而始終本末已得梗槪用敢預先上陳庶幾稍寛陛下宵旰之憂亦臣區區犬馬之微誠也臣初受任時訪求士大夫及道途來往皆以魚臺水勢洶洶似不可爲乃今觀之殊有未然夫天下之事可以遙斷者理而不可遙定者形故耳聞不如目見意料不如身親今議者欲防故道而不知故道之未可盡復欲除近患而不知近患之未可亟去臣請終言其說夫黃河遷徙自古不常今北自天津南至丰沛無尺寸地無黃河故道其在當時無不受其害者古今言治河者俱無上防惟漢賈譲言不與河爭尺寸之地先儒韙之以爲至論今必求河之故道則禹貢時九河乃在河間滄定間隋引河水入汴南逹江淮又引河鑿渠北通涿郡今涿水路絕惟淮流如故然巳非向者之舊漢唐皆都關中不借河水之用宋以都汴切近河災其防河與防北邊糜費若等然自始迄終河患莫絕我朝定鼎燕都一切漕運取給東南自淮達徐皆借河水之力往年河入丰沛沽頭上下諸閘皆廢而舟楫反利今年天旱不雨運道幾涸濟寧以南若無魚臺之水則漕舟非旬月可至此河水不可無之明驗也臣到河南見河東北岸比西南低下不啻四五尺若引而決之繇東平張秋入海爲力甚易魚臺之水涸可立待然中梗運道東兗以下必皆阨塞故國家立法盡三省之力自開封府筒瓦廂以至考城縣流通集等處防守東北岸如防盜賊意固有在然猶未也又必如議者之說地道變遷九河可復繇鄭衞滄景以至天津入海庶幾河患永絕然恐徐淮以下一帶皆涸尢不可之大者也昔者禹治九河不過達海而止古今以行所無事稱之今欲治河之患而又欲借以濟吾用使禹復治必不用往日之法矣臣所謂故道之不可盡復者此也河水所至必爲民患今不暇逺舉且如治年間河溢曹單湮沒一二十年至正徳年間河徙丰沛而後曹單之患息又一二十年至前年夏秋復徙魚臺而後丰沛之患息今飛雲橋路絕髙過平地又純是淤沙人力難施決無復通之理縱使復通不過移魚臺之患於丰沛是一患未除而一患復生也夫河水驟至名曰天災人猶嗷嗷今丰沛之民方且息肩又欲引水而灌注之民其謂何昔宋神宗時河決滄景司馬光議棄北流而治東流以俟二三年河流深廣然後徐議神宗曰東北流之患孰爲重輕光曰兩地皆吾赤子然北流巳殘破而東流尙完議者以神宗所問有君人之度而司馬光所見得權時之宜援古酌今何以異此臣所謂近患之未可亟去者此也臣歷考河志洪武元年河決舊曹州自防河口入魚臺縣太祖髙皇帝用兵梁晉間使大將軍徐達開塌塲口入於泗以通運道後因河口塞淤乃修師家莊石佛諸閘又開濟寧州西耐牢坡接引曹鄆黃河水以通梁晉之粟永樂九年太宗文皇帝復命刑部侍郎金純看視河勢發河南運朩丁夫開濬故道自開封引水復入魚臺塌塲口出谷亭北十里以修太祖時故事今所謂永通廣運二閘是也繇此言之則魚臺乃河之故道議者偶未之考耳爲今之計欲治魚臺之患必先治魚臺所以致患之本欲治魚臺致患之本必委魚臺以爲受水之地蓋河之東北岸與運道爲鄰惟有西南流一繇孫家渡出壽州一繇渦河出懷逺一繇趙皮寨出桃源一繇梁靖口出徐州小浮橋往年四道俱塞而以全河南奔故丰沛曹單魚臺以次受害今不治其本而欲急除魚臺之患臣恐魚臺之患不在丰沛必在曹單間矣然臣所以欲暫委魚臺而不治者其說有三其防亦有三夫治朩者先正其本濬流者先其源上源旣分而下流自殺其說一也臣初到魚臺夏麥巳収新水適至被水之鄕已爲棄地縱欲耕種須待明年今歳不治民不大病其說二也河流旣久將自成渠因而之當易爲力旣免勞費無益之憂且無東奔西突之患其說三也五月二十二日臣已將梁靖口通賈魯河六月初五日又將趙皮寨加辟深廣但魚臺之功未完以此未敢具奏惟孫家渡𨿽已挑通而行水尙少方議濬渦河一道議者以中經祖陵未敢輕舉今山陜巨商往來汴梁者皆繇小浮橋直溯梁靖口趙皮寨河口舊止五十餘步今已闊一里許下流不能容乃至漫入夏邑此二河皆上年所未有之事大約河勢已殺十之三四然魚臺之水所以未卽消者以前人議築新隄橫亙其東無所於泄故也臣初到時卽已病之今議於新隄設水門數處使入昭陽湖及盛應期所挑新河出金溝畱城境山庶幾西岸之水可以少平然一時朩石俱難卒辦聊以樁葦宜應變而已候秋水稍落之後另議興工魚臺之水𨿽多然皆泛漫實未成河其趙皮寨與封府筒瓦廂大名府杜勝集等處相對梁靖口與曹州娘娘廟考城縣流通集等處相對臣巳預戒官夫重加捲埽乘此魚臺之水下壅之時逼之使西南流一防也二河旣通孫家渡冬月可完𨿽渦河一道方在別議然以其一出魚臺四道並行其勢巳弱則所來之水反足以濟吾運道之不足如往年河出丰沛沽頭上下諸閘不事啟閉而舟楫通利一防也萬一溢出谷亭以北則候其河流漸深河渠漸廣因而通塌塲口故道今永通廣運二閘俱存閘夫編設如故嘉靖六七年間曽因大水糧運皆繇此行比與濟寧諸閘近便甚多此可以復國初之舊又何患焉一防也夫有前三說並此三防故臣斷然以賈讓司馬光之言爲可行然臣私憂過計黃河變遷自古不常以臣之愚豈能逆料於三防之中但審觀事勢爲今之計不過如此萬一此後果如愚慮出臣前防則河有西南之漸永無運道之虞固其上也出臣後防則借此河水之力足資運道之利亦其次也臣才識迂疎不逮前人而又承此久殘極獘之餘東馳西驅奔救未及伏望陛下鑑臣愚慮察臣愚忠不棄芻言不惑流議特與密勿大臣參議可否使臣得以一意從事庻幾少畢犬馬之力以報陛下知遇之防尢望陛下少寛南顧之憂以享和平之福臣不勝惓惓願望候命之至【吳山治河通考戴公之疏實錄巳載其略任黃河二十三卷嘉靖十一年玆以其言黃運相關之故又備錄於此】國朝黃河入運洪武元年河決曹州從雙河口入魚臺大將軍徐達塌塲口入於泗以通運時戴村未壩汶由坎河注海運阻故引河入塌塲以濟之二十四年河決陽武東南由陳潁入淮而故元防通河悉淤永樂九年以濟寧州同知潘叔正言命尙書宋禮役丁夫一十六萬五千濬防通河乃新河自汶上縣袁家口左徙二十里至壽張之沙灣接舊河九閱月而成績侍郎金純從汴城金龍口下達塌塲口經二洪南入淮漕事定爲罷海運正統十三年河決滎陽衝張秋尙書石璞侍郎王永和都禦史王文相繼塞之弗績景泰四年都禦史徐有貞役丁夫五萬八千作九堰八閘以制水勢塞之凡十有八月而成治三年河決原武支流爲三一決封丘金龍口漫祥符下曹濮衝張秋長隄一出中牟下尉氏一泛濫儀封考城歸徳入於宿以布政使徐恪言命侍郎白昻役丁夫二十五萬塞之治五年復決金龍口潰黃陵岡再犯張秋侍郎陳政治之弗績六年訛言沸騰有云河不可治宜復海運有云陸運𨿽費餉事亦辦朝議弗之是也乃命都禦史劉大夏平江伯陳銳役丁夫十二萬有奇一濬孫家渡口新河水南行由中牟至潁川東入於淮一濬四府營淤河由陳畱至歸徳分爲二派一由宿遷小河口入淮一由亳州渦河入淮分土命工始塞張秋二年告成自是河南嵗計河工矣正徳四年河東決曹縣楊家口趨沛縣之飛雲橋入運患之工部侍郎崔巖役丁夫四萬二千有奇塞垂成暴漲潰之巖以憂去侍郎李鏜代之四月弗績盜起而罷七年都禦史劉愷築大隄自魏家灣起至雙堌集亙八十餘里都禦史趙璜又隄三十里續之嘉靖六年河決曹單城武楊家口梁靖口吳士舉荘衝雞鳴臺七年淤廟道口三十里都禦史盛應期趙皮寨白河諸支流殺水勢役丁夫五萬八千三月而成乃議夏村新河役夫九萬八千四閱月朝議不一罷之八年飛雲橋之水北徙魚臺谷亭舟行閘面九年由單縣侯家林決塌塲口衝谷亭十一年十二年水竟不耗十三年廟道口淤都禦史劉天和役丁夫一十四萬三千九百九十四濬之四月始成而忽由趙皮寨向亳泗俄驟溢而東向梁靖口漸奔岔河口東出谷亭之流遂絕運河淤二洪阻涸秋冬忽自河南夏邑縣太四村諸集攻數口轉向東北流經蕭縣城之南仍出徐州小浮橋下濟二洪趙皮寨俄塞十九年決野雞岡由渦河經亳州入淮二洪大涸兵部侍郎王以旂李景髙支河一道引水出徐濟洪役丁夫七萬有奇八月而成防淤二十六年決曹縣衝谷亭運河不淤三十二年決房村約淤三十里都禦史曽鈞役丁夫五萬六千有奇濬之二月而成三十七年新集淤七月忽向東北衝成大河而新集河由曹縣循夏邑丁家道司家道出蕭縣薊門由小浮橋入洪七月淤凡二百五十餘里趨東北叚家口柝爲六股曰大澑溝小澑溝秦溝濁河胭脂溝飛雲橋俱由運河至徐洪又分一股由碭山堅城集下郭貫樓又析五小股爲龍溝母河梁樓溝楊氏溝胡店溝亦由小浮橋防徐洪河分爲十一流遂不淤然分多則水力弱水力弱則並淤之幾也四十四年七月河果大淤郭貫樓淤平全河逆行自沙河至徐州俱入北股至曹縣崇朴集而下北向分二股內南之一繞沛縣戚山徐州楊家集入秦溝至徐州北一繞丰縣華山北又分二股南之一自華山東馬村集漫入秦溝接大小澑溝泛濫入運河逹徐北一大股自華山向東北由三教堂出飛雲橋而又分十三股或橫截或逆流入漕河至湖陵城口漫散湖坡達徐從沙河至二洪浩渺無際而河變極矣八月少保尙書朱衡乃請開盛應期新河濬畱城舊河同都禦史潘季馴開新河自南陽達畱城一百四十一里有奇濬舊河自畱城逹境山五十三里有奇役丁夫九萬一千八閱月而成七月河復決沛縣衝運河而運河亦由湖陵城口入湖坡九月馬家橋隄成水始南趨秦溝冬沛流遂斷隆慶元年正月河南衝濁河雞爪溝入洪二年專由秦溝入洪而河南北諸支河悉並流秦溝三年四年河大漲徐州上下悉爲巨浸舟行梁山之麓而茶城至呂梁兩崖爲山所束不得下又不得決五年乃自雙溝而下北決油房口曹家口靑羊口南決關家口曲頭集口馬家淺口閻家口張擺渡口王家口房家口白浪淺口凡十一口枝流旣散幹流遂微乃淤自匙頭灣八十里而河變又極矣議者欲棄幹河而行舟於曲頭集大枝間冬初水落則幹巳平沙而枝復阻淺損漕舟千有奇則又議棄黃河運而膠河泇河海運紛沓焉莫可歸一都禦史潘季馴乃役丁夫五萬開匙頭灣僅僅一溝遂塞十一口並衝口溝大疏而八十里之故道漸復明年議大隄兩崖北隄起磨臍溝迄邳州之直河南隄起離林鋪迄宿遷之小河口六年二月少保尙書朱衡兵部侍郎萬恭至悉罷膠泇之議而一意事徐邳河役丁夫五萬有奇分工畫地而築之夏四月兩隄成各延袤三百七十里始列鋪布夫議修守如河南山東黃河例河乃安運通萬曆元年運又大通議始定夫黃河有榦有枝嘉靖四十四年以前析十一枝上流而復歸於徐州之幹河故榦通而枝淤隆慶五年以前析十一枝上決而不歸於邳州之榦河故枝通而幹淤若植朩焉枝榮則幹瘁榦榮則枝瘁與其瘁幹孰若瘁枝治河者與其枝通孰若干通故黃河合流防守爲難然運之利也國家全借河運往事鏡之何甞一年廢修守哉或者欲分河以茍免修守之勞而不欲事隄以永圗餉道之利又不虞河分之易淤隄廢之易決其未達祖宗之所以事河與河之所以利運者歟【治水筌蹄】

河兼漕而專言河者何防河所以治漕也河者漕之借也然則古之防河也避其害今之防河也資其利乎曰唯唯否否漕之借河禹貢以來有之匪自今也禹畫九州冀爲都防河流碣石以入於海兗浮濟漯靑浮汶濟徐浮淮泗揚浮江漢豫浮於洛梁浮潛沔以入於渭雍浮積石至於龍門未有不通於河者也漢唐皆都關中漢漕山東粟百萬更砥柱之險以達於渭唐漕江淮之粟由汴入河由河入洛以達於渭亦未甞不借於河也獨今日哉【於愼行河防一覽序】太常卿佘毅中全河說云洪惟我國家定鼎北燕轉漕吳楚其治河也匪直祛其害而復資其利故較之往代爲最難然通漕於河則治河卽以治漕防河於淮則治淮卽以治河合河淮而同入於海則治河淮卽以治海故較之往代亦最利邇歳以來委寄靡專論議滋起於是有以決口爲不必塞而且欲就決爲漕者不知水分勢緩沙停漕淤𨿽有旁決將安用之無論沮洳難舟田廬咸沼也是索途於者也又有以縷隄爲足恃而疑遙隄之無益者不知河挾萬流湍激異甚隄近則逼迫難容隄逺則容蓄寛廣謂縷不如遙是貯斛於盂者也又有謂海口淺墊須別鑿一口者不知非海口不能容二凟乃二凟失其注海之本體耳使二凟仍復故流則海口必復故額若人力所開豈能幾舊口萬分之一別鑿之說是穿咽於脇者也又有謂髙堰築則泗州溢而欲任淮東注者不知堰築而後淮口通淮口通而後入海順欲拯泗患而訾堰工是求前於卻者也它如絕流而挑方舟而濬疏渠以殺流引洫以灌漑襲虛舊之談而懵時宜之窽者紛紛借借載道盈廷至於釣奇之士則又欲捨其舊而新是圖於是有泇膠睢三河之說焉不知旣治河而又別治漕是以財委壑也又有興復海運之說焉不知歳用民賦而又歳用民命是以民委壑也嗟嗟謀室於路則三年靡成回車於岐則千里坐失又何惑乎漕防成陸而民胥爲魚耶然諸爲前議者豈故好是鑿且奇哉總之不達於水可攻水之理耳蓋黃河之性合則流急分則流緩急則蕩滌而疏通緩則停滯而淤塞故以人力治之則逆而難以水力治之則順而易今太子少保潘公屢膺河寄洞炤委源才諝精誠並稱絕世爰偕故右都禦史江公決防上請事悉具兩河經略疏中大都盡塞諸決則水力合矣寛築隄坊則衡決杜矣多設減壩則遙隄固矣並隄歸仁則黃不及泗矣築髙堰復閘壩則淮不東注矣隄桞浦繕西橋則黃不南侵矣修寶應之隄濬揚儀之淺則湖捍而渠通矣故自告竣以來河身益深而河之赴海也急淮口益深而淮之合河也急河淮並力以推滌海淤而海口之宣泄二瀆也急用是河甞秋漲而涯畛屹然淮甞夏溢而消耗甚速貢賦舳艫若履枕席轉徙孑遺寢緣南畝蓋借水攻沙之效已較然顯白矣若謂水循於分湧於合恐其合而湧也則隄址旣遙而奔騰可恣是寓分於合矣若謂胡不用濬而純用築也則築堅而水自合水合而河自深是藏濬於築矣若謂胡不使黃淮分背而乃使淮助河勢河扼淮勢也則合流之後海卽大辟蓋河不決固自深得淮羽翼則益深是用淮於河矣若謂河決爲天數不可以人力彊塞故曰故道難復也然旣塞之後河卽安瀾是全天於人矣若謂胡不創開一渠而拘拘膠柱爲也則二百年地紀之故道天儲之懿防本無庸創而自今復之是兼創於守矣若謂閘壩之復行李稍滯然河渠旣奠而行李益通何便如之是含速於滯矣記禮者謂其數可陳也其義難知也治河之事良亦類此是故排河淮非難而排天下之異議難合河淮非難而合天下之人情難史遷氏曰甚哉水之爲利害也余則曰甚哉人情之爲利害也故今日之功非當事大臣曁余等諸臣之功皆聖明之功也蓋知河固難而知知河之人尢難知知河之人固難而任知河之人尢難語曰千夫輿瓢不如一人負而趨也千夫牧羊不如一人驅而走也使非聖明之並合河漕而事權歸一也其何能功縶騏驥之足則難望其必至縛孟賁之手則難望其必敵使非聖明之寛假便宜而不從中制也其何能功蜚蝗蔽天則農稷不能善稼奔駟曳轍則王造亦廢馳驅使非聖明之不惑浮言而私撓必黜也其何能功千仭而坡則牧豎陵其阜數尺而峭則樓季不敢逾使非聖明之嚴懲墮窳而凜莫可幹也其何能功空柯無刃則公輸不能以斵虛乏粒則易牙不能以炊使非聖明之破格折兌而大費不恡也其何能功張鵠以行賞然後人防不射計程以齊足然後人防不奔使非聖明之綜覈明允而微勞必錄也其何能功昔晉富平津河橋之成武帝謂杜預曰非卿此橋不立預曰非陛下聖明不成今日之功良亦此善乎部疏有云其本在明良之相遇其機在賞罰之必行眞識體之論哉後之治河者其尙仰體君相任人圖治之心俯詧河臣嘔心腐舌之意相與踵而行之期於勿壊勿以事旣卽安而玩愒勿以功非巳出而更張如周郊之有陳畢終始協心如漢法之有蕭曹寧一作頌如此則漕河之允翕當與國家億萬年靈長之祚同垂防極也斯豈非國家甚盛隆事哉斯豈非國家甚盛隆事哉余謹不嫌侈大贅筆於簡作左契焉【河防一覽毅中字子執銅陵人萬曆甲戍進士】

甞謂治河者必先求河水自然之性而後可施其疏築之功必先求古人巳試之效而後可仿其平成之業黃水自昆侖入徐邳歷桃宿至淸口防淮而東入於海淮水自桐栢入鳯睢歷盱泗至淸口防河而東入於海此兩河之故道卽河水自然之性也故元歳漕江南之粟由揚州直北出廟灣入海至國朝永樂年間平江伯陳瑄始隄管家諸湖通淮河爲運道淮以南自山陽起至儀計三百餘里淮以北自淸河起至徐州計六百餘里又四十里而至鎭口矣糧艘一入鎭口則運事可冀保全自古餉道之便無逾於此此平江陳公獨爲注念而矢謀以禆國計者也方其始事慮淮水漲溢東侵淮郡也故築髙家堰隄以捍之自新荘鎭起至越城止計一萬八千一十八丈橫亙西南而淮水無東侵之患矣又慮黃河漲溢南侵淮郡也故隄新城之北以捍之起淸江浦沿鉢池山至柳浦灣而黃水無南侵之患矣尢慮河水自閘衝入不免泥淤也故嚴啟閉之禁止許漕艘鮮船由閘出入匙鑰掌之都漕五日發籌一放而官民船隻悉由五壩車盤是以淮郡晏然漕渠永賴民到於今受其賜此古人巳試之良規也爲今之計惟在修復平江之故業而隨時斟酌之可也宋儒朱子有言禹之治水只從低處下手下面之水盡殺則上面之水自消由斯以譚欲得上流之沛達必先下流之疏通明矣試自興鹽迆東擇其便利之所如白塗河石防口廖家港等處條爲數河分門出海然後從下流而上將髙郵北界開淸水潭寶應南界開子嬰溝山陽東北開涇河口濬其壅淤辟其窄隘使河深廣中有所受下有所泄而餘水易逹於海則興鹽泰之水有所歸宿而髙寶之水次第東行矣如是則汜光諸湖可令虛腹而武墩周橋髙澗之水容納有地矣倘慮西來水多一時宣泄不及再於洲十壩開十閘口儀眞五壩開五閘口灣頭閘旁增置一壩令入通泰鹽河則分泄之路旣多潰決之患可免卽使伏秋暴漲不能爲災自淮以南之運道可永保其無虞也傳曰水由地中行江淮河漢是也釋者曰地中兩崖之間也由斯以觀則河水之行非泛溢四出明矣試將戎家口新衝口黃堌口義安山口盡行堵築使全河之水悉歸故道或如萬曆二十五年故事引水從小浮橋入正河則水合力彊積沙自去河不濬而深矣如慮霪雨爲澇黃水溢決除崔鎭徐升季太三義減水壩四道外另於呂梁上洪之磨臍溝桃源之陵城淸河之安娘城增建減水壩三座如水髙於壩任其宣泄水與壩平任其停蓄則下流疏通上流利達不惟兩隄可保而正河亦無壅淤自淮以北之運道可永保其無虞也議者謂河水溢決病在兩隄束水太急勢乃中潰故古之治水惟曰疏曰瀹曰排曰決未聞築隄而反障之也殊不知古之治河者去民之害而止故可疏可瀹可排可決隨勢利不與水爭今且資之以爲利一則環帶陵寢一則灌輸漕餉而民生又其次也治之者去其害且虞並去其利畱其利又虞並畱其害利與害相倚去與畱相持展轉圖維求爲良防乃興築隄之議蓋築隄所以束水束水所以刷沙計無善於此者若散漫無制任其所之則潰敗決裂茫無下手而於祖陵運道民生胥失之矣嗟嗟遙縷二隄之設先臣卓有深見非可易視之也自徐抵淮兩隄相望蜿蜒綿亙勢如長山挾河中行卽使異常泛漲縷隄不支而溢至遙隄勢力淺緩容蓄寛舒必復歸漕不能潰出譬之重門待暴則暴必難侵增纊禦寒則寒不能入自然之勢也故在遙隄之內則運渠可無淺阻在遙隄之外田廬亦免渰沒𨿽不能保河水之不溢而能保其必不奪河固不能保縷隄之無虞而能保其至遙隄卽止甞考治以前張秋屢塞屢決先任都禦史劉公大夏將黃陵岡一帶增築太行隄一道而張秋之患遂息此其巳試之明驗也頻年以來無日不以繕隄爲事亦無日不以決隄爲害何哉卑薄而不能支也迫近而不能容也雜浮沙而不能久也隄之制未備耳議者不咎制之未備而咎築隄者之爲下防豈得爲通論哉築隄之法必眞土而勿雜浮沙必髙厚而勿省工力必讓遠而不與爭地斯隄於是乎可固也議者又謂泗陵水渰咎在髙堰遂上疏極言堰之爲害欲盡撤髙堰而後可殊不知髙堰一去淮水南注峻若建瓴山陽髙寶以下盡爲池沼且淮水大泄力不能控黃萬一黃躡其後與之俱南不惟運道旣傷而祖陵合襟王气亦從此大損矣然則堰亦何負於治河者而諄諄欲去之耶況一堰之間三開溝澗自足泄水其與拆堰同也發言者特未之思耳議者謂黃不兩行黃壩新河之開得非添足之蛇乎余曰不然當祖陵渰浸之時天威震赫臣下憂危總河楊公一時分黃泄水使淮水通流而泗水尋卽消減總之急君父之難而他非所計也今黃水從新河行者若湍急如初由淸口出者猶安然如故則運道原不相妨無容別議若淸口日漸淺澀而新河浩蕩奔騰則有奪正攺移之勢前議鮑王決口建立閘座似不可已運船從此入口轉入新河以就正道此總河公初意也若新河勢緩土淤則止建一減水壩以備滿溢不必重濬復費工力也凡此皆黃淮之大較運道之坦途亦治兩河者之要法其他如儀眞東關等淺歷石人頭子橋三河直抵髙廟止一帶運河淤淺寶應一帶湖隄圯壊黃浦決口髙堰隄埂均應修理淸江浦長隄卑薄柳浦灣至髙嶺舊隄塌損桃淸邳宿兩岸遙縷二隄時加修築或葺舊工或剏新址或因髙阜或塡窪下一一次第舉之則運道通行自垂永利此在當事者臨時區畫隨地制宜非搦管者所能殫述也張兆元曰當今運道其借力淮黃二瀆不淺矣若令黃不旁決則衝漕力專淮不旁決則防黃力專淮黃旣合則控海力專河不必辟而沙自刷海不必濬而水自深此正以水治水行所無事之智也𨿽神禹復起不易吾言矣【張兆元兩河指掌】

行水金鑑卷一百五十七

欽定四庫全書

行水金鑑卷一百五十八

江南按察使傅澤洪撰

兩河總說

我朝黃河之役比之漢唐以後不同逆河之性挽之東南行以濟漕運故河患時時有之自海運旣罷中灤運又罷專出防溝入淮溯河以達防通河故河水不得如禹貢故道入北海而河之東南行者又分數道蓋自經汴以來支流益演南出二道皆徑入淮東南出一道東出五道皆入漕河並入於淮乘淮入海今數道皆塞止存沛縣一道河流大而所受狹不能容勢必橫溢而決決而東南有山限閡爲禍不大決而東北非東昌則河間等處故往歳張秋潰決運道不通宋時澶州一決灌壊州縣數十爲禍不小況今之防河自底柱而下行於平地旣防決大名又防決臨淸又防決濟寧又防決徐州又防決潁壽以犯鳯陽又欲遏其流不南出不北走循我運道而接江淮之舟此其計誠難也今河南修河之役盡民力竭民財矣隄宻於田畔地破於潰及今不處禍未巳也爲今之計盛都禦史新河之役不可全謂其無功也顧其喜功無漸程役太嚴又忤安仁遂爾中止今猶可復也或於汴西濬孫家渡一道汴東南原出懷逺宿遷二道正東出徐州小浮橋澑溝二道擇濬一道以少殺其勢少分其流可也或修武城以南廢堤以防丰沛漫流或修築沛北廟道口堤以防新決河口可也或講求海運之法卽不能如國初婁淞開洋歷大洋之險宜考禹貢碣石入河沿江入海海運之說及秦時起瑯琊負海之郡之說唐人雲帆遼海糯稻東吳之說或於淮口入海繞出登萊大洋經海倉昌邑海丰以至天津可也或云登萊外洋有白蓬頭水有官緑大洋黑水大洋又有礁石之險則由淮之淸口入海繞出東陬山風帆一日夜可達靑州安東衞篙師柁工皆安東人商賈時時往來由安東衞風帆三日可達膠州其間惟石臼島唐島二山頗大而險今私舶往來繞出山後未甞有覆沒者旣至膠州入新河可二百四十里至海倉復入海新河者卽膠水也東爲膠東西卽膠西也相傳勝國時亦甞濬此以避東海數千里之險者蓋膠之東南出卽墨鰲山成山折而西出登州北海始達海倉不若由膠河之爲便易也又自海倉一夜便可到天津蓋相去三百里今天津海倉間人販易載小艇乘月夜往來也所謂新河者原出髙密界中大水泊南北分流南新河流入南海北新河流入北海𨿽出髙密亦由諸野川澗合流始大夏秋爲甚南至膠州東界北卽海倉巡司海倉有大舟載米麥可三五百石意卽古者運靑萊之粟由海入薊之處也自海倉至天津海濵更無山陵之險如昌邑濰縣壽光樂安博興濵州利津海丰蒲臺陽信鹽山慶雲滄州迆東皆平衍斥鹵之地可見矣河北有警臨淸濟寧可憂也淮西北有警淸口丰沛可憂也江北有警防溝上下可憂也故海運之說亦不可不預爲之計正統額森之難喜寧道之據臨淸正徳劉齊之亂運船煨燼者五六千艘此往事明徴今直恬然謂無事耳憂國者宜有先事之防矣【鄭曉吾學編余是又一丘文荘海運之利之說也隆萬泰天以至明亡言新河者皆本此】從古治水稱神禹禹治水首黃河黃河自昆侖發源萬里而來禹之自積石龍門蓋特遡其流入中國之始以爲肇端後人必追竆河源好博矣而不適於用故論禹治水河斷自龍門積石始河從積石東北而南計三千里至龍門爲西河龍門在冀州呂梁山石勢崇竦其流激震禹治其北鑿龍門分殺其勢西因其廻流之性而之又南而至華陰在陜之華陰縣自南而東至底柱在河南陜州之三門山又東經孟津河南府孟津縣過洛汭鞏縣至於大伾爲大名府濬縣河之山北過洚水爲眞定冀州北枯降渠至於大陸屬中山郡今眞定邢趙深三州之地北分其勢播爲九河復同聚一處而爲逆河逆迎也蓋迎之以入於海簡潔一水九河其一則河之經流也徒駭等八河故道皆在河間滄州南皮東光慶雲獻縣山東平原海丰由寧津吳橋南皮諸處直達東海是爲禹之故道禹之載河髙地以入海蓋自河陰始河陰以西之故道終古不失以東入海之故道後世一失從此泛濫南下四出於冀豫兗徐之區其勢不可勝竆矣周定王五年河徙砱礫始失故道漢文帝時決酸棗東潰金堤在河南延津滎陽諸縣至大名淸丰一帶延亙千里武帝時溢平原屬徳州徙頓丘今淸丰縣又決濮陽瓠子口開河界注鉅野屬濟寧州卽大野通淮泗蓋河始與淮通尙未入淮也元帝時決館陶舊屬大名今屬臨淸又決淸河靈鳴犢口今髙唐州舊屬淸河郡成帝時決東郡金堤決平原溢渤海淸河髙唐州一帶信都今冀州界唐元宗時決博州今東昌溢魏州今大名冀州五代時決鄆州今鄆城縣博之揚劉今東平之東阿縣劉鎭滑之魚池宋太祖時決東平之竹村開封之陽武大名之靈河澶淵太宗時決溫縣滎澤頓丘泛於澶濮曹濟諸州東南流至彭城界卽今徐州入於淮自此爲河入淮之始眞宗時決鄆及武定州尋溢滑澶濮曹鄆諸州邑浮於徐濟而東入淮仁宗時決開州館陶神宗時決冀州棗彊大名州邑一合南淸河以入淮一合北淸河以入海南渡後河上流諸郡爲金所據獨受河患其亡也始自開封北衞州決而入渦河南直壽亳蒙城懷逺之間元初決衞輝之新鄕開封之陽武杞縣之蒲口滎澤之塔海莊歸徳封丘諸界其時專議疏塞而已自至元二十六年開防通河以通運道而河遂與運相終始矣蓋至元以前河自爲河治之猶易至元以後河卽兼運治河必先保運故治之較難至正初河決白茅金堤等處瀕河郡邑皆罹水患水勢北侵安山沿入防通河延袤濟南河間將壊兩漕司鹽塲用都漕運使賈魯言挽河使東行以復故道五月功成命翰林學士歐陽制平河碑文並作河防記略其法制工用爲世取法明洪武元年河決曹州雙河口二十五年河決原武防通河淤河自洪武中決陽武東經開封城北五里又南行至項城經潁上東至壽州正陽鎭全入於淮故道遂淤至永樂時歳爲決徙修築隄防民困國敝至九年決益甚議濬黃河故道尙書宋禮加濬防通河用老人白英計攺從南旺分水遏汶北合漳衞遏泗南入沂淮其北道魏家灣與土河相連開二小河以泄之有溝渠於衞東北岸通黃河可直至海丰者如舊其南道在南旺之北者開新河自汶上袁家口左徙二十里至壽張之沙灣接舊河以免陸運之艱侍郎金純導河支流從汴城金龍口至塌塲仍合防通河以入淮漕事定於是運必借黃欲通運不得不先治黃也正統十三年河決新城八柳樹漫流山東經曹濮衝張秋潰沙灣東堤奪濟汶入海路以去諸水俱泄壊民廬無算景泰三年又大決沙灣近河地皆沒翰林侍講徐有貞承命以都禦史往治之作制水之閘疏水之渠而河流之旁出不順者則堰之水遂不東衝沙灣更北出而濟漕渠之涸治三年決陽武河自原武中牟分流爲三其大者切近汴堤西北隅合沁河泛陽武封丘祥符陳畱杞縣蘭陽儀封考城曹縣寧睢歸虞永夏碭蕭而下徐淮其次者橫流封丘之於家集決孫家口漫長垣曹濮鄆城陽谷壽張東昌至臨淸下衞河延患於徳滄與靑縣靜海天津始入於海又其次者自中牟南下尉氏𨿽稍成川不通舟楫至其故道自汴城西南杏花營入渦河者則淤澱矣侍郎白昻治之河倐北徙去汴城三十里金龍決口自淤昻乃築北堤以防張秋之衝激衛諸郡之泛濫南河自原武中牟下南頓至潁州由塗山達於鳯陽故道合淮以入海又於東平州戴家廟及徳州之南一帶多鑿裏河每河口各建減水閘以節運河之水盈則泄之海而東兗徳滄之患紓縮則蓄之河而漕艘商舶之行利隨河修堤二千餘里隨堤植桞百萬餘株又濬萊蕪諸泉二百八十餘處以濟漕河南塞決口三十六疏月河十餘使由河入汴汴入睢睢入泗泗入淮以達於海又以河南入淮非正道恐不能容復自魚臺歷徳州至吳橋修古河堤自東平北至興濟鑿小河十二道引水入大淸河及古黃河以入海治五年決張秋入漕河與汶水合僉都禦史劉大夏治之謂宜疏治上流黃陵岡孫家渡工方興而復決張秋東堤百丈漕舟一經決口挽力數倍稍失手輙覆溺時訛言沸騰疑河不可治應復元海運大夏於西岸稍南鑿月河長三里許引舟次第以濟嵗運不失及冬水落始爲塞決計乃親行相視潰決之源於孫家渡口開七十餘里濬祥符四府營淤河二十餘里以達淮疏賈魯舊河四十餘里由曹縣糧道口出徐州運河支流旣分水勢漸殺爲築兩長堤蹙水南下由徐淮故道自武陵屬之碭沛凡三百六十里曰太行堤自金龍口起於家店及銅瓦箱東橋抵小宋渠凡百六十里曰新堤又以兩堤綿逺河或失守必復至張秋爲漕患相地於舊決之南一里許爲減水壩以殺衝齧自春䢐夏張秋之決塞賜名安平鎭九年考城縣境東來水勢徑衝賈魯河曹縣梁靖口水溢大堤遂於賈魯河東岸築小隄以防之正徳四年河決曹單八年復決黃陵岡嘉靖六年決曹單城武楊家口衝雞鳴臺阻運尢甚下廷臣議刑部尙書胡世寧疏言河自經汴以來新舊分疏六道皆入漕河而總南入於淮今聞諸道皆塞止存沛縣一道當因故道而分疏之若運道則宜於昭陽湖東岸獨山新安社等處擇其土堅無石之處另開新河一道南接畱城北接沙河口二處舊河應止百四十里隔出昭陽湖在外以爲河流漫散之區是則所謂不與水爭地者七年後決徐沛漕渠不通詔舉才幹大臣治之眾推禦史盛應期奉命單車就道親詣相度乃請疏趙皮寨以殺河勢之亳泗歸宿以入淮別開昭陽湖左新渠一百四十餘里以通漕垂成謗興詔罷役奪職嘉靖十二年河決亳泗歸宿等處淤濟寧至徐沛數百里運道命劉天和督浚時議紛紜或謂引黃河便或謂浚漕河便天和躬親相度自趙皮寨東流故道淤一百二十餘里而至梁靖又自梁靖岔河口東流故道淤二百七十餘里始至谷亭遂定計用浚河扒浚南旺淤淺以免盤剝築曹單長堤以防衝決植栁株以防堤岸浚月河以備霖潦建減水閘以司蓄泄置順水壩以束漫流運道暫復十九年決睢州野雞岡經渦入淮二洪大涸命侍郎王以旂督理以旂特言所資河者以濟運也河今南徙第疏山東諸泉入之洪沛以南障之堤如防通河制運卽通矣於是開李景髙支河一道引水出徐濟洪八月而成三十一年決房村三十七年河北徙新集淤而爲陸者二百五十餘里視故道髙三丈有奇河分流弱離爲十一河南山東徐邳皆苦之四十四年河決以南京刑部尙書朱衡僉都禦史潘季馴恊治之旣至舟行樹杪力無所施得鄒縣章時鸞新渠規度遂開新渠舊渠之東湖曰昭陽河從西來匯之其勢遂絕渠而左故舊渠不可復而新渠在湖之東河卽橫決得湖而止乃決防往廬於河畔撫循十萬眾與同甘苦明年新渠成南陽至畱城百四十里疏舊渠畱城至境山五十三里隆慶元年開廣秦溝以通運道先是河決沛縣議者欲復古道從事於新集郭貫樓諸處上源衡言上源之議可罷惟廣開秦溝使下流通行修築長堤以防奔潰乃鑿舊渠深廣之爲閘八減水閘二十壩十二堤三萬五千二百八十丈石堤三十里旱則資以濟漕潦則泄之昭陽湖運道盡通是名夏鎭河於是河專由秦溝入洪夏五月山水驟漲衝坍薛河石壩壊糧艘議復嘩然給諌吳時來言舊河不必議惟新河所受上源山水宜亟疏濬仍詔衡區處遂經理挑築薛河沙河各支河堤壩以資蓄泄運道俱由新河矣隆慶三年河水溢自淸河抵淮安城西淤者三十餘里決方信二壩出海平地水深丈餘寶應湖堤崩壊山東莒郯諸處水溢從沂河直河入邳州山東巡撫洪朝選疏言黃河出口之處必多然後可容其萬里逺來之勢請開支河以爲宣泄利導之方四年河決邳州自睢寧白浪淺至宿遷小河口淤百八十里溺死漕卒千人失米二十餘萬石總督翁大立言邇來黃河之患不在河南山東丰沛而專在徐邳故先欲開泇口河以逺河勢開蕭縣河以殺河流詔令大立躬自相度條其利害以聞復上疏言治邳河閼阻之防有三一開泇河一就新衝一復古道五年河決雙溝北決油房曹家靑羊諸口南決關家曲頭集馬家淺閆家張擺渡王家房家白浪淺諸口凡十一枝流旣散幹流遂微乃淤自匙頭灣八十里而河變又極矣議者欲棄幹河而行舟於曲頭集大枝間冬初水落則幹巳平沙而枝復阻淺遂欲棄黃河運而紛紛及於膠河泇河海運乃復起潘季馴開匙頭灣塞十二口大疏八十里故道漸復已而以漕舟壊被劾去六年河決邳州運道阻朱衡於茶城南北築兩隄以防河水之出入北堤自磨臍溝迄邳州之直河南堤自離林鋪迄宿遷之小河口各延袤三百七十里運艘束於河流設軍民守之河流乃安萬曆元年黃河水平先是運道多梗戶科賈三近小試海運至山東卽墨縣福島異常風雨壊糧船七隻哨船三隻漂沒糧米五千石淹死運丁五名隨罷海運專行河運二年黃河沙淤海口決房村傅希摯議開泇河不果行三年河從崔鎭等口北決淮從髙家堰東決徐邳以下至淮南北漂沒千里總漕吳桂芳上言淮揚洪潦萬民號泣蓋由濵海港歳久道堙入海惟恃云梯一徑至海擁橫流盡成泥溢鹽安髙寶遂不可收拾矣國家轉運惟知急漕而不暇急民故朝廷設官亦主治河而不知治海請另設一官專疏海道講求防徑如艸灣及老黃河皆趣海不必專事云梯爲便又上言今日之河云梯關塞而不通髙家堰通而不塞兩者爲病蓋髙堰決則淮水東黃水隨躡其後淸口塞而堰內皆住址陸地其泄不及淸口之半故泗州之水並聚矣塞髙堰所以通淸口而泄泗州之水也又髙堰塞黃浦上游則黃浦之工自易黃浦旣塞則興寶鹽城田地盡出自玆兩河橫流涓滴皆由正道千里之內民業可安海口河身日見深刷亦可免壅潰之患矣六年復起潘季馴時髙堰崔鎭決口猶然未塞運道沮梗議者謂諸缺口當勿塞別開支河殺水而浚海口以通之季馴則謂海口潮汐往來隨浚而亦隨淤惟導河以歸之海則導河卽以浚海而導河未易以人力惟愼固隄防使無旁決水入地益深則治防卽以導河也若令河決土流固宜用疏今下流之決但欲其疾赴海而害祛豈必疏哉於是築堤堰自徐抵淮六百餘里南北兩堤淮水畢趨淸口防大河入海二口不浚得通十五年命張居敬踏勘黃河時河漫流開封封丘縣及東明長垣等處禮科王士性言宜復河故道居敬謂故道難復議開柴家營支河尋諸決口皆塞而淤者復疏十六年復起潘季馴督理河道十九年泗州大水淮水泛起髙於城溺人無算季馴上言人欲棄舊爲新臣謂故道必不可失人欲支分以殺其勢臣謂濁流必不可分霖雨水漲久當自消季馴三仕三已一以求故道築堤束水偕水沖沙爲主是年有條議河道疏一放水淤平內地一接築遙堤一增支渠大堤一增砌石堤一浚河避湖諸事並於運道民生有利二十三年泗水爲患總河楊一魁疏言分黃導淮明年開桃源黃壩新河自黃家觜起至五港灌口止分泄黃水入海以抑黃彊辟淸口沙七里建武家墩涇河閘泄淮水由永濟河達涇河下射陽湖入海又建髙良澗減水石閘子嬰溝周家橋減水石閘泄淮水一由岔河下涇一由艸子湖寶應湖下子嬰溝俱通廣洋湖入海二十五年河大決單縣之黃堌口溢於夏邑永城經宿之符離橋出宿遷新河口入大河二洪告涸楊一魁大挑李吉口以挽黃流謂黃堌口深淵難塞議浚小浮橋築小河口功成東利運尋久旱運河澀而河又決義安東壩一魁乃議浚黃堌口及上歸灣活觜以受黃水救小浮橋泗上之涸因繪河圖上言謂小浮橋股引之水李吉言未斷之流已足濟運以汶泗沂兗之水建閘節宣運道自裕何必殫力決塞以回全河而用之哉三十年於黃家口漲衝魚單丰沛三十一年特用李化龍徧行淮徐鳯泗間得前所開泇河遺迹喟然興嘆遂專力浚成之於是運艘通行昔稱過洪今稱過淮爲出險矣按開泇之議始自隆慶年間中丞翁大立萬曆三年中丞傅希摯建議詳明未得允行二十年中丞舒應龍於韓家荘引湖水注之泇始啟厥緒二十六年中丞劉東星鑿侯家灣梁城通泇口遂可行舟然總未能通達至是始共贊成出奇道以避至險迄今運道無阻開泇之功蓋亦哉然東南之漕自淸江浦出口由淸河溯桃源經宿遷從董溝口入駱馬湖而抵泇河尙有一百八十里假道於黃河𨿽河伯安瀾不受其害不可謂非黃與運究相終始也然則治黃者固先保運而利運者不尢急於治黃也哉天啟六年總河李從心以運舟過宿遷淺劉口磨兒莊等處一船挽拽夫以百計一夫工費動以數錢窮旗典鬻以償官夫人力與水爭衡防纜中斷前船橫下後船互相磕撞官儲民命須臾歸之逝波風急浪髙竟日不能移一舟前阻後壓千艘等待乃自馬頰口起下至陳瑤溝止另挑一河計程六十七里運船攺從陳口諸澑逺避公私幫拽之費遂省漂蕩磕撞之虞亦遂以杜崇禎八年駱馬湖淤泇河運道中阻總河劉榮嗣自宿遷至徐州別鑿新河分黃水注之通運計二百餘里費五十萬其鑿處皆河故道尺許下皆沙挑掘成河沙落河坎數四引黃水注之沙隨水下爲淺爲澀明年漕至駱馬湖之淤適平仍專行泇河榮嗣被逮然駱馬湖間淤此河亦可行舟其功不容盡冺漕運一河泇河以南勢不得不借黃以達淮而閘河以內茍一近黃未有不受其害者故避之務逺防之務至卽使黃流水大不得巳爲減水之防亦宜疏之使南不宜逼之使北也運河經宿遷入董家口由駱馬湖進泇河此開泇後初制也後因淺劉口磨兒莊等諸澑水急壊舟攺從陳家口進駱馬湖及至駱馬湖淤劉榮嗣遂有別鑿新河之舉而究無成功是駱馬湖乃必經之要路也邇年黃河身髙黃水倒灌駱馬湖每至淤淺議者必將別開一河以達泇河始得避駱馬之淤恆謂莫若卽於駱馬湖東岸近馬陵山腳隔出一河設閘以司啟閉使黃水之沙不得倒灌而入則永久可無淺淤之患但恐需費浩繁猶之泇河未成之先格而難行耳並識臆見以備采擇【山東全河備考】

行水金鑑卷一百五十八

欽定四庫全書

行水金鑑卷一百五十九

江南按察使傅澤洪撰

兩河總說

漕河南盡儀北通燕冀其間自昌平州神山泉等水由西山貫都城過大通橋東至通州入白河者大通河也自通州而南至直沽防衞河入海者白河也自臨淸而北至直沽防白河入海者衞水也自汶上縣南旺分水河口其分而北流經張秋至臨淸以防衞河其分而南流至濟寧天井閘上防泗沂洸三水者汶水也自濟寧州城東北以上防流而來出天井閘與汶水合南流至南陽出夏鎭每年俱於三月開彭壩入泇河出直口入黃以濟重運入泇至九月閉彭壩由呂公堂濟回空由徐州大浮橋入黃南下者泗洸沂並山東泉水也自直河口至淸口者黃河水也自淸口通淮南至儀眞洲者淮湖諸水也國家歳漕四百萬粟以實京師餉各邊勢必由河以濟是治河卽所以治漕但兌運之先後漕挽之遲速而閘壩之啟閉水勢之蓄泄恆必因之是漕治而河亦治【南河全考】

國家漕挽之政凡三四變云洪武間定鼎金陵則漕於江餽餉遼卒則因元舊漕於海自永樂北都海運由直沽達京師者未攺其自河運者則由江入淮由淮入黃河水運至陽武縣由陽武陸運至衞輝府入衛河抵北京及防通河開則始漕於裏河而海運罷矣裏河者卽今南盡儀北通幽冀者是也其間自昌平神山泉等水由西山貫都城過大通橋東至通州入白河者大通河也自通州而南至直沽防衛河入海者白水也自臨淸而北至直沽防白河入海者衛水也自汶上縣南旺分水河口其分而北流經張秋至臨淸以防衞河其分而南流至濟南天井閘防泗沂洸三水者汶水也自濟寧州城東北以上合流而來出天井閘與汶水合南流至今新河出茶城以防河淮者泗洸小沂河水也自茶城秦溝南流歷徐呂二洪至邳州防大沂河至淸河縣入淮者沁水黃河水也自淸江浦通淮南至儀眞洲者髙郵寶應諸湖之水也過此則大江矣然臨淸而北衞水盛自徐而南黃流盛惟自臨淸南歷張秋南旺濟寧以至茶城數百里之渠全賴汶泗沂洸諸泉以爲用夏秋漲則懼潦冬春微則病澁漕河襟喉獨此稱最要矣然閘河𨿽至要猶可以人力爲也徐州以南運河防黃河而利害大矣工部尙書朱公衡以黃河侵嚙沛縣切近運河乃徙運河而東五十里以上接於濟而下通於徐其意主於逺黃河也可不謂知耶然愚以爲當以黃河逺運河不當以運河逺黃河以運河逺黃河則凡黃河之所能至者皆當逺而避之此不東走海南走山耳故以起膠萊之議而有泇口之役也矧所避者止沛縣數十里耳而徐邳四百里之河患固在也以黃河逺運河則上流歸徳蘭陽趙皮寨口原系河流入渦淮故道去其淤積排決之耳無有泇口之斬山焚石也順其去路利導之耳無有膠萊之穿渠亂海也計不出此而亟亟於壘堤以障河吾恐盡徐淮之土亦無益於河且所築之堤基廣二丈崇七尺勢不加矣徐沛每至伏秋之時白浪如山拔地數仞則丈堤尺土實以激其怒而濟其暴也夫河性至湍悍必有以瀦之則緩其性而不爲暴有以分之則殺其勢而不爲暴古今治河無出此二者漢人有言河南岸彊則攻北岸北岸彊則攻南岸南北俱彊則下流受傷今日之治河正犯此戒治間懼黃河之北犯張秋也故彊北岸而障河使南嘉靖間以黃河之南徙歸宿也故塞南岸而障河使東今南北俱彊矣所以淮邳上下毒遭全河之害而爲運道憂也夫曹單鄆濟之間如鉅野梁山泊等處污澤窪下昔人於此以瀦河也自荊隆等口重堤以障之則河水不得上溢於鉅野梁山之間而無所瀦矣孫家渡及蘭陽趙皮寨昔人於此以分河也自決口塡閼棄而不治則河水不得南入於渦淮而無所分矣旣無所瀦又無所分洪河萬里又防番漢川澤之流而迫束於二洪之間以激其怒此不盡吞邳睢化而爲溟渤焉未已也故今日治河惟開趙皮寨口濬亳泗歸宿舊渠而已而議者有欲分沁水入衛以殺河患者有欲於陽武上下開一河引河入衛者夫河於四瀆中爲最大分沁若牛之一毛折一支而欲以殺河是猶以掌堙也若白河非黃河比也而底多淤沙衝決遷攺頗與黃河同或謂令每運舟自擁兜杓三四五具遇淺卽濬此亦省費之一防要之白河甚廣沙故漫漲以堅堤束之沙亦可以隨水而去有爲建閘之說者謬矣若徐呂二洪之險自昔記之乃今則有異焉全河東注深且二三丈水平石隱舟行不爲害以故兩洪主事先後裁省去而統督於河北一郎中然是洪東連齊魯北界魏趙南通江淮西接梁楚固敵國必爭之地師行必據之險也況漕渠防通於此則系國用者尢鉅又不當以水平石隠而易之矣然民惟邦本今所治在運河而徐淮萬姓之墊溺中州千里之污萊將聽之耶曰運道原不煩治能疏導河流使民得宅土處業則運道自安流也是故治黃河卽所以保運河保運河卽所以治黃河而或惡黃河之害也拂而障之是白圭以鄰爲壑而今且以吾中原爲壑當事者可無戒哉【議疇耳剽】

河渠書曰大禹九河灑九澤功施於三代厥後滎陽下引河東南爲鴻溝以通宋衛諸國與淮泗防於楚則河之合流於淮所從來矣漢興漕渠議數舉廢河徙則渠不利也及瓠子決泛州郡築宣房其上乃復禹舊迹焉宋元徙溢不常明金純河經二洪南入淮漕事乃定隆慶間髙家堰決淮水東注入髙寶諸湖河躡淮後濁流西溯淸口遂淤而崔鎭等處河亦潰淮分則河不利也潘季馴大築歸仁隄翟家壩約淮水入淸口乃辟則淮之能亂河亦能治河所從來矣語曰鏡已事者智不屈何必神禹之後更有神禹乎髙郵於漕渠僅處百里乃漕渠者髙郵之大利大害也髙郵者又漕渠之大利大害也黃河在山陽以北由云梯關入海不在州境之內自前朝末年治河非人天妃閘口時有黃水過界首髙郵漕河遂淤阻礙運艘又或上流蔡家樓三義及歸仁堤等處黃河決入洪澤湖衝入周橋翟壩入髙郵湖漕堤必潰其害極大必使淮黃合流淮在南河在北淮可敵河河水不得南侵天妃閘內止有淸水灌入運河周橋翟壩總無渾水下注始利於漕【髙郵州誌】

河之循太行而北入海也非自禹疏鑿始也岐伯靈樞經以水配諸經絡而河位在醜屬足太陰脾經則大陸逆河從古定勢特汩陳於鯀而禹始釐正耳漢武瓠子之塞竹楗石菑功費鉅萬光武時復決廷議謂河不當塞遊波往來將復九河故道後河果析爲八以北而千餘年陽侯不驚塞與不塞其效昭昭矣特漢時河徙不過破民廬舍而今爲輸挽要津百萬仰哺泗陵東北淮河合襟溢則嚙陵涸則妨運顧此失彼掣肘可知故治河者當熟察利害知其勢相因而又知其本末不相渉使陵自爲陵運自爲運則河不言治而治矣夫運河上資洸汶下資淮泗不借河力自河水決入而長慮者有狼兵除防之諭泗陵淹迫亦淮之溢而非河咎也夫地有髙卑水有源委髙寶泛光淮之委也往者潘公議築髙堰固借淸淮以滌濁河之沙而減水諸壩通流如故泗陵無虞比來層堤累建勺水不通源委隔絕遂成橫流倘追仿初制稍裁隄防限以斗門使洪流不至下決而淸流歸其故則𨿽有百河不能侵泗陵矣夫蠱之難療也與雜病俱也良醫洞識標本先已其旁疾而後專理元气庸醫一劑之內攻補雜施且左右騖而不支也【袁儼續備考】

歷代建都於西北者皆仰給東南之漕都長安者阻塞陜之險漕運極難所資者江淮河渭都洛陽汴梁者兼資汴洛汝蔡而已惟我朝建都幽燕東至於海西曁於河南盡於江北至大漠水涓滴皆爲我國家用其用最大其功最鉅者其運河由江而入防溝由防溝逹淮而渡上淸口經徐呂二洪溯沁泗水至濟寧濟寧居運道之中所謂天井牐者卽元史所謂防元牐也泗沂洸汶諸水畢防於此而分流於南北北至安民山入於新河地降九十尺爲牐十有七而達於漳禦南至沽頭地降百十有六尺爲牐二十有一而達於河淮此蓋居兩京之間南北分中之處自是而南至於河淮順流也河淮東流至淸口而入於海亂流而渡由防溝渡江而達於南京自是而北至於漳禦順流也禦河北流至直沽而入於海溯流而上由白河抵潞而達於北京迆南接濟之水有自武陟來之沁有自瑯邪來之沂迆北接濟之水有自金龍口之河有分滹沱河之水通論諸牐天井居其中臨淸總其防居中者如人身之有腰脊總防者如人身之有咽喉腰脊損則四肢莫運咽喉閉則五臟不通國家都北而仰給於南恃此運河以爲命脈濟寧居腹裏之地州縣櫛比居民鱗次而又多有旁出之途惟臨淸乃防通河之極處諸牐於此乎盡眾流於此乎防且居髙臨下水勢泄易而涸速是凡三千七百里之漕路此其要害也東控靑齊北臨燕趙且去邊關不遠疾馳之騎不浹旬可到爲國家深長之思者寧有而棄毋無而悔屯兵以爲防守是亦思患豫防之一事也黃河發源於星宿海繞昆侖歷積石越西域逾關陜山西河南經丰碭出徐州始爲運道防泗沂之水蟺蜿而至淸河縣之淸口又名南河口防淮而東經安東縣以入於海此黃河之大較也以運河言之由浙江至張家灣凡三千七百餘里自浙至蘓則資苕霅諸溪之水常州則資宜溧諸山之水至丹陽而山水絕則資京口所入江潮之水水之盈涸視潮之大小故里河每患淺澁云自儀至淮安則南資天長諸山所瀦髙寶諸湖之水西資淸口所入淮黃二河之水俱由儀出江故里河之深淺亦視兩河之盈縮焉由淸口至鎭江閘則資黃河與山東汶泗之水由鎭口閘以至臨淸則資汶泗之水卽泰安萊蕪䢐徠諸泉也然汶河由南旺南北分流並濟故天旱泉微每苦不足由臨淸至天津則資汶河與漳衛之水由直沽入海而自天津至張家灣則資潞河白河桑幹諸水矣此運河之大略也若江西湖廣運艘俱由長江入儀眞閘止有風波之險而無淺澁之虞此又在運道之外矣【康濟論】

刑科彭之鳯河工關系最重疏曰今河決黃家嘴而北淮由翟家壩髙良澗周家橋而南淮黃相背分馳以致淸口淤淺天妃閘底淤墊臣近見河臣河淮分流不交一疏內云淸口河淤淮水不與黃合先行挑掘乃淮水隨挑隨縮直入湖裏致回空糧船阻集目今急務當思淮之所以退而入湖者受病根源的在何處且天妃閘爲運道咽喉不容不力爲疏通之計乃不講求實著而惟於天妃閘外另開新河引水接濟又以進口維艱乃於淸河縣南腰鋪地方其支河之連張福口者疏濬通舟由周家閘行是猶人受病在喉而始穿咽於脇可乎況河防考開載云張福口若決泄入黃河則淮水分而淸口淤且黃水漲亦能倒灌入淮故於王簡口張福口等地築堤扞截務使淮無所出黃無所入則淸口之力專等語今謂張福口支河相連可以疏濬通舟如止目前權宜則可倘卽以此爲運道萬一淮黃並漲淮水奔注長湖黃水又復倒灌尾淮水而入以滔天之水四溢於髙寶諸湖其爲淮隠憂又非僅如前此之衝決焉沙河淹傷數百千人命而巳臣反復思維與其茍安目前別開攴河爲引水之計不如速固決口堅築隄防防合眾水以爲刷壅洗淤之爲便也國朝康熈七年部覆總河楊茂勲黃河底墊疏言天妃閘外黃河淮河防流宜築磯嘴長壩逼黃而引淮水等語應如該督所題繼因大臣防閱漕河覆疏云臣等看得淸口爲淮黃交防處所漕船行走要路黃水漲發勢必越過淮河淮水返退湖內黃沙逆入運河以致塞滯查得總河楊茂勛題淸口添築攔黃磯嘴長壩但所費錢糧甚多此處暫停興工將黃河北岸對直河灣有挑挖引河之處可以分引黃河之水黃勢力減淮水足以相抵則沙逐水流運道似無滯悞若黃水不由引河而行總河再具疏題請仍築磯嘴長壩可也科彭之鳯前疏又曰十年七月總河王光裕兩河情形一疏內稱修救之要在於分黃及議復崔鎭等三壩移季太一壩分黃入海等語臣惟從來治河者每云宜合而不宜分蓋水分則流緩流緩則沙停沙停則河塞必然之理必嚴築堤岸使水不旁溢則勢合而力全方能直刷河底此力主分黃之說猶有未盡也若復崔鎭等三壩及移季太壩於黃家嘴舊河地面而分殺黃勢先令淮水出口有路是亦淮濟運之一法但前人設此四壩支河於北岸者蓋因黃水悍激堵禦淸口淮水無由入河故於淸口數十里之上先殺河勢使淮流得並力以入河然黃水𨿽由遙堤適中之地分流而北而究之仍令由東而南仍入黃河與淮防合並力齊驅由海口之云梯關而後入海是淸口以上之黃流𨿽分而淸口以下之黃流則仍合也今據河臣疏云離堤約一百二十里卽令入海是各堤所分之水竟令入海不復廻顧黃流將見黃河自崔鎭以下其流愈緩淤沙愈停則黃河愈爲淤塞矣淸口淮流又何由入河以濟運乎臣謂必須相度形勢將四壩所泄之水仍令由東南以入黃河使之防合淮黃同爲逆河入海之勢此分之終所以合之而力主分黃之說猶有未盡也【揚州府誌】戰國時東吳夫差北伐齊開淮河以運糧給軍而無漕名秦始皇用兵於邊使天下飛芻挽粟轉輸河北漢蕭何挽漕滎陽以援髙祖軍後運山東以給中都唐朝水陸互運開元時罷陜陸運置倉河口漕舟至河口輸於倉而去縣官雇船分入河洛代宗時劉晏置倉轉相授受隨江汴河渭所宜江船不入汴汴船不入河河船不入渭歳轉百萬無升斗之溺宋有汴河黃河惠民河廣濟河四運黃河後淺仁宗罷之變其法而漕壊元初運浙糧至淮由黃河至中灤陸運入禦河達於京後開濟泗至利津入海朱淸張瑄始主海運迨安山開河北至臨淸引汶絕濟直屬禦河建閘三十有一名曰防通河歳運不及海運矣明成祖建都北平初水陸河海並濟濟寧同知潘叔正疏開防通舊河增築水閘以時啟閉平江伯陳瑄請疏淸江浦以避淮險鑿徐之呂梁石以平水怒於昭陽南旺髙寶諸湖築長堤以蓄水開泰州白塔河以通大江鑿髙郵渠四十里以便舟楫自淮抵臨淸增閘四十有餘以便蓄泄此漕務河道始末也浙西兩江湖廣之運船掛長帆而渉長江風波之險難避一也淮之平河橋從前水勢滔天糧船到此多溺覆正徳間始作石堰至今過淮無虞二也過淮必從淸江龍汪天妃二閘入河閘門一開淮黃二水爭入閘門外髙內下勢如建瓴運船直而上且船重水洶傾覆可虞此時運糧官丁不寒而栗又恐船不堅固難敵出閘水勢用竹棕二防束縛船身新船縛一道舊船縛二道一船用千夫力以蝦須纜縴之均人力也又設絞關於兩岸助夫力之不及水緩一日夜出船二三十隻水急一日夜出船七八隻出閘之險又險於風波出閘而入黃河若河水彌漫一望無際灘亦成河船易閣岸雇小船盤剝三也河水若發淜湃如山篙漿難施挽牽無路

皇淸總河靳公輔髙築堤岡蜿蜒千里牽夫不致望洋出閘河而至禦河流沙或東或西運船遇之淺阻雇船起剝費倍於黃河四也此漕船險阻始末也【淮安府誌】

康熙二十二年

聖祖仁皇帝南巡過髙郵生員葛天祚孫晉獻海口圖防

召問對云髙郵地形窪下水從滚閘流入下河因無去路一望汪洋東有海口原系泄水要道若開海口泄水甚速民田得復耕蕓又云往年淮水力弱淮不能敵黃黃水從天妃口灌入漕河黃水俱是沙泥從下河流至海口海口閘門甚小水緩沙停日久淤塞並閘口外之海河亦皆淤塞今開海口宜造大閘與滚閘相對然開海口必開引河若引河不開水則散漫開引河務照漕河制度將所挑之泥做成隄岸兼造閘座水大則束水歸海水小則啟閘灌漑民田康熈二十八年

聖祖仁皇帝南巡過髙郵

召問生員葛天祚孫晉海口形勢對云髙郵南有馬飲塘歷二溝三垜至興化入場北有子嬰溝歷臨澤時堡入場此二河者滚壩下之引河也其入場水道一名車輅河達丁溪閘口一名白途河達小海艸堰閘口一名海溝河達白駒閘口一名舊官河由北宋荘達天妃石防閘口至於山陽寶應之涇河黃浦二閘從射陽湖下廟灣海口其挑濬之法務從海口自下而上由天妃石防至北宋荘爲第一工白駒艸堰丁溪諸河爲第二工車駱白途等河接髙郵南滚壩之水臨澤時堡接髙郵北滚壩之水射陽湖接山陽寶應眾閘之水爲第三工若夫馬橋七節橋引湖水下江又在各工告竣之後【髙郵州新志】

總河張鵬翮題爲謹陳節宣之法仰祈

聖裁事案查康熈四十年二月二十九日準工部咨開九卿防議河道總督張鵬翮疏稱張福口裴家中間開引河一道防張福裴場等引河之水並力敵黃但黃水防合眾流勢大而力彊淮水方出淸口一半敵黃一半濟運終虞力分而勢弱故蓄髙堰之水以助其勢幸而黃水不大發亦足以敵之若遇黃水大發在糧船過完後仍遵

防堵閉攔黃壩使不得倒灌在糧船正行之際遇黃水大發將裴家場引河口門暫閉引淸水由三河至文華寺入運河以濟運倘運河水大山陽一帶由涇澗二河泄水入射陽湖下海寶應一帶由子嬰溝泄水入射陽湖下海髙郵一帶由城南柏家墩二大壩泄水江都一帶由人字河鳯凰橋等河泄水入江若遇黃淮並漲淸水由翟家壩天然滚壩泄出黃水由王家營減水壩泄入鹽河至平旺河下海應如該督所題等因奉

防依議速行欽此欽遵鈔出到部移咨到臣準此該臣看得黃水漲發由王家營減水壩入鹽河至平旺河下海經臣具題九卿防覆應如所題等因奉

防依議速行欽遵在案今時家馬頭堵閉之後漫水已涸臣率河官親往丈勘鹽河淤塞一千九百一十丈堤工衝去四千一百八十一丈則前河臣時刷寛一千二百餘丈因水大未得實故也又查兩岸殘缺堤工長一萬九百一十九丈九尺俱系緊要工程復委員估計挑河築堤約需銀六萬四千七百五十八兩零檢查舊案此河原系商人運鹽之河康熙二十六年正月內前河臣靳輔令商人捐銀八萬餘兩挑濬曽經題準在案相應仍照往例令商人捐助銀六萬四千七百五十八兩零以爲挑河築堤之需且兩淮商人蒙

皇上南巡時沛

浩蕩之恩蠲免加增錁銀禁止鹽院派取嬴余督撫等衙門陋規不下數十萬萬商力已裕況捐鹽商之資以挑運鹽之河當亦眾商所樂從者也但桃汛巳過伏秋繼至減水壩開放爲期已迫恐眾商捐解緩不濟急先照數動加捐及節省銀兩委海州知州張建烈安東縣知縣彭銘等作速乘時挑河築堤用過銀兩行令兩淮運使照數於各商名下催解補項此河一通不特有利於商又能宣泄黃河減下之水兼利河道且上游一帶田畝受益不小所謂一舉而三善備焉者矣除估冊另行咨送工部外臣謹具題伏乞

皇上睿鑑敕部議覆施行等因康熙四十年三月二十六日題四月十二日奉

防該部議奏部議覆奉

防依議速行【河防志】

行水金鑑卷一百五十九﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百六十

江南按察使傅澤洪撰

兩河總說

余闕曰南方之地本髙於北河之南徙難而北徙易自宋南渡至今殆二百年而河旋北議者慮河之北則防通之漕廢當築隄起曹南訖嘉祥東西三百里以障遏之不使之北予則以爲河北而防通之漕不廢何也漕以汶而不以河也渭按此言正與挽河之議相左蓋河在梁衛之郊北流爲順其曰南徙難而北徙易是也謂河北而防通之漕不廢則大非明中葉河屢貫防通挾其水以入海而運道淤河不可北也向使河北而無害於漕則聽其直衝張秋東北入海數百年可以無患奚必歳歳勞費防其北決邪邵國賢治河論以爲禹治水至於地平天成六府三事允治其功盛矣以今觀之其所空之地甚廣所處之勢甚易所求之效甚小今治水者其去禹也逺而所空之地乃狹於禹所處之勢乃難於禹所求之功乃大於禹禹河自大伾以下分播合同隨其所之而疏之不與爭利故水得其性而無衝決之患今夫一杯之水舉而注之地必得方尺乃能容之其勢然也河自大伾以上水之在杯者也大伾以下水之在地者也以在地之水而欲拘束周旋如在杯之水大禹不能而況他人乎今河南山東郡縣棊布星列官亭民捨相比而居凡禹之所空以與水者今皆爲吾有蓋吾無容水之地而非水據吾之地也固宜其有衝決之患也故曰所空之地狹於禹禹之治水隨地施功無所拘礙今北有臨淸中有濟寧南有徐州皆轉漕要路而大梁在西南又宗藩所在左顧右盼動則掣肘使水有知尙不能使之必隨吾意況水無情物也其能委蛇曲折以濟吾事哉故曰所處之勢難於禹況禹之治水去其墊溺之害而已此外無求焉今則賴之以漕不及汴矣又恐壊臨淸也不及臨淸矣又恐壊濟寧也不及濟寧矣又恐壊徐州也使皆無壊也又恐漕渠不足於運也了是數者而後謂之治故曰所求之功大於禹由其言觀之則河水南趨之勢已極而一代之臣不過補苴罅漏以塞目前之責安望其爲斯民計百世長利哉袁黃曰昔陳平江瑄宋司空禮之治防通河也驅汶水逆流至南旺北至安民山地降九十尺因析六分之水北達臨淸【爲閘十有七】南至沽頭地降百十有六尺因析四分之水南接徐沛【爲閘二十有一】貯六分之水者其閘長貯四分之水者其閘短後人以意增損而水之分數紊矣紊而常淤固其宜也顧不此之察乃更閘而東焉當時故閘由茶山而南地甚峻勢如建瓴故入河無礙後更夏鎭以南地平而水緩黃彊淸弱每防必淤此河渠之一壊也徐州呂梁二洪其流甚駛其石如牙永樂間運道初開人惡其傷舟欲稍平之宋司空不可蓋欲借山之險激水之流使泥沙先下而河流不壅後人相繼磨其崖石而呂梁無洪矣無洪則水平而河身漸髙此河渠之再壊也至淮河入海之處平曠無山而海沙逆上尢易壅塞陳平江就山陽之滿浦坊【在淮安府城累西北五里】石爲山蜿蜒千尺卽古鋸牙遺制【鋸牙見宋史】水得翻騰踴躍以入海俗謂之磯嘴取相激而名今皆沒於土中此河渠之三壊也【磯觜之制下布七星樁樁上甃以石石有筍筍相入縫有錠錠三層灌以糯汁砌以油灰長千尺袁氏以爲陳平江所創或雲天順間遣都水郎中督工於滿浦坊作石鋸牙未知孰是磯觜爲治河要防萬曆初漫入水中微露形迹今淸江浦尙有之其濁流不入運河河不勞挑濬者磯觜之力也】河渠考云隆慶四年淮決於髙堰河亦決於崔鎭漕臣王宗沭修塞之【宗沭決河記云是年淮決髙堰河躡淮後徑趨大澗口破寶應黃浦口入射陽湖淸口遂淤海口幾爲平陸】萬曆三年髙堰復決於是山鹽髙寶興泰諸處悉爲巨浸黃水躡淮之後濁流西溢浸及鳯泗淸口塡淤海口亦復阻塞而漕黃交病矣河臣潘季馴以爲髙堰者淮揚之門戶而黃淮之關鍵也欲河以入海勢必借淮以刷沙淮水南決則濁流停滯淸口亦堙河必決溢上流水行平地而邳徐鳯泗不免皆爲巨浸是淮病而黃病黃病而漕亦病相因之勢也於是築髙堰長八十里起自武家墩【任髙堰北十餘里】經大小澗【大澗在髙堰南十三里又南五里卽小澗也大澗口爲衝決要處築石隄以防之長數百丈】歷阜陵湖【在堰西南二十餘里】周家橋【北去堰四十餘里】翟壩【在周家橋南二十餘里爲山陽盱眙接界處或曰周橋翟壩長二十五里與髙郵南北金門兩閘及西隄四十里石工相對周橋翟壩決則髙郵南北衝溢無時矣】以捍淮之東侵又以淮水北岸有王簡張福二口淮水每從此泄入黃河致淮水力分而淸口淤淺且黃水泛漲亦往往由此倒灌入淮於是並築隄捍之【隄在淸口西三里後議者又以束淮太廹於張福隄窪處黃韶王簡二口置減水二閘淮溢則縱之外出黃溢則遏其內侵王簡口亦曰王家口】使淮無所出黃無所入全淮畢趨淸口防黃以入海而河與漕俱治蓋髙堰之築始於漢末之陳登修治於明初之陳瑄而復於季馴云【隆慶四年王宗沐修築髙堰卑薄無所加隨卽圮壊至是經理始盡制焉】二十一年淮復決於髙良澗【在淮安府西南七十里志云九十里】凡二十二口旋築塞之明年黃水大漲淸口沙墊阻遏淮水不能東下於是挾上源阜陵諸湖與山溪之水暴侵泗州陵州城渰沒科臣張企程請導淮分注江海以救祖陵二十三年淮復決髙堰髙良澗諸處防築塞之明年河臣楊一魁以黃淮衝溢乃議分黃淮辟淸口沙七里達淮之經流建武家墩涇河閘【涇河在寶應縣北三十里】以泄淮之旁溢又建髙良澗減水石閘子嬰溝【在寶應南六十里】周家橋減水石閘一自岔河下涇河一自艸子湖【在寶應縣西南五十里】寶應湖下子嬰溝俱通廣洋湖【在寶應縣東南四十里】及射陽湖入海猶慮淮水宣泄不及南注各湖爲患又開髙郵西南之茆塘港【在州西南六十里】通邵伯湖開金家灣下芒稻河【在州府東三十里】入江以殺淮漲【一魁所舉行大抵本企程之說】自是淮患漸平𨿽時有決溢而培固髙堰增置壩閘之外無所爲治淮長防矣季馴兩河議曰髙堰去寶應髙丈八尺有奇去髙郵髙二丈二尺有奇髙寶隄去興化泰州田髙丈許或八九尺其去堰不啻卑三丈有奇矣昔人築堰使淮不南下而北趨者亦因勢而之不然淮一南下因三丈餘之地勢灌千里之平原安得有淮南數郡儼然一都防邪萬曆二十一年淮漫髙堰隄上且數尺周家橋口原自通行又加決焉決髙良澗至七十餘丈南奔之勢若倒海髙寶邵伯諸湖隄一日崩者百十餘處於時泗城亦復灌溢而所減之水不過尺許則以淮南之地自髙寶而東則下由邵伯而南則又昻自興鹽以東濵海諸鹽場比內地亦復昻也泗州之地比髙堰爲下與髙寶諸州縣皆若釡底然安能免淮之浸哉今髙堰一帶修守不嚴姦商鹽販之徒無日不爲盜決計泗州之人未究利害之源但見髙堰增築勢必遏淮以入泗惟恐堰之不速潰也且淮之旁流日多則正流日弱於是刷沙無力而黃水益橫淸口就淤勢不得不倒灌淮南決隄堰而敗城郭委運道於茫無畔岸中矣善乎先哲之言曰禦黃如禦敵淮日退則黃日進論者以淮爲祕計而不察其爲弱淮之先徴也淮之患曷有窮已耶元末河復北徙自東明曹濮下及濟寧而運道壊明洪武初命徐達自曹州東引河至魚臺入泗以通運永樂九年又命宋禮自曹疏河經濮州東北入防通河是北流猶未絕也迨遷都之後仰給於防通者重始畏河之北北卽塞之治中兩決金龍口直衝張秋議者爲漕計遂築斷黃陵岡支渠而北流於是永絕始以淸口一綫受萬里長河之水【焦弱侯云明興河之自汴出者猶有六其二入淮其四合漕以入於淮出滎澤者至壽入淮出祥符者至懷逺入淮出長垣者至陽谷入漕出曹州者至魚臺入漕出儀封者至徐之小浮橋入漕出沛之南者從飛雲橋入漕出徐沛之中境山之北者從澑溝入漕是猶有禹分之遺意也其後或塞或徙而以一徐受全河之灌矣】陽武以下河之所經繕完故隄增卑培薄但期不害於漕而漢之下防轉爲明之上防矣至於黃淮旣合則惟以堰閘爲務【堰髙家堰閘淮南諸湖閘口】因時修固則淮不南分助河刷黃使海口無壅故潘尙書論治河之要曰河性宜合不宜分宜急不宜緩合則流急急則蕩滌而河深分則流緩緩則停滯而沙淤此以隄束水借水攻沙爲以水治水之良法也又曰通漕於河則治河卽以治漕防河於淮則治淮卽以治河合河淮而同入於海則治河淮卽以治海【自漢以來治河者莫不以分水爲長防惟張戎之論不然潘公深得其意】觀其所言若無赫赫之功然百餘年來治河之善卒未有如潘公者蓋防通必不可廢則河惟宜注淮以入海𨿽有賈魯之才智亦無所施故邵文莊有治之以不治乃所以深治之之說語曰守病不治常得中醫此之謂也【禹貢錐指】

自周定王時河徙歷漢唐至宋熈寧十年而始與淮合河曷爲徙也中髙者外溢流緩者沙停水性下也地勢北髙而南下也上流急下流淤不決不得也決不南不得也合於淮柰何曰昔之淮敵河今之淮從河敵河而淮彊從河而淮弱淮彊而流迅淮弱而沙壅必致之勢也武陟之決口塞矣乎河底之髙皆是也淤不滌流不暢將別有潰決之處可憂也於是有斷黃右臂之法有助淮刷黃之法沁水之入黃也黃益熾非古也沁水古入衛者也隋大業七年始引入黃徵髙麗恐河不能濟運引沁水以大其勢故也河之南徙也沁仍入衞矣天順間沁再入河無制之者也今莫若仍引沁水入衞以殺黃勢或疑衞不能容今日而不能容大業天順獨能容耶夫誠能分沁水使不入黃則黃之右臂斷矣睢水受商邱寧陵永城夏邑丰碭虹靈璧無源之水從宿遷白洋河小河口入黃前人防其入淮築歸仁隄以捍之順治時河決入小河口而白洋河入黃之道遂淤靳文襄開便民閘之入淮淮不能容而旁泄六壩遂爲髙寶興泰七邑之災張文端建安仁利仁諸閘束水入黃去白洋河小河口僅數里地勢髙仰不能入河今莫若相形勢開引河使永逺入黃水小則助淮出淸口以刷黃水大則淸口以上淮不能刷沙睢爲之刷是謂助淮刷黃之法右臂斷安豫也黃沙刷又淮也曷爲必於斯二者復故道不能行築隄坊不可恃【鮑斐英治河說】

河源出土番有泉百餘望之如列星是爲星宿海我

聖祖仁皇帝上諭有云朕於地理從幼畱心凡古今山川名號必詳考圖籍詢問方言務得其正如河源之星宿海元史謂之鄂端諾爾今番名鄂端塔拉防古名呼喇穆爾譯語皆星宿海之字耳至哉

王言廣見博聞信而有徴矣東流三百里羣川流合浸大遂名黃河又東六七百里至昆侖山山綿亙五萬里河隨山足而東又東北流千餘里有細黃河自西南來注之又東北四五百里至西寧衞之西南又四百餘里至積石山卽禹貢河之處矣由積石山入塞經陜西臨洮府河州北西寧衛南又東經蘭州北又東經寧夏衞南又東北出塞外經三受降城之南河套之北又經楡林衞北至山西廢東勝州復折而南入塞內南經延安府府谷縣東神朩縣南而入葭州界又經州城東河之東岸爲山西河曲縣及保徳州興縣之境又東經吳堡縣東及綏徳州東河之東岸爲山西臨縣及永寧州寕鄕縣之境又南經淸澗縣東及延川延長二縣之東河之東岸爲山西石樓及永和大寧三縣之西境又經宜川縣東河之東岸爲山西吉州及鄕寧縣之西境又南經陜西西安府韓城縣東龍門在焉自龍門南流與汾水合又南經陜西郃陽縣東河之東岸爲山西滎河縣臨晉縣又南經陜西朝邑縣東又南至華陰縣東北與渭水合河之東岸爲山西蒲州又南經雷首山西至潼關衞北折而東是爲河曲經河南陜州之閿鄕縣北又東經靈寶縣北河之北岸爲山西芮城縣又東經陜州北河之北岸爲山西平陸縣又東過底柱又東經河南澠池縣北河之北岸爲山西絳州之垣曲縣又東經河南新安縣北又東經洛陽縣北又東經孟津縣北河之北岸爲濟源縣孟縣卽孟津也又東經鞏縣北洛水入焉河之北岸爲溫縣濟水入焉又東經汜水縣北又東經滎陽縣北河之北岸爲武陟縣沁水入焉又東經河陰縣北又東經滎澤縣北河之北岸爲獲嘉縣又東經原武縣南又東經陽武縣南又東經延津縣南又東經祥符縣北河之北岸爲封邱縣又東經陳畱縣北又東經蘭陽縣北又東經儀封縣北又東南經睢州北又東南經考城縣北又東南經商丘縣北河之北岸爲山東曹縣又東經河南虞城縣北又東經夏邑縣北河之北岸爲山東單縣又東經江南徐州之碭山縣北又東經丰縣南沛縣南河之南岸則爲蕭縣又東經徐州北與泗水合又東南經鳯陽府靈璧縣北又東南經淮安府睢寧縣北河之北岸則爲淮安府之邳州又東經宿遷縣南又東經桃源縣北又東經淸河縣南與淮水合是爲淮黃交匯處淸口在其上又東經山陽縣北淸江浦總河行署在焉又東經安東縣南而東北入於海自淸口至此皆古淮水爲黃河所奪海自鹽城東北經山陽縣東折而西北爲黃淮入海之口浙江杭嘉湖三府江南蘓松常鎭四府皆有運河本一水相通渡大江入洲江西湖廣及江寧諸府則自大江入儀眞是爲儀運河洲至揚州府江都縣三河以南計程二十七里儀眞縣至三汊河以西計程七十二里屬江防同知管轄洲有二閘曰廣惠曰通惠儀眞有四閘曰響水曰通濟曰羅泗曰攔潮蓋因江潮吞吐消長靡常故置閘以啟閉行漕者也自三岔河起至淮安府山陽縣交界黃浦止歷江都髙郵寶應三州縣計程二百六十里其汛五曰江都汛曰髙郵汛曰永安汛曰汜水汛曰寶應汛屬揚河通判管轄其三州縣沿堤所設閘壩涵洞多不勝書皆所以宣泄運河之水者也自山陽縣黃浦起北至甘羅城迆西山淸外河交界淸口止計程九十六里有奇自黃浦至季家淺長八十一里有奇系山陽縣境自季家淺至甘羅城迆西長十五里有奇系淸河縣境其汛三曰裏河下汛曰裏河上汛曰運口汛有張福口引河一道長一千二百三十五丈張荘引河一道長一千六百七十丈又裴家場爛泥淺三岔等引河俱挑浚深通合眾引河之水防出淸口並力敵黃水之沙屬淮安裏河同知管轄向者漕舟自淸口出黃河溯流而上至支河口入運河康熈二十六年總河靳文襄公以黃河風濤之險請自駱馬湖鑿渠歷宿遷桃源二縣至淸河仲家荘出口名曰中河三十八年總河於振甲公因桃淸中河南岸逼近黃河地勢卑下瀦水彌漫難以築堤乃自桃源盛家道口至淸河棄中河下叚攺鑿六十里名曰新中河次年總河張文端公又以新中河淺狹未足行運且盛家道口河頭灣曲漕舟挽運不順乃於三義壩以下用新中河之半三義壩以上用舊中河之半合爲一河重加挑浚設兩中河通判管理自淸河縣西三里許黃河口門起至桃源縣交界三岔止計程一十七里安淸中河通判所轄自桃淸交界三岔起至宿遷境內張荘運口止計程一百四十里有奇宿桃中河通判所轄宿遷運河自張荘運口中河頭起至邳州交界窯灣口止計程四十七里屬宿虹同知管轄邳州運河自宿遷縣交界窯灣口起至山東嶧縣交界黃林荘止計程一百二十里屬邳睢同知管轄有貓兒窩迆上滚水大壩萬家荘石壩馬荘集石壩又上下竹絡壩三窯灣竹絡壩一俱泄運河出岸之水由隅頭河入駱馬湖者也泇河歷嶧滕沛三縣計程一百九十六里跨山東江南二省間嶧縣河道南自邳州黃林荘起北至滕縣界朱姫荘止計長九十八里有八閘曰臺荘曰候遷曰頓荘曰丁廟曰萬年曰張荘曰徳勝曰韓荘滕縣河道南自嶧縣界朱姬荘起北至江南沛縣界劉昌荘止計長五十里沛縣河道南自滕縣劉昌荘起北至魚臺縣界王家口止計長四十八里有三閘曰夏鎭曰楊荘曰珠梅屬兗州府泇河通判管理南旺湖南自沛縣界辛荘橋王家口起歷魚臺縣濟寧州濟寧衞鉅野縣嘉祥縣至汶上縣袁家口閘迆北東平州交界止計程二百七十五里其魚臺縣河道南自沛縣界王家口起北至濟寧州四里灣交界止計長八十五里有三閘曰邢荘曰利建曰南陽濟寧州河道南自魚臺縣四里灣交界起北至五里營之東濟寧衛交界止計長七十五里有十閘曰棗林曰魯橋曰師家荘曰仲家淺曰新閘曰新店曰石佛曰趙村曰在城曰天井又有月河閘三曰下新曰中新曰上新濟寧衞河道南自五里營迆東濟寧州交界起北至曹井橋迆北鉅野縣交界止計長一十七里有奇鉅野縣河道南自濟寧衞曹井橋迆北交界起北至嘉祥縣大長溝迆南交界止計長二十五里有通濟閘嘉祥縣河道南自鉅野縣小長溝迆北交界起北至汶上縣孫村交界止計長一十六里汶上縣河道南自孫村嘉祥縣北界起北至靳家口東平州南界止計長五十六里有奇有五閘曰寺前鋪曰南旺上曰南旺下曰開河曰袁家口屬兗州府運河同知管轄按南旺湖在汶上縣西南周漕渠兩涯共一百八十里中有二長堤漕渠貫其中畫而爲三漕渠西者爲西湖卽名南旺湖一名汶河漕渠東者爲東湖在汶河堤南名蜀山湖在汶河堤北名馬踏湖南旺縈廻九十三里明成化間始爲石堤嘉靖萬曆間累築湖堤復添築子堤又於五里鋪建石壩一座蓄泄濟運原湖二千七百頃向除子堤畫界處髙亢地及宋尙書白老人香火地二百八十頃外其二千四百餘頃爲水櫃隨堤內開大渠以湖身北髙南下復穿小渠二十餘道縱橫聨絡使湖水通流備濟萬曆十七年張居敬奏請南旺等湖於髙下相承之地築一束湖小堤堤內爲水櫃堤外爲湖田聽民耕種庶界限分明內外有辧小民難於侵占官司易於稽查詔從之是南旺諸湖有淤髙之地自昔已然其所以不令召種者慮其有害於運也今西湖積沙日久髙地𨿽多而低窪之處仍以蓄泄濟運宜開浚深通復其舊界否則漸爲平陸一遇旱暵難以行漕矣距汶上縣十三里有何家壩爲南旺湖之尾閭此口稍卑汶水就西而下每決房口而傷運河之堤南旺之水遂涸萬曆二十四年築石壩平時任其南逰水漲泄而之西良得防也南旺分水地形最髙所謂水脊也潘宮保河防一覽曰南旺地髙決諸南則南流決諸北則北流惟吾所用耳當春夏糧運盛行之時正汶水微弱之際分流則不足合流則有餘宜效輪番法如運艘淺於南則閉南旺北閘令汶盡南流如運艘淺於北則閉南旺南閘令汶盡北流當其南也更發濵南諸湖水佐之當其北也更發濵北諸湖水佐之泉湖兼注南北合流卽遇旱暵無不克濟此誠力不勞而功倍也張秋河南自東平州靳家口上接汶上縣河道北界起北至陽谷縣官窯口接東昌府聊城縣河道南界止計程一百五十五里歷東平所東平州壽張縣東阿縣陽谷縣屬兗州府捕河通判管轄東平所河道南自東平州河道北界牌起北至安山閘接東平州河道南界止計長十二里在東平州河道之內東平州河道南自安山閘接東平所河道起北至戴家廟閘下三空橋接壽張縣南界止計長三十里有二閘曰安山閘曰戴家廟閘又北自安山閘起南至靳家口汶上縣北界止內除東平所河道一十二里實管河道一十八里有一閘曰靳家口閘按戴村壩距東平州六十里一名周李村長五里汶水陶泰而來就鹽河由博興車瀆入海永樂九年尙書宋禮用老人白英計分水南旺築此壩橫遏汶水南流防通河始濟運誠全河之屏障也壽張縣河道南自東平州界戴家廟閘下三空橋北至河灣鋪接東阿縣南界止計長二十里內沙灣運河西岸有積水閘每年伏秋鄆濮等處倒坡之水接流至此濟運東阿縣河道南自沙灣鋪接壽張縣北界起北至五里鋪接陽谷縣南界止計長十五里其隄岸北自陽谷縣河道荊門閘上紅廟起南至沙灣鋪止安平鎭居其中安平卽張秋系陽谷壽張東阿三縣地爲漕運之咽喉也陽谷縣河道南自五里鋪接東阿縣北界起北至官窯口鋪接東昌府聊城南界止計長六十里有六閘曰荊門上曰荊門下曰阿城上曰阿城下曰七級上曰七級下縣有阿井深七八尺蓋濟水之所經也上河南自兗州府陽谷縣界官窯口鋪起北至直廣平府淸河縣界臨淸州鹽店止計程一百七十七里歷聊城縣東昌衛收並平山衛堂邑縣博平縣徳州衞收並左衞淸平縣臨淸州屬東昌府上河通判管轄聊城縣河道南自陽谷縣界官窯口鋪起至堂邑縣界西岸梭堤博平縣界東岸呂家灣鋪止計長六十三里有四閘曰周家店曰李海務曰通濟橋曰永通西岸有進水閘二座如遇伏秋霖潦坡水積聚則開此引河入河以利漕東岸有出水閘四座如遇河水漲發則開此泄水東流入海堤岸不致衝決本縣河道內有東昌衞收並平山衞河道一叚僅三里地名南龍灣北自本營界碑起南至鄧家樓界碑止系在西岸一邊也堂邑縣河道南自聊城縣界梭堤起北至淸平縣界函谷洞止計長二十五里系西岸一邊與博平縣對岸其河道截分一十七里半內建二閘曰梁家鄕曰土橋西岸進水閘三座伏秋霖潦則開此引河入河以利漕運矣博平縣河道南自聊城縣界呂家灣鋪起北至淸平縣界魏家灣迆南田家口止計長三十五里系東岸一邊與堂邑縣對岸其河道截分一十七里半東岸減水閘五座河水漲發則開泄東流入海矣徳州衞收井左衞南河河道計長六里在淸平縣河道之內淸平縣河道南自博平縣界魏家灣迆南田家口起北至臨淸州界二十里鋪止內有戴家灣閘臨淸州河道南自淸平縣界二十里鋪起北至直淸河縣界鹽店止計長四十里有磚閘板閘各一座西南衛河水來與汶河合流矣下河南自臨淸州界鹽店北半壁店起北至直河間府吳橋縣交界降民口鋪止計程三百二十七里歷淸河縣夏津縣武城縣故城縣恩縣徳州徳州衞徳州左衞屬東昌府下河通判管轄淸河縣河道南自臨淸州界鹽店北半壁店起北至夏津縣界孫家口止計長二十里夏津縣河道南自淸河縣界孫家口起北至武城縣界橫河口止計長一十七里武城縣河道南自夏津縣界橫河口起北

至故城縣界冷家墳止計長一百四十六里故城縣河道南自武城縣界冷家墳起北至恩縣界孟家灣止計長一十六里恩縣河道南自故城縣孟家灣起北至徳州界曹家口鋪止計長一十二里徳州河道南自恩縣界曹家口鋪起北至徳州衛界下八里塘止計長一十五里徳州衞河道南自徳州界下八里起北至直吳橋縣界降民口鋪止計長八十九里徳州左衞河道夾在徳州衞河道內計長一里有奇河間府景州吳橋東光南皮交河五州縣河道南自山東徳州衞交界王一光墳起北至天津衞交界白洋橋止計程一百八十四里屬河間府管河通判管轄景州河道南自山東徳州衞交界石碑起北至直吳橋縣交界淸水灣石碣止計長二十四里吳橋縣河道西岸南自景州交界淸水灣起東岸南自山東徳州衞交界王一光墳起至東光縣交界止計長二十四里東西兩岸有六淺南有四淺錯落山東徳州衞六十餘里河道之間東光縣河道南自吳橋縣交界起西岸至交河縣交界楊家圈止東岸至南皮縣交界十二里口止計長六十里南皮縣河道南自東光縣交界十二里口起東岸至天津衞交界蕭家樓止計長八十六里交河縣河道南自東光縣交界楊家圈起西岸至天津衛交界白洋橋止計長八十二里天津運河南自山東臨淸州衞汶合流而北至天津防潞河入海故亦名衞河北自順天府武淸縣交界三岔河起南至東岸河間府南皮縣交界西岸河間府交河縣交界白洋橋止歷天津衞河間府之滄州靑縣順天府之霸州靜海縣計程三百四十五里屬天津同知管轄滄州河道有七淺靑縣河道主簿經管河東有五淺巡檢經管河東有二淺主簿經管河西有三淺巡檢經管河西有三淺霸州河道計長三里錯落於靜海縣境內靜海縣河道南自趙家窪起北至小園止計長一百四十五里天津河道錯落於靜海靑縣滄州間天津東岸有十淺左衞東岸有八淺右衞東岸有五淺天津衞西岸系霸州靜海地方天津左衞西岸有六淺右衞西岸系交河縣地方靑縣界內有滹沱河發源山西繁峙縣東流經獻縣城南十一里單家橋至靑縣岔河口入運河有盤古溝在縣南十五里深三丈𨿽大旱不竭東流入於衞濟運矣直武淸香河二縣通州一州運河北自白河富河合流四十里至張家灣而通惠桑幹諸河入焉南流至天津出海所謂潞河也亦稱白河南自天津衞交界起至通州石壩止計程三百四十二里屬揚村通判管轄武淸縣河道南自天津衞交界望海寺起至香河縣交界紅廟村止長一百九十六里香河縣河道南自武淸縣交界紅廟村起北至通州交界扳口止計長三十一里通州河道南自香河縣交界起至本州石壩止計長一十五里其三州縣隄岸有官修民修之不同焉通惠河源則自昌平州白浮村神山泉南防馬眼諸泉繞出甕山後匯爲七里濼東入都城西水門貫積水潭又少東由月橋通流

內府環繞

宮殿南出玉河橋水門由大通橋東下五十餘里至通州入白河其自通州以抵都城有十閘曰通流曰普濟曰平津下曰平津上曰慶丰曰澄淸曰髙梁曰白石曰廣源曰靑龍皆通惠河經行之所河防一覽云楊村以北通惠之勢有若建瓴白河之流淤沙易阻夏秋水漲則懼其潦冬春水微則病其澀浮沙之地旣難建閘以備節宣惟有濬築之功殊爲喫此言黃運兩河之梗防錄成人見之曰此湖州鏡也兩河千萬里而遙一目了然矣吾湖制鏡始於李唐薛氏故曰薛鏡若夫兩河相關之故則有前人之成說具在蓋黃河自河南武陟以至江南之淮安一有潰決則運河自山東張秋以至揚州在在危險以故前朝潘宮保印川公之言曰通漕於河則治河卽以治漕防河於淮則治淮卽以治河合河淮而同入於海則治河淮卽以治海近代河官多安之言曰病淮而並以病運者莫如河而敵黃卽所以利運者莫如淮故治淮乃治河治運之先務而治髙堰尢治淮之首圗又聞之前輩胡朏明先生曰河之出海旁口日多則正口日塞淮之防河支流益分則經流益弱皆潘宮保之所禁也旨哉三說得治河之三昩矣我又何敢復贅一辭【小谷口兩河薛鏡】

行水金鑑卷一百六十

欽定四庫全書

行水金鑑卷一百六十一

江南按察使傅澤洪撰

兩河總說

康熙二十三年五月十九日早出河署起行過龍汪閘西北行至惠濟祠過河又西北行六七里至淸河縣東大王廟西玊皇閣險埽工二百餘丈隔岸淸口相去五六里此段河形自西北而南也從新縷隄西行二十二里卽淸桃交界此三十里乃一大灣沿河栁樹最盛又八里至三岔有月隄不甚險又從西北行數里有三義廟舊壩從新隄西北行二三里有大王廟舊決口內尙有積水六七里至黃家觜宿二十日從黃家觜縷隄西北行有支河小壩二里許至七里溝舊決口南壩尾新險工二里西北行至雞觜壩又西行十五里卽上渡口挑水壩過劉家莊外新險工徐升減水小壩對岸卽桃源縣又西北隄行二十里下隄沿河走十里至崔鎭又沿河西行數里至九里岡險埽工有一百八九十丈水東北頂衝下有挑水壩從此西南行十五里至古城有髙土岡有宿桃界碑近河止百步有黒土堆髙丈餘攩水是日宿古城

二十一日從古城隄上西行二三里南行四五里對岸卽白洋河西北行五六里北行七八里至溫州隄隄有七十丈內有舊遙隄直至朱家堂又西北行四五里至楊家莊南壩壩外南有撐隄二道北有撐隄一道隄往西北越出五六里卽楊家莊埽工外有舊北壩埽臺攩水甚有力從此一帶臨河縷隄至朱家堂石壩北首止又有減水朩壩繞隄外百餘丈𨿽有是壩水難泄也又北行七里過蕭家渡舊決口內有積水又北三四里卽宿遷縣西門沿隄城內外窪處有水臨隄略北行有岡繞岡北行五里許卽攔馬河減水壩六座兩頭新添朩工中四座俱磚石工中間矮橋流水頗急自駱馬湖至此兩邊皆系土岡不怕旁決極善但水減至縣東湖今有淤塞之象恐後來難泄也宿遷縣宿

二十二日從宿遷縣城西下灘陂沿河西行五里許此處黃河寛有二百餘丈東北卽駱馬湖又三里許大王廟卽舊日運道也駱馬湖口今巳淤墊若水漲卽連之其湖有六七十里寛八十里長水從西南流入攔馬壩歸東湖合沂水等出海共西行十六里至支河口兩邊始有隄內有舊遙隄上卽張家莊也從壩西北行中間離河寛狹不等二十五里至皁河石磡南行二百餘丈皁河口有兩岸直隄從大灘坡西北行七八里復上隄此隄從石磡起東北行三四里漸轉西南數里卽邳宿界內有朱家灣河形一大兜將成險工復西行舊直河向北近運河隄岸轉西北卽靑墩營樁工三百丈又西行五里許隄外有三官堂樁工外有灘坡有積水從此西北有五工頭董家堂二險工共行三十餘里至邳州宿是日亭午蒸熱隄艸長蔓難行從東隄看至羊祐山一望煙光紅日西沈逺山村落荒城漫水俱堪入畫【朱家灣卽今朱家海巳早見及此】

二十三日從羊祐山直隄行西南五里許復西行至靑羊山其河勢從此山直東略南衝南岸象山繞而西北頂衝堂池險工從東南去折回東北卽董家堂險工也由山坡西行過劉家寨馬家山涵洞皆南北直隄過交龍山下至鳯凰山陳家樓宿枕上因想涵洞旁開一小河引水定可救百頃之田

二十四日從陳家樓西北行黃家山窩過直隄繞鯉魚山西至廟山下約二十里過鯉魚險工隄西北行徐州界復西行花山決口龎山下又西北行至呂梁城小憩內過盧家山趙家樓樓有八九座山村之最盛者薄暮遊石屋山懸水村登鳯冠山山有孔子碑象禹王廟復穿城回寓

二十五日從呂梁丰山口迆西北過一帶峯頭及邢家莊尖頭山米山約七八里河形從呂梁往西南繞至腳下至張家橋河身漸近此一灣比前稍大河甚濶內有天生壩隄九十丈又西北行望見出頭山王家山約八里至長樊大壩險埽工內有遙隄從出頭山起西北接玖山又從大壩西北行過一帶長山煙墩土山寺邢家莊狼矢溝獅子山駱駝山隄外華家樓又北至子房山上有畱侯祠石公殿來鶴亭臨池塢下小民隄至館驛渡河對徐州東門北有小子隄接平山口自子房山迆西北隄共一千三四百丈接陡山口再東九里山東南蘇山大谷山是日宿徐州東門

二十六日從徐州東門石隄繞西北舊隄至九里溝對過南門外有雲龍山戶部山此山來龍從湖廣發脈由西南來中有亞夫塜卽系馬臺北岸對蘓家山又西行十八里至霸王墓戶部山下有季札掛劍臺南門外有王陵母墓三里至黃家山再西行十五里至蕭縣界又略西北十里李曲集十八里至北辰集宿南去千山萬山不知幾許隄外離河頗逺灣曲不少近河處有徐家樓侯家樓薛家灣孔家店賈家廟等處卽三大灣之始也

二十七日隄上西北行三十里順河集又三十里碭山界又西行十里南行二十里至毛城鋪宿此處黃河離隄頗逺灣子亦甚大

二十八日從毛城鋪從隄上帶西北行二十里朱家店又四十里至河南虞城縣界又數里小喬家集宿河離隄甚逺外有淸水套甚長大離交界二十里內有月隄三里許

二十九日西行隄上十餘里有舊決水套舊隄坍毀從新隄西南灣至西北約五里又從縷隄行內有月隄二道直隄四道共三十里下隄南行六七里劉家集隄頗逺卽從隄內西南行二十里至虞城縣西門宿

六月初一日從虞城縣西北行數里上隄西行數里南行二三里又西北行數里又西行數里劉家口卽商邱交界處一帶縷隄月隄新舊隄錯落不等栁陰蔽天居民稠宻又帶西北隄二十里兩邊栁樹頗盛亦有月隄廢隄又西行三里南行五里宿潘家口初二日天气熱甚暫憩一日商邱在府城西南三里髙百尺周二百步邱之精气上應列星世稱閼臺栁河在縣南三十里自汴河東流入於永城經淸河口達於淮巴河在縣北二十里今名菓河流入徐達於淮泗以濟漕運睢河在縣北一里漢帝輅車入谷泗及睢水之處白河在縣南五里源自歸徳馬牧分流於永城達於小河口澮河在縣南二十里自亳州徑流入防城達於淮孟瀦澤在縣西北四十里禹貢所謂菏澤被孟瀦是也汴河故道今涸

初三日從潘家口北行三里上隄西行五里邢家樓又北行五六里至辛集又數里傅家莊險工離河八丈又楊家塘至考城縣界一里至鐡佛寺離河二里又九里至小顏家集臨河有大顏家集又隄西行過郝家樓嶽家樓宿考城縣東門

初四日從考城縣東門外上隄西行十里過石家莊六里下隄行里許石家樓隄離河數十丈有大灣內有月隄兩道直隄一道此處卽儀封縣界又西北行半里許上月隄又五里趙家莊過此縷隄直西行矣下隄南行四五里宿儀封縣西門黃陵岡河在縣東北五十里巴河縣南八里賈魯河去黃陵岡二里龎家河縣北八里黃陵岡縣東北六十里堌陽鄕髙數丈周數百步曹魏所築明帝此爲黃河通塞要害初五日從儀封縣西北行五六里上隄西行七八里至蘭陽儀封交界又西南行數里至蘭陽縣自儀封繞隄行約三十五里至蔡家水口耿家水口梁家水口管家水口數里至河集又數里至陳畱蘭陽交界是日宿曲興集

初六日五更西北行七八里大王廟上隄數里祥符陳畱交界十八里過埽頭集聞水聲甚響下隄東北行四五里至河涯見水滿平坡勢亦甚澑詢土人云陡長三四尺巳三日矣復上隄西南行至康家寨姜家荘四段舊水口又十里進開封府北門宿

初七日連日苦旱熱極困疲難行

初八日進謁河撫王諱日藻號卽周系同鄕盤桓竟日

十一日連日極熱難行將王撫軍所送豫省圖並各州縣呈送地圖按程布置繪成一圖其間名山古迹具載誌書不及備錄各水源流略誌於此溱洧二水之源出密縣東北至新鄭合金眀池在開封府城西鄭門外西北周回九里餘周世宗鑿習水戰東門池在陳州城內東北隅滴泉在宻縣天仙廟前石澗水出滴瀝如雨晝夜不息鴻溝在河陰縣東楚漢分界處北接廣武山與滎澤相連圃田澤中牟縣西北七里周職方豫州藪曰圃田其澤東西五十里南北二十六里西限長城東極官渡髙者可耕窪者成滙今爲澤者八若東澤西澤之類爲陂者三十有六若大灰小灰之類其實一圃田澤耳隋隄在杞縣北五里闕塞山在河南府城西南三十里左傳晉趙鞅納王使如寛守闕塞卽此又名伊闕大禹疏龍門伊水出其間漢服防謂南山伊闕是也一名龍門山唐白居易有龍門銘並序白石山澠池縣東北二十里澗水出焉陽城山登封縣東一名車嶺山洧水所出孟子曰禹避舜之子於陽城卽此陽幹山在少室正南潁水所出一名耿山龍頭山永寜縣西四十里上有快風亭下有洛水五渡源出嵩縣太室東谷自山頂下流疏二十八浦過大潭中平廣多石其水瀠紆回流者五故名緣溪聚村稱五渡焉洛水源出陜西洛南縣冡嶺山東北流經盧氏永寜宜陽入嵩縣界去城南五里歷偃師至鞏縣北十里入河名洛口一名洛汭伊水源出盧氏縣悶頓嶺徑永寜宜陽入嵩縣界由伊闕而北轉折而東防洛水入於河商阿衡之得姓以此水源出谷城山自髙廟溝起與九眼泉合東南流經孟津二十里始入嵩縣卽山西北注而東南至縣復轉折而東行始逶迆而南入於洛澗水婁冢山西四十里曰白石山澗水出焉北流注於谷白石山在新安縣澗水徑七里橋南流轉東入洛谷水出嶓冢東流注於洛甘水源出宜陽縣孝水源出廆山之陰入澗水相傳晉王祥臥冰於此洛汭在鞏縣洛水入河之處淸濁異流亦名什谷黃河在懷慶府城南七十里濟源之濝水入焉孟縣溴與沇入焉武陟沁水入焉濟瀆在濟源縣北三里許濟水出王屋山爲沇水潛行地下平地發爲二源注曰東源出原城東北西源出原城西今東源在濟瀆廟內西源卽今所稱龍潭在廟西二里許溴水出濟源春秋防諸侯於溴梁卽此其源有三一出五指山紙坊一出曲陽西南二源俱流經修武縣治南一出晉陽城南溪或斷或續至莽山雙泉寨發源爲白澗水又伏發源修武縣治西又東南流經城南與二源合水經注曰溴出原城西北原山勲掌谷按白澗自莽山來或呼莽河沁水在懷慶府城北二里源出沁州謁戾山出枋口附郡城東南流徑武陟入黃河乘髙瀉浪瀑漲不常丹水在懷慶府東北十里源出髙平縣山海經曰沁水之東有林焉名曰丹林丹水出焉預河卽小丹河由修武縣南門外東流至獲嘉入衛河漕運水淺則借以濟運天漿水在濟源縣東南二十里水有二源東北合爲一川入於溴堯池水在府西北三十里太行山麓泉畔有堯廟廟前處處有泉匊手可飲滙而東南流葦荷交映可灌粳田二十里入於沁濝水源出王屋西山枋口在濟源縣東北二十五里沁水倚山回屈至此始長防平原亦謂之沁口載舟蕩漾使人胸次浩然山崖多唐宋鐫題望仙溪在濟西八十里源出王屋山北伏流南入於河錦溪源出濟源太乙池在濟源西天壇山上濟水出此大峪澗在濟源西七十里源發王屋山南入河東陽澗在濟源西一百四十里南流入河神農澗在溫縣境內相傳神農采藥至此以杖畫成澗廣濟河在五龍口卽古枋口枋之義從朩司馬孚壘石爲門水勢乘髙注下石門易崩渠旋淤塞河內令袁應泰鑿山穿洞懸閘於兩崖間啟閘受水閉閘障水永無崩塞之患曰廣濟河鑿山引水爲渠由濟源孟縣河內溫縣武陟至唐郭入於黃河渠濶八丈長百五十里分永孟等二十四堰各有時刻勒石詳記溫泉有五一在開封府城東北一在偃師縣南一在嵩縣西一在澠池縣東一在新安縣西是夜大雨暑气頓減

十二日從開封府大街出西門西北行過土城斷隄棘鍼寨後堽上小長隄約三十里從隄西行隄外有彭家店段家莊卽黒堽口復轉南三四里李盟寨大王廟蔣家寨又西北行二里許至堽舊大王廟此一帶河西來直衝一大灣寛有五六里漸注東南又西灣過黒堽工回龍閣至馬家寨又里許中牟縣交界一路隄岸雜亂河頗逺又行數里至杏樹鎭宿十三日從杏樹鎭西行上隄過小薛廟小潭溪此處曽衝決斷隄二三道河濶五六里過郝家寨磚寨原武土寨原武西寨卽原武縣界又隄西行數里原武境隄有馮尙書大寨馬家渡俱離河數丈河濶七八里縷隄南行卽鄭州界又西行四五里見村荘內築新隄隄外有官莊沿河十餘里卽縷隄傍河面約有數里寛賈魯河舊河形在此今攺在隄內又三里許至河邊花園寨宿是滎澤縣界矣

十四日從花園寨下河灘西行三里許有淤窩不時坍土河身約四五里又行數里河更寛過滎澤縣南門其城卽在河邊新隄在南向東接到賈魯河在隄內去縣南十里住北闗看埽工有二百餘丈從栁園南行約數里上土山坡俱系低窪北望有東西兩土城云是楚漢二城中卽鴻溝也過此卽河陰縣界又行七八里至縣宿

十五日從河陰縣西南行二十餘里至汜水縣界又五十里入汜水縣出西門度汜水過虎牢闗又十五里鞏縣界洛河依北岸山根東北行入黃河有山一帶西去西望兩山夾水繞南山根沿河行甚灣曲也又行過二山澗有杜工部故里碑進縣東門出南門宿

十六日從鞏縣上南山峪中行二十里卽繞洛南行五里至黒石渡過洛河繞河行五里入偃師縣界南望嵩山煙雲縹緲峯巒秀拔層疊而南回顧土山大不同矣繞河西南行渡石梁橋山根曲折土窰連絡有寨有垜人家稠宻此爲孫家灣又四十里進偃師縣東門過二程夫子祠下馬進謁云過洛水南去二三里卽二夫子故里出西門宿

十七日從偃師縣西門外行五里許渡河卽伊洛合流處東南行二十五里至登封縣界又二十餘里上嵩山石路崎嶇山巒環繞於東南西望蒼茫無際北望邙山逶迆遙映伊洛帶水林朩郁茂再山髙處爲萼嶺口視嵩峯羅列如立山岡之上稍西南禦砦如屏列山上白雲起滅變態百狀從西南小路行數里至少林寺防模整惜漸坍圯又繞路看初祖面壁處復東南行毎過髙岡看嵩山時時變幻卽禦砦亦愈出愈奇髙低逺近在在秀拔南望諸峯又如屏繞眞奇觀也約二十里至登封縣東門宿

十八日遊嵩嶽廟古樹參天廟模敞緑琉璃大殿新落成晤曹羽士問及興廢具言火患卽大殿屢建屢燬因鼓興冩中流厎柱圖於北壁【二十餘年後有嵩山道士來江南向人談及嶽廟向苦於火甲子年有松江周君過嵩適大殿新落成因冩中流厎柱圗於北壁自後火患遂息至今畫壁如新】

十九日至嵩陽書院耿先生諱介號逸庵由翰林不仕講學於此就學者甚眾書院對聮云道本中庸只是君臣父子夫婦昆弟朋友理豈髙逺須要博學審問愼思眀辧篤行

二十日由登封縣舊路西北行過郭家十里鋪望見少林寺前一派平田又過二十里鋪漸漸登髙又五里至萼嶺口卽登封偃師界下坡陡絕步行五六里始有坦道望嵩髙一帶之山宛似岑樓之朩也又五里至參駕店自萼嶺口以北俱是立土山岡山峪有深至數丈土峯壁立不可勝數又數里非舊路矣過分守闗涉馬澗水至緱氏鎭出西門小憩鶴道觀聞轟轟雷聲狂風吹雨因急行十五里渡伊水又十里至翟家莊是洛陽第一大鎭店也宿劉雙槐家二十一日早起行十五里蒙正窰十里潘家寨十餘里過洛河從東上坡岸又數里至洛陽東門飯後熱甚卽歇南門午後散步上邙山遊上淸宮老君殿小小五間梁柱瓦俱用鐡鎔成後有玉皇閣翠云洞下淸宮邙山縣北五里郡之主山也古名郟山綿亙四百餘里起闗中附二華而東層層起伏爲狀不一隨地立石屹然峙河洛之中闕塞山縣正南二十五里郡之朝山也兩山相對望之若闕元魏胡太后崇信浮屠琢爲佛像大小不可勝數

二十二日南行里許過洛水四里又西去二里許林朩陰森處卽邵康節先生安樂窩也下馬瞻謁又南去十里墻垣寛廣殿宇軒敞乃曹操闗夫子處瞻拜出南行十里至伊闕有一石臺上有方池二丈餘池內有水珠上出臺邊涓涓不絕向三四處防下云旱潦不斷上有閣供大禹牌位前有小亭亭左右亦有流泉詢人云百果泉乃俗稱無考防南上石磴卽賓暘洞共有三大石洞俱鑿大佛像外有僧舎檻臨伊水東岸石壁亦甚峭聳飯後衝熱再行風雨大作復回故道至寓宿上浮橋在縣西跨洛水上流卽天津橋故處有中浮橋下浮橋皆跨洛水建焉

二十三日西行過周公廟因甚早不得進謁三十五里至磁澗人家皆居堡寨窰洞澗水環繞於前人馬可涉又三十里至漢函谷闗舊函谷闗在靈寶此爲新函谷闗里許至新安縣東門訪芝泉書院系呂維祺維禧兄弟講學處午後大雨衣衫濕透山路泥滑難行三十里又過澗水至闕門店宿俗名鐡門瞻渚山縣東南二十一里淇水出其陰宻山縣南十五里豪水出焉爛柯山縣西南三十五里王喬洞卽此羣山秀錯佳朩繁宻有淸溪泄於山峽之間其石如爛朩取石塊剖開有樹葉痕亦物理之不可解者巖下有數洞內一洞深邃莫測相傳樵子王喬遇仙處鳯皇山縣西三十里與靑龍山相對如闕澗水中流謂之闕門沙崖縣北五十五里羣山四拱中有似水自張家莊北流入黃河卽馬陵川匡渡口縣北六十里黃河南岸一名狂口渡觀音磧縣北六十里黃河灘有巉石自南岸入河數十步壅遏水勢

二十四日西行三十五里義昌驛十里千秋鎭十里擔泥鎭五里入澠池縣出西門過正學坊爲眀理學諡靖修曹月川先生立又過盟防臺三十里下坡至土壕鎭宿馬頭山東北六十里谷水出焉廣陽山縣西二十里澠水出於此天池縣東南五十里橫潦無源鴻雁依焉唐太宗攺澠池爲天池

二十五日從土壕鎭西南行二十里至石壕二十五里至峽石北首髙山爲崤陵東南有金銀山南去髙峯疊出此一路上髙嶺者五六過溪澗者二三上有石壁崚嶒下臨深溝百丈迎面髙峯不計其數路極寛廣好行然愈行愈髙矣至陜州界又從西北行二十里爲張茅鎭路之最髙處又二十五里磁鐘鎭從此漸漸下坡過橫渠堡路旁有魏野艸堂碑再下進陜州東門城頗大內惟頺垣破屋瓦礫滿目荒涼爲甚宿酒樓厎柱山城東四十里三門山在厎柱上流百餘武槖山州東九十里槖水出焉黃河自潼闗流入陜境自西繞北至於厎柱東入澠界公主河在三門山之左唐開元中鑿河通漕以避三門之險百丈許復入河馬象河城東二十里水源自梨山流入於河槖水南門外一名永定澗出槖山西流入河其水暴悍益以山澗諸水甚爲民害鐡牛城黃河中頭南尾北世傳禹鑄以鎭河患

二十六日出陜州東門北行上髙坡十五里防興頭又東北行上土岡極險峻陡絕難行下馬步行下坡二十餘里復上坡陡峻更甚沿河行數里初兩岸皆土山至此漸見石山其巖峭拔水勢曲折洶湧上石坡二里許見中流立大石一塊水從南入繞東北流爲門中一道西流爲神門北一道爲人門皆衝激雷鳴南岸多石巖有一巖壁立甚峭上鑿峭壁雄流四大字旁有三行小字識年月人名眞斧神工也東去百步外又有立石三塊又有大小四峯如柱南離數丈有小石亦立兩岸石山俱極雄壯洵稱大觀步行處頗多至防頭鎭宿

二十七日行十五里至陜州城東門繞城北行上坡二里許轉西下臨黃河北望河北林朩稠宻樓閣參差於北岸山腳下有小城乃山西平陽府平陸縣也進北門出南門西行十五里至橋頭溝又二十五里至曲沃入靈寶縣界此一帶官道離黃河五里許岸亦甚髙河卽於陜城北繞南帶西南漸西至靈寶亦然北岸逶迆防百里皆系極髙土岡北去重山疊嶂髙低無定而南岸從陜州見河至曲沃亦有髙坡遮目人行岸上如常在谷中行也十里至好陽河十里至靈寶縣東門繞至南門宿農澗縣西一里源出米陽鎭藏牛谷魚腹寺石窟中北流漸大至縣西北入河好陽澗縣東十三里源出峴頭山北流入河二十八日繞靈寶縣城西門至北門東北河邊上有老君堂卽老君故宅復回西南行三里許入山谷過函谷闗闗前澗水急流入河南去髙山北倚黃河兩邊髙土岡行如巷內如上髙坡髙山大河俱在左右矣數里下坡漸行地上河離半里許又十里涉柔桑河過柔桑鎭入谷南行一望髙山迆邐數十里卽女郎山接秦山一帶矣行數里閿鄕縣界又二十餘里至達紫營二十里至閿鄕縣河北卽中條山綿綿不防河之曲折不能計數又二十里至盤頭鎭宿郎水西二十里出自棗鄕峪北流於河玊溪澗文峪水西南五十里源出秦山防合入河

二十九日從盤頭鎭行二十里至舊閿鄕涉澗水此水百餘步卽入河十五里上坡四五里到潼闗東門闗城繞山而西闗口下臨河河面亦寛北岸土山巳盡河亦北流依灘二里許東望皆髙山北岸皆平地進門上坡城池廟宇俱壯麗但俱坍毀約三里許出西闗繞河里許宿

三十日西行離河半里許北岸中條再北望無山矣路旁栁樹連綿不絕南去土山綿亙二十里土山盡處見華頂連絡秦山數十里峯巒峻峭翠壁嵯峨華頂獨聳出諸峯之上漸行漸轉十五里到嶽廟防模壯金壁輝煌外東西大牌坊中建鳯樓進門西百有老君系靑牛古樹上如杖下甚擁腫光潔蒼古無枝葉而不死前有柏槐樹碑碣亦多松柏槐椿蔥鬱參天大殿寢殿及兩邊鐘鼓樓極髙敞後大院墻有大池最後有萬年閣三層極髙聳東西連轉藏殿墻角有十字頂樓並有敞軒髙閣看華峯可以及底西望秦嶺盡處蒼茫無際東望渭水如帶黃河直在東北隅矣欲一一登臨暢所欲遊恨終不能怏怏出廟西行五里至華陰縣城甚卑隘出西門宿下午至華山口遊巖洞集靈宮等處黃河自龍門南下經本縣東北葫蘆灘寺南至潼闗折而東注渭水源出隴西首陽縣橫縣北境與朝邑分壤逶迆至寺南東北入河春秋所謂渭汭汭者水相入也【周洽看河紀程】

行水金鑑卷一百六十一﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百六十二

江南按察使傅澤洪撰

兩河總說

七月初一日雇山轎入山因前大雨水沖壞山路石塊壘塞下轎步行崎嶇之至過十八盤二十里始抵靑柯坪過陡山盤上千尺嶂百尺峽二仙橋元帝殿又上老君犁溝轉折至北嶺上坐片時下宿道院初二日略領大槪疲極而止悤悤回寓燈下閱誌書有雲華山三峯南曰落防峯李白登之嘆曰呼吸之气可通帝座恨不擕謝朓驚人句來搔首問靑天耳東曰眀星玉女峯西曰蓮花峯其間名勝甚多恐悞長行未能作數日盤桓書之以志吾恨

初三日從華陰東門東北行十五里渡渭河此河東行不逺卽入黃河又北行二十里過洛河不甚濶水亦濁五里至趙渡鎭二十里到朝邑縣大西門宿河自龍門而南繞於邑左逕跨洛鎭金水今廢經趙渡鎭注洛水經金龍渡注渭水三水滙東南一巨浸也世稱三河口洛源出延安子午谷經郟州洛川中部過白水蒲城同州至趙渡鎭入於河

初四日從朝邑縣北行土岡數里上岡入谷時出時入如是者四十里至良女鎭岡上人家防續又從土山溝西北行三十里至北當又四十里至郃陽縣宿城隍廟是日約行百餘里道路紆折上坡下坡有極陡之處且久旱郁熱灰土蒙面甚難行也夏陽渡縣東南四十里韓信擊田豹朩罌渡軍處秦晉要津也初五日出郃陽縣北門東北溝行漸髙復下坡過深溝甚陡有流水上坡甚逺四十里至北良鎭又下深溝過澗水上大坡十里至大棗鎭有玊皇殿亦土窯石山頂上山系土山壁削如石峯巒起處極聳秀林朩邨寨窯洞亦多望原上層層如盤皆田也又十里到芝川鎭系舊韓城縣城𨿽小皆瓦房人煙稠疊鎭西南髙阜處有漢太史司馬遷墓上有司馬廟極雄壯下坡穿城出北門半里許有牌坊系白樂天故宅西面上山林朩蔥鬱東望黃河僅里許東岸髙岡如山乃山西境也又里許有張太保大塋內多樹朩亭臺路旁兩邊地土膏腴值旱卽取井水灌漑井亦多農亦勤人家亦稠密東邊臨河處亦有髙原如山直至韓城縣城亦壯麗四望皆山澽水芝水環繞入河二十里間風景迥異經月之行未之見也是日宿韓城縣澽水出麻羨嶺西北來入河芝水出方山東南入河龍門者韓北境之山也禹鑿山而壑之以通厥流若門然山海經謂應龍相云故於門上加龍字蓋歸功於神也宜川縣有埽工

初七日出韓城北門東北行二十里昝村鎭五里潘莊五里後潘莊五里謝村二里臨臯村三里李村五里夏餘口三里喬南村十里朱頭村十里到龍門從縣來三十里許東岸汾河入河處一路村莊皆好廟宇亦多喬南村多髙樓云發科甲者此爲最盛大約東通大河環轉村北從龍門梁山來脈甚壯麗故也朱頭村大磚石城亦龍門前之大鎭也登大石巖謁禹廟巖石如拳疊覆水上對岸大石巖立髙聳亦有禹廟髙泉乃龍門之口雄壯特甚後覆大山髙峻大斧劈石天工巧妙令人驚愛後面之山亦雄厚西岸梁山麻皮皴法髙峯秀拔一望西北秀山無盡矣水則盤旋而出勢亦鋭渡則棹入口內借東壁急澑而下船皆方橫出口亦異登岸東南行十里淸澗大鎭十里到河津縣西門宿龍門在縣西北二十五里兩山壁立東西濶八十步一云禹門汾源東至太行西入於河黃河縣西十五里禹墳龍門前里許中流石磧挺然大水不沒按禹防稽蓋因異俗傳之初八日出河津縣南門西南行二十里渡汾水龍門在西北東面土原西臨黃河十里雙營鎭南行沿河二十里原上有湯陵西岸髙原卽韓城境漸入土谷行數里有破闗口云穆陵闗無考五里有漢武秋風樓有碑今沒入河矣又二十五里至滎河縣南門宿黃河距城西百丈許汾河縣北數里后土祠旁西流於河今移河津葫蘆灘南入河

初九日從滎河縣南行土谷中盤旋屈曲路徑如麻五十里下坡至臨晉縣初行十里許近河漸漸東南南望中條秦嶺逶迆西岸髙岡不防卽郃陽縣境也宿東闗

初十日從臨晉縣南行四十里栲栳鎭又西南行三十里至蒲州東闗宿歷山州南六十里嬀汭二水出焉上有舜井舜廟黃河在蒲津門外今徙去十里涑水渠州東三十里源出綘縣橫嶺山

十一日從蒲州南行二十里漸近黃河繞中悰山頭又東南行沿河三十里南望泰華如屏逺甚谷行數里對潼闗又原行四十里至小呂村娘娘廟少坐對岸原內卽盤頭鎭矣河亦寛中多淤灘東行二十里至永東宮鎭宿

十二日從永東宮東行四十里至芮城縣東門嶽廟宿

十三日從芮城東門東行三十里下深溝上坡十里陌底鎭宿

十四日從陌底鎭東南行五里許卽沿河行矣兩岸髙原屈曲之甚對岸乃靈寶東境河亦隘一路河灘行數里下極陡步行三四里行過澗水二道至焦家村又三十里到平陸縣宿土城坍圯不堪之甚砥柱峯在三門東迆南中流峭立數仞有老君鑪險不可升上流有列石蓋於此渡河

十五日出平陸東門西南行三里下河灘行三四里上船渡至官道東南繞陜州城行三十里磁鐘鎭四十五里至峽石驛宿

十六日從峽石鎭上坡東南行因夜大雨路濕難行二十里觀音堂二十五里土壕鎭二十里至澠池縣繞南門行二十里舗又五里千秋鎭宿

十七日從千秋鎭東行三十五里至鐡門鎭宿十八日從鐡門鎭行三十里新安縣又七十里至河南府宿

十九日從洛陽城東北行三十里上邙山二十里下坡到孟津縣宿谷城山舊名替亭縣西六十里聳出岡阜之上瀍水出其下水縣西五十里平地發源東南流六十里至洛陽東南入洛

二十日從孟津縣東北行二十里至孟津渡口古城惟存基址而巳南傍邙山北依大河南北不過三四里是日東風渡河甚快渡口少隘此二十里內對縣處河闊有數里中有灘有五六里長二三里闊再西兩邊髙原又隘矣東行沿邙山又寛望邙山盡頭卽鞏縣界過此岸稍髙數余裏到孟縣西闗宿

二十一日出孟縣北門西北行數里上土坡過石橋又土谷中行二十五里下坡又二十五里至濟源縣進南門出西門宿一路柿棗樹極多是日大霧西有層巒乃王屋一帶也東北是太行皆隱隠望見瀧水縣西源出莽山其水或防或續至雙泉寨始盛出琮山口穿石暗流至勲掌村如溝渠又東至縣西四里水始洶湧經縣西城下繞流城北又東南入於溴水古謂之溴今謂之瀧卽白澗水武山在西北十五里姑嫂山在武山北溴水出焉天井如盤在西北石上有數頃其流若井水自上溢相接而落若倚劍然二十二日因瀧水漲難渡進西門出東門西北行五里許謁濟瀆廟碑石𨿽多皆禦祭文也從元朝起者傍有古柏枝榦如虯龍稱將軍焉多娑羅樹枝葉茂盛俱合抱者白楊亦多合抱旁有三瀆神祠後有北海神廟亦多禦祭碑殿前卽東原也俗稱通北海出廟西行三里許有龍潭潭皆蘆葦約二畆許云此源三年來三年去然去來實無定或其年水來民以此種水稻並無大溝通流也又西北行五六里上靈山北望太行髙而平西望王屋則重巒疊嶂峯岫參差秀拔之甚遙見天壇頂髙出諸峯之上是日復至濟源縣宿

二十三日進濟源縣西門出東門東行三里許段家園面前一帶俱繞瀧河五里過石橋十五里北望太行諸峯卓立重重無盡因微雨不甚眀白低處卽五龍口沁水出焉廣濟河出此又東南行十里柏鄕鎭又東行四十里至懷慶府由西門繞南門到東門宿一路道路寛平濟水低而淸直繞城河荷花極盛從南流其勢亦緩廣濟河髙而濁東流甚急與淸水交處下淸上濁髙低緩急各行其性絕不相和也丹河縣東北十五里源出澤州界內穿太行曰丹河口唐攺懷水南流二十里入沁

二十四日從懷慶東北繞城行三里許渡沁河值水漲流甚濁又七里許過大丹河水亦濁比沁河一半之寛過二十里舗又五里至許良大鎭又北行十里到山下丹河南行小丹河名爲九道堰實従丹河支分第一條沿山麓東行淺隘如溝常因水發淤墊以此濟運甚覺艱難因昨夜大雨泥濘難行四五里許至湯王廟宿

二十五日早過河內縣治卽向東南行過廣濟河橋瓦屋村龍津橋夾樹頭至溫縣宿是日行五十里二十六日從溫縣東北行十五里趙堡鎭又十五里司馬鎭武陟縣界十五里至小司馬十五里至武陟縣南闗宿黃河縣南十五里沁河源出沁州綿山穿太行達濟源合丹水繞武陟縣城北由東而南入於黃河沁河性善變遷衝決之害甚於黃河毎年修築不能一勞永逸也

二十七日從武陟縣北闗東北行過沁河闊約二三十丈水甚淺且濁繞城東行上南入河東岸卽木欒鎭居民稠密約數千家兩面隄岸亦髙三十里至修武縣南門過預河橋至西闗丹河約七八里寛五六尺深進西門出東門過小丹河橋河繞城北行又東行滿澤圖鞏莊鋪萬箱鋪離縣二十里一片平田丹河兩岸及四野棗栁俱多又過二三村庒至獲嘉縣西門宿淸水河縣北十五里源出輝縣西南小淸河縣南四十里

二十八日進獲嘉縣西門出東門東北行二十五里至合河鎭北行過石橋橋有九洞不甚髙東通大船又東北行三十里至輝縣宿縣在髙原上一路林朩修竹水溝蘆葦乃水鄕景象也百門泉源出蘓門山下泉通百道故名一名衛源以衛河發源於此𨿽以百門名然實逾千萬不可勝數自山麓平地徧湧石竇中仰出累累如珠滙爲巨陂方廣數頃淵涵澄澈淨無塵滓上有威惠王祠殿名淸暉外有靈源湧金噴玉穠翠洗心諸亭亭有古今名賢題詠甚多衛河縣西卽百泉滙流南經新鄕東繞府城北防淇水流入於隄口經大名府濬縣山東館陶臨淸入漕河以納於海蓮花泉縣西五里突出於地一曰小百泉世傳晉水伏流至此東南入衛卓水泉縣西八里平地湧泉東南入衛三渡縣西四里百泉之支淸水縣西南七十里峪河縣西南五十里源發太行山麓二十九日從輝縣東闗北行五里至梅村過此卽百門泉陂渟數頃泉如聮珠而上中有淸輝閣頗似西湖湖心亭松柏回繞北倚山麓樓閣殿亭排列於後小山上嘯臺安樂窩亦頺壞從西岸南行看頭閘二閘復回東南行五里許向西步行二里許看禮字閘水頗猛又西行四里許看智字閘水稍緩又五里許看信字閘水更緩此三閘俱用兩水門又南五里許至雲門鎭又東南行三十里到新鄕縣北闗過橋黃河系東西城腳下行也近因水大河面寛有數丈繞城至東闗宿衞河源發蘇門山詩雲泉源在左是也泉通百道湧自山麓石竇及平地水勢屈曲至合河鎭凡三十里此衞水合小丹處稍行而東逕新鄕北門民樂橋歷河透曲裏二村凡六十五里自此東流徑賀生屯瀕衛輝府北門一里東入大名濬縣界卓水源在輝縣城西十里平地湧出經雲門流新鄕縣合河鎭西北入衛淸河源出輝縣西南七十里山陽鎭東南經獲嘉縣界至新鄕合河店正西與衛合今自獲嘉境內卽防於小丹河此河止存故道毎逢雨集太行萬壑之水滙焉衛水溢出邑西北苦之按攺丹入衞議曰攺丹入衛猶攺沁入衛也其地形之髙下水勢之緩急泥沙之淤塞開築之阻絕與沁水同衛不能容沁而受其害矣獨能容丹而受其害乎丹河源出山西穿太行屹坦坡狄家嶺南注而下中間分散有十八道小溝渠民間引爲灌田總流南經張店至劉村入沁水首尾三十餘里與衛水相通者系上下溝渠內東流第二道由淸化鎭南有金鎗狗跑等泉水相聚迆而東經修武治南北轉城東門外又東經獲嘉縣北又東名蔣河至新鄕縣西北名河店入小淸河而因以入於衞相沿凡百餘里名爲丹之支流而實非丹水矣若欲將丹水全身由張店攺折而東過狗跑泉達衛則丹至張店地勢傾下入沁甚易勢不能挽若從上面東流第二道小溝渠決河達衛則丹正向山嶺而下奔潰傾跌橫截不住何由東流議者徒欲引丹入衞殺沁一二耳而增衛害十九奚爲可哉總之攺丹攺沁爲救徐邳以南漕運計耳而北地運道如兗豫芻糧所系療腸內而塞咽喉此所謂救一河患添一河患也萬曆間總河舒委勘後其事遂寢

八月初一日從新鄕縣稍西行四十餘里至八栁樹店又西南行三十里到原武縣宿

初二日進原武縣城出東門東行二十五里過張家隄口五里至陽武縣北闗又東南行過兩道隄到古倫集宿

初三日從古倫集南行至縷隄東行四十里至於家店十五里荊隆口鎭二十餘里荊隆口大工內有積水隄旁有古黃池碑未詳稍東卽栁園頭渡口兩日水漲漫灘競無渡船又東行二十里到陳橋鎭宿初四日從陳橋鎭南行七八里上船北風頗厲揚帆破浪自辰至午後到南岸淤灘拖行約兩時始抵灘岸從淤泥中行四五里至幹岸二十里劉家店又數里入汴城東門宿【卽開封府省城也】

初五日撫軍又畱住數日

初九日午刻始行三十里至黒江口渡頭水漲流甚急無船可渡行人俱望洋而嘆仍回舊寓宿

初十日覓船不得復住一日

十一日早出北門北行三十里上船順風渡甚利三十里到封邱縣宿

十二日從封邱西北行二十里東戴村里許西戴村二十里到延津縣東闗東北行二十里過沙門鎭一派沙地滿目荒涼十五里進胙城縣宿黃河故道在延津縣二十八里明天順間遷於於家店淹沒土地沙鹻黃河原自今之陽武北新鄕西南東北經延津汲縣胙城至大名府濬縣大伾山北入海卽禹貢東過洛汭至於大伾處胙之河禹之舊迹也周定王五年河徙砱礫胙流乃塞漢文帝十二年河決酸棗東南流經封邱入大名府長垣縣至山東東昌府濮州張秋入海水經所謂東至酸棗又逕東燕縣故城北是也隋唐以來屢經決溢胙不詳其有無宋熈寧十年河溢衞州自王供埽至汲懷州等處北流遂絕胙於是宜無河矣縣圮於河疑在熈寜前也金正大中復以河患徙縣當是二十年決衛州之時但不知北流旣絕何時而復注也旣徙且復湮矣金明昌五年河犯武城隄泛至金山明年詔鑿新河在今新鄕縣南復經於胙元自原武決而東南流經陽武封邱玆流復絕沙沒新州蓋其時也迨至明時遷徙不常皆未去境內正統十三年大溢仍循陽武故道直抵張秋景泰四年又徙而南百年來故道皆積沙爲患今其遺迹自小店伍疃社新州城棘鍼舗吳安屯董固班棗丁家莊林家莊等處以至滑縣廣狹不同宛宛可見其經縣南乃決酸棗故道也今自沙門一帶縣西吳安屯至縣西北董固等處積沙綿延數十里皆飛礫走磧之區胙之土田無防矣沁河故道俗名孟姜女河自武陟縣流經胙境北行與汲縣相接在漢隄西久塞漢隄自新鄕西南入衛境東北至胙城又北入汲縣小店西南有大隄一股由店南而東蜿蜒防百里一股由店西而北入汲縣界一名古陽隄防河隄自汲縣東接胙城抵直滑縣防城隄縣東西南接延津北抵滑縣

十三日由胙城西北行三十里一派沙地並無樹朩村莊飛沙成堆衰艸零落始至一村莊長里許十五里到衛輝府城郭巍峩舊爲潞王府宮墻猶存有望京樓緑琉璃瓦極髙聳下卽如村樓四方磚築回闌玲瓏進東門出西門過大石橋卽衛河也水不甚深兩沙岸人家稠密至闗廂宿衛河在汲縣西源出輝縣蘇門山南經新鄕東繞府城北會淇水經濬縣達臨淸至天津入海斮脛河源出淇縣西北五里東南流入衛河昔商紂斮朝涉之脛因名一名太和泉又名陽河淇水源出林縣西南七十五里闊五步深可二尺水經注曰淇水出河內林慮縣【卽林縣】西大號山山海經曰淇水出沮洳山疑大號沮洳一山異名也綿歷太行而東自濬境西北入界南流至枋頭入衞水簾洞在靑巖山東南層崕上寛廣丈許深可數丈洞中出泉澄瑩可鑑枋頭城在淇縣南八里衛河北卽淇水口也魏志曹操於淇水口下大枋朩以城堰遏淇水東入白溝以通漕運因名枋頭

十四日從衛輝府出西門東北行十五里官路西三里許謁比干墓內多古碑夫子書殷比干墓四字出廟門狂風大作飛沙滿天又行二十五里至界碑有麥秀古墟碑雨漸大風吹雨如細石撲面又五里過斮脛河橋又五里有衛多君子碑至淇縣南門外有殷三仁故里碑東立賢聖君六七故都碑有大墻門內琉璃殿因雨大不及進謁進南門有柏臺縣治前書古朝歌雨大衣濕風吹寒甚卽宿北門

十五日從淇縣北二十五里至髙村橋橋平多孔水流甚急水從東來折南流箭許過橋漸往西行是日風𨿽大喜天霽一路西望諸山甚近峯巒大小不一水簾洞海子等俱在內三十五里至宜溝驛兩旁多栁樹有栁廊牌額路旁有扁鵲墓碑有侍中血濺帝衣坊有墓祠進湯陰縣南門內卽嶽武穆故里有廟下店宿蕩水縣北二里源出牟山下水經注曰蕩水東與長沙溝水合二水旣合下流河隘難容而洹水亦時泛溢萬曆初屢潰居民苦之萬曆中郡守常公由大坡靑塜髙城攺入衛河安瀾數十年嵗久壅淤復屢決害順治十四年知縣康允叔奉府檄疏河二十里閱兩月竣工刻石記之羑水縣北八十里源出西山水經注曰羑水出蕩西北韓大牛泉四十里流羑城北水積成淵方十餘步深丈餘東至內黃與防水防地理誌曰羑水至內黃入蕩者也今與蕩水別流入衛水冝師溝縣西南二十五里卽長沙溝也經晉鄙故壘北以下伏流至小灘出經伏道東北流至桓人山與蕩水合淇水縣西七十里東流三十餘里入淇縣界廣潤陂在府東南四十里安湯二縣界地勢窪下蕩河及萬金渠二水注焉盈則入洹以達於衞後漳水南下塞洹故道陂水不能入洹而洹水反泄於陂陂日益廣當夏秋漲溢沒田數千畆民病之郡守常公覽地形爲疏治由葛家莊鑿渠蕩水至髙城河口入衛自枉流橋至楊家莊補築舊隄以障渠水又自戴家溝疏濬陂水入洹於是二水有歸黃河故道縣東夏莊小張等處【看河紀程】

行水金鑑卷一百六十二

欽定四庫全書

行水金鑑卷一百六十三

江南按察使傅澤洪撰

兩河總說

十六日從湯陰縣北行四十里至彰徳府陰雨甚久泥濘難行進南門過萬金渠橋不甚寛從西東流繞城支分灌漑原入安陽河過鼓樓北門五里至安陽橋河面四五丈闊又北行四十里至丰樂鎭北臨漳河下灘四五里至河邊濁水急流北岸坍圮西望羣山東望林朩有曹操疑塜銅雀臺此水往東更寛水發汪洋地濕難行復回至府宿洹水縣北四里俗曰安陽河源出上黨洹氏縣洹山在長子縣東過隆慮北黃水注之又東北出山徑殷墟又東北過鄴城南謂之新河自鄴東經安陽縣故城又東過內黃縣北東入於白溝春秋左氏曰聲伯夢涉洹水圖經曰洹水源出林慮西北平地湧出初甚微小東流九十里至安陽界泉脈漸大又曲屈東北流六十里至州北入洹水縣今曰洹氏縣在澤州髙平然無洹水蓋邑遷攺不常天下之水皆發源於山洑而再發出自平地濟與百泉是也夫淄澠之合古人能嘗而知之洹水洑發於林慮浸發於安陽無可疑矣漳水俗曰濁漳河尙書禹貢曰覃懷底績至於衡漳職方氏曰河內曰冀州其川漳水經注曰濁漳源出上黨長子縣西之發鳩山東過縣南合堯水梁水曲屈從縣東北流東過壺闗屯畱潞縣合眾水其流頗大又東過武安縣東淸漳出樂平南少山自涉縣東南來注之世名其處曰交漳口遂東過鄴縣西而東徑三戶峽爲三戶津又東而汗水注之又東徑西門豹祠自祠北徑趙閱馬臺西遂自縣東北入陽縣卽今磁州州之東北有永樂浦浦西五里俗謂之祭陌河卽西門豹投巫處在安陽界魏武帝引入鄴城經銅雀臺下水激有聲不絕長鳴溝在臨漳縣西門豹史起李仁偉所作引水渠曰西門曰天平曰金鳯曰菊花曰望云曰百陽【皆天平】曰天井曰利物今曰漳河舊自安陽丰樂鎭北東流過臨漳南又東北至館陶縣南入衛正徳庚辰秋水溢南決自安陽顯王村南流折而東至崔家橋又東過永和呂村入衛袤百餘里當水盛時廣四十里凡安陽土田悉注污潦其患甚鉅萬金渠在縣西北二十里深一丈五尺闊八尺鄴都故事曰魏都鄴後起石塞堰自安陽南引洹水入鄴自鄴入臨漳東至洹水縣當時漑田有萬金利因名髙平渠源出縣西三十里自髙平村堰洹水入渠東流灌漑至縣西南流至官道七里越道入廣潤陂

十七日從彰徳府南行一路爛泥十五里魏家集十里二十里鋪路旁栁樹成陰西有羑里城稍南有文王演易處碑離城七里過湯河石橋再進湯陰縣北門出東門東南行十五里乃至土岡又十五里到皮家莊天微雨將至屯頭見衛河有一道河従西來問土人云有四十八里長雨水所積從山邊起二十里到屯頭卽衛河馬頭因水大兩岸樹朩皆在水中又大雨積水難行二十五里到大名府濬縣西門過橋宿橋頗大兩邊俱有店房衛河自淇門入界受淇水徑縣城西又東北受洹漳二水至直沽入海波羅河在童山西麓白祀童山二陂在城西二十里亭子陂在城西一里長丰泊在縣西二十里卽白祀童山二陂所匯毎逢夏秋雨集水泛渰田後疏鑿成渠南起交卸村北扺屯子鎭工成九十餘里野鮮沮洳蒸民乃粒白龍潭黒龍潭在縣西南四十里一在大隄之西一在大屯東南四時不竭井固潭在井固村其源不測相傳中有水獸東北入衛檻泉在善化山下共七十有二爾雅曰檻泉正出正出者湧出也近日湮塞過多荊家砦張家窪王楓園石橋頭東陽澗西陽澗大屯之大泉小泉則最著者梨水今湮沒無考黃河故道縣西南自石濟徑黎陽遮害亭走大伾山下南爲黎陽津宋南渡後河身南徙流沙壅積山阜重疊大有深谷爲陵之勢

十八日大雨不及行

十九日從濬縣西門繞城至南門南行二十五里至滑縣北門繞城至南門衛河水溢道上水積難行宿滑河在縣南徑北而東淇河一名王莽河冀州圖云西従河內界入黎陽慶臨河西十四里至王莽河東行永濟渠在慶臨河西北三十里自濬縣入界東北入內黃界黃河故道在縣西北二里縣東北有苗固魚池蔡胡諸漯皆河經流處今淤

二十日出滑縣北門稍東行三十里白馬陂有斬顏良處碑西望大伾山東一帶白沙卽黃河故道又四十里至井泉鎭宿

二十一日從井泉鎭東北行約五十里至內黃縣因雨大卽宿

二十二日從內黃縣東北行四望雨水如河泥爛難行辰刻雨止行三十里至雙黃集臨衛河由東北過河河水泛溢兩崖立土頗髙又二十里至泊口鎭北行二十里過雙廟一名紅廟東北行二十餘里至魏縣南門宿

二十三日從魏縣東南行四十里至大名府西門八里至大名縣西門宿地形卑窪昔多衛漳水患今漳水北遷廣平衛河修隄堅厚可無水患一路栁陰甚盛

二十四日從大名縣北行繞大名府城東門外東北行三十五里至小灘鎭過衛河出鎭北門東北行數里淤沙一道寛五六里又三十五里到東昌府冠縣南門宿

二十五日從冠縣南門少西行五十里至館陶縣又東北行三十五里至孫兒寨宿

二十六日從孫兒寨東北行二十里過衛河河甚灣曲至東南復西北穿臨淸州城入運河運河從東南來爲汶河十五里到臨淸州進西門過運河至東門住飯後南行二里許至板閘看汶運衛三坌口交界處本州城跨兩河新舊周連二十九里巍然巨觀由水路溯防通出崇武遵淮泗按汶水爲防通河元自安民山開渠汶絕濟直扺臨淸建牐三十有一度地髙下逺近以節蓄泄衛水爲永濟渠始煬帝百門泉東北引淇漳洹之水爲大河以巡幸名禦河或曰卽漢屯氏河流八百里至元城又五百十里入臨淸牐四曰會通臨淸【闕】

橋四曰廣濟濟永濟通濟廣濟在衛河中濟在汶南支永濟俗名天橋通濟石橋如牐制水漲涸以時蓄泄並在汶北支洲一在汶衛環流之中財貨聚焉自元以來名曰中洲其東砌以石如鼇頭突出築觀音閣於上四牐建左右如足廣濟尾其後曰鼇頭磯俗謂觀音嘴天下河渠涓滴之水皆闗漕運余俱不論論濟以北東惟汶水發源泰安萊蕪至堽城挾沂泗南入漕北流四百五十里達州西衛河出衛輝東北流九百五里達州州受兩河之水合流北放千一百七十里扺大通河距京師百六十里州實據河漕之喉當南北之衝故曰第一津州舊設有牐有壩有淺鋪沿河穿泉植栁以便漕惟汶流遇旱輒淺嵗加浚挑如故蓋闗天時非人力也

二十七日出臨淸城過河三十五里孔家集十五里至竇父坊屯宿

二十八日從屯南行二十五里梁家淺四十里至東昌府北闗又四十里至棲雞渡河東宿此一帶傍河河從府大灣直南北又一大灣余小灣亦多

二十九日從棲雞繞河南行二十里窩城二十里張秋城北渡河出正南門西南行至大壩漫地皆水雲系沙河水從西來者南壩實土北壩有三石洞桿船過水必須拔壩又西行路濕泥爛牲口俱陷地勢低窪者一望如河如此二十五里至扠河過大石橋宿橋下水亦大東南流里許通沙灣入運河運河水發則有水少旱卽幹其積水在曹州洪閘口

三十日從扠河口東南繞出大路行淤泥中二十五里至黒虎廟又東南繞小路二十五里過硝皮口又三十五里至鄆城縣西闗宿

九月初一日從鄆城東南繞水行至西南三十里武安集二十五里鄧家樓二十五里淸浪集俗呼沙土集宿一路因水大皆繞道行

初二日從沙土集西南繞道行三十里楊寡婦集三十里定陶縣又泥水路行五十餘里至曹縣東闗宿初三日暫歇一日

初四日從曹縣東闗東南行數里八里灣二十餘里過新月隄數里至防堤頭西望二里許傅家集大半坍入河中南行二里許至斷堤頭西乃一大埽灣埽防河從西衝東復折西南行對岸亦系曹縣地一帶栁樹甚盛又從防堤東南行數里過桑村寺東小堤頭東行二三里謝家集隄內東行十二里望魯集數里石香鑪舊決口又數里下小堤東北行十餘里曹家集宿

初五日從曹家集東行十二里浮堽集卽單縣界又東行數里外卽董家營水渡口有月堤從馬家寺起至朱家樓前止八百餘丈系三堤縷河因水大難涉不及到又二三里至大王廟直北半里許卽黃王廟直北半里許卽黃堽集亦系大村荘又東行數里望孟家樓河亦近從此東行三十餘里朱家樓格堤又數里姜家莊至馬良集宿

初六日從馬良集東南行數里王家莊上堤西去里許接單縣縷堤堤帶西北上東南透出皆成廢堤堤外郭家寨堤內朱家樓東行三十餘里王家堂水漲漫堤防有四五十丈小船過口行數里範家集又十餘里盤龍集宿此一帶離河逺近不等立堤上皆不見河又因水漲一望汪洋大約此處對毛城鋪此堤共長七十二里從盤龍集到堤頭止有二十二里至徐州一百三十六里毛城鋪離徐州約一百四五十里

初七日從蟠龍集東南行里許上堤東行十餘里孫家寨至堤盡頭李道華雙樓下堤皆泥水路十餘里又小堤行數里有南宮寺往東北行數里陳家樓東南行二十里李伯調家集宿

初八日從東南水路行十八里李家集繞水行二十里官莊從小堤行數里皆黃河近邊處東北望大谷山小谷山南望王家山三面峯巒無數又行至河邊有一樓及艸房數間特出河岸急流衝激不至淹沒下系石岸故也內卽大谷山離河里許有石壩接到小谷山之麓俱有栁樹村莊沿河灘行二十里至河灘衝道一山獨髙山足聳出河內水澑鏗然有聲此爲蘓家山又行二三里至徐州觀音門過渡沿城西南行三四里至下洪宿簸箕山州城南九里東西有二下有簸箕窪處久成湖南山之水交注於此民田多污萬曆間作二石狗鎭之湖終未底今賴奎山一綫防之泗水源出山東泗水縣陪尾山其源有四因名其水由境山歷茶城南流至州城東北與汴水合嘉靖間汴水北徙出秦溝泗水至茶城卽與汴水合循城東南以達於淮汴河一名沁河一名小黃河按一統志汴源出河南滎陽縣大周山東流至中牟縣入黃河沁河出山西沁源縣徑山東流至河南懷慶府入黃河又按漕河志河居中汴居南沁居北河南徙則與汴合北徙則與沁合故此立名有三今沁水久不達惟河合於汴爾汴由西來勢甚湍悍迆州城東北與泗水合故稱汴泗交流自嘉靖末従西北出秦溝流至州城東南而下亦通塞靡恆至百步洪今湮新洪城東南里許有橋呂梁洪城東南五十里共長七里孔子觀於呂梁懸水見丈人卽此九里溝城東九里秦溝城東北三里隆慶中成大河今汴由之夾溝城北六十里有驛有橋雙溝城東九十里有鎭大彭溝龍溝湖澱溝揚屍溝皆在城西北三十餘里與五河並分流以達於汴狼豕溝城東南二十里今爲黃河要衝漷河源出山東滕縣入昭陽湖薛河出滕薛境西流防昭陽湖自金溝口達於泗

初九日登雲龍山有黃茅岡子房山諸舊迹雲龍山在州城南二里許時有雲气蜿蜒如龍東巖有石峯匝圍中峯因裝成大佛面方數丈覆以殿宇及諸大士參差錯置

初十日從徐州下洪東堤行數里繞三山頭東南行三十里至楊家窪新埽工對岸張家橋東北卽呂梁城因水大惟河堤髙處始有人家過三山頭東行無山矣又數里至小店險埽工又十餘里至房村村落頗大八里至雙溝西有新衝口子過渡至雙溝宿此一帶堤外淤灘頗髙堤內地窪如井南走四五十里乃靈璧磬石山羣山環繞離河甚逺

十一日從雙溝上堤東行數里轉東北行卽綏寜縣界數里至丰山頭西邊低者爲龍虎山西近河邊有小土岡上有廟對岸卽王家山丰山對岸卽鯉魚山復東南行至陳家樓又二十里對岸卽鳯皇山稍東爲董家樓內有靈璧一段張韓二堡樁工又東南行十里南行十里朱家樓內有王家塘余家塘孟家灣等處堤南有土山又東行十里至戴家樓險埽工二百三十餘丈又有一灣頂塘險工向東南又成韓家莊險工向西北去又五工頭險工此處河身從西北繞東南至象山復往西北從東繞過邳州諸險工又東南行十里至韓家莊宿有大險工四百餘丈十二日從塘東行數里火神廟南行數里復東南行魏家莊東行王家樓對岸卽皂河口里許至張家嘴一帶有樁工巳至睢宿界矣又東行數里蔡家樓險工往東南行彭家堡險工內皆有月堤又數里朱衣城九龍廟內有缺口水潭至小古城涉水至渡口過宿遷至公署宿此一路南望皆平田水窪北岸馬陵山一帶黒土岡宿遷城後卽在土岡上矣

十三日畱宿遷公署

十五日從宿遷東南行過二郎廟蕭家渡楊家莊東行至河北鎭渡白洋河過艸壩復西行望河自從西北來也又里許卽歸仁堤起頭有閘兩邊有河堤西河往南頗寛至虹縣歸仁集有五十里石堤因防水開防閘北有舊縷堤一道通鎭市南接艸壩因天雨不及逺去仍回白洋河宿

十六日從白洋河街行三里許桃源縣界至新堤頭東南行三里許連著堤頭又行五里對岸古城又十五里有艸亭對岸九里岡險工又十五里西南一灣又連防灣至煙墩險工內有月堤上水壩臺甚長七八里至桃源縣以土堤爲城離堤約半里三里至龍窩險埽工月堤內有潭水東行數里有艸庵對防王家嘴又南行數里復東行五六里李家口大王廟地方宿

十七日東行二十里復南行數里髙家灣東行數里西吳城內有舊縷堤對岸有吳城南去遙堤又南卽洪澤湖近來水漲堤北有千丈缺口田土皆水又東行河邊陳家莊對防玉皇閣險工又東對岸淸河縣此處舊時卽張福口今斷又東上小橋過河從皮家廠稍南過淸口到甘羅城上岸河從淸河縣西來順淸口北灣惠濟祠北始繞東行爛泥淺至惠濟祠乃南北矣近因淸水大皮家廠及淸口皆淸水又二十里至龍汪閘過橋進署

二十日早出署從西南行二十五里至武家墩上堤卽洪澤湖髙家堰之長堤也傍湖俱石岸可稱堅固惜太低不無水漲搧空之虞置有減水壩寛數丈又十五里至髙家堰闗帝廟內有碑文及禦祭亭系眀總河潘公季馴夢神授訣成功奏請建廟者也又二十里至石工頭從此皆朩工矣二十里至髙良澗有減水壩又二十里至周橋宿云昔年此地亦通運道今築斷置減水壩一座

二十一日早行五里許古溝東減水壩寛二十餘丈又里許古溝西減水壩寛五十餘丈又數里至唐埂減水壩闊四十餘丈又里許唐埂又十餘里卽翟家壩因有土埂最髙不用築堤此去西北數里渡【闕】家口三十里可到老子山有數千家煙火商賈往來甚多三面皆水淮水卽出其西南陸路可通盱眙約八十里盱眙至翟家壩止六十里壩之東去地土稍髙其堤東一帶地勢低窪一望惟見水艸而已復回騎過髙良澗至髙家堰宿

二十二日從髙家堰過武家墩由橫堤至大墩視三岔口出水以一半繞墩灌入運河置東水閘以緩其勢不至直衝難受以一半歸助爛泥淺同入黃河此處爲新淸口又從七里閘繞太山墩堤堤北岸有甘羅城舊運河卽甘羅而西南入運河因黃河灌淤今攺數里又北行新莊閘對岸惠濟祠又北行至文英店望隔岸止以一堤而攩黃河矣又過鳯陽廠減水壩至淸江浦進署

是役也因靳公毎年所進河圖俱不稱

防凂予繪黃運兩河圖進呈然非親歷山川城郭則位置豈能無誤於是束裝就道自五月十九日出河署至九月十七日進署歷三省閱四月計程則萬有餘裏非揮汗於炎云亦日之中卽委頓於烈風暴雨之下道途所經古迹間志一二諸水源有闗系兩河者俱一一考訂詳明至名山勝迹具載各府州縣誌書不敢獵取以侈博雅雲間周洽竹岡氏識【看河紀程】

行水金鑑卷一百六十三

欽定四庫全書

行水金鑑卷一百六十四

江南按察使傅澤洪撰

官司

舜曰咨四嶽有能奮庸熈帝之載使宅百揆亮采惠疇僉曰伯禹作司空帝曰兪咨禹汝平水土惟時懋哉禹拜稽首讓於稷契曁臯陶帝曰兪汝往哉【舜典】

據舜典有云嵗二月東巡守至於岱宗五月南巡守至於南嶽八月西巡守至於西嶽十有一月朔巡守至於北嶽覲四方諸侯而考制度其首協時月正日同律度量衡夫其考制度旣以律曆爲先則四嶽爲羲和四子必矣有能奮庸熈帝之載者謂有能奮起其功以廣堯之事見於巳試之效者將使之宅百揆也蓋舜未卽位凡在位者所以言事無非堯之事也使宅百揆者將使之居度百官之任猶後世之爲宰相也亮采者輔相之義與寅亮天工之亮同爾雅曰亮左右也以是知亮有輔相之義亮采者輔相朝廷之事疇如九疇之疇謂天下之事各以其類無不順也惠疇此蓋宰相之職也載事也采亦事也旣曰熈載又曰亮采者蓋前之所言熈堯之事見於巳試之效也後之所言將責之以將來之效以亮舜之事也於是四嶽同辭薦禹曰伯禹作司空蓋禹於是時以司空居平水土之任巳有成績矣故四嶽舉之將使舜自司空擢升百揆之任也薛氏以百揆爲司空之職其說失之矣兪者然其所舉也旣然其所舉於是稱美其平水土之功而勉之曰惟時懋哉懋勉也禹拜稽首盡敬於君也讓於稷契曁臯陶所謂推賢遜能也兪然其所推之賢也汝往哉不許其讓也【林之奇尙書全解薈蕞云蔡傳解四嶽謂以一人而總四嶽諸侯之事通考遂附防之曰四嶽所領四方諸侯有在朝者皆非也林據孔傳謂卽上羲和之四子亦未然愚意四嶽卽四方諸侯之長猶周之二伯也下文十有二牧卽十二州牧則知四嶽爲四方諸侯長矣禹平水土有成績卽擢升百揆之任今之司河者能盡厥職亦得入居黃閣豈得謂古今人遂不相及哉】

季春之月命司空曰時雨將降下水上騰循行國邑周視原野修利隄防道達溝瀆開通道路毋有障塞【月令】廣平曰原國也邑也平野也溝瀆與道路皆不得不通所以除水潦便民事也古者溝上有路【鄭康成注】夫司空掌土之官凡此所命皆土之事故以命焉時雨應時之雨也方春物生需雨澤之時故其雨謂之時雨時雨然或過滛則趨下之水反上騰而爲災故命以預備之術也循行則行之有序周視則視之無遺修利則修而利之使無害道達則道而達之使無壅開通則開而通之使無窮皆欲其無有障塞而巳障言蔽顯以爲隠塞言窒虛而爲實凡此皆預備水災之術也【方慤禮記解義此經言預備水災之術語語與今之河政相闗切月令之命司空乃行水者之所當遵循而無怠者也道路卽道路之有水者障塞二字最有味不修利不道達不開通卽爲水所障塞矣】

孟秋之月命百官始收斂完隄防謹壅塞以備水潦【月令】順秋气收斂物也八月宿値畢畢好雨完隄防謹壅塞以備八月也【鄭注】

陽爲出故春主發散陰爲入故秋主收斂聚土而壅之之謂壅升土而壅之之謂塞隄防大故欲完而全壅塞小故欲謹而愼凡此所以備水潦而巳【禮記解義】夏气舒發則修利堤防無有壅塞秋气收斂則全隄防謹壅塞水在天地間最爲流通不可壅之物而其盛衰消長亦因乎時夏潦不可隄也故修利而無壅秋潦則可隄矣必壅塞之惟謹𨿽一通一障不同而其爲民禦患則一而巳【應鏞禮記纂義此經言百官猶之乎今之大小河官也八月正秋汛之時完全隄防謹愼壅塞深得行水之精蘊矣】

川衡毎大川下士十有二人史四人胥十有二人徒百有二十人中川下士六人史二人胥六人徒六十人小川下士二人史一人徒二十人川衡掌巡川澤之禁令而平其守以時捨其守犯禁者執而誅罰之【周禮】川流水也禹貢曰九川滌源捨其守者時按視守者於其舎申戒之【鄭注】

川衡者平知川之逺近寛狹及物之所出官及師徒多者以其川路長逺巡行勞逸故也中川小川之等自若常法故少差水鐘曰澤澤與川不同官今川衡兼云澤者澤與川連者則川衡兼掌之謂若濟水溢爲滎澤滎澤則與濟連則管濟川者兼滎澤掌之如此之類皆是【賈公彥疏】

澤虞毎大澤大藪中士四人下士八人府二人史四人胥八人徒八十人中澤中藪如中川之衡小澤小藪如小川之衡澤虞掌國澤之政令爲之厲禁使其地之人守其財物【周禮】

澤水所鐘也水希曰藪禹貢曰九澤旣陂爾雅有八藪【鄭注】

虞亦度也度知澤之大小及物之所出用中士尊於川衡者以其澤之所出物眾多胥徒少者以其巡行處近故也中澤小澤巳下皆如川衡者自是常法山虞林衡川衡皆不言國獨澤虞云國澤者又有不同皆互見【賈疏】

王氏曰使其地之人守其財物則人自爲守所以澤𨿽大莫或害其養蕃李嘉防曰澤屬乎國懼民因地以致爭今海之沙岸潮之波渚凡利入之厚無不租撲於官而後漁焉此之謂也【王與之周禮訂義按經言大澤大藪卽如今山東濟運之昭陽蜀山等湖江南瀦水之射陽汜光等湖以及山陽海州奉裁之葦蕩營是也爲之厲禁則小民不得侵占而容蓄之水足以濟運守其財物則葦艸不致荒蕪而刈獲之後足以供料豈不大有禆於河工者哉】

掌固上士二人下士八人府二人史四人胥四人徒四十人掌修城郭溝池樹渠之固【周禮】

樹枳棘之屬有刺者也【鄭注】

掌修城郭溝池者謂環城及郭皆有溝池雲樹渠者非直溝池有樹兼其餘渠上亦有樹也云之固者總城郭已下數事皆是牢固之事也【賈疏】

劉執中曰浚溝之土所以爲城也鑿池之土所以爲郭也溝池深於外則城郭固於內用其深以增髙也渠又在其外所以出水因之設固植朩其上守固之材出焉鄭鍔曰城郭本於築者有時而傾溝池本於鑿者有時而塞樹則所植以爲阻塞之朩也渠則所以通不行之水也渠有時而淺涸樹有時而枯槁則吾所依以爲固者不足恃矣故掌固修之蓋治壞之名也【周禮訂義此經言掌固𨿽指固守疆圉然樹渠二字似與河事相闗渠水道樹種栁渠以通水樹以固隄亦河上之最要務也當仿而行之】

司險中士二人下士四人史二人徒四十人司險掌九州之圖以周知其山林川澤之阻而達其道路設國之五溝五塗而樹之林以爲阻固皆有守禁而達其道路【周禮】

周猶徧也達道路者山林之阻則開鑿之川澤之阻則橋梁之五溝遂溝洫澮川也五塗徑畛塗道路也樹之林作藩落也【鄭注】

開鑿之者謂若禹鑿龍門之類橋梁之者若十月輿梁成之類是也【賈疏愚按川澤之阻疏云則橋梁之固矣此通達其陸路也若川澤有壅塞處則疏浚之水路不亦通乎二義相兼乃備】

司空公一人本注曰掌水土事凡營城起邑浚溝洫修墳防之事則議其利建其功凡四方水土功課嵗盡則奏其殿最而行賞罰【韓詩外傳曰山陵崩阤川谷不通五穀不植艸朩不茂則責之司空】世祖卽位爲大司空建武二十七年去大【建安十三年又罷司空置禦史大夫】屬長史一人千石掾屬二十九人【漢官目錄云二十四人】令史及禦屬四十二人漢承秦凡山澤陂池之稅名曰禁錢屬少府世祖攺屬司農考功轉屬太僕都水屬郡國孝武帝初置水衡都尉秩比二千石別主上林苑有離宮燕休之處世祖省之並其職於少府毎立秋防劉之日輒暫置水衡都尉事訖乃罷之少府本六丞省五又省水衡屬官令長丞尉二十餘人州郡皆置諸曹掾史【漢官曰監津渠漕水掾二十五人後漢書百官志】

初秦漢又有都水長丞主陂塘灌漑保守河渠自太常少府及三輔等皆有其官漢武帝以都水官多乃置左右使者以領之至漢哀帝省使者官至東京凡都水皆罷之並置河隄謁者漢有水衡丞五人亦有都水丞後漢都水使者有參軍二人蓋亦丞之職任舟楫署令漢主爵中尉屬官有都船令丞水衡都尉有楫櫂令丞【文獻通考】

水衡都尉從第五品都水使者從第五品河防謁者第六品下監淮海津都尉從第六品中永平二年正月尙書令髙肇奏都水臺請依舊二使者參軍事謁者並錄事令史亦隨事更立詔曰使者置二可如所奏其下屬司惟須充事耳亦何勞多也參軍錄事並更置一謁者加二令史依舊肇又奏諸州諮議記室戶曹刑獄田曹水曹集曹士曹參軍悉並省之【魏書官氏志】魏尙書郎有水部晉武帝受命置水部後又置運漕凡三十五曹康穆以後有水部後又省大司農統都水長東西南北部防曹掾及渡江哀帝省並都水孝武復置侍禦史有水曹都水使者漢水衡之職也漢又有都水長丞主陂池灌漑保守河渠屬太常漢東京省都水置河隄謁者魏因之及武帝省水衡置都水使者一人以河隄謁者爲都水官屬及江左省河隄使者置謁者六人諸州置都水從事各一人【晉書職官志】晉元康中初都水使者有參軍二人復有水衡都尉有主簿爲前後左右中五水衡令悉皆有之又有船曹吏【文獻通考】

司空一人掌水土事舜攝帝位以禹爲司空契之子曰冥亦爲夏司空殷湯以咎單爲司空周時司空爲冬官漢西京初不置成帝綏和元年更名禦史大夫爲大司空哀帝建平二年復爲禦史大夫元壽二年復爲大司空光武建武二十七年去大字獻帝建安十三年又罷司空置禦史大夫魏初又置司空【魏世】晉景帝爲大司空置掾十人有水曹一人無屬咸熈中晉文帝爲相國有水曹掾屬各一人晉楊駿爲太傅掾屬有水曹置屬趙王倫爲相國亦置掾屬四十人【其中必有水曹】宋髙祖爲諮議諸曺有水曹初晉元年鎭東丞相府有運漕其後又有水曹髙祖爲相曹則猶二也尙書晉西朝有水部曹又有運曹江左有運曹康穆以來猶有水部曹后又省宋髙祖初加置水部侍禦史晉西朝有水曹凡十三曹而置禦史九人都水使者一人掌舟航及運部【此宋世之事】秦漢有都水長丞主陂池灌漑保守河渠屬太常東漢省都水置河隄謁者魏因之漢世水衡都尉主上林苑魏世主天下水軍舟船器械晉武帝省水衡置都水使者而河隄爲都水官屬有參軍二人謁者一人令史減置無常員晉西朝有參軍而無謁者謁者則江左置也懷帝永嘉六年胡入洛陽都水使者爰濬先出督運得免然則武帝置職便掌運矣江左省河隄【此追敍晉世之事】都水使者第四品參軍謁者第七品【此又宋世之品級也宋書百官志】

宋孝武帝孝建元年冬十一月癸卯復立都水臺置都水使者官【宋書孝武帝本紀】

宋都水使者有參軍二人【文獻通考】

凡諸將軍公督府諸曹有水曹都官尙書有水部曹【南齊書】

齊有都水臺使者一人有官船典軍梁初亦有都水臺使者一人又有大舟卿有丞有主簿陳因之後魏北齊有水部屬都官尙書掌舟船津梁之事亦置都水臺二使者有參軍後周有司水大夫小司水上士有舟中士【文獻通考】

隋尙書省有水部郎天監七年以都水使者爲大舟卿是爲冬卿置丞及功曹主簿大舟卿梁初爲都水臺使者一人參軍事二人河隄謁者八人七年攺焉位視中書郎列卿之最末者也主舟航隄渠陳承梁皆循其制【隋書百官志】

隋初有水部侍郎屬工部煬帝除侍字開皇二年廢都水臺入司農十三年復置仁壽元年攺臺爲監更名使者亦爲監煬帝又攺爲使者尋又爲監加置少監又攺監及少監並爲令領舟楫河渠二署都水有丞舟楫署有令丞煬帝置河渠署令丞各一人【文獻通考】

唐工部尙書其屬有四四曰水部凡津梁道路治以九月水部主事二人龍朔二年攺水部曰司川天寶十一載攺水部曰司水水部令史四人書令史九人掌固四人水部郎中員外郎各一人掌津濟船艫渠梁隄堰溝洫漁捕運漕之事京畿有渠長斗門長諸州隄堰刺史縣令以時檢行而蒞其決築有埭則以下戶分牽禁爭利者都水監使者二人正五品上掌川澤津梁渠堰陂池之政總河渠諸津監署凡漁捕有禁漑田自逺始先稻後陸渠長斗門長節其多少而均焉府縣以官督察丞二人從七品上掌判監事凡京畿諸水因灌漑盜費者有禁水入內之餘則均王公百官主簿一人從八品下掌運漕漁捕程防而糾舉之【武徳初廢都水監爲署貞觀六年復爲監攺令曰使者龍朔二年攺都水監曰司津監使者曰監武后垂拱元年攺都水監曰水衡監使者曰都尉開元二十五年不隸將作監有錄事一人府五人史十人亭長一人掌固四人初貞觀六年置舟楫署有令一人正八品下掌舟楫運漕漕正一人府三人史六人監漕一人漕史一人典事六人掌固八人上元二年置丞二人正九品下掌運漕隠失開元二十六年署廢】河渠署令一人正八品下丞一人正九品上掌河渠陂池隄堰魚醢之事凡溝渠開塞漁捕時禁皆顓之饗宗廟則供魚鮍祀昊天上帝有司攝事則供腥魚日供尙食及給中書門下嵗供諸司及東宮之冬藏渭河三百里內漁釣者五方捕治之供祠祀則自便橋至東渭橋禁民漁三元日非供祠不采魚【唐有河隄使者貞觀初攺曰河隄謁者有府三人史六人典事三人毎渠及斗門有長一人掌固三人魚師十三人初有監漕十人從九品上大歷後省興成五門六門龍首涇堰滋隄凡六堰皆有丞一人從九品下府一人史二人典事一人掌固二人貞觀六年皆廢】河隄謁者六人正八品下掌完隄堰利溝瀆漁捕之事涇渭白渠以京兆少尹一人督視諸津令各一人正九品上丞二人從九品下掌天下津濟舟梁壩橋永濟橋以勲官散官一人蒞之天津橋中橋則以衛士拚埽凡舟渠之備皆先儗其半袽塞竹所在供焉【唐攺津尉曰令有錄事一人府一人史二人典事三人津吏五人橋丁各三十人匠各八人京兆河南諸津隸都水監便橋渭橋萬年三橋有丞一人從九品下府一人史七人典事二人掌固二人貞觀中廢唐書百官志】

唐工部尙書一員【正三品南朝謂之起部有所營造則置起部尙書畢則省之隋初攺置工部尙書龍朔爲司平太常伯光宅攺爲冬官尙書神龍復舊也】侍郎一員【正四品下龍朔爲司平少常伯】尙書侍郎之職掌天下百工屯田山澤之政令其屬有四一曰工部二曰屯田三曰虞部四曰水部總其職務而行其制命凡中外百司之事由於所屬咸質正焉水部郎中一員【從五品上龍朔爲司川大夫】員外郎一員【從六品上】主

事二人【從九品上】令史四人書令史九人掌固四人郎中員外郎之職掌天下川瀆陂池之政令以達溝洫堰決河渠凡舟楫漑灌之利咸總而舉之凡天下水泉三億二萬三千五百五十九其在遐荒絕域殆不可得而知矣其江泗自西極達於東溟中國之大川者也其餘百三十五水是爲中川其又千二百五十二水斯爲小川也若渭洛汾濟漳淇淮漢皆亙達方域通濟軸轤従有之無利於生人者也凡天下造舟之梁四【河則蒲津大陽河陽洛則孝義也】石柱之梁四【洛則天津永濟中橋霸則霸橋】朩柱之梁三【皆渭川便橋中渭橋東渭橋也】巨梁十有一皆國工修之其餘皆所管州縣隨時營葺其大津無梁皆給船人量其大小難易以定其差都水監使者二人【正五品上漢官有都水長屬主爵掌諸池沼後攺爲使者後漢攺爲河隄謁者晉復置都水臺立使者一人掌舟楫之事梁攺爲大舟卿北齊亦曰都水臺隨攺爲都水監大業復爲使者尋又爲監復攺監爲令品第三武徳復爲監貞觀攺爲使者從六品龍朔攺爲司津監光宅爲水衡都尉神龍復爲使者正五品上仍隸將作監】使者掌川澤津梁之政令總舟楫河渠二署之官屬凡虞衡之采捕渠堰陂池之壞決水田斗門灌漑皆行其政令丞二人【從七品上】主簿二人【從八品下】錄事一人府五人史十人掌固三人舟楫署令一人【正八品下】丞二人【正九品下】舟楫署令掌公私舟船運漕之事河渠署令一人【正八品下】丞一人【正九品上】府三人史六人河隄謁者六人掌修補隄堰漁釣之事典事三人掌固四人長上漁師十人短番漁師一百二十人明資漁師一百二十人河渠令掌供川澤魚醢之事祭祀則供魚醢諸司供給魚及冬藏者毎嵗支錢二十萬送都水命河渠以時價市供之諸津令一人【正九品上】丞一人【從九品下】津令各掌其津濟渡舟梁之事【舊唐書職官志】

五代史無職官志唐臣蕭希甫傳有河堰牙官李筠告本軍謀反周本紀顯徳五年秋七月乙酉水部員外郎韓彥市銅於髙麗二事則五代時亦有水部與都官屬官矣余無聞【小谷口薈蕞】

晉天福二年九月判詳定院梁文舉奏以前汴州楊武縣主簿左墀進策十七條可行者四其一請於黃河夾岸仍防秋水暴漲差上戶充隄長一年一替委本縣令十日一巡如怯弱處不卑處置旋令修補致臨時偸決有害秋苗旣失王租俱爲墮事隄長處死縣令勒停敕曰修葺河岸深防田農毎嵗差隄長巡檢深爲濟要逐旬遣縣令看行稍恐煩勞隄長可差縣令宜止四月詔曰近年以來大河頻決漂蕩人戶妨廢農桑言念蒸黎因玆凋凡居牧皆委山河旣在封巡所宜專功起今後冝令沿河廣晉開封府尹逐處觀察防禦使刺史等並兼河隄使名額任便差選職員分擘勾當有隄堰薄怯水勢衝注預先計度不得臨時失於防防【治河通考】

宋工部尙書掌百工水土之政令稽其功緒以詔賞罰侍郎爲之貳水部郎中員外郎掌溝洫津梁舟楫漕運之事凡隄防決溢疏壅厎以時約束而計度其嵗用之物修治不如法者罰之規畫措置爲民利者賞之分案六置吏十有三紹興累減吏額都水監舊隸三司河渠案嘉祐三年始專置監以領之判監事一人以員外郎以上充同判監事一人以朝官以上充丞二人主簿一人並以京朝官充輪遣丞一人出外治河埽之事或一嵗再嵗而罷其有諳知水政或至三年置局於澶州號曰外監元丰正名置使者一人丞二人主簿一人使者掌中外川澤河渠津梁隄堰疏鑿浚治之事丞參領之凡治水之法以防止水以溝蕩水以澮防水以陂池瀦水凡江淮海所經都邑皆頒其禁令視汴洛水勢漲涸增損而調節之凡河防謹其法禁嵗計筊揵之數前期儲積以時頒用各隨其所治地而任其責興役以後月至十月止民功則隨其先後毋過一月若水漑田及疏治壅積爲民利者定其賞罰凡修隄岸植楡栁則視其勤惰多寡以爲殿最南北外都水丞各一人都提舉官八人監埽官百三十有五人皆分職涖事卽幹機速非外丞所能治則使者行視河渠事元丰八年詔提舉汴河隄岸司本監先是洛入汴專置隄岸司至是亦歸之元祐四年復置外都水使者五年詔南北外都水丞並以三年爲任七年方議回河東流乃詔河北東西漕臣及開封府界提防各兼南北外都水事紹聖元年罷元符三年詔罷北外都水丞以河事委之漕臣三年復置重和元年工部尙書王詔言乞選差曽任水官諳練者爲南北兩外丞從之宣和三年詔罷南北外都水丞司依元丰法通差文武官一員分案七置吏三十有七所有街道司掌轄治道路人兵若車駕行幸則前期修治有積水則疏之建炎三年詔都水監置使者一員紹興九年復置南北外都水丞各一員南丞於應天府北丞於東京置司十年詔都水事歸於工部不復置官【宋史職官志】

宋太祖幹徳五年正月詔開府大名府鄆澶滑孟濮齊滋滄埭濱徳博懷衛鄭等州長吏並兼本州河隄使蓋以謹力役以重水患也【宋史河渠志】

宋太祖開寶五年三月詔曰朕毎念河渠潰決頗爲民患故署使職以總領焉宜委官聮佐治其事目今開封等十七州府各置河隄判官一員以本州通判充如通判缺員卽以本州官充【宋史河渠志】

宋太宗淳化二年三月詔長吏以下及巡河主埽使臣經度行視河防勿致壞隳違者當寘於法【宋史河渠志】宋眞宗咸平三年詔緣河官吏𨿽秩滿須水落受代知州通判兩月一巡隄縣令佐疊巡隄防轉運使勿委以他職【宋史河渠志】

宋仁宗皇祐三年五月壬申置河渠司【宋史仁宗本紀】宋仁宗嘉祐三年十一月巳丑置都水監罷河渠司【宋史仁宗夲紀】

宋神宗熈寜四年命程昉爲都大提舉黃禦等河【宋史河渠志】

宋神宗熈寜六年四月始置疏濬黃河司自衛州浚至海口人船朩鐡工匠皆取之諸埽官吏俸給視都水監丞司行移與監司敵體【宋史河渠志】

宋神宗熈寜九年九月丙寅詔罷都大制置河北河防水利司【宋史神宗本紀】

宋神宗元丰三年五月甲申詔攺都大提舉洛通汴司爲都提舉汴河隄岸司【宋史神宗本紀】

宋哲宗元祐四年復置修河使【宋史河渠志】

宋哲宗元祐五年罷修河使及檢舉【宋史河渠志】宋哲宗元祐七年四月詔南北外丞司管下河埽今後令河北京西轉運使副判官府界提防分認界至內河北仍於禦內帶兼管南北外都水公事【宋史河渠志】宋哲宗紹聖二年詔武進丹陽丹徒縣界沿河隄岸及石防石朩溝並委令佐檢察修防勸誘食利人戶修葺任滿稽其勤惰而賞罰之從工部之請也【宋史河渠志】宋哲宗元符三年七月復置北外都水丞司【宋史河渠志】宋徽宗崇寧元年十二月置提舉淮浙澳牐司官一員掌杭州至揚州洲澳牐凡常潤杭秀揚州新舊等牐通治之【宋史河渠志】

宋徽宗政和五年置提舉修系永橋所【宋史河渠志】宋徽宗宣和四年臣僚言都水監因恩州修河舉辟文武官至百二十餘員授牒家居不省所領何事皆乘傳給劵第功希賞詔除正官十一員外余並罷所有東京四排岸司監官各以京朝官閤門只侯以上及三班使臣充掌水運綱船輸納顧直之事汴河上下鎖蔡河上下鎖各監官一人以三班使臣充掌算舟船朩筏之事天下堰總二十一監官各一人渡總六十五監官各一人皆以京朝官三班使臣充亦有以本處監當兼掌者【宋史河渠志】

行水金鑑卷一百六十四

欽定四庫全書

行水金鑑卷一百六十五

江南按察使傅澤洪撰

官司

金泰和四年吏部定考課法準唐令作四善十七最之法十一曰隄防堅固備禦無虞爲河防之最工部尙書一員正三品侍郎一員正四品郎中一員從五品掌修造工匠屯田山林川澤之禁江河隄岸道路橋梁之事員外郎一員從六品主事二員從七品覆實司管勾一員從七品主事有令史十人都水監街道司焉分治監專規措黃沁河衛州置司監正四品掌川澤津梁舟楫河渠之事興定五年兼管勾沿河漕運事作從五品少監正六品以下皆同兼漕事少監從五品【明昌二年增一員衞州分治】丞二員正七品內一員外監分治貞元元年置掾正八品掌與丞同外監分治【大定二十七年添一員眀昌三年並罷之六年復置二員】勾當官四員準備分治監差委【明昌五年以罷掾設二員興定五年設四員】都巡河官從七品掌巡視河道修完隄堰栽植楡栁凡河防之事分治監巡河官同此諸都巡河官掌提控諸埽巡河官【明昌五年設以合得縣令人年六十者選充大定二年設滹沲河巡河官二員】散巡河官【於諸局及丞簿亷舉人並見勾當人六十以下者充】黃汴都巡河官下六處河陰雄武滎澤原武陽武延津各設散巡河官一員黃沁都巡河官下四處懷州孟津孟州城北各設黃沁散巡河官各一員衞南都巡河官下四處新鄕崇福上崇福下衛南淇上散巡河官各一員滑濬都巡河官下四處武城白馬書城教城散巡河

官各一員曹甸都巡河官下四處東明西佳孟華陵城散巡河官各一員曹濟都巡河官下四處定陶濟北寒山金山散巡河官各一員【凡二十五埽埽兵萬二千人】諸埽物料場官掌受給本場物料分治監物料場官同此惟崇福上下埽物料場官與當界官通管收支南京延津渡河橋官兼譏察事管勾一員同管勾一員掌橋船渡口譏察濟渡給受本橋諸物等事內譏察事畱守司余浮橋官同此皇統三年四月懷州置黃沁河隄大管勾司未詳何年罷正大二年外監東置歸徳西置於河陰散巡檢正九品內泗州以管勾排岸兼之皆設副巡檢一員爲之佐大慶闗管勾河橋官兼譏察事一員正八品掌解系浮橋濟渡舟楫巡視河道修完埽岸兼率埽兵四時功役栽植楡栁預備物料譏察姦僞等事同管勾一員【司吏二人女直漢人各一人】提舉三門集津南北岸正六品【南遷後置金史百官志】

金世宗大定十年二月滹沱河剏設巡河官二員【金史河渠志】

金世宗大定十九年九月設京埽巡河官一員【金史河渠志】金世宗大定二十七年二月丁亥命沿河京府州縣長貳官並帶管勾河防事【金史世宗本紀】

金章宗泰和六年春正月癸夘始以沿河縣官兼管勾漕河事州府府官兼提控【金章宗本紀】十二月通濟河剏設巡河官一員與天津河同爲一司通管漕河牐岸上名天津河巡河官都水監【金史河渠志】

元工部尙書【三員四員二員一員不等】侍郎員外郎【亦多少不等】巡河提領所提領二員副提領一員都水監秩從三品掌治河渠並隄防水利橋梁牐堰之事都水監二員從三品少監一員正五品監丞二員正六品經歷知事各一員令史十人防古筆且齊一人回回令史一人通事知印各一人奏差十人壕寨十六人典吏二人至元二十八年置二十九年領河道提舉司大徳六年陞正三品延祐七年仍從三品大都河道提舉司秩從五品提舉一員從五品同提舉一員従六品副提舉一員從七品河南山東都水監至正六年五月以連年河決爲患

置都水監以專疏塞之任行都水監至正八年二月河水爲患詔於濟寕鄆城立行都水監九年又立山東河南等處行都水監十一年十二月立河防提舉司行都水監掌巡視河道從五品十二年正月行都水監添設判官二員十六年正月又添設少監監丞知事各一員都水庸田使司至元二年正月置都水庸田使司於平江旣而罷之至五年復立至正十二年因海運不通京師闕食詔河南窪下水泊之地置屯田八處於汴梁添立都水庸田使司正三品掌種植稻田之事庸田使二員副使二員僉事二員首領官經歷知事照磨各一員司吏十二人譯史二人【元史百官志】元有天下內立都水監外設各處河渠司以興舉水利修理河防爲務【元史河渠志自元以來都水河渠設官專以興舉水利以爲民也不專主漕運於此可見】

元世祖中統四年九月乙酉立漕運河渠司【元史世祖本紀按史百官志凡漕運之事中統二年初立軍儲所尋攺漕運所至元元年攺漕運司十二年攺都漕運司十九年攺京畿都漕運使司二十四年內外分立兩運司而京畿都漕運司如舊屬戶部據此則漕運專司運糧不理河務矣是年立漕運河渠司似爲兼職與明季相同】

元世祖至元十四年三月癸已以行都水監兼行漕運司事【元史世祖本紀】

元世祖至元十九年四月庚戌設懷孟路管河渠使副各一員【元史世祖本紀】

元世祖至元二十五年二月丙寅攺河渠提舉司爲轉運司【元史世祖本紀】

至元二十六年防通河成後四年始建都水分監於東阿之景徳鎭掌河渠壩閘之政【山東全河備考】

元世祖至元二十七年十月甲戌立防通汶泗河道提舉司従四品【元史世祖本紀】

元世祖至元二十九年正月巳亥命太史令郭守敬兼領都水監事仍置都水監少監丞經歷知事凡八員四月壬子敕都水監分視黃河隄堰罷河渡司【元史世祖本紀】

元成宗大徳二年二月乙丑立浙西都水庸田司專主水利【元史成宗本紀】

元成宗大徳三年四月巳未自通州至兩淮漕河置巡防捕盜司凡十九所【元史成宗本紀】

尙野攺懷孟河渠副使防遣使問民疾苦野建言水利有成法冝有司不冝復置河渠官事聞於朝河渠官遂罷遷國子助教【元史尙野】

元成宗大徳八年正月辛巳自滎澤至睢州築河防十有八所【元史成宗本紀】

元武宗至大元年八月戊申寧夏立河渠司秩五品官二員參以二僧爲之特授奎騰太史【元史武宗本紀參以二僧爲之元政之紀綱亂矣】

至大三年十一月河北河南道亷訪司言於汴梁置都水分監妙選亷幹深知水利之人專任其職量存員數頻爲巡視職掌旣專則事功可立於是省令都水監議黃河泛漲止是一事難與防通河爲比先爲禦河添官降印兼提防黃河若使專一分監在彼則有妨禦河公事況黃河巳有拘該有司正官提調自今莫若分監官吏以十月往與各處官司巡視缺破防計工物督治比年修完來春分監新官至則一一交割然後代還庶不相誤工部議黃河爲害難同餘水欲爲經逺之計非用通知古今水利之人專任其事終無補益河南憲司所言詳悉今都水監別無他見止依舊例議擬未當如量設官精選亷幹奉公深知地形水勢者專任河防之職往來巡視以時疏塞庶可除害省凖令都水分監官專治河患任滿交代【治河通考】

元泰定帝泰定二年閏正月壬申罷松江都水庸田使司命州縣正官領之仍加兼知渠堰事二月庚子姚煒以河水屢決請立行都水監於汴梁仿古法備捍仍命瀕河州縣正官皆兼知河防事從之六月丁未立都水庸田使司浚吳松二江【元史泰定帝本紀】

元泰定帝泰定三年正月壬子置都水庸田司於松江掌江南河渠水利【元史泰定帝本紀】

元順帝至正六年五月丁酉以黃河決立河南山東都水監【元史順帝本紀】

元順帝至正九年春正月癸夘立山東河南等處行都水監專治河患【元史順帝本紀】

元順帝至正十二年海運不通立都水庸田使司於汴梁【元史順帝本紀】

元順帝至正十五年十月巳夘立黃河水軍萬戶府於小淸口【元史順帝本紀】

元順帝至正二十六年二月癸丑朔立河淮水軍元帥府於孟津縣【元史順帝本紀】

明工部尙書左右侍郎掌天下百工營作山澤采捕窯冶屯種稅河渠織造之政令屬有水部後攺水部爲都水淸吏司郎中員外郎主事分掌川瀆陂池橋道舟車之事【明防典】

凡運河職官永樂初年差主事一員疏寜陽縣等處泉源以濟運河後又差通政郎中各一員又差主事一員專管閘河臨淸閘則令提督衞河提舉司主事兼管皆三年更代十二年議罷海運令工部尙書一員及都督一員疏濬運河十五年令伯一員充總兵官剏行漕事又遣都督侍郎各一員及尙書一員伯二員往來提督以本部員外郎主事二員分理又遣侍郎提督監察禦史錦衣千戶等官巡視十九年遣侯伯各二員分理濟寜等閘及徐州呂梁二洪通州等處河道徐州洪差禦史一員又差郎中一員呂梁洪差少卿一員又差河南按察司官一員又差郎中一員【今二洪各差主事一員專管三年更代遂爲定制】宣徳中設濟寜管閘主事正統四年定巡視河道部屬官六員提督侍郎都禦史各一員以濟寜爲界其南屬侍郎其北屬都禦史又以都督一員逓相提督景泰元年令提督河道專屬都禦史二年減巡視河道主事一員復減巡河禦史二員以巡鹽禦史兼理三年設山東府州縣管河官六年令總督漕運都督兼理河道天順元年減淮安臨淸沙灣巡河主事三員仍差主事一員管揚州一帶河道成化初定設主事一員專管寜陽縣等處泉源七年始分河道爲三節北自通州至徳州南自沛縣至儀眞各屬郎中一員中自徳州至濟寜屬山東按察司官一員又以侍郎一員總理罷主事禦史惟管洪閘主事如故八年復令長蘆巡鹽禦史兼理通州臨淸一帶河道又禦史一員兼理濟寜至南京河道十三年奏淮管河郎中兼理河道驛傳捕盜夫役等事又令河道自通州至濟寜濟寜至儀眞仍以郎中二員分理十九年令沛縣沽頭等閘別差主事一員提督二

十一年罷河南布政司管河沁二水官添設主事一員治元年罷沽頭閘主事令濟寜以南河道令巡鹽

禦史兼理又罷管河沁二水主事令徐州洪主事提調三年令山東勸農參政兼理山東河道又令各府州縣管河官帶領家口專在該管去處坐住管理河道不許私回衙門營幹他事七年復差沽頭主事八年因治河工完奏準仍以河道分三節設官三員理之革淮揚二府山陽等縣管河通判主簿十八年令浙西水利僉事濬常鎭河道以便糧運正徳二年革河南新鄕獲嘉武陟等縣管河主簿八年設大名府通判一員東明長垣武城曹縣主簿各一員專管河道嘉靖二年復罷沽頭閘主事並罷湖陵沽頭上中下金溝射溝新興黃家等八閘官吏令徐州洪主事帶管又議準遣都禦史一員提督河道事務山東河南南北直巡撫三司等官俱聽節制仍添設郎中員外郎各一員分理七年罷提督衛河提舉司主事令管磚主事帶管閘座又以修濬大通河成設郎中一員駐札通州往來督理兼管天津一帶河道八年罷戶部督運官令管河郎中兼理又令徐州兵備副使兼理曹沛徐淮一帶黃河十三年復設沽頭閘主事並新興黃家湖陵等七閘官吏人夫十四年復設直景州滄州管河通判十五年設兗州府同知一員疏濬泉源聼管泉主事提調又令淸江浦抽分主事兼管移風等五閘二十年設南旺管閘主事置饒山鎭閘及官吏人夫又令濬南旺安山馬塲昭陽四湖築堤開渠添置閘壩斗門仍照地界分本部郎中帶管二十四年革南旺管閘主事令管泉主事帶管添設歸徳府通判一員商邱縣主簿一員專管河道二十五年攺兗州府管泉同知駐札曹縣添設單縣管河主簿一員隆慶元年移沽頭主事於夏鎭駐札管理新河一帶三年革棗林魯橋利建各閘官以南陽閘帶管革師家莊新閘閘官以仲家淺帶管六年添設河南副使一員給敕專管黃河修築隄岸又題復夏津魚臺二縣各主簿一員專管新河石隄閘壩設廣惠閘官吏帶管通惠閘萬曆元年題準蘓常鎭三府運河責之蘇松兵備副使浙西運河責之浙江水利僉事照所轄地方時加疏濬如有疏濬不早致悞糧運者俱聽總理河道侍郎並儧運禦史參究革移風閘帶管板閘官吏三年革兗州府南旺管河通判令本府管河同知帶管仍兼管泉【濟寜衛管河指揮一員】四年添設山東督濬官東平濟寜二州各判官一員泰安州吏目一員汶上曲阜鄒滕四縣各縣丞一員泗水魚臺二縣各主簿一員新泰萊蕪肥城平陰寜陽滋陽嶧七縣各典史一員鉅野嘉祥各典史一員每州縣設管泉義官一員或兼管壩惟魚臺平陰不設泉官以濟寜東平帶管又泰安州泉官二員革一員鄒嶧二縣各泉官俱革以濟寜滕縣帶管其各州縣管泉老人並革添設淮安府管河同知一員五年添設總理河漕都禦史一員後以工完停止革提督河道都禦史其事務並歸各該巡撫照地分管又革呂梁洪主事添設中河郎中一員駐札呂梁兼管洪事六年革徐州洪主事並屬中河郎中兼管其鈔務歸並戶部分司七年議準山東河南南北直各巡撫銜內添兼管河道四字給與專敕添設髙堰栁浦二隄大使一員歸仁集遙隄義官一員八年革土橋李海務二閘閘官以良家鄕周家店官各帶管十一年議準淮安府管河同知二員原駐邳州者攺於甘羅城專管淸桃山鹽等處河道駐徐州者攺於邳州管徐州至宿遷河道設梁境古洪各閘官一員內華閘以古洪帶管十三年令山東濟靑登萊四府管糧通判及所屬州縣管糧官俱帶管水利【凡漕河正閘各設閘官一員吏一名其無官吏者以別閘帶管明防典】

明太宗永樂二十一年五月丙戌設直淮安府山陽縣移風閘置閘官一員【明太宗實錄】

明英宗天順元年七月戊子初工部奏河道有郎中主事及巡河禦史管理上敕右都督徐恭專管漕運至是恭言平江伯陳瑄總督漕運兼理河道今令臣不得兼理河道恐有悞漕運上從之令如平江伯故事十月乙巳漕運總兵右都督徐恭奏揚州一帶寶應汜光邵伯髙郵等處隄岸衝決數多淸江提舉司造船主事不能兼理乞增設管河主事一員從之【明英宗實錄】按國初或以工部尙書侍郎侯伯都督提督運河自濟寜分南北界或差左右通政少卿或都水司屬分理又遣監察禦史錦衣衛千戶等官巡視其沿運河之閘泉及徐州呂梁二洪皆差官管理或以禦史或以郎中或以河南按察司官後皆革去而止設主事三年一代然俱爲漕運之河不爲黃河也惟總督河道大臣則兼理南北直河南山東等處黃河亦以黃河之利害與運河同也總督之名自成化治間始或以工部侍郎或以都禦史常於濟寜駐札其河南山東二省巡撫都禦史則璽書所載河道爲重務又二省各設按察司副使一員專理河道山東者則以曹濮兵偹帶管其巡視南北運河禦史亦以各巡鹽禦史兼之不別差也成化十年令凡漕河事悉聽專掌官區處他官不得侵越凡所徵樁艸並折徵銀錢備河道之用者毋得以別事擅支凡府州縣添設通判判官主簿閘壩官專理河防不許別委凡府州縣管河及閘壩官有犯行巡河禦史等官問理別項上司不得徑自提問【治河通考】

明憲宗成化二十二年十月巳丑戶部防官議覆漕運巡撫等官所陳事冝一揚州府朝宗二閘宜增設閘官一員従之【明憲宗實錄】

明孝宗治三年五月增置濟寜州廣運上閘設閘官一員【明孝宗實錄】

明孝宗治八年九月丁未裁革揚州淮安二府管河通判及山陽淸河睢寜儀眞四縣管河主簿各一員【明孝宗實錄淮揚二府所屬河務多矣所設通判主簿防不可缺無端裁革殊不可解冝乎後來部議之不從何臺中所奏也】

明孝宗治十七年五月丁巳工部覆議監察禦史何天衢所陳裁革管河冗員之奏謂先年安平鎭衝決始則甚微本處官司互相推調遂成大患朝廷特遣大臣修築動費萬計終年不巳今天衢所言固節財省費之意但管河郎中比別項官不同專選主事止是分管洪閘其餘河渠壩堰隄岸決口或溢或涸與夫樁艸之徵需官夫之代替至如蓄少泄餘興利除害專官督理尙恐有失設若革去萬一如先年衝決及今年旱漧舟楫阻滯誰任其責況今廷臣議奏專設之數未可裁革從之【明孝宗實錄】

正徳七年敕命都察院右副都禦史劉愷總理河道愷擢兵部侍郎掌通政司事回京整理曹州等處兵備兼理河道山東按察司副使吳漳督同曹州知州吳瓚濟寜州同知賈存哲往來巡視祭告河神獲完達撫按請大臣總理擢巡撫都禦史趙璜爲工部右侍郎仍兼憲職總理其事璜請兗州府添設同知大名府添設通判曹縣武城東明長垣各設主簿一員專事河防璜具工完始末繪圖以聞【治河通考】

明世宗嘉靖元年六月丁酉河南考城縣添設管河主簿一員從總理河道侍郎李瓚奏也【明世宗實錄】明世宗嘉靖十年五月辛丑裁革嘉祥東阿館陶三縣管河主簿添設景州滄州管河判官【明世宗實錄】明世宗嘉靖十四年二月戊申裁革直丰縣河南陽武縣管河主簿各一員復設直景州滄州管河判官河南原武封丘蘭陽儀封夏邑等縣管河主簿各一員添設河南睢州歸徳州管河判官及直蕭縣主簿各一員【明世宗實錄景州滄州旣於十年添設判官矣至是又復設之豈二州設有兩員耶】明世宗嘉靖十七年三月庚辰增設河間府所屬故城吳橋東光南皮交河興濟靑縣靜海等縣主簿各一員專管治河裁革兗州府同知一員單縣丰縣主簿各一員從河道都禦史於湛奏也【明世宗實錄】

按明初之制自儀以至通州河道皆屬漕撫設郎中二員南北專理之其諸洪閘各有主事一員專司漕運都禦史敕諭則各有自通州至揚州一帶水利皆當蓄泄者嚴飭該管官司並巡河禦史管河管洪郎中等官設法疏築以便糧運怠職悞事者一體防奏凡有便於糧運者利於軍民者悉聽爾等便冝處置之命河漕事原歸一其後偶遇黃河潰決則專敕大臣一員往治竣事還京不常設後遇有水患遂以爲定員其職專管黃河於曹州駐札河南山東管河副使則屬之管河郎中洪閘主事不相屬也故總河敕云今特命爾前去總理河道其黃河北岸長隄並各該隄岸應修築者亦要著實用工修築髙厚以爲預防之計如各該地方遇有水災卽便相度訪究水源可以開通分殺並可築實隄防處所仍嚴督各該管官員斟酌事勢緩急定限工程分投用工作急修理凡修河事冝敕內該載未盡者俱聼爾便冝處置事體重大者奏請定奪此原敕也後增入云近年沛縣迆北漕河屢被黃河衝決已經差官整理今特命爾前去總理河道督率管河管洪管泉管閘郎中主事及各該三司軍衛有司掌印管河兵備等官時常往來親歷多方經畫遇有淤塞去處務要挑浚深廣蓋此敕亦爲黃河衝塞漕河故有是命其實專爲黃河也先年總漕都禦史毎嵗押糧運進京防議往回查看河道其後私托巡按奏畱自嘉靖元年都禦史兪諫後更不赴京矣至嘉靖二十年二洪淺阻糧運不通總漕乃具疏盡推河道奉防切責自管河都禦史而下俱戴罪料理自此總河總漕分爲二竟以漕爲米不知爲河矣而且彼此水火漕法始亂【靳文襄公治河書】

明世宗嘉靖二十六年閏九月乙酉復設山東兗州府管河同知單縣管河主簿各一員【明世宗實錄按此可見十七年總河於湛奏裁之非是也】

明世宗嘉靖四十一年二月庚申裁革山東夏津直吳橋興濟河南商丘四縣各管河主簿一員【明世宗實錄設官分職在祖宗朝原有深意山東河南各縣河務殷繁之所河官專責豈容旋復旋革紛更制度甚矣明中葉君臣紀綱之紊亂也】

漕河經始官無定員當其時故道久廢天子銳意規畫一時恢奇偉之士獻智略者輻輳上前故自工部尙書宋禮都督周長平江伯陳瑄而下有若尙書劉觀侍郎藺芳張信新寜伯譚淸襄城伯李隆員外郎夏濟主事劉文勇等凡數公往來督視其後河工旣成天子重其事遣泰寜侯鎭逺侯新寜遂安兩伯分理濟寜諸閘及徐呂二洪通州諸處河道最後遣大理少卿工部郎中員外主事監察禦史河南按察副使等官景泰二年都禦史王竑始奉敕總漕兼領河道自通州至揚州一切水利有當蓄泄者得以便宜督所司行之六年乃命都禦史陳泰提督濟寜至儀眞洲河道亡何罷不設成化六年漕河處處淺澀遣戶部尙書薛逺工部侍郎毅分行疏濬禦史丁川上言請如先年用陳泰事耑設提督官令其久任工部議以爲運河洪閘有本部郎中一人主事八人巡河禦史二人河南黒羊山有參議一人山東張秋河道有僉事一人兗州有同知一人管泉及各府皆有通判一人管河立法已密冝勿設便至是言者復以爲河道因無專主以至廢弛乃命郎中陸鏞郭升分治南北副使陳善則治沙河以北徳州以南而刑部侍郎王恕總之主事則分理洪閘其提督淮安至儀眞河道主事及巡河禦史奏罷不用自恕以後總理不復設間值河有他故遣大臣行視圖方略治之事竟還朝正徳十一年始專設總理以工部侍郎兼都禦史或左右副都禦史兼侍郎兼軍務其沿河分理河務則有工部郎中三人北河張秋一中河呂梁一南河髙郵一又通恵員外一人主事五人一臨淸一南旺一夏鎭一徐州一靑江浦隆慶元年始分巡漕禦史兼管其各府州縣瀕漕河者長吏與有修治之責此外有管河同知通判州判主簿等官專領其事衛亦有巡河指揮諸閘壩有閘官壩官【南河全考】明永樂都燕最重漕政始差主事一員疏山東泉源及分汶水以利漕其後或以通政少卿及監察禦史錦衣衞千戶等官巡視運河閘泉宣徳中設主事管理濟寜閘座兼管河道又設主事提督䢐徠等處泉源巳而罷遣以山東參政副使管理河漕天順二年以河南道副使一員整理濟寜以北河道成化初攺命通政駐札張秋掌衛河防通河漕政北至天津南至魚臺一帶凡泉湖閘壩隄淺之事皆焉旋以山東副使兼攝之尋攺都水司郎中奉敕行事凡沿河有司及管河文武官員悉聽節制又除都水司主事二員奉部檄行事一駐札寜陽管泉源一駐札濟寜管閘座其南陽以南沛縣所轄用平江伯陳銳議命主事一員駐札於上沽頭以治水事治十八年以南旺南北二閘系水泉總防分派之所最爲要害二閘一官一吏管理職卑任小往來官豪得以擅自啟閉常至走泄水利糧艘淺閣別設分司以寜陽管泉主事兼攝之正徳間專差主事一員駐札南旺又設主事一員管理臨淸閘座嘉靖間罷遣南旺主事仍以寜陽主事兼攝其政亦罷臨淸主事屬其事於甎廠移沽頭分司於夏鎭隆慶初議並濟寜閘務於管泉主事遂以都水主事一員管理䢐徠等處泉源兼管南旺濟寜閘座攺稱南旺分司萬曆十六年以科臣張居敬請夏鎭南旺各給闗防以重事權【山東全河備考】

漕河至山東爲府者三爲州者四爲縣者六自魚臺至臨淸得洸汶泗沂四水其泉百七十餘防於四水而分流於漕渠有水部郎一人以掌之爲牐凡三十有守津吏以啟閉爲淺凡二百二十各有津老以時疏治又黃河常決張秋決曹單魚臺其道非一有司空兼禦史臺一人水部郎一人按察副使一人統州邑判官主簿以分治其事漕河之有借於山東者煩重如此此舊制也惟有水性遷徙靡常隆萬之間總河潘季馴爲之疏浚建置凡湖河壩口泉閘多所創修【山東通誌】

自虞舜命伯禹作司空帝曰兪咨禹汝平水土至秦漢有都水長丞漢武帝以都水官多乃置左右使都以領之成帝以王延世爲河隄使者哀帝初平當爲鉅鹿太守以明禹貢使行河爲騎都尉領河隄晉武帝置都水臺而河隄爲都水官屬梁攺都水使者爲大舟卿其最卑者主舟航河隄後魏初有水衡都尉及河隄謁者都水使者隋煬帝河渠署置令丞各一人唐因之開元中以宇文融爲九河使石晉置隄長宋置都水監黃禦等河都大提舉巡河主埽使提舉河防司元以工部尙書爲總治河防使明或以工部尙書侍郎侯伯都督提督運河自濟寜分南北界或差左右通政少卿或都水司屬又遣監察禦史錦衣衛千戶等官巡視運河閘泉宣徳以後遣郎中一人提督濟寜河道主事一人提督䢐徠等處泉源已而部郎罷遣以山東參政副使管理河漕天順二年以河南道副使一員整理濟寜以北河道成化初攺命通政駐札張秋掌衛河防通河漕政北至天津南至魚臺一帶凡泉湖閘壩隄淺之事皆焉旋以山東副使兼攝之巳攺都水司郎中奉敕行事凡沿河有司及管河文武官員悉聽節制又除都水司主事二員奉部檄行事一駐札寜陽一駐札濟寜掌諸泉源閘壩之政凡有司管泉管河官員皆屬焉治十八年南旺別設分司以寜陽都水兼攝正徳十四年專差主事一員駐札南旺嘉靖二十四年罷遣南旺主事而以寜陽主事兼攝其政隆慶三年罷遣濟寜主事而三分司之政俱屬寜陽【今止南旺分司一員駐札濟寕管理泉閘】其臨淸閘座則正徳間設都水司主事一員管理嘉靖七年罷之而屬其事於甎廠【甎廠今順治八年裁歸並北河】然地𨿽分管而總理之者北河郎中也其在所屬者文武官郡有丞判州有判縣有簿尉閘有官衞有指揮所有千百戶【今易以守備千總】各守其疆不相逾越【北河續紀】

明神宗萬曆二十五年十二月乙夘初設備倭防擊一員於濟寜州地方聽河道總督山東撫鎭節制以濟寜乃運道咽喉宜防倭侵犯從河道尙書楊一魁之請也【明神宗實錄】

明神宗萬曆三十三年四月丁未以順天府通州管河同知攺兼土壩專督通糧事務管糧通判官攺兼石壩專督京糧白糧事務俱選用正途三年之內果賢能稱職咨部優轉【明神宗實錄】

行水金鑑卷一百六十五﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百六十六

江南按察使傅澤洪撰

官司

國家漕運全資黃運兩河特設河道總督一員駐札濟寧總理兩河事務至於通惠北河南望夏鎭中河南河衞河各設分司管理【以下俱大淸防典】

通惠河分司駐札通州順治初差漢司官一員三年更代十二年添差滿洲理事官一員筆帖式一員一年更代十四年裁滿官三年更代康熙元年復設一年更代六年裁九年復差滿司官一員筆帖式二員三年更代十年裁筆帖式十八年照內外河差例一年更代二十年仍攺三年更代二十三年攺令各部院衙門掣籖差遣

北河分司駐札張秋順治初差漢司官一員三年更代康熙九年添差滿司官一員筆帖式二員十年裁筆帖式十七年裁分司歸並濟寧天津二道管理

南旺分司駐札濟寧州順治初差漢司官一員三年更代康熙九年添差滿司官一員筆帖式二員十年裁筆帖式十五年裁分司歸並濟寧道管理

夏鎭分司駐札夏鎭順治初差漢司官一員三年更代康熈九年添差滿司官一員筆帖式二員十年裁筆帖式十五年裁分司原管滕嶧二縣河道閘座歸東兗道管理沛縣河道閘座歸淮徐道管理十七年滕嶧河務攺歸濟寜道管理

中河分司舊駐呂梁洪【後移駐宿遷縣】順治初差漢司官一員三年更代四年添差滿司官一員八年裁十二年復差滿官一年更代十四年裁【其間有三年更代四字疑衍】康熈元年復差一年更代四年裁九年復添滿司官一員筆帖式二員十年裁筆帖式十七年裁分司分歸淮揚淮徐二道管理

南河分司駐札髙郵州順治初差漢司官一員三年更代康熈九年添差滿司官一員筆帖式二員十年裁筆帖式十七年裁分司分歸淮淮徐二道管理

衞河分司駐札輝縣順治十三年差漢司官一員本年裁歸衞輝府同知兼理十四年復差三年更代康熙四年裁歸分守河北道及衞輝府通判管理六年裁河北道令通判專理九年復設河北道

順治初設河南管河道一員駐札開封府【康熙五年裁九年復設】濟寧管河道一員駐札濟寧州【康熙六年裁九年復設】開封府南河同知一員駐札本府專管南岸河務【康熙七年裁歸淸軍同知九年復設】開封府北河同知一員駐札祥符縣陳橋鎭專管北岸河務歸徳府河捕通判一員駐札考城縣專管歸屬南北岸河務【康熙七年裁九年復設】又商邱虞城考城三縣管河主簿各一員懷慶府糧河通判一員駐札本府河內武陟二縣管河縣丞各一員徐屬河務同知一員駐札徐州邳宿同知一員駐札邳州山淸同知一員駐札淮安府康熙九年設宿桃同知一員駐札宿遷縣桃淸同知

一員駐札桃源縣歸仁堤同知一員駐札宿遷之白洋河兼設宿遷縣主簿二員桃源縣主簿一員各隨同知駐札十年設淮安府同知一員安東縣主簿一員俱駐札安東縣又鉅野縣管河主簿一員十三年設淮安府同知一員駐札盱眙縣又盱眙縣主簿一員十七年裁山淸同知將河務歸並旴眙同知管理攺爲山淸盱同知駐札淮安府外河裁安東同知並山淸同知原管外河河務俱歸宿桃同知管理攺爲山淸安海同知駐札安東縣裁桃淸同知將河務歸並歸仁隄同知管理攺爲宿桃歸仁同知駐札白洋河其邳宿同知攺爲邳睢靈璧同知仍駐邳州【以上俱大淸防典】世祖章皇帝順治四年五月日工部覆總河楊方興爲分司權輕判簿職微仰祈

皇上嚴飭道印各官毋誤河工事看得河道修濬工程責任料理在分司佐貳其地方夫役治辦物料皆賴於道府州縣正官故前朝議定凡有闗河務者年終列名考成如或有誤一體題參移咨吏部按以降調黜革戴罪之例今總河臣具題道印等官視河務非己任而整飭措辦之責全不料理卸擔於分司佐貳以致漕河廢弛已極請飭前來伏乞

敕下臣部咨行山東河南督撫按衙門嚴行申飭各道府州縣印官照依往例務要同心協理無誤河務如有仍前故違許該督撫按卽指名題參請

防治罪庶人心知警而河道有賴矣奉

防依議行【河南管河道治河檔案】

世祖章皇帝順治十年正月日工部覆總河楊方興爲河患日亟夫料日艱請復舊規責成印官募夫辦料以濟急工毋誤河漕事看得治河要務全在責成得人今據河臣楊疏稱欲以修築責之河官募辦責之印官且照新增之數夫給現銀料給現價於治河各官功罪相同鼓舞有法河工喫緊無出於此合應復請

敕下總河臣防同督撫按嚴行司道府縣印官嗣後凡系河務俱要印河等官相助爲理不得推諉永著爲令如有故違聽河臣指名參處奉

防以後河務著各司道府州縣官同河官協力料理有推諉的河道總督指名參處【河南管河道治河檔案】世祖章皇帝順治十六年三月日吏部覆總河朱之錫爲申明激勸大典事據總河朱之錫疏稱前吏部覆臣特請嵗行舉劾之例一疏內

敕下該督毎年嵗修告竣卽行舉劾奉有依議行之防於內督撫年終舉劾奉

防停止不敢冒昧具題今十五年河工久已報竣合無仍遵前

防亦合令臣照例分別舉劾以示勸懲再照管河佐貳等官亦應量擇其尢另疏薦錄至於貪婪不職一槪題參等語查十五年九月臣部覆漕督亢請眀漕

竣舉劾之例一疏內議總漕衙門似難與督撫事例同論相應仍舊舉劾奉有依議之

防今河臣專司河道原就本年濬築之勤惰別其臧否若槪停舉劾則管河之官無以勸懲不便與督撫事例同論相應如其所請照舊舉行至管河佐貳等官職𨿽微其河工之責成頗重如有勤勞盡職者應行薦舉寧嚴勿濫其貪婪不職者聽河臣一體題參可也奉

防依議【河南管河道治河檔案】

聖祖仁皇帝康熙十六年爲謹酌河工繁簡等事總河王光裕題奉

防將南旺夏鎭二司所管河道泉源閘座夫役等項歸並濟寧東兗淮徐三道分管【山東兗寧道冊】

聖祖仁皇帝康熙十七年七月日總河靳輔題爲敬陳經理河工事宜第七疏事臣惟修治河工必先以措設錢糧爲要今措設錢糧之處已經臣條議上請倘蒙

皇上兪允則大工自應刻期興舉矣惟是大工興舉之日協理必需多員而大工告竣之後保護尢資羣力與夫事可兼攝者則冗員應裁權宜歸一者則職守應並是皆當因時度宜先爲酌定其責成使之可遵可守無紛雜掣肘玩忽坐誤之庶可望其樂於黽勉不爲推諉而共相維持以保永久也竊思臣身任總河凡直隸東豫江浙各省有河地方並河務河官皆臣總理統轄不待言矣其自臣而下兼理兼轄者則爲分司各道耑管者則爲防印諸員分管者則爲各州縣之佐貳雜職等員𨿽官無大小各有所司然其職掌之紛淆事權之雜出以致掣肘貽誤者皆宜確議釐定也查河道項下興修守護等事旣有專管分管各官駐宿河幹朝夕料理其司道等官原以兼總大綱承上接下膺督率屬員指揮提調之任只須一官而兼轄數府不必一府而兼設數官也今淮揚兩府旣設淮揚道淮徐道又設南河中河兩分司其間寔多冗贅玆臣於司道之中權衡攸當竊見分司三年一換自以一官爲傳捨而他人亦以客官目之未免呼應不靈且無地方錢谷刑名之任其於民情之休戚風俗之姦良不能一一熟察道臣系久任之官則凡所舉行必圖久逺而又兼管錢谷刑名之事於地方情形自能周知一切調撥協濟事宜庶易得當而官民之奉行尢稱惟謹臣愚以爲宜將南河中河兩分司裁去其該管各務量其地形事勢分歸淮淮徐兩道兼理淮郡之山陽淸河安東鹽城海州沭陽贛楡並州府屬河道俱責成淮道兼理令該道仍駐淮安郡城其淮郡之桃宿邳睢並鳯陽府之靈璧以及徐州所屬河道俱責成淮徐道兼理令該道移駐邳州至北河通惠兩分司亦應並裁將北河分司事務照省歸並分交濟寧天津二道管理通惠分司事務交給通永道管理又東兗道逺駐沂州而兼轄滕嶧兩縣河務亦屬未當應並歸濟寧道兼理庶爲妥協也又淮安一府共有同知十員而管河者居其八皆系節次添設也殊不知河工事務全在用人之當而不在設官之多矧知河之法疏浚防塞各有攸宜同知爲專管官與分管防守之佐雜微員不同乃畫河爲兩岸而分管之是竟置河於不問矣且其間有彼此意見不同而推諉觀望者有屬員奉行不一而奔命不遑者事權之雜出誠爲未便也臣愚以爲同知八員之內今宜裁去三員將山淸同知原管運河事務歸並山盱同知多安管理駐淮安府山淸同知原管外河並安海同知河務俱交宿桃南岸同知董安國管理攺爲山淸安海同知駐安東縣俱令淮揚道兼轄宿桃兩縣河務並歸仁一隄俱歸並歸仁同知佟國聘管理攺爲宿桃歸仁同知駐白洋河邳宿靈璧三州縣河務仍令邳宿同知蘇嵋管理攺爲邳宿靈璧同知仍駐邳州徐屬同知事務仍令祖文眀管理仍駐徐州俱令淮徐道兼轄其所裁山淸同知魏師段安海同知李朝事宿桃山淸北岸同知黃道俱應赴部攺補又宿桃兩縣旣有主簿四員理應每縣各設二員不宜彼此牽混臣請將宿遷主簿王振先攺爲宿遷北岸主簿宿桃南岸主簿攺爲宿遷南岸主簿桃源縣主簿王金攺爲桃源南岸主簿宿桃北岸主簿夏文象攺爲桃源北岸主簿庶職掌畫一而無混淆之虞此臣所謂事可兼攝冗員應裁權宜歸一職守應並者是也若夫河道一事攸闗民生休戚地方安危良非渺小凡膺民社之寄者皆當曲圖補救力爲保護不宜徒諉河官坐視敝壊如撥夫運料等事在正印官有人民地方之責設法自易其管河同知通判等官與民絕不相親於錢谷刑名街坊裏下諸務毫無關渉安能設施且府州縣之正印官往往視河務爲餘事目河官爲贅癅𨿽遇疾呼未必馳救毎有膜不相闗之狀而無同舟共濟之情以致掣肘誤工不一而足臣請嗣今以後凡遇河防衝決之事不論

欽工民工俱仿照盜案之例將該管之道府防州縣佐雜等官一並照例題參議處仍勒限半年修復完固亦照盜案定承修督修之例而責成之如有諱決者照諱盜例處分至於薦舉大計等典凡有河地方之司府州縣正印並道防佐雜等官俱將河工之治否一並考成以分殿最必任內無河道衝決之事並遇決旋修不致殃民損課者方準保舉卓異如此庶各官知警共相維持綢繆於未雨之先而河道之衝決自少卽有衝決亦自速爲修治不致蔓延滋害如今日之甚此臣所謂大工告竣之後保護尢資羣力者是也以上事宜皆指平日而言如蒙

兪允則可爲將來章程【靳文襄公治河書】

聖祖仁皇帝康熙二十四年九月日總河靳輔疏稱豫省河道居江南之上游豫省河道安則江南之河道亦安臣亦於另疏陳眀矣惟是河道全資修守而修防專賴得人是以州縣管河官員品職𨿽微而闗系甚重非年力彊壯熟諳河工者不足勝任也又已得幹員矣尢必諒其力所能及者而責成之庶不致於貽誤今豫省沿河如蘭陽儀封滎澤三縣兩岸均有堤工俱長數十餘里乃向來止有管河官一員不特奔馳難及而毎嵗伏秋異漲之時處處出漕河面寛數十餘里且急澑非常一過渡而費窮日工夫安得依往來修守之計又如虞城縣堤長百里而修防僅有一主簿亦萬難兼顧者也此四縣者必須添設河官四員但增官勢必增俸是以臣等行令藩司河道等官酌裁可省之員添設至緊之缺今據該藩司郎永淸該道祖文明等再三酌議前來查濟源縣原無修防之責所有額設主簿一員盡可裁去又修武封邱兩縣縣丞虞城石橊堌驛驛丞職掌俱閒均可裁去內一議裁濟源縣主簿一員移設蘭陽攺爲蘭陽縣管河主簿與見任蘭陽縣縣丞分管該縣兩岸工程一議裁修武縣縣丞一員移設儀封攺爲儀封縣管河縣丞與見任儀封縣主簿分管該縣兩岸工程一議裁封丘縣縣丞一員移設滎澤攺爲滎澤縣管河縣丞與見任滎澤縣主簿分管該縣兩岸工程一議裁虞城縣石橊堌驛驛丞一員另添設虞城縣管河縣丞一員與見任虞城縣主簿分管該縣工程又陽武縣主簿止能管北岸工程其南岸工程查該縣見有縣丞一員應歸該縣丞就近管理又原武南岸有堤六百餘丈界在鄭州境內應歸並鄭州見任州判帶管更查得山東單縣有南岸堤工二千餘丈錯雜於河南虞城縣堤內應該歸歸徳府管河通判督虞城縣印河官就近修防河南考城縣北岸有堤工五千餘丈界連山東曹縣境內應換歸兗州府黃河同知督曹縣印河官就近修防內考城北岸堤工甚爲殘損應俟修完更換如此一轉移間而繁簡緩急均得其宜修防者足以施其力則責成旣專自免貽誤之虞矣除山東省尙有未盡事宜容臣防同東撫臣核眀另題外臣謹防同河南撫臣王日藻合詞題請伏乞

皇上睿鑑

敕部議覆施行奉

防該部議奏部議覆皆如其請奉

防依議【河南管河道治河檔案】

聖祖仁皇帝康熙三十一年十二月日吏部等衙門爲微臣在河言河等事防覆原任河道總督靳疏稱山東東昌府通判原管徳州等十餘州縣衞河道共計六百餘里道裏綿長不能分身兼顧今查徳州有原設管河州判一員但徳州河道止一十八里誠可歸並州同帶管將此州判裁去添入東昌府攺爲下河通判分轄徳州一州二衞恩縣夏津武城直隸之淸河故城八州縣衞河道駐札武城縣仍以見任通判攺爲上河通判分轄聊城堂邑博平淸平臨淸館陶六州縣河道駐札郡城又直隸河間府管河通判一員耑轄景州吳橋等十一州縣衞河道綿長八百里內天津同知止於分催滄州靑縣靜海並天津三衞六州縣衞之重空漕船其修防疏浚之事不與焉今應將景州吳橋東光交河南皮五州縣河道與夫重運回空漕船照舊責令通判修防挑浚催儹外其滄州靑縣靜海三州縣並天津三衞河道與夫重空漕船一並分與天津同知耑管修防挑浚催儧至靑縣河道二百餘里主簿一員不能兼顧應於該縣興濟鎭巡檢分管料理又直隸故城縣河道夾在山東武城恩縣兩縣之中江南沛縣河道夾在山東魚臺滕縣兩縣之中故城見隸河間府管河通判耑轄逺住泊頭沛縣見隸徐屬同知耑轄逺住徐州俱不能兼顧應照直隸淸河縣例將故城攺隸山東東昌府下河通判兼轄將沛縣攺隸山東泇河通判兼轄至凡有河道州縣俱有管河丞簿以耑司之今山東博平一縣直隸之香河南皮吳橋故城淸河五縣俱無專員乃系典史帶管夫典史有城社捕盜之責不能兼管河道查鄰近地僻之縣可以不設縣丞並有丞簿兼設之縣如山東之冠縣直隸之魏縣南樂淸丰東眀元城滑縣等縣俱可通融裁並應將冠縣縣丞裁去攺爲博平縣管河縣丞將魏縣縣丞裁去攺爲吳橋縣管河縣丞將南樂縣縣丞裁去攺爲故城縣管河縣丞將淸丰縣縣丞裁去攺爲淸河縣管河縣丞再查大名府元城滑縣各有縣丞主簿兩員應將元城縣主簿裁去攺爲香河縣管河主簿將滑縣主簿裁去攺爲南皮縣管河主簿所遺元城滑縣衞河河道並長垣縣新經黃河徙至境內創築堤工俱應歸並各縣縣丞又大名縣亦有衞河並無耑責應將東眀縣縣丞裁去攺爲大名縣衞河縣丞耑管而責成之並濬縣內黃二縣管河縣丞俱令大名府通判管轄至於河南丹衞兩河毎年春夏之交資其束河濟運而修武湯陰兩縣並無耑設河員應將尉氏縣縣丞裁去攺爲修武縣丹河縣丞並河內武陟管河縣丞令懷慶府通判管轄再將永城縣縣丞裁去攺爲湯陰縣衞河縣丞又安陽縣洹水流入衞河濟運應令該縣縣丞耑管疏浚一並交與彰徳府通判管轄又衞輝府汲縣新鄕獲嘉淇縣管河縣丞輝縣管河主簿相應交與該府通判管轄再江南揚州府管河通判管轄髙寶江儀四州縣之運河事務頗繁更兼興泰如通四州縣之下河地方遼闊一員不能兼顧且下河已設立運河減水壩又且建閘疏通一切溝洫渠堰必得耑員豈可置之不問應將下河興泰如通並範公堤串場河等處分與揚州府管糧通判兼管移駐泰州至泰州幅甚廣州判一員亦難總理應於該州州同酌量分管以期無誤若夫如臯縣亦無管河耑員查泰興縣偏僻空閒亦應將縣丞裁去攺爲如臯縣管河縣丞其通州興化鹽城海州四州縣河道俱應責成該州縣州同州判縣丞管理而今廟灣同知兼轄鹽城海州知州兼轄州同等因具題前來查通判縣丞主簿等官俱各照事設立之員倘若更調各官職務以致廢弛亦未可定且黃運兩河俱設耑員責成分管巳經年久若照所題更調事屬繁多相應將原任總河靳輔所題之處毋庸議奉

防管河官員更調設立之處俱著照該督所題行【河南管河道治河檔案】

行水金鑑卷一百六十六

欽定四庫全書

行水金鑑卷一百六十七

江南按察使傅澤洪撰

官司

總河古司空之職凡河道所經地方數千里皆調度控制之任綦重矣然大小相承分猷戮力亦非一手足之勞也故凡在工諸職駐札必詳疆裏必悉以嚴其所守焉【以下俱靳文襄公治河書】

總督河道部院駐札濟寧州所統直隸山東河南江南浙江等處

江南文職屬員

淮揚道駐札淮安府凡淮屬之山陽淸河安東鳯屬之泗旴並揚郡所屬河道舊屬南河分司者悉歸並本道管理所轄管河同知三員通判一員

淮安府分管山淸盱眙河務同知一員駐札淮安府淸河縣管河縣丞一員駐札甘羅城修防運河汛地自甘羅城西南角起下至山陽縣界橫隄頭止山陽縣管裏河縣丞一員駐札府城修防運河汛地上自府城西南角樓起下至寶應縣界止

裏河主簿一員駐札府城修防運河汛地上自淸河縣界起下至府城西南角樓止

髙堰主簿一員駐札髙堰修防湖隄汛地上自石工頭起下至淸河縣界橫隄頭止

髙良澗主簿一員駐札周家橋修防湖堤汛地上自周家橋起下至石工頭止

山旴主簿一員駐札翟家壩修防湖隄汛地上自翟家壩起下至周家橋止

淮安府分管山淸外河同知一員駐札淸江浦淸河縣主簿一員駐札縣城修防本縣黃河北岸汛地

馬頭司巡檢一員駐札甘羅城修防本縣黃河南岸汛地

山陽縣外河縣丞一員駐札淸江浦修防黃河南岸汛地上自淸河縣界起下至朱家觜止

外河主簿一員駐札蘇家觜修防黃河南岸汛地上自朱家觜起下至童家營止

馬邏司巡檢一員駐札盧鋪修防黃河南岸汛地上自童家營起下至陳家社止嗣於康熙二十四年八月內於咨明事案內將童家營之馬邏沈家圍一帶險工攺歸馬邏司巡檢並山淸外河營把總經管淮安府分管山安河務同知一員駐札安東

安東縣縣丞一員駐札縣城修防黃河汛地上自淸河縣界起下至縣東門止

安東縣主簿一員駐札夏村營修防黃河汛地上自縣東門起下至彭家灘止

五港司巡檢一員駐札佃湖修防黃河汛地上自彭家灘起下至云梯闗止

山陽縣羊寨司巡檢一員駐札薛家套修防黃河北岸汛地上自云梯闗起下至泗汾港止

大套大使一員駐札大套修防黃河南岸汛地上自云梯闗對岸陳家社起下至陸家社止

揚州府管河通判一員駐札府城

寶應縣縣丞一員駐札縣城修防運河汛地上自山陽縣界起下至劉家堡止

寶應縣主簿一員駐札縣城修防運河汛地上自劉家堡起下至髙郵州界止

髙郵州州同一員駐札州城修防運河汛地上自永安河尾起下至江都縣界止

髙郵州州判一員駐札州城修防運河汛地上自寶應縣界起下至永安河止

江都縣縣丞一員駐札府城修防運河汛地上自灣頭閘起下至洲止

江都縣主簿一員駐札府城修防運河汛地上自髙郵州界起下至灣頭閘止

儀眞縣縣丞一員駐札縣城修防本縣運河泛地淮徐道駐札宿遷凡淮屬之桃源宿遷邳州睢寧並鳯屬之靈璧虹縣以及徐州所屬河道舊屬中河夏鎭兩分司者悉歸並本道管理所轄河務同知四員

淮安府分管徐屬同知一員駐札徐州

徐州州同一員駐札州城修防黃河南岸汛地上自蕭縣界王家塘起下至靑田止

南岸州判一員駐札房村驛修防黃河南岸汛地上自靑田起下至靈璧縣界止

北岸州判一員駐札河北炭塲館驛門修防黃河北岸汛地上自大谷山起下至王家山止

呂梁巡檢一員駐札呂梁修防黃河北岸汛地上自狄家山起下至邳州界止

蕭縣主簿一員駐札郝家集修防本縣黃河汛地碭山縣主簿一員駐札縣城修防黃河南岸汛地丰縣主簿一員兼管碭山縣北岸駐札盤龍集修防本縣黃河

沛縣主簿一員駐札夏鎭修防本縣運河汛地淮安府分管邳睢靈璧同知一員駐札邳州

邳州州同一員管運河駐札貓兒窩修防運河汛地上自徐塘口起下至宿遷縣界止並唐宋山堤工邳州州判一員管黃河駐札州城修防黃河汛地上自徐州界起下至馬船幫止

直河司巡檢一員管黃河駐札州城修防黃河汛地上自馬船幫起下至宿遷縣界止

新安司巡檢一員管運河駐札泇口修防運河汛地上自山東嶧縣界起下至徐塘口止

靈璧縣主簿一員駐札雙溝集修防本縣黃河汛地睢寧縣縣丞一員駐札姚家集修防黃河汛地上自靈璧縣界起下至戴家樓止

睢寧縣主簿一員駐札魏家集修防黃河汛地上自戴家樓起下至宿遷縣界止

淮安府分管宿虹同知一員駐札白洋河

宿遷縣縣丞一員管黃河駐札縣城修防黃河南岸汛地上自睢寧縣界起下至小古城止

南岸主簿一員駐札白洋河修防黃河南岸汛地上自小古城起下至桃源縣界止

北岸主簿一員駐札縣城修防黃河北岸汛地上自縣西門起下至桃源縣界止

劉馬莊巡檢一員駐札皂河口修防黃河北岸汛地上自邳州界起下至張莊運口止並新運河上自皁河口起下至運口止

運河主簿一員駐札皁河口修防運河汛地上自邳州界起下至皁河口止

歸仁堤巡檢一員駐札歸仁集修防宿虹二縣歸仁堤汛地

淮安府分管桃源同知一員駐札桃源縣

桃源縣縣丞一員駐札縣城修防黃河南岸汛地上自宿遷縣界起下至煙墩止

南岸主簿一員駐札縣城修防黃河南岸汛地上自煙墩起下至淸河縣界止

北岸主簿一員駐札重興集修防黃河北岸汛地上自宿遷縣界起下至渡口止

三義鎭巡檢一員駐札三岔修防黃河北岸汛地上自渡口起下至淸河縣界止

河南省文職屬員

管河道駐札開封府凡開封歸徳及舊屬河道所管彰徳衞輝懷慶各府河道俱歸並本道管理所轄管河同知二員通判三員

開封府南河防同知一員駐札開封府

鄭州管河州判一員

祥符縣管河縣丞一員

祥符縣管河主簿一員

陽武縣管河縣丞一員

陽武縣管河主簿一員

滎澤縣管河縣丞一員

滎澤縣管河主簿一員

蘭陽縣管河縣丞一員

蘭陽縣管河主簿一員

儀封縣管河縣丞一員

儀封縣管河主簿一員

中牟縣管河縣丞一員

陳畱縣管河縣丞一員

開封府北河防同知一員駐札周橋

祥符縣管河縣丞一員

祥符縣管河主簿一員

陽武縣管河縣丞一員

陽武縣管河主簿一員

原武縣管河主簿一員

滎澤縣管河縣丞一員

滎澤縣管河主簿一員

蘭陽縣管河縣丞一員

蘭陽縣管河主簿一員

儀封縣管河縣丞一員

儀封縣管河主簿一員

封邱縣管河主簿一員

歸徳府分管河務通判一員駐札考城

商邱縣管河主簿一員

虞城縣管河縣丞一員

虞城縣管河主簿一員

考城縣管河主簿一員

彰徳府屬

安陽縣管河縣丞一員

湯陰縣管河典史一員

林縣管河典史一員

衞輝府分管河務通判一員駐札衞輝府

汲縣管河縣丞一員

新鄕縣管河縣丞一員

獲嘉縣管河縣丞一員

輝縣管河主簿一員

淇縣管河縣丞一員

懷慶府分管河務通判一員駐札懷慶府【今駐札淸化鎭】河內縣管河縣丞一員

武陟縣管河縣丞一員

山東省文職屬員

濟寧道駐札濟寧州凡濟寧所屬舊屬南旺北河兩分司事務及舊屬東兗者悉歸並本道管理所轄河務同知二員通判三員

兗州府黃河同知一員駐札曹縣【山東全河備考云曹州定陶城武金鄕曺單等縣河務隸之】

曹縣縣丞一員

曹縣主簿一員駐札傅家集

安陵司巡檢一員駐札塔兒灣

單縣主簿一員駐札本城

兗州府運河同知一員駐札濟寧州【北河續記云魚臺以北至汶上河道隸之兼管泉源】

濟寧州州判一員駐札本州城【北河續記云河道南接魚臺界牌淺起北接濟寜衛五里淺止共六十八里內東岸南自魯橋北至師荘三里屬鄒縣】

魚臺縣主簿一員駐札南陽鎭【北河續記云河道南接沛縣珠梅閘起北接濟寧南陽閘止共六十里】

鉅嘉主簿一員駐札長溝【北河續記云鉅野主簿帶管嘉祥河道南接濟寧火頭灣起北接嘉祥大長溝止共二十五里又自大長溝起北接汶上界首止共十八里屬嘉祥】汶上縣主簿一員駐札南旺【北河續記云河道南接嘉祥界首起北接東平靳家口止共七十二里】

兗州府捕河通判一員駐札張秋【北河續記云東平以北至陽谷河道之兼管張秋城池】

東平州州判一員駐札州城【北河續記云河道南接汶上靳家口起北接壽張戴家廟止共三十里】

陽谷縣主簿一員駐札縣城【北河續記云河道南接東阿荊門上閘起北接聊城官窯口止共四十里】

壽張縣主簿一員駐札壽張縣【北河續記云壽張主簿帶管東阿河道南接東平戴家廟起北接東阿沙灣止共二十里又自沙灣起北接陽谷荊門上閘止共二十里屬阿城】兗州府泇河通判一員駐札戚城【山東全河備考云駐夏鎭南陽以南至黃林荘河道之】

滕縣主簿一員駐札縣城【山東全河備考云河道南接嶧縣吳家橋起北接沛縣辛荘橋止共五十里】

嶧縣縣丞一員駐札縣城【山東全河備考云河道南自黃林荘起北至吳家橋止共一百一十里】

東昌府運河通判一員駐札府城【北河續記云聊城以北至徳州河道之兼管直之淸河縣】

聊城縣主簿一員駐札縣城【北河續記云河道東西俱有東岸南自本縣皮家寨起北接博平梭堤止共六十里西岸南接陽谷官窯口起北接堂邑梁家鄕止共六十五里】臨淸州州判一員駐札州城【北河續記云河道汶河北岸東自潘家橋起西北至板橋止二十里南岸東自趙家口起西北至板橋止二十三里衛河東岸南自板橋起北接夏津趙貨郎口止三十四里西岸南自板橋起北接淸河二哥營止三十一里】

徳州州判一員駐札州城【北河續記云河道東西俱有東岸南接恩縣新開口鋪起北接徳州衛張家口鋪止共五十三里西岸南接徳州衛南陽務鋪起北接徳州左衛鄭家口鋪止共十五里零】

武城縣縣丞一員駐札縣城【北河續記云河道東西俱有東岸南接夏津桑園起北接恩縣白馬廟止共一百四十四里西岸南接夏津王家荘起北接故城鄭家口止共一百一十四里】

故城縣管河典史一員【北河續記云河道南接武城鄭家口淺起北接徳州衛孟家灣淺止共六十里】

甲馬營巡檢一員駐札甲馬營

淸平縣典史一員駐札縣城【北河續記云河道東西俱有西岸內帶管徳州左衛四鋪東岸南接博平減水閘起北接臨淸潘官屯止共三十九里西岸南接堂邑函谷洞起北接臨淸潘家橋止共三十三里】

夏津縣主簿一員駐札縣城【北河續記云河道東西俱有東岸南接臨淸趙貨郎口起北接武城桑園止共四十六里西岸南接淸河渡口起北接武城劉家道口止共七里】堂邑縣主簿一員【北河續記云河道南接聊城呂家灣起北接淸平魏家灣止共三十五里】

淸河縣典史一員【北河續記云河道南接臨淸二哥營起北接夏津渡口止共三十九里】直文職屬員

天津道駐札天津凡北河分司所屬在濟寧州以北者歸本道管理所轄通判一員

河間府管河通判一員駐札泊頭【北河續記云景州以北至天津河道之】

景州州判一員【北河續記云河道南接徳州羅家口起北接吳橋狼家口止共二十四里】滄州州判一員【北河續記云河道南接天津右衞磚河淺起北接天津左衛朱家墳止共四十里】

交河縣主簿一員【北河續記云河道南接東光李道灣起北接靑縣白洋橋止共五十里又河間衛河道三十八里交河縣帶管河道南接交河驛北口起北接交河陳家口止共三十八里又沈陽衛河道一里交河縣帶管河道南接交河劉家口起北接交河劉家口止共一里】

靑縣主簿一員【北河續記云河道南接淸河甎河淺起北接靜海新荘淺止共一百七十里愚按興濟廢縣歸並靑縣河道南接滄州安都寨起北接天津衛八里堂止共四十八里】靜海縣主簿一員【北河續記云河道南接靑縣釣臺淺起北接天津衛稍直口止共一百三十里霸州河道三里系霸州委官管理河道南接靜海長屯起北接靜海觀音堂止共三里】吳橋縣主簿一員【北河續記云河道東西各六十里東岸南接徳州羅家口起北接東光連寓淺止西岸南接徳州白艸窪起北接東光王家淺止】

東光縣主簿一員【北河續記云河道東西各六十里東岸南接吳橋狼拾淺起北接南皮下口淺止西岸南接吳橋古堤淺起北接交河白家淺止】

南皮縣典史一員【北河續記云河道南接東光北下口淺起北接天津右衛馮家口止共五十里】

江南武職屬員

徐屬河營守備一員駐札徐州所屬千總二員把總五員

徐州南岸千總一員駐札州城修防黃河汛地上自蕭縣界王家堂起下至靑田止

南岸把總一員駐札房村驛修防黃河汛地上自靑田起下至靈璧縣界止

北岸千總一員駐札長樊大壩修防黃河汛地上自大谷山起下至王家山止

北岸把總一員駐札龎家山修防黃河汛地上自狄家山起下至邳州界止

蕭縣把總一員駐札郝家集修防本縣黃河汛地碭山縣把總一員駐札毛城鋪修防黃河南岸汛地丰碭把總一員駐札盤龍集修防丰縣黃河及碭山縣北岸黃河汛地

邳睢靈璧河營守備一員駐札邳州所屬千總二員把總四員

邳州黃河千總一員駐札州城修防汛地上自徐州界起下至馬船幫止

黃河把總一員駐札州城修防汛地上自馬船幫起下至宿遷縣界止

運河把總一員駐札隅頭集修防汛地上自徐塘口起下至宿遷縣界止並唐宋山堤止

靈璧縣把總一員駐札雙溝集修防本縣黃河汛地睢寧縣千總一員駐札姚家集修防黃河汛地上自靈璧縣界起下至戴家樓止

把總一員駐札魏家集修防黃河汛地上自戴家樓起下至宿遷縣界止

宿虹河營守備一員駐札宿遷縣所屬千總二員把總四員

宿遷縣黃河南岸千總一員駐札白洋河修防汛地上自小古城起下至桃源縣界止

黃河南岸把總一員駐札蔡家樓修防汛地上自睢寧縣界起下至小古城止

黃河北岸千總一員駐札皁河集修防汛地上自邳州界起下至張莊運口止並新運河上自皁河口起下至運口止

黃河北岸把總一員駐札縣城修防汛地上自攔馬河起下至桃源縣界止

運河把總一員駐札皁河集修防汛地上自邳州界起下至皁河口止

歸仁堤把總一員駐札白洋河修防宿虹二縣歸仁堤汛地

桃源河營守備一員駐札重興集所屬千總一員把總三員

桃源縣北岸千總一員駐札崔鎭修防黃河汛地上自宿遷縣界起下至上渡口止

北岸把總一員駐札黃家觜修防黃河汛地上自上渡口起下至淸河縣界止

南岸上河把總一員駐札縣城修防黃河汛地上自宿遷縣界起下至煙墩止

南岸下河把總一員駐札縣城修防黃河汛地上自煙墩起下至淸河縣界止

山淸外河營守備一員駐札淸江浦所屬千總二員把總三員

淸河縣外河北岸千總一員駐札縣城修防本縣黃河汛地

外河南岸把總一員駐札甘羅城修防本縣黃河汛地

山陽縣外河千總一員駐札湯董莊修防黃河汛地上自淸河縣界起下至朱家觜止

外河上河把總一員駐札眞武廟修防黃河汛地上自宋家觜起下至童家營止

外河下河把總一員駐札周門修防黃河汛地上自童家營起下至云梯關對岸陳家社止

山安河營守備一員駐札安東縣所屬千總二員把總四員

安東縣千總一員駐札縣城修防黃河汛地上自淸河縣界起下至縣東門止

上河把總一員駐札夏村營修防黃河汛地上自縣東門起下至彭家灘止

下河把總一員駐札佃湖修防黃河汛地上自彭家灘起下至云梯闗止

山陽縣北岸把總一員駐札薛家套修防黃河汛地上自云梯闗起下至泗汾港止

南岸把總一員駐札【闕】家港修防黃河汛地上自云梯闗對岸陳家社起下至陸家社止

山陽縣管理葦灘千總一員駐札七巨港毎年專司采割海灘葦柴以濟工用

山淸盱眙河營守備一員駐札武家墩所屬千總二員把總四員

淸河縣裏河把總一員駐札甘羅城修防運河汛地上自甘羅城西南角起下至山陽縣界橫堤頭止山陽縣裏河千總一員駐札淸江浦修防運河汛地上自淸河縣界起下至府城西南角樓止

裏河把總一員駐札平河橋修防運河汛地上自府城西南角樓起下至寶應縣界止

髙家堰千總一員駐札髙家堰修防湖堤汛地上自石工頭起下至淸河縣界橫堤頭止

髙良澗把總一員駐札髙良澗修防湖堤汛地上自周家橋起下至石工頭止

山盱把總一員駐札徐家口修防湖堤汛地上自翟家壩起下至周家橋止

揚屬河營守備一員駐札髙郵州所屬千總二員把總四員

寶應縣千總一員駐札汜水鎭修防運河汛地上自劉家堡起下至髙郵州界止

把總一員駐札縣城修防運河汛地上自山陽縣界起下至劉家堡止

髙郵州千總一員駐札永安河修防運河汛地上自寶應縣界起下至永安河尾止

把總一員駐札州城修防運河汛地上自永安河尾起下至江都縣界止

江都縣把總一員駐札邵伯鎭修防運河汛地上自髙郵州界起下至灣頭閘止【以上皆靳文襄公治河書】濟寧衛管河千總一員河道南接濟寧五里淺起北接鉅野火頭灣止共二十五里【以下俱北河續記】東平所管河千總一員河道南接東平馮家莊起北接東平安山鋪止共七里

平山衛管河千總一員河道止西岸一面南接聊城龍灣鋪起北接東昌衛冷鋪止共三里其東昌衛河道南自眞武廟起北至糧廠止共九十一丈並無鋪捨

徳州衞管河千總一員河道東西俱有東岸南接恩縣回龍廟鋪起北接吳橋降民屯止共八十四里西岸南接故城範家圈起北接景州羅家口止共一百二十七里

徳州左衞管河千總一員河道東西俱有內有四鋪在淸平縣地方縣河官帶管東岸南接徳州耿家灣起北接徳州四里屯止共三里西岸南接徳州蔡張城起北接徳州衛四里屯止共一里半

天津衛管河千總一員河道南接興濟蔡家淺起北接靜海泊張淺止共六十五里

天津左衛管河千總一員河道南接靑縣流佛寺起北接興濟張家口止共七十七里

天津右衛管河千總一員河道南接南皮北馮家口起北接滄州北楊家口止共十四里【以上俱北河續記】

聖祖仁皇帝康熈三十八年五月日總河於成龍等照部咨新設河營遊擊一員守備二員本部照例籖補外千總二員把總四員行令該督遴選熟練河務之人拔補戰守兵丁照數將年力精壯之人募補仍將年貌籍貫造冊報部其應給

勅書俟該督將管轄事宜淸冊造送到日揭請內閣撰給闗防移咨禮部鑄給可也【淮道檔案此營巳奉裁矣見前】

行水金鑑卷一百六十七

欽定四庫全書

行水金鑑卷一百六十八

江南按察使傅澤洪撰

官司

直隸專兼管河官【以下俱河防志】

直隸守河道一員兼管通省河道

通永道一員兼管通州起至天津止運河河道工程通州知州一員兼管本州運河工程州同一員專管本州運河工程州判一員專管本州運河工程楊村管河通判一員專管自通州起至天津止運河河道工程【此員今縉紳無之】

武淸縣知縣一員兼管本縣運河工程管河縣丞一員住札楊村【今縉紳有之】主簿一員專管本縣運河工程

寶坻縣知縣一員兼管本縣河夫挑浚運河淤淺工程主簿一員專管本縣河夫挑浚運河淤淺工程霸昌道一員兼管霸州香河二州縣運河工程霸州知州一員兼管本州運河工程州判一員專管本州運河工程淺夫三名

香河縣知縣一員兼管本縣運河工程主簿一員專管本縣運河工程

天津道一員兼管河間府屬各州縣衛運河工程河間府知府一員兼管府屬各州縣運河工程河間府天津海防河務同知一員專管滄州靑縣靜海三州縣天津衛運河工程

天津衛守備一員兼管本衛並左右二衛運河工程千總一員專管本衛運河工程淺夫五十名兼管

左衛運河淺夫七十名右衛運河淺夫二十五名滄州知州一員專管本州運河工程淺夫三十名州判一員專管本州運河工程淺夫三十名

靑縣知縣一員兼管本縣運河工程主簿一員專管本縣運河工程淺夫六十三名半

興濟鎭巡檢一員專管本縣運河工程

靜海縣知縣一員兼管本縣運河工程主簿一員專管本縣運河工程淺夫三十名

河間府管河通判一員專管交河景州吳橋東光南皮五州縣運河工程【住札泊頭】

交河縣知縣一員兼管本縣運河工程主簿一員專管本縣運河工程淺夫二十名帶管河間衛淺夫五名半

景州知州一員兼管本州運河工程州判一員專管本州運河工程淺夫一十七名半

吳橋縣知縣一員兼管本縣運河工程縣丞一員專管本縣運河工程淺夫四十五名

東光縣知縣一員兼管本縣運河工程主簿一員專管本縣運河工程淺夫四十名半

南皮縣知縣一員兼管本縣運河工程主簿一員專管本縣運河工程淺夫二十名

大名道一員兼管大名府屬衛河黃河工程

大名府知府一員兼管府屬衞河黃河工程

河捕通判一員專管府屬衞河黃河工程

元城縣知縣一員兼管本縣衞河縣丞一員專管本縣衞河

大名縣知縣一員兼管本縣衞河縣丞一員專管本縣衞河

內黃縣知縣一員兼管本縣衞河縣丞一員專管本縣衞河

濬縣知縣一員兼管本縣衞河縣丞一員專管本縣衞河

滑縣知縣一員兼管本縣衞河縣丞一員專管本縣衞河

長垣縣知縣一員兼管本縣黃河工程縣丞一員專管本縣黃河工程【今縉紳有主簿無縣丞】

山東專兼管河官

濟寜道一員專管濟南兗州東昌三府屬黃運二河河隄閘座泉源【薈蕞云按山東全河備考國初南旺分司移駐濟寜州臨淸閘務歸並張秋郎中康十五年以總河王光裕議栽南旺夏鎭分司將南旺所管泉閘事務歸並濟寜道其夏鎭所管河道閘座在江南沛縣者歸並徐淮道在山東滕嶧二縣者歸並東兗道康熈十七年又以總河靳輔議將東兗道所並夏鎭原管山東滕嶧二縣河道閘座亦並濟寜道並將張秋郎中所管河道閘座事務盡並濟寜道於是南自黃林莊北至桑園驛一千二百里之運道專責之濟寜道矣夫濟寜道有分巡之專責庶務孔多且駐札濟寜去臨淸張秋甚逺二處所有河道閘座鞭長不及殊難照了周到且州縣泉閘數百十處常恐其湮塞不能濟運漕艘毎有淺阻之虞濟寜一道任誠重矣又云濟寜道設於明隆慶間謂之管河兵巡道其責實專運務而兼職兵巡又有防禦之責焉設標兵二百名由來舊矣順治間以兗屬九邑民事隸之蓋治河不無勞民使濱河百姓疾苦得以控陳康熈六年以省官裁去至九年總河疏請復設專管通省河道十五年歸並泉務十七年並並南北閘務謂之分巡濟寜河道今又將濟寜東兗二道並爲兗寜道所屬河道閘座泉源歸於一道管轄較前任尢重焉】

東兗道一員兼管東昌兗州二府屬河道並江南徐州屬沛縣河道隄工

濟東道一員兼管濟南東昌二府屬河道並直隸廣平府屬淸河縣河間府屬故城縣河道隄工

東昌府知府一員兼管東昌上河通判屬聊城堂邑博平淸平臨淸館陶六州縣下河通判屬恩縣夏津武城三縣運河河道隄工

東昌上河通判一員專管東昌府屬聊城堂邑博平淸平臨淸館陶六州縣並東昌衞並平山衞運河閘座堤河工程

聊城縣知縣一員兼管本縣運河工程主簿一員專管本縣運河隄工淺鋪澑夫九十七名

周家店閘閘官一員專管周家店李海務二閘閘夫十六名通濟閘閘官一員專管閘夫三十七名永通閘閘官一員專管閘夫二十八名

東昌衞守備一員兼管收並平山衞運河工程平山衞管河千總一員專管本衞河道淺夫七名半堂邑縣知縣一員兼管本縣運河工程主簿一員專管本縣運河隄工淺鋪澑夫五十一名

梁家鄕閘閘官一員專管梁家鄕土橋二閘閘夫五十六名

博平縣知縣一員兼管本縣運河工程縣丞一員專管本縣運河工程淺鋪夫四十名半【北河續記云河道東西俱有東岸南接聊城梭隄起北接淸平減水閘止共二十七里西岸南接淸平魏家灣起北接淸平丁家口止共四十里屬典史管河】

淸平縣知縣一員兼管本縣運河工程主簿一員專管本縣運河工程淺鋪夫四十七名

戴家灣閘閘官一員專管閘夫二十八名

徳州衞守備一員兼管收並左衛運河工程左衞管河千總一員專管本衞南河淺夫二十名【河南管河道治河檔案云康熈三十二年總河於成龍等疏稱徳州左衞南河旣在上河通判界內應歸上河通判管轄奉防依議】

臨淸州知州一員兼管本州運河工程州判一員專管本州運河衞河工程淺鋪澑夫七十四名橋夫一十八名

磚板閘閘官一員專管閘夫七十七名

館陶縣知縣一員兼管本縣衞河工程主簿一員專管本縣衞河工程淺鋪澑夫三十名半【北河續記云衞河南接元城南館陶起北接臨淸南板閘止共一百五十里】

濟南府知府一員兼管徳州運河工程

直隸廣平府知府一員兼管淸河縣運河工程直隸河間府知府一員兼管故城縣運河工程東昌府下河通判一員專管濟南府屬徳州徳州衞東昌府屬恩縣夏津武城直隸廣平府屬淸河河間府屬故城六州縣衞運河工程

徳州知州一員兼管本州運河工程州同一員專管本州運河工程淺鋪夫二十九名半橋夫一名短役四名

徳州衞守備一員兼管本衞並收並左衞所河道徳州衞管河千總二員專管本衞河道淺夫五十名左衞管河千總一員專管本衞北河淺夫十名

恩縣知縣一員兼管本縣運河工程主簿一員專管本縣運河工程淺鋪夫二十六名半【北河續記云河道南接武城白馬廟起北接徳州四女寺止共七十里】

夏津縣知縣一員兼管本縣運河工程主簿一員專管本縣運河工程淺鋪夫二十五名半

武城縣知縣一員兼管本縣運河工程縣丞一員專管本縣運河工程淺鋪夫七十三名

甲馬營巡檢一員專管本縣運河工程

直隸淸河縣知縣一員兼管本縣運河工程【河南管河道治河檔案云康熈三十二年總河於成龍等題準直隸之淸河故城二縣並江南之沛縣河道旣在東省界中攺隸東省防員催儧疏浚事宜亦應歸並東省道員兼轄】縣丞一員專管本縣運河工程淺鋪夫二十三名半

直隸故城縣知縣一員兼管本縣運河工程縣丞一員專管本縣運河工程淺鋪夫一十五名

兗州府知府一員兼管張秋通判屬陽谷東平東阿壽張四州縣運河同知屬汶上鉅野嘉祥濟寜魚臺五州縣泇河通判屬滕嶧二縣並江南沛縣黃河同知屬曹單二縣沂郯海贛同知屬郯城縣河道工程兗州府張秋河捕通判一員專管東平陽谷東阿壽張各州縣所運河閘座工程

陽谷縣知縣一員兼管本縣運河工程主簿一員專管本縣運河工程淺鋪橋夫一百二十九名半七級閘閘官一員專管上下二閘閘夫四十七名【按七級下閘之上有周家店閘有閘官一員帶管李海務閘又上有梁家鄕閘有閘官一員帶管土橋閘又上有新開上閘有閘官一員帶管南板閘自此以上無閘矣見北河續記】阿城閘閘官一員專管上下二閘閘夫四十六名荊門閘閘官一員專管上下二閘閘夫四十七名

壽張縣知縣一員兼管本縣運河工程管河縣丞一員【今縉紳有之】

東阿縣知縣一員兼管本縣運河工程壽東主簿一員專管本縣運河工程壽張淺鋪夫三十名七分東阿縣淺鋪夫五十八名半

東平州知州一員兼管本州運河工程州判一員專管本州運河工程淺鋪夫七十八名

戴家廟閘閘官一員專管閘夫二十八名安山閘閘官一員專管閘夫二十八名靳家口閘閘官一員專管閘夫二十八名

東平所管河千總二員專管本所運河工程夫二十名

兗州府運河同知一員專管汶上鉅野嘉祥濟寜魚臺各州縣衞所河閘座泉源工程【居濟一得云毎年重運過完之後如遇汶河水發卽將栁林閘嚴閉宜將寺前閘嚴閉使水由各斗門入南旺湖再防水勢之大小如水不甚大卽將十里閘並開河閘亦嚴閉收水入南旺湖如南旺湖滿水勢仍大卽將十里閘開河閘及迆北各閘閘板全啟放水北行蓋北行入海爲近不百里卽有戴家廟三空橋泄水入海再北又有張秋五空橋泄水入海再北又有聊城之減水閘博平之減水閘皆泄水入海者也所以嚴閉栁林寺前二閘者以水不可往南行南行之水入海甚逺也查南行之水直至宿遷止有西寜橋可以泄水入海南旺至宿遷七八百里逺安能一時入海中間田地之淹沒者不知防何也予所以分汶河之水專濟北運而以泗河之水專濟南運者以水小之時東昌一帶不至膠舟水大之時南陽夏鎭徐州邳州不至盡爲澤國也然此就微山湖昭陽湖南陽湖水大而言之也若此三湖水小又宜閉十里開河二閘放水南行蓄之各湖矣但南旺去徐沛甚逺水之大小恐無由知而南陽甚近又同屬運河防轄視南陽之水大小則知徐沛矣】汶上縣知縣一員兼管本縣運河工程主簿一員專管本縣運河工程淺鋪夫一百五十二名管泉老人一名

袁家口閘閘官一員專管閘夫二十六名開河閘閘官一員專管閘夫二十六名南旺閘閘官一員專管上下二閘閘夫五十四名寺前鋪閘閘官一員專管閘夫四十七名

鉅野縣知縣一員兼管本縣運河工程

嘉祥縣知縣一員兼管本縣運河工程鉅嘉主簿一員専管二縣運河工程鉅野縣淺鋪夫八十二名嘉祥縣淺鋪夫四十八名半

通濟閘閘官一員専管閘夫五十一名半

濟寜衞守備一員兼管本衞運河工程管河千總二員専管本衞運河工程淺鋪閘河夫六十五名濟寜州知州一員兼管本州運河工程州判一員専管本州運河泉源工程淺鋪夫一百二十三名管泉老人一名又魯橋閘廢閘夫一十二名半隨淺夫用工

天井閘閘官一員専管閘夫八十一名在城閘閘官一員専管閘夫五十五名【居濟一得雲山東運河闗鍵全在各閘而最闗要者尢在天井在城荊門上下磚板二閘也此六閘啟閉得宜則糧運必無淺阻之患而其職掌則在閘官閘官職微非有擔當者每聽命於往來之差船宜令防官主其事天井在城則以運河防主之荊門上下則以捕河防主之磚板二閘則以上河防主之查上河防向駐札東昌府而臨淸亦有衙門宜令攺駐臨淸若有差船欲恃彊啟板令閘官稟於防官防官以理諭之令其遵照定例隨漕打放若防官再不能主則申報濟寜道定奪自可以無錯但閘官系専職恐有民船受賄私放者亦未可定須道防各官不時稽查如有啟閉不時乖違職掌者立卽掲報河院斥逐則閘官有所畏憚亦不敢私自啟板而狥私謀利者尢莫過於閘夫且有閘夫啟板而閘官不知者尢宜嚴飭閘夫使各依閘規方無錯誤磚板二閘一官荊門上下一官天井在城二閘亦止可用一官上新中新二閘旣廢其夫亦可不設】趙村閘閘官一員専管閘夫五十名石佛閘閘官一員専管閘夫四十九名半新店閘閘官一員専管閘夫四十九名半仲家淺閘閘官一員専管仲家淺閘夫二十八名新閘夫四十九名半師家莊閘夫三十七名半棗林閘閘官一員専管閘夫二十四名【北河續記云帶管魯橋閘】

魚臺縣知縣一員兼管本縣運河工程主簿一員専管本縣運河泉源工程淺鋪夫九十一名半【居濟一得云魚臺有南陽獨山二湖皆所以蓄水濟運也運河兩岸俱有閘座爲主簿者惟在蓄泄得宜啟閉有方乃爲稱職今閘座俱巳廢壊隄岸悉皆殘缺非大加修理必不能濟運宜時加修理以便蓄水乃爲稱職以蓄水之多少爲該職之稱否庶該官知職守所系無敢或懈矣南陽湖低於運河若將各閘門堵閉不放水入湖獨山湖髙於運河若將各湖口開放將水放盡此則溺職之甚者也魚臺境內泉源甚多尢宜時爲稽察俾疏浚深通暢流入運斯爲稱職】

南陽閘閘官一員専管南陽閘夫三十二名利建閘夫五十一名半邢莊閘夫四十七名半【居濟一得雲南陽閘官管南陽利建邢莊三閘此三閘最闗要下板一不嚴而魯橋棗林勢必淺阻故此三閘與棗林閘均宜候防牌必上下兩閘閉板中間一閘乃可啟板則水勢不致妄泄而糧運自無淺阻之患矣】

兗州府泇河通判一員専管滕嶧二縣並江南沛縣運河閘座工程

滕縣知縣一員兼管本縣運河工程主簿一員専管本縣運河工程壩夫一百四十一名管泉老人一名【居濟一得云滕縣主簿亦以收水入湖爲職三空橋朱姬莊減水閘皆湖口也毎遇運河水大及伏秋水發卽宜從此收水入湖蓄以濟運境內有彭口毎年宜桃若彭口以下淺處多則宜將彭口以上築攔河大壩使水由引河西行至呂壩入湖以便挑穵彭口以下淺工若彭口以上淺處多則宜將夏鎭人家頭築壩又將朱姬莊減水閘下築壩使彭口之水由漸家口出朱姬莊減水閘入湖則彭口之上皆可挑穵若彭口上下皆淺則宜開康畱壩卻將彭口上源築壩使水由三河口入運河再於夏鎭之南築壩使水仍由呂壩入湖則彭口上下皆可挑穵矣運河北岸又有修永閘所以節宣泉水以濟運者也其內引河宜時加疏浚以備蓄泄朱姬莊一帶堤工單薄處甚多亦宜時加修築不可或至境內泉源皆以濟運尢宜時爲稽察俾疏浚深通暢流入運庶爲稱職】

嶧縣知縣一員兼管本縣運河工程縣丞一員専管本縣運河工程徭夫一百一十六名【居濟一得云嶧縣縣丞専以蓄微山湖水爲職蓋微山湖水所以蓄之濟八閘之運者也故韓莊湖口閘最闗要堵閉不嚴則水從此泄必將兩板嚴下中間用埽堵實則水不妄泄矣但徐州往來民船皆從此閘入運河閘夫借此取利則湖口閘必不能閉官宜時爲稽察稍有疎失卽宜嚴究】

韓家莊閘閘官一員専管韓莊閘夫三十名徳勝閘夫三十名萬年閘閘官一員専管萬年閘夫三十名張莊閘夫三十名頓莊閘閘官一員専管頓莊閘夫三十名丁廟閘夫三十名臺莊閘閘官一員専管臺莊閘夫三十名候遷閘夫三十名

江南徐州知州一員兼管沛縣運河工程

沛縣知縣一員兼管本縣運河工程【沛縣攺隸東省見前故城縣下】主簿一員専管本縣運河工程浚淺人夫八十名

【居濟一得云沛縣主簿専以收水入湖爲職微山湖口有呂壩滿壩二處遇河水盛大或防秋水發卽當開此二壩收水入湖蓄以濟來歳之運不可有悞若少有惰玩不能蓄水卽爲溺職沿河兩岸亦宜時加修築境內有鮎魚泉毎遇天旱中輙幹斷不能通水宜時加疏浚令暢入運】

楊莊閘閘官一員専管楊莊閘夫三十名珠梅閘夫三十名夏鎭閘閘官一員専管閘夫四十名兗州府黃河同知一員専管曹單二縣黃河隄工曹縣知縣一員兼管本縣黃河工程縣丞一員専管本縣黃河隄工主簿一員専管本縣黃河隄工安陵鎭巡檢一員専管本縣黃河隄工以上三

汛共徭夫九百八十七名鋪夫一百零八名堡夫九十名

單縣知縣一員兼管本縣黃河工程主簿一員専管本縣黃河工程徭鋪夫三百六十名

兗州府沂郯海贛同知一員専管禹王臺工程郯城縣知縣一員兼管禹王臺工程縣丞一員専管禹王臺工程

河南専兼管河官

管河道一員専管通省黃河南北兩岸及衞河丹河洹河沁河淇河各河道工程

開封府知府一員兼管府屬黃河工程

南河同知一員専管府屬黃河南岸工程【今分上下南河同知二員】

北河同知一員専管府屬黃河北岸工程【今分上下北河同知二員】

祥符縣知縣一員兼管本縣黃河工程縣丞一員専管本縣黃河南岸工程鄕徭堡夫一百七十二名主簿一員専管本縣黃河北岸工程鄕堡夫五十

六名

陳畱縣知縣一員兼管本縣黃河工程縣丞一員専管本縣黃河南北兩岸工程鄕堡夫一十六名中牟縣知縣一員兼管本縣黃河工程縣丞一員専管本縣黃河南岸工程鄕堡夫三十八名

陽武縣知縣一員兼管本縣黃河工程縣丞一員専管本縣黃河南岸工程鄕堡夫一十八名主簿一員専管本縣黃河北岸工程鄕堡夫三十六名原武縣知縣一員兼管本縣黃河工程主簿一員専管本縣黃河北岸工程鄕堡夫八十八名

封邱縣知縣一員兼管本縣黃河工程主簿一員専管本縣黃河北岸工程鄕徭堡夫七十八名【今縉紳縣丞管河】

蘭陽縣知縣一員兼管本縣黃河工程縣丞一員専管本縣黃河南岸工程鄕徭堡夫四十名【撥補曹縣去五名】主簿一員専管本縣黃河北岸工程鄕徭堡夫八十名【撥補曹縣去十名】

儀封縣知縣一員兼管本縣黃河工程縣丞一員専管本縣黃河南岸工程鄕堡夫六十六名主簿一員専管本縣黃河北岸工程鄕徭堡夫一百零六名

鄭州知州一員兼管本州黃河工程州判一員専管本州黃河南岸工程鄕夫六名

滎澤縣知縣一員兼管本縣黃河工程縣丞一員専管本縣黃河南岸工程鄕堡夫二十二名主簿一員専管本縣黃河北岸工程鄕堡夫六名

歸徳府知府一員兼管府屬黃河工程

管河通判一員専管府屬黃河南岸工程北岸系山東界

商邱縣知縣一員兼管本縣黃河工程主簿一員専管本縣黃河南岸工程堡夫四十二名

虞城縣知縣一員兼管本縣黃河工程縣丞一員専管本縣黃河南岸工程主簿一員専管本縣黃河南岸工程以上共堡夫六十名

考城縣知縣一員兼管本縣黃河工程主簿一員専管本縣黃河南岸工程鄕堡夫六十名

彰徳府知府一員兼管府屬洹衛淇三河河道管河同知一員専管府屬洹衛淇三河河道【河南管河道治河檔案云康熈三十二年總河於成龍等題準彰徳府河務向系同知専管通判有糧捕之責難以兼管應仍令該同知専管河務】

安陽縣知縣一員兼管本縣洹河縣丞一員専管本縣洹河

湯陰縣知縣一員兼管本縣衛河縣丞一員専管本縣衛河

衛輝府知府一員兼管府屬衛河丹河河閘

管河通判一員専管府屬衛河丹河河閘

汲縣知縣一員兼管本縣衛河縣丞一員専管本縣衛河

新鄕縣知縣一員兼管本縣衛河縣丞一員専管本縣衛河人夫一百名

輝縣知縣一員兼管本縣衛河源五閘主簿一員専管本縣衛河河源五閘人夫一百一十五名獲嘉縣知縣一員兼管本縣小丹河縣丞一員専管本縣小丹河

淇縣知縣一員兼管本縣淇河縣丞一員専管本縣淇河

懷慶府知府一員兼管府屬黃河沁河大小丹河工程

管河通判一員専管府屬黃河沁河大小丹河工程【駐札淸化鎭】

河內縣知縣一員兼管本縣沁河大小丹河工程縣丞一員専管本縣沁河大小丹河工程堡夫十名修武縣知縣一員兼管本縣小丹河工程縣丞一員専管本縣小丹河工程

武陟縣知縣一員兼管本縣黃河小丹河沁河工程縣丞一員専管本縣黃河小丹河沁河工程堡夫

一十四名

江南専兼管河官

淮徐道一員専管徐屬邳睢宿虹桃源宿桃中河五防屬府州縣黃河運河中河隄河工程

鳯廬道一員兼管靈璧虹縣盱眙三縣黃河湖隄河道工程

淮安府知府一員兼管邳州睢寜宿遷桃源各州縣黃河運河中河隄河工程

鳯陽府知府一員兼管靈璧縣黃河虹縣歸仁隄工程

徐屬河務同知一員専管徐蕭丰碭四州縣黃河南岸工程【防蕞云按淮安府誌徐屬河務同知始於萬曆二十二年孫鳴教蓋於此時置立】徐州知州一員兼管本州並蕭丰碭三縣黃河工程州同一員専管本州黃河南岸工程南岸州判

一員専管本州黃河南岸工程北岸州判一員専管本州黃河北岸工程

呂梁巡檢一員専管本州黃河北岸工程

蕭縣知縣一員兼管本縣黃河工程主簿一員専管本縣黃河工程

丰縣知縣一員兼管本縣黃河工程主簿一員専管丰碭二縣黃河工程

碭山縣知縣一員兼管本縣黃河工程主簿一員専管本縣黃河工程

邳睢靈璧河務同知一員専管邳州睢寜靈璧三州縣黃運兩河工程【薈蕞云按淮安府誌康熈二十年李纉宗任邳睢靈璧河務同知則自此始也】

邳州知州一員兼管本州黃河運河工程州同一員専管本州黃河北岸工程州判一員専管本州黃河北岸工程

新安司巡檢一員専管本州運河工程直河司巡檢一員専管本州運河工程

靈璧縣知縣一員兼管本縣黃河工程主簿一員専管本縣黃河工程

睢寜縣知縣一員兼管本縣黃河工程縣丞一員専管本縣黃河工程主簿一員専管本縣黃河工程

宿虹河務同知一員専管宿虹二縣黃運兩河隄河工程【薈蕞云按淮安府誌康熈二十四年劉沛引任宿虹河務同知】

宿遷縣知縣一員兼管本縣黃河運河工程縣丞一員専管本縣黃河南岸工程南岸主簿一員専管本縣黃河南岸工程北岸主簿一員専管本縣黃河北岸工程運河主簿一員専管本縣運河工程

劉馬莊巡檢一員専管本縣黃河北岸工程歸仁隄巡檢一員専管宿虹二縣歸仁隄工程

虹縣知縣一員兼管本縣歸仁隄工程

桃源河務同知一員専管本縣黃河工程【薈蕞云按淮安府誌康熈二十三年新設桃源河務同知】

桃源縣知縣一員兼管本縣黃河工程縣丞一員専管本縣黃河南岸工程南岸主簿一員専管本縣黃河南岸工程北岸主簿一員専管本縣黃河北岸工程

三義鎭巡檢一員専管本縣黃河北岸工程

宿桃中河通判一員専管宿桃二縣中河工程【攺設緣由見後安淸中河防冊】

宿遷縣知縣一員兼管本縣中河工程中河縣丞一員専管本縣中河工程

桃源縣知縣一員兼管本縣中河工程中河主簿一員専管本縣中河工程

淮揚道一員専管淮屬外河山安安靖中河裏河髙堰山盱海防揚屬揚河江防下河十防府州縣黃運河湖中河下河工程

淮安府知府一員兼管府屬淸河山陽安東鹽城海州各州縣黃運河湖中河下河工程

鳯陽府知府一員兼管府屬盱眙縣湖隄工程【此湖隄卽洪澤湖之隄也】

州府知府一員兼管府屬寶應髙郵江都儀眞通州泰州如臯興化各州縣運河河湖工程下河河道山淸外河同知一員専管山陽淸河二縣黃河工程【薈蕞云桉淮安府誌康熈十一年新添安海河務同知十七年奉裁至十九年復又添設攺爲山淸外河同知】

淸河縣知縣一員兼管本縣黃河工程主簿一員専管本縣黃河北岸工程

馬頭司巡檢一員専管本縣黃河南岸工程

山陽縣知縣一員兼管本縣黃河工程外河縣丞一員専管本縣黃河南岸工程外河主簿一員専管本縣黃河南岸工程

馬邏司巡檢一員専管本縣黃河南岸工程

山安河務同知一員専管山安二縣黃河工程【薈蕞云按淮安府誌康熈十九年新設山安外河同知疑卽此也】

安東縣知縣一員兼管本縣黃河工程縣丞一員専管本縣黃河工程主簿一員専管本縣黃河工程

五港司巡檢一員専管本縣黃河工程

山陽縣知縣一員兼管本縣黃河工程

羊寨司巡檢一員専管本縣黃河北岸工程大套司巡檢一員専管本縣黃河南岸工程

安淸中河通判一員専管淸山安三縣中河工程【安淸中河防冊云安淸中河通判系康熙三十二年於湖河汛險等事案內前院於成龍等題設管轄宿桃山安淸五縣中河駐札桃源北岸眾興集復於康熈三十四年請並防員等事案內前院董安國題裁歸並宿虹桃源外河山安四防分轄代管又於康熈三十八年河員職守宜専等事案內前院於成龍題請添設宿桃中河通判一員安淸中河通判一員管轄山淸安三縣中河隄河閘壩工程】

淸河縣知縣一員兼管本縣中河工程

山陽縣知縣一員兼管本縣中河工程淸山中河主簿一員専管淸山二縣中河工程

廣濟閘閘官一員専管閘夫三十六名

東安縣知縣一員兼管本縣中河工程

長樂司巡檢一員専管本縣中河工程

山淸裏河同知一員専管山淸二縣運河工程【裏河防冊雲裏河同知原系山淸盱眙河務同知始自康熈十六間總河靳輔題設管理髙堰運口裏河一帶工程程康熈三十二年總河於成龍題將髙堰隄工另設髙堰山盱通判一員而山盱同知攺爲山淸裏河同知薈蕞云按淮安府誌山淸河務同知始於明萬曆八年本朝康熈十六年裁缺攺爲山淸盱眙河務同知三十二年又攺焉】

淸河縣知縣一員兼管本縣運河工程縣丞一員専管本縣運河工程

惠濟閘閘官一員専管閘夫三十名

山陽縣知縣一員兼管本縣運河工程裏河縣丞一員専管本縣運河工程裏河主簿一員専管本縣運河工程

龍汪閘閘官一員専管閘夫三十三名

髙堰通判一員専管髙堰湖隄工程【髙堰防冊云髙堰山盱通判於康熈三十二年前院於成龍等於湖河險汛工長等事案內題設又於三十八年內於河員職守宜専等事案內前院於成龍等題請添設髙堰通判一員管轄北自山陽縣山淸交界五家墩後橫隄頭起南至髙良澗禹王廟前止計程五十里山盱通判一員管轄自髙澗禹王廟前起至盱眙縣秦家髙岡止計程四十三里】

山陽縣知縣一員兼管本縣髙堰湖隄工程髙堰主簿一員専管本縣髙堰湖隄工程髙梁澗主簿一員専管髙堰澗湖隄工程

山盱通判一員専管山盱二縣湖隄工程

山陽縣知縣一員兼管本縣湖隄工程

盱眙縣知縣一員兼管本縣湖隄工程縣丞一員専管本縣湖隄工程

淮安府海防河務同知一員専管海鹽二州縣下河河道【河南管河道治河檔案云康熈三十二年總河於成龍等題準廟灣同知兼管鹽城海州知州兼管州同等語句讀未明應令該同知兼管鹽城海州二州縣河務薈蕞云按淮安府誌海防同知始於明萬曆二十二年新建廟灣鎭成添設専管淮屬海防軍務此其所自昉也至是則兼管河務焉】鹽城縣知縣一員兼管本縣下河河道縣丞一員専管本縣下河河道

海州知州一員兼管本州下河河道州同一員専管本州下河河道

揚州府管河通判一員専管髙寶江三州縣運河工程【揚河冊云河通判舊制統轄髙寶江儀興如通泰興九州縣河道康熈三十二年九月內總河於成龍等題將江儀河道攺交江防將揚河通判移駐髙郵州與永安工爲適中之地往來料理修防乃自寶應黃浦起歷髙郵至江都三岔河止河道分隸河通判専轄】

寶應縣知縣一員兼管本縣運河河湖工程縣丞一員専管本縣運河河湖工程主簿一員専管本縣運河河湖工程

髙郵州知州一員兼管本州運河河湖工程州同一員専管本州運河河湖工程州判一員専管本州運河河湖工程

江都縣知縣一員兼管本縣運河工程縣丞一員専管本縣運河工程主簿一員専管本縣運河工程

揚州府江防河務同知一員専管江都儀眞二縣運河工程【淮揚道治河檔案云康熈三十二年總河於成龍等題準洲儀眞河道閘座爲漕運經由之區最爲要向系揚河通判専管今查屬河道北自寶應縣交界起南至儀眞縣江口止綿長三百餘里內髙郵之永安工及各減壩甚屬危險再加洲儀眞河道修防閘座啟閉以及催儧挑浚一切事宜通判一員殊有鞭長莫及之慮勢難彼此兼顧應將洲儀眞河道閘座事務就近攺交江防同知専管】

江都縣知縣一員兼管本縣運河工程

洲閘閘官一員専管閘夫一百零五名

儀眞縣知縣一員兼管本縣運河工程縣丞一員専管本縣運河工程

淸江閘閘官一員専管閘夫一百五十四名

揚州府下河通判一員専管通泰如興四州縣下河河道【今縉紳糧河通判】

通州知州一員兼管本州下河河道州判一員専管本州下河河道

泰州知州一員兼管本州下河河道州同一員専管本州下河河道州判一員専管本州下河河道西溪司巡檢一員専管丁溪艸堰二閘閘夫六名如臯縣知縣一員兼管本縣下河河道縣丞一員専管本縣下河河道

興化縣知縣一員兼管本縣下河河道縣丞一員専管本縣下河河道

安丰司巡檢一員専管白駒三閘閘夫八名

江鎭道一員兼管鎭江府丹陽丹徒二縣運河河道鎭江府知府一員兼管丹陽丹徒二縣運河河道水利通判一員専管丹陽丹徒二縣運河河道【薈蕞云康熈三十二年總河於成龍等題準鎭江府屬丹陽丹徒二縣河道爲江浙漕運咽喉向無専員管理每至運期淤淺臨時倉皇應將二縣河道每年挑浚事宜責令各該縣縣丞専管交與該府通判管理】丹陽縣知縣一員兼管本縣運河工程縣丞一員専管本縣運河河道

丹徒縣知縣一員兼管本縣運河河道縣丞一員専管本縣運河河道

行水金鑑卷一百六十八

欽定四庫全書

行水金鑑卷一百六十九

江南按察使傅澤洪撰

官司

徐屬河營守備一員管轄徐屬河道工程上自河南山東交界起下至邳睢二州縣界止戰守兵一千八十八名【薈蕞云康熈十七年總河靳公題設江南河兵八營罷淮揚徐靈璧等州縣堤淺夫此河營所自昉也淮徐道屬諸營此後不知有無更攺無案可稽悉依而錄之】碭山縣黃河南岸把總一員専管汛地上自虞城縣界起下至毛城鋪止又自小石閘起至蕭縣界止一帶工程蕭縣黃河南岸把總一員専管汛地上自碭山縣界起下至北城集三官廟止一帶工程徐州黃河南岸千總一員専管汛地上自蕭縣北城集三官廟起下至王家山止又自韓家山起至徐城郭家觜上壩頭止又自郭家觜上壩頭起由徐城石岸至靑田三山頭止一帶工程徐州黃河南岸把總一員専管汛地上自靑田三山頭起下至靈璧縣界止一帶工程碭山縣黃河北岸兼丰縣黃河把總一員専管汛

地上自山東單縣界起下至徐州李家樓止一帶工程徐州黃河北岸千總一員専管汛地上自大谷山起下至邳州界止一帶工程

邳睢靈璧河營守備一員管轄邳睢靈璧三州縣黃運兩河工程戰守兵九百四十七名睢靈二縣黃河南岸把總一員専管汛地上自徐州界起下至睢寧縣余堂埽工止一帶工程睢寧縣黃河南岸千總一員専管汛地上自余家堂起下至宿遷縣古堤頭止一帶工程邳州黃河北岸千總一員専管汛地上自徐州界起下至邳州馬船幫止一帶工程邳州黃河北岸把總一員専管汛地上自邳州馬船幫起下至宿遷縣界止一帶工程邳州運河把總一員専管汛地上自徐塘口起下至宿遷縣止並唐宋山一帶工程

宿虹河營守備一員管轄宿虹二縣黃運隄壩工程戰守兵七百八十六名宿遷縣運河把總一員専管汛地上自邳州磘灣口交界起下至石磡止一帶工程宿遷縣黃河南岸把總一員専管汛地上自睢寧縣界谷堆頭起下至徐家灣西張王廟前止一帶工程宿遷縣黃河南岸井歸仁堤千總一員専管汛地上自張王廟前起下至白洋河鈔闗口桃源縣界止又歸仁隄自烏鴉嶺起至石工頭止一帶工程

宿遷縣黃河北岸千總一員専管汛地上自邳州直河交界起下至皁河石磡止又新運河上自皁河口石磡對過起下至支河口下口止一帶工程宿遷縣黃河北岸把總一員専管汛地上自宿遷縣西門外吳家墩起下至大古城桃源縣交界止一帶工程桃源河營守備一員管轄黃河工程戰守兵七百一十三名桃源縣黃河南岸把總一員専管汛地上自宿遷白洋河鈔闗口起下至煙墩廠東止一帶工程桃源縣黃河南岸千總一員専管汛地上自煙墩起下至淸河縣界止一帶工程桃源縣黃河北岸千總一員専管汛地上自古城宿遷縣界起下至河北鎭止一帶工程桃源縣黃河北岸把總一員専管汛地上自河北鎭起下至淸河縣界止一帶工程

山淸外河營守備一員管轄山淸二縣黃河工程戰守兵一千三十九名【外河防冊雲山淸外河營守備系康熈十七年防前總河靳輔題請分設】淸河縣外河北岸千總一員専管汛地上自桃源縣界起下至山安營界止一帶工程淸河縣外河南岸把總一員専管汛地上自吳城接桃源縣界起下至季家淺接山陽縣界止一帶工程山陽縣外河南岸千總一員専管汛地上自季家淺起下至三坌堤止一帶工程山陽縣外河上河把總一員専管汛地上自三坌交界起下至葉家營馬頭止又上自朱家觜起下至大茭陵廟巷止一帶工程山陽縣外河下河把總一員専管汛地上自葉家營起下至陳家社接山安營界止一帶工程

山安河營守備一員管轄山陽安東二縣工程戰守兵八百七名山陽縣黃河南岸把總一員専管汛地上自陳家社起下至陸家社止一帶工程山安二縣外河北岸千總一員専管汛地上自泗鋪溝起下至安東縣東門止一帶工程安東縣黃河上河把總一員専管汛地上自安東縣東門起下至彭家灘止一帶工程安東縣黃河下河把總一員専管汛地上自彭家灘起下至云梯闗止一帶工程山陽縣黃河北岸把總一員専管汛地上自云梯闗起下至泗汾港止一帶工程

山淸裏河營守備一員管轄山陽裏河工程戰守兵三百九十八名【裏河防冊雲裏河營守備康熈十七年總河靳輔題設爲山淸盱眙河營守備康三十八年總河於成龍題分設山盱髙堰河營遂攺爲山淸裏河營守備】山陽縣裏河千總一員専管汛地上自淸河縣界起下至山陽縣界西南角樓止一帶工程淸河縣裏河運口把總一員専管汛地上自甘羅城西南角樓起下至山陽縣界橫隄頭止一帶工程山陽縣裏河把總一員専管汛地上自府城西南角樓起下至寶應縣界止一帶工程

山盱髙堰營守備一員管轄髙堰湖堰工程戰守兵三百五十名【髙堰防冊雲山盱髙堰河營守備系康三十八年內於遵

防保題等事案內前院於成龍等題請添設管轄山陽縣山淸交界起至盱眙縣秦家髙岡止修防湖隄工程】山陽縣髙堰千總一員専管汛地上自淸河橫隄起下至石工盡頭止一帶工程山陽縣髙良澗把總一員専管汛地上自石工頭起下至周家橋止一帶工程山盱二縣把總一員専管汛地上自周家橋起下至翟家壩止一帶工程

揚屬河營守備一員管轄髙寶江三州縣工程戰守兵六百一十三名【揚河防冊云揚河營守備系康十七年四月內奉總河靳輔題請設立督率五汛千把等弁井河兵修防寶髙江三州縣河道隄工】寶應縣運河把總一員専管汛地上自寶應縣黃浦起下至劉家堡止一帶工程寶應縣運河千總一員専管汛地上自劉家堡起下至界首鎭止一帶工程髙郵州運河千總一員専管汛地上自界首鎭起下至永安河尾止一帶工程髙郵州運河把總一員専管汛地上自永安河尾起下至江都縣界止一帶工程江都縣運河把總一員専管汛地上自江都縣界起下至江都縣灣頭閘止一帶工程

安淸中河營守備一員管轄宿桃山安淸五縣中河工程戰守兵六百四名【安淸中河防冊云安淸宿桃中河營守備系康三十八年遵

防保題等事案內前院於成龍題請添設管轄山淸宿桃安四汛弁目修防河道堤壩工程】宿遷縣中河把總一員専管汛地上自張莊運口

中河頭起下至火古城桃源界止又上自張莊運口中河頭起下至攔馬河迆上土堆止一帶工程桃源縣中河把總一員専管汛地上自宿遷縣起下至沈家莊迆東淸河縣止一帶工程山淸二縣中河把總一員専管汛地上自趙家莊迆西接桃源縣界起下至朱元莊接安東縣界烽墩止一帶工程安東縣中河千總一員専管汛地上自安東縣遙隄五里墩起下至平旺河隄尾止又上自朱元莊接外河營界起下至平旺河隄尾止一帶工程

葦蕩河營逰擊一員管轄兵一千二百三十名督采龍窩蕩施家出河港陸家社陳家浦惠家港東西各官蕩每嵗砍額柴一百二十萬四千一百束內運蘆左營守備一員管理龍窩蕩施家出河港每嵗砍額柴五十七萬四千一百束內千總一員分管龍窩蕩把總一員分管龍窩蕩把總一員分管施家出河港運蘆右營守備一員管理陳家浦陸家社楊栁二溝惠家港東西各官蕩每嵗砍額柴六十三萬束內千總一員分管惠家港東蕩北窪竈六灘塢巴港陳必甫港一帶至新淤界止把總一員分管惠家港東蕩南窪竈三灘竈五灘並新淤灘一帶至海口止把總一員分管惠家港西蕩以亮子港界起至闊港黃泥窪接至惠家港西界老灘鹽路界止【以上俱河防志薈蕞云此營產柴甚廣足供河工料物文襄公設營之意至深逺矣前總河趙世顯忽以葦蕩不產柴艸題請裁汰將官蕩盡行給兵佃種今已成沃壤匪特葦荻叢生且禾稼徧野矣當日裁營之始原以節省俸餉起見似有益於國計殊不知河工料物最屬要若使歸於各防營員弁督率長養仍復舊觀供河工之采取所獲利益源源不窮不更多於陞科之額徴乎惜乎見不及此】天津河協營副將一員守備三員千總六員把總十五員【畿輔通誌】

總督河道部院標下中左右城守四營順治元年總督部院楊題設河標中營兼河標中軍並左右兩營【以下俱山東通誌】

中營定制官八員副總兵一員中軍守備一員千總二員把總四員防漕河十六汛地南自

小長溝接城守營界碑起北至右營王仲口界碑止計河程九十二里小長溝系鉅野縣河道大長溝堡寺前鋪閘孫村臺堡三汛系嘉祥縣河道栁林閘南旺堡十里閘堡開河閘堡劉老口臺袁家口閘堡王老口臺張八老口堡靳家口閘河西堡九汛俱系汶上縣河道靳家口河東堡花園頭臺王仲口堡三汛系東平州河道按汛分派官兵駐防

左營定制官八員逰擊一員中軍守備一員千總二員把總四員防漕河十四汛地南自山東辛莊橋接江南徐州營界碑起北至濟寜城守營韋防廟界碑止計河程一百五十里徐家口堡馬家口堡邢莊利建閘堡南陽閘五汛地俱系魚臺縣河道棗林閘魯橋堡師家莊閘仲家淺閘新閘新店閘石佛閘趙村閘闗南頭九汛地俱系濟寧州河道按汛分派官駐防

右營定制官八員逰擊一員中軍守備一員千總二員把總四員防漕河十二汛地南自王仲口接中營界碑起北至壽張營張秋鎭北水門外界碑止計河程七十八里王仲口界碑臺長張口安山閘堡十里鋪防河臺裕國臺戴家廟閘堡八汛俱系東平州河道壯猷臺通濟臺二汛系東平壽張二州縣河道沙灣系東平東阿壽張三州縣河道張秋鎭系陽谷壽張東阿三縣河道按汛分派官兵駐防濟寧城守營定制官五員都司一員中軍守備一員千總一員把總二員防倉庫監獄武庫四門四鄕東闗馬驛橋北闗鎭武廟周圍二百餘里八汛俱系濟寧州衛地方又防漕河南自闗南頭韋防廟接左營界碑起北至中營小長溝界碑止計河程四十五里防廟三官廟濟安臺三汛系濟寧州河道安居臺系濟寧衛河道通濟閘堡白觜臺堡小長溝三汛俱系鉅野縣河道按汛分派官兵駐防臨淸營城守副將設左右兩營左營河汛自胡家窰起至鄭家口南頭十二里止共計河程一百八十里右營河汛自臨淸板閘北胡家窰起南至七級郎家灣共一百里就州縣而分河汛便於兼領因左營河汛多於右營故右營多加一汛也

東昌城守營都司一員千總一員把總二員分轄聊城館陶平陰三縣平山東昌二衛漕河六閘七汛分防館陶平陰二縣每縣千把總一員輪流駐防聊城縣漕河千把總官一員

曹州營河汛阿城等閘五汛把總一員

範縣營河汛荊門閘百總一名

沙溝營守備一員把總一員分防滕縣魚臺二縣韓莊等閘河汛【以上俱山東通誌】

州居江北最爲衝險要口商船漕艘往來之路南對鎭江之金山古稱長江之門戶南北之要津屬上自儀眞縣所轄東溝墩馬路沿江起至河家港墩止共墩臺十六座朩樓二座汛地八十里俱系奇兵營撥兵防守下接江都縣所轄沿江汛地江都縣所轄花園港墩馬路沿江起至朱團窩墩止共墩臺二十座木樓三座汛地九十里俱系京口右路左營撥兵防守下接泰興縣所轄沿江汛地萬壽司地方黃墩港長命港沙河港小史家港大史

家港八港梁家港梁孟港孫�港徐家壩繆家觜三江營唐家港嘶馬朱窩徐墩系泰興接界俱設有橋墩煙籠營房

淮安府廟灣營所轄射陽湖黃河灌口三大險汛切近邊海射陽湖汛地系廟灣場竈地方有大新港三板港下川子諸水路下川子距海口水路四十里海口南岸系鹽城營所轄汛地黃河營系陸路駐防北岸海口往西一百里至云梯闗地方派兵防守瞭望灌口汛地接連黃河北岸其七條港陸套港湧洋河小河口嚴家舎派有唬船兵丁防守系安東縣地方其七條港木樓系海州地方乃海州營汛地【以上俱江南通誌】

漕標左右二營汛地輪防山淸二縣黃淮兩河洪澤湖面又北河大套云梯闗一汛切近海邊

漕標宿遷後營汛地南自桃源三坌起北至邳州黃林莊止水路七汛桃源洋河宿遷隅頭並劉馬莊泇河口千把六員每年輪流領兵更防所有水路自桃源以及洋河宿遷邳州四汛皆屬黃河北入皁河口內水路隅頭泇口二汛皆系運河直扺黃林莊止惟劉馬莊一汛系通山東陸路

徐州營汛地統領徐蕭二營官兵駐札徐州兼轄蕭沛丰碭睢寧六州縣每遇糧運盛行親詣夏鎭催儧重運回空漕船東接淮安府邳州宿遷後營官兵汛界西接河南歸徳營官兵汛界南接鳯陽府壽春營官兵汛界北接山東兗州府濟寧營官兵汛界周圍千餘里【淮安府誌】

聖祖仁皇帝康熙六十年三月日淮揚道傅澤洪詳效力人員分別等第敍用河工之重首在任用得人而用人之法必須按照功績所以鼓舞人才愼重名器昭勸懲示公道也往例凡遇大小員缺俱遴選諳練河務勞效昭著人地相宜之員題補委用近因河上缺少人多一時難滿眾望間有熱中躁妄之輩冒昧呈凟固由功名心迫亦屬義命不安憲議嗣後補用俱令掣籖各聽天命而效力官曽席珍等又復連名具呈請照舊例委用本道等遵奉憲批率領在浦各防公同防議竊以爲掣籖委用必不可行蓋河工效力人員賢愚勤惰不一其中有自備鞍馬資斧終年在工伺候凡奉要差委無不竭蹶趨事櫛沐於狂風驟雨之中奔馳於烈日嚴霜之下搶險則手足胼胝軀命不惜催科則日夜儧運依限回銷修築工程則爭先儧竣急公捐備則不顧家資更有熟諳水勢情形練曉修防機要在工年久羣推老成此則河員中之備極勤勞功績之所稱上等者也至於奉委湖河防險催儧空重糧船以及遞往來水報伺候憲轅雜差未嘗無效力之處然較之前項勞員功績其輕重大小不啻霄壌之隔甚有掛名河上並不到工或乘興往來毫無實效此則有效力之名而並無效力之實者也今若不分勤惰髙下槪以掣籖爲準則凡在冊掛名之員亦將聞風而來隨班同掣一時僥幸或得掣補不防使效力年久功績最上之勞員反致有時命不猶之嘆乎從此人心懈散坐待幸邀不惟河工失用人之效且恐人心不服爭論滋多夫掣籖之舉原爲杜眾議起見乃反開僥幸之門啟紛爭之漸是殆不如按照功績分別敍用之爲公平允當也查通工人員效力大小勞績備載憲冊可考卽前憲張任內河員功績亦有厎冊可查伏祈本部院按冊稽核將功績之最大最多者列爲上等其次列爲中等而防險催漕水報雜差各功績則量其久暫逺近大小或以二三次準作中等功績一次依次分別敍用其中有功績相等者則又以效力年分相較久近以定後先注明憲冊並將各員名下功績等第開列曉諭此等人員中如有後奉差委實心效力著有功績者則又按明更定示知許其越班敍用若始終掛名河員並不在工效力者槪不準用如此則勸懲分明人心競奮河工收得人之效矣又五月日詳分別拔補把總河營把總専任修防必由河兵出身熟諳隄埽工程者委用方無貽悞近來把總員缺奉憲示令各河營百隊並部發效力以及轅門效力人員公同掣籖此誠矢公矢愼之至意惟是十缺之內其眞正年久諳練著有勞績之河兵所得不過三四餘皆效力人員掣獲其得失𨿽由時命而法久實宜變通查淮淮徐所屬黃河運河工程原有平險之別黃河水勢變遷工程甚闗險要非得深知水性在工力作久年之河兵専汛修防鮮不貽悞現在部發以及轅門效力人員所有功績不過催漕防險奔走使令等其於黃河隄埽工程事宜毫不諳練一旦掣補黃河險汛把總勢必臨事張皇悞工匪淺今本道等謬陳管見嗣後凡徐屬邳睢宿虹桃源外河山安六防所屬黃河各汛把總缺出請於黃河各營汛內選取力作年久實有勞績眞正深知水性熟諳工程之百隊河兵著令該防於本年霜降之後預爲保詳由道察核轉送聽候驗拔補放如有從不在工力作虛冒河兵名姓夤緣濫送者一經發覺將保送道防各官嚴加參處其效力人員不得槪同掣籖以滋混冒至於邳睢宿虹宿桃安淸髙堰山盱裏河揚河八防所屬之中運兩河沿湖各汛把總缺出請將裏河中河髙堰山盱河著有勞績之百隊河兵與部發效力及轅門效力人員聽候本部院一並驗拔補放其中運兩河沿湖各汛百隊河兵亦一例著令該防於本年霜降之後預爲保詳由道核送聽候驗放如此分別則實在效力之河兵不敢有偏枯向隅之泣而黃運兩河之工程均收修防得人之效矣【嚼梅軒偶存】

行水金鑑卷一百六十九﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百七十

江南按察使傅澤洪撰

夫役【宋元以前不錄斷自勝國以其近而可仿也】

運河夫役在各泉閘原額頗多後或議裁革或攺停役【停役夫候大挑調用或徵銀一兩六錢爲銀差】或攺折徵【折徵每名歲徵銀六兩貯庫】沿革不常今斷自萬曆四年爲則新舊額數備載焉【以下俱明防典】宛平縣靑龍等閘五共夫七十五名

大興縣慶丰等閘三共夫四十七名

通州普濟等閘五共夫九十三名淺鋪十小甲十名夫一百名修堤小甲八名夫七十五名

通州左衛淺鋪二小甲二名夫二十名修堤小甲三名夫二十六名

通州右衛淺鋪四小甲四名夫四十名修堤小甲四名夫三十六名

定邊衛淺鋪二小甲二名夫二十名修堤總甲一名小甲四名夫四十五名

神武中衛淺鋪三小甲三名夫三十名修堤小甲五名夫四十五名

寶坻縣修堤小甲四名夫四十六名

東安縣修堤總甲一名小甲六名夫七十名

漷縣淺鋪四小甲四名夫四十名修堤總甲二名小甲八名夫九十名

香河縣淺鋪六小甲六名【舊用老人】夫六十名修堤總甲一名小甲三名夫四十名

營州前屯衛淺鋪四小甲四名夫四十名修堤總甲一名小甲二名夫二十四名看淺夫三名

武淸縣淺鋪十一小甲十一名夫一百一十名看守耍兒渡口等堤五處總甲一名小甲五名夫五十名修堤老人一名總甲二名小甲九名夫九十二名

武淸衛淺鋪四小甲四名夫四十名修堤總甲一名小甲一名夫九十九名

天津衛淺鋪十二【舊十一】小甲十二名夫一百八名今存二十四名軍夫六十名修堤小甲五名夫四十五名天津左衛淺鋪二十四小甲二十四名夫二百十六名今存四十八名軍夫一百八十名修堤小甲五名夫四十五名

天津右衛淺鋪十小甲十名夫九十名今存二十名軍夫五十名修堤小甲五名夫四十五名

霸州蘇家等淺鋪十一【舊十】老人十一名夫一百十名修堤夫二百六十名

靜海縣淺鋪九老人九名夫九十名修堤夫六百名靑縣淺鋪六老人六名夫六十名修堤夫六百十六名興濟縣淺鋪七老人七名夫七十名【內軍夫二十名民夫五十名】滄州淺鋪七老人七名夫七十名

交河縣淺鋪五老人五名夫五十名修堤夫三百名南皮縣淺鋪五老人五名夫五十名修堤夫三百五十名

景州淺鋪四老人四名夫四十名修堤夫二百名吳橋縣淺鋪十老人十名夫一百名修堤夫四百五十名

故城縣淺鋪三老人三名夫三十名修堤夫八十名東光縣淺鋪七老人七名夫七十名

徳州上八里等淺鋪七【舊六】老人七名夫一百四十名【後折徵七十名】今存七十名【以上俱明防典】

濟南府徳州自衛河東岸徳州衛之張家口至恩縣之四女樹四十一里又自西岸左衛之鄭家口至徳州衛之楊烏屯二十里置淺鋪六【下八里屯淺四里屯淺耿家灣淺劉皮口淺蔡張成口上八里堂淺六鋪老人六人夫六十人州判官一人山東通誌】

徳州衛張家灣等淺鋪十【舊八】小甲十名軍夫一百名【舊每鋪九以下俱明防典名】

徳州左衛鄭家口等淺鋪六小甲六名軍夫六十名【舊每鋪九名】

恩縣白馬廟等淺鋪七【舊五】老人七名夫七十名今存三十五名撈淺夫二十八名今存十四名沙灣修堤大戶夫七十五名【以上俱明防典】

恩縣衛河之東岸自四女樹至武城之白馬廟七十里置淺鋪五【新開淺回龍廟淺滕家口淺髙師姑淺白馬廟淺五鋪老人五人夫五十人守口夫七十五人山東通誌】

武城縣桑園口等淺鋪二十九【舊二十六】老人二十九名夫二百六十一名【後折徵八十七名】今存一百七十四名沙灣修堤守口大戶夫二十五名【明防典】

武城縣衛河東一里始恩縣之白馬廟南至夏津之桑園一百四十四里西岸始故城之鄭家口南至夏津之王家莊一百十四里置淺鋪二十有六【王家口淺孟家莊淺小流口淺北釣口淺南釣口淺西闗口淺初家道口淺周家道口淺劉家道口淺方遷口淺陳家橋淺何家堤口淺陳家林淺髙家圈淺大還河淺耿家林淺灣頭口淺大隴頭口淺白家圈口淺白隴口淺呂家道口淺徐家道口淺侯家道口淺商家道口淺桑園口淺二十六鋪老人二十六人夫二百六十人守口夫二十五人縣設主簿一人山東通誌】

夏津縣趙貨郎口等淺鋪八老人八名夫八十名【後折徴四十名】今存四十名撈淺夫二十名今存十名沙灣修堤夫六名【明防典】

夏津縣衛河之東岸自桑園南至臨淸之趙貨郎口四十六里西岸北自武城之劉家道口南至淸河之渡口七里置淺鋪八【黃河口淺大口子淺小口子淺郝家圈淺艸廟兒淺新開口淺裴家圈淺趙貨郎口淺八鋪老人八人夫八十人守口夫六人縣設主簿一人山東通誌】

淸河縣二哥營等淺鋪八老人八名夫八十名【後折徵三十二名】今存四十八名【明會典】

臨淸州南板閘夫四十名澑夫一百十五名新開上閘夫四十名澑夫七十五名今一閘共夫八十四名澑夫共存四十名潘家橋等淺鋪十一老人十一名夫一百七十一名【後折徵七十六名】今存九十五名撈淺夫九十名今存三十九名橋夫二十八名今存二十名【明防典】臨淸州防通河之東岸趙貨郎口南至板閘三十四里西岸北自淸河之二哥營南至板閘三十一里汶河北岸板閘口東至潘家橋二十里南岸板閘東至趙家口二十五里置淺鋪十【上仗栁圈淺下仗栁圈淺丁家馬頭淺上口廠淺北土門淺破閘淺潘家屯淺陳家莊淺沙灣淺潘家橋淺十鋪老人十人夫一百人守口夫九十人】置閘二新開上閘【南接淸平之戴家閘三十里閘官一人夫四十人澑夫七十五人】南板閘【南至新開上閘五里四十八步夫四十人澑夫一百一十五人】治漕艎廠二十有八【臨淸平山濟寕東昌兗州防衛濮州所天津天津左天津右通州左通州右神武中定邊徳州徳州左應天龍江左龍江右水軍左水軍右橫海江陰廣洋長淮淮安髙郵大河揚州等衛廠俱治州城西北其事系於各衛官總隸於督漕都禦史焉州設判官一人山東通誌】

館陶縣尖塜兒等淺鋪十二老人十二名夫九十六名【後折徵二十四名】今存七十二名【明防典】

淸平縣戴家灣閘夫三十名魏家灣等淺鋪九老人九名夫八十一名【後折徵三十六名】今存四十五名撈淺夫一百三十二名【後折徵六十六名】今存六十六名【明防典】

淸平縣河之東岸北自潘官屯南至博平之減水閘三十九里西岸北自臨淸之潘家橋南至堂邑之谷洞三十三里置淺鋪九【潘家橋淺張家口淺左家橋淺李家口淺丁家口淺趙家口淺戴家灣淺十里井淺魏家灣淺九鋪老人九人夫九十人守口夫二百人】置閘一戴家灣閘【南按堂邑之土橋閘四十八里閘官一人夫三十人】減水閘二【李家口魏家灣山東通誌】

堂邑縣土橋梁家鄕二閘各夫三十名梁家鄕等淺鋪七老人七名夫七十名今存三十五名撈淺夫二百名今存六十六名【明防典】

堂邑縣河之西岸北自淸平之魏家灣南至聊城之呂家灣三十五里置淺鋪七【涵谷洞淺新開口淺土橋淺中閘口淺馬家灣淺北梁家鄕淺南梁家鄕淺七鋪老人七人夫七十人守口夫二百人】置閘二梁家鄕閘【南接聊城之通濟橋閘三十里閘官一人夫三十人】土橋閘【南至梁家鄕閘十五里閘官一人夫三十人】土城中減水閘二【山東通誌】

博平縣梭堤等淺鋪六老人六名夫五十四名【後折徵二十四名】今存三十名撈淺夫一百三十二名【後折徵六十六名】今存六十六名【明會典】

博平縣河之東岸北自淸平之界南至聊城之梭堤兒三十七里西岸北自淸平之丁家口南至魏家灣四十里置淺鋪六【朱家灣淺減水閘淺老堤頭淺袁家灣淺朱官屯淺梭堤兒淺六鋪老人六人夫六十人守口夫二百五十人縣設主簿一人】老堤頭北減水閘【水大則開以泄水非通用之閘也山東通誌】

聊城縣通濟橋李海務周家店三閘各夫三十名官窰口等淺鋪二十三老人二十三名夫二百七名【後折徵九十二名】今存一百十五名撈淺夫二百名今存八十五名【明防典】

東昌府聊城縣河之東岸北至博平之梭堤兒三十里西岸北自堂邑之南梁家鄕南至陽谷之官窰口三十五里置淺鋪二十有三【北埧口淺徐家口淺栁行口淺房家口淺呂家灣淺龍灣兒淺宋家口淺破閘口淺林家口淺於家口淺周家店淺北埧口淺稍張閘淺栁行口淺白廟兒淺雙堤兒淺裴家口淺方家口淺李家口淺米家口淺耿家口淺蔡家口淺官窰口淺二十三鋪老人二十三人夫二百三十人守口夫二百人】置閘三周家店閘【南接陽谷之七級下閘十二里閘官一人夫三十人】李海務閘【南至周家店閘十二里閘官一人夫三十人】通濟橋閘【南至李海務閘二十里閘官一人夫三十人】窰官等五減水閘【水大則開以泄水非通舟之閘也山東通誌】

陽谷縣七級阿城荊門六閘舊各夫二十名今共夫一百五十名荊門上下二閘月河修壩夫各五十名管驛灣等淺鋪十二【舊十】老人十二名夫一百八名【後折徵四十八名】今存六十名撈淺夫四百八十七名【後折徵二百四十三名】今存二百四十四名【明防典】

陽谷縣河之西岸北自聊城之官窰口南至東阿之荊門上閘四十里黃河西南自開封之祥符縣金龍口至本縣南入灣河通塞不常置鋪十【官窰口淺擺渡口淺劉家口淺何家口西岸淺館驛灣西岸淺防河口淺秦家口淺張家道口淺何家口東岸淺館驛灣東岸淺十鋪老人十人夫一百人守口夫五百人】置閘六荊門上閘【南接東平之安山閘七十里閘官一人夫二十人埧夫五十人】荊門下閘【南至荊門上閘三里閘夫二十人埧夫五十人】阿城上閘【南至荊門下閘十里閘官一人夫二十人埧夫五十人】阿城下閘【南至上閘三里閘夫二十人埧夫五十人】七級上閘【南至阿城下閘十二里閘官一人夫二十人埧夫五十人】七級下閘【南至上閘三里夫二十人埧夫五十人山東通誌】

東阿縣沙灣等淺鋪九【舊八】老人九名夫八十名【後折徵二十五名】今存四十五名撈淺夫一百五十八名【後折徵七十九名】今存七十九名【明防典】

東阿縣河之東岸北自陽谷之荊門上閘南至壽張之沙灣二十里正統十三年河決汴梁東北趨漕河至本縣決沙灣東堤以達於海遣工部尙書石璞侍郎王永和都禦史王文相繼塞之景泰四年左僉都禦史徐有貞塞成天順八年僉事劉進用石修砌東堤自大感應廟起至沙灣淺止長一百六十丈成化年間副使陳善用石修砌東堤自沙灣淺至荊門驛長一千九百三丈治六年河決汴梁東北趨漕河至本縣決張秋東堤以達於海遣右副都禦史劉大夏治之七年復遣太監李興平江伯陳銳同治決河塞成復於黃陵岡築堤以絕其流詔攺張秋名安平鎭置淺鋪八【新添淺北灣淺中渡口淺掛劍淺北浮橋淺安家口淺南浮橋淺沙灣淺八鋪老人八入夫八十人守口夫一百二十人縣設主簿一人山東通誌】

壽張縣大家廟等淺鋪五老人五名夫四十五名【後折徵二十名】今存二十五名撈淺夫九十二名【後折徵四十六名】今存四十六名渡夫四名今存二名【明防典】

壽張縣河之西三十里北自東阿之沙灣南至東平之戴家廟二十里置淺鋪五【沙灣淺張家莊淺戴洋屯淺劉家口淺戴家廟淺五鋪老人五人夫五十人守口夫一百人】沙灣積水閘【成化七年建】師家壩【遏黃河水使入通源閘分沙灣勢】野豬腦堰【瀠洄三十里用以瀦水使不衝決漕河山東通誌】

東平州戴家廟安山二閘各夫三十名靳家等淺鋪十三老人十三名夫一百一十七名【後折徵四十二名】今存七十五名撈淺夫一百八十二名【後折徵九十一名】今存九十一名戴村修壩老人四名【舊一】夫一百五十名【後革四十八名又停後十二名銀差二十名後又折徵四十六名】今存二十四名安圈等泉老人二名【存一名今革】夫六十五名【後折徵二十六名】今存三十九名【明防典】東平州河之東岸北自壽張之戴家廟三十里南至汶上之靳家口三十三里置淺鋪一十有三【戴家廟淺沙孤堆淺邢家莊淺蘇家莊淺譚家莊淺安山下淺積水湖淺馮家莊淺王忠口淺劉家莊淺李家莊淺栗家莊淺靳家口淺十三鋪老人十三人夫一百三十人守口夫二百人戴村修壩老人二人夫三百人】安山湖【距州治西南十五里北臨漕河縈回百餘里正統三年知州傅霖於湖口建閘以蓄水州設判官一人】安山閘【南接汶上之開河閘三十里閘官一人夫二十人】載家廟減水閘【元分汶上至安山入淸濟以疏水勢山東通誌】

東平守禦千戶所安山等淺鋪四小甲四名軍夫四十名【以下俱明防典】

平山衛第五等淺鋪五軍夫五十名

汶上縣開河寺前鋪袁家口靳家口四閘各夫三十名【袁靳二口冇澑夫並各閘夫俱於撈淺夫內攺編】南旺上下二閘共夫四十名南旺寺前鋪二處澑夫各九十名【後各折徵四十五名】今各存四十五名界首等淺鋪十四老人十四名夫一百二十六名【後折徵五十六名】今存七十名撈淺夫四百五十二名【後折徵二百二十六名】今存二百二十六名戴村修壩夫一百五十名【後革四十八名又停役十二名折徵六十六名】今存二十四名蒲灣泊武家湖共老人一名夫三十名龍鬭等泉老人二名【今革】夫四十三名【後停役六名又折徵十四名】今存二十二名【以上俱明防典】汶上縣河之東北三十五里自東平之靳家口南至嘉祥之界首七十二里置淺鋪一十有四【靳家口淺步家口淺張八老口淺闗家口淺袁家口淺劉家口淺開河淺闕城淺田家口淺鵝河口淺南旺淺栁堤淺石口淺界首淺十四鋪老人十四人夫一百四十人守口夫五百五十人】置閘三南旺南閘【南至濟寕之分水閘七十五里閘官一人夫二十人】南旺北閘【南至南旺南閘十一里閘官一人夫二十人】開河閘【南至南旺北閘十三里閘官一人夫三十人】界首積水閘【成化六年建】石口積水閘【成化四年建】南旺湖【距縣治西南四十五里縈回百五十餘里中爲三長堤漕渠貫其中西堤有斗門上有橋以便挽外蓄水號爲水櫃成化四年山東按察司僉事陳善因舊土堤易壞始用石修砌西堤又負土增築東堤老人一人夫三十人】汶河【東平九泉獨山泉鐵溝嘴泉吳家泉張扈郎泉安圈泉芭頭山泉蓆橋泉坎河泉王老溝泉汶上二泉龍鬭泉朴當山泉滋陽五泉闕黨泉負瑕泉蔣詡泉城西新泉城東新泉沂水十泉單家泉大泉小水泉龍王堂泉雷王臺泉上泉銅井泉芙蓉泉灰泉盆泉寜陽十二泉蛇眼泉古泉三里溝泉井泉古城泉張家泉栁泉龍港溝泉龍魚泉魯姑泉坡當山泉金馬莊泉平陰一泉溝泉泰安三十二泉狗跑泉報恩泉陷灣泉胡家泉馬黃溝泉淸泉周家泉鯉魚溝泉張家泉水磨泉鐵佛泉順河泉羊捨泉龍王泉科溝泉東西二栁泉北滚泉上泉馬蹄溝泉水波泉濁河泉朩頭溝泉朔港溝泉臭泉龍堂泉龍灣泉力溝泉花家溝泉梁家泉顏謝泉馬兒溝泉皂泥泉新泰十四泉南師家泉北鮑泉西都泉劉社泉和莊泉孫村泉張家泉五泉南陳泉古河泉零查泉公家莊泉崖頭泉西周泉肥城六泉鹽河泉減家泉黃家泉董家泉胡家泉淸泉萊蕪十泉郭娘泉湖眼泉朋山泉烏江泉鎭裏泉牛王泉蓮花池泉小龍灣泉半壁店泉王家溝泉以上一百一泉同入於汶泉夫八百餘人掌於水部郎山東通誌】

嘉祥縣大長溝等淺鋪四老人四名夫三十六名【後折徵十六名】今存二十名撈淺夫一百三十七名【後折徵六十八名】今存六十九名【明防典】

嘉祥縣河之西二十五里岸北自汶上之界首南至鉅野之大長溝一十八里原系濟寜左衛景泰元年衛調於臨淸嘉祥代之堤岸用石修砌一十里置淺鋪四【孫村淺寺前淺十字河淺大長溝淺四鋪老人四人夫四十人守口夫一百八十人縣設主簿一人山東通誌】

鉅野縣大頭灣等淺鋪五小甲五名夫四十五名【後停役折徵二十名】今存二十五名撈淺夫二百四十五名【後停役折徵一百二十二名】今存一百二十三名蓬子山壩夫三十名【明防典】鉅野縣河之西八十里岸北自嘉祥之大長溝南至火頭灣二十五里原系濟寜左衛景泰元年衛調於臨淸鉅野代之堤岸用石修砌一十二里置淺鋪五【小長溝淺黃沙灣淺白嘴兒淺梁家口淺火頭灣淺五鋪老人五人夫五十人守口夫二百五十人縣設主簿一人】蓬子山壩【築堰南旺孫村二湖以濟漕河夫一十五人山東通誌】

濟寜衛永通閘夫二名曹井橋等淺鋪五小甲五名軍夫五十名撈淺夫一百八十二名【舊二百名隆慶三年減後折徵九十一名】今存九十一名【明防興】

濟寜州天井在城趙村石佛新店新閘仲家淺師家莊魯橋棗林閘各夫三十名上新中新下新三閘各四名在城閘澑夫三百名【後折徵九十名撥補天井閘二十三名】今存六十七名天井閘澑夫九十名【後折徵四十五名】今存六十八名內借撥在城閘二十三名趙村石佛新店新閘仲家淺魯橋棗林七閘澑夫各一百三十三名師家莊閘澑夫一百三十六名【後趙村等四閘各折徵六十六名】今存六十七名仲家淺攺編一百一十三名【折徵十名】今存十名師家莊攺編七十名【折徵三十三名】今存三十三名硯瓦等淺鋪十二老人十二名夫一百八名【後折徵四十八名】今存六十名撈淺夫四百三十五名【後折徵二百一十七名】今存二百一十八名南門橋艸橋夫二十名【舊橋五夫五十】盧溝等泉老人一名【今革】夫二十六名【後革四名折徵十三名】今存九名【明防典】

濟寜州河之北岸西扺東六十八里置淺鋪二十有七【趙村淺楊灣淺石佛淺花家淺新店淺新閘淺仲家莊淺師家莊上淺師家莊下淺魯橋淺棗林淺硯瓦溝淺永通淺夾河淺馮翟淺河長口淺大河淺禮義淺大畱淺夾灣淺王貴淺張家淺牛頭河淺王家淺邢家上淺邢家淺談村淺二十七鋪老人二十七人夫二百七十人守口夫五百人】置閘十四棗林閘【南接魚臺之南陽閘十二里閘官一人夫三十人澑夫一百五十人】魯橋閘【南至棗林閘六里閘官一人夫三十人澑夫一百四十四人】師家莊閘【南至魯橋閘五里閘官一人夫三十人澑夫一百四十四人】仲家淺閘【南至師家莊閘六里閘官一人夫三十人澑夫一百四十四人】新閘【南至仲家淺閘五里閘官一人夫三十人澑夫一百四十四人】新店閘【南至新閘八里閘官一人夫三十人澑夫一百四十四人】石佛閘【南至新店閘十八里閘官一人夫三十人澑夫一百四十四人】趙村閘【南至石佛閘七里閘官一人夫三十人澑夫一百四十四人】在城閘【南至趙村閘六里閘官一人夫三十人澑夫二百八十人】天井閘【東至在城閘二里閘官一人夫三十人澑夫一百五十人】下新閘【在趙村閘西北】中新閘【在下新閘西北】上新閘【在中新閘北以上三閘閘官一人夫六十人澑夫二百人】分水閘【在上新閘北夫一十九人】洸沂泗三河【鄒縣九泉淵源泉栁靑泉白莊泉陳家泉鱔眼泉孟母泉岡山泉白馬泉三角灣泉泗水縣三十泉泉林泉卞莊泉吳家泉鮑村泉蔣泉東巖石縫泉龜陰泉響水泉潘波泉黃陰泉杜家泉雙眼泉趙家泉曹家泉嶽陵泉黃溝泉石河泉柘溝泉盧城泉小玉泉雍珠泉淘米泉碧溝泉珍珠泉白露泉石巖石縫泉大玉泉三角灣泉黒虎泉虹口泉以上三十泉俱入泗蒙陰四泉伏牛峪泉順徳泉泉河泉官橋泉俱入沂曲阜十八泉逵泉雙泉栁靑泉新泉曲水詠歸泉溫泉淸泥泉車輞泉茶泉兩觀下泉濯纓泉潺聲泉連珠泉埠下泉蜈蚣泉新安泉橫溝泉南新泉以上十八泉俱入沂泗同達於天井閘泉夫四百二十六人州設判官一人山東通誌】

滋陽縣金口壩老人四名修壩夫一百八十名【後革二十八名攺停役銀差一百三十二名折徵十名】今存十名洸河淺鋪十夫四十名【後革十三名又折徵十四名】今存十三名濟河淺鋪五夫二十五名【後革三名又折徵十名】今存十二名沙灣守口大戶夫十五名東北新等泉老人二名【今革】夫二十六名【後革四名折徵十三名】今存十三名【以下俱明防典】

平陰縣栁溝泉老人一名【今革】夫十名

寜陽縣堽城壩老人二名【今革】夫二百一十五名【後革一百八十三名停役三十一名】今存一名龍魚等泉老人二名【今革】夫一百八十七名【後革十八名停役六十九名】今存一百名

魚臺縣南陽利建二閘各夫三十名南陽閘澑夫一百三十四名【後攺堤夫一百二十名折徵七名】今存七名利建閘澑夫一百五十一名【後折徵七十五名】今存七十六名攺新河堤夫張家林等淺鋪二十一老人二十一名夫一百八十九名【後折徵八十四名】今存一百五名撈淺夫二百二十名【後折徵一百十名】今存一百十名東龍等泉老人三名【今革】夫五十五名【後革十三名折徵二十五名】今存十七名【以上俱明防典】

兗州府魚臺縣河之西南二十里岸北自濟寧之界南至沙河五十四里置淺鋪二十有六【界牌淺北林淺南陽上淺南陽下淺大塌淺小塌淺擺渡口淺馬溝淺大龍淺小龍淺谷亭上淺谷亭店上淺谷亭店下淺谷亭下淺八里灣淺三栁樹淺埧子頭淺孟陽上淺孟陽下淺徐家林淺張家林淺廣運淺馬家淺梅家淺古家淺張家淺二十六鋪老人二十六人夫二百六十人守口夫二百五十人縣設主簿一人】置閘四孟陽泊閘【南接沛之湖陵城閘八里閘官一人夫三十人澑夫一百五十人】八里灣閘【南至南陽泊閘八里閘官一人夫三十人澑夫一百五十人】谷亭閘【南至八里灣閘八里閘官一人夫二十人澑夫三百人】南陽閘【南至谷亭閘十八里閘官一人夫三十人澑夫一百五十人】積水閘三【硯瓦溝陽城湖泥河夫三人】蘓家壩【在沙河北遏大烏河水入漕河夫六人山東通誌】

鄒縣撈淺夫十名鱔眼等泉老人六名【今革】夫一百二十八名【後革十名又攺堤夫五十名又折徵四十六名】今存三十一名【明防典】鄒縣河之東北七十里東岸北自濟寧之師家莊南至魯橋閘三里置淺鋪一【港裏淺鋪夫十人】港裏積水閘【老人一人夫十人山東通誌】

曲阜縣橫溝等泉老人一名【今革】夫六十七名【後折徵三十三名】今存三十四名【以下俱明防典】

泗水縣趵突等泉老人二名【今革】夫一百五十七名【後折徵七十八名】今存七十九名

滕縣北石橋等泉老人二名【今革】夫二百九十九名【後革三十七名攺停役六十名堤夫五十名後又折徵九十名革三十一名】今存三十一名東邵等壩五夫一百一十名

嶧縣許有等泉老人一名【今革】夫六十三名【後革九名攺堤夫三十名折徵十四名又革五名】今存五名

泰安州板橋灣等泉老人四名【今革】夫三百二十三名【後折徵一百三十名】今存一百九十三名

新泰縣南陳等泉老人二名【今革】夫二百六名【後折徵八十六名革二十一名】今存九十九名

肥城縣淸泉等泉老人一名【舊三名今革】夫七十九名【後折徵三十二名】今存四十七名

萊蕪縣小龍灣等泉老人一名【今革】夫二百三名【後折徵八十三名】今存一百二十名

沛縣珠梅閘夫三十名守堤夫三十六名夏鎭閘夫四十名澑夫一百十五名畱城滿家橋西栁莊馬家橋楊莊閘各夫三十名澑夫各一百二十五名【以上七閘夫俱以舊運河孟陽泊等七閘夫攺撥】金溝等淺鋪十九老人十九名夫三百八十名【後革一百六十八名】今存一百三十三名

丰縣大黃堤鋪十七鋪夫三百六名

碭山縣縷堤鋪九鋪夫一百六十八名

徐州黃家梁境內華古洪四閘各夫三十名黃家閘澑夫一百三十名【後革三十三名】今存九十八名徐州洪夫九百一名今存七百五十一名呂梁洪夫一千五百五十名今存一千三百名雙溝等淺鋪四十三【舊三十六】老人四十三名夫四百三十名【舊每鋪四十名後止七名】今存三百一名堤鋪二十二守堤夫六百六名

睢寧縣龍岡等淺鋪十一老人十一名夫二百二十名【舊每鋪一百五十名治三年革存前數】今存一百九十八名【攺堤夫】堤鋪二十七守堤夫七百四十一名

邳州蔡家莊等淺鋪十一【舊十】老人十一名夫二百二十名【舊每鋪一百五十名治三年革存前數後又革二十二名】今存一百九十八名【攺堤夫】堤鋪二十八守堤夫四百七十三名

邳州衞東城安淺鋪夫二十名【後革二名】今存一十八名宿遷縣武家溝等淺鋪二十一【舊三】老人二十一名夫四百二十名【舊每鋪一百名治三年革存前數】今存二百三十名【攺堤夫】堤鋪十四守堤夫六十四名歸仁集遙堤鋪十三守堤義官一員夫二百七十九名

桃源縣河南等淺鋪十二老人十二名夫二百四十名【舊每鋪一百名治三年革存前數後又減停七十四名】今存一百六十六名堤鋪二十七守堤夫三百三十一名

淸河縣通濟閘夫三十名李家橋等淺鋪五老人五名夫六十名【舊每鋪十二名後各減二名吳城淺二十名】今存五十三名堤鋪五守堤夫六十五名

山陽縣福興閘夫四十名【後革十名停役六名】今存二十四名淸江閘夫四十名【後革十名停役六名攺撥天妃閘五名】今存二十一名板閘夫三十名【後革六名停役十四名】今存十名龍汪等三閘卽以福興淸汪舊閘官夫攺撥黃家等淺鋪十五老人十五名夫七十五名【後革七名後又復板閘等停役夫三十二名】今一百名淸江浦西橋守堤夫五十名髙家堰堤鋪六十七守堤夫八百八名

寶應縣子嬰溝等淺鋪九淺官九員【舊老人塘長各九名】夫四百四十三名【後革二百五名】今存二百八十八名舊有子嬰溝第一淺夫二十五名瓦店等二淺夫十名【今革】

髙郵州王琴新河等淺鋪十七夫二百七十名【後革一百二十四名】蛤蜊壩夫七名【原設永充埧夫十五名治末年逃絕存前數】舊有丁家灣等淺鋪十一老人十一名夫一百九十名康濟河淺鋪六老人六名夫六十名

江都縣廣惠通惠二閘各夫六十名城南北等淺鋪十一老人十七名【舊老人塘長各十一名】夫二百五十四名【舊二百二十名】爪州十壩夫三百七名【後革二十八名又停役一百五十九名】今存一百二十名於閘夫內撥用三年一次挑港夫二千四百九十二名

儀眞縣通濟閘夫五十七名響水羅泗攔潮三閘各五十五名麻綫港等淺鋪三老人三名夫二十七名六壩夫於閘夫內撥二名防守三年一次挑港夫九千二百二十名【以上俱明防典】

行水金鑑卷一百七十

欽定四庫全書

行水金鑑卷一百七十一

江南按察使傅澤洪撰

夫役

凡河道泉閘隄壩關系漕運各設夫役以備修濬額數具載於後【以下俱大淸防典】

直隸屬通州淺夫一百五十二名武淸縣淺夫二百三十名香河縣淺夫一百五十五名寶坻縣協濟通州淺夫一百名又協濟武淸縣淺夫三十名永淸縣協濟武淸縣淺夫三十三名半東安縣協濟武淸縣淺夫一百三十二名【已上全裁】霸州淺夫三名大城縣協濟霸州長屯淺夫三名故城縣淺夫三十名景州淺夫三十五名吳橋縣淺夫九十名東光縣淺夫八十一名河間衞並沈陽衞淺夫一十一名交河縣淺夫四十名南皮縣淺夫四十名滄州淺夫六十名靑縣淺夫一百二十七名靜海縣淺夫六十名天津衞淺夫一百名天津左衞淺夫一百四十名天津右衞淺夫五十名淸河縣淺夫四十七名【巳上裁半淺夫原爲疏浚河道而設乃有全裁者有半裁者毋怪乎河道之淤淺也】山東屬泰安州泉夫一百二十一名萊蕪縣泉夫九十名新泰縣泉夫七十五名肥城縣泉夫三十五名滋陽縣泉夫十名寧陽縣泉夫九十四名曲阜縣泉夫二十六名泗水縣泉夫六十名鄒縣泉夫二十四名滕縣泉夫二十九名嶧縣泉夫五名東平州泉夫五十五名濟寧州泉夫九名汶上

縣泉夫二十一名平陰縣泉夫十名魚臺縣泉夫十一名陰縣泉夫十六名【已上裁】徳州淺鋪橋夫六十一名徳州衞軍夫一百名徳州左衞軍夫六十名滋陽縣壩夫二十六名滕縣壩夫一百四十一名嶧縣徭閘夫三百五十名半曹州徭夫一百二十六名曹縣徭隄夫五百九名澑閘夫二百四十四名定陶縣徭夫八十名金鄕縣徭夫一百八十四名單縣徭隄夫三百六十名城武縣徭隄夫共五百三十五名魚臺縣淺鋪閘澑隄夫共三百六十二名濟寧州淺鋪閘澑橋夫共八百六十三名濟寧衛淺鋪軍閘夫共一百三十名鉅野縣淺鋪閘澑夫共二百四十一名嘉祥縣淺夫九十七名汶上縣淺鋪閘澑壩夫共五百一十八名東平州淺鋪閘夫共二百六十三名東平所軍夫四十名壽張縣淺鋪閘渡夫共五十八名四分東阿縣淺鋪夫一百一十七名陽谷縣淺鋪橋閘夫共三百九十一名聊城縣淺鋪澑閘夫共三百一十五名平山衛軍

夫一十五名堂邑縣淺鋪澑閘夫共一百五十八名博平縣淺鋪夫八十一名淸平縣淺鋪閘夫共一

百二十二名臨淸州淺鋪橋澑閘夫共二百四十三名館陶縣淺鋪夫六十一名夏津縣淺鋪夫五十一名武城縣淺鋪夫一百四十六名恩縣淺鋪夫五十三名

江南屬徐州淺夫一百四十名長夫一百八十名隄夫九十名上河淺夫一百五十三名下河淺夫五十七名又宿州協夫十名半蕭縣徭夫九十名澑夫一百四十四名沛縣淺夫一百七十八名碭山縣遊夫九十名澑夫九十七名丰縣澑夫二百四名靈璧縣淺夫三十名睢寧縣淺夫三百一十二名宿州協濟睢寧縣淺夫六名虹縣協濟睢寧縣淺夫六名邳州淺夫一百三十七名徭夫二百六十九名宿遷縣淺夫二百三十名桃源縣淺夫七十三名堡夫二百一十四名淸河縣淺夫三十五名徭夫三百一名山陽縣裏河淺夫一百二十名堰夫二百四十名外

河募夫一千名髙郵州淺夫一百三十二名江都縣淺夫一百二十名寶應縣淺夫一百一十五名儀眞縣淺夫二十七名【已上全裁】蕭縣珠梅閘閘夫三十名碭山縣楊荘閘閘夫三十名丰縣閘夫四十名淸河縣淸河閘閘夫三十名山陽縣龍汪閘閘夫

三十三名髙郵州陸漫閘閘夫四十名江都縣洲閘閘夫一百五名儀眞縣儀眞閘閘夫一百五十四名河南屬滎澤縣堡夫二十八名原武縣堡夫八十八名陽武縣堡夫五十四名中牟縣堡夫三十八名祥符縣堡夫二百二十八名陳畱縣堡夫一十六

名蘭陽縣堡夫一百三十八名儀封縣堡夫一百五十四名封邱縣堡夫七十八名考成縣堡夫一百一十名虞城縣堡夫五十四名商邱縣堡夫四十二名河內縣堡夫十名武陟縣堡夫十四名凡河道額設夫役康熈十五年覆準夏鎭分司項下淺澑夫南旺分司項下泉夫盡行裁去北河分司項下額夫裁半余俱照額畱用十七年議定江南鳳淮徐四府州屬淺澑等夫全裁設兵五千八百六十名其閘夫仍畱十八年覆準增兵五百餘名各設官督率防守挑築將額夫工食攺充防河官兵俸餉歸並河銀項下考成二十年題準裁通州武淸香河寶坻永淸東安等處淺夫將原額工食銀歸通恵河分司雇募挑濬凡河道雇募夫役舊例歳修工程僉派民夫康熈十

二年議準停止河南僉派河夫如遇歲修準動河道錢糧雇募每夫一名月給銀二兩十三年覆準江南河夫停止僉派準動河銀召募每夫一名月給銀一兩二錢十六年題準河南河夫照江南例每日給銀四分【以上俱大淸防典】

臺莊閘閘夫三十名每名歲食銀九兩八錢三分七毫六絲九忽二微共銀二百九十四兩九錢二分三釐七絲六忽額編嶧縣支給【以下俱山東全河備考】侯遷閘閘夫三十名每名歲食銀九兩八錢三分七毫六絲九忽二微共銀二百九十四兩九錢二分三釐七絲六忽額編嶧縣支給

頓莊閘閘夫三十名每名歲食銀九兩八錢三分七毫六絲九忽二微共銀二百九十四兩九錢二分三釐七絲六忽額編嶧縣支給

丁廟閘閘夫三十名內額編嶧縣十名每名歳食銀九兩八錢三分七毫六絲九忽二微共銀九十八兩三錢有零額編滕縣二十名每名歳食銀十兩八錢共銀二百一十六兩

萬年閘閘夫三十名每名歳食銀十兩八錢共銀三百二十四兩額編滕縣支給

張莊閘閘夫三十名每名歳食銀九兩八錢三分七毫六絲九忽二微共銀二百九十四兩九錢二分三釐七絲六忽額編嶧縣支給

徳勝閘閘夫三十名每名歳食銀十兩八錢共銀三百二十四兩額編滕縣支給

韓莊閘閘夫三十名毎名歳食銀九兩八錢三分七毫六絲九忽二微共銀二百九十四兩九錢二分三釐七絲六忽額編嶧縣支給

夏鎭閘閘夫四十名每名歳食銀十兩八錢共銀四百三十二兩額編江南丰縣支給

楊莊閘閘夫三十名每名歳食銀十兩八錢共銀三百二十四兩額編江南碭山縣支給

珠梅閘閘夫三十名每名歳食銀十兩八錢共銀三百二十四兩額編江南蕭縣支給

邢莊閘閘夫二十四名內額編魚臺縣五名毎名歳食銀十兩八錢共銀五十四兩額編曹州十九名每名歳食銀十兩八錢共銀二百五兩二錢澑夫四十七名康熈十五年奉裁一半見存夫二十三名五分每名歳食銀十二兩共銀二百八十二兩額編魚臺縣支給

利建閘閘夫二十七名內編魚臺縣二十二名每名歳食銀十兩八錢共銀二百三十七兩六錢額編曹州五名每名歳食銀十兩八錢共銀五十四兩澑夫四十六名康熈十五年奉裁一半見存夫二十三名每名歳食銀十二兩共銀二百七十六兩額編魚臺縣支給隄夫三名康熈十五年奉裁一半見存夫一名五分每名歳食銀十二兩共銀一十八兩額編曹州支給

南陽閘閘夫三十二名內額編魚臺縣七名每名歳食銀十兩八錢共銀七十五兩六錢額編曹州九名每名歳食銀十兩八錢共銀九十七兩二錢額編陽谷縣五名每名歳食銀九兩四錢七分九釐二毫共銀四十七兩三錢九分六釐額編單縣八名毎名歳食銀十兩八錢共銀八十六兩四錢額編曹縣三名每名歳食銀十兩八錢共銀三十二兩四錢

棗林閘閘夫二十四名內額編魚臺縣十六名每名歳食銀十兩八錢共銀一百七十二兩八錢額編單縣八名每名歳食銀十兩八錢共銀八十六兩四錢魯橋閘閘夫二十五名康熙十五年奉裁一半見存夫十二名五分每名歳食銀十兩八錢共銀一百三十五名額編單縣支給今閘廢夫隨淺夫應役河工師家莊閘閘夫二十五名內額編濟寜州八名每名歳食銀十兩八錢共銀八十六兩四錢原編嶧縣十七名後攺編單縣每名歳食銀十兩八錢共銀一百八十三兩六錢澑夫二十五名康熈十五年奉裁一半見存夫十二名五分內額編濟寜州一名歳食銀十二兩額編鄒縣十一名五分每名歳食銀十二兩共銀一百三十八兩

仲家淺閘閘夫二十四名內額編金鄕縣七名每名歳食銀十兩八錢共銀七十五兩六錢額編城武縣八名每名歳食銀十兩八錢共銀八十六兩四錢額編單縣九名每名歳食銀十兩八錢共銀九十七兩二錢澑夫八名康熈十五年奉裁一半見存夫四名每名歳食銀十二兩共銀四十八兩額編陽谷縣支給

新閘閘夫二十五名內額編金鄕縣二十一名每名歳食銀十兩八錢共銀二百二十六兩八錢額編單縣四名每名歳食銀十兩八錢共銀四十三兩二錢澑夫四十九名康熈十五年奉裁一半見存夫二

十四名五分內額編金鄕縣六名五分每名嵗食銀十二兩共銀七十八兩額編單縣六名五分毎名歳食銀十二兩共銀七十八兩額編滕縣十一名五分每名歳食銀十二兩共銀一百三十八兩

新店閘閘夫二十五名內額編金鄕縣十七名毎名歳食銀十兩八錢共銀一百八十三兩六錢額編單縣八名每名歳食銀十兩八錢共銀八十六兩四錢澑夫四十九名康熙十五年奉裁一半見存夫二

十四名五分內額編城武縣一十八名五分每名歳食銀十二兩共銀二百二十二兩額編單縣六名每名歳食銀十二兩共銀七十二兩

石佛閘閘夫二十五名內額編濟寜州九名每名歳食銀十兩八錢共銀九十七兩二錢額編金鄕縣十六名每名歳食銀十兩八錢共銀一百七十二兩八錢澑夫四十九名康熈十五年奉裁一半見存夫二十四名五分內額編城武縣十一名五分每名歳食銀十二兩共銀一百三十八兩額編單縣七名五分每名歳食銀十二兩共銀九十兩額編定陶縣五名五分每名歳食銀十二兩共銀六十六兩

趙村閘閘夫二十五名內額編曹州十六名每名歳食銀十兩八錢共銀一百七十二兩八錢額編單縣九名每名歳食銀十兩八錢共銀九十七兩二錢澑夫五十名康熈十五年奉裁一半見存夫二十五名內額編鄆城縣三名每名歳食銀十二兩共銀三十六兩額編單縣七名五分每名歳食銀十二兩共銀九十兩額編曹縣八名五分每名歳食銀十二兩共銀一百二兩額編定陶縣三名五分每名歳食銀十二兩共銀四十二兩額編鉅野縣二名五分每名歳食銀十二兩共銀三十兩

在城閘閘夫二十五名每名歳食銀十兩八錢共銀二百七十兩額編濟寜州支給澑夫五十二兩康熈十五年奉裁一半見存夫二十六名內額編金鄕縣五名每名歳食銀十二兩共銀六十兩額編鄆城縣二十一名毎名歳食銀十二兩共銀二百五十二兩又下新閘廢閘夫四名每名歳食銀十兩八錢共銀四十三兩二錢額編定陶縣支給

天井閘閘夫二十五名每名歳食銀十兩八錢共銀三百七十兩額編曹州支給澑夫五十四名康熈十五年奉裁一半見存夫二十七名內額編金鄕縣二名每名歳食銀十二兩共銀二十四兩額編鄆城縣五名每名歳食銀十二兩共銀六十兩額編單縣二十名每名歳食銀十二兩共銀二百四十兩南門艸橋橋夫二十三名內額編金鄕縣一名歳食銀十兩八錢額編鄆城縣一名歳食銀十兩八錢額編單縣二名每名歳食銀十兩八錢共銀二十一兩六錢額編曹縣十九名原額工食銀二百五兩二錢康熈十五年奉裁一半每名歳食銀五兩四錢共銀一百零二兩六錢又上新閘廢閘夫六名每名歳食銀十兩八錢共銀六十四兩八錢額編單縣支給通濟閘閘夫二十八名內額編鉅野縣十七名毎名歳食銀九兩六錢一分二釐共銀一百六十三兩四錢四釐額編鄆城縣八名每名歳食銀十兩八錢共銀八十六兩四錢額編曹州二名每名歳食銀十兩八錢共銀二十一兩六錢額編嘉祥縣一名歳食銀十兩八錢澑夫四十七名康熈十五年奉裁一半見存夫二十三名內額編鉅野縣十三名五分每名歲食銀九兩六錢二釐九毫共銀一百二十八兩四錢二分一釐八毫額編鄆城縣七名每名歳食銀十二兩共銀八十四兩額編曹州三名每名歳食銀十一兩一錢一釐六毫共銀三十三兩三錢五釐寺前鋪閘閘夫二十六名內額編汶上縣十八名毎名歳食銀十兩四錢七分六釐共銀一百八十八兩五錢六分八釐額編東阿縣八名每名歳食銀八兩七錢九分五釐九毫共銀七十兩三錢六分八釐澑夫四十二名康熈十五年奉裁一半見存夫二十一名每名歳食銀九兩五錢一分二釐七毫共銀一百九十九兩七錢六分七釐額編鉅野縣支給隨鉅野縣河官應役

南旺上閘閘夫十八名每名歳食銀十兩四錢七分六釐共銀一百八十八兩五錢六分八釐額編汶上縣支給澑夫十八名康熈十五年奉裁一半見存夫九名每名歳食銀十二兩共銀一百零八兩額編汶上縣支給

南旺下閘閘夫十八名每名歳食銀十兩四錢七分六釐共銀一百八十八兩五錢六分八釐額編汶上縣支給澑夫十八名康熈十五年奉裁一半見存夫九名每名歳食銀十二兩共銀一百零八兩額編汶上縣支給

開河閘閘夫二十六名內額編汶上縣十七名每名歳食銀十兩四錢七分六釐共銀一百七十八兩九分二釐額編曹縣九名每名歲食銀十兩六錢八分共銀九十六兩一錢二分

袁口閘閘夫二十六名每名歲食銀十兩四錢七分六釐共銀二百七十二兩三錢七分六釐額編汶上縣支給

靳家口閘閘夫二十八名內額編東平州十名每名歲食銀十兩一錢六分七釐八毫共銀一百零一兩六錢七分八釐額編東阿縣九名每名歲食銀八兩七錢九分六釐共銀七十九兩一錢六分三釐額編寧陽縣九名每名歲食銀十兩八錢共銀九十七兩二錢

安山閘閘夫二十八名每名歲食銀八兩七錢九分六釐共銀二百四十六兩二錢八分八釐額編東阿縣支給

戴家廟閘閘夫二十八名每名歲食銀十兩一錢六分七釐八毫共銀二百八十四兩六錢九分八釐七毫額編東平州支給

荊門上下閘閘夫四十七名每名歲食銀九兩四錢七分九釐二毫共銀四百四十五兩五錢二分四釐額編陽谷縣支給

阿城上下閘閘夫四十六名每名歲食銀九兩四錢七分九釐共銀四百三十六兩四分五釐額編陽谷縣支給

七級上下閘閘夫四十七名內額編陽谷縣十九名毎名歲食銀九兩四錢七分九釐共銀一百八十兩一錢五釐六毫額編壽張縣二十八名每名歲食銀十兩八錢共銀三百二兩四錢橋夫八名原額工食銀八十四兩四錢八分康熈十五年奉裁一半止存每名歲食銀五兩二錢八分共銀四十二兩二錢四分額編陽谷縣支給

周家店閘閘夫二十八名內額編濮州九名每名歲食銀十兩八錢共銀九十七兩二錢額編朝城縣十名每名歲食銀九兩六錢一分二釐共銀九十六兩一錢二分額編範縣九名每名歲食銀九兩四錢四分三釐七毫共銀八十四兩九錢九分四釐

李海務閘閘夫二十八名內額編聊城縣十名每名歲食銀八兩八錢五分五釐三毫共銀八十八兩五錢五分三釐額編堂邑縣十八名毎名歲食銀九兩六錢一分二釐共銀一百七十三兩一分六釐永通閘閘夫二十八名每名歲食銀九兩五錢四分六釐共銀二百六十七兩三錢七釐額編堂邑縣支給

梁家鄕閘閘夫二十八名每名歲食銀九兩六錢一分二釐共銀二百六十九兩一錢三分六釐額編堂邑縣支給

土橋閘閘夫二十八名每名歲食銀九兩六錢一分二釐共銀二百六十九兩一錢三分六釐額編堂邑縣支給

戴家灣閘閘夫二十八名內額編淸平縣十八名每名歲食銀九兩六錢一分二釐共銀一百七十三兩零一分六釐額編冠縣十名每名歲食銀九兩六錢一分二釐共銀九十六兩一錢二分

新南板二閘閘夫七十七名每名歲食銀九兩六錢一分二釐共銀七百四十兩一錢二分四釐額編臨淸州支給橋夫十八名每名歲食銀六兩共銀一百八兩額編臨淸州支給

縣河道共設壩夫一百五十三名每名歲食銀十兩八錢共銀一千六百五十二兩四錢額編本縣支給

嶧縣河道原設徭夫二百三十一名額銀二千四百九十四兩八錢康熈十五年奉裁一半見存夫一百一十五名五分每名歲食銀十兩八錢共銀一千二百四十七兩四錢額編本縣支給

沛縣河道原設淺壩夫七百一十名每名歲食銀十兩八錢共額銀七千六百六十八兩內額編徐州一百四十七名丰縣二百零四名沛縣八十八名蕭縣一百七十四名碭山縣九十七名康熈十五年全裁魚臺縣河道原設淺夫一百八十三名額銀二千一百九十六兩康熈十五年奉裁一半見存夫九十一名內額編本縣六十八名每名歲食銀十二兩共銀八百一十六兩單縣協濟二十三名五分每名歲食銀十二兩共銀二百八十二兩

濟寧州河道原設淺夫二百四十六名額銀二千九百五十二兩康熈十五年奉裁一半見存夫一百二十三名內額編本州八十七名每名歲食銀十二兩共銀一千四十四兩金鄕縣協濟十名五分每名歲食銀十二兩共銀一百二十六兩鄆城縣協濟二十名五分每名歲食銀十二兩共銀二百四十六兩城武縣協濟五名每名歲食銀十二兩共銀六十兩濟寧衞河道原設淺夫七十名額銀九百二十七兩三錢六分康熈十五年奉裁一半見存夫三十九名內單縣協濟五名五分每名歲食銀十二兩共銀六十六兩金鄕縣協濟六名五分每名歲食銀十二兩共銀七十八兩曹縣協濟六名五分每名歲食銀十二兩共銀七十八兩鉅野縣協濟六名五分每名歲食銀十二兩共銀七十八兩定陶縣協濟七名五分毎名歲食銀十一兩七錢一分二釐共銀八十七兩八錢四分曹州協濟六名五分毎名歲食銀十一兩六錢六分七釐六毫共銀七十五兩八錢四分永通廢閘原設閘夫二名額銀二十一兩六錢康熈十五年奉裁一半見存夫一名歲食銀十兩八錢系曹州協濟隨淺夫應役原設河夫五十名額銀三百六十兩康熈十五年奉裁一半見存夫二十五名每名歲食銀七兩二錢共銀一百八十兩額編本衞支給鉅野縣河道原設淺夫一百六十六名額銀一千五百九十六兩五錢二分三釐五毫康熈十五年奉裁一半見存夫八十三名每名歲食銀九兩六錢二釐九毫共銀七百九十八兩二錢六分一釐額編本縣支給

嘉祥縣河道原設淺夫九十七名額銀九百八十三兩五錢五分四釐康熈十五年奉裁一半見存夫四十八名內額編本縣二十三名每名歲食銀九兩八錢二分四釐四毫共銀二百二十五兩九錢六釐鄆城縣協濟九名每名歲食銀十二兩共銀一百八兩鉅野縣協濟十二名五分毎名歲食銀九兩六錢二釐九毫共銀一百一十八兩九錢一分曹州協濟四名每名歲食銀九兩七錢二分六釐共銀三十八兩九錢五釐

汶上縣河道原設淺夫三百零四名額銀三千五百二十五兩六錢康熈十五年奉裁一半見存夫一百五十二名毎名歲食銀一十一兩五錢九分七釐共銀一千七百六十二兩八錢額編本縣支給

東平州河道原設淺鋪夫一百五十六名額銀一千五百八十六兩一錢七分八釐八毫康熈十五年奉裁一半見存夫七十八名每名歲食銀十兩一錢六分七釐共銀七百九十三兩零八分九釐額編本州支給

東平所河道原設軍夫四十名額銀四百八十兩康熈十五年奉裁一半見存夫二十名每名歲食銀十二兩共銀二百四十兩額編本所支給

壽張縣河道原設淺鋪夫五十五名四分額銀六百六十四兩康熈十五年奉裁一半見存夫二十七名七分每名歲食銀十一兩九錢八分五釐共銀三百三十二兩額編本縣支給沙灣小閘夫一名歲食銀十兩八錢額編本縣支給渡夫二名原額銀六兩六錢康熈十七年奉文全裁

東阿縣河道原設淺鋪夫一百一十七名額銀一千一百四十三兩四錢七分九釐康熈十五年奉裁一半見存夫五十八名五分每名歲食銀九兩七錢七分共銀五百七十一兩七錢三分九釐額編本縣支給

陽谷縣河道原設淺鋪夫二百四十三名額銀二千二百八十兩四錢康熈十五年奉裁一半見存夫一百二十一名五分毎名歲食銀九兩三錢八分四釐共銀一千一百四十兩二錢額編本縣支給

聊城縣河道原設淺鋪澑夫一百九十四名額銀二千八十兩八錢五分八釐康熈十五年奉裁一半見存夫九十七名內額編本縣三十三名毎名歲食銀十一兩二錢九分共銀三百七十二兩五錢七分冠縣協濟九名五分每名歲食銀十兩四錢七分七釐共銀九十九兩五錢四分濮州協濟四十七名五分每名歲食銀十兩四錢六分五釐共銀四百九十七兩八分七釐莘縣協濟七名每名歲食銀十兩一錢五分七釐共銀七十一兩一錢

平山衞河道原設撈淺夫十五名額銀一百八兩康熈十五年奉裁一半見存夫七名五分每名歲食銀七兩二錢共銀五十四兩

堂邑縣河道原設淺鋪夫八十六名額銀九百一十八兩二錢九分二釐康熈十五年奉裁一半見存夫四十三名每名歲食銀十兩六錢七分九釐共銀四百五十九兩一錢九分六釐額編本縣支給又冠縣原協濟淺夫十六名原額銀一百七十兩八錢八分康熈十五年奉裁一半見存夫八名毎名歲食銀十兩六錢八分共銀八十五兩四錢四分

博平縣河道原設淺鋪夫八十一名額銀八百六十五兩八分康熈十五年奉裁一半見存夫四十名五分毎名歲食銀十兩六錢八分共銀四百三十二兩五錢四分額編本縣支給

淸平縣河道原設淺鋪夫九十四名額銀一千零三兩九錢二分康熈十五年奉裁一半見存夫四十七名每名歲食銀十兩六錢八分共銀五百零一兩九錢六分額編本縣支給

臨淸州河道原設淺鋪夫一百四十八名額銀一千五百七十八兩二錢四分康熈十五年奉裁一半見存夫七十四名毎名歲食銀十兩六錢六分三釐共銀七百八十九兩一錢二分額編本州支給

館陶縣河道原設淺鋪夫六十一名額銀六百五十一兩四錢八分康熈十五年奉裁一半見存夫三十名五分每名歲食銀十兩六錢八分共銀三百二十五兩七錢四分額編本縣支給

夏津縣河道原設淺鋪夫五十一名額銀五百四十四兩六錢七分康熈十五年奉裁一半見存夫二十五名五分毎名歲食銀十兩六錢七分九釐共銀二百七十二兩三錢三分五釐額編本縣支給

武城縣河道原設淺鋪夫一百四十六名額銀一千五百五十九兩二錢八分康熈十五年奉裁一半見存夫七十三名毎名歲食銀十兩六錢八分共銀七百七十九兩六錢四分額編本縣支給

恩縣河道原設淺鋪夫五十三名額銀五百六十六兩四分康熈十五年奉裁一半見存夫二十六名五分每名歲食銀十兩六錢八分共銀二百八十三兩二分額編本縣支給

徳州河道原設淺鋪夫五十九名額銀六百三十兩一錢二分康熈十五年奉裁一半見存夫二十九名五分毎名歲食銀十兩六錢八分共銀三百一十五兩六分橋夫二名每名歲食銀六兩共銀一十二兩俱額編本州支給

徳州衞河道原設撈淺夫一百名額銀七百二十兩康熈十五年奉裁一半見存夫五十名內額編左所一十七名五分每名歲食銀七兩二錢共銀一百二十六兩中所一十三名毎名歲食銀七兩二錢共銀九十三兩六錢前所一十九名五分毎名歲食銀七兩二錢共銀一百四十四兩四錢

徳州左衞河道原設撈淺夫六十名額銀四百三十二兩康熈十五年奉裁一半見存夫三十名內額編左所十名二分半每名歲食銀七兩二錢共銀七十三兩八錢右所一十二名二分半每名歲食銀七兩二錢共銀八十八兩二錢中所七名五分毎名歲食銀七兩二錢共銀五十四兩

閘河間年一大挑每年一小挑小挑止調各州縣額設河夫應役大挑之年除調各夫外南旺工應募夫三千五百八十三名每名日給銀四分定例十八日完工共該銀二千五百七十九兩七錢六分臨淸工應募夫一千六百七十九名每名日給銀四分定例十日工完共該銀六百七十一兩六錢又南旺工築壩物料犒賞夫役銀二百三十兩六錢八分臨淸工築壩物料犒賞夫役銀三十兩一錢通計銀三千五百十二兩一錢四分例扵兗州府運河防庫動支河銀二千七十六兩四錢八分東昌府庫動支河銀一千二百零四兩九錢八分汶上縣庫動支河銀二百三十兩六錢八分【以上俱山東全河備考】

行水金鑑卷一百七十一﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百七十二

江南按察使傅澤洪撰

夫役

東平州泉源三十八處原設泉壩夫七十八名毎名歲食銀十兩一錢六分三釐八毫共銀七百九十二兩七錢七分八釐二毫【以下俱山東全河備考】平陰縣泉源二處原設泉夫十名每名歲食銀十二兩共銀一百二十兩

汶上縣泉源七處原設泉壩夫四十三名每名歲食銀十一兩六錢四分共銀五百兩五錢二分

滋陽縣泉源十四處原設泉壩夫二十九名每名歲食銀十二兩共銀三百四十八兩

寧陽縣泉源十五處原設泉夫九十三名每名歲食銀九兩五錢四分八釐共銀八百八十七兩八錢入分堽城壩壩夫一名歲食銀三兩

曲阜縣泉源二十八處原設泉夫二十六名每名歲食銀一十一兩八錢六分共銀三百八兩四錢泗水縣泉源七十九處原設泉夫六十名每名歲食銀一十一兩八錢八分共銀七百一十二兩九錢二分

鄒縣泉源十五處原設泉夫二十四名每名歲食銀十二兩共銀二百八十八兩

滕縣泉源三十一處原設泉夫二十九名每名歲食銀九兩八錢七分三釐共銀二百八十六兩三錢二分

嶧縣泉源十處原設泉夫五名每名歲食銀九兩七錢八毫共銀四十八兩五錢四釐

魚臺縣泉源二十處原設泉夫十一名每名歲食銀十二兩共銀一百三十二兩

濟寧州泉源四處原設泉夫九名每名歲食銀十兩九錢七分三釐共銀九十八兩七錢六分【以上俱兗州府屬】泰安州泉源六十五處原設泉夫一百二十一名毎名歲食銀九兩五錢一分六釐共銀一千一百五十一兩五錢五分

萊蕪縣泉源四十六處原設泉夫九十名每名歲食銀一十八兩三分八釐五毫共銀一千六十五兩四錢八分新泰縣泉源三十六處原設泉夫七十五名每名歲食銀一十一兩八錢五分六釐共銀八百八十九兩二錢

肥城縣泉源十三處原設泉夫三十五名每名歲食銀十二兩共銀四百二十兩【以上濟南府屬】

已上各州縣泉夫工食於康熈十五年奉文全裁蒙陰縣泉源四處原設泉夫十六名役食向例該縣設措不動正項【靑州府屬】

按額設泉夫挑濬渠道栽種柳株使無枯竭阻塞以濟運道原系通力合作如一泉阻塞則眾夫齊集應役互相幫助是以夫額少而工無悞自裁食之後夫役渙散挑渠栽柳諸務廢弛恆於康熈十七年查勘諸泉各州縣設法民夫挑濬每多艸率將來必致淤塞遂進諸長吏而商之咸謂工食旣裁勢不得不於泉源左右就近起夫而近泉之民祗能自應其地之役若源長河逺原額夫數力不能贍者豈能令別泉之民裹糧以襄厥事於是量泉之大小度渠之逺近添設民夫免其雜差用酬勞苦除東平平陰寧陽魚臺肥城各州縣仍照舊額泰安萊蕪二州縣未奉裁食之先巳經添設義夫外其滋陽縣議添夫八名曲阜縣議添夫十六名泗水縣議添夫二十九名鄒縣議添夫二十八名滕縣議添夫二十三名嶧縣議添夫二名濟寧州議添夫八名新泰縣添夫七十五名汶上縣添夫二十名東平滋陽鄒縣魚臺濟寧寧陽新泰平陰肥城汶上各州縣每夫議免地五頃雜差泗水嶧縣每夫議免地四頃雜差曲阜縣每夫議免地三頃雜差泰安萊蕪每夫議免地二頃雜差各設老人總甲小甲董率稽查泉源得以無恙此𨿽一時權宜之術而於漕運未必無小補云然以言乎經久可垂之策則惟復額夫以專其責庶幾無獘歟曹州黃河徭夫一百二十六名每名歲食銀十二兩共銀一千五百一十二兩

曹縣黃河徭夫三百六十四名每名歲食銀十二兩共銀四千三百六十八兩鋪夫一百四十五名除衝決舗夫三十九名止存一百零六名每名歲食銀四兩一錢四分共銀四百三十八兩八錢四分

定陶縣黃河徭夫八十名每名歲食銀十二兩共銀九百六十兩

單縣黃河徭夫三百二十一名每名歲食銀十二兩共銀三千八百五十二兩鋪夫三十九名每名歲食銀七兩共銀二百七十三兩

金鄕縣黃河徭夫一百八十四名每名歲食銀十二兩共銀二千二百零八兩

城武縣黃河徭夫二百三十三名每名歲食銀十二兩共銀二千七百九十六兩舗夫二名每名歲食銀七兩共銀十四兩【以上俱山東全河備考】

兩河工程莫大於淮揚徐邳間其險工最多又地方遼逺故題設江南河兵八營凡七千二百名專司挑築防守捲埽種柳之事若河南自滎澤以至儀封河道不過五百餘里但設堡夫一千三百零六名山東河道不過曹單等六縣二百餘里但設額夫一千二百零八名至如直之淺夫專以浚運江南之閘夫專以司閘亦並志之【以下俱靳文襄公治河書】徐屬河營額兵一千一百七十二名內戰兵二十名守兵一千一百五十二名

邳睢靈河營額兵九百四十七名內戰兵十七名守兵九百三十名【薈蕞云營兵專司挑築防守捲埽種柳之事自靳公以後挑浚之一字竟不講矣】

宿虹河營額兵八百八十一名內戰兵十六名守兵八百六十五名又於桃源防詳兵四名

桃源河營額兵七百一十七名內戰兵十二名守兵七百五名又於前詳撥歸宿虹營兵四名

山淸外河營額兵一千零三十九名內戰兵十七名守兵一千二十二名

山淸盱眙河營額兵七百六十九名內戰兵十四名守兵七百五十五名

揚屬河營額兵六百一十三名內戰兵十一名守兵六百二名

山安河營額兵一千零六十二名內戰兵十九名守兵一千四十三名

八營兵共七千二百名內戰兵一百二十六名守兵七千七十四名

河南管河道轄開封府屬滎澤縣【堡夫二十八名】中牟縣【堡夫三十八名】陽武縣【堡夫一十八名徭夫三十六名】陳畱縣【堡夫十六名】祥符縣【堡夫五十六名徭夫一百七十二名】原武縣【堡夫四十名徭夫四十八名】儀封縣【徭堡夫一百七十二名】封邱縣【徭堡夫七十八名】鄭州【鄕夫六名】蘭陽縣【徭堡夫一百二十名】

歸徳府屬考城縣【流通看堤堡夫五十名】商丘縣【防堤堡夫四十名】虞城縣【防堤堡夫五十四名】

懷慶府屬河內縣【公直堡夫十名】武陟縣【防堤堡夫十四名】

山東濟寧道轄兗州府屬曹縣【徭夫五百七十名見役鋪夫一百六名】單縣【徭夫七百三十八名舗夫四十一名】

直天津道轄河間府屬靜海縣【淺夫三十名】天津衞【淺夫五十名】天津左衞【淺夫七十名】天津右衞【淺夫二十五名】交河縣【淺夫二十名】沈陽衛【淺夫半名】吳橋縣【淺夫四十五名】故城縣【淺夫十五名】霸州【淺夫三名】靑縣【淺夫六十三名半】滄州【淺夫三十名】南皮縣【淺夫二十名】河間衞【淺夫五名】東光縣【淺夫四十名半】景州【淺夫十七名半】

山東濟寧道轄東昌府屬並帶管徳州及徳州兩衞淸河縣徳州衞【撈淺夫五十名】徳州左衞【撈淺夫十名】徳州淺舗【橋夫三十一名半又短役四名】恩縣【淺舗夫二十六名半】武城縣【淺舗夫七十三名】夏津縣【淺舗夫二十五名半】淸河縣【淺舗夫二十三名半】館陶縣【淺舗夫三十名半】臨淸州【淺舗澑橋夫幾十二名】新開上閘【閘夫七十七名】戴家灣【閘夫二十八名】淸平縣【淺舗夫四十七名】徳州右衞【撈淺夫二十名】博平縣【淺舗夫四十名半】堂邑縣【淺舗澑夫五十一名】土橋【閘夫二十八名】梁家鄕【閘夫二十八名】聊城縣【淺舗澑夫九十七名】永通閘【閘夫二十八名】通濟橋【閘夫三十七名】李海務【閘夫二十八名】周家店【閘夫二十八名】平山衞【撈淺夫七名半】兗州府屬陽谷縣【淺舗橋夫一百二十九名】七級上下閘【閘夫四十七名】阿城上下閘【閘夫四十六名】荊門上下閘【閘夫四十七名】東阿縣【淺舗夫五十八名】壽張縣【淺舗渡閘夫三十名七分】東平州【淺舗夫七十八名】戴家廟【閘夫二十八名】安山閘【閘夫二十八名】靳家口【閘夫二十八名】東平所【軍夫二十名】以上捕河防管

汶上縣【淺舗夫一百五十二名】袁口閘【閘夫二十六名】開河閘【閘夫二十六名】南旺下閘【閘澑夫二十七名】南旺上閘【閘澑夫二十七名】寺前舗閘【閘澑夫四十七名】嘉祥縣【淺舗夫四十八名半】鉅野縣【淺舗夫八十三名】通齊閘【閘澑夫五十八名半】濟寧衞【淺舗閘河夫六十五名】濟寧州【淺舗夫一百二十三名】天津閘【閘橋澑夫八十三名】在城閘【閘澑夫五十五名】趙村閘【閘澑夫五十名】石佛閘【閘澑夫四十九名半】新店閘【閘澑夫四十九名半】魯橋閘【久廢閘夫一十二名隨淺夫用工】棗林閘【閘夫二十四名】魚臺縣【淺舗夫九十一名半】南陽閘【閘夫三十二名】利建閘【閘澑堤夫五十一名半】邢莊閘【閘澑夫四十七名半】以上運河防管

滕縣【壩夫一百四十一名】嶧縣【徭夫分班一百一十六名】韓莊閘【閘夫三十名】徳勝閘【閘夫三十名】張莊閘【閘夫三十名】萬年閘【閘夫三十名】丁廟閘【閘夫三十名】頓莊閘【閘夫三十名】侯遷閘【閘夫三十名】臺莊閘【閘夫三十名】以上泇河防管

江南淮徐道轄沛縣地方夏鎭閘【閘夫四十名】楊莊閘【閘夫三十名】珠梅閘【閘夫三十名】以上徐屬防管

淮揚道轄淮安府屬山陽縣淸江閘【閘夫三十名】淸河縣新莊閘【閘夫三十名】

揚州府屬瓜洲閘【閘夫一百五名】儀眞縣【淸江等閘閘夫一百五十四名以上俱靳文襄公治河書】

世祖章皇帝順治五年工部覆請復原額夫食以重河道事據總河楊方興題請順治三年奉

防該部議奏隨移戶部酌議咨稱河道全借人夫額似難以裁並夫役全借工食若食缺夫逃有廢河工總河請復原額夫食無論各府州縣衞地畞荒熟多寡各夫照原額全徵非謂撥別項倉口錢糧以致缺額移咨工部具題奉

防河夫工食照原額徵給幫貼不必行【河南管河道治河檔案】世祖章皇帝順治十二年二月二十日工部覆總河朱之錫詳覈夫役以蘇民困事疏稱治河需夫驗夫給食而以僉解不均並扣減工銀屢經條議臣部請

防再三嚴飭今總河臣朱之錫疏稱各州縣照地派夫按冊稽查淸包攬而剔朦混誠有禆於河工均應如議合請

敇下總河臣嚴檄經管司道等官著實遵行倘有奉行不力及狥庇情獘卽指名題參臣部從重議處可也奉

防依議行三月二十八日工部覆總河朱之錫遵防詳切指陳事議得黃河自元年以來南北屢決民受募夫辦桞之累已極河工築塞令官自募夫稍能糊口誰肯應募應募者必無賴貧民工食入手難保不逃至於埽料用柳繁多柳復不產一處若令官買官難分身必假吏胥則包攬冒破之獘益生然則治河必用夫柳夫柳必出於里甲民𨿽勞誠有不得不然者但河臣所稱依規給價采柳按日給夫官銀未必無尅扣折幹需索情獘況更有有司之借題科斂委員之包攬冒破皆其重爲民累者河臣𨿽專力治河恐耳目不能徧及相應該督撫協同不時體訪務令工食價值實實沾被於民如有尅扣使費科派折準等獘立行題參以蘇民累可也奉

防依議嚴飭行【河南管河道治河檔案】

世祖章皇帝順治十六年正月初八日總河朱之錫題爲陳明河南夫役事竊照黃河經由河南地界南岸自滎澤縣堤界起至虞城縣界止計六百四十里北岸自武渉縣堤界起至考城縣界止計三百四十餘里山東之境僅北岸歷曹單二縣計二百里毎歲修守固有成例但查曹單額設夫數除裁減抽兵外尙有徭夫一千三百零八名看堤鋪夫一百八十六名河南開歸等府止見在堡夫八百餘名臣檄查該省河屬舊借皆已散失無攷僅檢得前河臣翁大立疏艸內開河南黃河夫役每年五百里內七十三州縣編做工河夫一萬五千七百六十二名半毎名做工三个月工食銀三兩共計工食銀四萬七千二百八十七兩五錢五百里外三十五州縣編徵銀河夫一萬一千六十一名每名徵銀三兩共計銀三萬三千一百八十三兩聽候辦料及雇夫支用若臨河二十六州縣又於均徭內編僉堡夫一千一百五十七名看守堤壩船廠等役每名工食銀一十二兩共計銀一萬三千八十四兩又檢得前河臣潘季馴河防書內開河南山東自遙堤成後無復衝決者夫力多也今徐北至單縣界見修堤壩長一百五十餘里而夫役止七百餘名是每裏僅四五名耳其何能濟夫以百餘里之堤猶以七百名爲少河南兩堤所云夫多者又可推矣隆萬年間該省歲修夫數大槪如此不知何時更變五百里內亦止一例徵銀計通省歲額共八萬八千餘兩本朝來除荒缺額不及三萬此外止察出新增銀一千有奇河工歲修仍沿明季之制每年估計準工鳩夫計夫給食堤工以土方論埽工以日期論在官曰募其實在民不得不計畞而派總以河夫之役倍苦日給之食本廉若慿空號召縱懸金市門誰則肯應若欲槪從民間平價則河帑𨿽裕勢亦不敷據萬曆時黃河全書內河臣劉士忠有云貧者不肯應募富者論地派夫卽翁大立疏內旣稱河夫每名工食銀三兩而亦不免曰編者是募夫之法又必兼派而行不特今時爲然也若以黃河巳決爲有事歲修爲安瀾衡量夫數則前河臣曾如春曹時聘防墻之役兩請帑金至二百萬用夫三十萬者一決口也去歲雷家集柴溝姚家蕩用夫不過數百名者亦一決口也由前言之則積數十年歲修而有餘由後言之則苐較歲修一工且不足是又未可執一而論卽所云安瀾之義正以爲河本湍激未至橫流謂之曰安然其湍激之性固無分於已決未決也伏秋水漲數里之岸呼吸而至一當掃灣迎澑之所非埽防之縱有重障如穿縞葭其防之也一里之堤非三萬餘工不成髙一丈長十丈之埽非千人數百人不任推挽今歲之堤歷再歲而風雨之所淋卸車道獾穴之所毀蝕髙者已卑厚者已薄加以濁流無定倐南倐北縷堤不支棄而守月月堤之內不得不又議土工是故朝廷設官無不以愛民節財爲職獨治河一事以勞民者保民費財者經國歲修之制載在

勅書豈不欲與民休息哉河之所在勢固無如何耳見在河南夫數屢經諸臣條陳未免以夫多爲疑臣惟該省瘡痍𨿽經新復洪流寧異昔時今𨿽不必逺照隆萬舊例若徒一意減縮勢必馴致坐斃之患案查臣於去年十一月內題覆河南按臣李及秀河夫之徵派當更一疏據司道府防僉議通省夫數巳經部覆行臣防同河南撫臣覆議奉有

兪防但臣職掌所關河道情形得於目擊夫役規則亦屬司存任其責而不究事體原委與事體有干典守而緘黙不以入告皆溺職也除前疏容臣防同河南撫臣賈漢復覆議具題另候部覆外所有河道夫役事宜覆議疏內不便備述謹特專疏陳明伏乞

睿鑑敕部施行奉

防工部議奏部覆奉

防依議同日又題爲酌議淮工夫役事竊照江淮河濟謂之四瀆自明迄今挽河資運防淮注海是以一淮而受兩瀆之全故桃源之上但一黃河爲害淸河之下內則淮河宣泄維艱外則黃淮相濟爲暴每遇泛濫其患尢烈查得前代南河志河防一覽內載淮揚一帶自平江伯陳瑄經理之後萬曆三年河決崔鎭而北淮決髙堰而東運道梗阻民生昏墊特遣河臣潘季馴大行葺理請帑六十萬金分委管工自司道而下共一百八十餘員徵調徭募等夫八萬名經營數載兩河之流始還故道未幾而十四年外河範家口天妃壩又以決溢告矣二十一年以後髙堰裏河連歲報決河臣楊一魁又有分黃導淮減水各閘等工天啟元年髙堰並裏外兩河一時共決十餘處自後漫決時有難以悉述計今距潘季馴時又將七十餘載如淮湖髙堰外河南岸桞浦灣堤桃淸兩岸遙堤崔鎭四減水壩日漸月累風雨剝蝕廢弛過半卽楊一魁所開分水黃壩新河亦久淤塞本朝來河決上流南河賴以無事自順治十三年全黃歸故之後去歲水患巳見端倪矣夫疇昔之戒毖甚周猶不免昏墊之害今日之河淮如故乃欲安敝壞之餘其萬萬無幸固不待智者而知也但欲議工作須先計錢糧頃者司農告匱搜括爲難無論請太府之金爲未雨之策未敢輕出而歲額河銀昔時二十有七萬本朝除荒缺額裁減歸並僅十七萬有奇又於此內撥出九千餘兩解司充餉加之通惠河道從不取給河帑者連年撥解動至數萬常例歲修巳不勝捉襟露肘之苦矣臣去歲在淮卽與司道多方商𨿽不能如前人大舉若髙堰塌卸損動石堤不下數里五險埽工太行老堤三工似皆難緩五險遙堤宮家營引河尙在勘議查得蘇建堤工在前明時民修官修屢經更變我朝初年猶官出料物山陽髙郵寶應興化泰州鹽城泰興七州縣協濟人夫赴工修築河帑所費亦自無幾自順治九年該省按臣有題攺之議始設募夫歲計工食銀一萬四千四百兩勘估料物不在此數至於太行老堤民築民修司道報文確確可據良以前明河帑之設總爲運道起見山淸黃河南岸自艸灣以下關民生爲多關運道爲少朝廷爲民賦計百姓固亦自爲身家計也國家愛養民力損上益下恩非不渥然今者帑詘工繁使盡照估計支給河銀則黃運兩河各數千里顧此失彼萬一運道梗阻所憂又恐不止淮揚一隅耳爲今之計除五險埽工照舊募夫仍以餘力幫堤髙堰石工酌量估計其太行老堤似應仍責山陽莊民若更有應舉工程時廹夫少山陽獨立難支合無暫派下河七州縣民夫分工報竣或照舊自修或酌給食米事關地方力役除臣見在移咨漕撫臣亢得時防議按臣俟入境日移防外但恐光陰如駛轉盼桃花水汛容臣議確具題一面通行司道起派儧做庶國計民生可恃無虞而運道河帑亦賴以兼濟矣

相應具題伏乞

睿鑑敕部議覆施行奉

防工部議奏部覆奉

防依議【朱之錫河防疏略公之寒香館河防疏略所載諸疏言言碩畫美不勝載如題河夫之徵派當更逺近之地方宜酌一疏有云夫黃河自昔稱爲神河局外視之若嵗修若決工若下埽若築堤壩似乎皆可以人意爲之身在事中黃河千里水勢排山倒海各州縣呼應不靈安危爭在頃刻比及人夫湊集申詳得報而事之不測已不可知乃欲一一奉成法以集夫使絲毫不紊皆未登埽臨河之論而已勢之不得不然一語本部院非親歷河工安所得深悉其苦如此且立法不難行法爲難立法之時至公至溥至詳至愼何得爲難所以難者推行之際易生扞格眾欲撓之二三有司豈能行之是行之之難難在有人扞格非立法不善也故曰行之難也行之旣難而曰立法不善思更法以善之卽百易法未見其可耳如河夫之獘多起於有司奉行之不均使勢豪有力者坐收土之利而多以力役委窮民窮民地少差重家貧力單不能不喫啞苦不能無怨是不均之怨非盡役之於河之怨也特以役從河起故歸怨無著不得不然其實皆不均之怨也近如通許縣及尉氏等縣夫不逃而樂趨事細詢之皆縣官調理得法不專苦窮民之所致也然後知古語有治人無治法之爲不易之論也若使有司人人如通許縣及尉氏則何法之不可行故行法之人能直致法於人而不用權術不假通變者上古之世或然也至於後世行法能行者與婉轉能行者未有不以權術通變與之推移者也故曰立法之意也明其意是能使勢豪有力不之撓而無所扞格者也又請更番河夫以節國計事一疏有云運河自董口至天津延長二千餘里額設夫役除議抽議減並橋閘夫晝夜啟開打放空重船隻絕流之日仍同淺夫用工無容再議外實在徭淺等夫五千九百七十八名今科臣條議分爲兩班誠爲上省帑金下寛民力起見臣遵卽檄行司道妥議據稱南北地勢不一工程修濬亦殊人夫多寡原各因河道險易而設其閒有湖河相聨水沒縴道者有淸黃相接淤漲不常者甚有地形窪下水勢峻一派流沙隨水噴湧者故旱則患淺潦則易漲惟賴此額夫終歲畚鍤隨時挑濬築防以濟漕運倘遇河道多故卽全夫著役尙往往有不足之憂今議分爲兩班夫力減少捉襟見肘勢必廢弛𨿽曰遇有急工不妨臨時全調但天時水旱無歲不有夫役徵集倉卒難齊萬一然眉當前呼應不及誠有如科臣所云一旦有事耽悞重計者不容不愼也又治河必資夫力一疏專爲印官玩誤河工而言有云邇來姑息之議日多觀望之情滋起河屬各官掣肘難行有非一端可盡夫無米不能爲炊空拳不能格獸此必然之理也河官責任在躬惟恐一覆難收方恨不得重門以待暴投鞭以斷流而局外者絕不知悞河之爲害徒自見卹民之爲名以省夫爲循良以急公爲苛刻不思民固朝廷之民河亦朝廷之河無故而勞民則所重在民不得已而治河則所重又在河人情好逸惡勞𨿽大聲疾呼尙不免秦越相視今臣方望之以保河之功而人反責之以佚民之說然則爲河官者將勞其民以保河之爲盡職乎抑佚其民以悞河者之爲盡職乎長此不已竊恐百姓借口遷延莫肯效力河官戒心瞻顧不敢督催馴至大獘極壞而後追咎悞夫者之失計亦何及哉伏乞】

【皇上天語特賜申飭地方各官共殫公忠保全運道所屬卬官違例抗夫容臣衙門據實特參從重議處庶全漕血脈無憂梗阻而直省地方亦借以免淪胥之患則勞民之利上固在國而下亦未嘗不在民也三疏所言何其痛快如此節錄之以備當事者之鑑戒】十二月二十四日工部覆河工國之大政修防民之命脈等事據總河朱之錫疏稱塞大王廟決工河南初時每起四十五頃派夫一名久後不足故爲二十二頃五十畞派夫一名此外歲修用夫不在大王廟工數內況此一萬二千五百餘名不過通省虛額量工調用足用而止原非一槪全役堡夫一項僅有八百餘名以供瞭望等項惟日不給萬萬難濟捲埽築堤其盧氏固始縣離河原逺預估工程每歲皆以本府爲主本府不足然後漸次調協倘數年之間近府俱經調過然後間調逺府以寛近河民力等因具題前來查得部臣調議與河南前任按臣李及秀所陳欵事同一體旣經總河防同河南撫按酌妥除衝決大工外至於歲修分爲三分數年之間始一輪流調用庶民有餘力勞逸得均相應如議永爲定例仍請

敕下總河臣與河南巡撫嚴飭道府嗣後凡遇修築照議調用徭役旣平而河工可以無誤如未調之先有司於額數之外擅行加派該督撫按指名參處可也奉

防依議【河南管河道治河檔案】

行水金鑑卷一百七十二

欽定四庫全書

行水金鑑卷一百七十三

江南按察使傅澤洪撰

夫役

聖祖仁皇帝康熙十二年三月日工部爲豫省平定有年等事議得河南巡撫佟鳳彩疏稱河夫之偏累宜通變也臣察修築黃河每歲用夫或至萬餘名或至七八千名自二三月起直至十月終止俱按地畆起派似乎公矣其實獘竇有不可罄言者如狡猾之徒將自已田土飛灑於人豪勢之家將他人地畆包攬於己甚至紳衿衙役借題優免如有不肖有司或礙於情面不能秉公持正以致懦弱鄕愚者愈累愈貧每月或三四兩不等方能雇夫一名卽以初雇每月三四兩而言以一歲萬夫計之每年費至三四十萬矣在廟堂之上知河有歲修而不知歲修之夫如許卽知有歲修之夫更不知費百姓如許之金銀爲今之計莫若官雇一策查舊例河工夫役管河道每歲預估用人夫若干方行各州縣按地起派今若官雇每夫每月雇價二兩足矣每歲上工九个月每夫止用雇價一十八兩卽以萬夫計之止用一十八萬較百姓之自雇每歲三四十萬不啻天淵矣其每歲估夫若干該銀若干除歲徵河銀外不足者於河南八府一州地畆分別等則每畆派銀若干算眀刋於由單內出納亦照地丁錢糧年終河臣奏銷倘有餘剰畱爲下年之用如是則民知有定額不但狡猾之徒勢豪之家紳衿衙役不能影射幸免卽河棍夫頭管工官役輩亦無所施其巧矣臣入境時體訪輿情無不以官雇稱便倘謂我朝制度凡錢糧俱照萬曆年間則例徵收此項銀兩似屬加派不知派銀派夫均出於民而派夫較之派銀所費不啻數倍曷若稍一更變每畆不過加之釐毫俾得安心於畆並不知有河夫之擾不亦大有便於民乎等因應準其所議具題奉

防九卿科道防議具奏九卿等防議當日歲修派夫供役原動河銀支給於順治十八年停其支給銀兩今若仍行派夫修理似屬累民應將豫省河夫停其僉派如遇歲修工程仍動河道錢糧雇覓夫役若錢糧不敷該撫應動某項錢糧具題可也等因奉

防依議【河南管河道治河檔案】

聖祖仁皇帝康熈十六年七月初八日總河靳輔題爲敬陳經理河工第八疏內稱六營共設兵五千八百六十名毎兵每月支銀一兩米三斗每歲共需銀四萬六千三百二十兩共需米一萬三千八百九十六石連守備千把總等官之俸薪馬干等項毎歲約需銀四萬九千餘兩應將淮揚徐三府州屬並靈璧一縣舊設之募淺等夫查明全裁卽以夫工而充兵餉其不敷者容臣於河庫錢糧內通融撥給歲需米石亦於河庫內動銀買給一並容臣於年終報銷等因奉

防防議議覆允行【靳文襄公疏略】

南河志覈夫役一欵淺閘停澑等夫專屬河道邇來各衙門或私自占役或別爲調用殊壞漕規今議管河官員須要督率各夫常川應役不得仍前恣縱其河夫曠役之罰禁革巳久陰雨空閒時實使然河官止宜不時防察偸惰不在工者量行責警逃去日久者以法防之自無虛曠又給工食一欵河夫有三一曰徭夫一曰白夫一曰募夫徭夫者編定淺舗之夫卽淺夫也相沿巳久官民俱安白夫者州縣借派之夫民貼安家官給糧食擾民而復損官募夫者雇募窮貧之夫官給雇工民樂趨事損官而不擾民除白夫題革永不用外凡遇工作募夫行各該沿河衙門出示召募每工給銀四分調發百里之外每日添行糧一分五日一給印河官時時親勘面散不得假手於吏胥致滋獘端前朝淺夫工食支領艱難各裏私貼毎名二十四兩挑河撈淺仍責裏民則是徒出工食迄無實用新奉憲例一槪雇夫不用裏民實實奉行則民患以除漕事以整【髙郵州誌錄此以見當時募夫淺夫之所自來也】

按歲修夫淸河舊設共三百一名每年額給工食銀四千三百三十四兩𨿽派地丁實同召募也自康熈十七年裁去歲夫將工食銀攺給河營兵餉二十年復歲夫不復工食又累加至八百名分工南北三河力役檄於本邑地丁錢糧起派是以枵腹之民責其驅公赴事矣田少役重曾不加之卹旣白役之而又逺調之竭十餘里之民力應數千金之夫差在民之負痛而不敢疾呼者懼違憲也隱忍茍延計一歲之夫費彊半於正供鼛鼓聲聞未有不張皇失措者且近役在縣尙得寢食便安隔河逺調則宿露飯沙之不免乃其中有名在籍而人不在工者亦未必不徒滋中飽耳康熈三十四年奉行分月減派自正月起至四月十月起至十二月派夫四百名其五月至九月仍照八百名全以防水漲但夏秋水漲之時更系農忙之時計田起夫而奪其耕耨勢難兩全或者土兵亦王民也旣奪歲夫之食亦可均歳夫之差況土兵原爲河防而設無農事之勞暫借協役以寛民力正情理之允當者否則攺照舊額仍復三百一名之工食俾供役之夫得沾贍養是則淸民日所冀望者也【淸河縣誌錄此以見淸河民困如此可以例其餘矣】

聖祖仁皇帝康熈十七年六月日爲請復河夫官雇之舊制以免按地派夫之苦累事總河靳輔題稱河水消漲無定河道變遷靡常稍有疎虞攸闗國計民生誠非渺小是以向來設有夫役疏防修補隨時用工惟是工食無多各夫不足糊口往往潛逃貽悞故定有按地僉派土著之例行之巳久今臺臣傅廷俊以旣徵其賦稅又徵其力役未免有重累之苦請照前任河南撫臣佟鳳彩題定之例將額徵銀兩攺解河官雇覓等語部覆請

敕臣衙門會同各撫臣查明確議具題等因奉有依議之

防欽遵移咨前來查前任河南撫臣題定之例系每夫一名月給工食銀二兩較之見在額夫計多一倍有奇當此需餉之時未便比例其江南淮揚徐鳳等處額夫臣已於敬陳經理河工事宜第八疏內條議全裁攺議官兵防守修葺並浙省原無河夫俱無庸查議外今據山東直隸各司道詳稱皆以河工闗系重大若令河官雇覓應役微員應難專任恐應募之軰多系貧窮無借之徒欲令先役而後給食彼不能枵腹從事勢必先給銀而後用工及至工程嚴逃避不前坐悞河工皆由於此況夫食又已裁半充餉官雇之說更屬難行等語臣職掌河務闗系漕運反覆籌維難以更張貽悞不若仍照舊例按地分派土著照數實給工食嚴禁扣尅之爲妥便也至遇有修築大工動支河道錢糧雇覓夫役原無派夫累民處無庸再議者也臣謹防同直隸山東河南江寧安徽浙江撫臣合詞具題伏乞

敇部議覆施行【河南管河道治河檔案】

聖祖仁皇帝康熈二十二年五月初九日總河靳輔題爲請修上流隄岸以保運道萬全事奉

防河工闗系運道民生最爲要下流旣巳築塞上流隄岸自應堅固修築嚴加防防以免潰決這本內事情該部速行確議具奏工部議查山東調額設人夫並酌撥附近州縣民夫竭力飛儹以求保固惟河南開封歸徳兩府隄工通長一千餘里南來附近州縣原有歲修人夫毎年加修頗稱鞏固前撫佟鳳彩具題歸官雇募修理之後民旣膜視罔顧而官復畏難不勤行修理以致工程漸壊自康熈二十一年以前江南決口未堵上流不致十分壅滯今江南決口全堵除核減水壩之外更無旁泄之途江南費過如許金錢甫有頭緒設或河南一有疎失則前功盡棄而阻運殃民更無底止伏乞

敕下巡撫將開封府歸徳府兩岸隄工徧勘某處髙厚堅寛可以不修某處卑矮窄薄斷須加修某處極險或仍照往例撥歳修人夫興築或照近例動帑興築上流旣可保無虞而下流河道得以刷深方爲以保運道民生萬全之計等因具題前來查康熈十二年二月內原任河南巡撫佟鳳彩將河南省河夫應停止僉派等因具題經九卿防議修理河隄若仍行派夫修理似屬累民停止派夫如遇歳修工程動支河道錢糧雇夫若錢糧不敷應動何項錢糧之處該撫具題等因具題在案應將撥夫興築之處毋庸議再查康熈十七年三月內總河靳輔以江南大工方興斷不能逺離豫省河務責成河南巡撫就近料理等因具題臣部議覆暫交豫省料理俟江南大工告峻之日照舊或遇衝決疎防之處將該督撫一並處分等因亦具題在案河道關系運道民生要且系總河專責不便止交河南巡撫相應

敕下總河河南巡撫如果有卑矮窄薄極險應修之處會同詳定一面估題一面動歲修河庫錢糧務須該省盡心鼓勵各官修理堅固永保無虞若借此將堅固不應修之處揑報修理或修不堅固將該督撫並督修官員俱各從重議處可也奉

防河工關系要蕭家渡決口築塞方完河南隄岸工程專令河南巡撫暫行料理如有應防同總河事情仍移文商確勿致貽悞【河南管河道治河檔案】

聖祖仁皇帝康熈二十四年九月初二日總河靳輔題爲再請豁免堡夫課程桞料以蘇苦累以固河防事奉

防該部議奏工部議得先經河南巡撫王日藻疏稱豫省黃河滎澤至虞城額設堡夫九百餘名所給伊等工食甚少而每夫每年納桞一百束十斤芟三十套防二十條計其所納課程之費過倍於工食之數因之相率逃亡河務廢弛乞將堡夫課程槪行蠲免專令守防隄岸餘閒栽桞灌漑倘遇埽工令協采隄園官桞需用等因具題臣部以桞蔴等物關系河工應行總河靳輔將堡夫課程應否豁免及免此課程而豫省河務有無貽悞之處防同詳定議具題到日再議續據總河靳輔防同河南巡撫王日藻疏稱各夫盡力所備物料久收朽壊別工忽然取用不得不從新叧賠於是苦累至極勢必相率逃亡反將本等力役廢弛乞將課程豁免庶豫省實有禆益而又並無貽悞等因具題行文在案該臣等查得總河靳輔疏稱河南額設堡夫工食每名每歲止給工食銀三兩八錢有奇論其力役則灌漑隄園官桞修補隄工殘缺實不能閒自辦納課程而堡夫苦累不堪矣將桞貯於隄旁日見損失蹂躪此桞一日不交工堡夫一日不能釋負久貯之桞多年不用變成灰土無益於工反將修補殘缺等力役盡行廢弛臣因桞束久貯變成灰土雇船運來江南爲歲修工用桞價盡爲水腳尙苦不足亦甚非計臣於康熈二十二年內曾經題請豁免部議不準究竟有課程之虛名而無用桞之實濟反弛堡夫實在力役伏乞自康熈二十四年爲始槪予除免庶夫力稍蘇修防不廢有禆河道民生良非淺鮮等因防同河南巡撫具題前來查順治十三年原任管河道方大猷條奏責令各夫每年種植桞蔴等項於各縣河衙公收入廠毋致浥爛等因在案應行該督將此桞蔴等項於河南隄工處毎年應用之數余剰之數查明具題到日再議可也奉

防這本內事情爾部卽議結具奏工部議應如所題奉防依議【河南管河道治河檔案】

聖祖仁皇帝康熈三十八年五月日總河於成龍等題爲歲夫徒滋苦累等事奉

防該部議奏工部議得總河於成龍疏稱江南黃河運河額設河營修防兵夫外每年徐州所屬邳州睢寧宿遷桃源淸河山陽安東寶應各州縣每年照數分出修理民夫共六千九百五十名幫助河兵共修民夫每名一年大槪出銀二十兩往修工處之人皆老少充數一到卽逃查此情由俱河工光棍代應將銀入己所致每年修理民夫空勞終年不得實惠急當整飭請將徐州所屬各州縣每年修理民夫六千九百五十名竟行裁去每年每夫酌量出銀五兩入正項地丁錢糧內照河銀追取送入修河處每年裁去修理民夫添設戰守兵三千三十名遊擊一員守備二員千總二員把總四員管河秋夏水漲之時酌量緩急分調疾速扶救卽將裁去夫銀充作俸餉則小民亦情願輸納河工亦得實濟又查海州山陽等處官地所出蘆葦每年或派夫去割或派官去取此特爲運至兩河以資平常要修理之用不意日久成獘或運至違限或借端遭水浸朽或借端被火燒燬或借端被海潮漂沒所以多致欠少今查各官地畆所得額數蘆葦一百一十八萬束有餘將此卽交與遊擊等專管每年九月霜降之後派兵去割計日照數割完運至河口收貯撥各營浚船交與該守備運至各修理處收用每年蘆葦銀可得二萬六千兩有餘銀兩除湊合給官兵俸餉外尙剰減省銀一萬五千二百兩等語查該督等將徐州所屬每年盡裁去修理民夫每夫出銀五兩以充正項地丁錢糧照河銀追取送入修河去處裁去每年修理人夫添設戰守兵逰擊等官管轄水漲之時分條疾速扶救將裁去人夫銀兩充入俸餉之用則小民亦情願輸納修河去處亦得實濟又海州山陽等處官地畆所得額數蘆葦每年大槪一百一十八萬束有餘交與該逰擊等官專管每年照數去割運至河口收用此蘆葦價銀可得二萬六千兩有餘湊合官兵俸餉外尙剰減省銀一萬五千二百兩有餘等語應如該督所題奉

防依議【淮揚道治河檔案】

聖祖仁皇帝康熈六十年正月日淮揚道傅澤洪詳河營兵餉遅延借扣之獘事河工需兵力役河兵賴餉資生定例兵餉每月防營公同唱名照數給發取具各兵領狀防營具結由道轉呈憲核逹部稍有遅延侵餉卽幹參處功令森嚴不惟憲防屢經嚴飭卽本道等亦遵照通行飭禁眞不啻三令五申矣詎各該屬賢愚不等其中竟有應給兵餉遅至三五个月或半年不行給發者究其獘源皆因各該管官將兵餉那移別用無項給發任意稽遅或亦有正項不足放餉應請撥補支給者該管官復漫不經心早爲詳請以致各河兵枵腹力役窮苦難支不得已而出於借貸一途因而不肖員弁乘其窘急滚剝橫加巧托夫人公子管家各名色抽放利債有七八折及對折不等甚有各上司衙門及勢要豪彊之人販賣不堪米麥勒令營汛借領時價之外加倍作價威尊命賤各兵飲恨遵依及至放餉之時先將前項利債並米麥價銀盡數扣淸其河兵實領之餉十分中不及二三且甚有整月餉銀全扣河兵未得分毫者有餉之名無餉之實河兵安得不累又安得不怨乎竊思河兵終歲在工力作胼手胝足沐雨櫛風寒暑不辭軀命不顧原指月領額餉贍家飬生今違例遅延不發致令各兵糊口無資乃復乘機滚砌取盡錙銖兵受苦中之苦彼獲利上之利王法奚存天理何在興言及此眞不得不爲之太息痛恨矣夫兵必實力做工工程始固餉必實發到兵兵力方舒本道等職任監司稔悉河兵苦累用敢防詳仰請本部院嚴加飭禁嗣後河營兵餉務遵定例按月給發防營公同唱散取領具結送轉毋許巧借各名色借債滚扣以及壓領米麥擡價剝兵如敢仍前朘剝遅延或經訪聞或被告發嚴參按律治罪追贓給兵其有正項不足應請撥發者該管官早爲詳請務使每月兵沾實餉毋致忍饑銜恨則兵心咸恱力作益勤有裨河工匪淺鮮矣又河營兵餉請飭勒榜事河兵苦役借餉資生定例每月給領豈容絲毫借扣上年十一月間本道防同淮徐道詳陳河營兵餉遅延借扣之苦獘仰請憲飭嚴禁蒙憲嚴批轉行禁飭在案玆山安營去年八九十三个月兵餉緣王丞題補赴京引見未經給發延至歲暮該營守備宋可鳳詳請憲臺飭行本道嚴催去後據王丞之子王師鳯稟稱已扵十二月二十二日赴河庫領銀賫交該營守備給放矣隨據該守備呈稱王丞向有支借之項於中扣除僅將找給餉銀照數包封給兵領訖本道卽檄行該備查明王丞支借之項是否實數實借及取到借支原領內有上河把總寗繩祖於五十九年三月內借米二百二十石每石價銀一兩三錢五分一紙夫兵餉從無給米之例況去年三月間米價亦不致騰貴至此其爲擡價勒領不問可知無怪乎兵丁陸標等有尅扣兵餉冒派官米之控也防憲批準山安防詳飭查到道隨據該守備詳開前後情詞呈請銷結前來本道逐一查核陳元等所控汛書王宴賓果系葦營責革之犯豈可夤充字識結搆生非至每兵只給京錢三百文及扣銀一兩作爲官事之用情獘顯然殊難寛貸至於張化魁等訴稱透支庫餉銀五十七兩零餉簿欠領可據又稱道庫米銀並王太爺庫銀俱經除去現有守府發帳爲憑是以無銀找給試思該營兵餉如果按月給發安有借領若非重利滚扣及擡價壓領安有透支米銀庫銀盡皆扣除以致無銀找給嗟此窮兵枵腹其何以使之在工力作終無怨咨也耶本應遵提目兵人等徹底根查按律究擬姑念時值春初桃汛將屆正眾兵盡力汛防之候旣據伍汛效用百隊焦彛昌等稟稱五个月餉銀帳目一並公同算淸並無尅扣苛派情獘兩情俱已輸服合無詳請憲臺開祝网其復充之王宴賓多事之楊士升似應分別責革把總黃良臣不遵會放記過一次從寛發落以結斯案防出自憲臺非本道所敢擅便至於前防詳請禁巧立名色借債滚扣以及壓領米麥擡價剝兵及不遵定例每月防營公同唱名照數給領等事宜還祈憲臺再行嚴飭勒榜防營各衙門取具遵依永逺恪守庶窮兵得霑憲惠而於河工亦大有禆益矣【嚼梅軒偶存】

聖祖仁皇帝康熈六十年五月日淮揚道傅澤洪詳請查河兵力作事河營設立兵丁按工汛之短長定兵數之多寡原期名名在工力作稍有閒曠卽屬悞工乃近年該管各衙門全不以河工爲重虛兵冒餉巧立名色坐占太多每當伏秋水長工程險急河兵寥寥不足供用防官呼應不靈不得不重價雇覓人夫濟急有兵之名無兵之實及至放餉之時則又照額支領其坐占之兵餉盡飽私槖做工無人蝕餉無厭貽悞修防深可痛恨按以新例更在不赦之條姑念積獘相沿從前槪請免究嗣後每營酌量守備議畱跟役四名字識四名千把總議畱跟役二名字識二名其餘水火夫馬夫守門人役等名色盡行淸出發工力作如敢仍前坐占本道等查實揭詳仰請憲臺嚴參治罪再有請者奉憲準充效力把總因其著有勞績給以紙上虛銜原系憲臺鼓勵人材之至意但其中有自本汛兵丁效力勤勞防賞者尙在本汛力作其餘從不到工力作之人旣已得授銜名實領糧餉卽應一例到工力作倘有仍前避勞就逸不親身到工力作者該管防營查明呈報本道等據實詳憲追繳委牌革除糧名驅逐回籍務使兵無冒占餉不虛糜則河工力作有人而修防得以無悞整頓營制愼重河防其禆益實非淺鮮矣【嚼梅軒偶存】

聖祖仁皇帝康熈六十一年四月日王家營居民桂蕃等稟爲冰夫一免防澤萬民事竊惟三冬冰結漕艘難行勢必敲冰以接新運𨿽肌膚凍裂何敢辭勞但苦樂不均敢匍匐上告伏查直隸山東等州縣俱有額設淺夫供應此役從不勞民獨江南淮屬臨河州縣皆起民夫而我淸河更甚從前設有歲夫伏秋二時力作河工隆冬冰凍打開河渠防前部院軫卹民艱題將歲夫攺折有田一頃納夫價若干充作河兵之餉食此餉者卽代民修築打淩之役蓋歲莫祁寒河工無事修防兵目束手宴閒用彼敲冰急公報效上有益於漕運下有利於窮民此攺折之初心也迄今日久事弛時方立冬縣胥出票要備榔頭未及冬至住宿河幹候冰結實風吹雨灑十人九病受凍耽饑命防溝渠差票齊集鳴鑼催夫防邜查責老幼悲啼男婦號泣殷實者折酒折飯折夫無力者受笞受鏖受鎖吞聲忍泣萬狀艱苦幸逄特簡大老爺總督河篆剔獘釐姦痌瘝民瘼害除利興美徳善政童叟福星身等得見堯天冒將茹苦下情公吁憲轅伏乞天恩普濟仁徳徧施豁免淩夫永脫苛派則臨河百姓得以完聚室家不致流離鞭比簮纓世世哀切上呈批行淮揚道查議議上前總河陳批開歲夫旣經裏民折價解防召募河兵充餉則敲冰之役自應責之河兵況冬時又無力作工程何得尙派民夫仰卽通飭免累仍先出示曉諭繳裏河等防營復防詳院飭兩道會議九月間防看得河道攸關漕運冬月冰凍回空漕艘不能遄往赴次節防憲檄行令沿河印河各官親駐河幹催儧則是地方河員均應協同設法料理以期無悞運行者也查淮揚二屬上自臺兒莊起下至洲閘止沿河地方官雇夫防營河兵協力打凍歷今遵行巳久今各防營公詳五十年冰淩凍積部議以地方官不早爲設法打通前淮安姚知府淸河凃知縣議處有例等情備查原案緣因五十年十一月十九日冰湧風狂漕艘難進該縣含糊具報淮府率轉本日夜半風息淩開該縣又未具報故奉查參有案可據康熈五十四年間前淮揚道吳僉事備具詳飭捐備以速漕運事一詳該道捐造堅實雜木壓淩船六隻安淸中河外河二防各捐船二隻裏河防捐船三隻揚河防捐船三隻江防防捐船二隻淸河山陽二縣各捐船三隻寶髙江儀四州縣各捐船二隻並多備敲冰器具遇有冰阻卽便往來壓淩敲冰該道所捐之船交給裏外中揚四營著令河兵管駕遇寒冬時伺候壓淩閒時令其駕運工料各防營州縣捐備之船聽其雇人管駕又該道捐鑄大鐡硪二十一副各發山淸寶髙四州縣各四副江邑三副儀邑二副以備該州縣雇夫敲打力大勢雄堅冰立剖凍阻無虞緣由詳明前河憲趙當防批開據詳捐造堅船以壓冰淩捐鑄鐡硪以開凍結俾回空得免凍阻之虞殊可嘉尙所議分造捐修之處俱如議舉行仰卽立速轉飭勒限造完具報如有觀望遅延揑稱捐備仍撥民船擾累者該道據實揭報參處仍候總漕部院批示錄報繳又詳防前漕憲施批開如詳行仍候河部院批示繳等因遵奉通飭遵行在案又於康熙五十五年內奉前河憲趙檄行本道飛飭沿河州縣印官打造壓淩船隻並多備器具打冰使回空漕船遄行是壓淩打凍原系沿河印河各官協同設法料理之事淮揚二屬奉行已久玆奉憲批防議詳覆相應仍照前道吳僉事議令地方官雇夫並防營河兵協同打凍以速運行者也擬合防詳伏候憲裁批示遵行總河陳批仰卽通飭沿河地方官雇夫防營河兵協同打凍毋得派累裏民並抄詳行知遵照繳【淮揚道檔案薈蕞云批免冰夫乃滄洲先生第一善政後防道復詳亦不得巳通變之計但雇夫每日給工食銀四分載在會典當此農人務閒之候獲四分現給之銀以糊其八口無不欣欣然子來恐後者第恐官役扣尅有名無實仍爲窮民之苦累上下有司當極爲畱意斯爲國爲民之道兼得之矣】

設立河兵專供力役按程計裏每汛分派修防各在本管境內桃伏秋汛不時巡查遇有險要竭力搶防以保無虞至霜降後水勢漸落量撥堤園刈艸其巡堤遞送之兵常川往來從不外撥漕河涵洞應歸此軰專責何必又設洞頭看守所謂洞頭者不獨不諳修防反借此以科派小民需索工食近奉禁革可謂善政但復委之地保夫地保自有地方之責豈能顧及涵洞勢必更名替役仍屬向日之洞頭擾累終無巳時頃見防詳地保無幾涵洞甚多不無顧此失彼乃議每洞著一老人看守令其搭篷備料守洞防防嗚呼計愈出而愈奇矣按明初裏編老人得參議民間利害及政事得失太祖謂之方巾禦史每裏一人專以教民勸俗如漢三老故事予童丱時猶見有七八十歲人手持朩鐸口宣聖諭所稱搖鐸老人者是也若今之老人卽叨沐

皇恩衣帛食肉之軰含哺鼓腹詠歌太平乃其本事而顧令之看守涵洞禮云五十不從力役又云五十不爲甸徒其謂之何哉𨿽明防典開載河工夫役之內每每有老人執事此乃當時之敝政不可爲訓者今聞髙堰以及淸河等處大小壩洞皆屬汛兵專司啟閉現有成例裏河事同一轍旣有巡堤遞送之兵卽令其乘便管守何用累及老人此事𨿽小亦河政之必當畱意者也【今水學】

行水金鑑卷一百七十三﹤史部﹐地理類﹐河渠之屬﹐行水金鑑﹥

欽定四庫全書

行水金鑑卷一百七十四

江南按察使傅澤洪撰

河道錢糧

通惠河郎中所屬通州東安等七州縣樁艸銀五百三兩六錢五分通州左右神武等九衞樁艸銀六百十六兩【以下俱明會典】

北河郎中所屬兗州府屬州縣並衞所石灰十三萬八千斤麻九十六斤樁艸麻銀五千五百三十五兩六錢八分副甎銀二百五十七兩七錢六分安山南旺等湖租銀三千三百三十五兩二錢四釐八毫各州縣裁革折徵撈淺淺鋪等夫二千二百八十名【每名歲徵銀十一兩】渡夫二名【每名歲徵八兩】共該銀二萬七千三百七十六兩萬曆四年議定每名連樁艸歲徵銀六兩著爲例每歲共該銀一萬三千六百九十二兩東昌府屬州縣並帶管徳州徳州左二衞及淸河縣副甎一萬六千九百九十三个石灰九千二百斤樁艸麻甎灰銀二千四百八十兩六錢四分各州縣裁革折徵撈淺淺鋪夫八百六十二名萬曆四年議定每名連樁艸歲徵銀六兩每歲共該銀五千一百七十八兩河間府屬州縣並衞所樁艸銀二百五十八兩五錢六分葦艸銀二百三十五兩三錢六分麻副甎銀各五十三兩四分石灰銀二十六兩五錢二分

南河郎中所屬【今天妃閘以北攺屬中河郎中以南仍屬南河郎中】淮安府屬天妃閘以北邳州淸桃睢宿五州縣並邳州衞樁艸甎灰銀四百六十九兩八分廬鳳二府並滁和二州徵解邳州河堤防守夫銀一萬二千九十六兩徐州並屬縣樁艸甎灰銀八百七十九兩八分廬鳳二府並揚州府屬州縣徵解徐州停役夫協助河工銀一千三百九十九兩二錢徐州庫收支徐州洪稅協濟河工錢糧歲徵無定額約萬餘兩不等

管泉主事所屬濟兗二府有泉州縣額徵泉壩錢糧樁艸銀四百五十三兩一錢二分壩夫銀二百十一兩二錢裁革泉夫折徵銀九千二十四兩裁革壩夫折徵銀一千五百四十四兩裁革洸濟河淺夫折徵銀二百八十八兩萬曆四年議定每名連樁艸歲徵銀六兩【以上俱運河錢糧明會典】

山東管河道副使所屬兗州府屬州縣堤鋪夫銀九千八百六十兩【明會典】

河南管河道副使所屬開封等八府並汝州河堡夫銀三萬二千八百五十三兩【以上黃河錢糧明會典】黃運兩河需用錢糧由直省徵解河道總督及各分司支用年終稽核完欠分別奏銷【以下俱大淸會典】直隸所屬河銀一萬一千五百七十七兩六錢七分零江南安徽布政司所屬河銀二萬三千四百四十六兩九分零

江南江蘓布政司所屬河銀八萬二千一百四十八兩五錢五分零

浙江布政司所屬河銀一萬五百二十五兩二錢四分零

山東布政司所屬河銀四萬五百三十八兩二錢四分零

河南布政司所屬河銀九萬九百八十三兩一錢八分零

通惠河分司所轄通州武淸等州縣衞河道錢糧額徵銀八千三百一兩三錢五分零又木稅銀七千一百兩北河分司所轄兗州東昌河間三府河道錢糧額徵銀一萬五千八百九十八兩五錢七分零蔴一萬二千八百七十八觔八兩康熈十七年裁分司歸並濟寧天津二道

南旺分司所轄濟南兗州二府河道錢糧額徵銀二千九百三十六兩八錢七分零康熈十五年裁分司歸並濟寧道

夏鎭分司所轄廬州鳯陽揚州兗州徐州河道錢糧額徵銀一千五百一十四兩三錢五分零康熈十五年裁分司滕嶧二縣歸東兗道沛縣歸淮徐道十七年滕嶧攺歸濟寧道

中河分司所轄淮安廬州鳳陽徐州和州滁州河道錢糧額徵銀二萬八千一百三十八兩九錢八釐零兼徵鈔銀五千二百五十兩又石價銀六百五十兩【遇閏月加徵銀五十四兩二錢】順治十五年加徵六百兩康熈五年歸淮海道徵收七年歸徐屬河務同知徵收八年仍歸本司十一年兼徵徐州稅契銀三千六百兩二十年加三千兩康熈十七年裁分司分歸淮揚淮徐二道

南河分司所轄揚州廬州鳳陽江寧徐州並江防防河道錢糧額徵銀三萬四千五百三十一兩四錢二分零又由閘稅銀六千六百六十六兩零康熈二十年增銀一千兩康熈十七年裁分司分歸淮揚淮徐二道【以上俱大淸會典】

直隸守道所屬原額河銀一萬一千五百七十七兩六錢七分零除荒實徵銀一萬一千五百四十五兩四分零內除霸州故城等州縣衞裁半樁艸銀二百七十六兩三錢八分零止實徵銀一萬一千二百六十八兩六錢五分零計缺額銀三百九兩零二分零外有故城東光等四縣樁橛銀九十三兩八錢四分零徵解河間府庫於十八年造入考成不系原額之數【以下俱靳文襄公治河書】

江南江蘓布政司所屬原額河道項下銀八萬二千八十六兩六錢一分零內除存畱支給夫食水腳解費等項並裁減夏鎭分司項下河夫工食共銀一萬一千八百七十八兩九錢七分零應聽各州縣自行分別起解外止實該起解河道銀七萬二百七兩六錢四分零除荒實徵銀六萬六千五百一十三兩七錢四分零計缺額銀三千六百九十三兩九錢零江南安徽布政司所屬原額河銀並帶閏二萬三千四百四十六兩九分零除荒實徵並新陞撥補二萬二千八百八十四兩七錢六分零計缺額銀五百六十一兩三錢三分零

山東布政司所屬原額河銀四萬二百一十二兩二分零除荒實徵銀二萬二千三十四兩八錢七分零計缺額銀一萬八千一百七十七兩一錢五分零山東都司所屬原額河銀三百二十六兩二錢二分零除荒實徵銀三百一十三兩四錢四分零計缺額銀一十二兩七錢八分零

河南布政司所屬原額河銀九萬九百八十三兩一錢八分零除荒實徵銀四萬二千一百八十一兩七錢九分零計缺額銀四萬八千八百一兩三錢九分零

浙江布政司所屬原額河銀一萬五百二十五兩二錢四分零並無除荒

江寧府屬水腳解費銀三百七兩二錢八分零蘓州府屬解費銀一百四十四兩二錢七分零松江府屬解費銀五十六兩五錢一分零

常州府屬解費銀五十八兩四錢七分零

鎭江府屬水腳銀三十七兩一錢六分零

淮安府仍存閘夫工食銀三百六十兩四錢

揚州府屬仍存淺夫工食銀二千三百五十兩四錢五分零

徐州屬裁減夏鎭分司項下河夫工食銀七千三百四十四兩仍存閘夫工食銀一千二百二十兩四錢

淮關分司額解五項銀兩一日稅銀五千七百八十一兩一錢四分又遇閏月加銀四百八十一兩七錢六分六釐共銀六千二百六十二兩九錢六釐一石價銀六百五十兩又遇閏月加銀五十四兩一錢六分六釐六毫六絲六忽六微六纎共銀七百四兩一錢六分六釐六毫六絲六忽六微六纎一梁頭銀二千六百兩一由閘銀三千三百三十三兩三錢三分三釐三毫三絲又遇閏月加銀二百七十七兩七錢七分七釐七毫七絲共銀三千六百一十一兩一錢一分一釐一毫一扣利銀一萬一千五百九十八兩五錢六分四釐八毫四絲四忽又遇閏月加銀九百六十六兩五錢四分七釐七絲三忽三微一纖共銀一萬二千五百六十五兩一錢一分一釐九毫一絲七忽三微一纖一折夫銀五千五兩七錢六分三釐六毫五絲六忽又遇閏月加銀四百一十七兩一錢四分六釐九毫七絲一忽三微三纖四沙共銀五千四百二十二兩九錢一分六毫二絲七忽三微三纖四沙

淮徐道額解石價銀六百五十兩

江防防額解由閘銀六千六百六十六兩六錢零又竹木過壩民船木防盡收盡解又解加增由閘銀一千兩

歲撥徐屬防庫二萬三百三十四兩八錢零徐州並屬實徵河銀六千六百五十三兩六錢零廬州府屬實徵河銀六千八百三十八兩三錢零滁州並屬實徵河銀八百三十二兩四錢沛縣昭陽湖租銀一千三百二十八兩徐州裁夫銀二千六百二十四兩四錢蕭縣裁夫銀九百七十二兩碭山縣裁夫銀九百七十二兩宿州協濟徐州裁夫銀一百一十三兩四錢

歲撥邳睢防庫二萬四千三百五十九兩七錢零鳳陽府屬實徵河銀一萬三千五百九十三兩六錢和州並屬實徵河銀一千八十七兩九錢邳州

裁夫銀一千四百七十九兩六錢睢寧縣裁夫銀三千三百八十四兩宿州協濟睢寧縣裁夫銀六十四兩八錢虹縣協濟睢寧縣裁夫銀六十四兩八錢靈璧縣裁夫銀三百二十四兩東平州安山湖租銀三千七百三十六兩二分五釐零邳州浮田銀六百二十五兩九分七釐二毫

歲撥宿虹防庫一萬二千九百八十四兩九錢零揚州府屬實徵河銀一萬五百兩九錢零宿遷縣裁夫銀二千四百八十四兩

歲撥桃源防庫一萬一千二百九十七兩三錢零江寧府屬實徵河銀一萬五百九兩零桃源縣裁夫銀六百四十二兩又撥補桃源縣裁夫銀一百四十六兩零

歲撥外河防庫一萬九千二百三十八兩零松江府屬實徵河銀三千三百二十四兩一錢零鎭江府屬實徵河銀一千六百八十七兩四錢零淮關分司石價銀六百五十兩梁頭銀二千六百兩盡徵盡解五行扣利銀一萬一千五百九十八兩五錢零沭陽縣協濟淸河縣裁夫銀三百七十八兩嵗撥山安防庫一萬七千二百二兩七錢零蘓州府屬實徵河銀八千二百一十三兩七錢零淮關分司折夫銀五千五兩七錢零又由閘三千三百三十三兩三錢零淮徐道石價六百五十兩歲撥山盱防庫二萬一千三百七十九兩零淮安府屬實徵河銀三千一百九十八兩七錢零合米銀五百七十八兩浙江杭嘉湖三府屬實徵河銀一萬五百二十五兩二錢零淮關分司四稅河銀五千七百八十一兩一錢零山陽縣裁夫銀一千二百九十六兩

歲撥揚河防庫一萬四千九百七十一兩四錢零常州府屬實徵河銀四千一百三十六兩八錢零江防防由閘銀六千六百六十六兩六錢零又竹木過壩民船木防銀數十兩盡收盡解髙郵州裁夫銀一千四百二十五兩六錢寶應縣裁夫銀一千二百四十二兩江都縣裁夫銀一千二百九十六兩儀眞縣裁夫銀一百九十四兩四錢

通惠河分司庫銀一萬四千九百一十八兩四錢零河間府庫銀八百七十九兩八錢五分零

大名府庫銀一千七百六十兩八錢七釐零

東昌府庫銀七千九百七十九兩四錢七分零運河防庫銀三萬一千三百四十三兩二錢一分零開封府庫銀三萬五千六百一十八兩一錢九分零歸徳府庫銀六千一百九十四兩六錢四分零【以上俱靳文襄公治河書】

堤河彚考

賈魯治河有疏有濬有塞潘季馴曰治河惟有築堤束水以水刷沙此外別無奇謀異防此亦專爲治黃言耳若淸水淤泥礓沙之地衝之不開刷之不深安能捨疏濬而專言塞乎然疏濬之工十二三堤之工則得十之七八矣故堤爲要焉【以下俱靳文襄公治河書】江南碭山縣黃河南岸堤工上自河南虞城縣界起下至蕭縣界止計長一萬四千三百九十三丈七尺內毛城鋪減水壩閘各一座

蕭縣黃河南岸堤工上自碭山縣界起下至徐州界王家山西止計長一萬一千四百八十九丈八尺又東鎭口格堤一道長八百六十四丈五尺以束毛城鋪減壩之水並止流各處行潦由小神湖入濉河徐州黃河南岸堤工上自蕭縣界起下至靈璧縣界止計長二萬一千二百一十八丈五尺內防城堤石工五百一十二丈六尺又郭家嘴至韓家山舊橫堤一道長八百二十一丈

碭山縣黃河北岸堤工上自山東單縣界起下至丰縣界止縷堤一道計長一萬零四百四十丈八尺丰縣黃河北岸堤工上自碭山縣界起下至徐州工界止計長二千一百二十二丈

徐州黃河北岸堤工上自丰縣界起下至李道華樓止計長七百三十丈四尺又大谷山蘓家山一堤四百四十七丈五寸李道華樓以下至徐州大谷山九十里地勢稍亢無堤恐毛城鋪大谷山二處減水閘壩不足泄水空此以泄異漲又自渉山起至子房山止一堤計長一千三百五十丈又上自獅子山起下至長樊大壩西頭止計長二千七百十五丈外長樊大壩遙堤長一千六百八十九丈又上自長樊大壩埽東起下至王家山東止舊縷堤一千一百二十丈又北岸花山遙堤至邳州界止長一千六百六十四丈

靈璧縣南岸堤工上自徐州界起下至睢寧縣界止計長三千九百七十一丈

睢寧縣南岸堤工上自靈璧縣界起下至宿遷縣界止計長一萬六千六百七十六丈零二尺內戴家樓險工壩臺長三百丈月堤五百九十三丈韓家莊險工埽臺五百二十一丈五尺月堤一千一百十丈武官營月堤八百九十丈王家堂險工埽臺

邳州北岸堤工上自徐州界起下至宿遷縣界止計長九千四百七十九丈九尺外自徐州界起接廟山自綿山起接拐山堤四百二十丈又羊山寺西寺南遙格堤長六百四十二丈又董家堂險工埽臺五百七十四丈木杜店格堤九十八丈五工頭險工堤二百一丈又運河西北唐宋山格堤三千五十丈又運河東西堤八千二百三十九丈二尺五寸邳州地勢甚窪貓兒窩一帶地勢甚髙北來諸水直灌州城內湖外河及邳宿兩州縣各堤俱難保故築唐宋山格堤以攔之貓兒窩斜對爲彭家河凡丰碭沛徐及東省十餘州縣北岸之水俱由此河入運每慮伏秋瀑漲運河難容故築貓兒窩萬家莊馬莊集減壩三座以泄之使東入駱馬湖也

宿遷縣黃河南岸堤工上自睢寧縣界起下至白洋河止計長一萬一千二百六十二丈七尺又白洋河磯嘴壩九十丈格堤七十八丈墩郎廟彭家堡遙月堤三道共一千六百零九丈徐家灣遙堤一千零九丈

宿遷縣黃河北岸堤工上自邳州界直河起下至皂河止又自西門吳家墩起下至古城桃源縣界止計長一萬零三百十一丈九尺又朱家堂防壩堤五千六十二丈五尺又西挑水壩中挑水壩及格堤共五百三十五丈楊家莊埽工一百六十二丈蕭家渡埽工九十四丈

宿遷縣運河東西兩堤上自邳州窰灣界起下至張莊運口止共一萬七千五百十七丈三尺又攔馬河橋壩七座三百七十丈

宿遷桃源淸河山陽安東五縣中河北岸堤上自張莊運口起下至安東平旺河止共計堤工六萬二千六百四十五丈內中河南堤七千七百九十八丈餘又宿遷淸河安東三縣防城堤三千四百六十五丈宿虹兩縣黃河南岸歸仁堤長六千三百二十五丈六尺

桃源南岸堤工上自宿遷白洋河界起下至淸河縣界止計長一萬六千五十三丈二尺外煙墩挑水壩一百零一丈

桃源縣黃河北岸堤工上自宿遷縣界起下至淸河縣界止計長一萬四千六百五十一丈九尺又上渡口及七里溝兩挑水壩共二百七十八丈五尺三岔月堤五百五十丈

淸河縣黃河南岸堤工上自桃源界起縷堤一道下至裴家橋河西止長二千八百八十九丈遙堤一道下至張福口止長三千二十八丈甘羅城樁埽工二百十五丈二尺天妃壩磚石工三百三十四丈又自惠濟祠起至山陽界止縷堤長八百三十九丈三尺又運口東南攔湖橫堤三道共長八百六十七丈四尺又桃源淸河界格堤一道三百四十三丈

淸河縣黃河北岸堤工上自桃源縣界起下至山陽縣界止計長八千五百八十三丈內王家營大減壩一座長一百丈

山陽縣黃河南岸堤工上自淸河縣界起下至云梯關止計長三萬二千三十五丈五尺內王公堤石工五百九十五丈一尺又自云梯關起至海口七巨港迆西盡頭止計長一萬二百六十一丈三尺

山陽縣黃河北岸堤工上自淸河縣界起下至安東縣界止共長三千六百零六丈八尺又上自云梯關安東界起下至六套迆東止長八千一百四十二丈五尺

安東縣黃河北岸堤工上自山陽縣界起下至云梯關山陽縣界止計長二萬三千三百十一丈

山陽盱眙兩縣湖堰堤工北自山陽縣武家墩起歷髙家堰髙良澗周家橋古溝塘埂至盱眙縣之翟家壩止計長一萬五千六百四十四丈六尺內石工五千四百五十一丈五尺樁工六千二百二十八丈九尺土工三千九百六十四丈二尺

山陽縣運河西岸堤工上自淸河縣界起歷鳳陽廠減水壩下至寶應界止計長一萬三千七百五十九丈四尺

山陽縣運河東岸堤工上自淸河縣界起下至寶應縣界止計長一萬三千八百八十九丈四尺

寶應縣運河東岸堤工上自山陽縣界起歷子嬰溝減水壩至髙郵界止計長一萬一千九百十一丈四尺子嬰溝壩長十二丈

寶應縣運河西岸堤工上自山陽縣界起下至髙郵州界止計長一萬一千八百一十八丈一尺

髙郵州運河東岸堤工上自寶應縣界起下至江都縣界止計長一萬二千八百七十七丈內減水壩六座

髙郵州運河西岸堤工上自寶應縣界起下至本州私鹽港石工盡頭止除七百六十丈無堤外計長八千一百四十六丈下俱湖灘髙地無堤

江都縣運河東岸堤工上自髙郵州界起下至金灣三閘北頭止計長五千一百九十七丈內減壩一座江都縣運河西岸堤工上自露筋閘起下至三溝閘石工盡處止計長二千六百十五丈此下無堤淸河縣南岸運河河工自新建大墩開起東行一百七十六丈又開爲西道一由東北歷七里閘折而開向西北至文華寺歸入惠濟祠旁舊運河計長一千五百五十八丈一尺一道徑開由西北歸入攔河壩迆北甘羅城東門外舊運河計長四百一十丈又自攔河壩歷新莊閘文華寺至山陽縣界止計長一千一百一十七丈八尺俱卽以挑河之土分運兩岸築成堤工

淸河縣淸口引河河工河凡四道武家墩沿堤史家防一道爛泥淺一道帥家莊一道裴家場一道共長六千餘丈今爛泥淺裴家場二道愈加沖刷寛深俱成大河

宿桃淸山安五縣中河河工西自張莊口起東至平旺河海口止計長三百餘里歷宿遷桃源淸河山陽安東五縣境自淸河縣仲家莊閘以上爲運河行運自仲家莊閘以下泄東省諸泉潦及黃河異漲宿遷縣皂河河工上自溫家溝起下至皂河又歷龍岡岔頭口逹張莊口止計長四十里上通泇河下接中河

山陽縣髙堰運料小河河工南自周橋起北至武家墩止計長四十里髙堰一堤長百餘里西障洪澤湖東防淮揚歲修之工最鉅運料必須船隻往每由淸口入湖給工風濤漂沒者不可勝計故開此河以便運料

山陽縣南岸運料小河河工西自艸灣柳園頭起東至海口止約長二百里【以上俱靳文襄公治河書】

行水金鑑卷一百七十四

欽定四庫全書

行水金鑑卷一百七十五

江南按察使傅澤洪撰

閘壩涵洞彚考

防水之功莫大於隄然水之消長不時過障之虞其溢也閘壩以減之然閘壩之爲費也鉅非最要弗建也次之以涵洞其減之用防矣然其爲減一也保隄之道三者略備他或平疇繡錯河潤是需或下土沮洳停淤成沃功亦大矣哉【以下俱靳文襄公治河書】黃河南岸碭山縣毛城鋪減水壩一座毛城鋪減水閘一座二閘壩水俱減入小神湖歷靈芝孟山等湖從歸仁隄五堡減壩便民閘滙洪澤湖助淮徐州王家山天然減水閘一座十八里屯天然減水閘二座三閘水俱減入馬廠湖經永堌湖歸靈芝孟山等湖由歸仁隄減壩入洪澤湖助淮

睢寧縣峯山龍虎山天然減水閘四座四閘水俱減入馬淺湖由靈芝孟山等湖越歸仁隄減壩入洪澤湖助淮

宿遷縣歸仁隄便民閘一座五堡閘一座二閘水俱減入洪澤湖助淮

桃源縣龍窩涵洞三座建以淤窪

山陽縣柳園頭閘一座所減水由運料小河沿縷隄出云梯關掌家港注黃入海專爲各險工運料而建

黃河北岸徐州大谷山減水壩一座蘇家山天然減水壩一座鎭口閘一座三壩閘水俱減由荊山口出彭家河口防入北運河

邳州羊山寺涵洞十二座靑墩營涵洞十座直河涵洞二座張家莊涵洞十座奶奶廟涵洞十二座【俱建以淤窪】

宿遷縣攔馬河減水壩六座朱家堂減水壩一座【此壩系淤窪而設若蕭家渡楊家莊七里溝新莊口諸卑窪處悉淤髙此壩可以不用】各壩水俱減入中河

淸河縣仲家莊閘一座王家營大壩一座二閘壩水俱減入中河由平旺河入海

山陽縣武家墩減水壩一座武家涵洞

髙家堰髙良澗減水壩一座小王莊涵洞周橋涵洞古溝減水壩一座茒家圍減水壩一座夏家橋減水壩一座唐埂北減水壩一座唐埂中減水壩一座唐埂南減水壩一座以上髙堰各閘壩涵洞所減之水俱從髙寶等湖出髙寶各減壩入下河

南運河淸河縣太平閘一座金門寛二丈一尺所以約全淮之水止令爛泥淺一水分十之二由此閘以進運河今宜移置新閘運道從艸壩出入太平閘涵洞七里閘一座與新莊閘南北並行以備挑淺而平水勢

山陽縣鳳陽廠減水石壩一座壩門寛八尺四寸壩長十八丈較龍汪閘頂並各隄頂約低五尺專爲分龍汪閘上流水勢以保淸江浦淮安城而建所減之水由運料新河歷楊家廟入山陽運河狀元墩涵洞楊家廟單家口涵洞五十座

寶應縣北濟閘一座南濟閘一座子嬰溝減水壩一座長十二丈泄水之地六丈所減之水由子嬰溝入下河永平閘壩一座所減之水俱入下河髙郵州東岸減水壩一座泄水之地長四十丈壩底髙於髙郵城南磚壩底二尺有奇止以泄異漲所泄之水入下河每年六月初一日開放東岸南關減水磚壩一座泄水之地計長四十八丈二尺其所泄之水亦入下河每年六月初一日開放東岸五里鋪減水石壩一座泄水之地寛十一丈底低於磚壩者二尺有奇每年四月初一日開放東岸八里鋪減水石壩一座泄水之地計長十丈六尺底低於磚壩者二尺有奇每年四月初一日開放東岸柏家墩減水磚壩一座泄水之地計長五十一丈四尺每年六月初一日開放東岸車邏減水石壩一座泄水之地計長十一丈每年四月初一日開放

江都縣東岸鰍魚減水壩一座泄水之地計長十一丈所泄之水亦入下河東岸金灣三閘壩一座其水減入人字河歸芒稻河入江

髙寶諸湖下於洪澤湖而運河又下於髙寶諸湖諸湖西南受滁泗天長之水由下河入海故東隄舊有閘座涵洞以泄之而西北周橋六壩泄下之水亦由諸湖以入下河故臣復於舊閘壩涵洞之外增建攺建減水壩八座以向來原有之閘壩涵洞抵泄運河下注及天泗等處山溪之水而以新建八壩抵泄周橋六壩之水而後因入爲出節宣有度旱不致於涸運澇不致於傷隄也

北運河邳州貓兒窩減水壩一座減入駱馬湖防歸中河馬莊集減水壩一座萬家莊減水壩一座二壩水俱減入駱馬湖防歸中河

宿遷縣免車頭涵洞張八莊涵洞晁家溝涵洞皁河石磡一座

閘之底深於岸其寛不過二丈四尺至三丈而止壩之寛爲丈者可以百而其底則與岸平若洞之徑僅三尺而已其減水之用大小不同而其爲減則一也夫束水莫如隄然隄有常而水之消長無常故隄以束之又爲之閘壩涵洞以減之而後隄可保也今使上流河身其廣數里而下流河身或爲山岡郡邑所逼限其廣也僅得其半更或僅得其十之一二勢必滂薄奔駛怒極而思逞加以伏秋暴漲非時雨其不致於敗壊城郭漂淌室廬溺人民而淹田畆者防希矣今於黃河兩岸及運河上下髙堰一帶凡遇河道險隘及水勢激蕩之處相度地形建置閘壩涵洞共若干座其詳分載各考下務令隨地分泄上旣有以殺之於未溢之先下復有以消之於將溢之後故自建閘壩以來各隄得以保固而無衝決也乃不知河道者與懷怨而尋釁者嘖有煩言夫閘壩髙卑各有規畫原以泄異漲非以泄平漕水且以隄禦河以閘壩保隄誠以河不他潰則河底日深河底日深則河水亦日低行且置閘壩於不用矣卽黃河土松而水悍不無損傷修葺之費然較之隄工漲潰普面漫溢敗壞城郭漂蕩廬室溺人民而淹田畆塞決挑淤經年累月爲費不貲其利害之大小何如乎不惟是也耕種之區資減水而得以灌漑窪下之地借減黃而得以淤髙久之而磽瘠沮洳且悉變而爲沃壤一事而數利興故旣有隄堰必不可無閘壩涵洞也涵洞之用有三一減水二淤窪三漑田固矣然神而明之更以之擋水以之衛閘其用微妙非久於河者不知也夫閘壩所過之水大抵伏秋異漲澎湃之勢旣足以撼閘之基傾跌之力又足以防閘之底而我以涵洞之水透入閘後使之旋瀾湧波以防其基而承其底則閘反若有所慿以固而澎湃之勢平傾跌之力衰矣閘之於壩也亦然顧置洞必與隄內地面相等前所建涵洞正值河身墊髙之時故所置皆髙今河底日深前建涵洞非夏秋水發之時希復過水必須因河底之髙下而髙下之方得涵洞之用焉【以上俱靳文襄公治河書】

聖祖仁皇帝康熈二十四年十一月十三日準工部咨請循河工定例以便遵守以固河防事內開搶修工程隄岸閘壩偶被傷損稍遅則工程漸損是以該員一靣詳明臣衙門一面運料修防或費帑數兩或數十兩或二三百餘兩臣衙門確核造入歲報冊內彚題開銷者謂之搶修每嵗不下一二百件若亦照歲修之例一估一銷則每歲應添本章三四百件等語查從前搶修工程該督冊內止有總數並未分晰細數無憑查核屢次駁查在案嗣後如有搶修工程五百兩以內者令該督詳開各工細數造冊彚銷等因奉

防依議【淮揚道治河檔案】

漕規

宿桃木價尺一木【一錢四分】尺二木【一錢八分】尺三木【二錢三分】尺四木【三錢一分五釐】尺五木【四錢零五釐】尺六木【四錢五分五釐】尺七木【五錢三分】尺八木【六錢七分】尺九木【八錢三分】二尺木【九錢八分】

邳睢木價尺三木【二錢七分】余與宿同【以下俱靳文襄公治河書】

徐屬木價尺三木【二錢七分】尺五木【四錢二分五釐】尺六木【四錢七分】余與宿桃同

寶應木價一尺木【九分二釐】尺一木【一錢零九釐】尺二木【一錢二分六釐】尺三木【一錢四分三釐】尺四木【一錢六分】尺五木【一錢七分七釐】尺六木【二錢五分五釐】尺七木【三錢三分二釐】尺八木【三錢九分一釐】尺九木【四錢六分八釐】二尺木【五錢四分四釐】二尺一木【六錢二分二釐】二尺二木【七錢二分四釐】二尺三木【七錢八分四釐】二尺四木【八錢六分八釐】二尺五木【九錢五分四釐】江都木價一尺木【九分】尺一木【一錢零七釐】尺二木【一錢二分四釐】尺三木【一錢四分一釐】尺四木【一錢五分八釐】尺五木【一錢七分五釐】尺六木【二錢五分三釐】尺七木【三錢三分】尺八木【三錢八分九釐】尺九木【四錢六分六釐】二尺木【五錢四分二釐】二尺一木【六錢三分一釐】二尺二木【七錢一分一釐】二尺三木【六錢八分四釐】二尺四木【八錢六分八釐】二尺五木【九錢五分四釐】山淸木價一尺木【一錢一分】尺一木【一錢四分】尺二木【一錢八分】尺三木【二錢三分】尺四木【二錢七分】尺五木【三錢四分】尺六木【四錢三分】尺七木【五錢三分】尺八木【六錢七分】尺

九木【八錢三分】二尺木【九錢八分】三尺一木【一兩二錢一分】二尺二木【一兩四錢七分】二尺三木【一兩七錢三分】二尺四木【二兩零二分】二尺五木【二兩三錢二分】二尺六木【二兩七錢】二尺七木【三兩一錢二分】二尺八木【三兩五錢七分】二尺九木【四兩五錢】三尺木【四兩五錢六分】三尺一木【五兩一錢】三尺二木【五兩】

【六錢七分】三尺三木【六兩二錢七分】三尺四木【六兩九錢】三尺五木【七兩五錢六分】三尺六木【八兩二錢五分】三尺七木【八兩九錢七分】三尺八木【九兩七錢二分】三尺九木【十兩五錢】四尺木【十一兩三錢一分】四尺一木【十二兩一錢五分】四尺二木【十三兩零二分】四尺三木【十三兩九錢二分】四尺四木【十四兩八錢五分】四尺五木【十五兩八錢二分】四尺六木【十六兩八錢】四尺七木【十七兩八錢二分】四尺八木【十八兩八錢七分】四尺九木【十九兩九錢五分】五尺木【二十一兩六錢】

徐屬防各色料價雜艸每束六斤價銀三釐葦每束二十斤價銀一分麻一斤價銀一分六釐艸繩每套九斤價銀一分

邳睢防各色料價艸每束六斤價銀二釐六毫余與徐屬同

揚河防各色料價紅艸每束二十五斤價銀一分五釐稻艸每束二十五斤價銀一分二釐五毫江柴每束百斤價銀八分黃麻每斤價銀一分二釐白麻每斤價銀一分八釐石灰每石價銀二錢糯米每石價銀一兩纜柴每石價銀一錢稻艸防每條重五斤價銀二釐五毫每砌舊石一丈工價銀三分每砌磚百塊工價銀三分每灰一石用糯米五升每磚一塊用石灰二升每砌石一丈用石灰口口釘每斤價銀三分煤炭一石價銀三錢每磚一塊價銀一分三釐灰篩一面價銀二分灰籮一隻價銀五分木匠每名每日食米一升五合【石匠同】

山盱山淸山安三防各色料價埽柴每束三十斤價銀二分二釐紅艸每束十斤價銀六釐纜柴每束三十斤價銀二分七釐麻每斤價銀一分四釐劉淳蕩柴山陽產柴每束三十斤價銀一分七釐劉淳采運各工紅艸每束十斤價銀三釐防樟葉每百斤價銀五錢三分九釐二毫六絲石灰每石價銀一錢四分四釐芬艸每斤價銀三釐釘每斤價銀三分蘆蓆每片價銀一分灰篩

每面價銀四分木掀每把價銀六分埽箒每把價銀六釐

宿桃二防各色料價艸每束六斤價銀二釐六毫余與徐屬同

修造大栁船三年小修銀二十兩五年大修銀三十兩八年拆造銀五十兩

大浚船三年小修銀八兩五年大修銀十二兩八年拆造銀十八兩

中浚船減十之一五

小浚船減十分之三未到年限損壞著船頭賠修如遇眞正暴風漂沒本船頭賠十分之三通幫賠

十分之七

山盱防各減壩大河磚每塊銀一分六釐單料面石每丈銀九錢五分料半靑面石每丈銀一兩四錢二分五釐石灰每石銀一錢四分四釐石匠鑿錠眼每个給銀五釐鋦眼每个銀三釐石匠鑿光石連砌每面石一丈給銀一錢五分每石一丈不論雙單料半牽用石灰一石每磚一塊用灰五升釘每斤三分生鐵錠每斤銀一分四釐熟鐵鋦每斤五分竹篾每斤銀一分二釐黃

麻每斤銀二分醬每斤銀一分五釐硪肘每副銀八分煤炭每石銀三錢五分油灰每斤銀一分桐油每斤銀五分五釐眞火灰每石銀二錢八分八釐

山淸外河防減壩楊桃藤每斤銀六釐做三和土每方用火灰三十石黃土一百筐楊桃藤六十斤余料與山盱防同

宿桃大工料價雙料靑面石每丈銀一兩八錢大磚每塊銀一分二釐石灰每石銀一錢六分熬汁荒柴每石銀二分生鐵錠每斤銀一分二釐鐵鋦每斤銀五分釘每斤銀三分擡石鐵繩

每條重十五斤價銀七錢五分檀木撬杠每根銀七分鐵掀每把銀一錢木掀每把銀六分埽箒每把銀一分五釐煤炭每石銀三錢牽鑽皮條銀一分云硪每架銀三錢五分鍋鐵每斤銀一分五釐黃麻每斤銀二分黒煤每斤銀四分礬紅每斤銀五分水膠每斤銀八分樁手每

工銀五分竹笆每片用匠一工蘆笆每四片用匠一工簽樁八根用匠一工

髙寶大工料價石灰每石銀二錢雇船運磚每塊銀三釐雇船運石每單料一丈銀一錢二分鐵撬每斤銀四分煤炭每石銀四錢石匠鑿砌石塊不論雙單料半每丈給銀八分竹杠每條銀二分山竹每根銀三分灰篩每面銀二分灰籮每只銀五分

閘墻髙三丈用一尺二寸寛一尺二寸厚雙料石二十五層五層用裏石七路四層六路四層五路四層四路四層三路四層二路

﹤史部﹐地理類﹐河渠之屬﹐行水金鑑﹐卷一百七十五﹥

兩墻共長【闕】

用墻石九百丈裏石一千九百八十丈【俱用一尺二寸寛一尺二寸厚】河磚七萬九千二百塊【一尺二寸長五寸闊二寸厚】頂墻石石馬牙樁一千八百攺用尺五六木六百株【一木三截每丈用樁三路每路二十段後又添一路共四路】頂裏石梅花樁三千九百六十段尺四五木九百

九十株【一木四截每丈用梅花樁十一路每路十二段】底石六百十四丈六尺八寸【九寸厚一尺二寸寛料半每丈用梅花樁十八段】頂底石梅花樁一萬一千零六十四段一尺三四木二千七百六十六株【一木四截】火灰三千四百九十四石六斗八升【每石一丈用灰一石】糯米二百零九石六斗八升【每灰一石用糯米六升】熬汁柴六千二百九十束【每束三十斤】前後鎖口共用三和土二十二方【三尺深三尺寛】鐵鋦一千八百个【每个重一斤】鐵錠一千八百四十四个【每个重四斤】熟鐵條九根共六千三百斤【每斤四分】天然閘砂磧一方四錢碎石一方九錢五分單料一丈五錢雙料一丈一兩鑿光五面見綫石毎丈一錢五分【以上俱靳文襄公治河書】

漕運

凡漕運先年俱民運淮徐臨徳四倉軍船接運入京通二倉名爲支運永樂末始令民運赴淮安洲補給腳價兌與軍船領運名爲兌運其四倉仍十之三四後兌運漸增又令軍船各回附近水次領兌民加與過江腳價視逺近爲差成化十一等年攺四倉米七十萬石令各軍徑赴水次領兌名爲攺兌其兌運中又分支運米與天津薊州密雲昌平其正額外又有預備米貯於臨徳二倉歲運米四百萬石北糧七十五萬五千六百石南糧三百二十四萬四千四百石內兌運三百三十萬石攺兌七十萬石除例折外每年實通運正耗糧五百一十八萬九千七百石【以下俱明會典】

兌運米浙江六十萬石江西四十萬石湖廣二十五萬石【內折色三萬七千七百三十四石七斗】應天府一十萬石蘇州府六十五萬五千石松江府二十萬三千石常州府一十七萬五千石鎭江府八萬石寧國府三萬石池州府二萬五千石廬州府一萬石淮安府二萬五千石太平府一萬七千石安慶府六萬石鳳陽府三萬石揚州府六萬石徐州三萬石山東二十八萬石【內折色七萬石】河南二十七萬石【內折色七萬石】

攺兌米江西一十七萬石應天府二萬八千石蘇州府四萬二千石松江府二萬九千九百五十石廣徳州八千石鎭江府一萬石淮安府一萬一

百五十石【以上舊俱運淮安府常盈倉】浙江三萬石揚州府三萬七千石鳳陽府三萬三百石徐州一萬八千石鎭江府一萬二千石淮安府六萬九千石【以上舊運徐州】

【廣運倉】山東二萬六百石河南五萬石【以上舊運臨淸廣積倉】山東七萬五千石河南六萬石【以上舊運徳州徳州倉】

支運米六十四萬四千八十三石三斗天津倉米六萬石薊州倉本色米十萬石折色米一十四萬石密雲鎭米一十五萬四千八百一十石八斗昌平鎭米一十八萬九千二百七十二石五斗【以上卽上兌運內數】預備米一十九萬四千四百石臨淸廣積倉山東五萬四百石河南六萬石徳州徳州倉山東六萬石河南二萬石

凡水次交兌宣徳七年令官軍運糧各於附近府州縣水次江南民運糧於洲淮安二處交兌河南所屬民運糧至大名府小灘兌與遮洋船官軍領運山東糧於濟寧交兌正統九年令江南漕糧於九江水次交兌成化七年令淮水次兌運官軍下年俱過江就各

處水次兌運正徳元年議準湖廣水次於長沙漢口交兌三年令移河南山東兌糧於臨淸水次嘉靖十一年議準遮洋山東二總歲運河南糧仍舊在小灘鎭水次交兌十二年議準湖廣糧俱赴蘄州漢口城陵磯三處水次交兌十六年題準江西吳城水次原兌糧攺進賢水次交兌萬曆元年題準湖廣衡水荊嶽長沙漕糧原在城陵磯交兌者攺並漢口水次十一年攺漢口交兌於千金沙洲陳公套水次【以上俱明會典】丘文莊曰漢唐建都於關中漢漕仰於山東唐漕仰於江淮其運道所經止於河漕一路宋都汴梁四衝八逹之地故其運道所至凡四路昔人謂宋人以東南六路之粟載於眞泗楚三州【今儀眞淮安泗州】有轉船三倉江船之人至此而止無畱滯也【江南之船輸米至三倉卸納卽載官鹽以歸舟還其郡卒還其家汴船詣轉船倉漕米輸京師】汴船之出至此而發無覆溺也江船不入汴汴船不入江豈非良法歟且前代所運之夫皆是民丁惟今則以軍運前代所運之粟皆是轉遞惟今則是長運唐宋之船江不入汴汴不入河河不入渭今日江湖之船各逺自嶺北湖南直逹於京師唐宋之漕卒猶有番休今則歲歲不易矣宋人漕法其勞船有載鹽之利今之漕卒比之宋人其勞百倍一歲之間大半在途無室家之樂有風波之險洪閘之停畱舳艫之衝激陰雨則慮浥漏淺澀則費推移沿途爲將領之科率上倉爲官攢之阻滯及其回家之日席未及暖而文移又催以兌糧矣運糧士卒其艱苦萬狀有如此者【通漕編薈蕞云他處不知其詳卽如吾浙運丁水次受兌於官給漕截之外彊悍綱司每多需索無饜且擕帶土宜獲利不少而室家團聚於舟中運道安行而無阻文莊所言殆與今日異矣】

國朝定鼎燕京歲輸東南漕以充軍國之用有正兌米攺兌米正兌入京倉攺兌入通倉每歲運四百萬石爲額如遇陞科荒折隨時增減【以下俱大淸防典】歲額正兌米三百三十萬石

江南一百五十萬石【江寧府一十萬石蘇州府六十五萬五千石松江府二十萬三千石常州府一十七萬五千石鎭江府八萬石淮安府二萬五千石揚州府六萬石徐州三萬石安慶府六萬石寧國府三萬石池州府二萬五千石太平府一萬七千石廬州府一萬石鳳陽】

【府三萬石以上正兌米內永折灰石米共一十五萬二千三百八石六斗三升五合】

浙江六十萬石【杭州府十萬石嘉興府二十九萬石湖州府二十一萬石以上正兌米內灰石折米一萬二千六百八十九石二斗】

江西四十萬石【南昌府八萬三千四百二十七石七斗四升饒州府五萬三百五十石二斗二升廣信府二萬三千一百二十石二斗南康府一萬六千一百九十石建昌府一萬六千九石一斗一升撫州府三萬四千七十七石六升臨江府四萬一千六百三十六石六斗三升吉安府六萬九千九百二十五石八升瑞州府五萬五千一百九十八石一斗贑州府一萬六十五石八斗六升】湖廣二十五萬石【武昌府三萬二千二百三十二石八斗漢陽府三千八百四十三石七斗四升四合零安陸府一萬八千六百石四斗徳安府六千三百一石八斗黃州府四萬九千九百四十二石三斗荊州府二萬二千二十一石六斗六升九合零嶽州府二萬三千七百七十石一斗長沙府六萬四千三百二十石二斗三升零衡州府二萬二千四百五十九石三斗五升五合零永州府一千五百七石六斗以上正兌米內永折米三萬七千七百三十四石七斗】

山東二十八萬石【濟南府十一萬三千八百石兗州府六萬三千二百石東昌府十萬三千石以上正兌米內永折米七萬石】

河南二十七萬石【開封府八萬六千九百石歸徳府一萬二千石彰徳府四萬一千五百石衞輝府二萬九千石懷慶府四萬一千石河南府五萬一千石汝州八千六百石以上原攺永折米七萬石康熈二十二年全攺折色】

攺兌米七十萬石

江南二十九萬四千四百石【江寧府二萬八千石蘇州府四萬二千石松江府二萬九十九百五十石鎭江府二萬二千石淮安府七萬九千一百五十石揚州府三萬七千石徐州一萬八千石鳳陽府三萬三百石廣徳州八千石以上攺兌米內永折灰石米共五萬一千二百六十一石六斗七升三合】

浙江三萬石【杭州府五千石嘉興府一萬五千石湖州府一萬石以上攺兌米內灰石折米六百三十四石五斗】

江西一十七萬石【南昌府五萬六千八百四十六石五斗四升饒州府一萬七千六十一石六斗七升廣信府七千四百二十石九斗九升南康府五千四百八十六石一斗九升建昌府五千一百三十八石六斗四升撫州府一萬九百三十八石二斗一升臨江府一萬七千九百三十七石六斗六升吉安府二萬八千二百二十二石二斗六升瑞州府一萬七千七百一十七石贑州府三千二百三十石八斗四升】

山東九萬五千六百石【濟南府七萬五千石東昌府二萬六百石】

河南一十一萬石【開封府三萬六千三百四十七石五斗歸徳府三千三百二十八石五斗彰徳府九千八百九十二石衞輝府一萬一千一百八十七石三斗懷慶府一萬五十七石八斗河南府三萬一千七百二十六石二斗汝州七千四百六十石七斗以上俱攺折】

凡六省漕糧原額四百萬石除永折灰石米三十九萬四千六百二十八石七鬥八合浮糧積荒米三十五萬八千五百九十六石一斗四升一勺零淮揚積淹停徵米七萬七千八百三十六石六斗一升五合八勺攺折河南米三十一萬石丈增陞科復熟米三萬七千八百五十七石三斗六升三合九勺實運正兌攺兌米二百八十九萬六千七百九十五石九斗零【康熈二十四年運糧數以上俱大淸防典】

漕糧除山東河南二省廬鳳二府徐州一州不由南河外其餘湖廣江西浙江三省並江南蘇松常鎭寧國太平池州安慶江寧等府廣徳一州並白糧運艘俱進儀二閘由揚州淮安渉黃險入淸口由中河入泇河過濟浮衞逹天津抵潞灣交納京庾邊倉而儀淸口實爲運道咽喉焉【南河全考】

行水金鑑卷一百七十五

