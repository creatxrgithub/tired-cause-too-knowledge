香山縣鄕土志香山縣鄕土志一

歷史

香山未置縣以前之隸屬

附城池建置

香山旣置縣以後之隸屬

附公署學宮建置

歷史

香山初置縣之年代

香山縣﹐宋髙宗紹興二十二年﹐以東莞縣香山鎭置。據《輿地紀勝》宋史地理誌作三十二年誤。

香山未置縣以前之隸屬

香山縣﹐漢番禺縣地﹐晉以後爲東官郡地﹐唐爲東莞縣地﹐宋始分置縣治﹐屬廣州﹐割南海﹑番禺﹑新會三縣濱海地益之。

宋王象之《輿地紀勝》云﹕香山縣下本東莞縣香山鎭﹐元丰五年﹐運判徐九思請建爲縣。《國朝會要》云﹕紹興二十二年﹐又升爲縣﹐不同。恐建請於元丰﹐創置於紹興耳。不然﹐則元丰創建中間復廢﹖《新圖經》云﹕元丰徐九思請建爲縣﹐止置寨官一員。紹興二十二年﹐東莞縣姚孝資請州﹐聞於朝﹐創立縣也。

祝志云﹕香山鎭之設﹐當在元丰之後﹐紹興之前。蓋初以厄險設寨﹐後復以人煙繁盛建鎭。鎭曰監官﹐寨曰寨官。秩𨿽同從九品﹐而職掌各異。史誌皆云以鎭置縣﹐不云以寨﹐則元丰之後﹐攺寨爲鎭﹐可知也。舊志稱唐至徳二載設鎭﹐非是。又云﹕唐之鎭戍官﹐不屬於縣﹐縣立鎭寨官﹐宋制始有之。《輿地紀勝》云﹕元丰止設寨官一員。元丰九域志﹐各縣下皆詳其鄕鎭監場﹐而東莞下不云有鎭﹐則設鎭更在置寨之後。元丰時而無鎭﹐何論至徳﹐舊志妄誤明矣。

又《梁杞傳》云﹕杞﹐延福里人。熙寧初致仕。與運判徐九思議立香山縣事﹐不果行。按﹕杞是時籍隸番禺。香山議立縣事始此。

又《陳天覺傳》云﹕時香山尙爲鎭﹐止設寨官一員﹐屬於東莞﹐歲輸糧莞城﹐常被海寇。紹興二十二年﹐天覺請攺寨爲縣﹐以便輸納。東莞縣姚孝資﹐請州﹐聞於朝﹐割南番東新四邑瀕海地爲縣﹐詔從之。按﹕陳氏族譜稱﹐天覺被黜爲東莞文順鄕寨官﹐遂家焉﹐則請設縣時﹐天覺殆方任寨官也。

又云﹕《宋史﹖地理誌》﹐紹興三十二年以東莞香山鎭爲縣﹐考元丰《九域志》﹐東莞有香山崖銀場。顧炎武《郡國利病書》稱﹐恭常都雞拍村銀湧角宋初產銀﹐舊志稱金斗灣﹐在恭常都東南。據此則恭常都﹐實爲莞﹑新二縣之界。香山所割自新會者﹐由金斗灣沿海迆西﹐盡於古鎭﹑黃梁﹐皆其極東濱海地。

又云﹕按舊志﹐文順鄕專屬東莞。文順鄕爲今之仁厚﹑良字﹑龍眼﹑得能﹑四大﹑恭常﹑谷字等都﹐其餘則分屬南﹑番﹑岡州云云。考《通典》﹐則岡州卽新會耳。按﹕此香山地舊隸新會之可考者。

又﹕《陳天覺傳》注云﹕《阮通誌》以天覺附南海黃勛傳後﹔又謂其所居鄕曰庫湧﹐舊隸番禺﹐今隸香山﹐故並見二邑志。考庫湧舊隸東莞﹐不隸番禺。又按《陳氏族譜》﹐天覺先居文順鄕﹐蓋卽今縣城﹐其長子彥旻﹐始分居庫湧耳。按﹕此香山地舊隸東莞之可考者。

又云﹕樂史《太平寰宇記》﹐東莞縣香山在縣南﹐隔三百里﹐地多神仙花卉﹐故曰香山。以里數計之﹐疑卽今縣東南五桂山。考舊志稱﹐五桂山多異花﹑神仙茶﹐與《寰宇記》所言正合。又稱故鎭﹐紹興間攺名香山場﹐核其地在鳳凰山東南。元丰《九域志》東莞有香山崖銀場﹐核其地蓋今雞拍村﹐在鳳凰山東北。鳳凰山﹐本五桂山之支。舊志稱﹐五桂山周回二百餘里﹐則並鳳凰山舉之。可知場﹑鎭﹐皆在其山麓﹐則其山卽《寰宇記》所稱之香山決矣。蓋縣名所由錫也。按此香山得名之始。

香山旣置縣以後之隸屬

元屬廣州路﹐明屬廣州府﹐本朝因之。

《祝志﹖宦績﹖周行傳》云﹕行﹐隆慶元年任﹐以寄莊逋逃﹐請升邑爲州﹐順徳縣爭之﹐不果。

康熙間議升縣爲州﹐轄順﹑新諸邑。按﹕此事祝志據申志食貨志載入﹐無年月可證﹐亦不果行。

《祝志》又云﹕自紹興以來﹐縣皆屬廣州﹐靡所析並。然宋﹑元﹑明皆爲下縣。及國朝休養生息﹐戶籍滋殷﹐乃與南﹑番﹑順﹑東等同列大縣。《乾隆府廳州縣圖志》稱﹐爲繁疲難﹐蓋視明以前異矣。光緒三十二年﹐總督岑春煊擬割邑東邊隅地﹐合並東莞縣屬虎門一帶﹐設虎門廳轄之﹐不果。

附城池建置

香山故城在城南﹐宋陳天覺築繚以土垣。是時﹐邑鄭姓欲建城於雍陌鄕﹐陳天覺難以口舌爭﹐乃屑鐵和泥置今城址﹐曰「建城須貴地﹐地貴者土重。」秤土果重於雍陌﹐遂建焉﹐號鐵城。元因之﹐周四百五十丈﹐門四﹐南曰阜民﹐東曰啟秀﹐北曰拱辰﹐西曰登瀛。明洪武二十六年﹐守禦千戶陳豫廣之﹐作磚城﹐髙一丈七尺﹐上廣一丈﹐下廣一丈八尺﹐周圍六百三十六丈﹐雉堞三千六百四十﹐門四﹑樓四﹑敵樓四﹑兵馬司四今廢﹑水關二﹑警鋪十二今廢。宏治間﹐知縣劉信於磚城外﹐擴地二丈許﹐築子城蠔垣﹐周三里有奇。崇禎十三年﹐知縣顧其言增城四尺﹐原窩鋪十四間﹐增造十一間﹐築來靑﹑郁金二臺。按﹕《田志》槁載﹐邑城四向﹐屢修屢攺﹐事皆溺於日者之說﹐玆不錄。

水關﹐一明關﹐覆以樓﹐介西南。一暗關﹐介東南池﹐東南長五百四十七丈﹐旱塹一百四十六丈﹐凡濠塹周六百九十三丈﹐闊四丈五尺﹐深一丈三尺﹐其延袤視城有加﹐日久蠔垣傾圮﹐旱塹堙塞。乾隆十一年﹐知縣張汝霖疏浚南河﹐其水復繞城濠﹐後又以民居侵占﹐屢浚屢淤。同治二年﹐邑紳捐資疏通﹐達於濠﹐由濠達於河。按﹕頒行例目﹐水道門有人力溝通者載之﹐惟縣屬僅此濠爲人力溝通者﹐今載於此﹐下不重出。

前山寨城﹐北距縣一百二十里﹐南至澳門十五里。明天啟元年始立寨﹐國朝康熙五十六年建土城﹐周圍四百七十五丈﹐髙九尺﹐下厚三尺﹐上厚二尺。每城二十丈﹐增築子城一丈﹐凡二十四丈。爲門三﹐南曰前丰﹐東曰物阜﹐西曰晏淸﹐北逼於山﹐故不門﹐起炮臺﹑兵房於西﹑南二門上。嘉慶十四年﹐立前山營。

南順罟艸土城﹐在潭洲南村之南。《祝志》云﹔建城年代無考﹐疑在康熙七年。今圮﹐惟存正西磚城門﹐榜曰鎭洋城。

黃梁都斗門墟土城﹐在縣西南九十里。城方一里﹐乾隆二年建﹐周圍二百尺﹐髙七尺五寸﹐上厚四尺﹐下厚五尺。雉堞用磚﹐東﹑西城上各設臺樓一座﹐炮九位。

附公署學宮建置

海防同知署﹐在前山寨城內﹐原副將署。乾隆九年攺建。香山海防軍民同知特爲防澳而設﹐乾隆八年﹐以肇慶府同知移駐此。

知縣署在仁山下。邑人劉必從故宅。宋紹興二十二年建﹐宋末徙蓮峯山。元至元二十一年修復舊治﹐元末宣差托囉克臺移縣治守舊寨山。明洪武三年﹐縣丞衝敬仍舊址重建。今仍之。

副將署在西門內永寧街﹐康熙七年建。

學宮在縣治東一里﹐蓮峯之陽。宋紹興二十六年建。淳祐四年﹐主簿宋之望﹐徙建於城內西南隅。元泰定三年﹐知縣左祥徙復蓮峯舊址﹐元末毀於兵燹﹐明洪武三年﹐縣丞衝敬修復。正徳十六年﹐教諭顏階請別置講堂於城東北隅。嘉靖七年﹐知縣林士元拓講堂﹐析丰盈倉地遷建。萬曆三十三年﹐知縣王好善遷復蓮峯舊址﹐今仍之。

香山縣鄕土志二

政績

宋

元

明

國朝

宋

姚孝資﹐紹興十九年﹐以右從政郎知東莞縣事。治才精敏。下令闔境築堤護田﹐水利大興﹐民蒙其惠。時香山鎭惟設寨官一員﹐役屬東莞﹐輸役往來不便。庫湧人士陳天覺﹐請建寨爲縣﹐孝資如其言﹐請州聞於朝﹐創立縣。於是惇武校尉邕州副將劉必從﹐捐其祖地以爲縣治﹐至今賴之。祀名宦。

梁益謙﹐荊南人。以吏最聞。乾道七年來爲令。自紹興壬申創邑﹐於是十九年矣。前此吏玆土者﹐簡陋自恕﹔至範文林崇建寺觀﹐民益苦之﹔益謙修舉百度﹐气象一新。首重學校﹐課督士子﹐增學田二頃二十有六畝﹔疏南濠水以灌陂田﹐捐俸置賑濟倉﹐士民徳之。淳熙元年代去﹐人思之﹐爲立徳政碑。祀名宦。

洪天驥﹐字逸仲﹐晉江人。少有異質﹐貫通經史百家。淳祐七年登進士﹐寶祐四年校藝南宮﹐得文天祥捲﹐置之上第﹐人服其明。景定三年﹐授宣教郎﹐知香山縣。至之日﹐以教養人材爲首務。修復大成殿﹐明倫有堂﹐主敬美身﹐賓賢登俊有齋﹐皆捐俸爲之﹐斂不及民。其爲政﹐一裁於義﹐俗嘩健﹐戢其尢桀黠者﹐曰「此囚牙訟師去﹐則吾民安矣。」邑以大治。經略使洪勛﹑趙汝曁雷宜中﹐及倉憲交﹐以邑最上。終知潮州﹐與兄文毅公天錫﹐文學齊名﹐時謂二洪。卒﹐文天祥狀其實行。所著有《東巖集》。祀名宦。以上知縣。

元

札忽進義﹐大徳八年任縣達魯花赤。卹民勸農﹐察其貧者給以牛種﹐且減其租。刻小學《孝經》﹐教民子弟﹐民愛之。以上達魯花赤。

王天祥﹐大名滑州黃縣人。至元二十一年爲縣尹。視篆之初﹐以崇儒爲先務﹐修葺學校﹐重建講堂﹐勸農省役﹐百廢畢舉。戍卒廝役之違法者﹐嚴懲之﹐翕然稱治。縣宇廢自宋末﹐攜父老訪求故址。得諸艸萊中﹐乃捐資修復﹐至今沿之。在任七年﹐輿情愛戴如一日云。祀名宦。

程慶祖﹐至大二年任縣尹。正直廉能﹐他邑難平之訟﹐司府每咨判折。又重建鼓樓。四年卒於官﹐士民思之。祀名宦。

左祥﹐盱江人。初任翰林從事﹐受知於學士吳澄。泰定乙丑授承直郎﹐來爲縣尹。畱心政教﹐嘗作《勸學篇》以訓士﹐刻《諭俗編》以警民。尋遷儒學﹐修義齋﹐時與士子講濂﹑洛﹑關﹑閩之學﹐俾有所依歸。吳澄稱其政有三善。後攺知增城﹐其政如香山。擢知萬州﹐卒。祀名宦。《勸學篇》詳田志槁。

張執樂溫以三字爲名﹐字敬之﹐冀州南宮人。以掾爲辰溪簿﹐有能聲。至正四年擢香山縣尹﹐廉謹自勵﹐卓有猷爲。首飭學校﹐次修縣治﹐求訪民瘼﹐政以不擾爲本。丙戌秋﹐季童入寇海上﹐奉檄平之﹐民賴以安。凡百叢務﹐犁然悉舉﹐廨宇橋梁﹐一煥前觀﹐而民不知役。滿任去﹐民爲立徳政碑。祀名宦。以上知縣。

明

周頤﹐萊陽人。洪武二十九年﹐以監生知縣事。勤於政理﹐善於撫宇。時霖雨害稼﹐民方告災﹐而朝命秋糧兌撥﹐官軍郡符催逼甚嚴﹐頤卽捐俸代貧民輸納。決斷滯獄﹐囹圄爲空。招徠逃民﹐田野盡辟。秋夏二稅﹐不待督責。及瓜而代﹐老幼攀轅畱之不得。攺知藤縣﹐升工部主事。祀名宦。

蔡惟溥﹐泉州晉江人。永樂甲申進士。三年知香山縣。性純篤﹐喜怒不形。勸勉學校﹐撫集逃民。時邑有三虎爲患﹐惟溥率民捕之﹐虎患悉除﹐閭裏以安。任滿﹐民保畱不果。後升知欽州﹐爲政如香山。切切於撫宇﹐州治稱平。祀名宦。

馮誠﹐浮梁人﹐永樂辛丑進士。宣徳元年知香山縣。威而不猛﹐寬而有制﹔廉而不劌﹐得牧民之道。時海濱沙田日增﹐豪右占據﹐興訟連年﹐誠爲斷之﹐其訟始息。儒學自元左祥遷復後﹐𨿽時有修葺﹐率皆因陋就簡﹔誠倡諸同僚及邑人士﹐大爲修治﹐煥然一新。旋以外艱去﹐民尾舟送至庾嶺而還。後擢監察禦史﹐累官至湖廣按察使。祀名宦。

朱顯﹐延平人。成化十四年﹐由舉人知縣事。性敏捷﹐扶弱抑彊﹐積年健訟十餘輩﹐終其任不敢出。在任寡交接﹐鄕紳中惟長樂令黃瑜﹑樂會令柳齊至﹐卽延款竟日﹐以二公未嘗幹以私﹐可爲矜式也。廨宇橋梁﹐經其營造﹐皆可久遠。凡所設施﹐吏民不欺。軍士之悍戾﹐寄莊之豪狡者﹐咸不敢犯。祀名宦。

按﹕明代本邑寄莊之獘﹐官民交病。蓋邑多漲鹵﹐積而成田﹐可稻﹑可菱﹑可鹽﹑可漁﹐其利頗溥﹔故南海﹑番禺﹑新會﹑順徳﹑東莞五縣豪民﹐皆托產焉﹐隨田寄籍﹐散隸各都﹐不輸糧役﹐官司責里甲代輸﹐累至傾家。嘉靖元年﹐知縣袁鏞申請上憲﹐削其圖籍﹐各以其縣名都﹐添設番禺都圖一﹑新會都圖二﹑順徳都圖五﹐人戶自爲里甲﹐並令寄莊錢糧﹐各縣徑自徵解。十四年﹐巡按戴璟﹐禁各縣人民置買香山田土寄莊﹐違者入官﹐仍問罪﹔而舊有寄莊﹐仍逋負累累﹐里長恃頑不著役。二十四年﹐巡按陳儲秀檄里長如令。又案﹕驗寄莊雜供﹐盡數起運撥解﹐不足﹐始以香山額糧﹑丁糧湊抵﹐而豪民與裏胥爲姦﹐故毀貯縣黃冊﹐失額糧多至一百餘石。縣民又飛詭姓名﹐冒入寄莊匿徵﹐各縣輸項﹐亦不批解。二十六年﹐知縣鄧遷依舊例﹐挨圖派役﹐分管諸項﹐各縣人役﹐仍編令收解﹔各倉糧米﹐上司柴薪﹐悉如前款。其料價則以各都所缺無礙銀追納抵解﹐陸續補還。其飛詭諸獘﹐則以本府黃冊核正﹔其各縣見貯各莊錢糧﹐則關取回縣﹐如例支解給發及存畱﹐獘爲之一淸。事詳祝志﹐玆撮其大略附顯事後﹐以備參考。

黃正色﹐字士尙﹐號斗南。其先光右人﹐本姓廖﹐因亂遷江陰﹐易姓黃。嘉靖戊子中鄕試﹐明年第進士﹐尹仁和﹐未滿歲丁憂﹐起復獻徵錄詣銓部。座主霍韜﹐時爲侍郎﹐心知其廉能﹐欲用爲南海令﹔而廖輊在任﹐乃言於尙書汪鋐曰「吾欲正色暫令近縣可乎﹖香山𨿽僻﹐而糧逾二萬﹐亦進士所宜﹐可令也。」鋐從之暴志。初令香山﹐剖斷如流﹐政聲藉藉張府誌。發姦摘伏﹐出人意表﹐人自不能欺之。邑之墰田﹐多爲番﹑南﹑順﹑新士夫豪民所奪﹐占及寄莊戶﹐各就近倉輸納解運﹐邑民翕然稱便。視事方一月﹐會廖輊擢判肇慶﹐攺調南海﹐去後以韜薦爲監察禦史。祀名宦。

鄧遷﹐字於喬﹐閩人。嘉靖丙午﹐以舉人知縣事。政教兼舉。縣治後有仁山﹐爲豪猾所占﹐捐俸贖之。修建書院﹐集士子講學其中。邑多鄰縣寄莊﹐前令黃正色固能吏﹐猶移丈取徵﹐至是不召自來。遷令各推一人爲領袖﹐賦役皆完。寄莊積獘﹑及遷靑釐﹐事詳前。洪武初﹐旣虛三竈地﹐其田永不許耕。正徳中﹐南海勢家以新會虛稅影占﹐亡命之徒附之﹐招立畬蠻﹐立爲十里﹐聚眾盜耕。嘉靖十五年﹐該都裏排贖爲己業﹐有錢備者﹐素稱蕃舶﹐恃彊冒奪之。遷申明上司﹐丈量余田一十五頃有奇﹐歸預備倉﹐以備賬濟﹐督府獎其賢能。移文十郡以爲守令法。升嘉興府判。瀕行﹐吏以例得柴薪銀歸之﹐遷益以俸金﹐令吏胥市牛酒勸農﹐及周老而貧者深山窮谷﹐莫不感動﹐爲立徳政碑於石岐頭。撰文者﹐都禦史李義壯也。祀名宦。

陳揖一﹐字竹澗﹐新城人。歲貢。先是邑令鄧遷置營浮虛山﹐式遏寇虐。揖繼至﹐方春遇荒﹐卽豫請郡庫贏餘以賑。體揖意者﹐皆樂爲勸﹐闔邑以濟。首除戎器﹐以戒不虞。夏﹐海賊過之﹐營卒建旗鳴鼓﹐賊相顧失色而遁。比及秋杪﹐蕃寇大舉﹐鄰邑被侵。聚百十艘﹐將攻邑城。揖乃運籌堅守﹐賊窺伺旬餘﹐皆引去﹐城賴以存﹐揖之功也詳兵事錄。揖爲人慈祥愷悌﹐博通羣籍﹐尢深於易。

周行﹐字鹿野﹐龍溪舉人。隆慶元年任。廉而惠﹐以寄莊逋逃﹐請升邑爲州﹐順徳縣爭之﹐不果。時夷商麗處澳門﹐蕃舶至盆﹐驗有例金﹐峻拒不納。惟禁水陸私販及誘賣子女等獘而已。祀名宦。

馮生虞﹐字徳卿﹐大足人。萬曆丁丑進士。九年來知縣事﹐有淸操﹐遇事明敏﹐庭無畱牘﹐獄無冤民﹐巨姦皆聞風匿迹。時奉檄淸丈﹐單騎賫具﹐不費民間一錢。造魚鱗﹐歸號冊﹐不爽尺寸﹐國計民生﹐皆利賴之。以最擢臺諫﹐有骨鯁風。

張大猷﹐字式程。黃陂人。萬曆乙未進士。以才調香山﹐會稅璫李鳳謀駐節縣內﹐大猷言﹐地近海瘴﹐非稅使所宜居﹐且蕃情叵測﹐萬一犯及稅使﹐如朝廷威徳何﹖璫沮而止。未幾﹐姦人附璫者﹐羅織邑民四十餘人﹐璫命私人逮之﹐大猷不可。俄復有人誘璫﹐采雞拍諸山礦﹐璫集亡命千人﹐分踞諸山﹐淫掠橫行﹐大猷密白大府﹐立擒首惡﹐置之法。居常廉潔自勵﹐以教化爲己任。鄕邑分立文社﹐捐俸建育英館﹐爲課業所。其後捷南宮﹐居鼎輔者﹐皆其品藻士也。在邑六年﹐以治行第一。徵就道﹐邑民追送數百里﹐呼號挽舟不能行者﹐累日。

蔡善繼﹐字伯達﹐烏程人。萬曆辛丑進士。三十六年知香山縣﹐常端坐堂皇﹐若不營一事﹐而上下肅然﹐發摘若神﹐好訟者相戒匿影。條上制澳十議﹐未幾﹐澳弁以法繩蕃頭﹐蕃叫囂叵測﹐善繼單騎馳赴﹐數言解散﹐縛悖夷至堂下笞之。故事蕃人無受笞者﹐獨善繼廉介﹐素爲蕃人所服﹐故帖然受笞。累官嶺西道﹐適兩粵總制何士晉下令墮澳城臺﹐一切機宜悉籌於善繼。香山之民﹐始終受其庇云。

但啟元﹐字五廬﹐星子人。萬曆二十五年﹐由舉人知縣事﹐有惠政。縣東南一帶枕大海﹐民煮海爲鹽。明初設立鹽場﹐竈排二十戶﹐竈甲數十戶﹐分上﹑下二柵﹐令築漏煮鹽﹐以供課。後鹽場日削﹐斥鹵盡變禾田﹐竈丁逃亡者多﹐丁額猶循舊版﹐至有一人而兼數丁者﹐卽徙之他業﹐仍責其課。啟元爲之淸審﹐力請得除九十七丁﹐歲免代輸銀四十五兩有奇。竈民爲慶更生﹐立徳政碑﹐建祠翠微鄕西祀之。碑今在翠微鄕三山廟側。

王如春﹐湖廣人。萬曆四十六年﹐以進士知縣事﹐有兼人才。甫下車﹐卽召諸吏試以律算﹐小有紕繆﹐必立摘之。已而﹐試諸醫及堪輿家﹐術不精者﹐悉驅出境﹐曰「無令此曹﹐誤吾民也。」捕險健訟民﹐置之法。下令曰「凡訟必以情﹐涉僞者先治其誣﹐然後視事曲直。」由是無敢欺者﹐一時稱爲能吏。其試士也﹐必自爲文﹐以爲多士式。宴邑之縉紳﹐必吟詠終日﹐舉觴引滿。蓋其意气自命﹐多如此。

顧其言﹐字公綸﹐上海人。崇禎庚辰進士﹐是年任。時禦史柳寅東按郡﹐丰采峻肅﹐下吏憚之。其言直陳地方豪猾﹐民隱艱難﹐立談移日。猾吏治旣肅﹐乃敷文教士﹐一經拔識﹐如登龍門焉。縣城故庳簿﹐其言捐俸增築甕城﹐城外建臺﹐自額曰郁金﹐曰來靑。嚴保田﹐盛守禦備﹐鄰境亦賴以安。歲饑﹐出積儲﹐勸賑卹﹐荒不爲厲。事聞﹐詔進給事中。去之日﹐士民遮畱塞道﹐如失慈母。以上知縣。

衝敬﹐洪武元年來爲丞。當艸創之初﹐才幹有爲。縣治舊在城內﹐元末徙於蓮峯﹐經兵燹而廢。敬訪在城故址﹐經營廨宇﹐縣治旣成﹐百務悉辦。勸農桑﹐撫流移﹐民皆便焉。狂寇倏至﹐眾情徬徨﹐敬率民捍禦﹐寇乃遁去﹐民賴以安﹐竟以勤死。參政周楨爲文祭之﹐聞者感動。祀名宦。

彭豫﹐字與志。泰和人。舉明經﹐爲萬安訓導。以言事擢縣丞。香山在海島間﹐地遠俗囂﹐前爲縣者悉尙猛。豫至﹐卽寬其教條﹐流亡來歸。瀕海諸屯帥﹐暴橫爲民害者﹐往往擇民膏腴田﹐誣以荒廢﹐據占自利﹐郡縣不能制。豫曰「帥欲病吾民乎﹖豫在不可得也。」乃悉追還民。縣有大猾﹐恆持長吏短長﹐搖撼以騁﹐豫悉捕置諸法﹐姦宄斂迹。倭寇常掠民婦女﹐貲貨出入﹐倏忽不可蹤迹﹐民苦之。豫設方略﹐教民掩捕。迄豫去﹐寇無入境者。瀕海歲旱﹐眾禱不應﹐豫自外來曰「豈有爲文具﹐而可以格天者乎﹖」卽自齊沐致禱﹐越二日﹐大雨沾足。明年復旱﹐禱亦如之。縣民捨火延及宮廨﹐豫叩頭響之﹐風返火滅。俗蓄虫毒﹐中者輒死﹐豫廉得之﹐誅徙其家﹐俗遂革。暇卽詣學﹐訓迪諸生﹐遂有登科者。時外夷貢方物﹐自香山入京﹐典事者失封緘﹐朝廷遣禦史按問﹐事連豫﹐其子啟和﹐願以身代。邑民皇皇﹐恐豫得重罰。會赦獲免﹐民大喜﹐迎以歸﹐坐是不得遷。在邑六年﹐考績﹐卒於京邸﹐民悼惜之。祀名宦。以上縣丞。

顏階﹐字徳升﹐龍溪人。正徳十六年﹐以舉人來爲教諭。莊重醇雅﹐克副師範。首建遷學之議﹐繼毀淫祠﹐以立社學﹐禁師巫以崇正教。提學副使魏校﹐開席講學﹐委階督諸生聽講﹔階坐無惰容﹐言必中節﹐校特加禮遇。巡按禦史塗敬﹐以異材旌焉。嘗攝縣事廉幹﹐綽有餘裕。在任七年﹐擢貴州印江知縣。祀名宦。以上教諭。

國朝

印光任﹐江南寶山人。舉孝廉方正。乾隆八年六月﹐英吉利人仇劫呂宋船﹐復擄其人﹐風急飄至獅子洋。光任時知東莞縣﹐上官檄往詰之。光任知其篷碎糧竭﹐將有乞糧之請﹐而修船必需內地工匠﹐略捉搦之﹐可制其死命。乃歸告上官﹐請先遏糴以饑之﹐再匿船匠以難之。英酋果不得已﹐命其頭目﹐叩關求見。公直曉之曰「天朝柔遠﹐一視同仁﹐惡人爭鬥。汝能獻所俘呂宋人﹐聽中國處分﹐則米禁立開。當喚造船者﹐替修篷桅﹐送汝歸國。」英酋無可柰何﹐伏地唯唯﹐還所擄二百九十九人。上官廉其才﹐題授肇慶府同知﹔尋攺澳門同知﹐駐前山寨。居無何﹐法郎西入澳貿易﹐英吉利貪其利﹐先後發六艘﹐詭言來市﹐陰謀篡取。光任察其姦﹐駕戰艦﹐督水師營兵出海﹐召英酋﹐厲聲叱之曰「若來何爲﹐利人貨物﹐將作賊耶﹖我奉制府令﹐若傷法郎人﹐卽將爾國人之在黃浦者抵償。若奪其貨﹐卽將汝貨之在牙行者抵。」言訖﹐揮健兒千餘﹐披甲張炮﹐環其舶而守之。英酋禁聲﹐登時六船搖櫓去﹐而法郎船早已安渡虎頭門矣。光任任海疆久﹐於諸夷種類支派﹐某彊﹑某弱﹑某狡﹑某愚﹐其地之山川形勢﹐靡不部居別白於胸中﹐以故先事豫謀﹐當機立斷﹐終其任﹐海面肅然。以上同知。

張令憲﹐字胥遊﹐無錫人。貢生﹐順治八年任。時郡邑初定﹐粟米蒭茭之供倍昔。令憲屬父老曰「徵輸急矣﹐顧玆殘黎﹐吾不忍迫也。」盍完而課﹐罔罹於法。壬辰歲饑﹐賊梁子直等﹐率饑民直抵城下﹐蟻緣而入。城破﹐令憲罵曰「吾與城存﹐亡身死。」分顧其子曰「死親孝也。」遂父子遇害。贈太僕寺卿。祀名宦。

沈蘭﹐字丹穎﹐徳淸人。貢生。順治十一年﹐由教職遷知香山縣﹐中道被劫行李﹐蕭然﹐裏胥密以金饋﹐弗受。至之日﹐齋宿告城隍﹐著誓章以見志﹐手書而口誦之。時兵荒後﹐貧富交困﹐蘭加意撫循﹐嚴汰供應差費﹐禁戢悍兵市易﹐流棍土豪一時斂迹﹐士民始有生意。每朔望後一日﹐延紳士於堂﹐課文講學。蒞任三年﹐頌聲日起。以彊項去職﹐邑民思之。

姚啟聖﹐字熙止﹐會稽人。奉天籍。聖祖登極﹐啟聖以布衣上疏﹐請八旗開科。康熙二年癸卯﹐啟聖卽舉第一﹐三年來知縣事。性沈毅﹐有文武才。歲比不登﹐前令坐負課﹐系獄者七人﹐公嘆曰「明年增吾爲八矣。」乃張樂置酒﹐出七人於獄﹐痛飲之。爲置裝遣歸。而通牒大府曰「七令名下應追金十七萬﹐已於某月日收庫訖。」大吏疑公巨富﹐代償帑行善﹐不知公故寒士﹐實未辦作何償也。下車日﹐卽以興利除害爲己任。時南方洊饑﹐盜賊竊發﹐香山地瀕海﹐盜出沒不常。啟聖聞警﹐不介馬而馳﹐士卒奮勇爭先﹐賊皆挫衄去。值再遷西北諸鄕界﹐鄕民挈妻孥﹐號於路﹐督遷之營弁猶恣掠。啟聖挾白刃前曰「是皆吾赤子也﹐顚連至此﹐尙忍然耶﹖」弁感之﹐悉還所掠。暇則循行阡陌﹐勸課農桑。𨿽時值倥傯﹐而能畱心學校﹐培植人材﹐都人士弦誦之聲﹐未嘗或輟。初﹐澳門賊霍侶成弄兵﹐大吏不能制﹐啟聖以計擒之﹔復叛﹐又出奇兵縛以歸﹐海始靖。而督撫忌其才﹐顧以通海誣劾﹐將置之死。啟聖夜見平南王﹐以危言動之。王上疏白其枉﹐督撫皆自殺﹐而啟聖罷官。去官日﹐士民涕泣﹐奔送逾境。會康親王討耿精忠﹐素稔啟聖才﹐具幣招之。啟聖遂招邑人毛天翀﹑勇士鐘寶等往﹐相輔立功。臺灣平﹐官至閩浙總督﹐加少保。祀名宦。

申良翰﹐涇陽人。康熙十年﹐以舉人知縣事。甫下車﹐卽與教官歐陽羽文倡修文廟。復九曲水﹐繼修邑志。時值兵燹之後﹐良翰核地方大勢﹐作形勝一篇﹐於犄角策應﹐得其要領。今言邑海防者﹐猶師其意焉。十五年﹐撫賊陳器瑜﹐糾合海寇攻邑城﹐乃與副將白色先勒兵守禦﹐待援兵之至。邑故多虎患﹐作文牒城隍驅之﹐虎遂去。

餘慶錫﹐長垣人。康熙己丑進士。六十一年﹐知縣事。慈惠廉明﹐杜苞苴﹐除陋規﹐聽訟開誠勸諭﹐折兩造以片言﹐惟以移風易俗爲務。有爲賊所污者﹐力白其事於上官﹐獲湔雪焉。雍正二年﹐奉旨增廣學額﹐邑屬大學例得增廣﹐而蠧吏沮格不行﹐邑士何仞檉已吁於上官。慶錫復力詳請﹐事始濟。旋以催科不中額﹐計缺二千餘金﹐邑人恐失慶錫﹐相率勸輸﹐越月而賦集。尋復論﹐旣去官﹐饔飧不給﹐士民饋餉不絕。登舟時﹐餞送者數千百人﹐卽鄰邑之鬻蔬果者﹐亦各以其所有獻云。

魯遐齡﹐會稽人﹐雍正癸卯進士﹐十年知縣事。明敏有才﹐理繁劇裕如也。邑故好訟﹐遐齡至﹐發姦摘伏﹐斷決如流﹐民多畏服。邑東竹洲山﹐素爲萑符藪﹐遐齡偵知情形﹐親履其地﹐人皆危之﹐乃不旬日﹐弋獲殆盡﹐聲振一時。重學校﹐捐俸修欞星門﹐建尊經閣﹐葺書院﹐置經史其中﹐延名宿課之。凡所拔識者﹐先後多獲雋焉。去之日﹐民遮道不忍捨。

王之正﹐順天﹐通州人﹐舉人。性廉介﹐伉直有威。嘗令他邑﹐其邑人徳其治﹐以紗籠燈壽之﹐之正念不可距﹐受而歸於神祠﹐其廉介率類此。乾隆九年﹐署縣事。到任澳蕃毆斃漢人﹐匿凶不獻﹐檄飭之不應﹐之正單騎馳諭﹐執法愈堅﹐諸蕃懾其威且廉也﹐卒獻正凶抵法。尢加意造士﹐欖山書院新攺建於藍田坊﹐經制未備﹐之正首議增飾。厥後張﹑暴﹑彭各令繼而愈盛﹐故書院皆祀之。

張汝霖﹐宣城人。乾隆十一年﹐以拔貢知縣事。廉介公愼﹐有經世才。邑民阮阿珠﹐被采膽者誘至湖洲山割其腹﹐气未絕﹐有告其母者﹐母趨視之﹐詢凶賊姓名﹖阿珠以龍眼都髙姓告。母聞之官﹐時方大索采生姦徙﹐上官嚴檄﹐責捕髙姓。汝霖曰「安有殺人而肯告以姓耶﹖」密訪五日﹐得其主名﹐一訊而伏﹐仍劉而嫁禍於髙者﹐人稱神明。縣南羅婆陂﹐久爲豪彊攺築﹐遏水自利﹐爲勘實﹐修復故道﹐藉灌漑者數百頃。其他善政﹐不可枚舉。擢澳門軍民同知。蕃僧以天主教立廟誘眾﹐汝霖密請大吏入告﹐毀其廟﹐私入教者罪如律。方毀廟令下﹐夷人然不服﹐有兵頭者﹐尢桀驁﹐欲以武抗﹐汝霖捧檄單騎赴諭之﹐夷人感悟﹐其膽識濟變類如此。尋鐫級去﹐猶條陳善後十事﹐憲府嘉其議﹐勒諸石﹐民謳思不忘。

暴煜﹐屯畱人。乾隆六年﹐舉順天鄕試。令保昌曁連山﹐皆有聲。十三年﹐調香山。廉明公正﹐闔境肅然。有弟訟兄者﹐薄懲之﹐復反覆開導﹐皆感泣去。俗尙祈禳﹐婦人入廟禮神﹐積習成風。煜示禁諭﹐舊俗爲之一變。尢樂育人材﹐於丰山﹑欖山二書院﹐增修講堂﹑齋捨﹐復置田數頃﹐爲修脯膏火之資。科歲所補弟子員出書院造就者﹐十八九。鄕試同榜獲雋者六人。復著學規數款﹑書院條約十則﹐以垂後學。旋調南海。去﹐士民逾境奔送。

彭科﹐鎭遠人。拔貢生。乾隆十六年知縣事。善俗宜民﹐尢以育才爲務。先是闔邑九書院﹐𨿽經各前令遞置公產﹐而猶未充裕﹐科分撥沙田歸之﹐以爲永久計。又詢知大黃圃未建鄕塾﹐卽親詣其處﹐偕紳士登山擇地﹐卜築於鰲峯之麓﹐顏曰鰲山書院﹔亦撥田一頃有奇﹐歲以所入資學徒費。諸人士無不感頌﹐特建遺愛祠於書院左偏﹐祀之。

孟永棻﹐睢州人。乾隆辛巳進士。三十九年知縣事。加意民瘼﹐鎭靜廉明。時新村劉姓﹐有與庠生張時化爭墳地者﹐理不直﹐陰戕其病父﹐移屍墳所﹐誣時化毆斃。獄幾成﹐永棻察傷痕可疑﹐偵訪得實﹐申上官白其冤﹐案乃定。其無枉縱類如此。

彭翥﹐字竹林﹐雲南蒙化廳人。舉人。乾隆五十一年﹐由知封川縣調香山。捕盜有能名﹐尢善制澳蕃。蕃性桀驁﹐多藐法﹐或以利啖有司﹐翥馭以嚴。會澳蕃殺人﹐蕃目堅匿凶犯﹐翥親臨檄拘﹐蕃目謝病不見﹐又欲屈翥﹐會於蕃廟。翥曰「吾天朝命吏也﹐廟豈辦公地﹖」乃張幕設案於通衢﹐盛儀衛﹐召通事及蕃目至﹐蕃目觳觫﹐遂刻期奉約束﹐以罪人對簿。乾隆五十三年﹐海賊號平波大王者﹐率眾爲寇﹐制府福康安調水師擒捕﹐飭翥辦軍需﹐將弁懦不獲盜﹐誣翥供械朽鈍﹐制府怒召﹐翥出諸弁﹐密揭示之。翥請給精兵二百﹐躬率往討﹐許之。乃戎服出哨﹐諸武弁會剿﹐相遇海島中﹐欲緩行﹐翥不聽﹐行百餘里﹐遇盜船二﹐發炮擊殺十數人﹐賊驚遁去。翥知賊必聚眾來﹐乃入島﹐約武弁齊出洋。翼日﹐賊船八九從上游直犯﹐發炮擊之閉。翥知賊以穢物壓勝﹐亟取黑犬血釁炮﹐炮果發。適大軍亦至擊破賊船﹐俘獲七百餘人。制府大悅﹐飛章入奏﹐以功賜花翎﹐升瓊州府同知。翥工詩﹐著有《海天吟》﹐中多出海捕盜時作。澳民咸屍祝之。

許乃來﹐字菊傳﹐浙江仁和人。舉人。嘉慶四年﹐由海丰縣調知邑事。邑山海交錯﹐爲萑苻藪﹐乃來治之﹐有循聲。七年七月﹐大府聞有拜天地會於沙尾嘴者﹐不知其處所﹐而恭常都有村曰沙尾﹐乃檄左翼鎭總兵黃標率舟師千人夷其村﹐又委員督之﹐且令乃來曰「沙尾村民作慝﹐爾偕往艸薙禽狝﹐不盡根株﹐不得止。」於是村民洶洶﹐流匪張茂剛等乘機怵之﹐輒欲集兵械以拒捕求生爲名。乃來故廉明﹐與黃標雅相重﹐謂標曰「沙尾村民何敢然﹖乃來竊疑之。公舟至南環俟乃來﹐無遽往。南環者﹐澳門之南﹐距沙尾村海道數里。」標曰「善。」乃來則馳書密諭沙尾村民。時日已昳﹐請於委員戒輿人﹐期曰質明具肩輿﹐食而行﹐限二日至沙尾村。村距縣治百二十里﹐常以一日至。乃來限二日者﹐欲偵訪情實﹐且容賫諭人往復也。諭至﹐耆士擁而觀曰「許父使來者乎﹖」讀其諭曰「大府慮匪人爲村毒﹐故欲捕治之﹐無匪何害﹖若有匪﹐除之福也。今愚無知敢拒獄﹐師且至﹐本縣念而等脇於匪人﹐遽罹大咎﹐心甚憫焉。卽執惡魁以獻﹐本縣爲而等請命。不然﹐盡爲戮矣。」則皆感泣﹐以計擒惡魁張茂剛等。越二日﹐乃來與委員至﹐村民老稚數千百人跪迎於路﹐獻其惡魁累累。溫諭之﹐皆歡呼﹐其聲殷天。黃名燦者﹐黃梁都巨匪﹐嘗拜會於洲門﹐乃來前已訪聞大府者也。洲門鄰近曰沙尾嘴﹐濱海曠闊﹐無人迹﹐名燦常與其黨嘯伏其中。乃來在道時偵得之﹐報大府曰「沙尾嘴非恭常之村﹐實黃梁濱海地也。」卽密移新會守備曹某﹐又飛咨黃標﹐移所率舟師圍之。乃來由沙尾村突往﹐出名燦等不意﹐遂擒六十五人﹐於是沙尾村之事得白﹐攺其村名南屏。乃來治盜最嚴﹐然不喜株累。常曰「除盜所以安民﹐多殺何爲﹖」初﹐名燦等之橫於黃梁也﹐以睥睨殺人﹔村有富家子﹐必脇以會﹐不從則焚其屋﹐戕其子弟﹔當是時﹐市不安肆﹐晝無行人。乃來業知之而未悉其巢穴﹐故不輕發﹐至是圍之﹐並得拜會名籍﹐著錄幾千人。曹守備欲盡戮以爲功﹐執千餘人猶搜捕不已。黃梁居民皆震﹐婦孺哭失聲﹐有欲溺子而自縊者。乃來力爭之﹐立釋數百人﹐系數百人以歸。乃來又力辧其脇從﹐盡釋之﹐請大府焚名籍﹐民心乃安。是舉也﹐不出旬日﹐大盜盡平﹐恭常﹑黃梁兩鄕之民如獲更生。未幾﹐惠州有陳爛屐之亂﹐經年事乃定﹐博羅縣幾爲墟﹐人由是益頌乃來愼密弭亂之功。黃標嘗語人曰「菊傅眞一縣生佛」云。八年以回避調廣西臨桂縣﹐傾城送之﹐邑人請祀名宦。

彭昭麟﹐字井南。四川雙流人。由拔貢任南江教諭﹐以軍功升知陽春縣。嘉慶九年﹐調香山。昭麟有辦賊才﹐初任香山﹐海氛漸熾﹐卽令紳民於近城要地建臺柵以爲守禦。十二年夏﹐賊攻圍磨刀炮臺急﹐守弁幾不支。報至﹐時已甲夜﹐磨刀距縣城五六十里﹐昭麟檄守備李海熊領舟師守芙蓉沙﹐防賊北入之路。自與都司余時髙引兵由陸路馳救﹐鼓五下﹐賊不意昭麟猝至﹐懼。昭麟發炮擊之﹐碎其船二﹐圍遂解。許廷桂者﹐海上驍將也﹐率舟師數千人﹐皆精銳﹐已而覆歿於芙蓉沙。賊益熾﹐乘勢欲逼窺縣城﹐副將某怯甚﹐議閉城堅匿﹐昭麟不可﹐獨出遇賊﹐及反城己閉﹐久之而後得入。初﹐昭麟將出﹐召紳士慷慨語之曰「守土官以死﹐徇分也﹐寇深矣﹐昭麟以一身捍之﹐何敢辭。萬一不濟﹐父母之邦﹐公等幸竭力爲一城保。」諸衙吏亦愷切誡勉而後行。行則僅督民丁及漁戶而已﹐未嘗得一兵隨。臺卡卽有兵﹐亦疲不受驅策。而昭麟無懼色﹐視賊所在﹐必往擊之﹐賊故畏昭麟能﹐亦少卻。時十四年秋也。冬賊數百艘避風於新安之赤瀝角﹐昭麟偵其實﹐卽請兵於提督孫全謀﹐並檄繒船﹑夷船分扼隘口﹐孫全謀軍其西﹐昭麟軍其東﹐爲一舉滅賊計。賊乘風張帆西出﹐孫全謀麾師船避之﹐昭麟覺﹐率繒船﹑夷船追之不及﹐歸則欷歔語紳士曰「虎狼旣縱﹐不復得矣。摩厲以須﹐公等愼無怠。」明年﹐賊受撫﹐海患紓﹐昭麟前後籌辦者五六年。嘗捕賊自澳門歸﹐遇賊於芙蓉沙南﹐賊以鉤竹鉤船﹐幾爲所得﹐時新會在籍侍衛陳大英同在舟中﹐射賊船篷落乃免。今邑人談往事﹐猶曰「非彭父母不畏艱險﹐則城外咫尺地﹐卽不保也。」後以薦升登州同知﹐援例以知府用﹐督撫奏畱廣東﹐歷署鹽運司運同﹑嘉應州知州。著有《從徵》《過嶺南》《嶺南》等詩艸。

馬徳滋﹐字蔗泉﹐廣西全州人。進士。嘉慶十九年來知縣事﹐有才猷﹐性尢好士﹐凡可以嘉惠士林者﹐若橫捨書院﹐𨿽形家言﹐猶冀其萬一驗﹐無不竭心力爲之。有洪順章職員﹐鄭齡世僕也﹐齡死﹐圖反其主﹐訟齡子職監廷楓於官﹐不直﹐則乞當路者爲言於巡撫﹐右之﹐委候補府某來質其事﹐且檄校官以廷楓戒飭﹐徳滋不可﹐刻日同委員集訊縣庭﹐紳民聚觀如堵墻。廷楓呈其券信﹐委員詞塞﹐事得平反﹐公憤以伸。

馮晉恩﹐晉南沾益州人。道光二年署縣事。淸愼明決﹐坐堂皇聽斷﹐民環視者皆帖然服。時提督吳某巡海﹐有罾船二遁﹐以爲賊擊之﹐炮斃一人﹐餘數十人泅水逃﹐悉獲之。械至省﹐總督檄縣治餘黨。晉恩遣役迹之﹐得其情﹐謁總督白冤狀﹐總督怒謂﹕「囚乃提軍親俘﹐令輕信役言﹐並逮役。」晉恩以去就爭﹐不允﹔丐南﹑番兩縣代訴﹐亦不允﹔丐知府言之﹐總督乃下府及兩縣鞫﹐始知泊澳罾船捕魚有界﹐越界則巡兵取魚﹐甚者傾网攘奪﹐苛虐之。時適越界﹐故見兵船走﹐提軍疑其盜也﹐執之。一府兩縣據實覆﹐一如晉恩言﹐數十人得免駢戮。晉恩治簿書反覆詳審﹐吏有受賕舞文者皆駁斥。姦吏悚伏﹐謂前尹馬徳滋好聰察﹐然猶寄耳目於人。晉恩乃先覺在已﹐其明睿尢出馬上。未幾﹐以憂去。士民謳曰「金侯馮侯﹐不得久畱﹐蓋惜之也。金名錫鬯﹐浙之桐鄕人。先晉恩爲令﹐有善政﹐亦不久於任。」

邱才穎﹐字翼廬。福建光澤縣人。道光戊子舉人﹐挑發廣東。十七年到粵﹐歷署諸任。咸豐四年二月調香山。甫五月﹐紅賊起﹐才穎召紳士設公局﹐修守備。小欖陷﹐集富戶籌軍費﹐延董事者食於公﹔遇有警﹐自蚤至暮坐局區處﹔董事有晏起者﹐至家趣之﹔鄕民告警者﹐皆親見拊循之。武舉某素凶狡﹐眾疑與賊通。才穎仍使之從事羈縻而伺察之。港口之敗﹐北門人咎董事者哄於局﹐張溪人亦咎督戰者哄於鄕。幾內變﹐才穎悉爲之解釋。上閘之役﹐每戰勝﹐鄕勇爭功﹐才穎皆許以功﹐首勝必厚賞﹐語諸紳曰﹕『某生平自奉皆儉嗇﹐惟此事弗敢吝。人不獲重賞﹐誰肯盡死力者﹖城破錙銖皆賊有﹐與其資敵﹐曷若與戰士乎﹖且戰士攖鋒鏑﹐蹈死亡﹐賞不及﹐曷以勸﹖」聞者皆感奮﹐故所向輒克。賊以紅帢裹頭﹐民之資生於海﹐或僞藏紅布﹐示賊爲信﹐否則死﹔故搜獲紅布解官者﹐審非眞盜﹐有父老爲請命﹐立釋之。士民捐貲﹐聽自出納﹐才穎惟綜其成﹐軍需或匱﹐輒傾所有濟之﹐弗償弗計也。五年冬﹐省局徵輸﹔六年冬﹐夷人騷擾﹔皆籌供億﹐策戰守﹐使者晨相望﹐羽書夜催﹐在任七年﹐刻無暇晷。惟六年孟春生辰﹐百姓演劇稱祝﹐乃歡宴三日焉。咸豐六年﹐總督葉名琛﹑巡撫柏貴上其績﹐奏升府同﹐知直隸州知州﹐賞戴花翎﹐再以捐輸加知府銜。十年秋九月去官﹐祖餞之日﹐士民遮道。同治三年卒於粵。才穎軀幹修偉丰下﹐聲音瀏亮﹐英酋吧夏禮來見﹐謂遊粵見諸地方官﹐儀表無若香山縣尹者﹐宜其福及一邑云。以上知縣。

丁觀國﹐宛平人。副貢生。乾隆五十九年署丞事。先是有閩匪屯聚望夏村爲居民害﹐又時擄行人勒贖﹐莫敢誰何。觀國廉其實﹐請諸縣捕之﹐匪皆能鬥且眾﹐捕役不敢前。觀國手鐵簡先進﹐村民助之﹐執其首惡若干人﹐置諸法﹔余俱逐回閩﹐民賴以安。旣去官﹐民屍祝之。以上縣丞。

葛髙翀﹐字子中﹐安徽懷寧縣人。附監生。道光三十年任縣典史﹐咸豐四年代理縣丞。居官淸正﹐於地方利獘興除尢力。時紅匪擾亂﹐髙翀親履諸鄕﹐勸義民捐餉十餘萬﹐人心始固。富室某欲免捐﹐夜奉百金爲壽﹐髙翀諭以急公赴義卻之。豪紳某於當道領魚蝦行秤一柄﹐欲藉以抽收﹐合行鼓噪﹐罷市三日。時邑令以事赴省﹐髙翀懇紳士諭止之﹐爲達上官繳秤﹐眾始帖然。邑中棺木店因關稅﹐久縶木船﹐棺價騰湧﹐貧民有槁葬者。髙翀爲請於大府﹐得免稅。其畱心民瘼類如此。同治二年﹐邑令陸鐘江病歿﹐髙翀權理縣事﹐羈押盜犯有以三百金求乘間釋者﹐髙翀拒不納﹐稽察愈嚴。錢糧稅羨項內﹐可得千金﹐髙翀悉歸陸家屬﹐分毫無所染。巡撫郭嵩燾廉其賢﹐大加獎勵。三年調署南海五斗口司巡檢﹐旋復縣典史任﹐大府舉卓異。七年卒於官。其子護柩回裏﹐居民焚香跪送﹐不絕於道。以上典史。

石娥嘯﹐字鐵霽﹐興寧人。康熙四十六年﹐以舉人任教諭。聞邑明經﹑蕭立有衛伯玉風﹐造其廬﹔又謁黃泰泉祠﹐購其文以志景仰。爲文奇宕古峭﹐課士之暇﹐集博雅者校讎古籍﹐講明而切究之。戊子應粵西聘﹐分校鄕闈﹐所拔皆知名士。首議興修蓮峯學宮﹐卒底於成。凡有關風化者﹐亟撰文以表彰之。在任十年﹐致仕。以上教諭。

沈大耀﹐順天大興人。乾隆五十九年任淇澳司巡檢。廉而慈﹐時有叔與侄爭水而毆傷其侄者﹐其侄訟之﹐大耀諭之曰「此微傷也﹐且以叔毆侄當忍受﹐何必訟﹖」其侄感悟而去。故﹐事官市肉率半價﹐大耀必依民價給之。後卒於任﹐篋空如洗﹐民爭賻贈﹐喪乃得歸。

劉省三﹐字榕庵﹐河南祥符縣人。咸豐四年夏四月﹐任淇澳司巡檢。性質直﹐寡嗜欲﹐嫻技勇。賊起﹐團練自以其技教鄕兵﹔聞寇警輒率士卒赴敵﹐不避艱險。邱才穎資之以守城﹐事平﹐獎敍六品頂戴﹑藍翎。七年去官。九年復任。同治三年去﹐旋卒於粵。以上巡檢。

白色先﹐鑲白旗人。康熙十四年﹐任香山協鎭。勤於訓練。次年五月朔﹐撫賊陳器瑜糾集海寇鐘吉生輩﹐聚眾數百圍邑城。色先偕縣尹申良翰﹐竭力經營﹐諸守具纖悉畢周。已而﹐賊毀東南關廂﹐破張澳寨﹐飛炮越城﹐人無固志。色先以大義勵兵民﹐爲死守計。日則巡邏﹐夜懸松光﹐徧照濠外﹐號令嚴明﹐士卒振奮﹐賊不能破。復遣人由間道赴省垣請援。十一日﹐師集﹐寇遁去﹐城賴以完。祀名宦。

洪名香﹐南澳人。道光二十四年﹐以香山協鎭﹑右營都司護理本鎭副將事。冬﹐三合會匪猖獗﹐知縣陸孫鼎聽王炳元﹑汪政言不爲備﹐賊肆擾。名香飭營屬捕之﹐四城始稍靖。賊目劉照輝等寇濠頭﹑張家邊諸鄕﹐鄕人敗之﹐獲賊陳乾生﹑雷勤等﹐沈之海。賊使婦女以械鬥斃命誣控﹐竄富家於牘內﹐賴名香親督營兵擒之﹐力白其誣於縣﹐富家乃免。遇警報﹐商機密﹐𨿽大風雪夜﹐亦至鄭廷棣家﹐延諸紳士議。事平遷海門營參將﹐再署香山協副將﹐仕至廣東水師提督。咸豐四年﹐紅匪之亂﹐紳士赴虎門請援﹐名香發大炮資捍禦焉。五年卒於官。

曾長齡﹐新安人。世襲云騎尉。同治五年﹐署香山協鎭左營守備。故﹐事藩庫支餉﹐皆以紋銀﹐旣領之後﹐換洋銀給諸兵﹐紋價髙換洋銀﹐恆溢其數﹐向爲領餉者所得。長齡曰「軍興以來﹐藩庫耗竭﹐不時給﹐兵饔飧常不繼﹐且從徵治裝多攤墊﹐兵艱苦極矣。武官𨿽貧﹐亦不爭此百十數。」盍以其盈餘還諸兵。告同官﹐皆感其義﹐從之。六年減民間糧米銀價﹐眾因欲減兵米﹐長齡不可﹐與同官白糧道檄止之。七年去官﹐兵士奔走沿途拜送﹐制傘蓋贈行﹐書三營兵姓名於其上﹐志弗諼焉。以上協鎭。

香山縣鄕土志三

兵事錄

宋末二王之播遷

元代諸寇鄭榮叟附明附

明代諸寇

國朝諸寇

張保之亂

三合會匪之亂

紅巾賊之亂

英人入犯

澳門交涉附

國初移界事附

宋末二王之播遷

宋端宗景炎二年十月元世祖至元十四年﹐帝自潮州之淺灣航海過邑境﹐邑人馬南寶獻粟千石餉軍。趙若舉召募潮居裏今黃梁都民數百勤王。十一月﹐丞相陳宜中﹑少傅兼樞密副使張世傑﹑殿前指揮使蘇劉義奉帝幸沙湧﹐暫宮於馬南寶家。居數日﹐元兵陷廣州。元軍至次仙澳卽井澳﹐戰得利﹐尋望南去﹐止碙洲今新安縣﹐屬大奚山。元哈喇歹及宣撫梁雄飛﹑招討王天祿等敗世傑於香山島﹐奪去戰艦符印﹐俘官吏盧茂等。丞相陳宜中眾尙數千人﹐舟八百艘﹐走至虎頭山﹐大風壞舟﹐眾多溺死﹐宜中僅以身免。十二月丙子﹐帝至井澳﹐颶風壞舟﹐溺水幾死﹐遂得驚疾。旬餘﹐諸兵士稍集﹐死者過半。劉深襲井澳﹐張世傑戰卻之。帝遷於謝女峽。丁丑﹐劉深追帝至七洲洋《崖山誌》作七星洋﹐大戰洋中﹐奪船二百艘﹐帝舅﹑提舉官余廷窪被執﹐以爲帝也﹐遂去﹐帝舟得脫。邑人陳勇子降於元。初﹐有陳媼者﹐據南蕉山﹐率眾爲亂﹐因名其子曰勇子﹐降後以爲縣尹。

三年正月﹐帝在謝女峽。二月﹐帝舟還廣州﹐尋次於碙洲。四月﹐殂於碙洲。庚午﹐衛王昺﹐卽位於碙洲。五月朔﹐攺元祥興。六月﹐帝走崖山﹐以觀文殿大學士曾淵子充山陵使﹐奉梓宮還﹐殯馬南寶家。南寶欲赴崖山﹐以病阻﹐潮居裏民多應募從軍者。是月﹐文天祥至船澳卽仙澳﹐請入覲﹐不許。十一月﹐天祥往屯潮陽﹐閏十一月﹐張宏範襲執之。

祥興二年正月十二日﹐張宏範攜文天祥過零丁洋。沙岡今黃梁都義民殷達輔餉軍三日。未幾﹐元軍自潮陽港趨廣海﹐十三日由邑之水風石海在虎山村前﹐襲崖門。二月六日﹐帝赴海崩。帖木兒不花加都元帥﹐追張世傑於香山島﹐世傑死﹐降其眾數千人。

元至元二十二年四月﹐詔追捕帝昺及陳宜中。初﹐昺屍不獲﹐諸起兵皆謂祥興帝實在占城﹐陳丞相護之。馬南寶起兵井澳﹐與招討使黎徳﹑梁起莘往迎車駕﹐起莘降﹐江西行省也的迷失會兵邀擊﹐敗徳於海上﹐斬之。南寶被執﹐不屈死。

元代諸寇鄭榮叟附明附

至元二十年三月﹐鹽戶陳良臣等兵起﹐都轉鹽運使合刺普華討平之。初﹐江南宣慰使合刺普華未至官﹐攺廣東都轉鹽運使兼領諸蕃市舶。時盜梗鹽法﹐陳良臣煽東莞﹑香山負販徒爲亂﹐江西行省令與招討使答失蠻計捕斬之﹐招誘餘黨復業。

泰定元年﹐海寇黎靜海作亂﹐宣慰使卬雲谷令邑人楊仲玉以五百人破之。詳楊紹孫傳。

至正六年秋﹐季童入寇海上﹐知縣張執樂溫奉檄平之。

二十一年﹐縣人李祖二聚眾攻掠縣治﹐宣差托囉克臺不能禦﹐邑蓮塘人鄭榮叟等徙治於邑之古寨山卽蓮峯﹐築壘鑿塹﹐奉托囉克臺同守。未幾﹐托囉克臺死於寨。繼而南海龍潭寇盧實善率眾至﹐攻寨弗克。詳耆舊錄鄭榮叟傳。

明洪武元年﹐徵南將軍廖永忠帥師入廣州﹐鄭榮叟奉籍歸附。

明代諸寇

洪武十九年﹐東莞﹑香山等縣民作亂﹐廣州左衛花茂討平之。二十二年﹐花茂擊南海﹑香山﹑黃連等寨。

二十四年五月﹐茂剿平香山等縣徭賊﹑蠻賊﹑及倭賊﹐升都指揮同知。因上言﹕東莞﹑香山等縣逋逃蠻戶﹐附居海島﹐殊難管轄﹐請徙其人爲兵。又奏﹕添設沿海依山碣石﹑神電等二十四衛所城池﹐收集海民﹐置軍守禦﹐仍於要害山口﹑海口﹐撥軍屯守。詔皆從之。

二十六年﹐茂平三竈賊﹐三竈山抵海洋蕃國﹐有田三百餘頃﹐極膏腴﹐在宋爲黃字上﹑下二圍﹐元時海寇劉進據之。洪武初﹐屬黃梁﹐籍居民吳進添通蕃爲亂﹐茂奏討平之﹐悉遷其餘黨﹐詔虛其地﹐除豁田稅﹐永不許耕﹐歲令官軍千人防守。二十九年﹐又徙其民爲兵。

二十八年﹐大橫琴山寇平。初﹐元末海寇王一據之﹐至是平﹐詔虛其地。

正統十四年﹐南海賊黃蕭養作亂﹐黃梁都賊林帝佑附之﹐大欖都﹑龍眼都民多被誘脇。旋攻城邑﹐亂民附之﹐四境奔潰﹐指揮林興妻蘇氏﹐邑人﹐率軍婦被甲緣城拒守﹐城賴安。次年﹐都督同知董興討蕭養﹐誅之﹐餘黨平。大欖盜李某﹐巢黨也﹐僞封千戶﹐來攻城邑﹐城門閉者三月。民有菜色﹐邑人黃泗爲粥以飼之。子女有流離者﹐出金贖之。

天順二年三月﹐海賊四百餘犯香山千戶所﹐燒毀備邊大船。備倭都指揮張通坐失機﹐上令殺賊贖罪。七月﹐海賊嚴啟盛來犯。先是啟盛坐死﹐囚漳州府﹐越獄聚徒﹐下海爲盜﹐敵殺官軍。至廣東﹐招引蕃舶﹐駕至邑沙尾外洋。巡撫右僉都禦史葉盛廉其實﹐會同鎭守左少監阮能﹑巡按禦史呂益﹐命官軍駕大船衝之﹐生擒啟盛﹐餘黨悉平。十二月﹐以獲海賊故﹐升張通一級。

正徳十二年﹐寇掠烏石﹐孝子容師偃代父死。詳明史孝義傳。順徳香山諸村晝農夜盜﹐僉事王大用令自別所業﹐長正互覺﹐遊手橫暴者﹐卽繩之。搜獲眞盜﹐三千有奇。

嘉靖元年﹐新會盜起﹐引倭寇﹐黃梁都沿海民多遭殺掠。十年始平之。

三十三年﹐古鎭土賊﹐囚其百戶尙瓊。署新會縣汪應奎﹐陰令百戶以計斬首惡二十八人﹐從亂者稍息。時新會賊陳文伯﹐煽饑民爲亂﹐擁眾海上也。

嘉靖末﹐黃梁都土寇結倭寇爲亂﹐禍甚慘。萬曆間乃定。

嘉靖末﹐蕃寇疑卽倭寇大舉﹐聚百十艘﹐將攻邑城﹐知縣陳揖運籌堅守﹐雉堞皆置兵﹐鳴桴往來不絕﹐賊莫測多少﹐薄暮﹐揖率文學龍納言數人﹐躬自巡督﹐每堞必懸三燈﹐時復出奇發炮﹐曄曄若震電﹐賊皆喙息﹐窺伺旬餘﹐遂引去。

隆慶六年﹐流寇許進美劫掠古鎭。

萬曆八年﹐老安山賊肆劫海防﹐同知周希尹遣兵平之。先是嘉靖己巳﹐賊據老安山﹐爲害海道﹐林懋舉令備倭指揮孫敖徵之﹐遁去後復聚﹐劫掠船隻。至是希尹遣兵破其穴而還。

崇禎七年六月﹐閩寇劉香掠廣東。十五日﹐從虎跳門入掠新會﹑江門。二十日﹐出崖門掠黃梁都。

十五年正月﹐小欖寇起﹐鄕兵解賊赴縣﹐要而戮諸海。於是血飲入市﹐捧刀列戟而前﹐呼火傳兵相屬﹐愚民多應之。何吾騶告急﹐知縣顧其言集兵迅下﹐平之。

國朝諸寇張保﹑三合會﹑紅巾賊諸亂﹐以事多另紀。

順治二年十一月十四日﹐白旗賊黃信﹑林能船數十艘﹐劫海洲。

三年﹐社賊起。以奴脇主﹐結社倡亂﹐謂之社賊﹐亦謂之僕賊。始自順徳衝鶴堡﹐延及諸縣邑諸村﹐所在多有。古鎭以馮春隆﹑馮大倫爲首﹐海洲以劉綦廉爲首。是年﹐攻海洲。明年駕船寇外洋。五月﹐賊船三百餘艘掠石岐。六月復掠西門外。按﹕《新會縣誌》稱社賊之起皆殺逐其主﹐據其田廬﹐甚者擄妻子﹐掘墳墓﹐連兵不解幾二十年云。

四年正月﹐蕉園外海四姓賊船千餘艘﹐謀劫縣。知縣劉起鳳督兵卻之。掠西門外及圓山仔﹑長洲而去。

九年二月﹐官兵討馮春隆﹑馮大倫﹐餘黨復寇海洲﹐鄕人力戰禦之。十一月﹐饑賊梁子直爲亂﹐以催科迫故也。城陷﹐知縣張令憲死焉。平南王蕃下總兵吳進功﹐偕副將曹得仁往討之。十二日師抵石岐﹐監軍道劉尹寬請急攻﹐進功曰「子直亡賴徒耳﹐民非甘心從逆﹐爲其脇逼而已﹐招之卽來降也。」得仁請往諭之﹐子直閉城不納﹐得仁怒﹐將攻之。進功曰「彼拒我者﹐怯我也。」密令典史陳忠潛從水關入﹐開導耆民。十五日﹐士民縛子直及其黨百七十人以獻﹐斬於市。按﹕子直亂事﹐邑志未詳載﹐玆從近人樊封續南海《百詠注》補輯﹕邑志作十一月事﹐此作十月事耳。

十二年七月﹐海洲賊劉綦廉復申社盟。時鄕人袁文煥官雷協水師右營﹐分防新會北街﹐領哨船回詰﹐香山司巡檢施其信亦來責問。里甲以賊勢悍﹐姑聽盟而揭於縣。未幾﹐誅綦廉﹐黨亦散。

康熙五年﹐海賊襲翠微﹐鄕人韋元懿禦之。元懿事詳耆舊錄。

七年﹐遷民結黨爲亂。詳後遷界事。秋﹐海賊從前山寨右登岸﹐攻劫果福園村。先是康熙三年前山寨設副將衙門﹐增置左右營﹐員官兵二千名。至是副將以海賊充斥﹐請移駐縣城﹐畱左營都司及千總守寨﹐建土城﹐分把總哨戍關閘﹐坐令扼寨之地﹐武備損威云。

十五年五月朔﹐撫賊陳器瑜率海寇攻邑城。知縣申良翰﹑副將白色先禦之。十二日﹐援兵至﹐賊始遁。

十六年七月﹐海寇鐘吉生夜劫翠微村﹐把總鄭九琨死之。九琨事詳耆舊錄。

十八年十月﹐海寇突至石岐﹐焚劫汛哨。

十九年三月﹐賊謝昌寇海洲。初﹐十五年吳三桂令僞將馬雄等攻新會﹐平蕃遣標員謝厥扶等以舟師禦之。厥扶陰自納款﹐平蕃子尙之信以被廢不得志﹐矯父命與賊連和﹐逾年之信歸正﹐厥扶抗兵不從﹐髙州叛總兵祖澤淸殺之以贖罪﹐其子昌﹐與其下李積鳳﹐挾殘黨走海陵﹐流劫沿海村落。至是來寇海洲﹐擄男婦百餘人﹐官兵追剿至海陵﹐獲所擄歸之。八月﹐又寇海洲﹐鄕人乃塹而守焉。

雍正間﹐外賊王扁嘯聚黃楊山。乾隆初﹐捕誅之。

乾隆五十三年﹐海賊平波大王率眾爲寇﹐知縣彭翥請於制府福康安﹐給精兵二百討平之。

嘉慶五年﹐海寇至浪白﹐入桅甲門﹐總兵黃標督舟師追獲甚眾﹐外洋稍靖。

七年﹐惠州會匪亂﹐延及廣州。邑四大兩都﹑隆都﹑古鎭﹐所在皆有﹐而黃梁都尢甚。巡撫瑚圖禮欲夷之﹐知縣許乃來設法擒其魁黨﹐遂散。是役也﹐新會兵乘機肆掠﹐指民爲盜﹐守備曹某者虐尢甚﹐許乃來鞠得實﹐盡釋之。詳政績錄。

八年春﹐會匪餘孽遁外洋﹐遊掠大小虎﹑浪白諸處。會淸明醉失曙﹐復大霧不見人﹐署提督魏大斌帥師驟至﹐擊殺殆盡﹐餘黨鳧水走文樓山﹐虎山人素受其害﹐聞炮聲﹐截搜五十餘人。九年秋﹐海寇劫白蕉﹐村人力拒之。

二十年七月﹐盜潛奪副將羅鳳山巡海船。時羅鳳山巡哨回船泊港口外﹐暫歸署﹐令把總黃登守之﹐夜有盜襲之遁﹐假名號掠海上﹐徐聞官軍獲之。

二十五年﹐署縣宋如楠捕打單賊。時港口﹑象角﹑小欖等處所在皆有﹐大府檄嚴辦﹐遂大捕之﹐獄滿不能容。編柵於儀門外爲監房﹐凶焰稍息。

道光七年﹐土匪黃秉云﹑蔡二﹑方四等擾西鄕﹐劫龍聚環劉朝傅家。朝傅募勇卻之﹐復與劉展鶚黃鳳起等白之官﹐畝捐設局﹐屯勇堵禦。已而﹐外寇結連土匪大擾﹐武舉胡雄泰率鄕勇追至鶴山﹑新會﹐攻其巢穴﹐擒其魁﹐黨遂散。

咸豐三年﹐南村賊伍時洛嘯聚抗官兵﹐楊大登﹑劉升庸領屯勇助官捕之﹐賊轟炮擊勇。升庸率勇冒鋒鏑進﹐賊乃潰。復以大義激之﹐並力擒時洛。

五年五月初五日﹐艇匪李亞快等在澳門等處肆掠﹐提督吳元猷於十八日統帶舟師出洋﹐跟蹤追剿﹐疊次兜圍﹐轟斃無算。

七年十月初十夜﹐海寇襲藜村﹐潛以小艇火其哨船﹐戰不利﹐勇目歐陽可均﹑哨勇歐陽可梅﹑王容簡被戕。

八年﹐三月初七日﹐海寇復襲藜村﹐哨船哨勇冼協明﹑許彩輝戰歿。

十年八月初四夜﹐新安土匪擾下伽﹑灰鑪兩湧﹐沿海蛋民被掠者五十餘家。九月初三夜﹐由下伽湧欲窺內地﹐爲巡防船所阻﹐乃肆劫諸船﹐燃槍炮轟擊船勇。阮根祥﹑勇目彭仲倫等被戕。同治元年﹐鄕人稟官立義勇祠下伽臺下﹐祀之。

九年七月﹐知縣徐寶符﹑副將羅福安﹑參將鄭耀祥﹐奉督撫禮﹐會同新會新安營縣兵剿大淋賊。十六日﹐都司何飛熊擊賊於媽閣海外﹐轟沈賊船二﹐獲賊一﹔追至大淋﹑平塘等處﹐獲賊二﹐奪賊船炮械無算。二十一日﹐鄭耀祥﹑何飛熊回攻大淋﹐督兵分東﹑西兩路登岸﹐賊眾迎拒﹐兵勇奮擊﹐獲賊數十﹐余泅水逃。二十一日﹐督勇登大淋島﹐焚其艸舍。八月﹐三竈海外獲賊鄧安山等十餘人。

十一年﹐九月三十日﹐三竈海賊聚深井後山髙巖﹐都司何飛熊會同新會營兵﹑守備黃祥﹐率營兵捕之﹐獲麾旗賊首一。賊敗走﹐追至望天臺山﹐賊伏炮叢樹間﹐斃外委馬龍安﹐及兵曾亮升數人﹐後隊兵進夾擊﹐破其巢﹐出被擄男婦十餘人﹐幼孩二人﹐餘賊多遁。

張保之亂

嘉慶十年﹐海寇始攔入內地。初﹐海寇張保﹑鄭石氏﹑郭婆帶﹑烏石二﹑東海八等﹐皆嘯聚外洋﹐商船往來﹐皆有號稅﹐未敢直窺村落也。至是﹐黨類漸盛﹐邑東則龍穴﹑蕉門﹑大沙尾﹐西則疊石海﹐南則三門﹑竹洲﹑平山﹑磨刀等處﹐皆其停泊之所。內地姦民﹐接濟旣便﹐地方官欲籌剿辦﹐又以動多阻礙爲辭﹐是以勢愈梟張。六月丙寅夜﹐焚劫港口。八月壬寅夜﹐郭婆帶率船三百餘﹐由獨子洋入攻大黃圃﹐鄕人力戰禦之。明日﹐棄大船三遁﹐復掠港口。知縣彭昭麟令紳士立炮臺水柵。

十一年十一月﹐海寇復至港口﹐官兵及繒船擊退之。繒船事詳下。

十二年夏﹐海寇攻虎山瀝湧等鄕﹐鄕人禦之﹐互殺傷﹐不遭掠。四月﹐知縣彭昭麟令邑城紳士募繒船防禦﹐禁穀米出口接濟。六月丁丑夜﹐賊船百餘圍磨刀炮臺﹐守臺把總遣兵告急。時右營守備李海熊﹐領左翼鎭師船十六艘到縣﹐彭昭麟令守芙蓉沙口﹐卽乘夜與署都司余時髙領兵由小道馳往﹐五更抵磨刀﹐發炮擊之。神灣聞號令﹐亦對岸夾擊﹐碎船二﹐稍卻。李海熊復自芙蓉沙上流直逼﹐賊遂竄﹐多落水死者。

十三年﹐知縣彭昭麟奉檄督舟師﹐在老安山一帶堵截閩逆蔡牽。初﹐蔡牽遁越南﹐至是潛回。七月庚午﹐海寇二十餘艘復至港口﹐官兵繒船擊退。八月丁未﹐海寇攻小隱港﹐鄕人禦之﹐殪其二賊﹐乃退。

十四年﹐二月乙卯﹐海寇復圍磨刀炮臺。都司余時髙拔兵防下閘炮臺﹐恐震縣城也。庚申﹐賊僞爲漁船﹐潛入內地﹐嗣後賊氛日甚。總督百齡初蒞任﹐卽馳檄封海港﹐禁商舶往來﹐賊無所得食﹐冒死衝突﹐常三四百艘﹐分掠村莊。橫檔村禦賊死者譚靄珍﹑鄧煥章等六十六人。時官兵未集﹐防禦尙疏﹐賊遂敢深入矣。六月辛卯夜﹐左翼鎭總兵許廷桂遇賊於桅夾門﹐時舟師六十艘﹐皆最精銳者﹐與戰﹐風不利賊﹐乘勢轟擊﹐追抵芙蓉沙﹐河小舟大﹐擁不進﹐且多倚岸﹐兵無鬥志﹐棄船走﹐許廷桂被殺﹐逃兵至石岐奪食。是日﹐賊連劫第一角﹑寮後等村﹐村人擊退之﹐仍屯大湧村前﹐聲言劫石岐。十二夜﹐乘潮至濠湧﹐鄕人禦之﹐炮斃賊十餘人﹐稍退﹐屯茶園山下。鄕人復移炮斃數人而鄕人無一傷者。翼日﹐知縣彭昭麟檄官兵及罟船與鄕人水陸夾攻﹐自辰至申﹐賊披靡去。越三日﹐有諜賊試水於濠湧甲洲﹐獲之﹐詢其情﹐云欲再舉窺縣城也。由是益戒嚴﹐築永固炮臺﹐樹水柵於濠湧﹐賊亦不復至。甲寅夜﹐郭婆帶率船百餘艘圍小欖﹐泊第九嘴﹔戊午﹐鄕人戰卻之﹐鄕民蕭世泰等七人遇害﹐賊亦多死者。七月壬申﹐海寇劫蕉門﹐蕉門瀕大海﹐地僻民少。初﹐橫植竻竹以雜石繚短垣﹐賊弗敢入﹐後漸伐竹毀垣﹐至是賊乘虛搗之。黃角人分二路馳救﹐賊遁。越二日﹐獲一艘於東湧﹐則接濟者﹐其人鳧水逃﹐殲諸海。知縣彭昭麟旋請建炮臺於蕉門﹐號曰得勝門。九月乙亥﹐張保率船三百餘艘攻大黃圃東南﹐知縣彭昭麟拔繒船十四護西北。癸未﹐賊以紅旗由鵝頭山逾尖峯嶺而下﹐以黑旗由西北河田進﹐鄕人擊之﹐賊多死傷﹐忽風轉潮上﹐繒船不能抵﹐賊奪船破柵﹐時淇澳司張永津奉檄守禦﹐僅以身免。鄕人旣首尾受敵﹐退隘堅守﹐沿海墟場﹐焚劫殆盡﹐武舉何定鰲等四十八人遇害。十一月﹐賊張保避風於大嶼山赤瀝角﹐赤瀝角惟東西通海﹐可截而殲也。知縣彭昭麟偵知之﹐令漁戶陳敬裕等以繒船截其東口﹐檄蕃舶三助之﹐時賊別隊方攻劫他處﹐聞急回救﹐彭昭麟復馳請提督孫全謀﹐移師截其西口﹐賊數百艘盡困港中。未幾﹐東南風作﹐彭昭麟請沈二巨艦阻賊西遁之路﹐孫全謀堅不從﹔又請以火攻﹐從之。彭昭麟貽書邑紳士﹐猶以爲節制旣定﹐賊可一舉盡也﹐邑人皆額手相慶。然火船小而少﹐賊拒以木﹐不得近。彭昭麟以事多掣肘﹐慮其終變﹐馳請總督百齡視師。是夜﹐賊冒死乘風西出﹐孫全謀麾師船長列一字避之﹐賊遁去﹐蕃舶繒船追之不及﹐翼朝百齡至﹐則無濟矣。聞者謂孫全謀前縱寇於廣州灣﹐而傾黃標﹐後失機於赤瀝角﹐而違彭昭麟﹐粵東之禍﹐孫全謀釀之。旋下於獄﹐黜其官﹐自是始有招撫之議。邑人職員林應元﹑黃萃業﹑新會監生陳文﹐與漁戶陳敬裕﹑周朝尙﹑盧髙發﹑黃意恆﹑陳遇珍﹑鄭髙秀等﹐請總督百齡給大船三十﹐領壯勇三千爲前鋒﹐百齡許之。初﹐陳敬裕等以繒船七十分三隊捕盜外洋﹐林應元等畫方略﹐籌資斧﹐知縣彭昭麟獎之。自嘉慶十五年以來﹐所向有功﹐陣亡者惟十九人﹐而殺獲無算﹐較舟師尢得力。十三年﹐大府給陳敬裕﹑盧髙發二人頂戴。是年﹐許廷桂失利﹐寇益橫肆﹐知縣彭昭麟給口糧﹐令分赴險隘堵禦。及赤瀝角無功﹐益憤激願效命﹐故有是請。百齡給周朝尙﹑黃意恆﹑陳遇珍四人頂戴。張保寇潭洲﹐鄕人梁源開與南村楊瓊昭﹑上村孔槐熾率眾同心擊賊﹐鄕免於難。潭洲千總潘鴻昭上其事﹐總督那彥成牓源開門曰﹕義洽枌楡。十二月﹐賊郭學顯歸正﹐授把總銜。

十五年﹐二月辛卯﹐海寇攻長沙埔﹐村人奮擊之﹐殺賊十餘人﹐賊知不能入﹐焚沿海民居六十二戶而去。鄭宏徳等九人遇害。四月﹐賊張保﹑鄭石氏﹑蕭雞爛等歸正。總督百齡親蒞香山撫之。是時﹐張保等久居洋面﹐人眾艱食﹐鹵潮蝕船﹐不能修葺﹐因有歸順志。地方大吏﹐以兵力不能制﹐亦遣官諭之﹐而未信也。湖南人周飛熊者﹐流寓澳門﹐與保有舊﹐請於制府﹐奉檄往說﹐保等意決﹐約會舟邑城南大湧村前面﹐制府爲信﹐許之。百齡至香山﹐駐節丰山書院﹐司道官及委員至大湧﹐勒兵其北﹐賊數百艘泊其南﹐張保及鄭石氏乘輕舟豎招安旗抵石岐﹐入見百齡。是夕﹐百齡傳令官軍戒嚴。越日撫議定﹐眾頭目冠帶見司道官於舟中。百齡令籍其船及炮沒官。賊黨給憑費歸裏﹐或安插耕作﹐所掠婦女﹐戚屬領回。張保授千總銜。鄭石氏﹑故鄭一妻﹐保其義子也﹐令室之。餘多授官者。卽檄張保領兵捕餘寇。保誘擒麥有金於儋州﹐以功擢守備。百齡令知縣彭昭麟築臺大湧海旁﹐額以大徳曰生﹐記其事於上。未幾﹐張保擢順徳營都司﹐百姓怨之﹐保不自安﹐百齡乃攺調別營﹐後官至澎湖協。

樊封《南海百詠詩》注云﹕嘉慶乙丑﹐粵東大祲﹐盜船屢出爲患﹐內犯省河。時百齡督粵﹐思有以解散之﹐十四年十月﹐有白旗幫盜首郭學顯來歸﹐厚撫之﹔而紅旗幫張保﹑黑旗幫麥有金縱橫海面如故。齡募有力略者往覘賊﹐有蜀人周飛熊﹐花東苑者應募。二人往來海上幾半載﹐始得見張保﹐陳說萬端﹐而鄭一嫂始決計降﹐約總督於芙蓉沙會面。十五年三月九日﹐齡單舸出海﹐保列戰艟三百帆於海口以示威。齡談笑自若﹐與臬使溫承志﹑糧道蘇爾賡﹐竟登賊舟。保與一嫂泥首丐命﹐齡掖之起﹐親解端罩以衣之﹐出翠加其指。保大悅過望﹐擇四月三日來降。齡預結行帳於大湧﹐賊船大小四百七十餘號﹐泊於天王橋東﹐綿亙十餘里﹐保獻太平餉四十萬﹑械三萬餘器﹑戰船全數﹑難民千六百名。翌日﹐齡率保等還省﹐騰章代之請罪﹐奉旨難民張保姑免罪﹐賞加守備銜﹐董率舟師﹐速赴髙州﹐收捕黑旗幫盜首麥有金等贖罪。是年十一月﹐提督童鎭升等率保眾大破黑旗於洶州﹐生擒巨憝而戮之﹐廣東諸盜悉平。按此與邑志詳略互異﹐今並錄之以備編書者查考。

三合會匪之亂

道光十二年﹐四大都三合會萌蘗﹐煽誘左步頭村二百餘人﹐歲貢阮森榮議禁之﹐羣匪反喧呶。森榮乃密謀諸父老﹐聯合保甲﹐西江尾﹑龍穴頭村匪附從行劫﹐森榮率眾擒其魁十二人﹐白官通詳大府﹐檄行嚴捕稍戢。按《祝志》載﹕嘉慶十二年﹐邑橫門﹑蕉門﹑大黃圃﹑潭洲﹑黃角有三合會匪﹐勒各鴨埠基圍掛號銀﹐以李乃文等爲首﹐大府檄捕之﹐會匪猖獗始此。

二十二年﹐三合會再起﹐始事者石門甘秀﹐踞老巢嘯聚﹐至於劫掠拒捕者﹐則隆都髙明遠﹑周配琚也。初起時撰妖書造隱語﹐傳教者曰亞媽﹐引入會者曰舅父﹐又曰先生﹐曰升上﹐主文字者曰白紙扇﹐奔走者曰艸鞋﹐各頭目曰紅棍﹐拜會曰登壇﹐演戲入會者曰出世。每拜會﹐亞媽裹紅幘﹐服白衣。設五色旗﹐上書彪壽﹑合和﹑同字﹐分布五方﹐從某方來者﹐隸某旗。設三重門﹐每門二人﹐持刀作八字形﹐拜會者匍匐入﹐自稱曰仔。赤身披髮﹐跪伏拜斗﹐念三十六咒﹐割指血盟﹐受隱語﹑三角符﹐符內寫「參天宏化」四字。髮辮系兩綫﹐辮結一圈。頭目曰天牌圈﹐正額﹔司事曰地牌﹐圈腦後﹔先入會者曰人牌﹐圈左耳﹔後入會者曰和牌﹐圈右耳。俱身披短襖彩帶﹐藍銳屣露刃。彼此相遇﹐問姓各以洪對﹐或稱三八二十一﹐便知是會中人。每入會﹐科洋銀一﹐銅錢三百六十﹐曰祝壽錢。不識其隱語暗號者﹐卽被掠。二十三年正月﹐甘秀之黨﹐崖口譚仁階﹐泮沙許藹佐﹐南蓢程建﹐新會梁雄﹑譚紅等﹐於山門葫蘆地﹑上柵太保廟﹑官塘北山﹑澳門潭仔﹑灣仔等處﹐先後拜會﹐劫黃泥塘﹑大逕山。秋七月﹐汪洪戴香來自新會﹐主於髙明遠家。明遠故盜魁﹐周配琚尢險狠﹐頗通文墨﹐設僞文武都督﹑將軍﹑元帥﹑軍師名號﹐在卓旗山舉事﹐蔓延於三角塘﹑中心村﹑庫湧﹑鰲溪朗﹑九曲林一帶﹐附城之愚頑者﹐靡然從之﹐泥墩﹑沙岡尢甚﹐兵役亦多入其會。

二十四年冬﹐會匪攻濠頭﹑張家邊﹐鄕人格殺之。邑城戒嚴﹐訛言四起﹐典史王炳元﹑吏目汪政語知縣陸孫鼎﹐以爲歲暮常事﹐獲會匪黃孔懷等﹐悉寬貸﹐且張示撫尉。羣匪鄭松等﹐連劫城南徐﹑李﹑劉等家﹐右營捕獲之﹐汪政僅以荷校﹐徇輿論沸騰﹐始系之獄。匪恃官之蒙蔽也﹐使婦女以鬥殺爲詞﹐竄富家者名於牘中﹐署副將洪名香﹐督兵捕之﹐稍斂戢。而余太平劉斗之徒﹐又起蔓延欖都﹑西海十八沙﹐賊船如織﹐紳士控於大府﹐總督耆英﹑巡撫程矞采檄知縣丁沄樟﹑知府倪澧先後至。十二月二十夜﹐賊擾東門外﹐城中嘩達旦。丁﹑倪歸﹐猶諱其事﹐督撫嚴責﹐陸孫鼎始懼。小欖司巡檢返自城﹐中途被擄﹐駐防小欖千總潘慶救出之。捕賊首歐陽從寬等八十餘人。

二十七年﹐夏四月﹐欖匪張斗聚萬餘人﹐設僞官職﹐屯營於下基﹑安塘等處﹐潘慶佯與張鬥善﹐餂知其情﹐約五月初八日舉事﹐馳告縣協帥﹐師至會兵﹐獲張斗等誅之﹐欖屬平。周配琚時已就擒。龍眼里人劉光瑤以禦夷功﹐受六品頂翎﹐素剽悍﹑與髙明遠埒不相中﹐欲擒之以邀賞。明遠爲族人斫傷足﹐出入皆八人舁之行﹐光瑤乃潛伏死士於明遠所住豪兔村中﹐夜舉火﹐揭官軍旗號﹐明遠駭愕﹐伏者陡出﹐舁之奔﹐遂獻於縣。陸孫鼎以明遠解省﹐置之法。續獲其子髙世隆﹑孫髙解戮之﹐亂乃定。說者謂陸孫鼎養癰貽患﹐卒能急捕嚴辦﹐蕩除寇氛﹐其功正不可沒云。

紅巾賊之亂

咸豐四年﹐夏五月辛亥﹐會匪何六糾集石龍市傭﹐起事於東莞﹐鄰邑土匪應之﹐鄕堡以次淪陷﹐從逆者裹紅巾﹐服戲班衣冠﹐豎紅旗﹐造洪順堂﹑洪義堂印﹐點畫多用三字﹐隱藏三合會。默記名曰﹕轉旗。設將軍﹑元帥﹑軍師﹑先鋒僞號﹐名其黨曰洪兵﹐官兵麾幟用白﹐賊遂名曰白兵。知縣邱才穎於賊之初起也﹐諭修港口﹑上閘﹑濠湧﹑疊石炮臺。嗣以寇氛日逼﹐設公局於崇義祠﹐舉紳士何贊淸﹑李鸞宜﹑劉元貞﹑黃棟梁等﹐捐軍需﹐募水陸壯勇﹐購器械﹐並諭城鄕各設練局﹐分防水陸。戙船頭目周秉寬﹑拖船頭目洗瓊開﹐各以其幫船伍曰幫應募至﹐共五十六號﹐分派於港口﹑東濠﹑象角﹑濠湧四要隘﹐以營弁紳士分領之。城鄕皆有備。六月﹐邱才穎遣署守備歐炳釗率繒船十艘﹐兵千人守小欖欖﹐人以守卡有備﹐歸其船﹐未幾而亂作。七月初十日﹐九江會匪李洪英攻小欖﹐土匪盧靈飛﹑黃庚二﹑朱鬼晚﹑李大蠆社等﹐潛約爲變﹐遂踞小欖﹐脇鄕民裹紅巾﹐列營樹赤幟。是時龍山﹑龍江賊踞順徳城﹐號東義﹐而欖匪與黃圃會匪黃福等號西義﹐西北濱海之鄕﹐如潭洲﹑黃圃﹑黃角﹑曹步﹑古鎭﹑海洲﹑以次淪陷於賊。閏七月初六日﹐東西義賊合攻太平沙﹐鄕勇拒敵﹐殺賊數十而眾寡不敵﹐燒毀民房數百家﹐戕數勇﹐男女越海逃﹐淹沒無數。初九日﹐攻第六沙﹐居民奮力戰﹐殺數賊。十二日﹐賊攻象角﹐土臺燃炮拒敵﹐炮毀傷數勇﹐賊奪土臺﹐樹紅旗於臺後之獅山。紳士林徳泉﹑彭時淸等聞變﹐率練勇馳至﹐殺賊數十﹐生擒數賊﹐拔其紅旗﹐賊退屯觀音沙﹐檣如櫛比。周秉寬𨿽應募﹐而臯瀾賊杜旺其假子也﹐陰與通﹐懷兩端﹐相持三晝夜﹐十五日邱才穎與紳士往督戰﹐中途見港口火起﹐邱才穎先歸﹐手書諭象角領隊胡元階督守船出長海救之。長海灣窄水淺﹐且賊眾我寡﹐逡巡不敢進港口。蛋匪梁湛聯等皆己應賊﹐港口環海港四通﹐賊自羊蹄滘登北岸圍基﹐炮聲殷天。又自艸塘牛髀滘入分流口﹐登西臺後路﹐縱火焚臺﹐殲守勇。又自灰鑪滘渡太平滘﹐登東臺後路﹐殺陳星漢﹐勇潰﹐卽以炮反擊﹐拖戙爭道奔﹐歐炳釗被戕。洗瓊開以前後船壅塞﹐不能施炮﹐亦敗歸。邑人震恐﹐惟才穎與贊淸等坐局籌畫﹐拒守不爲動。是夜東鄕紳士林謙﹑鄭藻如等督援勇馳至﹐連營於東門外﹐楊大觀等議牽龍鳳船橫南六海。是夜﹐胡元階督率﹐戙船郭碧城等載沙泥沈之﹐堵賊進攻之路﹐並加柵於龍鳳船外。時賊踞港口﹐括場圃錢谷﹐頓兵大饗﹐待張溪舉火內應乃入。兩鄕人獲姦細蕭不知﹑黃碧﹑杜杏等﹐蕭實東奔﹐賊知事泄﹐不進。十六日﹐邱才穎誓師上閘墩臺﹐諭以大義﹐曉以禍福﹐示以重賞﹐領隊胡元階﹑戙勇郭碧城﹑拖目洗瓊開等皆聽命。兩鄕紳士曾就顏等﹐召員峯﹑張溪之民鼓勵之﹐黃安邦亦以長洲鄕勇至。十七日甲申﹐朝食師興。時東南風起﹐因風縱火﹐焚南港廬舍﹐煙焰迷漫﹐賊炮不能施﹐洗瓊開奮前轟擊﹐諸勇繼之﹐遂大克之。賊遁獲大船九﹐生擒梁林仔等﹐炮斃水溺者無算。東西兩岸﹐掃蕩一空﹐我軍以港口殘毀﹐賊必不再據﹐亦鑑於前失﹐不復守。師還駐上閘。十七日夜﹐賊船百餘只潛泊湧口門﹐窺伺劫掠﹐適欖邊﹑南蓢﹑下柵墟渡船停海口﹐炮擊之﹐沈其船九﹐斃賊三。東鄕聞警赴援﹐賊乃竄。是時黃福黑皮廣等奪潭洲港拖船﹐據大澳沙﹔杜右據橫檔﹐擾東海﹔陳五據雞籠﹑芙蓉等沙﹐擾西海﹔林譚保據磨刀﹑掛碇﹐擾南海﹔髙老勝亦起於南﹐鄺鰲峯等又起於黃梁都﹐踞小濠湧﹐其父結髙瀾賊杜旺﹑豆皮盛等爲外援﹐攻斗門土城。黃梁都巡檢翟文俊﹑紳士趙夢梅﹑黃桂森等絡繹告急﹐而上下閘之外﹐水路梗塞﹐購炮銃者皆由陸達於澳﹐澳夷亦戒嚴。二十三﹑二十四日﹐賊大舉﹐系紅旗於南八西岸松樹上爲疑兵﹐攻西路之靑姜竹仔林村﹐攻南路之龍眼樹湧﹑沙田﹑金角環﹑寮後﹑曲湧村﹐沿海焚掠﹐濠湧墩臺守船扼之﹐不得渡。是夜﹐二百餘船分道寇小隱港﹐及藜村之下伽湧﹐二十五﹑二十七日兩攻東利﹑下伽﹑灰鑪﹑三湧﹐濱海村莊悉被焚劫。鄕團大集援擊﹐獲其探水賊郭進景﹐賊始退。官紳以東濠在上閘墩臺後﹐炮不能及﹐且孤僻難守﹐命堵塞之。至是﹐賊自東移泊南六﹐攻上閘﹐偸挖東濠﹐又自木鵝逕登岸北門﹐士民分兵禦之。上閘墩臺守船轟沈數船﹐賊竄東海﹐攻張家邊﹑四門﹑濠頭村﹐以小艇入各湧焚劫﹐再挖東濠犁頭嘴水柵﹐各鄕民連戰﹐槍炮齊發﹐賊乃遁。旋攻象角﹐日夜炮聲震天﹐我炮至五六發不能再燃﹐賊更番戰﹐我幾殆。適鄭允仕載三千斤大炮至獅山連擊中之。賊逃﹐再攻金角環﹑寮後﹑曲湧村﹐泊寶鴨石﹐逼下閘。賊之敢深入也﹐恃大湧有內應﹐無後顧憂。初象角﹑大湧皆有土人接旗﹐受賊僞職﹑召給紅旗號﹐名曰接旗。格於其鄕紳士不得逞。又見城局並力拒賊﹐且屢勝﹐乃反正同仇﹐賊未之知。二十六日﹐大湧人伏炮於蕭家渡﹐聞濠湧臺船炮響﹐乃自尾夾擊之﹔濠湧鄕勇又移炮於臺東之松堤﹐賊不及見﹐炮發﹐賊驚﹐皆逃死。自是不敢復窺南路。西海入縣城﹐必由獅滘而象角﹐獅山炮臺扼之﹐象角﹑龍聚環嶺後五鄕局﹐又以船載沙石沈於觀音沙口﹐堵其闌入之路﹔由艸塘﹑橫欄諸小滘而入﹐亦必經長洲鄕之大埗頭﹐重紆疊曲乃可至﹐我迎擊則無不中。大埗頭有炮臺舊址﹐長洲人修而守之。西路亦不可進﹐賊乃專意於東北﹐於是添設土臺於上閘炮臺之西偏﹐又添設土垛於溪東﹐藩以叢樹。員峯鄕人修故官基﹐環以塹﹔張溪鄕人加厚土牢﹐堵東濠。自基邊至岐頭七鄕堡﹐連團列卡﹐東路則徙水山卡於傘樹墩﹐南路仍添設炮臺於大湧林家渡對岸黃泥潭。再設小土臺爲犄角﹐以固門戶。濠湧炮臺又添設營卡﹐以防登山襲我之路。自金角環至曲湧﹐烽煙相望﹐內守益密﹐故𨿽危無恐。八月初一日﹐守備黃彬﹑羅福安帥舟師﹐千總王顯﹐東莞副貢生鄧林春帥陸勇﹐共船七十餘只﹐奉總督檄赴新會解圍﹐沿途擊賊﹐至螣蛇瀝﹑大南海獲大船數隻﹐焚小船無數﹔至小欖沙口﹐賊要之﹐黃彬等衝擊而過﹐至南六海會官紳於上閘﹐頓兵一日﹐由下海往新會﹐過石岐﹐自北迆南十里外﹐白旗如積雪﹐人心始安。賊偵知黃彬兵己遠去﹐十二日其游船撲張家邊﹐鄕人擊卻之。十五日﹐副將劉廷光率頭艋拖戙四十餘只攻小欖﹐時颶風甫息﹐東南風大作。十七日﹐朝食時﹐潮已落﹐牽纜逆流上﹐賊拒於沙口﹐炮臺伏炮欖面沙﹐圍基潮落已盡﹐兵船悉陷於淖﹐賊坌集擊我﹐奪頭艋船一﹐斃水勇數十﹐貲裝盡失﹐劉廷光奔回縣城。二十日﹐順徳容奇鄕僞元帥關士彪﹑楊甲成﹑楊肥順﹑何新﹑僞先鋒關花面添﹑寶珠九﹑陳大廢率賊數千駕二十餘艘﹐圍眉蕉﹑大傘海﹐攻劫小黃圃一帶﹐鄕人奮力禦之﹐炮斃數十﹐賊遂潰圍。二十七日﹐署守備黃建勛帥師剿林譚保於孖洲海﹐殺賊無算。九月初一日﹐紳士何信韜等統水陸勇船四十﹐淇澳司巡檢劉省三護其軍伐﹐小濠湧鄺鰲峯遁﹐其村人縛獻其妻子及僞先鋒鄺徳等﹐遂解土城之圍。

十月初五日﹐賊攻全祿﹑石井村。鄕人以大炮轟擊之﹐獲賊船一﹐生擒數十。方賊英之初破小欖也﹐懸僞示﹑設禁﹐民頗相安﹐久之乃肆劫掠。賊英遁回九江﹐其眾互相雄長﹐民大悔。小欖紳士何瑞丹赴縣﹐籌小欖招討事宜。十一月初三日﹐黃圃賊五十餘船泊橫門﹐徧榜洪順堂﹑洪義堂徵糧僞示於海岸。當時農人漁父莫不十百爲團﹐人自爲戰。初四日﹐寇張家邊﹐農人拒而退。初五日黎明﹐入下伽﹑灰鑪﹑東利三湧﹐拔水柵﹐焚場捨﹐近鄕以次來援﹐戰於爾家環﹐傷鄕勇二人﹐我亦傷其麾旗賊目。午後賊再入下伽﹑灰鑪﹐兩湧炮聲匉訇﹐移數晷﹐村民臥旗息鼓﹐俟其懈﹐轟炮三﹐帆落柁折﹐遂遁。夜漏將盡﹐賊復登岸﹐援兵鼓角齊鳴﹐山谷響應﹐賊不測我兵多寡﹐走還黃圃。十二月十八日﹐寇東鄕水洲山﹐炮臺截擊之。二十日﹐賊船百餘自百花口至南六﹐外委湛眞偉﹑湛洪亮以前山營兵赴援﹐營於牛口山下。曾就顏等督勇目潘勝等於上閘土臺炮擊之﹐護臺之拖戙亦夾擊﹐賊敗走。二十一日下東海分三路入張家邊村﹐每路數百人﹐冒死衝突﹐鄕勇馬日仁等奮擊敗之。賊以小艇渡藕塘滘﹐乘潮進水洲﹐炮臺又擊之﹐中其大艘﹐鄕之農父樵女荷戈守險﹐署左營都司楊耀宗及城團紳士督援師至﹐賊自橫門白花海分道去。

五年春正月二十一日﹐賊大至。自南六東岸登張溪﹑基邊﹐城南練勇禦之。自南六西岸登入至鴨利沙﹐長洲城內練勇﹑前山兵禦之﹐賊多中槍死。臺船炮齊發﹐賊左右不能自顧﹐中其前隊及火藥大舟﹐岸勇銜刀泅海緣賊船舵牙上﹐賊斃勇二人﹐羣勇大集﹐洶湧而登﹐短兵殺賊﹐奪其船﹐卽轉舵以炮攻其後﹐獲大船﹑大炮﹑盔甲﹑旗幟﹑僞印無算﹐追至港口外﹐賊以二巨艦橫牛脾口﹐焚之﹐我軍不能逼﹐賊逃去。痘皮盛見勢漸蹙﹐欲乞降﹐杜旺不從﹐遂與黑皮廣殺之。杜旺餘黨大噪﹐殺黑皮廣﹐髙老勝欲降於東鄕不果﹐遂遁去。省城近屬﹐以次芟夷﹐破東義﹐復順徳城﹐黃福等失東義援﹐皆竄走﹐生員何上俸等擒賊黨何跛壽數人﹐馳報縣﹐邱才穎使李朝佐解省誅之。黃圃平﹐西義賊日益孤。二月初九日﹐紳士何瑞丹﹑劉汝球率鄕勇收復小欖。賊曾社﹑吳萬剛﹑鐘成就反正。初十日﹐瑞丹集鄕眾於王中丞祠﹐令轉白旗﹐賊猶負固﹐瑞丹怒﹐拔劍起﹐眾兵手刃﹐從大呼曰「領旗來﹐」遂拔紅樹白﹐有賊行劫者獲之﹐瑞丹自斬以殉。汝球復擒賊目朱鬼晚等八人﹐解縣銃斃之﹐王長庚遁。

三月十六日﹐賊洪英率船百餘﹐由鶯哥汛順流下﹐復攻小欖。吳萬剛﹑鐘成就實應之﹐踞炮臺。外委李雄剛拒戰﹐練目李潮燃巨炮轟沈賊艘二﹐斃賊無算﹐賊退。四月﹐知縣邱才穎﹑協鎭劉廷光率兵至小欖﹐擒吳萬剛﹑鐘成就﹐置之法。賊黨四百餘枷斃之﹐賊悉平。是役也﹐軍需三十餘萬﹐戰守十越月﹐而城池獲全。官紳兵勇出力者﹐督撫爲保奏獎功有差。

道光十九年正月﹐查辦大臣林則徐到粵。二月初四日﹐與總督鄧廷楨﹑巡撫怡良坐堂傳訊洋商﹐諭令繳煙﹐酌請賞犒。而英國最大﹐諸國皆觀望於英﹐英商又推諉於領事義律。初十日﹐義律由澳進省﹐姦商哋欲遁﹐官知之﹐困諸公司﹐行移咨海關監督豫堃﹐將黃浦各洋商貨船封艙﹐撤洋商館買辦﹐工人添兵守隘﹐禁人往來。距五日﹐夥食將盡﹐義律懼﹐稟繳鴉片二萬二百八十三箱。林則徐奏請繳煙一箱﹐賞茶五斤﹐檄躉船回國。義律請畱船在澳裝貨﹐不許﹐義律不受茶﹐各洋商遂往澳門。七月初八日﹐林則徐統兵駐香山縣城﹐分兵駐各隘﹐嚴斷澳門夥食﹐傳諭西洋逐英人。西洋恐﹐奉檄驅義律噸並住澳英人五十七家﹐寄住尖沙嘴貨船及潭仔躉船。

二十七日午刻﹐大鵬參將賴恩爵師船泊九龍山﹐義律率船五隻求買食﹐突炮火齊發﹐傷兵一名。賴急發炮擊退。已而來船愈眾﹐炮彈雨下﹐互有所傷﹐戰至戌刻始退。八月初五﹐守備黃琮燒哪躉船於潭仔。初七日﹐義律至澳﹐托西洋官目遞書澳門同知蔣立昂﹐請罪乞和。十五日﹐請具結洋船任官搜查﹐如或帶煙﹐貨盡沒官﹐惟抵死不書人卽正法四字。

二十年﹐五月二十二日﹐九洲洋來兵船二。二十三日﹐來兵船七﹑車輪船三﹐後又來兵船十﹐車輪船二﹐旋插木牌於灘﹐書漢字說﹕「內地船隻不準出入粵省門口﹐俟英國通商﹐再行無阻」。又召商船赴英船貿易。七月二十二日未刻﹐英國嘩等率三板十餘﹑火輪船一﹐由九洲洋駛至澳門關閘﹐突然開炮﹐官兵迎擊隨遁。易中孚率署澳門同知蔣立昂﹑香山縣丞湯聘三由南而北﹐署肇慶協副將多隆武﹑督標副將波啟善由北而南﹐署提標遊擊阮世貴等在中往來接應﹐惠昌耀率師駛至靑洲﹐水陸夾擊﹐壞其船桅柁﹐沈三板數隻。英兵墮水者藉藉﹐彼旋有船來助﹐香山水師兵羅名贊﹑曾有良﹑麥朝彪三人轟炮連斃英兵目一人﹑兵十餘人﹐英船且戰且逃﹐至戌刻向九洲洋竄去。獲炮彈大小二百餘。官兵死六人﹐壯勇死三人﹐波啟善﹑水師守備陳宏光面目俱傷。署香山縣知縣吳思樹聞英欲犯前山﹐卽帶鄕勇至前山策應﹐雇繒船八隻堵禦內河隘口。林則徐隨添設各路兵共八千名﹐屯澳英船隨竄磨刀及伶仃洋。英人志不得逞﹐謀所以去林則徐者﹐乃猝往廈門定海﹐破城池﹐殺官吏﹐而林則徐去粵矣。澳門之屯懈﹐而英復橫。知縣吳思樹﹑副將惠昌耀奉檄防英﹐派捐軍費﹐修治城池﹑炮臺﹑水柵﹐以紳士分董其役。時太平日久﹐兵事廢弛﹐惠昌耀勒兵不出﹐惟取沙數百囊﹐堆四城門側﹐下令洋人入則閉門﹐壅以沙囊﹐愼勿戰。

二十一年﹐春二月初六夜﹐英人攻橫檔炮臺。二十一日黎明﹐英人駕火船自南路入﹐破湖洲炮臺﹐殪守勇﹐隨至沙湧炮臺﹐入渡頭村淫掠﹐過野廟﹐斬其偶像﹐村人怒與戰﹐雷兆成等十人死之。濠湧守者棄炮臺踉蹌逃。日將晡﹐英船至石岐海﹐居民遮岸望﹐英人見我眾﹐頂禮搖手﹐要以無相害。旣夕﹐至張溪口﹐陷於淖﹐英人大懼。有董事者家北門周北堡﹐奔而呼曰﹕焚其船者賞五百金﹐生獲一洋人者賞百金﹐獻一洋人首級賞十金。其人平日不信於鄕閭﹐無應之者。須臾潮長﹐英人火張溪文閣﹐出東濠﹐駕火輪船去。當英船之未去也﹐西北一帶火光燭天﹐居民驚竄﹐四城皆閉。思樹登城望﹐惟嘆息流涕而已。後知其來也﹐兵頭義律亦在船中﹐火之可無省城之禍﹐始不勝痛恨云。

咸豐六年﹐九月二十三日﹐英人駕火輪船入南路﹐至大湧水柵外﹐武生林國梁等守林家渡炮臺﹐發大炮擊之﹐中其舵尾﹐旋遁去。十月朔﹐英法聯軍破虎門﹐入省河﹔十一月十四日﹐陷省城。

八年九月十二日﹐英﹑法軍由西海擾全祿﹑石井村西﹐鄕義勇赴援﹐縣城繼之﹐船乃退。

九年和議成﹐後四月﹐英﹑法兩國請於督撫﹐來香山遊十二日。蕃役乘三板至石岐海入城﹐呈蕃目書。十九日﹐英﹑法兵目並駕根拔小火輪船之稱八船﹐進泊老安山下﹐知縣邱才穎館英人於龍王廟﹐館法人於三婆廟﹐其目登阜峯浮圖﹐又登長洲山繪其形勝。二十一日﹐巴嗄禮來見邱才穎﹐行把臂禮﹐遂去。輪船出寶鴨石﹐撞擊折壞﹐至澳始慶出險云。

澳門交涉附

明嘉靖十四年﹐指揮黃慶納賄﹐請於上官﹐移電白互市於濠鏡﹐歲輸課二萬金。三十二年﹐蕃舶托言舟觸風濤﹐願借濠鏡地暴諸水漬貢物﹐海道副使汪柏許之。初僅茇捨﹐商人牟利者漸運瓴甓榱桷爲屋﹐佛郎機遂得混入﹐髙棟飛甍﹐櫛比相望﹐閩粵商人趨之若鶩。久之﹐其來益眾﹐諸國人畏而避之﹐遂專爲所據。至築室建城﹐雄踞海畔﹐若一國然。《祝志》云﹕澳城之建大率在嘉靖時。

隆慶初﹐葡萄牙國人抵粵東香山縣之濠鏡﹐請隙地建屋﹐歲納租銀五百兩。畺臣林富代請﹐許之。葡萄人遂立埔頭於澳門﹐是爲歐羅巴國通粵東之始。其後西班牙﹑荷蘭接踵東來﹐佛郎西﹑英吉利繼之。葡萄牙所立小西洋﹑東南洋埔頭﹐咸被侵奪﹐僅餘澳門一廛﹐爲諸國之逆旅。

按﹕明初暹羅占城﹐諸國互市﹐俱在廣州﹐設市舶司領之。本邑浪白澳﹐實爲互市之場。據《廣東新語》。正徳初﹐移於髙州之電白縣據《明史﹖外國傳》。是時﹐已有佛郎機入貢﹐及在省城西懷遠驛築室立寨之事。《明史》稱佛郎機入貢在十三年﹐築室事見禦史何鰲疏。後𨿽絕不與通﹐然則歐羅巴國通粵東﹐實不始隆慶時矣。嘉靖十四年﹐黃慶議行移電白互市於濠鏡。未幾﹐借地暴貢物﹐佛郎機遂得雜居﹐築室建城﹐雄踞海畔﹐則借居澳地者﹐又不始於隆慶時之葡人也。《瀛環誌略》以隆慶初﹐葡萄牙人立埔頭於澳門﹐爲歐羅巴國通粵東之始﹐未審何據﹖又魏源《海國圖誌》云﹕佛郎機曾築室濠鏡﹐後亦棄去﹐殆佛郎機去後而葡萄牙人乃來請租歟﹖按﹕最近調查﹐謂澳門在前明時﹐葡人初入境﹐號曰馬交﹐又名聖約翰島﹐荷蘭人次之﹐日耳曼又次之﹐其餘各國人入中國俱有西洋保家之說﹐時荷蘭人有荷蘭園之設﹐其名尙存。日人有三巴寺之設﹐其址猶在云。此亦澳門歷史之可資參證者。

萬曆九年﹐葡人始攺濠鏡﹐歲課納地租五百兩。此款自道光二十九年﹐葡人乘我國多故﹐始不交納。

二十六年﹐八月初五﹐呂宋徑抵濠鏡澳住舶﹐索請開貢﹐督撫司道謂其越境違例﹐議逐之。澳蕃亦謹守澳門﹐不得入。九月移泊虎跳門﹐言候丈量。十月﹐又使人言﹐已至甲子門﹐舟破趨還﹐遂就虎跳門結屋羣居不去。海道副使章邦翰飭兵焚其聚落。次年九月﹐始還東洋。或曰﹕此閩﹑廣商誘之使來也。

自佛郎機市香山﹐據呂宋﹐和蘭聞而慕之。二十九年﹐駕大艦﹐攜巨炮﹐直薄呂宋﹐呂宋人力拒之。則轉薄香山澳﹐澳中人數詰問﹐言欲通貢市﹐不敢爲寇。當事難之。稅使李道卽召其酋入城﹐遊處一月﹐不敢聞於朝﹐乃遣還。澳中人慮其登陸﹐謹防禦始引去。

三十四年﹐佛郎機又於隔水靑洲山建寺﹐髙六七丈﹐閎廠奇閟﹐知縣張大猷請毀其髙墉﹐不果。明年﹐番禺舉人盧廷龍會試入都﹐請盡逐澳中諸蕃出浪白外海﹐還我濠鏡故地﹐當事不能用。蕃人旣築城﹐聚海外雜蕃﹐廣通貿易﹐至萬餘人﹐吏其土者﹐皆畏懼莫敢詰。甚有利其寶貨﹐陽禁而陰許之﹐知縣蔡善繼甫履任﹐卽條議制澳十則上之。後總督何士晉采其言﹐下令墮澳城臺。蕃人又潛匿倭賊﹐敵殺官軍。四十二年﹐總督張鳴岡檄蕃人﹐驅倭出海﹐張鳴岡因上言倭去而蕃尙存。有謂宜剿除者﹐有謂宜移之浪白外洋﹐就船貿易者﹐顧難輕動﹐而濠鏡在香山內地﹐官軍環海而守﹐彼日月所需﹐咸仰於我﹐一懷異志﹐我卽制其死命。若移之外洋﹐則巨海茫茫﹐姦宄安詰﹖制禦安施﹐似不如申明約束﹐內不許一姦闌出﹐外不許一姦闌入﹐無啟釁﹐無弛防﹐相安無患之爲愈也。部議從之。復奏請就其聚廬大街﹐中貫四維﹐備樹髙柵﹐榜以畏威﹑懷徳分左右定其門籍﹐以旅獒明王愼徳四譯咸賓﹐無有遠邇﹐畢獻方物﹐服食器用二十字﹐分東西各十號﹐使互相維系譏察﹐毋得容姦﹐一聽約束﹐皆用海道兪安性之議也。兪安性立禁款五﹐行縣約束澳夷﹐詳奉總督﹑巡撫﹐勒石永爲遵守。《行縣檄》詳縣誌。

天啟元年﹐守臣慮佛郎機終爲患﹐遣監司馮從龍等毀其所築靑洲城﹐蕃亦不敢拒。時徐如珂署海道副使﹐澳蕃奔告﹐紅毛將犯香山﹐請兵請餉﹐請木石以繕垣墉﹐如珂昌言於兩府﹐曰「此澳蕃嘗我也。」已而﹐海警寂然﹐而澳蕃日築百丈﹐如珂遣中軍領兵戍澳﹐諭之曰「垣墉不毀﹐澳人力少也﹐吾助若毀﹐不兩日糞除殆盡。」蕃相視唶曰「是故爲南祠部郎﹐逐我王丰肅者。」自是稍戒心。

國朝康熙十二年﹐知縣申良翰修蓮花莖閘﹐旁增官廳﹐以資戍守。

二十四年﹐開南洋禁﹐蕃舶來粵﹐牙行主之﹕所謂十三行也。皆起樓榭﹐爲夷人居停﹐所貨守舶中﹐貨盡限日出境﹐惟澳夷無來去期﹐自與香山縣牙行互市﹐設立旗員防禦﹐一駐大關﹐一駐澳門﹐每年請將軍衙門選員彈壓。

壅正三年﹐從總督孔毓珣之選定夷船額數﹐》《田志》云﹕道光庚寅﹐夷人火輪船始至廣東﹐厥後諸船俱廢﹐自和議成﹐後來者旣無定額﹐亦不復編號矣。

八年﹐澳蕃晏些嚧刃殺澳民陳輝﹐千總督策楞下其事﹐蕃目執其國法庇之。香山令王之正屢諭屢抗﹐晏些嚧卒伏法。因上言交涉事件﹐罪在蕃人者﹐請明定條例﹐依國法抵償﹐依彼法免解禁。詔以所奏﹐著爲令。

乾隆八年﹐以肇慶府同知攺設前山寨海防軍民同知﹐移香山縣丞分防澳門﹐駐望夏村。今尙有左堂街﹐是其舊址。

九年﹐呂宋駕兵船泊十字門﹐總督策楞問布政使托庸﹐托言英國小而彊﹐呂宋國大而弱﹐客歲爲所敗﹐恐見笑於諸蕃﹐又不敢直至英吉利國挑戰﹐故揚兵於此﹐虛張聲勢耳。第令印知縣往罵之便去。策遣印光任往呂宋﹐卽日去。三月﹐呂宋駕三舶泊十字門外﹐時海防同知印光任奉牒﹐相度建署形勢至澳﹐訊卽去年所釋紅毛俘也﹐其酋西土古以賫書謝恩爲言﹐而意實伺紅毛圖雪恥。光任畱澳密白大府﹐許達其書﹐旋奉檄往諭﹐呂酋以詞之嚴正也﹐爲之心折。四月八日﹐揚帆歸。光任以諸蕃恃巨舶大炮﹐然舟大難轉﹐遇沙卽膠﹐觸礁立破﹐內地熟識海道之貪利﹐出口接引﹐以致蕃舶出入﹐漫無譏察﹐乖控制之﹐宜具議限制詳縣誌。

十一年六月二十六日﹐上以福建有西洋人倡行天主教﹐降敕查禁。時澳門諸蕃寺外別立天主堂﹐名唐人廟﹐誘內地民人入教。其傳教者﹐則有林先生﹑周世廉等十九人爲之魁﹐以張其焰。知縣張汝霖密揭督撫捕之﹐余令自首出教﹐封唐人廟﹐禁各縣赴澳禮拜。

十二年二月﹐張汝霖奉督撫檄﹐委香山司巡檢顧麟等封唐人廟﹐蕃目初奉檄﹐蕃僧以爲事近滅教﹐忽中變﹐張汝霖復遣顧麟往諭﹐隨親臨督封﹐數以初奉終違之罪﹐蕃人不敢抗﹐且迎送惟謹。

十三年﹐四月﹐民人李廷富﹑簡亞二夜入蕃兵亞嗎嚧咹哆呢家斃之﹐棄其屍。知縣張汝霖已得主名﹐兵頭若些庇之﹐匿不出。大府檄停交易﹐出居民﹐若些無如何﹐乃縛送二犯﹐當以棄屍而失重罪﹐準其國法﹐永戍地滿﹐且聲若些罪於小西洋獄上。小西洋亦遣使庇利那勘問兵頭若些罪。時汝霖已解任﹐兩府畱竟其事﹐與知縣暴煜詳籌善後事宜﹐條議以上庇利那﹐以爲便。十四年七月﹐督撫檄勒諸石﹐漢蕃文各一具。十二月﹐庇利那以檻車送若些反國。

五十二年八月﹐黑奴飲營地街﹐醉臥不服蕃官約束﹐蕃官以肆主之賣酒與黑奴也﹐反責之﹐鄰肆與辧﹐遂遷怒﹐督黑奴拆毀寮鋪﹐毆傷民人﹐並縱黑奴在望廈村偸竊滋事。貨船到澳﹐不報﹐地方官往澳彈壓﹐彊詞不順。知縣彭翥揭督撫﹐調香山協移駐澳門﹐又飭廣州府張道源到澳封關﹐禁居民賣爨具食物。蕃眾懼﹐引罪輸服﹐乃復開市貿易。

嘉慶七年春﹐英吉利來兵船六﹐泊雞頸洋﹐淹畱數月﹐有窺澳門意。兩廣總督吉慶飭洋商宣諭回國﹐以是年六月去。去之日﹐特遣人陳謝謂法蘭西侵澳門﹐故輒舉兵來護﹐他訛言﹐請勿輕信﹐意將以掩其迹也。會西洋人索徳超等居京師者﹐言於工部侍郎﹑管西洋堂大臣蘇額。上聞馳詢﹐吉慶以英吉利開帆日奏﹐事遂寢。越數年﹐而有度路利之事。

十三年八月初二日﹐英吉利人入澳門﹐欲據之。英吉利貿易以粵東爲大﹐尢重中國茶﹐向凡貨船到粵﹐洋行定其值﹐售畢易貨歸﹐司事者曰大班﹐隨船來去。乾隆三十年間﹐洋商負其值﹐始有在澳壓冬者﹐賃居澳屋﹐不惜重費。初僅一二人﹐後接踵而至﹐遂有二班﹑三班以及十班之號。並有攜家來﹐不肯歸國者。習見澳蕃出洋之船﹐歲僅輸船稅二萬﹐貨物聽彼國抽分﹐遂覬覦欲爲壠斷計﹐久未得間。會佛郎西與英吉利構兵﹐遣人告西洋王毋與英吉利通﹐英吉利聞之先遣兵脇西洋王﹐隨遷美加利洲。大班拉弗偵知其事﹐致書伊國咖喇之總管﹐遣兵頭度路利來澳﹐巡船三。故事英吉利護貨兵船例泊十字門外﹐其年貨船未至﹐卽紿言護貨﹐度路利揚言英吉利與西洋世好﹐慮佛蘭西入澳滋擾﹐因以兵力來助﹐其實英夷敗於安南﹐覆其七艘﹐故以余艘抵粵﹐駐粵大班喇佛乃唆令占澳門﹐爲補牢計。澳夷不敢校也。於八月二日﹐擁入澳門﹐其理事官報縣﹐知縣彭昭麟請大府封艙撤買辦﹐禁在澳服役人﹐從之。十九日﹐知府陳鎭﹑遊擊祁世和至澳。九月中﹐香山協副將許廷桂領兵駐前山寨爲聲援﹐昭麟及都司余時髙駐北山嶺爲犄角。度路利懼﹐乞陳鎭轉以情達大府﹐詞未恭順。昭麟札西洋理事官轉諭度路利速退﹐否則火其舶而治其人。度路利益懼﹐遂以船上黑人換作蕃兵﹐與大班拉弗乘夜至黃埔赴省﹐請開艙不允所請﹐總督吳熊光奏奉諭旨用兵驅逐。昭麟益厲澳禁﹐嚴巡緝﹔二班叭喱等乃求西洋國使轉乞昭麟﹐昭麟限以七日回國﹐並令與練總葉恆樹曉度路利以利害﹐乃俯首服罪﹐隨回澳門歸國﹐十一月七日也。未幾﹐總督百齡﹑巡撫韓崶先後臨閱澳門﹐以自咖思囒炮臺至西望洋炮臺迆南﹐沿海石磡﹐易於爬越﹐英吉利兵由此潛登﹐令澳蕃加築石女墻﹐以資防堵。派把總領兵專守關閘﹐派外委領兵協防望廈﹐又設前山專營﹐移平鎭營遊擊駐防。按﹕此次年事。

道光六年正月﹐西洋嗎帑爾殺澳民嚴亞照﹐知縣蔡夢麟揭報總督﹐檄廣州府知府髙廷瑤﹑香山協副將曹耀淸﹑澳門同知馮晉恩同蔡夢麟赴澳誅之。英人久踞濠鏡澳南環一帶﹐悉奪而居之﹔販賣鴉片煙土﹐因遊奕三竈村口岸﹐有賣果者﹐夷人以槍指之﹐試中否爲笑樂﹐洞胸斃﹔修築西洋人之東炮臺﹐攺建英吉利旗號﹔開馳道於東望洋山。山多居民墳墓﹐英酋勒起遷﹐遷者給洋銀一兩四錢﹔不從者夷之﹐棄殘骸於海﹐民大嗟怨﹐遂有沈志亮﹑郭金堂之事。詳耆舊錄。洋船復來﹐泊零丁洋﹐春至秋冬去﹐以大府準其避風告﹔自後遂以爲常。時洋船四五十隻﹐華船艤附通市﹐珍奇畢具﹐娼航賭艇﹐比於珠江。先是水師提督李增階﹐遣視金星門﹐東至旗纛澳一百七十餘丈﹐汪洋巨浸而水淺﹐西至唐家村一百四十餘丈而水深﹐欲以十餘巨艦載沙石塞之﹐不果。十三年﹐有姦民引夷人如李法測量﹐蓋欲於此停泊﹐銷售偸漏關稅故也。繼又於唐家﹑淇澳﹐樹表量地﹐皆繪圖識墨﹐復於淇澳山建英吉利國旗﹐大有營造意。因英人放債﹐西洋人質其樓﹐居土庫﹐鵲巢鳩居﹐無駐冬之例﹐以候帳爲名。旣盆踞澳門﹐且欲跨金星而有之﹐居心殊叵測。旋得新安之香港地﹐尢利便﹐不復至。

二十一年﹐建拉塔石炮臺﹐以關閘汛把總移駐﹐仍兼管汛務。

二十九年﹐葡人毀望廈村縣丞署﹐侵住拉塔石炮臺﹐縣丞遷署前山城內﹐望廈汛外委退屯白石村三山宮。望廈汛﹐原在望廈村﹐故址卽今之汛地街

咸豐年間﹐葡人占築炮臺於西沙嘴地在澳門口外對海南岸。同時西沙相連之氹仔地方﹐舊有鋪肆二百餘﹐民居百餘﹐亦被彊占﹐且編門牌﹐建捕房﹑兵房﹑教堂焉。

同治二年﹐葡人彊占塔石﹑沙崗﹑新橋﹑沙梨頭﹑石墻街等村民居數百家﹐添設馬路門牌﹐租界舊墻由家私欄炮臺向北轉西至水坑尾﹐又迆西北至大炮臺﹐再西北至三巴門﹐又轉北沿白鴿巢至沙梨頭閘內向西南至海邊髙樓止﹐北爲華民村捨﹐南爲葡租地。俱陸續毀去。

十三年﹐葡人因占界齟齬﹐乘間闖入拆毀關閘汛墻﹐攺設捕房﹐另設大關閘。由三巴門以北至舊關閘﹐均認爲葡界。

光緒五年﹐葡人占龍田村。

九年﹐葡人編龍田﹑望廈二村戶籍。又辟馬路﹐設捕房於望廈。

十三年﹐定洋藥稅釐新章﹐香港﹑澳門分任緝私﹐遂設拱北關於馬畱洲附近。與葡人立艸約四條﹐豁免澳門地稅﹐永遠借與居住。並聲明未經大淸國允肯﹐不得將澳門讓與他國。俟兩國派員會訂界址﹐再立專約﹐其未經定界之前一切事宜﹐俱照現時情形﹐彼此均不得有增減攺變之事。巡撫吳大澂親至履勘。是年正月﹐葡人逼索望廈等村燈費地租﹐村人鳴鑼號眾擊退之。後至北山沙尾等處﹐編列門牌﹐亦爲村人擊退。澳門海道﹑自前山造貝嶺之石龜潭河面起﹐直達澳門馬角海口分界﹐東北歸前山營管轄﹐西南歸香山協管轄﹐全屬中國領海﹐不在租界之內。葡人初則侵入銀坑一帶﹐繼則以澳門灣仔之海面爲公海﹐是年復拔去海之中洪浮椿﹐直作爲領海。

十五年﹐前山同知增設北山嶺炮臺﹑汛房﹐遣兵駐守。葡人欲爭爲兩國公地﹐經政府駁覆乃已。

十六年﹐葡人圈占靑洲島﹐築造新路﹐轉租英人﹐迫我國原駐靑洲海之師船移駐前山﹐總督李瀚章允之。後又據氹仔﹑路灣卽過路環兩島。島舊有沙主﹐向爲漁船泊地﹐與大﹑小橫琴接﹐時海賊出沒﹐葡以保護爲詞﹐建兵房﹑築炮壘﹑抽船牌﹑納業鈔﹐儼成一小埠焉。荔枝灣﹑石澳各地均設營屼駐

二十二年﹐葡人在大﹑小橫琴建築兵房﹐總督譚鐘麟拒之﹐償以建築費﹐乃拆去。

二十四年﹐葡人迫收望廈村業鈔。

二十六年﹐知縣劉盛芳船經灣仔海面爲葡人要畱。

二十八年﹐葡使白朗谷照會外務部﹐以商民欲修浚河道﹐請將大﹑小橫琴二島歸其所屬﹐且增攺條約﹐部議拒絕之。

三十一年﹐葡人平毀塔石等處墳墓﹐投無主遺骸於海。

三十三年﹐葡人毀龍田村民居三十餘家﹐且禁遷家具﹐違者捽毆之。事後略補屋價﹐以掩其迹﹐值十者不得二。五月﹐葡領事照會護總督胡湘林﹐請撤消華商來往灣仔﹑澳門官照﹐逼領葡照﹐船戶有被拘罰者。六月十三日﹐葡兵忽至灣仔﹐彊漁船入澳﹐灣仔與澳門對峙﹐中隔一海﹐以海匯爲界﹐魚拖各船向泊於此。至是葡人竟越界張貼告示﹐限十五日回澳﹐逾期充公。復在海面攺設水泡。典史守備奉飭赴勘亦被逐去。銀坑與灣仔接壤艸油廠各漁船燂油處也。是年﹐葡人又勒收人情紙費﹐始得灣泊灣仔。醫院爲我國紳商創建﹐葡人干涉之﹐凡畱醫者非彼給照﹐不得出院。

三十四年﹐正月初四日﹐我國捕獲私運軍火日商輪於九洲洋面﹐致興交涉﹐葡使柏徳羅照會外部﹐竟混指爲彼國領海。

二月﹐葡人築兵房﹑辟馬路於九澳山。十一月﹐又丈量該處地址﹐總督張人駿嚴詞詰問﹐乃止。

宣統元年二月﹐望廈村口金穀山一帶墳墓﹐葡人勒限一月遷去。三月﹐雲南交涉使髙而謙奉命來勘界﹐粵人開勘界維持會於廣州﹐公擬意見書上之。

國初移界事附

康熙元年﹐海賊鄭錦猖獗﹐命內大人科爾坤介山巡視濱海居民﹐令徙內地五十里﹐且賑貧民之不能遷者。於是黃梁都﹑沙尾﹑北山﹑奇獨澳﹑黃旗角﹑潭洲諸鄕皆遷。官拆界三日﹐貧無依者不能遽如令﹐五月夷其地。

二年十二月﹐疍賊周玉﹑李榮寇海洲。玉﹑榮皆番禺疍民﹐所轄繒船數百﹐平南王尙可喜以其習水戰﹐委以遊擊之任。自壬寅嚴海禁﹐於是盡掣其船﹐分泊港﹐遷其孥屬於城內。玉等不堪﹐詐歸葬﹐出海糾合亡命﹐連檣抵洲前﹐盡焚汛哨廬舍﹔復破順徳縣﹐執縣令王而去。社賊馮大倫餘黨乘機由陸路焚劫三日。

三年春﹐續遷番禺﹑順徳﹑新會﹑東莞﹑香山五縣沿海居民﹐先畫一界﹐以繩直之﹐其間多有一宅而半棄者﹐有一室而中斷者﹐浚以深溝﹐別爲內外﹐稍逾跬步﹐死卽隨之。於是龍眼都﹑小欖﹑古鎭﹑黃圃諸鄕皆徙。督遷兵士﹐恣俘掠﹐知縣姚啟聖力爭之﹐乃稍戢。初黃梁都民奉遷時﹐民多戀土﹐山深谷邃﹐藏匿者眾。平藩左翼總兵班際盛計誘之曰「點閱報大府﹐卽許復業。」愚民信其然﹐際盛乃勒兵長連捕﹐按名令民自前營入﹐後營出﹐入卽殺無一倖脫者。復界後﹐枯骨徧地﹐土民叢葬一阜﹐樹碣曰﹕木龍歲冢。木龍者是年甲辰隱語也。

四年總督李率泰遺疏﹐請寬邊界事﹐𨿽未行﹐瀕海民徳之﹐與巡撫王來任同祠祀焉。按李﹑王二疏俱詳縣誌。

七年﹐遷民結黨爲亂﹐三月巡撫王來任上展界之議﹐禦史楊雍建復條奏﹐詔可之。撤排柵﹐攺設各汛墩臺﹐八月撤中路巡海大人。

八年二月﹐詔復遷海居民舊業﹐惟黃旗角﹑潭洲﹑黃梁都﹑沙尾奇獨澳未復。時潭洲﹑黃旗角兩鄕人赴控督撫轅﹐知縣曹文熷堅執前議﹐黃梁都亦格於寨議﹐俱不果。

二十三年﹐西南諸鄕遷民盡復業。初﹐諸鄕久遷未復﹐田盡荒廢。自十五年尙之信叛﹐遂開界墾荒﹐令民耕蒔。十七年催收王莊稅谷﹐十八年縣寨官兵督遷﹐焚寮刈稼﹔十九年縣徵前十八年虛稅﹐追呼不堪命。至是民歸故土﹐地方官插標淸丈﹐民始安業。

香山縣鄕土志四

漢

唐

宋

元

明

國朝

耆舊

漢

陳臨﹐字子然﹐南海人。黃《通誌》云﹕今廣州香山縣。家居海島﹐奮志不同蠻俗。郡舉孝廉﹐順帝永建中官至蒼梧太守。推誠而理﹐導民以孝弟。民有遺腹子﹐爲其父報怨殺人者﹐爲吏所獲﹐臨知其無嗣﹐令其妻侍獄中﹐後產一男。郡人歌曰「蒼梧府君恩廣大﹐能令死囚有後代﹐徳參古賢天報賚。」獻帝建安中被徵爲廷尉。其後子孫蕃盛﹐播於嶺徼﹐世以爲陰徳所致。祀鄕賢。

唐

鄭愚﹐家世殷富﹐幼穎力學﹐嘗作詩曰「臺山初罷霧﹐岐海正分流。漁浦揚來笛﹐鴻逵翼去舟。」隱然有濟川之志。識者﹐知其公輔器。文宗開成二年﹐進士擢第﹐釋褐祕書省校書郎﹐累遷尙書郎﹐懿宗咸通初﹐爲桂管觀察使﹐所至廉察吏獘﹐闔境肅然。三年﹐嶺南西道節度使蔡京苛慘淫刑﹐爲邕州軍士所逐﹐詔以愚代之。時瘡痏嗷嗷﹐方撫循不暇﹐會南詔入寇安南﹐都護蔡襲告急﹐敕發荊南﹑湖南兵二千﹐桂管義兵三千詣邕州﹐受愚節度。而嶺南東道又奏蠻兵必向邕州﹐宜先保護﹐未可馳赴﹔仍敕愚分兵備禦﹐而所發諸道兵竟不進。襲又奏求益兵。愚支持半載﹐邕州得無虞。朝廷復督責之﹐愚乃自言「儒臣無將略﹐請任武臣。」於是詔義武節度使康承訓代爲節度使﹐發荊﹑襄﹑洪﹑鄂四道兵萬人與之﹐俱亟往救襲﹐則已無及矣。承訓上言愚在鎭善守禦狀﹐朝廷始知其功﹐卽召爲禮部侍郎。《泰泉集》謂﹕其召還也﹐在僖宗乾符中當以侍郎進同中書門下﹐同平章事。黃巢平後﹐廣州殘破。僖宗中和初﹐命愚出鎭南海﹐以撫綏功召拜尙書左僕射。後三載愚薨。無子﹐詩文亦多散逸﹐僅見一二﹐皆奇作也。祀鄕賢。

宋

梁杞﹐延福里人。性醇謹好學﹐通五經﹐直郡庠。仁宗慶曆六年登進士。初爲連州司理﹐讞獄詳明﹐部使者薦爲桂陽令。蒞政以惠民爲本﹐卹孤寡﹐抑姦猾﹐作陂池﹐教種藝﹐平賦役﹐弭盜賊﹐庶務悉舉。虔商有擾市廛者﹐設方略毆逐之﹐邑以大治。嘉佑中﹐通判鄂州軍事。俗尙巫鬼﹐爲置局醫﹐斥去淫衺﹐陋俗爲之一變。熙寧初﹐致仕。與運判徐九思議立香山縣﹐事不果行﹐然自是之後﹐竟成。縣治啟其端者﹐杞也。祀鄕賢。是時海曲族望稱陳﹑梁二家﹐而杞家聲尢著﹐其裔孫現理宗﹑嘉熙二年進士﹐知南康。作興學校﹐輟俸增祭器﹐暇課試諸生﹐舉行射禮﹐民皆懷之。

陳天覺﹐字元英﹐紹興八年試博學宏詞科﹐特賜進士第。議論切直﹐爲時貴所黜﹐乃不復仕。時香山尙爲鎭﹐止設寨官一員﹐屬於東莞﹐歲輸糧莞城﹐常被海寇。紹興二十二年﹐天覺請攺寨爲縣﹐以便輸納。東莞縣姚孝資請州﹐聞於朝﹐詔從之。天覺以文學知名﹐後築城建學﹐邑人賴之。祀鄕賢。

阮與子﹐赤坎人。天性純篤﹐讀書通大義。早喪母﹐事父元輔盡孝。徳佑二年丙子五月﹐父病劇﹐旦夕稽顙北辰﹐請以身代﹐開脇割肝﹐取一臠以療病﹐病爲之瘥。鄕裏異之﹐以其事達於有司。經略使徐直諒﹐賚以二帛﹐號所居爲孝行坊﹐祀鄕賢。邑人黃佐曰「嗚呼﹐父母全而生之﹐子全而歸之﹐禮也。故刺股割肝﹐法制所禁﹐此韓愈所以有鄠人對與﹖𨿽然﹐世降俗薄﹐固有悖逆其父母者矣﹐以與子之事親觀之﹐寧少知愧哉。」故論者原其一念愛親之誠可也。

馬南寶﹐沙湧人。家饒財﹐能讀書﹐好義﹐尢工詩。宋景炎二年十月﹐端宗自潮之淺灣航海避敵﹐過邑境﹐南寶獻粟千石以餉軍。端宗敕獎之﹐召拜權工部侍郎。時帝舟爲元師所迫。十一月﹐丞相陳宜中﹑少傅張世傑﹑殿前指揮使蘇劉義奉帝幸沙湧﹐暫宮於南寶家。南寶竭力保衛帝﹐躬勞瘁備﹐至元人無知者。居數日﹐元兵陷廣州﹐諸將召募潮居裏民數百以行。南寶謂諸將曰「痛飲黃龍府在此行也。」遂歌嶽武穆直搗長驅之句﹐以相風厲﹐慷慨激烈﹐聞者莫不壯之。帝舟將復駐淺灣﹐未至﹐元將哈剌歹及宣府梁雄飛﹑招討王天祿等來襲﹐世傑等與戰於香山島﹐敗績。陳宜中統舟八百艘走秀山卽東莞虎頭山。中流大風壞舟﹐眾多溺死﹐宜中僅以身免。十二月﹐張世傑奉帝舟退保秀山﹐尋次於井澳。颶風大作﹐舟敗幾溺﹐帝遂得驚悸疾。元將劉深復襲井澳﹐世傑力戰卻之。陳宜中欲奉帝走占城﹐乃先往諭意﹐遂逃去。南寶聞之慟哭曰「丞相必不返﹐國事危矣。」後果然。景炎三年春﹐都統淩震復廣州﹐南寶賦詩志喜。時帝舟次於化之洲﹐崩。衛王昺卽位﹐走厓山﹐張世傑等從之。而曾淵子充山陵使﹐奉帝還殯南寶家﹐僞爲梓宮出葬﹐其實永福陵在厓山也。南寶募人爲疑冢於壽星塘五處。南寶方赴厓山﹐會阻病﹐旦夕譫語未嘗忘也。宋亡﹐悲憤不食。元人籍仕宋者﹐南寶逃匿不降。嘗作詩有曰「目擊厓門天地攺﹐寸心難與夜潮消。」又曰「眾星耿耿滄溟底﹐恨不同歸一少微。」聞者哀之已而。元兵欲屠潮居裏﹐人爲南寶危之﹐而南寶恬不爲動。後聞陳宜中奉帝昺猶在占城﹐元主忽必烈下令捕之﹐於是招討使黎徳﹑梁起莘與南寶起兵﹐運糧往迎車駕。元萬戶王守信諭起莘歸降﹐起莘奔還馮村﹐遂仕元至都元帥。徳與南寶討其叛兵﹐大敗﹐南寶被執﹐不屈死之。祀鄕賢。當端宗過境時﹐有隆都人髙添者﹐進士陳天覺女夫也﹐嘗獻粟二千石餉軍﹐授宣義郎﹐性忠義﹐爲南寶所重﹐從帝至碙州﹐卒於軍。

元

阮泳﹐延福里人。世祖至元初領鄕薦﹐爲邑學教諭﹐遷惠州路學教授。學博行修﹐一時視爲儀表。工古文辭﹐以韓歐爲宗。子士桂同年領鄕薦﹐亦以文行名其後。同邑有趙梅南﹑楊士元者皆以詩翰名於時﹐由泳倡之。梅南﹐黃梁都人﹐邑令懌夫之裔﹐本宋宗室﹐善書翰﹐浮游物外﹔好品藻詩文﹐嘗作潮居八景詩﹔自號意翁﹐不仕終。

楊紹孫﹐南門人。九歲卽能屬文。性孝友好義﹐敢爲。與弟仲玉同居﹐家道丰裕﹐迨分產業﹐紹孫以其壤之沃者讓仲玉﹐鄕裏髙之。兄弟均負奇志﹐常究心韜鈐之略。元泰定甲子﹐海寇黎靖海爲亂﹐仲玉挾策謁宣慰使邛雲谷於海上。大奇之﹐令仲玉從軍徵剿。仲玉與紹孫率勇士五百人赴軍門﹐親與賊戰﹐梟其酋﹐遂大破賊。以親老辭﹐歸侍養。丙寅﹐仲玉直學﹐與髙元生輸財﹐竭力倡修學校。至正﹐歲饑﹐紹孫與弟仲玉捐谷五千餘石賑貸﹐存活數萬人。後歲丰﹐人爭償之。紹孫曰「推食者﹐禮也﹔周急者﹐義也﹔無禮﹑無義謂之悖徳﹐吾懼夫悖徳之日滋也﹐償之何爲﹖」悉辭不受。邑人徳之﹐作亭於所居之南﹐榜曰「麗澤」。兄弟同祀忠義祠。光緒七年同祀鄕賢。

明

鄭榮叟﹐蓮塘人。果敢有謀﹐元末巨寇劫掠縣治﹐宣差達魯花赤朵羅歹力不能支﹐乃率榮叟及邑人楊昆等移縣於古寨山屯守。已而﹐朵羅歹卒﹐人心動搖﹐有族人曰「橘官溺死﹐人傳爲神。」榮叟投之以機﹐卽迎禱之。每寇至﹐言見一紅衣人掠陣中﹐鄕人奮勇百倍﹐寇輒遁去。築壘鑿塹﹐據守一十八年﹐龍潭賊盧實善等累攻不下。洪武初﹐徵南將軍廖永忠率兵至﹐刀奉籍歸附。祀鄕賢。

徐伯良﹐字顯人﹐麻洲人。九歲入邑庠﹐十三食餼。歷十年以通經貢﹐成均。永樂六年﹐授都察院都事﹐讞獄明允。六載辭歸﹐家居怡然自樂﹐屢舉鄕飲大賓。壽八十三。嘉靖間祀鄕賢。

黃泗﹐字淸下。賦性仁明慈恕﹐有古君子風。永樂丙申﹐邑大饑﹐谷價翔貴﹐獨平糶﹐貧者造門﹐輒與之粟。嘗有峒民來易粟﹐誤倍其值﹐旣去矣﹐會其數過贏﹐呼而還之曰「掩人之誤而利其有﹐猶盜也。吾豈爲哉﹖」正統末﹐盜李千戶來攻香山城。城門閉者三月﹐民有菜色﹐爲粥以飼之﹔子女有流離者﹐出金贖之﹐歸其父母﹔所全活者凡數百人。鄕人感其徳義﹐言諸有司﹐上其事﹐泗力卻之。卒﹐葬邑南壽星塘。

鄭子綱﹐字秉常﹐一字雍陌﹐洪化鄕人。治經能文﹐篤行好善﹐事母孝。率鄕民共遵元尹左祥諭俗三編﹐凡鄕人詩章有及於奉先事親言孝敬者采而刻之﹐題曰﹕《孝弟集》。新會陳白沙有《懷鄭雍陌》詩﹐邑人咸稱鄭雍陌﹐遂以號其鄕。永樂間﹐與修邑志﹐捐貲修築天王橋﹐邑宰鄧遷表其門。子善宏﹐字彥博﹐成化丙戌﹑壬辰捐谷五百石賑饑﹐舉鄕飲賓。

楊餘蔭﹐字朴庵﹐邑諸生﹐父子顏﹐孝友信義﹐人無間言。嫁姻族之孤女四人﹐葬其不能葬者三喪。餘蔭生七歲而孤﹐及長博涉經史﹐尢通春秋大義。以母鄭氏孀守﹐隱居讀書﹐娛親爲樂。創建祀先之堂﹐扁曰「敬思」﹐撰序數百言﹐以寓追慕繼述之意。母歿﹐哀慟過甚﹐廬墓三年﹐止啖蔬菜﹐常作思親之什﹐誦者。輒爲流涕﹐不忍卒讀。東莞陳連喜其母子節孝﹐作賢母傳。永樂間修邑志﹐餘蔭嘗與容云嵐﹑鄭雍陌入局纂修﹐盧長史嘗作四賢詩追挽之。正統庚申﹐與周慈堅倡捐修學。辛酉﹐邑大饑﹐捐谷三千石。先是元至正間歲饑﹐餘蔭四世祖紹孫與弟仲玉賑谷五千石﹐邑人徳之﹐爲建麗澤亭﹔至是新之﹐題曰﹕繼美。後祀鄕賢。

容悌與﹐字行白﹐烏石人。性醇厚﹐學博行﹐修明經﹐長於書。永樂中署儒學事﹐聘修邑志﹐士大夫咸推重之。執弟子禮者無遠邇。居家有禮﹐男女各有學﹐祀先謹祠堂之制﹐嫁宗族孤女數人。母陳氏病風癱﹐悌與躬侍湯藥﹐十三年無頃刻懈。及母歿﹐哀毀逾禮﹐邑人稱爲孝行先生。自經學外﹐工吟詠﹐別號云嵐﹐所著有《云嵐集》數卷。卒年七十有七﹐祀鄕賢。諸子汝勤﹑汝嘉並以醇篤聞。

李英妙﹐大欖都人。家饒於財﹐讀書通大義。正統己巳﹐黃蕭養作亂。族兄有服農者竊從之﹐拜僞千戶﹐率其黨數十人至家﹐執英妙謂曰「前日吾兩足皆塗泥﹐今拜官矣﹐弟盍從我耶﹖」英妙大罵曰「汝盜也﹐尙可言兄弟耶﹖恨不斬汝。」賊怒﹐遂殺之。鄕民聞變﹐皆被脇從。越月賊去﹐子智﹑女觀娘收其屍﹐面猶如生。

梁富﹐字樂橋。黃梁都人。正統十四年﹐黃蕭養作亂﹐鄕人林帝祐附之﹐遠近煽動。富激烈指陳大義﹐民無逆志。賊怒﹐脇富降﹐不屈﹐復大罵賊。賊殺之﹐投厓門海中。英宗朝旌表義民。國朝雍正己酉奉祀忠義祠。

盧瑞﹐字廷圭﹐麻洲人。少穎悟﹐從同捨曾賢遊﹐有聲﹐庠序。正統甲子同舉於鄕﹐計偕北上﹐賢道喪明﹐瑞念老母在堂﹐需祿養﹐遂就職﹐得橫州學正。送賢至家﹐而後奉母就養﹐人皆韙之。瑞善講經﹐士皆解頤。以內艱歸﹐橫士從而來卒業者數十人。服闋﹐攺髙唐州﹐州久無甲第。瑞擇其秀穎者加意教之﹐三年得進士二。秩滿﹐士子羣送至三百里﹐有抵京師而後返者。考最﹐擢思恩教授﹐思恩乃羈縻州。郡立學未久﹐獞不能華言﹐言必譯。瑞諄諄訓諭﹐無少倦﹐用是積久而通。貢太學者﹐與柳慶無異。後除岷府長史。瑞至﹐藩王與世子皆尊禮之﹐僚屬卒隸受約束﹐惟謹上下﹐各得其歡心。歲餘卒於官。

李誠﹐字成之﹐小欖人。讀書好義﹐每遇歲祲﹐捐粟賑鄕閭﹔嘗拾遺金﹐立俟其人還之﹐不受謝。佃執盜禾稼者﹐誠勸以攺行﹐助之資本﹐其人愧服﹐感泣而去。晚耽吟詠﹐娛典籍﹐舉鄕飲賓。卒年九十一。

黃瑜﹐字廷美﹐仁厚坊人。幼聰穎﹐明尙書。陳東井以五經教授﹐瑜卒業其門。事父母惟謹﹐得其歡心。遭母喪﹐年十二哀毀如成人。繼母李﹐敬奉如親母。父喪﹐踴泣幾絕﹐水漿不入口累日。送終之節﹐凡當時搢紳之所不能行者﹐務盡其曲折。景泰丙子舉於鄕﹐入成﹐均以經行﹐爲一時冠。天順初﹐天變﹐求直言﹐應詔疏上六事﹐曰﹕正身﹐則天下治﹔曰﹕正家﹐則天下定﹔曰﹕正禮﹐則天下化﹔曰﹕正樂﹐則天下和﹔曰﹕正賦稅﹐則天下富﹔曰﹕正軍﹐則天下安。凡數千言﹐觸權貴﹐將得罪﹐賴吏部尙書王翺﹑戶部侍郎薛遠救之而免﹐直聲震蕩一時。居京師八年﹐學士李賢﹑邱浚輩皆器重之﹐欲延入館閣﹐不就﹐作七誘以見志。嘗中禦史選銓部﹐已將奏名矣﹐其夜有兪姓者鉆剌奪之﹐殊不色慍﹐曰「吾名類彼姓﹐安知始非錯耶﹖」成化五年己丑﹐乃授本省長樂縣知縣。禮賢與學﹐招徠流人﹐洗刷冤滯﹐曰「吾鄕人蒞鄕人﹐先化而後正之。」初﹐豪戶不供稅﹐莫可誰何﹐知其出於裏胥彊橫﹐果皆乘肩輿﹐衣羅綺﹐導以徵旆。來見卽褫之於庭﹐示以禮制﹐闔境肅然。有曾某將履任﹐拿舟來迓﹐意必假以顏色﹐尋以徵糧不完﹐與眾同罰。由是逋租匿役﹐無有敢隱。凡避患他境者﹐還以數千計。戶口旣滋﹐增置二里﹐復增二倉﹐而邑益富。首以學校庳隘﹐捐俸遷建。及橋梁驛傳鋪捨皆興修無遺。暇卽與諸生講學課業﹐時富家多爲義官﹐寒門乃充庠士﹐思有以感動之﹐因陳老人子入學﹐躬送至其家﹐世家以不見臨爲恥﹐弦誦之聲徧洽。聽訟時﹐公門大辟﹐民或不持牒徑往赴訴﹐鞭撲﹔間聞呼少孤者﹐必流涕釋之。尢憐獄囚﹐每朔望必解桎梏﹐櫛沐飲食之﹐莫不感泣吁祝。偶因公久出﹐歸未抵城﹐獄囚聞之歡聲如雷。兄弟有相訟者﹐開導以因心之義﹐皆涕泣受教﹐退讓去而。義官李允擒劇盜盧公林至﹐謂曰「盍爲良民乎﹖」曲諭數四﹐卽破械放之。允叩頭爭曰「此賊爲害數十年矣﹐縱放則流害滋大。」笑曰「彼良心已動﹐森不可遏﹐非汝所知也。」公林果革心力田﹐永不爲盜。豪氓殺人﹐匿其屍﹐訊不服法﹐司欲從疑釋﹐因請自訊﹐忽蚱蜢折左股斃於硯﹐謂曰「汝折其左股﹐沈黑水池中﹐神告我矣。」氓驚服。其洗冤燭姦皆此類也。邑舊多淫邪﹐每秋冬之交﹐巫覡載道﹐云驅瘴疫。立禁止之﹐其風遂革。又多盜賊﹐以徳化導﹐牛羊盈野﹐人無敢竊者。有饋送土物﹐𨿽至微不受﹐惟禽鳥則受而縱之。民化其仁﹐家無儲罝网者﹐恆相謂曰「黃父母恩徳猶及羽毛﹐而況於百姓乎。」避其嫌名﹐至於捨黃魚而不食。禦史龔晟旌﹐爲諸令之冠。以勁直忤當道﹐民攀畱不可﹐致政去﹐士民思之﹐立生祠於學前直街。歸途經黃土嶺﹐向所化盜盧公林者率子弟親肩其輿過嶺﹐曰「黃公生我﹐黃公生我。」其剛而能感如此。旣歸﹐徙居會城番山下﹐手植槐二﹐構亭吟嘯其中﹐自稱雙槐老人。曰「子孫能更植其一﹐則吾志畢矣﹐蓋希蹤三槐也。」爲學以存誠爲本﹐嘗自誦曰「不欺人﹐不欺心﹐合內外而一之誠也﹐外此而徒有文章事業﹐終小人耳。」置朱子語類及唐音﹑杜詩於臥所﹐晨起讀語類﹐以析名理﹐暮則詠詩數章﹐而後就寢﹐於聲色紛華一無所好。嘗自香山省稼﹐回至白沙﹐訪陳子獻章﹐雨後躡艸屨護鞋而往﹐相見大笑﹐談論竟日﹐各賦一詩而別。瑜詩云「吟弄不知春已暮﹐滿天風月玉臺巾。」蓋許以與點之意。陳子詩云「與話平生燈火事﹐羞看白髮滿烏巾。」以瑜老猶耽六籍故云爾。卒年七十有三。所著有《書傳旁通歲鈔》《雙槐集》。趙僉憲序其文近昌黎﹐詩如樂天﹐嶺南一大家也。學者稱雙槐先生曁子畿﹑孫佐三世。俱祀郡學鄕賢。

鄭鴻﹐字振宜﹐蓮塘人。年十五﹐有聲庠序。成化甲午舉鄕試第三人。屢厄會試﹐梁儲爲少宰﹐鴻肺附戚也。客或諷之﹐鴻正色曰「子徒知少宰能貴人﹐獨不知人有良貴耶﹖」遂絕意仕進﹐卜築蓮峯下﹐鑿池構亭﹐徜徉自樂。祀鄕賢。

黃鑰﹐字世美﹐黃梁都人。成化乙未進士﹐授大理寺評事﹐審讞有能名﹐升廣西僉事。未幾﹐賦閒。會郁林陸川寇起﹐詔鑰軍門聽用。定郁林﹑博白﹐流民幾三千戶﹐淸無徵稅米二千石。襲殺歸化賊郭公才等﹐與陶魯歐磐皆威行夷獞﹐以功復前職。攺江西僉事﹐擒瑞州賊王宏﹑湖廣賊姚明禮﹐俱散其黨。都禦史劉大夏總督兩廣﹐以鑰嘗有功廣西乃薦升副使﹐兵備柳慶﹑南寧﹐兼分巡右江道﹐蒞任卽卒。祀鄕賢。

盧淵﹐字光潛﹐成化甲辰進士﹐授江西新淦縣。政暇多與士論文﹐每至夜分不休。鄰封遠近之士﹐咸北面焉。嘗與郡守議地方利獘﹐語多抗激。守不懌﹐因謂之曰「朝廷設官尊卑相馭﹐大小相維﹐未聞等級不辧也。」淵抗聲應之曰「官不論尊卑﹐期於盡職﹐事關民社﹐豈容緘默。如以任事爲侵官﹐盡言爲犯上﹐恐非朝廷命官之事。」語畢﹐趨出卽解組歸﹐以詩文自娛。著有《釣叟集》。

鄭標烈﹐烏石村人。幼慧﹐嗜讀書﹐嫻武藝。宏治間﹐流寇入鄕﹐攻其家﹐父兄窘甚。標烈率家丁禦之﹐力戰死﹐父兄免於難。族人立祠﹐塑像祀之。同治初﹐會望顏額其祠曰「孝勇」。

黃經﹐字子常﹐麻洲人。生而嚴重律﹐身有禮﹐自少至老手不釋卷。築稽古堂於東林山下﹐自號山海子﹐讀書談道。邑士多從遊者。宏治己卯中﹐應天府舉人﹐以親老願得祿養﹐任霑益州同知。旋授教職﹐得泗州學正。時禦史詣學講書﹐教官例應奉簽﹐經不可卽﹐致仕去。著有《香山誌》及《滇陽第一州誌》《淮泗一覽》《小學節條》﹐詩文共千餘首。祀鄕賢。

黃畿﹐字宗大。瑜之子。七歲善屬對鼓琴﹐見者呼爲奇童。十六歲補郡庠生﹐通詩﹑春秋二經﹐摭茹百家﹐滌去陳語。督學僉事張習稱爲古作者﹐然竟不能取合。有司一夕同捨生攘雞邀之﹐謝不往﹐卽束書歸﹐曰「是固嘗業舉擅場者﹐其行若此﹐吾胡可侶哉﹖」乃告攺邑庠﹐卽以養親歸。自是絕意進士舉﹐隱居粵山之椒﹐乃研九流﹐通三才五行之蘊﹐撰三五元書﹐始猶雜於佛老。旣而讀邵子皇極經世﹐深造其奧﹐嘆曰「自箕子以來﹐合術於道﹐其惟堯夫乎﹖」遂盡棄宿習﹐稽元微﹐訂律曆﹐作《皇極管窺》十三篇。知言者取以附諸皇極經世之後﹐謂於康節之學符合。晚年﹐潛心大易﹑中庸﹐曰﹕中庸﹐易之疏義也﹔太極﹐通書定性﹔西銘﹐猶中庸也。乃述易說若干篇。蓋粵人著書之精奧者﹐以畿爲最。其論學則曰﹕前之三代﹐由夏曆殷而文成於周﹔後之三代﹐由漢歷唐而文成於宋﹔名理純粹﹐周宋其齊軌乎。是故周至元矣﹐道同乎伏羲﹐程至大矣﹔見卓於顏子﹐朱至博矣功亞乎仲尼﹐再辟渾淪﹐不亦元乎﹔心普萬物﹐不亦大乎﹔功在六籍﹐不亦博乎。又曰「孔門傳心之要﹐一言而已﹐愼獨是也﹐故爲學必主於獨。」生平未嘗袒露星月下﹐夢寐中有不善語必吁天謝過。暗室抱寂終日﹐臨妻孥無有惰色﹐其所養蓋醇如也。天性至孝﹐先意承志﹐惟恐不及。父母有怒﹐長跪叩頭﹐俟釋乃起。一味之甘﹐必獻廟奉親﹐而後敢嘗。母病吁天懇禱﹐蔬食者三年﹐病果愈。居喪哀毀逾禮﹐旣葬日猶哭諸墓。方晨﹐有虎突至前﹐俯伏而去。旁有山人廖翼見之﹐大駭﹐爲作感虎歌以美之。歌曰「黃孝子遇於菟﹐孝子慟哭不自覺﹐气吞於菟恰若無﹐於菟初來威烈烈﹐咆哮未發石欲裂﹐須臾俯伏孝子前﹐叩頭致敬腰爲折。吾儕旁觀股交戰﹐孝子淚眼何曾見。乃知至孝通蒼旻﹐嗟爾於菟良有神。」凡田宅財帛﹐兄弟欲之﹐卽與﹐一無所靳。每合經史語﹐自誦曰「天下無不是的父母﹐世間最難得者兄弟。」人以爲名言。捐己田七十畝有奇爲義田﹐以贍族。鄕鄰或肆淩轢﹐人所不堪﹐退縮不與校。飲酒微醺卽哦邵子詩。評者謂類康節云。嘗言夢一冕衣裳者﹐崢嶸如龍蜃可怖﹐再拜告曰「我鍾山神也﹐七七之際﹐公當爲吾主人。」覺猶環佩璆然﹐發書占之﹐曰「吾他日其旅殯乎﹖」正徳癸酉秋﹐與子佐計﹐偕如京師﹐至玉峽而病。笑曰「七七之期至矣﹐數也﹐命也﹐何壽夭問哉﹖」抵宜眞而歿。年果四十有九﹐別號粵洲﹐學者稱粵洲先生。嘉靖甲午﹐父老核其行實﹐上之當道﹐揭名於孝友坊。丙申﹐家人以其所著《三五元書》《皇極經世書傳》《粵洲集》諸書送察院﹐禦史周煦嘆曰「此眞隱居求志之儒也。」建逸士坊以旌之。以子佐貴﹐贈翰林院編修。祀鄕賢。

黃佐﹐字才伯。四歲受孝經﹐五歲能隨父畿執養親禮﹐及就外傅﹐問曰「大學自綱領條目之外﹐何以釋本末﹐而不及終始。」師不能答。至十二歲而舉子業成﹐乃更學爲古文詞﹑及皇極象數之學﹐著座右銘正騷。粵會賦﹐學使者以孔氏遺書命論題。佐謂﹕「曾子發堯舜之所未發﹐愼獨是也。」正徳庚午鄕薦第一。作《九州問》﹐以見志。沈潛理奧﹐至忘寢食﹐嘆曰「孔門之學﹐知行並進﹐豈可偏廢乎﹖」丁外艱﹐日必至墓所禫﹐猶不食肉。庚辰登進士﹐明年世宗卽位﹐始廷試﹐選庶吉士﹔五試皆第一。諸老奇其才﹐以爲張平子﹑王文考之流也。授編修﹐陳初政要務﹔又請修舉新政﹐疏皆畱中。康陵旣祔大禮﹐議興禮官﹐毛澄議兄終弟及﹐無追尊之禮﹐宜仿漢定陶王故事﹔佐主其說﹐署名牘尾﹐異議者以爲黨冊。封南渭王﹑充岷府副使﹐事竣堅辭金幣﹐歸家卽具出使陳情疏﹐未報﹐促復命﹐力疾還朝。三年考滿﹐贈父畿如其官。上省親疏﹐力懇得允。春﹐出潞河﹑與文徵明聯舟唱和甚適。便道謁王守仁與論知行合一之旨﹐數相辧難。佐曰「知﹐猶目也﹐行﹐猶足也﹔𨿽乃一時俱到﹔其實知先行後。」守仁曰「君太信宋儒。」佐曰「知之非艱﹐行之爲艱﹐豈宋儒耶﹖夫子亦曰﹕『知之未嘗復行也。』」守仁嘆曰「直諒多聞﹐吾益友也。」抵家﹐上疏養病﹐有司請修廣州誌﹐書成卻幣﹐辭宴還朝。會出諸翰林爲外僚﹐除江西僉事。旋攺督廣西學校。至蒼梧﹐謁軍門﹐舊謁者必跪﹐佐長揖﹐撫臣不﹐悅甫抵任﹐與諸生發明理一分殊之旨﹐輯理學本源諸書﹐頒行郡邑。修書院﹐育人材﹐正士習﹐毀淫祠﹐行射禮﹐舉節孝﹐立鄕社﹐卽猺獞子弟皆教之﹐風化大行。聞母疾乞休﹐不俟報竟去。下巡撫林富逮問﹐富言佐誠有罪﹐第爲親受過﹐情有可原。時大學士李時薦佐有程朱之學﹐宜充經筵講官﹐世宗亦知佐名﹐而部核謂佐母老且病﹐非詐止﹐令致仕家居。遠近學者踵至﹐始辟粵洲艸堂以居之。又以時人多宗象山。謂朱子爲支離﹐因折衷以告之。曰﹕朱子有萬世不易之定論﹔亦有一時答問之言﹐偶書於傳注者﹐則非定論也。如易曰﹕一陰一陽之謂道﹐本義曰﹕陰陽疊運者﹐气也﹐而其理則所謂道﹐此定論也。若注中庸﹐分道體之大小﹐而謂陸子靜專徳性之功多﹐又取其上天之載等語﹐以解無極﹐則非定論也。論大學補傳曰﹕物有本末﹐知本而已﹐學於古訓﹐問於師友﹐則知本。知本則知至善﹐知至善則理欲之擇精﹐皓然一矣。疏大學者﹐謂博學可以爲政﹐故屢引詩書﹐孔子以及羣言﹐而誠意反諸身﹐其本則一。爲要一以貫之﹐又馬補哉﹖是故博學以明之﹐反身以誠之﹐孔氏之正脈也。作格物說﹐以明本指。曰﹕天生蒸民﹐有物有則。則也者﹐理也﹔違則﹐欲也﹔窮究其理之謂格﹐理欲明則好惡。誠﹐反身而誠﹐彊恕而行﹐絜矩之本也。曰﹕盈天地皆物也﹐將一一格諸﹖曰﹕否﹐先其大者﹐本則身﹐厚則倫﹐物格則萬物備於我矣。理一分殊﹐必自格物始。佐學以程朱爲主。惟理气之說﹐獨持一論。謂道之大原﹐天人一也。陽動而水木以生育爲功﹐知仁交際﹐而萬化出陰靜而火金以制勝爲事。禮義交際﹐而萬化入﹐此謂全體大極。𨿽圖書易範﹐一以貫之﹐而理气奚二之有﹖繼善成性之後﹐吾能存存﹐知及仁守﹐則禮義是之。自出敍秩生於吾心﹐自然而然﹐乃明命之受於天﹐而流行不已者也。自私自利之念萌焉﹐則不受命﹐故子罕言利﹐以防其萌與﹖命與仁則無行而不與也。教人以博約爲宗旨。蓋得力於讀書﹐典禮樂律詞章無不該通﹐故卽以此爲教。是時陽明方欲盡洗聞見之陋。歸並源頭一路宜乎其不能合也。巡撫陶諧薦佐﹐文章華國。謀猷經邦。諫臣董進第等以遺逸薦﹐禮部侍郎呂楠以宮僚薦﹐皆爲議禮者沮之。丙申冬﹐以翰林院編修﹑兼左春坊左司諫起於家。至京師﹐作《九經正要箴》﹐充經筵講官。遇事規諫﹐尋進侍讀﹐掌南京翰林院。召爲右諭徳﹐擢南京國子監祭酒。頒五倫條約﹐禁超撥﹐淸廩餼﹐以給諸生﹐出舊著樂典使肄習。學士張治曰「樂典一書﹐簫韶九成可復作也。」佐始爲此書﹐夢夫子告以知崇禮卑之說﹐積思二十年﹐始克成之。自謂泄造化之祕。丁母憂歸﹐廬於墓側﹐服闋﹐起少詹事。謁大學士夏言﹐與論河套事﹐不合。或勸佐委蛇從時﹐佐曰「爵懸賞於君﹐命懸於天。道長時也﹐道消亦時也﹐吾惟與道偕行而已。」會吏部缺左侍郎﹐所司推禮部右侍郎崔桐及佐﹑給事中徐霈禦史艾朴言﹐桐與左侍郎﹐許成名競進﹐至相詬詈﹐而佐及同官王用賓亦覬望﹐宜皆止勿用。言從中主之﹐遂皆賜罷。佐不辧﹐歸。卜築禺山之陽。從遊者日益眾﹐日錄所聞﹐曰庸言。語諸及門曰﹕詞章之說勝﹐始有無用之文。虛寂之說行﹐始有無文之學。魯論示人篤信好學﹐始乎悅樂不慍﹐終乎知禮﹑知命﹑知言﹑必眞知之﹐必誠行之﹐乃成君子。蓋佐篤信孔孟﹐而學貴力行﹐遊其門者﹐人見之必推曰「泰泉先生弟子也。」生平操履端謹﹐模範嚴整﹐居無惰容。燕無媟語﹐私第鄰府寺﹐敲撲喧雜﹐而處之裕如﹐布帷木榻﹐不求更新。紬繹經文﹐每至夜分不休。終歲少入私室。少臒然﹐晚更丰碩﹐知其所養充粹也。通籍三十年﹐在朝僅數載﹐𨿽屏居﹐有廊廟之憂。周貧赴義﹐意惟恐後。增置義田﹐以贍族人所至表孝義﹐居鄕必爲言於官﹐臨事審密而能斷。壬辰海賊許折桂寇廣州﹐至琵琶洲﹐城門將閉﹐佐畫策以授守者﹐賊遂降。城中有夷達官舍﹐自永樂中安置﹐供費不給﹐武臣議裁革﹐眾大噪﹐刑白馬爲誓。佐聞變﹐亟出慰諭﹐言於院使﹐復其舊﹐眾感悅。楊指揮與三學生徒詬﹐競歃血教場﹐欲殲諸生﹐佐言於鎭守平之﹐城獲安。安南莫登庸通使請封﹐詔大臣處分有力言可取﹐以覬進者。佐示永樂徵交事迹﹐且言當從其請﹐以羈縻之。後登庸效順﹐兵費不損﹐佐之力也。會有詔廣州買香﹐海舶不至﹐責民爲香戶﹐民多逃匿﹐方伯張鏊率屬以請﹐佐指授條約﹐民悅願供香。嶺外風俗日侈﹐伏戎漸盛﹐作鄕禮以寓保甲之法﹐鄕邦賴之。丙寅七月﹐疾革﹐將易簀﹐猶講易系曰「自天祐之﹐吉無不利﹐當以王弼注爲是。」作詩有气完光嶽﹐身在雲霄之句。整襟拊帶﹐曰「宏毅之學﹐當如是也﹐小子識之﹖」乃卒。年七十有七。穆宗詔贈禮部右侍郎﹐謚文裕﹐遣官諭祭﹐祀鄕賢。學者稱泰泉先生。子在中﹐諸生﹔在素﹐嘉靖乙卯鄕薦﹐通判漳州﹔在宏亦諸生。佐博綜今古﹐究心於理學﹑經濟﹐而修詞掞藻﹐傑然爭雄藝苑。嶺南人在詞垣者﹐瓊臺香山﹐先後相望﹐於是南越之文學﹐彬彬比於中土矣。著書凡三十九種﹐詩會詮條貫﹐取材於西京﹐割正於李唐﹐研精於南宋﹐其言奧以文﹐其思婉而微﹐粹然一出於正﹐爲南園後五子之師。其弟子多以行業自飭﹐而梁有譽﹑歐大任﹑黎民表﹐詩名最著云。《祝志》曰﹕孔門教人﹐但云博文約禮﹐至宋儒始衍卽物窮理之說﹐故佐時有目考亭爲支離者。佐學本程朱﹐而不肯雷同。以博約爲宗﹐先知後行。其格物理气諸論﹐皆卓有發明。惜舊志未顯。玆薈萃羣書﹐輯爲此傳﹐補所未備云。

容師偃﹐字得治。悌與四世孫。事見明史孝義傳。死時年二十一。

何世睿﹐字信斯。少失怙恃﹐王母陳顧復之。年十三﹐著聲學宮﹐深研性命之學﹐而器量復汪汪千頃。方構難時﹐或告貸百數十金不償﹐怡然不問也。嘗語人曰「我輩肯以廉恥二字共相勸勉﹐念念顧惜﹐則三代之風﹐可復睹於今日。若蕩檢逾閒﹐以示髙放﹐江流日下﹐吾不知所救矣。」嘉靖甲子﹐子述忠﹑述瓚同登賢書﹐祀家廟﹐因出夙昔家難構訟一篋﹐告祖焚之。曰「顧吾子孫﹐體吾志﹐砥礪自修﹐毋記怨者名。」年五十三﹐貢於鄕﹐而卒。以孫吾騶貴﹐贈如其官。

何派行﹐字應充。其先出宋狀元桌之後。南渡來居小欖﹐遂爲香山人。自少昂然有出羣志。夜誦三鼓不休﹐父止之﹐派行長跪﹐曰「世徳未彰﹐兒敢墜靑雲耶﹖」長﹐益博覽羣籍。督學田汝成設髙等。嘉靖甲午﹐以易義中鄕試。辛丑登進士。奔父喪﹐哀毀逾禮。起復授戶部主事﹐歷員外郎中﹐出知太平府事﹐地控閩方﹐未易法制﹐乃力爲振飭﹐勵以淸節。土酋有爭疆者﹐饋以千金﹐求左斷﹐叱卻之﹐而正其罪。又肅士習﹐振頹風﹐剔衙門積蠹﹐通小氓利便﹐頌聲大作﹔有直指索龍涎香﹐弗應﹐彈調思恩。時八寨劇寇負固恣睢﹐以法繩之﹐令無敢撓。壬戌入覲﹐蕭然一橐。尋晉陜西行太僕寺少卿。己丑﹐再轉本寺正卿﹐奉敕案視山西馬政。具疏淸釐額馬﹐權貴皆畏之。直指溫公﹐諮以邊將賢不肖者﹐率以直對﹐不相褒毀。頗爲時忌﹐竟以他事中之﹐遂罷政歸山。舅氏某嘗往關說官事﹐謝絕之﹐立促歸裏﹐後乃長跪請罪﹐其介性如此。

佘光裕﹐字武可。原順徳馬岡人﹐籍隸香山。性孝友﹐讀書經目成誦。年十四﹐補香山邑庠﹐掇嘉靖乙卯鄕魁。從遊甘泉﹐默契體認天理之旨。甘泉作三傑歌贈之。屢困公車﹐就懷寧教諭。正己率物﹐以養貞操﹐明義利﹐究性命﹐戒怠荒。又擇士之秀者作文會﹐給供需﹐因材造就﹐士多丕變。督學耿楚侗雅敬重之。期以大受﹐徵典廣右文衡﹐所錄多奇士。四十四年乙丑﹐擢湖廣桃源令。丁外艱﹐服闋﹐補博白。復丁內艱﹐未任。隆慶六年﹐攺令廣西柳城。下車革常例﹐卻饋遺。秋毫無染。柳俗婚不親迎﹐喪不輟樂﹐又多火葬﹐悉嚴禁之。淸查隱占﹐均平差役﹐羸子大蘇﹐豪右屏迹。獞民負險爲亂﹐中丞視師容柳間﹐光裕慨然身任之﹐擒巨姦數百﹐撫降者以千計。中丞上其功﹐欽賜白金文綺。萬曆二十三年﹐遷蒙化府通判。政尙寬簡﹐蠲租稅之逋負者數萬緡。尋欲告休﹐父老子弟上書願畱。未幾﹐進荊州左長史﹐上言愼威儀﹑戒嗜欲等八事﹐正敬重之。著有《江石集》。卒於官。荊王誄曰「嗟爾左輔﹐朴忠是導﹐民望國華﹐人龍天寶。惜奪予監﹐不遺一老﹐顧此迅飆﹐誰爲勁艸﹖」

郭紹鸞﹐字瀛川。嘉靖辛酉舉於鄕﹔乙丑會試副榜。任岑溪學教諭﹐轉國學﹑歷兵部司務。所得俸置屋爲宗司﹐復捐己田之半爲祭田。子尙敬﹐字吉吾﹐萬曆戊子舉於鄕。初任海陽教諭﹐升沙縣知縣。愛民造士﹐稱爲循良。解組還﹐杜絕私謁。邑人欲遷學﹐以費重難之﹐尙敬捐貲爲倡。著《尙書約注》﹐學者宗之。俱祀鄕賢。

何述忠﹐字惺宇﹐小欖人。與弟述瓚同舉嘉靖甲子鄕薦。少有夙慧﹐家無藏書﹐古今人文詞﹐咸就坊間閱﹐歸錄之﹐終身無遺忘者。十上公車﹐母容氏勉以祿養﹐乃謁選浙江溫州府判﹐意每鬱鬱不自得。至則進父老﹐問地方厄塞﹐振飭之。尢重名節﹐捐俸新顏眞卿祠﹐自爲文表章林景熙﹑唐玨遺事。嘗進諸生講學﹐出豆羹共飯﹐其誠朴如此。郡有疑獄﹐經二十年不結﹐直指檄述忠覆勘﹐盡得其冤狀﹐闔郡稱平。未幾﹐奔母喪回裏﹐甘貧樂道﹐監司表其門曰「東甌遺愛」。卒年八十有八。祀鄕賢。

何述瓚﹐字贊元。束髮受書﹐卽問聖賢如何人﹖人皆可爲之否﹖弱冠﹐魁甲子鄕闈。於經史﹑諸子﹑性理﹑語錄﹐日手書數十則﹐以己意論述之。遇格言要論﹐矢志躬行。工於詩﹐尢善書法。著有《周易問》《介景堂文集》。崇禎間﹐祀鄕賢。

王言﹐香山所昭信校尉。萬曆十年五月﹐倭寇犯雞拍村﹐言奮志前驅﹐生擒倭寇嗄等二十餘名﹐斬馘無算。督撫優賞﹐言悉以所賞散之士卒。三十八年﹐隨徵廣西﹐多所斬獲﹐後以扶病出師﹐死於戎壘。

鄭士熙﹐字我純﹐濠頭人。本浦江人﹐先世宦粵﹐遂家焉。性仁孝﹐幼失怙﹐哀動路人。奉母教惟謹。弱冠餼於庠。萬曆二十一年﹐選貢謁選﹐得潮陽學博。以端士習﹐正文體爲急。選山東長淸令﹐會歲荒民饑﹐輒開倉假貸﹐蒿目溝瘠﹐未忍追償﹐法當免﹐民恐失士熙﹐牛車擔負﹐𦇤屬不絕﹐旬日補足。調湖廣城步縣。先是縣中有橫徵陋例﹐革除之﹐勒石示禁。每出﹐童子百十人迎拜馬首﹐曰「公實生我。」士熙笑撫之。在署惟飲水茹蔬﹐老歸裏家徒壁立。有侵其祖塋者﹐邑令廉得實﹐欲置之法﹐且檄令他徙。士熙止之曰「彼誠不直﹐死者何知﹖」尹嘆息曰「先生可謂厚徳矣。」卒。祀鄕賢。

毛可珍﹐字美仲。原名元愷。其先耒陽人﹐洪武間從軍入粵﹐授香山百戶﹐因家焉。上而端愨。萬曆癸卯舉於鄕﹐知諸曁縣。縣在萬山中﹐夙稱難治。可珍月吉讀法﹐進父老講仁讓﹐政大和。曁陽有義冢﹐勢家溺堪輿言﹐欲舉奪之。可珍持不可。鄕人名其地曰﹕毛公地。俗多溺女﹐爲嚴連坐法﹐由是存活者眾。貧民以男女爲質﹐逾期沒爲奴婢﹐可珍計其償直﹐還諸父母。調靜海﹐時廬田久爲豪家私莊﹐歲耗課額﹐可珍下車不數月﹐宿獘頓淸。晚年髙蹈不出。卒年八十有八。康熙十有二年﹐祀鄕賢。

李孫宸﹐字伯襄。小欖人。萬厲壬子鄕試第二。癸丑成進士。授翰林院庶吉士。乙卯予告還裏﹐營先人葬﹐間登羅浮﹑西樵諸山﹐與樵牧狎處﹐遊屐所至﹐賦詠成帙。庚申秋入京﹐直起居注﹐旋掌內書堂﹐不欲與中涓作緣﹐求攺掌誥敕﹐文詞莊嚴有體。壬戌校禮闈﹐得人稱盛。先是神廟﹑光廟相繼升遐﹐班聯中門戶角立﹐孫宸冊封藩府事峻歸裏﹐超然評論之外。尋晉掌春坊左庶子﹐奉纂修之命。乙丑春赴京﹐途次進南國子祭酒﹐除納班準撥之例。丙寅春﹐晉詹事府侍讀學士﹐教習庶吉士﹐以節義相砥礪。晉南禮部右侍郎﹐攝禮戶兩尙書事﹐中官矯旨﹐命禮部豎逆閹祠額﹐孫宸竟寢不行。崇禎初﹐晉禮部左侍郎﹐掌翰林院察典﹐晉經筵充日講﹐寓箴規於剖析﹔是時通薊﹑遵化告陷﹐京師戒嚴﹐孫宸忠義憤發﹐上方略七事﹐與閩粵同官京師者﹐守徳勝門﹐誓以身殉。上疏捐俸薪簪珥﹐助守城置器犒士之用。各官多市馬爲出奔計﹐孫宸曰「君辱臣死﹐買馬何爲﹖」庚午回部頒程式﹐以挽浮靡﹐禁異服以還朴茂。辛未知貢舉﹐進士井濟文誤犯光廟諱﹐及禮部主事馮起綸回奏﹐魏光緒參鄧之沛事﹐俱下部從重議處。孫宸代爲引罪﹐極力申求﹐得輕議﹐時論多之。五月亢陽﹐詔上書陳言﹐孫宸具疏有曰「毋以意在振弛﹐而間加重典﹔毋以言者過當﹐而遂動嚴呵。」隱刺時政﹐意倍婉切。十月詔諸臣面陳時政﹐孫宸備陳陰陽消長﹐大小往來﹐國家治亂﹐而外吏貪污﹐繇撫按情面﹐廷臣廢弛﹐因宦官干政﹐反覆愷切。晉南禮部尙書﹐上地震疏﹐再申前疏所未悉。舊制有寺田五百頃﹐供陵寢香火﹐爲豪彊所據﹐孫宸淸核復舊額。南國子生﹐每大比﹐例待北部發咨應試。癸酉科以他事通行察覆﹐北咨未發﹐孫宸疏請暫據南咨起送﹐國子生乃得與試。甲戌秋﹐三疏乞骸﹐俱奉旨慰畱。孫宸還山念切﹐因賦《金陵思歸百韻》﹐年五十有五﹐卒於官。贈太子太保﹐賜謚文介﹐諭祭葬﹐百五門人經紀其喪。在官囊篋蕭然﹐惟古鑪﹑香帶各一﹐鬻充殮殯﹐其餘圖書﹑字畫﹑敝衣數襲而已。性孝友﹐立朝居鄕廉介﹐可爲矜式。著有《建霞樓集》行世。祀郡學鄕賢。

繆士傑﹐號賓吾﹐龍眼都人。萬曆間選貢。初任河內縣主簿﹐保固堤工﹐升穎川衛。經歷減耗羨﹐平斗斛﹐屯民賴之﹐以淸廉敬愼著聞。乞歸後﹐閉門訓子。歲饑﹐減價糶谷﹐作粥以食餓者。年八十三卒。祀鄕賢。子志文﹐番愚訓導﹐獎掖秀傑﹐優卹寒儉﹐造士有方﹐得蘇湖遺意。

伍瑞隆﹐字國開。大欖都西頭坊人。性穎悟﹐弱冠補弟子員﹐辟玉溪園﹑白燕池於所居之南﹐爲課誦所。與同鄕李文介﹑宗伯諸人文酒唱酬無虛日。領天啟辛酉鄕薦﹐解額中丁丑會試副榜﹐授化州教諭。聘修髙州郡誌﹐以信史稱。擢翰林院待詔﹐遷戶部主事﹐再遷員外郎﹐管倉場。歷河南兵巡道﹐謝病歸。晚卜築於邑南鳩﹑艾二山間﹐號鳩艾山人。著有《臨雲集》《辟塵艸》《懷仙亭艸》《金門艸》《白楡園艸》《遊梁艸》《石龍艸》《鐵艸》《雩樂林艸》《鳩艾山近賦》《少城別業近艸》。工書畫﹐世寶之。弟瑞俊﹐字有開﹐以廩生官中書﹐亦能詩。

鄭一嶽﹐字於賡。父士熙嘗爲長淸令﹐生嶽﹔年十七與兄一龍同餼於庠。天啟丁卯舉於鄕﹐崇禎十年丁丑成進士﹐授鎭江丹徒令。徒邑當大江﹐素號要衝﹐兵至﹐一切徵發旁午﹐調度有方﹐絕不苦累其民。如吳中漕兌﹐尢爲軍國重儲﹐兵設法豫支遠糴﹐以備急乏﹐而後緩徵以備倉庫。由是課額屢登﹐公私兩便﹐民甚賴焉。時蝗旱連年﹐流民四集﹐捐俸賑之﹐多所存活。事暇尢勤課文造士﹐置田二百畝於香山書院﹐以爲諸生膏火資。會歲饑﹐邑紳萬編語太守有酒禁﹐酒戶八十人鼓噪﹐太守不能止。嶽遣人治其首亂者﹐乃寢。又山賊抵境﹐太守遣嶽徵之﹐嶽毅然跨馬﹐率家丁及兵役百十人﹐夜往轉戰﹐擒其渠魁﹐賊遂解散﹐邑賴以安。任滿﹐會有旨以行取知縣練達民事﹐可補荒殘﹐復召嶽補山東單縣。單﹐齊魯僻邑。是時民戶凋零﹐豪梗橫肆﹐竟不由令﹐置人獄中﹐獄卒又穴地埋人半身立斃﹐嶽至廉得其狀﹐立置獄卒﹐斃之杖下者四人﹐邑稱大快。未幾﹐以母年八十﹐歸至南康舟次﹐病卒。祀鄕賢。

何兆寧﹐字仲軾﹐邑庠生。大欖都人。沈深有大略﹔嘗省季父吾騶於京師﹐習聞天下大計﹐益究心韜鈐之略。會上命禁旅討賊河內﹐兆寧遂請從軍﹐所向馘賊以報。總兵官王朴拊之曰「儒者勇乃爾乎﹖」七年﹐奏捷敍功﹐授守備﹐隨禁旅還居京師。時兩廣方用兵﹐兆寧以部咨赴軍門﹐淸剿盤古十八洞賊。尋又破沙子下岡諸賊﹐復合楚師﹐搗主簿峒﹐殲渠散脇﹐以兆寧功爲最﹐授遊擊。未幾﹐復從徵九連山八排諸峒﹐設奇制勝﹐多出兆寧計畫。賊平﹐歷升參將﹐轄肇標水兵﹐援剿海上諸寇。兆寧善用諜﹐豫得賊情﹐賊夕聚謀而樓船朝至矣﹐賊以是破膽。乙酉冬﹐粵西兵起﹐總制知兆寧可任大事﹐獨召使畫策﹐乃盡藏其哨船﹐集漁艇溯上流﹐火攻破之。晉副總兵﹑時溪峒土司蹶張犯隆安﹑寧化諸縣﹐制府以兆寧勇略爲諸將冠﹐於是專師西徇﹐多所擒馘。丁亥夏﹐率兵徳慶﹐駐舟楊柳沙﹐與交址轉戰﹐身被流矢﹐奮躍波中而死。兆寧起書生﹐𨿽歷行陣﹐猶手一編不置。平生喜畜硯﹐次第品藻﹐各有銘識。獨一片純白蕉葉﹐寶之逾玉。嘗曰「此吾殉葬物也。」死時﹐硯果衷甲間。

楊晉﹐字子晝。年十二﹐補諸生。與張家玉﹑黎美周﹑梁未央結詩社白雲山寺﹐稱嶺南四子。崇禎癸未﹐歲薦於廷﹐直指柳寅東薦可大用﹐特簡兵部司務﹐異數也。時軍興旁午﹐晉區處精詳﹐尋遷本部職方司主事﹐以病予告歸。甲申﹐聞湣帝凶詔﹐號慟不欲生﹐母勸諭再四﹐始進飲食。五月畱都踐阼﹐閣部吏可法薦﹐晉不赴。畱都失﹐閩王繼立﹐黃道周﹐瞿式耜先後薦﹐俱上疏千餘言﹐力陳時獘﹐不能用﹐罷歸。著書教子﹐足不逾閾。順治八年﹐詔舉遺逸﹐直指楊旬英力薦﹐晉托疾辭。十一年復舉遺逸﹐大司馬李率泰薦之﹐晉獻詩云「鐵崖久矣耽泉石﹐乞放閒身侶白鷗。」率泰嘆曰「宋之謝枋得也。」晉性仁孝﹐遇親諱日輒悲泣。祀必丰潔﹐以祖祠圮﹐臥處廡下﹐家人以爲言﹐曰「祖父未安其居﹐晉何敢逸。」卒竭蹶新之。母家何氏﹐遺十餘柩未葬﹐晉皆擇地窀穸。族叔暮年生子﹐臨卒命妻子羅拜托之﹐晉爲治喪撫孤。族兄遺子四人﹐貧無所依﹐晉皆教養成立。族叔君寧素任狹﹐一日從晉桂海遇盜﹐君寧善鳧水﹐戀晉不忍逃﹐同被獲。晉遺家書曰「家破矣﹐我與叔勢難兩全﹐贖叔棄予可也。」妻毛氏讀之﹐哭失聲﹐罄家貲兩贖之。君寧卒以忤賊斃。晉力爲營葬﹐捐產擇嗣焉。持躬嚴﹐危坐終日﹐無少怠。好讀書﹐恆至夜分不輟。著有《讀易曰解》六卷﹑《大易析疑》十卷﹑《性理指歸》六卷。

國朝

容章美﹐字仲含。長洲人。邑諸生。幼喪母﹐事父及繼母以孝聞。與繼母弟友愛。順治間﹐海賊入村﹐章美以父病足﹐負走﹐爲賊所得﹐賊欲質其父﹐遣章美歸﹐鬻產來贖。章美曰「父老矣﹐不堪久困舟中﹐願以身系﹐使父歸。」從之父﹐歸鬻產得金﹐時章美次子爲他賊所得﹐父先往贖﹐賊聞之怒﹐縛章美桅檣上﹐煆煉備至﹐章美無怨言。會官兵至﹐賊取被擄者悉投海中以去。章美遂遇害。鄕人自賊所歸者﹐述其縛桅上時﹐猶賦詩念親云。詩曰﹕東洲落日洪流緊﹐一望親闈何所之。

毛浚﹐字孟深。邑庠生。性純孝﹐五歲母歿﹐父元鈺病足﹐浚視寢膳﹐不出戶者數載。年十五﹐父歿﹐事繼母以孝聞﹐弟宜聲爲賊所害﹐浚以計得賊及贓﹐告縣捕斬之。嘗與里人黃六亨善﹐六亨被寇擄﹐不得贖﹐浚以果園質數十金﹐卒贖六亨。著有《敬義堂集》十卷。

繆志和﹐字子介。龍眼都人。弱冠能文﹐事父母以孝聞。性和厚﹐鄰人梁某家貧﹐常周其困。梁酗酒﹐擊志和子幾斃﹐志和不校﹐梁死﹐且施棺以殮﹐人稱爲長者。年荒﹐嬰孩載道﹐收養之﹐死而無告者﹐葬埋之。事母黎﹐進膳必旁侍﹐婉容勸餐。母病每吁天願以身代。己有疾﹐必彊起行坐﹐恐貽母憂也。以母老不仕。順治辛卯恩貢。同年有得美官者﹐或勸駕﹐志和曰「鐘鼎𨿽榮﹐弗易膝下承顏之樂也。」年七十﹐孺慕彌篤。母年百有三歲﹐志和卒﹐祀鄕賢。

毛天翀﹐字漢翼。孝廉可珍第五子也。好學能文有才略。爲邑諸生﹐旋食餼。伯兄嘗被誣﹐天翀罄產出之。會邑令姚啟﹐聖罷官羇旅侘傺無聊。天翀與相契﹐以千金資其入閩﹐後徵討臺灣﹐因辟天翀爲從事。軍興旁午﹐凡百所需﹐天翀無不立辦。臺灣居海島﹐非船不進﹐時泉州永春山峒多天木﹐而峒蠻負險恃頑﹐乃署天翀爲永春博士﹐理諭諸酋﹐遂得木造船﹐連復十九寨﹐及金門﹑廈門諸隘﹐撫剿並行﹐多用其策﹐敍功二十二次。歸適遇宗人構難﹐走避湖湘﹐啟聖求之不獲。後以選貢。就惠州永安教諭。初﹐天翀之署永春也﹐畱心造士﹐比至永安﹐尢加意作養﹐有貧不能赴試者﹐助以資斧﹐自制府中丞以下﹐咸褒美之。遷湖廣安仁令﹐甫下車﹐禁陋規請托﹐興利除獘﹐縣有停棺不葬者﹐勸其豪右﹐捐地任民安厝﹐貧者捐俸佽之。半載葬棺數百﹐無復停柩。輿人有來暮之歌。去任日﹐攀轅者相屬於道。卒年七十有九。

韋元懿﹐翠微村人。康熙五年﹐海賊襲翠微﹐元懿招眾擊之﹐遇賊老鴉口﹐懿吼聲如雷﹐賊皆辟易。俄而驍賊舞刀向懿﹐懿手格賊刀﹐賊亦手接懿刃﹐相持未決﹐懿頭觸賊胸僕地﹐賊眾奔潰。次年﹐庵山被寇﹐率眾赴敵﹐賊聞其勇﹐遮道擊之﹐遂遇害。鄕人祀於西社。

容聖時﹐南屏鄕人。康熙初﹐賊攻縣城﹐聖時腰利刃﹐以兩藤牌自捍﹐逾城而下﹐斬賊陣執大旗者﹐官軍開門乘之﹐獲全勝。以功授把總。

李龍翔﹐字禦升。康熙壬子舉人。曾修縣誌﹐號爲精確。選知建平縣﹐地瘠民貧﹐至則條陳利獘十餘事﹐上官嘉納之。性廉惠﹐無刻核行。然遇梗法者﹐亦不稍寬假。有武舉逼良家婦投塘死者﹐立捕治之。俗溺女﹐榜禁愷切﹐委曲開導﹐動以天良﹐陋俗遂革。兩經歲饑﹐設法散賑﹐存活無算。修義學﹐課士﹐以卓異薦﹐年老乞歸。子孔昭﹐由增生貢太學﹐詩文負盛名。著有周易集說四卷﹐寧遠堂詩文集六卷。

楊必﹐名字非庸。南門外人。狀貌魁梧﹐讀書通大義﹐遇事勇爲。申尹良翰奇其才﹐委團練鄕勇﹐爲捍城計。康熙丙辰﹐撫賊陳器瑜率盜艘數百﹐分扼海口﹐漸進邑城。必名賚蠟書間行求救﹐遇賊脇降﹐不屈死。

鄭九琨﹐字公性。蓮塘人。前山寨把總。康熙丁巳七月﹐海寇鍾吉生夜劫翠微村﹐琨聞警率親兵十一人馳至村口﹐謂眾曰「賊貪財物﹐不虞我至﹐我分三隊從四巷殺入﹐黑夜中一可當百。」眾應諾。徐千總立山頂以旗招琨﹐且謂之曰「眾寡不敵﹐毋徒自苦。」及曙﹐賊擄男婦而出﹐九琨忿曰「爲朝廷守土﹐縱賊橫行﹐何以生爲﹖」立呼十一人下山﹐扼賊路口﹐賊呼雅林與敵﹐琨砍林額小鏡﹐鏡碎有聲﹐吉生以鳥槍中九琨﹐九琨揮親兵退﹐猶挺立作擊賊狀﹐賊不敢遽近﹐伺已眾越田﹐方僕地死。

鍾寶﹐字悅豪。旗澳人。質朴有勇略﹐諳練風潮。姚啟聖宰邑時﹐見寶謂人曰「此信布儔也。三藩叛﹑聖祖命康親王傳貝子南徵﹐辟啟聖爲參謀﹐命寶從擊浙之紫閬山﹑楓橋﹑平之。啟聖授溫處僉事。康熙十四年三月﹐命寶破石礬﹑奪楊梅岡﹐復宣平﹑太平嶺等處﹐授把總。十五年﹐寧海將軍貝子傳喇塔﹑授寶千總﹐令剿石塘﹐寶攻破賊巢﹐奪盔甲器械山積﹐連夜進兵﹐復云和﹑龍泉﹑松溪諸縣。十六年﹐啟聖擢福建總督﹐寶從入閩。是時鄭經據臺灣﹐遣其將劉國軒等取長泰同安﹐進圍泉州﹐再逼漳州﹐兵號十萬。平南將軍貝子賴塔欲棄城走﹐啟聖曰「賊狃勝而驕﹐出不意奮擊之﹐滅賊平海﹐在此舉矣。」啟聖之子宜﹑力能從奔車後掣駟馬﹐皆卻步與寶結爲股肱﹐並楊捷﹑張黑子﹐趙二﹑王三癡等十人皆﹐勇冠三軍﹐乃命閉城門韜弓﹐臥鼓。忽一日﹐天大霧﹐吹篳篥者三﹐寶等突開城門﹐持長戈而前﹐啟聖以精兵繼之﹐呼聲震天。賊不辧眾寡﹐自相跆藉。自辰至酉﹐殺經將鄭英﹑劉正璽等十餘人﹐斬首萬餘級﹐生擒二千餘人﹐溺死炮斃者無算。國軒奔海澄﹐乘勝復長泰﹑同安。是役也﹐寶等以兵五千破十萬眾﹐事聞議功。十九年正月﹐授寶遊擊。二月﹐攻克海倉﹐復陳州三義河﹐玉洲碼洲等十九寨。三月﹐復海澄﹑廈門﹑金門諸島。二十二年﹐臺灣平。加寶左都督。二十八年﹐授陜西潼關參將﹐蒞任七年﹐兵民安緝﹐尋升固源鎭西路副將﹐統轄八路官兵。訓練有方﹐防衛甚密。四十三年三月﹐以病卒於官。年六十。寶馭下以恩﹐在潼時﹐奉部追取前各營因饑借折米銀兩﹐寶念士皆不能償﹐具詳請免﹐上官屢駁﹐寶抒誠懇切﹐得疏允免追﹐泰軍感泣。教民造筏潼水﹑捕魚爲利﹔三十三年﹐淫雨漲溢﹐民乘筏走髙邱﹐全活甚眾。靖遠軍多惡猾﹐以牧馬踐民稼﹐寶嚴約束之﹐令誅其越界者﹐值歲饑﹐出米二千餘石﹐親給賑濟﹐秦民以蘇。華陰城西建祠繪像祀焉。從寶徵浙閩十八人﹐同邑者江起良﹑姚逢生﹑蘇義和及寶弟豪﹑義和﹑旗澳人﹐授千總銜。豪授福建援剿前營守備﹐加武徳將軍。

黃朝紳﹐號端庵。伯兄早逝世﹐撫幼侄如己出。嘗割己田三十畝以供祖祠祀事。康熙丁丑﹑癸巳歲饑﹐出粟百石以賑﹐鄰人徳之。買紫馬嶺地作義冢﹐俾貧人無葬地者托焉。鄰邑關某﹐僑居裏閈﹐遭喪鬻子以殮﹐紳憫之﹐乃爲焚券﹐仍助之資斧而歸。有錢姓以所居質白金若干﹐久而不償﹐偵知其貧﹐亦還其券﹐兩舉鄕飲正賓。

黃銘﹐字鏡心。以名諸生貢太學。泰泉五世孫也。泰泉父祖相承﹐著述甚富﹐甲於嶺海。歷久頗多殘缺﹐銘父逵卿廣爲購求﹐次第付梓。銘善成父志﹐不惜重貲﹐復加搜羅﹐補輯校刊。先世有祠在會城承宣裏﹐毀於兵燹﹐逵卿極力經營﹐僅能恢復舊址。銘復捐資創造堂宇﹐先人雙槐嘗建友琴堂﹐泰泉有涵一亭﹐遺迹就湮﹐銘買地蓮峯之陽﹐重建亭館﹐與友人讀書其中﹐家學相傳勿替。

歐國平﹐西門人。事親孝父病長齋茹素﹐沿道稽首禱神﹐願以身代。居喪毀瘠骨立﹐母馮氏泣曰「兒誠念父﹐獨不爲我計耶﹖」乃矍然起﹐經營葬事﹐未數年﹐母病且篤﹐國平晨夕侍藥﹐號泣呼天﹐刲股肉以進﹐母食之果愈。

何積﹐字善家。歲貢生。小欖人。少孤﹐遭喪亂﹐流離播遷﹐失其母墳。稍長尋之叢林深谷間﹐足迹幾徧。每逢寒食日﹐輒悲號不食﹐如是者十年﹐一老翁感其誠﹐指而識之。性友愛﹐事從兄如嚴父﹐家非裕﹐而輕財好義﹐有孝廉梁三壽者主其家﹐陡病藥罔效﹐醫者促其歸。積曰「吾家卽若家﹐何以歸爲﹖」逾二日卒﹐爲之治喪殯殮如禮。人益難之﹐著有《逆旅山房詩》若干捲。

麥陟瞻﹐小欖人。父死四月而生﹐嘗以不逮事父爲憾﹐奉母益謹。母善病﹐長齋吁天﹐請代母。歿哀毀骨立﹐其舅氏死無子﹐爲置田立繼﹐閭裏中死而不能殮者﹐與之棺殮﹐而不能葬者與之地。今駝峯陽髙墳累累者﹐卽其義冢處也。

徐士桂﹐字貴任。世居前山寨。家貧采樵﹐至風門坳﹐山路嶻嶪﹐嘆曰「他日得志必辟此以利行人。」後筮仕時﹐卽踐其言。官至春江協鎭﹐軍政赫然。年七十告歸。睦鄰卹族﹐鄕人徳之﹐卒年七十八。

黃與京﹐號會同。少讀書﹐知大義﹐其族與鮑譚二姓同居園林小村﹐百有餘年矣。與京愛犁岡山水之勝﹐雍正壬子﹐出資購得其地﹐胥三姓而遷之﹐負擔版築之費﹐有弗給者﹐與京罄其資助之﹐鄕人感其髙義﹐因以號名村﹐曰﹕會同。

繆時鳴﹐號西泠。少孤﹐事母兄以孝友聞。性倜儻仗義﹐人以急相投﹐罄贈無徳色。善屬文﹐尢長詩賦。生平酷嗜山水﹐嘗往來羅浮四百名峯﹐所著遊艸﹐載羅浮志。其云蘿洞及七峯﹑唱和﹑南嶽紀遊諸集藏於家。

何儒﹐字席珍。幼以孝友聞。執親喪骨立﹐比葬築室墓旁﹐晨夕號泣﹐聞者憐之。與弟衡友愛肫篤﹐白首不析箸。故人李某﹐家五喪未舉﹐厚助之﹐悉令安葬。乾隆元年﹐薦舉孝廉方正﹐辭弗就﹐以明經終。

李修凝﹐字開至。仁都人。由歲貢任開平縣訓導﹐崇正行﹐惇倫紀﹐力更士習﹐老告歸﹐辟紫裏怡園﹐嘯詠其中。兩舉鄕飲賓﹔卒年九十三。著《尙書正義》《小香亭稿》《宦遊艸》﹐學使惠士奇題其集﹐有香山香瓣接江門之句。蓋白沙桑梓儒宗﹐尊聞行知於其道﹐實有所得﹐不但聲籟偶似也。

何士蛟﹐字冀北。少學騎射﹐補邑武生﹐旋攺文。乾隆丙辰鄕薦。丁巳登禮闈明通榜。任龍巖州州同。公正愛民﹐州鹽價視米價爲低昂商人欲增鹽價﹐饋以千金不受。商夤緣大尹﹐業已給示﹐士蛟抗言事關民食﹐誓以一官庇民乃中止。州人感徳﹐樹大旗於道以表之。署寧洋縣﹐革糧務折色加耗舊規﹔調署泉州海防同知﹐因病告歸。卒年八十三。子子攜﹑戊子鄕薦。

韋易﹐字文衍。翠微人。邑諸生。寄情詩酒﹐周覽羅浮﹐丹霞諸勝﹐所至題詠﹐落落有奇气。雍正乙卯膺歲薦﹔乾隆丙辰應舉博學鴻詞﹐合省得七人﹐易列第三﹐已給咨就道﹐緣病謝歸﹐年八十卒。著有《四書淥解》《尙書》《毛詩淥解》數十卷﹑《四書制義》四卷﹑《詩文集》四卷。

陳書﹐字元官﹐西門人。性耿介﹐安貧樂道﹐研究理學﹐工文藝詩翰。乾隆戊午舉人。任河南嵩縣知縣。邑有彊奴以賈致裕﹐叛其主﹐復奪主人之女爲妾﹐屢控於官﹐奴以賄通官吏﹐不得直。及聞書宰是邑﹐將復控﹐奴懼﹐使人道意﹐致千金爲壽。書怒卻其金﹐將拘之﹐隸役皆與奴厚﹐謂曰「得毋不滿其欲乎﹖」復益數百金獻之﹐書益怒﹐立拘奴至。昔受賄者﹐皆爲緩頰﹐書不聽﹐而奴已援例授職﹐岸然入。書褫其冠帶﹐長跪受訊﹐遂科其罪﹐以薄產資其女以終。舉邑稱快。書知爲大吏所忌﹐遂乞假歸﹐講學丰山書院﹐以廉隅勵後學﹐晚歲道益髙﹐邑令常造訪﹐時有服親罹法﹐而書語不及私﹐嘗預修邑志﹐以議不合去。所著《光屋文稿》四卷﹐冀北王植謂其步泰泉而祖白沙﹐腴於道徳﹐發爲文章﹐義利之辧素嚴﹐而身心性命之地確乎有所見﹐故可傳也。卒年七十一。

盧文起﹐字深潮。上柵人。受知惠學使士奇﹐補諸生第一﹐旋食餼乾隆十三年成進士。是時士奇罷官歸吳﹐貧售所居﹐文起合同門生醵金六百贖之﹐傳至都下﹐有弟子贖回紅豆齋之句﹐遂成美談。謁選得湖南臨湘令﹐調貴州仁懷縣。山僻民貧﹐往往鬻子女償徵稅﹐猶迫追呼。文起至﹐寬貸之﹐立除其害。人苦不知書﹐文起頒刻詩文數種以爲程式﹐文教以興。時有某歸與奸夫謀殺其夫者﹐投山穴中﹐訪數月﹐得屍不變﹐吏白當拆驗﹐文起曰「傷痕故在﹐而必拆其屍﹐伊何罪也﹖」因請於撫軍﹐謂貴州山髙土厚﹐凡屍不變而可驗者﹐槪勿拆。撫軍嘉納﹐方擬登薦剡﹐病假歸﹐旋攺教授仁懷﹐民爲建遺愛祠。家居與兄文興友愛最篤嘗率鄕人作官湧橋﹐民免病涉﹐張司馬汝霖有記紀之。

鄭基﹐字築平。得都人。少瓜力學﹐爲諸生以詩文著聲﹐貢國子﹐援例移名吏部﹐以知縣用。筮仁鳳臺﹐鳳臺於鳳陽府爲偏縣﹐基下車輒問民疾苦﹐縣之東北﹐鄕有通川三﹐曰﹕黑濠﹔曰﹕涇泥﹔曰﹕裔溝﹔匯潁上﹐蒙城諸縣水以達於淮﹐縣人統謂之三河。歲久三河盡湮﹐上流水無所泄﹐秋雨暴漲﹐挾懸出反入之勢﹐爭注鳳臺﹐彌望成巨浸。農時失業﹐基因郡守具牘上請﹐時裘文達以戶部侍郎出治淮穎諸水﹐先與江南大吏集議所浚地址﹐獨不及鳳臺﹐疏稿已具矣﹐得牘頗難之﹐基侃侃陳利害﹐及畚挶木石之用﹐廣袤之勢﹐程工久暫之期﹐僂指無遺算。裘廣其才﹐爲補疏得請不逾時工蕆﹐民不知役﹐農安其居。縣偏隅有魯松灣﹐地遠於淮﹐而土勢窪下﹐瀕歲患潦﹐基捐俸爲之倡﹐士民繼之﹐築建堤障﹐遂成膏腴。擢壽州知州﹐州與鳳臺接壤﹐基故知州有安丰塘﹐周百里﹐灌田四百頃﹐楚令尹孫叔敖所治之芍陂也。歲久塘圮﹐爲農田患。基審核舊制﹐復繕舊塘﹐爲水門三十六﹐爲閘六﹐爲橋一﹐其旁則爲堨﹑爲堰﹑爲圩﹐啟閉以時﹐污萊悉辟。嘗循行阡陌﹐見沙地磽確﹐多不治﹐以爲古者淳鹵沃瘠﹐分殖五穀﹐宜仿其意行之﹐教民種山薯佐麥菽﹐壽州不知蠶蛾﹐而地多椿樹﹐可飼蠶。乃購蠶種於山東﹐教之飼養﹐於是壽州農功桑功並興﹐其後鳳陽亢旱﹐民多流離﹐獨鳳臺壽州以水利之修﹐收成稔於他縣。基在壽三年﹐令行化洽﹐升泗州知州﹐擢淮安府知府。淮安故水鄕﹐基夙諳水利﹐謂聚眾水以爭一門﹐淮所以潰也。疏之其不可緩。於府之東﹐開浚東鄕澗市河﹐於北則開漁濱山字河﹐於西則開護城河﹐壅滯旣通﹐田陌資灌漑﹐引其流兼以濟漕運﹐民便之。基於水利講求最熟﹐退食之暇﹐涉覽前史﹐遇河渠水利圖經諸冊﹐丹鉛殆徧﹐以故源流洞悉﹐行之極著成效。授江南分巡道命甫下卒﹐年五十六。

劉鶴鳴﹐字禹甸。城東人。乾隆庚午舉於鄕﹐官欽州學正﹐謫湖南澧州﹐授徒講學﹐從者常數百人﹐寓澧三十年﹐性恬靜﹑垂簾一宇﹐或偕一二知己﹐尋水望山﹐吟詠自適。晚年學益邃﹐問奇者日益眾﹐能文者多出其門﹐學者稱松崖先生。嘗論詩﹐謂如建章宮﹑千門萬戶﹐當閱歷使徧﹐然後抉去藩籬﹐別尋妙悟。其題李遐齡詩曰﹕在心爲志﹐發言爲詩﹐讀之而茫不知其志之所存﹐詩云乎哉。故其詩緣情指事﹐因物寓懷﹐松崖之詩﹐松崖之性情也。粵詩人近推馮敏昌爲一大宗﹐鶴鳴雁行其間﹐當無愧色。兼工於文﹐湘南碑版﹐多其手著。有松崖詩鈔。

李遐齡﹐字芳健。歲貢生。幼穎異﹐親有憂戚﹐婉詢曲慰如成人。或怒責諸兄弟﹐輒泣跪求並責。家故貧﹐授徒奉母﹐兄嫂早世﹐撫其孤逾己出。弟彭齡卒﹐亦如之。祖祠祭田豪家所奪﹐父若蘭將訟之而歿﹐遐齡承父志﹐卒復所侵田﹐族人酬以金﹐卻之。七歲學詩﹐時有奇語﹐尢長於樂府。劉鶴鳴在澧時﹐謂爲桑梓夕秀。補弟子員﹐歸裏與順徳黎簡遇於舟中﹐談詩達旦﹐嘆曰「此今日南金東箭也。」所著《勺園詩鈔》四卷﹐江西吳嵩梁謂其挺脫處似楊誠齋﹐瘦勁處亦似二樵雲。

鄭交泰﹐字協徳。平嵐鄕人。少讀書彊記﹐屢試不售﹐由例貢生就銓﹐揀發廣西﹐補蒼梧縣知縣。丁內艱起復﹐知安徽望江﹐阜陽縣﹐遷亳州六安州知州﹐擢嘉興府知府﹐授浙江督糧道﹐失察曹案﹐降調歸。交泰性英毅﹐善聽斷﹐能以片詞折疑獄﹐當其平反﹐𨿽大吏盛气臨之不能奪。其署上林也﹐有謀殺人於河中者﹐初不得主名﹐其妻樊曰「殺吾夫者﹐必盤特串也。」前官坐樊知情﹐以同謀擬磔。交泰至﹐而慮之。樊在母家﹐嘗與盤特串通﹐將嫁﹐盤特串曰「吾必殺而夫﹐及夫見殺﹐故知之﹐而實非同謀。」申大府不許﹐以去就爭﹐卒得釋。南陵知縣陳科聯者﹐潮州人也。以贓錢六十千被論時交泰署懷寧縣﹐撫軍雅聞其能檄審之﹐得其胥役及家人作姦情獘﹐陳坐失察﹐以稿入復﹐撫軍聲色俱厲責曰「而爲同鄕徇邪﹖」且擲其稿於地﹐交泰俯拾其稿﹐徐對曰「按牘載勒賑者五人﹐今五人欠繳谷六百餘石﹐陳令果貪﹐豈索錢六十千而止。況陳令首捐米二百石﹐縱貪六十千之錢﹐何不少捐三十石之米﹐而作此周折乎﹖且察其事﹐與官無涉﹐何用徇爲﹖大人原籍浙江﹐今隸屬下者不下十餘員﹐平居接見﹐及題升調補﹐未嘗異視﹐今乃以徇同鄕罪審者何也﹖」撫軍默然。旅見者六人﹐莫不咋舌﹐而交泰進退如度。明日案定﹐從交泰議。知亳州時﹐滁州有髙永威者與其黨八人橫劫﹐旋獲二人於定遠縣﹐據詞當五人論斬﹐二人遣配﹐一人枷杖發落而已有司鍛練周內之﹐以論斬七人題達﹐尋獲四人﹐其詞與前二人如出一口。年餘案不能定﹐撫軍檄交泰至鞫之﹐執五人論斬之議﹐提刑怒欲中以失出罪﹐交泰抗言曰「獄貴得情耳﹐以二命易一官﹐亦無所恨﹐且定遠滁州初報﹐猶在失出罪也﹐失入非罪乎﹖若以題達爲定則﹐皆斬之可矣﹐奚審焉﹖」長揖而出。後撫軍廉其實﹐以交泰爲然﹐提刑亦悔謝。當是時﹐交泰治聲聞於江南北﹐凡疑獄積年不能決﹐交泰一再鞫必得其情。性勤敏﹐案無畱牘﹐嘗以旬日斷釋積囚四百餘人﹐民免拖累苦﹐囹圄幾空。去後百姓皆思之﹐所至無不以爭得好官爲快。初﹐需次都門﹐謁陽春謝仲玩﹐謝故湖南循吏﹐語之曰「讞獄而用刑﹐何以得情﹐惟平心靜气以情動之﹐以理折之﹐彼卽倔彊狡猾﹐第令直跪一二日﹐徐與之言﹐言多必有破敗﹐從其破敗追求之﹐則其情露矣。旣畢言其情﹐令少休﹐且飲食之﹐復問﹐越日又問者三事之次序﹐年月如一﹐則爲眞情無疑﹐否則跪時假捏耳﹐君其愼之。」交泰用其言﹐故歷官州縣二十年﹐而招解罪人﹐未嘗翻一詞云。

黃紹統﹐字燕勛。前明祭酒佐七世孫。統八歲而孤﹐卽知媚學。家苦貧﹐嘗啖數螺畢一飯﹐怡然自得。而奉母則甘旨常充。母卒﹐臥靈帷三年﹐不入內室。撫兄之子女如己出﹐以次婚嫁。乾隆己卯舉於鄕﹐選石城訓導﹐進諸生以聖賢實踐之學。隨其資性﹐曲爲接引﹐詩﹑文﹑書法皆有程式。單寒之儒﹐尢加意拯拔。有父子兄弟同堂﹐及門及年屆耄期﹐尙躬行執贄﹐一時學者皆稱仰山先生。仰山者﹐課士之堂也。嘗自署堂楹云﹕爲倫類中所當行之事﹔作天地間不可少之人。在任十八年﹐擢瓊郡教授﹐士民餞送二十餘里﹐設供帳三百餘所﹐爲從來司鐸所未有也。統博學能文﹐尢長於詩。欽州馮編修敏昌至會城﹐見其詩﹐大爲傾倒﹐遂訂古交﹐時人比之廉慶。其詩不炫異﹐不求工﹐不規規摹仿﹐卽事抒懷﹐自合溫柔惇厚之旨。著有仰山堂遺集﹐古文五選﹐石城縣誌﹐舊志脫略過多﹐爲稽獻徵文﹐補其未備﹔特次養濟院於寺觀後﹐謂僧道皆無告之民﹐有寺觀以居無告﹐天下無一夫不獲其所矣。體例獨創﹐而善亦隱然胞與斯民之意﹐時論韙之。

李振芳﹐初居鎭南村﹐未成鄕落﹐務農勤儉﹐積百餘金﹐盡捨以創辟裏閭﹐卒後祀義祠。

詹官﹐字煥賓。乾隆庚辰鄕薦﹐由大挑試用四川。初署梁山﹐民爲勒去思碑。時值金川軍興﹐委解軍餉馬匹﹐事平攺發貴州﹐歷署靑谿﹑施秉縣﹑廣順﹑鎭寧﹑開州﹐均有政聲。補餘慶﹐值歲荒﹐設法賑卹﹐存活甚眾。創他山書院﹐宏獎士類﹐嚴緝姦匪﹐良善以安。宦黔十餘年歸裏﹐貧如寒士。初﹐官去職旅居貧乏﹐民時以錢米饋之﹐有鄕民呼冤於其邸門外者旁人推之不肯去﹐曰「是吾舊父母也﹐豈今日不爲吾民剖析乎﹖」旣歸裏﹐黔人有賈於廣州者﹐猶問安否﹐不絕其遺愛在人如此。

陳蘭芝﹐字拂霞。小黃圃人。補弟子員﹐官山東髙唐州州判﹐州南舊無河﹐歲常被潦患﹐民就食他所﹐蘭芝閱地勢﹐得漯河故道﹐凡數百里﹐直抵禹城﹐湮已久﹐請於上官﹐奉檄督浚﹐役民夫萬餘人﹐工未半疾作雨至﹐州長議且罷役﹐蘭芝艴然曰「河稍疏而下流壅﹐一旦水決﹐是以鄰爲壑可乎﹖」亟力疾禱於城隍神獲晴﹐露宿河幹督役﹐工甫竣﹐潦果大至﹐田廬無恙﹐州民與鄰境之民皆歡呼﹐爲陳公河。會築城垣﹐蘭芝於估計外﹐命多造磚數百萬坎而瘞之﹐州長以縻帑詰﹐蘭芝曰「城工保固﹐十年限內無開報例﹐乘便預備﹐不至重費勞民也。」明年夏雨﹐西隅陡塌﹐卽發前磚甃治﹐役不告勞﹐人咸服之。金川用兵﹐上官廉其能﹐令解兵餉百餘萬赴軍﹐經蜀道阻雨雪﹐眾哭欲死﹐蘭芝結以恩信﹐崎嶇萬狀﹐曾無反顧者。及抵軍門﹐尙未及限。嘗搜緝王倫餘黨﹐分別涇渭﹐多所存活。路見遺骸﹐則然淚下﹐或謂逆骨何足惜﹖蘭芝曰「愚民從逆﹐國法已申﹐掩胔薶骼﹐以廣法外之仁﹐不亦可乎﹖」因命所在檢埋﹐數縣遺黎﹐聞而感泣。尋以軍功優敍﹐蘭芝忽勇退﹐病假乞休。州南百萬家﹐顧禱以身代。去之日﹐哭送數十里不絕。解組後﹐徧遊泰﹑嶽﹑嵩﹑華及西湖﹑天臺﹑雁宕﹑羅浮諸名勝﹐撰有《嶺南風雅》《魯蜀文獻》《錦巖誌略》﹐增補校刊﹐則有《家禮辧定》《嶺南名勝記》《願體集》等書。

麥佑﹐字啟正。小欖鄕人。乾隆三十四年進士﹐授刑部主事﹐升山西司郎中。佑生有異質﹐讀書能過目不忘﹐人皆以神童目之。至是治申韓家言﹐才識過人﹐每有疑獄﹐尙書輒令專平﹐皆成信讞。居常念刑律出入﹐生死所系﹐故性𨿽明敏﹐而定一讞﹐必極躊躇審愼﹐往往形於顏色。秋慮囚﹐披稽案牘﹐夜至漏下數十刻﹐猶聞嘆息聲。家人請小休﹐則曰「吾職也﹐子姑去。」四十四年俸滿記名﹐以繁缺知府用。時劉丈正公以大學士管部事﹐雅器重佑﹐謂秋曹中有識而能斷﹐無出佑右者﹐惜佑去﹐遂奏畱。旋積勞卒。生平無他嗜好﹐惟耽書甚﹐退食暇﹐門無雜賓﹐但手一編。曰「吾以代宴會談劇也。」著有《惠遊詩艸》《漾波樓詩集》《咸齋文集》。

黃標﹐字殿豪。其先潮州南澳人﹐以宦居籍香山。幼孤﹐負薪養母﹐讀書知大義﹐膂力過人﹐能開二石弓﹐左右射。甫冠﹐充南澳步兵﹐拔外委。乾隆四十五年﹐補香山協鎭守備。五十五年率舟師擒洋匪吳昌盛等於潿州﹐並剿狗頭山盜﹐記大功。嘉慶二年﹐授廣海遊擊。尋以功議敍﹐授海門營參將。三年﹐復以功授廣東左翼總兵﹐賞戴花翎。七年﹐惠州賊陳爛屐四盤據羅浮山﹐制軍吉慶檄標帶兵﹐會同提督孫全謀赴博羅﹐分道拒戰。標選健卒從間道埋伏﹐密授方略﹐伺間轟炮﹐賊駭竄﹐標冒險深入﹐焚其火藥局﹐大兵繼至﹐遂破羊矢坑﹐羅溪等處﹐直搗賊窟﹐擒其魁。賊平﹐事聞賜玉扳指帶頭荷包等物﹐且褒以嶺海要臣﹐不可旦夕離職守。特命繪像以進。旋奉旨引見﹐封武顯將軍。八年﹐偵知海賊大隊出掠﹐與孫全謀出海捕之﹐賊遁廣州灣﹐灣險不可進﹐標曰「守其隘口﹐不半月賊必乏食﹐可盡殲也。」孫以相持日久﹐有風濤患﹐實妒標功而欲養寇﹐乃少分兵﹐令標孤守隘口﹐賊偵知官兵艦少﹐冒死衝突﹐標知眾寡不敵﹐乃占上風發炮﹐煙迷賊艘﹐佯作追捕狀﹐全師以退。仰天嘆曰「失此機會﹐海氛無已時矣。」憤懣成疾﹐卒於電白營。病中猶躍起大呼﹐縱船縱船云。標生長海壖﹐習知水性﹐出海攻賊﹐親持舵駛帆﹐運炮發火如弄彈丸﹐一舟先﹐眾舟尾之﹐浪髙如山﹐隨風上下﹐若履平地﹐賊畏之如虎。自結髮從戎﹐出海未嘗失利﹐剿賊殲其首惡﹐不妄殺﹐所獲贓﹐以其二賞將士﹐其一爲修船費﹐分毫不自取。降者量才委用﹐俾自效﹐擢顯職﹐爲良將者數人。所習韜鈐﹐不自祕﹐麾下承指授﹐建殊績者尢多。於東南海道淺深險易﹐進退戰守之處﹐黑夜皆能辧職。望日月星斗﹐知風雨﹐人咸目爲海疆長城。手注測天賦﹐及海疆理道圖。卒年六十有二。

李勝南。字徳聰。隆都人。生平倜儻有奇節﹐貧而好義。嘗於象角水步拾一囊。白金幾二十斤﹐勝南念捨而去﹐他人將拾之﹐乃懷而坐待﹐須臾一人至﹐周視瞿瞿﹐遽欲赴水死。勝南挽而問之﹐與囊中數合﹐探懷返之﹐其人奉三十金爲壽﹐勝南麾曰「多之不圖﹐而少取耶﹖」其人泣拜去。道旁多稱嘆者。卒年七十五。

何其英﹐字瓊玉。小欖鄕人。少孤﹐事母孝。乾隆六十年﹐由舉人挑發陜西﹐以知縣用。明年﹐攝鳳縣事﹐兼署畱壩同知。四川白蓮教匪倡亂﹐縣之斜谷與褒城﹐連云棧通﹐舊有馬二百匹﹐無事寄牧於民﹐有事則徵之﹐民受其累。其英至﹐裁之。軍興﹑役民輸運﹐困躓道路。其英乃捐俸購騾馱載﹐民力以紓。畱壩民有號艸上飛者﹐土惡也。糾眾助亂﹐撫軍某募鄕兵剿捕之﹐名曰秦師﹐師故無賴子﹐將又無律﹐所至淫掠﹐民疑爲賊﹐發炮禦之﹐斃六人。於是督師某勢赫甚﹐聞民炮殺其卒﹐怒欲坐以謀反﹐民懼逃匿窮林中﹐天方大寒﹐多凍死。其英招輯之﹐且挈若干人與秦師質﹐其英曰「秦師淫掠﹐民疑爲賊﹐故發炮禦。實非謀反﹐督師不能衛民﹐而反以害民﹐復聽其誣說﹐不激成禍亂不止。鄕人圍練以禦賊也﹐秦師淫人掠人﹐非賊而何。民實擊賊﹐官又罪之﹐將何所措手足乎﹖」其英故有治聲﹐督師某耳其名﹐至是語塞﹐怒乃解。縣西境與四川爲鄰﹐賊嘗侵軼。其英則嚴設備不少懈。嘗之西安﹐中途聞警遽反﹐一日馳四百里﹐難民紛紛趨城﹐門者方拒爭﹐其英至﹐命悉入﹐卽登陴爲守。尋與遊擊蘇維龍擊賊進口關﹐殺四十餘人﹐賊披靡去。已復來寇﹐蘇遊擊戰死﹐遠近皆震。其英設奇守禦﹐賊一歲凡五至﹐不能得毫髮利﹐自是不敢犯。大府廉其能﹐題補寶雞縣知縣﹐時嘉慶五年也。寶雞爲出棧北口﹐差徭浩繁﹐較鳳縣爲難治﹐其英居數月﹐盡得所不便於民者﹐次第革之﹐邑民大悅。其英視民如子﹐苟可以保民﹐恆不顧身家任之益堅。其在鳳縣也﹐蘇遊擊敗於溝口﹐鄕民避城中者數萬人﹐將軍某故有威﹐自撫軍以下﹐見之無不委蛇行者﹐時統索倫兵至﹐索倫兵素橫﹐其英慮擾民﹐令閉城。將軍諭開門不應﹐以節召其英﹐其英立樓櫓上﹐與將軍語。將軍曰「何故閉門拒我﹖」其英曰「知縣職司守土﹐賊逼近城﹐鮮守兵﹐又無外援﹐安得不嚴守禦乎﹖閉門拒賊﹐非拒將軍也。且將軍統重兵以討賊﹐賊在城外﹐而將軍必入城中何﹖」也將軍嚄唶﹐顧左右曰「去之﹐彼彊項令無與語。」其英官鳳與寶雞﹐凡十七年﹐不妄取民一錢﹐兵興旁午﹐民不知役﹐及歸﹐走送者數萬人﹐過鳳翔﹐岐山兩邑民亦沿途奉酒相餞﹐人謂二百年間﹐邑士出爲循吏者﹐惟詹官及其英云。歸辟地半畝於葵水之濱﹐雜蒔花木﹐顏曰有巢。讀書課子﹐不與外事。卒年七十有一。著有《巢詩集》二卷﹐《文集》一卷﹐《隴右月紀》一卷。

鄭應元﹐字丈川。城內人。乾隆四十六年進士。由庶吉士攺授內閣中書﹐充三通館纂修官﹐兼總校官。引病歸。嘉慶十年﹐海寇闌入內地﹐應元偕從子敏達﹐從兄齡﹐邑人劉鐈輩出﹐與邑令彭昭麟籌守禦﹐相度險要﹐設犁頭嘴炮臺以當東路﹐易上閘炮臺水閘之向﹐添蠔殼壩以當中路﹐增港口碉寨﹐塞淺水湖﹐以防其前。塞南九南六滘以防其後﹐內守甚嚴﹐故賊屢至不得逞。十四年夏六月﹐總兵許廷桂敗歿﹐逃兵闖入城奪食﹐應元倡議首施賑米﹐以安難兵﹐次募鄕勇以屯海岸﹐邑以鎭定。未幾應元卒﹐年五十五。敏達﹐字遜江﹐以例貢捐都察院經歷樂於周急﹐族多貧乏﹐敏達請於母﹐捐田七十餘畝﹐助婚喪費﹐倡建五峯書塾﹐延師主講﹐俾不能自備束脩者就學焉。與彭宰善﹐禦賊之貲﹐彭一屬之敏達﹐期以蕆事償﹐敏達諾之﹐稱貸數萬金。敏達遽卒﹐彭亦去官﹐執逋券者索諸其家﹐其子鬻產以償﹐家遂落。應元從子廷槐﹐字昭甫。性淳謹。嘉慶十五年舉人﹐官內閣中書。林淸之變﹐值宿內廷﹐不得食者二日。賊平﹐晉兩階﹐旋乞假歸。道光六年﹐往港口炮臺驗視火藥﹐藥藏罌中﹐歲久凝結﹐從者以鐵器劚之﹐藥燃﹐廷槐受傷﹐數日卒。

方天根﹐字應復。邑諸生。持躬狷介﹐沈潛敏悟﹐所爲詩古文詞﹐繪事﹑篆刻皆卓然可傳。年三十八卒。與順徳胡同謙﹑張玉洲並爲時彥惋悼。黎二樵少所許可﹐獨雅重天根。哭天根詩云﹕使我同斯世﹐得君誠古人﹐小時聞孝友﹐一往不淄燐。可以想見其爲人。有《少遊艸》﹐多所散佚﹐從弟繩武與同志搜集遺詩梓之﹐題曰﹕《風佩軒遺艸》。繩武﹐字顯謨。邑諸生。性峭直﹐好面折人過﹐而其中實無城府。少與天根以文行相切劘﹐館許邑令署宅時﹐有某氏子治具招飲﹐陳百金求援﹐未啟齒而繩武已出於戶。雅嗜酒﹑嘗爲污漫遊﹐所至輒呼飲必醉﹐𨿽千鍾未嘗辭也。詩筆豪健﹐所學成就於天根者爲多。年五十卒。著有《七峯第一峯艸堂詩》集。

程仰添﹐亨美人。家赤貧﹐孝事瞽母﹐每得一二錢﹐寧忍饑寒﹐市餅餌以啖其母。人惠以酒肉﹐必先奉其母而後食。或己不食而勸母﹐母問之﹐則謂己已食矣。居嘗拍掌撫髀﹐曼聲髙歌﹐求得其母歡心。人謂仰添未嘗學問﹐而與老萊戲舞事同﹐蓋發於至性云。

黃琮﹐字節庵。標次子也。有父風﹐援例捐千總。嘉慶二十二年秋﹐發廣州右營效力旋署千總﹐攺內河水師﹐歷署碣石鎭守備都司﹐虎門提標守備千總﹐道光十九年春﹐署香山右營守備﹐題升碣石右營守備。鴉片煙禁起﹐欽差林則徐至粵繳煙土﹐驅躉船捕私販﹐令綦嚴﹐總督鄧廷楨﹐提督關天培﹐交薦琮可大用﹐遂檄催諸躉赴龍穴繳煙土﹐從參將李賢緝東莞鎭下村私販﹐擒其魁萬卓﹑鄧實英﹐酋貊麥瑪禮臣義律﹐爲漢姦所嗾﹐抗弗繳﹐欽差總督震怒﹐檄琮帥師焚其躉。八月初五日﹐琮揚帆至香山之潭仔洋﹐諜報躉船販如故﹐琮策夷必抗拒﹐且船炮堅利﹐難以驟攻。乃使敢死士乘小舟藏火器於艙﹐僞爲鬻鮮薧﹐買煙土者麇至﹐發火器投之﹐風急帆檣皆爇﹐須臾盡。事聞升都司﹐先換頂戴。諸夷日晡必於濠鏡澳南北環遊弋﹐琮偵知之﹐以兵圍其三板﹐獲貊麥瑪禮臣二酋﹐長跪乞命﹐兵士怒欲沈之海﹐琮曰「是將羈縻之﹐以制諸夷之命者也。」二酋叩首乞食﹐琮使廚人以瓦缶盛飯雜酒肉食之﹐二酋以手攫食﹐如乞人狀﹐兵士乃大笑﹐鎖其頸至省﹐系諸獄。欽差大悅。旋貊麥得釋﹐大舉入寇﹐琮拒之於虎門沙角大角炮臺﹐連日接戰﹐受火器傷﹐事聞賜白金三十兩。二十年夏四月﹐護理崖州協副將﹐升補海門營參將未赴卒於崖州。

黃培芳﹐字子實。紹統子。明祭酒佐八世孫也。培芳幼聰穎﹐應縣試時﹐題詩山寺﹐方繩武見之﹐訪與訂交﹐二十補弟子員。嘉慶九年﹐中式副榜﹐肄業太學。道光二年充補武英殿校錄官﹐十年選授乳源教諭。歷任陵水縣教諭﹑肇慶府訓導。培芳秉性孝友﹐操履端潔﹐居嫡母生母憂﹐俱哀毀盡禮﹐三年不入室。侍從兄沃棠疾﹐不避勞瘁﹐與從兄幹芝輩互相砥礪﹐勉承家學﹐早爲鄭士超﹑馮敏昌器重。當道聞名﹑延課子弟﹐未嘗千以私﹐遊其門者﹐名碩輩出。如許尙書乃普﹑羅侍郎文俊﹐其尢著者。官乳源時﹐新進諸生書券爲贄﹐及送出門﹐反諸其袖。乳源大旱﹐徒步入山﹐禱雨立應。人呼老師雨。調陵水﹑以士習朴陋﹐罕睹書籍﹐因詳列教條﹐及當讀書目﹐徧諭鄕閭﹐受學者麇至。邑有順湖書院﹐膏火不敷﹐三昧寺有餘田﹐僧徒啟爭﹐密言於有司﹐驅僧撥田贍膏火。時海賊萌蘗﹐居民避入城﹐商旅不行者數月。縣令以公事赴郡﹐培芳飛書崖帥請援﹐得無事。任滿陵人俎豆之。祁宮保督兩粵時﹐用培芳策﹐各屬團練﹐南海等縣分土著民爲七社﹐不費官帑﹐輪戍省城。又議建各倉儲谷﹐備不虞。敍勞加內閣中書銜。復與祁商榷﹐上變通考試﹐遴選眞才﹐疏欲仿唐制舉科目﹐並司馬光十科取士條目﹐以羅羣才。祁稱其深切時務云。世居省城泰泉舊裏﹐藏書五萬餘卷﹐咸豐丁巳﹐英夷入城﹐居民遷徙一空﹐培芳以先祠圖書所在﹐堅守不動。曰「脫有不測﹐則大夫死宗廟之義也。奚避爲﹖」因與坊鄰竭力聯衛﹐卒無恙﹐人服其定識。性好遊﹐嘗六上羅浮﹐謂羅浮﹐粵望也﹔可名粵嶽。因自號粵嶽山人。又與張維屏輩﹐於白雲山濂泉間築雲泉山館。中祀蘇文忠公﹑崔淸獻公及文裕公以志景仰。著述甚富﹐尢邃於易﹐詩文書畫俱工。北平翁方綱目其詩與番禺張維屏﹐陽春譚敬昭爲粵東三子。江南盛子履又推培芳﹐及張維屏﹑譚敬昭﹑順徳吳梯﹑黃玉衡﹑吳川林﹑聯桂鎭平黃釗爲粵東七子云。咸豐丁巳﹐年八十﹐重遊泮水。卒年八十二。

沈志亮﹐名米﹐以字行。先世福建人﹐貿遷來澳門﹐遂家於前山寨南之龍田村。慷慨尙義。道光十六年﹐英人辟馳道﹐毀居民冢墓﹐滅骸骨﹐和議成﹐復大辟之﹐酷甚於前。民訴官﹐置不問﹐志亮先墓亦受害﹐思所以報之。謀之其鄕薦紳鮑俊﹐俊謀之總督徐廣縉﹐徐曰「此誠可惡。」鮑還以告﹐志亮乃與同志郭金堂等數人﹐懷刃伺之﹔英酋素負勇﹐嘗因戰折其左臂﹐常語人曰「澳門一掌地﹐只手用不盡也。」出入皆以兵從﹐志亮等自春䢐秋﹐不得間。久之﹐偕西洋酋數騎出﹐志亮乃使或爲販魚及鬻果蔬﹐馳擔於道﹐若觀馳馬者﹐金堂又以野卉盈束置於道﹐馬聞香不肯前﹐日將夕﹐天且風﹐馬騰塵瞇目﹐志亮俟其出﹐作投書狀﹐英酋俯接而視﹐遂出刈刀鉤其頸墮馬﹐殺之﹔以誇示其手也﹐並斷其手﹐埋諸山場之外。金堂殺其從者﹐西洋酋疾馳入關﹐皆惴惴不敢出馳馬。未幾﹐詣軍門索殺人者﹐制府欲以死囚者代﹐姦人惎之﹐索酋首爲證﹐制府不得已﹐趣鮑勸之出﹐志亮乃與金堂發所埋首與手至省﹐自投下獄﹐金堂語志亮曰「爾有母無子﹐不如我爭自認。」而卒坐志亮﹐制府恐民變﹐昏後卽棄市。金堂論遣戍﹐時道光二十八年某月日。凡冢墓之受害者﹐其子孫墓祭日﹐必先望空拜志亮﹐後遂立廟祀之﹐以金堂諸人配食。金堂﹑望廈人﹐死於獄。

韋允升﹐字東暄。翠微人。少習兵法﹐尢嫻擊刺﹐目視日不瞬﹐怒則須眉盡張﹐由監生捐千總﹐中道光戊子科武舉﹐以材武受知於湖廣總督周天爵﹐奏畱在楚教授兩湖軍。提督羅思舉聞其名﹐置酒邀周及允升﹐曰「吾帳下健兒數十輩﹐皆絕倫﹐請相校爲樂。」先是周延山東技師孔某﹐教其子﹐命與允升校﹐允升勝之。至是皆勝﹐羅因解寶刀贈之﹐由是允升名動齊楚蜀間。周屬允升助其捕盜﹐楚有朱氏女者﹐豪役聞其美而圖之﹐殺女兄﹐女控官﹐吏受賕﹐事幾寢。允升獲凶手﹐雪其冤﹐復擒治多盜﹐周奏請獎﹐部著回籍﹐以營千總卽用。道光二十一年﹐英人破虎門﹐總督祁知允升能﹐命募民數千﹐營列新庵山﹐朝夕訓練﹐旋以議和罷。退居於家﹐後寇警四起縣令屬允升團練衛鄕裏﹐幾十年﹐有以請補大鵬營千總者﹐不就。天爵自允升返﹐無當意者﹐適廣西長髮賊猖獗﹐諸將血戰無如何﹐天爵慨然曰「微允升誰與分憂者。」召允升募勇速赴援﹐時賊嘯聚十餘萬﹐允升部下僅五日人﹐所至身先士卒﹐斬僞先鋒廖八﹐生擒數百﹐擊斃無算﹐賊望見香山韋勇旗幟﹐輒退走。秋七月初十日﹐進攻桂平之新墟﹐奪賊炮臺﹐直撲賊壘﹐賊患其恃勇宩入﹐伏莽火攻之﹐允升裹創轉戰﹐逾數晷﹐後軍不繼﹐死之。事聞。上諭以都司例﹐賜卹蔭子達文云騎尉﹐祀昭忠祠。

劉炳南﹐字亮勤。北門人。事親孝﹐少有奇气﹐喜吟詠﹐遇忠孝節烈事﹐則慷慨發爲詩歌。應童子試不售﹐納監捐未入流職。道光二十一年﹐英人犯省﹐督撫徵兵﹔炳南募拖船二十﹐民勇五百赴援距﹐省城十里﹐有東滘爲入省咽喉地﹐軍府檄炳南禦之。時英兵悍甚﹐炳南帥死士衝戰﹐敵多死﹐退走獅子洋﹐靖逆將軍奕山深器之﹐奏加六品銜﹐賞戴藍翎。旋議和罷兵﹐炳南蒿目時艱﹐益奮勵。凡出奇設險﹐悉規畫而識之﹐見香山城惡曰「城瀕海﹐一杭可薄﹐倘宵小猝至﹐何以守﹖」遂倡議修治之。躬自巡功﹐旋加捐府經歷﹐分發湖南﹐甫抵楚大饑。上官議賑﹐知其才﹐檄署長沙縣丞﹐司賑務。炳南設賑所四﹐兼施藥餌﹐存活甚眾。賊首李沅發寇寶慶﹐據新寧縣城﹐巡撫馮徳馨以炳南有膽略﹐特命與守備熊釗領兵四百﹐駐新寧之崀山﹐甫立營﹐諜報賊由大絹峒之左八角亭逾嶺。炳南與熊釗帥兵追之﹐至半山﹐賊冒險衝突﹐炳南奮臂大呼﹐士皆爭先﹐賊墮溪谷死者無算﹐生擒其頭目李承莫等十一人。賊大奔﹐窮追至羅遠峒﹐地險巇﹐賊伏起夾擊﹐楊雷擁重兵相距甚近﹐而不救援士卒死傷如積。炳南猶裹創血戰﹐所殺過當﹐賊奮擊斷其脰。熊釗亦死之﹐時道光二十九年十二月初五日也年三十六。炳南旣死﹐賊見其屍戴藍翎﹐大恚恨﹐復斷其頭﹐剸刃其腹。咸豐二年賜卹蔭子定璈﹐襲云騎尉﹐並祀楚粵昭忠祠。

何朝亮﹐字品鑑。小欖人﹐年二十六﹐由監生報捐營守備。咸豐元年﹐升壽春鎭中營遊擊。二年護理壽春鎭總兵。三年實授壽州都司。發賊擾安徽巡撫江忠源聞朝亮能﹐欲調至廬州剿賊。九月賊船由柘臯運米﹐其大隊泊巢縣東關﹐聞官軍至﹐奔運漕北﹐朝亮擊之﹐賊走裕溪﹐遂復巢縣。當舒興阿之援廬州也﹐城垂破﹐而臬司張印塘檄朝亮與總兵楊靑鶴分路赴救﹐朝亮率所部健卒八百﹐由中路進﹐賊立木城拒﹐官軍攀援直上﹐賊分兩路來襲﹐官軍撤攻回擊﹐守備包紀功伏兵攻其後﹐朝亮攻其前﹐遂大敗之。十二月﹐復調回廬州禦賊。朝亮晝夜兼程行﹐中途爲賊所阻﹐朝亮力戰奪隘﹐及至廬州﹐而城已陷﹐江南提督和春檄朝亮帶兵由左路攻廬州北門﹐晝夜力戰﹐連奪城外賊營﹐親擒僞丞相陳宗勝。五年三月賞戴花翎﹐五月朝亮偕同知江忠浚等復以北門。六月﹐和春親督各營進剿。十九日﹐直抵賊壘﹐爲賊所困。朝亮帶隊爭先﹐奮擊力卻悍賊一入賊營﹐眾寡不敵﹐力竭被戕。年三十二﹐事聞﹐賜卹予云騎尉﹐世職恩騎尉﹐世襲罔替﹐事迹宣付國史館﹐纂入忠義傳﹐祀昭忠祠。同治初﹐給事中潘斯濂奏朝亮死事尢烈﹐賜立專祠。同治十二年二月﹐賜謚勇烈。

黎源﹐字應科。西坑人。修幹颯爽﹐綜理精密。咸豐六年﹐由吏員捐納從九品官﹐分發廣西﹐敍鄕團功加六品頂戴。署北流縣雙威司巡檢。七年正月﹐容縣賊圍北流城﹐源調鄕勇赴援﹐二月城陷﹐源以孤軍退保隆盛墟﹐繞道如州乞師﹐知府命剿州之垌心賊﹐旬日平之﹐遂委署北流縣統兵。剿賊二十餘戰皆勝﹐脇從之鄕咸震栗﹐願殺賊贖罪。源營逼城五六里﹐兵久疲不敢進﹐軍需窘之﹐辭縣回司知州﹐仍以剿賊專屬源。八年春二月﹐土賊結連容城二萬餘﹐八道來犯。源悉殲之﹐道路無梗。六月初五日﹐克復北流﹐士民益愛戴。適縣令以憂去﹐復署北流。源遂撫瘡痍﹐緩徵斂﹐散誘惑﹐旋實授潯州秦川巡檢﹐仍署北流。九年三月﹐總督勞崇光檄源會郁林博白陸川之兵﹐剿賊大克之。陷賊諸砦悉反正﹐輸誠出練助餉﹐北流得安。十年春﹐源以文教久廢﹐興復舊章﹐延師課士﹐幾於邑有弦歌矣。賊不得逞﹐合平南桂平諸賊來犯﹐總督檄郁林州全屬會剿﹐六月州兵出守西山﹐源出守旺芝塘﹐各跑北流城三十里爲犄角。七月二十四日﹐賊破西山﹐州兵退﹐源仍守旺芝塘﹐賊悉眾攻之﹐連日鏖戰﹐所殺過當﹐然賊日多﹐兵日寡﹐或勸源且退師﹐源不可﹐督戰益力。眾或恇怯﹐則馳而前﹐以身先之。賊覘旗鼓處﹐燃炮中其喉死。時八月十四夜也。源死﹐部下悉潰﹐旺芝塘士民以板盛源屍﹐坎而埋之﹐覆以土艸。賊恨源甚﹐以鐵鉤鉤其屍出之﹐並索黃三殺之﹐黃三者﹔初爲賊﹐降源立功者也。賊以竹篷捲源屍﹐攻北流城﹐匝月不克﹐乃舁源屍回容縣﹐賊首範音謂眾曰「彼作官人﹐與我讎殺﹐分當然﹐不如以官殮之﹐待其來贖。」遂置諸容城之外。十一年十月﹐北流士民以二百金贖其骸。範音惎之﹐裹以布﹐置竹箱中﹐如負販者﹐始得出家人﹐啟視其指甲皆捲向內。事聞。賜卹蔭子宗濂襲云騎尉﹐祀昭忠祠。先是源於死之前十日﹐作書別其父﹐並訓其子﹐家事甚悉﹐緘而不發。死之夕﹐乃以付家人﹐源殉難後﹐郁林兵勇每臨陣猶設位禱之。

潘慶﹐字鳴威。原籍羅定州﹐家毀於賊﹐入籍香山﹐隸良都。由大鵬協外委調署小欖千總。時會匪騷擾﹐擄巡檢某﹐慶救出之﹐獲其魁。丁未春﹐赴省考校﹐匪復熾。劉建華﹑黃太﹑張斗﹑劉槐芳嘯聚至萬人﹐勒索市肆辦供張﹐罷市數日矣。慶回﹐知事急﹐乃佯與張鬥善﹐謂斗曰「吾官此可若何﹖」斗曰「勿犯汛地足矣。」慶曰「若此是速吾亡也﹐吾從若耳。」斗乃告以五月初八舉事﹐慶計敵眾我寡﹐非散其羽翼不能濟﹐乃潛集三百九十餘社﹐社長社正﹐動以利害﹐令反正。咸許諾﹐署名乞自新者一萬二千餘人。遂馳使縣營告急﹐知縣陸孫鼎﹑副將洪名香﹐促兵至﹐賊驚竄﹐慶乘勝扼要道﹐悉擒其魁。小欖地肅淸﹐眾爲位祝之﹐一在開元寺﹐一在九州基﹐咸豐二年﹐升水師提標參將。時提標以洋巡出兵﹐潛通賊。八月十七日﹐賊陳蛇南攻虎門﹐慶巡洋聞報﹐回遇賊於竹洲﹐橫擊之潰。始戰藥彈失﹐營弁沈某自鵝公洲來﹐火藥焚﹐賊呼洪兵勝矣。時賊自稱爲洪兵也。慶亟入城﹐嚴詰得姦細數人﹐置之法﹐賊復合攻東卡﹐兵士以內患旣淸﹐戰气益倍﹐敗之﹐獲陳蛇南等。慶以虎門城狹而惡賊易之﹐議於蓮花山頂增女墻﹐擇要築炮基﹐慶自捐二百兩爲諸弁倡﹐遂蕆事。四年十一月﹐總督葉名琛檄從按察使沈棣輝剿佛山﹐議者請盡塞通佛山諸河﹐專攻石壁﹐慶以石壁圍湧﹐賊壘幾徧﹐攻以舟﹐水道淺窄﹐賊援一集不能退﹐羣盜惟佛山陳開最悍﹐方燒民居兩晝夜﹐火未熄﹐必內變﹐宜乘機攻之﹐破開則羣賊潰矣。沈從之﹐攻臨海廟髙橋頭諸壘皆克。適曾琪車陂河之軍陷﹐檄慶防東﹐賊五路晝夜攻省城﹐慶三勝之﹐賊收合赤岡山﹐梁賊數萬﹐再逼河南﹐鄕勇敗﹐慶與陸兵夾擊之﹐賊潰五年﹐賊西竄﹐陷潯州﹐檄慶領快蟹船十二馳救﹐賊窺梧州﹐總督檄蘇海昆芳領船四十敗。慶黃鐘音新任臬司﹑統兵駐梧﹐促蘇昆刻期進﹐慶以西潦沒堤纜不能牽﹐我沂流上危灘﹐賊順流壓我必敗﹐須流緩乃可﹐而黃鐘音不知兵﹐促戰愈急﹐七月廿四日﹐僅至藤縣白沙河﹐賊連檣下﹐擒鐘音﹑殺昆芳﹐我師大敗。慶接戰自辰至酉﹐十二船俱盡﹐慶子乃貞﹑侄紹良﹐俱死。慶右足中炮落水﹐關防漂失﹐殘兵援之舁入梧城﹐翌早乃蘇。事聞詔鑄參將關防給之﹐調還省堵東江。九年﹐鎭陽江。十年十月﹐調署廣西提督﹐下埕賊羅澕觀仁﹑和墟賊陳金剛合兵窺梧﹐慶聲官下封川﹐潛渡容墟﹑南繞二賊後﹐自上流擊之﹐又遣陸勇紆道夾攻﹐賊狃於藤河之役﹐不虞官軍之飛渡也﹐駭散。泅湧而逸﹐擒賊十八人﹐奪船四十﹐乘勝收下埕﹐龍洞等處。會疾作﹐回籍調治。性儉朴﹐居官尢廉﹐置宅東門僅數椽。年六十八卒。

曾望顏﹐字瞻孔。原籍順徳祖昌垣﹐始徙邑之員峯鄕﹐隸籍良都。父富業邑諸生﹐授徒自給。望顏亦以此爲甘旨計。縣試第一﹐補弟子員。嘉慶己卯舉於鄕。道光壬午恩科進士。選庶吉士﹐授編修﹐補江南道監察禦史﹐署河南道事﹐掌山西道事﹐轉刑科給事中﹐兼署戶科給事中﹐遷光祿寺少卿﹐太常寺少卿﹐晉順天府府尹﹐擢福建布政使護理﹐福建巡撫。代辦閩浙總督。以官禦史時﹐查庫虧空﹐追治免官﹐賠補完繳﹐給還主事。咸豐四年﹐入都以五品京堂授通政司參議﹐再遷順天府府尹﹐升陜西巡撫﹐調署四川總督。以陜西參劾﹐屬員翻案解任。同治四年起授內閣侍讀學士﹐回籍卒。望顏剛介嚴毅﹐知無不爲﹐座主英和湯金釗並器重之。曰「此必能自立﹐不肯苟徇流俗者。」居臺諫時﹐條奏悉稱旨。旣擢京卿﹐宣宗諭曰「科道爲朝廷耳目之官﹐責任綦重﹐凡利獘攸關﹐俱應直言無隱﹐近如馮贊勛﹑曾望顏﹑黃爵滋﹑金應麟等﹐遇事敢言﹐指陳曉暢﹐故特擢任京卿﹐風勵言官﹐以廣忠諫之路。望顏等益當仰體朕意﹐不避嫌怨﹐力矢公忠﹐如以建言爲梯榮地驟﹐得升階卽圖保位﹐豈朕用人圖治意耶﹖」尋遷京尹﹐召見﹐諭曰「我知爾赤心爲公﹐非沽直希榮者比﹐今旣管地方事﹐切宜認眞﹐勿染外官習气﹐一味含忍。府尹管二十四州縣﹐先宜查拿邪教﹐彈劾劣員﹐不可以容忍廢職。」翌日﹐復諭曰「事有未當﹐爾不肯爲﹐朕能信之﹐惟是新膺民社府尹﹐事多未經﹐宜隨時歷練﹐毋誤乃事。」望顏跪聆﹐感激流涕。每月敷陳十數次﹐上皆召見﹐詢地方事﹐及屬官賢否﹐望顏愈礪精報稱。搜剔順天科場積獘﹐及回漕邪教﹐隆丰寺﹑三官廟﹑僧﹑尼﹑響馬﹑大盜﹐事多波及要津﹐株連宦豎﹐人皆危之﹐糾彈不職州縣﹐與兼尹大臣﹐反覆辧難﹐一意孤行﹐不之顧也﹔時稱爲曾鐵面。庚子海氛不靖﹐簡任閩藩﹐諭曰「藩臬原應奏事﹐若事關重大﹐爾可專奏﹐毋庸會商督撫﹐致畏首畏尾﹐朕觀近日外官﹐似天生一副飲食起居與他﹐全不是京官樣子﹐我知爾尙不至此。」再問某日可起程﹐某日可抵任﹐帶人若干﹐家眷去否﹖望顏逐一奏對﹐天顏霽悅。到閩兼權督撫二事﹐蕃使由南臺口闌入省﹐呈國書﹐望顏命督標參將收之﹐許爲代奏﹐使者悍然造軍府請見﹐望顏以和約未定﹐若請見﹐當從琉球諸屬國陪臣禮節﹐蕃使囂然爭﹐將軍以下勸稍貶損﹐以顧大局﹐望顏曰「設有變故我一人當之。」遂調麾下七營將士﹐列堂發炮﹐鳴笳鼓升帳﹐使者逡巡不敢進﹐以國書交府縣代呈﹐謂未見中國官有如此者﹐遂揚帆去。未幾罷歸﹐文宗禦極起用﹐密奏粵東會匪之患﹐吏治之壞﹐民生之困﹐反覆數千言﹐上爲動色。召對復一一陳之。再任京尹﹐嚴於其舊﹔奉命巡撫陜西﹐以救獘補偏爲急務。陜西戎政廢馳﹐望顏親臨考校﹐汰老弱補精壯﹐勸訓練﹔又以秦軍貧乏﹐禁支糧減克﹐大閱自出貲犒賞﹐秦軍大悅﹐乃行保甲﹐勵鄕團﹐勸民儲谷﹐備緩急。登山視險要﹐築寨堡﹐擒治紅黑簽匪﹐商旅可以夜行。河南撚匪煽亂﹐屯武當山﹐地邇而險經﹐楚軍驅逐﹐闖入武關﹐地扼四衝﹐恐久據﹐調飛騎星馳搗之﹐限三日至﹐賊不虞官軍之猝至也﹐竄還豫。望顏以事關兩省﹐不分畛域﹐先奏獎楚軍﹐其固持大體﹐皆此類也。回民與漢民構訟﹐往往不得直﹐望顏語屬吏﹐以漢回皆國家赤子﹐祗分曲直﹐何分彼此﹐治之皆得其平。臨潼漢回斗﹐幾致亂。望顏遣官賚文書馳往曉諭﹐各捕其爲首數人﹐遂解散。回人中大憝拜六兒者﹐歷任無敢攖其鋒﹐望顏以兵圍獲之﹐並獲漢人中巨惡李麥芒兒﹐同日梟諸市﹐回人謂自林文忠後﹐僅見此人﹐我𨿽與漢人世仇﹐但曾撫軍在﹐不可生事﹐負恩徳﹐由是帖然。滇賊擾川境﹐上命移節督川﹐川之戎政更壞於陜﹐賊已陷州縣﹐奏調甘陜兵至﹐人地生疏﹐檄土司兵至﹐鶉衣菜色﹐芻糧戈甲皆不給﹐乃捐廉數千卹之﹐土兵始踴躍用命﹐而陜西被劾﹐屬員翻案﹐臺參事起﹐部議革職畱任﹐再劾成都翁守詐而贓﹐翁亦互訐﹐遂解任回籍。文宗駐蹕熱河﹐詢望顏行止﹐左右以翻案臺參誣罔對﹐且謂望顏性過剛﹐故不合時宜。文宗嘆息久之。穆宗禦極﹐起授內閣侍讀學士﹐以老乞假歸。同治庚午夏四月﹐卒於城南裏第﹐年八十有一。望顏勤於官事﹐校簿書恆至夜分﹐服食一如秀才時再仕再己。粵中大吏﹐招之不出﹐親故希見其面。先是學政於新進覆試﹐每名繳十金有奇﹐名曰開門銀。望顏慨然曰「學政爲朝廷有人材﹐柰何需索至此。」及爲禦史﹐卽奏請禁革﹐粵東州縣於未及定罪﹐及牽涉之犯﹐另設系所﹐名曰外羈﹐淩虐勒索﹐一如犴獄﹐望顏並奏劾之。軍興徵於商人﹐姦人藉爲利﹐抽及魚蝦。邑城販豎皆罷市﹐望顏諭眾安集﹐請於勞制軍﹐崇光而免之。通籍四十年﹐未嘗牟利﹐後有恃勢豪奪者﹐人輒思望顏不置。雲光緒六年﹐閩浙總督左宗棠以望顏在陜兩年﹐政績卓著﹐陜民感慕上陳﹐奉旨政續宣付國吏館立傳﹐並準於陜西省城建立專祠。

林徳泉﹐字恭溥。大湧安堂人。由廩生中道光辛巳恩科舉人﹐挑發安徽﹐署石埭縣﹐調太湖縣。二十二年﹐英人之役﹐調赴上海軍營。英人闌入吳淞﹐直指江寧﹐主兵事者﹐徙庫儲於安慶﹐委徳泉督運﹐甫出江口﹐舟子聞炮驚逃﹐徳泉率親兵揚帆入皖。復調防禦江東﹐徳泉先於和州梁山設伏﹐乃沿江建炮臺﹐張旗幟﹐英人兩至皆逡巡不敢進。徳泉陳防江戰守策﹐江蘇巡撫程矞采善其議﹐檄所屬行之。旋署和州涇縣﹐二十八年﹐再調江蘇﹐督水師追獲海寇蘇走等於浙江之普陀洋。救出被虜者數十人﹐功上以海疆知縣調補﹐後以同知升用。先換頂戴。三十年﹐補靑浦縣。振興文教﹐士風蔚然。咸豐元年﹐調廣西軍營﹐江南督撫以海疆奏畱。三年調安徽軍營﹐補宿遷縣﹐領粵東水勇﹐剿上海股賊。四年以軍事﹐奉檄回粵﹐會匪事起﹐督撫奏畱原籍﹐董團練。蕭家渡之捷徳泉與有力焉。

林謙﹐字徳光。大車鄕人。淡薄嚴正﹐好學不倦﹐而常抱經世志。由廩生中道光戊子舉人。大挑知縣﹐分發直隸﹐告終養歸。咸豐六年﹐以團練功﹐加同知銜保舉孝廉方正﹐家故貧﹐父鶚翀﹐家屬多﹐謙藉館谷供菽水。先是大父夢蘭﹐慮謙以家計廢學﹐給田資之﹐及得館谷﹐請於大父﹐還所給田爲弟侄讀書助。父母喪費皆自任之﹐未嘗責之兩弟。同邑友鄭廷檢﹑官中書﹐歿於京師﹐謙爲護柩﹐及其孤還﹐餘千金﹐悉歸其家。有異鄕友流落省城﹐慨然贈金作歸計。其師之曾孫女﹐鬻爲婢﹐謙爲贖券﹐撫育成人﹐備奩貲送歸﹐俾其親屬爲擇配。東鄕故貧瘠﹐謙爲籌畫置田一頃爲公儲。又置田八十畝﹐豫爲四都社學經費。道光辛卯﹐米價昂﹐謙仿朱子社倉法行於鄕﹐丁未復於欖邊墟設助耕倉﹐鄕人互相則效﹐積谷遂多﹐崇義屯田變價﹐應繳銀萬四千兩﹐謙以田爲仁良十都人士鄕會試費所從出﹐仿三益會法變通之﹐設立章程﹐得銀二萬兩繳價外﹐以其餘增田三頃。東鄕道路傾圮﹑橋梁朽壞﹐謙倡議醵金修治之。邑徵糧歲輪圖甲舉總催官給之票﹐名曰金花票﹐糧胥賣票於圖役﹐役向輪戶訛索﹐名曰大當﹐陋規歲萬兩﹐貧寡之戶﹐傾產鬻男女以供其求﹐甚有畏累自盡者﹐謙首建言除之﹐胥役以千金進﹐弗納﹐與邑紳吳景濂等詣縣陳狀胥役乞哀於官持不決﹐謙將控諸大府﹐適曾望顏自閩藩回籍﹐謙囑致書知縣陸孫鼎﹐痛言其害﹐獘始革。勒碑丰山書院。庚子﹐英吉利以禁煙啟釁﹐姦宄乘之﹐謙告縣集眾於云衢書院﹐立章程嚴堵禦﹐東鄕賴以安。自是以嚴禁會匪爲先務。甲辰﹐乙巳﹐三合會匪煽惑﹐東鄕悉破獲之﹐無有入其黨者。丁未戊申﹑西粵﹑賊起﹐蔓延東省﹐謙知其必及我也﹐先期爲備﹐於是分東鄕爲六局﹐督鄕團﹑察遊匪﹐設總局於邑城之東。策貲糧﹑通軍報﹑預應援。又謀於下伽山﹑小隱港﹑三仙閣﹐興築炮臺﹐藩蔽東海。咸豐甲寅秋賊果破港口﹐逼縣城﹐東遷者絡繹不絕﹐夜行亦戒心﹐謙召其都人士﹐帥鄕團星馳至﹐營於東門外﹐知縣邱才穎謂東人激勵有素﹐使登陴﹐時西北江鄕雁行頓刃﹐炮聲殷天﹐而卒無潰志者﹐恃有東鄕爲退保地也。謙性嚴而恕﹐事必綜核﹐而不事矜張﹐與人共事﹐有所可否﹐恆十相往復。嘗獲竊賊黃阿瘦﹐察其有悔意﹐釋之﹐黃遂攺行﹐並戒其黨﹐嘗告鄕人罪﹐後察其誤﹐自引咎請釋之。邑之土民﹑客民﹐素相安。同治壬戌秋﹐他邑土客構禍﹐訛言石門客民將爲變﹐人心洶洶﹐謙不爲動﹐廉得其僞榜於通衢﹐事遂已。謙歿後﹐其子孫求葬地過石門﹐鄕人曰「微爾先人﹐無今日﹐地惟所欲。」當時訟曲直者﹐咸比之王彥方云。官有公事﹐必借謙以信於民﹐而未嘗私至宰室。又嘗誡其子曰「公事不易爲﹐爾無輕與。」晚年少有所蓄﹐置數弓地﹐營先廟﹐以其餘地爲屋三楹﹐顏曰﹕過儉艸堂﹐置經史萬餘卷﹐及手鈔書數百卷。年八十﹐猶燈下作楷﹐凡前言往行﹐時事得失﹐條記滿墻壁間。學宗李安溪﹐主講丰山書院﹐與生徒辧論必求精確﹐臨歿遺命遵古喪禮﹐不用緇黃﹐著述詳縣誌藝文﹐同治十三年﹐祀鄕賢。

鄭藻如﹐字玉軒。邑濠頭人。父乃康﹐慷慨好義。有孟嘗君焚券風。藻如少讀書﹐明大義﹐道光丙午補諸生﹐咸豐辛亥舉於鄕。值洪匪擾境﹐與同邑林謙募鄕團﹐疊破賊﹐邑城以安。大吏奏獎內閣中書銜﹐江督曾國藩聘至滬﹐總辦機器局﹐規模閎整。歷任江督﹐皆交章保薦﹐記名以海關道用。賞戴花翎。督造吳淞炮臺﹐西人亦驚異焉。光緒戊寅﹑相國李鴻章以人才薦﹐召見還﹐畱辦北洋海陸營防。是年簡放津海關道﹐裁各卡海巡﹐民便之。會巴西國遣使通好﹐李鴻章屬之訂約﹐時稱爲審當。晉豫饑﹐以籌巨款助賑﹐加二品銜。辛巳加三品卿銜﹐派充出使美日祕國大臣。初﹐美人嫉視華工﹐遣使言於朝議﹐禁續往。藻如至﹐折以公義﹐卒罷之。壬午﹐至日斯巴尼亞遞國書﹐國王待之有加禮。甲申﹐至祕魯﹐見其外務大臣﹐籌保護華民﹐且言招工之違約。先是華民被姦人騙鬻﹐傭於祕﹐十年逾十萬人﹐工主虐待如牛豕。藻如與祕魯申正條約﹐嚴緝拐匪﹐積獘稍除。又集款三萬餘﹐創中華通惠局﹐華工信息﹐始與祖國通。任滿﹐朝議復畱半年﹐乃由祕返美﹐右手得廢疾﹐舟泊素未通問之哥林﹐祕國國主慕其賢﹐特遣官醫調治﹐嗣是力疾從公﹐以左手作書。著論述祕魯虐華民情形﹐歷歷如繪。未幾﹐美人殺傷華工四十餘人﹐藻如電請美外部調兵保護﹐辦凶賠償﹐反覆詰辦﹐國主爲之動容﹐卒如議。歷任四年﹐所至布信義﹐固邦交﹐尊國體﹐保僑民﹐感人甚深。累升內閣侍讀學士﹑鴻臚寺卿﹐通政司副使﹐光祿寺卿。以病乞休﹐離美未二千里﹐復有旨慰畱﹐再辭﹐乃允。藻如畱心時務﹐律己嚴﹐居官不攺儒素。致仕家居﹐以邑中蠶桑棉茶之利未溥﹐購種散給居民﹐教以飼畜﹐種植諸法﹐本邑之有實業﹐藻如稱先導焉。卒年七十一。

陳子淸﹐字季腴。本順徳人。徙員峯﹐家綦貧﹐幼與曾望顏同攻苦﹐望顏早貴﹐越二紀丙午﹐子淸始舉於鄕。丙辰挑教諭﹐不就銓。僑居邑城﹐操履狷潔﹐以書畫自贍。邑令楊鉞﹐楊先榮﹐嘗屏騶從造訪﹐淸談竟日﹐其見重如此。鄭藻如持節歸﹐不敢徑饋以金﹐旣歿爲代償夙逋﹐曰「毋以是損淸徳也。」易簀時﹐有郵至槥券者值百金﹐隱其名﹐莫辦爲誰。子淸晚年道益髙﹐翛然物外﹐書畫尢爲世寶貴﹐所爲證眞畫齋詩﹐蕭閒簡遠﹐如其人。邑人劉﹖芬梓之以傳。論者謂子淸貞不絕俗﹐和不失身﹐其與望顏之剛介嚴毅﹐𨿽仕隱殊途﹐而自立不苟則一云。

何璟﹐字伯玉。小欖人。祖文明﹐父曰愈﹐縣誌均有傳。璟幼穎悟﹐好學﹐隨父宦四川﹐稱爲偉器。年十七﹐以監生應順天試﹐道光二十三年中舉人。二十七年﹐成進士﹐攺庶吉士﹐散館授編修。咸豐二年充順天鄕試同考官﹐家素貧﹐旅食京華﹐不謁權貴﹐人益重之。三年﹐記名以禦史用﹐未幾丁祖母憂回蜀﹐服闋入京﹐授江南監察禦史。時英人陷廣州﹐疏請起前兵部侍郎曾國藩赴廣東﹐與在籍侍郎羅惇衍等﹐調集民團﹐俾民心有所維系。八年英船入津沽﹐璟疏陳戰守之要﹐又疏言和久不成﹐戰宜早決。請克日進剿﹐抗論至八疏﹐凡數萬言。九年升給事中﹐十年﹐英兵逼畿輔﹐官軍擒其酋九人﹐璟請立斬之﹐並請飭廣東官紳速督兵團收省城﹐搗香港﹐必解近畿之患。時有傳英酋脫囚後﹐欲與爲難云。在臺諫掊擊不避權貴﹐十一年引見﹐以道員用。授安徽廬鳳穎道。同治元年﹐抵皖﹐江督曾國藩奏畱省城﹐總辦善後﹐及營務處差。國藩事無大小﹐一以咨之。二年﹐奏署按察使﹐兼署布政使﹐時撚匪竄望江等處﹐聲言欲圖省城﹐而國藩駐金陵﹐巡撫喬松年駐壽州﹐調度每不相應﹐璟便宜應敵﹐賊不得逞。皖省收復未久﹐尢以興文教﹐卹民疾苦爲先﹐捐廉購書置書院中﹐資文士誦習﹐興建養生局﹐育嬰堂﹐養老院等多處﹐數年之間﹐百廢具舉。四年﹐授湖北布政使﹔六年﹐護理巡撫﹐次年曾國藩咨撤霆慶十營﹐霆營凡兩撤﹐皆生變﹐璟先調分紮上下巴河﹐聲言金陵散勇沿途騷擾﹐將遁鄂境﹐特令防守﹐復調水師四十艘﹐及提督劉維楨一軍﹐分屯其後﹐又飭軍需局多備船隻﹐聽候載撤勇﹐分送各省﹐然後出檄示﹐卽令繳械領餉﹐且多給十日糧﹐不數日至川﹑至滬﹑至湘中﹐皆晏然。當各軍分屯巴河﹐時蘄水姦民欲爲亂﹐見官軍至疑事泄﹐遂反。值霆營散盡﹐璟得專治其事﹐發兵擒斬其魁﹐事平。八年回布政任﹐是年調山西布政。璟所至均諭州縣積谷備兵荒﹐以晉民種罌粟﹐尢妨麰麥﹐禁之而未能全革﹐後數年﹐晉果大饑﹐人服其先見。九年﹐擢福建巡撫﹐旋調山西巡撫﹐十年調江蘇巡撫﹐十一年二月﹐曾國藩卒於位﹐命署兩江總督﹐辦理江海防務﹐悉秉國藩之經畫。會內務府傳辦大婚﹐備賞緞匹值二百萬﹐奏言爲款太鉅﹐向所未有﹐且西陲未靖﹐軍餉浩繁﹐驟增此款﹐懇飭核減﹐尋得旨減半。是歲﹐以丁父憂回籍。光緒元年﹐服闋入都﹐陛見﹐卽授閩浙總督。賜紫禁城騎馬。召見時。諭以福建地方緊要﹐知汝公忠體國﹐毋負委任。途次﹐命兼署福州將軍。上年閩疊遭水火風災﹐五月復大水﹐城不沒者一版﹐璟坐城上七晝夜﹐督諸軍拯救﹐首捐二千金助賑官紳繼之﹐災黎不至失所。又籌款設局平糶﹐水退乃浚洪塘﹐編竹楗導流入海。臺灣後山阿棉烏漏兩社生番蠢動﹐總兵吳光亮擊破烏漏﹐請增兵。璟檄駐臺南統領提督孫開華會剿﹐遂破納納阿棉兩社。是役也﹐總番目馬腰兵遁後﹐復率眾詐降﹐欲襲官軍﹐璟己預檄各營嚴陣以待﹐擒馬腰兵斬之﹐並焚毀助逆之沙老等社﹐後山中北兩路遂通。五年兼巡撫﹐疏言日本議廢琉球﹐兵船時時遊弋﹐心殊叵測﹐全臺形勢﹐基隆尢爲外人虎視﹐應調各輪船集基隆合操﹐月以一船分巡各口﹐有警則應﹐運掉自靈。有英教士建教堂於省會烏石山﹐侵公地﹐紳民不服﹐前撫丁日昌擬以城外地易之﹐事定矣﹐而久不遷﹐復建樓屋﹐眾憤﹐火其樓﹐彼籍口欲卽侵地修復﹐璟持原議力爭﹐卒令交還﹐以他處易焉。九年﹐法人構兵越南﹐疏言閩兵力太薄﹐惟有固炮臺﹐以逸待勞﹐萬一有警﹐當出省調度。十年四月﹐上命侍講張佩綸會辦福建軍務﹐五月法兵艦十餘艘泊上海﹐閏月二十一日﹐聞有入閩口之信﹐璟電咨總理衙門﹐以前奉旨有彼若不動﹐我亦不發之諭﹐若俟其撲犯﹐彼已深入﹐我恐不得勢。二十三日﹐法船入泊馬尾﹐乃與將軍巡撫等言﹐法船借遊歷爲名﹐陸續入口﹐而所立條約﹐拘手攣足﹐所占商岸﹐拊背扼吭﹐阻之則先啟釁端﹐聽之則坐失重險﹐一旦決裂﹐我電未至﹐彼信先聞﹐則炮臺之軍不及入援﹐南臺之軍亦難徑渡船局﹐勢殊岌岌﹐則以兵船過少﹐水上無遊擊之師故也。現敵注意福州﹐臣璟擬卽出省駐紮﹐臣佩綸以爲安民禦敵﹐宣示鎭靜﹐如有戰事﹐臣佩綸臣穆圖善親赴前敵堵禦﹐惟法人鬼蜮實有密據要害﹐先發制人之意﹐如果聖意決戰﹐務請豫授機宜﹐俾臣等水陸合擊﹐較爲得算。疏上﹐得旨該將軍等當實力備禦﹐二十四日﹐始奉總署電傳諭﹐阻法艦進口﹐璟已照會法官﹐而法艦入口者漸眾。初﹐張佩綸自奏請前敵﹐遂駐守船局﹐調舟師聚馬尾﹐璟擬分船外扼長門﹐內扼臨浦﹐不顧也。時法船環泊馬尾﹐遂會電總署﹐如法船再入﹐我惟有塞河先發。諭以閩口有英美等國兵船﹐堵塞應與領事說明見﹐經美國調處﹐局勢未定﹐所稱先發﹐尢須愼重﹐仍會電總督力爭﹐及法攻犯基隆﹐又會電總署﹐法已啟釁﹐不如早定戰局。並飭南北洋互援。七月二日﹐聞法有初三開戰之說﹐因電告張佩綸﹐請嚴備。次日午法戰書甫至﹐卽電馬尾﹐彼已先期開戰﹐我船遂爲所傷。法船十餘艘﹐我毀其二﹐並斃頭兵二名﹐大將某亦轟斃。敵連日環攻船廠﹐圖登岸﹐我軍均力卻之﹐當戰時﹐璟欲率師應援﹐而鼓山臨浦無舟可濟﹐且奉嚴旨不許出城﹐於是塞臨浦河﹐屯重兵鼓山﹐法聲言攻省城﹐璟誓以死守城﹐彼卒不敢深入﹐退攻館頭田螺灣﹐閩安長門諸炮臺﹐皆爲防軍所遏﹐長門臺先已擊﹐沈其外應兵艦一﹐至是復毀其二﹐法卽退出芭蕉山鏖戰凡四日焉。時陸軍援師不下二十萬人﹐璟籌餉繕械﹐而客兵不擾﹐且以告金告糴﹐江右閭閻安堵﹐其臺北一路﹐法人先爲官軍敗於基隆﹐至滬尾又誘其登岸﹐大勝之﹐皆璟策也。旋以馬江之敗﹐上疏自劾﹐奉旨革職﹐旣解任﹐官橐蕭然﹐告貸親友始成行。城外舊有陳淸端公寶生祠﹐閩人並祀璟其中。抵家後﹐左宗棠﹐楊昌浚查辦閩事﹐疏入﹐張佩綸遣戍﹐璟免置議。璟自歸裏﹐粵吏延主應元書院﹐暇輒觀書作字﹐種花竹自娛。𨿽家無擔石﹐泊如也。光緒十四年卒。年七十二。著有《春秋大戰錄》《通鑑大戰錄》《奏議》十五卷﹑《事余軒詩》十卷。璟服官數十年﹐忠淸謹愼﹐勤求物務﹐不動聲色﹐而利興害除﹐不求時譽﹐亦不爲苛察矯激之行﹐故所至無赫赫名﹐論者謂璟老成謀國﹐馬江之役﹐使得自行其志﹐必不待敵猝發而後應之﹐以至蹉跌若此云。

香山縣鄕土志五

人類

香山民族﹐自漢陳臨家居海島﹐奮志不同蠻俗﹐子孫盛於嶺徼﹐開化之迹玆爲最先。唐鄭愚作詩有﹕「臺山初罷霧﹐岐海正分流﹐漁浦揚來笛﹐鴻逵翼去舟。」之語﹐則本邑當唐末時﹐如石岐一帶之地﹐必航路交通﹑人成都聚無疑矣。北宋則梁陳望族著於海曲。至陳天覺倡議設縣時有劉必從捐其仁山祖居以爲縣治﹐雍陌鄭姓又爭建縣城於其鄕﹐殆亦巨族也。凡此者﹐其初由中原徙至﹐與�均未可知﹐然聚族已久﹐不謂之土著不可矣。近有分粵地民族爲陸居﹑山居﹑水居三類﹐陸居則皆中原種族轉徙而至者﹔山居則爲猺獠﹐如今客家之類﹔水居則爲蜑民﹐今本邑三竈官久己奉裁。詳下。陸居﹑山居者幾已混合爲一﹐科舉未廢以前﹐香山學額二十名內客籍二名﹐後彼人嫌其太少﹐稟學使歸眾匯取。此事爲二族混合之一大關鍵﹐蓋粵人縣界素嚴﹐常有攻訐冒籍之案﹐若考試準其匯取﹐則畛域不泯而自泯矣。至蜑民頑悍﹐明初籍以爲兵﹐實羈縻之術﹐非誘之向化也﹐故風俗習憤究與土著不同。國朝雍正七年﹐詔令蜑民有能蓋屋棲身者﹐許其在近水村莊居住﹐力田務﹐本以示一視同仁。自是泛宅浮家之輩且有更易姓氏以自附於大族。縣城西甲子橋內有地﹐嘉慶間尙名蛋家墩﹐今已攺名大墩﹐此亦同化之一證。所不變者﹐海濱寥寥數百﹐而已況夫河泊輸課久編定籍﹐海寇入擾﹐繒船著功﹐詳下。教育普及之世又何妨導之同化哉﹖今更就山居﹑水居者﹐略析其源流事迹如左。

客民﹐卽犵狫俗名客家老。明田汝成《炎徼紀聞》﹕犵狫﹐一名犵獠﹐種類甚多。蓬頭赤腳﹐輕命死黨﹐以布一幅橫圍腰間﹐旁無襞績﹐謂之桶裙﹐男女同制﹐或云﹕彼本地主。後秦始皇徙中國萬家於嶺南﹐中國人生息漸繁﹐彼遂衰弱﹐故反主爲客﹐名曰客籍。其人本山澤之臒﹐率以畋獵樵蘇爲業﹐近多出洋畱貿﹐易稇載而歸﹐屨絲曳縞﹐家擁素封者比比皆是。蓋气象又一新矣。

畬蠻﹐本閩潮人之逃叛流亡者﹐就地墾荒﹐以刀耕火種爲名﹐隨處有之。自乾隆五十四五年間﹐始有私至十字門附近之過路環鑿山取石。道光間﹐屯集至數千人﹐蓋生計所營﹑室家所托焉。今殆散去。

猺﹐明萬曆間﹐三竈沿山猺民相聚爲盜﹐官兵追捕﹐旋匿旋出黑山黃梁都屬。兵不能禦﹐又不諳正音﹐難以化導。東澳屬黃梁都人周髙揚者﹐鐵匠也﹔鬻器於其市﹐習其人﹐通其語﹐猺眾悅之﹐巡海官至﹐則髙揚爲宣諭﹐俗漸革。奏授髙爲三竈撫猺守備萬曆二十八年。治其地﹐世其職入覲加授宣武將軍。崇禎元年卒﹐子徳顯襲﹔國朝仍之﹐三傳至坤﹐乾隆三年卒﹐四年奉裁。田志云﹕猺官署在春花圃久圮。按﹕明時新會皂幕山爲廣東猺山之�。香山地鄰新會﹐猺族𨿽退處海島﹐聲勢必振﹐仍須設官鎭撫。後殆﹐以其種漸盡﹐無事防維﹐故汰之耳。

蜑人﹐以舟爲宅﹐業捕魚或編篷﹐瀕水而居﹐謂之水欄。見水色則知有龍﹐故又曰龍戶。齊民則曰蜑家。自唐以來計丁輸課於官。明初編戶立里長﹐屬河泊所﹐歲收魚課香山等縣尢多。洪武十五年﹐命南雄侯趙庸籍廣州蛋戶萬人爲水軍。二十四年﹐都指揮花茂上言﹐東莞﹑香山等縣逋逃蠻戶附居海島﹐遇官軍卽稱捕魚﹐遇蕃賊卽同爲惡﹐不時出沒劫掠﹐殊難管轄﹐請徙其人爲兵﹔又奏添設沿海依山衛所城池﹐收集海民置軍守禦。詔皆從之。

國朝嘉慶間﹐鯨窟縱橫﹐半爲漁戶﹐而屢挫其鋒者亦爲漁戶。其爲盜也﹐衽席風濤所得者不足以供汛兵巡丁之索取﹐生計日絀﹐稍彊者卽憤而爲之。其輿盜抗者﹐大抵皆生殖有資﹐身家自重者也。十四年﹐漁戶陳敬裕等請總督百齡給大船三十﹐領壯勇爲前鋒﹐許之。初敬裕等以繒船七十﹐分三隊﹐捕盜外洋﹐所向有功。十三年官給以頂戴﹐又給口糧﹐令分赴險阻堵禦﹐邑人且資以保衛鄕閭焉。

盧亭﹐今無其人。《澳門記略》引《月山叢談》云﹕老萬山自澳門望之﹐隱隱一發山有人魋結﹐見人輒入水﹐蓋盧亭也。晉賊盧循兵敗入廣﹐其黨泛舟以逃居海島﹐久之無所得衣食﹐生子孫皆裸體﹐謂之盧亭。嘗下海捕魚充食﹐能於水中伏三四日不死。按﹕唐劉恂《嶺表錄異》云﹕盧循旣敗﹐餘黨奔於海島野居﹐惟食蠔蠣﹐疊殼爲墻壁。又云﹕海夷盧亭者﹐以斧楔取蠔殼﹐燒以烈火﹐蠔卽啟房﹐挑取其肉﹐貯以竹筐赴墟市﹐以易酒肉。此蓋以盧亭種爲今之蜑民﹐俟考。今邑黃梁都之南隅有盧亭環﹐四字都藜村有盧亭井﹐豈卽此種人竄伏之遺址歟﹖香山縣鄕土志六

戶口

本邑戶口﹐光緒二十六年間﹐由縣飭查一次﹐旋以諸鄕局繳覆冊籍者不及十之二三﹐事竟中輟﹐知者惜之。考祝志戶役篇只存嘉慶間戶口實數﹐而光緒五年新修之田志亦無新增﹐蓋自編審制停﹐而民數統計之難﹐詳有如此。邇者﹐憲政推行﹐地方自治漸見發達﹐官紳分區調查已得端緒﹐亦足一洗前陋矣。玆錄舊志所載戶口數於其前﹐而以本邑新制宣統元年民政表及宣統二年戶數表編於後﹐俾對照以觀﹐庶知民族孳生之速率﹐而教養之不容或緩也。

嘉慶十九年﹐知縣馬徳滋查報通縣居民九萬三千七百九十六戶﹐男二十四萬四千四百五十丁﹐婦女十七萬九千五百九十二口﹔蜑民一千二百九十九戶﹐男三千六百五十九丁﹐女二千五百一十四口。

宣統元年本邑民政表城廂方里數戶數口數六

一○四五一六八二三六鄕村鄕村數方里數戶數口數四一三七○九六一二○一○五九八○二四市鎭市鎭數方里數戶數口數二二八九五三二七五八一五五九五八合計方里數戶數口數七九九七一六三三一五八二二二一八

宣統二年本邑戶數表某區某段某鄕正戶總數附戶總數第一區第一段城內八○三二三九第一段東門外一二九四三六六第三段西門外四三四一六八三第四段南門外二四八六四八四第五段北門外一七七八六九○第六段厚興街六五九六九第七段峯溪基邊二四四八三六九第八段長洲一八八八四四第九段港口一四六○無

第十段茶奇洛三九九一一第十一段竹秀園三八四一

第十二段恆美九七六二

第十三段沙湧四八八無

第十四段上堂二二四無

第十五段葫蘆棚一二一無

第十六段龍環一八三無

第十七段板橋新村二五六無

第十八段龍塘五四無

第十九段梅坪五九無

第二十段北臺二九七無

第廿一段曹邊二一七無

第廿二段龍眼樹湧一三四無

第廿三段沙田一七六無

第廿四段金角環二○一無

第廿五段寮後二七五無

第廿六段福湧曲湧二六五無

第廿七段渡頭七二六無

第廿八段深灣一一七○無

第廿九段石鼓五五五無

以上第一區合共正戶二萬四千三百一十七戶附戶二千九百五十八戶

第二區第一段谿角二○七八二

第二段龐頭四一五一

第三段岐坑三一二一

第四段石門七三二無

第五段秀美園五九七無

第六段豪吐六五七二

第七段坎下九四四無

第八段龍聚環六七六無

第九段龍頭環一○七八無

第十段象角二二三○一

第十一嵐霞五八六無

第十二隆墟一○七○七

第十三段申明亭三七八無

第十四段沙谿墟一五五八無

第十五段上坑五一六四

第十六段湧頭一三四五無

第十七段湧邊五七三三

第十八段水塘頭七七三無

第十九段南文墟一七七四一六第二十段安堂一七○六一一第廿一段大嵐一一四七

第廿二段南村九八五一

第廿三段疊石全祿九五無

第廿四段西頭堡靑姜一○五五無

第廿五段濠湧一二七三二

第廿六段沙腰沙四七四無

第廿七段腌沙五四九無

第廿八段疊石口六四六無

第廿九段芙蓉沙九一五無

以上第二區合共正戶二萬七千九百九十二戶附戶六十三戶

第三區第一段小欖鎭基頭坊一一八一六八第二段滘口坊一二六四五六第三段車公廟坊三七六九六三第四段下基坊三○九七一七二第五段妙靈官坊三六三二一四五第六段九洲基坊九三三八

第七段西海沙三二一一無

第八段曹步一六八六無

第九段古鎭北約一五六四三九第十段古鎭中約一○八○四五第十一段古鎭南約一四一六二一九第十二段海洲一五八九一八九第十三段東海沙二八四六無

以上第三區合共正戶二萬七千二百六十八戶附戶一千零零四戶

第四區第一段山際尾一四五一十第二段大柏山一九四二一第三段細柏山七九無

第四段牛起灣六一○六

第五段土瓜嶺一三一無

第六段庫充三六一一二第七段紫馬嶺一三五無

第八段新村五五六無

第九段三角塘一四六一八第十段忠心八六無

第十一段長江二○○無

第十二段大寮六四無

第十三段盤欄橋一二六無

第十四段龍貢四○無

第十五段長命水三二無

第十六段齊東一○八無

第十七段大鰲溪三○七無

第十八段細鰲溪二一○無

第十九段上陂頭七八無

第二十段下陂頭九○無

第廿一段下員山六○無

第廿二段濠頭一○七五無

第廿三段沙灣二五八無

第廿四段老富頭九一無

第廿五段沙邊三七三無

第廿六段龍環一○無

第廿七段西陂四七無

第廿八段泗門一五八無

第廿九段窈窕二三一無

第三十段蓢尾三六九無

第卅一段陵岡三一○無

第卅二段張家邊一三四四無

第卅三段大嶺三二四無

第卅四段宮花二一一無

第卅五段西丫四一五無

第卅六段江尾頭三○四無

第卅七段神湧二一六無

第卅八段東椏一五五無

第卅九段原闕無

第四十段三洲八四○無

第四十一段大車三六七無

第四十二段赤坎四五九無

第四十三段欖邊圩一五六無

第四十四段莆山二八二無

第四十五段茶園五七四無

第四十六段南塘二六八無

第四十七段濠湧五七四無

第四十八段林屋二四六無

第四十九段岐山七六九無

第五十段麻子六四六無

第五十一段珊洲二二三無

第五十二段下岐湧二六六無

第五十三段湖頭汕四八無

第五十四段土艸一一○無

第五十五段井頭山四三無

第五十六段貝頭一三一無

第五十七段貝頭裏一五六無

第五十八段關溪一六九無

第五十九段稿獲三一無

第六十段百喜三○○無

第六十一段大頭一三九無

第六十二段左步七二四無

第六十三段湧口四六七無

第六十四段南朗圩二八六無

第六十五段書錦一二○無

第六十六段田邊三一六無

第六十七段安定三八五無

第六十八段亨美六○三無

第六十九段西村五七無

第七十段西亨一七一無

第七十一段南莊九二一

第七十二段泮沙六八一一

第七十三段隔田五二九無

第七十四段崖口六一八四

第七十五段化美一八六一

第七十六段翠亨一四七無

第七十七段合水口一二五無

第七十八段龍穴頭二六四無

第七十九段石門堡六六一無

第八十段長沙湧一○二無

以上第四區合共正戶二萬三千四百一十七戶附戶五十八戶

第五區第一段平嵐一九八七五

第二段烏石一四九九一五第三段橋頭五四二無

第四段沙岡平湖大布八二九三

第五段雍陌九二五八

第六段塘一○○八四

第七段馬鞭埔四五四無

第八段石窩口三○四無

第九段外埔五四五二

第十段鴉崗六六七無

第十一段龍塘一六一無

第十二段申堂員山基五一八無

第十三段石塘二八三無

第十四段牛皮地六○七無

第十五段神灣四七○無

第十六段古宥四○二無

第十七段黃竹蓢六九無

第十八段白石一六八無

第十九段黃家村一四六無

第二十段饒山七四無

第廿一段三樹兜一五九無

第廿二段獺山六六無

第廿三段藠菜塘一一一無

第廿四段各沙六三無

以上第五區合共正戶一萬二千六百二十四戶附戶三十八戶第六區第一段唐家上村一二五三五

第二段唐家下村九三一無

第三段東岸六四五無

第四段上柵上村六九六無

第五段上柵下村五九五無

第六段上下北山六六四無

第七段新圍四五○無

第八段官塘一二七三無

第九段埔仔二二九無

第十段下柵墟三二三無

第十一段那洲七四五無

第十二段會同一六五無

第十三段雞陌三七二無

第十四段茭塘一六二無

第十五段淇澳七九二無

以上第六區合共正戶九千二百九十五戶附戶二十六戶第七區第一段前山一二八四一二一第二段白石七八七四一第三段檸檬湧三五九三

第四段吉大五二○一五第五段香洲埠原闕未詳

第六段山場七○四四四第七段華梓口三三○無

第八段翠微九九九八六第九段上湧六六六二三第十段南澳七○一四

第十一段裏外界湧一一八○一四第十二段南屏八二六一二六第十三段雙石二五一二

第十四段北南六八三四七第十五段灣仔三沙五五六二七第十六段橫琴二八二無

以上第七區合共正戶一萬零一百二十九戶附戶五百五十三戶第八區第一段斗門各村七八八四

第二段南門各小村九五八三

第三段小濠衝各小村一六八○一○第四段大濠衝各小村一四八九五

第五段馬山各小村一七九一三三第六段南同各小村一一六五六

第七段荔山虎山各小村一四七三一○第八段乾霧各小村二四四七六○第九段東澳各小村五四五三

第十段坭灣各小村五九五五

第十一段龍壇各小村四九四三

第十二段大赤坎各小村一一四三七

第十三段小赤坎各小村一○九四二四第十四段鳳山各村四九四六

第十五段漢溪各村一三九九三七第十六段南水三竈三四七六六

第十七段白蕉鄕八○四七

第十八段大托一五一七二

以上第八區合共正戶二萬三千三百五十二戶附戶二百三十九戶第九區第一段小黃圃一二二五

第二段西新地六○無

第三段北嘴八四無

第四段大傘九○無

第五段三枕七一無

第六段大黃圃二八二六一五第七段南鎭墟六一九無

第八段對圃新基二五○二無

第九段新沙九八六三

第十段鰻子洲九三八三

第十一段浮墟六三八無

第十二段沙欄九○○三

第十三段浪网二九八無

第十四段中沙三四九無

第十五段南頭八○七無

第十六段屯飯一○三無

第十七段三角五○七無

第十八段烏珠二一○無

第十九段潭洲一七八○無

第二十段四沙二二八三無

第廿一段大崗六一五無

第廿二段黃角三二九九無

第廿三段橫檔三二七無

以上第九區合共正戶二萬一千五百一十七戶附戶二十五戶

連上第一區至第九區﹐共二百四十七段﹐合共正戶一十七萬九千九百一十一戶﹐附戶四千九百六十四戶﹐此最近調查之確數也。

香山鄕土志七

氏族

邑城仁厚坊黃族﹐其先江西筠州人。始祖元﹐西臺禦史﹐憲昭以直諫安置廣州﹐卒於途。子從簡畱家南海﹐從東莞伯何眞起兵﹐官至宣慰司副使。四世溫徳繇﹐廣州右衛徙隸香山守禦﹐卒葬東郭大北山。子泗﹐遂家香山。泗次子長樂縣知縣。畿﹐徙家會城。承宣裏今雙門底。八世至文谷公佐﹐生三子﹐分三房﹐國初長房一支遷回香山﹐二支﹑三支仍居會城﹐由憲昭至今傳二十一世。

泗三子珩﹐居香山﹐別爲一支。由憲昭至今傳二十一世﹐族丁僅百餘﹐然邑城數詩書世冑未能或之先也。

黃梁都南門鄕趙族﹐始祖懌夫﹐江西鄱陽人。宋端平元年任本縣令﹐有惠政﹐卒於官。子時鏦淳祐十年進士﹐宋末避亂至此﹐子孫寓籍焉。三世祖平岡遷居大赤坎爲一支。明永樂初﹐六世祖光太再遷大瀝岐。景泰時﹐七世祖晴峯始擇居南門﹐分四大房。現一十七傳﹐丁口三千五百餘。

得能都張家邊黃族﹐始祖陽﹐始興人﹐任前山寨守備﹐明嘉靖時剿寇陣亡。次子萬福葬其衣冠於老戶頭山﹐遂遷居此。

良都員峯曾族﹐始祖昌垣﹐原籍順徳﹐本朝始徙居員峯。

欖都麥族﹐隋上柱國鐵杖之後。其十六世孫必達自南雄保昌遷邑之黃旗角。十九世元俊﹐元至治間又遷小欖﹐至今傳二十三四代。

得都庫湧陳族﹐始祖文龍。子天覺﹐宋紹興八年試宏詞科﹐賜進士第﹐家文順鄕仁山下。建城後徙庫湧﹐子姓復分支陵岡曁隆都水塘頭﹑岡背。現二十八傳﹐合四鄕丁口約三千餘。

謹案鄕賢列傳﹐蒼梧太守陳臨子孫蕃盛﹐播於嶺徼﹐而鄂州通判梁杞傳稱﹐海曲族望陳梁二家。天覺爲開縣之賢﹐文順前屬東莞﹐卽今縣城﹐徙庫湧者長子彥也。陳族支派最多﹐俗有米碎陳﹐籮糠糖李之謠。天覺裔孫頤錄譜略云﹕原籍珠璣巷﹐疑有誤。

良都沙湧馬族﹐始遷祖曰驛﹑曰駁﹐其曾祖端公宋南渡令新會﹐家於會城金紫街。子持國﹑孫晞驥俱郡守鄕賢。驛﹑駁奉所生母林氏徙沙湧。五傳至宋侍郎南寶﹐餉軍殉國。元軍欲屠潮居裏﹐族眾徙匿﹐明興始復故土﹐僑寓張家邊塘﹐遂家焉。現二十八傳﹐三鄕丁口約二千餘。

仁都麻洲徐族﹐入粵始祖祖光﹐原籍江西贛州府瑞金縣﹐元季宦遊廣州。至閏甫徙香山。越三世伯良﹐都察院都事﹐祀鄕賢。五世曰觀﹐未冠成進士﹐歷仕刑部郎﹐壯歲歸隱大石之陽。曰常﹐知玉山縣﹐有循聲。曰統﹑曰楨﹐皆歲薦﹐里人顏其閭曰﹕南州﹐卽徐屋街。子孫蕃衍﹐析居員峯﹑三竈等處。現二十一傳﹐南州派約一千二百餘人。

仁都麻洲李族﹐先世居南雄珠璣裏﹐宋李避亂來廣州﹐至新會。咸淳七年﹐始遷祖桂窗徙居香山仁山下。次子夢熊贅入黃旗都﹐遂家黃角。孫昌泰分支四都﹑岐山﹑小隱﹑大環﹑隆都﹑沙堋下。五世翠柏等居城南麻州。厥弟愚庵﹑納齋居蓮峯下塹頭街。子姓分支庫湧﹑板橋﹑羊寮等處﹐合麻洲﹑黃角﹑岐山﹑塹頭四派丁口約七千餘。

謹按﹕《麻洲李氏家譜﹖南來歲月考》﹐援欖都麥氏及新會蓮邊裏麥氏兩譜﹐南海洗氏譜云﹕爲胡貴嬪事﹐珠璣巷九十七家於咸淳九年二月起程抵岡州﹐五月至香山﹐遂分居各屬。《東莞英村羅氏譜》並載﹕紹定元年﹐批發路引﹐乃理宗朝蘇妃事﹐南雄府印發岡州批判﹐至今猶存縣衙。則南來似應以紹定爲實﹐而麥譜並云﹕隨流先至香山大良角﹐卽今黃角﹐蓋宋自南渡以來朝政不綱﹐遼金逼處﹐中原氏族流離播遷﹔又慮南雄地當要衝﹐定遭兵燹﹐挈家來廣﹐不僅避妃亂已也。至《廣東新語》云﹕河南祥符縣有珠璣巷﹐南渡諸臣隨駕入嶺﹐至止南雄﹐不忘所﹐自號所居爲珠璣巷。又云﹕巷在南雄州城東門外﹐原名敬宗門﹐表孝義﹐因避敬宗廟號﹐易名珠璣。廣屬氏族至自珠璣巷者﹐居其大半﹔而路引先羅麥李黃﹐僅九十七家﹐惟麥譜稱並親眷附行者甚眾﹐南遷之議﹐發起於珠璣巷﹐故統而言之歟﹖事遠年湮﹐傳聞異詞。近人《珠璣巷種族考》猶數典者所宜研究也。

隆都劉族﹐始遷祖汝賢﹐父仲敏﹐宋宣和進士﹐官南雄刺史﹐僑寓珠璣﹐避兵至廣。子三人汝賢居次。紹興末徙邑東鄕土瓜嶺。六傳後開於族山谿角﹐析居邑城東南﹑龍聚環﹑湧頭﹑寮後﹑龍眼樹湧﹑坑口墟﹑北臺﹑葫蘆棚﹑湖洲腳﹑沙坪下﹑龍塘﹑庫湧﹑新村。現二十七傳﹐丁口萬餘人。齊東﹑古鶴等鄕別有派。龍頭環派原籍南雄﹐乃昭武將軍劉禘當﹐明洪武初隨軍入廣﹐家於欖都﹐仍隸軍籍﹐歷八傳分支石岐﹑大墩﹑龍頭環等處﹐丁口亦二千餘人。

良都長洲黃族﹐始遷祖獻﹐字文憲。先世閩之福州人﹐避亂徙新寧潮境鄕﹐凡八傳至獻。宋理宗朝寶祐乙卯科進士﹐景定三年﹐官行人﹐冊封安南國王陳日煊﹐歸舟遭颶漂泊至香山﹐復命後遂卜居長洲。所娶平嵐林氏女爲繼室﹐生子祐﹐孫廣派﹐定籍良都﹐析居城北﹐分支大墩﹑麻洲﹑外界湧等處﹐丁口約萬餘人。

仁都麻洲黃族﹐凡三派﹐一霑益州同知﹑鄕賢黃經祖仲翁﹐至自龍眼都﹐辟稽古堂﹐聚書萬券﹐經居東林山下﹐築山海齋﹐號山海子。一廣東左翼鎭總兵黃標﹐由南澳以宦籍香山﹔子琮﹐崖洲協﹐家倉箱街﹐故將軍遺宅猶存﹔現七傳丁口二十餘人。一由廣派祖分支﹐開辟新墟﹐聚族南倉街﹑東欄街﹑大石下﹐凡十二傳﹐丁口約百餘人。

得都義門鄭族﹐入廣始祖曰賢。宋天聖間以進士授廣州郡守。孫六七學長﹐始居邑之長洲。再傳至漕﹐試省元度﹐徙得能裏之遊街蓢﹐復由遊街蓢析居濠頭﹑西亭。其龐頭一支則因度之曾孫賢贅豪兔旁﹐遂家焉。現三十傳﹐支分四派﹐丁口萬餘﹐居邑城者閥閱尢盛云。遊街蓢舊志作鰲街蓢。

谷都南湖鄭族﹐谷都始遷祖菊叟﹐於宋仁宗朝自福建興化府潯陽縣入粵﹐任惠州路判﹐家於都之榕樹埔﹐徙橋頭。子姓分支烏石﹑平嵐﹑南屏﹑雍陌﹐丁口約萬餘人。恭都南屏支始祖曰世寬﹐菊叟十三世孫。明嘉靖間遷來﹐分三支﹐現傳十四代﹐丁口四百餘。又一支同治十一年自谷都遷南屏﹐現傳五代﹐丁口百餘。

仁良都南湖鄭族﹐蓮塘始遷祖芑﹐宋以狀元官廣州郡﹔乾道壬辰年七月由福建莆田縣徙香山﹐卜居蓮塘。八傳曰榮叟﹐元末保障邑城﹐攝縣事﹔洪武十八年旌義士﹐祀鄕賢。現二十八傳﹐分居城內東裏﹑深巷﹑厚興街﹑基邊﹑張溪﹑東丫﹑庫湧﹑柏山﹑沙溪等處﹐丁口約七千餘。

謹按﹕鄙諺有「劉黃鄭﹐殺人不用償。」之語﹐揆之情理必無是事﹐不過極形其族之富且彊耳。如谿角﹑如長洲﹑如谷都﹑三鄕聚族尢盛﹐邇來趕辦地方自治﹐日形進化﹐漸臻文明﹐此語�無人道。

仁都南關楊族﹐始遷祖元規﹐宋紹興庚戌進士﹐官廣南提舉﹐由揚州廣陵徙廣州﹐卜居邑城南。現二十七傳﹐丁口二千四百餘。四世祖仲玉﹐分支隆都申明亭﹐丁口二千二百餘﹐北山﹑隔田﹑北臺別有派。

大都南蓢程族﹐始遷祖師孟﹐號正誼﹐原籍江蘇吳縣人。宋景祐元年進士﹐任廣州經略使﹐修學築城。子柏隨侍﹐官東莞鹽場﹐署縣事。宋南渡徙居邑東鄕大字都﹐支分安定﹑亨美﹑田邊。現傳三十代﹐丁口五千四百人。徳興王府長史定宦裔﹐居麻洲﹐今柏椏﹑合水口等處丁口亦數百人。

仁都城東侯族﹐始遷祖俊堂﹐原籍韶州府曲江縣梅塘村。元至正從軍贛州﹐明洪武二十六年攺隸香山軍籍﹐因家焉。子孫爲邑著姓﹐現二十傳﹐丁口約三百餘。

欖都小欖李族﹐始遷祖必貴﹐宋咸淳間由珠璣巷避亂荔枝山﹐斬竹結筏﹐隨流抵欖鄕亭子步﹐奠居焉﹐卽今泰寧坊也。孫光祖﹐隸大鵬軍。八傳至尙書文介公孫宸﹐始攺民籍。現二十三傳﹐丁口約三千人。

欖都大欖李族﹐乃烈士英妙子智﹐官江州判﹐聚族欖都﹐分支谷都白石等鄕﹐丁口二千餘。又一支至自新會﹐原尙書任堂派﹐黃梁都李屋圍乃任堂弟棕宇裔。兩族亦千餘人。

仁都麻洲蔡族﹐始遷祖益崇﹐原籍南京鳳陽府﹐宋時任南雄判。子本宏徙香山﹐居南門。數傳分支恭都那洲﹑隆都南文。現傳二十六代﹐丁口千餘。古鎭一派尢爲大宗﹐恭都上柵﹑隆都嶺後﹑四都貝頭別有派。

謹按﹕蔡氏譜﹕本宏遷居﹐傳至四世﹐香山乃開縣云﹐則蔡實邑之舊族也。

仁都麻洲藍族﹐宋咸淳間至自南雄珠璣巷。四世祖分支小欖﹐丁口共一千五百餘人。

謹按﹕麻洲氏族有「藍﹑禤﹑蔡﹐不夠胡﹑盧﹑蒲一勺。」之謠。邑志選舉表有贛州教諭禤國彥﹔歲貢禤忠﹐交趾利仁知州。蒲伯齡﹐岷府長史。盧瑞﹐新淦令。盧淵﹐歲貢。盧錦﹐重慶府教授。蔡子彰﹐歲貢。蔡觀﹑蔡子良皆著姓也。麻洲近推李﹑徐﹑髙﹑陳﹑梁爲大宗﹐六族只存藍﹑蔡﹐他如歐光﹑曹登﹑周宗﹑曾賢﹑姚明諸家﹐或他徙﹐或孑遺﹐民族消長﹐麻洲有餘慨焉。

仁都麻洲柳族﹐始遷祖樂會知縣齊﹐自湖南長沙宦瓊州﹐遂籍邑之仁都﹐子姓分居茅灣﹑竈貝﹐現十五傳﹐丁約四百人。

谷都茅灣麥族﹐始祖松呂﹐自新會艸坪遷來。現十七傳﹐丁口百餘。

隆都靑羌黃族﹐至自新會杜阮鄕。其始祖徳澄負販隆都﹐娶妻生二子質初﹑質正﹐畱居靑羌。子姓分支龍聚環﹑板尾園﹑土瓜村﹐丁口千五百人。黃屋坑﹑沙棚下﹑小龐頭各派丁口約千餘人﹐遷居邑城北門﹑小欖等鄕尢貴盛。

仁都紫裏李族﹐始遷祖華京﹐原籍新會潮連。康熙三年移邊﹐子日英與弟夢熊東木﹑先梅﹑瑤嶽等同徙石岐。孫修凝由新會學撥香山﹐隸籍所都﹐聚族沙岡墟﹐支分翠微﹑小隱等處。谷都沙岡鄕始遷祖占偉﹐與正薰街建平令龍翔孫曲沃令卓揆﹐家亦至自潮連﹐俱任堂派﹐丁口共千餘人。

隆都李族﹐至自新會者分尙書任堂兩派。先世河南祥符人﹐系出唐涼國公愬。十傳至鑾以禦史監軍南雄。孫喬木﹐宋兵部尙書﹐紹興間奉使至古岡﹐因家鬥洞。見新會志寓賢傳卽文莊公。也十四傳孫尙璧﹐明萬曆從湧頭曰尙智任堂派徙田頭﹐分支金角環﹑石斤﹑靑羌﹑象角等處。尙書派﹕一至自祿洞﹐以大嵐﹑嵐霞﹑起鳳環三鄕爲大宗﹐明初始遷祖曰大佬﹐分支祖嵐肇等。一至自荷塘﹐以恆美﹑湧邊兩鄕爲大宗﹐明代始遷祖日康所﹐先居南川﹔乾嘉學風嵐霞﹑恆美爲尢著。一至自瓦岡﹐居石岐城西南。一至自麻園﹐居張家邊﹑牛港﹑柏椏﹐合兩派籍隆都者約一萬一千丁口云。又一族於康熙二十五年由新會裏村遷來﹐始遷祖石軒﹐寄籍隆都李宗茂戶﹐迄今十傳﹐丁口四百餘。

隆都疊石餘族﹐始遷祖文舉﹐至自南雄珠璣巷﹐分支全祿﹑下坑﹑麻洲等處﹐現二十二傳﹐丁口三千餘人。

隆都濠湧方族﹐始遷祖榕澗﹐至自肇慶府開平縣﹐初徙平嵐﹐轉居濠湧﹐分支城內﹑大都﹑左步頭﹑谷都﹑下湧等處。現二十四傳﹐丁口五千餘人。

仁都邑城郭族﹐原籍曲江縣。初遷南海大同村﹐再遷新會天河裏。明永樂﹐曰梅山始定居香城。現傳十八代﹐丁口五百餘。

良都槎橋落郭族﹐始遷祖致正﹐由南雄徙邑城南麻洲。子復﹐官黃田場管勾﹐嘗捐金修學宮﹑置學田﹑築橋梁﹐宦成﹐隱老安山﹐卜居槎橋落。縣治堂柱根於是橋﹐馬蒥荽木也。子侄分支麻洲街﹑竹秀園﹐而平嵐﹑橋頭﹑翠微尢爲大宗。現傳二十四代﹐丁口共三千餘。

良都牛起灣楊族﹐始遷祖宋博士恆﹐號雲巢。咸淳間由珠璣避難邑之深灣﹐因移邊之役徙牛起灣﹐隸良都。現二十二傳﹐丁口一千六百餘。

恭都下柵李族﹐始遷祖先徳﹐亦至自新會﹐由行伍戌恭都下柵﹐娶氏林生子四﹐因家焉。分支厚江湧﹑茅灣﹑外埔﹑南大湧﹑外壆﹑河頭埔﹑三竈﹑張家邊﹑李家村等處。現十四傳﹐丁口約三千餘。茅灣派同光閒多﹐起家洋務﹐有號秋坪者﹐能辦地方公益﹐與同裏麥潤齋築橋﹑亭﹑石路﹐行人便之﹔在上海籌賑﹐任畫﹑任費。沒後﹐疆臣請於朝﹐追贈道銜。會城翰祿橋重建禦史祠﹐與田頭﹑大嵐﹑恆美﹑湧邊捐貲尢厚。

仁都邑城汪族﹐始遷祖良﹐號野庵﹐乃越國公裔﹐二十傳孫也。子鴻業﹐號萬川﹐宋嘉熙登進士第﹐隨授南雄保昌縣令﹐殊有政聲﹔良就養任﹐故邑人愛之﹐畱居此土﹔繼因兵燹﹐良精形家言﹐見香山爲南番古粵之衝﹐山川秀異﹐爰卜居武峯下。子孫分支南鄕﹑西鄕﹐現二十三傳﹐丁口未滿千。

恭常都唐族﹐始遷祖紹堯﹐宋度宗咸淳七年爲避胡妃之禍﹐由南雄珠璣巷遷居新會﹐復由新會遷香山唐家鄕﹐地本荒原﹐舊名釜湧﹐唐氏至此遂攺今名。家焉。六世有名廣禮者﹐遷居本都雞拍村﹐另紀。名廣潤者﹐遷居東莞。七世名竹莊者﹐遷居本都那洲村。十五世名廣元者﹐遷居新安﹐現計二十五傳﹐丁口一千八百餘﹔雞拍五百餘﹐那洲百餘﹐共丁口二千五百餘人﹐遷東莞﹑新安者不及計。雞拍族始遷祖隱翠﹐廣禮孫也。廣禮同子東溪由唐家鄕遷居得都江尾頭村。東溪子二﹐曰隱翠﹑曰仕隆。仕隆仍居江尾頭。而隱翠復遷雞拍馬坑地方﹐開墾田園﹐時明成化年間也﹔子三﹐分三大房﹐現二十三傳﹐丁口約五百餘人。按雞拍村唐君調查報告云﹕明正統間﹐姦民畬蠻盜采雞拍村銀礦﹐村民拒之不勝﹐屠戮殆盡﹐其餘流離轉徙﹐幾變荒墟。而隱翠公遂遷居於此。嘉靖時﹐方相國獻夫奉旨開采銀礦﹐駕駐村內﹐與隱翠公子石屏公契洽﹐且制錦軸爲文壽之﹐而懸志紀事載正徳中姦民畬蠻盜采村礦﹐屠戮村民﹔至嘉靖時﹐苗脈已盡﹐乃散其地﹐雞犬桑麻俱盡等語。考雞拍舊址原爲楊﹑文二姓人所居﹐被賊屠戮﹐卽楊文二姓之人。文氏現已無傳﹐今楊氏子孫猶能道其事者。唐氏由明成化時遷居﹐至正徳時乃開基鼎盛時代﹐何以雞犬桑柘俱盡﹐考之譜牒亦不載屠戮之事﹐至謂嘉靖時礦苗已盡﹐何以方相國又到開采﹖志云﹕正徳或正統之誤耳﹐說頗詳核﹐可補史乘之失﹔且關民族之消長﹐合著於此。

仁都邑城東門外張族﹐始遷祖鏡輝。由順徳簡岸鄕遷來﹐今二十四傳﹐丁口二百餘。

圃都大黃圃孔族﹐始遷祖文基﹐由順徳黃連鄕初徙大黃圃﹐分支欖都。兩派約四百人﹐其大派俱由山東曲阜命名﹐冠以廣昭等字﹐蓋聖裔也。

良都良字都梁族﹐原居延福裏﹐卽石頭村﹐與沙湧﹑庫湧毗連。宋代產三鄕賢。慶曆進士﹑比部郎﹑鄂州通判杞﹐致仕時建議立縣。其裔孫現亦嘉熙進士﹐知南康。元明間徙族北臺溪﹑漕邊等鄕﹐合福湧兩派丁口約千五百。

謹按﹕梁鄕賢所居石頭村﹐今名井尾﹐與槎橋落尢近。土人鋤地種植﹐屋村尙存。前數年掘得一古銅鳳﹐翼長尺許﹐重拾余斤﹐巨家舊物也。鄕賢冢墓﹐縣誌未詳﹐家譜云﹕葬柏椏斜阿婆墟。蔓艸荒煙﹐久無覓處。石頭村大仰環﹐乃其婦墓﹐以鄕賢衣冠合袝者。向由漕邊﹑福湧兩派祭埽。光緒甲午﹐福湧利其旁穴﹐先圖控據﹔漕邊還訴得直﹐該姓父老嘖有煩言。吾邑山案﹐彊半類是惑形家言﹐失尊祖修睦之誼﹐誠陋俗也。

欖都小欖何族﹐系出宋尙書僕射何桌之後﹐原籍四川。宋南渡入嶺﹐嶠居南雄。桌孫九郎﹑十郎偕來邑之欖都。十郎族閥尢盛﹐鄕賢述忠﹑述瓚﹑明首輔吾騶﹑制府璟等皆其裔也。現傳二十餘代﹐丁口約五千餘人。

四都大車林族﹐始遷祖小三﹐自宋南渡由南雄珠璣巷遷來﹐定居於此﹐卽孝廉方正鄕賢謙家也。子姓分支那洲﹑田頭等處﹐現二十五傳﹐丁口千餘。安堂一支同隸四都二圖﹐族姓尢蕃﹐別有派。

四都林屋邊林族﹐始遷祖孟七﹐明初由福建至欖邊。分支山洲坑﹑陂頭﹑窈窕﹑沙堋下﹑大嶺各鄕﹐丁口三千餘。

四都赤坎西堡林族﹐始遷祖省元﹐宋末由南雄徙邑城。五傳至子卿﹐聚族西江裏。現二十六傳﹐丁口共五百人。

四都赤坎東堡阮族﹐始祖元輔。宋末由珠璣巷徙香山城北蓮塘街﹐隨遷東鄕四字都赤坎。子與子以孝旌。八傳至冠山﹐分支小隱。現二十六傳﹐丁口千餘。

隆都象角阮族﹐始祖佛生﹐明初自岡州卜居龍眼都。先世禦史中丞逵﹐宋南渡宦遊粵東﹐居南雄珠璣巷。子姓復徙岡州﹐佛生其五世孫也。佛生子觀泰登明永樂鄕薦。現二十一傳﹐丁口約五千。

隆都象角彭族﹐始遷祖聖養﹐原居東莞琥珀坑﹐自莞庠遊學香山﹐徙隆都象角鄕瀕海而居。四傳至翠崖﹑谷山開族。今歷十八傳﹐丁口一千有奇。

四都小隱黃族﹐本姓王﹐始祖慕槐﹐世居邑西隆都石門鄕。子懷東﹐明洪武間隸軍﹐籍易今。姓鄕賢林謙撰黃姓譜序﹐詳其端末。現十九傳﹐丁口約五百餘。

欖都大欖詹族﹐初徙谷都之西山﹐廷貴分居欖都。現十八傳﹐丁口二百人。餘慶知縣詹官乃廷貴裔孫也。

谷都沙岡張族﹐始遷祖處順﹐亦至自新會。現十六傳﹐丁口百餘人。

仁都麻洲龐族﹐世居隆都龍聚環﹐數傳至沛庵分支城南麻洲街﹐丁口合共千餘。

欖都海洲魏族﹐始遷祖天目﹐至自南雄珠璣。分支茅灣﹑外埔及佛山鎭﹐其在本邑者現傳二十二代﹐丁口五百餘。

欖都海洲袁族﹐府尹三接之後﹐先世至自東莞。現二十二傳﹐丁口約二千有奇。

仁都邑城髙族﹐原籍閩之莆田。始祖師曾﹐官保昌縣丞﹐遂家南雄。子南洲﹐宋寶祐鄕舉﹐初徙香城。孫參軍添獻粟餉宋軍﹐從端宋至岡州禦敵殉難。遺孤宸英生子四﹐曰元生﹑梁生﹑洪生﹑忠生﹐其後分支城南麻洲馬頭街﹑治東節尾新村﹑白廟﹑城西長塘街﹑隆都豪兔﹑岐坑﹑大石兜﹑靑羌﹑良都長環﹑尖湧﹑寮後﹑北臺﹑磨刀等處﹐丁口七千餘人﹔徙順徳馬滘﹑洪簡者亦成巨族云。

仁都邑城蕭族﹐至粵始祖世範﹐宋嘉祐貢士﹐任南雄推官﹐流寓廣州﹐有子曰苑。應紹聖拔萃科﹐揀選香山鎭﹐遂家於麻洲街。現三十傳﹐丁口六百餘。

仁都邑城毛族﹐始遷祖金﹐原籍浙江余姚縣。洪武初隨常遇春分守耒陽﹐後從軍入粵﹐以徵賀縣功授香山百戶﹐因家焉。現二十一傳﹐聚族邑城﹐支分東鄕濠頭﹑西鄕田頭﹑寮後等處﹐丁口約七百餘。別派如谷都神前﹑馬邊埔兩鄕﹐合千人﹔城東柏椏亦有數十。應龍﹑國斌父子先後從戎陣歿﹐以難蔭其後人﹐至鄕賢諸曁令可珍﹐子安仁令﹑天翀皆守禦所百戶。裔兩族俱以忠義顯﹐天翀臺灣之役爲尢著焉。

淇澳鍾族﹐從徵臺灣﹐功授左都督﹐固原協鎭﹐寶家也。其先由南雄珠璣徙邑之良都﹐再遷淇澳。丁口現約千餘。別派如欖都鍾家巷﹑谷都西山﹑邑城西市俱至自新會﹐丁口合數百人。

四字都濠湧嚴族﹐始遷祖漢臣﹐宋末由南雄珠璣播遷至邑之東郊﹐定居濠湧。現二十六傳﹐丁口共一千三百餘﹐

四字都南塘簡族﹐始遷祖古峯﹐亦由珠璣徙居南便塘。現二十六傳﹐族丁五百餘人。

四字都陳族﹐凡三鄕﹐曰莆山﹑曰茶園東﹑茶園西。其始祖宗公﹐於宋末由南雄珠璣徙邑城。至元順帝間﹐裔孫志和遷莆山﹐玄保遷茶園﹐現二十一傳﹐丁口共二千餘﹐其畱居邑城及小隱亦數百人。別派如石岐﹑嵩縣令﹑書布衣斗文家﹐氏族最古。麻洲﹑沙岡﹑柏椏﹑員峯亦分數派﹐得都張家邊﹑窈窕族至自新會石頭鄕﹐析居外界湧等處﹐丁約千餘。隆都新露亦至自新會。小黃圃族閥尢盛﹐近由蓢尾﹑上巷﹑白廟分支﹐丁口合二千有奇云。

隆都亨裏鄕湯族﹐始遷祖佛保﹐至自新會河村﹐於明景泰間徙居邑西之亨裏。現傳十九代﹐丁口共三百餘。

四都神湧鄕周族﹐相傳始祖疆﹐唐祕書郎外遷郡守﹐由陜宦粵﹐畱居莞邑杏花村﹐卽今城東良朋裏也﹔建城後分居神湧等處。明洪武甲子﹐禦史尙文始領解額第進士﹐任龍巖丞。其孫慈堅居城南﹐與鄭子綱﹑容悌與﹑楊餘蔭稱麻洲四賢。現神湧一派已四十二傳﹐丁口約七百餘。城東南關塘埔﹑齊東等處合數百人。

吾邑氏族﹐南宋以前多無可考﹐卽族望如陳梁二姓﹐按其譜牒或隸東莞﹐或屬南番﹐先代仍未及詳﹐亦氏族中一大憾事也。周姓徙自長安﹐距李唐至今千年﹐舊族蓮峯之下曰杏花村﹐古迹相傳﹐可補志乘之缺。

隆都龍頭環周族﹐其祖子髙﹐於元末由東莞黃塘從戎﹐隸東莞伯何眞麾下﹔明太祖定鼎南京﹐散軍屯田﹐子髙充屯長﹐移駐小欖髙沙﹐嗣遭海賊擾亂﹐遷居龍頭環。現計十九傳﹐丁口約一千有奇。

欖都小欖梁族﹐厥祖宏益﹐由南雄珠璣巷遷古岡州﹐又遷小欖。分二族﹐一松隱祖族現十餘世﹐人口約六百有奇﹔一毓靈祖族現十七世﹐人口約五百有奇。

欖都小欖張族﹐始遷祖曰夢蘭﹑曰岱峯﹐由番禺石井遷小欖﹐同隸衛所軍籍。現傳十八世﹐人口八百餘。其餘或由新會遷居﹐或由海洲遷居﹐支派不一﹐共計約一千五百餘人。

恭都北山鄕楊族﹐始祖泗儒﹐宋嘉熙元年丁酉﹐自南雄珠璣巷遷來。分兩支﹐現傳二十四代﹐丁口一千七百餘。一爲素略戶﹐一爲先義戶﹐同聚處鄕中。

恭都南屏容族﹐始祖六二﹐宋嘉定間自新會遷來。六二生光祖﹐光祖生八子﹐遂分八房。由光祖至今傳二十三代﹐丁口共二千二百餘。

恭都南屏林族﹐始祖勝和﹐明洪武十九年自黃梁都乾霧村遷來。現傳十九代﹐丁口八百五十餘。

恭都南屏張族﹐始祖萬八﹐宋咸淳十年自南雄保昌縣珠璣巷沙水鄕遷來。分二支。現傳二十四代﹐丁口一千二百二十餘。

恭都南屏鄭族﹐始祖輝山﹐乾隆初由古鶴鄕遷南屏﹐分三支。現傳六代﹐丁口百餘。

恭都南屏張族﹐始祖淸懷﹐明嘉靖時由石岐遷平嵐﹐再移南屏。現傳十五代﹐丁口三百餘。

謹按﹕縣治前有十二所公祠﹐考明洪武初定衛所之制﹐香山置守禦千戶所﹑百戶所﹐其官多世襲﹐軍士亦父子相繼。祠蓋是時千戶﹑百戶等子孫流寓本境。聯各姓建此﹐以奉其先者也。有盛氏亦居其一云﹐余俟考。又縣誌職官表﹐千戶有陳﹑錢﹑劉﹑王﹑何﹑李﹑林﹑田等姓﹐百戶有周﹑桑﹑王﹑穆﹑馬﹑李﹑蔡﹑張﹑毛﹑尙等姓。

又﹕欖都如梁﹑譚﹑周﹑張等姓亦明初衛所屯田官軍流寓者﹐故稱軍籍云。

香山鄕土志八

宗教

香山未立縣以前﹐延福里人梁杞已以好學通經著聲。宋仁宗世﹐自設縣﹑立學校﹐士習翕然稱盛﹐與他州相頡頑。逮明而黃雙槐﹑粵﹑洲﹑泰泉三先生出﹐學風所被﹐俗鮮歧趨﹐有海濱鄒魯稱。佛﹑道二教當盛於宋乾道中﹐縣令範文林崇建寺觀﹐時劉中行且有捨宅爲寺之事。其後庵寺踵建﹐惟信徒居少數﹐於社會無甚影響。若基督教﹐則自萬曆九年意大裏亞人利竇至澳門後﹐遂漸沾染中土﹐然邑境𨿽逼近澳門﹐通邑實無進教之人。乾隆時﹐彼族建唐人寺﹐其赴澳禮拜者間有外省人﹐以順徳紫坭人爲多。據田志稿載縣令張汝霖奏記。旋奉文封禁﹐故自有明三百年來﹐內地人民向無開堂傳教者。鹹﹑同以降﹐彼人援內地傳教約章﹐各縣均次第設立﹐而縣城教堂前十餘年始有之耳﹐其餘各鄕或有或無。玆據調查所及者著之﹐不詳者闕焉。

欖都光緒二十二三年間﹐始有人來傳天主教﹐今信徒約二百餘人。耶蘇教人甚少。

谷都墟仔鄕﹑平嵐鄕各有教堂一所﹐信徒人數未詳。

隆都現無教堂。

現調查得全邑耶蘇教人約二千四百餘名﹔天主教人最少﹐除欖都外﹐不過十數人而已。

香山鄕土志九

實業

全邑士類制科未廢以前﹐有司歲試﹐隸諸生籍者約四百餘人。童試約二千餘人﹐近年以入學堂肄業者計算﹐據光緒戊申年統計﹐全邑學堂只六十餘所﹐學生約二千餘人﹐其餘私塾學徒亦稱是云。

全邑農民約占泰半。東南一帶沙田上腴﹐種稻者夥﹐西北一帶則蠶業爲盛。欖鄕民數約十萬﹐而業農者幾三萬人﹐餘可類推。東南瀕海諸鄕﹐如恭常都屬民亦有業漁者﹐然不及農業之盛也。

工業之素有名者﹐如東鄕牛起灣﹑濠頭﹑陵岡﹑窈窕諸村之夏布﹐南蓢鄕之棉布﹐庫充鄕之鐵犁前十年﹐谷都大布村亦有專鑄此者﹐運售美屬檀香山各埠作墾具﹐頗獲利﹔後美禁華﹐工業遂不振焉。頗多輸出。他若邑城之習藝所﹑小欖之工藝學堂﹑谷都大布村之機器織布廠﹑石岐上基之機器造米廠﹐尙占工業之一部分。此外﹐制銅燈﹑竹合者﹐邑城有數十家﹐銷場亦狹。欖都竹合以登云橋下一肆爲精﹐近此肆僅得一人能之﹐恐以後將無傳人矣。其餘舊有之業﹐如攻金﹑攻木﹑埏埴泥作﹐則僅資糊口而已。

商人則東南諸鄕人多僑外營業﹐如谷都﹑恭都各鄕﹐民以往南美洲者占多數。內地如石岐﹐商務本盛﹐近亦凋落遜前。澳門洋界以商務著名﹐近亦凋落﹐只賭場娼院占多數耳。𨿽設立商會﹐成效罕睹。惟香洲開埠﹐發達可期。小欖繭絲銷場尙旺﹐差彊人意耳。近得宣統元年本縣申報戶口職業分別統計表﹐錄之於左。

官紳士

農工

商兵勇書吏差役雜業無業乞丐合計

文七品﹑武五品以上生員以上

八二六三○二二七約二十餘萬約五萬餘二八三○九三二九四五○無

二百餘五六三七○五七○

按﹕此表全邑士類僅得二百二十七人﹐系據儒學查覆者其入學堂肄業諸生尙未列入﹐似宜入本門第一條調查人數﹐參觀方見賅備。

香山鄕土志十

地理

仁都

良都

隆都

得能都

四字都

大字都

谷字都

恭常都附場都

大欖都

黃旗都附圃都

黃梁都

地理

本縣﹐在廣東省廣州府城東南二百二十里。

本縣廣一百有三里﹐縱一百一十四里。東至新安縣海界六十八里﹐西至新會縣界三十五里﹐南至馬角海岸五十三里﹐北至番禺縣界六十一里﹐東南至新安縣海界一百一十里﹐西南至新會縣界三十三里﹐東北至東莞縣界五十四里﹐西北至順徳縣界四十七里。按﹕以上俱據張制軍人駿《廣東輿地全圖》攺輯。

本縣分爲十鄕﹐十四都。附城仁厚鄕爲仁﹑良二都。仁都二圖﹐良都六圖。西南徳慶鄕爲隆都。六圖。東長樂鄕爲四字都﹐二圖。永寧鄕爲大字都。二圖。東北爲永樂鄕﹐爲得能都。六圖。東南丰樂鄕爲谷字都﹐三圖。長安鄕爲恭常都﹑二圖。場都。三圖。西北寧安鄕爲大欖都﹐四圖。古海鄕爲黃旗都﹑四圖。圃都。一圖。西南潮居鄕爲黃梁都。二圖。外有所都﹐一圖。附仁良二都。按《祝志》云﹕所都圖一﹐據檔冊新增﹐未詳附何都。而《田志》稿則云﹕疑附仁良二都﹐今姑從之。而場都則嘉慶﹑道光間所增﹐仍附恭常都。圃都則乾隆十一年所增﹐仍附黃旗都者也。

仁都

仁厚鄕﹐故延福裏香山鎭。宋旣建縣﹐攺良字圍。自明洪武十四年編籍立仁厚坊﹐城中居民及縣四城門外俱屬之﹐四周均界良都。

古迹

元舊縣土城﹐在城南。洪武二十六年開展城池﹐建守禦所﹐千戶攺築﹐故地遂爲軍營。

醫學﹐在縣治西。永樂元年﹐本學訓術程勝祿創建﹐今廢。又有陰陽學在縣治東﹐永樂二年建﹐久廢。

宋楊偉隼宅﹐在城南水關頭。偉隼爲廣南提舉學事﹐卜居於此。內有松竹園﹐爲前明楊餘蔭讀書處﹐今爲楊秀峯祠。

劉中行宅﹐在縣東南五十步無量寺故址。宋乾道中﹐掘地得鐵佛﹐遂捨宅爲寺。洪武中﹐寺徙壽山下。

友琴堂﹐在縣前。明黃瑜故居﹐今在壽山裏內鄭崇本堂內。

惇睦堂﹐在城南。明楊餘蔭建﹐黃佐題額。

麗澤亭﹐在麻洲街。邑人爲楊紹孫建﹐正統間圮。楊餘蔭於故址建繼美亭﹐歲久廢爲列肆。光緒二年﹐楊氏子孫毀肆重建﹐復麗澤舊名。

演武亭﹐舊在沙岡。明初隸香山所﹐操練屯軍﹐歲久亭圮﹐建關帝廟。

小魯亭﹐在蓮峯麓。明嘉靖時﹐大學士張孚敬釐正祀典﹐命易學宮先師像爲木主﹐邑人不敢毀像﹐建亭安之今廢。像遷學宮燕居亭。

涵一亭﹐寶書樓﹐明黃佐建﹐俱在北城外韭菜園。黃文裕公書院﹐今圮。

仁山﹐在城內。其陽爲縣治﹐爲上有書院﹐卽仁山書院﹐明嘉靖二十四年﹐知縣鄧遷建﹐黃佐有記。其陰爲仕學臺﹐其左曰丰樂園﹐上有陳文龍墓。文龍﹐天覺之父。淸明日其子姓由東倉入祭掃。今院及園久廢﹐惟仕學亭在墓前數武﹐亭卽臺址。嘉慶十一年﹐知縣彭照麟重建。山多鶴巢。其東北曰﹕慶壽山﹐城跨其上。東南曰﹕丰山﹐昔僅培塿﹐近民居﹐已平。西曰﹕武山﹐城垣跨之爲戰臺﹐有西山寺。明邑人毛可珍讀書處﹐延僧居之﹐山門顏曰﹕第一峯。有紅棉六﹐數百年物﹐歲久枯﹐邑人別植新者。四山外尙有盈山﹑在丰山之東﹐東爲仁壽街。福山﹑在仁山東南﹐其南爲長泰街﹐西爲英武街。鳳山﹐在福山東南﹐西至四方井﹐東至城垣。已平於築城時。明洪武初。以其環拱縣治﹐名爲七星峯。

月山﹐一名筆架山。在城南麻洲街尾。有迎陽石﹐亂石中此石特出﹐髙約十丈餘﹐大四五丈許﹐上平可坐十餘人﹐壁峙路旁。明成化間﹐巡海都督張通題字畫盈尺﹐遒勁古媚林木陰森﹐佳境也。石舊名掛榜﹐自張易以今名。康熙元年六月﹐颶風折石旁古榕﹐石因僕地﹐陽字入地五尺許。題名已埋土中﹐不可見。北數十步有獅頭石。髙可二丈﹐以形似名。南爲金魚石﹐大尺許。在火神廟前。相傳﹐廟前舊是大洋﹐石浮海面﹐潮不能沒﹐今皆成田﹐與地平矣。

東林山﹐俗名雷壇山。在縣南半里。髙五十丈﹐廣百餘丈。西爲萊菁街﹐山川壇﹑養濟院皆在其上。邑人黃經構小海齋﹐讀書其下﹐易名東林。與西北半里之西林山相對。

石岐山﹐亦名阜峯﹐俗稱煙塾山。在縣西半里。髙十丈﹐廣五十丈。古有烽堠﹐今廢。明萬曆間建七層花塔於其上。隱泉寺﹑眾香亭在其麓﹐與蓮峯相對﹐直抵於海。

蓮峯山﹐在縣東北一里﹐卽舊寨。以元季徙治於此得名。其陽爲學宮。

祠廟

學宮﹐在城東蓮峯之陽。宋紹興二十六年建﹐淳祐四年徙建城內西南隅。元泰定間徙復蓮峯舊址。明嘉靖七年遷建於城內丰山下。萬曆三十三年又遷復蓮峯舊址。戟門外左爲名宦祠﹐祀三十三人﹐詳耆舊錄附。右爲鄕賢祠﹑祀二十九人﹐詳耆舊錄附。忠義孝弟祠﹑節孝祠俱在義路門內西。

姚少保祠﹐卽姚爺庵。在城隅東水關上。康熙間﹐邑令姚啟聖妾趙氏出家爲尼創建﹐有啟聖畫像猶存。

彰義祠﹐在城內中學堂左。乾隆間邑令暴煜建。祀宋劉汝賢妻羅氏。羅氏嘗捐田築縣南之竹逕陂﹐灌田數百頃﹐今稱其陂曰﹕羅婆陂。

諸葛武侯廟﹐在南門外。廟藏漢駱越銅鼓。鼓式詳《祝志﹖金石門》。

坊表按縣中坊表多圮﹐此不過據縣誌存其名耳。

忠孝節義名邦坊﹐明邑令周維持建於石岐接官亭正壩頭。分列宋﹑明忠臣﹑孝子﹑節婦﹑義士姓氏。嘉慶十六年重修。進士坊﹐在縣左﹐爲明進士黃鑰立。擢秀坊﹐在縣左﹐爲明舉人黃瑜立。解元進士坊﹐在縣右﹔宮詹學士坊﹐在武鎭坊﹐俱爲明禮部侍郎黃佐立。大京兆坊﹐在迎恩街﹔兩都京兆坊﹐在石岐接官亭後﹐俱爲明府尹袁三接立。六朝元壽坊﹐在達徳街﹐爲明大賓儒官百歲黃化立。岐海流芳坊﹐在石岐津頭﹐邑人爲明知縣鄧遷立。

橋梁

南門橋在南門外。登瀛橋在西關下娘媽廠。西門橋在城西﹐內外二所。西關橋在水關﹐內一外一。東關橋在城東﹐內外二所。橋仔頭橋在城南麻洲街尾﹐光緒丙申重建﹐易名南安橋。靑雲橋在石岐山西北﹐通圓山仔村。

市鎭方言謂市曰墟。

石岐墟縣前街市西市新墟市大社壇市沙園市朔關市萬安街市沙岡墟市大井頭市上基市

學堂

香山中學堂東門城內。香山初等小學北門城內。穎川初等小學西門城內。雋徳女學堂西門城內。

仁都屬城內街十四﹐南門外街十四﹐北門外街十三﹐東門外街十﹐西門外街十五。

良都

仁厚鄕良字都﹐故延福裏香山鎭。北界黃旗都﹐東界得能都﹐西界隆都﹐南界谷都﹐中包仁都﹐西北界欖都。

古迹

宋行宮﹐在沙湧。卽馬南寶宅。按﹕今馬家祠是其故址。端宗自閩入廣行宮三十餘處﹐此其一也。明黃佐有詩。按﹕沙湧北距海﹐東南距山。故老相傳﹕宋兵分屯村前岡﹐深溝髙壘﹐城門備設﹐今尙有南山北門之目云。

宋疑陵﹐在縣南五十里壽星塘。塘側陵迹有五﹐蓋馬南寶所築宋端宗疑冢也。

明處士黃泗墓﹐在壽星塘。侍郎黃佐之曾祖。

柏椏斜﹐卽北丫坑。在縣東北一里。南爲大柏山﹐先農壇在其南。有明知縣黃瑜祖黃溫徳墓。

大柏山﹐在縣東一里。元僞千戶王一據之。元末海賊相繼劫掠﹐宣差托羅克臺守其上。一名舊寨山。

戴土嶺﹐卽大嶺。在縣南三十五里。南有花樹坑﹐山多刺桐﹐元邑令黃裳有詩。曰﹕聞道鄕人說刺桐﹐未花先葉是年丰﹔我來到此憂民瘼﹐只愛靑靑不愛紅。

第一角海﹐在縣西南二十里。海門淺隘﹐南臨大洋﹐爲縣門戶。明初﹐都指揮花茂防寇於此﹐民呼曰﹕花夫人馬頭。

金鐘山﹐在縣西南水道三十五里。其東有烽堠。嘉慶十四年總兵許廷桂與海賊戰﹐歿於此。

祠廟

王巡撫廟在長洲鄕﹐祀巡撫王來任。事詳兵事錄。

橋梁

天王橋﹐在縣南橋仔頭村﹔宋端宗駐蹕沙湧﹐道經此﹐得名。村舊有天王廟﹐今圮。淸風橋在城外西南隅﹐路接北山村。槎橋在槎橋落村﹐相傳村多馬畱荽﹐木有大逾合抱者二。初建縣時用爲縣治前柱。其根﹐鄕人析以爲橋﹐似槎﹐故名。石鼓橋長二十六丈﹐嘉慶十年修。

學堂

香山髙等小學東門城外。南區簡易小學南門城外。西區簡易小學西門城外。東北區簡易小學北門城外。煙洲簡易小學北門城外。煙洲兩等小學長洲鄕。第一簡易小學長洲鄕。公立初等小學員峯鄕。教忠初等小學沙湧鄕。

良都屬凡村三十七。

隆都

徳慶鄕龍眼都﹐故永樂鄕龍眼裏上下圍﹐在城西南三十里﹐今爲隆都。西北界欖都﹐西界新會縣﹐南界黃梁都﹐東界良都。

古迹

宋提舉學士楊偉隼墓。在茶園織篷坑。

蓮谷庵﹐在大龐頭村左旁。有書捨數椽﹐有古松七株。鄭太史應允讀書其中﹐顏曰﹕七松書屋。

招安亭﹐在大湧海口。嘉慶十四年﹐海盜張保等乞降撫﹐總督百齡命知縣彭昭麟築斯亭以受降者也。詳兵事錄。

象角山﹐在縣西十五里。西北臨海。舊志﹕宋亡時﹐一夜號慟至曉﹐見小石室立於上﹐俗呼佛仔屋。

觀音巖﹐在大石兜村後﹐城西十里。山麓峭石﹐髙廣數丈﹐巓平積水如池﹐曰﹕曬經臺﹔曰﹕浴鳶池。石磴數十級﹐螺轉而上﹐爲觀音巖。昔有猛虎據焉。相傳﹐明僧元默來此﹐虎遜去。次日﹐仍返洞旁大吼。元默爲虎說偈﹐卽去不復來。故又曰﹕虎遜巖。

祠廟

王巡撫廟一在坑口墟﹐一在西河橋側﹐祀王來任。孝節祠在小谿角鄕﹐祀明劉二娘。事見縣誌列女傳。義勇祠在西河橋亭。咸豐六年建﹐祀難死張紹才等。昭義祠在大湧鄕。道光二十六年建﹐祀難死林大斌。

橋梁

西河橋在龍眼都河﹐爲都要津。婆石橋在婆石村。宋杜氏媼建﹐或云橋所跨湧名蒲石﹐「婆」乃「蒲」之訛。

市鎭

沙溪墟南文墟

學堂

龍山髙等小學豪兔鄕。端本兩等小學山谿角鄕。楊氏家族初等小學申明亭鄕。明新初等小學下澤鄕沙溪堡。明徳初等小學龍頭環村。覺羣初等小學安堂鄕。善善兩等小學南文鄕﹐現停辦。嵐陽初等小學大嵐鄕。振英初等小學南村鄕。時新初等小學疊石鄕。初等小學象角鄕。初等小學靑姜鄕﹐現停辦。

隆都屬凡村五十八。

得能都

永樂得能都﹐故延福裏得能字圍﹐在城東十里。西北界良都﹐東界四字都﹑大字都﹐西界良都﹐南界谷字都。

古迹

八簾障山﹐在縣東二十五里。山界得能都﹑四大都之中。山開八面﹐中有士洞﹐深莫測﹐俗名黃巢藏。相傳﹐唐末鄕人避黃巢亂於此。

茄頭角山﹐在縣東二十四里。張家邊之東。山上一閣﹐祀三仙娘。閣下亂石礌硌﹐中一石略平﹐蹠迹深顯﹐今仍存。

宋陳天覺墓﹐在庫湧村後山。

橋梁

東橋在濠頭﹐舊有榕根跨峯成橋﹐後易以石。普濟橋在宮花村。

學堂

五峯兩等小學濠頭鄕。第一初等小學同上。

得能都屬凡村四十四。

四字都

長樂鄕四字都﹐故延福裏四字圍。在城東三十里。北界都﹐東北界東莞縣﹐西界得能都﹐南界大字都。

古迹

宋孝子阮與子宅﹐在赤坎村。

明李孫宸墓﹐在縣東三十八里黎村。欽差行人諭葬。

煙筒山﹐一名煙管山。上有煙塾舊址﹐故名。在縣東三十五里。東南一小峯有石泉﹐俗呼爲盧亭井。山北臨海﹐巓平坦﹐屋地數間﹐猶存耆舊云。國初時設以守望者。

小隱山﹐在城東三十里。原濱海有小隱汛﹐後因沙淤成小隱村。

祠廟

義勇祠在藜村下伽湧炮臺下﹐祀彭仲倫等七人。詳兵事錄。

坊表

孝義坊﹐爲宋阮與子建。在赤坎村與子宅前。

橋梁

九度橋在茶園村東。五度橋在九度橋東﹐四﹑大兩都水出湧口門經此。

市鎭

欖邊墟

學堂

云衢髙等小學大嶺頭。

四字都屬凡村十八。

香山鄕土志十一

山脈

本境以五桂山爲鎭山。其支系綿亙黃梁﹑谷字﹑恭常﹑四大﹑得能﹑仁良諸都中﹐本發脈於新會縣之百峯山。歷古兜山東北﹐越厓門﹐東折虎跳門﹐西新會﹐東香山﹐以海中虎矢石爲界。爲黃梁都諸山。北行越海爲大托山﹐渡黃麖門爲小托山。經螺洲山上磨刀門﹐再渡海爲丫髻山。屬谷都﹐由丫髻山北行爲煙墩山﹐又東爲五桂山。五桂山分南﹑東﹑西北三支。南支爲恭常都諸山﹐直入蠔鏡澳﹐西越海至三竈山屬黃梁都。止。東支爲四﹑大二都山。由震竹山又分二支﹕一東北行逾海爲回頭雁山屬谷都。止﹐一東行至大流角山屬大都。止。西北支由馬屯屬良都。至虎逕﹐分支爲雙合山諸山。東北爲得能都諸山﹐又西至縣治仁山屬仁都。止。其餘隆都山脈來自新會縣圭峯。最著者卓旗山。欖都山脈來自順徳馬寧村。最著者欖碇岡﹐其右飛駝山﹐則來自海洲。黃旗都山脈尢繁雜。分三支﹕北支爲小黃圃諸山﹐自順徳拖靑嶺來﹔西支爲大黃圃諸山﹐自順徳容奇村來﹔東支爲黃角諸山﹐從番禺沙灣來﹔惟古鎭﹑曹步﹑海洲諸山﹐則皆來自新會村石嘴﹐越鱘鰉瀝而來。又東越海爲大欖村之飛駝山。

鶴兜山﹐在縣西南一百二十五里。黃梁都盤紆三十餘里﹐其東麓西坑水焉﹐流東向入馬鱭門海。

黃楊山﹐在縣西南七十里黃梁都。與鶴兜山連。延袤五十里﹐髙六百餘丈。西麓曰西坑﹐斗門湧水焉﹐流北向西折入海。

三門山﹐在海中﹐屬黃梁都。距縣西南八十五里。三山齊斷如門﹐今皆成田﹐僅畱小河。前半里曰竹洲山﹐爲達邑城要津。

大托山﹐在黃梁都土城東北三十里。距縣城南九十里。四際皆海﹐周遭二十餘里﹐連岡盈疇﹐枕水通阡﹐村落環居﹐上有碉臺﹐弁兵守焉。出爲馬齒門卽馬鱭門。

荷包山﹐又名牛角山。在黃梁都土城南七十里。與大芒山列峙汪洋中﹐髙數十丈﹐廣十餘里。中有南﹑北二環﹐商販漁船住泊日眾。西屬新寧海界﹐南則重溟。

丫髻山﹐在縣西八十五里。銳出羣峯之上﹐頂峙喬石三﹐遠望止見其二﹐如丫髻然。

稜角山﹐在城東南八十里。南面海﹐四峯峻峭﹐下有龍井懸瀑﹐髙七十丈﹐廣百丈。峯四爲邑治第二案山。

五桂山﹐在縣東南五十五里。巖壑瀑布﹐與羅浮諸勝相埒。髙八十丈﹐周二百里。上有五峯﹐左有大﹑小花園﹐北爲靑山﹑鳳山﹑烏巖山。內有田百餘畝。四望皆重洋﹐俯視一邑如片葉泛巨海中。香山得名以此。山之北宮花溪源焉﹐流皆東北向﹐至小隱港分支﹐一北向流﹐一東北向流。山之東南石門溪源焉﹐流東南向。

沙橋﹐在谷都東三十里。過逕山嶺﹐甚峻﹐曰退田嶺。在城南六十里﹐髙百餘丈﹐中通一逕﹐上爲平逕頂。石鼓﹐十三里。在縣南五十里爲南北往來孔道﹐良都﹑谷都分界處。嶺南每深山窮谷中通一路卽謂之逕。

飛雲頂﹐桀起於五桂之東南﹐爲恭常都主山。東五里爲潭井﹐東北七里爲錦石﹐十里爲北山﹐南九里爲西山。

鳳凰山﹐在城東南一百里恭常都。髙七十丈﹐廣十四里。東界南坑﹐北接官塘岡﹐西爲金竹園﹑白蜮石﹑古壑諸峯﹐南赴海。澗水分左右中三支﹐左支東流入南海﹐右支南流入坦洲海﹐中支東流入東海。

鵝峯﹐在縣東南九十里恭常都。南爲馬山﹑鳳鶴山﹐東爲東山﹑雞公山﹐外爲大海。居民采捕常在雞公山下。

大角山﹐一名角頭山。在縣東南八十二里恭常都。由南山經風山凹二十里至海涯﹐橫堵眾流﹐及入海﹐西折而東迅流金星門外﹐渡海卽淇澳山。

鵝槽山﹐在恭常都竈貝村西七里。下爲秋風角﹐與將軍﹑龍井山隔海相對﹐距濠境澳十五里﹐爲入澳津口之一。上有碉臺遺址。

鸚管山﹐在鳳凰山西南。峙立海中﹐髙五百餘丈﹐周回三十餘里。山之東腰辟一洞﹐名曰﹕錫坑。田數十畝﹐村民耕牧其間。麓之西北名大灣底﹐環海深入﹐田數十頃﹐漁舟耕捨聚處如村市。南俯芒洲﹐北眺鵝槽﹐從海中望之﹐山形如荷蓋浮於水面。

淇澳山﹐卽旗纛澳山。在城東九十八里水道七十里。海中。屬恭常都。髙四百七十三尺。西北曰﹕夾洲﹐在海中。東北曰﹕鹿耳灘。西南曰﹕蒲灣﹐漁莊雜處。北曰﹕蟹島﹐海中小洲也。近有擬辟商埠者。

望門山﹐在縣東南一百一十里恭常都。起自北嶺﹐延袤二十里至海門﹐突起羣岫﹐隔九星大洋﹐內包鄕都﹐外泊舟艦﹐漁樵紛集。

濠鏡澳山﹐濠舊作蠔。突出海中﹐距縣城一百四十里。澳者泊口也。其曰澳門﹐則以南在十字門﹐故合稱澳門。或曰﹕澳有南臺﹑北臺兩山相對相門云。澳爲一逕達前山﹐故前山爲拊背扼吭地。前山﹑澳山對峙於海﹐南北一沙堤亙其間﹐徑十里﹐盡處有山拔起﹐曰﹕蓮花山。北麓有馬蛟石。稍南爲望廈村。過村折而西南﹐一山形繚而曲﹐東亙五六里﹐南北半之﹐有南﹑北二灣﹐可泊船﹐或曰南環。二灣規圓如鏡﹐故曰濠鏡﹐是稱澳焉。

企人石﹐在澳門西十五里﹐城東南七十七里。又二十里爲掛碇山﹐三十里爲燈籠洲﹐七十里爲馬鬃洲﹑白春環﹑大吉山。山之東中水曰內十字門﹐小吉山之西北中水曰乾門。澳山山之東南西對橫琴水中曰外十字門。申志﹕外十字門﹐其民皆島夷也﹐今遷。內十字門有四山曰蠔田﹑距澳六里。曰大小馬驑﹑距澳十里。曰上滘﹑曰芒洲。距澳十里。外十字門有四山﹐曰舵尾﹑曰雞頭﹑距澳十五里。曰橫琴﹑距澳十三里。曰九澳。距澳二十五里。又乾門之南曰過路環﹑卽鹽竈灣﹐今客民私采石處。曰氹仔﹐距澳十二里。皆與十字門近。

老萬山﹐城東南二百二十里大海中。髙一千四百六十八尺﹐林深菁密﹐最爲險隘。

震竹山﹐在縣東南四十五里四字都﹐爲五桂東南諸山傑出者。北爲鷓鴣山。

四巖山﹐本名賜巖山﹐以陳賜隱此故名。俗呼白米山﹐在縣東四十五里。東麓石盤溪水出焉﹐流東向。

東洲山﹐亦曰東洲門。在縣東五十五里﹐海道六十五里。南距麻子村五里﹐屬四字都。其山突入海中﹐中劃然而開﹐上引江流之黃淤﹐下匯滄海之咸潮﹐湍渦漩﹐其勢緊迅。門東名紗帽山﹐其東北名回頭雁山﹐亦名臺頭山。其外名橫洲山﹐與東洲山夾出而東是爲橫門﹐較東洲門略小﹐而灣曲如環﹐水略平淺﹐可泊舟矣。回頭雁山之麓水甚淺﹐渡輒膠舟。東北爲蟻洲山。全體皆石。又北爲馬鞍洲。西北十里爲三洲。二洲舊皆在海中﹐今潬田相接﹐二洲只隔一港。又上爲大洲﹐東北八十里爲虎門。東南一百里爲南頭寨。東四十里爲龍穴洲。

塔山﹐在縣東五十里大字都當湧口門中﹐上建塔﹐魚梁橫亙一里許﹐其中堰水爲閘﹐空承之以罟﹑以捕魚。凡九處。潮汐出入勢甚漂疾﹐梁以內則山水縈環﹐梁以外則波濤澎湃。東北爲岐頭山﹐東南爲大流角山﹐皆當湧口門。兩岸盡處﹐東臨大海。海中諸山﹐近麻子外沙者爲竹洲。其下有泗東山最傍岸﹐與崖口﹑泗門岡對﹐潮退可涉。

長江山。又名宮花山﹐在縣東南二十五里得能都西。連雙合山﹐上爲蟾蜍嶺﹐南接烏巖山﹐眾水出焉﹐北合神湧入於海。

湖洲山﹐一名文筆山。在縣西南﹐水道三十里良字都。髙七十丈﹐廣百丈。縣治案山。山下有湖﹐久之成洲﹐因名。與金鐘山南北相距八里許﹐其西皆瀕深灣海﹐爲一邑水口要衝。

雙合山﹐在縣南三十里良都。兩峯競勢﹐婉合如一。竹逕陂出焉﹐東西流﹐又北注繞縣城入海。

壽星塘山﹐在縣南四十五里良字都。東爲石鼓諸山。髙二十丈﹐廣二百丈。梅花水出焉。其陽爲六十陂﹑大嶺﹑石溪瀑布出焉﹐流西向。

下馬嶺﹐在縣西南二十里。嶺有逕﹐名下馬逕。爲良都西南通衢。

鳳棲嶺﹐在縣東五里良都。西爲仰螺山﹐南有汛﹐爲東鄕衝衢。

冰山﹐在縣東北二里。北爲東濠﹐海路通橫門﹐地最險隘。

老安山﹐在城西南二里。上有古塔﹐東南皆田。西臨海﹐爲縣水口衝要。

濠湧山﹐在城西南十五里龍眼都往來大道。

起鳳環山﹐在城西二十里﹐濱臨大海﹐往來大道。西界新會縣。

疊石山﹐在縣西十餘里龍眼都。脈自新會圭峯渡海而來﹐爲縣治右弼之障。

靑姜山﹐卽卓旗山。在縣西南二十四里龍眼都。髙潔雄偉﹐爲羣山之冠。

古鎭山﹐在縣北八十里黃旗都。西接新會界。

鳳山﹐又名小欖山﹐在城北七十里小海中。

飛駝山﹐卽大欖山﹐在縣北七十里。左爲落霞峯﹑倚劍峯。

坡頭山﹐在大塔山屬圃都西南八里許海中。諸艘在洋望之﹐惟此山卓立特見﹐故多準之﹐以爲出入。

橫檔山﹐在縣治東北五十餘里黃旗都。髙五十餘丈﹐橫一百餘丈。四面臨海﹐山勢如屏﹐以折怒潮之衝。山下爲鎭南村﹐乾隆己卯始有居民﹐今潬田日髙﹐海水不溢﹐生聚漸繁。山之西南爲鰲魚山。西南徧種荔枝﹐東北海風勁烈﹐花而不實﹐惟松茂植焉。

龜岡山﹐城東北一百二十里黃旗都。濱臨大海﹐最爲險隘﹐往來大道。

蕉門山﹐在縣東北一百二十餘里黃角鄕。東控汐引潮﹐水常淤濁﹐爲巨洋出入要津。東南爲東莞南沙山。

香山鄕土志十二

水道海岸溫泉

水道海岸附溫泉附

古鎭海﹐爲西江正派。中一支﹐津在縣西北七十里﹐古鎭鄕之西北。水自順徳縣仰船海東南來入本境。自海洲汛西南行五里爲大石海。又南三里爲髙沙海。海牙滘自海洲﹑曹步二鄕間東注之。又南七里爲古鎭汛﹐仍名髙沙海。古鎭鄕深湧﹑北門滘二水東注之。又南里許爲鱘鰉海﹐按鱘鰉瀝亦此水之總名﹐見齊召南水道提綱。新會潮連海西注之。西分一支入新會﹑江門。又東四里至白蠔沙。古鎭﹑南海源沙東注之。又南六里曰第六沙﹐在白蠔沙﹑東二沙之間爲白蠔瀝﹐第六沙河東注之。又南二十里至疊石海距縣西三十里﹑云步海﹐合各水東北來注之詳下。屈東南分流﹐繞雞籠沙﹔又東南分流﹐繞芙蓉沙﹑廣福沙﹐復合石岐水﹐自東北來注之。又南經磨刀門入海﹐計此水自海洲至磨刀門入海約行八十餘里﹐皆平流﹐可行大船。

沙灣水﹐上承北江﹐由番禺縣南境分三派﹐東南流入縣東北黃旗都境距縣城東北一百里﹐西派東南分流﹐繞沙洲﹐西北受一小水﹐經靑姑沙﹐復合學洲汛水﹐合荔枝灣水﹐自西北來注之。又東南與中派會﹐中派東南分流﹐繞沙洲及三洲山山下爲南橫沙復合。又南與西派會﹐東派東南流經急水角﹐屈西南經蕉門﹐與中﹑西二派會。又東南經大嶼沙入海﹐按﹕沙灣水各志均不詳﹐玆據廣東輿地全圖補入。惟學洲汛水﹐查田志圖槁及舊志均不載﹐以水道考之﹐則荔枝灣水與黃旗都之潭洲汛水合﹐疑學洲爲潭洲之訛。可行大船。

板沙海﹐自順徳縣東南流入縣西北境距縣城約一百餘里。西南別出一派繞沙洲復入順徳縣﹐又東南經學洲汛學字疑潭﹐詳上。分流繞沙洲復合﹐東南別出爲學洲汛水﹑小黃圃水﹐自西南來注之。木頭海﹐自東南來注之詳下。又東南烏豬山水自西南來注之。又東南經橫檔山距城北五十里。東北別出兩支夾大澳沙入蕉門海﹐可行大船。

木頭海﹐自順徳縣東南流入縣西北境距城約七十里。東南別出中心海沙小水﹐又屈東北經撤网沙﹐東南別出瀝尾沙水詳下﹐屈東南經大坳沙﹐東南別出坡頭水詳下﹐屈東北經擔桿沙﹑大岑沙分流入板沙海。按輿地全圖謂﹕木頭海經尖峯山分流入板沙海。今考尖峯山在大黃圃鄕之南﹐木頭海經大黃圃鄕之北﹐相距尙遠﹐故不從。

瀝尾沙水﹐首受木頭海﹐東南流。西南別出二支爲橫海水經小欖鄕東距縣西北約六十餘里。又東南經罟步汛﹐西南別出爲北洲水。又東南分流絡百花頭﹑大雁沙復合。西南別出兩支經港口汛﹐夾石特沙﹐又別出爲石岐水詳下。又東南沙邊水﹑小隱港﹑下茄湧﹑漭角湧﹑平蓢湧﹑榕樹湧﹑筆架環諸水各自西南來注之。又東經橫門入海﹐可行船。

坡頭水﹐首受木頭海﹐東南流經坡頭山距縣東北約七十餘里﹐屈而東經浮墟汛﹐其北別出爲黃圃水。又東南經錦標沙與瀝尾沙水會。又東南經橫門入海﹐水平流﹐可行大船。

云步海﹐自順徳縣東南流入縣西北境距縣西北約六十餘里﹐分流繞螺沙﹑尖岡復合。又東南分流﹐在太平沙﹑拱北沙之間爲戙角海。絡拱北沙﹑指南村﹑顯龍沙﹑赤洲沙﹑黑沙復合。橫海﹑北洲﹑石特沙自港口汛分流﹐東受隆都諸水者。諸水自東北來注之﹐屈而南入古鎭海﹐按云步海﹐自順徳縣入本境之海洲﹐祝志圖及同治五年刊廣東圖所載俱與古鎭海通。祝志且明言一西南行爲大石海﹐一東南行爲小欖寨前海。田志圖槁於潭洲﹑順徳交界亦畫一小水通之。今廣東輿地全圖則云步海東流﹐與西流之古鎭海各不相涉﹐而潭洲﹑順徳只以陸爲界。其此水之已淤耶﹖抑偶略寫耶﹖俟實地踏查或可解決。水平流﹐可行小船。

石岐水﹐爲瀝尾沙水之西南支﹐至港口汛距縣城北十五里﹐爲水之上流。由港口西南﹐有張溪湧發源蓮峯北峽﹐迆西至基邊村分流﹐一出東海﹐一經張溪村前至此。東注之。又南員山湧水自縣北員山村出﹐一會靑雲湧﹐一入海。東注之﹐至獅滘止﹐曰港口海。又南行經縣地﹐西有靑雲湧源出縣北插笏山南東注之。又南元壇橋湧詳下會縣城南河水東注之。以上屬石岐海。由此再南有白石湧﹐合橋仔頭﹑天王橋二水東注之。又南槎橋落湧﹑荔枝基湧﹐源二一出縣西南北臺山北峽﹐一出縣西石頭山北﹐俱良都屬。渡頭湧諸水均東注之。又至北臺海﹑梅花水詳下東注之。稍南有深灣湧東注之﹐出口處曰深灣海。至芙蓉沙與古鎭海合流﹐至磨刀角入大海。由縣至磨刀角水程約七十里﹐皆平流﹐可行大船。

石特沙水﹐亦瀝尾沙水之一支﹐自石特沙來經隆都象角汛距縣城西南十四里。迆西四里許﹐嵐霞湧﹑鸕鶿石湧西注之。又西南裏余﹐沙溪墟湧東注之。西南裏余﹐婆石湧東注之。又西南三里﹐靑姜湧東注之。又西南裏余﹐起鳳環湧東注之。又西南三里餘﹐至疊石海會云步海入古鎭海﹐計水程約十餘里﹐皆平流﹐可行大船。

西江﹐自新會縣東南流入縣西南境﹐距城九十二里﹐距黃梁都土城北三十七里。分兩派﹐東派東南流﹐別出兩支﹐夾大石鼓東入磨刀海。又東南經大托山﹐別出一支東入海。又東南經白蕉距城九十里入海。西派西流﹐屈西南經上洲﹑下洲距城一百十五里。又西南經虎跳門入海由虎跳門至鱘鰉瀝八十里﹐水勢平﹐視新會厓門較緩﹐可行大船。

右爲源在他境而委在本境之水。

灣口水﹐源出黃梁都蟾蜍逕山東﹐去縣城西南一百二十餘里。東南流合古井坑﹑鶴兜﹑石腦﹑龍壇逕諸山水南行至乾霧村﹐又南歷東澳﹑竹蟋﹑髙城﹑蛇山泉匯焉。復南流出灣口入海﹐凡行二十里。

斗門湧水﹐源出黃梁都﹑黃楊山西之西坑﹐去縣城西南七十里。由石門坑橋北流﹐匯鶴兜山西北溪水﹐經龍歸橋北﹐迆西匯竹坑﹐經南門村出斗門湧﹐入下洲海。凡行一十三里﹐自斗門出海﹐可行大船。

三竈大湧口水﹐源出艸塘。在黃梁都三竈鄕﹐去縣城約一百三十餘里。西流注聖堂﹑春花園﹐過逕屋﹐邊村﹑茅田山東南諸水匯焉。又經牛婆墩﹑魚弄﹑西洋田﹐諸山水自北來注之。又出大湧口南匯橫欖坑。

六竈山諸水入雞啼門出海﹐由牛婆墩至海可行船。

茅灣湧水﹐源出谷字都將軍嶺之東。去縣城東南七十餘里。東流八里過烏石﹑橋頭鄕﹐出細墟橋西﹐會平嵐鄕水﹐流注三合港﹐折東經雍陌村南門﹐限嶺溪水左右中三派合而來會﹐經茅灣過外埔前至孖洲入海。共行二十餘里。自茅灣至海﹐可行大船﹐水皆平流。

東岸湧水﹐源出恭常都山窯逕東去縣城東南約九十餘里﹐北流過大。小赤山﹑大小南山至東岸村西﹐會下柵﹑大陂頭諸水﹐南會浮橋﹑溝心諸水﹐經淇頭陂入曲湧﹐東受鶴陂內外諸水﹐出大閘橋﹐經東岸湧入海。

上湧水卽翠微溪水﹐源出恭常都之雞心嶺距縣一百一十餘里。西南流經前山寨﹐又西南經鵝槽山入靑洲海﹐其西別出數支絡蜘洲﹑煙管諸島﹐分流入海。南出海之口曰峽口瀝﹐在南屏西八里﹔東接將軍山﹐西接煙管山﹐北接鵝槽﹑坦洲﹑孖洲諸港水﹐南達外洋﹐長十里許﹐水勢最湍急。靑洲海東北流經山頭圍﹐屈東南經北山嶺﹐復屈西南入海﹐可行大船。

小隱港口上流爲宮花水﹐源出五桂之北。屬得能都距縣城東二十里。出得能都東北至江尾頭西﹐別出一支爲沙邊水。北行經冰洲山﹐西入瀝尾沙水。又東北行經神湧前爲小隱港﹐屬四字都。東受三度溪源出四都八簾障東﹑東丫﹑大環諸村水﹐出三洲口﹐入瀝尾沙水。水皆平流﹐宮花水潦漲時可行小舟。

石門溪﹐源出五桂山東南。屬大字都﹐距縣城五十餘里。東過龍舟地﹐西簾逕澗水北注之。又東過員岡前﹐獐鹿坑自紅旗嶺南注之。又東過石門村﹐牛路坑自震竹山北注之。又東折而北﹐爛泥逕水自西北來注之。又東南至山門﹐經翠亨村﹑竹頭園東﹐過下山溪﹐經崖門山入海﹐流約二十餘里。

合水口溪﹐源出大字都較翦門山東。距縣東南四十餘里。會震竹﹑鷓鴣諸山水﹐東過溪底爲三合水。東出過筲箕環至合水口村前﹐云梯山﹑寶鴨池水南注之。折而北經南蓢墟過黃道山東﹐又西北會白企溪﹐源出大字都破鑊逕東。龍頭墟溪從分流水東注水東折沙岡嘴﹐北會出水象﹑土屏﹑四巖諸山水出湧口門入海。

梅花水﹐源出良字都鴻鶴嶺北距縣城西南三十五里。西流數里出梅花村﹐又折三里至石鼓之南春坎坑﹐北納雙合山水西注之﹐又納牛耙石﹑飯包石﹑香鑪峯諸水出石橋而西﹐又匯大尖山﹑壽星塘﹑花樹坑﹑戴土嶺諸水而過北臺之南﹐出龍眼樹湧﹐注石岐水。出口處曰北臺海。經流三十餘里﹐水多石﹐頗湍急﹐可行小舟。

元壇橋湧﹐源出良字都蟾蜍嶺西距縣東南三十里。合雙合山北峽水﹐至三角塘村前瀦爲羅婆陂。明永樂二年﹐縣丞彭與志築灌村田﹐縣民劉母羅氏捐田爲址﹐故名。西折至庫湧村前﹐桂峯﹑小嶺諸峽水來會﹐至蜆湧分流。一支迆北九曲入淸風橋﹐繞文廟而西。又名九曲水。過元興街爲東濠﹐會東關水﹔又西過南門橋爲南濠﹐會南關水﹐出登瀛橋。一支迆南折西﹐過橋仔頭﹐又折北爲西邊湧﹐東北至登瀛橋合流﹐過梅基﹐總名南河。出元壇橋湧前入石岐水﹐皆平流﹐可行小船。

右爲源委全在本境諸水。餘各都小水尙多﹐以太繁瑣不錄。

海岸附

本縣東北海岸與番禺縣東南海岸以黃角村分界﹐其東南爲急水角﹐屈西南過蕉門﹐屈東南過大澳沙﹑大嶼沙﹐屈而南過萬頃沙﹑板沙﹑海口。屈西南過橫門﹐又南過濠湧水口﹐屈西南過平山汛﹑企人石汛﹐屈東南過東岸水口﹑髙岸角。屈而東過金星門﹐屈東南過唐家環﹐屈西南過銀坑﹑南村水口﹐經香洲商埠屈東南過南面山﹑吉大汛﹐屈西南過馬角﹑澳門﹑靑洲水口﹑馬驑洲﹐屈而西過企人石。屈西北過掛錠角﹐下有沙險。又西北過沙尾水口﹐又西過秋風角﹐屈東北過上湧水口﹑三合港水口﹑南野角船汛﹐下有沙險。又西北過磨刀角﹐下有沙險﹐爲縣治門戶。屈西南過南沙滘水口﹐屈東南過黃麖門﹑馬鱭門﹐屈西南過白蕉﹑泥灣門﹑東村汛﹐屈而西過熨斗環﹐又屈北過虎跳門﹐爲縣治門戶。與新會縣東南海岸分界。縣所轄沿境海島﹐東有淇澳﹐爲省﹑澳﹑港往來之地﹐屯聚極宜﹐近有擬在此辟商埠者。旁爲夾洲﹐其北泗東山丫洲﹐又北馬尾洲﹑蟻洲﹐其南蛇洲﹑白排﹑野貍洲。近香洲商埠人擬築長堤於此﹐又擬於洲左右築輪船碼頭。九洲東南有大﹑小橫琴山﹐其北長沙蘭﹑馬驑洲﹐東爲九澳洲﹐東北雞洲中爲十字門。又東南有大﹑小萬山﹐其北東澳﹑黃茅﹑小蒲臺﹑浪烈火澑洲﹑大碌﹑三角山﹑長洲﹑赤洲。其東大蒲臺﹑鬼洲﹑竹橫山。東與新安縣分界。南有大寧山﹑大環山﹑碧靑山合爲一島。卽三竈鄕。其北白藤﹐其東鶴洲﹑橫洲﹑艸鞋洲﹑大岡。其南打浪岡﹑二浪﹑三浪。其西大﹑小淋山﹔又西南髙欄沙﹑黃竹沙﹐其北三角三角之南爲荷包彎﹐可泊船。大杧獺洲﹑雞心洲﹑大虎﹑二虎﹑三虎﹐與新寧縣分界。

溫泉附

熱池﹐在谷都雍陌村南三里距縣南八十餘里。原田淤洳﹐中廣可四丈許﹐深窪莫測﹐四時汽起如蒸﹐冬寒愈燠。好事者以巨蟹投其中﹐少頃出之﹐螯跪﹐盡赤若烹炙然。浴之可已癘。按﹕去縣東六十三里﹐大字都﹑長沙埔村聞亦有溫泉﹐人鮮知之。

香山鄕土志十三

道路航路

道路

本邑道路﹐自縣治起﹐西北諸鄕均以航行爲捷﹐東南諸鄕則陸路交通爲多﹐惟期促事繁﹐未能按裏以稽﹐致爲憾耳。

東幹大路﹐自縣城二里大柏山起﹐又四里爲細柏山﹐村下有龍井﹐上有鳳棲嶺﹐舊有汛﹐今撤。又七里爲牛起灣﹐良﹑得二都分界處﹐鄕後舊有硼山炮臺﹐今廢。右通東濠﹐左達羊角沙﹐又十里爲濠頭鄕。鄕後有小炮臺﹑大藥局﹐距鄕十里許。又有水洲炮臺。又二十里爲張家邊鄕。距鄕十里有二洲﹑三洲山﹐四十里爲欖邊墟﹐屬四字都。又六十里爲小隱鄕。又四十一里爲南蓢鄕。屬大字都﹐有墟。又東北五十里爲李屋邊鄕一名岐山鄕﹑林屋邊鄕。又東南五十二里爲平山鄕﹑厓口鄕。自鳳棲嶺至此﹐路皆闊六尺許。又東六十里爲湧口門鄕﹐稍北爲麻子鄕﹐俱濱臨大海。湧口門東﹐與東莞新安交界﹐海面八十里。

南幹大路﹐自縣垌南門起十五里爲桂峯茶亭。又十五里爲雙合山﹐又十餘里爲石鼓山。又十三里曰沙橋﹐中通一徑﹐上爲平逕頂﹐有云逕寺茶亭﹐去縣南五十里。良﹑谷二都交界處。由云逕寺稍北﹐折而東至石瑩橋屬谷字都。又二里至大南坑﹐又二里蚺蛇塘汛﹐又南行裏余至馳馬坡。三里許﹐至平湖沙岡。距縣七十里﹐仍屬谷都。又五十里至前山寨屬恭常都。又十餘里至蓮花莖沙堤。又六七里至澳門。

航路

由石岐水出港口汛﹐沿瀝尾沙水﹐越大洲﹑二洲﹑三洲山屬得能都﹐至東洲門出海﹐南折湧口門屬四大都﹑金星門﹐共九十八里。又南行二十七里爲野貍洲﹐其北卽新辟之香洲埠。又十里爲九洲洋﹐十五里爲吉大汛。又十五里爲澳門。此爲海程東路。由澳門西南行約六十里﹐可至三竈鄕之大環山。

由石岐水南經第一角海﹑深灣海﹐分爲東南﹑西南二支。東南支南行﹐由磨刀門過南野角﹑秋風角至澳門﹐共七十里。折北二十五里至前山寨。縣南行航路至恭都合勝圍爲十頃圍截蹴。同治庚午﹐都司楊云驤通之﹐由峽口湧至合勝圍口湧﹐長四百二十丈﹐闊十八丈二尺。渡船來澳者﹐由燈籠山轉入﹐出峽口湧﹐經沙尾﹑北山沙尾入澳門﹐可免颶風﹑盜賊之患﹔且較大海爲近﹐人便之。西南支由第一角海﹐經芙蓉沙﹑廣福沙﹐稍西北經新會縣屬之螟蝦頭﹑粉洲﹐入東滘口﹐經小赤坎滘口出菓菉洲至大環山。又兩行經上洲﹑下洲﹐入斗門湧﹐至黃梁都﹔不入斗門湧﹐可直出虎跳門﹐通新會。

按﹕廣澳鐵路聞有商承辦﹐擬攺名爲廣關鐵路。其預定綫﹐聞由廣州番禺芳村設車頭﹐經南海之平洲﹐直達順徳之陳村﹑大良﹑容奇﹑桂洲﹐乃至縣屬之小欖﹑石岐﹑上柵﹑下柵﹑東坑﹑翠微至前山﹑關閘止由上柵至關閘﹐俱屬恭常都云。附載於此。

香山鄕土志十四

動物植物礦物制造品

物產

甲動物

畜產脊椎動物哺乳類

牛有牛﹑水牛﹐邑所畜水牛七﹐牛三。羊邑產者色黑﹐飼以野艸﹐俗呼艸羊。犬多蕃種﹐小者曰蟻狗﹐大者長毛﹐褵褷深目﹐短喙。邑人多蓄以守戶。豕貓

驢馬

般第狗亦蕃種﹐晝潛於水﹐夜臥地﹐能嚙樹木﹐牙利如刀。

畜產脊椎動物鳥類

雞邑人牧之。有名棖雞者鬥鷄也﹐多蓄以相鬥。又有毛雞﹐俗名苦裏﹐嘴似雞﹐黃麻色﹐補益人﹔毛可入藥。鴨瀕海之田多產蟛蜞﹐食禾苗﹐爲農害。惟鴨能啖食之。明初有設埠養之者﹐民蒙鴨利焉。蕃鴨種出西洋﹐邑人多畜之﹔小欖鄕尢夥。鴿鵝養之園林﹐則蛇遠去。

畜產節足動物昆虫類

木蜜取蜜脾以冬夏爲上﹐秋次之﹔春易發酸。蠶小欖﹑黃圃﹑古鎭諸鄕多養之。順徳縣素以蠶業聞天下﹐小欖與之接壤﹐故影響所及﹐鄕內稻田其攺植桑者﹐近已占三分之一﹔且有欲以新法攺良蠶種者﹐此業當更發達也。又有黃蠶﹐子小而色黃﹐烏石﹑平嵐諸鄕多養之﹐飼以烏柏葉﹑紫蘇葉﹐用織繭綢﹐惟尙非大宗。

水產脊椎動物鳥類

鷉卽爾雅之須又名刁鴨鳧白鳧﹑黑鳧﹐首有冠﹐寶鴨頭﹐有綠毛﹐身具文采。蜆鴨﹐又名水鴨﹐入水食白蜆﹐霧中飛集成羣﹐邑人网取以供食品。又有琵琶鴨﹐觜類琵琶。雁雞形似雁﹐喙距如雞﹐大者重量四五斤﹐浮海捕魚食。脊令時時見之﹐大如鷃雀﹐長腳長尾﹐尖喙﹐背上靑灰色﹐腹下白﹐頸下黑﹐如連錢。鵜鶘頷下有袋﹐能泅水取魚﹐邑人呼﹕水流鵝。鷺俗稱鷺鶿。鸕鶿雁

鴛鴦鷗

鸀瑦俗名鳧鴨而大。水鶴似白鷺。

水產脊稚動物爬虫類

鱉駝鱉﹐背隆起﹐水缸養之﹐日取水煮飯﹐可治勞瘵。龜邑產者﹕山龜﹐水龜﹐綠毛龜。能已瘧者瘧龜﹐生髙山石下﹐老瘧以其頭燒灰服之﹐良。六目龜﹐本兩目﹐其四乃花紋﹐與眞目相比。蟕蠵﹐龜之巨者﹐邑人捕食﹐俗呼戇龜。

水產脊椎動物魚類

鱘魚一名尋龍﹐卽鮪也。邑海中﹐小者時時有之。體有嫩沙者﹐潛龍鯊也﹐味略減。鯉海鯉﹐金赤色﹐大者數十斤﹐畜池塘者大不過二斤。龍不魚不﹐土音讀惇上聲。類石斑﹐皮最厚。重者數百斤﹐肉甘鮮﹐無毒﹐作羹良。皮幹之﹐以貨遠﹐爲海味異品﹐名龍不皮。靑鮫魚藍白色﹐首尾尖銳﹐長者二尺餘。沙魚類鱘龍魚者潛龍沙﹐首如犁頭者犁頭沙﹐齊齒者齊口沙﹔身如劍者劍沙﹔又有斑點沙﹑白腿沙﹑暹沙。胎生子必二﹐朝出口﹐暮還腹中。諸沙皆然。惟潛龍﹑犁頭則否。其翅爲銀絲菜﹐俗稱魚翅。石斑魚澳門海多有之。石首魚黃花與白花﹐皆鱸屬。白花腹中白鰾可作膠﹐補腎﹐釀酒良。黃花惟大澳海有之﹐能鳴﹐网師以長竹筒插水﹐聽之﹐聞其鳴﹐則下网﹐每獲至千餘﹐十月最多。鰽魚別是一種﹐非異物志所言鳥化之魚。邑海中甚多﹐類鱸﹐色微黑﹐無毒﹐俗呼盲鰽。鰽白魚眼大﹐身扁﹐腹白﹐背靑﹐三月出﹐日上市﹐供邑人常饌。鹽腌者尢爲邑佳品。食荔枝過多﹐以是魚作羹解之。魚大者數百斤﹐少刺﹐肉淡﹐膠重。十兩者與銀同價﹐補腎。黃雀魚身扁細鱗﹐色黃形似馬鮆魚。俗傳每歲八月﹐化爲黃雀﹐十月復化爲魚。黃魚類鰣而扁﹐長五六寸﹐背鬣有一綫﹐長與身等﹐嘗以二八月化爲大鳩。又一種名水核﹐似黃魚﹐鬣無綫﹐味頓減。牛肉魚赤如牛肉﹐重者數百斤﹐背斑﹐腹靑色。鮹魚形類牛尾﹐亦名牛尾鮹。黃皮魚類黃花鱸而小﹐皮黃如金﹐亦呼獅頭魚。靑鱗魚鱗色靑﹐長二三寸﹐類黃魚﹐小而狹。鮤鱴刀﹐今之鮆魚也。長者七八寸﹐飲而不食﹐鮆亦作鱭。鳳尾魚卽馬鮆﹐狀如鮆而略小。金鼓魚又名銅鼓魚﹐體圓如鯧﹐色斑黑﹐其皮苦﹐去之乃可食。鯔子魚身圓頭扁﹐子滿腹﹐有黃脂﹐腌爲佳品。黃鯔大者重數斤。最美紫鯔﹑靑鯔﹐長六七寸﹔蜆鯔﹐長三四寸﹔產池塘中。頭頗黑者烏頭鯔尢美﹐冬益肥。鯆魚卽江豚﹐大如盤﹐狀類蝌蚪﹐目能開合﹐觸物鼓腹如气球。將風則起﹐吹浪如沫﹐尾長有節﹐螫人甚毒。腹中有洞﹐養子如海鯊。大者百數十斤。色淡黑﹐有斑點者﹐方頭褐色﹐如麻雀斑者﹐最毒﹐食之必殺人。其背靑腹白﹐腰有赤印色者﹐色黃者﹐味最美。長尺餘。大而板牙者次之。凡食磨其刺﹐去其涎﹐剔目去鬐﹐滌血﹐除髒﹐捐卵畱肝雜肥肉﹐扁豆葉﹑柚皮等物多與水烹之﹐毋續添冷水﹐毋墮煤炲釜中﹐經日毋絕火﹐火候足﹐皮骨脫﹐斯可啖。修治失法﹐及欲速﹐卽被其害。鰵魚大者數十斤﹐腹內白鰾﹐中空如泡﹐諸魚脬無此。大者破而幹之﹐以爲貨嶺北﹐人謂之魚肚﹐以爲上饌。亦作膠用造弓矢﹐惟無取肝制油者。鯦一名鰣﹐俗名三黎。胃网而不動﹐護其鱗。石灰水浸幹﹐層層起之﹐可作女子花鈿。鯧卽魚﹐身正圓﹐無硬骨﹐味美。俗有第一﹐第二鯍﹐第三馬交郎之諺。鯍魚鯍﹑土音芒﹔腹多黃肪﹐背靑。大者七八斤﹐魚之最肥美者﹐與姜同煮則臭。鮎魚一名﹔又名。大首偃額﹐大口大腹﹐有齒﹑有胃﹑有須。生流水者﹐色靑白。生止水者﹐色靑黃。大者三四十斤。赤目赤須﹑無鰓者﹐食之殺人。張鶯形如鯆﹐兩翅尢闊﹐能飛波上。一名燕子魚﹐首尾翅皆如燕﹐故名。庵丁鬐翅多硬刺﹐如鍼螫人﹐類赤魚而小﹐長數寸。赤魚身藍黑﹐無鱗﹐肉赤。大者數十斤﹐二三月入自大洋﹐望之若黑雲至。蕉門稚者﹐多變爲鰣。鱲魚不一類。金絲鱲﹑紅鱲﹑黑鱲﹑金鼓鱲﹐狀如銅鼓﹐重者數十斤。九月更肥﹐故曰﹕霜降鱲。龍松魚亦名龍頭魚﹐巨口有齒﹐骨柔而脆﹐作羹白如乳﹐滑如脂。鰜無鱗似鮎而大﹐色靑﹐俗呼魚。鞋底魚卽魼沙﹐比目魚也。狀如牛脾﹐細鱗﹐紫色。又名板魚﹐味美。左口魚狀類魼沙﹐身闊。有篛葉魚亦其類。體有橫理﹐靑白相間。馬母魚卽馬友﹐巨口細鱗﹐內白小刺﹐味甘。出二三月﹐重者七八斤。鱸四﹑五月出。魴俗名縮頭鯿﹐形似鯪而身扁﹐頸縮﹐味頗美。屐魚似鯿﹐身微狹﹐有細刺。黃顙魚無鱗﹐古名黃鱨﹐生溪塘石隙。俗名塘虱。鱧俗呼斑魚。首有七星紋﹐有蛇化者﹐必數擲地乃烹。若足見﹐及無膽者﹐山澗掘出者﹐不可食。鱵魚一名鶴觜。石畫魚首有石。鋒竻魚大如茉莉葉﹐鋒利刺人﹐其大者﹐曰﹕倒撚葉。彈流魚卽田流魚﹐一名花魚﹐一名七星魚。白頰魚形如筆管良魚纖瘦微扁﹐亦名卽麗。蛇更魚似良﹐無鱗﹐色赤。白帶魚長者二二尺﹐色白而柔薄﹐卽腰帶魚。藍刀魚背藍腹白﹐長六七寸﹐類刀。筍殼魚類筍殼。大眼廓魚類鰽白而小。朱筆魚色赤﹐身圓﹐類良而大。沙鉆魚似黃鱓而短。橫擲魚似靑鱗而長﹐大者南風鰮。魚似南風鰮而大。紅衫魚長者七八寸。老虎魚長數寸﹐有斑﹐類虎。作羹如乳﹐食之已瘧。角鵬魚大者重二三百斤﹐狀如鯆魚﹐身微扁有角﹐味美在腮。烏魚色純黑﹐長三四寸﹐尾有月暈﹐內嫩﹐味淸美﹐可作羹。出金斗灣潮田中。刀夾魚頭扁﹐類比目魚。夾脊內分開﹐尾尖﹐味鮮﹐亦名牛梢。黃蠟魚長三尺餘﹐扁身闊肚﹐色似黃蠟﹐味甘美。一種黃板跳﹐肉韌味遜。冷梗山魚皮黃肉白﹐狀如筍殼﹐尾有暈。丁公甲魚長二三寸﹐味甘美﹐有刺能螫人。上釣作聲喁喁如語﹐俗名唱歌婆。出潮田水竇中。摸皮羊魚似紅衫魚﹐有衣包裹﹐剝去可食。亦名沙擘口狗魚形似田流略細﹐出泥坦中。靑罟魚似橫擲魚﹐皮滑鱗細多骨絲﹐聶切之可爲膾。坑蠢魚紅眼圈﹐多骨絲﹐身圓肉嫩。飛魚狀如龍觜﹐角起刺﹐脊鰭如翼﹐能飛水面。狗棍魚長尺餘﹐細牙似鋸﹐身圓肉粗﹐味臊。亦有腌以爲饌者。馬頭魚似紅衫魚而身長。白春魚長寸許﹐色白﹐幹之味甘美。每潮信﹐漁人打至萬斤。梳婀魚形以白春﹐多刺﹐作羹白如乳。銀魚俗名白飯魚﹐卽白小。長一二寸﹐體小透明如無骨﹐爲魚類之下等﹐味鮮﹐人煎之爲饌。鵝毛鱊也﹐俗呼爲魚婢。北戶錄云﹕臘之名鵝艇。泥鰍類鱓﹐而短壯。石銃類泥鰍﹐有鱗﹐生池塘溪澗中。鱓鰻鱺﹐俗呼鰻鱓。分數種﹐金絲鱓﹐一名走風鱓。白鱓小者鰻烏耳者佳。黃鱓不可用桑柴煮。藤鱓肉多刺﹐油鱓肉多脂﹐骨鱓硬骨。鶴鱓長四五尺﹐喙尖長腹﹐多子。血鱓大如黃鱓﹐紫血充溢﹐出澳門湧口門等處味最甘。狗吐魚身似鰾膠﹐幹之堅硬。鳡一作﹐一名鰥。諸魚欲產﹐鳡輒以頭衝其腹。金魚處處養玩﹐食橄欖渣肥。鯇艸魚﹐食艸。有靑﹑白二種。靑者名螺絲鯇。魿喜浮水面。與鰂魚皆屬土。鱅俗名大頭鯮。鯽鰱俗呼扁魚。按﹕自鯇以下諸魚似可別爲畜產一類﹐惟邑地瀕海﹐水產魚類最多﹐日上市供食品此數種﹐土人以其產於塘多不嗜食﹐故不列。

水產節足動物甲殼類

鱟善候風﹐牝牡相隨﹐取之必雙。牝無目﹐得牡始行。小者鬼鱟﹐食之殺人。龍蝦首似龍﹐巨者七八斤﹐殼嫩﹐紅色。大者長七八尺至一丈。稜蝦長者三四寸﹐似沙蝦而大。背有紅膏一條﹐俗謂之稜。曬漧可致遠。肉色明透者明蝦﹐無稜者曰大蝦。沙蝦一名麻蝦。大者長三四寸﹐湧口門內者爲最。白蝦色白﹐黃蝦色黃﹐紅蝦殼硬色紅﹐竹節蝦身如竹節﹐尿蝦溺尿類百足。銀蝦色似銀﹐可作蝦醬﹐唐家鄕良。蝦春者﹐水螆也。蟹有智蟹﹑禮蟹﹐常食者白蟹﹐名花蟹﹐俗呼小娘蟹﹐九月後肥。虎蟹背磥砢多刺﹐略似虎形。血蟹肉紅凝如血﹐最鮮美。蟹奴狀如楡莢﹐色綠﹐不可食。黃油蟹產澳門靑洲。歲維六月一出﹐不可多得。邑人多移船攜酒傍靑洲擘之﹐醉以酒﹐熟而後解之﹐其油深入內理﹐黃白雜糅﹐跪末螯尖皆滿﹐味至濃鬱﹐不能致遠﹐稍耐久則味變。近出產漸希。石蟹黃旗都小隱湧﹐近馬家峙山腳名鴨潭出石蟹。漁人時网得之﹐。殼蟹眼足與蟹無異﹐可愈目疾。按﹕廣東新語云﹕環瓊水咸﹐而厓州三丫港獨淡﹐水气蒸石時流脂如飴膏﹐蟹嗜食之﹐輒黏螯濡足而死﹐化爲石﹐是爲石蟹。鴨潭所產殆此類與﹖蟛蜞惟白者可食﹐背靑腹白﹐霜降蛻殼而軟最甘脆﹐多出張家邊鄕咸田中。指甲螺一名石﹐殼如蟹螯。蝓螺二螯四足﹐出則員殼﹐退則以螯捍戶﹐稍長﹐更擇殼而遷焉﹐與寄居虫異。寄居虫又名寄生螺﹐海人名爲借屋。遇鸚鵡螺離殼出食﹐此虫占之﹐肉還﹐復走出。璅蛣一名共命蠃﹐又名月蛣﹐味最美。有白蟹子如楡莢﹐在腹中合體同生﹐常出口爲覓食﹐蟹歸璅蛣亦飽。有一種紅螺﹐腹中亦有小蟹﹐味不及月蛣。海鏡殼圓如鏡﹐兩片相合﹐謂之明瓦。腹中亦有小蟹﹐與璅蛣同而狀異﹐本艸誤混爲一物。

水產軟體動物

墨魚卽烏賊骨﹐名海螵蛸。章魚有八足﹐身上有肉如臼﹐卽章舉。柔魚似烏賊﹐無骨。螺響螺。大者如盤盂﹐其殼雌雄二聲﹐可作軍號。梭尾螺似梭﹐其殼釋子所吹。珠螺腹有珠﹐多出大海。九孔螺殼卽石決明。鸚鵡螺頭如鳥形﹐殼可作杯。紅螺肉色紅似西施舌﹐少短。無尾螺﹐尾端盡破﹐多出谷都。眾香螺﹐其甲和眾香則香﹐自燒則臭。螺螄大如指頭﹐泥入壁中數年猶活。蕃塔螺﹐長寸許﹐大如小指。狗瓜螺﹐類狗爪﹐產澳門海石隙中﹐長不逾寸﹐味鮮美﹐不常得。刀鞘螺﹐如小指大﹐殼薄味鮮﹐類刀鞘故名﹐出前山寨水坦中﹐他處無。匙殼螺﹐卽淡菜﹐有紅﹑白二種﹐幹之可食﹐云益人。蚌蜃屬﹐肉可食﹐殼粉食之已嗽。白蜆一曰霧蜆﹐多生於霧﹐邑海中深澳處成蜆塘。沙蜆形如白蜆﹐肉白﹐微有沙屑。多出厓口村外沙頭海中。沙白如鱩而圓﹐殼色白薄而堅﹐肉中有沙﹐故名。車渠蛤之大者﹐背壠文如車輪之渠﹐故名。鱩如蜆而大﹐聞雷則生﹐天寒則肥。邑海邊居民以足探取﹐曰踢鱩。瓦屋亦名絲蚶。《嶺表錄異》云﹕盧鈞尙呼瓦屋子﹐燒其由薦酒﹐名天臠炙。西施舌一名海月﹐一名瑤柱﹐俗呼沙舌。蠔卽牡蠣﹐水淡則蠔死﹐然太咸則瘦﹐大約淡水多處蠔易生﹐咸水多處蠔易肥。黃梁都厓口及澳門靑洲等處多蠔塘。塘在海中無實土﹐但生蠔處卽是海邊﹐居人婦女能打蠔﹐潮退乘木器行沙坦﹐鑿蠔肉納於筐﹐潮長乃返。鮮食之外﹐其焙漧者曰蠔豉。焙時所出之液曰蠔油﹐品頗貴重。唐家鄕以二物爲出產大宗。蝸牛此獨產於陸﹐縣城仁山上有大如小兒拳者。泥印形似鮑魚﹐肉爽脆﹐出東海。

水產蠕形動物

禾虫發生稻田中。二月﹑八月最多。幼時如紅綫﹐具多數環節﹐形如蚯蚓﹐長一二寸﹐粘泥中﹔大則隨潮潦出海﹐寸寸中斷﹐復各生頭以自由運動。所生有埠﹐邑人之利。

水產棘皮動物

海膽出連灣﹑浪白諸海。大小不一﹐如碗﹑如杯﹑如梅杏狀。類南瓜﹐殼硬頂滑﹐口在底﹐身多縱紋﹐有小點如粟珠。肉色如雞卵黃﹐有四瓣。鮮者甘美﹐鹽漬亦可食。海人投水底取之。

水產腔腸動物

海蜇卽水母。形如覆笠﹐笠面有無數細刺﹐口在腹面之中央﹐周圍生腕﹐四本或八本。土人獲得﹐以一種含植物﹐名水母葉者腌之可食。

天產脊椎動物哺乳類

麋鹿錫坑山多有之﹐髙瀾山亦多。山馬形似鹿而差﹐黑﹐二角眼﹐下腹有紋﹐如二眼形。山狗邑山中多有之﹐處石穴中﹐肉不可食。山豬腹小腳長﹐肉味勝於畜產﹐牝者更美。豪豬卽箭豬﹐豪在項脊間如箸﹐長尺許﹐白本黑端﹐怒則射人。麖三竈諸山多有之。猴三竈諸山有之。貍似貓﹐而頭尖。豹貍﹐毛色如金錢豹﹐肉香美﹐益人。貓貍善竊食雞鴨。香貍﹐一名果子貍﹐喜食果﹐肉甘香﹐釀酒良﹔其毛可爲筆。獺似鼠﹐善捕魚﹐毛著水不濡。豺兔

獐大灣底﹑錫坑山有之。狨肉蝙蝠大者如車輪﹐棲古廟叢林間。田鼠卽鼢鼠﹐可食。又有名鼫鼠者﹐好在田食粟豆﹐亦名田鼠。

天產脊椎動物鳥類

山燕《廣東新語》云﹕香山有之﹐黑而健﹐眾鳥畏之﹐隼也。春狀如鴝鵒﹐色蒼白﹐鳴則首尾俯仰。鶴邑產者灰色﹑蒼色。桃虫一名禾鵠。有名蠟嘴者﹐嘴淡紅如蠟﹐小人馴畜之﹐教其作戲。一名鷦鷯。諸事吉胸腹如雪﹐背似漆﹐似喜鵲而小﹐鳴聲淸越﹐善斗。邑人珍畜之。沙鵻色綠褐﹐有靑足﹑紅足二種﹐食之補虛助气。欄路鵲類鳩鴿﹐灰色。三四月集行道中﹐人至則起﹐旋飛旋集﹐皆在人前。東南鄕有之。山鶘能作眾鳥音﹐雄者長﹐者短﹐人多畜之。鴝鵒俗名八哥。時辰雀紅黃色﹐如鷦鷯﹐應時則鳴。吉兆鳥尾長﹐色黑白。初冬出﹐農畢始見﹐鄕人以驗气候。一名吉鵰仔。髙髻冠頂有絲翹起﹐尾色紅﹐類諸事吉。山麻雀善歌﹐人多畜之。沐國公似鷦鷯。翡翠俗呼鉤魚郎。毛赤碧色﹐棲山澗中。人捕之﹐拔其羽毛爲釵鈿﹐飾名曰點翠。百舌燕

鶯斑鳩卽鵻。畫眉善歌。

鵲鳥鸛似鴻而大﹐長頸赤喙﹐色灰白﹐翅尾皆黑。白頭翁啄木鶻

鷹鷂鷓鴣食植物害虫﹐味亦美﹐人多取爲食品。鵪鶉黑色有班者鶉﹐無斑者鵪﹐卽鴽也。杜鵑孔雀

天產脊椎動物爬虫類

蛇金角帶﹐寸黃寸黑相間﹐宜制蛇姜。艸花蛇﹐伏艸中不嚙人。泥蛇﹐與水蛇異類﹐色黑﹐穴居中成羣﹐嚙人立斃。烏肉蛇﹐皮骨皆黑﹐見人則追﹐見火則逐﹔又頸細身粗壯者俗呼錢串頭﹐皆酷毒。鐵綫蛇﹐類蚯蚓﹐有鱗﹐嚙人難治。簸箕筴﹐黑白色相間﹐如金角帶﹐毒過之。七寸錦﹐長七八寸﹐有錦文甚毒。過樹蛉﹐樹上騰躍如飛﹐每垂首枝上嚙過客立斃。水蛇﹐一曰公�蛇﹐無毒﹐食之已疥。金蛇﹐一名地�﹐白者名錫蛇﹐大如拇指﹐長尺許﹐能解毒。長尾蟟﹐無毒﹐能伏諸毒蛇﹔善捕鼠﹐種植家畜以除鼠害。蜥易四足﹐背褐色﹐腹下黃﹐嚙人立死﹐俗呼狗母蛇。蜓一名壁虎﹐俗呼鹽蛇。艸龍生艸中﹐四足﹐長數寸﹐人捕取飼畫眉。蛤蚧恭常都大仙嶺最多。大如艸屨。螻蟈卽土狗。嘗見鄕中小兒於沙路小穴中捕之﹐碎其體﹐任取一爪覆以泥﹐志其處﹔遲之﹐則志處忽生一艸﹐是爲香芽﹔屢試皆然﹐亦一奇也。

天產脊椎動物兩棲類

蛤卽蝦蟆﹐又名坐魚﹑田雞﹑黃蛤﹐各隨方土所呼。蟾蜍俗呼蠄蠩﹐生下濕處﹐不解鳴﹐不能跳躍﹐眉間白汁曰蟾酥。石鱗似田雞而小。蝧螉卽蝌蚪。白梁蛤拐出幽濕處﹐跌打藥用。

天產節足動物昆虫類蜘蛛類

蝶大者﹐紅質黑章﹐卵生蠶作繭﹐繭出﹐蝶懸樹間﹐雌雄相覓。平嵐﹑烏石諸鄕人取繭織綢。蚻蜣螂之小者﹐气臊臭﹐羣飛則雨。金龜子俗呼紅娘﹐又呼金雞虫。大者食荔枝花﹐气臭﹐名金背。蛣蜣置坎中數日﹐小蜣郎出﹐蓋孵乳於中也。綠金蟬大者類斑蝥﹐喜藏朱槿花中。金邊土鱉出石隙中。蔗虫出蔗林中﹐治痘﹐可起漿。禾蝦狀如蚱蜢﹐禾熟則有之。可煨食。桑螵蛸俗呼貓兒郎﹐豆棚瓜架有之。蠅虎

天產蠕形動物

水蛭俗呼牛蜞﹐誤吞腹中生子﹐噉髒血﹔黃泥蜜糖可解之。蚯蚓

乙植物

植產顯花被子植物單子葉類

稻名類頗繁。歲單收﹐有交趾白﹑交趾赤﹑咸棍﹑咸秥﹑蝦須稻﹑深水蓮﹐皆一熟之粘也。歲兩收者﹐有夏至白﹑夏至赤﹑新興白﹑甲子洲﹑大骨種﹑紅梗﹑早河源﹑靑花殼﹑赤早蓮﹑龍牙尖﹑馬尾齊﹑秋香尖﹐皆早熟之秥也。有苗秥﹑綿秥﹑擘莢秥﹑中水白﹑粉殼赤﹑白花秥﹑靑秥﹑雪秥﹑銀秥﹑鼠牙秥﹑黃秥﹑玉繡球﹑金包銀﹑牛尾堀﹑香秥﹑禁風雪﹑麻包錦﹐皆晚熟之秥也。又洋秥﹑竹秥﹐近歲來自洋舶﹐土人有種者﹐肥田宜之。又秋分﹑寒露秥﹑霜降秥﹑香稻產恭常都﹐以撮采雜斗米煮之﹐熟則皆香。糯夏熟曰早糯﹐秋熟曰晚糯。有珍珠糯﹑黃糯﹑河源靑糯﹑髙州糯﹑交趾糯﹑黑糯﹐米色如墨﹐釀酒補血。粟邑多狗尾粟﹐鄕間煮作糊﹐以代糧。麥黃旗角有之。薏苡鄕人多種之﹐二三月宿根自生﹐米如白珠﹐不甚圓。一種小粒而圓者﹐出外國﹐曰洋薏苡。粟米卽玉蜀黍。大北山村人種之。蔥蒜仙蒜產象角山﹐葉髙尺許﹐夏秋之交抽莖作碎花﹐紫色﹐其頭能治中毒嘔逆。韭薤或謂之藠。姜黃姜﹐澳蕃喜以煮雞﹐土人多植之。芋波斯芋﹐種出外國。蔗常食者白蔗﹐紫者昆侖蔗﹐小而燥者竹蔗。荻蔗不中食﹐惟以搾糖。蕉邑基圍小坣上必種之。其類有毛蕉﹑羊角蕉﹑牛乳蕉﹑鼓槌蕉。板蕉其莖之纖維可紡績﹐爲飾綌﹐今無制之者矣。竹勒竹﹐長十餘丈﹐大如斗﹔短者亦六七丈﹐葉下有鉤刺﹐或有條末如芒鍼。紫竹﹐皮色紫﹐中器用頗雅。鶴膝竹﹐莖直少橫枝﹐宜於亭館﹔又可爲杖。雞距竻竹﹐一名澀勒﹐枝皆五出﹐類雞距﹐可蔽村寨。大頭點竹﹐長者數丈﹐可爲梘。水筍最甜﹐基圍多種之。鐵籬竹﹐堅勁﹐出老萬出。金竹﹐出厓口山﹐作煙筒﹐邑人所貴﹐今亦稀。人面竹﹐節凹而中凸﹐又呼佛肚竹。方竹﹐質小﹐作煙筒﹐不可爲杖。油竹﹐浸水曬漧﹐各家種以代炬﹔相傳宋文祥屯嶺南﹐然此﹐或呼丞相竹。篁竹﹐堅而促節﹐體圓而質堅﹐皮白如霜粉﹐大者宜刺船﹐細者宜笛。斤竹﹐長二丈許﹐圍數寸﹐可作篦或以爲矛﹐其筍未成竹時堪作弩弦。綫竹﹐卽釣絲竹類﹐簜枝極柔弱。又有箭竹﹑籬竹﹑觀音竹。弔鐘竹﹐葉如竹﹐花似懸鐘。慈姑一根十二子﹐有閏則十三子。荸薺俗名馬蹄。波羅俗采其葉﹐擘絲爲波羅麻布。邑產者葉不堅韌﹐欲興此業﹐須設法攺良其種。蘭出五桂山﹑鳳凰山。椏蘭花大香厚﹐品最上。一莖及椏有開至五十餘花者﹐稱隔山香。大靑蘭花﹐靑碧。墨蘭﹐品甚貴﹐气淸芬﹐色如淡墨﹐一干至三十餘花﹐立春元旦開。艸蘭﹐喜霜雪﹐不資灌漑。黃蘭﹐色淡黃﹐瓣有小紅紋。報喜蘭﹐俗云吉事則開﹐懸戶可催生。鹿角蘭﹐花紫蕊黃。小玉蘭﹐淸白炎白。翡翠蘭﹐色如翡翠。同心蘭﹐八瓣雙心。睡蘭﹐花開臥於盆邊。鶴頂蘭﹐蕊捲如筒中有猴頭﹐象雙睛炯然。竹葉蘭﹐葉類竹。紅蘭﹐花小而麗。球蘭﹐花如圓球。文殊蘭﹐如玉簪。風蘭﹐如珊瑚﹐枝葉小而細﹐開花似梅。玉簪茭白卽菇也。一名茭笱﹑烏茭。邑人多種之。露頭蒼俗呼蘆兜。以火焚根﹐令頭出土﹐乃盛與火秧﹐皆鄕人種以樊圃。又有番蘆兜﹐皮纖維可打纜。鳳尾蕉植之云辟火。花辟蠹﹐燒鐵釘之則茂﹐故曰火蕉。紅蕉花書帶艸葉柔長如帶﹐其文靑白相間﹐園亭階砌植之。咸艸人編以爲箔席﹐多生水湄。馬鞭艸粵艸鹹苦﹐馬羣不繁。國初尙可喜入粵﹐嘗取遼東艸種﹐徧植近郊以飼馬﹐此其萌芽也。卽元史之示儉艸。菭魚食艸。萱淡竹葉可入藥。

植產顯花被子植物雙子葉類

荔枝邑產以黑葉爲上品﹐玉荷包﹐顆最大﹐出小欖鄕者﹐核浮水他鄕則否。禦摘荔枝﹐在沙湧馬南寶故里﹐相傳宋端宗臨幸時﹐荔方熟﹐帝摘一枝﹐其後經摘處﹐風味獨殊。此荔今名三月紅。橙邑產最多﹐味𨿽不及新會產﹐而樹壯果大﹐收丰價廉﹐利較優勝。蓋本邑橙種﹐每擇最壯之樹爲之﹐新會無此佳種﹐故彼土宜﹐𨿽優而銷路反遜於我也。龍眼邑所產﹐拾葉者尢美﹐或呼石夾。最大者孤圓﹐次金字﹑山字﹑南字﹔小者蜜糖埕﹐遲者秋風子。蕃荔枝種自西洋﹐邑處處植之﹐皮內有細沙如梨﹐中數十苞﹐每苞一核﹐味甘芳﹐𨿽名荔枝﹐實非其族也。芒果蜜望也﹐黃熟時甘香勝蜜。邑種者﹐竹秀園﹑沙湧鄕爲最。別一種蕃望果﹐婦人食之多乳汁。楊桃三廉子﹐歲再熟﹐治風熱﹐生津止渴。產澳門者良。波羅蜜木質堅﹐可爲楹桷﹐核長者牡﹐圓者牝﹐實多汁多者爲涇苞。汁少者爲乾苞﹐肉脆味較勝。邑種者﹐皆濕苞﹐濡膩。城北李氏怡園一株極大﹐乾苞甘脆﹐百餘年物也﹐今尙存。蒲桃邑基圍處處植之﹐甘香稍遜羅浮。柹小柹產古鎭﹐鄕曰雞心柹﹐大者膠柹﹐多不可食。安石橊邑東南有橊花山﹐以產橊花得名。植於園林者﹐黃白花﹐甜酸苦實各種皆具。橄欖烏欖敢其肉腌爲菹﹐曰欖豉﹐貧家以爲常膳。仁爲佳果﹐脂如桃膠﹐煮之以泥船隙﹐著水益幹。人面子可常膳﹑蜜漬可食。桂木子蜜漬味嘉。黃皮用蜜漬或鹽漬者﹐銷行甚遠。不納子核可爲經珠。柰櫞

桃梅西鄕之山多種梅﹑桃﹑荔枝﹑烏欖。棗梨

柚桔

甘枇杷蘋婆樹髙葉大﹐莢似皂角子﹐熟甚甘﹐煨食尢美。卍字果卽椇形如卍字﹐味甘﹐可釀酒。山竹子如柰而圓﹐色黃味酸﹐鹽腌能解熱。黎檬卽檸檬﹐又一種山檸檬﹐葉白而香勝﹐植產者﹐子搾水煎糖﹐能辟暑。菱藕

胡麻鄕間但種白者﹐爲日用常需﹐行聘禮者用之﹐無以績布者。麻仁桑小欖古鎭﹑黃圃﹑曹步港口諸鄕多植之﹐余尙寥寥﹐桑寄生﹑小欖爲良。大麻良字﹐得能四大各都﹐及小欖﹑古鎭諸鄕﹐多取以織布。茶五柱山產神仙茶﹐鄕人於淸明前後﹐窮日搜摘﹐無過。雨餘鳳凰山茶﹐味亦淸馥﹔黃楊山茶﹔寺僧所貴﹐以供客。老萬山茶﹐辟瘴解暑。良都屬﹐小嶺所產亦佳。以上茶皆野生。道光末﹑恭都會同鄕人始辟地種茶﹐其味淸涼可比淸遠所出者﹐曰茶園茶。又有破布葉作茗飲﹐淸熱消暑﹐能解悶香﹐出大字都﹑黃道山者良。吉貝花卽艸棉﹐西人威廉姆記中國產棉地﹐以古鎭鄕爲產棉地之一。南蓢諸鄕亦多種之﹐邑人曾於得能都辟地試種﹐旋中輟﹐今宜再提倡之。木棉邑西山木棉﹐八景之一﹐余亦多。產子熟拆有絮如艸棉﹐人以不能耐寒﹐故無爲之紡織者。樟大小無不適用﹐葉可熬腦﹐然未經實驗。罌子桐一名邑桐。邑人種之﹐收子爲油﹐入漆家﹐及艌船用。近谷都﹑雍陌村興辦林業﹐多植此木。槐榕有大葉﹑小葉二種。縣治主簿署一株﹐不知何代物也﹐大數百圍﹐其根气生而歧﹐如圭門形﹐可行人。苦楝俗名爲森﹐其木易長數年髙數丈﹐葉密如槐花紅白二色﹐實如小棗﹐不可食﹐材中筐篋﹐或以制屐。九里香荼蘼小欖鄕多植之﹐以畝計。有洋荼蘼﹐及玫瑰﹐可制糖﹐或蒸露。薔薇胭脂蝶亦薔薇之一種﹐色深紫。七姊妹長春月貴麗春夜蘭花葉俱可充食。茉莉有重臺﹑三臺﹑有蕃茉莉﹐花大如龍眼﹐鮮有開足者﹐可燻茶。素馨鷹爪蘭雞爪蘭指甲花邑種紅白淡紅不一﹐婦女以葉染指甲。蒲公英海棠鳳仙碎玉花春開﹐小白﹐攢簇成球。午時花蝴蝶花夾竹桃杜鵑花玉繡球瑞香雁來紅石竹翦春羅雞冠菊種至繁小欖鄕人善作盆菊﹐每植一株﹐分數十枝﹐或百枝﹐三丫六頂﹐一枝止畱一蓓蕾﹐扶以小竹杖﹐長短相從﹐花時齊開﹐如規之圓﹐尢以葉色蔥茂不脫者爲上。六十載爲會﹐名品畢陳﹐稱海內之冠。萬壽菊花黃無香非菊種。蜀葵玉芙蓉葉色淸白小黃﹐花攢簇成朵。薝卜花虞美人紫藤花翠雀花朱錦花鳳須花色雜紅黃﹐花須似鳳。含笑夜合園林多植之﹐惟生鳳凰山者﹐髙丈餘。木芙蓉巖桂木樨紫荊牽牛花玉蘭又名木筆。蕃玉蘭葉花皆如玉蘭﹐而香如攻瑰﹐澳門有之。洋山茶紅白二種﹐重臺﹐性畏寒。千日紅呀蘭色﹐繁英攢簇﹐粒如指頭﹐幹之色不變﹐粵人編生花作籃﹐必需之品。落花生又名落花參﹐子可搾油﹐土產不多。菽各種俱有﹐然鮮植之者。和蘭豆﹑種出澳蕃今處處種之﹐蔓生﹐花白﹐莢比藊豆﹐小而狹長﹑子靑﹐脆軟薄﹐味甘近潮州人有以此子爲罐頭品者﹐比歐洲種更粉膩﹐銷路頗暢本境如此仿之﹐亦一利源也。面豆莢﹐短而圓﹐開花治目疾。豆鳥豆入藥﹐充食﹐作豉。黃豆作腐﹐搾油造醬。藍鄕民種之作靛﹐幹其浮沫﹐以拔毒殺虫。葛蕃葛﹐處處有之﹐澄粉作餌﹐性太寒﹐不宜多食。薯土人多種之﹐有豬肝薯﹐黎峒薯﹐柴把薯﹐小者曰雞哺薯﹐艻薯﹑白鳩薯﹑亦名土山藥。深薯﹑長尺許﹐解火毒﹐陶冶人多服之。甜薯﹑健脾﹐性與山藥等。蕉蕾﹐薯類大薯。薯蕷卽淮山。甘薯與上薯不同類﹐來自諸蕃﹐有紅白二種﹐白者尢淸甘﹐磨粉淸熱。又一種名鬼薯﹐色黃白﹐質松味劣。又有和蘭薯﹐人亦種之。茄壺盧冬瓜苦瓜產土瓜嶺﹐良。白瓜卽越瓜。西瓜以張家邊鄕種者﹐爲勝。節瓜又名七葉靑。絲瓜金瓜長者名枕頭瓜。黃瓜小者名瓜英﹐可腌爲小菜。香瓜圓如鵝卵﹐色黃﹐或有黑點。瓦瓜色牙白﹐大如橘﹐有結痂﹐類陶器﹐不可食﹐可作盆供。朱瓜深紅色或間綠色﹐形如金瓜﹐作盆供﹐耐久。蕃瓜芹水芹﹐旱芹。菘卽白菜﹐邑種者性寒﹐與他處異﹐可作菹。花芥蒸曬而成者﹐爲黴漧菜。蕪菁子可作油。芥蘭甘脆﹐有謂菜含鉛質﹐不宜多食﹐然未經化驗。蕹菜邑人皆種以田。菠薐亦名菠菜。莙薘一名恭削菜也。人多以爲賤品﹐而不知可以制糖。莧馬齒莧﹐別爲一種。俗呼耳牌菜。藤菜卽落葵。苣卽生菜。東風可作蔬。豬耳菜辛香能療痘胞。香花菜葉香宜魚膾。葛菜鵝眼卽鵝腸菜。茼蒿菊科﹐植物之可爲蔬者。蒝萎可生食。珠菜一名番芥蘭﹐葉藍色﹐類芥蘭而大﹐一科重至數斤﹐莖端嫩葉團結似子。內珠味甘脆﹐其種來自番舶﹐邑人多植之。茴香邑有種之者﹐暑月祛蠅臭﹐食料宜之﹐制蜈蚣蠅毒。萊菔一名熒。水髙數丈﹐大者十圍﹐實小如柰﹐鄕間多種之堤岸﹐取其蟠根牢固。漆樹邑有種者﹐六七月間斫皮以管承取﹐亦可用。但作飴糖。气沾沾無力﹐宜設法攺良增種。烏桕子合油質﹐作燭曰桕燭﹐可塗瘡疥。邑人以其葉飼蠶﹐及染皂。萆麻子作油﹐銷流最廣﹐近谷都興辦林業﹐稍有植此者。剌桐三月開花﹐相傳先花而葉﹐則年丰。先葉而花﹐則歲欠。園林間植之﹐野生以刺桐坑爲最多。黃楊堅膩可作梳﹐及剜印﹐凡代黃楊﹐必以陰晦夜無星伐之﹐則不裂。酉陽﹐雜俎之說﹐厄閏﹑不盡然。但閏年不長耳。柞木殼斗科植物﹐木堅韌。小者屈其枝爲盆玩。柳枝燒炭可作火藥。檉俗呼垂絲柳。楓長洲獅山有之﹐間出煙如雲。無花果邑多種﹐以煎湯洗之﹐己五痔。火秧邑人種以作籬落﹐俗傳其根千歲成茄楠香。麻蓲菜苗樨者﹐可芼。煮汗消暑疲。紫蘇可拌牧食﹐亦可爲藥。邑人用以飼蠶。

植產顯花裸子植物

松東鄕之山多種松。縣城蓮峯左﹐香蓮寺雙古松﹐相傳宋時未建寺前已有。此樹松根所生土茯苓﹐山中隨處野生﹐俗呼米仔頭。有一種名羅漢松﹐似柞樹﹐尖長屈蟠如松。

天產顯花被子植物單子葉類

桄榔木堅實﹐可作轎杠。梭櫚水椰禾質堅韌﹐可耐久。柊葉野生成叢﹐類芭蕉﹐乾以苞苴物﹐蓋瓶口﹐入土火不壞﹐柱礎上以葉墊﹐能隔濕潤﹐能理象牙﹐使光澤。香茅可搾油﹐葉三脊﹐气味香芬辟穢白茅可苫蓋﹐及制筆。黃茅可爲索縐排艸狀如白茅﹐香芬烈﹐合諸香爲囊﹐气久不滅。婦人浸油以膏發﹐澳蕃有瘡痏煎葉爲湯洗之卽痊。莠狗尾艸也。蕢生海邊積泥可成田。蘆蒸蓢也﹐可織篷。蘆薈去皮入姜醋﹐可爲茁。稗害禾實﹐亦可食。芒俗呼笆茅﹐可爲籬笆﹐皮可爲繩索履屩。菖蒲生鳳凰山澗中。天門冬麥門冬蘆

荻葦

野禾天南星樹蘭黃梁都山中產之。

天產顯花被子植物雙子葉類

山桔邑人取以煮糖﹐多出云梯山﹐枝可作煙管。無患木子有鹻性﹐及油質﹐可代肥皂﹐爲洗濯之用﹐俗呼爲水患子。艾扶畱俗名蔞。邑人拌檳榔食之﹐婚姻慶賀等事﹐以爲備觀之品。水橫枝橫枝﹑卽黃桅之轉音子爲染料﹐枝可作盆玩。弔鐘花五桂山多有之﹐冬末春初開花﹐如鐘一苞多至十餘朵﹐人采作新春瓶供。板杏樹髙丈餘﹐葉長大逾掌﹐可作酒麯。相思子亦有藤本者﹐蔓生山野﹐十餘莢爲一朵﹐可飼鸚鵡。火山樹山荔枝也﹐卽酸。枝木子﹐肉薄味酸﹐木堅致﹐適用。薄荷艸決明豆科植物供藥用。捲耳蒼耳子﹐俗名黐頭婆﹐嫩苗焯熟﹐水浸淘拌﹐食可救饑。其子炒去皮﹐研爲面﹐可作燒餅。鬧羊花卽曼陀羅花﹐雜煙艸吸之。可愈喘﹐羊食則死。洋蘇木可制染料﹐種出外國。蓼以水浸其葉﹐和麯﹐可成酒。罌粟花薺味甘﹐野生﹐隨處有之﹐釋家取其莖作燈杖﹐辟蛟虫﹐名護生艸。山丹俗呼山牡丹。胡蔓艸卽斳葉鈞吻﹐一名冶葛﹐食之斷腸﹐中其毒以路旁馬鞭艸搗爛﹐和糯米泔或以卵中難子和淸油﹐或蕹菜汗﹐或生羊血﹐俱能解之。羊食此艸﹐則肥。胡蘆葉花似胡蘆﹐腌魚蝦﹐置數葉﹐可殺虫。何首烏蓼科植物﹐入藥﹐益人。縣城月山所產有形如嬰兒者。石香薷細葉辛香﹐處處有之。功比香薷更勝。治一切傷暑。落地生根一名落葉歸根﹐葉如茜﹐冬或生花﹐略如弔鐘花形﹐中通外長圓﹐或曰種出西洋﹐可已癆傷﹐咸豐間﹐邑人采葉曬半乾﹐以足擦蜷曲﹐再曬極乾﹐鬻於蕃人爲茗。都念子山間野生甚多﹐又一種名雞矢果﹐俗呼又蕃拈子﹐色靑黃﹐大如蘋果﹐亦倒撚食之。水蓢樹髙大繁陰﹐生莢結子﹐與蘋婆類﹐不中食。鸞荽樹叢生﹐髙者七八尺﹐味甘溫﹐化痰軟堅﹐瘰癧初起﹐食之頓消。四月間﹐邑人和粉作餌。三椏苦叢生﹐味苦甘﹐解熱。三月三日﹐邑人和粉作餌。油栗山中多有之木堅直而韌﹐用作梃。椿樹鴨腳木小枝似鴨腳﹐樹髙大而質輕松﹐用作屐板﹐燒灰可作鹼。馬畱荽木堅韌耐久﹐而難長。縣治廳柱相傳是此木爲之。槎橋落鄕亦有一橋﹐數百年不壞。鹽樹俗名鹽酸柏﹐黃角鄕人每歲食鹽﹐皆取咸田稻桿燒灰﹐漬鹵爲鹽。雍正七年﹐海賊圍村﹐無鹽者數月﹐或取山上黑樹枝葉煎之﹐得鹽供食﹐味略酸﹐因呼鹽樹。今各鄕谿澗中﹐猶有可采者﹐惜無研究以致用耳。女兒香木出黃角鄕蕉門山﹐雷澗廟後凡數十株鄕人取以供神足二歲之用蚊子樹葉厚有稜析葉或莖﹐蚊輒飛出﹐破鑊山有之。油柑樹東鄕有此樹髙僅尺餘﹐莖去土數寸處﹐生一胞﹐大如橄欖﹐內寄生一虫﹐長僅寸﹐色蒼白﹐春夏之交﹐蟄伏胞內﹐及秋則化爲蝶﹐破胞飛去。檀樹似荔支﹐有黃白二種皂樹其莢﹑名皂角。必果密香樹之未結者﹐凡欲結者﹑必斫傷其樹﹐否則𨿽久﹑仍爲白木也。色白而香﹐出翠微山。羅傘樹大數圍﹐鄕村外多種之﹐一名山羅。枸杞葉可茹子根可入藥。萬年陰大數抱﹐葉圓尖村墟間多植之。蓉筆樹在縣南一百里﹐古鶴村中﹐數百年來﹐枝榦婆娑﹐不花而實﹐每葉落不逾三日淨盡。又三日﹐新葉滿矣。初如著火琉璃﹐三四日靑如菩提﹐柔滑可愛。半月後﹐子滿枝而葉老﹐然葉落無期﹐如畱片葉﹐𨿽夏猶寒。農人每觀葉爲布種之信。按此樹不花而實﹐殆如無花果﹐開花在實中之類。

天產顯花裸子植物

柏葉圓﹐俗呼圓柏。杉材中船及梁柱﹐惟少種之者。

天產隱花植物有葉類

蕨根有白粉荒﹐年掘取以救饑。萬年松亦名苔松﹐產鳳凰山﹐髙數寸﹐乾之數歲﹐漬以淸泉﹐碧綠如故。盤桓以爲珍玩。山有洞名伸仙巖﹐有一株﹐髙不逾丈﹐時有巖澑滴其葉不知何代物。也西洋人欲取﹐終不可得。濼卽貫眾。又名鳳尾艸。金毛狗脊形如金毛狗﹐鳳凰五桂山多有之。知羞艸人以口吹手觸﹐卽合葉如羞。

天產隱花植物無葉類

雷菇春雷發聲則出。產夏而後﹐出者尢香。宜乘雨急采﹐見日則不可用﹐恐有蛇虫毒。早禾菌亦名早菇﹑早禾。濕蒸而出者﹐六七月間有之。白背木耳東沙﹑良。石耳紫菜髙瀾﹑三竈海涯多有之。附石而生﹐色靑乾之卽紫。石發一名龍須﹐卽海菜。

丙礦物

有機礦物

蠔殼邑南海岸最多﹐土人采以煆灰﹐代石灰之用﹐且有以爲墻垣者。煤油聞黃梁都南水鄕有此礦﹐然尙須實勘。

無機礦物金類

金出恭常都﹑北山嶺村﹑覆埔山。其地距蓮莖不遠﹐金气凝結﹑沙礫融治﹐迸爲小粒﹐自成方形﹐披沙揀之﹐俯拾卽是﹐土人只以爲冶金創之用。又得能都﹑濠頭山出金﹐得山土淘之﹐可得。谷都五指山﹐聞亦有金礦﹐然未經勘驗。黃佐通誌石似金﹐出赤坎村。按﹕村當在黃梁都﹐石今未見﹐未詳其何質。銀恭常都雞拍村銀湧角﹐宋初產銀﹐取上供﹐屬廣州﹐宜祿場。明正徳中﹐有畬蠻采雞拍村銀礦之事。明一統與亦載香山東莞二銀場﹐今無此場﹐想久已采盡矣。鐵谷都鐵坑埔產之﹐礦苗甚盛﹐偏山皆是。經土人延師化驗﹐謂苗脈尙嫩云。地在馬鞭埔村西南三里許。銻黃梁都南水鄕產之據土人言現已派員查勘。鐵養產黃旗都潭洲﹐經礦師化驗﹐每百斤得鐵六十七斤十一兩﹐養十九斤零一錢﹐沙石三斤四兩九錢云。

無機礦物非金類

水晶五桂山產之﹐土人間有拾得者。黃梁都南水鄕亦產之。硫土人言﹕谷都黃牛寨有之。然未經勘驗。石鐘乳出澳門九州巖﹐穴內嵌空玲瓏﹐結乳下垂﹐累累如貫珠。陳泥可以煉硝。嘉慶間常有硝商持官照到縣采買。白土恭常都﹑吉大村瀕海有之﹐可制士敏土。礪石產吉大村者良。俗有吉大石之稱。

丁制造品

動物制造

絲繭小欖﹑黃圃﹑諸鄕素多。古鎭﹑曹步﹑業之不過三十年﹐頗得利。惟養蠶抽繭﹐售於各處﹐不自織也。有粗絲﹑幼絲之別。邑紳鄭藻如嘗倡辦此業於濠頭﹐港口﹐今濠頭已無﹐港口尙有之﹐然不能旺。繭綢烏石﹐平嵐鄕人以大蝶繭織成﹐皺紋蹙起﹐久服不敝﹐遠勝程鄕繭綢﹐惟制造不多。又一種以黃蠶絲織之﹐細滑黃韌﹐鄕人尢貴重。一匹須繭至萬﹐工費甚多富人織以自服﹐不常得也。蝦醬東南近海諸村均制之﹐恭常都﹑唐家鄕最良。搗銀蝦成﹐鹽漬之﹐味甘香。略乾而細者﹐曰﹕蝦膏。蠔油煎蠔汁爲油﹐味勝鹽豉﹐與蝦醬爲本邑制造品之特色。蠔豉唐家﹑雞拍諸鄕最著。每年采蠔以擔計﹐每擔肥者可曬蠔豉二十五斤﹐瘦者約二十斤﹐每擔蠔湯可煮蠔油二斤﹐蠔豉有生曬熟曬﹑之分生曬﹐味最淸甘﹐熟曬稍遜﹐然可久藏。販買者﹐俱以熟曬爲率。禾虫油制法如蠔油﹐處處有之。蜆咸淇澳鄕最良。咸魚恭常都民﹐環海居民﹐多以漁爲生﹐就海近地腌制﹐爲土產最大宗。

植物制造

棉布鄕人種吉貝棉花﹐纖成白氈﹐大字都﹑南蓢各鄕爲之﹐號南蓢機棉布﹐頗通行。近日谷都大布村﹐有購機設廠﹐仿制東洋布者。麻布各鄕婦女績麻﹐雙絲細縷織成者﹐號家機。自服不以售人。女子勤者﹐嫁時必有數匹壓籠﹐其良字﹑得能﹑四大都所織較粗﹐售於各處﹐曰放機。小欖所織較細密﹐號小欖機。有運售南洋者﹐古鎭所織靑紗﹐號古鎭機。艸麯《廣東新語》云﹕酒山在香山境﹐以其白泥爲餅﹐雜藥物釀之。按酒山﹐今不詳所在。又云﹕艸麯﹐以山桔﹑辣蓼﹑馬蓼之屬和豆與米飯而成﹐香山則用板杏﹐然味太甘﹐有毒。重醞酒以糯飯和麯﹐置濃酒中﹐二三年飲之。小欖鄕最良。又有黑米酒菊花酒﹐亦美。酒娘臘月以糯米與餅及水醞而成。糟泲其汁藏物不壞。黃酒小欖鄕善造之甜不能致遠﹐可入藥。蜜酒邑人善爲之﹐有藏至二三年者。大醋出小欖鄕良。色深黃大率以黃酒爲之﹐較浙醋殊勝。煎鹽邑人有煎樹葉爲鹽者﹐已見上天產植物類。若能精研制法﹐亦生利一大宗也。竹器竹合﹑竹籃之類大小不一﹐編竹絲爲之﹐細密精致﹐有小如拳者﹐邑城制良。欖都人制卍字竹合﹐尢堅細﹐盛水不漏。閱數十年不壞。邑城所織弗如也。

礦物制造

銅燈以銅片作底蓋及四柱﹐四面嵌玻璃﹐刻鏤頗工﹐夜行攜之﹐邑城業此者約數十家。金銀器首飾爲多。白鐵器采洋白鐵花鐵制成各種器皿﹐銷行本境頗多。蠔灰取蠔殼燒成﹐邑人多以此爲業者﹐俗有以蔞葉蘸此灰裹檳榔食。鐵農具得都庫充鄕人﹐善鑄鐵犁﹐名庫充犁頭谷都大布村亦制之﹐嘗運售美屬檀香山﹐近美禁華工﹐該埠農業衰落﹐遂停辦。故該鑪所鑄﹐僅供左右鄕之用。磚瓦窯大字都﹐石門村有缸甕窯。谷字都榕樹埔村有磚窯。

香山鄕土志十五

商務

縣屬商務﹐除澳門外﹐以城南石岐爲總匯﹐各鄕墟市﹐亦有號稱暢旺者﹐如四都之欖邊墟﹔大都之南蓢墟﹔谷都之烏石墟﹔闤闠頗盛。欖都繭市﹐歲入百餘萬兩。黃圃繭市﹐獲利亦丰。香洲密邇澳門﹐已自辟商埠﹐振興實業。淇澳近金星門亦思踵效﹐商業進步﹐當未有艾。至輸出輸入各品﹐水運俱多﹐惟向乏統計﹐實難調查。它日商務稍開﹐或易措手耳。

輸入品輸入地歲值約計洋米

三十餘萬兩咸魚港澳等處七八十萬兩海味雜貨

壹百萬兩磚瓦

三十餘萬兩木器杉料

三四十萬兩竹器

十餘萬兩柴炭

二十餘萬兩洋貨省城香港二十萬兩布匹綢緞省城等處六七十萬兩生熟煙

二十餘萬兩藥材省城香港六萬五千元茶

佛山等處五萬元煙葉江門澳門等處三萬元煤油省港澳二十萬元油

省城等處一百八十餘萬元黃糖省城等處十八萬元蘇杭雜貨省澳等處一百一十萬元

