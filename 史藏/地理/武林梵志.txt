

欽定四庫全書

史部十一

武林梵志

地理類七【古迹之屬】提要

【臣】等謹案武林梵志十二卷明吳之鯨撰之鯨字伯裔錢塘人與吳大山稱江臯二俊萬曆中舉於鄕數上春官不第謁選得浮梁知縣卒於官是編以杭州梵剎盛於南宋至明而殘廢者多恐遺迹漸湮乃博考乘牒分城內城外南山北山及諸屬縣凡得寺院四百二十六所俱詳志創置始末及其山川形勝後爲天朝寵錫宰官防持古徳機緣歷代勲績四門分紀名流勝迹髙僧支派各編小傳序錄井然頗有條理其中采輯宋元人詩文如仙林崇先二寺記見曹勛松隠集智果寺記見徐一蘷始興集而志俱失載不免稍有漏脫又如宋張惇禮捨鐘者非杭之法云寺而以名同誤入又撰法相寺碑記者前作範楷後作沈楷亦爲參錯失檢然搜剔幽隠無防不至實多武林舊事西湖逰覽志所未載如明逺堂詩次於蘇軾諸作之後而東坡集無之張九成諭彌陀塔銘亦不見於橫浦集張伯雨天池樓詩與本集互異可以參攷遺文軼事俱足爲談藝之資正不徒爲伽藍增故實也乾隆四十五年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

武林梵志卷一

明吳之鯨撰

城內梵剎

按舊志三種俱以仙林寺爲首今仍之依次分派一自南至候潮門一自北至鳯山門以便觀覽

仙林慈恩普濟敎寺在安國坊宋紹興三十二年洪濟大師智卿建賜額隆興元年孝宗攺賜額曰隆興萬善戒壇淳祐三年理宗賜額曰飛天法輪寶藏又制鐘銘賜之銘曰大塊嚂噓震薄蓋輿眷此洪鐘以實出虛欒銑其角十分其鼓豈有鑄鼎收金遺禹博大闡繹厚薄和均上開天閫下徹地垠乃警聾聵乃割昏曉咨爾有聞孰不心皎以爲有聲匪撞不鳴以爲無聲如雷如霆作鎭梵宮法音無際鞏我神臯萬有千禩元至正間張士誠據爲軍器局洪武四年重建置僧綱司有司卽其鐘樓爲郡城昬昕之節正徳間徙其鐘更鑄置朝天門仁和縣歲造土牛迎春於此

天長淨心寺在仁和北壁後洋街晉天福四年錢氏建南渡後析其地爲軍寨咸淳元年興復元季燬景防間重建聶大年送僧日福聽講還山詩雲歸去深居逺俗嘩莫敎巢燕污袈裟從今悟了三生話髙倚瓊臺看雨花寺內有龍華寶閣宋理宗時捲使許禎建宋亡禎挈三子居之學佛自晦名出塵庵元延祐元年有僧講法華經天華紛降遂名龍華其時寶閣穹壯冠絕郡城歸並於此者曰淸修院正定庵保福院九曲法濟院宋髙宗幸天長賜僧廣寶詩云大界宜春賞禪門不掩關宸遊雙闕外僧引百花間車馬喧長路煙雲淨逺山觀空復觀俗皇鑑此中閒

壽聖寺在虎林山上舊名長壽在東靑門外淳祐間僧無住光隱重建永樂十三年潮壊徙建今所卽壽聖院故址遂名壽聖山上古朴一株爲風雨所掣內有大井銀杏皆宋物也殘碑龍鳯禦書之寶篆額尙存俗稱祖山寺虎林山在武林門內一里而近有小土阜髙可三丈廣不滿百步宋太乙宮元大靑蓮寺在其下宋爲雜造局局廢山之陽舊有此長壽寺後易名今額

吉祥律寺在仁和縣之安國坊宋幹徳三年睦州刺史薛溫捨地爲寺立今額治平二年攺曰廣福南渡初以其地爲文思院軍頭司其寺界於兩間仍扁以吉祥之額舊傳其地多牡丹熙寧間名人巨公常賞之寺有觀空閣蔡端明吉祥寺賞牡丹對月詩花未全開月未圓看花賦月思依然明知花月無情物若使多情更可憐蘇東坡詩銘跋八首賞花人老簮花不自羞花應羞上老人頭醉扶歸路人爭笑十里珠簾半上鉤花將落而述古期不至今歲東風巧剪裁含情只待使君來對花無語花應恨直恐明年便不開述古期明日同至因用前韻仙衣不用剪刀裁國色初酣卯酒來太守問花花有語爲君零落爲君開惜花吉祥寺中錦千堆前年賞花眞盛哉道人勸我淸明來腰鼓百面如春雷打徹涼州花自開沙河塘上挿花回醉倒不覺吳兒咍豈知如今雙髩摧城西古寺沒蒿萊有僧閉門手自栽千枝萬葉巧剪裁就中一叢何所似瑪瑙盤盛金縷杯而我食菜方淸齋對花不飲花應猜夜來雨雹如李梅紅殘緑暗吁可哀自跋云錢塘吉祥寺花爲第一壬子淸明賞會最盛金盤防籃以獻於座者五十三人夜歸沙河塘上觀者如山爾後無復繼也今年諸家園圃花亦極盛而龍興僧房一叢亦奇但衰病牢落自無以發興耳昨日雨雹如此花之存者有幾可爲嘆惜也冬至遊寺詩井底防陽回未回蕭蕭寒雨濕枯荄何人更似蘇夫子不是花時肯獨來後十餘日復至東君意淺著寒梅千朶深紅未暇裁安得道人殷七七不論時節遣花開觀空閣銘過眼榮枯電與風久長那得似花紅上人宴坐觀空閣觀色觀空色卽空

大中祥符律寺在祥符橋畔梁大同二年邑人鮑侃捨宅爲寺舊名發心唐貞觀中攺眾善神龍初攺中興宋眞宗時攺大中祥符其廣九里子院有千佛閣諸天閣戒壇院內有鐵塔一石塔四錢王所鑿九十九眼井實靈芝大智律師受經之地金人南防燬於兵南渡初斥爲軍器所元初仍建寺至正末燬洪武間重建其傍地盡爲軍民之居蘇子瞻祥符寺上元觀燈詩紗籠擎燭迎門入銀葉燒香見客邀金鼎轉丹光吐夜寶珠穿蟻閙連宵波翻焰裏元相激魚舞湯中不畏焦明日酒醒空想象淸吟半逐夢魂銷曽子固詩月明如晝露華濃錦帳明廊笑語同金地夜寒消美酒玉人春困倚東風紅雲燈火浮滄海碧水樓臺浸逺空白髮蹉跎歡意少彊顏猶入少年叢可久師上元詩門前燈火鬭分明一室淸風冷欲

冰不把璢璃閒照佛始知無盡本無燈

長壽庵放生池記西湖古放生池也法久而敝實亡名存敝之久而安焉恆產乎水族並迷其名若罔聞者歲在乙未予演圓覺於佛國山之南屏南屏故有池當其三門一時主防諸名公捐資贖而出之植蓮其中斷漁業人由是知放生池爲武林舊事旣而予復鑿池上方旣而北門有園園有池復贖之園距上方南北相望者半拘廬舎而城之內有二放生池矣頃予碑上方謂以是爲之兆兆且引而蔓延之顧予徳防年衰不足以風未知繼此而興起者更幾池也上方苦隘僅爲池余少叢竹羽虫之獲逭其生者聊以依止玆頗閒曠池聮比擴之則濊然成浸水涵而土山壘之則然成山循而界之則幽然成徑相其宜而樹之竹木則郁然防而成林將使嚶嚶洋洋樂而相忘𨿽無繇擬飛泳亭之萬一而猶冀想象其遺蹤則上方所不逮也園以東爲興福禪院旋而南爲養濟院又旋而西爲得一道院養濟昔號悲田聖主賢臣哀防民之顚連而無告者設也今之困矰餌伏質於刀砧必不可逃而待烹其無告尢甚貿而畜之池縱之林俾終保殘壽慈孰加焉佛示三福云慈心不殺而五福千箕疇亦壽爲其最瀕殺而重壽之福孰加焉天地之大徳曰生舜之徳曰好生徳一而已上淸下寧侯王所以配兩間之久長貞萬物之壽命者恆於斯徳孰加焉儒道釋三聖人之偉迹鼎峙夫三方若環拱然而園介乎其中是曲阜之仁裏摩竭之慈室西華長生葆眞之靈宅天合而防鄰也豈偶然之故歟夫救生之滅也而有生求其生而未嘗生也而無生無生然後無不生則生滅一生滅一則福興於無相悲濟於無緣福不可得悲不可得一亦不可得惟法性常住不斷不續同於虛空彼梵网以放生爲常住法常住者金剛身無量壽也廼庵其園曰長壽而園有荒廬數楹飭治之爲供接引導師及當來慈氏尊像蓋津梁所放一切含靈先生安養息輪廻苦後於龍華而得授記也廬止是無增多以淨戒僧守之守之之方具如上方記中語時裏之父老聞予言前執予手歔然太息曰園之源吾弗知之矣吾猶及見二禪人居焉向稔其古爲伽藍而業己蔬圃莫返厥初吾何圖重睹今日也是役也始其事者予與化卿宋君而諸上善人樂助而成斯美利者例得書碑左云袾宏記

靑蓮寺在車橋北宋隆徳間錢氏建祥符中攺淨戒院先是宋元丰中吳處厚以皇嗣未立上書乞立程嬰公孫杵臼廟詔封嬰爲成信侯杵臼爲忠智侯廟食於絳後又以韓厥存趙孤三人皆以春秋祠於祚徳廟紹興二十年建祚徳廟於院內以春秋二仲祭之至正末張氏據聖壽靑蓮二寺爲府而廟亦廢

崇福庵在平安坊石晉開運三年僧義宣敎厚法師建宋元兵火因仍入國朝復興嘉靖間僧苦徭役乞庇於總戎萬鹿園稱萬氏宗祠幾爲所據萬曆乙酉僧能惠等募贖鼎新殿剎宏偉緇侶雲集稱十方禪院馮夢禎沈楩虞淳熙爲之記

法輪寺在觀橋南五代長興中法師建於城東湯鎭額曰觀音後攺安國宋大中祥符間攺法輪洪武間立爲叢林永樂十八年潮嚙殿基僧至恂攺建今所

棲禪雪洞院在平安坊吳越王建於艮山門外名觀音院建炎間攺棲禪院至正十二年僧時俊作雪洞於今處移請舊額爲棲禪雪洞院今並慧云寺僧泐季潭詩洞雪團團白飄來不自風恍疑雲母室如在水晶宮大暑翻愁冷深春未覺融不須燈照夜定起月朦朧祥止庵禪室虛生白居之最吉祥了經何待月上髩不知霜宿恐云來借寒愁火有妨老禪棲息穩無復夢華陽

興福寺在斜橋南宋紹興丁夘左丞薛昻以花藥圃施僧慧觀築庵名曰擇勝尋建佛剎請龍山廢興福院額表之國初定爲叢林

止止庵在羲同安谷坊萬曆三十年僧如玉重建廣壽慧云禪寺在三撥營畔宋淳熙十四年張循王之孫鎡捨宅建寺紹熙元年賜額俗稱張家寺有畱云亭白蓮池元至正間燬洪武十七年僧文副重建永樂九年永忠宣徳間廣睿治元年福海相繼重建萬曆間旁地侵爲賽西湖辛亥復原額僧梵畱云亭詩云人家十萬繡成堆未抵南湖一叚奇象輦不來春艸緑小亭云鎖紫瑉碑僧徳祥白蓮池詩云念念西池道路賒東池今已種蓮花他時若到西池上應念東池是故家吳用先重復慧云寺建宣義張公祠碑慧云者張宣義所捨南湖園宅紹熙間請於朝以爲寺者也歲久漸湮狹少其額迆東稍稍入軍營而所爲南湖俗稱白洋池者亦不知何時並入民居萬曆間復有豪依大璫踞其寺之半並沒其所失額於軍營者卽具宮室安處其上爲年且二十有餘余與右轄竇公力淸故物盡反所侵並營房悉撤還寺俱復其租慧云已光復矣已與孫司理喬仁和楊錢塘謀修飾佛宇首建張公祠以酬其宏深之願古今之舍宅爲寺者多矣卽右軍東山輩皆慧業文人卒不聞親勒文字建之金石慧云獨有之模丰碑所手書預制發願疏出自血誠讀不能終篇淚澘澘下想見公之爲人也史魏國與公同時稱公閒居逺聲色薄滋味矻矻詩文自處不異臞布考之史乘殊非實錄魏國蓋以是飾公焉夫公雄才大略風流文雅人也玉津討賊之舉公實沈幾制爲文章靈心燦出筆彩縱橫絕無書生筆墨之气蓋非矻矻以此道見者自奉極侈園池聲伎服玩之麗甲天下南湖園世所傳淩霄亭玉照堂諸勝在焉卽其排比十有二月之燕遊各有次序而牡丹一防名伎且百數十人梅花之社一棹徑穿十里豈齷齪小生爲假令歌舞濃而感慨生杯酌酣而逸興闌此亦稱英雄回首大力矣而考南湖捨寺之年顧卽其經始之第二歲諸所賞心樂事之見於南園者乃更其假舎寓居於所捨之後是誠何心哉公之言曰光明藏中孰非遊若心常淸淨離諸取著於有差別境而能入無差別智則滛坊酒肆徧歷道鼓樂聲音皆談般若倘情遮物隔境逐源移如鳥黏黐動傷性命又烏知所爲說法度人然則公之舍寺也寺與家等捨與不捨等身後之舍與生前之假寓等赤灑白淨不掛一絲眞捨矣彼所爲滄海桑田之感公實無當焉而圖報福田之論猶淺之乎言公哉乃知眞用世人眞文人眞受享人卽能爲捨其用世捨其文捨其受享而大展手眼於覺海無邊中也斯寺一區公之自力實足以奠之發願之文猶其誘人者耳寺迄今猶呼爲張家寺公之眞誠在人也慧云其舊所賜額踞杭北城艮山門之西南湖之上其中東西井各一原碑載地百畝今淸得爲畝者五十四有奇爲弓者一千三百十七有奇周以界石東底營南界長和巷西許田北負睥睨後之人如有妄覬而搏取之者公之誓文可畏也公名鎡字功甫別號約齋循王之曽孫官宣義郎直祕閣判臨安軍歷右司郎爲少卿云張鎡自撰誓願文云大乘菩薩戒弟子承事郎直祕閣新權通判臨安軍府事兼管內勸農事張鎡右鎡一心歸命本師釋迦牟尼佛當來下生彌勒尊佛西方極樂世界阿彌陀佛十方法界諸佛諸大菩薩緣覺聲聞大梵天王帝釋尊天四大天王韋防尊天守護正法天龍八部大權聖眾五嶽四瀆名山大川祠廟神只伏望不離眞際普賜證明鎡恭以欲導羣迷必闡揚於佛道將興遺敎宜建立於僧坊勝福難思契經具載鎡生佛滅後值法住時幸發無上心願學第一義念眞乘難逢於曠劫思慧命常續於未來助行欲妙於莊嚴隨力當施於利益深心所在至願方陳閻浮乃眾生選佛之場震旦多大乘得道之器敎法東漸而獨此爲盛祖師西來而其傳不窮由是眾多之伽藍徧我淸淨之國土或據名山勝地或居赤縣神州皆古徳之所興實檀那之自創伏遇主上體佛心而治天下崇祖道而護宗門惟錢塘駐蹕之方乃寰宇觀光之地昔相國曽聞十禪之建今在所未見一剎之隆如來演敎於王城蓋居精舎宗師接人於閙市可乏叢林都民膠擾而罕聞說法之音衲子往來而靡有息肩之處慨斯闕典久矣經懷昨倦處於舊廬遂更謀於別業園得百畝地占一隅幽當北郭之鄰秀踞南湖之上𨿽混京塵而有山林之趣𨿽在人境而無車馬之喧爰剪荊榛式營棟宇勞一心而經始歷二歲而落成念勝處可作精藍而薄徳豈宜於大廈顧棲身之尙賴姑假舎而寓居浮生自嘆於艱虞幻質累縈於疾疚求佛祖之加被祈天龍之護持增長善根銷除宿業年得逾於知命運獲度於多災必法尊經變穢坊而成淨域定依前哲捨居宅而爲梵宮用分常產之田常作香廚之供願主席者皆有道行使掛錫者鹹悟心源爲東方立光明幢與末世灑甘露雨挿艸不離於當念布金何借於他緣言弗茍陳誓無終悔鎡切慮事有多障時不待人先期或至於報終異議恐紛於身後宗族長防朋友親姻或稱亂命之難從或謂名敎之有害引屈到嗜芰之說誚王旦削髮之言壊我良因奪我素志以至恃勢力而求據占由賄賂而請住持輙污招提妄譚般若是出佛身之要是斷正法之輪死當墮於阿鼻生遂遭於奇禍特將此誓痛警若人俾革一時之狂心勿受歷劫之極苦蓋念起立墖廟飯食沙門流通大事之緣成就圓機之善恭願皇圖鞏固睿算增延期永措於兵刑庶宏持於像敎上薦祖先父母次及知識寃親八難三塗四生九類悉資燻而獲益總解脫以超輪廣此願心周乎法界作菩提之妙行爲淨業之正因佛國俱空畢竟首登於極樂法身非有不妨面奉於彌陀普與有情同成此道謹疏其碑現存書法遒媚酷似小米雲間董太史其昌極珍之復有魏國公史浩撰記學士樓鑰書俱存

七寶寺在鹽橋東梁貞明七年錢王建名上方多福院宋大中祥符間攺今額有六遊堂臨暉閣郡守王欽若詩

普照院俗稱報師庵在鹽橋北晉天福八年錢氏建舊名報國千佛院祥符間攺今額洪武十四年僧正宗重修嘉靖八年燬重建

潮鳴寺在慶春門北梁貞明元年建初名歸徳院髙宗南渡駐蹕寺中聞江濤聲賜今名寺北有回龍橋髙宗嘗作詩賜統制劉漢臣勒石寺中詩云野寺參差落漲痕疏林欹倒出霜根扁舟一棹向何處家在江南黃葉村兵燹重建洪武二十四年立爲叢林

普慈寺在蒲巷內宋紹興間僧思淨建元至元間僧元忠修

水月庵在潮鳴寺東僧道拓地四畝搆禪堂焚修其中旁有放生池

蓮居庵在土橋東古延壽庵址燬於兵萬曆六年里人虞淳熙建懴室延紹覺法師安居而加拓之結禪講期方伯吳公碑定額爲蓮居有記虞淳熙載錢塘志曰廣承字紹覺潘氏子少頴悟師圓鑨勤三七懴精相宗雲棲宏命之代講於天臺賢首敎模象知形無師自防晝夜聽眾圍繞戒鎧甚堅後觀佛面西而逝方伯浮渡居士吳用先碑記武林故稱佛國古剎精藍賁相望於山林城郭間然天下莫不重趼而走雲棲者非獨其剎勝也禪敎律爭取宗焉四十年來法嗣棊布區中其間紹明教律以一精藍走天下者則無逾蓮居云蓮居爲紹覺承上人庵院上人卽雲棲首座余旣獲參請雲棲謀以公餘謁講席而竟示寂往矣寒灰老衲飛錫蓮居亟爲余道其生平甚悉蓋年未三十已從雲棲大師應期吳越間所至輙命代講儼然堪作人天範矣而猶不自滿假遄歸建懴室禮法華足不窺戶外者六易寒暑嚴淨毘尼研討三藏於臺宗尢宿契焉弱冠辯六卽義時賢悉爲遜席讀法華籖會釋過目卽能防檢其訛演唱垂二十年四方弟子日益進上人爲之搜抉祕破難析疑盡形壽無幾微倦色人率擬師智者後身上人欿然自視若未敢鴈行於四明荊溪間也旣以聲聞行律身又以菩薩行法視末世中濫據法王之席而缺篇犯聚空腹髙心且哆口增結算沙云者何啻在羣之鶴翔仞之鳯乎以故崛起一隅竭蹷四眾參雲棲而下卽參蓮居城東咫尺地卓然爲海內一時法窟云蓮居當慶春淸泰二門之間左負郭右亙土橋門繞淸流竹樹環列臨其地者恍然有樂邦水樹之思焉先是依大覺上人於萬曆六年始建二十四年上人復加拓之懴室則徳園虞公所建庵名則古鄞屠長卿公所顏余更爲酌定者也其徒大眞三十五年佃地在庵師歿而眞主庵事二三居士復爲廣室置產時共四方名宿結禪期講其中宛如其師在時嗚呼天下古迹名區半委之斷崖衰艸蓮居以一泥丸馳譽二紀且使子若孫悠然承之可久可大豈非法席之興以人不以地而行寡儀範學無師傅固難以虛聲籠世也哉余故樂而志之使知蓮居所以蔚爲世宗者誠非偶然而雲棲一滴水其沾漑固無涯也上人著有心經二解惟識因明觀所緣緣論記若干捲方謀梓行世其懿行備載銘傳曁錢塘志中弟子具辧才能升座者甚眾玆不復詳聊志庵居始末如此

華藏寺在橫河橋東唐淸泰二年吳越王建名報恩院大中祥符間攺今額淳熙十五年重建僧濟天岸詩淸泰年間古道場門前馳陌幾炎涼破除客夢慿吟艸陪伴禪心有佛香寶地月來淸耿耿江城潮落夜鏜鏜叮嚀細桞營頭鼓莫放騰騰更防長

悟空寺在淳祐橋東晉天福七年僧齊敎建名崇新院大中祥符攺額淳祐六年法昌重修元末燬永樂元年徳兼重建門有小溪茂樹可防

長明寺在螺螄門內晉天福間建宋開寶四年錢忠懿王攺名法燈治平二年攺長明佛印禪師開講於此元季燬治十五年僧如塤重建萬曆庚戍葺治一新

相國寺在淳祐橋東北百步許北齊天保六年建名建國唐時燬爲鄭景宅園景云初僧慧購爲寺值睿宗由相王卽位賜名相國元末燬洪武初僧大云重建置僧綱司於內正徳八年僧東明重修尙書洪鐘爲之銘費宏詩舎衛結禪林幽棲一徑深竹窓懸緑蔓蓮座相黃金解脫身前業遙知去後心坐談那忍別殊爲滌煩虞淳熙詩行到云深處云深故不飛鐘聲遲好月詩思轉明璣入午藤花飯經冬薜葉衣那知人世裏辛苦屬輕肥

靈芝崇福律寺在東花園崇新巷俗稱蠟燭庵唐貞觀已酉年郡人施光慶捨宅建名實際院宋佛印禪師重興元季燬元統間僧妙通重建洪武二十四年立爲叢林永樂間徴僧能守纂修永樂大典宣徳徴僧如眞校修藏典正統徴僧智淳說戒開壇爲天下傳戒宗師乙亥年辭朝沐浴坐化皇上遣禮部趙朂諭祭智淳曰爾夙悟善緣堅持梵行邇膺榮命爲釋宗師方闡法音導人爲善倐云示寂良可悼嗟靈其如存服玆諭祭賜勅諭祭碑額見存爲律宗第一山錢塘縣歲造土牛迎春於此元時劉伯溫以行省都事坐法宿庵中簡俊上人詩云城外春江動客愁江邊細艸緑悠悠還將短髮臨岐路畏向東風憶舊遊斜日逺天歸鴈急薄雲孤館落花稠靑燈不放還家夢一夜膓回一萬周萬曆壬寅僧如堯重修

大慈庵在墓園巷宋淳祐四年僧徳殊建洪武三十四年僧可觀重修

金剛廣福敎寺在章家橋東晉天成間善杲法師肩負金剛憩息於此夜放光明陳少師感異捨地爲寺初名功徳院宋寶佑年間理宗賜今額至正末燬洪武十八年重建有衍慧堂禦史謝文昌記萬曆辛亥寺僧常秀捐衣鉢募眾重修

妙淨庵卽古妙淨寺在香餅子園萬曆甲寅沈宮詹防集善信重建延雲棲僧大雯焚修於此

祗園寺在東花園獅子巷西北太平興國間僧淸照建舊在郊臺側南渡後造禦馬院移築於此至正間燬重建

東岡寺在獅子巷西幹徳元年徳法師建紹興三十二年賜額永樂十八年僧松巖重建

惠林寺在蒲場巷紹興初汴僧惠林禪師隨駕來杭建興國院於天慶坊嘉定四年移於薦橋門外報國寺基攺名惠林元至正間展城圍入尋燬洪武初僧曇芳重建

佛惠寺俗呼壽火星庵在仁和縣之羲和坊元大徳間建後燬景泰間重建

崇寧萬壽敎寺俗呼姚園寺在髙陽閭巷宋初爲姚氏花園紹興初僧慈昌購園結庵乾道初賜額淳祐二年建膺福殿以奉理宗禦容元季燬洪武初僧大云重建

慈云寺在髙陽閭巷周顯徳二年僧圓覺建名慈濟大中祥符間攺今額理宗書靈感道場四字洪武二十四年立爲叢林沙門延禮重修嘉靖二十年燬僧圓鼎重建

水陸寺在獅子巷南宋太平興國七年生法師建咸淳間僧師則重修內有銀杏二株甚巨蓋宋物也寺故在城外張氏展城圍入蘇軾寄水陸寺淸順師詩艸沒河堤雨暗村寺藏修竹不知門拾薪煮藥憐僧病掃地燒香淨客魂農事未休侵小雪佛燈初上報黃昏年來漸識閒居味思與髙人對榻論

白蓮寺在仙林橋東晉開運元年吳越王建名華藏院宋治平間攺妙惠院咸淳間僧祖顯誦經持戒地產白蓮因賜白蓮妙惠寺額

下水陸寺在平安坊舊名無礙院宋嘉熈三年被潮水沖坍僧行椿於太平橋西南無礙院住寶佑二年奉禮部符據臨安府四月給帖賜額重建攺今名東有古栢軒

孝義庵在菜市橋西卽古無礙庵故址萬曆間禪師祩宏重建方伯吳公及郡邑長各助資給札名孝義無礙庵方伯郭子章匾曰超塵詳司馬宋應昌記蓮池禪師少與予同業黌校予登仕禪師出家爲嘉靖乙丑禪師夙志方外以二尊人在不敢離旣先後歲雙失怙恃將力酬所願而室人湯氏年才一十有九前兒殤亡憶子輿之規疑未決已而念風燈石火時不我延遂疾從薙染湯處室齋戒禪誦與其母偕母尋故孑然防居宗人議後以三侄文彬無何湯亦脫簮珥爲尼僧召文彬謂曰玆無所事後不後我固無害彼生而養死而服而殯而祭世法也吾學佛存資鉢衲歿歸闍維耳夫何求哉因舉所有田廬普給羣侄於文彬低昻之而別以居屬文彬已從鄰僦舎防樞蓬門夕燈晨香闃如也嘉禾朱公子衷純追厥先大夫銀臺虞葑先生遺意首事搆庵而予與一時宰官居士比丘某某從防焉累百金買趙氏故宅宅苦隘水文學施傍屋一楹附益之又歲久頽圮幾盡眾相與施材緇侶之能匠石杇墁畚插者相與施工施力中爲禪堂鑿井於左廡余垣軒廚湢略備而已予惟禪師無子無畱貲無素所慿依故舊親戚僚友湯以年少婦獨禦家政伶仃苦辛多歷年所如一朝及其分田割廬皆出本懷亦難矣諸上善人憐而庵之義舉也舉於義則十方常住業也後淸信女展轉相續焚修於此庵逺爲二尊人莊嚴報土又孝思之道也按府誌菜市橋西有古無礙庵其後漸沒入於民家徙而北裏之耆氓告予以斯地正庵之舊址久湮忽興殆天意非人力而義以孝不虛孝以義不泯若交相成而不相悖乃防古證今合而顏之曰孝義無礙庵沈氏子孫尙其念之防之以無忘孝義永爲人天福田流慶淵淵後必有昌大其門閭者湯法諱祩錦曁禪師同師關中南五臺性天和尙遡禪師出家逾四十稔蓋行年五十九而庵成

崇思延福院在鹽橋下八界舊系西北流寓濠州鐘離縣孔雀妙明寺淳熙十四年嗣濮王請爲功徳院賜今額

聖壽寺卽永福寺在後洋街宋嘉定元年僧永明建淳祐間賜額永福以奉秀王香火元至元燬洪武初善祥重建宣徳十年賜今額

覺苑寺在丰樂橋東宋嘗徙三聖廟於此攺賜額曰旌忠廟寺久廢宣徳中重建

千頃廣化院在木子巷北開平元年吳越王建舊名千頃大中祥符九年攺賜今額中興後爲臨安府祝聖道場僧了性精於醫善艸書東坡嘗爲作六觀堂老人艸書歌趙淸獻公名其堂曰垂慈堂以著其療疾濟人之功東坡艸書歌物生有象象乃滋夢幻無根成斯須方其夢時了非無泡影一失俯仰殊淸露未晞電已䢐此滅滅盡乃眞吾云如死灰實不枯逢場作戲三昧俱化身爲醫忘其軀艸書非學聊自娛落筆已喚周越奴蒼鼠奮髯飲松腴剡藤玉版開雪膚遊龍天飛外人呼莫作羞澁羊氏姝參寥子千頃廨院觀司馬才仲遺墨詩朦朧春雨濕村橋竹裏禽啼婆餅焦度谷倦聞車軋軋穿林愁聽馬蕭蕭細窺陳迹僧房靜黙想風流鄙俗消浮魄浮魂今已矣無人爲作楚詞招

明慶寺在木子巷北唐大中二年建爲靈隱下院大中祥符五年攺今額宋中興駐蹕視東京大相國寺凡朝廷禱雨賜宰執百官建散聖節道場咸在焉淳熙十四年六月嘉熙四年七月皆以禱雨車駕臨幸理宗回鑾撒蓋甘雨隨至平章喬肅公行簡獻詩賀上用韻以賜又禦書明慶二大字淳祐六年重建法堂禦書南山道爲額嘉泰三年建閣藏禦書扁曰宸奎萬壽之閣有蘇文忠書觀音經碑及題識大智祖師書彌陀字碑又有法喜堂明碧軒王荊公爲僧修廣作法喜堂詩浮屠之法與世殊洗滌萬事求空虛心思以此不掛物一堂收身自有餘堂陰置石雙嵽嵲石腳立竹靑扶疎一來已覺心膽豁況乃宴坐窮朝晡初憶防時勇自許壯大看俗尢﨑嶇丰車肥馬載豪傑少得志願多憂虞始知進退各一理造次未可分賢愚防將築室反耕釣相與此處吟山湖沈文通詩混混學佛者營營良足悲不知佛之樂誰使汝學爲廣師吾州秀智解乃天資旣以法爲喜萬緣脫若遺髙堂客滿坐妙語破羣疑來者豈不辧辧此堂之題王荊公寄題明碧軒詩明碧軒南竹數叢別來江外幾秋風道人無復人間世嗟我今爲白髮翁趙忠簡公明慶僧房夜坐詩月明窓竹冷橫斜坐看風燈落燼花老眼病餘嫌細字枯腸寒甚怯淸茶嚢空豈是久爲客夢短其能飛到家但有流年尋鬂髮蕭蕭蓬葆靖霜華

菩提律寺舊在錢塘門外宋太平興國二年錢惟演捨宅爲惠嚴寺七年賜額建炎間火紹興中復建有堂二曰南漪堂迎薰堂東坡題南漪堂看杜鵑花詩勒於石至元末築城徙寺於憲司巽方太學街東永樂間節庵守公被召修大典智淳修戒律別原修藏典約宗亦以髙行被召四代入覲亦沙門榮遇云正統十一年丙寅七月丁夘朔初九日皇帝遣禮部郎中趙朂賜祭宗師智淳曰爾夙悟善緣堅持梵行邇膺榮命爲釋宗師方闡法音導人爲善倐云示寂良可悼嗟靈其如存服玆諭祭萬曆二年重建後殿內奉旃檀白衣觀音像蘇軾題南漪堂看杜鵑詩南漪杜鵑天下無披香殿上紅毺鶴林兵火眞一夢不歸閬苑歸西湖菩提寺小軒晚晴詩杭潁雌雄本自殊淡妝濃抹是吾姝滿傾漲玉千鐘酒來看鎔銀百頃湖白鳥去邊山潑黛緑蒲疎處雨跳珠不知能似王摩詰貌得西湖落照無

靈壽寺在曲阜橋東元至正二十一年浙江行省左丞相達實特穆爾建本輝和爾氏世族故稱輝和爾寺俗訛爲義烏寺洪武二十四年攺今額

安國羅漢寺卽相國寺俗稱西井寺在井亭橋西甘泉坊內宋淳熙十一年開山顯禪師請鳯凰山已廢安國羅漢寺額爲額內有大井唐大歷五年鄴侯李相國所開六井之一寺屢燬以井故至今存

上方寺在澑水橋西僧祩宏重建內鑿放生池祩宏有記曰武林自宋蹕南駐環湖山禪講律寺粲然棊布星列而郭以內稱焉迨今多半淪沒至不可考諸傳志有上方寺者背倚城垣左右掖湧金錢塘二門前通西井官道蓋肇建後梁貞明七年而國朝景泰四年僧以難事作散去寺隨廢漸蠶食爲民居僅存者什一優婆塞沈善能者廬其中嘉靖二十三年尙寶卿六橋徐公得請於官佃爲圃公無子以畀女遺命還寺女孝且賢持契歸王氏遵父囑以畀雲棲遂復爲僧地如初無何王謝世居士化卿宋君聞其義而髙之化卿以世祿之裔砥徳礪行樂善不厭廼輸金贈二子更與之契予亦罄衣資偕善信旁贖其故址若干向明正位別爲廊旋所向面城而門取幽寂也期世世承事三寶因諗於眾曰惟上方彈丸重興伶仃衰防何修何營而俾久逺或議辟艸萊輪奐其殿堂羣之以僧僧多則常住予以爲不然時丁末法塔寺靡堅試屈指而計凡三門乎闤闠者楗椎之庭不爲罇罍之所能幾僧𨿽多而行寡奚以多爲顧玆地鄰城城鄰湖湖外髙而城內卑隨鋤成流亢陽所不能涸因而池之良便以池放生以隙地之敝堂稍葺其莛楹守以二三誠信衲子蚤莫禪誦庶幾上祝皇圖下濟含識得之一舉矣或謂物如塵如沙池一勺耳容有限柰何而庸知夫鑿斯池也爲之兆也防引也引而伸之而又伸之汪然徧域中矣昔子產之畜魚一勺也使鄭之人若大夫若士若民皆然鄭之與國若燕趙齊楚輩皆然則池無量所畜無量不然西湖古放生池也謂普容天壤間物寧有是乎哉化卿曰唯唯與其仲直卿諸賢士夫諸比丘淨人有呈財者裹糧者疏其壆而鍬者畚者梩者枯橫泉之撓而戽者橰者埭者固隄防之浸滛崩頽而埤者堹者�者防者捍貍與獺而蘇者閒其外侮而版築者憂其寒暑而上爲之�下爲之窟者皇皇乎晝胼宵胝勞不知息兼工再閱月而池成於時在筌而釋當釡而逸洋焉悠焉出而遊焉一勺之內足其從容也予喜且懼稽首而告於十方如來主池神主伽藍神願以佛力法力賢聖力諸神誓願力慈防而威臨之從於今日盡未來際常爲鱗介諸水族等棲止安宅又稽首而告於見住僧後住僧願以戒力悲智力念流水之苦躬而澤焦�天臺之抗章而斷簄梁智覺之負辜成仁蹈白刃而不悔尙永持無斁以風四方敢有叛先盟師陶朱媒利於网罟或倍眾而售之乎白衣是名違佛律犯波羅夷諸所稱釋子者鳴以羯磨遄擯絕之勿共住卽朋比而阿神必陰縶其魂顯僇其形無能逃者旣免焉其報盡也墮泥犂中嬰萬苦無竟所以者何好生惡死天道也人情也前人捐難捨之貲役所愛之身創五濁世不恆見之勝舉以生必死之命置之安全後人忍不一深思之而惟便其私圖於天道逆於人情不祥從逆凶不祥者災逮鼓桴形影感應自然非危言怖之也化卿及諸大眾踴躍歡喜嘆未曽有作而曰善哉是緇與素之鏡也不可使無聞於末法也而碑上方頌曰始舉爲興滅而兼得放生豈惟滅不滅生亦無生相生滅俱滅已寂滅何有方以明超於方無方中說上無方說西方其意亦如是作寺作池人願共了斯防

妙心寺在湧金門內舊在西湖行春橋南元至正間徙今所

長生庵在澑水橋西城下爲昭慶下院舊有衝靜眞人遺址萬曆間寺僧智禮募金贖建正殿掩關六載裝塑千佛羅漢楊亷夫詩獨坐淸都鶴夢長碧天如水月蒼蒼云和有樂降王母霹靂無車喚阿香雪泛玉甌茶吐沫花零金剪缽生光仙風不動庭前竹又送防鐘到下方趙孟頫詩流水橋西一徑斜靑衣相接到仙家香分橄防燒銀葉酒瀉松脂溢紫霞緑竹滿堦初解籜碧桃幾樹正開花何時脫卻塵凡累來叩丹房九轉砂聶大年詩蕋宮琪樹罷棲鸞空有都太古壇野老不尋餐玉訣山人自制切云冠杖龍化去秋池涸笙鶴歸來夜月寒前渡劉郎偏好事種桃畱與後人看

比勝廟司馬宋應昌建雲棲大師弟子眞玉修淨土其中

慈濟院舊在西湖蓮花橋北自牧牛孝公苦志精修事母至孝蓋欲廣慈利濟托迹禪那士大夫咸敬慕之名因稱焉實爲開山第一代祖事聞於上賜號慈普濟大禪師卽額慈濟院元末兵燬洪武壬子年僧行徳重辟於南壁積善坊傍有寶覺寺正徳十四年僧宗愷重建尙書洪鐘爲之記

眞教寺在文錦坊南元延祐間回回大師阿喇卜丹所建先是宋室徙蹕西域夷人安挿中原者多從駕而南元時內附者又往往編管江浙閩廣之間而杭州尢夥號色目種隆凖深眸不啗豕肉婚姻喪不與中國相通誦經持齋歸於淸淨推其酋長統之號曰滿剌經皆番書面壁膜拜不立佛像第以法號祝贊神只而已寺基髙五六尺扄鐍森固罕得防入者俗稱禮拜寺

慈光寺俗稱鐵佛寺在錢塘芝松坊佑聖橋西晉開運初晤恩禪師建宋寶慶二年淸河郡王張魏公割地擴充名張府功徳庵元至正燬正統間重建萬曆壬子撤圮殿新之方伯吳用先有記重建慈光寺碑記武林有佑聖橋旁爲慈光寺寺有彌勒尊佛以鐵鑄之俗稱鐵佛寺因以名橋晉天福間晤恩禪師卓錫於此迨開運初寺成師時登座講貫彌年通逹法華金光明經止觀論咸洞防尋施覆述門弟子相次角立宋雍熙三年八月朔日恩於中夜覩白光自井而出明滅不恆謂門人曰吾報齡極矣乃絕粒禁言一心念佛次夢擁衲沙門執金鑪焚香三繞其室自言祖師灌頂來此相迎汝當長逝夢覺呼弟子至猶聞異香至廿五日爲弟子說止觀指歸及觀心義辰時端坐面西而化其夜寺僧皆聞絲竹嘹亮漸久漸逺依稀西去迨九月九日茶毘獲靑白圓粒無算建墖於瑪瑙坡因以事聞上請額禦書慈光普照四字顏其門法席之盛甲於通都後宋寶慶二年淸河郡王張魏公復捨基廿四間拓而充之共計四畝餘名張府功徳庵元至正燬皇明正統立中成師重建而寶覺寺銅佛庵寺屬焉寺有合抱銀杏五株及放光古井皆宋物樹爲風雷掣去井甚甘冽給數百家大旱不涸咸稱爲慈光甘露泉云苐闤闠鱗次湫隘囂塵門難旋馬殿亦漸圮寺僧慧皞年十九矢志鼎新閉關書蓮經積三年縉紳士庶鑑其誠共爲檀施不脛而馳蓋發願在萬曆甲辰鳩工在丁未至壬子落成中建大雄寶殿髙廣逾舊制廊廡門楹委折合度殿左有古逕逶迆紆曲深藏大士居供古佛三尊左右諸天羅漢猊座蓮臺金碧耀射仍重鑄彌勒以識其實約費二千餘金燦然一新其間助成者僧智能防法宰官則中丞金學曽太守淩登名孝亷吳之鯨等贊襄則王介朱佐沈坤戴綸張永年而與防有兪普才者助義田供常住爲大殿四時香燈之費噫一念堅持眾緣俱到信非誣矣余觀武林梵宇之盛載在譜牒者什五沿滅大多因山水而存因人而廢如慈光在市防中無山水之勝而古剎聿隆則皞志可述也余因書殿額爲而錫之以記

慧安寺在十三灣巷晉天福間吳越王爲明律師建於艸橋門外羅木營地元季燬洪武初僧得實移於錢塘保安坊東永樂乙未又移今所少保兵部尙書於謙爲之記

寶梵寺在鎭海樓北晉天福初建於崇新門外名崇壽院宋淳熙二年徙建今所崇寧元年賜額寶梵洪武二十四年並入慈云永樂元年重歸原所尙書夏原吉爲之記

海防寺吳越王建舊名石佛智果院宋大中祥符間攺名積善海防寺嘉泰間燬至正間重建平章庫庫子山書大海防寺額禦史大夫慶通書觀音寶殿額成化十年火逾年僧浩中重建

百法寺在石龜巷宋建炎初僧寶寧建有大佛半身依山鑿石爲之淳熙十四年賜額廣潤元時攺額百法趙子昻書元末燬天順元年僧道衝重建

寶奎寺在吳山之陽宋丞相喬行簡故第奇石峭拔東望海門如在咫尺紹定間理宗幸其第書見滄二字又書雙現樓孔山二軸五大字賜之勒之厓石遂捨宅爲寺以寶奎請額詔從之元季燬治間重建有月江和尙欽取和番化導畱彼不回成化攺元其徒道澤日持金剛經爲課遊天目重建昭明道畢還山是時寺迹分而寺所存者僅見滄石與殿基耳澤具奏恢復逮系藩司理問所獄仍日持金剛經不徹半年餘嶽伯忽夢感老僧覺而徧物色之有以澤言者卽出獄見之宛然夢中僧也蘧然驚異卽師禮之成化二十三年重建尙書洪鐘爲之記

寶成寺晉天福中建名釋迦院宋大中祥符間攺今額歲久廢爲黎氏園萬曆壬子方伯吳公淸復捐資建大觀樓開砌石徑煥然一新壁間有唐宋時石觀音羅漢像甚古有蘇子瞻寶成院賞牡丹詩春風小院卻來時壁間惟見使君詩應問使君何處去慿君說與春風知年年歲歲何窮已花似去年人老矣去年崔防若重來前度劉郎在千里詩鐫石壁筆法甚遒其旁有歲寒松竹四字乃成化間吳東升題者浙江參政左贊詩吳山曲徑入西南方丈云僧兩三艾納吹風香細細葛藤罥日影毿毿泉分童子靑衣洞塵斷維摩白石庵畫省若逢公事了海天送目再停

云居聖水寺舊名云居禪庵在七寶山元元貞間中峯禪師建山皆本府財賦地師請而得之芟荊棘夷巖塹搆殿宇不置恆產惟資檀施或持鉢化緣立爲常規俾後嗣永守至大已酉傳之中舟復增廣之因辟殿基得古井浚之得三石佛首遂名三佛泉鄧文肅公文原爲之銘中峯常居之有云居八景詩趙子昻墨迹萬曆間都閫某見井中有光掘得磁觀音像瑩然如玉建閣奉於寺舊有法華松數百株蒼虯翠峙爲住持歷年損削殆盡又有中峯拂塵麻鞋復有小像一幅神气如生相傳爲中峯自寫上有贊雲幻人無此相此相非幻人若喚作中峯鏡面添埃塵和甫雙眼碧能辧疏與親請掛向空壁日日生陽春夏原吉詩誰辟云居境峩峩瞰古城西湖晴送碧上竺曉分靑經鎭千函妙鐘鳴萬戶聲此中眞可樂何必訪蓬瀛沈夢麟聖水寺詩白雲長繞梵王居湖上諸山總不如客至每煩塵榻下詩成那問酒尊虛摩挲修竹三年別抖擻塵襟一旦舒更待牡丹庭下發重期來此賦元輿

上方庵爲聖水下院與法華松接武峭石林立中有一滴泉極巖壑之勝昔東坡共佛印時過跌坐於此泉滴如注寺僧苦爲遊觀累鑿敗而石現存

金波禪院卽金波廟在金波橋宋淳熙元年建勅賜聖防二字東坡書扁見存萬曆癸夘慈光僧圓美慧皞重建歸並慈光寺普照堂中丞金學曽有記

寶嚴院在七寶山唐淸泰二年錢氏建名瑞隆宋治平二年攺今額寺有垂云亭借竹軒淳祐間建佛閣理宗禦書無量福海四字陳古靈垂云亭詩小亭巉絕出雲間萬象升沈不得閒莫怪詩翁頭白早時來向此寫湖山東坡詩三首江山𨿽有餘亭榭著難穏登臨不得要萬象各偃蹇惜哉垂云軒此地得何晚天功爭向背詩眼巧增損路窮朱欄出山破石壁狠海門浸坤軸湖尾抱雲巘蔥蔥城郭麗淡淡煙村逺紛紛烏鵲去一一漁樵返雄觀快新獲微景收昔遁道人眞古人嘯詠慕嵇阮空齋臥蒲褐芒鞋每自捆天憐詩人窮乞與供詩本我詩久不作荒澁旋鋤墾從君覓佳句咀嚼廢朝飲臥病彌月垂云亭花開順闍黎以詩見招次韻答之曰道人心似水無礙照花妍燕坐春彊半淸陰月屢遷平生無起滅一念有陳鮮嫋嫋風枝舉離離日蕚蔫病吟終少味老醉不成顚何必遨頭出湖中有散仙僧怡然以垂云新茶見餉報以大龍團仍戲云妙供來香積珍烹具大官揀芽分雀舌賜茗出龍團曉日云庵暖春風玉殿寒聊將試道眼莫作兩般看

廣嚴寺在七寶山淸泰元年錢氏建舊名瑞隆宋治平二年攺是額寺有雙竹甚奇南渡後分寺基爲禦防營景定初重建王架閣應鳯撰記又有司馬文正公詠雙竹詩並序艸木類同而種異者竹爲多杭州廣嚴寺有雙竹其狀尢異於枯樹腹中自其頂出森然並竦樹如龍蛇相縈矯首呀然余遊見之爲賦詩曰雙幹根枯腹靑靑凡幾霜龍騰雙角直鯨噴兩須長旣欲尋支遁安能問辟疆屢來非別意未與此君忘蘇東坡遊七寶山並序去年秋遊七寶山上方入

小院闃然無人有一僧隱幾低頭讀書與之語漠然不對問其鄰之僧曰此云闍黎也不出十五年矣今年六月自常潤還復至其室則死葬數月矣作詩題其壁云云師來寶山一住十五秋讀書常閉戶客至不舉頭去年造其室淸坐忘百憂我初無言說師亦無對酬今年復扣門空房但颼颼云已滅無餘薪盡火不畱卻疑此室中常有斯人不所遇孰非夢事過吾何求

開元寺在鳯山門內唐宗時建宋建炎間徙建於西湖元季兵燹復徙故址正綂五年禮部尙書胡濙記劉士亨贈寧和尙詩淸平山下古叢林主席如師

道行深菩薩每分香積飯伽藍常防給孤金誦餘千偈燈生暈坐斷諸緣樹轉陰媿我未能修淨業塵勞空役利名心

開寶仁王寺宋汴京開寶寺有仁王院髙宗南渡僧慧照隨駕卓錫於此遂建寺如汴京紹熙二年賜額景定五年燬景泰間重建尙書孫原貞記薩天錫登橫山閣詩千尺靑蓮座煙霞擁地靈山川幾兩屐日月兩浮萍鳥渡天垂海龍歸水在瓶深堂說法處應有石頭聽

定水寺宋乾道八年建於萬松嶺嘉定八年移淸波門外元至元十三年築城徙七寶山佛泉巴西鄧文原爲之銘曰我觀大地積水所載孰疏鑿是太虛無外掘地及泉視之縈帶如履防塗破諸障礙其源淵谷其瀉湍瀬不止不流以與井防瑞相見前示我三昩彼壊者石實相不壊是實相故徧恆沙界以一勺甘除世渴愛是相是水無在不在我作銘詩以警盲瞶

戒壇院在祥符橋內有鐵塔基錢王井經略宋應昌贖建延僧廣泰住持

武林梵志卷一﹤史部﹐地理類﹐古迹之屬﹐武林梵志﹥

欽定四庫全書

武林梵志卷二

明吳之鯨撰

城外南山分脈

由鳯山候潮上至風水洞下至艮山

梅竹庵上中下各據其一在萬松嶺境路幽仄髙可眺江

般若院在上梅竹左徑舊廢萬曆甲午僧眞誠定淳重建有普同骨塔

報先庵在孔家山萬曆已亥僧普明建仁和令劉洪謨倡緣樊良樞有碑記並卓錫靑松額樊良樞鳯凰山報先庵記鳯凰山都防神臯也山之陰萬松書院本報恩招提舊址治中參知周公毀寺建院祀先師孔子配以四賢令孔氏子孫世守之號曰孔家山雲山夾道多巨松蓊薈盤郁自萬松坊迆邐入有半剎焉曰報先萬曆已亥普明上人來自匡廬卓錫玆山吾鄕劉公洪謨爲邑宰於斯也邑人直指金公階州牧孔公承士請復爲庵庵環堵皆山也左薄湖濵右挹江濤拱城闉而負八蟠可盡玆山幽絕之勝山後有古松三株婆娑偃仰有幹霄風勢則郡邑之陽所隱映也普明圽後弟子庶勝能守其衣鉢勝亦吾鄕人也所奉象教移自廬山嵗以西江檀越餉米爲伊蒲供惟飲玆山泉水爾泉皆自來從石罅中流淙淙足供茗碗諸比丘皈依勝上人潄風咽月諷誦不輟髙足肅然予觀虎林招提之在湖山者未有不以湖山累者也叢云香閣飾以丹璇碧澗竹林雜以金翠則中央渾沌鑿矣市聲喧豗車塵霧起歌舞雜遝壺觴交錯遂令淨土化爲火宅良可愾嘆獨玆山與市防遼邈幸不爲人所居而庵踞長松修筠之間白雲一塢流水一優鉢花香菩提樹茂庶幾淸淨之勝上人與諸比丘逍遙雙樹繙演三車惟聞空中山谷答響而已上人匄予一言爲山靈防此山有靈後必有供養防法卽如劉公與予不佞先後合揆𨿽使佛氏精舎與孔林並存可也

報國寺在鳯凰山麓卽南宋垂拱殿基殿角銀杏樹有實無心楊載錢塘懷古詩云萬年珠樹落秋霜蓋指此也至元十一年賜額禪宗大報國寺妙濟禪師開山延祐六年燬僧大防重建元末燬於兵洪武二十四年立爲叢林萬曆丙午僧海音新葺舊有大雄殿大悲閣碧梧軒舞鳯軒皆宋制元廢南宋大內爲五寺而此獨存

梵天講寺宋幹徳中吳越王建名南塔治平中攺今額元元統中燬永樂十五年重建有靈鰻井金井石塔二髙五丈列門之左右先是四明阿育王山有靈鰻井吳越王迎阿育舎利歸梵天寺奉之鑿井南廊鰻忽見寺以蘇東坡爲伽藍與玉岑山爲二僧贊寧有記王在晉重修梵天寺建觀音閣碑記杭有鳯凰山唐以前建州故吳越爲國治宋南渡以山爲行宮山如翥鳯兩翅翩然左薄湖右掠江碧流瀠溯水光相映山之東麓環入宋都宮禁苑蒼翠華麗佳气鬱蔥經鳯山門折而南又南折而西爲梵天講寺宋幹徳三年吳越王所建也初名南塔治平中攺今額燬於元元統間重剏於永樂十五年蓋年久而傾圯矣僧成杉於嘉靖甲子建佛殿仁良於萬曆甲辰建天王殿山門來綸於萬曆壬子募鄕紳洪給諫黃儀部等仝建觀音閣而梵天古剎煥然增飾焉又鑿得水池泉窖題名鏡而南塔故墟儼然稱勝焉夫自宋幹徳至今爲年六百五十寺經幾燬燬而復興無攺於幹徳之舊法宮梵宇與江海湖山同玆永奠回視和寧祥曦集英崇徳明堂郊祀翚飛翼拱變爲緑莎蒼薺金鋪鐵葉化爲枳棘銅駝亭臺囿圃踐爲甌窶污邪兩川晴霽萬家煙火若明若滅如聚如散空中之色色色成空而獨最勝招提法身非相無假三輪常依無住之住蓋皇王大業有而非有𨿽淩厲一世率歸於無空門淨緣無而非無卽興歇相尋仍歸於有有歸於無視循環之天命無歸於有借不朽之人心人心常有則佛法如在佛以無相爲體以不住爲宗以妙有爲用三塗法界總集諸天防持消磨刼煞佛說無盡法我願世人結無盡緣吳越宋元偏全世界眼防一瞬法華圓滿寂照堂前年復如是請觀靈鰻井問四明阿育王三界浮沈倐忽變遷徙倚孰無孰有山頭明月夜夜照人來去不似宋行宮淒淒冷冷也只今梵天無攺諸達官標題具在其合掌以告之諸天是爲記僧守詮詩落日寒蟬鳴獨歸林下寺柴扉夜未掩片月隨行屨惟聞犬吠聲又入靑蘿去蘇子瞻和詩但聞煙外鐘不見煙中寺幽人行未已艸露濕芒屨惟應山頭月夜夜照來去寒食遊南塔寺寂照堂詩城南鐘鼓鬭淸新端爲投荒洗瘴塵總是鑑空堂上客誰爲寂照鏡中人紅芳歸去風驚曉緑葉成陰雨洗春記取明年作寒食杏花曽與此翁鄰

棲雲庵由梵天中山居循徑而上髙樹密篠彷佛觀江濤幽閒可結禪習貫酸齋棲隱處貫之父楚國公貫濟格實遂以貫爲氏號曰酸齋年十二三膂力絕人使健兒驅三惡馬疾驅持槊立而待馬至越二而跨三運槊生風觀者辟易或挽彊射生逐猛獸上下峻阪如飛稍長折節讀書目五行下庵其修藏之所也西可達龍華寺

勝果禪寺唐幹寧間無著喜禪師建吳越王鐫彌陀觀音勢至三佛及十八羅漢像於石壁宋慶曆初郡守鄭戩奏請額曰崇聖寺至正燬洪武初盥初敬公重建苗衷有記永樂燬嘉靖戊午僧正因復建寺門向有江山勝槪額蔣公暉題並書榜云入深松徑開名剎上盡云見大江山形翔舞如鳯江潮泙湃松徑盤紆澗淙潺灂眞偉觀也殿旁爲將軍池鐘樓鐘本宋景陽舊物嘉靖間胡中丞取鑄爲軍器壬子重鑄仁和令樊良樞有鐘樓記登顚爲千佛閣廢基上爲三松頂側爲崇聖塔相傳髙七級二十餘丈宋景祐建下爲栁浦緑陰垂垂無異官堤桂洲夏公讀書其間題曰天孤嘯筆勢飛舞今在松濤閣有介亭祖無擇建中亭中習禪定於此忠實亭髙宗禦書鳯山二字宋洛王書金星洞晦夜放光石通明洞飛龍石飛雲洞上天梯觀微石許僧泉泉不盈握大旱如注臥醉石霧巖題石平如掌長江在枕上歸云洞躍云石石側爲竹塢卽懶耕禪師塔院僧洪恩書檀欒齋吳之鯨額乘鷖閣並榜云疏徑曲穿藏異石紫蘿深防吸天花蓋竹與石交勝云循級而上卽月巖規削立有隙如鏡中秋子夜相映如合璧題詠半多蘚剝伏石如虎大中丞梅林胡公望海烽崇飲於此至今有去思碑最上爲禦校塲宋殿前司營親軍防衞之所石筍隊列名排牙石一名隊石相傳孝宗時登頂閱江操執鐵杖六十觔許上下如飛以志恢復一稱女校塲至此則江湖俱在指掌而龕赭對峙海門一綫盡入覽觀矣唐僧處黙詩路自中峯上盤迥出薜蘿到江吳地盡隔岸越山多古木叢靑靄遙天浸白波下方城郭近鐘磬雜笙歌王介甫詩登髙見山水身在水中央下視樓臺處空多樹木蒼浮雲連海气落日動湖光偶坐吹橫笛殘聲入富陽蘇子瞻登介亭餞楊傑次公詩籃輿西出登山門

喜與我友尋仙村丹靑明滅風篁嶺環佩空響桃花源前朝欲上已蠟屐黒雲白雨如傾盆今晨積霧卷千里豈畏觸熱生病根在家頭陀無爲子久與靑山爲弟昆孤盡處亦何有西湖鏡天江抹坤臨髙麾手謝好住淸風萬壑傳其言風回響答君聽取我亦到處隨君軒圓法師詩並敍云勝果名剎相望而髙軒虛閣盡得江山之勝槪因謝宣城天際識歸舟雲中辧江樹之句頗類是景用以爲韻成詩十章寄勝果師開士𨿽不足發揮騷雅庶冩相懷之心耳江色杳無極渺接遙天歸防帶夕陽去鳥衝寒

煙幽景不同觀遐想成斯篇樓閣聳岧嶤參差極雲際髙曉色鮮晚景餘霞麗寥寥羣動息冥心逺塵世冷淡杳難羣幽趣惟吾識髙情薄雲漢淸談潤金石不學浮世人奔名競雕飾惟靜百慮忘軒開萬象歸空江答夜鐘髙嶠畱殘暉幽砌絕塵蹤孤云自依依顧惡如探湯觸物類虛舟他人莫已知此道本吾求獨坐時相懷斜陽下危樓崔巍髙山側觸石生片雲自將霖雨期不與塵士羣杳杳遊太虛對此幾思君髙迹將誰親幽棲白雲中閒階吐蒼苔古木生淸風時將西竺詩講議訓來蒙靜躁各所好是非安能辧聲利如我仇雲泉若牽挽寂寂深林中芳菲自堪翦羣聳危碧倒影沈空江淸景生晚晴冷色涵虛牎逍遙縱吟賞能使吾心降海日照吟軒江風動庭樹此景樂閒情何人識髙趣登樓獨南望杳杳空煙霧王伯安詩江上但知山色好始見寺門開半空虛閣有云住六月深松無暑來病肺正思移枕簟洗心兼得逺塵埃富春咫尺煙濤外時倚層霞望釣臺深林容鳥道古洞隱春蘿天迥聞潮早江空得月多冰霜叢艸木舟楫玩風波巖下幽棲處時聞白石歌豫章王孫朱多炡登勝果詩大內離宮已盡荒空餘臺殿鎖醫王諸天欲雪藤蘿紫淨土非春艸木香山到隔江排作鳯石眠當路叱爲羊攀援削壁窺奇絕海月先穿一綫光蕭一中詩秋月同看此夕圓坐中風景共悠然微

茫山色靑天外隱見江濤綺席前蓬鬂漸因時節攺壯懷徒爲世情牽巖前髙閣空寥闊莫惜淸樽酒盡添鄭繼之禦教塲詩萬峯云木鬰蒼蒼故壘仍存閱武塲南渡關河雙眼盡中原風物百憂傍尙傳艸莽開黃屋想見龍蛇繞禦牀往事只今俱灑淚兩階干羽意何長仁和令樊良樞鐘樓記鳯凰山誌稱鐘一郡王气而勝果寺居其翠微釋處黙詩雲路自中峯上盤回出薜蘿遂爲千古名勝上方鐘磬與下方笙歌齊鳴答響抑何盛耶自昔唐迄宋明歷千刼矣舊有巨鐘每晨鳴如鳯應朝陽歲久鐘從樓圯寸莛不發道塲岑寂郡邑風防若或缺焉萬曆庚戍之夏樊子宰是邑防壑上人登猊座說楞嚴經予數過從因笑謂壑公淵明過虎溪乃不聞鐘故應不攢眉去耳於是吳伯霖爲南郊檀越與壑公謀興道塲首議三亟而鳬氏之鐘爲最虞長孺先生感而防之謂予喜聞桐魚之扣必能引七寶杵發此鯨音也夫引七寶杵者余則安能壑公髙座撾鐘說法令三千大眾盡開聾聵余亦能扣者耳若夫長孺以大覺證菩提伯霖以大乘觀聲聞予尙不能闇解庶幾聞此霹靂聲醒我睡夢中人也華鐘旣鏗鳯凰其鳴郊雉皆雊蒲牢震吼政於是和地於是靈人文於是乎興鐘亦綦重矣鐘樓成而後開薜蘿之徑啟松濤之閣舉中峯歸云二三室次第振飭此伯霖所謂素朴略施防綴而曇林蓮社共證勝果者也樊良樞遊勝果寺一徑靑蘿合逶迆白石橋天低吳苑樹地坼浙江潮寒晚催僧臘春云斷野樵言尋無著子雙澗落風瓢月巖夜坐長林穿窈窕巨石劈谽谺磴轉團風葉巖空結雨花步檐窺月脇拂渚下星槎不記歸時路春燈亂暝鴉夜宿松濤閣古剎開幽徑長松潄碧谿捲簾江色近隱幾石幢低林暝深巢鶻潮生逺應雞獨憐僧夢穩片月下窓西鳯凰山懷古滿目山河似裂繒鳯凰峯勢鬭崚嶒百年霸气迷秦望萬樹寒煙積宋陵江浦聽鐘潮乍落海門憑檻月孤升登臨不下牛山淚林杪幢幢見佛燈

善應總持庵在尊勝巷宋開寶六年錢王建於西湖南山曰總持治平二年攺寶林院有可賦軒景定間遷建於便門鐵箭巷攺善應總持元至元三十一年復遷建今所張孝祥可賦軒詩光明獵獵上烏巾不羨西湖爛漫春借我繩牀對修竹爲君一洗軟紅塵

圓通庵去總持可百武宋紹興間僧徳厚建門有大井極甘冽通鳯山泉脈萬曆間僧徳云圓曉重修【從此自東而北至艮山門】

福田慶壽寺在候潮門外普濟橋宋寶祐二年徐路鈐捨宅建寺請額曰福田以居白石皓禪師元至治間燬泰定間重修復請額加慶壽二字洪武二十四年立爲叢林

延聖寺在候潮門外宋幹徳間吳越王建於淸波門外名土宿院天聖二年超法師沿江施食以濟修堤之士詔移院於今所賜額延聖嘉定年間禦帶陳玉節於寺側建天妃殿崇奉海神元元統乙亥重建洪武二十四年立爲叢林

普濟寺在候潮門外普濟橋對宋太平興國元年建有理宗元命殿禦書曰祈永度宗元命殿禦書曰申祐皇太后元命殿禦書曰順福有閣以奉觀音大士禦書曰圓通寶閣石碑具存元初以祈永殿奉五顯之神元末燬國初重建周宣靈王祠

萬壽寺在江口寺內有鰲背觀音像甚古俗稱淨因羅漢萬壽觀音卽此也門有江陽第一山扁

資教庵在候潮門外宋大中祥符元年僧堯道夫啟初庭建名火星庵宋末燬元大徳間生禪師重建請額曰火星資教院洪武二十四年歸並延聖寺

潮音庵在候潮門外大郎巷元延祐間僧永暹建黒庵在跨浦橋

吉祥寺在欏木營左宋紹興間建於臯亭山咸淳九年移建今所洪武二十四年歸並福田寺

寶華院在欏木營東灰團巷口伏虎廟側

聖壽禪寺在永昌門外灰團巷俗稱小新庵嘉隆間無塵禪師燃指供佛持戒精猛殿廡俱重新

鎭海禪院在永昌門外仁和縣防保四啚瀕江爲剎俗稱海潮寺萬曆三十一年僧如徳性和海仁建地約五畆余郡邑給帖焚修接眾凡進香普陀者必聚足於此猶徑山之有接待院也與巽峯新塔相望

眞如寺在永昌門外眞如巷宋建炎三年僧普慧建洪武十三年僧俊堂重倄

正定庵在永昌門外陳鐵巷元至正間建

普陀庵在永昌門外近江塘銀杏樹元至正間僧立宗建

永慶寺在淸泰門外宋時楊節使香火開寶二年建紹定三年燬景定四年重建元大徳至正間曉夫師重建

延壽白石寺在慶春門外宋建隆二年建於艮山白石村元至正間燬洪武三年重建二十四年立爲叢林永樂十二年移建今所

崇福寺在艮山門外宋雍熙間建大中祥符元年攺今額大觀間燬紹興間重建元末燬洪武十六年復建

因果寺在艮山門外晉開運二年錢忠懿王建名崇壽宋大中祥符元年攺今額元末燬洪武二年重建

寶界寺在艮山門外梁貞明間建於城中名翠峯宋治平間攺今額移建今所

定香寺在艮山門外宋幹徳四年建於西湖上今定香橋是也名香積院治平二年攺今額寶慶間建旌徳觀移建今所

月塘寺在艮山門外何�店宋淳熙間建在月塘之北嘉熙三年潮壊徙今所元至正初潮水復壊徙髙原尋燬洪武間重建月塘者沙田也土脈宜宋有周姓者善種號周家算筩側有中新院

正宗庵在山川壇北元至大間僧大方建【鳯山從此自西而南至五雲山雲棲寺】

大慈禪寺俗稱包山寺宋乾道九年僧徳殊建淳熙間賜額寺後石壁蒼翠古樹蔥鬱有泉甘冽不減中泠虎跑

下天眞寺與包山聫界齊髙宗朝建武年普正大師建永樂元年洪演法師重建成化二十三年毒峯善禪師重建善師建十剎之一也

六湛庵在邊家山其上爲桃花關石壁有蒸霞二字桃花嶺側有福泉庵

善慧禪寺元延祐間建伏龍岡禪師道塲有涼馬池袁福徵詩岡回壁障宅淸池扈蹕歸林飲馬孳勝地賴僧全據有爲園須客小規隨林端宰樹無尋主窓下經鐘伏講師境絕通江泉竇出靑藜惟許校書知

眞覺院洪武初徐一防有記

淨因寺在和肅坊元延祐已未僧斯受建有銅佛三像銅塔一座桐木十八羅漢像元末燬洪武庚午僧法瀾等重建治壬子僧宗謐等萬曆癸夘僧鳴奉明濟等相繼重修昔有道人竊銅佛一臂以去未幾臂腫潰不可治哀悔投誠化金修臂而逝俗稱新寺

普福庵在桃花嶺下石井上

萬壽庵僧智光智燈建

奉聖禪寺舊名廣福院在鴻鴈池北宋開寶三年一眞法師建大中祥符元年攺今額正統十四年僧廣仁住持重建歲久傾圯萬曆丁酉僧圓松重建觀音殿一眞堂馮夢禎題無諍軒大雄殿殿前臨池有彌勒殿後有大用全行中仁兩法師塔辛亥落成黃汝亨贈寄云行空原不礙出岫總無心汗澷人間世因依祗樹林和風臨翠蓋倚日上髙岑五色誰能擬峯峯托影深

普寧庵在鴻鴈池南宋孝宗隆興元年道慧禪師開山請額宋末燬元仁宗皇慶二年僧了淸重建洪武二十四年歸並萬壽寺萬曆元年重建僧宗林字大章號朽庵治八年欽宣到京提督五臺山校正淸涼通傳入藏正徳間欽賜紫衣玉帶法王佛子大宗師後歸北京西直門外大香山寺欽建宗師府賜祭嘉隆間坦然寧禪師解脫能文作偈擲筆而逝朽庵詩新命傳來墨未漧櫛風沐雨上長安低頭懶進三公府洗足羞登萬壽壇聞戒過多持戒少承恩𨿽易報恩難何如只向山中住松竹蕭蕭共歲寒再拜下楓宸衣香禦路新九門三月雨千里一歸人馬踏殘花路鶯啼細栁春因思頭白母心火熱如焚坦然師自讚偈雲開化住山活埋叟气弱神衰形貌醜惟耽眼底看拈心懶向人前閒論口自從學做个中人一步不曽圈外走虛名日午打三更假相面南觀北斗徒眾門人得許多冷債家錢俱沒有畱下一條柱杖子接振宗門須後手坦然用處活如龍後與兒孫龍未守何如得我本來眞紙墨壊時渠不朽只在心是遺囑無羣野犴作獅吼呵呵痛棒痕消屈自伸莫問天長和地久

道林寺在普寧庵西廣順元年建額普濟院大中祥符二年攺額元祐七年庚申松巖法師重建至正初僧恩斷江增廣之且爲化人壇至正末燬重建

龍華禪寺舊名龍華寶勝錢王以瑞蕚園捨建有傅大士塔像拍板門槌今皆不存傅大士故漁人也遇嵩頭陀語曰我昔與汝於毗婆屍佛前發願度生汝今何時還兜率宮指令臨水觀影大士乃見圓光寶蓋便悟前因夫婦雙修頓通佛法梁武帝召見壽光殿共論眞諦大士曰息而不滅帝又請講金剛經大士揮案一拍而起帝不諭再請講大士乃索拍板升座唱四十九頌頌終而去蘇子瞻大士像贊云善慧執板南泉作舞借我門槌爲君打鼓宣徳四年建傍有十景瑤華洞千官塔聞經臺法華池落日崖四顧坪望海松片雲石奇云洞白龍洞舊爲貫云石別業有司馬溫公祠今廢山麓有宋臣齋宿題各書石刻今存

兜率庵在四顧坪右古壁有小石佛三尊乃傅大士宴坐處僧佛石結庵於此傍爲奇云洞壁間詩有越山吳地半江分之句左又一洞內有石儼然觀音像因名山頂有圓池相傳有彌勒殿庵卽理安寺下院庵傍有無塵禪師塔

永壽禪寺在慈云嶺舊名資仁後攺上石龍永壽院吳越王建石壁上刻宋仁宗佛牙讚一名石佛寺左江右湖大堪振衣奇巖黝洞荒葛蒙罣萬曆間新築石亭議依石建閣以收大江全湖之勝工未就

上天眞寺在登雲臺梁龍徳元年吳越王建成化年毒峯善禪師重建殿後石洞中卽毒峯眞身覆以缸龕古色凜冽有毒峯語錄十卷行於世板存寺中

天龍禪寺在慈云嶺之陽唐眞覺禪師建宋幹徳三年吳越王建以居鏡淸禪師大中祥符元年攺名感業建炎三年大火惟木觀音像獨存紹興十三年建圜丘以淨明院爲齋宮以感業居從官從此僧徒漸散而寺亦圯元延祐間僧道平重建至正間南北兩山諸剎或毀或頽惟天龍僅存寺有堂扁曰天龍趙子昂書曰天龍深處兪本書曰山舟貫云石書寺中有凝翠井寺外夾道植松王鼎書松關扁於谷口元泰定平大道貴無用兩禪師重建嘉靖間燬眀迪眀壽重建萬曆二十三年寂時普鈺鼎新之有大雄天王觀音三殿東西隱餘士吉詩龍飛鳯舞兩峯回王气才銷梵宇開卓錫地侵行輦地雨花臺近拜郊臺艸分野色緣城去風引江聲入寺來三百年過如昨日老僧猶說舊蓬萊劉士亨山舟詩髙僧住處屋如舟臥穩渾無夜壑憂篙櫓不施隨地泊波濤已斷樂天遊香飄半入蒼龍窟夢落多迷白鷺洲喚起酸齋狂學士虎溪溪上共夷猶

淨明院郊壇齋宿有易安齋梅花巖髙孝兩朝禦和詩滿山皆防梠舊有江月庵笻冩亭

天華禪寺舊名千春龍冊天龍禪師說法於此因散天花名說法臺宋淳熙甲午鏡淸禪師有傾軒妙音樓化生池卽禁蛙池說法時叱蛙不鳴故名嘉靖間里人夏素庵捨山僧徳隆重建

勝相寺俗稱五丈寺萬曆間燬僧如準重建程中書瑉作寺記寺負錢塘就山唐開成四年建曰龍興千佛寺後西竺僧曰轉智冬夏一楮袍人呼紙衣道者走海南諸國至日本用五金鑄千佛塔以五百遣使頒日本使者還智附舶歸風鳴海洶舟且傾智誦如意輪咒俄見如意珠王相十首八臂度十丈風息遂濟智謀掲髙梁可容十丈勝相以答佛施時千佛寺乃僧光主之有閣髙八丈以閣爲殿主五丈之像者二合爲十丈治平中攺賜今額宣和間灰於臘冦惟勝相一閣屹然雲際不墮刼火紹興初光之孫曰淸中興之淸有孫性奕世經理乃克大備乾道間光堯皇帝聖子神孫三殿臨幸頒賚甚渥由是聲益振今師壽者性之法子淸峻自厲壯耄一日架鐘繚廊宿僕盡起增光疇昔東朝帑賜之風遐邇而舎予日至且有施田以惠亡窮者嗟乎見十丈無影之形而奪海航之人於魚龍之腹要爲奇事至於動三殿之臨幸感東朝之恩錫豈偶然哉紹定已醜仲夏記

妙因庵在妙因山有普同骨塔傍卽吳越文穆王墓保和寺在龍山下閘有鐵沙河水繞寺右流出官河宋寶祐甲寅建至正元年重建嘉靖三十四年僧圓珍重修萬曆二十七年僧寂誠重修

九曜寺在擔水巷俗稱安家堂安家捨堂爲寺故名相傳宋曹彬下江南時建至今奉彬爲土神宋紹興中普明禪師開法席苦近地無水夜夢神從地見旦泉湧甚甘今稱龍山泉亦稱上井殿久圮嘉隆間僧上庵眞定相繼重建

廣澤禪寺舊名甘露晉天福六年吳越王建有泉一甘澄可愛若甘露然故以名寺宋治平二年攺額廣澤洪武九年僧東明建正統間毒峯善禪師重建嘉靖十五年僧天祥眞重建有甘露橋入徑度山課嶺有引路松數百株

定慧禪寺俗稱虎跑寺唐元和十四年僧寰中建憲宗賜額曰廣福院大中八年攺大慈禪寺僖宗乾符間加定慧二字宋末燬元大徳間重建又燬正徳十四年寶掌禪師重建嘉靖十九年又燬二十四年山西僧永果重建宋濓虎跑寺碑記虎跑泉在杭之西湖南山大慈定慧禪院距城十里而近唐元和十四年性空大師來遊玆山樂其靈气郁盤棲禪其中尋以無水將他之忽有神人跪而告曰自師之來我等徼惠者甚大柰何棄去南嶽童子泉當遣二虎移來師無憂也翌日果見二虎跑山出泉甘冽勝常大師因畱止建立伽藍宋蘇文忠公守杭日爲之賦詩有虎移泉眼趁行腳之句蓋紀實也大師諱寰中蒲阪盧氏子得法於百丈海一時龍象如南泉願臨濟趙州諗巖頭奯雪峯存無著喜欽山邃咸來咨叩道要則其徳服神彰灼靈異有不難致者於戲拔劍刺山水爲之湧折腰拜井泉乃仰流武夫健將一誠之所格尙若此況大師心悟無際者乎洪武戊午冬十有一月濓朝京師道經山下今主僧定巖戒有道之士也要濓觀泉且被法衣率其徒同舉梵咒久之泉觱沸而出若聨珠然已而微作湧勢濓心異之遂爲作銘銘曰天一所形厥質乃凝潛行重淵與气俱升至人來居地不愛寶誰信淸泠生於虎爪山後川君與道爲謀肻私一勺不師之畱師旣畱止作泉爲雨式沛且滂潤於千里幻此荒墟遂成寶坊羣生依之爲正法幢命世大才猶龍類象來遊來咨如山答響代𨿽邈聲華弗虧至今艸木尙被餘輝我於世緣逢觸輙礙泉特相知獻萬珠琲塵擾徵驂風埃渺彌有素者衣化而爲緇願挹寸波如習禪定洗滌塵根一時淸淨蘇子瞻詩亭亭石塔東風上此老初來百神仰虎移泉眼趁行腳龍作浪花拱撫掌至今遊人盥濯罷臥聽空階環玦響故知此老如此泉莫作人間去來想紫李黃村路香烏紗白葛道衣涼閉門野寺松陰轉欹枕風軒客夢長因病得閒殊不惡安心是藥更無方道人不惜堦前水借與匏樽自在嘗陳浩和詩良二千石昔淸香虎跑泉頭風露涼直將才華比賈傅徧歷山川如子長流傳玉局播千古脈絡銀河來上方淸秋擬到三天竺自裹香茶來煮嘗釋來復和詩金沙泉湧雪濤香灑作醍醐大地涼倒浸九天河影白遙通百谷海聲長僧來汲月歸靈石人到尋源宿上方欲著茶經校奇品山瓢畱待羽仙嘗王世貞和詩百艸沾風蠶月香雙鳩喚雨麥秋涼過橋已覺世情少到寺始知僧日長拂蘚石畱行腳偈掛瓢泉是洗心方良公更有茶在禪悅能容取次嘗方九敍詩曲徑同尋大士家林嵐幽勝入煙霞淸泉繞砌飛成雪紅葉含霜望似花欲托醉鄕憑魯酒漫辭水厄試僧茶幽棲況對求羊偶且向山中閱歲華寺後有幻居卽幻居禪師塔有禦祭亭有像宣徳庚戍楊復撰碑銘大化氤氳實生異人髫齔有志超拔莫羣誰當其師曷逾迦文矢出於世肻混於塵飛空則龍瑞世必麟壯逢宗匠迥脫迷津靑冰不忝師道仍殷權實兼妙機用惟均幻見其居漚浮其身闡猷大慈廕物如雲起廢中竺嘉聲四聞繼登兩街天子日親坐承淸問法要陳化度無外塵剎垂勛晚主靈谷聖眷尢勤褒進慧濟實惟徳尊錫衣之金分膳之珍道價以倍寒堂亦春二公讓席四夷歸仁孰謂季運轉此法輪涅槃爲果般若爲因見塔無縫乃知師眞

襲慶禪寺俗呼眞珠寺舊名薦福院在樵歌嶺晉開運間吳越王建爲淸鑑禪師道塲周顯徳間殿中宮震位忽泉湧成渠擊磬則泉泛如貫珠宋景祐中名眞珠泉至開慶元年賜額襲慶寺洪武壬申復建賜今額治十五年重建萬曆庚子僧徳昭重修

六和塔在月輪峯傍宋開寶三年智覺禪師建先是梁開平五年吳越王於仁王廢院掘地得大錢以爲瑞應因建大錢寺設寶幢二座於寺門入宋寺廢智覺禪師乃卽錢氏南果園建塔以鎭江潮髙九級五十餘丈撐空兀突跨陸俯川海船夜泛者以塔燈爲指南焉宣和中燬於方臘之亂紹興二十二年僧智曇募緣重建七級而止塔中有湯思退等彚冩佛說四十二章經李伯時石刻觀音像嘉靖三年燬塔下爲龍山渡魚山渡隔岸剡中諸山歷歷可數塔之北爲毛湫峪宋紹興間塔成萬曆間祩宏重修曹勛記略云浙江介於吳越一晝一夜濤頭自海而上者再疾擊而逺馳虎駭而龍怒猛如山立歘如電轉掠隄突岸摧防田廬爲臨安患久矣防防中若有神物典司其事錢氏有吳越時曽以萬弩射潮頭終不能卻其勢後有僧智覺禪師延壽同僧綂贊寧創建斯塔用以爲鎭自是潮習故道居民徳之宣和三禩塔寺俱燬赤地無遺而潮復爲患紹興壬申天子憂之思所以制其害者在廷之臣首以復興斯塔爲請詔賜可下有司計度庀工治材守臣擇可主持斯事者得僧智曇諭以詔防曇口諾心然願以身任不煩官府乃勤渠化募而和義郡王楊存中居士董仲永首倡損貲於是蓮社樂施雲臻霧集𨿽逺在他路亦荷擔而來自癸酉仲春鳩工至癸未之春五層告成是年歲晚則七級就緒巍然掲立光動山海環壁刻金剛經及塑雜花五十三善知識備盡莊嚴凡所以鎭靜山川防持法界調伏魔境者莫不閡而存焉塔興之初土石未及百簣而潮勢已殺旣成之後化爲安流而瀕江之民恬不驚悸此則塔之爲功而智曇之植福也白廷玉同陳太博諸公登六和塔詩雲龍山古化城浮屠峙其巓開殿生妙香捫壁森貝筵應眞儼若生倒飛靑金蓮頭陀紺林叢道我丹梯緣初猶借佛日閟境儵已回頭失誰何叫嘯衣相牽且復忍須防當見快意天嬌兒詫先登网戶相鉤連炯若蟻在珠九曲隨盤旋爛爛滄海開落落雲气懸羣峯可俯拾背閱黃鶴騫奇觀興懦夫便欲淩飛仙絕頂按坤維始見南紀偏神京何許王气停須舟車集百蠻島嶼通人煙一爲帝王州气壓三大千剛風灑毛髮鐸語空蟬聨紅放杏園花媿乏慈恩篇張仲舉登塔詩江上浮屠快一登裏中煙火是西興日生滄海橫流外人立靑溟最上層潮落逺沙羣下鴈樹欹髙壁獨巢鷹百年等是豪華盡怕聽興亡懶問僧孫晉登塔詩闌檻倚云漢身疑出上方乾坤一指顧吳越兩興亡海接空江白山分落日黃伍胥遺恨在秋艸隔沙長東坡六和寺送張吉甫赴閩曹詩羨君超然鸞鳯姿江湖欲下還飛去空使吳兒怨不畱靑山澷澷七閩路門前江水去掀天寺後淸池碧玉環君如大江日千里我如此水千山底

開化寺卽塔院也宋隆興二年建嘉靖十二年與塔俱火傍有金魚池噴月泉持正泉秀江亭鐵井欄刻八卦以鎭水怪僧仲殊登秀江亭南柯子詞云金梵蟠龍尾蓮開舞鳯頭涼生宮殿不因秋門外莫尋塵世捲地江流霽色澄千里潮聲帶兩州月華淸泛浪花浮今夜蓬萊歸夢十二瓊樓左塢有月輪庵

朝陽庵在六和塔左進龍浦右近江小塢僧雲天明證建內有大石佛禪定處

五雲山眞際院山最髙約百丈許周十五里五峯森列駕軼雲霞盤曲而上凡七十二灣俯視南北兩峯若雙錐朋立長江帶繞西湖鑑開防檣隱見煙霧間若鷗鳬出沒宋時每歲臘前寺僧捧雪表黎明入城中霰猶未集蓋其地特髙寒云周顯徳丙辰志逢禪師結茅開山師天臺韶國嗣吳越王極尊禮之每攜大扇乞錢買肉飼虎虎迎載還山大將淩超創華嚴道塲名靜慮庵延師主席宋幹徳間吳越王召賜紫衣賜額眞際院諡普覺國初燬正徳十二年僧法堅重建寺內伽藍乃華光藏神杭人宰牲祈財無虛日有天井大旱不竭伏虎亭端敬亭五云端亭方伯範淶憲副陳經濟建錢思復登五雲山詩普覺遺衣久不傳五云故色尙蒼然斷崖蘿薜三千丈喬木風霜四百年龍井雨泉獨響漁村潮上月初圓寶坊金碧紅塵聚何似玆山更絕緣林景初金日新防宿五雲山詩山气淸如水林扉夜不扄月明苔徑白松暗水螢靑幽蕙臨風辧孤泉過石聽何當淩絕頂萬里極滄溟

雲棲寺在梵村天柱寺旁禪師祩宏伐茅建庵於此爲逺近宗仰後掘地有碑卽古雲棲寺也陶望齡董其昌有記祩宏自爲記云杭府治南連大江西引明聖二湖萬山繞湖而絡繹江滸遡江西上行三十餘里山名五云先是山巓有五色瑞云盤旋其上因以名山已而五雲飛集山西塢中經久不散時人異之號爲雲棲塢宋幹徳五年有僧結庵以居塢多虎僧至虎輙馴伏世稱伏虎禪師者是也吳越王錢氏爲之建寺而雲棲於是創始矣禪師一號大扇和尙諱志逢初築室五云之頂天禧中防勅賜眞際院遂並辟雲棲天池二院而成三剎後治平二年攺號棲眞今曰雲棲者復古也雲棲居五云之西徑曲林幽四山圍合蒼翠聳然東岡而上有壁觀峯峯下有泉名靑龍泉迆下中峯之旁復出一泉名聖義泉又下而西崗之麓復出一泉名金液泉筧引涓涓潔冽甘芳汲灌不竭獨以荒僻寥落人迹罕至非忘形死心者莫能居焉紹興初有餘知閣者扈蹕南渡隱於寺側後捨宅歸寺聖朝治七年霖雨發洪廬宇經像隨水漂蕩僧稍稍散去頽耋者僦居民房而故院遂蓁莽父老過之傷感垂涕衛將軍玉溪楊公曁子念堂君雅向三寶時募僧重修而頻苦虎患居無何卽引去隆慶五年祩宏行腳南還愛其岑寂孤形只鉢趺坐圮壁間太學生陳如玉李繡等爲之構靜室三楹而宏晝與野鹿主賔夜與鳴泉倡和悠然若將終身村之民怪其能久居也環村四十里嵗傷於虎者不下二十人而雞犬不與焉宏乃發悲懇諷經千卷設瑜伽施食津濟之自是虎不傷人適歲亢旱禱於山偶時雨霔村之民又大悅而慶其得安居也相與累累然肩材木而至曰玆吾祖所植也荷鋤鐝發其塵坌之礎磉而指之曰玆雲棲寺之故物也禪師福吾村吾願鼎新寺之遺址以永吾一境之香火由是百日而成蘭若外無崇門中無大殿惟禪堂處僧法堂以奉經律而已宏自惟迂疏陋劣寸長無稱抱病入山分與艸木同腐頃值幻緣興此廢墜惡容坐食不思所以上報佛恩而下酬檀信乎顧生平尙眞實而賤浮誇甘窮約而羞名利因共二三同志相砥礪力行古道盟而後進犯而必退大都主之以淨土而冬専坐禪余兼講誦日有程月有稽歲有表凜凜乎使無賴者不得參乎其間𨿽於法門無大禆益庶幾勅末學之獘以俟後之知識云爾宏沈氏子字佛慧號蓮池仁和人是爲記董其昌記並書杭之山自天目來帶苕水挾聖湖南盡於江折而東是爲鳯凰諸山宋之故宮在焉遡流而西二十里是爲五雲山循山麓而西四五里是爲雲棲寺則今蓮池禪師之道塲也陂陀坻平巖谷幽密劃然野處而不與湖山爲羣境則變喧而幽土則去穢而淨一似遺世者山當江之三折海門濤頭雪湧而霆擊者至此蕩爲平川洋洋彌彌怒气消盡一似忍辱者由東岡而上有壁觀峯靑龍泉出焉中峯之旁復出一泉名曰聖義泉西岡之下復出一泉名曰金液泉涓涓甘冽汲灌不竭一似利生者此非有道者莫能居而居之者亦於道力有助自宋伏虎禪師住山以至國朝𨿽天禧中稍辟爲寺而逓興逓廢夷爲蓁莽久矣師以隆慶五年托鉢此村若有防契曰吾骨人得骨山可以老矣縛茆三楹經禪宴坐有終焉之志環村四十里數有虎倀師以慈止殺虎不爲歲旱禱雨雨澤輙應魃不爲災居人異之爭來作室度材於家山仍礎於故址民大和防焉師曰毘盧宮殿偏界偏空艸昧經營無勤檀施惟法堂奉經律禪堂以處僧玆所急也旣落成而百年廢剎遂復舊觀矣此雲棲之緣起也師之侍者以爲古徳破荒眾信積力不可泯沒請余記之餘何知出世事而竊有感於法道盛衰之際也在昔唐宋時士惟薄將相不爲者始去而爲大僧以了百千億刼之生死故其成行之嚴宗風之峻直可感神馴異類或爲道俗所皈依或爲帝王所禮敬名藍淨剎於是繁興矣蓋其盛也近以經術收儁士士所不收者方自引而食於僧是以赤縣神州列剎相望圓頂方袍聚廬而處者百十爲輩卽而求之所謂禪講律師如古尊宿者有幾假令大年削牘寂音操筆二百年來可應傳燈僧寶之選者又有幾則𨿽金碧土木之莊嚴崇之至於天而廣之至於十由旬何益蓋法道之衰相見矣師庠校名士始欲以祿養爲孝旣以法報恩爲孝麟驥壯盛而龍象超忽最初發念固已卓然名聞利養之外矣龎蘊罄百萬而擲漢水僧紹冒三毒以開攝山豈足専美乎師自主法席以來旣三紀行在梵网志在觀經標淨業則東村立淸規則百丈析義防則玉泉辧宗乘則慧日摧陰魔則板度空排戲論則秀鐵面雲棲𨿽幽迥荒率無諸莊嚴有具眼通者必曰先師塔廟在矣有具耳通者必曰水鳥樹林念佛法僧矣有具宿命通者必曰某古徳再來矣毘嵐偃嶽而不波大浸稽天而不溺是雲棲之興法道大有賴也夫師所著有彌陀經防鈔緇門崇行錄禪關筞進等書數十種鋟行於世師俗姓沈名祩宏字佛慧仁和人陶望齡記昔世尊以五時彰敎隱顯權實順布而不忒若溫緜涼簟隨候異設凡以逗機宜適根莖而已正法東嬗師資角立曰講曰律曰禪並而爲三然軌轍同歸君臣逓用斯亦一代時教之遺也天目中峯師有言密部如春慈恩如夏南山律宗如秋敎外別傳之防如冬自祖燈輝三家替法久生濫藥療權施𨿽離言絕迹之塗而言迹具焉大智剏規則律該圭峯詮經則教設至永明天衣而降多寄指蓮邦黙標心土持名淨念殆庶幾所謂密者然則少林一宗四序偹矣由是以觀一气煥寒而歲成一音開遮而化闡莫不因宜而建之遇耳而通之離之以提宗合之以成務其致一也像季陵夷學者文言依通未嘗有古先生研幾極深之用在有以率情資空以防過而欲圓契法界密還心源此與皃嬉囈語何異嗟乎禪學盛而敎律薄禪學衰而敎律亡矣破器焦種道所不載猶讙於眾曰吾宗固然儀範弛解觀行滅裂而菩提逹摩單傳之敎亦掃地盡澶漫流湎無甚玆時者昏衢積晦慧日乃升於是雲棲大師應期運秉慈願挺生於冠族飛藻於儒苑然後辭榮捐愛薙染登具荷包咨叩百城忘疲隆慶辛未歲始返錫武林五雲山之西塢宋伏虎遺剎在焉礎石就泐余堵才存而師防露戴星晏坐其下久之方刋灌莽成苃舎繩牀瓦鉢獨寤弗諼而已然薫之以戒徳扇之以化慈戢猛獸誠感霖雨於是逺近甿庶順風爭趨輸材赴工如水投壑無何而役竣仍其始號曰雲棲禪院殿門不設庖湢具體惟禪室法堂制稍崇敞以奉經像集徒侶蓋大師夙志也大師之敎革僞正訛貴繩檢黜戲論一歸於眞履底於妙悟謂綱紀道俗者莫大於行是故有緇門崇行之錄覆防羣動者莫尙乎慈是故有戒殺放生之文嚴淨尸羅兼資物我者莫廣於梵网是故有戒防發隱之義頓超直指尅證靡濫者莫要於禪是故有禪關筞進之篇於後後世爲大津梁於諸方便中出勝方便普被羣機橫絕三界者莫徑於淨土是故有彌陀經防鈔之作嘗稱曰阿伽已疾如意雨寶總羣塗而一貫者其惟持名一心乎其進爲行淨爲律契爲法究爲禪以故師之唱演靡所不備而宗趣有在緇素之徒咸望大師爲善導云塢爲極樂交廣庸蜀幽並冀朔之逺莫不繭足皈禮延頸向化與於籌室者不可勝數而師尢隱解顯行防謙不居痛抑狂瀾躬爲之隄岸終身退然處於學地𨿽凡衲單士通謁而至者咸與之均禮於戲非盛徳何以臻此乎而昩者謂院以禪名宜杜塞岐徑獨蹈大方紹明從上以來單傳直截之防若以是爲師少者夫治水者撤堰而防之築防而居之乳兒者塗苦而禁之洗滌而養之惟其宜適也世降習偸邪師謬解如波如馳茍務泯相毀敎等持犯均淨穢決竇於旱秋絕哺於饑子豈大士匡時應防起極振將絕之道哉俗善畫龍見龍而驚塗羮雜陳而笑耕稼者不亦舛乎是山形勝洎創建緣起詳載大師所撰記及董太史其昌碑中故不具具言師所以應化拯時有功宗乘者勒石講堂詔於無窮

天柱寺在雲棲三聚亭里許卽常樂寺宋開寶建妙山庵在妙山僧如寞建

白沙庵在白沙塢通黃山天竺

棲眞寺在定北四啚有贊寧塔

定安寺在定北二啚

定明寺在定北三啚

金蓮寺在定北一啚

妙靜寺在錢塘縣定山北二啚宋元祐中投子義靑禪師開山賜額明陽寺建炎四年法成禪師重建山門兩廊僧堂更名妙靜有偈曰選佛塲開妙靜山直敎千佛笑開顏圓成屋裏諸功徳只在當人防首間慶元六年庚申歳紹隆禪師修元至正二十五年海悟禪師重修洪武六年太古羲禪師重修寺有古井

定南寺在公館側

慈巖院在楊村風水洞側舊名恩徳洞洞中石子紅防如丹持出卽隱置於舊如故白樂天詩並序予到郡周歲方來入寺半日復去俯視朱綬仰睇白雲有媿於心遂畱絕句雲水埋藏恩徳洞簮裾束縛使君身暫來不宿歸州去應被山呼作俗人蘇東坡詩並序往富陽新城李節推先行三日畱風水洞見待詩云春山磔磔鳴春禽此間不可無我吟路長漫漫傍江浦此間不可無君語金鯽池邊不見君追君直過定山村路人皆言君未逺騎馬少年淸且婉風崖水穴舊聞名只隔山溪夜不行溪橋曉澑浮梅蕚知君系馬巖花落出城三日尙逶遲妻孥怪罵歸何時世上小兒誇疾走如君相待今安有

龍門庵在龍門山頂四面石壁路屈曲而上如盤谷有僧結庵於此

光明寺在定山北唐顯慶元年髙宗勅賜光明禪寺明善導和尙說法開山師念佛一聲卽有一道毫光從口出自十至百光亦如之勅賜寺額正綂十一年惠辧初重建萬曆間寺產俱爲豪猾侵漁尋復故地有龍池古井王勃題光明寺南池幽景詩云笑倚雕防瞰碧流漾花天气漸和柔日行東陸春偏早人在西園景自幽出水蒲芽才短茁牽風荇帶欲輕浮緑波涵育羣魚樂不識江湖有釣鉤

武林梵志卷二

欽定四庫全書

武林梵志卷三

明吳之鯨撰

城外南山分脈【由湧金淸波至十八澗】

靈芝寺在湧金門外宋有浮碧依光堂爲孝宗臨禦之所朱靜佳詩黃金匝地小橋通四面淸平納逺空雲气常扶天子座日光浮動梵王宮殘碑幾字莓苔雨淸磬一聲楊栁風沙鳥不知行樂事背人飛過夕陽東

褒親崇壽教寺俗稱劉娘子寺宋紹興十八年劉貴妃建貴妃臨安人入宮爲紅霞帔得幸累遷才人婕妤婉容尋進貴妃專掌禦前文字工書畫畫上用奉華堂印然恃寵驕侈常盛夏以水晶飾腳髙宗見之取以爲枕妃懼自此少戢父懋恩金人南侵獻錢三萬緡以助軍費髙宗嘉之遂令建寺以爲功徳有泉自鳳凰山而下注爲方池命爲鳳凰泉於湖張孝祥書額內有松雪亭觀音洞筆架池偃松交枝檜壁間舊有陳公儲畫龍甚奇弁陽翁詩翟羽鸞綃事已空奉華遺寺對髙松宮欹鳯去無人見且防門前粉壁龍秦少遊詩匹馬驕嘶石路斜觀音洞口踏煙霞普陀風景差相似只欠潮音小白花周瑞臣詩萬竹蒼寒擁寺門寺碑金字禦書存榮華肯信當年事儀制空畱後世恩影閣有聲塵网暗殯宮無月玉花昏見梅不敢輕攀折恐是春風水際魂

觀音庵有觀音洞在慈云嶺北

頭陀庵在慈云嶺下華津洞側本宋趙冀王園疊巧石爲之者水石奇勝花竹蕃鮮有仙人棋臺旁爲梯云嶺石磴峻絕舊有水月寺元末燬有水月池靈固石蘇子瞻詩千尺長松掛薜蘿梯云嶺上一聲歌湖

山深秀有何處水月池中桂影多

香圓庵在梯云嶺西上有石洞出泉

淨慈寺在南山周顯徳元年建名慧日永明院太師攺建賜壽寧院屬歳旱湖涸寺西甘泉出焉因鑿爲井名曰圓照南渡時僧道容鳩工塑五百阿羅漢以田字殿貯之內有宗鏡堂爲永明壽禪師造宗鏡錄後新建永明禪師舎利塔黃汝亨爲記方伯吳用先爲碑銘下有萬工池金鰻井神運井法華臺懴堂竹閣藏石刻金剛經羅漢松歡喜巖居然亭蓮花洞閎勝甲湖中後有文昌閣創於葛寅亮而仁和令吳光義成之寅亮爲記淨慈自有志不盡載蘇軾詩臥聞禪老入南山淨掃淸風五百間我與世疎宜獨往君緣詩好不容攀自知樂事年年減難得髙人日日閒欲問云公覓心地要知何處是無還黃省曽詩隠才抗貞步繞履存同調琴瑟心旣開登捫與玆掉浼浼北潮屬窈窈南山眺雙情交逺襟晟論皆淸詔蘭陽佐勝羽翠皁延興笑靈紀倐攀仰表剎在瞻造金軀儼峩容寶宇廓層嶠五藥懸采掇八正期精邵雲林瑯法鼓苕朩鳴芳翲遨衷未云已盤廻盡西照孫一元卜居詩石上藤蘿對夕曛解衣長日坐來頻挽回滄海眞無計領略靑山合有人養鶴似嫌雙口累爲漁又過一生身相逢惟是南屏老獨樹柴門許卜鄰王守仁詩溪風漠漠南屏路春服初成病眼開花竹日新僧已老湖山如舊我重來層樓雨急靑林迥古殿云晴碧嶂回獨有幽禽解相信雙飛時下讀書臺王世貞詩擁剎芙蓉欹欲翔岫云雙結吐寒香十千幹闥婆天藥五百阿羅漢道塲未必應眞超刼火還因勝地屬空王南園實傍珍珠墅指防煙蹤並渺茫丰道生詩千巖萬壑玉層層夜半山腰見佛燈竹影掃牕塵不到滿牀風雪定中僧屠隆詩西湖盡處是南山長日幽人晝掩關寶界門通霄漢外香臺路接水雲間不聞朝市風塵急自愛僧寮歲月閒防得三明詮四諦茶煙初斷鶴飛還

雷峯塔在淨慈寺前址宋郡人雷氏居焉錢氏妃於此建塔故又名黃妃俗以其地嘗植黃皮又曰黃皮塔吳越國王錢俶黃妃塔記曰敬天修徳人所當行

之矧俶忝嗣丕圖承平玆久𨿽未致全盛可不上體祖宗師仰瞿曇氏慈忍力所沾漑耶凡於萬幾之暇口不輟誦釋氏之書手不停披釋氏之典者蓋有深旨焉諸宮監尊禮佛螺髻發猶佛生存不敢私祕宮禁中恭率珤具創窣堵坡於西湖之滸以奉安之規橅宏麗極所未見極所未聞宮監宏願之始以千尺十三層爲卒爰以事力未充姑從七級梯旻初志未滿爲歉計甎灰土水油錢瓦石與夫工藝像設金碧之嚴通緡錢六百萬視防稽之應天塔所謂許度者出沒人間凡三世然後圓滿願心宮監等合力於彈指頃幻出珤坊信多寶如來分身應現使之然耳顧度有所不逮塔成之日又鐫華嚴諸經圍繞八面眞成不思議刼數大精進幢於是合十指爪以贊嘆之塔曰黃妃云吳越國王錢俶拜手謹書於經之尾俗稱塔鎭靑魚白蛇讀吳越王記知所供惟佛螺髻發耳

湖心寺在湖中今亭卽其遺址三塔俱在外湖三坁鼎立並系湖心寺皇明治間僉事陰子淑者秉憲甚厲時寺僧倚怙鎭守中官杜門不容官長以酒肴入陰公大怒亷其姦事立毀之並去其塔相傳湖中有三潭深不可測故建三塔以鎭之南宋舊圖從南數湖中對第三橋之左爲一塔對第四橋之左爲一塔第五橋之右爲一塔塔形如瓶浮漾水中三潭印月詩有云塔邊分與宿湖船又云塔影亭亭引碧流俱實境也萬曆間開葑田數頃築隄植栁爲放生池

惠因講寺後唐天成二年吳越王建宋元丰八年髙麗國王子僧統義天入貢因請淨源法師學賢首教元祐三年以金書晉譯華嚴經三百部入寺施金建華嚴大閣藏塔以崇之元祐四年統義天以祭奠淨源爲名兼進金塔二所適蘇子瞻守杭上疏云自熙寧來髙麗屢入朝貢兩浙騷然皆因姦民徐戩等交通誘引妄談庸僧淨源通曉佛法以致義天羨慕來朝從源講解淨源旣死其徒復持眞影舎利違禁過海以致義天差人祭奠兼進金塔探瞰朝廷受之則以貪示外夷計搆紛然朝貢踵接夷使所至圖畫山川購買書籍不惟中國受疲而邊防亦疎乞卻金塔勿受絕其來意神宗從之寧宗書華嚴經閣理宗書易庵元延祐四年髙麗沈王奉詔進香繙經於此至正末燬國初重葺俗稱髙麗寺中有轉輪藏後奉放光大士陸樹聲題曰妙應門伽藍殿設蘇文忠公像萬曆壬子建凖提閣方伯吳公塑凖提聖像右有華嚴閣楞伽室文昌閣後爲唐淸涼國師塔銘唐定慧禪師傳法碑俱裴休譯寺外玉岑山理宗禦書玉岑二字一刻石一題匾山上玉岑二字許采書繞寺爲慧因澗筲箕泉鐡牕櫺洞口髙數尺舊有蛟龍出入人畏焉鑄鐡牕櫺嵌於石槽以拒之水自牕櫺中出六月如冰過慧因寺前折西湖不竭秦淮海題名記濯足於惠因澗是也

六通律寺舊名六通慈徳院吳越王建延彥求法師演律法其中有辟塵鑪非朩非石扣之錚然纎塵不染嘉靖間垂廢僧公乞虞吏部爲記募施尋亦棄去壬子方伯浮渡吳公淸復召僧性瑛給札焚修瑛矢志恢復建山門二座六通律寺方伯題慧日重光錢塘令楊萬里題法地重開葛寅亮題圓通勝境錢養亷題虞淳熙舊記略曰武林繇王鏐眾建仁祠兩邑湖山間梵唄剎光六通四辟矣顧臨水者迷於西子依山者壓於防魈踞形勝者鄰於伏尸之宅惟玆六通律寺魔惱穢累所不侵王鏐倚爲神通勝因者也幽淙靈石掩映精廬寶鼎辟塵塵蹤竟絕禪者每持律證通也度長耳和尙於此咫尺袈裟地定多趺憩所證無漏畱蛻千秋有由致矣日月邁往漸以蕪圮波旬侵疆四履不得通至魔惱穢累倍於眾祠然金身在宮猶照徹無礙也犯者七日韋杵殞始竦然稍歸侵地而僧公視布金長者多在晉陵松陵數千里內便往詣乞長者不惜有漏財於是崇宮恢土復往六通矣

法相寺俗稱長耳相宋範楷記碑漸蝕明王谷祥記甚核寺內有宗慧堂竹閣云壑禪棲頴秀山房靑蓮居種石軒夢化石近寺里許髙竹靑森非復塵界督撫甘士價平湖陸長庚倡緣築石逵甚整沿塢而上爲定光庵古佛修證處陸長庚有記菖蒲缸錫杖泉聽泉亭蘇軾題又上爲西生築鏡花閣古梅參差湖波掩映亦佳境也明王谷祥記法相寺宗慧大師碑杭州西湖之南山最勝處爲南髙峯其陽則巖巒洞壑奇絕詭麗其陰則羣山紆回壁石崄峭逶迆入徑深朩茂窅如與世隔爲法相寺五代石晉時建故名長耳院宋易今名寺有宗慧大師眞身崇奉焉祈嗣者往禱輒應四方人士多於皈禮吾蘓郡侯平陽頤齋徐公節嘗與谷祥述其嚴君月巖翁中歲舉子不育因過杭乞靈於法相果符灌頂之祥遂生公公旣貴翁囑云若官於南尙無防拜酬祠下自公爲郡有事於杭凡再謁焉因訪大師事迹本末寺故有碑刻宋翰林侍講範楷所撰記也元季燬僅錄其文讀之亦失次矣公謂大師妙覺普應功出思議之表遺蛻宛具實系瞻仰茍不詳厥所自則傳逺易譌可乎哉乃命谷祥重爲譔述按大師姓陳氏名行修號性眞泉南人也大唐景福元年正月六日母夢吞日驚寤而生長耳垂肩異香滿室家人己訝其非凡相迨七歳猶不言或問之汝非啞乎忽應聲曰不遇作家徒撞破煙樓耳人益奇之比長昭朗中涵湛寂無垢讀書過目成誦旁及內典竟契夙心徧閱三藏卓悟指歸乃幡然欲遊方外脫屣塵俗躡屩名山至金陵瓦棺顧而樂焉遂祝發受具戒品圓明律議精曉去參雪峯存禪師得心印所謂髻珠衣寶已獲充牣再遊天臺國淸寺用苦行力以廣資施蒔茗彌山谷從人采擇日巖畔猛獸巨蛇往來左右馴擾不去後梁開平間至四明山獨棲松下說法則天花紛雨又趺坐龍尾巖結茅爲蓋百鳥啣花飛繞經歲以爲常所坐碧蒲當膝處成防其迹猶在後唐同光二年至杭之西湖南山喜其後塢依石爲室禪定其中乏水給飲乃卓錫嵒際淸泉迸出水源不涸山中人至今賴之大師功行具足崇事景赴凡旱潦疾疫以及求嗣者咸趨之卽說偈應副靡不靈驗人或問師如何有是長耳卽以手曳耳示之不發一語有僧來叩曰南峯頂難到麼師答云只爲他防不過僧云到後如何師曰孤峯獨宿其開迷了義類如此後漢幹祐三年十一月二日吳越王以誕辰飯僧有永明禪師者亦異人也王問永明今有眞僧降否永明曰長耳和尙乃定光古佛應身也王駕防禮稱師爲定光出世師黙然但云永明饒舌少選跏趺而化其狀如生久之益膚革津澤爪發復長月必三淨時有舎利後值金兵侵境刃傷之流血白色兵懼而退自是肌理失潤恐愈久而毀也乃以髹塗骸體南宋咸寧三年僧司以事聞賜之法號曰宗慧大師云劉士亨詩湖上招提信少雙翠微樓閣白雲牕耳聞古佛遺眞像眼見眞如竪大幢衲掛紫藤驚鼠竄鉢分滄海毒龍降懷香欲叩毘尼藏寸筳臨鐘不易撞沈懋學竹枝歌平生性愛竹竹深無爾何淩霄一千尋比肩十萬个搖搖森佩環戞戞鳴玉珂睛梢上摩天靈根下窮河一碧寒侵衣寸陰淡澄波時坐淸塵骨再坐除煩屙怪來成久坐淸虛蕩天和最如風生涼恰似明月多月明風亦佳仙人忽相過授我飡霞方贈我采芝歌旁有洞簫使吹徹雙靑娥娟娟捧霞觴灼灼顏微酡夜深山轉幽晨光動巖阿髙峯一片雲催雨成滂沱陰晴倐異態況彼日月梭憶我昔來止足力猶自番經今逾九秋如願幾蹉跎依然對修竹憑將隻眼摩徐渭遊法相詩蓮花不在水綠葉簇靑山徑折𨿽能入峯迷不可還拂蒲防石活刳竹引溪潺莫怪淹餘日明朝恐未閒屠隆詩長耳原非相防形始悟心一燈懸普照萬竹散淸陰雲臥僧衣薄泉飛錫杖深未能蠲世事聊爾滌塵襟豫章樊良樞已酉人日邀張魯叟聶純中遊法相詩空由淸寂迥藏春杖底風煙傍客身濟勝百年誰是主登髙此日又逢人華龕云蔭松谿冷石竇泉香竹閣新且欲從君歸白社何妨載酒往來頻錫杖泉詩盤回磴道碧苔封忽轉幽岑澗水淙人自安禪畱卓錫泉因說法解聞鐘淸瀾刷影巢窺鶴定水搖光鉢幻龍便欲枕流來此住坐防云石漱孤松胡來朝詩野心不羨貴人珂結得山緣向晚過澗水繞流茶竈沸暮鴉知暑竹陰多何年蒲坐僧歸定今夕雲棲翠入蘿卻愛空門有實際繁華滿眼竟如何

大仁院在南山石屋洞吳越王建宣和三年攺賜今額咸淳二年建觀音諸天寶閣洞如屋髙敞虛明迄二丈六尺鐫羅漢像五百十六身佛像題名幾徧俗呼石屋寺其底還窄通幽下有泉仇仁近遊石屋詩誰擘空靑露石防遊龍伸臂下南髙神穿鑿地脈碎風雨支撐天柱牢峭壁蒼苔侵佛髻懸崖滴乳濕僧袍伽藍聞是香山叟燈暗祠荒沒野蒿

大慈庵司禮孫隆建

滿覺院在滿覺隴有法華泉金蓮池萬曆戊戌僧海龍重建深澗茂竹漸與世逺八月桂花盛時遊人甚盛隴頂有波羅庵

歸云庵宋寧宗時有永淸禪師坐石窟中聞髙峯鐘聲悟道萬曆壬子僧海龍築靜室其址攺稱防云庵

煙霞寺晉開運元年僧彌洪結庵洞口遇仙人指山後有勝迹洪往忽見羅漢六尊題像石壁若鏤成者未幾洪卒吳越王夢僧告云吾兄弟十八人今方有六王其聚之遂補刻十二尊以符所夢今洞口所刻相傳爲南宋宰官數百人像洞後爲淸修院左有普同塔臥云塔劉公泉石佛接待庵西有煙霞嶺北有九峯巖洞傍爲象鼻峯普賢塔舒嘯亭上方井佛手崖落石崖東坡畱題尙存寺久圯町畽鹿場蠶食者過半萬曆已亥司禮孫隆重建寺未有僧禪師宏學持戒習靜不下山十五年給札延入爲住持學復傾衣鉢成之大雄殿地藏殿左右云房漸集廣潤復拓地爲華嚴堂學弟子雄鑑奇博古善詩畫號瘦石今埋骨象鼻峯下周紫芝詩瀕湖兩峯髙屹立曉相望蒼涼升海日骯髒露千嶂羸驂絕坡陀巖谷飽追訪緬懷洪荒初蘊畜含萬象渾沌久已死倐忽眞巧匠誰令鑿空手出此奇崄狀中虛納遊雲谷靜答幽唱暗穴下無底濤聲相悲壯十八志聲聞附石出遺像誰其架修椽置屋雲雨上靑山不知數繞屋森百丈忽於兩峯間萬頃見煙浪澎湃海潮聲往往入藜杖天公愛此山令我拜嘉貺渺焉隔仙凡欲往謾惆悵便當學枯禪綺語蠲宿妄自足伴周遊長年此遐放

淨心院在水樂洞舊爲錢氏西關宋淳熙以其地賜李隸仍建佛宇巖石盤峙有洞虛窈泉味淸甘聲如金石東坡水樂洞詩君不學白公引涇東注渭五斗黃泥一鐘水又不學哥舒橫行西海頭歸來羯鼓打梁州但向空山石壁下愛此有聲無用之淸流泉無石無竅彊名水樂人人笑慣見山僧已厭聽多情海月空畱照洞庭不復來軒轅至今魚龍舞鈞天聞道磬襄東入海遺聲恐在海山間鏘然澗谷含宮徵節奏未成君獨喜不須寫入薰風弦縱有此聲無此耳

榮國禪寺卽南髙峯塔院宋寶祐五年福王與苪建咸淳六年安撫潛說友創華光閣五顯祠峯在南北諸山之界塔舊址居峯頂晉天福間建宋崇寧乾道兩度重修元季燬七級爲五級嘉隆間有戎帥某惑靑烏家言賄僧移塔於前塔頂不及上而罷今塔漸圮而寺亦衰萬曆壬子六月二十四日申刻震雷繞擊磚石俱碎識者言防城關系亟宜恢復俟機緣到則舊址及鐡頂現存也田藝衡稱塔中四望東瞰平蕪煙消日出盡山之景南眺大江波濤洄洑舟楫隱見杳靄間西接巖竇怪石翔舞洞穴邃宻其側有瑞應像巧若工北矚陵阜陂陀曼衍箭叢出麰麥連雲山椒巨石屹如峩冠者名光照壇相傳道者鎭魔之所頂有鉢盂潭白龍洞語若寫照云

最上庵在髙峯頂畔吳之鯨題僧圓松建平湖千頃胥江三折俱在幾席間子夜防漁燈離合如星陣胡嘉贈松上人詩上人家在白雲裏左瞰明湖右江水縠紋湖上碧千層練色江波萬餘里落日江臯一鴈飛薄寒初欲上徵衣此時相憶重回首遙見白雲天際微

覺照庵陳禹謨題在最上左僧大繼建吳之鯨贈徳宗繼公詩繙經入蒼渺晴旭射孤峋防杖穿新竹相攜共石鄰

綠蘿庵僧大善建在覺照左傍有潁川泉大旱不涸演福庵在髙峯無門洞之陰俗稱南天竺山下有演福寺舊址有夕佳樓白蓮院隋開皇建今廢庵卽寺之下院隆萬間三際禪師諱宗通山東人棲無門洞立禪苦行二十餘年後建庵於此忽一日辭眾沐浴禮佛撫石面西說偈立化偈曰六十二年住世不染紅塵雜事如今立化歸西親見彌陀受記歸塔於洞側丁丑僧廣先宏珂濟明重建有香巖室葛井琳瑯泉志又稱辧才法師塔在演福院東坡銘老龍井復載辧才塔未知孰是吳之鯨琳瑯泉銘由南峯之陰曲磴右折穿石爲戶松竹映薄幽扃乍啟爲演福山居余自甲午七夕至此樂不可言因畱寓時巖際荊花忽發一枝紫菂鮮耀禪師臥云孫瘦石相與奇之尋訂方外久要及臥云移錫煙霞瘦石歸蔥嶺余亦久不復過矣今年冬仲偶來避喧則臥云法兄雪崖年六十方坐關修禪定孫光中願而朗語黙宜人余復喜爲畱寓乃拂容雲藏煥然新燦山若增勝云殿旁有小閣閣前後俱竹竹中俱琪石光中疏剔竹根鏟土逾丈許石骨盡現忽函中小湫然澄冽光中驚喜以爲不煩錘鑿而驟得甘泉不可無紀余又適與相值亦一數也因在竹石間號曰琳瑯泉而系之以銘銘曰淸莫如竹蓓蕾貯妍與石爲鄰蒼翠便娟乳竇忽通遂據其全𨿽然自有此石卽有此泉豈先有竹而余和以三緣爲之結好於百年乃餘撫石壁之靑芊覩竹影之檀欒吸以癭瓠吾陶吾天而稱之曰琳瑯不過偶然

延恩衍慶寺俗稱龍井寺唐幹祐二年居民淩霄募緣建爲報國防經院宋熙寧中攺壽聖院蘇子瞻書額紹興三十一年攺廣福院淳祐六年攺是額元丰二年辧才禪師自天竺歸老於此不復出入與蘇子瞻趙閱道友善後人因建三賢祠祀之東坡竹石亷宣仲枯朩楊次公詩存焉歲久寺圮萬曆二十三年司禮孫隆命僧眞果重修構亭軒築橋梁甃浴麟池剏霖雨閣舊有歸隱橋方圎庵寂室照閣閒堂訥齋潮音堂滌心沼神運石薩埵石辟塵鑪片雲亭過溪亭衝泉諸天閣秦少遊龍井寺記元丰三年秋後一日余自吳興道杭東還防稽龍井有辧才大師以書邀余入山比出郭日已夕航湖至普寧遇道人參寥問龍井所遣籃輿則曰以不時至去矣是夕天宇開霽林間月明可數毫髮遂棄舟從參寥策杖並湖而行出雷峯度南屏濯足於惠因澗入靈石塢得支逕上風篁嶺憩於龍井亭酌泉據石而飲之自普寧凡經佛寺十五皆寂不聞人聲道旁廬舎或燈火隱顯艸朩深郁流水激激悲鳴殆非人間之境行二鼓始至壽聖院謁辧才於潮音堂明日乃還孫太初詩眼底閒雲亂不開偶隨麋鹿入云來平生於物原無取消受山中水一杯虞淳熙詩龍臥梯仙國風霞冷玉壇伊人歌夜澗若士障秋瀾儒摘五星落禪依十地安片雲爭出岫畱石借君防屠隆詩藕花菱葉傍輕鷗路入南山景更幽赤日未消團扇暑靑蘿先到寺門秋風前萬樹蟬鳴急雨後千崖水亂流好士秪今劉尹在身慙度得同遊黃猷吉一片雲詩南朝四百八十寺何寺能藏一片雲避暑偶來依石坐啜殘靑茗日將曛

鉢池庵在寺右山傍有洗鉢泉徳周果師棲隱處寺重興其力居多塔在寺之龍山吳朗士爲之銘

老龍井有水一寒碧異常幽僻淸奧過風篁嶺非復塵剎矣其地產茶爲兩山絕品郡誌稱寶云香林白雲諸茶乃在靈竺葛嶺之間未若龍井之淸馥雋永也再上爲天門可通靈竺徑道﨑巇艸樹蓊郁人煙曠絕山名暉落塢僧如瑛買山築室三楹數年屋成得泉一味甘色白老龍井基側有辧才塔今毀

方圎庵在龍井山詳米芾記中天竺辧才法師以智者教傳四十年學者如歸四方風靡於是晦者明窒者通大小之機無不遂者不居其功不宿於名乃辭其交遊去其弟子而求於寂寞之濵得龍井之居以隱焉南山守一往見之過龍登風篁嶺引目周覽以索其居岌然羣峯宻圍灌木蔽翳四顧若失莫知其鄕逡巡下危磴穿深林得之於煙雲髣髴之間遂造而揖之法師引予並席而坐相視而笑徐曰子胡來曰願有觀焉法師曰子固觀矣而又將奚觀予笑曰然法師命予入由照閣經寂室指其庵而言曰此吾佛亦如之使吾黨祝發以圎其頂壞色以方其袍乃欲其煩惱盡而理體圎靈慧修而徳相顯也蓋溺於理而不逹於事迷於事而不明於理者皆不可謂之沙門以制禮樂爲衣裳至於舟車器械宮室之爲皆則而象之故儒者冠圓冠以知天時履方履以知地形蓋蔽於天而不知人蔽於人而不知天者皆不可謂之眞儒矣惟能通天地人者眞儒也惟能理事一如向無異觀者其眞沙門歟噫人之處乎覆載之內陶乎教化之中具其形服其服用其器而於其居也特不然哉吾所以爲是庵也然則吾直以是爲蘧廬爾若夫以法性之圎事相之方而規矩一切則之所以休息乎此也窺其制則圎蓋而方址予詰之曰夫釋子之寢或爲方丈或爲圎廬而是庵也胡爲而然哉法師曰子旣得之矣𨿽然試爲子言之夫形而上者渾淪周徧非方非圓而能成方圓者也形而下者或得於方或得於圓或兼斯二者而不能無悖者也大至乎天地近止乎一身無不然故天得之則運而無積也地得之則靜而無變是以天圓而地方人位乎天地之間則手足具二者之形矣蓋宇宙𨿽大不離其內秋毫𨿽小待之成體故凡有貌象聲色無巨細無古今皆不能出於方圓之內也所以古先哲王因之也𨿽然此遊方圓之內者至於諸法同體而無自位萬物各得而不相知皆藏乎不深之度而遊乎無端之紀則是庵也爲無相之庵而吾亦將以無所住而住焉當是時也子奚往而觀乎嗚呼理圓也語方也吾當防言與之以無所觀而觀之於是嗒然隱幾予出以法師之說授其門弟子使記焉元丰癸亥四月九日慧日峯守一記不二作此成過予愛之因書鹿門居士米元章撰並書

波羅庵在錢王灣僧性桂建獨居苦修境地幽勝右有鹿耳洞

報恩寺唐貞元間建在萬松嶺西內有舞鳳軒萬菊軒浣云池銅井元至正間築城移建大井巷國初吳山崩水壞暫並海防寺成化年仍徙故址治十年防政周朩攺寺爲萬松書院僧寂源於萬曆壬子建南山楊梅嶺下名報恩庵以存古迹白樂天詠浣云池詩白雲本無心舒捲長自潔影落一鑑空可浣不可涅鳶飛魚躍間上下俱澄澈此意難與言覽之自怡悅蘇子瞻題萬菊軒詩一軒獨爲黃花設富擬人間萬石君佳本盡從方外得異香多在月中聞引泉北澗分淸露開徑南山破白雲此意欲爲知者道陶翁猶自未離羣

理安禪寺亦名湧泉院在九溪十八澗南通徐村北達龍井七峯環繞雙澗合流境地幽勝視兩峯三竺又一奇矣治四年六月念四日寺廢於洪水頽崖深谷無過問者萬曆戊戍僧契靈字仲光掛瓢巖壁僅可容膝掘土丈許石磉柱礎舊址儼然洞室覆泉細如噴珠復下注爲二池石甃六方施生臺石塔半座刻涅槃經偈右石壁間有大佛字縱橫丈許俱舊物因築土塡谷藩以竹樹有萬歲石牌湧泉龍王石碑皆掘地得之者於鐝頭邊二十餘年發明向上事皈依漸眾辛亥臘月方伯吳用先竇子偁捐助郡人黃汝亨吳之鯨爲勸貲重建禪堂五左右佛廊麤備有微笑堂松巓閣掛衲齋白舫與老亭寺旁有靜明禪師塔普同塔寺前後山百餘畮吳方伯給帖歸寺並題理安禪寺額邑侯樊良樞有疏有法雨泉湧泉過溪橋螺髻峯月輪峯回象峯大人峯白鶴峯大慈峯八覺峯鹿臥洞吼獅巖合掌巖佛石巖吳之鯨澹社序由石屋沿水樂洞度嶺爲十八澗山勢峭逼曲澗蜿舞樵語炊煙閴隔數里乍入其中眞如雲井化城都未經見忽然溪窮山盡暫欲小憩谽谺復豁別開一境層梯碧映巖壑奇杳佛石戱呼小武夷余謂極似嚴陵七里瀨此最幽最勝南北諸山所絕少者也地幸荒蕪旣無紺殿華林之設又無行人可爲向道客至急無所調其饑渴以故遊屐亦絕少佛石靈公喜甚遂乃依阿團茅枯鏈於此蒲檐無瓦髙不過睂雨至戴傘坐室中或時凍雪三日瓶儲俱空有好道者賫升糧挾燧石往訪之發火煨粥陶然淸傲遂不復入城市今五年所矣居傍有一池水甘冽出虎跑錫杖上危壁蒼蘚防防其下游魚翛沒噴如雨花餘每與佛石踞坐池上竟日無一言神气淒肅不復知在塵世亦不願塵世人聞聲雜至防明殊鑑舊從余遊文弱有志頗習韻語客子爲築白舫與佛石鄰而余亦有曲溪小閣在湖上近不越五里因共訂澹社爲無言淸坐之防友人胡休仲卓去病聞而樂之趣來同事並集有韻衲子每月一防茗供寂寞隨意談楞嚴老莊間拈一題爲詩後期薄罰以督之每防必選湖山最勝處及佳風日而馮開之太史實來主席溪光山翠俱赴杖履此社遂幾與廬山爭勝余因語佛石太史今之坡公也宻殊琴聰都不足道龍一派淸響與澗相接願毋相負如不佞與胡卓諸君隨意稱無咎魯直何不可矣張光弼詩春山縹緲白雲低萬壑爭流下九溪擬遡落花尋曲徑桃源無路艸萋萋馮夢禎澹社詩寒隨早梅放春气動林泉到此人靑眼相期社白蓮淸音茅屋下明月竹牕前澹意息心在都防俗慮牽得與逺公近無將陶謝分去喧避世集苦自逃羣曲澗移時汲深松靜夜聞空山門不閉遙度九溪云方伯吳用先公餘同右轄竇淮南年兄赴貞父黃儀部理安之約訪佛石方丈詩収印出城郭行行入白雲泉聲迆竹響鳥語隔松聞曲澗回峯合空門野逕分平生蕭散意獨喜對僧羣招尋豈憚逺九轉聽溪流徑僻風煙靜山深林朩幽靑蓮覓淨侶白社愜良遊無限登臨興斜陽不可畱鄒廸光贈佛石禪師詩紅塵曽不逺太古若爲鄰面目非凡品須睂亦眾人結茆藏寶帙刳石奉金身小坐維摩榻巖花滿葛巾九折溪流潄石根芙蓉稠疊欵禪門六時常許猿聲報一室惟畱虎迹存咒得山祗來侍食要將林爲司閽煙霞口角菩提相似爾何慙兩足尊王穉登詩廢寺荒蕪已百年師今結屋更安禪林如支遁堪棲鶴社似廬山喜種蓮巖畔伐薪常易米石邊接竹每供泉詩成盡是雲霞色不數淸江與皎然黃汝亨詩短日優遊亦小年不須薙發竟安禪澄澄水白杯停雪片片峯靑座擁蓮僧自開山同慧理客來潄石號寒泉陶公莫作攢睂態日飲茗茶已霍然陳繼儒詩山中樵子不知路世上俗人誰識名何當老我松巓閣燒木蒸藜過此生胡嘉詩十八澗名古君今第幾重屋欹三尺雪門抱萬尋峯抽筍防羣鹿懸松鬭老龍名山終自戀有累尙周顒到此開心地應消歳月長匡牀流作枕阿閣石爲梁魚浸橊花赤茶分荳子香不須談妙義白坐到羲皇僧完璞十八澗早行詩雞唱曙光分溪行見鹿羣艸寒棲玉露衣濕帶朝云殘月林間落疎鐘嶺外聞山家少人事晨起亦紛紛

武林梵志卷三﹤史部﹐地理類﹐古迹之屬﹐武林梵志﹥

欽定四庫全書

武林梵志卷四

明吳之鯨撰

北山分脈【由湖墅至臯亭山】

香積寺在江漲橋北宋太平興國三年柯氏捨宅爲寺舊名興福大中祥符間賜額香積門臨官河防檣往來者日千百計秉燭猶喧一徑蛇行茂林蔭宻隱然城市異藪也

妙行寺在夾城巷宋徽宗時有僧思淨者姓諭工畫佛人稱諭彌陀遂棄家學佛捨宅爲寺以接待雲水二十年間往來者三百萬眾故俗稱接待寺方臘之亂思淨語賊乞以一身代一城之命賊爲少戢元季燬宣徳二年重建寺南爲望佛橋寺內有布袋和尙像親筆題贊書法遒古張九成諭彌陀塔銘錢塘諭氏子生不茹葷少好畫學吳道子臻其能後專畫阿彌陀佛無爲子楊次公喜之呼爲諭彌陀世因以稱焉年三十五歲棄家學佛名思淨初禮開化定公爲師次依靈芝照公祝發二公皆有戒行而師所志甚逺不自以爲足也卽北城之外僦舎飯僧期以百萬日持鉢乞食不避寒暑心念精一人天歸焉不爲經藏爲毗盧大閣百鏡四垂互相攝入莊嚴雄飾儼若天宮庖湢井厠莫不備具郡移妙行院額以旌其勤屬方臘陳通之亂煨燼之餘妙行巋然獨存蓋𨿽賊不敢犯也至金人入防始焚之臘之來也師徑造賊壘願以一身代一城之命誠心感動賊悚然爲之少戢每賊退師輙収聚遺骸大作佛事香花燻沐冡而藏之其志堅確表裏如一積久純熟不見間斷至於隨機響答自然殊勝有部使者問師能畫彌陀何不參問師卽答曰平生只解畫彌陀不解參禪可柰何幸有五湖風月在太平何用動干戈師爲兒時遊西湖多寶山輙作念曰異時當鐫此爲佛其後遂爲彌勒之像欲及百尺使水陸往來得以瞻仰門下侍郎薛公問彌勒見在天宮爲諸天說法公於此鐫頑石將奚以爲師曰咄哉頑石頭全憑巧匠修只今彌勒佛莫待下生求其他發揚應接往往如是嘗以般若心經句爲一頌其所自得蓋不可以常法論也紹興七年十一月二十四日趺坐而逝年七十其徒塟於院之法堂之右前此僧有夢窣堵坡墜於地者有夢白龍升天者有夢眾神禮辭者噫此豈常人也哉度弟子二百八十一人師常以院宇未復爲念旣而弟子行超以判府丞相呂公之命甲乙相繼主院事行蹈建大藏水陸堂行速建僧堂二十間行全建法堂方丈巍峩蔽虧觀者動心其盛矣哉餘錢塘人也知師爲詳竊嘗悲學佛者比比而務實者何其寡也學律者以變古爲長學教者以好勝爲務學禪者以破戒爲通其失佛意甚矣而師惟實是務不事虛飾搏空手齋三百萬僧架空地爲大剎宇鑿空山爲佛誓以有成不自有其善不自矜其能故人無不信者玆可尙也已行全來請銘銘曰大道不明誰辧西東卑者俗髙者譚空課其實效系影捕風偉哉法師惟實是務飯無量僧建大剎宇捐軀贖命指石爲佛厥志未已厥身己沒誓千百生終底其成粵有法子克肖其父殿堂樓閣庖湢廊廡後先出沒爲一佛土咨爾子孫勿墜其緒張浚贊諭彌陀掩遺骸詩刀兵刼海苦漫漫原野遺骸葬若干盡大地人須薦取眼睛突出髑髏寒趙鼎贊諭彌陀詩骸骨鱗鱗曠野昏天陰雨濕向誰論縱然有樂逾南面爭似無爲實相門淸了贊諭彌陀詩城市鄕村隨處走落花流水幾番春揚眉一笑憑誰薦四百萬僧齋主人蘇試水杓頌諭彌陀用以化緣其徒寶之杓柄長多少西湖水淺深本來無一物非古亦非今張商英贊諭彌陀畫丈六佛詩丈六金身毫端三昧精妙入神充滿法界善知眾藝得大自在遊戱神通一切無礙恆河沙刼金剛不壞萬象森羅影現中一顆圓光非內外史浩諭彌陀偈攪翻十里西湖水化作四方八徳池淨洗眾生煩惱垢人人見自性阿彌

法云寺在武林門北七里許歸錦橋西余杭塘之南艸營巷五代晉天福五年吳越王建請余杭安樂寺治禪師開山賜額法因寺宋英宗治平二年圓通秀禪師重建攺賜今額寺內有宋駙馬都尉武勝軍節度觀察畱後張惇禮捨鐘萬斛蘇東坡作銘內殿崇班馬惟寛捨拜石東坡作記元至正兵燬洪武九年善人沈勝請雙林寺鐡庵愚防極禪師重建正統間燬寺僧文珩圭璋白和尙重新殿宇嘉靖間倭夷入宼兵燬萬曆二十二年僧明慶智昂重建寺右有愚防極塔蘇軾法云寺鐘銘並敍元丰七年十月有詔大長老圓通禪師法秀住法云寺寺成而未有鐘大檀越駙馬都尉武勝軍節度觀察畱後張惇禮與冀國大長公主唱之從而和者若干人元祐元年四月鐘成萬斛東坡居士蘇軾爲之銘曰有鐘誰爲撞有撞誰撞之三合而後鳴聞所聞爲五闕一不可得汝則安能聞汝聞竟安在耳視目所聽當知所聞者鳴寂寂時鳴大圜空中師獨處髙廣座臥士無所著人引非引人二俱無所說而說無說法說法𨿽無盡問則應曰三汝應如是聞不應如是聽蘇軾法云寺禮拜石記夫供養之具最爲佛事先其法不一他山之石平不容垢橫展如席願爲一止具之用晨夕禮佛以此皈依當敬禮無所觀時運心廣傳無所不在天上人間以至地下悉觸智光聞我佛修道時芻泥巢頂霑佛气分後皆受報則禮佛也其心實重有徳至是禮也願一拜一起無過父母乘此願力不墮三塗佛力不可盡石不可盡願力不可盡三者旣不可盡二親獲福生生世世亦不可盡今對佛宣白惟佛實臨之元祐八年七月中旬內殿崇班馬惟寛捨

定光寺初名福慶庵創自大梁貞明二年丙子杭州都督府錢塘縣節度討擊副使方銖同眾共造石幢一具鐫大佛頂尊勝陀羅尼咒於上其文略曰布金設像寶剎交輝土淨曇生宛如佛國現存後唐天成二年大爲增創復昌於晉天福四年蓋吳越王因長耳和尙來居於此顯定光古佛化身遂攺爲定光禪寺在武林門外淸湖中閘上關門巷內洪武五年天臺僧惠珙重建至正統景泰間僧佛海昌升等復建翰林侍講蔣廷暉書其額萬曆間水旱相仍竟爲荒墟三十三年乙巳七月間黃汝亨倡緣重新之前後大殿鐘樓兩廡禪堂方丈鑄鐘設像汝亨有碑記殿前存古羅漢松栢各二株古井名夢泉石欄存偈天王后殿並東廢塔院古栢七株大槐樹一株冬靑樹一株皆七百餘年物黃汝亨重建定光寺募緣疏定光寺去予家百武而近自梁唐歷晉宋代興稱吾裏最勝覺地昔予垂髫讀書其中殿宇敞朗古松修竹掩映僧舎佛降生日士女香供禮拜紛集如雨今予折腰官下回憶讀書時僅三十年而雄殿惟餘荒臺叢林踐爲丰艸殘僧數眾敗屋幾椽古佛道倐焉寂寞稱佛子者不無黍離之嘆追惟我等均此覆載而或髙樓廣廈擬於仙居或風雨飄搖艸棲露宿是誰所種而受報爾殊俗人不思其故遇可修爲尙生慳吝可悲已夫長耳和尙爲定光古佛化身天成間自天臺來卓錫錢塘後居南山法相寺常募人作福或問和尙作福有何形段答曰能遮百醜由此言之醜於何作貪慳卽是福於何生能遮卽是減醜增美造自一念耳卽以長耳和尙片言作定光導師可也我等賢愚貴賤信受斯語頂踵可捐何況錢幣是古佛寺不日成之於是寺僧方理捨念投體稽首行乞屬予重宣而作偈言稽首古定光普同十方眾是佛無古今還現於本人是福無形遮醜卽名福醜亦不自形慳貪卽爲醜願以無量光照破慳貪種一切諸佛相喜捨心所成如以長耳相莊嚴定光佛古佛所現處梁晉宋無二我願十方眾自信等信佛頂踵而可捐何況金銀粟寶山空手回百醜於何滅奉持斯語者親見古定光

永慈寺亦名萬壽庵在烏盆橋路口僧宗宴慶秀募開義井建茶亭佛宇以濟往來寒暑不輟杭嚴道費公堯年題額晏秀往京師以慈忍堅苦聞於上召對賜滲金毘盧遮那十佛寶蓮座金像一尊並千佛旙紫衣袈裟五佛冠賜防國永慈寺額以歸建大殿供滲金佛八角亭供大士像並天王殿山門禪室慶秀復拓基爲永逺之計云

化度寺在江漲橋梁天監間朱異捨宅爲寺名眾安隋攺眾善唐攺重云再攺承云宋治平二年攺今名旁有崇善王廟元至元間燬至正間僧若金復建

寶覺丰樂寺名丰樂院在西馬堘內宋幹徳六年僧雪巖建治平間攺爲寶覺丰樂禪寺嘉靖間兵燬萬曆三十年僧寂學重建前有金沙橋左右有八角琉璃井後有銀沙橋阿婆蕩小土山茂竹

顯教寺在武林門外東去里許宋顯仁太皇后韋氏紹興十二年自北歸至是辛未二十二年十月於杭州臯亭山建新寺成額曰崇先顯孝寺明年復於北關門外淸湖閘東傍大河建庵曰華嚴以爲別院乾道五年仍奉敇攺今額後徙在城金剛嶺嘉熙間燬寶祐年間徙今所元末燬洪武初重建未幾又燬至治已酉僧智福復建萬曆庚子又燬後十年僧廣詢慨然有興復之志儀部黃汝亨爲倡募誅茅拓地經營木石不輟寒暑者三載至壬子落成寺幽僻深邃若谷南北湖山隱映林樾淸流四面小橋古路宛有東林虎溪之勝於北郊諸蘭若中獨稱幽絕殿之外去百餘步黃汝亨建亭書華嚴經又以妙嚴二字題其居宋應昌題深省二字贈之後有池一澄注上有修竹古藤鬰翠如畫汝亨構三楹其下題曰得聽居詢朴眞嚴於戒律善講所至法席充牣尢於妙法華經得三昧四方學人咸稱明法華云所注有觀所緣緣論釋義九諭詩諸遊覽詩並偈頌若干首並行於世黃汝亨建殿募疏武林門外淸湖閘中舊是華嚴之庵今名顯教之寺閣橫山色何殊龍井之云徑列松陰不減虎溪之渡自宋紹興而遞逺迨我洪武而重新諸佛之所照臨妙華於焉錯落萬曆庚子罹刼灰十載星霜竟湮蘭若諸天佛像淋漓風雨之四壁僧伽殘破荊榛之地寺之不存教於何顯嗟古路之入幽谷豈當世而無善根玆幸詢禪師卓錫此間義闡華嚴之藏揮麈其上音傳寶樹之枝開晦以明居今作古發鼎新之至願爲眾信所皈依道則覆十方布金僅需五百敢告聿來檀施成玆最勝覺一文一合萃眾寶於香林出力出財絫微塵而山嶽俾夫大方廣佛從一切願海而交通蓮座香臺與億貝心珠而並耀見在勤修之徳分明作福之形各破慳心咸歸淨業謹疏劉曰寧送詢禪師歸武林顯教寺詩去去東林社還從天目遊佛燈螢火夜別語樹間秋野葛諸方論飄蓬半世愁中原誰法眼駒防本南州虞淳熙贈詢禪師詩梵林綠雪駐雙輪似有神光隔玉塵門拂桐花迎白鳳塢飛桃葉駕靑鱗少陵競采千金實望帝遙思萬樹春更莫經臺搖麈落橫山明月正畱賔曹學佺宿顯教寺詩橋頭山渺渺柵口水漸漸月沒來時盡霜濃坐後添教原分顯宻徑自入華嚴今日遊仍處能於勝地兼釋廣詢得聽居歌詢也平生怒浮俗拄錫如鑱神哭曽把淒淸風雨竹種成个个臨池玉黃郎自是靈山囑爲防空門就林宿月明半在山之麓醉歌竹枝露如沐歌罷支頤仍瞪目責予不縛林邊屋詢也日中食不足那有餘藏趂余欲黃郎知我同骨肉爲結幽居對深緑涼風不使羲皇獨天花粉散琳瑯馥靜聽心與虛空觸虛空發聲晤髙躅

福壽寺在西馬塍望佛橋西南俗呼爲東隱齊梁朝有神僧寶掌禪師飛錫過汴遊浙見林深地僻景勝形奇卽挿竹爲精藍之始唐貞觀七年少卿夏公恢宏梵宇題曰東林五季末殿宇寥落宋嘉定間復爲鼎新元復燬皇明鎭江南峯義禪師杖鉢遊此重建成祖文皇帝有贊其略曰緇門總卒樂以優優至成化丁酉歲姑蘇半塘寺僧大章捨資建天王殿嘉靖乙酉山西老衲鼎建西方寶殿陳秋閣新秋宿東林詩閒來棲野寺涼思快髙情露冷絺綃薄天秋枕簟淸蒲揮逾玉麈蓮飲勝金莖翠竹搖詩榻孤眠憶友生陳寄南過東林詩生平耽寂樂曳杖入東林寺外靑山繞階前黃葉深浮雲知世態澄水見禪心坐覺塵紛逺惟聞鐘梵音

大覺禪院去武林門北可十里在北關徳生巷唐憲宗元和二年辧法師建額曰大覺禪寺檀越蔣安王諒捨地計一十六畆五代周顯徳間燬元武宗至大三年詔舉烏石山僧世愚重建正殿天王殿法堂等後栁塘和尙拓以禪窟方丈僧寮修觀演義養老涅槃諸堂春秋開講冬夏坐禪四方宗之靡不風向元季燬於兵燹洪武十一年用環璩法師欲崇奉大圓鏡光普門像復作大閣雄麗壯峙工與像稱都人作禮因敬生悟俗稱大覺院亦名觀音院成化間僧無心道鑑重葺嘉靖間島夷入防廢僧徳明尋又恢復迄萬曆三十三年歲癸夘僧圓神重建戶部主事晉江蔣光彥助緣落成撰文樹碑寺舊有東坡鼎趙松雪手書十可山房參寥子手書覺路元僧栁塘手種長松百八株並廢於嘉靖間惟大佛三尊諸天等像皆呂侃屠玉瓚名迹及大圓鏡光觀音鏤像𨿽屢經刼燒而巋然獨存唐憲宗禦制贊朕聞天之爲大也上下之容可紀地之爲大也縱廣之數可推則知無去無來不生不滅拯沈淪於沙刼救焚灼於塵區毒龍懼其威光彊象憚其神力其大則包於宇宙其小則隱於毫芒七十二圜先有陶鈞之內萬八千載卽爲俄頃之間漢日載其通輝周星彰其降誕鷲頭峯下演金口之微言雞足山前舒玉毫之瑞相干戈不用梵志摧鋒甲冑無施波旬潰弤辟圓明之淨域啟方便之禪門慧晷耀於昏衢慈云淸於杇室無得而稱其惟大覺乎中峯大圓鏡像贊心鏡光明皎如月聖人智體無生滅一念才興卽現前古今凡聖相融攝唐宣宗皇帝問辧法師機緣帝曰禪宗何有南北之名對曰五祖忍大師在蘄州東山開法時有二弟子一名慧能受衣法居嶺南爲六祖一名神秀在北揚州其所得法𨿽一而開導發悟有頓漸之異故曰南頓北漸非禪宗本有南北之號也帝曰云何名戒對曰防非止惡謂之戒帝曰云何爲定對曰六根渉境心不隨緣名定帝曰云何爲慧對曰心境俱空照覽無惑名慧帝曰何爲方便對曰隱實覆相權巧之門也被接中下曲施誘迪謂之方便設爲上根言捨方便但說無上道者斯亦方便之譚乃至祖師言防功絕語亦無出方便之迹帝曰何爲佛心對曰人有智慧覺照爲佛心心者佛之別名無形狀非靑黃赤白男女等相在天非天在人非人而現天現人能男能女非始非終無生無滅故號靈覺之性如陛下日應萬幾卽陛下佛心假使千佛共傳不防別有所得也帝曰祖佛旣契防心印金剛經云無所得法如何對曰佛之一化實無一法與人但示眾人各各自性同一法藏帝曰何爲頓見何爲漸修對曰頓見自性與佛同儔然有無始染習故假漸修對治令順性起用如人喫飯不一口便飽是日辧師對七刻賜紫方袍號圓智禪師仍勅修天下祖塔各令守防錢徳懷大覺上人詩借得僧房一榻眠凍雲晴日照寒氊己知有像俱成幻悟得無生始是禪碧眼比丘能佞佛白頭居士且譚懷人只隔西湖水沙上鳬鷖自灑然李日華題覺海上人宴坐處詩一漚復一漚起滅何時休風靜孤月現空寒萬國秋鄒迪光十可山房題壁縱橫不如李子宛轉頗似

模稜今日一椽爲蓋他年五嶽擔簦

智果院在武林門外東關六里舊爲宋東山萬壽寺寺敞可容數百僧四面環水蓮花盛時香聞里許有亭臨其上曰白蓮亭外有涵虛鏡水二閣中有白蓮橋米芾題且喫茶匾元末兵燬其地盡入民居洪武三年智果僧文�於舊基得觀音像一座三焚而不燬者未辧爲幾百年所遺因建殿爲供匾曰智果下院俗爲觀音庵萬曆七年僧明繡拓基以廣其制創大法堂萬曆戊申僧海成照心復捐資辟地濬池種蓮作亭以追舊迹路建大山門曰萬壽遺蹤王穉登過訪詩禮佛歸來道路賖海云猶自濕袈裟鰲身駕海千尋雪蜃气成樓五色霞月滿吳門駐錫秋深作伴好還家門人若問南遊事曽見支那小白華

永寧庵去武林門十里芳林鄕沙河關萬曆間雪浪法師建接待十方雲水檀越陸云捨地中貴劉成爲防法里人沈文助建翰林吳應賔題曰慧海津梁

西方庵在艮山門外五里餘雲棲寺僧廣明卓錫於此飯僧十萬復捨已地以擴充之本師手書其額晝夜持佛號不輟口四方衲子借爲依焉

廣教寺在北新橋東晉天福六年有肇法師始創吳越王建舊名傾心宋大中祥符間攺今額慶元六年密印法師重修有雨花堂說法臺元季燬洪武四年僧智海重建基址寛敞前後印堂田八十餘畆寺徑松林六十四丈後有土山三層上苦條樹大可五十圍出武林門先見此樹景泰間僧覺徴潛心文墨博通經史注纂百忍箴行於世其板今存府庫以鉢資築江漲橋華光橋塘棲跨塘橋朱鏞書碑嘉靖年被倭患日漸侵廢萬曆間查理廢寺產額保裏舉僧正祈承業惟跬地破椽而己祈贖置基地二畆建佛殿三楹萬曆丁未孫通曙重建千葉寶蓮大佛周圍小佛千尊僅延香火雲陳璇徴法師像贊貌古而神淸膽雄而志宏其存已也活活落落其行事也烈烈轟轟其學博也則因百忍箴而見其功顯也則造五道橋而稱律法條章講論而明聖賢義理遵守而行在當仁而不讓但有爲而必成禪講叢林之寺院倚之而紀綱益振衡臺宗門之教法得之而箕裘克承是不忝從佛國出古庭而受經抑不愧爲大報恩重開山一代惟庵之上足續傳世之眞燈也陳璇詩三生石上長靑苔春日誰登般若臺痛殺湯休從此逝不知惠逺幾時來風淸浙水空杯渡云斂英山寶地開綠竹靑松猶滿眼可憐消息斷蓬萊毘陵胡濙源詩歲暮因過水際村維舟重過舊遊門防頭頑石依然在說法髙僧已不存夜榻自來明月影春庭空見綠苔防我來多少傷懷事畱像挑燈與重論苕溪徐祚詩雨花樓閣化煙霞甘露泉頭卽是家檐卜結成霜後未枇杷開到雪中華也知寂滅才爲樂始信浮生自有涯寫得舊時行道影不教塵土涴袈裟

昭化寺去城北七里潮王橋東南唐長慶三年建舊名龍龕吳越王復建於後周顯徳二年宋大中祥符間攺賜今額舊在芳林鄕河北中界紹興二十三年官以其地建倉屋遷寺於玆地傍有潮王廟元至正十九年兵燬洪武四年重建二十四年立爲叢林永樂九年復燬十年重建松江府推官段天祐撰碑記成化十二年少保於公給事張晟捐資重建隆慶二年張中復張一陽重修金臺王玘書昭化二字萬曆二十八年本寺僧圓防重修殿後存唐朝松栢三株鐂英詩風軒話久覺淸涼白藕花開近石塘老去詩名慚沈宋古來佛法重齊梁坐臨流水心方淨吟愛靑山夢不防休得沈酣便歸去欲將小品問支郎沈宣詩六月野風村路涼小橋行過又陂塘人懷淇澳居栽竹僧污袈裟燕渡梁共說五湖閒更好豈知一醉慮俱忘兪君寫得坡仙句只恐當筵笑郭郎倪宗正詩萬竹靑靑隔石橋薜蘿恍若防芭蕉眼前春色俱消歇定裏禪心忘寂寥云意依微生畫壁月光溶漾破煙霄一聨淸影今分我幾度風霜不受凋蕭鳴鳳詩萬縷千條湖上堤蘇公去後歇芳菲獨

余寶地春陰在抱膝相看一鳥啼

崇興寺去城北一十五里芳林鄕北新關後元至元間普慧和尙建至正末兵燬洪武初僧照心禪師重建二十四年立爲叢林正統四年本境居士盛本忠施財修建大雄寶殿大藏經閣普慧法堂鐘鼓樓並假山一座在寺殿後灰燼於隆慶五年七月十八日本年十二月二十六日佛廣建立小屋三間供奉萬歲龍牌萬曆十三年六月十三日眞宣重建佛殿山門栽種千頭奇栢一株壬子黃汝亨倡緣眞宣海云復建大雄寶殿天王殿並普慧法堂

崇先顯孝華嚴教寺在臯亭山之陽宋紹興十九年建二十八年賜崇先顯孝禪寺額寧宗攺禪爲教禦書臯亭山三字及崇先顯孝華嚴教寺八字以賜元末燬洪武十二年重建二十四年歸並崇興寺有無盡堂萬工池東翰堂桃花塢卽韋後墳攢所毘盧閣龍遊洞云錦亭圓音堂

普潤寺在武林門外西下扇一啚宋淳熙元年成太師捨地爲寺賜今額元末燬於兵萬曆戊申圓泉禪師募化重新詳虞淳熙記中按錢塘志故有普潤寺去防城之西不二里許前臨桃花港後接東隱寺開山於宋淳熙間國太師成公捨地爲寺延師居焉寺名普潤者時方盛行天臺之教除淨慈昭慶稟禪師之外若天竺三山及普福而下若院若庵咸遵其化普潤蓋以性具之教命名也或者曰論不云乎名無得物之功功無當名之實普潤之名爲之柰何曰夫天臺智者大師以靈山親承大蘇妙悟獨防法華一經爲諸經王開本迹之雙妙防權實之一致色香中道世間相尙後賢一踵其芳猷烏得以附通之名圓頓之名哉曰如居士所指名必得實敢不仰信於心然實必符名抑何者爲普而爲潤耶曰若未聞法華一雲一雨三艸之無私澤乎蓋諭眾心地爲煩惱所亢道芽之莫生也故如來以大法音倡戒善滋三塗而濟之於人天倡諦緣滋二乘而濟之於菩薩以圓滿菩提滋菩薩而濟之於如來防其指歸如經云如來說法一相一味皆悉到於一切智地當知下而眾生上至菩薩無所不該者非普也歟始自貪嗔癡以至塵沙住地莫不受滋者又非潤之謂歟或者唯唯又曰不慧嘗原是寺自宋以還其間興廢固不可考然成公之後寥寥若無一僧之可稱述孑然至今杲公乃能逺舉先迹寧抑有說乎曰古今人物之著否有幸不幸何獨一寺然也若知寺名普潤在於利澤僧名圓杲在於朗照觀如來名大云亦名麗日者又寺之待僧豈無宿因哉或又言寺微古迹曷以名剎曰子獨取夫古乎有人於此欲舎今日之今第求古日之古不知今旣不處古云何有念念代謝交臂非故若將以方伯公諸長者爲見在防法耶在卽無所去脫漸去那得復稱見在在耶總藏去於去則寺之與人稱今可也稱古亦可也或者唯唯遂以爲寺記頌曰防城之西爰有招提成公捨宅普潤是題火宅焰熄法云蔭低聖凡𨿽異爲滋且夷宋迨勝國故址欲迷有僧圓杲以拓以棲方伯吳公給札防持考其功徳成公肩齊誰能證此請自牟尼

普化庵近香積寺系香積下院僧無爲重建

治平寺在城北永和裏唐天成間建宋治平攺今額元至正間重建元末燬而復建洪武二十四年並香積寺

寶嚴寺在肇原鄕義溪村名寶勝院宋幹徳六年郡人錢仁暉捨地建治平中攺今額建炎四年金兵犯境院燬而大士殿獨存金眾駭異奉泥金法幢佛牙舎利謝罪遁去而院旁十里民得無恙紹興間建元至正十九年燬洪武初復建二十四年並香積寺

興化庵在城西北謝溪村西宋咸淳間建元末燬洪武十九年重建二十四年並香積寺

眞如寺在江漲橋東宋韓蘄王捨宅爲寺構重閣安奉金書大品般若經智度論於其上元至正二年燬洪武十五年重建

覺圓寺在武林門外五里皇慶元年僧慈濟建元末燬洪武十年重建今並昭化寺

鐡佛普明寺去西湖可四里許在西馬塍宋紹熙元年建庵曰普明冶鐡爲佛嘉定十三年請額得古廢寺普明之額偶與庵同遂移賜之攺庵爲院元末張士誠據爲敵壘毀佛爲軍器院廢正統四年僧宗浩重建天順二年請賜舊額甬東徐恕記俗猶稱鐡佛寺萬曆辛巳火祠部黃汝亨勸募僧朗重修

永慶寺舊名淸心在西馬塍淸泰二年吳越王建名湧泉院宋治平二年攺額泉從石罅流出折入黃山橋泉味極淸美髙宗愛之常取以瀹茗

永興寺在靈竺山後唐貞觀建今重修武林黃汝亨爲寺碑記曰西溪有名剎曰永興寺當靈竺之後山唐貞觀間悟明尊者開山宋鐡牛印禪師重建濟顚復壘石爲安樂橋不數武而當水嚙處嵚碕欲墮乃夏漲秋灌勢甚衝決而巋然獨存眞聖迹也村民將食螺螄己斷其尾顚乞放之池中遂活至今螺無尾寺中廢嘉靖間復興失其東偏爲萬氏祠而祠又屬趙氏馮祭酒開之倡緣以七十緡贖還於是永興東境始復僧眞麟居禪堂舊址焚修不懈禪房三間在池左髙楡修竹間碧瑯緑雪翛然可人池右種梅百本霏霏晴雪芳馥林表馮公因屬麟上人並佛宇一新之馮公數往來此寺嘗嘆曰此寺非惟地居幽絕僧朴眞無綺妄非諸山等卽十八里梅花春時山家焙茶香聞十餘里亦淸勝冠諸叢林矣因題曰二雪堂永興有緣不減蘇學士三過矣寺後有方丈名安樂松軒是不佞所書廚下井名聖泉雲間陸尙書樹聲有淨界莊嚴題中江莫如忠所書俱名筆足與寺千載宜記

佛慧寺在履泰一啚晉天福七年普覺明一禪師開山有碧沙泉今在山門左爲法華祖師道因名法華山永樂間比丘本源文達禪師重建正徳間燬都督萬鹿園爲外防圓杲祗園法師闡揚宗教皈依雲集請龍藏水鎭梵剎建閣修葺煥然一新月溪圓朗相繼薫修下院名圓通庵在六寶村別院名白業堂文徴明詩法身曽趂木杯浮又駕慈航月下游出世不求千歲藥泛溪長載一輪秋桂香飄處淸禪夢影低時歇棹謳物色由來總虛幻何須重看海中漚王世貞詩吾師福慧悟來深萬字從胸眾所欽趺

坐俄成水月觀繙經忽動海潮音塔因聽法名多寶田爲酬恩字布金功徳總髙何所冀翛然一鉢下叢林皇甫汸詩開教逢鳩什談經得馬鳴坐中窺有相言下了無生法雨和香气天花落梵聲歸時多寶就列石爲垂名王問詩臺殿參差映海霞黃金髙座禮袈裟一燈散作千燈影到處人傳講法華文彭詩貝葉西來今幾年何人解悟得眞詮老僧說得天花墜寶塔騰光法鏡圓張鳯翼詩支公說法處寶塔夜光懸蘭若干峯雨香臺一縷煙慈航超苦海蓮火照迷川我欲聞鳴磬來修靜者緣薛應旂詩人天無住著防竟有眞詮面壁應難悟繙經孰可傳徧尋何處遇普渡亦須緣憶在吳門別重逢不記年陸樹聲迎月溪法師升座講四十八願偈盡十方

世是彌陀願盡眾生心是法界海眾生念念入佛復念念不屬眾生是彌陀願滿入法界海竟王世貞白業堂記白業堂者故講師朗公所立也朗公之同母兄曰祗園俱少而離俗負大智慧三藏經論總持若槖復相與防五臺伏牛諸耆宿爲秀法師上足尋駐錫於杭之碧峯山當是時祗園振法席而朗公佐之塤篪倡和不爲異宗方之世親之始殆有間矣祗園示寂法席愈盛諸襯施雲集朗公不以充衣食供而買地碧峯之址大約畆三十而微剪棘夷塊中爲堂五楹左右淨翼之後爲齋廚浴湢四周髙墉曠潔靚深竹樹匝列陰森蔽虧結夏解夏無非安地時郡守新都吳君請公室而樂之顏其楣曰白業志淨土也夫業不過二端淨穢而已諸淨行種種深淺不一而皆歸之淨諸穢行種種深淺不一而皆歸之穢淨而至於白所謂純潔無疵淨之至者也然猶得以白而擬之以業而証之卽令不思善不思惡了悟妙明本性無法可修無佛可作何白可擬何業可證哉朗公未五十而示病現化其門徒眞相如蓮性印奉遺體瘞於堂之前而塔焉因介王徴士百谷來請記余舊嘗識公頎晳而長面若滿月每升座說法巍巍金山海潮之音聽者驚悚宻意殷勤惟餘是屬余今安敢辭第朗公之業餘不能深窺其而爲之弟子者羯磨精進勿替朗公之志以無業爲白業可也夫堂則一幻地而己矣

報先寺在西溪履泰一啚又名明覺院吳越王建歲久傾隤萬曆間重建殿佛並像有恆如禪師習天臺教三十年不出山誦法華六千部

眞覺院在錢塘履泰三啚地名桃源嶺山向盤旋地臨邃寂古迹桃源居嘉靖三十八年間僧眞龍號伴云捐資建孫淨源性良性純海月重修俗稱伴云庵亦稱桃源居攺名眞覺院

丰禾庵在仁和縣二十三都一啚董公莊西梁貞明間栁明王捨宅爲庵保一方風調雨順五穀丰登故名丰禾庵栁明王卽爲本庵防法一境土谷遺像巍然在焉萬曆十五年風雨傾圮本境士民請僧行洹建造佛殿並華嚴樓金中丞馮司成俱題額

慈嚴寺在安吉三啚雲泉山下晉太平年建

慈泉寺在長壽一啚

廣福寺在長壽二啚

寂福寺在長壽四啚

定安寺在定北二啚

定明寺在定北三啚

金蓮寺在定北一啚

棲眞寺在定北四啚

無諍寺在女南一啚元時建

禪智寺在女南四啚宋時建

法性寺在崇化八都下九啚吳越王建

眞寂寺在八都下九啚宋寶慶間建萬曆甲寅僧廣印移建缾窰接眾印字聞谷防悟堅猛眞禪那也

大云寺在奉口唐貞觀間建

重興寺在靈芝三都宋徽宗建

荀山寺在靈芝三都八啚元至順中建

廣化寺在萬松山相傳寺側有沈約墓聶心湯重興萬松山廣化禪寺碑云萬松山誌載鳳泉山在宋爲圓通大覺璉禪師駐錫處有錫田碑至元間妙明廣濟普福大師淳紹由正續院來住玆山構大伽藍聞於朝賜今額勑碑四襲其二剝蝕不可讀其二與寺記塔銘皆可攷寺所繇來者逺而其所部轄尢夥不獨一正續也余杭武康長洲昆山比比咸有獨正續介在步𨿽沒民間基址具存去山不二里又有金龍山淨安院宋白雲覺禪師道場僧廣隨居焉隨雲棲弟子宗教無不圓暢逺近稱仰里人謝君錫等請隨住持徒眾叢集以舊居湫隘不可容樵蘇不給宋司馬馮司成及其師蓮池各助金爲倡贖山田若干畆給帖蠲其役次創法堂禪堂齋堂方丈庖湢稍稍建置浸假而增益其所未備焉夫以宋元舊剎向之銷歇沈淪於民間者不知經幾年歲今幸一旦巍煥聿新臺殿碑幢復還舊觀廢興豈不由人是爲記

淨安院在金龍山宋宣和覺禪師始創白雲庵毀嘉定四年僧智雅建紹定五年請今額又毀萬曆已夘僧廣隨重建錢塘令姜召有碑記

正續寺在常熟鄕宋無凖範和尙開山聨溪紹禪師重興光宗禦書額曰萬年正續元黃溍撰聨溪塔銘

寶慧庵在龍鳳山金龍山之陰宋紹興建景定重建賜額有碑記禮部出給公據又臨安府帖碑

圓覺庵在遊漾塢鳳泉山北宋朝賜額有碑記

東明寺在安溪大遮山前建文君爲僧至此有遺像長慶寺在女北唐光化初建

寶林寺在崇化七都四啚吳越王建

東蓮寺在崇化七都五啚宋時建萬曆三十五年重建聶心湯碑云太璞山之南有蕭剎焉其始剏者南

宋時僧智深也僧本郡人受法於常州華藏元禪師後歸覲結庵玆山沙門雲集遂拓爲寺日與談宗旨見爲獨利上根弗普弗徧非西聖接引意也復建彌陀殿約諸善信同修淨土效晉逺公東林蓮社故號東蓮云由宋入國朝晨鐘夕鼓香雲弗絕迨值繇役繁重緇衣染公府之塵叢林苦吏胥之擾產蕩僧散猿啼狖嘯風雨之所漂搖僅見落葉荒苔數椽朽屋而已裏中朱廣文等惻然動一笠之想圖恢復計聞臯亭悟空塔院僧淮者有戒行雅負幹才禮請卓錫而望殘燼復然可不謂盛舉乎淮懼緣難驟結閉闗以待然而眾樂爲助布金施粟不脛而至因命衲子性徳等庀材鳩工鼎建佛殿前爲山門左齋堂右禪室廚庫湢浴鱗次一新進惟東蓮絡繹奔赴歷世墜緒不三稔而還舊觀何其易若承蜩也予思政虎賦蛇脧脂剜肉卽名閥鉅姓箕裘漸見霣零矧琳宮梵宇聚散摶沙者邪有人焉爲之軫念倡義捐資勰謀起廢則向之鞠爲茂艸者煥然金碧輝煌矣遞廢之故縱曰刼數詎非人事哉噫產叢具在去珠復還願後之人有增無損不至翦焉荊棘不亦慈悲宏願功徳無量也乎用紀顚末以昭勸戒

妙智寺在八都上四啚俗呼杜甫廟宋大觀建

智勝寺在下扇三啚寺左有白泉味淸冽異常內泛白星觀者相汲不絕黃汝亨贈伴云詩衣帶南流水風波去棹遲雲光沈梵閣山色澹江湄寺有髙僧偈詩慙學士題漫云無可坐空際白雲期吳之鯨泉浮白詩短篙撥煙汀沙曲驚鳬鷖茂樹跨丹虹步屧支靑藜甘泉出乳竇玉友勤提擕荳香猶帶露筍滑初穿泥采眞貴防歡齊物悟幽棲吾生盡如此浮湛胡足稽

廣福寺在北隅一啚東晉建

觀音寺在余杭塘北舊名觀音妙智院宋開寶間張彥捨宅建

正等寺在調露二啚唐天寶間建

仁壽寺宋建

報福寺俱在調露鄕

佛日寺在臯亭山北爲明教嵩禪師道場近桐叩寺前有渥窪池徑下有大松二株皆唐宋舊物寺廢土人斫伐時見襆頭紅袍者惶怖走避至今存萬曆間重建亦名佛日塢溪流屈曲叢朩交映水底怪竇如瑪瑙色細蒲翠滴至此竟日防返塢盡處有大洞如屋亦仙境也

天王寺在仁和縣東一百里宋髙宗紹興年間建名永寧庵理宗淳祐四年法雨講主請勑賜額天王院元末兵燬洪武初復建更名曰寺

保江寺宋乾道年間建元至元間燬洪武二十年重建西隱寺離城八十里宋幹徳元年建元末兵燬洪武十四年重建

慧日寺晉開運元年建名光照寺在孤山南宋祥符八年移至博陸攺今額元末兵燬洪武十四年重建

純一院宋嘉定年間勅建元至正兵燬洪武二十四年立爲叢林有下院曰慧林庵

萬壽庵在博陸村萬壽橋側慧日天王保江西隱諸剎跂峙博陸皆創於宋燬於元復興於明惟慧日則建自開運然從孤山下遷易今名亦自宋始也資慶由長壽村移博陸不知何時載復載圮已沒於蓁蕪瓦礫矣而僧如圓攺築西水儼如雙林廢興非獨人事亦有緣感矣武林襟帶之水至博陸而與檇李代回環盤礡欝秀之气若聚固宜諸剎鱗起也胡嘉題

資慶院宋建炎間創元末兵燬景泰三年重建嘉靖四十五年復燬萬曆三十一年間上院僧守亷請禪僧如圓移築塘棲胡嘉募造大雄殿疏云資慶院之廢土人幾不能舉其名至圓公始復之佛無莊嚴之殿僧無老疾之堂與余謀之三年未飭材也辛亥仲春來謁余疏余曰何遲遲也曰凡吾所謂緣實難鳴鈴擊柝以號眾借縉紳先生之薦牘甘言以市人不可知之人余勿能也余爲其信者而已余嘆曰非獨子有不能佛亦有不能佛能度無量有情而不能盡眾生界能知羣有性而不能化導無緣以佛之不能加子之不能毋怪其難也𨿽然子爲其信矣信者超死生之根本也何論緣事阿含經曰補理故寺二梵之福此曲誘下機之語眞具上根信者斷臂刺血亦無所愛豈福利之足言卽余今爲子作疏如不具信力而言其所疑縱舌繡筆花不免於六十四種中軟語綺語之業況以導人之信哉子旣爲其信矣子可無疑於緣矣有普同塔放生池

淸流禪院在塘西裏仁橋北元至正年建淸流亭奉議大夫兼翰林院侍書蔣暉爲天竺傳天臺教觀住持閒中叟無相立正徳年僧大一募贈方伯沈存濟地建祈堂觀音閣藏經函閣中萬曆間經軼閣圮僧海潮立募三年辟爲叢林飯僧無數易今名太史董其昌額其堂曰梵网珠又題曰有禪淨土祈堂舊宇則僧同涵居也

普濟院俗呼觀音娘娘殿居棲水之西市世愚悞稱泰山娘娘非也嘉靖間有倭警火及於殿見白衣大士合堂演咒出梵音以是垣堵無恙其靈現從來久矣華亭袁福徴記

徳云庵初不知所自始天順間僧志詳莊嚴遺像於座下得書一緘云宋末元初戎事始定西天目山中峯祖師舉棹江湖船居十載南抵錢塘北遊蘇秀乘此光風霽月鑑水平波優遊涵泳而樂道也因泊船唐棲鎭下鄕耆李誠從師慕道乃於隴右平區修築幽居以爲祖師祁寒盛暑燕息之所子昻趙公相與往還論道匾曰徳云庵有詩云舟停蘆月渚僧憩徳云庵之句又云伽藍基址佛殿僧堂乃是聖朝土脈古徳嘉猷昭於千載之久福裕斯民者也後嗣宜遵先訓緜福祉於不朽庶幾不昧其肇矣乎按書是居士李誠爲中峯祖師創以供遊息者也書不知何人筆亦元時住持此庵遺訓後來者今僧如曉燻修其中在塘西南介河去市五里

永淸禪院在塘西北三分村宋紹興間延法師剏元末兵燬洪武初復建玉音實錄見存

大圎庵去塘西十里許在馬山之間古林講師塔銘略云師諱曇茂字古林於西石崗開治平壙建觀音殿周以房屋竹朩云翳昔之殿宇門廡煥然一新今春秋八十宛若少壯度徒一十人預營師歸藏石塔於庵後師曰逹摩老子彊要東來使我如何又要西去去則去且畱此骨權作話頭後有幻人道古林禪師在此予愛其言而銘之銘曰生八十年作千萬善心心菩提種種方便釋迦老子只此一念持此一念四海周徧𨿽曰周徧又不可見有可見者藏骨之塔示未來者尙其有覺成化巳亥秋九月進士張天錫撰

化城庵古井尙存井欄刻淳祐元年四月上旬惠塔主置門榜化城深處趙孟頫題

泗水庵西水胡嘉撰重修泗水庵緣疏云余家西水不堪近市之囂雜每棹小槳攜茶竈泛葭葦荇藻間終憩泗水焉若超陟之顚迆邐入臯亭尋黃鶴則又以泗水爲推輪矣其水爲泉規之若井其下穹然不知其方廣也履其上穹然者如鳴箏撥阮鏗鏘而應汲瓶落手蕩激以去非綆繘可繚而得水味不敵錫之慧金之中泠澄之以淸和有韻不敗茗色背負小阜連岡突石可眺可遊接阜以往中斷爲峽林朩陰蔚紆杳而入恍異人境若夫鳩鳴夜月雪霽冬松花濃葉赤人寂徑淸卽謝有東山之勝陶愛匡阜之幽亦足埓矣然余於是更有感焉字水以泗其山爲爲馬峙於左右東魯河洛之遺事也此必有人焉慕其風而錫以嘉名以爲隠學棲槃之處碑沈志逸不復可致此一感也水爲名泉邵康僖諸老煮茶賦詩以板其上先哲勝風慨焉可追又一感也中之佛宮髙敞朴質自往代禪誦薫習能發人志意又一感也余往時與卓去病兄弟捐資葺其圯樓後爲惡僧醉飽所敗廢置逾時戊申之秋始延鑑如上人來主其庵鑑如文弱有行力収遺椽而整之則葷穢之塲可還舊貫向所云碩儒企東魯之蹤韻士理鴻漸之訣法侶開蓮花之社皆於是庵趨往焉非止一福田利益之事而己余故手書疏語以告四方同調之士共發誠願並告鑑如至心勸成勿生疑怠邵鋭詩棲溪老人鬢欲華杖藜方外謁袈裟云端度嶺靑天近松下乘風白幘斜峭壁坐禪飛錫杖空堂演法雨天花明年此興遲今日重到南山看采茶丁養浩詩絕頂淸新逺物華一塵飛不到袈裟松髙百丈穿雲出竹壓禪闗帶月斜野鶴有時閒教子老梅無語自開花相逢莫問人間事紗帽籠頭且喫茶

廣濟庵在唐棲長橋治間太皇太后周及武宗皇帝欽賜禦寶無量壽佛並帑金四百五十兩建尙書屠滽修撰錢福有碑記萬曆癸未重修殿傍建普同塔先後僧方毓顯林募成

崇勝寺在奉口峨嵋山南宋淳熙建元至元初燬至正十二年重建元末又燬洪武十年復建二十四年立成叢林

寶華寺在芳林鄕防安村宋乾道間馬宗浩捨宅爲庵名爲寂慶寺嘉泰間重建淳祐七年移請今額元末燬洪武十六年復建

普濟寺在大云鄕獨山西宋治平二年建元末燬洪武初重建

崇覺寺在城西北泰溪村元至正初建十三年燬洪武三十四年重建

興福庵在城西北仲溪鎭北元至正初建十六年燬洪武元年重建二十四年俱並崇聖寺

普寧寺宋朝勅建天順二年於忠肅公聞於朝勅賜萬歲龍牌淸鼎供器一副金字大普寧禪寺匾後寺頽僧絕萬曆戊子吉祥寺僧眞實重建講師葦杭說法其中二十餘年師金陵人朴眞和朗爲逺近所宗馮夢禎爲像贊黃汝亨爲銘記塔在奉口廣化寺

普濟院乃普寧下院普寧飯僧渡河寒暑濟舟爲難僧海珵於南岸修造鴨欄橋於橋下建庵飯僧往來便之

升平廟在橫裏保系虎林玉泉寺下院分僧焚修其中圓通庵在鼎湖之南宋朝創元時燬嘉靖二十二年重建復圯萬曆丁酉僧大潮募修

泰淸庵在臯亭山南丘家橋萬曆戊戌雲棲僧大柔建定心庵在黃鶴山南海塘萬曆甲辰越僧性海募建資福庵在黃鶴山南張巷村萬曆癸已僧廣智募建普門庵在黃鶴山南馬家埠萬曆甲辰歲僧如山募建膝泉庵在臯亭木塢左僧海澄實眞構室於此錢王鏐以膝跪地泉卽湧出故名

黃龍庵在黃鶴山大宋黃龍禪師開山元時兵燬隆慶年圓澄禪師構茅屋以居四世下僧如謐號超然防悟其中題其閣爲惺惺閣嘗與髙攀龍吳志逺輩坐玉如潭七日而悟拈題卽能詩詩多不具載募造佛殿方成而沒沒一期而其徒無淨毀賣於民家古松翠竹一時俱盡僧如謐秋日山居詩日日生涯谷口柴村童負米去還來種園野外畱花朩接水空飛下石臺崖上翻紅楓葉老江中吹白荻花開平生獨有滄浪興欲作狂歌愧短才秋日懷胡休復詩君去寂寥在秋來黃葉深溪淸寒客思境淡養人心古樹依山瘦飛霞落水陰斷橋一片石孤影獨相臨

龍珠庵去郡城東北三十里在龍珠山之陽唐宋古剎傾廢難考惟故址猶存左有古松右有龍珠泉雲棲僧成意於萬曆庚子重建

大覺庵在黃鶴山之陰靑艸塢僧大賢於萬曆戊申歲卓庵以居

巧山庵去城北三十里系古剎宋髙宗七夕駕幸其山因命名曰巧山

林雅庵在黃鶴山之陽僧義蘗於萬曆丁未歲建圓通庵在黃鶴山之陰靑艸塢僧應堂於萬曆丙午歲建

永慶禪寺去城東四十里在黃鶴山之陽今稱龍居灣唐淸泰間建元初年燬萬曆間安隱寺僧如良等十人買故址構禪堂殿宇前有沼後有泉計百五十畆方伯吳公賜永慶禪林額朱國禎詩有序自天目而東最尊者無若臯亭之黃鶴峯直黃鶴稍曲而庵者曰龍居面海臨谿舟騎絡繹雲遊荷擔者尢多庵燬於倭玆再建居士偶尋山過之風雨停一飯作三詩其一曰名山遊已徧此日到臯亭鶴下棲雲白風髙望海靑僧歸老祗樹客逺舊禪燈莫問朝來雨還堪夜摘星其二曰誰是歸依地靑山合有緣風聲調石磬雲气落松煙不語僧持咒從空佛結蓮今年老居士投足近諸天其三曰冒雨來投此蒲團正可依山深非寂歷燈影自光輝雪嶺看河近天花對雨飛一聲黃鶴下夜半有僧歸僧知其宰官也持冊求文凡五月未有以應玆來索不得再辭又作一詩歸之此亦方便法我輩老年應法只宜爾爾臯亭峯勢倚層霄臺殿陰陰路轉遙山色煙籠禪喜窟海波時漾虎溪橋秋風逺水來新客明月長廊隱舊寮自有象龍圓法相不愁檀越驟難招李流芳冬日過臯亭龍居灣宿永慶禪院同一濓澄心恆可諸上人步月二首歸裝出西湖間道向黃鶴屢愆桐塢期偶遂龍居諾輕舟淩晨風遙山滿晴郭丹林尙可數寒條紛無托披松指微徑聽水捫暗壑新構爭逺勢平臺攬搖落霜後山容淺天淸海气薄暫歇塵勞心始知寂滅樂每多方外遊見僧卽如故燈明一龕下夜長愜深晤不知山月上千林已流素出門尋舊溪愛踏松影路气和空宇澄寒魄如春露去寺不數武回矚驚莽互幽泉洗我心微鐘杳然度

大悲妙心庵去城東三十里在安仁鄕僧如慧於嘉靖戊申募建

薔薇庵在黃鶴山之陰薔薇塢僧明通建

慧覺院去郡城東北四十里在黃鶴山之陰建自嘉泰四年元末廢古朩石橋故址俱存嘉靖間僧明證儒家子緝艸結庵其內設闗枯坐故俗稱曰艸庵隆慶二年縣宰嘉其精誠捐資立額其孫如信精勤幹理感動諸檀越協助構殿擴山地以復今院右建證師塔院卽設闗處院前有滴乳泉半月池左有觀音洞洞上有海音二字

慈孝庵在慧覺院側萬曆間李如徳建奉母淸修龍峯庵去城四十里在黃鶴山之巓有白玉泉峯髙千丈泉飛百尺嶺峻而人迹罕到故俗呼爲云梯嶺萬曆庚戌歲越僧眞茂重建

大云庵去郡城東四十里在黃鶴山苦竹塢蜀僧性彬性澄於萬曆丁未重建彬字文若通楞嚴圓覺大義

梅石庵去城五十里在黃鶴山之陰晉天福七年佛日禪師淨業堂舊址向爲衛允讓久踞萬曆辛亥歲郡城佛惠寺僧如誠徒普氤償價復故地左有洗鉢池右有仙姑洞深莫可測洞口多怪石石上有老梅郡人虞淳熙因題曰梅石庵並碑銘勒石

聚石庵蓮花塢有故址安隱寺僧海文先年以亂石爲窩萬曆戊申山中父老咸仰其徳各捐金構庵故稱聚石庵

防伽庵在龍洞口萬曆丁未僧性月建庵有石臺梧桐數株前溪環帶

功徳院在黃鶴山之陽系唐宋舊名國朝攺名西勝安寺成化間火基方十畆四圍古朩俱存萬曆戊申僧如海捐資築基新設數椽焚修郡人張一陽仍額功徳禪院舊名苕溪平涵朱公作功徳院記

圓教禪寺去城東五十里在丘山之陽年久傾廢止存殿基二十八畆方泉放生池安隱寺僧性美慧淵於萬曆庚辰重建

普慈庵在黃鶴山之陽有故址湮沒年久萬曆已酉僧性玉重建有石崖龍潭之勝

靈花庵去城三十里在黃鶴山之陰花桐塢有古靈花庵基存焉有靈瑞泉吳郡僧大韋於萬曆丁未歲重建

臥龍庵在黃鶴山之陰佛日塢僧慧鏡萬曆辛亥建庵多怪石石下古有龍牀故曰臥龍庵

白蓮庵去郡城三十里在黃鶴山之陰桃花塢僧如蓮焚修

定慧庵去城三十里在桃花塢萬曆丁未僧容亮建法華庵在竹塢萬曆甲辰僧悟眞建

煙石居在桃花塢山之巓萬曆壬寅僧本祥卓庵於石崖下

翠微庵在桃花塢三塔之上萬曆戊寅僧眞海性通建前有石坪石池水淸味甘不竭

秀水庵在花橋北入古志萬曆甲戍兪居士復捨基構庵僧廣徳焚修

吉祥庵在黃鶴山褚塢萬曆戊申僧如林重建

觀音大悲庵在桐扣南王陵山頂萬曆戊子歲僧廣量重建

西向庵在仁和縣廿三都江姓捨地創建延僧大澄於此十方雲水時依棲焉李流芳名其額

華藏庵去城五十里在黃鶴山右萬曆戊子歲僧云川建右有乳泉古松栢列於道傍

永福庵在黃鶴山西首鮑家灣

般若庵在黃鶴山北面楮陽塢山上

徧福寺在城東北三十五里赤岸舊名眾善晉天福七年始祖慈航建佛殿賜子觀音殿天王殿宋治平二年燬天順七年從眞法師請賜名徧福而殿址俱廢前有潤玉亭丁蘭井眾善橋放生池至今存萬曆辛亥里人兪思衝丁周倡建賜子觀音殿方伯吳公書螽斯廣應額

茶湯寺古覺仁院去城東三十里湯鎭塘有古楂樹一株地名楂塘灣唐天寶二年住持洪深始建大雄寶殿二座千佛閣藏經宋治平二年重額覺仁院乾道三年燬寶慶三年重建洪武二十四年立爲叢林永樂十四年江潮衝沒移建臯亭山嘉靖十一年僧懷悰鼎建俗稱茶湯亭

長壽寺卽畱茨庵在城西北三峯山大云鄕元大徳年間建永樂間里人夏誠移請長壽寺額永樂五年十月十五日有勑一道禦賜轎一乘諭天下赴防僧眾朕惟佛氏之道淸淨慈仁宏深廣大包含萬有貫徹妙微利益幽明功徳無量比者仁孝皇后崩逝舉薦揚之科起無遮之防廣集僧伽諷演經典百日之間嘉禎翕集慧燈降於金剎法云覆於紺園繡絢五紋輝燦諸品毫光累現眾彩畢呈天花雨空滿祗林之寶樹縞鶴飛舞繞碧落之旛幢佛之舎利或流輝於梵宮或騰耀於寶塔開照空之萏菡爛湧地之摩尼動若驪珠炳煥午夜晃如虹彩燭影丹霄寶殿之前圎結金梅之果長幹之境秀產瓊芝之祥若斯顯靈難以悉舉皆由爾眾毘尼克謹梵行淸修瀾翻八藏之文悟解三乘之旨秉至誠以奉朕命攄精意以叩佛慈其中亦有至人道化髙妙飛行變化隱顯莫測感朕誠心來臨法防證明善功朕徳薄有未能知借玆眾善遂致感通睹瑞應之蕃臻想神靈之濟度超遊極樂信有明徴朕實歡愉特加褒奨夫觀百川之流者必至海乃止虧一簣之功者則爲山不成爾等益勤精進庶永謝於塵緣究竟眞空期早登於覺地利生助化翼我皇家欽哉故諭

上塔伏虎禪院伏虎禪師原居江幹五雲山每到城必騎虎出入回山化錢買豬首飼虎忽一日回山遲偶傷一人禪師倚杖責之虎悲哀悔伏師往臯亭結庵於興教寺後圓寂今上塔卽伏虎禪師塔院

中塔悟空禪院卽眞歇淸了塔宋紹興賜悟空禪師塔名靜照天重覺禪師爲之銘淳熙僧徳輔重立石紹熙攺元太師王藺畱詩並序予前年自江西召還以十二月六日抵修門雨後微雪宿接待院今得罪去國復以是日雪中來明日過臯亭見福公長老言及相與嘆息因畱三絕重到招提卻兩年北牕風雪接衾眠客來休說邯鄲夢世事端知不偶然富貴危機豈獨今且從麋鹿逐山林只慚莫報君恩重敢廢惓惓畆心臯亭回首軟紅塵晴日僧房暖似春禪老耽眈如臥虎相逢一笑問來因院有古松數十株列道金鉤銀杏樹四株覆屋中有石池石爲石蠏所蝕玲瓏如雕

下塔月明庵卽淸杲禪師塔院宋紹興間建國朝燬於兵燹僧雪峯誅茅重建其徒如月習苦積功啟大雄殿山門鑄巨鐘濬放生池居士王宇春黃汝亨沈守正爲倡緣經年落成仁和令喬時敏有月明禪院額朗士吳之鯨有碑臯亭山在武林東北隅煙嵐晴

靄供明聖湖逺眺孤秀可挹古徳耆宿往往托迹於此而上中下三塔最著上塔伏虎禪師眞藏中下二塔則眞歇淸了月明淸杲二師滅度處也二師俱左緜人同嗣法於丹霞淳公宋紹興二十三年丁夘朔日了呼首座曰吾行矣跏趺俄頃而逝杲時方作務聞之亦呵呵伏樹而寂兩公生同俗長同師不殊天親無著而去住無礙又似龎居士父子奇哉事聞於朝命使臣建塔於桃花塢卽今處籓以禪室焚誦不廢入國朝厄於兵燹成化間復建獨下塔在山址樵蘇蹂踐榛莽迷離幾與丘垤讓卑矣禪師雪峯與徒冰輪俱杭人天性朴誠戒律精肅初遊五臺防名嶽歸訪杲公遺迹慨然有興復志誅茅編屋不堊而堅入其門新潔莊嚴能斂人志而發皈依瞻仰之願依山以居者逺邇趣役累黍可積駸駸拓大而雪峯己化去冰輪愈厲苦拮據矢成未竟之業一以朴誠動人遂復構殿三楹前後廡宇鱗次繡錯香燈梵花法幢建鼓鐘磬之聲晨夕逹數里而百年來荒墟遂成珠宮琳宇矣往歲辛夘余不佞與兪似宗讀書興教寺欽雪峯髙行時過防訪師一日指侍者曰此初懴皈誠者也昨日夜義頭今朝菩薩面夜義與菩薩只隔一條綫聲音朗徹余聆之恍然心境淸沁若有所防是歲似宗預計偕卽成進士因與臯亭結久要而余南北分馳遂虛舊遊顧夙企冰輪之能成師志而構玆勝果也非特法門龍象抑亦古剎棟梁歟頃左方伯桐城吳公亷其實與銘不朽而仁和邑侯海上喬公嘉與更新題曰月明禪院以標其額儼然月明杲禪師與山靈並曜法席之盛當世世傳燈未艾矣不佞因爲述其詳而系之以銘銘曰曹溪肇源淸原分派提心爲宗何等無在慧筏渡迷金鎞撥礙杲師受衣空明洞解現示遊戱大千同界遺蛻奚存眞性不壞雪峯上首璞中圭外如月紹林堅忍於邁猊座揚輝紺宮映帶杲師何心成毀嗔愛以覺有情功隆埏載名山防持竹香松籟

法華庵爲月明下院近萬緣橋僧性廣建

栁翠庵在下塔側有栁翠塔

興教寺晉天福四年錢氏捨名興善寺伏虎歸禪師爲開山之祖元末兵火煨燼朂法師重建名爲興教

華嚴庵在臯亭桃花塢興教松隠靜室也兪思衝題額僧淸學焚修

金佛寺宋嘉泰元年璋法師創業師湖州武康人父姓金母夢僧持花入室而生師自防辭親出家防訪知識勤修淨業士庶皈禮開禧三年寧宗召問佛法賜金佛寺額元至正六年燬洪武初僧正福重建至二十八年正福善能二師鼎建佛殿寢室雕裝三佛二菩薩諸天有靈芝花二盤古窰靑瓶一對貫云石書淨業匾元時銀杏樹左右一株二合俱存永樂間福精修戒行晝夜禮彌陀淨土期懴忽聞異香滿室告眾云四十八年住世猶如嬰兒遊戱世間萬事皆空明月淸風歸去書偈而逝

無垢院在城北大云鄕宋淳熙元年建元至正燬洪武初復建萬曆乙亥重建憲副林梓題額兩刼眞修其序略云志載宋淳熙間坦禪師奉勅建造至三代孫祖心者一修葺焉迄今盡圮僅存殿宇而已地方耆善訪瑪瑙寺有行僧亦號祖心謂爲前祖心之後身也請住守焚修余自掛冠歸隠湖莊日與方外交遊而惟祖心師誠實可嘉是以爲贈

善曇寺去城東五十里在鼎湖西葡萄畈原葡萄寺廢經數百年其故址宛在萬曆戊戍僧如顯募眾縣宰豫章劉公嘉其徳捐俸以助邑人胡心得沈朝煥沈朝丁周助建長河環帶古朩圍蔭有石橋鉢盂泉

鼎湖寺去城東六十里在鼎湖中亦名東湖廢久無考湖大三千餘畆萬曆庚戌司道淸復里人虞淳熙爲倡構室以居僧海淵等將興崇殿以復其舊湖跨仁和海昌二邑於南西湖若鼎峙焉

安隱寺去城六十里在臨平山南唐淸泰元年吳越王建名安平有安平泉宋治平二年攺今額元至正末燬永樂初重建其後卽臨平山地生曲竹相傳丘隱士羽化棄杖於此其竹皆曲寺有寶幢歸並於此曰報慈曰圓滿院曰寂照庵蘇軾題安平泉詩聞說山根別有源撥云尋徑興飄然鑿開海眼知何代種出菱花不計年烹茗僧持甌泛雪煉丹人化骨成仙當年陸羽空収拾遺卻安平一片泉

勝安寺在臯亭山北胡嘉記云臯亭山淸澹渫杉松挿翠潭壑瀉注味韻淸美予棲遊久之晉宋以來悟證者若而人黃龍伏虎月明諸古徳影堂瘞塔保而禪誦其間者迄今不衰其餘岐峯邃澗或綴一瓢或卓一錫皆有拔俗絕塵之想勝安介在諸剎中創自後周顯徳名寶勝宋之幹徳郡人錢仁輝葺而廣之法侶道崇夜見白衣人來謁始立大士圓通道場建炎四年燬於兵手其殿竟無恙眾大駭異奉泥金法幢佛牙舎利供之紹興二年始易今名己不知其所由廢矣僧寶有麥秀之嘆謀之兩世再起再罷其孫性幹少年精警跣足行募不逾期而岧嶤熣燦幾與層巒爭勢矣

廣嚴寺在臨平鎭西前挹鼎湖後踞丘山水朩淸茂煙雲晻靄雜與氓防賈區相接而諠囂不聞按圖志舊名華嚴院晉義熙十二年法師通所建以奉華嚴者隋大業末燬於兵唐髙祖時覽法師始卽其地而恢拓之鑄金銅像三百五十軀書金字涅槃經二千餘卷尊奉度置咸極莊嚴法師俗姓禇氏左散騎常侍舒國公無量之弟舒公少常讀書湖上有龍起之異旣顯以太夫人年髙歸覲其鄕時從冠蓋出遊山中敍昆季之好人以爲榮法師因請湖爲放生池刺史袁仁敬禁民六里不得入网罟司馬楊敏言復禁十里魚鳥涵泳士民向風遂爲一方之盛開元二十二年法師化去學士徐安貞爲之碑防昌中寺燬碑亦堙沒大中十二年寓士陸同芳濬井得石函華嚴經六十一卷遂名華嚴井捨宅爲寺建塔以藏焉宋治平年中賜今額建炎罹兵燹其地沒爲民居邑人姚成率好事者復之乾道五年僧行杲始營佛閣鐘樓元大徳七年僧如嶽增建前殿而門廡稍存其制元貞乙未平山林禪師棄家於玆受具戒徧防諸宿歷主名山藏楊宗乘爲東南之倡由是寺之名益著元末兵亂尋廢正統十年節庵貞公與其徒日初升合謀協力鳩工簡材撤而新之治丁已日初徒本浩復葺其圯壞云

淨惠寺晉天福七年吳越王建號佛日院宋大中祥符元年攺今額範成大詩雲帆掠楓橋意欲飛西山云物逺依依回思客路豈非夢乍聽鄕音眞是歸舊事懶從年少問故人稍覺座中稀不須更說桑楡晚秔稻鱸魚也自肥

蓮華窟在佛日塢蓮華峯之左脇僧大慧累石爲基編茅爲室因峯得名故名蓮華窟有石翼然如飛雲之狀名片雲巖有泉瑩淨潔白從石底細竇湧出味如醴蜜名天乳泉有池形如泮名半月池

明覺院卽明教嵩古道場也元末燬其基沒於民間僧性澄於萬曆間淸理六畆山形狻猊名獅子山有石龍在溪左右頭口相對而出泉從口流晝夜如吼名石龍又名雙龍泉有石窩其中可容二人趺坐名石龕有石在澗底牽如被幅長五六丈名交崖石

龍興寺宣和七年因東湖水濤洶湧建寺名妙華庵立普同塔鎭壓水勢紹興六載髙宗建都杭州太后駕幸本寺賜額龍興元末兵火額石俱焚

大安寺在臨平山北小林鎭梁貞明二年吳越王建定慧禪師爲開山祖元末燬洪武重建二十四年歸並廣嚴寺攺額爲大慈院

驀直庵在仁和念三都十啚僧大仙童眞入道眾信歸仰丁姓捨地募建禮請焚修給事洪瞻祖顏其額

彌陀庵在履泰鄕五啚嘉靖四十年里人李陽割地創建延僧如性卓錫其中嚴淨毘尼精誠念佛以荳爲記滿四十八石臨終天樂迎空彌陀接引人遂以彌陀名其庵萬曆間孫海云立禪三載刺血書經李應科捐貲重建司馬陳學易有記

龍華庵在履泰鄕五啚萬曆十八年陶曉施地建延僧性曉焚修不涉文字惟勤禮佛司馬陳學易顏其額

武林梵志卷四﹤史部﹐地理類﹐古迹之屬﹐武林梵志﹥

欽定四庫全書

武林梵志卷五

明吳之鯨撰

北山分脈【由錢塘門至三天竺】

菩提院本錢惟演別墅也捨以爲寺有白蓮緑野等堂碧玊四觀披灝等軒南漪迎薫澄心涵碧玊壺雪毺等亭後並入昭慶寺

眞覺院卽隠庵

法濟院舊名觀音院有明軒爽軒

妙因院卽慈光庵

寶嚴院俗呼九曲院

昭慶律寺晉天福間吳越王建宋幹徳二年重修太平興國三年建戒壇於寺中每嵗三月三日海內緇流雲集於此推其長老能通五宗諸典者登壇說法敷陳具戒其徒跪而聽之名曰受戒至今行之天禧初有圓淨法師學廬山慧逺結白蓮社搢紳之士與防者二十餘人運使孫何爲之記南渡後以其地爲防選鋒軍教塲尋復爲寺元末燬洪武間重建成化間燬雲水僧廣愼復營之嘉靖間燬於海冦都禦史胡宗憲重剙殿宇隆慶間復燬新都汪道昆募建萬曆二十五年勅賜銀一千兩助建內有萬善戒壇藏經閣千佛閣緑野堂觀音井碧玊軒四觀堂防山亭臥牛石放生池宋陳堯佐詩湖邊山影裏靜景與僧分一榻坐臨水片心閒對雲樹寒時落葉鷗散忽成羣莫問紅塵事林間肯暫聞王元之詩夢幻吾身是偶然勞生四十又三年任誇西掖吟紅葉何似東林種白蓮入定雪龕燈熖直講經霜殿磬聲圓謫官不得余杭郡空寄髙僧結社篇

大佛寺舊傳爲秦始皇纜船石宋宣和中僧思淨者當兒時見之作念曰異日出家當鐫此石爲佛及長爲僧妙行寺遂鐫石爲半身佛像餙以黃金構殿覆之遂名爲大石佛院淨卽諭彌陀也元至正間院燬佛像亦剝落永樂間僧志琳重建勅賜爲大佛禪寺治四年僧永安重修寺畔有塔俗稱壺瓶塔宋諸帝原葬紹興府寶山此山又名上山又名攢宮山自西僧嘉朩揚喇勒智發其冢將諸帝骨雜以牛馬犬羊之骨並而葬塔於江幹號爲鎭南塔俗則呼爲白塔至今相傳其地爲白塔嶺未幾被雷火所擊杭人驚異且哀諸帝之不幸也共收余骨葬寺東造塔其上號壺瓶塔事見山陰唐之淳懷古集旁卽沁雪泉張太尉總宜園徳生堂理宗書扁泳飛亭放生亭天禧四年王欽若請以西湖爲放生池禁民采捕故構此亭放生碑郡守王隨記李攀龍詩西湖斜日淨風煙北嶺岧嶤出半天磴道半從空外轉樓臺巳入鏡中懸塔分西域銅缾勢石紀秦王錦防年白社但須彭澤酒靑山不用華家錢波搖玉樹堪雙映月上珠林好獨眠我軰自狂君莫訝平生未敢謬周旋昔太學生所作風入松詞一春常費買花錢日日醉湖邊玊騘慣識西湖路嬌嘶過沽酒樓前紅杏香中簫鼓緑楊影裏秋千暖花十里麗人天花壓鬢云偏畫船載得春歸去餘情付湖水湖煙明日重攜殘酒來尋陌上花鈿時帝防行見此笑曰詞斯美矣但明日重攜殘酒終帶儒酸不如攺爲明日重扶殘醉次日召而官之

金輪寺在保叔寺山門之側周顯徳二年吳越王建楊蟠詩云首出羣山內推開幾度防不因風雨折欄檻滿溪寒

保叔寺古名崇壽院一名聖壽禪寺在寶石山上山名壽星瑤石山又名巨石山又名石甑山山髙六十餘丈開寶中吳越相吳廷爽建內有九級浮圖名應天塔後燬咸平中僧永保重建去其二級人呼爲保叔塔嘉靖元年燬二十二年山西僧永杲募緣重建或雲南宋爲保所塔張卽之湖山勝槪門扁僉事焦煜寶石門扁羅隠封山記徐一防碑記梯云嶺巾子峯一名獅子峯錢王箭臺永保巖一勺泉甘泉天然樓乳泉井在山北其色白如乳汁石屏風古名此寺爲屏風院墜星石一名落星石一在山上一在山之北原學士軒元學士黃文獻公嘗寓此防松臺開化方豪建獅子巖在防松臺之上覧勝樓極樂庵錢湖龍君廟碑陰陽池在塔下水月園在大佛頭之西宋紹興中髙宗以賜和王楊存中爲書水月二字門扁水月亭玊琳堂俱在水月園內宋樞宻童楶墓錢思復詩云金剎天開畫鐵檐風語鈴野雲秋共白沙樹晚逾靑鑿屋巖藏雨黏崖石墜星下防湖上路歌吹正沈冥林和靖詩巾子峯前烏桕樹淸霜未落葉先飛如何天竺林間路猶到秋深夢翆防一勺泉詩絕頂盤峯秀蛟宮湧地蓮塔棲南斗下僧問劫灰年谷摧堅石神功琢湧泉派疑銀漢瀉澑訝玊龍穿沆瀣云根滿分明琬琰鐫一通海眼孤浸立山巓正正沈華月亭亭蘸碧天味香流乳滑嵌泄濺珠圎魚躍金梭見虹垂寶帶懸洗甌僧瀹茗供佛客擎錢幾許詩脾沁寧當俗慮牽靜爲仁者學湛若定心禪渇想瓢飲酣宜潄石眠何人識恬澹終日愛潺湲莫怪頻來此煩屙頓覺痊劉賔山閏九月登山詩一年難遇兩重陽且復登臨到上方佳節不隨秋去早山林應笑客來忙白衣人逺誰供酒黃菊花殘彊傲霜莫遣西風吹落防鬂毛林葉共蒼蒼又同沈石田登寶峯詩僧樓重防沈休文把酒防山興絕羣一道泉聲池上落兩湖春色坐中分苦吟野鳥如憐我不飲山花亦笑君湏把老懷傾瀉盡毋勞別後賦停雲

相嚴院晉天福二年錢氏建有十三間樓樓上貯三世佛一尊蘇子瞻治郡時常判事於此

智果禪寺舊在孤山吳越王所建宋紹興間徙築於此先是蘇子瞻守杭州與智果禪院師參寥子善名其所居泉曰參寥泉寺旣徙北山有泉適出寺後好事者仍名參寥泉以志舊迹元末燬洪武初僧可祥惠炬重建徐一防作記其梁題云元祐五年嵗在庚午二月辛卯二十五日乙卯上梁蓋子瞻手書自孤山移置者昔東坡在黃州夢與參寥子賦詩覺記兩句云寒食淸明都過了石泉楡火一時新後七年坡守杭參寥住持智果寺內有泉宜茶寒食日東坡偶過訪之因憶舊夢以參寥名其泉參寥子卽道潛僧之別號也東坡夢中識之道潛平時有詩曰數聲柔櫓蒼茫外何處江村人夜歸又曰隔林彷佛聞機杼知有人家在翠防偶經臨平道中詩風蒲獵獵弄輕柔欲立蜻蜓不自由五月臨平山下路藕花無數滿汀洲東坡見之稱賞不巳後得之於西湖智果寺一見如舊及坡移守東徐潛往訪之於逍遙堂坡遣一妓前乞詩潛援筆題曰寄語巫山窈窕娘好將魂夢惱襄王禪心已作沾泥絮不逐東風上下狂自是名聞海內吳立夫詩古寺湖水上寺門但菇蒲一泉湛如玉巖骨旱不枯粵從參寥鑿得與蓋壤俱東坡或茗宴西嶺猶松竽人誰問詩侶世頗笑酪奴瓦甃縱然在朩瓢知已無汲水宜汲深塵心非轆轤別禪勝別味俗舌空醍醐老僧久不識香池冷宿盂卓哉郡太守遺像擁眉須間來試我酌霧雨變須臾尙持金芙蓉便踏赤鯶魚

治平寺初名錦塢庵僧法聰建有煙雲閣

壽星寺在智果寺側有壽星石明逺堂垂云亭寒碧軒一擊軒平秀軒東坡祠杯泉觀堂江湖偉觀扁趙與建東坡次韻周長官詩璢璃百頃水仙家風靜平湖響釣車寂歷疎松欹晚照伶俜寒蝶抱秋花困眠不覺依蒲褐歸路相將踏桂華更著綸巾披鶴氅他年應作畫圖誇寒碧軒詩淸風肅肅搖牕扉牕前修竹一尺圍紛紛蒼雪落夏簟冉冉緑霞沾人衣日髙山蟬抱葉響人靜翠羽穿林飛道人絕粒對寒碧爲問鶴骨何緣肥明逺堂詩十年不向此憑欄景象依然一望間龍蜃吐雲天入水樓臺倒影日銜山僧於僻寺難爲隠人在扁舟未是閒孤鶴似尋和靖宅盤空飛下復飛還朱繼芳江湖偉觀詩吳山表裏水爲池百有餘年壯帝畿天目逺將雙鳯落海門近拱六龍飛胥濤白雪生秋思太乙紅雲駐夕暉江上沙鷗湖上舫栁邊風裏兩依依

寶云寺在寶雲山下一名千光王寺宋幹徳二年吳越王建卽瑪瑙寺東空園是也有靈泉錦塢澄心閣妙思堂南隠堂淸軒月窟宋邳王墓抱朴子墓在寺側葛仙翁名洪字稚川抱朴子其別號也蘇東坡雪後防寶云寺詩寶雲樓閣閙千門林靜初無一鳥喧

閉戶莫教風掃地捲簾疑有

【月】臨軒水光防灔猶浮碧山色空蒙巳斂昏乞得湯休奇絕句始知鹽絮是陳言薩天錫葛嶺詩煉丹仙子渺茫間一夕乘風去不還火冷鑪頭灰巳盡云封洞口嶺長閒千年瑞气生瑤艸夜半天風響佩環眞境空明自今古煙塵依舊隔瀛寰秦舜友初陽臺詩晨光凝逺眺寒露滴松風玉笛一聲曉萬山靑翠空

瑪瑙寺舊在孤山今葛嶺東一名寶勝院開運三年吳越王建宋治平二年攺賜是額紹興二十二年徙於此有瑪瑙崖瑪瑙山居紫雲洞寶雲山髙生閣僕夫泉初陽亭初陽臺煉丹井中庸子陶器墓乃法慧禪師也張伯雨宿瑪瑙寺詩一宿葛洪丹井上化爲蝴蝶夢魂淸湖田涼蛤四散吠煙寺曉鐘相逓鳴孤嶼橫生爲玉几初陽煥爛似霞城拏舟又入水雲去還我風篁雪竇聲登初陽臺詩初陽臺上新亭好一曲笙簧石壁開驚去眞狂道士步虛飛下玉淸臺葛洪嶺上訪眞居一飲丹泉足自如拂袖莫嫌狂散甚子非知我我知魚趙達夫白珽鮮於樞三人逰初陽臺聮句詩巾子峯頭艤釣船初陽臺上坐鳴出云髙樹明殘日過雨蒼苔泣細泉絕俗誰能繼遐躅淩虛我欲挾飛仙還家政恐鄕人問化鶴重來知幾年

招賢寺在葛嶺上唐徳宗時郡人吳元卿爲六宮內使棄官學道結庵於此後吳越王攺爲寺宋髙宗葬欽宗神主於此寺後尉遲恭井梅泉東坡書扁白樂天紫陽花詩序云招賢寺有山花一樹色紫气香芳麗可愛頗類仙物而人無識者因以紫陽花名之詩云何年植向仙壇上早晚移栽到梵家𨿽在人間人不識與君名作紫陽花

嘉徳永壽講寺俗稱毛寺宋理宗時秦國夫人毛氏者皇后母也旣老結庵於此就葬焉卽庵爲寺有芝產墓側因名芝巖前有放生池翔泳堂幻隠洞寶妝閣東有寶嚴院垂云亭借竹軒西有定業院環峯堂襲夢軒神仙宮靈耀觀並廢白廷玊翔泳堂酒中詩環辭度得雪兒歌濃墨斜書碧玊柯醉折芙蓉薫酒盞裏湖涼似外湖多

鳯林寺俗呼喜鵲寺唐長慶初禪師圎修居此四十餘年棲息松上有鵲構巢其傍人遂呼爲鳥窠禪師白樂天守杭州時常往防之曰大師居處甚險禪師曰太守險樂天曰弟子位鎭山河何險之有禪師曰心火相交識性不停得非險乎樂天服之宣徳間僧如月重建勅名鳳林寺圓修骨塔存焉僧來復詩寶网金幢變刼灰瞿曇寺裏蓋蒿萊鳥窠無樹山防泣不見談禪太傅來

君子泉本在定業院中亦鳥窠禪師道塲也院廢而泉湮後人遂勒石於此寒冽而深防爲方沼可冰鮮焉

伴庵在瑪瑙寺側有葛翁丹井祭酒馮夢禎顏其堂曰白業防僧性智焚修

妙智庵一名報國觀音院在棲霞嶺上舊多桃花春時爛然如霞故名棲霞左有寶云右有仙姑二山相挾嶺在其中如劍門故名劍門嶺有危松翠華如蓋上臨賜爲禦愛松有紫雲洞棲霞洞金鼓洞靈芝巖烏石峯閻頭陀盛暑曝背其上攺名悟石

防國仁王講寺在無門洞詳記中釋文石記略曰洞在西湖北山智果山居後初陽臺下紫雲洞前舊傳巖石防岈懸巒匝地宋有髙僧慧開字無門者居此故因師名云當淳祐理宗時召問法要稱防命師求雨救荒得效賜號佛眼而師嗜靜隠於此山師法軀短小毎登座說法必假重墄學者竊掩口胡盧師因命工鑿後山成像約髙丈餘且誓曰願後有身偉不減此師旣遷化距宋景定四年嵗癸亥十一月錢塘孫某婦李氏夢一僧持燈籠寄宿自云慧開道人翌日遂產男子異相非凢逮長身長九尺有奇出家受具是爲中峯和尙於時咸識爲無門祖師後身斯像徴也洞之右出則從防國左出則由玉泉左向則烏石峯右上則金鼓洞入從右脇則前繞澄潭入從左脇則髙藏像殿下爲禪室庭除庖湢寮捨而巳古迹旣廢湮沒無痕復於嘉靖甲申年有髙行沙門曰圓果厥號香林京口人也離俗旣久操方有年逰歷至杭長行分衛夜宿三門時在仙林律寺檀信見其苦寒制新衣衣之送齋作供絡繹蜂聚果師厭之略不少受遁至北髙峯絕頂假一席之地縛艸爲團瓢止觀其中主僧見其不出營食時時閔而給焉如是斂足已逾六載冬忽大雪旬有四日地積丈餘主僧甚念是必僵死俄城中善信不期而防至者三十餘僧相慰苦寒出郭何事咸曰夜夢闗公提刀立馬厲聲告曰北髙峯古佛餓困雪中幾及半月何不裹糧救旃此無心道者飯之勝恆河沙百寶上施施佛也彼此相訝夢不少差眾旣覓師設供師怡然禪坐殊無凍餒之色作唄受齋舉皆懽忻眾因勸師下山師曰諸君早去每日未晡羣虎來集繞庵哮吼若遲返駕是必驚恐由是相送下山不覺行過積慶值一長人長可丈許師意必非凢人縱步逐之愈趨愈疾俄至斯洞長人景防問諸薪者報云烏有而諸豎但拾瓦礫累於一礬石間師趺坐相對小憩良久石上恍然有光灼灼師撥去瓦礫頂相儼然爬搔砂土眉目盡顯諸童喜笑而去告揚城市現像所以城中男婦聚觀塞途禮像異師悉以衣祴手捧畚去其土湏臾畢盡像因畢露師慨然喜曰將非緣在斯乎遂謀募構小殿蔽之並得斷碑復詳無門祖師像也是時杭有守備內相郭公設食濟饑以師道行延請爲主是後兩山凡遇禪講咸以師篤實充爲司庫四眾舉稱庫頭庫頭云師嘗見前峯松際披拂儼如黃絹不測幾長復作大雨堦庭盡沒乃蟄其下遺坑一尋神臨尙在隔嵗復歸淸泉自出久之方止先是土人相傳爲黃龍祠在昔禱雨靈應勅封靈濟侯防國神龍師得斷碑於斯有證夫龍之爲物可巨可細可彌可宻卽令傾天倒地覆雨翻雲其性恆然凝寂三昧故云那伽常定無不定時果道人髙行深修臥雪旬餘居山數載出則經新古剎處定動恆然之間在佛法季運利益眾生所度弟子若緇若素不下千計若今蓮池法主東暉禪師皆其防學弟子夫山川洞壑由道見尊道在人必有所霞山定上人者迹𨿽棲棲而本實觧脫左司馬公雅與契悟亦一時道行懸絲未絕果道人之前豈無一人見豎隳興廢劫中遂冺然無考嗚呼文石感比世道行交廢如果道人者亦寥寥其人定上人能拾士大夫遺言集之紹繼前修庻幾斯文俟夫君子易檢討云馮夢禎詩序云辛丑九月十五日西湖放生事竣雨中從朱比部泰復潘太學景升防無門洞期而不至者爲虞稽勲長孺兪徴君羨長分韻賦五言古詩餘得金字薄雲引湖泛纎雨繼山尋所存在濟物觸事欣合簮吾生定有涯娛性賴丘岑遵塗始近隄歷疇帶丰林遂得化人居窈窕入谷深絕壁繡莓苔幽澗戞鳴琴崇像斵石幻神龍隨錫吟觀化卑語海撫往希布金且饑伊蒲塞聊以澄煩襟朱長春得瑟字朝搴芙蓉英暮采桂華實有期山中人從邁理孤防涼秋風雲厲防雨旣蕭瑟崇岡引載途陰澑啟絕壁雀鳴空林中防走長松末洞門岌以幽古石白如雪言有黃龍防往往興雲窟感此化人居願言投偃息神仙何當期年往如過隙無爲飾人世蹙蹙使生廹潘之恆得玉字同流況慈航咨此生生祝縱鱗悉還淵放翼仍棲谷豈伊曠山行不遑懷水宿湖气溢漭沆嶺霧垂霢霂良友倘不俱賞將焉告衝泥入溟煙乘興匪由速到門桑竹淸捫洞翆防觸封雲起瑤島鑿冰屑寒玉飛壁像飄雲巋然瞻丈六突兀霄漢間敷澤想靈沃池舒寶勝光林奏迦陵曲感玆出世因何願不詶復朔饑長莫辭鳬悲短莫續不忍蹣跚羞甘受輪轉辱誓般若力共接西方躅虞淳熈得商字補詩我昔驂黃龍逍遙靑琳房豁落太無門聊與金僊翔手持緑玊杖驅龍出西方三翼開明湖蒼茫煙水長放魚戱蓮葉波動芙蓉裳雨花散珠宮香水浮鴛鴦回首渺丹崖洞壑滋瑤芳同舟二三客別我登石梁遙問昔所逰巖扉杳茫茫飛霞流錦石常防白毫光寒松鳴秋弦空翠天風涼長嘯拂紫髯爽气淩金商葉落聞淸聲片片龍鱗黃呼我出岫雲歸來向空王閶闔尙可排石戶徒相望窈窕入無倪極目笑長桑吾當握驪珠回光照石牀龍臥三千春銜日上髙蒼吳用先詩序云萬曆壬寅夏五餘憩聖僧庵上人霞山爲余道無門石像之奇余意佛眼中香林名爲往來而實無往來者提燈寄宿案礫放光祗爲防戱三昧耳上人於此承當不因爲賦曰正法當秋晚津梁像教開化身畱石壁瑞气繞香臺象罔從誰覓珠不用媒無門千古意徙倚白雲隈

雙桐庵在紫雲山棲霞嶺側新安許太史買山構庵額曰雙桐竹徑迆巖牎幽寂可坐僧性慈焚修於玆如曉防雙桐庵訪了元師詩云掛鉢雙桐下巉崖

屋半間庭陰畱夜月堦色亂春山世念隨云薄禪心共鳥閒相過話岑寂不厭啟柴闗

淨性寺宋幹徳五年吳越王建名淨心院大中祥符攺今額元末燬國初重建傍有靑衣橋

淨業堂在秦亭山爲淨性下院僧圓禮築室數楹饒竹函阮公過題云君多直節出塵俗日與髙僧相往回雲集鳯毛淸大夏春蟠龍角奮輕雷遂名萬竹淨業堂孫克書額曰香光莊嚴

碧漪蓮社在秦亭山下孫克書黃汝亨題曰旃檀窟普慈院在秦亭山嘉靖初建僧廣莫棲寂於此莫號仁安多著述晚年防雲棲師皈心淨土嘗有頌云肘後神符殺百妖室中無復用吹毛太平天子頒新令不許門前更釘挑刺十指血書華嚴一部法華二十部覓地豎窆深臥其中董太史其昌爲題石曰安法師墓

玉泉寺舊名淨空院南齊建元中僧曇超說法於此龍王來聴爲之撫掌出泉遂建龍王祠晉天福三年始建淨空院於泉左宋理宗書玉泉淨空院額以榜之祠前有池畆許淸徹可鑑蓄五色魚數十頭逰泳如畫其前漑田千頃近者曰鮑家田吳越相鮑慶臣采地也宣徳間置白紙局就池造紙淆濁久之局廢而泉復冽矣旁一小池水翠緑𨿽以白粉投之亦成緑色萬曆間錢塘令聶心湯重建有晴空細雨扁方伯竇公供書本藏經於方丈命住持僧性科等守之其藏經每本首葉有識云三吳大知識捐貲刻經徑山有送餘者嘆非家物流照眾生藏山於山藏佛於佛玉泉古寺百千年幾廢興而名不攺佛力哉將山河大地非待盡者有乎月髙欲殿蓬杳擬宮飛來飛去意將何窮玉人呈相自西䢐東生返樂土佛緣是空萬曆辛亥秋合肥竇子偁識又匾曰神龍撫掌處旁有題云初防玉泉寺雨气在天登樓觀魚疑若出聴余以爲樂方伯則曰此四族中苦海乎巳臨小池細沸生花顧問僧不知所對歸而求之乃神龍撫掌處也是日驚蟄心愈勃勃然動悲夫山來云外臺豈世中一防浮漚窮盡瀛浡方伯爲誰桐城吳體中同年友也竇子偁題王在晉碑錢塘山谷湖濆冰泉流湧穴竇可通破竹可引其勝最者爲虎跑龍井沁骨澄心淸堪飲啜然多自上下下明澑響滴水精融液凡山皆然吾聞蛟龍之所潛水深洞黒冥莫窮底裏杭之有玉泉介靑芝塢石板巷九里松之間淸冷湛澈方塘一鑑照人眉目魴鯉文鱗浮沈出沒悠然自適有客投餌魚卽受餌汲水不驚觸人不避夏不知暑寒不知冰魚之與水忘也見者亦忘其爲魚與水也寺以泉名轉折而爲方丈則甃石爲平橋小磵噴珠飛沬滴如荷露灑如玊屑無雲而雨無雨而防防生於水靣苔藻相染水入深藍與靑旻一色往自南齊建元靈悟大師曇超卓庵講經有老人於庵前撫掌泉自湧出泉名撫掌又曰細雨其來則自下上上滿而靡見其溢淆之莫能使淆神龍變化覆雨翻雲於鼓掌平地可成陸海巨浸可變桑田又安見夫大千世界自爲升沈而幹暵水澤不聴命於神物之呼吸耶防蒼溪上大雨野中烈日蔣山龎眉直令一沼沸出西域止存其七山龍妙防化種種見奇其在本山則浙都之秀異獨鐘淨空名院創於五代宋理宗皇帝禦書玊泉淨空錫額寺重葺於咸淳間元末燬而本朝宣徳重興歷年二百所矣萬曆二十八年爲織造內監孫公整其頽圮而住僧性科募金鳩工法宮梵宇益增而勝焉蠡水盂瀾洸洋淵漠若金波玉海毘盧遮那如來所都實報無障礙土溟涬誕宕罔測邊涯大根薩埵優防其處而與夷蒼水使者同宮左右顧而瞻忠魂義魄於橫塘望紫岫晴嵐於三竺鐘靈防景气色神王池魚可化爲龍霖雨澤物西湖滴瀝祗以供其一吸興歇變遷安往而不入龎眉老人之掌上也則予又安知千百斯年靑芝石板巍然隤然若至今存否也請以問之龍神曰有子之言不二餘乃爲記勒石志之白樂天詩湛湛玉泉色悠悠浮雲身閒心對定水淸淨兩無塵手把靑笻杖頭戴白綸巾興盡下山去我知是何人吳亷靜過鮑家田詩搖斾家家酒扶犂處處村艸深迷井口槿宻擁籬根緑水明秧本靑山失曉痕多應忌蠶事畏客掩柴門僧濟顚詩千章老朩冷涵秋今日重來話舊防一池寒水凝虛碧照出當年五百流中有神龍隠頭角爲雨爲霖蘇旱涸聖主垂衣風雨調龍亦安然在丘壑王世貞詩寺古碑殘不記年淸池媚景且畱連金鱗慣愛初斜日玉乳長涵太古天投餌聚時霞作片避人深處月初還將吾樂同魚樂三復莊生濠上篇喬時敏晴雨軒詩有序靈苑山之陽有泉湧焉其規可二丈許𨿽風日鮮美時恆似防雨滴狀則細雨所由名也予惜其名不雅馴易爲晴雨顏其泉上小齋而系以詩湖光萬頃浮春空湖上老龍卑故宮謝遣雷師別云吏跳身獨入潢池中戢鱗藏珠等尺蝘池水不波疑鏡融每當旭日正澄霽波紋衍漾如飛靀耳邊曽未聞淅淅眼底輒復防蒙蒙信知此龍用不窮有爲自妙無爲功大能山海小盆沼變化良與眞宰通捲舒潛見亦偶爾詎肯屑屑私天工我行泉閒習龍意爲傳此語開羣防飽聞九土困焦灼終擬膚寸酬穹

靈寺辟於晉太康中伏虎禪師所創一名鷲院新志稱吳越王時建非也俗傳爲裴休墓院亦非也萬曆初僧散寺敗僅存殿宇邑人左布政陳善延僧通慧居之寺舊有眠云堂今廢翠防閣洗鉢池妙髙臺臺已廢址或云在背山之頂或云卽右偏山椒今法禪居是也嘉靖末年有邑諸生張少嶽萬言者隠於寺中四十年不入城市爲詩文有幽致通政周詩相與倡和爲築聴泉亭於寺側居之詩有記今在亭中山人往而泉石轉屬他姓荒僻岑寂防人罕至天陰月黒時聞倀嘯寒泉噴薄尙無恙云蘇軾妙髙臺詩靈峯山上寶佗寺白髮東坡又到來前世徳云今我是依稀猶記妙髙臺許應元靈峯寺詩空門傳不二令節屆重陽防取蓮花淨無煩菊蕋芳沙虛喧候鴈露冷咽寒螿幽賞豈終巳請防山月光周詩早春入靈峯詩杪秋經月社門幽獻嵗方爲鷲嶺逰梅蕚巳防迎臘吐澗泉猶自帶冰流云蘿行樂風塵隔江海初衣嵗月遒聞道山人思削迹尙嫌城市邇丹丘周詩聴泉亭記杭郡西湖諸山以二髙峯爲望北髙峯蜿蜒東行鬰起巖巒靈峯爲奇峯左右泉源胥委禪林之南雨成瀑而晴如珠聴泉石爲勝少嶽山人棲迹靈峯披荊棘開防翳始得玆泉已又汰沙礫決污滓而得玆所謂聽泉石者蓋舊物也石厚盈尺方廣幾丈乃舉之層崖之下而置之懸流之上爲命今名雲山人於石西偏構艸閣一楹日吟哦其中未幾余以病告來歸於山人月率三四過過率登石箕踞竟日忘去則謂山人曰峯以泉勝泉以石勝玆石之上可琴可奕可樽可茗可慿可眺可吟可嘯顧不當亭耶山人韙餘言方是時郡中人士雅有丘壑之尙者多從山人逰石上聞餘言則爭捐貲爲山人命材鳩工之助甫浹旬亭遂告成諸君子則又載酒賦詩落之而請余記其事余惟山川靈祕在在而有其彰顯也必系之人靈峯之有泉石其來舊矣顧自勝國以前無從考者迨入國朝玆峯彰彰郡人耳目而泉石之勝尙湮防無聞乃垂二百年得山人發之山人之棲是峯也又垂三十年然後亭之則豈偶然之故耶顧曩未亭也宜亭而輒虛迨其旣亭無論士卽山樵野衲咸相視色喜以爲若天造地設不可無此亭者夫往者與山人逰凡幾曽未有及玆舉者乃餘發之諸君子適樂成之則又豈偶然之故耶山人於世味殊淡而於世故一切不營乃玆亭之構則經營區畫靡所遺慮諸君子者不競心於紛華綺靡之區而獨於枯槁寂寞之地用情若此其雅致髙韻胥足尙矣繼自今酒食徴逐之流城市腥艷之論其尙毋辱玆亭哉少嶽山人張姓萬言名記之者則與鹿周生詩也

普福講寺在九里松一名十方天臺教院宋咸淳間天臺僧明礪募貴戚鮑氏建凢八年始成穹殿傑閣諸剎罕倫飯僧至三千人易之巽爲記有魏國公大普福扁趙子昻芝云堂額國初猶盛今寥落將滅矣寺有十景芝雲臺緑雪坡藥澗橋思憶觀音葛翁泉辟支塔錫杖山瑞岡塢玉蓮池仙芝泉鄧文原寄住持無公詩淨土談屢欵扉平生我亦悟毘尼天臺道在毘陵記廬阜神交惠逺師度嶺白雲飛錫處散花淸晝說經時西南峯下龍路曽記山房舊賦詩

圎覺天臺教寺自唐開山爲修證了義法師塔院宋南渡後重建髙宗書天中萬壽圎覺寺額以賜時有僧守璋能詩所著有柿園集髙宗嘗書其晚春一絕云艸深煙景重林茂夕陽防不雨花猶落無風絮自飛復親書圎覺經及制二詩賜之詩云古寺春山靑更妍長松修竹翠含煙汲泉擬欲增茶興暫就僧房借榻眠久坐方知春晝長靜中心地自淸涼人言圎覺何曽覺但見塵勞盡日忙寺有歸云堂三昧正閣淸涼覺地皆理宗禦書元至正燬宋吳寶鏌詩梵室飄香隔竹聞壁間舊賜寶奎文山深翠輦經行處猶臥從龍數片雲

黒觀音堂在集慶寺東俗傳治間太監張慶逰山至此見靑衣女子衝過匿入此庵索之不得見座中黒漆觀音禮拜而去香火遂盛此蒙瞶之說也觀音豈眞女子哉白玉蟾觀音像贊云栁絮多頭緒桃花好靣皮夫是之謂誰東海比丘尼又云頂戴彌陀呈醜拙手持楊栁惹塵埃縱饒人得三摩地當甚街頭破艸鞋亦防戲語

集慶講寺宋理宗淳祐十二年貴妃閻氏建爲功徳院閻氏鄞縣人明艷絕倫後宮爲之奪寵寺額皆禦書巧麗冠於諸剎經始之辰內司分市材朩於郡縣旁緣爲姦望靑采斫鞭笞追逮雞犬不寧𨿽勲臣舊輔墓皆不得自保或作詩諷之曰合抱長材臥壑深於今惟恨不空林誰知廣廈千斤斧斵盡人間孝子心其後恩數漸隆𨿽禦前五山亦所不逮一日忽於法堂鼓上得大字一聯云淨慈靈隠三天竺不及閻妃好靣皮於是行天下緝捕其人終不得有三池九井月桂亭金波池善法堂並廢猶存理宗禦容一幅燕逰圖一輻後攺額顯慈集慶講寺列天臺講院第一剎正統間廢嘉靖年中貴鄧文鎭召僧焚修至今仇仁近詩半生三宿此招提眼底交防更有誰顧愷漫畱金粟影杜陵忍賦玉華詩旋烹紫筍猶含籜自摘靑茶未展旗聴徹洞簫淸不寐月明正照古松枝

靈隠禪寺晉咸和元年僧慧理建山門扁曰絕勝覺塲相傳葛洪書或云宋之問書寺有石塔四皆吳越王建宋景徳四年攺景徳靈隠禪寺元至大元年僧慈照重修覺皇殿至正間燬國初重建攺靈隠寺宣徳間僧曇纉建三門靣壁軒良玠建佛殿殿中有拜石長丈餘有花卉鱗甲之文工巧如畫正統間玹理建直指堂堂扁張卽之書舊有百尺彌勒閣蓮峯堂千佛殿延賔水閣望海閣巢云亭見山亭白雲庵松源庵及宋理宗禦書覺王寶殿妙莊嚴域並廢隆慶巳已罹祝融煨廢殆盡萬曆壬午寺僧徳明圓輔圓寧延法師易庵通公主席太宰張瀚爲之防法倡緣建殿宇廊廡凡百楹塑諸佛聖像鑄鐘豎鐘樓重建慧理永安普同等塔悉就辛亥僧性證重建禪堂方丈廻龍橋方伯浮渡吳公復捐俸百餘金建橋亭題曰覺路津梁上供凖提佛題曰宻因閣又爲復閣曲軒以對溪流扁枕石漱流及雲松巢額壬子延介如石公講楞嚴義海於寺尋葺方等懴堂集三學精通禪者修方等懴法寺門原有五亭今止存冷泉由冷泉亭而上爲翠防亭韓蘄王布袍跨驢日夕行防其中口不言兵今尙有故址宋之問逰靈隠寺詩鷲嶺鬰岧嶤龍宮鎖寂寥樓觀滄海日門對浙江潮桂子月中落天香雲外飄捫蘿登塔逺刳朩取泉遙霜薄花更發冰輕葉互凋夙齡尙遐異搜對滌煩囂待入天臺路防余度石橋張祜飛來詩西南山最勝一境是諸天上路穿巖竹分流入寺泉躡雲丹井畔望月石橋邊洞壑江聲逺樓臺海气連塔明春嶺雪鐘散暮松煙何處去猶恨更防頂蓮白居易題冷泉寄唐林夫詩靈隠前天竺後兩澗春淙一靈鷲不知水從何處來跳波赴壑如奔雷無情有意兩莫測背向冷泉亭下相縈廻我在錢塘百六日山中暫來不暖席君今欲依靈隠居葛衣艸履隨僧蔬肯與冷泉作主一百日不用二十四考書中書賈島靈隠寺詩峯前峯後寺新秋絕頂髙見沃州人在定中聞蟋蟀鶴於棲處掛獼猴山鐘夜渡空江水汀月寒生古石樓心欲懸帆身未遂謝公此地昔曽逰蘇子瞻逰靈隠寺詩君不見錢塘湖錢王壯觀今巳無屋堆黃金斗量珠運盡不勞折簡呼四方宦逰散其孥宮闕畱與閒人娛盛衰哀樂兩湏臾何用多憂心鬰紆溪山處處皆可廬最愛靈隠飛來孤喬松百丈蒼髯須擾擾下笑栁與蒲髙堂防食羅千夫撞鐘擊鼓喧朝晡凝香方丈眠毺絕勝絮被縫海圖淸風徐來驚睡餘遂超羲皇傲幾籧歸時棲鴉正畢逋孤煙落日不可摹林逋同運使陳學士逰靈隠寺詩山壑气相合旦暮生秋陰松門韻虛籟錚若鳴瑤琴舉目羣狀動傾耳百慮沈按部旣優防時此振衣襟澄冷泉色瀉我淸曠心飄颻白猿聲答我雅正吟經臺復丹井捫蘿嘗徧臨鶴蓋靑霞映玉趾蒼苔侵溫顏煦槁朩眞性訝幽禽所以仁惠政及物一一深灑翰嶙峋壁返駕旃檀林回睨窣堵峯天半千萬尋陸務觀冷泉放閘詩泉聲飛出閘逶緑雲間此地原無暑多時不入山艸欹疑石墜水定見魚還誰得同鶴逰吟半日閒僧契嵩冷泉獨賞寄衝晦詩南風掠波溪水滿山中逰人來洗浣獨立溪傍淸興更愛泉流芳艸短平生幽計貴蕭散世道紛紜何足算人間五月夏云煩相約歸來君莫緩張商英見山亭詩捲疎煙醉眼開浮雲飛盡見崔嵬苦嗟霖雨遮藏久深謝淸風引致來丹桂有時明月滿舊山無路白猿哀禪師指我眞空理心火茫茫一夜灰王守仁逰靈隠寺詩靈鷲髙林暑气淸竺天石壁雨痕晴客來湖上逢雲起僧住峯頭話月明世路久知難直道此身那得尙虛名移家早定孤山計種果誅茆卻易成張瀚逰飛來峯詩長松十里晝陰重引入飛來第一峯洞裏紫霞明日月天邊靑靄挿芙蓉小橋不斷橫溪路古寺先聞隔樹鐘戀賞頓忘城市逺歸途幾處暮云封夏言逰靈隠和楊邃老詩捫蘿詰曲歷崔嵬玉削芙蓉靣靣開白日老僧初出定仲春有客到山來林深秪樹雲霞繞地迥諸天日月回世上宰官元是佛洞門猿鶴莫驚猜補樂天詩在郡六十日入山十二回宿因月桂落醉爲海橊開黃紙除書到靑宮詔命催僧徒多悵望賔從亦徘徊寺暗煙埋竹林香雨落梅別橋憐白石辭洞戀靑苔漸出松間路猶飛馬上杯誰教冷泉水送我下山來李攀龍詩武林臺殿敞諸天建自咸和第幾年才到上方雙澗合飛來何處一峯懸梵音動雜江潮轉燈影常含海日傳所以龍宮稱絕勝驪珠交映使君前喬時敏邀蕭太史圃防靈隠期盡韜光諸勝雨阻有賦禪林遙上翠防重檻外蒼茫逺寺鐘雨色飛來雙鸑鷟雲光忽落秀芙蓉人如白雪吟偏壯座有靑山濘未通自到龍門曽作賦肯教仙吏不相從

石佛庵在靈鷲山直指堂後梁簡文帝所造迦葉維衛石佛二尊萬曆間僧如�持凖提咒夢披荒莽中見石佛像身如芒刺募貲建庵庵後建凖提閣前後皆竹湯煥書竹林精含覺遲居士沈防疏石佛從名山湧出千載勝緣凖提湏寶閣莊成一時善現良以眾生業重每苔斑蘚剝埋金剛不壊之身而佛毋行深正鳥語花飛破鐵桶無明之相咒心性印多臂相嚴獨對山前朗朗不起於坐手援天下事事了自當身無垢無淨而總持宻因不二乘時乘人而建立勝果必圓況乎鷲嶺香飄下臨無地獅林風逺直指余堂驚回澹士前生從此中來此中覿露喚醒伽藍幽夢應如是住如是布施三千界印證爾時十八咒傳持玆土篝燈夜讀茂才數月之緣著屐朝來居士片言之諾凡此有感有應有建立總之非因非緣非自然爲是樂阿蘭那奉勸檀波羅宻殿黒業造白業皈依無量光中辦信心印佛心供養窮未來際謹疏�以石佛未了因緣徴辭於靈山乞士復傳意於聖水矜人吳之鯨而爲之偈曰馬祖靣壁坐九年卽成道石佛背壁坐百年未成庵云何未成庵是庵非道故道成五葉蘆庵成五株防若人金作土會見土成庵尋亦庵成道普願世間人共成石佛願庵成剎那頃石佛依然坐陳繼儒偈曰石佛出世凖提又來若人彈指樓閣頓開效尼上人夢石佛得石佛今復欲建凖提閣於庵後題偈倡之西湖長豫章樊良樞疏效尼上人夢佛得佛澹防居士求子得子實相耶幻泡耶金剛經云不可見三十二相見如來凡所有相卽是非相若見相非相卽見如來上人建凖提閣於庵後是謂信心淸淨卽生實相矣吳朗士陳眉公發三菩提心成是無量福徳余不能以七寶大施喜其成而讚之上人但信是心不取於相如是不動荷擔如來如是莊嚴佛土布滿黃金將八百四千萬億眾生共來頂禮咸瞻實相上人爲說凖提神咒一徧散諸華香雨諸天花此閣成窣地光明藏矣

嶁山房郡人李居士因寺寮爲棲隠處卽墓其上遺誡並祭田俱歸寺僧供祀事子孫不得干預萬曆間僧鬻田且欲售屋矣司理丁公啟濬斷歸寺判詞古典可誦苐嵗久荒圮辛亥方伯吳公札令祗樹僧淸茂焚修其中茂捐貲百餘金重葺

韜光庵韜光禪師建師蜀人當唐代宗時辭師出逰師囑之曰遇天可前逢巢卽止師逰靈隠山巢溝塢值白樂天守郡悟曰此吾師命我也遂卓錫焉樂天聞之遂與爲友題其堂曰法安嘗以詩招之云白屋炊香飯葷羶不入家濾泉澄葛粉洗手摘藤花靑芥除黃葉紅姜帶紫芽命師相伴食齋罷一甌茶韜光不赴報之詩雲山僧野性好林泉毎向巖阿倚石眠不解栽松陪玉勒惟能引水種金蓮白雲乍可來靑嶂明月難教下碧天城市不能飛錫去恐妨鶯囀翠樓前內有金蓮池烹茗井壁間有趙閱道蘓子瞻題名

永福禪院在天聖寺側與呼猿洞相對晉有上下永福寺剏自慧理法師前蓮花後形勝山左香林亭右幽雅軒中有雨華亭金砂池諸勝空谷禪師詩云聲名累動帝王家曽挽春風上海槎永福門開最勝處江山一望不爲賖歷代久廢國初髙僧宗詎建大防寶殿尋燬萬曆癸卯苕溪潘龍翰捐貲買永福故地延講師耶溪若公修持其中若復建佛閣三楹禪堂香積十餘楹方伯吳公扁曰古永福禪院給帖永防

無著禪師塔舊有無垢院因韓侂冑取以爲壽地故遷院於靈石山下止存此塔後楊郡王復取爲壽地遂起此塔乃陶龕也禪師容色如初髮垂至肩指爪繞身舍利無數畱三日猶不壊竟荼毘之僧肇淮海有詩云一定空山五百年不須惆悵啟頺甎路邊多少麒麟冢過眼無人贈紙錢

鄴公庵杭守祖無擇愛此山之勝結庵於此以公所封名之自詠雲松下門開入翠微艸香花气襲春衣山中深僻無人到自有閒雲共鶴飛形勝山前感物華卻乘淸興過僧家樓臺消廢無人問今古傳聞只自嗟云擁斷崖埋石筍泉衝涼雨落金沙慿君識得尋幽趣只管髙譚至日斜

白衲庵在靈隠西塢僧明殊過白衲詩衲僧深隠處麋鹿自成羣曲逕依山轉鳴禽隔竹聞澗飛晴日雨嵐散霽時云坐久不知去長歌逗夕曛

大桐庵在大桐塢萬曆間僧徹堂重建

薦福寺晉咸和中建於下天竺基宋紹興間遷於此爲徽宗吳太后塟所髙宗書額太后手書金剛經置塔中有宜對亭通云亭天池樓雙珠亭萬玉軒湖山至此幽邃極矣元至正末燬國初重建復燬墓前有二石馬琢刻如生舊傳夜輙馳驟秋轡光瑩如玉張伯雨天池樓詩天池一樓小如架擎出半天天雨華山圍丈石獅子座寺屬三朝母后家時呼白猿聴奇句亦許飛仙飡紫霞我來把斷朗風口只畱牀角置袈裟

下天竺寺坐靈鷲山麓亦晉僧慧理建隋開皇十五年有僧眞觀者錢塘人操行髙潔掌有仙文與禪師道安頭陀石室檀越陳仲寶拓而修之號南天竺寺五代時號五百羅漢院宋大中祥符初攺靈山寺天禧四年復攺天竺寺天聖中僧遵式重修有薝卜堂慶元三年攺天竺靈隠寺三竺之勝周回數十里而巖壑尢美者廻聚玆區自飛來峯轉至寺後巖洞玲瓏瑩防淸朗如伏虯飛鳯層花絫蕚皺縠疊浪妍態怪狀不可縷陳其材朩皆自巖骨擢起蒼翠蔥鬰不土而茂傳言玆山產玉故腴潤育物如此舊有禦書閣藏仁宗中興五朝禦書七寶普賢閣僧善照以七寶塑普賢像張仲舉逰寺詩石梁濺水濕蒼苔陰洞傍穿澗底回殿閣金銀從地湧山林圖畫自天開龍隨僧到分云住猿認人呼下樹來逰興未防斜日盡馬頭呼酒尙徘徊白樂天題香林洞詩西湖之西天竺深天香滿風多桂林老猿引子下髙樹流水與云來逺岑上方巳變刼灰黒古洞長帶秋嵐陰淸輝娛人且歸去後夜月明重來尋白廷玉詩山轉龍一徑深嵐煙吹潤撲衣巾松蘿掩映似無路猿鳥往來如有人講石尙存天寶字禦梅嘗識建炎春城中遮日空西望自與長安隔兩塵唐圓澤和尙居慧林與洛京守李源爲友約往蜀峨嵋禮普賢大士師欲行斜穀道源欲溯峽師不可源彊之乃行舟次南浦見婦人錦襠負甖汲水師見而泣曰吾始不欲行此道者爲是也彼孕我已三年今見之不可逃矣三日浴兒時願公臨門我以一笑爲信十二年後錢塘天竺寺外當與公相見言訖而化婦旣乳兒源往視之果笑尋卽回舟如期至天竺當中秋月下聞葛洪井畔有牧兒扣角而歌曰三生石上舊精魂賞月吟風不用論慚愧情人逺相訪此身𨿽異性常存源知是師乃趨前曰澤公健否兒曰李公眞信士也我與君殊途切勿相近惟以勤修勉之又歌曰身前身後事茫茫欲話因緣恐斷腸吳越江山尋巳徧卻回煙棹上瞿塘遂去莫知所之贊曰京洛有約峩是行機先一語洞逹三生汲甖事異扣角詩淸永懷陳迹山空月明

三生庵在三生石側方伯吳公捐貲贖地屬戒僧廣昆守之錢塘令楊萬里助貲建庵姚題繙經臺詩康樂悟機端坐此中息經繙貝葉文臺近蓮花石江元禧登謝康樂繙經臺詩竺國來靈詮震旦

教典貝梵傳方言辭隠義莫辯隔以懸觧通昧爲慧心顯尋究理事融研對文字善澄慮憩靜區屏迹就曽峴蓮蕚翫煙霏虯姿娛仰俛今古晨昏遷何澤竟獨衍撫玆停白雲終然峙蒼蘚道勝據必超婘深樹無剪淩遡欽緬蹤容貌儼在眼人自永情豈伊石難轉

中天竺寺在稽畱峯北隋開皇十七年僧寶掌以唐髙宗顯慶二年住浦江化去自稱度世一千七十二年故玆山中尙有千嵗巖吳越王攺崇壽院政和四年攺曰天寧萬壽永祚禪寺南渡初有摩利支天菩薩像淳熈間建華嚴閣元天歷間有僧大忻得幸於文宗攺天歷永祚禪寺洪武初賜號中天竺寺山門三字爲魏國公署額正徳間燬嘉靖二十五年僧惠鏞淸琦淸琳等募建殿剎聖像並建白衣觀音堂千嵗寶掌詩偶居天竺經年久惟有山靈稱野情皓月徘徊庵內燭靑山圍繞枕邊屏又云戶外白猿時獻菓堦前桂子落紛紛他年吾道重興日枯朩生花別是春白樂天詩雜芳澗艸合繁緑巖樹新山深景候晚四月有餘春竹寺過防雨石逕無纎塵白衣一居士方袍四道人境是佛國土人非俗交親城中山內客來往亦殷勤參寥子詩夕陽山气靄蔥蔥路轉松陰覆幾重行過石橋人未見數聲先聴寺樓鐘稽畱峯北好林泉珍重幽棲得所便栢子香中能宴坐想無餘習可攀緣霜壓櫳雪條銀河初轉斗垂杓淸言共失三更夢錯恨芙蓉漏易消王元章送僧歸天竺詩天香閣上風如水千嵗巖前云似苔明月不期穿樹出老夫曽此聴猿來相逢五載無書寄卻憶三生有夢回鄕曲故人頻問信孤山梅樹幾畨開永淸塢之背卽爲龍井正徳中陳氏建庵塢中名永淸庵心庵正徳間寶珠禪師建有白雲巖玉液泉

上天竺寺晉天福間僧道翊結庵山中一夕見瑞光發於前澗就視之得奇朩刻畫觀音大士像後漢幹祐間有僧從勲自洛陽持古佛舍利來置頂中妙相咸備晝放白光士民崇信吳越主嘗夢白衣人求葺其居寤而有感遂建天竺觀音防經院宋咸平中浙西久旱郡守張去華率僚屬具幡蓋鼓吹迎觀音而禱霪雨濡足自是有禱輒應蘇子瞻雨中逰觀音院詩云蠶欲老兮麥欲黃山前山後雨浪浪農夫輒耒女停筐白衣仙人坐髙堂蓋有望於祈晴也南渡時捨施珍寶有日月珠谷珠貓晴等𨿽大內亦以爲罕見嘉祐中沈通治郡謂觀音以聲音宣佛力非禪那所居乃以教易禪命僧辯才元淨主之鑿山築室幾至萬礎治平中郡守蔡襄奏賜靈感觀音殿額元淨乃益鑿前山辟地二十有五尋殿加重檐建炎四年烏珠入臨安髙宗遜於海烏珠謁天竺問知觀音本始乃舉之輿中與大藏經並徙而北時有比丘智完者率其徒以從至燕捨於都城之西南五里曰玉河鄕建寺以奉天竺之僧乃重以他朩刻肖前像詭曰藏之井中而出之至今稱觀音出現井其實非故物也乾道三年建十六觀堂七年攺院爲寺門扁皆禦書慶元三年攺天臺教寺元末燬國初重建累朝代有宣賜金帛及寶旛之屬正徳時聖母張進古銅塔一座滲金觀音像並供後殿錢塘戴文進畫羅漢一十八軸萬曆癸丑冬東宮進滲金大士一尊並金犼金念珠一串現存大悲閣大學士商輅鐘樓碑記學士黃縉觀音殿碑記寺有白雲峯乳竇峯中印峯獅子峯雙檜峯白雲堂兩峯堂中印堂云漢閣應眞閣延桂閣秋香閣伴云閣雙桂軒淸華軒靜處齋植杖亭謝屐亭夢泉亭流虹澗金佛橋琮老橋凝翠泉觀音泉水月池西方殿有撤骨池以鎭火災雲液池池上有辧才手植山茶花並廢惟白雲堂尙存宋孝宗觀音像贊猗歟大士本自圓通示言有說爲世之宗明環無二等觀以熈隨感卽應妙不可思理宗觀音像贊神道至妙兮隠顯莫測功徳無邊兮感應甚速時和嵗丰兮祐我生民兵寢刑措兮康此王國李太白與從侄良防天竺寺詩掛席淩蓬丘觀濤憩樟樓三山動逸興五馬同遨遊天竺森在眼松風颯驚秋覧云測變化弄水窮淸幽疊嶂隔遙響當軒寫歸流轉成傲雲月佳趣滿吳洲白樂天詩一山門作兩山門兩寺原從一寺分東澗水流西澗水南峯云接北峯云前臺花發後臺見上界鐘淸下界聞遙想吾師行道處天香桂子落紛紛李綱由上竺赴洞霄宮詩山谷投閒日乾坤版蕩時秦庭徒痛哭漆室竟誰知欲仗空王力潛開聖主疑姦防俱掃盡談笑定華夷嶽飛過上竺寺偶題彊胡犯京闕駐驆大江南二帝雙魂香孤臣百戰酣兵威空朔漠法力仗瞿曇恢復山河日捐軀分亦甘朱熹春日過上竺詩竺國古招提飛甍碧瓦齊林深忘日午山迥覺天低琪樹殊方色珍禽別樣啼沙門有文暢啜茗漫畱題張栻詩上竺諸天近中林萬朩低迥超塵世外恍

入雪山西忽漫防龍象行將混鹿麛何年釋簮紱於此獨幽棲眞徳秀詩世事不可了還湏是入山遙尋黃葉路迥出白雲間瀹茗止煩渇談空得笑閒飄飄有餘興歸去掩柴闗魏了翁詩風波滿平地世路繞羊腸急欲逃塵网遙登選佛塲云深午猶瞑竹宻夏生涼興逸忘歸去髙眠借石牀東坡蘇軾聞辧才再住天竺詩道人出山去山色如死灰白雲不觧笑靑松有餘哀忽聞道人歸鳥語山容開神光出寶髻法雨洗浮埃寄聲問道人借禪以爲詼何所聞而去何所見而回道人笑不答此意安在哉昔年本不住今者亦無來此語竟非是且食白楊梅倪雲林秋夜宿上竺詩禪月湛髙秋金天夜色幽珠林星彩動碧殿露華浮蓮漏忙催酒松濤怒撼樓淸涼徹毛骨吾欲喚貂裘大士鴛鴦殿前楹僧道福如淵重建後殿僧平澗重修鐘鼓樓如淶如淵重修天王殿祖玉重修香山殿道福建圓通門道律建張仙祠徳洪建伽藍殿道霑建普門圓逕建彌陀殿道霑建普同塔方誌爲首鼎建心安兩山居徳霖建白雲峯山居海堅建上天竺三門圓逸重修武林外史邵常生撰上天竺寺靜庵讓法師擬號正定塔行述師禹杭人俗王姓十五出家上竺禮進公爲師防時性喜合掌人以天香童子目之旣祝髮和平撙節旣四十慨然以家事付徒如貴曰余世事畢矣因受戒雲棲寺寄名廣行持戒精切認眞毫不肯茍平日傷末法陵夷每興善業必躬必倡慨寺風不振直諒必歸正持身其肫肫樹教之意可方逺錄公其懇懇公亷之心無媿都僧正者萬曆辛亥七月二十五日示疾令具薫沐更衣見目下有紅光端趺西坐兩手髙擎十指作掐數狀忽有醉僧來叫哭師不悅遂不瞑次早小子與訣見其身倚而掌合亦常視與合掌中間勞苦之者或彊抑就枕稍知道者或勸逸吉祥時師幻身旣展轉非巳而靈臺能主宰惟示不豫色然旣瞑而禪僧貫如來誠求其故曰師得無欲坐乎忽發聲曰諾眾始驚扶起坐旣坐足蹜蹜而巳僧又曰師得無欲趺乎顧而笑因與結始欣然首謝眾遂以彌陀爲飯含梵唄當眾臨圍繞蹕踴逹旦甲子正午而寂僧性田與沐頂暖如火年五十甫一法臘三十有五蓮池師聞之讓窯龕使瘞於是斂幎藏金避朩韜釘蒲圌置褥白茅廢衾塗香末香旣潔且勻塞蜆蘊之小大式均懷其幽隙苴其寛深幾不滅頂及肩而盈旣不使其金鎖之杌亦不礙其爪髮之生凡此見山中之創見惟貫如之力存焉小子見山之僧欲借跏趺爲重往往痛楚綢繆業緣局促𨿽夾輔以多方柰四大之傾僕蓋欲坐而不能師乃能坐而不欲可嘆也亦可喜也向使師出世燻習之塲則不必加年自有金臺寶池之兆向使寓身寒苦之地則淸明在躬必有謝三緣見道之辭今𨿽止乎此又向使當彌畱�亂而奄忽於情見之中則與六十年小子見聞擾擾者何以異哉經所謂無諸痛苦一心不亂斯其人矣因請之蓮池師及世之有菩薩行者擬以正定名其塔焉是辛亥十月朔日小子時年七十有五書

武林梵志卷五﹤史部﹐地理類﹐古迹之屬﹐武林梵志﹥

欽定四庫全書

武林梵志卷六

明吳之鯨撰

外七縣梵剎

海寧縣

太平廣福寺在縣東五十里黃岡市唐齊安寺基宋建隆中有僧結茅棲止歷四十年幹徳二年額曰太平庵熙寧元年賜今額歸並於此曰慶壽永寧寺【在縣東二十四里】曰南觀音院【在縣東二十一里新江塘南】僧道太平廣福寺詩招提古意饒誰復記前朝五季重開拓三災不動搖珠林花气合紺殿蘚痕消更上危樓望當門見海潮

崇教寺在縣東六十里妙果山之前舊圖經五代成夫人捨園爲寺名妙果宋季廢弛元至順四年重建歸並於此曰圓明庵【在縣東六十里遊佛墩】曰東林庵【在縣東六十里】

眞如寺在縣東七十里黃灣菩提山東晉幹寶公捨宅爲寺周顯徳二年建輪藏宋治平二年賜今額歸並於此曰寶嚴寺【在縣東六十里】曰接濟院【在縣東北三十六里】曰延聖妙智院【在縣東北六十里】曰闓濟院【在縣東北六十里】曰北永寧院【在縣北四里】曰上方延壽院【在縣北十里】曰接待朱何庵【在縣西一里】曰積寶庵【在縣西北十五里】曰西觀音庵【在縣西北二十五里】曰雪峯雙桂庵【在縣北十八里】曰惠照庵正覺庵【並在縣東北六十里】張諤眞如寺詩旗鼓初從海上回天風吹我上雄臺甲披雙朩關西將馬驟羣峯冀北材塵世俯窺飛鳥去軍聲俄逐晚潮來誰人爲我書巖石他日重逰掃緑苔

眞相寺在縣東北六里橫塘北宋寶祐二年建元末燬洪武六年重建歸並於此曰雪峯廣福院【在縣東北七里】曰淨信院【在縣東北一十八里】

崇惠寺在縣東北六十里硤石紫防山東麓元至正間建洪武十八年重建歸並於此曰四果華嚴院【在縣東北七十里】曰勝果院曰圓覺庵【並在縣東北六十里】

西山廣福院在縣東北六十里硤石紫防山頂宋天禧五年邑人宋坦捨宅建熙寧元年賜壽聖額隆興元年攺今額兵燬元大徳間重建歸並於此曰崇福寺【在縣東北六十里】曰瑞應觀音院【在縣東北三十里】曰東山廣福院【在縣東北六十里】曰黃坡庵【在縣東北三十里】曰永平庵【在縣東北五十二里】曰興壽庵【在縣東北六十里】章孝標西山廣福院詩野寺孤峯上危樓聳翠防捲簾滄海近洗鉢白雲飛竹影臨經案松花防衲衣日斜登望處湖畔一僧歸楊璿崇福寺詩艤棹靑山下來尋蘇子家人魚皆靜樂水朩亦淸華樹老欲成蓋菊寒殊未花何須覓勾漏此處有丹砂顧況崇福寺詩家在雙峯蘭若邊數聲淸磬發孤煙山連極浦鳥飛盡月上靑林人未眠

永隆廣福寺在縣西一十里馬牧塘北宋紹興十八年建興廢不一歸並於此曰水陸院【在縣西南四十里】曰出塵庵【在縣西北二十五里】

金佛寺在縣西一十二里松林鋪東宋紹興年間名上乘院乾道間攺今額元末燬重建歸並於此曰超王院曰淨居院【並在縣西五里】曰惠明院【在縣西八里】曰戒壇院【在縣西南三里】

永寧寺在縣西二十里宋嘉泰間建歸並於此曰壽昌院【在縣西北五十里】

薦福寺在縣西三十六里蕭齊永明二年建名安善唐會昌五年廢大中十三年重建宋大中祥符元年攺今額元末兵燬洪武初重建歸並於此曰開福寺【在縣西三十五里】曰觀音聖果寺【在縣西北四十五里】

安國寺在縣西北二百五十步唐開元元年建名鎭國海昌院防昌五年廢大中四年復置名齊丰宋大中祥符元年攺今額寺有大悲閣宋理宗禦書妙智之閣賜之元至正二年重建歸並於此曰興慶寺【在縣北十五里】宋蘇軾大悲閣記羊豕以爲羞五味以爲和秫稻以爲酒麯蘗以作之天下之所同也其材同其水火之齊均其寒暖燥濕之一候也而二人爲之則美惡不齊豈其所以美者不可以數取歟然古之爲方者未嘗遺數也能者卽數以得其妙不能者循數以得其略其出一也有能有不能而精麄見焉人見其二也則求精於數外而棄迹以逐妙曰我知酒食之所美也而略其分劑捨其度數以爲不在是也而一以意造則其不爲人之所嘔棄者寡矣今學者之病亦然天文地理音樂律曆宮廟服器冠婚喪祀之法春秋之所去取禮之所可刑之所禁歷代之所以廢興與其人賢不肖此學者之所宜盡力也曰是皆不足學學其不可傳於書而載於口者子夏曰日知其所亡月無忘其所能可謂好學也巳古之學者其所亡與其所能皆可以一二數而日月見也如今世之學者所亡者果何物而所能者果何事耶孔子曰吾嘗終日不食終夜不寢以思無益不如學也由是觀之廢學而徒思者孔子之所禁而今世之所尙也豈惟吾學者至於爲佛者亦然齋戒持律講誦其書而崇飾塔廟此佛之所以日夜教人者也而其徒或者以爲齋戒持律不如無心講誦其書不如無言崇飾塔廟不如無爲其中無心其口無言其身無爲則飽食遊嬉而已矣是爲大言以欺佛者也杭州鹽官安國寺僧居則自九嵗出家十年而得惡疾垂死自誓於佛願持律終身且造千手眼觀世音像而誦其名千萬聲病巳而力不給則縮衣節口三十餘年銖積寸絫以迄於成其髙數仞爲大屋四重以居之而求文以爲記余嘗以斯語告東南之士矣蓋僅有從者獨喜則之勤苦從事於有爲篤志守節老而不衰異夫爲大言以欺佛者故爲之記且以風吾黨之士云

延恩寺在縣西北二百六十步舊安國寺藏院宋元祐四年賜今額歸並於此曰慶善寺【縣西南二百步】曰常樂寺【縣西南二里】曰佛牙寺【縣北一里】曰淨明院【縣西南八十步】曰正法壽寧院【縣西北十五里】曰觀音庵【縣東北一百五步】

東岡廣福寺在縣西北二十五里東晉徳法師開山後燬宋幹徳元年重建紹興三十二年賜是額永樂十四年潮坍無存十五年移額於四都觀音庵歸並於此曰圓明院【在縣西北三十五里】

覺王寺在縣西北二十五里長安鎭西唐長興四年建名正覺宋治平二年攺今額元末兵燬洪武初重建歸並於此曰定香寺【在縣西北二十五里】曰南禪福嚴院【在縣西北四十里】曰眞如庵【在縣西北十五里】

淨妙寺在縣西北三十里宋嘉熙間建元末兵燬洪武初重建歸並於此曰旌忠寺【在縣西北二十五里】曰雲龍寺【在縣西十五里】曰惠泉院【在縣西北二十五里】曰吉慶庵常樂庵雙林庵【並在縣北十五里】

興福寺在縣西北三十里駱家鋪東北宋開寶二年建三年賜額歸並於此曰彌陀院【在縣西北十五里】曰惠明庵【在縣西北十五里】

資勝寺在縣西北四十里晉天福七年建名資壽宋治平二年攺今額歸並於此曰報國寺【在縣西北四十八里】曰資福院【在縣西北四十里】曰海云庵【在縣西北四十六里】

吉祥寺在縣西北四十八里許村鋪北名齊明宋建隆二年攺名迎祥治平二年攺今額元末兵燬歸並於此曰普安寺【在縣西四十里】

菩提寺在縣北內有張子韶讀書臺基存

惠力寺在縣東北六十里硤石紫防山下晉寧康中尙書張延光捨宅構寺賜額曰志願唐乾元元年勅支本縣稅錢修飾唐季兵燬宋幹徳間重建大中祥符二年賜今額宋季兵燬元至正二十年重建僧道遐觀樓詩紫硤山前百尺樓慿髙懸象入防搜滄江直到水窮處白鳥忽飛天盡頭一气鴻蒙開禹甸兩峯縹緲接瀛洲胡牀坐對銀河近擬欲乘槎上斗牛

淨信寺在縣西南六十里晉天福二年僧淨建元末兵燬洪武初復建類列定惠寺【在縣東北十三里】寶林寺【在縣西二十里】瑞像院【在縣北門外二十里】白蓮花院【在縣東十五里】普信院【在縣北二里】尹墅廣福院【在縣西北二十五里】西庵【在縣西門內】大通庵【在縣西三里】

富陽縣

法相寺在縣東南三十里麗景村名報恩唐咸通十二年符禪師開山宋大中祥符元年賜額歸並於此曰靈巖院【在縣東南三十里】曰泗洲庵【在縣東南五十里】葉士彥題法相寺虛舟亭詩道人亭子號虛舟身與乾坤日夜浮髙檻倚空山疊浪小池承澑雨生漚漁歌響答穿蓬戶晚飯經行憶舵樓茶竈筆牀安榻畔江湖長任散人逰姜文渭靈巖院詩軒在靈巖第幾峯篔簹繞屋翠重重僧窻滴露全疑雨詩榻生涼半是風四座緑陰侵戶暗一爽气撲衣濃信知石上蒼苔合多爲逰人去後封

淨居寺在縣南四十里大源村石晉天福八年名淨福宋治平二年攺今額宋末燬元至順間重建歸並於此曰崇善院【在縣南四十里】曰眞如院【在縣東南一百二十里】曰禪寂院【在縣南八十里】

偃松寺在縣西南十里馴雉村宋嘉泰四年建前有大松盤防因名元末燬惟殿宇及法堂存歸並於此曰永樂吉祥寺【在縣東北小隠山】曰淨土院【在縣西南三十里】曰靈巖寶山院【在縣西十里】曰大智院【在縣西二十五里】曰法云院【在縣西二十五里】曰普惠院【在縣西三十里】曰眞寂院【在縣西南三十五里】姚愈題淨土院竹軒詩勁節摩云嵗月深冰霜不攺舊時陰靜浮香篆度幽逕冷滴翠光生茂林明月滿窓橫妙墨淸風入指按黃金个中領取西方意夢落人間何處尋

能仁寺在縣西南十里太平村唐天成元年建名雲霄宋咸淳元年請今額元至正丙申兵燹洪武初重建歸並於此曰法門寺【在縣東一十五里】曰三學院眞如院【並在縣西南三十里】曰寶林院【在縣西南三十五里】曰崇福庵【在縣西南二十里】李鞉三學院詩逺岫朝來更爽孤云徙倚長閒飛出偶成霖雨歸來依舊靑山寶林院巖香閣詩花到淸明際隨春渡虎溪勾牽朩芍藥流落古招提獨喜孤芳在何妨眾艸齊定知妃子意不觧謫仙題

寶相寺在縣西南三十五里慶防村洪武初創庵曰浦西十三年請移防潮村寶相寺額歸並於此曰寂光普照禪寺【在縣西四十五里】曰報恩禪院【在縣西南八十五里】

妙智寺在縣西南五十里善政村永安山之陽唐太和元年僧防遇建舊名驪峯錢武肅時攺名永安宋大中祥符元年攺今額宣和間方臘之亂燬建炎四年邑人提刑李鞉施財新之歸並於此曰妙巖院【在縣西南三十五里】曰萬春院【在縣西八十里】楊廉夫贈妙智寺仁一初詩一初闍黎諸法觧吹得道人雙劍簫大道不如宗北秀防山直欲盡南條探官時著楊梅防勸客醉傾椰子瓢輕拂鞭稍踏春雨紫驑嘶過聖安橋

慈修防聖禪寺在縣西五十步唐大中間建名保寧元至順間攺今額元末兵燬洪武元年重建歸並於此曰西巖寺【在縣北三十里】曰淨明院【在縣北五里】曰蓮堂庵【在縣東南四十里

曰】普潤庵【在縣西南五十里】曰通濟庵【在縣南五里】曰悟空庵【在縣東北十五里】曰大明院【在縣西北四里】曰淨覺院【在縣西五十步】白居易西巖寺詩千古仙居物象饒道成丹熟晝升霄巖前寶鏡傳松韻洞口靈池應海潮崖折百花遲日晚鶴歸淸夜唳聲遙登臨漸到希夷境平拂行雲度石橋楊廉夫西巖寺詩何代仙人跨鶴歸至今丹竈倚柴扉黃金布地開華藏白石撐空障翠防海內甲兵民厭久山中車馬客來稀僧窻轉午渾無事晴雪風鏖朩葉飛李白淨明院詩天臺國淸寺天下爲四絕今到普照逰到來復何別柟朩白雲飛髙僧頂殘雪門前一條水幾回流嵗月蘇軾淨明院詩富春眞古邑此寺亦唐余鶴老依喬朩龍歸防賜書連筒春水逺出谷曉鐘疏欲繼江潮韻何人爲起予大明院詩長松吟風晚雨細東庵半掩西庵閉山行盡日不逢人裛裛野梅香入袂居僧笑我戀淸景自厭山深出無計我𨿽愛山亦自笑獨往神傷後難繼不如西湖飲美酒紅杏碧桃香覆髻作詩寄謝采薇翁本不避人那避世

永寧寺在縣西一百五十步坊郭梁大同三年建名榮國宋大中祥符元年攺今額嘉定壬申縣令程珌新之元末兵燬洪武九年重建歸並於此曰眞覺院【在縣東五十步】曰淨因院【在縣東二十里】曰淨土院【在縣西二十里】曰長福羅漢院【在縣北十二里】曰大安院瑞相院【並在縣西北十八里】曰慶恩院【在縣北十八里】曰資聖院【在縣北十八里】曰慈云院【在縣北二十五里】曰華蓋仙山院【在縣東北十二里】楊亷夫眞覺院詩禺陵雲气近松翠防禪闗只有客常到不如僧最閒春風浙江水夜雨富春山愛此淸居趣長歌日暮還蘇軾淨因院竹軒詩前軒有竹百餘竿節節渾如玳瑁斑雨過風淸談般若瑯玕聲撼半空寒楊廉夫詩香巖一擊忘所知我無所知安可擊獨愛軒中可避暑萬竿瘦玉擁寒碧切莫伐作仙人杖亦莫剪作漁子笛準擬重來倚小窻細聴龍吟風雨急

龍景寺在縣東十八里春明村唐大中元年建元末兵燬洪武十五年重建

眞寂寺在縣東南四十里靈峯村宋紹興六年建元末燬於兵洪武初重建兪膺詩平地湧招提諸峯自廻防石壁聴泉流溪橋見僧度松檜千年姿不受冰雪妬花卉四時春疑有神靈助景物良可嘉徘徊屢忘暮賢哉支許儔因之重懷慕

大防寺在縣西南五十里屠山村唐長慶三年吳越相國許明捨宅爲寺遂卽其人爲名宋治平二年攺今額元末兵燬洪武初重建類列惠出延壽院【在縣西五里】永壽院【在縣北二十里】惠濟院【在縣東十二里】瑞峯院【在縣西十五里】接待延壽院【在縣北一里】瑞像院【在縣北十五里】無礙庵【在北門外一里】聖僧庵【在縣西南九十里】

華蓋仙山寺在縣東北十二里舊名福慶院晉天福四年建洪武二十四年並永寧寺舊爲民侵占獨伽藍神數百人舁之不能動獨存萬曆十三年僧眞徳重建置田三十餘畆地二十九畆余山七十四畆余塘五分寺有大覺璉禪師遺墨有印空禪師塔師里人俗姓童氏有徳行稱其徒一庵忠禪師塔在側陶望齡忠禪師塔銘余嘗臨淛江憩西陵之茶亭衲子東渡者曳踵而至觧包坐則主人具茗飲齋時供蔬夕則敷具而臥如行者之詣家方春月日不下萬指前後無闕供曩衲子渡江率爲舟子所苦至是寄載往來如其家私渡余異焉訊之曰此一庵禪師所爲余謁焉師自稠人出衣垢敝體遳陋朴古語不出諸口余請焉曰師之所以能若是何也師徐曰此十方檀施徳於貧衲何有退而訊諸其徒曰吾師之始末自虎跑願畢其髓腦供十方賢聖至則剖半菽而茹之展半席而休之諸師未食弗敢食未息弗敢息也溢而弗能居則巳出而露處居無何仁風翔於吳越施者如胥溥之殷江也而師縛體束腹猶故師何心哉意其所以能若是者以此余聞而肅然於是每至輙造之後數年師出而於圃余亦從圃從容語佛法大防了如也嘗爲惡人所窘罄鉢囊授之乃免俄其人事敗所司引師証之師曰無有楚毒備至師怡然順受而巳去而東又飯僧百官渡之廻龍庵規橅視西陵於是衲子渡娥江復有安次久之示寂焉世壽六十有三僧臘四十六其門人奉遺蛻歸於富春仙山福慶院院古廢址今規復之師曰吾亦將歸老於此弗克而化猶稱曰福慶院一庵禪師者師志也孫性昊述遺事請銘累年乃愈懇余感其意又服膺師徳久其可弗許乃爲次其本末而銘之師諱眞忠孫氏子杭之仁和人年十七投天目山出家爲印空禪師法嗣實寶峯師嫡孫也旣受具勤苦防學禮誦法華晝夜弗輟凡六載徧禮名山歸灌園於虎跑寺凡三年乃捨去飰僧兩江蕭山之新林天臺之防墅嶺虎林之崇福庵皆有迹余習師飰僧事故於兩江獨詳銘曰南海大士天臺應眞僧之來殷其如雲師弗芘之投荒榛匪從師飰虛朝昏師云化矣徳渠泯眎淛與娥兩江津

淨土庵卽淨土寺下院去縣十八里春明二啚東黃石公小隠處萬曆二十八年朱文元捨地僧徳祺建

天鐘院舊名崇福庵在太平裏至正間僧道信開山嘉靖間僧明淸建萬曆間僧如桂性美復增殿宇吳之鯨碑記俶從富春登觀山望江以南峯阜蔚起若有寶云卿靄籠防其上詫謂神囂仙的是宜建名剎爲古徳勝場而余門人周瞿父曰此天鐘山也有龍潭瀑布之奇不可不防逡巡未果偶友人兪似宗作令徳化二三兄弟祖送桐君山時風日晴好余談及天鐘似宗欣然命棹抵岸可半里平疇懷新借艸喚觴又里許泉出自乳竇滴堪寫漸上漸窄若鳥道而龍潭噴沫恍十二珠簾照映靑壁寒气濺人衣帶似宗與餘各據峭石飛大白數斗不忍捨去及登殿暮矣展禮大士畢卽促登舟寺僧供茗椀不及低徊而別恨未盡此地之勝今年秋在佛石澗中因識桂上人師弟則天鐘住持也亟詢建剎緣始山舊有古天鐘院廢爲榛莽狐豹之區久矣嘉靖間髙僧明淸戒行精嚴焚修無間寒暑初結茅潭上僅一袈裟地耳忽猛虎夜午蹲其前淸語曰若有宿業任爾一飡如來防法當爲指防住處虎連嗁數聲若先導者乃得舊基巋然古佛道也遂移庵於此而歸附者日益眾逺邇雲集淸稍拓地建大士殿設左右長廊香燈法幢燦宵旦有所禱其應如響而於祈子尢有奇驗於是江南北檀信重趼星馳咸稱爲小天竺國而古迹遂儼若靈山矣其徒如桂孫性美倜儻有志悉心恊助禪誦聲振林朩爲居民敬禮續置田地山塘約一百三十餘畆用以供十方常住僧有遇飯一飡樹下一宿者流水膳供不絕薫修日進福施日廣而名亦日益振淸師之法力偉哉先後令玆邑者徐公張公嘉其行給匾批照爲久逺計昕夕祝延聖壽嚴淨毘尼佛日方升山魈永遁昔慧逺澄心而龍泉立現朗公防杖而古像倐新精廬肇衍於三摩鹿苑驟開於十笏古剎之興實繇人造信非誣也不佞樂爲宣敭不自知不律之蕪拙矣寺之祖山爲天鐘而鉢盂山爲對左獅蹭右象伏峯曰觀音曰慧日曰法云曰三臺曰北極泉之最著者曰龍潭曰碧雲曰馬迹隠然馬迹現石上曰晶液曰玉音從山谷洞中出非但皈禮黃曇卽探奇選勝安可不拈瓣香一往哉

余杭縣

永安寺在縣東南二里元至元元年建至正二十四年燬洪武元年重建歸並於此曰法喜寺【在縣東半里】曰廣福禪寺【在縣西十里】曰天眞寺【在縣南二十里】曰般若寺吉祥寺無相寺【並在縣北三十里】曰靜林寺【在縣東南十五里】曰金仙寺【在縣東南十五里】曰顯聖院【去縣治二里】曰興道院【在縣南二十五里】曰福嚴院【在縣東南十八里】曰善應院【在縣西南三十里】曰勝福庵【在縣南十二里】王安石法喜寺詩門前白道自縈廻門外靑莎間緑苔雜樹繞花鶯引去壊檐無幕燕歸來寂寥誰共樽前酒牢落空畱案上杯我憶故鄕歸未得可憐鶗鴂重相催範仲淹顯聖院詩登臨溪上寺遷客獨依依逺水欲無際孤舟曽未歸亂峯藏好處幽鷺得閒飛多少天眞趣遙心結翠防

南山普寧禪寺在縣東北三十里常熟鄕宋白雲通教大師剏庵以居隆興間攺庵爲院曰傳燈又攺普安淳熙七年攺今額元至正末燬洪武三年重建歸並於此曰慧照塔院【在縣東北三十里】曰定一院【在縣東北三十五里】曰松隠庵【在縣北七十五里】

慈聖寺在縣東北四十里常熟鄕名靈嶽肇於唐五代天成元年復建宋治平二年攺今額元至正末燬洪武間重建歸並於此曰永壽寺【在縣東北三十五里】曰安眾寺【在縣東北四十里】曰西教庵【在縣北三十里】歐陽詢慈聖寺記略杭州余杭縣西北有鎭曰曹橋鎭走北十里得精舍曰靈嶽後漢建武二年有周閩越王無諸十二代孫搖氏捨宅之所建也

光孝寺在縣閒林東扇一啚陶望齡光孝寺碑記光孝寺唐蔣山太平興國禪師建太宗勅額迄宋而寺貎幾灰矣端平二年住持法薫徳力不減於初彬彬稱盛左右丞相咸爲篆石迄我皇明而寺貎又幾灰矣幸正徳元年無盡和尙禱雨龍門之山太白龍王獻白蛇於鉢內而大雨灌漑萬民繇是寺貌復興寶壽其別號也左通西溪勝槪右逹赤松名林前有龍門峻嶺後有閒林幽村內不見寺外惟見云古井甘泉詩脾可沁萬曆間如淸眞聴重修建天王殿樹鐘樓置山贖田爲永逺計誠大福地也

徑山興聖萬壽禪寺在縣西北五十里唐代宗時僧法欽結庵於此永泰中有白衣士來求法度爲沙彌欽指坐後石屏謂曰能開此乎曰可遂叱之分爲三片今號喝石巖遂卽剃度名崇慧如長安與方士競法旣勝代宗問其師承對曰臣師徑山僧法欽召赴闕賜號曰國一禪師逾年辭歸詔杭州卽其庵建寺曰徑山僖宗乾符六年攺爲乾符鎭國院宋大中祥符元年攺賜承天禪院政和七年攺徑山能仁禪寺開禧年間孝宗禦書額賜徑山興聖萬壽禪寺由宋迄元爲禪林之冠元末兵燬洪武間重建歸並於此曰廣化禪寺【在縣西十里】曰順慶禪寺【在縣北三十里】曰妙濟禪寺【在縣西北四十里】曰實際禪寺【在縣北二十里】曰云福禪院【在縣東北四十里】曰圓覺庵圓修庵【並在縣東北十五里】吳泳撰興聖萬壽禪寺記國家駐蹕臨安自西天目龍翔鳯舞舒岡布麓盤結而爲帝王之都者錢塘也自東天目熊騰馬奔淩深拔峭發越而爲梵釋之宮者徑山也山以徑名乃天目之徑路其地尊故神不敢宅其境勝故凡庻不得居必也以大法力建大道然後能儲精防秀覧光景而納於其中國一禪師卓錫於此興廢迨今蓋四百餘年矣先是慶元已未冬龍王殿災精廬佛宇一夕而燼僧元聰治故而復新之後三十五年夏再燬無凖範師慨然曰曩在育王時曽夣一神人偉衣冠盛儀衛馳騎而前迎疇昔之夜又夢前神人者持念一寶珠以相授曰謹勿訝或謂夣中之人龍珠之數則火之日也豈住止成壊皆數耶師於是以精進心轉不退輪以勇健力撾無畏鼓披榛塞竅度材於山視昔所植可以爲椱爲梁爲杗爲桷者適飽厥用則鳩工聚糧命幹力之僧相其役一念才起諸天響合上方頒賚甚渥公卿士大夫樂施捨南國之好善者不祈而助貨不命而助力越三年考成曰殿曰堂曰門曰廊曰樓觀棲客之廬齋庖之所庫庾井廐靡不畢具最是龍防閣居翠峯之頂畫栱璇題承云絢日而虛欄之外曰淩霄之閣天空宇迥若與灝气者遊循而下曰寶殿曰寶所曰靈澤殿曰妙莊嚴閣宸奎麗榜殿寶鎭此山寔振古所未有舊兩僧堂防學者居外久習者居內殆非不二法門今則統而爲一楹七而間九席七十有四而衲千焉翼五鳯而閱離門之虛建萬佛而補艮山之闕皆以大用勝服之若夫乘金相水西秦異僧所云更不道也王在晉遊徑山記武林之屬多佳山水而余杭之有徑山稱最勝東西兩天目山髙挿天水因山曲折浸爲巨源若兩目然故曰天目入兩日以是山爲徑路山遂以徑名余雅慕徑山而未有企及也嵗在辛亥南湖告成功監司往閱視余以鞅掌三路不得從諸大夫後防八月逾望三日往吳興謁臺使者畢歸由苕溪苕溪一帶天目諸山眾流環合遡流可達乃從吳興泛舟徳淸渡雙溪雙溪之流一出天目一出髙陸至雙溪橋合流入徑山港舟不得通捨舟登陸過化城接待寺化城爲故宋佛日禪師宣公所剏踞徑山東麓宋時棟宇宏麗欽錫化城二字上創重屋尊而閣之殿寢門廂庖廩湢浴靡不備具載郎官楊汝明記中我朝香火猶盛漸次廢棄寺田轉佃閭左豪右踞之然化城巷之名不泯馮司成開之創刻經之緣始於淸涼之妙徳庵地峻逺役匠轉輸工力費倍乃遷之徑山徑山雲霧罩籠藏板其中易朽腐始議復化城化城地坦無雲气潤濕便藏板而易輸工力乃爲屋十間以安經板處工匠而大士金身以艸殿居之海內宰官居士布金恢復化城舊域捐資贖地而有子衿鼓眾跋扈必欲與沙門相角事聞當道屬予訊其事郡邑勘明予按法治其尢割地歸僧封畛不失而其間有墓塜者聴之以寧其穸窀佛處蘧廬中得重開法地以須十方大檀越之力予過化城而一二野衲邀入和南佛前稱善事周遭故址枳棘蓁蕪辟艸萊而重新法王之宇西來白馬玆其爲繙經演法之乎過化城折而西北抵徑山山去縣五十里防據乾位挺然爲東目正幹宴坐朝陽天顯堆珠鵬摶淩霄禦愛七峯攢擁艸朩蓊薆樹古而蒼地僻而野山門幽寂有老松婆娑可防十畆與朩蘭交枝薄靑旻翳白日松爲數千年植而朩蘭亦森發離奇匪深山無此異種參差白塔同虯朩橫斜巢雲歸鶴竹松間雜景色淸饒蔥翠交睫入山而路轉深地轉奧無數篔簹霏煙蒙蒙新芊雄防妬毋髙淩排崗直上各髙十里層巒峻嶺長騫偉觀盤跚逶迆盡在竹間行路籜龍透地躡屐崚嶒一頭陀引導美箭蒙茸蘿葛糾縛時摩僧頂羣峯嶈嶈拱防靈嶽中豁平區坦壑去險而夷重巖滴水有洞空沕頭陀指爲明月池其間小井爲龍湫龍嵗一來顧雷雨曀過洞行少許路繞屋後登崕防大慧禪師塔明堂窒塞方伯吳公言塔前當介然辟之而成路僧苦去屋未果辟由塔崕而東爲喝石巖唐時僧法欽結庵有白衣士求法度爲沙彌欽指坐後石屏謂曰能開此乎叱之分爲三片代宗召法欽赴闕賜號國一禪師辭歸杭卽其庵建寺曰徑山宋開禧間孝宗賜額興聖萬壽禪寺東南勝道無逾此者行過復嶺崇嶐隱天有斐菉猗坎窞爲池方塘一鑑湛潔如澄鮮漾碧僧曰放生池池邊刻經工匠排列鴈行伏迎道左已訪澹居上人所寓靜室治蔬爲供淸話移時片言防悟此不殊欽公三片石恨不如白衣士立度爲沙彌耳別而登樓同余杭令戴君進飯夕陽西沈遂促從者亟行余時有天目之興徑山直傳捨視之竭蹶而趨至無垢寺而宿焉是夜惺惺不寐取唐崔元翰碑籀文摩擬不能屬艸乃讀東坡徑山詩擊節髙吟與松濤林籟相爲答和殘月半窻莽煙伴榻無何而山鳥嗚嗚不覺東方之旣白矣吳之鯨徑山紀遊庚戌浴佛日久雨乍霽與兪似宗佛石宿禹杭文昌壩亟呼筍輿沿溪行宿霧漸消山頂次第現如新妝出羅幌行可二十里飲溪邊酒家遙望舟枕巍然獨峙秀鬰可挹又三十里林漸深地漸髙將逼雙徑循趾攀巘委折數百重澗花飛灑俱成白練山形周環復疊如入谼中上下篠簜檀欒萬晦一色余隨輿偃仰覺日光澹射風細云疏非若髙峯軼云蒼榦蔽景作鞺鞳之聲防磹之狀也嶺甫半輿人告疲余顧佛石隔山小浮圖非卽歇足處耶佛石指曲磴數阪曰此須繞而上耳旣上嶺如馬脊左右懸削忽白雲覆他山飛防於鳥細雨隨至余振袂度數盤沐佛聖水杉松環立平臺俯瞰則三山門巋然列矣視小浮圖又在足下逺峯嵣防近峯峣屼含澤吐霓倐忽殊態武林兩髙龕赭一綫俱在靉叇中余嗒然宴坐雲海蕩吾心胸覺生平寥廓之气呼吸相應昔陶貞白志在沖舉每云指白日覩靑天去此不逺獨於爾時有防巳投松源山房古杉防茸方沼沈碧髙樓十五楹邃潔可居僧衝宇供筍蕨煨漿不減白墮似宗糾以觴政甚洽月光初燦僅於密樾中作掩映觀耳晨起謁新殿制度宏偉未餙丹堊過妙喜庵禮大慧禪師塔眎龍湫舊迹循左級而上觀放生池池圓如珪廣可盈晦惜無遊鱗潑剌再上爲寂照庵刻藏經處鐫工麕集室後供達觀甚肅令人轉思宻藏忽緇衣籜冠過謁余詢知爲門人通州崔叔錦爲諸生不得意刳心大典棲遁於此兩月矣余擕之出過喝石巗石防爲三昔中子山人乞國一師剃度以咒力防佛法賜號性空大師大歷中代宗遣內侍迎國一入京徑山之興實由於此訪雞二冢至今在巖下三白駒或寢或訛乃載經板出山者儼然雪山梵從也是日陰翳多亷瀐久益宻叔錦別去返松源山樓飯後稍有霽色命輿從右級而上旋轉竹徑菖蒲田新秧離離澗水澄瀉石磴梳潔如鏡髙岡礱宻遙見炊煙一縷從修篁中出卽知爲云房杳然無覓徑處余喜忘返翛然緱山煙客飡沆瀣佩九節靈苖不復知有人世旣過傳衣庵爲萬松禪師傳衣處躡白雲庵攀蘿而上爲淩霄峯浩渺如大瀛海何減泰岱新殿枕鵬山勢拱衛余謂此山幽曠非通都大邑而宸章禦蹕後先輝煥故樓名五鳯閣建龍防南朝四百八十寺未有其比今山水依然未知八十一代傳燈何人耳返流止亭輿人告息各曳杖尋東坡放生池坡公防徑山二詩如欲防細字銷殘年靈水先除眼界花俱頌水徳今濁甚亭碑幸無剝蝕及讀樓鑰百萬杉松雙徑杳三千樓閣五峯寒自是實境語矣似宗探藏錄許爲刻髙僧傳燈下各繙一編間拈以問佛石佛石各爲宣說吐防暢因曰宗門不立文字而防言奧義終古不磨猛志精求防悟非逺今人根力未堅而遽稱文喜遊戱彷佛而妄冀丰幹正恐慧蕋乍枯慈筏罔濟耳相與嗟嘆久之餘夙知有聞谷住徑山急欲一晤而聞其坐不語禪殊悵怏佛石爲通信聞谷慨然曰吾素所願見者也曉訪之觀音閣時禪習者三十餘人而閣戶閴寂鳥雀不喧入左扉若無人者執事防嘿惟謹聞谷坐余輩小閣色靜而气融神理上發語簡逺眞禪定士也余爲肅容而別防聞穀幾虛徑山一防矣蘇轍詩去年渡江愛吳山忽忘蜀道輕秦川錢塘後到山最勝下枕湖水相縈旋坐疑吳防無復有扁舟屢到淩深淵今秋復入徑山寺勢壓眾嶺皆迷巓連峯沓嶂不知數重重相挹如靑蓮散爲雲霧翳星斗聚作潭洞藏蛇蜒欽公未到人迹絕千里受記來安禪荒榛野艸置茅舍坐令海賈投金錢至今傳法破煩惱飽食遇客宜安眠觧裝投錫不復去紛紛四合投烏鳶或言處此猶未逺海上人少無煩煎天臺鴈蕩最深處水秀石瘦尢淸便靑山獨往無不可論說好醜徒紛然終當直去無逺近藤鞋竹杖聊窮年方九敍詩雲裏五峯環紫翠空中一徑轉防茫黃花漸報重陽節白社遙尋古道場精舍更宜畱謝客都何必訝劉郎髙僧趺化千秋寺獨有靈雞塜樹蒼湯賔尹訪澹居詩覓友尋師度防稽含情千載不能啼閒從國一堂頭過一片香兒弔塜雞防天跳地穿黃嶽抱月廻風隱徑山著處盡成香國土單肩赤腳恣周還半月東山水上行薫風南逗晚涼生從君防得黃楊朩大好隨緣斷佛情格物何當物格殊子韶妙喜兩糢糊而今賸有關西首劍擊憑誰落畫圖吳用先雨中登徑山與澹居上人夜坐詩喝石開山意若何靈巗千載鬰嵯峨幾盤翠袖穿雲度十里靑松帶雨過寶界煙蘿香气裊珠林鐘磬梵音和淸霄喜對支公話把臂中峯一浩謌

化城寺在余杭縣北四十里雙溪之上馮夢禎議復化城防引刻經之緣始於淸涼之妙徳庵地寒而峻逺役南匠轉輸工力費倍功半不得巳而有徑山之遷徑山爲東天目正幹五峯攢廻中間佛界我東南勝道無逾此而雲霧籠罩十日而九藏板其中最易朽腐又不得巳而有化城之議化城踞徑山之東麓去雙溪數里地坦平無雲霧旣便藏板而輸工力事事皆宜因故址而新之先爲十間屋令足以安經板處工匠而他役徐侯其後似無甚難舉今約同志以十緣倡之緣五十緡禎𨿽貧勉任一緣夫刻經大役自北而南而其南也又自徑山而化城三徙而後定而任事之人始於宻藏繼予後予而終之者又未卜何人也因緣時節惟佛與佛乃能究盡而自剏緣以至未來凡於此事曽捨一錢半銖及一手一足之力巳上福不唐捐直至成佛而吾等與焉豈不幸甚方伯吳用先重興化城接待寺疏余從紫栢尊者遊逾二十載所承鉗錘錐札罔所不至通身熱汗不知透出幾畨矣末後以流通佛法付囑不佞唯唯徼天之幸承乏越中卽悉心殫力求終刻藏之役玆功巳過半緣成或有日矣乃謀藏板善地卜及化城化城故宋佛日禪師宣公所剏接待寺郎官楊汝明記之甚詳見徑山集中及我朝而香火猶盛漸次淩夷僧徒凋落遂以寺田轉佃於方姓者輾轉相侵盡爲居鄰所剝蝕矣然其徑尙存化城巷之名至今在人口今年澹居上人圖恢復之而鄊紳王中泉公首倡義舉願以其地歸寺於是左右聞風者響應乃澹居猶運慈心量其多寡各給其直余與吳下諸君子恊濟之𨿽未盡復舊址從此誅茅建剎亦庻幾可觀矣然此非今日創議也蓋自馮開之司成始矣而余又不知司成之原有此議也一日澹公過予持開之手卷見示謂偶從宻藏棄篋中檢得之餘展閱疏引卽向時與藏公所謀卜化城以厝經板者也噫奇哉司成往矣謀於十數載之前而余與澹公成於十數載之後不約而合無心而成九原可作當爲鼔掌苐勝地旣復梵宇鼎新向後更有許多商量不無借十方大檀之力余小子亦不敢不賈勇從事使道化重興法輪常轉誓頭目腦髓之不卹而遑卹其他時萬曆辛亥嵗浴佛日

大祿寺在縣西北九十里長安鄕晉永康年間建元大徳年間重建元末燬洪武二年重建歸並於此曰光教寺【在縣北八十里】曰靈石院【在縣北六十里】曰慈相院【在縣北一百里】

靈源院在縣東南十二里安樂鄕舊名龍泉唐咸通七年僧善本建宋治平二年攺今額元末燬洪武二年重建歸並於此曰普濟寺【在縣東十五里】曰寶輪寺【在縣東南三里】曰澄鑑院【在縣東十五里】曰光福院【在縣東南十五里】

悟眞院在縣西北三十里長安鄕唐咸通八年僧法顯剏宋治平二年攺今額元末燬洪武年間重建歸並於此曰石泉寺【在縣北八十里】曰大智寺【在縣東北三十五里】曰法華寺【在縣西北四十里】曰寶幢寺【在縣西北六十五里】曰寶嚴院【在縣北一百二十里】曰迎恩院【在縣西北四十里】曰大安院瑞相院【並在縣西北五十里】王安石悟眞院詩野水縱橫漱屋除午窻殘夢鳥

相呼春風日日吹花艸山北山南路欲無

洞霄宮在縣西南十八里漢元封三年建宮壇於大滌洞前唐道元年有潘先生者於洞下建天柱觀南向四維壁封三步禁樵采爲長生林中宗時賜觀莊一所後有米法師攺觀爲北向幹寧二年錢武肅王與閭丘方逺相度山勢復攺南向未納土時嘗攺天柱宮宋祥符八年陳堯叟奏攺今名賜仁和縣田一十五頃並賜鐘磬法具等嵗度行童一人應天慶節設醮以祝聖壽天聖四年詳定天下名山洞府凡二十處洞霄大滌洞爲第五政和二年都監何士昭陳乞賜度牒三百道方臘之亂宮燬紹興二十五年重建仍建昊天殿於東廡後殿左陽通明館乾道二年三月壽皇洎顯仁皇太后臨幸嘗以軍士守禦後奏罷以山麓民充佃夫防禦淳祐七年靈濟通眞先生孫處道奏請賜錢益市恆產規制愈崇政和間援天柱觀例經尙書禮部給洞霄宮印記慶元二年以嵗久漫防重給宋初天聖節道場應本縣文武官僚入山建散諸山僧咸至立班自南渡後惟道士就官建散而縣官止於普救寺行事凡諸宰執大臣丐閒去位者以提舉洞霄宮系衘咸淳甲戌冬宮燬一空元至元甲申後再新宮宇元末兵燬洪武二十三年重建歷二十餘年而後修垣鉅殿門廡室廬庖庾壇�皆次第用完無攺舊觀矣王逹記晉許邁稱余杭山是洞庭西門濳通五嶽山陰至臨安名有金堂玉室仙人芝艸左元放之徒漢末諸得道者咸在夫古者采眞之士往往於名區奧壤穹崖邃壑畱連忘返者何哉蓋老氏之學貴淸靜非名區奧壤穹崖邃壑不足以養其髙致故名山大川瓌詭之觀人迹所罕至者必爲其徒得之餘嘗因邁之言而稽焉余杭之西有山曰天柱自漢元封三年建天柱觀宋祥符間攺稱洞霄宮仙吏謂之福地而天目諸峯遐邇羅列光靈勢气與造化相爲流通蓄奇孕秀莫可殫紀當云行鳥飛之際一柱中立屹然摩空羣山四靣俯拱自列而宮正踞其幽深峻絕之境丹臺紺殿瓊樓璇室烜赫心目爲民禬禳動輙有應元步日窘四海鼎沸所謂丹臺紺殿瓊樓璇室一燬無遺大明升天九有寧謐洪武庚午提防賈公力以恢復自任夙夜劬勩罄槖是營不三載賈化去副知宮事資深吳公曁希然龔公克紹厥職繚以修垣構以鉅殿至乙未門廡室廬庖庾壇壝次第用完丹臺紺殿瓊樓璇室視昔不異許邁所謂金堂玉室仙人芝艸者宛然可徴漢末諸得道者其骨𨿽朽其神不死安知不與玆山之光靈勢气相與盤旋於防漠之間耶夫置榮悴於兩忘齊天地爲一指爲道家之常事然數百年之規矱一旦而復之非惟其徒以樂淸靜無爲之教且俾一方萃向慕之誠致水旱禬禳之福明靈歆顧祥慶駢臻詎不宻禆皇化爲邦氓之利也哉其嗣法弟子周應常劉宗顯慮乎久而泯其績也來京師求余記余喜諸君子能翼其教也姑書此庸刻諸石後有記者尙考於斯陳堯佐詩娟娟紅樹碧峯前爲愛桃花入洞天偶逐霓旌才百步卻憂人世巳經年谷口停驂上翠防五雲宮闕辟金扉不知何處朝元防卻是龍鸞隊仗歸一帆髙掛出紅塵萬仞長歌入紫雲莫道仙遊無別侶玉淸冠蓋許同羣林逋詩大滌山相向華陽路暗通風霜唐碣久艸朩漢祠空劍石花碧丹池水气紅幽人天柱側茅屋灑松風趙抃詩龍穴藏身隱源泉撫掌淸紅塵人絕慮白日世長生我分諳衝寂誰能顧利名夢中休指笑又作洞霄行蘇軾詩前生我巳到杭州到處常如到舊遊更欲洞霄爲吏隠一庵閒地且相畱趙公碩詩裏服蕭蕭入翠防虛亭髙敞納晴暉仙歸洞府雲煙冷春入名山筍蕨肥緩引壺觴聊自適暫捐朱墨便忘歸防當結屋山中住始悟人間萬事非舊時曽此覓仙緣一別於今四十年白髮重來嗟老矣靑山九鎖故依然肩輿直入松間路洗耳還聴澗底泉幽興未防吟未就半峯斜日下平川潘良玉詩石壇風冷露華凝羣玉崢嶸簇畫屏水赤久傳丹作井山髙時借翠爲亭鶴迎仙馭迷三島云入洞天朝百靈回首武陵歸去路碧桃零落晚風淸趙汝談詩好閒謝塵事來作名山遊杖防西澗曲乞漿東家丘大滌古洞天仙人此藏修至今翠篛下半夜丹光浮山中舊相識置酒爲淹畱日移云窻午水滴空林秋授我長生方揮麈談幽我髮亦巳白赤霄莽何求業緣苦未斷一笑風引舟回首靑天長身名兩悠悠曹元翰詩馬歸淸曉破藍田一出紅塵骨巳仙任鎖九重山下路終尋五處洞中天泉流碧砌常鳴玉迹隱蒼崖久蛻蟬人世歸時知變否樵夫猶記爛柯年白駒任詩桃花流水隔塵寰玉樹瓊林九鎖關飛閣太虛開紫府捲簾終日見靑山無爲自覺心源淨學道方知色界閒政滿不湏瞻使節蹇驢瀟灑聴潺湲張輿詩登臨直到翠防巓晚向蓬山共醉眠雪後

梅花溪影澹月中瑤艸露華鮮千年石室瑯函祕萬丈天峯玉柱懸此行不爲長生訣要續遊仙第二篇

趙居仁詩十里溪聲逐澗灣馬蹄聴入洞霄間左

旋右折不知路九鎖一開都是山紫極宮髙云絕頂翠蛟亭壓水當關山中止說吳仙子獨抱眞心錬九還【此系三十六洞天之一故附載】類列慈濟禪寺【在縣北六十里】善法禪寺【在縣東三里】安樂塔【在縣東三里】

臨安縣

海防寺在縣西二里南北鄕梁大同年間賜額竹林寺防昌五年燬大中五年重建天福二年錢氏拓舊址建奇石浮圖二座宋大中祥符元年攺今額天禧五年燬重建元至正十二年復燬洪武十六年重建歸並於此曰殊勝寺【在縣東十里】曰靈峯院【在縣東十五里】曰寶林院【在縣東三十里】曰法華院【在縣西二里】曰梵安院【在縣西二十里】曰精進院【在縣西二十里】曰勝因院【在縣西南三里】曰寶積寺【在縣西北十里】蔡襄海防寺記臨安縣海防寺梁大同中始作號竹林及五代貞明之初吳越王又新之王縣人也少嘗往來裏中困甚巳而跨有全吳名貴地大私念所從來豈非有陰相者邪竹林最得山水佳處因大治之益廣前制當是時吳中浮屠居𨿽百千數無是倫者宋大中祥符間例易天下寺名遂賜今額天禧五年冬十月大通夕而墟其徒散去僧有明顧思憮然以興廢爲巳務每說於眾曰吾師之法或資於塔廟福報之來稱其所出今殿適謀始而大家力饒不能厚施異時名氏不齒篆載反索气於後人其可乎於是盛仁俊張從實先輸而倡之從而和者數十百人度林礱石塈茨陛級之役積費錢三千萬役一十年而後已旣成列像其下鼓鐘其中防而落之墟者復芘而散者復集錢氏以一國之資基之於前有明以一巳之志繼之於後可謂能且勤矣蘇軾詩籃輿三口山中行山中信美少曠平下投黃泉上靑綫路每與猿猱爭重樓束縛遭澗坑兩股酸痛饑腸鳴北渡飛橋踏彭鏗繚垣百步如古城大鐘橫撞千指迎髙堂延客夜不扄杉槽漆斛江河傾本來無垢洗更輕倒牀鼻息四鄰驚紞如五鼔天未明朩魚呼粥亮且淸不聞人聲聞履聲

淨土禪寺在縣南二里南北鄕五代梁乾化二年吳越王捨基爲寺請額光孝明因宋大中祥符元年攺今額元末兵燬洪武十五年重建歸並於此曰防法院【在縣西二十五里】曰昭明院【在縣西四十五里】曰開化禪院【在縣南二里】曰善住院【在縣南五里】蘇軾淨土寺詩雞鳴發余杭到寺已亭午防禪固未暇飽食良先務平生睡不足急掃淸風宇閉門羣動息香篆起煙縷覺來烹石泉紫筍發輕乳晚涼沐浴罷衰髮稀可數浩歌出門去暮色入村塢防月半隱山圓荷淨瀉露相攜石橋上夜與故人語明朝入山房石鏡炯當路昔照熊虎姿今爲猿鳥顧興廢何足弔萬世一仰俯又開化禪院詩落日岸葛巾晚風吹羽扇松間野步穩竹外飛橋轉神功鑿橫嶺巖石得巨片直度千人溝下有防流崗巒蔚回合金碧爛明絢懷異姓王負擔此鄕縣長逢跨下辱屢乞桑間飯誰謂山石頑識此希世彥凜然陰气逼屹起猶聳戰他年萬騎歸父老恣歡宴錦繡被原野金珠散貧賤竇融旣入朝吳芮空記面榮華坐銷歇閱世如郵傳惟有長明燈依然照金殿方九敍昭明院詩勝地傳浮玉前朝此布金龍湫懸雨急鳥路入云深萬仞鐘靈炁三秋愜賞心塵緣促歸駕回首戀東林

太平萬壽禪院在縣東二十里靈鳯鄕唐天寶三年欽禪師卓錫於此天祐元年吳越王建賜額小徑山太平禪院宋天聖七年攺賜今額崇寧元年重建元至正十九年兵燬洪武九年重建歸並於此曰普慶福田寺【在縣東北三十里】曰蟠龍禪庵【在縣西十里】曰法海院【在縣西二十里】陳度徑山下院太平萬壽禪寺莊田記臨安縣東二十里靈鳯山之腰喬木刺天修竹成林中有萬壽禪院者故吳越國武肅王錢氏所建太平寺也宋天祐二年更爲禪居天聖七年始賜今額初縣人髙君保與其子瞻自景徳以來大新棟宇造殿塑像藏經鑄鐘百用具修又以田百有二畆與常住供僧君保瞻卒其子弟分財產欲奪前所予出交訴於縣縣沒入之平其估許其市崇寧元年住持等覺大師募檀越百餘人得錢三十七萬有奇詣縣請如夲估市宰君嘉其請而歸之等覺刻檀越姓名於石以傳不朽屬無住居士序其事居士謂臨安地寡人繁富官田今日示價明日爭者盈庭髙氏沃野膏壤竟四十年莫有市者豈神物防之乎抑亦有待乎且善惡一念至防細也長劫受苦樂報秋毫不差況予奪罪福之明著者等覺與十方來眾當其食時升堂展鉢上味妙供不念自至何用區區營此一頃田爲蓋欲與髙氏子弟悔罪與諸人植無窮之福也當知是田本無去住於彼於此何得何喪彼此得喪兩忘則罪福安在哉故此山可傾此地可移此石可磨此福無有窮也他日大獲倉箱充溢禪子終朝飽滿元不曽破一粒米始知居士前語不綺宰君者霅上姚祐伯受以學行知名施於政事人安樂之等覺者法號慧源大通禪師之法嗣不惟道行髙潔抑且才力過人無住居士者丹陽人陳度崇寧元年秋七月中元日方伯吳用先重復太平萬壽寺田碑記太平寺在臨安邑治東靈鳯山間擅風林云壑之勝肇基於吳越王至宋天禧中攺爲萬壽禪院邑有擅信髙君保者父子相踵而防持殿宇像器各極莊嚴捐田百畆以充香積供四海苾芻當時叢林亦云盛矣及君保逝而後裔之爲闡提者謀奪之訟成田沒入官欲購者聴越四十年而竟無購者豈非韋防力耶至崇寧間有慧源爲住持募錢數千緡自白於縣請得贖之然世代逓更漸次淩夷田復爲比鄰所吞並矣寺僧零落三五輩無恢復志迄今有澹居者爲逹觀禪師髙足以刻藏因緣來主徑山之席一日至其地徘徊久之追尋古迹偶見石壁有小徑山三字知爲徑山下院撫然嘆曰是梵釋龍宮地有神呵防焉百畆之丘乃髙檀所捐飰十方僧者若輩踞爲巳有入泥犁如矢迅耳曷若直而歸之爲眾贖愆於是聚吳中善信貲僅贖其半半仍歸比鄰蓋運以慈心也邑令黃君寔佐成之噫此區區一彈丸土檀化爲魔魔化爲檀來而復往往而復來亦何常之有總惟心所造耳心緣於般若則爲喜捨爲莊嚴是髙君保之父子也是慧源澹居之恢復也心緣於無明則爲慳貪爲侵並是髙君保後裔之反汗也是左右比鄰諸人之蠶食也爭讓祗緣識心人我了無實義談性則空有之不立論相則因果之難逃福緣瑞事隨善萌芽異類幽淪乘惡滋蔓夫人生如掣電飄風七尺軀殻受享幾何胡爲乎貪執不捨甚至彊吞甘以有盡之身而釀無窮之業哉吾願後之人勿復垂涎此地自招業報也

玲瓏山大防殿從華石山徑過流霞橋登石門詘曲而上爲三休亭九折巖風雨驟至屐下皆作小瀑醉眠石爲坡公書字勢飛舞寺內設東坡山谷佛印像寺傍有琴操墓蘇軾詩何年僵立兩蒼龍瘦脊盤盤上倚空翠浪舞翻紅防防白雲穿破碧玲瓏三休亭上工延月九折巖前巧貯風腳力盡時山更好莫將有限趂無窮

化城院在縣東北一里南北鄕唐武徳二年賜額羅漢院在縣城內會昌五年燬光啟二年賜額法華院後里人錢尙父重建五代唐同光二年遷於縣東北以鐘尙書府地建立宋治平二年攺賜今額元至正十九年兵燬洪武六年重建歸並於此曰西明庵【在縣北三十里】曰慈聖院【在縣東南北鄕】曰觀音院【在縣東北二里】曰普淨院【在縣東北三十里】曰無量院【在縣西十里】曰淨梵院【在縣南十五里】曰興善院【在縣南四十里】

興教院在縣東一十二里靈奉鄕唐天寶中賜額興善會昌五年廢天祐元年吳越王重建宋治平二年攺賜今額元末兵燬洪武元年重建歸並於此曰瑞隆院妙嚴院【並在縣東二十五里】曰普澤院【在縣東南十五里】曰不二院禪定院【並在縣東南二十五里】曰吉祥院【在縣東南二十五里】曰眞君院【在余杭縣西南二十五里並於此】

淨應院在縣西三十里金岫鄕五代晉天福四年賜額應祈里人錢尙文建宋治平二年攺今額歸並於此曰無垢院【在縣西北二十五里】曰長淸院西化城院普信院梵行院【並在縣西北三十里】曰等慈院【在縣西北四十五里】

雙林院在縣西北一十五里谷昌鄕名寶林唐天成元年徑山寺僧景文望南山有祥气遂廬於山巓大理評寺兪壽因捨山爲寺於土中得金銅佛像三尊殿屋摧毀僧衝新之宋治平二年攺賜今額元至正十六年兵燬洪武三年重建歸並於此曰眞覺院【在縣東十五里】曰定安院【在縣東二十五里】

福勝院在縣北二十里髙陸鄕宋幹徳四年賜額福全治平二年攺今額元至正十六年兵燬洪武元年重建歸並於此曰圓明庵淸輝庵【並在縣北二十里】曰極樂院【在縣東北十五里】曰惠民院【縣東北二十里】曰永昌院【在縣北二十里】曰大仁院【在縣北二十五里】曰崇覺院【在縣北三十里】趙仲藏福勝院詩千騎踏淸霜東遊古道塲云籠山骨秀風引水聲長曉日依稀暖寒花取次香後隨吹管急空谷答宮商類列辟支塔【在縣東北三十里】

東天目山昭明禪寺去臨安西四十里逾嶺卽見若天鏡然其形蜿蜒下蟠於麓分二道左爲龍王堂以朩梁澗澗中多奇石進爲白鶴坡則水石相激以成遊者每不能至其上數里卽所稱平溪苕之源也右峽入深三里許茂林鬰然曰昭明庵頗整治有徑可斜通山中由中麓上躐其脊憩且止亭望武林諸邑歷歷可指顧有瀑如白龍伏起多態抵垂虹橋則逼淩飛瀑濺珠衣袂間上磴多塔松大六七圍者數株歷三橋而抵昭明寺寺久廢黃毓新創未竣有千佛閣以經火不燬爲靈穴其背出度嶺詰曲而下至徑宻處得黒驢庵宋希都禪師叱虎處徑左爲平溪庵溪流至此忽平上有獻珠墩下有白龍池飛橋跨之四靣壁立眞若飛渡者其溪與白鶴坡近而徑險絕不通此東目最幽勝處由閣之右過廻光庵洗眼池在其後庵所由名出西磴見悟道松頂平如茵下可隠數乘上爲白雲窩左轉爲分經臺卽昭明分金剛經處舊有三古松皆爲雷火摧枯葛稚川曽修煉於此傍有小池可掬攀蘿分翠而上至二頂有石累如靑蓮華又上數里爲大仙峯巨石如板築者數丈則山之絕頂與西目相望云老子說云欲度南極避水災天目海陵最爲第一太平寰宇記雲山髙三千九百丈廣五百五十里水因山曲折東西巨源若目故雲天目東出臨安爲大溪溢東流而爲苕溪西趨於潛爲紫溪合桐廬之水以滙於浙江委巷叢談云杭州山脈發自天目有東有西東目之脈萃於余杭結局於徑山西目之脈萃於錢塘結局於西湖故天目者杭之主山也王气鬰蔥帝王奠宅而錢氏偏霸宋室南遷兆不誣矣陶潛問來使詩爾從山中來早晚發天目我屋南窻下今生幾叢菊薔薇葉巳抽秋蘭气猶馥歸去來山中山中酒應熟張羽登天目山詩東西峯對峙麋鹿日成羣四月猶飛雪半山長是云洞香仙藥徧天黒聖燈分千古錢塘勝登臨愜素聞王在晉秋日登天目詩莽气飛揚不見山翠磐髙聳水流潺煉將靑白雲和碧防就紅黃葉作斑江海襟期開地局昊天眉宇出塵寰穹咫尺開閶闔吾亦翹瞻望玉顏章嘉楨謁昭明庵詩禪林天下稱蕭寺惟有玆庵眞姓蕭地以分經成淨土池開洗眼在淸霄層嵐疊巘圍寒翠竹韻松風共寂寥見說讀書臺幾處離離荒艸野煙飄

西天目山獅子正宗禪寺今稱獅子林去於潛北三十里而雙淸莊居其麓莊右出太子庵掬泉洗目漱之而甘沿澗登響水巖初得奇壁前望巨石如覆舟至則如削成而方繡蘿蓋之名觀音巖左通活埋道循右穿眠牛亭古朩盤鬰逾半山橋有寶樹三株與東目垂虹堪頡頏上眞際亭則髙麗王問法中峯所自署者登獅子巖藏蛻在口吻間秉燭始見復閣飛樓若淩虛而滅其趾曰舫室曰死闗髙峯所自命右抱象鼻水淙淙下者曰千丈崖越閣道行萬松間得玉柱峯中立夷曠髙不及十丈而磊砢輪囷蒼古異常上覆兩松如擁華蓋東爲巾峯斷崖二塔一杉五枝一杉雙榦俱大五六圍而五枝者在斷崖塔淩髙阜尙埋其根而雙榦修挺入云居然娑羅雙樹其下平行地卽爲正宗禪寺榜曰獅子林旁爲幻住庵中云庵稍上爲貝林禪師華嚴庵繞屏風石逾金仙頂觀怪石斷者截者反者防者若片片解而庋積於築室之場計其髙與東目肩齊下瞰惟西南蓮華峯幽勝返幻住防石壁爲西方庵過天關爲立玉亭危道如綫趾半垂在外委蛇以行眞若羊腸從立玉望西方半沒云嵐中由西方庵峭壁中裂如隧道曰龍門從龍門下若霣虛山中之奇無以加此分徑北行美陰曲折漸露幻居之崖層構翼接觀益奇憩活埋庵陟香罏峯頂下防觀音石凡所經髙峯銅鉢繭衲如燻優鉢羅花開及中峯自題畫像皆世所未有煙雲萬變必身至始能領略云白樂天新婦石詩堂堂不語望夫君四畔無居石作鄰蟬鬢不梳千載髻蛾眉長掃萬年春雪爲鈆粉憑風傅霞作胭脂仗日勻莫道巖前無寶鏡月明依舊照夫人僧靈一天池詩昨夜云生天井東春山一雨幾回風林花迸逐溪流去欲上龍山道不通蘇軾雷神宅詩巳外浮名更外身區區雷雨若爲神山頭只作嬰兒語無限人間失箸人髙峯禪師題鶴山詩一山髙突兀百里去城闉老翠掛淸曉華滋積富春江空潮勢逺云破月痕新對此忘情者林間有幾人中峯禪師眞際亭詩髙亭結構標眞際體共雲林一樣閒山勢倚天忘突兀水聲投澗自潺湲伽陀迥出言詞外海印髙懸宇宙間佇防憑欄人獨醒又添公案入禪關幻住庵歌幻住庵中藏幻質諸幻因緣皆幻入幻衣幻食資幻命幻覺幻禪消幻識六牎含裹幻法界幻有幻空依幻立幻住主人行復坐靜防幻華生幻果放還收控勒幻繩幻騎牛時或住入萬幻塵俱揑聚時或眠一覺寧夢居四禪有時動幻海波翻幻山聳有時靜幻化光中消幻影可中時有幻菩薩來叩幻人詢幻法我幻汝幻幻無端幻生幻死幻涅槃淨名室內毛拂龍女掌中泥彈丸更有一則幻公案幻證幻修須了辧莫言了辧幻云無只此無無名亦幻學人未達眞幻輸動輒身心自相反幻心瞥爾生幻魔幻翳忽然遮幻眼陽焰空華幹辟城天堂地獄菩提名有問此幻從何起雲月溪山自相委要見庵中幻主人認著依前還不是吳用先贈貝林上人詩絕頂空山寂惟將貝葉翻梵書窮本末宻咒演朝昬世法了無染禪心終不言孤云時獨往流水防柴門王在晉乘夜登法云塔詩翠屏團裹勢嶙峋薄暮登臨不待晨樹杪飛泉分雨露峯頭明炬動星辰中峯塔下鐘初動立玉亭前酒一巡歸路巳迷荒艸合云房深迥漏聲頻喬云將天目志成呈徐明府並序夫鈆刀不與霄影爭銛駑馬不與黃騟方駕矧章縫之下士當冠劍之鉅公徐使君威鳯祥麟白眉先喆牛溲馬勃靑眼後生分璧潛州已最書屛之業探奇禹穴雅意名山之藏因天目之防峯成公餘之新志涔蹄末學謬分編檢之榮琬琰宏詞不數巴渝之響聊抒短什奉和雄篇平生不識天目山平生不識使君顏山耶君耶両爭勝使我夣寐靑巖間越中千嶂縈江碧玆山獨髙八千尺日暖花飛古院紅雨晴泉掃陰崖白無峯不幻作蛟螭雲月煙霞紛繪奇客度松壇皆馭鯉僧歸瑤殿總馴獅憐予三載西湖客三載何曾理山屐終年鎖閣擁寒紗一杯湖水如環璧使君新記來飛鴻開椷翠巘如巃嵸依稀海蜃吐朝閣彷佛江猿唫夜風此時矯首情無巳坐捲云蘿落窻幾試令兼誦使君詩龍宮网割瑚紫世間好事爭紜紜攜杖思穿麋鹿羣囊中但寶一編在只此見山兼見君潘之恆兩天目論曰兩天目祖黃山而表三吳如縣鑑在上故稱天目或舉江南全體黃山爲首天目爲目五湖爲臓腑金焦爲足語𨿽太奇亦頗足據舊志言兩山絕頂俱有池一如天之兩目此學究訓觧何所從來卽昭明洗眼池亦出俗諺其池不盈二尺東在廻光庵西在太子庵各祠昭明具王者冕服張崔兩相翼之皆能錫福於民者標以雙淸莊近似若據此爲天目何鄙如之又西頂有石如靑蓮開敷東西二頂累石累累亦狀靑蓮楞嚴經謂靑蓮花目亦在佛面則寧以此受名猶嫌著相安有他說可易此者也其兩頂蓋石如板可謂奇迹至傅防仙人造梁無乃河漢而淺於鵲橋乎如果上眞遨遊兩峯間呼吸可通帝座無煩五丁爲伐持地爲平此可勿論矣

天臺傳教庵在瓶窯妙峯眞覺法師閱天臺教觀處師苦心臺教三十餘年所注經甚多塔於天臺髙明寺側

新城縣

普照院在縣東十五里晉天福七年建名普光院宋治平二年攺今額歸並於此曰多福院【在縣治東半里】曰總持院【在縣北十里】曰淨嚴院【在縣西三十五里】曰明寂院【在縣西七十里】曰萬壽庵【在縣南七里】李浙普照院詩靑山繞屋嵐光重流水沖階碧蘚滋獨坐午窻誰晤語鷓鴣聲裏竹陰移

東白院距縣一里許在雞鳴山昔爲唐給事中昭諫羅隠公宅溪流繞前山巒環後邑人共建爲東白禪院江西益王賜額院前溪水一帶向爲放生池久廢萬曆間邑令王巨槐命僧海金立石刻禁仍復其舊一時士民贖生至紛紛中有大士堂福民侯王祠祠之左爲昭諌公遺像鄕民嵗時伏臘於此每東顧上流又有許忠烈祠耿然並峙東安彈丸區也如羅之文章許之忠烈並可昭垂不朽題詠幾徧獨東海冒愈昌撫弔淒楚堪爲二公擊節今錄之云千載人傳昭諫名空山無處覓先生已知霧豹南山隠恍聴天雞半夜鳴繞砌薜蘿堪制服近檐花栁共爲情睢陽祠宇還鄰近忠義何當共一楹淩志題云題山詠水徧天涯誰識東安是舊家半畆荒基山寂寂夜深風雨落梅花許廣淵詩云廢宅百年後荒基一畆平獨憐新檜栢誰識舊軒楹閭裏淸風在溪山秀色明當時苦吟夜應使神驚

黒山蟠龍庵山在平地中陡然奮起仰視奇絕逶迆而上數百步許有崖兩石峯相對徑甚狹且迅再數十武復開見平地田地塘井可數十畆四逼山崗廻繞上見靑天中有龍池半畆許大旱不涸有禱輒應常有祥雲覆其上逺方望气者往往登陟觀閱皆以爲瑞謂小麻姑洞也有大石二一名伏虎石在洞口儼然虎踞扣之有聲每天將雨輒潤登據俯眺可閱百里山水盡環繞拜舞於下一名棋枰石在前崗寛廣平直相傅葛仙翁與客對局在此臘月山花盡開至今惟此山巓有蘭花映山紅十二月卽開中有泉水一孔冬夏不涸淸冽異常昔有異僧來此跏趺數月不食煙火去之時曾題壁間有俊毫千管秀翰墨一香松篁間竹韻另是一干坤之句元時燬國朝僧智果募邑人潘檑鼎建有觀音堂文昌祠怡性軒外有亭名最髙處人皆稱爲眞佛地昔蘇文忠姚次庵遊歷有韻明邑令林劍臺以棹楔題贈至鄞入髙明洲粵人張兢余西吳蔡五嶽各有題詠其上

咽水洞距縣三十里爲廣陵村平阪中一山突出皆頑石前有一小洞洞口可容十數人站立人不問洞內外寂如也惟人向洞揖曰某來此要求仙官恩澤其洞內卽閧閧作聲須臾水卽向洞口濆出蝦魚亦隨水而出跳躍水中直竢伊人再揖曰水足矣洞內卽劃然有聲其水與蝦魚復返洞口儻再請如前洞之出納亦如前𨿽百請亦百應也鄕人每嵗致祭洞外田疇千畆皆賴此灌漑無旱涸之虞昔有縣令範君者曾往觀鳴鑼放炮至洞口作禮水不時出範畱宿次早復請復不出範怒敺裏胥言誣夜復宿中堂寺夢數老人皓髮黃衣行止翩翩叩門請見範與之坐問曰公何人斯老人曰予秦人也避亂於此向不習漢官威儀畏聞車馬擁呼聲長官何必恚報者倘不信姑試之次早屏騶從至洞口感驗如常範乃驚異爲之題記刻石而返夫桃源記人疑其幻玆洞以水爲吞吐自秦至今靈應不絕無能測其從來亦奇哉惜在深山盤谷中不獲標名宇內然觀邑令一夢又以無名爲貴矣

寶勝院唐天寶間建爲魚池寺宋祥符元年攺今額有葛仙翁煉丹井曰乳泉其白如乳許仲蔚詩靑雲路在天煉鼎亦徒然九轉果何物一空舊泉競知丹可煮不悟骨非仙汲引殊無狀翻嗤葛稚川許廣淵詩葛公髙隠處鑿井碧山前鏈就長生藥空餘白乳泉鼎藏今去水气吐舊成煙午夜風雷作人疑羽佩旋

寶乘寺唐上元二年建爲靈逺寺初梓州刺史羅石朔掘地得銅鑄佛像俄失所在而新城人獲之野因建寺焉今有佛嶺由此也防昌中廢大中十三年復置爲聖像寺吳越王迎其像入城宋大中祥符元年攺今額有脫龍洞躍龍池噓云亭妙香堂深靜堂大唐開山祖師名休糧白居易贈詩云三十餘年坐對山只將無事化人間齋時往往聞鐘笑一食何如不食閒司馬槱遊脫龍洞詩雲雷雨何如起蟄龍蒼痕夭矯石巖空不緣嗜好尋劉累定向人間試葉公

錢朝隠鐫脫龍洞詩云凢骨何年脫洞巖眞龍肯向此中蟠料應夜半淩空去雷震千山風雨寒

李處全題深靜堂詩云鼎來朱墨苦難逃兩夕山中暫釋勞野岫擁檐靑嶻塘足雨緑周遭繙經深院心宜靜逺迹紅塵意自髙謾把新篇供寫物麼麼那敢說詩豪葉衡題妙香堂詩云巍巍畫棟挿晴空時有芳馨四面通好爲髙禪參鼻觀未應公子鬭燻籠簾前一炷沈檀韻窻外數番蘭蕙風信道杜陵佳句在心淸渾賦此堂中

寧國寺在縣南七里靑巒山晉郭文舉常隠於此夜有虎爲一金梗喉俯地作求救狀郭探手去之虎搖尾拜再三次早啟扉則有一死麋乃虎所啣置門外者咸和二年人爲立祠禱祈必應晉天福八年吳越王因碧沼淸澈遂命額曰碧沼寺潘閬詩五峯髙挿云居勝覽景畱題趣味長碧樹葉陰山骨潤白蓮花馥水池香鶴尋巢徑松千蓋僧臥溪流石一牀閒翫不知西日落馬蹄歸去帶斜陽王圻詩髙僧居處足淸虛泉繞堦庭樹繞廬鬰宻靑巒垂薜荔渟湛碧沼映芙蕖客來尙喜紅塵隔僧住應知與世殊猶感支郎碧雲句使人繁慮頓然除牛仙客詩步步穿蘿入徑幽栢髙松老幾人遊花開花落非僧事自有淸流對碧流裴極詩一沼光涵四座寒夕陽回首更憑欄慿師蚤把香蓮種他日期來結社防杜茍鶴詩山半一山寺野人秋日登就中偏愛日獨上最髙層有果猿搖樹無齋鴿防僧僧門日多事來此復何能方幹詩深僻孤髙無四鄰白雲明月自相親海中日出山先曉世上寒輕谷未春窻逼野溪聞唳鶴林通村徑見樵人此時惟有雷居士不厭籃輿去住頻林杜詩幽谷泉聲冷鳥啼僧定深好花叢古砌寒瀑發髙岑遊者陸鴻漸居人支道林欲辭靑嶂去臨去復成吟釋智圓詩一到無塵境相畱靜話長秋聲歸古朩月色滿空廊嵐气侵衣潤溪泉漱齒涼終期整瓶錫來此掩閒房邵輶詩地勝千嵓秀名髙萬古存丹崖紀靈躅紺宇蔽祗園樹老垂藤影池幽浸蘚痕會心多興趣隨意坐林樊劉大綱詩夜色淸無滓虛涼月滿亭螢飛時度竹魚躍乍翻萍冉冉雲歸盡霏霏露欲零劇談渾得趣相對兩忘形類列福光寺【在縣北十五里】多福禪院【在縣西七十縣】安隠院【在縣西三十里】瑞相院【在縣西七十里】通靈塔【在縣北二里】多寶塔【在縣西五十里】筆峯塔【在獅子山】

於潛縣

獅子正宗禪寺去縣北四十五里嘉徳後鄕天目山有獅子巖林洞幽深松石奇怪元至元十六年建延祐七年賜額後燬洪武九年重建歸並於此曰大覺正宗禪寺【在縣北四十里】曰善法禪寺【在余杭縣東南三里】

寂照教寺去縣南二里丰谷鄕舊名吳興唐大中五年攺今額宋隆興初邑令葉衡重建寶慶初避禦名攺爲此君軒元末燬洪武初重建歸並於此曰明智寺【在縣西十八里】曰治平寺【在縣北十里】曰常樂寺【在縣南五十里】曰布金院【在縣東二十里】曰廣覺院【在縣東二十五里】曰三學院【在縣南十五里】曰悟眞院【在縣南三十里】曰淨勝院【在縣南六十里】曰妙樂院【在縣北七里】曰廣慈院【在縣北四十里】曰褒忠院【在縣北四十里】曰崇法院【在縣西南三十里】

昌化縣

治平寺在縣西一里舊名忻平唐大中二年建開平二年攺今額元末兵燬洪武十五年重建歸並於此曰法防寺【在縣南三十里】曰大明慧照寺【在縣西八十里】曰普濟寺【在縣西七十里】曰千頃龍興寺【在縣西北六十里】曰普向院【在縣南五十里】曰百丈廣福院【在縣西二十里】曰法興院【在縣西四十里】曰鷲峯院【在縣西五十三里】吳珩法會寺詩地占金山勝泉分銀漢流杉篁能防翠猿鶴似驚秋祗憶登臨晚寧辭取次遊列峯饒逺秀不惜上髙樓蘇子由送無畏還慧照寺詩身老與世疏但有世外緣五年客江西歸帆謝往還依依二三老示我馬祖禪身心忽明廣不受垢污纒偶成江東遊欲別空淒然緣散眾亦去飄若風中煙華陽本荒邑緇素明星懸偶然得老尉舊依育王仙璉公善知識不見十九年我昔未聞道問所以入門告我從信入授我靑眼篇冉冉百尺松起自一寸根南歸髮盡白尺書今始傳不知鄰邑中乃有門人賢百里走相訪觸熱汗雨翻懷中出詩卷淸絕如斷我適病寒熱气力才綿綿空齋黙相向欲語不能宣未暇答佳意歸錫鏘金環空有維摩病媿無維摩言類列明因院【在縣東三十里】福全院【在縣東北五里】淸修院【在縣南四里】澄寂院【在縣南二十八里】南塔【在縣東南靑山之麓今院燬而塔猶存】

武林梵志卷六﹤史部﹐地理類﹐古迹之屬﹐武林梵志﹥

欽定四庫全書

武林梵志卷七

明吳之鯨撰

天朝寵錫

夫覆載之中浩蕩均洽帝力何有王仁無私而綸綍所及日月光華神擁防士受一命且由泥蟠倐升層霄矧車書大同之日梵教章明禮樂刑政兼收並用而非借簡命之隆何以宣敭休美又況歷劫兵燹滄桑幾變王臺殿巋然獨存豪舉無所施謀駢脇莫由展力則天朝之重奕世不磨者也詳攷武林梵剎大多肇於石晉盛於吳越王父子至南宋極矣元季漸蝕入皇朝次第重建其錫賚之大者如創寶剎賜莊田賜帑金賜鏒金如來像銅迦毘羅神銅深沙神金銅羅漢像紫衣玉玦金斕袈裟水晶數珠金澡瓶費或千百計而文字翰墨之寵則蔵序偈說號諡銘讚賜額賜碑以及飛白羅扇一字一畫比於赤刀天球召對禮遇之寵則命坐賜茶諏訪溫諭以及禦祭賜龕爲存爲歿不減莊嚴七寶志中所載大略因寺以存復舉則駢枝詳列則襞積竊亦有尠見焉吳越擅魚鹽之饒建國都於斥鹵物力充牣金碧耀射多名功徳院以侈一時之盛至今著稱鼻祖斯以隆矣南宋移鼎自汴龍鳳協祥然自太宗眞宗仁宗神宗咸有額歌頌則契嵩宗本諸公實能感之髙孝以下皆緣見聞作佛事若理宗爲一寵嬪制七十二殿九井十三池何異阿房宮耶惟我聖祖普賜天下叢林各有額錄僧司正副督其事容光必照正明等覺始無偏無側矣成祖召有行耆宿纂修大典預其盛者俱防異數以及列宗頒賚金藏葺寺鑄像所至頂禮發諸善心皆列本寺以彰隆遇不復析紀敬錄皇上寵錫

賜瑞蓮觀音大士像一軸上有廣運之寶及禦制贊一首惟我聖母慈以格天感斯嘉兆闕產瑞蓮加大士像圖冩流傳延國福民霄壤同堅

萬曆二十八年防經藏諭杭州府淨慈寺住持及僧眾人等朕發誠心印造佛大藏經典頒施在京及天下名山寺院供奉經首防己諭其由爾住持及僧眾人等務要防潔供安朝夕禮誦保安眇躬康泰宮壼肅淸懴已往愆尢祈無疆壽福民安國泰天下太平俾四海八方同歸仁慈善教朕成恭已無爲之治道焉各宜仰體知悉欽哉故諭

萬曆十六年皇上賜上天竺寺千佛旛二掛大士像一軸

武林志卷七

欽定四庫全書

武林梵志卷八

明吳之鯨撰

宰官防持

昔世尊以佛法付國王大臣而宰官居士名碩鉅工能文章著經濟者無不究心內典皈禮香林夙業往因根葉自應非特若房次律蘇子瞻之以夢以徴表表著見也武林山水旣勝車轍不虛先喆翰藻爲禪林雍樹者盡唐宋以來諸公什且八九列之尺輻盡堪仰止而愚嘗謂前代有其人不善其事善而必不可廢者王欽若趙師之放生是也然飛泳徳生宸章已先之矣有其人不善其事不善而必不能廢者楊髠之鑿石爲佛是也然錢武肅宋宰臣巳先之矣頃西湖勝蓮社雲棲大師建放生會歷二十餘年不廢自可延之永久而寶成一片石借有三佛二詩遂不能湮沒其光輝則鐫佛亦有補歟至若一詠一歌令人於蒼煙緑艸之中尙髣髴獅猊法座則防持之功要非淺也今卽本郡名賢及流寓梵宇有交遊有題詠者槪其生平櫽括大節並紀禪嘉以供達人寥廓之賞以證堅猛參求之效如其未備以竢來者

陶潛字淵明一字元亮爲彭澤令之官八十日卽解印去賦歸去來辭及宋受禪居柴桑門前植五株栁因以五栁自號焉閒靜寡言不慕榮利好讀書不求甚解開卷有得便欣然忘食見樹木交蔭時鳥變聲亦復欣然有喜常往來廬山天目間使一門生二兒舁以行時逺公爲西方之社以書招淵明淵明曰若許我飲卽往許之遂造焉嘗著搜神記多載佛之靈驗有天目詩謝靈運之孫家於上虞少好學博覽羣籍文章稱江左第一仕宋爲永嘉太守襲祖父封爵故世稱康樂靈運負才傲世至廬山見逺公肅然心服卽寺築臺譯涅槃經三十六卷嘗撰佛贊曰惟此大覺因心則靈垢盡智照數極慧明三達非我一援羣生理麄心行道絕形聲菩薩贊曰若人仰宗發性遺慮以定養慧和理斯附爰初四等終然小住渉求至矣在外皆去緣覺聲聞贊曰厭苦情多兼物志少如彼化城權可得寶誘以涅槃救爾衰老肇元三事翻成一道北山天竺有靈運讀書臺

範元琰字伯珪錢塘人少通經史精了佛義以忍辱爲究竟法嘗出行見人盜松遽退走母問其故對曰畏其愧恥故也齊梁間累辟不就

楊之爲期城太守達摩至魏請師開示宗防師說偈曰亦不覩惡而生嫌亦不觀善而勤措亦不捨智而近愚亦不拋迷而就悟達大道兮過量通佛心兮出度不與凡聖同超然名之曰祖之悲喜交並曰願久住世間化導羣有撰洛陽伽藍記五卷爲梵志之祖褚亮字希明錢塘人博學通圖史陳後主召見賦詩江總諸詞人皆服其工後仕唐爲文館學士嘗與暹律師書云近於華嶽創立僧宇此山蘊蓄奇祕控接煙霞法師等學洞經典譽宣眞俗仰願俯從微請降迹來儀則釋逺禪居遙蹤可擬王珣精舍淸塵不昧

褚遂良字登善錢塘人貞觀二十二年太宗宣奘法師譯經流布遂良入奏曰佛教衝天人莫測言本則甚深語門則難入陛下擁防五乘建立三寶當叔葉而秀質間千載而挻生陟重險以求經履危塗而訪道見珍異俗具獲眞文歸國翻宣若庵摩之始脫精文奧義猶金口之新開況天慈廣逺使布九州蠢蠢黔黎俱參妙法臣等億劫難逢不勝欣幸遂良博涉文史工楷多流布梵宇

賈島字閬仙範陽人初學浮屠法名無本後舉進士爲長江簿然始終依禪理不廢如寒蔬修淨食夜浪動禪牀竹陰移冷月荷气帶禪闗並非火食語後李洞慕閬仙之爲人鑄銅像事島嘗念賈島佛有靈隠寺詩駱賔王義烏人七嵗能賦詩武后朝數上疏言事徐敬業討亂賔王爲敬業傳檄天下斥武后辠敬業敗賔王亡去不知所之或者乃謂敬業反賔王被誅謬矣太平廣記載之甚詳按記云唐考功員外郎宋之問以事累貶黜放歸江南遊靈隠寺夜月極明長廊散步因賦詩曰鷲嶺郁岧嶤龍宮鏁寂寥第二聨沈吟未就有老僧防長命燈坐大禪牀應聲曰何不雲樓觀滄海日門對浙江潮之問愕然訝其遒麗遂續終篇曰桂子月中落天香雲外飄捫蘿登塔逺刳朩取泉遙霜薄花更發冰輕葉未雕待入天臺路看予度石橋僧所贈句乃一篇之警防遲明更訪之則不復見矣寺僧有知者曰此駱賔王也之問詰之答曰當徐敬業之敗與賔王俱逃捕之不獲將帥慮失渠魁辠且不測因求類二人者函首以獻故敬業得爲衡山僧年九十餘乃卒賔王亦落髮徧遊名山至靈隠以周嵗卒

李白字太白成紀人唐宗室天寶初至長安往見賀知章知章見其文嘆曰子謫仙才也言於宗召見金鑾殿賜食上親爲調羮詔供奉翰林白嘗著西方淨土贊曰向西日沒處遙瞻大悲顏目淨四海水身光紫金山勤念必往生是故稱極樂珠网珍寶樹天花散香閣圖畫了在眼願托彼道場以此功徳海冥祐爲津梁八十一劫辠如風掃輕霜庶觀無量壽長願王毫光有遊天竺寺遊淨明院詩

李泌字長源京兆人七嵗知爲文宗召見呼爲奇童使與太子爲布衣交後謁肅宗於靈武入議國事出陪輿輦兩京之復泌之翼贊居多初無妻不食肉代宗彊詔食肉娶妻徳宗朝進禮部尙書同平章事封鄴侯聞瓚禪師居南嶽人號懶殘泌往謁之聞其經聲先悲愴而後悅豫知其爲謫墮之人不久將去候之良久匍匐問道師曰碎卻筆硯方可談此撥火出芋食之泌至中夜復請曰終無一言見教乎師撫其背曰領取十年宰相至是泌用事爲帝言其髙行詔徴之使者至石窟宣麻瓚含涕垂膺凝然端坐不以介意使回以聞徳宗益嘆異之泌開杭州六井利賴無窮今祠孤山

虞允文參政李泌見靈隠道祖首座一日爲眾入室旣畢復有僧問曰坐死到來如何回避祖卽屹然而去圜悟亟至其所連呼祖首座遂開眼圜悟抖擻精神透闗去祖防頭便行此眞坐脫立亡者於是嘉嘆久之各有序銘

楊綰每見國一禪師而嘆曰此方外髙士也崔趙公嘗問弟子出家得否師曰出家是大丈夫事豈將相所能爲趙嘆賞其言一時名公如李泌徐浩第五琦陳少遊等凡三十二人皆稱門人問道以求決擇也

劉禹錫爲靈徹撰序後人稱之曰越之徹洞冰雪孟簡與僧標爲塵外交有杭之標摩雲霄之句

白居易字樂天年十七登進士憲宗朝極被寵遇時事無不言爲當路所忌遂擯斥不得施乃放意文酒東都所居疏沼種樹架石樓香山鑿八節灘自號醉吟先生晚年好佛特甚至經月不茹葷長慶二年知杭州問道於鳥窠禪師見師棲止巢上乃問曰師住處甚險師曰太守危險尢甚曰弟子位鎭江山何險之有師曰心火相交識性不停得非險乎居易服其言作禮而退嘗問惟寛禪師何以修心師云心本無損傷云何要修理無論垢與淨一切勿念起又問垢卽不可念淨亦無念可乎師曰如人眼晴上一物不可住金屑𨿽珍寶在眼亦爲翳樂天從此悟入又諮心要於凝禪師得八言廣爲八偈八言者曰觀曰覺曰定曰慧曰明曰通曰濟曰捨其觀偈曰以心中眼觀心外相從何而有從何而喪觀之又觀則辧眞妄末後捨偈曰眾苦旣濟大悲亦捨苦旣非眞悲亦是假是故眾生實無度者年七十五贈尙書左僕射宣宗以詩弔之旣卒以其所居施爲佛寺武林祠孤山有慈巖院報恩寺冷泉詩

王勃字子安龍門人六嵗善文詞麟徳初對防髙第授朝散郎數獻防闕下兄勔勮皆第進士有才名林易簡稱爲三珠樹勃嘗撰釋迦畫像記維摩畫像碑如來成道記皆精金美玉丰贍周詳武林有詩

裴度字中立聞喜人貞元初進士累官中書侍郎督兵討平淮蔡封晉國公因閹宦煽虐退歸集賢裏日與白居易劉禹錫文酒相歡不問戶外事嘗訪道於徑山道欽禪師執弟子禮求出世法臨卒謂門人曰吾死無所系但午橋莊松云嶺未成輭碧池繡尾魚未長漢書未終篇爲可恨耳

錢鏐杭州臨安人生有異瑞膂力絕人有保障兩浙之志唐僖宗元啟三年黃巢李克用作亂屠戮萬姓公起自艸野奮挺一呼誅滅董昌吳越安堵屢建大功立爲杭州刺史尋進爲鎭海節度使封吳越國王所向無前存活數億萬人射潮建都武林實其奠宇歷四世五王與五代相終始及孫俶以國歸宋祖仍舊封連姻帝室子孫奕世彌茂而大江東西鹿苑寶坊翚飛雲湧以千百計皆錢氏剙建蓋享數百年山海賦稅之饒而重民輕土捨別歸總壹意慈防世代守此不變亦於佛防有夙契云

呂蒙正字聖功太宗時舉進士第一累官參知政事封許國公少時寄食僧房得以安意書史後執政十年郊祀俸給皆不請帝問其故對以私恩未報帝詰之以實對帝曰僧中有若人耶賜紫袍加號以旌之於是恩俸悉推之寺僧以酬夙徳公嘗晨興禮佛祝曰不信三寶者願勿生我家願子孫世世食祿防持佛法從子夷簡申國公每遇元日拜家廟後卽焚香發廣慧璉公書一封展禮之申公之子公著亦封申國公元日發天衣懷禪師書左丞好問元日發圓照禪師書左丞之子用中元日發佛照禪師書其家世崇信如此圓照佛照兩禪師俱居淨慈徑山音問時不絕云

楊億字大年浦城人累官翰林學士性鯁介尙名節文格雄健學者宗之諡曰文所著文集一百九十四卷公嘗自謂少時鋭於仕進常若有物礙於胸中及學釋氏法其物暴然破散無復蔽礙而心泰然武林有題詠王旦字子明累官工部尙書同平章事贈魏國公諡文正天禧元年九月旦薨先一日囑翰林楊億曰吾深厭勞生願來世爲僧宴坐林間觀心爲樂常與昭慶省常禪師遊因師刺血寫華嚴經淨行品結淨行社於西湖士大夫預防者百二十人旦爲之首而翰林蘇易簡作淨行品序曰余當布髮以承其足剜身以請其法猶尙不辭況陋文淺學而有惜哉

王隨字子正河南人天聖初自潤州徙知江寜府嵗大饑時轉運使移府發常平倉米計口日給隨不聴曰民饑由兼並閉糴以邀髙價耳乃大出官粟私價遂平民之全活者以萬計居嘗慕裴休之爲人以禦史中丞出鎭錢塘往興教寺謁小壽禪師未及寺去騶從獨步登寢室壽方負暄毳衣自若忽見之問曰官人何姓公曰隨姓王卽拜之壽推蒲團借地而坐語笑終日而去門人見壽讓之曰彼王臣來柰何不爲禮此一眾所系非細事也壽唯唯他日王公復至寺眾橫撞大鐘出迎而壽前趨立於松下王公望見出輿握其手曰何不如前日相見而遽爲此禮數耶壽顧左右且行且言曰中丞卽得柰知事瞠何公機語契合自是履踐益深竟明大法與楊大年皆號參禪有得者先是大年編次傳燈錄三十卷公去其緐爲十五卷名玉英集臨終書偈曰書堂燈已滅彈指向誰說去住本尋常春風掃殘雪趙抃字閱道气宇淸逸人不見其喜慍自號知非子宋至和中爲侍禦彈劾不避貴戚號鐵面禦史居嘗以一一鶴自隨後以放汴水有放長淮不再來之句公在杭從淨慈圓照本禪師遊有省又從大名大鉢寺重元禪師問心要師曰公立朝論政崇化明倫奚暇刻意於此公曰聞別傳之防人人本有之事豈他能而抃不能耶願究明之師乃令看狗子無佛性語及知靑州隠幾公堂聞雷聲豁然大省有偈曰黙坐公堂虛隠幾心源不動湛如水一聲霹頂門開喚起從前自家底公帥越適亢旱大疫久禱不應時神智升法師住興福公請師迎觀音像入府治懸禱一夕雨如霔疫亦息公奏於朝賜師所住興福曰圓通錫號曰神智元丰初告老退居衢州常與山僧野老遊名所居爲髙齋以詩自見曰軒外長溪溪外山捲簾空曠水雲間髙齋有問如何答淸夜安眠白晝閒元丰間忽一日徧辭親友其子防見其形色異常問後事公厲聲叱之少頃語如平時趺坐而化法泉禪師以偈贊曰仕也邦爲瑞歸於世作程人閒金粟去天上玉樓成慧劍無纎缺冰壺徹底淸春風瀔水路孤月破云明壽七十七諡淸獻遊武林與雷峯慧才法師最契有贈言又贊天竺辯才法師曰師去天竺空山哭天竺師歸道場光輝

歐陽修字永叔廬陵人仁宗朝爲諫官論事切直後拜參知政事矢心匡弼與韓琦策立英宗熙寜初以太子少師致仕諡文忠公始不信佛如酬淨照詩云佛說吾不學勞師空欵闗吾方仁義急君且水雲閒後守亳社有許昌齡來遊太淸宮公邀至州捨與語忽然有悟居洛中時遊嵩山卻僕吏放意而往至一寺修竹滿軒風物鮮美公休於殿陛傍有老僧閱經自若公問誦何經曰法華公云古之髙僧臨死生之際類皆談笑脫去何道致之曰定慧力耳又問今乃寂寥無有何哉老僧笑曰古人念念在定慧臨終安得散亂今人念念在散亂臨終安得定慧公大嘆服後居頴州捐酒肉徹聲色灰心黙坐令老兵往近寺借華嚴經讀至八卷安坐而薨嘗與法逺禪師遊一日與客對奕逺坐其旁公請因棋說法逺曰此事與兩家著棋相似贏局輸籌卽不問且道黑白未分時一著落在什麼處文忠大有省寤居頴州時有婢盧媚兒姿貎端秀口中嘗作蓮花香散越滿座人莫測其由適有一僧自蜀中來頗能洞人生前事公因語之僧云此女前身嘗爲尼誦法華經三十年一念之誤遂至於此公未之信後見婢問曰曾讀法華經否婢曰某失身於此所不暇也公命取是經示之一覽輒誦如素熟者易以他經則不能也公於是始信修種之言不妄知杭州與參寥子交契名所居泉爲六一泉富鄭公弼字彥國湖南人慶曆中與文彥博並相天下稱爲富文封鄭國公諡文忠公熙寜三年以使相鎭亳州迎至頴州華嚴禪院證悟禪師修顒諮決心法及致仕居洛陽以頌寄圓照本禪師曰曾見顒師悟入深因緣傳得老師心東南漫說江山逺目對靈光與妙音仍有書曰弼畱心祖道爲日己久常恨不遇明眼人開發蒙陋𨿽久聞盛徳而無由瞻謁昨幸出守亳州社與頴州接境因里人張比部景山請得顒師下訪相聚幾一月以慈悲方便之力令有悟處防結夏逼日四月初遽且歸頴其於揩磨淘汰殊大有功但衰病相仍昏鈍難入昔古靈師所謂不期臨老得聞極則事見之於弼今日矣天幸天幸弼𨿽得法於顒師然本源由老和尙而來宗派甚的必須成就更望垂慈攝受逺賜接引未至令至則爲南嶽下龎蘊百丈下裴休也

範仲淹字希文皇祐元年自知鄧州移知杭州十月加尙書禮部侍郎二年吳中大饑殍殣相望仲淹發粟及募民存餉爲術甚備吳中喜競渡日出宴湖上自春至夏居民巷出遊又諭諸寺主守曰饑嵗工價至賤可以大興土朩之役於是諸寺工作鼎興又新倉厫吏捨日役千夫監司奏劾杭州不卹荒政嬉遊不節及公私興造傷耗民力公乃自條敍所以宴遊及興造皆欲發有餘之財以惠貧者貿易飲食工技服力之人仰食於公私者日無慮數萬人荒政之施莫此爲大是嵗兩浙惟杭州宴然民不流徙梵剎多其開建有法喜寺詩蔡襄字君謨興化軍仙遊人治平二年以端明殿學士尙書禮部侍郎知杭州爲政精明吏不能欺遊淨慈楷書遊記數十字於琴臺之左壁有吉祥寺詩海防寺記祖無擇治平四年以諫議大夫加龍圖閣學士知杭州嘗作介亭於鳯凰山

司馬光字君實夏縣人寶元初進士累官端明殿學士上疏極言靑苗法不便退居洛十五年哲宗初立召拜左僕射罷靑苗法人謂公元祐相業有旋乾轉坤之功卒贈太師封溫國公諡文正生平著述甚多嘗作解禪六偈謂世之談禪者好爲隠語以相迷遂廣文中子之言而解之其一曰忿怒如烈火利欲如銛鋒終朝長戚戚是名阿鼻獄其二曰顏回安陋巷孟軻養浩然富貴如浮雲是名極樂國其三曰孝弟通神明忠信行蠻貊作善降百祥是名作因果其四曰言爲百世師行爲天下法久久不可掩是名不壊身其五曰仁人之安宅義人之正路行之誠且久是名光明藏其六曰道義修一身功徳被萬物爲賢爲大聖是名佛菩薩因蜀公論空相以詩戲之曰不須天女散已解動禪心蜀公不納復戲之曰賤子悟已久景仁今復迷又云到岸何須筏揮鋤不用金浮雲任來往明月在天心嘗遊南屏山手書字家人卦中庸樂記二篇鐫於石壁

王安石字介甫神宗朝拜相封荊國公一日訪蔣山元禪師坐閒談論品藻古今師曰相公口气逼人恐著述勞神心气不正何不坐禪體此大事公從之一日謂師曰坐禪實不虧人予數年欲作胡笳十八拍未就忽於夜坐間得之師呵呵大笑公讀書定林嘗問元公祖師意防元不答公益叩之元曰公於般若有障者三其近道一耳公曰願聞其說元曰公受气剛大於世緣深以剛大器遭世緣深必以身任天下之重懷經世之志用志不純則心未平以未平之心持經世之志何時能一念萬年哉又多怒則與物多競此其三也特視名利如脫髮甘澹薄如頭陀此爲近道當以教乘滋茂之可也公再拜後於首楞嚴得防熙寜八年公復入相一日奏事退上曰佛法於中國有補乎公曰君子小人皆知畏而爲善豈小補哉公居金陵由蔣山至其故宅當半道後請以宅爲寺因號半山有法喜寺詩悟眞院詩蘇軾字子瞻因宿東林與照覺論無情話有省獻偈曰溪聲便是廣長舌山色豈非淸淨身夜來八萬四千偈他日如何舉似人謫居杭州嘗將公事了湖中或一棹訪密殊琴聰參寥辧才諸禪侶題詩徧武林以至外縣幽僻最深處亦無不到濬湖度僧俱救荒善策遂爲萬世之利龍井梵天以公爲伽籃孤山祠並鄴侯香山與公爲四今建専祠於寶成寺公每出入必防阿彌陀佛一軸曰此吾往西方公據也公於建中元年七月卒於毘陵時錢濟明侍傍曰公平生學佛此日如何公曰此語亦不受又徑山琳禪師問疾云學士生平踐履至此更須著力公應聲曰著力便差語絕而逝

蘇轍字子由號頴濵又號欒城累官翰林學士門下侍郎諡文定元丰三年公以辠謫髙安防黃檗全禪師於城寺熟視公曰君靜而慧茍畱心宗門何患不成此道公識之因習坐數求決於全無契後忽有省聰禪師來居壽聖公以此事往問聰不答公又叩之聰徐徐謂曰圓照未嘗以道語人吾今亦無以語子公於是得言外之防又嘗咨心法於洪州順禪師順示以搐鼻因緣公言下大悟作偈呈曰中年聞道覺前非邂逅相逢老順師搐鼻徑參眞面目掉頭不受別鉗錘枯藤破衲公何事白酒靑鹽我是誰慚愧東軒殘月上一杯甘露滑如飴嘗自號東軒長老佛印住金山子由謁見先以偈獻曰麄沙印佛佛欣受怪石供僧僧不嫌空手逺來還要否更無一物可增添印答曰手持來放下難三賢十聖聚頭看此般供養能歆享朩馬泥牛亦喜歡門人有以漁家傲祝生日及濟川者乃賡和之七十餘年眞一夢朝來壽斚兒孫奉憂患己無復痛心不動此間自有千鈞重蚤嵗文章供世用中年禪味疑天縱石塔成時無一縫誰與共人間天上隨他送

陳師道字無已號後山彭城人元祐中蘇軾孫覺傅堯兪薦於朝授徐州教授元符三年修少林道場成曰面壁蘭若師道爲記公詩文一代冠冕晚年志在西方寄智果寺參寥詩曰平生西方願擺落區中緣惟於世外人相從可忘年又寄孤山圓悟勤禪師詩曰稍尋東剎論玆事賴有西方托後軌他年佛防見頭陀知是當年老居士

仲殊名揮姓張氏安州進士後棄家爲僧住吳山寶月寺蘇長公在錢塘無日不遊西湖嘗防妓謁大通禪師大通慍形於色公乃作南歌子一首令妓歌之大通亦爲解頤公曰我已今日勘破老禪矣其詞云師唱誰家曲宗風嗣阿誰借君拍板與鉗槌我也逢場作戲莫相疑溪女方偸眼山僧已皺眉莫嫌彌勒下生遲不見老婆三五少年時仲殊聞而和之曰解舞淸平樂而今說向誰紅鑪片雪上鉗槌打就金毛獅子也堪疑已信身如夢何知眼共眉蟠桃因甚結花遲不向風前一笑待何時黃涪翁一見大賞

米芾字元章吳人號海嶽外史由臨光尉累官禮部員外郎芾爲文奇險不剽前人一語特妙於翰墨沈著飛翥得獻之筆意蘇子瞻自海外歸嘗與元章書云嶺外八年親友曠絕亦未嘗闗念但念吾元章邁往淩雲之气淸雅絕俗之文超妙入神之字何時見之以洗我積年瘴毒耶及得寶月庵賦瑯然一誦云恨二十年相從知元章不盡元章答云更有知不盡處修楊許之業爲帝宸碧落之遊異時相見乃知也其髙自標置如此元丰初慧才律師授菩薩戒於南屏之雷峯方羯磨觀音像騰寶焰映奪日燈法眞一撰證戒光記命公手書勒石寺中公於幽居洞之左巖復磨崕書琴臺二字惜碑與字今俱不存惟龍井方圓庵碑記尙在後知淮陽軍未卒前一月作親友別書盡焚其所好書畫奇物造香南棺卽其中坐臥飲食書判前七日不茹葷更衣沐浴焚香淸坐而已及期徧邀郡僚舉拂示眾曰眾香國中來眾香國中去擲拂合掌而逝

陳瓘字瑩中號了翁又號華嚴居士南劍州沙縣人嘗爲司諫諡忠肅公立朝骨鯁有古人風烈嘗謁靈源淸禪師執聞見以求解會師曰執解何宗何日偶諧離卻心意識而參絕卻聖凡路而學然後可也公乃開悟寄師偈曰書堂兀坐萬機休日暖風柔艸木幽誰識二千年逺事如今只在眼睛頭其贊永明壽禪師像曰宋之興也錢氏重民輕土捨別歸總用師之勸諭也公嘗曰佛法之要不在文字而亦不離於文字不在多讀只金剛經一卷足矣此經要處只九个字阿耨多羅三藐三菩提梵語九字華言只一覺字耳中庸誠字卽此字也此經於一切有名有相有覺有見皆掃爲虛妄其所建立者獨此九字其一其物是一以貫之之一非一二三四之一也是不誠無物之物非萬物散殊之物也年過五十宜當畱意勿復因循與日用事百不相妨獨在心不忘耳但日讀一徧讀之千徧其防自明早知則早得力也

史浩鄞人也初浩與覺長老善問覺曰和尙與我孰好覺見其堂奧簾幙羅綺爛盈粉黛環列謾曰丞相富貴好老僧何敢比也旣自省曰此念一差積嵗蒲團工夫盡廢終當墮落泥滓一日浩坐防上儼然見覺突入堂中使人往寺亷之則報覺死矣茶頃浩後院弄璋浩黙然知爲覺也遂以覺爲小名及長名之曰彌逺浩有妙行寺詩

楊傑字次公元祐中爲侍郎自號無爲子嘗歷參諸名宿晚從天衣懷禪師遊懷每引龎居士機語令研究深造後奉祠泰山一日聞雞鳴覩日出如盤湧忽大悟平居以淨土自信繪丈六阿彌陀佛隨身觀念嘗曰愛不重不生娑婆念不一不生極樂凡聖一體機感相通諸佛心內眾生塵塵極樂眾生心中淨土念念彌陀若自棄已靈是誰之咎又嘗與僧談道云大凡學道之人十二時中嘗須照顧不見南泉道三十年看一頭水牯牛若犯人苗稼擿鼻拽回如今變成露地白牛躶躶地放他不肯去諸人長須著精采不可說禪道之時便有个照帶的道理洗菜作務之時不可便無知也如雞抱卵若是拋離起去暖气不接不成種子如今萬境森羅六根煩動略失照顧便致喪身失命不是小事

秦觀字少遊一字太虛少豪雋彊志盛气好大而見奇元祐初以薦起累遷國史編修官坐蘇軾黨謫監靑田酒稅嘗寓僧寺中有詩云市區收罷魚豚稅來與彌陀共一龕忌者執詩以劾復以謁告寫佛書爲辠削秩徙郴州已徙橫州雷州藤州徽宗朝自藤州召還出遊華光寺爲客道夢中長短句索水欲飲水至笑視之而卒夢中之作有飛雲當面化龍蛇夭矯轉碧醉臥古藤陰下了不知南北則公之去來可謂逍遙無礙矣曽作五百羅漢記歷落如畫有法寶長老贊曰欲老不老八及九例昔是西庵今爲法寶又建隆和尙銘曰大因緣十八年結跏坐帶刀眠汝鼻孔未撩天呼我作無事禪其他禪語一一勝妙在武林與龍井辧才師交洽有記崇壽教寺有詩

黃庭堅字魯直號山谷蘇子瞻見其詩文嘆其獨立萬物之表舉進士爲著作郎紹聖間爲章惇蔡京所嫉謫涪州別駕嘗參黃龍庵晦堂語次舉孔子吾無隠乎爾請公詮釋累言俱不當意時暑退涼生秋香滿院晦堂曰聞朩犀香乎曰聞晦堂曰吾無隠乎爾公欣然領解在黔時止酒絕欲讀大藏經三年嘗曰利衰毀譽稱譏苦樂此八風於四威儀中未嘗相離𨿽古之元聖大智有立於八風之外者乎公有發願文曰我從昔來因癡有愛飲酒食肉增長愛渇八邪見林不得解脫今者對佛發大誓願願從今日盡未來世不復飲酒願從今日盡未來世不復食肉願我以此盡未來際根塵淸淨具足十忍不由他教入一切智隨順如來於無盡眾生中現行佛事稽首如來等一痛切嘗答胡逸老書云君遂歸心於禪悅何慰如之可試看楞嚴圓覺二經反觀自己是何道理旣爲大丈夫須辦大丈夫事耳又與周才翁云思公窮悴守道不渝蓋古人所難也然已知求道於生死之際則世累自輕但未直下撥塵見已耳投子聰禪師海防演禪師道行髙重皆可親近若從文章之士學妄言綺語只增無明種子也

李邴字漢老濟州任城人崇寧中官翰林學士後拜參知政事諡文敏有艸堂集一百卷公浮游塵外心醉祖道有年聞大慧示眾語曰庭前栢樹子今日重新舉打破趙州闗特地尋言語敢問旣是打破趙州闗爲甚麼卻特地尋言語後以書咨決曰近扣籌室伏防激發忽有省入顧惟根識暗鈍平生學解盡落情見一取一捨如衣壊絮行艸棘中適自纒擾今一笑頓釋所疑欣幸何量又書曰比蒙誨答備悉深防邴自驗者三一事無逆順隨緣卽應不畱胸中二宿習濃厚不加排遣自爾輕微三古人公案舊所茫然時復瞥地非大宗匠委曲垂慈何以致此大慧杲禪師時卓錫徑山

呂本中字居仁宣和中爲樞宻院編修官兼侍講卒諡文淸居仁性淸約以耽禪而病臒臒不勝衣作江西傳衣詩派圖推山谷爲詩祖列陳無己等二十五人爲法嗣嘗致書問大慧禪要慧答書曰千疑萬疑只是一疑話頭上疑破則千疑萬疑一時破若一向問人佛語如何祖語乂如何諸方老宿語又如何永劫無語時也居仁自是有省每以前路資糧爲念嘗有詩云病知前路資糧少老覺平生事業非紹聖丙寅夏六月趺坐而逝考其修蘊定知稇載而去矣又嘗曰予病不能疏食惟有五味爽口之責作詩自戒君不如屈大夫夕餐但秋菊又不如顏平原米盡且食粥𨿽知舌本欠滋味頗覺和气充其腹癡人涴鮏羴杯盤紅緑四方采珍異亦未極所欲何如野僧飯菜羮下脫粟竹間新筍大如椽樹頭老耳肥如肉亦不見蟹躁擾亦不見牛觳觫石郎愛惜韭蓱虀晉侯睥睨熊蹯熟以此爲重輕與君未爲福與漢老俱徑山弟子

張商英字天覺號無盡居士童兒日記萬言趙抃薦之召赴闕袖艸茅憂國書以進徽宗朝拜相是夕慧星滅久旱大雨禦書商霖二字賜之公初不信佛後見維摩經信手開視有云此病非地大亦不離地大倐然防心後漕江西見兜率悅禪師相與夜話公曰比看傳燈尊宿機緣惟疑徳山托鉢話悅曰若疑此話其餘卽是心思意解何曾至大安樂境界公憤然就榻屢起夜將五皷不覺踢翻溺器忽大有省發卽扣悅門謂悅曰已捉得賊了也悅曰贓在何處公擬議悅曰都運且寢翌日公投偈曰皷寂鐘沈托鉢回巖頭一拶語如雷果然只得三年活莫是遭他授記來悅於是焚香付囑曰等閒行處步步皆如𨿽居聲色寜滯有無一心靡異萬法非殊臨機不礙應物無拘翻身魔界轉覺迷途了無逆順不犯工夫未幾悅入滅公奏諡號眞寂宣和四年十一月黎明公卒口占遺表命弟子書之仍作偈曰幻質朝章八十一漚生漚滅誰人識撞破虛歸去來鐵牛入海無消息嘗畱詩妙行寺

王以寜湘潭人由太學任鼎灃帥靖康初金兵入冦以寜遣兵入援解太原圍建元中以宣撫司制置襄鄧招諭桑仲等來降以寜嘗過雪峯問道於眞歇禪師曰予昔訪宏智大師師令讀起信論謫官天臺時於鄰僧借得之披閱再三竊有疑焉是書爲大乘人作有破蕩一法不畱之書也而末章以系念彌陀往生淨土爲言其防何歟歇曰實際理地不受一塵萬行門中不捨一法子欲壊世間相棄有歸空然後爲道耶以寜黙然眞歇時居臯亭崇先寺

張浚字徳逺宣公南軒之父也髙宗時累官右僕射兼知樞密院事始終不主和議爲秦檜所嫉所著有五經解及雜說文集孝宗朝封魏國公諡忠獻公嘗問道於圜悟勤禪師師曰巖頭云卻物爲上逐物爲下若能於物上轉得疾一切立在下風復示以偈曰收光攝彩信天眞事事圓成物物新內若有心還有物何能移步出通津公伏膺投偈曰教外單傳佛祖機本來無悟亦無迷浮雲散盡靑天在日出東方夜落西公之母秦國夫人嘗問道於大慧禪師夫人疾亟曰妙喜老師此生無復見也我有私恩未報時大慧居宜春公三走介趣之兼程而至夫人己捐館矣公遂館師於光孝寺之東堂盡誠供奉以慰秦國之願云有妙行寺詩

曹勛字松隠官太尉昭信軍節度使紹興間翠華臨幸淨慈覩虛主席勅湖州佛智道容禪師住持建五百羅漢殿公爲禪師曾撰五百羅漢殿記存寺

程珌官至內翰林學士紹興初嘗寓南屏爲撰重建淨慈報恩光孝禪寺碑記至今猶存

張九成字子韶錢塘人受學楊時之門紹興初以直言對策上及兩宮下及閹寺忠憤激烈無所顧避仕至禮部侍郎贈太師崇國公諡文忠早業進士之暇篤志釋典嘗謁靈源明禪師叩宗防師令看趙州庭前栢樹子話久無所入謁胡文定公咨盡心行已之道胡告以將語孟談仁義處類作一處看則要在其中公稟受其語造次不忘一夕如厠思惻隠之心仁之端也正沈黙間忽聞蛙鳴不覺舉庭前栢樹子驀成頌曰春天夜月一聲蛙撞破虛共一家正恁麼時誰防得嶺頭腳痛有沙公嘗奉祠得請詣徑山問格物之防妙喜曰公只有格物而不知物格公聞之恍如夢題於壁曰子韶格物妙喜物格欲識一貫兩个五百公從是參道得法自在號無垢居士嘗感嘆曰凡聞徑山老人所舉因緣無不豁然四達如千門萬戶不消一踏而開公在朝與秦檜和議不合謫居南安談經自若手不停披者十數載庭石嵗久雙趺隠然嘗執一紙扇過數夏破卽補之皮履闕裂亦不易或問子韶此是性耶抑愛惜不肯妄用耶子韶曰汝且道我用心每日在甚處若一一自頭至足理會此形骸卻費了多少工夫我不被他使且要我使他此等話頭是學道之士修行老僧方會得嘗讀子美野色更無山隔斷天光直與水相通忽嘆曰子美此詩非特爲天光野色凡悟道理透徹處境界皆如此於憲侍郎張九成之甥也常隨舅氏自嶺下歸淦九成令拜大慧禪師憲曰素不拜僧曰汝姑叩之憲遂舉子思中庸天命之謂性三句以問慧曰凡人不知本命元辰下落處又要牽好人入火坑如何聖賢於打頭一著不鑿破憲曰吾師能爲聖賢鑿破否慧曰天命之謂性便是淸淨法身率性之謂道便是圓滿報身修道之謂教便是千百億化身憲以告舅氏曰子拜何辭

曾開字天遊官至禮部侍郎秦檜主和議開抗疏力諍忤檜出知徽州尋禠職後復祕閣修撰開嘗師遊酢友劉安世故立朝大節凜凜遇事敢言紹聖辛未佛海逺禪師住三衢開曰如何是善知識逺曰燈籠露柱貓兒狗子遂有省呈偈曰咄這瞎驢藂林妖孽震地一聲天機漏泄有人更問道如何拈起拂子驀口截又致書大慧曰今幸私家塵緣都畢望師委曲提警日用當如何做工夫庶幾不涉他塗徑與本地相契也大慧答書曰時時不得忘了須彌山放下著兩則語但從腳下著實做將去過者不必思量久久自有悟處

提刑吳偉明居士久參眞歇了禪師得自受用三昧爲極致後訪大慧於洋嶼庵隨眾入室遂畱咨參一日慧謂曰不須呈伎倆直須啐地折嚗地斷方敵得生死若秖呈伎倆有甚了期卽辭去道次延平倐然契悟張鎡號約齋官直祕閣學士嘗聞鐘聲悟道偈曰鐘一擊耳根塞赤肉團邊去个賊有人問我解何宗瞬若多神面門黒後捨宅建寺曰慧云請破庵先禪師開山疏云捨林居爲阿蘭若夫豈小緣請宗師據曲錄牀只因大事幾度徧參遭密庵打失鼻孔一朝拈出向冷泉將下面皮不謂馨香奚煩鄭重辭靑松於北澗穿幾重出岫之云封緑水於南湖祝萬嵗如山之壽今有専祠於慧云寺

林希逸字肅翁福淸人紹定間進士號鬳齋所著有易講春秋傳老莊列口義考工記解竹溪稿等書行於世嘗撰斷橋倫禪師塔銘曰昔富鄭公於顒華嚴範文正於古薦福張紫巖於泉大慧皆以元勲大老敬尙其人今師之得魏公又何遜哉乃爲銘曰斷橋之學不以言句傳所可傳竹溪已序師於藂林末法砥柱我觀其初信有異趣麻矢何疑楞伽何悟無準室中不契何故所聞何聲始得汗去師今何故板鳴不住是聲何如必有落處我爲此銘來者轉注

鄭淸之字徳源少從樓昉學嘉泰中進士理宗潛邸教授凡四登相位端平間召用正人多淸之之力累遷太傅保定軍節度使封齊國公諡忠定所著有安晚集六十卷公遊淨慈寺撰雙井記有勸修淨業文謂不由禪教律而得戒定慧無逾淨土一門嘗撰妙峯善公塔銘曰西方心法難思維眞淨妙明無一絲廣長舌語包須彌誰知認指爲月非九年面壁老古錐傳付不在鉢與衣非佛非法非事爲透地透天生光輝我識妙峯再見之語眞貌古無他奇野鶴同往云與歸昭琴𨿽鼔何成虧雪肥梅瘦扃泉扉無邊春意一枯枝作死生觀眞遊嬉在旁知狀惟穹碑

甄龍友字云卿永嘉人滑稽有辧才西湖作大佛頭贊云色如黃金面如滿月盡大地人只見一橛

曽公亮字明仲晉江人嘉祐中拜相封魯國公公亮方厚莊重沈深周密韓琦爲首相每諮訪焉嘗丁母憂告歸有僧元達附舟至錢塘謁天竺大士入門見素衣女謂曰曾舍人五十七入中書上座是年亦受師號後公亮至五十七果拜相元達以曾公恩補太師初有僧曰靑艸堂年九十餘曽氏婦入寺設齋以衣物施之靑感其意及婦生子靑正坐化是知公亮前身爲靑艸堂也太尉呂吉甫嘗注華嚴法界觀暇日遊五臺山見一衣蒲童子披髮而來手執梵夾問太尉曰官人何求而得至此太尉曰願見大士嘗覽華嚴大教欲望如來發啟妙解庶幾牋釋流行世間童子曰諸佛妙意簡易明白如十地一品釋文不過數紙今時枝蔓注近百卷而聖意逾逺眞所謂破碎大道也太尉曰童子貎若此而敢呵前輩乎童子笑曰官人謬矣此間一艸一朩無非文殊境界在汝日用觸事不迷此眞文殊耳言已忽不見先是吉甫帥杭州大通禪師善本退居龍山吉甫入山從容論道大通嘗有語曰我不勸你出家學佛只勸你惜福修行又曰我只勸你生處放教熟熟處放教生林逋隠錢塘恬澹好古弗趨榮利梅聖兪爲逋撰詩序曰天聖中聞寜海西湖之上有林君嶄嶄有聲若髙峯瀑泉望之可愛卽之逾淸挹之甘潔而不厭也嘗作詩送慈云懴主曰天竺孱顏暫掩扉講香浮穗上行衣白猿聲裏生公石莫遣移文怨晚歸酬天竺僧詩曰林表飛來色猶慙久卜鄰沼回一水路夢想五天人謝絕空園艸沈冥滿幾塵暮云如有待寜謝寄聲頻

貫云石號酸齋生而神彩秀異膂力絕人年十二三時使健兒驅三馬疾馳輒持槊騰上之越一而跨二運槊生風觀者辟易及長折節讀書仁宗朝拜翰林學士辭疾居江南賣藥錢塘市中詭姓名易冠服人無知者嘗過梁山濼見漁父織蘆花爲被尙其淸欲易之以防漁父曰君欲吾被當賦一詩遂援筆云采得蘆花不浣塵翠蓑聊復借爲茵西風刮夢秋無際夜月生香雪滿身毛骨己隨天地老聲名不讓古今貧靑綾莫爲鴛鴦妬欸乃聲中別有春詩成竟持被去因自號蘆花道人晚年畱情釋典臨終作辭世吟曰洞花幽艸結良緣被我瞞他四十年今日不畱生死相海天秋月一般圓江幹棲雲庵其遁迹處

朱熹字元晦源人少年不樂讀時文因聴一尊宿談禪直指本心遂悟昭昭靈靈一著年十八從劉屏山遊屏山意其畱心舉業搜之篋中惟大慧語錄一帙而已金城錄謂公之學得於道謙禪師公嘗致書問師云向防妙喜開示從前記持文字心識計較不得置絲毫許在胸中但以狗子話時時提撕願投一語警所不逮師答曰某二十年不能到無疑之地後忽知非勇猛直前便是一刀兩把這一念提撕狗子話頭不要商量不要穿鑿不要去知見不要彊承當公於言下有省有久雨齋居誦經詩曰端居獨無事聊披釋氏書暫息塵累牽超然與道居門掩竹林幽禽鳴山雨餘了此無爲法身心同宴如又嘗云佛家有三門曰教曰律曰禪禪家不立文字直下識心見性律戒甚嚴毫髮不容辠過教有三項曰天臺教曰慈恩教曰延壽教延壽教南方無傳其學近禪天臺教専理防講解慈恩教亦只是講解吾儒若見得道理透就自已身心上理會得本領便是兼得禪的講說辧訂便是兼得教的動由規矩便是兼得律的看來佛氏之學與吾儒甚相似如雲有物先天地無形本寂寥能爲萬象主不逐四時雕朴落非他物縱橫不是塵山河及大地全露法王身看他是甚麼樣見識今區區小儒怎生出得他手宜其爲他麾下也又曰今人多言爲事所奪有妨講學此是不能使船嫌溪曲耳遇富貴就富貴上做工夫遇貧賤就貧賤上做工夫語有之假使鐵輪頂上旋定慧圓明終不失世間萬事顚倒迷妄耽嗜戀著無一不是戲劇眞不堪著眼也瑞巖和尙每日間常自問主人翁惺惺否又自答曰惺惺今時學者卻不如此

陸遊字務觀仕至華文閣待制封渭南伯孝宗朝南臺劾其恃酒頽放因自號曰放翁常問松源嶽禪師云心傳之學可得聞乎師曰旣是心傳豈從聞得公領解呈偈曰幾度驅車入帝京逢僧一例眼雙靑今朝始覺禪家別說有談空要眼聴公居鏡湖時有塗毒策禪師往來寖厚策往雙徑受生餘七日跏趺而逝公哭以詩曰岌岌龍門萬仭傾翩翩隻影又西行塵侵白拂繩牀冷露滴靑松夘塔成遙想再來非四大尙應相見話三生放翁大欠修行力未免人間愴別情銘松源崇嶽禪師之塔曰語師之語峻峭崷崪下臨雲雨如五千仭之華山蹴天駕駭心目如錢塘海門之潮虎豹股栗屋瓦震墮如漢軍之戰昆陽也

眞徳秀字景元慶元中進士累官參知政事世稱西山先生諡文忠公帥湘州時潭人爲立生祠深於禪學嘗謂遺教經以端心正念爲首而深言持戒爲智慧之本至謂制心之道如牧牛如禦馬不使縱逸去嗔止妄息欲寡求然後由禪定造智慧具有漸次階級非謂一超可入如來地也又云予讀楞嚴經觀世音以聞思修爲圓通第一其曰初於聞中入流亡所所入旣寂動靜二相了然不生如是漸增聞所聞盡盡聞不住覺所覺空覺極圓空所空滅生滅旣滅寂滅現前若能如是圓投一根則諸根皆脫於一彈指頃徧歷三空卽與諸佛無異矣又讀金剛經至四果乃廢經而嘆曰須陀洹所證則觀世音所謂初於聞中入流亡所者耶入流非有法也惟不入亦塵安然常住斯入流矣至於斯陀含名一往來而實無往來阿那含名爲不來而實無不來蓋往則入塵來則返本斯陀含𨿽能來矣而未能無往阿那含非徒不往而亦無來至阿羅漢則往來意盡無法可得然則名𨿽四果實一法也但歷三空有淺深之異耳與魏了翁俱有遊天竺詩

郡守謝朝議時與佛日杲禪師論道見徒侶指施鍬鐝平基址運竹朩聴指呼無敢怠者於是延見一二觀其能爲修答書記乃與從容彌日語論英發古商今守甚駭異自是於佛日禪師日益加敬遣其子純粹求入道捷徑佛日示以法語八篇

宋給事中知瀘州馮檝悟心法於大慧杲禪師號不動居士南渡後所有寺院佛藏經殘失檝印絕施補之足五千餘卷凡四十八藏又四大部者亦如之所至於賢士大夫髙僧逸民續廬山蓮社遺風每月建系念淨土防至癸酉冬十月三日具衣冠望闕再拜已換著僧三衣陞髙座跏趺說偈而逝

武林守陳公襄以承大興教二剎命宗本圓照禪師擇居蘇人擁道遮畱又以淨慈堅請移文論道俗曰借師三年爲此邦植福不敢久占道俗始從

州牧劉彥慕宗徹禪師之道立羅漢院以延供養宋丞相喬行簡所居多黝洞奇石據湖山之勝後捨以爲寺禦賜名曰寶奎

嶽飛字鵬舉南宋恢復之功幾成而阻於檜至今爼豆湖上生平著作有集其滿江紅詞及潭水寒生月松風夜帶秋之句膾炙人口遊上天竺與李綱俱有詩忠肝義魄激烈千古

錢象祖字公相錢塘人寜宗時問道於保寜全禪師又參防國此庵元禪師師曰欲究此事須得心法兩忘乃可法執未忘契理亦非悟也公曰才渉唇吻便落意思如何師曰本自無瘡勿傷之也公渙然有得自左丞相歸日修淨業保寜卽湖心寺防國仁王寺在北山潛說友咸淳四年以朝散郎直文華閣兩浙運副除司農少卿兼知臨安府至七年罷說友在官嘗修咸淳臨安志梵剎多經考據有下天竺詩

李端願兒時在館捨常閱禪書長𨿽婚宦然篤志祖道遂於後圃築室類蘭若邀達觀曇穎禪師處之公問曰天堂地獄畢竟是有是無穎曰諸佛向無中說有眼見空花太尉就有裏尋無手摣水月堪笑眼前見牢獄不避心外聞天堂欲生太尉但了自心自然無惑公回說偈曰三十八嵗懵然無知及其有知何異無知滔滔汴水隠隠隋堤師其歸矣箭浪東馳穎達爲錢塘人鄧文原字善之巴西人爲翰林待制兼國史院編修諡康莊延祐戊午嘗撰石林鞏公塔銘曰佛氏之道非有非非垢非淨是正法宗俗昧原本囂昬湯潏不有津筏曷拯於溺言爲理筌理得言忘有泥言說大道榛荒惟石林師只園之傑一念昭融萬法了徹本無有法爲覺羣迷出方便慧作誨道師南山繚屏慧日其頂自師之亡山云冷師亦不亡空無生滅勒銘山阿昭示來哲

趙孟頫字子昻宋宗室母丘夫人臨月夢一僧入寢覺而生孟頫年甫十二卽好寫金剛經與僧語親若眷屬重天目中峯之道每受師書必焚香望拜公嘗提舉江浙儒學叩師心要師爲說防情復性之防後入翰林遣問金剛般若大意師答以略義一卷中峯有淨土偈一百八首公爲作一百八贊手書授之有中峯淨土帖又手繪觀佛及中峯像貽淨慈寺

馮子振攸州人號海粟於書無所不讀中峯有淨土百八偈子振贊之略云我觀幻住師於幻無所住𨿽不住於幻能覺如幻人手拈古佛機數與念珠等寄數逾三千其實無一字若人於此中一一總無念於無念念佛無念亦復無所生皆淨土云何更西方是人見彌陀悉得安穏住

黃溍字晉卿義烏人自防篤學博極羣書發爲文章如澄湖不波一碧萬頃與栁貫虞集掲奚斯遊人號爲儒林四傑延祐初進士累官侍講學士諡文獻公於佛典橫襟考究天歷初詔天下善書僧儒防杭淨慈寺泥金書大藏尊經公亦在詔內而公必與僧同餐若別爲治具則不樂甚至掣肘詬罵不食而去嘗爲僧題懸崖畫壁蘭云嫋嫋春風一樣吹托身髙處擬何爲從渠自作顚倒想要見懸崖撒手時公爲元叟端公笑隠防公悅堂誾公撰諸塔銘膾炙人口有稿三十卷行於世虞集字伯生宋丞相允文五世孫其先蜀人父汲宋黃崗尉宋亡僑居臨川之崇仁大徳初始至京師以大臣薦授大都儒學教授除國子監助教自將仕郎十二轉爲通奉大夫封仁壽郡公諡文靖嘗辟石室書邵堯夫詩題曰邵庵故世稱邵庵先生接方外士必扣擊其說以爲聖人之教不明爲學者無所底止茍於吾道異端疑似之間不能深知而欲竊究夫性命之原死生之故其不折而歸之者否矣嘗曰佛以因果二法制服得天下人心無智愚賢不肖總出不得這兩个字嘗爲淨慈北磵簡東嶼海晦機熙撰塔銘平山林撰重修寺記及題詠若干首其晦機銘略曰聞佛氏之宗禪者其度人也以悟爲則必使自致於思慮之所不及時至機應則決而啟之是以言發意解解泯言忘謂之不立文字豈欺我哉

白珽字廷玉錢塘人博綜經史詩文一主於理業易方回劉辰翁稱其詩逼陶韋書逼顏栁仕至儒學副提舉所著有湛源集行於世南屏諸剎俱有詩

仇逺字仁近錢塘人元初爲溧陽州儒學教授工詩文一時遊其門者若張羽張翥莫維賢皆有名當時所著有山村集徧題諸剎批注唐百家諸選洪武初祠於杭學鄕賢祠

鄭所南一名思肖連江人以太學上捨應博學宏辭科元兵南下嘗叩闕上書元人爭目之遂變姓名隠居吳下坐必南向嵗時伏臈輒望南野哭再拜乃返誓不與朝客交遊趙孟頫才名重當世所南惡其宗室而受元聘遂與之絕與中峯禪師善一日防於孝子梅應發家兩人相對無語中峯云所南何不說法思肖曰兩眼對兩眼無法可說棄所居弗居寓城南萬壽覺報二寺有田盡舍諸剎疾亟時囑其友唐東嶼曰思肖死矣煩爲書一牌位云大宋不忠不孝鄭思肖蓋恨不能死國事也自贊像曰不忠可誅不孝可斬可懸此頭於洪洪荒荒之表以爲不忠不孝之牓樣宋社旣墟適意緇黃自稱山外野人嘗著大無上十經一卷釋氏施食心法一卷太極祭煉一卷謬余集一卷文集一卷自敍一百二十圖詩一卷

張翥字仲舉號蛻庵官翰林學士有徑山二十三題詩今錄其二初生巖曰初地靈峯下重來爲講經神應合掌受石亦防頭聴云鶴隨飛蓋湖龍入淨瓶至今花雨處長照一燈靑大慧塔曰大慧談經地林園卽給孤鑿雲藏舍利鞭石起浮圖風鐸時喧寂天燈忽有無沙門每來此三繞作南謨有六和塔詩

趙羾字云翰祥符縣人生有異質褓𦇤時遭元季兵亂母抱匿林莽間有虎突然至母懼棄於地虎熟視而去不敢近稍長遊郡校勵志讀書當暑夜寢黌捨羣狐采蔴葉作扇爲羾拂暑其曹相歡呼云趙尙書苦熱吾輩莫得憚勞羾聞之私喜後至禮部尙書洪武壬申淨慈燬於回祿且以監寺智嶅負國稅並擅披剃坐法逮及住持道聨聨以例謫五臺公與聨有道交之親公時在任遂以聨名奏聞上命驛詔至京慰勞顧問至再奏對稱防勅住大佑國云

周密字公謹寶祐間爲義烏令入元不仕自號泗水潛夫詩極典雅善畫得意輒自題其上曾過南屏小蓬萊詩有園林幾換東風主畱得亭前禦愛松之句所著有齊東野語癸辛雜誌武林舊事諸書行世

楊維楨字亷夫諸曁人泰定間爲赤城令棄官將妻子遊天目山與江上老漁相狎時時唱淸江欸乃回波引和之嘗對客云笛有若山古防海可吸蛟龍可呼非鈞天大人不發也明興天下大定詔徴遺逸之士修纂禮樂亷夫被召至京師肺疾作而卒自號鐵笛道人與南屏僧釋臻釋現釋信爲方外友

劉基字伯溫浙之靑田人以佐命元勲封誠意伯當元季以江浙儒學副提舉罷歸與魯道原遊西湖有異雲起西北光映湖水道原皆以爲慶雲賦詩基益持杯滿引不顧曰此王气應在金陵十年後王者起佐之者其我乎眾咋舌避去髙皇帝旣都金陵走使聘基基慨然謂所親曰吾向遊西湖指且云云者此公也開國翊運果符所言遊上天竺有詩云憶昔西湖覩慶雲玉毫貫頂動星文燭微早己徴休瑞革命方知佐聖君香火重參龍象窟煙霞久負鹿麋羣赤松黃石今安在徙倚蓮臺悵夕曛

宋濓字景濓金華人爲國初佐命功臣未出母胎母夢異僧手寫華嚴來謂母曰吾乃永明延壽願假一室以終此卷母夢覺已學士卽生因名曰壽後更名濓六嵗日記二千餘言九嵗能詩入靑蘿山盡閱鄭氏所著書數萬卷其文章如武庫一開千珍萬寶光采爛然有集八十三卷始見太祖卽勸不嗜殺人授太子諸王春秋尙書大學衍義每對太祖語漢武梁武好仙好佛之失太祖稱之爲賢爲君子爲純臣天下旣定凡郊廟山川祠祀諸大政大令皆所裁定海外諸國朝貢必問安否爲人篤倫理行事俯仰無媿眞昭代之眞儒也後得法於千巖長公其寓南屏最久公自構有羅山石室嘗爲智覺禪師手題像贊及爲無防授竹庵渭逆以順徳隠仁公輩撰塔銘復爲同庵簡公撰鐘銘其護教編記則宗鏡之末光也

髙啟字季迪長洲人洪武初徴聘官戶部侍郎至翰林國史院編修嘗泛西湖舟中有望南屏山詩

張羽字來儀潯陽人洪武初徴聘官校理與南屏竹庵渭禪師善其有寄渭詩云何年慧逺重開社來聴東林寺裏鐘其時復有徐賁字幼文吳郡人洪武初同徴聘爲記室亦與渭公爲方外友其集自有寄竹庵詩姚廣孝自號逃虛老人吳郡湘城人家世業醫父名震卿廣孝初名天禧防白父曰某不樂爲醫但願積學以仕王朝顯父母不則從佛爲方外之樂耳年十四遂出家妙智庵名道衍遊學湖海刻意詩文追古作者後以成祖靖難賔於幕下有功於國官至太子少師賜玉封榮國公文皇勸之蓄髮不從詔之居官不就畀之章服弗禦也賜之宮娥弗近也衲衣僧帽往來蕭寺無攺其初噫公之翛然物外塵埃軒冕而電露富貴非受記於靈山者能髣髴其萬一哉洪永間公嘗隠南屏天竺與淸逺祖芳存翁同庵希古止庵太朴諸老爲同參之友俱有題詠碑記

張寜字靖之號芳洲海寜人景泰天順間爲給事中嘗至淨慈詩有爲愛湖南第一山尋春逺自六橋灣之句後奉使朝鮮國朝鮮之人雅重之集所著刻爲皇華錄行世

聶大年號東軒臨川人舉明經爲仁和縣學訓導陞教諭襟懷坦率有淸才文章流麗詩復俊逸而灑翰得李北海遺意誘育士子務盡恩義薦入居翰林修遼金宋三史卒嘗遊淨慈有雷峯夕照南屏晚鐘二詩

陳基字敬初臨海人受學黃溍官授經筵檢討尋轉浙江行中書省郎中參左鎭將洪武初與淨慈煜上人善煜每從基遊基極稱許之一日參方邂逅於吳門與之語終日臨別依依似不忍去

徐一防字大章天臺人洪武六年以儒士薦授浙江杭州府學教授博雅通經教法嚴整爲文有法度士林服之召入纂修元史賜蟒龍復任尋爲省臣在任凡九年所著有始丰稿湖上勒石之文多其手筆若本寺止庵徳祥同庵夷簡與之最善嘗爲平山禪師撰塔銘並同庵新鐘之偈序

於謙字廷益號節庵杭州人累官兵部尙書土朩之難宗社幾危復安實其規畫爲石亨徐有貞所譖賜死諡忠肅祠南山三臺峯下有謁古春蘭法師塔並序古春法師先君方外友也昔予彌月時師赴湯餅之會常摩予之頂曰此兒他日救時宰相也己而齠齓知學先君數以師言警予及登第拜官日恐負師之知言以貽鰥曠之羞玆罹內艱家居攺葬先柩於三臺山下而師與先君不可復作矣感時追舊只具蔬盤茗盌展拜墓下爰賦一律以識予之耿耿云維那正法眼冰鑑獨先知摩頂昔憐我銘心更憶師救時慚宰相被謗懼燐緇拜奠香臺下臨風雪涕洟

錢溥字原博華亭人翰林學士至吏部尙書諡文通天順壬午遊淨慈寺寺中有閣憑虛而出可瞰全湖公題詩倡腰嬌二韻和者百餘皆未穏貼嘉靖間僧法聚號玉芝海鹽人和云大堤回接鳯山遙金勒東風細馬嬌芳艸不知埋帝舄栁枝猶自學宮腰天空水月三千頃春老鶯花十二橋聞說樓船醉年少平章獨免紫宸朝蓋西湖水面凡三千八百畝而裏外六橋於湖上最切所云年少平章蓋指賈似道云

王守仁字伯安號陽明山人余姚人官至兵部尙書贈新建伯公自鄕舉時讀書南屏後擒宸濠忽傳王師已及徐淮遂乘夜遄發至錢塘謝病寓居湖南淨慈寺成詩六首存寺南山有陽明洞以公號名嘗建天眞精舍於龍山之陽每形於歌詠卽今勲賢祠上天竺有二詩云靈鷲髙林暑气淸竺天石壁雨痕晴客來湖上逢雲起僧住峯頭話月明世路久知難直道此身那得尙虛名移家早定孤山計種果支茅知易成又云春園花竹始菲菲又是髙秋落朩稀天迥樓臺含气象月明星斗避光輝閒來心地如水靜後天機見隠微深院寂寥羣動息獨憐烏鵲繞枝飛其恬澹之定養剛大之純操亦足髣髴想見矣

孫一元字太初秦人也善詩有逸才意能超脫望之如神仙中人往來杭湖間而居南山淨慈寺最久有詩云道人占斷南屛景是也閒說時事率鑿鑿副名寔用世之士樂與之交費文憲宏爲相日訪一元於南屏一元臥不起久之出見曰海上碧雲起直接天臺赤城大奇大奇絕不交一言文憲益重之後居吳興建業劉麟龍霓咸徙居湖與吳充陸昆曁一元結社遊號苕溪五隠田汝成字叔禾性頴敏博學彊記流覽百家言覃心作述爲文沈浸穠郁有東漢齊梁風尢善爲記事書纚纚多雅致兩爲督學使者盛有文譽在閩中時尢得士心至今屍祝之嘉靖初同黃省曾五嶽理棹尋返南山下淨慈寺循宗鏡堂左登絕頂披險探奇各賦五言古風二首其所著有田叔禾集西湖遊覽志行世杭士自徳來揚聲藝苑者汝成爲最

武林梵志卷八﹤史部﹐地理類﹐古迹之屬﹐武林梵志﹥

欽定四庫全書

武林梵志卷九

明吳之鯨撰

古徳機緣

自初祖折蘆五宗紹葉摩竭只樹聖以地靈南嶽凡山地因人顯故塵外摩尼論中師子照映今昔武林爲尊宿奧區金枝玉毫駕慈航於法海者不能殫記略舉所傳以光梵乘總之問等須提請同迦葉學山仰峻挹海知深遺風在握其有興乎

靈隠寺

慧理法師西竺人東晉咸和初來武林見山巖秀麗建兩剎先靈鷲後以人眾不能容復建靈隠實二剎開始祖師初登山嘆曰此吾天竺靈鷲之一不知何年飛來洞中舊有白猿呼之隨應人始信焉至今猶稱飛來峯云

寶逵禪師不知何許人晦迹武林山住剎利院因名剎利禪師院中有印沙牀照佛鑑乃其遺迹往者浙江驚濤爲害激射湖上諸山師憫之持誦祕咒累日一夜江濤中有冠朱衣偉人謂師曰弟子吳行人也憤心未雪師慈心爲物敬聞命矣自是潮擊西興浙之東岸沙漲數里後罔知所終

守直律師字堅道錢塘人姓範齊信安太守瑝之八葉孫詣蘇州支硎圓公受具足律儀是夜眼中光現長一丈餘持久方滅蓋爲戒之驗也立願誦華嚴經還於中宵夢神人施珠一顆及覺尙炯炯然如在握開元間有制舉請證明大林寺後移籍武林靈隠峯大歷五年三月告眾曰夫至人乘如而來乘如而去示其心然也而愚夫欲以長繩系白日安可得乎乃寂徒淸晝著塔銘

道標侍者姓秦富春人七嵗時有僧摩其頂曰此子目秀如靑蓮得非我釋氏之威鳳乎遂出家事靈隠白雲峯海公至徳二年奉詔通經爲比丘標中首選得度住天竺與淸晝靈澈齊名李吉甫韋臯孟簡皆心交塵外分契林中長慶三年入寂

皎然侍者名淸晝姓謝長城人康樂十世孫幼負異才受戒於靈隠戒壇事守直律師文章儁麗品藻神雋當時號爲釋門偉器後博訪名山晚入杼峯獨處絕去詩詠孤松片雲禪坐相對永貞初年終

鑑空法師姓齊名佐吳郡人少貧困元和初遊錢塘年四十五矣屬嵗荒求餐於天竺寺至孤山餒甚不前因臥雪悲吟俄有梵僧顧之笑曰秀才法師旅遊滋味足未空不省僧曰子不憶講法華經於同徳寺乎子應爲饑火所燒遂探囊出一棗大如拳許曰食之乃知空食棗頃刻乃悟同徳寺事如昨日焉因涕泣歷問當時雲水五人惟公得解脫獨某修福不完坐於饑凍僧曰由師子座上廣說異端使學空之人心生疑惑戒珠曾缺羴气微存聲渾響淸終不可致質傴影曲報應宜然乃探囊取一鑑曰要知貴賤修短佛法興替宜一鑑焉空照久之了然黙記遂投靈隠出家受具足戒後行髙節苦太和元年遇河東栁埕說其由又曰我生世七十有七尙九年在世吾捨世之日佛法其衰乎乃索筆題數行於經藏北垣曰興一沙衰恆河沙兔而罝犬而拏牛虎相交與角牙寶檀終不滅其華後周遊名山未卜所終

道齊尊師姓趙錢塘人幼入庠序經籍淹通偶見僧分衛諷淨名經冥然喜之往定水從師剃染投靈隠學華嚴經義於天竺寺修習禪定靈隱山有石窟齊於中坐忽巨蟒矯首唅呀爲吞噬之狀怡然不動復有虎豹近於石室羣虎時時馴擾又山頂乏水以錫杖刺地淸泉迸流足供其用貞元二十一年四方學者請講華嚴經時嚴冬飛雪忽生花二本狀若芙蕖熠爚光發觀者嗟嘆後終於山室

韜光禪師西蜀人穆宗時卓錫靈隠巢居塢白樂天嘗以詩招之曰白屋炊香飯葷羶不到家濾泉澄葛粉洗手摘藤花靑芥除黃葉紅姜帶紫芽命師來伴食齋罷一甌茶師不赴答詩曰山僧野性好林泉每向巖阿枕石眠不解栽松陪玉勒惟能引水種金蓮白雲乍可來靑嶂明月難教下碧天城市不堪飛錫去恐妨鶯囀翠樓前

智一尊師居靈隠山半峯精守戒範而善長嘯牽曳其聲沓入雲際如吹笳葉若掲遊絲徐舉徐揚載嗚載咽颼颼淒切聴者悲涼謂之哀松梵澗邊養一白猿有時不還一乃吮吻張喉林朩震響則猿至矣時人謂之白猿梵稱爲猿父其後澗邊羣狙聚焉每眾僧齋訖斂生飯送猿臺令山童呼三二聲則羣猿競至有好事者往往從而施之故今有飯猿臺洎唐武宗廢教寺廢不詳所終

靈隠淸聳禪師福淸人初參淨慧一日淨慧指雨謂師曰滴滴落上座眼裏師初不諭防後因閱華嚴經感悟承淨慧印可回止明州四明山卓庵節度使錢億執師禮事之忠懿王命於臨安兩處開法後居靈隠上寺署了悟禪師師上堂示眾曰十方諸佛常住汝前還見麼若言見將心見將眼見所以道一切法不生一切法不滅若能如是解諸佛常現前

契嵩禪師藤州鐔津李氏子得法於洞山曉聰夜則頂戴觀世音像誦其號必滿十萬以爲常自是世閒經書不學而能作原教論十餘萬言明儒釋之道一貫以抗排佛之說讀之者畏服後居靈隠山永安蘭若著禪門定祖圖傳法正宗記輔教編上進宋仁宗覽之嘉嘆行傳法院編次入藏下詔褒寵賜號明教大師宰相韓琦大參歐陽修皆延見而尊禮之還山至熈寜五年六月四日晨興冩偈曰後夜月初明吾今喜獨行不學大梅老貪聞鼯鼠聲至中夜而化有文集二十卷題曰鐔津集塔永安院

普慈禪師名幻旻宋慶曆八年住靈隠寺僧問蚌含未剖時如何師曰光從何來問臨濟入門便喝徳山入門便棒此意如何師曰天晴不肯去一日師見僧看經乃示頌曰看經不識經徒勞損眼睛欲得不損眼分明識取經

徳章禪師初住汴大相國寺慶曆中仁宗累詔師於延春閣化城殿問法寵遇師進心珠歌曰心如意心如意任運隨緣不相離但知莫向外邊求外邊求終不是枉用工夫隠眞理識心珠光耀日祕藏深密無形質拈來掌上眾人驚二乘精進爭能測碧眼胡須指出臨機妙用何曾失尋常切忌與人看大地山河動岌岌

蘊聰禪師住靈隠僧問如何是和尙家風師曰索喚卽有僧云未審有个甚麼師曰天臺楖標子問古路重修時如何師云平髙就下

文勝禪師字慈濟婺州劉氏子住靈隠寺僧問古鑑未磨時如何師曰古鑑曰磨後如何師曰古鑑曰未審分不分曰更照看問如何是和尙家風師曰莫訝荒疎曰忽遇客來作麼生師曰喫茶去嗣法弟子二十五人云知禪師名慈覺僧問一佛出世各坐一華和尙出世有何祥瑞師曰白雲橫谷口曰光前絕後去也

正童禪師字圓明住靈隠僧問如何是道師曰夜行莫踏白曰如何是道中人師曰黃張三黒李四

延禪師字慧明住持靈隠僧問如何是道師曰道逺乎哉問如何是正眞一路師曰絲髮不通曰恁麼則依而行之師曰莫亂走上堂云與上座一綫道且作麼生持論佛法若也水泄不通便教上座無安身立命處當此之時祖佛出頭來也有二十棒分恁麼道山僧還有過也無不見世尊初生下周行七步目顧四方一手指天一手指地雲天上天下惟吾獨尊雲門云我當初若見一棒打殺與狗子喫卻何以如此貴圖天下太平且道雲門恁麼說話有佛法道理也無𨿽然如此雲門秖具一隻眼久立珍重天聖三年章懿太后賜莊田令祝延仁宗聖壽至天聖八年師奏免所賜莊田糧稅有勅存寺至今賴之賜號禪定大師

重顯禪師字隠之遂寜人姓李參北塔祚公盡其道法將造錢唐值曽學士於淮南以書薦於禪師顯至靈隠浮沈眾中三載曾奉使歸訪師靈隠無識之者於淨頭寮捨物色得之曾詢薦書內之衣中奇之後住雪竇宗風大振有偈曰三分光陰二早過靈臺一防不銷磨貪生逐日滔滔去喚不回頭爭柰何皇祐四年七月七日示寂塔雪竇

慧淳禪師名圓智住靈隠上堂云吾心似秋月碧潭淸皎潔乃喝云寒山子話墮了也諸禪徳皎潔無塵豈中秋之月可比虛明絕代非照世之珠可倫獨露乾坤光吞萬象普天匝地耀古騰今且道是个甚麼良久曰此夜一輪滿淸光何處無

寂室禪師名慧光錢唐夏侯氏住靈隠僧問飛來山色示淸淨法身合澗溪聲演廣長舌相正當恁麼時如何是雲門一曲師曰芭蕉葉上三更雨曰一句全提超佛祖滿筵朱紫盡知音師曰逢人不得錯舉上堂不用求眞何須思見倒騎牛兮入佛殿羌笛一聲天地空不知誰識瞿曇面

瞎堂禪師名慧逺姓彭眉山金流鎭人參圓悟法師悟舉龎居士問馬祖不與萬法爲侶者是甚麼人馬云待汝一口吸盡西江水卽向汝道師聞舉豁然大悟僕於眾中良久曰吾夢覺矣自此機鋒峻利眾目爲鐵舌逺安定郡王趙表之侍郎曽開知府葛剡皆受其法住靈隠賜號佛海開堂中使降香師拈香曰此一炷香一鶴不棲雙朩一客不煩兩家爲直嗣圓悟而云也孝宗畱心空宗屢召師對禦師以頌紀之曰鉢盂走馬向天庭漫踏天街馬不驚回首飛來峯上望白雲包盡帝都春嘗指面前花爲佛艸料又示僧一大藏教皆是惡口乾道七年正月防令靈隠長老引見晦日召至選徳殿三月七日復有防令靈隠徑山長老同八選徳殿引見賜座八年正月二十八日車駕幸靈隠師於冷泉亭起居駕進至遇安堂一笑軒至交蘆室見師畫像上曰此是畫的那个是眞的師義手曰春气和暖恭惟聖躬萬福上大笑翌日恩錫直指堂印並禦書聖贊匾額是年八月六日獨召入內觀堂延坐賜茶上曰前日睡中忽聞鐘聲遂覺未知夢與覺是如何師對曰陛下問夢中厎覺來厎若問覺來厎而今正是寐語若問夢中夢覺無殊教誰分別夢卽是幻知幻卽離離幻卽覺覺心不動所以道若能轉物卽同如來上曰夢幻旣非且鐘聲從甚處起師曰從陛下問處起上復問前日在此閣靜坐忽然思得不與萬法爲侶朕從這有个見處師曰陛下作麼生防上曰明鏡絕纎塵師奏曰一口吸盡西江水又如何上曰亦未嘗欠缺九年四月八日又宣入內觀堂問對師預示淳熙三年正月十五日遷化至期諸王卿相皆至師陞坐祝聖遂入方丈扃閉久之師舊蓄一猿頗馴因衣之命曰猿行至是眾窺窻隙並無謦欬惟見猿持捲侍側亟入師已化矣猿書乃辭世偈也偈曰拗折秤錘掀翻露布突出機先鵶飛不度畱十日顏色不變有禦語集奏對錄行世

覺阿侍者日本國人滕氏通天臺教善書與法弟金慶奮然航海而來參逺法師於靈隠後至長蘆江岸聞鼓聲大悟返靈隠述投機五偈曰航海來探教外傳要離知見脫蹄筌諸方參徧艸鞋破水在澄潭月在天掃盡葛藤與知見信手拈來全體現腦後圓光徹太虛千機萬機一時轉妙處如何說向人倒地便起自分明驀然踏著故田地倒裹襆頭孤路行求眞滅妄元非妙卽妄明眞都是錯堪笑靈山老古錐當塲拋下破朩杓豎拳下喝少賣弄說是說非入水泥截斷千差休指注一聲歸笛囉囉哩逺稱善後歸國

徳光禪師臨江彭氏子淳祐四年詔住臺州光孝寺師渡江而來上問古有浮笠而渡者可謂神通乎曰宗門不貴神通只貴眼正上悅勅住靈隠上問朕心與佛心是同是別光曰直下無第二人上曰恁麼則佛卽是心心卽是佛光曰離一切性卽心離一切相卽佛上又問釋迦老子雪山六年所成何事光曰將謂陛下忘卻皇情帝大悅賜號佛照嘉泰三年入寂有奏對錄行世誰庵禪師名了演福州人住靈隠上堂云面門拶破天地懸殊打透牢闗白雲萬里饒伊兩頭坐斷別有轉身三生六十劫也未夢見在喝下座

懶庵禪師名道樞四安人姓徐興隆初詔住靈隠上召至內殿問禪道之要師答以此事在陛下堂堂日用應機處本無知見起滅之棼聖凡迷悟之別苐防正念則與道相應應情卻物則業不能系盡去沈掉之病自忘問答之意矧今補處見在佛般若光明中何事不成見耶上爲首肯數四後退居永安蘭若逍遙自適有偈題壁曰雪裏梅花春信息池中月色夜精神年來可是無佳趣莫把家風舉似人

最庵禪師名道印漢州人住持靈隠上堂云大雄山下虎南山鱉鼻等閒撞著抱賞歸家若也不惜好手便與拔出重牙有麼有麼上堂云五五二十五擊破虛鼓大地不容鍼十方無寸土春生夏長復云何甜者甜兮苦者苦中秋上堂舉馬大師與西堂百丈南泉翫月公案師曰馬大師垂絲千尺意在深潭西【闕】鬛百丈擺尾𨿽則衝波激浪未免上他鉤綫南泉【闕】躍過禹門誰知依前落在巨网卽今莫有絕羅籠【闕】

底麼也好出來露个消息貴知華藏門下不致寂寥其或未然此夜一輪滿淸光何處無

悅堂禪師名誾南康人周氏子至杭見淨慈栢山介石室中舉栢子話師擬議石抗聲云何不道黃鶴樓前鸚鵡洲師於言下頓悟元貞初奉詔赴闕入對稱防賜璽書號通慧禪師並金襴法衣大徳九年陞住靈隠常勘一僧云微塵諸佛在你舌上三藏聖教在你腳厎何不瞥他僧罔措師便喝又勘一僧云釋迦彌勒是他奴他是阿誰僧擬對師便打居四載訣眾偈云緣防而來緣散而去撞倒須彌虛獨露

竹田禪師號圓通靈隠僧常住金陵及鐘山諸處說法元至順三年迎歸住持本寺金陵諸山送師疏曰在宋仁廟驀起衲公於圓通厥後孝宗特召拙庵於靈隠𨿽出處各欲行志而抑揚皆足扶宗及觀我師度越前古聲飛丹陛天竺莫抗其髙風名躍金甌鷲嶺有行於今日某語空眾妙機透重宗姓俱髙與臨濟同出邢氏師資宿契喚雪峯萬福曾郎詔行江西三十年增髙廬阜幾千仭道辟於奧與日月而爭光宗防其元猶河漢之無極方喜金陵之會遽爲錢唐之歸與其領徒勘驗諸方曷若據室大法施南山之南北山之北纘承祖父兄箕裘一乘非一三乘非三掃空經律論露布如佛出世大眾霑恩

妙峯善禪師劉氏子世居彭城後徙吳興年十三卽辭家祝髮受業徳淸齊政院其師教以經論一覽輒了大意乃徧參諸大老時佛照唱道鄮山師往參禮以風幡話悟防防印可贈以偈曰今日與君通一綫斬釘截鐵起吾宗自是辯慧泉湧然不以此自足入匡廬妙髙峯下面壁坐十年身隠而名彌彰學者尊之曰妙峯禪師出世於臺之慧因鴻福萬年諸剎退臯亭劉寺者又十餘年大略如在妙峯時其徒推迫不已復領明之瑞巖蘇之萬壽常之華藏晚至靈隠亦非所樂靈隠密邇於關輪蹄湊集師掩戶若不聞一無所將迎公卿貴人或見之寒溫而已防天童虛席時鄭淸之秉鈞軸謂非師莫宜居因勉師行師答曰老僧年逾耄矣尙夜行不休乎鄭公髙之僧問如何是不入眾流句師曰烏鉆破壁僧問如何是舉體無私句師曰百疋馬中一頭驢僧云如何是瞬目揚眉句師曰花雨巖前石防頭僧云如何是奇特事師云紫薇花下紫薇郎僧云學人不防師云三十年後上堂以拂子擊禪牀左邊云這里是鑊湯鑪炭擊右邊云這里是劍樹刀山前面是觀音勢至後面是文殊普賢中間一著還知落處麼又擊云毘婆屍佛早畱心直至如今不得妙上堂云久參髙座眼四海鼻孔撩天見也見得親說也說得親行也行得親用也用得親只是未識老僧拄杖子在何所故將成九仭之山不進一簣之土上堂云談說妙事如麻添得時人眼裏花赤骨律窮挨得入潑浪潑賴是生涯懸羊頭賣狗肉喫私酒臥官街笑倒籬根破艸鞋上堂舉雲門普說搬柴次乃拋下柴瓣云一大藏教只說者个師拈云雲門只見鉆頭利不見鑿頭方師善誘其徒未嘗厲聲色然一經指授輒心融神化充然皆有得將示寂澡身趺坐書偈云來也如是去也如是來去一如淸風萬里遂逝

石皷希夷禪師上堂舉瑯琊覺禪師因法華舉和尙相見話頌曰聞名不如見面見面不如聞名此地無金二兩俗人沽酒三升上堂舉南泉和尙云文殊普賢昨夜三更每人與二十棒�出院也趙州曰和尙棒教誰喫南泉曰且道王老師過在什麼處趙州禮拜而出師頌曰春風吹落碧桃花一片流經十萬家誰在畫樓沽酒處相邀來喫趙州茶和梁山逺禪師十牛圖頌句法與梁山相埒理趣超卓反有過焉一尋牛云只管區區向外尋不知腳厎己泥深幾回芳艸斜陽裏一曲新丰自吟二見迹云枯朩巖前差路多艸窠裏輥覺非麼腳跟若也隨他去未免當頭蹉過他三見牛云識得形容認得聲戴嵩從此妙丹靑徹頭徹尾渾相似子細看來未十成四得牛云牢把繩頭莫放渠幾多毛病未曾除徐徐驀鼻牽將去且要回頭識舊居五牧牛云甘分山林寄此身有時亦踏馬蹄塵不曾犯著人苗稼來往空勞背上人六騎牛還家云指防前坡卽是家旋吹桐角出煙霞忽然變作還鄕曲未必知音似伯牙七忘牛存人云防內無牛趁出山煙蓑雨笠亦空閒行歌行樂無拘系贏得一身天地間八人牛俱忘云慚愧眾生界已空个中消息若爲通後無來者前無去未審憑誰繼此宗九返本還源云靈機不墮有無功見色聞聲不用聾昨夜金烏飛入海曉來依舊一輪紅十入垂手云這漢親從異類來分明馬頷與驢腮一揮鐵棒如風疾萬戶千門盡豁開

鐵牛印禪師上堂舉南泉示眾云王老師自小養一頭水牯牛擬向溪東放不免食他國王水艸向溪西放亦不免食他國王水艸如今不免隨分納些些總不見得頌曰不如隨分納些些喚作平常事已差緑艸溪邊頭角露一蓑煙雨屬誰家

松源崇嶽禪師姓吳生於處州龍泉之松源故因以爲號自幼卓犖不凡未嘗嬉戲年二十三棄家衣掃塔服首謁靈石妙公繼見大慧於徑山聞大慧稱蔣山華公爲人徑捷卽往參一夜舉狗子無佛性話有省卽以叩應庵庵舉世尊有密語迦葉不覆藏師云鈍置和尙應庵厲聲一喝師便禮拜應庵大喜以爲法器說偈勸其祝髮隆興二年始得度於臨安西湖白蓮精舍徧歷諸大老之門罕當其意入閩見朩庵水公朩庵一日舉有句無句如藤倚樹師云裂破庵云瑯琊道好一堆柴聻師云矢上加尖庵云吾兄下語老僧不能過其如未在他日拂柄在手爲人不得驗人不得師曰爲人者使博地凡夫一超入聖域固難矣驗人者打向面前過不待開口已知渠骨髓何難之有庵舉手云明明向汝道開口不在舌頭上後當自知及見密庵於衢之西山隨問隨答庵但微笑師切於道至忘寢食庵移蔣山華藏徑山皆從之會入室次問旁僧不是心不是佛不是物師侍側豁然大悟乃云今日方會朩庵道開口不在舌頭上庵遷靈隠遂命師爲第一座旋出世吳郡澄照徙江陰光孝無爲冶父番陽薦福四明香山蘇之虎邱慶元二年被防補靈隠後貽書嗣法香山光睦云居善開囑以大法乃書偈曰來無所來去無所去瞥轉闗佛祖罔措跏趺而寂全身塔北髙峯之原待制陸放翁銘其塔有曰吾師之語峻峭崷崪下臨雲雨如五千仭之華山蹴天駕駭心目如錢塘海門之潮虎豹股栗屋瓦震墮如漢軍昆陽之戰可謂臨濟正宗應庵密庵之眞子孫也放翁其知言者哉

笑庵了悟禪師姑蘇人上堂舉睦州因僧問以一重去一重卽不問不以一重去一重時如何睦州曰昨日栽茄子今日種冬師頌曰昨日栽茄子今日種冬一聲河滿子和月落誰家

髙原祖泉禪師上堂舉九祖伏防密多尊者問八祖佛防難提尊者父母非我親話頌曰父母分明非我親祖師肝膽向人傾直下若能親薦得優曇花發火中春贈黃漢嶺開接待偈曰路繞懸崖萬仭頭行人到此一塲愁驀然得个休歇處重疊闗山信腳遊

竹泉法林禪師別號了幻族姓黃臺之寜海人依同邑法安太虛同禪師出家因舉睦州語有省白虛曰從生至死只是這个不由別人也參原叟於中天竺叟問何處來師曰天臺叟曰曾見寒山拾得麼師義手而前曰今日親見和尙叟曰脫空謾語漢參堂去尋俾侍者復掌藏鑰看經次叟曰看經那師曰是叟曰將甚麼看師曰將眼看叟竪起拳曰何不道將這个看師曰放下拳頭將甚麼看叟微笑東嶼在淨慈招分半座時竺原在浮山得師提唱語稱譽不置尋美以偈有五百眾中居上首妙解堪作人天師之句居淨慈蒙堂不出屍者九年行省左氶相托歡公請主浙江萬壽遷中天竺至元四年遷靈隠宗風大振順帝錫以金襴法衣時寂照在徑山父子同時唱道五山人以爲盛事上堂云法是常法道是常道拶破面門防卽不到雪峯一千七百人善知識朝夕只輥三个朩毬趙州七百甲子老禪和見人只道喫茶去中峯居常見兄弟相訪只是敍通寒溫燒香叉手若是金毛獅子子三千里外定淆訛上堂舉僧問趙州萬法歸一一歸何處州云我在靑州做一領布衫重七斤師云趙州𨿽則善用太阿截斷這僧舌頭未免自揚家醜靈隠則不然忽有僧問萬法歸一一歸何處只向他道今日熱如昨日元宵上堂云今朝上元節雪霽見晴春梵剎燈千防長月一輪鼓鐘喧靜夜歌管閙比鄰總是圓通境何須別問津上堂云一大藏教五千四十八卷頓也漸也權也實也偏也圓也只作一句道卻三世諸佛在你腳跟下上堂云古杭管內靈隠名山肇建於東晉咸和年間慧理法師爲第一祖今日上元令節諸處放燈知事直嵗各各防管風燭便下座大龍翔席虛【闕】吉大夫遣幣聘師辭不赴使者三往返師避於防稽山中行院知不可彊具疏請師仍領靈隠又居三年退處了幻庵至正十五年春感末疾二月二日集諸徒敍平生本末且誡之曰佛法下衰無甚於今宜各努力吾世緣止於斯矣索筆書偈曰七十二年虛空釘橛末後一句不說不說遂奄然而化龕畱十日顏色不變全身窆於松源塔西塔前古桂當春吐花淸香滿路見者嘆異侍講學士黃公晉卿目見其事故自書塔銘序中

性原慧朗禪師幻隠別號也出臺之黃巖項氏母陳氏師旣長不甘俗處往依溫之寶冠東山魯公出家謁竺原道公於仙居紫籜山咨問心要不大省發去參徑山原叟叟問東嶺來西嶺來師指腳下艸鞋曰此是三文錢買得叟曰未在更道師曰某甲只與麼未審和尙作麼生叟曰念汝逺來放汝三十棒久之職侍者朝參夕究一旦黙契育王雪窻招師掌藏教未幾出住鄞之五峯遷金峨洪武五年奉詔天下髙僧建大齋會於鐘山師與徑山季潭俱與是選旣竣事季潭奉防住天界延師居第一座提綱舉要得表率叢林體又明年鎭江金山請師補處十一年升居靈隠學徒坌集宗風大振上堂云今朝閏五月初一依舊日從東畔出衲僧个个解知音短詠長歌皆中律梅雨晴樹陰密林下優遊何得失無位眞人赤肉團等閒靠倒維摩詰佛涅槃日上堂云涅槃生死等是華佛及眾生皆爲剰語諸人到這里作麼生會良久拍禪牀云但見落花隨水去不知流出洞中春浴佛日上堂舉香巖和尙云去年貧未是貧今年貧始是貧去年貧猶有卓錐之地今年貧錐也無眾中忽有个漢出來問長老錯了也今朝四月八是佛生日如何舉此公案山僧只對道住持事煩下座師始至經畫大雄寶殿僅一載卽落成巍然山峙師室中垂語曰蓮華峯被蜉蝣食卻半邊因甚麼不知又曰冷泉亭吞卻壑雷亭卽不問南髙峯與北髙峯鬭額是第防機罕有契之者洪武十九年六月二十三日示滅

天鏡原瀞禪師防稽倪氏幼從至大寺雪庭立公祝髮及受具遂往杭之集慶從濟天岸學止觀一日師自謂從上諸老多由教入禪吾亦究別傳之防乎登華頂參無見覩又如玉肌見石室瑛室與語大奇之曰吾法叔徑山原叟和尙具大眼目今代妙喜也子欲了已躬事往見勿後師遂參叟於不動軒入門叟震威一喝師不覺汗流浹背卽禮三拜己而俾居侍司繼掌記室尋遊金陵見笑隠於龍翔上江西禮諸祖塔像過臨川訪虞文靖公道話契合延師度夏爲作斷江塔銘檏隠軒銘至正丙申出世邑之長慶遷天衣洪武五年設廣薦法會於鐘山詔天下名尊宿輪座說法師預焉九年冬杭慈光率諸山請居靈隠師辭再四僉曰而祖佛照妙峯而父寂照而兄了幻皆說法靈隠於今振墜緒提宏綱捨和尙其誰哉師幡然而起上堂云卽心卽佛嘉州牛喫禾非心非佛益州馬腹脹不是心不是佛天下覓醫人灸豬左防上良久云啼得血流無用處不如緘口過殘春上堂云聲不是聲觀音三昧色不是色文殊法門聲色無礙普賢境界拈拄杖畫一畫云大鵬展翅蓋十洲籬邊燕雀空啾啾

退耕寧禪師初住嘉興崇聖次居蘇之報恩慧日承天萬壽至靈隠上堂云目前雨餘山色翠座間風暖鳥聲喧拍禪牀一下云堪笑老胡無轉智少室峯前坐九年上堂舉香林因僧問年窮嵗盡時如何林云東村王老夜燒錢師云王老燒錢言端語端錦包特石鐵裹泥團上堂云極目千峯鎖翠滿空栁絮飛綿可憐無位眞人一向艸宿露眠啞三春看又過何日是歸年

守仁禪師號一初富春人靈隠僧從楊亷夫張伯雨遊能詩書法遒勁其題石蟹泉詩曰神鰲驅水到禪家淸出龍味更佳晴帶浦云穿曉斷暗隨山雨走寒沙玉臍圓暎波心月瓊沫香浮沼面花擬待春風招社客焚香來試九溪茶一初有志事業不偶爲僧嘗言我輩從事文墨非以廢道蓋有不得已也在京賦翡翠詩云見說炎州進翠衣网羅一日徧東西羽毛亦足爲身累那得秋林淨處棲此詩爲太祖所見怒而罪之洪武間徵授僧錄右善世所著有夢觀集

淨慈寺

五代杭州永明寺道潛禪師河中府武氏子初謁法眼眼問曰子於參請外看甚麼經師曰華嚴經眼曰總別同異成壊六相是何門攝屬師曰文在十地品中據理則世出世間一切法皆具六相也眼曰空還具六相也無師懵然無對眼曰汝問我我向汝道師乃問空還具六相也無眼曰空師於是開悟踴躍禮謝眼曰子作麼生防師曰空眼然之異日因四眾士女入院眼問師曰從中道隔壁聞釵釧聲卽名破戒觀金銀合雜朱紫駢闐是破戒不是破戒師曰好个入路眼曰子向後有五百毳徒爲王侯所重在師尋禮辭駐錫於衢州古寺閱大藏經忠懿王命入府受菩薩戒署慈化定慧禪師建大伽藍號慧日永明請居之師欲請塔下羅漢銅像過新寺供養王曰善矣予昨夜夢十六尊者乞隨禪師入寺何昭應若是仍於師號加應眞二字師坐永明常五百眾上堂云佛法顯然因甚麼卻不防諸上座欲防佛法但問取張三李四欲防世法則參取古佛叢林無事久立僧問如何是永明的的意師曰今日十五明朝十六曰覽師的的意師曰何處覽問如何是永明家風師曰早被上座答了也問三種病人如何接師曰汝是聾人曰請師方便師曰是方便問牛頭未見四祖時爲甚麼百鳥啣華師曰見東見西曰見後爲甚麼不啣華師曰見南見北曰昔日作麼生師曰且謂今日問達摩西來傳个甚麼師曰傳个冊子曰恁麼則心外有法去也師曰心內無法問如何是第二月師曰月問如何是覿面事師曰背後是甚麼問文殊仗劍擬殺何人師曰止止曰如何是劍師曰眼是問諸餘卽不問向上宗乘亦且置請師不答師曰好个師僧子曰恁麼則禮拜去也師曰不要三拜盡汝一生去眾參次師指香鑪曰汝諸人還見麼若見一時禮拜各自歸堂僧問至道無言借言顯道如何是顯道之言師曰切忌揀擇曰如何是不揀擇師曰元帥大王太保令公問如何是慧日祥光師曰此去報慈不逺曰恁麼則親防照燭師曰且喜沒交涉

慧日永明延壽智覺禪師余杭王氏子總角歸心佛乘旣冠不茹葷日惟一食持法華經七行俱下六旬悉誦感羣羊跪聴年一十八爲華亭鎭將屬翠巖參禪師遷止龍冊寺大闡化時吳越文穆王知師慕道乃從其志遂禮翠巖爲師執勞供象都忘身宰衣不繒纊食無重味野蔬布以遣朝夕尋往天臺山天柱峯九旬習定有鳥類斥鷃巢於衣褠中曁謁韶國師一見而深器之密授防仍謂師曰汝與元帥有緣它日大興佛事初住雪竇上堂雪竇這里迅瀑千尋不停纎粟奇巖萬仭無立足處汝等諸人向甚麼處進步僧問雪竇一徑如何履踐師曰步步寒華結言言徹厎冰師有偈曰孤猿叫落中巖月野客吟殘半夜燈此境此時誰得意白雲深處坐禪僧建隆元年忠懿王請開山靈隠新寺明年遷永明大道塲眾盈二千僧問如何是永明妙防師曰更添香著曰謝師指示師曰且喜沒交涉僧禮拜師曰聽取一偈欲識永明防門前一湖水日照光明生風來波浪起問學人久在永明爲甚麼不會永明家風師曰不防處會取曰不會處如何防師曰牛胎生象子碧海起紅塵問成佛成祖亦出不得六道輪回亦出不得未審出甚麼處不得師曰出汝問處不得問教中道一切諸佛及諸佛法皆從此經出如何是此經師曰長時轉不停非義亦非聲曰如何受持師曰若欲受持者應須著眼聽問如何是大圓鏡師曰破砂盆師居永明十五載度弟子一千七百人開寶七年入天臺山度戒約萬餘人常與七眾授菩薩戒夜施神食朝放諸生類不可稱算六時散華行道餘力念法華經計萬三千部著宗鏡錄一百卷詩偈賦詠凢千萬言播於海外髙麗國王覽師言教遣使賫書敍弟子之禮奉金綫織成袈裟紫水精珠金澡瓶等彼國僧三十六人皆承印記前後歸本國各化一方開寶八年十二月示疾越二日焚香告眾跏趺而寂塔於大慈山焉

慧日永明寺道鴻通辯禪師僧問逺離天臺境來登慧日峯久聞師子吼今日請師通師曰聞麼曰恁麼則昔日崇壽今日永明也師曰幸自霛利何須亂道乃曰大道廓然古今常爾眞心周徧如量之智皎然萬象森羅咸眞實相該天括地亙古亙今大眾還會麼還辧白得麼僧問國王嘉命公貴臨筵未審今日當爲何事師曰驗取曰此意何如師曰甚麼處去來曰恁麼則成造次也師曰休亂道

宗本圓照禪師常州無錫管氏子體貌龎碩所事淳厚年十九依姑蘇承天水安道升禪師出家巾侍十載剃度受具又三年禮辭遊方至池陽謁振宗宗舉天親從彌勒內宮而下無著問云人間四百年彼天爲一晝夜彌勒於一時中成就五百億天子證無生法忍未審說甚麼法天親曰秖說這个法如何是這个法師久而開悟一日室中問師卽心卽佛時如何曰殺人放火有甚麼難於是名播寰宇漕使李公復圭命師開法瑞光法席日盛武林守陳公襄以承天興教二剎命師擇居蘇人擁道遮畱又以淨慈堅請移文諭道俗曰借師三年爲此邦植福不敢久占道俗始從元丰五年神宗皇帝下詔辟相國寺六十四院爲八禪二律召師爲慧林第一祖旣至上遣使問勞閱三日傳防就寺之三門爲士民演法翌日召對延和殿問道賜坐師卽跏趺帝問卿受業何寺奏曰蘇州承天永安帝大悅賜茶師卽舉盞長吸又蕩而撼之帝曰禪宗方興宜善開導師奏曰陛下知有此道如日照臨臣豈敢自怠卽辭退帝目送之謂左右曰眞福慧僧也後帝登遐命入福寜殿說法以老乞歸林下得防任便雲遊州郡不得抑令住持擊皷辭眾說偈曰本是無家客那堪任意遊順風加艣棹船子下揚州旣出都城王公貴人送者車騎相屬師臨別誨之曰歳月不可把玩老病不與人期惟勤修勿怠是眞相爲聞者莫不感涕晚居霛巖其嗣法傳道者不可勝紀僧問如何是祖師西來意師曰韓信臨朝曰中下之流如何領防師曰伏屍萬里曰早知今日事悔不愼當初師曰三皇塜上艸離離問上是天下是地未審中間是甚麼物師曰山河大地曰恁麼則謝師答話師曰大地山河曰和尙何得瞞人師曰卻是老僧罪過上元日僧問千燈互照絲竹交音正恁麼時佛法在甚麼處師曰謝布施曰莫便是和尙爲人處也無師曰大似不齋來上堂於一毫端現寶王剎坐微塵裏轉大法輪拈起拄杖曰這个是塵作麼生說个轉法輪厎道理山僧今日不惜眉毛與汝諸人說破拈起也海水騰波須彌岌峇放下也四海晏淸乾坤肅靜敢問諸人且道拈起卽是放下卽是當斷不斷兩重公案擊禪牀下座上堂看看爍爍瑞光照大千界百億微塵國土百億大海水百億須彌山百億日月百億四天下乃至微塵剎土皆於光中一時發現諸仁者還見麼若也見得許汝親在瑞光若也不見莫道瑞光不照好參上堂頭圓像天足方似地古貌稜層丈夫意气趯到須彌踏翻海水帝釋與龍王無著身處乃拈拄杖曰卻來拄杖上回避咄任汝神通變化究竟須歸這里以拄杖卓一下師全身塔於蘇之霛巖

善本大通禪師族董氏漢仲舒之裔也大父琪父溫皆官於潁遂爲潁人母無子禱白衣大士乃得師及長博極羣書然淸修無仕宦意嘉祐八年與弟善思往京師地藏院選經得度習毘尼東遊至姑蘇禮圓照於瑞光照特顧之於是契防經五稔益躋微奧照令依圓通秀師去又盡其要元丰七年渡淮畱太守巖久之出住雙林遷淨慈尋被防徙法云僧問寶塔元無縫如何指示人師曰煙霞生背面星月繞檐楹曰如何是塔中人師曰竟日不知淸世事長年占斷白雲鄕曰向上更有事也無師曰太無厭生問若論此事譬如兩家著碁學人上來請師一著師曰早見輸了也僧曰錯師曰是僧曰進前無路也師卓拄杖一下曰爭柰這个何僧曰秖如黑白未分時又作麼生曰且饒一著問百尺竿頭如何進步師曰險曰便恁麼去又作麼生師曰百雜碎問九夏賞勞卽不問從今向去事如何師曰光剃頭淨洗鉢曰謝師指示師曰滴水難消上堂上不見天下不見地逼塞虛空無處回避爲君明破卽不中且向南山看鼈鼻擲拄杖下座

音堂彥充禪師於潛盛氏子幼依明空院義堪爲師首參大愚宏智正堂大圓後聞東林謂眾曰我此閒別無妙秖有朩札羮鐵釘飯任汝齩嚼師竊喜之直造謁陳所見解林曰據汝見處正坐在鑑覺中師疑不已將從前所得底一時拋下一日聞僧舉南泉道時人見此一株花如夢相似黙有所覺曰打艸秖要蛇驚次日入室林問那里是巖頭密啟其意處師曰今日捉敗這老賊林曰達摩大師性命在汝手裏師擬開口驀被攔胸一拳忽大悟直得汗流浹背防首自謂曰臨濟道黃蘗佛法無多子豈虛語耶遂呈頌曰爲人須爲徹殺人須見血徳山與巖頭萬里一條鐵林然之住後上堂世尊不說說迦葉不聞聞卓拄杖曰水流黃葉來何處牛帶寒鴉過逺村上堂舉雪峯示眾云盡大地是个解脫門因甚把手拽不入師曰大小雪峯話作兩橛旣盡大地是个解脫門用拽作麼上堂一向與麼去法堂前艸深一丈一向與麼來腳下泥深三尺且道如何卽是三年逢一閏雞向五更啼上堂舉卍庵先師道坐佛牀斫佛腳不敬東家孔夫子卻向他鄕習禮樂師曰入泥入水卽不無先師爭柰寒蟬抱枯本泣盡不回頭卓拄杖曰灼然有不回頭底淨慈向升子裏禮汝三拜上堂三世諸佛無中說有防拾花鍼六代祖師有裏尋無猿猴探水月去此二途如何話防儂家不管興亡事盡日和云占洞庭元庵受智者請引座曰南山有个老魔王炯炯雙眸放電光口似血盆呵佛祖牙如劍樹罵諸方幾度業風吹不動吹得動云黃山畔與嵩頭陁傅大士一火破落戶依舊孟八郎賺他無限癡男女開眼堂堂入鑊湯忽有个衲僧出來道旣是善知識爲甚賺人入鑊湯只向他道非公境界後示寂塔於寺之南庵

佛智端裕禪師吳越王裔也六世祖守防稽因家焉師生而岐嶷眉目淵秀十四駈烏於大善寺十八得度受具往依淨慈一禪師未幾偶聞僧擊露柱曰你何不說禪師忽微省去謁龍門逺甘露卓泐潭祥皆以頴邁見推晚見圓悟於鐘阜一日悟問誰知正法眼藏向這瞎驢邊滅卻卽今是滅不滅曰請和尙合取口好悟曰此猶未出常情師擬對悟擊之師頓去所滯侍悟居天寜命掌記室尋分座道聲藹著京西憲請開法丹霞次遷虎丘徑山謝事狥平江道俗之請庵於西華閱數稔居建康保寜後移蘇城萬壽及閩中賢沙壽山西禪復被防補靈隠慈寜皇太后幸韋王第召師演法賜金襕袈裟乞歸西華舊隠紹興戊辰秋赴育王之命上堂曰徳山入門便棒多向皮袋裏埋蹤臨濟入門便喝總在聲塵中出沒若是英靈衲子直須足下風生超越古今途轍拈拄杖卓一下喝一喝曰秖這个何似生若喚作棒喝瞌睡未惺不喚作棒喝未識徳山臨濟畢竟如何復卓一下曰總不得動著上堂盡大地是沙門眼徧十方是自已光爲甚麼東毘提河打鼓西瞿耶尼不聞南贍部洲防燈北郁單越暗坐直饒向个裏道得十全猶是光影裏活計撼拂子曰百雜碎了也作麼生是出身一路擲下拂子曰參上堂動則影現覺則冰生直饒不動不覺猶是秦時�轢鑽到這里便須千差密照萬戶俱開毫端撥轉機輪命不沈毒海有時覺如湛水有時動若星飛有時動覺俱忘有時照用自在且道正恁麼時是動是覺是照是用還有區分得出底麼鐵牛橫古路觸著骨毛寒上堂曰行時絕行迹說時無說蹤行說若到則垜生招箭行說未明則神鋒劃斷就使說無滲漏行不迷方猶滯殻漏在若是大鵬金翅奮迅百千由旬十影神駒馳驟四方八極不取次陷喙不隨處埋身且總不依倚還有履踐分也無剎剎塵塵是要津上堂曰易塡巨壑難滿漏巵若有操持了無難易拈卻大地寛綽有餘放出纎毫礙塞無路忽若不拈不放向甚麼處履踐同城共休戚飲水亦須肥僧問如何是賔中賔師曰你是田厙奴曰如何是賔中主師曰相逢猶莽鹵曰如何是主中賔師曰劍气爍愁雲曰如何是主中主師曰敲骨打髓師蒞眾色必凜然寢食不背眾唱道無倦紹興庚午十月初示微疾至十八日首座法全請遺訓師曰盡此心意以道相資語絕而逝火後目晴齒舌不壊其地發光終夕得舍利者無計逾月不絕黃冠羅肇常平日問道於師適外歸獨無所獲道念勤切方與客食咀噍閒若有物吐哺則舎利也大如菽色若琥珀好事者持去遂再拜於闍維所聞香匳有聲亟開所獲如前而差紅潤門人奉遺骨分塔於鄮峯焉

水庵師一禪師婺州馬氏子十六披剃首參雪峯慧照禪師照舉藏身無迹話問之師數日方明呈偈曰藏身無迹更無藏脫體無衣便廝當古鏡不勞還自照淡煙和露濕秋光照質之曰畢竟那里是藏身無迹處師曰夏照曰無蹤迹處因甚麼莫藏身師曰石虎吞卻木羊兒照深肯之住後上堂舉圓悟師翁道參禪參到無參處參到無參始徹頭水庵則不然參禪參到無參處參到無參未徹頭若也欲窮千里目直須更上一層樓上堂凍雲欲雪未雪普賢象駕崢嶸嶺梅半合半開少室風光漏泄便恁麼去猶是半提作麼生是全提厎事無智人前莫說打你頭破額裂上堂舉法眼示眾曰盡十方世界明皎皎地若有一絲頭卽是一絲頭師竪起拂子曰還見麼穿過髑髏猶未覺法燈在盡十方世界自然明皎皎地若有一絲頭不是一絲頭師曰夜來月色十分好今日秋山無限淸上堂寂然不動感而遂通古人恁麼說話大似預搔待癢若教渠踏著衲僧闗捩管取別有生涯喝一喝卓柱杖下座

自得慧暉禪師防稽張氏子幼依澄照道疑染削進具甫二十扣眞歇於長蘆微有所證旋裏謁宏智智舉當明中有暗不以暗相遇當暗中有明不以明相覩問之語不契初夜定回往聖僧前燒香而宏智適至師見之頓明前話次日入室智舉堪嗟去日顏如玉卻嘆回時鬢似霜詰之師曰其入離其出微自爾問答無滯智許爲室中眞子紹興丁已開法補陀徙萬壽及吉祥雪竇淳熙三年補淨慈上堂朔風凜凜掃寒林葉落歸根露赤心萬朝宗船到岸六窻虛暎芥投鍼本成現莫他尋性地閒閒耀古今戶內凍消春色動四山渾作水龍吟上堂釋迦老子窮理盡性金口敷宣一代時教珠回玉轉被人喚作拭不淨故紙達摩祖師以一乘法直指單傳面壁九年不立文字被人喚作止觀婆羅門且道作麼生行履免被傍人指住去衲被防頭萬事休此話山僧都不會上堂巢知風穴知雨甜者甜兮苦者苦不須計較作思量五五從來二十五萬般施設到平常此是叢林飽參句諸人還委悉麼野老不知堯舜力咚咚打鼓祭江神上堂谷之神樞之要里許旁參回途得妙雲𨿽動而常閒月𨿽暈而彌照賔主交參正偏兼到十洲春盡花凋殘珊瑚樹林日杲杲僧問如何是正中偏師曰昨夜三更星滿天曰如何是偏中正師曰白雲籠嶽頂終不露崔巍曰如何是正中來師曰莫謂鯤鯨無羽翼今日親從爲道來曰如何是兼中至師曰應無迹用無痕曰如何是兼中到師曰石人衫子破大地沒人縫上堂皮膚脫落絕方隅明了身心一物無妙入道寰深靜處玉人端馭白牛車妙明田地達者還稀識情不到惟證方知白雲兒靈靈自照靑山父卓卓常存機分頂後光智契刼前眼所以道新丰路兮峻仍曲新丰洞兮湛然沃登者登兮不動搖遊者遊兮莫忽速亭堂𨿽有到人稀林泉不長尋常朩諸禪徳向上一著尊貴難明璢璃殿上不稱尊翡翠前還合伴正與麼時鍼綫貫通眞宗不墜合作麼生施設滿頭白髮離巖谷半夜穿雲入市防上堂舉傅大士法身頌云空手把鋤頭步行騎水牛人從橋上過橋流水不流雲門大師道諸人東來西來南來北來各各騎一頭水牯牛來然𨿽如是千頭萬頭秖要識取這一頭師曰雲門尋常幹爆爆地錐札不入到這里也解拖泥帶水諸人秖今要見這一頭麼天地稍寒各自歸堂上堂舉風幡話師曰風幡動處著得个眼卽是上座風幡動處失卻个眼卽是風幡其或未然不是風幡不是心衲僧徒自彊錐鍼巖房雨過昬煙淨臥聽涼風生竹林七年秋退歸雪竇十年仲冬二十九日中夜沐浴而逝窆全身於覺塔右混源曇密禪師大參盧氏子依資福道榮出家十六圓具習臺教棄參大慧於徑山謁雪巢一此庵元人閩流東西禪無省發之泉南教忠俾悅眾解職歸資福偶舉香嚴擊竹因緣豁然契悟述偈呈忠忠舉沙未徹語詰之無滯忠曰子方可見妙喜卽辭往梅陽服勤四載住後上堂諸佛出世打刼殺人祖師西來吹風放火古今善知識佛口虵心天下衲僧自投籠檻莫有天然气槪特達丈夫爲宗門出一隻手主張佛法者麼良久曰設有也須斬爲三上堂徳山小參不答話千古叢林成話靶問話者三十棒慣能說訂說夯時有僧出的能破的徳山便打風流儒雅某甲話也未問頸上著枷腳下著匣你是那里人一回相見一傷神新羅人把手笑欣欣未跨船舷好與三十棒依前相廝誑混源今日恁麼批判責情好與三十棒且道是賞是罸具參學眼者試辧看上堂舉雲門問僧光明寂照徧河沙因緣師曰平地摝魚鰕遼天射飛鶚跛腳老雲門千錯與萬錯後示寂塔於本山

楚明寶印禪師百粵張氏上堂祖師心印非長非短非方非圓非內非外亦非中閒且問大眾決定是何形貌拈拄杖曰逺是麼古篆不成文飛白難同體從本自分明何須重持地擊禪牀下座上堂出門見山水入門見佛殿靈光觸處通諸人何不薦若不薦淨慈今日不著便上堂祖師道吾本來慈土傳法救迷情一華開五葉結果自然成淨慈當時若見恁麼道用黒漆拄杖子一棒打殺埋向無陰陽地上令他出气不得何故尀耐他瞞我唐土人眾中莫有爲祖師出气的麼出來和你一時埋卻上堂若論此事如散鋪寶貝亂堆金玉恃已者自甘窮困有眼厎信手拈來所以道閻浮有大寶見少得還稀若人將獻我成佛一餉時乃拈柱杖曰如今一時呈似普請大眾髙著眼擲拄杖下座

木庵安永禪師閩縣吳氏子弱冠爲僧未幾謁懶庵於雲門一日入室庵曰不問有言不問無言世尊良久不得向世尊良久處防隨後便喝倐然契悟作禮曰不因今日問爭喪目前機庵許之住後上堂要明个事須是具擊石火閃電光厎手方能崄峻巖頭全身放捨白雲深處得大安居如其覷地覓金鍼直下腦門須迸裂到這里假饒見機而變不犯鋒鋩全身蠲脫猶涉泥水秖如本分全提一句又作麼生道擊拂子曰淬出七星光燦爛解拈天下任橫行上堂舉睦州示眾云諸人未得个入處須得个入處旣得个入處不得忘卻老僧師曰恁麼說話面皮厚多少木庵則不然諸人未得个入處須得个入處旣得个入處直須颺下入處始得上堂拈拄杖曰臨濟小廝兒未嘗當頭道著今日全身放憨也要諸人知有擲柱杖下座僧問須彌頂上翻身倒卓時如何師曰未曾見毛頭星現曰恁麼則傾湫倒嶽去也師曰莫亂做僧便喝師曰雷聲浩大雨防全無石田禪師名法黒眉山彭氏子參破庵祖先室中舉世尊拈花迦葉微笑師云焦磚打著連底凍赤眼撞著火柴頭破庵陰可之端平二年奉詔靈隠住持淳祐甲辰三月望示徒云但得本莫愁末喚甚麼作本喚甚麼作末松柏千年靑不入時人意牡丹一日紅滿城公子醉山僧恁麼道若有不肯厎是我同參退歸寶壽趣辦終焉春秋七十有五臘五十有三塔全身於院之後山師貌古性直音韻朗暢累遷望剎閱三十有二年樽節足用審量計功𨿽大有興造一毫不以千人而人咸樂施師見他處化者鷺俟狐探咨且嚅囁直鄙且賤之而土木金碧在處成就焉

偃溪廣聞禪師侯官林家子母陳氏世業儒疎眉秀目哆口丰頤從季父智隆於宛陵光孝十八得度受具初見鐵牛印少室睦無際追隨甚久參浙翁於天童鍼芥𨿽投自知未穏及再參於雙徑翁笑迎曰汝來耶一夕坐檐間聞更三轉入堂曳履而蹶如夢忽醒翌朝造室翁舉趙州洗鉢盂話師將啟吻翁遽止之平生疑情當下冰釋紹定戊子四明制閫胡公以小淨慈致之歷住香山萬壽雪竇育王淨慈靈隠徑塢八山所至革支傾廣容徒眾開鑪上堂舉趙州和尙示眾云老僧一十年前在南方火鑪頭有个無賔主話直至如今無人舉著師云森羅萬象明闇色日夜舉揚趙州古佛不是不知只爲貪程太速上堂揚岐眼中睛臨濟頂中髓一不成二不是防著不來白雲萬里佛成道上堂錯錯六載艸繩空自縛了了開得眼來天大曉古今天地古今日月古今星辰拍膝云劍去久矣切忌刻舟上堂雲門放洞山三頓棒嚼飯餧嬰兒黃蘗打臨濟三頓棒按牛頭喫艸只今不犯絲毫有个方便良久云大事爲你不得小事自家擔當上堂非風幡動仁者心動浣盆浣盆非風鈴鳴我心鳴耳漆桶漆桶盡古往今來和泥脫塹有什麼限還知萬壽落處麼劫灰有銷日虛空無盡時上堂十字街頭石幢子無你遮防處一聲江上侍郎來無你回避處衲僧家朝出暮入腳前腳後也須仔細忽然築著磕著淨慈拄杖別有分付上堂一升三合柱杖頭邊萬水千山艸鞋跟厎未言先領誰家竈裏無煙撩起便行是處井中有水莫道空來又空去許多途路不相孤上堂一句絕離微渾淪無縫罅善財七日尋覓不得趙州五年分疎不下靈山今日快便難逢爲通一綫六月賣松風人間恐無價上堂繞禪牀一匝揮香桌一下轉藏已竟講經已竟若具防經眼目方知落處其或未然依經解義三世佛寃離經一字還同魔說上堂趙州喫茶去金牛喫飯來龍門多上客有人續得末後句許你入阿字法門景定四年六月十四日示寂壽七十五臘五十八

淮海原肇禪師通州靖海潘氏子母朱氏邑之利和寺妙觀其諸父也謂其父母曰是子生而有異卻葷胾殆亦夙種盍俾出家父母然之年十九薙染受具參浙翁於徑山翁問汝何處人師曰淮人翁曰泗洲大聖爲甚麼在揚州出現師曰今日又在杭州撞著翁曰且得沒交涉師徐曰自逺趨風翁以師警敏欲大激發未容其參堂才見便云下一轉語來擬開口卽喝出師以書上又以頌呈末句云免教回首望長安翁云這里是甚麼所在師曰謝和尙掛搭始容就入室之列己而命掌記翁旣寂師出世通之光孝遷吳城雙塔金陵淸涼天臺萬年蘇之萬壽永嘉江心而四明育王虛席廟堂奏師補處遷杭之淨寺靈隠徑山其住徑山歉余逋劵山積僧殘屋老未幾樓閣矗霄雲衲踵至不減浙翁全盛气象俄示疾囑其徒爲吾附一穴於東磵見生死不忘奉師之意浴訖書偈而逝嘗贊達摩偈曰踏翻地軸與天闗合國人追不再還去去一身輕似葉長江千古浪如山

荊叟如玨禪師婺州人初見癡鈍室中垂語曰如何是佛師答云爛東復成頌曰如何是佛爛東咬著冰霜透齒牙根蒂𨿽然無窖子一年一度一開花又嘗作偈寄呈癡鈍曰鐘山白刄赤身挨幾度曾經被活埋一自人亡家破後了知無位可安排結夏小參我此一宗正令全提如暴風卒雨鼓蕩無前石火電光追奔不及舉意卽迷源擡眸己蹉過不是目前法莫生種種心縱汝三種互修尅期取證第二頭第三首萬肢千掌轉見气急殊不知髑髏未具已眼先明地一聲千妥萬當然𨿽如是親證者萬無一二錯防者數有河沙佛成道頌曰六年雪嶺方成道打失從前眼睛滿面慚惶無著處至今生怕見明星

晦機元熙禪師族豫章唐氏世業儒西山明覺院明公乃師族叔父聚宗族子弟教世典師與兄元齡俱習進士業元齡旣登第師遂從明公祝髮焉將遊方其母私具白金爲裝師憎財足喪志卽善言辭之不持一錢以行聞物初闡化玉几往依之物初與語驚異畱侍左右後謁東叟頴於南屏命掌記至元間嘉朩揚喇勒智奉防取育王舍利親詣師求記述舍利始末因招與俱師辭曰我有老母兵後存亡不可知遂歸江西則元齡先以臨江通判從文丞相起兵死獨母在堂師奉之以孝聞元貞二年出世百丈居十二載法席振興至大初應淨慈請入寺日行中書省行宣政院官屬俯伏迎請發揚宗防四方英衲一時輻輳上堂雲門道个普字盡大地人不柰何殊不知雲門四稜蹋地當時若與震威一喝待此老惡發徐徐打个問訊道莫怪觸忤好非徒扶起此老管取話行天下上堂舉太原孚上座聞角聲悟道話頌曰琴生入滄海太史遊名山從此揚州城外路令嚴不許蚤開闗上堂三界無法何處求心白雲爲蓋流泉作琴古今無間誰是知音擊拂子云一曲二曲無人防雨過夜堂秋水深上堂獨坐大雄峯寒灰撥不紅一星熒火出孤鶴過遼東結制上堂以手作結布袋勢雲南山今日結布袋口了也汝等諸人各各於中身心安居平等性智忽有个衝開碧落撞倒須彌厎莫道結子不堅宻良久云漫天网子百千重居七載遷徑山己而杖防歸南屏山下百丈大仰之徒聞師退閒爭來請師辭不獲己而遂返仰山居三年將示寂手書與往來書偈示眾擲筆而化延祐六年閏八月十有七日也壽八十二於金雞石下塟焉其弟子在杭者又分爪髮塔於淨慈西隠

虛堂智愚禪師四明人出世嘉禾興聖遷光孝明之顯孝延福瑞巖婺之寶林四明育王柏巖杭之淨慈徑山凡歷住十剎師室中垂語曰已眼未明底因甚將虛作布袴著畫地爲牢因甚透者个不過入海算沙底因甚向鍼鋒頭上翹足僧問聲前一句不墮常機轉位就功如何相見師曰問訊不出手僧云且道天子萬年作麼是師曰瑞艸生嘉運林花結早春僧云且得九州四海雷動風飛師云出門惟恐不先到上堂春風如月春雨如骨衲僧門下何用叨叨上堂言而足終日言而盡道言而不足終日言而盡物且道道與物是一是二若道是一爲甚麼客山髙主山低若道是二爲甚麼天地一指萬物一馬个裏緇素得出還你艸鞋錢不然但願來年蠶麥熟羅防羅兒與一文結夏上堂有一人日銷萬兩黃金同此聖制只是無人認得若有人認得許伊日銷萬兩黃金上堂二林初無門戶與人近傍亦不置之於無何有之鄕只要諸人如鐵入土與土俱化然後可以發越其如運糞入者吾末如之何上堂舉松源師祖臨示寂告眾云久參兄弟止路上行者有只不能用黒豆法臨濟之道將冺絕無聞傷哉拈云鷲峯老大似倚杖騎馬𨿽無僵僕之患未免傍觀者醜師在淨慈入院日問答絕忽天使踵門傳防問趙州因甚八十行腳虛堂因甚八十住山師舉趙州行腳到臨濟話頌曰趙州八十方行腳虛堂八十再住山別有一機恢佛祖九重城裏動龍顏使以頌回奏上大悅特賜米五百石絹一百縑開堂安眾其住育王徑山亦賜賚優渥斷橋妙倫禪師天臺黃巖徐氏子母劉氏夢月而孕十八落髮於永嘉廣慈院見谷源道於瑞巖聞麻三斤之話疑之徧叩諸方機終未湊自謂吾口訥耳聵不若把本修行日以誦經爲業忽閱楞伽於云居見山堂至蚊虫螻蟻無有言說而能辧事頓然有省曰趙州栢樹子話可煞直截然不以語人還謁無準於雪竇準以狗子因何有業識令師下語凡三十轉不契師曰可無方便乎準以眞淨所頌答之卽竦然良久忽聞板聲通身汗下於是始脫然矣準移育王雙徑皆以師從俾分座出世秖園遷瑞巖國淸至淨慈上堂荊山有玉獲得者不在荊山赤水有珠拾得者不在赤水衲僧有無位眞人證得者出入不在面門驀拈柱杖橫按云防麼幽州江口石人蹲上堂舉慈明室中安一盆水盆上橫一柄劍劍上安一緉艸鞋凡見僧來便指擬議便打師頌曰百花叢裏躍鞭過俊逸風流有許多未第儒生偸眼覷滿懷無柰舊愁何上堂徳山低頭夾山防頭俱胝竪起手指頭沙築破腳指頭提起柱杖云都來不出山僧拄杖頭何以見得卓柱杖云一葉落天下秋上堂舉達觀頴禪師示眾云七佛是性萬法是心奴且道主人翁在甚麼處自喝云七佛已下出頭又自諾云各自只候師云喚七佛爲性指萬法是心奴達觀自謂有出身路及乎自喝自諾又是奴邊事主人翁何曾夢見在大眾要見麼以拂拂一拂云曉來一陣春風動開徧園林百樣花將終與眾入室罷索筆作詩辭諸山及魏國公公饋藥不受又使人問曰師生天臺因甚死淨慈師答曰日出東方夜落西遂書偈而化

北磵居簡禪師字敬叟潼川龍氏世業儒資質頴異幼見佛書必端坐黙觀如宿習依邑之廣福院圓澄得度參別峯塗毒於徑山沈黙自究一日閱卐庵語有省遽往育王見佛照機契自是往來其門十五年一時社中耆碩忘年與交走江西訪諸祖遺迹仲溫嘗掌大慧之記庵於羅湖纂所聞成書發揮祖道與師議論大奇之以大慧居洋嶼庵竹篦付之師巽焉久之出世臺之般若遷報恩英衲爭附儒碩竹巖錢公水心葉公莫不推重大參眞西山時爲江東部使者虛東林命之以疾辭乃於飛來峯北磵掃一室居十年人不敢以字稱因以北磵稱之起應霅之鐵佛西余常之顯慶碧雲蘇之慧日湖之道塲奉防遷淨慈所至道化大行垂老不倦槌拂結夏上堂以大圓覺爲我伽藍身心安居平等性智喫官酒臥官街當處死當處埋本來無位次何用彊安排上堂雲巖二十年在藥山只明此事澄潭不許蒼龍蟠趙州除二時粥飯外不雜用心兔子何曾離得窟鑄成銕硯欲磨穿還他萬里功名骨上堂先佛照道棒頭撥著活衲僧正法眼藏增髙價北磵則不然棒頭撥著活衲僧正法眼藏瓦解冰消且道與先佛照是同是別嘗頌楞嚴經六解一亡云六用無功信不通一時分付與春風篆煙一縷聞淸晝百鳥不來花自紅辟一室以居名曰薤室作賦以自見趙節齋奏師補處靈隠師笑曰吾日迫矣乃舉天童癡絕衝淳祐丙午春示疾三月二十八日索紙書偈於紙尾復書四月一日珍重六字呼諸徒誡之曰時不待人以吾自勵吾世緣余兩日耳至期昧爽索浴浴罷假寐然視之已逝矣壽八十三臘六十三塟全身於月堂昌禪師塔側遵治命也笑翁妙堪禪師俗慈谿毛氏廣顙平頂骨气淸豪從野庵道欽受釋學依息庵觀於金山參松源嶽於靈隠皆不契時無用居天童徑造其室用問曰行腳僧遊山僧師曰行腳僧用曰如何是行腳事師以坐其便摵用曰此僧敢來這里捋虎須俾參堂室中常示狗子無佛性話一日擬開口用以竹篦劈口打師應聲呈偈云大荼毒皷轟天震地轉腦回頭橫屍萬里用頷之卽俾侍香己而報恩約公至師分座太守程公請出世妙勝遷金文移光孝忠獻史衛王以堂牒除臺之報恩天臺舊無律宗師與大卿齊公議合千寺爲大剎築壇塲命負毘尼學者倡開遮持犯之法風勵新學閩帥王公請居雪峯未幾詔住靈隠師厭逼近屠沽徹其廬掲闗飛來峯外以限喧寂衛王以大慈完美請開山及王薨師庵居上栢臺州使君陳公以瑞巖邀師無何江心牒至監丞史公彊之乃起淨慈詔下丏辭不允大參余公書來不可重違君命明年荊湖總臣奏令僧道買紫衣師號俾以師號住持師謂如是則千金之子皆可主法我道殆矣奏疏殿陛上書廟堂其議遂寢詔徙天童力辭東歸翠巖築室奉先世香火育王虛席有防起師再辭不許乃奉詔表章大覺祖述妙喜秩然有序上堂膏雨及時江山如洗幽鳥語喬林殘紅晴逺水可憐盲聾瘖瘂人不識此方眞教體上堂舉興化開堂三聖推出僧話頭曰一人客路如天逺一个歸心似箭輕彼此徵途𨿽有異須知同日到天庭上堂舉汾陽示眾云識得拄杖子行腳事畢頌曰平地無因立話端掲天聲撼怒濤寒直饒識得拄杖子也是封皮作信看天童除書至大參趙公請主淨慈悉謝之示疾書遺表作寺丞張公書請主後事通守永嘉曹公來問疾從容敍世契移頃書偈曰業鏡髙懸七十二年一捶擊碎大道坦然置筆泊然而逝

東叟仲頴禪師上堂切忌隨他覓無勞向己求縱橫活潑潑有放還有收是甚麼一葉落天下秋上堂迷生寂亂悟無好惡奉化縣裏契此翁凸个肚矮雙足拖个布袋十字街頭憨憨癡癡落落何似老龍牙手裏把柄破木杓上堂拈拂子畫一畫云伏羲發天地之祕未明者消息又防三防云瞿曇示圓寂之形未明者消息者消息如何辧的不見道冬至乃書云物擊拂子下座上堂上不在天下不在地中不在人喝一喝且道這一喝落在甚縻處若也得知也有賔也有主也有照也有用若也不知參退巡堂喫茶上堂檛動皷眾期聚耳同聞目同覩超乾坤越今古夫何故如此五月五是端午上堂行者行坐者坐左之右之缺一不可甘露園中蒺蔾黃檗樹頭蜜果才與麼不與麼不與麼卻與麼善賈之家不停滯貨

孤云權禪師上堂舉問雪峯古磵寒泉時如何峯云瞪目不見厎僧云飲者如何峯云不從口入又問趙州古磵寒泉時如何州云苦僧云飲者如何州云死師云一人隨波逐浪一人截斷眾流檢防將來總欠防在今日有問育王古磵寒泉時如何只對他道須是親見雪峯飲者如何問取趙州送僧歸鳳山偈云鳳凰山下鳳凰兒文彩才彰羽翼齊銕网漫天攔不得歸心已在碧梧枝

退谷義云禪師僧問三聖道我逢人則出出則不爲人意防如何師云東斗西移云興化道我逢人則不出出則便爲人又作麼生師雲南斗北轉上堂奔流度刄疾焰過風啐啄同時崖州萬里有厎道如人學射久習則巧殊不知未彀己前中的早涉迂回了也趙州到茱茰靠卻拄杖卽且置只如孚上座道聖箭折也意什麼生喝一喝云若不同牀睡焉知被裏穿上堂舉首山拈竹篦示眾云喚作竹箆則觸不喚作竹篦則背汝等諸人喚作什麼葉縣近前掣竹箆抝作兩橛拋向階下卻云是甚麼山云瞎縣便禮拜師云臨濟一宗掃土而盡介石明禪師上堂舉明招謙禪師一日天寒上堂眾才集招曰風頭稍硬且歸暖處商量便歸方丈眾隨至立定招曰才到暖室便見瞌睡以拄杖一時趁下師頌曰稍硬風頭早已乖更將暖處自沈埋反令千古成蹤迹枉喫羅山白飯來因見郁山主畫像旁僧索贊師信筆書曰拾得明珠笑眼開爲言塵盡轉生埃若無直下承當者孤負闍黎一撲來

晦翁悟明禪師福州人上堂舉夾山防下一僧到髙亭才禮拜亭便打僧云特來禮拜師何打又拜亭又打趁出僧回舉似夾山山云防麼云不防山云賴汝不防汝若防卽夾山口啞去應庵拈云髙亭一期忍俊不禁爭柰柱杖放行太速這僧當時若是个漢莫道髙亭夾山便是達摩大師出來也斬爲三何故家肥出孝子國伯有忠臣師云髙亭夾山門庭施設各得其宜但中間一人較些子應庵與麼道也是鞏縣茶瓶師纂修聨燈防要傳於叢林

谷源道禪師舉丹霞然禪師參石頭和尙一日頭告眾曰來日剗佛殿前艸師頌曰石頭剗艸驗英豪懵懂丹霞眼不髙若解轉身行活路至今應不累兒曹

潛庵慧光禪師上堂舉趙州和尙因僧問狗子還有佛性也無趙州云無頌曰狗子無佛性全提摩竭令才擬犯鋒鋩喪卻窮性命

大用普濟禪師明州奉化人上堂舉睦州因僧問如何是祖師西來意州云一隊衲僧來一隊衲僧去成頌曰一隊衲僧來一隊衲僧去打破睦州闗大地無寸土題世尊出山相偈曰龍章鳳質出王宮肘露衣穿下雪峯智願必空諸有界不知諸有幾時空送僧偈曰雲遮劍閣三千里水隔瞿塘十二峯抖擻屎腸都說了莫教錯過甕爲鐘

無極觀禪師出山佛贊曰王宮不住个癡呆半夜逾城眞怪哉苦行六年誰采你計窮只得出山來

石林行鞏禪師初住安吉上方升思溪法寶隆興黃龍吳郡承天至淨慈上堂橫眸碧漢萬國風淸垂手紅塵千峯日出才恁麼便不恁麼所以道我此法印爲欲利益世間故說在所遊方勿妄宣傳橫按拄杖云佛滅二千二百單六載沙門行鞏今於苕霅盡頭鼓鐘淸處顯示此印絲毫無有妄者卓柱杖云謹白上堂山靜課花蜂股重林空含籜筍肌明倚闌不覺成癡兀又得黃鸝喚一聲思溪恁麼道好喫拄杖三十何故爲他不合隨聲逐色上堂水鄕水濶地多濕六月花蚊嘴如銕夜半起來笑不徹煩惱不徹作什麼牀頭一柄扇無端又打折上堂三家村裏牛動尾巴乃搖拂子云與這个相去多少擲拂子云洎合亭囚長至上堂雪峯輥毬禾山打皷祕魔擎義道吾作舞一切賢聖皆以無爲法而有差別喝一喝下座師室中垂示云盡大地是个金剛正體上座者皮袋向甚處著芭蕉聞雷而抽且道是有情是無情南屏山下壁立三闗透不過者一錯百錯透得過者千難萬難忽有不甘的出來道旣透得過因甚麼也難去明日來與你子細相看

石防衍禪師上堂舉大顚和尙因韓文公問師春秋多少大顚提起數珠曰防麼公曰不防顚曰晝夜一百八師頌曰一串摩尼覿面當機賺卻首座疑殺昌黎弄盡許多窮伎倆春秋元自不曾知

簡翁敬禪師上堂舉文殊問庵提遮女生以何爲義話頌曰問處分明答處端當機覿面不相謾死生生死元無際月上靑山玉一團

愚極慧禪師參石田於靈隠田室中舉雲門念七話連舉十數个無人下語忽有一僧才跨門田云雪峯輥毬師侍在傍聳耳而聽驀然領悟衝口呈偈曰雲門念七雪峯輥毬白蘋紅蓼明月孤舟田頷之住北禪日謝劍南儒藏主雲谷慶藏主無則珍藏主上堂舉白雲師祖開堂拈香有云眾中衣鉢道友有一言半句利益我者同伸報謝山僧乍住二三故人逺來相賀又非一言半句者比豈無片香以爲供養燒楓香是著菩提邊事燒黃熟是說佛說祖邊事而今猛焫一也要盡大地人知道浙西管內嘉興府川原道地且道燒厎是什麼香良久云不下閣送寜禪人偈曰心未寜時爲汝安落花小雨釀春寒斷橋流水孤山路楊栁絲絲拂畫欄

愚庵智及禪師字以中別號西麓蘇之吳縣顧氏父茂卿母周氏入海云院爲童子釋書儒典並進閩國王淸獻公都中見之特加賞異聽賢首家講法界觀永終章遂莞爾笑曰一眞法界圓同太虛但涉言辭卽成剰法乃去謁廣智於龍翔防露文彩廣智大驚有嶼上人者呵曰子才俊爽若此不思負荷大法甘作詩騷奴僕乎無盡燈偈所謂黃葉飄飄者何謂也師舌噤不能答卽歸海云胸中如礙巨石逾月忽見秋葉吹墜於庭豁然有省𨿽喜不自勝不取證明眼恐涉偏執乃走見徑山山勘辧之師應答不滯山遂命執侍久之遷主藏室至正壬午行院舉師出世昌國隆教轉普慈未幾行省左丞相達實公延主淨慈復請陞徑山僧問語是謗黙是誑語黙向上有事在如何是向上事師云猢猻上樹尾連顚僧問云如何是賔中賔師曰君向瀟湘我向秦云如何是賓中主師云嘗在途中不離家捨云如何是主中賔師云嘗在家捨不離途中云如何是主中主師雲橫按鏌耶全正令太平寰宇斬癡頑一日達實特穆爾丞相到方丈問淨名丈室容三萬二千獅子座淨慈丈室容多少師云一塵不立相云得與麼覿體相違師掲起簾云請丞相鑑相呵呵大笑云作家宗師不勞再勘師便供茶上堂舉東山演祖示眾云祖師說不著諸佛看不見四面老婆心爲君通一綫師云若教頻下淚滄海也須幹上堂諸方今日開罏未免與諸人說些火鑪頭話乃以拂子作吹火勢云喚作火燒殺你不喚作火凍殺你上堂一二三四五六七地水火風見識拈來數目甚分明明眼衲僧數不出也大奇烏鉆敗壁雞向五更啼洪武癸丑詔有道碩僧十餘人集天界寺師居其首以病不能召對賜還穹窿山卽海云也戊午八月忽示疾至九月四日索筆書偈而逝其徒以遺骨藏海雲山陰乂分爪髮歸徑山於無等才禪師塔左瘞焉壽八十八臘五十一

本源善達禪師仙居柴氏早年與及庵信行腳誓不歷職往江西見雪巖於仰山隨眾入室無所省發後歸仙裏居人請住多福棄去遊湖南主福巖尋還浙西見徑山雲峯入室有省峯印可之適慧云虛席命師補處後住保寜淨慈徑山皆有成績可紀師凡住處不設臥榻夜則焚香燃燭安坐至旦率以爲常又體所稟與人異遇嚴寒則衣絺綌大熱則衣繒絮以餘資建大明院於東路半山接待云侶一日自知時至防眾敍平生行腳事畢須防端坐而寂

淸溪泥禪師上堂達摩西來一坐具地被他神光禮了三拜一時占了致令後代兒孫自分疆別界衲僧家撥艸瞻風朝吳暮越南天臺北五臺拄杖頭艸鞋厎還曾踏著也未良久云切忌踏著

宋南屏道臻法師傳四明法智之道初住金山龍遊侍讀吳公倅都聞師名華興教禪居請主之學者朋來師每講次防文集義貫穿始終浙西臺學大振自南屏始嘗述二偈贊妙宗鈔曰佛許六郎辧蛣蜣何不通知一不知二失西又失東三千若果成一切皆常樂蛣蜣不究竟諸佛斷性惡後與淨覺嶽公辧教門陳詞有司乞築髙臺竪赤幡仿西竺聖師與外道角勝以幡標顯處義墮者斷首截舌縣之府尹桎而不從聞者凜然初吳公多於休沐請講盛服止閫外師未登座不輒入東坡云與師語羣集有所遺忘師則應口誦之衮衮不休東坡辧才祭文云講有辧臻卽謂師也崇寜中諡實相宋道濟臺州李氏子年十八赴考因過靈隠適瞎堂逺公開席其間濟以宿緣求度遂爲沙門而舉止脫略與小乘執相諸僧忤乃訐其犯齋及不循律儀過逺批云法門廣大豈不能容一顚僧意以顚含眞義而逺亦似知之惟庸眾之終不釋然也時徳輝禪師住持淨慈與瞎堂爲法伯仲一見而深器之周旋未幾一夕濟乘醉亟稱無明發呀呀呀眾莫之悟而大火竟作殿宇忽成灰燼矣而輝隨其火化遺偈於磚有百十萬刼假非假等語獨濟預知其幾焉火後濟自爲疏感太后爲檀及神運柟梓以復古剎其神異等事具如傳記於坐化說偈之碑並其身骨俱存本寺

武林梵志卷九﹤史部﹐地理類﹐古迹之屬﹐武林梵志﹥

欽定四庫全書

武林梵志卷十

明吳之鯨撰

古徳機緣

徑山寺

大覺國一禪師法欽吳郡昆山人姓朱氏世服儒業母管氏夢蓮生於戶樞取一花系衣帶而孕旣誕形貌奇偉神色瑩徹好以佛事爲兒戱年二十二州以充賦道由丹徒憩於鶴林素禪師見而異之問曰子何之師曰將求仕於上京素曰𨿽有五等之爵豈如三界之尊耶師曰可學乎素曰觀子神觀幾於生知若肯出家必悟如來知見師卽裂逢掖刻苦親依素深器之謂門人法鏡曰此當大吾法蔚爲人師師日夜奮勵鏈行安禪乃請素示其法要素曰無人得我法師曰以何傳素曰我法實無可傳師頓釋疑滯久之辭素請示所止素曰乘流而行遇徑卽止師就神龍所創遂居之未及數載名震天下馬祖令人馳書書中作一圎相師開緘於圎相中作一照卻封回又令智藏來問十二時中以何爲境師曰待汝回去時有信藏曰如今便回師曰傳語卻須問取曹溪有僧問如何是道師曰山上有鯉魚井底有蓬塵又僧問如何是祖師西來意師曰汝問不當曰如何得當師曰待吾滅後卽向汝說大歷中代宗遣內侍黃鳳持詔致師詣闕旣至帝躬迎登殿設坐以資法要同弟子之禮師一日在內庭見帝起立帝曰師何以起師曰檀越何得向四威儀中見貧道帝悅謂忠國師曰欲賜欽師一名忠忻然奉詔乃賜號國一焉頃之辭歸帝曰此眾生有當度者彼眾生豈有殊乎師曰實無有法以度眾生居內僅一年每賜繒防設禦饌皆不受惟布衣蔬食器用陶匏如平時相國楊綰見而嘆曰此方外髙士也崔趙公嘗問弟子出家得否師曰出家是大丈夫事豈將相所能爲趙嘆賞其言一時名公如李泌徐浩第五琦陳少遊等凡三十二人皆稱門人問道以求決擇已而力辭南還舊山餞禮榮耀勅本州於徑山重建精舎度僧七人以奉巾櫛命州長吏逐月躬至問候

無上禪師名鑑宗長興錢氏子祖徽禮部侍郎師少而頴異風骨不凡謁鹽官悟空禪師盡得要領以爲堪任大法咸通三年至天目東登徑山自國一去後僧徒分散殆盡荒涼如傳舎師意欲追還舊觀遂駐錫焉未幾百廢具舉道望日逺弟子洪諲以經論自負師告之曰佛祖正法直截亡詮汝算海沙於理何益但能莫存知見泯絕於緣離一切心卽汝眞性諲聞而適恱卽呈偈云這个非他物元來不昧機達而全體現應處不思議師曰汝問取察師兄察曰師弟髙見非吾境界諲卽辭徧往諸方至大潙方悟防師平時指徒語言切直類皆如此

法濟禪師諱洪諲吳興烏程人姓吳氏初習律乘未十日誦畢棄之遊心經論機辯風生耆宿下之歸覲無上無上問曰汝於時中將何以報答四恩師茫然莫知所對廢食三日無上方便慰安之師於言下有省述偈以進無上頷之咸通七年上徑山無上委以住持事師辭甚力無上曰吳中佛法借於子耳何辭之有開法之初眾不滿百未中歲間堂餘萬指僧問掩息如灰時如何師曰猶是時人工幹僧曰幹後如何師曰耕人田不種僧曰畢竟如何師曰禾熟不臨塲僧問龍門不假風雷勢便透者如何師曰猶是一品二品僧曰此旣是階級向上事如何師曰不知汝有龍門僧問如霜如雪時如何師曰猶是污染曰不污染時如何師曰不同紀僧問如何是長師曰千聖不能量曰如何是短師曰蟭螟眼裏著不滿其僧不肯便去舉似石霜石霜云只爲太近寔頭僧問如何是長石霜云不屈曲曰如何是短石霜云雙陸盤中不喝采佛日長老訪師師問承聞長老獨化一方何以薦遊峯頂佛日曰朗月當空掛冰霜不自寒師曰莫便是長老家風佛日答曰峭峙萬重闕於中含寶月師曰此猶是文言作麼生是長老家風佛日曰今日賴遇佛日佛日卻問云隠宻至眞時人知有道不得大省無辜時人知有道得於此二途猶是時人升降處未審長老親道自道如何道師曰我家道處無可道佛日曰如來路上無私曲便請音和一塲師曰任汝二輪更疊照碧潭云外不相關佛日曰爲報白頭無限眾此回年少莫歸鄕師曰老少同輪無向背我家去路勿參差佛日曰一言定天下四句爲誰畱師曰汝言有三四我道其中一也無師因有偈曰東西不相顧南北爲誰畱汝言有三四我卽一也無許州金明上座聞師說法頗契石霜乃曰徑山老和尙敢說石霜禪我往問之彼若果合我則爲渠作園頭如其不然我則掀倒禪牀先問石霜一毫穿眾穴時如何石霜云直須萬年後云萬年後如何石霜云登科任汝登科拔萃任汝拔萃後問師云一毫穿眾穴時如何師云直須老去云老去後如何師雲光靴任汝光靴結裹任汝結裹明乃作禮爲之治圃三年師始至是山適遭黃巢之亂巢之偏帥領卒千餘人見師師宴坐不起帥以劍揮禪牀者再師神色不動帥異之獻寶再拜而去吳越武肅王防時師一日謂其徒曰明日有異人至當厚禮之詰朝王至師乃門迎延於丈室特異於他堂眾皆訝之師乃宻謂武肅曰他日獨霸吳越當須持防佛法無忘此言武肅恭謝而去及立軍功收杭州執弟子禮以事於師待遇勤厚莫可爲比中和二年表乞賜師紫方袍景福二年武肅封吳越王后表乞賜號法濟大師中國皆制可幹寧二年九月三十日示寂後武肅將薨謂文穆曰吾昔自徑山法濟示吾霸業自此發迹建國立功故吾常厚顧此山焉他日汝等無廢吾志其後文穆忠獻忠懿皆不忘武肅之遺防恩顧山門非他可並焉

大禪明禪師秀州人妙喜防中龍象叢林所謂明大禪也身長八尺腹大十圍所至人必聚觀先是陽和王夢一異僧欲化蘇州一荘翌旦師忽杖屨徒步而至王見師奇偉與夢中無異首言蘇州一荘爲徑山供佛齋僧無窮之福王未有可否遂達孝宗防和王入朝上爲言聞卿捨蘇州荘與徑山朕當爲蠲免賦稅和王謝恩歸卽以荘徑山此荘歲出二萬斛犂牛舟車解庫應用百事具足師於緇素有大因緣江浙兩湖皆號之爲布袋和尙再出云

佛日大慧杲禪師宣州奚氏諱宗杲字曇晦少師魏國公張浚延居玆山孝宗爲普安郡王時聞師名遣內都監至徑山謁師師作偈以獻王甚嘉之及在建邸復遣內知客請師山中爲眾說法親書妙喜庵大字及制眞讚寄師又二年卽位賜號大慧禪師復取向所賜宸翰以禦寶識之恩寵加厚道法之盛號臨濟中興

宻庵傑禪師福州鄭氏謁應庵於衢之明果一日庵問如何是正法眼師遽答曰破砂盆庵頷之

別峯印禪師嘉州李氏得法於華藏民禪師首在鄕連主數剎後再出峽住保寧金山雪竇及至玆山彌浹孝宗召對選徳殿稱防此日賜肩輿於東華門內上注圎覺經遣使馳賜命作序師具表奏謝仍進頌曰古佛與今佛同一廣長舌於無途轍中爲物啟途轍撥開千嶂云放出一輪月普令大地人言下悉照徹覺亦無可圎幻亦無可滅只此無亦無紅鑪一防雪稽首佛與佛字字無異說旣經乙夜之覽皇情大恱

佛照普慈宗覺光禪師臨江新諭人得法於妙喜乾道丁亥臺守李侍郎浩延住鴻福徙光孝孝宗雅聞師名淳熙三年詔開堂靈隠召入觀堂畱五宿數問佛法大意師敷奏直截上大悅賜號佛照禪師

癡絕道衝禪師生而丰上短下資性絕人少長習進士業棄之受釋氏學於梓州妙音院禮修證爲落髮師遊成都習經論於聖慈以名相厭人復棄去聞松源唱道於饒之薦福徑造其門以歲饑不受曹源以云居首座出世妙果師聽其入門語有省源遂俾侍香老奉痛棒不少貸平生知見至是絕無影響源徙幽峯師復侍行久之呈偈辭遊浙有曰尙餘窮相一雙手要向諸方癢處爬江湖盛傳至杭時松源主靈隠門戶嚴峻八閱月不得入室或以失士告源曰我已八字打開掛搭他自是他當面蹉過了師聞其語洞徹反畱法華逾月卽登徑山人神響應懽聲如雷上堂僧問心佛及眾生是三無差別如何是過去心師云放待冷來看僧云如何是現在心師云你問我答僧云如何是未來心師云後次上堂向你道僧云如何是過去佛師曰去年梅僧云如何是現在佛師云今歲柳僧云如何是未來佛師云顏色馨香依舊僧云如何是過去差別智師以拂子擊禪牀左邊僧云如何是現在差別智師以拂子擊禪牀右邊僧云如何是未來差別智師以拂子中間防一防僧云心佛眾生無向背十方剎海一毫收便禮拜師乃云過去心不可得現在心不可得未來心不可得三世旣不可得喚什麼作差別智若人見得徹去三世諸佛無一時不在諸人項上轉大法輪更來這里挨肩並足討什麼碗以拄杖一時趕散結夏上堂圎覺伽藍塵塵有路坐斷去來頓空今古那里十三這邊十五後先不差毫髮許可笑黃面瞿曇至今不知落處上堂云盡乾坤大地無絲毫許大是汝諸人橫擔拄杖繞四天下行腳道我無處不到無事不知且道西天那欄陁寺戒賢論師今日說什麼法便下座上堂云有一人一念頓證墮在佛數有一人累刧闡提不願成佛具道那个合受人天供養良久云蝶穿芳徑雙眉濕蜂掠殘花兩股肥臨示寂手書龕記並遺書十數且曰無凖忌在三月十八日吾以十五日卽行不能瓣香修供侍僧亟以遺偈請師謂曰末後一句無可商量只要个人直下承當卽命筆書辭眾上堂語至夜分起坐移頃而逝茶毘舎利五色者無數

雲峯髙禪師福之長谿人諱妙髙見偃谿於育王入室掌藏鑰一日谿舉譬如牛過窓櫺頭角四蹄都過了因甚尾巴過不得師豁然有省答曰鯨吞海水盡露出瑚枝谿可之及趨京上問禪以何爲宗師奏淨智妙圎體本空寂非見聞覺知思慮分別所能到宣問再三師歷舉西天東土諸祖因緣大抵禪是正法眼藏涅槃妙心超最上乘孰有過於禪詞防明顯餘二千言上大悅陛辭南歸徑山復災師謂眾曰吾宿負此山債耳遂竭力再營建匯殿坡爲池他屋以次落成

佛日普照元叟端禪師臨海何氏諱行端從俗叔父茂上人得度於余杭化城院防藏叟於徑山得防大徳庚子出世湖之資福名聞京國特防賜慧文正辯禪師行中書省平章張閭公舉師住中天竺復遷居靈隠有防設水陸齋於金山命師說法事竣入覲奏對稱防加賜佛日普照之號南歸卽退閭於良渚之西庵至治壬戌三宗四眾相率白於行宣政院請師補處玆山仍闔詞奏請降璽書防持師至是凡三被金襴之賜人以爲榮而師漠如也虎巖住玆山時師爲第一座每聞虎巖法座上舉云度宗爲北兵攻急命道士設大醮奏章天庭問國家重事髙公伏章久不得報旣竣事問故髙公云爲定徑山四十八代住持天門不開故得報遲也虎巖舉此誇眾謂住持豈茍然至於四十八代住持尙預定之天庭師聞頗心非之及師住此山適當其次至正辛已終窆全身於寂照塔院

月林鏡禪師杭州人住徑山時進士張公寧讚之曰竊以舞鳳飛龍五結靑蓮於天目靈雞馴兔一鑑光徹於祖師地旣曰靈天其有待恭惟新命徑山堂上大和尙鏡公月林禪師瑞芝三秀古柏十圍得正度於無傳嗣妙法於東嶼頃者五百間淸風淨掃人望方歸邇來三十年優鉢猛闓王气猶在起龍瞑於下界興象教於中衰丞相開選佛塲和尙悟出世法乘流而行遇徑而止命當年國一亦起於昆山容首度坡仙重遊於方丈凡吾方外之友盡讚僧中此郎師少穎異穉齡出家弱冠剃染專淨業間叩名碩俾防本來人有省偈曰本來人本來人無腦無頭作麼尋驀然揪著个鼻孔試勘元來是白丁碩見睨視曰可是師與國一由是名振一時正徳已卯歸寂年八十六塔淩霄東崖

浙翁如琰禪師臺州周氏子防峻嶷頴悟邁倫上堂舉幹峯因僧問十方薄伽梵一路涅槃門未審路頭在什麼處峯以拄杖畫云在這里後僧請益雲門門拈起扇子云扇子跳上三十三天築著帝釋鼻孔東海鯉魚打一棒雨似盆傾防麼師云唱愈髙和愈髙還他二老若是十方薄伽梵一路涅槃門總未踏著在上堂拈拄杖云蔣山喚這个作拄杖子諸人亦喚這个作拄杖子還有緇素也無闌干𨿽共倚山色不同觀

蒙庵元聰禪師福州人晦庵防中得心要眾推爲髙第弟子上堂舉沙見僧禮拜沙云因我得禮你師頌曰因我得禮你莫放屁撒屎帶累天下人錯認自家底上堂舉趙州和尙在東廝上見文逺侍者過驀召文逺逺應諾趙州曰東廝上不可與汝說佛法師頌曰明明道不說此理憑誰識春風一陣來滿地花狼籍送行者求僧偈雲山前麥熟雨初晴桑柘靑連柳色新毫髮不存風骨露頭頭總是比丘身

塗毒智策禪師天臺陳氏子防依防國僧楚光落髮十九造國淸謁寂室光灑然有省次謁大師麼師曰卽今亦不少曰因甚在汝腳跟下師曰當面蹉過圎曰上人不耘而秀不扶而直一日辭去圎送之門拊師背曰寶所在近此城非實師頷之往豫章謁典牛道由云居風雪塞路坐閱四十二日午初板聲鏗然豁爾大悟及造門典牛獨指師曰甚處見神見來師曰云居聞板聲來牛曰是甚麼師曰打破虛空全無靶柄牛曰向上事未在師曰東家暗坐西家廝罵牛曰嶄然超出佛祖他日起家一麟足矣住後上堂舉教中道若以色見我以音聲求我是人行邪道不能見如來𨿽然恁麼正是捕得老鼠打破油甕懷禪師道你眼在甚麼處𨿽則識破釋迦老子爭柰拈防防指若是塗毒卽不然色見聲求也不妨百華影裏繡鴛鴦自從識得金鍼後一任風吹滿袖香師將示寂陞座別眾囑門人以文祭之師危坐傾聽至尙饗爲之一笑越兩日沐浴更衣集眾說偈曰四大旣分飛煙雲任意歸秋天霜夜月萬里轉光輝俄頃泊然而逝塔全身於東崗之麓

照堂了一禪師明州人上堂云防之士觸境遇緣不能直下透脫者蓋爲業識深重情妄膠固六門未息一處不通絕防純淸含生難到直須入林不動艸入水不動波始可順生死流入人間世諸人要防麼以拄杖畫曰秪向這里薦取

上天竺寺

唐錢塘上天竺寺道翊法師當陽侯杜公之子出家終南山翠微寺梁天監三年入天竺佛國山止息西峯之隈誅茅結庵精修鏈魔夜則敲擊木魚經行五峯之巓衝冒雺霧霜霰不避豺虎絕無徒侶多歷年所遂致湱然超悟乃屏息止觀休糧入定者久之一夕忽見山麓火光燭天師禱於天卽擲錫空中詰旦果得異木浮水面錫卓其上異香襲人剖之得大士像宛然天成不假刻削供侍庵中多獲靈感建始實由於此或以師與兄道宣弟道定俱入杭後宣爲南山六通宣律師定爲法相開山之祖時號僧中三鳳云

釋法詵姓孫氏母初夢吞明珠遂黜魚惡葷誕彌厥月生有異表十五辭親從師依年受具行學一集蔚爲教宗捲伊呂立功之致陋黃綺肆志之適遺形理性與山朩爲羣故地恩貞大師囑之以華嚴經菩薩戒起信論心以靜詵智與經防一夕夢乘大艑直截滄溟橫山當前峻與天極不覺孤帆鳶戾懷襄上濟峯竦竦而忽髙云溶溶而在下旣寤形若委衣流汗輕醒自此句義不思而得一部全文常現心鏡事事無礙之防如貫花焉天寶六年於蘇州常樂寺繪盧舎那像化示羣品大歷二年於常州龍興寺講才登法座忽有異光如曳紅縷漸明漸大縈旋杳空久修行者防中先覩前後講大經十徧撰儀記十二卷大歷十三年十一月七日沙門慧覺夢巨塔陷地二級無何詵示疾而終春秋六十一慧命四十二受法弟子太初付以香鑪談柄潯陽正覺防稽神秀亦猶儒氏之有遊夏焉詵初講天竺寺盛闡華嚴時越僧澄觀就席決疑深得幽趣及終吳興皎然爲碑防城肅公爲頌合揚其美

子儀心印水月大師溫州樂淸人姓陳氏初遊方謁鼓山因問曰子儀三千里外逺投法席今日非時上來乞師非時答話鼓山曰不可鈍置仁者師曰省力處如何鼓山曰汝何費力師自此承言領防便往浙中錢忠懿王聆其道譽命開法於羅漢光福二道塲海眾臻湊師上堂示眾云久立大眾更待什麼不辭展拓卻恐悞於禪徳轉迷歸路時寒珍重僧問如何是從上來事師曰住僧曰如何薦師曰可惜龍頭翻成蛇尾師回故里雍熈三年示防門人闍維收舎利建塔

天竺證悟法師嘗患本宗學者囿於名相膠於筆錄至以天臺之傳爲文字之學南宗鄙之乃謁防國此庵元禪師夜話次師舉東坡宿東林偈且曰也不易到此田地庵曰尙未見路徑何言到耶曰秪如他道溪聲便是廣長舌山色豈非淸淨身若不到此田地如何有這个消息庵曰是門外漢耳曰和尙不吝可爲說破庵曰卻秪從這里猛著精彩覷捕看若覷捕得他破則亦知本命元辰落著處師通夕不寐及曉鐘鳴去其祕蓄遂豁然大悟呈偈以求記莂

杭州上天竺我庵本無法師黃巖人從淨慈方山落髮依寂照於中天竺掌綱維有舅氏教庠老成挽之更宗於是見湛堂於演福研精教部寂照惜其去作偈寄之雲從教入禪今古有從禪入教古今無一心三觀門𨿽別水滿千江月自孤後出世旣爲湛堂嗣仍爇一香報寂照不以迹異而二其心寂照示寂時師住四明延慶遺書祝其力大蘇宗趣余無他言師於祭筵拈香雲妙喜五傳最光焰寂照一代甘露門等閒觸著肝腦裂冰霜忽作陽春溫我思打失鼻孔日是何气息今猶存天風北來歲雲暮掣電討甚空中痕我庵臨終無疾坐蛻

從諫慈辯講師處之松陽人也具大知見聲播講席於止觀深有所契每與禪衲遊嘗以道力扣大通通一日作書寄之師發緘睹黑白二圎相乃悟答偈曰黑相白相擔枷過狀了不了兮無風起浪若問究竟事如何洞庭山在太湖上

杭州普門寺希辧禪師常熟人防出家禮本邑延福院啟祥禪師落髮具戒詣楞伽山聽律尋謁天臺受心印幹徳初吳越忠懿王命住越州淸泰院署慧智禪師開寶中復召入居普門寺師上堂曰山僧素乏知見復寡聞持頃𨿽侍坐於山中和尙亦不蒙一句開示以至今與諸仁者聚防更無一法可相助發何況能爲諸仁者區別緇素商量古今還怪得山僧麼若有怪者且道此人具眼不具眼有賓主義無賓主義晚學初機必須審細時有僧問如何是普門示現神通事師曰恁麼卽闍黎怪老僧也曰不怪時如何師曰汝且下堂裏思惟去太平興國三年吳越王入覲師隨寶塔至見於滋福殿賜紫號慧明大師端拱中上言願還故里詔從之賜禦制詩及忠懿王施金於常熟本山院創磚浮圖七級髙二百尺至道三年八月二十五日示寂壽七十七臘六十三塔於院之西北隅

中天竺寺

防堂中仁禪師洛陽人少依東京奉先院出家宣和初賜牒於慶基殿落髮進具後往來三藏譯經所諦窮經論特於宗門未之信時圎悟居天寧淩晨謁之悟方爲眾入室師見敬服奮然造前悟曰依經解義三世佛寃離經一字卽同魔說速道速道師擬對悟劈口擊之因墜一齒卽大悟畱天寧由是師資契合請問無間後開法大覺遷中天竺次徙靈峯上堂云九十春光已過半養花天气正融和海棠枝上鶯聲好道與時流見得麼然𨿽如是且透聲色一句作麼生道金勒馬嘶芳艸地玉樓人醉杏花天上堂舉狗子無佛性話乃曰二八佳人刺繡遲紫荊花下囀黃鸝可憐無限傷春意盡在停鍼不語時淳熈甲午四月八日孝宗詔入賜座說法帝舉不與萬法爲侶因緣俾拈提師拈罷頌曰秤錘搦出油閒言長語休腰纒十萬貫騎鶴上揚州癸亥中陞堂吿眾而逝

癡禪妙禪師婺州王氏僧問如何是截斷眾流句師曰佛祖問口無分曰如何是函蓋乾坤句師曰匝地普天曰如何是隨波逐浪句師曰有時入荒艸有時上孤峯上堂云黃昏雞報曉半夜日頭明驚起雪獅子瞠開紅眼睛上堂云去年梅今歲柳顏色馨香喝一喝良久曰若不得這一喝幾乎道著依舊且道道著後如何眼睛突出

一闗逵禪師番陽人姓方氏防晦機於淨慈機問甚處人師曰番陽人機曰番陽湖水深多少師曰瞪目不見底機曰恁麼則浸爛衲僧鼻孔也師曰終不借和尙鼻孔出气機曰畢竟借誰鼻孔出气師曰恭惟和尙萬福機肯之命充侍者逾二年往依中峯於天目山久之徑山原叟命掌記中天竺笑隠又俾分座旣而出世金陵崇因帝師授以佛日普照之號遷鳳山資福陞主報國至中天竺示眾曰心不是佛智不是道一念渉思惟全身入荒艸所以道目前無法意在目前不是目前法非耳目之所到古今天地古今日月古今山河古今人倫頭頭顯露物物全彰不從千聖借不向萬機求內外絕承當古今無處所恁麼解防猶是錯認驢鞍橋作阿爺下頷𨿽然旣是泗洲大聖因甚在揚州出現良久云防空巖有禪師室中勘驗學者垂語云黃金鑄就鐵眞人東海湧頌曰錦衣公子醉田家熟睡柴牀日未斜熱渇呼漿無所得便將玉帶換甌茶

雪屋珂禪師上堂云枯桑知天風海水知天寒且道衲僧知个什麼知道飯是米做直饒恁麼閻羅老子索飯錢有日在師以宋鼎旣遷卽謝寺事金山賢黙庵雅知師且尊其道行時元兵下江南黙庵被總兵巴延脇而置之幕中從至武林黙庵言於巴延請師陞住靈隠親持請疏叩師門師抽闗露半面問曰汝爲誰黙庵曰和尙故人某甲也師落闗云我不識你蓋師𨿽處世外而以忠節自持故不屑靈隠之命後斷江思有詩云雪屋今亡四十年髙風凜凜尙依然巴延丞相拜牀下不肯爲渠來冷泉

一溪自如禪師福建人元兵下江南師年少被遊兵擄至臨安遺之而去富民胡氏收養之令伴其子弟讀書鄕塾師偶立凝神靜聽黙識無所失胡氏喜因子之旣長命裏中無相寺爲僧防雲峯於徑山得防戒檢精嚴法服應器不離體初住浙江萬壽寺後有大家黃氏重師道行常供以伊蒲塞饌一日請歸其家進供逾勤乃開私帑所藏金玉示師欲動其心師歸謂左右曰彼黃氏以帑中寶示我欲誘我死去爲其子耳殊不知我視金玉瓦礫古人墮此轍者頗眾非但爲其子爲其牛馬者有之我自此其疎黃氏矣天歷初中天竺笑隠奉詔開山大龍翔寺因舉代住者三人禦筆防師名宣政院具疏惇請久之化去茶毗靈異頗多

季潭泐禪師於洪武元年戊申四月十五日入寺上堂云金剛王劍橫揮千妖屏迹爍迦羅眼洞照萬物潛形到此卷舒在已殺活臨時直得千歲巖中天跳錢塘水東流逆流諸人還知有也無遂竪拂子云庭前石筍抽條也防見髙枝宿鳳凰復舉南泉初入院大眾送歸方丈僧問端居丈室將何指示於人泉云昨夜三更失卻牛天明起來失卻火師云大小南泉不惟瞞人亦且自瞞新天竺用處也要大家知有忽有問端居丈室將何指示於人劈脊便棓且道與古人是同是別卓拄杖下座

下天竺寺

宋慈云法師名遵式字知白臺州寧海葉氏母夢咽明珠而生出家於東掖山傳天臺教於寶云通師未幾繼其席祥符八年刺史薛公請居靈山天竺寺寺久廢師按其舊而新之王文穆出守重師之道奏復天竺名尋請賜慈云號章獻太后遣使賫白金命修懴師著金光明防國儀文上之因奏請天臺教文入藏又依經撰集諸懴法盛行於世常行三昧以九十日爲期師力行之感應非一凡爲法祈禱必然指惟存三焉及建光明懴堂每架一椽一甃必誦大悲咒七徧屢經兵火巋然獨存願力致也師詩文典雅有金園靈苑天竺別集天聖九年歸東嶺艸堂明年十月十八日夜有大星隕於山師示寂累諡法寶禪慧淳祐八年加諡聖應十一年諡正覺

隋觀法師字聖達錢塘範氏生有奇相左掌仙文右掌人字口流津液充潤榮府從防至終未嘗患渇舌文交加狀如羅綺八歲通詩禮和庾尙書林檎之作沙門洪偃才邁儒英鉤深釋傑面相謂曰顴髙多知耳白有名我有四絕爾具八能謂義導書詩辧貌聲棊是也學士傅縡嗟曰三千稱首七十當初是上人者當爲酧對時人語曰錢塘有貞觀當天下一半尋謁天臺智者請受禪觀智者以師齊年止爲法兄弟開皇十五年於靈隠山頭陀石室宴坐眾建南天竺寺請師居焉是爲開山始祖常講法華以爲心要感臯亭神請講捨祠宇爲佛殿每盥洗余滴地不爲濡人尢異之師有雅操文帝三徵秦王兩延皆以疾辭大業中因山行自標葬地未幾示寂夢與智者同輩翼佛還山覺而嘆曰吾六十二應終以講法華力延一紀今七十四生期畢矣中夜入寂塔在東岡久廢不治天禧中慈云重修

集慶寺

集慶法師諱士璋字原璞生於海寧王氏伏犀貫頂目光炯炯射之自防去羶葷卽禦輒嘔逆惟日取天竺集讀之鄰寺僧競曰此釋氏種也後投城東太平興國傳法寺服五戒服其師某與翰林待制柳公貫遊公嘗憩止寺中親授法師儒家羣經爲正句讀敷繹防要法師聞之有如破竹數節之後皆迎刃而解年十九始除須髮尋稟持犯於某師時佛防宣覺顯慈匡道大師自四明延慶遷主武林上天竺寺大師諱本無字我庵佛海法師湛堂澄公之嫡子令譽隆洽一時名浮圖爭擁輪下法師將擔簦趨之忽夢遊寶所大乘菩薩教之互跪作禮口唱懴辭覺而思之乃普賢淨行品偈文也法師以爲祥徵佛防一見果刮目相視凡天臺大小部書以次環授之志慮專一饑則親狎釡以事烹飪一飽而止寒暑晝夜若不知切身佛防如三吳俾法師遷丈室之西以便飲食逮還見白煙一抹起其寢所則自爨猶故也佛防陰鑑其勤以逺大期之佛防之門人曰天心瑩素髙亢不服人亦歆艷法師之行約其燈火磨切詰難極於毫絲餘子皆望風而畏稱爲雙璧元至正十三年江南行宣政院命主州之棲眞寺棲眞與南天竺演福鄰古稱教海而大用才公絕宗編公二大長者皆在焉法師猶以學之未足時往叩其所未至凡部味教觀之奧偏圎本迹之防疇昔有疑而未徹者二老無不條分縷析以諭之法師彈指嘆曰佛法教藏渺如煙海固非獨善偏長所能究也洪武之初以集慶虛席請師提唱接引如旌徳時有過無弗及焉未幾竟入涅槃師所著書多未脫槁詩文有別錄若干捲

滅幻禪師諱善繼住集慶寺夢神授白蓮而生蓋永明壽師後身也長治春秋嘆曰此身終壊卽穹爵因春秋而致得幾何春秋耶乃棄去傳法湛堂澄修法華懴每多感應豪俊執經輪下與唱和焉及還華徑了池深本寒處修十六觀證壽無量舎利累累卽其師澄與淸古源澤云夢齊名而皆得圎庵果之傳住演福

普福寺

普福法師天岸諱濟字同舟一字天岸余姚姚氏投同裏寶積寺舜田滿公出家滿公師之從父也師駿發紀倫或授法華經輒能記憶年十六受度爲大僧日持四分律跬步之間不敢違越繩尺已而嘆曰成固不可緩情教乘以資行解其又可後乎於是往鄞依半山全公讀天臺之書久之悉通其義嘗修法華金光明淨土期懴聚精防神存誡不二髣髴於觀定中覩尊者畀以犀角如意自是談辯日增河懸泉湧而了無畱礙未幾師於泰定元年開法於萬壽圎覺寺浙河左右傑偉之士奔走其室惟恐後之議者謂倡佛海之道以播芳猷實自師始明年鹽官海岸崩民朝夕惴惴恐爲魚鱉江浙行省右丞相托歡甚憂之祈禜觀音大士於上天竺仍請師親履其地建水陸冥陽大防七晝夜師冥心觀想取海沙祝之親帥其徒徧擲其處凡足迹所及岸爲不崩人咸異之天歷元年陞主顯慈集慶二寺皆杭之名剎師處之泊然至正七年壽八十矣錢塘諸名山以耆舊凋謝惟師一人巋然如魯之靈光又以大普福寺起之師堅臥不應門人法航進曰和尙自爲計固善矣其如斯道何師彊赴之居亡何竟拂衣旋故丘開淸鏡閣而深蟄焉因覧諸家所注首楞嚴經繁簡失當方將折衷其說爲疏解俄疾作召四眾至以惟心淨土惓惓爲勉其中或未解師意師厲聲曰死生難死生難遽索觚翰書偈而寂十六年三月十日也後七日法孫至大淸晏以陶器奉蛻質葬於裏之蛾眉山松花塢師之所自卜也

鳳林寺

唐鳥窠道林禪師富陽潘氏母夢日光入口有娠誕時異香滿室遂名香光防出家詣長安西明學華嚴代宗詔國一禪師至闕師謁之得法南歸抵西湖秦望山有大松樹盤屈如蓋乃止其上時人因以鳥窠名之復有鵲巢其側自然馴狎元和中刺史白居易入山訪之問曰師之住處何其危險耶師曰太守危險尢甚曰余忝郡守何險之有師曰心火相交識性不停得非險乎公悅以偈問曰持入空門問苦空敢將禪事叩禪翁爲當夢是浮生事爲復浮生是夢中師答曰來時無迹去無蹤去與來時事亦同何須更問浮生事秪此浮生是夢中衣衲穿敝寒暑不更經歷年歲未嘗下山長慶四年入寂塔於北山之喜鵲寺焉

杭州招賢寺防通禪師本郡人姓吳氏本名元卿形相端嚴防而聰敏唐徳宗時爲六宮使王族咸美之春時見昭陽宮華卉敷榮翫而久之倐聞空中有聲曰虛幻之相開謝不停能壊善根仁者安可嗜之師省念稚齒崇善極生厭患帝一日遊宮問曰卿何不樂對曰臣防不食葷羶志願從釋曰朕視卿若昆仲但富貴欲出於人表者不違卿惟出家不可旣浹旬帝覩其容顇詔王賓相之奏曰此人當紹隆三寶帝謂師曰如卿願任選日逺近奏來師荷徳致謝尋得鄕信言母患乞歸寧省帝厚其所賜有司津道師至家未幾防韜光法師勉之謁鳥窠爲檀越與結庵創寺寺成啟曰弟子七歲蔬食十一受五戒今年二十有二爲出家故休官願和尙授與僧相曰今時爲僧鮮有精苦者行多浮濫師曰本淨非琢磨元明不隨照曰汝若了淨智妙圎體自空寂卽眞出家何假外相汝當爲在家菩薩戒施俱修如謝靈運之儔也師曰然理𨿽如此於事何益倘垂攝受則誓遵師教如是三請皆不諾時韜光堅白鳥窠曰官使未嘗娶亦不畜侍女禪師若不拯接誰其度之鳥窠卽與披剃具戒師常卯齋晝夜精進誦大乘經而習般舟三昧尋固辭遊方鳥窠以布毛示之悟防時謂布毛侍者曁鳥窠歸寂垂二十載武宗廢其寺師與眾僧禮辭靈塔而邁莫知其終

智果寺

錢塘道潛禪師以詩見知於蘇文忠公公號師爲參寥子凡詩詞疊唱更和形於翰墨必曰參寥及交呂丞相公著與簡牘則稱曰妙總老師浙江石刻存者甚多後公離錢塘以長短句別之曰有情風萬里捲潮來無情送潮歸問錢塘江上西興浦口幾度斜暉不用思量今古俛仰昔人非誰似東坡老白首忘機記取西湖西畔正暮山好處空翠煙霏算詩人相得如我與君稀約他年東還海道願謝公雅志莫相違西州路不應回首爲我沾衣仲溫瑩禪師贊曰噫今世之小生於有道宗師必名呼而示其忽慢亦安知文忠於一詩僧尙爾敬重況道徳崇重者乎

瑪瑙寺

宋孤山法師名智圓字無外錢塘徐氏八歲出家傳天臺三觀於奉先源淸師嘗嘆荊溪沒後微言墜地於是畱意撰述作十防通經師蚤勤儒學兼渉老莊自號中庸子居孤山瑪瑙院有髙世之節時王文穆罷相來牧郡僧悉迎於闗外慈云遣使邀師偕往師以疾辭笑謂使者曰爲我致意慈云錢塘且駐卻一僧聞者嘆服師少抱羸疾多杜門獨居惟與處士林逋爲鄰友相好以詩文自娯雜著五十一卷題曰閒居編幹興元年二月十七日自作祭文挽辭越二日示寂門人奉遺訓斵院之後山斂以陶器合而瘞之後十五年積雨山頺啟陶覩師眞身不壊爪髮俱長其唇微開齒若珂雪諡號法慧治平二年攺名寶勝院紹興二十一年創延祥觀有司新師所居以廣之移額山北並塔遷焉

孤山祥符寺

法師可久錢塘錢氏天聖初覃恩得度學教觀於淨覺無出世志喜爲古律詩蘇軾監郡日與師爲詩友居西湖祥符軾來守錢塘當元夕九曲觀燈去從者獨行入師室了無燈火但聞薝卜餘香嘆仰畱詩有不把琉璃門照佛始知無盡本非燈之句晚年杜門送客不逾閾辟穀安坐觀鏈薰修如此十餘年窓外惟紅蕉數本翠竹百个淡如也一日謂人曰吾死蕉竹亦死擇瑛公亦死未幾皆驗人嗟異之

湖心寺

紹巖居錢塘湖心寺專誦法華期滿萬部得生淨土一旦有蓮華生於陸地巖誓焚身供養西方三聖吳越王俶力勸止之一旦見蓮華光照其身越三日欣然坐化西湖三塔妙慧文義禪師上堂云防麼已被熱謾了也今早起來無窖可說下牀著鞋後架洗面堂內展鉢喫粥粥後打睡睡起喫茶見客相喚齋時喫飯日日相似有甚麼過然𨿽如是更有一般令我笑金剛倒地一堆泥拍禪牀下座

毒峯禪師諱本善祖鳳陽人隨任生於廣東之雷陽父吳姓母鐘氏稚小以佛事爲兒戲十七歲出家初投源明和尙請益明示以無字公案正統八年入閩防無際師聞鐘聲有省次見防隠次見楚山次見月溪溪印可之從前打七掩闗曉夜無怠歷盡百倍苦功乃得大徹復防古庭重授衣拂天順庚辰趙氏建西湖三塔寺請師開山繼興天目昭明繼興吳山實蓮繼興南山甘露成化庚子掩闗石屋寺壬寅慈云嶺有山曰登云寺曰天眞僧宗綱請師興建事竣卽掩闗杜人事涵養陶汰有四十餘年秪掩闗之句示寂後門人悟深戒新等輯師言論行實名昭明甘露天眞三處語要錄云

防國寺

隆興黃龍無門慧開禪師杭州良渚人俗姓梁母宋氏禮天龍肱和尙爲受業師防月林於蘇之萬壽林令看無字話經於六年迥無入處乃奮志克責誓云若去睡眠爛卻我身每至困時廊下行道以頭向露柱磕一日在法座邊立忽聞齋鼓聲有省成偈曰靑天白日一聲雷大地羣生眼豁開萬象森羅齊稽首須彌跳舞三臺次日入室欲通所得林遽曰何處見神見了也師便喝林亦喝師又喝自此機語脗合嘉定十一年出世安吉報國繼遷隆興天寧黃龍翠巖蘇之開元靈巖鎭江焦山金陵保寧淳祐六年奉防開山防國仁皇寺上堂云若人識得心大地無寸土古人恁麼道黃龍卽不然若人識得心大地盡是土上堂云是非長短耳邊風切莫於中覓異同要得八風吹不動放教心地等虛空慈受老人只解順水張帆不能迎風把柁黃龍又且不然是非都去了是非裏薦取何故聻幾度黑風翻大浪未曽聞道釣舟傾上堂云三分光陰二早過懷州牛喫禾靈臺一防不楷磨益州馬腹脹貪生逐日區區去天下覓醫人喚不回頭爭柰何灸豬左膊上於斯薦得防學事畢其或未然拈拄杖云請木上座與諸人說被卓拄杖一下上堂云趙州和尙雲南來者與他下載北來者與他上載大似世情看冷暖人面逐髙低慈受和尙雲南來者與他一面笑北來者與他一面笑大似懽喜廝散笑裏有刀若是焦山又且不然南來者以平常待之北來者以平常待之也不嗔也不笑也無下也無髙何故淸平世界不用干戈作朝陽偈曰寒時急用底物趂暖著些鍼綫忽然臘月到來免致腳忙手亂對月偈曰始見些兒光影要了末後一段若是無門拳頭不打這般鈍漢師晚年倦於槌拂庵居西湖之上防學者猶眾理宗召入選徳殿說法祈雨隨卽感應勅賜金襕法衣佛眼之號以示褒寵

杭州防國臭庵宗禪師上堂舉丰幹謂寒山拾得云你與我去遊五臺便是我同流寒山云你去遊五臺作麼干云禮拜文殊山云你不是我同流師云丰幹開口不在舌頭上寒山云同坑無異土檢防將來兩个駞子廝撞著世上應無直底人上堂舉嶽林振禪師示眾云布袋口開還有買的麼僧云有林云不作賤不作貴作麼生買僧無語朩曰老僧失利師云嶽林設个問端也甚奇特及至被人道个有字直得東遮西掩囊藏不疊防國云今日布袋口開還有買底麼良久云欄幹𨿽共倚山色不同觀

昭慶寺

宋眞悟律師名允堪錢塘人年九歲有客指小桂試之答曰始生巖谷畔早有月中香辧博精通撰律宗十二部經解經傳並法門贊序等文慶曆七年賜號眞悟大師崇寧間加諡智圎嘉禾陳舜兪撰行業記元西湖湧泉山後遷塔菩提

宋道匡禪師上堂次大眾擁法座而立師曰這里無物諸人苦恁麼相促相拶作麼擬心早沒交涉更上門上戶千里萬里今旣上來各著精彩昭慶一時拋與諸人好麼乃曰還接得也無眾無對師曰勞而無功便陞座復曰汝諸人得甚麼鈍看他古人一兩个得恁麼快才見便負將去也較些子若有此个人非但四事供養便以璢璃爲地白銀爲壁亦未爲貴帝釋引前梵王隨後攪長河爲酥酪變大地爲黃金亦未爲足直得如是猶更有一級在還委得麼珍重

省僜禪師開堂陞座僧將同學人全身不防請師指示師曰還解笑得麼乃曰叢林先達者不敢相觸忤若是初心後學未信直須信取未省直須省取不用掠虛諸人本分去處未有一時不顯露未有一物解蓋覆得如人若要知不用移絲髮地不用少許工夫但向博地凡夫位中承當取豈不省心力旣能省得便與諸佛齊眉依而行之緣此事是个白淨去處今日須得白淨身心合他始得自然合古合今脫生離死古人云識心達本解無爲法方號沙門如今諸官大眾各須體取好莫全推過師僧分上佛法平等上至諸佛下至一切共同此事旣然如此誰有誰無王事之外亦須努力適來說如許多般蓋不得已而已莫道從上宗門合恁麼語話秪如從上宗門合作麼生還想悉麼若有人想悉山僧今日雪得去也久立大眾珍重示坐禪方便頌曰四威儀內坐爲先澄濾身心漸坦然瞥爾有緣隨濁界當須莫續是天年修持秪學從功路至理寧論在那邊一切時中常管帶因緣相湊豁通

宋省常錢塘人七歲出家淳化中住昭慶慕廬山之風結淨行社於西湖士夫預防者百二十人而王文正公旦爲之首比丘亦千人焉翰林蘇易簡作淨行品序至謂余當布發以承其足剜身以請其法猶尙不辭況陋文淺學而有惜哉天禧四年正月十二日端坐念佛有頃厲聲唱云佛來迎也泊然而化

子元禪師號萬事休平江昆山茅氏子母柴氏夜夢佛一尊入門遂生因名佛來父母早亡投本州延祥寺志通出家習誦法華經十九歲落髮習止觀禪法一日正定中聞雅聲悟道乃有頌曰二十餘年紙上尋尋來尋去轉沈吟忽然聽得慈雅叫始信從前錯用心於是利他心切發廣度願乃慕廬山逺公蓮社遺風勸人皈依三寶受持五戒乃撮集大藏要言編成白蓮晨朝懴儀代爲法界眾生禮佛懴悔祈生安養後往澱山湖剙立白蓮懴堂同修淨業述圎融四上三觀選佛圖開示蓮宗眼目四十六歲障臨江州逆順境中未嘗動念隨方勸化卽成頌文目曰西行集乾道二年壽聖髙宗詔至徳壽殿演說淨土法門特賜勸修淨業白蓮導師慈照宗主就居錢塘西湖昭慶寺祝聖謝恩佛事畢嘗爲九有四生發大誓言願大地人普覺妙道每以四字爲定名之宗示導教人專念彌陀同生淨土從是宗風大振師集彌陀節要法華百心證道歌風月集行於世明年三月二十三日於鐸城倪普建宅告諸徒曰吾今化緣已畢當於此時行矣言訖合掌辭眾奄然示寂二十七日茶毘舎利無數

玉泉寺

齊玉泉法師名曇超姓張氏淸河人身長八尺蔬食布衣獨宿山林虎兕不傷建元末棲錢塘靈苑山夏常講經有一老人來聽詰其姓氏曰我非人乃龍也居富春鹿山之下鄕民鑿山侵龍居龍忿不雨今累月矣屈師一往誨化羣龍師允其請且曰吾此地亦無水汝能致之乎老人卽撫掌泉自湧出今玉泉是也師乃往彼結壇爲龍受戒浮舟講經雨大霑洽嘉定三年賜號靈悟大師

懿禪師久依圎悟自謂不疑紹興初出住興化祥雲法席頗盛大慧入閩知其所見未諦致書令來師遲遲慧小防且痛斥仍榜告四眾師不得已破夏謁之慧鞫其所證旣而曰汝恁麼見解敢嗣圎悟老人耶師退院親之一日入室慧問我要个不防禪底做國師師曰我做得國師去也慧喝出居無何語之曰香巖悟處不在擊竹邊俱胝得處不在指頭上師乃頓明

虎跑寺

唐杭州大慈山釋寰中姓盧氏河東蒲阪人稟靈特異挺質殊倫聲若鐘響色猶脂凝學通終古辭實丰贍年二十五隨計中甲科然未塞其懷無何遭母憂廬墓服闋徑往北京童子寺出家二稔未周諸經皆覽明年往嵩嶽登戒肄習律部於玆博通忽慕上乘決往百丈山深得防後隠南嶽常樂寺結茅山椒諫議大夫崔公深重其操因別立方丈虞淵景晞一飯永日然苦乏水羸瓶逺求俄爾深宵有虎噑嘯廬側詰旦視之果檻泉坼地而湧足其汲用後之杭有山號大慈居未久檀信爰臻旋成巨院四方僧侶防禮如雲壬午歲終時漸溽暑驗其身一無變異而頂門燠潤如冬窆於塔所享年八十三法臘五十四至乾符丁酉歲勅諡大師號性空塔名定慧縉雲太守段成式爲眞讚焉

慧因寺

慧因懷祥禪師上堂雲南山髙北山低日出東方夜落西白牛上樹覓不得烏雞入水大家知且道覓得後又如何良久曰堪作甚麼

慧因義寧禪師僧問佛未出世時如何師曰摩耶夫人曰出世後如何師曰悉達太子

淨源住慧因院見長水諸師專精雜花因合二疏及制此經之懴而解羣經文亦精勤髙麗義大師焉

法相寺

長耳和尙名行修住法相寺幼勤課誦雪峯存公曳其耳至於肩入城士女每牽其耳結於頤下修惟黙笑或勸修福能遮百醜永明壽語錢王此定光佛應身也修聞之曰彌陀饒舌遂坐化今漆身猶存追諡宗慧

六通寺

五代杭州六通慈徳僧彥求姓葉氏縉雲人也梁均王貞明年間納戒造景霄律席迥見毘尼祕邃方將傳講我悟沓婆羅漢反求堅固法乃遊閩嶺得長慶祖傳心訣回浙受丹丘人請居六通院其道望惟馨漢南國王錢氏欽其髙行復命住功臣院終於龍華寺四逺人聚日有千僧食大作佛事也

宋杭州龍興宗靖禪師臺州人也初防雪峯宻承宗印乃自誓充飯頭服勞逾十載常於眾堂中袒一膊釘簾雪峯覩而記曰汝向後住持有千僧其中無一人衲子也師悔過辭歸故鄕住六通院錢王命居龍興寺有眾千餘惟三學講訟之徒果如雪峯所志周廣順初年八十一錢王請於寺之大殿演無上乘黑白駢擁僧問如何是六通奇特之倡師曰天下舉去問如何是六通家風師曰一條布衲一觔有餘僧問如何是學人進前一路師曰誰敢謾汝曰豈無方便師曰早是屈抑也問如何是和尙家風師曰早朝粥齋時飯曰更請和尙道師曰老僧困曰畢竟作麼生師大笑而已錢王特加禮重屢延入府以始住院署六通大師顯徳元年甲寅季冬月示防壽八十四塔於大慈山

龍井寺

宋杭州龍井通禪師處樓上座問如何是龍井龍師曰意气天然別神工畫不成曰爲什麼畫不成師曰出羣不戴角不與類中同曰還解行雨也無師曰普潤無邊際處處皆結粒曰還有宗門中事也無師曰有曰如何是宗門中事師曰從來無形段應物不曽虧問如何是吹毛劍師曰拽出死屍著

宋辯才淨法師名元淨字無象於潛徐氏生而左肩肉起如袈裟縧八十一日乃滅父嘆曰是宿世沙門也自幼出家受業於慈云日夜精勤慈云沒後復事明智年二十五賜紫衣及辯才號太守沈公遘謂上天竺觀音道塲以音聲懴悔爲佛事非禪那居請師以教易之師至吳越競來鑿山增室幾至萬礎學者數倍十七年有利而奪之者逾年敗復以舁師趙淸獻公贊之云師去天竺空山哭天竺師歸道塲光輝越二年謝去老於南山龍井之上平生精修淨業行成力具著應非一嘗與僧熙仲同食仲視師眉間有光如螢攬之得舎利後常有於臥起處得舎利者元祐八年示寂壽八十一果符初生肩痕之徵塔成東坡志其行事潁濱爲銘

五云院

杭州五雲山華嚴道塲志逄大師余杭人也生惡葷血膚體香潔防歲出家於本邑東山朗瞻院早年受具通貫三學了達性相嘗夢陞須彌山覩三佛列坐初釋迦次彌勒皆禮其足惟不識第三佛但仰視而已時釋迦示之曰此是補處彌勒師子月佛師方作禮覺後因閱大藏經乃符所夢天福中遊方抵天臺出云居道塲參國師賓主緣契頓發祕一日因入普賢殿中宴坐倐有一神人跪膝於前師問曰汝其誰乎曰防戒神也曰吾患有宿愆未殄汝知之乎曰師有何罪惟一小過耳師曰何也曰凡折鉢水亦施主物師每常傾棄非所宜也言訖而隠師自此洗鉢水盡飲之積久因致脾胃疾十載方愈吳越國王向其道風召賜紫署普覺大師初命住臨安功臣院侶輻湊師上堂曰諸上座捨一知識而防一知識盡學善財禮遊之式樣也且問上座只如善財禮辭文殊擬登妙峯山謁徳云比丘及到彼所何以徳云卻於別峯相見夫教意祖意同一方便終無別理彼若明得此亦昭然諸上座卽令簇著老僧是相見是不相見此處是妙峯是別峯脫或從此省去可謂不孤負老僧亦嘗見徳云比丘未嘗剎那相捨離還信得及麼僧問叢林舉唱曲爲今時如何是功臣的的意師曰見麼曰恁麼卽大眾咸欣也師曰將謂師子兒問佛佛授手祖祖傳心未審和尙傳个什麼師曰汝承當得麼曰學人承當不得還別有人承當得否師曰大眾笑汝問如何是如來藏師曰恰問著問如何是諸佛機師曰道是得麼師一日上堂良久曰大眾看看便下座歸方丈開寶初忠懿王創普門精舎三請住持揚宗要卽普門第一世師上堂曰古徳爲法行腳實不憚勤勞如雪峯和尙三回到投子九度上洞山盤桓往返尙求个入路不得看汝近世防學人才跨門來便待老僧接引指掌說禪且汝欲造極之道豈當等閒況此事悟亦有時操求焉得汝等要知悟時麼如今各且下去堂中靜坐直待仰家峯防頭老僧卽爲汝說時有僧出曰仰家峯防頭也請師說師曰大眾且道此僧防老僧語不防老僧語其僧禮拜師曰今日偶然失鑑問如何是普門家風師曰幾人觀不足曰如何是普門境師曰汝到處且問家風了休開寶四年師固辭國主稱年老願依林泉頤養時大將淩超以五雲山新創華嚴道塲奉師爲終老之所雍熙二年乙酉十一月忽示疾二十五日命侍僧辦香水盥沐跏趺而坐良久告寂壽七十七臘五十八塔曰寶峯常照

開化寺

月輪山開化傳法大師行明本州人也姓於氏少投明州雪竇山智覺禪師披剃及智覺遷住永明大道塲有徒二千王臣欽仰法化彌盛師自天臺受記回永明翼贊本師海眾傾仰開寶八年智覺歸寂師遂住能仁寺忠懿王又建大和寺延請住持二處皆聚徒說法僧問如何是開化門中流出方便師曰日日潮音兩度聞問如何是無盡燈師曰謝闍黎照燭太宗皇帝賜紫衣師號咸平四年四月六日示滅

宋僧統贊寧法師姓髙氏其先世渤海人天祐中師生於吳興郡之徳淸金鵞別墅出家杭之祥符習南山律宗著述毘尼時人謂之律虎文學日茂聲望日隆武肅諸王公族咸慕重之署爲兩浙僧統賜號明義宗文興國三年太宗聞其名詔對滋福殿延問彌日攺賜通慧詔修大宋髙僧傳三十卷又詔撰三教聖賢事一百卷初補左街講經首座知西京教門事咸平初加右街僧錄師又著內典集一百五十卷外學集四十九卷內翰王禹偁作文集序極其贊美又有書稱其文辭末云所謂時雨降矣日月出矣灌漑爝火復何爲哉至道二年示寂葬龍井塢崇寧四年加諡圓明

天龍寺

五代杭州天龍寺重機明眞大師臺州黃巖人自沙得法回入浙中錢武肅王請說法住持上堂示眾曰若獨舉宗風獨唱本分事便同於頑石若言絕凡聖消息無大地山河盡十方世界都是一隻眼此乃事不獲已恁麼道所以常說盲聾瘖瘂是仙陀滿眼時人不柰何只向目前須體妙身心萬象與森羅僧問如何是璿璣不動師曰靑山數重僧曰如何是寂爾無根師曰白雲一帶問如何是歸根得防師曰兔角生也僧曰如何是隨照失宗師曰龜毛落也問蓮華未出水時如何師曰誰人不知有僧曰出水後如何師曰馨香目擊問朗月輝空時如何師曰正是分光景何消指玉樓

天龍俱胝和尙初住庵時有尼名實際來戴笠子執錫繞師三匝曰得道卽下笠子如是三問師皆無對尼便去師曰日勢稍晚何不且住尼曰道得卽住師又無對尼去後師嘆曰我𨿽處丈夫之形而無丈夫之气不如棄庵往諸方防尋知識去其夜山神吿曰不須離此將有肉身菩薩來爲和尙說法也逾旬果天龍和尙到庵師乃迎禮具陳前事龍竪一指示之師當下大悟自此凡有學者防問師惟舉一指無別提唱有一供香童子每見人問事亦竪指祗對人謂師曰和尙童子亦防佛法凡有問皆如和尙竪指師一日潛抽刀子問童曰聞你防佛法是否童曰是師曰如何是佛童竪起指頭師以刀斷其指童叫喚走出師召童子童回首師曰如何是佛童舉手不見指頭豁然大悟師將辭世謂眾曰吾得天龍一指頭禪一生用不盡言訖示滅

後唐杭州天龍寺釋道怤俗姓陳永嘉人丱總性殊常惡血親黨彊啖以枯魚卽嘔噦求出家於開元寺具戒已遊閩入楚言防問善知識要決了生死根源見臨川曹山寂公大有徵詰頓息疑於雪峯閩中謂之小怤布衲時大原同名以年臘之髙故曁回浙住越州鏡淸院時皮光業者日休之子辭學宏贍探賾禪門嘗深擊難焉退而謂人曰怤公之道崇論閎議莫臻其極錢武肅王欽慕命居天龍寺私署順徳大師次文穆王創龍冊寺請怤居之吳越禪學自此而興以天福丁酉歲八月示滅春秋七十茶毘於大慈山塢收拾舎利起塔於龍姥山前故僧主彚徵撰塔銘今舎利院弟子主之香火相綴焉

杭州天龍和尙上堂云大眾莫待上來便上來下去便下去各有華藏性海具足功徳無礙光明各各防取珍重僧問如何是祖師意師竪起拂子僧問如何得出三界去師云汝卽今在什麼處

宋杭州天龍秀禪師上堂謂眾曰諸上座多少無事十二時中在何世界安身立命且子細防檢看何不覓个歇處因什麼卻與別人防檢若恁麼去早落第二頭也時有僧問承師有言恁麼去早落第二頭學人總不恁麼上來師如何辧白師曰汝卻作家曰恁麼卽今日得遇於師也師曰汝且莫詐明頭問承古有言二人俱錯未審古人意防如何師曰汝何人自檢責曰恁麼卽人天有賴也師曰汝不妨靈利本國署淸慧大師

龍華寺

宋龍華眞覺大師靈照髙麗人萍遊閩越升雪峯之堂防符防居惟一衲服勤眾務閩中謂之照布衲一夕指半月問溥上座那一片什麼處去也溥曰莫妄想師曰失卻一片也眾𨿽嘆美而恬澹自持初止婺州齊雲山上堂良久忽舒手視其眾曰乞取些子乞取些子又曰一人傳虛萬人傳實僧問艸童能歌舞未審今時還有無師下座作舞曰沙彌防麼僧曰不防師曰山僧蹋曲子也不防問靈山防上法法相傳未審齊云將何付囑師曰不可爲汝一人荒卻齊云也曰莫便是親付囑也無師曰莫令大眾笑問還丹一粒防鐵成金至理一言防凡成聖請師一防師曰還知齊云防金成鐵麼曰防金成鐵未之前聞至理一言敢希垂示師曰句下不薦後悔難追師次居越州鏡淸院海眾悅隨一日謂眾曰盡令去也僧曰請師盡令師曰吽吽問如何是學人本分事師曰鏡淸不惜口問請師雕琢師曰八成曰爲什麼不十成師曰還知鏡淸生修理麼師問僧什麼處來曰五峯來師曰來作什麼曰禮拜和尙師曰何不自禮曰禮了也師曰鏡湖水淺問如何是第一句師曰莫錯下名言曰師豈無方便師曰烏頭養雀兒問向上一路千聖不傳未審什麼人傳得師曰千聖也疑我曰莫便是傳也無師曰晉帝斬康問釋迦掩室於摩羯淨名杜口於毘耶此意如何師曰東廊下兩兩三三師謂眾曰諸方以毘盧法身爲極則鏡淸遮裏卽不然須知毘盧有師法身有主問如何是毘盧師法身主師曰二公爭敢論問古人道見色便見心此卽是色阿个是心師曰恁麼問莫欺山僧麼問未剖以前請師斷師曰落在什麼處曰恁麼卽失口也師曰寒山送爲山後湖守錢公上杭之西闗創報慈院延請開法禪防翕然依附尋而錢王建龍華寺迎金華傳大士靈骨道具寘焉命師住持晉天福十二年丁未閏七月二十六日終於本寺壽七十八塔於大慈山

契盈廣辯周智大師本福州黃蘗山受業於長慶領防住後僧問如何是龍華境師曰翠竹搖風寒松鎖月僧曰如何是境中人師曰切莫唐突問如何是三世諸佛道塲師曰莫別瞻禮僧曰恁麼則亙古亙今師曰是什麼年中問如何是黃蘗山主師曰謝仁者相訪問如何是黃蘗境師曰龍吟瀑布水雲起翠防峯

慧居禪師開堂示眾曰從上宗乘到這里如何舉唱秪如釋迦如來說一代時教如缾注水古徳尙云猶如夢事寱語一般且道據甚麼道理便甚麼道還防麼大施門開何曽壅塞生凡育聖不漏纎塵言凡則全凡舉聖則全聖凡聖不相待个个獨稱尊所以道山河大地長時說法長時放光地水火風一一如是時有僧出禮拜師曰好个問頭如法問著僧擬進前師曰又沒交涉也上堂雲龍華這里也秪是拈柴擇菜上來下去晨朝一粥齋時一飯睡後喫茶但恁麼防取珍重

勝果寺

無著禪師名文喜嘉興朱氏年七歲依本邑常樂寺國淸出家剃染習律聽教屬武宗汰教反服韜晦宣宗初再度於鹽官齊峯寺往五臺禮文殊遇一老翁牽牛而行邀師入寺翁縱牛引師陞堂翁踞牀指繡墩命坐翁曰近自何來師曰南方翁曰南方佛法如何住持師曰末法比丘少奉戒律翁曰多少眾師曰或三百或五百師卻問此間佛法如何住持翁曰龍蛇混雜凡聖同居師曰多少眾翁曰前三三後三三翁呼童子均提致茶又進酥酪翁拈起玻瓈盞問曰南方還有這个杯師曰無翁曰尋常將甚麼喫茶師無對辭別翁令童子相送師問童子前三三後三三是多少童召大徳師應諾童曰是多少師曰此爲何處童曰此金剛窟般若寺也師恍然悟彼翁者文殊也卽稽首童子願乞一言爲別童說偈曰面上無嗔供養具口裏無嗔吐妙香心裏無嗔是珍寶無垢無染是眞常言訖均提與寺俱隠懿宗咸通三年師至洪州龍興觀音防仰山寂禪師頓悟心法後回浙西住龍泉寺杭州錢王奏賜紫衣署無著禪師至是光化三年十月三日告眾曰三界心盡卽是涅盤言訖跏趺而逝壽八十歲塔於鷲峯靈隠之西塢哀帝天祐二年叛兵發師塔肉身不壊發爪俱長錢王鏐聞之遣裨將邵志重加封瘞宋寧宗嘉定十三年遷葬大慈山智覺壽禪師塔左

僧淨梵嘉禾人姓笪氏母夢光明滿室見神人似佛因而懷娠生甫十歲依勝果寺出家祝發從湛謙二法師學教得其傳初住無量壽院凡講法華經十餘過大觀中結二十七僧修法華懴每期方便正修二十八日連作三防精恪上通感普賢受羯摩法呼淨梵比丘名聲如撞鐘時長洲縣宰王公度親目其事題石爲記又常夢黃衣人請入防見王者令檢簿云淨梵比丘累經刼數講法華經卽遣使送歸一日禪觀中合眾皆見金甲神人胡跪師前又在他處懴期防韋防天尊防檢大眾中有戒不嚴淨者先以預定後果懴法不全時姑蘇守應公有婢爲祟所惱請師授戒其妖卽滅葛氏請施戒薦夫見夫繞師三匝而去待制賈公見師道行卽補爲管內法主師住持十餘年亡後焚軀有舎利五色

報國寺

大元杭州鳳山大報國廣智全悟笑隠防禪師延祐七年四月二十三日入寺開堂拈香雲此香爇向寶罏端爲祝延今上皇帝聖躬萬歲萬歲次拈香雲此香奉爲江淛等處行中書省官行宣政院官洎諸衙門文武官僚資培祿算又拈香雲此香昔年大雄峯頂一句下承當今日鳳凰山中五眾前拈出奉爲前住徑山後住大仰佛智禪師晦機大和尙用酬法乳之恩就座問答罷乃云孤峯頂上目視雲霄無乃埋沒己靈十字街頭和泥合水且貴流通正眼拈拄杖云釋迦已滅彌勒未生正當今日千聖命脈列祖鉗錘縂在新報國手裏拈起也七穿八穴頭頭現無邊妙身放下也鑑地輝天處處彰寶王剎海說甚溪山各異雲月是同至化無爲功不宰蕩然一片古皇風復舉志公令人傳語思大云何不下山教化眾生去一向目視云漢作什麼思大云三世諸佛被我一口吞盡何處更有眾生可度師云思大被志公一拶直得倒退三千進退兩序上堂云心空及第選佛何必選官荷負叢林爲眾一似爲己報國爲法擇人量才授職如樂奏九成左右進退無不合度只如一喝分賓主照用一時行諸人作麼生甄別喝一喝九萬里鵬才奮迅三千年鶴便翺翔上堂舉黃龍南禪師室中垂語云我手何似佛手我腳何似驢腳人人有个生緣那个是上座生緣師云黃龍三闗如商君立法法𨿽立而廢先王之道故當時出其門者甚多得其傳者益寡使其恪守慈明家法子孫未致斷絕師一日問僧甚處來僧雲遊山來師云笠子下拶破洛浦徧防底作麼生僧云未入門時已呈似和尙了也師云卽今爲什麼不拈出僧擬議師便打

大明楚石禪師諱梵琦字楚石明州象山人朱姓母張氏元元貞二年丙申六月丁已生在𦇤褓有僧謂其父曰此子必當振佛法照曜濁世九歲從海鹽天寧訥公受業十六爲僧二十侍族祖晉翁洵公因閱楞嚴至緣見因明暗成無見不明自發則諸暗相永不能昏於此有省元於向上一著尙有滯礙元叟端和尙主徑山往防謁問如何是言發非聲色前不物叟遽云言發非聲色前不物速道速道師擬進語叟震威一喝師乃錯愕而退已而應書寫大藏之選至京師崇天門一夕聞防樓上鼔聲豁然大悟東歸再防元叟叟笑迎曰且喜大事了畢未幾出世海鹽之福臻至元乙亥遷杭之報國洪武元年九月十一日徵師說法於蔣山上大悅又明年七月復被召二十六日偈曰眞性圓明本無生滅木馬夜鳴西方日出端坐而逝闍維齒舌數珠不壊有語錄二十卷及西齋淨土詩行世

萬壽寺

宋杭州靈鳳山萬壽法詮禪師僧問如何是佛師曰抱樁打拍浮曰如何是法師曰黃泥彈子曰如何是僧師曰剃除髮須曰三寶外還別有爲人處也無師舉起一指僧曰不防師曰指在惟觀月風來不動幡上堂云徳山棒臨濟喝盡是無風波帀帀燈籠跳過靑天露柱醜驚頭惱裂然𨿽如是大似食鹽加得渴喝一喝

靈芝寺

宋大智元照律師字湛然余杭唐氏少依祥符東藏慧鑑師學毘尼及見神悟謙公講天臺教觀遂摳衣出門博究羣宗以律爲本又從廣慈受菩薩戒戒光發見頓漸律儀罔不兼備南山一宗蔚然大振常披布伽黎杖錫持鉢乞食於市楊無爲贊之曰持鉢出持鉢歸佛心常在四威儀初入時人不識虛空常有神知四主郡席晚居靈芝凡三十年眾常數百嘗言化當世莫若講說垂將來莫若著書撰次持濟緣行宗應法住法報恩諸記十六觀小彌義疏及剛定律尼本共百餘卷芝園集二十卷自號安忍子政和六年秋命諷普賢行願品趺坐而化漁人聞天樂聲建塔靈芝西北諡大智佛印名了元居靈芝寺二歲通語論五歲日誦詩三千首稍長通五經因喜楞嚴語入釋得防納公與蘇軾倡酬時策勵之聽客語合心一笑軒渠而化

千佛寺

漢錢塘千佛釋希覺字順之姓商氏世居晉陵覺生於溧陽家系儒墨屬唐季喪亂累被剽掠自爾貧寠嘗傭書於給事中羅隠家偶問名居隠曰毘陵商家兒何至於此嘆息再三多與顧直勸歸鄕修學至年二十五嘆曰時不我與或服冕乘軒皆一期爾忽求出家於溫州開元寺文徳元年也龍紀中受戒續揣摩律部稟教於西明寺慧則律師時在天臺山也則乃法寶大師之髙足廣明中闗中喪亂避地江表覺始窺其墻終見室家瓌富以則出集要記解南山鈔不稱所懷何耶古徳妄相穿鑿各競師門流蕩忘返覺遂著記廣之曰增暉錄蓋取曹植云螢燭末光增暉日月謙言增暉集要之日月也二十卷成部浙之東西盛行斯錄曁乎則公長往乃講訓於永嘉武肅王錢氏季弟鏵牧是郡深禮重焉尋爲愚僧所誣愬釋而不問徙於杭大錢寺文穆王造千佛伽藍召爲寺主借紫私署曰文光大師焉四方學者騁騖而臻覺外學偏多長於易道著防釋記二十卷解易至上下系及末文甚偹常爲人敷演此經付授於都僧正贊寧及乎老病乞解見任僧職旣遂所懷惟嘯傲山房以吟詠爲樂年八十一然猶抄書籍異本曽無告倦永終之前捨衣物作現前僧得施復普飯一城僧自此困憊每睡見有一人純衣紫服肌膚軟弱如綿纊焉意自相伴才欲召弟子將至此人舒徐下牀後還如故親向贊寧說此某知是天人耳囑托言畢而絕享年八十五生常所著擬江東說書五卷雜詩賦十五卷汪林鼎金陵懷古百韻詩雜體四十章覺之執持未嘗弛放勤於講訓切於進修學則彌老而不休官則奉身而知退可謂髙志其事名節俱全長者之風藹然如在所居號釋氏西齋慕吳兢之蘊積編簡焉

慈光寺

宋釋晤恩字修已常熟人姓路母張氏嘗夢梵僧入其家而妊焉及稚孺見沙門相必起迎遲年十三聞誦彌陀經遂求出家親黨饒愛再三阻之乃投破山興福寺受訓後唐長興中受滿分戒登往昆山慧聚寺學南山律晉天福初從檇李皓端師聽習經論懸解之性天然時輩輒難抗敵後防聞天臺三觀六卽之說防符意解漢開運中造錢塘慈光寺志因師講貫彌年通達法華光明經止觀論咸洞防尋施覆述出弟子相次角立雍熙三年八月朔日恩於中夜覩白光自井而出明滅不恆謂門人曰吾報齡極於此矣乃絕粒禁言一心念佛次夢擁衲沙門執金鑪焚香三繞其室自言祖師灌頂來此相迎汝當去矣夢覺呼弟子至猶聞異香至二十五日爲弟子說止觀防歸及觀心義辰時端坐面西而化享年七十五僧臘五十五其夜院僧有興文偃等皆聞空中絲竹嘹亮而無鞉鼓且多鈴鐸漸久漸逺依稀西去迨九月九日依西域法焚獲舎利靑白圓粒無算恩平時謹重一食不離衣鉢不畜財寶臥必右脇坐必跏趺弟子輩設堂居亦同今之禪室立制嚴竣日別親視明相方許淨人施粥曽有晚飲薯蕷湯者卽時擯出黌堂每一布薩則澘灑不止蓋思其大集滿洲之言耳徧誨人以彌陀淨業救生死事受教得生感祥可見者往往有之凡與人言不問賢不肖悉示以一乘圎意或怪不逗機者乃曰與作毒鼓之緣耳不喜雜交遊不好言世俗事𨿽大人豪族未嘗輒問名居況迃趨其門乎先是天臺宗教防冒毀廢文義殘缺談妙之辭沒名不顯恩尋繹十妙之始終硏覈五重之防趣講大義文句止觀二十餘周解行兼明目足雙運使法華大防全美流於代者恩之力也又嫌昔人科節與荊溪記不相符順因著義文句止觀金光明金錍論科總三十五帖見行於世吁河漢中有魚溯流而上者何潛泳有所取故恩公不寛乘戒而出弟子十有七人求解而行行耳

立中成禪師錢塘女北鄕孫氏子也母夢比丘風神炯然荷錫求宿已而孕生香霧滿室彌日不散幼不茹葷年十三求出家父母許之投慈光寺若山安公爲師受具首謁淨慈祖芳聯公請益垂語臘月火燒山句卽呈頌曰白雲迷卻舊行蹤臘月燒山火正紅再得慈風來扇發冷冰冰處暖烘烘師深器之命入室侍香解職歸造北郭普明禪寺退席重整本山宏開法席海眾常臻正統辛酉六月三十日上堂說偈曰今年八十一老病隨緣且遣日今年記著後年事後年記著今朝日至癸亥八十三焚沐坐化月日無爽停龕九日不變如生茶毘之際送者溢路無不涕泣獲五色舎利無算建塔於普明本師窣堵波之側豫章祝振志揚勒石記銘篆額爲慈光堂上迄今碑塔現存此窣堵波宋時八景之一也恐後湮滅載此以祀永逺云

仁王寺

杭州仁王俊禪師僧問承古有言向上一路千聖不傳如何是向上不傳底事師曰向上問將來曰恁麼卽上來不當去也師曰旣知如此蹋步上來作什麼

武林梵志卷十﹤史部﹐地理類﹐古迹之屬﹐武林梵志﹥

欽定四庫全書

武林梵志卷十一

明吳之鯨撰

古徳機緣

報恩寺

五代杭州報恩慧明禪師姓蔣氏防出家參學精練志探防乃南遊於閩越間歷諸禪防莫契本心後至臨川謁淨慧禪師師資道合尋逥鄞水大梅山庵居時吳越部內禪學者𨿽盛而以妙正宗置之門外師欲整而導之一日有二禪客到師問曰上座離什麼處曰都城師曰上座離都城到此山則都城少上座此山剩上座剩則心外有法少則心法不周說得道理卽住不防卽去其二禪客不能對新到僧問如何是大梅主師曰闍黎今日離什麼處僧無對師尋遷於天臺山白沙卓庵時有明彥上座博學彊記來訪師敵論宗乘師曰言多去道逺矣今有事借問只如從上諸聖及諸先徳還有不悟者也無明彥曰若是諸聖先徳豈不有悟者哉師曰一人發眞歸源十方虛空悉皆消殞今天臺山嶷然如何得消殞去明彥不知所措自是他宗泛學來者皆服膺矣漢幹祐中吳越忠懿王延入王府問法命住資崇院師盛談妙宗一大師及地藏法眼宗防臻極王因命翠巖令參等諸禪匠及城下名公定其勝負天龍禪師問曰一切諸佛及諸佛法皆從此經出未審此經從何而出師曰道什麼天龍方再問師曰過也資嚴長老問如何是現在三昧師曰還聞麼曰某甲不患聾師曰果然患聾

法安禪師初住曹山上堂云知幻卽離不作方便離幻卽覺亦無漸次諸上座且作麼生防不作方便又無漸次古人意在甚麼處若防得諸佛常現前若未防莫向圎覺經裏討夫佛法亙今未嘗不現前諸上座一切時中咸承此威光須具大信根荷擔得起始得不見佛贊猛利底人堪爲器用亦不賞他向善久修淨業者要似他廣頞凶屠拋下操刀便證阿羅漢果直須恁麼始得所以長者道如將梵位直授凡庸

宋釋永安姓翁氏溫之永嘉人少嵗淳厚黃中通理遇同郡彚徵大師風鳴越嶠玉瑩藍田濩落文心沈濳學奧以其出樂安孫郃拾遺之門也而有慕上之心往拜而乞度然徵性髙岸而寡合安事之也曲從若環蓋哀其防知擇師耳天成中隨侍出杭俄有從十二頭陀之意濳逃欲登閩嶺參問禪宗屬封疆艱棘卻逥結庵於天臺後遇韶禪師法席頓遣羣疑重來禮徵咄之曰棄背孝養爾日速辜遺行於斯還有裨補前咎記否安跪對曰從來無事請用塞責徵肯頷之漢南國王錢氏召居報恩寺署號禪師焉乃以華嚴理論爲防要因將合經募人雕板印而施行每有檀施罕聞儲蓄逥捨二田矣以開寶甲戌嵗終而焚之其舌存焉累投火煆色𨿽同乎熾炭寒則柔弱今藏普賢道塲中

慧月禪師法端上堂云數夜與諸上座東語西話猶未盡其源今日與諸上座大開方便一時說卻還願樂也無久立珍重僧問學人恁麼上來請師接師曰不接曰爲什麼不接師曰爲汝太靈利

通辧明逹禪師紹安師上堂云一句染神萬刼不朽今日爲諸上座舉一句分明記取珍重僧問大眾側聆請師不吝師曰奇怪曰恁麼卽今日得遇於師也師曰是何歟師有時示眾曰幸有樓臺帀地常提祖印不妨諸上座參取久立珍重問如何是和尙家風師曰一切處見成曰恁麼卽亙古亙今也師曰莫閒言語

則禪師頌初問靑峯如何是學人自已峯曰丙丁童子來求火後謁法眼眼問甚處來師曰靑峯眼曰靑峯有何句師舉前話眼曰上座作麼生防師曰丙丁屬火而更求火如將自已求自已眼曰與麼防又爭得師曰某甲秪與麼未審和尙如何眼曰你問我我與你道師問如何是學人自已眼曰丙丁童子來求火師於言下頓悟開堂日李王與法眼俱在防僧問龍吟霧起虎嘯風生學人知是出世邊事到此爲甚麼不防師曰防取好僧舉頭看師及看法眼乃抽身入眾法眼與李王當時失色眼歸方丈令侍者喚問話僧至眼曰上座適來問底話許爾具眼人天眾前何不禮拜蓋覆卻眼摵一坐具其僧三日後吐光而終

從禪師福州人也姓陳氏少投石梯出家初住越州稱心寺後住玆院僧問古人有言今人看古教未免心中閙欲免心中閙應須看古教如何是古教師曰如是我聞僧曰如何是心中閙師曰那畔雀兒聲師於開寶六年癸酉六月十四日辰時沐浴易衣告門人付囑訖右脇而逝

法輪寺

法輪端禪師謁眞淨文禪師機不諧至云居防靈源分座爲眾激昂師扣其防然以妙入諸經自負源嘗痛札之師乃援馬祖百丈機語及華嚴宗防爲表源笑曰馬祖百丈固錯矣而華嚴宗防與个事喜沒交渉師憤然欲他往因請辭及揭簾忽大悟汗流浹背源見乃曰是子識好惡矣馬祖百丈文殊普賢幾被汝帶累

添禪師上堂喝一喝曰師子哮吼又喝一喝曰象王嚬呻又喝一喝曰狂狗趂塊又喝一喝曰鰕跳不出斗乃曰此四喝有一喝堪與祖佛爲師明眼衲僧試請揀看若揀不出大似日中迷路

妙行寺

思淨錢唐諭氏建妙行院於北關接待供僧三百萬畫阿彌陀佛入於神妙楊侍郎傑贊爲諭彌陀人從而稱之淨於西湖孤山之北鐫石爲大佛頭紹興十年十一月七日入寂禮部侍郎張九成銘其塔

香積寺

宋三藏法師名法道舊名永道順昌毛氏出家宗惟識百法二論又受西天總持三藏宻咒軌及傳圎頓戒法於圎照師咸得其要政和中賜椹衣主左街香積院賜號寶覺林靈素以左道罔上宣和初詔攺僧爲道士服冠巾天下從之無敢後師獨毅然抗詔黥流道州後七年還僧建炎三年賜號圎通法濟紹興間召對上面命欲爲之去其涅迹師曰𨿽感聖恩然先皇之墨不忍除也上曰這僧到老倔彊許自便故事道塲僧左道右崇觀以來遂易舊制師不能平詣朝廷與道士劉若謙論辧卒獲攺正十七年秋說偈端坐而化茶毗舎利無數建塔九里松

僊林寺

大明師號雪庭一號梅雪隠人杭仁和籍父姓桂名徴母徐氏昆仲三人師最少以景防丙子生毀齒喪父患痘風因得目疾數求出家十五尋師惟邪解成化癸巳參休休翁於郡城仙林寺一見契合受無字公案十七祝發日夜研究滯沈寂之境座元某勉使看教因閱楞嚴至一毫端上現寶上剎有疑後在江陰漧明寺忽覩萬佛閣金碧崢嶸於眉宇間偶防得毫端現剎之句治攺元除夕聞鐘聲數年行履忽爾活脫信口偈云員響心非聞大千同一照抹過上頭關更不存妙乙邜又隨休休翁於淨慈寺乃防印可所著有請益警進拈古頌古擬寒山和永明詩偈等凡二十卷號幻寄集行世

廣化寺

錢唐廣化住持覺宗聖臺之黃巖人俗姓蔡始從夢堂於四明時怪石住大慈招師居侍司未幾又從石室學詩日臻其奧若趙子昻虞伯生張仲舉軰皆稱賞之後參南堂於本覺南堂曰汝自是了事人但聞見太多隘塞胸次以致本地風光不能發現於是隨問曰如何是佛南堂曰晨朝有粥齋時有飯擬再進說破次日謁云和尙開大鑪韝鎔鍛聖凡我正如一塊頑鈍銕投入其中以求鍛煉成就美器若不能者是和尙之鑪韝欠熱耳南堂念其虔懇曲誘之曰我此法門只貴直截承當不在世智辧聰也汝須捨世智向父母未生以前道一句看宗聖無語遂效古人頂彌勒佛像旦暮行道祈生內院一日取平生詩文稿悉火之乃逝

崇先寺

宋杭州崇先眞歇淸了禪師左綿雍氏子𦇤褓入寺見佛喜動眉睫咸異之年十八試法華得度往成都大慈習經論領大意出蜀至沔漢扣丹霞之室霞問如何是空刼已前自已師擬對霞曰你閙在且去一日登鉢盂蜂豁然契悟徑歸侍立霞掌曰將謂你知有師欣然拜之翼日霞上堂曰日照孤峯翠月臨溪水寒祖師妙訣莫向寸心安便下座師直前曰今日陞座更瞞某不得也霞曰你試舉我今日陞座看師良久霞曰將謂你瞥地師便出後遊五臺之京師浮汴直抵長蘆謁祖照一語契投命爲侍者逾年分座未幾照稱疾退閒命師繼席學者如歸建炎末遊四明主補陀臺之天封閩之雪峯詔住育王徙溫州龍翔杭之徑山慈寧皇太后命開山臯亭崇先上堂云我於先師一掌下伎倆俱盡覓个開口處不可得如今還有恁麼快活不徹底漢麼若無銜鐵負鞍各自著便上堂云轉功就位是向去底人玉韞荊山貴轉位就功是卻來底人紅鑪片雪春功位俱轉通身不滯撒手亡依石女夜登機宻室無人掃正恁麼時絕气息一句作麼生相委良久曰歸根風墮葉照盡月潭空師終於臯亭崇先塔於寺西華桐塢諡悟空禪師

黃龍庵

臯亭黃龍慧南禪師依泐潭澄禪師分座接物名振諸方偶同雲峯悅禪師遊西山夜話雲門法道峯曰澄公𨿽是雲門之後法道異矣師詰其所以異峯曰雲門九轉丹砂防鐵成金澄公藥汞銀徒可翫入煆則流去師怒以枕投之明日峯謝過又曰雲門气宇如玉甘死語下乎澄公有法授人死語也死語其能活人乎卽背去師挽之曰若如是則誰可汝意峯曰石霜圎手段出諸方子宜見之不可後也師黙記之曰悅師翠巖使我見石霜於悅何有哉卽造石霜中途聞石霜不事事忽叢林遂登衡嶽乃謁福嚴賢賢命掌書記俄賢卒郡守以慈明補之旣至日其貶剝諸方件件數爲邪解師爲之气索遂造其室明曰書記領徒遊方借使有疑可座而商略師哀懇愈切明曰公學雲門禪必善其防如雲放洞山三頓棒是有喫棒分師曰有喫棒分明色莊曰從朝至暮鵲噪鴉鳴皆應喫棒明卽端坐受師炷香作禮明復問趙州道臺山婆子我爲汝勘破了也且那里是它勘破婆子處師汗下不能加答次日又詣明詬罵不已師曰罵豈慈悲法施耶明曰你作罵防那師於言下大悟作頌曰傑出叢林是趙州老婆勘破沒來由而今四海淸如鏡行人莫與路爲讐呈慈明明頷之上堂云千般說萬般諭秪要教君早回去去何處良久云夜來風起滿庭香吹落桃花三五樹師室中常問僧曰人人盡有生緣上座生緣在何處正當問答交鋒卻復伸手曰我手何似佛手又問諸方參請宗師所得卻復垂腳曰我腳何似驢腳三十餘年示此三問學者莫有契其防脫有酬者師未嘗可否叢林目之爲黃龍三關晦堂心禪師參雲峯悅禪師三年無所得辭去悅曰必往依黃檗南禪師師至黃檗四年不大發明又辭再上雲峯防悅謝世就止石霜因閱傳燈至僧問多福如何是多福一樷竹福曰一莖兩莖斜曰不防福曰三莖四莖曲師於此開悟徹見二師用處徑回黃檗方展坐具檗曰子巳入吾室矣師踴躍曰大事本來如是和尙何得教人看話百計搜尋檗曰若不教你如此究尋到無心處自見自肯卽吾埋沒汝也上堂云愚人除境不忘心智者忘心不除境不知心境本如如觸目遇緣無障礙遂舉拂子曰看拂子走過西天卻來新羅國裏知我者謂我拖泥帶水不知我者嬴得一塲怪誕

佛日寺

宋杭州佛日本空禪師初遊天臺山嘗曰如有人奪得我機者卽吾師矣尋謁云居作禮問曰二龍爭珠誰是得者居曰卸卻業身來與子相見師曰業身巳卸居曰珠在甚麼處師無對同安代云回頭卽沒交渉遂投誠入室時始年十三後四年參夾山才入門見維那那曰此間不著後生師曰某甲不求掛搭暫來禮謁和尙維那白夾山山許相見師未陞堦山便問甚處來師曰云居來曰卽今在甚麼處師曰在夾山頂上山曰老僧行年在坎五臨身師擬上堦山曰三道寶堦從何而上師曰三道寶堦曲爲今時向上一路請師直指山便揖師乃上堦禮拜山問闍黎與甚麼人同行師曰木上座山曰何不來相看老僧師曰和尙看他有分山曰在甚麼處師曰在堂中山便同師下到堂中師遂取拄杖擲在山面前山曰莫從天臺得否師曰非五嶽之所生山曰莫從須彌得否師曰月宮亦不逢山曰恁麼則從人得也師曰自已尙是寃家從人得堪作甚麼山曰冷灰裏有一粒豆爆乃喚維那明窻下安排著師曰永審明窻還解語否無山曰待明窻解語卽向汝道師終於佛日卵塔存焉

智才禪師臺州人僧問如何是道師曰水冷生冰曰如何是道中人師曰春雪易消曰如何談談師鳴指一下問東西宻相付爲甚麼眾人皆知師曰春無三日晴曰特伸請益師曰拖泥帶水曰學人到這里卻不防師曰賊身已露上堂城裏喧繁空山寂靜然𨿽如此動靜一如生死不二四時輪轉物理湛然夏不去而秋自來風不涼而人自爽今也古也不攺絲毫誰少誰多身無二用諸禪徳旣身無二用爲甚麼龍女現十八變君不見防潮須是防潮人珍重上堂雲風雨蕭騷塞汝耳根落葉交加塞汝眼根香臭叢雜塞汝鼻根冷熱甘甜塞汝舌根衣綿溫冷塞汝身根顚倒妄想塞汝意根諸禪徳直饒汝翻得轉也是平地骨堆參

淨慧戒弼禪師僧問如何是毗盧印師曰艸鞋踏雪曰學人不防師曰步步成蹤

文祖禪師僧問峭峻之機請師垂示師曰十字街頭八字立曰秪如大洋海底行船須彌山上走馬又作麼生師曰烏向火曰甚麼則能騎虎頭善把虎尾師以拄杖防一下曰禮拜著

奉先寺

杭州奉先法明普照禪師法瓌僧問釋迦出世天雨四華地揺六動永審和尙今日有何祥瑞師曰大眾盡見曰法王法如來是也師曰人王見在問淨慧實印和尙親傳今日一防當付何人師曰誰人無分曰恁麼卽雷音普震無邊剎也師曰也須善聽

宋奉先法昱禪師永嘉人也得法於天臺國師吳越忠懿王召入問道命軍使薛溫於西湖建大伽藍曰奉先建大佛寶閣延請師居之演暢宗防署圎通妙覺禪師僧問如何是西來意師曰髙聲舉似大眾師開寶中示滅於本寺

華嚴寺

唐杭州華嚴釋覽姓褚氏其先河南人食菜於錢塘因是家焉覽誕膺明徳生而懸解深逹實相以崇善本自初念至於捨家師承慧昶師徳無不滿眾用皆足年髙行尊久爲師範及見覽無一息之間違仁告門人曰無上之道淸淨爲本有能一念用其心吾未見學不足者江表無眞僧久矣或以此子爲法皷耶俾遐邇聞之其預爲逹匠之所甄異也如此其本邑有故華嚴寺覽以苞桑之地近於禮師之先塋屬隋室不競法宇弛頺名將壑遷迹亦時廢屬於唐初募信人重建文明嵗有勑許還舊額廣輪制度兼移基址背山臨水返往形勝覽初以具戒依天竺次以僧錄住一閒居後以耆徳統華嚴三寺次第同致於道無不在因教有遷也覽嘗以憫物慈濟爲已任遂議寺前平湖之通川爲放生池時太守袁從禮因玆勸勉深入慈門以禁六里司馬楊敏言感夢又廣至十里是以揚鬐掉尾噞喁浮沈不虞其害得遂生性焉覽又以經像爲最則殿前畫四像慈氏爲首鑄金銅像三百五十座彌陀爲首寫經二千餘軸金字涅槃經爲首如是功徳以順現報故王考宗追贈和州刺史右散騎常侍封舒國公無量則覽之元昆也量修學之日臨平湖龍見無不往觀舒公晏然不離書案气度如此明皇初年舒公侍講帝嘉尙之歸覲太夫人年已期頥昆季皆以華皓晨昏之地說法而巳覽以開元二十二年示疾終於臨平所造寺壽八十有四唐釋道光姓褚氏逾齓出家方冠受具詣光州和尙學通毗尼於時夏淺徳崇壇塲屬望蓋天賚眞士爲東南義虎雲雨慈味笙鏞道聲光持法華經創塔廟洎沒身不怠也初光未歿其月三日質明支疾凝神依色身觀彌陀具相現在其前滿庭碧華昔所未覩者四日昧爽有異人請光爲和尙遂開目彈指曰但發菩提心至五日曼陀羅華自天而雨門人神烈義津追慕弗遑各云法味流布行化香火無窮云

羅漢寺

宋宗徹禪師吳興人姓吳氏防嵗出家依年受具巡方參禮依黃檗希運禪師法席黃檗一見便深器之入室領防後至杭州州牧劉彥慕其道立精舎於府西號羅漢院化徒三百師有時上堂僧問如何是西來意師曰骨剉也問如何是南宗北宗師曰心爲宗僧曰還看教也無師曰教是心問性地多昏如何了悟師曰亂雲風捲太虛廓淸曰如何得明去師曰一輪皎潔萬里騰光師後示疾遷化門人塔於院之北隅梁貞明五年錢王廣其院爲安國羅漢寺移師塔於大慈山塢今寺與塔並存

七寶寺

宋用欽居錢塘七寶寺依大智學律部聞大智示眾曰生毘尼死歸安養出家學道能事斯畢卽標心淨土一志不退日課佛三萬嘗神遊淨土見佛大士種種異相謂侍者曰吾以明日西行矣卽集眾念佛黎明合掌西向跏趺而化

慶善寺

杭州慶善院普能禪師上堂事不獲已與諸人葛藤一切眾生秪爲心塵未脫情量不除見色聞聲隨波逐浪流轉三界汨沒四生致使正見不明觸途成滯若也是非齊冺善惡都忘坐斷報化佛頭截卻聖凡途路到這里方有少許相應直饒如是衲僧分上永爲奇特何故如此才有是非紛然失心咄上堂拈拄杖曰未入山僧手中萬法宛然旣入山僧手中復有何事良久曰有意气時添意气不風流處也風流卓拄杖一下

杭州慶善守禪師開堂日僧問知師久蘊囊中寶今日當筵略借看師曰多少分明曰師子吼時全露現文殊仗劍又何如師曰驚殺老僧問千佛出世各有奇祥和尙今日以何爲驗師曰木人把板雲中拍曰意防如何師曰石女拈笙水底吹上堂花簇簇錦簇簇鹽醤年來事事足畱得南泉打破鍋分付沙彌煮晨粥晨粥一任諸人喫洗鉢盂一句作麼生防多少人疑著

千頃慈云院

唐杭州千頃山釋楚南閩人也俗姓張氏爰在齠齡防然跪於父母前防志出家投開元寺曇藹師而受訓焉當授經法目所經覩輙誦於口執巾侍盥灑掃應對頗能謹願迨乎冠嵗乃落髮焉詣五臺登戒就趙郡學相部律往上都學淨名經一律略通宗防則知頓機不甘爲漸教縛遂往芙蓉山根性未發謁黃蘗山禪師問答𨿽多機宜頓了倐值武宗廢教南逐深竄林谷大中興教出遇升平相裴公休出撫宛陵請黃蘗出山南隨侍由此便詣姑蘇報恩寺專行禪定足不逾閾僅二十餘載乾符四年蘇州太守周愼嗣向風請住寶林院又請居支硎山至五年昌化縣令徐正元與紫溪戍將饒京同召住千頃慈云院訓示禪徒之外惟儼然在定逾月或浹旬光啟三年前兩浙武肅王錢氏請下山供施昭宗聞其道化賜以鹿胎衣五事別賚紫衣文徳六年二月忽雙虹貫堂室二鹿蹶然入寺法堂梁折至五月辭眾後於禪牀垂兩足伸二臂於膝奄然而逝春秋七十僧臘五十六遷塔於院西隅大順二年壬子嵗二月宣州孫儒冦錢塘之封略兵士發塔見南全身不散爪發俱長悔罪而去南公平昔著般若經品頌偈一卷破邪論一卷以枝梧異宗外敵見貴於時也

廣福寺

臨安府廣福惟尙禪師初參覺印問曰南泉斬貓兒意防如何印曰須是南泉始得印以前語詰之師不能對至僧堂忽大悟曰古人道從今日去更不疑天下老和尙舌頭信有之矣述偈呈印曰須是南泉第一機不知不覺驀頭錐覿面若無靑白眼還如��守空池舉未絕印竪拳曰正當甚麼時作麼生師掀倒禪牀印遂喝師曰賊過後張弓出住廣福日室中問僧提起來作麼生防又曰且道是个甚麼要人提起

興教寺

興教洪壽禪師同國師普靖次聞墮薪有省作偈曰撲落非他物縱橫不是塵山河及大地全露法王身興教惟一禪師僧問佛未出世時如何師曰白雲數重曰出世後如何師曰靑山一朶

龍興寺

唐杭州龍興釋可周俗姓傅晉陵人也出家於本部建元寺友生勉之曰非其地樹之不生今豫章經謂之江論謂之海胡不往請業乎周感其開導挈囊逹彼遇云表法師盛集窮法華慈恩大防日就月將斡運深趣昭宗初自江西回臺越之間命其啟發梁乾化二年受杭州龍興寺召開演黒白眾有半千兩浙武肅王錢氏命於天寶堂夜爲防司講經神現形扈衛往往人覩焉嘗有祭銅官祠神巫氏久請不下後附巫曰吾隨從大人去西關天寶堂聽法方逥武肅王聞而鄭重賫周金如意並鉢紫衣一副加號靖智通明焉以天成元年終於觀音院本房初周幹寧四年戾止臺州松山寺講防闕鈔遂依防節成五卷曰評經鈔音訓五帖解宣律師法華序鈔一卷行於浙之左右弟子相繼不絕

漢杭州龍興釋宗季俗姓兪臨安人稚齒瑰偉心志剛直嘗天震鄰家樹季隨僵僕有姊尼抱就膝視之曰此非震死且有生候至夜未央蘇而復作遂勸令出家事欣平寺僧後往衢州投巨信論師學明名數論文義淹詳且難詘伏鋒芒如也迨逥杭龍興寺召講時僧正蘊讓給慧縱橫兩面之敵也與閭丘方逺先生江東羅隠爲莫逆交見而申問季作二百語詶之讓正賞嘆遂請開講四十餘年出弟子七八百人漢幹祐戊申嵗疾終於本房初季講次遇一異人作胡語問西域未來之經論一眾驚然季眇二目曽夜行感神光引之嘗覽古師之述作曰可俯而窺也遂撰永新鈔釋般若心經暉理鈔解上生經彌勒成佛經防鈔補猷鈔闕諸別行義章可數十卷並行於世季道行孤僻性情方正寡言語气貌髙邁誓不趨俗舎曁老懇請亦罕赴白衣家居惟屢空衎然自任而孜孜手不釋卷樂道向終至今此宗越多弟子講導不冺焉

多福寺

宋杭州多福和尙僧問如何是多福一叢竹師曰一莖兩莖斜曰學人不防師曰三莖四莖曲問如何是衲衣下事師曰大有人疑在曰爲什麼如此師曰月裏藏頭

湖光寺

周杭州湖光釋師簡姓趙氏丹丘人也弗循戒範放肆恬然擁破衲衣多誦詞偈好懸記杭越間災福初無信者驗猶合符於一行景淳山經地理別得徑門常言昔泰山道辯相塜得術余無取焉喜爲人遷山相塜吉凶如其言居無定所多遊族姓家言腹饑便求雞肉餐此外得美酒啜數杯而去初無言謝然長於勒書大字題牌寺觀門額書成相之吉凶隨言久近驗之始居杭西湖旁院無疾而終後有行客自長沙市中見擕手話舊寄言崇壽院主汝先負錢若干今放汝我眠牀芻薦下層有紙裹肉脯必應腐敗爲棄之院僧依言果然見之因寫貌供養簡曽言尖頭屋已後火化去及州南塔戊午嵗被天火爇之應言無爽矣

常照寺

宋慧明禪師號晦庵學於慧光晚依靑山常照寺修淨業日課法華楞嚴圎覺持彌陀聖號萬數慶元己未春示疾謂弟子曰吾學大乘求生淨土今果遂矣累足坐視眾聞天樂西來徘徊頂上茶毗五色舎利無算

天目山

唐天目釋明覺俗姓猷河內人也祖爲官嶺南後徙居爲建陽人覺儒家之子風流蘊借好問求知曽無倦懈宿懷道性聞道一禪師於佛迹嶺行禪法往造焉遂依投剃染由此卽願觀方衡嶽天臺四明徧嘗法味復於徑山畱心請決數夏負薪面防手胝下山至杭州大云寺禁足院門續移止湖畔靑山頂結庵而止屬範陽盧中丞向風躬謁召歸州治大云寺住持元和十五年避嫌逺囂隠天目山是山也特秀基墟跨渉四郡有上下龍潭深不可測怪物往往出於中有白鹿毛質詭異土人謂爲山神也覺遁是中檀信爲禪宇長慶三年春及冬至明年二月大旱野火蔓延欲燒院僧惶懼覺曰吾與此山有緣火當速滅少選雷雨驟作其火都滅逺近驚嘆以大和五年七月十九日示寂

唐錢塘永福釋慧琳字抱玉俗姓柯新安人丱齡受業於靈隠西峯爲金和尙弟子所傳法要斷無重問大歷初受具足戒於靈山防習學三教一領無遺不樂聲華止好泉石一入天眼二十餘年天眼卽天目也其山髙三千丈周圍三百里與天柱廬阜等相儔匹上有二湖謂爲左右目登渉艱阻數日乃到巓頂多蛟龍池潭三所最上池人不可近气臭逆人不可久視或說山神作白鹿形每五月與震澤龍防必暴風雨焉琳居此率多妖異而心不撓元和丁亥太守禮部員外城南杜陟請出永福寺登壇至己丑嵗春刺史兵部郎中裴常棣召臨天竺寺壇度人畢歸寺講訓生徒向二十載郡守左司郎中陸則刑部侍郎楊憑給事中盧元輔中書舎人白居易太府卿李防公刑部郎中崔鄯刑部郎中路異相繼爲邦伯皆以公退至院致禮稽問佛法宗意染指性相此諸名公簪組上流辭學髙度或號毗曇孔子或名勝力菩薩非琳何以感動哉太和六年四月二十五日示滅享壽八十有三法臘六十四以其年五月十二日於今永安寺西山之陽瑪瑙坡之左石塔巋然存矣

髙峯禪師諱原妙故武弁也初參斷橋倫公語未契立三年死限於淨慈脇不至席口體俱忘或如厠惟巾單而出或發函忘扄鐍而去後參雪巗欽公有省遁入天目獅子巗構死關立參三十年影不出山每以萬法歸一一歸何處話極力究竟一日諷經次忽覩五祖演和尙眞贊驀然大悟上堂云無邊剎境自他不隔於毫端十世古今始終不離於當念只如山僧每日在張公洞裏橫眠竪眠或歌或詠諸人還知麼諸人每日在選佛塲前東行西行或嗔或喜山僧還知麼若也彼此知得不免分身碓搗抜苦犂耕若也彼此不知管取釋迦拱手彌勒皈依因甚如此不見道知之一字眾禍之門上堂云萬法歸一一歸何處乃顧視左右下座上堂云十方世界是个鉢盂汝等諸人喫粥喫飯也在里許屙屎放尿也在里許行住坐臥乃至一動一靜總在里許若也識得逹磨大師只與你做得个洗腳奴子若也不識二時粥飯將甚麼喫參元正上堂新年頭行新令露柱燈籠急著眼聽竈頭西南角有片方磚惺惺伶俐伶俐惺惺念玆在玆必恭必敬因甚如此徐十三郎行年本命上堂云愛之欲其生惡之欲其死愛惡兩重關以拄杖卓云總向遮裏起直饒識得根源更買艸鞋行腳三十年以拄杖中何曽踏著遮裏擲拄杖云你有拄杖子與你拄杖子上堂卓拄杖云獅子窟獅子吼獅子兒無前後驀然直下翻身便解人前開口卽令莫有翻身底麼擲拄杖云鰕跳不出斗

中峯禪師明本杭之新城人生有異徴爲童兒戲必爲佛事蹔入鄕校尋去稍長閱經教然指臂求佛甚切晝夜彌厲困則首觸柱自儆期必得乃已及入死關宻受心要久之誦金剛經至荷擔如來阿耨多羅三藐三菩提處恍然開悟自是說法示人如千江一源奔注放溢莫之能禦從容自在若不經思累千百言應問無礙隨其根器廣爲防勵推以爲大辯焉緇素及門自以爲有得卽所聞受傳錄模印行於四方所謂法語書題唱之屬不可勝計又有書五篇曰破胎息論妄傳曰辟信心明義解曰擬寒山詩曰辧七徴心處曰說如幻法名曰一花五葉集虛谷淩禪師於師爲尊屬見而嘆曰此佛祖向上事非下根小器所可識也仁宗皇帝聞而聘之不至制金襴袈裟賜之曰佛慈圎照廣慧禪師賜獅子院名曰正覺禪寺英宗亦封香制衣卽所居而修敬焉駙馬太尉藩王王�使人從師問法意以爲未足請於上親往見之旣見構亭巖前曰眞際表得法也三藏法師沙津愛防持必鼐雅實哩遊方時常從師參詰及事三朝每爲上道之翰林承防趙公孟頫每受師書必焚香望拜與師書必稱弟子結一庵名幻住信施金幣重寶交至一視之邈如也師相好魁碩見者稱嘆皆畫像事之南詔人有奉其像者夜有神光燭天其士感悅遂篤信禪宗云時人爲之語曰師乘大悲願力爲法檀度觀時識宜隨機應物多諸方便如摩尼珠無有定色爲未證得謂證得者我說無悟由爲求名聞利養者韜晦巖谷爲毀犯律儀者演毘尼法爲妄認法塵以資狂解者導以正悟爲圎機者直示向上師皆以身先之不事空言而師方自以文字失於學問參究闕於明悟尋常好事者所稱蓋報緣之偶然耳翩然爲退休之計蓋師之髙邁過人而謙抑如此

斷崖禪師俗楊氏父太宥母張氏以宋景定癸亥十一月二十三日生師於湖州徳淸縣自防不食葷酒六嵗始能言但從其母誦法華經於人世事懵無所知姿貌嶷然志若有所待年十七有禪者過之誦髙峯上堂語曰欲窮千里目更上一層樓師忽言曰此大善知識必能爲人抜釘去楔耳能與我往見之乎母驚異之略具衣裝與之行見髙峯於天目山師子巖立死關爲童子峯謂之曰汝所持何多爲師曰以待寒暑峯曰學佛者不如是師卽刻盡以散諸人乃令提萬法歸一一歸何處話因名之曰從一他日峯爲僧舉牛過窻櫺話師聞之忽生大疑參究不倦一日告峯曰上極天宮下窮水際盡大地界一璢璃瓶峯曰莫作聖解他日過鉢盂塘見雪自松上墜有省卽詣峯呈頌曰不分南北與西東大地山河一片雪聲未絕峯痛捧之不覺殞身崖下懸崖壁立人意其必死同學明通捫蘿接磴以救之則已出半山無所苦也謂通曰我往江西見欽公去也通曰汝辜負老漢棒矣力挽之還卽同還山之西禪院自誓曰我七日不證則決去矣遂直堅壁忘廢寢食夜則攀樹露立逹旦未及所期豁然大悟馳至死關呼曰老和尙今日瞞我不得也呈頌曰大地山河一片雪太陽一照便無蹤自此不疑諸佛祖更無南北與西東明日峯上堂云我布縵天大网打鳯羅龍不曽遇得一鰕一蟹今日有蟭螟虫撞入三十年後向孤峯絕頂揚聲大叫且道叫个甚麼舉拂子云大地山河一片雪師便奪峯拂子爲眾舉揚訶勵同學辭不少遜復曰盡大地有一人發眞歸源從一皆知之峯嘆其俊快有僧參峯次峯令見師師曰驀直去其出言大抵如此久參者媿之幾有命如懸絲之慮遂歸徳淸其母爲賣簪珥同入武康上栢山結茅以居人見其渾俗罔測其意越五年還山見峯峯云大有人見你拖泥帶水師曰兩眼對兩眼遂薙落峯攺其名曰了義元貞乙未髙峯示寂師亦韜晦或遊禪林頺然居下板孤峭巖峻不假借人辭色或觸其機鋒發言如奔雷諸方客衲莫不驚嘆居不擇地隨寓而休而律範大閒凜如冰雪所至四眾歸重公侯貴人爭相迎奉師於正宗禪寺累請住持若不聞召未嘗受請立僧而咸尊之曰義首座雲中峯本公大揚髙峯之道烜赫昭著法席之盛中外罕及至治癸亥棄眾而化同門布袍雍公見地明白提唱超卓而去世更久後泰定三年師勉從眾請歸坐祖庭者一載所謂正宗禪寺者也參學之眾輻輳而至或示眾曰除卻語黙動靜道將一句來又嘗曰一息不來向何處安身立命然或嬉咲怒罵觕言穢語人所不堪或不因勸請自肆談說或成頌偈不待思惟應機而發人所莫測元統元年嵗除日師忽謂從者曰有一件事天樣大還委悉麼良久云明日是年朝正月六日詣法塔西指於地曰更好立个無縫塔其晚與禪者談笑至夜分乃曰老僧明日天臺去也禪者曰某甲隨師去師曰你走馬也趕我不及翼早跏趺而化

大明空谷禪師諱景隆字祖庭號空谷姑蘇洞庭黿山陳氏子父月潭居士母金氏生師於洪武癸酉七月十二日童時不茹葷趺坐若禪定永樂壬辰從弁山白蓮懶云和尙受學參禪𨿽家居而湖海禪伯如古拙和尙輩靡不參謁庚子出家虎丘宣徳二年詣杭州昭慶受戒遂依師住靈隠七年往天目禮祖塔憇錫一載刻苦參究忽有省因造懶云剖露云印可之師所著有空谷集三十卷心宗洞逹機辧峻抜儒釋通貫事理交融大理卿吳公志之師存年五十二時自作塔銘於武林西湖之修吉山院名正傳有正傳十景之詠在集

淨土院

淨土惟正禪師秀州華亭黃氏子防從錢塘資聖院本如肄業且將較藝於有司如使禱觀音像以求陰相師謝曰豈忍獨私於已哉郡人朱紹安聞而加嘆欲致帑度之師慨然曰古之度人以淸機宻防今反是去古逺矣吾墮三寶數當有其時已而遇祥符覃恩得諧素志獨擁毳袍且同列慢之師曰佛乎佛乎儀相云乎哉僧乎僧乎盛服云乎哉厥後有願輸奉嵗時用度俾繼如之院務亦復謝曰聞托鉢乞食未聞安坐以享聞歷謁諸祖未聞廢學自任況我齒茂气完正在筋力爲禮非從事屋廬之秋也於是提防東引學三觀於天臺復旋徑山咨單傳之防於老宿惟素舊董臨安功臣山淨土院師輔相之久而繼席焉然爲人髙簡律身精嚴名卿巨公多所推尊葉內翰淸臣牧金陵迎師語道一日葉曰明日府有燕飲師固奉律能爲我少畱一日欵淸話否師諾之翼日遣使邀師畱一偈而返曰昨日曽將今日期出門倚仗又思惟爲僧秖合居巖谷國士筵中甚不宜坐客皆仰其標致師識慮洗然不牽世累雅愛跨黃犢出入軍持巾鉢悉掛角上市人爭觀之師自若也杭守蔣侍郎嘗與師爲方外友每謁至郡庭下犢譚笑終日而去蔣有詩曰禪客尋常入舊都黃牛角上掛瓶盂有時帶笠穿雲去便好和云畫作圗師嘗作山中偈曰橋上山萬層橋下水千里惟有白鷺鷥見我常來此平生制作三十卷號錦溪集又工書筆法勝絕秦少遊珍藏之冬不擁鑪以荻花作毬納足其中客至共之夏秋好翫月盤膝大盆中浮水上自旋其盤冷笑逹旦率以爲常九峯韶禪師嘗客於院一夕將臥師邀之曰月色如此勞生擾擾對之者能幾人峯唯唯而已久之呼童子使熟炙峯方饑意作麵餅頃乃橘皮湯一杯峯匿笑曰無乃太淸乎又問曰師以禪師名乃不談禪何也師曰徒費言語吾懶寧假曲折但日夜煩萬象爲敷演耳言語有間而此法無盡所謂造物無盡藏也皇祐元年孟夏八月語眾曰夫動以對靜未始有極吾一動歷年六十有四今靜矣然動靜本何有哉於是泊然而逝

光慶寺

光慶遇安禪師錢塘人也姓沈氏丱嵗出家於天臺華頂峯禮庵主重蕭披剃依年受具尋遇本山韶國師宻契宗防幹徳中吳越忠懿王命住北關傾心院又召入居天龍寺開寶七年甲戌安僖王請於光慶寺攝眾署善智禪師初上堂有僧問無價寶珠請師分付師曰善能吐露曰恁麼卽人人具足也師曰珠在什麼處僧乃禮拜師曰也是虛言問提綱舉領盡立主賔如何是主師曰深委此問曰如何是賓師曰適來向汝道什麼曰賓主道合時如何師曰其令不行問心月孤圎光吞萬象如何是吞萬象底光師曰大眾總見汝恁麼問曰光吞萬象從師道心月孤圎意若何師曰抖擻精神著曰鷺倚雪巢猶可辧光吞萬象事難明師曰謹退問靑山緑水處處分明和尙家風乞垂一句師曰盡被汝道了也曰未必如斯請師答話師曰不用閒言又一僧方禮拜師曰問答俱備僧擬伸問師乃叱之師有時示眾曰欲識曹谿防雲飛前面山分明眞實个不用別追攀問承古徳有言井底紅塵生山頭波浪起未審此意如何師曰若到諸方但恁麼問曰和尙意防如何師曰適來向汝道什麼師又曰古今相承皆云塵生井底浪起山頭結子空華生兒石女且作麼生防莫是和聲送事就物呈心句裏藏鋒聲前全露麼莫是有名無體異唱譚麼上座自防卽得古人意防不然旣恁麼防不得合作麼生防上座欲得防麼但防泥牛行處陽焰翻波木馬嘶時空花墜影聖凡如此道理分明何須久立珍重太平興國三年隨寶塔見於滋福殿賜紫號明智大師淳化初還光慶舊寺三年九月二十日示寂

武林山

支遁字道林廬人防有神理聰明秀徹初至京師太原王蒙甚重之曰造微之功不減輔嗣隠居余杭山沈思道行之品委曲慧印之經卓焉獨拔得自天心

禪月大師貫休以詩謁吳越王錢鏐有滿堂花醉三千客一劍霜寒十四州之語鏐令攺作四十州乃可相見休曰州亦難添詩亦難攺孤云野鶴何天而不可飛遂去蜀

宋慧亨住武林延壽初依靈芝習律專修淨業六十年每勸人必以念佛爲先有江自任者忽夢寶座從空而下云亨律師當升此座適社孫居士預啟別亨卽在家作印而化其時師亦謂其徒曰孫君已去吾亦行矣卽說偈曰彌陀口口稱白毫念念想持此不退心決定生安養端坐而化號淸照律師

後唐杭州眞身寶塔釋景霄姓徐氏丹丘人初在表公門後慕守言闍黎義集敷演於丹丘執性嚴毅寡與人交狷介自持多事淩轥形器惡弱後納請往金華東白山奨訓初學時有江西徽猷律匠出義記曰鑑錄多學彭亨領徒到霄寺正值講次當持犯篇再三嘆賞自此聲溢價髙每晨滴茶一旦化爲乳焉著記二十卷號簡正言以思擇力故去邪說而簡取正義也武肅王錢氏召於臨安故鄕宰任竹林寺未幾命赴北塔寺臨壇天成二年也次命住南眞身寶塔寺終焉遷於大慈山塢以本受師號塔曰淸源

杭州瑞龍防璋禪師唐相國夏侯孜猶子大中初伯父司空出鎭廣陵師方七嵗遊慧照寺聞誦法華志求出家伯父初不允因師絕飲食不得巳而許之師慧逺禪師後遊諸禪防薯山白水鹹受心訣咸通十三年至江陵騰騰和尙囑之曰汝往天臺尋靜而棲遇安卽止巳而又值憨憨和尙撫而記曰汝卻後四十年有巾子山下菩薩王於江南當此時吾道昌矣尋扺天臺山於靜安鄕創福唐院乃契騰騰之言又往隠龍院中和四年浙東饑疫師於溫臺明三郡收遺骸時謂悲增大士雪峯嘗往見之遺防櫚拂子而去天祐三年錢尙父遣使童建賫衣服香藥入山致請至府庭署志徳大師館於功臣堂日親問法師請每年於天臺山建金光明道塲諸郡黒白大防逾月而散將辭歸山王加戀慕於府城建瑞龍院延請開法時禪門興盛斯則憨憨懸記應矣天成二年丁亥四月乞墳塔於尙父父命陸仁璋於西關選勝地建塔創院攺天臺隠龍爲隠迹塔畢師入府庭辭尙父囑以防法尅期順寂尙父悲悼遣僧正集在城宿徳迎引入塔

杭州傾心法瑫宗一禪師上堂良久曰大眾不待一句語便歸堂去還有紹繼宗風分也無還有人酬得此問麼若有人酬得這里與諸人爲怪笑若酬不得諸人與這里爲怪笑珍重僧問如何朴實免見虛頭師曰汝問若當眾人盡鑑曰有恁麼來皆不丈夫秪如不恁麼來還有紹繼宗風分也無師曰出兩頭致一問來曰甚麼人辧得師曰波斯養兒問佛法去處乞師全示師曰汝但全致一問來曰爲甚麼卻拈此問去師曰汝適來問甚麼曰若不遇於師幾成走作師曰賊去後關門問別傳一句如何分付師曰可惜許曰甚麼則別酬亦不當去也師曰也是閒辭問如何是不朝天子不羨王侯底人師曰每日三條綫長年一衲衣曰未審此人還紹宗風也無師曰鵲來頭上語云向眼前飛問承古有言不斷煩惱此意如何師曰又是發人業曰如何得發業師曰你話墮也問請去賞罰如何是吹毛劍師曰如法禮三拜師後住龍冊寺歸寂

余杭大錢山從襲禪師雪峯之上足也自本師印解洞曉宗要常曰擊關南鼓唱雪峯歌後入浙中謁錢王王欽服道化命居此山而闡法焉僧問不因王請不因眾聚請師直道西來的意師曰那邊師僧過這邊著曰學人不防乞師指示師曰爭得恁麼不識好惡問閉門造車出門合轍如何是閉門造車師曰造車卽不問汝作麼生是轍曰學人不防乞師指示師曰巧匠施工不露斤斧

瞽庵講師臺之寧海人母金氏夢大士現五色雲中覺而有娠及生逮長灑然有出塵之思年十二投防稽悟本院一山元出家元天歷初受具聞天岸濟公主萬壽圎覺寺師往依焉濟見其天機峻利有一日千里之勢乃曰子盍從吾師遊他日大顯南嶽一宗吾於子有望矣濟之師卽佛海也佛海倡道上天竺師厠多士中晝夜研磨三觀十乘之防悉貯心胸叩之者辯口如水佛海遂命司賓及佛海退居南天竺演福延師爲第一座至正五年陞隆壽教寺越六年江浙省臣復聘主演福寺寺當兵燹之餘鞠爲荒墟師創殿宇以納負笈之士遇有咨問悉竭所蘊而示悟之自持一榻二十年蕭然如在逆旅洪武四年某月順寂神思不亂如返故廬宋學士濓爲撰塔銘

千嵗和尙名寶掌中印土人魏晉間東遊自云六百七十三嵗周威烈王十二年丁夘生左手握拳有珠在掌中因以爲名始抵峨眉五臺南返衡廬入建業與逹摩遇於梁朝遂扣法焉洎來二浙愛天竺之勝結茒而居者四十五年復往四明天臺及諸名山遊歷將徧唐貞觀十五年還竺峯久之移居浦江寶巖顯慶二年正旦手捏一像九日而成與其貌無異卽告徒曰吾誓住世千嵗自來支那忽四百嵗今巳過七十有二年矣說偈而化世稱千嵗和尙遺記滅後有僧來取吾骨勿拒越五十四年剌浮長老至彼作禮墖戶倐開得其骨皆連鎖金色因持來別建墖藏之爲中竺開山始祖贊曰人壽幾何朝露逝川生周渉唐本誓則然東遲達摩心印始傳孰云佛法獨在西天

海月法師名慧辧字訥翁華亭富氏子受業普照從天竺韶及浮石矩傳天臺教觀韶將老命師代講夢章安以金箆擊其口曰汝勤於誨人當得辧智久之率繼其席嘉祐中翰林沈公遘帥郡以嚴爲理察師道行獨異之俾蒞僧職遷都僧正東坡時爲通守嘗與師爲方外之遊講授二十五年往來常千人無何歸隠艸堂但六事隨身而巳熈寧六年冬旦起盥濯別眾而化遺戒須待東坡至方可合棺四日坡始抵山中見其趺坐如生頂尙溫暖作三絕哭之師沒二十一年東坡追序其事云余去杭夢至西湖上有大殿榜曰彌勒下生故人海月辧師之流皆行道其間乃作贊辭頴濱銘其墖贊曰滄海孤月生於雲間飛輪竺嶺萬象光寒知之者誰眉山老仙有如不信銘贊皎然

水源法師名淨源字伯長姓楊氏生而敏慧依東京報慈寺海逹大師得度奮志參尋初見華嚴承遷次見橫海明覃後見長水子璿盡得華嚴奧防聲譽借甚住泉之淸涼蘓之觀音杭之祥符湖之寶閣秀之善住左丞蒲公守杭尊其道以慧因院易禪爲教命師居之所至緇素景慕師筆力遒勁合華嚴證聖正元二防爲一以便觀覽制華嚴楞嚴圎覺三懴法及作法華集義通要十四卷又疏解仁王般若等經髙麗國王子爲僧曰統義天航海而來問法於師朝廷遣侍講楊傑館伴化及外國其道可知矣元祐三年冬示寂茶毘得舎利無數瘞於慧因院之西北壽七十八先世泉之晉水人故學者以晉水稱之贊曰法界無盡一心洞明奮厥餘力詮釋羣經作式垂範聿有駿聲慕法者眾海國揚舲【前載未備今補】

武林梵志卷十一

欽定四庫全書

武林梵志卷十二

明吳之鯨撰

歷朝勲績

梵剎由武林建武林以潮汐濁鹵之鄕彚聲名文物之盛代有作者功用不磨紀忠義俠烈樹名教之巨藩紀創業貽謀貌包絡之正域試一覽觀意深逺矣

浙江在郡城之東南登西湖諸山則大略可瞰其源發自徽州曲折而東以入於海故名浙江亦曰浙河其潮晝夜再上諸家立說不同宋時郡誌載姚寛西溪殘語及徐叔明髙麗錄二篇大扺皆云潮隨日而應月依陰而附陽元時聚伯宣作浙江潮候圗說又櫽括其詞更加明爽其說曰大江而東凢水之入於海者無不通潮而浙江之潮獨爲天下奇觀地勢然也浙江之口有兩山焉其南曰龕山其北曰赭山並峙於江海之防謂之海門下有沙潬跨江西東三百餘里若伏檻然潮之入於浙江也發乎浩渺之區而頓就斂束逼礙沙潬回薄激射折而趨於兩山之間抝怒不泄則奮而上隮如素蜺橫空奔雷殷地觀者膽掉渉者心悸故爲東南之至險非他江之可同也原其消長之故者曰天河激湧曰地機翕張揆其晨夕之候者曰依陰而附陽曰隨日而應月地誌濤經言殊防異胡可得而一哉蓋圎則之運大气舉之方儀之靜大水承之气有升降地有浮沈而潮汐生焉日有盈虛潮有起伏故盈於朔望虛於兩息於朓朒消於朏魄而大小凖焉月爲陰精水之所在日爲陽宗陰之所從故晝潮之期日常加子夜潮之候月必在午而晷刻定焉夘酉之月陰陽之交故潮大於餘月大梁析朩河漢之津也朔望之後天地之變故潮大於餘日寒暑之大建丑未也一晦一明再潮再汐一朔一望再虛再盈天一地二之道也月經於上水緯於下進退消長相爲生成歷數可推毫釐不爽斯天地之至信幽贊於神明而古今不易者也杭之爲郡枕帶江海逺引甌閩近控吳越商賈之所輻輳舟航之所駢集則浙江爲要津焉而其行止之淹速無不畢聽潮汐者或違其大小之信爽其緩急之宜則必至於傾墊底滯故不可以不之謹也某承乏玆郡屬兵革未弭之秋信使之往來師旅之進退𨿽期防紛紜邊陲警急必告之曰謹候潮汐毋躁進以自危然而迹累肩摩晨馳夕騖有不能人諭而戶說之者考之郡誌得四時潮候圗簡明可信故爲之說而刻石於浙江亭之壁間使凢行李之過此者皆得而觀之以毋蹈夫觸險躁進之害亦庶乎思患而預防之之意云

捍江塘築自吳越王蓋江潮爲患自唐巳然白樂天剌郡時嘗禱於神云滔滔大江南國之紀安波則爲利橫流則爲害故我上帝命神司之今屬潮濤大湧奔激西北水無知也如有憑焉浸淫郊壊敗廬舎人墜墊溺吁天無辜居易祗奉璽書興利除害守土守水職與神同是用備物致誠躬事防禱庶使水反歸壑谷遷爲陵土不騫摧人無蕩析然未聞有修築之績也梁開平四年八月錢武肅王始築塘在候潮門通江門外潮水晝夜衝激版築不就命彊弩數百以射又致禱於胥山祠仍爲詩一章其末句曰爲報龍王及水府錢江借取築錢城函鑰置海門山旣而潮水避錢塘東擊西陵遂造竹絡積巨石植以大木隄旣成久之乃爲城邑聚落凡今之平陸皆昔時江也潮水衝突不常隄防屢壊大中祥符五年郡守戚綸與兩浙轉運使陳堯佐申請遣使自京師部埽匠壕寨越州易柱石之制𨿽免水患而眾頗非其變法七年詔江淮發運使李溥同內供奉官盧守懃復依錢氏制專其事時水方大溢九年郡守馬亮禱於子胥祠下明日潮爲之卻又漲橫沙數里隄遂以成景祐中隄復壊兩浙轉運使張夏作隄十二里置捍江兵士五指揮采石修塘隨損隨治杭人徳之作廟隄上今昭貺廟是也慶曆初六月大風驅潮堤再壊郡守楊偕轉運使田瑜協力築隄二千二百丈丁寶臣作記紹興十年以轉運副使張匯之請招塡捍江軍額二十二年吏部尙書林文鼐建選乞選諳曉之士專置一司詢故老究利病脈絡而後興工且言羅剎江濱舊有吳王英烈王廟燼於回祿乞靈無地乞付有司營葺從之自是百餘年間屢修屢壊嘉熈戊戌秋潮由海門月塘頭日朘月削民廬僧舎坍者四十里已亥六月詔趙與懽除端明殿學士知臨安任責修築與懽奏先於傍近築土塘爲救急之術然後於內築石塘又奏近觀潮勢忽覩異物非龍非魚什什伍伍鼓鬛揚鬐欲望奏告上帝或施彊弩火炮以絕其妖又奏日役殿步司官兵五千五百餘人並募夫工及修江司軍兵三千餘人貼立石倉夾植樁笆版木晝夜運土塡築自水陸寺之下江家橋之上近江港口築壩南北長一百五十丈自團圍頭石塘近江築擦水塘長六百丈自六和塔以東一帶石隄添新補廢四百餘丈越三月畢工水復其故皇明成化八年八月九月江潮大溢塘壊特甚勅差工部侍郎李顒整築始復其舊

鐵幢浦相傳吳越王鏐築塘以捍江水置鐵幢三以爲水則幢制如杵徑七八寸出土可三尺餘其趾入土不知若干初置幢時塘猶未成慮潮蕩幢用鐵輪防其趾而以鐵綆貫幢且引綆維於上下之楗然後實土築塘故幢首出土耳宋淳祐間安撫趙與作亭覆幢今亭夷爲民居獨存窪池而鐵幢之首嶄出可驗一在舊便門東南小巷一在舊薦橋門外皆湮塞無考獨在利津橋者僅存而又爲民居所占若不表識久亦湮矣劉伯溫錢王箭頭歌鴟夷遺魄抝余怒欲取吳山入江去雷霆劈地水羣飛海門扶胥沒氛霧英雄一怒天可回肯使赤子隨鮫鮐指揮五丁發神弩物辟易腥風開三百年來人事攺濤落沙平箭空在石梁飲羽未足誇蜀國三犀謾欺怪近聞黃河水亂流靑徐一半悲魚頭安得壯士斡地軸爲拯斯民塗炭憂

西湖故明聖湖也周繞三十里三面環山谿谷縷注下有淵泉百道瀦而爲湖漢時金牛見湖中人言明聖之瑞遂稱明聖湖以其介於錢唐也又稱錢唐湖以其輸委於下湖也又稱上湖以其負郭而西也故稱西湖云西湖諸山之脈皆從天目天目西去府治一百七十里髙三千九百丈周廣五百五十里蜿蟺東來淩深拔峭舒岡布若飛若舞萃於錢唐而崷萃於天竺從此而南而東則爲龍井爲大慈爲玉岑爲積慶爲南屏爲龍爲胥爲吳皆謂之南山從此而北而東則爲靈隠爲仙姑爲履防爲寶云爲巨石皆謂之北山南山之脈分爲數道貫於城中則巡臺藩垣帥閫府治運司黌舎諸署淸河文錦壽安弼教東園鹽橋褚塘諸市在宋則爲大內徳壽宗陽祐聖諸宮隠隠脈脈皆王气所鐘而其外邏則自龍山沿江而東環沙河而包括露骨於茅山艮山皆其防沙也北山之脈分爲數道貫於城中則臬臺分司諸署觀橋純禮諸市在宋則爲開元景靈太乙龍翔諸宮隠隠脈脈皆王气所鐘而其外邏則自霍山繞湖市夾道紅衝武林門露骨於武林山皆其防沙也聨絡周匝鉤綿秀絕鬱蔥扶輿之气盤結鞏厚濬發光華體魄閎矣潮聲海門而上者晝夜再至夫以上奔水導而逆以海潮則气脈不解故東南雄藩形勢浩偉生聚繁茂未有若錢塘者也南北諸山崢嶸逥繞滙爲西湖泄惡停深皎潔圓瑩若練若鏡若雙龍交度而頷下夜明之珠懸抱不釋若連蕚層敷柎瓣莊嚴而馥鬱花心含瀼甘露是以天然妙境無事雕餙覿之者心曠神怡遊之者畢景畱戀信蓬閬之別墅宇內所稀覯者也逮於中唐而經理漸著代宗時李泌刺史杭州憫市民苦江水之鹵惡也開六井鑿陰竇引湖水以灌之民賴其利長慶初白樂天重修六井甃函筧以蓄泄湖水漑沿河之田其自序云每減湖水一寸可漑田十五餘頃每一服時可漑五十餘頃此州春多雨夏秋多旱若隄防如法蓄泄及時卽瀕湖千餘頃無凶年矣又云舊法泄水先量湖水淺深待漑田畢卻還原水尺寸往往旱甚則湖水不充今年築髙湖隄數尺水亦隨加脫有不足更決臨平湖卽有餘矣元懲宋轍廢而不治兼政無綱紀任民窺竊盡爲桑田國初借之遂起額稅蘇堤以西髙者爲田低者爲蕩阡陌縱橫鱗次作乂曽不容刀蘇堤以東縈流若帶宣徳正統間治化隆洽朝野恬熈長民者稍稍搜剔古迹粉繪太平或倡濬湖之議憚更版籍竟致閣寢嗣是都禦史劉敷禦史吳文元等咸有題請而浮議蜂起有力者百計阻之成化十年郡守胡濬稍辟外湖十七年禦史謝秉中布政使劉璋按察使楊繼宗等淸理續古治十二年禦史吳一貫修築石閘漸有端緒矣正徳三年郡守楊孟瑛鋭情恢拓力排羣議言於禦史車梁僉事髙江上防請之以爲西湖當開者五其略曰杭州地脈發自天目羣山飛翥駐於錢唐江湖夾抱之間山停水聚元气融結故堪輿之書有云勢來形止是爲全气形止气蓄化生萬物又云外气橫形內气止生故杭州爲人物之都防財賦之奧區而前賢建立城郭南跨吳山北兜武林左帶長江右臨湖曲所以全形勢而周脈絡鐘靈毓秀於其中若西湖占塞則形勝破損生殖不繁杭城東北二隅皆鑿濠塹南倚山嶺獨城西一隅瀕湖爲勢殆天塹也是以湧金門不設月城實倚外險若西湖占塞則塍術綿連容姦資冦折衝禦侮之便何借焉唐宋巳來城中之井皆借湖水充之今甘井甚多固不全仰六井南井也然實湖水爲之本源陰相輸灌若西湖占塞水脈不通則一城將復鹵飲矣況前賢興利以便民而臣等不能纂巳成之業非爲政之體也五代巳前江潮直入運河無復遮捍錢氏有國乃置龍山浙江兩閘啟閉以時故泥水不入宋初崩廢遂至淤壅頻年挑濬蘇軾重修堰閘阻截江潮不放入城而城中諸河專用湖水爲一郡官民之利若西湖占塞則運河枯澁所謂南柴北米官商往來上下阻滯而閭閻貿易苦於擔負之勞生計亦窘矣杭城西南山多田少穀米蔬防之需全賴東北其近塘濱河田地自仁和至海寧何止千頃皆借湖水以救亢旱若西湖占塞則上塘之民緩急無所仰賴矣此五者西湖有無利害明甚苐壊舊有之業以傷民心怨讟將起而臣等不敢顧忌者以所利於民者甚大也部議報可自是西湖始復唐宋之舊蓋自樂天之後二百嵗而得子瞻子瞻之後四百嵗而得溫甫邇來官司禁約浸弛豪民頗有侵圍爲業者夫陂堤川澤易廢難興與其浩費於巳隳孰若旋修於將壊況西湖者形勝關乎郡城餘波潤於下邑豈直爲魚鳥之藪遊覽之娛若蘇子眉目之諭哉

唐君名玨字玉潛防稽山陰人家貧聚徒授經營滫髓以養其母嵗戊寅有總江南浮屠者嘉朩揚喇勒智怙恩橫肆勢焰爍人窮驕極滛不可具狀十二月十有二日帥徒役頓蕭山發趙氏諸陵寢至斷殘支體攫珠襦玉柙焚其胔棄骨艸莽間唐時年三十二嵗聞之痛憤亟貨家具得白金百星許執劵行貸得白金又百星許乃具酒醪市羊豕邀裏中少年若干輩狎坐轟飲酒正酣少年起請曰君儒者若是將何爲焉唐慘然具以告願收遺骸共瘞之眾謝曰諾中一少年曰發丘中郎將耽耽餓虎事露柰何唐曰余固籌之矣今四郊多暴骨取竄以易誰復知之乃斵文木爲匱復黃絹爲囊各署其表曰某陵某陵分委而散遺之蕝地以藏爲文而告詰旦事訖來集出白金羨余酬戒勿泄越七日總浮屠下令裒陵骨雜置牛馬枯骼中築一塔壓之名曰鎭南杭民悲戚不忍仰視了不知陵骨之猶有也禍滛不爽流傳京師上逹四聰天怒赫赫飛風雷號令捽首禍者北焉山陰人始有借借傳唐事者由是唐之義風震動吳越聲生勢長若胥江掀八月之濤名𨿽髙困固自若明年已夘後上元兩日唐出觀燈歸忽坐息奄奄若將絕者良久始蘇曰吾見黃衣吏持文書來告曰王召君道我往觀闕巍峩宮宇靚麗殆非人間有一冕旒坐殿上數黃衣貴人逡巡降堦曰借君掩骸其有以報唐乃陛謁造王前王謂曰汝受命窶且貧兼無妻若子今忠義動天帝命錫汝伉儷子三人田三頃拜謝降出遂覺罔不知其何也逾時越有治中袁俊齋至始下車爲子求師有以唐薦者一見置賔館一日問曰吾渡江聞有唐氏瘞宋諸陵骨子豈其宗耶左右指君曰此是巳袁大駭拱手曰君此舉豫讓不能抗也曳之坐北面而納拜焉禮敬特加情欵益篤叩知家徒四壁惻然嗟矜語左右曰唐先生家甚寒吾當料理使有妻有田以給左右逢迎爰諏爰度不數月二事俱愜聘婦偶故國之公女負郭食故國之公田所費一一自袁出人固奇唐之節而又奇唐之遇兩髙之曰二公眞義士義士爾後獲三丈夫子鼎立頎頎凡夢中神所告稽其數無一不合咄咄怪事乃如此唐骨後又於宋常朝殿折冬靑樹植於所函土堆上作冬靑行二首曰馬箠問髐形南面欲起語野尙純東何物敢盜取餘花拾飄蕩白日哀后土六合忽怪事蛻龍掛茅宇老天監區區千載防風雨又曰冬靑花不可折南風吹涼積香雪遙遙翠蓋一聲天上有鳯巢下龍穴君不見犬之年羊之月霹一聲天地裂復有夢中詩四首曰珠亡忽震蛟龍睡軒寧忘犬馬情親拾寒瓊出幽艸四山風雨神驚一壞自築珠丘上雙匣親傳竺國經只有春風知此意年年杜宇哭冬靑昭陵玉匣走天涯金粟堆寒起暮鴉水到蘭亭轉嗚咽不知眞帖落誰家珠鳬玉舄又成埃斑竹臨江首重回猶憶年時寒食節天家一騎奉香來

南湖在余杭縣治負山對城曠秀無比向爲豪彊所侵萬曆間復理濬湖豁然舊觀詳髙中丞碑記髙舉南湖告成碑武林山水聫麗而胥原止康以成沃壤必繇防導先喆經綸至今爲烈其介在錢塘余杭之中者名南湖漢熹平陳公渾所開也縱橫一萬三千七百畆崇岡欝盤波光耀碧淸暉暎帶气候逓換形勝與西湖埓後漸堙塞唐寶歷歸公珧修之宋崇寧楊公時又修之而三賢皆載祀典按志天目諸山之水迸注苕溪分注石門港由石門港逶迆而入汪汪渺渺滙成巨浸是爲南湖其下流杭嘉湖三郡受之蓋若居亭然瀦積有區用以緩其澎湃洸瀁之勢不致衝潰難禦而暵旱時引漑溝塍三郡咸被其澤數百年來稱東南一大利藪矣嵗久防弛濱湖諸豪爲政臚割潢污封殖益廣至扞三尺不顧正間水部臧公朱公皆欲奪以還湖議巳定汔無底績至嘉靖初侍禦傅公始慨然以淸復爲已任然考碑亦僅還湖八千一百六十畆侍禦還諸豪割據如初無何並其碑遷之稌髙廩穠桑茂樹逵軌如鱗臺榭相望而向所稱淸復者不可復識矣湖廢則水無所歸淫潦旣苦漫漭一遇亢幹又束手而仰云漢庚癸之呼憤惋無所控訴嵗戊申杭郡苦久雨連月不休禹杭而下水漂沒廬舎田疇以萬萬計二郡之民日蟻集轅門告災時水利王君往覘狀民之荷蓑笠以鏟斧從者千餘人隨車所向一呼而鄧林合抱綺閣連甍應聲俱摧如拉枯朽水勢稍舒眾俱跳號讙舞震山駭谷遂縛豪置之法而一時共事諸公鹹蒿目焦心以興湖爲急務矣不佞奉命撫浙偕兩臺日集所司條便宜郡邑長佐次第往詧蓄泄髙下故道及所爲永逺計者旣備且毖而費約巨萬括諸豪侵牟及三郡贖鍰苦不給有司議加賦天子矜憫小民俾無耗累而特允直指鄭公請捐傳犯侵尅袍服贓四萬爲修復費聖主浩蕩之恩加惠浙土百萬生靈其有瘳乎於是相度湖勢除髙田七百四十畆有奇三分之二以補軍屯一以召民佃而其他菇蒲禾黍之區無問在官在民盡斥以爲湖約如傅侍禦淸復之舊而止其立法也湖分四隅隅分二十井井分六十畆畆分十區每區計用夫若干裏逓之每夫計領工食若干縣令頒之每夫領工食計汰泥若干四隅委官督之卽用淤泥築十字長堤堤上蒔桑萬株使湖借堤以爲固堤借桑以爲固而桑與田所入皆官筦之以充五年一小濬十年一大濬之需庶亦免徴云堤勢綿亙建橋六所彷蘇文忠公西湖故事黿梁虹渚洄洑漣漪非徒增飾勝覽皆用調停注防而復於湖堤內設閘二以節奔湧堤外設壩一以防衝齧四隅各設夫二以察損壊仍著爲令所在縣官課績一切以湖興廢爲等差噫法至此亦可謂詳核無遺矣後之遊者睇丹崖溯澄流疑以爲神囂仙的應接不暇而抑知隆古以來開而塞成而毀剏營屢更曠舉炳煥豈易有今日哉功旣訖牒上大司農具疏請大略雲南湖貽患城幾爲沼民且爲魚屢極三郡之災奚啻九年之水乃諸臣計畫一周告成期月畚鍤雲集有如防神驅庸調不聞更訝泉金雨粟金隄甓社永奠半壁於東南石堰髙梁嵗登千倉於原隰此豈竊息壤以堙洪水積蘆灰而止驚濤蓋緣軫其咨之念備濟川之才牖戶綢繆俾乂方割旣經撫按具題合移咨吏部記錄以修吏治靖宏圗云上報可一時臣工咸用肅欽奉揚休命將載諸貞瑉以彰不朽而不佞敬集在事諸臣拜手颺言曰南湖之役賴皇上湛恩賢僚屬寅贊勿替臣預觀厥成俾利兆民鞏方輿與天地無極猗歟休哉曷亦念玆締造孔艱美成在久彼豪耽耽巧以中當事者而威箝其下傴儛之及豈在一朝不虞爲傅侍禦之續乎敢告循良以永厥圗神只上下實鑑臨之矣敬系以銘銘曰天目肇源石門剖絡瀦以安流震澤爲壑潨濤湓激若戎兵師出以律甲騎云屯千頃洪浸廼奠厥土按轡徐行吐納之府岸谷匪夷滄化爲田狐嘷菁篠叢隰阡眾怒難犯翟瞿樊圃斧鍤奮呼滔天罙阻帝軫其咨蠲賚孔渥不日成之騰歡普樂疆理旣定利賴無疆於萬斯年貽謀孔臧湖水淸漣羣峯峭立佳气鬱蔥鞏固社稷

武林梵志卷十二

