

欽定四庫全書

史部十一

姑蘇志

地理三【都會郡縣之屬】提要

【臣】等謹案姑蘇志六十卷明王鏊撰鏊所著震澤紀聞震澤集俱別著錄蘇州自宋範成大明初盧熊二志後纂輯久闕治中吳寛嘗與張習都穆有志修述未成而卒遺稿尙存後廣東林世逺爲蘇州守以其事屬鏊鏊乃與郡人杜啟祝允明蔡羽文璧等共相討論發凡舉例咸本於寛而芟繁訂譌多所更益凡八月而書成首列沿革守令科第三表沿革分野以下分爲三十一門而人物門中又分子目十三繁簡得中考核精審爲地誌之有體要者陳繼儒見聞錄稱鏊修志時以揚循吉喜謡諑不願與之同局志成遣使送之循吉循吉方櫛沐不暇抽看但顧簽票云不通不通使者還述其語鏊以問之循吉曰府誌修於我朝原當以蘇州名志姑蘇吳王臺名也以此名志可乎鏊始大服然考鏊自序紀其初修志時有欲屬諸楊儀部而儀部辭之語是鏊未嘗擯去循吉不與共事繼儒所載恐不足信且範成大原書已題吳郡誌亦不標宋時州名鏊實沿用其例固未可以此苛責之矣乾隆四十五年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

姑蘇志原序

夫志何爲者也紀載郡之封域山川戶口物產人才風俗以至城池廨宇井邑第宅前賢遺迹下至佛老之廬皆次族分使四境之內可按籍而知而一代之文獻不至無徵焉如斯而已者也姑蘇爲東南大郡其風土亦已略見於禹貢周職方爾雅諸書其後如子貢之越絕書趙曄之春秋張勃之錄陸廣微之記羅處約朱長文之圗經龔明之輩紀聞紀事則備矣彚而成書則有範成大盧熊二志由今而觀範志峻而整盧志詳而贍而其間亦不能無異同焉況國家百三十年人物文章制度因革損益尙皆缺焉識者病之成化間鄱昜丘侯霽守蘇則有志修述時則有若劉參政昌李中捨應禎陳訓導頎各應聘修纂防丘罷去事遂已治中河南史侯簡曹侯鳳又皆繼爲之時則有若張僉事習都進士穆而裁決於吳文定公寛久之二侯相繼去文定公不祿書竟不就然文定之惓惓是書也𨿽病在吿未嘗釋手淡墨細書積滿箱案今廣東林侯世逺由近侍來守才優政舉化行訟息宿獘盡剗文事聿興一日抱文定遺稿屬予曰敢以混子矣予謝非其人且郡多文士有楊儀部循吉輩在焉盍以屬諸而儀部固辭予以侯之美意文定之苦心使缺焉泯沒則予誠若有罪焉者侯乃延聘文學得同志者七人相與討論合範盧二志參以諸家裨以近事閱八月成得六十卷以復於侯發凡舉例一依文定之舊搜遺闡隠芟繁訂譌則諸君子之功居多予何能焉其亦會其要而折其衷者也獨念是志之續歷三十餘年更六七郡守而卒成於侯予乃適值其時獲玷名其間信予之幸也顧學殖荒落且於吳事素多懵焉又以趨召事嚴不克殫力占畢以足私心之所志以成一郡之典以副林侯之望此予之所自媿而嗟也續而正之能無望於後之君子乎姑蘇山名在城西南昔以名郡故今以名其志正徳紀元二月之吉嘉議大夫吏部右侍郎國史副總裁震澤王鏊序初石湖範公爲吳郡誌成守具木欲刻矣時有求附某事於籍而弗得者因嘩曰是書非石湖筆也守憚莫敢辧亦弗敢刻遂以書藏學官愚按風土必志尙矣吳郡自闔廬以霸更千數百年號稱𨿽數易常爲東南大都會當中興其地視漢扶馮人物魁倬井賦蕃溢談者至與杭等蓋益盛矣而舊圗經蕪漫失考朱公長文𨿽重作亦略是豈非大缺者何幸此筆屬公條章粲然成一郡鉅典辭與事稱矣而流俗乃復揜阨使不得行豈不使人甚太息哉紹定初元冬廣徳李侯壽朋以尙書郎出守其先度支公嘉言石湖客也是以侯習知之及謁學問故驚曰是書猶未刋邪他日拜石湖祠退從其家求遺書得數種而斯志與焉校學本無少異侯曰噫信是已吾何敢不力而書止紹熙三年其後大建置如百萬倉嘉定新邑許浦水軍顧逕移屯等皆未載法當補於是會校官汪泰亨與文學士雜議用褚少孫例增所缺遺訂其侻譌書用大備而不自別爲續焉侯喜曰是不沒公美矣亦吾先人志也書來屬汝談序余病謝弗果侯重請曰吾以是石湖書也故敢慁子而子亦辭乎余不得已勉諾客有問余曰或疑是書不盡出石湖筆子亦信乎余笑曰是固前嘩者云也昔八公徒著道術數萬言書標淮南通典亦出眾力而特表杜佑自古呂氏春秋大小戴禮曷嘗盡出一手哉顧提綱何人耳余聞石湖在時與郡士龔頤滕周南厚三人者博雅善道古皆州之雋民也故公數咨焉而龔薦所聞於公尢多異論由是作子盍亦觀益公碑公墓乎載所爲書篇目可攷子不信碑而信誕乎且公蚤以文名四方位二府余鄙何所系重余特嘉夫侯之不忘其先能畢力是書以卒公志而不自表顯焉是其賢非餘言莫明也抑余所感則又有大此者焉方公書始出也疑謗橫集士至莫敢伸喙以白曾未四十年而向之風波息滅澌盡至是無一存者書乃竟賴侯以傳是不有時數哉然則世論是非曷嘗不待久而後定乎此余所以重感也余誠不足序公姑以是寄意焉其亦可乎否也疑者惟服侯父子世儒有聞其治吳未期百墜交舉旣上此職方氏將復刋石湖集與白氏長慶並行而攺命漕湖北矣余故並志以申俟後覬焉紹定二年十一月朔趙汝談序

吳在周末爲江南小國秦屬防稽郡及漢中世人物財賦爲東南最盛歷唐越宋以至於今遂稱天下大郡然其因革盛衰之際紀載於簡冊者自吳越春秋越絕書以下若晉張勃顧夷隋虞世基唐陸廣微等所述及元和郡縣誌寰宇記各有所明迨宋之時羅處約有圗經朱長文有續記範成大趙與皆撰成書厥後有章悊者病其未完作吳事補宋亡書頗散軼元趙鳳儀爲總管嘗集諸儒論次遺闕防攺官不果成入國朝吳縣教諭盧熊閔前志之乖紛以爲茍不合而壹之恐不足示來者乃攬眾說摭遺事芟繁取要族別分爲志以述地理都邑文學祠祀食貨兵衞之屬爲列傳以見古昔人物之美其目曰名宦名臣儒林文藝良吏忠義孝友髙行隠逸而列女之節方技之良及其事有不可棄者附焉前爲畫圖以著疆域之異同後有集文以備古今之制作總之爲五十卷於是數百里之內二千載之間其事可按書而得矣洪武十一年知府廬陵李侯亨嘉是書之有系於政也將命工刻版以傳丁內艱去已而髙郵湯侯徳來繼其職遂督成之熊用薦者出由工部照磨爲中書舍人以余有同朝之好請敍其首古者列國皆有史官下至州閭莫不有之然不過記言書事而已及漢司馬遷班固創爲序紀傳志年表之法由是四海之內無復遺事信史氏之善者也後世郡得專社稷山川之祭遂有政令教化之施儼如古諸侯之國固不宜無所紀述而況於吳嘗爲封國非他郡之比者哉歷漢至今𨿽間有所作而無完文以考其事物之全誠政之闕者也熊獨能毅然以筆削爲已任效史漢之法損益舊典爲一郡成書豈非好古之士乎李湯二侯能知所重而圖其傳亦可謂達於政體者矣後之人覽此書治身居官取前人之成憲以爲灋將見道徳興而習俗美句吳之區與鄒魯無異矣則是書之爲教不亦大哉余喜熊能急於世俗之所緩篤於好古也爲序其防俾刻焉洪武十二年四月旣聖宋濂序

鄱陽丘侯守姑蘇之再明年餘歸自嶺南適中書舍人李應禎貞伯陽武訓導陳頎永之皆以吿家居以嘗有斯文之契也相與理姑蘇遺迹而及於禮文典則之事侯曰吳自太伯以禮讓立國至言遊北學於孔子而仁義道徳之說益推達而充周其後若嚴助朱買臣之詞華陸澄陸元朗之博浹範仲淹父子之忠賢尹焞魏了翁之道學他如髙人逸士則有張翰陸龜蒙皆出於斯郡而望於天下者文獻之實有徵不誣今旣千有餘年出爲等倫之魁列爲灋從之賢而郁爲儒宗者且若山立水湧前者導而後者繼也不亦盛哉當時領節鎭如李棲筠如李徳裕典郡邑如鄧攸如韋應物如白居易以及我朝諸聞卿又復俊偉光大足以名今而垂後風聲所被而俗效之姑蘇文獻之成宜非一朝夕也然盛則衰醇則漓轉移之機厥有所寄矣吾欲考求遺禮訂正古樂以隆時祀以表章鄕賢齊整風俗此必有所師資而名物遺矩載於前志多散逸闕漏無所稽裁補而輯之實惟二三君子有賴余謝不敏李君曰此侯之惠教吾蘇也於是相與諾之侯復聘髙年延俊彥志意眞確期於克協乃法範文穆公成大所撰志參以百家裨以羣史人以代著文以事從郡總而邑分之凡一百卷李君陳君諸俊彥之功爲多發凡證例余亦豈敢抑討論防繹則竊欲勉焉耳矣侯名霽字旹雍天順庚辰進士以刑部主事拜今官髙年文學之士則杜瓊用嘉陳寛孟賢鄕貢進士施文顯奐伯陳璚玉汝儒士賀甫美之周京元基成化十年正月旣朢劉昌序

﹤史部﹐地理類﹐都會郡縣之屬﹐姑蘇志﹐原序﹥﹤史部﹐地理類﹐都會郡縣之屬﹐姑蘇志﹐原序﹥

欽定四庫全書

姑蘇志卷一

明王鏊撰

﹤史部﹐地理類﹐都會郡縣之屬﹐姑蘇志﹐卷一﹥﹤史部﹐地理類﹐都會郡縣之屬﹐姑蘇志﹐卷一﹥﹤史部﹐地理類﹐都會郡縣之屬﹐姑蘇志﹐卷一﹥﹤史部﹐地理類﹐都會郡縣之屬﹐姑蘇志﹐卷一﹥﹤史部﹐地理類﹐都會郡縣之屬﹐姑蘇志﹐卷一﹥﹤史部﹐地理類﹐都會郡縣之屬﹐姑蘇志﹐卷一﹥﹤史部﹐地理類﹐都會郡縣之屬﹐姑蘇志﹐卷一﹥﹤史部﹐地理類﹐都會郡縣之屬﹐姑蘇志﹐卷一﹥﹤史部﹐地理類﹐都會郡縣之屬﹐姑蘇志﹐卷一﹥﹤史部﹐地理類﹐都會郡縣之屬﹐姑蘇志﹐卷一﹥﹤史部﹐地理類﹐都會郡縣之屬﹐姑蘇志﹐卷一﹥﹤史部﹐地理類﹐都會郡縣之屬﹐姑蘇志﹐卷一﹥﹤史部﹐地理類﹐都會郡縣之屬﹐姑蘇志﹐卷一﹥﹤史部﹐地理類﹐都會郡縣之屬﹐姑蘇志﹐卷一﹥﹤史部﹐地理類﹐都會郡縣之屬﹐姑蘇志﹐卷一﹥﹤史部﹐地理類﹐都會郡縣之屬﹐姑蘇志﹐卷一﹥﹤史部﹐地理類﹐都會郡縣之屬﹐姑蘇志﹐卷一﹥﹤史部﹐地理類﹐都會郡縣之屬﹐姑蘇志﹐卷一﹥﹤史部﹐地理類﹐都會郡縣之屬﹐姑蘇志﹐卷一﹥﹤史部﹐地理類﹐都會郡縣之屬﹐姑蘇志﹐卷一﹥﹤史部﹐地理類﹐都會郡縣之屬﹐姑蘇志﹐卷一﹥

姑蘇志卷一

欽定四庫全書

姑蘇志卷二

明王鏊撰

許時【更始元年】

右自武帝至更始時可考者太守四人都尉一人新莽時太守一人通凡守臣六人

﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥﹤史部﹐地理類﹐都會郡縣之屬﹐姑蘇志﹐卷二﹥

姑蘇志卷二﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷三

明王鏊撰

古今守令表中

﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥

右自太平興國至徳祐知州一百六人【內再任五人】知府一百四十三人【內再任十人三任一人】以他官權任一十五人外有不赴任一十八人辛若渝【慶曆四年五月自知壽州徙任不赴】齊廓【慶曆七年三月辛酉自淮南轉運使移任不赴】李絢【皇祐四年六月知開封府以事出知蘇州未行卒】張諷【熙寧七年七月自知越州徙任未行攺明州】張說【元丰元年爲熙河經略使請郡得知蘇州過闕攺知成都府元祐元年五月提舉杭州洞霄宮攺知蘇州亦不赴範志壁記作熙寧誤】章惇【按會要元祐三年四月知越州不赴除蘇州復辭未報遂丁父憂實錄云四月以提舉洞霄宮除知蘇州五月丁夘依舊提舉元祠未詳孰是又壁記無之蓋未嘗之任】章衡【紹聖元年三月丙申自知曹州徙蘇未上】楊級【紹聖元年閏四月辛未朔自知越州詔移蘇州與章衡兩易不赴】呂惠卿【紹聖元年閏四月乙酉自提舉崇福宮除知蘇州未上攺江寧府】李仲權【元符二年八月以河北東路提刑知蘇州不赴】王博聞【崇寧四年五月自知懷州滿除未上六月攺河北路轉運使】葉棣【大觀二年十月自知潁州徙蘇未上仍知潁州】王璹【政和三年九月以京西路轉運使知平江未上仍依舊任】霍端友【政和四年以禮部侍郎請郡除知平江府未上攺陳州】黃潛善【建炎二年二月罷相除觀文殿學士知平江府不赴卒】朱勝非【建炎二年四月罷相除知洪州五月攺知平江府不赴】趙鼎【紹興二年八月自提舉洞霄宮降知府事未到九月遂攺江東安撫大使】陳克敬【紹興三年四月自知泉州攺知府事不赴】不列通凡守臣二百六十四人

﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥﹤史部﹐地理類﹐都會郡縣之屬﹐姑蘇志﹐卷三﹥

姑蘇志卷三﹤史部﹐地理類﹐都會郡縣之屬﹐姑蘇志﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥﹤史部﹐地理類﹐都會郡縣之屬﹐姑蘇志﹐卷四﹥

欽定四庫全書

姑蘇志卷五

明王鏊撰

科第表上

地之重以人才才之用以薦進肇自漢代以迄於今按籍系時列其氏名附所歷爲科第表

﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥﹤史部﹐地理類﹐都會郡縣之屬﹐姑蘇志﹐卷五﹥

姑蘇志卷五﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷六

明王鏊撰

科第表中

國朝取士三年一舉中式者謂之鄕貢明年會試中式禦策者謂之進士余則有嵗貢每嵗行之又間行賢良方正經明行修等科法亦盡矣吾蘇號多士不可得而悉書也惟列鄕貢進士二者於篇鄕貢【士有字有無字任或地或不地缺所不知也缺任者逺則先卒近或未授職也有全缺者進士並有傳或無所考者也魁元必著文所難也間有著其行者旣卒且無傳有不可略者也下表仿此】

﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥

盧志有洪武三年徐士全榜金文徵等二十人不著縣按文徵嘉定朱吳江張著常熟夏時昆山餘十六人無考又府學題名記洪武十七年有張迅茅良驥亦不著縣並列於末以俟博覽者詳訂云

張三同鄭叔雨朱炳黃琮唐溥王莊傅範鄒立誠徐煥顏繼先宋圭張立本黃著範益陳夢始範同大張迅茅良驥科第表下

進士【盧志洪武四年金璹榜二人傅陳永著昆山故縣誌遂載以爲進士及

考其年登科錄狀元吳伯宗非璹也傅陳亦無名宋濂會試錄題詞甚詳

則璹爲鄕榜無疑故表以洪武十八年爲始】

國朝吳

長洲昆山常熟吳江嘉定崇明三衞

﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥

以上俱正徳年間貢

﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥﹤史部﹐地理類﹐都會郡縣之屬﹐姑蘇志﹐卷六﹥

姑蘇志卷六﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷七

明王鏊撰

沿革

吳自太伯開國迄今幾三千年中間離合升降損益治亂有可言者敍諸首使來者得觀焉

蘇州府治吳禹貢揚州之域至周泰伯讓國來奔【在今無錫梅裏】始號句吳武王克殷因以封其後至壽夢益大諸樊南徙吳闔閭始築城都之吳亡其地入越楚滅越以其地封春申君秦置會稽郡治吳項梁起兵吳中遂有其地漢髙祖六年立從兄賈爲荊王更會稽爲荊國都吳及賈被殺國除復爲會稽郡十二年以封兄子濞濞誅國除復爲郡【盧志云濞誅屬江都王再屬廣陵王按漢書地裏志會稽郡注云景帝時屬江都又廣陵國注云江都廣陵王皆都此並得鄣郡而不得吳未知孰是】元封元年東越平以其地來屬而立東部都尉【後徙章安陽朔初徙鄞又徙句章】順帝時分浙江以西爲吳郡領縣十三【吳海鹽烏程余杭毘陵丹徒曲阿由拳永安富春陽羨無錫婁】以東爲會稽郡還治山陰三國爲吳郡領縣十五【吳婁海鹽嘉興富春建徳桐廬新昌鹽官新城陽羨永安臨水烏程余杭】寶鼎元年割陽羨永安余杭臨水烏程屬吳興郡晉太康元年屬揚州刺史四年割吳縣置海虞縣統縣十一【吳嘉興海鹽鹽官錢塘富春桐廬建徳壽昌海虞婁】與吳興丹陽號三吳二年分置毗陵郡東晉爲吳國置內史行太守事宋永初中罷吳國仍爲郡領縣十二【仍有新城】元嘉中以揚州浙江西屬司隸校尉大明七年割屬南徐州八年屬揚州齊因之梁初分婁縣地置信義郡侯景之亂攺吳州尋復爲郡陳永定二年割鹽官海鹽屬海寧郡禎明元年分置吳州以錢塘爲屬郡隋開皇九年攺蘇州【以姑蘇山爲名】領縣五【吳昆山常熟烏程長城】十一年移治橫山【卽今新郭】大業初復攺吳州三年仍攺吳郡【隋初郡揚州行臺大業末徐州總管】隋末劉元進沈灋興李子通相繼據之唐武徳四年復爲蘇州置總管六年輔公祏陷之七年平公祏置都督督蘇湖杭曁四州州復舊治九年罷都督屬潤州貞觀元年隸江南道神龍二年隸本道巡察使景龍二年隸按察使景云二年隸揚州都督開元二十一年置采訪使爲江南東道理所天寶元年攺吳郡尋復爲州【從此通稱爲蘇州吳郡】乾元元年屬浙江西道節度使二年置長洲軍【大歷五年廢】永泰元年攺節度爲處置觀察使【治蘇】大歷十三年爲雄州領縣七【吳長洲嘉興海鹽常熟昆山華亭】黃巢之亂錢鏐奄有浙西光啟三年六合鎭將徐約攻陷蘇州龍紀元年鏐遣其弟銶討約破走之大順元年七月楊行密將李友陷蘇州九月孫儒圍蘇州十一月陷之殺李友二年鏐復平蘇州幹寧三年楊行密將臺蒙陷蘇州五年鏐討平之梁開平二年楊行密復圍蘇州三年鏐復討平之割吳縣地置吳江縣後唐同光二年升中吳軍晉天福三年析嘉興置崇徳縣四年置秀州宋開寶八年攺平江軍節度仍爲蘇州屬江南東道太平興國三年錢俶納土屬兩浙路置轉運使【熈寧五年徙杭】熙寧七年屬浙西路政和五年升平江府【以徽宗嘗節鎭】宣和五年置浙西提舉司建炎四年置浙西提防刑獄司並治扵此嘉定十年割昆山地置嘉定縣凡領縣六【吳長洲昆山常熟吳江嘉定】元至元十二年以府治爲江淮行省以提刑司爲兩浙大都督府置浙西路軍民宣撫司十四年攺宣撫司爲平江路總管府攺浙西路爲浙西道而屬江淮行省在城四廂設置錄事司以治之十八年升平江路達嚕噶齊總管府二十六年攺江淮行省爲江浙行省移治杭州至正十六年張士誠據之攺隆平府十七年復爲平江路國朝吳元年攺蘇州府直中書省今南京洪武八年以揚州崇明縣來屬治十年又割昆山常熟嘉定地置太倉州今領州一曰太倉縣七曰吳長洲昆山常熟吳江嘉定崇明【吳地古今稱謂不一句吳泰伯始稱漢書注句者吳俗之發聲○吳中項羽傳舉吳中兵○吳下灌嬰傳破吳縣長吳下○吳門見李徳裕文指潤州爲吳之門戶○舊吳沈休文安陸王碑文鴻騫舊吳又劉琨勸進表奄冇舊吳○大吳吳縣鄕名○全吳梁簡文帝浮海石像銘雲長處全吳今昆山有全吳鄕長洲有全吳裏○中吳后唐升州爲中吳軍節度吳越時稱中吳府○吳會古有其語自唐以來稱者多指平江意謂爲東南一都會今郡有吳會亭吳會坊皆然實誤也觀史記漢書所載皆指吳越而言耳如吳王濞傳上患吳會輕悍時固未分會稽爲吳郡故舉二地合稱之至吳郡旣立稱者相因若曹子建詩云行行至吳會吳會非我鄕諸葛孔明云東連吳會蔡邕傳云逺蹤吳會謝承後漢書施延傳云吳會未分吳張紘謂収兵吳會王羲之時賦役繁重吳會尢甚石崇曰吳會僭逆荘子釋文浙江爲吳會分界亦皆指二浙之地朱桓傳云部伍吳會二郡齊太祖手詔吳會二郡以禮迎遣禇伯王六朝亦有下吳會兩郡造船此甚多證據尢明切也○三吳說者不同十道四蕃志通典元和郡國圖志並以吳郡丹陽吳興爲三吳又以義興吳郡吳興爲三吳酈道元水經云永建中陽羨周嘉上書以縣逺赴會至難求得分置遂以浙江西爲吳東爲會稽分爲三號三吳卽吳興吳郡會稽也按晉書咸和三年蘇峻反吳興太守虞譚與庾冰王舒等起義兵扵三吳時冰爲吳郡舒爲會稽則是吳郡吳興會稽爲三吳矣又安帝隆安三年孫恩防會稽劉牢之遣桓寶率師救三吳又陶回爲吳興太守時大饑三吳尢甚回開倉賑之及割府庫軍資以救乏絕詔會稽吳郡依回賑防據此則與水經正合又虞譚傳譚爲吳興太守詔加譚督三吳晉陵宣城義興五郡事孝武帝寧康二年太后詔曰三吳奧壤水旱並臻宜時拯防三吳義興晉陵及會稽遭水之縣全除一年租以此兩事考之則義興固在三吳之外而太后之詔亦不在三吳之數豈一時稱謂初無定說邪史傳各有詳簡差互邪或疑虞譚所督三吳晉陵宣城義興計六郡而稱五郡蓋譚自爲吳興增督五郡丹陽其一也桓寶救三吳者以孫恩旣陷會稽遂逼吳中故云今當以十道四蕃志及郡國志別說爲正又陸廣微吳地記以金陵爲中吳鄂州爲南吳武昌爲下吳卽三吳也地理指掌圖三吳今蘇潤湖州亦據吳丹陽吳興三郡而言也○東楚史記貨殖傳彭城以東東海吳廣陵爲東楚孟康曰舊名吳爲東楚】

吳縣附郡城西秦爲會稽郡置吳縣王莽攺名泰徳隋開皇九年楊素移治橫山東唐武徳七年復舊開元四年升望縣今管裏五百一十一

長洲縣附郡城東唐萬嵗通天元年分吳縣之北境置【以長洲苑名】乾元二年攺長洲軍大歷五年仍爲縣十二年升望又割吳地置華亭縣今管裏七百四十一

昆山縣在府東七十里秦漢婁縣地【以婁江名】相傳其城吳子壽夢所築【或云在漢爲疁縣後避錢鏐諱攺今名又吳志張昭封婁侯或云攺扵王莽時】梁天監六年分置信義縣屬信義郡【今縣西二十里村曰信義疑古縣治俗又訛爲眞義】大同初又分置昆山縣【以東有昆山名】隋開皇九年廢十八年復置唐天寶十載太守趙居貞奏分縣之南境及嘉興海鹽二縣地入華亭縣大歷十二年升會昌四年升望後析安亭等五鄕隸嘉定元元貞元年升州國朝洪武二年復攺爲縣管裏三百三十八

常熟縣【以其地丰穰故名】在府北一百五里晉太康四年分吳縣之虞鄕置海虞縣【以虞山名一雲海嵎以東臨海故也】梁天監六年置信義郡大同六年始置常熟縣隋廢信義郡並所領海陽前京信義海虞興國南沙入常熟又廢晉陵郡扵常熟置常州後割入蘇州唐武徳七年移治海虞城【今縣是也】元元貞二年升州國朝洪武二年復爲縣管裏五百一十四

吳江縣在府東南四十五里舊吳縣松陵鎭也五代梁開平三年析吳縣地置吳越扵此立南北兩城防遏使所元元貞二年升州國朝洪武二年復爲縣管裏五百六十二

嘉定縣在府東一百四十里故爲昆山之疁城鄕宋嘉定十年知府趙彥橚奏割昆山縣安亭等五鄕扵練祈市置縣元元貞二年升州國朝洪武二年復爲縣管裏六百六十八

太倉州在蘇州府東一百六里古婁縣之恵安鄕相傳春秋時吳王扵此置倉故名或云吳王濞也或云孫權和好扵遼公孫淵置倉扵此宋時置節制司酒庫元創海運海外畨舶皆扵此市易俗謂六國馬頭元貞二年升昆山縣爲州徙治太倉至正十三年立水軍萬戶府十六年張士誠據吳始城之州復徙昆山國朝吳元年立太倉衛洪武十二年又立鎭海衛治十年始割昆山之新安恵安湖州三鄕常熟之雙鳳鄕嘉定之樂智循義二鄕置爲州凡三百一十二里領縣一曰崇明

崇明縣在府東三百一十四里海中唐武徳間海中湧二洲【今東西二沙】宋時續漲姚劉沙與東沙接壤【卽崇明舊治】建中靖國初又漲一洲扵西北【卽今之三沙】嘉定中置鹽場號曰天賜舊屬通州海門縣元至元十四年升州隸揚州路國朝攺爲縣洪武八年以其地來屬管裏一百一十

分野

先儒謂古者受封之月嵗星所在之辰其國屬焉或謂以其州之星土爲國之分星稽諸載籍多有異同姑從舊志所存是訂而次第之

黃帝分星次斗十一度至婺女七度曰須女又曰星紀扵辰在丑謂之赤奮若扵律爲黃鐘

周禮保章氏鄭注云星紀吳越也

春秋緯文耀鉤云蒙山以東至南江會稽震澤徐揚州屬權星

爾雅星紀斗牽牛吳分野

史記天官書二十八捨主十二州吳楚之疆在熒惑占爲鳥衡【正義云熒惑鳥衡皆南方之星鳥衡栁星也或曰張也】

西漢天文志斗江湖牽牛婺女揚州地理誌吳地斗分越地牛女分

費直分星次斗十度至女五度爲星紀扵辰在丑吳越分野

蔡邕分星次斗六度至須女二度謂之星紀大雪冬至居之吳越分野

皇甫謐帝王世紀云星紀自斗十一度至女七度吳越分

陳卓範蠡鬼谷張良諸葛譙周京房張衡分星次分野斗牽牛須女吳越揚州九江入斗一度廬江入斗六度豫章入斗十度丹陽入斗十六度會稽入牛一度臨淮入牛四度廣陵入牛八度泗水入女一度六安入女六度

晉天文志南斗十二度至須女七度爲星紀

唐一行所分星次分野南斗牽牛星紀之次也丑初起斗九度【餘千四十二杪十二太】中斗二十四度【一千七百八半】終女四度其分野自廬江九江負淮水之南盡臨淮廣陵至於東海又逾南河得漢丹陽會稽豫章郡西濱彭蠡南涉越州盡蒼梧南海古吳越及東南百越之國皆星紀分也南斗在云漢之流殷淮海之間爲吳分牽牛在南河浸逺故其分野自豫章東達會稽南逾嶺徼爲越分

陳氏曰春秋占相以嵗所在爲福嵗所衝爲災故嵗在越而吳不利【按左傳昭公三十二年吳伐越史墨曰越得嵗而吳伐之必受其凶釋者以爲嵗在星紀此星紀爲越之分星而揚州之星土也符堅將謀晉引羣臣會議符融曰嵗鎭鬥牛吳越之福石越曰今嵗鎭星守牛斗福徳在吳懸象無差未可犯也及堅入寇果敗】

宋兩朝天文志天市垣二十二星東西各列十一星其東垣南第六星曰吳越

國朝淸分野書吳分野鬥牛在醜自斗三度至女一度屬吳越分揚州今兩浙蘇皆吳分也

疆域

蘇財賦甲天下然其土壤不甚廣也況江湖之間水居其半焉觀其疆域可以知

唐蘇州吳郡領縣七東西四百三十九里南北三百三十里【東至海三百六里南至吳興郡三百一十里西至晉陵郡義興縣界一百三十三里北至晉陵郡二百里東南到東海釗山四百五里西南到吳興郡二百二十二里西北到晉陵郡一百九十五里東北到常熟縣界三百二十九里出杜氏通典】

宋平江府領縣六東西三百二十五里南北三百里【東至海二百二十里西至常州界一百三十二里南至秀州界一百一十里北至江一百八十里東南到秀州界一百五十里西南到湖州烏程縣界一百三十里東北到海二百三十里西北到常州界五十里以烏角溪爲界】

元平江路領州四倚郭縣二錄事司一東西三百二十五里南北三百里【東至海二百二十里西至無錫州一百三十二里南至嘉興縣一百一十里北至江一百八十里東南到嘉興縣一百五十里西南到烏程縣界一百三十里東北到海二百三十里西北到無錫州界五十里】

國朝爲蘇州府領縣七東西五百四里南北四百二里【東至崇明縣三百一十四里到海渺無邊岸西至常州府宜興縣界一百里到宜興縣一百九十里南至嘉興府嘉興縣界九十四里到嘉興府一百三十里北至揚州府通州界一百五十里到通州二百七十二里東南至松江府華亭縣界一百二十六里到松江府一百八十里東北至常熟縣界許浦港一百七十二里到大海渺無邊岸西南至吳江縣界一百五十一里到湖州烏程縣二百一十一里西北至常州府無錫縣界四十九里到常州府一百八十九里至應天府五百八十八里至順天府三千八百里】按歷代疆域不同東至甬東西至雩婁【在今廬江】豫章【接楚】南至於越【今余幹】艾【今分寧】北至徐鐘吾槖臯【在今壽春】此春秋吳國之境也東至句章【在今慶元】西至豫章南至南海郡北至廣陵【秦九江郡】此秦漢會稽郡之境也東至海鹽西至丹陽郡南至會稽北至廣陵此東漢吳郡之境也東至海鹽西至丹陽南至會稽北至毘陵此三國六朝吳郡之境也東至海鹽西至宣州南至杭州北至常州此隋唐五代蘇州之境也東至華亭西至太湖南至吳江北至江陰此宋平江府之境也東至華亭西至無錫南至嘉興北至江陰此元平江路之境也東至崇明西至太湖南至嘉興烏程北至江陰此國朝蘇州府之境也

姑蘇志卷七

欽定四庫全書

姑蘇志卷八

明王鏊撰

山上

吳中諸山奇麗瑰絕實鐘東南之秀地理家謂其原自天目而來發扵陽山今紀自陽山分華鹿而南迆邐天平盡扵靈巖別由穹窿而東盡扵楞伽以及湖中諸山若虎丘扵諸山最小而名勝特著且非有所附麗故首列之

虎丘山在府城西北七里吳越春秋云闔閭葬此以扁諸魚腸劍各三千爲殉越三日金精結爲白虎踞其上故名唐避諱攺武丘又名海湧峯遙望平田中大�耳比入則奇勝萬狀其最者爲劍池兩崖劃開中涵石泉深不可測相傳秦皇發闔閭墓鑿山求劍無所得其鑿處遂成深澗今名劍池顏眞卿書虎丘劍池四字石刻猶存【宋王禹偁劍池銘並序虎丘劍池泉石之奇者也吳地記引秦皇之事以爲詭說考諸舊史則無聞焉矧儒家者流不可語怪因爲銘以辯之銘曰茂苑之側震澤之�巖巖虎丘沈沈劍池峻不可以仰視深不可以下窺我疑乎太極作怪化工好奇水物設險山妖忌危陷其泉也蓋取諸坎磔其石也以象乎離艮有止兆防無亨期搆此屯難成乎險巇直恐夏后弗能導之豈惟秦皇而能肇玆蓋其始也一气發泄兩儀分別爭融鬭結擊搏而裂斷壁雙掲摩云不徹翠禿靑殘挫銳而中絕寒流下咽犇山未決雪壅雷収拗怒而曲折蹙束湍瀨呀槎洞穴防翻成窟龍戰有血匪自人力蓋從天設誰謂一拳登之維艱誰謂一勺挹之不竭池實自然劍何妄傳我欲涉道如池之淵我欲立節如石之堅位以道取名以節全濡筆池心勒銘山巓破眾惑焉言余志焉宋方惟深詩云崖奇天開蒼淵下澄澈世傳靈劍飛山石千丈裂神蹤去不返今作蛟龍穴是非漭難詰嵗名多異說惟當淸夜來靜賞潭上月範成大石罅渟劍气潛誰將樓閣苦荘嚴只知暖熱逰人眼不道蒼藤翠木嫌國朝髙啟幹將欲飛出巖石裂蒼礦中間得深泉探測費修綆一穴海通源雙崖樹交影山中多居僧終嵗不飲井殺气凜猶在棲禽夜頻警月來照潭空雲起噓壁冷蒼龍已何去遺我淸絕境聽轉轆轤聲時來試新茗徐賁闔閭試劍處靈泉湛澄靜苔花漬余血石色帶古礦空山秋气寒幽林夜光冷月明樹交壁人靜霜折綆古懷且當置淸景庶足領】其前爲千人坐蓋神僧竺道生講經處大石盤陀徑畝髙下平衍可坐千人唐李陽冰篆書生公講臺四字分刻四石今失其一臺側有防頭石上有可中亭取劉禹錫詩語本名可月今誤稱云【唐劉禹錫詩生公說法鬼神聽身後空堂夜不扃髙坐寂寥云漠漠一方明月可中亭方惟深生公天人師講法花雨墮當時聽法眾片石千人坐山祗常防持山鳥不敢涴野人心茫然傲蕩多酒過醉來不肯歸石上防云臥範成大聽經人散蘚花深千百誰能更賞音只好岸巾披鶴氅風淸月白坐彈琴國朝沈周月夜千人石獨步一山有此座勝處無勝此羣盡磽出夷曠特如砥其腳挿靈湫敷霞面深紫城中士與女數到不知幾列酒卽爲席歌舞日喧市今我作夜逰千載當隗始亦莫費秉燭步月良可喜月皎光潑地措足畏踏水所廣無百步旋繞千步起一步照一影千影千人比一我欲該千其意亦妄矣譬佛現千界出自一毫耳及愛林木杪玲瓏殿閣倚僧或映火總在蛛綱裏閴閴萬響滅獨度跫然履恐有竊觀人明朝以仙擬】又有白蓮池在臺之左相傳說法時池生千葉蓮花故名又有試劍石憨憨泉養鶴澗回僊徑石井泉泉卽張又新所品第三泉也【吳郡誌云劍池傍經蔵後大石井面澗丈餘嵌巖自然上有石轆轤嵗久湮廢寺僧乃以山后土井當之紹熙三年主僧如壁始淘古石井去淤泥五丈許四傍石壁鱗皴天成下連石底泉出石脈中味甘冷勝劍池郡守沈揆作屋覆之別爲亭扵井傍以爲烹茶晏坐之所宋沈揆詩靈源一閟幾經年石上重流豈偶然漸喜行春有幽事人間初見第三泉○上方髙閣倚層巒下有淸泉一鑑寒更作小亭供勝覽盡収吟思入毫端範成大勸耕堂上醉髙年和气春風共靄然大士亦修隨喜供夜來古井發新泉○落紙雲煙墮翠巒一潭月鬭淸寒鳳凰池上揮毫手郤掬山泉淬筆端沈周月夜叩僧房汲泉煮茶坐松下淸啜夜叩僧房覓澗腴山童道我吝村沽未傳盧氏煎茶法先執蘇公調水符石鼎沸風憐碧縐甆甌盛月看金鋪細吟滿啜長松下若使無詩味亦枯】晉王珣嘗據爲別墅山下因有短簿祠珣記云虎丘大勢四面周回嶺南則是山徑兩面壁立交林上合蹊路下通升降窈窕不卒至吳地記亦云虎丘絕嵒聳壑茂林深篁爲江左丘壑之表吳興太守禇淵嘗經逰其地淹畱數日嘆曰今之所稱多過其實惟覩虎丘逾扵所聞劉宋何求及弟防陳顧越唐史徳義並隱此山舊有東西寺卽王氏二墅皆在山下今雲巖寺在山上而二寺俱廢又有望海樓小吳軒致爽閣陳公樓五臺山樓千頃云閣他勝處尙多不能悉載【陳顧野王虎丘山序夫少室作鎭以峻極而標奇太華神掌以削成而稱貴若玆山者髙不槪云深無蔵影卑非培塿淺異疎林秀壁數尋被杜蘭與苔蘚椿枝千仞掛藤葛與縣蘿曲澗潺湲修篁防映路若絕而復通石將頽而更綴抑巨麗之名山信大吳之勝壤若乃九功六義之興依永和聲之制志由興作情以詞宣形言諧扵韶夏氏文暢扵鐘律由來尙矣未有登髙能賦而韜斐麗之章入谷防歸而忽鏗鏘之節故總轡齊鑣競雕虫扵山水雲合霧集爭歌頌扵林泉於時風淸防谷景麗修巒蘭佩堪紉故繩可索林花翻灑乍飄颺扵蘭臯山禽轉響時弄聲扵喬木班艸班荊坐磻石之上濯纓濯足就滄浪之水傾縹瓷而酌旨酒剪緑葉而賦新詩肅爾若與三逕齊蹤鎗然似共九成偕韻盛矣哉聊述時事寄之翰墨陳張種與沈炯書虎丘山者吳嶽之神秀者也𨿽復峻極異扵九天隱嶙殊扵太一襟帶城隅獨超眾嶺控繞川澤顧絕羣岑若其峯崖刻削窮造化之瑰詭絕澗杳若鬼神之髣髴珍木靈艸茂瓊林與碧葉飛禽走獸必負義而膺仁是以歷代髙賢輕舉棲托梵臺雲起寶剎星懸自非玉牒開精金祥緼耀豈其神怪若此者乎沈炯答書若乃三江五湖洞庭巨麗寫長洲之茂苑登九曲之層臺山髙水深雲蒸霧吐其中之秀異者實虎丘之靈阜焉冬桂夏柏長蘿修竹靈源祕洞轉側超絕逺澗深崖交羅戶穴唐獨孤及夜晏序方今內有防龍臯伊以佐百揆外有方叔召虎以守四海天下之人髙枕無事則琴壺以晏朋友笑歌以展霞月吾黨之職也我是以有今玆虎丘之會巖巖虎丘奠吳西門崒然如香樓金道自下方而踴鏁丹霞白雲扵蓮宮之內會之日和气滿谷陽春逼人巖煙掃除肅若有待余與夫不亂行扵鷗鳥銜流霞之杯而羣嬉乎其中笑向碧潭與松石道舊兕觥旣發賔主醉止狂歌送酒坐者皆和吳趨敷奏云去日沒梵天月白萬里如練松陰依依狀若畱客於斯時也挽雲山爲我輩視竹帛如艸芥頹然樂極眾慮皆遣扵是奮髯屢舞而嘆今夕何夕同者八人醉罷皆賦以爲此山故事陳張正見從永陽王逰虎丘山詩滄波壯郁島洛邑鎭崇芒未若玆山麗招曉擅水鄕地靈侔少室塗難像太行重巖標虎踞九曲峻羊腸澑深澗無底風幽谷自涼柙沈余玉气劍隱絕星光白雲多異影丹桂有藂香逺看銀臺竦洞塔耀山荘瑞艸生金地天花照石梁淸逺道士同沈恭子防虎丘我本長路周遭罹歷秦漢四瀆與五嶽名山盡幽竄及此客區中始有近峯翫近峯何鬱鬱平湖彌漫吟挽川之陰步上山之岸山川共澄徹光彩交淩亂白雲蓊欲歸靑松忽消半客去川鳥靜人來山鳥散谷深中見日崖幽曉非旦聞子盛防遨風流足詞翰嘉玆好松石一言常累嘆勿謂余鬼神忻君共幽贊顏眞卿刻淸逺道士詩因而繼作不到東西寺於今五十春朅來從舊賞林壑宛相親吳子多蔵日秦皇厭勝辰劍池穿萬仞盤石坐千人金气騰爲虎琴臺化若神登壇仰性一捨宅嘆珣瑉中嶺分雙樹回巒絕四鄰窺臨江海接崇飾四時新客有神仙者扵玆雅麗陳名髙淸逺峽文聚鬥牛津迹異心寧間聲同質豈均悠然千載後知我挹光塵李徳裕追和茂苑有靈峯嗟余未防觀蔵山在平陸壊谷爲髙岸岡繞數仞墻巖潛千丈榦乃知造化意回斡資奇翫鏐騰昔虎踞劍沒常龍煥潭黛入海底崟岑聳霄半層巒未升日哀狖寧知旦緑篠夏凝陰碧林秋不換防搜旣窈窕回望何蕭散川晴嵐气収江春雜英亂逸人綴淸藻前哲畱篇翰共扣哀玉音皆舒文繡叚難追彥回賞徒起興公嘆一夕如再升含毫星斗爛皮日休追和淸逺道士詩並序虎丘山有淸逺道士詩一首其所稱自殷周而歷秦漢迄於近代抑二千年末以鬼神自謂亦怪之甚者格之以淸健飾之以俊麗一句一字若奮若彼建安詞人儻在不得居其右矣顏太師魯公愛之刻扵巖際並有繼作李太尉衛公欽淸逺之髙致慕魯公之素尙又次而和之顏之敍事也典李之屬思也麗並一時之寡和又幽獨君詩二首亦甚奇愴余嗜古者觀而樂之因總而爲和答不知孰氏之作其辭古而悲亦存於篇末噫淸逺道士果鬼神乎抑道家者流乎抑隱君子乎詞則已矣人則吾不知也○成道自衰周避世窮炎漢荊杞𨿽云梗煙霞尙容竄玆岑信靈異吾懷愜流翫古澀石鐵鉎嵐重輕埃漫松膏膩幽逕蘋末著孤岸諸蘿幄幕暗眾鳥陶匏亂巖罅地中心海光天一半猨行列歸白雲次第散蟾蜍生夕景沆瀣餘淸旦風人采幽什墨客學靈翰嗟余慕斯文一詠復三嘆顯晦𨿽不同玆吟粗堪贊陸防追和一代先後賢聲容劇河漢況玆邁古士復歷蒼崖竄辰經幾十萬邈與靈壽翫海嶽尙推移都鄙固蕪漫羸僧下髙閣獨鳥沒逺岸嘯初風雨來吟余鐘唄亂如何鏈精魂萬祀忽欲半不爲防臂憂肯作秋柏散吾聞鄷宮內日月自昏旦左右修文郎縱橫灑篇翰斯人久溟溟得不長慕嘆庶或有神交相從重興贊陸防補沈恭子詩並序按淸逺道士詩題中有沈恭子同防旣謂神怪之儔得非姓氏謚爲恭子乎趙宣子韓獻子之邪恭子美謚也而詩中有風流詞翰之稱豈獨唱而不和者歟疑闕其文以爲恭子之恨乃作一章存扵編中亦補亡之義也○靈質貫軒昊遐年越商周自然失逺裔安得怨寡儔我亦小國易名慚見優𨿽非放曠懷雅奉逍遙遊攜手桂枝下屬詞山之幽風雨一以過林麓颯然秋落日倚石坐天寒登古丘荒泉已無夕敗葉翳不流亂翠缺月隱衰紅淸露愁覽物性未逸反爲情所囚異材偶絕境佳藻窮搜虛傾寂寞音敢作雜佩詶皎然陪陸長源裴樞逰武丘雲水夾雙剎遙疑湧平陂入門見蔵山元化何由窺曵組探詭怪停驄訪幽奇情髙气爲爽徳暖春亦隨瑤艸自的皪黃樓爭蔽虧金精發壞陵劍彩沈靈池一覽匝天界中峯步未移應來逺公石列坐援松枝權徳輿酬陸四十虎丘對月東風變蘅薄時景日妍和更想千峯夜浩然幽意多蕙香襲閒趾松露泣喬柯潭影漾霞月石牀封薜蘿夫君非嵗時已負靑防姿龍虎一門盛淵深四海推駸駸步騕防婉婉翥長離圃盡瑤樹家林輕桂枝聲榮徒外奨恬淡方自適逸气淩顥淸仁祠訪金碧芊眠瑞艸秀防續云竇滴芳訊發幽緘新詩此良覿故人石渠署美價滿中朝落日杉松直芬芬蘭杜飄雄詞鼔溟海曠度豁煙霄營道幸同術論心皆後凋循環伐木詠緬邈招隱情慙玆擁腫才愛彼潺湲淸拘牽尙多故夢想何由並終結方外期不待華發生劉禹錫靑林虎丘寺林際翠微路立見山僧來遙從鳥飛處玆峯淪寶玉千載惟丘墓埋劍人空傳鑿山龍已去捫蘿披翳薈路轉夕陰遽虎嘯崖谷寒猿鳴松杉暮徘徊北樓上海江窮一顧日映千里防鵶歸萬家樹蹔因愜所適果得捐外慮庭暗棲還云檐香滴甘露久迷空寂理多爲聲華故永欲投此山餘生豈能誤又宿望海樓獨宿望海樓夜深珍木冷僧房已閉戶山月方出嶺碧池劍彩寶剎搖星影卻憶郡齋中虛眠此時景白居易香剎看非逺祗園入始深龍蟠松矯矯玉立竹森森怪石千僧坐靈池一劍沈海當亭兩面山在寺中心酒熟憑花勸詩成倩鳥吟寄言軒冕客此地好抽簪夜逰西武丘不厭西山寺間來卽一過舟船轉云島樓閣出煙蘿路入靑松影門臨白月波魚跳驚秉燭猿覷怪鳴珂搖曵雙紅斾娉婷十翠娥香花助羅綺鐘梵避笙歌領郡時將久逰山數幾何一年十二度非少亦非多武丘寺路自開山寺路水陸往來頻銀勒牽驕馬花船載麗人芰荷生欲徧桃李種仍新好住湖堤上長畱一道春李紳秋山古寺東西逺竹院松門悵望同幽鳥靜時侵徑月野煙消處滿林風塔分朱鴈餘霞外剎對金螭落照中官備散寮身郤累往來慙謝二蓮宮張籍望月登樓海气昏劍池無底浸云根老僧只恐山移去日暮先教鎖寺門宋晁回逰虎丘詩並序余罷掌賦東陽歸次蘇臺時故人王士龍飲餞於閶門且曰虎丘山寺吳中勝防不越數里可能逰乎余沛然愜心諾而偕往由枝乘水輿嘯淸風目逰趣棹工叢力葉舟如飛拂白英以半開縈紅樹以傍出�詣幽境夐無纎塵相與披煙蘿淩磴道杳疑天外作爲佛宮俯臨劍池呀若斷岸磊砢崷崪不能形容肆凝覽以東周惜頺景之西匿一觴一詠柅興而還遂裁八章以表嘉會時淳化四載自序○餞別閶門復少畱故人邀我浣離愁旋酟美醖乘漁艇急棹斜陽到虎丘千古劍池呀怪石一方金地枕淸流歸時眷戀情無限不得從容秉燭逰王禹偁蘚墻圍著碧孱顏曾是當年海湧山盡把好峯蔵寺裏不教幽境落人間劍池艸色經冬在石座苔花自古斑珍重晉朝吾祖宅一回來此便防還○樂天曾守郡酷愛虎丘山一年十二度五馬來松闗我今方吏隱心在雲水間野性羣麋鹿忘機狎鷗鷴乘興卽一到興盡聊自還不知使君貴何似長官閒○徒勞官職在天涯一望家園一淚垂不是虎丘多勝防拂衣歸去已多時丁謂久塵黃閣侍威顏忽擁髙牙出帝闗玉佩乍辭文石陛錦衣重到虎丘山倦飈時傍潺湲起珍羽多從杳靄還官大寵深難得暇林泉懷舊是偸閒梅詢鳳池初下陡孱顏虎寺重逰啟舊闗金鉞傳呼投釣渚寶天輝映讀書山臥龍昔日曾三顧遼鶴千年始一還應爲蒼生須再起艸堂蘿幄詎容閒蘇耆虎踞標靈迹危樓杳靄間劍池沈石壁金地湧秋山塔映松軒防云迷蘚逕斑磬隨靈籟盡鶴伴老僧閒有句慙先哲無辭愈厚顏我來聊寫望頓覺離人寰範仲淹昔見虎眈眈今爲佛子巖云寒不出寺劍淨未離潭幽步蘿垂徑髙禪雪閉庵吳都十萬戶煙瓦亙東南蔣堂林端生色美新晴樓閣依山若畫屏石坐最宜人選勝劍池潛想地遺靈僧牕松竹冬尢茂寺路煙霞晝亦防自媿逾年假麾守一回方得扣禪扃張伯玉東客從來過虎丘橘花渡口維扁舟闔閭宮殿不可見但對古塔寒颼飅憶昔吳王全盛日水犀十萬橫吳鉤楚山旣掘荊人冢越嶺仍將勾踐囚豈謂西施能破國誰知麋鹿上臺逰惟有吳王在時月夜深閒照劍池秋蘇舜欽重事飄然付一舟吳山蕭寺且淹畱白雲已有終身約醁酒聊驅萬古愁峽束蒼淵深貯月巖排紅樹巧裝秋徘徊欲出向城市引領煙蘿空自羞蘇軾入門無平田石路穿細嶺陰風生澗壑古木翳潭井湛盧誰復見秋水光耿耿鐵花秀巖壁殺气噤蛙黽幽幽生公堂左右立頑礦當年或未信異服精猛胡爲百嵗後仙鬼互馳騁窈然畱淸詩讀者爲悲哽東軒有佳雲水麗千頃熙熙覽生物春意破淒冷我來屬無事暖日相與永喜鵲翻初旦愁鳶蹲落景坐見漁樵還新月溪上影悟彼良自咍歸田行可請蒲宗孟長松繞步水灣環寺據吳王冡墓間瘦石千層開碧玉疏圍十里裹靑山壁從地上嶃巖起雲出門前自在閒零落生公講臺下無人說法但空還逰虎丘因書錢塘舊逰失卻湖山恨去舟新年無意作春逰東風昨夜思龍井曉雨全家入虎丘望見逺峯疑石衖悞尋歸路認花樓明朝因出閶門去淸夢遙知在兩州章子厚和闔閭城外小層巒瘦竹寒松數里間並岸逢僧知寺近入門鑿石漸登山鈍鉤劍化空池在幽獨詩成白日閒逰客幸無官事束何須齋舫到昏還○傳聞城角艤行舟自擁笙歌選勝逰偶爲寒江阻潮汐再容淸賞屬林丘燕回吳苑風和雪夢防錢塘月滿樓盡把蘇杭好煙景醉吟將去詫東州方惟深晉人事髙曠所得多奇僻雲巖佛子廬曾爲二王宅當時槃樂地俯仰成今昔林泉亦余好徘徊相遺迹那知非昔人復作登臨客孫覿大雪同羣兒逰虎丘冬溫陽久亢一雪意頗快乘興泛扁舟出郭信如邁放棹得虎丘恍然銀色界瑤山夾細逕瓊樹偃曲蓋引步到層樓極目吳城隘飛鸞翔空中千峯羃天外景虛云可淩寒重酒易觧羣兒慶老翁扵此气不憊○多病身如寄長貧气自華只將窮事業便當老生涯泥飲醉生頰挑燈喜見花慇懃香火社閒病到毘耶禪客靑鞋軟詩翁白帽斜驚回蝶栩栩喜聽鵲查查推戶風敲竹登牀雨散花匆匆一笑許只履上靑霞葉夢得同程俱逰虎丘得虎字我從山中來更覓林下侶常憂雲水腳臨老涴塵土髙堂老禪伯眉頰耀蓮宇號風一哮吼萬竅爲吞吐乘髙寄逺覽城郭遙可數長陂去渺漭積潦防梅雨從容半日會邂逅平生語亂石拱槎牙重淵下深阻誰能望鬥牛寶气濯千古勿作李將軍彎弓徒飲羽程俱得丘字四顧平野孤撐見林丘常疑湧地出儻復海所浮上有千人臺靈蹤想前修無情肯深義頑石亦防頭下有百尺淵神光幹鬥牛陰崖不見日艸木皆先秋兩晉多達士東亭抑其流結廬逺車馬寄此山之幽一朝施白足奔去如毛輶矧伊桑下宿肯作賈胡畱○尋壑復經丘人看李郭舟藤花多背日桐葉最知秋虎去藜藿盡龍歸蛙黽愁振衣臨石壁未羨習池遊方仲荀海湧起平田禪扉古木間出城先見塔入寺始登山堂靜參徒散巢喧乳鶴還祖龍求寶劍曾此鑿孱頑範成大不過溪橋又兩年偶隨笻竹訪幽禪有緣再踏雲巖路無處重尋石井泉擬輟半山分座住先攜一枕借牀眠覺來飽喫紅蓮飯正是塘東稻熟天又致爽閣碧嶂橫陳若防鼇畫欄相對兩雄豪東軒只有云千頃不似西山爽气髙葉適虎丘之名嵗二千虎丘之丘何然眾山爭髙隱日月笑此拳石埋平田𨿽然防嶁疑異物劃開陰崖十丈懸冢中有恨索遺指亭上無語傳枯禪偏是吳人愛山急逐面分方誇憑立屋承隋唐良穩稱墨題熈丰尙新濕松稍莫遣風雨橫石盤自添苔蘚澀春來春去吳人逰足蠒層顚踣應泣湯仲友虎是何年踞名存迹已亡塔從林外出山向寺中蔵池暗生寒气臺荒受夕陽更無人弔古來只爲春忙元周馳茫茫句吳墟異阜崒然起諸天作藩屏樹立空翠里人言開辟初湧出自海底至今羅宮室意與芝闕比夫差暴齊晉繼霸執牛耳金銀固九泉燼國用奢侈投身甬東地委棄孰憐己因思人間世踴躍徒爲爾蒼茫一長望萬古遽如此日暮鐘磬閒且欲談至理張伯雨振屐稍踐危援藤遂支滑尙餘金玉气山川相應發沼吳不滿眼軒中樹如髮花覆闔閭城石繞生公梋適與幽人攜及玆暮春月坐久得忘言移樽防淸樾吳簡巨靈夜竊吳剛斧斸云分得蓬萊股巉巖老石甚雄武女媧不敢支天柱六丁移近吳城傍土利剝蝕千風霜神膏迸蘚流玉漿碧泉澄露飛金莖當時湛盧淬秋月西走荊秦南竄越館娃宮成鋒卽缺防煙荒艸長愁絕我來適興登髙墟浩歌醉倒黃金壺百年榮悴君知無西施未必能亡吳倪瓚余適偶入城本是山中客舟經二王宅弔古覽陳迹松陰始亭午嵐气忽斂夕欲去仍裵徊題詩滿苔壁髙啟與張憲金起王隅聨句飛梁上當空憲直壁下插水兩樹交古陰啟孤亭倒淸泚初至意已愜憲再陟神亦靡气銷淵龍蔵起骨朽山虎死蒼崖出鬼詩隅金蔵悶僧史霸圖渺何在憲世事果如此佳逰信難遭啟壯志良未已憑闌瞰神州起樹羽訝軍壘未暏煙塵淸隅且耽林壑美啟臨風揮一觥憲借艸脫雙履鶯啄朱果殘啟蜂抱黃英委琴咽斜陽蟬憲棊戰欲雨螘溽暑避松箑啟輕涼透藤椅瞇目尋黒甜憲潛心玩旨籟響破虛寂啟香淸飄旖旎飯鐘隔煙來憲樵笛吹月起整轡戒僕夫起揖鞭謝釋子龎聲吠喧呵隅騎影歸迆遺戀尙眷然啟重來那復爾明發抗塵容憲何由繼芳趾啟又獨逰雲巖寄周防城西諸山非不奇我逰獨與玆山宜紅櫻春開山後寺白水夏滿山前陂幽居況與山不逺鐘鼔每到空齋惟雨餘煙中落日下曵杖往讀頭陀碑兩崖蒼蒼石色古枇杷樹髙陰滿池殿燈欲昏上犀鼠塔鈴已靜蹲孤鴟興來卽逰興盡返迎送豈要山僧知困窮喪亂豈無感正賴此境忘吾悲嗟君何爲乃自若破韉短策塵中馳掛帆能來亦未晚浦口三日南風吹楊基層軒構崇丘緑樹帶吳苑鳩鳴春竹靜鶴下煙汀逺初登已神暢稍久竟忘返松髙急雨過艸弱微風偃幽潭閟靈迹气濕龍蜿蜿俯深戒臨危歷險知步蹇歸途極遐矚蒼茫失西巘釋良琦秋日歸虎丘虎丘共作五年畱幾度相攜上小舟楊栁春橋半塘寺芙蓉夜月百花洲長林放鶴聞支遁一室編蒲老睦州此日獨歸懷往事空山艸色不勝秋徐有貞雲巖雅集志天全翁自永昌歸吳三載扵玆矣閉門卻掃非湖山之逰不出出則孤篷短棹飄然往翛然還而未嘗有同逰同樂者甲申秋九月上日自在居士自玉峯來始相約爲登髙之集約所登曰山之近而佳者則武丘之雲巖乎約所集曰凡吾詩社中人皆可也然不必期翌旦至者卽與及旦而鹿冠道人自東原至愛云道人自墻東至醒庵未庵兩文學至自緑水園翁乃與之載酒肴出閶門追及居士扵畫舫而長沙幕賔繼至遂卽舫中張宴爲水嬉望山而進日卓午乃至而吾七人皆古衣冠步入山門笑詠以登巖緇野褐盱眙相視迎而導之自麓及巓凡臺殿亭館之有名者必造焉旣乃遵鶴澗過松庵循劍池躋雲閣列席而飲用司馬公眞率會例酒至自斟杯行無算於時黃花方盛開采英浮白薦以紫莄緑橘而山珍海錯間之每酒行三五巡則一瀹以茗故𨿽酣而不醉醉而不亂間起而延佇巖阿憑軒以眺邇而千章之松萬竿之竹雲作之色風作之聲海濤怒鼔天籟和鳴目耳聳應接不暇逺而陽華諸山自乾而離陣列車連衡絕乎莾蒼之野其區之浸自坤而巽滙乎三江極乎雲海之涯塊圠混茫與天無際使人神爽飛越將與造化上下同流而無間者因相與尋勾吳之遺迹弔闔閭之宮慕太伯之至徳企延陵之髙風嗟霸圖之易泯而知有道者之無窮也居士乃倡爲四韻之詩鹿冠繼之兩文學繼之愛雲長沙又繼之而翁則旅酬而徧和之惟古以菊節登髙必以詩酒爲樂事然能兼之者鮮矣孟參軍之扵龍山有酒無詩陶徵士之扵栗裏有詩無酒老杜之扵藍田小杜之扵齊山有詩有酒而無屬和之什且彼晉唐中季人亂日滋其皆不能無憂而我輩幸當太平之世以時防衍而兼有詩酒賡酬之樂然則斯集之雅蓋前此所未有也扵是爲志居士爲玉峯夏仲昭鹿冠爲京兆杜用嘉愛云爲吳興施堯卿醒庵未庵皆陳氏仲孟賢季孟英長沙爲彭城劉廣洋而翁則東海徐有貞云吳寛逰虎丘江神子千人石上可中亭僧說法鬼來聽此事休談但愛石崚嶒二十餘年身再到頭已白樹猶靑劍池一道水偏淸撿泉經第三名斜陽休促客回城小閣半間重徙倚蘇子語是詩銘又登千頃云閣蘇公詩句舊曾聞小閣猶題千頃云故事流傳如昨日後人登覽感斯文田苗盡繞平湖緑江樹遙從過雨分日晚間頻拄笏西山佳气正氤氳沈周雪中逰虎丘月色風光知幾醉好奇重補雪中緣急排巖樹開髙閣生怕溪山又少年城郭萬家羣玉府塔檐千澑半空泉香茶美酒如酬酢如此登臨亦可傳】

陽山一名秦餘杭山一名萬安在城西北三十里髙八百五十餘丈逶迆二十餘里以其背陰面陽故曰陽亦云四飛以四面視之勢若飛動也大峯一十五而箭缺爲絕頂【相傳秦皇射扵此故其下有射瀆】戰國策云越王以散卒三千禽夫差扵幹隧今萬安山有遂山卽其地也箭缺下有文殊寺寺內石井大旱不涸有白龍洞嶺西有龍母冢東北有白鶴山以丁令威宅名山產白墡亦名白墡嶺又名白蓮峯以下有白蓮寺也今名澄照寺其前有龍湫白龍廟在焉【髙啟詩我登此山巓不知此山髙但覺羣山總在下坐撫其頂同兒曹又見太湖動我前洶湧三十萬頃煙波濤長風吹人度層障不用仙翁赤城杖峯回秋礙海鶻飛日出夜聽天雞唱中有一泉長不枯乃是蜿蜒神物之所都老藤陰森洞府黑樹上不敢畱棲烏常年禱雨車來此投金符靈旗風轉白日晦馬鬛一滴霑三吳巖巒蒼蒼境多異樵子尋常不曾至探幽歷險未得歸忽聽鐘來澗西寺此時望靑冥脫略塵世情白雲冉冉足下起如欲載我升天行古來名賢總何有惟有此山長不朽欲呼明月海上來照把長生一瓢酒浮醉枕肱洪崖笑開口天風吹落浩歌聲地上行人盡回首】自此一支東北過金芝嶺曰管山【亦曰巏山】山北大石湧出如蓮花上有雲泉庵【國朝張淵史鑑李應禎吳寛觀大石聨句巖巖者大石應禎奇觀人所誦遐想十載余寛來逰五人共捨舟始登陸淵杖策不持鞚是時日當夕鑑玆山气逾滃入門信突兀應禎拾級駭空洞落星何破碎寛靈鷲宜伯仲仰觀神欲飛淵俯瞰心屢恐鱗皴苔蘚剝骨立冰雪凍鑑神驅道防呵應禎鬼劈文錯綜尊嚴凜君臨寛張拱儼賓送環列盡兒孫淵擁防等僕從欲假愚公移鑑諒匪雍伯種臥鼓慨桴亡應禎對臼怯杵重猊吻呀未収寛龍鬛怒難控凝血疑痛鞭淵立肺詎寛訟上漏還啟鑑中通自成衖大惟補天功小可砭肌用分矢肅愼來應禎浮磬泗濱貢淵防利並攢劍兀臬側倚甕嶧山辱嬴秦寛艮嶽遺汴宋截彼民具贍淵壯哉客難奉鑑落照紅抺赭歸云白流汞僧講防頭譍應禎將射沒羽中塵緣契三生寛陣圖懷七縱淵在懸太師撃攻玉詩人諷仙煮充腹饑鑑俗搘免腰痛瑤琨產惟揚寛瑯玕出乃雍髙題少室名應禎怪作東坡供半空見玉蝙千仞附靑鳳淵棲禪餘百年問僧僅三眾憑虛圍曲闌寛架壑出飛棟竹幽補堂拗鑑樹古嵌厓縫竇黑炊煙燻應禎坎平鐘乳壅盤盤棧道危寛防防水泉動淵登頓足力疲眺望眼界空鑑松露發欲濡潭月手可弄寛窮攀任生皸應禎醉吟微帶齆列坐對彎跧淵大呼應鍠防嗜癖牛李愚鑑詩戰鄒魯閧寛拜奇得顚名憂墜成噩夢試與叩山靈儻來捐薄俸應禎沈周大石狀望望秦餘杭首尾行不了大石突其凥翹然一拳橋山體厚蔵骨吐秀此特表正抱中嬰頭頂露扵褓形大气則散趣足喜在小其深𨿽未卽接目逺已好頃來莫能窮繼至敢艸艸循墻道林麓記曲乃遺杳登登覺向峻漸漸駕木杪猊峯據門左呵禁口欲齩有蹬沿百級有殿嵌山造並殿跨偃石懸身龍嫋矯行人自其下恍惚怖四爪轉髙蹐其背股栗身亦掉鎭腦結佛亭所仗力可擾四壁滿題句貴賤成雜掃同遊懲渉險旋踵促及早次尋巖問寮蜂房互窈窕緣勢盡西向局地窄接橑云磴中貫穿所歷平地少山靜日自長石瘠人亦槁坐僻覬居安傳奇被逰攪陽厓詫唇歉陰竇疑目窅虛含風飂飂濕映云稍稍眾縐不可熨亂璺�拆兆層疊百寶合正紺或厠縹亙此金剛座千古不可剿危椒壓屋脊雷雨常怯倒艸木亦作怪牢絡萬蘿蔦蒼松長深縫本矮枝節老斜見山桃花微紅映叢篠艸異傳多藥采掇未諳曉欲宿償三過衾裯悔忘抱旣夕气更佳延月象倍皎尙欠一踏雪意先有瑤島情狀要細述言語未獲巧不期諸嵬拄腹早韞槁宛然紫芙蓉被我一手抝東坡昔袖去援例我非狡山僧苦著相便覺生煩惱】西爲陽抱山西北彭山溫山圌山皆近太湖其北竹靑塘又北曰雞籠山又北曰甑山【山巓有七竅如瓦甑故名】東南有象山卽福壽山盤廻不絕至南山過爬石嶺而北曰北山又徐侯山在陽山西北十里一名卑猶一名徐枕吳越春秋越王乃葬吳王以禮扵秦餘杭山卑猶卽此山也【越絕書云夫差冢在猶亭西卑猶位索隱曰猶亭亭名卑猶位三字共爲地名】其下有沈尢村其西南出錦峯南出玉遮東南則鳳現嶺過嶺爲鳳凰山【晉太康二年掘地得石鳳故名】又南爲賀九嶺【相傳吳王扵此慶賀重九崖壁有賀九嶺三大字】過東南則爲花山

花山舊名華山去陽山東南五里山石峭抜巖壑深秀相傳山頂有池生千葉蓮服之羽化故名續圖經云或登其顚見有狀如蓮華老子枕中記云吳西界有華山可以度難疑卽此也山半有池在絕巘橫浸山腹逾數十丈故又名天池山【王璉詩淸池穴山防止水玻璃淨云衣泛晴漣天影涵空鏡龍歸海气寒鳥度煙光暝銀漢此云通仙槎去非回】上有石鼓晉隆安中鳴乃有孫恩之亂【王璉詩石鼔從何來宛似岐陽具相若天成由來匪人鑿雨蘚上重輪天花防頑廓定出時有聲逢逢殷山角】石屋二間四壁皆鑿浮屠像【王璉詩鑿石甃圜庵結搆因巖谷危梁琢堅瑉濕礎裁寒玉梵相終無壊明燈自相續掘防靑山根白雲長在屋】又有巢石秀屏虎跑泉蒼玉洞紹興中張漢卿嘗居此號就隱山【楊備詩巖屏晚樹噪寒鴉嵐翠樓臺釋子家池面鏡光功徳水金波影裏石蓮花範成大華山道中過午層陰未肯開暖寒村店竹篘灰蕭蕭林響棠梨戰晚恐陽山有雨來髙啟靈峯可度難昔見井中書天池在其顚每出靑芙蕖湛如玉女盆云影含夕虛人靜時飲鹿水寒不生魚我來屬始春石壁煙霞舒灔灔月出後冷泠雪消余再泛知神淸一酌欣慮除何當逐流花遂造仙人居又陪姚參政逰天池山騎馬尋幽度嶺遲老僧不識使君誰門開紅葉林間寺泉浸靑山石上池殘果已収猿食少枯松欲折鵲巢危壁閒不用題名字無限蒼苔沒舊碑沈周逰天池山佛國有池峯頂見樓臺倒影入沄沄源通汞海石中發气接銀河天上分抱子龍君吟夜雨洗頭玉女動春云詩膓一渥便歸去過嶺微鐘西日曛】其南爲鹿山漢陽山野演山龍山茅山西有雞窠嶺淸流山鹿山東南爲龍池山今攺隆池自此過涅盤嶺遂接南峯山【卽支硎山支隴】

支硎山在龍池山東北以晉支遁嘗居此而山多平石故名【按玉篇吳有臨硎吳都賦亦云右號臨硎又按續圖支硎一名報恩山以昔有報恩寺也】山有石室寒泉遁詩云石室可蔽身寒眾濯溫手相傳遁冬居石室夏隱別峯也泉上刻紫巖居士虞廷臣書寒泉二字徑丈【髙啟詩逺落叢峯間平流盤石上月照欲成潭風吹不生浪聲兼寒葉下色映秋苔漲野客照羸顏曾來倚笻杖】又有放鶴亭馬迹石皆以遁得名【範成大詩石門闗外古亭基樹老藤枯野徑微放鶴道人今不見故應人與鶴俱飛跨馬淩空亦快哉龍腰鶴背謾徘徊逰人欲識仙蹤處但覓蒼崖白塔來】山有南峯寺及中峯北峯二院北峯宣徳間移扵雞窠嶺中峯在寒泉上又名楞伽院南峯一名天峯卽唐支山院也有碧琳泉待月嶺南池新泉馬坡【本名養馬坡諺云馬婆泉者誤也】坡南有石門乃三巨石直上干霄西連危峯東臨絕壑中猶棖闑然又有牛頭峯在寺門之下東趾有觀音寺故又云觀音山【白居易詩好是淸涼地都無系絆身晚晴宜野寺秋景屬閒人淨石堪敷坐寒泉可濯巾自慚衰髩上猶帶郡庭塵宋葉夢得澤國鐘下流有山獨西南標奇惜明眼夙昔多窮探腹背金碧鐘魚半精藍支郎放鶴地妙解無餘談髙木气未炎緑陰正淸酣我懶倦登陟玆行吒猶堪幽尋𨿽云初佳處黙已諳久欲謝塵滓往同彌勒龕平生術九九晚識前三三才也實可人窮年玩煙嵐胸中有定水萬境潛包含嚴霜掃頳紫老榦余楩楠噉蔗要自佳食茶亦云甘坐防方丈室天花雨毿毿笑我窘世綱何如老眼蠶我今已觧眞理蚤自耽但恐愛山意多求尙成貪願借待月嶺重開石頭庵偃松久傲兀碧琳故澄涵言尋覺庵路更欲從徧參】

定山在支硎西相傳支遁創報恩寺扵其麓扵此禪定故云【按楞伽院石記云幹徳二年當州奏帖付蘇州府西封定山龍宮裏報恩寺敕賜觀音院舊志疑定山卽支硎之別號非也又按道林在吳土山墓下集同意者合入闗齋時道士白衣凡二十四人道林作詩三章越絕書土山者春申君治爲貴人冢去縣十六里疑卽道林齋會之地去支硎爲近豈卽此也按錢塘亦有定山與此不同】其旁又有羊山與長洲縣分界

髙景山在定山羊山北三里自天平來漫衍數里至此而止越絕書作髙頸山【範成大詩卓筆峯前樹作天平嶺上石成闗緑陰匝地無人過落日秋蟬滿四山又髙景山夜歸伊軋藍輿艸露間夜涼月暗走孱顏忽逢陂水明如鏡照見沈沈倒影山】其西麓對花山覺林厓谷盤拱處曰金盆塢宋魏文靖公墓在焉其南爲斜堰嶺

天平山在支硎南五里視諸山最爲崒其林木亦秀潤山多奇石詭異萬狀有卓筆峯【髙啟詩云來初似墨鴈過還成字千載只書空山靈恨何事】飛來峯【髙啟詩風吹峨眉云來依此山住我來不敢登只恐還飛去】五丈石【髙啟詩勢危撐月墮影瘦倚云平彷佛華峯井蓮花一半生】臥龍峯巾子峯毛魚池大小石屋【髙啟詩雙崖立幽闗一洞開深宇靑嶂近爲鄰白雲間作主不受杜陵風可避河朔暑華棟幾回新渠渠獨千古張羽山根攢棟宇檐棁勢崚嶒卻許誰來住閒雲共老僧】其山頂正平曰望湖臺【卽逺公庵遺迹】上巨石圓而面湖者曰照湖鏡【楊基詩團團山上石下照太湖影如何一鑑中三萬六千頃】山半有白雲泉【白居易詩天平山上白雲泉云本無心水自開何必奔衝下山去更添波浪向人間宋陳純臣與範文正薦白雲泉書粵自剖判融結其中傑然髙嶽巨浸不待標異固已聳動人耳目不幸出扵窮幽之地必有名世君子發揮善價所以會稽平湖非賀知章不顯丹陽舊並非劉伯初不振惟胥臺古郡不三十里有山曰天平山山有泉曰白雲山髙而深泉潔而淸儻逍遙中人覽寂寞外景忽焉而來灑然忘懷碾北苑之一旗煮並州之新火可以醉陸羽之心激盧仝之思然後知康谷之靈恵山之英不足多尙天寶中白樂天出守吾鄕愛貴淸泚以小詩詠題後之作者以樂天托諷𨿽逺而有未盡是使品第泉目者寂寂無聞防荘有云重言十七今言而十有七爲天下之信非閤下而誰歟恭惟閤下性得泉之醇才猶泉之濬仁稟泉之勇智體泉之動靄是四雅鐘於一徳又豈吝陽春之辭以發揮善價純臣先人松檟寘彼一隅嵗時往還嘗媿文辭窘澁不足爲來今之信儻閤下一潄牙齒之末擘牒發詠樂天如在當斂策避道不任拳拳之誠範仲淹詩靈泉在天半狂波不能侵神蛟穴其中渴虎不敢臨隱照涵秋碧然一勺深防潤騰雲飛散作三日霖天造豈無意神化安可尋挹之如醍醐盡得淸涼心聞之異絲竹不合哀樂音月明羣籟息涓涓度前林子晉罷云笙伯牙収玉琴徘徊不擬去復發滄浪吟乃云堯湯嵗盈盈長若今萬里江海源千秋松檜陰玆焉如有價北斗量黃金錢藻白雲巖靜最深隈泉澑容石竇開宿霧不生澄曉月殘風輕颺蟄寒雷源從天漢星邊落流自鏊峯海上回莫謂無心自奔注曾隨霖雨下山來範成大龍頭髙琢飛流玉醴渾乳气浮捫腹煮泉烹鬭胯眞成騎鶴上揚州】別有一泉如綫注出石罅尢淸冽曰一綫泉宋僧壽老始發之【範成大詩二十三年再入山此山與我有前緣時人不用憐衰病天與丹房一綫泉】有古松蟉糾如蓋者曰華蓋松【兪焯詩次近勾陳第六星一株相似色能眠獅子山前路難比龍門石上形此十八公非艸艸後三千嵗獨靑靑來逰未怕遭風雨不用秦封請勒銘】又有穿山洞蟾蜍石【楊基詩神蟇月中來化作千年石曾吞玉杵霜淸露時時滴】龍頭石靈石及龍門【髙啟詩龍門何崢嶸此地表奇迹山分兩崖靑天豁一罅白知非禹功鑿想是鬼手擘長爲風雨闗開闔自朝夕深含未吐云對峙不崩石日光寒易傾苔色陰更積只疑過此內便與人境隔始窺已幽深漸及尢險窄暗中把危藤蜿蜒欲驚魄僧畱看古刻敲火照絕壁晚聞松聲號洶若波浪激不知神魚飛到此誰防額我嘗謁眞龍天門謬通籍何必更區區求爲李膺客】南趾有白雲寺範文正公祖墓在焉其西有筆架峯其後羣石林立名萬笏林【宋周必大逰山錄五月丁亥早範至能顏休文相別扵閶門外唐致逺聨舟繞城望姑蘇館而過八里至橫塘又數里至黃山又數里過木瀆遂至靈巖院至能走價送薫香松黃新茶其簡云來日登天平須攀援至逺公亭及諸石屏處白雲泉名在水品其色凝白蓋乳泉也張又新以虎丘石井松江在第三第六而下此泉未知如何試一別之向壽老欲作亭泉上及別築逺公亭寺石上山路傍有石極形似向亦有名近無知者忠烈廟具有文正以下畫像掛壁謁之丙辰早升小車過天平下嶺甚峻約數里至白雲寺圖經云唐寶歷二年置在縣西南二十五里本逺錄公道塲今範文正公功徳院寺有白樂天蘇子美王君玉蔣希魯詩刻欲因致逺登山而腳力頓疲難之然思至能簡中語恐遺恨他年遂奮衣右轉而上酌白雲泉甚白而躡石磴至卓筆峯峯髙數丈截然立雙石之上附著甚疑其將墜餘如屏如矗或插或倚備極奇怪行十六七里石愈眾而力愈憊乃循左徑訪石屋三面壁立覆以二大石少休其中下至小石屋一石覆之又下至飛來峯髙二丈上銳下侈後附盤石前臨崖谷玆其異也又東下逺公庵一名望湖臺正直寺後又下至五丈石亦閣石上次至頭陀巖有蓋斜蔽之次至石脊勢隱起名不虛得此山大抵皆石也瑰形詭狀可喜可愕今日適疲倦又當暑不能窮其巓然郡人能至予之所至者寡矣況逰客乎歸寺欲拜文正及四子畫像坐待魚鑰移時乃至明日蓋文正忌辰云髙啟逰天平山記至正二十二年九月九日積霜旣霽顥气澄肅予與同志之友以登髙之盟不可寒也乃治饌載醪相與指天平山而逰焉山距城西南水行三十里至則捨舟就輿經平林淺塢間傍竹石防翳有泉伏不見作泠泠琴築聲皆欣然停輿聽久之而去至白雲寺謁魏公祠憩逺公庵然後由其麓狙杙以上山多怪石若臥若立若搏若噬蟠拏撐拄不可名狀復有泉出亂石間曰白雲泉綫脈縈絡下墜千沼舉瓢酌嘗味極甘冷泉上有亭名與泉同艸木秀潤可防可息過此則峯回磴盤十步一折委曲而上至扵龍門兩崖並峙若合而通窄險深黒過者側足其上有石屋二大可坐十人小可坐六七人皆石穴空洞廣石覆之如屋焉旣入則凜然若將壓者遂相引以去至此蓋始及山之半焉乃復離朋散伍競逐幽勝登者坐者哦者嘯者憊而喘者恐而咷者怡然若有樂者悵然俛仰感慨若有悲者𨿽所遇不同然莫不皆有得也予居前益上覺石益怪逕益狹山之景益奇而余之力益以憊矣顧後者不予繼乃獨褰裳奮武窮山之髙而止焉其上始平曠坦石爲地拂石以坐則山之云浮浮天之風飂飂太湖之水乎其悠悠予超乎若舉泊乎若休然後知山之不負扵玆逰也旣而欲下失其故路樹隱石蔽愈索愈迷遂困扵荒茒叢篠之間時日欲暮大風忽來洞谷唅呀鳥獸鳴吼予心恐俯下疾呼有樵者聞之遂相導以出至白雲亭復與同逰者會眾莫不尢予好奇之過而予亦笑其怪怯頽敗不能得玆山之絕勝也扵是采菊泛酒樂飲將半予啟言扵眾曰今天下漾蕩十年之間諸侯不能保其國大夫士不能保其家奔走離散扵四方者多矣而我與諸君在上者之力得安扵田裏撫佳節之來臨登名山以眺覽舉觴一醉豈易得哉然恐盛衰之不常離合之難保也請書之石明年將復來使得有所考焉蘇舜欽詩吳會括眾山戢戢不可數其間號天平峻絕爲之主傑然鎭西南羣嶺爭拱輔焉知造化意不以屏大府淸溪至峯前仰視勢飛舞偉石如長人聚立欲言語捫蘿緣險磴爛熳松竹古山腰有危亭前對翠壁舉石竇落玉泉泠泠四時雨願生白雲間顏色若粉乳旱年成播灑潤可足九土柰何但澄澈未爲應龍取予方棄城中巖壑素自許盤桓擇勝處至此快心膂養素聊自淸終食扵虎範成大登天平山頂翠屏無路彊攀援我與枯藤各半僊不敢髙聲天闕近人間漠漠但寒煙又重逰舊逰彷佛記三年轟飲題詩夜滿山山上白雲應觧笑又將塵土涴朱顏髙啟入山旭光迎出山月明送十里松杉風吹醒塵土夢玆山凡幾到題字徧巖洞陽崖樹冬榮陰谷泉夏凍怪石立誰扶靈艸生豈種白雲蓊然來諸峯欲浮動髙鶻有危樓幽禽無俗哢淩蘚知履滑披嵐覺裘重嘗登最上巓逺見湖影空漁樵度溪孤鳥鵲歸來眾還尋老僧居隔竹聽淸誦慰我躋扳勞爲設茶筍供幾年曆憂歡造物若揶弄迷途逺山林遲暮堪自訟難追謝公逰空發阮生慟身今解紐紱明時愧無用閒持九節笻尋討事狂縱石屋秋可眠山猿許分共倪瓚天平爛熳遊三日林下狂吟石上眠浩蕩春風芳艸緑梅花雪滿白雲泉楊基細雨茸茸濕棟花南風樹樹熟枇杷徐行不記山深淺一路鶯啼送到家徐有貞雨後逰天平諸峯滿庭芳水長新波山橫爽气朝來宿雨初晴動人淸興紫翠眼中明天也教吾快活要逰處便與完成最好是一峯送過又見一峯迎有舟中弦管車前鼓吹隨飲隨行路傍人覷了還笑還驚道是神仙神仙來也不道是个老儒生知誰解浮沈緑野裴度晚年情】其東爲翁家山爲雞籠山連屬金山【髙啟雨中過雞籠山春云晻靄澗奔渾風雨行人過一村得似山家深竹裏乳鳩啼午未開門顧阿瑛寄琦元璞雞籠山下野人家破曉寫詩邀品茶秋風過樹落紅葉夜雨滿溪流白沙】

金山亦天平之支壠也初名茶塢山晉宋間鑿石得金易今名頂上盤石有坎濶三尺許長二丈餘深不可測水瑩緑大旱不涸人稱爲天山腰有石橫偃扵兩崖人行其下其趾有育王塔方石池文殊庵在焉東南爲牛眠崦逶迆五六里直抵大河【國朝社庠詩闔閭城外翠微間揚子江心白浪灣踏破芒鞋蹤迹徧始知人世兩金山】

秦臺山在天平之右與笏林相鄰巓峯大石刻秦臺二大字相傳始皇逰會稽嘗登此故名一名晨臺又名神臺其南則羊膓嶺嶺右爲白羊山嶺之南爲赤山長可數里土石多赭色洪武初詩人楊基家其下【楊基赤山舊事曾向溪南看藝麻竹杠兜子一肩斜秧苗尙短仍含谷荷葉才髙已上花蠶屋柘煙朝焙繭鵲鑪沈火晝薫茶而今風雨成拋絕臥聽西園兩部蛙○松梢吹粉落衣裳躑躅花開竹筍長可是山中朝洗藥一渠春水茯苓香又懷赤山舊業東林攜策處南垞釋耕時一徑都緣石諸泉盡到池靜憐松響續涼愛竹陰移盛世容歸隱毋令觧組遲○漸與世紛逺自然塵慮消沼隨碧溪水徑渡綠陰橋岐路迷還識孤村近卻遙閒身任來往不爲野人招】

仰天山在赤山之東距天平不五里而近舊名馬鞍山宋範文穆公成大營墓扵此以近天平山且慕範文正爲人故攺今名傍有覺巖寺爲文穆奉祠之所今廢【範成大重九日行營壽蔵之地家山隨處可行楸荷鍤攜壺似醉劉總有千年鐵門限終須一个土饅頭三輪世界猶灰刼四大形骸彊首邱螻蟻烏鳶何厚薄臨風拊掌菊花秋得壽蔵扵先隴之傍密邇松楸地一隅會心何必問靑烏元宗𨿽愧鎭周子沒世尙從先大夫京兆漢阡賢聞望形山鄭冢儉規模家庭遺訓焄蒿在不學邠鄕畫古圖】

靈巖山在天平山之南一名石鼓山【山椒有石皷鳴則有兵禍又名硯石山山連村產石可爲硯故名】又有石馬望如人騎館娃宮在焉西施洞響屧廊香水溪吳王井皆其迹也其詳互見古迹山巓有琴臺刻字猶存又有硯池【髙啟詩山骨誰鑿破一自然黝醉後欲濡毫蜿蜿見科斗陳子眞湛湛冷山骨幽幽抱日光曉吟看雨气春供給花香】翫花池山頂別有石池相傳生葵蒓今不復見靈巖寺在焉近燬惟一塔存耳【韋應物始入松路永獨欣山寺幽不知臨絕檻乃見西江流吳岫分煙景楚甸散林方悟闗塞重軫故園愁聞鐘戒歸騎憩澗惜良逰地疎泉谷狹春深艸木稠玆焉賞未極淸景期杪秋白樂天娃宮屧廊尋已傾硯池香逕又欲平二三月時但艸緑幾百年來空月明使君𨿽老頗多思擕觴領妓處處行今愁古恨入絲竹一曲涼州無限情直自當時到今日中間歌吹更無聲蘇舜欽古來興廢一愁人白髮僧歸掩寺門越相煙波空去鴈吳王宮闕半啼猿春風似舊花猶笑往事多遺石不言惟有延陵逃遁去淸風髙節老乾坤宋李復圭吳王昔日館娃宮殿閣鱗差軼碧空寂寂香魂招不得惟餘松柏韻天風劉無降曉乘輕舸出江城晚上籃輿卻倦行盡日松風響巖谷小聽作亂泉聲胡珵攝身下蓬萊放浪雲水迹非無簡書畏心賞寄泉石亭亭雲間塔勝地聞自昔梯空上靑如鳥著兩翼化城出天半寶甃坦如席環山劃中防裂地開震澤峩峩東西峯觀闕倚空碧千尋采香遙劍臥漣漪直當年館娃宮六月避暑夕琴臺延薫風萬女曳阿錫牛耳爭齊盟鳥喙己著食百家甬東村托足歸無宅焉知陵谷變大廈響千舄矧玆風塵際樓殿踴山脊安隱大火中顯允像教力興予浩刼嘆萬法本空寂元袁易緒風散林薄泄霧開巖扃玆晨愜淸穆曠懷延杳九折度峻壁微行窮絕逕夫差昔戾止鏘鏘駐和鈴華旗一以建繽紛朝百靈花飄磴道白村入禪聞靑吳娃煽方處越甲蔽長坰千秋魂魄歸過沛涕亦零嗚呼重華後格鬭何由寧秦宮委蔓艸漢闕流寒螢惟應金仙姿空山屹亭亭摩尼耀八極象教垂千齡周伯溫丹梯百尺到松林連抱庭杉嵗月深永巷廊虛曾響屧荒岡臺古不聞琴娥眉傾國悲生樂麈尾談空後視今山下良田川似箭一區那得老云岑○重逰已隔十三春纎緑嬌黃幾度新白髮無情添世態靑山有約待詩人菜花間麥畦搊錦薜荔縈藤樹簇鱗香逕斜陽啼杜宇舟回圓月掛城闉髙啟閒上靑臺望下方漁村樵塢盡蒼蒼傾城人逺苔生逕歸寺僧稀葉滿廊雲散池邊流塔影雨來閣外失湖光廢興皆幻何須問獨自吟詩送夕陽楊基單艫集羣英席窄坐每盍煙橫半掩寺木落全見塔斜流出渠分曲逕轉豀合村妝妍醜並野話悲笑雜童操吳音聞僧作梵偈答霜苔滑難躋露棘杇易拉磴紆螘緣樹扉敞蝸啟闔娛賓列五豆禮佛過三帀晴崖暝憂雨秋洞寒疑臘攀盜果檐入避鸇鴿掬池萍沾袖憩石蘚污衲琴忘荒臺弄屧響回廊踏值險慮思笻得奇卽傾榼感深怒須磔愁極衰鬢颯華年倐川融雅量慚海納嘯歌激欷歔雄辯互交發禪寂虛無量道祖淸靜蓋品囂蝸觸蠻變幻雀化蛤狂逰飲酎薄宦避嚼蠟終當謝塵鞅掃屋分坐榻徐有貞水龍吟慢佳麗地是吾鄕看東山更比西山好有罨畫樓臺金碧巖扉髣髴十洲三島卻也有風流安石淸眞逸少向西施祠口望湖亭畔對云影天光上下相涵相照似寶鏡裏翠蛾妝曉且登臨且談笑眼前事幾多堪弔香徑蹤消屧廊聲窅麋鹿還逰未了也莫管吳越興亡爲他煩惱是非顚倒嘆宦海風波幾人歸早得在家中老遇酒美花新歌淸舞妙盡開懷抱又何須較短量長此生心應自有天知道醉呼童更進餘杯便挨得到三更乘月回仙棹吳寛三十年來續舊逰莫春時節水西頭前朝古迹終難滅半日浮生得自由鳥下林間雙白羽山橫湖上兩靑漚笛聲忽自琴臺起落日都忘滯防舟】

玉遮山在陽山之南橫列如屏今但呼爲遮山舊志爲查山【吳寛詩見山不識山借問山中人玉遮亦深秀翠色聳嶙峋肩輿繞其趾面面松杉新峯巒稍回伏穹窿復呈身細艸被長岸盛夏無埃塵乘閒卽行樂願作玆山賔】其南有按山化山苦竹山其北有蜀山近光福鎭東南有貞山初名蒸山以其雲气如炊也東有官山馬山又東爲雅宜山本名雅兒唐靑州刺史張濟女雅兒葬此吳語兒爲倪因譌爲宜或云虞集攺今名傍有小山曰�茹初名篛如近時居民掘地得唐元和十九年金氏墓志云葬扵�茹山陽始知其譌或云卽雅宜山【倪瓚詩雅宜山舊名娜如山蓋虞道園所命名然未若娜如之名近古也因爲竹枝歌二首○娜如山頭松柏靑閣閭城外短長亭來山未久入城去駐馬回看云錦屏○娜如山頭日欲西采香逕裏竹雞啼南朝千古繁華地麋鹿蒿萊望眼迷】其東有朝山陂陀曼衍至奇禾嶺【一作岐荷】眾山連接不可名狀又東則五城山至金井塢又東則眞如塢與小白陽山相連

小白陽山一名伏龍山在金井塢南橫聳眾山之外山址舊有寄心庵今廢其東南爲博士塢彌陀嶺竺峯嶺又東南則獅子巖在防村之上又南則野芝塢皆連屬靈巖山

錦峯山在陽山西南產石紫赤色而秀潤故名宋兵部尙書鄭起潛居此淳祐中理宗書錦峯二字賜之其西南則蜀山西北爲新丰山

鄧尉山在光福裏俗名光福山在錦峯西南與墓銅坑諸山聨屬【按聖恩庵開山記作鄧尉山庵在墓山之南岡記作袁墓村蓋舊志以袁爲蔚爲尉而名村以山耳後得宋進士葉和甫墓志與舊志相合】其東有虎山鳳鳴岡至理山北有峯光福寺在焉【吳寛昔年曾學登山法縱步不憂山石滑捨輿徑上鳳岡頭趂此涼風當晚發逺山朝士抱牙笏近山美人盤鬒發我身如在巨海中靑浪低昻出復沒山下人家逺市防家家炊煙起曲突梅林屋宇遙復見一似野鳥巢木末山僧見山如等閒翻怪羣山競排闥偶憑髙閣發長笑笑我胡爲躡石鉢夕陽滿目波洋洋西望平湖更空濶山靈爲我報水仙預役淸泠供酒渴吳人非不好登山一宿山中便愁絕扁舟連夜泊湖口舟子長篙未須刺懶逰己笑斯人駭狂逰不學前輩達若耶雲門在扵越何必靑鞋共布襪】其相連諸山有上崦有安山聚塢山朝士塢蟠螭山西磧山【在遊湖南】彈山卽小雞山在湖濵土阜也【笠澤叢書小雞出胥門西行四十里過光福市市西五里土多石寡無大林木】竺山【一名竹山】觀山茶山【卽繡裘山也】吾家山茒岡山石帆山禇山邢山防城山【在防湖北】長山皆附鄧尉山【楊基詩隨意扶笻入逺林紫藤花落逕苔深山中莫道無音樂一片鶯聲在緑陰】

銅坑山在鄧尉山西南一名銅井晉宋間鑿坑取沙土煎之皆成銅故名上有巖洞其懸澑滙而爲池淸冽可飲名曰銅泉【張羽詩牽蘿陟云崦想此盤陀石欲去更題名淋漓蘚花碧定有樵夫來怪是龍蛇迹徐賁山行興未窮復登白雲嶠石上識會逰墨花破孤峭鄰僧尙未見知有幽人到吳寛銅坑山下徧楊梅曲徑人從樹杪來共愛石橋涼似水湖梢未放酒船回】

墓山相傳郁泰葬此故名在鄧尉西南一名萬峯山山之半南面太湖逺見法華山如屏浮扵波面東有米囤山與石牌至理諸山相連直抵呂山其西則孫家虫頭諸山迆入扵湖心其南爲周山

法華山在墓山南一名鉢盂一名烏鉢西南北三面皆在湖中宋丞相李觀察墓在焉峯塢幽閴逰者鮮至其東有橫山漁洋山迆數里與周山連屬【自陽山錦峯而來至此而止】

姑蘇志卷八﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷九

明王鏊撰

山下

穹窿山比陽山尢髙五湖賦云穹窿紆曲蓋此山實峻而深形如股吳地記兩嶺相趨名曰銅嶺越絕書爲古赤松子取赤石脂處又神僊傳赤須子丰人秦穆公魚吏也食柏實石脂絕谷後往吳山升僊去卽穹窿山也山髙而平其頂方廣可百畝中壘石爲龕名國師庵半山有泉名法雨四時流不絕下注石堰可以灌田山東嶺下有盤石髙廣丈許相傳朱買臣讀書其上後人號爲讀書臺穹窿寺在焉其北有紫藤塢百丈泉海云庵西址有白馬寺【元陳徴詩緑水靑山今再遊杜鵑花發雨初収猿聲好在千章木雲气深蔵萬丈樓麋鹿近人來古澗麒麟無主臥荒邱吏情益媿成覊紲西望太湖煙際頭黃漢卿何處春山好物華穹窿山下古煙霞出林磵水作淸語上樹藤枝開紫花久住老僧如避世初來塵客懶還家一尊醉倒東風裏更覓砂鍋谷雨茶楊基昨日出逰今日還登臨未盡湖東山紫藤花落髙樹下翠羽鳥鳴深竹間泉亭峻石淨可掬磴倚絕壁危難攀人生跬步卽天險不獨瞿塘與劍闗吳寛我聞吳中諺楊山髙抵穹窿半壯哉拔地五千仞始羨吳中有寺觀銅坑鄧尉仙屏扆天平靈巖當几案其間法華與雅宜水透橫亙如長岸何人著山經宜作吳山冠但嫌地勢髙山家每憂旱舟行半日靑已了郤被濃云忽遮防水田路轉二三里依舊諸峯靑歷亂人雲山頂百畝平合結茒廬倚霄漢龍門勝迹未遑逰坐向船頭先飽看又飲百丈泉白雲翻海濤行人無蹤蘭若因以名秀似靑芙蓉玆山非百丈泉石與山重問泉所發源寺僧偶相逢涓涓出亂石防防循長松山中下鑿井飲足忘彌冬始知白雲多護此蜿蜒龍品評借道園遺墨無塵容所恨生已晚挾杖何由從步來當長夏坐挹淸心胸紀事彊追和豈徒碧紗籠謫仙詠瀑布莫訪香鑪峯】

香山與穹窿連屬南址近太湖爲胥口而气脈接胥山吳地記云吳王種香扵此遣美人采之故名其下有采香徑互見古迹西南數里有黃茅山臨太湖南址吳王愛姬祠在焉

胥山在太湖口寰宇記云吳王殺子胥投之扵江吳人立祠扵此故名【水經云胥山上有壇長老云胥人所治也下有九折路南出太湖闔閭辟以逰姑蘇之臺而望太湖也】今太湖口爲胥口其外爲胥湖南有髙峯山【自穹窿至此止】

姑蘇山一名姑胥一名姑余在橫山西北古姑蘇臺在其上至今人稱爲胥臺山互見古迹

橫山在姑蘇山東隋書十道志雲山四面皆橫故名又名踞湖山以山臨太湖若箕踞也錢氏葬忠獻王元璙扵此建寺其趾曰薦福因又稱薦福山山有五塢故又名五塢山皇祐五年節度推官馬云逰此山名之曰芳桂塢飛泉塢修竹塢丹霞塢白雲塢後人又以堪輿家言稱爲九龍塢山中舊有朱桓陸云公顧野王墳續圖經云此山鎭郡西南臨湖控越實吳時要地隋遷郡扵橫山亦以是爲屏蔽云【馬云詩山臨太湖上寺隱靑蘿間五塢洞壑邃眾峯屏障環濃嵐面光彩驚波背潺湲雲歸定僧寂月伴樵夫還林墅掩防密級磴容躋攀錢氏建圭社此地爲家山又題五塢森森芳桂樹團團削靑玉春花飛澗戶秋實墜巖曲霜條封翠紫風葉搖香緑下有幽棲人結芳避世俗學仙讀丹經好道探藥籙植根滿羣峯不使樵斧觸○髙崖落飛泉深源味泠冽云津畱玉乳石髓澄金屑淙淙危磴響滴滴蒼蘚缺濺沫灑明珠滿澗融寒雪巖夫就潄飲姬子臨浣潔不獨愈痼疾自可淸內熱○檀欒徧巖川幽穀气象鮮風生自宮徵秋籟成管夕靄起碧霧晨防生緑煙花繁紫鳳飽質勁蒼虯攣藤蘿交密防仰不見雲天欲訪桃源路塢塢疑相連○東澗豀谷秀粲然金碧麗亙夜丹气明向曙扉煙霽磴瀉紅玉泉林紆赤鳳髻日出諸峯上月皎半天際幽谷紓綘繒層崖縈錦羨此山居人蕭然逺麈世○君尋白雲防最近林澗西永日抱幽石因風度淸豀炎隨夏景變涼髙秋气淒素靄生巘防練光帶虹霓潤澤施天下還返故山棲深惟賢士志出處可與齊又仇山人隱居雞犬眠云白日空暮春花木滿川紅茶甌香沸松林火藥杵聲淸石澗風玉帛未聞招隱士神仙今喜識臺翁夕陽半局殘棋在醉倚巖邊紫桂叢髙啟題五塢欲攀淮南樹人去山寂寞嫋嫋涼風生疎花月中落○山空響更逺雨過流還急余沬麗回風一林紅樹濕○色暎豀沈沈秋云生夕陰無限楚山意鶴鳴風滿林○遙聞丹霞塢中有飱霞者絡彩發朝朝還同赤城下○雲開見家山云合失山路聞語知有人欲尋已迷誤】其西有岷山花園山堯峯山唐免水院在焉今稱堯峯寺有淸輝軒碧玉沼多境巖寶云井白龍洞觀音巖偃蓋松妙髙峯東齋西隱十景今並廢【蔣堂半峯亭詩何名半峯亭堯峯路之半防客趨層崖斗上多股戰寶云搆玆軒接引心不倦所冀冠蓋來少休松石畔雄視金仙居巍采倚銀漢自此更攀緣須防躋彼岸李彌大雲峯何岧嶤去天餘幾丈其下蔚華林幽然屹相向我逰先朝暾海日射巾杖飛蓋不須持步步蒼松障山僧知我來羅立鳬鴈行提擕兩行人爲我談實相一種勿弦琴三嘆無聲唱開軒面東南千里入俯仰西登妙髙臺更欲玆曠望土斷澤繞山煙濤云浪恐是六鼇連蓬壺墮莽蒼又疑鯨入海偃脊起靑嶂時方老火熾金石流玉須防變雲雨爲作雄風壯翻手回涼秋掀舞千林響誰雲免水宮自是神龍蔵三髙如可作吾欲五湖訪洗足巨浸心振衣孤峯上寄詩誇奪流得飽但相忘長哦可當歌踏月下空曠僧懷深山居十詠淸輝軒湛湛平湖浸月明漁歌吹防曉風淸壊衣防頂跏趺坐不稱詩情稱道情碧玉沼深靜含秋一鏡寛淸聊酌齒牙寒靈巖自笑窮山骨明月泉慳只欲幹多境巖聊向蒼藤掛玉環蒲莎嘉致伴幽閒雙眸淨洗看不厭欲結遮頭艸一間寶云井寶雲珠艸廣禪林鑿石窮源意亦深長嘆甘泉不當路汪汪空有濟人心白龍洞古洞深沈莫敢窺森陰艸木野雲飛白龍何處淹頭角天下蒼生待汝歸觀音巖笑日野花靑嶂下歌春幽鳥白雲間寶陀大士全身露懊惱逰人空看山偃蓋松寒松門底如張蓋接引佳賓眼倍靑方丈老人迎送少未應因汝下幽庭妙髙峯下視羣山盡子孫孤髙直與月輪分善財不用別峯覓只此休時見徳云東齋禪板蒲團消永日明淨幾映疎筠一鑪香盡六時過轉覺山家气味眞西隱匿影長嫌山未深閉門莫放俗塵生如今滿眼事奔走欲向何人話此心戴良已從�泉遊復向堯峯去堯峯渺何所塵俗不知處披拂彊追尋疲窘淩遽息喘倚茂松濟勝犯零露積石擁近蹊飛嵐防遙樹仰觀天宇垂俯睨河流注石湖尙波瀾洞庭但煙霧防子多悲懷觸景增逺慕微迹旣漂泊流年復遲暮半生僅一來百齡能幾度回駕悵難淹又復首前路】又西爲鴨踏嶺反陂山其南有寶華山長旗嶺其東有感慈塢又東爲吳山本亦橫山一支吳越廣陵王子文舉建吳山院扵此故名其南有升猶山桃花塢漫衍六七里臨太湖白楊灣與吳江分界山之東有紫薇塢瑞云塢褒忠嶺靑霞塢北連梅灣西址爲殊勝塢山西有陸墓山疑卽陸云公葬處

楞伽山一名上方山在吳山東北其頂有浮圖五通廟在其下東南麓有丁家山唐人丁公著父喪負土作冡故名其北爲寶積山寶積寺在焉其北爲吳王郊臺東北爲茶磨嶼以其三面臨水故云嶼俗云磨盤山東南麓有普陀巖巖前石池深峻厓絕石梁跨其上兩崖壁立蘿木交映特爲奇勝

白石山在滸墅北越絕書云故爲胥女山春申君初封吳更今名又云其南有小蜀山春申君客衛公子冡也

黃山在茶磨山北四里胥塘之北諸峯髙下相連俗稱筆格山隋志載王世充破劉元進坑其眾扵黃亭磵疑卽此山其西山之半有二石洞深可三四丈俗名虎洞

岝防山在金山東俗稱獅子山以形名一名鶴阜山又名苲雄山吳地記云王僚葬此山傍有思益寺山上有石巷山南有大石相傳爲墜星【今其東有落星涇】水經云吳西有苲嶺山【俗傳此山本在太湖禹治水移至此又西南有兩小山皆有石如捲苲禹所用牽山也吳山有淺處在三山之南長老云是苲嶺山麓自此以東差深言是牽山之溝朱伯原謂牽山事閭巷之談因故書所載姑存之】山右有土阜曰鈴山左曰索山皆以獅子名山南頂上有巨石二如樓云是獅子兩耳自元以來鑿石且盡【徐有貞登獅山麥黃天气爽如秋乘興聊爲岝防逰香徑踏花來洞口小舟送酒過豀頭橫塘樹色連龍塢茂苑煙光接虎丘絕勝竹林觴詠處卽今誰數晉風流】

何山在獅山北一里其地舊名鶴邑墟故山名鶴阜山因梁隱士何求何防葬此攺今名其坡有資福寺【範志以岝防山爲鶴阜山】以上四山與諸山不相連

洞庭山在太湖中一名包山以四面水包之故名或又謂包公嘗居之【陶隱居云包公爲句容人鮑靚】又名林屋山山周回一百三十五里遙望一島而重岡復嶺茂林平野鐘梵相聞閭巷井捨不異市邑卽其地如人區別境其諸峯皆秀異而縹緲峯最髙登其顚則吳越諸山隱隱在目又有上方下方石公龍頭金鐸【相傳吳王蔵金鐸扵此】渡渚【吳王嘗扵此渡軍】諸山𨿽皆山之支隴而逶迆起伏靈棲防構隨髙下各擅勝處有名叢林凡十有八而林屋洞毛公壇桃花塢消夏灣裏諸迹尢爲奇勝唐房琯云不遊興徳洞庭未見山水他名人品題尢多其地相傳無虎蛇雉而所產柑橘特佳所謂洞庭柑也【皮日休詩松門亙五里彩翠髙下絢幽人共躋攀勝事頗淸便霎霎林上雨隱隱湖中電薜帶輕束腰荷笠低遮面濕屨黏煙霧穿衣落霜霰笑次度巖壑困中遇臺殿老僧三四人梵字十數卷地稀無夏屋境僻乏朝膳散發抵泉流支頤數云片坐石忽防起捫蘿不知倦異蝶時似錦幽禽或如鈿篥篣還戞刃栟櫚自搖扇俗態旣斗藪野情空眷戀道人摘芝菌爲余備午饌渇興石橊羮饑歷胡麻飯如何事於役玆逰急扵傳卻將塵土衣一任瀑絲濺又縹緲峯頭頂華陽帽手持大夏笻淸晨悟道侶來上縹緲峯帶露嗅藥蔓和云尋鹿蹤時驚鼠飛上千丈松翠碧內有室叩之虛防防古穴下徹海視之寒鴻蒙遇歇有佳思緣危無倦容須防到絕頂似鳥穿樊籠恐足蹈海日疑身淩天風眾岫防巨浸四方接圓穹似將靑螺髻撒在明月中片白作越分孤嵐爲吳宮一陣靉叇气隱隱生湖東激雷與波起狂電將日紅��雨防大金髇轟下空暴光隔云閃髣髴亙天龍連拳百大尾下拔湖之洪捽爲一雲山欲與昭回通移時卻�下細碎衡與嵩人物諒不測絕景尢難窮杖策下反照漸聞仙觀鐘煙波漬肌骨云壑闐心胸竟死愛未足當生且歡逢不然把天爵自拜太湖公又桃花塢夤緣廣南嶺盡日穿林樾窮深到玆塢逸興轉超忽塢名𨿽然在不見桃花發恐是武陵豀自閉仙日月倚峯小精舍當嶺殘耕出將洞任廽環把云姿披拂閒禽啼叫窱險狖眼硉矹微風吹重嵐碧埃輕勃勃淸陰減鶴睡秀色治人渴敲竹鬭錚鏦弄泉爭咽嗢空齋蒸柏葉野飯調石髮空羨塢中人終身無履韈陸防和包山信神仙主者上眞職及棲鐘梵侶又是淸涼域乃知煙霞地絕俗無不得巖開一逕分柏擁深殿黒僧閒若圖畫像古非雕刻海客施明珠湘蕤料淨食有魚皆玉尾有鳥盡金臆手擕鞞鐸佉若在中印國千峯殘雨過萬籟淸且極此時空寂心可以遺智識知君戰求勝尙倚功名力卻下聽經圖孤帆有行色左右皆跳嶺孤峯挺然起因思縹緲稱乃在虛無裏淸晨躋澄道便是孱顏始據石卽更歌遇泉還徙倚花奇忽如薦樹曲渾成幾樂靜煙靄知忘機猿狖喜頻攀峻過斗未造平如砥舉手緣靑回眸聊下眎髙帆大扵鳥廣墠才蟻就此微茫中爭先未常巳葛洪話剛气去地四十里茍能乘之逰止若道路耳吾將自峯頂便可朝帝扆盡欲活羣生不惟私一己超騎明月榦復弄華星蘂卻下蓬萊巓重窺淸淺水身爲大塊客自號天隨子他日向華陽敲云問名氏○行行問絕境貴與名相親空經桃花塢不見秦時人願起爲東風吹起枝上春願此作流水漸浮蘂中塵願此爲好鳥得棲花際鄰願此作幽蝶得隨花下賔朝爲照花日暮作涵花津試爲探花士出作偸桃臣桃源不我棄庶可全天眞王禹偁吳山無此秀乘暇一逰之萬頃湖光裏千家橘熟時平看月上早逺覺鳥歸遲近古誰眞賞白雲應得知範成大滿載淸閒一棹孤長風相送入仙都莫愁懷抱無消豁縹緲峯頭望太湖髙啟朝登西巖望太湖靑天在水雲飛孤洞庭縹緲兩峯出正是碧海浮方壺嘗聞此山孤靈壤蛇虎絕迹歡樵夫濤聲半夜恐魂夢石气五月寒肌膚居人彷佛武陵客戶種客就収爲租髙風欲起沙鳥避明月未出霜猿呼中有林屋仙所都銀房石室開金鋪羅浮蛾眉互通達別有路往非人途天后每降龍垂胡神鉦忽響驚棲鼯自懸日月照洞內古木陰蔽空朝晡風吹白芝晚易老云滯紫泉秋不孤靈威丈人亦仙徒深入探得函中符衣使者不暇惜欲使出拯蒼生蘇後來好事多繼往石壁篆刻猶堪摹千年玉防化蝙蝠下撲短火如飛烏闗拒閉誰復到似怪石上腥塵污勿言神仙是恍惚靈迹具在良非誣我生擾擾胡爲乎坐見白髮生頭顱久欲尋眞未能去局束世故緣妻孥何當臨湖借漁艇拍浪徑渡先雙鳬獨攀幽險不用扶身佩五嶽眞形圖夜登天壇掃落葉自取薪水供丹鑪此身願作仙家奴不知仙家肯許無狂語醉發應胡盧】

莫釐山相傳莫釐將軍所居一名胥母【音無】以其在洞庭之東稱東洞庭山其山周廻八十里視西洞庭差小而岡巒起伏廬聚物產大略相同所不同者西石淸而潤東石黃而燥西宜梨東宜枇杷西有兔無雉東有雉無兔耳山有九寺法海翠峯靈源最勝【範成大鎭下放船過東山打頭風急鼻雷鼾醉夢間心鐵石頑惟有愛山貪未厭西山才了又東山吳寛登百階棧望西山百階棧上望西山縱目遙過消夏灣未遂眞防勞指防聊憑髙興去躋扳石壇相距才十里林屋都來有萬間報與山靈須少待會將親手扣仙闗】

黿頭山一名黿山實洞庭支嶺也以其形黿故名山產奇石

禹期山亦洞庭支嶺相傳禹會諸侯扵此

夫椒山相傳夫差敗越處【按左傳吳伐越敗之夫椒杜預曰太湖中椒山水經云太湖有包山春秋謂之夫椒史記正義引賀循會稽記云夫椒山在太湖中洞庭山西北又常州誌云夫椒一名湫山在無錫縣太湖濵】

津裏山

橫山陰山葉余山長沙山【已上在西洞庭之北】

衝山漫山【在長沙之西】

武山在東洞庭之東本名虎山相傳吳王養虎扵此後避唐諱攺今名

余山【在東洞庭北】

三山厥山澤山【俱在東洞庭西南】

馬迹山在太湖中屬武進縣

錢堆山大防山小防山

獨山【與錫山相傳中斷爲太湖】

東鴨山西鴨山三峯山大峯山小峯山小椒山【與夫椒相對而差小】

杜圻山相傳範蠡乘舟至此遇風止釣洲上刻石記焉【自錢堆以下俱在馬迹山西北】

大貢山小貢山【元王逢望大小貢二山大貢如大人小貢如小臣大人方正笏小臣亦垂紳太湖七十山而此我所珍淸淑萃間气端厚凝風神嶽路蓮一朶海偃月半輪逺分馬迹秀近奪蛾眉眞岫幌敝素夕云蓋擁髙晨深容虎豹隱幽絕狐兔鄰將軍𨿽相望邈若越與秦我行柯村外紫翠忽鮮新不無靈異棲飛度招隱淪洶洶白水波杳杳淸路塵芳蒓被中沚采之淚盈巾父老昧知識謂我諸侯賔我豈諸侯賔均是天王民】

五石浮山茆浮山

思夫山相傳秦時有人采藥不返其妻思之至死故名【髙啟詩江上曾看望夫石湖中望見憶夫山夫君好采山中藥獨得長生竟不還不似蕭郎與秦女乘鸞同去防雲間】

南烏山北烏山

大雷山小雷山兩山相對而不相見見則有風雷之異大千山小千山紹山靑浮山疃浮山

東嶽山西嶽山相傳吳王扵此置男女二嶽也

粥山相傳吳王飼囚於此

琴山杵山大竹山小竹山長浮山

癩頭浮山殿前浮山山【與黿山相對而差小】

謝姑山小謝姑山玉柱山金庭山垓山捨山歷耳山筆格山石蛇山鼉山

小鼉山驚藍山箭浮山王捨山薴浮山白浮山篛防山貓防山石牌山

已上七十二山並在太湖中

馬鞍山在昆山縣西北廣袤三里髙七十丈一名昆山實因華亭之昆山而名縣境連接湖海而孤峯特秀上有浮圖【近嵗火焚其頂】其陽有慧聚寺東偏有山神祠西有文筆峯【相傳孝宗時有魁星見扵此】山巓有華蔵寺南有桃源洞北有鳳凰石及春風亭【太常卿夏防建】正統間知縣羅永年植柏千章名郎官栢【宋勝繼一水浹辰外乍晴如酒醒臨豀照淨練陟巘到髙靑翠靄俯深樾黃雲迷逺坰超然信塵表風袂襲泠泠孫寔絕頂地平易軒牕風怒號半空垂象緯四面湧波濤洞僻荒苔蘚泉深冷骨毛登臨欲忘返城市厭煩勞楊維禎與顧仲瑛姚子章張叔厚於彥成郯九成聨句二月二十日樓船下婁江破浪擊長艫楊驚颷簸髙杠梅峯遙古色姚石樹鳴悲腔躡磴屐齒齒張登堂鼔逢逢地險立孤柱郯天垂開八窻烏升海光浴於鳶騫風力降畨賦夾閩估顧越謡雜吳嚨仙樵椎結萃姚胡佛凹眉龎婆律噴獅鼎楊琉璃照龍缸曾軒坐疊浪郯落筆飛流淙愛此韞玉石豈曰取火矼文脈貫琬琰顧密韻會缸驅羊欲成萬楊種璧得無雙多今文章伯張萃此禮義邦龍駒幸識陸姚鳳雛亦知龎翠笄掉文舌顧茜衲折幔幢敏思抽連繭雄心鬭孤鏦句神躍冶劍才捷下水艭磬聲重寡和鼎力輕羣扛昆渠詩已就誰誚隴頭瀧】

秦柱山在縣南三十里千墩浦南帶海上有烽火樓基吳時以望海冦吳錄云一名秦望山又輿地誌云秦始皇嘗登因名【唐薛據登秦望山南登秦望山目極大海空朝陽半蕩浴晃朗天水紅豀壑爭噴薄江湖交通而多漁商客不悟嵗月窮振緡迎早潮弭棹逺風予本萍泛者乘流任西東茫茫天際帆棲泊何時同將尋會稽迹從此訪任公】

媧婦山在縣東十八里

趙靈山在縣西南三十里【已上三山蓋土山耳因舊志所載姑存之】

千墩在縣東南其北三十里地名木有墩九百九十有九與此合爲千墩因名千墩浦一說自淞江抵本府東下至江南之北凡有千墩永樂中太常少卿袁汶被防浚千墩浦鄕民便之易名少卿墩

綽墩在縣西十八里相傳唐黃幡綽所葬【髙啟詩淳於曾解救齊城優孟還能念楚卿嗟爾只教天子笑不言憂在祿兒兵】

天女墩在縣東南十八里洪荘村【墩上下皆茒葦惟中間一路若有人行者𨿽植艸不生相傳有天子之女扵此莫詳世代墩中有金龍舟每風雨夕卽聞金鼓聲一村民夜過其處見所謂龍舟者攫取之僅得一人像長可尺許曁歸卽大病嘗有人欲發此爲毒蜂飛火逐之遂止】靑墩塘墩【在縣東北海口一在東南三十六里吳淞江南】尖墩石墩十八里墩廟墩湯墩相墩逃鹿墩長墩

虞山在常熟縣西北一里髙一百六十丈周四十六里六十六步【吳地記云孫權置虞農都尉扵此故云按吳趣春秋吳太子娶齊女病而曰必葬我虞山之巓以望齊國越絕書云虞山巫咸所居則虞山吳越時已有之或云虞仲葬此得名】一名海虞或雲海嵎【以東臨滄海】又名烏目山𨿽無峯巒而蜿蜒起伏略如臥龍上有土垤磈礧或疑其古塜而不可考也山麓有老君殿舊名乾元宮宮側有池【宋嘉定間所鑿】又有雪井南有仲雍墓有維摩庵太公石屋旁有石洞天將雨則雲气出其中又西北爲拂水巖崖石陟峻水奔注如虹淩風飛濺最爲奇勝自南循山而西有致道觀又西有招眞宮昭明太子讀書臺在焉又西則嶽祠諸廟過吳王廟五六里有試劍石又有三沓石與石城石門諸峯錯峙下有石壇周八十步又西則寶嚴灣其北六里爲破山【孫應時詩長嘯虞山迥天開風气淸南窺五湖近北覽大江橫歷歷三吳地悠悠萬古情雄觀有如此聊復記平生王汝玉平生不識海虞山覽秀曾因圖畫間云入空蒙開倒影僧依蒼翠閉禪闗湖田種熟秋千頃煙浦舟行路幾灣天上歸來暫停轡何當畱我老年閒吳寛與沈周逰虞山夜宿相川口淸朝喚舟人舟人請所之指彼虞山垠山如知我來笑迓野水濵藹藹春雨餘翠洗雲中身我亦重玆山竦然正冠巾虞仲骨已朽髙名宛如新悠悠松間路弔古在玆晨放舟轉山塘行行自知津春服亦旣成庶以適此春○我本不飲人愛山如愛酒春逰亦易事出戶卽掣肘決策爲此行所幸得良友譬彼足力弱扶掖乃能走虞山遙在望豈意落吾手側足亂石間縱目平湖口賞心𨿽云樂弔古悵然久丹井事有無刻銘覆華構如何梁昭明書臺蔽林藪○斜日下嶺西落霞滿川上晚色催人還輕舟復遙漾佳山難爲別持酒忽惆悵悠然一回首舟尾疊靑浪故人知我懷捉筆寫其狀懷土心未除移山力何壯便如王維詩終南亦堪望流觀入中夜鼔枻起髙唱又舟中望虞山蜿蜒平野臥靑山相見今人獨厚顏徒有詩篇曾記詠已無筋力再躋攀船頭旋轉憑黃帽水而低回擬翠鬟舊日同逰誰在者欲從東老學淸閒沈周只有看山是勝緣靑鞋布襪且輕便天収雨腳賖今日我趂花時遣老年絕壁云扶將墮石豁崖風勒下奔泉此來不憤空歸去旋構新篇揀竹鑴】

破山世傳龍鬭而山破故名上有興福寺又有鬭龍澗旁有硃砂洞放生池慶元志引山海經曰虞山之北岡壠相接卽烏目山【今頂山之南有烏目澗疑卽此也】自此東北九十步有空心潭【取唐人常建詩潭影空人心之句】又有舜井【唐僧常逹山居八詠身間依祖寺志僻性多慵少室遺眞防層樓起暮鐘啜茶思好水對月數諸峯有問山中趣庭前是古松○晚望虛庭物心心見祖情煙開分嶽色雨霽減泉聲逺樹猿長嘯層巖日乍明更堪論的意林下筍新生○一室塵埃外翛然秪麼常睡來開寢帳鐘動下禪牀溪浸山光冷秋凋木葉黃時提祖師意欹石看斜陽○西來眞祖意秪在見聞中寒鴈一聲過防林幾葉空心閒憐水石身老怯霜風爲報參者山山月色同○眞性寂無機塵塵祖佛師日明庭砌暖霜苦藥苖衰汲水和煙酌栽松帯雪移好聽防處猿嘯嶺南枝○古寺憑欄危時聞舉妙機庭空月色淨夜迥磬聲稀漏轉寒更急燈殘冷焰微太虛同萬象相謂話微○聖僧論的防物物唱圓成疎栁春來翠幽牕日漸明禪心淸石室蝶翅覆花英好聽譚處喬松鶴數聲○祖祖惟心防春融日正長霜輕莎艸緑風細藥苖香月滿眞如淨花開覺樹芳庭前鶯囀處時聽語圓常宋劉拯破山八詠並序元丰元年蘇州常熟縣沙門思雅謁餘言曰海虞之勝鐘扵破山然林泉之勢防觀之繁無近與逺傳之盛矣自倪郴州捨宅爲寺數百年間偉人奇士往往間出而人無知者願有以發明之餘因而詠興福寺峩峩烏目山曾臨貴侯宅重房昔珠翠峻宇煥金碧泉激晨霞明松搖暮云白宜爾山中人日輪自朝夕文舉塔圓昔探雙林巵言發南華萬里歸一空誰云正非邪門影搖靑松曽廻貴侯車猶遺數層塔岌岌淩飛霞救虎閣三昧逰深慈結宇依蒼崖猛虎伏巍閣拔箭非忘骸窮獸𨿽覆車危雀猶投懷況我見已忘而彼猶其儕龍鬭澗白龍鬭巍峯長澗落千尺靈泉應奇躋髙連莫云碧寒影淩蒼崖淸流動危石八月苖正枯猶能變甘澤體如塔妙理悟三伊巍巍抗奇節千尺巖下松蕭然獨淩雪珠影𨿽靑黃月輪豈圓闕危石揚寒泉至今伴淸絕宗教院妙義傳天臺迷雲淨如掃初終𨿽五時修短自三艸結隱非此峯獲蔵亦眞寶秋來月正圓獨照松已老空心潭碧潭發幽石瀟灑無纎塵寒光湛秋月有物無比倫離釣況無魚千尺徒垂綸到此心已空何用濯吾纓禦賜鐘大聲叩洪鐘萬里來彤庭鳥閒棲影重星澹雲气淸餘響繞巖壑林葉如回驚有客發深省塵耳非謾傾】

頂山在破山北十二里上有髙女峯【相傳齊景公女葬此】白龍池在焉西北有水簾洞兩水合流從石厓下注漫流若簾云【孫應時詩小山搖落故淒涼想象登臨野興長萬里晴空初鴈入一年好景又橙黃極須痛飲償秋節生怕疎鐘報夕陽搔首故園歸未得籬邊寒菊爲誰香○散目秋郊趂曉涼纎云不防鏡天長松杉沐露連天碧秔稻眠云萬頃黃可惜文書妨勝日又還時節近重陽小山叢桂相撩得故故隨人作陣香梅詩千株碧樹挿云立一綫紅泉透石飛童子怕寒爭閉戶夜深風雨有龍歸範仲淹平湖數百里隱然一山起中有白龍泉可洗人間耳吾仰仁智心愛玆山水音結茅三十年不道嵗月深笑我名未已來問無爲理卻指嶺邊云斯焉贈君子周霞賔路轉淸風徑泉通古石橋規模靈隱小景像上方遙書壁藤牽袂尋源艸沒腰每懷登覽日東海暮生潮】

福山在縣治西北四十里髙九十五丈周五里本名覆釡唐天寶六載攺爲金鳳後梁乾化三年又攺今名山麓有東嶽行祠【徐有貞詩冒雨衝風泛防舟共君載酒七峯逰海門東望天連水江市西來樹隱洲喜有錢劉新著作能無王謝舊風流登樓莫漫題詩句畱與山僧作話頭】

壽山與福山相連北濵大江又名陶山

河陽山一名鳳凰山在縣西北四十里髙一百二十丈周七里山頂有井嘗出醴水【見永慶寺碑】又有梁朝古檜及唐狀元陸器讀書臺【陳繹曾平生邱壑愛躋攀此日披圖意任閒江浙去題龍虎榜海虞行看鳳凰山鶴來華表千年後云在丹崖萬壑間聞有靑囊書卷在訪仙求術待秋還楊維禎河陽山色畫圖開絕壑懸崖亦壯哉華表不聞仙鶴語醴泉曾引鳳凰來玉魚金盌埋黃土石獸丰碑長緑苔獨有桓桓邱隴在秀峯相對讀書臺】

志山與河陽山相峙【按盧志居民鑿地得唐斷碑有鷙山之語則志當作鷙】塔山在河陽山南晉處士夏統宣城太守邴臻嘗居此舊名崇徳後攺今名

常熟山在縣北三十七里髙一百五丈周七里本名銅官或云洞觀唐天寶六載攺今名

範山在縣北三十六里二百步髙七十四丈周二百四步相傳梁範冀兄弟居此故名又永安山在縣北三十八里【或云卽範山】

石家山髙五十七丈周二里在銅官山北

茯苓山在縣西北六十五里髙數丈周三百步下有龍潭【石闌猶存】相傳舊產茯苓故名

宛山【或作苑】在縣西南五十里髙七十丈周五里產石堅潤可爲硯

顧山在縣西北五十里髙一百七十丈周二十一里東南屬本縣西南屬無錫縣西屬江陰俗呼爲三界山一名靈山亦曰香山

烏丘山在縣東南二十七里去昆承湖三里或作塢山黃土山在魏涇橋南【三山皆土阜耳】

穿山髙一十七丈周二百五十步中有石洞前後通徹故名臨海記曰海虞縣穿山下有洞穴髙十餘丈昔有海行者舉帆經其中今考其洞上猶通人往來而其下爲地去海已逺舊屬常熟今分太倉州

太倉岡身在州治之東曰上岡身曰下岡身曰歸胡岡身【今名歸吳】在新安鄕曰靑岡在恵安鄕曰王家岡別有岡門見水條

寶山在嘉定縣東南八十里依仁鄕永樂十年三月平江伯陳瑄督海運築爲表識上建烽火髙三十餘丈周回一十五里【禦制寶山之碑嘉定涉海之墟當流之會外卽滄溟浩無際凡海舶往來最爲衝要然無大山髙嶼以爲之表識遇晝晴風靜舟徐而入則安坐無虞其或暮夜煙雲晦長風巨浪帆檣迅疾倐忽千里舟師弗戒瞬息差失觸堅膠淺遄取顚躓朕恆慮之今年春乃命將士相地之宜築上山焉以爲往來之望其址東西各廣百丈南北如之髙三十餘丈上建烽�晝則舉煙夜則明火海洋空濶遙見千里扵是或樂其便不旬日而成周圍樹以嘉木間以花竹蔚然奇觀先是未築之前居民恆見其地有山影及是築成適在其處如民之所見者眾曰是蓋有神明以相之故其兆先見皆稱之曰寶山因民之言仍其名而不易遂刻石以志之詩曰滄溟巨浪渺無分混含天地相吐吞洪濤駕山防嶫奔巨靈��屭相噓歕揮霍變化朝爲昏駭神褫鬼目黯眢蒼黃拊髀孰爲援乃起玆山當海門孤髙靚秀猶昆侖千里示表郁防燉永令泛濟無憂煩寶山之名萬古存勒銘悠久同乾坤永樂五年五月初九日】

姑蘇志卷九

欽定四庫全書

姑蘇志卷十

明王鏊撰

水

吳號澤國水經所謂萬水所湊觸地成川者也其源西自太湖東入扵海承衍支漫不能詳舉舉其大者疏扵篇

太湖在郡西南三十餘里禹貢謂之震澤周禮謂之具區謂之五湖左氏謂之笠澤其實今之太湖也五湖之稱不同張勃吳錄云周行五百里故名虞翻云太湖東通松江南通霅溪西通荊溪北通滆湖東連韭溪凡五道故謂之五湖陸魯望云太湖上稟咸池五車之气故一水五名今湖亦自有五名自莫釐山之東與徐侯山相値者中爲菱湖【周回三十里西口濶二里】莫釐之西北與菱湖連者爲莫湖南連莫湖東逼胥山者爲胥湖【二湖各廣五六十里】長山之東曰防湖【周五六十里西口濶二里其東岸卽樹裏】長山之西北連無錫老岸曰貢湖【周回一百九十里洞庭實錄云禹治水嘗駐於此故名】別有金鼎湖【吳王泛舟鼎沈於此故名】梅梁湖【吳時進梅梁至此舟沈失梁故名】東臯裏湖其浸則通謂之太湖按此則五湖爲太湖明矣然周禮職方揚州其藪具區其浸五湖則五湖當別有所在而範蠡乘舟入五湖口司馬遷登姑蘇而望五湖實又指此蓋不可考其大三萬六千頃東西二百餘里南北一百二十里周五百里占蘇湖常三州北有百瀆納建康常潤數郡之水南有諸溇納宣歙臨安苕霅諸水東南之澤無大扵此其東濬入於河爲三江【吳楊泉五湖賦略乃天地之源陰陽之所䢐上值箕斗之精與云漢乎同模受三方之灌漑爲百川之巨都居揚州之大澤苞吳越之具區南與長江分體東與巨海合流太陰之所毖靈之所逰追湖水而往還通蓬萊與瀛洲爾乃詳觀其廣深之所極延袤之規方邈乎浩浩漫乎洋洋西合乎蒙汜東苞乎扶桑日月扵是出入與天漢乎相望左有包山連以醴瀆岝防崔嵬穹窿紆曲有平原廣澤漫延旁薄原隰陂阪各有條格茹蘆菼薍隱軫肴錯衝風之所出零雨之所薄梁李顒涉湖旋經義興境頓櫂石蘭渚震澤爲何在今惟太湖浦圓徑縈五百盼目無覩髙天渺若岸長津雜如縷窈窕尋彎碕迢遞望巒嶼驚飇揚飛湍浮霄漾懸岨輕禽翔云漢防鱗憩中許黠藹天時陰峣岧舟航舞馮河安可徇靜觀戒行旅宋鮑照自礪山東望震澤瀾漫潭洞波合沓防嶂云漲島逺不測崗澗近難分幽篁愁暮見思鳥傷夕聞以此借沈屙棲迹別人羣結言非盡書有念豈敷文唐宋之問望太湖宿帆震澤口曉渡松江濆棹撥魚龍气舟衝鴻鴈羣信潮頓覺滿晴浦稍將分气赤海生日光搖湖起雲水鄕盡天衛嘆息爲吳君謀士伏劍死至今悲所聞薛據泊震澤口日落艸木陰舟徒泊江泛蒼茫萬象開合沓聞風水洄防值漁翁防窱逢樵子雲開天宇靜月明照萬里早鴈湖上來晨鐘海邊起獨坐嗟逺逰登岸望長洲寥落星欲盡曈曨气漸収行蔵空自秉知識仍未周伍胥旣伏劍範蠡亦乘流歌竟鼔枻去三江多客愁李紳範子蛻冠履扁舟挽霄漢嗟予抱險艱怵惕經彌漫窮通泛濫勞趣適殊昏旦浴日蕩層空浮天渺無畔依灘落葉聚立浦驚鴻散浪疊雪峯連山孤翠崖防風帆同巨壑云矗成髙岸宇宙或東西星辰沈粲爛霞生澒洞逺月吐靑熒亂豈復問津迷休爲呂梁嘆漂沈身詎保覆溺心長判湖越郡異鄕嬰童及爲翫依稀占井邑嘹唳同鵝鸛舉棹未宵分維舟方日旰徵斯濟川力若鼓淩風翰易狎當悔逰臨深防知嘆王昌齡太湖秋夕水宿煙雨寒洞庭霜落微月明移舟去夜靜防夢歸暗覺海風度蕭蕭聞鴈飛白居易早發赴洞庭舟中作闔閭曙色欲蒼蒼星月髙低宿水光棹舉影搖燈燭動舟移聲泄管弦長漸防海樹紅生日遙見包山白帶霜出郭已行十五里惟銷一曲慢霓裳宿湖中水天向晚碧沈沈樹影霞光重疊深浸月冷波千頃練飽霜新橘萬株金幸無案牘何妨醉縱有笙歌不廢吟十隻畫船何處宿洞庭山腳太湖心泛太湖書事寄元稹煙渚雲帆處處通飄然舟似入虛空玉杯淺酌巡初匝金管徐吹曲未終黃夾纈林寒有葉碧琉璃水靜無風避旗飛鷺翩翻白驚鼓跳魚撥刺紅澗雪壓多松偃蹇巖泉滴久石玲瓏書爲故事畱湖上吟作新詩寄浙東軍府威容從道盛江山气色定知同報君一事君應羨五宿澄波皓月中夜泛陽塢入明月灣卽事寄崔湖州湖山處處好淹畱最愛東灣北塢頭掩映橘林千防火澄潭水一盆油龍頭畫舸銜明月鵲腳紅旗蘸碧流爲報茶山崔太守與君各是一家逰皮日休泛太湖聞有太湖名十年未曾識今朝得逰泛大笑稱平昔一捨行胥塘盡日到震澤三萬六千頃頃頃玻璃色連空淡無照野平絕隙好放靑翰舟堪弄白玉笛疎岑七十二露寸防悠然嘯傲去天上搖畫鷁西風作獵獵驚破罨涵碧倐忽雪陣吼須防玉崖坼樹動爲蜃尾山浮似鼇脊落照射鴻溶淸輝蕩拋雲輕似可染霞爛如堪摘漸暝無處泊挽防從所適枕下聞澎汃肌上生�瘭討異足邅回尋幽多阻隔願風與良便吹入神仙宅甘得一蘊書永事嵩山伯陸防東南具區雄天水合爲一髙防大弓滿羿射爭箭疾時當暑雨後气象仍郁密乍如開雕籠聳翅忽飛出行將十洲近坐覺八極溢耳目駭鴻蒙精神寒結栗坑來鬥呀豁湧處驚嵯崪崄異拔龍湫喧如破蛟室斯須風妥帖若受命平秩微茫識端倪逺嶠疑格筆巉巉見銅闗左右皆輔弼盤空儼相趍去勢猶橫逸嘗聞咸池气下注作淸質至今涵赤霄尙且浴白日又云搆浮玉宛與昆閬匹肅爲靈官家此事難致詰才迎沙嶼好指顧俄已失山川互蔽虧魚鳥空聱耴何當授眞檢得召天吳術一一問朝宗方應可譚悉方幹長天接廣澤二气共含秋舉目無平地何心戀直鉤孤鐘鳴大岸片月落中流卻憶鴟夷子當時此泛舟王禹偁除夜寄洞庭羅評事嵗暮洞庭山知君思浩然年侵曉色盡人枕夜濤眠移棹風吹浪開雪滿天無因一乘興同醉太湖船○郡僚方賀正獨宿太湖稜階下羞爲吏船中秖載僧折梅和簿雪煮茗對孤燈應笑排衙早寒靴踏曉冰羅處約三萬六千頃湖侵海內田逢山方得地見月始知天南國吞將盡東溟勢欲連何當灑爲雨無處不丰年範仲淹吳山無此秀乘暇一逰之萬頃湖光裏千家橘熟時平看月上早還覺鳥歸遲近古誰眞賞白雲應得知○有浪卽山髙無風還練靜秋宵誰與期月華三萬頃○平湖萬頃碧謝客一開顏待得臨淸夜徘徊載月還蘇子美望太湖杳杳波濤閱古今四邊無際莫知深潤通曉月爲淸露气入霜天作暝陰笠澤鱸肥人膾玉洞庭柑熟客分金風煙觸目相招引聊爲停橈一楚吟梅堯臣東吳臨海若看月上靑河漢微分練星辰淡布熒細煙沈逺水重露裛空庭孤坐饒淸興惟將影對形錢昭度平生愛具區島嶼夾波潮竹雨籠鸂花煙滋鷓鴣神仙疑有宅魚鱉自爲都何事勞長想機云本在吳楊備漁船載酒日相隨一笛蘆花深處吹湖靣風収云影散水天交照碧琉璃範成大風閣雨半晴陰慘澹誰知造化心委命沈浮惟一葉計身輕重亦千金紅塵猶道不勝險白浪莫嗔如許深晚得薌山堪寄纜臥聽鼉吼與龍吟○古來此地快蓬心天繞明湖日照臨一鴈云平時隱見兩山波動對浮沈衰髯都共荻花老醉靣不如楓葉深罾戶釣徒來問訊去年盟在肯重尋姜防茫茫復茫茫中有山蒼蒼大哉夫差國坐占天一方夫差醉蓮宮巨浪搖不醒越兵從何來奪我玉萬頃年年亭上秋一笛千古愁誰能知往事飛下雙白鷗唐桂芳向晚推蓬望羣山隱約靑篙工排陣勢野飯雜魚鮏水濶疑無地天低剰有星吳音相爾汝聊復慰飄零許謙周回萬水入逺近數州環南極疑無地西浮直際山三江歸海表一徑界河間白浪秋風疾漁舟意正間李漑之眾水東南會三江左右通夫差中習戰範蠡此休功鷗鳥靑銅鏡魚龍紫貝宮扁舟嗟未遂蕭散愧漁翁朱徳潤扁舟去何所太湖陰依依桑梓村拍拍枕寒潯飛雲入遐睇鳥道橫靑岑篙師戒勿渡柔櫓力不任我身𨿽骨立未宜折壯心放船當中流浩歌激淸音何當披宮錦再作峨嵋吟髙啟月夜逰太湖欲尋林屋隱還過洞庭逰逺水初涵夜長天盡作秋湖如靑艸濶月似白蓮浮萬壑風傳笛三更斗掛舟葉應隨鳥散山似趂波流浩蕩吾何適鴟夷不可求楊基天帝何年遣六丁鑿開混沌見雙靑湖通南北澄冰鑑山斷東西列畫屏掩雨龍歸霄漢暝网魚船過水雲腥乘風欲往終吾老甪裏先生在洞庭張羽具區涵空濶一葦淩風度煙花亂晴天浪色生寒霧遙山含碧氛靑蒲冒孤渚觧帶俯淸流開襟散塵慮乍聞商婦歌或見漁航聚微茫姑蘇城緑縟洞庭樹緬思底定功防鑿有遺處懷安諒非賢臨深豈無懼且當趣歸楫沿洄難可住○具區維南澤洪瀦奠吳會並包潢污聚涵育魚龍大崩浪撼坤樞水气積陰晦蒼茫神靈遇極目光炯碎中有兩洞庭秀气迥相對峭立根虛無接影浸淡瀩飛鳥去何窮長垣亙天外風波多險阻舟檣亦傾壊緬想懷襄初洪濤無界賴玆神禹功底定永無害吳越何區區向此角成敗賢哉鴟夷翁臨風發長慨吳寛孤蓬遙踔太湖心著雨髙山水墨深積气上蒸炊已熟弱流西注壓將沈不因迢逓辭淸賞轉覺空蒙助醉吟詩裏白公誇月夜未知奇觀屬春陰】

三江松江婁江東江也禹貢三江旣入震澤底定史記正義曰三江在蘇州東南三十里名三江口一江西南上七十里至太湖曰松江古笠澤江一江東南上七十里至白蜆湖曰上江亦曰東江一江東北下三百餘里入海曰下江亦曰婁江其分處號曰三江口吳地記雲松江東北行七十里得三江口東北入海爲婁江東南入海爲東江並松江爲三江【吳郡誌云按司馬相如上林賦敍上林諸水曰丹水紫淵灞滻涇渭八川分流相背而異態灝溔潢漾東注太湖八川自入大河去太湖數千里外中隔大山及淮濟大江何緣與太湖相涉郭璞江賦云注五湖以漫漭灌三江而漰沛墨子曰禹治天下南爲江漢淮汝東流注之五湖孔安國曰彭蠡江分爲三入於震澤後爲北江而入於海此皆未嘗詳考地理江漢至五湖自隔大山其末乃繞出五湖之下流徑入於海何緣入於五湖淮汝自從徐州入海全無交涉禹貢云彭蠡旣瀦陽鳥攸居三江旣入震澤底定以對文言之則彭蠡水之所瀦三江水之所入未必謂入於震澤也震澤之源皆山環之了無大川震澤之委乃多大川今三江故道古今變遷已不可堅定然禹貢之說謂三江之水無所入則震澤壅而爲害三江之水有所入然後震澤底定亦水之理也水經雲中江在丹陽蕪湖縣南東至會稽陽羨縣入於海震澤在吳縣南五十里北江在毘陵北界東入於海據此則水經亦謂中江北江皆在震澤傍近但其迹不可考耳與孔安國謂彭蠡江分爲三入震澤爲北江以入海逺近絕不同按太湖西南湖州諸溪從天目山下西北宣州諸山有溪並下太湖太潮東北流各至三江口入海其湖無通彭蠡湖及太湖處並阻山陸諸儒及地誌等解三江旣入皆非也周禮職方氏云揚州藪曰其區川曰三江按五湖三江者韋昭注非也其源俱不通太湖引觧三江旣入失之逺矣郡國志引禹貢三江旣入震澤底定韋昭曰三江爲吳郡南松江錢塘江浦陽江水經亦載韋昭以松江浙江浦陽江爲三江虞氏志林云江扵彭蠡分爲三又云江自太湖出於海屈曲七百里世遂以韋昭爲謬謂錢塘浦陽元不與震澤相闗也水經謂浦陽一名潘水在防稽界而彭蠡乃宮亭湖去震澤更逺虞氏之說尢荒唐今松江之傍有小村落名三江口酈善長雲松江自湖東北逕七十里至江水分流謂之三江口吳起春秋云範蠡去越乘舟出三江之口入五湖之中皆謂此地史記春申君傳云還爲越王禽三渚之浦正義引戰國策三江之浦卽此是案三江口異名者三姑備錄之】按今三江一自太湖從吳縣鮎魚口北入運河經郡城之婁門者爲婁江一自太湖從吳江縣長橋東北合龎山湖者爲松江一自大姚分支過澱山湖東至嘉定縣界合上海縣黃浦由黃浦經嘉定江灣靑浦東北流亦名吳松江者爲東江其實皆太湖之委也三江之外其支流一派東出香山胥山之間曰胥口【周益公逰山錄云太湖東邊兩山對峙南曰胥山北曰香山中一水曰胥口】又東出吳山之南曰白洋灣又東一派北出曰鮎魚口

胥口之水自胥口橋東行九里轉入東西醋坊橋曰木瀆香水溪在焉又東入跨塘橋與越來溪防曰橫塘由跨塘橋折而南爲走狗塘荷花蕩在焉

自香水溪分派繞出西山而東爲上沙水其北流爲落星涇東流爲沙涇【範成大上沙夜泛困倚船看斗斜起來風露滿天涯亭亭宿鷺明菇葉閃閃涼螢入稻花月下片雲應夜雨山根炬火忽人家江湖處處無窮景半世紅塵老嵗華】

白洋灣折北滙扵楞伽山之下曰石湖湖界吳縣吳江之間有茶磨諸峯映帶頗爲勝絕相傳範蠡從入五湖處【許渾自楞伽寺晨起泛湖碧樹蒼蒼茂苑東佳期迢遞路何窮一聲山鳥曙云外萬防水螢秋艸中門掩竹齋微有月棹移蘭渚淡無風欲知此路堪惆悵菱葉蓼花連故宮羅隱陪曹使君逰湖水蓼花紅稻穗黃使君蘭棹泛回塘倚風藻荇先開路迎斾鳬鷖盡著行手裏兵符神與術腰間金印防爲囊少年太守勲庸盛應笑燕臺兩鬢霜範成大初歸石湖曉霧朝暾紺碧烘橫塘西岸越城東行人半出稻花上宿鷺孤明菱葉中信腳自能知舊路驚心時復認鄰翁當時手種斜橋栁無限鳴蜩翠掃空又約鄰人至石湖窈窕﨑嶇學種園此生邱壑是前緣隔籬日上浮天水當戶山橫匝地煙春入葑田蘆綻筍雨傾沙岸竹垂鞭荒寒未辦招君醉且吸湖光當酒泉擕家石湖賞拒霜水上晴雲防蝀橫許多蜂蝶趂船行漁樵引入新花塢兒女扶登小錦城艶粉發妝朝日麗濕紅浮影晚波淸誰知搖落霜林畔一叚韶光畫不成姜防除夜自石湖歸苕溪細雨穿沙雪半銷吳宮煙冷水迢迢梅花竹裏無人見一夜吹香過石橋○笠澤茫茫鴈影微玉峯重疊防云衣長橋寂寞春寒夜只有詩人一舸歸○桑間篝火卻宜蠶風土相傳我未諳但得明年少行役只栽白薴作春衫鄭元祐越來溪上水融融閒驀鴟夷棹底風暖霧黃消治平寺燒防靑入館娃宮笙歌作樂年年少魚鳥闗情處處同弔古從來易興感尙循華髮繋孤蓬戴良束髮企名都逰宦及玆年遂陪登瀛侶來上泛湖船水光燿殘日林影溢中天巖穴停橈見樓臺鼓枻看蒼蒼斂暝色羃羃曵寒煙菇蒲有餘淒鷗鷺相與閒窈窕趨回浦蕩漾媚遙川水宿怯宵淸蓬臥愛月穿俯視潛夜魚仰睇衝曉鳶窘身懼浮霄斂志慚躍淵何當謝冠履嵗晏此盤旋髙文度石湖寫景闔閭臺下越來溪處處西風颺酒旗翠壁丹梯開短軸黃花紅葉入新詩鎔金霜蟹需髙價蘸甲香醪輒滿巵落日去程驢背穩短琴雙笈一童隨髙啟逰寶積山遂泛石湖雲山擁春郭煙花漲晴川看花入山中諸峯恣攀緣客吹玉管笙合以金柱弦淸音度碧嶂松風助泠然宛若鸞鳳吟要眇入紫煙行人盡矯首謂遇雲中僊下山興未闌相擕更登船虹収嶺外雨鳥沒湖中天嵐翠破夕陽樓閣影倒懸酒傾緑脂膩鱠斫璚絲鮮獨恨無紅妝淸波照嬋娟微風吹帆緩欲使歸途延眾賔起歡呼舟仄水浸舷回艫掠寺過楊栁山門前此地有離宮美人艶當年羅裙罷春舞艸色余芊綿況我昔此逰冠蓋十里連重來復誰在新知滿中筵人事竟若斯今古俱可憐能逰卽稱達何須問愚賢我欲叫馮夷捧月出海邊醉後不歸去月照舟中眠】

石湖之東一溪北流橫塘曰越來溪自此與木瀆水合流出橫塘橋東入胥門運河曰胥塘北流閶門運河曰防云港

自橫塘北流直入運河曰洞涇自防云港北折出洞涇之西曰白蓮涇又西出江村橋曰楓橋灣

自胥塘北流經南濠至閶門釣橋與北濠山塘水防曰沙盆潭南濠中折而西繞出普安橋曰新開河自沙盆潭西流出渡僧橋防楓橋諸水北流與虎丘山塘水合曰射瀆相傳吳王嘗射扵此故名亦名石瀆其西一水通陽山曰白馬澗相傳支道林飲馬處其東繞出虎丘之北曰長蕩【沈周發迹過長蕩識此平生始春流方漫衍曠蕩彌十里老葑蔽重云敷芽靑��正如一明鏡防蝕銅繡起西山欲流照掩卻螺髻美山亦拗怒去南走太湖涘羣勢擁疊浪爭捷互排擠我恐先我去揮手喝止止湖山四面好轉側皆可喜此靣正佳絕扁舟載西子芳洲有隙地宜賣脫紫綺移家非丹砂所好在山水】

石瀆之水橫出運河爲滸墅其南爲烏角溪北爲柿木涇爲白鶴溪並與運河合流

運河一名漕河南自嘉興由石塘北流經郡城又北繞白公堤出望亭入無錫界續圖經謂之邘溝按國語夫差起師北徵闕爲深溝通扵商魯之間蓋由此河以通江北也隋大業六年敕開江南河自京口至余杭郡八百餘裏面濶十餘丈擬通龍舟巡防稽卽此

鮎魚口北出經齾塘入盤門運河折而東至分水墩自分水墩東流入長洲縣界爲栁胥港【卽夾浦】爲涇港爲馬尾漾南北互流轉入澹臺湖又自分水墩南流入吳江縣界爲龎山湖

澹臺湖在太湖之東史記弟子傳澹臺子羽南遊至江索隱注吳國東南澹臺湖卽其故趾吳地記以爲子羽宅所陷自此東過寶帶橋入運河分流入黃天蕩入陳湖入金涇淹【張憲黃天蕩詩昆明刼燒成灰火臨平葑湖撥不開黃泥萬頃下無底海眼一絲通往來南徐江邊海防走江神頓走黃龍吼便翻銀漢濯泥沙要使妖蛇先授首陳基過陳湖平湖秋色曉蒼蒼鼓枻聲傳浦漵涼鴻鴈欲來天拍水蒹葭初老露爲霜菊荒甫里人何在鱸入松江興轉長不用臨流重懷古葦花菱葉滿滄浪】

黃天蕩之東爲獨墅湖爲王墓湖爲朝天湖三湖連綴中微隘如川其實一水也又東爲尹山湖爲頳墩湖【一名交龍潭】爲車坊漾漾比諸湖爲深故又名鑊底潭陳湖之東爲闔閭浦爲章練塘其北爲陸直浦金涇淹之南爲麋瀆北爲龍溇【宋淳化間龍見扵此故名】

龎山湖在澹臺湖東自分水墩南流入甘水橋滙扵此其下流爲黎湖爲菱湖爲葉澤湖爲新湖【楊維愼泛龎山湖湖上足晴晝雨餘生緑陰扁舟到城近曲港入村深野叟頻相問郎君不可尋西鄰有分席吾亦老山林】葉澤湖之東爲九里湖亦名同湖急水港杓頭潭淸水蕩在焉又東爲姚城江爲白蜆江小龍港在焉【吳驥題九里湖太湖風濤湧銀屋望處令人駭心目豈知數里小澄湖近接吳江煙水曲未能朝宗會百川頗擅淸虛逺塵俗沿堤冉冉春流漫拍岸溶溶朝雨足桃花浪暖鏡光明時動微瀾皺輕縠忘機鷗鳥自往還無意汀蒲爲誰緑農憂亢旱資灌漑戶有鮮鱗供口腹我防朔方思故鄕恆厭黃埃暗山谷此日南歸得縱觀欣聞漁唱聲相續欲収佳景入吟懷俄報斜陽舟去速】

杓頭潭之西爲契跨湖爲笑面湖與汾湖接

汾湖一名分湖分屬吳江嘉興也其東流入謝宅蕩蒪菜蕩南陽港又東通三泖入華亭界其北流入三白蕩又北受曹龍港通鶯脰湖

鶯脰湖在太湖之南其源自天目東流至荻塘會爛溪水並出平望安徳橋滙扵此以其形似鶯脰故名亦名鶯鬭湖

其下流爲穆和溪爲黃家涇爲白蕩

白蕩之西爲掘城湖爲蠡澤湖北麻漾在焉又西爲沈張湖九曲港在焉【吳復過沈張湖防舟蕩槳看靑春栁色桃花岸岸成江國微風醒酒力水村落日見漁人】

北麻漾而入爲烏蕩爲蒲蕩爲白鐵港

九曲港而入爲後練塘爲雷墩蕩爲西溪爲骨池潭自澹臺諸湖而來眾水互流並入松江

松江禹貢三江之一卽古笠澤江也自太湖分從吳江長橋北合龎山湖轉東入長洲界【宋葉淸臣松江賦澤國秋晴天髙水平遙山晚碧極浦寒淸循防具區之野縱泛吳淞之壖東瞰滄海西瞻洞庭槁葉微下斜陽半明樵風歸兮自朝暮夕澑滿兮誰送迎浩霜空兮一色橫霽色兮千名扵時積潦未収長江無際澄瀾方興扁舟獨詣社橘初黃汀葭餘翠驚鷺朋飛別鵠孤淚聽漁桹之遞響聞牧笛之長吹旣覽物以放懷亦思人而結欷若夫敵寇初平霸圖初盛均憂待濟同安則病魚貪餌而登鉤鹿走險而亡命一旦辭祿楊舲髙泳功崇不居名存斯令達識先明孤風孰競又若金耀不融洛塵其防宗城寡捍王國爭雄拂衣客右震耀江東拖翠綸兮波上膾蟬翼兮柈中倘卽時之有適遑我後之爲恫至如著書笠澤端居甫裏兩槳汀洲片帆煙水夕醉酒壚朝盤魚市浮防塵外之物嘯傲人間之世富詞客之多才劇騷人之淸思緬三子之淸徽諒隨時之有宜非才髙見棄扵榮路乃道大不容扵禍機申屠臨河而蹈壅伯夷登山而食薇皆有爲而然爾豈得已而用之別有執簡僊瀛持荷帝柱晨韜史氏之筆暮拂使臣之斧登覽有澄淸之心臨遣動光華之賦荷從欲之流滋慰逺逰之以懼肇提封之所履屬方割之此憂將濬疏扵滙川其拯濟乎畛疇轉白鶴之新渚據靑龍之上防濯埃垢扵緇袂刮病膜乎昏眸左引任公之釣右援仲由之桴思勤官而裕民乃善利之逺猷彼全身以逺害蓋孔臧扵自謀鮮鱗在俎眞茶滿甌少回俗士之駕亦未可爲玆江之羞程俱松江賦鴟夷子皮旣棄越相乘扁舟擕西子溯東流方將家五湖以長邁屣萬鐘而不畱放若巨魚縱大壑脫若六驥馳坦道而挾輕輈時則八荒収云千里一碧狂瀾不興逺岫凝色目盡意往雲天出沒引風檣以悲嘯趣煙波而不極扵是遇亡是叟而問津焉曰三江之湊實爲五湖地脈四達衍爲松江洶洶渾渾溶溶洋洋孤岑連嶂七十有二若散螺黛扵微茫五湖之中大曰包山風穴晝暝霜林夏寒暮煙屯其疊翠冬實累其錯丹麟鶴之所憩蛟鼉之所淵山中之人忘世與年條桑縹緲之下采石明月之灣艸衣木茹泊若追羲盤而與還江流之窮是則歸墟王百谷扵一吸環齊州扵一區大鵬奮翅扵泱漭燭龍洗光扵咸虞由江而下二百餘里布防無恙尙可以朝海門而暮方壺𨿽然善賈者據其會善者扼其吭方趣南則遺北旣畫圓而失方今子將攬眾物之會莫若遐觀乎中央惟是江湖之接二州相望散荒墟扵垤塊識斷岸扵毫芒嘗試與子至中流而四顧陰霾郁興不辧雲水天髙日出萬頃在目者五湖也岡岫相屬如走如伏蒙突兀乍見乍失者包山也擁松江之上流窮海道扵一葦時矯首而斯盡固可以訪漁樵而種舫鯉亦優防而卒嵗矣吾子以爲何如子皮曰然務外防者有待樂內觀者無窮吾方以日月爲燭六合爲宮參天地以爲友從四海之諸公乘雲气禦飛龍指包山扵遺礫視五湖扵一鐘松江之勝又安能芥蔕扵胸中乎後松江賦程子旣爲松江賦假鴟夷子皮設亡是叟以爲詞是夜夢有丈夫頎然而身長黧色而修髯叩舷而稱曰松江之勝吾子之詞侈矣然子亦聞吳越之遺事乎惟而答曰長橋臥波截江之衝飛梁疊架排霧橫空萬景所會而垂虹屹立乎其中吾嘗登垂虹顧二渚尙想夫霸國之爭雄方其踐忍烏啄差耕石田禍起腋下謀悟機先則吳軍江北越軍江南殺气朝合軍聲夜嚴銜枚北渡奮爲兩翼方風馳而震障頓雷轟而電掣吳卒麕潰江流赭赤畢夫椒之世仇償會稽之膽食扵此蓋夫子之雄績乃自太湖過橫山辭越來之溪登姑胥之臺弔亡國扵防鹿指血化扵黃埃挽艅艎以淩江捲旌旗而南歸則夫子扵此退身行意揖勾踐而長辭蓋與夫咎犯之貪天子推之獨賢歌龍蛇而激憤塊然與喬木而偕燔者不可同日而言矣間者五季棼亂錢鏐崛興蘇據都會乃淮浙之必爭徐約先拔孫儒繼焚彼得之不能以嵗月守我守之不能以嵗月寧則江之兩厓相爲二城鎭威武之右境遏淮南之冦兵實用武者之所憑版圖入朝置爲縣治畫井疆設羣吏臯畝棊別居廬鱗次帶以千尺之橋捍以百里之塘舟輿所通樓觀相望曾城邑之幾時翳喬木之蒼蒼矣吾嘗嘆曰一江方東𨿽逝不流越世事之萬變去莫知其所遁而來莫知其所由今之松江其昔之松江邪抑夜半之蔵舟失萬世扵俯仰盡賢愚扵一丘夫子亦嘗弔抉眼之忠魂而訪伏劍者之靈防不乎子皮不對顧謂西子援琴而歌歌曰霰雪紛兮云霏霏帶長鋏而佩寶璐兮子安適而不歸嵗婉婉而將暮兮路旣壅而中迷嗟二子之不返折疏麻而搴杜若羌搖搖其遺誰餘音未息蘧然而覺棹頭載歌付千古扵一笑宋之問渡吳江別王長史倚棹望玆川銷魂獨黯然鄕連江北樹云斷日南天劍別龍初沒書成鴈不傳離舟意無限催渡復催年張懷泊吳江多年襆被玉山岑鬢雪欺人忽滿簪駑馬𨿽然貪短豆野麋終是憶長林鱸魚未得乘歸興鷗鳥惟應信此心見說新橋好風景防須乘月濯煩襟劉長卿洞庭初下葉南客不勝愁明月天涯夜靑山江上秋一官成白首萬里寄滄洲久被浮名繋能無愧海鷗杜牧二首堠館人稀夜更長姑蘇城逺樹蒼蒼江湖潮落髙樓迥河漢秋歸廣殿涼月轉碧梧移鵲影露低紅葉濕螢光文園詩侶應多思莫醉笙歌掩畫堂○淸露白雲明月天與君齊棹木蘭船風波湖雨一相失夜泊橫塘心然白居易觀魚震澤平蕪岸松江落葉波在官常夢想爲客始經過水面排罾网船頭簇綺羅朝盤膾紅鯉夜燭舞靑娥鴈防知風急潮平見月多繁絲與促管不解和漁歌許渾泊松江渡漠漠故宮地月涼風露幽雞鳴荒戍曉鴈過古城秋楊栁北歸路蒹葭南渡舟去鄕今已逺更上望京樓○故國今何在扁舟竟不歸云移山漠漠江濶樹依依晚色千帆落秋聲一鴈飛此時兼送客憑檻欲沾衣羊士諤津栁江風白浪平棹移髙館古今情扁舟一去鴟夷子應笑分符計日程李郢片帆孤客脫夷猶紅蓼花前水驛秋嵗月方驚離別盡煙波仍駐古今愁雲陰故國山川暮潮落空山网罟収還有吳娃舊歌曲棹聲遙散采菱舟張喬行人愁落日去鳥倦遙林曠野鳴流水空山響暮砧旅途歸計晚鄕樹別年深寂寞逢村酒漁家一醉吟皮日休松江早春松陵淸淨雪消初見底新安恐未如穩憑船舷無一事分明數得鱠殘魚陸防栁下江飡待好風暫時還得狎漁翁一生無事煙波足惟有沙邊水勃公宋陳堯佐平波煙蒼蒼菇蒲才熟楊栁黃扁舟繋岸不忍去秋風斜日鱸魚鄕王禹偁二年爲吏住江濵重到江頭照病身滿眼碧波輸野鳥一簑疎雨屬漁人隨船曉日孤輪白入座晴山數防春張翰精靈應笑我緑袍依舊惹埃塵姚勾吳奇勝絕無儔更見松江八月秋震澤波光連別派洞庭山影落中流汀蘆擁雪蔵漁市岸橘風香趂客舟淸興不窮聊一望煙空雲霽倚層樓孫何晚灘如雪起沙鷗咫尺姑蘇亦勝逰逸勢瀉歸滄海逺冷聲分作太湖秋葑田幾處連僧寺橘岸誰家對驛樓魯望不存無可語片帆中夜渡淸流梅堯臣送裴如晦宰吳江吳江田有粳粳香春作雪吳江下有鱸鱸肥膾堪切炊粳調橙虀飽食不爲餮月從洞庭來光映寒潮凸長橋坐虹背衣濕霜未結四顧無纎云魚跳明鏡裂誰與子同逰去若秋鷹掣又憶吳江念昔西歸時晚泊吳江口回堤遡淸風澹月生古栁夕鳥獨逺來漁舟猶在後蔣堂防松江江人見我謂誰何行李無覊野意多六幅靑帆趂潮去一罇白酒扣舷歌沙邊歷歷辧雲樹島外濺濺弄月波興盡歸來還更喜舞鷗相送入煙蘿王安石莽莽昔登臨秋風一散襟地畱孤嶼小天入五湖深柑橘無千里魚蝦有萬金吾𨿽輕範蠡終欲此幽尋張先春後銀魚霜下鱸逺人曽到合思吳欲圖江色不上筆靜覓鳥聲深在蘆落日未昏聞市散靑天都盡見山孤橋南水漲虹垂影淸夜澄光合太湖蘇軾與秦觀參寥會於松江吳越溪山興未窮彊扶衰病過垂虹浮天自古東南水送客今朝西北風絕境自忘千里逺勝逰難復五人同舟師不會畱連意擬看斜陽萬頃紅○二子緣詩老更窮人間無處吐長虹平生睡足連江雨盡日舟橫擘岸風人笑年來三黜慣天教我輩一樽同知君欲寫長相憶更送銀盤尾鬛紅楊蟠帆落帆開兩渡頭洞庭木葉擾離愁靑山帶日低平野白浪隨風過別州月靜沙寒知鴈宿雲深水暖羨魚逰畫橋隱隱橫天漢人度空中影倒流郭祥正羣山髙下浸湖漘暝靄朝霞物物新驛道更穿東北去靑銅影裏看行人○軒亭多作碧湖傍蓮子枯時荇葉香最愛夜深鷗鷺散釣船明月似瀟湘範致君黛潑峯巒安用染鏡澄湖面不須磨己驚張翰鱸如玉想見西施髻似螺目斷樓髙知水濶雲開山盡見天多吾家本是煙波主好律漁翁一曲歌楊友防落日滿大江孤舟猶獨行蒹葭交相風中有肅殺聲適從城中來始覺秋气淸世路苦迫隘江湖自寛宏平生獨往志久與白鳥盟陳人多所閱新事屢可驚惟有江上峯殘年眼中靑範成大過松江長虹斗起蛟龍穴朱碧欄幹夜明滅太湖三萬六千頃多少淸風與明月靑鷁驚飛白鷺閒丹楓未老黃蘆折誰將橫笛叫蒼煙無限驚波翻白雪洞庭林屋舊逰處玉柱金庭路巉絕水僊逢迎摻修袂問我歸計何當決去年匹馬兀春寒今此孤篷窘秋熱人生意气得失間輕重劍頭吹一吷莫將塵土涴朱顏卻待丹砂回白髮趙孟頫壯气浮孤劍餘生寄短篷戰塵昏野色積雪睍春風北望旌旗濶南歸郡邑空江花與江水客思兩無窮嚴羽有客東吳別憑髙正憶家春靑江上艸湖白岸頭沙去鳥無邊盡歸帆幾處斜音徽不可問惆悵結瑤華髙啟江淨涵靑空髙防漾天風澄波三百里歸興與無窮心期弄雲月迢遞辭金闕晚色海霞銷秋芳渚蓮歇久別釣魚磯今朝始拂衣忘機舊鷗鳥相見莫驚飛孫作泊吳江呈繼上人松陵橋畔太湖前斜日靑楓系客船引頸數看花鴨亂含情深愧白鷗賢千鐙庾嶺傳無盡一宿曹溪覺有緣稍待月明風細熟臥吹蕭管學坡仙】

已上諸水並屬吳江及長洲之南其北一亦自鮎魚口轉入運河經婁門而東爲上雉瀆又東爲下雉瀆又東爲沙湖

沙湖一名金沙湖湖𨿽小而與松江諸水吞吐靑丘戴墟二浦在焉【楊維禎過沙湖寄顧玉山五月落殘梅子雨沙湖水髙三尺彊大風開颿作弓滿白浪觸船如馬狂唱歌賣魚赤須老打鼔蹋車靑薴娘故人相見在婁下坐對玉山懷艸堂】婁門之北轉出齊門塘爲楊涇爲蠡口爲五潨涇爲施澤湖施澤湖之西爲尙澤蕩爲漕湖

漕湖本名蠡湖寰宇記範蠡伐吳開蠡瀆通此湖故云唐書地理誌云元和八年孟簡開太伯瀆並導蠡湖故以瀆爲孟瀆湖爲孟湖其實古之蠡湖也故其東有蠡口西貫無錫之太伯鄕亦有蠡尖口其稱漕湖不知所始或云以通漕運故名其西屬無錫而其浸皆屬長洲【華幼武漕湖東南大星起灔灔光晶射湖水兩髯搖櫓逆風行浪花激船灑飛雨我時起坐推篷天地暗慘開鴻龎扶桑日出東海沸波濤滉漾瑚光回風颺帆舟子喜唱歌逕度三十里樓閣參差見吳市】

漕湖之東爲永昌涇爲黃埭塘爲東錢涇西錢涇其北爲冶長涇爲鵝肫蕩諸水互流並流云和塘

云和塘本名元和唐郡守李素所治成扵元和四年故名後譌元爲云今但呼常熟塘南連運河北入常熟界【唐將仕郎前左威衛錄事參軍劉允文碑吳之藪曰具區郡之大惟蘇州商爲貨居農實邦本錫貢多品厥田上中土宜在民地利半水常熟塘按圖經雲南北之路自城而遙百有餘裏旁引湖水下通江潮支連派分近委遐輸左右惟彊家大族疇接壤制動涉千頃年登萬箱豈伊沿溯之功實由灌漑之利故名常熟嵗無焉洎貞元以來時屬大旱繇是塡淤薦爲塗泥而淪胥怨咨殖物痛矣郡守隴西李素字人原始覩獘則曰在穿導之遂開扵本道亷使吏部尙書韓公秉文惟謹施徳恵人發令爲適觀風恱隨人無間言言我得從政攝令吳縣主簿李仲方稟其成規請事疏鑿扵是參井邑之役則經費其力而長洲當三之一焉縣宰李暵復善供命乃計工量日隟庀徒爲利涉之宜蔽反壤之害詢蓄泄之勢增逺近之防人不告勞事爲永逸先期而望表繩直不日而終朝子來塘開地中工畢泉出山澤作气江湖發源積爲長流實自新淛舟楫鱗集農商景從春秋有施水旱斯備嗟乎塘之堙郁也久矣何壅之無慮而啟之有時非體仁多應用髙朗曷以越前所未暇逮今而行其志哉則史之決渠書之滌源以流其惡潤彼稻田況山川襟帶之廣林鹽沃饒之資規同九州殷列七縣其提刑底績同良二千石之能惟李公敏扵直方精在損益爲信安未半嵗而吳郡餘一年焉政猶風行恵與時至文學備全淸愼寡欲通貨丰財五行因之順下致理之實不其偉歟去嵗朱方搆患而郡邑連陷公敺白徒以揑狂冦挺防凶黨修復城池皇帝聞而嘉之俾金章與紫綬給誥垂美必將大闡王度紹休朝廷豈惟與民分憂是塘之爲政也彼人士以允文在公之宇備詳其事請刻扵石庶詞之可復銘曰瞻彼塘矣昔之所辟物利乘舟上膏其澤嵗有堙塞時罔疏滌誰爲澄流變爲廣瀉降是良牧猗歟隴西揆日爰鑿經旬洞開湖水南迆江源北來旁分溝洫潛蓄風雷政可施利役無勞止力均二邑功逾百里舟楫攸往田疇所視義實通方智侔經始濬自髙岸豈云隨山人懽在路魚樂於泉伊此化逺矧夫事宣立石川上維無窮焉】

云和塘之西爲尙湖一名上湖長十五里廣九里上有虞山映帶頗爲奇勝【沈周日午放船湖上頭虞山隨船走不休髙云仰見出翠壁飛影下接滄波流靑林人家隱山麓雞鳴犬吠聞中洲鸕鷀羣棲竹葉暗蜻蜓特立荷花秋采蓮還歌采蓮曲落景髙樹尢堪逰小舟爭渡各先去獨逆風波渾不憂】

尙湖之南有柴涇有朱涇有徐墅涇西有湖橋塘張墓塘東南有白蕩自白蕩而出爲羅墩蕩爲六里塘自張墓而出爲大和塘自柴涇而出爲南塘又自大和塘而出爲官祿塘爲黃莊塘諸水互流其西吐納江陰無錫諸水其東仍流云和塘

云和塘之東爲昆承湖亦名昆湖或云昆湖在昆山北承湖在昆山西北二湖合而爲一亦名八字湖縱廣各十八里【舊傳湖中有蜃舟人夜行或見之往往爲湖田之患一日有適昆山者遇白衣婦人附舟抵岸忽不見自此湖患遂絕】

昆承湖之東有五丫涇西有陳涇涇魏涇有東橫涇有黃墓陵涇有徐涇塘莫門塘衛涇塘南有張涇有六十二涇有周涇有黃涇有龍涇有桑婆浜曹家浜有時涇塘其北有艾涇

自五丫涇而出爲七浦自周涇而出爲朱塘自陳涇而出爲斜橋塘爲嚴捨涇爲懸涇自黃涇而出爲徐涇爲楊尖涇華蕩在焉

華蕩之西爲宛山塘爲戈莊涇自戈莊涇而出爲五瞿塘華渭蕩在焉

諸水或南或北其流梅李塘者東北入許浦流李墓塘者東入白茒港流福山港者北入楊子江

梅裏塘之源發自雉浦轉入耿涇千步涇迆邐縣城之東繞出許浦入扵海

其西弓連涇錢涇其東哮塘哮塘之南爲焦荘涇爲黃荘浜爲李家浜其西爲福山塘

福山塘亦自縣城通江門而北行四十里入楊子江是爲福山港福山渡在焉

其西鵧城港通暢塘又西九折塘其南富平塘富平塘之北爲河陽塘又北爲奚浦

李墓塘之源西自周涇而來轉入白茒塘遂入扵海又有蕭涇蔡涇胡澄涇鳳凰涇東山涇蓮涇東婁涇站浜沈浜嚴洞官浜黃浜雙浜黃姑浜石墩塘支塘三丫港黃沙港南港北港俱流白茒塘

白茒塘之南一水東南流曰鹽鐵塘亦名內河橫亙七十餘里西接江陰東入昆山界

昆山之水皆自陽城湖而入湖界長洲昆山之間其西納云和塘尙澤蕩南納吳涇眞義浦黃浦朱昌涇又南通大虞浦梁裏浦北納張西涇上元涇【沈周過陽城湖芳辰二三客飛櫓泛空明野酌臨流動春湖帶雨行浪中汀樹亂船裏濕云生吾欲觀天趣悠然畱去情】陽城湖之東爲包湖爲傀儡蕩二水與陽城合而爲一又東爲巴城湖【郭翼巴城秋暮巴城湖頭日欲曛巴王殿下水如雲漁船歸去打雙槳鷗鳥翻回飛一羣野曠天開秋歷歷霜淸木落雨紛紛杜陵飄泊誰知己搔首風塵政憶君】其北爲鰻鱺湖爲施澤湖自巴城而入爲尢涇爲溫焦涇自鰻鱺湖而入爲栢家瀼爲大泗瀼爲牛尾涇爲江家瀼自施澤湖而入爲蕭涇爲碧澤潭其南爲至和塘

至和塘一名昆山塘成扵宋至和間故名互見水利其西自郡城婁門東行經沙湖又東入夷亭諸水或南或北並東入吳淞江

吳淞江卽古之婁江也亦名下江俗呼劉家港又有新江宋嘉祐間所開先是轉運使李復圭知昆山縣韓正彥開白鶴滙如蟠龍滙之法知縣沈某略灣取直以開新江西連松江南入陳湖北入鰻鱺湖等瀼新江之南爲石浦爲道褐浦爲蕭市浦爲金竈浦爲千墩浦爲陸浦爲張浦爲凡規浦爲六直浦爲甫裏浦爲渡頭浦爲東齊浦爲利刀浦

新江之北爲界浦爲眞義浦爲黃瀆浦爲薛莊浦爲樂浦爲續浦爲華翔浦爲梁捨浦爲大虞浦小虞浦爲社城浦爲廣浦爲馬仁浦爲天明浦爲下駕浦爲木浦爲顧墓浦爲金城浦爲三林浦爲瓦浦爲北矮浦爲徐公浦爲安亭浦爲顧浦

已上四十二浦或連勦娘江或通老丫涇或通車塘或通張涇或接磧礇塘或通大慈涇大要北受陽城湖南受澱山湖

澱山湖界長洲昆山吳江三縣之間吐納東南諸水比諸湖特大玉峯續志云湖屬華亭惟北岸屬昆山耳澱山湖之北有範靑漾相傳範家田滙爲巨浸故名又名趙田湖又有盛蕩有湓浦有東宿浦西宿浦其東有朱沙港有漕港

範靑漾之東爲合浦西爲六直浦西南爲度城湖皆北入新洋江

新洋江在吳松江之北其源出扵松江而其流漑扵岡身錢氏時嘗浚治之中有橫塘通小虞浦

新洋江之北合栢家諸瀼入淸水港通櫻桃塘轉接鰻鱺瀼其東自湖川塘會扵鴨頭塘入太倉界

太倉之水七鴉浦爲大橫亙百餘里西接昆承湖通常熟昆山諸水東入海【工部主事姚文灝重浚七鴉浦記東吳泄水之大道三江之外蘇有三十六浦松有八滙常有運河十四瀆然自海塘作扵東南而東江以塞松江以微水乃北折並扵婁江而溢扵七鴉白茅二浦故今之七鴉白茅在三十六浦爲最鉅而要然白茅海口漲沙爲梗以非人力之可爲變而通之宜別有其道惟是七鴉獨無他妨且當陽城諸湖之衝而入海又徑可恃以爲利也但其間亦頗爲村市居民所厄塞水性未遂子之有意扵是也亦久矣顧未有所儲不忍驅無食之民以就役治九年乃奏設導河夫扵沿江旣又議収其直隨時募工十年冬始以斯役詢扵通判陳暐常熟知縣楊子器昆山知縣張鼒遂籍二縣近浦之戶得二萬二千三百人疏自尢涇東至木楫灣凡五千五百九十丈可旬有五日而成計工受直實用夫銀五千二百七十兩上濶如舊而深倍之下辟直塘兩崖市肆所侵其濶倍舊決放之日眾流奔注而沙頭圍築之處日以崩頺水溢洶湧郡人歡傳或有道予之績者然不知三子之勞也蓋陳以職專水事晝夜經理𨿽監司以他務督趣至被譴怒不爲去楊則舊治昆山素達水道之要害而張又果扵疏導之事是以動順而成易也成之日陳以紀述爲言余曰不足以煩作者乃自書其防如此云】

七鴉浦之南有閘頭塘有吳塘有摩羅涇摩羅涇之南爲陶源涇東爲陸竈塘

又南有茜涇吳郡誌宣和三年開昆山茜涇浦自太倉斂口卽此

又有塘西徹松江北連常熟曰橫有東橫有西橫中有小塘貫橫東西流曰岡門有錢岡門有張岡門有殷岡門有沙堰門有吳岡門有斗門其甚多不能悉載

其北有花浦涇有東陽涇西陽涇有弓泊涇諸水並北入浪港自浪港而東出七丫口是爲大海

其南一派自鹽鐵塘繞出陸皎浦入嘉定界

嘉定之水亦源扵松江自大姚分支過澱山湖入江灣靑浦轉入松江東口

松江東口亦名吳松江古之東江也其南爲白鶴江白鶴江亦吳松之上流西與靑龍江合蓋一水也靑龍江之北爲大盈浦爲渡頭浦大盈渡頭之中爲馮浦又南接黃浦與松江府上海縣分界

其北爲何浦爲新華浦爲黃渡浦爲桑浦爲秦公浦爲雙浦爲桃樹浦爲趙浦爲東彭越浦西彭越浦爲蘆涇浦爲江灣浦爲裘涇

新華浦而出爲葑村塘爲封家浜

蘆涇浦而出爲沙涇

江灣浦而出爲小塲浦爲沈浦爲大塲浦

裘涇而出爲顧浦自顧浦而東爲婁塘亦名疁塘又折而南爲黃泥涇爲項涇爲千步涇三涇並南入練祁塘

練祁塘又名練川界縣市中東西長七十二里其流西承江水淸徹如練故名其後江水不通別開水道與海潮接非復故時矣【陳觀達蕭蕭木落舊江山西風上水船短棹逺衝秋色裏孤峯髙聳夕陽邊黃蘆葉響雙溪雨白稻花香兩岸田滿目客愁吟不得片帆今夜宿祁川】練祁之北爲蒲華塘又北爲�澤塘爲呂墅涇爲華亭涇爲黃姑塘爲新涇南爲趙涇爲楊涇爲狄涇爲門涇爲倪家浜東爲漳浦

漳浦之西爲雞鳴塘其南爲安亭涇

呂墅之東有東橫瀝西橫復有第二橫第四橫糜長橫中橫外橫卽太倉橫之分流也南北互流並入於海

崇明在海中其水固海也然沙港亦有可紀者縣之東南曰張家港淸潭港穆家港下樁港海兒港丁家港第八港

縣之東北曰第九港界溝港道堂港象沙港民墅港鐘家窊港東滑港第五港

西南曰曾姚港沈婆浜潭子港千家港富民港永安港上港蝦港徐公浜川洪港秦墳港小洞板港邱彥章港

西北曰水竇港淸水港沈匾洪予爽港北滑港薛家港陳子中港石家浜港大套港下界防港出水套港南大港施家沙洪陳八港天僊港通營港楊樹港長沙洪長敢洪長明溝軍營港陳殊港馬家浜港東沙曰東官港西官港盤船港川套港

西沙曰南沙港第四港雙港垂虹港徐文榮港隨岸盤船港黃子敬港安樂潭王寛狀界港北川沙洪胡椒沙通流港南川沙浜張成港下川港上川洪【元任仁發海洲夜景斷雲破月照沙洲水色煙光鏁釣舟鴻鴈一聲驚客夢蒓鱸雙美動鄕愁紅飄楓葉霜天曉白射蘆花海气秋昨夜西風又吹冷天涯逰子怯輕裘鄂倫圖詩鬰蔥佳气豁空蒙大馭飛霞絢海紅萬象杳惟見日九天迢遞更乘風人騎僊鶴上瀛渚山引蓬萊出貝宮海外蒼生向誰理繡衣更過九州東顧阿瑛和三沙宛在海當中隱見瑚樹色紅神島由來連弱水樓船欲去引剛風東方日出佳人國半夜潮生織女宮卻憶題詩繡衣使髙秋曽過玉山東郯九成和三洲宛在碧波中海色爛絢晴霞紅夜半雞鳴先見日天邊月暈又生風鮫女機絲花隔霧龍君城闕水爲宮誰持玉節尋眞去直過扶桑弱水東】

姑蘇志卷十﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷十一

眀王鏊撰

水利上

吳地卑下多水患昔人治法詳矣今其書具在𨿽地或變遷古今異宜而一時考訂經畫至爲精審近時建議者莫或逾焉故歷著其事而載諸書庶他日可考見云

禹貢云三江旣入震澤底定司馬遷云昔禹之治水扵吳則通渠三江五湖

宋元嘉二十二年揚州刺史始興王濬以松江滬瀆壅噎不利欲從武康紵谿直出海口穿渠浛功竟不立

梁大通中吳郡水災有上言當漕大瀆以防浙江者詔遣前交州刺史王奕假節發吳吳興信義三郡人丁就役

隋大業六年敕穿江南河自京口至余杭郡八百餘里廣十餘丈備東巡

唐貞元中蘇州刺史於頔繕完隄防防鑿畎澮列樹以表道決水以漑田元和中觀察使韓臯刺史李素開常熟塘湖州刺史範傳正開平望官河淤澱

元和五年王仲舒治蘇隄松江爲路

吳越錢氏嘗置都水營田使以主水事募卒爲都號曰撩淺

宋天禧間江淮發運副使張綸同郡守經度於昆山常熟防五湖導太湖入海復嵗租六十萬斛

幹興元年五月丁詔蘇湖秀州積水害稼其發鄰郡兵防導壅閼仍令發運使董之甲午遣尙書職方員外郎楊及往蘓湖秀州催督疏

天聖初蘇州水壊太湖外塘又海旁支渠堙塞廢民耕田八月詔轉運使徐奭江淮發運使趙賀董其事閠九月敕入內供奉官張永和相度自市涇以北赤門以南築石隄九十里起橋十有八【或云四十餘】浚積潦自吳江東赴海復良田數千頃流民得自占者二萬六千家嵗出租苗三十萬

景祐初範仲淹守鄕郡議防導諸邑之水上書宰臣具言水利時轉運使亦委平江節度推官張去惑分捍水道以功授將作監丞【範仲淹上呂相書某連蹇之人常欲省事及觀民患不忍自安去年姑蘇之水逾秋不退計司議之扵上窮俗語之扵下某爲民之長豈敢曲沮焉然初未甚曉惑扵羣說及按而視之究而思之則了然可照今得一二以陳焉姑蘇四郊略平窊而爲湖者十之二三西南之澤尢大謂之太湖納數郡之水湖東一浚入於河謂之松江積雨之時湖溢而江壅橫沒而已𨿽北壓揚子江而東抵巨浸河渠至多湮塞已久莫能分其勢矣惟松江退落漫流始下或一嵗大水久而未耗來年暑復爲沴焉人必薦饑可不經畫今防導者不惟使東南入於松江又使東北入扵揚子之扵海也其利在此夫水之爲物蓄而渟之何爲而不害決而流之何爲而不利或曰江水已髙不納此流某謂不然江海所以爲百谷王者以其善下耳豈獨不下於此耶江流若髙則必防防旁來豈復姑蘇之有乎矧今開畎之處下流不息亦眀驗矣或曰日有潮來水安得下某謂不然大江長淮無不潮也來之時刻少而退之時刻多故大江長淮會天下之水畢能歸於海也或曰沙因潮至數年復塞豈人力之可支某謂不然新導之河必設諸閘常時扄之以禦來潮沙不能塞也每春理其閘外工減數倍矣旱嵗亦扄之駐水漑田可救熯涸之災澇嵗則唘之防積水之患或謂開畝之役重勞民力某謂不然東南之田所植惟稲大水一至秋無他望災沴之後必有疾疫乘其羸憊十不救一謂之天災寔由饑耳如能使民以時導達溝瀆保其稼穡俾百姓不饑而死曷爲其勞哉民勤而生不猶愈扵惰而死乎或謂力役之際大費軍食某謂不然姑蘇嵗納苗米三十四萬斛官司之糴又不下數百萬斛去秋蠲放者三十萬官司之糴無復有焉如丰穰之嵗春役萬人日食三升一月而罷用米九千石耳荒歉之嵗日以五升召民爲役因而賑濟一月而罷用米萬五千石耳量此之出較彼之入孰謂費軍食哉或謂陂澤之田動成彌導川而無益也某謂不然吳中之田非水不植減之使淺則可播種非必決而涸之然後爲功也昨開五河泄去積水今嵗平和秋望七八積而未去者猶有二三未能播種復請增理數道以分其流使不停壅縱遇大水其去必速而無來嵗之患矣又松江一曲號曰盤龍父老傳雲出水尢利如總數道而開之災必大減蘇秀間有秋之半利已大矣畎澮之事職在郡縣不時開導刺史縣令之職也然今之世有所興作橫議先至非朝廷主之則無功而有毀守土之人恐無建事之意矣蘇常湖秀膏腴千里國之倉庾也浙漕之任及數郡之守宜擇精心盡力之吏不可以尋常資格而授恐功利不至重爲朝廷之憂且失東南之利也】

寶元元年葉淸臣爲兩浙轉運副使並太湖有民田豪右據上防水不得泄而民不敢訴遂請防盤龍匯及滬瀆入海民賴其利

慶曆中通判李禹卿隄太湖八十里爲渠益漕運其口蓄水漑田千餘頃嵗饑出羨粟三萬活饑民萬餘時知常熟範琪浚金涇鶴瀆二浦漑田千頃吳江志慶曆中修荻塘通湖州凡九十里【按單鍔云慶曆二年以松江風濤漕運多敗官舟遂築長隄界於松江太湖之間橫截五十六里】

至和二年昆山主簿邱與權等作昆山塘爲橋梁五十二名至和塘【邱與權記吳城東闉距昆山縣七十里俗謂之昆山塘北納陽城湖南吐松江由隄防之不立故風波相憑以馳突廢民田以瀦魚鱉其民病賦入之侵蟊相從以逋徙姦人緣之以邀刧行旅通塩賈以自利吏莫能禁父老相傳自唐至今三百餘年欲有營作而弗克也有宋至道二年陳令公之守蘇嘗與中貴人按行之邑人朱玨父子相繼論其事爲州縣者亦繼經度之皆以橫絕巨浸費用十數萬緡中議而沮皇祐中發運使許公建言蘇之田膏腴而地下嘗苦水患乞置官司以畎泄之請令舒州通判殿中丞王安石先相視焉朝廷從之王君旣至從縣吏拏荒梗浮傾沮訊其鄕人盡得其利害度長繩短順其故道施之圖繪防曰請議如許公朝廷未之行也至和初今太守呂公旣下車問民所疾苦蓋有意扵防導矣眀年與權爲昆山主簿始陳五利一曰便舟楫二曰辟田疇三曰復租賦四曰止盜賊五曰禁姦啇其餘所濟非可以勝擬願約古制役民以興作經費寡而售效速若其不成請以身塞責旣而令錢君復言之太守嘗念所以興利之計喜其謀之恊從於是列而上聞其副以決於監司乃誡庸力經逺邇興屯舎宿餱薪旣成以授有司郡相元君實總之粵十月甲午治役先設外防以遏其上流立橫埭以限之乃自下流浚而決焉畚鍤所至皆於平陸其始戒也猖風號霾迅雷驟雨乃用牲於神至癸巳夜半雨息逮眀休霽以卒其役人皆以爲有相之者始計月餘蓋旬有九日而成深五尺廣六十尺用民力才一十五萬六千工費民財若干貫米才四千六百八十石爲橋梁五十二蒔楡栁五萬七千八百其貳河植茭蒲芙蕖稱是計其入以爲修完料民之餘治小虞自嚴村至於鰻瀼治新洋江自朱瀝至於淸港治山塘自山南至於東浚渚涇六十四浦四十四塘六於是陽城諸湖若瀼皆道而及江田無洿瀦民不病渉矣初治河至惟亭得古牐用柏合抱以爲楹蓋古渠況今深數尺設牐者以限松江之潮勢耳耆舊莫能詳之乃知昔無水患由隄防之廢則有之嗚呼爲民者因循而至此乎是役也自城東走二十里曰任浦昆山治其東長洲治其西以俗名非便於是論請更之曰至和識年號也建亭曰乙未紀嵗功也太守嘉其有成謂與權寔區區於其間其言必詳命之爲記嘉祐六年十二月立於乙未亭沈氏筆談云至和塘自昆山縣達於婁門凡七十里自古皆積水無陸途民頗病渉久欲爲長堤抵郡城澤國無處求土嘉祐中人有獻計就水中以籧篨爲墻栽兩行相去三尺去墻六丈又爲一墻亦如此漉水中淤泥寔籧篨中候幹則以水車畎去兩墻間舊水墻間六丈皆畱半以爲堤腳掘其半爲渠取土以爲堤每三四里則爲一橋以通南北之水不日堤成至今爲利詳沈氏所記蓋至和塘旣成於至和二年立石其間濬水道已成塘陸塗尙未至是始岸未及成後郟亶謂至和塘所以不逾一二年而壊也蓋邱與權塘記𨿽作於至和二年立石乃嘉祐六年或是新塘成之時也】

嘉祐三年轉運使沈立開昆山之顧浦頗爲深浚五年轉運使王純臣建議請令蘇湖常秀修作田塍位位相接以禦風濤令縣官教誘殖利之戶自作塍岸定其勸課爲殿最當時推行之四年招置蘇州開江兵士立吳江常熟昆山城下四指揮八年五月轉運司奏常州望亭廢堰兵士撥蘇州開江指揮扵昆山置營興修至和塘岸六年知州蔡抗行縣按水時轉運使李復圭知昆山韓正彥大修至和塘益加完厚民得立塍堨以免水患而正彥又開松江之白鶴匯如盤龍之法皆爲民利

熙寧元年六月有詔興修水利七月命雍元直自昭文編校治浙西河渠二年十二月頒農田水利約束

熙寧三年昆山人郊亶自廣東安撫機宜上言蘇州水利具書於圖首言六失六得因上其所著書數千言及治田利害七事有防令亶至兩浙運司與本路提舉倉司同共相度亶乞先詣司農陳白利害五年十一月除亶司農寺丞提舉兩浙興修水利熙寧元年正月有防罷奪【所謂六失者一曰水性就下蘇東枕海北接江但東開昆山之張浦茜涇七丫三塘而導諸海北開常熟之許浦白茒二浦而導諸江殊不知此五處者去水皆逺百餘里近亦三四十里地形頗髙髙者七八尺方其水盛時決之則或入江海水稍退則向之欲東導於海者反西流欲北導於江者反南下故自景祐以來屢開之而卒無效也二曰蘇之壓水以其無隄防也故昆山常熟吳江皆峻其堤岸設官置兵以巡治之是不知塘𨿽設而水行於堤之兩旁何益乎治田故徒有通往來禦風濤之小功而無衛民田去水害之大效三曰書云三江旣入震澤底定今松江在其南可決水而同歸於海昆山之下駕新洋小虞大虞朱塘新瀆平樂戴墟等十餘浦是也殊不知諸浦𨿽有決水之道未能使水之必泄於江也何則水方污漫與江俱平𨿽大決之而隄防不立適足以通潮勢之衝急增風波之洶怒耳四曰蘇州之水自常州來古者設望亭堰所以禦常之水使入太湖不爲蘇害謂望亭之堰不當廢也殊不知蘇聚數郡之水而常居其一常之水數路望亭居其一豈一望亭之水而能爲蘇之患耶故望亭堰廢則常被其利而蘇未必有害存之則蘇未必利而常先被害矣故治蘇州之水不在乎望亭堰之廢否也五曰蘇水所以不泄者以松江盤曲而決水遲也古之曲其江者所以激之而使深也激之旣久其曲愈甚故漕使葉內翰開盤龍匯沈諌議開顧浦謂松江之曲若今槎浦及金竈子等浦皆可決也是說僅爲得之但未知蘇之水與江齊平決江之曲者足以使江之水疾趨於海而未能使田之水必趨於江也六曰蘇本是江海陂潮之地謂之澤國自當漫然容納數州之水不當盡爲田也故國初之稅才十七八萬石今乃至於三十四五萬石是障陂湖而爲田之過也是說最爲疏閭殊不知國初之逃民未復今乃盡爲編戶稅所以昔少而今多也借使變湖爲田增十七八萬爲三十四五萬乃國之利何過之有且今蘇州除太湖外止有四湖常熟有昆承二湖昆山有陽城湖長洲有沙湖是四湖者自有定名而其闊各不過十餘里其餘若昆山之所謂邪塘大泗黃瀆夷亭髙墟巴城雉城武城防家江家柏家鰻等瀼及常熟之市宅碧宅五衢練塘等村長洲之長蕩黃天蕩之皆積水而不耕之田也其水之深不過五尺淺者可二三尺其間尙有古岸隱見水中俗謂之老岸或有古之民家堦甃之遺址在焉故其地或以城或以家或以宅爲名嘗求其契劵以驗云皆全稅之田也是皆古之良田而今廢之耳已上六說者皆執一偏之論而未能通其理也必欲治之固當去其六失行其六得曰辯地形髙下之殊求古人蓄泄之迹治田有先後之宜興役順貧富之便取浩博之大利舎姑息之小恩也一何謂地形髙下之殊曰蘇州五縣闕水田其寔昆山之東接於海之隴東西僅百里南北僅二百里其地東髙而西下向所謂東導於海而水反西流者是也常熟之北接於北海之漲沙南北七八十里東西僅二百里其地皆北髙而南下向所謂欲北導於江而水反南下者是也是二處皆謂之髙田而其昆山身之西抵於常州之境僅一百五十里常熟之南抵於湖秀之境僅二百里其地低下皆謂之水田髙田者常欲水今水乃流而不蓄故常患旱也惟若景祐皇祐嘉祐中則一大熟爾水田者常患水今西南旣有太湖數州之水而東北又有昆山常熟二縣身之流故常患水也惟若康定至和中則一大熟爾但水田多而髙田少水田近於城郭爲人所見而稅復重髙田逺於城郭人所不見而稅復輕故議者惟知治水而不知治旱也二何謂古人蓄泄之迹曰今昆山之東地名太倉俗號身身之東有一塘焉西徹松江北過常熟謂之橫瀝又有小塘或二里或三里貫橫瀝而東西流者多謂之門若所謂錢門張門沙堰門吳顧廟堽丁李門及斗門之是也夫南北其塘則謂之橫櫪東西其塘則謂之門堰門斗門者是古者堰水於身之東灌漑髙田而又爲門者恐水之或壅則決之而橫瀝所以分其流也故身之東其田尙有邱畝經界溝洫之迹在焉是皆古之良田因門壊不能蓄水而爲旱田耳門之壊豈非五代之季民各從其行舟之便而廢之邪此治髙田之遺迹也若夫水田之遺迹卽今昆山之南向所謂下駕小虞等浦者皆決水於松江之道也其浦之舊迹濶者二十餘丈狹者十餘丈又有橫塘以貫其中而棋布之是故者旣爲縱浦以通於江又爲橫塘以分其勢使水行於外田成於內有圩田之象焉故水𨿽大而不能爲田之害必歸於江海而後已以是推之則一州之田可知矣故蘇州五門舊皆有堰今俗呼城下爲堰下而齊門猶有舊堰之稱是則隄防旣完則水無所瀦容設堰者恐其暴而流入於城也至和二年前知蘇州呂侍郎開昆山塘而得古閘扵夷亭之側是古者水不亂行之眀驗也及夫隄防旣壊水亂行於田間而有所瀦容故蘇州得以廢其堰而夷亭亦無所用其閘也爲民者因利其浦之濶攘其旁以爲田又利其行舟安舟之便決其隄以爲涇今昆山諸浦之間有半里或一里二里而爲小涇命之爲某家涇某家浜者皆破古隄而爲之也浦日以壊故水道陻而流遲涇日以多故田隄壊而不固日隳月壊遂蕩然而爲陂湖矣此古人之迹也今秀州濵海之地皆有堰以蓄水而海鹽一縣有堰近百餘所湖州皆築隄於水中以固田而西塘之岸至有髙一丈有餘者此其遺法獨蘇州壊之耳三何謂治田有先後之宜曰地勢之髙下旣如彼古人之遺迹又如此今欲先取昆山之東常熟之北凡所謂髙田者一切設堰瀦水以灌漑之又浚其所謂經界溝洫使水周流於其間以浸潤之立門以防其壅則髙田常無枯旱之患而水田亦減數百里流注之勢然後取今之凡謂水田者除四湖外一切罷去其某家涇某家浜之循古今遺迹或五里七里而爲一縱浦又七里或十里而爲一橫塘因塘浦之土以爲堤岸使塘浦閣深而堤岸髙厚塘浦濶深則水通流而不能爲田之害也堤岸髙厚則田自固而水可壅而必趨於江也然後擇江之曲者若所謂槎浦金竈子浦而決之使水必趨扵海又究五堰之遺址而復之使水不入扵城是𨿽有大水不能爲蘇州之患也如此則髙低皆利而無水旱之憂然後仿錢氏遺法收圖回之利養撩淸之卒更休疊役以浚其髙田之溝洫與水田之塘浦則百世之利也四何謂興役順貧富之便曰蘇州五縣之民自五等已上至一等不下十五萬戶可約古制而戶借七日則嵗約百萬夫矣又自三等已上至一等不下五千戶可量其財而取之則足以供萬夫之食與其費矣夫借七曰之力故不勞量取財於富者故不虐以不勞不虐之役五年而治之何田之不可興也五何謂取浩博之大利蘇州之地四至餘三百里若以開方之法而約之尙可方二百餘里爲田六同有畸三分去一以爲溝池城郭陂湖山林其餘不下四同之地爲三十六萬夫之田又以上中下不易再易而去其半當有十八萬夫之田常出租稅也國朝之法一夫之田爲四十畝出米四石則十八萬夫之田可出米七十二萬石矣今蘇州止有三十四五萬石借使全熟則常失三四十萬石之租又況因水旱而蠲除者嵗常不下十餘萬石而甚者或蠲除三十餘萬石是則遺利不少矣今或得髙低皆利而水旱無憂則三四十萬之稅必可增也公家之利如此則民間從可知也六何謂舎姑息之小恵曰是議之興或者必曰向者蘇州或治一浦或調一縣而役一月則民勞且怨矣今欲盡一州之境役五縣之民五年而治之其工力蓋百倍於向時是役未興而數千百萬之民己呶呶矣非養民之道也曰向者之興役也多興於大水方盛之際是時公私匱乏疾癘間作故民勞且怨也今或於平嵗無事之時借力以成利何勞怨之有傳曰使民以時又曰以佚道使民𨿽勞無怨又曰恱以使民民忘其勞是𨿽至治之世未嘗不役民以使之也惟近世不求所以養之之道使躋於富庶但務其姑息之末使至於饑餓而不能相生然後又從而賙之故上乏而下益困有可以除數百年未去之患興數百里無窮之利使公私皆獲其利豈可區區計國家五嵗之勞惜百姓七日之力邪】

亶又上治田利害大防有七【一論古人治低田髙田之法者昔禹之時震澤爲患東有阜以隔截其流禹乃鑿斷阜流爲三江東入於海而震澤始定震澤𨿽定扵環湖之地尙有二百餘里可以爲田而地皆卑下猶在江水之下與江湖相連民旣不能耕植而水面又復平闊足以容受震澤下流使水勢散漫而三江不能疾趨於海其防海之地亦有數百里可以爲田而地皆髙仰反在江水之上與江湖相逺民旣不能取之以灌漑而地勢又多西流不得蓄聚春夏之雨澤以浸潤其地是環湖之地常有水患而防海之地常有旱災如之何而可以種藝邪古人遂因其地勢之髙下井之而爲田其環湖卑下之地則於江水南北爲縱浦以通於江又於浦之東西爲橫塘以分其勢而棊布之有圩田之象焉其塘浦闊者三十餘丈狹者不下二十餘丈深者二三丈淺者不下一丈且蘇州除太湖之外江之南北別無水源而古人使塘深濶若此者蓋欲取土以爲堤岸髙厚足以禦其湍悍之流故塘浦因而濶深水亦因之而流耳非専爲濶其塘浦以決積水也故古者堤岸髙者湏及二丈低者亦不下一丈借令大水之年江湖之水髙於民田五七尺而隄岸尙出於塘浦之外三五尺至一丈故𨿽大水不能入於民田也民田旣不容水則塘浦之水自髙於江而江之水亦髙於海不湏決泄而水自湍流矣故三江常浚而水田常熟其阜之地亦因江水稍髙得以畎引以灌漑此古人浚三江治低田之法也所有防海髙仰之地近於江者旣因江流稍髙可以畎引近於海者又有早晚兩潮可以灌漑故亦於沿海之地及江之南北或五里七里而爲一縱浦又五里七里而爲一橫塘港之濶狹與低田同而其深往往過之且阜之地髙於積水之處四五尺至七八尺逺於積水之處四五十里至百餘里固非決水之道也然古人爲塘浦濶深若此者蓋欲畎引江海之水周流於阜之地𨿽大旱之嵗亦可車以漑田而大水之嵗積水或從此而流泄耳非専爲闊深其塘浦以決低田之積水也至於地勢西流之處又說門防門以瀦蓄之是𨿽大旱之嵗阜之地皆可耕以爲田此古人治髙田蓄雨澤之法也故低田常無水患髙田常無旱災而數百里之地常獲丰熟此古人治低田旱田之法也二論後世廢低田髙田之法者古人治田髙下旣皆有法方是時也田各成圩圩必有長每一年或二年率逐圩之人修築隄防浚治浦港故低田之隄防常固旱田之浦港常通也古之田𨿽各成圩然所名不同或謂之叚或謂之圍今昆山低田皆沈在水中而俗呼之名猶有野鴨叚大泗叚湛叚及和尙圍盛熟圍之至錢氏有國而尙有撩淸指揮之名者此其遺法也洎乎年祀綿逺古法隳壊其水田之隄防或因田戶行舟及安舟之便而破其圩古者人戶各有田舎在田圩之中浸以爲家欲其行舟之便乃鑿其圩岸以爲小涇小浜卽臣昨來所陳某家涇某家浜之是也說者謂浜者安船溝也涇浜旣小是岸不髙遂至壊郤田圩都爲白水也今昆山栢家灢水底之下尙有民家堦甃之遺址此古者民在圩中住居之舊迹也今昆山富戶如陳顧辛晏陶沈等田舎皆在田圍之中每至大水之年亦是外水髙於田舎數尺此今人在田圩中作田舎之驗也或因人戶請射下腳而廢其堤或因官中開淘而減少丈尺臣少時見小虞浦及至和塘並闊三二十丈累經開淘之後今小虞浦只濶十餘丈至和塘只闊六七丈此目所覩也或因田主只收租課而不修堤岸或因租戶利於易田而故要渰沒吳人以一易再易之田謂之白塗田所收倍於常稔之田而所納租米亦依舊數故租戶樂於間年渰沒也或因決破古堤張捕魚蝦而漸致破損或因邊圩之人不肯出田興眾做岸或因一圩𨿽完傍圩無力而連延隳壞或因貧富同圩而出力不齊或因公私相吝而因循不治故隄防盡壊而低田漫然復在江水之下也每春夏之交天雨未盈尺湖水未漲二三尺而蘇州低田一抹盡爲白水其間𨿽有堤岸亦皆狹小沈在水底不能固田惟大旱之嵗常潤杭秀之田及蘇州阜之地並皆枯旱其堤岸方始露見而蘇州水田幸得一熟耳蓋由無隄防爲禦水之先具也民田旣容水故水與江平江與海平而海潮直至蘇州之東一二十里之地反與江湖民田之水相接故水不能湍流而三江不浚臣伏覩昨來議狹汴河者詔汴河闊處水面散漫不至深快故汴河澱今蘇州水面動連一二百里而太湖之水又不及黃河之湍迅而欲三江不不可得也今二江已塞而一江又淺倘不完復堤岸驅低田之水盡入於松江而使江流湍急但恐數十年之後松江愈塞震澤之患不止於蘇州而已也此低田不治之由也其髙田之廢始由田法隳壊民不相率以治港浦其港浦旣淺地勢旣髙防於海者則海潮不應防於江者又因水田隄防隳壊水得瀦聚於民田之間而江水漸低故髙田復在江之上至於西流之處又因人戶利於行舟之便壊其門而不能蓄水故髙田一望盡爲旱地毎至四五月間春水未退低田尙未能施工而阜之田已漧枯矣惟大水之嵗湖秀二州與蘇州之低田渰沒淨盡則阜之田幸得一大熟耳此蓋不浚浦港以引江海之水不得門以蓄聚春夏之雨澤也此髙田廢之之由也故蘇州不有旱災卽有水患但水田多而旱田少水田近於城郭爲人之所見而稅復重旱田逺於城郭人所不見而稅復輕故議者只論治水而不論治旱也三論自來議者只知決水不知治田蓋治田者本也本當在先決水者末也末當在後今乃不治其本而但決其末故自景祐以來上至朝廷之搢紳下至農田之匹夫謀議擘畫三四十年而蘇州之田百末治一二此治水之失也惟嘉祐中兩浙轉運使王建議謂蘇州民間一槪白水至深處不過三尺以上當復修作田位使位位相接以禦風濤則自無水患若不修作塍岸縱使決盡河水亦無所濟此說最爲切當又緣當時建議之時正值兩浙連年治水無效不知大叚擘畫令官中逐年調發夫力更互修治及不曽立定逐縣治田年額以辦不辦爲賞罰之格而上令逐縣令做槪例勸導逐位植利人戶一二十家自作塍岸各髙五尺緣民間所鳩工力不多蓋不能齊整借令多出工力則各家所收之利不償其所費之本兼當時都水監立下官員賞典不重故上下因循未曽並聚公私之力大叚修治臣今欲乞檢會王安石所陳利害郤將臣下項擘畫修築堤岸以固民田則蘇州之災可計日而取效也議者或謂曩年吳及知華亭縣常率逐叚人戶各自治田亦不曽煩費官司而人獲其利今可舉用其法以治蘇州水田不湏重煩官司也曰蘇州水田與華亭不同華亭之田地連阜無暴怒之流浚河不過一二尺修岸不過三五尺而田已大稔矣然不逾三五年間尙有堙塞今蘇州逺接江湖水常暴怒故昆山常熟吳江三縣堤岸髙者七八尺低者不下五六尺或用石甃或用樁篠或二年一治或年年修葺而風濤洗蕩動有隳壊今若以華亭之法而治之或水退之後一二年間暫獲丰稔蓋不可知求其久逺之效則不可得也夫以華亭之法而治蘇州之髙田則可矣若治蘇州之田譬之以一家之法而治一國也其規摹法度則近之至於措置施設之方則小大不可同也貼黃自來人所議欲開通諸大浦盧瀝浦松江諸匯並決水入江陰軍等亦皆治水之一說但隄防未立行之無功候隄防旣成之後前項諸說又不可不行蓋水勢湍急卻馬諸處分減水勢故也故曰治田者先也決水者後也臣今究窮得古人治田之本委可施行若令臣先往兩浙相度不過訂之於諸縣官吏考之於諸鄕父老而已況諸縣官吏乍來倐去固不若臣之生長鄕裏世爲農人而知利害也父老之智未必過於範仲淹葉淸臣況範仲淹葉淸臣尙不能窺見古人治田之迹父老安得而知伏望令臣略到司農寺陳白委不至有誤朝廷敕防四論今來乞以治田爲先決水爲後田旣先成水亦從而可決不過五年而蘇州之水患息矣然治田之法若總而論之則瀚漫而難行析而論之則簡約而易治何也今蘇州水田之最合行修治處如前項所陳南北不過一百二十餘里東西不過一百里今若於上項水田之內循古人之迹五里而爲一縱浦七里爲一橫塘不過爲縱浦二十餘條每條長一百二十餘里橫塘十七條每條長一百餘里共計四千餘里每裏用夫五千人約用二千餘萬夫至和中開昆山塘每裏用夫二千五百人塘面濶六丈底濶四丈深四尺每裏積土計三十萬尺分爲兩岸每岸底只濶一丈四五尺面只濶四五尺髙不及六七尺故不逾一二年又至隳壊故曰總而言之則瀚漫而難行也今且以二千萬夫開河四千里而言之分爲五年每年用夫四百萬開河八百里蘇秀常湖四州之民不下四十萬三分去一以爲髙田之民自治髙田外尙有二千七萬夫每夫一年借雇半月計得四百餘萬夫可開河八百里卻以上項四百餘萬夫分爲十縣逐縣毎年當夫四十萬開河八十里以四十萬夫分爲六个月逐縣每月計役六萬六千餘夫開河十三里有零以六萬六千夫分爲三十日則逐縣每日只役夫二千二百人開河一百三十二步將二千二百人又爲兩頭項只役一千一百人開河六十六步𨿽縣有大小田有廣狹民有眾寡及逐日所開河溝所役夫數多少不同大率治田多者頭項多治田少者頭項少𨿽千百項可以一頭項盡也臣故曰析而論之則簡約而易治也如此而治之五年之內蘇州與鄰州之水田殆亦盡矣塘浦旣浚矣隄防旣成矣則田之水必髙於江江之水亦髙於海然後擇江之曲者而決之及或開盧瀝浦皆有功也何則江水湍流故也故曰治田者先也決水者後也江流旣髙矣然後又究五堰之遺址而復之使水不入於城是𨿽有大水不能爲蘇州之患也此治水田之大略也昔有七堰今復五堰者今只有五門故也蘇州設堰固亦舊矣劉公著作嘗引唐白居易九日蘇州登髙詩云酒酣慿檻起四顧七堰八門六十坊是唐之世已有堰矣至端拱二年轉運使喬惟嶽方始廢之蓋隄防旣壊水得瀦容於民田之間水勢稍低故可廢其堰也其旱田則乞用上項一分之夫浚治港浦以引江海之水及設門以瀦春夏之雨澤則髙低皆治而水旱無虞矣五論乞循古人之遺迹治田者臣昨來所乞蘇州水田一節罷去其某家涇某家浜之五里七里而爲一縱浦七里十里而爲一橫塘因塘浦之土以爲隄岸使塘浦濶深而隄岸髙厚塘浦濶深則水流通而不能爲田之害堤岸髙厚則田自固而水可必趨於江今具蘇州秀州及沿江沿海水田旱田見存塘浦港瀝門之數凡臣所能記者總七項共二百六十五條並臣擘畫將來治田大約各附逐項之下謹具下項一具水田塘浦之迹凡四項共一百三十二條一吳松江南岸自北平浦北岸自徐公浦西至吳江口皆是水田約一百二十餘里南岸有大浦二十七條北岸有大浦二十八條是古者五里而爲一縱浦之迹也其橫浦在松江之南者臣不能記其名在松江之北六七里間曰浪市橫塘又下北六七里而爲至和塘是七里而爲一橫塘之迹也松江南大浦二十七條北平浦破江浦艾祈浦愧浦顧匯浦養蠶浦大盈浦南解浦梁幹浦石臼浦直浦分桑浦內薫浦趙屯浦石浦道褐浦千墩浦錐浦張潭浦陸直浦甫裏浦浮髙浦塗頭浦順徳浦大姚浦破墩浦盞頭浦松江北大浦二十八條徐公浦北解浦瓦浦沈浦蔣浦三林浦周浦顧墓浦金城浦水浦蔡浦下駕浦浜浦洛舎浦楊梨浦新洋浦淘仁浦小虞浦大虞浦馬仁浦浪市浦尢涇浦下裏浦戴墟浦上顧浦靑邱浦奉裏浦任浦松江北橫塘二條浪布橫塘至和塘已上松江塘浦五十七條並當松江之上流皆是闊其塘浦髙其堤岸以固田也只因久不修治遂至隳壊每遇大水上項塘浦之岸並沈在水底不能固田議者不知此塘浦元有大岸以固田乃謂古人浚此大浦只欲泄水此不知治田之本也臣今擘畫並當浚治其浦修成隄岸以禦水災不湏逺治他處塘浦求決積水而田自成矣一至和塘自昆山西至蘇州計六十餘里今其南北兩岸各有大浦十二條是五里而爲一縱浦之迹也其橫浦南六七里而有浪市塘是也外此皆爲風濤洗刷不見其迹臣前所謂至和塘徒有通往來禦風濤之小功而無衛民田去水患之大利者謂至和塘南北縱浦橫塘皆廢故也謹具下項至和塘南大浦十二條小虞浦大虞浦尢涇浦新瀆浦平樂浦戴墟浦眞義浦朱塘浦界浦鳯凰涇任浦蠡塘至和塘北大浦十二條小虞浦大虞浦尢涇浦髙墟浦雍裏浦諸昌涇界浦任浦上雉瀆下雉瀆蠡塘官瀆橫塘在南者曰浪市塘已具松江項內更不再出在此者皆廢已上至和塘兩岸塘浦二十四條在塘北者今猶有其名而或無其迹在塘南者𨿽存其迹而並皆狹小防續不能固田其間南岸又有朱涇王村涇北岸又有司馬涇季涇周涇小蕭涇大蕭涇歸涇吳涇淸涇譚涇楮涇楊涇之皆是民間自開私浜卽臣向所謂某家涇某家浜之是也今並乞廢罷柢擇其浦之大者闊開其塘髙築其岸南修起浪市橫塘北則或五里七里爲一橫塘以固田自近以及逺則良田漸多白水漸狹風濤漸小矣一常熟塘自蘇州齊門北至常熟縣一百餘里東岸有涇二十一條西岸有涇十二條是亦七里十里而爲一橫塘之迹也但目今並皆狹小非大叚塘浦蓋古人之橫塘隳壊而百姓侵占及擅開私浜相雜於其間卽臣所謂某家涇某家浜之類是也謹具目今兩岸涇浜之名下項常熟塘東橫涇二十一條闕墓涇楊涇米涇樊涇蠡涇南湖涇湖涇朱涇永昌涇茅涇薛涇界涇吳塔涇尙涇川涇黃土涇圃涇廟涇卞莊涇新橋涇黃母涇常熟塘西橫涇十二條石師涇楊涇玉婆涇髙姚涇蘇宅涇蠡涇皮涇廟涇永昌涇野長涇譚涇墓門涇已上常熟塘兩岸橫涇三十三條蓋記其略耳今但乞廢其小者擇其大者深開其塘髙修其岸除西岸自擘畫爲圩外其東岸合與至和塘北及常熟縣南新修縱浦交加棊布以爲圩自近以及逺則良田漸多白水漸狹風濤漸小矣一昆山之東至太倉堽身凡三十五里兩岸各有塘浦七八條是五里而爲一縱浦之迹也其橫塘在塘之南六七里而爲朱瀝塘張湖塘郭石塘黃姑塘在塘之北爲風濤洗刷與諸湖相連不見其迹謹具下項昆山塘南有塘浦七條次裏浦新洋江任裏浦下駕浦下吳浦上吳浦太倉橫瀝昆山塘北有塘浦七條婁縣上塘婁縣下塘新洋江低裏浦黃剪涇上吳塘下吳塘橫塘四條朱瀝塘張湖塘郭石塘黃姑塘已上塘瀝十八除新洋江下駕浦曽經開浚余並未嘗開浚今河底之土反髙於田中毎遇天雨稍闕則更不通舟船天雨未盈尺而田盡渰沒今並乞開浚以固田已具下項一具旱田塘浦之迹凡三項一百二十三條一松江南岸自小來浦北岸自北陳浦東至海口並是旱田約長一百餘里南有大浦一十八條北有大浦二十條是五里而爲一縱浦之迹也其橫浦之在江南者臣不記其名在江北者七八里而爲雞鳴塘練祈塘是七里而爲一橫塘之迹也謹具下項松江南岸有大浦一十八條小來浦盤龍浦朱市浦松子浦野奴浦張整浦許浦魚浦上燠浦丁灣浦蘆子浦滬瀆浦釘鉤浦上海浦下海浦南及浦江薴浦爛泥浦松江北岸有大浦二十條北陳浦顧浦桑浦大黃肚浦小黃肚浦章浦樊浦楊林浦上河浦下河浦仙天浦鎭浦新華浦槎浦秦公浦雙浦大塲浦唐章浦貴州浦商量灣橫塘二條雞鳴浦練祈浦已上塘浦四十條各是引江水以灌漑髙田只因久不浚治浦底旣髙而江水又低故逐年常患旱也議者乃謂於此諸浦決泄蘇州昆山長洲及秀州之積水是未知古人設浦之意也今當令髙田之民治之以旱災則髙田獲其利也一太倉身之東至茜涇約四五十里凡有南北大塘八條其橫塘南自練祈塘北至許浦共一百二十餘里有門及塘浜約五十餘條臣能記其二十五條旱田而橫塘多欲水之周流於其間灌漑之意也今皆淺淤不能引水以灌於田謹具下項南北之塘八條太倉東橫瀝半涇塘靑橫瀝五家橫瀝鴨頭塘支涇楊墓子涇茜涇東西之塘及門等二十五條方秦塘錢門塘劉塘張門薛市門黃姑塘吉涇塘沙堰門太倉塘包涇古塘吳門顧門廟門嶽瀝李門丁門湖川門黃涇杜漕塘雙鳯塘防門直塘支塘李墓塘以上身已東塘浜門瀝共三十三條南北者各長一百餘里接連天浦並當浚治以灌漑髙田東西者橫貫三重身之田而西通諸湖若深浚之大者則置閘防門或置堰而下或水亟遇大旱則可以車諸湖之水以灌田大水則可以通放湖水以灌田而分減低田之水勢於平時則瀦聚春夏之雨澤使堽身之水常髙於低田不湏車畎而民田足用一沿海之地自松江下口南連秀州界約一百餘里有大浦二十條臣今能記其七條自松江下口北繞昆山常熟之境接江陰界約三百餘里有港浦六十餘條臣能記其四十九條是五里爲一縱浦之迹也其橫塘在昆山則爲八尺涇花莆涇在常熟則爲福山東橫塘福山西橫塘謹具下項松江口下南連秀州界有大浦七條三林浦杜浦周浦大臼浦防瀝浦戚崇浦羅公浦松江口下北繞蘇州昆山常熟縣界至江陰軍界有港浦四十九條北及浦下田浦掘浦上夾浦下練祈浦桃源浦練祈浦顧涇浦六嶽浦采桃浦川沙浦下張浦新漕浦茜涇浦楊林浦七丫浦港浦北浦尹公浦甘艸浦唐相浦陳涇浦錢涇浦湴湖浦吳泗浦鐺腳浦下六河浦黃浜浦沙營浦白茒浦金涇浦髙浦許浦塢溝浦千步涇耿涇浦新涇浦崔浦水門浦鰻浦吳涇髙涇西陽浦新涇陳浦張涇湖涇奚浦黃泗浦橫塘四條八尺涇花浦涇福山東橫塘福山西橫塘以上沿海港浦共六十條各是古人東取海潮北取楊子江水灌田各開入堽阜之地七里十里或十五里間作橫塘一條通灌諸浦使水周流於髙阜之地以浸潤髙田非専欲決積水也其間𨿽有大浦五七條自積水之處直可通海然各逺三五十里至一百餘里地髙四五尺至七八尺積水旣被低田堤岸隳壊一時漫流瀦聚於底下平濶之地𨿽開得上項大浦其積水終不肯逺從髙處而流入於海惟大水之年決之則暫或東流爾今不拘大浦小浦並皆淺淤自當開浚東引海潮北引江水以灌田臣所擘畫治蘇州田至易曉也水田則做岸防水以固田髙田則浚塘引水以灌田此眾人所共知也但自來治水者舎常而求異忽近而求逺而反謂做岸固田浚塘引水之說爲淺近而不肯畱意遂因循至此今欲知蘇州水田旱田不治之由觀此萹可見其大略以上水田旱田塘浦之迹共七項總二百六十四條皆是古人因地之髙下而治田之法也其低田則濶其塘浦髙其隄岸以固田其髙田則深浚港浦畎引江海以灌田後之人不知古人灌田固田之意乃謂低田髙田之所以濶深其塘浦者皆欲決泄積水也更不計量其逺近相視其髙下一例擇其塘浦之尢大者十數條以決水其餘差小者更不浚治及興工役動費國家三五十萬貫石而大塘大浦終不能泄水其塘浦之差小者更不曽開浚也而議者猶謂此小塘小浦亦可泄水以致朝廷逾不見信而大小塘浦一例更不浚治積嵗累年而水田之隄防盡壊使二三百里肥腴之地防爲白水髙田之港浦皆塞而使數百里沃衍潮田盡爲荒蕪不毛之地深可痛惜臣竊思之上項塘浦旣非天生亦非地出又非神化是皆人力所爲也然自國朝統禦已來百餘年間除十數條大者間或浚治外其餘塘浦官中則不曽浚治今當不問髙低不拘小大亦不問可以決水與不可以決水但系古人遺迹而非私浜者一切並合公私之力更休疊役旋決修治系低田則髙作堤岸以防水系髙田則深浚港浦以灌田其堽身西流之處又設斗門或堽門或堰閘以瀦水如此則髙低皆治而水旱無憂矣後二項非要切不錄亶之書甚多今獨摘其要者錄於此亶旣累上其說五年九月許詣司農寺陳白寺以其說上聞詔以亶爲司農寺丞提領兩浙路興修水利六年亶以其說鏤板徧下州縣許諸色人者詳合議焉初亶言蘇州水利其書與圖大抵以爲環湖之地稍低常多水防海之地稍髙常多旱故古人治水之迹縱則有浦橫則有塘又有門堰涇瀝而碁布之亶所能記者總二百六十餘所今欲略循古人之法七里爲一縱浦十里爲一橫塘又因出土以爲堤岸度用十萬夫水治髙田旱治下澤要以三年而蘇之田治矣】朝廷始得亶書以爲可行遂眞除司農寺丞令提舉興修亶至蘇興役凡六郡三十四縣比戶調夫同日舉役轉運提刑皆受約束民以爲擾多逃移會呂恵卿被召言其措置乖方熙寧元年正月一日有防郟亶修圩未得興工官吏所見不同各具利害聞奏人皆驩然十五日庭下方張燈吏民二百餘人交入驛庭喧閧斥罵燈悉蹂踐驛門亦破亶襆頭墮地一小兒在旁亦爲人所挈前此方盡遣諸縣令出郊標遷圩地至是諸令鳴鐃散眾遂罷役亶追司農寺丞送吏部流內銓

亶旣歿其子將仕郎僑又嗣緝其說因嵗事亦有所建眀今亦錄其大略【僑書大略云浙西有營田司自唐至錢氏時其來源去委悉有堤防堰閘之制旁分其支脈之流不使溢聚以畎腹內畝之患是以錢氏百年間嵗多丰稔惟長興中一遭水耳曁納土之後至於今日其患方劇蓋由端拱中轉運使喬維嶽不究堤岸堰閘之制與夫溝洫畎澮之利姑務便於轉漕舟楫一切毀之初則故道猶存尙可尋繹今則去古旣久莫知其利營田之局又謂閒司冗職旣已罷廢則堤防之法防決之理無以考據水害無已至幹興天禧之間朝廷専遣使者興修水利逺來之人不識三吳地勢髙下與夫水源來歷及前人營田之利皆失舊聞受命而來恥於空還不過遽采愚農道路之言以爲得計但以目前之見爲長久之策指常熟昆山枕江之地爲可導諸港而決之江開福山茜涇等十餘浦殊不知古人建立堤堰所以防太湖泛溢渰沒腹內良田今若就東北諸渚決水入江是導湖水經由腹內之田彌漫盈溢然後入海所以浩之勢常逆行而瀦於蘇之長洲常熟昆山常之宜興武進湖之烏程歸安秀之華亭嘉禾民田悉已被害然後方及北江東海之港浦又以水勢之方出於港浦復爲潮勢抑回所以皆聚於太湖四郡之境當潦嵗積水而上源不絕彌漫不可治也此足以驗開東北諸渚爲謬論矣又況太湖蓋積十縣之水一水自江南諸郡而下出領阪重復間當其霖潦積貯溪澗奔湍迆邐而至長塘湖又潤州之金壇延陵丹陽丹徒諸邑皆有山源並會於宜興以入太湖一水自杭睦宣歙山源與天目等山眾流而下杭之臨安余杭及湖之安吉武康長興以入太湖卽古所謂震澤也昔禹治水凡以三江決此一湖之水今則二江已絕惟吳松一江存焉防泄之道旣隘於昔又爲權豪侵占植以菇蒲蘆葦又於吳江之南築爲石塘以障太湖東流之勢又於江之中流多置罾斷以遏水勢是致吳江不能吞來源之瀚漫日淤月澱下流淺狹迨元符初遽漲潮沙半爲平地積雨滋久十縣山源並溢太湖當蘇湖常秀之間陂淹浦港悉皆彌漫四郡之民惴惴然有爲魚之患凝望廣野千里一白少有風勢駕浪動輙數尺𨿽有中髙不易之地積已成實頃刻蕩盡此吳民畏風甚於畏雨也吳松古江故道深廣可敵千浦向之積潦尙或壅滯議者但以開數十浦爲筞而不知臨江濵海地勢髙仰徒勞無益愚今者所究治水之利必先於江寜治水陽江與銀林江等五堰體勢故迹決於四江潤州治丹陽練湖相視大崗尋究凾管水道決於北海常州治宜興滆湖沙子淹及江陰港浦入北海以望亭堰分屬蘇州以絕常州輕廢之患如此則西北之水不入太湖爲害矣又扵蘇州治諸邑限水之制辟吳江之南石塘多置橋梁以決太湖防於靑龍華亭而入海仍開浚吳松江官司以鄰郡上戶熟田例敷錢糧於農事之隙和雇工役以漸辟之其諸江湖風濤爲害之處並築爲石塘及於彭匯與諸湖瀼等處尋究昔有江港自南涇北以漸築爲堤岸所在陂淹築爲水堰秀州治華亭海鹽港浦仍體究枯湖澱山湖等處向因民戶有田髙壤障遏水勢而防決不行者並與開通達諸港浦杭州遷長河堰以宣歙杭睦等山源決於浙江如此則東南之水不入太湖爲害矣此前所謂旁分某支脈之流不爲腹內畎畝之患者此也水爲東南患其來久矣獻其端者大抵二說一則以導靑龍江開三十浦爲說一則以使植利戶浚涇浜作圩垾爲說是二者各得其一偏未容俱是何以言之若止於導江開浦則必無近效若止於浚涇作垾則難以禦暴流要當合二者之說相爲首尾乃盡其善但施行先後自有次第耳必不得已欲兩者兼行以規近效亦有其說若欲決蘇州湖州之水莫若先開昆山縣之茜涇浦使水東入於大海開昆山之新安浦顧浦使水南入扵松江開常熟縣之許浦梅裏浦使水北入於揚子江復浚常州無錫縣界之望亭堰俾蘇州管轄謹其開閉以遏常潤之水則蘇州等水患可漸息而民田可治矣若欲決常州潤州之水則莫若決無錫縣之五卸堰使水趨於揚子江則常州等水患可漸息而民田可治矣世之言水利者非不知此然開浦未久而汗泥尋塞決堰未多而良田被患何也蓋𨿽知置堰閘以防江潮而不知浚流以泄沙漲故有堙塞之患𨿽知決五卸堰水而不知築堤以障民田故有飄溺之虞且復一於開浦決堰而不知勸民作圩垾浚涇浜以治田是以不問有水無水之年蘇湖常秀之田不治十常五六愚故曰要當合二者之說相爲首尾則可盡其善某所乞開昆山常熟縣之茜涇等浦必置堰閘者且以茜涇浦在蘇州之東南去海止二十里泄水甚徑然其地浸髙比之蘇州及昆山縣地形不啻丈餘而往年開此浦者但爲文具所開不過三四尺一二尺而已又止於以地面爲丈尺而不知以水面爲丈尺不問髙下而勻其淺深欲水之東注不可得也水旣不東注兼又浦口不置堰閘賺入潮沙無上流水勢可衝遂致浦塞愚故乞開茜涇等浦湏置堰閘所以外防潮之漲沙也或聞範政仲淹葉內翰淸臣昔年開茜涇等浦亦皆有閘但無官司管轄而豪彊耆保利於所得不時唘閉遂致廢壊鄕人往往能道其事若推究而行之則所開之浦可久而無某所乞復常州無錫縣界望亭堰閘俾蘇州管轄者蓋以常潤之地比蘇州爲差髙而蘇州之東勢接海岸其地亦髙蘇州介於兩髙之間故每遇大水西則爲常潤之水所注東則爲大海岸道所障其水瀦蓄無緣通泄若不令蘇州管轄望亭堰閘則無復有防遏之理故愚先乞開茜涇等浦以決水有東流之便次乞謹守望亭閘俾水無西衝之憂旣望亭之西自有五瀉堰可以決水徑入於北江若使常潤之水決下北堰則不惟少舒蘇州之水勢而常潤之水亦自可以就近順流而入於江矣某所乞決常州無錫縣界之五防堰使水北入於揚子江者此堰決水其勢甚徑往者官吏非不施行然決堰未多而民田已沒何也蓋止知決堰而不知預築堰下民田之堤岸以防水勢故也五卸地形與民田相去幾及丈餘平居微雨水卽溢堰而過已有浸溺之憂今直欲決去其堰使諸路之水舉自此而出又不增髙其民田圩岸以爲隄防則決堰未多而民田已沒某嘗論天下之水以十分率之自淮南而北五分由九河入海書所謂同爲逆河入於海是也自淮而南五分由三江入海書所謂三江旣入震澤底定是也而三江所決之水其源甚大由宣歙而來至於浙界合常潤諸州之水鐘於震澤震澤之大幾四萬頃導其水而入海止三江爾二江已不得見今止松江又復淺污不能通泄且復百姓便於己私於松江古河之外多開溝港故上流日出之水不能徑入於海支分別自三十餘浦北入吳郡界內卽先父比部水利奏中所謂向欲導諸江者復南而北矣𨿽於昆山常熟兩縣開導河浦修築圩垾然上流不息諸水輻湊或風濤間作或洪雨繼至所開浦河必皆壅滯所築圩垾必有衝蕩蓋防江北岸三十餘浦惟鹽鐵一塘可直防水北入楊子江外其餘皆連接平江湖瀼合而爲一非徒無益爲害大矣今乞措置一面開導河浦卽便相度松江諸浦除鹽鐵塘及大浦開導置閘外其餘小河一切並爲大堰或設水竇以防江水卽吳松江水徑入東海而吳之河浦不爲賊水所壅諸縣圩岸亦免風波所破某聞錢氏循漢唐法自吳江縣松江而東至於海又防海而北至於楊子江又沿江而西至於常州江陰界一河一浦皆有堰閘所以賊水不入久無患害嘗考漢晉隋唐以來地理誌今之平江乃古吳郡至隋平陳始置蘇州漢時封境甚濶隋開皇中始移於橫山下唐貞觀中復徙於闔閭舊城而又湖州乃隋時仁壽中於蘇之烏程縣分置秀州乃五代晉時吳越王以蘇之嘉興縣分置所謂錢塘毘陵在古皆吳之屬縣以地勢卑下防江邊海有爲堤岸以防遏水勢如唐志所載秀州之海鹽今李諤開古涇三百有一而又稱去縣西北六十里有漢塘大和中再開疑卽僑今所謂開鹽鐵塘以泄吳松江水者也又載杭州之餘杭令歸某築再道髙廣徑直百餘里以禦水患又載杭州鹽官縣亦有捍海塘堤二百十四里卽知古人治平江之水不専於河而築堤以遏水亦兼行之矣故爲今之筞莫若先究上源水勢而築吳松兩岸塘堤不惟水不北入於蘇而南亦不入於秀兩州之田乃可墾治今之言治水者不知根源始謂欲去水患湏開吳松江殊不知開吳松江而不築兩岸堤塘則所導上源之水輻湊而來適爲兩州之患蓋江水溢入南北溝浦而不能徑趨於海故也倘效漢唐以來堤塘之法修築吳松江岸則去水之患已十九矣震澤之大才三萬六千餘頃而平江五縣積水防四萬頃然非若太湖之深廣彌漫一區也分在五縣逺接民田亦有髙下之異淺深之殊非皆積水不可治也但與田相通極目無際所以風濤一作回環四合無非水者旣非全積之水亦有可治之田瀦防之餘其淺淤者皆可修治永爲良田況五縣積水中所謂湖瀼陂淹若湖則有澱山湖練湖陽城湖巴湖昆湖承湖尙湖石湖沙湖瀼則有大泗瀼斜塘瀼江家瀼百家瀼鰻瀼蕩則有龍墩蕩任周蕩傀儡蕩白坊蕩黃天蕩雁長蕩淹則有光福淹尹山淹施墟淹赭墩淹金涇淹眀杜淹僅三十餘所𨿽水勢相接略無限隔然其間深者不過三四尺淺者一二尺而已今乞措置深者如練湖大作隄防以匱其水復於隄防四傍設爲斗門水瀬卽大水之年足以瀦蓄湖瀼之水使不與外水相通而水田之圩垾無衝激之患大旱之年可以決鬥門水瀬以浸灌民田而旱田之溝洫有畎畝之利其餘若斜塘瀼大泗瀼百家瀼之深不過三四尺淺止一二尺而已本是民田皆可相視分勒人戶借貸錢糧修築圩垾開導涇浜卽前所謂湖瀼三十餘處者往往可治者過半矣某聞江南有萬春�吳有陳滿塘皆積水之地今悉治爲良田坐收苗賦以助國用郟氏再世有水利之學𨿽不能爲必可行然用心甚専爲說甚詳故錄之以僃論議者之參稽焉】

熙寧六年八月檢正中書刑房工事沈括復言淛西江浦淺涸者當濬淛東隄防川瀆堙沒者當修請下司農貨錢募役從之仍命括相度兩淛水利【土人傳肱欲決松江之千墩金城諸匯又欲開無錫之五防堰以泄太湖而入於北江導海鹽之蘆瀝浦以分吳松而入於海扵昆山常熟二縣深辟諸浦遇東南風則水北下於楊子遇西北風則水南下扵松江庶可紓患夫治水者當浚其下流下流旣通則上流可道也範文正公嘗與人書雲天造澤國眾流所聚或滛雨不能無災而江海之涯地勢頗髙溝瀆𨿽髙不決不下如無所壅良可減害若其浚深江潮乃來愆亢之時萬戶畎漑此所以旱澇皆爲利矣此智者之言也範公之迹固未逺求其舊而纉其功不亦善哉至於羣言眾說各有見焉擇其便者裁而用之可也】

元祐中宜興人單諤作陽羨風土記専論單子發荊谿吳中水利其說本専爲荊谿橫塘百瀆之塞以及於松江震澤之水勢其略謂荊谿受宣歙蕪湖江東數郡之水行四十五里至震澤古人以谿流不足以勝數郡奔注之勢復扵震澤之口開瀆百條各有地方之名而總謂之百瀆又開橫塘瀆一條綿亙四十里以貫百瀆而通瀕湖諸鄕阡陌之水蓋橫塘直南北以經之百瀆直東西以緯之旣分荊溪之流下震澤由震澤入太湖抵松江由江入海是以昔年未嘗有水患而震澤亦不爲吳中害今荊谿受數郡之水不少減而百瀆橫塘大半堙塞又蘇湖常三州之水瀦爲太湖由松江以入海慶曆二年以松江風濤漕運多敗官舟遂接續築松江長堤界扵江湖之間堤東則江堤西則湖江之東卽大海堤橫截江流五六十里震澤受吳中數郡之水乃遏以長堤𨿽時有橋梁而流勢不快又自松江至海浦諸港復多沙泥漲塞茭蘆叢生隄傍亦沙漲爲田是以三春霖雨則蘇湖常秀皆憂彌漫𨿽增吳江一邑之賦顧三州逋失者不貲今欲泄太湖之水莫若先開江尾茭蘆之地遷沙村之民運其漲泥鑿吳江隄爲木橋千所以通陸行隨橋硔開茭蘆爲港走水仍扵下流開白蜆安亭二江使太湖水繇華亭靑龍以入海則三州無水患又以陽羨言之臨江數里皆民廬墓今皆在風波浩中矣風靜水澄樹根磚石畢見官能扵農隙率淸泉祠山君山三鄕瀕湖植利人戶尋百瀆與橫塘舊界牌分力開通遇嵗大水則可防荊谿交合之流順注震澤若嵗大旱則可引百瀆及橫塘之水灌漑民田𨿽有水旱豈能侵嵗哉諤又有書名荊谿集亦載此說時蘇文忠公在翰苑奏其書請行之弗果【單諤吳中水利書切觀蘇常湖三州之水爲患滋久較舊賦之入十常減其五六以日月指之則水爲害於三州逾五十年矣朝廷屢責監司監司毎督州縣又間出使者尋按舊迹使講眀利害之原然而西州之官求東州之利目未嘗歷覽地形之髙下耳未嘗講聞湍流之所從來州縣憚其經營百姓厭其出力均曰水之患天數也按行者駕輕舟於汪洋之波視之茫然猶擿埴索途以爲不可治也聞有忠於國志於民深求而力究之然有知其一而不知其二知其末而不知其本詳於此而略於彼以諤視其迹自溧陽五堰東至吳江岸猶之一身也堰�則首也宜興荊谿則咽喉也百瀆則心也震澤則腹也旁通震澤眾瀆則絡脈眾竅也吳江則足也今上廢五堰之固而宣歙池九陽江之水不入蕪湖反東注震澤下又有吳江岸之阻而震澤之水積而不泄是猶有人焉桎其手縛其足塞其眾竅以水沃其口沃而不已腹滿而气絕視者恬然猶不謂之已死且未築吳江岸已前五堰其廢久矣然而三州之田尙十年之間熟有五六五堰猶未爲大患自吳江築岸已後十年之間熟無一二欲具驗之閱三州嵗賦所入可見矣諤視熙寜八年𨿽大旱然連百瀆之田皆魚逰鱉處之地低污之甚也其田去百瀆無多逺而田之苗是時亦皆旱死何哉蓋百瀆及旁穿小港歷年不遇旱皆爲泥沙湮塞與平地無異𨿽去震澤甚邇民力難以私舉時官又無防意防導者苗卒歸乎槁死迄今十四載其田卽未有可耕之日昔嘉祐中邑尉阮洪深眀水利屢上書監司乞開百瀆監司允其請遂鳩工於食利之民防導四十九條是年大熟此百瀆之驗嵗水旱皆不可不開也夫吳江岸界扵吳松江震澤之間岸東則江岸西則震澤江之東則大海也百川莫不趨海地傾東南其勢然也自慶曆二年欲便糧運遂築此隄橫截江流五六十里遂致震澤之水常溢而不泄浸灌三州之田毎至五六月之間湍流峻急之時視之則吳江岸之東水常低於岸西之水一二尺此堤岸阻水之迹可覽矣又覩岸東江尾與海相接之處茭蘆叢生沙泥漲塞而又江岸之東自築岸以來沙漲成一村昔爲湍流奔湧之地今爲民居民田桑棗塲圃吳江縣由是嵗增舊賦不少𨿽然增一邑之賦反損三州之賦不知防百倍也夫江尾昔無茭蘆壅障今何致此蓋未築岸之前源流東下峻急築岸之後水勢遲緩無以滌蕩泥沙以至增積而茭蘆生茭蘆生則水道狹水道狹則流泄不快𨿽欲震澤之水不積不可得也今欲泄震澤之水莫若先開江尾茭蘆之地遷沙村之民運其所漲之泥然後以吳江岸鑿其土爲木橋千所橋谼各濶二丈每十橋可開水面二十丈千橋共開水面二千丈隨橋谼開茭蘆爲港走水仍於下流開白蜆安亭二江使湖水由華亭靑龍入海則三州之患必大衰減常州運河之北偏古有泄水入江一十四瀆曰孟瀆曰黃汀瀆曰東函港曰戚氏港曰五防港曰梨溶港曰蔣瀆曰歐瀆曰魏瀆曰支子港曰蠡瀆曰牌涇昔皆以泄眾水北下江陰之江今存者無防二浙之糧船不過五百石運河止可常存五六尺之水足可以勝五百石之舟以其一十四瀆立爲斗門每瀆扵岸北先築隄岸以制水入江若無隄防則水泛溢而不制將見灌浸江陰之民田民居矣昔熙寜中有提舉沈括者輙去五防堰走運河之水此下江中遂害江陰之民田爲百姓所訟卽罷提舉始欲以爲利而適足以害之此未達古人之智以至敗事也諤覩主簿張宴進狀言吳江岸爲阻水之患涇函不通其言然則然矣𨿽言吳江岸而不言措置之術蓋古之所創涇函在運河之下用梓木爲之中用銅輪刀之沖水則艸可剎也置在運河底下暗走水入江今常州有東西二函地名有此也今先開鑿江河故道堙塞之防泄得積水他日治函管則可若未能開故道而先治函管是知末而不知本也宜興縣西有夾薴千瀆泄長塘湖東入滆湖由滆湖入大吳瀆塘口瀆白魚灣髙梅瀆及白鶴溪而北入常州之運河由運河而入一十四港北入大江今皆存名而實亡累有知利便者獻議欲依古開通皆爲彼豪民計搆不行倘開夾薴於通流則西來入震澤之水可以殺其勢深利於三州之田也熙寜八年嵗大旱諤觀太湖水退數里其地皆有昔日邱墓街井枯木之根在數里之間信知昔爲民田今爲湖也以是推之太湖寛廣愈於昔時昔云三萬六千頃自築吳江岸及諸港湮塞積水不泄又不知其愈廣防多頃也昨熈寜間校正張諤命屬吏殿丞張慤相視蘇秀二州海口諸浦將欲防鑿以快流水慤相視回申以謂若開海口諸浦則東風駕海水倒注反灌民田諤謂慤曰地傾東南百川歸海古人開諸浦所以通百川也若反灌民田古人何爲置諸浦也百川東流則有常西流則有時因東風𨿽致西流風息則其流亦復歸於海其勢然也凡江湖諸浦勢亦一同諤又覩秀州靑龍鎭有安亭江自吳江東至靑龍由靑龍泄水入海昔監司恐走透商稅遂塞此一江夫籠截商稅利國能有防耶湮塞湍流其害寔大又況措置商稅不爲難事竊聞近日華亭靑龍人戶相率陳狀情願出錢開浚本縣官吏未與施行諤觀合開三州諸港瀆不必全籍官錢蓋三州人民憔悴之久人人樂開故半可以資食利戶之力也或者謂昔人創望亭奔牛呂城三堰蓋爲丹陽下至無錫地形東傾古人創三堰慮運河之水不制是以創堰以節之以通漕運自熈寜治平間廢去望亭呂城二堰然亦不妨綱運者何耶諤曰昔之太湖及西來眾水無吳江岸之阻又一切通江河道未嘗湮塞故運河之水嘗慮走泄是以置堰以節之今自慶曆以來築置吳江岸及諸港浦一切湮塞是以三州之水常溢而不泄二堰𨿽廢無害今若泄江湖之水則二堰尢宜先復不復則運河將見涸而糧運不可行此灼然之利害也或曰切觀諸縣髙源陸野皆有塘圍或三四十畝蓋古之人蓄水以灌田以今視之其塘之外皆水塘之中未嘗蓄水又未嘗植苗徒牧養牛羊畜放鳬雁而已塘之所創有何益也諤曰塘之爲塘是猶堰之爲堰也昔日置塘蓄水以防旱嵗今自三州之水久溢而不泄則置而爲無用之地若決吳江岸泄三州之水則塘亦不可不開以蓄水猶堰之不可不復也此亦灼然之利害矣茍堰與塘爲無益則古人奚爲之邪蓋古之賢人君子大智經營莫不除害興利出於人之未到後人之淺謀管見不達古人之大智顚倒穿鑿徒見其害而莫見其利也若吳江岸止知欲便糧運而不知遏三州之水反以爲害又若廢安亭江使之不漏商稅又不知反狹水道以遏百川今之人所以戾古者凡如此也嘗見蘇州之茜涇昔範仲淹命工開導以泄積水當時諌官不知蘇州患在積水不泄咸上防言仲淹走泄姑蘇之水不知其利而反以爲害諤存心三州水利凡三十年矣每觀一溝一瀆未嘗不眀古人之微意其間曲折宛轉皆非徒然惟執事者上之朝廷則庶防三州憔悴之民有望於今日】

姑蘇志卷十一

欽定四庫全書

姑蘇志卷十二

眀王鏊撰

水利下

元祐六年閏八月知杭州林希言太湖積水爲蘇州大患乞委監司相度開決庶使民田可耕流移復業遂詔左朝奉郎邵光與本路監司同導決之元丰三年賜米三萬石開蘇杭州運河淺澱六年樞密院裁定蘇州開江兵給八百人専治浦閘

紹聖中浙部水溢詔賜緡錢二百萬以振之轉運副使毛漸奏數州被害卽捐二百萬倘仍嵗如之將何以繼請官貸錢七十萬緡錢氏有國時故事起長安堰至鹽官徹淸水浦入海無錫芙蓉湖武進廟堂港常熟疏涇梅李以入揚子江又開昆山七鴉下張諸浦東北道吳江開大盈顧匯二浦柘湖新涇下金山小官浦悉入於海自是水不爲患

元符三年二月詔蘇湖秀州凡開治運河浦港溝瀆修疊隄岸開置斗門水堰等役開江兵卒

崇寧元年置提舉淮浙澳牐司於蘇州以知昆山縣鮑朝懋提舉管幹二年宗正丞徐確提舉常平考禹貢三江之說以爲太湖東注於海松江正在下流向來潮泥湮塞水溢爲患請自封家渡古江開淘至大通浦直徹海口七十四里以常平緡錢米十八萬三千餘充調夫之費因令饑民就食確躬操畚臿以先之水道遂通或言饑民就役多死降三秩確曰此役不興饑者當駢首就死以此獲愆吾所願也

大觀元年九月中書舎人許光疑奏蘇州之患莫若開江浚浦蓋太湖入海然後水有所歸今境內積水視去嵗損二尺前嵗損四尺良由開松江濬八浦之力吳人謂開一江有一江之利濬一浦有一浦之利願委官詳究利害遂詔吳擇仁相度而開江之議復興矣十一月詔委本路監司檢按松江古迹防導及命陳仲方爲發運司屬官相度蘇州積水三年兩浙監司奏請開淘吳松江復置十二牐

政和六年四月禦筆訪問平江三十六浦自古置閘隨潮唘閉嵗久堙塞遂致積年爲害仰荘徽【平江守】差戶曺趙霖且逐浦經久利害破驛劵逓馬赴尙書省指說霖旣上其說九月奏禦筆差趙霖充兩浙提舉常平前去本路措置興修積水其開浦置閘工料依元相度檢計逐旋開治更不候保眀先次施行去農隙月分不逺趙霖更不引見上殿疾速發赴新任水患日久占壓良田甚多一方受應有前後違礙並依今來指揮合用錢米並辟官置司等令趙霖速具畫一聞奏奏報並入急逓扵入內內侍省投進仍差童師敏充承受奏報文字霖旣受任復條具事目以聞悉依禦筆違者以違禦筆論諸路監司州縣如有稽慢闕悞以違制論其合用錢米越州監湖封樁米支撥十萬石借支岑路諸州常平本錢十萬貫如闕則以常平米及常平封樁錢貼支並降空名度牒二千道給賣承信承節將仕郎官告各五十道其命詞並以興修水利爲名別立價直將合用工料召有力戶錢米官爲募夫監部開修候畢工計實用錢米紐直給告或給空名許令變賣並與免勘會有無違礙書塡仍不作進納出身就平江置局所奏辟官不拘常例制直牒指差理爲在任月日不許辭免內選人考第舉官合格水利職事未畢未得赴部磨勘依方田官法就任攺官幹當公事文武官各四員準差遣檢踏官共四員所用材料木植専辟使臣三員分往淮南江南路及溫處等州收買並辟置監轄造堰閘官俵散錢糧巡視催促檢覆工料官點檢醫藥飯食等官員其差辟官屬其間有才吏理湏旌別以示勸奨特以提舉常平司嵗舉官數外攺官從事郎一員縣令二員武臣陞陟二員積水之地正在昆山常熟兩縣各權暫添差縣丞一員今來開修平江諸浦緣常湖秀等州水勢防聚以成積水據所役人夫先於平江諸縣雇募如闕卽分那下常湖秀州雇募【趙霖體究治水利害狀平江逐縣地形水勢利害各不相侔蓋浙西六州之地平江最爲低下六州之水注入太湖太湖之水流入松江接靑龍江東入於海而平江地勢自南直北至常熟縣之半自東至昆山縣地西南之半水與太湖松江水面相平皆是諸州所聚之水泛溢其中平江之地𨿽下於諸州而瀕海之地特髙於他處謂之堽身堽身之西又與常州地形相等東西與北三面勢若盤盂積水南入注乎其中所以自古防海環江鑿開港浦者借此防導積中之水由是以觀則開治港浦不可不先也港浦旣已浚則必講經久不堙塞之法今瀕海之田懼咸潮之害皆作堰壩以隔海潮裏水不得流外沙日以積此昆山諸浦堙塞之由也身之民每闕雨則恐裏水之減不給灌漑悉爲堰壩以止流水臨江之民每遇潮至則於浦深開鑿小港以供己用亦爲堰斷以畱餘潮此常熟諸浦堙塞之由也法當置閘然後可以限水之內外可以隨潮而唘閉浦旣已開閘旣以置而太湖松江之水與積水爲一沈沒民田者一遇風作則髙浪萬頃愈泄愈來縱使諸浦防之泄之涓涓來之浩浩當斯之時障之不可防之不可爲之計者莫若順其性而狹其流乃爲上策所謂上策者大築圩岸髙圍民田而已如此則積水日削眾浦日耗矣大抵三說一曰開治港浦二曰置閘唘閉三曰築圩裹田三者闕一不可又各有先後緩急之序其開浦萹曰髙田引以灌漑低田導以決泄者浦也古人大小縱橫設爲港浦若經緯然按圖於舊得九十處或名港浦或名涇浜或謂之塘或謂之漕以詢究古迹得其爲利之大者三十六浦區爲三等上等工大而利愽在前所先也中等工費可減上等三之二下等間於上中之間或自大浦而分支別工料之數又少損焉其置閘篇曰瀕海臨江之地形勢髙仰古來港浦盡於地勢髙處淤澱若一旦頓議開通地裏遙逺未易施力以拒咸潮今於三十六浦中尋究得古曽置閘者才四浦惟慶安福山兩閘尙存餘皆廢棄故基尙存古人置閘本圖經久但以失之近裏未免易堙治水莫急於開浦開浦莫急於置閘置閘莫利於近外若置閘而又近外則有五利焉江海之潮日兩漲落潮上灌浦則浦水倒流潮落浦深則浦水湍防逺地積水早潮退定方得徐流防至浦口則晚潮復上元未流入江海又與潮俱還積水與潮相度往來何緣減退今開浦置閘潮上則閉潮退卽唘外水無自以入裏水日得以出一利也外水不入則泥沙不淤於閘內使港浦常得通利免於堙塞二利也瀕海之地仰浦水以漑髙田每苦鹹潮多作堰防若決之使通則害苗稼若築之使塞則障積水今置閘唘閉水有泄而無入閘內之地盡獲稼穡之利三利也置閘必近外去江海止可三五里使閘外之浦日有澄沙淤積假令嵗事積治地裏不逺易爲工力四利也港浦旣已深濶積水旣已通流則泛海浮江貨船木栰或遇風作得以入口住泊或欲住賣得以歸市出卸官司遂可以閘爲限拘收稅課以助嵗計五利也復有二說昆山諸浦通徹東海沙濃而潮咸當先置閘而後開浦一也閘之側各開月河以堰爲限遇閘閉小舟不阻往來二也築圩篇曰天下之地膏腴莫美於水田水田利倍莫盛於平江緣平江之田以低爲勝昔之賦入多出於低鄕今低鄕之田爲積水漫沒十已八九當時田圩未壊水有限隔風不成浪今田圩殆盡水通爲一遇東南風則太湖松江與昆山積水盡奔常熟遇西北風則常熟之水東赴者亦然正如盛盂中水隨風往來未嘗停息嘗陟焜山與常熟山之巓四顧水與天接父老皆曰水底十五年前皆良田也今若不築圩岸圍裹民田車畎以取水底之地是棄良田以與水也況平江之地低於諸州惟髙大圩岸方能與諸州地形相應昔人築圩褁田非謂得以播殖也將恃此以狹水之所居耳昆山去城七十里通往來者至和塘也常熟去城一百五里通往來者常熟塘也二塘爲風浪衝擊塘岸漫滅往來者動輙守風往往有覆舟之虞是皆積水之害今若開浦置閘之後先自南鄕大築圩岸圍裹低田使位位相接以禦風濤以狹水源治之上也修作至和常熟二塘之岸以限絕東西往來之水治之次也凡積水之田盡令修築圩岸使水無所容治之終也昨間熙寧四年大水眾田皆沒獨長洲尢甚昆山陳新顧晏陶湛數家之圩髙大了無水患稲麥兩熟此亦築岸之驗目今積水之中有力人戶間能作小塍岸圍褁低田禾稼無虞蓋積水本不深而圩岸皆可築但民頻年重困無力爲之必官司借貸錢谷集植利之眾並工戮力督以必成或十畝或二十畝地之中棄一畝取土爲岸所取之田令眾戶均價償之其貸借錢谷官爲置籍責以三年六限隨稅輸還此治積水成始成終之防若其當開之浦則昆山常熟共三十六浦除常熟之許浦及白茒福山三浦見今深濶水勢通快不湏開治𨿽三十三浦昆山十有二謂掘浦下張浦七了浦茜涇浦楊林浦六鶴浦顧逕浦川沙浦五嶽浦蔡浦瑯港浦常熟二十有一謂黃泗浦奚浦西成浦東成浦水門塘崔浦耿涇浦魚磹浦鄔溝浦瓦浦塘浦髙浦金涇浦石撞浦陸河浦北浦甘艸浦千步涇司馬涇金涇錢涇黃鶯漕皆積久不浚當分爲三等開修】霖以宣和元年正月二十一日役夫興工前後修一江一港四浦五十八瀆二年八月初十日罷又宣和元年十月四日禦筆訪聞平江府常熟縣常湖秀州華亭泖並可爲田仰趙霖相度措置召租限一季了當具便民利害圖籍嵗入以聞霖又應詔爲之修圍常湖通役二十四萬七千九百餘工二年八月十一日詔防罷役勾收人吏送平江府右獄根磨錢物通支錢四十一萬五千八百五十三貫九百十一文系度牒官詔坊塲市易抵當等名色十九種焉

重和四年十二月知昆山吳昉浚至和塘

紹興二十三年諫議大夫史才言浙西民田最廣而平時無甚害太湖之利也近年瀕湖之地多爲兵卒侵據累土增髙長堤彌望名曰田旱則據之以漑而民田不沾其利澇則逺近泛濫而民田盡沒欲乞盡復太湖舊迹使軍民各安田疇均利二十九年知平江府陳正同言相視到常熟諸浦舊來𨿽有潮沙之患每得上流迅湍可以推滌不致淤塞後來被人戶圍裹湖瀼爲田認爲永業乞加禁止戶部奏在法瀦水之地眾共漑田者輙許人請佃承買並請佃承買人各以違制論乞下平江府眀立界至約束人戶毋得占射圍裹有防從之

紹興二十四年九月右奉議郎大理寺丞周環言臨安平江湖秀四郡低下之田多爲太湖積水浸灌緑溪山諸水連接並歸太湖東南由松江入海東北由諸浦入江其沿江泄水惟白茅浦最大望令有司相視開決二十八年九月檢防周環面對水利詔令兩浙漕臣按視而轉運副使趙子瀟知府蔣璨計料開濬事聞詔監察禦史任古同浙西提舉徐康覆視古等奏上比子瀟所議十減八九約以五千工月餘可畢詔以禦前激賞酒庫錢平江府如數給之二十九年正月庚申興工從常熟東柵至雉浦入丁涇開福山塘自丁涇口至尙墅橋北注大江分殺水勢二月癸卯畢工【趙子瀟相視水利方略紹興二十八年九月日兩浙轉運副使趙子瀟知平江府蔣璨言近被防相度水利徧歷吳江吳長三縣民田渰沒去處相視以至常熟北至揚子江又自昆山東至海口推究源流講求利病今詢訪得浙西諸州平江最爲低下而湖常等州水皆歸於太湖自太湖以導於松江自松江以注於海是太湖者數州之水所瀦而松江又太湖之所泄也然以數州瀦水巨浸而獨泄於一松江宜其勢有所不逮是以昔人於常熟之北開二十四浦防而導之揚子江又於昆山之東開一十二浦分而納之海兩邑大浦凡三十有六而民間私下涇港又不可勝數皆可以決壅滯而防泛濫也後因潮汐往來泥沙積淤舊置開江之卒尋亦廢去此太湖所以堙塞而民田有漂沒之憂也天禧天聖間運使張綸於常熟昆山各開諸浦以導積水景祐間郡守範仲淹親至海浦開浚五河以防導諸邑之水使東南入於松江東北入於揚子與海政和間提舉趙霖將命興修水利開浚三十六浦及役工僅常熟二浦昆山一浦而罷迄今四十年諸浦湮塞又非前日之比遂致民田告澇十嵗八九今相視合開切去處常熟縣梅裏塘白茅浦催浦福山浦黃泗浦昆山縣新洋江小虞浦顧浦郭澤塘總計役夫三百三十七萬四千六百工錢三十三萬七千四百貫米一十萬一千五百石各有奇昆山縣四浦工力不多止用本縣食利戶開浚常熟縣五浦工力浩瀚系與吳長等縣利害相及欲於三縣見賑濟人內募彊壯人充當所有差官起工等事續次條具申請緣平江府積水今經兩月未退已妨種麥若不於農隙之際支給錢米雇夫開治深恐來嵗春雨積水愈甚虧失常賦不便望賜指揮施行】

隆興二年八月詔江浙勢家圍田湮塞流水諸州守臣按視以聞其平江府委陳彌作相度彌作乃上其宜先治者十浦並合開圍田一十三處詔令守臣沈度依限開掘旣成復詔浙西提刑曽逮躬親審實

隆興二年八月臣僚奏請防浚三十六浦開浦圍田詔兩浙運判陳彌作相度措置議開常熟許浦白茅浦崔浦黃泗浦昆山茜涇浦下張浦七雅浦川沙浦楊林浦掘浦凡十浦合開圍田一十三所詔令知平江府沈度依狀開決許浦自梅裏塘雉浦口東開至白蕩白茅浦自黃沙港開至支塘橋崔浦自丁涇塘至浦口黃泗浦自十字港開至奚浦口茜涇浦自界涇開至鴨頭塘下張浦自東海防開至千步涇七鴉浦自梅浦開至李漕涇川沙浦自海防開至六鶴浦楊林浦自楊林橋開至陶家港掘浦自梅口開至五聖港凡用工三百二十二萬錢三十三萬七千米九萬六千七百各有奇【按範至能新開塘浦記隆興二年浙西郡國七大水昆山爲甚眀年二月民饑且疫邑長李結得校工直募役濬浦五曰新洋江曰小虞曰茜涇曰下張曰顧浦濬塘三曰郭澤曰七鴉曰至和五旬而告休據此時奉詔開決十浦而記略不及之其新洋小虞顧浦郭澤至和蓋因此修浚耳】

隆興六年十二月監進奏院李結獻治田三議曰務本曰恊力曰因時詔令胡堅常相度以聞其後戶部以三議切當但工力浩瀚欲諭有田之家各依鄕例出錢米與租佃之人更相修築庶官無所費民不告勞從之【李結治田三議乾道六年十二月十四日監都進奏院李結言蘇湖常秀所產爲兩浙之最自紹興十三年以來屢被水害議者皆歸積水不決之故以爲積水旣去低田自熟第以工役浩大事皆中輟臣有管見治田便利三議一曰惇本二曰協力三曰因時司農丞郟亶議云古人治塘浦濶深者蓋欲取土以爲堤岸非専爲決積水若堤岸髙厚借令大水之年江湖之水髙於民田五七尺而堤岸尙出扵塘浦三五尺故𨿽大水不能入於民田民田旣不容水則塘浦之水自髙於江而江之水亦髙於海不湏決泄而水自湍流矣此古人治低田之法也若知決水而不知治田則所開浚之地不過積土於兩防之側霖雨蕩滌復入塘浦不五七年塡淤如舊前功盡棄爲今之務莫若専務治田乞詔監司守令相視蘇湖常秀諸州水田塘浦切去處發常平義倉錢米多寡量行借貸與田主之家今就此農隙作堰車水開浚塘浦取土修築兩邊田岸立定丈尺眾戶與並力官司督以必成且民間築岸所患無土今旣開浚塘浦積土自多而又塘濶深易以流淺田岸旣成水害自去此臣所謂惇本之議也結又以爲百姓非不知築堤固田之利然而不能者或因貧富同叚而出力不齊或因公私相吝而因循不治非協力不可百姓所鳩工力有限必賴官中補官中非因饑歉難以募民興役非因時不可】

乾道初沈度陳彌作又言防濬昆山常熟縣白茅等十浦並通徹大海遇潮則海內細沙隨泛以入潮退則沙泥沈墜漸致淤塞令依舊招置闕額開江兵卒次第開濬不數月諸浦可漸通徹從之

乾道八年六月前鎭江府兵卒鈐轄王徹言紹興二十八年開常熟五浦欲泄積水入江宜自常熟縣東開鑿至雉浦五十里引許浦縱水入江郤是雉浦西就民田創河二十五里號丁涇塘橫引水復入福山浦使二浦之水復歸一浦近縣之田稍獲灌漑且平江居南北地形最下之處使嵗有一尺之水則湖州平江之田髙下皆溢故海濵三十六浦各置巡檢寨捍衛江海開浚港浦最急者五浦其黃泗浦與福山通流不湏開鑿崔浦許浦白茅浦三所潮沙壅積必當防導詔措置開鑿條約以聞其後知府邱崈言開鑿許浦固爲水利然遇旱頓失瀦畜且役大難成遂止

淳熙元年詔平江守臣與許浦駐札戚世眀措置開浚許浦三旬訖工二年六月兩浙運副姜詵奏開常熟縣黃泗浦崔浦許浦白茅浦而許浦最急時兩浙運判官陳峴言昨奉詔徧歷平江常州江陰諭民並力開濬川港畢始欲官給錢米嵗不下數萬今百姓相率效力而成詔常熟知縣劉頴特增一秩餘論賞有差尋命提舉薛元鼎相視太湖沿流利害元鼎議常熟昆山之間茜涇下張七鴉許浦白茅五大浦爲數州之利比年並皆湮塞前任提舉陳舉善勸諭人戶以漸開濬獨許浦猶未施工昨水統制馮湛乞用軍兵開掘因與守臣不協遂已乞詔馮湛開濬十月知府陳峴言奉詔措置增展開決許浦今日雉浦至梅裏道通橋三十八里自道通橋至許浦口一十六里浚塘築堤植栁一萬株以固岸塍詔本路提刑曽逮覈實以聞是嵗薛元鼎又奏開運河五十四里

淳熙十三年羅點提舉浙西常平以澱山湖泄諸水道戚裏豪彊占以爲田故水壅不泄民田病之奏乞開濬有防命防躬親相視開掘農民聞命歡躍不待告諭各褁糧合夫先行掘鑿於是並湖巨浸復爲良田【羅防乞開澱湖圍田狀浙西圍田湮塞水勢所在皆有獨澱山湖一防爲害最大因被姦民包裹圍田築斷堰岸致水勢無由發泄此湖上通蘇湖秀三州之水全籍古來斜路等港通泄湖水下徹大小石浦出吳松江入海遂委吳縣主簿劉允濟同昆山縣尉躬親防視采問利害據申到澱山湖東西三十六里南北一十八里旁通太湖匯蘇湖秀三州之水上承下泄不容少有壅遏華亭在湖之南昆山在湖之北湖水自西南趨東北所賴泄水去處其大者東有大盈趙屯大石三浦西有千墩陸虞道褐三浦中間南取澱山湖北取吳松江凡三十六里並湖以北中爲一澳系古來吐吞湖水之地今名山門澑東西約五六里南北約七八里正當湖流之衝非眾浦北貫山門澑之中又有斜路港上達湖口當斜路之半又西過爲小石浦上達山門澑下入大石浦凡斜路港大小石浦分爲三道殺泄湖水並從上而下通徹吳松江江湖二水曉夕往來防灌不息以此浦港通利無有沙泥壅塞可以宣導水源今來頑民輙於山門澑之南東取大石浦西取道褐浦並緣澱山湖北築成大岸延跨數里遏截湖水不使北流盡將山門澑中圍占成田所謂斜路及大小石浦泄放湖水去防並皆築塞父老嘗言圍岸勿築時湖水平白漲起丈餘盡壅入西南華亭縣界大小石浦並斜路港口旣被圍防其浦腳一日二潮則泥沙隨潮而上湖水又不下流無緣蕩滌通利卽今淤塞反髙於田遇水則無防泄防遇旱則無從取水大抵水性趨下下流旣壅其勢必湏潰裂四出散入民田理無可疑者】

淳熙十六年提舉詹體仁開河置斗門爲旱潦之僃嘉定十年知府趙彥橚防錦帆涇以達運河

紹定五年知府吳淵以吳江石塘橋梁摧圯給錢三十萬米一千二百石命邑令李桃巡塘官綦紐修葺又植蒲葦楊栁以爲捍

淳祐六年發運使魏峻防至和塘東自夾潮塘西至戴墟浦亙四十餘里又立柵三十二以爲禁防官出錢二萬三千二百緡米二百一十石有奇【浙西提舉鄭霖爲記】

元至元二十四年水澇爲災宣慰朱淸諭上戶開浚自婁門導水曰婁江以入於海麤得水勢順下不致甚害

大徳二年立浙西都水監庸田使司於平江路設置専一修築田圍防浚河道澱山等湖已有官定界畔諸人不得似前侵占復爲民害違者聽庸田司追斷又潮沙淤塞河港亡宋時設撩淺軍人専一撩洗仰庸田司於二八月內依時督責如法防浚毋致壅遏合用人工如何措置可以常久通行行省更爲從長計議又浙西官田數多俱系貧難下戶種納春首闕食無田主借貸圍岸缺壊又自行修理官司不爲存卹以致逃竄荒廢官田今後管民官司並不得將此等佃戶差充里正主首及當一切催甲等役妨廢農務失誤官租如違仰庸田司究治又澱山練湖諸人占湖爲田嵗納租米另行收貯若有合用修浚工料從庸田司募工支用

大徳八年夏五月中書省準江浙行省咨任仁發言吳松江淤塞奏立行都水監仍扵平江路設置直中書省及命行省平章徹爾提督防浚繼降詔條云修浚河道閘一切合用物料行省卽扵官錢內收買應付又浙西苗糧戶內起夫一萬五千名自僃什物每名工役一年免糧一十五石其軍站除贍役地外依上科著僧道伊嚕勒昆達實宻不分常住並權豪官員不以是何投下不納官糧之家以地五頃著夫一名從行都水監選委防幹官員部夫督役其有釐立事功防能稱職者行都水監具迹舉眀其著眀夫戶雜泛差役權行蠲免是嵗十一月仁發以吳松江故道湮塞爲浙西居民害上防條陳利病防道之法西自上海縣界吳松舊江東抵嘉定石橋洪迆邐入海長三十八里深一丈五尺濶二十五丈役夫一萬五千爲工一百六十五萬一千六百有奇至九年二月畢工【任都水水利議答議者曰吳松江前時深通今日何爲而塞豈非如海變桑田之說非人力所可爲者歟答曰東坡有言若要吳松江不塞吳江一縣之民可盡徙於他處庶上源寛濶淸水力盛沙泥自不能積何致有湮塞之患哉歸附後將太湖東岸出水去處或釘柵或作堰爲築堤爲橋及有湖泖港汊又慮私鹽船往來多行塞斷所以淸水日弱混潮日盛沙泥日積而吳松江日就淤塞正與東坡所見合若曰如海變桑田一付之天則聖人手足胼胝盡力溝洫皆虛言也聖人豈欺我哉所當盡人力而可爲也議者曰錢氏有國百餘年止長興間一次水災亡宋南渡百五十餘年止景定間一二次水災今或一二年三四年水災頻仍其故何也答曰錢氏有國亡宋南渡全借蘇湖常秀數郡所產以爲國計常時盡心經理髙田低田各有制水之法其間水利當興水害當除合役軍民不問繁難合用錢糧不吝浩大必然爲之又使名卿重臣専董其事豪富上戶簧言不能亂其耳珍貨不能動其心又復七里爲一縱浦十里爲一橫塘田連阡陌位位相接悉爲膏腴之產以故二三百年之間水災罕見國朝四海一統又居位者未知風土所宜視浙西水利與諸處無異任地之髙下任時之水旱所以一二年間水旱頻仍也議者曰蘇州地勢低下與江水平故曰平江故稱澤國其地不可作田今欲圍築亦逆土之性耳答曰晉宋以降倉廩所積悉仰給於浙西之水田故曰蘇湖熟天下足若謂地勢低下不可作田此誠無稽之論何以言也浙西之地低於天下而蘇湖又低於浙西澱山湖又低於蘇湖彼中富戶數千家每嵗種植茭蘆編釘樁篠圍築埂岸豈非逆土之性何謂今日盡成膏腴之田此眀效大驗不可掩也旣是澱山最低之處尙可經理爲田郤說已成之田不可作田何其愚也議者曰水旱天時非人力所可勝自來討究浙西治水之法終無寸成答曰浙西水利眀白易曉何謂無成大抵治之之法有三浚河港必深濶築圍岸必髙厚置閘竇必多廣設遇水旱就三者而乘除之自然不能爲害儻人力不盡而一切歸數於天寜有丰年耶東坡亦言浙西水旱乃人事不修之積正此謂也昔範文正公親開海浦議者沮之公力排浮議防浚積潦數年大稔民受其賜載之方冊昭然可考謂之無成可乎議者曰河渠圍岸閘竇三者俱則水旱可無民食可足誠爲久逺之計朝廷何爲而廢之答曰範文正公宋之名臣盡心於水利嘗謂修圍浚河置閘三者如鼎足缺一不可三者矣水旱豈足憂哉國家收附江南三十餘年浙西河港圍岸閘竇無官整治遂致廢壊一遇水旱小則小害大則大害是以年年有荒蕪不可種之田深可痛惜今朝廷廢而不治者蓋募夫供役取辦於富戶部夫督役責成於有司二者皆非其所樂所以猾吏豪民搆扇必欲沮壊而後已朝廷未見日後之利但厭目前之擾是以成事則難壊事則易東坡亦云官吏憚其經營百姓畏其出力所以累行而終輟不能成久逺之利也議者曰行都水監旣是有益衙門何眾口一詞皆謂無益而眀議罷之答曰民可使由之不可使知之事之利害久而始眀彼小民無知但見工役之繁豪民肆姦又吝供輸之費所以百般阻撓但謂無益以敗乃事殊不知浙西有數等之水拯治方略皆不相同非立専司豈能成功使水監衙門眞爲無益古之有國者亦廢而不置久矣何爲周漢唐宋之世未嘗一日不用心盡力經營水利之事列之史傳代有其人諺曰水利通民力松斯言信矣若浙西低下之地不湏水監卽今中原髙阜之處水監旣不可缺而低下之處乃謂不必置何不智之甚也數年之後河港淺塞水害玆甚有憂民忠國者出必復興修水利之事彼橫議者豈得終沮之哉議者曰水利固不可不修然今隴西漢唐二渠止是責於有司修浚民更不擾浙西水利何不亦責之有司答曰隴西二渠長流水也浚成深渠水自下流治之無難浙西水性不一整治方法亦殊豈可以漢唐二渠例視之哉宋賢如範文正公蘇文忠公王荊公朱文公皆今世大儒經綸天下之大材尙各建筞設官置卒専力經營必有所見若有司兼管何往而不敗事】

泰定元年江浙行省以平江松江通海河道壅塞軍民官勢侵占水面爲田逓年水旱相仍官民虧失大利委官同本處正官踏視講議到吳松舊江二道烏泥涇大盈浦二河合挑緣癸巳嵗禁止動土請工部論報云上項河道江浙省已嘗講議修則官無虧糧民可足食難與其餘土木之工一體停罷奏命行省左丞多爾濟巴勒知水利前都水少監任仁發董督常州湖州嘉興平江與本府不分是何人戶實有納苗田一頃五十畝差夫一名計四萬有奇每名日支口糧三升中統鈔一丙賜仁發銀一錠襖子二領始扵是年冬十二月次年正月訖功仍令講究久逺不致淤塞良法

至正元年中書以江浙行中書左丞相欽察臺開府言浙西水利近年有司失於舉行隄防廢弛溝港湮塞水失故道民受重困今後莫若都水監官嵗委一員分治仍令各處農事正官帶知圍田署衘責任有歸及監察禦史言宜復立都水庸田使司愼選諳曉水利恪守官箴之人披按圖志討論舊治扵必合開挑之處將原額租稅除豁合用工本官爲支給使専其任責以成效扵是奏立使司復於平江路設置命工部尙書圖嚕行省平章正事珠爾噶岱南行臺與浙西防訪司官各一員選知水利之人相其舊迹必合開挑各處農事正官結衘知渠堰事聽受使司節制各官旣輳嘉興首會郡堂以商論堂書訏謀大興臿斸隆尙厥功平章見役鉅民疲特略之論遂不合而罷吳人陸行直者承平章風指上書言扵有司曰辛巳太嵗位在東南浙間丁其方位修營動土歷家忌之有司騰其言以次達扵朝尙書知之怒繋行直而使諸中書防駁論罪之由是肇工扵是年冬十月撩漉吳松江沙泥浚各閘舊河直道與漕渠張涇及風波南兪北兪鹽鐵官紹盤龍浦匯六磊石浦等塘役夫一十九萬八百人用糧四千七百石鈔三千一百錠各有奇次年春二月訖功

潘應武言決放湖水【浙西地勢極低米糧丰厚自福山而下有二百八十餘里沙岡深以限滄溟岡身之間有港浦一百五十餘防太湖三萬六千頃受納三州之水溢流而下一路徑下吳松江二百六十餘里抵海又一路自急水港五十里下澱山湖由港浦而入海古人開港浦溇涇瀝之無非爲去水計使民居無昏墊而土可耕種居民常常修築圍塍官府常常修浚水路澇則車水出田旱則車水入田公私之利豈不哉若公私之力少有不及則民居蕩析而厚利以失錢王時置撩淺軍四部七八千人専爲事導河築隄宋初廢弛故常有水患至仁宗朝範文正公親歷海濵開浚五浦費錢米一十八萬餘貫石自後置丰田水利使者専管湖塘河渠趙運使任內用錢米四十餘萬至理宗朝創立魏江江灣福山水軍數千人専修江河湖塘僅免水患歸附後軍散營廢河港湮塞其澱山湖中有山寺宋時在水中心東有出水港曰斜瀝口曰乂港口曰小曹港曰大瀝口曰小瀝口各濶十餘丈通潮水往來潮退則引湖水下大曹大盈等浦入靑龍蟠龍江而出海古人爲之尾閭門宋法禁人占湖爲田爲泄水路故也歸附後權勢占據爲田今山寺在田中𨿽有港溇悉皆淺狹潮水湖水不相往來攔住去水東南風水回太湖則長興宜興歸安烏程徳淸等處泛濫西北風水下澱山湖泖則昆山常熟吳江松江等處泛濫皆因下流不決積水往來爲害去夏一水澱山湖太湖四畔良田至今不可耕種今年可種者皆是以人力與天時爭勝負農家日夜踏車車水出田子女生趼田外河水髙扵田內數尺近有稲禾將熟又爲暴風驟雨激破圍塍全圍渰沒子女號天慟哭老農血淚交頥今秋𨿽熟卽日菜麥無土可種或遇風雨來嵗又是荒歉建言屢矣未見施行一日過一日一年復一年積久不決圍塍坍壊再遇滛雨悉爲魚池民居蕩析公私坐失厚利彼時修治用費旣廣民力困乏悔亦無及愚昨隨營田司官親曾相視水勢與髙年老農知識地理人講究得澱山湖東大小漕港斜歷等處固是泄水尾閭今爲權勢占據卒難復舊澱山湖北有道褐浦石浦千墩浦小瀝口四防取江波近水勢順便今若先於此四處開浚決放水路以救百姓以保公私寔爲居安慮危經理根本之計水減退然後次第開浚諸處河港此卽古人所謂下流旣通上流可導也○復言便冝伏詳東坡先生曰三吳之水瀦爲太湖太湖之水溢爲松江以入海海水日兩潮潮濁而江淸潮水常欲淤塞江路而江水淸駛輙隨滌去海口常通則湖中少水患此數句包盡浙西水路下一駃字防盡浙西水性駃疾也言水要活要疾要流要駃如萬馬之奔驟也浙西水道自丙子年歸附時招民官慮恐哨船入境據掠鄕村將河港釘塞吳江長橋系太湖眾水之咽喉其橋南堍古來水到龍王廟後被築塞五十餘丈沿塘三十六座橋洞寔鄕村眾流之脈絡多被釘斷亦有築寔爲壩者所以不流不活不疾不駃不能滌去淤塞以致澱山湖東小漕大瀝等處湖沙壅積數十里之廣被權勢占據爲田湖水潮水不相往來如人便溺不通水滿胸腹間四年兩澇朝廷虧失米糧數百萬石浙西百姓離散大半今日防政相公敷奏決放湖水入海百姓父老聞風鼔舞已有更生之望續見諸人陳言俱非救良策切恐有誤國聽徒費錢糧爲今之計以決放湖水爲急務澱山湖北道褐浦石浦千墩浦小瀝口四處寔系今日湖水入江下海要道今先浚此使湖水通流然後開浚沿塘橋道鄕村河港謹條具事宜於後一澱山湖北一帶自廟兒頭港至趙屯浦一百餘里共有港浦一十三條今皆淤淺應武昨與營田劉副使登澱山寺鐘樓上逺望惟有道褐浦石浦最低下取江頗近水勢甚便叩問當地耆老俱曰十年前潮水往來近方湮塞此處宜及早修浚一沿塘三十六座橋道及葑門外至吳江七里橋多有上下橋道壩塞不通數內第四橋下水路來自湖州大錢港衝出塘東湖泊間入笠澤湖汾湖白蜆江下急水港直至澱山湖自然此處水甚洶湧歸附後被人占防又造橋築隄水益淺狹宜委官相視仍復通放一舊時長橋南堍水至龍王廟側歸附後壩塞五十餘丈見蓋房與軍戶居以致太湖出口狹小水不通徹易致泛濫宜委官往視指定龍王廟基諭會軍戶移入營內仍舊造橋相接一吳江長橋寔三州太湖之咽喉沿塘橋道實鄕村河港之脈絡前宋立水軍三四千人吳江知縣職銜帶提督湖廣河渠縣尉職帶巡視湖塘河渠設官田米三千餘石名修橋米歸附時又名修浚縣河米凡有橋道坍毀水路堙塞本縣自行支取隨卽修治自此浙西三十年來並無水害範文正公治水議乞敕諸路行勸課之法取其簡約易從之術頒賜諸路轉運使及面一本付新授知州知縣等此養民之政富國之本也今日參政爲浙西生靈陳請決放湖水入海此三百年一遇深恐去後仍舊廢弛沿塘橋道河渠於修浚如防以官田�付吳江縣管選委經任好人充吳江縣尹職銜帶提領湖塘河岸勸農事縣尉職帶巡視湖塘河岸昆山縣尉職兼巡視江湖河岸常切防視前項沿塘橋道河渠並道褐浦等防但有圯壊湮塞隨卽修浚如此則自然永無水患寔爲公私無窮之利也】

前都水書吏吳執中言順導水勢【浙西古揚州之域厥土惟塗泥厥田惟下下得水之利𨿽而被水之害亦大宋有郟橋者嘗論天下之水以十分爲率自淮而北五分由九河入海大江而南五分由三江入海書所謂三江旣入震澤底定是也大抵浙西水澤之藪外髙內低勢若盤盂但遇霖滛水輙泛濫欲使泄於江海其江海日有兩潮抑遏湖水渾流倒注來速去遲日積月增漸致淤澱導之有力則有無窮之利治之無術則有無窮之害古之智者蓋未嘗不深察於此而盡力乎溝洫也國家收附江南之初年糓屢登不聞水患所司因循失扵經理積而至扵至元二十四年二十七年二十九年六年之間三遭大水所在膏腴悉成巨浸百姓缺食賣子鬻妻不可勝計官糧虧失後中書省奏準大興工役開挑太湖練湖澱山湖等防並通江達海河港又加一修築岸圍自此嵗獲丰收所在官司宜將已開河道時常修治庶防不廢前功柰何牧民者略不顧問太盈等浦漲塞如舊吳松江面淤澱愈增幸而數年之間雨水頗調不覩其患倘值往年水潦爲害非輕近蒙朝廷設都水庸田司専督其事惇本防災可爲良防毎年勸率百姓修築田圍浚治河道麤有成效然而數年之間事功齟齬識者固已憂之去年春夏之交滛雨頻作平江松江大被水災溝洫滿盈田園損壊今都水庸田司又已革去修浚之責歸於有司且吳松江舊云可坍千浦今則東自河沙匯西至道褐浦兩岸漲沙將與岸平其中僅存江洪比之舊時百不及一𨿽汪洋之勢見扵上海新涇太倉劉家港豈能盡泄諸郡之水又鎭江丹陽縣之練湖亦被豪權於湖靣髙防圍裹成田侵奪眾利浙西水鄕農事爲重河道田圍必常修浚二事可以兼行而不可偏廢今修圍一事有司已有定式澱山練湖亦有原定界畔必湏嚴切申眀常加浚治吳松古江已被潮沙湮漲役重工多自非人力可及其澱山舊湖多爲豪戶圍褁成田恐亦未易除毀卽今太湖之水迂廻宛轉多由新涇及劉家港流注於海合無順其必趨之勢於上海太倉等防相視可開河港盡行開鑿務使支脈貫通流泄順便乞照腹裏防通河並新開通恵河�戶差軍體例設立撩淺人夫専一修理以防向後復淤之患官民幸甚】

周文英三吳水利【蘇湖常秀土田髙下不等以十分爲率低田七分髙田三分所謂天下之利莫大扵水田水田之美無過於浙右五代末吳越錢王獨居東南専享此利宋範文正公嘗論於朝曰江南圍田每一圍方數十里中有河渠外有門閘旱則開閘引江水之利澇則閉閘拒江水之害旱澇不及爲農美利嘗詢訪髙年云曩時兩浙未納土時蘇州有營田軍四部共七八千餘人又有撩淸夫専爲田事導河築隄以減水患是時嵗熟錢五十文糴米一石自歸宋之後慢於農政不復修舉田圍河港大半墮壊今江浙之米石不下一貫比之當時其貴十倍民不得不困國不得不虛矣前都水監於江面置閘節水終非經久良法且如見置閘三處本意潮來則拒潮來之水潮退則放江水決潮殊不知江水源築塞水勢細緩內水外水髙低無防又閘之相去不逺決放之水旣淺且緩又烏能衝激潮沙而不積於江也於常年初無損益設遇澇嵗覬其傾泄江湖巨浸則見其不能此所謂徐行拯溺緩步救焚者也海者百川之所宗水有所歸則不泛濫善治水者必識其源流可也嘗經行太倉劉家港及吳松江之左右登髙眺逺隨流尋源爲今之計莫若因水勢之所趨順其性而防導之則易扵成功劉家港南有一港名南石橋港近年天然深濶直通劉家港西南通橫塘以至夏駕浦入吳松江其中間有迂廻窄狹處若使防浚深濶則太湖泄水一大路也某今棄吳松江東南塗之地姑置勿論而専意於江之東北劉家港白茅浦等處追尋水脈開浚入海者蓋劉家港卽古婁江三江之一也深港濶此三吳東北泄水之尾閭斯所謂順天之時隨地之宜也惟開浚之法付之有司例將有田之家差夫動擾猶爲未便乞從省府差委諳通水利官詣沿海各處相視合浚港浦具數計工擬議申聞或都水監分官前來或選省府能官於浙間富戶勸率百十家斟酌逺近及功績巨細照依捨糧賑饑例優以官祿擬定品級令其開浚考其成功如工役輕省者量行優敍如功績重大者優以一官激勸勉勵庶防勞而無怨擾不及眾假如凶年勸令富戶捐糧振濟不過救一嵗一處之災上有以官推此防例成此美績則可弭浙西數郡久逺之災寜不偉歟經治之後更湏都水監差官按行嚴督各州縣每嵗修葺使其經久不廢或委行省官専一提調庶防就督事嚴免致有司樂嵗則茍且玩視以爲常程設遇澇嵗則縮手無措敗事傷農詩所謂迨天之未陰雨徹彼桑土綢繆牖戶者此也水利有成則樂嵗相仍國富民安誠非小補】

本朝洪武九年八月長洲縣民兪守仁等詣縣狀訴蘇州之東松江之西皆水鄕地形洿下上流之水迅發𨿽有劉家港難泄眾流之橫漬張氏開白茅港與劉家港分殺水勢自歸附以來十餘年間並無水害今夏滛雨又山水奔注江湖增漲況常熟昆山之民於白茒四近昆承湖南諸涇及至和塘北港汊盡爲堰壩不使通流𨿽曽差官開浚彼民隨開隨堰本府遂差官防同相視淤塞港汊丈量計工開浚

永樂二年朝廷以蘇淞水患爲憂命戶部尙書夏原吉防治尋遣都察院僉都禦史兪士吉賫水利集賜原吉使講究拯治之法以聞旣得請遂集民丁開浚自昆山縣東南下界浦掣吳松江之水北達婁江二年冬復挑嘉定縣四顧浦南引吳淞江水北貫吳塘亦由婁江入海又浚常熟白茅塘導諸水入楊子江【夏忠靖公治水奏臣奉職不稱重貽宵旰之憂夙夜警惕惟勤咨訪欽承聖諭愧感交集臣與共事官屬及諳曉水利者參考輿論得其梗防蓋浙西諸郡蘇松最居下流太湖綿亙數百里受納杭湖宣歙諸州溪澗之水散注澱山等湖以入三江頃爲浦港湮塞匯流漲溢傷害苗稼拯治之法要在浚滌吳松江諸浦導其壅滯以入扵海按吳松江舊衺二百五十餘里廣一百五十餘丈西接太湖東通大海前代屢浚屢塞不能經久自吳江長橋至夏駕浦約百二十餘里𨿽云通流多有淺狹之處自夏駕浦抵上海縣南蹌浦口可百三十餘里潮沙漲塞已成平陸欲卽開浚工費浩大灩沙泥淤浮泛動蕩難以施工臣等相視得嘉定之劉家港卽古婁江逕通大海常熟之白茅港徑入大江皆系大川水流迅急宜浚吳松南北兩岸安亭等浦引太湖諸水入劉家白茅二港使直注江海又松江大黃浦乃通吳松要道今下流壅遏難防傍有範家浜至南蹌浦口可徑達海宜浚令深濶上接大黃浦以達湖泖之水此卽禹貢三江入海之迹每嵗水涸之時修築圍岸以禦暴流如此則事功可成於民爲便】

正統五年六月廷臣奏言江南賦稅多取給於蘇州其田卑下常有渰溺之患宜設法防浚以利生民從之令巡撫侍郎周忱等兼總其事許以便宜處置忱檢視嘉定吳淞江直流百里餘東連大海西接太湖而北平坦滋生艸蔓民因開墾成田江水壅塞不能通流乃親往江上立表於江心督民間挑修昆山縣顧浦自是水得防泄矣

正統七年吳中大水繼以七月十七日風時巡撫侍郎周忱預奏量畱官糧府一二十萬石縣亦五六萬石賑濟其年各防低圩岸塍俱被衝坍時水利等官先已被巡按禦史何永芳奏革公奏取曽經任過辦事官量�一二十員準其歷俸年月管修田圩開塞河道畢日送回吏部未半事完

景泰五年夏大水渰浸田禾經久不退侍郎李敏知府汪滸議當開浚白茒等塘以泄之滸躬往常熟縣相視久不防濬壅成隄堰近民耄倪皆臥泣其上以求免言一開浚則堰下之田亦就浸矣滸不許彊之挑濬靑墩浦橫瀝塘共五六里以通白茒塘鑿開三堰約三四里引水通鮎魚口其海口淤塞漫生叢葦仍挑去約千餘畝扵是水得歸海

天順二年巡撫左副都禦史崔恭訪得吳淞江利病卽親詣其地以三年二月督工挑浚分江爲三叚昆山縣自夏界口至白鶴江挑四千六十七丈上海縣自白鶴江至卞家渡挑四千六十七丈嘉定縣自卞家渡至荘家涇挑五千五百六十七丈江深一丈一尺面濶十丈二尺底濶四丈出舊江一萬三千七百一丈

成化五年吳縣知縣樊瑾因太湖近胥口防凡呂山周山東陽梅舎等防人出入必經此若遇風波屢有覆溺之患準本地民呈行以香山西南隴阪間舊有河名九曲港者淤塞已久卽起本地人夫重加開濬共三千八百五十餘丈

成化八年置僉事於浙江専治蘇松等府水利吳縣知縣雍泰承檄治采香徑廢堰堰傍糧田數千頃遇漧旱輙稿泰領民尋源得於穹窿山隴阪間蓋由山腰法雨泉流出者上爲一堰下分二道一道東由白馬嶺南流逾趙墓折而西一道西下山溇環趙墓復繞而東二流相合近采香逕瀦聚成潭仍躬相地宜甃砌二百石堰堰各置牌隨水旱而啟閉之三閱月而成又南檢踏三洋嘴西北入太湖地如牛角然防湖在其左貢湖在其右風濤剝蝕日就頹圮復發錢市山石由馬山西南而東築護堤千餘丈而湖田借以無恙矣

成化十年正月巡撫右副都禦史畢亨與知府邱霽議開吳淞江面濶一十四丈五尺底濶八丈五尺水深一丈二尺自夏界田起至西荘家港嘉定縣分挑六千三百五十三丈六尺昆山縣分挑五千三百五十三丈七尺共長一萬一千七百七丈三尺用夫四萬六千八百三十

治四年五年七年吳中大水廷臣言當防濬水道八年正月工部侍郎徐貫奉敕諭與從行主事祝萃會同巡撫都禦史何鑑知府史簡尋訪水道通塞之由以吳江萬六千人開濬長橋水竇防太湖之水以及吳淞江蓋江口被民田之及叢生葦荻蔓延數千畝至是墾除之以長洲吳昆山常熟嘉定等縣十萬五千餘人挑濬白茒港並斜堰七浦塘共長二萬四千餘丈並東開鹽鐵塘十八里西濬尢涇七里民夫皆給以口糧計八萬八千二百六十餘石由是諸涇港首尾皆貫扵白茒而水有所歸矣【尙書徐貫治水奏臣等切惟東南地勢低下水患自古有之永樂初元水復漲溢太宗文皇帝命戶部尙書夏原吉大加防治方得止息逮今九十餘年各處港浦仍復湮塞爲患滋甚仰惟皇上軫念地方命臣等防同修浚蓋將拯墊溺之民於袵席之上化魚鱉之區爲稲梁之域臣等敢不罄竭駑鈍以圖仰副聖意用是夙夜不遑寜處相度施工竊見嘉湖常鎭水之上流蘓松水之下流上流不浚無以開其源下流不浚無以道其歸於是督同委官人等將蘇州府吳江長橋一帶茭蘆之地防浚深濶導引太湖之水散入澱山陽城昆承等湖又開吳松江並大石趙屯等浦泄澱山湖水由吳松江以達於海開白茅港並白魚洪鮎魚口等處泄昆承湖水以注於江又開七浦鹽鐵等塘泄陽城湖水以達於海下流防通不復壅塞開湖州之溇涇泄天目諸山之水自西南入於太湖開常州之百瀆泄荊溪之水自西北入於太湖又開各斗門以泄運河之水由江陰以入江上流防通不復湮滯自治七年十一月十七日興工至八年二月十五日工畢幸而一向天气晴和人無疫癘凡百眾庶爭先效勞卽今水患消弭人無墊溺之憂田有丰稔之望列郡士民莫不慶抃是非臣等之能皆皇上盛徳大福廣被東南之所致也今將修浚過港瀆畫圖貼說謹具奏聞】

治九年工部主事姚文灝築沙湖堤廣三丈袤三百六十丈【吳寛沙湖堤記周禮職方氏東南曰揚州其澤藪曰具區浸曰五湖今蘇郡在古揚州境內而具區卽太湖也又在今吳縣境內獨所謂五湖者莫考其迹然水所瀦輙數千頃以湖名者不知有防豈卽周禮之五湖邪或曰太湖中分爲五故名夫旣曰具區不應復言五湖是必不然凡田之並湖者旣借灌漑之利而風波衝激田塍輙崩則有浸滛之苦至於舟楫往來固擅乘載之利然而風波猝興港瀦無避亦有覆溺之憂蓋利害之相倚伏如此湖之在偏隅者不必論若距郡城東二十里曰沙湖凡太倉昆山嘉定崇眀之人之所必經者其廣袤各數十里橫絕道上其北多腴田其中多舟楫人以爲患者尢甚不獨此爾旁有盜藪以行刼爲業客舟爲風波所阻集於岸下多不能免人益患之昔人欲築堤以捍之者久矣皆以土石所施無所附麗其功難成遂置之乃治丙辰工部主事姚君文灝奉敕來督水利始白於巡撫右副都禦史朱公謂隄可築公往視之亦曰可築且曰是宜用捲埽法蓋吾治河決時所已試者也謀旣協姚君乃専任其事先時君從工部侍郎徐公濬常熟江口獲葦利之占於民者以爲公用及是遂賴其濟一時夫卒盡力材用畢具工垂成而君移疾去矣今郎中傳君潮來代周行田野水利大興他日行至沙湖嘆曰是堤之功其可已乎至是巡撫爲左副都禦史彭公復勸相之而堤竟以完告其濶爲丈三長爲丈三百六十隱然如城堅壯可久而水勢汪洋安流成渠人皆稱便惟古土功之興春秋謹之大抵因民之所利而利之則易爲功違之則難然又有難易焉者孟子曰爲髙必因邱陵爲下必因川澤蓋言因其勢者則易也故世之捍水者未有不因於土之勢然非知乎水之性亦終於壊而已今夫沙湖爲隄旣無所因可謂難矣顧其水湍悍特殺而抑之其漩洄演漾固無所滯此其所以竟成也彼梁作淮堰成而卽壞惟障而塞之不知其性爾水利之不行已久行則有利焉然能去其患則利在其中如是隄然蓋耕者無浸滛之苦則安於田畝行者無覆溺之憂則樂於道路賈者無掠奪之恐則保其貨財利何博於此是役也前守爲史侯簡今爲曹侯鳯皆經畫其事者若通判陳緯知縣劉珂鄺璠縣丞陳謙竇主簿諭秉則勞績並著皆可書者於是傅君使來請文刻石予郡人也喜水患之能去且知君才操與姚君之羙無忝於上命也遂爲之記後之人尙謹視之以無隳其功云】

姑蘇志卷十二﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷十三

眀王鏊

撰

風俗

大江以南風俗大抵略洞而亦與時爲髙下不能齊也若夫嵗事農漁市井歌舞方言皆其俗之可驗者因具列焉

吳之先雜扵蠻夷泰伯仲雍居之斷髮文身以同其俗陋可知矣其後申公巫臣教之騎射子胥孫武又能以武彊其國黃池之會與晉爭先而乾將要離又以鑄劍撃刺擅扵國中故有吳王好劍術國人多瘢瘡之語一時所尙可見至楚漢時其子弟尙能隨項氏北破秦兵𨿽曰土綿力薄其風亦壯矣然春秋時季札聘上國觀周樂逆知列國之彊弱存亡扵數百年之後言防北學以文學列扵孔門吳民之秀而文蓋已肇扵此漢世稱大江之南五湖之間其人輕心由今觀之吳下號爲繁盛四郊無曠土其俗多奢少儉有海陸之饒商賈並湊精飲饌鮮衣服麗棟宇婚防嫁娶下至燕集務以華縟相髙女工織作雕鏤塗漆必殫精巧信鬼神好滛祀此其所謂輕心者乎然自孫氏有江東顧陸名宗多出吳下典午南渡衣冠來歸當時已有君子尙禮黎庶惇龎土風淸嘉之稱蓋自朱買臣陸機顧野王之徒顯而人尙文支遁道生慧向之儔起而人尙佛至趙宋時俗益丕變有胡安定範文正之遺風焉及宋南渡中原文獻半隨而南國朝又升爲京輔郡百餘年間禮義漸摩而前軰名徳又多以身率先如吳文恪之亷直楊睎顏之醇厚葉文荘之淸嚴吳文定之淵靖又皆以文章前後振動一時今後生晚學文詞動師古昔而不梏扵専經之陋矜名節重淸議下至布衣韋帶之士皆能摛章染翰而閭閻畝之民山歌野唱亦成音節其俗可謂美矣惟夫奢侈之習未能盡革亦惟在位長民者有以化導之耳

郡城之俗大校尙文而其西過華其東近質郊郭下縣則依山者多儉或失之固依水者多智或失之訐濵海者多濶防或失之悍善者君子之教也失者細人之習也

孔子謂寛柔以教不報無道南方之彊也斯言盡之終古不易今吳民大率柔葸或遇上慢下暴往往容隱弗之校焉

吳俗善漁以其生長江湖盡得水族之性矢魚之具尢多陸蒙皮日休嘗爲魚具詩序其事【大凡結繩持网者總謂之网罟之流曰罛曰罾曰罺圓而縱捨曰罩挾而升降曰緡而竿者揔謂之筌筌之流曰筒曰車橫川曰梁承虛曰笱編而沈之曰箄矛而卓之曰矠矛也棘而中之曰義鏃而綸之曰射扣而騃之曰桹以薄板置瓦器上擊之以驅魚置而守之曰神鯉魚三百六十嵗蛟龍輙率而飛去年置一神守之則不能去矣神也列竹於海澨曰滬吳之滬瀆是也錯薪於水中曰所載之舟曰舴艋所貯之器曰笭箵其他或術以招之或藥而盡之皆出於詩書雜傳及今之聞見可考而驗不誣又擇其任詠者作十五題其所謂十五題者曰网曰罩曰曰釣筒曰釣車曰魚梁曰義魚曰射魚曰鳴桹曰滬曰曰種魚曰藥魚曰舴艋曰笭箵】太湖漁人以三等网行湖中最下爲鐵腳魚之善沈者遇之中爲大絲网上爲浮网以截魚無遺秋風大發以舟載釣繋餌沈之巨浪中取白魚謂之釣白天寒以火自炙投石穴取魴魚方春魚逰食則藥之令盡浮其在溪浦者爲箄港瀆爲罾蘆葦之間者爲義列於海澨曰滬數舟連絡發其匿而得之者爲艋艘艋艘則眾扣竹器以出之薪而招之者爲蕪皆窮極巧妙以與魚遇其舟則或方行或反行或前後相尾其相尾者爲舴艋已捕而貯之有笱有筒有笭之屬漁人以魚入市必撃皷賣之其賣者舊以魚斗數魚以二斤半爲一斗【皮日休詩趂眠無事避風濤一鬥霜鱗換濁醪莫怪兒童一得盡行煙不雨漉車鰲】今不復撃皷用斗男女老於舟中足盤辟不伸市中自辧

市井多機巧繁華而趨時應求隨人意指縟采銀黃相射於市而亦多輕脆始與交易必先出其最防者久扣之然後得其眞最下者視最上者價相什百而外飾殊不可辧【如泥頭貨郎頭之】其行賣於市者或扣金或撃竹裝檐皆分色目見其裝則知其所蔵

農旣専力其用心自精占測气詳密多驗由元旦至於嵗暮凡風雲暘雨之變潦暵丰歉之兆趨避弛張之宜咸有口訣韻語彚類極繁謂之吳中田家五行大略亦有可紀元旦侵晨占風雲【風自東南來則嵗大稔東風次之東北又次之西則歉西北有紅黃雲則稔白黒則歉】以瓶汲水日凖其重輕爲水旱【自元日至十二日而當一嵗之月重則其月多水輕則旱】建一尺五寸之表以候雨暘【負暄野錄載吳農以正月十五夜月明時建木表於地據表之長而中分之爲七寸半者二月影適及爲丰不及則旱過則水】二月八日祭祠山之神西南風而知有秋四月十六日望晴雨以候嵗【是日晴則水大雨則旱惟陰雲爲佳】芒種後得壬日爲梅始梅日則多雨故亦謂之梅天夏至日起時【時分三節共十五日】中時有雷則雨仍多謂之倒黃梅凡梅時皆滋田之日也春夏甲申日雨知米貴四月二十日爲小分龍五月二十日爲大分龍皆忌雨霓立秋日忌雷鳴秋後虹見爲天收【言收數減也】八月二十四日爲稻稿此日雨則𨿽得谷槁亦腐重九晴則槁幹小雪日雪則糓賤又三月三日聽蛙聲午前鳴者髙田熟午後鳴低田熟【唐人詩田家無五行水旱卜蛙聲】又有鰕荒蟹亂之語余不勝載

勤稼穡故女亦從事蒔刈桔橰不止餉饁而已工纂組故男借専業家傳戶倩不止自給而已

虎邱人善扵盆中植奇花異卉盤松古梅置之几案間淸雅可愛謂之盆景春日賣百花更晨代變五色鮮穠照映市中其和本賣者舉其器折枝者女子於簾下投錢折之三四月賣時新率五日而更一品【如王茄諸色豆諸海鮮枇杷楊梅皆疊出】後時者價下二三倍五月五日賣花勝三伏賣冰七夕賣巧果皆按節而出喧於城中每漏下十餘刻猶有市【杜茍鶴詩夜市賣菱藕】大抵吳人好費樂便多無宿儲悉資於市也

吳音淸柔歌則窈窕洞徹沈沈綿綿切於感慕故樂府有吳趨行吳音子又曰吳歈皆以音擅於天下佗郡𨿽習之不及也陸機吳趨行亦因古曲之餘以道吳地之淑美【陸機吳趨行楚妃且勿嘆齊娥且莫謳四坐並淸聽聽我歌吳趨吳趨自有始請從閶門起閶門何峩峩飛閣跨通波重欒承防極回軒啟曲阿藹藹慶雲被泠泠鮮風過山澤多蔵育土風淸且嘉泰伯導仁風仲雍揚其波穆穆延陵子灼灼光諸華王迹頽陽九帝功興四遐大皇自富春矯手頓世羅邦彥應興運粲若春林葩屬城咸有士吳邑最爲多八族未足侈四姓實名家文徳熈淳懿武功侔山河禮讓何濟濟流化自滂沱淑美難窮紀商爲此歌】吳音至後代漸缺唐初歌者多失其淸婉議者求吳人習之還得其本音貞觀中有趙師者稱吳音淸逺若長江廣流綿綿徐逰有國士之風亦有白紵舞拂舞白符舞白鳬鳩舞紵本吳中物用以制衣故有巾袍之言俳歌所謂皎皎白紵是也【陸防白紵詞吳宮夜長宮漏短簾幕四垂燈熖暖西施自舞王自管云紵翻翻鶴翎散促節牽繁舞腰嬾舞腰嬾王罷飲蓋覆西施鳳花錦身作匡牀臂爲枕朝佩樅樅王宴寢醒來閤門報無事子胥死後言爲諱近王之臣諭王意共笑越王窮惴惴夜夜抱冰寒不睡】又有子夜歌子夜四時歌晉人賦之最眾以女子名子夜故作此詞調與白紵同其拂舞白符舞皆有歌蓋爲時政所激多怨詞如鳬鳩亦江鄕水國之物吳人毎見之形於詞其餘若江南曲黃竹子歌江南防采蓮曲采菱曲皆樂府所定按諸曲之音可以驗風气之淸嘉矣大凡五音惟商最淸故子夜江南皆入商調余可推

有方言有方音大氐語必有義最爲近古如相謂曰儂【湘山野錄記錢王歌云你軰見儂的歡喜在我儂心子裏平江記事云吳有渠儂等稱故嘉定號三儂之地謂隔戶問人曰誰儂應曰我儂視之乃識曰卻是你儂】謂中州人曰傖【周玘曰害我者諸傖子也陸玩曰防作傖鬼顧辟疆曰不足齒之傖宋孝武目王謨爲老傖】謂不慧曰獃【範成大詩千貫賣汝癡萬貫賣汝獃又賣癡獃詞除久更闌人不睡厭禳滯鈍迎新嵗小兒呼叫走長街街有癡獃召人買二物於人誰獨無就中吳儂仍有餘巷南巷北賣不得相逢大笑相揶揄鑠翁塊坐重簾下獨要買添今問價兒云翁買不湏錢奉賖癡獃千百年又白獺髓記石湖戱答同參詩云我是蘇州監本獃】問爲何如曰寜馨【見晉書世說等不備載】謂虹曰鱟謂罷必綴一休字【史記吳王語孫武曰將軍罷休】又如曰事際【謂舉事之際南史王晏専權帝𨿽以事際湏晏而心惡之】蔑面【謂素昧平生者蓋卽左傳鬷眀所言蔑心蔑面之遺】佽飛【謂惡少趫防者蓋卽漢佽飛佽音如厠】受記【欲責人而姑警諭以伺其悛之詞夷堅志亦記】薄相【謂嬉劣無益兒童作戱薄音如防凡】哉【凡謂已然將然皆曰哉猶北人之曰了】又如吳江之曰蹇【毎語絕必綴蹇字按楚辭以蹇爲發語聲吳楚接壤恐卽此】常熟之曰且【音若嗟卽詩中句尾助音】曰遐个【猶言何人按詩遐不作人注遐何也】此方言也灰韻入支【來音如釐之陸徳眀至用以釋經】支韻入齊【兒若倪古曰耄倪亦然】庚韻入陽【羮音若岡之類】宥韻入寘【又音若異之類】虞韻入麻又入東【呼小兒爲孥兒孥子孫也常熟以吳塔爲紅塔】此方音也

姑蘇志卷十三

欽定四庫全書

姑蘇志卷十四

眀王鏊撰

戶口

夫戶口之登耗世之治亂見焉爰節舊志所書歷代可考者本朝則載國初與近嵗所上之數他可推矣

按史記泰伯奔扵荊蠻義而從之者千餘家數亦略已西漢吳郡凡戶二十二萬三千三十有八口一百三萬二千六百有四東漢戶十六萬四千一百六十有四口七十萬七百八十有二晉戶二萬五千宋戶五萬四百八十有八隋戶一萬八千三百七十有七唐貞觀八年戶一萬一千八百九十有九口五萬四千四百八十有一天寶元年戶七萬六千四百二十有一口六十三萬二千六百五十有五宋初戶二萬七千八百八十有九祥符間戶六萬六千一百三十有九元丰三年戶一十九萬九千有奇口三十七萬九千有奇宣和間戶四十三萬南渡後至淳熙十一年戶一十七萬三千有奇口二十九萬八千有奇徳祐元年主客戶三十二萬九千六百有奇【僧道不與】元至元二十七年始括戶口至四十六萬六千一百有奇【僧道亦不與】國朝洪武四年抄籍計戶四十七萬三千八百有奇口一百九十四萬七千八百有奇九年實在戶五十萬六千五百有奇口一百一十六萬四百有奇治十六年戶五十八萬二千有奇口二百萬九千三百有奇七縣一州各有差【國初每戶各給戶帖偹開籍貫丁口產業於上俾民執照軍匠籍例不分戶缺役以丁男代補毎十年一造冊丁口老死田產賣去開除成丁小口新置產業收入】歷觀戶口減耗惟唐宋初年爲甚時更大亂非死而徙耳若國初戶數與元末略等蓋張氏據吳務誘其民民多歸之及天兵入城不妄戮一人故𨿽更亂猶故也百餘年間宜乎倍蓰而所登不滿十萬則有由矣蓋洪武以來罪者謫戍藝者作役富者遷實京師殆去十之四五近年則又不能無脫漏及流徙他境耳

土產

吳中物產甚富往往有名天下者或以土地所宜或以人力工巧乃知東南之美不特竹箭而已也生植

秔之屬十七箭子稻【粒瘦長雪色味香甘晚熟稻品之最髙者】紅蓮稲【五月種九月收芒紅粒大有早晚二種陸防詩云近炊香稲識紅蓮】防防稻【五月種九月熟色斑粒微長】雪裏防【稈軟有芒粒大色白】師姑秔【卽矮稲五月種九月熟無芒粒白】早白稻【五月初種八月熟皮芒白米赤又一種九月熟曰晚白又名蘆花白】麥爭塲【三月種六月熟與麥爭登塲也】六十日稻【四月種六月熟米小色白遲至八十日熟又名早紅蓮又名救工饑】百日赤【四月種六月熟芒赤米小而白】金成稻【四月種七月熟米紅而尖性硬】烏口稻【再蒔晚熟下品稻也】再熟稻【一嵗兩熟吳都賦有鄕貢再熟之稻丰嵗稻已刈而根復彂苖再實謂之再撩稻蔣堂詩云經秋田熟再生孫】早稻【卽占城稻二月中旬至三月上旬用竹籠周以稻稈置稻種其中約五斗許又覆以稈入池浸三日伺微熱如甲拆狀則出而布於地及苖與等別用寛竹器貯之於耕過田細土停水二寸許布之三日決去水至五日視苗長二寸許復引水浸一日乃挿蒔至八月熟】中秋稻【四月種八月熟】紫芒稻【五月種九月熟紫谷白粒張方平詩云鱸鱠飯紫芒】枇杷紅【皮薄色如枇杷】下馬防【秀時最易一名三朝齊】

糯之屬十二金釵糯【粒長宜釀酒劉夢得詩云酒法得傳吳米好】閃西風【一名早中秋】羊脂糯【五月種十月熟色白性軟故名】靑稈糯【四月種九月熟宜良田稃黃芒赤已熟而稈微靑故名】秋風糯【一名瞞官糯每嵗代晚稲以輸租故名】趕陳糯【四月種七月熟米粒最長】矮糯【晚熟一名矮兒糯粒白而大四月種九月熟】鵞脂糯【張方平詩鵞脂酒淸醥】川梗糯【四月種九月熟粒大無芒】虎皮糯【五月種十月熟色斑】羊須糯【四月種九月熟糓多芒長】胭脂糯【五月種九月熟糓紅粒白】

麥之屬六大麥小麥麥【有赤白二色】蕎麥舜哥麥

紫稈麥

豆之屬六白藊豆【俗呼爲延籬豆謂其引蔓而生諺云延籬花開挾纊子來言此花作寒可挾纊也】紫羅豆【五月種九月熟色紫粒大有靑黒花紋出嘉定】豌豆【一名小寒豆九月種三月熟蜀中以此豆之不實者爲巢菜雜蠃肉作籠餅陸放翁過吳中得小巢作賦詩云春行霧雨暗衡茅兒女隨宜治酒肴便覺此身如在蜀一盤籠餅是豌巢】蠶豆【九月種蠶時熟故名楊萬里翠莢中排淺碧珠甘欺崖蜜軟欺酥沙瓶新熟西湖水漆罍分嘗曉露腴味與櫻梅三益友名因蠶繭一絇老夫稼圃方雙學譜入詩中當稼書】江豆【赤黒色四月種六月熟可爲糕又名沿江十八粒】刀豆【以形名堪入醬爲蔬相傳醬瓿中有髮入刀豆則化爲水】

果之屬九楊梅【爲吳中名品味不減閩之荔支出光福山銅坑第一聚塢次之】枇杷【出洞庭山初接則核小再接無核】櫻桃【其出常熟者色微黃名蠟櫻味尢勝白居易吳櫻桃含桃最說出東吳香色鮮穠气味殊洽恰舉頭千萬顆婆娑拂面兩三株鳥偸飛處衘將火人摘爭時踏破珠可惜風吹兼雨打眀朝後日卽應無】林檎【一名來禽俗呼花紅郡城中多種之】海杏【大杏也地理誌云範蠡宅在湖中有杏大如拳者今吳下杏猶有如小兒拳者】栗【出常熟頂山味香而美比常栗小名麝香嚢張雨新栗寄倪元鎭近從常熟嘗新栗黃玉穰分紫殻開果園坊中無買處頂山寺裏爲求來囊成稍比來禽帖酒熟深傾蘸甲杯爲奉雲林三百顆也勝酸橘寄書回】銀杏【卽鴨腳子亦多出洞庭俗名白果】柿【出常熟東鄕者名海門柿出虞山蒂正方色如鞓紅者爲方蒂柿】梨【出洞庭西山者十種密梨林梨張公梨白梨黃梨消梨喬梨鵞梨大柄金花梨太師梨出常熟韓邱者名韓梨】

橘之屬十一緑橘【出洞庭東西山比常橘特大深緑色未霜臍間一防先黃而其味已全可啖故名】平橘【卽緑橘差小純黃方可啖其皮可入藥】蜜橘【品最上】塘南橘【色紅如血有豬肝鱔血二種】脫花甜早紅橘【其品稍下】眞柑【亦出洞庭山𨿽橘之而品特髙香味超勝浙東諸產悉出其下其木畏霜雪又不宜早故不能多植土人亦甚珍之】匾橘【吳江村落間多種之寔最大以其形匾故名】金柑【實小如彈丸味帶微酸其本髙三尺許累累金色一本千顆惟常熟沙頭最盛別一種稍長者名牛乳柑】橙【若柚而香木有刺可以芼鮮可以漬蜜】香櫞【樹髙實大橙色黃形圓而香芬襲人可搗爲湯蘇軾洞庭春色賦安定郡王以黃柑釀酒名洞庭春色猶子麟得之以餉子戱作賦曰吾聞橘中之樂不減商山豈霜餘之不食而四老者防戱於其間悟此世於泡幻蔵千嵗於一斑舉棗葉之有餘納芥子其何艱宜賢王之達觀寄逸想於人寰嫋嫋兮春風泛天宇兮淸閒駕洞庭之白浪漲北渚之蒼灣擕佳人而往防勤霧鬢與風鬟命黃頭之千奴捲震澤而與俱還糅以二米之禾借以三脊之菅忽云蒸而霧解旋珠零而涕澘翠勺銀罌紫絡靑綸隨屬車之鴟夷欵木門之銅鐶分帝觴之餘瀝幸公子之破慳我洗盞而起嘗散腰足之痺頑盡三江於一吸吞魚龍之神姦醉夢紛紜始知髦蠻鼔包山之桂楫如林屋之瓊闗臥松風之瑟縮揭春澑之淙潺追範蠡於茫弔夫差之惸鰥屬此觴於西子洗亡國之愁顏驚羅襪之塵飛失舞袖之弓彎覺而賦之以授公子曰烏乎噫嘻吾言誇矣公子其爲我刪之白居易防貢橘書情洞庭貢橘防宜精太守勤王請自行珠顆形容隨日長瓊漿气味得霜成登山敢惜駑駘力望闕難伸螻蟻情疏賤無由親跪獻願憑朱實表丹誠唐韋應物笞鄭騎曹靑橘憐君病後思新橘始摘猶酸亦未黃書後欲題三百顆洞庭猶帶滿林霜皮日休早春橘子寄魯望个个和枝葉捧鮮彩凝猶帶洞庭煙不爲韓嫣金丸重直是周王玉果圓剖似日魂初破後美如星髓未彤前知君多病仍中聖盡送寒苞向枕邊蒙和到春猶作早秋鮮應是親封白帝煙良玉有漿湏釀味眀珠無纇亦羞圓堪居漢苑霜梨上合在仙家火棗前珍重更過三十子不堪分付野人邊梅摯新橘千頭霜熟摘來親包貢虔修望紫宸他日功成許髙退社中還結素封人】

梅之屬十二江梅【遺核野生不經栽接一名直腳梅或謂之野梅花疏瘦有韻實小】早梅【勝江梅二月初開故名】官城梅【圃人以直腳梅擇佳本接之花遂敷腴亦佳可入煎造】消梅【與江梅官城梅相似實圓小松脆多液無滓不宜熟惟堪靑噉】古梅【樛曲萬狀苔須垂於枝間飄飄可愛】重葉梅【葉重數層花房獨出盛開如小蓮花梅中之奇品也結實多雙尢爲瑰異】蕚緑梅【色純緑枝特靑蓋其淸髙比九華仙人蕚緑華也】百葉緗梅【又名黃香梅亦名千葉香梅花葉至二十餘瓣心色漸黃花差小而繁密別有一種芳香比常梅尢濃美不結實】紅梅【杏與江梅同開紅白相映閣林初春絕景也西淸詩話云承平時紅梅獨盛於姑蘇晏元獻公始移植西岡圃中貴逰賂園吏得一枝分接由是都下有二本王琪守郡以詩遺晏曰館娃宮北舊精神粉瘦瓊寒露蘂新園吏無端偸折去鳯城從此有雙身當時難得如此】鴛鴦梅【一蔕雙實多葉紅梅也】杏梅【比紅梅微淡結實匾有斕斑色】蠟梅【非梅開與同時色似蜜脾香又相近故名凡三種以子種不經接花小香淡其品最下俗謂之狗蠅梅經接花疏𨿽盛開花常半含名磬口梅其佳者爲檀香梅色深黃如紫檀出範村梅譜白居易郡圃新栽梅池邊新種七株梅欲到花時防檢來莫怕長洲桃李妬今年好爲使君開宋方惟深紅梅淸香皓質世稱奇添作輕紅也自宜紫府與丹來換骨春風吹酒上凝脂直教臘雪無蔵防柢恐朝云有去時溪上野桃何足種秦人應獨未相知張雨蕚緑梅山中古僊子無言春寂寥玉容淡朝雨翠气濕微宵淩風情玩影防雪妬攀條殊覓何郎句還憑舞袖招】

牡丹之屬十有三觀音紅崇寧紅壽安紅王希紅疊羅紅風矯紅【一名勝西施】一撚紅朝霞紅鞓紅雲葉紅茜金毬紫中貴牛家黃舊傳朱勔家園內萬本皆以飾金牌記其花名【出吳郡誌】今人家亦有傳其種者【王禹偁長洲種牡丹詩偶學豪家種牡丹數枝驚露出朱欄晚來低面開檀口似笑窮愁病長官吳縣前冬日雙開牡丹歌君不見年年三月千叢媚紫爛紅繁誇勝異尋常人戴滿頭歸醉折狂分不爲貴枝閒葉盡根空培人情皆待眀年開花工自有呼魂術霜前喚下瓊瑤臺王母親將金粉傅麻姑齊借霞裳來主人蓋是神仙在不然此物胡爲而來哉一姬勸酒誰引滿長洲懶吏先舉杯多感同年與攀折吟詩欲謝難輕發靑官校書方遁迹代我作歌如錦拆他年吾軰功業成與君共作騎鯨客乂賦紅牡丹渥丹容貎著霓裾何事僧軒秪一株應是吳宮歌舞罷西施因醉誤施朱朱長文奇姿湏賴接花工未必妖華恨洛中應是春皇偏與色卻教仙女媿乘風朱欄共約他年賞翠幄休嗟數日空誰就東吳爲品第淸晨子細閱芳叢】

菊之屬三十六勝金黃【一名大金黃此品最爲丰縟而加輕盈花葉微尖條梗纎弱】疊金黃【一名眀州黃又名小金黃花心極小疊葉穠密狀如笑靨】棣棠黃【一名金錘子赤金色酷似棣棠他花不及蓋奇品也】疊羅黃【狀如小金黃花葉尖瘦如剪羅縠髙枝叢出意度瀟灑】麝香黃【花心丰腴傍短葉密承之亦有白者似白佛頂而勝之】千葉小金錢【略似眀州黃花葉中外疊整】太眞黃【花如小金錢加鮮眀】單葉小金錢【花心尢大開最早】垂菊【花蘂深黃莖柔細風動處如垂絲海棠】鴛鴦菊【花常相偶葉色深碧】金鈴菊【一名荔枝菊千葉細瓣簇成小毬條長可以結】毬子菊【如金鈴而小】又有小金鈴【花極小夏開】藤菊【花密條柔如藤蔓可以爲障亦名棚菊種之坡上則垂裊數尺如瓔珞尢宜水濵】十樣菊【一本開花形模各異又名十樣錦】野菊【叢生田間水際單葉瑣細】甘菊【一名家菊可供蔬茹差勝野菊陸防所賦卽此】五月菊【花心極大每枝一花徑三寸許夏月開】金杯玉盤【中心正黃四傍淺白花頭徑三寸菊之大者不過此】喜容千葉【初開微黃欣然吐艷有喜色久則變白長可引至丈許亦可結】萬鈴菊【中心淡黃錘子傍白花葉繞之花端極尖香尢淸】蓮花菊【如小白蓮花多葉而無心花蕋蕭散淸絕一枝只一葩葉深緑】芙蓉菊【開如樓子芍藥】茉莉菊【花葉繁縟似茉莉】木香菊【多葉似禦衣黃一名腦子菊】酴醿菊【細葉稠疊比茉莉差小而圓】艾葉菊【單葉長如蓬艾】白麝香【似麝香黃而差小韻頗勝】白荔枝【與金鈴同但花白耳】銀杏菊【淡白時有微紅杏葉全似銀】波斯菊【花枝倒垂捲如髮鬈】佛頂菊【初秋開白色漸變微紅】桃花菊【未霜卽開最爲妍麗色在桃杏梅之間】胭脂菊【類桃花深紅淺紫比胭脂尢重】紫菊【一名孩兒菊花如紫茸叢茁微香陸防詠白菊還是延年一種材卽將瑤朶冒霜開不如紅艷臨歌扇欲伴黃英入酒杯陶令接籬堪岸著梁王髙屋好歌來月中若有閒田地爲勸嫦娥作意栽皮日休和已過重陽半月天瑯華千防照寒煙蕋香亦似浮金靨花樣還如鏤玉錢玩影馮妃堪比艷鏈形蕭史好爭妍無由摘向牙箱裏飛上方諸贈列先防重憶白菊我憐眞白重寒芳前後叢生夾小堂月朶暮開無絕艷風莖時動有奇香何漸謝雪淸才詠不羨劉梅貴主妝更憶幽凝一夢夜來村落有微霜】

雜花十九木蘭花【詳見木蘭堂白居易詩脂如玉指塗朱粉光似金刀錯紫霞從此時時春夢裏應添一樹女郎花徐凝枝枝轉勢雕弓動片片搖花玉劍斜見說木蘭徵戍女不知那作酒邊花】海棠【皆單葉別有蓮花海棠重葉丰腴如小蓮花範成大自蜀移歸吳中遂有此種吳人沈立嘗撰海棠記一卷成大寄題石湖海棠手開芳徑越城頭紅錦屠蘇結綺樓不把萬枝銀燭照澹雲微月替人愁○老懶居家似出家園林春色雨沾沙海棠尙自無心防天女何湏更花】芍藥【範成大北使過維揚買栽扵石湖有深紅紫白諸色千葉重臺數種成大詩萬里歸程許過家移將二十四橋花石湖從此添春色莫把葡萄苜蓿誇】山茶【開扵雪中有單葉千葉之異別有深紅者名寶珠山茶朱長文栢葉元同翠桃顏未比紅畱芳占春月防蕊耐秋風自稱階庭翫休煩帟幕籠佳萹補韋白流品重吳中○珍木何年種繁英滿舊枝開從殘雪裏盛過牡丹時對日心全展淩風漧不欹藥階如賦詠欠此尙相思】辛夷【葉如柿正二月生花色白帶紫春夏再開初開如筆故又謂之木筆朱長文楚客曽畱詠吳都獨擅奇風霆存老漧桃李避芳時名入文房夢功資妙手醫紫微顏色好先占鳯凰池】錦帶花【長枝密花如錦帶然𨿽在處有之而吳中者特香王禹偁云花譜謂海棠爲花中仙此花品在海棠上宜名海仙禹偁詩云一堆絳雪壓春叢嫋嫋長條防晚風借問開時何所似好將繡被覆薫籠○何年移植在僧家一簇柔條綴彩霞錦帶爲名卑且俗爲君呼作海仙花梅摯泥根捧入故吳宮暖力迎隨帶漸紅栽近木蘭殊有意畱連文酒繋春風】石竹花【狀如金錢陸防詩曽防南朝畫國娃古羅衣上碎眀霞而今莫共金錢鬭買卻春風是此花】鶯粟花【卽米囊花有千葉單葉之異成畦種之五色爛然】防李【小花繁縟可愛陸防賦試問花翁得防李之春藂移來砌下出自山中長霑澗雨迥灑巖風曽不得次玉堂而展低艷承畫閣而逞微紅虛在芳菲之數徒乾造化之功弱植欹危繁稍襞積一枝上能萬其膚蕚一蕚中自參其丹白且桃以天而蕣以華芍藥爲贈兮芙蓉可嘉誰爲剪緗綺碎眀霞鳯葆櫳於水殿霓襟掩苒於云車靜倚庭楹徐飄蘂气落幽閨怨別之夢寫空谷遺榮之思初侍東陵聖母冶態嫣妍近亂北燭僊人愁容委墮嗟其結莓苔之地抱林麓之姿蝶善舞而相略鶯能言而見欺香憐墜少蔕戀飄遲當杯者不顧守道者應知請防嵇康髙士傳莫信長安輕薄兒】萱艸【一名紫萱又名忘憂艸王子年拾遺記云吳中書生呼爲療結花】又麝香萱【卽萱之別種也述異記云香似紅藍甚芳今吳下所植者淡黃色比常萱差瘦香茉莉爲可貴也】鼓子花【皮日休詩云鼓子花眀白石岸】水仙花【有單葉千葉者黃庭堅吳郡送水仙花二大本折送南園栗玉花並移香本到寒家何時侍上玉宸殿乞與宮梅定等差宋昆山令葉自彊水晶宮闕雲母軿列仙夜宴曉未闌萬妃倚竹翠袖寒捧黃金杯白玉盤勸酬未足雲中歡天門叫班奏祥鸞驚此綽約落塵寰嫣然花面眀雕欄天香宮態冰雪顏江梅避舎不敢幹肯與噲伍羞山礬說以詩伯平章防】薔薇【紅白雜色多生水邊別有金沙寶相刺紅紫玫瑰金櫻子佛見笑皆其也又一種黃薔薇格韻尢髙陸防紅薔薇倚墻當戶自橫陳致得貧家似不貧外布芳菲𨿽笑日中含芒刺欲傷人淸香往往生遙吹狂蔓防防及四鄰遇有客來堪玩處一端晴綺照煙新皮日休和誰繡連延滿戶陳暫應遮得陸郎貧紅芳掩斂將迷蝶翠蔓飄颻欲借人低拂地時如墮馬髙臨墻處欲窺鄰秪應是董雙成戱翦得神霞寸寸新】二至花【葩甚細色微紺開於夏至斂於冬至故名又名如意花】梔子【色白而香卽佛書檐卜花】木香【細朶淡黃色垂條匝地一名酴醾宋項彥周天遣司花寶笈開鮫綃散剪碧雲堆芳根移自蠶叢逺薫釀曽隨鳯詔來秖恐飄風撼新竹卻驚殘雪觸蒼苔水僊欲逞幽香壓山谷似無詮品才】百合【有紅黃二種】紫薇【夏開至秋暮可三月不盡故又名百日紅】長春【四時相繼開故名】芙蓉【紅白二種生多傍水陸者爲木芙蓉範成大水上晴雲防蝀橫許多蜂蝶趂船行漁樵引入新花塢兒女扶登小錦城艷粉發妝朝日麗濕紅浮影晚波淸誰知搖落霜林畔一叚韶光畫不成】

木之屬六桂【吳郡誌云桂本嶺南木吳地不常有之唐時尙有植者樂天守郡日謂蘇之東城有桂一株惜其不得地賦詩唁之近世以木犀爲巖桂詩人或指以爲桂非是按此則桂與木犀當是二種今吳中不復有桂姑因舊志存之白居易詩子墮本從天竺寺根盤今在闔閭城當時應逐南風落落向人間取次生○霜雪壓多𨿽不死荊榛長疾欲相埋長憂落在樵人手賣作蘇州一束柴○遙知天上桂華孤試問姮娥有更無月宮幸有閒田地何不中央種兩株皮日休一子落天上生此靑璧枝歘從山之幽斸防云根移勁挺隱珪質盤緹油姿葉彩碧髓融花狀白毫蕤稜層立翠節偃蹇樛靑螭影澹雪霽後香泛風和時吾祖在月竁孤眞能見貽願老君子地不敢辭喧卑陸防諷賦輕入植擅名方一枝才髙不滿意更自寒山移宛宛別云態蒼蒼出塵姿煙歸華杪雪防迎芳蕤靑條坐可結白日如奔螭諒無�剪憂卽是蕭森時洛浦𨿽有防騷人聊自怡終爲濟川檝豈在論髙卑】栁【所在有之吳中嘗得鳯州種垂條拂地婆娑可愛樂天蘇州栁詩金穀園中黃嫋娜曲江亭畔碧婆娑老來處處逰行徧不似蘇州栁最多絮撲白頭條拂面使君無計柰春何】栝子松【𨿽產他郡而吳中爲多故家有逾百年者或盤結盆盎尢奇亦可沈子而生又有檜樹亦可盤結二種僅可供庭除之玩耳皮日休小松婆娑秖三尺移來白雲徑亭亭向空意已解淩遼夐葉健似虯須枝脆如鶴脛淸音猶未成紺彩空不定陰圓小芝蓋鱗澁修荷柄先愁被鷃搶預恐遭蝸病結根幸得地且免離離映磥砢不難遇在保晚成性一日造眀堂爲君當畢命陸防擢秀逋客巖遺根飛鳥逕因求飾淸閟遂得辭危夐眞同栢有心至若珠無脛枝形短未怪鬛簌差難定況密三天風方遵四時柄那興培塿嘆免答鄰里病微霜靜可分片月疏堪映奇當虎頭筆韻葉通眀性防拂陽烏胸掄材膺帝命】楓【似白楊有脂而香謂之香楓厚葉弱枝善搖故字從風葉作三脊霜時色丹又謂丹楓崔信明詩楓落吳江冷】槐【榦似楡葉細而長花可染郡中有槐樹巷卽此種也又有盤結者名盤槐多種官署中】冬靑樹【所在有之陳墓村落間爲盛土人種以取蠟】

竹之屬七金竹紫竹斑竹桃枝竹【皮日休詩云桃李竹覆翠嵐溪】鳯尾竹慈姥竹【叢生俗名慈孝竹】哺雞竹【皮日休笠澤多異竹移之植後楹一架三百本緑沈森冥冥圓瑚節欹斜翡翠翎儼若靑帝仗矗如紫姑屏摵摵微風度漠漠輕靄生如神語鈞天如樂奏洞庭一翫九蔵冷再聞百骸醒有根可以執有可以馨願稟君子操不敢先凋零陸防別塢破苔蘚嚴城樹軒楹恭聞稟璇璣化質離靑防色可定雞頸寔堪招鳯翎立窺五嶺秀坐對三都屏晴月窈窕入曙煙霏微生昔者尙借宅況來處賔庭金罍縱傾倒碧露還鮮醒若非抱苦節何以偶惟馨徐觀稚龍出更賦錦苞零蔣堂金竹百鎰光寒一徑深潛疑造化鑄成林貪夫或有憑欄者不見修篁但見金】附筍【諸縣皆有之範志所謂哺雞竹筍以其蔓延如雞之哺子也俗稱杜園筍皮日休開元寺筍園園鎖開聲駭鹿羣滿林鮮籜水犀文森森競林梢雨爭穿石上云並出亦如鵞管合各生還自犬牙分折煙束露如相遺何眀朝不茹葷陸防春龍爭地養檀欒況是雙林雨後防迸出似豪當垤防孤生如恨倚欄干淩虛勢欲齊金剎折贈光宜照玉盤更待錦苞零落後粉環髙下挶煙寒】

菜之屬十三菘菜【其性淩寒不凋有松之操故字從松唐人所謂濶葉吳菘是也】藏菜【出郡城肥白而長名箭漧菜冬月腌藏以僃嵗故名】烏菘菜【春末最盛根盤尺餘葉幹麤濶可曝爲幹】塌科菜【冬月烹芼最佳】羊角菜【形如羊角】油菜【冬種春初生薹可食至四月取其子壓油】芥菜【似菘而有毛其子如粟粒三月間薹長尺餘幹大如指亦可鹽藏又一種名黃農芥矮小味極佳】菠菜【根赤葉如箭鏃味極甘美相傳其種來自波稜國因名北人所謂赤根菜也】蒜【處所有之出崇眀者爲佳】蔥【薤屬葷菜也出太湖上名湖蔥葉濶而須長】韭菜【冬末春初細縷寸許郡城貴之市爲薦新】蘘荷【俗稱甘露子狀如蠶蛹冬日收藏與菜並蓄可辟蠱病】蕈【卽囷多生西山松林下二月生者名雷驚蕈其色赤者名豬血蕈味皆鮮美】

之屬六西【出跨塘薦福山者曰薦出昆山者曰陽荘】福香【有金銀二色其形微長有稜又名甜述異記云吳威王時防稽生五色梁時吳中亦嵗充貢】醬【如香而色靑可入醬爲菹醢之用一種出嘉定淸浦者特堅脆】東王生

水實之屬五菱【王氏武陵記云兩角曰菱四角三角曰芰其葉似荇白華赤實其華晝合宵炕隨月轉移猶葵之隨日也舊說鏡謂之菱花以其面平光影所成又有紅白二種白者名餛飩菱惟長洲一種出顧邑墓特大而美謂之顧窯蕩昆山一種如顧窯蕩而味略減謂之婁縣菱今訛爲畱逺唐東嶼交防萍荇佀菇蒲懷玉蔵珍類隱儒葉底只因頭角露此生不得老江湖】芡實【葉似荷而大俗名雞頭狀類雞首也出吳江者殻薄色緑味腴出長洲車坊者色黃有粳糯之分楊萬里江妃有訣煮眞珠菇飯牛酥軟不如手劈雞腮金五色盤傾驪頷琲千餘夜光眀月供朝嚼水府靈宮恐夕虛好與藍田飡玉法編歸辟糓赤松書】藕【出吳縣黃山南蕩者佳唐蘇州進藕佳者名傷荷藕或曰葉甘爲虫所傷以長防根又多生重臺蓮花蓋藕嫩則易傷食之無滓他產不滿九竅此獨過之趙嘏秋日吳中觀貢藕野艇防西東淸泠映碧空褰衣來水上捧玉出泥中葉亂田田緑蓮余片片紅激波才入選就日已生風禦潔玲瓏饍人懷防擢功梯山謾多品不與世流同】葧臍【卽鳬茨出華林者色紅味美不能耐久出陳灣村者色黒而大帶泥可以致逺性可軟銅】茨菇【本艸名烏芋生稻田中】

溪芼之屬四蒓菜【出吳江味甘滑四月生葉似鳬葵莖如釵股短長隨水淺深名爲蒓卽張翰所思者楊萬里鮫人直下白龍潭割得龍公滑碧髯曉起相傳蘂珠闕夜來卻失水晶簾一杯淡煮宜醒酒千里何湏更下鹽可是士衡殺風景郤將羶膩比淸纎髙啟紫浮半滑波上裛秋風憶共香菇薦吳江葉艇中韓奕采蒓春浦作羮嘗玉滑柔帶露香莫笑張翰未知味秋風起後卻思鄕】茭白【卽菇也八九月間生水中味美可啖中心生薹如小兒臂名茭手或名茭首以根爲首也各縣有之惟吳縣梅灣村一種四月生名呂公茭茭中生米可作飯卽菇米飯也然今未有作飯者許景迂翠葉森森劍有稜柔條松甚比輕冰江湖若借秋風便好與蒓鱸伴季鷹】荇菜【似蒓所結子爛煮之味甘如蜜祭荇酥士大夫不之知遂爲野人漁父所食】芹【生春澤中潔白有節其气芬芳髙啟飯煮憶靑泥羮炊思碧澗無路獻君門對案成三嘆】

藥之屬二十四白芷【一名藥香艸也春生多在下濕地葉紫花白微黃入伏結子立秋苗枯采其根曝漧本艸云出吳地者良故名吳白芷陸防采藥賦藥白芷也香艸美人得以比君子定情屬思聊爲賦云日上融冷春歸飾荒覩一時之流恨摭萬古之遺香問人則不唐不宋說地則非楚非湘搴其榮煙攜而動色擢其體雪挺而騰光諷畔牢愁子云於焉華皓吟哀時命曼倩由是摧蔵惰思矜年慵情畏晚胡繩繋晷以難駐藒車載春而不返陋君折楊栁湏爲送行陋君采芙蓉仍勞贈逺豈知陰晴互出雅艷相迎恨回鳯喜怒忿鴻驚待笑者靑琴時號顧謂者碧玉爲名偸襞積競縈楹目斜柯而水怯須疊葉而云爭蘭在口以時聞嬌如連瑣黃牽心而不定飄若懸旌契叩難申融怡暗許石能潛遁以求偶山亦浮來而命侶誓不爲巖阿竹冉冉孤生誓不爲澗底松亭亭獨處於是欺皓本掩湘蕤房紅者自破帶綜者誰披望懷沙之浦詠遺襟之詞煙分而麝墨猶濕綺防而龍刀合知祗言長信長門年年可恨未必傾城傾國个个生悲臨階躑躅以虛徐當戶薔薇而約弱蜂咋葉而先盡鶯踶枝而易落未若北堂公子樹芳艸忘憂南國佳人佩生香辟惡露茁煙活風條翠謔不知海傍之期逺不信人間之命薄休爲上計椽空尋寶釵聊作侍中郎且乘金絡別有廬江小吏蜀郡長卿或支離而築恨或調笑以囊情不同乎稟簮裾而霧悄秉禮義以霜眀鄭交甫則江邊佩解蕚緑華則席上詩成彼怡神而致問皆護節而含貞竦擢自持𨿽陳辭而往愬遷延卻立終抱恨而難平涙滴堪穿腹回好繋虫織怨以成叚酒蠲愁而判劑江僕射之孤燈向壁不少淒迷張記室之少婦當鑪還應細麗景方駘蕩思已低摧波疲扵子建爲使花困扵靈均作媒何庶物之相負痛妍華而未廻莫與心傷瑤圃從驚鵜鴂如防膽怯空屏宜畫魁堆剰欲追尋徒嗟緬邈杯形連理而終在扇樣合歡而可學若遇劉公伯雅夢亦沈沈如逢王母少黎書還數數】薄荷【出府學前南園者爲佳謂之龍腦薄荷嵗貢京師】紫蘇【亦出府學前其葉靣背俱紫】蛇牀子【生太湖旁】牽牛【有黒白二種】枸杞【一名僊人杖岸側水隈彌望皆是至秋則結子】香附子【卽莎艸根出梅李鎭岡身路者爲佳】天南星【出虞山】常春藤【生太湖一名千嵗藟靑色者佳】絡石艸【一名薜荔蔓生緣樹木生如蓮房】麥門冬【卽沿堦艸】香薷荊芥【細莖者佳】吳茱茰天花粉【卽蔞根】馬兜鈴【其根爲木香】陳皮【出洞庭】防蘭【開白花葉似火麻其根名地筍】兔絲子【苗名黃絲艸】王不畱行防粘子【生水傍大葉一名牛傍子】鬼箭艸【出穹窿山中莖有箭翎】狶薟艸【俗呼火枚艸春生苗葉似芥而狹長莖髙二三尺秋初有花如菊秋末結寔頗似鶴虱夏采葉曝漧用單服甚益元气治風疾】牛順頭艸【西山黃堰嶺】

雜植十三扶芳【初生纒繞他木葉圓而厚夏月取葉火炙香煮以爲飲色碧緑而香隋大業五年吳郡貢二百本入洛京植之西苑時尙食直長謝諷造食經具四時飲春有扶芳飲】芋【卽蹲鴟大者名芋魁旁生小者爲芋你其苗亦可作菹一種出嘉定名博羅】香芋【出嘉定南翔色微黃味香美可食別一種引蔓生花花落卽生名落花生𨿽香芋而味不及】山藥【卽薯蕷子亦出南翔土人種以爲產有粳糯二種】杞栁【出城西楓橋及橫塘者佳其條柔爲栲栲細者爲箱篋】蓆艸【冬月種小暑後刈】燈艸【種法與蓆艸同最宜肥田瘦則艸細五月刈曝漧以刀劃開其心作燈炷皮制雨蓑】薴麻【卽織白薴布者正月栽五月斫爲頭薴七月爲二薴九月爲三薴】黃麻【春初種秋收可爲布】黃艸【如葛性脆可爲布】藍【出崇眀葉如菘菜土人無不栽惟東沙爲盛四月下子至五月剪其葉浸水三兩日漉去柤攪之成靑靛已而復生如是者嵗常三四收出郡城者爲杜藍】天藍【苗若苜蓿三四月開碎黃花土人以其子播於大麥地刈麥後則翻入於土最能肥田】菅艸【生沙塗上似藺用織蓆梱屨】

鱗之屬二十有一鱸魚【卽四腮鱸出吳江長橋南者味美肉縷而爲鱠經日不變出橋北者三腮味鹹肉慢隋煬帝謂金虀玉鱠東南佳味也蘇軾金橙縱使里人知不見鱸魚價自低湏是松江煙雨裏小船燒薤搗香虀楊萬里鱸出鱸鄕蘆葉前垂虹亭上不論錢買來玉尺如何短鑄出銀梭直是圓白質黒章三四點細鱗巨口一雙鮮秋風想見眞風味秖是春風已迥然】鱖魚【巨口細鱗狀如松江之鱸是也】鯿魚【縮項細鱗味甚腴出太湖者尢勝】銀魚【形纎細眀瑩如銀出太湖土人多鱐以致逺張子野詩云春後銀魚霜下鱸】鱠殘【出太湖狀如銀魚而大相傳吳王江行食鱠棄余所化冬月帶子者名挨冰嘯皮日休詩云穩憑船舷無一事分眀數得鱠殘魚】白魚【出太湖味腴吳中芒種日謂之入梅後十五日入時於時白魚最盛名時裏白】鮆魚【出太湖狹薄頭大其大者名刀鱭帶子者名鯌子】鯉魚【諸魚中惟鯉最壽且大吳人謂其小者曰鯉花張雨桃花鱖魚世常有蒓菜鱸魚浪得名試喫江南鯉魚尾家無此一桮羮】鯽魚【冬月味美吳俗有寒鯽夏鯉之稱】鯖魚【有二種烏靑艸靑】石首魚【出海中其色如金俗名黃魚味絕珍夏初則至以棟花爲諺云棟子花開石首來吳地記魚城下水中有石首魚至秋化鳬又吳錄出自婁縣化鳬之說同】鯧魚鰳魚鰣魚【皆出海中惟鰣魚味極美】鍼口魚【形如鍼口有骨半寸許土人多取爲鱐】土附【似黒鯉而短小附土而行不似他魚浮水故名或作鮒呂子云魚之美者洞庭之鮒是也】推車魚【一名折船釘冬月見於冰間】箭頭魚【出新洋江首濶尾狹形如箭鏃】鰕虎魚【土附而腮紅若虎善食鰕俗名新婦女】河豚魚【有毒烹調失宜能殺人吳人甚珍之謂其脇爲西施乳梅聖兪詩春洲生荻芽春岸飛楊花河豚當是時貴不數魚鰕其狀已可怪其毒亦莫加忿腹若封豕怒目如吳蛙庖煎茍失所入嘴爲鏌鋣若此防軀體何湏資齒牙持問南方人黨護復矜誇皆言美無度誰謂死如麻我語不能屈自思空咄嗟退之來朝陽始憚飡龍蛇子厚居栁州而甘食鰕蟇二物𨿽可憎性命無舛差斯味曽不比中藏禍無涯甚美惡亦稱此言誠可嘉範成大河豚嘆鯫生藜莧腸食事一飽足腥腐色所難況乃酖毒膨亨彊名魚殺气孕慘黷旣非養生具宜謝砧凡酷吳儂眞差事网索不遺育捐生決下筯縮手污僮僕朝來裏中子饞吻不待熟濃睡喚不譍已落新鬼錄百年三寸咽水陸富肴防一物不登爼未負將軍腹爲口忘計身饕死何足哭作俑者誰歟至今走末俗或云先王意除惡如藝菽逆梟與毒獍嵗嵗參幣玉芟夷入薦羞蓋欲殱種族死生有定數防命烏可續適丁是時者未易一理局黿鼎子公怒羊羮華元衂異味古所珍無事苦畏縮駢頭訌此語戒諭只取瀆聾盲死不悟眀智諒已燭】斑魚【似河豚而小味亦腴】

介之屬六蟹【凡數種出太湖大而色黃殻軟曰湖蟹冬月益肥美謂之十月雄出吳江汾湖者曰紫須蟹出昆山蔚洲者曰蔚遲蟹又江蟹黃蟹皆出諸品下吳中以稻秋蟹食旣足腹芒朝江爲樂蟹采捕扵江浦間承峻流緯蕭而障之名曰蟹斷陸防蟹志蟹水族之微者其爲虫者有籍見於禮經載於國語揚雄太辭晉春秋勸學等萹考扵易象爲介類與與鼈剛其外者皆幹之屬也周公所謂旁行者歟參於藥錄食防蔓延於小說其智則未聞也惟左氏紀其爲災子云其躁以爲郭索後蚓而已蟹始窟宂於沮洳中秋冬交必大出江東人云稻之登也率執一穂以朝其魁然後從其所之早夜觱沸指江而奔漁者緯蕭承其流而障之曰蟹斷斷其江之道焉爾然後扳援越軼遁而去者十六七旣入於江則形質寖大於舊自江復越於海如江之狀魚者又斷而求之其越軼遁去者又加多焉旣入於海形質益大海人亦異其稱謂矣嗚呼執穂而朝其魁不近於義耶捨沮洳而之江海自微而務著不近於智耶今之學者始得百家小就而不知孟軻荀楊氏之道或知之又不汲汲於聖人之言求大中之要何也百家小說沮洳也孟軻荀楊氏聖人之瀆也六籍者聖人之海也茍不能捨沮洳而求瀆由瀆以至於海是人之智反出於水虫下能不悲夫吾是以志蟹皮日休蟹寄魯望紺甲靑筐染菭衣島夷初寄北人時籬居定有石帆覺失伴惟應海月知族分眀連瑣形容好个似蟛蜞病中無用雙螯處寄與夫君左手持陸防藥杯應阻蟹螯香郤乞江邊采捕郎自是揚雄知郭索且非何敢餦餭骨靑猶似含春靄沬白還疑帶海霜獨作南朝風雅客夜來偸醉早梅傍宋祁謝客恵吳蟹秋水江南紫蟹生寄來千里佐吳羮楚人故使畱甲齊客何妨死願烹下筯未休資快嚼扶螯有味散朝醒定知不作蟛蜞誤曽厠西都博士名梅堯臣謝吳正仲遺蟹年年收稻買江蟹二月得從何防來滿腹紅膏肥似髓貯盤靑殻大於杯定知有口能噓沫休信無腸便畏雷幸與陸機還往熟每分吳味不嫌猜沈偕寄賈耘老黃秔稲熟墜西風肥入江南十月雄橫跪蹣跚鉗齒白圓臍吸脇斗膏紅虀湏園老香研柚羮借庖娘細劈蔥分寄橫塘溪上客持螯莫放酒杯空髙似孫天雨洞庭霜寒驅蟹力忙全然空俗味只是作詩香酒已方才熟橙猶未肯黃讓渠茶竈火和月煮滄浪】蟛螖【蟹屬而小吳人呼爲彭越蓋語譌也二三月出於海塗土人以鹽蔵貨之】蛤蜊【產扵海口有紫緣者佳梅堯臣紫緣常爲海錯珍吳鄕傳入楚鄕新樽前已奪霜螯味當日蒓羮枉對人】蟶【出海邊似蜆而長沈周海戶求鮮食塡筐管族繁鍁泥深詣窟緣殻暗鉤門橢玉容生摘凝酥怯過燔著姜求打合漬酒與溫存角聳蠻姬髻纑纒拙婦防味饕人口腹菑累爾兒孫比類憐吹喣含津憶吐吞庭霜委故蛻沙雨沒虛防薦爽山杯後休將蠣蛤論】白蜆【出白蜆江】海螄【出海中土人熟而市之】

羽之屬四防防【水禽也黒襟靑脛丹噣色防及項陸防詩詞賦曽誇鸀鳿流果爲名悞別滄州𨿽防靜置疏籠晚不似閒棲折葦秋自昔稻梁髙鳥畏至今珪組野人讐防微避繳無窮事好與裁書謝白鷗】鶴媒【吳中弋人嘗養一馴鶴以艸木葉爲盾挾弓矢以伺之鳥見鶴同狎之無猜疑遂爲矢所中陸防鶴媒歌偶繋漁舟汀樹枝因防射鳥令人悲盤空野鶴忽然下背翳見媒心不疑媒閒靜立如無事淸唳時時入遙吹徘徊未忍過南塘且應同聲就同梳刷宛若相逢喜秖怕才來又驚起窺鱗詠藻共低昻何意當胸流一矢媒懽舞躍勢離披似謟功能邀弩兒雲飛水宿名自物始得害羣由爾爲而況人間有名利外頭笑語中猜忌君不見荒坡野鶴防良媒同同聲眞可畏】三黃雞【出嘉定味特美喙足皮俱黃故名】黃雀【出海邊每嵗冬初西風急則千百成羣自江外飛至】

石之屬八太湖石【出西洞庭生水中嵗久爲波濤所衝皆成嵌空鱗鱗作靨名彈窩實水防也沒人縋下鑿取極不易得石性溫潤扣之鏗然如鐘磬聲自唐以來貴之其在山上者名旱石𨿽奇巧不甚貴樂天品牛僧孺家諸石以太湖爲甲乙丙丁四等自爲記宋朱勔進太湖石役夫皆官承節郎及金帶而封石爲盤固侯白居易記古之達人皆有所嗜晏先生嗜書嵇中嗜琴靖節先生嗜酒今丞相奇章公嗜石石無文無聲無臭無味與三物不同而公嗜之何也眾皆怪之某獨知之昔故友李生名約有云茍適吾意其用則多誠哉是言適意而已公之所嗜可知之矣公爲司徒保釐河洛治家無產奉身無長物惟東城置一第南郭營一墅精葺宮宇謹擇賔客道不茍合居常寡徒防息之時與石爲伍石有族聚太湖爲甲羅浮天竺之徒次焉今公之所嗜者甲也先是公之僚吏多鎭守江湖知公之心惟石是好乃鉤深致逺獻瓌納奇四五年間累累而至公於此物獨不防讓東第南墅列而置之富哉石乎厥狀非一有盤抝秀出如雲邱仙云者有端儼挺立如眞官神人者有縝潤削成如珪瓉者有防稜鋭劌如劍防者又有如虯如鳯若跧若動將翔將踴如鬼如獸若行若驟將攫將鬭風烈雨晦之夕洞穴開塏若欱云歕云嶷嶷然有可望而畏之者煙霽景麗之旦巖防霮防若拂嵐撲黛靄靄然有可狎而翫之者昏曉之交名狀不可撮要而言則三山五嶽百洞千壑覼縷簇縮盡在其中百仭一拳千里一瞬坐而得之此所以爲公適意之用也常與公廹觀熟察相顧而言豈造物者有意於其間乎將胚渾凝結偶然成功乎然而自一成不變已來不知幾千萬年或委海隅或淪湖防髙者僅數仭重者殆千鈞一旦不鞭而來無脛而至爭奇騁怪爲公眼中之物公又待之如賔友親之如賢哲重之如寶玉愛之如兒孫不知精意有所召耶將尢物有所歸耶孰爲而來必有以也石大小其數四等以甲乙丙丁品之每品有上中下各刻於石之陰曰牛氏石甲之上丙之中丁之下噫是石也百千載後散在天壤之內轉徙隱見誰復知之欲使將來與我同好者覩斯石覽斯文知公之嗜石之自防昌三年五月丁丑記李蘇州遺太湖石奇狀絕倫因題二十韻奉呈夢得樂天陳洙賦客有嗜太湖石者圖其形示余命爲賦其辭曰江之東直走數百里有太湖兮澄其淸湖之浪相撃防千年有頑石兮醜其形徒觀夫風撼根折波流勢橫神助爾怪天分爾英駭立驚犀低開畫屏素煙散而復聚蒼苔死兮又生譬夫枯槎浮天黒龍飲水鬼蹲無狀雲飛乍起稚戱擕手獸眠盤尾大若防風之骨竅如比干之心密房萬穿秋山半尋子都之防前其鐓韓稜之劍利扵鐞若乃湖水無邊湖天一色露气曉蒸蟾津夜滴伊爾堅姿峭兮寒碧千怪萬狀差難得而剖悉我將弔範蠡於澤畔問伍員於波際原君厥初何緣而異公侯求之如張華之求珠眾人獻之如卞和之獻玉植於庭囿視之不足噫爾形擁腫兮難琢眀堂之礎爾形中虛兮難刻鴻都之經用汝作礪兮汝頑厥姿攻汝爲磬兮汝濁其聲亡所用之而時人是寶余獨掩口盧胡而笑子之丑程俱采石賦建中靖國元年以修奉景靈西室下吳興吳郡采太湖石四千六百枚而吳郡實采扵包山某獲目此瑰奇之產謹爲賦云吳吏采石於包山也洞庭鄕三老趨而進揖而言曰惟古渾渾物全其天金蔵於穴珠安於淵機械旣發剖蚌椎礦不翼而飛無脛而騁刳山探海階世之競廼若富媼贅癅則爲山嶽茂艸木於毛膚包嶄巖扵骨骼與瓦甓其無間何扵焉而是索今使者窺復穴蕩沈沙搜奇礓於洞腳劂巧勢於邱阿呼靈匠以運斤指陽侯使息波竪江山之防防續劍閣之峩峩莫不剔山骨防云根眞女屹立伏虎晝奔督郵攘袂以相睨令史臨江而抗尊𨿽不遭於醯沃豈有恨扵苔防嗟主人之不見佀羊牧之猶存何一拳之足取笑九仭之徙勤旣而山戶蛾集篙師云屯輸萬金之重載走千里扵通津使山以爲骨則土將圯使玉以爲璞則山將貧煮糧之客嘆絕年之無飽談之老持一法其誰論嘗聞不爲無益則用之所以足惟土物愛則民之所以淳怪斯取之安用非野夫之樂聞敢請使者吏呼而語曰醯雞不可與語天蟪蛄不可與論年矧齊侯之讀書豈輪人之得言三老曰極治之世樵夫笑不談王道至聖之門鄙夫問而竭兩端野人固願知之對曰上徳光大孝通神眀闡原廟之制妥在天之靈以謂物不盛則禮不僃意不盡則享不精故金瑰琛琲天不祕其寶樟楠楩梓地不愛其生而靑州之怪猶未足於充庭故於此乎取之且鑿太行之石英采糓城之文石以起景陽於芳林者魏眀之侈陋也菲衣惡食卑宮室以致美乎祭祀者夏禹之勤儉也上方戒後苑之作緩文思之程示惇朴以正始盡情文而事神此固上徳之難名者矣抑嘗聞之闕方將不頓一戈不馳一羽殄醜於煙埃瞰幽荒扵掌股庶黃石之斯在倘素書之可遇抑又聞之三徳𨿽修不遺指佞之艸萬國𨿽和猶豢觸邪之獸蓋邪佞之蠱心猶膏肓之自腠惟屬鏤之無知顧尙方之奚捄故將鑄采石以爲劍竪毛於佞首若是則在邊無汗馬之勞在庭無履霜之咎也抑又聞之堯不能無九年之災湯不能無七年之旱𨿽陰陽之或差豈閉縱之可緩故將放鞭石扵宜都回雨暘於咳眄抑又聞之扶耒之子有土不毛抱甕之老有茅不薅富者侈而貧者惰防者逸而居者勞𨿽齊導之有素柰狡兔而是逃故將取嘉石以列坐平罷民於外郊抑又聞之日不蔽則眀川不閼則淸聽之廣者視必逺基之固者室不傾方披旒而出黈俾伐鼔而揚旌蓋蕭墻之戒坐逺於千里朽索之馭益危於薄冰矧四者之無告尢聖人之所務故將盡九山之赤石逺萬寓之窮民三老悚然而興曰聖化蓋至此乎吏曰此猶未也若其造化掌中宇宙胸次彌綸兩儀而執天衡燮理二气而襲气母此包犧之婦所以引日星之鍼縷方將鏈五色以補天育萬生於一府旣無謝於襄城之師又何驚於藐姑之處吾亦與汝飲陰陽之和而防萬物之祖矣又何帝力之知哉三老稽首再拜曰鄙朴之人聾瞽其知鹿豕其防竊億妄議乃命知之唐牛僧孺肧渾何時結嵌空此日成掀蹲龍虎鬭恢怪鬼神驚帶雨新冰淨敲風碎玉鳴攙義鋒刄簇纓絡釣絲縈近水揺奇冷依松助澹淸通身鱗甲隱透月洞天眀丑凸隆胡凖深凹刻兕觥雷風疑欲變陰黒訝將行噤瘆微寒早輪囷數片橫地祗愁墊壓鼇足困支撐珍重姑蘇守相憐懶慢情爲探湖底物不怕浪中鯨利渉餘千里山河僅百程池堂初展見金玉自風輕側防滋悚周觀意漸平似逢三益友如對十年兄王興添魔力消煩破宿酲嫓人當綺皓視秩卽公卿念此園林寶還湏別識精詩仙有劉白爲汝數逢迎劉禹錫和震澤生奇石沈潛得地靈初辭水府出猶帶龍宮腥發自江湖國來榮卿相庭從風夏云勢上漢古槎形拂拭魚鱗見鏗鏘玉韻聆煙波含宿潤苔蘚助新靑嵌穴胡鶵貎纎鋩虫篆銘孱顏傲林薄飛勢向雷霆煩熱近還散餘酲見便醒凡禽不敢息浮莫能停靜稱垂松蓋鮮宜映鶴翎忘憂常目撃素尙與心防小欺湘燕團圓笑落星徒然想融結安可測年齡采取詢鄕耋搜求按舊經垂鉤入空隙隔浪動晶熒有獲人爭賀歡謡眾共聽一州驚閱寶千里逺揚舲覩物洛陽陌懷人吳禦亭寄言垂天翼早晚起滄溟白居易錯落復崔嵬蒼然玉一堆峯駢仙掌出罅拆劍門開峭頂髙危矣蟠根下壯哉精神欺竹樹气色壓亭臺隱起燐燐狀凝成瑟瑟肧防能露鋒刄淸越叩瓊瑰岌嶪形將動嵬峩勢欲摧奇應潛鬼怪靈合蓄風雷黛潤沾新雨斑眀帶古苔未曽棲鳥雀不肯染塵埃尖削瑯玕筍深剜瑪瑙罍海神移碣石畫障簇天臺在此爲尢物扵人負逸才渡江千筏載入洛五丁推出處𨿽無意升沈亦有媒防提水府底置向相庭隈對稱吟詩句看宜把酒杯終隨金碾用不學玉山頽防傅心偏愛園公眼屢廻共嗟無此分虛管太湖來○逺望老嵳峩近觀怪嵚崟才髙八九尺勢若千萬尋嵌空華陽洞重疊匡山岑邈矣仙掌迥呀然劍門深形質貫今古气色通晴陰未秋已瑟瑟欲雨先沈沈天姿信爲異時用非所任磨刀不如礪搗帛不如砧何乃主人意重之如萬金豈伊造物者能獨知我心○煙翠三秋色波濤萬古防削成靑玉片截斷碧雲根風气通巖穴苔文防洞門三峯具體小應是華山孫皮日休玆山有石岸抵浪如受屠雪陣千萬戰�巖髙下刳乃是天詭怪信非人功夫六丁云下取難甚网瑚厥狀復若何鬼工不可圖或拳若虺蜴或蹲如豹防連絡若鉤鎖重疊如蕚跗或若巨人骼或如天帝符胮肛篔簹筍格磔瑯玕株防處露海眼移來和沙須求之煩耄倪載之勞舳艫通一以眄貴郤驪龍珠厚賜以賝賮逺去窮京都五侯土山下要爾添嵒齬賞玩若稱意爵祿行斯湏茍有王佐士崛起扵太湖試問欲西笑得如玆石無陸防他山豈無石厥狀皆可薦端然遇良工坐使天質變或裁基棟宇礧砢成廣殿或剖出溫瑜精光具華瑱或將破仇敵百礮資苦戰或用鏡功名萬古如防面今之洞庭者一似非此選槎牙眞不材反作天下彥所奇者嵌空所尙者蔥蒨旁穿參洞穴內竅均環釧刻削九珠窻玲瓏五眀扇新雕碧霞段旋剖秋天片無力置池塘臨風只流眄吳融洞庭山下湖水碧波中萬古生幽石鐵索千尋取得來奇形怪狀誰能識初疑朝家正人立又如戰士方狙撃又如防風死後骨又如於莵活時額又如成人楓又如害癭栢雨過上淳風來中有隙想得沈潛水府時興雲出雨盤蛟螭今來硉矹林庭上長恐忽然成白浪用時應不稱媧皇將去也堪隨博望噫嘻爾石好慿依幸有方池並釣磯小山叢桂且爲伴鐘阜白雲長自歸何必豪家甲第裏玉闌干畔爭光輝一朝荊棘忽流落何異綺羅雲雨飛宋胡宿海岱鈆松妄得名洞庭山腳失寒瓊漱成一朶孤云勢費盡千年白浪聲誰向機邊逢織女直疑巖下見初平年來賞物多成病日繞蒼苔幾徧行】黿山石【出洞庭之黿山充碑碣柱礎之用】昆山石【出昆山縣馬鞍山色白峯巒嵌空玲瓏奇巧土人探穴得之植以蒲苗蕉竹供几案之玩山下亂石可以取火名火石宋曽防乞昆山石詩昆山定飛來美玉山所有山秪用功深剜劃嵗時久崢嶸出峯巒空洞閉戶牖防書煩置郵一片未入手卽今制錦人在昔伐木友曽防投繡叚尙闕報瓊玖柰何不厚顏尢物更乞取但懷相知心豈但一開口指揮爲幽尋包褁付下走散帙列岫摩挲慰衰朽】防村石【出靈巖山下可硯佳者不減歙材】苑山石【出常熟縣亦可爲硯】掲黃石【理粗發墨不滲防石土人刻成硯以艸束燒過仍用慢灰火煨之色遂變紫用之與不煨者同亦不燥米氏硯史所云蘇州掲黃石硯是也】錦峯石【出錦峯山色紫充雜器用永樂間造南京報恩寺塔取此石刻佛像以其天陰雨不潤可妝采色姚廣孝奇峯起蒼旻秀色欝可采靈石麗文華晴空霞彩斕斑駁靑暈絪緼雜芳靄朝陽映猶輝夕陰膏還藹或云神州僊鞭驅過滄海不經野火焚詎逐嵗年攺肅屐曉飛陟昻然立如待延矚洞幽抱架文時有在】砂石【諸山俱出而天池者爲佳】附白石脂【出秦餘杭山有五色者蘇州土貢有赤白二色】白磰【出陽山潔白如粉可用塗堊亦堪入藥山之東北有坑深數十丈轉爲隧道危險不可逼視土人鑿而取之範成大銀須玉璞紫金精犯難窮探亦有名白堊區區土同價吳儂何事亦輕生】

造作

帛之屬七錦【惟蜀錦名天下今吳中所織海馬云鶴寶相花方勝之類五色耀工巧殊過猶勝於古宣徳間嘗織晝錦堂記如畫軸或織詞曲聨爲帷障又有紫白落花流水充裝潢捲冊之用】紵絲【出郡城有素有花紋有金縷彩妝其制不一皆極精巧禹貢所謂織文是也上品者名淸水次防料又次倒挽四方公私集辦於此】羅【出郡城花紋者爲貴素次之別有刀羅河西羅】紗【出郡城素者名銀條卽漢所謂方空也花紋者名夾織亦有金縷彩妝諸制輕狹而縠文者曰皺紗】綾【諸縣皆有之而吳江爲盛唐時充貢謂之吳綾舊唐書載天寶中吳郡貢方紡綾大歷六年禁織龍鳯麒麟天馬辟邪等紋其薄而鸞鵲紋者充裝飾書畫之用】絹【左傳杜預注吳地貴絹鄭地貴紵今郡中多織生絹其熟者名熟絹四方皆尙之花紋者名花絹又有白生絲織成縝密如蟬翼幅廣有至四尺餘者名畫絹又有羅底絹稍厚而密】防【諸縣皆有之卽繒絞綫織者曰綫防撚綿成者曰綿防比絲攢而成者曰絲防】

布之屬八木綿布【諸縣皆有之而嘉定常熟爲盛】藥斑布【亦出嘉定縣境及安亭鎭宋嘉泰中有歸姓者創爲之以布抹灰藥而染靑幹去灰藥則靑白相間有樓臺人物花鳥詩詞各色充帳幔衾帨之用】薴布【績薴爲之漂而熟者名洗白生者爲生薴通行天下出太倉者爲上昆山次之別有杜織縝密堅久名腰機蓋古有白薴詞其來久矣】縑絲布【出諸縣合薴與絲比而成之】棊花布【用靑白縷相間織成】斜紋布【出嘉定】麻布【績麻爲之精粗不等別有熟麻成者曰熟薴】黃艸布【縷黃艸爲之布之下品也】

器用之屬十箋【唐有魚子箋宋顏方叔嘗創制諸色箋有杏紅露桃紅天水碧俱砑花竹鱗羽山林人物精妙如畫亦有金縷五色描成者士夫甚珍之範成大云蜀中粉箋正用吳法元有春膏水玉二箋魫色尢奇又以絸紙作蠟色兩面光瑩多寫大蔵經傳流於世故有宋箋元箋之稱近年所造者幅小扵昔𨿽便於用而無古法陸防魚子箋搗成霜粒細鱗鱗知作愁吟幸見分向日乍驚新繭色臨風時辯白萍文好將花下承金粉堪送天邊詠碧雲見倚小親襞染盡圖春色寄夫君皮日休詩輕如隱起膩如飴除卻鮫工解制稀欲冩恐成河伯詔試裁疑是水仙衣毫端白獺脂猶濕指下冰蠶子欲飛若用莫將閒處去好題春思贈江妃宋昆山李衡砑花箋三月江南花滿枝風輕簾�燕初飛逰人休惜夜秉燭楊栁陰濃春正歸○崔嵬霜幹欲淩雲俯映寒梢數尺春湏信蒼然淨眀老坐中客有散花人】兔毫筆【大者爲全肩次爲半肩羊毫爲大小落墨其法傳自吳興頗精亦行於四方】燈【往時吳中最多範成大詩有琉璃毬萬眼羅二燈爲奇絕他如荷花梔子葡萄鹿犬走馬之狀及擲空有小毬燈滚地有大毬燈又有魚魫鐵及麥稈爲之者一種名柵子燈在魚行橋盛氏造今不傳卽雲南所謂繚燈也範成大詠二燈其一萬眼羅龍綜繅水繭魚文縷玉英雨絲風外縐云紉日邊眀疊暈重重見分光面面呈不深閒裏趣爭識个中情其二琉璃毬弱骨千結輕毬萬錦裝防云籠月魄寶气繞星芒檀點紅嬌小梅妝粉細香等閒三夕防消費一年忙又一絕鏤冰影裏百千光剪防毬中一萬不是齊人誇管仲吳中風物竟難雙華防武老人燈燦爛衣冠勝後生靑藜入市賀升平掃除白髮三千丈透徹丹心一防眀側耳笙歌如有聽凝眸珠翠獨無情時人莫道風中燭南極星辰自有名周庚走馬燈何人刻楮作防龍尾似流星耳逐風皎皎練光馳隙過紛紛逸景顧羣空溝分楚漢驚圍突陣接燕齊訝火紅一躍便當三萬里不知局促在環中】紗巾【吳中漆者最佳南渡後多尙此又以黃練襯之取其耐褁無掀動之患也範成大嘗制石湖巾使北以遺館伴田彥由是傳扵四方】紗帽胎【織藤爲之頗精絕𨿽兩京不逮】扇骨【出陸墓】蓆【出虎邱者佳其次出滸墅或雜色相間織成花艸人物爲簾或坐蓆又一種濶經者出甫裏】藤枕【治藤爲之頗精出齊門】栁箱【出吳縣橫塘髹漆爲妝奩之用】蒲鞋【吳人以蒲爲鞋艸爲屨杜荀鶴詩云艸屨隨舡賣】

飲饌之屬二十有二酒【唐有五酘酒宋有木蘭堂洞庭春今其法不傳惟煮酒以臘月釀貯小缾旋賣名生泔蒸過泥封爲煮酒可以經嵗或入木香荳蔲金橘諸品則各以其名之香洌超勝轉販四方謂蘇州酒別有白酒名秋露白蓮花白杜茅柴白居易府酒五絕變法自慚到府來周嵗恵愛威稜一事無惟是攺張官酒法漸從濁水作醍醐招客日午風微且暮寒春風冷峭雪幹殘碧氊帳下紅罏畔試爲來嘗一盞防辯味甘露太甜非正味醴泉𨿽潔不芳馨杯中此物何人別柔防之中有典刑自勸憶昔饑貧應舉年脫衣典酒出江邊十千一斗猶賖飲何況官供不著錢諭妓燭涙夜粘桃葉防酒防香污石橊裙莫辭辛苦供歡宴老後思量悔煞君陸防新醅寄襲美曉壓糟牀漸有聲旋如荒澗野泉淸身前古態燻應出世上愁防滴合平飲啄斷年同鶴儉風波終日防人爭樽中若使常能淥兩綬通侯總彊名皮日休和一簀松花細有聲旋將渠椀撇寒淸秦吳只恐篘來近劉項眞應釀得平酒徳有神多客頌醉鄕無貨沒人爭五湖煙水郎山月合向樽前問底名梅堯臣謝姑蘇學士寄木蘭堂官醖公田五十畝種秫秋未成杯中無濁酒案上惟丹經忽有洞庭客美傳烏與程言盛木蘭露釀作甕間淸木蘭香未歇玉盎貯華英正值菊初拆便來花下傾一飲爲君醉誰能解吾酲吾酲已不解百日毛骨輕】茶【出吳縣西山糓雨前采焙極細者販於市爭先騰價以雨前爲貴也昔洞庭出茶嘗入貢水月院茶載圖經續紀皮日休茶塢閒尋堯氏山遂入深深塢種荈已成園栽葭寜記畝石窪泉似掬巖罅云如縷好是夏初時白花滿煙雨陸防茶塢茗地曲隈回野行多繚繞向陽就中密背澗差還少遙盤云髻慢亂簇香篝小何處好幽期滿巖春露曉日休煮茶香泉一合乳煎作連珠沸時防蟹目濺乍見魚鱗起聲疑帶松雨餑恐生煙翠倘把瀝中山必無千日醉防閒來松間坐防煮松上雪時於浪花裏並下藍英末傾余精爽健忽似氛埃滅不合別觀書但宜窺玉札】鰵魚漧膾【出海中鱗細紫色無細骨不腥隋大業六年吳郡獻鰵魚漧膾十四瓶浸一瓶可得徑尺盤十所又獻作幹膾法五六月海中取其魚縷切曬漧盛以瓷瓶密封泥欲食開取以新布褁大盆盛井底浸久出布灑郤水則敷然散著盤上又獻鱸魚漧膾法如鰵魚】海蝦子【大業六年吳郡獻四十挺挺一尺濶二寸厚寸許先取海中白蝦子以小布袋盛末監封之日曬夜則平板壓幹破袋出之包如赤璢璃美勝鰿子又云白蝦一石僅約五升暴殄之酷無烈扵此今鰿子猶存而蝦子則人不忍作矣】蜜蟹擁劍【大業六年吳郡所獻蜜蟹糖蟹之擁劍卽吳郡賦所謂烏賊擁劍者】鯉腴防【出太湖大業二年吳郡獻純以鯉腴爲之一瓶用魚四五百頭味過鱣鮪已上諸法皆不得因舊志所載存之】炙魚【吳越春秋云吳王僚嗜炙魚子胥薦専諸於公子光専諸去從太湖學炙魚法三月得其味因刺王僚蓋吳地產魚吳人善治食品其來久矣】水晶繪【以赤尾鯉淨洗鱗去涎水浸一宿用新水扵釡中謾火熬濃仍去鱗滓待冷卽凝縷切沃以五辛醋味最珍俗云牒子】魚鮓【出吳江以荷葉褁而熟之味勝罌缶名荷包鮓或有就池中荷葉包之白樂天詩就荷葉上包魚鮓】庖鼈【鼈所在有之而吳中庖烹爲佳食市以爲奇品】蜜煎【以楊梅枇杷靑梅橙橘之屬蜜漬之成煎出郡城】薫楊梅【家造者尢精沈周摘落髙林帶雨枝碧煙蒸處紫累累肉都不走丸微瘦津略加幹味轉滋鳥口奪生鮮恐爛龍睛蔵熟久還宜珍飡品作楊家臘報寄湏當費我辭】松花餅【春夏之交山人取松花調蜜作餅頗爲佳勝僧家尢貴之張雨怪來粔籹作鵞黃渾是蒼髯九粒香甜味中邊惟食蜜苦心早晚待休糧仙人騏驥防防取道士嵩陽逺寄將笑比紅綾春餤巧齒牙根底嚼糖霜】餻【搗黍爲之楚詞有粔籹其注曰環餅吳人謂餻曰膏環亦謂之寒具方言謂之餻凡數品雪糕花糕生糖糕糖松糕焦熱餻甑兒餻之又有峯糕謂之重陽餻】角黍【篛褁糯米爲之或用菇葉】油堆【用粉下酵褁糖制如餅油煎食之】圓子【撚粉爲丸範成大詩撚粉團圓意二品俱爲元宵節物】駱駝蹄【蒸麺爲之其形如駝蹄重陽節物】冷丸【用極細粉褁糖煮熟入冷水食之爲寒食節物】餳【以麥芽熬米爲之古謂之餦餭楚詞注謂之飴唐人有膠牙見陸魯望祀竈解今俗尢所尙總名曰餹出常熟直塘市名蔥管糖出昆山如三角粽者名蔴粽糖】牛乳【出光福諸山田家畜乳牛善餉以芻豆取其乳如菽乳法防之名乳餅可以致逺四方貴之別防其精者爲酥或作泡螺酥膏酥花】豆生【用豆粉揉和如面幹而鬻之】

工作之屬十一繡作【精細雅潔稱蘇州繡】裱禙【自兩京外惟吳中爲得法宋米南宮畫史有蘇州禙工之名其來久矣】銀作【出木瀆元朱碧山蟹杯甚奇其法不傳】漆作【有退光眀光又剔紅剔黒防漆皆精】鍼作【出郡城】鐵作【自歐冶子鑄劍吳中銕工不絕今出靈巖山下數家能錬鐵成鋼制刀者資之】錫作【亦出木瀆舊傳朱象鼻所制爲佳】銅作【亦出木瀆王家其制香毬及鎖皆精巧又有嵌銀壺瓶香鑪諸品出常熟】木作【出吳縣香山永樂時造北京宮殿有蔡某官至司丞蒯某官至侍郎皆香山人】泥水作【卽韓子所謂圬者亦出香山】窯作【出齊門陸墓堅細異他防工部興作多於此燒造】

姑蘇志卷十四

欽定四庫全書

姑蘇志卷十五

明王鏊撰

田賦【稅課貢役附】

今天下財賦多仰於東南而蘇爲甲然禹貢揚州厥田下下唐天寶而後東南財賦始增至宋元彌盛然考之舊志宋元嵗數在蘇者宋三十餘萬石元八十餘萬石國朝幾至三百萬自古東南財賦又未有若今日之盛者也夫聚於上者多則存於下者能無蹙乎此爲治者之所當念也

田地

宋之田有曰公田【爲充進軍食】每畝起租上自一石五斗下至七斗一升四合【按宋史淳化中田制爲三品膏沃而無水旱爲上品沃壤而有水旱之患埆瘠而無水旱之虞爲中品墝瘠復患水旱者爲下品上百畝中百五十畝下二百畝只計百畝十收其三恐無若是之重也】曰圍田【傍江湖水淺處民圍爲田】租四斗或三斗曰沙田【民自經理江湖沙漲地爲田】租三斗或二斗曰成田【民墾耕艸地爲田】納糧二斗曰營田【民用工本耕種系官空閒田】租四斗或二斗二升曰職田【給與文武官養廉地民佃起糧】上自八斗七升下至六鬥三合五勺【附錄宋咸平二年復唐制吏得職田供祭祀六縣通管六萬六百八十八畝有奇租一萬八千二百石有奇知軍府事八百六十石有奇通判軍府事句僉判句教授句節推添差節推句察權句知錄句司理司法司戶監糧料院監糴納倉監都稅監在城稅務監贍軍庫監都酒務監比較務句排岸司巡轄司句總管句路鈐添差路鈐句路分添差路分東南第三正將句南一廂官南二廂官北一廂官北二廂官常平司提幹茶鹽司提幹文臣支鹽官武臣支鹽官黃姚押袋官江灣押袋官監黃姚鹽場監江灣鹽場監南蹌鹽場各有差知吳縣事三百石知長洲縣事三百六十石知昆山縣事四百四十石知常熟縣事六百八十石知吳江縣事三百八十石知嘉定縣事一百五十石各有奇縣丞主簿尉及巡塘官句巡檢句監酒務監稅務以下各有差元則平江路達嚕噶齊總管各一員每員田八頃同知治中府判推官經歷知事提控案牘照磨承發架閣防古教授兩醫學教授錄事司達嚕噶齊句錄事句錄判各有差吳縣長洲二縣達嚕噶齊縣尹每員職田二頃縣丞縣尉典史巡檢各有差昆山常熟吳江嘉定四州達嚕噶齊知州每員職田四頃同知州判提控案牘都目各有差海道都漕運萬戶府達嚕噶齊正萬戶副萬戶經歷知事照磨檢校通事驛史鎭撫千戶達嚕噶齊正千戶副千戶止有祿米無田國初蘇州衛太倉衛指揮僉事亦有撥賜田嵗收米一百六十石今無】曰常平田【系防沒入官者】曰義役田【鄕民出助保正差役者】曰社倉田【官買民田嵗儲備荒者】曰局官租田曰養濟局田曰居養院田【卹養鰥寡孤獨老幼殘疾者】曰囚糧田【官發以充囚食】曰沒官田【乃斷沒各項田土】科租髙下有差髙者不逾一石五斗下至二斗

元之田則有圍二縣四州共計八千八百二十九圍吳縣九百一十七圍長洲縣一千七百八十八圍常熟州一千一百一十一圍吳江州三千三百六十八圍昆山州一千六百四十五圍嘉定州一千一百圍延祐四年行經理之法悉以上中下三等八則計畝起科

國朝洪武初七縣官民田地共六萬七千四百九十頃有奇官田地二萬九千九百頃有奇起科凡一十一則一則七斗三升一則六斗三升一則五斗三升一則四斗三升一則三斗三升一則二斗三升一則一斗三升一則一斗一則五升一則三升一則一升【又功臣還官田開耕田俱名官田重則有一石六斗三升者】民田地二萬九千四十五頃有奇起科凡十則一則五斗三升一則四斗三升一則三斗三升一則二斗六升一則二斗三升一則一斗六升一則一斗三升一則五升一則三升一則一升抄沒田地一萬六千六百三十八頃有奇內有原額今科之分原額田起科凡六則一則七斗三升一則六斗三升一則五斗六升一則五斗三升一則四斗三升一則四斗今科田自五斗五升至三升止凡二十八則崇明官田又有曰江淮田江浙田職田學院田俱科黃赤荳抄沒田有曰故官田江浙故官田沒官田俱稅米

治十六年一州七縣實徴官民抄沒田地山蕩等項共九萬四千七百八十五頃有奇官田抄沒等項六萬五千三頃有奇民田等項三萬四千六百九十七頃有奇【吳縣官田地等項三千六百三十三頃有奇民田地等項三千四百七十頃有奇長洲縣官田地等項九千七百六十頃民田地等項三千七百九十二頃有奇學田一十四頃有奇昆山縣官田地等項九千九百二十六頃有奇民田地二千二百二十二頃有奇常熟縣官田地等項八千四百四十二頃民田地八千一十三頃有奇吳江縣官田地等項八千七百一十九頃民田地等項四千二百三十八頃有奇嘉定縣官田地等項一萬四百六十六頃民田地等項四千一百六十四頃有奇太倉州官田地等項六千九百頃有奇民田地等項二千七百一十九頃有奇學田四十六畝有奇崇明縣官田地等項二千二百四十八頃有奇民田六千七百五頃有奇】

嘉靖十七年太倉等八州縣原額科糧官民田地等項八萬六千三百九十七頃有奇除崇明縣官民田地塗蕩八千三百二十四頃有奇今經淸查獘隠田二千八百三十九頃有奇於內陰消過獘田四百五十三頃有奇【吳縣田地等項原額四千九百五十三頃有奇今淸出一十一頃有奇共實科四千九百六十四頃有奇長洲縣田地等項原額一萬二千四百八十六頃有奇今淸出五百一十二頃有奇共實科一萬二千九百九十八頃有奇昆山縣田地等項原額一萬一千五百二十五頃有奇今淸出二十四頃有奇共實科一萬一千五百四十九頃有奇常熟縣田地等項原額一萬四千八百二十一頃有奇今淸出三百七十六頃有奇共實科一萬五千一百九十七頃有奇吳江縣田地等項原額一萬一千八百七十七頃有奇今淸出二十一頃有奇共實科一萬一千八百九十八頃有奇嘉定縣田地等項原額一萬二千九百九十九頃有奇今淸出一千二十六頃有奇共實科一萬四千二十五頃有奇太倉州田地等項原額九千四百九頃有奇今淸出四百二十頃有奇共實科九千九百一十頃有奇崇明縣田地等項止科原額八千三百二十四頃有奇】

稅糧

宋初盡削錢氏白配之目遣右補闕王永髙象先各乘逓馬均定稅數隻作中下兩等中田一畝夏稅錢四文四分秋米八升下田一畝錢三文三分米七升四合取於民者不過如此自熙丰更法崇觀多事靖炎軍興隨時增益始不一矣

祥符間夏稅丁身鹽錢一萬六千二百貫絹五萬四千四百疋防二千七百疋綿四千四斤各有奇秋白粳米三十一萬三千七百石有奇元丰三年嵗輸帛凡八萬疋苗三十四萬九千斛纊二萬五千兩免役錢八萬五千緡皆有奇淳熙十一年苗三十四萬三千二百五十六石夏稅折帛錢四十三萬九千三百五十六貫上供諸色錢一百二十三萬一千二百八貫各有奇寶祐初苗額二十八萬八千六百石有奇五年增爲三十萬三千三百八十石爲定額【官民之害由此始景定元年郡守程元鳳以事故之數具奏免徴民賴以蘇】自後嵗實徴稅管三十五萬六千五百貫闗子苗米二十八萬三千九百石續管二萬三千三百石贍軍米九千四百石各有奇【按宋史紹興十一年左司員外郎李椿年言平江嵗入昔十七萬有奇今按籍𨿽三十萬斛然實入才二十萬耳】

元延祐四年夏稅絲二萬二千四百斤秋租糧八十八萬二千一百石輕賷二千二百錠【所入與宋倍蓰】

國朝洪武初夏稅絲二十五萬四千三百兩大麥正耗一萬一百石小麥五萬一千八百石豆一十七石菜子二十七石糧糙粳米九十四石錢鈔一萬九百八十貫各有奇

秋糧正耗二百一十四萬六千六百石黃豆二千七百八十石各有奇花椒八斤七兩五錢

治十六年夏稅三十二萬八千四百六十兩有奇【吳縣三萬五千兩長洲縣九萬九十兩昆山縣三萬四千五百兩常熟縣六萬三千五十兩吳江縣四萬五千三百兩嘉定縣四萬三千九百兩太倉州三萬六千五百兩各有奇】

麥五萬三千六百六十四石有奇【吳縣三千四百石長洲縣一千八百石昆山縣一千二百石常熟縣三千八百石吳江縣二千九百石嘉定縣五千一百石太倉州三萬二千二百石崇明縣一萬三千石各有奇】

鈔二萬一千九百六十三貫七百七十二文【崇明縣鈔俱無】秋糧正米二百三萬八千六百四十石連耗共米三百五萬六千一十四石各有奇【吳縣一十三萬四百石長洲縣四十一萬七千七百石昆山縣二十八萬九千八百石常熟縣二十九萬八千一百石嘉定縣二十八萬四千六百石太倉州二十一萬三百石崇明縣二萬四千四百石各有奇】

按洪武初官田重額止於七斗三升而今民間乃有一石三斗一石六斗或二石者蓋莫知其所始豈所謂抄沒官田者乎固非定則也且洪武中正耗不過二百一十四萬然猶屢下寛貸之詔【洪武四年中書省宣使張彬賷詔開讀免過秋糧二百四十二萬六千八百石有奇六年八月奉防今年三四月間蘇州各縣小民缺食曾教府縣鄕裏接濟我想那小百姓好生生受原借的糧米不須還官都免了七年中書省札付奉防體蘇州松江嘉興三府百姓每好生缺食生受今嵗夏稅合納的絲綿錢麥等物盡行蠲免恁省家便出榜去教百姓知道有司糧長每毋得科擾】

永樂以來漕運愈逺加耗滋多乃至三百萬石宣廟深憫斯民之困特下詔捐減官田重額知府況鐘又累疏奏減七十餘萬吳民賴以稍蘇然民間重額今猶未盡除豈當時有司不能奉行詔防之過邪【宣徳七年三月節該欽奉勑諭但系官田塘地稅糧不分古額近額悉依宣徳五年二月二十日勑諭恩例每田一畝納糧自一斗至四斗者各減十分之二自四斗一升至一石以上者各減十分之三永爲定制欽此凡宋元官田謂之古額】

【吳縣原額科米一十三萬四百一十二石有奇淸出隠蔽科米一千七百一十八石有奇長洲縣原額科米四十一萬二千七百三十一石有奇淸出隠蔽科米一萬五千五百一十二石有奇共正米四十二萬八千二百四十三石有奇昆山縣原額科米二十九萬三千六百五十四石有奇淸出隠蔽科米二千九百一十五石有奇共正米二十九萬六千五百六十九石有奇常熟縣原額科米三十萬一百九十石有奇淸出隠蔽科米九千一百四十八石有奇共正米三十萬九千三百三十八石有奇吳江縣原額科米三十八萬七千七百一十石有奇淸出隠蔽科米二千五百七十石有奇共正米三十九萬二百八十石有奇嘉定縣原額科米二十八萬四千九百七十四石有奇淸出隠蔽科米二萬一千七百一十七石有奇共正米三十萬六千六百九十一石有奇太倉州原額科米二十萬四千七百六十七石有奇淸出隠蔽科米九千六百一十五石有奇共正米二十一萬四千三百八十二石有奇崇明縣止科原額正米二萬四千四百五十二石有奇吳縣每畝攤徵平米三斗四升四合長洲縣每畝攤徴平米三斗七升五合昆山縣每畝攤徴平米三斗三升五合常熟縣髙鄕每畝攤徴平米二斗一升八合低鄕每畝攤徴平米三斗一升八合吳江縣每畝攤徴平米三斗七升六合嘉定縣每畝攤徴平米三斗又鹻薄田每畝攤徴平米二斗太倉州每畝攤徴平米二斗八升崇明縣額不起運無耗照舊徴收】

起運

秋糧運送南北兩京計白糙等米連耗三十七萬九千四百四十五石【此乃上供及勲臣文官吏胥祿俸俱系民運】

兌軍運送北京計正米六十五萬五千石耗米五十七萬七百二十七石【俱漕運總兵撥各衛官軍來倉兌運京通二倉以爲軍儲附錄宋置淮南二浙江湖六路發運使嵗運數百萬石由眞泗以達汴梁元平宋之後以河運弗便至元十九年用丞相巴延之言初通海道乃立運糧萬戶府三於蘇州以朱淸張瑄羅璧爲之初嵗以官船運糧凡四萬餘石八月劉家港聚防由通州海門縣黃連沙萬里長灘開洋沿山提防至鹽城縣歷西海州密膠等州涉靈山洋東北行使月餘才至成山次年三月方抵直沽二十一年定議近海有力人戶造船募稍水運送依驗千斤百里每石腳價八兩五錢當年運二十九萬五千石二十三年並萬戶府爲二運五十七萬八千餘石二十四年添設二萬戶府連前共四又立行府司轄之二十八年去萬戶府設海道都漕運萬戶府二除都達嚕噶齊名嘉琿其副達嚕噶齊名托迪與淮東宣慰使張瑄江東宣慰使朱淸分任其事腳價七兩五錢三分十年千戶殷明踏開生路自劉家港至崇明三沙放洋望東使入黒水洋收成山轉西至劉家島聚�取柴過登州沙門島放萊洋州入界河不旬日抵沽口自後悉由此路三十一年監察禦史言海運不便照依上都和中糧及用鹽引折糴朝廷以鹽引中糧久而鹽法必壞用沙買糴久則錢法必虛海道且宜存設當年運五十一萬四千五百石有奇元眞元年兩府均運三十四萬五百二石朱張停運腳價六兩五錢自朱張廢罷大徳七年並五海道都漕運萬戶府攺設達嚕噶齊正萬戶各一員副萬戶四員虎符銀印千戶六十七員金牌當年運一百六十七萬二千九百石給賞官吏縀疋有差至大元年萬戶博囉特穆爾陞中書省右丞佩三珠虎符提調海運二年博囉攺江浙行省平章提調運三百四十六萬石三年腳價添作每石至元錢一兩六錢香糯一兩七錢皇慶元年腳價每石一十三兩至正閒張士誠所運每嵗僅一十餘萬石國朝洪武初儧運定遼糧凡三十三萬六千一百五石北平糧一十一萬石官軍俱有行糧系用官船裝載亦由海道抵各衛交割永樂間建都北京命平江伯陳瑄總督漕運乃修治宋元閘壩故迹爲裏河之運凡嵗運米四百萬石爲定額】

王府白熟米連耗一萬一百七石【此米近年才運蓋因親王在京戶部撥充祿米之數及之國乞恩遂令蘇民運送腳價尢爲倍蓰民甚病之夫米天下之通產也何獨蘇然哉特無人建明耳】

淮安攺兌正耗米五萬五千四百四十石

京庫金花銀折米五十七萬四千五百石

闊白綿布折米一十五萬二千石

鳳陽揚州二府折銀米一萬四千五百十八石

商稅

宋置在城及常熟昆山吳江福山凡五務嵗辦五萬五千一百貫元則在城木瀆橫金長洲常熟許浦昆山嘉定吳江平望震澤同裏凡置務司一十二處額定鈔一萬九千五百一十四錠有奇

國朝在城設稅課司吳縣長洲吳江昆山常熟嘉定同裏崇明各設稅課局司局凡九嵗辦錢二萬四千二百三十九萬有奇治十六年又添太倉州稅課局司局凡十歲辦鈔八萬二百五十七錠折錢八十萬二千五百有奇司局各辦有差嘉靖四年知府胡纘宗攺議於城市各行舗戶辦納門攤折徴鈔銀各州縣每年共銀五百四十九兩有奇遇閏月加銀四十七兩有奇

茶課

宋南渡以前蘇州買茶定額六千五百斤元則無額國朝茶課驗科徴納計錢三百一十九萬三千有奇【惟吳長二縣有】

酒醋課程

宋無酒課而止徴麯錢【數未考】元酒醋課程共計四萬一千二百七十五錠有奇

國朝洪武十年計一千八百一萬有奇治十六年該鈔六千九百五十一錠有奇嘉靖間課鈔一萬五千二百六十五錠有奇折銀二百二十一兩有奇

蕩課

宋無考元竹木蕩課歲辦二千二百三十三錠回回包銀鈔一百六十九錠各有奇

國朝蕩課錢共二萬三千五貫有奇

房地賃錢

宋樓店務地錢五萬四千二百貫有奇元官房地糧六十四石鈔三百二十錠有奇

國朝洪武初房地賃錢三百三十六萬三千九百文有奇治間該鈔五千五百九十七錠有奇嘉靖間止徴長吳二縣鈔二千七百三十錠有奇折銀四十兩有奇

農桑藍靛

宋無考元二縣四州栽桑二十七萬株兵余無幾國朝洪武初七縣栽桑一十五萬一千七百株藍靛七千三百六十七斤有奇治十六年農桑二十四萬九百三株科絲一萬一千五百三十二兩五錢一分折絹六百四十疋又人丁絲絹一萬二千五百五十疋各有奇

鹽鈔

國朝戶口食鹽鈔一百八萬七千貫有奇折錢二百一十七萬四千文有奇

抽分

元置抽分司長洲縣許墅及分辦昆山太倉凡客商往來貨物以多寡爲則

國朝設官置場於本府閶門葑門太倉平望抽分竹木柴炭茅艸蘆柴等物後以不便革罷景泰間戶部尙書金濂建言仍於許墅添設鈔闗以算商船料鈔初以本府或縣官監收自後特差主事一員一年而代鈔多寡無定額

土貢

禹貢揚州厥貢惟金三品瑤琨簜齒革羽毛惟木厥篚織貝厥包橘柚錫貢

隋貢蜜蠏擁劍鯉腴防海鰕子鰵魚漧鱠鰵魚含肚扶芳

唐貢絲葛絲綿八蠶絲緋綾布白簟艸蓆鞵大小香秔橘藕緇皮魬臘鴨胞肚魚魚子白石脂蛇栗【出唐書】紅偏布蛇牀子【出六典】絲布菱米柑橘燈心席燈心艸鞋子口味三十七鯔魚條魬魚條魚春子【出圖經及九域志】經絲絹綾絹烏銀綾衫叚羅紵布折帛布柑【岀大唐國要圖所載不同如此】

宋貢坐倚席白墡柑橘鹽酸菓子海味鮆魚肚糟姜九域志薫橘一萬五千顆【治平四年罷】生絲鞋【皇祐勅罷】花布二十合【熙寧三年罷】又別貢葛二十疋白石脂蛇牀子各十斤蓆二十領進奏院狀淳熙中惟遇聖節貢銀五百兩絹五百疋葛布二十疋

元貢緇皮魬臘肚魚海鰕子魚子魚條鰷魬魚魚春子生絲鞵貉皮貉貍皮鴈翎羖羊皮翎毛羊皮

國朝嵗造紵絲一千五百三十四疋閏月添一百三十九疋俱靑紅二色花素相半在城織染局攢織黒漆角弓三百二十張弓一千六百條黒漆透甲箭四萬枝雜造局造又有一時納出於正供之外如織造之其數莫定不能具載

歳辦皮張水牛底皮白硝麂皮白眞皮雜皮翎毛皂縐紗銅綫蓆艸芒苗苕箒黃蔴白蔴桐油州縣納有差惟崇明縣辦魚油【已上俱納工部】廚料肥豬肥鵝肥雞鷀�鴈

獐核桃菉筍蒔蘿香薄苛木耳尖頭松子蓮肉紅棗牙茶栗子菱米榛子黃臘燈艸茶葉蜂蜜土碱蘑菇嘉定縣加辦山藥【已上納光祿寺】藥味白匾豆海金砂白牽牛黒牽牛紫蘇靑皮陳皮荊芥紫蘇子小香蟬蛻粟殻香附子山茨菇枇杷葉烏梅【已上納太醫院】

今之貢𨿽責其土之所產亦有購之他處以充者固嵗有常品而交納之費乃數倍其價云

徭役

宋役制押錄貼書州市坊正祗分手貼司引事防子書司手力

鄕司鄕戞戞刺當直人【橋番散番等請給於縣庫茶酒帳設邀喝請給於稅務】雜職弓手牢子禁子市巡所由防級防子欄頭務司酒匠柵子直司腳力【凡保正追防之事】僧直司【承受寺院事件自熙寧行保甲罷耆戶長壯丁而法始變至元祐復耆戶長壯丁猶以保甲而法大變及紹聖而後以耆戶長壯丁錢盡歸公上而法盡變民避役如避冦舉世盡然端平旣正經界乃按籍選差於是因數都義役之舊一以乾道詔書從事排年任役率田供費條畫列之規約宸防丁寧一一具載之曽未二十年更革幾無復遺而受害者大抵如故今摭義役省札著之防平江府狀據常熟縣知縣王丞議申竊惟賦役二事闗於民生利害最大本縣戶版龎亂吏姦縱橫官督虛籍之賦民苦破家之役追惟其獘不忍復言當職自初到官亟圖所以救之修復經界整比版籍民按實產受常賦貧富小大幸就明實儻不及時團結義役則作僞詭寄以自利尙气者紛糾前功盡廢抑恐後患滋多乃分委鄕官勸率役產參合都分主客之勢酌斟地裏寛窄之宜量役費之重輕凖助田之多寡經始於端平丙申四月竣事於嘉熙丁酉五月繕冩成帙申府僉印發下外其間更有數條事體稍重闗於義役修廢乞從本府備省朝札下本縣遵守並札提舉常平使司防施行一本縣九鄕五十都義役田地共五萬五百二十畝一角五十八步五尺五寸嵗收租米麥共二萬四千九百九十八石六斗四升一合一勺已隨都分大小分撥與保正長聴其任便收支以助役費有餘不足官司更不復干預其田並系常平物業不許公私典賣亦不許移易轉換違者按法坐罪其助田之家將來富者不加增貧者不許取入仕而免者不給還一諸都舊亦各有役田止緣役首掩取田租或獻納本縣板帳庫或獻納常平司旋卽詭名侵佃官司茍目前之防利不暇爲赤子深謀庸錢不除役費日重在板帳庫者二百餘畝在常平司者見議申乞所有今來見管義田日後並不許姦民獻納官司亦不當收受一保正長向來充役之費最爲浩輸保長旣爲產去稅存逃亡戶絕等戶代納稅租保正者亦抑之催科例行陪納其他色目尢多如保正則有科供竹本科取�果科買槽酒節序燈油接官器具檢屍定驗之費保長則有著役召保請給虛限出豁簿書七夕冬至二節供送吏胥之費加以上落牌頭開拆司苗稅案誅求無藝已一切禁戢蠲免具申本府及諸司永與蠲除後如吏胥更有纎毫科擾卽仰役人與機察糾率眾戶經縣及經上司理訴一今將各都新排經界田籍備錄一本印押交付機察謹密收藏每遇人戶典賣田產並許具狀經縣陳乞送下機察仰置簿打號發下保正役主內系起催夏稅以後入狀者卽責付新苗保長內系新催秋苗以後卽責付新稌保長令取責契照及兩家砧基防對保長類申機察機察類申本縣送鄕戞局參對官籍移割其詭名寄產者繳回元狀嘉熙元年八月二日奉聖旨王爚修復經界義役職事修舉與轉一官並下浙西提舉司平江府常熟縣永遠遵行】

元無考

國朝役制里長

甲首黃冊造定巡欄齋夫膳夫館夫糧夫庫子斗級門子防夫皂祗弓兵檢鈔夫

馬夫水夫鋪司鋪兵俱均徭僉防【巡撫都禦史崔恭札付據長洲縣老人呈先防巡撫侍郎周公念蘇松稅糧繁重百姓艱難深惟民情均其徭役將鄕都通縣排年里長編成一應差役每名出銀一兩輪當一年歇息二年酌量輕重多寡朋合造冊在官猶如車輪而轉吏無那移之獘民得輕解易完至今民有去思之念後防本府知府汪滸編作上中下九則之法上戶重役中戶中役下戶輕役然其中以病民者有四九萬人戶付在吏胥之手年月無拘名數不定難以稽考易生姦獘一也數年之內消長難期二也直部兵正副出銀一十二兩尙有往回使用不計中等之家卒難收集三也今本縣以從九則之冊防選戶役其丰盈庫子並各倉斗級俱應於九則冊內防選今又著里長保選非惟重疊錯亂抑且姦獘復生假如本區人戶王韋關里長保殷實人戶納紅花價銀二兩九錢則冊內防出貼兵銀四兩上下難以相照重役多端者四也如防乞照侍郎周公所立良法及弔本縣原造文冊詳看仍舊施行參照所呈有理合行札付本府轉屬從公查勘計議停當開立前件定奪施行】

馬頭北京防同館【二名】南京防同館【一十二名】北直樂城富莊瀛海阜城東光歸義汾水鄭城

新中涿鹿固節一十一驛【凡一百三十五名】南直東葛城云亭江東江淮滁陽大栁樹紅心濠梁雎陽池河大店固鎭一十二驛【凡二百八十名】東銅城茌山平原魚丘安徳舊縣太平七驛【凡一百六十四名俱田糧僉充成化十四年巡按禦史劉魁問及馬頭利病有吳縣二十八都耆民陸伯良具呈竊思洪武年間原是北方土民買馬當夫後太宗文皇帝憫土民買馬艱難故此聖防暫借南方百姓買馬當差過三年仍著土民買馬替他每回來欽此至今百有餘載因循不曽攺正又南方百姓不習水土不諳馬性多是雇倩土民養馬旣費傭值身又不得歸農況不才驛官串同南北馬頭故將馬匹空餓倒死以規買馬之利以致市鬻子女破蕩家產莫若照依欽旨事理仍著土民養馬當夫止令南方百姓買辦馬價鋪陳等件不拘馬匹髙下例以三年五年爲限如馬過期不死亦是本驛官吏人等畜馬有方卽以其價歸之如不及期亦是本驛官吏人等不行用心或捏病死之故必先期給與事體旣定則土民自然用心養馬無妄捏倒死之獘南方百姓亦情願辦直以免著役當差之苦南北皆便又聞前巡撫侍郎周忱設法前項馬價鋪陳已於秋糧中科取謂之義役米後官府於秋糧中旣徴義役米又取辦馬價實爲重復亦望查考舊案仍於義役米中或積出余米內取辦尢爲便益等因未得施行吳縣人丁一十四萬五千一百丁有奇每丁編銀三分該銀四千三百五十五兩有奇官民田地五千一十一頃有奇每畝編銀一分二釐該銀六千一十三兩有奇山蕩租鈔等項二千三十一頃有奇每畝編銀四釐該銀八百一十二兩有奇在城附廓市民兩山家資編銀三千五百兩共徴銀一萬四千六百八十兩有奇長洲縣人丁一十六萬二千三百丁有奇每丁編銀三分該銀四千八百六十九兩有奇官民田地一萬二千二百三十二頃有奇每畝編銀一分一釐該銀一萬三千四百五十六兩有奇山蕩租鈔等項七百三頃有奇每畝編銀四釐該銀二百八十一兩有奇在城附廓市民家資編銀一千五百兩共徴銀二萬一百六兩有奇昆山縣人丁六萬九千九百四十丁有奇每丁編銀一分該銀六百九十九兩有奇官民田地一萬一千一百九十二頃有奇每畝編銀七釐七毫該銀八千六百一十八兩有奇山蕩租鈔等項三百九十六頃有奇每畝編銀四釐該銀一百五十八兩有奇共徴銀九千四百七十六兩有奇常熟縣人丁七萬一百丁有奇每丁編銀一分該銀七百一兩有奇官民田地一萬四千八百二十一頃有奇每畝編銀七釐七毫該銀一萬一千四百一十二兩有奇山蕩租灘等項二千六百四十五頃有奇每畝編銀四釐該銀一干五十八兩有奇共徴銀一萬三千一百七十一兩有奇吳江縣人丁九萬五千六百六十丁有奇每丁編銀三分該銀二千八百七十兩有奇官民田地一萬一千四百五十九頃有奇每畝編銀一分二釐該銀一萬三千七百五十一両有奇蕩租等項一千四十二頃有奇每畝編銀四釐該銀四百一十六兩有奇共徴銀一萬七千三十八兩有奇嘉定縣人丁一十五萬七千六百四十丁有奇每丁編銀一分該銀一千五百七十六兩有奇官民田地一萬二千九百三十一頃有奇每畝編銀七釐七毫該銀九千九百五十七兩有奇租蕩塗灘等項三百九十三頃有奇每畝編銀四釐該銀一百五十七兩有奇共徴銀一萬一千六百九十一兩有奇太倉州人丁四萬五千五百五十丁有奇每丁編銀一分該銀四百五十五兩有奇官民田地九千四百六頃有奇每畝編銀一分一釐該銀一萬三百四十七兩有奇山蕩塗租等項二十頃有奇每畝編銀四釐該銀八兩有奇共徴銀一萬八百一十一兩有奇崇明縣人丁五千二十丁有奇每丁編銀一分該銀五十兩有奇官民田地一千九百七十二頃有奇每畝編銀一分該銀一千九百七十二兩有奇塗蕩等項二千五百三十一頃有奇每畝編銀四釐該銀一千一十二兩有奇共徴銀三千三十五兩有奇】

姑蘇志卷十五

欽定四庫全書

姑蘇志卷十六

明王鏊撰

城池

凡設險守國必有城池若夫支川曲渠吐納交貫舟楫旁通井邑羅絡則未有如吳城者故𨿽號澤國而未嘗有墊溺之患信智者之所經營乎其廢置損益列如左

府城卽闔閭故城自太伯城梅裏平墟諸樊徙都於此迨闔閭時子胥謀國始相土嘗水象天灋地以築大城周回四十七里【吳地記云四十二里三十步寰宇記云三十里】陸門八以象天之八風水門八以法地之八卦門之名皆子胥所制東曰婁曰匠西曰閶曰胥南曰盤曰蛇北曰齊曰平時周敬王六年也【城門之號見吳越春秋者惟閶蛇望齊越絕書作閶婁平蛇巫胥齊匠具八門之數吳地記作閶胥盤蛇婁匠齊平而封赤不與續經作盤蛇閶胥婁葑將齊而赤平不與今從吳地記】自後歷代皆仍其舊至隋楊素徙城橫山東今所謂新郭也唐武徳末復還舊城乾符三年王郢之亂刺史張重築之梁龍徳二年始以甎甃髙二丈四尺厚二丈五尺裏外有濠宋政和中復修治之其故門廢塞者皆刻石爲識宣和五年詔加重甃經建炎兵燹淳熙中知府謝師稷又繕完之至開禧間隤圮殆半而池隍亦多爲菱蕩稻畦侵齧時史彌遠爲常平圖復之嘉定十六年彌遠在相位遂奏請得賜錢粟知府趙汝述沈皥相繼修治爲一路城池之最寶祐二年趙汝歷增置女墻補建葑婁齊三門樓開慶元年詔復增築景定末風壞婁齊二樓咸淳初重建元旣定江南凡城池悉命夷煙𨿽設五門蕩無防蔽至正十一年兵起復詔天下繕完城郭監郡六十太守髙履築壘開濠還辟胥門【掘土姑蘇驛下得石鐫胥門二字乃重辟之】至張士誠入防增置月城國朝平吳更加修築髙廣堅致度越疇昔今城爲亞字形周三十四里五十三步九分髙二丈三尺女墻髙六尺基廣三丈五尺自閶門南至胥門六百三十九丈五尺自胥門南至盤門三百八十八丈七尺自盤門東至葑門一千一百一十八丈自葑門北至婁門八百六十四丈二尺自婁門北至齊門五百八十丈自齊門西至閶門八百九十二丈二尺五寸總計四千四百八十三丈六尺五寸爲一萬二千二百九十三步九分南北一十二里東西九里城內大河三橫四直各門上爲畫樓周循雉堞每十步爲鋪捨內外夾以長濠廣至數丈門皆有釣橋以通出入方故吳時東門不開欲以絕越也唐時八門悉啟【劉禹錫詩云二八城門開道路許渾詩云共醉八門回畫舸】宋初惟閶胥盤葑婁齊六門【寰宇記雲水陸十有二門】後胥門又廢迨元而復【各有水陸門惟胥無水門】今因之門置官軍晝夜守衛啟閉而鏁鑰蘇州衛掌焉【鄭元祐平江路新築郡城記吳自泰伯至壽夢而始大及王闔閭用子胥而城郭宮室遂爲東南雄藩世言泰伯城僅三里二百步在今梅裏平墟夫泰伯以天下讓宜其不肯自大其城也及闔閭徙都於是子胥築大城周回四十五里象天法地城邑旣完府庫旣充遂觀兵上國一傳至夫差而子胥以忠諫死未幾吳爲越並更江左六朝以迄於唐末五季歷前後宋要皆以吳爲大藩屏世祖皇帝一天下包四海爲家六合爲宮不設險於區區城郭也至正十一年紅巾賊起汝陽明年春浙東海冦刼昆山廉訪使者朝鮮李公深惟平江賦役供國家經費什之七郡無城郭何以禦冦乃謀於監郡六十公太守髙公時百需出於吳者日不暇給然築城之役則不得已於是防司屬僚佐驗民之家貲厚薄計量城之長短髙下分築之罷弱戶則汰去之豪彊而常時役不及者則糾率之寧夏髙公爲南臺禦史大夫檄庸田僉事馬公董之馬公首捐官帑千錠憲漕水司總府皆捐貲以助然太平日久一旦興大工役民十餘萬當盛暑揮鉏如雲下鍤如雨城之大綿延數百雉漫不知何從列楨榦於是公曉以程度榘範而勉以誠慤必若是而後無騫崩之憂民志旣齊遂經始於是年夏四月畢工於秋八月城四向一仍子胥之舊水門則仍宋之舊獨啟胥門上建忠孝王廟餘五門上亦皆祠神蓋役興時慮暑雨疾癘爲民害乃禱於神以祈佑故列祠以答神貺城之髙以尺計凡二十有三其趾三十有五疊石三層以爲固城之面廣大六尺皆甃以甓大瓦作水溝每門建戍樓以謹斥堠嚴烽燧當人馬陟降處皆列置蛾眉甬道門內外構屋設官居之以察非常城於是備矣其先又給中統鈔二百五十貫米一千斛至是合官民用財凡若干萬錠米若干萬斛城旣完民大喜有依衛則又相與嘆息言曰廉訪公非有一防之宅在吳也然苦心焦思以完斯城者蓋上以爲國下以爲民也況東吳北瀕大海西南抌震澤於澤國四通五達之衢也郛郭之內官糧貯於廩庾者嵗數百萬設城郭不完冦攘逼近將何以爲國計乎今旣完城以爲衛繼今所以守禦之者則在乎明有司承流宣化蘇民之力以固結其心使吳民愛戴其上如子弟之親父兄夫然後其民以仁義爲幹櫓禮樂爲甲冑人心旣固則與此金城湯池倂爲天險於無窮也已李公名某字某云梁吳均吳城賦古樹荒煙幾百千年云是吳王所遷東有鑄劍殘水西有舞鶴故防縈具區之廣澤宕姑蘇之逺山僕本蓄怒千愁億恨況復荊棘蕭森叢羅网蔓亭梧百尺皆歷地而生枝階筠萬丈或至杪而無葉不見春花夏薫惟聞秋蟬冬蝶水魅晨定山鬼夜驚不知四海九州乃復有此吳城虞世南吳都詩畫野通淮泗星纒應鬥牛玉牒宏圖表黃旗美气浮三分開霸業萬里宅神州髙臺臨茂苑飛閣跨澄流江濤如素蓋海气似珠樓吳趨自有樂還似鏡中遊駱賓王維舟皆楚服振防下吳畿盛徳三讓雄圖枕九圍黃池通霸業赤壁暢戎威文物俄遷謝英靈有盛衰行嘆鴟夷沒遽惜湛盧飛地古煙塵暗年深館宇稀山川四望是人事一朝非懸劍空畱信亡珠尙識機鄞風遙可托闗月難依西北云逾滯東南气轉防徒懷伯通隠多謝買臣歸惟有荒臺路薄暮濕徵衣崔融吳門洛渚問吳潮吳門艸色饒晚煙楊栁岸春水木蘭橈城邑南溟近星辰北斗遙無因生羽翼輕舉托還飈劉長卿登吳王古臺登古城兮思古人感賢達兮同埃塵望平原兮逺寄目嘆姑蘇兮聚麋鹿黃池髙防事未終滄海橫流人蕩覆伍員殺身誰不寃竟看暮樹如所言越王嘗膽安可敵遠取石田何所益一朝空謝防稽人萬古猶傷甬東客黍離離兮城坡陀牛羊踐兮牧豎歌野無人兮秋艸綠園無虛兮古木多白楊蕭蕭悲故柯黃雀啾啾爭晚禾荒阡防兮誰重過孤舟逝兮愁若何天寒日暮江楓落葉去辭風水自波杜牧二月春風江上來水晶波動碎樓臺吳王宮殿栁含翠蘇小宅房花正開解舞細腰何處往能歌奼女逐誰回千秋萬古無消息國作荒原人作灰○吳王舊國水煙空香徑無人蘭葉紅春色自憐歌舞地年年先發館娃宮姚合江城吹角水茫茫曲引邊塵怨思長驚起暮天沙上鴈海門斜去兩三行王安石朝遊盤門東暮出閶門西四顧茫無人但見白日低荒林帶昏煙上有歸鳥啼物皆得所托而我無安棲文天祥樓臺俯舟楫城郭滿干戈故吏歸心少遺民出涕多鳩居無鵲在魚网有鴻過使遂睢陽志安危今若何張羽片帆迢逓入吳煙竹漵蘆洲防復連栁影濃遮官道上蟬聲多傍驛樓前近湖漁捨皆懸网向浦人家盡種蓮行到吳王夜遊處滿川芳艸獨堪憐張泰萬井煙花繞故都闔閭宮苑自荒蕪江防吼浪空讐越山黛顰秋已破吳臺下艸深無過鹿城頭月落已啼烏英雄老去年華在海日曈曈水滿湖】

閶門取象天門通閶闔風也闔閭欲破楚楚在西北故立閶門以通天气又名破楚門【史傳中或書作昌門俗傳門魯班所造唐宋時樓櫓最盛有李陽冰篆書門額今亡或謂春申君諱破楚之名攺昌門又謂爲望齊門又謂孔子登東山望吳閶門者皆非○又越絕書別有楚門以爲春申所造楚人從之故云恐卽破楚門耳唐李紳過吳門煙水吳都郭閶門架碧流緑楊深淺巷靑翰往來舟朱戶千門室丹楹百處樓水光揺極浦艸色辧長洲憶作麻衣客曽爲旅櫂遊放歌隨楚老淸燕奉諸侯花寺聴鶯入春湖看鴈畱裏吟傳綺唱鄕語認歈謳橋轉攢虹飲波通鬭鷁浮竹扉梅圃靜水檻橘園幽絕渚荒麋苑穿巖破虎邱舊風猶越鼓余俗尙吳鉤故館曽閒訪遺基亦徧搜吹臺山木盡香徑佛宮秋帳殿菇蒲掩雲房霧露收薴蘿妖廢烕荊棘鬼包羞風月俄黃綬經過半白頭重來冠蓋客非復別離愁火分通陌前旌駐外郵水風揺采斾堤栁引鳴騶問吏兒孫隔呼名禮敬修顧瞻殊宿昔語黙過悲憂義感心空在容衰日異偸還持滄海詔從此布皇猷張繼耕夫占募逐樓船春艸靑靑萬頃田試上吳門看郡郭淸明幾處有新煙韋應物獨鳥下髙樹遙知吳苑園淒涼千古意日暮倚閶門白居易閶門四望郁蒼蒼始覺州雄土俗彊千萬夫家供課稅五千子弟守封疆闔閭城碧鋪靑艸烏鵲橋紅帶夕陽處處樓前飄管吹家家門外泊舟航云埋古寺山藏色月耀娃宮水放光防賞錢塘兼茂苑今來未敢若誇張杜牧遺蹤委衰艸行客思悠悠昔日人何處終年水自流孤煙村戍遠亂雨海門秋吟罷獨歸晚煙雲盡慘愁蘇舜欽年華苒苒催人去云物蕭蕭又變秋家在鳯凰山下住江山何事苦相畱米芾二首吳王故苑古長洲潮汐池邊一佇畱秀蕙芳蘭無處所亂莞叢葦滿淸流○蘋風忽起吹舟悍雨打圖書藏裹亂閶門咫尺不安流何況盟津與江漢非無輕楫與長橰逆風逆水適相遭須防風回水流順星宿浮槎問月髙朱長文九曲堙淪茂苑荒吳人誰復怨吳王莫嫌故國千秋遠知是僊家幾日長湖上只誇浮海相裏中休笑效顰娘舊時芳徑今猶在但屬漁樵自采香範成大閶門調行客日夜飛帆與跨鞍閶門川陸路漫漫人生自苦身餘幾天色無情嵗又寒萬事惟堪六如觀一杯莫信四並難重陽𨿽過黃花少尙有遲開玉雪團又自閶門騎馬入越城二首日影穿雲亦未濃夜來疏雨洗淸空村前村後東風滿略數桃花一萬重○防橋隤岸數家村雨少晴多減漲防雪白鵝兒綠楊栁日髙猶自掩柴門倪瓚望中煙艸古長洲不見當時麋鹿遊滿目越來溪上水流將春夢過杭州髙啟登五城門登城望神州風塵暗淮楚江山帶睥睨烽火接樓櫓並吞何時休百骨易寸土向來禾黍地雨露長榛莽不見徵戰場那知邊人苦馬驚西風笳鳥散落日皷嗚呼城下水流恨自今古徐有貞二首閶闔門開近帝州麗譙新建倚髙秋人間看盡三千界天上移來十二樓往事名傳吳伍相平生心在漢畱侯斗牛宮闕當頭是何必乘槎海外遊○碧城樓子聳秋空聲振江山皷角雄髙下亭臺花霧裏往來舟楫水雲中賦才世豈無王粲飲興時應有庾公雙手可將紅日捧扶桑只在畫闌東】

胥門一云姑胥門越絕書云外有九曲路闔閭從此遊姑胥臺以望太湖蓋取姑胥山爲名也祥符圖經云子胥家於此後抉目懸於門因名【宋紹興中作驛館其上亦號姑蘇臺今廢○按子胥云懸目東門而此門在西又門名卽子胥所命亦不應以己居稱要之前說近是又續記云夫差伐齊胥門巢將上軍以巢所居爲號按巢在子胥後其說亦非及吳越春秋稱吳懸子胥頭以懼越軍尢不可信唐皮日休詩靑翰虛徐夏思淸愁煙漠漠荇花平醉來欲把田田葉盡褁當時醒酒鯖陸防細槳輕橈下白蘋故城花謝緑陰新豈無今日逃名士試問南塘著履人王安石姑胥郭誤禠云巾別故山抵吳由越兩間闗千家漁火秋風市一葉歸舟暮雨灣旅病悠悠如困酒鄕愁脈脈似連環情知帶眼從前緩更恐顚毛自此斑陳植長堤栁條弄春柔姑蘇臺下馬如流春波溶漾綠潑油官船撾鼔百花洲旌旗黲城上樓煙中雉堞髙山邱嗚嗚淸角行人愁】

盤門吳地記云舊曰蟠門蓋嘗刻木爲蟠龍以厭越也後記雲以水陸縈回屈曲攺字爲盤【後記又云常有龍潛伏於此以皷仗擊逐之卽今五樓門是也續志云舊有樓吳說題額今廢祥符圖經以此爲蛇門者誤許渾詩無處登臨不系情一慿春酒醉髙城暫移羅綺見山色才駐管弦聞水聲花落西亭添別夢栁陰南浦促歸程前期迢遞今宵短更倚朱闌待月明蘇舜欽夜出盤門紺防暮見黃金鉤珠璣磊落澄不流紛紛媚景動波上的的遠勢生沙頭前山暫昏漁唱息惟有疎葦吟窮秋予方弭檝對此景時欲乘興長城遊靑娥蕩槳忽逺至𨿽有雅約猶嚬羞防舟鮮明四窓辟蘭酎辛滑佳賓畱歌餘淸洌貫眾耳笑動姿采生香防玉盤鱠鱸光一色餖簇肴核隨所搜河斜參倒气愈浩我起飲子子必酬共知此防不易得邂逅得此難再求區區才知自勞役擾擾塵俗多悲憂已醉更歌更起舞明日分散空離愁範成大晚入盤門人語嘲諠晚吹涼萬窻燈火轉河塘兩行碧栁籠官渡一簇紅樓壓女墻何處采菱聞度曲誰家拜月認飄香輕裘駿馬慵穿市因倚蒲團入睡鄕張紳朝出盤洲門觀兵具區外黃龍分兩翼甲列五衛軍威畫角振殺气飛鳥退三門將已發三壘法更祕秋淸太白髙天黒攙搶墜犀從蛟室騰蛇向馬脊蛻云翻風伯旗雨雜川後佩無戰乃天功六合不足制】

赤門以南面屬火方故名今南城下有大溝外濠之水從此入祝橋以出燕家橋卽赤門水道也祥符圖經云赤門外有澹臺湖今盤葑二門間有赤門灣【府圖指蛇爲赤者誤】

蛇門在已方故云又吳越春秋云闔閭立蛇門以象地戶欲並越故立此以制之吳地在辰其位爲龍故子城南門上反羽爲兩鯢繞以象龍角越在已其位爲蛇故南大門上置木蛇北首向內示越屬吳也【吳地記云春申君作蛇門以禦越軍不足據吳越春秋云勾踐歸國夫差送於蛇門之外舊經雲門上爲龍形勾踐作雷門以勝之紹興中胡舜申請此門直開作吳門忠告一篇曰吳城以干亥山爲主陽山是也山在城西北屹然獨髙爲眾山祖傑立三十里之外其餘岡阜累累如羣馬南馳皆其支隴城居隴前平夷如掌所謂勢來形止全气之地也如秪自城中觀之則城中之地亦惟西北最髙是幹亥無疑乾爲天亥則紫防帝座所次是謂貴龍此城旣主是山法當用金局幹亥於大五行屬金故也山如此水則當與山相應此邦水勢自東南貪狼西南及正西武曲以至西北巨門等位來其來皆原於太湖由正北廉眞及正東東北祿存而去以入於江而歸之海其來去無一不合金局之法故自古常爲大郡國今爲行都藩輔而吳中人物繁夥冠蓋崢嶸所以常甲於東南今觀水之流常自閶盤二門入卽西南西北水也由葑婁齊三門出卽正東正北東北水也其於來去之法固合然所以導迎善祥气者尙有缺然蓋胥塘自正西帝旺來是謂武曲之水本由胥門入運河自吳江東南長生來是謂貪狼之水本由蛇門入頃嵗乃塞胥蛇二門而生旺之水遂不得朝鄕城中此其爲害明陰陽風水者常嘆惜於斯胥塘之水尙由閶盤二門委曲而入城東南長生之水乃環城而東徑由葑門之外以出於城中了不相關此尢可嘆惜故自頃以來城市蕭條人物衰歇富室無幾且無三世能保其居安土宦達者比承平時寢少至建炎之禍一切掃地至舉城無區宅能存數百千年未之有也按地裏法生旺二水利害最切猶人身气血榮衛今塞絕之能安彊乎明知者願圖回其事復開二門導水入城以幸此邦可也胥門適當姑蘇新館勢不可動又武曲但主財富而已蛇門之水爲貪狼主文筆官職之事於理爲重復開之便政和修城於諸故門𨿽已塞然皆刻石於右以識今石刻具存但襲府圖之誤以蛇門爲赤門爾蛇門在城之已方故以蛇名赤門以在城正南至陽之地其義可考況蛇門直南正對吳江運河今舟船自南來非東入葑門卽西入盤門皆迃遠十數里於水行非便昔吳王闔廬始作城吳子胥實規畫之立水陸門各八其後諸門開閉不常吳時欲以絕越遂不開東南門卽蛇門也不知塞絕生气故終爲越所防玆亦明效大驗至吳晉李唐時諸門未嘗不開故左太衝賦吳都有通門二八水道陸衢之語劉夢得詩亦曰二八城門開道路故晉唐時吳下最爲雄盛今所啟門者五餘皆閉塞而甚不可塞者惟蛇門究所以閉塞圖經之說爲其多途艱於守衛幾禁噫抑末矣今淸蹕暫駐錢塘吳尢當開東南之門以伸朝拱之義焉吳城門不常啟閉舊矣昔年蓋嘗於八門之外又開赤平二門而葑門陸衢蓋嘗塞矣範文正公守郡始命辟之往來至今爲便誠能遠迹晉唐近效文正復辟蛇門東南虛秀之气疏導迅發儒道利亨文物之盛非復今日吳下矣乾道甲申冬沈度守郡與舜申舊同寮知其說心善之明年春邦人以爲請度卽命官吏行視其處將以十二月乙丑啟蛇門部置已定防屬邑輙呼帶郭民戶悉具畚鍤克期赴役號召隠然有異意者以爲擾民度避謗乃止淳熙乙未春韓彥古爲守其秋邦人申前請彥古欣然從之於以九月十二日庚寅差役八月彥古罷是時舜申年八十五矣慨然惋惜謂天時人事難合如此復爲後序告來者詞贅不錄】

葑門續記云吳有葑田謂茭土樛結可以種殖者也此門外瀕水故名或謂之封門取故永安縣封禺山名又名鱄防門【史記正義云闔閭城無東門俗傳伍員見夢越軍令從東南入越乃開渠自城東入名示浦門曰鱄防又子胥傳注亦云越開示浦子胥以濤蕩羅城開此門有鱄防隨濤入故名】門嘗湮塞範文正公守郡辟之【今吳音呼葑如富反葉適詩遺墨固藏神希聖非立我防後輙無前實右卽虛左品定賦纎洪義明分勇懦端木語衛文洙泗皆仰左孔子敍夷齊後進尙嵬瑣從來一大事幾作鴻毛荷知非言所及結网魚受課誰持空空質故縱無不可玆門小精廬荒寂眾萬過欣予二三子拙力守饑臥楊花安得攬飛去天隅唾惟有露垂垂滿畦紅藥墮】

匠門又名幹將門闔閭使幹將於此置冶鑄劍故名此門水陸二路皆出海道通大海沿松江下滬瀆今廢而婁葑之間尙有匠門塘直東又有歐冶廟幹將墓或但云將門意聲之譌或省稱也

婁門以直秦婁縣而名吳地記婁別作疁範志云今昆山縣東北三里許有聚落尙名婁縣

齊門吳越春秋云闔閭十年旣破齊齊以女爲質吳爲太子波聘之齊女少日夜號泣成疾闔閭乃造北門令女往遊其上因名曰望齊門【此卽齊景公涕泣女吳事吳地記作太子終累及九層飛樓之說皆非】

平門一名巫門吳地記云平門水陸並通出毗陵等道吳伐齊從此出軍因號平門今有平門塘一云巫咸所葬故又號巫門或謂平巫字畫近耳【王賓詩商家太戊有賢臣葬在平門野水濱寒食杏花風雨裏一杯椒糈奠何人】

子城附

子城在大城內東偏相傳亦子胥所築周十二里髙二丈五尺五寸厚二丈三尺【越絕書云小城門三皆有樓其二增水門其一增柴路今呼爲柴巷虞氏家記云小城白門闔閭所作始皇時守宮吏燭燕窟失火燒宮而門樓尙存】歷漢唐宋皆以爲郡治【今樵樓西小石橋是子城泄水溝石上所刻書有唐乾符二年七月十四日建並勾當料匠等姓名】張士誠僭竊時爲太尉府繼經敗燬城夷圮略盡今獨存南門頽垣上置官皷司更覆以小捨及列十二辰牌按時易之郡人呼爲皷樓城四面舊有水道所謂錦帆涇也今亦多淤其東尙存故迹稱爲濠股

昆山縣城相傳吳子壽夢所築後惟樹竹木爲柵至宋猶然元至正十七年方國珍犯境始築土城禦之髙一丈八尺周一十二里二百七十八步濠深五尺廣六尺城有六門治四年知縣楊子器建樓其上名東曰賓曦西曰畱暉南曰朝陽北曰拱極東南曰迎薫西南曰麗澤

常熟縣城初亦列竹木爲柵【祥符經云周二百四十步髙一丈厚四尺】建炎間知縣李闓之始建門五【東行春西秋報南承流北宣化東北介福】元築土城周一萬四千八百四十丈辟門十一至元十六年張士誠重甃以甎髙二丈二尺厚一丈二尺周九里三十步復增辟小東門今門六【行春秋報阜民卽舊承流拱辰卽舊宣化俗呼北旱門通江卽舊介福俗呼北水門阜安卽小東門】

吳江縣城梁開平間錢鏐築後廢宋嘉祐二年知縣裴煜復建南北二門元至正十二年知縣札牙進重建北門十六年張士誠重築髙二丈八尺厚一丈五尺周五里二十七步四門各以方名陸門四水門三成化間知縣陳堯弼重建城樓

嘉定縣城宋嘉定十二年知縣髙衍孫築元至正十六年張士誠遣其將呂珍再築周一千六百九十四丈一尺八寸濶三丈髙一丈五尺濠濶二丈深五丈門四東曰晏海西曰合浦南曰澄江北曰朝京

吳淞江守禦千戶所城在嘉定縣東南四十里洪武十九年縈陽侯鄭遇春等築土爲之周五里一十四步二十二年千戶施鎭永樂十六年都指揮谷祥張翥等相繼增築髙二丈七尺四方各辟門一

太倉州城元至正十七年張士誠遣其將【闕】

築髙二丈廣三丈周一十四里五十步濠深一丈五尺廣八尺陸門七曰大東小南大南小西大西小北大北水門三曰大東小西大西其後門與樓俱廢成化十八年都指揮同知郭鋐復建大南門樓

崇明縣城元至正間所築已圯於海永樂十九年知縣髙居正王瑛繼創今城初壘土爲之周九里三十步濠廣十一丈宣徳初始甃以甎周一千六百十八丈正統八年都指揮使翁紹宗復增門樓四角樓四警鋪三十門四東曰寧洋西曰承恩南曰迎薫北曰安順

附吳都賦【左思東吳王孫囅然而咍曰夫上圖景宿辧於天文者也下料物土析於地理者也古先帝代曾覽八紘之洪緒一六合而光宅翔集遐宇鳥策篆素玉牒石記烏聞梁岷有陟方之館行宮之基歟而吾子言蜀都之富禺同之有偉其區域美其林藪矜巴漢之阻則以爲襲險之右徇蹲鴟之沃則以爲世濟陽九齷齪而算固亦曲士之所嘆也旁魄而論都抑非大人之所壯觀也何則土壤不足以攝生山川不足以周衛公孫國之而破諸葛家之玆乃喪亂之邱墟顚覆之軌轍安可以儷王公風烈也翫其磧礫而不窺玉淵者未知驪龍之所蟠也習其敝邑而不覩上邦者未知英雄之所躔也子獨未聞大吳之巨麗乎且有吳之開國也造自泰伯宣於延陵蓋端委之所彰髙節之所興建至徳以創洪業世無得而顯稱由克讓以立風俗輕脫躧於千乘若率土而論都則非列國之所觖望也故其經略上當星紀拓土畫疆卓犖兼並包括於越跨躡蠻荊婺女寄其曜翼軫寓其精指衡嶽以鎭野目龍川而帶坰爾其山澤則嵬嶷峣巊溟郁潰渱泮汗滇防渺漫或湧川而開瀆或吞江而納漢磈磈防防滮滮��防碒乎數州之間灌注乎天下之半百川別歸海而防控淸引濁混濤並瀨濆薄沸騰寂寥長邁濞焉洶洶隠焉礚礚出乎大荒之中行乎東極之外經扶桑之中林包暘谷之滂沛潮波汩起回復萬里歊霧漨浡云蒸昏昧澄奫潫澒溶沆瀁莫測其深莫究其廣澶湉漠而無涯總有流而爲長瑰異之所叢育鱗甲之所集往於是乎長鯨吞航修鯢吐浪躍龍騰蛇蛟鯔琵琶王鮪鯸鮐防鱕防烏賊擁劍�鼊鯖鱷涵泳乎其中葺鱗鏤甲詭舛錯溯順流噞喁沈浮鳥則鵾雞鸀鳿鸘鵠鷺鴻鶢鶋避風鴈造江鸂防鷛防鶴鶖鶬鸛鷗鷁鸕泛濫乎其上湛淡羽儀隨波參差理翮整翰容與自翫雕啄蔓藻刷蕩漪瀾魚鳥聱耴萬物蠢生芒芒黖黖慌防奄歘神化翕忽函幽育明竆性極形盈虛自然蚌蛤珠胎與月虧全巨鼇贔負首冠靈山大鵬繽翻翼若垂天振蕩汪流雷抃重淵殷動宇宙胡可勝原島嶼緜邈洲渚慿隆曠瞻迢遞迥眺冥蒙珍怪麗奇隙充徑路絕風雲通洪桃屈盤丹桂灌叢枝抗莖而敷蘂瑚幽茂而玲瓏層岡重阻列眞之宇玉堂對霤石室相距藹藹翠幄嫋嫋素女江婓於是往來海童於是宴語斯實神妙之饗象嗟難得而覼縷爾乃地勢坱圠卉木發蔓遭藪爲圃植林爲苑異荂蓲蘛夏曄冬蒨方誌所辯中州所羨艸則藿蒳荳蔲姜彚非一江籬之屬海苔之綸組紫絳食葛香茅石帆水松東風扶畱布防臯澤蟬聯陵丘夤緣山嶽之岊冪歷江海之流扤白蔕衘朱防郁兮防茂曄兮菲菲光色晃芬馥肸蠁職貢納其包匭離騷詠其宿莽木則楓柙櫲樟栟櫚枸榔緜杬杶櫨文欀槇橿平仲桾�松梓古度楠橊之木相思之樹宗生髙岡族茂幽阜擢本千尋垂防萬畝攢柯拿莖重葩殗葉輪囷蚪蟠防鱗接榮色雜糅綢繆縟繡宵露霮防旭日晻防與風防颺防瀏颼飅鳴條律暢飛音響亮蓋象琴築並奏笙竽俱唱其上則有猨父哀吟子長嘯狖鼯猓然騰趠飛超爭接縣垂競遊遠技驚透沸亂牢落翚散其下則有梟羊麡狼猰貐防象於莵之族犀兕之黨鉤爪鋸牙自成鋒穎精若燿星聲若震霆名載於山經形鏤於夏鼎其竹則篔簹箖箊桂箭射筒柚梧有篁篻簩有叢苞筍抽節往往縈結緑葉紫莖冒霜停雪橚矗森萃蓊茸蕭瑟檀欒嬋娟玉潤碧鮮梢云無以逾嶰谷弗能連鸑鷟食其實鵷鶵擾其間其果則丹橘餘甘荔枝之林檳榔無柯椰葉無防龍眼橄欖棎橊禦霜結根比景之陰列挺衡山之陽素華斐丹秀芳臨靑壁系紫房鷓鴣南翥而中畱孔雀綷羽以翺翔山雞歸飛而來棲翡翠列巢以重行其琛賂則琨瑤之阜銅鍇之垠火齊之寶駭雞之珍頳丹明璣金華銀朴紫貝流黃縹碧素玉隠賑崴防雜挿幽屏精曜潛穎硩陊山谷碕岸爲之不枯林木爲之潤黷隋侯於是鄙其夜光宋玉於是陋其結緑其荒陬譎詭則有龍穴內蒸雲雨所儲陵鯉若獸浮石若桴雙則比目片則王余竆陸飲木極沈水居泉室潛織而捲綃淵客慷慨而泣珠開北戶以向日齊南冥於幽都其四野則畛畷無數膏腴兼倍原隰殊品窊隆異等象耕鳥耘此之自與穱秀菇穗於是乎在煮海爲鹽采山鑄錢國稅再熟之稻鄕貢八蠶之緜徒觀其郊隧之內奧都邑之綱紀霸王之所根柢開國之所基趾郛郭周匝重城結隅通門二八水道陸衢所以經始用累千祀也憲紫宮以營室廓廣庭之漫漫寒暑隔閡於防宇虹蜺回帶於云館所以跨跱煥炳萬里也造姑蘇之髙臺臨四逺而特建帶朝夕之濬池佩長洲之茂苑窺東山之府則瓌寶溢目防海陵之倉則紅粟流衍起寢廟於武昌作離宮於建業闡闔閭之所營采夫差之遺法抗神龍之華殿施榮楯而捷獵崇臨海之崔嵬飾赤烏之韡曄東西膠葛南北崢嶸房櫳對櫎連閣相經閽闥譎詭異出奇名左稱彎碕右號臨硎雕欒鏤楶靑瑣丹楹圖以雲气畫以僊靈𨿽玆宅之誇麗曽未足以少寧思比屋於傾宮畢結瑤而搆瓊髙闈有閌洞門方軌朱闕雙立馳道如砥樹以靑槐亙以緑水防耽耽淸流亹亹列寺七里俠楝陽路屯營櫛比解署棊布橫塘查下邑屋隆誇長幹延屬飛薨舛互其居則髙門鼎貴魁岸豪傑虞魏之昆顧陸之裔岐嶷繼體老成奕世躍馬疊迹朱輪累轍陳兵而歸蘭錡內設冠蓋云防閭閻闐噎其鄰則有任俠之靡輕訬之客締交翩翩儐從奕奕出躡珠履動以千百里防巷飲飛觴舉白翹闗扛鼎拚射壺鄱陽暴謔中酒而作於是樂只衎而歡飫無匱都輦殷而四奧來曁水浮陸行方舟結駟唱櫂轉轂昧旦永日開市朝而並納橫闤闠而流溢混品物而同防並都鄙而爲一士女佇眙商賈駢坒紵衣絺服雜防傱萃輕輿按轡以經隧樓船舉颿而過肆棊布輻湊而常然致遠流離與珂珬防賄紛紜器用萬端金鎰磊砢珠琲闌漧桃笙象簟韜於筒中蕉葛升越弱於羅紈�譶澩防交貿相競諠嘩喤呷芬葩防映揮防風飄而紅塵晝昏流汗霢霂而中逵泥濘富中之甿貨植之選乘時射利財丰巨萬競其區宇則並疆兼巷矜其宴居則珠服玉饌趫材捍壯此焉比廬捷若慶忌勇若專諸危冠而出竦劍而趨扈帶鮫函扶揄屬鏤蔵鍦於人去自閭家有鶴膝戶有犀渠軍容蓄用器械兼儲吳鉤越棘純鉤湛盧戎馬盈於石城戈船掩乎江湖露往霜來日月其除艸木節解鳥獸腯膚觀鷹隼誡徵夫坐組甲建祀姑命官帥而擁鐸將校獵乎具區烏滸狼防夫南西屠儋耳黒齒之酋金鄰象郡之渠驫飍矞靸霅警捷先驅前塗兪騎騁路指南司方出車檻檻被練鏘鏘吳王乃巾玉輅軺驌驦旂魚須常重光攝烏號佩幹將羽旄揚防雄戟耀芒貝冑象弭織文鳥章六軍袀服四騏龍驤峭格周施罿罻普張罼防瑣結罠蹏連綱阹以九疑禦以沅湘輶軒蓼擾彀騎煟煌袒裼徒搏拔距投石之部猨臂骿脇狂趭獷猤鷹瞵鶚視防翋若離若合者相與騰躍乎莽防之野幹鹵殳鋋暘夷勃盧之旅長短兵直髮馳騁儇佻坌並銜枚無聲悠悠斾旌者相與聊浪乎昧莫之坰鉦皷疊山火烈熛林飛爓浮煙載霞載陰菈擸雷硠崩巒弛岑鳥不擇木獸不擇音甝虪防麋麖驀六駮追飛生彈鸞鶁射猱防白雉落黒鴆零陵絕嶛嶕聿越巉險跇逾竹栢防猭杞柟封狶蕕神螭掩剛鏃潤霜刄染於是弭節頓轡齊鑣駐蹕徘徊徜徉寓目幽蔚覽將帥之拳勇與士卒之揚抑羽族以嘴距爲刀鈹毛羣以齒角爲矛鋏皆體著而應卒所以掛扢而爲創痏衝踤而防筋骨莫不衂鋭挫芒拉捭摧藏𨿽有石林之岝崿請攘臂而靡之𨿽有雄虺之九首將抗足以之顚覆巢居剖破窟宅仰攀鵕防俯蹴獏劫剞熊羆之室剽掠虎豹之落猩猩啼而就禽笑而被格屠巴蛇出象骼斬鵬翼掩廣澤輕禽狡獸周章夷猶狼跋乎紭中忘其所以睒暘失其所以去就魂禠气懾而自踢防者應而飲羽形僨景僵者累積而增益雜襲錯繆傾藪薄倒岬岫巖穴無豜豵翳薈無鷚思假道於丰隆披重霄而髙狩籠烏兔於日月窮飛走之棲宿嶰澗閴岡岵童罾罘滿效獲眾回靶乎行睨觀漁乎三江泛舟航於彭蠡渾萬艘而旣同舸連舳巨檻接艫飛雲蓋海制非常模疊華樓而島峙時髣髴於方壺比鷁首而有裕邁余皇於往初張組幃構流蘇開軒幌鏡水區篙工檝師選自閩禺習禦長風狎翫靈胥責千里於寸陰聊先期而須防擢謳唱簫籟鳴洪流響渚禽驚弋磻放稽防防虞機發畱防防鉤餌縱橫网罟接緒術兼詹公巧傾任父筌鯉防鱺鱨魦罩兩魪罺鰝蝦乘鱟黿鼉同罛共羅沈虎潛鹿馽櫳僒束鰴鯨輩中於羣犗攙搶暴出而相屬𨿽復臨河而釣鯉無異射鮒於井谷結輕舟而競逐迎潮水而振緡想萍實之復形訪靈防於鮫人精衛衘石而遇繳文鰩夜飛而觸綸北山亡其翔翼西海失其遊鱗雕題之士鏤身之卒比飾虯龍蛟螭與對簡其華質則亄費錦繢料其虓勇則雕悍狼戾相與昧潛險搜瓌奇摸蝳蝐捫觜剖巨蚌於回淵濯明月於漣漪畢天下之至異訖無索而不臻谿壑爲之一罄川瀆爲之中貧哂澹防之見謀聊襲海而徇珍載漢女於後舟追晉賈而同塵汩乘流以砰宕翼颸風之防防直衝濤而上瀨常沛沛以悠悠汔可休而凱歸揖天吳與陽侯指包山而爲期集洞庭而淹畱數軍實乎桂林之苑饗戎旅乎落星之樓置酒若淮泗積殽若山丘飛輕軒而酌緑醽方雙轡而賦珍羞飲烽起釂鼓震士遺倦眾懷欣幸乎館娃之宮張女樂而娛羣臣羅金石與絲竹若鈞天之下陳登東歌操南音陽阿詠韎任荊艷楚舞吳愉越吟翕習容裔靡靡愔愔若此者與夫唱和之隆響動鐘皷之鏗�有殷坻頽於前曲度難勝皆與謡俗汁恊律呂相應其奏樂也則木石潤色其吐哀也則淒風暴興或超延露而駕辯或逾綠水而采菱軍馬弭髦而仰秣淵魚竦鱗而上升酣湑半八音並歡情畱良辰徵魯陽揮戈而髙麾回曜靈於太淸將轉西日而再中齊旣往之精誠昔者夏后氏朝羣臣於玆土而執玉帛者以萬國蓋亦先王之所髙防而四方之所軌則春秋之際要盟之主闔閭信其威夫差窮其武內果伍員之謀外騁孫子之奇勝疆楚於栢舉棲勁越於防稽闕溝乎商魯爭長於黃池徒以江湖險陂物產殷充繞霤未足言其固鄭白未足語其丰士有陷堅之鋭俗有節槪之風睚眥則挺劍喑嗚則彎弓擁之者龍騰防之者虎視麾城若振槁搴旗若顧指𨿽帶甲一朝而元功逺致𨿽累葉百疊而富彊相繼樂湑衎其方域列僊集其土地桂父練形而易色赤須蟬蛻而附麗中夏比焉畢世而罕見丹靑圖其象珍瑋貴其寶利也舜禹遊焉沒齒而忘歸精靈畱其山阿翫其奇麗也剖判庶士商防萬俗國有郁鞅而顯敞邦有湫阨而踡局伊玆都之函傾神州而韞櫝仰南斗以斟酌兼二儀之優渥繇此而揆之西蜀之於東吳小大之相絕也亦猶棘林螢燿而與夫桪木龍燭也否秦之相背也亦猶帝之懸解而與桎梏疏屬也庸可共世而論巨細同年而議丰確乎曁其幽遐獨邃寥廓閒奧耳目之所不該足趾之所不蹈倜儻之極異誳詭之殊事藏埋於終古而未寤於前覺也若吾子之所傳孟浪之遺言略舉其梗防而未得其要妙也】

姑蘇志卷十六﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷十七

明王鏊撰

坊巷

表厥宅裏自周有之所以賢其人也後世乃以表科第近又以表其官此有司崇重激勵之意其亦甚矣吳中古坊甚多其巷名亦多沿於古今並列焉然其義則或有不可攷者矣

東南隅坊十九

孝義坊【東憇橋巷】

通闤坊【金母橋西】

繡錦坊【飲馬橋北】

儒教坊【飲馬橋南】

旌義坊【蔡滙頭】

孝友坊【南園巷東】

玉淵坊【南星橋】

吳防坊【舊府治東因吳防亭名】

積善坊【舊府治西】

阜通坊【夏侯橋西】

儒學坊【烏鵲橋南宋樞密林希與諸弟所居因父防先在國史儒學傳故名】

衮繡坊【烏鵲橋北宋太子少保元絳歸老知州章岵立】

晉寧坊【濠股口紹聖中知州賈靑造樂籍堂於此】

和令坊【槐樹巷唐末舊有名紹興初楊存中居此追封和王亦先兆也】

孔聖坊【南倉橋南舊有夫子廟居北景祐中方割南園地立學嘉泰初因建坊以表之】

繡衣坊【南倉橋北】

狀元坊【醋庫巷口淳熙間郡守韓彥質爲黃由立○已上紹定二年重建又一坊南星橋西咸淳中郡守陳均爲阮登炳立畱夢炎書】

覺報坊【以覺報寺名表於巷曲章巽亨題咸淳中郡守黃萬石重修林祖恭攺書】

東北隅坊二十

幹將坊【東市門因幹將墓對峙而名】建義坊【幹將坊內】

眞慶坊【宮巷口】

遷善坊【艸橋東】

布徳坊【顧家橋東】

富仁坊【魚行橋東】

聞徳坊【周太保橋東】

崇義坊【禪興寺橋東】

閭丘坊【張馬步橋北閭丘孝終所居】乘鯉坊【張馬步橋東】

碧鳳坊【妙觀前】

大云坊【妙觀西林虙所居虙號大云翁】豸冠坊【仁王寺前侍禦史範師道所居範之前已有豸冠市蓋效古也】

慶源坊【大郎橋東丞相丁謂所居初名晉公坊後易今名】

天宮坊【初春巷口天宮寺西南蓋以寺名】

迎春坊【百口橋西嵗以立春前一日自婁東門迎春至郡故名○已上紹定二年重建】表忠坊【祥符寺西橋北嘉熙中郡守吳潛表里人焚香祝聖人壽者】

鶴市坊【故市巷口東有鶴舞橋淳祐初寓公鄭定大卿立】

仁美坊【南顯子巷右史上官渙酉所居】大慈坊【大慈寺爲名寶祐中郡守趙與立】

西南隅坊十七

武狀元坊【紙郎巷淳熙十一年郡守謝師稷表林防所居】

吳歈坊【西憇橋巷】

平權坊【跨街樓南】

館娃坊【西館橋東側】

和丰坊【西館橋西側】

好禮坊【富郎中巷嘉泰初表富嚴所居舊名徳壽】

麗澤坊【織裏橋北】

通波坊【織裏橋南】

孫君坊【船場巷知州孫冕修唐白頭橋建坊因名】

賓興坊【貢院南卽今明澤橋北】義和坊【杉瀆橋東】

靈芝坊【杉瀆橋西侍其巷內皇祐五年爲侍郎蔣堂立初名難老兵部員外郎李晉卿守屏之明年因所居產靈芝故名堂有詩謝兵部黃菌誕丘園靈配賁醴泉至和非我召美化自公宣秀色鄰三徑幽光被一防時髦秉筆郡爲我列詳編○使君有意餙門閭雅爲靈芝掲表初招隠溪邊往還者從玆認

得野人居】

同仁坊【金獅子巷】

晝錦坊【南營西元丰中晏知止守郡爲程師孟立適其第落成坊未名朱長文有詩勝地寛閒舊十鄰耆年得意辟髙門吳中晝錦如君少好作坊名賁故園晏得之遂以名坊】

載耜坊【開元寺巷】

坤維坊【瑞光寺】

南宮坊【南園巷已上紹定二年重建】

西北隅坊十六

西市坊【鐵瓶巷口卽梅福所隠西寺門】嘉魚坊【魚行橋西】

周武狀元坊【雍熙寺東慶元二年爲周虎立其居相傳吳周瑜故宅也】

文正坊【普濟橋東文正書院前成化間郡守邱霽配立義澤坊徐有貞書】

流化坊【吳縣東】

盍簪坊【張馬步橋】

徳慶坊【禪興寺橋西宋直龍圖閣盧秉奉其親年八十餘郡爲表之】

立義坊【臥佛寺西】

甘節坊【承天寺東】

至徳坊【臯橋西泰伯廟前】

吳趨坊【臯橋西南陸機詩所謂吳趨自有始請從

閶門起是也】

仁風坊【十九勝巷泰伯導仁風亦陸機詩語】淸嘉坊【朱明寺西陸機詩上風淸且嘉】太平坊【太平橋西亦以橋名】

樂圃坊【淸嘉坊南朱長文所居名樂圃知州章岵建坊表之其詳見園第】

純孝坊【湯家浜東里人剖心療母病今亡其名○已上紹定二年重建純孝坊嘉熙中郡守吳潛建】

附紀古坊三十二

白賁坊

金鳳坊【一作金風】鳴蜩坊

闔閭坊常樂坊

白華坊

洊雷坊

噬嗑坊曵練坊【或傳孔子登泰山東望吳閶門嘆曰吳門有白馬如練因是立名】

長幹坊

處暑坊

萇楚坊

卽次坊南祀坊

望舒坊

通波坊

承浮坊【已上十七坊屬吳縣】

必大坊

循陔坊

仲呂坊布農坊

釋菜坊

開冰坊

南政坊八貂坊

靑陽坊【一作靑春】太坊

玉坊夷則坊

黃鸝坊【樂天詩黃鸝巷口鸎欲語烏鵲橋頭冰未消是也】三讓坊

陋蜀坊【已上十五坊屬長洲縣】

國朝以來坊八十二

濂溪坊【在資壽寺巷濂溪祠傍天順五年立】

三公坊【爲尙書兪士悅立】

榮祿坊【爲太保陳鎰立】

翰英坊【爲詹事劉鉉立】

及第詞林二坊【爲祭酒陳鑑立】世恩坊【爲永和及子汝霖立】

世科坊【爲顧巽顧�顧餘慶三世進士立】解元坊五【爲謝瑤劉昌賀恩王鏊唐寅立】

防元坊二【爲吳寛王鏊立】

狀元坊三【爲施槃吳寛朱希周立】進士坊三十【爲張祝韓雍趙禎黃鑑吳璘陳僎張翥孔鏞馮定劉瀚馬愈周觀文林張習董彛徐源劉纓沈元薛英沈林孫霖顧源文森沈沈燾曹暠陸完黃暐張約許銘立】

繡衣坊九【爲顧儼戈立張俌林符朱文劉纓杜啟王俸史鑑立】

都憲坊五【爲陳鎰韓雍劉纓陳璚徐源立】

學士淸峻二坊【爲吳寛立】武選坊伯二坊【爲徐源立】

防魁坊【爲孔友諒立】

擢秀坊【爲行人吳得立】

瑞秀坊【爲李綬立】

老桂坊【爲進士奚昌立】

太史坊二【爲吳一鵬陳霽立】司諫坊【爲毛珵立】

獻納坊【爲楊升立】

承獻坊【爲劉海立】

登第坊五【爲舉人浦應祥郭忱朱木茹昻劉桐立】

淸卿坊【爲馬紹榮立】

儒榮坊【爲顧璚立】

進賢坊【爲謝防立】

紹美坊【爲尢淳立】

文明坊【爲雷翀立】

恩光坊【爲侍禦陳公賢立】

東南隅巷五十八

花巷

東憇橋巷

北新街巷

南新街巷【俱臥龍街】

雙井巷【有古井二】

張古老巷

周司徒巷【金母橋北】

鼓角營巷【孝義坊內】

鹽倉巷【夏侯橋西】

柴巷【夏侯橋東】

閻橋巷

濠股巷

晉寧坊巷【俱艸橋西南】

槐樹巷【正覺寺前】

樂營堂巷

廿八錢巷

十郎巷

逍遙巷【俱甫橋南】

儒達巷

司馬巷

道堂巷【俱馬宗橋南】

胡書記巷【有橋故名】

張泥金浜巷

白蜆橋巷

盡市橋巷【萬壽寺西】

夾城巷【東禪寺前】

石匠巷【雙塔寺東因有石作居此】王判司巷

葉家巷【望信橋西】

積慶寺巷【善教橋北】

孔夫子巷【昔有夫子廟】

顏回巷【夫子巷後蓋後人擬此】

醋庫巷【有黃由狀元坊】

金雀巷【水僊廟前】

水僊廟巷

衮繡坊巷

公孫巷【俱烏鵲橋東北】

皂莢巷

馬軍巷

四酒務巷【俱平橋南】

龐耆巷

旌義坊巷

孝友坊巷

通津巷【俱飲馬橋南】

翁家巷

東楊家巷【俱府學東】

白重章巷

倪眞巷

五聖巷【長洲縣前】

五龍堂巷

趙家園巷

破井巷

船舫巷

蓮城巷【俱帯城橋西】

黃師巷

石皮巷

南白塔子巷【善教橋對】

蘇家巷

東北隅巷六十八

富仁坊巷【魚行橋東】

吉油巷

大酒巷【舊名黃土曲巷唐有富人治亭館醖美酒以延賓旅酒價頗髙故名】

條坊巷

塔兒巷

九勝巷【寶積寺北】

寶積寺後巷

大云坊巷【妙觀西】

宮巷【妙觀前唐稱紫極宮故今猶名】

油巷【艸橋西】

丁晉公巷【俗名丁家巷甫橋北】

周將軍巷【醋坊橋東舊名九曲墻巷吳周瑜故宅宋周虎居此故名】

蕭家巷

資壽寺巷

巾子巷

朱張巷【萬壽寺後】

眞慶坊巷

迎僊坊巷

積善坊巷

阜通坊巷

錦繡坊巷

南寨巷

北寨巷

金將仕巷

破樓巷

淨河巷

郭樂官巷

範虹蜺巷【俱在妙觀東丞相府西】

蘆荻巷

喬司空巷

乘鯉坊巷【俗名鸚哥巷】

閭丘坊巷【張馬步橋東】

祥符寺巷

故市巷【俗名袴子巷】

章家橋巷

南王家巷

北王家巷【俱臥龍街】

王武功巷

張家園巷

石塘巷

樂鼓巷

官沙巷【天妃宮前】

車欄巷【寶光寺西】

倪巷

顯子巷

碎金巷

碎銀巷

東故市巷

花橋巷

碧鳳坊巷

珍珠巷

運通巷

包婆巷【俱臨頓裏】

迎春坊巷

百家巷【以百口橋故名】

騎龍巷【張香橋巷】

李基巷

周通橋巷

任蔣巷

周坊巷

白塔子巷

流眞巷

丁香巷

南顯子巷

北顯子巷

崇甫巷

唐家巷

新橋巷【俱齊門內】

西南隅巷五十三

紙郎巷【花巷對】

憇橋巷【孝義坊對】

明月巷

平權巷

倉後巷【俱臥龍街】

東米巷【在館娃坊】

大石頭巷【通平權坊】

娥眉橋巷

荳粉巷

勾欄巷

西米巷【在和丰】

府後巷

栁巷

花街巷

八娘子巷【俱府治後】

中街巷【府治西俗名羊肉巷】

東打繩巷

支家巷

板寮巷

廟堂巷【栁巷對】

富郎中巷【太平橋南】

陸侍郎巷【在中街巷內】

四天燈巷【女冠子橋西】

陳麻皮巷

東船場巷

西船場巷

壽寧巷

侍其巷【靈芝坊內侍其沔所居】

新橋巷

穿堂巷

芙蓉巷

雙隠巷

社壇巷

楊家巷【府學前】

南園巷

蒲帆巷

朱香獅巷

開元寺後巷

廟灣巷

泮環巷

西包司巷

太師巷

郭家巷

晝錦坊巷

蓮花池巷

東采蓮巷

西采蓮巷

射朶巷

金獅子巷【在同仁坊】

果子巷

水團巷

天燈巷

孔家園巷

燈心園巷

五郎園巷【俱胥門內】

西北隅巷四十七

鐵瓶巷【在西市坊口】

康王廟巷

彈子巷

嘉魚坊巷【俗名孫織紗巷】

尙書巷【故吳文定公所居治十七年知府林世逺立舊名修竹】

光蕩巷【黃土塔橋南】

糜都兵巷

流化坊巷【吳縣治東】

周武狀元巷

祭祀巷

蒲菱巷

雙林巷

盍簪坊巷

徳慶坊巷【已上十四巷俱臥龍街】桑園巷

馬大錄巷

曹家巷

髙師巷

王洗馬巷

仁風巷

純孝坊巷【俱中街路內】

東百花巷

西百花巷

繡綫巷

海紅花巷

許蘊子巷

樂圃坊巷

金銀巷

吳殿直巷【小市橋北吳感所居因名】

斑竹巷

查先生巷【小市橋東北】

通濟巷

王天井巷【城隍廟西】

普濟巷

長春巷

徳勝巷

湯家巷【臯橋東側有湯家浜】

書巷

石塔子巷【閶門內】

鄭使橋巷

梵門橋巷

王樞密巷

周五郎巷

寨兒巷【俱在吳趨坊內】

徐大船巷

升平橋巷

蔣家橋巷

鉆巷【一名鱄諸巷今稱吳音訛耳】

城外

義澤巷【閶門外釣橋下俗名狗肉巷𨿽隘而商賈所集】

方基巷

蓬巷

小豬巷【已上在渡僧橋】

丁家巷

石牌巷【陸公橋南吳長二縣立界牌於此故名已上在上塘】

義慈巷

樂營堂巷

碧潭巷【舊名陳燈艸巷】

姚家巷【已上在南濠】

鄭家園巷【葑門外安裏橋北】石衢巷

肖浜巷【張氏故居今有進士二坊】周方巷【蔣家橋西】

施家巷【今稱朱孝子巷】

陳僉事巷

邢家巷

昆山縣坊四十九

近民坊【縣治西南今名齊禮】

覽徳坊【縣治東今易名道徳】

平政坊【縣治南今名宣化】

武寧坊【平橋西】

成達坊【縣學東今名興賢】

朝京坊【西柵】

朝宗坊【南柵】

婁丰坊【北柵】

王鎭坊【馬鞍山前】

忠正坊【趙忠簡府前】

登平坊【倉巷內】

春和坊【平橋東】

登春坊【柵巷】

日新坊【前修街】

又新坊【後新街】

通徳坊【鄭大資府前】

安定坊【安定橋西】

太平坊【太平橋南】

積善坊【甫庫橋西】

富徳坊【甫庫橋北】

儒學坊【茅家橋東】

寶信坊【寶月橋西】

貴徳坊【通闗橋東】

徳潤坊【後市橋南】

明徳坊【後市巷西】

餘慶坊【蒓菜橋東】

厚俗坊【陳老橋東】

片玉坊【陳老橋西】

安榮坊【姚家巷內】

興仁坊【東城巷內】

惠政坊【闕巷內】

近賢坊【醋庫巷內○已上三十二坊宋淳祐間縣丞項公澤建主簿吳堅書扁】

孝感坊【在縣市片玉坊內寶祐乙夘邑人曹椿年刲股療母病知縣胡啟白於郡郡守趙汝歷立坊以表之及借補椿年爲承信郎】

旌孝坊【在忠正坊北咸淳壬申邑人榮生刲股救母縣爲建坊】

光化平樂招賢永昌四坊【載古經今不可考】

狀元坊三【淳熙甲辰衛涇魁天下始建坊於石浦鎭國朝又二坊爲朱希周顧鼎臣立】太卿霑恩二坊【平橋南爲夏防立】

雙豸坊【富春橋北爲張和張穆皆官憲副立先名雙桂】

會元坊【酒坊橋下爲陸釴立】

經魁坊【爲方鵬立】

進士坊十三【爲盧瑛葉盛沈祥鄭文康髙敞吳瑞吳愈虞臣朱栻陸昆項棟王秩闕立】

紫薇坊【爲項立】

晝錦坊【爲吳凱立】

雙璧坊【爲柴奇立】

繡衣坊【爲王倬顧潛立】

金榜傳芳坊【爲進士吳蘭立】

巷二十七

社壇巷

醋庫巷【進賢橋北宋元醋庫在此】

東寺巷

西寺巷

北倉巷

東城巷

弓手巷【西寺巷東北】

華亭巷

後市巷【明徳坊東】

州防巷【貴徳坊東】

姚家巷【安榮坊北】

項客巷

金童巷

秦家巷

潘家巷【縣治東北旌孝坊內】

鄧家巷

章家巷

郁家巷【片玉坊內】

辛家巷

孫家巷

明王堂巷

李侍禦巷【通闠橋東宋李衡所居】顧二耆巷【太平坊內】

陳賣羊巷

楊編笄巷【春和坊北】

柴巷【半山橋東南】

焚巷【已上載玉峯志】

常熟縣坊三十一

子遊闕裏

春風坊【迎恩橋東】

迎僊坊【望僊橋東】

壽安坊【縣治西臨何家橋】

衍慶坊【慧日寺東】

牧愛坊【縣治南成化十一年立今名花封】飛舄坊【縣治左宣徳間建今更名仁壽】阜民坊【縣治左舊名富民】

衮繡坊【慧日寺西爲宋曽丞相建】叢桂坊【慧日寺南宋爲冷世光兄弟建】

文學坊【丈學橋西】

通濟坊【縣治東臨通濟橋】

虞山坊【慧日寺西以山爲名】

聚星坊【市心北宋爲錢邱富諸公建】紫薇坊【聚星坊西宋爲崔子平建】興福坊【縣治東北興福巷已上舊坊】五桂坊【縣治西北景泰間爲章儀章表章格章律章度立】

學士坊【治間爲李傑立】

文魁坊【正統戊午爲呂囦立】

都憲尙書二坊【爲程宗立】解元坊二【爲沈譓章表立】

進士坊八【爲錢昕湯琛陸潤瞿俊錢承徳周木葉預立】

巷二十二

吳國言公東西二巷【縣治東西舊名子遊巷】

新街巷【縣治東】

捕盜巷【縣治東北】

靑果巷【縣治東果菜交易之處】金駝巷

廟巷

白家巷

花園巷

太平巷【俱縣治東南】

鎭橋北巷【縣治西】

朱師巷

陳家巷【俱縣治西南】

冷家巷【冷世光所居】

隠僊巷【虞山下】

東塔巷【迎恩橋東】

槐栁巷【通虞山】

何家巷【縣治西】

興福巷【縣治東北】

曾家巷【曾丞相所居】

市心巷【何家橋】

邵巷【縣治西北】

吳江縣坊二十三

延壽坊【縣市中延祐元年立】

顯徳坊【運河南】

衍慶坊【昭靈觀前】

僊里坊【僊裏橋南】

壽山福海二坊【北寺前】福徳昭應二坊【城隍廟前已上四坊洪

熙元年立】

大有永濟二坊【濟農倉前】

登云坊【正統六年松陵驛丞鄭溫中南京鄕試立坊於驛前】

旌孝坊【震澤鎭宋寶祐二年知府趙汝歷爲孝子陸十七立已廢洪武三年知州孔克中立】狀元坊【洪武三年爲淳祐特奏名狀元魏汝賢立】

會元坊【成化十七年爲趙寛立二坊俱在縣學前】

進士坊九【爲範琮莫震梅倫黃著吳洪葉紳吳鋆魯昻王哲立】

巷四

鐵局巷【縣東積善鄕北至正間有鐵匠局在內故名】

北寺巷【縣西延壽坊北】

勾欄巷【鐵局巷後】

合掌巷【縣東北】

嘉定縣坊三十五

守忠坊【縣治東寶慶橋】

安業坊【縣治東寶慶橋西】

裏仁坊【縣治東普濟橋北】

正心坊【縣治東晏海門內】

嘉禾坊【縣治西廣平橋北】

濟民坊【縣治西僕射巷口】

慶宣坊【縣治西廟涇橋東】

珠還坊【縣治西合浦門內】

富廩坊【縣治西倉巷口】

太平坊【縣治南巷口】

永安坊【縣治南登龍橋南】

興賢坊【縣治前登龍橋南】

孝感坊【朝京門內】

徳富坊【太平坊東】

富安坊【縣治南】

便防坊【永安橋北】

奉僊坊【熙春橋南】

拱星坊【縣治東北巷口】

呈瑞坊【孩兒橋北】

大徳坊【大徳橋北】

丹桂坊【普濟橋】

崇文坊【保安橋】

解元都憲二坊【爲徐瑄立】世科坊【爲徐闕立】

進士坊六【爲潘暄範純徐博李宗祐李良楊錦立】

都諫淸要二坊【安亭鎭爲楊瑛立】

登龍門步蟾窟二坊【澄江門內爲葛鏞立】

巷十五

倉巷【縣治西太平橋北】

新巷【縣治西昆福寺西偏】

南巷【在興賢坊】

北巷【在拱星坊】

孩兒橋巷【縣治東普濟橋南】張馬巷【縣西南隅】

東市橋巷【縣東普濟橋南】

後巷【三教堂前】

烏盆巷【縣東南隅】

盛巷【縣治北大徳橋北】

於巷【縣治西隠寺西】

僕射巷【縣治西崇眞道院西】

宅西巷【縣治西登平橋】

宣巷【縣治東卽管家巷】

李巷【縣治西孩兒橋】

太倉州坊四十六

明徳坊【太倉衛前】

仁政坊【明徳坊北】

崇文坊【甘泉巷北】

興政坊【旗纛廟前】

聲教坊【皷樓橋東】

裏仁坊【鎭民橋北】

廣寰坊【武陵橋南】

中正坊【武陵橋南】

丰積坊【明徳坊南】

富安坊【丰積坊東】

丰義坊【旱涇橋北】

富潤坊【旱涇橋南】

大和坊【旱涇橋下】

興隆坊【鎭海衛前】

興徳坊【興隆坊北】

佑聖坊【在巷內】

徳潤坊【靈官廟東】

積善坊【城西橋東】

餘慶坊【城西橋西】

太平坊【皷樓橋下】

通濟坊【鎭民橋西】

晝錦坊【三同橋北】

安福坊【晝錦坊南】

義和坊【東門橋下】

通海坊【景祥坊西】

景祥坊【海門第一橋北】

仁厚坊【景祥坊北】

廣濟坊【永安橋西】

東華坊【靈慈宮前】

長春坊【長春橋下】

進賢坊【鹽倉東】

徳濟坊【鹽倉西】

登瀛坊【登瀛橋下】

富盈坊【八字橋東】

會元坊【儒學西爲太常卿陸鈛立】狀元坊【爲毛澄立】

進士坊【爲陳璉陳琦陸防顧瑾郭經夏時陸容姜昻黃宣立】

人瑞坊【治十一年巡撫都禦史彭禮爲毛澄祖百嵗翁立】

巷十

甘泉巷【富民橋北】

積寶巷【旱涇橋南】

旗纛巷【興政坊內】

北巷【武陵橋北】

安泰巷【稅課局西】

泰福巷【安福橋下】

泰昌巷【東門橋東】

仁和巷

仁徳巷【仁和巷內】

鹽鐵巷【儒學西】

崇明縣坊三十四

宣明坊

思政坊【縣西通承恩門】

愛民坊

崇文坊【縣右南通迎薫門】

朝陽坊【在縣東】

敬順坊【東門內與美化坊相對】

同樂坊【升平橋西】

居安坊【升平橋東】

熙春坊【升平橋南】

遷善坊【熙春坊南】

咸寧坊【遷善坊南】

壽康坊【遷善坊南相對咸寜坊】

中順坊

集義坊

迎薫坊

思敬坊【城隍廟東】

明威坊【城隍廟西】

阜民坊【縣右北通安順門】

永安坊

通明坊

泰和坊

居仁坊

益潤坊

西城坊【通泗橋西】

拱宸坊

安定坊

保民坊

景賢坊【文廟西】

從善坊

敷政坊【縣南】

正俗坊【縣東】

還淳坊【已上三坊洪武三年立】

美化坊【東門內】

保安坊【城隍廟東】

巷十七

明禮巷【南城東】

朝陽巷【南城西】

興賢巷【儒學前】

思敬巷【城隍廟前】

忠孝巷【城隍廟北】

濟農巷【忠孝巷北】

集義巷【縣西南】

景賢巷【儒學西】

從善巷【儒學東】

居仁巷【寧洋門內南】

熙春巷【寧洋門內北】

瀛洲巷【寶慶觀前】

西城巷【承恩門內南】

樂遂巷【承恩門內北】

咸寧巷【安順門內東】

武安巷【安順門內西】

明威巷【千戶所東】

姑蘇志卷十七

欽定四庫全書

姑蘇志卷十八

明王鏊撰

鄕都【市鎭村附】

今制聯民有鄕裏都圖區保之名𨿽與古異亦先王鄕田同井使百姓親睦之意也若郊外民居所聚謂之村商賈所集謂之鎭𨿽不列於官亦以附書焉

吳縣鄕二十四圖二十七都三十七

麗娃鄕南宮裏管圖九【南元一二南利一二南眞一五】

永定鄕安仁裏管圖六【南亨一南利三北元一二北亨一北眞五】

鳳凰鄕集祥裏管圖七【北眞一至四北元三北利一二】

大云鄕慶雲裏管圖五【北亨二至五北利三】

履仁鄕義安裏【今廢】

已上城內

靈巖鄕晏宮裏在縣南管都一【第一】

吳門鄕采蓮裏在縣西南管都一【第二】

橫山鄕靑墩裏在縣西南管都二【第三第四】

太平鄕全吳裏在縣西南管都二【第五第六】

吳苑鄕勝化裏在縣西南管都一【第七】

大吳鄕南胥裏在縣西管都三【第八第九第十】

至徳鄕昌用裏在縣西管都二【十一十二】

胥臺鄕石城裏在縣西管都二【十三十四】

南宮鄕新安裏在縣西長沙山管都四【十五至十八】長山鄕光福裏在縣西北管都一【十九】

穹窿鄕阜安裏在縣西管都三【二十至二十二】

長洲鄕集嘉裏在縣西管都二【二十三二十四】

西華鄕懷義裏在縣西衝漫二山管都一【二十五】遵禮鄕守義裏在東洞庭全山界管都二【二十六二十七】震澤鄕閭城裏在東洞庭管都一【二十八】

蔡仙鄕白門裏在東洞庭管都二【二十九三十】

姑蘇鄕梅梁裏在西洞庭橫山陰山葉余山管都三【三十一至三十四】

洞庭鄕宮裏在東洞庭厥山澤山三山界管都二【三十五三十六】

長壽鄕習義裏在西洞庭管都二【三十七三十八】

市一

月城【閶門內出城自釣橋西渡僧橋南分爲市心舊有闤闇坊兩京各省商賈所集之處又有南北濠上下塘爲市尢繁盛】

鎭五

橫塘【去縣西南十三里有橫塘橋風景特勝宋賀鑄有別墅在焉嘗賦靑玉案詞淩波不過橫塘路但目送芳塵去錦瑟年華誰與度月樓花院綺窓珠戶惟有春知處碧雲冉冉衡臯暮防筆空題防腸句試問閒愁知幾許一川煙艸滿城風絮梅子黃時雨範成大詩南浦春來綠一川石橋朱塔兩依然年年送客橫塘路細雨垂楊系畫船吳寛詩夏半橫塘風日多畫船載酒壓晴波髙田得雨皆秔稻長蕩翻云盡芰荷未必他年成故事也須隨處結行窩悠悠十里城西路此是登山第一歌】

新郭【去縣西南十五里】

橫金【去縣西南三十里有巡檢司】

水瀆【去縣西南三十里有巡檢司吳寛詩舟行三十里初向瀆川過客路偏逢雨人家盡枕河橋橫光福嶺水接洞庭波倐爾嗟春及田間見荷簑】

光福【去縣西五十里範成大詩指防炊煙隔莽蒼午飡應可寄前莊雞聲人語小家樂木葉艸花深巷香春去已空衣尙絮雨來何晚稻初芒秪今農事村村急第一先陂貯水塘】

社下【去縣西一百十里範成大詩社下鐘聲送客還淩波檛皷轉滄灣橫煙裊處雞豚社落日濃邊橘柚山八表茫茫孤鳥去萬生擾擾一舟閒湖心行路平如鏡陸地風波卻險艱】

村二百十四

常捨

石塔

王家

張老鴉仙人塘

齾塘

李墅

朱團

樊村

尹搭

胡搭

夏搭

彭涇

謝湖

薛家

陳家

姚家

範巷

張古

石狗

寺下陳【在一都】

前莊

管瀆

趙捨

前朱

後朱

南殿

北徐【在二都】

下周

石家

上沙

下沙

施家【在三四都】

梅灣

顧搭

盛搭

章家

孫莊

感慈

薦福

練墟

下陂

錢塘

周家

胥口

西趙

寮橋

香山

陳家

東陳

胥廟

浦莊【在五六都】

勝化

東化

南化

太平渠上保

下保【在七都】

長源

石橋

大吳

澤塘

南胥

王家

西吳

李巷

反陂

馬捨

長墟【在八九都】

鴈蕩

花園

沙涇

江村

獅山

板橋

孫家橋

何山

萬巷

呂巷

曹巷

徐巷

塔子

店橋

下王

包巷

下沙

下園【在十至十二都】

陳巷

東甲

西甲

胡塔

朱塔

花園

施塔

南馬

北馬

黃山北

黃山南

唐巷

張老鶴

中家

防村

吳家

方家

徐盛

金家

栁搭

下沙

下園

譚王莊

馬莊

顧搭

前巷

後巷

張家巷史搭

東跨塘

西跨塘【在十三十四都】

東陽

西陽

呂山

南宮

新安

長沙

東吳

西吳

沈巷

南張

禇巷

東廟

陳巷

劉家

周山

梅舎

郁捨

西塘

吳璠

上蒯

下蒯【在十五至十八都】

市墟

徐家

迂裏【在十九都】

東安

西安

錢家

石橋

下錢

南張

通安

小灣

周巷

王家

阜安

梅舎

東陽【在二十至二十二都】

東陳

孫舎

仕岸

顧恩

黃墟

郁舎

馬山

東馬

西馬

吾山【在二十三二十四都】

西華

邢舎【在二十五都】

周灣

白砂

紀革

韓山

蔣灣

嵩下

南葉

北葉

石橋

趙灣

楊灣

北巷

南巷

長圻【在二十六至二十八】

白湖

澄灣

屯灣

金灣

重亨

兪塢

金塔

施巷

葉巷

下楊灣

西金

吳巷

諸家灣

金家湖【都在二十九三十】

牢村

鳳凰

園公

東墅

西墅

金塔

東寶石【都在三十一至三十】

新村

宮

西寶石

永安【四都在三十五三十】

圻村

趙家

孫巷

曽家

太平

王家【六都在三十七三十】

長洲縣鄕十九圖二十二都二十九

樂安上鄕仁壽裏管都三【文字一地字三元字一】

上元鄕全吳裏管都四【文字二仁字二地字二四】

東吳上鄕顏安裏管圖三

樂安下鄕仁壽裏管圖三【元字二亨字三四】

鳳池鄕澄胥裏管圖三【亨字一二利字一】

大云鄕慶雲裏管圖三【利字二至四】

道義鄕守節裏管圖三【貞字一至三】已上城內

彭華鄕功成裏在縣西北管都五【第一至五】

武丘鄕采雲裏在縣西北管都四【第六至八第九附郭】

儒教鄕從化裏在縣北管都三【第十至十三】

金鵝鄕金桮裏在縣北管都三【十四十五十六附郭】

益地鄕金生裏在縣東北管都二【十七十八】

依仁鄕仁義裏在縣東管都一【十九】

吳宮鄕寶座裏在縣東管都二【二十二十一】

習義鄕孝廉裏在縣東管都二【二十二二十三】

陳公鄕金棲裏在縣東南管都二【二十四二十五】

蘇臺鄕貞丰裏在縣東管都二【二十六二十七】

東吳下鄕顏安裏在縣東南管都二【二十八二十九附郭】尹山鄕堵城裏在縣東南管都一【三十】

市五

大市【在樂橋稱爲市心古有東州市谷市小市今皆名存市廢】

黃埭【去縣北四十里】

相成【去縣東北四十里】

王墓【去縣東二十里】

尹山【去縣東南二十里】

鎭四

甫裏【去縣東四十里俗名陸直浦髙啟長橋短橋楊栁前浦後浦荷花人看旗出酒市鷗送船歸釣家風波欲起不起煙日將斜未斜絕勝苕中剡曲金虀玉鱠堪誇○唼唼緑頭鴨鬭翻翻紅尾魚跳沙寛水狹江穏栁短莎長路遙人爭渡處斜日月欲圓時大潮我比天隨似否扁舟醉臥吹簫】

陳墓【去縣東南五十五里世傳宋光宗妃陳氏塟此因名其地東連昆山南近澱山諸湖有巡檢司在焉】許市【去縣西北二十五里一名滸墅詳見古迹民居際水農賈雜處爲一大鎭舊有巡檢司急逓鋪景泰間置鈔闗於此方回太湖晚山雨白鳥去冥冥古冢多無後荒祠豈有靈異峯巉石骨逺樹聳人形

兵革已蘇息廢田蒲稗靑】

陸墓【去縣北二十里因宣公墓在焉】

村一百四

射瀆

張油巷

徐家

水東

余村

祝巷

秦村

虞家

捍村

金市

翁里巷【在一都至五都】

丁家

馮巷

謝家

嚴巷

江巷

董巷

白坊

宋巷

曹巷

新塘

南楊家

西袁李南王巷【在六都至十都】

永昌

東禧

西禧

錢巷

李村

馬保

奚莊

芮埭

楊思巷

謝家莊

新城【在十一至十三都】

淩甸【在十四都】

楊莊

曹村

萬巷

殷巷

石巷

周巷

曹窯【在十五至十六都】

五潨涇

蘆窠

沈墊

邢墊

王巷

荻扁【鶡冠子云四里曰扁在十七都】

西莊

陸墓【晉陸云衣冠塟處在十】

金家莊

靑丘

前戴墟

禇巷

後戴墟

滕巷

趙巷【八都在十】

陽城

鳳裏【九都在二十都二十】

蕭涇

陸涇

王墩

薄巷

吳巷

張淩

楊家

淸水港

毛塔

朱塔

楊涇

譚涇

下雉瀆

禇涇

王墊

張涇【一都在二十二二十】姬墩

蔣巷

華林

韋巷

金涇

章墓涇

黃泥阪【三都在二十】

王墓

斜塘

唐浦【四都在二十】

周莊

合塘

祁莊

三姑

姚城

吾村

大姚

車坊

金園【五都在二十六二十】

章練塘【七都在二十八都去縣東八十里近松】

竹墩

陳灣

南村

蕩裏

瓦屑涇

顧墓【晉顧將軍塟處一稱顧邑墓在二十九都】

獨墅

髙墊

郭巷

禇墩

涇【在三十一都】

昆山縣鄕六保十三

積善鄕在縣西北管保二【第一第二】

朱塘鄕在縣西管保二【第三第四】

全吳鄕在縣西南管保二【第五第六】

防川鄕在縣東南管保二【第七第八】

武原鄕在縣東南管保二【第九第十】

永安鄕在縣東南管保三【十一至十三】

市四

半山橋【在縣西北隅民居輻輳朝夕爲市舊在寶月橋南爲市心又有後市在後市橋西若古經所載都場市永安市則今不可考】

周市【去縣東北新塘】

陸家浜【去縣東南十二保木浦創於宣徳初】

紅橋【去縣西北】

鎭五

兵墟【去縣東南十八里東通太倉南接吳淞江有稅課子局】

泗橋【去縣東南三十六里十二保其地商賈輳集有稅課纂節】

石浦【去縣東南四十里南通澱山湖北枕吳淞江有巡檢司宋狀元衛涇所居】

安亭【去縣東南四十五里與嘉定接境有稅課子局】

蓬閬【去縣三十里洪武初瓦浦有土神牌隨潮漂至其地因名牌落以涉方言爲諱治間知縣楊子器易今名】

村七十九

湓瀆

王巷

呂巷

雍裏

婁縣

蔚州

心續

長墩

顧墓

圓明【在一二保】

髙墟

巴城

綽墩

眞義

界牌

武城

黃瀆

華翔

薛莊

平樂

楊莊【在三四保】

姜裏

金塗

大慈

盛蕩

張潭

莫巷

陳巷

金巷【在五六保】蕭市

陶湛

葉蕩

南徐

磧澳

度城

裴莊

湯巷【在七八保】沙葛

景巷

徐李

車塘

何莊

許家

董村

奚村

王家

韓涇

彊巷

徐家

杜巷

羅巷

許張

夏界

鮑巷【在九保十保】

木

西張

姚陸

吳郟巷嚴巷

祁巷

於巷

顧幕

景巷

陶巷

徐莊

南戴

曹村

沈巷

唐巷

唐家湖周巷

黃巷

顧巷

東馮

毛巷

衛巷

新村

韓村

三徐【在十一至十二保】

常熟縣鄕九都四十三

感化鄕在縣西南管都七【第一至七】

崇素鄕在縣西北管都三【第八至十】

南沙鄕在縣西北管都六【十一至十六】

端委鄕在縣東北管都六【十七至二十二】

開元鄕在縣東北管都四【二十三至二十六】

思政鄕在縣東南管都五【二十七至三十一】

雙鳳鄕在縣東南管都五【三十二至三十三四十一至四十三】

積善鄕在縣南附郭管都二【四十四至四十五】

歸城鄕在縣西南管都五【四十六至五十】

市九

縣市

楊尖【去縣西南四十五里感化鄕舊傳楊姓者建市

尖則地形而言】

河陽【去縣四十里河陽山東感化鄕】

奚浦【去縣七十里北通大江饒魚鹽之利】徐家【河陽山西同在南沙鄕稱新市】

唐市【去縣東南三十里舊名尢涇市】李市【去唐市東南六里同在雙鳯鄕居民李姓興剏

緣近山涇又名山涇市】

支塘【去縣東北四十五里因白茅港支流得名】練塘【去縣西南三十六里歸政鄕】

鎭五

福山【去縣北四十里端委鄕地濱楊子江有巡檢司】

許浦【去縣東七十里思政鄕宋紹興置鎭及有水軍寨周霞賓詩形勢東南地兵戈阻隔時樓船張水陣幕府壯云麾江口衝寒急潮頭應月遲空存舊營樹夜夜海風吹】

梅李【去縣東三十六里開元鄕吳越錢氏遣二將梅世忠李開山戍此以防江因取二姓以名或稱

梅裏者非是】

慶安【去縣西北八十里南沙鄕舊名石闥市宋元丰

間攺爲鎭】

常熟【去縣一百二十步積善鄕唐武徳七年徙縣治於此鎭廢而名存】

村四百

山前

湖村

小山

下祁

寶嚴寺前【在一都】

塘頭

顧莊

野塘

東水頭河伯市

湖莊【在二都】

東西花林道林

沙

城綴

充陂

夾舎

五林

孫舎

錢市

鄒莊

周莊

柴村【在三都】黃屯

後莊

馬市

杜朱堰石塘

陳塘

宗母宅

羊莊

西石

靖白

塔堰【在四都】

麻鞋

李甜市

支市

東石

毛巷

嶺村

靖陳黃

晏莊

錢市

晏村

大和

鐘綴【在五都】下市

陸市

於塘

東於塘富市

潘塘

童莊

伍市

中澳【在六都】

錢莊

蔣祁

塘澤

蔣舎

林莊

顧莊

頂山【在七都】

河陽坊前英舎

東徐

西徐

東邵市

西邵市

西莊

陸塘

朱村

徐岸

魏莊

黃村

祁村

至塘

虎忽

水北

張市

蔡舎

袁市

怯村【在八都】湖下

河陽山前河陽橋

上澳

下澳

田莊

厚村

邵巷

焦宅

陶盧舎【在九都】

北莊

蔡捨

孔涇

淩莊

蔡莊

塘橋

南莊

村後【在十都】烏村

徐舎

闞莊

東邵舎塘下

金莊

慶安寺前【在十一都】

顧沙港

涸岡

髙市

東檀祁西檀祁

新產

界涇【在十二都】

新莊

陳陸園

楊澳

黃泗浦王十二墊【在十三都】

蘆舎

奚浦橋

榮莊

尹涇

姜村

艸長

毛巷

戴巷【在十四都】孟市

尹市

邵塔

新安

李埭

侯村

西官城盆社【在十五都】東垕

景市

李烏

潘祁

下臯

桑舎

西山

蒲林【在十六都】吳涇

西楊橋

孫巷

陶舎

稠巷

謝莊

鰻魚浦

蘆浦

陶山

西山【在十七都】

河瀼

崔浦橋

吳涇

新漕

安樂【在十八都】

黃鶯

耿涇

野兒漕

中沙

崔浦【在十九都】

馬暢

千步涇

鄔溝

大平寺徐六涇

黃泥【在二十都】

大坔

新莊

髙墓

靑村

杏莊

花莊

東馬暢

陶捨【二十一都】花莊

花社

檀林

水門塘陸莊

福山

柵前【在二十二都】

尙捨

河市

付子

西下市後舎

闔閭

髙市橋

陸莊【二十三都】陶莊

葉莊

九折

周市

辛莊

下莊

東下市【在二十四都】

哮塘

陳莊

辛舎

黃莊

九里

薛莊

官璉

鄭莊

瞿舎

東顧

西顧

雉浦橋三村

西曹莊【在二十五都】

菇裏

陶涇

李村

東漕莊馬及

筍村

勝法寺前【在二十六都】

楊塘

眞門

長濠

北舎

沈塔

施村

均村

寺涇

徐鳳坊前【在二十七都】

東李墓

西李墓

南港

李渭橋北港【在二十八都】

羅濁

包糜

逆上

白蕩橋賀衫橋【在二十九都】

新莊

五浦

黃泥

徐六涇朱堰

官竹園

翰村【在三十都】

髙浦

金涇

白艾

海頭

宮莊

淩莊

黃沙【在三十一都】

五瞿

過莊

祐村

斜橋

靑亭

呂舎

張港

於沾【四十四都】陳市

瞿市

茅市

錢市

太步

塔下

興福寺前觀莊

瞿家墊【在四十五都】

惠洞涇

南塘

斜橋下塘金市

藕蕩

柴涇

時村

戈市

下莊【在四十六都】

尙湖村西下莊

秦塘橋

諸岸

鄒黃墓

胥磨【在四十七都】

陳埭

朱巷

東顧莊

蔡姑

平市

荻村

石灰渭

錢舎

蔣墊

陶舎

顧涇

吳塔

界程【在四十八都】

前周

西顧莊

李祁

東祁

惠舎

韓莊

西蔡姑

宛山

鸛窠

烏啄【在四十九都】

楊尖市南錢塘

瞿裏

蒲陂

西舎

東舎

馬瀆

惠市【在五十都】

吳江縣鄕六都二十九

範隅上鄕在縣東南管都五【第一至四二十三】

震澤鄕在縣東南管都七【第五至十一】

澄源上鄕在縣南及西南管都六【十二十八至二十二】

澄源下鄕在縣西南管都五【十三至十七】

範隅下鄕在縣東管都三【二十四至二十六】

久詠鄕在縣東南管都三【二十七至二十九】

市三

縣市【在吳淞江西濱太湖號江上舊經云城無十里市無千家今民生富庶倍於往昔】江南【出東門過長橋爲市】

新杭【在二十一都民居城市其南接嘉興王江涇】

鎭四

同裏【去縣東十六里在二十六都有巡檢司稅課局倪瓚詩一水東西云窈窕幾家楊栁木芙蓉齋居幽閴無人到屐齒經行破蘚封竹院窓虛秋半雨楓林寺逺日沈鐘寄詩爲道長相憶想亦依依念去

蹤】

黎裏【去縣東南二十里在二十三都】

平望【去縣東南四十里在二十四都有平望驛巡檢司唐顏眞卿詩登樓試長望望極與天平際海蒹葭色終朝鳬鴈聲近山猶髣髴逺水忽微明更覽諸公作知髙題柱名楊萬里望中不著一山遮四顧平田接水涯栁樹行中分港竹林多處聚人家風將春色歸沙艸天放晴光入浪花午睡覺來情緒惡急呼蟹眼瀹龍牙陳基下田不憂旱髙田亦宜雨四野已足霖三吳復無暑盂酒及豚蹄盤羞共雞黍擊

鼔樂社翁燒燈禦田祖】

震澤【去縣西南九十里在十都有巡檢司王元村市蕭條數十家扁舟夜泊傍蘆花江空嵗晚歸心切水遠山長去路賖帶雨野田鳴落鴈連雲煙樹繞昏鴉勞生徒負燈窓志只合西園學種】

村一百五十九

莫舎【一名綺川】陸巷

邵塔

譚塔

邵巷【張士誠築土城於此今廢】

魚城

盛莊

前朱

後朱

白洋灣

張墓

王山

蒲圩【鮎魚口東】明墟【在一都】

黃墓

顧墟

朴澤

卓墓

馬墓

栁胥【有鋪】石裏【有港】梅裏

湖墓

簡村

木浦

烏步【在二都】八赤

直路

靑石

唐塔

韭溪

包家

富墓

下謝【在三都】充浦

直瀆【在四都】

合路

東陵

西陵

車溪

姚田

桑盤

黎涇

黃家溪洪裏【在二十三都】

淩家莊

淸澤

六里舎

範瀆

橫路【在二十四都】

龐山【在江茶浜】謝裏

富墓

夏家

上塢

丁家

牛路【在二十五都】

九里

麋塔

宋墓

半墩

吳村

張塔

三朱【在二十六都】

蠡澤

前莊【在十二都】

檀丘

西錢【在十八都】

梅堰

秋澤

南麻

北麻

前莊

茅塔

盛澤

鄭塔【在二十都】程林

李墩

下姚

前姚【二十一都】吳涇

施塔

章塔

市涇

呂塔

上沈【在二十二都】

後防

南馬

北馬

倚投

扶罡【在十三都】

桃墩

顧莊

西桃【在十四都】

雷村

西宮

竹裏

後宮

歜村

章奧

前蒜

後蒜【在十五都】新陳

歜墩

集賢

前宮

後宮

胡店【在十六都】

戴港

夏港

小坊

堽頭

嚴墓【在十七都】

荒浦

丘洚

趙洚

石塔【在五都】儒林

宋墓

吳溇

華溇

因瀆

倪林

丁溇

殷溇

薛步

湯溇

虞保

孫保

成村【在七都】

東洚

西洚【在八都】

曹村

八馬【在九都】

黃家

朴家【在十都】

雙楊

東楊

斜路【在十二都】

葛家灣

浦塔

前後庉村小廂

小龍港【北入陳湖】韓墅

陸道判莊【在二十七都】

南印

北印

梅墩

江澤

南周莊

金逕【在二十八都】

陳思

蘆墟

分港

莘塔

東顧

西顧

華冢【在二十九都】

嘉定縣鄕三都二十一

守信鄕【舊名春申】管都六依仁鄕【舊名臨江】管都八

服禮鄕【舊名安亭】管都七

市九

州橋【縣治前東南登龍橋又名東市】新涇【去縣東六里】

廣福【去縣東南二十四里】

眞如【去縣東南五十里十一都】

婁塘橋【去縣北十二里】

封家浜【去縣南一十四里】

紀王廟【去縣西南三十六里】

錢門塘【去縣西北二十里】

瓦浦【去縣西北三十里俱二十二都】

鎭六

羅店【去縣東十八里】

南翔【去縣南二十四里】

大場【去縣東南四十八里屬十一都】黃渡【去縣西南三十六里】

江灣【去縣東南六十里有巡檢司】淸浦【去縣東南八十里屬八都南接上海縣境】

村二

馬陸【在六都】

白鶴【在七都】

太倉州鄕五都二十九

中鄕管都二【舊昆山惠安鄕分置】東鄕管都八【舊昆山湖川新安惠安常熟雙

鳯等鄕分置】

西鄕管都五【舊新安惠安雙鳯等鄕分置】南鄕管都五【舊嘉定循義樂智二鄕分置】

北鄕管都九【舊昆山湖川新安常熟雙鳳等鄕分置】

市十

諸涇【去州東十里】

半涇【去州南十五里】

新市【去州東北三十里○已上昆山分置】璜涇【去州東北五十里】

隆市【去州東六十里】

甘艸【去州東七十里舊名甘樹又名甘林東臨大洋

有巡檢司】

直塘【去州北三十里水無曲折故名○已上常熟分置】吳公【去州南十五里小婁塘嘉定知縣吳克明剏】

塗松【去州東北三十五里傍七浦塘宋元丰間置張士誠曽築城營兵於此】

陸河【去州北七十里內有陸家河○已上嘉定分置】

鎭四

雙鳳【去州北二十四里又曰雙林居民稠密市物旁午亦多科第晉成帝時耕者斵土皆五色中有石函二化爲雙鳳而去故以名鄕鎭亦因之】沙頭【去州東北三十六里】

新安【與沙頭近○已上俱常熟分置】茜涇【去州東北四十五里地出茜艸故名有巡檢司稅課子局卽宋楊林寨也昆山分置】

村五十二

趙巷

雙廟

沈童巷【原昆山湖川鄕二十一保二十

二保】

南洲

龔巷【新安鄕二十三保至二十六保】泗村

後羅

趙莊

東陽莊

陳村

胡村

孔巷

洪莊

胡浦

百家

何村

泗裏

董村

霍嚴【惠安鄕二十七保至三十保】

上錢涇

東顧莊

黃涇

撐腳浦下錢涇【原常熟雙鳯鄕三十四都】

彭李堰頭�湖

成村

陳穆【三十五都】髙蘆

大浦

陳嚴舎【在三十六都】

穿山

石堰【在三十七都】

東丫涇

桂村

漕湖

徐鳳

蘆荻

八赤

南港

北港【三十八都】西丫涇

眉涇橋

曹莊

六莊【三十九都】直塘

瞿涇

斗門

朱巷

任陽【在四十都】

黃姑【原嘉定樂智鄕二十五都至二十七都】

崇明縣鄕六

東仁鄕在三沙

西義鄕在三沙

道安鄕在三沙

徳寧鄕

仁義鄕

新鄕【已上三鄕俱廢】

腹內沙段符圍

上團【在東沙去縣北四十里】

下團【在東沙去縣北五十里】

秦家沙

沈珦蕩歐陽蕩

滑南大片

範家沙上截

小尖蕩

六名頭

八名頭

範家沙中段

四合蕩

六名頭中段

小團沙

大團沙第五段

第六段

八分界

大尖符福厚沙

福勝沙

安民沙

橫河

老人塗

王明塗

秦亭塗

新沙

施家沙

含珠沙

婆婆沙

永興沙防魚沙

東洪沙

黃家符

新興符朱孫符

長興段

永安段

常熟段嚴葉符

富興符

秦陽符

於逢符秦家符陸臻符張趙符胡姚符

長春段

弓和圍爛套段

興安圍

永丰符

平安符茂興符

興丰符

慶丰符

朱信沙

陳家沙

黃辰沙【已上東沙

三沙】

陸石符

顧殊符兪家符

新興符永安符慶丰圍福壽圍

黃中塗趙奎塗

丁圭塗秦祥塗

劉恭塗【已上西沙】

【按舊志東沙無鄕名以郭外爲鄕崇明初漲之時沙場分列皆爲蘆場後開荒作田民皆爭據正統間巡撫周公量給小民以祛其躬歷量度旣而處分已定用大方甓刻佃者姓名畝數四止埋於坵段之端仍畫以圖俾藏官庫以爲永久之證也】

姑蘇志卷十八﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷十九

明王鏊撰

橋梁上

蘇爲澤國環城內外皆水也故橋多樂天詩云紅闌三百九十橋唐則然矣自宋以來始甃以石而增建益繁今舉郡縣輿梁之大者書之而不甚著者略焉

郡城臥龍街南北橋十【臥龍街橫亙吳城中東爲長洲界西爲吳縣界】

樂橋【吳赤烏二年建元至正六年李道寧重修會稽楊維禎記】

飲馬橋【宋淳祐丙午建郡守魏庠記】魚行橋【宋紹興四年重建】

黃土塔橋【有黃土曲故名】

周太保橋【宋慶曆三年建】

禪興寺後橋

張馬步橋

祥符寺橋【宋嘉祐四年建】

西章家橋【宋祥符二年重建】香花橋【在報恩寺前一名永安橋】

東南隅橋七十二

乘魚橋【子城西北昔琴髙乘鯉升僊之地或云宋子英乘鯉升天故吳中門戶皆作神魚非琴髙也至和元年僧達本重建橋序乘魚橋當姑蘇之要津茂苑之靈迹按吳地誌云古者賢士丁法海琴髙於此地見大鯉魚長可丈餘有角有足鼓二翼而舞琴髙見其異遂乘魚騰飛宛轉駕空上升因立橋云髙啟詩橋上西遊人橋下東流水遊人如水流朝莫何時已誰知有飛僊赤腳踏神鯉波警風蕭蕭渡海秋萬里左招騎龍君右攜采鸞子笑飱紫雲英同歌珠宮裏歸來舊城郭千載一日耳下看橋上人還隨雞鳴起去者已如灰來者猶如蟻不觧養谷神紛紛自生死】

竹槅橋【乘魚橋側】

金母橋【天王堂西】

夏侯橋【相傳唐夏侯司空建或云橋旁有夏侯廟因名宋潘夢旂記六飛駐浙吳爲輔藩地望崇重視昔有加井邑阜繁於今爲最郡治稍西橋曰夏侯以地冇夏侯廟得名締創於皇祐壬辰重修於紹興辛未刻於壁記於志可攷僅此他無聞焉水環樓堞陸帶闤闠左奉臺府旁聨宮寺右亙蘇館間列津糟丘級其首鹺庾濵其腹人物輻輳使客旁午飛轂馳韉曵裾躡履交往疊來必繇斯橋曉鼔未作聲迹嘈雜夜漏未半暫止復動歳久而獘非兩馬力將持厥危非一木支寶慶初元邦人相率出力攺作使守加其志悉捐金以助逺近翕爾而應廼命工師課員程具木石以仲秋癸丑撤其故而新之下則疊石爲址剡內直外如植半圭獲以連楹兩岸對起而合以梁上則鋪石甃面穹中偃端如浮修眉翼以扶欄兩廂互應而接於逵明年七月工以訖告大容九軌髙納巨舶不峻而隆不削而垂逺而望之巍巍乎其崇近而卽之坦坦然其夷厥材孔良厥砌孔堅足以閱千禩而不朽矣夫自行都抵京口渡維揚直都梁臨中原咸有通溝貫城以行運艦長虹跨水以便徒趨然其源泉並爲一川架波取道無幾惟吳呼吸具區灌注五門曲河旁達防派且有飛梁錯峙與岐俱多輿轡經隧樓帆過肆左賦美之夜市菱藕春船綺羅韋詩詫之其流所以聚故民願而富其水淸且泚故俗粹而美橋梁道路責在有司吳人尙義多出我私閭裏興修歷歷可舉玆橋底績其有自哉防生於吳舉於吳隨牒四方三十年未嘗一日忘父母國甫入都故老貽書述斯役俾作記忻然諾之庶幾登名於碑他日歸老尙能從容乎其所若勸施位名金穀品目列之左不復書寶慶二年七月朝散郎郡人潘夢旂記】

平橋【子城前元大徳間建】

帝師橋【長洲縣西宋咸淳間建】

烏鵲橋【長洲縣東古有烏鵲館因名白樂天詩云烏鵲橋紅帯夕陽楊備詩月滿星移水照天南飛烏鵲影翩翩𨿽然上屬牽牛分不爲秋河織女塡髙啟烏鵲南飛月自明恨通銀漢水盈盈夜來橋上

吳娃過只道天邊織女行】

鳳皇橋【子城內】

燕家橋

淨河橋

船塲橋【張林浜】

小博橋【一名永安倉司前】

南星橋

覺報寺橋

義役倉橋【長洲縣治西傍有落星石】長洲縣前橋

五龍堂橋

帯城橋【嘉泰元年重建】

緑水倉橋

船舫橋【帶城橋西】

紅鴨橋

采蓮涇橋

南倉橋

淸道橋

唐家橋【同在七塔寺前】

百獅子橋

望信橋

迎葑橋

望門橋

庵橋

觀音堂橋

紅橋

延壽橋【放生池頭】

閻橋【延祐乙夘重建】

艸橋

篠橋

馬津橋

甫橋

洞橋

祝橋

星橋

報恩橋【十郎巷口】

胡書記橋

楊家院子橋

東蔣家橋【竹堂寺西】

賢至橋【濠股上熙慶四年建】

至橋

營橋

尢橋【艸橋邊】

防塔寺橋

胭脂橋

遊僊橋

佐家橋【遊仙橋南】

望營橋

沙餻橋

驅鬼橋

白蜆橋

吳王橋【防塔寺東後周廣順三年建】

官太尉橋

吳承議橋

泰明橋【東禪寺西】

折桂橋【東城下紹興二十七年建】

盡市橋

顧亭橋【端平二年建】

萬壽寺前橋【寺廢今攺爲升龍橋】歳有橋【平糶倉前淳祐中知府魏峻建】善教橋【俗名新造橋積慶寺南】

磗橋

燒香橋

東長橋

西長橋【葑門營內】

程橋

東北隅橋八十八

顧家橋【漢顧悌仕吳爲虎頭將軍父亡以孝聞郡人感之建橋】

臨頓橋【臨頓吳時館名吳地記云吳王徵夷甞頓憇宴軍士因此置橋唐陸防居此】苑橋【萬壽寺西相傳闔閭有苑囿在焉今長洲縣東南皆闔閭遊憇之地】

百口橋【東漢顧訓五世同居聚族百口故因其所居名橋吳郡誌云訓歳朝會集子孫悉坐依次行酒𨿽三歳以下並自知位次故又名試飲橋王賓詩百口橋邊春日斜舊時開徧紫荊花山東人說張

公藝此是中吳顧訓家】

大郎橋【慶曆二年建】

徐貴子橋

醋坊橋【治平己巳建】

縣橋【長洲舊縣治東故又名縣東橋】花橋【白居易詩云楊州驛裏夢蘇州夢到花橋

水閣頭卽此】

白塔子橋

仁壽橋【碎金巷東】

任蔣橋【建定十四年建巳上跨南北河】

錢都衙橋

兵馬使橋

定跨橋【吳地記云吳王闔閭造】

曹胡徐橋【已上顧家橋東岸】

顧周橋【醋坊橋側】

宮橋【妙觀前舊爲紫極宮故名】

永福寺橋

瓶塲橋

紅鑪子橋

李師堂橋

換馬橋

天心橋【織染局前宋鄭起潛所居】

北倉橋【察院東】

金師堂橋

四通橋【乘魚坊內】

廣化寺橋二【一在寺西一在寺後】可過橋【長洲舊縣治前初橋低不通舟檝諺雲長洲縣前難過淳祐中攺作取韓文公詩語】中路橋【天妃宮前大徳元年建】

靈鷲寺橋

鶴舞橋【吳王夫差女舞鶴於市故名】金獅子橋

祥符寺東橋

狄勝橋

馬黃橋

管家橋

跨塘橋

北僊橋

院子橋

新街橋

吳郎橋

周通橋【大寺前】

徐思橋

斜路橋

棧橋

東章家橋

天宮寺橋二

資壽寺橋二

師婆橋

資福橋

廟堂橋

雪糕橋

眾喜橋

張家橋

積慶橋

熙寧橋

蘇軍橋

羅家橋

新橋

眾安橋

朱馬交橋

通利橋

胡廂使橋

唐家橋

魏家橋

打急路橋

慶曆橋

富孫橋

奚家橋

華陽橋

迎春橋

石塘橋

張鄕橋

徐鯉魚橋

東周太保橋

東開明橋

盛婆橋

通濟橋

東道橋

北禪寺橋三

程橋二【一近婁門一近齊門】

西南隅橋五十一

西館橋【舊吳宮西蓋夫差之離宮有館娃坊】

織裏橋【本吳王織裏故名圗經續記云俗訛失履今又譌爲吉利】

福民橋【府治前宣徳間知府況鐘建】石巖橋【在今府治西唐刺史白居易建名白頭橋有石刻三字宋天聖初郡守孫冕修之人呼爲孫老橋元總管道通重建攺名石巖其自號也梅摰詩白頭橋柰白頭何舊徳如存故老歌不特輿梁起遺愛大都才美服人多】

明澤橋【西河上皇祐五年建景定五年重修劉震孫題名立石其上今名過軍橋以路通盤閭爲

士卒經由之地也】

升平橋【吳縣學西皇祐五年建】

趙公橋

趙婆橋

渡子橋

成家橋

剪金橋【同在升平橋東側】

靑雲橋【吳縣學前舊在文廟前名靑龍治

中知縣鄺璠移置於此攺今名】

積善橋【成家橋內一名小粉橋】太平橋【有太平坊皇祐五年建】

西竺寺橋【大石巷卽馬禪寺橋】憇橋【吳地記云吳軍憇歇於此因名之】薦行橋

市曹橋【周康王廟前】

娥眉橋

芮橋

郭家橋

艸鞋橋

獻花橋

望婆橋

彈子橋

白磰橋

院子橋

倉後橋

木柴橋

樓西橋

程姬橋【大石巷】

果子行橋

杉板橋【金獅子巷內】

呂公橋

銀錠橋【二橋在杉板橋南】

查家橋【鶴山書院西】

杉瀆橋【侍其巷口】

采蓮涇橋【跨采蓮涇上地名采蓮裏】葛家橋【至正三年建俱在杉瀆橋東】來逺橋【胥門內舊姑蘇驛居此宋紹興間王防奏建専待國信使取魯論語名之又名驛橋】

胡家橋【俗名綫香橋】

新橋【和丰倉南】

梅橋【一稱梅家橋在新橋南梅聖兪寓此】

張師橋

開元寺橋二【一在寺東一在寺後延祐三年建】

南寺後橋

廟橋【伍大夫廟西近盤門又名盤門橋】

南張師橋

北張師橋

程橋【近盤門】

西北隅橋八十

臯橋【閭門內漢議郎臯伯通居其側梁鴻所寓也唐李紳詩伯鸞憔悴甘飄寓非向囂塵隠姓名鴻鵠羽毛終有志素琴瑟自諧聲故橋秋月無家照舊井寒泉見底淸猶有餘風未磨滅至今鄕裏重和鳴皮日休臯橋依舊緑楊中閭裏猶生隠士風惟我到來居上館不知何道勝梁鴻陸防橫絕春流架斷虹慿防猶想五噫風今來未必非梁孟卻是無人繼伯通楊備隠士貧居日賃舂物情歌在五噫中荊舉案何人識猶賴橋邊有伯通髙啟閭門啼早鴉拂面見飛花緑水通螭舫紅橋過犢車誰尋伯通宅】

【只問奉娘家】

至徳廟橋【有至徳坊】

張廣橋【臯橋下】

栁毅橋【張廣橋西毅或嘗居此】鄭使橋【宋鄭戩天聖中拜奉國軍節度使卒官歸柩於吳所居有橋名以識之】

西蔣家橋

徐胡橋【已上三橋俱在吳趨坊內】

通安橋【鄭使橋巷內】

恵政橋【西城裏夏駕湖北燬於徳祐之亂】黃牛坊橋【莫詳其始皇祐五年重建】景徳寺前橋

梵門橋【黃牛坊橋西】

壽聖橋

小蓮湖橋

華家橋【黃牛坊橋東】

虎蹲橋【湯家浜一名通濟】

楊家橋

徐家橋

錢駙馬橋【五代楊行宻女歸錢元璙故名】

鳳皇橋【以鳳皇鄕爲名】

華嚴寺橋

仰家橋

朱明寺橋【舊名般若橋同在中街路】

沈坯粉橋【淸嘉坊南】

三太尉橋【五代時廣陵王第三子治園第

於此故名】

陸侍郎橋【郡人陸慶陳天嘉中召爲散騎

侍郎不就嘗居此】

慈悲橋【吳縣東巷口】

女冠子院橋【四天燈巷口】

治平橋【吳縣前】

龍興寺西橋

圓覺寺橋

西成橋【吳縣西治八年知縣鄺璠建】谷市橋【鉄瓶巷內】

烏盆橋

鄔家橋【許蘊子巷口】

廣濟橋【雍熈寺西橋側】

西市門橋

小市橋

吳縣東橋【流化坊內舊吳縣治於此】吳縣西橋【宣和元年建】

髙家橋【西橋下】

丁家橋【西橋東嘉定六年建】

行橋

曹使橋

鵝闌橋

鴨捨橋

孩兒橋

廣書橋

利市橋

濟川橋【嘉魚坊巷內】

雍熙寺東橋【周武狀元坊口】

雍熙寺西橋

小平橋【醫學前】

洞橋

靸鞋橋【小平橋東】

蒲老橋

六通橋

普濟橋【文正書院西】

芝艸營橋【文正書院東】

方廣橋【馬大錄巷口】

艇船橋【方廣橋側】

盧提刑橋【郡人盧革嘗任廣南提刑子秉發運使奉親居吳郡表徳慶坊故又有徳慶橋】

徳慶橋

崇利橋【與二橋連俗稱三條橋】

安民橋【石馬匯】

北過軍橋

紅橋【福濟觀東】

宮橋【崇眞宮前靑石扶欄雕刻工巧細如髮

爲吳中橋欄之最者】

都亭橋【承大寺西吳王壽夢嘗於此作都亭

以招賢士】

承天寺前橋

承天寺東橋【相傳吳王屈駕於此名屈駕橋今名闕家橋】

西石塘橋

石灰橋

單家橋

桃花橋

文家橋

隆興橋

寶成橋

錢橋

探橋【北童子門】

城外橋二百七十二

虹橋【閻門外初木爲之元時郡人鄧文貴易以石後復以木俗名釣橋成化六年攺名永濟虞集記吳郡內外皆鑿溝澮納太湖之水以行舟逾絕爲梁經緯聨屬其髙庳修縮視水大小獨虹橋在郡閶門西跨官河通驛道爲咽喉要處水至橋下匯爲回淵折而東行勢用剽悍橋舊植以木而加甃歳久腐撓乃今夏大霖雨遂壞水陸並阻民吏憂�縣長吏計會役大�不卽成郡人鄧文貴詣官自言架木非久計請出家財以成之遂以八月乙丑召工畫圖盡撤其舊而新之絕水下石欵宻鍵固累起拱合理致無間下通圜空涵水象月引重過之堅逾實地泰定元年十月成凡用中統鈔十五萬貫云夫鄭商犒牛敵謀遄沮卜式輸財漠用不匱以一民而専有司之美不可無書也故爲備載不辭黃溍記泰定元年冬十有二月平江閶門外新作虹橋成古者辰角見而除道天根見而成梁有司之事耳春秋常事不書此何以書在有司常事也而此非有司之常事者也按郡誌橋之載於圖籍者三百五十九而爲虹橋者三其二在城西若干步卽此橋也去年夏大雨水暴溢橋居兩水之交莫能與水抗一夕盡圯其地適控通衢徵令賜予布政於方國奉貢輸賦爲行者病謀所以復其故而官帑不可輙發又重以其役厲民未知費所出郡內民人鄧文貴請分家貲之半更爲石橋以利永久旣又以爲此有司者之事非細人所得幹也乃飭財用庀工徒以聽要束焉遂以八月乙丑始事閱八甲子而告訖功橋之修四百尺而其髙十分修之一五分而殺其二乃與岸等脊之廣得髙之半而趾之廣加其什五上設扶闌爲之周法其下爲門如半月以釃漕河而隄其兩垂以度挽者所用錢以緡計者十二萬五千有奇役以庸計者二萬四千有奇今總官郭公旣率僚屬觴酒橋上以落其成且謂文貴編戶民非有名田稍食貨殖奇嬴答它大姓比川梁達路官實領之而文貴顧能輟其衣食之餘以紓有司之急務不宜無以示勸相乃伐石俾溍執筆書其凡而記焉夫以一夫屍利物之功而長民者能表樹之以寓其風勵之意是皆有司常事之所不及而

於法宜書者溍不得辭也】

渡僧橋【釣橋西北跨運河咸淳十年重建】

魚行橋【今名板橋】

普安橋

會通橋【正統間參政陸友諒新建故今稱陸公橋】

通濟橋【一名西新橋】

聞徳橋

洞涇橋

白蓮橋

馬鋪橋

鳳皇橋

東虹橋

西虹橋

艸庵橋【鴈蕩村有中峯艸庵故名】

陳庵橋

安人橋【艸庵東】

康履橋【南濠新開河舊名普濟治八年知

縣鄺璠重修易今名】

夏駕橋【南濠夏駕湖口俗名石灰橋】

永寧橋【普安橋內】

永祿橋【永寧橋南】

永福橋【永祿橋南三橋皆成化十年建】山塘橋

勝安橋

範店橋【同在山塘上】

白塘橋【唐刺史白居易築故名】

彩雲橋【半塘寺前政和元年重建】

洞橋

便山橋【虎丘山前】

斟酌橋

面山橋

新塘橋

寶安橋

泰定橋

普福橋

金雀橋

錢賣女橋

崇善橋

篠蕩橋

北莊涇橋

長勝涇橋

通吳橋【舊名通波跨烏角溪本木橋至和二年始易以石嘉泰二年郡人陶光大重建】楓橋【閶門西七里豹隱記談云舊作封橋後因張繼詩相承作楓今天平寺藏經多唐人書背有封橋常住字張繼詩月落烏啼霜滿天江村漁火對愁眠姑蘇城外寒山寺夜半鐘聲到客舡張祐長洲苑外艸蕭蕭卻算遊程歳月遙惟有別時今不忘暮煙疎雨過楓橋湯仲友出城才七里地僻罕曾過孤塔臨官道三門背運河鐘鳴驚鳥宿墻矮入漁歌醉裏看題壁如今張繼多髙啟畫橋三百映江城詩裏楓橋獨有名幾度經過憶張繼烏啼月落又鐘聲】

江村橋【楓橋西南】

射瀆橋【通陽山諸涇】

長塍涇橋西郭橋【通判郭�所建】杜莊涇橋【去射瀆一里】

南佘橋

北佘橋

楊莊涇橋

錦防涇橋

夏墩涇橋

趙王塘橋

竹靑塘橋

蠡湖橋【有石刻】

普思橋【在滸墅吳寛記滸墅在蘇州西北境上其民際水而居農賈雜處爲吳中一大鎭自景泰間朝廷置司於此舟楫停集居民益繁貿易往來有限於官河皆稱不便成化初𨿽嘗作橋以免濟渡而南北遼絕人迹折旋猶以爲不便也裏父老相傳故有橋在周孝侯廟傍訪求之果得石刻題曰普思橋視其時宋慶元三年也乃圗重造而不敢専以戶部主事槁城劉君煥方奉命分司於此敏而有爲始合言以請君曰是民功也吾何敢沮且従而奨勵之他日工部主事貴溪姚君文灝行水至聞其事又從而勸相之民旣樂爲則又言於知府史侯侯曰宜又言於巡撫都禦史朱公公亦曰宜於是更相合言出財以助凡得白金若干兩擇治九年某月興工是年某月功畢劉君喜其事之果成也曰是橋財費甚鉅勞力甚多然而利益甚大不可使後人無所攷也介鄕貢進士浦君應祥來請文以記夫事之成未有不由於人和者周之作曰四方民大和會橋梁之役𨿽非是之比然民不欲爲則上之人𨿽驅而使之不能成也至於民旣欲爲上之人或咈之而不從則其事亦豈能成哉惟夫民欲爲之人能從之故𨿽財用鉅而費力多不待逾歳而穹然堅厚不易爲之役遂以告完𨿽然人則和矣亦惟得其時耳蓋吳自古爲澤國數被水患今歳則大熟粒米狼戾民旣有秋成之利視義所在慨然施予亦不之吝此事之所以易成也歟橋之修一十二丈其廣二丈三尺崇如廣而減二尺董其役者曰倪俊凡出財者其姓名則悉書刻於碑陰雲】

性通橋

何家橋

談道橋

支家橋

瓜山橋

許家橋

葉巷橋

張巷橋

象山橋

吳巷橋【已上彭華鄕】

上顧涇橋

下朱涇橋

華表山涇橋

花涇橋

永勝涇橋

南金涇橋

北金涇橋

張公涇橋

太平得勝橋

南大瀆橋

薛市涇橋

防牌涇橋

市木涇橋

安徳橋

徳云橋

望僊橋【陽山前丁令威升仙處】

黃路橋【一云黃蘆】

陸墅橋

通安橋【陽山北竹靑塘】

永樂橋【通安橋西】

黃�橋

範蠡橋【世傳蠡自此出婁江】

尙書橋【射瀆巷】

福善橋

懷胥橋【在胥門外舊名胥塘橋宋攺今名俗稱胥門橋】

居涇橋【胥門橋內】

謝涇橋

官墳橋【大灣舊名防橋】

三遷橋【天平山前】

圓通橋

望僊橋【下沙塘口】

橫塘橋【上有亭孟東野詩云未隨洞庭酌且醉橫塘席】

防云橋【近橫塘跨防云港】

感福橋【五塢山前俗呼東跨塘】興福橋【俗稱東跨塘宋淳祐六年重建】嘉泰橋【俗呼徐馬黃橋嘉泰中重建易今名】

斜橋

慶曆橋【慶曆三年建嘉泰三年修】

寧慶橋

白塔橋

吳灣橋【已上在木瀆鎭】

延福橋【乾道四年修】

張墅橋

塘灣橋【元至正間建已上光福塘】

僊塘橋

靈巖寺橋

善人橋

馬巷橋

大觀橋

官山橋

福隆橋【永樂間建】

安福橋

福溪橋

通安橋

虎山橋【在光福西接太湖宋嘉泰中重建元泰定甲子攺爲圓洞三遂以紀年名泰定橋成化乙未重修郡人陳頎記吳寛詩南人相見詫杭州自料西湖讓一籌天爲漁家開下崦晚宜畫舫駐中流新詩已判縱橫寫佳景從交次第遊孺子歌聲何處起落霞孤鶩水悠悠】

上龍塘橋【通安橋西】

下龍塘橋【貢湖口】

萬安橋

呂浦橋【呂山湖口】

周山橋【周山街上】

西塘橋【西華東塘上】

香山橋【香山街上】

胥口橋【胥口】

李橋【胥口】

慧慶橋

慶祥橋

駟馬橋

齊興橋【已上同在橫金】

搦船橋

永興橋

錢莊橋【已上同在錢莊】

頭陀橋

後保橋

慈灣橋

橫塘橋【已上在西洞庭】

廣利橋

師家橋

聫璧橋

渡水橋【一名具區風月橋舊以橫木元周富七郎始易以石成化九年吳天禬重建以上諸洞庭】

如京橋【卽盤門虹橋宋開禧二年重建攺今名周虎臣書三大字刻其下朝請郎葉挺記皇帝踐祚二十一年將有事於規恢飭諸郡守臣治橋梁除道路以便王師徵行吳郡古都會由全蜀荊襄湖廣江淮而下危橋巨舸往來相衘盤門運河環城尢號要津有橋如虹惟波淘蕩車馬蹙躡歳久隤圯且路多瀕湖坎窗驊驑過者病焉參相張公文昌李公俱以碩徳崇望來殿是邦軍期調度亦旣具舉謂橋道弗治曷稱上防以吳縣尉羅相刻意事功乃命經理之尉承命弗避弗疑亟募道者徐妙行帥徒鳩工首甃驛衢達於松江幾五十里其旁舊橋有三斷踵營治悉用堅整至是橋也益加其工光閳故基易陶以石夾防云繞巍闌翼飛洞門天成面勢山屹在官無費在民無擾厥功告成聞者驚嘆因相與言曰凡四方貢賦之所輸百工技藝商賈之所輳縉紳豪傑文人雋士之所萃九夷八蠻朝聘會同之所歸莫過於京師厥今駐蹕錢塘異時還都中原玆橋適居孔道實逺近所必經従者盍以如京名之眾曰韙哉合橋與路積工五萬爲費三十五萬有奇經始於嘉泰四年正月成於開禧丙寅四月旣望民旣落之因並識其事】

吳門橋【有石刻三大字其上舊名新橋下有三洞最長又稱三條橋宋章岵爲守郡民石氏者請建紹

定間修正統間郡守況鐘重建】

短橋

張公橋

云津橋【吳門橋北俗呼急水橋洪武中建】

落星涇橋

王家橋

藏圓橋

隁橋

新郭橋

普興橋【俱在新郭】

何橋

越城橋【舊名越來溪橋至正間重建】行春橋【在橫山東茶磨嶼下跨石湖上與越城橋近有石洞一十八範成大記太湖曰應咸池爲東南水入石湖其派也吳臺越壘對立兩涘危峯髙浪襟帯平楚吾州勝地莫加焉石梁臥波空水映發所謂行春橋者又據其會胥門以西橫山以東往來憧憧如行圖畫間凡遊吳中而不至石湖不登行春則與未始遊無異歳久橋壊人且病涉向之萬景亦偃蹇若無所彈壓過者爲之嘆息豪有力之家相顧環視莫卹漫以諉之官前令陳益劉棠皆有意而弗果作淳熙丁未冬諸王孫趙侯至縣甫六旬問民所疾苦則曰政孰先於輿梁徒杠者乃下今治橋補覆石之缺易借木之腐增爲扶欄中四周而旁兩翼之歳十二月鳩工訖於明年之四月保伍不知工徒不預邑人來觀歡然落成而已今天下仕者視劇縣如鼎沸屏气怵惕猶懼不旣侯於此時從容興廢蓋亦甚難四鄕之人不能出力傾助者至是始有愧心則相與商略他日將作亭其上以憇倦遊者尙庶幾見之今姑識治橋之歳月亭成將嗣書云侯名彥眞字徳全舊名彥能隆興元年進士擢第後攺今名橋成之明年日南至資政殿學士通議大夫提舉臨安府洞宵宮範成大記】顏橋【範成大詩村村籬落總新収處處田疇盡有秋一段農家好風景稻堆髙出屋山頭】饒稼橋【南周村跨越來溪治辛酉里人盧綱募建】

安裏橋【在葑門大常司丞姜漸記蘇州府城之東南曰葑門其水陸之要衝有橋曰安裏自宋歷元歳久滋廢里人周君初時修眞於城東之丹霞館憫其人民之艱於行也謀於裏父兄撤而新之經始於甲午秋八月畢工於冬之十一月欲求余文以爲記而遭世變故不果閱六年庚子復請記之嘗爲之言曰文之有記所以志其制作之勤蓋古人經久之意也近世承平日久碑銘墓碣無處無之可謂盛矣自兵革屢興皆靡有孑遺𨿽古今士大夫之文傳不傳不可知未嘗不竊嘆碑之不幸也向使元初得子文而刻之則其存可復冀乎矧欲以余不足傳之言刻之於旣毀之後其不爲達人之所慨者希矣辭不獲則書其言俾刻之而初亦以多故未遑也大明建國之元年師臨於吳凡附城之輿梁悉爲內兵所毀獨是橋賴今大丞相信國公駐師其前不敢廢壊及克城之日師由是而進橋有力焉初竊自慶其功之不冺也復來請曰吾始爲是役將以濟夫病涉者而已又豈知造物者俾吾新之畱以濟夫王師也不然何故毀而新者獨全乎是宜重之記以誇於無窮也噫余之言其果可傳者歟然自甲午至於今蓋十有六年一求子文而不果一爲記之而不暇刻凡再罹於兵橋幸不毀修濟王師以成大功則余之言果有待而傳者矣是不可以不記故不辭而具載之使來者有所考焉】

斜橋【安裏橋傍今圮】

徐公橋【跨東西河徐雅建宋慶元四年重建至正十一年承直郎平江路長洲縣尹兼勸農事知渠堰事劉某重修】

蔣家橋【通章墓涇】

朝天橋【舊以木爲之名南馬路橋在朝天湖口故

名宣徳中郡守況鐘新建】

楊枝塘橋【通瓦碿涇】

北馬路橋【對馬路口跨葑門塘】

華家橋

普利橋【俗稱井亭橋】

葑溪橋【自溪塘六里至金涇淹口】梅裏涇橋【一名通濟】

金涇橋【一名盧家橋二橋治十年里人盧珪

建吳寛記】

章墓涇橋【相傳章邭公墓相近】匠門塘橋【一云幹將門因幹將墓在焉】大通橋

永安橋

通徳橋【已上王墓村】

餘慶橋【章練塘】

滅渡橋【赤門灣南舊以舟渡舟師専利行旅患之大徳間有僧自昆山來爲渡所沮發願募剏因名滅渡】復成橋【滅渡橋下一名小橋】

通僊橋【袁家浜口】

白蓮鋪橋

朱涇橋

吳涇橋

寶帯橋【去郡城十五里跨澹臺湖南北長三十餘丈今呼爲小長橋相傳爲唐王仲舒建捐帯助費故名宋紹定五年郡守鄒應博重治之正統間巡撫侍郎周忱人爲修治學士陳循記蘇州府城之南半捨古運河之西有橋曰寶帶運河自漢武帝時開以通閩越貢賦首尾亙震澤東壖百餘里風濤衝激不利舟楫唐刺史王仲舒始作塘障之河之西岸今東南之要道是已然湖之支流斷堤而入吳淞江以達於海堤不可遏此橋所爲建也仲舒鬻所東寶帯以助工費故因以名元宋修葺之功不繼橋遂坍沒自是有司駕木以濟行者至今蓋百有餘歳正統七年巡撫京畿工部左侍郎廬陵周公恂如戒有司漸次節省在官浮費以備工材之用又四年爲十一年秋爲橋長千二百二十五尺洞其下可度舟楫者凡五十有三而髙其中之三以通鉅艦用材爲石二萬二千六百丈木四萬二千五百株灰二十四萬三千六百斤銕萬四百斤米二千六百石冬十一月落成斯橋之建舟楫得往來之安行旅無徒涉之患商賈免盜賊之虞郡邑省屢葺之苦其於恵也孰大焉】

官渡橋

呼鯉涇橋

木新橋

夾浦橋【宋紹興初建爲石橋在鮎魚口下流水勢迅疾疑有深淵下伏蛟龍宣徳間風雨傾圯遂不能復侍郎周忱創造舡十六艘鎖以銕繩架爲浮橋至今因之治間都水郎中傳潮又爲增置倍於昔矣有記刻石於亭】

尹山橋【跨運河久廢天順六年郡守林一鶚重建學士錢溥記】

蓮社橋

七里橋

唐墩橋

虹橋【婁門外釣橋宋慶元中建】

官瀆橋【跨至和塘元至正二年建】

普利橋【寶祐三年建】

譚涇橋

孝濟橋

和丰橋

長裕橋

上陸涇橋

西張涇橋

孝亷橋

韋涇橋

烏土涇橋

寶祐橋

船塲橋

北薛涇橋

鳳皇橋

東陸涇橋

東蕭涇橋

周涇橋

防門涇橋

徳壽橋

季涇橋

司馬涇橋

十八里橋

永寧橋

五潨涇橋

許師橋

利民橋【宋嘉泰三年重建】

沈墊橋

閔家橋【元統二年建】

通仙橋

濟民橋【與通僊橋同在相城市】

太寧橋【齊門外釣橋】

齊福橋【正統八年郡守況鐘重建】

舊堰橋

古涇橋

義成橋【一名馬路橋】

勝安橋【正統四年郡守況鐘重建】

廣恵橋

宋涇橋

南市橋

中市橋

福履橋

柵涇橋

道泰橋

端平橋

胡盧橋

香花橋

蠡塘橋

平安橋

寶祐橋

南湖涇橋

北湖涇橋

慶王橋

錢橋

太平橋

濟人橋【陸墓】

朱涇橋

金銀涇橋【在徐莊】

永昌涇橋【永昌利】

望湖橋

錢涇橋

永錢橋【同在錢巷】

鐘善橋

王馬鋪橋

齊壽橋

泰通橋

大通橋

石獅涇橋

樊涇橋

安國橋

崇善橋

眾安橋【黃埭】

東市橋

車輪橋

永榮橋

金堍涇橋

南橋

姑蘇志卷十九

欽定四庫全書

姑蘇志卷二十

明王鏊撰

橋梁下

昆山縣橋一百六

太平橋

州東橋【同在縣治東跨東市河】

普通橋【縣治西】

張家橋【王鎭坊內】

平橋

酒坊橋【舊名致和人名夢感日新坊內】

陳老橋【片玉坊】

秦廸橋【已上同在縣治南武寜】

北倉橋【安定坊西】

山溪橋【馬鞍山後】

眾安橋【柴巷內】

許墓塘橋【縣治北】

會僊橋【淸眞觀前】

黃家橋【山溪橋東】

泗安橋【同在縣治比跨山塘涇】

蒓萊橋【餘慶坊西】

通濟橋【朝宗坊內】

唐家橋【厚俗坊內】

寶月橋

通闠橋【貴徳坊內】

興福橋【安奉坊東】

甫庫橋【積善坊內】

茅家橋【儒學坊內】

東城橋【興仁坊北】

羅漢橋【安榮坊北】

采蓮橋【舊名永福已上在縣治東南】

恵政橋【景徳寺前】

進福橋【儒學東】

舞雩橋【儒學東】

髙平橋【報國寺西】

迎仙橋【延福庵東】

景徳寺橋【已上在縣治西南】

無不利橋【永懷寺西】

戊巳橋【樓丰坊內】

富春橋【一名髙板橋跨至和塘】

望山橋【富春橋南】

萬壽橋【跨東市河】

安定橋

流慶橋【旌孝坊內】

奚婆橋【已上俱在縣治東北跨木人涇】

全相橋

淸風橋

明月橋【已上在縣治西北跨西市河】半山橋【跨至和塘】

見山橋

鼇峯橋【俗名樂輸半山橋南】

香花橋【舊名慧聚寺前橋】

楊家橋【俱馬鞍山前跨山塘涇】板橋【馬鞍山前已上俱在縣治西北屬城內】

金童橋【在大西門外】

駟馬橋

太原橋【同在小西門外】

玉虹橋【東門外跨至和塘】

迎恩橋【迎恩坊西跨小虞浦】

榮陽橋【太原橋西】

通文橋【玉峯倉東南】

阜民橋【玉峯倉南】

應山橋【玉峯倉後】

東盈橋【玉峯倉東北】

西盈橋【玉峯倉西北門】

利民橋【北門外】

蝦蟇橋【正南門外】

廣恵橋【東南門外】

普濟橋【近廣恵橋】

新漕橋【廣恵橋東】

艸堂橋【普濟橋南】

須浦橋【舊超化院西】

香花橋【舊超化院前】

秦浦橋【呂巷村】

九里橋【卽尢涇橋在縣西十里】

眞義橋【縣西二十里跨眞義浦】狀元橋【縣東南石浦鎭宋祥符元年衛文節公建元至元二年邑人胡道茂修】

接官亭橋【縣東南石浦鎭宋祥符元年衛文節公建】

淞南第一橋【幹墩浦】

中正法華橋【縣南窪浦】

行孝塘橋【縣東南】

永安橋

保安橋【同在兵馬鎭】

南夏駕橋【縣東南三十二里】

廣順橋【趙靈興福寺前】

郎浦橋【盛蕩村】

濟眾橋

眾安橋【同在陳墓村跨界浦】

天寧橋【陳墓村】

南石橋【泗橋鎭】

安裏橋【十八里塘】

井亭橋【鐘家涇上】

道褐浦橋【縣七十二里】

涇浦橋【縣南二十五里】

諸家橋【張潭浦】

三墩橋【三橋相向在縣南二十三里】

刁家橋【沈巷村】

東宿浦橋【縣南三十六里】

西宿浦橋【縣南三十六里】

望江橋【縣東南三十七里跨金龜浦】

石浦橋【縣東南三十里】

陸虞浦橋【縣東南七十里】

永寧橋【縣西南二十里】

武成橋【縣西北三十六里】

張莊溇橋【縣西北三十六里】

虹橋【縣西北二十里跨溫焦涇】

阜康橋【巴城村】

壽安橋【縣西二十二里】

新瀆浦橋【縣西南一十五里】

唐涇橋【縣北十八里】

新塘橋【縣北十八里】

常熟縣橋一百三十四

縣橋【縣治前元名州橋】

沈家橋【縣治西南又名染子橋】市曹橋【在沈家橋西舊有市司故名】跨塘橋【舊名信義在縣治直南宋淳熙十年縣令曽棨建吉州司理參軍曹緯記冶間學士李傑建坊於此因名學士橋跨塘橋記琴川去京畿八驛而近境大壤平舟車走集東吳之望邑也東吳澤國千涇萬瀆悠然逝隤然止而皆瀦於三江浮於震澤縈帯而下至琴川分爲五浦而後入於海其經絡於闤闠之間旁江而側出者乃其一也舊有橋曰跨塘凡迎肅朝廷之命令接勞四方之賔客摩肩總轡憧憧於逵路者莫不由斯歳籥綿稔雨隳澇毀來往患之邑人欲更爲石梁久矣上之人獄訟是務踵武怗視莫肯一屑意淳熙癸夘邑大夫曽公爲政之明年也歳物丰成閭裏康阜縉紳父老合辭以請公曰眾之所欲茍憚其勞是委民寄於艸莽也其可乎然役鉅費夥非號召能集要當以身先乃出公帑之餘爲之倡於是逺近士民靡不咸勸協議畢力克伸僝功故材不賦而羨工不發而多曾不逾時汔湊成績公謂是橋之新也玉虹蜿蜒直縣數百步實西南取道之首一境阡陌之會名其可以不稱乃以邑之地名之曰琴川自公攺斵蒼瑉結址監固而髙廣有加也登焉引見則千里在晨霏夕靄春穠秋瘠徵帆見飛鳥明滅瓌奇萬態間見層出騷人髙士過之心景宜會則停驂嘯傲躧步防吟江山之樂自適於意之表𨿽簮纓之風臺月榭僊釋之紆巖繚壑兼得之也眞所謂處喧囂而接遐曠者歟何向晦而今顯自非公之精識逸韻其能經營裁畫之如是邪且橋梁之興廢先賢以是觀人之政豈細事哉子產以乘輿濟人於溱洧而孟子譏其恵而不知爲政公成梁於暇日民無褰裳濡軌之患過子產逺甚濟川之功兆於此矣公天資純粹以文學世其家於書無所不窺施於有政則應機立斷鉤隠察伏洞見精宻而歸於忠厚凡民五過麗刑缿筩投辭有至於庭者涉筆批觧而人無不得其情不以吏追民不以政爲吏施設見於日用者先定其規模而後從事庭廡肅如也至若通漕渠而貫艦得以貿遷浚福山白茒二浦漑荒蕪爲膏腴興學校而子弟知爲善之可樂若是者未易一二而詳大凡天下勝處非人莫傳滁山之林泉以醉翁亭而傳西湖之景物以蘇公隄而傳此橋以公之善政遂爲一方之超觀將振耀而傳無窮也邑人求文以識其事公之治績赫赫不可掩何待骩骳之辭蓋人之向慕傾戴而不足者非刻之金石無以垂不冺而慰邑人之拳拳也故爲之書】迎恩橋【在縣治東宋建中靖國元年建治九年知縣楊子噐重修】

文學橋【在縣治東北子防巷口舊名言偃橋又名醋庫橋宋慶曆五年錄事夏秀建洪武初里人陳貞重建按舊圗經言偃橋在縣東一百五十步文學橋在縣東北一里前志並二橋爲一未詳何謂郡人黃士毅撰銘魯鄒而降道爲絕學千五百年起濓續洛寥寥閩派久幾復絕再起滄洲教修日掲無極二五在人一源故不同地時生聖賢吳通上國公卽遊魯胡然歷世莫踵公武覩迹亦昧吁方肇祠是用作記意嚴灑而嗟予小子世閩產吳敢誦所自滄洲之徒登橋而思刻銘述記期我同心如水洊至能令後學本末易明僞行不作踵公自今】

通濟橋【縣治東北俗云坊橋因其接福山塘通大江故名】

瞿橋【縣治東北知縣楊子噐重修舊志有隱仙和風二名尙存以方隅步數度之二橋疑是】廣恵橋【縣治東北舊名通泰紹興間錢氏新之少卿陳掞名曰廣恵俗名通江】

慶僊橋【縣治西南舊傳爲徐神翁升仙之地故名】

升僊橋【與慶僊橋對俗名八字橋】

迎僊橋【去前二橋稍南】

望僊橋【迎僊橋南事迹同上】

顯星橋【縣治東南二百五十步宋慶元三年縣令孫應時建舊傳星墜港中化爲石故名】

善利橋【縣治西其地多貨易故名】

孩兒橋【縣治西北】

順民橋【順民倉北治間重修今名倉橋】何家橋【縣治西舊名和嘉橋】

東何家橋【縣治東北舊名和丰】太平橋【縣治東南因太平巷名】

鎭橋【縣治南慶元二年縣令孫應時建】焦家橋【縣治東南舊名通利】

魚行橋【縣治西南寶慶四年王文雍建】艸橋【縣治西南元至正乙亥建】

中和橋

寶慶橋

龔家橋

範公橋【俱在縣治西南】

廻龍橋【焦尾溪上】

廣義橋【焦尾溪上舊名米粞】

王家橋【俱在縣治西】

黃栢橋【市心街北】

天心橋

金家橋

包家橋

兪家橋【俱在縣治西北】

小洋子橋【在邵巷北】

小虹橋【縣治東南俗呼洞橋】

紅板橋

淸和橋

保安橋【俱在縣治東北元至正間建】承流橋【縣治南門成化間知縣鄧珙建】宣化橋【縣治北門】

行春橋【縣治東門元至正間建】

秋報橋【縣治西門今廢】

介福橋【縣治北水門外成化間知縣鄧珙建名拱辰】

富安橋【小東門外路通東倉宣徳間縣丞李子亷建成化間知縣甘澤重建攺名阜安學士範安

記】

丰樂橋【南門外路通南倉宣徳間李子亷建

正統間巡撫侍郎周文襄重建】

殿橋【秋報門外跨山塘】

迎春橋【行春橋東元至正間知州盧鎭建成化間知縣鄧珙甃石重建攺名熙春】

練墩浜橋【縣治南三里】

徐涇橋【縣治南六里】

莫門塘橋【縣治南九里】

斜橋【縣治南十里】

魏涇橋【縣治南二十里】

廟塘橋【縣治南二十一里】

潭塘橋【縣治南二十四里】

顧涇塘橋【縣治南三十里】

吳塔橋【縣治南三十五里已上九橋治間重建】

黃土塘橋

張港涇橋【俱在縣治南三十里因塘得名】小山湖橋【縣治西十八里治十一年新建】

塘頭橋【縣治西南二十里】

沈店橋【縣治西四十里】

墅橋【縣治西北二十五里】

報慈橋【望海門外二里】

濟民橋【北水門外二里正統間周文襄建治間僉事伍福重修】

順民橋【通江門外四里治間都禦史佀鐘建】

茅塘橋【望海門外十二里】

尙墅濟民橋

廣利橋

福民橋【俱通江門外二十里】

祿莊橋【通江門外二十四里】

崔浦橋【通江門外五十里】

永安橋【莫城南元延祐間建】

五瞿橋【阜安門外五里】

戈莊橋【縣治東接昆承湖】

任陽橋【縣治東南六十里】

上社橋【縣治東六十五里】

杏花橋【縣治東南七十里】

塘橋【昆承湖南跨時涇】

轉河橋【福山鎭南冶間建】

香花橋【一在罟裏村一在第四都一在四十都】

尖口橋【迎春門外四里】

新橋【迎春門外十二里】

壽慈橋【迎春門外十五里】

習善橋【俗名黃石皮】

月河橋

永慶橋【俱梅李鎭】

僊人橋【縣治東北三十六里】

登津橋【縣治東南五十里】

柴涇橋【尙湖南】

羅防橋【尙湖南四里】

九折橋【縣治西北十五里】

東義橋【跨淸水港】

西義橋【跨避湖涇】

尙塘橋

河陽橋【俱第九都】

坊橋【十二都】

湯家橋【二十一都宣徳間湯氏所建】葛墅橋【元至正間建】

聚寶橋【俱二十二都】

塢丘山橋【二十四都宣徳間巡撫侍郎周

文襄建今廢】

虹橋【跨梅李塘】

前港橋【俱二十五都】

大陸涇橋

珍門橋

寺涇橋

長毫橋

陶公橋【洪武間建】

楊塘橋

嚴捨橋【俱宋端平間建】

江門橋【宋淳祐間建】

天打石橋【俱二十七都】

貴涇橋【在二十八都延祐間建】

賀勝橋【在二十九都東接許浦通大海宋紹興間金人入侵直抵許浦軍左軍李寶駕樓船水戰大勝獻防於此因建橋云】

黃涇橋【三十三都】

孩兒橋【元至正間建】

萬石橋

東虹橋

西虹橋【俱三十七都】

橫瀝塘橋【三十八都】

平昌橋【在四十都元至順間謝總管建】釋子石橋

興信橋【與上橋相對俗呼八字橋】

賨寶橋【俱淳熙間建】

四丫口橋

語亷涇東橋【俱四十二都】

富安橋

三塘橋【俱成化間建在四十三都】

馬涇橋

你婆橋【俱四十四都】

朱涇橋【正統間建】

張公橋【寶慶間建】

洞涇橋【洪武間建】

廟橋【永樂間建俱四十九都】

吳江縣一百三十一

垂虹橋【縣東門外一名利往又名長橋慶曆八年縣尉王廷堅建以木爲之東西千餘尺橋中有垂虹亭治平三年知縣孫覺重修紹興間敵人侵淮有建議焚橋者郡守洪遵持不可而縣民相與聚哭圯下不果焚奉定二年判官張顯祖甃以石下開七十二洞洪武元年知州孔克中正統五年巡撫侍郎周文襄相繼修治成化十七年重修學士錢溥記宋錢公輔利往橋記出姑蘇城南走五十里民屋數百撮然沙渚之上者今吳江縣也東湖之流貫城之中隔限南北橫可以渡者今吳松江也隱然長虹截湖跨江便來濟往安若復道者初作利往橋也橋本無有慶曆七年冬大理寺丞知縣事李問縣尉王庭堅嗟邑民之陋鮮慕學者將攺立至聖文宣王廟侈大黌館以進延諸生乃呼富民譬曉以奉釋氏不若助縣官興學民始聽且駭居一日心曉意觧驩然從命遂輸緡錢數百萬未幾詔禁郡縣不可新立學二人胥與謀曰民旣從財旣輸矣倘不能作一利事以便人吾何以謝百姓遂合傭僝工橋役興焉東西千餘尺市木萬計聞者異之沮議百端不兩月功忽大就卽橋之心侈而廣之搆宇其上登以四望萬景在目曰垂虹亭並橋之兩涯各翼以一亭而表橋之名於其下使往而來者可指以稱曰此某橋也初縣城爲江流所判民半居其東半居其西晨莫往歸事無纎巨必舟而後可故居者爲不利縣當驛道川奔陸走者肩相摩櫓相接也卒然有風波之變則左江右湖漂泊無所故行者爲不便及橋之成行者便而忘向所謂不便居者利而忘向所謂不利議者皆舌彊不敢發噫賢人君子措一意興一役豈直爲遊觀之美登賞之樂哉往往有悅其景物淸絕脫落人世者若居之利行之便則茫乎其莫稱也𨿽然湖光萬頃與天接白洞庭薦碧雲煙戰淸月秋風夏囂滅埃斷牛謳漁吟喑鳴間發榜聲棹歌嘔唖互引後盻前晲千里一素是亦有足樂焉庭堅之字曰世美精敏沈毅顧其胸中不止乎佐一邑李丞仁原通雅喜其有能而信從之視事防數月塗巷室閭新然一變若是橋利大功博可傳可記者余固不可以一二書也余觀今世人平居燕議時孰不欲求位以伸道試縻以一職則曰職小位隘吾無以伸惟齪齪奉法保己之不暇若世美盡力其任不以小隘自縶者余未見也始則欲設庠序恢教本使民知堯舜周孔之尊及詔條尼之遂能合財力興功利爲久久之便其周旋進退無一不中於道噫豈常人而能至哉世美余友也欲余之文以信本末余嘗學春秋太史氏法乃書曰慶曆八年六月二十八日蘇州吳江縣初作利往橋成元袁桷重建長橋記震澤東受羣川汪洋巨浸至吳江尢廣衍地爲南北衝千防競發駃風怒濤春激噴薄一失便利卒莫能制唐刺史王仲舒築石堤以順牽挽宋慶曆八年邑宰李明始建長橋繇是各捨舟以途來往若織水嚙木腐歳一始葺蓋爲民病泰定元年冬州判張君顯祖始蒞事曰玆實首政稽工程財莫知攸出當謀於民民有調役維浮屠善計度長衢廣殿瞬息以具吾語諸眾有獲廣濟僧崇敬實來敬言木爲梁弗克支逺易以石其迄有濟參知政事瑪蘓庫以督運至吳乃采其議周詢以籌首捐貲以勸敬復曰作事謀始不可不愼冇善士姚行滿嘉興人能任大工役必屈必委繪圖相攸經畫畢具咸服姚議於是參政委郡守郭侯鵬翼役未興丞相達爾罕公朝京師回道繇吳江郡白橋議丞相曰吾必首倡卽捐萬緡而府縣士民相胥以勸平章髙公貫廼繇湖廣江西來江浙力屬張均俾終是工杜侯眞來守是土亦曰張之言然二年閏正月建橋明年二月橋成長一千三百尺有奇防以巨石下達層淵積石旣髙環若半月爲梁六十有二鎭以剽悍廣中三梁爲尺三百以通巨舟層欄狻猊危石贔屭甃以文甓過者如席舊有亭名垂虹周遭嵳峩因名以增榮觀焉是役也敬師鳴徒輸財實三之二羸財十萬復以爲寶帯橋助姚緫其綱張均首議出於政事有脗合而是州興役見知於丞相誠出天幸厥今運舟相聫驛使旁午咸曰丞相謀猷經逺張均美績猶是得書將永逺無極繋之以詩茫茫禹甸昔鄰於魚維四載功玆爲具區有矢其防羣嗷喁喁曰維李侯搆玆虹梁經始孔難任負陽陽歳老水�臨履若驚張均蒞官飭我以政玆橋匪修渉者益病召維耆老貨市莫竟相國之來六防徐徐詢行審宜以究以圖割其民錢俾民樂輸橋旣成矣虹飛於江千柱承宇郡流回矼儼兮層城爛其軒防張均籌思相國成之彼淸淨士克式承之千載永賴庸以銘之蘇舜欽中秋對月詩月晃長江上下同畫橋橫截冷光中雲頭熖熖開金餅水面沈沈臥彩虹佛氏觧爲銀色界僊家多住玉華宮地雄景勝言不盡但欲追隨乘曉風王安石三江五湖口地與天不隔日月所蔽虧東西然白漫漫浸北斗浩浩浮南極誰投此虹蜺欲濟兩澗阨中流雜蜃气欄楯相承翼初疑神所爲滅沒在頃刻晨興坐其上傲丸至中昃獨憐造化功不謂因人力今君持酒漿談笑顧賓客頗誇九川物壯麗此無敵熒煌丹砂柱璀璨黃金壁中間不慮始助我皆豪殖喟予獨不可還當采民力鄭獬三百闌干鎖畫橋行人波上踏靈鼇插天防蝀玉腰濶跨海鯨鯢金背髙路直鑿開元气白影寒壓破大江豪此中自與銀河接不必仙槎八月濤蘇轍六月長橋斷不收朱闌初喜映春流虹腰宛轉三百尺鯨背參差十五舟人市樵蘇防絡緯歸家鹽酪免遲畱病夫最與民同喜夘酉匆匆無復憂劉斯立路隔臨潢鳥倦飛行人恐犯女星機長虹出浪無冬夏老蜃浮空半是非兩岸履聲云內合三洲帆影月邊歸闌干獨立秋風早豈待鱸魚始拂衣林景熈地坼東吳海脈連畫橋兩道跨晴川影翻河漢蛟龍國勢壓江湖防蝀天幾處徵防浮日月四州譙角隔江煙三髙逺矣荒祠在一笛防幹夕照邊附垂虹亭詩陳瓘三年爲吏住江濵重到江頭照病身滿眼碧波輸野鳥一簔疎兩屬漁人隨船曉月孤輪白入座羣山數防春張翰英靈應笑我緑袍依舊惹埃塵米芾斷雲一葉洞庭防玉破鱸魚霜破柑好作新詩繼桑寧垂虹秋色滿東南楊絳垂虹臨絕景仙隠寄人間逺水吞平野歸云補斷山空明寛眼界透迥破天慳深羨鴟夷子扁舟竟不還姜防自作新詞韻最嬌小紅低唱我吹簫曲終過盡松陵路回首煙波十四橋倪瓚虛閣春城外澄湖暮兩邊飛雲忽入戶去鳥欲朝天林屋靑西映吳淞碧右連登臨感時物快吸酒如川】僊裏橋【縣治東世傳陳昉於此僊去故名下有僊人洞宣徳五年知縣賈忠重建張達明詩蓬島徒遼逺瑤池更茫波間有林屋只此是僊鄕】庶寧橋【在縣門右縣初爲州又稱州橋元大徳六年判官王英重建張達明詩比屋連甍

棟居民庶且寧早來漁市散終日敗鱗腥】看波橋【縣門左】

利民橋【至正十四年建】

吳興橋【至正二十年建】

六子橋【洪武三年重建】

通利橋【至正七年建】

淳安橋【洪武十七年知縣張紀重建】

享利橋【洪武十四年知縣饒毅重建】濟民橋【已上俱在縣治後】

永定橋【至治元年知縣陳壁重建】

永安橋【洪武八年建】

歸明橋【縣治東南泰定二年建】醋坊橋【太湖廟前永樂九年重建】

永濟橋【正統四年重建】

三里橋【北門外倉塲左泰定元年建天順六年重修】七里橋【北門外慶曆七年縣尉王庭堅建】通濟橋【西門外正統七年建】

楊家橋【俱在西門外正統七年建】

三江橋

觀瀾橋

恵政橋【俱泰定初建】

廟涇橋【至正間建】

大明橋【儒學西跨運河劉嘉謨詩東望扶桑路迢迢幾萬程滄浪將盡處忽見大明生】萬頃橋【至正間建劉嘉謨詩巨浸漭無極聊爲萬頃看世無黃叔度君試倚闌干】

定海橋【至正間建劉嘉謨詩昔日松江上潮翻漲海來而今舊橋水不到半江回】

三山橋【泰定元年建】

甘泉橋【又名第四橋其水甚淸洌在水品第六倪瓚詩松陵第四橋前水風急猶須貯一瓢熟火烹茶歌白薴怒濤翻雪少停橈王逢阻風有作虹梁雪灘光明滅風著岸脇冰鱗生空郵天晚亂木葉太湖日寒多雁聲馬周鬥酒足自慰龜防扁舟冇餘情囊中靑錢不滿百聊買小鮮來就烹】

通津橋【延祐間建】

龔家橋【至正間建自三江橋俱在石塘】

徹浦橋【至正間建】

水濠橋【泰定間建】

翁涇橋【元貞初建】

盛墩橋【至正間建】

裊腰橋【至正間建】

南六里橋【洪武間建】

北六里橋【至正間建】

洪水橋

長湖橋

黎涇橋

鯫魚橋

上匯橋

市涇橋【自洪水橋至此俱洪武間建】

七星橋

南防利橋

北防利橋【三橋至正間建】

七里橋【永樂九年間建】

泄水橋【至正間建】

楊橋【永樂九年重建】

太平橋【洪武九年建】

順濟橋【至正間建已上在上塘】

中濟橋【洪武二年建】

西吳橋【洪武八年建】

百步橋【至正間建】

三里橋

斜路橋

周涇橋

新路橋

張灣橋

楊定橋【自三里橋至此俱洪武問建】馬賦橋

蠡思橋

曹村橋【三橋至正間建】

馬路橋【洪武間建】

通安橋【宋致和元年建】

大明橋【宋紹興間建】

登瀛橋【洪武間建已上十六橋在荻塘】天津橋【範隅上鄕栁胥村至治三年建】永濟橋【範隅上鄕陸巷】

前莫橋

石家橋【同在莫捨村洪武間里人奚氏重建】

明月橋【大徳三年重建】

永安橋【至正間重建】

黃水匯橋【泰定元年建】

壽寧橋【至順元年重建】

雍熙橋【至正二年重建】

直瀆橋【洪武二年建】

安定橋

福安橋【同在二都南俱正統三年建】韭谿橋【範隅上鄕三都西永樂間建】環秀橋【至元三年建】

嘉會橋【洪武十四年建】

登春橋【大徳三年建】

福海橋【洪武二十七年建】

永昌橋【至正九年建】

連云橋【延祐四年建已上在澄源上鄕】駟通橋【水樂十一年重建】

丰登橋【永樂十二年建】

安富橋【至大四年建】

種徳橋【洪武二十八年重建】

招賢橋【至大四年建】

大通橋【洪武四年建已上在澄源下鄕】永福橋【在姚溪洪武三十四年建】

永安橋【永樂十年重建】

永昌橋【洪武十六年建】

和丰橋【永樂五年重建已上在蘆墟村】大有橋【莘塔村】

思本橋

來秀橋

長春橋【同在久詠鄕】

安徳橋【宋慶元三年建楊誠齋詩云亂港交

穿市髙橋過得桅】

長老橋【成化六年知縣王廸重建】

賽安橋

大通橋

積善橋【宋淳熙十年建】

興平橋

圓明橋【宋淳熙十年建】

下湖橋【正統六年巡撫侍郎周文襄重建】

寺橋【正統十三年建】

百星橋

望僊橋【在平望成化間驛丞崔勝重建】長春橋【黃家豀宣徳間建】

越溪同壽橋

栁塘橋【防楊村】

底定橋【震澤鎭有石刻題宋淳祐二年重建元至大己酉廣濟寺僧又爲募建雄跨荻塘】

會源橋【宋嘉定間建】

思範橋【至正二十三年建】

安慶橋【洪武九年建】

富潤橋【洪武間建已上同在震澤鎭】

中新橋【正統十三年建】

東新橋【舊名東溪至順元年建成化三年裏

人重爲移建故名】

慶榮橋【至正十三年建】

普安橋【洪武二年建】

飲馬橋【洪武間建】

永興橋【永樂二年重建】

斜橋【永樂間重建】

升平橋【正統十三年重建】

湯家橋

永昌橋【成化間重建】

得春橋【成化間重建已上十一橋在同裏鎭】

嘉定縣橋九十四

登龍橋【在縣市心稱州橋淳祐五年知縣王選建】

普濟橋【舊名東市】

寶慶橋

徳富橋【永樂間重建同在橫瀝上】

熙春橋【城隍廟南嘉定間敎諭瞿仲淵建】廣平橋【在新巷咸淳四年建】

孩兒橋【呈瑞坊南致和中趙儀曹建】萬安橋二【一在縣治西南泰定間建一在壇廟西泰定三年建】

廟涇橋【合浦門內嘉定十五年建】

保安橋二【一在崇文坊一在畱光寺後俱

紹定元年建】

賔興橋【儒學東淳祐九年知縣林應炎建】顯慶橋【畱光寺東淳熙十年僧得謙建】耆英橋【儒學後嘉定間敎諭瞿仲淵建】

永安橋【圓通寺東】

拱星橋【圓通寺西嘉定十年知縣髙衍孫建】

大徳橋【舊名千秋】

永寧橋【圓通寺東至元間建】

通津橋【舊名望京】

倉橋【端平元年知縣鄭士頴建】

淸境塘橋【西隠寺東泰定間建】

淸河橋【新巷內泰定間知縣髙衍孫建】

眾安橋【防國寺前】

項涇橋【防國寺西俱梁天監中建】河門橋【澄江門外嘉定間建】

六和橋【鹽鐵塘上泰定元年建】

福壽橋【至順四年建】

太原橋【鹽鐵塘上】

永福橋【陳涇上延祐三年建】

吉祥橋【縣治西北至元三年建】廣壽永安橋【縣治西北二十里至元三年建】

黃家橋【米門涇至元三年建】

黃姑塘橋【黃姑塘上永樂八年建】楊家橋【涇塘至正九年彊珇建】

張涇橋【張涇上屬昆山界至正九年建】

紅橋【永樂三年建】

孫店橋【洪武四年建】

香花橋三【一在羅漢寺前洪武間建一在眞如寺前嘉定間建一在保安寺前永樂間建】陸皎浦橋【吳塘巡檢司東永樂間建】陸家橋【至正二年建】

葛倪橋【永樂元年建】

馮家橋【永樂元年建已上同在黃渡鎭】華亭涇橋【縣治東北至正九年建】通津橋【顧涇上淳祐十一年建】嚴泗橋【安定鎭洪武七年建】

稅鎭橋【縣治西南延祐二年建】朱門橋【縣治西北紹興三年建】

鳳凰橋【縣治東南洪武三年建】

來福橋【洪武二年建】

淸溪橋【吳淞江東至正五年建】眾安橋【吳淞江東洪武間建】

太平橋【吳淞江守禦千戶所城內洪武二十

四年建】

練祁塘橋【晏海門外永樂間建】永安橋【縣治東南洪武十二年建】

集慶橋【縣治南洪武十一年建】石堈門橋【縣治南永樂二年建】

馬陸橋【馬陸村洪武十五年建】顧涇橋【縣治東洪武十六年建】

五嶽塘橋【縣治東洪武間建】黃姚港橋【縣治東至正間建】

太平新橋【縣治西南永樂三年建】顧浦橋【縣治西南永樂四年建】

吳塘橋【縣治西南永樂元年建】桑浦橋【縣治西南永樂七年建】

大盈浦橋【縣治西南永樂四年建】眾福普濟橋【寶華寺前至正二十三年建】

胡陸灣橋【縣治東南永樂十年建】普濟橋【縣治東南洪武三年建】普安橋【江灣鎭東洪武間建】

楊涇橋【縣治東洪武二十二年建】牛橋【狄涇上洪武十三年建】

馬路橋【縣治東洪武十九年建】

官橋【縣治東永樂七年建】

邵家橋【狄涇上洪武元年建】

支家橋【縣治東南洪武五年建】

廣壽眾安橋【張堈門塘洪武十七年建】僊槎橋【南翔鎭至正十一年建】

報濟橋【南翔寺前景祐四年建】華家橋【南翔寺後至治四年建】

徳澤橋【大徳寺前至正十八年建】祝家橋【東嶽廟前洪武九年建】

五福橋【五聖廟前洪武十六年建】槎浦橋【東嶽廟西永樂二年建】

感夢橋【南翔市心洪武二十年建】金家橋【槎浦上洪武三十年建】

於杜橋【眞聖廟北泰定四年建】

眾安橋【永樂七年建】

義濟橋【同在大塲鎭西至元四年建】新涇橋【縣治東南至元五年建】

廣濟橋【縣治西南至正三年建】福徳鞏固橋【縣治西北永樂四年建】

太倉州橋六十八

海門第一橋【卽用涇橋在景祥坊至順元年郟道富建】

安福橋【晝錦坊南天歷二年僧崇福建俗名三洞橋太倉陳門二塘之水至此交會東出海門第

一橋以入於海】

致和橋【儒學後成化十年重建】武陵橋【舊名恵安鎭海衛前至和間建】稅務橋【武陵橋西】

興福橋【西城橋東元統二年里人郭普濟建俗名郭道橋】

西城橋【大西門內至正三十年建】

香花橋三【一在大西門外興福寺前僧慧暕重建一在城隍廟前至正壬辰道士殷元善建一在廣安寺前紹興間僧了悞建】

望僊橋【大西門外已上跨太倉塘】

登英橋【舊名章家橋以木爲之今在儒學前景泰五年百戶程順重建易之以石敎授李亨攺今名】

長春橋【名宦廟前至正四年郟道亨建】登瀛橋【長春橋西至正五年建】

包家橋【小西門水關外】

新板橋【小西門外新涇港口天順間建】永安橋【靈慈宮前至元六年僧智慧建】北周涇橋【仁厚坊東泰定間建】淸平橋【吉利橋東泰定戊辰建】

東安橋【安福橋東泰定間建】

普安橋【東門北】

太平橋【普安橋東俱泰定間陸義建】集福橋【城隍廟東至正十年杭仁建】仁義橋

仁禮橋【同在集福橋至正十一年建】樊村涇橋【嶽廟南至順四年丁文彬建】通橋【壇廟西至順四年建】

皷樓橋【武陵橋東至正二年建】木行橋【北旱涇橋東至正二年建】

北旱涇橋【北巷內至正十年建今廢】旱涇橋【大南門內天歷十年湯文勝建】錦云橋【丰積坊西舊名戴家橋成化十二年參政陸防重建因跨錦雲溪上故名】

廣寧橋【甘泉巷內至正三年張道榮建】聖福橋【崇文坊東天歷二年湯文勝建】慶安橋【崇文坊東大統三年鐘道亨建】

古塘橋【城東吳元年建】

通濟橋【太倉衛后洪武十年建】南板橋【太倉衛東三橋俱指揮朱文建】徳濟橋【鹽倉西至正五年張成禮建】剪巾橋【海寧寺前至和元年朱信建】富安橋【卽八浦橋皷樓橋東至元六年建】天歷橋【天歷間建故名卽杜賣香橋】永福橋【南門外洪武二年建俗名三里橋】迎僊橋【城西洪武十年吳子巾建】

張涇橋【城南至元九年彊珇重建今廢】

福濟橋【古塘上】

陳涇橋【洪武二十四年楊壽四建】太平河橋【永樂十四年張添祥建】壽山橋【朱虎妻墓前同在城北】吳塘橋【西門外宣徳四年髙道人建】陳家橋【小北門外至正庚午春年卿建】

捨家浜橋【大西門外】

姚涇橋【吳塘橋東景泰間重建】平昌橋【至順四年謝總管建】

木行橋【洪武間建】

孩兒橋【塗松市跨七浦塘】

白米橋

三里橋【二橋在塗松市跨白米涇】

劉家橋【凢劉氏所建已廢成化間重修】中市橋【在中市故名已上在防鳳鎭】迎僊橋【防鳳鎭跨徐涇元道籙周靜修建】

庵橋

義濟橋

通津橋

陳團橋【已上四橋在沙頭鎭】

靑石橋【穿山北至正十六年建】

塘橋【沙頭鎭北四里】

保安橋

崇明縣橋八十二

鐘秀橋【寧洋門內】

積善橋【安順門內】

通泗橋【儒學西】

慈濟橋【慈濟寺東】

太平橋【儒學西北】

接引橋【城西南隅】

寧洋橋【東城壕】

迎薫橋【南城壕】

承恩橋【西城壕】

安順橋【北城壕】

潭子橋

陳富橋

黃篐桶橋

朱叔安橋

丁家橋【已上同在潭子港】

杭家橋【縣南五里】

彭家橋【縣南關外】

白橋

花家橋【同在蝦港】

楊家橋【縣西北五里】

宣家橋【滑港】

倉基橋【縣西北一十五里】

徐梢橋【沈匾港】

黃徳橋【縣西北二十里】

陸亷橋【新開河】

鐘家窊橋【在縣東北七里】

陸皮橋【縣西北】

張家橋【陸季沙】

低泥橋【新開河上】

會聖橋【奉聖寺東相檜會異人防】

髙橋【長沙營】

長沙橋【長沙濵】

南大港橋【東沙】

福利吐橋【三沙巡檢司南】

長橋【三沙洪】

陳家橋【三沙】

馬家浜橋【三沙】

陸師廟橋【南大港】

張行橋【潭子巷】

徐通橋【縣西南七里】

葛家橋【天賜塲東南】

焦家橋【天賜塲東南】

胡家橋【天賜塲東南】

窯橋

袁家橋

泥橋

馬路橋【同在海兒港】

王家橋

孫客橋

李家橋【同在潭子港稍】

通濟橋【後舊州城內】

茅家橋【鐘家窊港】

仇家橋

顧家橋

朱吾橋【同在潭子港】

花家橋【蝦港】

陳殊港橋

嚴家橋【滑港】

史匠橋【滑港】

永安橋【永安港】

迎恩橋【曾姚港】

徐家橋【張家港】

陶家橋【富民港】

陸愷橋【丁家港】

張寛橋【弔爽港】

安民橋【三沙巡檢司北】

陳銕橋【長明港】

嶽廟橋【施家港】

子華橋【楊樹港】

威武橋【軍營港】

吳畱橋【通營港】

長樂橋【太平堂橋】

通進橋【蝦港】

八字橋【千家港】

新河橋【蝦港】

通濟橋【三沙】

崇善橋【壽安寺前正統九年建】

垂虹橋【西沙垂虹港百戶駱顯建】玉帶橋【興教寺前僧文奎建】

通濟橋【界溝】

道安橋【新港】

通賢橋【巡檢司南】

姑蘇志卷二十﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷二十一

明王鏊撰

官署上

歷代廨署有因有革而其地亦皆可考今先列國朝定制而附綴舊聞以備郡中故事若學校則別書亦以政教之角立也

府治在織裏橋東元初爲江淮財賦提舉司後攺都水庸田使司復爲平江路總管府國朝吳元年就建府治洪武二年有防加辟知府何質陳寧相繼成之造門及堂又於防事兩廡後增剏捨宇初因元舊官吏居外宅治事至是始就內居處正統間知府況鐘重構庫房天順間知府林鶚攺作後堂迄今防制整備防事東爲推官防又東爲照磨所西爲經歷司又西爲架閣庫後爲丰盈庫堂下夾以東西廊捨東爲吏戶禮承發架閣房西爲兵刑工糧房堂外周列守貳判推之私第西稍下爲四區以居幕屬又下一區居庫官廊後爲周廬以畜胥史中門外東爲土地神祠傍地爲廏門之外東爲旌善亭西爲申明亭【二亭俱洪武中建】輔以榜廊拱以防表此郡衙之大略也嘉靖間火燬廊廡郡守王鴻漸攺建載逾年防堂庫藏門廡又遭火厄同知鐘鑑重悉如制鼎新煥然攺觀焉司獄司在府治西南織裏橋南東向吳元年移元舊司於靈芝坊洪武六年定建於此

稅課司在大街周太保橋北西向洪武初建

織染局在天心橋東洪武元年建

雜造局在章家橋南東向洪武六年建

陰陽學在喬司空巷卽元海道萬戶府千戶所也洪武初攺元陰陽教授司爲之永樂元年重建

醫學在流化坊卽宋吳縣治基元攺醫學設教授官奉三皇廟祀洪武元年革廟尙存本學

長洲縣治在府治東南隅一里烏鵲橋西洪武元年建二年增廣防事及兩廡後剏屋官吏就內居處正堂西爲典史防東爲庫東西二廊爲六房糧房承發房中門外東爲土地神祠西爲監房門外有榜廊申明旌善二亭在縣門外東西向【治元年知縣邢纓築捨數十間以居停鄕民之應辦者】

養濟院在皷樓西北

稅課局在葑門外馬路西

昆山縣治在馬鞍山東南三里卽宋舊治元攺爲州延祐元年移治太倉至正中復還舊治國朝因之吳元年就設州治洪武二年攺縣知縣王瑾遵朝防增廣之典史防在堂之西架閣庫在東東西吏廡門內監房咸備申明旌善二亭俱在縣門外西

陰陽學在通闠橋東

醫學在縣治南三皇廟西

恵民藥局二一在平橋一在縣南

僧會司在薦嚴寺

道會司在淸眞觀

養濟院在縣東南

巡撫行臺在縣治東薦嚴寺左卽宋範文穆公讀書處號石湖書院內有範公亭【趙雍書扁】正統間侍郎周忱重構堂宇攺稱玉峯書院亭曰思範

察院在縣治東南舊儒學坊洪武初建

府官館有二一在縣治南一在半山橋下卽舊寧海驛治十年攺置

常熟縣治在虞山東南由唐置縣以來歷宋及元皆仍其處國朝吳元年仍元爲州洪武二年攺爲縣增辟之典史防在西庫在東餘皆如制申明旌善二亭在縣門外東西向

稅課局在縣治西南琴川橋下

陰陽學在縣治西

醫學在縣治西卽舊恵民藥局

僧會司在慧日寺

道會司在致道觀

養濟院二一在縣西北一在縣西南

巡撫行臺在縣東北卽文學書院宣徳間移吳公祠於儒學以此爲巡撫公署侍郎周忱嘗攺稱學道書院成化十九年都禦史王恕扁其堂曰願治治十年縣令楊子器以其地狹隘乃請於彭都禦史禮遷於西山巷之左市地【王恕記余以願治名堂之明日有客來訪曰聖天子授公以保釐之任而有便宜從事之璽書凡撫內善良者公得而扶持之彊禦者公得而禁遏之賢才有益於國家者公得而薦引之姦貪有害於政事者公得而斥逐之田野未辟公得而辟之學校未興公得而興之賦役有未均詞訟有未息公得而均之息之以至周窮卹困伸寃理枉皆公分內事也今皆舉而行之亦可以言治矣而猶以願治名其堂何歟余曰善良者固多矣余豈能盡扶持之彊禦者亦眾矣余豈能盡禁遏之賢才當舉而或不能盡知姦貪當逐而或不能盡察田野當辟而或流亡之未復學役當興而或教養之無方裏書作賦役如之何得盡均教化不行詞訟如之何得盡息縱使盡扶持之盡禁遏之盡知之盡察之盡辟之盡興之盡均之而盡息之茍有一民之失所一事之不理亦不得謂之治治豈易能哉非但才之罪其勢然也余以菲才受厥命食厥祿豈可怠厥事是以夙夜孜孜願治焉而未之能也願而未能其可忘乎故以願治二字掲諸堂欲其常目見之而求所以治之也客唯唯而退遂書之以爲記】

尙書行府在支塘鎭徐時視河官卽鎭之瑞眞道院治事嘉靖元年工部李尙書克嗣以都禦史來治白茆攺建廨宇居之巡按胡禦史體幹仍命縣令徐濙整葺院之道士守焉

察院初宻邇縣治東偏治九年遷於縣西百步卽舊公館地

西向譙樓在縣治前

稅課局先在城隍廟東洪武元年設二年移縣東仙裏橋南

同裏稅課局去縣治東一十八里洪武五年設置陰陽學在城隍廟側正統十四年建

醫學在縣治西北舊府官館

恵民藥局在縣治西無礙寺右

僧會司在聖壽寺

道會司在昭靈觀

養濟院在縣西北柵頭淳熙間剏後又增之今移置昭靈觀側

巡撫行臺在縣東舊爲書院

察院在縣北城隍廟後舊在東門內治五年知縣金洪以褊隘移置

府官館舊在北門外治三年攺建東門內卽舊察院嘉定縣治在春申鄕練祁市宋嘉定十一年立縣知縣髙衍孫昉卜馬軍司酒坊之地築址作室三月而成入元中世陞爲州至大間知州髙源劉文質繼有修建

太倉州治在州城北隅卽舊教塲地治十年昉建門堂規制大率視縣差大吏廡庾獄私捨皆具吏目防在堂左又有會問防門有譙樓外有榜廊申明旌善二亭在州門外東西向

稅課局在海寧寺前卽元舊吳元年重設

巡撫行臺在城報本寺西治中知州翟敬建

崇明縣治卽宋天賜鹽塲提督官防後爲風濤衝嚙元立爲州達嚕噶齊巴哩雅知州程世昌與民僉謀於舊州北相髙爽地定基建治國朝初因爲州洪武二年攺縣增屋永樂間又淪沒仍遷舊郭北十五里地名秦家符至正統間知縣吳告王鋭主簿陳梗先後建造稅課局在縣西城東北隅

察院在城東北隅本縣東

姑蘇志卷二十一

欽定四庫全書

姑蘇志卷二十二

明王鏊撰

官署中

吳郡舊治按越絕書云今太守舍者春申君所造後殿屋以爲桃夏宮今宮者春申君子假君殿也太守府大殿者秦始皇刻石所起至更始元年太守許時燒六年十二月鑿官池東西十五丈七尺南北三十丈吳宮至秦猶存守宮吏以火視燕窟遂火焉朱買臣載故妻到太守舍猶卽此地自唐幹寧元年刺史成及建大防宋初爲節度使治所嘉祐間郡守王琪復新舊防閎甲諸郡陳經繼之作子城門樓觀甚偉元丰六年郡守章岵易以修廊覆以重屋又修防門由是自臺門至於府廷棟宇稱度整莫加矣且吳之黃堂在昔著稱實爲郡國事始自唐以來又多勝防建炎兵燹靡有孑遺紹興初髙宗將駐蹕平江先命漕臣於府治營造宮室三年行宮成四年移幸七年三月詔賜守臣復爲府治承平時毎歳首飾諸亭縱民遊翫以示同樂元初江南置浙西軍民宣撫司後攺爲平江路總管府府官皆居外私宅聽訟決遣則完會治所有舊宋防署堂宇亭榭樓館凡三十餘所後多頹圮惟黃堂木蘭堂齊雲樓宣詔頒春二亭存焉至元二十年立浙西道提刑按察司就府置司遂遷府治於舊茶鹽提舉司未幾罷按察司府治復舊大徳五年暴風作齊雲樓譙樓防門防署堂廡皆摧毀僅存黃堂木蘭堂頒春宣詔亭時眞定董章爲守復葺譙樓儀門設防並兩廡吏捨至正末張氏防此爲太尉府及敗縱火焚之惟存子城南門耳【門今稱皷樓上置十二辰牌按時易之嘉靖間巡按禦史丘道隆令毀之】黃堂在雞陂之側春申君子假君之殿也後太守居之以數失火塗以雌黃遂名黃堂卽太守正防也今天下郡治皆名黃堂昉此或謂以黃歇之姓名堂或謂二說皆非古者太守所居黃堂猶三公之黃閣也緗素雜記天子曰黃闥三公曰黃閣給事舍人曰黃扉太守曰黃堂

設防卽黃堂也唐幹寧元年成及建宋皇祐五年李仲偃守郡【盧志作仲雍誤】嘗修大防【蔣堂爲記敍防所始甚詳今題名逸李姓但名晉卿是其字也】嘉祐中王琪始大爲修治【琪爲規模宏壯假省庫錢數千緡防旣成漕司不肎除破時方貴杜集人間苦無全書琪家藏本讐校素精卽俾公使庫鏤版印萬本毎部爲直千錢士人爭買之富室或買十許部旣償省庫羨余以給公廚】繼經兵火之後紹興三年宋伯友更建制度差雄髙宗巡幸嘗以爲正衙紹熙元年袁說友紹定五年鄒應博皆重修之【相傳設防舊爲燕犒將吏之所謂之旬設故公廚亦曰設廚蔣堂重修大防記姑蘇受署防新成當兵部員外郎李公晉卿守屏之明年冬十月也政修事舉所至精明完葺之初見梁間有題識乃有唐幹寧元年刺史成及所建幹寧距聖宋一百六十有餘年矣刺是郡者接迹不絕凡受署訖卽臨便閤煩鞅沈迷其於防事或旬日不一至以至年祀寖逺棟將撓焉予昔兩綰蘇印班錄余門毎浚池隍構臺榭以館過賔以備宴衎以追韋白二公風迹𨿽自以爲適然於是防繕完有所未至今觀李公之爲有過人者圖新補廢俾唐末之遺構巍乎顯明吏民瞻之靡不胥恱君子謂李公急於先務知布政之本焉予目是事憮然自咎因書本末云時皇祐六年三月日記】

譙樓卽皷角樓唐節度使入境州縣立節樓迎以皷角故稱或謂宋淳化二年六月詔州府監縣應所受詔勑並藏勑書樓今之皷角樓是也政和二年樓燬三年重作復更兵燹紹興二年席益鳩工三年李擢成之十九年王防始作刻漏二十年徐兢篆平江府額但立正門之樓而兩梜猶未復咸淳九年倪普去任畱羨餘錢十萬大修之其更皷之節凡日之晡則吹角一疊皷十數聲謂之小引申時換牌樓上立兩旗指外春曰靑陽夏曰朱眀秋曰白藏冬曰防各如方色黃昏吹角五人爲三疊過皷者六人毎角止撾皷數千爲三徧徧三搞六擂凡三角三皷而止四更則奏角而不皷亦謂之小引三防乃再發至五更止謂之大角動云【按宋軍防格節鎭皷角各有十二】建炎兵火後重建元大徳五年又壞於風總管董章重建之樓設皷角防鐘日天池夜天池平水壺益水壺減水壺滴水壺二十四气前

郡圃在州宅正北前臨池光亭大池後抵齊雲樓城下甚廣袤按唐有西園舊木蘭堂基正在郡圃之西其前隙地南宋爲教塲俗呼後教塲疑卽古西園之地郡治舊有齊云初陽及東西四樓木蘭堂東西二亭北軒東齋等處建炎兵後惟齊云西樓東齋爲舊制餘皆補造端平初張嗣古攺郡圃名同樂園嘉定十三年綦奎新濬府宅後方池環以土山輦西齋之石益而爲之立四小亭於上曰稜玉蒼靄煙岫淸漪皆取昔賢郡中賦詠而名其齊雲樓前有芍藥壇毎歳花開太守必宴客號芍藥會

西園在郡圃之西隙地直子城甚袤唐時有之白公有詩宋以爲西教塲【白居易閒園多芳艸春夏香蘼蘼深樹足佳禽旦暮鳴不已院門閉松竹庭徑穿蘭芷愛彼池上橋獨來聊徙倚魚依藻長樂鷗見人蹔起有時舟隨風盡日蓮照水誰知郡府內景物閒如此始悟諠靜緣何嘗繋逺邇○宋蘓子美詩山水共誰尋風月共誰賞詩篇共誰吟花開共誰看酒熟共誰斟恵死荘杜口鐘歿師廢琴道理使之然從古非獨今吾道自此孤我情安可任惟將病眼淚一灑秋風襟】

北池又名後池唐在木蘭堂後韋白有詩池中爲隖隖上有白公手植檜皮陸亦有木蘭後池三詠範志云今池乃在正堂之後而木蘭堂基正在其西後無池迹豈所謂木蘭堂基非唐故址邪或舊池更大與堂相聨邪皇祐間蔣堂增葺池館有宴集詩後作北池賦有云危橋虛閣今池皆不能容益知昔爲廣池不誣矣嘉定十四年綦奎又作白檜軒於池上【蔣堂北池賦並序姑蘇北池其來古矣昔刺史韋應物詩雲海上風雨至逍遙池閣涼卽其地也韋與白樂天皆有池上之作盛詫其景自韋白沒僅三百年寂無歌詠者予景祐丁丑歳被命守蘇池館必葺嘗賦北池宴集詩是時端明張安道爲邑昆山亦畱風什傳刻於石故事在焉去此涉一紀予復佩蘇印感舊成賦聊以寄懷云澤國秀壤句吳故城其野意之勝者有曲池之著名環碧曉漲浮光晝渟斡瑯津之餘派分銀潢之一危橋跨波迅若走鯨虛閣延月淸如構瓊乃飛蓋之所集靄芳塵之不凝主人一去

春艸羅生賦詠幾廢防榮未平今玆稅鞅之日復慰臨流之情目與景會神將喜並是時霽色防淨羣動紛盈魚在藻以性遂遊蓮而體輕禽巢枝而自適蟬得防而獨淸科斗成文書之象鼃有鼔吹之聲以至鷗鳥羣嬉不觸不驚菡菖成列若將若迎岸產並柯之木波孕紫莖之萍灘露沙而金紫垣疊蘚以衣靑新蒲鏘鏘挺水心之劍緑竹整整矗羽林之兵別有島檜髙聳虯枝相撐水石結操水霜薦英若古君子與世寡偶而特立獨行吁可異也噫境之勝者可稱物之秀者可旌故萬狀在目吾得題評者已吾方岸野幘踞風亭觴賔友奏竽笙或獨繭靜釣或扁舟醉乘惟蔗有漿用以析朝酲惟菊有華可以制頹齡而況庭無畱事身若遺榮泯得防乎意表育平粹於心靈姑徜徉於池上亦何慮乎何營皮日休木蘭後池重臺蓮花欹紅婑媠力難任毎葉頭邊半米金可得教他水妃見兩重元是一重心浮萍嫩似金脂颺似煙多情渾欲擁紅蓮明朝擬附南風便寄與湘妃作翠鈿白蓮但恐醍醐難並潔秪應薝卜可齊香半垂金粉知何似靜婉臨溪照額黃陸防和重臺蓮水國煙鄕足芰荷就中芳瑞此難過風情爲與吳王近紅蕚常敎一倍多浮萍晚來風約半池明重疊侵沙緑成不用臨池重相笑最無根蔕是浮名白蓮素蘤多防別艶欺此花眞合在瑤池還應有恨無人覺月曉風淸欲墮時皮日休重題後池細雨防珊眠鷺覺鈿波悠漾並鴛嬌適來會得荊王意秪爲蓮莖重折腰陸蒙曉煙淸露暗相和浴鴈浮鷗意趣多卻是陳王詞賦錯枉將心事托微波蔣堂和梅摰北池十詠池上有虛閣暈檐迅若翔百壺多盛集四坐仰惟良蘚印文綦緑蓮衣桂楫香何由陪嘯詠敷衽納微涼○池上有奇檜靑靑歳紀深舊枝憐茂殖時亦欠淸吟夕月漏孤影秋霜滋勁心今方遇眞賞風什播瑤音○池上有孤島影搖波底天蓬壺欣髣髴仙客得畱連岸艸襯丹轂灘蘆隈畫船羨君休澣日寄傲一罇前○池上有修竹遑聞手自栽幾因風韻響時感隼旟來粉籜經梅脫虯根遇石回嬋姢緑陰下小宴爲誰開○池上有垂栁煙籠濯濯枝芳根逢茂育老翠勝平時體弱因風舞詞淸入笛吹金城久不到遙想嘆覉離○池上有叢菊繁英滿舊蹊金刀惜頻剪粉蝶得幽棲醉弁誰同插香牋手自題遙思淸賞處野步岸東西○池上有時釣閒忘侍從身波平方浸月吏退閴無人藻映魴魚尾風搖獨繭綸一亭容膝地雅飾免荒蓁○池上有時宴笙篁沸欲凝歡多漏移刻坐久月和燈席客詠持蟹女娼歌采菱醉來忘萬事風靜水波澄○池上有鶵鶴來從淮水壖舊巢離海樹淸唳入吳天骨峭翹霜月翎防刷野泉使君冝得伴仙格本千年○池上有馴鹿亭臺深處行長隨熊軾慣且免兔置驚遙艸眠多穩流泉飲亦淸寸岑有靈囿可使遂防生】齊雲樓在郡治後子城上相傳卽古月華樓也吳地記云唐曹恭王所造白公有詩亦云攺號齊雲樓蓋取西北有髙樓上與浮雲齊之義據此則自樂天始也故其詩云欲辭南國去上北城觀治平中裴煜建爲飛雲閣政和五年重作齊雲樓成紹興十四年王防重建兩挾循城爲屋數間有二小樓翼之輪奐雄特甲於兩浙後陳芾沈皡史宅之重修【唐白居易齊雲樓晚望偶題十韻兼呈馮侍禦周殷二協律詩潦倒官情盡蕭條芳歳闌欲辭南國去重上北城觀復疊江山壯平鋪井邑寛人稠過楊府坊閙半長安插露峯頭沒穿霞日腳殘水光紅漾漾樹色緑漫漫約略畱遺愛殷勤念舊歡病拋官職易老別友朋難九月全無熟西風亦未寒齊雲樓北面半日憑闌干人和公權登齊雲樓外春晴百鳥鳴樓中春酒美人傾路傍花日添衣色雲裏天風散佩聲向此髙吟誰得意偶來閒客獨多情佳時莫起興亡恨逰樂今逢四海淸九口宴集前年九日余杭郡呼賔命宴虛白堂去年九日到東洛今年九日來吳鄕兩邊蓬鬢一時白三處菊花同色黃一日日知添老病一年年覺惜重陽江南九月未搖落栁靑蒲緑稻穟香姑蘇臺榭倚蒼靄太湖山水含淸光可憐假日好天色公門吏靜風景涼榜舟鞭馬取賔客掃樓拂席排壺觴胡琴淸圓指撥刺吳娃美麗眉眼長笙歌一曲思凝絕金鈿再拜光低昻日腳欲落備燈燭風頭漸髙加酒漿觥盞灔翻菡蓞葉舞鬟擺落茱萸房半酣慿檻起四顧七堰八門六十坊逺近髙低寺間出東西南北橋相望水道脈分棹鱗次裏閭碁布城冊方人煙樹色無隙罅十里一片靑茫茫自問有何才與政髙防大館居中央銅魚今乃澤國節刺史是占吳郡王郊無戎馬郡無事門有棨防腰有章盛時儻來合慙愧壯嵗忽去還感傷從事醒歸應不可使君醉倒亦何妨請君停杯聽我語此語眞實非虛狂五旬已過不爲夭七十爲期蓋是常須知菊酒登髙會從此多無二十塲章憲登齊雲飛樓縹緲瞰吳邦表裏江湖自一方曲檻髙窓云細薄落霞孤鶩水蒼茫固知興廢因時有獨覺江山共古長回首中原正愁思不堪殘日半規黃】

木蘭堂又名木蘭院白刺史有寄題木蘭西院詩後人以州宅後堂名之蓋紹熙中修故事所掲範成大書額嵐齋錄云唐張自湖州刺史移蘇州於堂前大植木蘭花當盛開時燕郡中詩客卽席賦之陸防後至張聨酌酹之防徑醉彊執筆題兩句云洞庭波浪無津日日徵帆送逺人頺然醉倒命他客續之皆莫詳其意旣而防稍醒援毫卒其章曰幾度木蘭船上望不知元是此花身遂爲一時絕唱範氏云案舊堂基在觀徳堂後古木猶森列郡守數有欲興廢者而卒未就承平時堂僅有治平二年陳經所刻禦書飛白碑掲於木蘭堂之新閣其後不復存矣又新志云堂在西園淩風防後池南卽其故基寶慶間猶存紹定二年辟教塲始鉏治之【範仲淹木蘭堂

詩堂上列歌鐘多慙不如古卻羨木蘭花曽見霓裳舞

楊備木蘭枝宻樹仍髙堂下花光照節旄列鼎重茵歌舞地金章同色使君袍】

西樓在子城西門上後更名觀風樓續圖經云元微之寄白樂天詩云弄潮船更曽觀否望市樓還有會無注云望市樓蘇之勝地今觀風樓爲近市殆卽此邪紹興十五年王防重建二十年徐琛篆額下臨市橋曰金母橋亦取西向之義淳祐中魏峻大修之取白公詩表其下曰柳橋槐市且自賦詩又撥錢樁添倅防以俟異日修葺之助及黃萬石攺作如臨安丰樂之制【白居易西樓雪宴詩宿云黃慘澹曉雪白飄颻散麫遮槐市堆花壓栁橋四郊鋪縞素萬寶甃瓊瑤銀榼攜桑落金鑪上麗譙光迎舞妓動寒近醉人銷歌樂𨿽盈耳慙無五袴謡城上夜宴畱春不住登城望惜夜相將秉燭逰風月萬家河兩岸笙歌一曲郡西樓詩聽越客吟何苦酒被吳娃勸不休徒道人生都是夢夢中歡笑亦勝愁劉禹錫登見西樓樂天題詩湖上收宿雨城中無晝塵樓依新栁貴池帶亂苔春雲水正一望簿書來繞身煙波洞庭路愧彼扁舟人玩月牛夜碧雲收中天素月流開城邀好客置酒賞新秋影透衣香潤光凝歌黛愁斜輝猶可翫移宴上西樓楊備觀風樓觀風危堞與云齊樓下開門畫防西皷角聲沈絲管沸捲簾晴黛逺山低範仲淹觀風樓髙壓郡西城觀風不浪名山川千里色語笑萬家聲碧寺煙中靜江橋栁際明登臨豈劉白滿目見詩情章造西樓懷感髙花古栁傍城闉遊目江城次第新百感中來倚惆悵滿城煙雨滿城春耿元鼎西樓一曲舊笙歌千古當樓面翠峨花發花殘香徑雨月生月落洞庭波地雄皷角秋聲壯天迥闌干夕照多四百年來逢妙手要看風物似元和】東樓唐有之宋開慶元年馬揚祖建小樓於熙熙堂之側以是爲名扁曰淸芬【獨孤及重陽陪李蘇州東樓宴詩是菊花開日當君乘興秋風前孟嘉帽月下庾公樓酒鮮畱徵客歌能破別愁醉歸無以贈秪奉萬年訓】

東亭唐有之白公有詩宋更他名【白居易詩溫溫上鑪火耿耿紗籠燭獨抱一張琴夜入東齋宿窻聲度殘漏簾影浮初旭頭癢曉梳多眠昏春睡足負暄檐宇下散步池塘曲南鴈去未廻東風來何速雪依瓦溝白艸繞墻根緑何言萬戶州太守常幽獨】

西亭唐有之白公有詩宋之西齋是其處【白居易詩常愛西亭靣北林公私塵事不能侵共閒作伴無如鶴與老相宜只有琴莫遣是非分作界須教吏隱合爲心可憐此道人皆見但要修行功用深又題西亭朝亦視簿書暮亦視簿書簿書視未竟蟋蟀鳴座隅始覺方歳晚復嗟塵務拘西園景多暇可以少躊躇池鳥澹容與橋栁髙扶防煙蔓嫋靑薜水花披白蕖何人造玆亭華敞綽有餘四檐軒鳥翅復屋羅蜘蛛直廊柢曲房防窱深且虛修竹夾左右淸風來徐徐此宜宴嘉賓鼔瑟吹笙竽荒滛卽不可廢曠將何如幸有酒與樂及時歡且娯忽其解郡印他人來此居】初陽樓在郡中池上皮陸有詩旣曰初陽宜占東城【皮日休登初陽樓危樓新制號初陽白粉靑葌射沼光避酒幾浮輕舴艋下碁曽覺睡鴛鴦投鉤列坐圍華燭格簺分明占靚妝莫怪重登頻有恨二年曽侍舊吳王陸防逺窓浮檻亦成年幾伴楊公白晝筵日暖煙花曽撲地气和星象卻歸天閒將水石侵軍壘醉引笙歌上釣船無限煙波猶在目東風吹起細漪漣】

池光亭在郡宅後卽唐之北亭相傳爲白刺史命名紹興十七年鄭滋重建池傍有小山二東曰芳坻蔣璨建飛白書額西有檜三十一年洪遵訪白公故事所植自有記淳熙六年司馬伋以亭名犯家諱暫掲木蘭堂榜紹熙初濳說友復之嘉熙四年亭圮後以故址爲春雨堂其額又廢淳祐三年陳塏以池光故亭乃外氏洪遵所葺遂以坐嘯齋攺爲之

櫻桃園【唐皮日休春夕陪崔諌議櫻桃園宴詩萬樹香飄水麝風蠟燻花雪盡成紅夜深懽態狀不得醉客圓開明月中陸防奉和佳人芳樹雜春蹊花外煙防月漸低幾度艶歌淸欲轉流鸎驚起不成棲】

云章亭在舊凝香堂西南紹興三十一年洪遵命名有仁宗賜陳經飛白書端敏寶文閣佛字石刻奨諭陳經勑賜丁謂詩及髙宗書千文【眞宗禦制賜平江軍節度使丁謂詩序卿黃閣同寅實彰於盡瘁碧幢臨鎭方屬於報功言當入謝之辰特賜褒賢之作今成七言四韻詩一首賜新授蘇州節度使丁謂依韻和進詩云懿辭碩畫播朝中造膝詢謀禮遇丰文石延登彰順美髙牙前導表疇庸書生仗鉞今尢貴舊裏分符古罕逢晝錦買臣安敢比黃樞早日接從容謂次韻和進云白麻初降紫宸中簮組相驚帝澤丰驟陟將壇知運偶久塵臺席愧材庸桑楡便覺人間別旌防猶疑夢裏逢已是都城聳榮觀更頒天唱耀戎容又賜禦詩序卿名藩出蒞𨿽極於倚毗文陛言辭良多於眷注特示寵行之什用增方面之榮今成五言十韻詩一首賜蘇州節度使丁謂依韻和進詩云踐歷功皆著諮詢務必成懿才符曩彥佳器貫時英俾展經綸業旋陞輔弼榮嘉亨忻盛遇盡瘁罄純誠均逸明恩洽疇勞茂典行白麻三殿曉紅斾九衢平𨿽輟凝嚴任尢增倚注情擁旄辭帝闕頓轡望都城風景髙秋月煙波幾捨程想卿懷感意常是夢神京謂次韻和進云叨竊逢嘉會孤單荷曲成髙車陪上宰宻座厠羣英步武淸華地優遊侍從榮勤劬期薄效忠謹誓明誠方畏官箴失俄驚寵命行冒恩心易感戀聖意難平未副宵衣念寧安晝錦情搖搖千里棹眷眷九重城茜斾輝登路瓊章耀去程子牟牽望處金闕玉爲京謂跋云臣謂材用無取聲猷不揚徒以遭遇盛明忝冒榮寵掌邦計參國政一紀於玆贊皇儀相盛則百禮斯舉位重逾量恩深積憂蓋早負官箴久妨賢路或驟掇物論則大辜聖知優退是希陳露未暇去年秋九月甲辰忽奉制命遙登將壇進崇秩於上公建髙牙於故里君親奇遇臣子殊榮授命之初便殿賜對天語撫勞睿防溫宻至感至戀且拜且泣十一日復對於宣和門賜禦制入謝日七言四韻詩一首十九日朝辭於長春殿賜禦制寵行五言十韻詩一首皆俾和進丹文緑字親奉於紫淸雲笈芝函頒流於衡泌簪纓聳觀油素騰芳璧日九華但圓首以拭自薫弦六變罄方輿而恱心期大播於玉音敢盡刋於金字蘇臺粵壤鐘阜名區並謹歳時永昭盛美大宋天禧元年歳次丁巳正月二十六日推誠保徳翊戴功臣金紫光祿大夫檢校太尉使持節蘇州諸軍事蘇州刺史充平江軍節度蘇州管內觀察處置堤堰橋道等使知升州事兼禦史大夫上柱國濟陽郡開國公食邑三千五百戶食實封一千二百戶臣丁謂】戒石銘刻石在防事南銘卽宋太宗書孟防令箴內四語也郡縣皆同

山陰堂景祐中張億建

瞰野亭見山閣皆蔣堂建

按武堂至和中呂居簡建

射臺嘉祐中蔡抗置

飛雲閣治平中裴煜立

介軒熙寧間韓朴植怪石於便防後榜以是名月臺在城西北隅元丰中晏知止葺故亭於上攺稱云

湧泉亭洗馬池祥符圖經云在州衙內

北軒在郡宅後寶祐五年重建於木蘭堂後東廡扁曰聽雨西曰愛蓮【梅摰北軒欹枕詩苦無勤瘁補臺綱西院西頭冷峭房今日鈴齋一欹枕淸風不敢傲羲皇】

介庵在木蘭堂南淩雲臺下慶曆八年梅摰建並作銘後庵入通判東防久亦廢而銘石尙在【介庵銘並序表署西北有堂曰木蘭堂之南有臺曰淩雲灌木駢生其上臺下有故園廢洞址在焉予因訪陳迹通其塞而庵之惜乎孑孑立一隅中無長物入之者志意斂然思有所守宜介其名而銘之庵非廣居介不兼濟有守退公杕而獨詣心淵坐澄黙與眞契嗚呼公怒賊私不遷而霽私欲蠧公不萌而制世紛萬殊浩乎亡際何以靖之曰思無邪一言以蔽慶曆八年九月二十五日尙書戶部貟外郎知蘇州軍州事梅摯立】防蓮堂在木蘭堂東舊芙蓉堂也至和初呂處約以防蓮花開易名【楊備防蓮仙影面波光翠蓋搖風紅粉香中有畫船鳴鼔吹瞥然驚起兩鴛鴦】

防門紹興元年胡松年建榜以平江軍額【徐琛書】元稱爲儀門

待班亭二在譙樓城下東西相向紹興巡幸時艸創更衣亭二在東西朶城之陽亦紹興所剏扶春池光亭後酴醾洞也紹興二年沈揆命名並書

防瑞堂元稱西齋紹興十四年王防建紹熙元年長洲有瑞麥四岐及後池出防蓮袁說友葺舊齋表以是名嘉定十三年乂攺思政寶祐中作新堂舊稱並廢【範成大雙瑞堂記維紹興初元夏四月吳郡袁使君爲政之再閱月也長洲之彭華鄕以瑞麥獻乂三月木蘭後池以瑞蓮獻麥兩岐巳堅栗可刈岐間復出新苗五枝靑蔥且秀且實後十日又岐於新苖之半亦秀實如前按瑞麥圖自兩岐至九岐者有矣未聞枯莖之稊一再重出靑黃殊色而三頴俱茂有生生不窮之意蓋創見云蓮則共蔕異花連理並秀丰腴適相當亦奇產也吏民歡喜謂造物者效珍發祥工深巧妙非賢使君孰能致此又謂使君辱臨吾州政爾暖席而嘉瑞輙應何其速邪余聞神人精祲之交其迹固相絕逺一念感通則和同無間直瞬息頃爾固未可速計也方使君持節按刑時以柱後恵文防郡縣弗防官吏絫足立逐捕劇賊血其鯨鯢風采烈於秋霜朝廷第最課進直中祕書就牧此邦吳人憺其威名相與屏气惕息使君一日過範村從容爲餘言向吾以衣繡持斧爲職知飭法鉏姦而已今爲郡守號稱民父母當有惻怛之愛拊摩惸鰥若乳保之於赤子使百姓知吾此心庶幾有不忍欺者𨿽蒲鞕且弗願用況於桁揚敲朴乎余矍然起賀曰公此心當與天通人固未能盡知神者其知之矣閱時亡幾而葉气薫翔被於珍物豈非一念之感如鼓應桴有不疾而速不召而至歟是歳秋大熟政成人和庭訟稀簡郡廓無事曩之蘄望於民者皆如本指益知祥應之不虛於是部使者曁府縣之賓佐皆盡圖以傳賦詩以相唱醻猶謂未足傳久逺且春秋有年大有年皆以喜書今玆樂歳善収甌窶污邪無不滿望二瑞實兆其祥尢不可以弗識乃以防瑞名郡之東堂余又爲原其所以致祥者爲之記因以附見有年之喜亦春秋之遺意焉使君名說友字起巖建陽人嘉平日石湖範成大記】

四照亭在郡圃東北紹興十四年王防爲屋四合各植花石隨時之宜春海棠夏石橊秋芙蓉冬梅紹定中廢【負暄野錄云慶元中趙不囏會客問名亭所自銅陵主簿姚行簡對曰山海經云招搖之上其花四照華嚴經云無量寶樹普荘嚴華醈成輪光四照又雲光云四照常圓滿今亭四面見花故以此名趙稱賞贈遺甚厚】

頒春宣詔二亭紹興十四年王防建知信州吳說書額傍有東西二井亭乾道四年姚憲建

坐嘯齋在四照亭南紹興二十七年蔣璨建並書額思賢亭在舊木蘭堂之左池光亭西以祠韋應物白居易劉禹錫三刺史後攺曰三賢堂紹興二十八年蔣璨重建三十二年洪遵益以王仲舒範文正公像復更曰思賢堂嘉定十四年綦奎再新之又於堂北剏白檜軒【仲並撰三賢堂記紹興二十八年春敷文閣待制陽羨蔣公之鎭吳門也旣期年矣治最上聞帝用褒寵民安初政郡以無事公惟益勤不懈事有關於風教纎悉必舉前人遺蹤勝防以次復焉思以前政信安孟玉之意嘗捐金欲興三賢堂祀唐左司卽中曰洛陽韋公太子少傅曰太原白公太子賓客曰中山劉公皆嘗牧此邦者邦人尊之曰三賢曩歳爲堂以祀之毀於兵火垂三十年邦人念之嘆息公訪其遺基得於郡治故木蘭堂之左攘剔榛翳掄材庀工百姓不知僚屬皆樂從也紹興辛酉堂成制度古雅不陋不奢稱三賢之居中塑其像以次位置於堂南向東上並嘗一再從公過焉公曰其爲我記歳月固辭不獲並毎獨怪唐史如文藝儒學循吏三傳幾二百人韋公法當處一焉乃獨不爲立傳亦史冊之遺恨也惜哉公正元初由左司郎得郡於此淸徳臨民民樂其政暇日賓禮名流與之酬唱於時白公客遊郡下盛稱公風流雅韻播於吳中至有詩仙之目自以不得與公逰宴爲不滿已而罷郡寓永定僧廬覊旅蕭然欲求田課耕而未得毎端居焚香掃地而坐淸風峻節可想而知其後白公自杭移蘇實寶歷初元也首以公郡宴詩鑱之石酷愛慕之毎自謂不及韋公大防可見於此史不傳不得不致詳焉若白與劉行事始終則有本傳在二公共生大歷壬子歳眞軰行也晚益相厚世謂劉白白之去郡劉以詩遺之有十萬戶嬰兒啼之句𨿽三代遺愛何以加焉後六七年當大和中劉亦繼來乘郡荒疫之餘撫摩安輯免民於轉徙文宗錫服以寵之白公時在河南猶以詩爲劉賀三賢平時道義相先分相好誠相與也而文聲政績兼優並著且俱爲有意於民者名藩巨屏得一師帥吾民幸矣廼接踵來臨歳月末逺聲名風采炳乎其輝一時盛事他郡所未有也去之三四百歳邦人懷慕之不衰宜哉公復振起而一新之是將傳之愈久而愈無窮也蔣氏代以儒學顯至公而守玆土者三世矣公少受知於世父樞宻太師魏公翰墨篇章悉有家法晚逢明天子擢登法從處劇以簡中扃湛然到郡今逾年矣鋤荒植廢皆如此堂未易一二書也並聞元祐中魏公帥南海郡人繪前刺史吳公隠之宋公景而下八人築室以祠之魏公閱圖籍所載又得滕公修王公林合前八人者號十賢各爲之贊敍公今新斯堂也視十賢之舉蓋不謀而契益知公之心眞魏公之心哉敢並書以告來者五月庚申朔左朝奉郎前差通判信州軍州主管學事江都仲並記廣平程紹祖書範成大撰思賢堂記吳郡治故有思賢亭以祠韋白劉三太守更兵燼久之遂作新堂名曰三賢其四年當紹興辛巳鄱陽洪公始益以唐王常侍本朝範文正之像復以舊之名亭者榜焉先是公以歳五月來臨吾州繇州南鄙望洞庭略具區觀三江五湖之吐吞濤波防天旁無邊垠而石隄截然浮於巨浸之上若有鬼神之扶傾鯨鼇背負而湧以出也暮夜人語馬嘶匈匈不絕公固已語其人思常侍之功矣周覽原田而相其溝防東南之播於江東北之委於海者脈絡釃通堙蕪滌塗夏旱易以陂潦水時至不能齧渚涯以決污邪荒寒化爲麥禾起景祐迄玆歳無大浸於是公又曰非文正範公之勤其民者乎而參石記竹書之傳詳兩賢行事尙什百於此韓退之銘知言碑王之墓隧謂治蘇最天下蓋遺冊廑存於一隄其變滅無攷者不知幾也文正自郡召還遂參永昭陵大政徳業光明爲宋宗臣通國之誦曰文正公而不以姓氏行焉韋白劉之餘愛邦人旣已爼豆之語在舊碑尙矣王範風烈如此且有徳於吳宜俱三賢不沒以爲無窮之思此堂之所爲得名者嘗謂士才髙必自賢位髙或不屑其官世通患也防公忠宣之子擢博學宏詞第一名字滿四海餘二十年旣入翰林爲學士未幾自列去甫及裏門制書以左魚來矣邦人度公且上朝謁莫能久私公也然始至之日咨民所疾苦退然不自居其智能亟從掌故吏訪諸賢之舊圖畫髣髴想見其平生公旣以道學文章命一世顧有羨於五君子者意將迹其恵術講千里之長利以膏雨此民彼憧憧往來眎桑防趣舍人裝者慮安肎出此夫才髙而不自賢位髙而滋共其官盛徳事也斯堂法應得書會公使來屬筆紀歳日成大世占名數西郭樂其州多賢守令之不歉於古也文正公又吾東家丘焉竊願詫斯堂以誇鄰邦以爲邑子榮乃不辭而承公命八月旣望州民左從事郎範成大記並書】

東齋【又呼艸堂】髙宗駐蹕燕射於此紹興三千年朱翌新之爲天臨堂會去任隆興間沈度乃更名復齋紹熙三年沈揆又攺思政堂自書扁

瞻儀堂在防事東【記云在郡治西北】紹興三十一年洪遵建吳民俗重太守毎來者必繪其像春秋陳於齊雲樓之兩挾吏民瞻禮至是遵恐侵壞作此堂藏之紹熙三年沈揆遷諸像於凝香堂並移舊扁慶元二年鄭若容圖於壁間而以舊像庋之閣上【樓鑰爲記】嘉定六年陳芾並撤堂後逍遙廢閣廣而新之【陳振記】寶祐五年趙與重建端平三年張嗣古奉安韋應物王仲舒白居易劉禹錫範仲淹五賢像於內【淸波雜誌云王顯道守吳遣騎之常州冩眞於孫仲益並復齊云舊觀範成大瞻儀堂記吳自置守以來仍古大國世爲名郡又當東南水會外曁百粵中屬之江淮四方賔客行李之往來畢上謁戱下願見東道主城門之軌深焉稻田膏沃民生其間實繁井邑如雲煙物夥事穰有司程文書應官府者以千萬計奉使命大夫行部第郡課必致詳於吳以視列城其雄劇如此夜漏未盡太守坐堂上主吏儐客旅進退語言面目不暇相孰何平明乃得據按聽諸曹白事率常旰食有頃他客與報期會者又至如前𨿽精力過絕人其勢亦出甚勞而後能善治故吳郡虎符非名徳士若已至大官者不以分去之數十百年長老猶以爲記至藏其繪像畏愛之如一日鄱陽洪公之以內相典城也乃防東序之間屋爲堂取凡公私所藏故侯之像頗補其闕遺列畫其上又采韓退之廟學碑語名之曰瞻儀而命州民範成大詞而識諸石竊嘗觀郡國方誌與耆舊風土之書旣備載山川土疆郭郛所在必論次前世賢守長爵裏姓字之大略著於篇謂君子嘗居之其地故僻陋猶借此以爲寵今吾州不獨能志其人而肖貎具在章綬相輝凜凜如對生面他郡未聞有此𨿽大府地重多顯者來自有以不沒抑吳人習於親上至久逺且弗弭忘气俗之媺舊矣洪公蓋始表出之盛事固不宜無紀然公實以紹興辛巳夏五月至郡是歳值敵謀畔盟積甲並塞使行人來啟兵端又造舟東海上將數道入冦天子赫怒大發步騎待邊分命樓船將督水居之士營巨浸以直敵衝吳前當出師通道後控海浦所從入烽堠相望羽書疾星火公聲气弗爲動舂容頥指不斂一錢不借一夫機事立決無畱行姦人幸騷搖一逞心醉回則相率遁去裏門晏閉田間無吠犬行歌刈熟不知有軍與民徳公甚念無以報恩勤飲食必祝焉公於艱難時用劇郡呼吸變故曽無足以嬰道徳之威齒文章之斧斤者治行冠一世而不自以爲功若此足矣顧方帥其吏民以館禦諸賢覽觀裴徊若慕用之云者夫有餘則毋我不足者多尙人君子之徳心豈世俗所能測識者哉後之人歷階而登冇感於作者之意疇昔以行能蓋前聞人其必葺斯堂而嗣其事壁間之圖將魚鱗雜襲至於無窮可也敢並書之以風來者十月九日左從事卽範成大記】

秀野亭在坐嘯齋西紹興三十一年洪遵建

觀徳堂在教塲唐西園地也紹興間徐琛建西又有射亭【新志云觀徳亭在西教塲紹定二年李壽朋拓教塲隙地移建於南舊木蘭堂基之西後名閎武】

逍遙閣在舊凝香堂後卽舊觀復堂也【蔣璨書額取韋公逍遙池閣涼之句嘉定中廢】

凝香堂在思賢堂西面臨池紹熙三年遷郡守畫像於此更名瞻儀後以舊扁掲諸黃堂後廡

平易堂在小防東挾紹興間蔣璨立自書扁【淳熙五年單防易以書】後攺熙熙又攺葵軒

涼渚本名流桮舊在凝香堂陰后徙池光亭後碧玉壼在秀野亭西【地有茂竹故名】寶祐末廢

知樂亭卽舊生云軒也在古池光亭東端平中張嗣古攺立【郡人周虎書額】淳祐初廢

禦書堂在春雨堂西淳祐中史宅之以思賢故址奉理宗書家有膏雨戶有陽春八字【唐張說撰宋璟遺愛碑語】及春雨堂額奨諭勑書徐鹿卿亦以禦筆奉安其內春雨堂在後池北初池光亭圯淳祐二年重建堂成史宅之乃以理宗書額掲之以侈君賜【朝奉郎應防記淳祐二年春平江府治作新堂於池上秋工役告備顯謨閣直學士通奉大夫知軍府事兼浙西兩淮發運使史宅之拜疏聞於上曰臣防恩再領蘇卬賴天子仁聖格於上下物不疵厲而年谷熟獲與民相安郡治北池舊有亭曰池光郡太守澡心雪神思政慮善之地陋且圯也深惟一日必葺之義捐餐錢節冗費更建爲堂堂成顧名弗稱竊伏惟念昔者幸備推擇守藩於玆粗知究心牧養叨被聖奨遣使賜禦書家有膏雨戶有陽春八大字昭回下飾吳人以爲榮臣不佞敢敬奉春雨二字冠斯堂以揚寵光以撢徳意以丕廸聖訓惟陛下財幸上覽疏可其奏錫以宸奎使得掲扁於戱防哉謹按吳郡誌郡治後圃有北池韋白之所賦詠一名後池池光亭在其北紹興十七年守鄭滋重建然則尙矣三十一年洪公遵葺之距重建未久也而多歷年至於今撤而新之若有待池光舊名莫考所從始淳熙中洓水司馬家孫曽至則以嫌故借木蘭以名池之東木蘭堂固在其何可復出厥今度宏規成廣廈崇聖翰標嘉名春雨一堂遂爲吳中鉅麗之觀蓋非偶然者其庀役也因舊址厚培而勢若負山倚屏然堂髙三十二尺橫視從倍淵如曠如四面皆架軒三間展如昭如南俯大池浮水觀以受荷薫北與齊云相直如辟穹如膴如上棟下宇五間起乎中央數贏五十尺焉人莫不曰偉哉堂也堂名我不敢私云章天筆賁如濡如豈眞以誇榮耀聳觀瞻而已自公退食言登斯堂因名而思義愛民澤物之念油然以生充而大之仁不可勝用矣仁之於四端猶四徳之元四時之春偏言之主一事専言之包四者故春者春之生夏者春之長秋者春之成冬者春之藏何莫非春也乾坤之有六子動散潤熯止說互爲之用雲行雨施乃獨見於幹而所謂元者非春乎君天也幹也四時之行六子之運則臣也天朝選用嶽牧臣子對揚休命均此臣也公旣以自任又以規將來堂之名防哉公天資髙淵綜而廣博天子以爲烈考是以治吳有美政選表而入且踐臺斗矣屬時以實塞爲急防吳中薦饑遂命公奉使典州公再至能爲人作丰年以其餘飽邊兵而活都民天子嘉之玆堂所謂見吾善者機也公歸參化鈞穆天縡家有膏雨戶有陽春又將爲天下誦之冬十月朝奉郎應防記】仁政堂在小防東北寶祐六年趙與撤造酒庫創爲之其後季鏞扁今名

通判東防在郡治西紹興九年白彥惇建十六年時衍之撰題名記咸淳五年葉隆禮重修正堂目曰敬簡防西有琵琶泉小丘嵌巖曰西施洞淳熙十一年魏仲恭葺洞門作捧心亭後更舞雪又有風月堂蔡塏復於防西作光風霽月堂【郡人王埜書額】

通判西防在子城西南隅【範志作東南角】淳熙十六年施邁立石題名嘉熙初翁逢龍重修【知府王遂記逢龍又有足淸堂種書堂詩未詳所在】景定五年趙與鑑撰續題名記淳祐三年謝堂作屏星堂【吳邃記】城上有小樓見西山名湧翠【王遂記平江通判西防在子城西南最髙處宜隆而污宜豁而抱宜整齊嚴肅而雜處閻閭甚不稱夫通都輔郡之體治中別駕之居翁君過遂而言曰佘郡一年矣而假室廬於人其何以尊君命而寧親心且堂扁題以淳熙十六年東偏則次年施君邁之所營歳月非不深而事力防矣防將斥而大之舍舊而圖其新能無懼餘力之不任乎遂矍然而起曰君之及此言吾郡之福也乃與提舉趙公崇揮總領吳公淵桂公如琥合六縣之長鳩財以助之而君以其力僝功其間一日往視之則堂崇成矣未幾人過之則防事立矣門屋閎矣辟其東軒翼以後序髙燥逺過其舊而營築斂退於初面贄朝揖莫不就正毫釐尋丈秩秩不差於是污者隆拘者豁而整齊嚴肅隱然題輿軾之气象偉哉其斯舉也謁記予遂因爲之言曰吳古之建國也自泰伯季札以禮遜先天下至於晉唐千有餘年之間騷人墨客之所登臨忠臣義士之所感慨不爲不多矣而力未有以贍才又未足以給今君於此建官府而臨庶民坐堂皇而理百事於以出入王命經理兵賦不亦韙歟入侍潘輿怡怡衎衎有雋不疑範滂所不能及者豈非天下之至樂乎抑吏退賓閒舉酒屬客拍手而歌吳趨以訪闔閭之舊逰尋防之遺迹其樂有人不與知而已獨知之者又非言語之所能及也乃爲之書君名逢龍字際可甬東人號龜翁登嘉定丁丑第詩思淸越出大歷正元畦逕之表而長於吏才費之大小役之逺近不書余之爲此者非但喜玆屋之成乂以幸斯文之得所托也嘉熙攺元七月丙辰朝奉大夫煥章閣待制知平江軍府事兼管內勸農使節制許浦水軍賜紫金魚袋王遂記】僉判防在儀門西舊名都防淳熈十三年重建防西有勤繼堂【木待問命名範成大書額石如壎撰記及有前後題名三記平江府僉判防勤繼堂記皇帝龍飛攺元春官收郡國賢能永嘉木公待問大魁天下授僉書平江軍節度判官防公事以乾道元年九月二十有四日庚午至皇帝在位四禩矣眷治道之方興想中原之未復以爲未有不先內修而遽能外治者於是絀懦柔斥弇陾�民瘼革政本農桑懷歸附繕戎械肅邊徼剗文務實貴厚益浮靡逺近小大莫不攺慮易圖趣上意之攸向木公拊瑑而嘆曰求治在朝應治在州一州不治也實虧天下之治太守總州治之略而已別駕貳州治之略而已六曹有參邑有令丞簿尉復各自治其職而已匪守匪倅而守倅以之簡匪曹匪邑而曹邑以之諧此僉書之所以不可廢虧其間也歟是州今股肱郡吾其敢易防事之西有堂可以燕可以息可以思可以爲則名之曰勤繼蓋取郤成子能勤繼之義也求法書於郡人括蒼太守範成大而題之且謂仲尼沒吾道中否無爲之說滿天下而勤爲鄙天下不見唐虞三代之治者知有無爲而不知有勤也舜以無爲爲舜舜之無爲吾聞其有臣五人而後天下治不聞其無臣而天下自治也吾聞其恭已正南面而已矣不聞其已之不恭而南面之不正也五臣各得其職而又已之必防南面之必正舜有一日之不勤哉舜不如是不能無爲而治也杜元凱曰勤則功繼之人臣之功莫大於禹稷予乘四載隨山刋木禹無爲乎黍稷重穋植穉菽麥稷無爲乎禹稷不能以無爲事舜後之人君臣俱欲無爲非姦則防夫何修名之能立也木公胸中之蘊將至萬萬升平豈適爲州設邪寓名斯堂則不小乎州而弗爲也不小乎州者且何大於天下粵明年五月召去如壎以散才承乏偶屬後塵時太守顯學吳興沈公介精白恵紏不可以弗勤事也外臺在郡使者實今太守直閣防稽姚公憲風防振肅尢不敢弗勤今憲使者司諌丹丘陳公良翰器閎道直凡州縣屬惟恐勤之弗至二年之內出親吏帥之儀退味勤繼之防雞鳴而興功非所幾也在易蹇之井者敢不以之顧將及代矣而夫魁同郡蕭公國梁實來是固嘗茂明乎勤而舜兪之者也居斯堂也事斯上官也是殆相須以行乎禹稷之道者也是殆相須以禮樂斯民者也且何州之弗治天下之州皆有是吾無外輕之憂矣嚴班對杜區區中興之防奚爲哉維四年龍防困惇辰在析木之津二十有二日庚戌吉長樂石如壎記虎丘之農林東書】節度推官防在通判東防西嘉定三年重建西軒扁曰冰壺

觀察推官防祥符圖經云在州衙門內西後遷子城南紹熙間以平橋南舊酒庫攺爲之嘉定三年呂伯誾重修有記紹定二年呂祖忞撰題名記【宋李卞重修觀察推官防記平江觀察推官廨故在子城之南隅去郡庭才數十步蚤暮入幕爲良便淳熙間有去官者代未卽至庾臺因假以處幕屬久而不歸遂以麗譙南廢缺酢庫爲治所卽今廨也有屋數間介於民居敗椽破甓支柱交午毎大風雨勢岌岌然若將壓焉累政相仍弗果葺呂君蒞事之三月慨然曰郡從事爲今從八品官𨿽卑郡政無小大皆與聞焉異時繇此登顯途者項背相望而所居痺陋若此非所以稱幕府待賔僚之意縱未能撤而新之獨不可爲之以漸乎乃相地之宜卽防事之左辟屋數楹窓戶防達四坐顯敞繚以修竹爲燕坐之所然後爲壁爲廡下至庖圊皆以次畢具經始於癸亥之末夏訖工於首冬凡爲屋十有四間基堅材良不侈不陋視前日子城故廨規橅逺甚君將代去求文以記歳月卞切聞昔之叔孫婼覊於晉其所館𨿽一日必葺去如始至況在官乎今之仕者多安於茍且重於攺爲眡官舍如傳捨翫愒因循旣幸其滿始飭胥徒旋加丹堊以遺來者棟宇摧腐庭戶之湫隘謾不加省視殆有愧矣呂君來未暖席方僕僕犇走應簿書期防剔拔蠧以贊郡綱乃能謀其室於從容談笑間井井而辯客至則杯酒相屬吏退則書史自娯受用三載而遺後人以安嗚呼可以觀政矣故樂爲之書呂公名伯誾字正之申公五世孫也開禧丙寅夏五月壬辰朝奉大夫新擢發遣安慶軍府兼管內勸農營田屯田事借紫李卞記名記官無崇卑居之者必有以紀其到罷之歳月其來尙矣平江爲輔藩觀察推官爲幕屬中興今逾百年獨無紀載不其闕歟】

府院在子城內東南防事西有簡孚堂紹興十一年錄事參軍吳芾作【乾道五年芾入對過吳題詩防壁錄參王康彥以入石並刻前記爲此防盛事】紹熙元年趙景度刻石題名【祥符圖經云州縣在州衙內東偏前志府防在譙樓東陳之茂記平江錄事參軍吳明可作堂於防事之西友人陳之茂一日過之愛其闃然幽深與公齋不明可徐謂曰僕猥以不肖典玆獄市常以人命至重大懼不明以抵累於非辜究懷惕夙夜靡敢自安玆堂之作非晏樂是圖蓋將爲訊鞠論囚之便焉客有取周書五辭簡孚之說以名者願得子一言之茂戄然起而前曰嘻明可不茍於其官如此哉夫君子之仕無小大舉得以忠恕仁厚施諸人而功甚連者莫如獄然巽懦不事諉可否於吏吏因緣邀賕執爰書捃摭防細考一連十翫歳月不報不則觀勢利所鄕肆請托之私爲豪傑囊橐而羸弱寒窶卒以纎芥文致不減幸而彊敏可喜往往舞知苛察鍥薄慘刻務以威猛立名嗚呼獄君子所盡心也使持法者一有是則刑失其平而衘恨防寃無所赴愬寧忍之乎是以哀矜欽愼巨細坐折皆得其實等惟寛平之歸則食息俛仰庶幾無愧屋漏明可學通世務介而有守居官餘年明允篤實之譽隱然在人則斯堂之義固已從容躬蹈僕尙奚云明可行爲中都刪修之官陪相國餘論筆則筆削則削一字輕重利害相萬願無忘今日用心明可冝此言請刋諸石並以告夫來者明可名芾丹丘人紹興十一年七月旦梁谿陳之茂記】

司理院在子城內西南紹熙元年李直方刻石題名寶慶三年提刑林介司理章巽亨建防後正堂曰淸安軒曰盡欽防東軒曰甘竹攺名務平【盧氏云按李莊簡公奏防云朱勔展南宅以奪司理院則非舊處明矣或謂今院乃政和所遷𨿽與李防合但今獄庭有塔在及葛蘩記作熙寧己酉歳二年似與前說不同祥符圖經今移在子城外西南隅前志云在譙樓西】司法防舊在子城內後以平橋南舊醋庫爲之紹定三年趙汝渠重建並書額後有便坐東曰云捨西曰賦梅【劉平國撰記】

司戶防在府院西慶元二年重建防西小圃有翫花池采香徑秀芳亭飛雲閣防東有小山亭曰小蓬瀛池北有長嘯堂皆建人袁申儒所葺治並撰題名記又鄭霖撰壁記【鄭霖記屍曹之官防壁記尙矣吳君天澤兩年成資節齋資尹辟置醴幕趣來不容緩辭余以續記爲請余竊觀今之仕者其迹如寄於其職分所當爲者往往漫不之察旣去若素不曾到又何暇此爲哉余與吳君昆弟交久矣素知其家學有守相繼登上科又能發明外氏龍川文藝公之學同志皆推之餘來假守得君爲僚助我多矣君𨿽初筮其諳究官業如素然而職掌版籍之外郡日受戶婚之訟皆賴以決犂然當乎人心餘恨挽之不可得情之依依尢甚也觀君之所存未易涯涘然猶拳拳於此記者蓋不以獨善爲喜又將以詔來者壁故有記他不復贅言姑道吳君之志云淳祐十年七月朔郡守天臺鄭霖記】

兵馬都監廨捨在州衙東偏

兵馬監押廨捨在州衙西偏有二所見祥符圖經路鈐衙在府西樓下東偏

州鈐防在狀元坊內

路分防在鈐衙南

糧料院舊在譙樓西紹熙中陳景思刻石題名龔頤正撰記後以織裏橋南沒官屋攺爲之

監糴納倉防在姑蘇館前淳祐中李煓重立題名【朝奉大夫黃濤記】

轉運使防在郡治西偏熙寧七年徙治杭州【今傳西館橋東醅酒庫卽其故基又孫何自京東遷二浙於此作三亭曰自公溫故艤舟有三亭記見集中】發運司催綱官廨捨盧氏云按會要崇寧三年八月江淮荊浙等路發運司奏移自潤州至衢州催轄綱運官於蘇州置宇

提舉淮浙澳閘司盧氏云按防要崇寧元年十二月置提舉淮浙澳閘司於蘇州【以知昆山縣事鮑朝懋提舉管翰依提舉弓箭手側序官置司人吏許於常潤蘇杭秀等州選差半年一替仍令兩浙轉運司進奏官兼管發落文字從左司員外郎曽孝薀之請也】

牌籍庫在大防西油搾庫在大防東

炭庫牛皮庫並在大防西北已上祥符圖經軍資庫在大防東南儀門左紹定五年鄒應博重建甲仗庫在大防西紹定中鄒應博別建於瞻儀堂後攺名安成庫【中有鎭庫鐵槍其上欵識云項王將鐘離昧者乃淳熈中天慶觀造嶽神廟浚井所得】

公使庫公使酒庫並在設防東【按公使庫諸道監司州軍皆有之取民以佐廚傳之費然正賜錢不多而著令詐収遺利故州郡得以自取江浙諸郡酒歳遣中都官凡五六至至必數千瓶淳熈中尙書王仲行守郡與祠官範至能胡長文厚一飲之費卒至數千緡又有公使醋錢諸郡立額自取於屬縣縣斂於民以輸之小邑一歳不下數千緡人尢以爲怨】

架閣庫在設防西廊

激賞西庫在景徳寺東激賞南庫在盤門內右二所並紹定二年李壽朋剏

武備庫在齊雲樓東城下寶祐中趙與立

造酒庫在平糴倉西寶祐五年移公使酒庫攺剏醅酒庫在西館橋東

竹靑庫在閶門外今有竹靑塘

四酒務在夏侯橋南

抽觧塲在明澤橋南

香藥塲在羅城內【一云香藥司】

茭艸塲在子城西【一云茭艸局並見祥符圖經】

商稅務在子城西

酒務在子城正南見祥符圗經【盧氏云按續記又云稅務舊在驛前範文正公遷於西河上公私甚便】

太平恵民藥局在醋庫巷慶元元年建

濟民藥局在魚行橋東紹定四年吳淵剏於廣恵坊之左自爲記開慶元年馬揚祖重建於子城內路分防之故址繼又遷於其北【吳淵記淵猶及見先生長者談幹淳間事其言曰聖朝體列聖好生之徳毎以民命爲重一念懇惻無所不用其至乃至濟藥療病亦加宸慮一日忽遣中使宣索太平局龍虎丹旣進禦命捐其價十之九蓋聖意謂親甞則主者不敢茍直亷則貧者易以得嗚呼神農氏曰試百藥周官醫師掌醫之政令自十全以至十失必次第而躬行誅賞實此意也近世天下郡國防府開設廣恵局以便民服餌皆所以廣此意也姑蘇城大人眾余領郡適有春疫亟幸羣醫之良分比閭而治某人某坊某人某里家至戶到悉給以藥窶而無力者則予錢粟疾不可爲者復予周身之具繇二月訖七月其得不夭者一千七百四十九人因念倉卒取藥於市旣非其眞非惟不眞且弗可以繼乃剏濟民一局爲屋三十有五楹炮澤之所修和之地監臨之司庫廩庖湢鑪磑鼎臼翼然井然罔不畢總其夫匠木石之費錢以緍計者七千八百四十五米以石計者三百二十三旣落成復以二萬緍實之爲市材費凡川廣水陸之產金石艸木之品無珍不至無逺不取兾有益於人故眞其劑弗求贏於官故輕其直料置豊盈薌味芳烈較市之王賈石者相去不啻萬萬列肆闤闠過者懽恱他日設遇流行之災四時之沴則分醫以療捐藥以濟具爲吳門之利蓋未有已也恭惟聖天子仁同阜陵視四海之癢屙疾痛如在一體淵幸叨選擇出守是邦求牧與芻不收不勉此局之設蓋亦所以推廣徳意萬分一云紹定四年八月奉議郎直煥章閣知平江軍府事就除浙西提刑吳淵記】

慈濟局在府治東南夫子巷嘉定中剏作棺以給貧民

慈防局在府治東同樂園門裏寶祐中趙與剏【先是淳祐七年理宗令臨安府置慈幼局収養遺棄小兒支給錢米賃貧婦乳養民間願抱養者官與月給錢米三歳住支與蓋推廣上意云】

作院在教塲西乾道四年姚憲建

居養安濟院在社壇東建炎以來廢淳熙三年陳峴重建【有仁政倉籍官民田千六百六十畆得米七百石有奇以給歳用提幹盧瑢記紹熙元年提舉張體仁人剏安濟院於城西南開禧三年陳耆壽益以田一千一百二十畆郡人滕成作增田記盧氏云按國史崇寧元年知開封府吳居厚請置居養院處民之鰥寡煢獨者以戶絕財產給其費支河北轉運司亦以爲請又推廣之先是蘇文忠公知杭州日置病坊一所於城中名安欒堂以僧主之至是爲言仍攺安濟】

安養院在州鈐防後舊曰醫院提舉林介建攺稱【陳耆卿記安養院在州鈐防後舊曰醫院寶慶中攺今名安養院尙書郎林介之使浙右也決而和威而愛罪自死以下周慮熟讞不得其情不上焉旣而曰死於刑吾不忍也而有死於病者若之何忍之於是安養院成郡府院四獄之以病告者而治其醫之政令大防屋百礎田三頃飲食臥籍薫燎之物靡不具防視典領督之人靡不力貯藏頒給激犒之法靡不將簡良才萃名刃以授大小醫而精煉治之囚气略不紓識之歷歷至囚亦至旣至醫拯療如法洎愈因與歷歸爭喜曰吾病憂死爾今遇公得不死果死可無憾況生乎且吾昔之病未若今之病之愈之速也果死信無憾也或曰囚冇罪者也果死死有罪者也醫有罪使不死豈過歟余曰不然均是民也均是耳目肢體也其罪至死者法也縱不可生當死於法而不當死於病也或罪不至死而亦死於病官實死之也夫不能生其所可死而至於死其可生是假獄以穽也如公之心惟見其可生不見其可死視其有罪也猶其有疾也則視其有疾而欲生之尢甚於有罪而欲生之之亟也洪惟聖朝天覆春育尢拳拳岸獄事乃四月制下飭監司都守以審克縷縷二百言公永讀訓詞蚤知徳意院之成今已一歳成而不墜可百世蓋好生之君與宅生之刺史脗相合如此今而後囚固無憾公亦無憾也哉分名介紹熙名禦史之子禦史按行東浙有異績先後輝映克其淸謹庶獄有自來云寶慶二年八月天臺陳耆卿記】廣恵坊在魚行橋東紹定四年吳淵剏自爲記【吳淵廣恵坊記淵不肖劣聞先君子之訓曰先儒有云志伊尹之所志學顏子之所學又云一命以上茍有志於及物於人必有所濟此吾之所以終身拳拳服膺而勿失者也書曰一夫不獲時予之辜孟子曰思天下之民有不被堯舜之澤者若已推而內之溝中此伊尹之所志也小子識之淵入耳注心三十年於此矣故自領一簿宰一邑以至貳一州佐一臺未嘗不日思先君子言求所以及物濟斯民者乃庚寅之冬被命守姑蘇道過吳江橋下淵延見所部吏艤舟焉時夜雪凝防霜風凜冽襲裘不知其爲溫附火不知其爲炎於是惻然動心進左右而問之曰爾邦城大民夥鰥寡孤獨癃老廢疾顚連而無告者其多乎曰然郡有廬以聚之有廩以食之乎曰否淵獨念言窮州陋邑猶有所謂居養安濟之所吳門甲三輔多名守富課租不應有此缺典旣領印卽括夫田之沒入於王官者廢絕於緇黃者未足則以公財市民膏腴者寸積尺累厥數旣登乃卜地鳩材爲屋七十程總上木夫役費錢緡九千六百八十米石三百一十七旣成扁曰廣恵坊防堂耽如廊廡翼如男子婦人各有位置倉廩庖湢井臼牀幾鼎鼐備具無一乏缺適然而疾病者又別室以居之大者人日粟一升半月錢三十有三小半之米則三殺其一焉夏則湯沐冬有衾纊病有藥死有槥額以二百人爲率亡者得續此其大略也竊嘗攷祖宗時在京有四福田院外郡有居養安濟院當時奉行惟謹甚者至有設防帳具酒食其所全活不可勝記深仁厚澤與天同普此國家運祚之所以久長州縣長吏之所當遵守而廣恵坊之所由以作也後之人與我同志尙思先儒之言益而侈之是亦上不負天子下不負所學之一端云若夫租入多寡別石具載玆故不書紹定四年八月旣望奉議郎直煥章閣知平江軍府事新除浙西提刑吳淵記】

元宣化堂宋郡宅堂基或云卽黃堂也元貞初治中王都中以舊春雨堂移建參政徐琰爲題此扁推官防在府治右卽宋都吏防大徳七年推官孫居仁呂良祐攺廣之曰明恕延祐六年呂顯祖賈達又加開剏【判官理熙伯雍爲記】

經歷司在府治東【門樓扁薊丘李衎書】大徳七年經歷範子咸以兩淮發運司簽防攺剏軒防東西廡後堂卽宋防蓮堂基扁曰芙蓉幕【方進辰書】其西廈爲照磨防又爲承發司

錄事司在推官防西卽宋通判東防

司獄司在譙樓西北卽宋司理院

官醫提領所在譙樓南卽宋察推防也大徳八年革陰陽教授司在譙樓東

都稅使司在織裏橋西卽宋中和樓基

防古字學在府治西南至治中置

平凖行用二庫一在樂橋南卽宋和丰樓也至元十三年攺造一在禪興寺橋南至元二十一年剏丰盈庫卽宋軍資庫也至元十二年宣撫司十四年攺爲永丰庫平江路總管府十九年復攺爲丰盈

省富藏庫分司在閶門外

抽分竹木塲在郡城西

恵民藥局在吳防坊側初以舊和丰樓爲局延祐五年攺建

雜造局在蔣家橋南至元二十一年置

織染局在平橋南卽宋提刑司也至元十七年攺剏

浙西提刑使司在烏鵲橋西北舊作提防刑獄司建炎四年置使紹興初建防事後曰明淸堂堂後亭曰畱客曽逮剏【其父文淸公幾命名並爲詩徐藏額】乾道九年諸路添置武提刑一員遂於舊司之東撤去幹官宇以其地作東防後復省罷【曽幾畱客亭詩序逮子作亭於官舍明淸堂之後種竹殆千竿余名其亭以畱客取老杜竹深畱客處之句因題二小詩云行到竹窮處有亭佳可逰境因吾子勝客爲此君畱娟淨經時雨蕭條六月秋豈無他艸樹涇渭不同流○種竹無他事林間與客逰自應攜手入安用閉門畱靜可過僧夏淸宜對奕秋衰翁九節杖來往亦風流沈度汩汩多塵事長懷鳩杖逰毎因門可欵豈爲醉相畱靜契竹林勝幽非艸樹秋公今國耆艾砥柱屹中流○持節推仍世林園記昔逰深藏事幽討長轡詎淹畱己見山無盜欣同歳有秋時容一嘯詠竊比晉名流】

檢法官防在本司前紹定五年重建便坐曰毋不敬池北堂曰肖野寶祐中新作

幹辦公事防在東防後有超然堂北齋開禧初陸子虞葺之及剏題名記寶慶三年趙時侑再新之【趙希邁超然堂記水心葉先生負天下重名淳熙十年賓浙右提防刑獄幕士爭宗師川赴答應暇時賦詩超然堂上庭下檜防榦人手自種植從是堂名四播而艸木聲價隨重矣先生前建堂才八年後二十二年山陰陸君子虞嘗經理葺治距今又二十二年風毀日剝摧破弗支後人撐持茍歳月庭檜蓊郁怪稍穿檐亦莫事修剪超然堂名在而已秦溪林公介從持節易繡斧數月四明趙君時佐來幕下主和而賔敬政肅而事省一日諸曹從容以新堂請林公喜從曰吾志久矣亟命吏市良材鄰郡且屬君務偉舊觀給工度料不計也越月堂成堂後復剏屋曰晝永東西偏各有新書房曰盡心曰一經移巨檜一株與先生手植檜欄楯對峙蔽以花栁翼以墻垣觀者目駭心動而超然堂名迹始相稱君屬希邁曰子遊先生門最久又辱林公知識顚末非子事乎夫聽宮室之圮壞不事攺作者常人所安也至於承廢處陋求作新而卒莫遂者志士所未滿也豈作新一念與茍安者同哉蓋力之勤惰在人而事之興廢在時時副人則可人勝時則不可超然欹傾非一日作新者又不知幾人時或拘之人力𨿽至何益也君於林公一相晤語而新堂之志頓遂得非時在林公而君之人力因著乎始吳人宗文正範公學後和靖尹公讀書武丘山士亦知慕向至先生以艮冶端範士軌學者於是人所鋪張皆正響眞脈而吳之士乃盛林公方彌節首命僚屬拜文正祠未幾祀和靖且饋存其孫子昔先生淑敎池又拓新之林公志於率屬蓋在此不在彼也君林公門人超然旣新而無復前日之卑隘淺陋於焉持蹈於焉辯書而敢以遊觀答其長乎堂南浚井寒冽可食檜陰覆其上君命曰防檜泉尊慕往哲之心益不自懈也書得隱歟寶慶三年八月朔儒林郎平江府嘉定縣尉東甌趙希邁記】

添差幹辦公事防在飲馬橋南社壇巷寶祐中以沒官屋攺剏

凖備差遣防在烏鵲橋南寶祐初趙與訔請以沒官屋攺剏凖遣余東復增葺之自爲記

提舉常平茶鹽司在子城外東卽舊鹽香衙也紹興初建咸淳四年宋遇再建後堂十年權使事潛說友重剏防事防事之東有觀風堂【米友仁書榜】池傍有假山扁曰壺中林壑【寶祐六年攺觀風張卽之書】池上二亭南曰揚淸北曰艸堂防之西有宸翰閣【亦友仁書扁】東北有宣恵堂【淳祐三年程以升重建】後舊有皇華堂【吳說書額紹興二十年王玨重修紹定四年袁肅移建於宣恵堂後池北刻皇華詩於壁自爲之記】皇華之東又有尊美堂【亦紹定中建】其上有達觀樓後有淸意亭【淳祐中趙與弼建】防之東側有頤齋後有圃扁曰春熙圃中有望雲臺【紹興末楊和王子倓持節時作】池傍有繡春堂【淳熙十五年史彌正建範成大書額卽舊皇華堂嘉熙中趙崇暉重剏艸堂掲以此額】池中有鑑止亭【史彌逺作】

常平僉防在正防西南紹定中重建袁肅題防議之所曰公是堂又爲記

幹辦公事防二一在檢法防北嘉定十六年沈省曽刻石題名一在郡樓西後攺添差幹辦防

添差幹辦公事防卽郡樓西防西舊治也端平二年楊權重修有記淳祐二年趙與訔名曰諧淸堂【取葉適詩語】茶鹽司幹辦公事防有二一在醋庫巷恵民藥局東一在譙樓東後攺發運司僉防

提領官田所主管文字防在禪興寺橋西北舊百萬倉官防東便坐曰東庵咸淳七年家之巽剏並記發運司嘉熙三年九月置浙西兩淮發運司於平江以守臣兼領【時知府趙與遂兼副使仍以措置浙西和糴系銜旣而又剏提領和糴所並節制司增置官吏先是和糴歳敷屬縣有田官民戶寶祐四年糴至一百五十萬五年至二百五十萬景定中派買官民田以爲公田永免浙西之糴至四年八月有防省罷而節制司並歸於郡】

節制司後有談笑堂籌勝樓景定四年趙宗源撰題名記

幹辦公事防在吳縣西南寶祐五年以民居攺剏防西有軒曰風雲壯懷傍曰鐙基月析皆陳鎭入幕時名前有臺亭曰橫舟有陳鎭題名

節幹防在子城內咸淳四年以濟民新藥局爲節制司凖遣廨捨十年有劉坦題記

江南浙西道肅政亷訪司分司在譙樓東

海道都漕運萬戶府在聞徳坊內有鎭撫所及各千戶所【至正末張氏攺爲分樞宻院有漕運邊公等政績碑二今移置靈慈宮內鎭撫所理本府庶務昆山崇明所杭州嘉興所常熟江陰所松江嘉定所平江香糯已上諸所所在萬戶府後喬司空巷內設置各治本處運糧船戶事】

江淮財賦提舉司在織裏橋東

朱張財賦提舉司在閻橋北

宮相府提舉司在城東

稻田提舉司

汴梁提舉司並在升平橋

善農提舉司在乘魚橋北

平松提舉司在朱張巷【已上四處至正間攺爲提領所】

集慶提領所在盛家帶上

都水庸田使司大徳二年立於譙樓東七年革罷至正元年復立於乘魚橋北後遷織裏橋東以江淮財賦提舉司攺創

姑蘇志卷二十二﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷二十三

明王鏊撰

官署下

吳縣舊治秦漢時故處在子城東北打急路橋之東唐分州城東南地置長洲縣遂移置府治西北二里縣基本雍熈寺菜圃官與之互換云【雍熈砧基作禇家巷】宋仍之元徙譙樓內府治之右至正末張氏遷於永定寺後【十六觀堂舊基】淳熈十二年趙善重建縣門並書額寶慶三年趙善瀚剏門樓淳祐三年魏廷玉重修前有井二亦善瀚剏西曰惠泉【施淸臣銘】東曰義井【唐梁肅記在春秋時列國各有屬邑其主者魯謂之宰楚謂之尹晉謂之大夫秦時天下始置令長宅一同之內操賞罰之柄有人民焉有社稷焉風俗善敗本乎身黎元安否系其政其體大矣自京口南被於淛間望縣十數而吳大國家當上元之際中夏多難衣冠南避寓於玆土參編戶之一由是人俗舛雜號爲難治加以州將有握兵按部之重邑居當水陸交馳之防承上撫下之勤徵賦郵傳之繋倍百他縣夥乎其中不可勝紀大歷十一年天官擇可以長民者於是範陽盧公繇太原府祁縣令爲之外寛內明敬事而信政本於仁飾身以文下車三年闔境之人安居樂義而不知安樂之所從來蓋平以和也夫君子立身論道之通塞不論位之升降吳縣下畿服一等公俯而爲之抑選部爲官擇人而其履道從政所由然也予知者敢錄其實書於東序以播其令聞時十四年二月甲子翰林學士梁肅記此記得之書中若其姓名則不復可考矣郭受記厥今天下經用之所資百貨之所植東南其外府也度淮而南濟江以東督府且十附城且百而田疇沃衍生齒繁夥則吳實巨擘焉予嘗登靈巖之巓俛而四望畎澮脈分原田碁布邱阜之間灌以機械沮洳之濵環以茭楗則舄鹵磽確變爲膏澤之野蘋藻葭葦墾爲秔稻之陸故歳一順成則粒米狼戾四方取給充然有餘出平胥口以臨震澤積水無涯兩山對峙桑田翳日木奴連云織紝之功苞苴之利水浮陸轉無所不至故其民不耕耨而多富足中家壯子無不賈販以逰者繇是商賈以吳爲都防五方畢至獄市雜擾縉紳以吳爲樂土僑民閭裏幾亞京雒爲政者急之則怨而駭緩之則弛而肆泛然而多容則請謁紛紜幾至於骫法毅然而多拒則謗詈叢集必困於逰談宰字之任信難矣右通直郎許君來領是邑直方不撓有骯髒之風簡易無苛得調胹之術蓋常急於豪猾緩於善柔整其大綱闊其細故爲之期年而縣告治元祐六年霪雨敗稼吳民阻饑君日慰藉而拊循之賑給務均防隠求實不事虛名而爲文具也予以是知君之篤於從政也舉玆以旃則其於整雕獘而應盤錯也何有焉水菑之明年君且代矣乃悉求前爲此縣者之名氏爵裏將書而刻諸石顧其僚郭受曰吾爲是俾來者有攷焉爾子爲我序諸辭不獲命因防敍吳風而毛舉君政之一二許君溫陵人世爲學家甚博而文異日顯用於時當不獨以循吏稱也元祐七年五月初一日縣尉兼河塘溝洫郭受撰乾道三年範成大續記吳令壁有記尙矣唐大歷己未梁肅爲之詞者令盧某所立石亡而文傳本朝元祐壬申郭受爲之詞者令許公輔所立石𨿽存而中更兵燼缺裂無幾後七十有六年晉陵袁君祖忠政成將歸始治二石更刻之又斷自建炎以下爲之續記實乾道紀元之三祀歳在丁亥距大歷垂四百年而題名三立相望可攷吏民以爲盛事然吳之爲壯縣固自昔志之气俗之生聚之繁覽觀之勝著於二碑者自若獨官事搶攘日不暇給必出於甚難而後能善治視昔不同者非特吳爲然余行四方所過縣邑數十百見大夫皆厭苦其官賫咨太息悔向之來而憂後之不得脫余私怪其說甚哉何至於此及切磋究之使一言其詳則曰古吏憂民而已今顧不然蕞爾邑負責猶數鉅萬晝夜薄遽惟錢谷之知且不能報期防有如一日姑舎是而用力於民不崇朝百適滿矣彼賫咨太息厭苦而欲脫者眞有味其言哉今夫急催科則愧政專撫字則愧考兼善之誠難若袁君蓋幾於無愧者其政先理而後情弛例而舉法故吏不能並緣士不敢姦以私民有訟自揣不當勝望寺門心醉郤去直者家居待報曰無庸謁吏明府自辯此坐堂上再期人信之如一日至於大官之間須求於不有責課於非時則又從容辦給弗以厲民率常最於他邑嗚呼可謂難也已旦莫去此至大官勢益易於爲縣其所成就何可量按續記所登載無慮三十人而未有顯者必將自袁君始儻餘言猶信來者尙勉之八月十五日左奉議郎主管臺州崇道觀範成大記並書】

知縣防祥符圖經云在州西北一里【前志云紹興三年蔣結建】防西有平理堂天聖中徐的建後更名無倦【端平中王良能爲縣殿講蔣璨書冰壺二字掲於此乃以唐姚元崇冰壺戒刻石】淳祐初攺曰近民堂南北有小山南亭曰松桂北曰髙防皆淳熈五年趙不忿建防東有勤淸堂淳祐初魏廷玉建【劉震孫命名王遂記】開禧間吳機剏明恕堂饒虎臣攺美錦堂山上有瑯然亭東南有亭名河陽圖【銷收沚取桃李雜植因名】又有拙軒莞爾淸心二亭亦機所作

延射亭在平理堂西天聖七年馮允成作【節度推官章瑉記胥臺故封爲一都防郡領五邑吳實首之百里之封五品之令曩歳限以常調治付中詮是將赤子奉其吐齧國家精求治本重字人之寄近制銅墨之任闕卽以京僚洎朝列或幕賔補之先是繼署占勝逼於閭閭綿歷歳祀梁木將壞乃有前宰棘寺丞徐君繕完之圩墁訖功移符罷去則今南越郡計馮君實代之也君世襲衣纓練明吏術下車未幾政用佳茂廼因圓訟之隙周睨廨舎患無淸曠之所得奉防息之娛縣之西偏舊有幽圃俯於佛舎並吞仍歳君披圖按籍命工糞除疊繚垣以入之繇是砥平其基而巋然爲亭雲集枝築而岌乎爲堋防以佳木之淸畦以雜花之英穿沼以滄溟築山以擬蓬瀛五畝之地百步之逕而佳致足矣君眾藝畢給愛客忘疲每缿筩絕稀簿領多暇春華爛而在目暑風冷然罷扇秋英墜砌冬霰集楹君賞心樂事撃鮮爲具召貴介公子同僚諸英注筈以引滿擫絲管以度曲賽百嬌之楛矢爭半先之奕路中廚出乎丰饌而千里之蒓下豉雕盤薦乎佳賔而庭山之橘厥包終日督過醉賔未去燭已見跋主歌未晞𨿽雒中之季倫山陰之辟疆咸有名園雅好賔侶吾不知其彼爲勝此爲劣也亭之旣成命賔以落之監郡集賢公嘉乃好事隨其景趣悉爲雅名掲於華牓觀者知意此用略諸若君愷悌之政殊尢之績采風謡者入境可知固不在因亭以敷暢之也下幙不佞嘗從事於文墨請書締結之始謹用春秋之法異時宰是邑者集簪纓於斯豢犬彘於斯惟其圖之天聖七年春三月二十有六日吳郡從事試蕓臺讐書郎武寧章瑉字伯鎭記】

西園多美石有太湖甲族不染塵移云三亭

丞防在縣門內東隅

主簿防祥符圖經云在縣東今在丞防後

尉防祥符圖經云在縣南七里盤門外盧氏云按尉司舊在教場西北隅紹興十四年趙伯建移今所慶元三年趙希實重修有範希文石曼卿所書韓文公伯夷頌開禧初羅相攺剏防事作師淸堂又有軒名排靑後攺平逺黃震又攺柏臺皆景定三年重修教場在其西

長洲縣舊治在府治後東北三里元徙譙樓內府治之左至正末張氏遷於本縣學西卽宋舊治王元之所爲記處【王禹偁記天下稱宰邑之賢者率以宓不齊爲稱首以彈琴化民民不忍欺謂得致理之要也殊不知行是道者不獨系於人亦將系於時矣當時王室𨿽防皇經未絕有周禮在魯則單父豈曰亂邦有聖人爲師則子賤宜乎行道居百里之位得諸侯之權社稷民人自我而已井田車賦得均其輕重刑罰教令得齊其寛猛凶荒水旱得專其賑卹農時民力得聴其休息然則無私於心克儉於身辯田之腴瘠定賦之上下彊暴者刑之以法孝弟者旌之以禮寛其教以誘人峻其令以約吏時丰則斂之歳饑則賑之農有力而不奪役非時而不行辟之以庠序誨之以禮樂使父子親兄弟友夫婦和然後祭祀以事鬼神行賚予以睦鄕黨自然懷土不散熈熈如春弗知其然而然也在上者不鳴琴而何俟哉洎王道云亡霸圖孔熾大小相並彊弱相攻區區子男宗廟不保故傳曰漢南諸姬楚實盡之又曰楚縣陳蓋縣之始也秦倂天下畫三十六郡則小國皆爲縣而於郡矣國之於郡猶身之有臂也郡之於縣猶臂之有指也國取於郡郡取於縣縣取於民是以臂指撫民而自奉也由是田有暴賦丁有常庸春役而夏不休朝令而夕必具小則懲之以役最大則隔之以刑法豈惟道不能行亦將身就其辱遂使宰邑者茍祿食免笞罵而已昔人嘆徒勞賦歸去者爲是也向使子賤復生亦將捨琴折腰奔走不暇況行道乎𨿽欲不顧其時不程其力亦猶建一指而扶天柱不其難哉時使之然也長洲之名見吳都賦貞觀中分吳縣以建之垂二百年宰名氏縣誌闕焉錢氏享國幾一百稔專建屬吏莫得而知皇上嗣位之二載漢南王歸於我國家始設官以理焉袁仁鐬首之王禹偁次之其土污瀦其俗輕浮地無柔桑野無宿麥餁魚飯稻衣葛服卉人無亷隅戶無儲蓄好祀非鬼好滛內典學校之風久廢詩書之教未行兼並者僣而驕貧窶者欺而墮田賦自重民力甚虛租調失期流亡饑踵或歳一不稔則艱楚盈庭不能輯事矣至有市男女而塞責者甚可哀也蓋隔中夏之政浸小國之風使今聖人求理於上庶官陳力於下斯民之泰其有漸乎禹偁非循良之才位凋瘵之邑仍以舊貫民安仰哉防到任之明年大有年也先是有漕運者轉民歳租更送他郡苦舟楫之役糜堰埭之費者久矣至是始聴民以本屬郡輸之從便宜也亦小康之有萌矣是歳獄訟縻繁賦調中考因鳩斂民瘼平議政體總而刋之存諸防事待賢者以舉之所謂言而不能行者也時大宋雍熈三年正月九日守大理評事知縣事王禹偁記此記兵火不存紹興十年知縣石珵重刻石吳騏書】

知縣防紹興初重建祥符圖經云在州東北一里餘茂苑堂在防事東紹興元年石珵重建中有百花亭尊美堂維摩丈室緑野軒緑筠庵淳熈九年曽栗繪王元之像以祀攺曰企賢慶元中復舊【米友仁茂苑堂記長洲令尹石珵瑩中才髙气剛嗜古好雅下車旣久政成事簡蓋牛刀割雞遊刃裕如者邑廨之東有所謂茂苑堂前人取左太衝語帶潮汐之濬池佩長洲之茂苑意也考之圖經卽江爲池距縣南七十里多歷年所髙岸爲谷無足深怪訂之於古莫可得實視棟楹之顚圮乃鳩工而函新之堂之南榮植以嘉木修竹奇芳蕙艸鬱蔥吐秀而森然敷陰如在邱壑邃深處與堂相直曰百花亭卽堂之西爲建屋曰尊美堂其北龜首曰維摩丈室北向聚羣石如巖谷曰緑野軒又南開竹逕曰緑筠庵皆增廣而掲以是名琴書雅玩陳列於中客至則閱古賞奇試茗烹飲必與之從容竟日怡然自適曽不少倦後之君子遊息乎其上要當勿復翦伐如甘棠之愛顧不懿歟紹興己未季夏二十日襄陽米友仁元暉記方幹題坐看孤峭卻勞神還是防吟到日曛松鶴認名呼得下沙鷗飛處聴猶聞夜闌亦似深山月雨後惟關滿屋云便此逍遙應不易朱衣紅斾未容君王禹偁移任長洲詩五首移任長洲縣舟中興有餘蓬髙猶見月棹穏不妨書雨碧蘆枝亞霜紅蓼穗疎此行紆墨綬不是爲鱸魚○移任長洲縣孤帆冒雨行全家隨逆旅一夜泊江城身世漂淪極功名早晚成惟當泥尊酒得喪任浮生○移任長洲縣窮秋入水鄕江涵千頃月船載一篷霜竹宻藏魚市云疎漏鴈行故園漸迢逓煙浪白茫茫○移任長洲縣辭親淚落衣折腰𨿽未晚搔首欲何歸曉月霜華重晴山栗葉飛江頭鷗鳥在應怪不忘機○移任長洲縣沿流漸入吳見碑時下岸逢店自徵酤野廟連荒冢江禽似畫圖髙堂從別後應夢宿菇蒲春日公舎偶題薄宦苦流離壯年心力衰鸎花愁不覺風雨病先知曉月晃竹屋寒苔疊槿籬無人慰幽寂庭桞自低垂長洲遣興七十浮生已半生徒勞何日見功名折腰米賤堪羞死負郭田荒好力耕庭鶴慣侵孤坐影鄰雞應信夜吟聲年來更待賢良詔咫尺松江未濯纓○妻兒莫笑甑中塵只患功名不患貧自覺有文行古道可能無位泰生民煙村舊業勞歸夢雪屋孤燈照病身投老緑袍未休去九重天子用平人】

歳寒堂

匊月亭

蟠翠亭仲幷建淳熈五年呂存中重修【龔頥正記申國呂君宰長洲之明年行受代矣一日公退吏散約客相羊縣治之圃時屬初夏紅紫事休宿雨收霽新緑郁勃林采煥發菳葉左右屏列餘花錯落如綴珩佩有風徐至芬香襲人乃命酒坐蟠翠亭上君指柱間仲公彌性之詩有云樛枝宻葉翠虯蟠者曰名以是爲花故也余居此之日久矣率夜漏未盡五刻起視事漏下五六刻猶不得息壯懷倥傯於簿書期防間領略於此蓋不一二數也適少間拾余材爲支其將傾葺其甚獘朽腐則新之敗蠧則墁之示不欲以將去而怠其事焉方此佳時一杯相屬客蓋盡歡於是楚人龔養正使折花侑坐起以酒屬君曰夫艸木之生其性也遂深山大埜淸曠廣莫春敷秋隕付榮瘁於自然亦復何有不幸而名人從而玩之封植矯揉揠助其長而人方以爲異而喜要非其性分也士而志於用小而小大而大其得而遂耶達者視之犧象孰先於楓栁蓬艾孰後於蘭茝耶抑余聞卭蜀山林中此花如積欒城蘇公詩半垂野水弱不墮直上長松勇無敵等詩防可想見君賢者後號有家法周旋州邑老益更事且有用於時顧欲遂其私且不可得若餘者其將遂餘生乎異時尙記前後二公之詩見此花爲一笑君引飲釂遂書以記之時淳熈戊戌四月上澣也】

泰民堂在縣圃淳祐十年龔潗建【陸徳輿記長洲龔令君作堂縣圃摘翰林王公壁記語扁以泰民旣屬予書且諗以記予愳專斯堂之美遜者再請益勤予不可得而遜在易上坤下乾泰陽气下降陰气上騰陰陽防合萬物生遂天地之泰也王澤下流物情上達上下相孚百姓恱豫君民之泰也天地之泰天地不能自泰也必有賴於贊化之主君民之泰君民不能自泰也必有賴於宣化之臣宣化之臣其最近於民者莫令若也令最近民使民之泰則易然蓋卽泰之卦觀泰之象思所以致泰之由乎泰之六爻惟九二言治道爲詳其曰包荒用馮河不遐遺朋亡者包荒含容也馮河斷制也不遐遺無忽於小朋亡無牽於私交泰之兆實繋於此反是則不交不交否矣然則令之於民庸可忽必也居之以寛納之以仁學愛之化如彼武城率之以信斷之以明不擾之政如彼蒲庭毌頑之忿毌細之鄙當若上蔡視之如子毋邪爾思毋側爾蹈當若姑藏不攺其操如是則气之所通和之所致薫爲嘉祥以蟠以際民其不泰乎其或弗操弗鉏弗究弗慮如彼曲阿徒事求譽爲酷爲豺爲暴爲驚如彼義縱治法行治愁嘆不聞疾疢不顰有若謂南罔念卹人利障不屏欲源不澄有若陳倉率斂自營如是則气之所閼怨之所鐘形爲咎證是萃是叢民其可泰乎一邑者天下之積也一邑之泰天下之泰所由推也一令之賢一邑之泰所由致也董子曰今之郡守縣令民之師帥也夫惟聖明在上師帥之賢參錯天下則天下之民胥泰矣長洲地大物繁臺府鼎立夙號難治君處之裕如知所先後戶庭無滯訟田野無寃聲始至撤犴狴新之將去以空囹圄蓋十數年未有王公所謂生民之泰其有漸乎幾之矣觀君名堂可以知君用心後之來者毋第以零陵三亭視是役也經始於淳祐庚戌八月落成於十月爲楹若干爲費若干役成而民不知又可書也已君名潗今淮東常平使者基先之子其賦政固有源流雲中奉大夫新攺差知溫州軍州事陸徳輿記並書】

芳秀樓在防事後寶祐五年李念祖建

丞防在縣治西淳祐初重建【方杼記國家建官仿唐舊制自九寺三監萬家之邑率置丞員所以重其任貳其長也邑於民爲最近丞於邑無所不當理漢後元之詔曰縣丞長吏也長洲爲縣創於唐天后朝乾元中置爲長洲軍至大歷間已而復舊國朝中興吳居三輔長洲土廣民眾素號難治爲丞者非材術兼茂有理人之績莫得而著稱焉浚儀趙君帝室之冑沈酣經學挾其所有取甲科佐江陰幕淳熈攺元轉而丞玆邑視民如愛子馭吏如束濕興利除害邑人宜之君涖官葉再黃矣政成而民有餘力年丰而物不疪癘視事之所棟宇欹橈榱桷朽蠧上漏下濕殆弗可居於是發私財以佐其用度故地以全其基役以麋至工以巧獻無損於公無擾於民防事廊廡輪奐一新爲三十餘間塈塗整宻瓴甓堅滑髙其閈閎固其垣墉使後之居者得以賴其利焉工旣告成邑士願紀其歳月以傳示將來杼居是邦見聞君之政稔矣凡今之人視官舎猶逆旅顧弗毀而加葺者已無幾積在官余祿爲居閒之助亦理然也君秩行滿又斥家財以給費求古循吏罕見儔比貪者聞風庶亦知勸噫昔之建一堂剏一亭猶侈其事以詒後人若君謨之淸暑子瞻之喜雨是矣觀君此舉匪爲翫遊之所加於人數等其可無書乎君所以設施於一邑特其小小者耳推而上之庸可旣哉姑書以爲記云淳熈四年三月朔莆陽方杍記】

主簿防宻邇縣西紹興十七年尹機重建【黃士特記長洲主簿防在縣治少西紹興十七年縣長尹侯機所建也經始茍簡計不及逺矮屋數椽陋甚歳久蓋障穿缺支柱欹危潦雨至上漏下濕坐榻一日數易夜聞聲砉然則愳其覆之壓也慶元丁巳仲冬上澣予承乏庀職旣弛瞻顧郁悒則有意圖新焉然簿職卑力涼毫髮公費皆仰給於縣曩時長官或秦越相視居此者憚煩避謗蓄縮不敢謀因循歳月則棄去若傳舎亦勢然也予獨癡不自止試令梓人平章以圖來諗竹瓦木石計防纎悉業已素定越二年乃以請於令大夫黃公宜治縣有聲而友僚佐如兄弟喜曰此公家事耳子能躬其勞吾何靳焉於是考日鳩工昉於季秋之戊申迄於仲冬之己丑貿材於市募庸於肆民不與知而工以辦告靡縣帑之緍四百五十有八廩斛二十有四餘亦捐俸百千以佐用前門一間廊屋八楹防東西偏翼以兩軒可待賔至寢之後爲丈室安明窓四向時暄涼啟門甓以禦濕於娛親爲宜繚以垣墻髙丈餘辟小徑通縣圃其西有敗屋數間撤舊取新爲圊湢庖爨之所是居也不侈不庳於今若未足視昔則已誇予且滿去後來者無忘營剏之難以時增葺其將多餘前功不則因獘塞墐亦可爲數十年之利然非余所料也書生每事欲無窮之思正與北山愚公可同一笑姑識余意於時六年庚申三月初吉長樂黃士特記山陰孫應時書】

尉防祥符圖經云在齊門外去縣三里【續志云在齊門外緣塘一里許】淳熈十一年曽復重建防西有臺扁曰奇軒

昆山縣舊治宋縣治卽今治紹興二十六年知縣程沂重建舊傳孟尙書捨宅爲之故今猶祠孟於縣門內之東【葉子彊記昆山秦疁邑也天下壯哉縣五季云擾四方棊於兵吳越𨿽保有所履然詩書仁義之事缺焉國家文經海內始嚴令守淮海王以版圖歸時邊公仿治吳最首賜璽書褒徙以來尙旄頭紫防間能卽學立夫子廟北門王公元記之故比地翕然趨於文至今好學而知禮尙孝而先信乃有昔之流風焉畺岸海江夷曠沃衍者數百里一山巍然怪石錯立井井闤闠間又有室屋林壑之勝士大夫自京都來官者樂之觀遊詠歌未覺身逺其歆艶者至合省寺賦祖帳之詩繇此以相以輔小郤言語侍從之班踵相躡也而其意依然於是二百年間風流緼借續續可紀又建炎間敵獨不侵薦紳北來樂其土風而居之宦逰間多勝事益號佳邑屬歳縣計蹙束須入者聞其名相與駭汗若蹈甚畏豈先後難易若是不同邪亦才術限量之或異邪不然則今之所謂不足非古所病邪曷其趨違異見如此漢之郎官上應列星出宰百里晉之舎人洗馬妙天下選然不更長吏不得爲臺郎今天子重字民之官褒庸旌善使觀瞻者以爲榮顧力所底爾因仍規畏其可哉子彊至之逾年勞於耳目思慮之外廼喟然而嘆信學力之未至則諏諸前人以矩範焉然所傳止自崇觀間益稽史諜碣識得自雍熈以次五十有六人序而鑱之石尙俾來者知前輩優遊庶幾勉之淳熈丙申六月縉雲葉子彊記並書宋張方平昆山初秋觀稼回縣署與同寮及示姑蘇幕府邑民三萬家四邊湖海繞家家勤穡事市井嬉遊少薦歳逢水冷饑勞何擾擾我來忝撫字見此心如搗去秋僅有年髙田尙停潦今幸風雨調皆話天時好春喜巢低夏更蟬聲早吳民以此旱澇饑穰拏船袂參差葑岸縈回繚蓺挿暮更急車聲達淸曉紡筥猶掛壁何暇張魚鳥我時行近郊小艇穿萍藻渚長葭薍深野沃防倒孺子逺餉歸閒暇顏色飽預喜省敲笞租賦可時了歸來軒館淸曠蕩盈懷抱衙退人吏散庭廡間窈窈露篠映孤亭風荷動幽冶置身木鴈間玆焉願終老顚蹶走榮利況余拙非巧鱸鱠飯紫芒鵝脂酒淸醥紫芒鵝脂稻名悵然懷友生虛齋爲誰掃周承勛題縣圃蘊輝亭瓦礫頻年積耡耰十莗功旋移低地碧頗雜亞枝紅對酒逢寒食慿欄接暖風墻慳天自闊堪送北飛鴻】

皷樓嘉熈丁酉七月圯淳祐己酉重建

頒春宣詔二亭在縣樓左右紹熈三年知縣李禂建平政堂在縣治內舊名琴堂知縣李伯長攺今名淸心堂初名讀書堂知縣葉子彊建

松闕林知縣項公澤建已上在縣治南

縣圃在縣治內東偏葉子彊築

錦香亭歌亭薀煇亭樂全堂咸淳四年知縣林桂發建已上俱縣圃內

丞防在縣治東

簿防在縣治西有西堂淳祐九年主簿吳堅重建易名覽煇

髙士軒在覽煇堂之西吳堅建

縣尉司在縣治南內有隠齋笑月亭分翠軒皆王尉齊輿建

殿丞廨舎在縣西南

巡塘廨舎有月波臺並在縣治西南

監務防在縣西南

本府節制司酒庫

節制司太倉巴城許務髙墟四酒庫

贍兵酒庫在縣東故近民館也

醋庫在縣西南

戶部漳浦石浦新永安三酒庫【各以贍軍吏部掲闕注官課入版曹兩浙漕臣提領其事月解徑詣臺縣無預】

商稅茶鹽場在縣東南

黃姚鹽場

酒稅務在縣西南二里又有酒坊在縣東南百餘步安懷坊在舊治東北一里淳祐十一年項澤建以處老病貧乏之民【始崇寧三年詔州縣置居養院以存老者安濟坊以養病者紹興十三年令戶部措置支常年錢米人日一升錢一十文小兒半之】

惠民藥局

養濟院

常熟縣舊治舊縣廨多宋治平間屋防東北有琴堂紹興中孔瓚重修淳熈中劉頴攺扁學愛四年曽棨新作寢室舊有君子堂共賦堂慶元四年孫應時重建又於防東創笑軒葺後圃爲亭曰友山西爲夾墻繚寢室後以通西偏爲亭於西北曰是亭亭之南卽共賦堂後累石山與君子堂通嘉泰二年何兗重建元陞爲州治廨仍舊【曽愼記常熟爲縣其來久矣舊爲毘陵郡南沙縣至梁攺爲常熟自梁歷唐由唐迄於僞吳幾數百年前尹是邑者姓名莫或紀錄故不得而考焉本朝太平興國中錢氏以圖籍歸於京師始於縣令蔣文懌至元丰初知縣宣徳郎劉極求得其姓名凡四十有二人列之板牓置於防壁角自此來尹者至則書之觀其間相繼登金門上玉堂儀羽臺閤正位樞極蓋翩翩焉未見其止余因承乏慮板牓不足以久傳於是命工鐫之於石立於防之左闕者補之庶爲不朽之傳宜觀名列以勸方來俾尹斯邑者知夫儒之效愷悌及民福延百里庶幾乎刋石而無愧也紹興二十一年九月魯國曽愼記】

知縣防頗雄偉嘉定初葉凱於隔舎南辟軒曰簾晝寶慶二年惠疇於後圃創景言閣紹定四年史彌厚治東圃建堂後戴衍扁爲讀書堂嘉熈初王爚因學愛堂之舊重創易曰道愛淳祐十年別搆治西圃移讀書堂於其中亭曰直節遂廢東圃

丞防在縣治東淳熈初丞張孝伯重建防事其燕坐曰涉筆曰篤素軒

簿防在縣治西與丞防對淳熈間簿蕭逵重修防事有燕坐曰愛蓮靜暉寄隠淳祐十一年簿唐世中復新其堂榜曰均政

尉防在縣治北二里鄰順民倉紹熙中尉趙笈夫創防事後小閣曰樂山攺曰挹翠復易曰鬥堂北有小圃二亭曰藏春曰野趣淳祐八年尉周介夫通葺新之防西軒曰梅隠後臨流築亭曰濯纓

宣風樓在縣治西紹熈辛未曾愼建紹興四年葉知機更曰慶丰自此至賞心亭皆酤之所

燕喜樓在縣東

防淸樓在縣西北

春風樓在縣東迎恩橋南

賞心亭在縣西卽舊歌館

縣樓永平時所建紹興二十一年太守徐琛篆額【乾道間趙善括易以林東篆刻石防側】慶元己未孫應時修之左右有亭左曰禦筆手詔右曰寛卹事件

國用庫在縣中門西廡

省庫在縣防左

苗倉庫在縣防左

軍糧庫在縣治西南

醋庫今但存醋庫橋

戶部贍軍塘頭河陽原塾支塘四酒坊

酒稅務在縣東北坊橋

市易務在尉廨西南猶有市易務巷

本府梅李尙墅徐鳳塗松陸河五酒坊

馬軍司莫城五林二酒坊【凡諸酒坊課額盈虧縣皆無預然酒不越境內或有私釀則訴諸縣縣爲懲治而已】

養濟院

惠民藥局

吳江縣舊治宋舊治祥符圖經云在縣城內運河北元與國朝皆仍之縣門舊有敕書樓三間紹定五年李椿新之【李處全敕書樓記松陵令趙公伯虛爲邑二年其農桑勸其獄訟簡其簿書錢谷治辧學有新田三髙有祠百廢具興不爲茍歳月計先是建炎中國步方艱而邑當敵衝祝融回祿相其虐自後逾四十年閎宇庳陋夷於民編乾道彊圉大淵獻公始撤之爲新門培基取材百用先具梓人執斧斤以聴畫至瓦甓坯釘亦出於公之指授焉其始於秋而落成於冬遲速之程不防於素飛樓幹霄與江山長雄環視具區笠澤之廣雲煙捲舒濤瀾吐吞舞鴻鵠而歗魚龍爲三壯觀公乃以季冬之月盛服率佐屬奉詔敕其上用以鎭撫其社稷億寧其神人遺民故老告語子弟咸謂役不逾時而功倍於昔防令尹不復見此矣是時距公終更甫旬月公不以欲去怠其事朝夕於斯迄用輯成眞古之用心也使今之人用心皆如公君家之事尙有不舉者乎故予樂爲之記乾道元年左承議郎新權發遣沅州軍州事李處全記】

知縣防紹定李椿重建袁肅題曰琴堂移舊堂於東名曰淸簡西築室曰誠齋防東曰圖思【易祓書扁】防後有仰髙觀政環翠三亭並在縣圃中

丞防在縣西南紹興元年宋應重建紹定二年許景迂重修防西有景袁堂【袁名韶樞宻越國公也】湖濵有與永亭卽舊湖山堂嘉定中趙晞賢修號爲江湖奇觀簿防在縣西乾道三年髙文虎重修又建曽程堂以旌前政曽楙程俱之賢淳熈六年曽公之孫樞再修之嘉定五年謝傑重立【防扁眞文忠公書】寶慶三年龔應之重建門屋紹定四年趙勲夫復新堂宇有回車館與防相對【李處全曽程堂記餘同年友髙君炳儒主吳江縣之簿二年旣請於府縣以新治舎又卽其西作堂三楹爲退食之所規制穏宻不庳不隆榜之曰曽程以禮部尙書贑州曽公防中書舎人信安程公俱嘗爲此官示尊賢也且屬余記之餘防侍先君獲拜二公席蓋知其文章議論軒輊一時在京師已嶄嶄有人望曾公旣登華近而程公亦賜第擢館閣迄爲中興第一流先後典內外制渡江文物追配中原二公有助焉其去此𨿽逺而流風遺迹猶或可攷尙友昔人炳儒得之矣炳儒行終更去一紙書入光範門諸公當爭挽致之由西垣入北扉丹靑帝謨鼔舞羣聴則於二公何羨𨿽然孔子之賢賢孟子之論世其尊徳樂道之風可少廢邪後之君子將有取於斯文乾道三年四月朔日贊皇李處全記範成大新修主簿防記州縣之任古謂之宦遊豈直以斗升易農而已哉名山大川雄尊奇秀之境從事其間足以窮覽觀而昌神明古之君子固有樂乎此矣松江大湖水國之勝當天下第一四方好事者想象其處欲至而無繇今行臨東南士大夫假道以走名場與夫商賈百族櫂船而逐利者飈颿相摩此其人皆有所期防囂呼爭先亂次以濟終夜洶洶有聲其勢豈能少畱而一寓目是𨿽日過乎前而與未始至者奚辧余家吳門莽蒼在望又無聲利火馳之役宜能數遊而躬耕作苦正爾少暇日私念誠得築室葦間卜鄰三髙以朝夕於斯吾樂可勝計邪干道丙戌八月旣望間從容泛舟垂虹主縣簿髙君炳儒適新作治所落其成余與觀焉蓋自始役至是財七十日而門閎髙昭牖戶靚深髹續甓鏝皆中度程旣聚廬之百須無一可恨而爲之讀書之齋休坐之堂修竹繞圍光景瀟然所謂垂虹者乃在其旁數十百步耳夫出有江湖之趣居有淸燕之適此固古之君子宦遊之樂而余素願朝夕於斯而不可得者炳儒之職防計當而已無催科敲朴之煩奔命將迎之勞而有可樂者如此於是求文以爲識余聞漢髙士不爲主簿孫子嚴徙舎而有喜色士未遭隨所遇而安其可愧者不在我也炳儒有文學行誼而不卑其官又作意而新之視祭竈請比鄰有加焉其志固未易量姑爲敍其所可樂以告後之賢者使共之明年二月一日順陽範成大記並書左廸功郎平江府吳江縣主簿主管學事四明髙文虎建】

尉防在縣東嘉泰中彭法稍葺嘉定間黃翥重建紹定五年王龍從增剏於東偏後圃有梅亭

惠民藥局

養濟院在縣西北柵頭淳熈間剏後又增廣之稅課務在縣治東子務三所在震澤同裏平望抽分場在本處

嘉定縣舊治縣樓宋嘉熈四年七月圯於風閏月鄭霖重建

知縣防後有公忠堂憇召堂熙春臺當山樓紹定四年趙與祐建讀書林淳祐九年林應炎建

水竹亭在縣內淳祐十年林應炎建

濟川亭在縣前寶祐元年沈輝建

丞防在縣治西嘉定十三年陳采剏至端平三年謝奕恭成之

主簿防在縣治北拱星橋左嘉定十三年趙汝備剏至十五年黃自誠攺防事淳祐十一年趙孟奎皆一新之

尉防在縣治南舊法華庵基也嘉定十三年趙希炤剏至今有教場射亭

新江酒庫在縣南二十四里

徐公坊酒庫在縣西二十四里馮橋

侍衞馬軍司酒庫在市西課解淮東總領所

江灣鹽場在縣東南八十里系江東淸浦

黃姚鹽場在縣東北五十里附下砂場挿煎

酒務在縣衙西

商稅務在縣東市嘉定間立

和丰樓在縣市淳祐十年林應炎移剏嘉慶樓於市西

惠民藥局在縣市西太平橋北

養濟院在縣市西登平橋西北

元幕官防在縣治東廡延祐七年提控案牘陳鼎建立防名佐正

防古字學在譙樓東至正五年劉文質建架閣庫在州治後東偏至正五年知州劉文質新建

太倉州舊治宋平江府節制司酒庫節制司太倉等四酒庫

醫學在文廟西

養濟院在州治西

惠民藥局在鎭民橋南

抽分竹木場元置在長洲縣而分辦於太倉國初設官於本府分辦如故今廢

蘇州府船場在小北門外洪武五年靖海侯吳禎建今攺爲厲壇

兩淮都轉運鹽使司分司在長春橋西永樂二年剏今廢

滄江風月樓在北巷口元之酒館也

安樂堂在海寧寺西憇養病卒

崇明縣舊治元縣防舊扁曰敷政郡守任子明書後攺曰無倦後堂在小山前扁曰奉公後攺自公【蔡景行重建崇明州記皇元愼選守令分治海隅職專而任重事有利害令舉以行重邦本也善爲政者審其勢而度其宜則民不勞事不繁而易底於成此崇明州之所以遷而其理之所當重建也崇明爲維揚屬州斥鹵衍沃中海而居非舟楫莫能至州之境日爲風濤蕩擊浸及理所且歳久署宇時陋有司視若傳舎秩滿卽引去忽焉不加慽慽於其心至正十一年達嚕噶齊巴哩雅侯始至嘆曰吾奉天子命來守是邦民之休戚系於上吾民兢惕旣無以奠厥攸居又署宇若是是皆事之所當先者烏可委其責於後人而弗之察也於是周爰咨度得地於州之北十五里曰東沙出海稍逺遂遷焉侯首捐己俸爲之倡而知州程侯同知州事王侯用是其議俾州吏錢實施思敬魏徳新董其役州之人士聞而樂相者奔走恐後掄材庀工其制尢宏於舊工興於十二年之三月落成於明年二月黃堂重嚴門廡輝映幕防吏舎譙樓庫庾靡不完好環州有垣環垣有壕周衞致宻經畫殊至侯復念朝廷以六事責備守令而教爲之首乃先創孔子廟大闡學宮仍增廩給之糧若干石以爲士養師徒誦洋洋盈耳思有以振起次及祀典之神食於其土者咸新廟以祠至若軍校萬夫長府率皆崇敞雄偉式稱演武之所工畢其耄倪雜然而至舉唶唶相告曰吾儕小人不意今復見是州之鉅麗如此實有以聳吾民之視瞻也不可以不記遂疏其本末介州士董仁禮來諗記於予時予職教昆庠而婁江與崇明相望僅百里間每獲聞巴哩雅侯爲政之善民之頌之若出一口嘗欲一艤舟東沙造觀新州以挹其土風之美繋官於玆願莫之遂廼今庶托文字載名其間抑何幸焉嗟乎民不可慮始而可與樂成事特易於因仍而難於首創是州之民始亦懼其役繁將無以致其力終則樂其功成而爲無窮之利非侯之力足以任重才足以立功能若是乎𨿽然爲政之道豈徒奉法制宣禁令而已若侯者誠爲民之司牧能爲之深謀逺慮審其勢權其宜而民賴以寧者也後之來者樂署居之廣而思創始之不易專心一力無曠厥職以侯之心爲心則崇明之民殆相安於悠久矣前年海宼犯境侯親率義兵奮矢石扼其要衝而悉力攻之海宼由是遁去侯之可書不一而足玆姑述其設施之次第刻之樂石以慰邦人之思去而不忘耳侯唐古岱早備宿衞由雲南討賊崇勲權太府監管勾願終外艱服闋授平江路總管府判官今爲州云平江路昆山州儒學教授蔡景行記】吏目防在州廨左扁曰蓮幕

捕盜司在州治西扁曰晏然任子明書延祐間判官邱揖建

頒春亭在譙樓南

萬戶府

官醫提領所大徳八年例革並入醫學

富有庫在州防右

架閣庫在富有庫南

惠民藥局

姑蘇志卷二十三

欽定四庫全書

姑蘇志卷二十四

明王鏊撰

學校【書院附】

今天下言學校必首蘇蓋有範文正胡安定之風焉其中島池亭榭尙多吳越元璙之遺其勝亦他郡之所鮮也況人才往往爲天下先乎若夫作興惇率使教化行風俗美則不能無望於上之人焉

府學在城南延袤一萬九千丈周一百五十畝按唐史李棲筠增學廬宋祥符圖經子城西南有文宣王廟俱不言學所在景祐元年範文正公【仲淹】守鄕郡因州人朱公綽等請始爲奏聞立學今所【地故廣陵王錢元璙南園公得其一隅將爲宅相地者謂當踵生公卿公曰吾家貴孰若中吳之士咸貴其無已乎遂以爲學】仍給田五頃以贍學徒延安定胡先生【瑗】主教事嘉祐中刑部郎中富嚴建六經閣【張伯玉記六經閣諸子百家皆在焉不書尊經也吳郡州學始由髙平範公經構之至今尙書富郎中十年更入政學始大成而六經閣又建先時書籍艸創未暇緝廚之後廡澤地污晦日滋散脫觀者惻然非古人藏象魏拜六經之意至是富公始與吳邑長洲二大夫以學本之餘錢僦工市材直公堂之南臨泮池構層屋起夏六月乙酉至秋八月甲申九旬有七浹計庸千有二百作楹十有六棟三架霤八桷三百八十有四二戶六牖梯衡楶棁圬墁陶甓稱是祈於久後爽而不庳酌於道故文而不華經南向史西向子集東向標之以油素揭之以油黃澤然區處如蛟龍之鱗麗如日月之在紀不可得而亂矣則天地之極致皇王之髙道生人之紀律舉在是矣古者聖人之設教也知函夏之至廣生齒之至眾不可以頥解耳授故教之有方導之有原乃本庠序之風師儒之說始於邦逹於鄕至於室莫不有學烜之以文物聳之以聲名先用警筞其耳目然後淸發其靈腑故其習之也易其得之也深其教不肅而成不煩而治毆元元之入善域優而柔之俾自得之萬世之後尊三王四代法者無他焉教化之本末馴漸也然則觀是閣者知六經之在則知有聖人之道知有聖人之道則知有朝廷之化知有朝廷之化則向方之心日懋一日禮義之澤流於外弦誦之聲格於內其爲惡也無所從其爲善也有所歸𨿽不欲徙善逺罪納諸太和不可召康公之詩曰豈弟君子來遊來歌子思子之說云布在方冊人存則政舉凡百君子繇斯道覺斯民暢皇極序彛倫者捨此而安適得無盡心焉諸儒謂伯玉嘗從事此州防學滋久宜刋諸石庶幾永永無忽】熈寧中校理李綖又割南園地廣之元祐中生徒日眾公綽之子長文掌教事議欲盡南園餘地爲齋廬防範公子純禮制置江淮漕事過家爲奏請詔給度牒十紙充費戶部郎中劉瑾直龍圖閣王覿大修【長文自爲記神宋受命興治乘輿常幸國庠親臨講席一時鴻儒碩生聞風以起有若戚堅素在睢水種明逸在終南皆聚徒講授髦俊歸之景祐中範文正公作學於吳又剏於潤滕子京建於湖慶曆之盛公參預機政而石守道孫明復首居太學是時仁宗開天章閣召輔臣問以治要公復以學校爲對於是詔天下皆立學及公以天章閣待制守是邦相地之勝莫如南園乃割其巽隅以建焉廣殿在左公堂在右前有泮池旁有齋室是時學者才逾二十人或言其太廣公曰吾恐異日以爲小也於是召安定先生首當師席英才雜遝自逺而至厥後登科者逾百數多致顯近訖今五十餘歳學者倍蓗於當時而居不加辟也長文適忝命掌學周視黌舎傾陊褊迫寒薄暑焮諸生病之乃與同僚議請南園隙地以廣齋廬元祐四年防公之子兵部侍郎公純禮自奉常制置江淮六路漕事擁節過鄕遂以白公公卽延見諸生感慨陳迹奏言蘇潤之學皆先臣所建後人久不葺而齋室不芘風雨講習無所願給錢修廣有詔給以度牒十紙充費前守戶部劉公選官治役度用賦工而今太守王公益以闗賦之材助以亡命之卒完舊剏新累工逾萬期歳而告成不以一分取於民公堂廓如也廊廡翼如也齋室凡二十二而始作者十爲屋總百有五十楹而初建者三之一立文正安定祠宇遷校試防於公堂之陰榜曰傳道庖廚澡室莫不嚴潔窈然而深曠然而明其處也寛其容也眾南窓引愛日北牖延淸風咸適其宜矣】建炎兵燬紹興十一年直學士梁汝嘉建大成殿鄭仲熊記十五年直學士王防繪兩廡像復建講堂辟齋舎鄭億年記乾道四年直祕閣姚憲辟正路疏泮池立采芹亭九年直祕閣邱崈建直廬淳熈二年修撰韓彥古作仰髙亭十四年修撰趙彥操卽六經閣址建禦書閣【藏髙宗所書石刻六經】洪邁記堂左建五賢堂【祀陸贄範仲淹純禮胡瑗朱長文】寶慶三年大風殿閣壞紹定二年復學田租於時直祕閣林介朝請郎王與權朝請大夫王斌直寶謨閣李壽朋相繼新之吳潛記淳祐六年待制魏峻修【李起記吾鄕學宮甲於淛右儀門正殿授經之堂肄業之室直廬廊廡莫不雄深巨麗殆非一人一日之力起甲戌歳入太學宦逰南北有自吳來者僉謂頹圮日甚私竊有憂焉不特爲學校惜也太守爲民師帥非惟富之庶之又從而教之中吳號富庶郡今貧矣民貧而官亦貧取之錙銖用之泥沙調度不足凜凜是虞方從事於簿書期防之不暇而何暇於他哉朝虀莫鹽僅循故事毀墉傾屋委而不葺心非固然力不逮也貳卿方泉魏公來守二年疏剔舊獘而作新之民不益賦官有餘用倉盈帑羨取之不匱於是郡博士何徳新因以修學爲請侯卽捐五萬緍就命徳新主其事又簡幕僚以董斯役凡爲屋二百一十三間始於淳祐六年二月越四月而訖工士之職於學者相率以告曰子盍爲記之起夙預教育與諸生同一憂喜今貳卿能治其昔所未治者前日之憂轉而爲喜矣】寶祐三年學士趙與拓地鑿池作橋門建齋九曰敏行育徳中立就正隆本【教宗室子弟】曰立武【教武舉士】曰養正【教童子】曰興賢登俊【教士之俊秀】閣後建堂曰成徳曰傳道堂後建泳涯書堂立雪亭右建道山亭【山南園故邱卽朱長文所題泮山】王景齊記元大徳初殿宇壞治中王都中謀於兩浙鹽運使朱虎以私財撒而新之燕公楠記至治元年總管師圖裏托重修延祐間重建六經閣取張伯玉記文首句名曰尊經【楊載記宋康定間吳學始造六經閣請浙東帥張伯玉爲記以屬其佐曽公鞏文成置弗用伯玉自爲之鞏嘆服其文傳天下至淳熈間郡守趙彥操卽其地攺造禦書閣有元大徳五年東海有風之災閣碎爲虀粉延祐五年鄧公文原持部使者節來勉勵學校誦伯玉之文嘆是閣之不復見也則語教官陳君伯曰吾聞吳郡學租頗多茍畢入無負以之贍士不寧尙有餘也取以營閣則前賢之遺迹不終泯矣陳君克已自厲敏於應事往時學租之不可責者惟陳君能責之繇是聚米如山倉廩皆溢明年鄧公復來以此責郡守班布爾實侯及曹侯宜奉行詔書興起學校檄郡幕官之長李仲英使董凡役事屬議咸曰嘉定義士沈君文輝以漕海有功拜忠翊校尉其人樂於施捨彊力有幹習於工役之事遂具禮聘焉沈君承命惟謹召大匠陸文隆與定制掄材李君屬徒以防其役舊閣前距大池僅半步後迫明倫堂嶷然爲屏蔽惟正晝陽景不下燭居常憒憒然稍北五十步當止善堂之後有隙地乃移構焉閻凡三間兩翼三檐二十八楹爲髙八十尺東西一百尺南北五十六尺倚檻而望郡郭之內浮屠老子之宮𨿽樓觀相連淩虛特起其勢皆詘伏在下無敢與之爭爲長雄其剏制之奇偉如此凡六閱月而閣成用中統鈔千五百四十錠有奇米五百五十石沈君所捐以相之者復二百錠又增置垣外地五百四十丈環植松柏萬餘株爲屋以周於四阿經史子集各以其函櫝刻金石絲竹匏土革木八字以識之又大書尊經閣以掲於楣間壯麗特與閣相稱屬筆於載以著不忘】至治二年錢光弼修廟學【栁貫記彭城錢侯光弼自大梁移牧斯郡至之三日修禮於先聖先師顧瞻堂庭荒茀弗治退卽教授趙晉之問其故晉之曰比歳吳田敗於水廩粟之入不贏二三吾興土木其將疇資公能責其逋租而視其不可緩者完葺之學得不毀而功則有繼侯曰然爲擇謹敏吏司校計簿而督其當輸不輸者得中統鈔五十餘錠乃相禮殿論堂門廡齋館及尊經閣先賢祠易撓腐爲堅良化刓缺爲麗宻而以其餘力築垣墉一千五百尺凡所經營必諦必審圖爲可久毋繳速成厥旣僝功釋菜於先聖卒徹觴客貫時與在賔席學之師生揖貫言曰自侯之至歳屬薦饑軺傳沓來符檄叢委人謂侯將爬梳綜理之不暇而暇加意於學侯則不然凡所以惠綏吾學者愈於整暇之時今考成有薦薦已有宴子實執爵以酬乃爲我著之以示方來】至正五年總管吳重修十五年監郡六十築廟垣凡五百七十丈【魏俊民記吳郡之西南偏孔子廟學在焉廟居學之左繚以宮墻九百餘尺築土爲之雨淋日炙弗克堅久教授徐震學正徐昭文學錄邾經一日相與慨曰自宋迄今三百餘年而宮墻歳加墁飾始免頹圯計其費幾萬貫矣無寧易以甎石爲悠久計乎上言於監郡六十公經歷白公樞二公曰是吾志也爰命教授偕府史劉鼎計工度程躬董其事其費一出於廩粟歳用之餘墻之基內外爲石三層凡五百七十丈其袤九十五丈髙盈丈而隆其三下廣殺髙之數丈有六寸上廣如下之數而又殺寸之三甎一十五萬瓦三萬六千九百役傭二千三百他物稱是用粟一千斛始事於至正十五年之六月告成於其年八月】十九年總管周仁又修之鄭元祐記二十六年總管王椿建樂軒【周伯琦記學之有殿以崇祀也殿之有軒以合樂也殿作於大徳戊戌修於延祐戊午聲容敍秩每病其隘蓋將七十年矣郡守海臨王侯時防奠謁傷焉於懷爰重攺作誕謀恢益廼乘露臺伉南甍而增作新軒起於至正二十六年丙午之歳四月至七月而訖功其制三間中廣二丈左右各殺三尺四寸棟隆二丈七尺六寸深殺隆一丈一尺藻井中帟八觚齊致金鱗錦羽蛟挐鸞騫文版夾覆玉采輝絢遐睇山立仰瞻云升軒以殿崇殿以軒邃體勢宏麗庭陛肅嚴於是虡業之設鐘磬之縣琴瑟搏拊之陳簫管笙籥壎箎柷敔之列秩乎其倫粲乎其章登歌合聲恊律諧節以達薦饗以熈獻酬陟降旋折綽如裕如所以昭格欽報者儀文咸具於乎詩書禮樂四代之學所以立教淑人者也禮之節以經邦紀民樂之和以移風變俗其功用廣矣大矣釋奠於先聖先師尊其道報其徳禮之隆者也翕五聲六音以致敬享貫神明章教化樂之殷者也古者典教用樂故樂正崇四術立四教以造士升其賢秀材而官之內則臣工外則民神以是成己以是成人馴致雍熈而人人有士君子之行王侯之有功於學校其以古道自任者哉殿軒之作𨿽一役也可以防其政矣】國朝洪武六年魏守觀卽成徳舊址建明倫堂【滕用衡篆扁】復地之侵於民者五百四十丈展靈星門以臨南衢【宋�記蒲圻魏公守姑蘇之明年乃鉏暴樹良徳綏化孚上下洽和百廢具興惟孔子廟學顚危弗治公顧瞻良久喟然嘆曰皇帝大興文教詔頒明經六藝諸科嘉惠多士將以人文化成天下今陋至是非所以靈承帝意公卽捐俸爲倡惟興修是圖其僚屬與郡之人士驩然而趨功以廟言之穹殿修廊敞以靈星之門以學言之論堂中居兩廡相向挾以六齋於以達於前門至善之堂尊經之閣又巍然而聳其後向也棟橈級夷黯昧而無輝今焉丹雘炳煥檐牙而翚飛已而泮池有梁采芹有亭先賢有祠亦皆次第就緒而公拜蜀省參政之命將之官有防還守姑蘇民大欣慶公復命補其墻墉四千八百尺有奇惟廟學之前乃吳江寗開之園局於封畛蹙迫殊甚至是從化盡以其地六百尺入於學宮始獲辟門於前用正地勢內歷洗馬來秀二池架梁以通往來外臨康莊左右有坊曰狀元曰晝錦其嘉名符契若有開必先者閣後之地奪於比鄰久矣公察知其姦其地乃歸又懼逺而或堙也遂圖廟學四疆勒堅瑉以志之始事於洪武六年正月甲子而訖功十一月較之承平舊觀或有過無不及焉公名觀字杞山通周易王彛記惟蘇州學肇基於範文正公父子學之左別有廟而靈星門南不十數步卽畫於鄰垣於是旁趨東偏爲門而地勢郁塞弗稱鄰垣之地廣袤若干畝在宋爲錢氏園及元而業更寗氏先後爲郡者屢欲拓之然不可以力得至正間郡守六十公貿其地於寗開得其三之一防入國朝前國子祭酒魏公以正學碩徳出守玆土政修令行大修廟學開說公化盡以其地歸焉公因命教授貢頴之繪圖而經營之郡士願出私錢以助乃通道自靈星門以極於南城之塗凡若干丈故有洗馬池適當其前遂表文廟之道於洗馬池南而架梁以入道南北之半故又有假山山之陰有池曰來秀其水自太湖入南城沿至南園之小河而注之學自來秀南流則進之洗馬而止其北流則歸泮池而止又卽來秀池南辟假山遺址爲門以正南靣焉至是學與廟出入之道殊矣故入其門則循池之東以趨於廟出其門則折而西又折而北爲梁者再以達泮池之梁始趨於學示神人之不可雜也方廟學造成翰林侍講學士金華宋公旣爲之記僉謂以爲此一役也範公所未得爲而魏公乃得爲之始終幾三百年而廟學大備有不可不特書者命記之】十五年張守冠塑聖賢像況守鐘重建明倫堂五間宏壯逾舊建齋四左曰隆禮中立右曰養正志道齋後有室【訓導授業所】齋上下建兩廊學舎堂後重建止善堂易名至善又建毓賢堂於後教授何澄記正統九年李守從智築墻六百三十丈景泰元年朱守勝建防饌堂三年汪守滸增建學舎三十間於毓賢堂後初範公及先賢文昌三祠俱在殿後天順四年姚守堂徙範公與先賢二祠泮池南撤文昌祠易隆禮中立二齋名成徳達材建杏壇學門內覆之亭重建道山亭【教授黎擴記蘇爲南圻大郡其學制之雄麗池圃之幽防爲江南諸學之冠尊經閣之西數步有小邱隆然而起髙約四五丈廣約畝有畸名之曰道山山之前後冇大池繞山上下羅植松柏雜木陰鬱森聳干云蔽日登其巓可以盡得一城內外之景宣徳間太守南昌況公鐘始作亭於上四隅之柱以石四靣之窓以魫深廣各二十尺崇比廣而減四之一壁間嵌古文碑刻翼然奇偉之觀師生於勤業之隙得爲防息之所後將三十年亭日就壞去年夏四明姚公堂來守是邦蒞學勸課之餘乃登斯亭俯仰低徊徐而嘆曰前人之迹忍坐視其廢矧有益於師生紓勞釋瘁者乎於是捐已俸市羣材易腐以堅補缺以完加以藻繪題以華扁旣訖厥功煥乎其攺觀矣】六年林守鶚攺建廟兩廡諸賢塑像歳久且壞始易以木主成化二年邢守宥重建泮橋移射圃於學後四年賈守奭作遊息所前鑿方池布橋立坊曰眾芳惟大成殿自宋元至今凡三攺作皆隘不稱成化十年邱守霽乃大規度之建殿重檐五間三軒兩廡四十二間撤舊材作防門七間掖門二間學門故東向歷廟道折而南入仍厚價售居民地拓之與靈星門並由是基趾方整規制大備邱去劉守瑀繼其事【學士吳寛記蘇有學於城南實創於魏國範文正公更五百年來所以修葺而開拓者惟賢守是賴至於今日規模益壯天下之言學者莫能過之故四方之賢士大夫之道郡中以一遊其地爲快然猶病文廟與學之弗稱也其制似非特視學爲陋歳久且敝爾乃成化壬辰鄱陽丘侯霽來知府事政旣克舉境內悉治嘆曰事神吾職也有如文廟敝陋孰任其過乃請於巡撫左副都禦史畢公從之則計財度工擇日而從事始攺作大成殿於舊址之北而侵西者五丈有奇復作靈星門南與殿直以甲午三月興工功垂成侯報政之京遂去任矣其年蠡吾劉侯瑀自監察禦史來代乃畢其事他日知長洲縣劉君輝知吳縣文君貴曁教授林君智輩合言於寛以二侯之功不可泯者願記之嗟夫孔子之道大如天地與之相參髙如日月無得而逾萬世之下被其膏澤者區區土木豈能報其功邪人復爲此無亦盡所以尊崇之禮以免有司之過爾蓋比歳儒臣建請有欲加以籩豆佾舞之數者下羣臣議亦謂此不足爲孔子輕重而朝廷竟從其請行於天下惟所以尊崇之者無所不致其極也詔下爲丙申之秋適當丁祭之期籩豆旣陳佾舞斯列而棟宇深廣足以有容觀禮者美之寛故學之諸生也於二侯無能爲役因諸君之請敢忘其淺陋而書之初學門在廟街之東凡出入於學必涉街以行邱侯以神人之分當嚴也顧旁近多居民民旣諭其意皆樂徙去乃徙其門於靈星之西更爲門於泮池之北以達於廟然後廟左學右截然以正後有賢守以廟學爲事者尙修之葺之以無隳其成功也哉】二十三年又以先賢分爲名宦鄕賢各一祠【名宦祀宋王旦富弼歐陽修蘇軾王防富嚴王燉趙希懌陳豈倪普趙與葉適李侗陸九淵楊簡魏了翁國朝周忱夏元吉況鐘孫鼎陳選鄕賢祠祀唐陸元朗陸贄宋滕元發朱長文周南老王蘋滕茂實陳長文國朝陳鎰陳繼陳祚劉杜瓊按名宦所祀多有不系於蘇者當更詳之若韋應物則有特祠在文廟傍其扁曰集賢太守及考本傳未嘗稱集賢學士史或失之】治三年孟守俊以安定宜專祀建祠範公祠左十二年曹守鳯建嘉防防學門外爲師生迎候之所十七年林守世逺以朱長文有功於學遷入安定祠今學制前臨通衢衢南皆平郊左廟外爲靈星門郊之當門處壘土爲小崗隠起入門則洗馬池【上有石橋錢氏故迹也】爲神道道左右有碑亭二一宋濂修學記一舊廟學圖又北爲紅門爲神廚省牲所省牲亭又北爲防門門西爲神庫置祭器【銅器一千五百六十竹器三百四十木器六十五】樂器【琴瑟等九十有六樂舞生冠帶六十有六衣二百八十】門內廣庭髙陛歷露臺始至殿右學外爲嘉防防與學門相直門之前爲泮宮坊入門東則杏壇直北爲來秀橋入鐘秀門路左右名宦鄕賢二祠又北範公文定祠又北泮池【上有石橋】又北儀門門內有大池跨以長橋石洞凡七【名七星橋】過橋始上露臺【臺上有範公手植柏二今存其一】登明倫堂堂後至善堂又後毓賢堂又後尊經閣閣後過眾芳橋至遊息所左采芹亭【有小池】右道山亭【前有大池】直北射圃中有觀徳亭教官之廨宇諸生之庾廚布分畫列其後又有池沼畦圃長松古檜望之不見其際云正徳十二年巡撫孫禦史樂提學張禦史鰲山恊恭修建仍令郡守徐贊主其事嘉靖間詔天下起啟聖祠敬一亭乃於大成殿後造祠六經閣前建亭

吳縣學宋景祐時始立在舊縣治東南【今三皇廟基】紹定初縣令趙善翰攺立於舊貢院南【今爲南察院】司憲林介撥公產贍之嘉熈四年知縣魏廷玉主學孔煜重修【施淸臣記天地以理而位天理以學而明若稽隆古由內達外畿服皆學所以扶植三極而爲降衷之宗主也周備之我宋繼之國於東南三輔之邦倚郭分學惟吳有之吳學肇端於景祐初自後兩邑皆附郡泮吳最壯縣臺府鼎屹賦輿租簿急符終訟文書程上者日有千緒𨿽彊敏者救過不贍奚暇以教養爲急寶慶丙戌永嘉趙侯整棼夷材諝老練細大畢張一日謀剏黌宮選寛卜勝賔興坊之近城有勲府遺業貿之良稱置相址層峯峙西津流亙東貢闡都左客館規右豁然形勢之環合是時飛亷振林拔偃虞麓松杉杞梓不索駢獻自尙匠至崇成役匪淹期爲廣廈四十餘楹外聨四齋中嚴一殿從祀有像講習有堂遊息有亭凡什器備焉實紹定初元也其間以序養士以田制食司憲林公介先撥公產五百餘石綉衣吳公淵守符鄒公應博續增一百餘石前美後裕輔教思不窮之良圖又閱十有六歳嘉熈庚子宛陵魏侯屬意學事支傾風雨之漂搖提綱歳月之湮墜鳩田畝於鐫刻汰浮冗於竄名有養必有教先是之佐防吏借影私長屬不相誰何遂更鄕官舎選爲之範模裏彥文行爲之領袖潤色縝宻士皆徳之昔嘗謁記辭不敢爲今謂礱石久矣無文何以詔往汔不容已輒爲之言體具則慿借牢慮逺則植立耐廼經營是學者也志續則其用新獘隄則其傳壽廼維持是學者也原民生而俾返民生之懿秉寓有司而不負有司之法度廼訓廸是學者也趙侯剪萊築官置犂供粒百須均足以爲善教之地經營固難而維持亦未易魏侯值多艱之時倥傯不給由後紹前所以扶植教法者心心脗契絕出債視償邑之見兩侯致力於學者豈欲羣居諸子始以餔啜而來後以利祿而計要當造伊洛下學上達之妙充朱張切問近思之端訓朝廸夕希聖齊賢儻或外騖辭溺雕浮過眼風花之不畱好鉆虛詭旋踵霜管之非實茍而已矣孟軻氏云人倫明於上小民親於下卽理也豈不與天地並哉趙侯善瀚壬戌進士遺愛去思魏侯庭王輔政世家載美相濟新池陽校官孔君煜壁海前郎今主教席淳祐三年立夏節日記】淳祐七年趙汝證又修之建采芹亭風雩壇元至正間縣長馬祖憲復新殿堂齋舎更塑宣聖四配像繪兩廡先賢像縣尹張經爲靈星石門楊彛又修之繚以周垣俱有記國朝洪武五年魏守觀辟射圃建觀徳亭宣徳九年周巡撫忱況守鐘以地逼西城且隘乃遷升平橋東官地【故僞李司徒宅】殿廡堂齋鼎新爲之【楊榮記吳縣學舊在城西南隅賔興坊其地卑隘廟學皆簡陋旁逼軍營諠雜相接春夏水潦四集墻壁傾僕誦習常輟郡縣之長貳曁師生往往興慨欲攺之而未有能當其任者宣徳七年工部右侍郎廬陵周君忱奉命撫巡東吳諸郡偕知府豫章況君鐘同謁廟學見其不稱因恊謀更造之得隙地於縣治西南視舊學地廣四倍髙爽平曠眾咸謂宜況君具其事得請於朝二君復相與議曰是役不可重費吾民遂計郡之諸倉歳積葦蓆得五十餘萬鬻米可五千餘石凡木石陶冶之資匠作力役之需悉於是取給而一毫不幹於民復擇耆民王信等董其事經始於宣徳九年冬十月訖工於明年夏五月以日計之二十三旬有奇成功速而人不知其勞享禮有殿講誦有堂藏書有閣宴休有亭以及門廡齋舎庖湢各以序列通爲屋以間計之二百三十有餘材用堅而人不知其費】成化八年知縣雍泰重建靈星門墻壁皆板石爲之治十年知縣鄺璠以學門回曲與儀門不相直乃徙教諭訓導廨宇於射圃且買民居廣之門內鑿泮池上作石橋又於學東得長洲民沈鈺舎地爲射圃【吳寛記蘇多屬縣惟吳之建最古縣皆有學惟吳學之遷爲近蓋學初迫於西城甚陋宣徳乙夘周文襄公巡撫吳中與知府況侯始遷於今升平橋東可謂美矣然人復以爲有可攺作者門偏而不直爾前令仍舊皆未暇及會監察禦史海陽吳君一貫巡按至諸生言之君以爲宜於是任邱鄺君璠以進士來爲縣曰此費不甚固無難者未幾規制端整徑亦不迂而學益美矣君又以校官宅舎塡塞門內而藏書閣後有菜圃復築而遷之學前舊有隙地獨缺其西南又購民居以廣之至於跨池以作梁臨衝以樹表凡所傾壞無不修治治丁巳春功旣訖教諭李仁訓導熊永昌甘澤率諸生來言曰願有記也予家居二年見鄺君爲政精敏若修學特其一耳惟今之人率以攺作爲勞民而以仍舊爲省事者蓋出於魯人爲長府之說也夫長府之制釋者以爲藏貨財之所當時攺作或病其庳隘而欲新之未可知者若然則以利爲意而刻剝攘奪之患必不能免此閔子所以止之而孔子則是之也如學校之設聚人才於斯明人倫於斯自昔惟患居上者不之務耳蓋鼓舞振作使遊息之士感動其心自有不能已於學者此正教養之機也吳君克持憲體固不妄舉事者故記之以示後人】今學制左靈星門次防門中爲大成殿夾以兩廡靈星門之左爲杏壇防門之右爲慈湖楊先生祠【石刻云慈湖先生文元楊公嘗就養吳學者思弗忘立祠縣之學嘉熈庚子門人靑田趙與以郡守兼淮浙發運古鄮陳塤提防刑獄敬瞻遺像崇飾一新孟夏丁未舎菜奉安金壇湯逺永嘉葉某金華汪眞卿麗水胡宗臣西安劉籈於潛何光華合沙葉悊左吳興畢衝以官僚來門人爲僚者會稽楊瑾龍泉張然裏居者新防海制帥何元壽天臺陳繼申自太學來咸相禮宜教郎知平江府吳縣主管勸農公事兼軍正胡宗臣立石】殿後爲詠歸亭四圍鑿方池甃以文石欄楯如之池後有石橋入射圃【橋木外通大河以受太湖之水】後爲校官廨宇右學門內爲泮池跨以石橋次儀門爲明倫堂傍列兩齋東曰升俊西曰毓徳齋上下皆學舎堂左爲先賢祠堂後爲時雨堂爲藏書閣閣左爲廩庾右爲會饌堂【正統間邑人王信許美捐田一十八畝在本縣十一都以供月朔釋菜】

長洲縣初未有學附於府學名曰麗澤齋宋景定三年主學宋楚材率邑人請於守陳均卽廣化寺藏室攺焉在今府城東北講堂曰禮堂【魏文靖公篆】四齋曰富文貴徳廣業博學又建景文堂【企慕範文正公故名兪琰記唐置長洲縣距今三百餘年而學不建豈簿書期防不暇爼豆之事未之聞歟景定壬戌詔縣增主學用丕儒教宋君楚材實在玆選至之日乃嘆曰官以主學名居無廬士無廩師倚席不講惕然以懼鄕寓劉公震孫列其行於郡卽近縣廢寺爲肄習之所士不閒逺近褁糧而來旬有講月有試考徳問業於此可觀宋君又懼無以繼乃裒俸余與束脩之入輸於郡因寺建學以惠悠久太守陳公均親來相度指前一塔矗如文筆顧而揖曰殆天相歟於是徙佛像於他所宋君遂與諸生經之營之斵者斤者亦各自獻其藝繇禮殿至學門煥然一新齋舎庖湢靡不具備起於乙丑春成於丙寅夏民有爭田不決前守撥充養士且上於朝會召入季公輔來守是邦悉以歸之而士有所養宋君之志亦少舒究矣】八年提刑洪起畏拓地辟門南面後毀元至正三年縣長元童俾教諭顧元龍耆儒邊景元勸前徽州路教授郡人陸徳源剏建之【陳旅記皇元混一六合興起學校以崇化基當時邑令卽長洲馹舎爲孔子廟大徳六年縣徒麗郡明年移馹材構縣治故址庳隘簡陋師弟子登降周旋相蕩摩又無所於休息郡人陸徳源顧而嘆曰席先世之貲產足以供公土之賦而具衣食於吾私矣於此而用其羸不亦可乎縣長官元童公聞而喜曰是能紓吾責者益以禮勸成之於是筮吉日除故縣治地築長垣周之前起禮殿辟廣庭穹門翼以邃廡後爲西齋爲論堂爲庖庾凡所宜有者以防皆爲之材必良工必善規制嚴壯而攺作堅致浙右邑校蓋未有能勝之者又屬名工凝土爲先聖四侑十哲之像而繪羣賢於從祀之位道徳之光宛然具在至元之三年三月經始明年十月告成觀者咨嗟謂世之人率罄其所有以爲老佛氏之宮今亦有爲是者乎徳源又以爲學𨿽美而歳入不足以養士則徒爲是虛器也乃又以田如幹畝爲學田以實之旅以國史之命如京師道出吳門邑之士夫請記之徳源字靜逺今爲徽州路儒學教授】國朝洪武七年知縣宋敏文張翔修葺辟學門於廟之右故有孔子燕居像【乃席地坐如跽然顏淵子路立侍】又有先賢祠【祀季札韋應物陸防範仲淹魏了翁文天祥】俱廢成化九年邱守霽隘之乃拓地東南攺建焉今學制廟左前爲靈星門次防門中爲大成殿夾以西廡外爲泮池跨以石橋傍列碑亭二右爲學門內甬路左右列教諭訓導廨宇次儀門中爲明倫堂【周伯琦篆扁】兩齋防峙東曰進徳西曰修業左右皆學舎東會饌堂西廚房倉房射圃在大成殿東成化十年邑人華嵒捐田二十畝爲月朔釋菜【田在習義鄕二十三都第九圖】嘉靖二十年諸生與教諭蕭文佐議以此地湫隘不稱倫魁乃白於巡按禦史舒公汀謀遷之郡守王侯廷宻與謀議嘿爲規度仲冬猝舉事廢福寧寺爲學官飭工就謀事遂克舉其制廟左學右門皆南向廟前爲櫺星門防門中爲大成殿殿後有啟聖祠六經閣閣後有土阜建亭其上置曰道山亭學前有門有儀門有明倫堂有兩齋曰進徳曰修業庭有碑亭右有射圃剏橋跨玊帶河其陰有鄕賢祠祠後山丘有亭三楹置禦制敬一箴其上其陽有名宦祠有嘉樹館小淇園河之東爲云川書院西爲宰牲所教諭訓導衙舎分列左右學之外有升龍橋面陽樹綽楔曰萬代宗師東爲玉帶橋亦有坊曰會元西爲折桂橋亦有坊曰狀元規模爽闓甲於天下時咸稱舒公有風裁恇怯者風斯下矣吏部尙書朱希周侍郎徐縉皆有記

昆山縣學初在縣治之東唐有文宣王廟以兵火廢大歷九年始建學於廟垣之右設博士訓學徒【梁肅記學之制與政損益故學舉則道舉政污則道污昆吳東鄙之縣先是有文宣王廟廟之後有學室中年兵饉薦臻堂宇大壞方郡縣多故未遑繕完其後長民者或因而葺之以民尙未泰故講習之事設而未備大歷九年太原王綱以大理司直兼縣令旣釋奠於廟退而嘆曰夫化民成俗以學爲本是而不崇何政之爲乃諭三老主吏整序民飾班事大啟室於廟垣之右聚五經於其間以邑人沈嗣宗躬履經學俾爲博士於是遐邇學徒或童或冠不召而至如歸市焉公聴治之暇則往敷大猷以聳之博考明徳以翼之優而柔之使自得之竭而厲之使自趨之故民見徳興行始於鄕黨洽於四境父篤其子兄勉其弟有不被儒服而行莫不恥焉僉曰公之設教向其末不墜其本易其俗不失其宜傳曰本立而道生昔崔瑗有南陽文學志王粲有荊州文學志皆表儒訓以著不朽遂繼其流爲縣學記俾來者知我邑經藝文教之所以興也】五季廟毀宋雍熈四年因遺址重建【王禹偁記吳之諸郡姑蘇稱其尊郡之屬邑昆山出其右雜以魚鹽之利漑乎朝夕之潮昔在皇唐是爲名邑降及錢氏玆惟上腴距海之田民斯阜矣然而庠序或缺儒素弗興實倉廩而禮義未知旣富庶而教化不至爲邑之長得無咎乎縣大夫邊公世爲儒流時號甲族自起家之調歷宰邑之資所在播其能名儕驚其久次大來之望固未易知皇上嗣位之明年淮海王如京師且獻圖籍尊王室也主上思泰逺人精擇循吏銅墨之任尢難其才始得公以宰吳民受賜降璽書以勞之旌善政也秩滿受代將選於天官會玆邑有令尹之乏者二千石命公以承之且敍政績聞諸冕旒未幾有卽眞之命免常調也公因民所利期月而治以爲人者教之本儒者教之先茍非師嚴而道尊烏可移風易俗哉先是文宣王廟但有基址盡爲蓁蕪廢而不修六十年矣公乃出俸金以營之同僚悅隨郡吏弗違乃庀工徒乃度材用一畝之宮薙蔓以出之數仭之墻樹土而揭之殿堂旣嚴門闕斯備麗以丹漆飾以圬墁制度合乎禮文力役當乎農隙乃像素王被華衮垂珠旒王者之制彰矣乃狀十哲冠章甫衣縫掖儒者之服備矣廟之興也旣如彼像之設也又如此粵上丁之晨行釋奠之禮所以列豆籩陳簠簋潔牲宰具罍洗贄幣有數屍祝有辭八音作而人和三獻終而神悅禮無違者道不虛行觀之如堵墻化之猶影響爼豆之事修矣禮樂之道興矣十室之邑其忠信以如丘一變之風闡詩書而及魯議者曰吳地祼國也昆山海隅也舊染霸俗未行儒風非明君以文徳敷萬邦非賢宰以儒術化百里又安能遵先王之教移小國之風者哉禹偁幸忝徳鄰熟聞異政爰旌茂績俾斯文難言𨿽在於聖門不朽願刋於貞石】元丰四年壞於風潮元祐初知縣杜采遷今縣治西南作廟堂齋廡紹興二十八年知縣程沂辟垣墻外門張九成記郡守蔣璨名堂曰致道隆興間知縣李結葉子彊周承勛李禂相繼修之慶元間章萬里又修之攺堂曰明倫【莫子純記壯哉昆山之爲縣也摎結峻絕白石如玉沃野墳腴秔稻油油控江帶湖與海通波山川孕靈人物魁殊則所謂玉人生此山山亦傳此名著於荊國文正公之詠豈徒竦榮於往號抑亦延光於將來也洪惟我朝用儒立國考辟雍泮宮之制京師郡國皆立學飾祠廟以奉先聖闡黌宇以育多士崇稽古之洪道茂長世之善經由是文治勃興炳然與三代同風猶慮湛恩未廣聲教之未洽也申命縣司更置學宮先聖廟如郡國之制景祐四年之詔也嘉猷四塞六合時雍沐浴膏澤漸潤徳教祁祁生徒濟濟儒術而昆山三十載其美焉藻掞天庭考四海而有雋折瓊枝而繼佩固眾芳之所在也日引月長鮮克修事夏弦春誦家自爲學先聖之居亦窘風雨朝奉郎知縣事章君萬里大懼不任以墜教基授模梓匠夙嚴神棲飾南端之特闡立應門之將將華觀相邀采題交輝乃營新堂乃恢廊廡浚以玉甃繚以崇垣奢未及侈規遵王度是以經始勿亟成之不日庀工於慶元五年六月而以八月畢之於顯新宮旣閟且康思欲復之而無斁申之而有裕也於是捐供給嬴貲斥圭租之羨賈易民田幾二頃括姦民隠占之田益三頃民之訟田法當沒入者復益其二頃畇畇菑町旣夷且大俾其儲積供久而可繼也又爲之新館舎之器用潔祭祀之籩豆亦衣布之餘財而非重費於公也旣壯其室亦丰其儀躬率諸生行釋菜禮告奠於先聖昭事是肅敬謹威儀示民不佻煌煌乎玆文容之壯觀而王制之巨麗也而後乃知流大宋之徳馨咸在於此仁風行而四達義方敭而遐騖聲名布防溢浹邑區菲言原行陶化染學昭光振耀立事立功劾當年之用以對前修之純淑則崖風穴水不特淸越余馨而已宜伐石以志使是道也不替於後章君以子純嘗參吳門之幕乃列其事來告俾書之】嘉定間巫似修重建大成殿淳祐初徐聞詩修袁歟增建直舎齋凡六曰居仁由義教忠履信致道成徳十二年攝令吳堅建尊道貴徳二祠【尊道祀張子朱周子二程子貴徳祀陸防張方平範仲淹李衡子南軒張氏知縣林桂發於尊道增祀邵子司馬咸淳十一年貴徳則移張方平於守令祠溫公呂東萊增範成大衛經陳振今俱廢】元元貞初陞爲州學延祐元年州移太倉學隨之至正十七年州復舊知州費復初仍建於此楊維禎記國朝洪武二年攺爲縣學額定齋二宣徳元年教諭曹升修防門知縣羅永年修兩廡景泰天順間知縣吳昭等攺建大成殿治五年知縣楊子器建尊經閣今學制左廟前爲靈星門次防門中爲大成殿夾以兩廡神庫在東廡北神廚在防門外右爲學門中爲明倫堂後堂【扁曰育賢】後爲尊經閣兩齋東曰居仁西曰由義各有學舎北爲退省堂西會膳堂倉庫皆具射圃凡八畝堂東西教官廨宇列焉

常熟縣學縣治東南前臨運河【河東西俱通潮朝夕到學門相值中止】宋祥符圖經云縣東五十步有文宣王廟初不言學【僅有舊梁紀至和年蓋宋仁宗時云】淳熈十年曽棨建堂曰進學紹熈五年葉知幾攺名明倫自書扁齋凡九曰崇徳時習好謀朋來利仁隆禮育英守卓隆徳未幾又攺四齋名曰尙志尙徳尙賢尙文慶元三年孫應時建吳公子遊祠【朱文公記常熟縣學丹陽公向者祀孔門髙第弟子言偃子遊也按太史公記孔門諸子多東州之士獨公爲吳人而此縣有巷名子遊有橋名文學相傳至今圖經又言公之故宅在縣西北而舊井存焉今𨿽不復可見而公爲此縣之人蓋不誣矣慶元三年七月知縣事通直郎會稽孫應時乃卽其學宮講堂之東偏作爲此堂以奉祠事而以書來曰願有記熹惟三代之前帝王之興率在中土以故徳行道藝之教其行於近者著而人之觀感服習以入焉者深若夫句吳之墟則在虞夏五服爲要荒之外爰自太伯采藥荊蠻始得其民而端委以臨之然亦僅沒其身而虞仲之後相傳累世乃能有以自通於上國其俗蓋亦朴鄙而不文矣公生其間乃獨能恱周公仲尼之道而北學於中國遂因文學以得聖人之一體豈不可謂豪傑之士哉今以論語考其語言皆簡易疎通髙暢宏達其曰本之則無者𨿽若見詘於子夏然要爲知有本也則其所謂文學固宜有以異乎今世之學矣旣又考其行事則武成之政不小其邑而必以詩書禮樂爲先務其視有勇足民之效蓋有不足道者至使聖師聞之莞爾而笑則其與之之意豈淺淺哉及其取人則又以二事之細而得滅明之賢亦其意气之感黙有以相契者以故近世論者意其爲人必當敏於聞道而不滯於形器豈所謂南方之學得其精華者自古而已然邪矧今全吳通爲畿輔文物之盛絕異曩時孫君於此又能稽古崇徳以勵其學者則武城歌之意於是乎在故熹喜聞其事而樂爲之書至於孔門設科之法與公之言所謂本所謂道及其所以取人者則願諸生相與勉焉以造其實使此邑之人百世之下復有如公者出而又有以一灑夫媮懦憚事無亷恥嗜飲食之譏焉是則孫君之志而亦熹之願也公之追爵自唐開元始封吳侯我宋大中祥符攺封丹陽公云】開禧三年業凱修廟學端平初王爚仿郡學制東爲廟徙吳公祠於後建六先生祠【廉溪橫渠明道伊川晦庵南軒】西爲學扁堂曰明徳凡六齋曰志道據徳依仁遊義稽古【儲祭器祭服官書】象賢【爲小學教言氏子孫】總百二十楹【魏了翁記常熟縣令會稽王爚屬邑士胡給胡淳以修學旣成求記於了翁竊惟朱子嘗記子遊之祠矣如魯論所載二三事皆發揮無餘藐玆孤陋安敢復措一辭然嘗讀禮書而竊有見焉因附其載夫檀弓不知何人所作而一篇之書獨於子遊極其稱譽於孔門諸子率多譏評又以言曽並列其是言而非曽者非一幾若偏於抑揚然卽其書以攷之大抵當典禮訛闕無所考訂之時人之有疑弗決者以質諸子遊故前後典禮所關者士有四皆以遊一言爲可否亦足以見其爲時人之耳目𨿽汰哉叔氏一語若譏之而實尊之然則遊以習禮列文學玆其爲文學蓋三代典章之遺賴遊以有存者嗚呼信其爲豪傑之士矣昔栁宗元謂論語所載弟子必以字惟曽子有子不字遂謂是書出於曽門蓋字與子皆得兼稱如門人之於孔子進而稱子不敢氏退而稱仲尼不言子其次亦有旣子且字如閔子等不一二人或子或字者又數人然淵弓至遊夏最號髙弟字而不能子也有子曽子子而不得字也就二者而論則字爲尊蓋子𨿽有師道之稱系於氏者不過男子之美稱耳故孝經字仲尼而子曽子禮運字仲尼而名言偃至今人之字仲尼者無敢以爲疑仲尼作春秋二百四十二年間字而不名者僅十有二人而遊夏諸子之門人亦各字其師相承至於漢初猶未敢輕以字許之卽是而觀則子遊以勾吳孤逺之士遂得字而不子以列於髙弟之目此又豈易易然者今吳門宻邇行都而常熟爲壯縣有如遊之北學洙泗遂以習禮輩行顏閔寥寥千載間豈終無其人邪或者狃於習俗未有以自振我朱子旣嘗表其事以風厲之予又何言獨惟山川風气古猶夫人也誦先聖之書服先賢之訓嗚呼其必有聞風興起以無負建學尊賢之意者士其勉之】元陞州學國朝攺縣學洪武八年建先賢祠於子遊祠東【奉文正範公安定胡公修齋王公爚】辟射圃建觀徳亭宣徳九年知縣郭南修兩廡學門及廚庫大學士楊榮記正統二年況守鐘修兩齋正統六年縣丞陳澄建尊經閣【吳訥記癸亥歳五月朔訥抱病家居教諭趙永言來謁曰正統辛酉冬縣丞陳澄掌邑事永言告曰本學曩承太祖髙皇帝頒降大明律等書曁太宗文皇帝五經四書大全等集俱置廡下地土卑濕歷閱蒸浥倘得樓閣以藏庶盡其宜貳令聞而善之廼撤堂後寢屋捐俸爲倡復勸邑人鳩匠市材建閣五間二夾室名曰尊經之閣時縣令郭南公出而歸出俸完其未備敢求一言垂示不朽然永言讀諸碑志心竊有疑徽國朱子爲知縣孫應時記言公祠記中所謂南方之學得其精華及一灑媮懦無廉恥嗜飲食之譏幸並開釋以告後學於戱訥蚤遊邑庠竊有得其一二焉按隋書儒林傳序雲南北所爲章句南人約簡得其精華又按荀況非十二子篇云媮懦憚事無廉恥嗜飲食是子遊氏之儒夫子遊聖門髙弟論子夏門人之學知大學之本治武城知禮樂之道豈有荀況所譏者乎荀去子遊幾一百載其時弟子鄕人或狃於習俗遂乃譏及子遊故記云願諸生勉進所謂本所謂道使此邑之人百世之下復有如公者出一灑其獘期望後學至深切矣】成化二年知縣甘澤修廟學徐有貞記治八年巡按禦史劉廷瓚重修學士李傑記今學制左爲大成殿夾以兩廡神庫廚皆具右爲學門次儀門中爲明倫堂傍列兩齋東曰致道西曰據徳齋上下皆學舎又有射圃尊經閣會饌堂

吳江縣學在縣治東南初有文宣王廟在縣治西宋大中祥符間詔天下修廟學縣令李恭尉聶復始作新之轉運使陳堯佐記慶曆七年縣令李問尉王庭堅欲重建廟學勸民輸錢數百萬會詔止不果【乃以其財建長橋】元祐間知縣程端始竟其事建炎金兵燬紹興間知縣石轍卽東門外開江營舊基攺建邑人王份獻地廣之卽今址也淳熈初知縣趙公廣拓其地建齋三十楹歳入米幾千斛錢若干以給學費【陳榮古記學校者政本之所自出講禮閱樂習射考藝養老齒冑獻囚告馘無不寓焉詎可一日廢也乾道之初知縣趙公領事之始慨然嘆曰學校鞠爲園蔬邑之父兄鮮以夫子之道詔其子弟甚者先聖殿廬上兩旁風春秋奠菜無所於庇此令所當憂也卜日鳩徒撤舊更新夷荒剔蠧周以重階堊以兩廡廟室環列繪象生師有舎禮器有所賔客之廬庖廩之次無一不具公曰學具矣無資財以養士徒學焉於是將舊籍漁貌月計錢二十萬永爲廩餼之費凡片瓦尺椽市於旁邑民不告勞丞兪希尹實贊其事經始於乙未之秋落成於是歳之冬邑之羣士皷篋驩趍以後爲恥歌之聲夜以繼日公又嚴規程以防其怠者則公之慮逺不爲朝夕計益可嘉也公名公廣字徳儉今爲南徐別駕邑之人不忘公惠相與請記於予欲刻之樂石以告後人】嘉定八年孫仁榮重建大成殿十年知縣呂祖憲修之宋季悉毀於兵元至元十三年都元帥寗玉校尉杜福重建殿宇塑繪聖賢像三十一年知縣王柔建講堂齋舎元貞二年陞縣爲州攺州學立四齋大徳二年教授謝起東建兩廡繪從祀諸賢四年知州李玘建靈星門七年州判王英重飾聖賢像延祐至正間知州髙仁孔文相邵子敬達嚕噶齊咱雅津相繼修之國朝洪武二年仍攺縣學定爲齋二正統十三年周巡撫忱朱守勝隘之徙左右民居以展宮墻景泰六年知縣賈亮建廟於堂左今學制左廟外爲靈星門次防門中爲大成殿夾以兩廡傍有宰牲房神廚神庫右學外爲門次儀門中爲明倫堂次爲後堂兩齋左曰日新右曰時習齋上下俱學舎堂後爲膳堂廚房倉房與俱防門左爲鄕賢祠射圃在學南一里

嘉定縣學在縣治南宋嘉定十二年知縣髙演孫建堂曰化成齋曰博文惇行立忠履信凡四紹定二年王選修攺堂名明倫齋名正心博學篤行明徳淳祐九年林應炎塑聖像作直舎咸淳初史俊卿修飾殿宇元至元間邑民王子昭入田租若干元貞二年陞爲州學大徳三年教授楊巽申所司繪從祀諸賢像增置祭器樂器及租田天歷二年知州趙道泰重建大成殿移堂於殿南至正十二年郭良弼易諸賢塑像建燕居殿十六年堂燬明年張元良建儀門兩齋國朝洪武二年攺縣學六年知縣文殊努修靈星門大成殿射圃亭二十二年教諭劉愷呈所司建神廚庫房宰牲所二十三年禦史張文富建學舎及會饌堂宣徳元年知縣祖述重建燕居廟作春風堂及兩廡天順四年龍晉重建殿及門廡堂舎築土山學南成化間知縣洪冕白思明吳哲相繼修建泮池石橋尊經閣治間知縣王術修兩廡今學制左廟外爲靈星門內泮池次防門中爲大成殿夾以兩廡後爲燕居殿神廚在門西神庫宰牲房稍南上右爲學門次儀門中爲明倫堂兩齋東曰進徳西曰修業周圍學舎會膳之所名春風堂射圃亭在學門南【天臺周仁榮大成樂記大徳十一年詔尊夫子加號大成至聖文宣王於是夫子之殿與祭祀之學舊名大成者始益尊明越十有七禩嘉定州儒學大成樂成教授劉徳載以知州周思明書請記仁榮曰自漢以降祀夫子用六樂用軒縣用宮縣至用大成樂制樂章十二篇敍一徳以降神備眾善以致饗然後名正實著因用無損益其器金之音編鐘十有六石之音編磬十有六爲一肆絲之音琴瑟十有二琴五弦至九凡五等等各二瑟之數如其等簫二箎二爲竹之音笣笙二爲匏之音土則塤二革則搏拊二木則柷二以簨牙業籈麾暈竿流蘇之屬爲之飭以五聲六律六呂爲之用夫樂與升歌旋相爲之宮也樂之宮在律則呂爲升歌之宮樂之宮在呂則升歌之宮乃在律陰陽之气和宮商始得合矣漢儒謂祭尙柔無商音失旋相之義也旋相之樂無射爲宮則黃鐘爲商宮君象商臣象君聲不可小臣聲不可大因半黃鐘之管爲四淸宮以是旋相之奏有四淸聲者抑臣以尊君也八音與政通樂云乎哉樂像成也夫子之聖猶金聲玉振始終條理合眾小成爲一大成故樂修於學可以通神明美教化移風俗古大司樂掌成均之法以治建國之學政樂徳樂語樂舞皆教之事今之日知州與教授興學而修樂知古之教也夫豈曰用於祭祀哉】嘉靖十五年縣令李資坤重修廟學吳惠記增置學田周鳴鳯記二十一年縣令馬麟攺建啟聖祠徐階記又築輔文山於學宮左

太倉州學在州治西元至正間州徙昆山學廢國朝洪武初設太倉鎭海二衞正統間周巡撫忱始建衞學於故水軍都萬戶府第卽其堂宇爲明倫及後堂新作靈星防門大成殿兩廡並祭器之屬景泰三年增建神廚神庫宰牲房及學舎教授李亨記天順四年訓導徐璧建鄕賢祠於防門右【祀宋郟亶元余詮馬麐郭翼殷奎陸仁鄭明徳國朝盧熊項駕秦約袁華陳潛夫文質王履沈璵楊濓夫】成化六年巡撫滕昭又增建學舎十年巡撫畢亨重建明倫堂治十年始立太倉州知州李端增造兩齋今學之制右爲靈星門次防門中爲大成殿傍爲兩廡神庫神廚宰牲房皆具右爲學門中爲明倫堂兩齋左曰忠義右曰孝敬學舎若干堂右有文會堂後有射圃及教官公廨學田凡二頃二十三畝二分租一百一十一石有奇亦周巡撫所置云嘉靖九年知州陳璜建六經閣十七年知州林壆增置學田

崇明縣學在州治之崇文坊宋嘉熈間奉使趙崇侯始建書堂元陞爲州學泰定間建殿堂齋廡未幾壞於潮至正間乃遷今地修撰張士堅記國朝洪武二年攺爲縣學宣徳初邑人給事中彭仲玉爲置祭器成化二十年邑民傅謹捐資建靈星門以石今學左廟前爲靈星門次防門中爲大成殿夾以兩廡後爲射圃右爲學門中爲明倫堂傍爲兩齋東曰博文西曰約禮教官防宇分列焉【徐有貞記成化紀元之六年崇明縣新修廟學成廼秋八月上丁旣釋奠於先師教諭武平胡泰司訓余姚李居義宜陽王巖率諸生陸孟剛等具是始末來曰惟玆廟學之新實今知縣事廣信汪君士逵之績也願有記今天下惟崇明新造邦其始本海湧之沙也沙積而土乂焉土乂而民聚焉民聚而官興焉然在唐爲遊徼之鎭在宋爲權鹽之塲時猶未入職方也乃自元及我朝始爲州隸揚於江外今爲縣蘇於畿內畿內縣眎江外州爲重矧殿國良維鍵制海道其重眎諸赤縣又加焉故𨿽一邑而常宿重兵守之地之重則官守亦從而重然以沙塗之壤中海而居風濤之所齧蝕蛟龍之所齚齶靡有定時故自入職方以來僅二百年而城治之徙者三矣城治徙則學宮從而徙焉蓋地之勢北髙而南下故徙而益北至是垂六十年而民無昬墊之虞城守則可謂固矣而學宮未備然自洪武以來爲令於斯者歷數十政矣而其於城治於學校而俱能成之者惟前令永平王允威及士逵爾蓋二君皆名進士也允威遷絫郡守方伯至都憲自其去崇明後又更數政政龎事隳迨玆繇士逵振之士逵勞績不惟廟學而廟學其尢用心之至者也】

社學

洪武八年詔府州縣每五十家設社學一本府城市鄕村共建七百三十七所歳久漸廢正統十二年朱守勝乃總建一所於淸嘉坊東雍熈寺橋西堂五間西齋一十二間左立朱文公祠堂外立升俊育英二坊選長吳二縣民間俊秀子弟三百餘名教之【徐珵記言吏治於三代之下而能以教道爲先務固君子之所爲也然知此鮮矣若吾郡太守朱侯其知先務者哉初侯之至也旣行三學率儒官惇教事則又以謂古之學者必自小學而入大學防養旣正而後進之以成徳故其所至之大非後世之士所可及焉今鄕校不立小學教弛士業失序躐等以進安望其才之古若也乃行視郡城淸嘉坊之東有地焉負陰面陽挾爽塏而臨髙明卜之食諗之地主繆賢氏賢固善士亦樂以爲學宮也遂獻之侯乃鳩工庀材審方定位中作講堂旁辟兩齋又相其左建祠以祀先師朱子以鄕先生之應從祀者配焉繚以周垣錠以重門庫庖湢無不飭具經始於正統丁夘之秋落成於】

【戊辰之冬禮聘聞儒鄭鏐徳輝陳寛孟賢以主師席選吳長二邑防士之秀者充弟子員而教之遇三學之士有闕員者則進其良以補焉侯於臨政之暇輒至學引師儒坐講堂進諸生親課之以故民間俊秀彬彬焉興於學有古鄒魯之風於乎侯於是可與漢之文翁唐之韓愈宋之範仲淹異世而同功矣侯名勝字仲髙金華人也】

若各縣社學皆成化二年提學禦史陳選所建書院

書院凡六設官主教事者四【學道文學和靖甫裏】子孫奉祠事者二【文正鶴山】今惟文正鶴山存而鶴山又爲巡撫公署乃以後屋爲祭所云

學道書院爲吳公言偃立初在府城東北隅【今長洲縣學南】宋咸淳五年知府趙順孫營度武狀元坊北普賢子院故址未成去黃鏞繼之奏以學道爲額選言氏與先賢後及民間俊秀教之別建殿曰燕居以奉先聖建堂曰師友淵源齋凡四曰正己選賢問禮知本撥官田以贍士又別爲育材莊專充孔顏言氏子孫費【非土著者不預】六年落成鏞行釋菜禮山長陳宗亮升堂講學道愛人之義堂講顏堯煥胡應淸分講論孟衣冠森列聴者充然【陳宜中記昔者夫子講道齊魯之郊從遊多北方之士由勾吳之墟登聖門者獨吳公子遊一人今常熟其故里也故有祠紫陽先生嘗記之矣而郡則未講非前此司人風者闕歟今樞宻趙公順孫守吳甫欲經始而召余友黃侯鏞繼之鳩工度材命元僚陳宗亮董其事三越月而堂成請於朝扁以學道書院取愛人易使之義而屬余記之餘按公以文學列四科嘉言善行可傳者不一獨以二語乃親得於聖人而見於用復以印可於聖人者思昔三代盛時聖教流行滿天地之間無非道舉天下之人無非學康衢童子如詠舞雩中林武夫如見大賔漢廣遊女如在汶上由後世言𨿽若未嘗學問而其所得所見訓詁章句豈能傳之哉流風未逺列國遺民途歌巷詠發乎情而止乎先生之澤夫子拾其斷句殘篇而存之非但疏越遺音寥寥於後而其吟詠性情於辭意之外亦非尋行數墨者所能知也道在天地終古常新何昔能爲天下公而今幾爲君子隠邪此余所以慨然正學絕續之際想歌之聲而不可得聞猶幸登斯堂者能有感於命名之義人心未喪斯文或因之而興起也歟】七年常琳於堂西建先賢祠【祀顏曽思孟左次澹臺子羽兩序列周程以下九賢】元初僧楊總統據爲僧司田悉奪去至元二十九年山長祖宗震金徳修共買徐貴子橋髙氏園第攺創【卽今書院】儒職劉徳剛訴復學田不果今廢國朝嘉靖二年知府胡纘宗閱郡乘載書院者四今獨存文正鶴山爲祠余悉結民廬乃以景徳廢寺攺建書院其前爲門扁曰東南鄒魯儀門曰學道書院塞門曰學得精華堂曰學孔堂塑吳公言子像於其中夾以兩廊各有三十餘號舎其後又爲堂三楹堂後有樓曰歌樓樓前各有屋三楹公每課士頻蒞此地學道愛人之防諄復不勌一時文學勃興甲於東南識者蓋亦知有自云院之東因割隙地爲文恪公祠

文學書院在常熟縣行春坊內元至順三年縣人曹善誠建有司上其事省部準設山長翰林待制楊剛中記宣慰使王都中題扁今廢

甫裏書院唐魯望先生之故第在府城東南【今長洲縣治東】元元統二年裔孫徳原請於郡以己貲建書院有宣聖殿明倫堂大小學二齋設山長主教事今廢

文正書院在禪興寺橋西咸淳中郡守潛說友立祠祀公撥公田三百餘畝以公大宗子孫主奉祠事歳時率僚屬致祭元至正六年總管吳秉彛奏公有道學功請攺祠爲書院【李祁記吳郡祀範文正公舊矣自公貴顯時置義田義學以淑其族之人公歿而子孫世守之不廢然而未有專祠也咸淳甲戌郡守潛公說友始請建祠而割田以供祀事公之子孫亦世守之不廢然而未冇書院也至正丙戌郡守吳公秉彛建議請以書院易祠僉憲趙公承禧按行吳中是其議遂得請於行省行省上之中書中書議以玆事有闗世道且不設教官而以其子孫之居嫡者世主之於事便乃下從其請公八世孫文英適主祠事竭力殫慮攺制增擴亦旣宏且逺矣祁時佐領江浙儒學以公事來謁祠下式指其成眾謂不可以無紀而祁也幸際其防宜爲文辭旣不獲則取其家傳而徵之公之生當宋端拱己丑其歿也以皇祐壬辰至潛公爲守時二百二十年天下郡縣凡公之所至防其澤而聞其風者率爲公立祠而於吳獨爲缺典至吳公爲守時又七十年他郡縣且有以祠爲書院者矣而於吳尙仍舊規蓋吳爲公父母之邦公之父祖墳墓在焉子孫居焉族之人比屋而羣處焉所以表異而褒崇之者宜有加於他郡而反若不及者是宜賢郡守之有請也是宜廟堂之上之從之也昔公以正大之學卓冠羣賢以忠義之气振厲天下其功之被當時而澤後世者固不可徧舉其切而近者則公於所在開設學校以教育多士至吳郡則以己地建學規制崇廣迨公之子恭獻公復割田以成公之志當是時天下郡縣未嘗皆置學也而學校之徧天下自公始若其舉泰山孫氏於貧窶中使得以究其業延安定胡公入太學爲學者師卒之泰山以經術大鳴於時安定之門人才輩出而河南程叔子尢遇賞拔公之造就人才已如此其後橫渠張子以盛气自負公復折之以儒者名教且授之以中庸卒之闗陜之教與伊洛相表裏蓋自六經晦蝕聖人之道不傳爲治者不知所尊尙寥寥以至於公而後開學校隆師儒誘掖勸奬以成就天下之士且以開萬世道統之傳則公之有功名教夫豈小哉夫以公之有功名教如此則後世之宗而祀之爲學校以廣之固宜與夫子之道相爲無窮蓋夫子之道與天地爲無窮而公之功則與夫子之道爲無窮也此書院之所以立也】國朝列於祀典子孫世守其所

和靖書院祀宋尹肅公初公讀書虎邱西庵題齋曰三畏嘉定七年士人黃士毅請於知府陳希繪像祀之端平二年胡淳請卽其地爲學倉司曹豳因奏立書院以和靖爲額齋凡四曰三省務本朋來時習提舉馬述建君子堂嘉熈四年提舉陳振孫作藏書堂景定二年陳淳祖建曹豳祠堂咸淳初提舉李芾建燕居堂以奉先聖建時習齋持敬亭元初爲雲巖寺僧所據延祐元年始移置今所【在長洲縣治東烏鵲橋北卽宋常平提舉司故址】郡守道通重建殿廡門堂總若干間今廢國朝嘉靖二年郡守胡纉宗又以吳縣學生多在湖山往復險阻然憇寓假賃靡所寧止弗稱養士遂因學後有龍興寺攺復書院堂宇廡舎仍舊而修飾之其後吳尹汪旦以肅公専祠當在虎邱乃請於巡按禦史何春以後堂三楹置義夫馬瑢木主其中

金鄕書院在西市坊內亦國朝郡守胡纉宗以長洲學諸生多家川澤來則就�防莫獲棲息乃示永定寺僧曰僧殘寺廢今攺建書院庶寺廢而僧存遂因殿宇爲門廡亭館窮鄕僻處始入城郭者若寧家焉

鶴山書院在南宮坊內宋魏文靖公了翁之賜第也公蜀人仕至參知政事學者稱爲鶴山先生端平三年理宗親書鶴山書院四字賜之元至順元年曾孫起卽故居教學奉祠【虞集記昔者儒先論道統之傳自伏羲神農黃帝堯舜禹湯文武周公至於孔子而後學者傳焉顏子沒其學不傳曽子以其傳授之聖孫子思而孔子之精防益以明著孟子得以擴而充之後千五百年以至於宋汝南周氏又深有取於曾子之學以成己而教人而張子厚氏又多得於孟子者也顏曽之學均出於夫子豈有異哉因其資之所及而用力有不同焉者爾然則所謂道統者其可以妄議乎哉朱元晦氏論定諸君子之言而集其成蓋天運也而一時小人用事惡其厲已倡邪說以爲之禁士大夫深蹈其禍而學者公自絕以茍全及其禁開則又皆竊取緒餘徼幸仕進而已論世道者能無防然於玆乎方是時蜀之臨卭有魏華父氏起於白鶴山之下奮然有以倡其說於摧廢之餘拯其獘於口耳之末故其立朝惓惓焉以周程張朱四子易名爲請尊其統而接其傳非直爲之名也及旣得列祀孔廟而贊書乃以屬諸魏氏士君子之公論固以與之矣及我聖朝奄有區夏至於延祐之歳文治益盛仍以四君子並河南邵氏洓水司馬氏新安朱氏廣漢張氏東萊呂氏與我朝許文正公十儒者在從祀之列魏氏曽孫曰起者隠居吳中讀詔書而有感焉曰此吾曽大父之志也何幸親復見諸聖明之朝哉今天下學校並興凡儒先之所經歷往往列爲學官而我先世鶴山書院者臨卭之灌莽莫之翦治其僑諸靖州者存亦無幾而曽大父實吳先廬在焉願規爲講誦之舎奉祀先君子而推明其學𨿽然不敢專也泰定甲子之秋廼來京師將有請焉徘徊久之莫伸其說至順元年八月乙亥皇帝在奎章之閣思道無爲博士柯九思得侍左右因及魏氏所傳之學與其孫起之志上嘉念焉命臣集題鶴山書院著記以賜之臣聞魏氏之爲學卽物以明義反身以求仁審夫小學文藝之細以推致乎典禮防通之大本諸平居室陋之隱而充極於天地鬼神之著儼然立朝之大節不以夷險而少變而立言埀世又足以作新乎斯人蓋庶幾乎不悖不惑者矣若夫聖賢之書實由秦漢以來諸儒誦而傳之得至於今其師弟子所授受以顓門相尙𨿽卒莫得其要然而古人之遺制前哲之緒言或者存於其間蓋有不可廢者自濓洛之說行朱氏祖述而發明之於是學者知趨乎道徳性命之本廓如也而從事於斯者誦習其成言惟日不足所謂傳文多識之事若得略焉則亦有所未盡者矣況乎近世之獘好爲鹵莽其求於此者或未切於身心而攷諸彼者曽弗及於詳博於是傳注之所存者其舛譌抵牾之相承旣無以明辯其非是而名物度數之幸在者又不察其本原誠使有爲於世何以徵聖人制作之意而爲因革損益之器哉魏氏又有憂於此也故其致知之日加意於儀禮周官大小戴之記及取諸經注疏正義之文據事別而錄之謂之九經要義其志將以見夫道器之不離而有以正其臆說聚訟之惑世此正張氏以禮爲教而程氏所謂徹上徹下之語者也而後人莫究其說以兼致其力焉昔之所謂鹵莽日以彌甚甘心自棄於孤陋寡聞之歸嗚呼魏氏之學其可不講乎今起之言曰起幸其身逢聖天子文治之盛追念先世深惜舊名起將於斯與明師良友教其族人子孫昆弟及鄕黨州閭之俊秀庶乎先君子之遺意而魏氏子孫世奉其祀事精神血气之感通亦於是乎在其有托於永久而不墜也不亦悲乎臣之曽大父實與魏氏同學於蜀西故臣得其粗者如此敢輒書以爲記】

姑蘇志卷二十四

欽定四庫全書

姑蘇志卷二十五

明王鏊撰

兵防

吳非用武地而濱江帶海亦東南要陲也宋元兵防頗詳自歸附後朝廷立制守城備倭分列營寨又置巡檢司以事察捕今具述之而舊迹稍存其槪云

指揮使司有三

蘇州衛指揮使司吳元年立

天兵平張氏卽以所俘士建衛命指揮使吳良掌之中軍都督府所轄五千戶所共統軍士五千六百名其署在飲馬橋西卽宋府倉基元淮南行中書省左中二千戶所在正堂東右前二千戶所在正堂西鎭撫防在中門西經歷司在堂右旗纛廟在中門東鎭撫司獄在衛治西北谷市橋西軍器局在衛治內西左千戶所營在葑門內

右千戶所營在閶門內

中千戶所營在盤胥二門內

前千戶所營在婁齊二門內

後千戶所分立爲嘉興守禦千戶所

衛倉在西北隅卽元百萬倉基國初指揮使吳良置今附永丰倉

教塲在北城下報恩寺後內有將臺上有演武防

太倉衛指揮使司吳元年立命指揮同知朱文掌之前軍都督府初設十千戶所共統軍士萬一千二百名洪武四年並爲左右中前後五所衛署在太倉城中鎭民橋西卽元水軍都萬戶府經歷司在正防東知事防在正防西武成王祠在儀門東

軍器庫在衛治西

鎭撫防在衛治西【內有司房監房】

左右二千戶所俱在衛東南

中千戶所在衛西南

前千戶所在衛東

後千戶所在衛東南

倉在衛西二百九十步洪武二十年指揮髙曉建教塲在小北門內中有將臺上立演武亭

鎭海衛指揮使司洪武十二年分太倉衛官軍之半命指揮僉事曹勝掌之前軍都督府統左右中前後五所衛署在太倉城內武陵橋北卽元市舶提舉司也軍器庫在防後武成王祠在防東南

經歷司在衛西

鎭撫防左右司房俱在衛西監房在衛東南

左千戶所在衛西北

右千戶所在衛西南

中千戶所在衛東

前千戶所在衛東北

後千戶所在衛西

教塲在小北門內與太倉衛教塲相連內有將臺上有演武防

守禦千戶所有二

崇明守禦千戶所洪武二年立中軍都督府統軍士一千一百二十名永樂十四年倭入冦發鎭江鎭海二衛軍士千餘以百戶十員率之來禦遂本所守城其舊戍兵發屬水寨備倭治署在惠政坊有東西吏房

鎭撫司防在所堂西南

百戶所在所門內

教塲在城東北三里內有將臺上有演武防

吳淞江守禦千戶所在嘉定縣東南四十里洪武十九年滎陽侯鄭遇春與鎭海衛指揮朱永建中軍都督府二十二年千戶周傑復建譙樓防門倉庫初元以分鎭萬戶府爲治所後撤造太倉軍儲倉委鎭海衛官並差軍更畨守禦至是乃有定居軍器局在所東南

演武塲在所西北內有將臺上有演武亭洪武二十四年千戶楊建

寨有五

白茆寨在常熟縣東北九十里海口天順五年鎭守都指揮使翁紹宗奏置毎春夏蘇州衛分委指揮一員千戶二員百戶四員領軍士四百餘人至此操練備倭置船四艘巡哨官軍俱至秋末還衛又立教塲備官醫療疾成化十八年都指揮郭鋐復立營寨二十一年又造官防皷樓軍房

劉家港寨今稱水寨在劉家港海口卽婁江也去昆山縣東七十里與嘉定接境河北岸元置分鎭萬戶府至正初又於江南北岸各立萬戶府共三衙國朝罷萬戶府置巡檢司三毎司設弓兵百名又立烽堠六正統初金山有警侍郎周忱都指揮翁紹宗議此爲吳地喉襟乃設寨蘇州衛分委指揮一員千戶二員百戶四員領軍士五百人海船八艘巡哨備倭又開教塲操練悉如白茆制成化十八年都指揮郭鋐增立城堡防房

靑浦寨二在嘉定縣東南四十五里八都靑浦洪武十九年鎭海衛指揮朱永建堡城髙一丈六尺廣二丈五尺闊一丈周回一百八十步鎭海衛分委指揮一員千戶二員百戶四員領軍士四百人守備一與前堡對峙洪武三十年太倉衛指揮劉源奏建令太倉衛撥官軍守備如前正統初翁紹宗遣太倉官軍守崇明遂委鎭海衛官軍兼管紹宗又與巡撫周忱累加修築增造官防軍房

水寨在崇明沿海本處千戶所委千百戶領軍士一千人管駕船出海巡哨

營有二

長沙營在崇明縣東北四十五里海中爲土堡一內設煙墩一座上爲二鋪戌卒二十名瞭望分委千戶一員百戶二員軍士二百人駐札守備官防營房皆具

明威坊營在崇明縣治西明威坊內太倉衛分委指揮一員千戶二員百戶四員領軍士四百人駕備倭船十艘守備【指揮官防下百戶分防軍房咸備】又小船十馬八十四正統八年翁紹宗奏置

墩臺有二百三十四【巡檢司者各系其下】

崇明縣沿海共七十一處環東南北海岸毎處相距二里築土壘髙五丈周圍二十丈上建屋一間軍士五人五束晝夜守望正統初翁紹宗置

煙墩在崇明縣其制大略同前【圍四十丈】沿海八座

上港

南海

曽姚港

張家港

下界防港

大套

淸潭港

西沙十座【盧志作東沙】

下樁港

東滑

鐘家窊

出水套

鰕港

水竇港

南大港

陳八港

沈防浜

潭子港

巡檢司有二十九

吳塔巡檢司在齊門外蠡口舊在吳塔移此【管閶門下塘山塘並婁齊二門外】

陳墓巡檢司在陳湖東【管葑門外獨墅大姚至甪直浦已上屬長洲縣】

木瀆巡檢司在縣西二十七里木瀆鎭【管閶胥盤三門外木瀆橫塘新郭三鎭】

橫金巡檢司在縣西南四十二里橫金村【管二都三都並沿太湖地】甪頭巡檢司在縣西南八十五里洞庭西山上【管洞庭西山】東山巡檢司在洞庭東山成化中巡撫王恕奏置【管洞庭東山已上屬吳縣】

石浦巡檢司在縣東南四十里防川鄕七保石浦鎭宋祥符間設國朝洪武間於眞如觀署事二十二年巡檢舒琇始建景泰二年移置千墩浦口煙墩十一座石浦口

夏駕口

陸巷涇

唐梨涇

新塘口

張浦口

刁防捨

太直港口

諸天浦口

潭港口

千墩浦

巴城巡檢司在縣西十五里朱塘鄕三保髙墟村洪武三年置今徙置眞義村煙墩十二座

狀元涇

綽墩

圓村

眞義

夏尖

景村

黃巷

李長墳

新村

嚴家橋

兪港村

徐公橋【已上昆山縣】

白茆巡檢司在縣東北九十里抵海洪武初置煙墩十一座

白茆港口

新河

北港

金涇

唐浦

舊衙前

雙浜

義塘

長亳

芝塘

河捨

黃泗浦巡檢司在縣西北八十里抵揚子江煙墩九座

顧沙港

黃泗浦港西洋抝

新莊港

奚浦港

西洋浦

黃港

小陳浦

黃泗浦港東

福山港巡檢司在縣北四十里北抵揚子江東抵海煙墩十座

墅橋

新婦

陳浦

福山港口

頂山

龍王廟

曹橋廟

曲塘

興福

興塘涇【盧作新塘】

許浦港巡檢司在縣東北七十里北抵揚子江東抵海煙墩十五座

靑墩

大

衙後

耿涇

九里

尙墅

陶捨

丁涇塘

雙廟

四義

低壩

徐巷【盧作港】

十里程

勝法

海洋塘【已上常熟縣】

長橋巡檢司在縣東二里松陵驛東【管三都東西二十三都二十五都】簡村巡檢司在縣東南十五里充浦【管一都二都四都十九都】因瀆巡檢司在縣東南一百里吳溇村【管五都六都七都八都】震澤巡檢司在縣東南八十五里震澤鎭【管九都十都十一都十二都】

平望巡檢司在縣東南四十五里平望鎭【管十八都二十都二十一都二十二都二十四都】

汾湖巡檢司在縣東北四十五里蘆墟村【管二十八都二十九都】同裏巡檢司在縣東北十五里同裏鎭【管二十六都二十七都】爛谿巡檢司在縣東南九十里嚴墓村【管十四都十五都十六都十七都已上吳江縣】

顧逕巡檢司在縣東三十里煙墩四座

月浦

爛倉

顧徑溝【盧作經港】五嶽塘

吳塘巡檢司在縣西南三十六里煙墩九座

靑岡

黃泥涇

外岡

城西

石門岡

馬陸

馮家橋

黃渡

沙岡

江灣巡檢司在縣東南六十里煙墩一十七座

沙浦

湯字圩

呂字圩

生字圩

南翔

周家浜裏

周家浜外

衣有字圩

致字圩

東潛字圩

中潛字圩

西潛字圩

大塲

胡陸灣

江灣

五聖廟

秦家�【已上嘉定縣】

茜涇巡檢司在州東北四十五里湖川鄕卽宋楊林寨吳元年攺煙墩五座

七浦塘

花浦口

謝家塘

楊林塘

大赦口

唐茜涇港口巡檢司在州東北五十四里新安鄕卽昆山鎭巡檢司洪武七年設成化間遷置東花浦口煙墩十二座

日字圩

向字圩

露字圩

新字圩

職字圩

空字圩

風塘

上杜

寒字圩

同字圩

吳字圩

李字圩

劉家港巡檢司在州東七十里煙墩六座

楊家橋

薛市門

小錢門

二十三都

二十五都

二十六都

甘艸巡檢司在州東七十里東抵海煙墩四座

黃浜

唐茜涇

錢涇

陸鳴涇【已上太倉州】

西沙巡檢司在縣西八十里煙墩十三座

南沙

薛家港

茆五港

第八港

第九港

界溝港

水洪港

道堂港

陳子中港

秦墳港

川洪港

石家浜

第三小桐板

三沙巡檢司在縣北五十里煙墩七座

長敢

徐公浜

淸水浜

北新河

新港

北白滑

�漺【已上崇明縣】

海運總兵公館在太倉城東半涇東洪武七年靖海侯

吳稹建今廢

甲仗庫在太倉東門外亦吳稹建今廢

宋軍制大略

宋初選驍勇送補禁衛余畱本城康定初置宣毅軍慶中募健勇或選廂軍以爲宣毅蘇州一指揮熙寧三年攺威果嘉祐四年詔置禁軍三指揮其新招者以威果爲額大觀二年詔望郡別屯一千人一爲威果一爲全捷並以步軍五百人爲額四年撥杭州威果第二第三指揮蘇州駐札宣和二年因討睦冦仍以全捷兩指揮爲杭州東南第三將駐札宣和四年方臘之亂詔增戍將五年下江浙諸州各置威果全捷兩指揮侍衛步軍

禁軍

威果第二十八指揮【元額五百一十人在萬壽寺北】

威果第四十一指揮【元額四百一十人在社壇東】

威果第六十五指揮【元額四百一十人在報恩寺西】

雄節第九指揮【元額五百一十人在府學南】

全捷第二十一指揮【元額四百一十人在城西北鴻橋西李壽朋申補新軍省札節文訪得禁軍原額二千三百三十人今在籍者一千七百五人而已壽朋多方招募刺到六百三十人塡足元額分畨教閱立格激賞又國家置弓手土兵以警賊盜本府寨多闕額已招塡到四十八人外如廂軍鋪又收刺到八十一人並令閱習一體支賞證得月給錢米春冬衣賜賞射支犒一歳約十萬餘緡並本府自行計置不敢上瀆朝廷省札證得平江府先招禁軍伍百人今又招到六百三十人合證鎭江府例令爲一軍分立隊伍別選將官專管訓練不許諸司州官等差借私役吳門事云紹定間吳淵爲淛西提刑一新吳之營壘又請於朝得放牧曠地並徹而治之號曰新營使兵卒各歸行伍安其室家不雜處於民間也復市田千餘畆司之廩人爲軍中吉凶之費】

廂軍【廂軍者諸州之鎭兵各本城專以給役內總於侍衛司而兵部掌其政令】

崇節第九指揮

崇節第十指揮

崇節第十一指揮

崇節第十二指揮【熙寧二年令兩浙廂軍崇節加教閱二字於軍額元丰四年詔兩浙步軍自捍江而下三並攺號崇節凡爲五十一指揮總一萬九千人】

橫江指揮【紹興五年令臨安平江等處招置水軍教習戰船以備禦敵以五百人爲額橫江爲名】寧節第三指揮【系養老將校初與牢城爲一干道九年賜額】

城下開江指揮【初五代錢氏置都水營田使主水事募卒爲都號曰撩淺亦云撩淸指揮宋因之有卒千人爲兩指揮第一指揮在常熟第二指揮在昆山一在吳江南城範仲淹防亦云曩時蘇州營田領四都共七八千人導河築堤以減水患嘉祐四年置開江兵立吳江常熟昆山城下四指揮各二百人八年兩浙轉運司請撥望亭廢隁兵蘇州開江指揮修至和塘元丰六年定以八百人分市諸浦逐閘執役崇寧四年蘇湖秀三州開江兵共一千四百人並使臣二員宣和二年提舉趙霖興修水利四指揮添置共二千人朱勔進花石綱盡奪以往建靖之後不復招塡紹興二十九年因蔣璨言命監察禦史任古於常熟昆山各招塡一百人其後止有城下吳江兩指揮兵士百餘乾道初轉運判官陳彌祚知府沈度請仍招置兵士常熟昆山各百人】

壯城指揮【熙寧八年置元丰三年勅壯城兵士大城五十人小城三十人專充修城元丰元年置壯城兵士列郡三百人政和三年增置崇寧五年置壯城指揮】

中軍皷角指揮【元二十五人】

作院指揮【元額一百人熙寧元年置與壯城並工部】

鄕兵山水寨【並建炎後置卽巡檢寨土軍各一百四十四名保伍中取之三丁籍一亦名義兵歳以十月起聚教至正月終散人日給錢百米二升】

吳長寨

甪頭寨在吳縣西南九十里

福山寨在常熟縣北四十里

許浦寨在常熟縣東七十里臨江

平望寨在吳江縣南四十里

楊林寨在昆山縣東北八十里【有閱武亭紹興四年巡檢和通建範雩記】江灣寨在昆山縣東南二百里

白茆寨

牧馬寨

大寨八小寨十七散在城內毎歳四月差統兵官總轄牧放九月回【總轄衙在定慧寺西初殿前司奏乞令平江府買民田爲寨地旣許之給事中賀允宗言此田皆上腴民豈肯售乞以系官荒地與之詔所占田令府司優償其直舊有軍廐茆屋數千區歳以民財更葺紹興十八年殿帥楊存中乞於平江添蓋馬屋詔官給造二十八年命平江府以系省錢攺瓦屋二千五百間蔣璨請內帑佐費詔以禦前激賞庫錢七千緡賜殿前司旣又益五萬二千緡付逐軍自蓋】

水軍寨

禦前許浦水軍寨在常熟許浦鎭額管官兵一萬二千人【一云四千人】分爲四軍八將六十二隊於內分撥三百人江陰駐札【初建炎以來水軍戌江陰許浦福山無定所而江陰官兵分屯明州定海紹興二年呂頤浩乞命仇悆等專管浙西乃以悆爲福建兩浙淮東沿海制置使置司許浦六年梁汝嘉爲浙西沿海制置以王彥副之九年並歸浙東安撫司十年知平江府梁汝嘉兼浙西沿海制置使三十一年兩浙西路馬步軍副總管江陰軍駐札李寶駐軍許浦涉海進山東奏捷仍駐江陰乾道中攺殿前司以三千人爲額五年攺爲禦前水軍六年李彥椿自江陰移屯許浦統制馮湛申許浦鎭建寨萬間又請水軍統制以平江府許浦駐札系銜七年詔以七千人爲額八年並歸許浦鎭置副都統制領之淳熙三年湛請再招收千人詔增額五百五年於友乞增額五百人十五年許浦水軍統制胡世安乞依舊歸定海紹熙元年發到福州寄招梢矴水手三百二十人又一百八十人付司收刺嘉泰四年令招募情願充應販倭人二十人開禧二年馮拱申海船百隻水手不敷乞招收三色軍五百人又乞招收藝精有識百人刺充效用並依嘉定十五年都統制吳英乞增招梢矴水手八百四十人刺充勝捷吐渾與元管軍兵總以萬人爲額江陰亦有許浦都統司防禦兵船紹定三年樞密院札下本軍權行節制】

顧逕水軍寨寶慶元年許浦都統制吳英請分屯左軍以四千人爲額【顧逕在許浦東百里與黃魚垜相望轉料角越窖抵山東海界初陳緒禽王駱有軍五百人畱中於此淳熙十一年殿前司奏本司水軍駐許浦許浦所管南船寄泊靑龍人船離逺欲移戊昆山顧逕港建寨量於許浦差撥人去居止從之十三年殿帥郭棣乞將本軍大南船二十二隻依舊就顧逕安泊差撥官兵千人戍守及差輕捷漕船四隻不時與黃魚垜出戍兵船往來巡捕寶慶元年英申請元許浦撥兵二千人於顧逕著隘防捍抽差不常止餘千人乞增招梢矴官兵二千人分屯左軍共四千人爲額初顧逕有甲士五百人其後增五百人以正將又增千轄以統領至是英始請增募以二千人爲正五百人爲奇見戴栩記蓋當時奏請四千人其二千五百人乃定數耳】

忠順官寨在報恩光孝寺後淳熙二年建

禦前拱衛水步軍寨在北寺東景定初創

禦前遊擊軍寨【元額三千人或五百人】

禦前忠勁軍寨【元額一千五百人並在北寺西寶祐中創】

忠節水軍寨三

福山魏江江灣【淳祐九年浙西安撫使趙與乞於三處各置戍兵三百人以防江面從之提刑司一云額管五百人其江灣寨在嘉定縣東南吳淞江口其東又築防海土塘上有亭名曰吸川巡檢司在寨東市上】

吳長兩縣巡檢廨捨在閶門外西北滸墅去縣二十七里見舊圖經

昆山縣教塲在尉司西立演武亭在教塲內淳祐十二年項公澤重建

元軍制大略

鎭守平江十字路萬戶府翼在臥佛寺西有鎭撫所及各千戶翼【鎭撫所理本府軍

淄菜翼東平翼大名翼廣平翼眞定翼大都翼河間新軍翼河間舊軍翼濟南新軍翼濟南舊軍翼已上諸翼並在萬戶府左右設置各治】

【本處所附軍戶事】

許浦通事漢軍萬戶府在本處

奧魯翼在艸橋北【系杭州益都萬戶府所委管領平江新附官軍】

水軍都萬戶府在昆山州

支分兵馬司在舊昆山州治東舊稱花園堂地

昆山縣所屬巡檢司四所在城昆山石浦楊林

鎭守長橋鎭江水軍萬戶府在吳江長橋【至正十三年丞相巴延引兵南下命千戶寗玉等部卒復修長橋通道設置】

吳江縣所屬巡檢司八所【簡村震澤平望瀾谿因瀆長橋同裏汾湖】

嘉定縣分鎭萬戶府在孩兒橋北

嘉定縣捕盜司在州治內西卽宋讀書林基

嘉定縣所屬巡檢司三所中槎吳塘江灣

嘉定縣水軍萬戶府至正十三年立於太倉統鎭海靖海定海三所

崇明縣水軍萬戶府

崇明州捕盜司在州治西扁曰晏然任子明書延祐間判官丘揖建

姑蘇志卷二十五

欽定四庫全書

姑蘇志卷二十六

明王鏊撰

倉塲

儲偫國家大計今具錄倉塲而前代名迹存者附之以備稽考

本府永丰倉在閶門內卽元舊址四面皆水知府刑宥重建厫屋九連共一百十七間各縣糧自起運之餘悉並儲於此凡蘇州衛官軍俸糧及各項公用俱於此支給【祭酒陳鑑記永丰之爲倉奠於閶闔門內以偫長洲吳吳江昆山常熟五縣歳入之賦而凡文武之士官於玆與夫介冑胥吏之徒之在官者咸仰給焉倉址旣隘浸弗能容屋久滋獘其何能偫前郡守林侯一鶚嘗欲辟而新之遽以憲節蒞江右乃止貳守王君仲顯盧君廷敬與二三寮友合辭請於上詔下巡撫劉都憲顯孜遂以委之今郡守邢侯克寛侯經營量度布位定方縣水置條列咸具又有滸溪倉隘其坤維徙而稍西地形乃方於是乎羣工子來五材就緒授之成算無愆指畫弗爲過侈以傷難弗爲茍成以傷易朴素堅好寔惟永圖倉之爲屋凡十有一聨三峙其北聨爲間凡十有三峙東西者其聨與間之數皆如此二峙其南其爲間則視北而嬴其二聨爲厫者三厫之爲屋或四或五不一其數聨又別爲五小樓於屋極防其櫺以泄米之气屋下地衡布以巨杉而閣以甓乃借以厚版以�地之濕通爲屋以間計者百四十有七以厫計者三十有三以千文字第厫之名天尊而北中據以專其一一奇數也地卑而南分據以擅其兩兩偶數也天地定位於是自北而南復轉而北而東而西旣而復東仍轉而西至於陽字而極焉厫貯米以斛計者多或至萬五六千少亦不下萬二三千通可貯四十餘萬歲費若干斛其所積可至七八年𨿽有凶荒之歳民可無菜色也北之左隙髙揭一樓以司更皷而守者知警焉繚以周垣首以重門以司出入而主者得以防範焉中爲砥道抵倉之半則有防事三楹司出納者得以蒞事焉此特取其少蔽風日故仍舊貫而已中門之外左爲神祠以棲司倉之神右爲寮屋以捨庾官之屬倉中之地空曠平衍可曬可晾可委可積收入之頃民尢便焉經始於天順甲申冬十有一月落成於成化丙戌春閠月工旣訖功邢侯授簡俾紀其成嗚呼天下之事憚其難則慮事機之失忽其易則非經久之圖惟勿難其難則無棄事勿易其易則無茍成玆永丰之爲役亦大矣大必難難斯憚矣憚則弗爲而止爾茍或易而忽焉忽則茍茍則易易獘則弗若弗爲之愈也初邢侯之爲是也忽罹歉嵗人曰可以止矣侯曰吾豈無所用情於斯民者哉亦計之審矣先正範文正公救荒之防政欲使貧民仰給於公耳且今之爲皆公帑之餘不敢傷民之財竭民之力以靡民之骨肉也彼無俚之徒皆得糊口公家不至爲溝中之瘠顧不可乎旣而民不知勞公無所擾而事隱然以辦覆瓦甃甓堅致完美不爲茍作凡所宬貯無久儲速腐之患而公私逺近罔不陰受其賜者矣論者於是始服其雅量之不可及也侯來吳二年小大之政罔弗咸宜乃今歳則大歉民心皇皇猶弗忍釋而他去者所賴以有恃怙也詢諸父老皆謂自我朝置守以來所未嘗有然卽斯倉一事已足以例其餘況大者乎予故詳著於篇庶幾來者因此以識彼且時其修葺謹其出納相與保之以無墮其成亦可無媿乎侯之用心也若夫侯所過而入民之深者則有甘棠之思在予奚容喙侯名宥克寛其字東廣之文昌仕族子予同榜進士爲明執法知臺州府轉吾蘇】

吳縣和丰倉在胥門內周圍一百五十畆有三門厫屋三十六連共四百三十二間治十六年連災焚厫屋三連及防事今繕完

長洲縣靑丘席墟荻溪蘇巷濟農五倉皆在婁門內東城下舊有東倉在葑門外王墓村西倉在閶門外九都南倉在葑門外二十五都北倉在婁門外二十四都宣徳間侍郎周忱移建於此靑丘厫四連四十八間席墟厫四連五十四間荻溪厫四連四十八間蘇巷厫五連六十間濟農厫四連五十四間【王直濟農倉記蘇之田賦視天下諸郡爲最重而松江常州次焉然豈獨地之腴哉要皆以農力致之其賦旣重而又困於有力之豪於是農始矣宣徳五年太守況侯始至問民疾苦而深以爲憂防行在工部侍郎周公奉命巡撫至蘇況侯白其事公惻然思有以濟之而公廩無厚儲志弗克就七年秋蘇及松常皆稔公方謀預備適朝廷命下許以官鈔平糴及勸借儲備以待賑卹乃與況侯及松常二守協謀而力行之蘇得米二十九萬石分貯六縣名其倉曰濟農明年江南夏旱米價翔貴有詔令賑卹而蘇饑民四十餘萬戶凡一百三十餘萬口盡發所儲不足贍田裏多殍公復思廣爲之備先是各府秋糧當輸者裏胥皆厚取於民而不卽輸之官逋負者累歳公欲盡革其以惠民是年立於水次置塲擇人總收而發運焉視舊所納減十之一而三府當運糧一百萬石貯南京倉以爲北京軍職月俸計其耗費毎用六斗致一石公曰彼能於南京受俸獨不可於此受乎若請於此給之旣免勞民且省耗費米六十萬石以入濟農倉民無患矣請於朝從之而蘇州省米四十餘萬石益以各塲積貯之贏及前所儲凡六十九萬石有奇公曰是不獨濟農饑凡糧之逺運有所失及欠負者亦於此取借陪納秋成止如數還官若民夫修圩岸濬河道有乏食者皆計口給之如是則免舉債以利兼並之家是冬戶部以聞詔下蘇州克廣六縣之倉以貯焉宣徳九年江南又大旱發濟農米賑之而民不知饑於是相率詣況侯願刻石以示後人侯屬前史官郡人張洪防其始末請余記予喜故爲之書若其爲屋若干楹儲米若干石典守者之名氏與其條約之詳則列之碑陰與諸縣皆載焉使互有考也】

滸溪倉在閶門內以本縣各都在西境者又設此倉以便收納厫屋五連七十九間

義役倉在縣治西今廢

昆山縣玉峯倉在西門外舊有黃涇金潼等倉宣徳間移建一處總名玉峯倉厫屋共六百五間治八年知縣張鼒重建三十間九年本府同知李復貞續建五十間舊倉外設公館二所神祠一所今皆移置於內

預備糧儲二倉俱在縣治北厫屋三間收貯官糴糧米洪武間知縣周至道建厫屋五間永樂三年主簿梁杲重建

濟農倉在南門內二十九都厫屋一百三十七間宣徳間設置收貯耗米

義役倉亦在南門總七厫屋三十間收貯役田義役等米用充官俸及支給買辦今廢

常熟縣總收倉在縣治西南二里基廣二百三十七畆厫屋六十三連共三百七十八間【收十六都起至四十二都糧米】又一在縣治西南二里基廣三百十七畆厫屋四十四連共二百六十四間【收一都起至五十都並在城四隅糧米】俱正統四年侍郎周忱攺建【學士劉定之常熟縣東南三倉記夫蘇爲郡土田膏沃賦入甲海內常熟在蘇諸邑中尢地上賦多觀邑所以名則丰稔蓋可歳必良由近海潮汐消長自溝港達隴畆無旱漧水溢之患然則治其田賦詎可忽乎舊時各鄕設倉散無統紀積於中正統間巡撫周文襄公忱縣設兩倉於東與南去郭甚邇且在水濵民便納賦官易典視獘漸減矣然築土爲墉積茨以苫其成弗難隳毀亦易巨魁裏胥嵗斂於民以補苴之因而侵漁尢妨貧弱自周之後屢易巡撫重臣𨿽惡是而未暇攺爲今天子嗣統初令南京刑部尙書劉公孜以都憲踵周昔任甘令尹澤自監察禦史廣西臺副來綰縣紱綱維舉張衲鑿契合其乃承劉符檄於是謀諸郡守邢公宥捐俸於己鳩材於義易兩倉朽腐以堅木良甓豁狹址以廣之聳卑宇而髙焉倉四方各有門門內各辟爲塲塲各有官吏治賦之署名有貯米厫八十間合兩倉八塲計之六百四十間始事於丁亥五月乙丑落成於八月甲午民以賦來者入門而攺觀瞻至塲而便委積防計明於署轉輸集於厫向者葺厲己之憂無所與焉助甘處畫是役者典史周從善也敍其事實走價京師者義士劉效也以效來求文者邑士周中書紹榮也夫今郡縣使民弗獲遂休養庶富多由於稅賦無善政而然然則斯倉之成可無記乎記之非特彰修者美亦以俾後爲政者思繼又使鄰封聞善者思效則於民豈小補哉成化四年嵗次戊子八月吉旦賜進士及第通議大夫工部右侍郎兼翰林學士永新劉定之撰】

濟農倉去縣治北里許洪武間建初名預備倉收貯撥兌余米及罸贖米宣徳七年侍郎周忱知府況鐘又卽宋順民倉趾建厫百間以貯平糴及勸借富民米二十餘萬石後漸增益復建厫四十間扁今名學士王直記後廢治八年都禦史朱瑄重建國子祭酒李傑記【國子祭酒李傑記曰國以民爲本民以食爲天故孔子論爲政而先於足食孟子論王道而先於養民是誠有民社之責者所當先務而不可緩者也何者歳之丰歉無恆所恃者吾之儲蓄有恆古者三年耕必有一年之養九年耕必有三年之食而縣都之委積則有遺人掌之以待凶荒此所以𨿽遇水旱而民無菜色也今府州縣濟農倉蓋深得古人之遺意然其興廢則存乎有司之良否焉爾常熟縣濟農倉舊在城之東北隅爲楹百有四十乃宣徳間巡撫工部侍郎周文襄公所創建者也方是時積餘糧至二十萬石毎歳以春夏之交散之先下戶次中戶秋成之後止如數輸官自是民免假貸於富室以出加倍之息田資之以治賊由之不逋公私利賴後有司漫不加意倉漸傾圯至成化初年而遺址鞠爲艸莽有力者佃爲己業鄰近者侵爲私捨餘糧無所儲貯則寄於東南二倉一耗於侵欺再耗於浥腐而儲蓄蕩然矣先是巡撫都禦史佀公嘗命工繪湖州府濟農倉規制授邑令俾圖修復未幾公遷少司徒還京事未克就治乙卯巡撫都禦史四明朱公旬宣至縣詢及民隱首以是倉爲生民休戚所系命蘇郡節推麻城萬君分治常熟責以設法營建旣而有貳守之擢君荷朝廷異恩又感巡撫公知已盡力而爲之且知庫藏虛竭民力疲困廼籍逺年侵逋糧料收禁於獄者得三百餘名召人保領限者鬻產以償五日一輸銀於官至貯於縣庫出納則君自掌之凡瓦甓木石之價工匠夫役之直皆於是乎取給適郡主洛陽史侯以公務至縣相與謀度區畫務爲經久之計君往來督工不憚勤勩且擇義官數人分董之百需無缺眾力競勸不兩月而公廨五間倉捨六十間修已並建懼風雨之霍淩也四壁皆累之以塼慮潤濕之蒸薄也離地而布之以版君又以嗣是而後餘糧充羨不足以容方鳩工度材復圖增廣至百二十間他若周圍之垣墉左右之橋梁道路靡不修築完固官不知費民不告勞而續用當成人心胥悅於是縣之耆老糧長裏胥僉謂巡撫公卹民之深郡侯謀畫之審貳守綜理之密剏立之敏均不可無紀述以示永逺廼奉重慶太守致仕沈觀瀾之狀屬筆於予竊惟我朝洪武中縣設預備四倉以俟賑濟皇祖養民之至仁良法萬世所當遵守者也四倉廢而濟農之倉立實前賢所以奉宣上徳而惠此下民若之何又廢而不理乎況列聖軫念黎元一遇歉歳輒下賑卹之詔有司以儲蓄之乏也束手無防坐視民之流離困苦而莫之救食天祿治天民者固當如是耶是倉之成後之爲政者嗣而守之以時而修葺之則常熟之民庶乎永永有賴哉爲記之俾刻諸石】

吳江縣總收倉在北門外三里橋西基地百餘畆正統間侍郎周忱移東方等四倉並置初糧米俱用篾囤收貯成化十六年知縣馮衡始建厫屋四十六連共三百六十八間

濟農倉在北門內侍郎周忱建厫屋五連共七十二間後又建官防八間

義役倉亦在北門內永定橋西今廢

嘉定縣倉有四俱在縣治北門外一名萬積一名利益一名丰寧一名通津毎倉厫屋六連五十四間通二百一十六間各辟門道防事俱正統間侍郎周忱命知縣祖述攺建知縣蔣忠加葺

濟農倉在朝京門外又有新倉在朝京門內

廣儲倉在縣治西西隱寺前

太倉州倉在小西門內長洲橋南舊武寧庵地厫屋六連總六十一間先是爲太倉鎭海二衛官軍俸糧有司輸納本衛委官收支正統八年設倉官一員昆山縣委官按月收放治九年立州倉亦攺凡州境之糧盡儲於此設官如舊

軍儲倉在長春橋西南卽舊西倉總儲本府各縣起運糧米先隸嘉定縣委官放支官軍俸糧今屬本州

崇明縣廣贏大有倉在東沙舊皆篾囤貯糧成化七年知縣汪貴始於城隍祠側造倉四連毎連厫屋五間收貯四區糧米【重建廣贏大有倉記略崇明蘇郡之屬邑東南岸海宿重兵禦倭冦糧儲有司急務也徵以時斂以法而藏無其所可乎西沙二區已立倉矣東沙之四區則倍於西沙而倉不立闕典也及成化七年夏知縣事永丰汪公貴率僚屬相址得城隍祠之偏地凡廣若干畆作倉二十楹左右對峙髙亢堅壯繚以垣墻嚴以扄鐍防斛斗升率置如度兵戍之食於是乎取給扁其左曰廣贏右曰大有記之以示來者恆山雷中】

西沙倉厫屋十間收貯本沙二區糧米

永丰倉在縣北咸寧巷內初屬軍衛正綂二年攺屬本縣收糧支給官軍俸糧

濟農倉二一在縣治西南厫屋二十間一在西沙興教寺傍厫屋三間正統間侍郎周忱命知縣張潮建天賜鹽塲在崇明縣先爲宋韓侂冑之莊嘉定壬午移浙西江灣靑浦亭戶過此煎鹽近竈處有天賜港故名寶慶初撥隸淮東總領所元至元間攺屬兩淮運司後因韓莊蘆蕩坍圯益以梭兒等蕩十三處煮納官鹽公廨在後舊縣東南隅地淪於海今遷於鄕村十七圖在縣東南本塲隸兩浙運司亭戶九十四竈戶一百三十額丁三百五十六鹽倉三連共二十二間

附前代倉塲

吳兩倉春申君所造西倉名曰均輸東倉周一里八步後燒更始五年太守李君治東倉爲屬縣屋不成見越絕書

永昌北倉在子城西北六里五十步

西倉在子城西一百八十步疑卽府倉也右祥符圖經

南倉在子城西【新志又雲府城內有北倉橋南倉橋政和中朱勔拆北倉而南倉久廢但存倉巷】

北倉在閶門側皆前後臨流【盧氏云按續記毎歳輸稅於南和糴於北以元丰三年計之所糴無慮三十萬斛東南之計仰給於此農民亦賴官糴以平發價其利甚溥】府倉在飲馬橋西唐龍興寺故基

常平倉義倉續防要淳熙十三年提舉羅防言常平歸仁兩倉貯米當一路之半而倉屋傾斜乞於見樁管官錢內撥一萬貫起蓋從之【盧氏云景徳三年初立常平於兩浙慶曆初王琪請建義倉】

歸仁倉報功倉淳熙元年韓彥古剏專儲歳計已上並在府倉內

戶部百萬倉在閶門裏西倉開禧三年剏以府職曹官兼嘉定二年始命官專掌以都司提領憲司措置東倉嘉熙末剏

平糴倉在營橋東淳祐五年魏峻以壯城廢營攺剏【趙與訔書額提舉常平鄭霖記】

寶祐百萬倉在至徳廟後寶祐五年趙與請建【厫二百五十間浚河通舟直抵倉岸置官與東西兩倉同】

本府糴納倉在府治西景定五年趙與訔立有亭在其前

元常平倉在顧亭橋

西成泰和二倉卽宋舊百萬西倉也大徳三年省創始分爲二

大盈寶成二倉卽宋寶祐倉大徳三年省創分爲二大徳和丰二倉卽宋百萬東倉大徳四年分爲二香糯倉在西成倉後

義倉在東城下

盧志云大徳永丰廣濟大盈泰和五倉卽元舊倉也按今有更襲姑志舊名如此

昆山縣宋縣倉在縣東北百步常平倉在縣西南二百八十五步

常熟縣宋順民倉在縣治東臨漕渠治平二年向宗旦建紹興四年常平使者徐誼慶元三年承傳良四年孫應時各新之嘉熙元年王爚益地增創【郎淑常熟縣新建順民倉記治平二年河內向侯作新倉成常語予其始終曰吾至之初見太守永川陳侯席未暖陳侯曰常熟大縣也考其民板之數至四萬戶歳輸之粟至八萬石有倉污庳迫窄才容四分之一濱江之民逺者百里水浮陸走稛載而至倉或旣盈則累數夕而不得輸於州又病其逺此一不便職是歳常散蓄於浮屠之居廊廡皆滿蓋藏弗謹塗墍弗完得無有以誨盜哉此二不便蓋遲君之來也久矣君亟圖之君退而自惟倉廩之出入一皆仰給於東南玆又爲東南之劇歳入之粟它郡莫加厚焉吾邑𨿽不腆其敢後其所先務邪矧其又如此之甚宜陳侯有以告吾也及吾視事之日見吏民問其所疾苦尢爲不便者凡幾然而獻計者又皆不出吾陳侯之議也於是訪縣方北得隙地數十畆以營築焉始召民而諭其所以作之之意民旣病此久矣莫不奔走以聽命咸願治材於家請期日合眾材以成之旣而至期倉遂以成予謂二侯皆能以材名於世所至莫不著見風迹至於興利去害便民皆其所素畜沛然而有餘夫以沛然有餘之材相與協謀治其因民所欲之役其成也宜其不勞而功多其榜曰順民蓋得之矣若夫世之從政者利害較然居前畏謗忌讒諰諰然不肯一日出其力則有諉曰愛民斯不逺哉夫愛民莫如古人古之人有爲豈天作而地生斯亦出於民而已耳姑視利害之如何豈顧可爲而不爲乃曰愛民哉此大不然昔者子產嘗以其乘輿濟人於溱洧孟子謂之惠而不知爲政凢以此也向侯亦以予言爲然因刻之於石俾來者考焉時熙寧元年三月十一日將仕郎前守沂州臨沂縣縣令郎淑記】常平義倉在順民倉北廡

元際畱倉在縣治東北順民橋卽宋舊倉也

嘉定縣宋社倉在護國寺東端平二年建官倉在富廩坊端平元年建元際畱倉在州治內延祐五年任立建常平倉與捕盜司相直蘇州府太倉在太倉州城南張涇上洪武二十六年剏凡九十一厫共屋九百十九間收儲海運遼東北京等處糧至永樂十二年罷海運倉遂廢今攺剏爲太海倉

東軍儲倉在周涇橋東洪武十九年剏

崇明縣元永丰倉在儀門左常平倉在州治前捕盜司東

驛逓

驛逓之制見於諸司職掌甚詳蘇爲江南要路凡使傳公移水陸行者晝夜憧憧不絕此驛逓鋪捨之設皆當列焉

姑蘇驛舊名姑蘇館在胥門裏河西城下宋紹興十四年郡守王防建又作臺於城上以姑蘇名之臺下有百花洲洲東有射圃

本朝洪武元年知府何質移置盤門外初名姑蘇站提領一人掌之二年攺站爲驛提領爲丞【舊又有一所在府治西謂之裏館驛永樂間以交趾人爲丞專典裏驛正統初革去丞易館爲分司】成化九年知府邱霽重攺建於胥門外基半築於水廣袤數十丈背城面河气勢宏敞北有延賔館後有樓曰昭賜可以登眺丘自有記驛之右有皇華亭左有月洲亭相去百步爲使客憇息之所【丘霽記姑蘇驛有二一在府治西一在盤門外丞一人總領之郡當南北要衝授館致餼者無虛日而府西驛已久廢盤門者存亦就獘矣且去府治逺禮賔往來上下告勞霽假守是郡之明年思移置之請於巡撫大臣曰可請於巡按禦史曰可遂度地胥門外逓運所之南負城靣河地頗陿弗稱乃植木水中爲滉柱作石堤三靣凡四十六丈廣地得從八丈衡如隄而殺丈十六建屋六十楹皇華亭據其前後又重屋名昭賜之樓著所自也燕休登覽盡得山川之勝庶幾乎所謂中吳之偉觀也仍撤舊材更新運所門與驛並費不出民皆自規措役凡十閱月而告成於乎禮賔眡館三代之政也晉惟崇館子產與之陳無寄捨單子譏焉矧玆大邦烏可不備霽不敏承天子休命來綏玆土安敢妄自菲薄亦爲所得爲而已是役也其容已乎𨿽然成之亦不易也來者尙嗣葺焉】

逓運所在胥門外元作逓運站洪武五年攺今名成化九年丘守因建姑蘇驛始撤而新之與驛並列又設濟民藥館凡往來有疾者於此給藥

接官亭在閶門外普安橋西送迎使客之所亦洪武初何守建

松陵驛舊在吳江縣治南洪武元年移建儒學之左天順八年重建

平望驛在吳江縣南四十五里唐屬吳興郡爲水馬驛西至南潯五十餘里與烏程縣分界開元間蘇州耆民請於刺史吳從眾割太湖洞庭三鄕與吳興易焉又官河從平望驛北吳縣界元和間湖州刺史範傳正奉敕釐開又撥入蘇州吳縣洪武元年撥吳江縣

寧海驛先在太倉大西門外吳塘橋東洪武十七年設宣徳六年縣丞吳仲郢移置昆山縣半山橋西景泰間知縣吳昭重建治六年禦史吳一貫奏革今爲公館

府前總鋪【在本府西東至婁門利民鋪一十里西至胥門鋪三里南至盤門鋪五里北至齊門無量鋪一十里】

胥門急逓鋪【在閶門外新開河橋內官路上】

楓橋急逓鋪【在府西十里吳縣十一都官塘路】

射瀆急逓鋪【在府西北二十里長洲縣一都】

滸墅急逓鋪【在府西北三十里長洲縣二都】

張公急逓鋪【在府西北四十里長洲縣六都】

白鶴急逓鋪【在府西北五十里長洲縣五都北抵常州府無錫縣界】

盤門急逓鋪【在府南五里吳縣一都】

白蓮急逓鋪【在府南十五里長洲縣三十一都】

尹山急逓鋪【在府南二十五里長洲縣三十一都】

栁胥急逓鋪【在府南三十五里長洲縣三十一都】

觀瀾急逓鋪【在府南四十五里吳江縣南三里】

徹浦急逓鋪【在府南五十五里吳江縣南十三里】

廟涇急逓鋪【在府南六十五里吳江縣南二十三里】

裊腰急逓鋪【在府南七十五里吳江縣三十三里石塘廟涇北】

長老急逓鋪【在府南八十五里吳江縣南四十三里石塘裊腰橋北此分二路一路從裊腰鋪往南嘉興路一路從朱家鋪往湖州路】

黎涇急逓鋪【在府南九十三里吳江縣南五十三里平望黎涇橋北】

雙裏急逓鋪【在府南一百三里吳江縣南六十三里平望南雙橋北官塘路自觀瀾至雙裏七鋪洪武九年知縣王進建又南系嘉興府界】

朱家急逓鋪【系平望轉西往湖州路去黎涇鋪一十里吳江縣西南六十三里荻塘道成橋西湖州路】

道成急逓鋪【西去朱家鋪一十里吳江縣西南六十三里荻塘道成橋西】

眾安急逓鋪【西去道成鋪一十里吳江縣西南七十三里荻塘眾安橋西】

思範急逓鋪【西去眾安鋪一十里吳江縣西南八十三里荻塘思範橋西】

曹村急逓鋪【西去思範鋪一十里吳江縣西南九十三里荻塘曹村橋東又西系湖州府歸安縣界】

無量急逓鋪【在府北十里長洲縣五都常熟塘】

周涇急逓鋪【在府北二十里長洲縣十五都】

羅壩急逓鋪【在府北三十里長洲縣十四都】

船塲急逓鋪【在府北四十里長洲縣十三都】

吳塔急逓鋪【在府北五十五里常熟縣四十八都吳塔村】

潭塘急逓鋪【在府北七十里常熟縣南四十四都華蕩口云和塘】

常熟縣前急逓鋪【在府北九十里在常熟縣前】

利民急逓鋪【在婁門外去府東北十里長洲縣二十三都至和塘】

蘆涇急逓鋪【在府東北二十里長洲縣二十一都】

蕭涇急逓鋪【在府東北三十里長洲縣二十一都】

六市急逓鋪【在府東北四十里長洲縣十九都】

眞儀急逓鋪【在府東北五十里昆山縣朱塘鄕三保東村造彼字圩】

尢涇急逓鋪【在府東北六十里昆山縣積善鄕二保可字圩】

昆山縣前急逓鋪【在昆山縣前宣化坊去府東北七十里】

馬涇急逓鋪【在府東北八十里昆山縣東十里惠安鄕三十保宿字圩太倉路】奣子急逓鋪【在府東北九十里昆山縣東十里惠安鄕三十保民字圩】

勝安急逓鋪【在府東北一百里太倉州西十里惠安鄕女字圩此分二路一路太倉十里一路往南去嘉定路上張涇鋪一十里】

太倉州前急逓鋪【在府東北一百十里舊在太倉衛前屬昆山縣惠安鄕劍字圩今移在州前自眞義鋪太倉州前共七鋪洪武二年昆山縣知縣王瑾建】

諸涇急逓鋪【在府東北一百二十里太倉州東十里惠安鄕來字圩崇明路】

井亭急逓鋪【在府東北一百三十里太倉州東二十里湖川鄕余字圩崇明路】

皇華平匯二亭在飲馬橋東北岸

望亭驛去郡北五十里先名禦亭唐李襲爲守以梁庾肩吾詩攺稱【庾肩吾禦亭一回望風塵千里昏靑袍異春艸白馬卽吳門劍防梗伊洛兵馬亂轘轅輦道同關塞王城似太原休明鼎尙重秉禮國猶存殷牖爻𨿽頥堯城吏轉尊泣血悲東走橫戈念北奔方馮七廟略誓雪五陵寃人事今如此天道共誰論白樂天望亭驛酬別周判官何事出長洲連宵飲不休醒應難作別歡漸少於愁燈火穿村市笙歌上驛樓何言五十里已不屬蘇州許渾宿望亭驛寄蘇州同志候館人稀夜更長姑蘇城逺樹蒼蒼江湖水落髙樓迥河漢秋歸廣簟涼月轉碧梧移鵲影露低紅葉濕螢光西園詩侶應多思莫醉笙歌掩畫堂李從一南浦菇蒲覆白蘋東吳黎庶逐黃巾野棠自發空流水江燕初歸不見人逺樹依依如送客平田獨傷春那堪回首長洲苑烽火年年報戍塵】

九里亭見幽明錄宋吳縣賈升爲九里亭吏

元姑蘇驛卽守姑蘇館址增飾之左有通波亭右有公君亭大徳五年摧毀董章新之元統元年張防古岱搆亭於南扁曰春澤後至元二年慶通建館及橋扁曰來逺其北館曰瞻儀亭曰凝香南館曰賔賢【方回姑蘇驛記略紹興初有舊姑蘇館在盤門內河西城下今攺爲驛嘉議大夫平江路總管眞定董侯新之夫蘇爲孔道陸騎水舫供給良進大徳五年七月朔風爲患太湖之水幾入葑門市井荒涼傳捨蕭索如是三閱月而董侯至首新郡治次新姑蘇驛曰館曰驛曰站名三而義一新三站而其地一馬站曰光逺傍爲思政亭水站曰賔賢傍爲通波亭以至逓運站鞍韂舳艫僕從烝徒之湏無一不飭帷幬瓶盎坐臥飲食土器無一不具又開驛馬大路平廣十餘里出城與盤門外橋相接大書姑蘇驛三字扁之而他題顏皆侯老筆侯至郡未幾男女異路貞信有別獄訟鮮少道不拾遺城社屏迹巷無鄭聲酤糴烹庖物饒價平究其所以然則知侯公退之暇不入內閾淸坐歌毎過夜分作善教二十四條父老刻梓大抵以觀課農桑惇厚風俗爲急務所以新己之心者旣至於新民之心何有若姑蘇驛之新宜大書宜特書侯名章字文卿學者稱爲小庵先生嘗守當塗年六十有五愽學尢精於春秋云】

姑蘇馬站在館驛北

姑蘇水站在胥門外

逓運站在胥門外

接官亭在閶門外

急逓鋪總鋪在府治前平橋側

宋觀風館在昆山縣西南三百步李稠建嘉泰間攺名全吳驛後廢地縣學近民館在縣東淳祐庚戌項公澤建新江驛亦在縣境

南北驛在吳江縣北堂宇百餘間極宏麗紹興十八年詔建專爲國信使頓宿又有吳江驛平望驛則今仍之者也【張祐吳江驛山色逺防空蒼茫澤國東海明先見日江白迥聞風鳥道髙原去人煙小徑通那知舊遺逸不在五湖中方幹便向中流出太陽嫌疑大岸逼浮桑門前白道通天闕浪裏靑山占防鄕防勢落斜依浦漵鐘聲斷續在蒼茫古今悉不知天意偏把雲霞媚一方張祐平望驛一派吳興水西來此驛分路遙經防日身去是孤雲雨气朝忙蟻雷聲夜聚蚊何堪秋艸色到處重離羣李逞平望驛懷李從實周鉷二故人蘆葉風多驛堠長昔年防手上河梁靑雲才子鴛鴻秀白石山人芝術香華驥欲陪先道路大川斯濟戢舟航少微星動桂枝發重正孤防過水鄕元薩都拉左帶吳松右五湖人家笑我隔菇蒲風濤不動魚龍國煙雨翻成水墨圖越客臥吹船上笛吳姬多倚水邊壚鑑湖道士如招隱一曲它年得賜無】

通越亭在南門皇華亭在北門期月亭郵亭在城隍廟前

登津館在嘉定合浦門護國寺西景定三年常懋建其館在朝京門內東端平元年鄭士頴建淳祐九年林應炎修攺扁練溪驛

元海道接官亭在太倉州天妃宮門左

姑蘇志卷二十六﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷二十七

明王鏊撰

壇廟上

吳中祠廟列祀典者祝文並從內降歳二祀或一祀惟其功徳之宜而郡人所私祀亦或有義故悉列之若郡縣常祀已具洪武禮制此特著其建置歳月耳

本府社稷壇宋置子城西南四里元移置盤門外洪武初攺建於長洲縣閶門外石牌巷尋遷吳縣義慈巷初附郭二縣在宋亦有社稷壇今皆統祭於府【宋孫應時長洲縣社壇記古之制祀以社次郊郊尊而社親尊故天子專之親故達於庶人非土不國非谷不食故有社斯有稷勾龍於土棄於谷厥有大造開濟萬世故以爲配春秋祈報之外救災出火師田行役獻功戮罪君民上下日相與聽命於社禮樂刑政於是焉出故曰明乎其義治國其如指諸掌乎世衰王制壞古義隱妖妄百出而祠廟蝟興防天蠧民幻爲滛威日盛月滋上之人不以禁又縱臾之天下郡縣𨿽通祀社稷世守不廢以爲三代之舊章然獨其制度之形似儀物之文具而已有司者一歳再祀民不與觀也民於社日或各從其俚俗鼓舞迎享醉飽相樂不知其何人且何禮也水旱禳祈奔走如織於社稷闕如也嗚呼知古者得無嘆息於斯乎今令甲守令下車必視社稷飭壇墠而遵用或寡且諉曰小祀祀亦不親其事至若倚郭之縣自爲社於闤闠偪仄之間往往滅裂最甚長洲縣之社在吳郡城內當縣治西南四十九步荒毀有年慶元四年九月知縣事天臺黃侯宜一治新之壇宇中度門垣靚深塗巷觸辟身率僚吏時祀必謹黃侯儒者爲縣如古循吏多善政可誦此其細事若不待書𨿽然愛禮者存羊因今之制存古之意君子重之縣實小侯承天子之命司社與民固未有忽略社稷而能父母其民者也然則凡黃侯之善政乃自社稷壇始予是以記之因詔來者知所繼焉六年八月記】

風雲雷雨境內山川神壇在吳縣一都盤門外宋在吳縣西南四里元徙葑門外洪武間再移於此

郡厲壇在長洲縣九都虎丘山前

鄕厲壇【長洲縣在城附郭鄕都共七百一十所吳縣在城附郭鄕都共五百一十所】

城隍廟在武狀元坊內相傳爲周瑜故宅卽雍熙寺基也洪武三年建

旗纛廟在蘇州衛治內毎歳霜降日本衛官致祭

已上系通祀

至徳廟祀吳太伯在吳縣閶門內漢永興二年太守麋豹建於閶門外【或云韓整守吳所剏】宋元嘉中劉損爲郡修葺後梁乾化間吳越錢氏始徙置於此宋元祐六年黃履奏攺今額元符間制封至徳侯崇寧初進封王乾道初知府沈度重修又作至徳橋洪武中攺封吳太伯之神春秋祀之祝文曰三讓至徳民無可稱周基八百由斯而成【宋曾防乾道重修記在禮祭法聖王之制祭祀其法五其人之應法者十有四皆古大聖賢有大功烈於民者非此族也不在祀典夫以大聖賢有大功烈而祀之固宜然祀有祈焉其施於民又厚厚施不報神其不吐之乎報之之道不獨牲牢酒醴而已千里之邦必有祠所社稷則有壇先哲則有廟後世於廟尢極其尊嚴崇像設儼侍衛見之者凜如也水潦必祈旱暵必祈皆長吏之常事應而有報亦事之常儻入其門陟其堂神所馮依曾不足以障風雨區區樽罍簠簋何施之厚而報之薄歟吳門巨藩神祠之載祀典者十數而泰伯廟爲雄甚東漢永興二年郡守麋豹肇建於閶門外吳越武肅王錢氏始內徙之國朝元祐間太守黃履歷考前政若梅詢若範仲淹若孫覺輩數公滛潦有祈靡不響答列其事於朝有詔號至徳廟崇寧元祀守臣吳伯舉請防上爵有詔封至徳侯建炎擾攘鞠爲灰燼厥後艸創殆無以揭防妥靈今天子拔沈公爲尙書郎以直祕閣尹是府至則訪及民利病以次罷行之其爲政寛嚴詳簡允蹈厥中治人事神罔不祗肅隆興二歳天作淫雨害於穡事民不奠居乾道攺元春三月公飭躬齋祓走祠下而祈焉神顧饗之是歳麥以有秋府從事請具牢醴以謝公曰不敢廢也然曷足以報萬分之一於是邦人合辭而進曰侯之施甚厚而廟貌不治之日久人懼神或怨恫祥慶弗下願悉力而攺造之公曰是吾心也防曰恊辰得夏五月庚戌吉乃致昭告乃鳩良工斥少府之餘合私槖之助瓌材堅甓櫛比墉崇宏舊址直髙棟抗修梁藩垣階所盡革而一新之觀繪之容若欣欣然有喜色民無老稚相扶防以觀厥成皆以手加額曰美哉輪焉誠足以塞民望而報神施矣風霽雨休禾則大熟秋九月甲子落成防就養府下目視祈應爲不誣公屬防紀其實旣牢辭弗獲其若虛公之辱是終無以揚休事而告後人也於是乎書左通議大夫充敷文閣待制致仕曾幾記潘凱淳祐重修記淳祐壬子春凱奉聖天子命來司臬於吳詰暴審刑罔敢怠弛旣又懼民之不見徳也領事三閱月載以禮欵泰伯祠顧瞻徘徊屋老苔荒喟然嘆曰至徳者百世祀吏奉弗防何以存古已而趨兩廡下土妖木魅詭形罔象簉以滛厲污以佞慝編氓茍福禍膜拜乞靈滋磨劍好勇之習仍斷髮文身之訛端委雍容之气象孰識之俗不美利不溥良有以夫退惕然弗寧亟戒其屬曰崇明祀禮也黜非鬼義也某日度材某日鳩工某日撤祠之非者乃攻乃葺乃像仲雍季札侑泰伯祀越月告成率僚吏三獻焉烏乎世澆俗衰馬蠶貓虎之靈往往嚴事之猥姦回屍而祀者肩相摩也豈復知禮樂鬼神之奧哉泰伯之血此祠尙矣特以盛徳至善民弗能忘堂皇之修不修龐雜之屏不屏於至徳乎何損乃若辧禮息刑宣尙徳化正人心而興民風者吏獨不任責乎昔唐狄公持節江南毀滛祠千七百所畱夏禹泰伯季札伍員四祠凱視狄公無能爲役而是廟適在典領抑邪扶正不得辭廟舊在閶門外錢氏徙今址故有祊田一十八畆今益五十九畆有奇歳入粟五十有五石飯浮屠以守儲其贏爲修祠備俾勿壞並敍其系自古公至友爲世三十三刻之石諗來者攷焉其年日南至承議郎直寶章閣兩浙西路提防刑獄公事潘凱記皮日休詩一廟爭祠兩讓君幾千年後轉淸芬當時盡解稱髙義誰敢教他艸莽臣陸蒙故國城荒徳未荒年年椒奠濕中堂邇來父子爭天下不信人間有讓王張詠至徳本無名宣尼以此評能將天下讓知有聖人生南國奔方逺西山道始亨英靈豈不在千古大江橫】

吳相伍大夫廟在吳縣盤門內舊在縣西南三十二里胥山上卽子胥死處俗云胥王廟宋元嘉三年吳令謝詢始徙廟入城宋建中靖國間太守吳伯舉重修元大徳三年嘗著靈異特增爲忠孝感惠顯聖王至正間亷訪僉事李仲善別立廟於胥門上【鄭元祐記】後仍立今廟成化十五年廟燬禦史劉魁重建毎春秋祀之祝文曰孝以雪讎忠以報國白馬素車威靈赫奕【梁簡文帝立國資孝本循忠全令名舟裏多奇計蘆中復吐誠偃月交吳艦魚麗入楚兵九功推妙算千載籍餘聲洪濤猶鼓怒靈廟尙淒淸行潦承椒莫宮懸雜鳳笙無勞晉後璧詎用楚臣纓密樹臨寒水疏扉望逺城寒野霧入衣帳積苔生惟有三春鳥斂翅時逢迎張詠胥也應無憾至哉忠孝門生能酬楚怨死足報吳恩直气海濤在片心江月存悠悠當日者千載祗慙魂髙啟弔子胥辭覧勾吳之故墟兮灌莽郁其蘢蓯館娃廢而爲沼兮巋伍胥之遺宮奚千祀而弗毀兮繄若人之死忠昔窮逋而渡江兮奮孤迹於覊旅旣入郢而雪恥兮又棲越而攘侮使彼吳之彊大兮非夫子而孰爲何夫差之自喜兮遽忽戒而荒娭陳昌言之悃欵兮寔不忍視國之阽危眾以子爲叵信兮肆讒辭之詆欺夫豈不能全身逺適以自庇兮顧先王之舊徳卒待隕而何言兮恨終不能寤君之嬖惑載鴟夷兮浮游防惸惸兮在中流江神爲子兮哀憤皷洪濤於髙秋嗟君子之出輔兮孰不願爲伊臯使言從而志行兮致雍熙之陶陶何齟齬而多患兮惟重華之不可以屢遭鄂侯諍而就醢兮龍逢諌而見屠蓋自古而有之兮匪夫子獨罹乎此事身𨿽歿而義安兮又捨是將焉索彼循黙而茍容兮寧獲免乎此厄想子猶念夫故都兮或乘雲而來歸顧荊棘之多露兮應攬涕而歔欷余亦何爲而感慨兮懼直道之墜也陳詞而表烈兮亦邦人之志也沈周詩忠臣有廟千秋祀伯業無蹤一餉煙入幕靈風猶颯颯侵階細艸自芊芊存亡好在鴟夷內慚愧當於幎冒前倚壁題詩重惆悵寒鴉飛散夕陽天○城頭伍相祠堂好眼見香鑪生紫煙吳沼已成花寂寂楚陵何在樹芊芊一時遺事千年後此日淸談鬥酒前落魄布袍冠蓋末悲歌亦得倚秋天】

靈濟廟祀白龍神在長洲縣陽山澄照寺初廟在山顚太平興國中移建於山南曹巷熙寧九年又遷於此建炎間主僧覺明重修紹興二十九年賜今額乾道四年奏封龍母爲顯應夫人今載祀典春秋祀之祝文曰托育著靈變化不測興雲致雨普濟萬物

漢防稽太守廟在吳縣木瀆北穹窿山南祀漢朱買臣也世傳買臣負薪往來木瀆嘗藏書於此故傳此爲藏書廟今肖像衣冠猶存漢制【王汝玉記】

漢韓將軍廟在城中官瀆橋南按漢書橫海將軍韓說與朱買臣同受詔在吳中治樓船破東越有功卽其人也

漢任使君祠祀唐刺史任昭慶也在天慶觀卽今之妙觀唐名開元宮宮爲任所置故道流祀之慶曆中觀燬其像猶存【嘗考漢任延爲防稽都尉聘髙尙勉孝行周窮急多有善政而民祀之此或是延祠而誤云爾】

晉顧元公廟祀驃騎將軍顧榮也在長洲縣黃天蕩東以其墓在此故其地稱爲顧墓元知縣周舜臣重建【元周伯琦顧元公祠堂碑吳城之東六里有丘焉曰晉散騎常侍顧元公之墓至是千有五十四年矣吳人謂之顧榮墓又以地形如鳳名鳳凰嶺墓前故有祠歷嵗滋多蚩氓雜祀他鬼防而弗防過者病之毘陵謝應芳氏避地其側睹玆污黷惕焉不寧請於長洲令眞定周君舜臣修祀而釐正之復徴工攺剏祠宇新構設具器用秩然完飭祠前故有二墩植以梧桐名雙梧墩以張華嘗稱公爲鳳鳴朝陽也他日應芳介江東薛毅夫熊進徳謂余文於麗牲之碑史稱公機鑑絕人器識超朗有文武長材始與陸機兄弟入洛號三俊方歷朝署自效值宗室相殘宮輿播遷乃沈酣晦迹﨑嶇而南屬陳敏阻兵竊防溧陽姻族盤固𨿽俯首受署佯順風防而潛誘同心昭諭大義卒延司馬氏不絕之緒其功不可少也王導表爲江南之望有以哉或謂公與賀循齊名陳敏之亂循以老疾不起疑與公異轍嗚呼守道者以全身爲潔徇義者以致身爲忠未可重輕之也永嘉之際運祚屯厄其姦詭險鷙擅權流毒者後世唾斥不啻鬼蜮若公之忠義而功在天下世所追慕睠睠不已豈可以人力致哉記曰以勞定國則祀之顧公是己作迎送神詩俾吳民歌以享焉其辭曰羣嶽之望兮岱宗南土之望兮顧公岱之雲雨兮歳以丰公之忠義兮功無窮邑有賢宰兮新其宮率吳民兮潔齋以恭千載一日兮人心同樵蘇逺路兮馬鬛爲封公不死兮精誠上通永望於吳兮配彼穹窿鳳凰翽翽兮棲彼雙桐吳人追慕兮嘉慶是防教我以忠兮繄疇之功至正二十五年仲冬朔旦髙啟詩軍司有國秀機神夙超朗弱冠遊京洛已防南金賞崎嶇諸王幕沈湎務遵養中罹廣陵艱計服匪誠枉風雲一揮扇義旅臻同響事成恥言勲飄然理歸鞅晉社始東遷羣賢悉收奬道謁眞感防矯翼丹霄上徳聞一代稱迹泯千齡往時屯乏良佐英謨益堪想墳祠托荒郊蕭條並榛莽蕘童侵雨隧淫巫闖塵幌大夫過停轅式瞻爲含愴衣冠復故貌筵幾陳新享寡劣沗鄕人因歌表遐仰】

東山廟在虎邱山門內東麓祀晉司徒王珣珣與弟司空瑉捨別業爲寺故寺中立祠祀之又立西山廟於西以祀瑉珣廟又稱短簿祠今居民皆祀爲土神【髙啟詩下馬空林問廟扉衣冠寂寞掩塵幃不能復使桓公怒莫怪年來祭客稀】

晉陸內史祠在長洲縣相城益地鄕祀晉大將軍右司馬陸云士龍也云爲郡人因督糧過吳婁地見歳侵以所督糧盡賑饑民後遇難民感其惠以衣冠葬此立祠祀之成化中里人沈貞吉重建

宋羊太守廟在子城前烏鵲橋南劉宋時羊保守吳亷素寡欲去後民思之故爲立祠

唐甫裏先王祠祀唐處士陸魯望也在長洲縣東五十里甫裏白蓮寺卽其故宅或云卒後就葬其旁廟食於此嘉定十七年錢塘龔時俌別建祠於左元至正間縣尹馬玉麟重建【齊東埜語云白蓮寺魯望祠堂其像設皆當時物咸淳中有盛氏子醉僕其像於水滿腹皆平生詩文槁也知府傀普置盛罪更爲塑像其腹槁不復得矣宋胡宿甫裏先生碑銘君子之無所失道與世而污隆聖人之不滯於物因時而遷徙達則奮庸而兼濟否則懷黙而獨善堯舜許由昔賢標一揆之論禹稷顏子先民有同道之說繼世而作易地則然自風流之聿頽固先靈之不屬中古以降作者寔繁舊史所存孤風可見咸能自潔身累脫去世紛耕巖石以相髙蹈山林而不返語其玉立之節姑得而云體彼道勝之韻蓋亦無幾若乃揖紛亂而髙謝標耿介而長往漁釣一壑寄傲無何之鄕皷吹六經圖芳不朽之事非夫髙雅淑靈粹溫簡正疇可以議夫是矣先生陸氏諱防字魯望笠澤之幽居者也吐崇嶽之符倬生民之俊溫其如玉而不加雕琢淵乎似道而無所澄撓神茂初學聲冠當世屬土行摽季天宇驛騷爼豆委而不收干戈尋而未已先生嘆深鳯鳥志劇鴻防刻密函谷之闗皷枻滄浪之水棄去驕君之餌謝絕畏友之方於是上會稽探禹穴由臨安僊室歸長洲茂苑之下樂松江甫裏之勝乃嘆曰時無明主安能宗予施於有政是亦爲政退而賦考槃之詩且有終焉之計薙艸開徑爲臨江之居剪地作堂仿在鄒之宅南直岍峯之色西帶重湖之光孤云無心白鳥可狎道素自處物累不嬰好事之流或載酒而相訪雅逰之子時欵關而請見戶外之屨常滿席間之丈屢啟稻田一防歳供薪水之費魚陂數頃日充庖膾之事至若金樞之月靜夜赤城之霞啟旦花瀬不逺�風甚快先生則必飾軥牛之乘戒白鶴之舫招來僧社之舊申命朋簮之盍泛覽節物從容談燕筆牀硯格靜置於左右琴歌酒賦相繼以晝夜擊銅鉢而賦詩指石鼎而聨句淸溪之曲亦復何窮白雪之倡其和益寡飄然聲利之表自適仁智之樂眞所謂風塵之外物天地之逸民者也加以癖好聚書本皆有副得以傳冩則烏欄不計其費躬加校正則雞距未嘗去手亡一簮而不戚以百城而自喜𨿽張華海內之祕班超禁中之副無以過也由是富擁多文優入聖域防六經之妙論泛九家之淸流摘發異聞多黃香之不見沈研精義皆郭璞之未詳此又稽古之宗師慱物之淵藪也若夫言不詭聖志在拂世英辭辟楊朱之塵髙論攻墨翟之守潤色夫子之際煥乎有章潛心大業之中卓然不斯又三代之遺英萬世之先覺也自頃元和而下風什陵喪多哇之響甚喧大雅之作幾墜先生收五際之長波駕四始之髙蹈綜制萬變入道奧而惟深刻雕眾形等天機之不滓微言之緒旣墜正始之音復聞時皮公日休以髙文大筆爲世元儒先生幅巾過從一面如舊相與文酒之間坐忘形骸之外凡所賡唱溢於幾篋莫不研幾深以繹志叩虛寂以成韻天才艶發縟體交變褭蹄之性百錬而不耗大韻之音九變而彌雅居然嗣響蔚於中興其命世傑出之雄乎昔子山覯閔辭多主於悲哀韓非遭亂書頗露於孤憤屈平怨刺托方物以寄懷虞卿窮愁慨詩書而見志何自待之未厚將不遇之所興切況淵髙曾未髣髴密而不雨嗟乎西郊之云瑞非其時異哉東魯之獸至於靑編紀素尙之節鏤板昭炳蔚之文𨿽與日月爭光金石共盡可也宿仰企風徽積有年籥經塗所出舊址有焉歸然靈光鞠爲茂艸憝交照之不接悼園秀之無聞亦猶歷髙唐者想綿駒之謳過夷門者感侯生之事蹈揚盛徳其庶幾乎銘曰仰以觀文少微之位含徳葆光淪精毓粹猗歟先生鐘厥靈气郁哉懿文倬然上智五代尋戈三靈塞霧鶴在衛軒豺盈漢路衰鳯成歌鴻曷慕長洲苑下松陵水邊內樂名教中有聖賢擁書萬卷掞藻千篇江山豈助造化無權名理之言有補於世淸尙之風未墜於地壤樹俄空壠書不至淸暉邈幽靈潛翳鞠艸寔繁柅車增欷講樹已雕琴臺久墜茫茫太素英魄兮何歸杳杳終古香名兮獨飛】

廣陵王祠祀吳越中吳軍節度使錢元璙威顯公祠祀元璙子節度使文舉二祠俱在薦福山北隖壽聖院卽其葬處也

宋翰林王公祠祀宋王禹偁也公嘗爲長洲宰天禧四年子嘉言復宰長洲作堂祀之後又建眞堂於虎丘藏小畜集其中知州康孝基撰碑景祐間範仲淹守郡常爲之贊後其子純禮易之而去淳煕九年知縣曾栗復繪公象而祀之黃由題記仍刻歐蘇黃三公詩贊於石慶元間令黃宜又作堂於縣治東偏名企賢堂由復記之互見官宇【範仲淹贊昔王文正公曾居相位二十年未甞見愛惡之迹天下謂之大雅冦萊公凖左右天子安中外保社稷天下謂之大忠樞密馬公知節有犯無隱天下謂之大直此三君子一代偉人也公與三君子深相交許情如金石則公之道可知矣宋黃由記孟子之言大文夫曰富貴不能滛貧賤不能移威武不能屈蓋古之所謂大丈夫者必有髙天下之識容天下之量蓋天下之气不得志則獨善其身得志則未嘗不欲行其道乘田委吏不敢辭卑而盡吾職之當然及乎立人之本朝則謀王斷國以身徇義死生禍福不足以動其心此豈尋常者所能爲也後世徒見古人功名鼎盛以爲是出於偶然不知胸中涵養蚤正素定非一朝夕而紀旂常汗簡靑特其麄也內翰王公元之自爲布衣已慨然有經綸天下之志洎遭明時事聖君正色立朝凜凜乎不可犯文忠蘇公至追配以漢曹六君子平生大節載在信史夫人能言之若夫服勤小官孜孜民事言誼卓然有大過人者國史逸其傳或不得而紀也公以雍熙攺元宰吳之長洲首論酒之獘懼遺斯民之害以至激風俗而厚教化抑兼並而哀流亡形諸壁記而垂詔後來者大帥皆有深防非涵養之厚不以職守大小貳其心者能若是乎公沒二百年邦人𨿽知公之有徳於民莫有發其防者今緫卿贑川曾侯防徳寛來宰是邑始求公像繪之而並鑱歐陽蘇黃三公詩贊於石嘗屬余敍其大槪矣蓋曾侯之去十有七年天臺黃君宜寔來拜公遺像而且嘆祠事之禮猶闕乃辟縣治東偏建堂而奠焉而求文以爲記竊謂公之雄文直道暴白天下豈待余之文而後信況獲附名於三公詩贊之尾尙復何言昔王文公介甫宰鄞有聲利興害除民甚便之其後坐廟堂臨大政乃用其所以治鄞者而治天下惜其學術喜同惡異故爲相聲名減於邑公則不然自令滿召試再陟諌坡三登掖垣而晚入翰苑危言讜論裁抑冗費禁戢遊惰緩刑薄賦修徳厚本終始爲上言之而愛民之意出於一轍咸平以來卒爲名臣然則繇百里之政充而至於致君澤民果有異乎哉長洲爲今壯縣令宰名徳前後相望其間因是有聞而登宰輔者豈公風流在人於今未泯邪黃君舊同學校知其人不茍爲政三年去之日如始至燕居之所未嘗葺而獨於此焉惓惓可謂知所本矣】

忠烈廟在天平山白雲寺宋文正範公先祠也公之先自徐國公而下三世葬此山宣和五年慶帥宇文虛中始奏賜今額本在邠慶緒州南渡後陜隴隔絕攺奉於此毎歳上已有司致祭今祭於城中書院此廟則子孫享焉正統間重修【元牟巘記公自睦移守鄕郡再省三世松楸不但漢人過家上冡之榮而已嘗卽白雲庵奉香火洎登政府得追封三世置墳寺始攺庵爲白雲寺祀徐國公唐國公周國公先是元昊據靈武納旌節僭位號威脇諸羗肆爲邊患朝議舉兵攻討公守邠慶諸郡有功諸郡與屬羗皆立生祠繪像以事其終也屬羗酋數百舉哀僧捨哭之如父三日乃去宣和間慶帥宇文虛中以郡人思公不忘祠事甚謹奏賜額忠烈廟他有舊額皆易新榜紹興失秦隴慶陽廟貌邈在他方始攺奉於天平山毎歳上已三司率僚屬郡愽士率前序偕來致祭廟久頽毀至元乙酉主祭邦瑞提管士貴共議重建取義學余米歸之義莊爲土木費司計邦翰宗遜等佐之其年四月旣望新廟成丙戌二月旣望率族奉安前設文正公像內設三國公神儀廟凡十楹黝堊丹漆備極壯麗供具皆完好大徳甲辰行省聞於朝禁治煩擾崇奉尢嚴於是士賢以書抵巘俾記厥成譾焉末學固辭弗獲惟昔文正公在朝聞延州危急自請代張存直欲委身不測之地人以爲難巘竊謂未若公上百官圖詆宰相爲張禹𨿽觸盛怒坐以越職曾不少沮爲尢難蓋不顧其一身之利害禍福故能內肅朝綱外亢方面諡曰文正廟號忠烈如是之偉也是宜作銘詩刻石列廡下其辭曰南陽諸葛蜀漢再造志決身殱民哭陌道乃廟沔陽成都防子號曰忠武西人悲喜相傳尙記馘雙誅郃於惟文正異世同轍𨿽老益壯𨿽死不忘精忠盛烈夏日秋霜昔討靈武皇威逺加聲勢震焯摧其角牙忠烈有廟參錯西土公像在堂莫予敢侮天平之山白雲之泉公歸自西廟貌宛然誰寔新之偉矣柱石上公之服揚休山立內祀先公爰備廟制維坦啟宇光榮三世式濟世美忠宣弟昆粵至斯今代有賢孫乃厚義廩乃廣義學同志合慮新廟攸作潔我牲醪率我宗黨揭防妥靈黙通肸蠁公在帝旁玉虯旣駕神遊逶迆馭風來下佑我後人俾熾而昌廟祀是保千載奉嘗鄭元祐詩西望層巒艸木靑魏公祠下拜儀形經綸有防回天地憂樂無時忘國廷異代蒸嘗遵典禮故山香火下神靈浮雲變滅知何在閒聽楸風語塔鈴倪瓚魏公祠宇靑山麓崖石巃嵸森古木山下居人幾世孫泉道綿分譜族太湖之水去悠悠異代蒸嘗春復秋吁嗟濟世安邊計今日誰先天下憂髙啟開閣陳言對禦筵共言天子得時賢才陪上國趨廷內撫豪羗出塞邊松栢自依先壠廟稻禾猶滿義莊田古來直道終難合何必深嗟慶曆年】

濓溪祠在萬壽寺西濓溪坊內祀宋周元公茂叔初茂叔孫興裔以和州觀察使駐札平江奏立祠於吳縣胥臺鄕後其裔孫文英南老屢復而卒廢正統元年幾世孫淵等始遷於家【泰和王直記】

孫學士祠在萬壽寺天聖中直史館臨江孫冕守郡有善政吏民敬畏立祠祀之

章莊敏公祠在報恩寺東卽章太師家廟公名楶涇原禦夏冦有功徽宗賜廟於懷徳軍額曰忠烈嘉定末其孫請立於此後爲天妃廟

和靖先生祠祀尹肅公焞也在虎丘西庵焞紹興中嘗讀書於此扁所居曰三畏齋嘉定七年知府陳芾始繪象祠之九年郡人孟猷等又遷於上方通幽軒之南提舉吳格割公田四十畆爲修葺之費今廢攺祀於學宮【宋黃幹新建尹先生祠記和靖尹先生寓居平江府虎丘西庵榜曰三畏齋去之七十有五年郡守直祕閣陳君芾通守太學愽士丁君焴始度庵空地爲屋繪先生像祠焉尊前賢厲後學也先生諱焞洛陽人年二十師程子舉闈防士議誅元祐黨人不答遂棄舉子業靖康初以布衣召不至詔褒爲和靖處士洛陽防家殱焉先生死復蘇竄長安山谷中逆豫以禮聘溺水逃去展轉蜀道累年紹興初以崇政殿說書召凡二十辭八年冬始入見除祕書郎明年遷太常少卿權禮部侍郎毎遷輒辭其冬除徽猷閣待制提舉萬壽觀辭不已遂奉外祠卽虎丘以居年已七十矣後二年竟沒於防稽之寓捨先生所寓於世如此蓋嘗考先生之所學篤於踐行不爲虛語未嘗求人之知人亦莫能窺其所蘊今其可見者經帷進講門人記錄耳惟卽其所寓於世者觀其所處然後知先生之於道卓乎不可及矣至於歷險難之極而不變處貴顯之驟而不動抱仁戴義終其身而不悔非盛徳能若是乎程子之門從遊之士皆宏愽俊偉極天下之選而於先生亟稱之其察之審矣里巷小人顚冥於利害之塗不足道學士大夫則知義理矣臨利害毫髮卽棄其所守聞先生之風得無少愧歟二君爲是祠亦名教所系故述其躬行之大節以示學者庶幾驗之於身而有得云嘉定七年六月旣望記黃士毅重遷祠堂記平江府虎丘西庵和靖尹公先生祠者嘉定甲戌今軍器少監丁公焴通守吾邦之所創也初在山之西北隅後二年貳卿孟公猷聞有殯在西階之上甚懼非所以祓不祥而致蠲祀之誠者告於刑獄使者柴公中行乃屬長洲丞趙君崇偘卽上方通幽之軒南辟地而遷焉蓋先生寓居之所也知府事沈公皞悉資其役爲堂三間西向羣山前列環隴近護老木修竹交閟左右髙明靚深稱祀如昔甫成而柴公以召去王公涔繼之復摹先生晚歳片紙手書聖賢格言五千餘字刋置兩序常平使者吳公格割公田四十六畆俾住庵者爲增葺費孟公以始創遷盍有以示來者命士毅書之士毅昔登朱子之門獲聞先生之學嚴於持守之本用力之眞體驗之熟復發主一無適之防至講說而不踐行則爲虛語問答而少差失則至誤人與夫未至於磨不燐涅不淄則不可如聖人之見南子之皆務簡實而戒謹恐懼之意隱然於其間未嘗不三復警省今玆祠事仰止遺像如親炙之必求先生之學而學焉是乃興起之方豈曰小補之哉旣次其略輒附所聞如此然自先生來居積七十有五年未有表其事而出之者而二三年間其役再舉始克就緒則感夫事之難成而俾終弗壊焉以興起於無窮者又有待於後之君子也先生居之歳月出處之大致已詳於黃侯幹之前記是役也始於四月甲午而訖於六月庚戌實丙子歳云】

知州事少師閬州陳公省華大卿葉公參祕閣嵊縣姚公憲三祠並在虎丘雲巖寺乾道五年郡人立教授陳伯震記今廢

參政張公巖祠在瑞光寺初光福民張氏聚其族人抄掠侵暴三十餘年莫能禁止巖與知吳縣華延年捕寘於法郡人圖其像祀於寺中並祀延年表曰賢守令祠郡士許知新記

尙書吳公淵侍郎吳公潛學士趙公與三祠在承天寺三公皆嘗爲吳郡郡人祀之吳祠嘉熙二年立黃簡記趙祠寶祐四年立袁萬頃記今並廢

楊和王廟祀宋將楊沂中在城習義鄕孝亷裏沂中有別館居此後人因祀之

知軍事轉運使趙公希懌祠在穹窿山南因其墓而祀

之

已上先賢

包山廟在洞庭西山唐咸通間郡從事皮日休禱雨有應與陸防皆有詩今飛僊金鐸植裏渡渚諸山皆其別祠也俗稱包王廟【皮日休白雲最深處像設盈巖堂村祭足茗粣水奠多桃漿防防突古砌薜荔繃頺墻鑪灰寂不然風送杉桂香積雨晦州裏流波漂稻梁公惟大司諫憫此如發狂命予傳明禱祗事實不遑一奠若肸蠁再祝如激揚出廟未半日隔云逢澹光雨防少漸收羽林槍忽然山家犬起吠白日傍公心與神志相向如黃我願作一防奏之於穹蒼畱神千萬祀永福吳封疆陸蒙靜境林麓好古祠煙靄濃自非通靈才敢陟羣僊峯百里波浪沓中堂簫皷重眞君具瓊轝髣髴來相從淸露濯巢鳥陰雲生畫龍風飄橘柚香日動幡蓋容將命禮且潔所祈年不凶終當以防聞特用諸侯封】

太湖水神廟在洞庭銷夏灣水心俗號水平王廟宋知軍州事胡宿嘗奏列祀典神像與几案皆石爲之鄕人祀之甚至其地本水中一洲嘗與水平𨿽巨浸不沒故名眾安山湖中多有此廟舊傳神爲漢雍州刺史郁君廟卽其廨宅【又郁史君廟在衝山毘陵古雲水平王舊傳后稷庶子佐禹平水至會稽誨人浚導因祀之又水平王廟一在吳縣西北八十里一在吳縣西北二百里】

五龍堂在今長洲縣東南唐眞元中建【李紳記】宋淳熙間賜額靈濟廟紹興四年勅封第一東靈侯第二西成侯第三中應侯第四南平侯第五北寧侯【宋淳熙十年郡守耿秉以久旱齋祓祈雨越三日有小龍如蜥蜴見於五龍神位香案果飣上蜿蜒不去秉與約三日內雨當奏請廟額翌夕大雨事聞詔賜額靈濟自是郡中水旱守官投鐵牌於祠前潭中必獲響應又吳地記云石龍在龍壇裏其壇並潭猶存今水南之地皆爲圃又有石名定花板爲龍宮所有者昔人嘗於居民金氏船坊水底見之其方不逾丈中作錢文四角有雲气但以塗泥不得詳辯耳】

水僊廟在子城東南古蒼龍堂神卽栁毅也今爲上元鄕土社祠頗著靈異【一在城西鴈蕩村】

靈官廟舊名靈順行祠在胥門內朱家園名上善庵宋嘉定二年建【一在西米巷名如意庵嘉熙四年重建一在葑門外滅渡橋北紹興間建一在吳江】

五通廟在吳縣西南十五里楞伽山【一在昆山縣東南三百步俗稱五郎堂一在嘉定縣大塲寺東一在崇明縣鹽塲內】

關王廟祀漢壽亭侯關雲長也在武狀元坊東大街元甲午歳道士李原祐建【一在常熟縣西至正二年建一在崇明縣東沙寶慶觀之左】

壇廟在妙觀前神姓趙名朗字公明與關聖同時卽趙雲子龍之從兄弟也【一在義慈巷內一在嘉定縣西廣平橋一在崇明縣西北六里】

江東神祠在報恩寺西教塲內神姓石名固秦人也漢祖六年灌嬰略定江南至贛城神現於某山告以克捷之期士卒駭異凱還牲酒欵謁立廟贛江之東至吳孫氏遷神於吳境祭之時有鐃歌五章見樂府今在吳城頗著靈異

金天王廟在城東南隅楊和王賜第園中【昔人於廟傍土中掘得斷碑有金天王三大字又有沈師兼禦史大夫祕書鄕貢進士十餘字每字二寸許按唐初封華山神爲金王而傳師蘇人也故附會祀之】

猛將廟在中街路仁風坊之北景定間因瓦塔而剏神本姓劉名鋭或云卽宋名將劉錡弟嘗爲先鋒防敵保土者也嘗封吉祥王故廟亦名吉祥庵互見寺觀【一在閶門南濠一在文徳橋東一在嘉定縣馬陸鎭】

祠山廟在雍熙寺東【一在昆山縣永懷舊寺內一在崇明舊縣治前】

顯應行祠一名李王廟在葑門內宋咸淳中創神姓李名祿長興童莊人累封福濟顯忠等號進侯爵吳城內外多有之或云卽名將李顯忠【一在常熟縣致道觀西廡下名李烈士廟初理宗時吳興潘壬作亂事聞發兵將屠其城神夜見夢於帝及丞相史彌逺遂宥脇從一城獲全泰定間道士鄧道樞塑像於此遇有災患禱之輒應】

總管廟在蘇臺鄕眞丰裏神汴人姓金初有二十相公名和隨駕南渡僑於吳歿而爲神其子曰細第八爲太尉者理宗朝嘗著靈異遂封靈祐侯靈祐之子名昌第十四初封總管總管之子曰元七總管元至正間能陰翊海運初皆封爲總管再進封昌爲洪濟侯元七爲利濟侯【一在閶門外白蓮橋橋西一祠祀元王積翁亦名總管廟一在盤門外僊塘橋下在常熟縣致道觀一在嘉定縣安亭鎭】

晏公廟多在閶胥二門軍營內元以其陰翊海運封平浪侯今漕運官兵猶祈賽之

何山廟在何山南祀白龍並土社神紙錢廟在靈巖山西伏龍岡下白馬廟在香山西白馬寺前皆祀本境土谷之神

皮塲王廟在府治西成家浜上神本東京顯神坊土神累封明靈昭惠祐王

燕國夫人廟在府治東南燕家橋吳孫權乳母陳夫人捨宅爲通寺同光中移今所今開元寺亦有其祠【淳祐中提刑胡頴拓四酒務隙地爲射圃鑿河貝古墓得石函上刻燕國夫人篆字舊傳酒務卽夫人宅】

慧感夫人祠舊名靈祐廟在郡城承天寺護伽籃神也一在吳江聖壽寺【林戊碑陰記元符元年歳在戊寅夏吳中大旱徧禱郡祀略無應者是歳髙田不獲人多暍死負販之民皆捨其業而以售水自資涉冬至二年春夏之交舟車益不通百貨湧貴城中溝澮堙塞發爲疫气通判軍州事朝請郎祝公適領郡事乃用故事早暮分禱於所宜祀者一日會承天寺客言此乃梁衛尉卿陸僧瓚捨其第爲之昔號廣徳重寺陸卿故有女子不嫁經營其事旣死祠於寺之東廡開寶中吳越忠懿王朝京師道出吳江大風幾覆舟見女子拯之自言郡重寺之神也本國加封號感應聖姑今裏中事之甚敬公聞卽謁且言明日致禱旣歸宿齋於防事舉家沐浴蔬食相約得雨而後復膳黎明躬至祠下再拜而言曰郡承連年之旱流亡疾沴相乘而作農事失時歳且大饑𨿽某有罪獲戾不逃然將爲國家之憂神其哀之能卽致雨尙可救也屏息聽命寺僧獻兆曰神告卽雨眾甚不然憮然而退憇於齋堂左右告曰天油然作云矣未及命駕注雨應至老防驩呼於道至有不忍以簦笠自庇者卽日盈尺闔境告足自爾有請必應如取所寄邦人無復水旱之憂歳大有年乃具事白於外臺使者以聞詔書褒美特封慧感夫人秩視公侯列於典祠按陸氏得姓於齊宣王之少子至漢有字伯元者仕爲吳令遷豫章都尉旣卒吳人思之迎其喪葬於胥屏亭子孫遂家焉伯元生襄賁令盱眙生本州從事鴻鴻生南海太守建建生本州從事曄曄生禦史中丞京兆尹璜璜生農都尉文文生親親生頴川太守尙書令閎閎生桓桓生揚州別駕續續生褒褒生吳城門校尉紆紆生九江都尉太學士駿駿生選選生尙書瑁瑁生頴頴生海隅令濯濯生漢公漢公生冽冽生本郡從事元之元之生髙平相員外散騎常侍英英生晉侍中太尉興平康伯玩玩生五丘尙書侍中始始生祕書監侍中萬載萬載生宋東陽太守子眞子眞生濟南兗州刺史惠曉惠曉生梁太常卿倕倕生衛尉君凢二十餘世冠冕不絕皆有才徳名在史冊自興平康伯至祕書監父子兄弟五世內侍嘉祥積慶挺生夫人惟夫人其生也精修正潔入淸靜海其歿也通於神明有感斯應故能致朝廷報稱之禮甚厚旣以詔書刻於石將求老於文學之士爲之記以傳不朽搢紳耆老且請紀其事於碑陰乃爲之敍云戊嘗聞朝請公元祐間以奉朝議郎知槀城雨暴滹沱河水盛漂泛林木室廬蔽而下水及城門雉堞凜然將決老弱皇恐奔潰調急夫督水工雨且不止人無所施其力公乃朝服涉濘立於隄上鞠躬申禱水溢隄壤相去數尺吏民救止公豎立不動以笏叩頭願以身任之於是雨小止水波稍回河流遂復其所潰陷之地明日復爲平陸如故使者方欲言諸朝會公秩滿請罷遂已北方之人至今能道其詳惟公憂國愛民所至以誠心格物如此是可書也故附於左元符三年歳次庚辰秋八月乙未朔十日甲辰布衣林戊記範至能記按元符三年林戊記云梁衛尉卿陸僧瓚捨宅爲寺有女不嫁旣死祠於寺之東廡開寶中吳越王朝京道出吳江大風幾覆舟見女子拯之自言重寺之神本國加封感應夫人郡人於此祈子頗驗元符初夏旱人多暍死明年疫癘繼作通判祝安上攝州事禱神致雨歳大熟事聞詔封慧感夫人政和二年曹斐記賀鑄書中吳記聞云安上除知臺州至錢塘將濟夢一婦人告以風濤之險明日果覆舟數十獨安上得免嘗有祝史竊廟中懸旛縶其身環走殿內自言某實盜也夜半逾城還家神靈潛制於此建炎中金人入侵居民有事之者夢神告以兵難不數日城防乹道三年秋禱雨有應父老顧安時上其事加封慧感顯祐善利夫人參政範至能記】

聖姑廟在太湖包山上舊傳晉王彪二女長號聖姑次素姑常著屐涉水而衣不沾濕相繼卒人以爲靈而祀之【韋應物黿頭山神女歌黿頭之山直上洞庭連靑天蒼蒼煙樹閉古廟中有蛾眉成水僊府沈沈行路絕蛟龍出沒無時節防同魍魎潛太陰身與空山長不滅東晉永和今幾代云髮素顏猶盻睞陰沈靈气靜凝美的礫龍綃雜瓊佩山精水魅不敢親昏明響象如有人蕙蘭瓊茅積煙露碧松月無冬春舟楫經過奠椒醑巫女南音歌楚些碧水冥冥空鳥飛長天何處雲隨雨紅蕖緑蘋芳意多王靈蕩漾淩淸波孤峯絕島儼相向鬼嘯猿鳴垂女蘿皎雪瓊枝殊異色北方絕代徒傾國云沒煙消不可期明堂翡翠無人得精靈變態狀無方遊龍宛轉驚鴻翔湘妃獨立九疑暮漢女菱歌春日長始知僊事無不有可惜吳宮空白首皮日休洛神有靈逸古廟臨空渚暴雨駭丹靑荒蘿繞梁防野風旋芝蓋饑烏銜椒糈寂寂落楓花時時鬭鼯鼠常云三五夕盡會妍神侶月下畱紫姑霜中召靑女俄然響環佩倐爾鳴機杼樂至有聞時香來無定處目瞪如有待防斷空無語雲雨竟不生畱情在何處陸蒙洞庭水盈盈芳嶼神因知古佳麗不獨湘夫人流蘇蕩遙吹斜嶺生輕塵蜀防駮霞碎吳綃盤露勻可憐飛燕姿合是乘鸞賔坐想煙雨夕兼之花艸春空登油壁車窈窕誰相親好贈玉條脫堪防紫綸巾殷勤撥香池重薦

汀洲蘋明朝動蘭檝不翅星河津】

已上土人私祀

姑蘇志卷二十七

欽定四庫全書

姑蘇志卷二十八

明王鏊撰

壇廟下

昆山縣社稷壇在縣治西南三里至正七年費復初建洪武三年知縣呼文瞻重修【宋項公碑記邑有社稷春祈秋報重農事也昆山壇壝莽爲荒墟雞犬放焉遇嵗事則望拜於鄕校大成殿之防門豈惟祀非其所神弗克歆抑且背先聖先師焉前政嘗有意修復惑於陰陽拘忌之說而未果予竊謂爲宰者膺人民社稷之寄平土播谷神實司之民實賴之詎容不知報本之爲急務乎乃卽舊址而經營之砌築四壝創造齋室周以垣墉植以松柏幣有瘞所門有扃鐍其神位列於齋室其祭器寄於邑庠至期取用焉典祀於是乎嚴矣維玆調邑營繕孔艱屢政憮視今幸肇成繼自今其以時整葺母或因循與宗祏相爲無疆故書以示來者宋淳祐壬子記】

風雲雷雨山川壇在正南門外洪武三年知縣呼文瞻建

邑厲壇在縣北三里馬鞍山陰洪武三年建鄕厲壇共四百九十所

城隍廟在縣治北馬鞍山南舊在平橋北洪武三年遷

置

已上通祀

惠應廟祀昆山神在縣西北馬鞍山之陽唐中和二年建宋崇寧間賜舊額曰大觀廟封神曰靜濟侯紹興間加永應淳熙間加昭徳慶元間加顯貺開禧間攺封昭惠公嘉定間加靈濟寶慶間加福應紹定間加康祐淳祐間封顯佑王洪武中攺封昆山之神每歳夏四月祀之永樂中廟燬宣徳中縣丞吳仲重建祝文曰有山巍巍惟神主之有民林林惟神福之誥錫寵褒以答神休英爽如在享祀千秋【宋黃昺惠應廟記蓋聞三代疊號仁義攸歸七國僭稱簡牘是誚或封建子弟或追贈公侯居於域中莫斯爲大然有功於國有惠及民後世尊其道者亦受命無愧矣大聖山王者馬鞍山之神也按圖經梁沙門慧向謂玆山諸勝可興佛寺𨿽用志彌篤而力莫能逮一日防寢山神前現曰願助千工以副斯意是夕云驅電掣風撓雷動駢闐之迹徧於林莽鞭朴之聲震於巖谷恍惚中夜驚悸數里詰旦陰翳潛廓靈基倐成𨿽疊石之相差若築出之夷廣橫袤十七丈髙聳二丈小大規矩混然削成其直如繩其平如砥非人功所能致也事聞建神之祠錫命曰大聖山王蓋旌其功而表其美也自玆以還威靈益著聰明正直鎭乎百里之境福善禍淫庇乎一方之民凡猶豫者卜之如釁靈疾疫者禱之如餌良藥肸蠁之應昭昭而可驗牲幣之祭紛紛而不絕及物之惠斯亦至矣然而年禩寖逺棟宇隳壞軒墀蔽乎春艸廊壁鳴乎秋蛩𨿽靈之具存而像亦斯獘邑人陳仁紹者好善不回積財能散眡廟宇棟撓思締構以鼎新今寺主僧志堅同募居民以成勝事僧願文淸螢亦贊其能牋防一發如石投水施利四來如川赴海凡所得者僅逾千緡於是鳩工市材揆日蕆事歳時未易斤斧告停危檐翚飛疊瓦鴛甓牖明防櫨赫奕殿堂廣其舊制廊廡辟乎新規門闌有門左右有序中塑神像森衛靈官威儀聿陳藻繪斯煥蓋所以答神休而肅祀事也噫古之鄕士有益於人者典禮尊其祀焉矧玆山王垂數百載而英烈不昧始施功而成善事終佑民而享明徳建祠追號亦其宜矣前所謂有功於國有惠及民後世尊其道者受命無愧其斯之謂歟昺因訪舊胥臺薄遊是邑聞其異迹闕於記事旣防確請不獲牢讓辭止淺近斯爲媿焉明道二年二月十五日記】

衛文節公祠祀宋太師秦國公涇舊在馬鞍山華藏寺之左後徙儒學傍成化六年教諭劉衡奏入祀典每歳春秋祀之祝文曰才全經濟學貫天人扶植世教羽翼斯文今玆仲【春秋】謹以牲帛醴粢祗薦歳事神鑑

不昧靈其來歆

已上祀典

婁侯廟在縣東北婁縣村吳張昭陸遜封婁侯故人立廟於此祀之元至正十一年廟圮知州偰傒斯重建【殷奎昆山州作新婁侯廟事狀婁侯廟者祀吳將軍張文侯昭丞相陸昭侯遜及昭子揚武將軍休也按三國誌漢建安二十四年孫權以陸遜爲右防軍鎭西將軍封婁侯吳黃龍元年以張昭爲輔吳將軍攺封婁侯嘉禾五年昭卒少子休襲爵據今昆山本古婁縣張陸二侯實國於此質諸祀典後世宜有血食之奉而廟貌缺然千有餘年莫知有舉至正十年冬十二月知州偰侯斯始覽圖志考典禮悚然嘆曰忠臣烈士之祭有國之所崇奉今歳所下赦書廟宇損壞俾之修葺臣斯幸得承乏此州有如昭遜功烈光於史冊而國冺世逺遂失舊君之祀甚非明詔所以奬勸忠臣之意卽下令以赦書從事乃相州城東北三里婁縣故治有叢祠一區撤而新之考三侯冠服之制像設其中文侯昭侯並位南面揚武西向侑坐又合廟左佛廬四程爲祠祀齋室俾里人教授其間繚垣四周前爲崇門題曰婁侯之廟閱明年十月某日侯率僚友具牲幣以落其成顧羊豕所麗石未有刻辭謂奎嘗參預玆議使狀其始末請文於作者若三侯徳業之詳則有吳志本傳在】

王司徒祠在景徳寺內祀晉王瑉瑉捨宅爲寺故僧祀之【按景徳寺記瑉與其兄司徒珣旣以虎丘別業爲寺而瑉復自表見於此今郡城亦有景徳寺則珣宅也】

孟尙書祠在縣治儀門外尙書不知何人相傳縣趾卽其舊宅

張公廟在縣治東南三里祀宋張文定公方平公知昆山縣有惠政故民祀之

劉龍洲祠祀宋詩人劉過過字攺之廬陵人紹興間客死昆山其後主簿趙希懋葬之馬鞍山東齋之西岡復卽東齋爲祠後燬於兵元季知州偰傒斯與士人殷奎等修復之【宋淩萬頃詩曾隨薦鶚上天閽肯信荒山泣斷防百歳光陰隨酒盡一生气槪秪詩存塜傾平地藤蘿合碑倚空巖霧雨昬縱是紙灰那得到落花寒食不開門元秦約龍洲先生湖海士矯矯髙風絕代聞持節去爲金國使封書曾感獻陵君籌邊英略生前志垂世文章死後勲壞塜年來誰灑飯愁看棘樹鎖寒云楊維禎讀君舊日伏闕防喚起開禧無限愁東江風雨一斗酒大地山河百尺樓龍川狀元曾表怪冷山使者忍包羞白鶴飛來作人語道人赤壁正橫舟國朝偶桓逺尋遺墓入煙林幾度臨風感慨深艸暗頹垣春放犢霜寒宰木夜棲禽淸江載雨孤舟夢異國登樓萬里心泉下劉郎呼不起吟成哀些一沾襟沈愚文章人物邁時流袖拂天風萬里遊黃鶴樓前江月白買花沽酒醉中秋○中原望斷獨興哀懷抱憂時欝未開鬥酒彘肩風雨夕爲誰辛苦渡江來】

事賢堂在報國寺東知縣楊子器建祀唐縣令王綱宋縣令潘友文張方平程沂韓正彥巫自修元知州王安眞潘昻霄

葉文莊公縣人祠在儒學後祀吏部侍郎葉盛治二年知縣楊子器建【吳寛記故吏部左侍郎諡文莊葉公正統中爲兵科給事中己巳之變京師戒嚴公忠憤激發數日奏防七八上區處兵事悉中機宜自是有名於時後參政山西擢都禦史南北巡撫制禦蠻荒功績益著成化初召爲禮部侍郎攺吏部而終公蘇之昆山人也旣歿幾二十年慈溪楊君名父來知縣事自以少知公名今獲令玆土謂公之爲人天下皆知其賢況鄕人哉歿而祀於鄕禮也顧學宮後有佛廬當撤者乃毀棄其像攺公祠設位於中歳時率僚屬師生拜而祀之他日托公之子壻兵部郎中虞君元凱來道其事而以記請夫世之仕者孰不急於政事有政事矣然無文學以資其識則所行者不免爲俗吏之事又孰不重乎文學有文學矣然無气節以立其徳則所能者不免有文人之譏故三者每患人不能兼而有之公之政事載於國史者甚備己不必論其書滿家篤學考古至忘寢食所著述專以歐陽子爲法純雅明白其詞藹然平生尢慕鄕先哲範文正公身𨿽已貴蕭然猶寒士也諂佞之徒有所倚而起者惡之不忍與接其所自處重矣是以其名起於當時傳於天下而士大夫置公於國朝名臣之列此豈無自而得者特公以中歳而歿使天假之以年其見於世者當又不止於此於戱惜哉寛初入翰林及接公而受其誨言然不久去世竊以爲恨而名父嘗有斯文之契者況其爲此又當乎人心故𨿽無文猶彊書而復之祠成於治三年二月戊戌】已上先賢

景云大王廟祀唐尉遲敬徳蔚州村相傳敬徳生此村故祀之或云敬徳封吳國公故廟食於此

卜將軍廟在卜山上【昔有人於廟下得斷碑略雲府君姓卜名珍字文昭西河人唐寶歷元年終葬於昆山西鹿城鄕界卜山禮也銘曰森森古栢宛轉龍岡孤雲乘蓋日月縣光千秋萬古嗚呼夜長不言將軍之號亦莫詳廟食之始】

巴王廟在縣西北三保【舊傳農人墾土得斷碑云彭府君墓在巴王墓南由是知廟下有墓巴王彭府君莫知其詳】

女媧廟在惠安鄕大駟村媧婦山下

黃姑廟在縣東三十六里地名黃姑【範志云父老相傳嘗有牽牛織女星精降焉女以金箆劃河河水湧溢今村西有百沸河鄕人異之爲立祠舊列牛女二像後人去牽牛獨祠織女禱祈有應歳七夕鄕人醵集廟下占事無毫釐差舊有廟記今亡之按荊楚歳時記牽牛謂之河皷後人訛爲黃姑然古樂府有云黃姑織女時相見李太白詩黃姑與織女相去不盈尺則指牽牛爲黃姑李后主詩乃云迢迢牽牛星杳在河之陽粲粲黃姑女耿耿遙相望又以織女爲黃姑事久愈訛矣髙啟詩農祭頻來水廟扉銀河東望失星輝天孫秋夜應相憶一去人間竟不歸】

已上土人私祀

常熟縣社稷壇在北門外舊在縣西一里洪武三年移置【宋陶任古記有民人焉有社稷焉民爲貴社稷次之臨民所重莫先於社稷也常熟爲邑亦古子男之國所寄以奉社稷之祀皆頽垣敗屋壇壝隳圯任古至官之初會春祀莫遑展爼豆之事以薦此誠念無以報神休答陰貺越歳鳩工而治之不謀於公帑不假之民力取其有罪而不麗於法者命贖之壯者獻其力富者助其資始於今年之孟秋報成於冬初壇壝垣屋爲之一新𨿽無華麗亦使邑人知社壇之重察邑官之所存焉紹興甲戌冬十月記黃應酉重修記開禧三年春霅川葉侯凱奉辟命來宰常熟始至有事於社稷顧壇壝隳圯屋宇荒茀慨然思緝之方繕學捨不果又明年始克成事舊趾築土爲壇旁上皆甓雪霜風雨之餘易以動拔寸竹之椽若將壓焉於是更甓以石易竹以木垣分中外低者髙之墁者餙之靡罅弗補靡隙弗周紀始於嘉定二年秋八月告成於冬十月旣落囑應酉爲記應酉何人哉弗敢謝不能君子謂是舉也有可書者三方其始至講明農祀不忘本也及其欲修首及鄕校不先神也迄於已成費捐公贏不及民也春秋一善必書玆舉而三善備烏得不書十月乙卯迪功郎平江府常熟縣尉巡捉私茶鹽礬兼催綱黃應酉記】

風雲雷雨山川壇在南門外舊在社稷壇內洪武三年移置

邑厲壇在北門外鄕厲壇共六百一十三所

城隍廟在致道觀東卽東靈寺基洪武三年建正統七年知縣郭南重修【吳訥記洪武戊申詔封天下城隍神應天府曰帝開封臨濠太平和滁五府州曰王他府州若縣曰公曰侯曰伯時常熟仍元制爲州封神鑑察司民城隍靈祐侯庚戌詔定嶽鎭海瀆城隍神號仍頒式造廟屏塑像用木主於時州已攺縣於是題木主曰常熟縣城隍之神知縣田義始自縣遷今衮繡坊北辛亥勅郡邑里社各設厲壇以城隍主祭鑑察吏民善惡尋降儀注新官赴任必先謁廟與神誓祝詞儀注悉出內降吾邑建廟垂七十餘載朽蠧剝落日就頽圯知縣事郭南愳無以揭防妥靈躬捐俸貲爲眾倡乃市材僦工經始於正統庚申十月落成於次年二月堂寢門廡宏壯軒豁視昔有加耆民時�龔鼐等相率謁予文惟城隍之祀經典弗載唐李陽冰縉雲城隍祀記始著其事然無所謂封爵配位也自後繁防日甚更始於我明歷歳云久或罔克尊吾邑得賢令屏除土偶鼎建祠宇將見神罔怨恫物無疵癘邑人之幸豈淺淺哉予耋眊筆硯久絕而樂記玆廟亦欲昭掲盛制以示後

人云爾】

已上通祀

吳公祠祀孔子弟子子遊初在縣東北一里宋慶元二年知縣孫應時別建祠於縣治內寶祐間知縣王爚移置儒學大成殿後咸淳間知府趙順孫又創書院於郡治元建文學書院於縣東今入祀典春秋祀之祝文曰文學名科禮樂爲教啟我後人儒風聿興【宋朱熹記平江府常熟縣學丹陽公祠者孔門髙弟弟子言偃子遊之祀也按太史公記孔門諸子多東州之士獨公爲吳人而此縣有巷名子遊橋名文學相傳至今圖經又言公之故宅在縣西北而舊井存焉今則𨿽不復可見而公爲此縣之人蓋不誣矣然自孔子之沒以至於今千有六百餘年郡縣之學通祀先聖公𨿽以列得從腏食而其鄕邑乃未有能表其事而出之者慶元三年七月知縣事通直郎會稽孫應時乃始卽其學宮講堂之東偏作爲此堂以奉祀事是嵗中冬長至之日躬率邑人學士大夫及其子弟奠爵釋菜以妥其靈而以書來曰願有記也熹惟三代之前帝王之興率在中土以故徳行道藝之教其行於近者著而人之觀感服習以入焉者深若夫句吳之墟則在虞夏五服是爲要荒之外爰自泰伯采藥荊蠻始得其民端委以臨之然亦僅沒其身而虞仲之後相傳累世乃能有以自通於上國其俗蓋亦朴鄙而不文矣公生其間乃能獨悅周公仲尼之道而北學於中國身通受業遂因文學以得聖人之一體豈不可爲豪傑之士哉今以論語考其話言皆簡易防通髙暢宏達其曰本之則無者𨿽若見詘於子夏然要爲知有本也則其所謂文學固宜有以異乎今世之文學矣旣又考其行事則武城之政不小其邑而必以詩書禮樂爲先務其視有勇足民之效蓋有不足爲者至使聖師爲之筦爾而笑則其與之之意豈淺淺哉及其取人則又以二事之細而得滅明之賢亦其意气之感黙有以相契者以故近世論者意其爲人必當敏於聞道而不滯於形器豈所爲南方之學得其精華者乃自古而已然也耶矧今全吳通爲畿輔文物之盛絕異曩時孫君於此又能舉千載之闕遺稽古崇徳以勵其學者則武城歌之意於是乎在故熹喜聞其事而樂爲之書至於孔門設科之法與公之言所謂本所謂道及其所以取人者願諸生相與勉焉以進其實使此邑之人百世之下復有如公者出而又有以一灑夫媮懦憚事無亷恥而嗜飲食之譏焉是則孫君之志而亦熹之願也公之追爵自唐開元始封吳侯我朝政和禮書已號丹陽公而紹興禦贊猶有唐封至淳熙間所頒位次又攺稱吳公云】

煥靈廟祭白龍之神在頂山上本破山龍堂唐咸通十三年縣令周思建宋太平興國四年縣令蔣文懌遷於頂山壽聖寺西偏政和二年賜今額五年封宣惠侯遷其祠於山腰龍池上紹興中加封通濟淳熙加靈澤紹熙加通濟孚應嘉定加廣利進爵公封龍母爲靈應慈穆顯祐普應夫人洪武四年攺封頂山龍池之神春秋祀之廟慶元初知縣葉知幾重建成化中知縣黃慶修祝文曰變化莫測應感有期雨暘時若滋我民物【唐皮日休記禮山林川谷丘陵能出云爲風雨見怪物皆曰神若然者龍亦能爲風雨見怪物則其澤之在民厚矣神而祀之又宜矣常熟澤國也風雨怪物日作於民有在其地者茍祀之至被其利祀之不至民受其禍汝南周君爲令之初年夏亢旱禜其神於破山之上果雨以應君曰受其賜徒禜以報不可也於是命工以土木介其象爲室以防之著之於典用潔其祀於是風雨時怪物止水旱不爲厲連歳以穰其神之澤乎君之祀乎凡雩者春秋之道皆書之勤民之祀也君爲其祠已乞文其事日休嘉其爲志在民故從之咸通十三年二月十九日前攝嶺南東道節度巡官試祕書省校書郎皮日休記宋詹魯記政和二年漕臺以常熟龍祠祈禱感應之實聞於朝越明年制曰可宜賜煥靈廟爲額邑人以爵號未崇無以昭神貺後二年縣以狀列於府府言於部刺史遂復保奏焉制曰可特封宣惠侯於是縣大夫率佐官秪奉休命宣於祠下而邑之士女雲集將退咸告丞魯詹曰侯之廟宇君與縣大夫謀之侯之封秩君與縣大夫請之今堂宇將畢而綸誥適班盍記之以侈其事惟侯之祠舊在破山興福之澗上父老相傳其誕育之異肇自梁武之初我宋龍興妙選守令爲民師帥太平興國中蔣侯文懌來宰是邑距天監幾五百歳矣時積潦泛漲躬禱於侯不移晷云斂而霽歳則大獲乃迎侯與聖母之像歸於頂山壽聖之西偏是日白龍示見盤旋冡上彩雲之瑞焜燿山間迄今又幾一百有四十載矣邑人乃相與作廟於山腰龍池之上侯之先壠在焉經歷若是之久始克成玆豈偶然哉佳城峩峩方沼灔灔峯巒疊秀回抱如翼長江浩蕩沃野曼衍左則福嶺狼巖右則虎丘昆玉遙岑拱碧列岫橫翠雲煙之祥疑在僊島气象之偉實冠吳中觀侯之初以神力遷葬而陰陽家流咸謂勝地今新廟奕奕實下瞰焉庸詎知其非侯之意哉政和五年十一月庚辰旣望侯之告下十二月朔廟前後殿成若門墉廊廡蓋將有待於來者焉政和五年十一月日文林郎知平江府常熟縣丞魯詹撰】

靈惠廟在縣治東南百步俗稱周孝子廟孝子爲縣人周容事母至孝旣歿見夢於母曰兒己爲神當輸忠朝廷盡力鄕閭宋淳祐初邑人鄕貢進士陳簿建祠祀之淳祐十二年進士趙必鉘上其事賜今額洪武中封宋周孝子之神每歳秋九月祀之祝文曰徳成於已孝感於天旌之祀之惇我民俗

已上祀典

淸權祠祀商逸民虞仲在虞山北麓虞仲墓傍禦史婁謙建治七年禦史劉廷瓚重建於乾元宮之右

要離廟在縣西南四十里歸政鄕

莫耶廟在縣西南二十里莫城

徐偃王廟在縣西四十二里舊傳偃王失國而亡至膠山而終遂立廟於此

春申君廟在練塘市宣徳七年重修翰林檢討陳璲記張旭祠在學門內祀唐縣尉張旭【昆陽張著記略唐張旭字伯英吳人也生有文藝好艸書嘗爲常熟尉及卒爲邑學土神往往吏於學者惟其人則相之以安且顯其去非其人必傾之或弗終厥任或出卽覆其所利或遂以滅亡其報之捷於影響至正己亥秋八月天臺陳君敬徳來爲教授誓神以不私居無何有不得肆其欲者謀敗君弗遂由是人皆知神之有以黙相者焉吁唐去今幾四百年神之靈貺如一日則後今日其有旣乎】

中山永定公廟祀宋名將劉錡元至正三年建

盧侯生祠在致道觀西廡祀元知州盧克治

吳文恪公祠堂在縣治東北祀縣人都禦史吳訥成化二年知縣甘澤建治二年重修

已上先賢

福山廟在縣北四十里福山之陽建於宋至和之初增修於元符間【昆山魏邦哲記惟我眞宗皇帝東幸泰山告功於天大修封禪禮泰山之神顯應褒嘉位號崇隆得非衞社稷福生靈運功烈於防防之際宜有所報稱歟是故四方萬里不以道途爲勞往奉祀事有加無已往往規模岱嶽立爲別廟多矣然未有盛於姑蘇之福山也福山廟經始於至和之初垂六十年樓殿門廊並諸從捨巍然而輪奐江淮閩粵水浮陸行各執其所有以效歳時來享之誠者上祝天子萬壽且以祈丰年而後保其家凡有求必禱焉率以至號曰社防簫皷之音相屬於道曾不知幾千萬人不及之乎泰山則之福山福山臨江海上巋然蓊欝岡巒回環殆亦勝地父老云肇祀之日有幅畫乘潮水至乃嶽神像居民得之欽事而加信焉山舊號覆斧蓋因其形似後易名福山廟據其上遂爲逺近祈福之地豈偶然也哉】

東平忠靖王祠在虞山南麓東按王唐開元時淮陰人張有嚴之子沒而爲神封成濟侯宋太祖徵太原神著靈異加徵應防聖使者熙寧五年陞濟物侯再封忠懿文定武寧嘉應侯南度後累封東平忠靖王邑人尊祀之淳熙九年重建【一在橫涇一在慶安】

至聖炳靈公廟在縣治西北洪武十八年建

翊聖廟在縣治南元至正三年建俗稱溫將軍廟祠山廟在乾元宮宋紹興癸丑建

海神李王祠在致道觀元大定間建

已上私祀

吳江縣社稷壇在西門外舊在治西洪武四年典史張居敬移置

風雲雷雨山川壇在南門外舊在縣治西南洪武四年移置

邑厲壇在北門外鄕厲壇共五百八十六所

城隍廟在縣治北一里卽舊昭靈廟洪武三年知州孔克中重建宣徳五年縣丞王懋修景泰四年燬知縣

賈亮重修

已上通祀

太湖廟在江南醋坊橋側宋祥符間建紹興十五年賜額永利元至元三十年千戶杜福重建今入祀典春秋祀之祝文曰惟靈赫奕鎭此具區萬頃之鄕百川所瀦蛟龍不驚風濤晏如民居安堵農田以畬神之休庇祠祀無違

甘泉祠在縣治南六里石塘第四橋北祀龍神也祝文曰松陵之南具區之衝眾水所聚神龍之宮欽承聖代祀典尊崇歳時旱潦致禱必從波濤不驚利澤無窮玆當仲【春秋】式陳常祭神其鑑之【鄭元祐甘泉祠禱雨記吳槪以水爲國東出而爲吳江其州郭低窪人煙聚落於浦漵之間左江右湖雲濤煙水其爲神龍之宮靈怪之宅尙何異哉自非神龍依人以著靈而人托龍之庥以爲命則其四封之內呼吸而沼之者無難也州之東行涉江湖而爲梁者相望獨第四橋之下水最深味最甘唐陸羽所品第六水也世傳有龍居之州人卽橋北水之中沚置祠享焉謂之甘泉祠其來久矣至正三年夏大旱禾焦然就槁時髙昌布尼雅實哩爲達嚕哈齊憂心惻然乃宿齊戒致情祠下再拜稽首爲民請命昭靈觀道士富如心用其教法役神召龍煉鐵符投橋下符入而雷自水起云四垂雨隨至公驚喜以手加額曰神明不逺如此哉船迎龍水至州署有赤鯉躍入船中雨旣告足卽昭靈醮謝迎牲祠下合樂大祭以答靈貺州遂有年於是州民讙然曰吾州依龍爲命故水旱必禱然未有若我公孚合響應若執左劵交相付者先是公爲泗州長天久雨公箋詞請於上帝曰甘減一紀之壽祿願起百姓於泥塗詞焚而雨霽公之臨政愛民所至不惜身命如此至是州民請紀其事作甘泉龍祠禱雨記】

三髙祠在江南雪灘上祀越範蠡晉張翰唐陸防宋元祐中知縣王辟作亭於底定亭南石處道始塑像祀之元符二年主簿程俱重立乾道三年邑人王份獻地知縣趙伯虛爲堂遷之寶祐三年知縣曹良朋重建份之孫栗仍割地以廣之淳熙六年知縣陳翥重修元泰定元年主簿陸元吉置祭田五十畆元季祠毀於兵洪武元年知州孔克中重建今入祀典春秋祀之祝文曰功髙南越遂成煙水之遊迹逺東曹遽動蒓鱸之興官辭補闕名號天隨景仰三公之髙風激厲多士之淸操事迹顯於前代祠祀奉於當朝【祝鎰三髙祠記易稱知幾其神乎君子見幾而作不俟終日湏之則後矣是維成功之下不可以久居亡道之人不可與久處兵亂之世不可以茍仕知斯三者則知幾矣遲之其始危乎昔者越相範君旣苦身戮力與勾踐深謀逾二十年滅吳霸越用復防稽之恥謂大功之下難以久居曁還返國遽書謝王去之乘軽舟浮五湖莫知其所終極而大夫種沈吟不時決卒用誅死厥後七百有餘歳晉有張季鷹自吳入洛方時齊王冏專朝怙已署君東曹椽君知其不終難與獨處慨千里之覊宦臨秋風而長懷托興菇鱸促駕告歸無何冏敗又後五百有餘歳唐有陸魯望當咸通乾符之世冦亂方殷隱身自放扁舟蓬席翛然笠澤甫裏間時號江湖散人辟署無所從徴命無所答優遊自終竟全亂世如三先生可謂知幾君子哉𨿽地異時殊黙語不同然其決去自全咸遂其髙媺均也吳江邑地瀕帶具區舊有長橋橫絕江湖之間修檻浮梁植立千柱電涎濎濙蛇如長虹巨浸浮空涵泳星日包山洞庭如在天外風防島樹滅沒煙際東西行者以爲三吳遊觀之偉好事者又寫鴟夷子皮之像配以江東步兵甫裏先生立祠橋梁之上榜曰三髙蓋其平生所遊居也眞風素烈尙凜然湖山可想聞而槪見歳庚申秋七月初吉括蒼祝鎰與大梁趙九齡置酒橋亭悲歌望逺舉觴釃江慷慨言曰去危卽安夫人而願之然皆反焉者何哉知幾者鮮也𨿽並世同交如大夫種功非不多也顧常侍材非不周也鹿門子學非不掞也或死憂而辱何也居成功處亡道仕亂世黽勉畏去柰何乎識之卑也知幾逺矣惟鴟夷子道大功宏百世師仰而張陸二子羸然山澤之臞像而配之幾不倫矣豈不曰亟隱亟去身名俱全以是爲同曰三髙云者豈異稱哉後之君子茍寵祿之是耽發機之禍忽忘不戒聞三髙之風仰三髙之像庶少警乎不然涉斯流也登斯梁也其無媿乎後將有悔乎其無悔乎始橋之置於慶曆歳中建炎初載金人南牧並及祠宇火之無餘後六年當紹興癸丑嵗今吳郡楊君同與今禦史單父祝君師龍爲邑尉蓋因其廢址寔剏而新之復立祠如故云謹記範成大三髙祠記乾道三年二月吳江縣新作三髙祠成三髙者越上將軍姓範氏是爲鴟夷子皮晉大司馬東曹掾姓張氏是爲江東步兵唐贈右補闕姓陸氏是爲甫裏先生三君生不並世而鴟夷子皮又嘗一用人之國功大名顯而去之季鷹魯望蕭然臞儒使有爲於當年其所成就固不可隃度要皆以得道見微脫屣天刑淸風峻節相望於松江太湖之上故天下同髙之而吳江之人獨私得奉嘗以誇於四方若曰此吾東家丘云爾邑大夫趙伯虞以故祠偪陋將攺作鄕老王份獻其地雪灘乃築堂其上告遷而奠焉且屬石湖範成大爲之辭噫不有君子其能國乎今乃自放寂寞之濵掉頭而弗顧人又從而以爲髙此豈盛際之所願哉後之人髙三君之風而迹其所以去爲世道計者可以懼矣至於豪傑之士或肆志乎軒冕宴安畱連卒悔於後者亦將有感於斯堂而成大何足以述之然屈平旣從彭咸而桂叢之賦猶招隱士疑若隱處林薄不死而仙況如三君蟬蛻混濁得全於天者嘗試倚楹而望水光浮天云日下上風颿煙蓬飄忽晦明意必往來其間成大亦何足以見之姑效小山作歌三章以招焉遂從而歌之曰若有人兮扁舟撫湖海兮逺遊眾芳媚兮髙丘忽獨君兮不可畱長風積兮浪波白蕩搖空明兮南極一色鏡萬里兮鞭魚龍列星兮其下孤蓬眇顧懷兮斯路與涼月兮入滄浦戰爭蝸角兮昨夢一笑水雲得意兮垂虹可以檥櫂仙之人兮壽無期樂哉垂虹兮去復來載歌曰若有人兮橫大江秋風起兮歸故鄕鴻防飛兮白鷗舞吳波鱗鱗兮而在下嗟人胡爲兮天地四方美無度兮吾之土膾修鱸兮雪霏登菇蒓兮芼之水仙嬪兮胥命君可望兮不可追頫倒景兮揮碧寥娭燕息兮江之臯菉蘋堂兮廡杜若一杯之酒兮我爲君酌又歌曰若有人兮北江之渚披云而晞兮颒煙雨菊莎兮杞棘歳晼晚兮何以續君食偭五鼎兮腥腐羞三泉兮終古千秋風露兮歸來故墟月明無人兮蒼石與語牛宮洳兮生蒲荷潮西東兮下田一波訪南涇兮鄰曲山川良是兮坵壠多稼九畹兮今其刈聊舂容兮玆裏是歳六月旣望書遺邑人使習以侑祠伯虞請遂以爲記唐李華鴟夷子皮贊龍蟠幽谷非時則伏蟬蛻髙枝飲露而飛進如風行退若雲歸防防其幾赫赫其歸於粵覇興彊吳蕩夷功成不居先生傳之宋石處道三髙祠贊並序範蠡去越適齊自謂鴟夷子張翰縱任不拘時號江東步兵陸防隱居松江稱甫裏先生長橋東南舊有小堂圖三人於壁元符三年春始塑像祀之因稍正其名號而記其始末復作贊以美焉○範子三徙才維所施功就名顯國覇家肥進退在我捲舒隨時鴟夷爲器盛酒以皮多所容受防張咸宜達哉若人寔亦似之○季鷹曠達淸才絕倫見幾未然棄官如塵任心杯酒適志鱸蒓脫身於難篤孝於親步兵之流江東一人行不越禮尢得其醇○魯望髙放身與世疏心專論撰迹寓耕漁饘粥不足辭章有餘江湖遊隱惟我故居召命𨿽至其守莫渝先生如在南裏丘墟蘇軾詩誰將射禦教吳兒長笑申公爲夏姬卻遣姑蘇有麋鹿更憐夫子得西施○浮世功名食與眠季鷹眞得水中僊不須更說知幾事只爲鱸魚也自賢○千首文章二頃田囊中未有一錢看卻因養得能言鴨驚破王孫金彈丸劉季孫太湖際天碧浩蕩浮萬象中有洞庭山天作蓬壺樣蘆葦秋蕭蕭時聞發漁唱風順如可尋月明迷所向有人在扁舟髮白貌夷曠扣舷了不顧出沒信波浪心已水石何繇知得喪遺名至如此自古惟越相初爲吳都囚君闕

忍恥人謂愚祈生世知妄尫臒脫萬死歸國奇謀剏行師舞羣姓下令躍諸將夜半覆姑蘇夫差始悲愴安測寛晷刻反掌成覇王江山入防稽功髙誰與抗寵利速禍敗忠臣半誅放遁去舉邦求君王鑄形狀寂寥數千年相見霜縑上○吳江淨如鏡吳艇輕如飛吳山逺如畫此景天下稀秋風曉摵摵秋雨涼霏霏誰將菇菜擷正是鱸魚肥時有季鷹者懷此知所歸浩歌有餘樂肯樂首陽饑親朋不可挽飄忽云邊衣亦聞有富貴大第嚴朱扉食必列鐘鼎侍妾鳴珠璣簮望顏色賔從生光輝一言轉造化枯朽成芳菲功髙責更重勢或干天威福深禍亦稱顚覆如知幾斯人悟玆理弔世潛歔欷浮沈顧寵祿安能與心違滄波浩無際艸木情依依可以散幽步白雲藏釣磯靜引一杯酒髙懷憐昨非數峯太湖上斜陽明翠微虛亭展遺像見者猶忘機○人物盛東南莫如吳郡陸漢季逮唐來班班聞史牘門庭疊輝赫龍虎爭馳逐風流郁蘭桂气象鮮車服魯望乃其裔淸標映宗族文章及者鮮意趣超然獨寧從一瓢飲不枉萬鐘祿雲煙藹巾防星斗燦胸腹來居笠澤傍蕭蕭數間屋廚中甑起塵筆下珠盈斛吟須僧捨題醉就友人宿醒將太解臥把離騷讀心𨿽在漁釣迹亦混樵牧韻髙誰可聽皮子往還熟唱詶數百篇名流必雌伏叢書有道不賦長沙鵬晚泊松江上遺圖見眉目分明孤鶴姿軒昻駭雞鶩楊友防長橋度已盡有亭枕江湄常時閉其門爲問居者誰範蠡具明哲功成學鴟夷煙波五湖上風月一西施張翰輕紱冕歸及鱸魚時生前一杯足何以身後爲魯望棲甫裏有田常苦饑不應州府辟彰此胸中奇並爲吳越人名與日月垂相去二千載乃今同一祠壁間面如生凜然人在玆我本江海客於焉起遐思死者不可作來者詎可期手持一釣竿浩歌孰從之郭紹彭三君異代同淸節百世流芳共一祠豈但吳江誇美績要教今古慕英姿寒江釣雪堪供膾夜月垂虹直可騎著腳豈容成黙黙秪緣題好愧畱詩袁聘儒功成但可將身去逃難安貧適所遭三子有靈應共笑一時何意故爲髙劉寅江流東去日滔滔誰把功名等一毫若使今人同古調不應江上只三髙○人謂吳癡信不虛逮崇越相果何如千年亡國無窮恨只合江邊祀子胥姜防越國伯來頭已白洛陽歸後夢猶驚沈思只有天隨子簑笠寒江過一生○不貪名爵伐功勞勇退深虞後患遭甫裏閒居耕釣樂範張髙處陸尢髙元陳孚詩君不見洛陽記室雙鬢皤不忍荊棘埋銅駝西風忽憶鱸魚鱠歸來江上眠秋波又不見甫裏先生心更苦河朔生靈半黃土夕陽簑笠二頃田口誦羲黃思太古二君隱淪豈得已一生不及鴟夷子吳宮鹿走越山髙脫纓逕濯滄浪水丈夫此身系乾坤豈甘便老菇蒲根古今得失一巵酒我欲起酹汀鷗防髙啟功成不戀上將軍一舸歸逰笠澤云載去西施豈無意恐畱傾國更迷君○洛陽忽憶鱠鱸肥便趂秋風惠釣磯猶恨季鷹歸未早不邀二陸共船歸○鴨羣無食水田荒風雨孤蓬載筆牀猶有新詩驚太守醉中揮翰木蘭堂】

顧公祠在北門外三里庵側祀黃門侍郎顧野王或云祠卽野王所居故其地名顧墟初廟卑陋宋建中靖國初知縣石處道攺建今入祀典春秋祀之祝文曰惟公居陳國之顯官任黃門之淸職制篇韻以深禆於士教捍潮勢以廣益於農田資其美功合登祀典式陳蘋藻鑑此微誠【宋石處道顧公廟碑建中靖國元年秋九月知吳江縣事石處道以事至顧墟見古祠陋甚問之顧公廟也及進謁祠下惟繪形於板衣冠不正尢可駭焉於是撤除腐敝攺作基搆立其像設牓以位號春秋祀之按南史公名野王吳郡人精記黙識博究載籍天文地理卜筮占異書奇字莫不貫通其所撰集並傳於後篤誠至性厲精力行言無過辭動無失色志逾其貌勇溢於義內孝外忠罔見其闕當是時中原防亂日滋而東南繼統不一典章制度綴緝僅存使後世可考而知焉公與諸儒之力也惟顧陸朱張吳之舊姓其顯人髙士有徳有功不爲少矣而祀於今者甚寡公之此祠迥立於窮閴之濵獨以名存而不廢亦豈偶然乎哉新廟旣成民愈知敬皆以爲不可復嘿嘿而無傳也因書其大略且作詩以刻之庶幾有能歌以祀公者辭曰臺城赫赫東南雄累朝文采諸賢功公之堂堂儒者宗詞學炳煥虎與龍幼則頴悟非常童丹靑蓍蔡靡不通字書淵海藏心胸廣吞具區及吳松入竭我孝出盡忠勇奮以義於其躬黃扉棘寺咸雍容國史邦禮任獨隆論著深博堅莫攻特立於世衡廬峯寂寥誰可詢靈蹤煙靄漠漠江波中一新祠像人益恭衣冠髣髴瞻遺風公惠斯民年屢丰徳祀

永永傳無窮】

已上祀典

三忠祠在長橋洪武元年知州孔克中立以奉吳伍子胥唐張巡宋嶽飛

盛將軍廟在三都西盛墩按圖經吳赤烏初命上大夫倪讓將軍徐傑司馬領濠寨盛斌分撥地界建渭作田而斌有功於吳江旣卒邑人卽其墓置廟

昭靈侯廟在縣治東半里祀唐刺史李明明太宗第十四子爲吳郡刺史有惠政而民祀之今攺衍慶昭靈觀【石處道撰碑元符三年春正月上以盛徳卽大位旋乾轉坤一正造化號令風動巍巍煌煌窮廣極袤有知無形莫不被服其寵光而翺翔乎和气凡天下神祠列於祀典者必命有司致祭而修完焉吳江昭靈侯廟內腐外毀左支右梧偶形繪容缺滅弗備春秋薦享亦不復設名在實廢禮甚易而人莫行大恩旣降協於輿情乃鳩羣材乃防眾工官給其費私獻其力革陋爲壯除敝以新門廬潔嚴儀像赫赫幽祕恍惚若慿而安考於圖記乃唐曹王明太宗第十四子也善飛白鳥迹書見稱於時調露中爲蘇州刺史遺惠余愛民不能忘先天二年始立此廟有黃蛇居其中人益異之水旱疾癘是禳是祈罔敢或怠而舊無碑刻俗失其傳朱梁開平間淮冦圍蘇州甚急錢鏐禱之輒自潰去江表以寧旣而奏其事乃以爲漢臣而封此侯爵豈褒顯之意歟蓋廟食於縣境凡十有二號曹王者七李明王者五去唐未久載籍具存而時代之差以近爲逺稱謂之謬或斥其姓名嗚呼修廟之嵗霖雨霑足江湖不滛土田加辟年谷大穰於是邑之僚吏鄕之耆老皆以爲祀事不可以不舉也故備禮以格之名號不可以不辯也故諭其民而正之本末不可以不紀也故摭其實而書之於以頌上徳之萬一而揚神休乎無窮其辭曰皇帝正位浩浩其仁升日之旦發天之春隆恩誕敷流載溢覆於明於幽罔有遺漏具區之旁松陵之墟霄澄壤潔神靈是居有唐曹王太宗之季舊牧斯人人懷其惠聖政伊始嚴祠孔新禮舉名辯昔屈今伸報稱維何肸蠁貢祉彌億萬年陰相宸扆知縣事石處道撰】

三賢祠在震澤鎭宋寶祐癸丑邑士沈義甫立祀王蘋

陳長方楊邦弼今廢

已上先賢

龍母廟在利民橋祀陽山白龍母也

順濟龍王廟在長橋南宋紹興間建號安惠廟元至元間重建

東嶽廟在縣治後又震澤黎裏同裏雙楊檀丘蘆墟梅堰各有行宮

糜城王廟在二十六都糜塔

陳王廟在程林一在茆塔一在充浦

四明王廟在庉村頓基王廟在平望金城王廟在桑盤簡城王廟在簡村髙城王廟在馬城郭將軍廟在嚴墓周瑜將軍廟在七都蘇將軍廟在莫捨

已上私祀

嘉定縣社稷壇在北門外宋嘉定中建元大徳八年知州任立重建舊在縣西洪武初移置【元趙浩重修記昔在顓帝祀共工氏子柱爲社稷虞夏因之而不易湯以時旱乃遷柱以棄代之三代以降祀典損益不同皇元奄有天下詔京師郡縣建立社稷在都春秋二祀以大臣行事臨期取防郡縣致祭則有常典延祐丙辰朝列大夫太原任侯立來守是州先是州以縣陞地瀕江海事多闕略舊有社稷在州治西南傍接民居尢爲簡陋防壇災惟壇樹不焦若有鬼神相之者於是更治之輦糞壤除煨燼眾庶子來踴躍就工甫三月而壇壝成社居東稷居西築墻四靣爲門而依方色塗之西爲雷雨壇各一繞以周垣截然砥平植以佳木範金爲尊罍斵木爲爼豆作始於延祐五月落成於秋八月適丁上戊侯偕僚屬齋莊朝服升壇成禮神人協和霧雨澄霽風雲熙然來享來格觀者若堵父老乃相謂曰賢大守敬以事神愛以養民勤勞玆邑得無記之乎眾乃屬浩爲之記國子髙等生從仕郎平江路嘉定州判官趙浩記】

風雲雷雨山川壇在南門外

邑厲壇在北門外鄕厲壇五百二十一所

城隍廟在縣治東舊在富安坊洪武三年移置

已上通祀

梁紇廟在十五都白鶴村

紀王廟在吳淞江南五十里相傳祀漢紀信

大梁王廟在縣東南五十里彭越浦相傳祀漢彭越樊將軍廟在縣治西南黃渡

關將軍廟在分鎭萬戶府西

陳侯廟在依仁鄕相傳祀漢戶牖侯陳平

曹王廟祀陳思王植

顧野王廟在二都

秦公廟在縣東南祀秦叔寶洪武二十年建

杜拾遺廟在十五都祀唐詩人杜甫

葛尙書廟在吳淞江西宋淳祐間建後廢洪武六年里人陸子英重建

歐司徒廟在黃姚港元延祐二年建【張師宗記】

惠忠侯廟神諱滋俗呼防國楊相公廟在縣西十八里外堽

僊王廟在縣西南白鶴村相傳王可交遇僊處

織女廟在縣西北三十里黃姑塘宋咸淳五年知縣朱象祖重建互見昆山

白龍廟在樂智鄕劉家港北岸【楊亷夫詩金碧龍宮岸海海鄕遇旱望云交空中白气俄成練不比黃旗滚海蛟】

滬瀆龍王廟在縣西南黃渡鎭元大徳八年建

已上私祀【中間𨿽有先賢然非縣人所宜享故統列於私祀】

太倉州社稷壇在西門外一都

風雲雷雨山川壇在南門外二都

州厲壇在北門外一都

城隍廟在州東南隅卽元東嶽廟治三年昆山縣知縣楊子器攺建今仍之

旗纛廟在衛倉後洪武二年指揮朱文建

已上通祀

名宦祠在鎭民橋西本文昌道院知州李端攺建先是昆山知縣楊子器作二卿祠祀周文襄忱崔莊敏防至是遷二主於此並祀元副萬戶董摶霄國朝夏忠靖公原吉

平江侯祠祀平江伯陳瑄在天妃宮之左永樂間瑄總督海運有惠政軍民立祠祀之已上先賢

東嶽行祠在州北五十里橫涇市之南【尹惟一東嶽廟靈石贊至元乙酉朝貴命置碑石赴都抵直沽忽爾中斷乃有聖像儼然復使載歸於嶽祠安奉焉道士尹惟一敬述其事稽首而獻頌曰天然一片山石中有靈異無人識海航萬里趨京邑當與卿相鐫碑刻贔屭擘裂不可測洋洋上帝遺形迹劉公悚視志齋莊殷勤扶防還故鄕尙虞湮沒難韞藏博士朱公爲舉揚移鎭行嶽古道塲人人贊仰功莫量上願聖君壽無疆】

關王廟先在舊教塲內已廢別有廟在雙鳳市

李王廟一在北門外去州北三里一在直塘市

已上私祀

崇明縣社稷壇在西門外

風雲雷雨山川壇在南門外

邑厲壇在縣北門外鄕厲壇共四十四所

城隍廟在縣西南思敬巷【國朝雷中重修記略云崇明治西南隅有城隍祠舊遵禮制而建水旱虫疫必於此禱第陿庳弗稱久未攺作一夕回祿盡燬知縣長垣李顯率諸僚屬捐俸一歳易白金十兩倡諸好事者出貲以助猶不敢專請於郡刺史丘侯然後市良材賃工役易故鼎新作城隍前後殿宇若干楹髙明宏麗加於舊規營治於成化癸巳冬落成於甲午春義助可書者則備書於左云】

已上通祀

孝友先生祠先生諱玉字徳卿少遊之裔受學於蛟峯方公隱居崇明淑門弟子若干人先生卒門弟子以行業私謚孝友請祠於州庠【王逢迎享送神辭東海隅兮三州宅黿鼉兮蛟龍湫羗聲教兮悠悠靈斯藏兮道斯修道不行兮長邁祠學宮兮子孫永賴日薄堵以風林鳴如聞音之謦欬楚葵靑兮靡靡牲甚肥兮酒防白駒兮焱馳儼衣冠兮戾止有聖賢兮依歸川魚泳兮鳥雲飛靡潛

伏兮弗昭著靈自今兮欽孰違】

已上先賢

天妃祠在寶慶觀內

聖廟在縣西北六里

東嶽廟一在東沙奉聖寺東一在西沙道安鄕

張莊廟在東沙

吳太尉廟在西沙

石郎廟在舊州東南一十四里宋末風潮中有石人長二尺許隨潮浮至東鄕廣慶橋下去而復來人異之立於橋側祈禱輒應至元間達嚕噶齊多桑立廟祀之今遷於葛家橋西北

已上土人私祀

姑蘇志卷二十八﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷二十九

明王鏊撰

寺觀上

吳中多佛老之區𨿽更洪武歸並而其廬故在也旣不可廢則列其藂林而諸歸並者各附見焉

在城藂林寺十七觀二

開元禪寺在盤門內吳孫權母吳夫人捨宅建【或云權爲乳母陳氏建】永禪師開山名通寺寺有石佛二相傳晉建興二年滬瀆海口漁者見神光照水徹天旦而視之乃二石像浮水上或曰水神也以三牲巫祝迎之像泛流而去吳人朱膺等復於海濵迎入城置通寺光明七晝夜不絕其後漁者復於此獲帝靑石鉢初疑臼葷而用之俄有佛像現於外遂並以供佛唐東宮長史陸柬之書碑載初九年則天遣使送珊瑚鏡一面鉢一副宣賜供養兼攺重云寺開元中再攺今額舊在城北陲後唐同光中錢氏遷置於此宋紹興間守臣洪邁作戒壇元至治間寺燬僧光雪窓恩斷江重建又取韋詩緑陰生晝寂之語作綠陰堂並虞集爲文永樂間重修歸並院一庵一【梁簡文帝石像銘蓋聞軒後之圖載浮河洛秦王之璧更湧滄溟昭覃之洲乘淸源而西泛蓬萊之岫逐安流而南徙況夫道由慈善應起靈覺是以無方之迹隨機示現無緣之力因物成感晉建興元年癸酉之歳吳郡婁縣界淞江之下號曰滬瀆此處有居人以漁者爲業掛此詹綸無甄小魪布斯九罭常待六鼇遙望海中若二人像朝視沈浮疑諸蜃气夕復顯晦乍若潛火於是謂爲海神卽與巫祝同往祈七盤圓鼓先奏盛唐之歌百味椒漿屢上東皇之曲遂乃風波駭吐光景晦明咸起渡河之悲竊有覆舟之懼相顧失色於斯而返又有受持黃老好尙神仙職在三洞身帶八景更竭丹欵復共奉迎尊像沈軀沒而不見經歷旬日遐邇俱聞吳縣華裏朱膺淸信士也獨謂大覺大慈將宏化迹乃沐浴淸齋要請同志與東靈寺帛尼及樂伎數十人乘船至滬瀆口頂禮歸依歌唄贊徳於時微風送棹淑景浮波云舒蓋而未移浪開花而不噴𨿽舟子招招弗能逺騖而靈相峩峩漸來就浦仰覩神像嶷然雙泛非因鷁首詎假龍橋豈借銀連寧須玉軸背各有題一名維衞一名迦葉於是時眾踴躍得未曾有復懼金仙之姿非凡所徙試就提捧豁爾勝舟指燕宮而西歸望葑門而一息道俗側塞人祗協慶膺家住近通寺乃孫權爲乳母陳氏之所立也亦一邦之勝地胥山之神塔乃遷像於此寺武夫數百咸不能勝共怪曰朱膺帛尼二人之力而能捧持不覺爲異今人工甚盛確乎不移此必精誠弗能致也乃復竭心同時稽顙然後乃動至自舟中故知據井夜飛實無以異石不能重有覺憑焉後有外國沙門釋法開來稱彼國眾聖所記云東方有二石像及阿育王塔若能恭往禮覲滅無量罪免離三塗禮已而去中大通四年歳在壬子臨沙汝靈侯奉勅更造銅光二枚其一髙九尺其一髙八尺五寸銅邁丹陽恥論劉向之術區選攻金無俟嵇康之鍜旣鐫旣鎪是磨是銑曄如光定湛似日輪亦當逺照三千普瞻色像遙覩十方俱聞說法豈止惜命小鳥欣入影中重罪眾生還逢愛日而已哉吳郡僧正慧法師深修五定淨持七支於三寶中盡力宏防立摩尼之勝殿制飛行之寶塔至於莊嚴妙色實有厥勞昔魯聖云亡尙追儀於有若楚臣殞世亦托似於優旃放勲之後更圖長樂之畫文命之君不絕稽命之禩或傳諸往牘或布在前言或贊述盈耳或壽宮虛置況逺追應身近規靈迹不銘不勒何以稱揚乃爲銘曰巍巍天像堂堂最勝慧日獨圓無生永證湣此魚鉤傷玆螺孕乍動慈舟時延寶乘畱住待緣獨有傳應傳應伊何寶玆靈像履冰晨遊淩濤夜上七眾有憑九垓咸仰照此眞容開斯俗綱千輪足起萬字胸書身橫五分衣刻三銖嗟爾末俗心王所驅顙浮水沬命役馳駒宜宏希向必盡勤劬覩相塵滅聞聲惑祛湛然神迹長處全吳梁江淹吳中禮石佛詩幻生太浮詭長思多沈疑疑思不闕詭生寧盡時敬承積刼下金光爍海湄火宅飲焚炭藥艸闕惠滋常願樂此道誦經空山坻禪心莫不雜寂行好無私軒騎久已決親愛不流遲憂傷漫漫情靈意終不緇誓尋靑蓮界永入梵庭期韋應物遊開元寺夏衣始輕體遊步愛僧居果園新雨後香臺照日初緑陰生晝寂孤花表春餘符竹方爲累形迹一來疎李紳開元寺詩並序此寺多太湖石有峯巒奇狀者頃年多逰寓於此及大和七年往來皆不復到寺中石大半亦無也○十層花宇眞毫相數仞峯巒閟月扉攢立寶山中色界散周香海小輪圍坐隅咫尺窺巖壑窓外髙低辧翠微難保爾形終不轉莫令偸拂六銖衣皮日休開元寺佛鉢詩並序按釋法顯傳云佛鉢本在毗捨離今在乾陀衞竟若干百年當復至西月支國若干百年至於闐國若千百年當至屈茨國若千百年當復來漢地晉建興二年二聖像浮海而至滬瀆僧尼輩取之以歸今存於開元寺後建興八年漁者於滬瀆沙汭上獲之以爲臼乃葷而用焉俄有佛像見於外漁者始以爲異意滬瀆二聖之遺祥也乃以鉢供之迄今尙存余遂觀而爲之詠因寄天隨子○帝靑石作緑冰姿曾得金人手自持拘律樹邊齋散後提羅花下洗來時乳麋味斷中天覺麥麨香消大刼知從此共君親頂戴斜風應不等閒吹陸防空王初受逞神功四鉢須臾現一重持次想添香積飯覆時應帶步羅鐘光寒好照金毛鹿響靜堪降白耳龍從此寶函香裏見不煩西去詣靈峯皮日休早景卽事客省蕭條柿葉紅樓臺如畫倚霜空銅池數滴桂上雨金鐸一聲松杪風鶴靜時來珠像側鴿馴多在寶幡中如何塵外虛爲契不得支公此防同陸防日上罘罳疊影紅一聲淸梵萬緣空防褷滿地貝多雪料峭入樓於闐風水榭初抽寥泬思竹窓猶掛夢防中靈香散盡禪家接誰共殷源小品同皮日休陸防避暑聯句煩暑𨿽難避僧家自有期泉甘於馬乳苔滑似龍漦日休任誕襟全散臨幽榻旋移松行將雅拜篁陣欲交麾龜防望塔靑識登樓白鴿知石經森欲動珠像儼將怡筒簟臨杉穗紗巾透雨絲靜譚蟬噪少涼步鶴隨遲日休煙重回蕉扇風輕拂桂帷對碑吳地說開卷梵天詞積水魚梁壊殘花病枕欹懷君瀟灑處孤夢繞罘罳龜防薛能題寺閣一閣見一郡亂流仍亂山未能終日住尢愛暫時閒唱棹吳門去啼林杜宇還髙僧不可羨西景掩禪闗】

報國院【在長洲縣一都宋咸淳間僧持正建】

化城庵【在城西南隅宋開禧間僧戒眞建】

報恩講寺在城北陲故呼北寺卽通寺舊基吳越錢氏移支硎山報恩寺攺建於此宋崇寧中加萬歳尋尊爲賢首教寺舊有子院曰文殊曰泗洲曰水陸又有曰法華曰普賢今皆廢浮圖十一級兵燼後行者金大圓募建九級又有不染塵觀音殿【宋邊知白記】後殿七楹下塑釋迦滅度像【長六十六尺髙十二尺張士誠據吳以臥佛非祥更造立像國初僧復之宋濓撰碑】宋張卽之書華嚴性海四字皆徑丈刻榜猶存歸並寺二庵二【白居易法華院石壁經之碑碑在石壁東次石壁在廣徳法華院西南隅院在重寺西若干步寺在蘇州城北若干裏以華言唐文譯刻釋氏經典自經品眾佛號以降字加金焉夫開示悟入諸佛知見以了義度無邊以圓教垂無窮莫尊於妙法蓮華經凡六萬九千五百五言證無生忍造不二門住不可思議解脫莫極於維摩詰經凡二萬七千九十二言攝四生九入無餘涅槃實無得度者莫先於金剛般若波羅蜜經凡五千二百八十七言壊罪集福淨一切惡道莫急於佛頂尊勝陀羅尼經凡三千二十言應念順願願生極樂土莫疾於阿彌陀經凡一千八百言用正見觀眞相莫出於觀音普賢菩薩法行經凡六千九百九十言詮自性認本覺莫深於實相法蜜經凡三千一百五言空法塵依佛智莫過於般若波羅蜜多心經凡二百五十八言是八種經具十二部合一十一萬六千八百五十七言三乘之要防萬佛之祕藏盡矣是石壁積四重髙三尋長十有五丈厚尺有咫有石蓮敷覆其上下有石神固防其前後火水不能燒漂風日不能搖消所謂施無上法盡未來際者也唐長慶二年冬作大和三年春成律徳沙門淸晃成厥謀明海繼厥志門弟子南容成之道則終之寺僧契元捨藝而書之郡守居易施詞而贊之贊曰佛涅槃後世界空虛惟是經典與眾生俱設有人書貝葉上藏檀龕中非堅非久如蠟印空假使人刺血爲墨剝膚爲紙卽壊卽滅如筆畫水噫畫水不若文石印蠟不若字金其功不朽其義甚深故吾謂石經功徳契如來付囑之心宋徽宗佛牙舍利贊崇寧三年重午日自蘇州報恩寺迎請釋迦佛牙入內致恭祈請舍利感應隔水晶匣出如雨防神力如斯嘉嘆何已因以贊曰大士釋迦文虛空等一塵有求皆赴感無剎不分身玉瑩千輪在金剛百煉新我今恭敬禮普願濟羣倫蘇軾捨銅子文蘇州報恩寺重造古塔諸公皆捨所藏舍利余無舍利可捨獨捨盛舍利者敬爲四恩三有捨之故人王頥爲武功宰長安有修古塔者發舊葬得之以遺余余藏私印成壊者有形之所不免而以藏舍利則可以久藏私印或速以壊貴舍利而賤私印樂久存而悲速壊物豈有是哉余其並是舍之趙孟頫寫墨竹詩開軒藂竹杪坐久聞淸韻重云結春陰小雨生衣潤親友有嘉集笑語發眞蘊遊衍暮始還流光疾如瞬黃溍跋至大間趙魏公遊姑蘇報恩寺小憩於丈室乘興寫墨竹一小枝於壁題古詩五言四韻於窓間今垂四十年竹故在而窓紙久不存住山宣公法師聞吳江賢上人裁得此紙物色得之並竹摹刻於石將使久而勿壊庶後來有以想見其淸標雅韻也夫雜花境土實報莊嚴毘盧樓閣非我壊相髙人上士遊戲作如幻事豈以石之壽爲眞足恃哉姑以備好奇者之一覽云爾陳基秋風日蕭爽散策入空林有竹心已淸無言念彌深雜花不容把疎磬有餘音逍遙毘盧境落景駐遙岑楊基北寺竹林僧居古城陰迢遞通萬竹林光落虛牖坐愛衣裳緑齋余孤磬逺茶罷微煙續道人悟重淡然無眾欲譬彼石根泉亭亭湛寒緑】

東華嚴寺【在府治北吳赤烏間僧法云建】

西華嚴寺【在城西北隅舊名花嚴梵行院至元癸未報恩寺僧同覺開山其徒衝嗣建僧明本記】

集慶庵【在城西北隅元至順間僧果秋林建】

西資庵【在吳縣一都吳山南麓宋紹興八年僧法皎建】

瑞光禪寺在開元寺南吳赤烏間僧性康建名普濟院宋宣和間朱勔建浮屠十三級五色光現詔賜今額並賜塔名天寧萬壽寶塔靖康兵燬淳熈間重建並復塔七級元季復燬洪武中僧曇芳重修僧大祐記寺有四瑞堂【以塔光法雷合歡竹白池名釋道記】歸並庵一【沈周塵中五日雙腳紅頗有俗气塡吾胸今朝風日弄妍美城南載酒尋花宮古濠流水帶楡栁深居逶迆茶煙中老僧與我非夙契卽許小閣開松風山杯到手送西日醉倒信呼田舍翁未知明日又何處出門大笑歌萍蓬】順心庵【在吳山下宋同知福州陳公璵墓祭之所元僧明本開山自爲記朱應辰聽法依蘭若行吟伴鶴羣松聲渾似雨山气已成云梵響隨鐘度天香隔屋聞老僧門不出果熟與猿分】

萬壽禪寺在府治東北晉義熈中西域僧法愔建名淨壽院梁攺安國唐攺長壽宋大中祥符二年丁謂奏攺萬壽禪院崇寧中詔加崇寧尋攺天寧紹興中攺萬壽報恩光孝禪寺爲徽宗薦嚴之地唐僧貫休嘗居此休號禪月大師故寺有禪月閣寺前周廣順中所立尊勝石幢猶存【吳越軍節度上柱國邵思寶周承禮等題名】元末兵燬洪武間重建宋濓記歸並寺一今廢爲長洲縣學普門寺【在城東北隅宋景徳中日本僧寂照入貢願遊天臺丁晉公言姑蘇山水奇秀遂居此永樂間重建】

正覺禪寺在城東南隅其先爲宋楊和王別墅元爲陸志寧寓館尋捨爲大林庵洪武中廢永樂中滇南僧此宗再建奏賜今額吳寛記志寧故富家園亭最勝尢好植竹至今美竹蔓延猶稱竹堂寺雲歸並院二巷七【吳寛竹堂懷古陸公已逝逐浮塵老重來刈野榛百畆園林成故事一天風雨醒遊人碧梧淨洗今何在修竹叢生舊有因白髮耆英畱醉墨晚涼傳玩席間珎沈周探梅詩竹堂梅花一千樹香雪塞門無入處秋官滿門兩詩客騎馬西來爲花駐野翁攜酒亦偶同花不畱人人自住滿身毛骨沁冰影嚼蘂含香各搜句吉祥牡丹淸本欠定慧海棠幽亦未只憑坡口詫繁華似恐同花不同趣酒酣塗紙作橫斜筆下珠光濕春露只愁此紙捲春去明日重尋花滿地金琮問我歸期尙漫然老僧預餞竹堂前此身淸淨元無垢今日遲畱似有緣栁色到門靑送酒梅花開樹白連錢醉來忘卻下山路明日滿城生夜煙文徴明城東古寺萬枝梅一歳看花得幾回竹逕三年無我迹松門此日爲誰開還應壊壁餘詩艸只恐荒碑蝕雨苔憑仗山僧懸木榻長安倦客儗歸來】

包山禪院【在洞庭西山梁大同中置爲福願寺天監中再葺唐上元九年攺包山寺後攺顯慶寺宋靖康中名僧懷深居此詔賜今額王銍記範成大包山禪院詩仙塢遜半坐精廬遷古幢槁衲昔開山至今上道場熾然說慈忍禪海薫戒香穉竹暗寒碧飛松盤老蒼船鼓入宴坐紅塵隔滄浪藤杖懶歸去共倚蒲團牀】

明因禪院【在橫山下卽薦福山感慈院宋僧璿玠惟廣重建淩民瞻記】

崇慶庵【在城東北隅宋淳祐八年法衝建元大徳間重建僧余澤記猶稱百花庵云吳寛贈政公住虎跑寺百花庵裏久棲禪竹樹蕭然野水邊欲洗北來塵土足扁舟直到虎跑泉文徴明北郭精籃舊有名歳長無復百花深柴門日落空流水古木春來長緑陰滿眼風流文字業一龕荒寂道人心野橋詰屈通幽徑短策他時許重尋】

善慧庵【在長洲縣九都元大徳間僧明本開山則天如記有施茶亭】

善現庵【在城東北隅元至正間建】

東林庵【在城東北隅元至正間建】

積善庵【在城東南隅元至正間建】

福慧庵【在長洲縣二十四都元至正間建】

興福庵【在長洲縣三十一都國朝洪武七年建】

承天能仁禪寺在府治北甘節坊梁衞尉卿陸僧瓚捨宅建初名廣徳重寺【吳地記云僧瓚見住宅有瑞云重重覆之遂奏爲重云寺臺省誤書云爲云】宋初攺承天宣和中禁稱天聖皇王等字遂攺能仁元並存故額稱承天能仁今因之又名雙峩寺以寺前有二土阜也【或云舊有二異石故名】寺有無量壽佛銅像及盤溝大聖祠靈祐廟【互見祠廟】萬佛閣寺屢燬至元間僧悅南楚重建黃溍鄭元祐記至正末張士誠據以爲宮尋復爲寺僧綱司在焉宣徳十年尙書周忱建賜經閣尋燬歸並寺二院一庵十【韋應物登重寺閣時暇陟云搆晨宵澄景光始見吳都大千里郁蒼蒼山川表明麗湖海吞大荒合沓臻水陸駢闐防四方俗繁節又喧雨順物亦康禽魚各翔泳艸木徧芬芳於玆省甿俗一用勸農桑誠知虎符忝但恨歸路長李嘉祐同皇甫冉登重閣髙閣朱闌不厭遊蒹葭白水繞長洲孤云獨鳥川光莫萬井千山海气秋淸梵林中人轉靜夕陽城本角偏愁誰堪逺作秦吳別離恨歸心雙涙流皮日休重寺雙矮桂撲地校徊是翠鈿碧絲籠細不成煙應如天竺難陀寺一對狻猊相枕眠陸防可憐煙刺是靑螺如到雙林誤禮多更憶早秋登北固海門蒼翠出晴波孫覿能仁寺重鑄鐘銘太平興國之初平江節度使孫承祐鑄大銅鐘於能仁寺爲樓三成居之後百五十年當建炎庚戌盜入平江能仁大火一夕燼又四年紹興癸丑寺僧行和者募眾力更鑄鐘成爲銅萬三千斤晉陵孫覿爲之銘曰法音無礙徧滿大千際天軼海無量無邊眾生執迷馳走空聚聽蟻爲牛夢春作鼓矯亂顚倒妄認前塵色聲交騖不守其眞粵有大士修三摩地出大音聲而作佛事燧木革金以燔以鎔鑄此東序千石之鐘蛇以目聞豬以足聽水鳥風林更相和應除聾破瞶一擊而通八方上下地獄天宮一切滿中十四相凡厥聲聞俱證無上】

福昌寺【在寺內本寺之子院舊名永安宋寶元間僧道升建舊有正徧知閣髙宗書扁】圓通寺【在寺內亦子院也宋元丰二年僧淨梵建】

崇義院【在城西北隅宋紹興間僧眞如建僧善住撰資福塔記】

集福庵【在城西北隅中有桫�樹宋嘉定三年僧智明建宣徳間重修禮部尙書楊翥記】大乘庵【在城東北隅宋咸淳五年僧了然建】

祗園庵【在許蘊子巷內宋景定初僧居祐建元僧逺石泉重建鮮於樞書扁猶存成化初僧綱永端及其徒文徳重修里人杜瓊記】

獅子林庵【在城東北隅元至正二年僧維則建則多聚奇石狀狻猊故取佛氏語名一名菩提正宗寺內有臥云室立雪堂問梅閣指栢軒禪窩竹谷諸景並經名人品題最號奇勝歐陽記維則師子林卽景半檐落日曬寒衣一鉢香羮野蕨肥春雨春煙二三子水西原上種松歸○鴉鵲爭巢似憤兵怒鳴死鬭亂縱橫可憐踏壊桫欏樹滿地落花無路行○道人肩水灌畦蔬托鉢船歸粟有餘飽飯禪和無一事繞池分食餧遊魚○臥云室冷睡魔醒殘漏聲聲促五更一夢又如過一世東方日出是來生○竈兒深夜誦蓮花月度墻西檜影斜經罷轆轤聲忽動汲泉自試雨前茶倪瓚過師子林蘭若密竹鳥啼防淸池云影間茗雪鑪煙裊松雨石苔斑心靜境恆寂何必月在山窮途有行旅日暮不知還髙啟同徐賁師子林池上觀魚穿蒲尾獨掉唼薲口羣仰波平沒見痕池靜跳聞響漁罛已免捕僧盂每分養落日意無驚識我臨流賞徐賁微微林景涼悄悄池魚出欲去戲仍戀乍深驚還逸行循曲島幽聚傍新荷密不有濠梁興誰能坐終日僧道衍晚過師林無地堪逃俗乘昏復到林半山云遏磬深竹雨畱禽觀水通禪意聞香去染心叩門驚有客想亦爲幽尋】

休休庵【在吳縣治西北一名圓覺寺又名普光王禪院元至元十一年防山和尙建相傳有祖師遺一匣上書轉語云焦明虫吸漧東海魚鱉蝦蟹無處安身立命有人悟者其鎖鑰自開卒無悟而開之者後被一僧持去不知所終沈周宿休休庵市中偪仮有祗林怪是沿街客易尋枕聒鼓聲嫌縣近門垂簾子覺堂深焙茶火暖香浮屋�竹檐晴曉曬衾愛此老僧偏靜得塵埃堆裏絕塵心張雨贈別休休庵了堂上人老僧十年不出戶袈裟搭架風披披祖衣畱在阿蘭若佛法傳過髙白麗客牀雪鏈一甌茗經藏苔昏三尺碑不向舊房看偃蓋卷中原有古松枝】

定慧庵【在城西北隅元至元二年僧能仁建】

能仁庵【在城西北隅元至治間僧法震建僧祖瑛記】

善防庵【在城西北隅元大徳間僧普應建】

信心庵【在閶門外南濠元僧法聰建成化間重修楊循吉記】

觀音庵【在城西北隅洪武六年僧明智建】

靈鷲教寺在城東北隅舊名永光院又名東林院梁天監中僧永光建歸並庵六

靈鷲庵【在城東南隅元延祐間僧文秀建】

慶雲庵【在報恩寺西宋元丰三年僧智倫建治中僧文玉重建吳寛記沈周慶雲古名竂城陰倚金碧回塘抱髙木波影蕩虛壁闔扉自禪誦白石與心寂不防逾年若忘故所歷玆晨雨迹斷始喜一駐孤花緑陰底好鳥茗杯側老僧道契濶挽須厭多白又月夜慶雲觀杏花杏花初開紅滿城我眠僧房聞雨聲侵晨急起看晴艶對房兩株令眼明還宜夜坐了餘興靜免蜂蝶來紛爭嫣然鉛粉本富貴更借月露添妍淸靑蘋流水未足擬金蓮影度雙娉婷庭空月悄花不語但覺風過微香生老僧慣見不爲意卻愛小紙胭脂縈髙齋素壁可常有不由零落愁人情】

寶志庵【在城西北隅元至正間建】

天福庵【在東北隅元至治四年僧法英建】

集慶庵【在長洲縣十九都元至元二年僧一志建】

報親庵【在長洲縣二十九都元至治間僧鎰金建】

東禪教寺在萬壽寺東南吳赤烏間陳丞相宅因池中生瑞蓮遂捨爲寺名鎭國院唐大中間敕攺東禪明覺寺宋異僧遇賢號林酒仙者嘗居之元至正間燬洪武間重建歸並院一庵十【遇賢詩門前緑樹無啼鳥庭下蒼苔有落花與東風論个事十分春色屬誰家李應禎松杉滿院風荳一籬緑不聞車馬過時得髙人宿蹔來還獨歸悵望城東曲吳寛宿東禪靜公房來爲東莊遊還作東林宿林下扣禪扉幽徑行自熟齋廚夜寂然倦睡雜僧僕方牀習跌坐飲我一茶足坐久湯室溫洗沐解塵服衲翁故延欵展畫更燒燭逶迆水上城突見水中屋夜靜風轉號曠野有喬木疎雨忽復來春夢不可目端如紫極宮有感入詩腹便當遊汗漫安復事拘束晚歳返故廬爲鄰定須卜】

重升院【在城東南隅卽南園地宋慶元間僧正信建】

寧壽庵【在城東南隅宋淳熈間僧法眞建】

東林庵【在城東南隅宋祥符二年僧淨名建】

慈濟庵【在城東南隅元大徳四年僧道芳建】

天寧庵【在城東南隅元大徳四年僧慧忠建】

通庵【今名圓通在東南隅宋淳熈間僧原淨建】

觀音庵【在東南隅宋淳熈間僧淸一建】

化城庵【在長洲縣二十九都宋淳熈間僧一源建】

普利庵【在葑門外宋淳熈間僧永寧建】

福壽庵【在城東南隅元至正間僧善法建】

光明庵【在東南隅宋淳熈間僧永安建】

永定講寺在吳縣東南吳地記云梁天監中蘇州刺史吳郡顧彥先捨宅建唐乾符間賜今額陸鴻漸書韋應物罷郡寓居寺中故多賦詠初寺在閶門北景福五年始遷於此天福中更名普慈元僧聲九臯作海印堂又取韋應物詩語作閒齋元末燬洪武中重建歸並寺四院一【韋應物遊永定寺北池僧捨密竹行已逺子規啼更深緑池芳艸气閒齋春樹陰晴蝶飄蘭逕遊蜂繞芳心不遇君攜手誰復此幽尋寓居精舍政拙忻罷守閒居初理生家貧何由往夢想在京城野寺霜露月農興羈旅情租二頃田方課子弟耕眼暗文字廢身閒道心淸卽與人羣逺豈謂是非嬰永定寺喜避彊夜至子有新歳慶獨此苦寒歸夜叩竹林寺山行雪滿衣深鑪正燃火空齋共掩扉還將一樽對無言百事違】

景徳寺【在黃牛坊橋東晉隆安中僧法云建本王珣故宅元楊載本朝姚廣孝俱有記】西禪寺【卽北觀音庵在吳縣學前唐貞觀間僧壁法建咸通間有僧自南泉來稱西禪和尙寺因得名宋紹興問信安郡王孟忠厚攺建爲隆祐太后薦嚴之所景定間兵燬惟觀音像獨存故稱觀音庵】天王寺【在城東南隅唐大歷元年僧不空建】

大寺【在城東北隅元大徳間僧判筌友蘭建淨法師開山延祐間奏賜今額名僧余澤居此嘗別剏東齋齋前有井因自號天泉元末寺燬相傳燬時見紅衣沙門立煙熖上久之乃沒寺旣蕩盡而東齋獨存】

洪範淨慧院【在城西北隅宋景定四年僧明吉建】

北禪講寺在齊門內晉戴顒宅也唐司勛陸郎中居此後以爲寺號北禪院按吳郡誌乾元寺唐有之今不知所在然顧況以干元寺爲晉戴逵宅而皮陸集又以北禪寺爲戴顒宅據此則今北禪卽古乾元寺宋祥符初賜名大慈屢燬於兵洪武中重建寺有大通閣趙孟頫記觀堂黃溍記雨華堂禁蛙池歸並寺二院一庵六【唐顧況撰建乾元寺記五蘊十二人八界此上三科能包萬法因緣生爲有無自性爲空空有融一卽中道義𨿽石船渡海蚊背負山不爲希有事僧法珣與和合眾法藏等造乾元寺者晉髙士戴逵子顒之宅也乾元初節度使鄭旻之奏云觀察使李涵李道昌皆有力大臣求無上道以心無所願無邊受者實與𨿽空不敗有爲有滅無爲有爲之體有爲無爲之用無生無滅無相無爲無名無法說無言語法以無言語說故有相大乘有觀法門無相大乘無觀法門於法有所得有相大乘義於法無所得無相大乘義所得無所得二俱眞一乘之義也爲妙因果譬如種子依地而生又如大地能荷羣有虛空之體大於天地天地有盡虛空無盡如來之體大於虛空光明虛覺圓寂萬億故於無住本建乎諸法不動眞際恆沙煩惱莫不斷除魚吞鉤虎落穽蛾拂火此眾生自取其毒道本平坦樹本淸涼佛在提摩竭揭國成等正覺諸弟子棲乎茂林借彼祥艸厥後因時設教猶著獘衣行次乞食及往忉利省摩耶夫人優塡王鑄金刻木始用膠漆泥布佛有像自此始也與佛在時功徳無異於是給孤長者造祗洹精舍木田底迦造龍宮精舍竺幹法蘭造洛陽白馬寺佛圖澄造鄴中九百七十三寺釋道安造襄陽一十五寺逺法師造廬山東林西林寺度法師造攝山棲霞寺杯渡沿師造南陵隠靜寺傳大士造東陽雙林寺思大師造衡陽南嶽寺智者大師造天臺國淸玉泉寺三十五寺略也涅槃無前無後般若無新無舊法珣上人重舊徳不輕新學門人淸玦請況於經藏中抄佛心說永示無極文曰倬哉迷盧宏亙大千百億日月藕絲貫穿蚊背負之飛登梵天塵勞爲海般若爲船截生死流是曰希有大哉乾元實則不朽和眾云臻珣爲稱首佛告善來寶坊崇哉法雨灑埃慈云徘徊皮日休陸防避暑聯句歊蒸阿處避來入戴顒宅逍遙脫單絞放曠拋輕策爬搔林下風偃仰澗中石日休殘蟬煙外響野鶴沙中迹到此濕煩襟蕭然揖禪伯藤懸疊霜蛻桂倚支云錫龜防淸陰豎毛髮爽气舒筋脈逐幽隨竹書選勝鋪苮席魚跳上紫芡蝶化緣靑壁日休心是玉蓮徒耳爲金磬敵吾宗昔髙尙志在羲皇易豈獨斷韋編幾將刓鐵擿龜防天書旣屢降野抱難自適一入承明廬盰衡論今昔流光不容寸斯道甘枉尺日休旣起謝儒亦翻霜羽翼封章帷幄徧夢寐江湖日擺落函谷塵髙欹華陽幘龜防詔去云無信歸來鶴相識半病奪牛公全慵捕漁客少微光一防落此芒磔索日休釋子開池塘門人問幽堪悲東序寶忽變西方籍不見步兵詩空懷康樂屐龜防髙名不可效勝景徒堪惜墨沼轉疏蕪齋逾閴寂遲遲不能去涼颸滿杉栢日休日下洲島淸煙生苾芻碧俱懷出塵想共有吟詩癖終與淨名遊還來雪山覓黽防皮日休遊北禪寺連延花蔓映風廊岸幘披襟到竹房居士卽今開梵處先生曾是艸堂淸尊林下看香印逺岫窓中掛鉢囊今日有情消未得欲將名理問恩光陸防戚歷移陰入艸堂老僧𨿽見似相忘吟多幾轉蓮花漏坐久重焚栢子香魚慣齋時分淨食鴿能閒處傍禪牀雪林滿眼空羈滯欲對彌天卻自傷陸防寒夜同皮日休訪寂上人月樓風殿淨沈沈披拂霜花訪道林鳥在寒枝棲影動人依古堞坐禪深明時尙阻靑雲步半夜猶追白石吟自是海邊鷗伴侶不勞金偈更降心皮日休院寒淸靄正沈沈霜棧幹鳴入古林數葉貝書松火暗一聲金磬檜煙深陶潛見社何妨醉殷浩談經不廢吟何事欲攀塵外契除君皆有利名心】

昭慶寺【在城東北隅元至正間宣政院建僧懷壽開山虞集黃溍記】

無量壽寺【在長洲縣十五都宋熈寧間僧淨梵建元僧余澤記】

普福院【元至元間有浦姓者創建後僧覺證重建黃約仲記】

圓明庵【宋嘉泰間建張震發記元至元癸未重建湯彌昌記】

佛慧庵【元大徳十年僧法亮建】

安隱庵【元至元二十七年僧惠思建】

天龍庵【元己丑年僧惠慈建已上俱在城東北隅】

揀汰庵【宋淳熈二年僧志欽建】

徳慶庵【元至元間僧善法建已上俱長洲縣十五都】

南禪禪寺唐開成間僧元遂建有千佛堂轉輪經藏白居易記居易在郡嘗書白氏長慶集畱千佛堂吳郡誌雲南禪寺唐有之今失所在按今寺在郡學東本名集云洪武中名僧示應號寶曇和尙者奏請爲南禪集云寺成化中燬僧徳本重建吳寛記正徳間都綱良定建天王殿嘉靖間住持祖鎭重修建楊循吉記歸並庵二【白居易南禪寺千佛堂轉輪經藏石記千佛堂轉輪經藏者先是郡太守居易發心蜀沙門淸閒天謨吳僧常敬正神益等僝功檀主鄧子成等施財院僧法等蕆事太和二年秋作開成元年春成堂之費計緍萬藏與經之費計緍三千六百堂之中上蓋下藏蓋之間輪九層佛千龕防繪金碧以爲飾環蓋懸鏡六十有二藏八面面二門丹漆銅鍇以爲固環藏敷座六十有四藏之內轉以輪止以柅經函二百五十有六經卷五千五十有八藏成經具之明年蘇之緇白徒聚謀曰今功徳如是誰其尸之宜請有福智僧越之妙喜寺長老元遂禪師爲之主宜請初發心人前本郡守白少傅爲之記僉曰然遂旣來教行如流僧至如歸供施達儭隨日而集堂有羨食路無饑僧遊者學者得以安給惠利饒益不可思量師又日與苾蒭眾升堂焚香合十指禮千佛然後啟藏發函鳴楗椎唱伽陀授持讀諷十二部經經聲洋洋充滿虛空上下近逺有情識者法音所及無不防福法力所攝鮮不歸心佻然巽風一變至道所得功徳不自覺知繇是而言是堂是藏是經之用信有以表旌覺路也脂轄法輪也示火宅長者子之便門也開毛道凡夫生之大竇也亶其然乎又明年院之僧徒三詣雒都請予爲記夫記者不惟紀年月述作爲亦在乎辧興廢示勸誡也我釋迦如來有言一切佛及一切法皆從經出然則法依於經經依於藏藏依於堂若堂壊則藏廢藏廢則經墜經墜則法隠法隠則無上之道幾乎息矣嗚呼凡我國王宰官支提上首曁摩摩帝輩得不防奉而防念之乎得不保持而增修之乎經有闕必補藏有隙必葺堂有壊必支若然者眞佛弟子得福無量反是者非佛弟子得罪如律開成四年二月一日記徐縉贈鏡庵上人滄浪池頭秋水淸滄浪亭上秋月明上人棲隠己七十披衣擁錫傾相迎竹扉松逕自成趣猶記當年濯纓處從玆借榻學無生笑指天花落庭樹】

妙隱庵【元延祐間僧宗敬建】今攺韓蘄王廟【郡守胡纘宗記自靖康失紀金人南下宋板殄蕩宮車流播二三臣奮杞包之忠而勁陰摧之南轅脫輻越鼎泣新時則蘄王效武宣忠捨生忘死返麾而北拳勇神機軍威所指幾克舊都和議遽興宋室不復豈皆天邪王諱世忠字良臣延安人也卒扵越葬於吳故吳人祀之王初應募虎挒而梟磔視敵臘也抶銀州笞之薙睦之靑谿劘燕山揚滹沱舉濬挾淄樹趙之屏搟西王獨與金角防其雄防魚臺防黎驛經河洛防內難於平江至魚梁殱之提甲八千抳江之衝詟十萬騎鋌走無音轢閩建斮豫章覆湖南開軍受降掩大儀臠十之八嘬而封之執楚之臂絕淮之吭城髙剰塞泇口崇山陽敵乃慓縮而祭荊大小百餘戰主辱臣死請當其重還兩宮復疆土之言慷慨激烈錦衣驄馬勒兵交和伏莽宵熸何其偉邪夫金方大舉深入其風莫之敢攖王以孤壘相富梏其觸而�其鋩龍潭渡而都無標烽山陽成而江無飲馬時非王固魚肉吳矣宋其柰何故中興之功以王爲首王之功於吳爲大至於抗論斥和政府之揖檜爲側目爭武穆之事不得乞身湖山徜徉謝世以全首領此其忠有餘而智足稱也忠勇之號中外是欽天資人違史臣嘆息河山之誓太常之烝實闗周典易世報功禮亦宜然弗棟弗宇卽墓而祀無以棲神靈委帝貺於艸莽文儀爲闕昔予守郡以祭祀馭吳之神正其位序將事王墓顧瞻歔吁旣乃得王故宅在郡黌之東淪爲浮圖亟命撤所祀祀之不易一榱不役一力考王之廟實嘉靖甲午三月望日也位本其中饗用歳秋妥靈宜神肹蠁用光祈災徼祐民咸利之然懼久而輪復乃磨堅石用紀始事庶觀像者識表忠之彛章馭民者知事神之禮秩云黃省曽韓蘄王廟免役碑文宋蘄國韓忠武王紹興二十一年八月壬申薨於臨安十月庚子大葬於平江靈巖山厥麓有廟不著攸始李士英宋錄云嘉泰四年立廟鎭江粵稽乘書無之殆卽平江邪聖朝成化十年郡守丘公以王嘗有功烈於民請列祀典麓廟則圯矣獻瘞蓁莽非禮也傳王寓宅卽孫節使之池館一易而章相國子厚氏龔都官氏又易而韓忠武氏在今南禪寺之左墟故歷歳假而祀焉嘉靖二年天水胡公謂無專宮明神不康用撤龍象而廟貌之寺持良定輩樂而從焉由是陟堂降位肅蹌成儀郡縣嘉之遂俾良定輩啟扄居守悉蠲裏役乃至屢給符帖焉可爲釋子之風勸矣乎蓋浮圖之說昭代兼容其道𨿽空爲民則實其習𨿽別爲子則同世多奪而逐之其道未光也今玆之規祀得有廟僧不失廬可以悠示且寺云韓宇亦代移世革矣在他室或有阻難而良定輩安然趨若捨金迦而事忠哲可不謂賢邪可不謂賢邪則夫郡縣諸公前倡後繼樂蠲其役豈非風一勸百之道哉】

大云庵【一名結艸庵元至正間僧善慶建已上俱在城東南隅沈周艸庵紀遊詩並引治十年八月十七日余有役於城來寓艸庵爲始遊也庵名本大云前有吉艸庵者居之遂譌爲結艸庵庵近南城竹樹叢邃極村落間隔岸望之地浸一水中其水從葑溪而西過長洲縣治由支港稍南折而東復南衍至庵左流入環後如帶滙前爲池其勢縈互深曲如行螺殻中池廣十畆名放生中有兩石塔一藏四大部經目一藏寶曇和尙舍利東西二小洲�而方浮洎塔下猶筆硯相倚東洲南次通一橋惟獨木板耳過洲復接一木橋人行側足栗股徹橋若與世絕自此達主僧茂公房房踞東偏中有佛殿後亙土岡延四十丈髙逾三丈上有古栝喬然十尋其枝骳�深翠數百年物西亦有房與東房等寔茂之侄禎公分棲處也山空水流人境俱寂宜爲修禪讀書之地勝國時有斷崖和尙肇業於此繼之寶曇曇傳爲斷崖轉生皆了悟之人地理家謂其四獸俱全風气藏郁以是觀之吳城諸蘭若莫之及矣是夕宿西小竂紙窓月色耿耿無寐因得五字律一首○塵海嵌佛地回塘獨木梁不容人跬步宛在水中央僧定兀蒲座鳥啼空竹房喬然雙石塔和月浸滄浪文徴明贈瑛上人昔人曾此詠滄浪流水依然帶野堂不見濯纓歌孺子空餘幽興屬支郎性澄一碧秋云朗心印千江夜月涼我欲相尋話空寂新波堪著野人航蔡羽贈澄上人五載眠云宅如浮海上舟斷梁僧渡熟疎竹鳥啼幽靜得觀魚樂閒堪學道謀棹歌何處起城裏有滄洲王寵宿半野堂滄浪池水漲桃花倒映南園雉堞斜古寺日長齋磬寂蒲團相對掩三車楊循吉大云庵重建殿宇記天竺聖人一仁而已矣其法東流二千餘載雅爲王公大人之所尊仰所以寶坊金剎隨方顯現吳爲大郡尢櫛比焉大云庵者南禪集云之別院也洪武中寶曇師欽奉髙皇帝賜額統之本寺吳中諸蘭若多出前代褒崇至於親承聖渥惟此得之且寶曇遺塔所在前沼後岡古松標壽又廣陵南園之舊迹斯寔伽籃之傑然者歟境不徒勝必有嗣人燬而復興玆惟道力於是西房一峯嵩公曁徒松巖鎭公又一始於斯庵也當正徳中庵遭回祿已爲瓦礫之場矣十二年一峯師徒以已貲先建大殿不借檀施之利其八月告成至今嘉靖三年又建堂宇門廡自爲一房亦成座下半云雪溪本嫻吟筆馳聲叢林至是咸預駿奔共落勝舉然後祝聖有所居眾有竂美哉輪且奐矣十四年南禪主席缺員眾推松巖爲綱紀亦爲盡力修蓋傾囊無吝明年隨牒上禮部領札住寺旣歸具事迹請記尋先約也惟大雄氏之道被四洲匪徒以寂滅爲事其中富貴與世諦等惟善嗣者受其福玆庵化舊爲新能恢先業非其迓承紹續得人之一驗歟且荷國家恩命外緣無擾受賜匪常得不晨香夕燈以竭焚修之報則法構永隆傳祀無極可不朂諸一峯妙通醫術體釋行仁由是克裕淨財用充興復旣崢嶸於法門矣松巖剛直有爲醫尢靑籃兼好文事皆前修之上足本山之小宗昔創固不易也今復寧無難焉是宜書以志之顧鼎臣贈松巖老衲身貧道不貧談經施藥濟貧人巖松可是千年物影落金仙丈六身楊循吉贈瑞雪溪已公善鳴琴得侍皁蓋旁焚香薦髙曲猗蘭與文王古樂久已廢淫哇日笙簧史君今賢牧水石來徜徉桑間屏不禦七弦韻瑯瑯君子之徳風一旦形四疆軌物欣有遇聞之心慨慷題詩贈琴釋聊代訓俗章】

雙塔禪寺在城東南隅唐咸通中州民盛楚建初名般若院吳越錢氏攺羅漢院宋雍熈中王文罕建兩磗塔對峙遂名雙塔至道初賜禦書四十八卷攺壽寧萬壽禪院紹熈中爲提舉常平祝聖道場提舉徐誼嘗給以常平田雍熈中重建釋妙思記永樂八年僧本淸重建歸並庵三【龔頥正常平田記兩浙西路常平茶鹽使者治平江自行殿駐臨安視昔畿內若節誕彌奉觴稱壽兩宮之庭時爲盛典先期環月率其屬卽府城東隅雙塔壽寧萬歳禪院建祝聖道場備極嚴奉是院肇唐咸通逮本朝雍熈創造雙塔至道初賜以禦書遂更今額乾道中始革律焉規模比舊新增四眾歸仰雲水坌集爲一大叢林建院之民王氏捨負郭之田五百八十餘畝撞鐘撃鼓食者日倍帥常經營而懼弗贍紹熈二年前太常丞徐公以新安髙第就畀使者節兩朝所知徳意孚達期年於此利興害除會昆山屬邑宗王有田七千餘畝沒入於官一時貴近相先規取牒訴旁午公曉以令甲皆不應得命有司召佃如式而長老徳溥因以千畆爲請公諉有司給之抑權放勢平訟息爭不惟法理適宜人無加喙而院之眾借是庶幾資以無乏禱祠之地報上義深夫一用至公而二美具非公其孰能之徳溥屬頥正記本末於是乎書公永嘉人徐誼字子宜學有師承徳業宏逺固將推之朝廷見之天下與來世此蓋未足云三年上元日具位龔頥正記】

永壽庵【宋淳熈間僧法曇建】

衍慶庵【宋致和六年僧明鑑建】

圓通庵【元泰定三年僧至璧建已上俱在城東南隅】

定慧禪寺在雙塔寺西初名西方院本雙塔之子院也天禧中賜今額始貳於雙塔宋僧卓契順常居此卽訪東坡於惠州者元季兵燬洪武中僧景新惠澤先後重建歸並庵二【蘇軾定慧顒師竹下嘯軒詩啼鴂催天明喧喧相詆誚暗蛩泣夜永喞喞自相弔飲風蟬至潔長吟不攺調食土蚓無腸亦自終夕叫鳶貪聲最鄙鵲喜意可料皆緣不平鳴慟哭等嬉笑平生已粗狂子孫亦未妙道人開此軒淸坐黙自照衝風振河海不能號無�寂寂吾何言風來竹自嘯】

化城庵【在長洲縣二十九都宋紹興十一年僧普濟建少傅王鏊詩邢參記】

淨住庵【在城東北隅洪武十年僧妙策建】

寶光講寺在城東北隅跨塘橋本郁林太守陸績故宅宋紹熈間僧蘊仁元至正間僧紹隆先後重建初寺在婁門內郁林石在焉【石今遷察院前】洪武中卽寺爲軍營遂廢其後普燻庵僧善識捨本庵地攺建於此學士曾棨記歸並院一庵六

法云塔院【在城西北隅洪武初僧大忻建】

永慶庵【在長洲縣二十二都下雉瀆五代廣順元年僧祖慶宋建炎初瑞光寺僧懷秀重建永樂元年僧源湜再建趙友同記】

崇福庵【在長洲縣二十三都元至正間僧道隆建】

定銘庵【在城東北隅元至正間僧乙辛建】

觀音庵【在二十九都元至正間僧得就建】

顯慶庵【在長洲縣六都宋紹興間僧有望建】

福興庵【在長洲縣二十九都宋建隆間僧玉琳建】

廣化教寺在城東北隅後梁乾元三年諸葛氏捨宅建初名崇吳禪院宋大中祥符元年攺賜今額中更兵火淳熈二年都僧正淸立善醫以所得藥資又增建經樓一區龔頥正記歸並寺三庵五【方惟深廣化寺府宴詩使君瀟灑上賔閒金地無塵晝敞闗風靜簫聲來世外日長仙景在人間詩成郢客爭揮翰曲罷吳姬一破顏此節東南無此會髙名千古映湖山】

龍興寺【在吳縣治西吳郡誌云梁置吳地記云則天后置禦書額開元五年再興刺史張廷珪模勒禦書於碑然房琯所撰碑與此不同今載之唐金紫光祿大夫守吏部尙書同中書門下平章事淸河公房琯寺碑序祕書省校書郎綦母潛銘厥初道在人和上皇取象以濟其略中古淳薄人散東周出禮以順其動後代澆極人妄西方流化以復其情夫動與理違靜與道遇詩書之義尙乎聰明其終動以乖乘戒之防反乎聽視其終靜以適然則先王之作其未盡歟如來之道其無上歟觀其數乘方駕愚智各新其業大慈一貫胎化咸遂其情法要颺言佛性可以懸得禪宗陰契菩提可以程至通天上地下之事達前生後身之理歷刼必遇其勝因累生固成其前果輪回拯厄無物不盡非釋迦如來孰能至於此乎精宮爲歸誠之地比丘是覺後之人非明王良臣孰能崇於此乎此宇宙我髙祖創集之我烈祖潤色之則天皇后中微之孝和皇帝再興之此龍興寺則孝和之天下諸州各建同號所以慶王業也𨿽棟宇已立而裝持未嚴開元十七年天火下焚僅獲半存州將王三從叔無言聖帝緒稟受自髙發慮存誠與庶品不類於彼無度外之物在我無累已之人廣不可尋深難以測政成化傳身逸俗康位居藩牧與天子共理親則叔父與人主同家防社稷深於他臣視龍興別於余寺興言多感舉意大成以家率先施錢數萬合境僧尼等道會一體物通十方同力來奉佛塔此州是闔廬故國太伯始封習俗尙華人亡克讓聞義風偃捨財雲集上座戒嚴長江气雄心朗才傑寺主行防外想遺形苦心堅行相與戮力營衞受仗州主由是發人取材輦貨購匠川流咽塞道路相望體制諮決於公輸環巧采奇於眾藝程式旣定百工齊舉素無特起舊有增飾正殿之四霤蔓長廡之南垂廓開房室增加廏庫髙閣疊起以下覆三門並建以相挾如少華之承西嶽少室之拱維嵩彩翠虹新欒櫨云密歘爾已就宛然化成右驛亭左城堞亙望直視增面齊啟背倚闤闠俯朝盈夕散之人前枕通莊閱朝京通越之士地富聚落之腹壯爲塔廟之首標吳中之巨麗實天下之景福向若眾生無緣則佛不出世象教何由及此乎聖祀非長則帝不出震龍興何以建寺乎州無賢牧則蒸庶不化財力何以得廣乎百祥畢備成是寶功足可以光揚前烈孚佑下人也琯浮客一過捨舟投體目駭奇功心賞直節輕諸敍事不甚明暢銘而頌之實在能者詞曰在昔元命運革唐徳天象有歸神器載復人人用慶津扇福乃命率土崇之法堂錫名取棟宇以光善本物持淨亦神防發地騰熖莫知其故疎綴煙銷回廊燼去半落層搆斜通平互烈烈皇叔總我古城象設不覯風埃咸盈崩殘不葺忠孝何並乃廣其施誘人助成英英郡貳亦旣同聲粲粲僧士誰非會情投心霧塞效信泉傾舊制俄滿新規更營龍跳透檻虎翼排甍與國同刼配天作程假詞紹美吁其以驚眞元中造寺僧元壹神悟寺主靈俊上座靈琬都維那靈經營結構心廣願成化攝有緣捨施云會取材斬木驟冰奔山騖途數千尅期以就戊寅歳刺史給事中京兆韋公夏卿言念棟宇修復碑紀起廢爰獲舊文重此刻立時十四年又十月十五日建東海徐知古書前守揚州髙郵縣尉沈寧篆額綦毋潛宿龍興寺詩香剎夜忘歸松淸古殿扉燈明方丈室珠系比丘衣白日傳心淨靑蓮諭法微天花落不盡處處鳥銜飛元趙孟頫次韻贈閒白雲聞說龍興寺多年未欵扉風林發松籟雨砌長苔衣殿古燈光定房深磬韻微秋風動歸興一錫向空飛虞集淩空一錫歸幾日到禪扉野橘陰垂戶天花影上衣井牀春露淨檐鐸午風微三藏都看徧相思夢欲飛○歷歷唐朝寺松闗幾易扉花交珠樹网苔長石人衣秋水依空淨浮雲映日微白雲無所住此際亦歸飛又寄閒白雲龍興寺裏白雲房不到於今二十霜橘柚向來垂屋重松筠此日過人長千函祕寶心源淨百歳長齋齒頰香若念尙書舊行履三生石上莫忘鄕】天宮寺【在城東北隅唐景福元年僧淡然建】

寶林寺【在城西北隅舊名寶林庵元至正間僧圓明開山正綂間僧英興重建攺今額張益記內有周文襄公生祠又有栟櫚逕梧桐園水竹亭山茶隖煮雪寮停鵠館諸景士夫多有題詠】定光庵【景定間僧道林建】

積慶庵【至正間僧文信建已上在城西北隅】

銘心庵【在城東北隅元至正四年僧寶林建】

卽山庵【咸淳六年僧志建】

華藏庵【元丙子年僧慧觀建】

積慶禪寺在善教橋北宋開寶八年郡人盛氏捨宅建僧法翌開山紹興間賜額元季兵燬洪武初僧普照永樂中僧永宗戒坦相繼重建歸並寺一庵五禪興寺【在乘鯉坊梁天監二年刺史孫瑒建內有妙嚴公主墓王鏊記】

聖安庵【在長洲縣二十九都元至正間僧志蔚建】

報恩庵

報親庵

觀音庵

福慶庵

寶幢講寺在承天寺內東偏本寺之子院又名王箎山房宋元祐間僧晉水開山永樂元年僧智圓建法堂歸並庵三【吳寛送僧住寶幢古院淸如許髙峯瘦若何未須誇十剎初喜附雙峩窓滿霜餘柿庭深雨後莎法筵揮塵處先爲敵時魔】

上善庵【在城西南隅宋建炎間僧法明建】

吉祥庵【在中街路卽猛將廟景定二年僧智謹建互見祠廟】

聖福庵【在穹窿山之南宋景定間僧道宗建】

泗洲寺在城西南隅本報恩寺子院宋景定間移置於此僧惟一開山歸並庵五

西隠庵【在城西南隅宋淳祐間僧徳潤及其徒繼先建僧文信記】

法圓庵【在城西南隅宋淳熈間僧成益建】

靈隠庵【在盤門內宋紹興二年僧智明建】

大聖庵【在城西南隅陸家巷宋端平間僧性彌建】

淸隠庵【在盤門外舊堰橋南宋端平間僧法立建】

尼寺附

朱明寺【在城隍廟西晉朱明富而孝友其弟聽婦言避兄離居明以金穀盡與弟惟畱空室一夕風雨財悉飄還明宅弟與其婦愧而自縊明遂捨宅爲寺】

西竺寺【在平權坊內唐大中間郡人司馬厚捨宅建初名馬禪寺吳越錢氏攺寶慶院宋大中祥符初始攺今名今爲僧寺】

妙湛寺【在長洲縣東五代錢元璙施園池建名優婆夷寺宋開寶間建七塔建炎兵燬紹興初王岐公孫女爲尼於此號慈明大師者重建今呼爲七塔寺元王都中母張夫人普明亦居此】資壽尼寺【在長洲縣治東北宋紹興間建紹定初重修有正法堂張卽之書又有磚浮屠靖康初邑人翁氏建又有盧捨那閣僧居簡記】

妙觀在長洲縣東北唐名開元宮宋攺天慶觀建炎中燬於兵紹興十六年郡守王煥重建兩廊畫靈寶度人經變相山林人物樓櫓花鳥各極工致淳熈六年復燬郡守陳峴重建初道士募緣禦前亦有所賜旣成禦書金闕寥陽寶殿六字賜之郡人龔頥正作上梁文以進元元貞元年始攺今額殿中舊有吳道子老君像唐宗禦贊顏魯公書今皆不存東廡有通神庵爲何眞人所居淳熈三年左街道錄李若濟奉命建亦禦書額內有髙孝二廟問安書及金字牙牌事見方外洪武中淸理道教爲正一叢林置道紀司於此正綂間造彌羅閣賜道藏經歸並觀六宮一道院九【趙伯驌跋禦書上旣詔新平江府天慶觀三淸殿乃親禦翰墨書金闕寥陽寶殿六大字以揭之云藻昭回龍鳳翔翥萬目聳瞻威顏咫尺猗歟盛哉臣觀唐文皇書畫居鐘王表凡形篇詠賜臣工載在汗簡侈爲美譚然於明道闡教爲生民福者未始有聞恭惟皇帝陛下天縱多能遊藝八法夐出神所奚唐足云矧方玩意昭曠儲神穆淸觀道妙於化原躋斯民於壽域固非下民所能測窺其萬分第自今仰觀勾吳之墟奎壁垂光王气所鐘奔走百神防訶防持罔敢或後當與天無極云郡守趙伯驌恭題龔頥正上梁文在昔吳都於今漢輔誕惟仙聖之宅有嚴壯麗之區與日月以蔽虧式表中天之華闕帥云霓而來禦蔚爲上帝之髙居慶基嶽峙以當陽琳宇星羅而拱極南端洞達正殿穹崇維時三境之常尊駢集九光之法駕螭蟠萬礎遺址故存翚飛百楹羣目未覩方重熈累洽之運正逺至邇安之時曾是殊庭莫還舊觀其何以佇飈遊於肸蠁甄靈貺於幅員皇上睠言不吝有司之費壽宮申祝亶儲二聖之休守臣承睿志以致防上士不崇朝而樂施至人之化髙道勤心占營室於瑤光萃梓材於荊楚莫不霞舒引墨雷動揮斤是度而是宜不震而不竦瓊檐繡拱倐若化成金戶玉階殆非人境佇結綺粲朝暾之采想觚稜宿霏煙之祥仰規太紫之圓方俯盡鬼神之情狀下鏘鳴之玉珥知是稱於降臨睨帖妥之瑤壇庶永蕃於祠奉考其經始曽不淹辰斯舉應龍之修梁可後巨鼇之竊抃敢伸善頌以佐歡謡拋梁東滄海微茫一望中暘谷扶桑朝玉殿郁然和气禦靈風拋梁西震澤重湖玉浪低風雨調和時節好不煩香火詠朝隮拋梁南咫尺神都漢輔三丙位有星長燦爛兩宮天壽與之參拋梁北金榜云房新表出一念通神本聖功八荒有道開皇極拋梁上風馬云車來有象上元八景是天宮萬歳千秋輸景貺拋梁下日夕層壇隆報謝昭垂乾象報丰年開闡坤資道化伏願上梁之後慈闈康壽宸扆尊隆徳教並恢於彤管仁恩長播於靑宮國棟無撓王臣盡忠邊圉永消於兵革氓編益邵於耕農千里絕紮瘥之盭四民均亭毒之工協气旁薄而扶輿下九鳳五龍於平世髙靈偃蹇而姣服肅千乘萬騎於浮空來佑太平之極治普臻希靜之眞風】

修和觀【在盤門外五里唐丞相畢瑊捨別業建錢氏神徳啟運九年賜額太和宮宋政和中攺賜今額中吳紀聞云續圖經曰太和宮唐宰相畢瑊之別業也切詳瑊未嘗爲相爲相者畢誠也瑊與誠兄弟爾然王元之記亦以爲瑊未知孰是王禹偁太和宮記夫大道無名彊其名而彰用至敬無聚其而誘人得之者同出而異名失之者賤彼而貴我自昔王綱旣紊世教多門𨿽分之而有三亦統之而爲一蓋應機以設殊塗而歸者矣矧夫伯陽之道宣父所師尙淸淨以化民體希夷而應物用之理國則絕聖棄智追軒昊之淳風以之修身則抱朴含章冀巢由之素隠無欲觀妙有感則通邈乎逺哉不可得而言矣蘇州太和宮者唐畢瑊之別業也瑊之子師顏及其子宗逸避巢寇之亂徙而家焉先是道士戴省甄者長洲人也幼喪其父隨母歸於畢氏宗逸無子戴實嗣焉與兄子棄俗入道淮海王之有國也五世其昌三教具舉顧毗陵之勍敵建吳門之巨屏利用禦寇匪親不居節度使錢公文奉茅土是分緇黃尢盛乃以子主開元觀省甄處洞宮尋屬兄也云亡萎玆棣蕚母兮不造傷彼棘心且念出破琴之家繼臥甕之後林烏返哺以無及桑虫受食而有懷思捨田園肇興寶宇爰以己巳歳申牒而請命焉則神徳啟運之九年開寶紀號之二祀也錢氏賜額曰太和乃與弟子吳芝主而建焉於是剪榛蕪以樹垣墉浚污潦而開池沼伐彼良木鳩於梓人系日以僝功隨方以募眾亦旣無怠斯焉告成倬彼仙鄕忽如神化則有上淸之殿事天尊也北極之堂列仙官也星壇三級侈祠祀也霜鐘萬鈞警民旭也繪事盡妙睟容有儀芝蓋云軿婉若瑤池之會冰膚雪態依然姑射之人其或民罹札瘥歳有水旱則必禱三官而禳謝修七齋之威儀霜淸步虛露冷眞籙章醮具矣福祐隨之實天神之攸憑生民之所怙也爾乃就水以治檻因髙而創亭奇花移茂苑之春怪石減洞庭之翠夏筍錦拆秋荷蓋圓纎埃不生眾卉自茂漁人誤入應謂桃源海客遐瞻更迷蓬島姑蘇勝防此實盡之曁聖上承幹許王入覲隨圖籍而效貢已在提封攷碑篆以無聞曷虞陵谷禹偁字人多暇訪道於玆爰述斯文用垂來裔振歌而化俗尙愧子遊乘風雲而上天焉知老氏謹爲銘曰蘇臺南阯震澤東涘其誰居之畢公之裏其誰嗣之戴氏之子棄玆浮世依彼門乃興宮宇肇自田園厥功旣輯其教彌尊它山未勒祕宇空存敢書事迹貽於後昆又春晚遊太和宮詩數里新萍夾岸莎春來乘興宿煙蘿隨風蝴蝶顚狂甚當路花枝采折多絳節參差抽苦筍翠鈿狼籍散圓荷湖山滿眼不休去空羨漁翁雨一簑】

淸眞觀【在妙觀東元皇慶元年道士黃孤山賣藥吳城以所得藥貲剏建武夷潘雷鑑開山初爲道院至正間始賜今額爲觀周伯琦記洪武中廢永樂中重修】

白鶴觀【在城東北隅鶴舞橋之東相傳其地爲宋信安郡王藏春園元平江路總管張世昌捨宅建初名報恩道院尋廢道人張應復建有羣鶴自東南來一鶴結巢樹上每晨鳴則得檀施因名白鶴觀應弟子席應主之觀有施主祠堂鄭元祐記祀世昌也】

會道觀【在東城下宋季蜀人鄧道樞以教法顯於理度兩朝宋旣內附道樞遊吳中得上官氏廢圃建此觀】

靈應觀【在長洲縣相城宋咸淳間趙志淸建初名靈應道院元延祐間蘇斗南重建陞爲觀】希夷觀【在靈巖山下宋紹興十三年咸安郡王韓世忠建】

崇眞宮【在承天寺西宋政和八年道士項舉之開山初郡人黃悟微捨宅剏建賜額崇眞聖壽宮宣和中攺神霄宮建炎間再攺崇眞廣福宮有宋宸翰二碑】

修眞道院【在慶曆橋南宋淳祐間道士李祖眞建祖眞有祕方療人目疾得所施金帛建】悟眞道院【在齊門外宋何眞人退修所眞人墓近焉洪武初葉道重建吳文定公爲記】端威道院【在子城東北有臺髙聳故又名紫霄峯宋淳祐元年道士龍原淸建】

靈應道院【在烏鵲橋東南宋嘉定元年道士谷初楊開建】

報恩道院【在葑門外洪武中道士周初重建其旁有初母林氏墓在焉】

回眞道院【在城東北隅至元間道士沈道祥建】

龍井莊道院【在葑門塘上至元間鄧道樞建洪武二十五年里人瞿漢卿重修】通神道院【在長洲縣陳墓鎭元泰元三年道士陳師澄建爲何簑衣下院】

崇福道院【在婁門外元元綂初道士周守仁建】

福濟觀在城西北隅宋淳熈間道士陸道堅建名巖天道院道堅嘗與省幹王大猷設雲水齋於此感會呂仙翁授以神方大猷子孫至今傳以濟人元至大間道士葉竹居奏賜今額元季兵燬正綂中道士郭宗衡重建徐有貞記歸並觀二道院七

三茅觀【在城中街路仁風坊內宋淳熈中建成化初道紀範處恆重建】

朝眞觀【在閶門外義慈巷內宋景定中建舊名壇廟正綂間攺今額】

淸微道院【在郡治西北支家巷內宋端平問建】

安隠道院【在石巖橋南宋嘉熈間建爲劉氏祠堂其裔孫劉文恭公爲記】

元和道院【在府治後元至正間建】

一淸道院【在城隍廟前】

太初道院【在盤門內宋寶慶間道士顏守常建今廢】

太微道院【元戊子年道士李息安建舊在城中桃花塢今移閶門外南城下】

佑聖道院【在閶門外南濠至元三年道士楊道常建】

太一宮舊在郡中或傳在報恩寺之側太平興國六年方士楚芝蘭言五福太一天之尊神也太一所在人丰樂而無兵火凡行五宮四十五年一移以數推之當在吳越分請就其地築宮以祀之奏可蘇州言太一宮成芝蘭又言都城東南地名蘇村可使築宮於此以應蘇臺之名則福集帝都矣於是作太一宮於都城而姑蘇之宮遂廢右見朱長文續圖經【中吳紀聞云今天慶觀乃其舊址鄕人猶稱宮巷宮前云按天慶觀乃唐之開元宮豈當時卽開元宮攺創耶】

郭外叢林寺四十觀三

虎丘禪寺在虎丘山晉王珣及弟瑉別業也咸和二年捨建卽劍池分爲東西二寺今合爲一宋至道中重建景祐中建禦書閣紹熈中宗達建藏殿範浚記尋皆燬於兵元後至元四年僧普明重建黃溍記永樂初重修楊榮記歸並寺一庵八【王隨記夫元黃判質肇自乎太極融結辧位式分於方域凡鐘靈秀之气悉爲勝異之壤圖志具載言不可已姑蘇乃吳會劇部茂苑名封川塗當閩越之衝分次應斗牛之宿膏田多稼歳儲以之流衍云屋比居風俗於焉富庶俯重湖之縹緲煙景何窮睇百城之紆餘金剎相望虎丘山者按吳地記云名海湧山去吳縣西九里一百步髙一百三十尺周二百一十丈越絕書曰吳王闔閭塜在吳縣閶門外名曰虎丘下池廣六十步水深一丈五尺銅棺三重瀕池六尺玉鳬之流専諸之劍魚腸三千在焉發卒六十萬人治之葬之三日白虎居其上故有玆號又世說云秦皇帝因遊海石自滬瀆經此山乃欲發墳取寶忽有白虎出而拒之始皇挺劍刺虎虎奔而隠因攺爲虎丘焉故上有劍池或曰秦王試劍池亦謂之磨劍池今則長十有三丈濶餘三尋其深則莫可測矣古詩云劍池無防浸云根又云沈沈劍池水直上連滄溟後以唐祖廟諱更爲武丘云其山又有響師虎泉陸羽茶井眞娘墓生公臺石壁現其鬼詩林逕回其仙馭詭異之迹莫可悉述雲巖寺卽晉王氏伯仲珣瑉捨別業以創焉始於一山中分兩寺故顏魯公詩云不到東西寺於今五十春今則合而爲一先是至道中嶽牧貳卿魏公庠攺爲禪剎延淸順尊者演法主之彼美招提實爲絕境粉垣回繚外莫覩其崇巒松門郁深中迥藏於嘉致故前賢詩云老僧秪怕山移去日暮先教鎖寺門又云宿云侵曉去不待寺門開若乃層軒翼飛上出云霓華殿山屹旁礙星日景物淸輝竂宇岑寂千年之鶴多集四照之花競折垂組彯纓之彥靡不登臨達心了義之人終焉宴息允所謂浙右之壯觀天下之靈迹者矣其有古髙僧之行樂諸名公之詠題編錄盡存嗟嘆備敍禪師用慈道行明潔智懷淵廓自招提宗唱克奉神君屢飛翰於云鸞祈鏤文於金石愧先聖之嘆輒成章於狂斐斆頭陁之碑聊寓言於髣髴云爾時天聖二年歳次甲子六月念八日翰林侍讀學士中散大夫守尙書禮部侍郎同知通進銀臺司門下封駮事防軍瑯琊郡開國侯食邑一千九百戶食實封二百戶賜紫金魚袋王隨記葉淸臣禦書閣碑眞宗文明武定章聖元孝皇帝光宅天下二十有五年武威夷裔文經覆載禮修樂侈刑平政一天地並況震於珍物乃東登泰山降禪社首西奠汾脽南遊苦縣典章人物輝灼方夏蜚聲騰實倬越古今天縱將聖典學時敏百斤中程七行俱下詳延英俊寖尋經藝披編日反防翰宵分帝庸賡歌道諧荃宰聖有謨訓義光簡冊休於萬麓畱神小學三元秉煥八象流景丞相臣謂臣拯相與文雅侍從之臣發瑤笈披瓊蘊編第爲集凡三百卷請從刋摹以傳永久制曰可景祐體天法道欽文聰武聖神孝徳皇帝纘慶基接神統孝善繼志功能昭前思先皇帝馨徳茂烈巍巍鬱鬱聖言睿藻云章日麗非書之黃素防以文錦檢於玉匣藏在石室則何以比隆六籍昭厥萬祀於是司空上輿地之志職方辧九山之物分道遣使咸錫其副則吳郡之虎丘存焉玆山據姑蘇之右地負幹陽之勝勢叢生萬石崛起平臯講席坦乎千人劍泉呀其百尺松篁總翠煙嵐異色宜有神物捨於寶坊前此守土臣寔臣度初基尊奉卽山而宇寒暑再離風雨無賴景祐四年冬十月知軍事臣堂始大前搆徹故以新奏取郡民絕籍而財入縣官者錢一百七十萬以售工材移通判軍州事臣宋卿經始慮素程工董役肇日短訖於駟見更五甲子閣成無慮費竹木章个八百役夫兵手指二十二萬不出帑一金不調裏一民民不知役而渠屋彌望凡爲巾槴韞覆之物皆稱閣而具疏枏密礎材理堅致藻楣文棁光彩轉重檐四回陽景不曜飛陛橫出喬林在下燻廚凝香而負贔髹奩含輝而庨豁偉哉麗乎玆可以壯龍之負載倬云漢之昭明者已先是永熈宸翰九軸帝書一品垂賁岫幌彌歷年所先朝寶跗入石冊六十二分輝奎曲並集爲賜今皇帝飛雲灑妙墨本三十重光祖武嗣有恩頒至是落成並置其上維三聖繼統昭明遊藝若五辰二曜珠連璧合𨿽堯文禹律昌作武述何以過此惟堂以直淸通敏行已從政忠而愛君不以逺邇惟宋卿方嚴肅給裕民急吏勤以辦事順成休績斯書斯閣斯人之賴臣淸臣嘗爲史官記天子言動持使者符節得按察郡縣觀聖文臨下之赫與守臣嚴上之恭敢書始事銘於樂石詞曰天有文華日星地有文秀昆溟聖有文垂典經粵宋二宗功邁徳隆天律有融我皇定保繩武祖考筆墨精妙大人繼明三後重英儀鄰宣精香籖寶帙金匱石室四方馳驛吳治長洲上當鬥牛其鎭武丘茂林修竹龍蟠虎伏其地惟福直有眞文乃聖乃神撫臨其人守臣推忠結宇再重與山比崇猗金簡有字韜於委羽惟道家主藏訂諸蓬渚亶羣玉山之上符冊府天爲大宋是則文化成世無極山斯朽石斯泐飛閣祕書時萬時億景祐五年十月七日兩浙諸州水陸計度轉運副使提防市舶司本路勸農使及管勾茶鹽礬稅朝奉郎守太常丞直史館騎都尉賜紫金魚袋臣葉淸臣撰張丞相浚藏記吳郡山水秀麗虎丘號勝處世傳闔閭葬此地气騰出秦王使人求劍虎存其上因以名焉晉王珣與弟瑉宅石澗之東西已而捨興佛剎本朝至道中革律爲禪紹熈八年餘謫居零陵住持宗達以書抵余曰我與紹隆同嗣法於圓悟禪師實繼掃灑隆常建立轉輪大藏效彌勒示現禮制施軸於中負戴其上規模甚偉僧法靉法淸法悟爲之勸邦人李方髙次第輸財方議卜築隆適告寂我不敢以勝事難集爲解夙夜究力益勵精誠再閱寒暑工績俯就平髙益下棟宇翼如瑯函貝葉輝燦焜燿信士鄒瑉目規口嘆盡捐所有獨力莊嚴於我法中爲大緣事敢以請記且當天下無事時當世名儒間以財爲病矧兵革疊興軍儲或匱勤役費用理容未安然我嘗思之兵革之變其來有自因欲生愛因愛生貪因貪生忿欲愛貪忿是謂無明展轉交攻激爲鬭亂怨深禍結殆不偶然我佛以淸淨立教使人回心歸善一念儻正和气自生其於教化似非小補是以有請而無愧余聞佛爲一大事因緣故出現於世種種警諭發明空理丁寧反復務息塵勞現大光明饒益照耀妙用神通不可思議古人指擿之意蓋病夫不知虛靜修已區區致恭以佞之也又病夫落髮披緇之徒易浸以溢流宕南畆其教可輕疵哉將見斯藏之成覩相增信由信趨善宿習退轉眞證圓通孝弟和睦之心油然而起宜勤守防用永其傳藏始建於紹興丁巳春正月至冬十一月告成復授資政殿大學士左宣奉大夫福建路安撫使兼知福州張浚爲之記許渾詩暫引寒泉濯逺塵此生多是異鄕人荊溪夜雨花飛疾吳苑秋風月落頻萬里髙低云外路百年榮辱夢中身世間誰似西林客一臥煙霞四十春張祐雲樹擁崔嵬深行異俗埃寺門山外入石壁地中開俯砌池光動登樓海气來傷心萬年意金玉葬寒灰○囂塵楚城外一寺枕通波松色入門逺岡形連院多花時長到處別路半經過惆悵舊時客空房深荔蘿林逋送慈公還虎丘孑孑歸檣五兩輕佛林禪石抱雲根單囊憩罷還微笑卻是靑山不出門倪瓚遊虎丘寺余適偶光城本是山中客舟經二王家荒古覽陳迹松陰始亭午嵐气忽斂夕欲去仍徘徊題詩滿苔石張羽逶迆度前峯到寺行屢歇齋庖竹外煙岐路松間雪覩水悟眞乘聞香解禪悅欲其老僧言相對還無說】

歸源寺【在長蕩東元至元間里人曹姓者爲虎丘僧建後歸俗其子曹聚增建陳旅記】幻住庵【在閶門外雁蕩村元大徳間僧明本建初本至吳喜其地名與雁蕩山合遂結艸庵於此趙孟頫爲名之曰棲雲其後別創精舍攺今名本自爲記國朝洪武中重建宋濓記相傳結艸庵時趙孟頫及馬海粟爲治後云明本雁蕩除夜偈茅屋三間冷似冰灰頭土面十餘僧掃除自己閒枝葉不打諸方爛葛藤就手揭開新歳歷和光吹滅舊年燈頂門別具摩醯眼越死超生似不曽趙孟頫遊幻住雨後溪水溢黃流行地中輕舟何迅邁沿波兼順風碧蘆榦始長柔桑葉已空瞬息抵山曲窈窕微逕通靑林夾道周流泉響幽藂多慚眾衲子前路相迎逢禪居新結構斧斤未輟工雙閣出塵囂六窓自玲瓏久矣厭城市飄如脫樊籠妙香淸鼻觀新鸎驚耳聾汲水挿山花開牖納松風經聲出廊廡寂然聞鼓鐘蔬食欣一飽亦與膏梁同緬懷老尊宿燕坐毘廬峯塵緣苦未斷無由往相從一宿返歸棹回望但靑蔥僧善住夾徑列杉竹茅堂絕四鄰野僧秋不到明月夜相親林靜鳥窺室泉淸魚避人何時離城市來此寄吟身沈徳防野寺居僧少林扉傍竹幽緑苔沿砌网紅葉冒霜稠鑪靄閒風夕茶煙細雨秋屐尋松下月衣涴鶴邊流不是逢心賞那能愜勝遊慮忘因悟幻過此且遲畱髙啟宿幻住棲雲堂窓白鳥聲曉殘鐘渡溪水此時幽夢回獨坐空山裏松巖畱佛燈葉地響僧履余心方正寂無使羣動起】

圓照庵【在閶門外元至正間僧性得建】

正信庵【在陽山西元至正十四年僧性用建】

會云庵【在中峯嶺西宋宣和七年僧性一建】

云隠庵【在閶門外元延祐間僧月潭建永樂三年僧法湧重建中有法雨軒立雪堂山水窟】永福庵【元至正間僧本原建】

圓覺庵【宋紹興間僧本立建】

善福庵【元至正間僧普應建已上俱長洲縣九都】

半塘壽聖教寺在九都防雲裏寺有稚兒塔晉道生誦法華經童子死葬此義熈十一年商人謝本夜聞誦經聲旦見墳生靑蓮花事聞詔建塔名法華院宋治平間賜今額紹興七年重建歸並庵八【魏憲重修塔記半塘壽聖浮屠按舊記云晉義熈十一年名法華塔詔賜國材以建繇晉歷唐距宋興凡一再攺造歳久寖壊先君開府覽之慨然若契夙願實始修焉建炎庚戌之亂塔復廢憲不孝顧瞻餘燼夕愓於懷曰此吾先君所植徳者也疇敢不勉於是傾貲度財載加營繕紹興七年七月二日工告訖功初道生法師有童子能誦法華經死葬半塘其後過客夜聞誦經聲迹之莫見其人旦視童子冢有靑蓮花塔之建蓋權輿於此迨今幾八百年矣而鳩工之始役夫夜方寢復聞誦經聲瑯然出塔數夕不絕嗚呼異哉僧了勤以其事來告因爲之書顯模閣直學士左太中大夫提舉江州太平觀吳郡開國侯食邑一千二百戶食實封一百戶魏憲記趙與訔宿半塘寺詩夜宿半塘寺惟聞塔上鈴老僧行道影童子誦經聲竹密風猶勁窓幽月愈明瓦鑪香斷處一榻灑然淸髙啟稚兒塔詩黃土但埋骨豈能埋性靈昔聞宿艸間曽吐蓮花靑身臥長夜臺口誦西方經尋迹殊窅窅聞聲每泠泠寒燈照空塔時有山僧聽應使鄰冢防沈迷盡皆醒】臻福庵【在長洲縣十都宋紹興間僧性復建】

資福庵【元至正間僧維則建正綂間僧善璥重修治中吳寛記】

原明庵【宋紹興間僧原明建】

慈孝庵【宋咸淳間僧慧無機建已上在長洲縣九都】

佛慧庵【在虎丘寺東宋紹興間僧無善建庵有鐘秀軒梁用行記】

得成庵【在長洲縣八都宋皇慶間僧可大建】

普光庵【在長洲縣一都宋紹興三年僧原明建】

普福庵【在虎丘山東宋咸淳間僧文誡建】

迎湖教寺在長洲縣六都晉永寧間僧大通建歸並庵二

廣濟庵【宋開禧間僧覺因建】

崇福庵【宋景定元年僧徳秀建已上在長洲縣四都】

白蓮教寺在長洲縣十五都地名陸塘吳赤烏間僧了然建後燬僧法云重建歸並庵七

湖涇善慶庵【宋紹興間僧法丙建】

普潤壽山庵【宋紹興間僧至修建】

普慶深棲庵【元大徳間僧巨微建已上在長洲縣十六都】

報徳庵【宋紹定間閔仁甫捨田建僧本澄開山國朝永樂十年閔丙重建先世祠堂在焉】梅林庵【宋紹興間僧法煥建已上在長洲縣九都】

西資庵【宋元丰間僧一智建】

觀音庵【宋嘉定間僧明圓建已上在長洲縣十五都】

靈源教寺在太湖洞庭東山碧螺峯下峯有靈泉故名梁天監元年僧集善建歸並寺五庵一【葉顒詩散花丈室靜焚香小小云龕穏稱牀須信定中還有定莫言方外更無方靑蓮滿眼非眞色白月流金只慧光今日相逢陪軟語塵緣俗慮一時忘】

能仁寺【在長圻嶺寺有泗州池相傳見泗州塔影今廢梁天監二年僧道適建】

興福寺【在余塢南梁天監二年於將軍捨宅建僧本淸開山成化間重修吳寛記】

中峯寺【唐咸通九年僧本超建】

三峯寺【唐咸通十三年僧眞銓建寺有莊田曹熈記】

彌勒寺【唐乾符間吳越王建僧徳潤開山山岡雨後往往得細石如米故曰飯石峯云或云飯石禪師居此故名】

圓照庵【宋泰定二年僧法光建已上在洞庭東山】

治平教寺在上方山下梁天監二年僧法鏡建舊名楞伽寺宋治平元年攺今名寺傍有石井隋人刻字蓋楊素移郡橫山時也歸並寺一庵四

寶積寺【在橫山下隋大業四年僧永光建】

眞如庵【在縣西南三十里宋咸淳二年僧妙懾建】

殊勝庵【在縣西南三十里洪武癸丑間僧寶峯建】

華巖庵【在縣西南二十里宋宣和間僧異大建】

圓覺庵【在縣南十里元至大三年郡人陳幹十二捨建僧文質開山陳氏祠堂在焉】

楞伽講寺在楞伽山上俗云上方寺寺有浮圖七級隋大業四年司戶嚴徳盛撰銘司倉魏瑗書按治平寺舊亦名楞伽而吳郡誌云寶積寺在橫山下亦名楞伽寺山頂有塔隋人書碑今此寺自在楞伽山上而寶積歸並治平蓋不可考豈皆一寺所分邪今以塔觀之則此當爲是但碑中亦雲橫山蓋當時未有楞伽之名此山固橫山也歸並庵二【吳郡橫山頂舍利靈塔銘竊以至理無言非言無以寄理蹤無體非體無以明蹤然則八十種好呈應身之妙三十二相表化質之妍至如獻土童兒聚沙稚子尙獲無窮之報猶成莫盡之因況撒身命重財崇諸聖業者矣但樹因之最無過起塔崇福之重詎甚建幢而銀靑光祿大夫吳郡太守李顯者乃華陽杞梓江漢芳蘭夙布素誠少匡五國吐納風雷之際出處朱紫之庭縻爵峻於其身隆基茂於往葉溫良洽於郡國孝友睦於閨門建節贊治張振化風門𨿽望族世載公卿安仁樂智之心無違終食謙明厚惠之徳造次必存伊共奬勸郡部官人奉爲皇帝皇后齊王六宮眷屬各捨七珍同崇八福在郡城之西山頂上營起七層之寶塔以九舍利置其中金瓶外重石槨周防畱諸弗朽遇刼火而不燒守諸不移漂刼水而不易時有龍華道場比丘法首者歳居齠齔卽起逾城之心年將志學仍持航海之操自離親捨俗三十許年洞識苦空明閒法要誠心內發防夢外酬時聞此山是古之佛殿乃共於此所成斯勝業願寶鐸常搖法輪恆轉含生回向歸心上通有頂之天旁及無邊之地同離生死之苦俱成涅槃之樂其辭曰祀焉是滅法矣非生蓋纒虛萃渴愛徒盈不無不有何體何名業風旣息法水便淸以玆勝地令徳來持功施合矩化動成規如雲出岫狀月臨池淸流不倦貽銘無疲防心局體同歸共慕施彼七珍崇斯六度下被羣品上資天祚萬福莊嚴千靈輔防少宣令問特秀苗藂輪轉三有馳流六通獨善非徳兼濟爲功俱成法雨用息塵籠大隋大業四年歳次戊辰九月辛未朔八日戊寅立銘吳郡司戶嚴徳盛制文司倉魏瑗書張祐詩樓臺山半腹又此一經行樹隔夫差苑溪連勾踐城上坡松徑澁深坐石池淸況是西峯頂淒涼故國情許渾碧煙秋寺泛湖來水浸城根古堞摧盡日傷心人不見石橊花滿舊歌臺髙啟夕陽下西嶂返照東湖水來尋古寺遊楓葉秋幾里叩門山驚維馬林烏起鐘聲出煙去半落漁舟裏楞伽義未曉塵累方自恥欲打塔銘碑從僧乞山紙白居易朝從思益峯遊後晚到楞伽寺歇時照水姿容𨿽易老上山筋力未全衰行逢禪客多相問坐倚漁舟一自思猶去懸車十五載休官非早亦非遲釋來復詩荷花蕩西湖水深上有蘭若當髙岑客吟時見猿鳥下僧定不聞鐘磬音雨香秋林橘子熟云落空澗棠梨陰閒來掃石坐竹裏靜與山人論素心宗衍疊嶂來山尾平湖對寺門登危逾近郭望回更連村客醉迷花畔樵歌坐樹根不煩畱煮茗雨過井都渾】

白龍庵【宋紹興間僧文禮建】

妙明庵【宋紹興間僧宗禮建已上在長洲縣二十二都】

穹窿禪寺在吳縣西南四十五里穹窿山舊名福臻禪院相傳朱買臣故宅梁天監二年建唐會昌六年復建宋景徳四年楊宿記按記云蕭梁取梅梁於此致白馬之奠感明神之徴因謂白馬塢卽玆院之址也今山址別有白馬寺亦刻此文或謂一寺所分不可知也壁間舊有米芾手書詩今燬不存歸並寺二庵二【宋楊宿記穹窿禪院者唐會昌六年之所建也先是蕭梁下詔取梅梁於玆地致白馬之奠感明神之徴因謂白馬塢卽玆院之址也至唐宣宗攺元大中重興梵宇法眷承紹六世於玆事曠繕完迨今百載飛梁朽以虹天危檐壓而翼摧則燥濕之患是生矣大教不泯招來信人天王嗣位之八年粵有當院徒弟奉安發志必葺果得檀那繼踵而至自夏侯鐘離二氏等一百五十餘人咸蠲淨緍鼎新大壯殿堂爽塏廊廡轇轕璇題次第以輝鮮金地回環而嚴潔於戲阿含所云若能補故寺者是謂二梵之福則安師之興葺能事有是夫諸檀信之慈悲喜捨有是夫魁玆勝事願勒眞瑉聊奮直筆爲記歳時皇宋景徳四年五月九日記】

寶華寺【在吳縣西南三十里寶華山舊名智顯禪院尊者嘗卓錫於此寺有泉孫規新鐘記寶華山智顯禪院面震澤之洪瀾背長洲之故苑左控洞庭之峻右挹靈巖之巓刻蟠之閾相望遊糜之墟密邇眞三吳之佳地一方之上游先是梁天監中有僧號憨憨者至自梵天營立香界植錫杖之故所化靈源之尙存年祀滋深締架幾圮國朝祥符乙夘歳故府侯崇儀秦公羲當巋然之未墜思勉矣而可興其疇尸之必有能者卽以今心印師居焉增庳爲齋堂禪室梵殿之類岌起金碧垂一紀間精廬克備云云陳基詩上冢桃塢原尋僧寶華麓舟泛石湖淸著茗泉緑山空木已落天髙气彌肅松月有餘輝共向西巖宿】

薦福禪寺【在吳縣西南薦福山下不知所始或云卽錢氏所建按彊浚明壽聖院記院凡四遷安知此非其故址邪】

龍池庵【在吳縣西二十五里元至正二十三年僧明輝建】

眞如庵【在吳縣西四十五里吳元年僧法常建】

白馬禪寺在穹窿山西址卽穹窿所析者寺以楊宿穹窿記添易數語爲白馬寺記則僧之妄也元季寺燬永樂元年僧徳瑊良玠重建歸並庵三【吳寛我聞吳中諺陽山髙抵穹窿半壯哉拔地五千仞始羨吳中有奇觀銅坑鄧尉作屏扆天平靈巖當几案其間法華與雅宜水透橫亙如長岸何人著山經宜作吳山冠但嫌地勢髙山家每憂旱舟行半日靑已了卻被濃云忽遮斷水田路轉二三里依舊諸峯靑歷亂人雲山頂百畆平合結廬倚霄漢龍門勝迹未遑遊坐向船頭先飽看】

聖恩庵【在鄧尉山之南岡元至正間僧蔚萬峯自杭來止於此初蔚辭其師千巖請所往答曰汝名汝所止也及至鄧尉結庵居之其徒大集遂創精藍爲時名剎洪武中僧普壽普隠永樂中僧智璿先後重建內有碧照軒】

文殊庵【在金山東嶺以獅子山相對故名亦名金山寺元至正間僧時蔚建劉昌送僧還文殊庵袈裟何地更相逢一錫東歸隔萬峯松偃舊窓僧臘久花薫晴殿佛香濃空山晚叫巢云鶴古洞春藏化雨龍定起有詩還自寫下方驚起夜深鐘】

玉泉庵【在吳縣西十八里元至正間僧賢古愚建】

靈巖禪寺在靈巖山上舊名秀峯寺宋攺顯親崇報禪院印吳故館娃宮也梁天監中始建爲寺寺成有異僧負鉢囊入憩廡下長身黧面梵相奇古其徒不之省夜索筆圖其像於壁而去其後有僧見之驚曰此西土智積菩薩也唐宰相陸象先弟病得愴起之自云靈巖僧後還吳見像知爲智積因建智積菩薩殿永樂十年僧應機重修尋燬治間重建歸並庵五【太平興國二年平江軍節度使孫承祐新建磚塔記吳靈巖山卽古吳王夫差之別苑也太湖渺白涵其側虎丘防翠映其後自余崗阜川瀆沃野上田環繞帶紫若視諸掌代遷人異倬爲佛祠愚守藩之七禩也屬丙子歳冬先國妃居共气之親鐘斷臂之禍詩人罔極聊可諭其哀素王尙右未足申其制繇是顯營雁塔防助翟衣於山之椒累塼而就基其巖所以逺騫崩之患黜其材所以絕朽蠧之虞不揮郢匠之斤止運陶公之甓自於經始迨爾賀成凡九旬有六日仍以古佛舍利二顆親書金剛般若一編置彼珍函藏諸峻級美歟山聳地以干仞塔拔山而九層巍巍下瞰於婆娑杳杳平觀於寥泬才疑湧出或飛來如日之升無逺弗屆可以髙擎天蓋可以久鎭地輿實在報先妃之慈薦先妃之福也覺云承足定水澄心拂石仙衣尙爲遊轉無垢佛土終正菩提抽毫直書用僃陵谷孫覿智積菩薩殿記梁天監中以吳王館娃宮故地爲靈巖寺寺成有異僧負鉢囊以入憩殿廡下長身黧面梵相奇古其徒莫之省夜半索筆墨自圖其像幹殿之東北壁而去黎明不知所在眾始驚異之居無幾有僧人顧見其畫惜曰此西土智積菩薩像也何爲在此於是道俗犇走來觀稽首歸依如師出世唐宰相陸象先吳人也有弟失其名得危疾國醫不能療一日有僧扣門問疾象先引其臥內僧索杯水噀之一噀而病良已象先驚謝出金帛數牀弗受顧謂其弟曰我靈巖僧它日還吳來過我遂去不復見其年象先弟入尙書爲郎觀察桂管道吳中趨靈巖如約問僧所捨無有徧從寺僧求之亦非是方悵然欲還俄見壁間所畫像肖焉如言如笑如見師友驚喜亟拜施錢五十萬修供作佛事徘徊數日而後去其事載於吳越國沙門智賢之文傳於山中父老之口見於大哀經菩薩品云惟靈巖故剎更隋唐五代四百餘年至宋興始攺暘秀峯禪院紹興中詔賜今太傅咸安王韓公薦先福更號顯親崇報而叢林之盛爲東南冠智積舊有殿在院之東廡庳迫破露不足以稱四方祈向奉事之意長老智納飭其徒募眾力大之髙薨巨桷雄視一方像設中嚴云披月滿極莊嚴相好之妙人天環繞梵唄之聲震動山谷於是訥過余於晉陵求文以爲記余曰眾生執迷展轉六趣出沒生死莫覺莫悟惟佛菩薩哀憫一切或示現神通或化出光景天龍負殿山鬼築垣卓錫而石泉湧揮麈而雨花墜凡所見聞同悼齊喜投體歸命齋心悔過五濁厭離如燖雞出湯欣慕至道如亡子見母如瞽發蒙如迷得路發菩提心修無上道輕財樂施造種種福百世之後陵谷變遷蛻骨所藏傳衣所寓在在處處照耀大千一睹遺像心目了了恍如宿昔曽受佛記今雙林大士泗州僧迦靈巖智積皆是也訥公出世三十年說法行道化服同異凡所建立人勸成之隆樓桀閣穹堂廣宇幾徧淮吳豈止智積一殿而已白居易詩髙髙白月上淸林客去僧歸獨夜深葷血屏除惟對酒歌鐘方散只畱琴更無俗物當人眼但有泉聲洗我心最愛曉亭東望好太湖煙水緑沈沈乂絕句館娃宮畔千年寺水濶云多客到稀聞說春來更惆悵百花深處一僧歸趙嘏明月溪頭寺虫聲滿橘洲倚欄香逕晚移石太湖秋樹老雲歸盡臺荒水更流無人見惆悵獨上最髙樓胡宿宿枕依鄕館天機陡覺淸一聞山鳥語瞥起野糜情峭木搖霜气疎泉曳玉聲簡書催俗駕窓日兩竿明○夕鐘初斷海鯨音投宿香園半翠岑冰簟浸牀消客夢水簾澄月伴僧吟雄風拂袵淸涼極珍樹交柯翠翳深一夜漢陰機事息艸堂虛論破煩襟孫覿靈巖五至堂詩老人昔記觀河處白髮蒼顏只如故湛然不與生滅期始信眞心有常住公今忘物兼忘我坎止流行無不可桑下了無三宿戀壁間一坐九年過振履忽逐秋鴻往浮杯又趂春潮上一片孤云自在飛不落人中去來想後七年過靈巖再賦二首猊坐諸天繞龍龕百鬼營捫蘿穿窈窕拄策上崢嶸雨送秋聲入風迎夜气生胮肛一鼉吼撇烈兩鳬驚獨詣超神界眞遊夢化城微吟更有味琢雪鬭僧淸○老衲僧中龍得度佛三界誅制不借剖竹作如意徴心訊空王禮足依梵諦住世無三宿因緣有五至百年杞國憂四大偃師戲應作如是觀浮雲本無蔕】

道林庵【在吳縣西四十五里元天歷二年僧道讓建】

圓明庵【在吳縣西二十七里元泰定間僧道安建】

慶雲庵【在吳縣西十八里元至正三年僧道興建】

壽安庵【在吳縣西十八里宋宣和間僧嗣永建】

殊勝庵【在吳縣西十九里宋嘉定間僧性觀建】

崇福教寺在長洲縣三十一都尹山故又稱尹山寺梁天監二年僧佐律建洪武初名僧永隆常住此隆乞焚身度天下沙門事詳方外歸並庵四【王璲詩池湧琉璃界天開翡翠林那知近湫隘誰意得幽尋日麗花臺迥雲橫巨闕深紺園浮霽彩琪樹帶春陰玉磵珠泉滴丹窓緑嶂臨梵王紅錦服仙女碧瑤簪金作山龍甲朱爲海鳥襟鳴鐘聲雉舞講法引猿吟境靜塵難染機深慮不侵願因淸淨力從此識眞心】

集善庵【在長洲縣三十一都元泰定間僧妙心建】

福源庵【在長洲縣二十九都元泰定間僧已定建】

明逺庵【在長洲縣三十一都元至正間僧水月建】

能仁慶福庵【在長洲縣二十九都元泰定間僧智翁建】

靈澱教寺在長洲縣十四都�塘舊名靈壽教院梁天監二年僧勤建歸並院一庵十二

法華院【在長洲縣十四都宋建炎二年僧大防建】

景福庵【在長洲縣十九都宋景徳元年僧大喜建】

二聖庵【在長洲縣十七都宋寶祐間僧惠持建】

法惠庵【在長洲縣十四都宋建炎元年僧法證建】

華嚴庵【在長洲縣二十二都宋建炎二年僧大乘建】

至覺庵【在長洲縣十四都宋建炎二年僧普得建】

光明庵【在長洲縣一都宋紹興三年僧原明建】

白鶴庵【在長洲縣十七都宋咸淳間僧文煒建】

法華庵【在長洲縣十四都宋咸淳間僧普會建】

息峯庵【在長洲縣十四都宋咸淳間僧本淨建】

毛塔庵【在長洲縣二十二都元大徳二年僧勝本建】

春申庵【在長洲縣十七都元泰定間僧文敬建】

積善庵【在長洲縣二十一都元至正二年僧徹心建】

大覺教寺在長洲縣二十七都大姚山梁天監間僧道邦建寺有東明子院最爲幽勝歸並庵二【吳寛宿東明院詩東明院裏曽投宿偶見前題一嘅然欹枕亂蛩如昨夜入門髙樹卻多年季方不與元方在小朗還同大朗賢何處玉笙吹未歇山扉新月照人眠李應禎和放舟出郭秋雨晴好風半日到姚城故人天上新霑祿衲子山中舊識名春樹暮云無限思薫鑪茗椀有餘淸一夜寒生眠未穏夢回時聽海潮聲】松隠庵【在長洲縣二十六都元庚子年僧從哲建】

文殊庵

天宮教寺在胥山南太湖之濵梁天監三年僧法雲開山唐徳宗時重建宋天聖中修進士張汴記歸並寺一庵六【陸容宿天宮寺閒遊三日滯天宮窘步西齋雨又風睡起牀頭書帙亂興來墻角酒瓶空防蒙野色迎寒碧狼藉春痕弔落紅別後只應如杜老袈裟棋局念旻公再至和前韻此度停橈入梵宮橘花香裏坐薰風間心頗爲江山奪實理元非夢幻空云隠小窓禪榻靜日斜深殿佛燈紅畱題欲和鴻泥句誰復才情似長公】

壽聖廣福禪寺【在吳山嶺上吳越中吳軍節度使錢文奉建爲其父廣陵王元璙墓祀之所本名壽聖院宋治平中攺賜今額永樂元年僧善勝重修】

壽寧庵【宋紹興丙子僧徳祚建】

中峯庵【宋咸淳乙丑僧文英建】

積善庵【宋咸淳丁未僧惠滿建】

淨居庵【宋咸淳乙丑僧祖傳建】

報徳庵【宋咸淳乙丑僧妙燈建】

福海庵【元至正己亥僧志因建已上俱在吳縣西十三里】

昭明教寺在吳縣錦峯山相傳爲昭明太子所建或謂山產文石故名然不可考矣唐防昌中廢宋嘉泰中白馬寺僧南公重建宋理宗書賜鄭起潛錦峯二字實藏寺中歸並庵二【陳基詩山居有餘樂縱遊良不孤生多濟勝具豈辭足力劬處處靑蓮座人人僧寶殊雨花無宿蒂玉樹盡新株勞生局形迹矯首謾踟躕】

龍華庵【在吳縣西六十里宋開禧二年僧性淵建】

鳳祥庵【在吳縣西六十里宋咸淳元年僧椿壽建】

光福講寺在吳縣鄧蔚山峯上梁大同間建寺有舍利塔又有銅觀音像郡水旱迎奉入城祈禱輒應嘗爲人盜去尋復得之歸並寺二庵七【唐崔鵬舍利塔記式觀元始眇覿風夏巢冬穴之時茹毛飲血之世一寒一暑一陰一陽其道𨿽分萬彚猶塞逮乎伏羲氏之王天下也始畫八卦造書契由是文籍生焉然後歷堯舜至周孔由是釋像興焉及乎東被大漢尢加崇飾按牟子云佛生天竺假形王家卽其生也又云拂衣雙樹脫三金沙卽其滅也然𨿽示生滅之相詎加恍惚之道何異經巨海者終年不見其涯測虞淵者畢世不知其底吾以此觀之佛理不可盡也若夫舍利者卽金人之遺骨堅剛不壊變化自然西天敬之立爲塔廟肯育王見而不信吳王修以效防迆邐南移年代頗久大哉寂滅之理豈一魯男子以探其好焉余素不畱心略爲敍事故經云若能起塔供養皆獲福田此乃聖教所談事豈虛繆固知爲善者天報以福爲非者天報以殃𨿽則妙難求而實精專可驗光福寺者卽梁九眞太守顧氏之家山也士有惡�塵网種植善根遂捨林泉建玆佛剎立寺之始其由此焉斯地之銀闕移來洪波架出碧岫孤聳靑天下臨洞庭勢控吳苑上止鬥牛之宿旁連太伯之墟何必鼇負蓬萊蛇蟠昆閬歇樵翁於片石臥禪子於幽林艸樹麗而攢花杉蘿深而蔽日長松古栢緣情無塵世之機逺岫平湖舉目入畫屏之色其僧自相謂曰此之靈境爰有上方可以建立亭臺而莊嚴廟塔旣而不日不月其功就焉斯塔也梁大同之中建矣唐會昌之末毀焉興廢之由是其一也然則基址𨿽在而乃煙蘿以荒於時咸通年困惇歳天子明睿四方淸平野人入朝賢士出世而我吳郡云之一也鸞鳳異態龍武殊姿嘯傲誰同孤髙自得霜雪徒侵碧色松塵埃難染白璧光嚴陵臥時國乏賢良鄭均間時位齊卿相魚腸之劍利斷鯨鯤龍頷之珠光浮日月燒金屑玉閒邀蓬島之仙釣月歌風隠笑武陵之客公不惟優遊儒籍然亦探奧釋門故儒則素王間生於釋乃金人謫下則知人情難及智用全殊每登山而躊躕因驚塔之荒毀是斯塔之將興也一則合天中後聖徳遐被慈心溥施行是日之堯風徴當時之漢夢於是三寶起迹十方歸心布金祗園圖像花界今者又塵淸域外鏡朗天衢金柯開鼇背之花寶位幹銀河之浪玉潢丹甑坐分瑞應之符樵子漁翁眠唱太平之曲爾乃遇公道窮生滅心達苦空信塵刼之迷途悟法門之了性追我家之舊迹再葺蓮華防我佛之眞身重修寶塔然後增基表剎薙艸開林剪荊棘而云平列松杉而洞出時維三月節屬九春鸎吟風而千般艸垂巖而萬種建金棺而心動羅寶蓋而云陰緇徒共瞻士俗咸悅芙蓉坐上飄三界之異香薝卜花園潤諸天之法雨是時也祥雲結防氛氳於行道之壇慧日澄華照耀於然燈之位公乃覩相生善至誠感神遂發善心爰命工者於是依憑气象結構規模初摽覆簣之蹤漸著淩雲之勢亦有飛閣周繞回廊接連石工呈奇巧之才梓匠設雕鏤之妙壯觀而龍蹲虎踞巍峩而仙掌蓮峯繡柱矻而星攢雕梁赩而虹指掩映而初蜃吐崚層而欲鵬飛不逾一年拘就工畢斯狀也險體千仞髙標七層疑靑霄上又若神助上穿星漢下壓云根豈劍閣之能齊比鑪峯而尙峻鶴歸天而一駐云收霽而半開發郢客之詩情壯吳宮之地勢金輪縹緲亞日月以髙明雁像參差拂虹猊而若動偉哉塔之美也其功杳莫繼焉至若遊人訪景淑女尋春入幽徑而攀蘿步晴崖而拾翠巢鳥暎葉嵐煙惹衣苔鋪石而霞斑花暎峯而綺合髙瞻闤闠千家之臺榭文迥瞰林巒四面之波濤練色其乃金飈屆節銀露催寒何用悲秋正堪憑檻天朗而雲霞弄錦風髙而松篠張琴蒹葭之浦上漁歌蒲蓼之汀邊雁影疊浪裁古人之素羣山鬭少婦之眉開謝客之愁襟抒休公之佳詠松間疎罄伴髙鳥而飛來湖上輕煙暎孤帆而掠去斯塔也非公不能建矣斯景也非公不能剏焉時有勾當僧道居文瓚崇建寺皆以髙空皎月深谷奇松掛衣錫而雲閒臥煙霞而鶴瘦眞宗眞理金言積於情田無垢無塵玉蓮生於淨土且少人識比求劍材非利錐焚香𨿽效其不回璧角常慙於未達辛苦十載每思蚊夢之由搏躍九衢頗有龍門之志曾勞閉戶何啻仲舒之三年誰念無家更甚相如之四壁惟公不捐質陋詞陋命作斯文操觚長吟永日忘輟何以著公闕美大播芳風詞曰皇堂之世運變千秋產公之闕當代風流荊聶之气金張之儔但樂風月不幹闕

英明少年卓犖公子傲貴忘榮時人鶚視洞闕

黃春風不起金穀花開玉堂攜妓南山積石闕揚波紀公之徳未足爲多宋黃公頡觀音記闕寺距城六十里有銅像觀音其始作者與其闕

不得知也康定攺元六月志裏張氏於廟闕

中覩焉時久旱弗雨相與言曰觀音示現闕

乎乃具而儀禱焉卽時雨降以是凡有禱闕

者州人必請命於刺史而致敬無不得其闕

道在天下其廢興有數而出處有命亦惟闕

也蓋習俗沈迷之日久矣必將有以薫沐闕

迪其善心教令旣不足以敺之於是時闕

輔世其在吳越則若四明之奉化東陽闕

塘之天竺是也或因吳俗之所趨或寓乎物之所感顯相示化變出不窮以是因緣不假言說凡見聞者隨其願求各有所得則𨿽頑嚚抵冒之人亦將有以善其心況根性之厚者乎則其所以輔世者豈小補哉此其佛教行乎中國人之所賴以悔罪祈福者宜乎曠世歷年而弗絕也予母葬於寺之西南常過其上僧蘊恭屢求爲記予不得辭也因序其事云】

大慈寺【在陽山之右元大徳二年僧靜一建】

尊相禪寺【在長洲縣三都不知所始元末燬永樂二年僧本閒重建】

崇福庵【梁大同三年僧宗善建】

奉慈庵【宋靖國元年僧明昕建吳寛詩野寺堪逃暑登登逺叩闗林深長礙樹路轉又逢山石鉢分中飯云房借半間玉茶花落盡坐撫不知還】

雙壽庵【宋嘉熈二年僧淨了建】

和丰庵【宋嘉熈二年僧智譽建】

宇文庵【宋咸淳二年僧壽崧建】

種福庵【宋景定六年僧處禧建僧明本記】

圓覺庵【元元綂二年僧大楫建已上七庵俱在吳縣西七十里】

長山教寺在吳縣二十三都梁大同間僧養吾建歸並庵五

證覺庵【宋咸淳元年僧智隠建】

善慶庵【宋寶祐間僧徳聚建】

寂照庵【宋咸淳間僧性達建】

崇福庵【宋嘉熈間僧性善建】

菩薩庵【元至正二年僧如舟建已上俱在吳縣西六十里】

實相教寺在吳縣香山西太湖之濵舊名實相院按吳郡誌云古廢寺也梁大同十年重興宋大中祥符元年賜今額歸並庵七

深沙庵【在吳縣西南五十里唐中和元年僧智辯建】

觀音庵【在吳縣西南五十里宋寶祐間僧性止建】

殊福庵【在吳縣西南七十里宋紹興十年僧性如建】

廣福庵【在吳縣西北六十里宋咸淳二年僧性如建】

安隠庵【在吳縣西六十四里宋咸淳元年僧道全建】

興福庵【在吳縣西六十五里宋咸淳二年僧性澄建】

崇福庵【在吳縣西北六十五里元至治間僧永欽建】

法海寺在洞庭東山隋莫釐將軍捨宅建後梁乾化間攺名祗園宋祥符五年攺今額歸並寺一庵三華嚴寺【在翠峯之楊家灣梁天監二年僧戒眞建蜆子和尙嘗居之】

積善庵【宋淳熈三年僧道勤建】

北奇庵【在白沙之南本安撫寶章鄒寺丞宅宋咸淳十年僧明超建】

壽寧庵【在武山元居人吳逢香火院祠堂在焉至正三年僧性宗建已上俱在洞庭東山】

寒山禪寺在閶門西十里楓橋下舊名妙利普明塔院宋太平興國初節度使孫承祐建浮圖七成嘉祐中攺普明禪院然唐人已稱寒山寺矣相傳寒山拾得嘗止此故名然不可考也紹興四年僧法遷重建洪武中僧昌崇重修歸並寺三庵四【孫覿記平江自唐白公爲刺史時卽事賦詩已有八門六十坊三百橋十萬戶爲東南之冠詩云茂苑太繁雄是也逮乾符光啟間大盜蠭出爭爲彊雄而武肅王錢鏐以破黃巢誅董昌之功盡有淛東西之地五代分裂諸藩據有數州自王獨嘗順事中國有宋受命盡籍土地府庫帥其屬朝京師遂去其國蓋自長慶訖宣和更七代三百年吳人老死不見兵革覆露生養至四十三萬家而吳泰伯廟棟猶有唐昭宗時寧海鎭東軍節度使錢鏐姓名書其上可謂盛矣建炎盜起官寺民廬一夕爲煨燼而楓橋寺者距州西南六七里枕漕河俯官道南北舟車所從出而巋然獨無恙殆有數焉寺無石志按吳郡圖經實妙利普明塔院而不著經始之歳月唐人張繼張祐嘗卽其處作詩記遊吟誦至今而楓橋寺亦遂知名於天下太平興國初節度使孫承祐重建浮圖七成峻峙蟠固人天鬼神所共瞻仰至嘉祐中始攺賜普明禪院而雄傑偉麗之觀滋起矣屬有天幸僅脫於兵火而官軍蹂踐寺僧逃匿頽檐委地飄瓦中人臥榻之上仰視天日四壁蕭然如逃人家紹興四年長老法遷者會其徒入居之而相其室無不修銖積寸累扶顚補敗棟宇一新不支十世寺有水陸院嚴麗靚深龍象所棲升濟幽明屢出靈響尢爲殊勝而塔之役最大更三年而後就一日遷老過餘言曰願有紀也余嘗怪天下多故縣官財匱力屈天子減膳羞大臣辭賜金將吏被介冑以死士大夫毀車殺牛而食而吾民則當輸家財助邊率常睊睊然舉首蹙額疾視其上無慨然樂輸之意而佛之徒無尺寸之柄無左右紹介之先瓦盂錫杖率爾至門則倒衣吐哺躧履起迎惟恐後已乃捐金幣指囷廩捨所甚愛如執左契交手相付無難色此何道也今觀遷老積精營作練學苦空獘衣糲食不以一毫私其身日以蠱壊起頽僕爲急又飭其徒二三輩持鉢叩門或持簿乞民間日有獲焉惟資以治寺以故一方道俗皆向慕之凡所欲爲無不如志故成就如此今吾鄕縣之長人者晨擁百吏坐一堂之上赫然如神明之臨又阻聲威以怛之而後吏得以投其隙吾欲以柔道理之量其力之所堪任而與之爲均無急之以期無使吏迫之上下休戚共爲一體人人歡然欣戴如駒犢嬰兒之慕以盡夫爲民父母之道夫以子弟而事父母其於奉佛固無閒然矣故著余之所欲言者爲記使歸刻焉紹興十六年七月日晉陵孫覿記宋張師中詩吳門多精藍此寺名尢古距城七里餘冠蓋日旁午斜徑通采香逺岫對棲虎寺扉橫野橋塔影落前浦霜樓鳴曉鐘夕舸軋雙櫓方丈中有人學佛洞禪語迹忙心已間道樂行彌苦不爲喧所遷意以靜爲主何必深山林峯巒繞軒戶程師孟門對靑山畫不如師今一念六年居邇來寺好尢瀟灑張繼畱題內翰書孫覿晚泊橋邊寺迎風坐一軒好山半隔岸流水漫過門朱舫朝天路靑林近郭村主人頭佀雪怪我到多番○閶闔層城外寒山古道西若人具眼只與佛拍肩齊白浪噴鷁首黃塵送馬蹄憧憧南北路一榻有髙棲又三絕句白首重來一夢中靑山不攺舊時容烏啼月落橋邊寺欹枕遙聞半夜鐘○翠木蒼藤一兩家門依古栁抱溪斜古城流水參差是不見都舊日花○三年瘴海臥炎宵夢隔淸風一水遙萬里歸來悲古物銅駝埋沒艸齊腰張孝祥四年忽忽兩經過古岸依然窣堵波借我繩牀銷午暑亂蟬鳴處竹陰多】

秀峯禪寺【在吳縣西華鄕宋紹興間僧佛智開山元柯九思記】

慧慶禪寺【去郡城西七里元延祐間僧道聰建僧維則記】

南峯寺【舊名天峯院在支硎之南峯卽古支硎寺也詳具曽旼記元丰六年龍谿曽記吳郡朱長文書闔廬城西二十餘里山之顚有禪院祥符詔書賜名天峯考於圖記所謂報恩山南峯院者是也記言晉僧支道林因石室林泉置報恩院唐之大中攺爲支山禪院晉之天福攺南峯顧予先世松檟在羊腸山之朝陽歳時展省屢過天峯嘗訪遺詩舊刻求其地之所在以參驗之而唐人劉長卿遊支硎山寺皮日休陸防宿報恩寺水白閣題支山南峯皆爲賦詩寶歷以後州刺史居易劉禹錫亦有報恩寺詩按長卿至徳中嘗爲監察禦史日休防松陵唱和出咸通年又言南峯院額故相國裴休所書也休乃大中宰相於是一時而報恩支山南峯三名並存則知記所載大中天福更名者誤也今山下楞伽院以有石刻言院卽報恩遺址原田中有報恩惠敏律師塔碑言建塔於寺之西南隅當八隅泉池之上中峯蘭若之下碑望楞伽正在東北而記所謂石室者亦在楞伽人猶謂之支遁庵自庵前西向登山可數百步林中一徑入中峯院自徑前南行其登彌髙又數百步乃至天峯比僧院共依一山而道周有石盤薄平廣泉流其上淸泚可愛居易詩云淨石堪敷坐淸泉可濯巾其謂是也昔莊周言庖丁之刀十九年若新發於硎陸徳明釋硎磨石也余謂此石其平如砥支硎之名宜取諸此而石文又如蹄涔者人謂之馬蹄石故禹錫詩云石文畱馬迹峯勢聳牛頭日休防與穰嵩起南池聯句亦曰翠出牛頭聳苔深馬迹訛又曰支硎辟亦過牛頭峯今在天峯之南此其可考者禹錫詩有泉眼潛通海之語與夫松陵詩所云承閣南池惠敏碑所言八隅泉池皆已湮沒失其故處而裴公書額亦不復見矣若山下石室山半石門天峯之傍有待月嶺下有碧琳泉又有放鶴亭其址猶在而劉白皮陸之所賦詠皆不及之此又不可考者也昔逸少旣謝會稽安石猶臥東山遁乃與之從遊自放虛寂之境而有登臨之適故時人以爲髙逸遁之所遊多矣維吳之報恩越之沃州最著沃州有養馬坡放鶴峯故此山亦有馬迹石放鶴亭傳言遁常畜馬縱鶴其說皆有理趣非窘拘於浮屠法者也遁之沒已七百餘年而事之傳於名迹者猶不泯其爲世所慕如此近歳僧徳興者始傳禪法於天峯繼住持者十來人矣徳興之始來茅屋土階僅禦風雨後有文啟慧汀贊元維廣者大增葺之基土架木上瓦下甓堂殿庖庫廊廡竂閣門庭�街次第完防東有浴室西有憩庵佛貌經藏無不嚴具以其治之非一人積之非一日而能終始如一故賴以成就其財費則取之州人非一家也予嘗以職事獲閱書於太史氏因見景徳四年有建言者曰民佞佛費財宜加禁止上曰佛教本於修心至於禪學爲益滋大於是言者不行蓋先王以道治天下使人心化而不自知故其盛時愼獨而無思犯禮者非必士民也釋氏心法之妙殆不失先王道化之意乃知前聖後聖其揆一也豈虛言哉贇公長老夙受法於明因禪師又深通順觀肇論之防心池乃達無所底滯予之道友也一日謂予曰天峯自徳興新之且及百年願有所記予謂沃州居易爲之記矣而報恩寂寥未有紀者因爲考論本末書以畀之政和七年葉勸超隠堂記佛子棄親出家本欲擺脫名利自非上根法器了達根源未有不爲名利所縛𨿽大善知識亦不免於求名而利附焉故必欲開張鋪席以求出世至於終老而不返一曰欲以利益眾生一曰欲以開導羣迷此特自爲之辭爾焉有能利益眾生開導羣迷而不知所以自求安隠以遁其形邪余道友才公則不然𨿽嘗繇萬壽首座住天峯禪院才得旬歳卽興退休之念會余解官南歸亦思與之相近日出槖裝爲營小居能仁精舍乃名其所居堂曰超隠蓋佛以淸淨爲本虛無澹泊爲宗而垂世立教禪律兩行專說法相是眞是實卽謂之律說有非有說無非無當體不離湛然常住卽名爲禪自達摩傳此心印面壁九年不立文字不假聲聞而第一義諦復然流通徧周沙界自爾以來燈燈相傳照耀大千啟發昏防證菩提果超出世間與佛同體得玆道者才公有焉昔紹聖末余掾灃陽謁長老自齡於夾山時會下禪人無慮二百輩而獨談公不容口繇此始識公於此山之庫下形骨淸臒標韻髙古無異於孤云獨鶴然稍稍接之話言莫非善辯柔輭議論風起至於亹亹之處如泉竇始開悉自胸中流出所謂深得辧才三昧者見知旣已如此之超然矣而又能於玆時出超然拔俗之見以求隠處而退休焉其度越稠人廣眾卓絕數等矣以是而名玆堂非虛言也堂兩楹五架粗完潔不侈不陋眞道人所居余不記其土木之工而粗記公超然隠居之意如此劉長卿陪元侍禦遊支硎寺支公去已久寂寞龍華會古木閉空山蒼然暮相對林巒非一狀水石有餘態密竹藏晦明碎峯爭向背峯峯帶落日步步入靑靄香气空翠中猿聲暮云外畱連南臺客想象西方內因逐溪水還觀心兩無礙皎然宿支硎上房上方精舍逺共宿白雲端寂寞千峯夜蕭條萬木寒山光露下見松色月中看卻與西林別歸心卽欲防皮日休贈南峯僧云侵壊衲重隈肩不下南峯不計年池裏羣魚曾受戒林間孤鶴欲參禪雞頭竹上開危徑鴨腳花間擿廢泉無限吳都堪賞事何如來此看師眠陸防眉毫霜細欲垂肩自說初棲海嶽年萬壑煙霞秋後到一林風雨夜深禪時翻貝葉添新藏間挿松枝防小泉好是淸冬無外事匡牀齋罷向陽眠】

文殊庵【元至正間僧法海建】

雲泉庵【元至治間僧宗道建俱在吳縣十一都】

射瀆庵【在長洲縣一都宋紹興三年僧徳紹建】

翠峯禪寺在莫釐山之陰唐將軍席溫捨宅建天寶間僧智洪開山名僧重顯所謂雪竇禪師嘗居此其遺迹有降龍井羅漢樹悟道泉猶存歸並庵一【範成大詩來從第九天橘社系歸船借問翠峯路誰參雪竇禪應眞庭下木說法井中泉公案新翻出諸方一任傳李彌大山浮羣玉碧空沈萬頃光防幾許深剎樓臺噓海蜃洞天日月浴虛金秋林結緑畱連賞春塢藏紅次第吟擬泛一舟追範蠡從來世味不闗心吳寛步轉危峯路豁然梅花叢見靑天春泥不涴登山屐又過長松啜冷泉又謝人寄悟道泉試茶憶在廿年前抱甕傾來味宛然踏雪故穿東澗屐迎風遙附太湖船題詩寥落懷諸友悟道分明見老禪自愧無能爲水記編將名品與人傳沈周和彭亨一器置堂前思此泠泠久缺然借取白雲朝�甕載兼明月夜同船小分東澗聊知味大吸西江亦諭禪紗帽籠頭煙繞鬢煎茶有法是盧傳】

廣濟庵【在莫釐山渡口元至正二十五年僧志盟建】

上方教寺在洞庭西山唐會昌六年僧道徹開山本名孤園寺宋嘉泰間萬壽寺僧無證重建始著今額復置田疇僧淮海記歸並寺五院六庵二【範成大艤棹古消夏搘笻新上方珠灣鎖員折冰鏡空晃光楓纈醉晴日橘黃明早霜閒門松竹逕隨處有淸涼張伯雨橘林千黃金林靜路逾僻忽臨消夏灣雲海浩如積綺季不可追空餘騏驥迹】

祗園寺【在五峯嶺下本名孤園寺一名下方寺梁散騎常侍吳猛捨宅建五峯堂宋李居仁記皮日休詩艇子小且兀緣湖蕩白芷縈紆泊一碕宛到孤園寺蘿島凝淸陰松門湛虛翠寒泉飛碧螭古木鬭蒼兕鐘梵在水魄樓臺入云肆巖邊足鳴樹杪多飛鸓香莎滿院落風泛金靃靡靜鶴啄栢蠧閒猱弄榲椅小殿薰陸香古經貝多紙老僧方瞑坐見客還彊起指玆正險絕何以來到此先言洞壑數次話眞如理磬韻醒閒心茶香凝皓齒巾之刼貝布饌以旃檀餌數刻得淸淨終身欲作止可憐陶侍讀身列丹臺位雅號曰勝力亦聞師佛氏今日到孤園何妨稱弟子陸防浮屠從西來事者極梁武巖幽與水曲結架無遺土窮山材幹盡竭海珠璣聚況卽侍從臣敢愛煙波塢幡條玉龍扣殿角金虯舞釋子厭樓臺生人露風雨今來四百載像設藏雲浦輕鴿亂馴鷗鳴鐘和朝櫓庭蕉列旗斾野差纓組石上解空人窓前聽經虎林虛葉如織水淨沙堪數徧問得中天歸修釋迦譜髙啟欲問南朝常侍宅已爲西域化人宮山僧歸帶漁舟雨湖鳥來聞粥鼓風橘柚垂檐秋殿暗波濤驚座夜堂空給孤長者誰曾見應在煙雲杳靄中】

水月寺【在縹緲峯下無礙泉在焉梁大同四年建隋大業六年廢唐光化中僧志勤卽舊址結廬其後刺史曹珪以明月名之宋祥符間詔賜今額慶曆七年蘇舜欽記予乙酉歳夏四月來居吳門始維舟登靈巖之巓以望太湖俯視洞庭山巋然特起雲霞采翠浮動於滄波之中卽時據欄竦首淸爽下墮欲乘風跨落景以翺翔乎其間莫可得也自爾平居緬然思於一到惑於險說而未果行則常若有物偪塞於胸中是歳十月遂招徐陳二君浮輕舟出橫金口觀其洪州蕩潏萬頃一色不知天地之大所能並容水程溯七十里而逺初宿社下逾日乃至入林屋洞陟毛壇宿包山精舍又泛明月灣南望一山上摩蒼煙舟人指云此所謂縹緲峯者也卽岸步自松澗出數里至峯下有佛廟號水月者閣殿甚古像設嚴煥旁有澄泉防淸甘涼極旱不枯不他水梁大同四年始建佛寺至隋大業六年遂廢不存唐光化中有浮屠志勤者歷遊四方至此愛而不能去復於舊址結廬誦經後因而屋之至數十百楹天祐四年刺史曹珪以明月名其院勤老且死其徒嗣之迄今七世不絕國朝大中祥符初有詔又易今名予觀震澤受三江吞齧四郡之封其中山之名見圖志者七十有二惟洞庭稱雄其間地占三鄕戶率二千環四十里民俗眞朴歷歳未嘗有訴訟至於縣吏之庭下皆樹桑梔柑柚爲常產每秋髙霜餘丹苞未實與長松茂樹相差間於巖壑間望之若圖繪金碧之可愛縹緲峯又居山之表民已少事尙有歳時織紃樹藝補采之勞浮屠氏本以淸曠逺事物已出中國禮法之外復居深逺絕勝之地壤斷水懾人迹罕至數僧宴坐寂黙於泉石之間引而與語殊無纎芥世俗間气韻其視舒舒其行於於豈上世之遺民者邪予生平病悶郁塞至此嚗然破散無餘矣反復身世惘然莫知但如蛻解俗骨傅之羽翰出乎八荒之外吁其快哉後二年其徒惠源造予乞文識其居之廢興欣有誠請攬筆直述且敍昔遊之勝焉宋僧贊寧詩參差峯岫晝云昬入望交蘿濁浪奔震澤湧山來北防華陽連洞到東門日生樹掛紅霞腳風起波搖白石根聞有上方僧住處橘花林下采蘭蓀○積翠湖心迆邐長洞臺蕭寺兩交光鳥行黒防波濤白楓葉紅連橘柚黃人我絕時隈樹石是非來處接帆檣如何遂得追遊性罷卻營營不急忙湯思退長短句畫船橫絕湖波練更上雕鞍窮翠巘霜橘半垂黃徵衣盡日香鐘聲云外聽金界將松映何處是華山峯巒杳靄間李彌大無礙泉詩並序水月寺東入小靑塢至縹緲峯下有泉澄瑩徹冬夏不涸酌之甘冷異於他泉而未名紹興二年七月九日無礙居士李似矩靜養居士胡茂老飲而樂之靜養以無礙名泉主僧願平爲煮泉煮水月牙爲賦詩云甌研水月先春焙鼎煮雲林無礙泉將謂蘇州能太守老僧還解覓詩篇】

西小湖天臺教寺【在縹緲峯北吳郡誌云小湖觀音教院其山巓有湖波濤與太湖同湧故名小湖相傳唐乾符中有沈香觀音像泛太湖而來小湖寺僧迎得之有艸繞像足投之小湖生千葉蓮花永樂十四年僧惟寅重建孫覿靈泉贊良哉大士溢此靈泉世有熱惱一酌而痊方池何產三級紅蓮無實可味有根弗傳世紀大士浮海而來攜此二物置之山隈靑靑之枝其灑此哉蹮蹮之衣其制此哉惟此小湖實補陀山我來稽首瞻仰尊顏挹水啜之淸入肺肝塵垢銷落身心蕩然嗟嗟此土奉事弗篤百尺頹基數掾敗屋如泗僧伽習玩成瀆對面卻迷貴耳賤目惟聖憫狂存乎克念歸斯受之匿瑕磨玷弗畀莫求弗施已厭信受之者亦得自贍汝心如泉然弗遷汝身如蓮離垢芳鮮大士可之詎曰捨旃一彈指頃超證無邊】

福源寺【梁大同二年吳縣令黃禎捨山園建僧普國開山唐貞觀中重建】

觀音院【卽華山寺在龍頭山之西宋元嘉二年會稽內史張裕池生千葉蓮奏建本在胥湖之北唐開成三年重寺僧契元移置於此宋僧懷深有圓通殿記孫覿詩千丈銀山屹嵩華浪湧云屯天一罅榜舟夜並黿鼉窟杖藜曉入雞豚社處處人家橘柚垂竹檐茒屋靑黃亞牛羊出沒怪石走蛟龍起伏蒼藤掛樓殿靑紅隠半山兩腋淸風防髙駕饑防窺燈佛帳寒華鯨吼粥僧趺下世味久諳眞嚼蠟老境得閒如噉蔗山靈知我欲歸耕一夜築垣應繞捨胡松年詩並序余罷自平江謀居霅川過洞庭西山暫寓觀音院徳云堂坐揖湖山勝防亦足以少洗簿書役矣數年兵火之禍何所不至獨此地淸涼安穏豈非林屋洞天金庭玉柱爲神仙窟宅有物常防持邪余願掛冠終老此間也○小舟乘風飛鳥過萬頃雲濤縱掀簸此行要是快平生無數靑山笑迎我山根隠約見人家槿花茒屋埋煙霞宛似秦人種桃處川原逺近紛香葩杖藜徑踏華山去試問蓮開今何許路迷絕壑防松筠身到半山聽漁鼓道人爲我開法堂是中境界渾淸涼幽磬時和野鳥語飛泉暗瀉巖花香文書照眼本吾事雁鶩著行敗人意造物似憐厭世囂挈置湖山煩一洗何人夜呼隠去來向來得喪眞山崖金庭玉柱永不攺人間刼火空飛灰葛勝仲弱水無風到海山慈容親札紫旃檀亭亭寶剎淩雲近湛湛淸池漱玉寒橘瘦暗飄紅萬顆竹迷曽蒔緑千竿藕花不是南朝夢眞有殘香透畫欄】

羅漢寺【在消夏灣北晉天福二年僧妙道建】

資慶院【在涵村之湯塢晉支道林開山五代淸泰間重建】

看經院【唐開成二年僧志允開山】

長壽院【在用裏五代淸泰三年僧明彥建】

實際院【在崦下宋端平二年僧智明建】

後黃院【在崦下宋慶元四年僧智明建一名王相傳吳越王渡湖僧之甚防王喜賜名】東湖庵【在新安嶺宋咸淳二年建一名東小湖寺寺與西小湖寺相望中亦有小池故名】普濟庵【在黿山之金村宋慶元二年僧性源建已上俱在洞庭西山】

白雲禪寺在天平山一名天平寺唐寶歷二年僧永安建名白雲庵以山有白雲泉也宋慶曆間範仲淹以先墓所在奏爲功徳寺因賜今額元末�洪武初僧復庵重建歸並寺二庵四【宋錢藻詩小港通行三十里亂花深淺到山西誰知絕境無間地還有幽人向此棲檐上泉聲龍虎動階前林影日星低髙僧不放白雲出欲構巖巒與閣齊範成大訪舊光陰二十年殘僧相對兩依然木蘭已老無花發石竹依前有麝眠萬戶直須手藥一龕何用買山錢從今半坐須分我共說昏昏一覺禪元袁桷靑鞋髙掛天平壁遙指雲門三兩峯禪榻已容黃葉覆詩瓢從把緑苔封曉風殘月千村艣細雨疎煙隔水春我向京師宜老盡吳山淸淺越山濃倪瓚龍門秋月影茶室白雲泉不與世人賞瑤艸自年年復有天池水松風舞淪漣何當躡飛鳬一采池中蓮來復送圭復庵還天平寺白雲泉上逺公庵我昔棲禪借一龕夜壑松濤寒作雨春林花霧濕浮嵐龍門客賦詩成軸虎阜僧來頌有函楚些難回南麓定蒲團誰與話同參○江左多年不得書範公祠下往來疎義田無恙徴科後剎重新刼燒餘火擁芋鑪寒榻靜水添蓮漏夜堂虛袈裟曽習西方觀幾聽晨齋報木魚】

觀音寺【在支硎山東麓卽古之報恩寺也錢儼碑銘天下之名郡言姑蘇古來之名僧言支遁以名郡之地有名僧之蹤復表伽藍綽爲勝防至於傳法不泯眞風則紀之以文信無愧矣蘇之觀音禪院卽東晉支公道林所建支硎寺也伊昔二眾同居捨宇尢廣其山有支公馬迹及所居石室存焉唐景龍中詔更名報恩及瑞陵初圮海內精宇人只號咽玆寺在圯例獻文纘嗣佛日再中旃檀之林枯荑畢秀時太原尹盧公簡求方牧是邦與僧淸贄相善乃勸捨俸錢復新締架大中五年請僧洪憲主之憲豫章希運禪師之法嗣也自咸通甲申歳至於幹徳甲子歳凡百餘年陵谷疊遷香華中輟其年二月有永嘉禪學沙門文謙嘗駐錫姑蘇永光蘭若頗以佛事結諸眾緣尋詣天臺大寂韶公禪師之法席願齒入室之列大寂示之曰汝𨿽越人非越地可居其當化人於吳地耳於是遂如大寂之教復來茂苑會僧正安公以報恩舊地辟而住持是爲今觀音禪院矣復有本郡都知兵馬使趙承遇及司理判官張仁某等同經度之獲石鋁於殿基承遇以下名氏皆如銘之所記蓋宿緣符契也未幾謙師徙居上方所度弟子三十餘人今之恩公上人蓋白眉也亦禮大寂得其宗防退而闡法席於先師之精廬昭善繼也恩公苦行有聞談尢峻適居放鶴之地雅契安禪之懷早歳師嘗入京師時愚方預常參一得相面今師沿前會之邂逅疏本寺之寅緣欲愚爲文以紀其事愚以向之所言信無愧者乃紀而銘之云時大宋咸平六年六月忠果確勇功臣金州管內觀察使判和州軍州事光祿大夫檢校太傅兼禦史大夫上柱國彭城郡開國公食邑六千戶實食封一千一百戶錢儼譔皮日休宿報恩寺水閣寺鎖雙峯寂不開幽人中夜獨徘徊池紋帶月鋪金簟蓮朶含風動玉杯往往竹梢搖翡翠時時杉子擲莓苔可憐此際誰曽見惟有支公盡看來陸防峯抱池光曲岸平月臨虛檻夜何淸僧穿小檜才分影魚擲髙荷漸有聲因憶故山吟易苦爭橫新簟夢難成周顒不用裁書勸自得涼天證道情】

延慶寺【在吳縣西南四十里地名橫金唐長慶三年僧宗璉建】

海云庵【在吳縣穹窿山之北麓宋熈寧間僧性海建姚廣孝爲僧時嘗住此內有連理山茶姚廣孝詩歷歷春山裏曽崖倚曲房竹雲時駐影桂露夕團香未暮先垂瞑方秋已薦涼莫言金索莫自可勝他鄕○林屋藏深密盤盤石逕斜過樵驚睡犬回牧亂鳴鴉垣碧蘿攢葉籬紅槿綴花到時須放浪莫問是他家○迢遞靑村外崎嶇紫邏間過林才見日到渡不逢山一室依巖險雙扉傍竹閒曽看雲際鶴向莫獨飛還○一逕通林逺時聞長者來水光搖定室松影落香臺援爲防彪設軒因放鶴開若將吟適興滿眼是詩材張羽尋幽自補屐古寺夏雲中聽鳥明聞姓看花悟色空闕傳煙磬逺竹引野泉通便欲捐塵累香燈事逺公吳寛觀連理山茶奉慈山茶好標格花開如杯呈玉色海雲山茶更絕奇奇處不論紅與白兩株並植東軒前翠葉如屏遮幾席枝柯一一相交加爲是同根忍分析初疑一人獨又手忽作兩人仍促膝少焉掉臂才跬步又獨控拳當肘腋碧玉磨沙成玦環靑絲綯索分徽纆我來庭除稍摩挲引此靑蛇受毒螫試量旁榦得三圍每掃落花凡一石風霜飽歷三百年未識何人手中植尋常繞樹多詩客階下莓苔畱古迹河中曽辱昌黎文西蜀休誇孔明栢世間大樹盡有之似此山茶何處得】深隠庵【在吳縣西四十里元至元三年僧明鑑建】

海慧庵【在吳縣西三十里元元祐間僧宗浩建】

覺林庵【在吳縣西四十五里宋祥符間僧法正建】

蓮花教寺在陽山西太湖之濵唐神龍二年居民劉氏井中生靑蓮花因捨宅爲寺僧法行開山歸並寺一庵三

陸香寺【在長洲縣西北三都梁天監間僧雪淨建】

慶慈庵【在長洲縣七都宋泉慶間僧永福建】

七寶泉庵【在吳縣十九都元延祐間僧性頥建七寶泉在焉王汝玉七寶泉燕集磴轉靑巖斷泉歸緑竇深擷芳遵澗曲列席就蘿陰野迥寒云徹山昏夕照沈酒酣情未極延賞洽幽心吳寛飲七寶泉誰將七寶地貯此一秋片月從空墮淸泉出壑流冷涵山骨瘦細咽竹泉幽半勺能消暑名宜水記收】

深居庵【在長洲縣三都元泰定四年僧廣壽建】

寶壽教寺在吳縣八都地名黃蘆唐大中七年僧文奉開山幹徳二年吳越錢氏重建宋嘉定間重修僧可翔記歸並寺二院一庵五

雍熈寺【在城武狀元坊內本周瑜故宅梁爲陸襄太守宅天建二年捨以爲寺僧淸閒開山名法水寺唐僧壁法重建宋始攺今額元燬洪武初以其地爲城隍廟僧廣宣乃卽城隍廟左重建僧良琦雍熈寺訪友不遇暇日逺相問古寺幽且深靑苔余華落雙樹一鶯吟鑪存散微篆茗熟獨成斟明當持山酒慰子客歸心】

姑蘇寺【在吳縣橫山之錢莊梁天監二年僧普照建】

餘慶院【在吳縣南五十里地名殷涇元至元戊子僧崇慶建龔璛記】

普照庵【在吳縣西南五十里宋淳熈間僧智實建】

建名庵【在吳縣西南四十里元大徳間僧大忻建】

永壽庵【在吳縣西南四十里元至正二十六年僧成蔚建】

觀音庵【在吳縣西南四十里元延祐間僧道成建】

畱云庵【舊名畱云接待院在吳縣西南五十里宋紹興間僧法喜建】

興國教寺在長洲縣十一都黃埭唐大中二年郡人葉氏夢僧求一錐地遂捨宅爲寺僧法照開山紹興六年重修元燬洪武中僧若訥永樂中僧秉彛相繼重修歸並庵二

眞如庵【在長洲縣十一都宋咸淳間僧以益建】

普濟庵【在長洲縣十都宋紹興間僧本一建】

保聖教寺在長洲縣二十都甫裏唐大中間建宋祥符中僧惟吉重建歸並庵五

定善庵【在長洲縣二十一都宋紹興間僧法如建】

福源庵【在長洲縣十九都宋景定間僧志良建】

資福庵【在長洲縣二十都宋咸淳間僧普懷建】

五福庵【在長洲縣二十都唐中和間僧法證建】

流通庵【在長洲縣十九都元皇慶間僧如海建】

永壽教寺在長洲縣二十七都籍墟陳湖之上唐大中十一年居民管洪捨宅建僧眞悟開山寺有普賢殿僧妙思記歸並庵七

壽寧庵【在長洲縣二十都宋咸淳間僧法觀建】

崇逺庵【在長洲縣二十六都宋咸淳間僧朽庵建】

報福庵【在長洲縣二十六都宋淳祐間僧法源建】

崇先庵【在長洲縣二十七都宋咸淳間僧壽崧建】

觀音庵【在長洲縣十九都元至正間僧道興建】

西歸庵【在長洲縣十九都元至正間僧文進建】

植福懴堂【在長洲縣十九都元至正間僧嗣明建】

覺林教寺在長洲縣十三都冶長涇唐廣明間陳坦捨宅建僧眞法師開山初名義安寺五代梁開平元年攺永安宋大觀四年攺賜今額洪武中僧善慶大亨重建寺有淸逺軒樓澄記歸並庵四

妙智庵【梁天監間僧西銘建姚廣孝爲僧時嘗居此祠堂在焉】

濮陀庵【宋咸平間僧士能建】

崇福庵【宋景徳間僧法身建已上長洲縣十八都】

覺地庵【在長洲縣十二都宋景定間僧愚山建】

澄照教寺在陽山下唐防昌間丁某捨白馬磵宅爲白鶴寺其後龍興寺僧知義起廢錢氏時有泉出寺中攺仙泉院宋祥符初始賜今額陳最記有別院名白蓮禪院宋謝濤嘗讀書其中歸並庵二【天禧五年陳最記佛宇之興其來尙矣自竺幹入洛象教歸周瑯函流貝葉之文寶塔閟玉毫之相莫不圖諸爽塏樹乃精籃茍非背山而面林左泉而右石則何以延大千之開士啟孤獨之名園是故鷲嶺雄標世尊因而說法雙林秀拔惠逺由是奠居蓋人境之兩殊亦古今而一致蘇州郡城之西北三十五里山曰陽山山之下寺曰澄照先是唐防昌中丁某施白馬磵宅爲白鶴寺後有龍興寺僧智義因遊其上縱目周覽嗟其年祀寖逺名額僅存榛莽靡除基址甚隘於是鴻臚卿左衞大將軍曹茂達六代孫祚捨祠堂基以搆寺不攺舊額因而遷之始創茒茨數十間而已觀其岡巒環合巖谷洞呀其佛者之津梁乃道林之形勝靈啟其地人興厥謀決智力而有開獲神明之來義寺中有靈泉潛發莫窮其源決泄蓋自於神功疏鑿豈因於人力引山渠者數派漑民田者百塍水旱不更其淺深逺邇必沾其潤利益國彭城威顯公嘗而異之因攺曰仙泉我宋祥符初始賜今額幹徳中義公旣沒上足蘊明嗣而續之香火無廢道者蘊與亦義公弟子也勇猛精進出於常倫痛先志之未終發精心而善誘由是智者獻謨壯者效用經始勿亟舉而新之敞廣殿以安睟容飾華龕而庋大藏廚有庫香積之供成僧有堂收云之眾集晨昏是警鼓鐘於百尺之臺水陸致防設會於五層之閣而又置懴院法華院亭榭髙揭房廊繚周耽然巍然不勝其壯觀矣開寶中太保韓公承徳復捨梳洗樓爲塔院詳其始末敍厥廢興見徴蕪辭用紀珎琰時天禧五年十一月二十一日記王禹偁宿仙泉寺祭廟回來略問禪蘚墻莎徑碧山前風疏逺磬秋開講水響盤車夜救田藍綬有香花菡萏竹窓無寐月嬋娟自慙政術貽枯旱忍臥松陰潄石泉又艸庵禪師陽山山下艸庵深寂寂香燈對逺岑莫怪相思總無語坐禪爲政一般心】

景福庵【元大徳間僧道建】

文殊庵【元至正間僧法海建已上在長洲縣二都】

甑山教寺在陽山北竹靑塘五代天徳間僧徳淸建歸並庵四

奉先庵【在長洲縣二都宋慶曆間僧本一建】

廣福庵【在長洲縣八都宋寶慶間僧如素建】

觀音庵二【一在長洲縣六都宋至和間僧法堅建一在八都宋寶慶間僧善應建】

法華教寺在葑門外斜塘宋僧用宣及其徒行遇建取半塘故法華額爲名僧妙思記歸並庵四

衍慶庵【宋紹興間僧正忱建】

妙名庵【宋紹興間僧圓功建】

興福庵【宋紹興間僧不矜建】

歐冶庵【宋咸淳間僧古銘建已上在長洲縣二十九都】

白蓮講寺在長洲縣二十都甫裏卽陸蒙別業祠堂在焉宋熈寧六年僧惟吉建歸並院一庵三【元栁貫暑中遷寓甫裏精舍城隅亦有果園坊容得閒人借艸堂何必樵漁依笠澤故多水石近滄浪過橋稍接魚蝦市泛艇遙連雁鶩鄕秋雨幾時能破塊夜燈休負讀書牀徐賁夜投白蓮寺飲別東家叟行投西寺僧無風收閣幔有月罷廊燈竹夜聲偏集池寒色似凝無端值詩景淸興覺逾增】

陸塘塔院【在長洲縣十五都唐長慶間僧妙慈建】

流通庵【在長洲縣十九都元皇慶間僧性海建】

晉明庵【在長洲縣十九都元至元元年僧妙景建】

慈云庵【在長洲縣二十一都元至元間僧景嵩建】

利濟教寺在閶門外南濠宋紹興間僧道隆建歸並寺一院一

石佛淨土寺【在閶門外南濠齊隠士何求嘗開講於此宋嘉定間僧巨川重建闕】云院【在城西北隅元至正十五年僧智復建】

【闕】覺教寺在陽山南地名黃村宋寶慶元年僧本誠建歸並寺二院一庵四【虞堪談笑寶樓開湖光劈面來浮雲空翳檻明鏡若爲臺野鳥銜花去潭龍作雨回坐參眞法境無意想蓬萊】

北峯寺【在吳縣支硎山晉支道林開山】

華山寺【在華山蓮花峯下晉支道林開山】

覺林院【在長洲縣一都元至元間僧至仁建】

壽慈庵【在吳縣西北四十里宋咸淳五年僧如葵建】

覺海庵【在長洲縣一都元至元間僧志仁建徐有貞詩遊興殊未盡彊君還共行登山身特健看竹眼偏明醉覺人寰小間知世事輕芳時莫孤負難得是升平沈周宿覺海庵幽居嫌未邃窈窕借云重地濕千莖菌門陰十个松古廚寒食飯虛谷夜分鐘起坐月當午推窓見碧峯又早起茅峯舊到今又宿一夜頓忘行力勞隔橋虎迹林雨過聒枕鳥聲山日髙自知狂客興不淺豈是老襌吾愛逃悠悠竹閣盥潄際恰有微風吹鬢毛】

西資庵【在長洲縣六都宋淳熈間僧逺明建】

福嚴庵【在長洲縣一都元泰定四年僧閴建】

磧砂禪寺舊名延聖禪院在長洲縣二十六都陳湖之北宋乾道間僧道原建元僧圓至記寺有大藏經板永樂十五年僧智端重修歸並庵三【吳寛過磧砂寺日斜湖上過野寺倦登臨老樹風聲合頽垣雨迹深蛟龍潛近浦鳥雀避叢林不見筠林叟詩壇久絕音沈周雙幢落日倚漁汀北下孤舟此蹔停野客偶驚云外犬老僧隨掩石邊經沙州古樹藤蘿紫火殿遺基薺麥靑今夜試畱湖上枕疎鐘髙浪不堪聽】

集福庵【在長洲縣十九都元至正間僧古銘建】

集慶庵【在長洲縣十九都元至正間僧本達建】

迎福庵【在長洲縣二十都宋淳祐間僧性順建】

崇福教寺在長洲縣二十八都章練塘宋景定間僧徳修建元周駝記永樂元年僧宗器重修歸並寺一庵四

名因寺【宋景定間僧本圓建】

福壽庵【宋景定間僧法晟建】

圓通庵【元至大間僧明照建】

福濟庵【宋景定間僧智師建】

定祥庵【宋景定間僧文華建】

接待教寺在婁門外宋嘉定間僧淨梵建宣徳中僧頔有中重修歸並庵十一【姚廣孝接待寺八詠詩音堂道本靜中心秋潭皎月沈無言得眞趣何用覓音含暉樓樓髙逼層雲遙瞰東湖境香斷客不來斜陽半影挹淸閣虛閣映漣漪祥龕隔蕙帷夜寒深雪里正是挹淸時止息齋悟得西來意髙齋閉止息欲語眾人知流云去無迹云深處靄靄復防防晨昏不斷生欲尋支遁宅須待有鐘聲一掬軒蕉葉度窓陰池春緑漲深誰將一掬水大地作甘霖松花室翠云壓眞松涼影涵花埓晝靜鳥聲幽風窓墮晴雪聽聞室誰讀貝多文疎捲夕曛臨來無得說江上冷秋云】

普明庵【元壬長年僧普安建】

崇眞庵【元至元間僧一興建】

圓通庵【元癸未年僧一心建】

孝友庵【宋淳祐間僧酉一建】

般若庵【元壬申年僧大誠建已上長洲縣二十三都】

延福庵【宋開慶間僧法印建】

道王庵【元至正間僧至演建】

夷王庵【唐中和間僧法證建已上長洲縣十九都】

圓明庵【宋嘉定間僧妙端建】

崇壽庵【宋淳熈間僧廣功建已上長洲縣二十四都】

白龍庵【在長洲縣二十二都宋紹興間僧止禮建】

普賢教寺在天平山之東牛頭峯塢內宋景定間僧智贇建顏汝勲記永樂十三年僧可立曇蕚重建歸並寺一庵六

明月寺【在吳縣木瀆鎭唐淸泰間僧明智建】

積慶庵【宋紹興間僧性眞建】

迎福庵【宋咸淳間僧性悟建已上在吳縣西三十里】

積善庵【在吳縣西三十二里宋咸淳間僧志勤建】

寶覺庵【元至正間僧大亨建】

懷敬庵【元至正間僧宗泉建】

資福庵【元至元甲申僧本來建鄭國記已上在吳縣西十五里】

全福講寺在長洲縣二十六都周莊宋景定間僧杲古建歸並庵四

善住庵【在長洲縣二十七都元至正間僧本懋建】

觀妙庵【元癸未年僧彧山建】

永慶庵【元戊子年僧志修建】

淸逺庵【洪武間僧玉琳建已上在長洲縣二十六都】

靈祐觀在洞庭西山卽神景宮也唐乾符中建有宮廊百間繞三大殿謂之百廊三殿林屋洞在焉宋天禧五年詔郡守康孝基重建今廢【皮日休曉次神景宮夜半幽夢中扁舟佀鳬躍曉來到何許俄倚包山腳三百六十丈攢空利如削遐瞻但徙倚欲上先矍鑠濃露濕莎裳淺泉漸艸屩行行未一里節境轉寂寞靜逕侵泬寥仙扉傍巖防松聲正淸絕海日方照灼歘臨幽墟天萬想皆擺落壇靈有芝菌殿聖無鳥雀瓊幃自回旋錦旌空粲錯鼎气爲龍虎香煙混丹艧凝看出嶺雲黙聽語時鶴緑書不可注雲笈應無鑰晴來鳥思加崦裏化光弱天籟如擊琴泉聲似摐鐸淸齋洞前院敢負科約空中悉羽章池上皆靈藥金醴可酣暢玉豉堪咀嚼存心服鷰胎叩齒讀龍屩福地七十二玆焉堪永托在獸乏虎防於虫不毒蠚嘗聞擇�錄仙志非可作緑腸旣朱髓靑肝復紫絡伊予乏此相天與形貌惡每嗟原憲瘇常苦齊侯瘧終然合委頓剛亦慕寥廓三茅亦嘗仕境與珪組薄欲問包山神來賖少巖壑又三宿神景宮古觀岑且寂幽人情自貽一來包山下三宿湖之湄況此深夏夕不逢淸月姿玉泉浣衣後金殿添香時客省髙且敞客牀蟠復奇石枕冷入腦筍席寒侵肌气淸寐不著起坐臨階墀松陰忽微照獨見螢火芝素鶴驚微露白蓮明暗池窓櫺帶乳蘚壁縫含云聞磬走魍魎見燭奔羇雌沆瀣欲滴瀝芭蕉未離披五更山蟬響觱發如吹箎山風忽然起飄去步虛詞道客申異樣上淸朝禮儀明發作此事豈復甘趨馳陸防曉帆逗碕岸髙步入神景灑灑襟袖淸如臨蘂珠屏𨿽然羣動息此地常寂靜翠澗有寒鏘碧花有定影憑軒羽人傲夾戶天獸猛稽首朝元君褰衣就虛省砑空雪牙利漱水石齒冷香母未垂嬰芝田不論頃遙通河漢口近撫松桂頂飯薦七白蔬杯釃九光杏人間附塵躅固陋眞鉗頸肯信抃鼇傾猶疑夏虫永津蕩瓊壠紫永啼金鼎盡出冰霜書期君一披省○靈蹤未徧尋不覺谿色暝回頭問棲所稍下杉蘿逕巖居更幽絕澗戶相隠映過此卽神宮虛堂愜云性四軒盡疎達一榻何淸零髣髴聞玉笙鏗動涼磬風凝古松粒露壓修荷柄萬籟旣無聲澄明但心聽希微辧眞誥若授靈皇命尺宅按來平華池潄余淨頻窺宿羽麗三吸晨霞盛豈獨冷衣襟便堪遺造請徒探物外趣未脫塵中病舉手謝靈峯徜徉事歸艇】

仙壇觀在洞庭西山漢平帝時建初名洞眞宮至宋攺今額卽毛公福地也毛公壇在焉【唐令狐楚送周先生記先生姓周氏名隠遙字息元宗其道者號太原先生汝南人也抱天和衝澹之气含至精潔朗之質玉冷泉潤松髙鶴閒韜精守道防徳眞契谷神旣存而長守元闗無鍵而不開貞元初遊蘇州吳縣之包山林屋洞秋八月始於洞西得神京觀訊其居者曰距此數里世傳毛公塢毛公道成羅浮居山三百餘歳有弟子七十二人聚石爲壇遺迹猶存爾能勤求吾請導之旣行而蘿篠迷密不知所往先生瞑目久之逢一物焉雙眸盡碧毛色紫而本白髙數尺餘隨而行之視乃鹿也須臾乃跪止若有所告先生黙記之而還至十九年冬刜木鬋茅奠厥攸居得異石一方上有虫篆驗之卽毛公鎭地符也旣而鑿戶牖以爲竇有鶴銜弄冠裳戲舞於庭砌後得一井香白滑甘溢爲白泉其傍得石池焉深廣袤丈陽驗陰伏湛如也初先生嘗息於洞之南門中神化恍惚往往失其所在遇好風日亦來人間將至必先之以云鶴其弟子灑掃香室俄而至矣嗟乎先生之體同乎無體矣不以晝夜更動息不以寒暑易纎厚不食而甚力走及奔馬全乎气者也𨿽飲而無漏止如靈外乎形者也鹿以導步神柔異物也符以存視道契先躅也井泉去厲昭乎仁也池水不枯齊其慮也仙云靈鶴之驗去來彷佛之狀其必神行而著知乎予叔服膺先生之門二紀於玆錄先生本起見命爲記凝神遐想直而不遺元和十三年八月華州刺史兼禦史中丞令狐楚記】

上眞觀亦名上眞宮在洞庭西山梁大同四年隠士葉道昌建【陳於上眞宮記蘇州南五十里有湖曰太湖又西四十里有山曰洞庭山蹲湖心而形勢嶻嶭气象聳秀傳者以爲神明多宮乎此山之中蓋有林屋幽虛之天毛公之壇又山之西卽梁隠士葉順昌之宅大同四年隠士捐宅以資道奏可爲宮卽今上眞宮也山與塵隔而宮又當山屏環合之交崇崗伏嶺雲霞之所封而不散防巖麗谷泉瀑之所潄而不枯舒焉而明莫知其爲晝慘焉而晦莫辧其爲夜芳林茂艸而霜雪不能雕岫花野實而人力不能攘幽人已往而遁者誰肥荒區相仍而來者誰繼此其歷年愈滋而遺緒易替也天聖八年州愴其如此乃選天慶觀道士葉紹先主之紹先至卽除穢以治廬非特肅神位而已又以晏內處也封土以崇墉非特限坌莽而已又以威外侮也山�園茹足以食終日道術禮醮足以化眾人訖至和紹先亡弟子朱超政代之又能謹勵其守而光明其傳以齋戒攝心之逸不以夷險動也以鍼藥救人之心不以貧富辭也蓋昔之所以廢至二人而興使數百年之蹤粲然復在今之名山有如洞庭者其能奮振以興壊濟物有如二人者亦可謂難也余是以爲記其大略文林郎守常熟尉陳於撰皮日休詩逕盤在山腳繚繞窮云端擿菌杖頭紫緣崖屐齒刓半日到上眞洞宮知造難雙戶啟眞景齋心方可觀天鈞月響亮天祿行蹣跚琪樹夾一逕萬條靑瑯玕兩松峙庭際怪狀吁可嘆大螾騰共結修蛇飛相盤皮膚圻甲冑枝節擒犴罅處似天裂朽中如井眢襹�風聲防�跒地力痑根上露鉗�空中狂波瀾合時若蒼莽濶處如轘轅儼對無霸陣靜問嚴陵灘靈飛以一防山都焉敢幹兩廊潔寂歷中殿髙巑岏靜架九色節閒懸十絕幡微風時一吹百寶淸闌昔有葉道士位當升靈官欲箋紫微志惟食虹景丹旣逐隠龍去道風猶此殘猶聞絳目艸往往生空壇羽客兩三人石上譚泥丸謂我或龍冑粲然與之歡衣巾紫華冷食次白芝寒自覺有眞气恐隨風力搏明朝若更住必擬隳儒冠陸防嘗聞升三淸眞有上中下官居乘佩服一一自相亞霄裙或霞粲侍女忽玉奼坐進金碧腴去馳飈歘駕今來上眞觀恍若心靈訝祗恐暫神遊又疑新羽化風余撼朱艸云破生瑤榭望極覺波平行虛信煙借閒開飛帙靜倚宿鳳架俗狀記能遺塵冠聊以缷人間方大火此境無朱夏松蓋防日車泉紳施天罅窮幽不知倦復息芝園捨鏘佩引涼姿焚香禮遙夜無情走聲利有志依閒暇何處好迎僧希�石樓借】

姑蘇志卷二十九﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷三十

明王鏊撰

寺觀下

昆山縣叢林寺九觀一

景徳教寺在縣治西南通徳坊內晉黃門侍郎兼中書令王瑉捨宅建祠堂在焉始名寶馬寺宋景徳二年僧慶奏賜今額元燬洪武中僧九齡重建歸並庵七

艸堂庵【在縣南一里宋寶慶二年僧演義建】

圓明庵【在縣東南五里宋寶慶元年朝散大夫陳振建】

積慶庵【在縣西一十里宋淳熙二年僧志欽建】

集慶庵【在縣西南十五里宋淳祐二年僧徳韶建】

法喜庵【在縣東二十里宋嘉禧二年僧普壽建】

大乘觀音庵【在縣西南五十里元至正間僧普明建】

廣福庵【在縣西一十五里宋端平二年僧益禪師建】

慧聚教寺在馬鞍山下梁天監十年吳興沙門惠向建相傳向登山寓一石室欲建寺忽神見請助千工用佐景福是夜風雨暴作喑嗚之聲人皆聞之遲明殿基成延袤一十七丈髙丈有二尺巨石矗然其直如矢事聞因命建寺賜今額封山神爲大聖山王仍賜鐵鑪繡佛敕張僧繇繪龍於四柱唐會昌中寺廢以柱藏郡中大中間復興賜金書字牌銅鐘復以柱還寺登臨勝處有古上方月華閣妙峯庵又有畱雲翠屏翠茂夕秀諸軒及淩峯翠微垂云諸閣不可盡紀淳熙中寺燬自唐以來名賢題詠碑刻及殿柱雷火篆書楊惠之天王像李后主所書扁榜悉燼止存山王殿端平至正間凡再燬洪武中僧曇倕重建然非復往時雄麗矣歸並庵二【唐王洮天王堂記有釋氏於宅於馬鞍山下者一日忽扣太原王生洮促足角坐涵意欲泄不能者數四頃乃作曰欲以天王堂事勞筆端謹按釋氏書雲天王生於闐國作童兒時猶能血鏃射妖遂去走天竺遇金仙子授記防閻浮提補多聞王騰雲跨漢靸鬼撚魔霞幟雪防指句摧泮竟鎭妙髙北面水晶宮中爲藥又官長吁奇怪事孔門弟子慚於語然儒以正直爲神今天王能射妖摧魔用壯防世是亦正直也復何慚之哉按馬鞍山踴出平原中絕頂晴望他山百餘里緣接培塿咸溝穿塍織坦然鋪出復多奇石支疊危柱釋氏築室鑿倚山半今天王堂實翼西北隅盤防嶽聳屹然拄空金精獰環力溢膺腕彘卒象伍作爲部落堂宇宏麗四檐飛翚庥靈庇像若膄瞞被甲擔戈立於煙靄洮因勞其費進曰非某力能皆邑民爲之塑實成於張度堂實成於兪師甫吁大凡力於耕者一人切於獲者三人豈偶然於天王哉釋氏子姓闕號淸建姓趙號良顗時唐大中三年記唐張祐詩寶殿依山險淩虛勢欲吞畫檐齊木末香砌壓云根逺景窓中岫孤煙竹裏村憑髙聊一望歸思隔吳門孟郊昨日到上方片霞封石牀錫杖莓苔色袈裟松栢香晴磬無短韻晝燈含永光有時乞鶴歸還訪逍遙塲王安石次韻峯嶺互出沒江湖相吐吞園林浮海角臺殿擁山根百里見漁艇萬家藏水村地偏來客少幽興秪桑門○僧蹊蟠靑蒼莓苔上秋牀露翰饑更淸風蘤逺亦香掃石出古色洗松納空光久遊不忍還迫迮冠蓋塲趙彥端題西隱西風數客一闌干野色蕭然得細看潦水倍知秋事早夕陽更覺晚山寒小畱待月鐘無遽半醉題詩燭未殘憶得向來幽獨處黃精未熟客衣單僧衝邈翠微山居八首閒來石上臥長松百納袈裟破又縫今日不愁明日飯生涯只在鉢盂中○臨溪艸艸結茅堂靜坐安然一炷香不是息心除妄想都緣無事可思量○老老山僧不下堦雙眉恰似雪分開世人若問枯松樹我作沙彌親見栽○幼入空門絕是非老來學道轉精微鉢中貧富千家飯身上寒暄一衲衣○一池荷葉衣無盡數樹松花食有餘卻被世人知住處更移茅舍作深居○茅檐靜坐千山月竹戶閒棲一片雲莫送往來名利客堦前踏破綠苔紋○鑪中無火已多時早起惟將一衲披莫怪山僧常冷澹夜深無處拾松枝○豈是栽松待茯苓且圖山色鎭長靑他年行腳不將去畱與人間作畫屏郟僑訪翠微上人行客倦奔馳尋師到翠微相看無俗語一笑任天機曲沼澹寒玉橫山鏁落暉情根枯未得愛此幾防歸髙啟和唐人韻鳴鐘警迷方枯僧兀趺牀石姿生寒稜松子落古香殿鎖山雨气樓迎海暾光遙望蒼蒼城愁是車馬塲○煙斂城初出潮來野欲吞危樵緣磴角倦衲憇松根剎表藏林寺鐘聞隔海村畫龍飛去久空掩殿堂門】

餘慶庵【在縣西北二十五里元至正八年僧輝烊建】

擁翠庵【在馬鞍山之陽洪武四年僧本覺建】

華藏講寺原在馬鞍山頂舊名般若宋宣和間信法師者易今名本在山之北麓洪武十三年僧大雅移建於此歸並庵一【張景修詩白雲原未髙香砌等林梢側腳隨山徑低頭認鶴巢客淸茶破睡僧瘦筍供庖詩句非吾祖何人繼孟郊衝邈礎潤藏雲族檐虛壓樹梢經常逢夜講齋不過中庖有井龍應蟄無泥燕不巢登臨增野興四顧盡寒郊朱谷行行身漸髙長袖掠花梢一綫道縈鳥千年居等巢地嚴金襯步天近玉分庖撫掌棲松鶴驚飛雪防郊易九成煙霞通一徑樓閣近諸天翠積祗園樹蒼擎華嶽蓮空花皆是幻水月不離禪暮景飛蓬逝餘光落照懸獨尋方外友已防世間緣坐久談理松風落麈前】

超化庵【在縣南三里宋淳熙間僧善果建】

薦嚴資福禪寺在縣治東南唐天祐三年鎭遏使劉璠捨宅建匡禪師開山五代梁開平三年攺昆福院宋大中祥符元年勑攺惠嚴禪院尋賜今額寺有普照堂【髙宗書扁】又有法堂【曾記】泰定二年燬後至元四年僧希顏重建永樂九年僧道艮重修歸並寺一庵二【範成大夜步東寺之西人家簾幙夜香飄燈火蕭疎照市橋滿縣月明春意好小樓吹笛近元宵又東禪廊夜二絕澹雲如水霧如塵殘雪和霜凍瓦鱗織女無言千古恨素娥有意十分春○一聲黃鵠夜深歸棲雀驚鳴觸殿扉北斗半垂樓閣外風幡直欲上雲飛】

無相禪寺【在石浦鎭梁天監十年建後唐天福二年重建舊名寶乘寺宋大中祥符元年攺賜今額洪武中僧以寧重修】

延福庵【在縣治西南元至正四年僧淳厚建】

觀音庵【在縣西南二十里元至正六年僧普傳建】

能仁教寺在縣東南三十五里唐天祐二年魏長者捨宅建用法師開山名羅漢禪院唐長興二年攺徳義院宋大中祥符元年攺今額洪武二十三年僧永年重建歸並無

報國講寺在景徳寺西舊在縣西一里許名九品觀堂相傳其地本屠沽所聚寺僧師諒一夕夢有神人披髮執戈而告曰此地當作道塲師何不究心興一觀堂名以九品鑿地爲沼當有石塔現寤而言之恊力建造果得石塔數層上刻元幹僧師諒九品觀堂元泰定間嘉興路僧判荃公攺建於此後荃公興工鼎建殿宇奏請今額洪武二十三年僧九齡重建歸並無【沈周詩東昆不到兩年彊六月來遊是趂忙城裏誰家無暑地水邊人說有僧房入門認竹天光晚借榻眠松夜气涼造次題詩才一過不知三過幾時償】

聖像教寺在縣南三十五里滬瀆晉建興二年有迦葉維衛二石像從海逆水而來止此眾迎像置郡城開元寺里人趙罕復捨所居建寺於此勑賜今額梁禎明四年重修宋寶慶中寺焚晉梁碑刻無存歸倂寺一

延福教寺【在秦柱山陽梁天監二年僧從義建有浮屠七成元末寺燬惟浮屠存焉】

延祥敎寺在縣東南四十里梁天監間里人莘氏捨宅建名紹法寺宋大中祥符元年攺賜今額洪武十一年僧徳潤重建歸並無

趙靈興福敎寺在縣西南六十里唐大中十年僧宗徳建趙靈山在寺後故名洪武中僧智彰重建歸並庵一

餘慶庵【在趙靈寺傍宋咸淳二年僧文顯建】

福嚴禪寺在縣東南七十里磧礇村元至元間僧友山建洪武中僧澤云永樂中僧信源正統中僧曉堂相繼重修有雷音閣剪松軒最勝歸並無

淸眞觀在會僊橋東卽宋放生池也乾道七年道士翟守眞建眞武道院淳熙元年移常熟縣淸眞觀廢額攺置嘉定八年建昊天閣陳振記元大徳間燬延祐間重建楊維禎記永樂初重修歸並觀二道院六【宋項公澤防禦書放生池碑臣防惟仁宗皇帝澤潤四海仁及羣生廼以景祐三年十一月己亥朔詔天下乾元節宴設量事烹炮毋得過殺物命皇乎休哉好生大徳不遺微小所以壽我宋於萬年之脈者在是也於時中外之臣靖共豈弟推廣上意若民若物涵濡闓澤於囿生之內肆惟皇上遵守家法親灑宸翰俾誕節錫宴一遵景祐三年詔書大哉王言上以續仁祖生生之澤下以遂萬有生生之性臣嘗管窺蠡測竊謂聖徳之妙溥博無私仁民而愛物皆此一念充之皇上曩以訓廉謹刑二銘董正吏治玆仁民之本原也今戒烹宰仍於所在放生池刻石其愛物之著見乎臣承恩試邑夤奉徳音敬摹勒於淸眞觀放生之所昭回之光焜燿百里雲飛川泳同躋壽域臣敢不對揚休命奉行寛大詎容徒使恩及禽獸而功不至百姓有負於聖天子一視同仁之盛心乎庸敢推明聖心並載於下方淳祐十年正月朢日防陳振昊天閣記循縣西行一里所少折而東得道家者廬曰淸眞觀觀有閣傑出曰昊天閣嘉定四年正月知觀事馬拱辰劉道映所建也嵌空爲臺三面扶闌振嘗夜醮其上月星低垂天地收籟步虛淸越佩聲和鏘是心油油以敬以肅閣之達顧不足妥靈隤祉歟觀爲放生池振兒時間一至小亭孤立度以浮梁乾道七年道士翟守眞卒自天臺睨縣家四維欠薫崇香火地始匄諸官劬躬經理十五六就緒淳熈初元外大父左史李公帥寓公士民狀翟君有操行遷常熟縣故道宮額榜曰淸眞而推翟君主之當是時先君尙無恙也閱三十一年而馬君嗣又九年劉君嗣至是棟宇之制十備八九矣而閣又其髙明壯麗者噫老氏學長生不死而神僊得道之士蟬蛻埃影響不接於人故間館眞祠寥寥郡縣斧斤畚築或曠歲耳不一聞淸眞自翟距劉用力三世而外大父而下若先君亾慮廿又八人指計微一存者獨往來逵道巋然壽宮不曰難乎振於是有感焉則又曰𨿽然績底於勤圮於盈志植於彊肆於安劉君乎能念前人所以壽其後者乎朝修有所繙閱有經祝皇之壽酬施者之勲考擊鼔鐘弗渝少分若是則凡厥未成者將不日而成之況其已成者乎茍爲不然食飽而衣鮮暑簟而寒氊防厥由來以嬉以恬若是則𨿽其已成者懼弗能堅且久也況其未成者乎秦約詩碧水池頭秋水深芙渠萬柄翠生陰田種子俱成玉琪樹開花已滿林道士步虛蒼玉佩僊人吹笛水龍吟西臺風雨淸無夢隔竹聲聞搗藥禽楊維禎放生池上晚披襟五月涼風艸樹陰玉井水寒船作藕葛陂雨過杖成林雙雙並合煙中下瑟瑟蜿蜒夜半吟道人當晝洗硯石自臨靑李與來禽郭翼放生池上應五月爛漫花開坐夜長月出金盤擎露影天髙玉井散秋香雲邊小漵瀛洲近鏡裏微波太液涼準擬王喬借飛舄仙遊從此恣翺翔偶桓殿閣峩峩轉夕暉放生池上客來稀應知羽士登眞去獨見山童汲澗歸云冷松巢空鶴雨荒丹竈長苔衣野人素有煙霞癖欲向關共息機】

靈應普照觀【在縣東北一里宋嘉定中邑人翁謙鑿地得石函中有靑圭因建道院宋寧宗禦書觀額又書止堂扁賜主者易如剛】

眞如觀【在石浦鎭宋慶元間建永樂十四年重建】

月華道院【在卜山下宋熙寧五年建一名玉虛道院】

廣福道院【在縣西南宋乾道八年建】

眞聖道院【在縣治西元至元間建】

靈祐道院【在縣南元至元三年建】

洞明道院【在防川鄕元至元元年建】

修眞道院【在泗橋鎭元至元壬申道士錢日升建】

常熟縣叢林寺十觀一

慧日禪寺在縣治西稍北梁天監間吳興僧慧向開山舊名壽聖又名晏安又名慧日禪院紹興十五年燬乾道九年僧宜意嘉定間僧子幸先後重建縣令張珽記【按記云寺經郁攸碑碣無存相傳三錫額曰壽聖曰晏安曰慧日亦口傳耳又按吳郡誌云始於禎明元年皇朝治平四年勑額壽聖晏安禪院】元統元年僧普明攺院爲寺建觀音殿【胡助記】永樂八年僧可觀重修今爲祝聖道塲歸並寺二庵三【周霞賓詩盡說梁朝寺誰參向老禪莊嚴存像教汩沒悵塵緣七寶祗園樹雙金佛地蓮海鄕煙霧裏月落曙鐘傳】

寶嚴禪寺【在虞山之麓梁天監間建初名延福禪院宋天禧間攺今額錢氏時髙僧希辯居此後隨國詣闕賜號慧明大師歸隱故處寺有浮圖七成極莊嚴相傳泗州僧伽塔第一此爲第二仁宗朝賜銅鑄東嶽聖帝像爲伽藍景祐中僧淸鑑重建縣令陸鋒記永樂初重建攺爲寺按中吳記聞吳越錢王之子祝發於此太宗賜禦書急就章逍遙詠聖惠方於寺中而陸鋒記所云賜書乃希辯初不云錢氏豈辯卽錢氏子耶宋王伯廣平湖鏡淨中背貼靑峯巒去郭二十里金碧輝波瀾是曰寶華境萬象郁以盤壯哉窣堵坡一瞰天地寛誰懷墮塵鞅幾欲招飛鸞我生眇何能山水情所安扁舟幾來斯不爲開愁端意到自行樂樽酒那追歡何如結靑蓮起適心外觀塵迹身兩防浩然天地間宋姚愈浮圖揷云表列障環古剎平湖澄波萬態天光發我來陟層巓秀气助毫末扁舟返明月萬頃玻璃滑宋陸防出屋蕭蕭竹數竿入門襟袖便生寒相期更待梅英發醉棹短蓬來細看】

練塘寺【在練塘市初名仁王院宋開寶中鄒知邈施地建大中祥符元年賜額淨慧禪院洪武初重建攺今額寺有看經寮宋夏之文記】

羅墩庵【在羅墩宋元祐二年僧妙澤建】

尊勝庵【在縣治西北宋開慶間僧恩律建】

平墅時親庵【在平墅元至正二年僧心鑑建】

破山興福寺在虞山北嶺下齊始興五年邑人郴州牧倪徳光捨宅建始名大慈梁大同三年攺興福寺唐咸通九年賜額破山興福寺寺舊有髙僧文舉塔體如塔救虎閣宗教院通幽軒空心亭唐禦賜鐘瓔珞樹重蕚千葉蓮修廊復殿奇花異木最號奇勝今並廢不存【唐人再修功徳記此寺始自齊始興五年因邑人郴州牧倪徳光捨居第置之是爲大慈寺至梁大同三年攺爲興福寺自爲邑爲寺歷陳隋四代迄於我唐甲辰歲歲逾三百年防昌末釋教中圮僧難聿興武宗斥去浮屠法寺毀大中踐祚再恢釋教俾飾伽藍先是大檀越主吳興錢公某吳郡顧罕汝南周坦與彼親友兼募信士助修塑像添建殿堂赫赫垂芳傳之不朽以雋僑居是邑廢之興之耳目相接俾書其事有愧斐然中和四年六月五日記吳郡誌云按齊無始興年號但有延興中興二號皆止一年流傳之誤如此以其唐碑姑存之唐常建詩淸晨入古寺初日照髙林曲徑通幽處禪房花木深山光悅烏性潭影空人心萬籟此俱寂惟聞鐘磬音僧皎然雙峯百戰後眞界滿塵埃蔓艸緣空壁悲風起古臺野花寒更發山月暝還來何事池中水東流獨不逥○秋風落葉滿空山古殿殘燈石壁間昔日經行人去盡寒云夜夜自飛還宋李堪雲門十里長殿塔明朝陽半夜風雨至滿山松桂香淸猿嘯逺壑好鳥鳴虛廊塵土斯可濯胡爲語滄浪莫儔久聞勝地有蓮宮乘興來遊杖瘦笻庭老樛枝翠瓔珞池生並蔕玉芙蓉飛僊何意來題柱開澗當年想鬭龍歸騎回看樓閣處云深隱隱度疎鐘李光招提淸絕冠諸方溪繞山圍勝气藏好在池塘存舊址依然花木隱禪房風生殿閣元無暑雨後松篁自有香日暮不教淸興盡更登絕頂瞰微茫陳與義不到龍門十載彊防崖依舊掛斜陽金銀佛地浮佳气花木禪林接上方羸馬暫來還竟去流鶯多處最難防老僧不作畱人意看水看山白髮長】

聖壽東靈寺在縣治西北梁大同中建唐嗣聖二年攺爲中興寺本在吳縣界神龍元年移置於此賜今額熙寧六年重修歸並無【宋陸徽之東靈寺莊田記壽聖東靈寺天臺敎院者肇修於熙寧六年涉二紀而告備焉基自講師光瑞而成於今闍黎梵崇佛捨中嚴講室後邃齋宿之房庖湢之宇布列兩序代有名人四逺學徒聞風而至者無慮百數歲比不登邑民艱食崇師患無以贍學徒則毎推施利之應已有者悉歸之眾猶不能給也然而人皆知崇師之能導矣於是僧道賢率諸檀信等買田二百一十畝永爲常住供崇師感檀越之厚施也則欲鑱石刻其名衘而屬予爲之記予謂吾儒言人情者聖王之田而以修禮陳義講學本仁爲耕耰播植之諭至於佛說福田亦不過種諸善根而已合而言之其理一也夫方寸之地人皆有之果能竭精進之力以致穮芟欲惡之萌以絕雀葦則信善之生焉可已也充信善之心無施而不可則所以爲利益者廣矣且眾生以愛故入生死由於愛境有逆有順而生喜怒造種種業則所謂情田福田者於此荒蕪矣展轉六趣至千萬刼本所從來惟有一愛更無餘病佛大醫王對病爲藥惟有一捨更無餘藥常以此藥而治此病如水救火應手當滅故當世導師必破人愛欲之萌而起人喜捨之意使人皆知情田福田之說而內自得焉則彼區區在外者何足靳邪況夫檀則能施而越則能度生死是諸檀越充信善之心以捨施則將絕愛境而脫生死矣予故言情田福田之利益而歸之於導師之救病也】

東塔崇敎興福敎寺在縣治東北半里宋建炎四年僧文用謂此邑客山髙主位低請於縣令李誾之建塔鎭之功未就而卒咸淳間僧法淵別建塔九成洪武中僧淨慧重修妙聲記歸並院三庵六

頂山廣福院【在虞山北嶺下梁大同十二年石史君建名頂山院宋治平間攺頂山聖壽院續攺今額僧梵行重修】

梅林東塔院【在梅裏鎭宋紹興間邑人錢道者建浮屠七成】

南市崇福院【在縣治西南宋建炎二年僧安嶽建】

福順庵【在縣治南稍西宋紹興間僧萬山建】

常慶庵【在蘆瀝村宋咸淳三年僧永祥建】

崇福庵【在縣東九里元至元間僧眞福建】

金李庵【在縣南一里元至元十三年建】

資福庵【在顧墩宋嘉泰三年僧云祥建】

白龍庵【在頂山梁天監元年僧堅鎬建】

維摩禪寺在虞山上宋隆興五年僧法運建舊名石屋維摩庵有石井名湧泉淳熙三年丞相曽懷請爲功徳院賜顯親資福禪院洪武中僧壽松重建攺今額歸並寺一院一庵二

明因禪寺【在支塘市北舊名永昌唐乾元中廢咸通間復建攺名再昌祥符中攺明因禪院永樂元年僧慧觀重建攺爲寺宋縣尉陳於記東常熟縣七十里有雙鳯鄕有村支塘而寺於其間曰明因嘗曰永昌又名再昌至國朝祥符攺元始易今額至熙寧六年遂爲禪寺土不變壞人不更聚而名目之不同者時異事異實亦尊佛而已佛以一無冒一切有以一眞破一切妄一切法是有我何使之無我本無無今安得有一切法是妄我何使之眞我自非眞今安得妄一有一妄爲有情故一無一眞爲無情故此禪律所由判也東西分祖南北異宗以攝戒名律以見理名禪此禪律所由盛也夫律爲漸禪爲頓而爲之徒者以禪受什方防律傳父子因而反戈自伐與俗同污其不見僇於世者無幾初僧文曉由是與流輩有不平者以事至有司遂攘臂鼔眾更律爲禪自今日始縣爲聞府府下僧籍搜可爲領導者眾薦今禪師紹瞻而府可之師至其徒有不悅者豫空其室以遁其頽垣壞壁蕭然如無人之墟師收付遺眾繕革故廬鳴鐘擊鼓晨倡夕和欣欣如也規範僅舉徒眾僅安歲輒大凶而水且旱百里蕪其八人輒大疫而逋且逃十室虛其九嚴不轉之心奉一實之事根無利鈍應病用藥其徒以此親施無厚薄均福田相鄕人以此敬八年於今而門之外導長涇以利眾長涇之上營石橋以便行堂室龕殿𨿽未及美而小康矣因師請石之論次如此若夫門未革殿未紺而丈室未敞此必有待於他日余不得而書也元丰四年五月十五日前常熟縣尉陳於撰】

上方院【在頂山小嶺之外夾兩山之間白龍泉在焉範仲淹平湖數百里隱然一山起中有白龍泉可洗人間耳吾師仁智心愛玆山水音結茅二十年不道歲月深笑我名未巳來問無爲理卻指嶺邊云斯焉贈君子宋冦準雨歇黃梅後秋生麥熟前偶同金馬客來訪玉龍泉竹葉一樽酒橊花五月天不妨扶拄杖行到白雲邊孫應時澗水有奇觀山蟬發淸歌穹林翠光合深谷涼風多孤遊轉寂歷佇立久婆娑吾生政須此欲去意如何】

瑞石庵【在上方院之右宋明道元年邑民陳氏建僧守常開山祠部員外郎錢藻記頂山之巓直上絕險怪篁奇木陰森郁翠之中有瑞石峭抜不可窮極而龍母之冢神龍之池環窟其旁邑民禱禳水旱曽不告召而千里畢至明道紀元之初浮圖守常者能黙誦妙法蓮華經邑民陳氏屋其下爲庵召守常者持事之自是禳禱輒應而福在一方守常死庵其下者不得其人則禳禱不效水旱相仍嘉生不遂邑民以爲甚患迨今治平丙午縣大夫向侯因民之欲命僧慧安拯廢舉墜益廣其旁以廊以軒以垣以甓以飯四方之來者以起民人歲時祈禱之誠信夫窮巖絕境龍怪之窟宅足以爲一方之福遇人而興其信誠之應效蓋不可誣神之爲靈嘗陰寂無形不可得詰而若依人以爲報其能不逆民之心以嚴香火之地以致誠於陰寂不可詰之間而爲取福善之應蓋亦賢於無所用心而欺闇以悖人者之爲也】拂水庵【在虞山西嶺上洪武三年僧道源建】

永慶敎寺在河陽山梁大同二年侍禦史陸孝本捨宅建宋賜名大福寺尋攺今額相傳有僧肉身泛海而來狀貌奇古僧徒迎置於寺固以膠漆靈應多驗又山頂有石井泉淸而甘大旱不竭鄕人目爲聖井庭有八檜一夕雷震西南一株斷附他幹猶生爲寺中三絕元燬惟石井存焉歸並庵八

四道明王庵【在塘頭墅宋乾道二年僧中玉林建】

廊城庵【在開元鄕宋紹定二年僧傳心建】

奚浦庵【在南沙鄕宋紹定二年僧名堅建】

餘慶庵【在陳墩宋乾道二年僧栢梁建】

慈敬庵【在南沙鄕宋紹定三年僧法應建】

何王庵【在南沙鄕宋乾道間僧性眞建】

伍相庵【在南沙鄕元大治八年僧修倫建】

晏林庵【在虞山西宋紹興六年僧傑文翁建】

妙淸敎寺在莫城陳禎明二年僧宗梵開山初名妙淸院相傳有鐘泛海而來緇徒迎置寺中寺東有迎鐘塘初名妙淸院洪武中僧道重建攺爲寺永樂中姚廣孝記歸並院一庵十一

報慈院【在馬涇宋嘉泰二年僧思恩建】

崇慶庵【在下莊宋大觀二年僧安嶽建】

廣福庵【在呂捨宋開慶元年僧智皎建】

善濟庵【在東顧莊宋淳熙間僧泰嵩建】

圓應庵【在新莊宋開慶元年僧安山建】

崇福庵【在捨澤宋嘉熙二年僧守義建】

崇福庵【在廟橋宋淳熙間僧永壽建】

戈墅庵【在戈墅宋咸淳二年僧文表建】

法華庵【在朗城宋咸淳元年僧海寧建】

圓通庵【在徐涇宋咸淳五年僧心傳建】

觀音庵【在白蕩元天歷二年僧法英建】

云慶庵【在宛山元泰定間僧普明建】

大慈敎寺在福山鎭按舊志梁太淸元年僧普明大師建舊名法水禪院宋大中祥符元年攺今額【僧居簡有鐘樓記】相傳海中有巨木蕩漾諸寺求不可得大慈禱而得之遂以爲棟名曰泛海梁元燬洪武初僧善持重建歸並庵二

邵莊庵【在端委鄕宋建炎三年僧善妙建】

慈義庵【在陸莊村宋致和二年僧澄淵建】

勝法寺在梅裏鎭唐元和中閻將軍捨宅建乾元間置爲離火宅寺晉開運中攺爲境寧宋大中祥符元年攺今額至和初更禪院歸並無【葉夢得轉輪藏記佛法自漢入中國卽與其言皆來然未嘗若是侈也至晉宋周隋之間鳩摩羅什之徒出更相傳譯轉相付授於是其書之至者日以廣源流旣逺往往失其本眞梁武帝時始有言心法者一切以洞然無我爲宗不立文字佛氏之學遂判爲禪律兩岐其後更數百年學心法者𨿽益盛然其書未嘗卒廢自隋開皇至唐開元正元以來凢列於目者曰大乘小乘曰律曰論部分甲乙鱗次櫛比𨿽假托疑似謬妄之辭茍不叛其說亦莫不具在其傳至於今不絕昔吾儒者之言僅出於中國其道在天下昭然若揭日月而一遭秦火𨿽六經不得爲全書殘編斷簡得於屋壁丘墟之餘與一時遺老所誦習𨿽幸而獲存然顚倒錯謬固已不勝其獘其他諸子百家各以其藝自名於時者近數十年逺或百年皆已湮滅無聞而佛氏去中國數萬里其言率一譯再譯而後見乃全而有之愈久而益著何也豈其言皆足以示後行逺使人欲廢而不可得歟蓋爲之學者皆知信其所習而尊其所聞相與謹守嚴奉手傳口誦而不敢慢非有意於借資取便階梯所欲嘗探而勿忘之者然也常熟姑蘇別邑梅裏鎭又在邑之東北海上有寺曰勝法故無藏經崇寧二年長老道綱始募眾緣爲之綱彊力明果學心法者也居勝法二十年與始至之日無異工旣成見余霅上曰並海之民不耕而漁其習以多殺爲事而不畏罪與之言吾理則惑敎以其書則怠惟轉輪藏備極雕刻防繪之觀以致其莊嚴之意可使凡徼福悔過者一皆效誠於此吹蠡伐鼔機發軸運象設駭於目而音聲接於耳不待發函展捲而其心固已有所向矣然邑民瘠而艱施歳且多潦有欲成吾事者而屈於力其力足以及之者而窘於歲蓋竭吾勤而後能成不有記其略無以慰此意也因請余文至再三不已夫物之盛衰存亡固不可皆以力致然未有不存乎人者服儒衣冠者徧天下不能盡有其傳而佛氏獨能持久若此是必有當其責者因推其所以然書以遺之非特嘉綱之勤而已也孫應時古剎精廬隱茂林防雲疎雨正秋陰黃花又是一年事枯木依然千歲心病酒未能忺獨酌懷人無與共淸吟僧窓夢覺鐘魚靜聽徹寒蛩語夜深】

智林敎寺在李墓村唐乾元元年建初名永安寺宋大觀四年以犯宣祖陵名攺賜今額寺舊在地名岡身後以寺鐘不聞於近而多應於李墓遂徙置於此名僧了通嘗居之歸並院一庵六【宋李光詩扁舟來訪小叢林花木通幽院落深旋拂胡牀成午夢閒持貝葉動秋吟竹聲瑟瑟生虛籟山意峩峩入素琴更喜老綱能防事手攜鑪銚自相尋】

如存院【在白茆塘北宋咸淳間僧道腴建】

桑倫庵【在思政鄕元泰定間僧靜意建】

髙浦庵【在思政鄕元泰定二年僧如從建】

福田庵【在許浦鎭宋治平間僧雪山建】

資福庵【在姚巷宋端平二年僧安信建】

觀音庵【在思政鄕宋端平元年僧皎月建】

杜相庵【在思政鄕宋治平年僧永安建】

致道觀在常熟縣虞山南嶺下梁天監二年漢嗣天師十二代孫張道裕居此感異夢建招眞治並建寥陽殿虛皇臺手植七星檜其後道裕僊去瘞劍於山之西麓簡文時攺乾元宮宋治平中道士李則正浚井得藏丹化雙鴿飛入尙湖【互見古迹】政和七年攺致道觀元泰定間鄧道樞建知止山房於西北山嶺上洪武中周初永樂中李本中相繼重建歸並觀一宮二道院二【梁昭明太子虞山招眞治記夫東瀛綠水三變得田西嶽靈桃千年未子尙以星起牽牛部首迢逓律生甲子气數杳防況復上游玉淸損之又損髙排金闕之又豈言象之能詮非時節之所辯海虞縣者則虞農都尉太康置其宰境有虞山越絕書云巫咸之所出也髙嵓郁起帶靑雲而作峯瀑水懸流雜天河而俱會吳門采藥之地楚望槐椒之歌湯反流沙之魂錦飾汾陰之鼎無以諭焉其峯則有石城石門虛峗自然不度勾吳之馬神功挺起豈似堈陵之畫魏後冰城夜陣權息長安慈石浴鐵暫流較迹比期優劣斯逺道士沛郡張君諱道裕字眞卽漢朝天師陵十二代孫天監二年來至此山遁十有餘載夜忽夢見聖祖雲峯下之地面勢閒寂宜立館宇可以卜居裕師潘洪隱始寧四明山無何有人耳長髮短雲從虞山招眞治來言訖忽然不見潘馳信報君君因辭山舊居而以夢中所指峯下之地卽以爲治故號招眞髙臺回立有類玉臺之山長廊宛轉還如步廊之岫柱削芳桂豈俟開陽木飛材選海檀無勞豫章神防黃庭司命之府有類玲瓏朱陵赤石之觀同符敞逺望仲雍而髙墳蕭瑟旁臨齊女則衰壠蒼茫蘚尋千仞之木气葉星晷華飛五香之艸形圖宮室帷葉防花卷舒蹊逕陽桃侯棗榮落嵓崖樹息金烏檐依銀鳥鳯將九子應吹能歌鶴生七歲逐節成舞旭日晨臨同迎若華之色夕陽斜影俱成拂鏡之暉玉礎微潤應山云於髙牖鳴籟徐響引和風於空谷方當專气致柔入無爲之境周行不殆窮混成之致茅子算歸輟轡無已魏姬宴罷畱駕不歸何止持節變淮南之金傳符蒔北鐘之稻明月蛟龍之騎驅之使鬭四銖七子之境引以成刀散季齊之羽起防鳴之霧而已哉乃爲銘曰玉二始金書八防道浹地心功浮天外故常可小惟眞能大徳起同塵善生塞兌物寶自然人符交泰掩映綠蘿穹崇紫蓋先治之美此焉爲最防桂千步陽臺百丈水均下屬山逾髙掌野寂云興瑟繁山響斗虹夕西丰雷朝上元陽作石竹龍成杖書藏玉匣藥蘊銀銅燒鈆雜鯉折桂和蔥羽衣可服云餅易通斧柯𨿽朽碑石無窮】

至和觀【舊名至和道院在縣治西宋咸淳中道士天臺應錫智建陳仁可記後其徒王大臣拓而大之攺至和觀聊城周馳記】

乾元宮【在虞山北宋元祐中海陵申元道建元道將南遊請於其師徐神翁翁曰逢虞則止無雪則開申始未悟及至是山遂挿竹爲庵名竹林山舊無井一日大雪惟山防不積因浚井得美泉名雪井紹興丁卯道士諭抱元攺築招眞庵取致道舊額名乾元宮舊有極目亭米芾書扁元燬永樂初重修申道人鏈丹之地別有熈眞館在梅裏潛眞館在福山與此爲三眞云宋康舉之招眞庵記自姑蘇出齊門防西北望山形如巨鰲橫亙原野蓋常熟縣之虞山也山之東瞰萬戶治劇邑邑去江不及程陂湖畎澮之積自南至者傾馳防於江江河旣應則迅瀾倒流逆於市橋之下二水相制移時而不能去山無奇谷惟荒墟白艸醜石散亂坡陀迆邐而西有修林橫抹隱見於兩峯之間其中爲招眞庵元祐中道人申氏泰陵徐處士髙弟也基營於此庵成亟去不知所終松林森茂庭宇簡寂如隱君子之居通川道士諭抱元增治之舊名竹林至是更以招眞請記於僕乃歌招眞之辭以系之辭曰白鶴巢兮丹井空蓬山杳兮煙霧蒙陵谷變兮今古木葉下兮秋風飛僊去兮朝太微黃冠野服兮以遨以嬉飡霞臥月兮世不我違與世滌暎兮天門可馳蒼龍嘷兮云漫扉石泉冽兮山芋肥俯仰宇宙兮日月蔽虧靈秀回薄兮野芳呈姿山中之樂兮萬化莫移僊人不來兮隱者曷歸宋孫應時乾元宮詩塵囂咫尺愧山林勝日追隨得共臨千里江湖堪送目一窻松竹更論心淸風正爾生秋意小酌何妨到夕陰歸路踟躕獨惆悵彊須倚卷一微吟】

普福宮【在雙鳯鄕元大徳間道士周靜淸建初名道院尋攺爲觀方回記至大中芝產於觀之仙官祠因攺祠爲玉芝祠延祐間陞觀爲宮吳澄記今廢】

佑聖道院【在縣東南五十里宋乾道間都統馮湛建舊在許浦鎭道士席應眞遷於此班惟志記林復眞重修】

報本道院【在縣治西南元至元間建】

吳江縣叢林寺二十一觀一

聖壽禪寺在縣治西北延壽坊故名北寺吳赤烏間建梁開平間攺興寶院天福七年重修宋天聖三年賜今額淳熙三年重建陳武子記歸並寺一庵六【宋羅處約詩漁翁沙鳥傍回塘攜印閒吟繞寺廊逺岫不離靑艸渡片防時過綠苔墻風狂林木生淸籟日暖漣漪動畫梁張翰思歸應有意幾多屏障水爲鄕王禹偁松江江寺對峯巒檻外生池接野灘幽鷺靜翹春艸碧病僧閒說夜濤寒晨齊施筍惟溪叟國忌行香只縣官盡日門前照流水濯纓無便涙闌干】報恩寺【在二十七都唐大中間顧文通捨宅建髙啟張憲報恩寺風雨聯句盲風天興憲凍雨翻海瀉魚蝦落半空啟蛟龍鬭中野勢吞九河黃憲功潤千里赭怒疑決沙囊啟振訝摧屋瓦橫行天兵駚憲大笑電女哆乾坤發生多啟道路暍死寡潦漲湧濤川憲早去滅煙野谷號竟誰噓啟木撼不自把神靈眞愰惚憲造化非茍且初占月離畢啟又駭泗沒社必變其聖乎憲弗迷惟舜也陰岑气如炊啟髙葉聲若打陽烏韜不見憲幹鵲噤皆啞重翳晦復明啟餘照歇還灑𨿽恱灌園人憲應愁渡江者侍王笑楚賦啟及我慙周雅避思泰山巓憲戰憶昆陽下旣霑想大田憲廣庇思巨廈桔橰向晚停啟紈扇末秋捨亂號官私蛙憲莫辯去來馬臥驚浪喧耳啟歸恐泥沒踝勿憂捲茅屋憲且喜憩蘭若民期歲有登啟國荷天錫嘏沛澤宜載歌憲斯篇試姑寫】

積慶庵【在二十六都宋淳熙間僧智通建】

西歸庵【在二十六都宋淳熙間僧名庵建】

南思庵【在九都元至治間僧正髙建】

南渡船庵【在二十五都元至正間僧普慧建】

淸隱庵【在二十七都元元統間僧良錦建】

西隱庵【在縣市西甲辰年僧志懃建】

無礙講寺在常樂坊西故名西寺梁開平間僧本遂建晉天福七年賜額華嚴賢首講寺吳越王嘗浴於此攺名無礙寺浴池猶存紹興間僧宗印邑人宋祕重建歸並庵六【孫覿普賢應夢記西方有聖人懸隔山海在中州千萬里之外累數十譯不能通而學道之士秉心端嚴不入諸相一念瞥起遂撫四海於俛仰之中矣予嘗過松江無礙院兵火凋殘寺之入於艸莽者十九獨有普賢一堂像設中峙丹靑輪奐之飾炳然余問其故僧曰邑人宋邲者營築此堂爲公媼追福之地夢一大士戴華冠被珠珞乘白象手執如意而翁媼導其前神淸安隱蕭散如平生不見畱滯冥莫幽陰之態旣寤嘆曰此普賢菩薩也於是敬信之心日以精進又圖其像於家事之益防道俗咸共瞻仰焉余聞維聖人而後知死生之說鬼神之情狀人子念親屬纊之後影向昧昧然不知其所之也歸依佛祖涕淚請救援之火宅爲淸涼山出之苦海爲極樂國解六結爲解脫門破十習爲無上道諸佛赴感示現神通起幽作匿捷逾向報無可疑者答曰如是請書其末紹興二十年歲在庚午旦月望日記宋和儀詠無礙院牡丹霜气稜稜艸木窮花王忽綻曲欄中鮮妍首作三吳瑞裁剪何須二月風芳艶已依銀色界淸香不防白蓮宮出羣品格無雙譽珍重人天造化功蔣堂題月禪師方丈我到云房是有緣坐移蓮刻聽禪詮江邊異日人應記吏部曽來見大顚】

眞際庵【在一都元至正間僧徳彰建】

普福庵【在一都元至正間僧法明建】

觀音庵【在二十五都元至順間僧興化主建】

集善庵【在城僊桂坊內元至元間僧普照建明心記】

北渡船庵【在二十五都洪武五年僧道印建】

西渡船庵【在二十六都洪武三年僧普明建】

寧境華嚴講寺在東門外梁衞尉卿陸僧瓚捨莊基建嚴法師開山名華嚴院東魏太平初重建宋元祐間邑人姚得瑄捨錢四十萬緍建浮圖七成其鄰舊有寧境院紹興五年並華嚴爲一賜今額並存二院之舊也永樂十三年重修有潮音堂西軒西樓歸並寺一庵七【宋張景修潮音堂詩安得並刀剪半江詩翁吟就筆頭樁過橋魚艇初收釣傍水僧軒不下窻南北虹垂具區濶東西雲起洞庭雙道人施食心無礙龍鬼應須向此降元王孳西軒詩步躡霜莎入梵宮一軒佳趣屬支公剰開靑鎖延明月疎植修篁待好風笠澤波聲春雨裏洞庭山色夕陽中江頭景物牢籠盡欲寄琴罇此養防楊維禎西軒洗竹詩華嚴寺裏防云師許我來題洗竹詩未論竿頭能進步且教節外莫生枝定回午夜秋聲減經罷西軒暝色遲從此一塵無染著歲寒惟有此君知】圓明寺【在二十三都宋幹徳間僧月覺建洪武初防極和尙捨衍慶寺基開拓重建元吳復遊圓明寺詩不到禪宮二十年庭前古栢已參天衰容自哂多華發故舊相逢亦白顚勸客新醅春未煮畱人苦茗夜重煎一窻風雨催歸興好向溪頭問釣船髙啟圓明寺訪呂山人憐君不出戶結夏與僧同陰竹行廊逺香花掩殿空飯分齋鉢裏書寄藏函中茶宴歸來晚西林一磬風】

迎恩庵【在一都宋咸淳間僧遇祖建】

茂靖庵【在二十五都宋端平間僧祖安建】

資恩庵【在二十六都宋景定間僧祖思建】

吉祥庵【在二十六都宋咸淳間僧智耕建】

應緣庵【在四都元延祐間僧智照建】

南淸隱庵【在二十八都元至正間僧曉耕建】

報親庵【在二十六都元延祐間僧道信建】

法喜敎寺在二十六都九里村唐武徳間僧西遇建後唐長興元年統軍趙某重建名崇福寺宋大中祥符元年賜今額歸並庵六【謝應芳寄顧仲瑛萬法喜寺詩客來喜得平安信蕭寺樓居日掩扄湖近浪搖窻影白地偏苔沒履痕靑羣賢方結蓮花社小楷尢鈔貝葉經歲晚歸舟經甫裏好尋漁父過寒汀】

普渡庵【在二十七都宋淳熙間僧機山建】

普濟庵【在二十七都宋淳化間僧道成建】

普同庵【在二十八都宋治平間僧道成重建】

圓明庵【在二十六都元延祐間僧圓覺建】

南印庵【在二十八都元至正間僧可忠建】

北淸隱庵【在二十八都元至正間僧了然建】

奉先敎寺在十一都雙楊涇唐咸亨間僧云居建宋紹興初僧志京重修歸並院一庵七

崇慶院【在十一都宋淳熙間僧志淳建】

崇敬庵【在十一都宋咸淳間僧志正建】

云岫庵【在十五都宋建炎間僧慶雲建】

圓乘庵【在十五都宋紹興間僧余信建】

廣福庵【在十五都宋乾道間建】

華嚴庵【在十六都宋紹興間僧友善建】

普慈庵【在十五都宋建炎間僧能智建】

定慧庵【在一都元至正間僧彌堅建】

妙智寺在七都半洚村唐開成中僧智雅建洪武中重修有北山堂野望軒【僧妙聲記】歸並庵五

興福庵【宋咸淳間僧大春建】

徳成庵【元皇慶間僧道成建】

東隱庵【元至正間建】

逺塵庵【皇慶間僧海閏建】

孝思庵【至正間僧思賢建已上俱在七都】

雙林敎寺在六都倪林裏按吳郡誌云昔倪林裏有寺因湖漲圮壞儒林裏始興建招提倪林之人訴於有司郡將曹瓊上其事因名雙林建炎間僧景宗重建歸並庵七

妙華庵【在六都宋咸淳間僧易覺建】

崇福庵【在六都宋咸淳間僧玉淸建】

一眞庵【在八都宋咸淳間建】

巖峯庵【在六都元至正間僧海堅建】

吉祥庵【在六都元至正間僧道淨建】

普銘子庵【在六都元至正間僧崇銳建】

圓熙庵【在八都元至正間僧如玉建】

應天敎寺在震澤鎭東南唐大中間里人沈揆捨地建乾符初賜名應天禪院宋大中祥符四年重建大徳中攺爲敎寺歸倂庵七

淸隱庵【在十四都宋景定間僧自新建】

添福庵【在十五都宋乾道間建】

圓成庵二【俱在十五都其一宋乾道間僧錄司建吳元年僧道重修其一僧得一建】歇村庵【在十五都宋紹興間僧梵森建】

積敬庵【在十六都宋乾道間建】

崇親庵【在十三都元至正間僧道誠建】

明慶敎寺在十七都南麻村宋乾符間僧祕謐建歸並寺一庵五

崇義寺【在十九都宋乾道間僧安秋所建】

囑成庵【在十五都宋乾道間僧祖榮建】

普慈庵【在十七都宋建炎間僧志勤建】

密隱庵【在十七都宋咸淳間建】

時思庵【在十八都元至正間僧思道建】

大慈庵【在十八都宋咸淳間僧蔚興建】

崇吳敎寺在充浦梁開平二年僧妙義建歸倂庵十【錢惟善崇吳寺登樓望太湖西望洞庭靑揷天蛾眉兩防秀姢姢勢翻震蕩蛟龍窟气浸髙寒牛斗躔支遁每招過野寺防曾約種湖田倚闌不盡登臨興更駕長風萬里船】

瑞云庵【在四都宋建炎間建】

正宗庵【在三都元皇慶間僧福海建】

石溪子庵【在四都元至正間僧傑峯建】

興善庵【在四都元至正間僧一山建】

施水庵【在四都元元眞間建】

積福庵【在四都元延祐間僧守一建】

寧慶庵【在四都元延祐間僧永福建】

界福庵【在四都元延祐間僧妙圓建】

福聚庵【在十五都宋淳熙間建】

通化子庵【在十五都宋咸淳間建】

殊勝敎寺在平望鸎脰湖之濱宋治平間僧如信建崇寧間蔡京趨朝過寺適信之徒法升書華嚴經見京以寺額爲請京問書經至何品云至殊勝功徳品京笑曰是宜名矣及京當軸遂奏賜今額升閉關十五年誦光明經日三百部積五十萬部歸並院二庵七【法升誦經頌我誦光明經自得三昧力舉起便周圓何用髙聲覓一日三百部日輪猶未岀見者總生疑我自心堅實】

顯慶院【在三都宋紹興間僧滋榮建】

大士院【在二十四都宋淳祐間僧圓立建】

善慶庵【在二十都宋咸淳間僧可洪建】

妙徳庵【在二十三都宋咸淳間僧妙顯建】

徳海庵【在二十三都宋淳祐間僧贊通建】

化城庵【在二十四都宋咸淳間僧慧通建】

啟名庵【在二十一都宋咸淳間僧華義建】

慶壽庵【在二十都元至元間僧妙原建】

正覺庵【在二十六都元至正間僧志林建】

普濟禪寺在震澤鎭宋元丰元年僧壽善建歸倂寺二院一庵六【錢惟善宿普濟寺初到湖邊寺相逢有穎師深悲十年事朗誦四懷詩髙柳窺春早寒燈照夜遲寧無一杯酒慰我髩如絲】

永樂寺【在雙楊村宋淳祐間僧無際建柳貫記髙啟隨鶴羽總秋零幾日江行思冥夜臥客舟聞詠史朝過僧榻共談經沙洲雨足蒓初紫林塢霜遲橘尙靑後欲尋公曽到處畱詩應在竹間亭】普向寺【在十九都秋澤村宋紹興間僧敬道建】

圓通禪院【在十六都宋景定間僧法顯建沈文魁記】

孝友庵【在十都宋咸淳間僧普明建】

延福庵【在十都宋淳熙間僧崇升建】

流慶庵【在十四都宋咸淳間僧懷葆建】

眾福庵【在十七都宋咸淳間僧銘淸建】

陳庵【在十四都元大徳間僧明鏡建】

壽寧庵【在十一都元至正間僧能敬建】

積慶講寺在二十二都宋建炎元年僧戒南建歸並庵五

流福庵【在二十一都宋咸淳間僧本敬建】

謝天庵【在二十三都宋淳祐間僧祖榮建】

壽春庵【在十八都元至正間僧大顯建】

定慧庵【在二十二都元泰定間建】

慶福庵【在十九都元至正間僧邑璣建】

寶覺講寺在曹村宋紹興十年僧佛光建歸並庵九【張適畱衣山館夕飛防海城秋迹逐初來鴈情親欲下鷗晚云黃葉渡斜日碧江流正是懷思處聽鐘獨倚樓】契順庵【在九都宋淳熙間僧惟空建】

善慶庵【在九都宋咸淳間僧勤心建】

東源庵【在九都宋嘉熙間僧奉防建】

淸照庵【在九都宋嘉泰間僧正宗建】

正信庵【在九都宋嘉熙間僧祖圓建】

福慶庵【在九都宋咸淳間僧祖淸建】

思逺庵【在十都宋景定間僧得興建】

妙峯庵【在八都元至正間僧崇了建】

崇義庵【在八都元至正間僧海云建】

永福敎寺在三都八赤宋紹興間僧宗澗建承議郎李杼記歸並庵五

觀音庵【在二都宋建炎間僧和覺建】

崇福庵【在二十五都宋咸淳間僧正修建】

北隱庵【在二都宋建炎間僧覺瑞建】

澄月庵【在二十六都宋嘉熈間建】

畱珠庵【在二都宋建炎間僧得一建元洪喬祖記趙孟頫書】

羅漢講寺在黎裏鎭宋淳熈三年僧法燈建正統間重修歸並庵三【朱良實寄羅漢寺僧黎里人家石上緣幸師來往古林泉夢回竹榻聽猿嘯定起松軒看鶴眠暇日每畱香積飯長年不準苦空禪老夫亦是幽閒者久欲相尋共釣船】

無名庵【在二十三都元皇慶間僧普明建】

奉先庵【在二十四都宋咸淳間僧妙觀建】

永安廨捨【在二十三都元至正間僧起華建】

永定敎寺在荒浦村宋淳熈五年僧坎堂建歸並庵七【髙啟亂後僧何去門閒葉落時晝昏秋螙老齋防午禽饑罷說傳心法猶看賜額碑不知興壞理來此豈無悲】

徳慶庵【在五都宋咸淳間僧徳全建】

思孝庵【在五都宋嘉泰間僧玅蓮建】

流慶庵【在十五都宋乾元間建】

上善庵【在五都元大徳間建】

崇義庵【在五都元大徳間僧悟了建】

楞嚴子庵【在五都洪武二年建】

江渡庵【在二十六都元至正間建】

泗洲敎寺在蘆墟村宋開熈間建歸並庵六【易恆幽尋林壑間春暝防禪關到寺過眉杖開門對面山燈傳淸晝永僧與白雲閒欲覓泗洲老髙風詎可攀】

錢墳庵【在二十九都宋紹興間僧普盛建】

徳慶庵【在二十八都元至正間僧智福建】

流慶庵【在二十八都元至正間僧從善建】

南詢庵【在二十八都元大徳間僧普照建】

善聚庵【在二十九都元至大間僧原海建】

圓通庵【在二十九都元至正間僧淨心建】

接待教寺在東門外南津口俗稱南寺宋紹熈二年僧寂照建名承天萬壽禪寺元至元間僧正壽重建攺今名歸並庵二【劉濤江滸收帆試倚欄目圍平野望尢寛气吞四澤鵬近路入三山鶴夢寒壓曉防思看浴日淩秋誰許傍觀瀾應憐低首邊塵客何日風枝得暫安張澂小檻超然著曲欄登臨聊使壯懷寛浮天野水東南拆照座雲山紫翠寒風定彩虹銜落照夜淸紺塔臥防瀾自公休暇宜來數寄傲南窓膝易安】

蕳艸庵【在二都宋淳祐間建】

普慈庵【在二十五都宋淳熈間僧法崇建】

海云禪寺在簡村至元間僧明本建天歷間奏賜今額歸並庵四

慶壽庵【在二十六都宋咸淳間僧福慶建】

永寧庵【在二十六都元至正間僧智起建】

觀音庵【在二十三都元至正間僧善景建】

渡船庵【在一都洪武三年建】

顯忠教寺在梅堰宋王樞密祠堂也元大徳間攺爲寺僧道勝開山歸並院一庵三

成定院【在十九都宋淳熈間僧法授建】

善勝庵【在十八都宋建炎間僧徳勝建】

啟銘庵【在十九都宋端平間僧淸逺建】

復興庵【在十九都元大徳間僧明蓮建】

衍慶昭靈觀在縣治東北舊在縣治之東卽唐蘇刺史李公祠舊爲城隍廟大徳間嗣漢天師奏攺衍慶昭靈觀洪武中燬永樂中重建歸並觀二道院六洞眞觀【在同裏鎭西宋嘉定十三年里人葉先贊捨地建淳祐十二年賜額希夷宋季燬元至正間復爲玉淸洞眞觀道士黃中一重建】

瑞云觀【在庉村元泰定間鄕人陸志寧建元黃溍記瑞云觀在吳江城東三十里所謂笠澤福地也煙波莽蒼四望如一土民安於耕桑朴淳有古風水木淸華禽魚上下若世外固僊聖之奧區然而更千百年棄委於田夫野老之手未有能啟其祕而專其勝者至元二十九年靜安陸髙士始作庵其處於是昔之祕者無所伏勝者益以發舒大徳九年復斥故宇易庵以觀合其徒而居焉觀之制中爲三淸殿旁爲北斗天太一三元別殿祠堂寢室講捨齋宮門廡庖湢次第畢備而爲役最鉅泰定二年乃告迄工爲屋以間計者百有餘繚以修垣除道成梁屬於南埭旣又割上腴之田千五百畝以資食飲百物

之須闕

有者無不給爲費一出於髙士而髙士之闕

慮二十年於此矣初庵之爲觀也教主嗣天師爲署今額至是所司具以觀成上天子特下璽書加防焉髙士旣勵其徒俾勿替且飭其族之人毋敢有所侵懼後莫之傳而或毀其成也爰伐石來徵文爲記夫乾坤淸淑之气川融山結非有數量而僊經所錄洞天福地僅一百二十八神而明之不以其人歟幸以境與人遇而又防被君師之力如此遊而息焉者衍衍施施未有已也髙士名志寧字景云吳郡人】

仁濟道院【在同裏鎭宋淳熈五年里人金道隆建】

玉隆道院【在充浦村宋建炎元年許料院者慕許眞君之風棄官入道捨宅爲院】崇福道院【在梅堰村宋崇寧間里人徐孟三捨地建】

明眞道院【在洪塔村元至正間里人沈玉淵捨宅建】

崇眞道院【在縣治後河元至大三年邑民沈眞靜捨宅建】

奉眞道院【在震澤鎭元至大二年道士陳竹泉建】

嘉定縣叢林寺二十四宮一

昆福講寺在縣治西梁天監中建原在縣東四十里江灣宋寶慶三年移建顧涇左軍寨西門因壞於海濤再移月浦洪武初攺顧涇巡檢司又移於此卽舊靈順吉祥院攺建僧守眞開山歸並無【僧懷墐峩峩跨蒼穹登臨豈辭陡泠風天外來陽烏檻前走縱目春正妍蹊桃紅間柳徙倚漫裁詩不覺日在酉對景感舊懷臨風一搔首恍焉淩太虛煩襟復何有】

畱光禪寺在澄江門內宋天聖中會稽能禪師至此里人吳眞割地剏庵居之俄有祥光現鑿土得異木刻觀音像頗著靈異乾道初僧得謙始建寺淳熈十年移杭州仁和縣畱光顯慶寺故額名之洪武中名僧衍斯道常居此歸並無

圓通講寺在拱星坊內至元年間里人髙氏子爲僧名明了捨宅爲寺大徳己亥賜額圓通武宗加賜大報國圓通寺額皇慶元年燬延祐間重建趙孟頫記歸並寺一院一庵六

集慶講寺【在縣南三里至正四年僧妙智夢此地有佛光因建寺洪武三年僧覺斯重修】法華講院【在安亭鎭元丁丑年僧普現建】

永慶庵【在雙塘梁天監二年僧志謙建】

顧浦庵【在顧浦上至正間僧行立建】

積善寺在晏海門內舊在朝京門不知所始歲久已廢洪武十一年邑人林仲實捨宅重建於此郡城萬壽僧曇相開山歸並庵一

報恩庵【在趙浦宋嘉定間僧明心建】

南翔講寺在縣南二十四里梁天監間里人掘地得石徑丈常有二鶴飛集其上僧得齊卽其地作精舍每鶴至止必獲檀施後鶴去不返僧方悵然俄詩見石上有白鶴南翔去不歸之語因名【或云寺初未名唐開成四年行齊禪師見雙鶴翔集若有所依者因駐錫於此增修梵宇一日笑曰吾事畢矣鶴如之何鶴翺翔南去遂名】有宋端平鄭丞相書額宋季燬至元間珦石田重建僧濟記歸並無【葛天民南翔建自梁天監白鶴不歸江自轉深禪空憶祖師齊昔有老堪今有逺我趂江鷗訪逺公逺公不有湖天晚七歲驅鳬有幾房三百苾蒭無半面殿閣參差髙入云一堂可著千僧飯古栢槎牙不記年柯如屈鐵包蒼蘚古意偏關倦客懷歸舟有句無人遣明日中流遇阿英連宵細說南翔院少待崇蓮寶剎成春風共看巢梁燕我欲婆娑借數椽子當力學如吾願一任江花惱殺人間邊自數飛花片僧普洽白鶴南翔何日返香雲不防春風轉屋爲鱗次枕江安江作蛇行到門逺的的明燈金殿寒沈沈復道長廊晚老翁矍鑠皎須眉愛客將迎笑盈面自言天監拓基來食指數千猶共飯斷碑壁下試摩挲趺剝落生苔蘚茫茫往事比寒潮蒼煙落日愁難遣就中何處愜深防玉甃淸池開別院二齊已去老堪䢐故壘空來舊巢燕吾宗有弟知此懷炊黍功名豈榮願便呼阿買寫新詩硯池澁擁淸冰片楊維禎三生石上有因依雙鶴偏從石上飛自笑老禪能事畢不隨雙去復雙歸衍斯道齊師不返鶴南翔梵剎如雲始自梁防法天臨朝擁殿放禪僧出夜循廊碑殘亭下思皇宋檜老堦前識李唐事業已經千載久空王誰道有興亡】

菩提教寺在安亭鎭梁天監二年建後唐淸泰間徐承藝李彥瓊起廢因名唐興寺宋開寶間攺賜今額歸並庵一

宋王庵【在黃渡鎭宋僧妙蓮建】

方泰教寺在沙堽梁天監二年建唐大中三年賜額錢武肅王重建歸並庵一

天福庵【在方泰寺西元至正元年僧淨福建】

防國教寺在合浦門外梁天監間建宋天禧中賜額元泰定二年重修湯彌昌記歸並庵二

吳墳庵【在劉家港南大徳元年僧善祥建】

普門庵【在劉家港南至正九年僧覺圓建】

保寧教寺在江灣鎭石晉天福三年東京大相國寺僧智光所謂龍樹法師者駐錫於此募建後周廣順二年賜額至正八年僧惟正重修永樂六年再建歸並庵一【宋徐衝鐘樓記樂一歲爲十二鐘武事以鐘爲伐蓋鐘與皷等皷陽主進鐘陰主退樂以鐘配地戰以金爲斂吾儒用鐘大矣佛西方教尙金聲鐃鈸鉦磬亦本虛無寂滅之訓宜有取於靜退之音其書謂罽賔吒積辠化爲九頭魚刀輪舞波斷首復生循環不息聞鐘少停此緣起也流入中國則曰魄行中陰假聲進步人死不滅業通三世悉爲因果設余童時見鄰有虎適野者童聚戱泥其竅將困鐘一聲出雲杪遂閴然弱冠侍親謫婺爨獲自經夜出罔象鄰寺鐘鳴始去扣一夕少止良驗矣世習以鐘警迷防戾濳消久矣猶樂通和鉦退師比也況佛祖誓願天龍統攝通神明齊生死皆由人心發鼎鑄姦屏鐘鳴山應吾儒不爲奇佛家借以立教士不揣本羨之曰吾不及也鄙之曰吾恥言也是皆不知倫類出姑蘇葑門沿吳江百匯爲靑龍江距海三十六里曰商量灣三精藍獨保寧以石晉天福建屋老而大長廊重樓方一新有吳越鐘四百斤開寶九年諸葛氏爲報恩山中峯寺作不知何年歸於此舊樓且隤法喜聽天臺觀嘆曰吾徒二千指號聾瞶司昏曉者痺陋若斯可恥也猛欲撤而新之裘媼申明爲倡檀施趨和遂以嘉定壬午歲嘉平上澣成廣三尋縮二尺髙七尋盈六尺栱藻重檐四牖咸備余頻年以王事往返一夕法喜炷香瀹茗求爲記餘指樓而告之曰幻土木之奇焜金碧之輝揭盛時之聲鐘懸百尺之崔嵬穿逸響於天外振阿含之軌儀昔爲墜典今登濟斯爾所以歡喜眾所以嘆息歟曰然又告之曰東鐘西皷尙陰折陽示無生意以柔剛腸暮息萬籟靜而淸長晨雞未嘒作而鏗鏘息者付道業之全缺作者抑妄念之披猖癡扄破鐍夜景發光律心萬法豈徒釋爭訟於曲直之塲施形百斛何啻罷怨懟於矛盾之傷繼今以始午鼔並鏜食輪轉法輪翔入耳著心化凶反良兆我一身爲世津梁此示眾未盡知其以語而宣掦合爪曰法喜作樓本心也敢垂樂石四眾受持嘉定癸未八月旣朢記薛松心江曲蕭梁寺山僧晝掩扉土花封石甃翠竹上人衣海近潮聲促廊空木葉飛我來味禪寂相對兩忘歸】

彭越庵【在彭越浦元大徳三年僧得寧建】

羅漢講寺在黃渡鎭宋建炎間僧法裕建乾道間賜額元統乙酉僧定能重建楊維禎記歸並庵二

普福庵【在縣東南五十里元辛卯間僧慧材建】

塢城庵【在塢城浦西元泰定間僧善信建】

興聖教寺在月浦宋紹興元年建十八年賜額咸淳間修永樂中重建歸並寺一庵三

保安禪寺【在沙浦塘梁天監中恆智禪師遊此聞蘆葦中有猛獸因趺坐經旬有村叟饋食見二虎馴狎左右里人龔延鍔建庵居之宋嘉定中攺寺】

集福庵【在沙浦至順間里人徐達卿捨宅建僧時省開山】

積慶庵【在烏涇宋端平間里人楊九捨宅建】

楊墳庵【在狄涇上宋崇寧間僧普周建】

南廣教寺在縣西北二十五里地名陳陸祁宋紹興三年朝奉大夫杜革建奉其祖祁國公像元至正間僧惟一重修賜額南廣壽院尋攺寺歸並寺一

吳興教寺【在外梁天監十年建五代幹祐二年重建】

法昌教寺在淸浦鎭宋淳熈間僧彥開與鹽塲官黃紳建移錢塘廢寺額爲名歸並庵五

積慶庵【在淸浦至正三年僧行髙建】

奉先庵【在淸浦西紹興間僧人鄒亮建】

東林庵【在縣東南八十五里宋寶祐間僧法厚建】

接待庵【在吳淞江東紹興三年僧良景建】

順濟庵【在淸浦宋紹興元年僧希賢建】

褒忠教寺在蕭涇宋乾道中建慶元六年趙郡王奏移廢寺勑額爲名永樂中重建歸並庵二

趙和庵【在劉家港南元至正元年僧普超建】

定鄕庵【在黃姚港西元至正三年僧惠日建】

法界教寺在縣東南四十五里大塲北宋嘉定中建初名法界院元至元中攺爲寺僧圓照記歸並寺一院一庵二

保淸講寺【在大塲北宋淳祐三年建】

觀音院【在大塲浦北元元統四年僧宗猷建】

崇孝庵【在大塲元統二年僧惠趣建】

存孝庵【在大塲浦西元至正十六年里人沈子吉建】

永壽講寺在葑村塘宋淳祐中里人徐耆捨宅建咸淳中賜額本在錢溪東北延祐二年大徳萬壽寺僧珦石田移置於此歸倂無

寶華教寺在大塲鎭宋咸淳間淨光法師建永樂中僧文瑜重修歸並庵三

崇福庵【在下槎浦宋紹定二年僧行超建】

薦嚴庵【在彭城浦北元戊午年僧法見建】

圓通庵【在蘆涇浦元至正間僧善惠建】

眞如教寺在桃樹浦宋嘉定中僧永安建名眞如院本在官塲元延祐間僧妙心移置於此攺寺洪武中重修歸並無

大徳萬壽寺在南翔寺東一里元大徳初僧良珦建珦本南翔僧別爲寺於此以成於大徳間故名大徳萬壽寺貫云石記有浮屠七成洪武中僧慶余重建歸並庵一

集慶庵【在桃樹浦元天歷二年僧了心建】

萬安教寺在萬壽寺西新華浦初良珦旣建萬壽珦之徒義榮攺建寺於此與南翔大徳爲三大剎以其成於泰定故名泰定萬安寺虞集記歸並無

西隱教寺在縣西北淸境塘上元泰定元年僧恱可建僧圓照記有寂照觀堂直節堂壽樂亭空翠亭勁節軒永樂三年重建歸並寺一院一庵一【元張南渠空翠亭詩人間風日不到處林石照衣顏色鮮半天六月雨蒼雪隔水一僧吟白蓮座中得趣成三笑竹上題詩今七賢他年此防或可再須借北窓供醉眠鄭元祐壽樂亭詩西隱西邊壽樂亭六時天樂語檐鈴傍人馴鶴行穿竹掠水飛魚出聽經月到中庭開碧落星從南極上滄溟千年一息那伽定長結慈云擁帝靑楊維禎直節軒詩西枝林中訪遺直況有文采錦班如誰參汝禪到玉板自愛此君如史魚彭澤風髙印綬解穹廬雪冷節毛疎道人詩似春秋筆大字瑯玕節下書】

東林圓照寺【在楊涇東宋紹定三年僧有謙建舊在晏海門外洪武間僧時習移於此】永安院【在黃姚宋咸淳九年僧良祺建】

眞際庵【在縣市西南隅泰定三年僧良玉建】

頓悟教寺在瀘涇元貞元年僧師範建名頓悟院洪武間攺寺歸並庵一

接待庵【在廣福市南宋嘉禧間僧道印建】

永壽禪寺在何莊延祐中呂師說建芬蘭谷開山洪武中僧良富伽那相繼重建歸並院一庵一

普照院【在黃渡鎭至正間僧智通建】

明聖庵【在桃樹浦元皇慶二年僧寶月建】

皇慶教寺在縣北三里元至大間圓通寺僧明了建歸並寺一庵二

淨信講寺【在月浦宋寶慶間承務郎譚思通建僧道嵩開山鑿井得髹木佛耳號佛耳泉移錢塘勑額爲名趙汝譢記元僧普現建潮音堂楊維禎記】

報徳庵【在楊巷宋咸淳間僧師壽建】

呂和庵【在糜塲橫瀝東元至元間僧良季建】

集僊宮在縣治東南隅宋嘉定十七年髙道葉子琬建以湖州安吉縣勑額爲名紹定元年邑宰陳邁建東嶽行祠於東廡元延祐五年道士盧眞祐移建上眞殿於西廡與嶽祠對大徳十年道士孫應元建三淸殿玉皇閣瑞竹亭洪武中道士宗徳輔重修歸並道院四【宋常懋詩松菊新來入夢頻公餘乘興得尋眞紅塵物外長淸境白日壺中不老春栢子灰寒煙寂寂桃花風暖水粼粼逍遙羽士閒如許愧我浮名役此身元盛如梓眞宇出闤闠來遊慕虛寂流水環四圍入門松檜碧長廊煙霧生靈貺幡幢密主人聞客至樽酒延丈室編竹逾萬个老桂髙百尺日色淨不暄松風涼可挹翛然人間世陡覺詩興逸】

崇眞道院【在縣治西元大徳五年道士秦眞祐建】

奉眞道院【在登龍橋北元至正間邑人顧道澄捨地建移本縣都廢額於此楊維禎記】崇福道院【在月浦宋淳祐元年里人譚友諒建】

福徳道院【在縣東南一十八里元至元十三年道士王崇眞建】

太倉州叢林寺十一宮一

隆福教寺在城大西門內梁天監四年建初名報恩院後唐天祐間重建宋大中祥符元年攺今額寺在武陵橋北元末燬廢洪武中以其基爲鎭海衞邑人孫徹願捨所居攺建於此其後僧永眞重建歸並庵三眞靜庵【在城內元至元元年僧惠云建】

通濟庵【在城中元延祐元年僧嗣恱建】

般若庵【在城中元至元二年僧善明建】

崇恩禪寺在州東二十里梁天監二年僧道悟建唐開成二年重建宋慶元二年重修歸並寺一庵二永懷禪寺【在雙江白蓮浦宋建炎三年道川禪師建本在昆山縣治西南元至正間有鐵牛普明禪師建紹隆庵於此爲永懷子院洪武中卽庵爲永懷寺僧文琇重建王達記】

觀音庵【元至正三年僧道堅建】

般若庵【元至順三年僧法辧建】

騺山法輪講寺在騺山南麓梁天監間僧宗印建紹興九年重建洪武中僧勝行永樂中僧智防相繼重建歸並寺一院一庵一【完敬修騺山訪僧招提逺在碧山防杖防殷勤訪故交雨徑苔深畱虎迹霜林葉落露禽巢汲泉謾引池邊綆煮茗還開竹裏庖此日相尋不相見松門擬待重來敲】中峯講寺【在頂山南峯梁大同二年僧月澄建名中峯庵後攺爲寺宋劉拯躡徑登髙亭天逺不敢局疎簾捲危檐百里在舉目江橫縞帶明山隱螺髻綠啼鳥破長煙飛泉漱寒玉云回猛虎嘯淸風繞巖谷颼颼入靑松古淡琴一曲倚欄更凝望斜陽上修竹欲去還遲遲勝防那可足支逋中峯一徑分盤折上幽云夕照全村見秋濤隔嶺聞長松含古翠衰葉尙微薰自愛蘇門笑懷賢事不羣僧仲殊聚逺最髙亭登臨喜倍增貪陪靑眼客不見白頭僧閉戶三十載壓云千萬層龍珠彈落處一防白蓮燈】廣福院【在馬涇宋嘉泰間僧守信建】

趙莊庵【在思政鄕宋端平元年僧永福建】

陸河聖像教寺在陸河市吳僕射徐眞捨宅建亦因泛海石佛而名宋嘉祐八年朱肱重建僧仲殊記洪武初重修歸並院一庵七

崇壽院【在橫涇宋端平三年僧皎殊建】

福田庵【在陸名涇口宋咸淳二年僧道隆建】

崇福庵【在橫涇宋紹興元年僧至實建】

湴湖庵【在智林寺東宋端平二年僧徳詮建】

歸云庵【宋咸淳二年僧文雅建】

資福庵【在邢家莊宋元祐三年僧尊妙建】

東禪庵【在甘艸鎭宋崇寧元年僧惟一建】

時思庵【在陸河裏宋咸淳五年僧泉湧建】

法輪教寺在雙鳯鄕晉支道林開山宋祥符元年攺今額洪武中僧至琛重建歸並寺一庵四

靈寶寺【在塗菘市唐乾元初僧普定建】

法華庵【在塗菘市唐龍翔九年僧泰和建】

迎春庵【在雙鳳鄕宋淳祐二年僧月山建】

長壽庵【在南沙元至元二年僧志通建】

崇祖利濟庵【在李墓東宋端平二年僧智崇建】

廣安教寺在直塘市唐乾元初簡大師建相傳簡領二人來遊立庵於此揷竹防籬落後遂成林初名寶林寺宋祥符元年攺今額紹興六年僧了悟建塔鑿地得磚有長安二年瞿像寶塔字乃知唐武后時嘗建塔宇於此永樂四年僧拱辰重建歸並寺一院一庵一

褒親崇惠寺【在芝塘市宋靖懿帝姬殯於此僧化東建政和七年賜額】

塢邱增福院【在塢丘山宋端平間僧無瑕建】

忠義庵【在洋澳宋嘉熈間僧象祖建】

廣孝講寺在州東北五十里唐咸通十四年建初名懷讓寺宋太平興國間有僧曰子瓊道淸自龍慶來南遊江浙駐錫於此大中祥符間攺賜今額元末兵燬洪武二十三年僧智積重建歸並庵一

正受庵【元大徳六年僧餘慶建】

海寧禪寺在城武陵橋西宋建炎四年能禪師建名廣法敎院元大徳間朱淸治海漕奏攺今額洪武中僧常在重建歸並庵二

正宗庵【元泰定三年僧法輪建】

圓覺庵【元天歷二年僧千巖建】

普濟敎寺在州南一里宋末五臺僧普明遊歷止此遂卓錫建寺元末燬惟靈山一會佛像存焉永樂六年僧梵衍重修歸並院一庵二

崇福院【元天歷二年僧以讓建】

崇福庵【在城中元至正元年僧允善建】

松林庵【元至元二年僧惟大建】

報本禪寺在城大東門內元海道千戶宋顴甫買地建僧妙莊開山後燬洪武十一年永懷寺僧常在移置城中海寧寺之東十五年妙嚴庵僧谷淸捨庵攺建卽今寺也歸並院一

興福院【元至正五年僧崇明建】

淮云敎寺在城北二里陳涇橋北元大徳六年浙江軍器提舉顧善夫營祖墓於此建爲養壽蘭若以其家世淮人不忘其始奏賜今額趙孟頫書扁永樂中平江伯陳瑄重修歸並庵七

能仁庵【元延祐元年僧豈巖建】

慶福庵【元至治四年僧智量建】

集福庵【宋咸淳八年僧法海建】

五涇庵【元至元元年僧智慧建】

顯福庵【元至正元年僧可大建】

太平庵【元至正六年僧如整建】

慶福庵【元至正四年僧善心建】

靈慈宮在城周涇橋北元至元二十九年海道萬戶朱旭建爲天妃祝釐之所其緣起互見祠廟宮舊歸並昆山淸眞觀今徑本州州之道院皆屬焉

佑聖道院【在城旱涇橋北元至元十四年道士蔡貫一建】

奉眞道院【在大西門外元至元間里人馬道文建】

長生道院【在城南隅元至元二年道士王可道建】

靈應道院【在城南隅元大徳三年里人黃都運建】

武勝道院【在大西門外元至元四年里人陳桓建】

眞一道院【在城登瀛橋北元至正十年道士朱眉山建】

崇明縣叢林寺四觀一

奉聖禪寺在東沙唐貞元間僧道成建宋紹興初里人陸思問謝之剛拓而大之元泰定甲子僧有源至正甲午僧徳建相繼重修鄭元祐記內有千佛閣歸並無【程用昭霜落平沙楓葉丹可人情思滿空山江梅瘦褪猶疎放山鳥驚猜亦往還孺子興同秋水逺支郎心與白雲閒此時野寺題詩處昨夜稺寒湘竹班劉秩白馬防經日本西偶來此地訪招提長廊松樹何年種別館梅花後夜題結社東林思靖節畱衣南海愧昌黎江風山月淸如此得今朝醉似泥○海國瀛洲別有天上人駐錫住經年三花樹繞眠云榻七寶池通洗鉢泉淸磬響時晨聽講名香爇罷夜參禪何時來問無生話喚醒人間醉夢緣】

慈濟教寺在城內河泊所東宋淳祐三年建初名白雲庵後請龍江寺額易之元大徳七年僧紹時建大雄殿延祐初僧良聚搆鐘樓廊宇先在舊州治之東永樂中隨縣遷置於此歸並無

興教禪寺在道安鄕張成港北唐光化二年建相傳終南浮屠妙鞏夜夢神人披甲冑駕赤虯謂鞏曰東海起沙鄰逼吳楚宜建道塲遂與其徒來創是剎宋寶慶三年僧皎如以寺址迫海遷於平等村永樂九年再徙於此歸並無

壽安講寺在永興沙舊在三沙東鄕宋淳祐間有二僧曰模曰儔卓錫曠野拾枯枿簮土祝曰枿復榮當建道塲無何其枿向榮遂結庵名富安院後其徒徳云等拓之元延祐戊午賜額永福壽安寺尋圯於潮泰定甲子僧大全遷於東仁鄕之中土翰林學士完澤臺爲記洪武甲子僧神芝建千佛閣永樂十四年僧普照建懴堂尋燬宣徳五年復圮於海六年僧韞與勤遷於此重建觀海樓貯月軒歸並無

寶慶觀在舊州治北宋寶慶元年建舊在縣治南十五里元至正二十三年道士徐中理以觀址瀕海恐爲所浸遷置於此歸並觀一道院一

通觀【在壽安寺西南里人茅氏建今廢】

崇直道院【在西沙道安鄕至元丙子朱文虎建今廢】

姑蘇志卷三十﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷三十一

明王鏊撰

第宅

第宅園池何以書賢乎其人也賢乎其人則何以及乎第宅園池古之人其不可復作矣君子思其人而不見見夫人之所嘗止猶見夫人也詩云蔽芾甘棠勿翦勿伐召伯所茇

巫咸宅按越絕書舊圖經皆云虞山巫咸所居舊志云在婁縣山下今婁縣止馬鞍一山無巫咸宅當在虞山無疑【王賓詩舊說巫咸已上天楚人歌裏亦千年相傳住處今何在一座靑山縣郭邊】

太公石室在虞山室凡十所續圖經山東二里有石室範氏志太公避紂居東海濵常熟去海近或是【林大同詩虛巖宛如室空洞神僊宅旣非巨靈剖何勞五丁鑿閒門鎖薜蘿寒煙縈翠幕疑通少室山或與紅塵隔具瞻同廣廈生民誠可托大庇安如山何愁風雨作】

言偃宅在常熟縣西今稱言公巷吳地記云宅有井井邊有洗衣石皆故物輿地誌云石爲太守蕭正徳持去【周霞賓詩列國推吞際人材北學難淒涼吳邑裏悵望魯衣冠舊宅歸蓬顆新祠倚杏壇一橋通夾巷蔽井樹陰寒】

範蠡宅在太湖包山任昉述異記洞庭湖上有釣洲蠡嘗乘舟至此遇風止釣於上刻字記焉洞庭記云在杜圻洲馬迹山南方十里多桑薴菜菓又前志云在東山翠峯寺【吳萊詩漠漠寒云鶴影邊荒山故宅忽千年大夫已賜平吳劍西子還隨去越船白石撐空存贔屭靑松落井化蜿蜒徒憐此地無章甫只解區區學計然】

馮驩宅按圖經在彈鋏巷唐人言宅傍有墳有碑驩蓋孟嘗君使徵邑民債者彈鋏巷俗名長鋏巷

丁令威宅在陽山有丹井存焉【髙啟詩令威作僊上天去舊宅畱在靑山阿千年宅廢但遺井何處更聞華表歌南陌黃塵足去客東流碧海絕回波鶴歸重覽應惆悵地上丘墳今又多周南老鶴僊丁令威宅枕陽山陲僊化鶴不返宅廢人已非余遺丹井在井口苔生衣丹光時夜發猶能照巖扉月斜人籟寂鶴自遼東歸爲歌華表吟但傷知音希】

梅福隱居相傳在吳門西市坊【黃庭堅詩吳門不作南昌尉上疏歸來朝市空笑拂巖花問塵世故人子是國師公】

蔡經宅吳地記言在朱明寺西王方平與麻姑嘗過其家事具紀異【髙啟詩昆侖主者王方平身騎黃麟朝紫京舉手長辭漢公卿得道不願世上名往來隱與朱明洞中各有白玉城絳衣防空擁幢旌三山五嶽自按行冷風吹動天樂鳴瓊簫瑯璈和鸞笙羽衛蹙踏山海崩龍車鶴馭紛相迎嘯呼神官走吏兵魑魅魍魎號且驚蹔來經家駐云軿人馬不見但有聲虎頭鞶囊佩蒼精神光赫然照軒楹授以至言可長生凢骨已作蟬蛻輕麻姑來會尋僊盟芳姿娉婷似飛瓊言從昔年宴蓬瀛又見弱水三淺淸爪可爬背念始萌僊意已識遭笞榜余杭阿姥酒罷傾躡景忽去煙雲橫家人悲望空惸惸桑田回首幾變更神僊在世每自呈凡夫不識等瞽盲丹元有田不解耕但愛狗茍還蠅營榮華未滿咎責盈忽化腐鬼歸荒塋金丹可學道可成木鑽石盤貴精誠誰能自拔水火坑飛防往來瑤樹英千載或有歸來情】

陸績宅在臨頓裏門有巨石初績罷郁林大守歸無裝舟輕不可越海取石爲重人稱其防號郁林石見唐史陸防傳今石移置察院前號防石【王璉賦郁林石相傳臺府石來自郁林州歷世經千載移封象一丘溫文思孝子瑩潔擬賢侯嘉樹繁陰防殘苔積翠浮濟舟曽鎭險入苑更無儔會有騷人拜應從使者求素書猶在匣神劍已藏韝知子多奇術相防解防頭】

周公瑾宅在雍熈寺西故井猶存按漢建安三年孫防爲瑜治第於吳今猶云周將軍巷宋太尉周虎居之因立武狀元坊

陸玩宅今靈巖山寺玩代王導爲司空雅量宏遠奬納後進縉紳皆廕其徳宇

何凖宅在縣西二里捨爲般若臺東北有般若橋俗云朱明寺橋【見吳地記】

王珣宅在日華裏今景徳寺也其別墅在虎丘

戴顒宅今北禪寺唐司勲郎中陸洿嘗居之有花橋水閣見白樂天寄馮侍禦詩鄭太卿嘗於此作水閣以追故事【樂天詩揚州驛裏夢蘇州夢到花橋水閣頭覺後不知馮侍禦此中昨夜共誰逰】

張融宅陸慧曉宅並在今承天寺其間有池池上有二柳廬江何防曰池便是醴泉木便是交遜沛國劉璡至吳謂人曰吾聞張融與慧曉並宅其間有水此水必有異味命駕往酌飲之曰鄙吝之萌盡矣【王賓詩兩處樓臺一樣髙空餘煙雨到今朝淸心不見當時水楊柳名存讓未消】

屈突明府防不知處所明府唐人以建昌宰休官吳中【李白詩陶令八十日長歌歸去來故人建昌宰借問幾時回風落吳江雪紛紛入酒杯山翁吟已醉舞袖爲君開】

李嘉祐宅嘉祐罷袁州刺史居此僧皎然有酬李員外蘇臺屏居春首有懷詩

韋承總幽居孟東野有題韋承總吳王故城下幽居詩【東野詩云才飽身自貴巷荒門豈貧韋生堪繼相孟氏依鄰夜思琴語切晝情茶味新霜枝畱過鵲風竹掃防塵郢唱一聲發吳花千片春對君何所得歸去覺情眞】

張籍故居在胥門【籍詩云共踏長安街裏塵吳門獨作未歸身胥門舊宅今誰住君過西塘與問人此詩籍贈陸暢者觀此則籍爲吳人可知矣】

章博士宅在洞庭賈閬僊有題章博士居詩

麯信陵故居在包山信陵唐望江令有惠政白樂天有詩

徐修矩宅修矩恩王府參軍世守書萬卷皮日休嘗就借書【皮日休詩東莞爲著姓奕代皆雋喆彊學取科第名聲盡孤揭自爲方州來淸操稱凜洌惟寫墳籍多必云淸俸絕宣毫利若風紙光於月札吏指欲胼萬通排未闋樓船若夏屋欲載如垤防轉徙入吳都縱橫礙門闑縹囊輕似霧緗帙殷於血以此爲基構將斯用貽厥重於通侯印貴卻全師節我愛參卿道承家能介潔湖田五萬步艸屋十數楶微宦不能去歸來坐如刖保玆萬卷書守愼如羈紲念我曾苦心相逢無間別引之防祕寶任得窮披閱軸閒翠鈿剝籖古紅牙折帙解帶蕓香捲開和桂屑枕兼石鋒刃榻共松瘡癤一臥寂無喧數編防盡徹或攜歸廨宇或把穿林樾挈過太湖風抱宿支硎雪如斯未星紀悉得分亳末剪除幽僻藪滌蕩微窟學海正狂波余頭向中頗烏沒反聖人患不學垂誡尢爲切茍昧古與今何殊瘖共�五滑反昔之慕經史有以傭筆札何況記斯文借之不曾輟吾衣任縠纑吾食甘糠覈其逆茍可尢斯文那自伐何竹靑堪殺何蒲重好截如能盈兼兩便足酬饑渴有此競茍榮聞之兼可噦東臯耨煙雨南嶺提薇蕨何以謝徐君公車不聞設陸防嘗聞四書曰經史子集焉茍非天祿中此事無由全自從秦火來歷代逢迍邅漢祖入關日蕭何爲政年盡力取圖籍遂持天下權中興延嘉時教化還相宣立石刻五經置於太學前賊莽亂王室君臣如轉圜洛陽且煨燼載籍宜爲煙逮晉武革命生民才息肩惠懷亟寡昧戎羯俄鮏羴已覺天地閉競爲東南遷日旣不暇給墳索何由專爾後國脆弱人多尙虛任學者得謗淸言者爲賢直至沈範輩沈約範云皆藏書數萬卷始家藏簡編禦府有不足仍令就之傳梁元渚宮日盡取如蚳蝝兵威忽破碎焚爇無遺篇近者隋後主搜羅勢駢闐寶函映玉軸彩翠明霞鮮伊唐受命初載史聲連延砥柱不我助驚波湧淪漣遂令因去書半在余浮泉眞觀購亡逸蓬瀛漸周旋晃然東壁光與月爭流天偉矣開元中王道眞平平八萬五千卷一一皆塗鈆按開元麗正殿書錄云人間盛傳寫海內奔窮研自云西齋書有過東臯田吾聞徐氏子奕世皆才賢因知遺孫謀不在黃金錢挿架幾萬軸森森若戈鋋風吹籖牌聲滿室鏗鏘然佳哉鹿門子好問如除防倐來參卿處遂得參卿憐開懷展廚簏惟在性所便素業已千仞今爲峻云巓雄才舊百相近浮日邊君苞王佐圖縱步淩陶甄他時若報徳誰在參卿先】

顧鏈師艸堂在陽山唐李頻有詩

陸魯望宅在臨頓橋皮日休云不出郛郭曠若郊墅魯望幽居賦云陸子居全吳東距長洲故苑一里又云地接虎丘門臨鶴市又有別墅在甫裏魯望躬耕於此有地數畝有屋三十楹有田奇四萬畝其居後爲白蓮花寺建祠堂塑像咸淳中有盛氏子醉僕其像於水腹中皆平生詩文親槁【皮日休詩其一一方瀟灑地之子獨深居繞屋親栽竹堆牀手寫書髙風翔砌鳥防雨失池魚暗識歸山計村邊買鹿車其二籬疎從綠槿檐亂任黃茅壓酒移溪石煎茶拾野巢靜窻懸雨笠閒壁掛煙匏支遁今無骨誰爲世外髙其三繭稀初上蔟醅盡未幹牀盡日畱蠶母移時祭麯王趂泉澆竹急候雨種蓮忙更葺園中景應爲顧辟疆其四靜僻無人到幽深每自知鶴來添口數琴到益家資壞塹生魚沫頽檐落燕兒空將綠蕉葉來往寄閒詩其五夏過無甔石日髙開板扉僧𨿽與筒簟人不典蕉衣鶴靜共眠覺鷺馴同釣歸生公石上月何夕約譚微其六經歲岸烏紗讀書三十車水痕侵病竹蛛网上衰花詩任傳漁客衣從遞酒家知君秋晚事白幘刈胡麻其七寂歷秋懷動蕭條夏思殘久貧空酒庫多病束魚竿想凝鸘扇淸齋拂塵冠夢防無俗事夜夜到金壇其八閉門無一事安穩睡涼天砌下翹饑鶴庭陰落病蟬倚杉閒把易燒術靜論賴有包山客時時寄紫泉其九病起扶靈壽翛然彊到門與杉除敗葉爲石整危根薜蔓狂遮壁蓮莖臥枕盆明朝有忙事召客斵桐孫其十緩頰稱無利低眉號不能世情都太薄俗意就中憎云態不知驟鶴情非防徵藎臣誰奉詔來此寫姜肱防詩其一近來惟樂靜移傍故城居閒打修琴料時封謝藥書夜停江上鳥晴曬篋中魚出亦圗何事無勞置棧車其二倩人醫病樹看僕補衡茅散髮還同阮無心敢慕巢簡便書露竹樽待破霜匏日好林間坐煙蘿僅欲交其三倭僧畱海紙山匠制云牀懶外應無敵貧中眞是王池平鷗思喜花盡蝶情忙欲問新秋計菱絲一畝彊其四故山空自擲當路竟誰知秖有經時防全無養拙資病深憐炙客炊晚信樵兒謾欲陳風俗周官未采詩其五福地能容壍關詎有扉靜思瓊板字聞洗鐵笻衣鳥破煙下人衝暮雨歸故園秋艸夢猶記綠微微其六水影沈魚器鄰聲動緯車燕輕捎墜葉蜂懶臥樵花說史詳諸例論兵到百家明時如不用歸去種桑麻其七禹穴奇編缺雷平異境殘靜吟封籙檢歸興削防竿白石堪爲飯靑蘿好作冠幾時當斗柄同上步罡壇其八彊起披衣坐徐行處暑天上堦來鬭雀移樹去驚蟬莫問鹽車駿誰看醬瓿黃金如可化相近買雲泉其九野入靑蕪巷陂侵白竹門風髙開栗刺沙淺露芹根迸鼠緣藤桁饑烏立石盆東吳𨿽不攺誰是武王孫其十疎慵眞有素時勢盡無能風月𨿽爲敵林泉幸未憎酒材經夏闕詩債待秋徵秖有君同癖閒來對曲肱】

丁晉公宅在大郎橋堂宇甚古有層閣數間臨其後號晉公坊

三瑞堂在閶門之西楓橋孝子姚淳所居家世業儒以孝稱蘇文忠公往來必訪之嘗爲賦三瑞堂詩【蘇軾詩君不見董召南隱居行義孝且慈天公亦恐無人知故令雞狗相哺兒又令韓老爲作詩爾來三百年名與淮水東南馳此人世不乏此事亦時有楓橋三瑞皆目見天意宛在虞鰥後惟有此詩非昔人君更往求無價手】

寧極齋在飲馬橋郡人方士姚安世所居安世能詩文亦辯博自號丹元子元祐末往來京師與王定國防自言目接上淸諸僊蘇子瞻一見奇之以爲異人又稱其詩有謫僊風采

五柳堂胡稷言所居在臨頓裏陸防舊址也其子嶧又取老杜宅舍如荒村之句名其居曰如村

酉室王伯起所居伯起字聖時楊邦弼序其詩有云伯起受經於王臨川學於曽南丰逰於曽宣靖公父子間諸公皆推挽之年未及衰一旦棄去卜居吳門獨處一防扁曰酉室日焚香燕坐於其中其所爲詩若干捲號唱道野集【酉室記王聖時吾畏友也有室曰酉諉予記之室無方不以西名室非時不以秋名非色也不以白名非聲也不以商名非味也不以辛名象數之所不能該也兌不得而名流動非气也堅利非物也金亦無所名焉是七者酉屬也散一爲七名體各足合七爲一且然一室方其日薄虞淵行龍遁藏獸萃鳥下百二入息吾聖時磅礡於無限逍遙乎其中鄰燭光謝石鑪燼寒上下一色四方易位蝙蝠野鼠飛走竄伏同防於寛閒廣莫之地而自得樂也涼秋九月予將訪吳門願從公遊而爲公記其屋紹聖十六年七月釣臺江名闕書】

魏文靖公宅宋端平間公都督江淮理宗賜第吳中有髙節堂事心堂靖共堂讀易亭復親書鶴山書院四大字賜之卽今巡撫治所【王賓詩幾回除拜到中朝門逕於今艸已饒只有聲名在人世西山相並獨相髙張雨題鶴山書院寂寂茅堂晝掩門藤陰花气野池渾情知建鄴靑精飯不到臨卭白髮孫】

蝸廬在城北中書舍人程俱致道所居俱政和間自監舒州茶塲上書論時政不合來吳葺小屋號蝸廬中有常寂光室勝義齋廬後隙地種竹樹因有菊鳳僊雞冠紅莧芭蕉水靑等七詠之作【遷居蝸廬有捨僅容膝有門不容車寰中孰非寄是豈眞吾廬不作大耳兒閉關種園蔬茅檐接環堵無地可灌鋤不作下榻翁一室謝掃除平生四海志投老河魚枯願從素心人不減南村居蕭然冰炭外傲睨萬物初坐視蠻觸戰兼忘糟粕書聊呼赤松子伴我腸虛又葺蝸廬吳下四海無廬著此翁故營松竹盡囊空明知計出栢馬下正擬身全木鴈中東郭易成生艸舍南村先怯捲茅風向來豪气今如此敢與元龍較長雄】

髙參政宅參政名定子蜀人賜第在仰家橋一云在朱明寺橋後有敬身堂魏鶴山銘

張處士谿居【王禹偁詩雲裏寒谿竹裏橋野人居處絕塵囂病來芳艸生漁艇睡起殘花落酒瓢閒把道衣尋晚照靜攜茶鼎洗春潮長洲懶吏頻過此爲愛山園有藥苗】

阮狀元宅在南星橋西舊有狀元坊

陳君子宅在閶門陳之奇虞卿所居

鄭虎臣宅在鶴舞橋東居第甚盛號鄭半州四時飲饌各有品目著集珍日用一卷並元夕閏燈實錄一卷皆言其奢侈於饜飫也當宋末殺賈似道於木綿庵卽其人也

企鴻軒在吳縣東升平橋越人賀方回所居方回名鑄嘗作吳趨曲能道吳中景物有別墅在橫塘常扁舟往來其靑玉案詞云【淩波不過橫塘路】黃魯直有詩云【解道江南防腸句只今惟有賀方回】

鐘子充隱居舊志弗載以錢厚所寄詩中藥苗等語推之恐隱士鐘璇子孫也【詩曰倦倚吳門思泬寥懷人淸致滿詩瓢池塘芳艸夢初防風雨落花魂正銷一百五日寒食節二十四浦春江朝遙知藥圃晚徑斸捨後防蕪添綠苗】

邊侍郎宅在金獅子巷侍郎諱知白旣仕而歸築室於此

黃端冕宅在聚塢山中有白鹿巖梅谿鹿苑臺端冕名纓其先建安人直祕閣策之子也

葉少蘊舊宅在鳳凰鄕魚城橋政和中寓布徳坊程正議宅宋程師孟所居在開元瑞光南園之間【太守晏公贈詩云衣冠𨿽盛皆僑寄靑鎖僊郎獨我鄕】

元魏公宅在帶城橋東公名絳嘗參豫大政引年歸老知州章岵表爲衮繡坊

範龍圖宅在廌冠坊範公名師道

小隱堂秀野亭在城北蘇人多逰飲於此蔣堂有過葉道卿侍讀小園詩【蔣堂詩秀野亭連小隱堂紅蕖綠篠媚滄浪下山居士無歸意卻借吳儂作醉鄕下山居士道卿號也】

信安郡王府在閭丘坊孟忠厚所居有靜寄堂淸心亭萬卷堂等扁皆孝宗禦題

成齋在醋庫巷郡人黃雲爲鄕先生授弟子經時所名也寧宗在嘉邸大書以賜之云字景祥時爲淮西酒官其子狀元由狀元及第

賢行齋在大云坊林虙所居朱伯原記【賢行齋記徳祖少而警敏生數歲其伯父今天章公嘗獲一鑑背題龍朔徳祖在旁曰此唐大帝時所鑄也子中奇之他日諸父有所見問之卽對皆與史合孔常父掌揚州學徳祖年十七試爲諸生冠防神宗初罷尊號坐客或論尊號之所起徳祖避席曰宇文周宣帝生號天元唐髙宗自稱天皇自是美稱寖多矣常父卽取筆札命書之擢爲都講辭不受元丰中試太學第一司業博士以謂三捨之置未有此作也厥後試二浙江東漕司嘗在魁選又用賦舉開封名第五而連見黜於禮部一時諸公幸得之以爲功見其失也莫不驚嗟惜嗚嘑近世以糊名取士𨿽曰至公其至於失才如此可爲太息先公太僕當任子徳祖以遜其弟碩孺太僕不許徳祖卽取奏牘以碩孺名上之防有詔任子必以長幼爲之序徳祖貽書諌官曰某當以廢疾自棄矣是時岑巖起仲子亦推與叔弟徳祖聞之諗巖起建請乃得攺法碩孺遂得入仕太僕捐館河東徳祖號頓幾不勝間關扶防下太行而歸未卒哭葬吳西山所以奉終顯親之事無不自竭鄕閭敬服其平居論議必以帝王之佐爲師而頗喜賈誼汲黯諸葛孔明魏鄭公之爲人其志可知也】

楊和王府在和令坊今竹堂寺其遺址也

範參政府在西河上文穆公成大所居有壽櫟堂其南有範村以唐胡六子涉海所遇爲名中有重奎堂奉孝宗禦筆傍有便坐梅曰淩寒海棠曰花僊荼防洞中曰方壺眾芳雜植曰露云其後庵廬曰山長具見公所爲詩【壽櫟堂午坐屋角靜突兀雲气低鴻蒙殘葉颭疏雨孤花側淒風北窻午睡起一笑萬事空無人共此意苔堦咽微蛩壽櫟堂枕上禪牀初著小山屏夜久秋涼枕上淸繞髩飛蚊妨好睡臥聽檐雨入池聲範村午坐好風入修篁槁葉舞而墮防續一蛩吟髙下雙蝶過疏樾午陰圓靜極成癡坐老便幾杖供慵廢誦課蒲團輭易暖困來百骸惰四傍無人聲誰驚短夢破範村雪後習气猶餘燼鐘情未濕灰忍寒貪防雪諱老彊尋梅熨貼愁眉展勾盤笑口開直疑身健在時有句飛來賞海棠三絕芳春隨分到貧家兒女多情惜歲華聊爲海棠修故事去年燈燭去年花又燭光花影兩相宜占斷光風二月時但得常時妃子醉何方獨欠少陵詩又憶向僊華夜倚欄花光妍暖月光寒如今蹋颯嫌風露且只銅瓶滿揷防】

招隱堂在晝錦坊郡人胡元質給事所居谿堂也堂後有荷有竹建二堂曰云錦碧琳其東有榭曰秀野瀕水對峙三石甚奇乃鎭蜀時所移物也

靜樂堂在烏鵲橋南知郡孔元忠所居樓中儲書萬卷葉適有詩

歲寒堂在帶城橋東淳熈初都丞徐本中爲浙西提刑偶得元少保故宅葺治之寧宗禦題其扁以江東運副奉祠而歸自號歲寒居士揮麈後錄云徐端益以右階出仕爲瑞安路分都監時曽覿爲雙穂鹽塲官與其子本中善覿旣用事薦本中於孝宗由是密侍禁中

萬卷堂侍郎史正志所居在帶城橋南舊有石記爲僧磨毀施氏叢抄云正志揚州人造帶城橋宅及花圃費百五十萬緡僅一傳圃先廢宅售與常州丁卿昆季僅得一萬五千緡紹定末丁析爲四其後提舉趙汝櫄占爲百萬倉糴塲

和致堂在九勝巷洛人趙思所居其別業號西園在閶門之西

萬華堂在資壽寺後藍師稷提刑所居植牡丹至三千株多於洛中名品後惟勝云紅存焉師稷字叔誠開封府人

林樞宻宅在烏鵲橋南樞密名希

章氏別業在閶門裏北城下今名桃花塢當時郡人春逰防花於此後皆爲蔬圃間有業種花者【範成大和章秀才北城新圃方逰桃花塢窈窕入壺天碧城當巖岫淸灣如澗泉風月欲無價聊費四萬錢雪後春事起紅雲蜂蝶邊又西城如西塞桃花古來多釣艇鱖魚肥前身張志和煙霏幾白鷺風雨一綠蓑淸江韻新引淸絕勝陽和北城梅爲雪所厄凍蘂粘枝瘦欲幹新年猶未有春防雪花只欲欺紅紫不道梅花也怕寒】

閒貴堂在醋坊橋東本蕭氏雙節堂也旣爲周虎所得遂易今名後有臺環以古桂數千本名曰淩霜宅東有地陂陀立亭其上曰已髙【其地卽九曲璃巷】

冷副端宅在常熟縣西北叢桂坊

四賢堂在昆山宋孝宗朝李衡爲禦史以論張說不行遂致仕時給事中莫濟不書敕直學士周必大不艸制諌官王希呂與衡相繼論奏不報四人同時去國布衣莊治賦四賢詩以紀之其後衡之孫潛作堂於家畫四賢之像並祠其中

王忠恵公宅公號抑齋嘉熈中居此有銘

逸野堂在昆山縣治西北宋王僖康國所居僖少逰太學有聲旣而歸隱教其從孫葆爲名禦史其地卽十六觀堂基云

李重發隱居在崇明姚劉沙【重發詩松竹一茅廬其間隱者居無營心地靜懶出事情疎奉母甘蔬食呼童課古書自知生理拙未敢廢耕鉏】

棲間堂昆山龔昱立道作陸逰劉過有詩贊之

半隱堂昆山莫仲宣所居顏叔簡有詩又有西園其別墅也韓侂冑當國公閒居十年自號西園居士

曾丞相府在常熟縣西北衮繡坊

範淸獻公第在至和塘北舊有石刻範府界三字衛文節公第在石浦有石累山今尙存又有後樂堂景獻太子書扁友順堂寧宗書扁

肎堂郡人鄭起潛尙書所居在天心橋又有立庵皆理宗禦書其扁

喜廉堂昆山陳昌世作昌世自信守召爲尙書郎入對理宗有一廉可喜之語因名其堂喜廉在昆山

鄭大資府在昆山通徳坊舊有石刻鄭府界三字傳淸堂昆山陳令君明復所搆程丞相元鳳書扁取祖父淸白相傳之義

嘉樹堂在嘉定縣西北二十里彊恕齋作彊初自汴徙吳先世手植樹如皂莢二百年物也楊廉夫記【嘉樹堂記吳之埬圻有隱君子家爲恕齋彊氏其先八世祖贇自汴居吳遂爲吳人手植嘉木一本在中庭俗名皂角者其根柢貫堂背枝葉輪困蔽風暑實鋌然資澡雪服食之用色理堅致而不爲螻蟻所近其越歲已二百餘幹益碩大枝葉華實益茂美於是彊氏子孫繁衍亦且二伯餘指而有食君之祿者矣予與恕齋爲昆弟交過其家見其樹而知其先徳之覃於後者未已也恕齋持觴爲余壽且請記予聞諸傳季孫宿有嘉樹爲韓宣子所美吾不知其樹何樹也宿曰敢不封植此樹以忘角弓之詩遂賦甘棠夫季氏子孫爲魯公室斧斤樹之封植其敢比徳召南哉宣子蔑魯媚季其得果名嘉樹乎嘗論世澤於甘棠之後若孔子之檜下爲田氏之荊王氏之槐是已此非其子孫一時封植之勤蓋一本之深百世之下固若有神明防持之力在焉吁非偶然也諗矣孔子之檜吾不得而見之得見如田氏王氏亦可已若今彊氏之植非可續王氏田氏之後者乎非所謂嘉樹而有光於傳者乎抑聞前人所種其收於後後人所培又以固前人之本恕齋伯仲皆淸修好學尊徳而尙義周人之急甚至於捐金粟以助國家荒政利祿之心未嘗入焉朝廷業已表其宅裏其於樹所培者厚矣前人植之後人培之一元之气𨿽貫百世而可也豈直八世十世而已哉後恕齋之後者尙以餘言勉之於是乎書爲彊氏嘉樹堂記】

石澗書隱石澗名琰字玉吾號石澗所居在今府學西中有詠春齋盟鷗軒端居室皆玉吾孫貞木所作貞木孫振宗又作九芝堂今皆廢爲菜圃【貞木詠春齋記儒有毋追以爲冠逢掖以爲衣沈酣黃虞泳防姬孔其所居齋廬敷筍席據梧幾函文中縆朱弦瑟一有客過其閭式之曰是南園之居也乃下而入謁先生竢於垣之扉髙柳婀娜拂人衣裳黃鳥相上下或翔而萃或躍而鳴汵然有醒乎耳焉晉於扉之閾丰艸披靡嘉花苾芬白者朱者絢且綺者秀綠以籍之甘寒以膏之灑然有沃乎目焉升於堂之堦客主人拜稽首琚珩瑽如跪起曄如爲席坐東西向條風時如水來煦容而燠體衝然有融乎心焉先生乃援瑟皷之爲之賦考槃客曰裕哉其順處乎賦伐木曰諒其同人乎賦旱麓之三章曰道其至矣夫不囿乎人防乎天瑟且希客起再拜且觴以頌之曰維本始之萌翕闔辟絪緼或旁礡以地或昆侖而天槖籥眾萬蕓蕓芬芬騫而於云泳而於川何物何我陶焉一春弁而五六士丱而六七人浴沂以嬉風雩以歸而木沨沨而樂怡怡匪列禦風匪周觀魚造物者爲徒而曽晳子與居捨曰詠春其曷以名先生之齋廬者哉端居室記端居室者山人兪楨讀書寢處之所也楨幼尙澹泊於世利紛華無所耆嘗讀書必防心耑坐以求其理趣因嘆曰學所以適用也不仕則無以及人乃習舉子業將以明經取科第旣而幡然攺曰學爲已知在人何以投試爲哉於是悉棄所業潛心象彖一室之間左圖右書莫然外慕乃題其顏曰端居夫學須靜也惟靜可以觀萬化之妙端居一室以拓充吾方寸焉𨿽天之髙也吾不知其爲髙地之大也吾不知其爲大至於山河之崇深吾亦不知其崇深也反而觀之以吾然之身而處乎天地之內涵融自得浩浩焉混混焉不獲其人不見其身防彼之萬歸此之一可黙也而不言也室云乎哉因疏斯語於壁以識名玆室之意盟鷗軒記旁蘇城郡之西南際野水有林木焉其廣袤不知頃畝空闊蔥蒨逰者自能道海鳥從而翔集之林木不見層軒數楹者山人兪楨之居也山人自顏其扁曰盟鷗須予記鷗不待盟也盟鷗鷗將逃焉人惟其忘機也故鷗從之機事一萌鷗舉不暇邀而盟之鷗豈畱哉況盟非美事刑牲防血要明神而誓之以合其交初非有誠信也口血未幹從而背之生隙長亂莫甚於此君子之有盟夫豈得已也且夫有機則疑機忘何疑疑而後盟不疑何盟盟何補於疑哉忘其機而已矣吁山人之盟鷗寓言也山人之不得已也吾聞山人於世故泊如也其何利於鷗鷗出沒滄波萬里莫馴亦何求於山人鷗從山人之忘機山人忘其機而從鷗機交相忘何疑不疑何盟孔子云吾非斯人之徒與而誰與山人學孔子者也其盟鷗豈得已哉使世可盟豈盟鷗也鷗盟則舉世之人皆不足與盟矣世皆不足與盟鷗何辭焉匪鷗則盟鷗將乞盟鄭元祐詩先生注易隱南城激石松風答澗聲式玉式金王度在一寒一暑歲功成要參未畫須心悟洞釋羣疑貴理明蔀屋見星元是晝寰瀛捩地可無程義精詎忍辭捫舌樂大何妨枕曲肱雨露每滋庭艸綠雲霞不礙晚山橫成林詎捨千章木求友難忘百囀鷪歲月推遷陳迹在啟防長憶酒同傾】

城南佳趣堂在虞山東之芝谿上邑人虞子賢嘗得朱晦庵和張廣漢忠獻城南雜詠眞迹遂築堂以居番陽周伯琦題扁曰城南佳趣【秦約記略曰虞山之東有地曰芝谿虞子賢世居焉子賢慱雅好修家有先世所藏古今法書名畫兵後有得徽國朱子和廣漢張忠獻城南雜詠眞迹一卷蓋自是建中還新安而作也於宅之西構堂三楹松竹花卉之類環列左右宛若山林然顏曰城南佳趣番易周伯溫題其椽而爲之記倪瓉詩天濶海漫漫昆山望眼寛桃源迷晉世松樹受秦官雨蘚鹿迹徧霜梧鸞影寒封題數行字聊問竹平安】

壽朴堂在綺川戶部侍郎莫禮作方希直爲記

漫莊在邳村範志作毗村處士顧禧之所居也禧棄官髙隱鄕人貴重之【章憲詩何許明人眼松間見古堂泉聲到棐幾山影覆繩牀愛酒陶元亮聽蛙孔徳璋紛紛戰蠻觸丘壑信難忘】

鄭所南宅在樂橋東條坊巷【王賔詩自從宋鼎被遷移此宅飄零棄與誰人問先生垂淚答國亡何用戀家爲】

殷彊齋宅在太倉武陵橋下扁其樓居曰春水船卽其讀書處也

範軒林大同所居軒中有左右記大同自作也

耕漁軒在光福徐良甫作良甫有文學所交皆名士爲題詠者甚多【耕漁軒銘唐肅軒之幽釋耒而休其樂也由由軒之泰投竿以愒其樂也泄泄朝華其宮莫或易而翁昨鼎其食今或臠而骼勿捨予田勿忘予筌於以老予軒倪瓉予旣爲良甫友契作耕漁軒圖復爲之詩鄧山之下其水舒舒林廬田圃君子攸居載耕載漁爰讀我書唐虞緬邈愴矣其悲棲遲衡門聊得我娯敬愼誠篤徳罔三二四勿是克三益來萃彼溺於利我以吾義彼棄懦頑我以仁智匪今之同惟古是嗜虛徐消搖隱約斯世周砥夙存邁往志結茅依山澤不辭沮溺勞更慕濠梁逸旣畊亦以釣四體欣蹔息新稼登塲丘嘉魚薦晨夕烝嘗無足患喜復畱我客野田荒煙翳平湖澂景寂開檐睇孤云窅然無遺迹緬惟髙世士何嘗異今昔識達理自周情恬慮非易念子屬紛糾抗俗願有適束帶趨城府愧予尙促戚百年誠艸艸防當從玆役髙啟朝聞孺子歌暮聽梁甫吟豈無滄洲懷亦有畎畝心昔賢在泥蟠終當起爲霖釣獲谿上璜鋤揮瓦中金玆世方喪亂伊人邈難尋旣迷煙波濶復阻雲谷深嗟我豈其偶聊將學幽潛惟子是同抱相期淸渭陰張羽之子住銅坑人傳好事名如何同甲子翻遣昧平生野岸風中釣湖田雨後耕秋天漸涼冷或可赴前盟徐賁荷挿喜逢春雨嗚榔又近黃昏誰道南陽渭水不似湘江鹿門○門泊陶朱歸棹家住張翰故鄕霜落鱸魚出水秋晴嘉糓登塲】

曹勉之隱居在吳江勉之名謹國初本學訓導所居有水竹遂名其居【兪焯記洪範五行其一曰水其所以相生者不曰金邪然浮天載地水之爲物至巨也世言河源與天漢接所以泄於尾閭涸於沃焦者抑豈五金所能生哉惟蒸而爲云霈然以雨也實幹以气化之故幹爲金而凡火日形气麗於木者多由金光而變幻之雷電亦然耳故金在鎔化而爲水水非火所以制範而合之非如水火土木著壞相也植物在震曰蒼筤竹一切艸木率由子種而生惟竹虛中而有筠驟長而不積於漸抱籜而乘气猶胎也走根而生不擇地也雷以聲之盤結而族處之區別於艸木之中其性其情爲化木之走者受气於天者正故貫四時而不攺柯易葉也受命於地也獨故旣斬而不復萌焉無求生以害仁也移根必南枝也凝陰而不受暑也義也謂其乘震長男之气一以淸涼而卻俗塵者竹耳勉之曹君以之而名其居所以得凡而止者徳日以新體聖之淸如見成湯與夷齊也倪瓚詩吳下人家水竹居兪公染翰笑談余記文固已瀾翻甚嘯詠還當雨霽初篇什謾勞陳組繡園池無復有禽魚只今蕭散南湖土種玉流淸孰侮予】

老相公衙在幹將坊內元參政周伯琦所居伯琦使吳被畱張氏搆此館之衙極壯麗今爲一武官宅人猶以當時稱之

玉山艸堂在昆山元顧仲瑛所居有小蓬萊芝云室可師齋讀書捨來軒拜石壇碧梧翠竹館種玉亭湖光山色樓百花坊其總名曰玉山艸堂仲瑛好文喜客楊廉夫諸人多逰其家國初從其子元臣遷鳳陽【楊維禎玉山佳處記昆隱居顧仲瑛氏其世家在昆之西界谿之上旣與其仲爲西第又稍爲園池別墅治室廬其中名其前之軒曰桃源中之室曰芝云東曰可詩齋西曰讀書捨後之館曰碧梧翠竹亭曰種王合而稱之則曰玉山佳處也予抵昆仲瑛氏必居予佳處所按志昆山縣華亭陸氏祖所窆生機云時人因以玉出昆而名山昆邑山本號馬鞍出奇石似玉煙雨晦防時有佳气如藍田焉故人亦呼曰玉又曰昆而仲氏之居去玉山甚逺奚以佳名哉山之佳在去山之外者得之山中之人未知也如唐之終南隱者與司馬道人指山之佳身固在山數百里之外也𨿽然終南之嘉終南之隱者未知也借嘉爲揵仕之途千古慙徳至於今山無能掩焉若仲氏之有仕才而素無仕志幸有先人世祿生產又幸遭逢盛時得與名人韻士日相優防於山西之墅以琴尊文賦爲吾弗遷之樂則玉山之佳非仲瑛氏弗能領而有之與終南隱者可以辯其佳之誣不誣矣】

鄭文康宅在昆山縣中平橋文康有學行中進士以病不出仕所著有平橋稿世業醫藥不二價

葉文莊第在昆山內有籙竹堂因以名其集

徐武功伯宅在吳縣治北公自謫所歸號天全翁建堂曰天全

陳僖敏公宅在府治北鐵瓶巷內公以師保致政歸治第作小園辟隙地得蔡君謨所書晝錦堂石碑復有芝產於堂柱間人以是爲公完名全節之徵云

韓都憲宅在葑門內公旣貴歸吳治宅而居谿流環繞宅東有園作堂於其上曰葑谿艸堂【葑谿艸堂聯句防者五人徐武功伯有貞祝大參顥馮副憲定劉憲僉玨及都憲公葑谿古無名得名自玆始作堂惟一韓有貞覽景具諸美山川何蔚然靈秀實鐘此顥東連滄海濵西接太湖涘定獅峯南面蹲虎阜北窻峙玨波光動園林野色到城市顥池深魚影晦林密鳥聲喜雍天淵飛躍間上下契心理有貞往古與來今左圖而右史定豈惟賢王樂亦有嘉賔止玨廣席羅珍羞飛觴戰壺矢雍美芼松水鱸果薦華陽李有貞獻酬心孔歡歌詠情未已嗟予苦衰遲避俗隱桑梓羣公忽枉駕感激欲輕死況辱聯佳章足與風雅比鬭雞不須言石鼎何足齒行當勒貞瑉傳播千萬禩雍】

積善堂常熟徐敏叔作吳思庵記敏叔治家有法以其子恪爲都禦史贈如其官

九瑞堂贈都憲章珪所建在常熟縣北虞山之麓珪宣徳間受薦爲名禦史生四子俱登第祥瑞疊見故名其堂曰九瑞堂

姑蘇志卷三十一

欽定四庫全書

姑蘇志卷三十二

明王鏊撰

園池

晉辟疆園自西晉以來傳之池館林泉之勝號吳中第一辟疆姓顧氏晉唐人題詠甚多【陸羽詩云辟疆舊林園怪石分相向陸防云吳之辟疆園在昔勝防敵皮日休云更葺園中景應爲顧辟疆宋張伯玉云丁公門館辟疆園放蕩襟懷水石間】今莫知遺迹所在考防之詩則在唐爲任晦園亭今任園亦不可攷矣【髙啟詩江左風流逺園中池館平賔客已寂寞狐兔自縱橫秋艸猶故綠春花非昔榮市朝亦屢攺髙臺能不傾】

陸山人樓亭見儲光羲詩廣異記云蘇州山人陸去奢亭子卽戴顒宅也【光羲詩暮聲雜初鴈夜色涵早秋獨見海中月照君池上樓山云拂髙棟天漢入云流不惜朝光滿其如千里遊】

孫園今不知所在【元微之寄樂天詩孫園虎寺隨宜防不必遙遙羨鏡湖】

任晦園池晦嘗爲涇尉歸吳作圃皮日休云有深林曲沼危亭幽砌之勝蓋晦得辟疆園以爲宅也【皮日休詩任君恣髙放斯道能寡合一宅閒林泉終身逺囂雜嘗聞佐浩穰散性多儑�歘爾解其綬遺之如棄靸歸來鄕黨內卻與親朋洽開溪未讓丁列第亦稱甲入門約百步古木聲霎霎廣檻小山欹斜廊怪石夾白蓮倚欄楯翠鳥緣簾押地勢似五瀉巖形若三峽猿眠俱膃肭鳬食時啑唼撥荇下文竿結藤縈桂檝門畱毉樹客壁倚栽花鍤度歲止褐衣經旬惟白帢多君方閉戶顧我能倒屧請題在茅棟畱坐於石榻防從淸景逼衣任煙霞裛階墀任上枕席鷗方狎沼似頗黎鏡當中見魚啑杯杓悉杉癅盤筵盡荷葉閒斟不置罰閒奕無爭刼閒日不整冠閒風無用箑以斯爲思慮吾道寧疲薾衮衣競繀�鼓吹爭鞺鞈欲者解擠排詬者能詀講權豪暫翻覆刑禍相塡壓此時一圭竇不肯饒閶闔有第可棲息有書可漁獵吾欲與任君終身以斯愜陸防吳之辟疆園在昔勝槪敵前聞富修竹後說紛怪石風煙慘無主載祀將六百艸色與行人誰能問遺迹不知淸景在盡付任君宅卻是五湖光偸來傍檐隙出門向城路車馬聲�轢入門望亭隈水木气岑寂犨墻繞曲岸勢似行無極十步一危梁乍疑當絕壁波容澹而古樹意蒼然僻魚驚尾半紅鳥下衣全碧斜來島嶼隱怳若瀟湘隔雨靜掛殘絲煙消有餘脈朅來任公子擺落名利役𨿽得祿代耕頗愛巾隨防秋籠支遁鶴夜榻戴顒客說史足爲師譚禪差作伯君多鹿門思到此情便適偶蔭桂堪帷縱吟苔可席顧余眞任誕雅遂中心獲但喜醉還醒豈知月尙白甘閒在雞口不貴封龍額卽此自怡神何勞謝公屐】

褚家林亭松陵倡和集云在震澤之西範志云當在松江之傍今吳中褚姓尙多亦有登進士科者【白居易詩聞健朝朝出乘春處處尋天供閒日月人借好園林漸以狂爲態都無悶到心平生身得所未省似而今皮日休廣亭遙對舊娃宮竹島蘿溪委曲通茂苑樓臺低檻外太湖魚鳥徹池中蕭疎桂影移茶具狼藉蘋花上釣筒爭得共君來此住便披鶴氅對淸風陸防一陣西風起浪花繞欄幹下散瑤華髙窓曲檻仙侯府臥葦荒芹白鳥家孤島待寒疑片月逺山終日送餘霞若知方外還如此不要乘秋上海槎】

淩處士莊【韋莊詩云一簇林亭返照間門當官道不曽關花深逺岸黃鶯閙雨急春塘白鷺閒載酒客尋吳苑寺倚樓僧看洞庭山怪來說得仙中事新有人從物外還】

東墅又名東莊與南園皆廣陵王元璙帥吳時其子衙內指揮使文奉所剙經營三十年極園池之勝奇卉異木及其身見皆成合抱又累土爲山亦成巖谷晚年經度不已每燕集其間任客所適文奉跨白騾披鶴緩步花徑或泛舟池中容與往來聞客笑語就之而飲其好事如此

南園祥符圖經云在子城西南有安寧防思堂淸風綠波迎仙等三閣淸漣湧泉淸暑碧雲流杯沿波惹云白雲等八亭又有榭亭二就樹爲榱柱及迎春百花等三亭西池在園防西有首旋螺二亭續記云廣陵王帥吳因治南園爲島嶼峯巒出於巧思錢氏去國此園不毀祥符中知州秦義葺之以會寮吏館使朝貴皆爲賦詩參知政事郡人丁謂爲序時景靈宮購求珍石郡中亦於此取貢京師其間臺榭歲久摧圮呂濟叔嘗作熈熈堂厥後守將亦加修葺今所存之亭僅有流杯四照百花樂丰惹云每春縱士女逰覽先是長洲令王禹偁常攜客醉飲賦詩【謂雲天子優賢似有唐鏡湖恩賜賀知章他年我若功成後乞與南園作醉鄕】大觀末蔡京罷相欲東還詔以園賜之【京詩云八年帷幄竟何爲更賜南園寵退歸堪笑當年王學士功名未有便吟詩】續志雲南園昔甚廣袤異木奇石多爲朱勔取進獨一松盤根大不可移而止今府學後一方之地亦故址也猶有淸流崇阜可以彷佛當時之勝蜀人髙氏嘗得一隅經營之而流杯出焉因作醉鄕亭以仿古【羅隱南園詩摶擊路終迷南山且灌畦敢言逃俗態自是托幽棲葉長春菘潤科圓早薤齊雨沾虛檻冷云壓逺山低竹好還成徑桃夭亦有蹊小窓飛野鳥閒甕養酼雞水石心逾逺雲霄分已病憐王猛畚愚笑隗囂泥澤國潮平岸江村栁覆堤到頭乘興是誰手好持攜蘇舜卿西施臺下見名園百艸千花特地繁欲問吳王當日事後來桃李若爲言梅摯長洲茂苑足珍材剰買前山活翠栽客士不疎承帝力幾多臣節共安來○長洲茂苑占幽奇巖榭珍臺入翠微園李露濃三色秀徑桃煙暖一香飛月臨夕樹烏頻繞風揭珠簾燕未歸弭蓋暫歡成結戀斜陽憑檻獨依依胡宿一徧芳菲欲滿林回塘過雨曉來深紅妝珠佩交花影白馬春衫度柳陰向老追攀多彊意隨時風物但驚心眼前百事輸年少猶解因君放浪吟周元明熳爛花時錦繡張無端下馬系垂楊山亭水閣笙歌地合與行人作醉鄕程俱王子池臺迹已荒年來華構壓髙岡長林不礙千山月老幹猶含九夏霜便覺平泉冠東洛還依綠水記南塘蝸廬卻喜通幽徑岸幘時來一嘯長成廷珪和周伯溫參政九日南園燕集二首步履巉巖若跨鰲望中詩興與秋髙西山拄笏東山屐右手持杯左手螯返照入湖明塔影斷雲將雨過林臯松間飲散歸來晚金粉霏霏濕錦袍○範相南園五百秋重來訪古轉多愁啼烏樹老臺空在飲馬池荒水不流芹泮好從多士樂桂叢誰賦小山幽諸公髙防詩如錦授簡安能接勝逰髙啟君不見平樂館古城何處寒云滿君不見奉誠園荒臺無縱秋艸繁白日沈山水歸海寒暑頻催陵谷攺皇天大運有推移富貴於人豈長在請看當年廣陵王雙旌六纛何輝光幸逢中國久多故一家割據誇雄彊園中歡遊恐遲暮美人能歌客能賦車馬春風日日來楊花吹滿城南路疊石爲山引泉爲池辟疆舊園何足奇經營三十年欲令子孫永保之不知回首今幾時繁花掃地無復遺門掩愁鴟嘯風雨種菜老翁來作主空餘怪石臥池邊欲問興亡不能語春已去人不來一樹兩樹桃花開射堂踘圃俱靑苔何須雍門琴但令對此便可哀人生不飲胡爲哉人生不飲胡爲哉】

張氏園池亦南園故地也紹興間侍郎張幾仲得之今山亭猶扁惹云池塘猶扁淸漣存故實也堂側有淩霞閣奉其父循王像四時飾以眞服

滄浪亭在郡學之南積水彌數十畝傍有小山髙下曲折與水相縈帶石林詩話以爲錢氏時廣陵王元璙池館或云其近戚中吳軍節度使孫承佑所作旣積土爲山因以瀦水慶曆間蘇舜欽子美得之傍水作亭曰滄滄歐陽文忠公詩云淸風明月本無價可惜只賣四萬錢滄浪之名始著子美死屢易主後爲章申公家所有廣其故地爲大閣又爲堂山上亭北跨水有名洞山者章氏並得之旣除地發其下皆嵌空大石人以爲廣陵王時所藏益以增累其隙兩山相對遂爲一時雄觀建炎之難歸韓蘄王家【蘇舜欽滄浪亭記予以罪廢無所歸扁舟南遊旅於吳中始僦捨以處時盛夏蒸燠土居皆褊狹不能出气思得髙爽虛辟之地以舒所懷不可得也一日過郡學東顧艸樹郁然崇阜廣水不類乎城中並水得微徑於雜花修竹之間東趨數百步有棄地縱廣亟五六十尋三向皆水也矼之南其地益濶旁無民居左右皆林木相虧蔽訪諸舊老云錢氏有國近戚孫承佑之池館也坳隆勝埶遺意尙存予愛而徘徊遂以錢四萬得之構亭北碕號滄浪焉前竹後水水之陽又行無窮極澄川翠幹光影防合於戶軒之間尢與風月爲相冝予時榜小舟幅巾以往至則灑然防歸觴而浩歌踞而仰嘯野老不至魚鳥共樂形骸旣適則神不煩觀聽無邪則道以明返思向之汩汩榮辱之塲日與錙銖利害相磨戛隔此眞趣不亦鄙哉噫人固動物耳情橫於內而性伏必外寓於物而後遣寓久則溺以爲當然非勝是而易之則悲而不開惟仕官溺人爲至深古之才哲君子有一失而至於死者多矣是未知所以自勝之道予旣廢而獲斯境安於衝曠不與眾驅因之復能見乎內外失得之源沃然有得笑傲萬古尙未能忘其所寓故用是以爲勝焉舜欽滄浪詩一逕抱幽山居然城市間髙軒面曲水修竹慰秋顏迹與豺狼逺心隨魚鳥閒吾甘老此境無暇事機關滄浪觀魚瑟瑟淸波見戱鱗浮沈追逐巧相親我嗟不及羣魚樂虛作人間半世人滄浪靜吟獨逺虛亭步石矼靜中情味世無雙山蟬帶響穿疎戶野蔓盤靑入破窻二子逢時猶死餓三閭遭逐便沈江我今飽食髙眠外惟恨澄醪不滿缸滄浪懷友滄浪獨步亦無悰聊上危樓四望中秋色入林紅黯淡日光穿竹翠玲瓏酒徒漂落風前燕詩社凋零霜後桐君又蹔來還徑往醉吟誰復伴衰翁獨步花枝低欹艸色齊不可騎入步時宜時時攜酒只獨往醉倒惟有春風知又初晴逰夜雨連明春水生嬌云濃淡弄微晴簾虛日薄花竹靜時有乳鳩相對鳴歐陽修子美寄我滄浪吟邀我共賦滄浪篇滄浪有景不可到使我東望心悠然荒灣野水气象古髙林翠阜相回環新篁抽筍添夏景老枿亂髮爭春妍水禽閒暇事髙格山鳥日夕相啾喧不知此地幾興廢仰視喬木皆蒼煙堪嗟人迹到不逺𨿽有來路曽無緣窮奇極怪誰似子搜索幽隱探神仙初尋一逕入防密豁見異境無窮邊風髙月白最宜夜一片瑩淨鋪瓊田淸光不辧水與月但見空碧涵漪漣淸風明月本無價可惜秖賣四萬錢又疑此境天乞與壯士憔悴天應憐鴟夷古亦有獨往江湖波濤翻天崎嶇世路欲脫去反以身試蛟龍淵豈如扁舟任飄兀紅蕖綠浪搖醉眠丈夫身在豈長棄新詩美酒聊窮年𨿽然不許俗客到莫惜佳句人間傳胡宿竄逐本無罪羈窮向此防野煙含悵望落日滿滄浪亂艸荒來綠幽蘭死亦香楚魂招不得秋色似瀟湘胡珵昔聞滄浪亭未濯滄浪水先賢眇遺迹壯觀一何侈飛橋跨水未巨浸拆胡壘糟牀行萬罋繚墻周數里廢興固在天庶用觀物理緬懷嘉祐世周道平如砥相君賢相君子美東南美如何一网盡禍豈在故紙靑蠅變白黒作俑玆焉始所存醉翁文垂耀信百世無忘角弓詠嘉樹猶仰止同來二三子感嘆咸坐起縹瓷釂新汲毀譽均一洗忽逢醒狂翁一別垂二紀雋哉老益壯論事方切齒我欲裂絳幔推著明光裏安得上天風吹落君王耳梅堯臣寄題滄浪亭聞買滄浪水遂作滄浪人置亭滄浪上日與滄浪親宜曰滄浪叟老向滄浪濵滄浪何處是洞庭相與鄰竹樹種已合魚蟹時可緡春羮芼白菘夏鼎烹紫蒓黃柑摘霜晚香稻炊玉新行吟招隱詩懶戴醉中巾憂患兩都防還往誰與頻昨得滁陽書語彼事頗眞曩子初去國我勉勿迷津四方不可之中土百物淳今子居所樂豈不逺埃塵臝飾嗟太伯結客非春申莫與吳俗尙吳俗多文身蛟龍刺兩股未變此遺民讀書本爲道不計賤與貧當須化閭裏庶使禮義臻劉敬觀滄浪亭石感而冇作蘇君在朝人不知蘇君旣沒人悲之流風遺書見稱道髙文大句爭提撕壁間艸隸亦不置剝苔堆立無棄遺乃知死不與人共利害而後不爲時所疑滄浪亭空卉木老古石蒼蒼顏色好無脛猶能千里來致身忽在都門道帝都王侯好事多相看自悔取不早君不見吳興長史春襴衫閉門抱恨長枯槁】

梅都官園在府治西祝槱野錄云聖兪晚年謝事卜築滄浪之傍與子美相鄰二公一時名勝日夕往還酌酒賦詩相得甚歡今猶稱其地爲梅家園

隱圃在靈芝坊蔣樞密堂所居堂兩守蘇謝事因家焉自號遂翁圃中有水月庵煙蘿亭風篁亭香巖峯古井貪山等景自賦隱圃十二詠宅南溪上結宇十餘楹名溪館及築南湖臺於水中亦皆有詩皇祐間芝艸生於溪館知州李仲偃集賔僚賦詩爲壽因立靈芝坊胡宿撰溪館記【隱圃雅得莬裘地淸宜隱者心綠葵才有甲靑桂漸成陰獨曳山屐往無勞俗駕尋湛然常寂處水月一庵深溪館二首年來納組去林下得身還泚泚淸流處童童碧樹間淵魚樂且靜庭鶴壽而閒粗有淮安趣誰同賦小山○野意本自遂玆溪稱獨醒云蘿環靜室水石照疏櫺殺竹編書古紉蘭作佩馨王通昔不偶時亦坐汾亭南湖臺三首危臺竹樹間湖水伴深間淸淺采香徑方圓明月灣放魚隨物性載石作家山自喜歸休早全勝賀老還○峣榭水中央玆爲隱遁鄕小園香寂寂一曉泱泱煙艸碧彌岸霜桃紅壓墻鴟夷儻居此必未入滄浪○水次揭危亭煙堤四面平栽蘆延宿鷺種柳待啼鶯雪霽淸流漲風來夜艇橫輕肥莫臨顧我老懶逢迎】

徐都官山亭在胥門外都官名祐郡守蔣希魯公爲作七石詩時杜祁公亦有詩其卒章云上刻希魯詩英詞何縹緲此出於蔣之奇跋語之奇希魯公侄也

就隱在華山郡人張廷傑漢卿所葺紹興間漢卿自靖州推官歸營此搜奇選勝垂三十年瞰池剏亭因阜立室遂爲一時絕境有天池庵臨賦亭緑池流愒亭玉釣灘緑淨亭更好亭宿云庵獨秀亭繡屏不夜關大石屋小石屋花島俛首巖浮槎橋巢石翠壁釣雲臺云關張公巖觀音洞石鼔月觀雚石集僊壇甲井瑞澗柳洲曲水流觴等處而天池爲第一且繪爲圖士大夫多賦之周益公遊山記云漢卿旣得華山營墓就隱日課童僕刓剔巖竇疏導泉源負山厓剏亭榭環以佳花美木四時皆有奇觀費益不貲爲吳門絕景然山石麤礦殊乏秀潤耳

復軒在吳縣之黃村處士章憲作謂葺先人之廬治東廡之軒以貯經史百氏之書名之曰復以警其學其後圃又有淸曠堂詠歸淸祕遐觀三亭以慕古賢各有詩【復軒記其歌云洞視兮八荒了無物兮往無旁往古來今兮無際起復代謝兮不失吾常復乎復乎吾所寓兮廣莫之野而無何有之鄕淸曠堂吾慕仲公理卜居樂淸曠玆焉愜吾願名堂以自況我無適俗韻且乏食肉相何許寄吾生棲遲翳窮巷境幽有經行心逺無得喪從容大化中信是羲皇上詠歸亭吾慕曽夫子捨瑟言所志所志非爲邦獨契聖者意莫春春服成從我才一二風乎林岫間所樂有餘味邈矣千載上神交得冥契當知結駟非不易窮閻是淸祕亭吾慕韓昌黎文章妙百世體物語尢工賦竹跨淸閟惟我獨好之則亦有深意虛中可受道貫時無險易復若魏文貞直節無嫵媚伊餘淸閟中賞翫有遺味遐觀亭吾慕陶靖節處約而平寛涉園自成趣矯首復遐觀我亦散遊目俛笑天地間雲煙自舒捲湖嶺相回環永與形役謝豈有俗慮幹想象斜川防千載乃相關】

臞庵在吳江縣松江之濱王份營此以居圜江湖以入圃柳塘花嶼景物秀野名聞四方圃中有與閒平逺種徳山堂四堂煙雨觀橫秋閣淸風臺郁峩城釣雪灘琉璃沼臞翁澗竹防巢云關纈林楓林等處而浮天閣聚逺樓爲防勝總爲臞庵份字文儒以特恩補官爲大冶令遂歸老焉一時名公題詠甚多【徐作開庵藜莧幽人室丘園隱者居一原靑障合萬木綠陰疎手把歸田賦腰懸種樹書桑麻連畛秀网罟入溪魚呂本中伊洛富山水家有五畝園花竹繞瀍澗不讓桃花源淸時足眞賞戶門開層軒一朝風塵暗故家希復存莽蒼走萬里始及吳市門庵廬據形勝冰壺貯乾坤亭榭著仍穩不見斧鑿痕主人更超邁云夢八九吞植杖邀我坐笑語淸而溫坐令車馬客稍識山林尊十年老朝市漸覺兩目昏求田與問捨姑置不復論但願從我公不使世諦渾蘇庠王郎臞庵摩詰詩煙花繞捨江繞籬石渠東觀了無夢筆牀茶竈行相期古人已往不可作甫裏顧有今天隨東鄰蟹捨肯著我請辦簔笠懸牛衣浮天閣臞庵主人天與閒回欄飛閣臨滄灣晴波鴈行落坐見萬頃穿雲還百年有底付鳥翼未暇著腳鴛鴦間徑須呼酒澆磈磊莫遣暝色霾煙鬟○玉蟾飛入水晶宮萬頃琉璃碎晚風詩就雲歸不知處防山零落有無中○秋落空江動碧虛荻蘆洲渚雁飛初我來欲訪鴟夷子爲掛西風十幅蒲平逺堂柳外西風六幅蒲野塘睡鴨對春鋤如何喚得王摩詰畫作江山煙雨圖○寒蘆淅淅催秋晚浦雨溟溟憶去年他日未埋黃土陌爲君重賦補亡篇艸堂笛臥松江明月簔披笠澤歸云若道淸宵快活王侯何事如君王銍全家髙隱白雲關事不縈懷夢亦閒欸乃交撐漁市散隔江城郭是人間向子諲僊翁五十鬢猶靑髙臥柴門晝亦扄茅舍已忌鐘鼎夢蒲輪休過薜蘿亭陰森門巷先生柳寂寞江天處士星晚歲田家農事了閒抄戚相牛經沈與永地控三州界池開十丈蓮桑麻無杜曲松菊有斜川別浦歸帆逺他山晚照妍江湖春水濶幽興白鷗前程子山待月凝雲館垂竿釣雪灘虛窻搖冷翠傑閣聳髙寒籠養千齡鶴鑪燒九轉丹不須論許事心目自淸閒○壁上煙蘿子窻前鴻素書短籬開窈窕嫩竹轉扶疎世事霜前葉聲名澗底樗柴桑陶靖節日暮荷歸鋤何稱多羨王居士心閒事事幽山從天末見江近枕邊流春圃千葩秀霜林百果收更能窮物理濠上防魚遊○地古松江勝爲園不種幽深淸磬響髙下石欄斜花密蜂隨蝶林深雀啅蛇勝如摩詰畫不是季鷹家○柳外長虹臥江邊小簾圓水搖千嶂影窻納五湖天隔岸誰家圃開防何處船非關臺榭好此地最堪憐○霜落川原淡風髙木葉丹云垂千頃白月墮一江寒禮佛因成塔焚香旋築壇竹聲過小院雜佩響○沙暖鴛鴦困江寒翡翠愁紅蓮秋的歷短櫂晚夷猶處世長無累端居百不憂時時明月下橫笛倒騎牛僧道舉竹裏蓬茅掩棘扉主人詩瘦帶寛圍種成苜蓿先生飯制就芙蓉隱者衣柳絮春江魚婢至荻花秋渚雁奴歸小溪短艇能容我先向溪隈築釣磯○谿南谿北繞淸漪捨後捨前圍短籬九九算來成底夢休休歸去復何疑添丁見客走賖酒阿買能書供賦詩丘壑政非公子事綺紈當預少年知李彌正勞車發危阪勌艘失飛湍滔滔褦襶子疾走殊未闌鶴僊擺名宦結廬松江漧笑拍萍風浮瞬視艸露圖川不愧輞序谷寧先盤門豈俗駕拒室無哀箏彈按行松菊間澹然有餘歡蓮巢眾香聚浮天百憂寛秋光斂洲渚暮翠籠峯巒我來挾良朋道故盟未寒緬顏仰孤標耐久同蒼官終當役薪水刀圭卻衰殘陳棪季鷹雅志本江湖胡爲入洛誠計疎一杯蒓羮入歸夢歲晚僅飽松江鱸何如王郎十畝宅一生江頭枕江碧西風落日弄煙波卻笑陶朱計然策我來訪君春已深江花江柳翻綠陰相攜三徑拾瑤艸爲問客來何苦心固知此事君計得我被微官苦相逼勸君愼勿語彈冠便恐紛紛北山檄沈周淸江繞檻白鷗飛坐看潮痕上釣磯松菊未荒元亮徑芰荷先制屈平衣窻前楓葉曉初落亭下鱸魚秋正肥安得從君理蓑笠櫂歌相趂入煙霏】

環谷距寶華寺二里王玨總領之園亭花竹奇石環繞其屋玨字徳全介甫之後【見周益公南歸錄】

石湖別墅在縣西南十二里參政範成大剏因越來溪故城隨地勢髙下而爲亭榭別築農圃堂對楞伽寺孝宗禦賜石湖二大字成大作上梁文云吳波萬頃偶維風雨之舟越戍千年因築湖山之觀又有北山堂千巖觀天鏡閣玉雪坡錦繡坡說虎軒夢魚軒綺川亭盟鷗亭越來城等處以天鏡閣爲第一一時名人皆爲文詞明道八年周益公過之畱題壁間云吳臺越壘距盤門才十里而陸沈於荒煙野艸者千七百年紫微舍人始剏別墅登臨之勝甲於東南豈鴟夷子成功於此扁舟去之天閟絕景須苗裔之賢者然後享其樂耶成大愧謝益公曰吾行四方園池多矣如薌林盤圃尙乏此趣非甲而何【範公題禦書碑云淳熈八年三月庚戌制書擢臣居守金陵閏六月丁亥朝行在庚寅辭後殿翼日旣朢詔錫淸燕苑中皇帝親禦翰墨大書石湖二字以賜天縱聖能防藝超絕典則髙古如伏羲畫體勢奇逸如神禹碑日光云章垂耀縑素環列攺觀禁籞動色臣驚定喜極不知抃蹈昧死奉觴上千萬歲壽奉寶書以出越五日至於石湖藏焉石湖者具區東匯自爲一壑號稱佳山水臣少長釣遊其間結茆種木久已成趣春秋時吳臺其陰越城其陽登臨訪古往迹具在污萊露蔓千七百餘年莫有過而問者今猥以臣故徹聞髙淸天光博臨燕及荒野繇開辟來未覩斯盛斐度李徳裕皆唐宗臣綠野平泉亦聲震當代揆今所防無傳焉何物麼防獨冒寵赫百身萬殞莫能負戴臣蒲柳早秋仕無補益縣官倘晼晚不休姦止足之戒則將上累隆知俯愧初服臣用是懼冀幸少日遂賜骸骨歸老湖上宿衛奎璧與山川之神曁猿鶴松桂同在昭回中一介姓名亦因是不朽使後世之人屬厭榮祿得全於桑楡以無辱君賜則陛下丕顯休命不委於艸莽庶幾報恩之萬一臣旣摩刻扁榜又被之琬琰以傳且附著臣之自敍云爾七月朔端明殿學士中大夫知建康軍府事兼管內勸農事提割本府界分諸鋪逓角充江南東路安撫使馬步軍都總管兼營田使兼行宮畱守吳縣開國伯食邑七百戶賜紫金魚袋臣範成大拜手稽首謹書楊萬里題禦書大字歌石湖僊人補天手整頓乾坤屈伸肘爾來化作懶臥龍弄珠璣漱瓊玖五云萬里天九重玉皇深拱蓬萊宮豈無九虎守閶闔北門半扉當朔風夜令云師敕風伯鞭起臥龍湖底月湖水卷上天中央卻鎖北門防風雪僊人馭風乘緑云玉宸殿上朝帝眞帝將北斗酌天酒冰桃碧藕脯麒麟傳呼玉蜍吸銀浦黟霜調冰澆月窟灑成羲畫河洛書白璧一雙浮雨露石湖二字天上錦奎星璧宿落山扉昭回不飾吳花艸姑蘇臺前近太微詩人不直一杯水自是渠儂命如紙教人妬殺石湖僊手攬星辰懷袖底成大懷石湖舊隱浩蕩沙鷗久倦飛摧頺櫪馬不勝鞿官中風月常虛度夢裏關山或蹔歸橘社十年霜欲飽鱸江一雨水應肥冷云著地墉蒲晚誰爲披蓑暖釣磯說虎軒夜坐白雲深處臥癡頑掛起東窻水月寛但得好詩來眼底何須寶剎現毫端一身莫作官身想萬境都如夢境防蠏捨鄰翁能日醉呼來分與一蒲團北山堂開鑪夜坐困眠醒坐一龕多竹洞無關防客過貧向鑪中煨榾柮嬾從掌上防維摩閒無雜念惟詩在老不甘心柰鏡何八萬四千安樂法元無祕密可伽陁寄題石湖海棠盛開二首手開芳逕越城頭紅錦屠蘇結綺樓不把髙枝銀燭照澹雲微月替人愁○老懶君家似出家園林春色雨霑沙海棠尙自無心防天女何須更散花三月十六日石湖書事二首春事日以闌暑陰正淸美拖笻入林下秀緑照衣袂盧橘梅子黃櫻桃桑葚紫荷衣浪花顫筍破苔色起風日收宿陰物色有新意鄰曲知我歸爭來問何似病惱今有無加飯日能幾掀髯謝父老衰雪已如此○種木二十年手開南野荒苒苒新嵗月依依舊林塘牙來擅下濕岑蔚驕眾芳菱母尙能瘦竹孫如許長憶初學圃時刀笠冒風霜今玆百不堪裹帽人扶將龍鐘數能來猶勝兩相忘中秋後兩日自上沙回聞千巖觀下巖桂盛開後檥舟石湖畱賞遂賦二絕金粟枝頭一夜開故應全得小詩催藍輿緩緩隨兒女引入天香洞裏來○千巖觀下碧瑤林歲晚靑靑共此心隱士歸兮花未老每年來把一杯深次韻徐提舉逰石湖三絕三徑荒蕪岫愰開錦車何事肯徘徊春風相爲髙人住落絮殘花好在哉○日腳烘晴已破煙山頭雲气尙披緜郤須多謝朝來雨洗淨明湖鏡裏天○天上麒麟朝墨林富家手筆擅文心欲知萬頃陂中意但向三篇句裏尋閏月四日石湖眾芳爛熳北坨南岡摠是家兒童隨逐任驩嘩開嘗臈尾蒸來酒防數春頭接過花盡把園林防錦繡多添門戶鎖煙霞杖藜想被東風笑扶卻衰翁管物華檢校石湖新田今朝南野試開荒分手耘耡艸棘場下地若干全種秫髙原無幾謾栽桑蘆芽碧處重增岸梅子黃時早濬塘田裏只知溫飽事從今拋卻半年忙聞石湖海棠盛開亟攜家過之三絕東風花信十分開細意畱連待我來開過十分風不動更無一片防蒼苔○家人扶上錦城頭蜂蝶團中爛熳遊報答春光須小醉紅雲煙裏按伊州○低花妨帽小移笻深淺燕脂一萬重不用髙燒銀燭照暖云烘日正春濃】

範公亭在昆山薦嚴寺後圃池上參政範成大少讀書寺中遊息其上吳仁傑嘗扁之曰可賦後人遂以範公名之

範家園在雍熙寺後範周無外所居有石刻三大字郡守李大異書後移置文正公書院之右

南村在越來溪西吳山下寺簿盧瑢所居扁曰吳中第一林泉有禦書得妙堂扁時有盧園三十詠【南村紫關帶煙堤吳中第一林泉佐書齋吳山堂正易堂紫芝軒瑞華軒靜宜軒玉華臺蒼谷來禽隖逸民園植竹處江南煙雨圖香巖湖山淸隱防得妙堂云邨香巖玉界古彥玉川館山陰畫中杏僊堂藕花洲桃花源三水流觴其二缺】

郭氏園在飲馬橋西南本郭云大夫所居有池號小滄浪後爲魏克愚太卿所得

筠谷在西館橋之西待制榮薿所居薿字茂世舊寓道州結廬竹間號筠谷及知臨安引年匄祠陛辭之日上以琉璃壺貯丹桂花且繪之便面題詩二十八字並金帶爲賜復書筠谷二大字寵其歸於是卜築吳下終老焉

雙淸亭在洞庭東山社下裏建炎間郡人錢康功避地於此康功舉進士通判楊黃滁三州官至朝奉大夫

醉眠亭宋李無晦作無晦名行中居淞江髙尙不仕東坡兄弟嘗過訪畱題【蘇軾李行中醉眠亭詩已向閒中作地僊更於酒裏得天全從教世路風波惡賀監偏工水上眠○君且歸休我欲眠人言此語出天然醉中對客眠何害須信陶潛未苦賢○孝先風味也堪憐肯爲周公晝日眠枕麯先生猶笑汝枉將空腹貯遺編蘇轍是非一醉了無餘惟有胸中萬卷書已把人生比蘧傳更將江浦作堦除欲眠賔客從教去倒臥氍毹豈暇舒京洛舊遊眞夢裏秋風無復憶鱸魚】

沈氏園亭在洞庭鎭下里人沈仲嘉所居孫覿有詩何仔園亭在尹山種植甚繁而牡丹尢多周益公嘗遊見南歸錄

醒心亭熙寧間曹傃履中所葺在葑門裏有土阜對峙水中𨿽巨浸弗沒號曰浮墩後避諱攺名浮丘相傳此地昔有雙松竦然參天建炎之難有潰兵欲伐之隕石如雨乃止今放生池卽其地也

樂圃在淸嘉坊北朱長丈所居中有髙岡淸池喬松壽檜此地在錢氏爲金穀園其父光祿卿始得之長文營以爲圃並自作記鄕人尙其名徳知州章岵表爲樂圃坊有邃經堂華嚴庵招隱橋見山岡琴臺鶴室墨池筆溪及西圃艸堂共二十景方子通元厚之程公辟盧仲辛俱有詩元末張適號甘白築室於上題曰樂圃林館與髙季迪倪元鎭陳麟謝恭姚廣孝賡和爲十詠宣徳間杜瓊得其東隅地名爲東原結艸爲亭曰延緑又有木林芍藥階梨花埭紅槿籓馬蘭波桃李溪八僊架三友軒古藤格芹澗橋凢十景一時名流俱有詩【樂圃記大丈夫用於世則堯吾君虞吾民其膏澤流乎天下及乎後裔與防契並其名與周召偶其功茍不用於世則或漁或築或農或圃勞乃形逸乃心友沮溺肩綺季追嚴鄭躡陶白窮通𨿽殊其樂一也故不以軒冕肆其欲不以山林喪其節孔子曰樂天知命故不憂又稱顏子在陋巷不攺其樂可謂至徳也已予嘗以樂名圃其謂是乎始錢氏時廣陵王元璙者實守姑蘇好治林圃其諸徇其所好各因隙地而營之爲臺爲沼今城中遺趾頗有存者吾圃亦其一也錢氏去國圃爲民居更數姓矣慶曆中予家祖母吳夫人始購得之先大父與叔父或遊焉或學焉每良辰美景則奉板輿以觀於此厥後稍廣西壖以益其地凢廣輪逾三十畝予嘗請營之以爲先大父歸老之地熙寜之末新築外垣盡覆之瓦方將結宇而親年不待旣孤而歸於是遂卜居焉月葺歲增今更數載𨿽敞屋無華荒庭不甃而景趣質野若在巖谷此可尙也圃中有堂三楹堂旁有廡所以宅親黨也堂之南又爲堂三楹命之曰邃經所以講論六藝也防經之東又有米廩所以容歲儲也有鶴室所以畜鶴也有防齋所以教童防也防經之西北隅有岡命之曰見山岡上有琴臺西隅有詠齋此予嘗拊琴賦詩於此所以名云見山岡下有池水入於坤維跨流爲門水由門縈紆曲引至於岡側東爲谿薄於巽隅池中有亭曰墨池予嘗集百氏妙迹於此而展玩也池岸有亭曰筆谿其淸可以濯筆谿旁有釣渚其靜可以垂綸也釣渚與防經堂相直焉有三橋度谿而南出者謂之招隱絕池至於墨池亭者謂之幽興循岡北走度水至於西圃者謂之西磵西圃有艸堂艸堂之後有華嚴庵艸堂西南有土而髙者謂之西丘其木則松檜梧栢黃楊冬靑椅桐檉柳之類柯葉相蟠與風飃颺髙或參云大或合抱或直如繩或曲如鉤或蔓如附或偃如傲或參如鼎足或並如釵股或圓如蓋或深如幄或如蛻虯臥或如驚蛇走名不可以盡記形不可以殫書也𨿽雪霜之所摧壓飈霆之所擊撼槎牙摧折而气象未衰其花卉則春繁秋孤冬曄夏蒨珍藤幽蘤髙下相映蘭菊猗猗兼葭蒼蒼碧蘚覆岸慈筠列砌藥錄所收雅記所名得之不爲不多桑柘可蠶麻紵可緝時果分蹊嘉蔬滿畦摽梅沈李剝防瓠以娯賔友以約親屬此其所有也予於此圃朝則誦犧文之易孔氏之春秋索書之精微明禮樂之度數夕則泛覽羣史歷觀百氏考古人是非正前史得失當其暇也曳杖逍遙陟髙臨深飛翰不驚皓鶴前引掲厲於淺流躊躇於平臯種木灌園寒耕暑耘𨿽三事之位萬鐘之祿不足以易吾樂也然予觀羣動無一物非空者安用拘於此以自贅耶異日子春之疾瘳向平之累遣將扁舟桴海浮游山嶽莫知其所終極𨿽然此圃者吾先光祿之所遺吾致力於此者久矣豈能忘情哉凡吾眾弟若子若孫尙克守之母頺爾居毋伐爾林學於斯是亦足以爲樂矣予豈能獨樂哉昔戴顒寓居魯望歸隱遺迹迄今猶存千載之後吳人猶嘗指此相告曰此朱氏之故圃也元丰三年十二月朔吳郡朱伯原記元絳詩白頭重到故人家境是人非起嘆嗟三徑未荒陶令菊四時長放庾郎花林風光動藏鶯葉溪浪痕生宿鷺沙肯構有材移病久會憑詩酒傲煙霞程師孟次韻少年爲學已名家才折卅枝病可嗟節帶冰霜淩萬竹文含風露麗千花世憐美玉猶存璞人恨良金未出沙賴有隱居如谷口直將髙意抗靑霞○君家幽寂似山家聞者其誰不見嗟閉戶幾多閒日月掃園無限舊煙花書窻燕坐琴橫石吟徑徐行杖卓沙壁有謝公題好句國人方此識餘霞○碧瓦春城十萬家可憐夫子獨堪嗟林園猶有前朝木冠蓋難尋故主花亭瞰夕陽鄰古剎池通野外見晴沙天然操尙無塵滓合住蓬萊弄彩霞盧革姑蘇右浙會園榭森相望之子脫名瑣自放無何鄕虛堂布遺經周孔之文章靜齋播風雅弦音日洋洋吮毫濯曲溪泚墨散方塘抱琴獨登臺望山閒涉岡釣渚閱游泳竹路排靑蒼亭幽小勺迥紅白相低昻予此謝病歸旅吳歲月長常聞君園勝欲往兩足僵開緘味題詠恍若披圖詳吾聞玉川子破屋洛之陽東野廢官守止坐叢瀨傍豈如吾子樂遊息藹有方朝廷日淸明百度良施張子旣難其進論撰亦有光退之謂子厚窮久道益彊文辭垂後將相未可當窮愁乃著書心志能渾剛儻來奚足防令名期自將張適何處是吾廬城西數畝餘坊存前哲號屋貯古人書已疾親栽藥供飱自灌蔬長年因謝俗戶外少來車○林密簾櫳暝門淸樹石連合香來雨霽壓酒及花前嗜古思先輩傷今話昔年何由淸欝抱春茗瀹林泉髙啟林塢通幽閴山明云出溪門無俗客至池有水禽啼對酌山花下行吟野竹西石牀春寂寂苔色映靑藜○開軒時野眺山色翠迢遙屏結霜中檜圖開雪裏蕉暖煙初扇圃野水欲平橋曳杖閒來往時挑酒一瓢○幽居無灑掃風景自翛然紅濕花間雨靑分柳外煙山窻捫虱坐石榻枕書眠自得閒中趣栽花疊錦川陳林和桃花夾林館宛似武陵溪醉後拋書枕夢回聞鳥啼水光孤墅外山色小橋西盡日無來客徐吟信杖藜○見說林居好終朝無雜賓捲簾通紫鷰投餌釣金鱗竹影云連榻楊花雪防巾開池養鵝鴨不使惱比鄰謝恭故人非傲吏舊隱勝愚溪塵世人難到空林鳥自啼靑山懸榻下緑樹防崖西終日無餘事全家盡目黎○門徑稀人迹幽居只自然泉聲三月雨柳色半春煙水檻看鷗浴山窻見鹿眠題詩花墅夕明月滿晴川宿樂圃林館倪瓉莫投齋館靜城郭似幽林落月半牀影涼風孤鶴音汀云縈逺夢桐露濕淸琴喧卑靜塵慮蕭爽集衝襟過張水部樂圃林館髙啟淸和池館閉閒苔輕幰尋幽觸雨來井桁水聲繩乍轉牀屏山色畫初開穿花百舌深緘口吹絮雙鱗半露腮好賦一詩題壁去主人未肎便塵埃】

北園在漳潭陳氏園也石湖範成大書扁東浦黃簡爲記

五柳園在塗松鎭隱士胡嶧逰憩之所今廢

玩芳亭國子學錄吳仁傑斗南所築有記陸防楊萬里有詩又風月亭顏傃作聞在昆山

峿山亭趙詶大猷所築在馬鞍山陽吳斗南取元次山溪以浯名旌吾獨有之語爲名

定軒在震澤鎭宋工部侍郎楊紹云所居有桃源洞廣數畝異石林立劉文簡公眞文忠公皆有著述遺址猶存【定軒記震澤楊公以定名軒予謂定一也而有老氏浮屠氏之定未知公之志果奚所屬也自儒者言之則大學自定而靜靜而安安而慮慮而得其寂然不動者正所謂感通之體也自二氏言之則其所謂泰定所謂禪定者兀然枯槁而已爾漠然淸虛而已爾人之一心與造化作大者以其往來闔辟之不窮動靜出入之俱妙也今以兀然漠然者爲定則是無用之體不感之寂也其可乎公以敏達果銳之材而爲明天子所任屬蓋嘗屏上防防天塹開大幙府制置長淮而又法從近臣而總六師之賦其志存乎立功其誼顓乎報主固非棲心無用者比也則其所屬必儒者而非二氏奚疑𨿽然定之難能也久矣自窮居獨善之士捐百事息萬慮以求之有終其身而弗獲者況於履功名之塗踐富貴之境凡爲吾耳目之塍心志之域紛至錯立於前菀枯榮醜可喜可駭者日百千變其亟疾若破山之霆其震蕩若發屋之風其亂反覆乂若一葉之艇而舞翻空之濤甚矣哉定之難能也若是者其疾焉在曰心無主而已矣竊嘗聞之敬則心有主而物聽命不敬則物爲主而我從之古之君子對妻子猶君師之臨處幽室甚十目之睹所以養吾心而爲萬物之主也心有主然後有定見有定見然後有定力酬酢萬變無不可者是則儒者之定而公之所志也夫理有定而事無方隨事以應之使各通其可卽所謂定也若乃處義未精而猥曰吾守之不可易是直私意之錮爾烏足語定乎哉故主敬窮理交相爲用東魯西洛之正傳有不可誣者公之大父紫微公受學於伊川之門人爲先朝侍從公之所學自其家世且方攖繁劇而不亂遭變故而不懾其於定之一言用力深矣顧何足以發公之志姑誦所聞以復命云權工部尙書兼太子右庶子兼左諭徳建陽劉爚記】

樂庵在昆山圓明村宋侍禦史李衡彥平歸老之地四旁皆修竹經籍圖史滿堂【樂庵初成彥平自爲詩二絕老子平生百不足庵成那管食無肉終朝閉戶只讀書四面開窻都見竹○投老庵居百事宜早眠晏起不論時更長睡足披衣坐傾耳林間聽畫眉】

盤野黃由之別墅寧宗賜名內有墨莊胡夫人眞迹三淸閣共樂堂等扁由自作詩【共樂堂才到松陵卽是家滿堂佳客滿園花看花揖客須淸賞休向人間俗子誇聨徳堂才到松陵卽是家便須洗盞泛流霞軟紅塵裏風波惡不似江頭與海槎茆堂觀奕才到松陵卽是家茆堂萬竹緑交加午窻睡起無他想坐看圍棋到日斜登明月臺才到松陵卽是家擎空皎月瑩無瑕直須臺上分明防擬欲呼仙泛海槎登雍書樓有感才到松陵卽是家樓髙不管緑楊遮有書萬卷時翻弄千古興亡幾嘆嗟道院獨步才到松陵卽是家參天檜栢古槎牙杖藜終日頻來往不羨堤邊路築沙登三淸閣才到松陵卽是家三淸閣下寂無嘩小臣愧乏絲毫報深炷鑪香淨防茶入園才到松陵卽是家故園喜聽鵲喳喳主人只爲貪風月蠻觸交爭笑爾蝸睦鄰才到松陵卽是家民間何處不桑麻欣欣老稚迎門笑鬥酒相歡亦孔嘉無題才到松陵卽是家休論恬淡與榮華古來顏路俱塵土自有時賢定等差思親才到松陵卽是家仙翁詩句發天葩鈍才不及賡餘韻畱取時時罩碧紗】

松竹林在昆山縣治南宋知縣項公澤所居

譚氏園在嘉定月浦上花卉奇絕亭館華麗今廢鄭氏園在馬鞍山前鄭竦所築葉丞相扁爲玉峯佳處西偏有道院植牡丹數百本又作止足堂亦葉丞相書

南園昆山瞿惠夫所居楊廉夫爲記

翁氏園在昆山縣治西吳斗南有賞木芙蓉詩

松石軒在吳城中參政宋廷珍之第軒前古松蛟騰怪石鵠峙鄱陽周伯琦扁曰松石有詩詠之【鄭元祐松石軒記昔夏后氏畫九州而靑州有鉛松怪石之貢當是時未必有耳目玩好也儒先不能無疑於此焉以愚觀之玩好於時未必然然韶樂以球爲主故後防言樂獨於石則曰予擊石拊石然後言百獸率舞鳳凰來儀蓋石音難和故磬必泗濱之浮今以靈壁所產石用以爲磬然非秀絕者不能有聲音之純故商頌曰旣和且平依我磬聲然則怪石之貢蓋必異於尋常也已降自唐宋始以石爲玩好然後石之品益繁宋宣和間於物無不品定顧以太湖石品最髙唐李贊皇牛奇章二人相業𨿽不同其於愛石則一也中吳在宋爲畿甸至今荒園廢宅一燬於刼灰者在在有之若夫松之爲貢棟梁榱桷無不可者至乃蟠紐詰屈懸根獻秀始以松爲園池亭沼之觀玩今大參澄江宋公出總戎機入贊朝政私第在吳城之正中沈深宏敞其客次有松有石左轄鄱陽周公扁之曰松石軒仍爲之作大篆以表章之矣大參公儗之於松則淸廟棟梁也儗之於石則韶樂天球也賓至而燕集於玆語笑於玆挹松之堅貞攬石之秀潤其所以爲國幹播民和者夫豈尋常松石之謂哉伯琦詩華淸貢秀萃雙淸石友松君宿締盟鱗甲髙鶱風雨合洞巖虛激佩環聲平泉官暇延逰盼緑野功成寄賞情誰爲澄江修郡乘好將勝迹播芳名蔣堂一桁湘簾細織紋華軒窻气襲書裙老枝月冷蛟龍骨蹲璞苔封虎豹文隱迹雅同眞處士彎弓懸憶舊將軍由來柱石居廊廟況爾雲霄素防勲董晉愛此軒窻隔市防疎松偃蹇石嶄然廋蛟匝地弄明月蒼翠拂闌生紫煙大廈棟梁眞可擬中流砥柱若爲遷何人下拜淸風裏不是韋郎是米顚成廷珪長松落落風塵表蒼石堂堂太古心屹立乾坤無攺色叩之金玉有餘音人間兒女天機淺海上神仙野趣深獨有奇章知此意子孫淸賞到於今饒介蒼松鬱鬱石嵯峨上下因依有女蘿虎魄凝流千歲少羊羣分跪一拳多所須爲地期相向遂以名軒示不磨賔客定如東閤盛或來醉臥或吟哦】

光淥亭在虞山南五里許邑人張柟所建亭前大杏一本花特茂異又名杏花亭柟嘗爲三衢守花時騷人墨客逰賞題詠甚多今廢矣

水花園在同裏鎭元人葉振宗所居廣數里有聚書樓約鷗亭小垂虹池閤石梁映帶左右名水花園今廢爲魚叢

緑水園在孫老橋東故爲朱勔別墅元至正中廬山陳惟寅惟允兄弟購得之取杜詩名園依緑水之句更此名園中有來鴻軒淸泠閣蘿徑等名髙啟爲之序【髙啟緑水園雜詠序吳城南陬有曰朱家園者父老言宋朱勔故墅也廬山陳惟寅氏得之更名曰緑水以園中有池且用杜子美詩語也其林沼亭軒亦各有扁焉近𨿽破廢然寛閒幽勝猶可以釣防而嘯歌惟寅以余往來其中最熟求徧詠之噫當勔以幸貴時窮尙豪侈園中之珍木異石崇臺峣榭固當百倍於此文人詞客爲之稱美而誇詠者亦多矣今皆迹滅響沈無復可覩惟寅𨿽窮居隱約而能以詩書其業篤於孝友其淸徳雅操固可以蔑視勔矣則余爲之執筆亦可以無愧焉因不復辭且庶幾或傳使父老知園之更名緑水者自惟寅始也詩凡十六篇張羽緑水園燕集芳圃逼江城回波繞捨淸主人擅文學過客總簮纓適向吳中防何殊洛下英唐虞共敷講風雅用和賡矍鑠攻辭健鏗鏘得句精建安方合體大歷卻徒名還展花前席仍敲竹下枰吟餘歌杕杜醉裏聽鶬鶊徑竹斑初脫庭蕉緑已呈渾忘在離亂惟欲盻承平蝸窟休圖隱雞壇可負盟從容四美具感激二難並更願相加勉畱傳汗簡聲】

萬玉淸秋軒在吳江同裏鎭元江南財賦司副使里人昌言之別墅中有菊坡梧桐修竹總謂之萬玉淸秋華亭繪士張可觀爲之圖【郭登詩王謝堂前久不歸野田荒樹幾斜暉花開花落秋還在年去年來事已非楊柳風多凋翠縷芙蓉霜重濕紅衣故人空感山陽笛一段傷心畫所微楊社鷰賔鴻共歲華松陵禾黍故侯家誰令千載柴桑裏一度秋風一度花劉公在昔稱時賢頭顱半白來歸田老懷澹泊慕幽雅髙居別築臨同川數畝園林占淸勝四時景物誇奇妍賔從日盈北海座琴樽晚載南湖船一朝陵谷那知變廢盡東吳舊庭院扶疎修竹爲誰淸零落芙蓉不成片白雲飛去不復來只有堂前舊時燕春深幾樹花亂開無復當窻映人面繁華事往今已休東牀老去懷舊逰歌舞重尋館甥處蕭索碧梧風雨秋陶令宅邊松尙在習家池上水空流追思自足興感慨何獨對此方爲愁六十年來駒過隙俛仰之間已陳迹畫圖寂寞久無聞流落人間匪朝夕客從何處逺持來佳致依然不殊昔夢回昨夜到松陵鐘防長橋月初白】

團溪魚樂在沙頭鎭月蕉瞿逢祥隱居楊防夫爲記【至正八年二月月蕉瞿先生逢祥肥遁海東之團溪云葉展空煙花膩陌予嘗循鳳溪而下步自團溪之陽顧瞻周遭若環帶然地固卑而隘中有隱君子之風焉先生居是溪歷宋咸淳僅百五十年予觀東南若震澤諸水道經戚浦防歸於海風濤激蕩沙岸日崩走濵浦之人恆懼之而先生則弗懼且樂焉者溪之左枕市防障戚水以便商者右遡畎畝引戚水以利耕者乃若細雨侵沙波流若縠魚鳥浮沈天光上下先生則投竿而漁涼月浸軒秋聲在樹子鶴和鳴人影相逐先生則援琴而歌於乎溪之樂人或見之而不知之先生獨能知而樂之可謂得性情之正矣】

周氏園在雙鳳里人周棠所辟廣二十餘畝嘉樹美竹暎帶亭館今其諸孫有登科者

南村在綺川元末隱士張璹所居有素心堂陶庵苕翠館雪佾亭

耕獲亭秦約作在太倉西渚之北

小丹丘天臺陳基敬初所居敬初仕僞周爲內史得小圃於天心裏以天臺爲丹邱因以名之金華戴良記

夏家園在昆山太常卿夏防致仕遊樂之地

小洞庭劉僉憲廷美自山西致政歸卽齊門外舊宅累石爲山號小洞庭有十景曰撚髭亭藕花洲等名天全徐武功伯爲之序

思庵郊居在常熟郭門外都憲吳公所剙周文襄公巡撫時有詩

東莊吳文定公父孟融所治也中有十景孟融之孫奕又增建看云臨渚二亭【侍講李東陽記蘇之地多水葑門之內吳翁之東莊在焉菱濠匯其東西溪帶其西兩港旁達皆可舟而至也由櫈橋而入則爲稻畦折而南爲桑園又西爲菓園又南爲菜圃又東爲振衣臺又南西爲折桂橋由艇子浜而入則爲麥丘由荷花灣而入則爲竹田區分絡貫其廣六十畝而作堂其中曰續古之堂庵曰拙修之庵軒曰耕息之軒又作亭於南池曰知樂之亭亭成而莊之事始備總名之曰東莊因自號曰東莊翁莊之爲吳氏居數世矣由元季逮於國初鄰之死徙者十八九而吳廬巋然獨存翁少喪其先君子徙而西旣而重念先業不敢廢歲拓時葺謹其封濬課其耕藝而時作息焉翁仲子原博以狀元及第入翰林爲修撰獲以其官封翁朝士與修撰君防者聞翁賢多爲東莊之詩詩成而莊之名益著修撰君以謂予曰幸吾子之識之也夫人之業未有不勤成而侈廢者翁之爲東莊也承往獘而修之懇悃劬瘁歷數十年然後備亦旣艱矣而翁又遵道畏法𨿽處富貴泊然與韋布者類則所謂保其業者豈茍然哉易曰乾父之蠱有子考旡咎厲終吉由是觀之翁之業𨿽百世可知也吾又聞翁積而能散衣寒食餓汲汲若不暇則是莊也寧直以自樂爲燕遊而已今修撰君科甲重朝廷文章望天下愛民憂國恆存乎心而見乎眉睫則推翁之心以達之天下又豈直足保其私業爲玆莊山水之重而已邪然君子論家業之艱考世徳之有歸信文獻之不可無者必自玆莊始作東莊記成化己未秋七月旣望翰林院侍講李東陽書劉大夏詩吳下園林賽洛陽百年今獨見東莊回溪不隔柴門迥流水應通世澤長十里香風來桂塢滿簾涼月浸菱塘天公自與莊翁厚又把栽培付令郎李士實小莊隨意作經營園漫分蔬地漫耕流水聲中看杖倚人家叢裏有舟行市防咫尺疑無路林壑分明不出城昨日玉堂新賜詔乾坤誰信問逃名沈周東莊水木有淸輝地靜人閒與世違圃熟時供路竭稻畦收後問鄰饑城頭日出啼鴉散堂上春深乳燕飛更羨賢郎今玉署恩封早晚著朝衣吳寛聞奕侄搆二亭於東莊以爲予佚老喜而冇作爾父西庵扁拙修當年種樹帶平疇近聞肎搆爲予計專待歸休與客遊山上看云依鶴峒池邊臨渚對桑洲只憂筋力非輕健更欲沿洄具小舟沈周次韻特意作亭知好修石基髙築樹爲疇欲承伯氏歸休樂未許他人造次遊細路矮橋緣麥隴長濠新水漫蘋洲宰公果遂南還興我亦浜頭艤小舟】

姑蘇志卷三十二﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷三十三

明王鏊撰

古迹

古今之在天地間猶旦暮也而古人所遺每爲今人所重𨿽故墟阤隴往往過之爲躊躇而不忍去豈非以其廢興存亡有足感邪吳自泰伯迄今其間古迹多矣悉記於篇以備後之考者

泰伯城周三里名故吳一名吳城在梅裏平墟泰伯旣築此城縱民田其中今屬常州無錫縣寰宇記云泰伯城西去無錫縣四十里平墟髙三丈輿地誌云吳築城梅裏平墟卽此地也

太公城章祈城並在長洲縣東北章祈疑卽在今二十二都

魚城在吳縣橫山下越來溪西吳王防姑蘇築以養魚續圖經云吳王控越之地本名吳城方言謂魚爲吳故誤稱耳今山之傍有岡隠隠如城又有射臺亦在橫山周益公南歸錄云魚城在田間基厚而方其髙二丈博倍之爲田百二十畝土極細故久不壊【元髙文度谷變陵遷自古今耕人指防說魚城綠波已涸無鷗鷺禾黍離離髙下生】

苦酒城吳地記云在魚城西南故老云吳王築以釃酒今俗呼爲苦酒城【髙啟酒城應與酒池通長夜君王在醉中兵入館娃猶未醒越人宜賞釀夫功】

酒醋城吳地記云在胥門西南三里

酒城在壇塘邊一名壇城夫差祭子胥處臨祭勸酒故名酒城城中有石子祥符圖經云在吳縣東南三十五里大江邊一名陌城

鴨城在匠門外吳王築以養鴨處東有豨巷畜彘之處雞陂在婁門外吳王畜雞城也又名雞陂墟其東二里有荳園亦闔閭置【髙啟吳姬不解報朝盈空養鳴雞滿別城畢竟余杭西走日五更誰唱出闗聲】

柯城赭城城衛王城並在吳縣界

舸城在平門外疑卽柯城

後城堵城並在長洲縣東南數十里堵城疑卽赭城今尹山鄕有堵城裏

伍子胥城糜湖城麗溪城巫欐城漢志越絕書皆云在吳縣後析置長洲縣

居巢城在長洲縣按楚有居巢城吳亦有之於義無考然史記云闔閭六年楚使子常囊瓦伐吳吳迎擊之大敗楚軍於豫章取楚之居巢而還或疑此時有爲而築城未知是否

糜湖西城越宋王城也吳越春秋云平門外有糜王城糜王與越王遙戰越殺糜王因畱葬武裏城中故名以午日死至今武裏午日不舉火今吳江有糜城王廟

搖城在長洲縣東南三十八里吳王子居焉後越搖君居之今其地名大姚訛之也

越城在胥門外越伐吳吳主在姑蘇越築此城以逼之城猶髣髴在【髙文度古意猶堪弔南湖不憚遙闔閭開國地勾踐進兵橋城郭髙低黍英靈旦暮潮蒼茫遺獨立斜日下漁樵】

鴻城在婁門外故越王城也

千城在馬安溪上越千王城也

陽城在長洲縣東北其左有陽城湖

相城在長洲縣東北五十里相傳子胥初築城時先於此相地嘗土而城之下濕乃止其地因名

婁城卽昆山故城也圖經云在縣東三百步舊志云吳子壽夢所築【張泰詩髙城一望思茫茫湖轉婁江入海長逺市到今無蜀酒古倉何處積吳糧鷗棲淺渚寒蘆靜雁落平疇晚稻香野水閒雲吟不盡玉峯西面看斜陽】

東城在昆山縣東三百步今橋巷猶以東城爲名吳志云耕者於東寺後多得古城磚及銅箭鏃

武城在昆山縣西北漢書婁縣注云有南武城

金城在昆山縣東三里基址猶存也相傳吳王所築度城在昆山縣東南七十里相傳爲黃巢所築其傍有度城湖

西鹿城在昆山山下有卜將軍廟碑云葬於昆山西鹿城

巴城在昆山縣西北十八里其地有巴王墓巴城湖雉城在昆山縣西北十八里今雉城湖卽其地也顏縣城瓦浦城並在昆山縣皆古經所載

石城在常熟縣北五里吳越春秋云夫差興樂石城吳地誌云越獻西施於吳王王擇虞山北麓以石甃城爲遊樂之所其地今有石城裏越絕書云石城在靈巖山

扈城在常熟縣北五里石城東世傳吳王逰樂石城又建離宮扈蹕故名扈城今有扈城村

九里城在常熟縣北九里世傳吳王牧馬於此建城以欄馬俗呼欄馬城有洗馬池今存

莫城在常熟縣南十二里相傳莫邪鑄劍之處一謂劍城一謂莫邪城今有莫邪大王廟又有莫門塘寰宇記云漢莫寵築以捍海賊者

朗城在常熟縣東南

鵧城在常熟縣東北十五里

尙墅城在常熟縣北十八里

金鳳城在常熟縣西北四十里

陶城閭城郭城並在常熟縣境

塢城在嘉定縣南五十里吳淞江南舊傳吳王所築其基尙存

疁城在嘉定縣南門外唐有疁城鄕元時築教塲於此得古冢碑石云唐咸通二年莊府君葬於疁城鄕今名疁塘又避吳越王諱攺婁塘

吳小城白門闔閭所作秦始皇時守宮吏燭燕窟失火燒宮而門樓尙存

言公井一名聖井在常熟縣治北一百九十步言公宅傍吳地記云宅有井二傍有洗衣石【髙啟寥寥武城宰遺井虞山陰千載汲未竭九仞功應深藝圃自可灌道源誰復尋弦歌聴已歇瓶綆看還沈無爲渫弗食惻惻起嘆音一瓢樂未攺庶防回也心】

姑蘇臺一名胥臺在姑蘇山舊圖經云在吳縣西北三十里續圖經云三十五里一名姑蘇一名姑余史記正義云在吳縣西南三十里橫山西北麓姑蘇山上山水記云闔閭作春夏逰焉又云夫差作臺三年不成積材五年乃成造九曲路髙見三百里勾踐欲伐吳於是作柵楣嬰以白璧鏤以黃金狀如龍蛇獻吳王吳王大悅受以起此臺越絕書云闔廬造九曲路以逰姑胥之臺子胥諫不聴又於臺上別立春宵宮爲長夜之飲作天池以泛靑龍舟舟中盛致妓樂日與西施爲嬉作海靈館館娃閣皆銅溝玉檻飾以珠玊按此則姑蘇臺始於闔閭成於夫差也後越伐吳吳太子友戰敗遂焚其臺【唐任公叔登姑蘇臺賦司馬遷世掌天官才稱良史探禹穴之遺迹記吳國之舊軌乃憮然而嘻曰登此姑蘇之墟淹畱兮躊躇感斯宇之基爲沼而仲雍之祀忽諸我聞周道旣衰諸侯狎主中無覇王蠻戎振旅始闔閭以信威繼夫差以極武斜與勁越同壤右以彊楚爲鄰內有髙臺之築外有逺略之勤積如莽而暴骨亦如讐而視人是以疆埸日駭板築未彌方五載而厥成造中天而特起因累土以臺髙宛嶽立而山峙或比象於巫廬之峯或倒影於滄浪之水悉人之力以爲美觀厚人之澤以爲侈靡斯實累卵於九層夫何見乎三百里野語有之曰川防則潰月盈而昃善敗由己吉凶何常矧謀主之賜劍若涉川兮無梁以爲棲越以求霸卒見豢吳而受殃客自南鄙觀於江濆徘徊舊徳惆悵前聞試逰目於寥廓曽是巋然而參云聴逆虐而翳諫竟麋鹿而爲羣髙天放曠平湖泱漭奕奕孤嶼茫茫極浦悲早雁於海風嘯髙鴟於江雨況復闗梁坐隔羈旅增愁山木將落汀葭亂秋思美人兮子胥何爲懷直道而驟諫遭重昏之見危將漁父以抗迹且垂釣於江湄髙臺旣傾夕露沾衣感蒞國之不及冀萊人之與歸者也崔鷃姑蘇臺賦崔子勸學少間與客防於橫山之下有臺巋然出於羣山荒基峻級髙切雲間荊棘爲之蒙翳麋鹿爲之徊環余語諸客此何所也客曰子不聞吳都之壯麗乎造姑蘇之髙臺臨四逺而特建此其遺址也余乃倚杖而立喟然而嘆曰蓋聞吳王之築斯臺也受鄰越之貢竭全吳之力千夫山吟萬人道泣三年而聚材五年而有立佩茂苑於長洲帶濬池以朝夕自以爲天下之奇觀也而今安在哉神材異木飾巧窮奇黃金之楹白璧之楣龍蛇刻畫燦燦生輝而今安在哉於是與客傴僂而上抵其上之絕嶺快四面之遐覩南望洞庭夫椒之山湖水澄澈其名銷夏灣者吳王避暑之所也北望靈巖館娃之宮廊曰響屧徑曰采香者吳之別館西子之遺蹤也其東吳城射臺巍巍其西胥山九曲之逵至於興樂有城玩華有池走犬有塘蓄雞有陂猶不足以充其欲也又侈斯臺以爲娛嬉嗚呼雕楹鏤檻者邱墟之幾也九層百仞者污池之漸也瑤臺作而夏衰瓊室考而商危章華成而楚眾叛阿房出而秦人離斯喪亂之必然曷吳王之不思也哉方其酌綠賦珍羞置酒若淮泗積肴如山邱其宴樂固極矣而不知防稽之上飲食嘗膽方焦思而深謀旁籠西山俯視太湖憑髙望逺三百餘里其登覽固廣矣而不知笠澤之畔銜枚僕鼔忽濳軍而夜濟是以橫塘之浦僅通而越來之溪已逼髙下之築未幹而勾踐之城已距於咫尺矣詞未竟客悵然曰已矣乎古往今來邈矣悠哉蒼煙兮滿目舊事兮飛灰幸江山之不攺兮後之人當有鑑於遺臺李白蘇臺覽古舊苑荒臺楊桞新菱歌髙唱不勝春只今惟有西江月曽照吳王宮里人曹鄴吳宮酒未消又宴姑蘇臺美人和涙去半夜閶門開相對正歌舞笑中聞皷星散九重門血流十二街一去成萬古臺盡人不回時聞野田中拾得黃金釵李紳越王巧破夫差國來獻黃金重雕刻西施醉舞花艶傾妬月嬌娥恣妖惑姑蘇百尺曉鋪開樓楣盡化黃金臺歌淸管咽歡未極越師戈甲浮江來伍胥抉目看吳滅範蠡全身霸西越寂寞千年皆古墟蕭條兩地皆明月靈巖香徑掩禪扉秋艸荒涼徧落暉江浦回看鷗鳥沒碧峯斜見鷺鸞飛如今白髮星星滿郤作閒官不閒散野寺經過懼悔尢公程迫防悲秋館吳鄕越國舊淹畱艸樹煙霞昔徧逰云外夢魂多感嘆不惟惆悵到長洲劉禹錫故國荒臺在前臨震澤波綺羅隨世盡麋鹿占時多築用金錘力摧因石鼠窠昔年雕輦路惟有采蓮歌許渾宮館遺基輟棹過黍離無限獨悲歌荒臺麋鹿爭新艸空苑鳬鷖占淺莎吳岫雨來虛檻冷楚江風急逺防多可憐國破忠臣死日日東流生白波胡曽吳王恃霸逞雄才貪向姑蘇醉綠醅不覺錢塘江上月一宵西送越兵來劉駕勾踐飲膽曰吳酒香滿杯笙歌入海云聲自姑蘇來西施舞初罷侍兒整金釵眾女不敢妬自比天下泥越皷聲騰騰吳天隔塵埃難將甬東地更學防稽棲霸迹一朝盡艸中棠梨開僧皎然古臺不見秋艸衰卻憶吳王全盛時千年月照秋艸上吳王在時幾回望至今月出君不還世人空對姑蘇山山中精靈安可覩鬼迹人蹤麋鹿聚嬋娟西子傾國容化作寒陵一堆土陳羽憶昔吳王爭霸日歌謠滿路上蘇臺三千宮女看花處人靜臺空花自開羅隠讓髙泰伯開基日賢見延陵復命時未爲子孫因底事解崇臺榭爲西施楊萬里我亦年來散病身逰人不用避車塵揷天孤塔雲中出隔水諸峯雪後新道是逺瞻三百里如何不見六千人吳亡越霸今安在臺下年年花艸春盧鉞姑蘇臺下百花洲解語香魂此舊逰巧笑已傾吳子國淺顰又污範公舟湖山四顧無奇骨王伯俱空等拙謀杯酒酹江應自誓男兒西北有神州潘牥洞僊歌雕檐綺戶倚晴空如畫曽是吳王舊臺榭自浣紗人去後落日平蕪行雲斷雨幾見花開花謝淒涼防幹外一簇江山多少圖王共爭霸莫閒愁金杯灎對酒當歌歡娛地夢中興亡休話漸倚徧西風晚潮生明月裏鷺鷥背人飛下薩都刺閶門楊桞自春風水殿幽花泣露紅飛絮年年滿城郭行人不見館娃宮○野水滿城飛燕子誰家小艇載吳姬姑蘇臺上一尊酒落日昏鴉無限悲張羽荒臺獨上故城西輦路淒涼艸木悲廢冢已無金虎臥壊墻時有夜烏啼采香徑斷來麋鹿響屧廊空變黍離欲弔伍員何處所淡煙斜日不堪題髙啟金椎夜築西山土催作髙臺貯歌舞文身澤國構王基郤笑先人獨何苦銅溝玉檻盛繁華幻出峯頭一片霞望處直窮三百里役時應廢幾千家蟠空曲路迷僊仗攀盡瑤梯才到上外繞雕龍宛轉闌中施繡鳳葳防帳薫鑪長爇郁金香共道千齡樂未央茂苑月來秋佩冷洞庭雨過夏綃涼當眾妓如僊女揚袂迎風欲輕舉人從天上見經過鳥向雲間驚笑語日暮橫塘花盡開卷簾臺上望王來宴舟初自觀漁返獵騎還從射鹿回從登不用持鈹隊自列紅妝侍髙防香傳羅帕進黃柑縷切鸞刀供玉鱠燭光逺落太湖波驚起魚龍出沒多城上烏啼河漢轉此時誰問夜如何管弦嘈嘈聒人耳不聞兵來渡溪水欲攜西子走登舟醉倚畫欄嬌不起瞑目無因到甬東可憐一炬綺羅空獻媚竟墮讐人計賜劍應辜諫士忠客來試問遺宮路物色荒涼緫非故牽衣始信不虛言滿地荊榛見零露當年爭奪苦勞機卻把江山付落暉聞說越王臺殿上如今亦有鷓鴣飛沈周姑胥遺事有荒臺今日登臨尙可哀千載苞桑天子棄六宮芳艸美人栽南飛鴻雁秋風早西向山川夕照開流水梧桐幾畨夢獨憐公聖不重來】

郊臺在橫山東麓石湖之上相傳吳僭王號時嘗郊祭於此今壇壝之形尙存【虞堪吳王城外拜郊臺山色湖光共繞回終古翠華隨水去何年玉牒爲天開斜陽一笛牛羊下細雨千帆云鳥來忠死佞存隳霸業登臨不盡客興哀】

館娃宮吳越春秋吳地記皆云閶闔城西有山號硯石在吳縣西三十里上有館娃宮今靈巖寺卽其地也【王阮賦泛浮玉之北堂得館娃之遺基從先生而逰焉揖夫差而弔之或曰是可唾也奚以弔爲哉夫沈湎以喪國固君人之失道然而有鐘鼓者胡可以弗考聞管籥者民喜而相告茍厥妃之當愛惟恐王之不好矣是則女樂亦可少乎必曰夏有末喜商有妲己周有褒娰而吳以西子茍求其故未必專於此也齊有六嬖桓公以興正而不譎聖人稱焉非夫九合一匡之業得仲父以當其任則其一己之內少有以自適者舉不足以害成邪闗大夫進夏徳豈昏防子得政商豈穢聞蘇公家父並用則烽火豈得妄舉子胥不見戮則吳之離宮別館至於今可存抑夫差之資異在列國亦翹楚一戰而越沮再防而諸侯懼使僅得一中佐置雙翼於猛虎惟自剖其骨鯁而放意於一女敵乘其間無以外禦杯酒之失何足問獨爲此邦惜殺士之舉也此士不遭殺夫差不可愚薴羅之姝適足爲我娛胡得而竊吾之符榮楯可居適足華吾廬胡足以隳吾之都惟忠良之旣誅始猖狂而自如臺兮姑蘇舟兮太湖食兮鱠鱸曲兮棲烏宿兮嬪嬙修明兮夷光二八兮分明捧心兮専房徑兮采香屧兮響廊笑倚兮玉牀柰樂兮東方稻蟹種兮不遺爭盟兮黃池無人兮箴規有仇兮相窺至徳之廟遂爲禾黍悉陂池與臺榭倐一變而梵宇入笙歌於海云令聲鐘而轉皷儼麋鹿之容與瞰僧儀而觀覩駭越壘以在望奚五戎之閱武松引韻以嗚咽桞顰眉而凝佇山黯黯兮失色水洶洶兮暴怒追此謬於千里本差之於毫釐譬之養生捐其良醫逮疾作於中夜懵藥石之不知志士仁人所爲太息於斯焉蓋嘗反覆於此竊謂種蠡亦可哂也勾踐方明舉國以聽十年生聚十年教訓以此眾戰何伐不定何至假負薪之女爲是可恥之勝哉始其土城誨淫自君終焉五湖合歡其臣靑溪之典不正金穀之義不立悠悠扁舟遂其全璧使之脫鼎中之魚而羣沙頭之鷺返邪溪之蓮而吐洞庭之橘竊謂越之君臣何其陋於此役也越則陋矣吳亦太庸士目旣抉夫誰納忠可辜人之亡己其自反而責躬乎公旣然雍相與斂容起視四山之中覺蕭蕭兮悲風範成大賦洶西山之南奔勢郁律其巉空若大敵之在前忽踞虎而跧龍半紫崖而砥平訪館娃之故宮是爲逸王之舊逰有墟谷之遺恫焉嗟乎悲哉愎賢胥之忠告巽陰嚭之詖說闇養虎之後患縱處女使脫迨嘗膽之謀成駭疽囊之潰裂蓋自有以賈禍非天爲之孽方其銜哀茹痛収淚飲血儼拂士於前庭尅三年而報粵訖甘心之一快夫何初志之英發及其見棲於姑蘇遽雌伏而大壊援宿恩而乞憐或赦圖於臣罪當是之時又何其憊也悼禍福之無門曷今愚而昨賢後千載之嗤防莫不鐘咎於嬋娟固尢物之移人抑猶可得而言蓋嘗觀於若人矣好大而欲速厭常而棄舊狃防稽之得意謂周鼎其唾手闖齊楚以朶頥睨陳蔡而驤首道甚逺而疾驅气已餒而猶鬭外未寧而內憂東略之而西否阻闗河以屯兵撤墻屋而致冦亟歸視其四封蔑一夫之能守是猶螗螂之慕蟬而不知黃雀之議其後也然而蕞爾之旅而衡行四方攻靡堅郛戰無距行事便時利如經乎無人之鄕惜也未聞於大道宜其逸樂而志荒次有臺池宿有嬪嬙左攜修明右撫夷光桀二八以前列咸絕世而浩倡嗟浣紗之彼姝乃獨系於興亡蕩龍舟之水嬉擷香徑之春芳載夕陽以俱還秉防燭於夜長灔金鐘之千石仿酒池於舊商歌吳歈而楚舞薦萬壽於君王悵星河之易翻嘉來日之未央錚銅壺之鳴悲爛急烽之森芒慘梧宮之生愁踐桐夢之不祥歘髙陵與深谷委盛麗於蒼茫所謂玉檻銅溝朱簾椒房理鏡之軒響屧之廊杳煙蕪與露蔓紛日暮之牛羊而況於捧心之百媚濯粉之餘妝者哉今則雲雨之巓僊聖是宅硯沼蒓溪琴臺松崛封古蘚於井甃宿暗芳於洞穴木鯨吼以淸厲金磬隠其蕭瑟彼方外之徒藏而蠖屈者又安知其往古與來今方枯禪而縛律翩鴻影之拂坐見前山之銜日李白風動荷花水殿香姑蘇臺上宴吳王西施醉舞嬌無力笑倚東白玉牀白居易吳王心日侈服玩盡奇瓌身臥翠羽帳手持紅玉杯冠垂明月珠帶采通天犀行動自矜顧數步一徘徊小人知所好懷寶四方來姦邪得借手從此幸門開古稱國之寶穀米與賢才今看君王服視之如塵灰伍員諌已死浮屍去不回姑蘇臺下艸麋鹿暗生麑劉禹錫宮館貯嬌娃當時意太誇艷傾吳國燼笑入楚王家月殿移椒壁天花代舜華惟餘采香徑一帶繞山斜李嘉祐館娃宮中春已歸闔閭城頭鶯已飛復見花開人又老橫塘寂寂桞依依憶昔吳王在宮闕館娃賣眼看花發舞袖朝歡陌上春歌聲夜怨江邊月古來人事亦猶今莫厭淸觴與綠琴獨向西山聊一笑白雲芳艸自知心李紳江云斷續艸綿連云隔秋波艸覆煙飄雪荻花鋪漲渚變霜楓葉捲平田雀愁化水喧斜日鴻怨驚風叫暮天因問館娃何所恨破吳紅臉尙開蓮皮日休六首三千𨿽衣水犀珠半夜夫差國暗屠猶有八人皆二八獨教西子占亡吳○一宮花渚漾漣漪婑嫷鴉鬟出繭眉可料坐中歌舞袖便將殘節拂降旗○幾多雲榭倚靑冥越焰燒來一片平此地最應沾眼血至今春艸不勻生○江色分明練繞臺戰帆遙隔綺疏開波神自厭荒淫主勾踐樓船穏貼來○寶襪香綦碎曉塵亂兵誰惜似花人伯勞應是精靈使猶向殘陽泣暮春○艷骨已成蘭麝土宮墻依舊壓層崖弩臺雨壊逄金鏃香徑泥銷露玉釵硯沼只畱溪鳥浴屧廊空信野花埋姑蘇麋鹿眞閒事須爲當時一愴懷陸蒙綺閤飄香下太湖亂兵侵曉上姑蘇越王大有堪羞處秖把西施賺得吳○鄭旦無言下玉墀夜來飛箭滿罘罳越王定指髙樓笑卻見當時金鏤楣○半夜娃宮作戰塲血腥猶雜宴時香西施不及燒殘蠟猶爲君王泣數行○素韈𨿽遮未掩羞越兵猶怕伍員頭吳王恨魄今如此秪合西施灘上逰○響屧廊中金玉步采蘭山上綺羅身不知身葬今何處溪月彎彎欲效顰○鏤楣消落濯春雨蒼翠無言空斷崖艸碧未能忘帝女燕輕猶自識宮釵江山秪有愁容在劍佩應和媿色埋賴有伍員騷思少吳王才免似荊懷殷堯藩吳王愛歌舞日日醉嬋娟見日吹紅燭和煙掃翠鈿徒令勾踐霸不信子胥賢莫問長洲艸荒涼無限年於濆館娃宮畔顧國變生嬌妬勾踐膽未嘗夫差心已悞吳亡昔誰在越勝今何處當時二國君一種江邊墓張羽館娃宮中百花開西施曉上姑蘇臺霞裙翠袂當空舉身輕似展淩風羽遙望三江水一杯兩防防茫洞庭樹轉面凝眸未肯回要見君王射麋處城頭落日欲棲鴉下堦戲折棠梨花隔岸行人莫偸盼干將莫邪光粲粲】

西施洞在靈巖山之麓【宋之問越女顏如花越王聞浣紗國防不敢寵獻作吳宮娃一行霸勾踐再笑傾夫差一朝還舊都艷妝驚若邪羅隠家國興亡自有時越人何苦進西施西施若解亡吳國越國亡來又是誰秦約岧岧靈巖山鬱鬱松桂林石路轉陰洞覽勝窅且深如何薴羅人傾國恣荒淫山花落笑靨山鳥流好音我來重徘徊屐齒苔蘚侵至今山上月猶能照捧心髙啟廢宮春盡長蒼苔不見羅裙拂地來只恐西施是僊子洞中別自有樓臺】

翫花池在靈巖山【髙啟桃枝兼杏枝春色繞宮池正愛紅繁處還憐綠淨時芳香泛幽沚媚影照淸漪垂條看妓折墮蕚見魚吹杯涵明月防舟逐防雲移水流花落盡君王醉不知】

翫月池在靈巖山

硯池在靈巖山【髙啟山骨誰鑿破一自深黝醉後欲濡毫蜿蜿見科斗陳子貞湛湛冷山骨幽幽抱日光曉吟看雨气春供汲花香】

琴臺在靈巖山【僧半顚幾彈石土五云深挑出湖波片月心外有聲誰解聽一山春樹曉鸎吟張羽坐鼓朱日玉人方入吳於今山月下惟聽夜啼烏】

吳王井在靈巖山有二一圓一八角猶存【羅鄴二首古宮荒井曽平後見說耕人又鑿開拾得玉釵鐫勑字當時恩澤賜誰來○含靑薜荔隨金甃碧砌燐燐生綠苔莫言數尺無波水曽與此花同照來楊備石甃遺蹤傍古臺一寒影鑑光開何人照面金釵落曽見越溪紅粉來髙啟曽開鑑影照宮娃玉手牽絲帶露華今日空山僧自汲一瓶寒供佛前花】

響屧廊在靈巖山相傳吳王建廊而虛其下令西施與宮人步屧繞之則響故名今靈巖寺圓照塔前小斜廊卽其址亦名鳴屧廊【王禹偁廊壊空畱響屧名爲因西子繞廊行可憐伍相終屍諫誰記當時曳履聲楊備步步香翻羅韈塵粉紅花艷滿宮春傾城一笑無遺迹不見長廊響屧人髙啟廊虛應屧鳴響細識腰輕誰道吳彊國惟銷舉足傾苔間滅古迹月下歇餘聲此夕人空聴山僧曳履行】

梧桐園在吳宮吳王夫差園也樂府云梧宮秋吳王愁【髙啟桐花香桐葉冷生宮園覆宮井雨滴夜風驚秋鳳不來吳王愁周南老碧團宮園樹曽宿朝陽鳳花開襲香霏葉密棲纎蓊雨雜璫佩聲風生金石弄初秋一葉零深宮愁已動前園忽橫生怪入夫差夢知匪梁棟材盲僮斯俑從】

采香逕在香山傍吳王種香於香山使美人泛舟於溪以采之今自靈巖山南望一水直如矢故俗又名箭涇【楊備館娃南面卽香山畫舸爭浮日往還翠蓋風翻紅袖影芙蓉一路照波間髙啟晨妝出采芳零露濕紅裳種徙山中品燻傳海外方抱筐歸蕙逕焚鼎薦蘭堂未足娛君寢西施體自香徐賁箭涇淸谿無縈回西望渺何極岸直形如剡波迅勢如射飛鷗訝流羽亂雨疑鳴鏑天狼不敢渡澤兒應當匿我志弧矢間一覽如中的】

香水溪在吳故宮中俗云西施浴處一云吳王宮人洗妝於此故又呼爲脂粉塘古詩云安得香水泉濯郎衣上塵卽此【髙啟粉防凝水春溶溶暖香流出銅溝宮月明曽照美人浴影與荷花相間紅玉肌羞露誰能見只有鴛鴦窺半面絳紗圍掩怯新涼歸臥芙蓉池上殿空洗鉛妝不洗妖坐傾人國幾良宵驪山更有湯泉在千古愁魂一種銷周南老吳宮香水溪俗傳脂粉塘暖波浮漲膩晴渚泛紅芳美人曽此浴魂銷水猶香可憐淸冷泉照此妖冶妝不濯郎衣塵孰比華淸湯只今開寶林曹溪源更長】

越來溪在楞伽山東南與石湖通北至橫塘相傳越侵吳自此入故名上有越城雉堞宛然溪上有越城橋【範成大西風初入小溪帆旋織波紋縐淺藍行入閙荷無水面紅蓮沈醉白蓮酣○一川新漲熨秋光掛起蓬窓受晚涼楊栁無窮蟬不斷好風將夢過橫塘○飯後茶前困思生水寛風穏信篙撐不知浪打船頭響聴作淩波解作聲髙文度黃池盟防井蛙尊同列諸侯气已吞忽報鄰兵搗空穴已隨溪水入吳門僧半顚九闗風月醉傾城歌笑聲中有甲兵卻是吳王自亡國枉教溪受越來名髙啟溪上山不攺溪邊臺已傾越兵來處路流水尙哀聲昨日荷花生今朝菱葉死亡國不知誰空令怨溪水】

采蓮涇在郡城東南運河之陽今尙可通舟兩岸皆民居而間有蔬圃曠地卽種蓮舊迹也上有采蓮涇橋【髙啟靑房戢多子采得儂心喜今夜水風涼君王宿船裏行處綠雪迷歌聲一道齊回頭調越女何似若邪溪周南老采蓮蓮有涇涇帶城西南美人掉輕橈花深采芳潭香風飄翠舉明妝照紅酣摘鮮駢紫菂顧影墮瑤簮藕絲長不斷君情短何慙食甘心死苦君樂非所堪】

長洲苑圖經云在縣西南七十里孟康曰以江水洲爲苑韋昭雲長洲在吳縣東枚乘說吳王濞云漢修治上林雜以離宮佳麗玩好圈守禽獸不如長洲之苑則知劉濞時嗣葺吳苑其盛如此【白居易茂苑綺羅佳麗地女湖桃李艷陽時心奴已死容顏老後輩風流是阿誰○春入長洲艸又生鷓鴣飛起少人行艸深不辯娃宮處夜夜蘇臺空月明溫庭筠錦雉雙飛梅結子平春逺緑中起吳江澹水畫簾空三尺屏風隔千里小苑有門紅扇開天絲舞蝶共徘徊綺戶雕檻長如此韶光嵗嵗如歸來徐凝吳王上國長洲苑翠黛寒江一道斜傷見摧殘舊宮樹美人曽挿九枝花許渾香徑小船通菱歌繞故宮魚沈秋水靜鳥宿暮山空荷葉橋邊雨蘆花海上風歸心無處托髙枕畫屏中郎士元艸深那可訪地久但相傳散漫三秋雨防蕪萬里煙都迷采蘭處彊記館娃年客有防吳者臨風思然劉滄野燒空原盡荻灰吳王此地有樓臺千年事往人何在半夜月明潮自來白鳥影從江樹沒淸猿聲入楚云哀停車日晚薦蘋藻風靜寒塘花正開孫逖吳王初鼎峙羽獵騁雄才輦道閶門出軍容茂苑來山從列陣轉江自繞村回劍騎緣汀入旌門隔嶼開合離分若電馳逐隘成雷勝地虞人守歸舟漢女陪可憐夷漫處猶在洞庭隈山靜吟猿父城空應雉媒戎行委喬木馬迹盡黃埃攬涕問遺老繁華安在哉趙嘏扁舟殊不系浩蕩路才分範蠡湖中樹吳王苑外云悲心人望月獨夜雁離羣明發還驅馬闗城見日曛髙啟中國久無伯闔閭思騁功講搜開別苑訓武出離宮宰嚭應參乘巫臣實禦戎鞀鳴深谷應置掩廣塲空逺曳捎云斾髙彎射月弓三驅儀已畢七伐步還同甲騎從輿後蛾眉侍幄中煮胎須紫豹腝掌得熊樂事方難極英圖忽易窮城迷歌黍客地屬采蕘僮輦道崩秋雨旗門失晚風犬亡防肆狡人去雉爭雄艸樹迎蕭索湖山罷郁防猶疑見獵火寒燒夜深紅】

美女宮越絕書云美女宮夫差所作土城周五百九十步勾踐嘗進美女西施鄭旦居之

吳宮在長洲苑東南五十里相傳吳王別宮南宮在吳縣界亦吳王離宮【白居易淡紅花帔淺檀娥睡眼初開似剪波坐對珠籠閒理曲琵琶鸚鵡語相和○一入吳王殿無人覩翠娥臺髙時貯舞宮靜夜聞歌半露胸如雪斜回眼似波妍各有分誰敢妬恩多李商隠茂苑城如畫閶門瓦欲流還依水光殿更起月華樓侵夜鸞開鏡迎冬雉獻裘從臣皆半醉天子正無愁○龍檻沈沈水殿淸禁門深掩斷人聲吳王宴罷滿宮醉日暮水漂花出城儲嗣宗荒臺荊棘多忠諫事如何細艸迷宮巷閒花悞綺羅前溪徒自緑子夜不聞歌悵望淸秋暮悠悠東去波○亂烏啞啞飛復啼城頭晨夕宮中棲吳王別殿繞江水後宮不開美人死曹鄴吳宮城闕髙龍鳳遙相倚四面鏗皷鐘中央列羅綺春風時一來蘭麝聞數里三度月明落靑城醉不起江頭鐵劍鳴玉坐成荒壘適來歌舞處未知身是鬼張籍吳宮四面秋江水江淸露白芙蓉死吳王醉後欲更衣座上美人嬌不起宮中千門復萬戶君恩反覆誰能數君心與妾旣不同徒向君前作歌舞茱萸滿宮紅實垂秋風嫋嫋生繁枝姑蘇臺上夕宴罷他人侍寢還獨歸白日在天光在地君今那得長相棄衛萬君不見吳王宮闕臨江起不捲珠簾見江水曉气晴來雙闕間潮聲夜落千門裏勾踐城中非舊春姑蘇臺下起黃塵秪今惟有西江月曽照吳王宮里人張祐日下苑西宮花飄香徑紅玉釵斜白燕羅帶弄靑虫皓齒初含雪柔枝欲斷風可憐傾國色誰信女爲戎孟遲越女歌長君且聴芙蓉花香水邊城豈知一日終非主猶自如今有燕聲杜牧越兵驅綺羅越女唱吳歌宮盡鳥聲少臺荒麋迹多茱萸垂曉露菡萏落秋波無遣君王醉滿城嚬翠娥○香逕繞吳宮千防落照中鶴鳴山苦雨魚躍水多風城帶晚莎緑池連秋蓼紅當年國門外誰信伍員忠劉滄吳苑荒涼故國名吳山月上照江明殘春碧樹自畱影半夜子規何處聲蘆葉長侵洲渚暗蘋花開盡水煙平經過此地千年恨荏苒東風露色淸貫休夫差昏暗伯圖傾千古淒涼地不靈妖艷恩余宮露濁忠臣心苦海山靑蕭條陵隴侵寒水彷佛樓臺出杳冥此是前車況非逺六朝何處不星星】

錦防涇卽舊子城壕也世傳吳王嘗作錦防以逰故名在大街西貫樂橋南北市直抵報恩寺【髙啟水繞荒城栁半枯錦防去後故宮蕪窮奢畢竟輸漁父長保秋風一幅蒲】

夏駕湖在吳縣西城下吳王避暑駕逰於此故名今城下猶存外濠有灣亦名夏駕連運河而水浸廣舊產菱芡今多堙爲民居其半在城內者爲民田惟二水匯處猶稱舊名【楊備湖面波光鑑影開緑荷紅芰繞樓臺可憐風物還依舊曽見吳王六馬來鄭元祐吳王城西夏駕湖至今艸木靑扶疎想見吳王來避暑後宮濯濯千芙蕖酣紅矗翠總殊絕誰似西施天下無西施醉憑水睡曼衍魚龍張水戲月上湖頭王醉醒歸舟蓮炬繁春星不知左擁右扇者日夜窺吳不暫捨】

女墳湖在吳縣西北吳王葬女處事具冢墓【皮日休萬貴千奢已寂寥可憐幽憤爲誰嬌須知韓重相思骨直在芙蓉向下銷陸蒙水平波澹繞回塘鶴殉人沈萬古傷應是離魂雙不得至今沙上少鴛鴦髙啟月映孤墳近水頭芙蓉還似綺羅秋煙波千古愁難盡因帶韓生別淚流】

百花洲在西城下胥盤二門之間【髙啟吳王在時百花開畫船載樂洲邊來吳王去後百花落歌吹無聞洲寂寞花開花落年年春前後看花應幾人但見枝枝映流水不知片片墮行塵年年風雨荒臺畔日暮黃鸝腸欲斷豈惟世少看花人縱來此地無花看姚廣孝詩水灎接橫塘華多礙舟路波紅晴漾日沙白寒棲鷺緣汀魚网集隔渚菱歌度不見昔逰人風煙自朝暮】

走狗塘在城西吳王逰獵處也越絕書云闔閭走犬長洲【髙啟春堤長春艸淺此地吳王曽走犬獵塲四面圍畫旗紅炬照輦還宮遲割鮮夕宴誰共食臺上西子非樊姬春苑年來艸仍緑韓盧已去多麋鹿君不見漢皇縱狗殊有功逐兔直到烏江東】

幹隧在吳縣西北戰國防云越王以散卒三千擒夫差於幹隧史記正義云幹隧在萬安山西南一里

夷亭一名惟亭互見雜誌

石射堋在石城山有石皷皷鳴卽有兵又有石馬望如人騎互見山【楊維禎周家十圍皷散落陳倉野猶有夏駕石盤盤皷之下秦鞭血山骨吳獵焦野火夏皷達不拔石鳴知者寡父老懼防言山空石長啞髙啟石射堋張石城石皷響或發石騎勢欲行彷佛古戰塲上有愁雲生餓鴟嘯寒風砉若箭鏑鳴何人作此畱山中鳥獸欲過膽盡驚疑是神禹治水時來教鬼射降妖精至今風雨夕猶聽人馬聲嘗聞父老言皷鳴則有兵方今瘡痍民脫命見太平我願碎其皷隳其堋一人安四海淸自此萬年無戰爭】

流桮亭在女墳湖西二百步吳地記云闔閭三月三日泛舟逰樂之地

華池華林園南城宮石龍皆在長洲縣界闔閭故迹也吳越春秋雲華池在平昌裏南城宮在長樂裏【今幹將鄕】吳地記雲華林園在華林裏【今降林】石龍在龍壇裏

闔閭宮越絕書云在髙平裏

射臺越絕書云一在華池昌裏一在安陽裏又吳越春秋云立射臺於安平裏任昉述異記吳王射堂柱礎皆是伏或云在橫山

林屋洞在洞庭西山卽道書十大洞天之第九一名左神幽虛之天洞有三門同防一穴一名雨洞一名谷一名丙洞中有石室銀房石鐘石皷金庭玉柱白芝金沙龍盆魚乳泉石燕有石門名隔凡郡國志云洞有五門東通林屋西達峨眉南接羅浮北連岱嶽東有石樓樓下兩石扣之淸越所謂神鉦吳王闔閭使靈威丈人入洞秉燭晝夜行七十日不窮乃返曰初入洞口甚隘傴僂而入約數里忽遇一石室髙可二丈上垂津液內有石牀枕硯石幾上有素書三卷上於闔閭不識使人問於孔子孔子曰此禹石函文也闔閭復令入經兩旬卻返云不似前也惟上聞風浪聲又有異虫撓人撲火石燕蝙蝠大如鳥前去不得穴中髙處照不見顚左右多人馬迹婁地記云太湖小山名洞庭純石巉巖木惟松栢山有三穴東北西南二穴一穴不容人有淸泉流出面北一穴傴僂才得入穴外石盤礡穴裏如一間堂屋上髙丈餘恆津潤四壁石色靑白有鵝管鐘乳南壁開處側肩得入潛行二道北通瑯琊東武西通長沙巴陵【沈烱林屋館銘夫之又處眾妙之極可乎不可成道行之致斯蓋寂寥窅防希微恍惚故非淮南八僊之圖賴卿九井之記至若昆山平圃銀牓相輝蓬閬僊宮金臺崛起南瞰胥臺傍連飛閣桂柱瓊軒日華云瑞銘曰大道旣隠眾聖無門悠悠太極誰見根祈年立秦望僊表漢髣髴神靈依稀宮觀峨峨林屋輪奐徘徊庭羅花鳥室靜塵埃皮日休齋心已三日筋骨如煙輕腰下佩金獸手中持火鈴幽塘四百里中有日月精連亙三十六各各爲玉京自非心至誠必被神物烹惟餘慕大道不能惜防生遂招放曠侶同作幽憂行其門才函丈初若盤礡硎洞气黒眣睍苔髮紅鬇鬡試足值坎窞低頭避崢嶸攀緣不知倦怪異焉敢驚匍匐一百步稍稍防可橫忽然白蝙蝠來撲松炬明人語散澒洞石響髙玲玎腳底龍蛇气頭上波浪聲有時若服匿偪仄如見繃俄再造平淡豁然逄光晶金堂似鑄出玉座如琢成前有方丈沼凝碧融人淸云漿湛不動瓊露涵而馨潄之恐減算勺之必延齡愁爲三官責不敢攜一罌昔云夏后氏於此藏眞經刻之以紫琳祕之以丹瓊期之以萬祀守之以百靈焉得彼丈人竊之不加刑石簣一以出左神俄不扃禹書旣云得吳國由是傾蘚蓬才半尺中有怪物腥欲去旣嚄唶將回又伶俜卻遵舊時道半日出杳防屨泥惹石髓衣濕沾雲英錄乏僊骨靑文無絳名𨿽然入陰宮不得朝上淸對彼神僊窟自厭濁俗形卻憎造物者遣我騎文星陸蒙知名十洞天林屋當第九題之爲左神禮之以天后魁惟辟邪輩左右專備守自非方瞳人不敢窺洞口惟君好奇士復嘯忘情友致傘在風林低冠入云竇中深劇苔井傍坎才藥臼石角忽支頥藤根時束肘初爲大幽怖漸見微明透屹若造靈封森如達仙藪嘗聞白芝秀狀與瑯花偶又聞紫泉光甘如酌天酒何人能挹嚼餌以代漿糗卻笑探玉符徒勞步雙斗眞君不可見焚盥空遲久眷戀玉碣文行行但回首範成大擊水摶風浪雪翻煙消日出見僊村舊知浮玉北堂路今到幽墟三洞門石燕翾飛遮炬火金龍深阻防嵌根寶鐘靈皷何須扣庭柱宵晨已黙存】

明月灣在西洞庭山消夏灣之東吳王玩月處【皮日休曉景淡無際孤舟恣回環試問最幽處號爲明月灣半巖翡翠巢望見不可攀栁弱下絲网藤深垂花鬘松癭忽似狖石文或如虦釣壇兩三處苔老星媥斑沙雨幾處霽水禽相向閒野人波濤上白屋幽深間曉培橘栽出暮作魚梁還淸泉出石砌好樹臨柴闗對此老且死不知憂與患好境無往處好處無境刪赧然不自適脈脈當湖山陸蒙昔開明月觀秖傷荒墅基今逢明月灣不值三五時擇此二明月洞庭看最奇連山忽中斷逺樹分毫釐周回二十里一片澄風漪見說秋半夜淨無雲物欺兼之星斗藏獨有神僊期初聞鏘鐐銚積漸調參差空中卓羽衛波上停龍螭縱舞玉煙節髙歌碧霜詞淸光悄不動萬象寒咿咿此防非俗致無由得旁窺但當乘扁舟酒甕仍相隨或徹三弄笛或成數聮詩自然瑩心骨何用神僊爲髙啟木葉秋乍脫霜鴻夜猶飛扁舟弄明月逺度靑山磯明月處處有此處月偏好天闊星漢低波寒芰荷老舟去月始出舟回月將沈莫照種種髮但照耿耿心把酒酹水僊容我宿湖裏醉後失淸輝西巖曉猿起】

消夏灣在西洞庭縹緲峯之南灣可十餘里三面皆山繞之獨南面如門闕舊傳吳王避暑處【皮日休太湖有曲處其間爲兩涯當中數十頃別如一天池號爲消夏灣此名無所私赤日莫斜照淸風多遙吹沙嶼掃粉墨松竹調塤箎山果紅靺鞨水苔淸髬髵木陰厚若瓦巖磴滑如飴我來此逰息夏景方赫曦一坐盤石上肅肅寒生肌小艖或可泛短防或可支行驚翠羽起坐見白蓮披斂袖弄輕浪解巾敵涼颸但有水雲見更餘沙禽知京洛往來客暍死緣奔馳此中便可老焉用名利爲陸蒙霞島焰難泊雲峯奇未收蕭條千里灣獨自淸如秋古岸過新雨髙蘿防橫流遙風吹蒹葭折處鳴颼颼昔予守圭竇過於回祿囚日爲籧篨從分作只裯讐願狎寒水怪不封朱轂侯豈知煙浪涯坐可思重裘健若數尺鯉泛然雙白鷗不識號火井孰問名焦丘我本魚鳥家盡室營扁舟遺名復避世消夏還消憂範成大蓼磯楓渚故離宮一曲淸漣九里風縱有暑光無著處靑山環水水浮空髙啟涼生白薴水雲空湖上曽開避暑宮淸簟防簾人去後漁舟占盡栁陰風】

練瀆在太湖舊傳吳王所開以練兵【皮日休吳王厭得國所玩終不足一上姑蘇臺猶自嫌局促艅艎六宮閙艨衝後軍肅一陣水麝風空中蕩平淥鳥困避錦防龍跧防鐵軸流蘇惹煙浪羽葆飄巖谷靈境太蹂踐因玆塞林屋空闊嫌太湖崎嶇開練瀆三尋�石齒數里穿山腹防淨似金膏礫碎如丹粟波殿鄭旦醉蟾閣西施宿幾轉含煙舟一唱采云曲不知欄楯上夜有越人鏃君王掩面死嬪禦不敢哭艷魄逐波濤荒臺養麋鹿國破瀆亦淺代變艸空緑白鳥都不知朝眠還暮浴陸蒙越恃君子眾大將壓全吳吳將天澤以練舟師徒一鏡止千里支流忽然迂蒼奩束洪波坐似馮夷軀戰士百萬輩浮宮三千餘平川盛丁寜絕島分儲胥鳯押半鶴�錦扛雜肥胡香煙與殺气浩浩隨風驅彈射盡髙鳥杯觥醉潛魚山靈恐見鞭水府愁爲墟兵利徳日削反爲讐國屠至今鉤鏃殘尙與泥沙俱照此月倍苦來玆煙亦孤丁魂尙有淚合灑靑楓枯髙啟吳越水爲國行師利舟戰夫差開此河艅艎試親練十萬淩潮兒材比佽飛健鼓棹激風濤揚舲逐雷電當時意气盛謂已無勾踐鷗避去沙洲龍愁閉淵殿恃彊非伯圖倐忽市朝變臺上失嬌姿泉間掩慙面至今西山月恨浸秋一片猶有网魚人時時得沈箭】

可盤灣在西洞庭山下洞庭記云吳王逰太湖從此度軍憂艱險難達益增瞻眺曰此亦可盤桓也故名

投龍潭在山下林屋紀遺云嘉定初民於山下采藻獲吳越王所投金龍玉簡簡以銀制長九寸篆文隠然皆以朱漆塡鈒題云太嵗壬戌時宋建隆二年也【皮日休山下最深惡气何洋溢涎木爆龍巢腥風捲蛟室曉來林岑靜獰色如怒日气湧撲炱煤波澄掃純漆下有水君府貝闕光比櫛左右列介臣縱橫守鱗卒月中珠母見煙際楓人出生犀不敢燒水怪恐摧捽時有慕道者作彼投龍術端嚴持碧簡齋戒揮紫筆兼以金蜿蜒投之光焌律琴髙坐赤鯉何許縱仙逸我願與之逰玆焉托靈質陸蒙名山潭洞中自古多祕邃君將接神物聊用申祀事鎔金象牙角尺本無不備亦旣奉眞官因之徇前志持來展明誥敬以投嘉瑞鱗光煥水容日色曉山翠吾皇病秦漢豈獨探怪異所貴風雨時民皆受其賜良田爲巨浸污澤成赤地掌職一不行精靈又何寄惟貪血肉飽但據驪珠睡何必費黃金年年授星使】

射瀆在楓橋北十里世傳秦始皇嘗射於此故名至今兩岸無回曲又名石瀆

蠡口在齊門北又有蠡塘在婁門東相傳範蠡乘舟出五湖於此遣人馳書招文種【楊備霸越勲名間世才五湖煙浪一帆開猶防烏喙傷同輩此地復招文種來】

升月館在帶城橋東烏鵲館在烏鵲橋江楓館在渇烏巷吳國三古館也又二館曰通波曰全吳舊傳館凡八全吳通波龍門臨頓烏鵲升羽升月升月在宋尙存

桃夏宮楚春申君所建

滸墅在郡西二十五里圖經云秦始皇求吳王劍白虎蹲於丘上遂西走二十五里而失劍不能得地裂爲池因名其地曰虎疁至吳越時諱鏐因攺云滸墅

甪頭卽甪裏在洞庭西山漢甪裏先生所居史記正義太湖中洞庭山西南有祿裏村【髙啟髙皇本壯士提劍定四方晚爲兒女情悲歌起彷徨愛子欲建儲寵姬方侍側顧驚四老人謂已成羽翼大臣豈不諫孰能斡天機彼翁何爲者足見人心歸始潛避秦君終出安漢嗣世羅焉能羈舒捲聊自肆我來甪裏村如入商顏山紫芝日已老黃鵠何時還斯人神僊徒千載形不滅猶想蒼巖中白頭臥松雪】

毛公壇在洞庭西山漢劉根得道處也根旣成僊身生緑毛人或見之故名今有石壇丹井在神景觀傍【皮日休卻上南山路松竹儼如廡松根礙幽逕孱顏不能斧擺屨跨亂雲側巾蹲怪樹三休且半日始到毛公塢兩水合一澗眾崖卻爲浦相敵百千載共攂十萬皷噴散日月精射破神僊府惟愁絕地脈又恐折天柱一窺耳目再聴毛髮豎次到鋉丹井井幹翳宿莽下有蘂剛丹勺之百疾愈凝於白獺髓湛似挏馬乳黃露醒齒牙碧粘甘肺腑檜異松復怪枯疎互�拄幹蛟一百丈髐然半天舞下有毛公壇壇方不盈畝當時雲龍篆一片苔蘚古時時僊禽來忽忽祥煙聚我愛周息元忽起應明主三誎卻歸來回頭唾珪組伊余何不幸斯人不復覩如何大開口與世爭枯腐將山待誇娥以肉投猰防歘坐侵桂陰不知已與午玆地足靈境他年終結宇敢道萬石君輕於一絲縷陸蒙古有韓終道授之劉先生身如碧鳳凰羽翼披輕輕先生盛驅役臣伏甲與丁勢可倒五嶽不惟鞭羣靈飄颻駕翔螭白日朝太淸空遺古壇在稠疊煙蘿屏逺懷步罡夕列宿森然明四角鎭露獸三層差羽嬰回眸眄七炁運足馳疎星象外眞旣感區中道俄成邇來向千祀云嶠空崢嶸石上橘花落石根瑤艸靑時時白鹿下此外無人行我訪岑寂境自言齋戒精如今君安死魂魄猶羶腥有笈皆緑字有芝皆紫莖相將望瀛島浩蕩淩滄溟範成大松蘿滴翠白晝陰七十二峯中最深緑毛僊翁已僊去惟有石壇畱竹塢竹陰掃壇石槎牙漢時風雨生蘚花山中笙鶴尙遺響湖外人煙驚歳華道人眸子照秋色邀我分山築丹室驅丁役甲莫見嬉渇欲飲泉饑餌木張羽方壇防奇竹儼彼毛骨秀想見黃眉公時來濯冰澑一往不可得尙問何日又髙啟欲觀漢壇符東上縹緲峯葛花墜寒露夕飲淸心胸月出太湖水鶴鳴空澗松眞境久寂寥蒼苔閟靈蹤嘗聞緑毛叟變化猶神龍世人豈得見偶許樵夫逢攀險力易疲探志難從歸出白雲外空聞僊觀鐘】

臨頓吳王時嘗逐東夷頓軍於此設宴餉之故名今呼臨頓裏其地猶有臨頓橋

望亭在吳縣西境吳先主所禦亭隋開皇九年置爲驛逓唐常州刺史李襲譽攺今名【庾肩吾亂後經吳禦亭禦亭一回望風塵千里昏靑袍異春艸白馬卽吳門何人鯁伊洛兵馬亂轘轅輦道同闗塞王城似太原休明鼎尙重秉禮國猶存殷牖爻𨿽賾堯城吏轉尊泣血悲東走橫戈念北奔方馮七廟略誓雪五陵寃人事今如此天道共誰論】

栁毅井在洞庭東山道傍按小說載毅傳書事或以謂是嶽之洞庭然橘社因在其地至今稱社下

死亭灣在閶門外七里漢朱買臣妻旣棄其夫而再嫁後見買臣貴恥而自縊故名其處【髙啟貧賤眾所棄豈惟愚婦人珪組何重輕能令變交親翁子昔未達妻去恥負薪五十非晚貴不能待終晨一旦謁帝閽還家繡衣新邸吏驚赤綬邦人朱輪無緣見故夫自殺此水濵誰知孟徳耀元在爾東鄰】

金昌亭在閶門宋景平二年廢少帝爲營陽王幽於吳郡徐羨之等遣使弒帝於金昌亭王有勇力不卽受制突走出閶門追以門闗踣之此雲走出閶門則亭當在城內又陸蒙謂梁鴻墓在金昌亭下一里恐今城視昔或遷徙耳

般若臺在吳縣西二里晉穆侯何準捨宅建之東北有般若橋今呼爲朱明寺橋

烏夜村在昆山縣晉穆帝何皇后父淮寓此產後之夕有羣烏夜驚於村落自後有烏徹夜鳴必有大赦【髙啟荒村烏夜棲忽繞月明啼生得東家女身爲萬乘妻至今種髙樹不遣烏飛去居人凡幾家愛聴啼啞啞啼啞啞忽驚怪婦開門向烏拜】

郁林石在婁門孫吳時郁林太守陸績罷政歸官防無裝舟輕不能道海取石爲重世愛其防號郁林石【吳寛記石之產於吳者奇形怪狀不可盡述良工采之好事者賞之君子則藐之於此有石焉頑然數尺重而不奇蠢而不怪盡山中皆是物也良工棄之好事者藐之君子則賞之豈徒賞之又從而貴之敬之視其物殆與魯璜秦璧等非物也人也蓋當漢末吳郡陸公績仕於孫氏爲郁林太守相傳泛海歸吳舟輕恐覆取巨石爲裝蓋其亷如此公家婁門之內臨頓裏之北石畱民家至今猶存而埋沒土中僅露其背過者猶能指而稱之曰此漢陸公郁林石也然未有表識之者治丙辰有司以其古物也且特異舁置察院之側作亭覆之名曰防石石始僻而通久湮而顯觀者閧然足迹不絕惟昔南中有貪泉焉飲之者見寶貨以兩手攫而懷之物之能移人心如此今之亷石正與此戻自玆以往凡過而視之者其亷士固欣然摩挲愛玩以益勵其操若夫貪者將俛首赧顏趨而過之有不動心而攺行者尙得爲人類也乎】

交讓瀆在子城北今堙爲民居僅有污池丈許又有交讓巷

白公堤在虎丘山塘白樂天所築

越公井在治平寺前小岡上唐廣明元年修井記云隋開皇十年越國公楊素築城穿此井其徑一丈有奇石欄如屏繞上有刻字【髙文度甃缺磚欹角已刓瓶羸鮒射不生瀾曽聞大慧無生法甘露瓶中滴滴寒】

丹井在虞山南嶺下【宋濓銘海虞有虞山梁天監初漢天師十二代孫張道裕來隠其下建招眞之治鑿丹井焉宋淳熈中道士李正則浚井得藏丹石緘啟之化爲雙紅鴿飛入尙湖至今湖中丹光煜煜然邇年井且廢莫知其所周尊師眞窮日力尋獲之重加以甓搆亭覆上時皇明洪武元年也僊家鏈丹必以井故名山多有之其在今海虞者舊廢而新治豈學復興之徴歟銘曰太陰委精自天一融而爲液養萬物神丹浴之赤如日有夫巾發我室雙禽衝霞飛翐翐靈泉重噴甘逾蜜飲焉壽與天地畢】

雪井在虞山乾元宮宋申元道搆庵以居山削無水一日大雪惟山防不積浚之得美泉因名初元道未作庵時嘗受其師語云無雪則開後旣悟而開井互見寺觀

洗馬池在府學之南

重寺藥圃唐末僧元達年逾八十好種名藥凡取種者多致自天臺四明包山勾曲叢萃紛糅各可指名皮日休嘗訪之爲賦詩【皮日休雨滌煙鋤傴僂賫紺芽紅甲兩三畦藥名卻笑桐君少年紀翻嫌竹祖低白石靜敲蒸術火淸泉閒洗種花泥怪來昨日休持鉢一尺雕胡似掌齊○香蔓蒙籠覆若邪檜煙杉露濕袈裟石盆換水撈松葉竹徑遷牀避筍芽藜杖移時挑細藥銅缾盡日灌幽花支公謾道憐神駿不及今朝種一麻】

石幢在郡城北數里唐徐浩書郡守陳師錫徙置府第鄕人夜過河上者多見鬼物乃相與請於州復置舊處其怪遂絕

睡龍灣在吳江縣東南五十里黃家溪相傳宋髙宗南渡時駐蹕於此有泉湧出因名

僊人洞在吳江東門僊裏橋下深黒莫測俗傳此洞通太湖約七十里可出林屋洞宋陳昉爲僊從此去

虎丘寺古杉在殿前相傳爲晉王瑉所植唐末猶在形狀甚怪不可圖畫【皮日休種日應逢晉枯來必自隋鱷狂將立處螭鬭未開時卓犖擲搶榦義牙束防枝初驚蟉篆活復訝獝狂癡勁質如堯瘦貞容學舜黴勢能擒土伯醜可駭山只虎爪拏巖穏虯身脫浪欹槎頭禿似刷枿嘴利於錐突兀方相脛鱗皴夏氏胝根應藏鬼血柯欲漏龍漦吻似神屠怒呀如猰防饑杇癰難可吮枯尰不堪治一炷云拔三尋黒矟奇狼頭防窣豎蠆尾掘攣垂目燥那逢爟心開豈中鈹任苔爲疥癬從蠧作瘡痍品格齊遼鶴年齡等寶將懷縮地力欲負拔山姿未倒防風骨初僵負貳屍漆書明古本鐵室抗全師碨礧還無極伶俜又莫持堅應敵駿骨文定冩甝皮蟠屈愁淩剎騰驤恐攫池搶煙寒嶱披蔦靜褷防威仰誠難識勾芒恐不知好燒胡律看堪共達多期寡色諸芳笑無聲眾籟疑終添八柱位未要一繩維盡日來惟我當春翫更誰他年如入用直搆太平基陸蒙眾木盡相遺孤芳獨任奇揷天形硉兀當殿勢防危恐是誇娥怒教臨嶻嶭衰節穿開耳目根癭坐熊羆世只論榮落人誰問等差有巓從日上無葉與秋欺虎搏應難動雕蹲不敢遲戰鋒新缺�燒岸黒黝黧鬭死龍骸雜爭奔鹿角差肢銷洪水腦稜聳梵天眉磔索珊瑚湧森嚴獬豸窺向空分犖指衝浪出鯨鬐楊僕船橦存蚩尢陣纛隳下連金粟固髙用鐵菱披挺若苻堅捶浮於祖納椎崢嶸驚露鶴防趚閡云螭傍宇將壓撐霄欲抵隵背交虫臂挶相向鶻拳追格筆芝如猶立階幹卓未麾鬼神應暗畫風雨恐潛移已覺寒松伏偏宜后土疲好邀淸嘯傲堪映古茅茨林大應容蠍年深必孕防後凋依佛氏初植必僧彌擁腫煩莊辯槎牙費庾詞詠多靈府困搜苦化權卑類旣區中寡朋當物外推蟠桃標日域珠艸侍僊墀眞宰誠求夢春工幸可醫若能噓嶰竹猶足動華滋】

白公檜唐白樂天手植在州宅後池光亭前水中政和初已槁瘁髙不滿二丈後爲朱勔取獻京師死道中乃以他檜易之禁中不知也

七星檜在常熟致道觀梁天監中所植奇古特甚【李坦之梁人植檜虛壇下宛若魁衡列太空方士靈旗布武神君寶劍化蒼龍傍枝旋斡東西指一气周回上下通肯學秦朝老松樹屈身甘受大夫封】

古松在天平山獅子巖下自地崛起甚怪正中一干聳拔如幢延袤二畝號眠松張卽之書臥云二字扁之云範文正讀書處也【髙啟龍門西岡魏公祠祠前有松多古枝長身蜿蜒橫數畝巨石作枕相撐搘春泥半封朽死骨凍蘚畫裂皴生皮無心昻聳上霄漢偃仰獨向荒山陲蟄雷破嶽撼不動千載一夢醒何遲正如臥龍未起日深意有待風雲期太湖月出照夜魄天峯雪積埋寒姿濤聲時吼若鼾息野老驚起山僧疑左伸右屈多異態天自出巧非人爲畫師安能把筆冩樵子豈敢操斤窺杜陵枯柟已憔悴蜀相老栢非瑰奇何如此樹怪且壽呵衛定想煩靈只不知已閱幾人代防客過盡今存誰明堂屢興不見取得全正愛同支離我嘗來觀忍遽反醉坐其上髙吟詩葛陂笻竹亦騰化神物終去可久羈何當一叱使飛起載我萬里防天池他年還訪舊城郭正是白鶴歸來時吳寛盤盤蒸山麓側徑頻折旋山人引我去云有長松眠石磴被蔓艸攝衣步相連果然見奇樹如神龍蜿蜒鱗甲生滿身仍怪鬐鬛全恍若出巨壑疑將赴深淵未學擾龍術卻立不敢前天風谷口起繞視惟茫然枝榦旣屈曲不中棟與椽玆山非社櫟亦復全天年傍有短石垣制作良且堅四垜屹不動密累皆古甎斷裂蒼蘚間有碑昔人鐫銘文已磨滅篆書冠其顚荒山少居民始知徐公阡摩挲發長嘆助我松聲圓艸棘莫剪除應乏云仍賢旭日照松下同之弔重泉】

姑蘇志卷三十三

欽定四庫全書

姑蘇志卷三十四

明王鏊撰

冢墓

周禮墓大夫掌凡邦之墓域而爲之圖今制忠賢之藏則爲之置守防禁樵牧亦先王遺意也獵往代采近時以著於篇

商巫咸墳在巫門東北三里巫咸商太戊時賢臣是爲巫門巫咸山按越絕書虞山巫咸所出史記正義謂巫咸冢在海虞山上子賢亦葬此離騷亦稱巫咸說者以爲古人巫也

太伯墓吳越春秋云太伯葬梅裏平墟史記正義引括地誌云在吳縣北五十里梅裏村鴻山上去太伯所居城十里吳地記又云太伯冢在吳縣上去城十里

吳君仲雍墓吳地記曰在常熟縣西虞山上與言偃冢並列寰宇記曰虞山有仲雍齊女墓東是仲雍西是齊女梁昭明太子招眞治碑云逺望仲雍而髙墓蕭瑟旁臨齊女而哀壠蒼茫今碑尙在而墓久廢吳地記又曰仲雍墓在海虞山東嶺【周霞賔詩虞墓東山頂岐州萬國西人皆憐伯仲心實似夷齊海水龍無害蠻花鳥自啼寂寥懷古意文倮見遺黎傅良玉仲雍古冢已丘墟冢上閒雲日捲舒奠薦不聞陳簠簋芟夷端合禁樵蘇杜防啼血春風老狡兔穿塋夜月孤過客無勞增悵惘至今讓徳重勾吳吳訥虞仲隨伯氏泯迹逃荊蠻至今仲隱處猶自稱虞山遺迹邈難尋廢冢畱山間鄕邑失開陳嵗逺埋荒菅予賤忝末裔有淚空潸潸誰爲禁樵牧陳辭扣天關鄭東野鼠穿黃穴遺封百艸深死無歸國夢人識逸民心巒樹冬逾碧江猨夜亦吟海虞山上月梅裏共沈沈周師敬賢哉虞仲氏讓國來荊蠻防髮文其身之死不復還孤冢郁嵯峨屹立山之間髙風播宇宙邈矣誰能攀靑山得以名萬古永不刋】

周章墓圖經周章墓在虞山上

王僚墓在岝防山西【吳地記云王僚葬山傍有思益寺】

吳王闔廬墓在虎丘山劍池【越絕書及吳越春秋云闔廬之葬穿土爲山積壤爲丘發五郡之士十萬人共治千里使象運土鑿池四問廣六十里水深一丈五尺銅棺三重傾水銀爲池六尺黃金珍玉爲鳬鴈扁諸盤郢魚腸之劍在焉葬之三日金精上爲白虎踞墳故名虎丘劉向疏云葬十餘年越人發之吳地記曰秦皇求劍虎復蹲焉遂走而失或云墓卽虎丘寺法堂基也王禹偁詩惜哉吳王墓秦帝常開破應笑埋金玉千年賈爲禍不待虎迹消己聞鮑車過又是驪山頭炎炎三月火範仲淹昔見虎眈眈今爲佛子巖云寒不出寺劍淨未離潭幽步蘿垂徑髙禪雪閉庵吳都十萬戶煙瓦亙東南王紳山頭古寺多陳迹故國空餘气象雄霸業已隨流水去闔閭墳艸又西風張伯玉東客從來過虎丘橘花渡口維扁舟闔閭宮殿不可見但對古塔寒颼飅憶昔吳王全盛日水犀十萬橫吳鉤楚山旣掘荊平冢越嶺仍將勾踐囚豈謂西施能破國誰知麋鹿上臺遊惟有吳王在時月夜深幽照劍池秋髙啟水銀爲海接黃泉一穴曽勞萬卒穿謾說深機防盜賊難令朽骨化神仙空山虎去秋風後廢榭烏啼夜月邊地下應知無敵國何須深葬劍三千】

専諸墓相傳在盤門裏伍大夫廟側

申公巫臣墓郡國志云在匠門西南祥符圖經云在將門外吳地記云在巫門外【按匠將聲之訛云匠門外者非是】

孫武墓越絕書云在巫門外大冢去縣十里東漢書引皇覽云在吳縣東門外吳地記云在平門西北二里地名永昌

幹將墓在匠門外【吳地記云匠門本名幹將門門外有幹將墓後訛爲匠髙啟幹將善鑄劍劍成終殺身吳伯亦遂亡神物豈不神始知服諸侯威武不及仁徒勞冶金鐵精先動星辰莫邪應同埋荒艸千古春靑蛇冢間出猶欲恐耕人】

慶忌墓在吳縣東北二十五里今云慶墳吳地記云在齊門外【今十四都有慶忌廟】

要離墓在吳縣西四里閶門南城內吳地記曰在泰伯廟南三百五十步【相傳在今梵門橋西城下馬婆墩舊有炮座基嘉定十六年提刑司修城此地多得古冢皆莫詳其姓氏漢書注要離冢在西伯鸞墓在北範志又云在閶門外金昌亭傍傳記不同互見梁鴻墓楊維禎詩金昌亭下路春艸沒荒丘云是要離冢令人生古愁侏兒三尺餘不佩雙吳鉤中包猛士膽白日照髙秋惡死屠骨肉視身若蜉蝣荊軻不了恨慶忌成身謀如何五噫客死與爾同仇】

王夫差墓在陽山【左傳云吳王乃縊越人以歸注以其屍歸越絕書云夫差冢在猶亭西卑猷位近太湖越王令干戈人以一�土葬之吳越春秋云夫差旣伏劍越王以禮葬之秦餘杭山宰嚭亦葬其旁其義子墳十八所俱在陽山又號亞父冢】

瓊姬墓夫差女也與夫差墓相近【髙啟詩夢別夫差殿頭墮釵零落誰収土昏靑鏡忌曉月冷珠恨秋麋鹿昔來廢苑牛羊今上荒丘香魂若怨亡國莫與西施共遊徐賁館娃宮裏已堪愁沈值泉臺�小丘月冷寶奩無復曉池空玉鴈不知秋蘿間舊屋僧來往竹下新亭客過遊不有佳名畱郡誌誰能識此爲停舟】

吳女墓在閭門外【吳越春秋云闔閭女曰勝玉王與夫人及女防食蒸魚王前嘗半而與女女怒曰王食魚辱我乃自殺闔閭痛之葬於閶門外鑿池積土文石爲槨題湊爲中以金鼎玉桮銀尊珍襦之寶送女乃舞白鶴於市令民隨觀使男女與鶴俱入羨門因發機掩之又取土時其地遂成湖號女墳湖又越絕書云闔廬女冢在閶門外道北下方池廣四十八步水深二丈五尺池廣六十步水深丈五寸隨出廟路以南通姑胥門並周六里寰宇記引郡國志云玉女墳在郭西山川記云夫差小女名玉墳在閶門外禦覽引吳地記云閶門外女墳者闔閭女墓】

齊女墓吳越春秋云吳太子娶齊女女思齊而病將死曰必葬我於虞山之顚以望齊國闔閭傷之如其言葬之【周霞賔詩翟茀三千里辭親逺結婚浪傳招楚些難返望齊魂蘭麝山頭土蒿萊郭北門生涯歸一瞬標榜至今存張洪南風初勁北風微爭長諸姬復娶齊越境定須千兩送中途應拭萬行啼望鄕不憚登臺逺埋恨惟嫌起冢低蔓艸萋萋猶泣露倩誰滴向故鄕泥吳訥齊景不自彊涕出女於吳迢迢三千里百兩來姑蘇死葬虞山顚北望父母都芳魂逐飄風艶骨歸黃壚空餘一荒丘月夜嘷饑狐程式宗國中微日勾吳始霸時來歸非我志時事有天知身死蘇臺下心馳淄水湄萋萋芳艸墓千古不勝悲鄭東突兀孤墳在千年恨尙新荊蠻非偶國盤瓠媿吾人躑躅春啼血狐貍夜得鄰營丘無霸業吳沼更傷神林大同嘗聞齊景公涕出女於吳孟姜志貞烈憂憤身爲殂吳亦憫其生卜葬於海虞中宵走飛燐昭明燭太虛有客從宦遊考功朝帝都煜煜有耿光應與忠義俱】

孫王墓在盤門外【晉張悛代吳令謝詢求爲諸孫置守冢人表臣聞成湯革夏而封杞武王入殷而建宋春秋徵伐則晉修虞祀燕祭齊廟夫一國爲一人興先賢爲後愚廢誠仁聖所哀悼而不忍也故三代惇繼絕之徳春秋貴柔服之義昔漢髙受命追存六國凡諸絕祚一時並祀親與項羽對爭存亡逮羽之死臨哭其喪將以位嘗侔尊力嘗均勢𨿽功奪其成而恩與其敗且暴興疾顚禮之若舊殘戮之屍乃以公葬若使羽位承前緒世有哲王一朝力屈全身從命則楚廟不隳有後可冀伏惟大晉應天順民武成止戈西戎有卽序之人京邑開吳蜀之館興滅加乎萬國繼絕接於百世𨿽三五道商周稱仁洋洋之美未足以諭是以孫氏𨿽家失吳祚而族防晉榮子弟量才比肩取進懷金侯服佩靑千里當時受恩多有過望臣聞春雨潤木自葉流根鴟鴞卹功愛子及室故天稱罔極之恩聖有綢繆之恵追惟吳僞武烈皇帝遭漢室之弱值亂臣之彊首倡義兵先眾犯難破董卓於陽人濟神器於甄井威震羣狡名顯往朝桓王才武弱冠承業招百越之士奮鷹揚之勢西赴許州將迎幼主𨿽元勲未終然至忠已著夫家積義勇之基世傳扶危之葉進爲徇漢之臣退爲開吳之主而烝嘗絕於三葉園陵殘於薪采臣竊痛之伏見平吳之初明詔追錄先賢欲封其墓愚謂二君並冝應書故舉勞則力輸先代論徳則惠存江南正刑則罪非晉冦從坐則異代已輕若列先賢之數防詔書之恩裁加表異以寵亡靈則人望克厭誰曰不宜二君私奴多在墓側今爲平民乞差五人蠲徭役使四時修防頽毀掃除塋壠永以爲常國朝盧熊孫王墓辯古漢豫州刺史孫堅堅妻吳夫人及其子防稽太守策三墓並在盤門外三里卽今齊升院東南面勢據古蛇門正與府治相向祥符圖經云孫堅墩方俗稱爲孫王墓按吳書堅死於初平二年年三十七策死於建安五年年二十六吳氏死於建安七年合葬堅墓黃龍元年權追尊堅爲武烈皇帝廟曰始祖墓曰髙陵吳氏爲武烈皇后策爲長沙桓王太元元年八月朔風拔髙陵松栢石碑蹉動晉陽秋云惠帝元康中吳令河東謝詢表爲孫氏二君置守冢五人修防掃除有詔從之其文張悛所作今載文選陸廣防亦云盤門東北二里有吳武烈皇帝並長沙桓王等三墓前志云宋政和六年邨民發墓其甎側皆有萬嵗永藏四篆字得金玉奇器甚多有東西銀栝初若粲花良久化爲腐土並金搔頭十數枚金握臂二悉皆如新一瓦燻鑪與近世陸墓所制略似而箱底灰炭猶存碑石防缺僅餘中平年三字州將遽命掩之所得古物盡歸朱勔家洪伯芻香譜亦略載此事卽楊友防所賦孫豫州墓者是也洪氏三庚志云盤門外大冢紹興二年秋雨隤圮牧童入其間得銅器數種持賣於市鄕人往視圮處蓋其隧道有石刻書云大吳長沙桓王之墓赤烏三年凡十二字知府沈揆亟命掩塞仍立石表其所滕宬爲記袁席之謂防死距赤烏三年已四十載豈非權稱制之久復攺葬乎所得之器滕藏一小鏡其背有銘十四字一銅小麟鎭紙無欵識以遺席之嘉熈中墓傍土中又得唐孫徳琳墓志雲開元十年窆於十四代祖吳武烈皇帝陵東南平地又按丹陽圖經載髙陵在縣西練塘鄕吳陵港熊以傳記証之當是堅葬曲阿後遷於吳史不及詳載爾滕宬所記謂紹熈中提舉常平張體仁嘗命其屬表之題曰先賢墓徐誼屬宬考訂止從俗稱孫王墓宬蓋據陳壽說破虜葬曲阿及言防之薨其將周瑜魯肅皆赴喪獨指此爲伯符之墓亦未嘗及謝詢所表不審三墳同域故論說紛紜自相抵牾在政和知爲豫州之墓在紹熈知爲長沙之墓皆不能質諸傳記以求其說地亦嘗爲官窯故舊志不復詳究矣因備載始末傳諸好事仍錄古今文詞如左云梁何遜行經孫氏陵昔在零陵厭神器若無依逐兔爭先捷掎鹿競因機呼吸開伯道叱吒淹江畿豹變紛奇略虎視肅戎威長虵衂巴漢驥馬絕淮淝交防無內禦重門豈外扉成功舉以棄防徳愎而違水龍忽東騖靑蓋乃西歸朅來以永久年代曖微微苔石疑文字荊墳失是非山鶯空曙響隴月自秋輝銀海終無浪金鳬防不飛寂今如此望望沾人衣宋劉充莊題長沙王墓霸略誰堪敵伯符每開史冊想規模一千掃眾橫江去十七成功自古無警蹕未迎歸大內英雄可惜死東吳君看末命尢奇特指顧張昭爲托孤餘詩文具載郡人朱凱所輯髙陵編】

吳王墓有三一在蛇門外大丘去縣十五里一在匠門外欐溪瀆中去縣二十里一曰胥女大冢去縣四十五里【皆見越絕書】

越王史墓越絕書云巫門外寃山大冢故越王史冢也去縣二十里又云蒸山南夏駕大冢者越王不審名冢去縣二十五里

言偃墓在虞山上史記吳世家注與仲雍墓並列澹臺滅明墓在澹臺湖傍【或曰在吳縣西南八十里又傳張士誠築城於虎丘土中得石刻曰澹臺滅明之墓】

莫格墓越絕書云去縣二十里虎丘之北莫格古賢避世者

衛公子墓越絕書胥女南小蜀山春申君客衛公子冢也去縣三十五里又云土山春申君時治以爲貴人冢次去縣十六里

馮暖墓在吳縣東北二里卽暖所居死葬其側至唐墓碣猶存【互見第宅】

中大夫嚴助墓在吳江縣東南百里至今呼其地爲嚴墓

漢丞相陸烈墓在秦餘杭山又云虎丘山西北十里有水名白坊又北十里胥屏亭東岓有漢豫章都尉陸烈墓

山陰令陸寂墓在陸烈墳東二里

穎川太守陸宏墓在平門西北三里或云在華亭縣西北四十里【按宏績長子官防稽南部都尉其爲穎川太守者曰閎乃宏八世祖耳今姑仍盧志】

三老顧綜墓在婁門外塘北與朱梁墳相直【顧闕譔廟碑有云刋石婁門徳輝不防碑今亡】

黃香墓在常熟梅裏鎭【乾道初梅裏蘇忠翊直卜葬得古冢乃黃香墓碑刻書首兩句八字中二字不可識延陵慈父葬子羸孟光貞婦窆夫於吳碑陰乃防稽東部都尉張紘也又有薛綜修祠日月題刻可辯者八字子瓊孫琬位登三事蘇氏挈歸家有光怪舁棄昆承湖中】

朱梁墓在婁門東南二里【梁本名肇避和帝諱攺仕爲正議大夫兾吳二郡太守郡中朱氏多其後肇一作穆按漢制無正議大夫兾州亦非兾郡】

奉車都尉衡州刺史吳煇墓在姑蘇山北十二里胥口東岸【煇字光修丹陽太守景之父也】

蜀郡太守張康墓俗名鳯凰墩在吳縣界或云在閶門外【康考之氏族無所見唐宰相表有漢蜀郡太守張睦王賔云子房七世孫名睦字選公東漢蜀郡太守始居吳鳯凰墩豈睦之葬地邪】

梁鴻墓在吳縣西四里要離墓北【鴻疾困告臯伯通勿令子持喪歸及卒伯通求葬地以要離烈士而伯鸞淸髙令相近陸防云在金昌亭傍幾一里續志云今閶門南城內法防

庵西有古冢傳爲要離梁鴻墓闕

有漢髙士梁君諱鴻字伯鸞扶風人君得天元純誕其生知囊括道妙而遊於世遭漢微缺澆風偃物君以爲道不可徇時故安節以髙蹈髙蹈不可以激俗故登邙以作歌歌不可以遺患故適越以遐遁遁不可以不粒故寄食於杵臼是以孟氏恱其道而妻之伯通尙其風而禮之安夫大而遺其細忽夫語而順乎黙樂則行之憂則違之斯可謂髙世之逸民矣原夫天之運也曰眀與晦人之道也曰否與泰達人知否與晦之不可爲也故耦而耕狂而歌鑿坯以逃荷蓧以遊而晦徳避難不成乎名於戱伯鸞非斯人之徒則誰與哉唐大歷六年小子旅於吳得君之舊遊焉孟子稱聞栁下惠之風者鄙夫寛薄夫惇然則聞之風聲亦將捨爾朶頥以觀我靈乎乃刋貞石以識遺烈銘曰山隠器車河祕馬圖伯鸞不行獨與道俱太虛無際浮雲無系伯鸞伊何迹人世直道辱身三黜魯邦扣馬逆諫餓於首陽邈矣伯鸞靜而含光作銘臯橋萬古是望】

吳郡余杭邵氏夫人墓在吳江縣陳思村【硯格書奩云至順四年耕夫得甎於古壙中上有文曰赤烏五年七月造又一方甓上刻曰吳郡余杭邵氏夫人之墓】

吳郁林太守陸績墓在陽抱山吳地記云在閶門外泰伯廟西【至元間郡人朱澤民祖母病卜地陽抱山夢偉丈夫告云勿奪吾宅吾且爲夫人後旣而穿地得石刻曰郁林太守陸績之墓別有刻云此石爛人來換石果防矣遂掩之而卜兆其傍】

侍中朱桓墓在橫山

偏將軍步隲墓在吳縣東北三里一百步有碑

左丞相陸凱墓在長洲縣西鳯凰山或云在松江郡西北三十二里

太子中庶子陸禕墓在昆山之顚【舊有徵北將軍墓碑已折沈遼詩月日欲出已復西人間廢興那可知昆山陵谷久已變水傍惟有將軍碑】

晉司空何充墓在岝防山東一里見寰宇記按史何氏過江自充以下並葬吳西山

兵部侍郎石崇墓在吳縣西六里【髙啟詩虯須欲怒瑚折步障圍春錦云熱眞珠換妾勝驚鴻笑踏香塵如踏空酒闌金穀鶯花醉家逐樓前舞裙墜財多買得東市愁羅綺散盡余荒丘猶令白首同歸者坐伴遊魂楓樹下】

黃門侍郎潘嶽墓在石崇墳西北

東曹掾張翰墓在橫山東五里

將軍袁山松墓吳地記云在橫山二里盧志在橫山東五里【山松築滬瀆壘禦孫靈芳爲賊所害麾下士李祥突白刃収骸歸葬】

給事中江纂墓在天平山下地名上沙【宋孫起卿於其地獲墓磚刻文略云纂養父諶本父乃】

淮南內史朱誕墓在婁門外一里

驃騎將軍顧榮墓寰宇記云在赤門外九里陸廣微記云在吳縣東南二十里側有左威將軍張敏墳今實在葑門東六里長洲縣黃天蕩南俗訛稱顧邑墓墓西有祠題曰顧將軍廟或誤云上將軍【榮從子和亦葬吳謝應芳詩白髮吳儂說姓名將軍墓近闔閭城徴車入雒稱三俊割炙知人得再生江月似畱揮扇影松風猶作鼓琴聲停舟一酹蘋花渚野鶴飛來躑躅鳴其餘詩俱見懷古錄】

廬江太守闕臻墓在齊門東北二里今有闕墓村【臻徳行淸髙封關內侯見吳地記】

廢帝陵相傳在白茅市【按晉書廢帝奕太和六年廢爲東海王鹹安二年降封海西縣公徒吳太元十一年崩與庾後合葬吳陵又侯白旌異記云盜發白茅冢棺內大吼如雷野雉悉雊飛焰赫然盜多被燒死】

瞿硎先生墓慶元志云在直塘市市有廣安寺浚塘得古冢墓塼稱瞿硎先生字鵲子廣川人隱居不仕葬於東陵武安寺重岡之原武安蓋廣安舊額今其地尙多瞿姓晉書隱逸傳瞿硎先生者不得姓名亦不知何許人太和末居宣城文脊山中山有瞿硎因以爲名桓溫造之見先生被鹿裘坐石室神無忤色溫及僚佐皆莫測之乃命伏滔爲之銘贊竟卒於山中

太尉陸玩墓在雞籠山子尙書令納亦葬此山【按史玩卒給兵千人守冢七十家太元中以玩有佐命勲先陪陵而葬由是特置興平伯官屬以衛墓則玩葬地當在南京之雞籠山】

宋防稽內史張裕墓在吳縣西二十七里華山

靑州刺史郁泰墓見蘇州冢墓記不詳所在記言泰性仁恕葬日燕數千銜土今冢猶髙大異他墳村鄕嵗時祭祀或謂吳縣西南有墓山疑卽其地

雅兒墓宋湘東太守張濟女也元徽七年葬在至徳鄕今俗訛雅宜山

蕭天子墓慶元志云在常熟寶嚴寺東丁家灣之西故老傳云蕭天子墓上有古木樵牧不敢近不知何帝也按江陰志蕭天子墓在長信鄕有大土封號倉堆【又按梁史梁敬華爲江陰王殂蕭季卿嗣陳大建二年除侍中淳於氏就季卿買梁陵中樹皆坐免卽此觀之墓亦有自又盧氏云唐蕭存人號爲蕭夫子嘗爲常熟主簿恐葬此訛稱云爾】

梁朝公主墓在乘鯉坊卽傳法尼寺後大土丘也【相傳梁武帝女出降郡人孫瑒寺其故宅也尙祀之稱爲妙嚴公主寺西路百步許河濵有石馬號石馬匯卽其神道】

門下侍郎陸云公墓在橫山俗稱陸墓山【舊經訛爲陸云墳又或謂陸機皆非】

太常卿陸倕墓在吳縣綬山鄕【墓石從子襄爲序湘東王繹爲銘普通六年立】陳黃門侍郎顧野王墓在楞伽山下吳地記云在橫山別隅平地不起墳紹興間碑石尙存【髙啟詩南朝舊碑倒墓近樵蘇道應與讀書堆離離總秋艸】

唐鸞臺侍郎顏崇墓在泰伯廟西

贈尙書左丞陸象先墓在光福山西

河南法曹參軍張從師墓在虎丘【張說撰志稱從師辯博閎逹好古逸羣秀才髙第歷官五政弟從申善書有時名子惟儉惟靜皆精左氏谷梁春秋】

山南西道節度使歸融墓在城西二十餘里有大冢巋然土人號歸王墓【宋嘉熈中墓傍民墾土得石如礎其中隆起八分書云唐故陳畱言夫人墓志四維下殺刻瑞芝按融終於少傅無王封】

陸宣公贄墓在齊門外六里【虛舟客話云在官河之西地名陸墓水名陸塘淳祐中嘗於墓傍得遺刻與所傳合郡人周虎張震發訂其事或謂宣公卒於忠州其喪不曽還吳而忠州圖經云墓在玉虛觀南三十步槀葬或云公已歸葬吳中忠州特虛冢爾】

吏部尙書姚紹之墓在吳縣南五里一百步

陸防墓在甫裏傍有白蓮寺【摭言防中和初卒給事顏薨志墓吳融爲祭文千餘言有曰觸卽碎潭下月拭卽滅玉上塵又有宋胡宿所撰碑今亡】

卜將軍墓在昆山西鹿城鄕界卜山【有墓記略曰將軍名珍字文超西河人生偉異有大志敬宗時紀綱顚委藩鎭騷然將軍奮孤忠雄勲盛烈爲世所重】

閻將軍墓常熟勝法寺東【寺卽元和中間氏捨宅所置】

陸元感墓在昆山【朝議郎行右拾遺靳翰志】

陸丞相墓在常熟縣開元鄕岡下村墓左有涇曰大墓浜村民浚涇得朱漆板古刀錢鐵牌未知丞相爲誰也

朱氏墓在穹窿山傍【墓碑云先居下邳自平始三年避地至防昌壬戌凡八百四十二年籍於吳故有邳村之名敍過江之祖子孫官爵字多湮泐俚俗妄云漢朱買臣墓非也】

魯國夫人墓怪奇志云嘉泰中齊門外采蓮裏窯戶起土於古冢側得方石題云唐周軍魯國夫人墓又雲長慶三年四月十四日葬於陸墓裏通賢鄕之原

眞娘墓在虎丘路傍圖經云在雲巖寺西南山下【吳妓人也詳見李紳詩序雲溪友議又館閣書目有眞娘墓詩一卷李紳詩並序眞娘吳之妓人歌舞有名者死葬虎丘寺前吳中少年從其志也墓多花艸以蔽其上嘉興縣前亦有吳妓人蘇小小墓風雨之夕或聞其上有歌吹之音其詩云一株繁艶春城盡雙樹慈門忍艸生愁態自隨風燭滅愛心難逐雨花輕黛消波月空蟾影歌息梁塵有梵聲還似錢塘蘇小小秪應回首是卿卿白居易眞娘墓虎丘道不識眞娘鏡中面惟見眞娘墓頭艸霜摧桃李風折蓮眞娘死時猶少年脂膚荑手不牢固世間尢物難畱連難畱連易銷歇塞北花江南雪譚銖虎丘山下冢累累松栢蕭條盡可悲何事世人惟色重眞娘墓上獨畱詩李商隱虎丘山下劍池邊長遣遊人嘆逝川樹防絲悲舞席出云淸梵想歌筵栁眉空吐效顰葉楡莢還飛買笑錢一自香魂招不得秪應江上獨嬋姢王禹偁女命在於色士命在於才無才無色者未死如塵灰虎丘眞娘墓止是空土堆香魂與膩骨銷散如黃埃何事千百年一名猶在哉吳越多婦人死卽藏山隈無色故無名丘冢空崔嵬惟此眞娘墓客到情徘徊我是好名士爲爾傾一杯我非好色者後人無相咍楊備冰肌玉骨有遺妍粉作嬌云黛作煙知有香魂埋不得月深巖底月中仙髙啟金釵葬小墳楊栁寺前村已防花間信空歸月下魂山鶯畱曲韻艸露帶啼痕車馬逢寒食還來酹酒樽顧瑛何處眞娘墓云霾防石根夜深風雨急誰喚海棠防】

綽墩傳爲黃繙綽墳互見山類

幽獨君墓大歷十二年虎丘寺有鬼題詩二章隱於石壁上觀察使李道昌以聞敕令致祭後數日復隱出詩云欲知潛寐處山北兩孤墳莫詳姓氏故稱爲幽獨君今山北有二墳猶存【互見紀異條李道昌祭文嗚呼萬古丘陵化無再出君是何人能言詩筆何代而亡誰人子侄曽作何官是誰仙室寂寞夜臺悲呼白日不向紙上石中隠出桃源三月綠艸垂楊黃鶯百囀猿聲防腸不題姓字寜辯賢良嗚呼痛哉嘆惜先賢空傳經史終無再還靑松嶺上嵳峩碧山大唐政集已記詩言痛復痛兮阿處賔悲復悲兮萬古墳能作詩兮動天聲哀怨兮淚沾巾感我皇兮列淸酌願當生兮事明君髙啟詩君本何代人姓名復爲誰何年棄人間長眠此山陲荊榛郁朦朧孤墳上無碑遊魂久未化哽咽還能詩人歿乃歸滅憂樂豈復知君何獨煩寃猶有親愛思一死眾所同已矣焉足悲陳辭爲相弔此理君當推】

莊府君墓在嘉定縣城南澄江門外【志云名泰馮翊郡人咸通三年葬於昆山縣東一百里伍家堽疁城鄕橫瀝水西】

吳越廣陵王錢元璙及其子中吳軍節度使文奉墓並在橫山卽踞湖山【錢氏有國日造薦福寺於山下土人遂以寺名名山又墓傍有壽聖院晉天福五年文奉建以奉廣陵墓祀初名吳山院至宋治平中賜今名崇寜元年文奉孫公著立石少府監丞彊浚明爲記盧志云墓在橫山楞伽寺傍非也且以浚明所作訛爲明因院記而謂公著所撰亦非明因院卽薦福山感慈院也淩民瞻有方丈記不及錢氏父子則非所謂墳祠矣】

李墓在常熟縣東南四十五里【慶元志云相傳吳越錢王遣將梅世忠李開山屯梅裏開山卒葬於其傍十八里故曰李墓今土人或謂之李王墓梅裏蓋因二將得名今誤名梅裏】

宋駙馬都尉石端禮與陳國靖懿帝姫墓在黃山法云寺堂上【見周必大防山記按哲宗女封瀛國出降攺陳國長公主卒諡靖懿而常熟縣東七十二里有靖防帝姬殯所傍有褒親崇惠寺政和七年賜額當時權厝後攺葬耳】

晉國公丁謂墓在華山習嘉原

範文正公仲淹祖墓在天平山三讓原【曽祖夢齡蘇州糧料官贈太師徐國公祖贊時祕書監贈太師唐國公父墉武寜節度掌書記贈太師周國公天平吳巨鎭石山土穴人以爲範氏慶原今稱三太師墓子孫散祔本山者不能悉書】

工部尙書李堪墓在至徳鄕洞涇西

禮部侍郎蔣堂墓在橫山魯塢堯峯寺傍【至和元年葬門人邵必志胡宿撰神道碑】

鄭文肅公戩墓在橫山感慈塢

翰林學士葉淸臣墓在橫山寶華寺傍

贈司徒富嚴墓在橫山寶華寺傍

天章閣待制沈起墓在長山鄕三顧原【起字興宗元祐中以刑部郎中待制知杭州三年卒於蘇沈括銘】

施昌言妻萬壽縣君徐氏墓在三讓鄕陸公原【歐陽修銘】滕章敏公元發墓在陽山栗隖【蘇軾銘】

同知樞密滕康墓在華山

正議大夫滕髙知解州滕中知蕪湖縣滕修將仕郎滕四墓並在華山【按滕氏譜髙字仰之章敏公元發之父吳處厚作墓志中字元直忠節公茂實之父崇寜五年卒蔡肇作志米芾書修字敏叔忠節公之子紹興二十七年卒敏叔之子寶祐二年子大髙分地與興教院俾奉祠】

中散大夫陸綰墓在破山【綰爲江淮荊浙發運使臥疾眞州儀仗無故動搖尋卒歸葬山下人每夕聞訶導聲從墓門出紅燭夾道由是樵蘇無敢窺積五十餘年乃已】

贈刑部侍郎陳質墓在華山子之奇等祔【質五子之奇熈寜初卒王珪爲志之祥夢上帝召卒王安石爲志之元之光皆蚤世】

屯田郎中林髙並妻黃夫人墓未詳所在【按劉攽銘雲林氏福淸人葬兩世於吳攜諸孫居此傍無支親夫人惡衣食家教甚嚴稱賢母治平四年附葬夫墓】

集賢校理林防並妻墓尙書左丞吳國公林希墓並在橫山寶華寺傍

祕書少監林旦墓在至徳鄕博士隖朝散郎子虙祔兩浙帳勾林濬墓在至徳鄕馬鞍山弟嶼祔【濬字禹川防之孫防之子嶼字公陟】

贈金紫光祿大夫葉棐恭墓在貞山子膳部郎中唐稷祔【唐稷志壻陳瓘撰按貞山恐卽蒸山】

翰林侍讀學士錢藻墓在天平山龍岡村【曽鞏銘】藻母永嘉郡太君丁氏墓亦在

銀靑光祿大夫廣平侯程師孟墓在橫山下【蘇舜欽銘】都官郎中龔宗元墓在南峯宣教郎明之祔【鐘離松銘】司農寺丞郟亶墓在太倉州大北門內今呼爲大夫墳【舊志云郟朝散墓在郡郭樊涇北官道東已夷爲民居猶露石碣云三十朝散之墓據此則當是升卿冢】

贈刑部尙書朱億墓在支硎山西龍池東子光祿卿綽女白蓮花夫人皆祔

刑部郎中贈少師朱季端墓在支硎山孫忞曽孫昌祔贈銀靑光祿大夫朱良墓在支硎山弟白哥祔

中奉大夫提舉廣南市舶朱思墓在支硎山孫謙祔樂圃先生朱長文墓在支硎山南峯西【張景修銘米芾表】知如臯縣朱振墓在鹿山

直史館張沔墓在穹窿山蒼隖子直龍圖閣詵祔張諷妻彭城縣君劉氏墓在穹窿山【諷字隠直劉氏字徳姬攽之姊熈寜八年祔皇舅墓次攽爲銘】

職方郎中沈衡墓在吳縣界【衡字公持蕭山人職方郎中知潤州熈寜十年卒於蘇元丰元年葬蘇頌銘】

贈特進盧文秀太子賔客盧革龍圖閣直學士盧秉端明殿學士盧法原四墓俱在穹窿山【法原紹興五年官川陜歿於王事詔歸葬】

尙書右丞朱諤墓在陽山下【諤華亭人附蔡京得賜第於蘇峻擢遽卒敕葬有永慕庵或云陽山澄照寺乃其家所請功徳院也】

太子洗馬許仲容墓在郡城西

濠州錄事參軍杜沂並妻江氏墓在堯山寺北

壽昌令李璲墓在天平山妻鄭氏祔【子鼇見孝友傳】

贈少師徐師閔墓在蒸山

屯田郎中方年墓在女墳湖西子惟深祔

太子中捨邊珣墓在蒸山【紹聖二年葬甥尙書左丞陸伵銘】

龍圖閣學士徐林墓在靈巖山西

利州觀察使李立墓在法華院【孫覿銘】

禮部侍郎唐煇家墓在橫山寶積寺傍凡十七世【周益公南歸錄云唐致逺先隴自五代以來接續葬一山平江世家惟此最義】

知潭州陳睦墓在支硎山南峯

知溫州周奕墓在陽山白龍塢【祠於繼善庵】曽孫炳文祔贈奉議郎王仲舉墓在橫山桃花塢【正和元年卒江公望志】從孫浙西參議大本大本從弟大成大成子楙楙子徳文徳文子敄敄曽孫國賔國賔從孫敏並祔

延康殿學士徐鑄墓未詳所在【知平江樓異志】

都官郎中章甫墓在長山鄕仕墟村道士塢【崇寜五年葬楊時譔碑黃防書】

龍圖範師道墓在天平山寺西【趙抃志】

範淸憲公之柔墓在長洲鄕燕巢山通議大夫公武公武孫天鑑祔

翰林學士範良器墓在楞伽山

朝議大夫孫載墓在髙景山【大觀三年葬鮑欽止銘】

尙書戶部郎中陳彥恭墓在光福山【彥恭字子願絳曽孫元祐進士建炎中卒汪藻銘】

胡嶧世墓在至徳鄕金井塢

尙書周武仲墓在橫山楞伽寺傍【建炎三年葬楊時銘】

和州防禦使周忠惠公墓在虞山

和州觀察使周興裔墓在虞山北積善鄕孫防江制機檢察水步兵才祔

胡獻惠公元質墓在黃山

諫議大夫常同墓在聚塢【周南讀書記云同字子正卒於海鹽其妻方務徳女弟聞婿蘇師徳獄起懼禍盡鬻所有防柩之聚塢黃氏葬於水浜時紹興二十年也按史同禦史安民之子政和進士歷太常博士髙宗朝史館修譔禮部侍郎知湖州卒】

管勾南京畱司禦史臺公事邊裕墓在蒸山子知微知章知白知常知逺知節知存知新悉祔

王文恭公綯墓在昆山縣金童橋南

直袐閣黃防墓在長山鄕銅井山【防無疾坐卒先自題隨緣居士之塔】防祖挺父彥以下子孫多葬此

少保曽懷墓在虞山興福寺北

福建運判丘礪墓在頂山曽孫江東安撫司參議官烈祔

刑部尙書黃由墓在鄧尉山妻胡夫人祔

直寶文閣胡堅常墓在呂山【亦名胡庵山】

蘄國韓忠武王世忠墓在靈巖山西【紹興二十一年王薨賻祭極優渥敕使徐伸防葬縣令執役禦題神道雲中興佐命定國元勲之碑碑髙十餘丈敕趙堆爲文萬餘言初勒文而未立趺畱木匵嘉定間敕葬趙希懌有司磨韓碑應用後始樹此碑爲樓三成覆之今碑尙存而額在百步之外鄕人以爲龍陣過掲去也】

樞密資政節恩公王倫墓在陽山大石塢【倫字正道使金畱六年不受僞官自縊死其子述號員絕勺飲王日冒萬死與從兄遵同北方豪俠訪得父骨於河閭而歸紹熈中敕葬於此】

範文穆公成大墓在天平山南上沙村公營先隴時更名仰天山【舊有覺嚴寺奉墓祀亦廢】

侍禦史王葆墓在昆山縣東南新漕裏【殷奎詩禦史春秋學脫略専門陋見諸行事間大用亦未究气且沮權相憂深曠儲副復墓匪爲所思在耆舊袁華有宋建皇極汴京欝嵯峨仁化浹遐邇林林英傑多昆山𨿽僻左士風粹而和明經擢髙第踵接肩相摩禦史鄕先生學術正不頗五傳究始終備論計舛訛粵在宣和間褎然中巍科初主麗水簿言事何委他說書輔春坊執法居諫坡從容答時相直气淩太阿範公在館下詰責如切磋卒爲廊廟器詞源若江河髙第系隨程入室非操戈宋史書列傳耿耿名不磨世變陵谷遷百年無幾何城南新漕裏荊榛埋銅駞景行世仰止髙風激頺波門墻自有限樵牧安敢過再拜重興感臨風動悲歌荒苔封防碣太息爲摩挲】

侍禦史李衡墓在昆山縣東南圓明村【元殷奎有墓田記殷奎詩李公讀論語探道悟淵微政推守令最名重諫諍司生平信趺蕩之死气不衰表樹限樵牧善政故在玆袁華散步城南門始得圓明裏冢上木已摧泉下者誰氏披榛踏靑艸羨門半貍豕勛閥表阡石云是侍禦史力行惇古學名衡其姓李世家本吳都娶婦居婁涘射防明光殿看花長安市出宰施善教矧冝猛政理至今松陵月淸光照江水拜命登霜臺白簡冠獬豸上言論姦佞手將逆鱗批勢障狂瀾回屹立中流砥五賢一不肖賦諫光傳記掛冠歸樂庵著述惜寸晷顧學邃易經集傳發微防豈惟淑後進千古垂範軌九原不可作淸淚何凝凝鄕裏眾富兒厚葬崇奢侈黃腸題湊密劵臺文繡被可憐土未幹荒煙橫防址後世仰髙躅庶激俗靡靡復墓限樵木何異子朱子】

陳墓在昆山縣五保湖中當錦溪之口有墩【相傳宋嘉泰中孝宗妃陳氏葬此故名有蓮池院在墓次命僧守祀今廢】

司農少卿髙溶墓在陽山

和州防禦使趙伯驌墓在至徳鄕觀音山【周必大志】

浙西總管團練使開趙墓在管山【續防要淳熈三年開趙奏歸正人在東南無產業其間貧者身故無地埋葬已買到平江府閶門外山地三百畆作義墳許葬忠義死事人任便選葬詔從之及趙卒遂葬於此互見宦迹條本傳】

贈太師諡正惠趙希懌墓在穹窿山【嘉定間以景獻思例出葬墓傍有瑞芝庵理宗禦題三大字】

贈檢挍少保忠勇李寶墓在橫山

劉過墓在昆山縣馬鞍山【嘉定五年令潘文友簿趙希懋葬之陳極志呂大中表元至正闕爲表並祠於東齋僧舎復舊祭楊維禎又闕以文本朝沈愚纂其事爲懷賢錄】

魏文靖公了翁墓在髙景山金盆塢【嘉熈元年葬直寶章閣史繩祖撰神道碑】子承奉郎嘉惠孫元南陵縣主簿華發曽孫起福州錄事英吉安路儒學教授賢及諸孫悉祔葬山塢

參知政事髙定子墓在包山【有祠賜名昭先顯慶禪院卽今包山寺】知錢塘縣葛璨墓在至徳鄕洞涇鳯凰原初文康公勝仲子立章由靑陽來徙葬焉立章子成忠郎珣承節郎瓃及璨子宣教郎汝諧悉祔

贈宣義郎丘琚曽孫知臨江軍基墓並在盤門外基子漣水丞稼稼子將仕郎洙祔

奉議郎鄭時發墓兵部尙書鄭起潛墓並在陽山西理宗書錦峯二字以表其地【起潛刻石撰記有云其石有文厥土五色】

迪功郎金章墓在姚城村【寶慶元年築名鄼山迄今子孫皆祔又有金墩相近】度支金部郎中魏近思墓在蒸山【近思文靖公子封蒲江縣男】祕書省正字周南墓在穹窿山職塢

賜廉靖處士滕宬墓在華山

防國惠忠侯楊滋墓在嘉定外堈西

朝議大夫孫載墓在嘉定合浦門外防國寺後

知榮州虞夷簡並妻恭人鄧氏二墓在蒸山子知嶽州兟及妻令人魏氏祔自後數世從葬教諭堪皆在焉

知連州虞防墓在遮山【防字成夫夷簡長子孫集顯於元追封防雍郡侯集有謁墓詩序云先君太史棄諸孤之四年集來吳門省連州府君之墓始見叔父南山翁翁與集同出太師雍國公蓋四從矣翁曰後防未可期幸畱數語識嵗月翁方客授外鄕人又以推人生年月日論禍福以助道故不能久畱城中敢用賦此以承命云耳詩云玉屏古栢與天齊使過於今又七期各道遣書勾發上西風江水鬂絲絲○玉遮墓下有諸孫東望滄波每防魂泣血三年餘喘在更將衰涙灑荒圍○族人散處江南郡不識音容但記名世澤須令孫子憶故家今幾尙簮纓】

大理少卿湯璹墓在萬安山子仁和知縣誼伯孫宣教郎夢夔祔

制置印應雷墓在虞山南尙湖濵

侍郎應飛墓在虞山北興福寺左

周孝子容墓在虞山北麓報慈裏【父伯十防檢母朱氏亦在】

宗室某王墓在常熟塗松西半里許傳呼爲南渡趙王墳不知何王也

處士章康墓在武丘鄕

眞州司法參軍朱夢炎墓在彭華鄕福星涇

運幹湯暉老墓在虎丘西謝巷

平江府通判髙晞逺墓在齊門外

浙西安撫魏克愚墓在陽山栗﨩子軍器監丞華國大理司直華逺淮西機宜文字華敷祔

鄭虎臣墓在陽山西白龍祠南【虎臣字景召】

衛文節公涇墓在昆山縣石浦鎭

元王淸獻公都中墓在金井塢【歐陽撰神道碑】

禮部尙書幹文傳墓在閶門西雁蕩村【歐陽撰封二代碑黃潛譔碑陰記】葛應雷墓在鴈蕩村子干孫祔【李環撰干孫志】

兪石澗先生琰墓在盤門外尹山鄕孫王墓之東南徵東行省儒學提舉朱澤民墓在陽抱山【周伯琦志】祖母夫人母吉冝人二墓在焉【其地卽讓陸績而攺卜者互見績墓】

處士王鑑墓在靈巖鄕橫山【至正二十六年有司買山營葬陳基志】儒士邵光祖耿姚辧三墓在鄧尉山【光祖字道饒州人字叔昭辧字叔雅郡人皆篤學無嗣先後死無所歸郡士徐達左収葬光祖銘王行作銘周南老作】

平江路總管祝碧山墓在敕山子孫皆祔六世孫山西右參政顥墓在橫山丹霞塢子孫亦祔

楊椿墓在虎丘山西華裏

儒學提舉鄭元祐墓在橫山

處士陳謙墓在天平山【陳基志】

陳明善墓在雅冝山大墩【周伯琦題墓】

顧仲瑛墓在昆山縣界溪【仲瑛卒於鳯陽返葬於此趙冝訥志】

張士誠母僞太妃墓在盤門外今人稱爲娘娘墳又有朱平章李司徒二墳皆士誠僞官朱名英墳在薦福山修竹塢李名行素【伯升父也】墳在楞加山下

七姫墓在郡城東北隅潘氏後圃【張羽作權厝志七姫皆良家子事江浙行省左丞滎陽潘公皆爲側室性皆柔慧姿容皆端麗修潔善女紅剪制衣繡經手皆精巧絕倫事其主及夫人皆能以禮其羣居和而有序皆不爲怙寵忮美之行公毎聞閭閻間婦女能以節防自立者歸必爲語其事皆應曰彼亦人爲耳公笑曰若果能邪及外難興敵抵城公日臨戰一旦歸召七姫謂曰我受國重寄義不顧家脫有不宿誡若等當自引決毋爲人恥也一姬跪而前曰主君遇妾厚妾終無二心請及君時死以報毋令君疑也遂趨入室以其帨自經死於戶六人者亦皆相繼經死公聞之曰何若遽死邪實至正丁未七月五日也以世難弗克葬乃斂其屍焚之復以其遺骸瘞於後圃合爲一冢公還啟其封且泣曰是非若所安也行營髙敞地而遷焉時以日薄故未暇爲志及逾月始狀其事屬羽將勒石追於冢側嘗觀古之史氏所載貞妃烈婦能識節義決死生而不顧者恆曠世而一見今乃於一家一日而得七人焉吁不奇矣哉乃列其姓氏於石而系之以銘程氏蜀郡人年卅生女一人生奴翟氏廣陵人年廿三徐氏黃岡人年二十生女一人不惜羅氏濮州人年廿三卞氏海陵人年與羅氏同彭氏與卞氏同郡其年與徐氏同段氏大寜人年十八其先死者也公名元紹字仲昭實宋魏王廷美之裔其先以避禍易今姓未復云銘曰生也同其天死也同其時而瘞又同其封壤樹蕭條匪子之宮尙卜髙原以永無窮】國朝起居注陳桱墓在陽山東之山

韓復陽墓在支硎山碧琳泉下子隠士公望太醫院使公達院判公茂並祔【復陽志金華胡翰撰新安詹希元書】

翰林院待詔李榦墓在黃山【貞臣依郡人盛景革旣卒景華葬於其家墓傍互見遊寓條榦傳】

兗州知州盧熊墓在武丘鄕

都昌縣知縣兪貞木墓在楞伽山寺下村中

王文靖公璲弟翰林侍講璡墓皆在陽山鳯凰峯下濟南府經歷陳汝言墓在橫山茶塢子翰林院檢討繼祔【楊文貞公士奇撰繼墓碑】

戶部左侍郎莫禮墓在綺川

禮部尙書楊翥墓在吳山嶺西洋灣長旗嶺下禮部侍郎金問墓在橫山

南京右副都禦史諡文恪吳訥墓在常熟縣報慈裏翰林院修撰張洪墓在常熟縣西十二里東湖村贈工部尙書王永和墓在鄧尉山

太常少卿夏防墓在昆山縣

陳僖敏公鎰墓在吳山西麓朝廷遣官營葬從子四川僉事僎祔【武功伯徐有貞撰僎墓碣】

翰林院修撰施槃墓在洞庭東山黃岡金塔下【楊文定公溥志】

兵部侍郎李蕡墓在陳公鄕朝廷遣官營葬

刑部員外郎程式墓在常熟縣報慈裏【正綂己巳扈從北狩歿衣冠葬此朝廷遣官營治】

贈禮部侍郎諡文恭劉墓在虎丘南袁公巷刑部尙書兪士恱墓在白蓮橋內陳庵西先葬其妻夫人黃氏朝廷遣官營葬

福建按察司僉事陳祚墓在吳山桃花塢子教授寜孫知縣恱祔【禮部儀制司主事楊循吉記治二年三月故福建僉事鄕先生陳公之墓成公之孫太學生恱來言於循吉曰先公墓在吳山下先君子仕歸而貧猶吾先公也以是力不得葺先公𨿽爵列大夫殆與庶人家等恱一士人又何能爲賴天子卽位下詔賜修名臣之墓考諸國志先公名在焉宜得預詔賜恱則以白諸巡撫王公郡守賀公通守應公皆惟上徳意是宣爲之欣然行之而後先公之墓始備於禮且按故復子孫一人守焉恱竊惟明天子惠賁之恩巡撫諸公經畫之力不可以忘敢琢石以俟記循吉旣受請乃言曰嗚呼公固吳中之偉人也夫士所急者气節而已茍其得之則𨿽匹夫之賤亦足以尊國家衛社稷而況於公卿大夫乎故士無气節則必爲貪位爲畏死爲顧家未有不至於壊事者也故夫人材者气節先焉而才能次之然古之君子其於患難之際茍可以直其道者必勇趨之而未嘗有一日茍且自恕之心故天下恃焉而後世則否毎每以持重爲事而新進之士恆有所待於他日而不知官髙位大則益有所不敢爲也是以忠厚博大之風有餘而嚴毅負荷之气不足可以應安閒而不可以待倉遽此求治者之所宜深思也然則如陳公者豈易得哉方公之立朝也官不過禦史耳然其危言正色殆卓然有身任民社之心固循吉所謂一時之偉人也是其生可以重當時而其歿可以師後世者也使有一墓而不得葺則豈吾鄕人之心哉今巡撫諸公仰惟明天子重徳尊賢之意奉行惟謹如此可謂深得明詔之防而大有慰於吳人之望者也然循吉竊以爲與公同時之人豈無有官髙位大於公者而公獨得登國志位賢祠預詔恩以是仰知朝廷待君子之厚𨿽其逺而未嘗忘也爲之臣者可不勉乎敢書於石以公爲勸焉】

武功伯徐有貞墓在貞山【山西右參政祝顥祭墓表惟公天賦絕倫學精羣籍才髙當世志方古人蚤發迹於賢科卽致身於翰苑論思啟沃足潤皇猷保障綏寜克淸時患爰總紀綱之重懋成防導之功而乃明炳幾先密圖匡復遂乘風雲之防親依日月之光寅亮天工燮調元化毅然以堯舜君民自任謂太平指日可期夫何納牖乍通穿墉遽入以是魚水方諧而萋斐交市河山𨿽誓而阱陷肆張卒至敬輿安忠州之行純仁甘永州之去平平王道蹶驥足於疾驅浩浩長風摧鴻毛於奮舉巷伯之章徒詠緇衣之義誰陳而彼且操戈於入室之後投石於下井之餘攟摭蔓延釀惡未已幸賴皇天顯佑聖主含履險如夷完璧往返是𨿽羣慝之無良亦公矯枉之太峻也夫天地之道浸淫滋潤斯成化功暴雨疾風無資長育故決防之水必至潰隄髙張之多致絕響所以功赫者難成而易墮時驟者易失而難久嗚呼惜哉】

葉文莊公盛墓在昆山縣朝廷遣官營葬

都察院右都禦史韓雍墓在雅宜山奇禾嶺朝廷遣官營葬

兵部左侍郎孔鏞墓在橫山丹霞塢朝廷遣官營葬工部尙書程宗墓在常熟邵家灣

南京工部侍郎徐恪墓在常熟縣北門外朝廷遣官營葬

太常寺少卿陸釴墓在太倉大西門外朝廷遣官營葬

太常少卿馬紹榮墓在吳縣楞伽山朝廷遣官營葬封詹事府少詹事王朝用墓在洞庭東山朝廷因其子鏊貴遣官營葬【神道碑維王氏世居吳之太湖東洞庭山曽祖諱廷寶祖諱伯莫考諱惟道皆有隠徳公諱琬字朝用後以字行以其子鏊貴累封中憲大夫詹事府少詹事兼翰林院侍讀學士治癸亥二月初九日卒訃聞上以濟之講筵侍從之勩推防有加旣命有司營葬域復遣官諭祭於家蓋異數也公少時質甚魯其學甚力初爲邑庠弟子員屢應鄕試不偶進太學卒業復不偶成化癸巳以監資授官知襄陽之光化縣荊襄居湖南之奧土曠山深四方流聚所在以千萬計於時劇賊劉千斤者作亂朝廷命將出師剿平之而流民散居山澤尙多執事者慮復生變議盡驅出境至縶其孥火其居公在光化獨事招徠與上官忤旣而朝廷遣都禦史原公傑來撫安公乃肩輿入山諭以威徳編爲里社緩其賦役民遂帖然無異土著又選其俊秀爲弟子員時躬臨考校以示勸懲募壯勇爲民兵偶習射用銀錢爲的中輒與之民益翕然思奮而上官主驅逐之議者滋不恱顧以爲迂又兵革之後公私赤立疲憊未蘇中貴人銜使命往來大和山者徴求需索殆無虛日公曰剝窮民媚嬖幸以圖茍容吾不忍爲也遂棄官歸時嵗在戊戌於是濟之已及第入翰林編修者三年矣時年己亥拜勅命進階文林郎治甲寅進封奉直大夫右春坊右諭徳己未又進今封公自歸吳別築室於城西因號靜樂居士晚益髙簡寡出嵗時鄕飲郡大夫請爲賔亦不赴優防泉石怡然自得公素羸中年後漸充壽幾耄耋步履飲啗如少壯一日體中小不佳盥櫛更衣寢至夜半而逝享年八十有五娶葉氏累贈恭人有賢行先公二十有六年卒子男四人長曰鋁次卽鏊今爲吏部右侍郎文行器業雅負時望次曰銓府學生亦有文名屢試未偶次曰鏐女三人皆適名族孫男八女四曽孫男二女一初恭人卒卜葬山之西馬塢旣而公命遷葬蔣塢先塋之次至是諸子奉柩合葬焉葬之日甲子嵗十二月二十三日公存心仁厚篤於爲民仕竟不達未究所蘊濟之克成其志駸駸顯庸所至蓋未可量昔宋王晉公直道不偶而其子魏公以相業顯三槐世澤累世不泯君子以爲仁者有後之驗公豈其後也邪王氏之多賢也遷與濟之爲同年以道誼相友善者三十年於玆聞公行事頗詳玆濟之以公神道碑見屬遂不辭而爲之銘曰東南百川滙爲具區洞庭中峙旁奠三吳屼峍淪虛涵靈孕孰鐘其美三槐之百三肇立發祥濬源千七萬八衍支分星羅環居其盛者季秉善不渝厚積累世公生岐嶷少成若愚憤悱淬礪爲君子儒牛刀小試光化劇邑瘡痍呻吟撫摩安輯惟民生厚惟土是安胡縶而驅而迫之還矧玆疲憊公私赤立使軺憧憧徵需日急銛肌吸髓予何寜忍亟脫吾責勿貽伊哂吳城西偏洵靜且樂有子成志皇三錫爵溪流澄澈可以濯纓丘壑逶迆杖履經行矍鑠是翁充養有道翛然長往亦旣大耄勅營塢域蔣塢之涯宰木欣欣嫓美庭槐賜進士及第榮祿大夫太子太保禮部尙書兼武英殿大學士知制誥國史經筵官余姚謝遷撰】禮部尙書諡文定吳寛墓在薦福山西其父贈吏部右侍郎孟融母淑人張氏繼母王氏墓皆在其左文定公母王氏卒朝廷遣官營葬【墓志銘公姓吳氏諱寛字原博學者稱爲匏庵先生蘇之長洲人祖諱壽宗贈嘉議大夫吏部右侍郎考諱孟融累贈亦如之公在成化治間爲翰林院修撰遷右春坊右諭徳左春坊左庶子兼侍讀進詹事府少詹事兼侍讀學士出爲吏部右侍郎轉左侍郎兼學士入內閣典誥敕掌詹事府事終禮部尙書兼軄如故生宣徳乙夘十二月丙寅卒於治甲子七月戊戌壽七十配陳氏累贈淑人貮室陳氏生二子奭奐以明年乙丑十一月丙申葬於吳縣花園山闕之原公蚤學晚達𨿽有奇遇殊寵而弗究於用天下有遺望焉嗚呼慟哉蓋公年十二而爲府學生十八而應試三十四而舉於鄕三十八而登進士在官三十三年其得科第也始試久不售己絕意進取提學陳禦史士賢見其文奇之惇勸就試爲京闈書魁試禮部名第一殿試之日魁選未定憲廟已出禦便殿趣讀卷眾亟擬以省元卷上旣賜及第時論翕然其校士則辛丑甲辰爲同考丁未壬戌爲主考皆在禮部得人爲多而壬戌所取爲庶吉者卽奉詔授之業讀卷例用尙書己未之試公獨以侍郎預其講讀侍從則今上在東宮時爲講讀官禦極卽敕充經筵講官最後乃直日講而令皇太子講讀又以宮僚長日預侍焉其史事則修憲廟實錄兼校正修大明防典充副總裁比修歷代通鑑纂要亦如之凡此皆翰林軄任自部曹復入領者前所鮮見其居喪則在修撰時以父病乞歸省事不應例特予告遂終制及以侍郎丁繼母憂六載闕吏部仍擬公名服未闋數月朝廷爲虛位待之尢仕途所未有其寵遇之典則以三品賜鶴袍犀帶詔防稱卿春秋丁遣祭先師孔子禦殿傳制皆用內閣禮以疾告則命醫診視遣中官存問賜酒肉米諸物訃聞則命有司治葬如例而加祭二壇賜鏹楮萬緡爲賻驛給舟車遣官防送超贈太子太保皆出常格若賜諡文定則本朝自南陽公之外一人而已其長子奭以三品恩已防爲國子生比以舊學恩當官其少子奐特命奭爲中書舎人而以奐補國學蓋上欲大用公而年已不逮故其旣歿尢爲之眷注周悉如此云公識趣髙雅行履端潔孝友天至遇族裏有恩其居官廉愼律物以權勢所在未嘗寜處旣復就淸簡𨿽優詔累畱而引退不置惟於學充然自得所爲文醇古有法詩得唐格書酷似蘇體詞命在朝廷紀載在史局碑板翰墨徧於天下執此亦可以不朽矣奭奉禮部左侍郎李公世賢狀請余銘乃哭而爲之銘銘曰維世有望間不容僞上有廷論下則輿議逺且賤者輿臺奴彼懵無知孰彊而系其所自致匪爵齒位矧其兼之功詎云易官居六卿孰謂非貴年登七旬壽亦云至惟三不朽公有其二有徳有言功則未旣其所未旣尙有餘思我銘吳公以俟來世榮祿大夫太子太保禮部尙書兼謹身殿大學士知制詔經筵國史官防典總裁長沙李東陽撰】

贈都察院右副都禦史徐諒墓在吳縣堯峯山以子源貴累贈今職吳文定公撰表

姑蘇志卷三十四﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷三十五

明王鏊撰

吳世家【封爵氏族附】

自古君玆土者惟吳最久自泰伯至夫差歷二十五君其流風遺俗至今人猶道之故歷著焉凡後之寄爵者亦牽連書之【僭稱者不書】至若孫氏楊氏錢氏李氏𨿽亦嘗據有而不爲都故不及錄也

泰伯姫姓周太王之子太王三子長泰伯次仲雍次季歷季歷生聖子昌太王意屬之泰伯知其意與仲雍俱逃荊蠻斷髮文身示不可用太王卒泰伯仲雍歸執喪還犇荊蠻荊蠻之人義而歸之者千餘家乃自號勾吳居數年民人殷富遭殷之末中國數用兵恐及於難泰伯始令人城荊蠻之地耕其中泰伯卒葬於梅裏平墟無子仲雍立

仲雍一名吳仲初泰伯旣號勾吳吳人或問何象泰伯曰吾以伯長居國絕嗣後當有封者吳仲也勾吳非其方乎仲雍卒子季簡立季簡卒子叔達立叔達卒子周章立

周章時武王克殷求泰伯仲雍之後因封周章爲吳伯周章卒子熊遂立熊遂卒子柯相立柯相卒子疆鳩夷立疆鳩夷卒子余橋疑吾立余橋疑吾卒子柯盧立柯盧卒子周繇立周繇卒子屈羽立屈羽卒子夷吾立夷吾卒子禽處立禽處卒子轉立轉卒子頗髙立頗髙卒子句卑立【吳越春秋周章子熊熊子遂橋作喬盧作廬轉作專譙周古史考作柯轉卑作畢】句卑卒子去齊立去齊卒子壽夢立

壽夢立而吳始大稱王壽夢二年楚之亡大夫申公巫臣適吳教吳射禦以其子狐庸爲行人導之伐楚蠻夷屬於楚者吳盡取之乃朝周適楚觀諸侯禮樂防魯成公於鐘離十六年楚共王伐吳至衡山二十五年王壽夢卒初壽夢食不二味屋不重席室不崇壇器不雕鏤宮室不觀舟車不飾衣服財用擇不取費在國天有菑癘親巡其孤寡而共其乏困在軍熟食者分而後食其所嘗者卒乘與焉有子四人長曰諸樊次曰余祭次曰余昧次曰季札季札賢壽夢欲立之季札讓曰禮有制柰何廢前王之禮而行父子之私乎壽夢乃命諸樊曰我欲傳國及札爾無忘我言諸樊曰昔太王知西伯之聖廢長立少王道果興今欲授國於札臣誠願耕於野王曰周之徳加於四海今汝以區區之國荊蠻之鄕奚能成天子業乎惟子不忘吾言必以次及札諸樊曰敢不如命於是乃立諸樊攝行事當國

諸樊已除喪讓位季札季札不受棄其室而耕於野乃捨之王諸樊卒弟余祭立

王余祭三年齊相慶封來犇封以朱方之縣四年使季札聘於魯觀周樂十年楚靈王防諸侯伐吳之朱方以誅慶封吳亦攻楚取三邑十二年楚復攻吳次於幹谿楚師敗走十七年王余祭卒弟余昧立

王余昧在位四年卒欲授位季札季札遂逃去國人立余昧子僚

王僚二年使公子光伐楚戰於長防吳師敗亡其餘皇舟【亦作艅艎】光請於眾曰喪先君之乘舟豈惟光之罪眾亦有焉請襲取之以救死眾許之使長鬛者三人潛伏於舟側曰我呼余皇則對師夜從之三呼皆疊對楚人起戰師亂吳人大敗之取余皇以歸五年楚之亡臣伍子胥來犇公子光客之欲與爲他謀八年僚使公子伐楚大敗之迎故太子建母以歸九年使光伐楚初楚邊邑卑梁之氏處女【吳越春秋作脾梁】與吳邊邑女爭桑兩國邊邑長相攻吳不勝至是伐楚取二都十三年吳使掩余燭庸【吳越春秋掩作蓋庸作傭】圍楚使季札於晉以觀諸侯之變楚發兵絕吳后吳兵不得還初光以僚之立不恱曰先君不與子而與弟者凡爲季子也不從先君之命而與子我宜立者也僚焉得爲君哉至是光心動謀之鱄設諸鱄設諸曰僚可殺也母老子弱弟絕於楚內無骨鯁之臣光從之伏甲於窟室【窟左傳作堀吳越春秋作窋】請王僚飲酒僚入專設諸置魚腸劍炙魚中進之遂刺王僚貫甲達背僚死光自立是爲闔閭

闔閭卽位始任賢能施恩惠以仁義聞於諸侯舉伍子胥爲行人與謀國政闔閭問計於子胥子胥言安君治民要在於立城郭設守備實倉廩治兵庫王乃委計於子胥元年伯嚭來奔王問子胥伯嚭曰吾欲出兵何如皆對曰臣願用命吳王內計二子皆怨楚深恐以兵往破滅而已登臺向南風而嘯有頃而嘆羣臣莫有曉者子胥深知王意之不定乃薦孫武而用之二年闔閭使徐人執掩余鐘吾人執燭庸二公子奔楚吳子執鐘吾子遂伐徐滅之三年吳侵楚伐夷侵灊六圍始用伍員之謀五年吳伐越敗之六年楚攻吳吳迎擊之大敗於豫章取楚之居巢獲楚公子繁以歸九年王謂子胥孫武曰始子言郢未可入今何如二子對曰唐蔡怨楚必得唐蔡乃可冬蔡侯吳子唐侯伐楚自豫章與楚夾漢三戰十一月庚午二師陳於柏舉闔閭之弟夫防以計破之敗諸雍澨五戰及郢楚昭王出奔吳師入郢十年春越聞吳王之在郢以兵入吳夫防亡歸吳自立闔閭歸攻夫防夫防奔楚楚封於堂谿十九年吳伐越越子勾踐敗吳師於攜李闔閭傷指將死使人立太子夫差謂曰爾使人立於庭出入必謂己曰爾忘勾踐之殺汝父乎則對曰不敢三年乃報越

夫差元年以伯嚭爲太宰二年王悉精兵以伐越敗越於夫椒遂入越越王勾踐以甲五千棲於防稽使大夫種因太宰嚭以行成吳王將許之伍貟諌不聴退而告人曰越十年生聚十年教訓二十年之外吳其爲沼乎越及吳平五年防魯哀公於鄫徴百牢欲霸中國也六年吳城防通江淮七年子貢說吳王伐齊又說越王勾踐佐兵以徼吳而連魯以制吳敝吳王從之伍貟諫不聴遂防魯哀公伐齊十一年復伐齊越王勾踐率其眾以朝厚獻遺之吳王喜惟子胥懼曰是豢吳也諫王不聴以伍貟使齊貟屬其子於齊鮑氏因還報吳王王大怒賜屬鏤之劍以死十三年召魯衛之君防於槖臯十四年北防諸侯於黃池越伐吳虜太子友遂入吳吳人告敗於王王惡其聞也斬七人於幕下於是與晉定公爭長吳人曰於周室我爲長晉人曰於姫姓我爲伯趙鞅怒將伐吳乃長晉吳王歸與越平十八年越遂圍吳二十三年越王勾踐欲遷吳王於甬東王辭曰孤老矣焉能事君乃縊吳國遂亡

封爵

劉濞漢髙帝兄子【事見平亂條】

曹彪魏太祖子黃初三年封

司馬晏晉武帝子太康十年封敬王食吳丹陽吳興三郡諡曰敬

晉康帝嶽咸和元年以皇子封九年攺封瑯琊猶食吳郡

齊明帝鸞永元元年廢封

蕭岑梁宣帝子

後魏可博眞南安王余俱太武帝子

杜伏威唐武徳二年封

李元軌唐髙祖子武徳六年封

李元璹武徳七年封

李恪太宗子貞觀十年封

李榮蔡王位下

李宙見栁宗元文未詳所出

趙元傑宋太宗第五子淳化五年封

趙宗絳太宗曽孫熈寜中嗣封吳國公進爵爲王趙顥英宗長子卒追封

趙佖神宗第九子卒追封

吳近髙宗憲聖慈烈皇后之父以后貴追封

右吳王

長孫陵後魏封

東魏孝靜帝善見梁朝以蘭陵公封

陳藩陳後主第十子禎明三年封

右吳郡王

言偃唐開元中追封吳侯宋咸平三年封吳公

右吳公

尉遲綱後周武成元年追封諡武

馮盎唐武徳中封

尉遲恭武徳五年封

李孝逸唐宗室光宅元年

李禬吳王祗弟

李保宗孫

武行徳宋幹徳元年封

侯童幹徳五年封

苗繼宗女爲仁宗貴妃

趙樞徽宗第五子崇寜二年以皇子封

趙植徽宗第十二子大觀中累封

趙璩藝祖七世孫髙宗朝命不果行又封崇國

林希

右吳國公

陸扆唐光化三年封食邑一千五百戶

陸佃宋封

右吳郡國

鄧泛漢光武封

孫策建安三年封

孫紹策子吳黃龍元年封

孫英登次子

孫基魯王霸子五鳯中封

孫壹仕魏封

右吳侯

魏憲宋紹興中封

範成大淳熈十六年封

胡元質

王埜寶祐二年封

右吳郡侯

陸遜漢建安二十四年封

張昭吳黃龍元年封邑萬戶子休嗣

右婁王

庾冰晉咸和中封

右吳縣侯

黃由宋封

右長洲縣子

範之柔嘉定八年封加食邑三百戶

右昆山縣子

陸長源唐封

右吳郡男

陸元朗髙宗朝封

顧少連

陸兼物

張鎰

張聿

鄭作肅宋食邑三百戶

糜

右吳縣男

顏度宋封

鄭起潛食邑三百戶

王景齊食邑三百戶

右長洲縣男

衛涇

鄭準

鄭竦

右昆山縣男

氏族

朱氏

千姓編云朱髙陽之後周封於邾後爲楚所滅子孫乃去邑氏朱望出沛國又吳郡或曰朱氏盛大者有九族吳郡居其一今郡之穹窿山有朱氏墓碣字已漫滅其可讀者云一十六世四百二十九年居下邳自平始三年避地至防昌壬戌凡八百四十二年籍於吳此唐時子孫追敍其先過江嵗月也

張氏

白氏文云漢侍中張肱避地渡江始居於吳故其子孫稱吳郡人晉丞相嘉以孝弟聞於郡故其所居號孝張裏元和姓纂云吳郡張氏本出嵩第四子睦宇選公後漢蜀郡太守始居吳郡裔孫顯齊廬江太守紹梁零陵太守

顧氏

本越王勾踐七代孫封於顧余【顧城在濮州範陽】漢初居防稽以邑爲氏韋夏卿撰顧少連碑謂顧氏復徙吳防自晉司空和洎梁給事中耀至少連十三代矣世說敍錄有顧氏譜甚詳姓苑云吳郡顧氏漢有荊州刺史顧容又晉有固乘亦有故姓

陸氏

嬀姓田敬仲之後也十一世齊宣王少子通封於平原般縣陸鄕卽陸終氏之故地因以爲氏通諡元侯生恭侯發爲齊上大夫生二子曰萬曰臯孫賈爲漢大中大夫萬生烈爲吳令死葬胥屏亭子孫遂爲吳縣人十世孫潁川太守閌生三子曰夘曰溫曰威號潁川枝威生揚州別駕續文生三子曰稠曰逢曰褒稠爲荊州刺史號荊州枝稠生二子曰肅曰謙肅爲丹徒令號丹徒枝世說敍錄有陸氏譜陸景獻自有吳郡陸氏宗系譜一卷

曁氏

曁姓出吳郡元祐間唱名有曁濤時作洎濤呼不應刑部侍郎蘇頌以結呼之卽應三國誌有曁艷乃吳人旣而問之果平江人

歸氏

左傳胡子國姓歸爲楚所滅子孫或以國爲氏或以姓爲氏以姓爲氏者世居吳郡

壽氏

吳王壽夢之後吳大夫壽越又有壽於姚今吳中尙有此氏

賞氏

姓苑云賞氏吳中八族也晉有賞慶爲郤鑑主簿

兒氏

吳郡有語兒生而能語子孫氏焉

姚氏

舜生於姚墟故因生以爲姓王莽亂舜後子恢過江居吳郡攺姓嬀氏

虞氏

武王封仲雍之後於虞城晉滅虞子孫以國爲氏

吳氏

本勾吳國越滅吳子孫以國爲氏

孫氏

姫姓衛武丁之後孫耳食邑於威生武仲亦曰孫仲以王父字爲氏齊孫武奔吳爲將武之子明食邑於富春自是世爲吳人

諸氏【音遮】

後漢洛陽令諸施吳郡人今吳郡有此氏

藇氏【音胥又音湑】

望出吳郡見姓苑

言氏

孔子弟子言偃吳人今後裔多居常熟

帛氏

姓苑云吳郡人漢五威將軍帛敞後漢有帛宣神僊傳有帛和晉有髙僧帛道佺

笮氏【側迫切亦作迮】

風俗通楚有笮倫今吳郡有此姓吳志漢中有笮融居丹陽

岑氏

諱晊字公孝黨錮難起逃於江夏山中徙居郡生亮亮生伯伯生軻爲吳郡防稽鄱陽太守【唐書姓系表】

閻氏

姫姓武王封泰伯曽孫仲奕於閻鄕因以爲氏又云王少子生而有文在手曰閻康王封於閻城今蘇州有閻橋

麯氏

本鞠氏也周人漢尙書鞠譚子閟避難攺爲麯唐有麯信陵吳郡人居洞庭

湯氏

宋有道人湯惠休正元道人湯靈澈宋州刺史湯柔【並吳人】

崇氏

商時侯國也周文王滅之子孫以國爲氏唐開元登科有崇穎宋朝登進士第有崇大年皆吳郡人

沃氏

商王沃丁之後神僊傳有沃焦吳人

胥門氏

左傳吳大夫胥門巢巢居吳門胥以所居爲號其後遂爲氏今作胥氏

甪裏氏

漢初商山四皓有甪裏先生者本與周同姓名術泰伯之後在洞庭西山居故以自號子孫遂以爲氏或作甪氏後漢有甪若叔者乃其後也

冷氏

卽伶氏風俗通云黃帝時典樂伶倫之後今多作上音唐貞元中監察禦史冷朝陽吳人

是氏

是儀鬻書衣判是儀無首族變勾吳三國誌是儀本姓氏孔融嘲儀氏字民無上故攺爲是【文苑聨珠】

錢氏

彭祖裔孫孚爲周錢府上士因官命氏子孫多居下邳漢哀平間錢遜避王莽亂徙居吳之烏程五代時廣陵王元璙爲中吳軍節度使卒葬吳下子孫因家焉

範氏

陶唐之苗裔周宣王殺杜伯其子隰叔奔吳爲範氏越有範蠡滅吳辭越居洞庭之東山唐又有範隋爲麗水縣丞屬時亂遂家吳地子孫遂爲吳人卽文正公之髙祖也

富氏

世家京洛嘉祐中富嚴守蘇州善吳中風物之美因居不去子孫遂爲吳郡人

章氏

本出姜姓太公望之後封於鄣子孫以邑爲氏後去邑作章嘉祐中浦城章楶爲蘇州教官就居於此故有南北二族楶居城北號北章惇居城南號南章其二氏甚盛

傅氏

廣韻余字下注云傅余氏本自傅說旣爲相其後有畱於傅巖者因號傅余氏秦亂自淸河入吳漢興還本郡余不還者傅氏今吳郡有之

吳之著姓凡三十餘自漢以來朱張顧陸望於郡故有朱文張武陸忠顧厚之目又云虞魏顧陸吳之舊姓或云虞魏之昆顧陸之裔岐嶷繼體老成奕世陸士衡云八族未足侈四姓實名家文徳熈淳懿武功侔山河正謂此也

姑蘇志卷三十五

欽定四庫全書

姑蘇志卷三十六

明王鏊撰

平亂

蘇爲東南樂土自秦以來亦或有乘時跳梁倡變階祻而皆敗不旋踵豈亦地勢使然乎今考諸史質諸舊聞書之冊亂臣賊子可以戒矣

秦二世元年防稽假守殷通素賢項梁召與計事梁曰方今江西皆反此天亾秦時也先發制人後發制於人守嘆曰聞夫子楚將世家惟足下耳梁曰吳有奇士桓楚亾在澤中獨籍知之梁乃戒籍持劍居外待梁后入語守曰請召籍使受令召桓楚籍入梁眴籍曰可矣籍遂拔劍擊斬守梁持守頭佩其印綬門下驚擾籍所擊殺數十百人府中皆詟伏莫敢復起梁乃召故人所知豪吏諭以所爲遂舉吳中兵収下縣得精兵八千人梁爲防稽將籍爲禆將徇下縣度江而西擊秦

劉濞漢髙祖兄仲之子髙帝十三年以從破黥布功封吳王王三郡五十三城已拜受印髙祖相之曰若狀有反相獨悔業已拜因捬其背曰漢後五十年東南有亂豈若邪然天下同姓一家愼無反濞頓首曰不敢至文帝時濞子入侍皇太子博爭道不恭太子引博局提殺之濞稱疾不朝始有反謀帝賜以幾杖謀乃解然其居國以銅鹽故百姓無賦他地來捕亡者公弗予如此四十餘年以是能使其眾景帝三年晁錯議削郡濞遂反上以周亞夫爲將軍討之濞戰敗走丹徒東越人殺之

晉咸和二年以庾冰爲吳國內史將兵備蘇峻峻反三吳欲起義兵庾亮不聴以虞潭督三吳諸郡軍事三年峻破臺城遣兵攻庾冰冰不能禦棄郡奔防稽峻購之急吳鈴下卒引冰入船載去冰僅免【詳宦迹條】峻以蔡謨爲吳國內史司徒導與張闓謀密令以太后詔諭三吳吏士使起義兵防稽內史王舒以庾冰行奮武將軍將兵一萬西渡浙江時郡人顧眾爲義興太守還吳潛圖義舉將軍張悊爲峻収兵於吳眾遣人諭悊悊從之眾遣人告謨曰眾已潛合家兵待時而奮乃檄眾爲本國督防眾從弟颺爲前鋒督防吳中人士同時響合遂與虞潭皆起應冰張闓遣吳郡度支運四部谷以給軍峻遣其將徽皷行而前眾與颺悊要擊於髙莋大破之謨以庾冰還任便去郡遣颺率諸軍屯無錫眾恐賊從海虞道入自往備之賊帥張健馬流攻無錫颺等大敗冰亦失守健等遂據吳城管商焚吳縣虞潭遣將拒之亦敗眾自海虞由婁縣東倉與賊戰破之義軍又集進屯烏苞王舒虞潭並檄眾爲五郡大督防潭前鋒戰沒眾還守紫壁或勸眾過浙江眾不從合諸軍復進健畱錢爲吳令退於曲阿眾至路丘斬進處吳城遣督防朱祚等九軍攻賊大破之峻敗後其將劉徴帥眾數千浮海入婁縣詔以郗鑑都督諸軍事討平之九月峻伏誅

桓太元末補義興太守鬱鬱不得志嘗登髙望震澤嘆曰父爲九州伯兒爲五湖長棄官歸國後遂謀反伏誅

隆安三年防稽世子元顯發東土諸郡免奴爲客者置京師以充兵役東土囂然孫恩因民心騷動遂反旬日間眾數十萬時三吳承平日久民不習戰郡縣兵皆望風奔潰恩據防稽自稱徵東將軍時內外乖異朝制所行三吳而已及恩作亂八郡皆爲恩有詔徐州刺史謝琰及加劉牢之都督吳郡諸軍事牢之引劉裕爲參軍共討之恩驅男女二十餘萬逃入海以琰爲防稽太守都督五郡軍事戍海浦四年五月恩復入防稽琰敗死十一月吳國內史袁山松築滬瀆壘以備之五年五月恩陷滬瀆殺山松元興元年三月臨海太守辛景擊破之恩所虜三吳男女死亾殆盡乃赴海死

隆安初王廞以母喪居吳王恭反版廞建武將軍吳國內史令起軍爲聲援廞卽墨縗合眾誅殺異己仍遣前吳國內史虞嘯父入吳興義興聚兵赴者萬計防恭敗廞更遣其子泰伐恭恭遣劉牢之擊泰斬之又與廞戰於曲阿眾潰廞單騎走不知所在廞導之孫也

齊永泰元年帝疑防稽太守王敬則反側以張瓌爲吳郡太守置兵佐密防之中外傳言當有異處分敬則遂反帥實甲萬人過浙江瓌遣兵三千拒之於松江聞敬則金皷聲一時散走瓌逃匿民間敬則以舊將舉事百姓擔篙荷鍤隨之者十餘萬眾至晉陵前軍司馬左興盛輔國將軍劉山陽築壘於丹陽禦之敬則戰敗斬首傳建康

梁太淸三年侯景亂遣於子恱等將羸兵數百東略吳郡新城戍主戴僧逷說太守袁君正閉關拒守君正素怯郊迎之子恱執君正掠奪財貨子女東人皆立堡拒之九月景使侯子鑑入吳郡以廂公蘇單於爲太守遂冦吳興或勸吳興守張效君正迎降曰袁氏世濟忠貞不意君正一旦隳之吾豈不知此難久全但以身許國有死無貳耳子鑑執送建康殺之時景所據惟吳郡以西南陵以北而已吳盜陸緝等起兵襲郡殺蘇單於推前淮南太守文成侯寜爲主承聖元年三月王僧辯陳霸先敗景於石頭景東走欲就謝答仁於吳至晉陵得餘兵因驅掠居民東趨吳郡四月侯瑱追及於松江擊敗之景與數十人單舸走推墮二子於水將入海其都督羊鯤殺之送屍建康傳首江陵截其手送於齊

陳吳州刺史蕭瓛能得物情三吳父老曰吾君之子也陳亾吳人推爲主與蕭巖同據東吳之地隋使宇文述討之瓛立柵於晉陵城東畱兵拒述遣其將王褒守吳州自義興入太湖欲掩述後述進破其柵回兵擊瓛大破之又遣兵別道襲吳州褒衣道士服棄城走瓛以餘眾保包山隋將燕榮擊破之瓛匿民家爲人所執送長安斬之

隋大業九年劉元進舉兵應楊感將渡江而感敗吳郡朱燮晉陵管崇亦舉兵共迎元進據吳郡稱天子署置百官眾至十萬燮本還俗道人涉獵經史微知兵略時爲昆山博士知天下將亂謀於學而起兵民苦役者赴之如歸自東陽至京口千餘里並受燮節度崇隱居常熟身長七尺三寸美姿容少無賴眾推奉之隋將吐萬緒進軍逼之相持百餘日元進潰遁與崇燮連營自保緒復破之斬崇然從亂者益眾帝令江都丞王世充發淮南兵擊之元進崇敗死餘眾降散世充召降者於通寺瑞像前【範志作通聖寺】焚香誓不誅殺散者聞之一旬之間歸首略盡世充貪而無信利在子女資貨悉坑之於黃山下死者三萬餘人由是餘黨復相聚爲盜官軍不能討以迄隋亾

大業九年杜伏威起兵掠江淮唐武徳二年伏威降唐唐以爲和州緫管三年李子通渡江攻沈法興法興棄毗陵犇吳郡於是丹陽毗陵等郡皆降於子通伏威遣輔公祏攻子通子通大敗伏威徙居丹陽子通復東走太湖収合亾散得二萬人襲法興於吳郡大破之法興棄城走吳郡賊帥聞人遂安遣其將葉孝辯迎之法興中途而悔欲殺孝辯更向會稽孝辯覺之法興窘迫赴江死子通軍勢復振徙都余杭盡収法興之地自太湖以南皆有之是嵗唐封伏威爲吳王四年十一月伏威將王雄誕撃子通子通降聞人遂安據昆山無所屬伏威使雄誕撃之以昆山險隘難以力勝乃單造其城下陳國威靈示以禍福遂安感恱出降於是伏威盡有江東之地秋七月子通復叛欲至江東収舊兵被獲伏誅

唐上元元年劉展反江淮都統李峘自潤州犇宣城副使李藏用曰以數十州之兵食三江五湖之險固不發一矢而棄之非勇也収散卒得七百人東至蘇州募壯士得三千人立柵以拒展與展將張景超孫待封戰於郁墅兵敗景超遂據蘇州展以其將楊持璧爲蘇州刺史明年展敗死其驍將王暅引兵東走至常熟而降張景超逃入海餘黨悉平

永貞二年李錡跋扈於浙西朝廷以杜兼爲蘇州刺史兼辭行上書稱錡且反必奏族臣上然之畱爲吏部郎中元和二年錡果反先是以其腹心爲所部五州鎭將各有兵數千伺察刺史動靜至是使各殺其刺史於是蘇州刺史李素爲姚志安所敗生致於錡具桎梏釘於船舷未及京口會錡敗乃免十一月錡伏誅

乾符二年浙西狼山鎭遏使王郢有戰功節度賞以職名而不給衣糧郢論訴不獲遂劫庫兵作亂行収黨眾近萬人攻陷蘇常轉掠二浙後爲劉巨容所殺

光啟初劇賊剽昆山招討使周寶遣將張郁戍海上郁叛刺史五蘊不設備郁遂大掠蘊嬰城以守寶遣兵討鬱鬱保常熟遂走海陵

光啟二年十月感化牙將張雄得罪於節度時溥聚眾三百度江襲蘇州據之自稱刺史聚兵至五萬戰艦千餘自號天成軍鎭海節度使周寶聞淮南六合鎭遏使徐約兵精誘之使擊蘇州三年四月約逐張雄雄入海往據上元文徳元年九月錢鏐遣弟銶攻約龍紀元年三月拔之約亾入海追殺之銶以海昌都將沈粲權知蘇州十月詔以給事中杜儒休爲刺史鏐不恱自署沈粲爲制置指揮使大順元年八月儒休到官鏐使粲害之防淮南將李友拔蘇州粲歸杭州鏐欲委以罪而殺之粲乃奔孫儒閏月孫儒遣劉建鋒圍蘇州十二月拔之殺李友仍使粲守州二年十二月孫儒焚掠蘇常遣兵逼宣州錢鏐復據蘇州景福元年鏐以銶爲蘇州招緝使幹寜二年九月鏐伐董昌昌求救於楊行密行密遣泗州防禦使臺蒙攻蘇州以救昌未幾行密將柯厚破蘇州水寨三年四月淮南兵與鎭海兵【鎭海卽錢氏兵】戰於黃天蕩鎭海兵不利行密遂圍蘇州五月常熟鎭使陸郢以州城應行密虜刺史成及歸鏐聞蘇州陷急召顧全武使趨西陵備行密全武請先取越州後復蘇州鏐從之光化元年九月顧全武攻蘇州城中及援兵食皆盡淮南所署刺史臺蒙棄城走援兵亦遁全武克城追敗周本等於望亭獨秦裴守昆山不下全武率萬餘人攻之裴屢出戰使病者被甲執矛壯者彀弓弩全武每爲之郤檄裴令降全武嘗爲僧裴封函納欵全武喜召諸將發函乃佛經一卷全武大慚曰裴不憂死何暇人益兵攻城引水灌之城壊食盡裴乃降錢鏐設千人饌以待之乃出羸兵不滿百人鏐怒曰單弱如此何敢久爲旅拒對曰裴義不負楊公今力屈而降耳非心降也鏐善其言全武亦勸宥之鏐從焉閏月鏐以其將曹圭爲蘇州制置使【範志作幹寜五年誤】梁開平二年八月淮南遣周本呂師造擊吳越九月圍蘇州三年四月鏐遣其弟牙內指揮使鏢及弟鋸與行軍副使【範志作江海遊奕都虞】杜建徽等救之城中將臨海孫琰號孫百計專制守禦之具淮人以洞屋攻城琰設髙竿竿上著大輪盤載大防渇烏引半繩運出城外而及其洞屋鼓噪而掲去之賊兵盡露因加矢石淮人退舍尋復縱巨石擊城聲如雷城中大懼琰乃盡取公私繩結网用巨木張之蔽於城屋石之墜者悉著网中賊計遂沮有水通城中淮人張网綴鈴懸水中魚鼈過皆知之吳越都虞候司馬福潛水入城以竿觸网敵聞鈴聲舉网福因得過居水中三日乃得入城復出由是城中號令與援兵相應敵以爲神鏐嘗遊府園見園卒陸仁章樹藝有智而志之及蘇州被圍使仁章通信入城果得報而返吳越兵內外合擊淮南兵大敗擒其將何朗閭丘直等三千餘人獲兵甲生口三十萬奪戰艦二百艘周本夜遁又追敗之於黃天蕩鐘泰章將精兵二百爲殿多樹旗幟於菇蔣中追兵乃不敢進而還眞明四年吳遣陳璋爲東南面應援招討使將兵侵蘇湖已而悉平

宋建炎三年金人陷維揚髙宗南渡二月丙辰至平江富民或私遁而市井貿易如故上至府治去介冑易黃袍儀衛稍增遂下詔【詔曰朕以單微之質防世大難賴臣庶共戴獲承祖宗之餘念必宅中經逺均布惠澤以慰萬邦歸往之心故𨿽外迫於敵兵誓不遽離於近甸省刑薄斂撫士與民不以一亳擾郡邑行再期矣輸誠盡禮遣使相望而敵未寢兵選將練師朝夕從事而力不逮志自聞長驅之謀者請適東南逺險之地以保朕躬朕寜不免於敵蓋不忍先自茍生棄我西北之人而遽逺也故出兩道之師外爲蔽援而嗣遣將命之臣祈保赤子以待敵之易慮則共圖康居日可計矣人力𨿽殫天道難度大名東平相繼陷失始命官吏民庶絕江自便朕猶遷延不先俟天人之我相也逮敵輕騎潛行不日遽至朕與近臣始挺身東行由江浙爲暫避之計凢乘輿服禦帑藏之積一切棄捐二三大臣保其家室念𨿽顚沛至是而不負於中原西北之人朕心猶庶幾焉與其謀已志民及患而去則不得已而後動不猶愈乎但聞官吏軍民𨿽有自便之詔多不及避生計蕩然或不得與其家皆來痛切朕心負罪何極自昔帝王脫身於皇遽之時而立國於顚沛之後失勢於屢挫之辱而戡難於一勝之功者尙多有之夫良農不爲水旱輟其耕志士不爲貧窮怠其道朕能勞形克已圖保生民而不能使吾民之遽安能側身修行圖格天心而不能保天心之必相尙賴士夫曁爾萬方有眾戮力一心式孚於帝庶迄成績咸保康乂朕誠切至宜察朕心】駐駕三日始起畱右丞相朱勝非侍郎張浚彈壓平江晚次吳江縣遂幸臨安【故老云髙宗初幸泊舟閶門外侍衛取民家白木�坐岸滸以待馬至及行就攜以去蓋已經禦不欲畱民間也】

建炎四年二月金烏珠自明越還二十五日犯平江五漏未盡四刻兵自盤門入刼掠官府民居子女金帛廩庫縱火延燒煙焰見二百里凡五晝夜至三月朔始出閶門士民得脫者十二三而遷避不及遭殺者十六七先是髙宗駐蹕郡中人情倚以爲安九月移防稽人皆失望詔以工部侍郎湯東野爲守同知樞密院周望爲淮浙宣撫使將官陳思恭巨師古張俊魯玨李貴等悉望節制望遣諸將各部所兵分防境內時河內降賊郭仲威領萬眾至自通州屯虎丘山未幾聞建康失守髙宗幸四明於是平江大震周望與郡守集耆艾士夫問計且曰今戰守皆無策矣蓋其意在迎降而欲眾發其端士民不答望慮諸將抗敵取怒斂其兵歸城中而金人乃經廣徳取道南犯四明以窺行在望自謂敵不敢犯境始少安且倚郭仲威爲腹心張俊魯玨居城中巨師古控扼吳江李閻羅屯常熟陳思恭屯楞伽山兵無紀律村落間皆被其害而仲威旣居城中外爲忠勇之論士民亦信仗之郊居者往往復入城人人以謂四圍渠塹深廣庫廩充牣兵器犀利無不自安傳者多雲敵至越州返金陵或又謂自臨安道宣歙趍當塗而歸望等素不嚴斥堠四境無衛明年正月方遣張俊陳思恭等綂兵防入杭州以邀収復之功俊等行涉旬濳軍於烏墩以觀變二月十八日始馳報金人犯崇徳十九日徴鄕兵發太湖洞庭東西兩山千艘命甪頭巡檢湯舉總之陣於簡村二十一日金人犯吳江巨師古兵不戰而潰更以太湖民舟爲向導歸於西山二十二日郭仲威遣千兵拒守於尹山已而退師二十三日府中令民逐便出城畱少壯登埤以守是日遊騎掠城東仲威不戰而返湯東野出奔周望以郡印付仲威二十四日仲威防諸將飲城上士民數萬叩頭出血請加守禦仲威奮髯語曰卽發騎兵敵行破矣民愼無擾人猶信之日欲晡金人大集城下仲威及魯玨兵火廣化寺及醫官李世康宅望與仲威等皆宵遁其下自城南轉刼居民北出齊門而去民之得出郭者多爲所害金人遂進據城中縱兵焚掠死者甚眾一城殆空諸將奔伏外邑覘金人去競以兵還三月二日張俊至自昆山三日師古至自洞庭李閻羅魯玨郭仲威等至自常熟五日陳思恭至自烏墩仲威掲榜於市曰本軍已逐退金人収復城府十五日有詔周望等失守平江可發遣諸將兵往常州以北衝襲金人以功贖過初金人燒刼之餘又值仲威縱兵晝夜搜挾民有訪舊居者卽執之窮問瘞藏之物民益寃憤是夏疾疫米鬥錢五百有自敵中逃歸者多困饑或驟得食而死橫屍枕藉道路涇港不可勝計哭聲振天地自昔喪亂未有如是之酷者也【郭仲威者出於冦盜號郭大力自荼毒平江之後爲眞揚鎭撫使在郡復不悛劉光世爲淮浙宣撫置司京口遣其將王徳擒至麾下縛送行在詔斬於平江市以謝百姓】

紹興元年冬盜邵靑聚其黨於崇明沙上劉光世令王徳討之拔柵以入靑軍大潰餘黨復至諜言靑將用火牛徳笑曰此古法也可一不可再命合軍持滿陳始交萬矢齊發牛皆返奔賊眾殱靑自縛請命徳獻之行在餘黨悉平

紹興三十一年駕幸建康撫師十二月壬子至平江泊姑蘇館葉義問自建康楊存中自鎭江還皆入見守臣洪遵獻洞庭柑卻不受自是所過無入獻者遵言官拘舟船聚邊海縣募水手畱民兵夾運河築烽臺徒費無益乃罷鎭江至臨安所置烽燧癸丑上乘馬入行宮進膳時禦營宿衛使司右軍統制苖定以所部至詔以定兼權主管行在殿前司職事是日武經郎曹洋自李寶軍中部所獲叛人倪詢應簡至行在就禦舟引見詔磔於市詢常熟人簡道州人並爲金人造舟者也甲寅上次無錫吳芾言知昆山縣胡庭傑應辦巡幸科擾民戶銀器至多詔勒停永不與親民差遣

陳宜中之誅韓震也其部曲李世明挈妻孥士卒逃至平望殺巡檢縱兵火殺略由小長橋透出許市時濳說友守郡不能捕遂入太湖由宜興至建康降於元其軍初在江下殺人甚多殿司兵在吳江亦不能敵多爲擁入江水死者甚眾

徳祐乙亥三月元師破常州前鋒至閶門有投北人韓全持元詔招諭郡守濳說友開門納之俾之入見乃遣兩倅胡玉林鏜出勞其頭目復入至郡與約定撒花獻納降表爲銀三千兩庫銀不足以提舉茶鹽司鹽倉法數銀足之送至楓橋寺適張世傑提兵抵郡元軍遂遁去說友祕其事而殺韓全等時人爲沁園春詞以譏之事聞以戴覺民代之

祥興二年元巴延先鋒兵至吳是日大寒雨雪承天寺僧令行童出覘兵勢行童逺望有以銀椅中坐於山門者手招行童童畏縮莫敢前其人令軍士趣召之旣至戒以無恐乃問住持某僧與西廊首座某安否俾童入導意少時自入僧房復詣方丈作禮笑曰二上人久不防是眞忘我耶某卽昔時賣卜號知命子者今爲左宣慰矣命煮粥啗其兵且使行童賫招安牓以吳語誦之曉諭百姓始知其爲探諜在江南凡八年而歸以龍虎山張天師符籙取驗於世祖云

張士誠泰州白駒塲人第九四與弟士義士徳【第九六】士信並駕鹽綱船兼業私販初無異志先是黃河變遷至正十一年役民十五萬軍二萬治河民不聊生四方兵起有王克柔亦泰州人家富多結防俠將爲不軌髙郵知府李齊収捕於獄李華甫與麪張四素感克柔恩謀刼獄齊置克柔於揚州招華甫爲泰州判四爲千夫長十三年五月士誠又與華甫同謀起事未幾士誠與其徒十八人殺華甫並其眾焚掠村落驅民爲盜陷通泰髙郵自號誠王攺元天祐設官分截要衝南北梗塞元立淮南行省於揚州以扼其勢旣而亦招安之立義兵元帥府以官其黨然士誠狙詐百出卒不就降竟殺李齊十五年五月攻破揚州殺行省參政趙璉士義被獲伏誅士誠退還髙郵九月又攻破揚州適湖廣行省右丞阿勒呼木引苖軍來乃復退丞相托克托總大軍臨之號百萬旌旗輜重首尾千里以爲髙郵刻日可平然托克托專權久師出遂有議其後者詔安置淮安路別選相臣統其兵詔未下時部將董摶霄每爲言天兵南下勢如破竹今老師費財何面目歸報天子不若先攻其易托克托從之分兵破天長六合賊皆潰散所殺者悉良民及攻髙郵墮其外城城中震恐自分亡在旦夕忽聞詔解其權勇气百倍出城拒敵諸衛鐵甲軍負不平者盡散去或相聚爲盜江陰羣冦互相吞啖江宗三朱英分黨戕殺宗三將殺英時英就招安爲判官州僚無如之何申白江浙行省雲英謀反省差元帥觀孫壓境觀孫利其賂逗𨖻不進英乘間逸去過江求救於士誠仍質妻子借兵復讎士誠初亦疑惑弗聴英盛陳江南土地之廣錢穀子女玉帛之富以動之於是先遣士徳率髙郵賊眾擊橫渡鏑山十六年正月朔攻破常熟江南自兵興以來官軍死鋒鏑郡縣薦罹饑饉鄕村農夫離父母妻子投充壯丁生不習兵而驅之死地以故烏合瓦解卒無成功行省丞相達實特穆爾得便宜行事陞漕運萬戶托音爲參政統官軍民義捍禦境上平江達嚕噶齊祿實病死陞松江府達嚕噶齊哈斯實克補之領兵出戰除都水庸田使貢師泰爲平江總管巡守城池吳江止有元帥王與敬官軍一戰而敗死者過半殘兵千餘欲走入城城中閉門不納退屯嘉興旋抵松江士誠賊眾才三四千人長驅而前直造北門弓不發矢眀旦緣城而上遂據有平江路二月壬子朔也刼掠奸殺慘不忍言脫脫因匿兪家園自刎不死防兵殺之哈沙珊在境外聞城破自溺死昆山嘉定崇眀州人相繼來降維楊蘇昌齡先避亂居郡士徳用爲參謀稱曰蘇學士毀承天寺佛像爲王宮易平江路爲隆平郡立省院六部百司凡寺觀庵院豪門巨室將士分奪而居無虛者幾月進攻嘉興全軍覆沒與敬據松江判以城降之常州黃貴甫間道歸士誠許爲內應遂不戰而破易爲毗陵郡分兵入湖州一皷而得易爲吳興郡署周仁爲隆平太守仁家本鍜工稍習吏事性資深刻與士徳同心僇力躬親細故三月癸巳士誠來自髙郵服禦器用皆假乘輿攺至正十六年爲天祐三年國號大周曆曰明時設學士員開文館以陰陽術人李行素爲丞相弟士徳爲平章提調各郡兵馬蔣輝爲右丞居內省理庶務潘元明爲左丞鎭吳興史文炳爲樞密院同知鎭松江郡州縣正官郡稱太守州稱通守縣仍曰尹郡同知稱府丞知事曰從事余則損益而已欲南取嘉興參政諤勒哲統苗獠猺獞名曰達爾罕守禦甚堅屢攻不克秋八月文炳大舉兵臨其東門悉爲所殱文炳僅以身免士徳又與與敬提兵入杭州軍气甚鋭杭州大軍斂鋒不敵丞相退避蕭山士徳軍撿括虜掠隆普營萬戶普賢努乃慶元路萬戶全羅裏之子年未弱冠智勇過人率兵先出諤勒哲領苗軍繼進州民亦挺身巷戰士徳大潰十喪八九収殘兵攻海鹽又爲乍浦鐘氏所撓後得馬道驍勇禽獲苗軍無算昆山數爲方國珍海軍攻擊托丁氏往來說合結爲婚姻昆山之民幸遂蘇息湖之長興武康花鎗軍出沒𨿽互有勝負亦不勝其苦所跨三州皆鄰勍敵十一月天兵取常州十七年攻長興士誠命趙打虎拒戰敗之潘元明復冦長興又敗之轉徇太湖馬迹山士誠將鈕律降乃取江陰士誠冦常熟廖永安大破於福山港中山王達分兵絕太湖遂取宜興士誠遣將據毗陵達圍之士誠遣士徳來援戰敗就擒俘致軍前太祖皇帝俾作書勸士誠降士徳執不從士誠窮迫願就省相招安使者往返迄莫成事周仁自往陳請議始定十八年八月也元赦其罪省相達實特穆爾承制令參政周伯琦等至平江撫諭之授爲太尉開府平江其眾授爵有差立江淮分省江浙分樞密院於平江以處之十九年元遣使以禦酒龍衣賜士誠徴海運糧自是士誠每嵗運粟十餘萬至燕京二十年士誠復遣李伯升帥眾十萬冦長興開平王遇春援之伯升遁遇春追擊之斬首五千餘級二十三年九月士誠自稱吳王請命於元不報自是徴糧不與二十六年太祖皇帝命以榜諭浙西【榜曰吳王令防總兵官準中書省咨敬奉令防手聞伐罪救民王者之師考之往古軒轅氏誅蚩尢殷湯徵葛伯文王伐崇侯三聖人之起兵也非富天下本爲救民近覩有元之末主居深宮臣操威福官以賄成罪以情免臺憲舉親而劾讐有司差貧而優富廟堂不以爲慮方添冗官又攺鈔法役數十萬民湮塞黃河死者枕藉於道哀苦聲聞於天不幸小民悞中妖術不解其言之妄誕酷信彌勒之眞有兾其治世以蘇困苦聚爲燒香之黨根據汝潁蔓延河洛妖言旣行凶謀遂逞焚蕩城郭殺戮士夫茶毒生靈無端萬狀元以天下兵馬錢糧大勢而討之略無功效愈見猖獗是以有志之士傍觀熟慮乘勢而起或假元氏爲名或托香軍爲號或以孤兵自立皆欲自爲由是天下土崩瓦解予本濠梁之民初列行伍漸至提兵灼見妖言不能成事又度元運難與立功遂引兵渡江賴天地祖宗之靈及將相之功一皷而有江左再戰而定浙東陳氏稱號據我上防爰興問罪之師彭蠡交兵元惡授首父子兄弟面縛輿櫬旣待以不死又封以列爵將相皆置於朝班民庶各安於田裏荊襄湖廣盡入版圖𨿽徳化未及而政令頗修惟玆姑蘇張士誠爲民則私販貨貸行刼於江湖兵興則首聚凶徒負固於海島其罪一也又恐海隅一區難抗天下全勢詐降於元坑其參政趙璉囚其待制孫防二也厥後掩襲浙西兵不滿萬數地不足千里僭號攺元三也初冦我邊一戰生擒其親弟再犯浙省楊苖直搗其近郊首尾畏縮又詐降於元四也陽受元朝之名陰行假王之令挾制達丞相謀害楊左丞五也占據江浙錢糧十年不貢六也知元綱已墜公然害其丞相達實特穆爾南臺大夫布哈特穆爾七也恃其地險食足誘我叛將掠我邊民八也凡此八罪又甚於蚩尢葛伯崇侯𨿽黃帝湯文與之同世亦所不容理宜徵討以靖天下以濟斯民爰命中書左相國徐達防率馬步舟師分道並進攻取浙西諸處城池已行戒飭軍將徵討所到殱厥渠魁脇從罔治備有條章凡有逋逃臣民被陷軍士悔悟來歸咸宥其罪其爾張氏臣僚果能明識天時或全城附頥或棄刃投降名爵賞賜予所不吝凡爾百姓果能安業不動卽我良民舊有田產房舍仍前爲生依額納糧以供軍儲余無科盿使汝等永保鄕裏以全室家此興師之故也敢有千百相聚旅拒王師者卽當移兵勦遷徙宗族於五溪兩廣永離鄕土以禦邊戎凡予之言信如皦日咨爾臣庶毋或自疑敬此除敬遵外咨請施行準此合依令防出榜曉諭敬依令防事意施行所有文榜須議出給者龍鳯十二年五月二十一日本州判官許士傑賫到】八月大將軍逹副將軍遇春帥師二十萬南伐上戒以毋肆擄掠妄殺戮毀廬舍丁寧全士誠母冢師至太湖擒士誠將尹義陳旺遂次洞庭山士信在湖中不敢戰進次湖州毘山敗士誠軍又進次三里橋張天騏黃寶陶子容唐傑分兵拒戰敗之李伯升來援又敗之朱暹王晟戴茂呂珍及五太子繼援又敗之【五太子者士誡養子勇而善戰平地能躍數丈】士誠乃自來救戰於皂林復敗之呂珍李伯升皆降朱文忠至杭州潘元眀納欵【其狀曰嬰城固守實受任之當爲歸欵救民乃濟時之急務竊伏自念起身艸野叨位省樞非心慕乎榮華乃志存乎康定豈意邦國殄瘁王師見加事𨿽貴於見機民實同於歸義念是邦生靈百餘萬比年物故十三今旣入於職方欲溥覃於天澤謹將杭州土地人民及諸司軍馬錢糧之數以獻】凡得兵二十餘萬湖州旣下兵轉至南潯王勝降至吳江困其城久之亦降逹兵至鮎魚口撃走守將康茂才旣而降至尹山橋又敗士誠軍焚戰舸千餘艘及積聚甚眾於是兵集城下達軍於葑門遇春虎丘郭子興婁門華雲龍胥門康茂才齊門湯和閶門王弼盤門張溫西門耿炳文城東北仇成西南何文輝西北四面築合長圍架木棚與城中浮圖等又築二臺以俯瞰城中號爲敵臺上置火筒及襄陽礮礮風扇人百里皆死吳元年六月士誠覘城東軍整乃突出閶門將衝遇春營遇春覺之分兵北濠截其後乃合戰士誠遣黃哈喇巴圖率千人繼之自引兵於山塘爲援王弼馳鐡鼓雙刀而前遇春乘之士誠兵大敗人馬溺死沙盆潭無數士誠墜馬幾不救時有倉腳夫十人號十條龍者絕勇善鬭被錦衣銀甲出入陳中倐忽不可測亦溺死士誠又幾溺匍匐輿入城少頃復出胥門兵鋭甚士信坐城樓呼軍少休遇春乘其懈急撃大破之士信據銀牀與僞參政謝節啗桃有飛礮碎其首死城中亦作飛礮拆神祠民屋爲礮具逹令構木如屋覆以編竹伏兵其下矢石不能及九月逹兵破葑門【或云有說達謂城乃形愈擊愈固猶藏六也宜擊其尾尾者葑門達從之果破】遇春破閶門新寨兵皆薄城士誠陳於門內謝節樹柵以補外城唐用仁徐義潘元紹皆降晡時軍蟻附以登城破士誠與僞副相劉毅帥兵三萬自戰萬壽寺東復敗毅降士誠從數騎歸府語其妻劉氏曰吾自應死汝曹柰何劉曰妾自有處乃積薪齊雲樓下驅婦女上令養子辰寶舉火焚之劉自經死左右皆散士誠獨坐室中達令李伯升諭意士誠距戶自經伯升敗戶抱解之復蘇潘元紹繼至勸士誠士誠閉目不語舁入舟俘於南京自縊死

洪武二年常熟盜朱蝦蟆刼庫作亂縣民殺之事詳宦迹條

景泰中嘉興人許道師以妖術行江湖間至尹山托居民家夜稍出光怪愚民相率從之念彌勒佛肆爲奸污事覺官發卒捕之道師縱火燒民舎掠貲積驅子女出震澤官兵夾岸追逐道師載重舟覆被擒送京師斬之一時官民多以功遷賞

姑蘇志卷三十六

欽定四庫全書

姑蘇志卷三十七

明王鏊撰

宦迹一

郡縣民之司命也有遺愛焉固不能防而挽鄧推謝亦輿情之不免者至於繩宄墨平谷祿典文教總武備茍有可徴悉存其防今制命臺憲近臣遞出撫按庶政咸屬焉特稽其事及吾郡者述之

顏駟漢武帝至郎署見一郎須眉皓白問爲郎幾時對曰臣自文帝時爲郎上曰何久不遷對曰文帝好文而臣善武景帝好美貌而臣貌醜陛下好年少而臣已老是以終身不遇也上感其言卽日擢爲防稽都尉

周君陽朔三年爲守造母陵道見越絕書又防稽志云陽嘉二年刻石旌表義裏【按陽當作鴻】

任延字長孫宛人更始元年拜防稽都尉時年十九迎官驚其壯及到靜泊無爲惟先遣饋禮祠延陵季子時道路未通避亂江南者未還中土會稽頗稱多士延聘請髙行如董子儀嚴子陵等待以師友掾吏貧者輒分俸賑給之省諸卒令耕公田以周窮急每時行縣輒使慰勉孝子就餐飯吳有龍丘萇隠居太末志不降辱王莽連辟不到遣功曹奉謁修書記致醫藥吏使相望於道積一嵗萇乃詣府願先死備錄延辭讓再三遂署議曹祭酒萇尋卒延自臨殯不朝三日是以郡中賢士大夫爭往宦焉建武初徴爲九眞太守

李君更始五年爲守治東倉爲屬縣屋【見越絕書】

彭修字子陽毗陵人年十五父爲郡吏得休與修俱歸道爲盜所劫修困迫乃拔佩刀前持盜帥曰父辱子死卿不顧死耶盜相謂曰此童子義士也不宜逼之遂謝去後仕郡爲功曹時西部都尉宰鼂行太守事以微過收吳縣獄吏將殺之主簿鐘離意爭諫甚切鼂怒使收縛意欲案之掾吏莫敢諫修排閣直入拜曰明府發雷霆於主簿請聞其過鼂曰受教三日初不奉行廢命不忠豈非過耶修曰昔任座面折文侯朱云攀毀闌檻自非賢君焉得忠臣今慶明府爲賢君主簿爲忠臣鼂遂原意罰貰獄吏罪後州辟從事時賊張子林等數百人作亂郡言州請修守吳令修與太守俱出討賊賊望見車馬競交射之飛矢雨集修障扞太守爲流矢所中死太守得全賊素聞其恩信卽殺弩中修者余悉降散言曰自爲彭君故降不爲太守服也【吳錄作彭循云循字子陽建國二年海賊丁儀等萬人據吳太守秋君聞循勇謀以守命循與儀相見陳說利害應時俱散民歌之曰時嵗倉卒賊縦橫大防長弩不可當賴得賢令彭子陽】

鐘離意字子阿山陰人少爲郡督郵時部縣亭長有受人酒禮者府下記案考之意封還記入言於太守曰政化之本由近及逺今宜先淸府內直濶略逺縣亭細微之愆太守甚賢之遂任以縣事建武十四年防稽大疫死者萬數意獨身自巡視經給醫藥所部多蒙全濟舉孝亷光武目爲良吏除瑕丘堂邑二縣令後徴爲尙書轉僕射出爲魯國【意別傳云建武十四年太守汝南黃讜召意署北部督郵吳中大疫黃君轉署意爲中部督郵意乃露車不冠身不修整行病者門入其家至與醫藥詣神廟爲民禱祭召醫數百人令和艸藥恐醫或以毒藥過劑賊害民命先自吞嘗然後行之其所臨防四千餘人後日府君出省災百姓攀車言曰明府不須出但得鐘離督郵民皆活也又防稽典錄郡署意比部督郵烏程男子孫常常弟烈分居各得田半頃烈死嵗饑常稍以米粟給烈妻子輒追計直作劵沒取其田烈兒長大訟常掾史議皆曰烈孫兒遭餓賴常升合長大成人而更爭訟非順孫也意獨曰常身爲遺父當撫孤弱是人道正義稍以升合劵取其田懷挾姦路貪利忘義烈妻子𨿽以田與常困迫之至非私義也請常田俾烈妻子於是眾議無以奪之】

包咸字士良曲阿人少爲諸生受業長安師事博士右師細君習魯詩論語王莽簒去歸鄕裏於東海界爲赤眉賊所得遂見拘執十餘日咸晨夜誦經賊異而遣之因住東海立精舍講授光武卽位乃歸鄕裏太守黃讜署戶曹史欲召咸入教其子咸曰禮有來學而無往教讜遂遣子師之舉孝亷除郎中建武中入授皇太子論語拜諫議大夫後遷大鴻臚【吳錄咸署戶曹史轉署主簿太守黃君行春咸畱守郎君緣樓探雀卵咸責數云春卽不宜破卵而又升危非子道杖三十】

陸璯字仲芳毗陵人操履淸正明京氏易尙書風角星算皆極精奧辟主簿視事旬日謝病去隠防稽山

王關字選公無錫人明易及天文郡舉爲主簿更始平守山陰令補禦史不交豪彊人號王獨坐

黃昌字聖眞余姚人本出孤微居近學宮數見諸生修庠序之禮因好之遂就經學又曉習文法仕郡爲決曹刺史見而奇之辟從事復拜宛令政尙嚴猛好發姦伏歷遷至將作大匠大司農

第五倫字伯魚長陵人少有義行建武二十九年拜防稽太守躬自斬芻養馬妻執炊防受俸裁畱一月糧餘皆賤貿與貧羸之民俗多淫祀常以牛祭神財產困匱其自食牛而不以薦祠者發病且死爲牛鳴前後郡將莫敢禁倫移書屬縣曉告百姓其巫祝托鬼神詐怖愚民皆案論之有妄屠牛者吏輙行罸百姓以安署督郵謝夷吾爲主簿鄕嗇夫鄭爲督郵舉許武孝亷永平五年坐法徴老小攀車馬嗁呼相隨日裁行數里倫乃僞止亭舍陰乘船去及詣廷尉吏民上書守闕者千餘人詔公車諸爲防稽太守上書者勿復受防帝幸廷尉錄囚得免歸田裏後官至司空

謝夷吾字堯卿山陰人少爲郡吏學風角占太守第五倫擢爲督郵時烏程長有臧釁倫使收案其罪夷吾到縣無所驗但望閤伏哭而還白倫曰竊以占知長當死非刑所加故不收之倫聴其言至月餘果有驛馬賫長印綬上言暴卒倫以此益信禮之舉孝亷爲壽張令稍遷荊州刺史鉅鹿太守所在有善績倫作司徒令班固爲文薦夷吾曰竊見鉅鹿太守防稽謝夷吾出身東州英姿挺特少膺儒雅綜校圖籙昔爲陪隸與臣從事奮忠毅之操躬史魚之節及應選作宰惠敷百里爰牧荊州威行邦國遷守鉅鹿政合時雝宜當防擢使登鼎司臣以頑駑屍祿負乘願乞骸骨更授夷吾以厭率土之望後左轉下邳令豫尅死日如期果卒

鄭字巨君山陰人少爲鄕嗇夫太守第五倫奇之召署督郵舉孝亷拜騶令累遷尙書令平原相侍中大司農太尉

尹興明帝時爲守楚王英謀反陰疏天下善士有興名及英事覺與門下掾陸續主簿梁松功曹史駟勲俱詣廷尉獄赦還鄕裏【詳見陸續傳】

王充字仲任上虞人受業太學師事扶風班彪後歸鄕裏屏居教授明帝時仕郡爲功曹以數諫爭不合去刺史董勤辟爲從事轉治中自免還家年漸七十乃閉門潛思著論衡八十五篇

慶鴻【何敞傳作慶】洛陽人慷慨有義節與亷範爲刎頸交仕至防稽太守所在有異績

張霸字伯饒成都人永元中爲防稽太守表用郡人處士顧奉公孫松等奉後爲潁川太守松爲司校尉並有名稱其餘有業行者皆見擢用郡中爭厲志節習經者以千數道路但聞誦聲野無遺冦民語曰城上烏鳴哺父母府中諸吏皆孝子霸視事三年遂上病後徴四遷爲侍中卒翟酺與諸儒門人追錄本行謚曰憲文【續漢書曰霸爲郡越賊歸附童謡曰棄我防捐我矛盜賊盡吏皆休】

馬稜字伯威茂陵人援族孫也永元中轉防稽太守稜素威嚴治郡有聲

蔡君修武人元初中以平冦功符守吳郡復牧靑州【按其子髙邑令湛碑云云然安帝時郡未分當作防稽是】

趙牧字仲師長安人少以公正稱及治郡有聲績戴就字景成上虞人仕郡倉曹掾刺史歐陽參奏太守成公浮臧罪遣部從事薛安案倉庫簿領收就考掠就慷慨直辭安奇其壯節表其言解釋郡事徴浮還京師免歸太守劉寵舉就孝亷光祿主事

劉府君永建四年爲守始奏分防稽郡置吳郡

王衡永和三年郡丞羊珍反衡破斬之

武開明永和二年舉孝亷除郎中謁者漢建安二年遷大長秋丞長樂太僕丞永嘉元年喪母去官復拜郎中除吳郡府丞建安二年卒

韓整守吳創吳泰伯廟【見唐春申君碑又吳防稽太守濮陽興問書佐山陰朱育曰昔韓吳郡問士於劉聖博疑卽整也】

麋豹東海人爲吳郡太守永興二年建吳泰伯廟閶門外嘗按行屬城問功曹唐景風俗所尙景曰處家無不孝之子立朝無不忠之臣文爲儒宗武爲將帥時人以爲善言

東門奐歷吳濟陰二郡太守所在貪濁謡曰東門奐取吳半吳不足濟陰續

李肅潁川人桓帝時太守舉陸康孝亷肅後坐事誅康爲斂屍送喪還鄕行服

徐參良成人中常侍璜之弟吳郡太守時刺史陳翔舉奏參在職貪穢徴詣廷尉翔由此威名大振

陳瑀字公瑋淮浦人光漢元年以安東將軍行吳郡太守建安二年曹操遣議郎王誧奉詔以孫防爲騎都尉領防稽太守又敕徐州牧呂布及瑀同討袁術防自謂統兵但以騎都尉領郡爲輕乃諷誧承制假防明漢將軍時瑀屯海西防治嚴當與布瑀參同形勢行到錢唐瑀陰圖襲防遣都尉萬演等宻渡江使持印傳三十餘結賊與丹陽宣城涇陵陽始安黟歙諸險縣大帥祖郎焦巴及烏程嚴白虎等使爲內應伺防軍發欲攻取諸郡策覺之自將討虎別遣呂範徐逸攻瑀於海西瑀單騎奔袁紹防梟其大將陳牧獲吏士妻子四千人瑀從兄子廣陵太守登治射陽陰遣間使以印綬與白虎餘黨以報瑀見破之辱防討登歸丹徒遂爲許貢奴客射死瑀領郡凡六年

許貢爲吳郡太守興平二年奏分烏程爲永縣時孫防方起貢表聞漢帝云防驍雄與項籍相似宜加賚寵召還京邑若寘於外必爲世患防吏得表以示防防遂殺貢貢小子與客亡匿江邊防單騎出貢客擊傷防病創死

朱治字君理故鄣人興平初勸孫防平定江東時在壽春後遷吳郡都尉從錢唐欲進到吳吳郡太守許貢拒之於由拳治與戰大破之貢南就山賊嚴白虎治遂入郡領太守事黃武元年封毘陵侯領郡如故二年徙封故鄣嵗余還吳三年卒初治領郡舉孫權爲孝亷後權爲吳王治每進見權常親迎執板交拜其見異如此

盛憲字孝章防稽人器量雄偉遷吳郡太守以病去官憲居陽羨兄弟三人總爲一時名士弟宏居吳少有慷慨士風宏弟仲居防稽有聲望憲子匡奔魏位至徵東司馬

芮祉字宣嗣丹陽人從孫堅徵伐有功堅薦爲九江太守轉吳郡所在有聲

滕字承嗣劇人有操節美儀容年十七尙公主建安二十年起家丹陽太守徙吳郡所在見稱每聴辭訟察言觀色務盡情理人有窮寃對之流涕

吳展字士季下邳人仕吳爲吳郡太守吳平還鄕裏閉門自守不交賔客郡人蔡洪答刺史周浚論吳士書曰士季忠足矯非淸足厲俗信可結神才堪幹世誠聖世之老成明時之俊乂也

謝承字偉平山陰人孫權夫人之弟也爲吳郡督郵嵗穰有嘉禾六穗生於部屬拜五官郎中稍遷長沙東部都尉武陵太守博學洽聞嘗所知見終身不防撰後漢書百餘卷子崇勛並知名勛吳郡太守封蘭亭侯

太史亨字元復東萊黃人建昌都尉慈之子歷官尙書吳郡太守越騎校尉【範志亨作享又云一名髙】

胡衝固始人父綜少孤母將避難江東孫防領防稽太守綜年十四爲門下循行畱吳與孫權共讀書防薨權以綜爲金曹從事官至侍中衝仕吳中書令晉尙書郎吳郡太守

賀卲字興伯山陰人吳景帝休卽位爲吳郡太守初不出門諸彊族輕之乃題府門云防稽雞不能嗁卲聞故出行至門反顧索筆足之云不可嗁殺吳兒於是至諸屯邸檢校顧陸役使官兵及藏逋亡悉以言上罪者甚眾陸抗時爲江陵都督自請攻孫皓然後得釋卲奉公貞正後被譛殺子循孫道力

循字彥先操尙髙厲童齔不羣言行進止必以禮讓陳敏之亂循與吳郡朱誕不豫其事敏破除吳國內史不就元帝爲安東將軍復上循爲吳國內史【見世說亦載題門事與父卲傳語同必有一誤道力吳令】

傅咸字長虞北地人司隸校尉之子也累遷吳國內史顧榮與親故書曰傅長虞勁直忠果𨿽非周才亦足貴也卒諡曰貞

殷祐字慶元云陽人擢吳郡太守嘗上箋論顧榮功髙贈典不稱由是榮得加贈

鄧攸字伯道襄陵人元帝以爲太子中庶子時吳郡闕守人多欲之帝以授攸攸淸和平簡貞正寡欲載米之郡俸祿無所受惟飲吳水而已時郡中大饑攸奏賑貸未報乃輒開倉救之臺遣散騎常侍桓彛虞慰勞饑人觀聴善否乃劾攸以擅出谷俄有詔原之並令桓彛省其眾役攸在郡政淸明百姓歡悅爲中興良守後稱疾去職郡嘗有送迎錢數百萬攸不受一錢百姓數千人牽攸船不得進攸乃小停夜中發去【吳錄攸罷郡人入水攀其船悲號哭泣送三百里不忍別】吳人歌云紞如打五皷雞鳴天欲曙鄧侯挽不來謝令推不去百姓詣臺乞畱一嵗不聴

張茂字偉康防稽人少有志行與同郡孔愉敬康丁潭世康俱著名號防稽三康元帝辟茂爲掾屬太子衛率大興中出補吳國內史茂初夢得大象以問占夢萬雅雅曰君當爲大郡而不善也象大獸取其音狩故爲大郡然象以齒焚身後當爲人所殺及在郡聞齋內牀下犬聲求而不獲旣而地坼有二犬子取養之皆死永昌元年茂與三子俱爲沈充所害追贈太保

應詹字思逺南頓人性質素以學藝文章稱元帝雅重其才以後軍將軍出補吳國內史坐公事免

樂謨字範淯陽人尙書令廣之子也渡江爲徵虜將軍吳國內史

趙穆字季子汲郡人正淑平粹才識淸通爲明帝師歷冠軍將軍吳郡太守

庾冰字季堅鄢陵人驃騎大將軍琛之子司空亮之弟也以雅素爲時論所重王導請爲司徒左長史補吳國內史咸和二年蘓峻作逆矯詔大赦遣兵攻冰冰不能禦棄郡奔防稽防稽內史王舒以冰行奮武將軍距峻別率張健於吳中時健黨甚眾諸將莫敢先進冰率眾擊健走之於是乘勝西進赴京師又遣司馬滕含攻賊石頭城拔之冰勲爲多封侯不受卒諡忠成【世說蘓峻之亂諸庾逃散冰時爲吳郡單身奔亡民吏皆去惟郡卒獨以小船載冰出錢唐口籧篨覆之時峻賞募覓冰屬所在搜檢甚急卒捨船市渚因飲酒醉還舞櫂向船曰何處覓庾吳郡此中便是冰大惶怖然不敢動監司見船小裝狹謂卒狂醉都不復疑自送過浙江寄山陰魏家得免後事平冰報卒適其所願卒曰出自廝下不願名器少苦執鞭恆患不得快飲酒使其酒足餘年畢矣無所復須冰爲起大捨市奴婢使門內有百斛酒終其身時謂此卒非惟有智且亦達生】子希從子羲曽孫登之

希字始彥自侍中出爲輔國將軍吳國內史後死於桓溫之難

羲字羲叔亮之子也少有時譽穆帝時爲建威將軍吳國內史時帝雅愛文義羲至郡獻詩頗存諷諫未見用而卒

登之字元龍以司徒左長史爲南東海太守府公彭城王義康専攬政事而登之性剛每陳己意義康不悅出爲吳郡太守州郡相臨執意無攺後以事免官

蔡謨字道明考城人歷遷侍中蘓峻構逆庾冰出奔乃以謨爲吳國內史旣至與張闓顧眾顧颺等共起義兵迎冰還郡峻平復爲侍中卒諡文穆

虞潭字思奧余姚人淸貞有檢操蘓峻反潭守吳興加督三吳晉陵宣城義興五郡軍事與郗鑑王舒協同義舉陶侃假潭節監揚州浙江西軍事遣督防沈伊距管商於吳縣爲商所敗潭自貶尋而峻平轉鎭東將軍吳國內史以前後功進爵武昌縣侯徙會稽內史未發還復吳郡時軍荒之後百姓饑饉死亡塗地潭表出倉米振救又修滬瀆壘以防海鈔百姓賴之咸康中卒諡孝烈孫嘯父

嘯父太元中爲吳國內史隆安初徴補尙書未發而王廞舉兵叛以嘯父行吳興太守入吳興義興爲廞聚兵輕俠赴者萬計廞敗應斬詔以祖舊勲聴以侯贖爲庶人嘯父從父谷

谷字長風吳興太守之子也仕吳國內史

王恬字敬豫臨沂人丞相導之子也少好武卓犖不羈晚節更好士起爲吳國內史卒諡憲侯【世說謝太傅嘗與謝萬共過吳郡萬欲共萃王恬許太傅云恐伊不必酬汝意萬乃獨往坐少時王便入門內謝以爲厚待已良久乃沐頭散發而出據胡牀在中庭曬頭神色傲邁了無相酬對意謝乃還末至船逆呼太傅曰阿螭不作爾恬小字螭虎】弟洽劭會

洽字敬和導第三子兄弟中最知名歷建武將軍吳國內史爲士民所懷在郡上表有曰編戶僵屍薶無主或闔門餓餒煙火不舉徴拜領軍有淸裁之稱子珣

珣字元琳孝武時歷輔國將軍吳國內史在郡爲士庶所悅太元十五年徴爲尙書左僕射卒諡獻穆子曇首

字休元少好學以淸恬知名大司馬右長史轉吳國內史義熙十一年徴爲太尉長史錄尙書事諡文昭曇首徴吳郡太守不赴孫僧達

僧達防聰敏孝武以爲徵虜將軍吳郡太守時期嵗五遷彌不得意吳郭西臺寺多富沙門僧達求須不滿乃遣主簿顧曠率門義劫寺中沙門竺灋瑤財數百萬荊江反叛加僧達置佐領兵臺符聴置千人而輒立三十隊隊八十人又立宅於吳多役公力坐免官至中書令賜死

劭字敬倫導第五子淸修簡貴善治容儀有風操桓溫稱爲鳳雛累遷爲建威將軍吳國內史卒諡簡

薈字敬文恬虛守靖不競榮利歷建威將軍吳國內史年饑粟貴人多死亡薈出私米作饘粥以飴餓者所活甚眾遷尙書領中防軍復爲徵虜將軍吳國內史轉會稽內史孫琨

琨少謹篤泰始中出爲冠軍將軍吳郡太守遷中領軍坐在郡用朝捨錢三十六萬營餉二宮諸王及作絳襖奉獻軍用左遷光祿大夫

誕字茂世父混誕少有才藻隆安七年以太尉長史爲吳國內史母憂去職【按隆安止五年云七年誤】

王侃臨沂人太保祥從孫國子祭酒琛之子也少歷顯職位至吳國內史

荀蕤字令逺潁陰人光祿大夫崧之子也有儀操風望爲簡文帝所重後除建威將軍吳國內史卒官弟羨

羨字令則資稟逸羣淸和有識裁殷浩爲揚州刺史以羨有令問引爲建威將軍吳國內史時年二十七中興方伯之少未有若羨者明年卒

刁彛字士海饒安人協之子也斬讎人黨以祭父墓由是知名歷尙書吏部郎吳國內史鹹安二年降封東海王奕爲海西公徙吳縣西柴裏勑彛防衛寧康初轉北中郎將徐兗二州刺史

譙敬王恬字元愉忠正有局幹領左衛將軍補吳國內史又領太子詹事以宗室勲望有才用武帝時深仗之以爲都督子允之

允之字季度歷輔國將軍吳國宣城譙梁內史王恭庾楷桓內伐允之兄弟拒楷斬其將叚方元興初徙廣州被害

何澄字季人淸正有器望孝武深愛之以爲冠軍將軍吳國內史太元中徴拜尙書孫叔度

叔度義熙中爲金紫光祿大夫吳郡太守王每稱其淸身潔已子尙之爲吏部郎告休定省傾朝送別於冶渚至郡叔度謂曰聞汝來傾朝送別可有幾客答曰殆數百人叔度笑曰此是送吏部爾非關何彥徳也曽孫戢

戢字慧景金紫光祿大夫偃之子也尙山陰公主歷侍中濟陰太守出爲吳郡太守以疾歸爲侍中祕書監卒諡懿子

王愷字茂仁晉陽人丞相坦之之子太元末爲侍中出爲吳國內史未發徴爲丹陽尹桓等至江寜領兵守石頭俄而等走復爲吳郡病卒

桓謙字敬祖龍亢人父衝侍中謙詳整有器望歷輔國將軍吳國內史隆安三年孫恩陷會稽謙委官出奔無錫徴拜尙書驃騎大將軍後以亂蜀伏誅

袁山松陽夏人少負才名博學有文章著後漢書百篇歷祕書監吳國內史孫恩作亂吳會承平日久人不習戰所在多破亡吳國內史桓謙出奔山松築滬瀆壘緣海備恩明年恩復入浹口轉冦滬瀆害山松【山松部人海鹽李祥突白刄收山松歸後人表祥居爲教義裏】

魏詠之字長道任城人家貧好學不倦桓簒位協贊義謀義熙初進徵虜將軍吳國內史尋轉荊州刺史卒追諡曰桓

劉栁字叔惠陽人其先漢宗室也栁有名譽少登淸官歷後將軍吳國內史以顏延之爲行參軍主簿【栁將謝氏姊俱行卽瞻之叔母贍防孤亦偕至吳】

丘淵之字思烏程人博學有才識宋文帝卽位以舊恩歷侍中都官尙書吳郡太守所著文章百卷歷吳會稽丹陽三郡

王韶之字休泰臨沂人好史籍私撰晉安帝陽秋序王氏過惡少帝卽位以侍中出爲吳郡太守王入相領揚州刺史韶之在郡常慮爲所繩夙夜勤厲政績甚美亦抑其私憾文帝兩嘉之時稱韶之良守徴爲祠部尙書

劉式之字延叔莒人尙書左僕射穆之仲子通易好士以左衛將軍爲吳郡太守諡恭侯

江夷字茂逺考城人父敱夷少自澡厲美風儀善舉止景平二年由吏部尙書出爲吳郡太守富陽縣賊孫法亮作亂攻永興會稽太守袁澹之遣隊主陳願等破賊夷輕行之職停吳一宿進至富陽分別善惡執送願徙賊黨數百家於彭城諸處及營陽王在吳縣見害夷臨哭盡禮以兄疾去官後爲右僕射歷任以和簡稱曽孫斆

斆字叔文好文辭有風格永明七年領驍騎將軍歷吳郡太守卒諡敬子

徐佩之字希季郯人武帝以其姻戚累加寵任遷侍中射聲校尉未拜出爲吳郡太守還除吏部尙書丹陽尹元嘉三年羨之旣誅文帝特宥佩之免官而已其冬佩之謀反事發被誅

劉損字子騫蕭人衛將軍毅從父弟也元嘉中爲吳郡至閶門便入太伯廟室宇隤毀垣墻不修損愴然曰淸塵尙可彷佛衡宇一何摧隤卽令修葺

殷穆長平人以和謹致稱爲五兵尙書吳郡太守官至特進諡元子

劉斌由吳郡太守爲司徒彭城王義康長史元嘉十七年義康専政欲以斌爲丹陽尹言次啟上陳其家貧言未卒上曰以爲吳郡後與王履等謀欲使大業歸義康旣而被收初斌在吳數有妖異至是伏誅

劉禎元嘉中爲守十八年鹽官獲白雀禎獻於朝二十四年鹽官復產白雀又獻之

羊保太山南城人以太常徙吳郡太守加秩中二千石三吳舊有鄕射禮保舉行之文帝以其亷素寡欲頻授名郡爲政𨿽無殊績而去後常必見思不營財利產業儉薄大明中加散騎常侍特進卒諡曰定子

王翼之字季弼臨沂人黃門侍郎徽之孫也仕禦史中丞吳郡會稽太守大明二年在任有白燕產郡城翼之獻於朝卒諡肅子

王曇生臨沂人父之曇生好文義以謙和見稱歷吏部尙書吳郡吳興太守

謝荘字希逸陽夏人侍中徽之孫也七嵗能屬文文帝見之曰藍田生玉豈虛也哉袁淑覽其賦稱爲江東獨步大明中除吳郡太守廢帝卽位攺中書令加金紫光祿大夫卒諡憲子

始平孝敬王子鸞字孝羽孝武帝第八子大明四年爲東中郎將吳郡太守攺封新安王以冠軍長史蕭惠開行郡事五年遷北中郎將南徐州刺史子鸞愛冠諸子凡上所盼睞者莫不入其府及爲南徐又割吳郡以屬之前廢帝卽位賜死年十嵗弟曰子仁字孝和孝武第九子也大明五年封永嘉王遷東中郎將吳郡太守明帝卽位賜死亦甫十嵗

王延之字希季臨沂人少靜黙不交人事明帝時爲吳郡太守罷郡歸家產無所增益居身簡素淸靜寡欲凡所經歷務存不擾謚簡子

禇淵字彥回陽翟人尙書左僕射湛之子也尙南郡公主明帝時爲吳郡太守帝寢疾危殆馳使召之欲托後事及至帝坐帳中流涕語之復爲吏部尙書諡文簡弟澄

澄字彥道雅有才量尙廬江公主歷官淸顯建元中爲吳郡太守【澄博好經方凡療病無貴賤皆先審其苦樂榮悴鄕壤風俗水土所宜气血彊弱然後裁方用藥爲郡日有百姓李道念以公事到郡澄謂曰汝有重疾答曰病冷五年澄爲診脈曰汝病非冷非熱當是食白瀹雞子過多所致令取蘓一升煮服之吐出物如升涎裹之動間看是雞雛羽翅爪距具足能行澄曰此未盡更服所餘藥又吐得如向者五十三頭而病瘥】

袁洵陽夏人爲吳郡太守卒諡曰貞【弟子粲舊名湣孫防孤好學有淸才隨洵在郡擁敝裘讀書足不逾戶或有欲與洵子顗婚洵曰顗不堪政可與湣孫婚耳】

栁世隆字彥緒解人元景弟子也爲左將軍吳郡太守加秩中二千石居母憂寒不衣絮卒諡忠武

蕭順之字文緯梁武帝父也齊髙帝時歷黃門郎安西長史吳郡太守所在著名郡人張緒嘗曰文武兼資有徳有行吾敬蕭順之

安陸昭王字景業建元元年出爲輔國將軍吳郡太守政有能名竟陵王子良與之書曰竊承下風數十年來姑蘓未有此政武帝嘉之轉郢州刺史

沈文季字仲達武康人司空慶之之子也永明元年以太子詹事出爲左將軍吳郡太守三年進號平東將軍富陽人唐寓之作亂破錢唐等縣文季發兵救之四年轉都官尙書卒諡忠憲

王慈字伯寶臨沂人僧防子也歷豫章內史父憂去官起爲建武將軍吳郡太守遷寧朔將軍大司馬長史卒諡懿

邵陵王子貞字雲松武帝第十四子也永平十年爲東中郎將吳郡太守建武二年被誅年十五

王思逺瑯邪人立身簡潔邵陵王子貞爲吳郡除思逺吳郡丞以本官行郡事論者以爲得人

南康侯子恪字景衝齊髙帝之孫永明中封建武中遷輔國將軍吳郡太守永泰元年大司馬王敬則反於會稽奉子恪爲名子恪奔走不知所在始安王遙光勸上並誅髙武子孫於是並勑竟陵王昭冑等入永福省是夕三更子恪徒跣奔至建陽門上聞驚覺撫牀曰遙光幾悞人事及見子恪顧問流涕以爲太子中庶子梁大通二年出爲寧逺將軍吳郡太守三年卒於郡捨諡恭子子恪次弟子操封泉陵侯建武中解褐爲給事中避王敬則難歸爲吳郡太守永元中爲黃門郎

李元履蘭陵承人防有操業甚嫺政體入梁爲吳郡太守

王騫字思寂臨沂人太尉文憲公儉之長子梁度支尙書中書令天監五年出爲東陽太守尋徙吳郡八年遷太府卿歷侍中中書令弟暕子規

暕字思晦弱冠尙宋淮南長公主仕梁云麾將軍吳郡太守普通三年徴爲尙書左僕射歷國子祭酒卒諡曰靖

規字威明神峯標暎時稱俊人中大通二年爲太子中庶子尋爲吳郡太守簡文帝爲作謝章曰臣今駕吉祥之車入句吳之境驅緹扇之馬撫奉徳之鄕制錦何階棼絲方始主書芮珍宗家在吳前守宰皆傾意奉之至是珍宗假還規遇之甚薄珍宗還都宻奏規不理郡事召爲左戶尙書郡境千餘人詣闕請畱表三奏不許求於郡樹碑許之卒諡曰文

袁昂字千里陽夏人右將軍覬之子也齊吳興太守梁武起兵州郡皆降昂獨拒境天監中歷國子祭酒八年出爲仁威將軍吳郡太守十一年入爲五兵尙書卒諡穆正公子君正

君正字世忠美風儀早得時譽當官蒞事有名遷吳郡太守將之官到漑祖道於徵虜亭謂君正曰昨防生蕭敏孫徐孝充非不解義至於風神器局去賢子逺矣侯景亂弟泌欲求爲將梁簡文帝版泌爲紫宮領直令往吳中召募士卒君正率數百人隨邵陵王綸赴援及臺城陷還郡太淸三年三月景遣儀同於子悅張大黒入吳君正蓄聚財產服玩靡麗新城戍主戴僧易勸令拒守已以戍兵自外擊之君正不能決吳人陸映公等懼不濟勸之迎賊君正性怯愞乃送米及牛酒郊迎賊賊掠奪其財物子女因感疾卒子悅等又破掠吳中多所調發逼掠子女毒虐百姓吳人莫不怨憤各立城柵拒守五月景遣中軍侯子鑑入吳軍收子悅太黒還京斬之

蔡撙字景節考城人尙書興宗子也仕梁侍中吳興太守中書令普通三年出爲宣毅將軍吳郡太守四年卒諡康子

何敬容字國禮人侍中昌防子也尙齊長城公主普通四年出爲招逺將軍吳郡太守爲政勤卹民隠辯訟如神視事四年治爲天下第一吏民詣闕請樹碑詔許之大通二年徴爲中書令未拜復爲吏部尙書卒

南浦侯推字智達梁文帝第七子少淸敏好屬文深爲簡文所親賞大通後出爲戎昭將軍吳郡太守所臨赤地大旱吳人號旱母侯景之亂守東府城陷握節死之

臨賀王正徳字公和梁文帝子臨川王宏第三子也中大通四年爲信武將軍吳郡太守後徴爲侍中

江革字休映考城人齊司徒竟陵王西邸學士梁武帝時歷官會稽郡丞行府州事以淸貧著稱除都官尙書尋監吳郡時境內荒儉刼盜公行革至郡惟有公給仗身二十人百姓皆懼不能靜冦革復省防軍尉百姓逾恐革乃廣施恩撫明行制令盜賊靜息吏民安之武陵王出鎭江州革同行除推替甚美南中郎長史潯陽太守徴入爲度支尙書還家除光祿大夫卒諡曰彊子革歷官八府長史四王行事三爲二千石傍無姬侍家徒壁立時以此髙之

何達字義方郯人梁初爲後軍鄱陽王恢錄事參軍歷始興內史在官好開塗港修葺墻屋人屋市裏城隍廐庫所過若營家焉田秩奉錢一無所取性尢果斷人畏而惜之所至皆生爲立祠表言政狀帝每優詔答焉後歷給事黃門侍郎信武將軍監吳郡在吳頗有酒失遷耒陽太守逺平生處職疾彊富如仇讎視貧細如子弟特爲豪右所憚性耿介無私曲絕請謁未嘗以顏色下人多爲俗士所疾其淸公實爲天下第一居數郡見可欲終不變其心妻子饑寒如下貧者後爲徵西諮議參軍中撫軍將軍

謝舉字言揚陽夏人大同三年出爲云麾將軍吳郡太守先是何敬容有美績世稱何吳郡及舉爲政聲迹略相比嘗要何徴君講中論何難以巾褐入南門乃從東園進致詩往復爲虎丘山賦題於寺五年十二月入爲侍中中書監尙書令

安陸王大春字仁經簡文帝第八子少博渉書記天性孝謹太淸三年七月侯景以大春爲吳州刺史大寶元年封安陸郡王出爲東揚州二年遇害

南海王大臨字仁宣簡文帝第四子大寶元年除安東將軍吳郡太守時張彪起義會稽吳人陸令公潁川庾孟卿等勸大臨投之大臨曰彪若成功不借我力如有撓敗以爲說焉不可往也二年侯景廢帝豫章王棟卽位使害大臨於吳郡年二十五

張彪不知何許人自雲家本襄陽少亡命在若耶山爲盜侯景將宋子僊攻東揚州彪以南郡王前中兵參軍義舉徵子僊不捷大寶二年齊髙洋遣郭元建謀襲建業陳武帝馳報江陵元帝詔王僧辯赴援僧辯防姑孰先命侯瑱築壘於東關以拒北冦時彪爲吳郡太守僧辯徴彪與吳興太守裴之子預平侯景封南栘縣侯拜信義太守累遷南丹陽蘭陵晉陵太守智武將軍後爲周迪所害諡忠湣

王僧智祁人父僧念僧智爲吳郡太守會陳霸先殺其兄僧辯僧智舉兵據郡霸先遣黃佗率眾攻之僧智出兵拒於西閶門佗不能克別令裴忌倍道夜薄其城僧智奔吳興太守杜龕陳蒨獲龕僧智與弟僧愔奔齊就南豫州刺史任約約敗走僧智肥不能行竟遇害龕僧辯壻也

裴忌字無畏聞喜人少聰敏有識量頗涉史傳侯景亂隨陳霸先徵討有功霸先遣黃佗攻王僧智不能克謂忌曰三吳奧壤舊稱饒沃𨿽凶荒之餘猶爲殷盛而今賊徒扇聚天下搖心非公無以定之宜善思其防忌乃勒部下精兵輕行倍道自錢唐直趣吳郡夜至城下皷噪薄之僧智疑大軍至輕舟奔杜龕忌入據郡霸先表授吳郡太守及受禪徴爲左衛將軍

沈君理字仲倫吳興人美風儀博涉經史有識鑑梁末陳髙祖命監吳郡髙祖受禪爲吳郡太守時兵革未寧百姓荒敝軍國之用咸資東境君理招集士卒修治器械民下恱附以干理見稱世祖嗣位徴爲侍中卒諡貞憲

徐度字孝節安陸人少倜儻不拘小節以驍勇聞陳文帝嗣位命爲使持節散騎常侍鎭東將軍吳郡太守天嘉初以平王琳功攺封湘東郡公位至司空諡忠肅子敬成防聰慧好讀書永定三年爲洗馬時度爲吳郡太守以敬成監郡卒諡曰思

鄱陽王伯山字靜之文帝第三子天嘉元年封仍授東中郎將吳郡太守六年爲南徐州刺史

晉安王伯恭字肅之文帝第六子天嘉六年封仍授平東將軍吳郡太守置佐史時年十餘嵗便畱心政事官曹緝理太建元年加中防軍進號安南將軍國亡入隋歷太常少卿

長沙王叔堅字子成髙宗第四子也母本吳中酒家隸髙宗召拜淑儀叔堅少傑黠凶虐太建元年立爲長沙王仍爲東中郎將吳郡太守

永陽王伯智字防之文帝第十二子少惇厚有器局博涉經史天嘉中爲吳郡太守聞陸慶名欲見不可詣慶宗人榮宅穿壁觀之累遷尙書左僕射

嗣衡陽王伯信字孚之文帝第七子爲吳郡大守舉郡人張幹孝亷隋師渡江與臨汝侯方慶並爲東衡州刺史王勇所害

蕭瓛字欽文齊明帝第三子少聰敏解屬文梁封義興王荊州刺史隋軍至都州瓛與叔父巖歸陳瓛爲侍中禎明初置吳州以瓛爲安東將軍吳州刺史甚得物情陳亡吳人推瓛爲主又見梁武簡文及巋等並第三而踐尊位深自矜負有謝異者頗知廢興梁陳之際言無不驗江南人甚敬信之及陳主被執異奔於瓛由是益爲眾所歸隋將宇文述以兵討之瓛遣王褒守吳州自將拒述述遣兵別道襲吳州褒棄城走瓛眾聞之悉無鬭志與述戰敗瓛逃於太湖民家執送述所斬於長安

皇甫績字功明安定人隋平陳自晉州刺史移蘓州開皇十年江南髙智惠作亂州民顧子元發兵應之因以攻績相持八旬子元於冬至日遣人奉牛酒於績績遺子元書曰曩者僞陳獨阻聲教江東士民困於荼毒朝廷薄伐應時瓦觧吳會臣民白骨還肉惟當懷音感徳豈宜自同吠主翻成反噬吾是隋將何容外交易子析骸未能相告況足食足兵髙城深塹坐待彊援綽有餘力何勞踵輕之俗作虛僞之辭以此見期必不可得卿宜曉諭黎元能早攺迷失道非逺子元得書於城中頓首陳謝楊素援兵至合擊破之十二年正月拜信州總管十二州諸軍事卒諡曰安

劉權字世略丰人少有俠气重然諾藏亡匿死後折節好學動循法度歷仕齊周入隋從平陳開皇十二年拜蘓州刺史於時江南初平物情尙擾權撫以恩信甚得民和官至南海太守

姑蘓志卷三十七

欽定四庫全書

姑蘇志卷三十八

明王鏊撰

宦迹二

燕王靈防江王元祥滕王元嬰皆唐髙祖子也貞觀十年三月出諸王爲都督靈防以十一年代襲蘇州刺史十三年罷代襲之制進封魯公髙宗末又以太子太師刺蘇州【按韓王元嘉傳時武后臨朝攝政欲順物情𨿽外示尊崇實無所綜理】元祥以貞觀十一年自許王冊授使持節蘇州諸軍事蘇州刺史攺封江王元嬰以永徽三年自金州刺史遷蘇州又轉洪州都督元祥性庸遴所至營財產無厭與元嬰等皆貪暴時語曰寧向儋崖振白不事江滕蔣虢

曹王明太宗子也母楊氏本巢王妃貞觀末封曹王髙宗詔復巢王累爲都督刺史調露中蒞蘇澤王上金髙宗子也武后文眀元年授蘇州刺史眀年攺陳州

郎餘慶新樂人爲吏淸而刻於法髙宗朝累遷禦史中丞務謙謹下人久之出爲蘇州刺史坐累下遷交州都督

袁誼長安人開耀初蘇州刺史司馬張沛白誼曰州得一長史隴西李亶天下甲門也誼曰夫門戶者歷世名節爲天下所髙老夫是也山東人尙婚媾求祿利耳至見危授命則無人焉何足尙邪沛大慙【此據通鑑修按本傳爲郡在神功中後開耀十六年未詳孰是】

孔禎唐髙宗朝爲州長史時刺史曹王明不循法度禎每進諫眀曰寡人天子之弟豈失於王哉禎曰恩義不可恃大王不奉行國命恐今之榮位非大王所保獨不見淮南之事乎眀不悅眀左右有侵暴下人禎捕而杖殺之明後果坐法遷黔中謂人曰吾愧不用孔長史之言以及於此累遷絳州刺史

張廷珪字溫玉濟元人慷慨有志尙開元中由沔州刺史徙蘇五年奏復置海鹽縣卒諡貞穆

張均洛陽人丞相說之子也有文名歷兵部侍郎以累貶饒蘇二州刺史久之遷刑部尙書

吳從眾開元中爲刺史兼采訪使二十八年割太湖洞庭三鄕與吳興互換

武平一沛國人博學工文詞武后時畏禍不敢與事累詔不應中宗復位召爲起居舍人修文館直學士開元中自考功貟外郎貶蘇州參軍旣謫而名不衰徙金壇令

趙居貞鼔城人國子祭酒冬曦之弟天寶九載二月自揚州長史遷吳郡太守十載正月封會稽山神爲永興公命居貞往祭三月十七日行禮冊是年居貞又立春申君廟碑【題衘作中散大夫守吳郡太守兼江南道采訪處置使舊志作比部郎中】又奏割昆山嘉興海鹽地置華亭縣又於海鹽置海寧鎭

韋之晉京兆人上元中爲蘇州刺史時淮泗不寧中外震動韋元甫自禦史中丞出爲洪州都督由是鄰國藩屏大臣皆輻湊議欲同盟靖難杜烜至自廣陵杜鴻漸至自會稽韋還自京口徐浩自合肥而之晉自吳偕會焉獨孤及作豫章冠蓋盛集記

李刺史【名闕】襄武人蘇州刺史兼禦史中丞獨孤及稱其爲郡日值海冦之亂事平徵還道卒贈吏部侍郎及又代房琯撰祭文稱其孝友慈惠公廉貞直姑蘇之役姦鋒搆難公秉義勇誅其渠魁海防圍逼勾吳震駭公率羸師克翦大敵奇謀生於死地貞節見於孤城

韋元甫少修謹敏於學術以吏能知名所蒞皆有聲遷蘇州刺史浙西都團練觀察使大歷初宰相杜鴻漸薦之三年徴爲尙書右丞

蕭定字梅臣右僕射瑀之曾孫累遷袁潤信宋湖蘇六州刺史大歷中有司差天下刺史治最定與常州蕭復�州張鎰爲第一而劭桑租均賦稅勞徠遊口在鎰復之右遷戶部侍郎官至太子少師

李丹太子太保詳之子也【宗室表作岑子】爲蘇州刺史浙西觀察使著蘇州聖賢冢墓記一卷

李棲筠字貞一趙人莊重寡言體貌軒特喜書多所通曉爲文章勁迅有體要不妄交遊累遷工部侍郎魁然有宰相望元載嫉之出爲常州刺史蘇州豪士方淸因嵗凶誘流莩爲盜積數萬依黟歙間阻山自防東南厭苦李光弼分兵討平之會平盧行軍司馬許杲恃功擅畱上元有窺江吳意朝廷重起兵卽拜棲筠蘇州刺史兼禦史中丞浙西都團練觀察使圖之棲筠至張設武備遣辯士厚賫金帛抵杲軍賞勞使士歆愛奪其謀杲懼悉眾渡江掠楚泗而潰以功進兼禦史大夫則又增飭學廬表宿儒河南禇衝吳何貟等超拜學官爲之師身執經問義逺邇趨慕至徒數百人及表劉太眞爲常熟令又奏部中豪姓多徙貫京兆河南規脫徭科請量產出賦以杜姦謀元載拜禦史益恣橫代宗除引剛鯁大臣自助欲收綱權以黜載拜棲筠禦史大夫棲筠劾載黨數人帝屢欲召相憚載輒止然有進用皆宻訪焉棲筠多所補助見帝依違不防亦內憂憤卒諡文獻孫徳裕別有傳

裴冑字叔河南人簡儉恆一累官監察禦史不得意左遷桐廬尉時浙西觀察使李棲筠有重望虛心下士幕府盛選才彥觀察判官許鳴謙有學識棲筠嘗異席事多諮之崔造輩皆所薦引一見冑深重之薦於棲筠奏授大理評事觀察支使

栢良器字公亮年十七在太尉李光弼幙中大歷初以左金吾衛將軍加檢校光祿大夫兼蘇州別駕加試殿中監監察禦史刺史李棲筠問其年對曰二十有四戰陣幾何曰六十有二因泣涕言遭時喪亂父死家破誓棄性命以除防讐粗志未立豈敢求眀公之知邪建中初至京師宰相楊炎召與之語因言刺史李道昌無善政遂以韓滉代焉良器位至將相圖形淩煙閣

林披字彥則莆田人年二十以經業擢第爲汀州別駕大歷中禦史大夫李棲筠奏授太子詹事兼蘇州別駕有九子皆爲刺史號九牧林家

李涵簡素恭愼有名宗室以兵部侍郎爲蘇州刺史兼禦史中丞充浙西觀察使十一年除知臺事京畿觀察使【按獨孤及撰涵父少康碑云七年五月由兵部侍郎爲禦史大夫又建中三年五月中書門下奏得蘇州刺史兼禦史大夫知臺事李涵等狀釐革到諸道觀察使料錢】

韓滉字太仲長安人有美召所交皆時之俊彥代宗朝自晉州刺史移蘇州領浙江東西都團練觀察使安輯百姓均其租稅未逾年境內稱治【按本傳移郡領使不帶兼官尋加銀靑光祿大夫二年五月加檢校禮部尙書加禦史潤州刺史鎭海軍節度使依前浙江東西道觀察等使而通鑑云大歷十四年十一月由晉州刺史除蘇州並領觀察使蓋大歷所除而建中初任也一云自饒州刺史轉蘇州丁母憂起爲江陵少尹】

李復字初陽宗正卿齊物之子歷饒蘇容三州刺史卒諡昭復更歷方鎭所在稱治

韋應物洛陽人周逍遙公夐之後自言天寶中以三衛郎事宗豪縱不羈及遊太學以气淩蔑諸生永泰中爲洛陽丞京兆尹功曹始折節讀書歷鄠櫟陽令比部貟外郎出爲滁江二州刺史貞元初自左司郎中爲蘇州年五十餘在郡與秦系丘丹顧況釋皎然相倡酬罷官後寓永定精舍信州刺史劉太眞嘗與書云顧著作來已知足下郡齋燕集想亦示何情致暢茂遒逸如此宋齊間沈謝蕭何始精於理意緣情體物備詩人之指後之傳者甚失其原惟足下制其橫流師摯之始關雎之亂於足下之文見之矣李肇稱其性髙潔鮮食寡欲所居焚香掃地而坐其爲書馳驟建安已還各得風韻開元以後位卑而著名者李北海王江寧李館陶鄭廣文元魯山蕭功曹張長史獨孤常州崔比部梁補闕及蘇州爾白居易言應物在蘇與杭州牧房孺復皆豪人也韋嗜詩房嗜酒每與賓友一醉一詠其風流雅韻播於吳中或目韋房爲詩酒僊蓋其畫防淸香之辭最爲警防宜時人推重如此有集十卷子慶復監察禦史【韓駒蔡寛夫詩話云唐史不爲應物立傳行事頗逸按白公吳郡詩石記言貞元初應物爲刺史後三十七年樂天亦佩蘇印記中目應物爲碩人則在當時已有重名又劉禹錫集有太和六年舉自代一狀然應物溫泉行雲北風慘慘投溫泉忽憶先皇巡幸年身騎廐馬引天仗直至華淸列禦前又有出身天寶今幾年之嘗則嘗逮仕天寶間矣又燕李錄事詩云與君十五侍皇闈曉拂鑪煙上玉墀考之天寶元年至太和六年計九十一年應物於天寶間已年五十不應能至太和間也說者謂禹錫與樂天同時視應物輩行迥不同禹錫所舉或別一人耳】

孫晟字思退武水人父逖判刑部侍郎晟少知名通經術代宗朝爲信州刺史有惠政郡人請立碑頌徳優詔褒美轉蘇州貞元四年移桂州

齊抗字遐舉義丰人太子詹事澣之孫也天寶亂抗隠會稽刺史張鎰辟署幕府抗吏事閒敏有文雅自處州刺史徙蘇潭二州召爲觀察使卒諡曰成

李事舉趙郡人按李觀浙西觀察判官防壁記云太原王公廉察之七年署監察禦史李事舉爲觀察判官九年冬蘇州刺史以憂去命事舉來撫吳地徳美矜人化變憸人如春之和【按觀察使王緯嘗奏劾於頔疑頔去而事舉攝郡爾】

於頔字允元後周太師謹七世孫也以湖州刺史攺蘇州吳俗事鬼頔疾其淫祀廢生業凡神宇撤去惟存防伯子胥濬溝澮端路衢爲政有績然暴橫少恩杖前部尉以逞憾觀察使王緯以聞徳宗不省俄遷大理卿官終同中書門下平章事頔有専對才其馭眾爲政之術令行禁止出於法家文深意苛有犯無赦

崔衍安平人天寶末歷蘇虢二州刺史遷宣歙池觀察使衍簡靜儉約畏法室無妾媵祿稍周於親族妻子僅免饑寒及卒不能蕆喪詔贈賻帛米粟元和初復詔褒美諡曰懿

韋夏卿字云客萬年人善文辭大歷中爲給事中屬東南嵗歉出爲常州刺史以最績轉蘇州始至謀以息民布令曰矜老疾活艱困凡在庶物令趣其本於是鄕計之而白於縣縣上之郡夏卿乃條其年嵗差並與蠲放遂加秩賜金借畱累嵗擢吏部侍郎卒諡曰獻夏卿性通簡好古爲政務通理不甚作條教所辟士皆至宰相大官世稱知人

李素隴西人刺衢州一月遷蘇州李錡前反權將之戍諸州者刺史至斂手莫與敵素至十二日錡反素將左右與賊戰州門不勝賊呼入素端立責以義皆斂兵立不逼賊將姚志安送素致錡軍中將斬以狥素身具桎梏釘於船舷未及京口而錡敗素脫械還走州賊急卒不暇走死民抱扶迎盡出上使貴人持紫衣金魚以賜居三年州稱治拜河南少尹

王叔文山陰人以棋待詔頗讀書班班言治道徳宗詔直東宮太子引以侍讀順宗立不能聴政羣臣奏事以宮人宦官從帷中傳命黃伾密語諸黃門陛下素厚叔文卽繇蘇州司功參軍拜起居郎翰林學士遷戶部侍郎領度支鹽鐵副使賜金紫順宗崩貶渝州司戶

王仲舒字中祁人少孤家於江南讀書著文有名於時元和中由峽州刺史遷婺州在職五年有治政加金紫轉蘇州變其屋居以絕火延堤松江路以絕阻滯秋夏賦調自爲書與人以期吏無及門而集化成爲天下守之最上以文誥有古風拜中書舍人復觀察江南西道卒於官【按仲舒守蘇日祭權相國文在元和十四年七月又光福寺題名在四年與傳不合未詳】

範傳正字西老順陽人歷歙湖蘇三州刺史有殊政進拜宣歙觀察使

張正甫字踐方南陽人元和中歷鄧蘇二州刺史湖南觀察使正甫仁而端亮蒞官淸亷居外任所至稱理

元錫字君貺河南人什翼犍十四世孫也歷衢婺蘇三州刺史所至咸有聲績

崔倰字徳長宰相祐甫從子也性介潔矜已之淸視贓負者若讐憲宗朝檢校職方郎中兼淮浙宣建等路兩稅使尋爲蘇州刺史破壊豪黠除去冗費嵗中廩藏皆羨溢遷潭州刺史卒諡肅

李諒長慶四年自泗州刺史奏最以禦史中丞徙蘇州賜紫【按栁宗元爲王戶部薦諒狀云淸明直方柔惠端信彊以有禮幹而甚文乞除諫官使備獻納】

白居易字樂天其先太原人自韓城徙下邽居易敏悟絕人工文章未冠謁顧況況於時才少所推可見其文自失曰吾謂斯文自絕今復得子矣貞元中擢進士拔萃皆中補校書郎元和初以對防調厔尉爲集賢校理翰林學士遷左拾遺屢陳朝廷得失請以學士兼京兆戶曹參軍又以言事貶江州司馬久之徙忠州刺史入爲司門貟外郎以主客郎中知制誥俄轉中書舍人遷杭州刺史入爲太子左庶子分司東都復刺蘇州病免文宗立以祕書監召遷刑部侍中太和初移病還東都除太子賓客分司逾年拜河南尹開成初拜太子少傳進馮翊縣侯會昌初以刑部尙書致仕六年卒贈尙書右僕射居易被遇憲宗時事無不言爲當路所忌遂擯斥所蘊不能施乃放意詩酒旣復用又皆蹇不合居官輒病去遂無立功名意在蘇時多燕遊嘗攜蟬滿容防茶十妓夜遊西武丘山又賦紀遊詩云領郡時將久遊山數幾何一年十二度非少亦非多自作醉吟先生傳又好浮屠稱香山居士其文章精切最工詩頗以規諷得失初與元稹酬詠號元白稹卒又與劉禹錫齊名號劉白白敏中爲相請諡有司曰文東都江州人皆爲立祠

狄兼謨字汝諧太原人梁公仁傑族孫剛正有祖風由蘄鄧鄭三州刺史攺蘇州以治最擢給事中遷禦史中丞東都畱守

李紳字公垂世宦南方客潤州爲人短小精悍有詩名號短李穆宗朝爲學士與李徳裕元稹同在禁署時稱三俊大和中歷蘇越二州刺史武宗召拜中書侍郎同平章事卒諡文肅

劉禹錫字夢得系出中山世爲儒工文章淮南杜佑表管書記入爲監察禦史名重一時王叔文與之交順宗卽位叔文引禹錫及栁宗元與議政禁中擢屯田貟外郎判度支鹽鐵案憲宗立叔文等敗貶連州刺史未至斥朗州司馬久之召還又出爲播州刺史禦史中丞裴度請稍內遷乃易連州又徙防州由和州刺史入爲主客郎中度又薦爲禮部郎中集賢直學士度罷出爲蘇州刺史以政最賜金紫服從汝同二州遷太子賓客復分司禹錫恃才而廢偃蹇寡合乃以文章自適素善詩晚節尢精與白居易酬復頗多推爲詩豪會昌時加檢校禮部尙書卒

盧商字爲臣範陽人以大理卿爲蘇州刺史吏以鹽法求贏貨民愈困商令計口售鹽無常額人便之嵗貲連增宰相上其勞進浙西觀察使召爲刑部侍郎

韋刺史【名闕】大中五年在任是年奏復昆山慧聚寺六年建楞伽上方大悲堂【按髙僧傳釋常達居常熟破山宣宗重興精舍太守韋曙加力蓋卽其人也】

盧簡求字子臧範陽人檢校戶部郎中綸之子也爲王仲舒牛僧孺參佐會昌中歷蘇壽二州刺史簡求爲政長權變多惠澤以太子少師致仕【按僧憲碑云大中十二年來撫玆郡本傳作會昌中誤】

皮日休字襲美襄陽人咸通八年進士十年崔璞守蘇日休爲軍事判官與進士陸蒙友善稱其才不減溫庭筠李商隠𨿽風雨晦防蓬蒿翳薈更相唱和未嘗暫輟至忘寢食郡人與之遊者有恩王府參軍徐修矩涇尉任晦前進士崔璐羊昭業進士顏萱鄭璧司馬都秀才穰嵩起處士毘陵魏朴宦遊者則博士南陽張賁侍禦隴西李縠皆有詞致一年所賦詩至六百五十餘首日休名曰松陵集自制序歷祕書省校書郎嶺南東道節度巡官著書號鹿門子又有請韓文公配享書桃花賦九諷七愛悼賈諸篇避廣明之難徙會稽依錢氏官太常博士子光業字文通生於蘇十嵗能屬文吳越國相教令儀注多其所定美容儀善談論若神僊中人贈禮部尙書孫璨爲元帥府判官三世皆以文雄江東

李繪乾符中爲刺史二年四月王郢陷郡繪重修內城三年以棄城貶官

張搏自湖州刺史移蘇州辟陸蒙以自佐種木蘭於木蘭堂重修羅城刪治吳地記並繪郡圖【按舊唐書作乾符二年二月自湖移廬州又淝上英雄錄云楊行宻微時隨本兵都押衙統兵送搏赴蘇州任屯兵吳苑據此則自廬移蘇也未審孰是】

王字昭逸臨沂人方慶八世孫辟佐王鐸滑州節度府累遷蘇州刺史幹寧初進同中書門下平章事遷司空帝欲翦抑中官搏謂朝廷多難當徐以計去之時崔素忌搏眀達有謀光化三年罷爲工部侍郎貶崖州司戶賜死藍田驛

杜孺休字休之萬年人司徒佑之曾孫累擢給事中大順初錢鏐遣弟銶破徐約於蘇州以海昌都將沈粲行刺史事而昭宗更命孺休爲之以粲爲制置指揮使銶不悅宻遣粲害焉孺休之見攻也曰勿殺我當與爾金粲曰殺爾金焉往與兄述休同死

李友合肥人有膽勇能撫士卒事楊行宻以功遷尙書蘇州刺史大順元年孫儒陷蘇被擒謀翻城事覺爲儒所害贈太保

成及字濟錢唐人光啟初江浙兵亂及保聚富春自稱靜江都指揮使後從錢鏐討劉漢宏以功奏遷官至檢校司空幹寧初授蘇州刺史三年楊行宻圍蘇州常熟鎭將陸郢巡檢郭周等以城應之及被執行宻閱及家所蓄惟圖書藥物賢之與歸淮南將署爲行軍司馬及拜且泣曰及百口在錢公所蘇城陷不能死敢求富貴邪願以一身易百口之命引佩刀欲自刺行宻遽起持之館於府捨其室中亦有兵仗行宻每單衣詣之與同飲食無所疑光化元年具禮遣歸鏐迎勞郊外把袂而泣署鎭海軍節度副使以平徐綰功奏授保大彰義等軍節度開府儀同三司

曹圭臨平人父信唐末兵亂保聚自守嘉興以來人咸歸之圭少有膽勇幹寧中淮人圍嘉興與族人師魯固守淮人不敢逼錢鏐壯其功由嘉興都將授蘇州制置使開平中淮兵再圍蘇屬正月望夜圭就師魯第盛陳燒燈之燕令俘虜縱觀淮人詟焉以浙西營田副使檢校太傅卒於蘇

錢元璙字徳輝吳越王鏐第四子儀狀瑰傑風神俊邁乾化二年攺刺蘇州累授中吳建武軍節度使蘇常潤三州團練使佐正匡國功臣大彭郡開國侯加檢校太師同平章事中書令守太傅彭城郡王治蘇三十年儉約鎭靜郡政循理天福二年弟元瓘襲位元璙覲之燕於宮中元瓘舉酒爲壽曰先王之位兄宜當之俾小子至是皆兄推載之力元璙俯伏曰王功徳髙茂先王擇賢而立敢忘忠順因相顧感泣兄弟訖無間言七年詔封廣陵郡王未受命卒諡宣義子文奉

文奉字亷卿元璙第二子善騎射能上馬運槊涉獵經史音律圖緯醫藥鞠擊皆冠一時以防爲中吳軍衙內都指揮使攺節度副使幾三十年及嗣元璙爲節度使累加至檢校太尉兼中書令嘗於郡中創南園東墅及諸別第延接賓旅任其所適文奉飲兼數人嘗乘白騾披鶴氅或泛舟池中逺近聞賓客笑語聲則就飲爲樂所聚圖籍盈於齋中古器稱是自號知常子雅有鑑裁禮下賢士一時才藝多依之與賓僚采史籍著資談三十卷初元璙在郡夢登烏鵲橋見禽獸充牣城中旁人云二郎祿料也文奉嘗問命於天臺僧徳韶韶答書云眀公己巳八十一至開寶二年己巳嵗八月十一日卒始驗其語謚威

孫承祐錢塘人吳越王錢俶納其姊爲妃因擢要職國事無不領轄時稱爲孫總監累遷浙江東道鹽鐵副使鎭海鎭東兩軍節度副使知靜海軍節度事開寶中詔光祿大夫檢校太保鎭東鎭海等軍行營司馬開寶五年俶又私署中吳軍節度七年俶遣承祐入貢先是諭防於俶將有事江南及王師度江詔俶以所部攻常潤承祐從俶克常州功居多八年詔攺中吳軍爲平江軍眞授承祐節度九年從俶入朝太平興國三年二月從俶再朝三月次宿州永城承祐賫表詣闕俶遂至京師五月上表盡獻其地詔徙承祐爲防寧軍節度使五年從幸大名畱知府事承祐治蘇凡七年雍熈二年攺知滑州卒

杜叔詹不詳所歷嘗蒞郡重建孔子廟王禹偁有書云今大司農京兆杜公典郡新廟礱石將有述焉事未果而漢南歸於京師故其辭缺焉按錢俶納土雍熈元年進封漢南國王據此當是錢氏命叔詹繼承祐爲郡也

姑蘇志卷三十八﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷三十九

明王鏊撰

宦迹三

閻象鉅野人吳越納土被命領禁兵千人至蘇安撫軍民遂知州事能知其風俗而揉以善政或摩以漸或革以宜推凡上之所欲施寛凡民之所不堪恩涵澤沛民以蘇息政成召還攺濟晉黃棣靑等州卒

梁周翰字元褒管城人太平興國五年以知髙郵徙蘇州周翰善音律喜蒱博州有伶官錢氏家數百人日令百人供伎每出以博具自隨郡務不治以本官分司西京

柴成務字寶臣濟陰人太平興國中以殿中侍禦史知蘇州除兩浙轉運使成務有詞學博聞稽古善談論然爲郡乏廉稱【按王禹偁文成務雍熈元年自治書侍禦史典郡四年三月任滿四月攺戶部員外郎直史館兩浙轉運使】

許衮字公儀燕人雍熈中爲均州防禦判官郡將表其能狀拜太子右贊善大夫通判蘇州時二浙之地始歸朝廷宿政如棼絲衮善理之就進殿中丞

宋璫字寶臣渭南人淳化中三吳嵗饑民疫擇長吏治養之命璫知蘇州璫體丰碩素病足州地卑濕疾益甚或勸其謝疾北歸璫曰天子以民病俾我撫綏我又以疾辭非臣子之義也先是太白犯南斗璫曰鬥爲吳分民方饑天象如此長吏得無咎乎四年十月庚午卒上嗟悼錄其子明逺爲蒲城主簿璫性淸簡歷官三十年未嘗問家事惟聚書以貽子孫且曰使不忘本也

陳省華字善則閬中人智辯有吏幹至道初以祠部員外郎知蘇州賜金紫時遇水災省華復流民數千戶莩者悉瘞之詔書褒美官終左諫議大夫

裴莊字端已閬中人在蜀以眀經及第眞宗卽位以河南轉運使移知蘇州咸平二年命巡撫江南景徳中安撫兩浙莊有吏幹慷慨敢言太宗奬其忠讜多所聽納好爲規畫頗疎於學術云

喬維嶽字伯周南頓人咸平初自海州刺史知蘇州仍帶前任維嶽素病風上以吳中多食魚蠏乃徙壽州命太醫馳療之四年卒

陳彭年字永年南城人歷懷州推官深爲知州喬維嶽所委任眞宗朝爲祕書郎惟嶽刺海州及知蘇壽二州並表彭年通判州事咸平中直史館上大寶箴拜參知政事進兵部侍郎卒諡文僖彭年性敏給博聞彊記朝廷典禮無不參預

張去華字信臣襄邑人防勵學敏於屬辭咸平二年自知杭州徙蘇州頃之以疾求安得守本官分司西京去華美姿貌善談論有蘊借頗尙气節

仲華【姓裏缺】咸平四年以太常少卿知永興軍移蘇州五年十一月攺右諫議大夫知杭州【盧志云按本傳轉運使任中正上其治狀拜右諫議知杭州旣而謝泌爲使奏劾仲華徙任冒請蘇州添給詔罰金移防州】

康懷珪宋初任平江軍節度推官【見王禹儞作神道碑】

梅詢字昌言宣城人自通判杭州知蘇州【按實錄以右司諫除知蘇州壁記云朝散大夫太常卿直集賢院與本傳同而祥符九年十一月虎丘詩刻云尙書祠部員外郎】就徙兩浙轉運副使入判三司開岸司遷太常博士出知濠州湖北轉運使降通判襄州知鄂州又徙蘇州歷樞宻直學士出知許州卒詢性卞急好進侈於奏養至老不衰然數爲朝廷言兵

曾致堯字正臣南丰人以直史館爲京東轉運鉤得匿貨五百萬計稱防除祕書丞兩浙轉運副使攺正使淳化五年致堯言所部秋租惟湖州督納及期而蘇常潤三州悉有逋負請各按賞罰以勸懲之太宗以其刻薄又以江淮頻年水災蘇常潤特甚詔致堯倍加安撫勿得搔擾民或失所罪有所歸始諫議大夫知蘇州魏庠侍禦史知越州王柄惰於政治喜怒縱入百姓病之庠介舊恩以進柄喜持上致堯獻書條劾之帝覽書驚曰曾致堯乃敢治魏庠可畏也庠柄由此被絀久之致堯移知壽州景徳四年以尙書吏部員外郎自知泉州移蘇尋徙揚州卒

黃震字伯起浦城人累擢江淮發運使發李溥姦贓溥坐廢震亦奪官後至廣東轉運使【本傳不言知蘇州壁記亦無今從範盧二志據吳江學記碑補入】

秦羲字致堯江寧人大中祥符中以東染院使知蘇州攺崇儀使除提舉在京諸司庫羲知書好爲詩喜賓客頗有士風歷財貨之任凡十餘年精勤練習號爲稱職

王罕字師言華陽人贄之子大中祥符三年以父任補官再調爲平江軍節度推官終光祿卿

孫冕字伯純新淦人咸平中爲兩浙轉運使天禧中以大中大夫行尙書禮部侍郎【一作郎中】直史館上柱國賜紫金魚袋知蘇州治獄不濫斷訟如神弛張在已無所吐茹吏畏而民愛之嘗病癰州人爭爲詣佛寺祈福復立生祠於萬壽寺甫及引年大書一詩於防壁拂衣歸九華山朝廷髙其風許再任召之不起

徐奭字武卿建安人祥符中進士第一天聖初通判蘇州時東南大水詔奭與趙賀督治奭周視盡得水利舊迹乃築石塘九十里建橋十八所復良田數十萬畝疏隠田者二萬六十戶得苖三十萬【詳水利條】塘成遷兩浙轉運使封晉寧侯致仕遂家吳中子孫別有傳

盛度字公量先居應天徙余杭世仕吳越眞宗時爲翰林學士自知滁州遷集賢院學士知蘇州還知審刑院官至參知政事知樞宻院以尙書右丞罷卒諡文肅【麈史云諡安肅】度好學家居手不釋卷然性猜險平居僚友不敢易言語所至下貧無賴多所縱捨稍有貲者一切繩之以法

王鬷字總之臨城人歷官著作佐郎太常博士侍禦史三司戶部副使樞宻使曹利用得罪鬷以同裏爲利用所厚出知湖州徙蘇州卒諡忠穆

章岷字伯鎭浦城人天聖中爲平江軍節度推官時知州盛度黃宗旦多以事委之度嘗俾閱經史凡及吳事者錄爲一書書成藏盛氏人不復見岷時名籍甚廣新防記刻多岷文與弟峴岵皆侍親居郡中士大夫多稱之

岵字伯望爲兩浙轉運使有威名及知蘇州始下車會暴風湖海之濱民或漂溺岵遣吏巡視賑防請蠲田租人不失所鉏治姦吏飭治眾職大小悉舉豪右莫不畏懾以政最聞詔曰吏不數易然後得以究其才今夫蘇劇郡而爾爲之守克有能稱嘉省厥勞仍其舊服往惟率職不懈以稱吾久任之意哉時議欲大修郡城浚治運河岵務愛民力請罷其役民甚徳之性剛介不屈人目爲章硬頸

王質字子野莘人用伯父旦防三遷至大理丞年尙未冠以楊億劉筠薦召試賜第聲動京師除太常博士集賢校理尋拜祠部員外郎通判蘇州知州黃宗旦得盜銷鑄者百餘人以詫質質曰事發無迹何從得之曰吾以術陰鉤之質曰仁者之政以術鉤人寘之死地而又喜乎宗旦不覺身去坐榻謝曰微君之言吾幾失矣竟薄其罪入朝判吏部南曹

吳育字春卿建安人仁宗朝蘇州僉判又舉賢良方正擢著作郎直集賢院通判蘇州知州黃宗旦負材自喜頗以新進少育議事則曰少年乃與丈人爭事育曰受命佐君有事當爭職也宗旦𨿽屢屈而政常得無失頗徳育助已爲之加禮育性眀果彊學博辯所至作條教疎簡易行而不可犯辧論眀白使人聽之不疑體素羸少時力學因得心疾在蘇得古方和丹砂餌之大醉一夕而愈官至尙書右丞諡正肅

趙防字叔平虞城人以祕閣除蘇州明年丁母憂服除召爲翰林學士卒諡康靖防爲人怨怒不形於色専務掩惡揚善以徳報怨出於至誠非事矯彊人以爲劉寛婁師徳之徒云

張去惑景祐初爲平江節度推官郡適水災轉運使委去惑分捍水道朝廷錄功除將作監丞

滕宗諒字子京河南人慶曆中知嶽州治爲時最移知蘇州未逾月江浙間喧然稱有神眀之政俄卒於郡

張伯玉字公達江西人慶曆初爲郡從事剛介有守文藝甚髙範文正公愛重之舉詞有雲天賦才敏學窮閫奧善言皇王之治博達古今之宜素蘊甚充淸節自處後應詔赴制科去

杜曾字孝先雷澤人舉進士蘇州司法參軍明於法律攺潁州團練判官慶曆中選吏部郎中

胡宿字武平晉陵人慶曆中知蘇州移兩浙轉運使終樞宻副使宿淸謹忠實臨事重愼言不輒發亦不可回止其篤行自勵至於貴達常如布衣時卒諡文恭

梅摯字公儀新繁人歷知昭州二浙饑官貸種食已而督償頗急摯奏借貸本以行惠乃重困民不便詔下其事並他州亦得緩期擢殿中侍禦史以戶部副使出知海州徙蘇州【摯以慶曆八年正月除有五日公燕詩云到官三月始開筵】入爲度支副使摯性淳靜不爲矯厲之行政迹如其爲人喜爲詩有奏議四十餘篇

王琪字君玉華陽人歷兩浙淮南轉運使以龍圖閣待制知蘇州移潤州江寧府復以知制誥知蘇州坐失舉保任徙知饒州後以禮部尙書致仕琪性孤介不與時合數臨東南名鎭政尙簡靜每疾俗吏餙廚傳以沽名譽故待賓客頗濶略云

蔣續【一作結】堂之孫也皇祐中僉判平江軍堂卒續自言少孤育於祖乞服衰以報朝議以堂有子不許遂辭疾謁醫去職行服嘉祐中復知吳縣事

蔡抗字子直宋城人歷平江節度掌書記嘉祐中通判秦州吳中薦饑朝廷擇守將經制其事遂以祕閣校理太常博士知蘇州到任行縣按水又置射堂於州宅明年攺廣東路轉運使

鞠眞卿字顏叔慶曆中守將作監主簿知長洲縣所至有威名嘉祐中知蘇州政事無他施設而人自憚之訟庭寂然每平明視事無訟者眞卿卽歸休客至多不及見治平初除兩浙提刑後貶南安軍道過蘇郡人相戒不敢過其泊舟處五日左右不聞人聲其見憚如此

司馬光字君實涑水人寶元中除奉禮郎時其父池仕於杭光求僉書蘇州判官事以便省親許之元祐中拜相

蒲宗孟字行正新井人爲蘇州推官英宗以水災求直言宗孟上疏言極剴切旣又地震復上疏指斥大臣宮禁宦官遂除祕閣校勘神宗朝爲尙書左丞

沈兼字子達歷太子中捨通判蘇州能名籍甚性好剛遇事果急不顧計與守爭可否不爲少屈重犯轉運使守使相與害兼入之法除名免官兼歸怡然無趮戚言

李禹卿字君益唐宰相吉甫八世孫自郢州僉判除通判蘇州隄太湖八十里爲渠益漕運其口蓄水漑田千餘頃嵗饑出羨粟三萬全活萬餘人移通判袁州防知州翁及死禹卿哀其貧適吳人歸職田錢二十萬立分其半遺及家僚屬乃亦合錢二十萬以賻遷知澤隨二州旣去民懷其恩官至司農少卿

黃鑑字唐卿浦城人少敏慧過人師同郡楊億嘉祐中以直集賢院奉詔同修唐書防司諫劉隨上疏乞章獻太后還政出知濟州鑑抗章乞畱隨以重朝廷並排劉從義馬崇正之橫言極鯁切太后怒出通判蘇州宋祁歐陽修範仲淹率館中同僚祖餞舉酒相弔君以直言不得自安於朝廷吾儕有愧安能久尸位邪未幾仲淹等皆調外職鑑奉母之官繼丁家艱逮服除沐浴秉笏端坐而卒詔官其一子

李淸臣字邦直魏人治平二年以虞部員外郎祕書郎僉書平江軍判官名聲籍甚歐陽修以館職薦召試擢集賢校理歷官尙書左丞門下侍郎

陳軒字元輿建陽人嘉祐八年四月授平江軍節度推官歷官兵部侍郎

潘夙字伯恭鄭王美從孫知桂鄜蘇潭鄂等州以將家子而能畱心政務用當其材舉能其官【夙自蘇移潭續志作自潭移蘇誤】

邊珣字仲寶楚丘人歷鹽亭尉以孫沔辟書寫河東路經歷安撫都總管司機宜文字攺平江軍節度推官防沔知杭州以事斥珣亦並緣被譴英宗起沔經略陜西有司亦言珣無罪狀乃復其官始赴平江任昆山旱蝗檄珣督捕瀕海萑葦盤互蝗集其下莫知爲計珣命連挺碎根植於上而斃之諸郡取以爲法又嘗直盜牛之寃後其家言輒流涕歷邠州觀察支使揚州觀察推官紹聖二年卒於蘇珣性孝悌與人交有終始在官有能名公卿皆所推重子裕自有傳

孫覺字莘老髙郵人治平三年夏以民曹椽權吳江縣有江橋延袤二百許丈役大難集覺募民修治之勢愈雄壯及河塘兩岸甚繁前政科買竹篠率數年一修易敗而遄致潰決覺又市石增築遂得支久祠廟廢缺者新之上官信任而吏民樂從才旣通敏優逸有餘復葺如歸垂虹兩亭詮次邑中畱題百餘篇爲松江詩集歷館閣校勘直集賢院右司諫知潤州以喪不赴服除知蘇州卒官禦史中丞

王覿字明叟如臯人以直龍圖閣知蘇州州有狡吏善刺守將意以撓權前守用是得譏議覿窮其姦狀寘於法一郡肅然民歌詠其政有吏行冰上人在鏡心之語徙江淮發運使歷官禦史中丞覿淸修簡澹人莫見其喜慍持正論始終再罹譴逐不少變無疾而終

黃履字安中邵武人哲宗朝徙翰林學士附麗章蔡歷舒洪蘇三州移江寧府終尙書右丞

賈靑字春卿韓城人丞相昌朝子也紹聖中知蘇州除兩浙轉運使元符初臺臣追論靑在蘇州粉壁出賞防人語罰錢入官造樂籍堂貧民力不能輸金自縊死者數人攺知河中府子公望

公望字表之資稟甚豪嘗謂仕宦當作禦史排擊姦邪否則爲將攻討羗戎余不足爲也通判蘇州疾朱勔父子與奔競其門者爲詩自厲因以刺之有陽光一銷爍不復見妖魔之句時勔子爲浙西路分賜金帶公望亦衣三品服嘗以朝謁同集天慶觀勔從者睨視公望佩魚公望厲聲叱之曰此是年及得來非緣花石左右皆錯愕勔竟擠之罷去晚知泗洲翁彥國勤王不進久畱泗上公望靣訶責之且約不復餉其軍及張邦昌僞命至率官屬哭於天慶觀聖祖殿而焚其赦書遂不能越泗而南時人服其壯烈

陳師錫字伯修建陽人熈寧中遊太學有俊聲神宗知其材及廷試奏名在甲乙間帝閱其文屢讀屢嘆賞擢爲第三調安慶軍掌書記郡守蘇軾倚以爲政歷監察禦史遷工部貟外郎知解宣蘇三州徽宗召拜殿中侍禦史抗章言蔡京典刑未正願受竄貶出知潁州坐黨論監衡州酒削官置郴州卒師錫初論京卞者四章惇者三因與陳瓘同論二蔡時號二陳

蹇序辰字授之雙流人歷官中書舎人奏司馬光變亂典刑由是縉紳之禍無可脫者徽宗立除名放歸田裏蔡京爲相復拜刑禮二部侍郎尋黜知汝州二年徙蘇州坐縱部民盜鑄錢謫單州團練副使江州安置移廬永二州大觀初言者以序辰守蘇時以天寧節同其父忌日輒於前一日設燕及節日不張樂有詔勒停防赦復官

劉羲仲字壯輿髙安人祕書丞恕之子太史範祖禹以恕修書功奏補郊社齋郎淸操有父祖風仕至國史檢討忤蔡京不復仕曰吾知有天子不知有權臣

胡宗愈字完夫晉陵人屢遷祕書丞熈寧三年同知諫院防李定自秀州推官除監察禦史裏行宗愈論奏坐奪職通判眞州移蘇州七年防赦就攺太常博士歷尙書右丞吏部侍郎卒諡修簡

練定字公權元丰中爲推官與朱長文方子通酬唱陳幾道東明人爲蘇州錄事參軍民有負公府錢自牖出刺弱吏者度不可免乃行賂以族弟代之幾道正其罪嵗大凶承郡命賑救多所全活

唐充之字廣仁大名人博學善議論有幹局監蘇州酒稅務知州李孝壽治尙峻猛不任僚屬充之權幕官與之辯論曲直州人多賴之後守盛章於充之爲姻家初相友善時朱勔恃勢守歆附之眾多詭隨而充之毎著憎嫉之迹守不能堪勔亦羞怨竟傅致以酤法坐罷充之旣廢貧困不能北歸寓寶應惟以讀書教子爲事

莊徽字彥猷江都人居宜興政和初兩浙運副二年召還歷徽猷閣待制知興仁府徙平江六年四月禦筆仰徽究心治水八月徽奏趙霖治水事宜時郡豪朱勔挾寵蔑視州縣中貴人緣勔而使者冠蓋相望皆能禍福人於齒頰間官吏無不傾身事之至郡守亦有出其門者徽獨不少假借勔輩深所畏憚訖不敢讒當勔盛時朝廷命官造乘輿服禦之珍於浙西諸郡有防令徽與勔管當繼下詔罷郡人讙呼而旁郡方遷延幸其復徽曰此天子盛徳事人臣當奉承不暇敢顧望乎卽日結罷在官六年丐閒不允久之提舉洞霄宮卒

盛章字季文襄陽人政和元年以朝奉郎直龍圖閣京畿轉運副使充集賢殿修撰知蘇州二年四月以治狀有功就除顯謨閣待制轉朝請郎賜紫金魚袋三年二月春進木心大吉字及申請府額重建譙樓閏四月除知眞定府五月仍知蘇州六月以招徠賈客鋪戶勾過新鈔轉一官九月詔赴闕陞顯謨閣直學士依前知平江府十二月除樞宻直學士宣和元年七月臣僚言章守平江日於豪民居世英家借貸動數千百緡請求囑托悉出其手物論喧騰章遂以女妻之以弭外議

應安道無爲軍人重和元年自祕閣修譔除中奉大夫充徽猷閣待制知平江軍府管勾神霄玉淸萬壽宮提舉學事六月八日詔以兩浙霖雨渰民田平江尢甚仰安道依已得指揮權撥米二十萬石賑之宣和元年八月進直學士二年與祠四年六月臣僚言安道在州日政無大小曲直咸以賄成安道生日吏民依例以大銀香鑪焚香致禱悉以入已尋起知宣州言者復論之詔寢新命

樓異字試可奉化人鑰之祖也累官直祕閣知秀隨明州賜金紫睦冦起以善理城戍有績進徽猷閣直學士知平江卒

賈諲宣和二年自將作監除大中大夫充徽猷閣待制知蘇州三年轉通奉大夫三月以備禦方臘有勞陞顯謨閣直學士七月提舉南京鴻慶宮四年三月坐在任出入人死罪失覺察降一官九月臣僚追論諲在郡惟務遊燕衣紅銷金勒帛直系出入持紅紗籠燭百數椽燭數十驕蹇侈靡恬不卹民頃緣縱釋重罪失入平人及擅用禦前錢物詔落職罷祠

胡直孺字少汲奉新人宣和三年爲兩浙轉運五年由江淮發運使除知平江入爲戶部侍郎靖康中知南京統兵勤王力戰爲金所執以老得歸建炎中拜刑部尙書

李邴字漢老任城人建炎中以資政殿學士提舉洞霄宮未閱月起知平江視事三日坐累罷任依舊宮祠明年引赦復元官邴嘗奉詔編平江勤王及奏請本末付禮部鏤板一時定計具艸手疏皆邴及朱勝非之筆也執政署名而已閒居十餘年卒諡文肅

湯東野字徳廣丹陽人建炎二年以祕閣修自江西轉運副使知平江兼兩浙路兵馬鈐轄時州兵驕玩爲甚東野視事信宿兩卒入嫠婦家取酒不與直敺主人壊釀器掉臂去東野取斬以狥列營慴肅三年車駕幸杭苖劉作難明受赦至東野疑之時張浚參贊禦營軍事畱平江東野與謀欲匿赦不宣浚曰事如此胡可匿且卒徒觖於望賜吾徒先受禍矣因與宻謀取故府所藏登極赦書置輿中迎登譙門讀而張之卽捐其階禁毋輒登者而散金帛如常時郊賚之數人情略定又與浚議勤王防張俊提兵往行在道遇僞詔還秦鳯師薄城下東野大喜夜叩浚開城納俊師未幾間使持僞詔令東野斬二張東野慮俊武人易動卽先攜見浚與偕謁俊斬使者而焚僞詔於是謀益堅貽書抵呂熈浩於江寧推爲盟主招韓世忠劉光世皆以兵防軍中百須東野實主之師旣東東野獨爲後備髙宗復位以功超拜徽猷閣待制入爲工部侍郎三年五月被命扈太后駕幸鄴九月以兵部侍郎自鄴銜命先至平江應辦南幸尋兼權建康府駕幸越州同知樞宻院周望宣撫浙西將屯平江奏言非東野莫可守仍命東野知平江兼本路安撫使進徽猷閣直學士兼制置使東野度望不足與成功辭至七八不獲已而行旣至調民夫置守城五壁部隊官及遣機宜邵彪王彥環用防城免夫錢募士及修治城壘樓櫓爲戰守具甚悉望無所措畫東野所言悉棄不用卽以蠟書具所與望議論本末馳奏乞別自將不然秪與俱死奏十餘上帝手勑報曰朕知卿甚深仗卿甚重宜與望協心同力以扞一方勿相同異於是不敢復言金兵薄城與望俱遁尋引咎自劾不報而臺評繼上請正失守之罪上特下詔曰湯東野昨累有奏陳守禦頗有倫理只緣事權不専遂至失守與其他棄城不同可止落職尋再乞祠上猶以東野可任繁劇移江東都轉運使言者奏東野守平江敵騎迫近乃先期榜示禁約郡人毋得出城而自脫身逃遁前後科率民間錢米無慮百萬貫石以守城爲名而卒不能保故於大中大夫上特降三官依舊差遣遂罷奉祠紹興初從張俊討李成以功復職爲江淮發運使知揚州致仕卒

趙彥倓字安卿彭城侯叔褧曾孫初調溧陽尉有能名攺平江節度推官攝宜興縣以牧馬劵料爲負嘗預用二年後稅民以此病彥倓請諸司各奏釋舊逋禁預借百年獘事一日遽絕歷典郡邑具有政績卒官江西轉運使

姜浩字浩然明州人以承信郎監平江府都稅務甫冠入仕厲志宦業動有可稱建炎中金將陷平江郡人驚奔而閽者阻之浩叱吏開關去者不勝計浩殿後幾不免人皆徳之及胡松年爲守擇官僚十人日供所事右列中惟浩得與選所陳又切中時病云

胡松年字茂老懷仁人【一云朐山人】建炎四年以右文殿修撰起復知平江府未入境貪吏解印斂迹以興利除害十七事揭於都市百姓便之明年進徽猷閣待制時朝廷以邵琪張靑反覆爲盜命諸將毋得招安松年上言大軍四合連旬不能破敵今敵據通州崇明鎭沙上砦柵之外水淺舟不可行泥深人不可涉本府錢糧已費十三萬貫石公私騷然而敵未可睥睨況劉光世兵將多西北人一旦從事江海有掉不能飲食者安能與賊較勝負於矢石間遂詔光世措置及奏防江利害召爲中書舎人言武昌江州建康鎭江吳江錢唐明越宜各屯水戰士三千爲備歷官吏部尙書諜報劉豫侵邊詔遣松年往江上與諸將進討因覘敵情帝決意親徵遂次平江命松年權參知政事専治戰艦張浚専治軍器俄以疾提舉洞霄宮卒方秦檜秉政天下識與不識率以疑忌置之死故士大夫多曲意阿附爲自安計松年至死不通一書世以此髙之

趙子晝字叔問燕王五世孫少警敏彊記工書翰建炎四年遷徽猷閣直學士知秀州平江府除兵部侍郎

李光字泰發上虞人崇寧五年進士知常熟縣朱勔父衝倚勢暴橫光械治其家僮勔怒誡轉運使移令吳江光不爲屈勔終不能害也歷知湖州時中書舎人任申先因奏事上言及輔郡守臣曰湖非控扼之地今平江方擇人無如李光者乃授顯謨閣直學士知平江防朝廷以乏軍儲措置和糴數以萬計戶部郎官霍蠡奉命至郡光謂之曰主上自南渡以來屢有約束戒科斂今米或可得第未知本錢安所取辦乎殆有言利之臣惑上聴者光適論奏其事蠡聞亟引去疏入有防降本錢和糴不逾月而畢召拜禮部尙書卒諡莊簡

蔣燦字宣卿宜興人樞宻魏公之奇從子也以戶部侍郎除集賢院修撰知平江府進敷文閣待制右大中大夫禁戢姦偸鉏刈彊梗植善柔拊貧弱獄市爲淸諸軍牧馬有廐屋數百區茨以茅竹嵗一更之用財與力皆出於民燦請出內帑金佐其費掄材陶瓦覆之堅壯可支數世州人歡呼相率詣北禪寺作佛事以報諸將持人爲兵補軍籍率用大舟往來漕河無人處遇彊壯少年束縛鉗梏之惡少因利其貲囚閉柵中無脫者燦盡得其姓名窮治株穴捕寘於法其事遂絕郡潦大饑詔發常平粟燦調十二萬石給之計道裏逺近視男子婦人老防彊弱分日異處各有法度悉無餓者已而長洲鬻獄燦與諸司皆坐貶降右中大夫提舉洪州玉隆觀燦在郡時年已七十日閱訟牒百餘𨿽精練少年不能過之作韋白劉三賢祠以展邦人尊賢之意卒贈右正議大夫

章誼字宜叟浦城人歷官殿中侍禦史邵靑自太平乘舟抵平江所至刼掠誼請置水軍於駐蹕之地以備戰守詔從之紹興六年以龍圖閣學士自溫州移守平江時將臨幸供億繁夥誼處之皆當理召對賜帶笏帝曰此不足以償卿之勞其勿謝又請均平本府稅役防召爲戶部尙書卒諡忠恪

梁汝嘉字仲謨麗水人建炎中直祕閣提舉浙西茶鹽紹興初奏亭戶未嘗墾田令輸本色非便又言本路嵗收鈔錢一百十九萬緡詔進秩一等除兩浙運判陞副使知臨安府遷戶部侍中紹興七年以寶文閣直學士知平江又知臺州十年再任旣而殿中侍禦史羅汝楫論浙西海道可虞以汝嘉兼浙西沿海制置使未幾升學士知明州汝嘉長於吏治在臨安風績尢著

仇悆字泰然益都人自知明州攺平江陛辭言我軍已習戰非復前日比故劉錡能以少撃眾敵大挫衂若乘已振之勢鼓行而前中原可傳檄而定上甚嘉之洎到官爲政刻急軍士頗不安朝廷亟罷之悆端方挺特自入官至貴顯無所附麗治郡典軍皆有遺澤善政可紀史稱爲愷悌君子

向子諲字伯恭臨江人文簡公敏中孫歷兩浙都運使紹興八年擢徽猷閣直學士知平江禦書薌林二大字賜之陛辭奏曰陛下踐祚以來除學士待制無慮數十百人此眾人所同拜賜薌林散人之號則臣之所獨得其榮至矣願納祿復歸舊隠上弗許又賜舟親題曰泛宅之官子諲到任未幾金使議和將入境子諲不肯拜其詔乃上章言自古人主屈已和戎未聞甚於此時宜郤勿受忤秦檜意累奏乞休致詔曰卿從朕羈紲晚登禁途昔漢二疏以宦成名立乞骸未若方被寵遇神明未衰如卿今日也由是轉官致仕

周葵字立義宜興人紹興十三年知平江時兩浙運使李椿年卽本郡行經界法郡故田租不滿四十萬椿年披榛莽按倉碣欲以七十萬爲率葵辧之曰記中所言嵗儲谷數耳今法以谷二斛得米一斛正今日數也可彊增耶椿年遂以圖經三十萬爲準初葵爲侍禦史欲奏論戶部尙書梁汝嘉汝嘉致辭於秦檜出葵知湖州檜蓄怒未巳又易平江葵旣以經界事忤椿年椿年還都希檜意奏葵在郡宴金使飲食臭敗致行人有詞遂落職罷任葵謝表有云𨿽宰夫是供各司其職耳然王事有缺是誰之過歟自是投閒十五年後卒官防知政事諡簡惠

王防字顯道華陽人太師岐國公珪之孫也爲秦檜妻之兄【或云妻弟】紹興中知郡事時兵火之餘公署學校靡不興葺又錄入城小舟出必載瓦礫以培塘人以爲便石之碎者積而焚之以泥官舍不賦於民而用有餘其規爲多可取者然峻以聚斂用刑尢酷嘗於黃堂前鎔錢鑄大士像而人不敢言每刺鹿血入熱酒飲之疽發背死

鄭若虛爲錄事防軍以文學受知於知府王防旣獲薦書四章意防必爲造就防亦畱一牘以待適四舉主皆由儒科進其幕僚欲以計攘者往謁匄先容於府君通判云使君舉牘定與鄭糾他無可得之理幕僚曰竊聞糾曹不欲受府君薦恐或可久通判復叩其說曰視其爵裏狀所列舉頭銜可見旣覩則四字聫翩而防與通判皆門防也異日従容爲之申懇防言所以畱之之意通判具以告防怒若虛遂以坐廢

蘓師徳字仁仲丹陽人魏公頌之孫紹興中爲樞宻院計議官時同僚胡銓上書詆秦檜貶竄師徳亦株連去國久之通判平江適王晌知府事揣檜意日窺伺師徳師徳廉直無所肆毒未幾周三畏繼晌後防康與之前監杭州太和酒庫盜官錢飾翠羽爲妓金盼履坐免來吳三畏𨿽法家而北客例收防舊族待之甚篤與之又挾秦氏子弟請落妓趙芷籍攜去三畏謀之師徳師徳謂此事乃與之終身之累三畏因追還芷與之貽憾師徳未幾常同卒於海鹽遂誣三畏以庫金二百賻之師徳爲祭文有姦人在位公棄而死之語檜大怒命中丞兪堯弼劾三畏落職並罷師徳又委提舉王玨鞫之獄上𨿽無左驗師徳送汀州編管子玭勒停同師徳之壻玭之婦翁也【或云師徳同之壻】

任盡言字元受眉州人右正言伯雨之孫通判平江先是陳正同在郡弛縱不治盡言能助之朝廷錄其勞除京西運判紹興三十年也旣而盡言至都堂白母老不願居邊郡尋攺淮東提舉

趙雋之左文林郎平江軍節度推官紹興四年同知太宗正事士防言其在建炎間有勤王之請詔攺京官

湯鵬舉字致逺金壇人累官兩浙轉運使時鄭滋兩任平江政令縱弛鵬舉欲俟應辦金使至郡按之滋求援於秦檜鵬舉詣檜辭行檜托致書於滋其緘題稱門下士具位秦檜謹封鵬舉尋薦滋治狀攺知建康紹興更化力治秦黨鵬舉擢侍禦史風采震動檜家裒鵬舉平昔干請之書繳進由是出知平江右正言張扶論其竊幸直之名濟貪污之行長惡不悛治郡無狀遂罷後至參知政事卒諡敏肅

孟忠厚字仁仲其先洺州人昭慈聖獻太后兄子也靖康元年知海州東京陷忠厚持後書遺康王王卽位後以保寧軍節度使判平江攺紹興浙東安撫使忠厚避逺權勢不敢以私幹朝廷

朱翌字新仲龍舒人忠靖公勝非之孫以祕閣修撰知平江府撙節浮費積緡錢四十萬於帑藏髙宗視師江上後守洪遵以獻賜詔奬諭

洪遵字景嚴鄱陽人禮部尙書皓次子也紹興三十年平江府湖秀二州水無以輸秋苖有司抑令輸麥遵時爲起居舎人試吏部侍郎上言麥價殊不在米下民困如是柰何指夏爲秋衍一以爲二使擠溝壑乎願量取其半而被水害者悉免之明年金主亮使蘇保衡由海道窺二浙朝廷以浙西副總管李寶禦之寶駐兵平江守臣朱翌素與寶異上以遵嘗薦寶乃命遵知平江時步帥李捧請防吳江橋或議塹常熟福山以限敵騎者遵曰審爾是將棄吳以西邪凡堂帖與監司符移皆畱不行及寶以舟師搗膠西凡資糧器械舟楫皆遵供億寶成功而歸遵之助爲多車駕幸建康衛士匄索無藝他郡隨與不饜至吳乃相告曰內翰在此勿復然先是朝廷慮商船爲敵有悉拘入官又並海縣團萃巨艦募水手民兵皆縶畱未得去遵悉奏論以船還商而聴水手自便吳人徳之髙宗倦勤諭呂頥浩曰朕將爲揖遜之舉擇侍臣善辭令者使預爲之庻體制溫純可以傳逺頥浩薦遵召除翰林學士承防一時詔令皆出其手官至同知樞宻院江東安撫使卒諡文安

沈介字徳和徳淸人歷中書舎人以次對知平江召歸上疏甚剴切備言敵必爲患明年敵犯兩淮乃以兵部尙書爲荊湖制置風采震聳邊郡及再知郡上諭以平江輔郡極難其人知卿政事特加遴選當爲朕撫卹百姓均財節用使恩威並施爲佳如常平錢米以備凶荒訓兵令精不必增補至於兵器亦令堅致其眷遇如此又知成都所蒞繁劇綽有餘暇豪猾斂避焉

彭爚通直郎平江僉判江文忠公萬里薦之云士林前輩有學有文貧而能亷老而練事曾躋政府尙淹郡幕寘之館學庶無棄才

劉洵直字子浩莆田人性至孝有徳望歷紹興府教授虞允文等薦通判平江同列多貴逰豪縦洵直以儒素禮法開警之久悉感厲時部使者得防興水利檄與共事洵直辭曰是役非鄭渠召埭之比已而同列督役受賞進秩隨復鐫去識者服其先見

劉之華朐山人紹興三十一年魏勝領兵收復海州之華與文儼謀罄家財輸軍借補將仕郎兩上書陳六事皆恢復大計孝宗韙之特賜進士出身爲平江通判

髙溶字慶逺宣仁後族初調平江糧料院通判軍府事長官如父兄職守不便立法亟攺郡有勢家圍田壅下流溶視水勢所向廢之人不敢怨移知荊門軍官至司農少卿

沈虛中字太虛廣徳人紹興間爲平江儀曹掾攝郡事防軍中有謀變者虛中挺身造其營語以禍福白郡守開府庫贍給之皆驩呼投甲論功就擢僉判時丞相朱勝非充禦營使置幕府多所禆贊累遷吏部尙書【一云紹興中有潰卒噪於市守倅倉卒遽亡虛中攝府事移文主將梟一人以令眾軍乃不嘩丞相呂頥浩張浚聞之召赴都堂論議就擢僉判】

趙慶孫右從事郎平江軍節度推官紹興六年十月翰林學士朱震等言其內行孝友施於政事明敏可觀引對特攺右承事郎

吳芾字明可僊居人紹興十一年調平江府錄事參軍除所刪定官歷殿中侍禦史給事中吏禮二部侍郎歷守六郡各因其俗爲寛猛吏莫容姦民懷惠利嘗曰視官物當如己物視公事當如私事與其得罪於百姓寧得罪於上官立朝不偶時論惜之諡康肅

蕭燧字照鄰新諭人紹興十八年授平江府觀察推官二十三年秦檜親黨宻告燧秋試必主文漕臺燧詰其故曰丞相有子就舉欲以屬公燧怒曰初仕敢欺心邪檜懷之旣而被檄秀州至則員溢就院易一員往漕闈秦熺果中前列秩滿當爲學官避檜調靜江府察推而歸浮湛州縣十餘年淳熈中累遷至國子司業刑部侍郎出知嚴州移婺州嵗旱浙西常平司請移粟於蘇燧謂東西異路不當與然安忍坐視舊治之災爲請諸朝發太倉米賑之官至參知政事權知樞宻院諡正肅

嚴瑀字元瑜江山人紹興中進士卒官平江府錄事參軍卜居泛仙山之溪以文字名家有溪上翁集

張孝祥字安國烏江人紹興中廷試第一歷知撫州年未三十按事精確老於州縣者有所不及孝宗初以集英殿修撰知平江郡務煩劇剖決無滯屬邑大姓並海囊橐爲姦利孝祥捕治籍其家得谷粟數萬明年吳中大饑迄賴以濟張浚薦召赴行在除中書舎人

虞允文字彬甫仁壽人【一云僊井人】隆興初除兵部尙書湖北京西宣撫使時朝廷遣使詣金請和湯思退又欲棄唐鄧海泗允文五上疏力爭思退怒奏允文大言誤國以邀羙名允文上印猶以四州不可棄爲請乞致仕除知平江思退竟決和議尋攺潼川府未上再除平江到任未一月召除端明殿學士同僉樞宻院事初允文自荊襄召還其子公亮遣書扣所向於蜀術士楊抽馬楊答云得蘇不得蘇半月去作同僉書僉書不帶同字已久時錢端禮先爲僉書遂加同字果符其說後封雍國公卒諡忠肅

沈度以考功郎中除直祕閣知平江乾道二年七月召赴行在上曰甲申之嵗委卿守吳門未幾治行昭著果如朕所料可謂得人又詢吳中嵗事如何具以丰穰對上曰二年以來水澇軫憂惟恐懼修省以百姓爲念耳度奏臣初到郡水歉囏食荷陛下捐四萬餘石馬料以賑濟全活甚眾上曰正賴良守措置漢宣帝所謂與我共理者其惟良二千石乎卽以爲中書門下省檢正諸房公事【按周必大呂紫薇詩跋云乾道二年平江守沈公雅疑卽度字也】

姚憲字令則嵊人父舜明字廷輝宣和初知昆山縣月餘以母憂去欽宗朝爲禦史僞楚之際守節不污南渡後至戶部侍郎卒贈太師憲以父任累官知秀州浙西大水蘇常尢甚憲請輸粟萬斛以賑之上賜書奬諭除提舉浙西常平遷提刑又以直祕閣知平江時羣盜毛鼎等出歿海道爲害召捕弗獲朝命専以屬憲不數月悉擒之轉階除兩浙轉運判官歷官至參知政事

徐嚞字吉卿衢州人乾道中自道州移知平江髙宗語孝宗曰是嘗手奪國書者詔過闕覲兩宮在官逾年累章匄祠

汪應辰字聖錫玉山人紹興進士第一累官吏部尙書與丞相虞允文議事不合遂以端明殿學士知平江韓玉被防簡馬建康過郡應辰略其禮玉歸譛於上曰臣所過州縣未有若平江之不治者上疑之及平江米綱至有折閱事遂貶秩應辰剛方正直少從呂居仁胡安國遊張栻呂祖謙深器許之

魏杞字南夫壽春人【一雲開封人居明州】累官參知政事右僕射兼樞宻使以使金不辱命繇庶官一嵗登相位上銳意恢復杞左右其說後以災異防免守左諫議大夫觀文殿學士知平江被論奪職卒諡文節

丘崇字宗卿江陰人歷國子博士虞允文薦其才遷太常博士知華亭縣捍海堰廢且百年醎潮嵗大入壊並海田蘇湖皆被其害崇至海口訪遺阯已淪沒乃奏剙築三月堰成三州斥鹵復爲良田除直祕閣知平江府攺吉鄂二州江西轉運判官提防浙東刑獄進直徽猷閣再知平江以提刑日捕盜賞除直祕閣後攺兩浙轉運副使卒諡忠定【一作文定】

方滋字務徳少寓吳江應天寺建炎間歷浙西提舉司乾官乾道中知紹興平江二府

趙善擇字守道寓居金壇乾道中任平江司戶廉公不私物莫能奪而疾惡良甚部使者郡守見之必竦然起敬平江府添司戶柴某貪濁善擇疾之反以其罪去爲湖州錄事參軍

姑蘇志卷三十九

欽定四庫全書

姑蘇志卷四十

明王鏊撰

宦迹四

韓彥古字子師延安人蘄王世忠之子也兩知平江時酒禁甚嚴士大夫家亦無敢醖造門卒捕一婦人肩輿中鬥酒入門者彥古問汝何從而獲曰告我者舁轎之夫以簮花爲識彥古曰人奴而訐其主乎杖防而遣之又士族之母訟其夫前妻之子者以衣冠扶掖而來乃其嫡子也彥古曰事體頗重當略懲戒之母曰業已論訴願明公據灋加罪彥古曰若然必送獄而後明汝年老必不能理對汝遣扶掖之子就獄與證徐議所決母良久云乞文狀歸家俟其不悛卽再告理由是不敢復至郡有士人持吏短長州將下車必先投狀以占能否彥古至其人亦來彥古曰此狀汝不能爲必有吏人教汝者其人錯愕卽以實告追吏杖之一郡以爲神明淳熈二年六月自以期年財賦丰盈乞解郡務上以勞績陞敷文閣待制八月言者論其以絹折輸麥每匹計四五石又以家力科稬米多者至一二千石及敷上戶酒二千瓶吏民少忤其意卽下獄籍其家殘刻險詐無所不至自述理財之效言所借南庫錢物皆已還足而提領所具數尢缺七十萬貫以無爲有遂落職放罷彥古性剛忍有風裁不可幹以私官吏尢畏憚之

莫漳湖州月河望族也淳熈初知仁和縣時有出入徳壽宮者恃勢彊梗陵蔑良善屢追不出漳衣緑袍於宮之外門俟其出擒而撻之髙宗怒孝宗降漳一官未幾復治一人再降一秩仍舊任數月間平江缺守宰執進擬孝宗曰朕有其人遂除漳院轄以承議郎知府事

王佐字宣子山陰人南省廷對第一授承事郎僉書平江軍節度判官防公事未赴攺祕書省校書郎又自知建康府徙平江未赴坐事削官後復自知揚州徙平江政聲第一尢長於聴訟有小民告進士鄭安國酒逮捕其人佐問何自知之安國以防婢對竟得婢與告者姦狀俱杖省遣之而釋安國聞者稱快攺知臨安府進工戶二部尙書

謝師稷字務本邵武人以右司郎中除集英殿修撰知平江前守恃其富饒率多妄用未幾反病不足師稷撙節浮費一以愛人爲務初無橫取未滿嵗積四十萬緡以郡城圮壊奏請修繕遂爲壯觀

王希呂字仲行宿州人渡江後寓居嘉興乾道中除右正言張說擢用僉書樞密希呂劾之責逺小監當旣而上悔之攺宮觀淳熈中歷中書舎人知平江府終吏部尙書

趙彥操宗室子也淳熈中以祕閣修撰使江西知平江府郡當孔道事緒萬端窮日力不給彥操治尙靜簡不爲捷疾以聳見聞建禦書閣風化庠序未嘗汲汲浚民而財用羨溢寛弛虛錢緡十四萬米四萬六千斛嵗滿以右文殿修撰再任又躋集英徙鎭江未上攺婺州

張巖字肖翁泰興人爲人機警柔回附韓侂冑誣逐賢者嚴道學之禁拜參知政事以言者罷爲資政殿學士知平江旋升大學士知揚州遷知樞宻院事侂冑誅奪官

李大性字伯和四防人歷太府寺丞浙東提舉提刑爲戶部尙書忤韓侂冑出知平江移知福州除刑兵二部尙書以端明殿學士又知平江引疾丐祠卒諡文惠

方導字夷吾紹熈二年通判平江郡務素劇關決閒暇外臺多屬以事無不得其平兩攝府事尢爲得體

陳晞防字子與靑田人淳熈中任從事郎平江府觀察推官樞宻丘崇爲守屢以職事爭辧崇或陽怒折之晞防退立屏息俟其少霽執論如初至於再三竟不能奪自爾晞防書擬望而許之提舉羅黙兼府事舉兩司事無大小咸以屬之行荒政修水利決積訟晞防悉左右之

陳景思字思誠弋陽人以祖恩補承奉郎監平江府糧料院光宗卽位詔天下言事景思上十事多一時要切授淮東總所幹官以薦除籍田令累遷直祕閣兩浙轉運使

趙不熄宗室子淳熈中以忠翊郎添差平江府排岸兼塲公事十五年正月大宗正司奏其資性明粹舉族稱賢堪繼嗣濮王士輵之後從之

莫子純字粹中慶元二年以進士僉書平江軍節度判官防公事官至右文殿修撰知江州

沈作賔字賔王歸安人歷兩浙轉運副使知潭州以龍圖閣待制知平江請得節制許浦水軍郡有使臣故海盜也作賔命招誘其黨旣至慰勉之錫以衣物又得彊勇者幾千人置以統之號曰義士復募境內惡少亦幾千人號曰壯士衣糧器械皆視官軍而輕捷善鬭過之於是海道不警市井無嘩

李大異字伯珍隆興人開禧用兵爲諫議大夫甫數月坐論兵事忤韓侂冑以待制出知婺州未上攺平江逾年知建康府

趙希懌字伯和【一云叔和】燕王八世孫性簡重不妄言笑以江西安撫轉運除知平江覈財用出入而削浮費無藝者郡多舞文吏未及期年苖薅發櫛官寺肅淸以治行進直學士尋以病告移知太平州拜昭信軍節度卒聞者莫不殞涕諡正惠子與

與字徳淵寓處州之靑田【史云居湖州】嘉熈三年直敷文閣知平江兼淮浙發運使特置司領其事自與始四年郡中饑分塲設粥以寓公方萬里爲人所推敬委請董役全活者數萬人寶祐三年以觀文殿學士再守郡行鄕飲射禮於學宮復修飾殿堂齋廬廣誦以嚴敎飬學官弟子爲立生祠明年兼提刑六年除江東安撫使知建康府景定初復知平江匄祠封周國公諡忠惠學者稱爲節齋先生

沈�嘉定七年以奉直大夫守平江磨勘轉朝議大夫旋除浙東提刑十六年再任尋以職事修舉除寶謨閣待制仍賜金帶寶慶元年試登極賦轉通議大夫除煥章閣待制

趙彥橚字文長秦悼王七世孫由進士主昆山簿後遷湖廣總領知平江郡並大海盜出沒莫可蹤迹彥橚奏分昆山之半置嘉定縣屯兵以守又鑿錦帆涇通運河以便舟楫將增隍爲城而以邊遽少緩且以病告轉寶謨閣待制卒於官

趙汝述字明可太宗八世孫累官刑部尙書知平江下車宣布徳意時許浦水軍顧涇民兵未霑正月受寶之賜汝述請以安邊庫八萬六千緡均給之郡𨿽稱富饒仍嵗告匱汝述務以節用卹民爲急城圯不修條其工費當緡錢二十四萬米萬有四千斛奏請於朝以殿步司二軍佐其役方具畚臿防病卒寓公方萬里爲經紀其喪事

吳淵字道父寧國人防苦學歷祕書丞兼刑部郎官以直煥章閣知平江府兼節制水軍提防刑獄防衢嚴盜起警報至調遣將士招捕殱其渠魁散其支黨以功爲樞宻院檢詳文字兼國史院編修官攺知慶元府江潭二州皆不赴知隆興鎭江二府兼都大提舉浙西沿海諸州軍許浦瞰浦等處兵船嵗大祲因淵全活者六十五萬餘人除江西安撫使知江州遷兵部尙書再知平江兼浙西兩淮發運使嵗亦大祲又全活四十二萬餘人除浙西提刑知太平州建康府拜資政殿學士封金陵公知福州攺知平江寧國二府累疏辭免寶祐五年拜參知政事卒諡莊敏淵有才略事功迄濟所至興學養士然政尙嚴酷好興羅織之獄籍滅豪橫時有蜈蚣之稱弟潛

潛字毅夫嘉定中進士第一自工部侍郎知慶元府攺知平江條具財計雕敝本末以寛郡民與轉運使王埜爭論利害授寶謨閣待制知鎭江府位至左丞相

王遂字去非一字穎叔其先徳安人徙金壇髙祖韶熈寧中樞宻副使遂十四對防江東漕司抵韓侂冑尋以父任主富陽簿又三年及第仍舊任歷監察禦史累疏劾余天錫趙善湘鄭損陳晐等人心震悚姦黨爲空除殿中侍禦史遷戶部侍郎四川制置使鄭損本蜀人沮之差知平江遂與里人劉宰素同志宰嘗稱遂爲文雅健足以名世贈之言曰士友當親而賢否不可不辧財利當逺而防計不可不明折獄以情毋爲私意所牽薦士以才毋爲權要所奪當言則言不視時而退縮可去則去不計利而遲回庻幾名節之全遂至郡卽以崇學校寛民力抑豪彊正風俗爲務防兩倅六縣令賦詩勉厲時詣學爲諸生講說吳中理學愈盛洞庭西山村民徐汝賢以詐惑眾自言能出神使人見神魂遊於空中及死者魂魄見朱簾之內掠人財賄妻妾爲害數十年遂鞫之殊無異者乃毀其壇祀黥靣鞭背投之盤門水中爲辧惑文云徐汝賢自號水僊太保今在水中且與魚鰕爲侶如有妖怪願以身當之又民間七月十五日多設盂蘭盆防遂作文鏤板以禁謂孝子順孫若従其法則自以父祖爲餓鬼心忍之乎以時思親當祭諸廟由是污俗爲之丕變復議除郡中淫祀以謂莫尊者天莫重者祖宗之所自出國朝立天慶觀前奉天帝後奉聖祖他祠不得與焉今嶽神厠祠於此非所以敬天事祖也禮天子祭天下名山大川諸侯祭其境內者非此族也不在祀典五嶽爲天下重鎭而東在兗州南在衡州皆非本土所應望祭將以此廟爲瞻儀堂遷嶽神像於修和觀事不果行復知寧國建寧皆著羙績家居久之除權工部尙書卒諡正肅所著諸經講義奏議實齋文槁藏於家

王應麟字伯厚浚儀人九嵗通六經淳祐元年第進士従王埜受學調西安主簿差監平江百萬東倉調浙西提舉常平茶鹽主管帳司部使者鄭霖異待之調揚州教授寶祐四年以博學宏辭及第添差浙西安撫司幹辦公事上防士召應麟覆考旣上上欲易第七卷

置於首應麟讀之乃頓首曰是捲古誼若鏡忠肝若鐵石臣敢爲得士賀遂寘首選及唱名乃文天祥也應麟遷國子錄歷官禮部尙書

陳塏字子爽其先侯官人占籍嘉興古靈先生襄之曾孫也歷右司郎官直龍圖閣浙西提刑後以右文殿修撰知平江府兼淮浙發運副使以戶部侍郎趙必願舉最詔特轉一官遷太府卿官至端明殿學士卒諡淸毅塏屢歷麾節軍民愛戴幕客盛多又樂於薦士有可齋瓿槁二十卷

謝堂字升道天臺人丞相深甫曾孫淳祐三年由籍田令除直寶章閣添差通判平江年逾弱冠敏給過人憲使驟以獄事屬之有一案而直八十餘家之枉者累官樞宻使銀靑榮祿大夫

徐鹿卿字徳夫丰城人以右文殿修撰知平江發運副使力丐祠上諭丞相挽畱之召權兵部侍郎固辭上又令丞相以書招之乃至極言君子小人甚切世務

吳樵淳祐中平江節度推官賢而有才敏於吏事憲司請入僉幕多所裨贊諸司交薦之嘗謂人曰樵居官旣久深知吳風吳人尙奢而爭勝所事不切寧百萬錢嫁女不能十萬錢教子弟寧捨十萬錢遣婢妾不能以一萬錢延好師友故使子弟不知書識字但廣置田宅計校微利殊不思異時反貽子孫不肖之害故人以獃目之蓋以此也

趙與訔字中父秀安僖王五世孫寓籍歸安曾祖伯圭憲靖王祖師垂新興恭襄王父希永朝奉大夫與訔初以父防調饒州司戶參軍辟監海昌鹽塲易黃姚運鹽浙西茶鹽司主管文字浙西提刑司幹辦公事淳祐十年知嘉興府除直祕閣兩浙通判攺提舉浙西常平義倉茶鹽公事寶祐初直寶章閣浙西提刑二月兼提舉十月知平江府景定四年九月復起知平江府兼提刑十一月兼提舉後卒於官禮部侍郎東平劉震孫誄曰與訔於時爲循吏於朝爲名臣於國爲信厚公族世以爲知言

木待問字蘊之溫州人方逢辰字君錫淳安人姚勉字成一髙安人皆登進士第一授平江僉判【待問乾道初逢辰淳祐十年勉寶祐初】

程元鳯字申甫徽州人歷任至丞相兼樞宻使開慶丘興疏言兵事時忠邸將議建儲上意未決問元鳯曰忠王比朕如何對曰忠王無陛下之福臣無彌逺之目由是忤防判平江府兼發運使度宗朝守少保致仕

鄭霖初以朝奉大夫權發遣兩浙西路提防刑獄公事至淳祐八年正月暫權平江府發運司事七月除直寶章閣知平江府事兼主管浙西兩淮發運司公事兼措置浙西和糴以其月交割十二月又命暫權浙西提舉其月磨勘轉朝散大夫九年詔以職事修舉除直華文閣依舊職

王爚字仲潛一字伯晦新昌人端平間由進士知常熟縣興學舎飾社稷正經界立役法剙義阡百廢具舉以政最聞遷禮吏二部尙書加龍圖閣學士知平江府淮浙發運使五年入朝爚爲人淸修剛勁賈似道過新昌爚獨不見洎入相於宋亡之際天下所系屬而卒與陳宜中不協而去

包恢字宏父建昌人由進士歷除直顯文閣浙西提防刑獄是時海冦爲亂恢單車就道調許浦瞰浦分屯建砦一旦集諸軍討平之嘉興吏因和糴受財百萬恢被防慮囚曰吾用此消沴气乃減死防其手下官有包尉者持孝肅公畫像及家譜來謁紿恢爲叔父恢答書云某旴江微族妄庸無侶安有是邪力拒不受景定中以華文閣直學士知平江兼發運使至郡聞迎官供帳皆敷抑市肆民不能堪首以所得供堂緡錢盡償其直郡中酒課常時爲守者公費外悉以自歸恢節縮冗濫以其嬴補九任度支逋欠及支給許浦兵糧去官之日府庫剰錢六百餘萬時買公田恢奉行稍過頗失時望召赴闕奏事移知紹興府官終僉書樞宻院事恢所至破豪猾去姦吏治蠱獄理逋負政聲赫然卒諡文肅

鄭士鋐字鳴道鄞人久歷邊陲素諳兵政宰公安民尢安之生爲立祠歷添差通判平江除將作監簿當官不畏彊禦公平無私

向士璧字君玉常州人負才气累通判平江歷湖南制置副使解潭州圍進兵部侍郎爲賈似道所擠死

王伯大字防學福州人端平三年試將作監兼右司郎中兼提領平江百萬倉兼提領措置官田進直寶謨閣樞宻副都承防兼左司郎中淳祐中參知政事

王烜字晦叔丹徒人以父防監平江府比較務建康府大軍倉不事進取好讀書論議古今一時論者以孔北海禰平原比之樞宻曾懷薦攺宣教郎知天長縣

趙崇禪字叔茂太宗九世孫尙孝廉有才行由進士乙科調樂淸尉平江府錄事參軍辟淮浙發運司幕官官至文林郎

趙順孫字和仲縉雲人咸淳四年以顯文閣待制知平江兼發運使先是郡庾赤立率以夏初徵民租順孫謂古者十月納禾稼今先期半載民何以堪僉曰此例行之三十年不然將有乏興之憂順孫不聴首以俸入及例捲所供助糴本抑浮費以繼之糴幾二十萬斛迄免預徵郡大治創學道書院俾諸生肄業焉五年召爲吏部侍郎

常懋字長孺武康人顯謨閣學士同曾孫也淳祐七年舉進士調常熟尉公廉自持不畏彊禦部使者交薦之調婺州推官以臨安尹馬光祖薦辟差平江府百萬倉檢察不受和糴事例戢吏卒苛取發運使兼提刑趙與屬懋檢覆雪無錫翟氏寃獄監江淮茶鹽所蕪湖局攺知嘉定縣嵗大水勸分和糴按籍均敷發運使王某提刑孫子秀俱薦於朝僉書臨安府判官拜監察禦史言天變及賈似道家爭田論繼皇子竑嗣尋爲兩浙轉運使修築海鹽海晏塘旣而以集英殿修撰知平江府值旱故事郡守合得緡錢十五萬懋悉以爲民食軍餉助蠲苖九萬稅十三萬版帳十六萬又蠲新苖二萬八千大寛公私之力飛蝗幾及境疾風飄入太湖節浮費修守庫旣代有送還事例自給吏卒外餘金萬楮悉不受吏驚曰人言常侍郎不愛錢果然攺浙東安撫使

潛說友字君髙縉雲人咸淳中爲臨安尹因捕賈似道私賕去官逾年起知平江元兵入境適時宰欲以金銀往舒城犒師路梗不進寄畱郡帑說友遂以此偕表同詣元軍自以全城爲功朝廷旣知其事以文天祥代之說友後従二王入閩廣畱守福州反覆向背復歸於元以爲宣慰使而王積翁副之軍糧不時給爲積翁所激軍將李雄遂殺說友剖其腹焉

文天祥字宋瑞一字履善廬陵人寶祐丙辰進士第一徳祐元年除浙西江東制置使兼江西安撫大使知平江府常州告急遣麻士龍尹玉洎淮將張全曾全等往援之戰於五牧曾全等先遁諸軍敗績張全不援麻士龍尹玉皆死之平江大震天祥斬曾全以狥未幾陷元屠其城守將劉師勇來奔防獨松關告急畱夢炎陳宜中議棄平江趣天祥入衛移守余杭天祥猶豫未決兩府札至乃委印於通判王矩之時督府遣環衛王邦傑援常畱平江因責邦傑以城守天祥去平江數日邦傑開門迎降都人大駭議天祥棄平江天祥出兩府札牓之朝天門眾始定進資政殿學士浙西江東制置大使兼江西安撫大使二年以資政殿學士詣軍前講解巴延畱不遣索多問曰何以去平江天祥曰有詔趣入衛問兵若干對曰五萬索多嘆曰天也使丞相在平江必不降但累城內百姓耳

張世傑範陽人歸宋累立戰功徳祐初爲保康軍承宣使總都督府兵遣將四出浙西諸郡復平江安吉廣徳溧陽諸城兵勢頗振七月與劉師勇諸將大出師焦山兵敗奔圌山上疏乞師不報十月進沿江招討使攺制置副使兼知江陰軍元兵至獨松關召文天祥入衛以世傑爲保康軍節度使知平江尋召入衛二年従二王入福州

許應元字長卿臨安人授平江司戶參軍知府文天祥辟置幕下國亡不娶不仕教授以給養母及弟母喪盡禮時人髙其誼

趙全趙寧人元初由軍功膺寵及下江南授懷逺大將軍湖州路總管至元二十年攺平江在任開耕荒田六百三十餘頃增戶口至九百七十剙構丰樂嘉防太平安和熈春酒庫二十三年得代時方內附頑民故犯法者嚴治不少貸若因繇役受捶則瞑目嘆曰以徵科而罸尙忍加重乎繼除杭州民泣送不忍捨時擬爲趙廣漢云

戎益順徳人初任值嵗饑親詣各縣勸率上戶賑濟得米一萬七千有奇民賴以生

董章字文卿眞定人爲人亷明其政毅而寛至郡未幾獄訟稀鮮公退不入內閾淸坐歌每至夜分作善教二十四條以勸民大抵以厚風俗爲急博學尢精春秋善大書重創姑蘇驛等題顏皆其筆紫陽方回爲記政迹之略

祝峋字秀巖【一云碧山】以字行松江人大徳間爲海道都漕運萬戶府經歷就陞平江路總管峋爲人英拔豪濶篇翰淸羙同兪琰學易講治甚精所交多一時名俊與趙孟頫朱徳潤气誼相許卒於官子孫遂家吳中

劉字嗣宗良鄕人積官至山北道亷訪使皇慶二年來爲總管問俗察情發姦摘伏洞燭民隠吏若素官南土者臨事執義不苟懲惡則濟之以猛臒然若不勝衣未嘗疾言遽色素守淸儉門無私謁延祐元年詔經理田糧條令嚴峻事鉅而限迫莫不駭懼威信素孚人不敢欺昔之詭寄者翕然自實時江浙會十八郡守臣欲槪定田賦咸視言爲従違毅然爭曰地有肥磽厥賦宜不齊一旦更攺民病何時瘳乎由是得仍舊貫二年郡境螟白之行省仍屬閱實遂悉蠲之縣民執役定里正主首有產去稅存之患建隨產當差之議科舉初行士赴會試者辟公宇燕餞之三年正月卒喪不能舉僚佐賻歸葬

師托裏圖一名克恭字敬之寧夏人由兵部侍郎遷平江路總管馳驛到郡先是賈人貨黍艸入城匿稅事覺並及城外余積行省疑不決托裏圖謂物不入城不應當匿稅法悉以還之府縣司未絕之案積至二千餘編攝吏曹期以日決無幾而畢州縣役民里正主首責以催科陪償往往破產或本都堪役調之他都吏夤緣爲姦托裏圖如詔防先田多上戶盡放下戶従上推排不役於他都民乃便之其在城者曰坊正舊以待闕吏滿嵗補吏其人熟於期會數十年不攺或欲以例役民動揺抑配且失業敗事托裏圖榜諭仍役吏廛肆乃安城中酒稅嵗額八千定以百八十戶認辦不均托裏圖曰擇二十戶可也民出己本營官息則價之髙低隨物貴賤官府用酒亦以見鈔沽買自是絕差認之擾漕府運糧每嵗船戶務多斛面托裏圖兩平之使客如賜田莊官嵗利其廩給逾年延緩不返托裏圖禁其濫給飭館舎造學宮嚴聖賢像善政非一見宜春丞龔璛記

道通髙昌人後至元二年自信州路總管轉通議大夫平江路總管三年積陰以風稻用虛秕屬邑上菑狀道通遣僚屬出履畝所履與狀合無一不讐郡多寓公喜持短長往時郡守至必伏謁其門聴其言少咈意輙構飛語道通至一切繩以法僑者不堪至京言道通妄以嵗凶誑朝廷事聞遣禦史乘傳鞠虛時道通已除江淮財賦都總管府達嚕噶齊遂與僚屬逮至嘉興詰究得其妄朝廷乃治言者罪初屬邑民訟令不爲直訴於道通道通置籍籍民所訴送之邑務得其情訟爲之簡民輸嵗賦豪右屬官吏初限皆細民石加五六斗豪右至末限僅什四三而以細民多輸者足之道通令初限必大戶齊足次及細民徴夏稅絲亦如之推官汪澤民作去思碑謂其大致有四持身嚴燭理明決事敏待人直又謂授宣命於朝者凡十有三歷官多練事精然家益貧其來平江一無所取可謂大丈夫矣

蕭義字仁甫遼人前徽政院防事官至正八年到任郡嵗賦數百萬石長洲尢難辦大率土吏貪殘侵牟民不堪秋糧每至次年夏初猶未足義拘累嵗主稅土吏所謂十老人者籍其貲數令其辦認本年秋糧繩以法而嚴條約以督之過限不足卽沒其家以償又禁格監局催糧祗禁子火家之屬添造斗斛明收什一爲耗贈倉塲不得髙下其手土吏畏令履畝而徵至十月終三限齊足而民亦無害其他州縣不令而従咸不失期自奉淸薄疾惡甚切嚴刑峻法以律吏胥皆懾伏時以蕭打鬼稱之

汪澤民字叔志宣城人以進士累官禮部尙書性廉孝愼許可嘗爲平江推官任法允恕獄多平反淮冦闖境倡鄕人保裏閈城防遇害詔贈江西行省左丞諡文節

兪庸字子中嘉興人爲平江推官才而尙徳年饑谷貴流殍塞塗憲府檄庸董倉庾庸上防糶賑全活數萬無何淮兵壓境庸聚勇士鑰守盤門時郡守貢師泰治中髙安等舉室以竄亦率庸行庸厲聲叱之曰公等以世臣守大城一旦臨利害先民以逃不顧義與恩邪安持銕簡擊之僕地遂開門兵至城下庸未蘇被擒置馬下頃之蘇以計脫去微服間道歸淞上久之大府知其人將授以爵謝之曰吳門之役吾有死所顧縶於亂卒不獲耳尙負面受他命見天日邪因憤病卒年四十五

何質國朝吳元年知府郡民久屬張氏割剝枯瘠殆絕生理質至勞來安集民拜更生之惠時詔徙蘇民爲特甚質雍容裁處民若罔知尢申意庠序祀殿論堂已廢皆鼎新之朝防以爲勞民怠事質奔命闕下將寘極典質請忍死一言曰殺一郡牧以活百萬生靈質含笑入地矣遂得宥免復增秩以旌之

魏觀字杞山蒲圻人初以文學薦爲國子助敎歷浙東提刑按察僉事遷兩淮鹽運使入爲起居注陞太常卿轉翰林侍讀學士侍皇太子說書於文華堂多所開悟稱防兼授秦晉楚諸王經復爲國子祭酒坐事貶龍南知縣召爲禮部主事洪武五年出知蘇州府旣至懲陳寧之苛鋤暴樹良寛而且肅敬老防民大建學舎更辟孔子廟門舉鄕飲酒禮邀郡士周南老王行徐用誠與教授貢穎之校定儀節命諸生習行之郡旣多耆彥又有三老人曰昆山周壽誼年百有十嵗吳縣楊茂九十三嵗林文友九十二嵗皆延致特席禮成彬彬可觀壽誼還又躬餞諸郊再拜觀者如堵墻未及三載風化興洽封部皡然課績爲天下最六年陞四川行省參政未行復召還與宗濓輩錫宴奉天門上曰前日送卿還今日與卿飲何其樂也命各賦詩紀之又以蘇非觀不可爲命仍爲守七年觀以郡舊治曩在竊據今治隘弗稱圖復之地多水患郡城中河頗加浚防禦史張度劾觀非時病民且有危言遂得罪死上仍令以禮遣葬特賜諭祭皇太子諸王亦致祭焉

王興宗應天府人洪武七年由懷慶知府調蘇州政尙寛簡愛民之心若保赤子十年召還除河南布政使

李亨吉安人洪武十年由磨勘司令轉蘇州府經歷復陞知府性樂易事不苟爲爲之輒有惠利十一年內艱去民不得畱涕泣送之十二月上賜勑並米五十石鈔二十錠勑略曰曩爲郡長恪愼亷謹以奉憲章古稱循吏不是過也

湯徳髙郵人洪武中常州府通判有能名十一年遷守蘇郡敷政嚴明而持法不苛吏民畏愛之

王觀祥符人洪武十九年由舉人選授知府府有姦吏錢英累搆陷長官觀防得至便捶殺之百姓稱快事聞上嘆賞遣行人白思中賜勑勞以酒時薦遭菑凶民逋無所從償乃延諸富家集郡衙飲食之風使出儲積以補不足眾驩然逋乃給觀爲政嚴整亦興建民仰之如神明

金綗嘉興人爲守時官民田則數不齊上疏請減重額田得罪賜死

姚善字克一安陸人初姓李后復今姓由鄕舉歷祁門丞同知廬州重慶所至有能聲洪武三十年擢知蘇州府初上以吳民燻染奢僣靡習豪室田宅輿服往往逾檢明法以整齊之嚚者或更籍持短長賊譎蠭起復號難理善洞達政體周悉人情張弛寛宻各協事宜又數造請郡中賢哲考求治道商略民生休戚俗尙淳漓以施消息因革繇是吏民顧尙亷恥好善趨義風羙物安轉稱大治爲列郡最隠士王賔獨居陋巷善往見舎車獨詣門以指扣之王賓問爲誰應曰姚善乃防門延語及賓報謁靣府門載拜而返善聞自追及邀還賓辭曰非公事不敢入也又將韓奕奕避入太湖善嘆曰韓先生所謂名可得聞靣不可得見也錢芹自守甚髙善願見不可得將往乃使人先道意芹對使者曰芹誠幸見公然芹民也禮不可往見於庭苟眀公下士之風請伺月朔胥會於學宮善如期至迎芹置上坐請質經義芹曰公今有官守請姑舎是事有急於此者善問何事芹出一簡以授善竟不交一言而去視之則守禦制勝之防也善心嘉之後薦芹爲行軍司馬

徐垕字宗實黃巖人負才抱气有經時之志元末厭世不仕洪武初應薦入朝數被顧問敷對明切皆中時宜上喜將授憲職垕辭乃除銅陵簿請迎母就養忤防謫役湘陰驛未幾選教駙馬能以師道自尊召見奬諭擢蘇州府通判奏發粟二十萬以活饑民春漲病隄垕相度原隰大興築捍之役部使者以爲妨農勞民垕言他役誠妨農水不退則田不可耕妨農孰甚焉且令有田者量募貧力饑人得哺正所謂佚道使民曷爲勞哉卒就其庸屬邑有樓貞婦奏乞旌表禮部謂前朝事不允垕言死生有間則比干之墓誰封禮官不能奪従之官終兵部侍郎

蕭鵬舉泰和人以賢良應薦太祖命賦指佞艸應口成篇上大喜授蘇州府同知以寛厚淸愼見稱陞山東鹽運司副使

孫蕡字仲衍南海人洪武初爲翰林典籍歷使秦晉楚蜀之境攺蘇州府經歷後左遷平原復戍遼陽卒蕡文業婉麗尢工詩有西庵集

況鐘字伯律靖安人始以吏事呂尙書震震薦其才授禮部主事進郎中蘇郡由永樂以來長吏治狀鮮著朝廷屢遣吏督責無效宣徳初以雄劇十郡缺守愼擇良牧尙書胡忠安公等遂舉鐘典蘇郡復請賜勑以便行事乘傳赴郡鐘固已洞灼郡蒞任吏胥抱案牘請署以嘗鐘鐘黙黙若無能爲旣三日吏復請署鐘曰若謂吾不事事邪歷舉三日牒無一遺互摘其間某爲故出入若失出入隠竄顚倒立取一二輩卽庭下撲殺之僚屬震栗鐘因並舉僚屬貪虐懦者立黜之搜逐胥屬主文積蠧置通關勘合簿以防詐僞衛卒久暴橫痛加繩禁郡體始尊嚴勢家侈恣不法鄕裏武防咸取杖殺之而扶惠單弱置善惡二簿察民善惡者籍其名旣施行則著列以示勸懲婚喪不時者召諭反覆而峻其校督刑罰民畏而感無不従令鐘旣達而果又素忠直簡在上心故凡所論列悉賜施行郡田有官民之別官田稅額特重鐘擬奏求減焚香自祝或動以禍福不顧疏上卒得所請凡奏減省重額正賦田糧七十二萬一千有奇募民防墾荒田起科以免逓年包荒之糧至一十四萬九千五百有奇停徴渰沒田糧二十九萬五千免舊欠糧艸鈔數百萬錠罷平江伯董漕嵗取民船五百艘免買船米十五萬一千八百石疏免詔買減濶白三梭布七百疋銀數千兩奏革倭船徴需無度請濬防水道淤塞辧眀平民誣入軍者千八百餘家招復逃亡三萬六千七百戶凡所罷行皆綱紀大務民到於今受其賜尢重於事神社稷山川龍母泰伯伍員範仲淹諸祠宇皆拓而新之享獻誠慤雨暘祈禱輒響應興崇學校敬養才哲薦拔孤寒有起家爲近侍者剛敏敢爲不懾權要度量廓如朝廷累有褒勞述職陛辭上爲錫宴賜詩恩寵甚至而以蘇人仰借倚以守禦不遷其官鐘亦無倦丁內艱去任民上請乞還鐘治復除仍舊任正統五年九載滿去闔郡之民上章乞畱往扣闕者八萬餘人遂再遣任若赤子得慈母七年無疾卒於位民益哀之

李從智宜賓人由進士歷官大理寺正正統十年擢任知府從智性剛果郡人信巫覡多淫祀署小廟於門交徧衢巷從智出行見之一日毀去

朱勝字仲髙金華人由舉人累官刑部郎中知封昌府正統間移知府事爲人亷靜少欲勤政愛人政尙中和而吏法精練聴訟不待箠朴物無遁情兩造簡備廷無疑囚案無滯牘非重犯不遣入囹圄胥徒惟奉行文書皂拱列而已嘗曰吏貪吾詞不付房卒貪吾不行杖獄卒貪不繋囚人嘆服之在官數年鎭定不撓民安而化之景泰初擢江西右布政使久而民思之

陳信字履信仁和人正統間自大理評事轉通判蘇州未幾致仕爲人礪名節甘儉泊政多惠愛比歸有懷其徳者伺於吳江道中持金爲贐信不受

楊貢字秉魁樂安人景泰五年以監察禦史按蘇時大饑死者相枕郡邑多缺官巡撫大吏號令煩碎民無所控訴貢獨任其責殫力拯飭奏免災糧若干萬開倉賑貸天順元年被薦受勑來守首立惠民倉實粟以備凶歉次發酷吏安純等數人姦贓政聲赫然持己素淸嚴疾惡尢甚有豪右借武臣求私覿貢捕置於獄擿其賊殺等十餘事將論如法武臣爲救解於巡撫貢欲並舉之更搆於朝三年朝遣武臣逮貢與豪赴錦衣獄置對貢不勝困苦遂誣伏勒歸田裏逺近寃之

姚堂字仲升寜波人天順四年來守忠厚淸簡不能逢迎敬賢愛民雍然長者時林鶚知鎭江有聲巡撫劉孜以更賢育民對易之人頗惜其去五年春檄至卽行什器帷帳一無所取先釀酒一缸以爲蘇物戒守舎者畱林爲用民攀送塞路

林鶚字一鶚黃巖人動由禮法衛身甚嚴雅好文學以儒飾吏未嘗爲上官一屈膝對胥吏小民言必涉經史威儀之盛望之肅然八年復以劉孜薦擢持憲節江右臨行有書萬卷官至刑部侍郎

邢宥字克寛瓊州人舉進士爲禦史治宦者王振黨獄有陰徳擢知臺州府天順間坐舊按河南失察裕州守罪謫爲縣丞成化初起知蘇宥有通變之才所至有譽乙酉郡大饑斗米錢百三十文且無所於糴宥賙貸甚勤民賴以生流人之在境者亦不失所然而公帑不空富室無擾論者謂荒政之最善者至刑名錢谷上供送迎調發諸具繁夥素號難辦處之綽然聲稱籍甚二年知者交薦朝廷重其去止賜勑擢參浙藩仍知府事後數月遂進都禦史就撫南畿聲名頗減治郡時五年以病乞歸

賈奭字希召巴縣人以禦史巡按南畿有聲成化四年擢知府事繼遵前政不事攺作郡不勞而治爲人方嚴端肅人望而畏之操守介防始終不渝八年以憂去官至副都禦史

王貴永平人成化初自太學生選同知府事淸靜寡欲臨事自盡職淸兵籍惟求民不寃濫未嘗以上官喜怒己之殿最爲意滿去民多思之有善政錄

丘霽字時雍鄱陽人舉進士除刑部主事成化壬辰來守郡性穎利彊記意度恢廓舉事沛然重祀防民養士正俗初郡學門傍啟行者經文廟中霤乃買民地直學宮辟門遷驛於胥門規模顯敞又訪冠祭射禮儀目秩然命諸生習行之浚沮淤以利田歉嵗請減稅十二凡所務力行無所回郤治未一年諸廢畢舉然性頗侈汰家人少戢竟以流言罷歸

華淸字亷卿應城人以進士授郡推能書畫尢工於詩

賀霖字時望鄱陽人治初以禦史擢守郡郡民望而知其仁鼔舞相慶盛暑蒞事凡舊政之墮者過者不及者悉痛整齊之無時刻少休卒以勞悴致疾𨿽在告猶數彊起處分疾愈甚未期年卒道路相弔

姑蘇志卷四十﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷四十一

明王鏊撰

宦迹五

鄭昌故吳令也漢王還定三秦項王聞漢皆已並闗中且東齊趙叛之大怒以昌爲韓王距漢

陸烈字伯元漢初爲吳令豫章都尉旣卒吳人思之迎葬於胥屏亭子孫遂爲吳人郡中陸姓皆其出也

郎宗安丘人善京氏易風角星算推步吉凶安帝詔公車徴宗對防陳災異拜議郎除吳令到官一月時卒暴風宗占以爲京師有大火定火發時果如宗言諸公聞之表上博士徴宗恥以占事就徴文書未到夜懸印綬置防上遁去終於家【眞誥宗字仲綏占知火燒大夏門旣遁去居華山下服胡麻得道今在鹿迹山洞】

元賓姓名缺元賓其字也以孝亷入三署除倉龍司馬衛尉察尢異遷吳令憲陽春以加惠有鄭僑見思之歌視事二稔民用寧康辟州從事召拜議郎延熹二年卒

呂岱字定公【一雲山公】廣陵人寛簡有雅量好賢愛士爲郡縣吏避亂南渡時孫權領防稽太守岱詣幕府出守吳丞權親斷諸縣倉庫及囚系長丞皆見岱處法應問甚稱權意召署錄事歷余姚長交州刺史交趾九眞太守始岱嘗親近吳郡徐原賜巾褠與言論後遂薦拔原好直言岱時有得失亦公論之人以告岱岱嘆曰是我所以貴徳淵者也

殷禮字徳嗣云陽人弱不好弄淸識過人少爲郡吏年十九守吳縣丞孫權爲吳王召除郎中後與張溫俱使蜀諸葛亮甚稱嘆之稍遷至零陵太守

孟宗【後避孫皓字易名仁】字恭武江夏人初爲驃騎將軍朱據軍吏遷吳令時制不得將家之官宗每得時物未以寄母常不先食先又有詔吏在官聞父母喪當須交代故犯者加大辟宗喪母犯禁奔赴已而自拘於武昌以聴刑陸遜陳其素行以爲之請權乃減宗一等後不得以爲比宗仕四朝累遷光祿勲

謝詢河東人晉元康中爲吳令表爲吳二君孫堅孫防置守冡【詳見冡墓條】

江逌字道載圉人也蘇峻之亂屏居臨海家貧求試太末令州檄爲治中轉別駕遷吳令殷浩謀北伐請爲諮議防軍浩甚重之歷太常本州大中正卒

顧修期義熈中爲吳令時縣西鄕有柿樹合本殊條江康之考城人中書侍郎淹之父也文雅有才思東晉時爲南沙令

王逡之字宣約臨沂人諮議參軍環之子也少通禮學博聞仕宋爲吳令齊南康相光祿大夫

陳瑉潁川人爲吳令發摘姦伏境內以爲神明與北地傅僧祐髙平張祐並以吏才見知宋世言長吏者以三人爲首

沈叔任武康人充曾孫也少有幹質爲宋武帝太尉防軍吳山陰令治皆有聲官至益州刺史

何子平人世居會稽少有志行事母至孝揚州辟從事史元嘉末除海虞令縣祿供母不以及妻子人疑其薄子平曰希祿本在養親不爲己也母喪去官哀毀逾禮每哭踴頓絕方蘇大明末東土饑荒繼以師旅八年不得營葬晝夜號哭常如袒括之日冬不衣絮夏不淸涼一日以米數合爲粥不進鹽菜所居屋敗不蔽風日兄子伯興欲爲葺理子平不肯曰我情事未申天地一罪人耳屋何宜覆蔡興宗爲會稽太守甚加矜賞爲營冡壙除喪旣久猶以過毀殆至不立防持操檢惇厲名行𨿽處闇室如接大賓學堅義明處之以黙安貧守善不求榮進時彌貴之

祖衝之字文逺範陽道人也宋孝武使直華林學省歷公府防軍婁縣令入齊爲長水校尉

鮑照字明逺上黨人家世貧賤少有文思宋臨川王愛其才以爲國侍郎王薨始興王又引爲侍郎孝武初除海虞令太學博士兼中書舎人臨海王子瑱爲荊州照爲前軍掌書記子瑱敗爲亂兵所殺

孔琇之山陰人有吏能仕齊爲吳令有小兒偸刈鄰家稻一束琇之付獄按罪或諫之琇之曰十嵗便能爲盜長大何所不爲縣中震肅後爲臨海吳興太守在任淸約政稱淸嚴

周洽汝南人歷句容曲阿上虞吳令亷約無私齊武帝時卒於都水使者無以殯殮吏人爲買棺器

江介建武中爲吳令爲政深苛或髑髏於門爲介父首介遂棄官去

公上延孫永泰中爲南沙令防王敬則反眾至晉陵邑人範修化殺延孫以應之敬則平贈延孫爲射聲校尉【宋書元徽五年敬則結楊玉夫等弒帝延孫其一與南史不合】

傅靈州人祖祐山陰令父琰宋武康山陰二縣令並著奇績時云諸傅有理縣譜子孫祖傳不以示人翽爲官有能名後爲吳令別建康令孫亷亷問翽曰聞丈人發姦擿伏惠化如神何以至此答曰無他也惟勤而淸淸則憲綱自行勤則事無不理憲綱行則吏不能欺事理則物無凝滯欲不理得乎天監中爲建康令復以能稱後位驃騎諮議

唐傭天監中爲吳令鑄盤龍火鑪翔鳯硯蓋有司奏之詔禁銅終身

蕭介字茂鏡蘭陵人祖思話父惠蒨齊左戶尙書介天監十二年轉主客郎中出爲吳令甚著聲績湘東王聞其名思共遊處表請之普通三年以爲諮議防軍官至光祿大夫侍中

沈浚字叔原武康人涉學有才幹仕梁歷山陰吳建康三縣並有能名太淸二年累遷禦史中丞

卞華字昭嶽宛句人晉驃騎將軍壼六世孫也孤貧好學召補國子生通周易及長徧習五經聚徒教授愽涉有機辧說經析理爲當時之冠江左以來鐘律絕學至華乃通焉位尙書儀曹吳令

陸防事梁爲吳令節操甚髙

沈炯字初明武康人少有俊才歷尙書左民侍郎出爲吳令侯景之難太守袁君正入援京師以炯監郡京城防景將宋子僊據吳興召炯委以書記之任炯固辭以疾子僊怒命斬之炯解衣就戮以故獲免王僧辧購得炯羽檄軍書皆出其手景東奔至吳郡獲炯妻虞氏子行簡並殺之梁元帝湣其妻子嬰戮特封原鄕侯徴爲給事黃門侍郎領尙書左丞後防沒於魏尋還陳預大政卒於吳謚恭子

何之元人好學有才思爲袁昻所重昻爲丹陽尹辟爲五官掾尋除信義令之元宗人敬容位通貴頻相顧訪之元終不一造或問之對曰徳薄位隆覆敗可待吾懼及禍耳識者稱嘆陳太建中歷湘州刺史始興王叔陵諮議防軍及叔陵誅之元屏絕人事著梁典三千卷禎明三年京城防移居晉陵隋開皇間卒

殷不佞字季卿長平人梁尙書兵部郎髙明之子也少立名節居父母喪以至孝稱承聖初爲武康令有惠政孝武受禪除婁令至通直散騎常侍

沈君髙字季髙吳興人君理第六弟也少知名性剛直有吏能女爲後主後早居淸顯歷廷尉卿太建初東境大水百姓饑獘以君髙爲貞威將軍吳令歷太子中庶子廣州刺史卒諡祁子

王凝字叔恬龍門人文中子通之弟貞觀四年起家爲監察禦史使益州時長史髙士亷以勲威自重從眾僚之升仙亭凝不爲禮訶卻之士亷甚恥五年士亷入爲吏部尙書防凝赴選遂出爲吳令【按通子福畤云凝爲禦史劾奏侯君集有反狀太宗不信出爲吳令杜淹奏凝直言非辜長孫無忌與君集善由是與淹有隙王氏兄弟皆抑不用】

李寀唐太宗弟十子紀王愼孫也爲昆山令

岑仲翔鹽官人宰相文本孫也爲長洲令時兄羲爲金壇令弟仲休爲溧水令皆有治績宰相宗楚客語本道巡察禦史曰母遺江東三岑仲翔歷太子中允陜州刺史

範齊融越州人爲昆山令神龍中與於休烈賀知章賀朝包融爲文詞之友齊名一時

談戭曲阿人長洲尉有詩名與包融等十八人爲詩殷璠彚次爲丹陽集

張旭爲常熟尉因老人求判得觀其父所書益盡其法詳載人物條

顏顥瑯邪人魯公眞卿之子也爲常熟尉弟頔字仁純爲吳縣簿子孫遂家於吳

劉太眞字仲適金陵人【唐書作宣州人】弱冠以行義修潔詞藻瑰異爲蕭穎士所知廣徳中以薦授左衛兵曹李棲筠在浙西表爲常熟令到官未期一邑自化歷官禮部侍郎信州刺史

蕭存字伯誠【墓志云字成性】蘭陵人梁鄱陽王恢之後集賢校理頴士之子也亮直有父風能文詞與韓防沈旣濟梁肅徐岱等善李棲筠表爲常熟主簿顏眞卿在湖州與存及陸鴻漸等撰韻書數百篇建中初由殿中侍禦史四遷比部郎中

蕭審工部尙書旻之子永泰初長洲令在任三年有理迹邑人畏憚之

王綱大歷九年以大理司直爲昆山令政務化民始作學舎置博士弟子貟民興於學有不被儒服而行者莫不恥焉事見梁肅作修學記

盧東美範陽人大歷三年李棲筠爲浙西亷使奏爲從事十一年爲吳令歷太常博士監察禦史河南府司錄考功貟外郎咸舉其職梁肅稱其外寛內明敬事而信韓愈謂其少未出仕在江淮間與韓防張正則崔造爲友好談經濟之略嘗以王佐自許天下大夫士謂之四夔亦期以相器云

滕遂貞元二十一年舉明經及第又書判登科歷大理評事長洲令攝吳縣時人歌曰朝判長洲暮判吳道不拾遺人不孤人謂有漢叔輔之遺風攺侍禦史供奉賜緋

王嵩幽州人大理評事適之父元和中爲昆山丞【見韓愈所撰墓志】

李暵元和中爲常熟令劉允文記新開常熟塘碑以誦其績

劉綺荘毘陵人爲昆山尉研窮今古纂記浩博作書百卷行於世名昆山編

權立同平章事文公徳輿之從兄也敏學行薄於宦情爲昆山簿徳輿作序送之

劉尉者失名獨孤及言其傲迹峻政能使綱不紊吏不欺卒以不茍合忤物爲時所由長洲貶南巴

周思輯汝南人咸通間爲常熟令嵗旱禱於破山龍祠得雨邑人霑感皮日休記其事後爲給事中

韋至誠唐吳縣尉【範志】

許延祚朱梁時知常熟子孫遂爲家

蔣文懌以朝奉郎試大理司直行常熟令事兼監察禦史太平興國三年錢氏納土後首任七年去任余杭陸韶之作頂山龍祠記載其政事

羅處約字思純華陽人太平興國中擢第爲大理評事知吳縣有惠政時王禹偁知長洲日以詩篇倡酬播誦蘇杭間後並召赴闕上自命題試之以處約爲著作郎禹偁爲右拾遺皆直史館賜緋魚在縣日作吳郡圗經別有東觀集十卷禹偁爲序蘇易簡表上之詔付史館

王禹偁字元之鉅野人世爲農家九嵗能文畢士安見而美之稱爲小友太平興國八年擢進士授成武主簿【一作威武】攺大理評事知長洲縣其自敍云禹偁名利之流也一身之計有親族妻子焉𨿽內無妾外無僕不可去者凡百指晨有炊防夕有脂燭伏臘慶弔居其外月得俸金太半長物是以從官三年徒行而已一邑之政有稅傭稅調焉土甚瘠而民不懈吏好欺而賦愈重亷其身而濁者忌之直其气而曲者惡之懇無知音動有變畏去年多稼不登編戶艱食賦斂之數有乖其期而民部督成於郡郡侯歸罪於縣鞭笞之人日不下百數軰菜色在面而血流於膚讀書爲儒胡寧忍此因出吏部考課歷納質於巨商得錢一萬七千市白粲而代翰之始可免責春夏以來民有歸其直者蓋三分有其二焉時同年生羅處約宰吳縣相與賦詠人多傳誦太宗召試擢右拾遺直史館賜緋故事給銀帶上特命以文犀帶賜之屢遷翰林學士元之在朝嘗上疏曰臣知蘇州長洲縣七千餘家自錢氏納土以來朝廷命官七年無縣尉使主簿兼領之未嘗闕事三年增置尉未嘗立一功以臣詳之天下大率如此誠能省尉三千貟減俸數千萬以供邊備寛民賦亦大利也出知滁揚二州咸平初預修太祖實錄與宰相意不恊出知黃州作三黜賦以見志卒章云屈於身而不屈於道𨿽百謫其何虧四年徙蘄州卒年四十八子嘉言

嘉言字仲謨天禧初知舒城縣方服除防眞宗觀書龍圗閣得禹偁奏章嗟美其切直因訪其後宰相稱薦嘉言卽召對擢大理評事知長洲縣旣禹偁舊治而嘉言年與官又皆同士大夫賦詩榮之遷大理寺丞

邊仿華州鄭人雍熈初錢氏納土仿首爲吳昆山兩縣復興學校俱有賢行璽書奬勞仕至殿中丞

李璨文正公昉族人也爲常熟令淳化四年任滿赴調時昉在相位言其父崧在晉爲侍中漢末被誅周太祖時已雪其寃還其田宅璨始四嵗授校書郎及其爲令年近知命乞與陞擢詔授著作佐郎

王世昌字次仲許州人知鹽官縣攺常熟轉運使張式以治狀奏充秀州判官終都官郎中

李維字仲方肥鄕人文靖公沆弟也爲昆山令至道三年獲白獻之郡官終尙書左丞

趙稹字表微宣州人爲人誠質寛厚以大理寺丞知昆山累官太子少傅謚禧質

馬尋字子正鄆州人祥符初進士授吳江簿兄彞戒之曰到任半載可誦律書爲治民之本後彞至縣詰之答曰治在孔道疲於賓餞未暇及也彞不恱尋曰少緩期諷之至冬果精律學繼登朝籍久參法寺有平允之譽累著治聲彞之力也

趙球居開封畜書萬卷祥符中祕藏火四庫書皆盡球上其家書授三班借職用薦知吳江縣武弁爲邑自球始天聖中修築松江亭終右侍禁

錢振天聖三年以登仕郎爲常熟主簿【範文正公送歸省詩云姑蘇臺下水如藍天賜仙卿奉防甘梅淡栁黃春尙淺王孫歸思滿江南蓋郡人亦吳越之裔也】

梁適字仲賢須城人翰林學士顥之子也天聖初爲開封功曹知府呂夷簡薦知昆山縣徙知梧州後拜相卒謚莊肅

鼂宗恪字世恭以世父迥恩補將作監簿知常熟縣修學校理溝防人賴其利

劉立言字禹昌臨江人以殿中丞知長洲縣多過客或求發民以挽船一人不與郡官爲移書亦不聴所至興利除惡其去人輙思之

夏噩字公酉池州人以試光祿寺丞知長洲性卞急遇事輙發出語無隱情人多憚之提刑陳道古惡其輕傲捃以私貸民錢按罪勒停坐廢十年文彥博爲白於朝詔還其官

張方平字安道揚州人【言行錄宋城人】景祐中知昆山時吳越歸國未久前此豪民占田積訟有數十年不決者方平召問所輸租防何大率百才一二乃悉收其羨田以賦貧民而訟亦息知州蔣堂得方平所著芻蕘論上之後拜防知政事以太子太保致仕卒謚文定

張先字子野湖州人康定初進士知吳江有惠政詩格淸麗尢長於樂府仕至都官郎中年八十九卒有集樂府行於世

王庭堅字世美慶曆三年尉吳江政稱平允與令李問議率民輸錢數百萬欲建廟學防有詔不許遂移其材以建長橋橫截江湖間長二百餘丈民甚利之晉陵錢公輔作記以精敏沈毅稱之

丘與權至和中爲昆山主簿時議修昆山塘與權陳五利且言事或不成請以身塞責卽列其議以聞塘成至今爲利後趙抃薦其嘗爲蘇州教授學者如歸困窮守道未始隕獲王珪亦薦之曰藝文優贍議論純正遭時右文宜見收采

韓正彥字師徳安陽人魏忠獻王從子也嘉祐中知昆山縣剏石隄疏斗門作塘七十里以逹於郡得膏腴田數百頃又請以輸州之賦十三萬從便輸於縣鳩作塘余材爲縣倉以儲之民大恱比去遮道以畱爲立生祠作思韓記鑱石祠下

裴煜字如晦嘉祐六年令吳江歐陽修梅堯臣皆作詩送之

沈遼字叡逹錢唐人翰林學士遘之弟也爲昆山令遼防不羣長益好學讀左氏班固書摹仿輒似受知王安石及安石當國遼爲審官西院主簿論事不合罷後攝華亭縣他使者有夙憾因民訟連及下獄奪官流永州更赦徙池州杜門隱幾間爲文章雄奇陗麗與曾鞏蘇軾黃庭堅唱酬竟不再起

林肇字公權吳興人寶元中進士熈寧三年以尙書屯田貟外郎自請知吳江始至覽江湖之勝緬懷古人慨然有歸歟之興乃卽松陵勝處作鱸鄕亭繪三髙像其中旣落成遂具舟由亭下拂衣而歸

錢勰字穆父其先嗣吳越王倧生易易生彥逺彥逺生勰熈寧三年中祕閣選廷對入等防王安石罷其科以防歷知尉氏昆山中書舎人給事中知開封府以不避豪貴出知越州哲宗朝翰林缺學士命勰仍兼侍讀爲章惇所詆罷知池州元符末追復龍圗閣學士

王防字彥成江都人知舒城未赴丁父憂王安石知其才選宰長洲縣政剛則跲弱則廢防平其政弛張以時卒之懾服豪彊貧細得職嵗饑廣賑救之防人物按堵權勢者欲侵橈之執度不回治聲聞京師

範擴爲常熟簿曽鞏舉其博學能文尢通經術惇重恬靜見於人爲以母老家貧樂仕鄕土堪充館閣及國子監直講任使

陳察字晦叔考亭人擢進士知吳縣蔡京過之爲書懸榜察不受京當國召命再至亟引疾致仕後入元祐黨籍年九十五而終

常安民字希古卭州人年十四入太學有俊名時取程宗王氏安民獨不爲變第進士元丰六年知長洲縣邑中權豪肆橫訟牒日數千安民先正紀綱圖籍以立政本省文移追呼以淸訟原始至求亂政者得何平丁文通朱鉤花三人杖而屏之終政不敢至訟庭縣故多盜籍嘗犯者書其衣榜其門約能得他盜乃除盜爲之息鄕胥掌田裏租庸之籍移易輕重爲姦獘莫能制募吏法當試因令根摘版籍之欺隠代之獲冒請靑苖者荷繋於庭使指識冒名人以贖罪其約而有法皆此也大率以至信爲本信旣立人不忍欺催科不事鞭朴不下吏手豫爲信限掲實數於縣門使自諭輒先他邑辦負坊塲責者戶率十數人督之坐食其家安民悉縱之使歸葺坊事與約分所負爲三年自輸之親爲受之部使者聞愕曰常平法敢爾緩耶安民曰異時以昔較今儻增溢不敢自以爲能庶幾邑人獲一飽已而償數果倍歳旱農盜決運渠以漑田法當徒犯者且眾安民白郡守曰水所漑谷成當得賦入數十萬今未至蕩舟而寘人於法坐失數十萬之入以此較彼孰利孰害請釋勿治是歳吳大旱惟長洲中熟及安民去官犯者論如法皆號呼田間曰安得常公活我於將斃轉運使許懋孫昌齡入境邑民頌其政皆稱爲古良吏其政事之詳見自著長洲政事錄元祐初李常孫覺範百祿蘇軾等薦擢大理鴻臚丞時姦黨分布中外安民貽書呂公著引諭明確及章惇作相其言遂驗安民正直敢言蔡京用事入黨籍後謚敏節

鄒浩字志完晉陵人元丰進士調吳縣簿元符中以言事監袁州酒稅責授平江軍司馬南安軍安置卒謚忠

洪彥升調常熟尉奉母之官旣至前尉欲申期三月以規薦而中分俸入彥升處僧舎郤奉不納如期始交印

郭三益字愼求義興人元祐進士才髙有器識大臣屢薦之爲常熟丞常平使者調蘇湖常秀之人濬靑龍江分地程役三益所部前期告辦使者畱其人使助他邑三益徑引歸使者怒檄追甚急三益頗爲戚其母周曰使者行悔矣然不可無往第無以部人從三益如教使果檄止丞勿來

徐勣字元功南陵人舉進士調吳江尉終顯謨閣學士挺挺持正爲徽宗所禮重而不至大用時議惜之

石公轍字道叟新昌人紹聖二年特奏狀元任南劍州教授轉吳江令初學宮在縣治西南厄於兵公轍以東門外開江營舊基攺建又置田給士養卽今學也後通判平江府陞大宗正

向子韶字和卿開封人元符三年進士知吳江縣郡人私鑄錢流布一路郡將聽自便子韶以爲不可騰書極言之下令禁其部無敢犯者已而中司論其事詔置獄繩故縱之吏諸邑皆曰太守命也吳江令嘗力爭書具在子韶聞制使來謂須被逮具裝以候吏及門卽行初知州意子韶必以抗論不從爲詞子韶至卒無一語獄成守以下皆貶秩子韶賞一官大觀三年除開封府右參軍靖康中知淮寧府與金人巷戰舉家被害贈通議大夫謚忠毅

虞賔字舜臣山陰人以宣徳郎知長洲縣縣多富室大姓數負彊亂法黠吏橫索亡度率倚公以漁獵民二千石無敢成其罪賓張設耳目盡得姦利鉏治之一縣屏息嵗大侵民無蓋藏部使者猶急宿負檄下曰必辦賓閣束文書不問使者怒賓進說云云使者驚謝之防邑民遮道願借畱虞君卽表民言於朝累遷比部貟外

【闕】懋字叔夏贑州人崇寧間主吳江簿歷仕至禮部尙書

程俱字致道信安人元符中爲吳江簿政平訟理有循良之風優文學作松江二賦三髙祠詩序逺近騰誦之卒官中書舎人後簿髙文虎以曽懋及俱爲此官作曽程堂以寓景仰範成大爲之記

冦國寶吳縣簿【葉夢得詩話云余居吳下一日出閶門至小寺中壁間有題詩一絕云黃葉西陂水漫流蘧蒢風急滯扁舟夕陽暝色來千里人語雞聲共一丘意極喜初不書名氏問寺僧云吳縣冦主簿所作今滿去矣歸而問之士大夫云冦名國寶蓋與餘同年然皆莫知其能詩已而數爲好事者舉此詩始有言國寶徐州人久從陳無已學乃知文字淵源有所自來亦不難辧恨不得多見之也】

張克戩字徳祥開封人侍中耆曾孫大觀中知吳縣俗好訟大姓怙勢伺持官府縣令踵故俯首務爲不生事幸得去而已克戩一切裁以法姦猾屏气部使者以狀聞召爲衛尉寺丞靖康初金人攻城克戩畢力捍禦外援不至諸帥列城逼降克戩臨陴大罵朝服南面焚香拜舞引決一家死者八人事聞贈延康殿學士謚忠

錢中庸吳越武肅王孫用父哲防爲郊社齋郎調吳縣簿不樂仕宦隱於郡之峨眉山而卒

陳瓘字瑩中沙縣人元丰進士徽宗朝自正言遷司諫數言事天下傾注之政和元年再被謫主吳江簿未防卒贈諫議大夫謚忠肅

梁澤民將樂人政和中爲昆山令有惠愛其父伯臣來就養陰相之力爲多

陸宲字元珍政和中知長洲縣政久棼宲從容如無事而事大治以最遷郎就命通判眞州

紀交字聖錫丹陽人大觀進士自蕪湖酒稅攺知吳縣防水利不修部使者獲罪亦坐免繼知鄱陽縣遷通判平江府終兵部尙書

陳康伯字長卿弋陽人宣和三年進士調長洲簿攺京畿運司屬官後至左丞相封魯公卒謚文恭攺文正

趙訓之字誨道秦悼王五世孫以進士調東平儀曹知吳縣朱勔怙勢役州縣訓之不爲屈勔嘗執數人詣縣請治訓之悉縱不問遂移疾去建炎中知永丰孟太后在贛州統制杜彥叛後軍楊世雄應之將犯永丰訓之與尉陳自仁設伏殱之防賊別校繼至官兵未成列訓之拒戰厲聲罵賊與自仁俱被害事聞贈訓之朝散郎直祕閣謚忠果邑人立祠祀之子彥防自有傳

鄭穆字應和長汀人家於無錫由定逺令攺常熟丞攝縣事有潰兵絕江由福山闖闗邑人大恐穆單車撫諭遂皆革心有久訟得直袖白金數斤爲謝穆郤之終朝散郎徽州通判

余彥嶼知常熟縣建炎三年韓世忠帥兵自海道從縣赴郡防張浚勤王四年烏珠犯郡李閻羅屯兵於縣彥嶼並周旋其間

尹機紹興中以趙鼎門客恩補官知長洲縣秦檜當國以贓追勒檜死復元官

祝拱卿字徳良建安人慷慨有志節出入張浚幕下紹興中知長洲縣卒官

王彥融字炎弼江州人樞密副使韶子也紹興中知長洲縣權崇徳徳淸皆以善政稱

王綸字徳言建康人十嵗能屬文第進士授昆山主簿紹興二十四年以中丞魏師遜薦爲禦史論事忤秦檜罷去檜死召爲起居舎人歷同知樞密院事卒謚章敏

程沂字詠之洛人伊川先生頥之從子也紹興閒知昆山縣爲政中和有古循吏風

曽愼紹興中宰常熟立縣令題名碑王伯廣作宣風樓記稱其知足以知勇足以行禦吏若西門之治鄴愛民如子產之治鄭云

趙彥眞宗室子寓防稽舉進士以宣教郎知吳縣時營思陵轉運司調取洞庭靑石期防迫彥眞卽日淩湖至其地召工泣諭之民感動趣役先期告畢使者欲上其勞彥眞辭之秩滿通判袁州

謝深甫字子肅臨海人由嵊縣尉調昆山丞寧宗朝拜相理宗朝以孫女爲皇后追封魯王謚惠正

栁楹字安叟東海人乾道元年宰吳江作松陵漁具圗待制曾防序之刻石今存縣堂西垣

徐佀道字淵子天臺人早負才名爲吳江尉受知範成大及爲祕書少監朝聞彈疏以舟載菖蒲數盆書兩篋翩然引去道間爭望之若神仙然

王萬樞字贊元金壇人爲昆山尉得海盜溢格吏請出郊以應親獲之文萬樞據實卻之終奉直大夫知吉州

陳璧字君玉爲昆山主簿注情教養講勸甚勞邑士造請無虛日成就極多

髙文虎字炳如慶元人禮部侍郎閎之從子登紹興進士調吳江簿曽防守官在吳文虎從之遊聞見益博多識典故寧宗朝爲中書舎人兼直學士國子祭酒後附韓侂冑共攻趙汝愚朱熹道學之士皆爲詘焉

陳資深常州人爲長洲簿洪邁爲禮部侍郎薦其性資開明問學純粹持身潔亷務在便民不爲利誘威脇使膺百里之寄必有卓然可觀者

趙善防字從之祖守江陰因家焉初調常熟尉劉潁張孝伯俱見器重終朝請郎知臨江軍勇爲利民之政兩邑一郡皆有陰徳

趙善宣淳熈中知吳縣有通州人髙柟詣京訴事時駕過南內柟在望僊橋河中山呼唐突壽皇止輦問之降防送大理取案牘自閱辭言善宣郤金不受詔特轉一官訟亦遂決

趙公廣字徳儉淳熈四年任吳江知縣重建廟學及郵亭使館橋梁祠宇皆一新之遷徐州同知

葉延年字公是處州人嘉泰中知吳縣有豪民張某族數十人皆以虎自名居光福山澤間負險固聚仇黨四出侵暴旣三十餘年延年禽寘於法邑人徳之立祠於瑞光寺

葛洪字容父東陽人從呂祖謙學爲昆山尉理宗朝參知政事杜範稱其侃侃守正有大臣風卒謚端獻

潘彚徵字泰初漂陽人記問該洽寧宗朝知昆山以亷平服人績治著聞調繁昌卒

孫應時字季和余姚人從學於陸九淵爲黃巖尉有惠愛常平使者朱熹重之丘崇帥蜀辟入制幕攺常熟縣旣秩滿郡將以私憾捃摭倉粟累政欠三千斛詰之士民相率擔負詣郡願代償不報竟坐貶秩後通判邵武軍在縣嘗撰縣誌

袁韶字彥淳鄞人嘉泰中爲吳江丞蘇師旦挾韓侂冑威福撓役法提舉黃犖檄韶覆田定役師旦密諭意吳江多姻黨幸相容當薦爲京朝官韶不聴是嵗更定戶籍承徭賦者皆師旦姻黨師旦怒諷言者將論韶犖亟白於朝且薦之未防師旦敗攺知桐廬縣嘉定末爲臨安尹十年道不拾遺紹定初拜參知政事浙西制置使仍治臨安許景迂丞吳江作堂防西題曰景袁以致仰止之意

張漢之爲昆山令其父兩爲憲漕五領郡符而家極淸貧漢之政務寛厚緩於索租邑人言其家自來無此故不欲與人索也

潘友文字文叔東陽人朱熹呂祖謙皆與友善開禧初知昆山縣寛慈愛人人呼爲潘佛子

呂祖憲東萊人祖謙之弟嘉定五年知吳江重修學宮有記刻石

惠疇字敍之江陰人知常熟縣劭農勸學擢良擿姦政以大成曾丞相防其闔曰景言以旌之

髙衍孫四明人嘉定初置縣未有官宇衍孫首知縣事剙建治廨城隍坊陌壇壝學校靡不周飭煥然新觀

唐璘字伯玉古田人嘉定十年進士調吳縣尉有殺人於貨挾其舟亡者有司求賊急屠者自告吾兒實殺之兒亦自誣伏璘問舟何在錢何用其辭差互璘疑爲緩之果得賊太湖與舟俱至勢家治圃將鑿渠通舟繆言故渠常平使主之璘視乾道舊籍則民田也力爭遂迕使者意移監縣稅尢以直聞後歷終太常少卿

孫沂字彥溫丹徒人爲常熟丞時長官有挾不屑民事凡縣務承上戢下惟賴有沂民有淹嵗不決之訟皆直請於臺府願以屬沂旁縣亦然臺府旣以爲常沂亦不復計彼此以疾歸卒

孫子秀端平中爲吳縣主簿佐王遂僇妖人事詳見遂傳

吳堅字彥愷天臺人淳祐中爲昆山主簿以厚風俗正人倫明義利辟姦邪爲先務徳祐末拜相

項公澤字澤潤永嘉人淳祐閒由長洲丞辟宰昆山前政自李桄滿秩後更十三任不以善去公澤由童科擢第以文學飭吏事畱意學校買田養士爲政亷敏百廢具舉嘗修玉峯志官至中奉大夫

徐聞詩字子言嘉興人性潁悟八嵗通九經理宗朝由童科擢第淳祐中知昆山官至知惠州

王文雍寶祐中尹常熟重修城闉及譙樓置刻漏創兩務官防濬市河福山塘築新隄葺亭甃衢飭整版籍蓋使民有義者也

黃震字東發慈溪人寶祐末調吳縣尉縣多豪勢家告私責則以屬尉民多饑凍窘苦死尉卒手震至不受責家告復白提刑孫子秀移文一路禁戢之民有少爭有司俾尉羅弓矢以捕怨家移牒必曰躬親吏卒因下漁獵震又請於知府洪燾自是訟牒無躬親之文尉廨舎隤壓震新築之縣界有焚屍亭壊浮屠規復剙震白府謂焚屍釋氏之法凡史傳所書仇怨刑戮之酷罪盈惡極乃有焚滅遺骸亦戰國以來之事古無有也然殺者常刑焚者非法非法之虐且不可施於誅死之罪人況父母骨肉乎今吾所法釋氏邪聖人邪傷敗風俗莫此爲甚其亭宜令勿再置判府程元鳯韙之事竟止府檄攝其縣及長洲華亭皆有聲效提舉常平王華甫辟主管帳司文字時知本府朱熠常州錢庚孫嘉興吳君擢皆倚嬖幸厲民華甫病革彊起劾罷三人震贊之也震屢歷牧守在在有績終浙東提舉常平嘗曰非聖之書不可觀無益之詩文不作可也居官恆未明視事事至立決自奉儉薄人有急難周之不少吝所著日鈔百卷卒門人私諡文潔先生

陳應角字軒伯連江人咸淳三年知丹陽縣淸彊剛介治聲翕然竄豪民辧誣枉行鄕飲旌孝義洎去官邑民生爲立祠歷長洲縣攺提刑司主管文字

龔潗字深文髙郵人居鎭江歷知長洲縣官至司農卿國亡士大夫居班行者隨例北上潗行至莘縣不食卒子璛別有傳

孔文貞字從善東平人宣聖之裔至元丁亥尹常熟是嵗大潦漂沒田廬饑莩流離文貞發廩拯溺完活甚眾明年躬督郊民疏港浦積水而注之江秋乃大獲邑賦數千石故匿於世家吏不敢問文貞覈實其數勢家感其至誠遂盡輸納其政大歸在安民不邀浮譽至或怵以權勢啖以貨利乃毅然弗顧吏民望風畏愛之博學工詩詞與邑士賡詠文采可觀去任逾年邑人追懷善政立石刻銘

王安貞字吉卿安陽人補浙西帥府掾至元二十九年授浙省理問知事累遷昆山知州適州初遷公宇百無一二安貞規畫剙建費鉅而不擾政教懋舉秩滿授饒州路治中

王柔字不剛大都人試安西王相府令史至元三十年授吳江尹修繕官宇重建廟學及三髙祠施政條理井然

姚鎬字周卿邯鄲人元貞間任常熟主簿督視許浦永丰倉潔已繩下芟櫛蟊蠧庾積淸實丁亥夏雨田陸混一富室閉糴粟價翔踴鎬出郊勸分爭相割助督浚運河經度盡瘁按訟平當馭吏嚴而有度不聴讒愬不畏彊禦

盧克治字仲敬濮陽人大徳間爲常熟令沈敏宏逺復多仁恕獄無寃濫好施勸分教育言氏子孫覈實學田築社稷壇恢拓公宇增修邑志民爲立生祠今列祀學宮名宦祠

哈喇哈遜大徳九年同知吳江州事嘗語人曰牧民之官不忠勤何以盡職分不公正何以聴獄訟不慈仁何以得民心嵗荒且疫爲之流涕白州長畱粟救之曰寧咈上意以受責母令民失所也

皇甫璧字君寶東平人至大三年知吳江州三載終始以廉能著不事智數政無矯飾待物一於誠始勉以文教申之以禁令人莫敢犯

王英字世傑燕山人先任大同路推官皇慶初知常熟州事寛而弗弛嚴而弗苛政教修明操縱協宜訊讞詳允至於獄空

伊埒哈雅蒙古人任崇明州逹嚕噶齊皇慶間兩淮運司僉民爲竈丁運使臨之甚嚴哈雅昌言曰吾州孤立海心民鮮而貧豈堪若是乎寧斷吾臂弗能發一丁也運使束縛以法辭色愈厲乃聴之夏旱齋禱宿於寶慶觀妻方病亟不顧翌日家人來曰夫人死矣哈雅曰吾爲民禱雨未獲孚應汝等自斂之吾不可歸也未防雨大霈

任立字周卿延祐三年知嘉定州主儒術而吏法明練亷正不阿嘗釋寃獄四十九人全活饑民六千餘戶

髙仁字壽之濟南人知吳江州以大義開曉百姓嘩健束手而怙終賊刑嵗役先鉅室力稱事辦行省賑杭饑民增糶三萬石仁抗言州小數已溢不可增鹽運司課省委仁詣浙西取諸民補之仁言民貧不可妄動動且有外虞皆不能奪事並寢延祐二年經理田糧省檄仁往丹陽金壇兩縣兩縣舊公田虛額七千仁曰朝廷豈利無田之租哉閱實悉除之

和斯噶爾欽察氏由宿衛入官至治二年知常熟州逹嚕噶齊凡州事悉倚辦於里正民有訴不勝役者數十戶乃曰里正𨿽卑而責任易稱其力而均任之田不過一頃者皆釋不事諸役皆仿此吏不得夤緣規利未防朝廷聞浙右田有賦存而無徴者里正嵗代償至破產議勸富民助田以紓之擇和斯噶爾視事乃得民一百五十餘戶田一千一百三頃嵗入米六萬四千石愼屬人出內民受廣利又奉省檄勸富民移米平糶亷知田已鬻而抑者居四之三凡爲米四萬九千石有奇茫無可儗乃身廷辧以去就爭之卒得蠲釋轉徙就食者日來歸募民墾荒田八十餘頃嵗增賦三千餘石開淞江浚練湖修大成樂令學官課講焉泰定丙寅滿去民請湯彌昌記其遺愛

諾海本蒙古鴻吉哩氏泰定初以武徳將軍爲昆山州達嚕噶齊時州遷才一紀公宇器用一切營辦刻石志之

張顯祖不知何許人泰定元年爲吳江州判官重建長橋撤去木柱鼎建石竇六十二防每竇用鐵�八條長十三尺重四斤仍布桫枋於水底築址以防傾圮畢功宴犒工人甚厚

叚天祐字吉甫河南人泰定甲子進士選爲常熟州判官有文學

班惟志字彥功松江人至元間知常熟州能文工詩尢善揮翰

博囉特穆爾字存中唐古氏至正辛巳監昆山州適初立都水庸田司開疏河渠受委臨督竭思經營兼存矜防工就民罔怨恫修舉廟學禮樂力善愛民有仁恕之風

李呼圗克岱爾至正中任崇明知州三年六月旱乃自囚服跣行赤日中徧走祠廟以禱果得大雨禾則復蘇

海髙昌氏由中書舍人提防資乘庫至正五年爲吳江州逹嚕噶齊其養民惠興築石塘水利甚博

巴咱爾字思齊伯蘇氏至元丙子監昆山州警敏詳審先有憸人睥睨學宮屏斥諸生且立石以滅其迹巴咱爾下車慨然以興復自任葺廟宇建采芹亭防繪髹漆煥爛一彰風俗丕變

史文彬丹陽人至正九年領昆山州事明年春海防犯太倉官軍入海勦捕連數百艘文彬悉出官帑餽餉無擾於部前此兵出將卒橫悍所過剽掠無異冦盜民聞師至輒驚駭罷市俄有卒稍肆嘩暴文彬取撻於市置諸獄眾乃戢新孔子廟增廣生貟勸督農桑均簡徭役士民恱服之

張經字徳常金壇人博學通才爲一時之望初任吳縣丞至正丙申行省以牧字者罕良遴選而更張之自經等令丞簿尉同日命十一人盛賜遣之經在任三年以政最陞知縣事仁恕公亷教化平易折獄明愼時擾攘之餘繼以凶疫民死者半經焦勞全活百姓感懷省又陳薦擢嘉定州同知

偰傒斯髙昌人至正二十三年知昆山州事布政和平境內忠貞孝義之事多所旌白以縣爲張昭陸遜故封立廟以祀又葺王葆李衡劉過及朱虎妻茅節婦祠墓置田給贍邑士賦昆山五詠以美之

孟集至正二十三年知崇明州州有三沙州治東沙上視兩沙爲最貧地不宜五穀惟逐魚鹽仰商賈貿遷爲食或遇風濤則懸釡待防故米價常倍於他不必凶年而有困乏者集眎政三月攷圗問俗仿古置常平倉於州治之南以時糶糴物價用平人得接食而公無折閱焉集讀書績文惠政甚眾

費復初字克明壽張人至正間爲昆山知州剛直亷明推赤心以待人時州治初復及學宮久廢咸爲拓辟攺築公暇與諸生講求義理汲汲不倦

實沙蒙古人至正中爲崇明州逹嚕噶齊七年八月海冦多發市井艱糴民不聊生實沙嘆曰我長此土治此民期與同樂爾令民病我獨不病邪卽統捕盜司及水巡官兵坐哨船出海勦捕市人爭從之遇賊於海眾鼔而前自午至酉賊勢潰殺傷莫知其數實沙誓眾曰要必全獲醜以淸水陸敢有不前予卽戮汝時日昏不能進實沙命船圍守欲大戰夜半風雨驟作賊黨乘昏遁去

姜復昌嘉興人任昆山州判官亷而才時津助法行與省官覈產程役審諦平愜寛免單窶气容溫舒而遇事執直長官獷悍詞色爲屈秩滿將去民爭預餞之復昌抵夜濳往咸嗟悵而退

張成徳字彥卿東平人至正間知常熟州政目紛獨以理勝欲以重鎭浮民習用新稼穡徵徭刑獄庠序之間皆有善法數致老成詢察疾苦暇日命酒賦詠陶然眞澹士庶愛誦之

盧鎭淮南人至正間以領兵副元帥兼常熟知州𨿽起武弁而崇奉儒術延邑士修琴川志時兵民雜居戢而不肆鎭之力也

巴哩雅字政卿至正十一年三月任崇明州逹嚕噶齊明年州址爲潮吞囓乃相地遷之閠三月海冦犯昆山燔刧糧艘民舎亦犯州境巴哩雅親率丁壯分扼衝要將攻之冦聞遁去十三年冬復以官兵出海擒冦時借其功

偰斯河西人元末知嘉定州以全城歸附洪武二年擢爲符寶郎奉使髙麗歷官尙寶丞戶部郎中擢尙書轉吏部卒

張率字孟循臨川人國朝吳元年知嘉定州是嵗上海民錢鶴臯作亂入城據之率被執脇以兵刃不屈囚繋松江郡獄旣而大軍平松江率獲歸舊治先是朝廷命兪平章守太倉聞嘉定失守遣兵來援防率自松江還乃諭之曰吾已在此爾勿妄動眾謝曰幸公無恙願聴約束不敢撓州人也民賴以安及罷任去老少皆爲之涕泣

劉秩字伯序丰城人吳元年崇明知州始赴任渡海指天誓曰茍犯民秋毫者有如此水旣至務興利除害是嵗六月大旱禾盡槁秩禱而雨冬復旱麥不出又禱而雨抑豪武撫善良均賦調息兼並修學校正風俗奏減酒稅鹽課與塗田未成而有賦者懇章凡四上省其估三萬石有奇民感其惠建生祠於寶慶觀之東邑人秦徳爲記洪武二年天賜鹽場管勾督運官鹽因雜販私醝秩以長吏當提防鹽法發其姦由是姦黨弗逞誣搆以事其子名孫孫年甫十二訴於部使者使者與見上上親問之得其實姦黨皆伏誅秩竟棄官歸事載翰林學士危素獄記秩長於詩詞有聴雪篷詩集

李彰知常熟縣性寛厚有大略洪武二年春邑人朱蝦蟆刼官庫作亂居民升屋以瓦擲之賊斃守兵逾城飛報蘇州太倉二衛翌日兵至城下彰出迓之從容謂其將曰民盜民捕之已盡眾來何爲吾已聞於朝矣出牛酒勞軍請駐以待報詔遣王禦史來視彰與耆民逆於境上具陳其故禦史曰民不反盜已滅矣遂令兵還民指謂子女曰爾輩李公活之也今祀於名宦祠

孔克中字庸夫宣聖五十五代孫洪武初知吳江州二年攺縣克中仍爲知縣重建縣治及垂虹亭三髙三忠二祠應祀廟壝罔不修飭惠政聿新

曽觀蘄州人洪武初知吳縣以公勤稱縣左右安仁美政東興西城等坊皆觀建也

張榮陽谷人洪武二十年爲崇明主簿寛和愼勤愛民甚切以憂去任終工部主事

鄭珇福淸人第進士拜監察禦史洪武二十一年攺吳縣知縣亷勤能幹吏民畏服之

李廣佑建寧人洪武二十七年以進士知長洲縣亷能有惠政卒於官

周伯陵武義人洪武三十年以人才辟知長洲縣政尙寛平獄訟淸簡後調江西布政司副理問永樂五年復任本縣卒於官

江恕漢陽人先任福淸知縣洪武三十年調崇明明而善斷民不敢欺永樂元年考滿陞刑部主事士庶赴闕借畱擢蘇州府通判仕至臺州知府

芮翀字子翔初姓魏郾城人洪武二十七年進士擢昆山知縣首擯秪諸蠧治者舊有催糧勾軍官校久事邑中輒以籍官屋爲牢禁里甲輩淹滯時月多死翀悉解遣復奏劾官旗娶婦生子於邑者朝廷命禦史李嶽究治械送京師凡二百餘輩永樂元年坐事發遵化炒鐵老人王榮率眾伏闕懇奏詔遣馳傳還任後奏除事故包荒田糧十八萬三千有奇尋以洚潦奏開吳松江淤塞二十餘里尙書夏原吉太常少卿元復臨視之翀陳開新塞舊之防多見采納功以就緒五年以母憂去未防陜西按察僉事馬祥薦翀才堪理劇吏部奏昆山固劇邑翀素得其民俾再還舊治十三年丁父艱去翀爲人雅正寛平務存大體略近名赦小過書削紛糾治之綽然善績莫可指數

栁敬中慈谿人洪武三十一年以登封教諭陞常熟令釐務精敏興植墜廢崇儒敬士開辟田野孔氏子孫有漂落邑中者貧不能娶敬中曰罪其在我乎烏可使聖人之孫無後也爲娶妻築室於宣化門外給水陸之產爲養又得範文正公之裔復爲築室贍以廩食制衣巾具束脩遣入邑庠其舉政不迷如此永樂六年以憂去服闋吏民詣闕請復任陞本府同知今亦祠於學

林暄仁和人洪武三十一年由監生試常熟丞三十三年實授守身謙潔綜事勤公保防善良禁抑豪猛永樂五年以求賢陞袁州府通判

陳耘福山人洪武三十一年主吳江簿蒞政亷平民信之後陞監察禦史紹興知府致仕

陳瑗烏程人由訓導累陞大理寺丞洪武三十二年左遷常熟簿永樂元年復舊任瑗爲人言簡而中理動止有則

吳永建臨川人由嚴州監察禦史洪武三十二年調知嘉定縣在任四年廉公有猷爲益以無倦始終不易永樂元年有詔徴用縣民沈文仲等赴京保畱不允復任禦史後陞山東副使

黃子威進賢人洪武三十三年以儒士授長洲丞蒞事勤敏刑罰淸簡民甚安之永樂元年秩滿陞刑部貟外郎歷松江知府

樊鎭柘城人由監生任照磨擢知吳縣勤愼著聲韶頀岐山人洪武二十九年自戶部主事左遷昆山典史勤恪敏逹事無疑壅譽逮於上後陞仁和知縣

髙瑞爲常熟知縣嘗著敝袴人戈孟逺竊見之納絹二匹於衙內瑞諭而鞭之加絹於項扶出之

髙居正亷介好善博通經史洪武中知崇明奏移城遷縣功爲首稱

王瑛建安人亦洪武中知崇明時徙建城郭創縣治定坊巷搆公宇相度經畫其功居多從子銳字允威以進士知山東之新城內艱服除調補崇明審驗人戶分上中下三甲九等仍爲縣區圗三冊定其徭役貢賦之法庠士素乏科第選敏者置後堂政少閒輒入與講繹經傳竄攺程業士以銳治易往往攺業自是科第相望天旱蝻生耆老請事符醮以祈銳曰非儒者事可祭八蠟之神乃齋沐自制文率僚屬祭之祭畢其日卽雨三日乃已遂爲有年葉文莊公盛爲傳刻石累官副都禦史

連俊邠州人爲崇明知縣剛毅果斷鋤彊扶善田圮於海而民每嵗償祖俊奏蠲之宣徳癸丑蝗上司以軍餉所賴不免秋租俊請以菽麥代賦軍不乏給而民便之甲寅復大侵申借常熟官糧萬石所活不勝紀

陳敏仁和人洪武末爲吳江縣主簿明果而恕陞刑科給事中

蔣奎南昌人聰明而正直舉洪武末主吳縣簿三十年陞知吳江縣政號平允卒於官

王敬襄陽人知長洲孝悌亷謹著稱於時永樂二年應求賢舉陞知泗州

蘓瓉河間人崇明丞當官勤亷尢致意於農事學政永樂元年以母喪去官終工部侍郎

劉幹字孟楨修武人先授岷府紀善永樂初浙西大水漧從夏尙書原吉來治攺長洲丞兼理農事秩滿以母喪去官民遮畱悃切事聞復任乾宅心仁厚性操亷白每出劭農周行塍壠呼老畯問所病苦慈孺之色溢於眉面所至民驩迎曰父母來矣嵗饉民輸後期上官譴責以身當之曰此丞之怠職也請代其罰人有過當笞惟諭以理終不下鞭箠無不心服縣居不障風雨獘服惡食由之泰然洪熈元年卒於官無以爲斂邑民嚴思敬等殯之頓於郭西僧舎及將歸葬士庶陳奠道旁悲悼若喪所生士人郭儀因人心眷慕之深畱其衣冠於半塘側聚土葬之名曰劉公墩詳見郡人樓文淵所撰墩記

賈忠字能誨冀州人永樂初守城有功生貟授寶鈔司提舉累陞吳江縣知縣忠有兼人之才處已亷明臨政勤而恕秩滿去任民上疏請畱後忤當道同僚因誣執之忠不辧而退

劉宏字簡諒永新人永樂初知崇明縣勤謹有局幹抑姦繩暴吏民畏愛去而思之兩詣闕請復任焉

朱宗顯諸曁人永樂七年知嘉定持身亷白去害興利以疾卒官

邢寛直人永樂十年知吳江撫字有道民銜其澤後陞成都知府

馬文烱山陰人興化教授陞扶溝令刑部郎中通政使司經歷永樂十五年攺知昆山縣政令明肅剛介有守武斷削迹胥徒畏懾視之如神明無何卒於官

郭南上虞人宣徳五年常熟縣主簿保陞知縣幹辦修舉獲上使民南故試吏老於吏事以之而舉其職

羅永年字延齡宛平人洪武初序班歷北城兵馬副指揮宣徳中知昆山縣弛張適宜下民賴之馬鞍山舊無樹木永年徧植以栢嵗久郁然時人名爲郎官柏士大夫歌頌之

葉錫字圭永嘉人第進士翰林庶吉士正統元年知吳江縣以亷謹聞未防以母喪去攺知吳縣政事尢偉十年詔大臣察舉天下藩省郡邑長吏治行卓越者得十人令惟二人其一錫也詔賜燕於廷加以命服楮幣紀功天官以需拔任徐侍講珵論其事曰圭爲治一本經術先律已而後齊人惟理之從法之守他無卹也官長承迎之私不行僚吏比周之情不接豪猾之姦不得行故𨿽深得細民之心而忌者亦眾或軋之於上怵之於下咻之於旁圭堅不動至是而循良之效白焉時以爲知言十三年擢守寧國

陳梗字用直臨海人先浦城令調山陽宣徳間左遷崇明主簿正統元年正月大雪彌旬郊外之民有凍餒死者梗愀然爲發倉賑貸不俟上報明燭事理襟度灑然善詩篇詩法盛唐不尙巧麗

張潮字叔孚東陽人正統初知崇明威而不猛寛而有容補獘起廢勤勞不懈

吳昭字伯昭麗水人正統間由監生擢知昆山縣昉建狀元祠於馬鞍山間潮館於駟馬橋

黃貟通字仕達南海人景泰間爲昆山主簿能識政體司徵稅公而有法邑人稱之

劉彪湖廣人以吏授丞吳江景泰六年陞知縣居官不挈家累以亷幹稱

鄭達字叔通襄陽人博涉經史正統間授盭厔知縣景泰五年移昆山有捕盜千戶不法殃民逹才至卽劾去之注思校學存防窮赤歉嵗勸貸民借生活自奉淸約圗書少娯他無所好尢喜與方人端士接至孝義貞節之事悉加旌白之

劉仲修泉州人崇明簿寛而有惠不事苛察凡第賦役髙下髙下者皆恱之秩滿去仕至工部主事

唐禮字敬身武康人舉賢良方正天順初知常熟縣文雅有爲重建子遊祠建道愛亭立進士題名碑

甘澤字洪濟開州人進士任監察禦史左遷滁州衛經歷成化元年巡撫劉孜薦陞常熟縣知縣食正五品俸莊方善建事大著勞績修學宮城隍廟重建東南二倉造倉畔二石橋四年以事罷

鄧珙字中閩縣人成化初以進士知常熟首誅姦惡以剛果稱九年陞南京戶部主事

龍晉字遵叔吉水人進士授監察禦史天順初攺知嘉定縣善政甚繁疏吳淞以利田庸績尢著【晉浚江得石刻於水其文曰得一龍江水通】歷守徽常卒

白思明平定人成化初以進士知嘉定縣亷能著稱三載召爲文選主事

餘金字貢之內江人成化初以進士知長洲郡吏作姦金以理教誡不率者稍加懲艾皆爲攺行民多訐金不設鉤距一以公議裁決無容心焉訐者謂不可欺亦不可犯稍引去其終訟者轉詣上司上司曰汝自有賢令毋庸至我其人亦解散徭役丁夫每患爲下人顚倒金置手籍黙視始得其平豪夫富子不少假借謝絕請托安守儉節防戒家人甚嚴不得輒至中門嘗見幾有紙畫數幅乃其子購之他地者悉取焚之十年召爲監察禦史

姑蘇志卷四十一﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷四十二

明王鏊撰

宦迹六

申公巫臣楚大夫也亡在晉而使於吳教吳以乘車射禦驅侵之法使之叛楚寘其子狐庸以爲行人吳用其術以伐巢取駕克棘入州來蠻夷屬楚者吳盡取之後狐庸聘於晉趙文子問曰延州來季子其果立乎巢隕諸樊閽殺戴吳天似啟之何如對曰不立是二王之命也非啟季子也若天所啟其在今嗣君乎甚徳而度徳不失民度不失事民親而事有序其天所啟也有吳國者必此君之子孫實終之季子守節者也𨿽有國不立

孫武齊人也以兵法見吳王闔閭闔閭曰可試以婦人勒兵乎曰可乃出宮中美人百八十人孫武分爲二隊以王寵姫二人爲隊長使持防令曰前則視心左視左手右視右手後則視背婦人曰諾乃設鈇鉞三令五申之於是鼔之右婦人大笑孫武曰約束不明申令不熟將之罪也復三令五申而鼔之左婦人復大笑孫武曰約束申令旣明而不如法者吏士之罪乃令斬二隊長王觀見趣使令止之孫武曰臣已受命爲將將在軍君命有所不受遂斬二隊長以徇用其次爲隊長復鼔之左右前後跪起皆中防矩繩墨無嘩孫武使報王曰兵已整齊維王所用之𨿽赴水火可也王曰將軍罷休寡人不願觀於是王卒以孫武爲將破楚入郢威齊晉以顯於諸侯武之力也

伍子胥楚人也名貟其父曰奢兄曰尙費無忌讒奢於平王王囚奢使謂之曰致汝二子則生不然則死奢曰尙爲人仁必來員剛戾忍訽能成大事彼見求之其勢並禽必不來使者往員謂尙曰楚召我兄弟非欲生我父也恐脫後生患耳到則俱死何益尙不聴就執員乃奔宋及鄭更奔吳到昭闗闗欲執之貟脫走至江江上漁父急渡之旣渡貟解劍謝父父不受曰楚法得子胥者賜粟五萬爵執珪豈徒百金劍耶貟去乞食至吳因公子光以見王僚說以破楚光沮之貟知光有內志退耕於野後光欲圗僚貟乃進専諸於光以弒僚光立召爲行人貟請爲三師以肄楚楚出則歸楚歸則出俟楚敝而後以三師乘之王從之三年貟將兵伐楚六年楚伐吳吳使貟迎撃破之於豫章取居巢九年又伐楚五戰至郢昭王出奔初貟亡謂申包胥曰我必覆楚包胥曰我必存之及貟入郢求昭王已出奔乃掘平王墓鞭其屍三百包胥使人諭解貟貟曰吾日暮塗逺故倒行而逆施之也時吳用貟謀破楚威齊晉服越人後越敗吳闔閭及夫差立敗越越王句踐乃厚遺吳請委國爲臣貟諫不聴吳伐齊貟又諫亦不聴旣而大敗齊師益疏貟後四年越王重寶賂太宰嚭嚭日夜爲言於吳王貟諫曰越在腹心今得志於齊猶獲石田無所用之願釋齊而先越又不聴使之於齊貟臨行謂其子曰吾數諫王不用今吳亡矣汝與俱亡無益乃屬之齊鮑牧而還報吳嚭讒於王曰員恨計不用常怏怏怨望請早圗之王曰微子之言吾亦疑之乃使人賜貟屬鏤之劍以死貟告其舎人曰樹吾墓上以梓令可以爲器抉吾目縣東門之上以觀越冦之入滅吳也乃自剄死王取其屍盛以防夷革浮之江中吳人憐之爲立祠於江上命曰胥山

黃歇楚人也遊學博聞事頃襄王王卒考烈王卽位以爲相封春申君賜淮北地十二縣後十五嵗歇請獻淮北地而封於江東王許之歇因城故吳墟以自爲都邑其子爲假君王卒李園使人刺殺歇滅其家

劉牢之字道堅彭城人孫恩之亂都督吳郡諸軍事使參軍劉裕討平之詳見平亂條

王允之字深猷舒之子也蘇峻之亂督防吳郡義興晉陵三郡徵討軍事賊平以功封彭城縣侯詳平亂條

周山圗字季寂義興人有气幹仕宋爲吳郡晉陵坊郡隊主元嘉中以功加鎭軍將軍武帝時轉黃門郎領羽林西廂直衛

劉晏字士安南華人唐宗封泰山晏始八嵗獻頌行在帝奇其防命張說試之曰邦瑞也卽授太子正字公卿邀請旁午號神童名震一時天寶中累調夏令舉賢良方正補溫令再遷侍禦史祿山亂辟地襄陽永王璘署晏右職固辭詔拜度支郎中兼侍禦史領江淮租庸事晏至吳郡而璘反乃與采訪使李希言謀拒之希言假晏守余杭希言戰不利走依晏晏爲陳可守計因發戰兵堅壁防王敗欲轉略州縣聞晏有備遂自晉陵西走晏終不言功召拜彭原太守累官吏部尙書同中書門下平章事

閻濟美貞元末繇婺州刺史爲福建觀察使徙浙西爲治簡易居鎭未嘗增常賦

李徳裕字文饒棲筠孫吉甫子也卓犖有大節以防補校書郎拜監察禦史穆宗卽位擢翰林學士李逢吉以舊怨擯之出爲蘇州刺史浙西觀察使南方信機巫𨿽父母癘疾子棄不敢養徳裕擇長老諭以孝慈大義使歸相曉勑違約者顯寘以法惡俗大變又按屬州非經祠者毀千餘所撤私邑山房千四百舎冦無所廋蔽詔褒揚之敬宗立詔浙西上脂盝防具徳裕奏度銀二萬三千兩金百三十兩物非土產𨿽力營索尙恐不逮願宰相議何以俾臣不違詔防軍興不疲人不斂怨則前敕後詔咸可遵承又詔索盤絳繚綾千匹復奏文彩怪麗惟乘輿當禦今廣用千匹臣所未諭願裁賜節減則海隅蒼生畢受賜矣優詔爲停元和後徐州王智興紿言天子誕月築壇泗州度人以資福徳裕劾智興募願度人輸錢二千不復勘詰普加髠落自淮而右有三丁男則一祝髮規影徭賦所度無算臣聞度江日數百蘇常齊民十固八九若不禁遏則至誕月江淮失丁男六十萬不爲細變詔禁止徳裕三在浙西出入十年後爲中書門下平章事封贊皇伯攺封衛國公性孤峭明辧有文采善爲文章𨿽至大位猶不去書生平所論著多行於世

杜審權字殷衡如晦六世孫也第進士辟浙西幕府舉拔萃中爲右拾遺宣宗時入翰林爲學士累遷兵部侍郎學士承防懿宗立進同中書門下平章事再遷門下侍郎出爲鎭海軍節度使

孫承祐錢塘人吳越王錢俶納其姊爲妃因授要職國事無不領轄時稱爲孫總監開寶中詔光祿大夫檢校太保鎭東鎭海等軍行營司馬俶又私署中吳軍節度七年王師渡江詔俶攻常潤承祐從俶克常州功居多八年詔攺中吳軍直授承祐節度

任中正字慶之濟陰人通判大名府轉運使陳緯徙陜西舉以自代太宗曰朕自知之召爲祕書丞江南轉運副使擢監察禦史兩浙轉運使民饑中正不俟詔發廩賑之累遷禮部尙書卒諡康懿中正軀幹頎特副使江南時帝特賜大笏仍取長緋衣賜之

丁守節晉公謂之祖陳贊明太子中允之奇之祖範夢齡文正公仲淹之曾祖謝崇禮太子賓客濤之父錢元璙父子節度中吳時四人皆爲節度推官其子孫皆至大官

邢昺字叔明濟陰人太平興國初舉五經廷試擢九經及第歷官右諫議大夫國子祭酒咸平二年爲翰林侍講學士轉淮南兩浙巡撫使終禮部尙書

胡則字子正永康人果敢有材气以進士起家歷官憲州錄事參軍時靈夏用兵則以邊餉乏入奏太宗因問邊防奏對稱防上顧左右曰州縣豈乏人命記姓名後以太常博士提舉兩浙茶

侍其曙字景升舉進士不第咸平間以閤門秪爲蘇杭湖秀等州都巡檢遷左侍禁領東西排岸司祥符中累遷西京作坊使惠州刺史知桂滑鄆三州曙沈敏有幹略善論利害事朝廷知其人數任使之

姚字寶之合肥人太平興國中進士甲科歷京西河東京東轉運使徙兩浙路鉉雋爽頗尙气薛暎知杭州與之不協事多矛盾摭罪數條以聞詔使劾之當奪一官特除名貶連州文學大中祥符五年會赦後以舒州團練副使卒文辭敏麗善筆札藏書至富多有異本𨿽被竄斥猶傭夫荷擔以自隨有集二十卷及編唐文粹百卷

陳堯佐字希元閬中人太子少師省華仲子歷知四縣累遷開封推官言事忤防降通判潮州召直史館知壽州提防開封府界事後爲兩浙轉運副使徙京西轉運使

趙賀字餘慶封丘人眞宗時累遷尙書工部郎中提舉諸司庫務爲江淮制置發運使蘇州太湖塘岸壞及並海支渠多湮廢水侵民田詔賀與兩浙轉運使徐奭兼領其事賀等伐石築隄浚積潦自吳江東赴海民歸占田嵗出苗租甚多終知壽州

叚少連字希逸開封人舉服勤詞學歷官三司度支判官出爲兩浙轉運副使舊使者所至郡縣索簿書不暇殫閱往往委之吏胥吏胥顧爲奇貨少連命郡縣上簿書悉緘識指取一二自閱擿其非是者按之餘不及閱者全緘識以還由是吏不能爲姦而州縣簿書莫敢不治部吏有過召詰曰聞子所爲若此有諸有當告我我容汝自新茍以爲無吾不使善人被謗卽爲汝辧明矣吏不能欺皆以實對少連每得其情諄諄戒飭使去後有能攺者猶保任之徙使淮南累遷龍圗閣直學士知涇州少連通敏有才遇事無大小決遣如流不爲權勢所屈旣卒仁宗嘆惜之

胡瑗字翼之海陵人湖州貢進士景祐初範仲淹知蘇州奏請立學延瑗爲教授瑗以經術首居師席英才雜遝自逺而至其後登科名者甚眾明年仲淹入朝又薦其通知古樂白衣對崇政殿授校書郎仲淹經略陜西辟丹州推官密州觀察推官以保寧節度推官教授湖州從遊者數百人慶曆中興太學下湖州取其法著爲令瑗以疾致仕皇祐中召典作樂事除大理評事兼太常主簿尋復辭罷嵗余授光祿寺丞國子監直講樂成遷大理寺丞賜緋衣銀魚嘉祐初擢天章閣侍講仍治太學尋以疾授太常博士致仕卒瑗嘗患隋唐以來仕進尙文辭而遺經業茍趨祿利及教授蘇湖嚴條約以身先之𨿽大暑必公服以見諸生設師弟子之禮解經至有要義懇懇爲諸生言其所以治已而後治乎人者學徒千數日月刮劘爲文章皆傅經誼必以理勝信其師說惇尙行實後爲太學其徒益眾庠序不能容其弟子散在四方隨其人賢愚皆循循雅飭其言談舉止遇之不問皆知爲瑗弟子其學者相與稱先生不問知爲胡公也從遊者郡人滕甫範純祐錢藻尢知名當世云

孫瑜字叔禮博平人以父任歷官祕閣校理除兩浙轉運使入辭仁宗訪其家世謂曰卿孫奭子耶奭大儒也久以道輔朕因面賜金紫先是郡縣倉庾以斗斛大小爲姦瑜奏均其制黜吏之無狀者民大喜有言其變新器非便下遷知曹州尋有言瑜所作量法均一誠便者乃還其原資累官工部侍郎始奭之亡朝廷錄其後瑜子爲諸孫長當錄瑜不忍因父喪而官其子以兄之孤上之

孫甫字之翰陽翟人初舉進士得同學防出身爲汝陽簿再舉進士及第爲華州推官歷官江東兩浙轉運使範仲淹知杭州多以便宜從事甫曰範公大臣也吾屈於此則不得伸於彼矣一切繩之以法然退未嘗不稱其賢累遷至天章閣待制侍讀甫性勁果善持論每言唐君臣行事以推見當時治亂若身履其間聴者曉然如目見之時人言終日讀史不如一日聴孫之翰論也

鐘離瑾字公瑜合淝人以開封府推官出提防兩浙刑獄衢州饑者聚食之頗廢農作瑾請發米二萬斛賑給累官至龍圗閣待制權知開封府

田諭字資忠壽安人慶曆中以荊湖北路轉運使徙兩浙轉運按察使官終龍圗閣直學士知澶州

王鼎字鼎臣館陶人累遷太常博士歷江東兩浙河北提防刑獄召爲開封府判官攺鹽鐵判官遷司封貟外郎淮南兩浙荊湖制置發運副使尋擢爲使前使者多漁市方物因奏計京師持遺權貴鼎一無所市獨悉意精吏事事無大小必出於已凡調發綱吏度漕路逺近定先後爲成法於是勞逸均吏不能爲重輕官舟禁私載舟兵無以自給則盡盜官米爲姦有能居販自贍者市人推以法不肎償所逋鼎爲移州縣督償之舟人有以自給不爲姦而所運米未嘗不足也入爲三司鹽鐵副使累遷河東都轉運司鼎性亷不欺嘗攝知新繁縣多職田斗粟不以自入奉使契丹得千縑散之族人一日而盡當官明敏彊直不可撓所薦士多知名有終身不識面者

張逸字大隱滎陽人眞宗朝歷官中外後以開封府推官使契丹遷兩淛轉運使

王益柔字勝之河南人性伉直尙气喜論天下事用父曙防至殿中丞除集賢校理開封府推官鹽鐵判官出爲兩浙京東西轉運使上言今考課法區別長吏能否必明有顯狀顯狀必取其更置興作大利夫小政小善積而不已然後能成其大取其大而遺其細將競利圗功恐事之不舉者日多而虛名無實之風日起願參以唐四善兼取行實列爲三等不報熈寧元年入判度支審院累遷龍圗閣直學士祕書監知應天府益柔少力學通羣書爲文日數千言尹洙司馬光亟稱之

孫沔字元規防稽人以尙書工部貟外郎提舉兩浙刑獄爲人跌蕩自放不拘小節然居官以才力聞彊直少所憚後以觀文殿學士知慶州

王逢字防之當塗人博學能屬文尢長於講說慶曆中蘇州士人從轉運使乞逢主其學學者常數百人奬養成就者極多洎登第補南雄州軍事判官歸爲國子監直講兼隴西郡王宅教授久之以太常博士通判徐州以疾不行求監蘇州酒嘉祐八年卒官逢爲人樂易篤於友朋與胡瑗最善所著易傳十卷幹徳指說一卷復書七卷

吳奎字長文北海人性彊記於書無所不讀舉五經爲大理丞慶曆間防賢良方正入等歷太常博士右司諫起居舎人同知諫院唐介論文彥博指奎爲黨出知密州加直集賢院徙兩浙轉運使

杜祀字偉長【闕】人用父鎬防歷官廣南西路轉運按察安撫使徙兩浙轉運使

趙屼字景仁衢州人淸獻公抃之子也由防登第通判溫州代還神宗命爲太僕丞擢監察禦史時抃已謝事屼以父老請外乃轉提舉兩淛常平以便養屼奉抃徧遊諸名山人以爲榮

陳公輔字國佐臨海人政和三年上舎第一授承事郎平江府學教授時朱勔方嬖幸當官者奴事之公輔絕不與交勔有兄喪諸生欲往弔公輔不予告勔不恱諷權要以其壻同審言代移公輔越州除太學博士累遷權應天府少尹除祕書郎奏蔡京父子懷姦誤國朱勔罪惡都城之人皆謂已族滅其家乞勿許其子侄隨上皇入京繼又以言事忤時宰斥監合州稅髙宗召除尙書左司貟外郎左司諫賜三品服遷禮部侍郎公輔論事剴切疾惡如仇惟不尙程頥之學士論少之

吳祥字守約麗水人登第爲蘇州教授獨不求謁朱勔終提舉福建路茶事居官以亷稱仕四十年無宅以芘風雨

呂頥浩字元直齊州人歷戶吏二部尙書建炎三年金人逼揚州車駕南渡鎭江召從臣問去畱頥浩叩頭請畱爲江北聲援駕幸錢塘拜同簽書樞密院江淮兩淛制置使後又以少保爲淛西安撫制置大使

張俊字伯英成紀人好騎射負才气年十六爲三陽弓箭手政和間從討南蠻轉都指揮使歷官浙東制置使遷兩浙西路江南東路制置使時江浙羣盜蜂起俊以所部招收羣盜命後軍統制陳思恭之已而羣盜悉平攺江南招討使後又爲兩浙西路江南東路宣撫使賜安民靖難功臣太傅封益國公淸河郡王南渡後俊握兵最早屢立戰功與韓世忠劉嶽飛並爲名將世稱張韓劉嶽雲

辛永宗明州觀察使爲浙西馬步軍副總管平江駐札紹興十四年禦史中丞李文防言建寧軍承宣使解濳本趙鼎客不從和議及和議旣成居常不樂永宗撰造言語變亂是非二人守官寄居皆在平江衝要之地倡爲異說恐使命傳聞致疑非便詔永宗移湖南副總管

李寶河北人嘗防金國拔身從海道來歸金人渝紹興三十一年將繇海道襲浙江諜聞髙宗謂宰臣曰李寶以一介脫身還朝陛對無一毫沮懾是必能事者乃授浙西路馬步軍副總管駐札平江令與守臣督海舟捍禦髙宗問舟防何寶曰堅全可涉風濤者百二十艘兵防何曰僅三千皆閩浙弓弩手非正兵也旗幟甲仗亦麤備事急矣臣願亟發乃賜寶衣帶鞍馬尙方弓刀戈甲及銀絹萬數兼浙西通州海船兵士篙師合萬人詔武臣有勇略知海道者副之八月次江陰將啟行軍士爭言西北風尙勁寶下令敢沮大計者斬遂發蘇州大洋行三日風甚惡忼慨顧左右曰天以是試李寶邪寶心如鐵石不變矣酹酒自誓風卽止明日舟散復集將官邊士寧自密州回云其子公佐已挾魏勝得海州寶喜士气百倍抵東海敵已圍海州寶麾兵登岸以劍畫地令曰此非復吾境力戰與否在汝等將士賈勇無不一當十勝出城迎寶遂遣辯者四出招納降附聲振山東豪傑如王世修各集義勇爭應援多者數萬人大破北軍於膠西石舊隖斬其渠帥獲符節文書糧械以萬計焚數百艘俘漢軍三千時亮濟淮聞通泰已防還軍駐東海寶遣使報防上喜曰朕用李寶果立功爲天下倡矣是冬賜詔奬諭禦書忠勇李寶四字表其旗幟除靜海軍節度使沿海制置使賜金器玉帶旌節告身亮聞膠西之敗大怒召諸帥約以三日渡江於是內變殺亮寶戰具精利宰臣陳康伯取其長槍克敵弓弩俾所司爲式制之卒贈檢校少保

王易河南人以故將子從髙宗南渡紹興中爲浙西總管平江駐札性開爽善屬文爲禦前應制眷倚甚厚易嘗遇異人授先天數學成壊皆前知

劉錡字信叔徳順軍人紹興末以太尉荊南府帥爲江淮浙西制置使節制逐路軍馬

陳桷字季任平陽人紹興六年自直龍圗閣知泉州攺浙西提刑乞置鄕縣三老以厚風俗凡宮室車馬衣服器械定爲差等重侈靡之禁官至廣東經略安撫使

曾防字吉甫河南人髙宗朝浙西提刑防兄開爲禮部侍郎與秦檜力爭和議檜怒出知婺州防亦罷除廣西轉運副使檜死復爲浙西提刑孝宗受禪遷通奉大夫致仕擢其子逮爲浙西提刑以便養卒謚文淸

朱倬字漢章閩人宣和進士歷官知惠州陛辭因言嘗防劉豫必敗髙宗記其言問卿久淹何所倬曰厄於檜上愀然慰諭目送之旬日除國子監丞尋除浙西提舉且命自今在內除提舉官令朝辭上殿蓋爲倬設也旣對上曰卿以朕親擢出爲部使者使人咸知內外任均又曰人不知卿朕獨知卿倬每上疏輒夙興露告若上帝鑑臨奏疏凡數十如發倉廩蠲米價減私鹽覈軍食率焚稿不傳後以資政殿學士致仕

趙令詪字君序以父任補右班殿直浙西提刑襲封安定郡王蒞事明敏有風采

米友仁字元暉襄陽人太學博士黻之子也宣和中通判太平州大名少尹皆有聲紹興中召見擢尙書郎提舉浙西茶鹽逾年除將作少監

仲並字彌性江都人防好學彊記讀書率至夜漏盡每一徧卽終身不忘其母一夕屏所觀書幾上余臺歷一本明旦黙記吉曜惡殺纎悉不悞登第授平江教授以朱勝非薦特攺左承奉郎歷光祿寺丞知鄿州所著浮山集十六卷周必大爲序言其自少卓犖不羣潛心學問力排王氏之說尢長於詩律上防風雅其四六敍事𨿽閎肆而闗鍵實密非駢儷所拘官至左朝請大夫

金安節字彥亨休寧人博洽經史尢精於易宣和進士紹興中爲侍禦史劾秦檜兄知臺州梓檜方怒會以憂去檜死起知嚴州除浙西提刑入爲大理卿言治道以教化爲本孝宗朝拜兵部侍郎權吏部尙書以敷文閣致仕陛辭搢紳嘉嘆以爲中興以來全名髙節鮮有其比

顏師魯字防聖龍溪人紹興中歷國子丞江東提舉攺使浙西役法敝甚細民至以雞豚甖榻折產力遇役輒破家師魯下教屬邑預正流水籍稽其役之序寛比限免代輸咸便安之鹽課嵗百萬本錢久不給亭竈私鬻禁不可止刑辟日緐師魯撙帑緡盡償宿負戒官吏毋侵移比旁路課獨最上謂執政曰儒生能辦事如此陞直祕閣農民有墾曠土成田未及受租者姦豪多爲已利師魯奏但當正其租賦不可繩以盜種法失劭農重本意奏可遂著爲令卒謚定肅

王玨字徳全臨川人荊公安石孫也紹興二年起家鹽官丞秀州嵗以錢給亭民煮鹽至十五年積十九萬七千餘緡不給民訴於朝除玨提舉浙西茶鹽逾年盡償亭民且贏鉅萬開華亭海河二百餘里鹽滋得流通且資以漑田經界法行甚害者三百六十餘事其七千二百餘戶爲尢病玨奏除之兼提防刑獄未閱月正大辟重而輕者三人死而生者五人移湖南提舉官至直敷文閣太府少卿隆興二年卒於吳縣橫山之私第

洪適字景伯鄱陽人忠宣公皓長子也紹興中由嚴州錄事參軍調浙西常平司幹辦公事與弟遵邁俱中詞科號鄱陽三洪文名滿天下歷知徽州除浙西提舉以遵知平江引嫌攺江東乾道中參知政事尙書右僕射同中書門下平章事兼樞宻使卒謚文惠

劉穎字公實西安人紹興中歷知鉛山常熟常熟素繁劇穎降心條理更以治稱王佐薦穎爲選人日已爲劉珙器重攺任蘇邑上應公家之求下撫百姓之隱政聲籍甚召監進奏院歷兵部郎官提舉浙西常平還澱山湖以泄吳松江二水禁民侵築毋使逼塞大流民田賴之又奏備糴本廢圍田二事不果行就遷提刑以洗寃澤物爲任間詣獄察不應系者縱遣之禦史以介僻劾罷卒官寶謨閣直學士

章服字徳文永康人以詞賦登進士第紹興末知鄂州除浙西提舉漕司嘗貸緡錢二萬至是已數年服立移督之而戶部復請貸三萬銜命小校恥不卽得出不遜語服叱之曰此聖防邪常平民命也猶當以法奏覆汝何敢爾尋召爲吏部貟外郎兼皇子慶王府直講

倪千里字起萬東陽人紹興癸丑任蘇學教授因其羨積以增養士貟復作義廩以資禮文之費其餘以助士貧而親不能葬與孤孩之遺棄者刻諸學宮條目井然戴溪黃由葉適爲題於後咸紀其事

王淮字季海金華人髙宗朝進士歷監察禦史右正言乾道中爲浙西提刑後至左丞相卒謚文定

鄭興裔字光錫開封人顯肅皇后外家三世孫也初以恩授成忠郎累差浙東提刑易浙西以郡縣積玩檢驗法度剙爲格目分界屬縣吏不得行其姦因著其令卒謚忠肅興裔歷仕四朝以才名結主知中興外族之賢未有其比【周必大撰墓志云謚惠肅】

王師愈字與正一字齊賢婺州人師事楊時授易及論語紹興中第進士與朱熹同年復從張栻呂祖謙遊熹稱其有本有文徳望隱然爲東州之重歷浙西提刑官終直煥章閣

孫峴字舉善以詞學擢第拜中書舎人淳熈初爲浙西提舉以措置支還亭戶本錢及增賣鹽袋興修水利有勞除直敷文閣兩浙轉運判官

開趙淳熈中以武功大夫英州刺史添差浙西總管平江府駐札嘗取肝救父詔曰開趙昔忠於國今孝於親特轉濮州團練副使初趙奏歸正人在東南有貧不能者已於閶門買地作義墳詔從其請及趙卒亦此

徐誼字子宜一字宏文溫州人乾道進士累官太常丞知徽州移提舉浙西常平論水利之切於時者曰昔下流不疏而水上溢故鑿直曲港還三江故道開宜興百瀆所以順導下流也惟髙原田徑乃瀦隁之爾昔之言水如單鍔郟亶皆是也今開吳松江下流與宜興百瀆屬之海者無慮數十百所異時浦港磬折以趨海今近浦之民多取徑直疏決蘇湖常秀舊爲澤國比年雨或後至種且不入蓋圍田眾而疏道多也小人見利不畏其害圍於淺水旣爲髙田圍於茭蕩旣爲稻田二俱不已復有下腳始之重陂大半爲平始之良田背水自曬十日不雨農廢作業然且承用舊說又將疏之失利害之實矣故舊田溝澮當濬治圍田下腳無輒開已開未塡當合今之言水者能行是三說則髙原舊田還爲衍沃而農不病矣入爲吏部郎守右司郎中寧宗朝知臨安建康隆興三府卒謚忠文

詹體仁字元善浦城人少有異材始冠第進士光宗卽位提舉浙西常平務爲民除害興利謂浙右之有漕渠非止通饋運資國信往來而已蘇秀常潤田之髙仰者實賴之於是開漕渠浚練湖置斗門爲旱潦備又以餘力立舉子倉創安濟院所活不可勝紀散鹽本錢數萬紓亭戶之力嵗終課利增羨體仁穎邁特立博極羣書其學以存誠愼獨爲主眞徳秀早從之遊嘗問居官蒞民之法體仁曰盡心平心而已盡心則無愧平心則無偏世服其確論

應孟明字仲實永康人光宗初遷浙西提刑孟明以儒學奮身受知人主韓侂冑嘗宻遣客誘以諫官俾誣趙汝愚孟明不肯士論重之

劉爚字晦伯建陽人受學於朱熹呂祖謙乾道中遷浙西提刑按察不避寒暑多所平反有殺人而匿權家者吏弗敢捕爚竟獲之遷國子司業上言浙西根本之地宜詔長吏監司戢彊暴撫良善廣儲積禁科斂官至權工部尙書卒謚文簡

葉適字正則永嘉人淳熈進士擢平江節度判官史浩薦於朝召之不至攺浙西提刑司幹辦公事士多從之遊後累官至寶文閣學士卒謚忠定適志意忼慨雅以經濟自負爲文章藻思英發有水心集若干捲行於世

喬行簡字壽朋東陽人受學呂祖謙歷知嘉興府攺淮西提舉常平移浙西提刑後拜左丞相卒謚文惠行簡歷練老宿識量逺居官事無不言好薦士多至顯逹

程珌字懷古休寧人歷官江東轉運判官遷浙西提舉常平

潘畤字徳鄜上虞人淳熈中知興化軍召還賜對除浙西提舉至則罷中都饋餉之不如法者豪貴多不樂而平江庫錢失防守誣富室以取償一郡大擾有致死者畤檄罷之守怨畤陰以禁兵給白直而訹他司上其事畤坐削一官移江西未行又易江東

羅防字春伯崇仁人淳熈中由校書郎除浙西提舉規畫荒政凡數十奏躬行畎畝實惠甚博先是昆山華亭之間有澱山湖諸水道戚裏地豪占以爲田水由是壅防亷得其實奏請開濬且爲圗以獻上從其言百姓勇於赴功不日而畢所濟田百萬畝乃刻石具著其事以防他日築塞之患民甚便之【詳水利條】平江酒官程師禮嘗爲知府王希呂督過罷郡官吏餞別師禮攘臂詬之防上言曰朝廷進退羣臣自有典章師禮敢肆無狀非所以示眾庶也陵夷之風漸不可長乞黜之以正名分上允其請權府事凡四閱月時久旱請雨防獨致敬於祀典郡之天慶觀有何蓑衣道人異時爲郡者以爲神每禱祀畢或就見焉防不之往何以杖撃僚吏車以示斥辱防視之漠然俄大雨隨車郡人大喜又有故主訟去僕負債者防得其實而僕甚黠反欲污蔑其主自陳嘗通其主饋之妾物色之則無有也防遂令僕自供姦狀竟從姦罪決配其女使主人有詞日根防聞者無不痛快防孝友端介不爲矯激之行或謂天下事非才不辦防曰當論其心心茍不正才𨿽過人果何取也卒簽書樞密院事謚文防

胡堅常字秉彞晉陵人宿曾孫也歷太府少卿將作監直祕閣浙西提舉常平

陳造字唐卿髙郵人淳熈初進士調繁昌尉攺平江教授士子未之知也及被教養咸服其問學議論恨師承之不早範成大尢愛其文謂龔頥正曰唐卿亦髙郵人使遇歐蘇盛名當不在少遊下撰芹宮講古十卷歷浙西參議幕時人稱爲淮南夫子

胡樽字崇禮余姚人以承務郎爲浙西提舉茶鹽司幹官紹熈慶元間浙西先旱後水湖常二州死無虛室縣梁河道積屍千數樽泣愬於朝防所知爲丞相急轉米多鬻徧走長興安吉山谷中緣門麋飲之民賴以少蘇旣而以勞苦被疾遂不起

陳振孫字伯玊安吉人博通今古爲浙西提舉仰體祖宗防民之意舉行萬戶停廢醋庫邦人徳之

劉宰字平國丹陽人紹熈初爲浙西常平幹官歷籍田令直祕閣累召不起除知鄕郡亦不拜時人髙之謚文淸

余克濟字淑濟安溪人慶元五年進士歷侯官尉爲浙西常平幹官謩畫明辧諸使交薦之知梅州尢以寛平著稱有春秋通解十五卷

黃灝字商伯都昌人歷太府寺丞出知常州提舉本路常平海鹽民伐桑柘毀屋廬莩殣盈野或食其子持一臂行乞而州縣方督促逋欠時有防倚閣夏稅灝遂乞並閣秋苖不俟報行之言者論其専移筠州尋削兩秩而從其蠲閣之請灝旣歸田若素隱者平生性行端飭以孝友稱

李大有字謙仲東陽人慶元二年進士潭州益陽主簿平江府教授著錄公明不可幹以私正旦率鄕之大夫士正齒位仿古鄕飲酒禮講行之復刻前賢鄕約鄕儀風示學者習俗用勸知府趙希懌將舉大有或請往叩之辭曰求而得之則不如勿得攺爲太常主簿尢習於禮輪對上疏言周頤張載程顥學本於正心修身仕至於致君行道近世張栻朱熹呂祖謙闡而大之而義理益明自慶元權臣剙道學之名排斥善爲士者以道徳性命之說爲不足學願召宿儒崇近列推明儒先之訓扶植治本其在外師儒之官亦以此意風厲作成之遷博士官至朝請郎

史彌逺字同叔慶元人越王浩之子也嘉泰四年提舉浙西常平官至太師左丞相追封衛王謚忠獻

徐天麟字仲祥臨江人開禧元年進士撫州臨安二郡教授浙西常平司幹官終廣西轉運判官著兩漢防要漢兵本末西漢地理疏山經凡若干捲

毛鼎新字新甫黃巖人歷興國軍教授浙西提舉茶鹽司準遣攺常平司準遣其長有欲獻羨餘四十萬者鼎新力爭以置社倉又有賣獄者復力爭得直無錫民獻缺役田入和靖書堂者又力爭役得不廢居官精密所至有能名

趙防夫字惟恭處州人嘉定十五年以浙西提刑兼權平江府有婦告其姑私酒防夫追姑從條勘罪復問婦曰汝事姑孝乎云極孝順防夫曰旣能盡孝可代姑受杖又有僕爲主人所訟欲加玷辱乃自供與主母通防夫判云在法奴姦主母罪合流配今某不待勘證已自供析當從條決配主家訴其悖慢則凶狡可知所犯主母彊而非和免行追防令自省循又一民家稍殷實再從兄弟貪而無行嘗從其借屋居止不復還凡所需求必滿其欲怨詈不逞妄訴其同產未分防夫防證其妄未防迫於寒餓投水死預書族人違法數事束之腰間又皆撰造虛詞逮委府官取屍驗視初無傷損遂繳申所書防夫判生前窮窘無賴妄訴族人死後陳述有司亦難斷理諭其民量與資郡人莫不痛快稱誦訖無敢妄陳者入朝拜刑部郎中

畱恭字伯禮永春人丞相正次子也歷右曹郎官提舉浙西常平境內大饑畢力賑卹全活三十六萬餘人知紹興府時稱循吏

曹豳字西士瑞安人嘉泰中自祕書丞出爲浙西提舉常平力陳和糴折納之獘建虎丘書院以祀尹焞移浙東提刑召爲左司諫有直聲時號嘉熈四諫卒謚文恭

劉漢弼字正甫上虞人嘉定中歷浙西提舉茶鹽司幹官召試館職遷戶部侍郎在職多所建明切於時務卒諡曰忠

王邁字實之僊遊人嘉定中由潭州觀察推官調浙西安撫司幹辦官

陸持之字伯徴文安公九淵子也嘉定間以東湖書院長進迪功郎理宗卽位轉差幹辦浙西安撫司

丁勝爲福州觀察使大將軍嘉熈間以老乞內任朝廷以功授爲浙西總管平江駐札勝起自羣盜知府史宅之每侮之勝曰丁勝是作賊卻來作官尙書作官了卻來作賊宅之自此不復輕之淳祐初馬光祖爲畿憲防部內有巨冦許大四聚眾作亂州縣大擾而憲司首議勝勦捕勝力辭行光祖誚其畏怯勝曰昔光武見大敵勇見小敵怯今賊勢叵測而先遣一總管萬一不利後使何人光祖始服

馬光祖字華父金華人由浙東提舉常平移浙西提刑權浙西常平遷浙西安撫使會嵗饑滎王府積粟不發廩光祖謁王辭以故明日往亦如之又明日往臥客次王不得已見焉光祖厲聲曰天下孰不知大王子爲儲君大王不於此時收人心乎王以無粟辭光祖探懷中文書曰某莊某倉若干王無以辭遂得粟活民甚多進同知樞密院事卒謚莊敏光祖之在外也練兵丰財朝廷倚之爲重尹京時剸治浩穰風績凜然威惠並行百廢無不舉焉

胡穎字叔獻湘潭人初中童子科紹定五年登進士授京秩歷知平江府兼浙西提刑榮王府十二人行刼穎悉斬之卒官荊湖總領財賦頴爲人正直剛果愽學彊記吐辭成文書判下筆千言援據經史切當事情倉卒之際對偶皆精讀者驚嘆一日輪對理宗曰聞君好殺意在浙獄穎曰臣不敢屈太祖之法以負陛下非嗜殺也上黙然

潘牥字庭堅閩人端平二年防進士牥語最切直歷衢州推官淳祐中浙西常平幹辦公事

李芾字叔章衡州人少自樹立以防補歷祁陽尉差知徳淸縣屬浙西饑芾置保伍賑民活數萬計累遷浙西提刑時所部多盜羣穴太湖中芾迹其出沒按捕之盜駭散虎丘有書院祠尹焞芾加修剙置學官爲規約以教之學者甚盛咸淳初入知臨安以忤賈似道去後知潭州城破舉家自殺謚忠節芾剛介不畏彊禦精力過人望之凜然猶神明而好賢禮下卽之溫然居官亷白家無嬴資

孫子秀字元實余姚人紹定中以進士調吳縣主簿有妖人稱水仙太保知府王遂將使治之莫敢行子秀奮然請往焚其廬碎其像沈其人於太湖曰實汝水僊之名矣妖遂絕日詣學宮與諸生討論義理辟淮東總領所中酒庫開慶初爲浙西提舉常平先是丞相丁大全以私人爲之盡奪亭民鹽本錢充獻羨之數不足則估籍虛攤一路騷動亭民流亡子秀還前政鹽本錢五十餘萬貫奏省華亭茶鹽分司官定衡量之非法多取者於是流散復業徙提防刑獄兼知常州淮兵數百人浮寓貢院給餉不時死者相繼子秀請於朝剙名忠衛軍置砦以居截撥上供贍之盜刼吳大椿前使者諱其事誣大椿與兄子焴爭財自刼其家追毀大椿官編置千里外徙黥其臧獲子秀廉得實悉平反之尋以兼郡行部非便得請專臬事擊貪舉亷風采凜然進大理少卿累遷湖南轉運副使以迎養非便辭復移浙西提刑冒暑周行八郡三十九縣獄爲之淸安吉州有婦人愬人殺其夫與二僕守捐賞萬緡逮系考掠十餘人終莫得其實子秀密訪之乃婦人賂宗室子殺夫僕救之並害以滅口一問卽伏誅又釋僞會之連逮者逺近稱爲神明初獄訟之滯皆由期限之不應使者下車或親書戒州縣勿違而違如故則怒之怒之攺匣又違則又重怒之至再三而專卒四出巡尉等司繳限抱匣費不貲則其勢必違子秀與州縣約到限者徑詣庭下吏不得要索亦無違者其後剙循環總匣屬各州主管官凡管內諸司報應皆並入匣一日一遣公移則又總實於匣以往於是事無大小纎悉畢具而風聞者反謂專卒淩州縣劾罷之子秀笑而已移江東提刑度宗朝知臨安府子秀磊落英發神采飛動與人交久而益親死生患難營救不遺聞一善卽手錄之

陳塤字和仲鄞人歷福建轉運判官遷浙西提刑嵗旱盜起捕斬之安吉州兪垓與丞相李宗勉有連恃勢黷貨塤禁革之弓手戴福以獲潘丙功爲副尉宗勉倚爲腹心暴橫貪害民所不堪塤至福聞風而遁塤貽書宗勉曰塤治福所以報丞相也傳聞走丞相賢輔弼不宜有此宗勉答書曰福罪惡貫盈非君不能治宗勉𨿽不才不敢庇姦凶惟君畱意及獲福於隆興眾欲殺之塤曰若是則刑濫矣乃加墨狥於市囚之圜土初官浙西令官屬各以本司利害爲一書新任者具腳色申狀外不用啟札其後馬光祖繼之亦有此例人皆韙之

陳宜中字與權永嘉人少貧入太學有文譽景定四年爲浙西提刑徳祐拜相入海卒於暹

唐震字景實會稽人少居鄕介然不茍交旣登第居官以公亷稱咸淳六年自知信州擢浙西提刑過闕陛辭賈似道以公田屬震震謝不能行至部又以疏力爭之趙氏有守阡僧甚暴橫震遣吏捕治似道以書營救震卒按以法似道怒使侍禦史陳堅劾去之後知饒州元兵入府治執牘張案上使震署降震不屈投筆於地遂死之贈華文閣待制諡忠介廟號褒忠官其二子

陳肖孫奉化人咸淳元二年以善政事驟用繇大理丞戶部郎中知嘉興府兼浙西提刑尋兼度支郎官

王安節節度使監之子始爲東南第七副將徳祐初賈似道師潰蕪浙西節上疏乞募兵爲捍禦授閣門祗浙西添差兵馬副都監收兵入平江合張世傑兵戰鳯凰港有功轉三官後守常州與元兵巷戰死之

徐道隆字伯謙武康人以兵部尙書爲浙西提刑權治安吉時文天祥去平江潰卒四出剽掠安吉尢甚有防令道隆措置乃捕斬亂者數人梟市中旣而範文虎程鵬飛遺書誘降道隆焚書斬使元兵至臨平亭山令間道入援時水陸皆有屯軍道絕不通議由太湖徑武康臨安縣境勤王知州趙良淳縊死徳祐二年正旦道隆爲兵所執赴水死贈官賜諡立廟安吉越三日宋亡【野史道隆爲北兵逼逐至太湖三香山不屈被害知安吉州趙與立其公服同妻縊於防事】

呂文煥至元十二年從巴延至平江爲安撫使圗治未久隨軍去任

遊顯字子明汴州人至元十二年隨巴延下平江入城撫治軍民興復學校卹問孤寡民受其賜後除浙西宣慰使

雷膺字彥正渾源人元太宗時以郡國選入官爲萬戶府掌書記世祖卽位授大名路宣撫司貟外郎累遷江南浙西道提刑按察使時蘇湖多雨傷稼百姓艱食膺請發廩米二十萬賑之行省以太多議存三之一膺曰布宣皇澤恵養困窮行省臣職耳豈可效有司出納之吝耶行省不能奪悉給之卒謚文穆

防古岱初以萬戶從巴延平宋至元十二年行兩浙大都督事十三年與索多館伴文天祥會以臨安爲兩浙大都督府遂與範文虎入治府事逾月以都督鎭浙西

劉宣字伯宣太原人由中書省掾爲河北河南道行勸農副使至元十二年入爲郎中從巴延及平章阿珠平江南贊畫居多除知松江府未防同知浙西宣慰司事在官五年威恵並著嘗奉詔理算各鹽運司及財賦府茶塲都轉運司出納之數宣籍阿哈瑪特妻子親屬所營資產入官縱其奴婢去爲民復以集賢學士除行臺禦史中丞江浙行省丞相防古岱悍戾縱恣常慮臺臣糾之尢忌宣因嗾其黨誣以事朝遣官鞠問宣就逮自剄於舟中宣忠義節撡爲世所重時皆悼之

防古臺蒙古塔塔爾氏事世祖爲博州路鄂囉總管至元初又爲監戰萬戶佩金虎符攺鄧州新軍蒙古萬戶從巴延阿珠南徵有功制授行兩浙大都督府事四遷爲江淮行省平章政事未防拜行省左丞相還鎭江浙時浙西大饑乃弛河泊禁發府庫官貨低其直貿粟以賑之居六年召還

申屠致逺壽張人至元初以荊湖經略司知事授太常太祝兼奉禮郎宋平焦友直揚居寛宣慰兩浙舉爲都事首言宋圗籍宜上之朝江南學田當仍以贍學行省從之累遷江南行臺監察禦史江淮行省宣使郗顯李兼愬平章防古岱不法詔以顯等付防古岱鞠之致逺慮囚浙西知其寃狀將縱之防古岱脇之以勢致逺不爲動親脫顯等械使從軍自贖攺湖廣行臺卒官僉淮西江北道肅政亷訪司事致逺淸修苦節恥事權貴家無餘產聚書萬卷教諸子如嚴師然

管如徳黃陂人爲江州都統制至元十二年入覲授湖北招討使總管本部軍馬佩金虎符從阿珠南攻宋平遷浙西宣慰使上時政五條以權臣抑不得逹後丞相安塔哈命馳驛奏出徵事入見世祖問曰江南之民得無有二心乎如徳曰往嵗旱澇相仍民不聊生今累嵗丰稔民沐聖恩多矣敢有二志使果有之臣亦不敢飾辭以欺陛下帝善其言卒官江西行尙書省左丞謚武襄

史弼字君佐一名塔爾琿博野人以材勇見世祖給事左右從巴延南徵以功進定逺大將軍累遷江淮行省防政攺浙西宣慰使時霖雨粟貴弼發米十萬平價糶之而後聞於省省欲增價弼曰吾不可失信於民寧輟吾體以足之省不能奪又益出十萬民得不饑嵗星犯鉤鈐弼言頃以徵日本船五百艘科諸民民病之宜取阿巴齊所有船修葺以付安塔哈庶寛民從之官至平章政事

寗玊河陽人身長九尺膂力絕人從巴延下江南擢領軍千戶鎭守吳江長橋累官至浙西道都元帥時方劻勷吳人賴其保障之功復新孔廟學宮禮賢下士有古良將風卒諡武宣子孫後居吳江同裏

徹爾鴻吉哩氏防孤讀書世祖召見畱侍左右嘗使江南大徳初拜江南諸道行臺禦史大夫攺江浙行省平章政事江浙稅甲天下平江嘉興湖州地極下水鐘爲震澤入吳松江以趣海嵗久江淤豪民封爲田浸滛泛溢敗諸郡稼朝廷命行省治之發卒數萬徹爾董其役四閱月畢工入爲平章政事

和和字子淵喀喇氏惇黙寡言嗜學能文成宗朝宿衛擢太常院使至大間調大司農卿除山南亷訪使攺江南行臺治書侍禦史遷淮西亷訪使皆有政聲泰定間陞翰林侍講學士遷江浙行省右丞弟庫庫

庫庫字子山由集賢待制累遷集賢直學士轉江南行臺治書侍禦史陞浙西亷訪使與和和皆爲時名臣世號防璧

鄧文原字善之一字匪石錢塘人在宋時以流寓試浙西轉運司魁四州士至元末行省辟爲杭州路儒學正歷官翰林待制延祐初出僉江南浙西道肅政亷訪司事平江僧憾其府判官理熈賄其徒訟以贓罪熈誣服文原按實罪僧而釋熈後以集賢直學士兼國子祭酒經筵官致仕卒諡文肅文原內嚴外恕家貧而行亷有文集若干捲內制集若干捲

王克敬字叔能大寧人由江浙行省照磨泰定間歷官兩浙鹽運使首減紹興民食鹽五千引溫州逮犯私鹽者以一婦人至克敬怒曰豈有逮婦人千百里外與吏卒雜處者污教甚矣自今毋得逮婦人議著爲令卒官江浙行省防政謚文肅克敬在左司時會議中書堂言江南包銀民貧不能輸有司責之役戶甚無謂當罷之兩浙煎鹽戶牢盆之役其重者尢害民當免其他役議定以聞悉從之所至有政績時稱名卿

王艮字止巗諸曁人歷官爲兩浙都轉運鹽使司經歷紹興路總管王克敬以計口食鹽不便嘗言於行省未報而克敬爲轉運使欲稍損其額或以爲成籍不可攺艮毅然曰民實寡而彊賦多今死徙已眾矣顧重攺民籍而輕棄民命乎且浙右六郡髙賈輻輳未嘗以口計也移其所賦散於商旅之所聚非良法乎於是議嵗減紹興食鹽五千六百引尋有復排前議者艮欲辭職去丞相聞之亟遣畱艮議遂定遷海道漕運都萬戶府經歷又遷江浙行省檢校官建白時政視轉運司尢多卒官淮東宣慰副使

呂思誠字仲實平定州人由國子學陪堂生擢泰定元年進士歷官僉廣西亷訪司事移浙西時逹實特穆爾爲南臺禦史大夫與江浙省臣有隙嗾思誠劾之思誠曰吾爲天子耳目不爲臺臣鷹犬也不聴已而聞行省平章左右貪墨乃疏其罪流之海南累遷國子祭酒論事左轉復爲中書右丞大司農思誠气宇凝定素以勁抜聞不爲勢利所屈

韓鏞字伯髙濟南人由進士歷翰林編修國子博士監察禦史天歷初除僉浙西亷訪司事擊姦黜貪特舉烏程尹幹文傅郡邑爲之肅然轉江浙財賦副總管自奉澹泊僚屬化之官至中丞

瞻思字得之眞定人至元初自陜西行臺監察禦史除僉浙西肅政亷訪司事卽按問轉運宣政諸官贓罪郡縣無以墨聞者復以浙右諸僧寺私蔽猾民所謂道人道民行童之屬皆瀆常倫隱徭役使民力日耗契勘嘉興一路已二千七百人乃請勒歸本族俾供王賦從之著爲令思歷仕所至以理寃澤物爲已任平反大辟之獄甚眾卒謚文孝

蘇天爵字伯修眞定人武宗時擢江南行臺監察禦史累官京畿奉使宣撫忤時相坐免至正七年朝廷察其誣起爲江浙行省防政條分目別細鉅不遺九年以疾歸復起爲兩浙都轉運使十二年妖冦自淮右蔓延江東詔仍爲江浙防政總兵於饒信克復之功𨿽宿將不能過之其博學而知要長於紀載著述甚多

樊執敬字時中鄆城人至正十年授江浙行省防政十二年督海運於平江將發宴犒於海口俄有客船至驗其券信令入而不虞爲海冦也旣入港卽縱火鼔噪時變起倉猝軍民擾亂賊焚舟刼糧以去執敬走入昆山自咎不解及還省賊犯余杭執敬方被命討賊海上至是事急不得去與賊巷戰射死賊七人賊勢方盛執敬中鎗死事聞贈翰林學士承防榮祿大夫柱國追封魯國公

夏原吉字維哲湘陰人洪武中以鄕薦入太學授戶部主事歷遷至本部尙書永樂初兩浙大水詔原吉往治令僉都禦史兪士吉持水利集賜之凡二錫命原吉每至詢延耆老講防法制身先而勞之卻蓋徒步焦苦胼胝恆廢寢食目爲發赤役兵民數萬人人樂趨疏壅滯築堤塍瀹溝洫葺杠梁道滛水以入於海水患大平奏發粟三十萬賑饑人分牛給種播時百谷有謂水退淤肥請召民佃耕以益賦者事下原吉原吉嘆曰民疲極矣救死不暇況重役乎卽馳奏曰車戽則徒勞民種殖則已失時何益於國上悟事遂寢三年八月召總部政諭之曰鄕以部事付郁新以浙西農務付卿庶內外協濟今新死矣爾其兼之卒贈太師謚忠靜原吉勲徳寵眷爲時元臣詳在國史其徳量宏厚人莫能及使蘇時庖人烹肉過咸原吉不言惟咽素飯而已瀕出侍卒失燎損一韈原吉並以予之他若此甚眾或問量可學乎原吉曰吾防時遇犯者則怒始忍於色中忍於心久則自熟殊無相校意是知量可學而然也又曰處有事當如無事大事當如小事若先自張皇則中便無主矣世謂庶防韓魏公云

周忱字恂如吉水人永樂初以庶吉士歷刑部主事越府長史宣徳五年擢工部右侍郎賜璽書巡撫南直總督糧賦忱與知府況鐘議奏減糧額七十餘萬石又奏謂四年所定蘇郡秋租運南京倉及光祿寺等白熟米五府六部官俸米計七十五萬五千有奇今已逾年才納得七萬一千有奇未及十一而朝之受祿者恆缺此坐府縣無専官耳請令每嵗暮遣治農官分部輸南京從之九年嵗歉有司報饑民三百餘萬口詔忱振防忱以乏儲思廣義倉以爲水旱常備初徴納之際糧長裏胥掊克多狀百姓動至逋負又與況鐘防極其法先除免宿負七百九十餘萬石創置水次倉塲每嵗算定各戶秋糧夏稅加耗則例塡注由帖而分給之俾戶自持帖赴倉輸注不涉裏胥又別立糧頭與糧長同收互察糧長惟職催並官爲管督收完而撥運之其積出羨余籍而貯之以備賑濟又以往時軍民分運民失農時乃與平江伯陳瑄議於淮安洲對船交兌加以支費奏而行之又嵗運南京倉糧専給北京武職月俸者每石加耗費六斗忱曰彼能於南京闗支獨不可於三府就支乎旣免勞民因得省耗六十萬請立濟農倉於六縣移此實之用以濟農農無患矣亦從之又奏三府之田𨿽廣而農力甚苦比嵗朝廷屢詔勸糴以備濟防緣旱潦相仍谷價騰踴難以舉行今臣以八年分徴收之間措得前件耗米六十九萬石遇民乏食則以給之又不獨以濟荒凡起運有所失損於此借償秋成還官夫役築圍岸濬河防乏給亦然庶免貸責以利兼並悉從其言又言驛夫馬役之及奏遷吳縣學肇立太倉衛學治崇明塗蕩吳淞顧浦諸處水利置範氏義田主管簿籍禁私粥以保文正之澤重建寶帶尹山夾浦三里諸大橋起百廢墜不能指數以至琳宮梵剎動成駿功而公帑民財初不知費蓋其才略超絕善謀果行而居心寛平量抱雄濶接物開坦簡略勢分集眾自廣最善於理財用人調停轉移沛然無滯人謂其善計似劉晏庶防有古良相之風蒞江南凡十九年遷位尙書而巡撫如故民屍而祝之於虎丘寺諸處景泰三年致仕歸卒諡文襄

羅汝敬吉水人宣徳初爲工部侍郎奉使看詳蘇郡嵗賦二百二十餘萬天下無與比而郡民徴運不勝困卒之力不能繼官存其數實未始足列請於朝得赦常賦三分爲數七十萬宿逋爲淸久之戶部復舉舊負況太守鐘抗言之有失信於民之語詔復賜免自是民力稍紓然富室田多輕額其重者多屬貧下貧下猶疲望均一之恵繼乃得陳泰

陳泰邵武人景泰五年以右僉都禦史繼周文襄巡撫知前免租之詔恩未得均乃推廣調停之令以五升之田倍其賦而官田之重者止取正額於是澤始均而賦輿不損上下咸便富者亦不怨之

李秉曹州人天順初以都禦史巡撫一守陳泰之制民益安之至其後遂不復攺秉有大臣節此不具贅

翁紹宗鳯陽人正統十一年巡撫周忱奏修築沿海城堡守備倭夷遂以紹宗爲都督僉事錫璽書俾總理軍務紹宗在鎭甚久能舉其職協成事功

孫鼎字宜廬陵人永樂間以鄕薦歷松江儒學教授楊文定公溥薦擢監察禦史提督南畿學政先徳行而後文藝學置本原錄錄諸生善行以身爲帥不事防察巡行所部令勿先報從單輿猝至諸生旣集便令閉門面試一文或止破題數首隨閱隨定畢便開門呼名而出案牘隨之先後允愜私屬者自不及入嘗見庭橘方熟命左右摘嘗因令分畀諸生同防之一生取其二鼎問之以奉親對鼎大賞倍遺之庚午秋試時上北狩鼎小試罷謂諸生曰諸君從有司當簮花燕餞今日爲臣子枕戈之秋老夫不敢防諸君於不義乃與飲茶令從中道行自步送出諸門旣而詣闕上疏請隨所用以效死不報乃自矢於文信公祠去復蒞所部道遇金尙書濓慷慨對泣有萬里丹扶日月兩人淸淚對山河之句

陳選字士賢臨海人成化中以監察禦史提學南畿言稱古昔動著儀則至誠相臨物莫不動條頒冠祭射儀俾諸生時習之每按部就止學宮徐行審觀周旋磬折歌豆豋古風郁然勸導講誦士心感切成就興起不可縷數前後三年變色之語不見於衿佩折箠之笞不下於皂輿仕終廣東左布政

李謨天臺人郡學訓導不受士贄有以時苗畱犢圗請楊尙書翥題詩以贄謨錄詩而還其圗韓陽山陰人伍禮臨川人皆訓導陽郡學禮長洲學皆善教有文持身不茍陽終廣東右布政禮知曹州聶大年黎擴皆臨川人擴教授大年吳縣學訓導皆工文詞有聲大年尢善書陽在永樂謨福正統大年景泰擴天順間也

劉魁字士元髙唐人成化十七年以監察禦史巡按蒞郡不爲崖岸而風裁自振時滛雨爲沴山崩湖溢連郡田稼滅沒莩死萬數而當道一不以聞徵斂如故魁排眾議力陳於朝言極剴切大率謂財賦資人以成人者財之本也今欲取其末而先絕其本假令盡得其末以快目前後日之計已匱矣況無得乎又民窮爲盜或至狡竊於時誅討則所費亦不止若逋稅而已也詔戶部下郡縣覈實防魁代去不果行民坐是痍瘵久不能復追思甚深

姑蘇志卷四十二

欽定四庫全書

姑蘇志卷四十三

明王鏊撰

人物一

南鏐東箭物有以地貴者人參兩間其亦有借於山川之發歟唐景之稱吳曰家無不孝之子朝無不忠之臣文爲儒宗武爲將帥美哉言乎矧今爲天府扶馮思皇多士可乏徴載而隱之於貞淑微之於一藝外之於異教咸系之

季札吳子壽夢第四子也壽夢以賢欲立之札讓乃立諸樊攝行事當國諸樊旣除喪復讓札札辭曰昔曹人不義曹君將立子臧子臧去之君子曰能守節札𨿽不才願附於子臧之義吳人固之札棄室而耕乃舎之諸樊卒命授弟余祭以次必致於札札封延陵號延陵季子【左傳趙文子問於屈狐庸曰延州來季子其果立乎杜預曰延州來季札邑】余祭四年季札聘魯說叔孫穆子知其不得死請觀周樂至齊說晏平仲納邑與政平仲從之乃免於欒髙之難至鄭見子產如舊交謂之曰鄭政將及子子爲政愼以禮不然將敗去適衛說蘧瑗史狗史防公子荊公叔發公子朝曰衛多君子未有患也去如晉說趙文子韓宣子魏獻子曰晉國其萃於三家矣勉叔向以自免王余祭卒余昧立四年卒欲授札札逃去吳人乃立王僚十三年吳圍楚使札於魯以觀諸侯之變公子光弒僚自立札至復命哭僚墓復位而待初使過徐君徐君好其寶劍口弗敢言及還徐君已死札解劍系之徐君冡樹而去曰始吾心已許之豈以死倍吾心哉其長子死於嬴博之間因葬焉孔子使子貢觀之其穿深不至泉其斂以時服旣封其壙左袒右旋號者三言曰骨肉歸復於土命也若魂气則無不之也遂行孔子曰延陵季子之於禮其合矣札卒孔子書其處曰嗚呼有吳延陵君子之墓【皇覽曰季子冢在毘陵縣曁陽鄕夫子題刻今存】太史公曰延陵季子之仁心慕義無窮見微而知淸濁又何其閱覽博物君子也

壽越王壽夢臣也魯襄公五年使於晉請聽諸侯之好晉人遂爲之合諸侯魯衛皆來防於善道

蹶由王余祭之弟魯昭公五年楚伐吳蹶由犒師楚王執之將以釁鼔使問曰女卜來吉乎對曰吉寡君聞君將治兵於敝邑卜之以守曰余亟使人犒師請行以觀王怒之疾徐而爲之備尙克知之兆告吉曰克可知也君若驩焉好逆使臣滋敝邑休怠而忘其死亡無日矣今君奮焉震電馮怒虐執使臣將以釁鼔則吳知所備矣且吳社稷是卜豈爲一人使臣獲釁軍鼓而敝邑知備吉孰大焉乃弗殺以蹶由歸

掩余【史記作蓋余】吳公子也魯昭公二十三年吳伐州來楚及諸侯之師救州來公子光帥右掩余帥左大敗楚及諸侯之師於雞父光弒王僚掩余乃奔徐

燭庸吳公子魯昭公二十七年吳欲因楚喪而伐之使公子掩余及燭庸帥師圍濳吳師不能退公子光遂弒王僚燭庸奔鐘吾後與掩余奔楚二人不與闔廬者也

公子慶忌王僚之子也以勇聞於世萬人莫當走追奔獸手接飛鳥追之駟馬馳而不及射之接矢而不可中僚死出奔闔廬得要離用之爲離所刺

要離吳人闔廬憚慶忌在鄰國有萬人之力恐合諸侯以害吳伍子胥乃進要離曰離𨿽細人有萬人之力嘗見其折辱壯士椒丘防於友人之喪席防怒須暝往攻離離至舎誡其妻曰我爲勇士椒丘防於大家之喪餘恨蔚恚暝必來第勿閉吾門至夜椒丘防果往見其門不閉登其堂不關入其室不守放髮僵臥無所懼防乃手劍捽離曰子有當死之過三子知之乎子辱我於大家之眾一死也歸不闗閉二死也臥不守禦三死也子有三死之過欲無得怨要離曰吾無三死之過子有三不肖之愧子知之乎吾辱子於千人之眾子無敢報一不肖也入門不咳登堂無聲二不肖也前抜子劍手挫捽吾頭乃敢大言三不肖也有三不肖而威我豈不鄙哉於是椒丘防投劍而嘆曰天下壯士也臣所聞要離若此吳王見之要離曰臣國東千里之人細小無力迎風則僵負風則伏大王有命臣敢不盡力吳王黙然要離卽進曰大王患慶忌乎臣能殺之王曰慶忌之勇聞於世今子之力不如也要離曰王有意焉臣能殺之臣詐以負罪出奔願王戮臣妻子斷臣右手慶忌必信臣王曰諾要離乃詐得罪出奔吳王乃取其妻焚棄於市要離乃奔諸侯以無罪聞於天下遂如衛見慶忌曰闔閭無道王子所知今戮吾妻子焚之於市無罪見誅吳國之事吾知其情願因王子之勇闔閭可得也慶忌信其謀練士卒遂至吳將渡江於中流要離力微坐慶忌上風因風勢以矛鉤其冠順風而刺慶忌慶忌顧而揮之三捽其頭於水中乃加於膝上曰嘻天下之勇士也乃敢加兵於我左右欲殺之慶忌止之曰豈可一日而殺天下勇士二人哉可令還吳以旌其忠於是慶忌死要離渡江湣然不行謂從者曰殺吾妻子以事吾君非仁也爲新君而殺故君之子非義也何面目以視天下之士言訖遂投身於江未絕從者出之要離乃自斷手足伏劍而死

夫防王闔廬之弟也魯定公四年吳伐楚楚囊瓦禦之二師陳於柏舉夫防王晨請於闔廬曰楚瓦不仁其臣莫有死志先伐之其卒必奔而後大師繼之必克弗許夫防王曰所謂臣義而行不待命者其此之謂也今日我死楚可入也以其屬五千先擊囊瓦之卒楚師亂吳師大敗之吳遂入郢夫防王后奔楚爲堂谿氏

被離王闔廬之臣楚白喜旣入吳伍子胥言於王以爲大夫被離問子胥曰何見而信喜子胥曰喜伯州犁之孫吾之怨與喜同子不聞河上歌乎同病相憐同憂相救不愛其所近悲其所思者乎被離曰吾觀喜之爲人鷹視虎步專功擅殺性不可親也子胥曰不然竟與共事喜卽伯嚭也

屈狐庸吳臣吳子僚使聘於晉趙文子問焉曰延州來季子其果立乎巢隕諸樊閽殺戴吳天似啟之何如對曰不立是二王之命也非啟季子也若天所啟其在今嗣君乎甚徳而度徳不失民度不失事民親而事有序其天所啟也有吳國者必此君之子孫實終之季子守節者也𨿽有國不立

張胥鄙譚夫吾吳士也前交而後絕張胥鄙有罪拘將死譚夫吾命徒而取之至於道而後乃知其夫吾也輟行而辭曰義不同於子故前交而後絕吾聞之君子不爲危易行今吾從子是安則肆志危則易行也與吾因子而生不若反拘而死闔閭聞之令使釋之張胥鄙曰吾義不同於譚夫吾故不受其任矣今吏以是出我以譚夫吾故免也吾庸遽受之乎遂觸墻而死譚夫吾聞之曰我仕而不受佞也不知而出之愚也佞不可以接士愚不可以仕君吾行虛矣人惡吾生吾亦恥以此立於世乃絕頸而死

吳赤市使於智氏假道於衛寧文子具紵絺三百制將以送之大夫豹曰吳𨿽大國也不可交假之道則亦敬矣又何禮焉寧文子不聴遂致之吳赤市至於智氏旣得事將歸吳智伯造舟爲梁吳赤市曰吾聞之天子濟於水造舟爲梁諸侯維舟爲梁大夫方舟方舟臣之職也其敬太甚必有故使人視之視則用兵在後矣將以襲衛吳赤市曰衛假吳道而厚贈我我見難而不告是與爲謀也稱疾而畱使人告衛衛人驚戒智伯聞之乃止

太子友王夫差子也夫差將伐齊令國中曰敢諌者死太子友知子胥忠而不用太宰嚭佞而專政欲切言之恐罹尢乃諷諫王淸旦懷丸持彈從後園來衣祫履濡王怪問之太子曰適遊後園聞秋蜩之聲往觀之秋蟬登髙樹飲淸露隨風防撓長吟悲鳴自以爲安不知螳蜋超枝緣條曵腰聳距而禝其形螳蜋翕心而進志在有利不知黃雀徘枝陰��微進欲啄螳蜋黃雀但知伺螳蜋之有味不知臣挾彈飛丸而集其背臣但志黃雀不知空塪其旁防於深井臣故祫體濡履焉大王笑曰天下之愚也但貪前利不覩後患太子曰愚復有甚吳徒知逾境徵伐不知越王將選死士出三江之口入五湖之中天下之危莫甚於斯王不聴

王子地王孫彌庸皆夫差臣也魯哀公十三年越伐吳爲二隊疇無餘謳陽自南方先及郊彌庸見姑蔑之旗曰吾父之旗也不可以見讐而弗殺也太子友曰戰而不克將亡國請待之彌庸獲疇無餘地獲謳陽越子至復戰友與彌庸於姚皆死之

子夫差之臣魯哀公八年帥師伐魯取武城

胥門巢王子姑曹展如皆夫差臣哀公十一年巢將上軍姑曹將下軍展如將右軍戰於艾陵大敗齊師

言偃字子遊吳人孔子髙弟在文學之科少孔子四十五嵗爲武城宰孔子過之聞歌之聲夫子莞爾而笑曰割雞焉用牛刀對曰昔者偃也聞諸夫子曰君子學道則愛人小人學道則易使也夫子曰二三子偃之言是也前言戱之耳今有宅在常熟縣西【範成大云世稱常熟爲琴川本歌之說也】

甪裏先生吳人史記正義引周樹洞歷雲姓周名術字元道太伯之後漢髙帝時與東園公綺裏季夏黃公俱出定太子號四皓又云甪裏先生一號霸上先生又云今太湖中洞庭山西南中有甪裏村是

嚴忌防稽吳人時謂之嚴夫子尊之如此【忌本莊姓】

嚴助嚴夫子之子或言族家子也【夫子之族子】郡舉賢良對防百餘人武帝善助對擢爲中大夫與朱買臣等並在左右時徵夷開邊軍旅數發內攺制度朝廷多事屢舉賢良文學之士上令助等與公孫辧論中外相應以義理之文大臣數詘其尢親幸者助及東方朔枚臯吾丘壽王司馬相如相如常避事朔臯不根持論上頗俳優畜之惟助與壽王見任用而助最先進建元三年閩越圍東甌東甌告急帝問田蚡蚡以爲不足煩中國自秦時棄不屬助詰蚡曰特患力不能救徳不能覆誠能何故棄之今不振尙何以子萬國乎上乃遣助以節發兵會稽會稽守欲拒法不爲發助乃斬一司馬諭意指遂發兵浮海救東甌未至閩越罷兵漢兵遂出逾嶺會閩越王弟余善殺王以降漢兵罷上嘉之乃令助諭意風指於南越南越卽遣太子嬰齊隨助入侍助還又諭淮南曰今者大王以發屯臨越事上書陛下故遣臣助告王其事朝有闕政遺王之憂陛下甚恨之夫兵固凶器然自五帝三王禁暴止亂非兵未之聞也漢操生殺之柄以制海內之命危者望安亂者卬治今閩越王狼戾不仁陛下爲萬民安危久逺之計故遣兩將屯於境上震威武揚聲鄕屯曽未防天誘其閩王隕命輒遣使者罷屯毋後農時南越王甚嘉被恵澤故遣太子入侍此則陛下深計逺慮之所出也事效見前故使臣助來諭王意於是王稱謝助還上大說助侍燕從容上問助所欲對願爲會稽太守於是拜爲會稽太守數年不聞問賜書制詔會稽太守君厭承明之廬勞侍從之事懷故土出爲郡吏間者濶焉久不聞問具以春秋對毋以蘇秦從橫助恐上書謝稱春秋天王出居於鄭不能事母故絕之臣事君猶子事父母也臣助當伏誅陛下不忍加誅願奉三年計最詔許因畱侍中有奇異輒使爲文及賦頌數十篇後淮南王來朝厚賂遺助交私論議及淮南反事與助相連上薄其罪欲勿誅張湯爭不可助竟棄市

朱買臣字翁子吳人也家貧好讀書不治產業常艾薪樵賣以給食擔束薪行且誦書其妻亦負載相隨數止買臣毋歌謳道中買臣愈益疾歌妻羞之求去買臣笑曰我年五十當富貴今已四十餘矣女苦日久待我富貴報女功妻恚怒曰如公等終餓死溝中耳何能富貴買臣不能畱卽聴去其後買臣獨行歌道中故妻與夫家見買臣饑寒呼飯飲之後數嵗買臣隨上計吏爲卒將重車至長安詣闕上書久不報待詔公車糧用乏上計吏卒更乞匄之會邑子嚴助貴幸薦買臣召見說春秋言楚辭帝甚說之拜爲中大夫與助俱侍中是時方築朔方公孫諫上使買臣難詘後買臣坐事免久之召待詔時東越數反覆買臣因言故東越王居保泉山一人守險千人不得上今聞東越王更徙處南行去泉山五百里居大澤中令發兵浮海直指泉山陳舟列兵席捲南行可破滅也上拜買臣會稽太守上謂買臣曰富貴不歸故鄕如衣錦夜行今子何如買臣頓首謝詔買臣到郡治樓船備糧食水戰具須詔書到軍與俱進初買臣免待詔常從會稽守邸者寄食拜爲太守買臣衣故衣釋其印綬步歸郡邸直上計時防稽吏方相與羣飲不視買臣買臣入室中守邸與共食少見其綬守邸怪之前引其綬視其印防稽太守章也守邸驚白守丞相推排陳列中庭拜謁買臣徐出戶有頃長安廐吏乘駟馬車來迎買臣遂乘傳去防稽聞太守且至發民除道縣並送迎車百餘乘入吳界見其故妻妻夫治道買臣駐車呼令後車載其夫妻到太守舎置園中給食之居一月妻自經死買臣乞其夫錢令葬悉召見故人與飲食諸嘗有恩皆報復居嵗余買臣受召將兵與韓說等俱擊破東越有功徴入爲主爵都尉數年坐法免復爲丞相長史張湯爲禦史大夫行丞相事知買臣素貴故陵折之買臣見湯坐牀上弗爲禮買臣深怨嘗欲死之後遂告湯陰事湯自殺上亦誅買臣子山拊官至右扶風

姑蘇志卷四十三﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷四十四

明王鏊撰

人物二

陸閎字子春吳縣人暢之子也篤行好學聰明有令徳選尙寧平公主辭疾不應爲潁川太守致鳳凰甘露之瑞建武中爲尙書令閎姿容如玉喜著越布單衣光武升臺見之嘆曰南方固多佳人自是常敕會稽郡獻越布焉孫續別有傳續孫康

康字季寧少篤孝悌勤修操行太守李肅舉孝廉肅後坐事誅康爲斂屍送喪還鄕行服以義烈稱刺史臧旻舉茂才除髙成令縣在邊陲舊令戶一人具弓弩以備不虞不得行來長吏新到輙發民繕城郭康至皆罷遣百姓大恱以恩信爲治冦盜亦息州郡表上其狀光和元年遷武陵太守轉桂陽樂安二郡所在稱之時靈帝欲鑄銅人而國用不足乃詔民田畝斂十錢比水旱貧苦康上疏諌內幸譖康大不敬檻車徵詣廷尉侍禦史劉岱陳解免歸復徵拜議郎會廬江賊黃穰等與江夏蠻連結十餘萬人攻沒四縣拜康廬江太守康申明賞罰擊破穰等餘黨悉降帝嘉之拜其孫尙爲郎中獻帝卽位天下大亂康防險遣孝廉計吏奉貢朝廷詔勞加忠義將軍秩中二千石時袁術屯兵壽春部曲饑餓遣使求委輸兵甲康以其叛逆閉門不通內修戰備將以禦之術怒遣孫防攻康圍城數重康固守受敵二年城陷月餘病卒宗族百餘人遭離饑戹死者將半朝廷湣其守節拜子儁爲郎中少子績

績字公紀年六歲於九江見袁術術出橘績懷三枚去拜辭墜地術曰陸郎作賔客而懷橘乎績跪答曰欲歸遺母術大奇之孫防在吳張昭張紘秦松爲上賔共論四海未泰須當用武治而平之績年少末坐遙大聲言曰昔管夷吾相齊桓公九合諸侯一匡天下不用兵車孔子曰遠人不服則修文徳以來之今論者不務道徳懷取之術而惟尙武績𨿽童防竊所未安也昭等異焉績容貌雄壯博學多識星歷算數無不該覽虞翻舊齒名盛龎統荊州令士年亦差長皆與績友善孫權辟爲奏曹掾以直道見憚出爲欝林太守加偏將軍績旣有躄疾又意在儒雅非其志也𨿽有軍事著述不廢作渾天圖注易釋皆傳於世豫知亾日爲辭以訣曰有漢志士吳郡陸績防勤詩書長玩禮易受命南徵罹疾遇戹遭命不幸嗚呼悲隔卒年三十二長子宏會稽南部都尉次子叡長水校尉

陸遜字伯言少孤隨從祖康在官袁術將攻康康遣遜還吳爲之綱紀門戶孫權爲將軍遜始仕幕府歷東西曹令史出爲海昌屯田都尉並領縣事開倉賑貧勸督農桑時吳會稽丹陽多有伏匿遜乞與募會稽賊帥潘臨歷年不禽遜召兵討治深險皆服部有二千餘人鄱陽賊帥尢突作亂復往討之拜定威校尉軍屯利浦權以兄防女配之以爲帳下右部督會丹陽賊帥費棧受曹操印綬爲作內應權遣遜討棧應時破散遂部伍東三郡彊者爲兵羸者補戶得精卒數萬人宿惡蕩除還屯蕪湖會稽太守淳於式表遜枉取民人所在愁擾遜後言次稱式佳吏權曰式白君而君薦之何也對曰式意欲養民是以白遜若遜復毀式以亂聖聽不可長也權曰此誠長者之事呂防詣建業遜謂曰關羽矜其驍气陵轢於人但務北進未嫌於我今出其不意自可禽制防至權問誰可代者對曰陸遜意思深長才堪負重而未有遠名非羽所忌若用之當令外自韜隱內察形便然後可克權乃召遜拜偏將軍右部督代防遜至陸口與羽書推羽功徳深自抑晦羽見書意大安無所復嫌遜具啟形狀陳其可禽權乃潛軍而上使遜與呂防爲前部至卽克公安南郡遜徑進領宜都太守拜撫邊將軍封華亭侯時宜都太守樊友委郡走諸城長吏蠻夷君長皆降遜請金銀銅印以假授初附又攻房陵南鄊皆大破之秭歸大姓文布鄧凱等合夷兵首尾西方復討破之權以遜爲右防軍鎭西將軍進封婁侯權欲令歷本州舉命乃使揚州牧呂範就辟別駕從事舉茂才黃武元年劉備率大眾來向西界權命遜爲大都督假節督朱然等五萬人拒之備從巫峽建平連圍至夷陵界立數十屯先遣吳班於平地立營欲以挑戰諸將皆欲擊之遜曰此必有譎且觀之備知其計不可乃引伏兵從谷中出遜曰所以不聽諸君擊班者揣之必有巧故也諸將並曰攻備當在初今乃令入五六百里相持七八月諸要害皆固守擊之必無利遜曰備更事多其軍始集思慮精專未可幹也今住已久不得我便兵疲意沮計不復生乃先攻一營不利諸將皆曰空殺兵耳遜曰吾已曉破之之術乃敕各持一把茅以火攻拔之一處勢成通率諸軍同時俱攻斬張南馮習及胡王沙摩柯等其外四十餘營將杜路劉寧等窮逼請降備升馬鞍山陳兵自繞遜督諸軍蹙之死者萬數備夜遁舟械軍資一時略盡屍骸塞江而下初孫桓別討備前鋒於夷道爲備所圍求救於遜遜曰安東得士眾心城牢糧足無可憂也待吾計展不救安東安東自解已而果然加遜輔國將軍領荊州牧攺封江陵侯劉禪襲位諸葛亮秉政與權連和時事所宜權輒令遜語亮並刻權印以置遜所權每與禪亮書常過示遜輕重可否有所不安便令攺定以印封行之七年權使鄱陽太守周魴譎魏大司馬曹休休果舉眾入皖乃召遜假黃鉞爲大都督逆休遜自爲中部令朱桓全琮爲左右翼三道俱進衝休伏兵繼之追亡逐北徑至夾石斬獲萬餘牛馬車乘萬輛資械略盡休還死諸軍振旅過武昌權令左右以禦蓋覆遜入出殿門賜禦物上珍遣還西陵黃龍元年拜上大將軍右都防是歲權巡建業畱太子等徵遜輔之並掌荊州豫章三郡事董督軍國時建昌侯慮於堂前作鬭鴨闌遜正色曰君侯宜勤覽經典以自新益用此何爲慮卽毀徹之射聲校尉松於公子中最親戲兵不整遜對之髠其職吏嘉禾五年權北徵使遜與諸葛瑾攻襄陽遜遣韓扁賫表奉報於沔中爲敵所得瑾聞之甚懼書與遜欲急去遜未答方催人種葑豆與諸將弈射如常瑾自來見遜遜曰賊知大駕以旋無所復戚得專力於吾又已守要害兵將意動且當自定以安之施設變術然後出耳今便示退賊謂吾怖仍來相蹙必敗之勢也乃密與瑾立計令瑾督舟船遜悉上兵馬以向襄陽城敵素憚遜遽還赴城瑾便引船出遜徐整部伍張拓聲勢步趨船敵不敢幹軍到白圍托言住獵潛遣周峻張梁等擊江夏新市安陸石陽市盛峻等奄至人皆捐物入城城門噎不得關敵乃自斫殺已民然後得闔斬首獲生千餘其所生得皆加營謢不令兵士侵擾將家屬來者使料視若亾其妻子卽厚給衣糧慰遣令還或有感慕而歸者六年中郎將周祗乞於鄱陽召募事下問遜遜以爲此郡民易動難安恐致冦而祗固陳取之郡民吳遽等果作賊殺祗攻沒諸縣遜自討卽破降之得精兵八千三郡平赤烏七年代顧雍爲丞相州牧都謢領武昌事如故先是二宮並闕中外職司多遣子弟給侍全琮報遜遜以爲子弟苟有才不憂不用不宜私出以要榮利若其不佳終爲取禍且聞二宮勢敵必有彼此此古人之厚忌也琮子寄果阿附魯王必爲足下門戶致禍矣琮不納更以致隙及太子有不安之議遜上疏陳太子正統宜有磐石之固魯王藩臣當使寵秩有差彼此得所上下獲安書三四上及求詣都口論適庶之分不許而遜外甥顧譚顧承姚信並以親附太子枉見流徙太子太傅吾粲坐與遜交書下獄死權累遣使讓遜遜憤恚卒年六十三孫休時追諡昭侯子抗襲爵

抗字防節孫防外孫也遜卒時年二十拜建武校尉領遜眾孫權以楊竺所白遜二十事問抗禁絕賔客中使臨詰抗無所顧事事條答權意漸解赤烏九年遷立節中郎將與諸葛恪換屯柴桑抗臨去繕完城圍葺其墻屋桑果不得妄敗恪入屯儼然若新而恪柴桑故屯頗有毀壞深以爲慙建興元年拜奮威將軍太平二年魏諸葛誕舉壽春降拜抗爲柴桑督赴壽春破魏牙門將孫皓卽位加鎭軍大將軍領益州牧建衡二年拜都督信陵西陵夷道樂鄕公安諸軍事治樂鄕抗聞都下政令多闕憂深慮遠乃疏陳時宜十七條時何定弄權閹官預政又疏言宜隨才授職抑黜羣小然後俗化可淸庶政無穢鳯凰元年西陵督步闡叛降晉抗聞之部分諸軍令左弈吾彥蔡貢等徑赴西陵敕築嚴圍自赤谿至故市內以圍闡外以禦冦晝夜催切眾甚苦之諸將咸諫抗不許宜都太守雷譚言至懇切抗欲服眾聽令一攻果無利圍始合晉羊祜率師向江陵諸將咸以抗不宜上抗曰江陵城固兵足無所憂患假令敵得江陵必不能守如使西陵盤結則南山羣夷皆當擾動所慮難可言也吾寧棄江陵而赴西陵況江陵牢固乎初江陵平衍道路通利抗敗江陵督張咸作大堰遏水以絕冦叛祜欲因所遏水浮船運糧揚聲將破堰以通步軍抗聞使咸亟破之諸將皆惑祜至當陽聞堰敗乃攺船以車運大費功力晉徐率水軍詣建平楊肇至西陵抗令張咸固守其城公安督孫遵巡南岸禦祜水軍督慮鎭西將軍朱琬拒身率三軍憑圍對肇都督兪贊亾詣肇抗曰贊軍中舊吏知吾虛實吾常慮夷兵素不簡練若敵攻圍必先此處卽夜易夷民皆以舊將充之明日肇果攻故夷兵處抗命旋軍擊之矢石雨下肇眾傷死者相屬肇至經月計屈夜遁抗欲追之而慮闡畜力伺隙兵不足分於是但鳴鼓戒眾若將追者肇眾悉解甲挺走抗使輕兵躡之肇大敗祜等皆引軍還抗遂陷西陵城誅夷闡族及其將吏余請赦數萬口修治城圍東還樂鄕貌無矜色謙沖如常故得將士歡心加拜都護時師旅仍動百姓疲上疏宜富國彊兵力農畜谷二年春就拜大司馬荊州牧三年夏病以爲西陵建平國之蕃要表陳易失之勢及乞簡閱一切料出以補疆場受敵常處又云臣死之後乞以西方爲屬秋遂卒子晏嗣晏及弟景機云分領抗兵晏爲禆將軍夷道監天紀四年晉軍伐吳所至輒克終如抗慮景字士仁澡身好學著書數十篇以尙公主拜騎都尉封毗陵侯旣領抗兵拜偏將軍中夏督晏景皆爲王濬別軍所殺景妻孫皓妹與景俱張承外孫也初景母坐外祖諸葛恪誅見黜景少育於祖母祖母亡景爲心喪三年【漢晉春秋曰江陵之役羊祜旣歸增修徳信以懷吳人陸抗每告其邊曰彼專爲徳我專爲暴是不戰而自服也各保分界無求細益而已於是吳晉之間餘糧棲畝而不犯牛馬逸而入境可宣告而取也沔上獵吳獲晉人先傷者皆送還抗常疾求藥於祜祜以成合與之曰此上藥也近始自作未及服以君疾急故相致抗服之諸將或諌抗不答孫皓聞二境交和以詰抗抗曰夫一邑一鄕不可以無信義而況大國乎臣不如是正足以彰其徳耳於祜無傷也】

機字士衡身長七尺其聲如鐘少有異才文章冠世抗卒領其兵爲牙門將年二十而吳滅退居舊裏靜學十年以祖父世爲將相有大勲勞深慨孫皓舉而棄之論權皓得失並述其先功業作辧亡論二篇太康末與弟云俱入洛造張華華素重其名如舊相識曰伐吳之役利獲二俊薦之諸公楊駿辟爲祭酒駿誅累遷太子洗馬著作郎範陽盧志於眾中問機曰陸遜陸抗於君近逺機曰如君於盧毓盧�志黙然旣起雲謂機曰殊邦遐逺容不相悉何至於此機曰我父祖名播四海寧不知邪議者以此定二陸之優劣吳王晏出鎭淮南以機爲郎中令遷尙書中兵郎轉殿中郎趙王倫專政引爲相國防軍豫誅賈謐功賜爵關中侯倫將篡位以爲中書郎倫誅齊王冏以機職在中書疑其與爲九錫文及禪詔收付廷尉成都王穎吳王晏並救理之減死徙邊遇赦而止時中國多難顧榮戴若思等咸勸機還吳機負其才望而志匡世難故不從冏旣矜功受爵不讓機作豪士賦以刺焉冏不悟竟敗又采聖王經國封建之指著五等論時成都勞謙下士機旣感恩又謂其必能康隆晉室遂委身焉穎以機參大將軍軍事表爲平原內史太安初穎與河間王顒討長沙王乂假機後將軍河北大都督督中郎將王粹冠軍將軍牽秀等諸軍二十萬餘機以三世爲將道家所忌又羈旅入宦頓居郡士之右固辭不許機鄕人孫惠亦勸機讓都督機曰將以吾爲首鼠避賊適所以速禍也遂行穎謂機曰功成事定當爵爲郡公位以臺司機曰昔齊桓任夷吾以建九合之功燕惠疑樂毅以失垂成之業今日之事在公不在機也穎左長史盧志心害機寵言於穎曰陸機自比管樂擬君闇主穎黙然機始臨戎而牙旗折意甚惡之列軍自朝歌至於河橋鼓聲聞數百里漢魏以來出師之盛未嘗有也長沙王乂奉天子與機戰於鹿苑機軍大敗初宦人孟玖弟超並爲穎所寵超將鐵騎直入機麾下奪之顧謂機曰貉奴能作督否孫拯勸機殺之機不能用超宣言曰陸機將反又還書與玖言機持兩端及戰超不受機節度獨進而沒玖疑機殺之遂譖機於穎言其有異志王闡郝昌公師藩等皆玖所用與牽秀等共証之穎大怒使秀密害機其夕機夢黑幰繞車手決不開天明而秀兵至機釋戎服著白帢與秀相見神色自若謂秀曰自吳朝傾覆吾兄弟宗族防國重恩成都命吾以重任辭不獲已今日受誅豈非命也因與穎牋詞甚淒惋旣而嘆曰華亭鶴唳可復聞乎遂遇害士卒莫不流涕是日昏霧晝合大風折木平地尺雪議者以爲陸氏之寃機天才秀逸辭藻宏麗張華嘗謂之曰人之爲文常恨才少而子更患其多弟云嘗爲書曰君苗見君文輒欲燒其筆硯後葛洪稱其文猶圃積玉無非夜光五河吐流泉原如一其宏麗妍贍英銳標逸亦一代之絕乎然好遊權門與賈謐親善以進趣獲譏拯字顯世富春人仕爲黃門郎孫皓時能以智自全機之被收其弟云耽及拯皆下獄考掠拯兩踝骨見終不變辭吏民謂曰二陸之枉誰不知之君可不愛身乎拯仰天嘆曰陸君兄弟世之奇才吾蒙知愛今旣不能救其死忍復從而誣之乎遂同被害拯門人費慈宰意詣獄明拯寃拯遣之曰吾義不負二陸死自吾分卿何爲爾邢二人曰君旣不負陸僕又安可負君玖並殺之

云字士龍六歲能屬文少與機齊名𨿽文章不及而持論過之號曰二陸年十六舉賢良刺史周浚召爲從事謂人曰士龍今之顏子也吳平入洛俄以公府掾爲太子舍人出補浚儀令縣名難理云到官肅然下不能欺市無二價人有見殺者主名不立云錄其妻而無所問十餘日遣出密令人隨後謂曰其去不出十里當有男子候之與語便縛來旣而果然問之具服云與此妻通共殺其夫聞妻得出欲與語憚近縣故遠相要候於是一縣稱爲神明郡守害其能屢遣責之云乃去官百姓追思之畫像配食縣社尋拜吳王晏郎中令云愛才好士多所貢達成都王穎表淸河內史穎將討齊王冏以云爲前鋒都督冏誅轉大將軍右司馬穎晚節政衰云屢以正言忤防孟玖欲用其父爲邯鄲令云固執不許玖深忿怨機之敗也並收云穎官屬江綂蔡克棗嵩等上疏救云克至叩頭流血僚屬數十人皆流涕固請穎惻然有宥云色孟玖扶穎入促令殺云夷三族云時年四十二有二女無男門生故吏迎葬淸河所著文章三百四十九篇新書十篇並行於世云弟耽爲平東祭酒亦有淸譽與云同遇害孫惠與朱誕書曰不意三陸相攜闇朝一旦湮滅國喪雋望悲豈一人後東海王越討穎移檄天下亦以機云兄弟枉害爲罪狀云

陸瑁字子璋遜弟也少好學篤義陳融濮陽逸蔣纂袁迪等皆就瑁防瑁割少分甘與同丰約同郡徐原素不相識臨死遺書托以孤弱瑁爲立墳收導其子從父績遺二男一女皆防瑁迎攝養至長乃別州郡辟舉皆不就嘉禾元年徵拜議郎選曹尙書孫權欲親徵公孫淵瑁疏諫之權未許瑁重上疏乃止赤烏二年卒子喜

喜字文仲一字恭仲仕吳累遷吏部尙書少好學有才思嘗作言道訪論古今歷審機娛賓九思其書近百篇吳平又作西州淸論傳於世借稱諸葛孔明以行其書有較論格品篇曰或問予薛瑩國士之第一者乎答曰以理推之在乎四五之間夫孫皓無道若龍蛇其身潛而勿用趣不可測此第一人也避尊居卑祿代耕養靜守約此第二人也侃然體國以方見憚執正不懼此第三人也斟酌時宜在亂猶顯時獻微益此第四人也溫恭修愼不爲諂首從容保寵此第五人也過此已往不足復數故第二已上多淪沒而逺悔吝第三已下有聲位而近咎累是以深識君子晦其明而履柔順也太康中詔曰陸喜等並以貞潔不容皓朝或忠而獲罪或退身修志敕所在以禮發遣須到隨才授用乃以喜爲散騎常侍尋卒子育爲尙書郎弋陽太守喜弟英字季子長沙太守髙平相員外散騎常侍英子曄

曄字士光少有雅望從兄機每稱之曰我家世不乏公矣居喪以孝聞顧榮與人書曰士光气息裁屬慮其性命言之傷心後察孝廉除永世烏江令皆不就元帝初鎭江左辟爲祭酒尋補振威將軍義興太守不拜預討華軼功封平望亭侯累遷散騎常侍本郡大中正元年遷太子詹事時帝以侍中宜兼用南人曄以淸貞著稱遂拜侍中徙尙書領州大中正明帝卽位轉光祿勲遷太常代紀瞻爲尙書左僕射領太子少傅尋加金紫光祿大夫代卞壼爲領軍將軍以平錢鳯功進爵江陵伯帝不豫曄與王導卞壼庾亮溫嶠郤鑑並受顧命輔皇太子更入殿將兵直宿遺詔曰曄淸操忠貞歷職顯允其兄弟事君如父憂國如家歲寒不凋體自門風旣委以六軍可錄尙書事加散騎常侍成帝踐祚拜左光祿大夫開府儀同三司給親兵百人常侍如故蘇峻之難隨帝在石頭舉動方正峻以曄吳士之望不敢加害使守臺時共推曄督宮城軍事峻平加衞將軍給千兵百騎以勲進爵爲公封次子嘏新康子咸和中卒於家追贈侍中車騎大將軍諡曰穆子諶散騎常侍曄弟玩

玩字士瑤器量淹雅弱冠有美名賀循每稱其淸允平當郡檄綱紀東海王越辟爲掾皆不就元帝引爲丞相防軍時王導初至江左思結人情請婚於玩玩對曰培塿無松栢薰蕕不同器玩𨿽不才義不能爲亂倫之始玩嘗詣導食酪因而得疾與導牋曰僕𨿽吳人幾爲傖鬼其輕易權貴如此累加奮武將軍徵拜侍中以疾辭王惇請爲長史不得已從命惇平郗鑑議惇佐吏宜皆免官禁錮溫嶠上表申理玩得不坐後拜侍中遷吏部尙書領防稽王師不拜轉尙書左僕射領本州大中正及蘇峻反遣玩與兄曄俱守宮城玩潛說匡術歸順以功封興平伯轉尙書令又授左光祿大夫開府儀同三司加散騎常侍王導郗鑑庾亮繼卒乃遷玩侍中司空給羽林四十人玩𨿽登公輔謙讓不辟掾屬成帝勸之玩所辟皆寒素有行之士翼亮累世常以重爲人主所貴誘納後進謙若布衣搢紳之徒莫不廕其徳宇卒諡曰康給兵千人守冢七十家太元中功臣普被減削以玩有佐命勲先陪陵而葬特置興平伯官屬以衞墓子始嗣歷侍中尙書玩弟納

納字祖言少有淸操貞厲絕俗初辟鎭軍大將軍武陵王掾州舉秀才王述雅敬重之引爲建威長史累遷黃門侍郎本州別駕尙書吏部出爲吳興太守至郡不受俸祿徵拜左民尙書領州大中正外白宜裝幾船納曰私奴裝糧食來無所復須也臨發止有被襆而已余並還官遷太常徙吏部尙書加奉車都尉衞將軍謝安嘗欲詣納而納殊無措辦兄子俶密爲之具安旣至納所設惟茶果俶遂陳盛饌客罷納大怒曰汝不能光益父叔乃復穢我素業杖之四十其舉措多此兄子禽犯法應刑乞免官謝罪詔特許輕降遷尙書僕射轉左僕射加散騎常侍拜尙書令常侍如故恪勤貞固終始不渝會稽王道子委任羣小納望闕嘆曰好家居纎兒欲撞壞之邪除左光祿大夫開府儀同三司未拜卒卽以爲贈無子以弟子道隆嗣元熙中爲廷尉

陸凱字敬風遜族子也黃武初爲諸曁長有治迹拜建武都尉手不釋書好太論演其意赤烏中除儋耳太守討朱崖有功遷建武校尉五鳯二年討陳苾於零陵克捷拜巴丘督偏將軍封都鄕侯轉武昌右部督累遷蕩魏綏遠將軍景帝卽位拜徵北將軍假節領豫州牧孫皓立遷鎭西大將軍都督巴丘領荊州牧進封嘉興侯寶鼎元年遷左丞相皓不好人視已郡臣侍見睛莫敢迂凱對皓曰夫君臣無不相識之道若卒有不虞不知所赴皓聽凱自視皓徙都武昌揚土百姓溯流供給以爲患苦又政謬民窮凱上疏言之及論刑政賞罰聽諫納賢積儲理財輔國匡時之方及斥內寵位非其人時何定便辟貴幸凱面責之曰卿見前後事主不忠傾亂國政寧有以壽終者邪何爲佞邪穢塵天聽定大恨思中傷之凱不以爲意乃心公家義形於色表疏皆指事不飾忠懇內發建衡元年疾病皓遣董朝問所欲言凱陳何定不可任國事宜授外任姚信樓賀邵張悌郭逴薛瑩滕修及族弟喜抗或淸白忠勤或姿才卓茂皆社稷之楨榦卒年七十二子禕

禕字元容赤烏六年徵宿衞郎中後遷立義都尉五官郎中騎都衞寶鼎元年凱爲左丞相禕遷黃門侍郎封海鹽侯出領部曲加偏將軍行左丞相鎭西大將軍軍事歷徵北將軍凱亡入爲太子中庶子右國史華覈表薦之曰禕體質方剛器榦彊固董率之才魯肅不過在戎果毅臨財有節夫夏口賊之衝要宜選名將以鎭戍之臣謂莫善於禕初皓常銜凱數忤防加何定譖搆然難繩以法又陸抗時爲大將故容忍至抗卒竟徙凱家於建安天紀二年與從弟式召還建業復將軍侯禕入晉爲太子中庶子禕弟喈字公聲晉宣城內史前將軍

陸退字黎民凱孫也仕至光祿大夫始爲謝安主簿嘗問張憑何以作母誄而不作父誄退答曰故當是丈夫之徳表於事行婦人之美非誄不顯退憑之壻也

陸字敬宗凱弟也始爲禦史尙書選曹郎太子和聞其名待以殊禮會和與魯王霸分爭坐下獄楚毒備至終無他辭後爲衡陽督軍都尉赤烏十一年交阯九眞夷賊攻沒城邑以爲交州刺史安南校尉諭招髙涼渠黨等皆降交域淸泰就加安南將軍復討蒼梧建陵賊破之永安元年徵爲西陵督封都亭侯後轉左虎林華覈表天姿聰朗才通行潔昔歷選曹遺迹可紀還撫交州流民歸附商旅平行民無疾疫田稼丰稔州治臨海海流秋醎又畜水民得甘食惠風橫被化感人神遂憑天威招合遺散在州十有餘年內無粉黛附珠之妾家無文甲犀象之珍宜在輦轂股肱王室卒子式嗣爲柴桑督揚武將軍天策元年與從兄禕俱徙建安天紀二年召還建業復將軍侯【劉欣期交州記曰趙嫗者乳長數尺不嫁入山聚羣盜遂攻郡常著金蹋踶戰退輒張帷幕與少男遉數十侍側刺史陸平之】

陸邁字功髙器識淸敏風檢澄峻累遷振威將軍尙書吏部郎蘇峻東徵邁與俱將至吳宻敕左右入閶門放火以示威邁知其意謂曰吳治平未久必將有亂若爲亂階請從我家始峻遂止

陸璣字元恪吳太子中庶子烏程令譔毛詩鳥獸艸木虫魚疏二卷

陸通字仲明曾祖載從劉裕平闗中隨義眞鎭長安遂沒赫連氏父政性至孝母好食魚而北土苦少宅側忽出泉有魚時謂泉爲孝魚泉初從爾朱天光討伐及天光敗歸文帝爲行臺左丞原州長史賜爵中都縣伯通惇敏好學有志節防從在河西逢冦難與政相失通乃自拔東歸從爾朱榮爾朱氏滅乃入關文帝引爲帳內督賀拔嶽爲侯莫陳恱所害或傳軍府已亡散帝憂之通以爲不然居數日間至果如所防由是愈見親禮晝夜陪侍家人罕見其面通𨿽處機密益自恭謹後以迎孝武功封都昌縣伯大綂元年進爵爲侯從禽竇泰復農沙苑之役力戰有功又從解洛陽圍軍還屬趙靑雀反於長安帝將討之以軍疲不可速行通曰靑雀旣以大軍不和謂朝廷傾危遂成反亂逆謀久定必無遷善之心且其詐言大軍敗績東冦將至若以輕騎往百姓謂爲信然更沮兆庶之望大軍𨿽疲精銳猶多以明公之威率思歸之眾以順討逆何慮不平帝深納之因從平靑雀錄前後功進爵爲公徐州刺史以冦難未平不之部與於謹討劉平復加大都督從帝援玉璧進儀同三司九年髙仲密以地來附通從若於惠戰於芒山眾軍皆退惟惠與通力戰至夜中乃陰引還敵亦不敢逼進授驃騎大將軍開府儀同三司太僕卿賜姓步六孤氏進爵綏徳郡公周孝閔踐祚拜小司空保定五年累遷大司冦通性柔謹𨿽久處列位常淸愼自守所得祿賜盡與親故共之常曰凡人患貧而不貴不患貴而貧也建徳元年轉大司馬卒弟逞

逞字季明初名彥字世雄魏文帝謂之曰爾旣溫裕何乃字雄於爾兄弟又復不遂攺焉少謹密有名兄通先以軍功受茅土乃讓父爵中都縣伯令逞襲之起家羽林監文帝親信輩皆以驍勇自逹惟逞獨兼文雅帝加禮焉大綂十四年參大丞相府軍事兼記室保定初累遷吏部中大夫歷藩部禦伯中大夫進驃騎大將軍開府儀同三司徙授司宗中大夫轉軍司馬逞幹識詳明歷任三府所在著績進爵爲公天和三年齊遣斛斯文略劉逖來聘詔逞爲使主尹公正爲副以報之逞美容止善辭令敏而有禮齊人稱焉還居近畿詔令路車儀服郊迎而入四年除京兆尹都界有豕生數子而死其家又有豶遂乳養之諸豚賴以活時論以逞仁政所致俄遷司會中大夫出爲河州刺史宇文護奏爲中外府司馬尋復爲司會兼納言遷小司馬護誅坐免頃之起爲納言又以疾不堪劇任乃除宜州刺史故事刺史奉辭例備鹵簿逞以時屬農要奏請停之詔遂其請逞在州有惠政東宮初建授太子太保卒贈大將軍子操嗣

陸慧曉字叔明玩孫也自玩至慧曉祖萬載世爲侍中皆有名行慧曉伯父仲元亦爲侍中時人方之金張二族父子眞元嘉初爲海陵太守王僧達貴公子孫以才傲物爲吳郡太守入閶門曰彼有人焉顧琛一公兩掾英英門戶陸子眞五世內侍我之流亞慧曉淸介正立不雜交防張緒稱爲江東裴樂初應州郡辟舉秀才衞尉史歷諸府行參軍以母老還養十餘年不仕齊髙帝輔政除尙書殿中郎鄰族來賀慧曉舉酒曰陸慧曉年逾三十婦父領選始作尙書郎卿輩乃復爲慶邪尋引爲太傅東閣祭酒齊建元初遷太子洗馬何防常稱慧曉心如照鏡遇形觸物無不朗然慧曉與張融並宅其間有池池上有柳防嘆曰此池便是醴泉此木便是交讓及武陵王曄守會稽上爲精選僚吏以慧曉爲徵虜功曹與府參軍劉璡同從述職武帝子廬陵王子卿爲南豫州刺史帝稱其小名曰烏熊癡如熊不得天下第一人爲行事無以壓一州乃使慧曉爲長史行事別帝問曰卿何以輔持廬陵答曰靜以修身儉以養性靜則人不擾儉則人不煩後爲司徒從事中郎遷右長史時謝朏爲左長史府公竟陵王子良謂王融曰我府前世誰比融曰明公二佐天下英奇古來少見隆昌元年徙爲晉熙王冠軍長史江夏內史行郢州事慧曉歷輔五政立身淸肅僚佐以下造詣必起送之或曰長史貴重不宜妄自謙屈答曰我性惡人無禮不容不以禮處人未嘗輕士大夫或問其故慧曉曰貴人不可輕而賤者乃可邪人生何容立輕重於懷抱終身嘗呼人位建武中遷吏部郎尙書令史歷政來諮執選事慧曉任已獨行帝遣主書謂曰都令史悉諳舊貫可共參懷慧曉曰六十之年不復能諮都令史爲吏部郎也上若謂身不堪便當拂衣而退帝憚之後出爲晉安王鎭北司馬徵北長史東海太守行府州事入爲五兵尙書行揚州事崔慧景事平領右軍將軍出監南徐州朝議欲以爲侍中王亮曰濟河須之今且就朝廷借之以鎭南兗州乃以爲輔國將軍南兗州刺史加督至鎭俄以疾歸卒贈太常三子僚任倕並有美名時人謂之三陸

倕字佐公少勤學善屬文於宅內起兩間茅屋晝夜讀書如此數載所讀一徧必誦於口嘗借人漢書失五行志四卷乃暗寫還之防爲外祖張岱所異謂諸子曰此兒汝家之陽元也年十七舉秀才永明二年刺史竟陵王子良傾意賓客開西邸以延英俊倕與範云蕭琛任昉王融蕭衍謝朓沈約並以文學親侍號曰八友辟倕議曹從事參軍廬陵王法曹行參軍與任昉友善時昭明太子愛文好士倕與殷蕓等同見賓禮於樂賢堂遷驃騎臨川王東曹掾是時禮樂多所創革武帝雅愛倕才敕撰新漏刻銘其文甚美遷太子中書舍人管東宮記又詔爲石闕銘記敕倕所制辭義典雅足爲佳作可賜絹三十匹歷官國子博士中庶子守太常卿揚州大中正普通七年卒倕文集一十卷子繕

繕字士繻防有志尙以雅正知名起家梁宣惠武陵王法曹防軍承聖中授中書侍郎掌東宮管記江陵陷繕遁還京師紹泰元年除司徒右長史禦史中丞以父任所終固辭不就髙祖引爲司徒司馬遷給事黃門侍郎領步兵校尉通直散騎常侍兼侍中永定元年遷侍中時異擁割東陽新安人向文政與異連結因據本郡朝廷以繕爲貞威將軍新安太守文帝嗣位徵爲太子中庶子領步兵校尉掌東宮管記繕儀表端麗進退閒雅文帝使太子諸王咸取則焉趨步躡履皆令習繕規矩除尙書吏部郎中步兵如故仍侍東宮陳寶應平後出爲貞毅將軍建安太守秩滿爲散騎常侍禦史中丞猶以父之所終固辭不許乃權換廨宇徙居之太建初遷度支尙書侍中太子詹事行東宮事領揚州大中正及太子親肄庶政解行事加散騎常侍攺加侍中遷尙書右僕射尋遷左僕射防掌選事侍中如故更爲尙書僕射領前將軍重授左僕射領揚州大中正別敕令與徐陵等七人防議政事十二年卒贈侍中特進金紫光祿大夫諡曰安子太子以繕東宮舊臣特賜祖奠子年數歲詔引入內應對進止有父風宣帝因賜名辯惠字敬臣繕兄子見賢亦方雅宣帝爲揚州牧以爲治中從事史深被知遇歷給事黃門侍郎長沙鄱陽二王長史等尋陽太守少府卿大建十年卒贈廷尉卿諡曰平子

陸閒字遐業慧曉從子也有風防不苟合少爲張緒所知仕至揚州別駕齊明帝崩謂所親曰宮車晏駕百司將聽冢宰主上地重才弱難將至矣乃感心疾不復豫州事永元末刺史始安王遙光據東府作亂或勸去之閒曰吾爲人吏何可逃死臺軍陷城閒以綱佐被收尙書令徐孝嗣啟閒不豫逆謀未及報徐世檦命殺之四子厥絳完襄

厥字韓卿少有風防好屬文永明九年詔百官舉士司徒左西曹掾顧暠之表薦厥州舉秀才時盛爲文章沈約謝朓王融以气相推轂周顒善識聲韻世呼爲永明體厥與約書謂一人之思有遲速一家之文有工拙何獨宮商律呂必靑其如一邪論者可言未窮其致不得言曾無先覺也閒被誅厥坐系尙方尋有赦厥恨父不及感慟而卒年二十八有文集若干捲

絳字魏卿閒臨刑時絳抱頸求代不獲以身蔽刀刃行刑者並害之

完字楚卿梁寧遠長史瑯邪彭城二郡丞完子云公襄字師卿天監三年範岫表薦起家著作佐郎除永寧令秩滿累遷司空臨川王法曹外兵輕車廬陵王記室防軍昭明太子聞襄業行啟武帝引與遊處除太子洗馬遷中舍人並掌管記出爲揚州中從事以父終此官固辭不許聽與府司馬換廨居之母年將八十太子月遣存問加賜衣膳母嘗卒患心痛醫方須二升粟漿是時冬月日又逼暮求索無所忽有老人詣門貨漿量如方劑始欲酬直無何失之時以襄孝感所致累遷國子博士太子家令復掌管記母憂去職毀頓過禮太子憂之日遣使誡諭服闋除太子中庶子復掌管記中大通三年太子薨官屬罷妃蔡氏別居金華宮以襄爲中散大夫領步兵校尉金華宮家令知金華宮事七年出爲鄱陽內史先是郡人鮮於琮【梁書作琛】大同元年殺廣晉令王筠號上願元年署置官屬將出攻郡襄先率人吏修城隍爲備及賊至破之生獲琮時鄰郡案賊黨因求賄皆不得實或善人盡室罹禍惟襄郡枉直無濫人作歌曰鮮於鈔後善惡分人無橫死賴陸君又有彭李二家因忿爭相誣告襄引入室不加責誚和言解諭之二人感恩深自悔咎乃爲設酒食令其盡歡酒罷同載而還人又歌曰陸君政無怨家鬭旣罷讎共車在政六年郡中大治民李睍等詣闕陳襄徳化求於郡立碑敕許之又表乞畱襄襄固乞還徵爲吏部郎遷祕書監揚州大中正太淸元年爲度支尙書侯景圍臺城以襄直侍中省城陷逃還吳景將宋子僊攻錢唐會陸黯舉義夜襲郡殺僞太守蘇單於推襄行郡事淮南太守蕭寧逃賊入吳襄遣迎寧爲盟主遣黯及兄子映公躡子僊與戰於松江黯敗走吳下軍聞之亦散襄匿於墓下一夜憂憤卒年七十襄弱冠遭家禍釋服猶若居憂終身蔬食布衣不聽音樂口不言殺害五十許年侯景平元帝贈侍中云麾將軍以建義功追封余幹縣侯

云公字子龍五歲誦論語毛詩九歲讀漢書略能記憶從祖倕與劉顯質問十事云公對無所失顯嘆異之及長好學有才思州舉秀才累遷宣惠武陵王平西湘東王繹行防軍云公先制太伯廟碑吳興太守張纘罷郡經途讀其文嘆曰今之蔡伯喈也纘至都掌選言之武帝召爲尙書儀曹郎入直壽光省以本官知著作郎事累遷中書黃門兼掌著作云公善弈碁嘗夜侍坐武冠觸燭火帝笑謂曰燭燒卿貂帝將用爲侍中故以此戱之時天泉池新制鯿魚舟帝引劉之遴到漑朱異同泛云公年位尙輕亦預焉太淸元年卒年三十七帝悼惜詔尅日舉哀賻錢布云公從父兄才子亦有才名歷官中書郎宣成王友太子中庶子廷尉卿與云公並有文集云公子瓊

瓊字伯玉防聰慧有思理六歲爲詩頗有詞采大同末詔云公校定棋品瓊時八歲於客前覆局由是都下號曰神童朱異言之武帝召見瓊風神警亮進退詳審帝甚異之十一丁父憂毀瘠有至性從祖襄嘆曰此兒必荷門基所謂一不爲少及侯景作逆攜母避地於縣之西鄕勤苦讀書晝夜無怠遂博學善屬文陳天嘉中以文學累遷尙書殿中郎瓊素有令名深爲文帝所賞及討周迪陳寶應等都官符及諸大手筆並敕付瓊遷新安王文學掌東宮管記宣帝爲司徒妙簡僚佐徐陵薦瓊識具優敏文史足用進居郎署歲月過淹左西掾缺允膺玆選𨿽階次小逾其屈滯已積乃除司徒左西掾尋兼通直散騎常侍聘齊大建中爲給事黃門侍郎轉中庶子領大著作撰國史後主卽位直中書省掌詔誥至徳元年除度支尙書參選事掌詔誥並判廷尉建康二獄事初云公奉梁武敕撰嘉瑞記瓊述其防而續焉自永定訖於至徳勒成一家之言遷吏部尙書著作如故瓊詳練譜牒雅有識監先是吏部尙書宗元饒卒尙書左僕射袁憲舉瓊宣帝未之用至是居之號爲稱職瓊性謙儉不自封植𨿽位望日而執志逾下園池室宇無所攺作車馬衣服不尙鮮華四時俸祿散之宗族家無餘財暮年深懷止足思避權要恆謝疾不視事俄丁母憂初瓊侍東宮母隨在宮捨及喪還鄕詔加贈後主自制志銘瓊哀慕過毀至徳四年沒有集二十卷行於世子從典字由儀防聰敏八歲讀沈約集見回文研銘援筆擬之便有佳致十二作栁賦其詞甚美從父瑜特所賞愛及瑜將終命家中墳籍皆付之從典乃集瑜文爲十卷仍自制序從典篤好學業博涉羣書位太子洗馬司徒左西掾陳亾入隋位著作佐郎尙書右僕射楊素奏從典續司馬遷史記迄於隋其書未就坐弟受漢王諒職免後謫南陽縣主簿大業末朱粲引從典及通事舍人顏湣楚爲賓客粲以人爲糧後盡食其兩家瓊從父弟琰

琰字溫玉父令公梁中軍宣城王記室防軍琰防孤好學有志操州舉秀才解褐宣惠始興王行防軍累遷法曹外兵防軍直嘉徳殿學士世祖聽覽餘暇頗畱心史籍以琰博學善占誦引置左右嘗使制刀銘琰援筆卽成無所防竄上嗟賞久之賜衣一襲俄兼通直散騎常侍副瑯邪王厚聘齊及至鄴下而厚病卒琰自爲使主時年二十餘風神韶亮占對閒敏齊士大夫甚傾心焉還爲云麾新安王主簿遷安成王長子寧逺府記室防軍大建初爲武陵王明威府功曹史兼東宮管記丁母憂去官五年卒年三十四太子甚傷之手令舉哀加贈賻自制志銘至徳二年追贈司農卿琰寡嗜欲鮮矜競遊心經籍晏如也其所制文筆多不存本後主求其遺文撰成二卷弟瑜

瑜字幹玉少篤學美詞藻州舉秀才解褐驃騎安成王行防軍轉軍師晉安王外兵防軍東宮學士兄琰時爲管記並以才學娛侍左右時人比之二應太建二年太子釋奠於太學宮臣並賦詩命瑜爲序文甚贍麗遷尙書祠部郎中丁母憂服闋爲桂陽王明威將軍功曹史兼東宮管記累遷永陽王文學太子洗馬中舍人瑜防長讀書晝夜不廢聰敏彊記一覽無復遺失嘗受莊老於周正學成實論於僧滔法師並通大防時皇太子好學欲博覽羣書以子集繁多命瑜鈔撰未就而卒年四十四太子流涕手令舉哀官給喪事親制祭文遣使弔祭至徳二年追贈光祿卿有集十卷瑜從父兄珍從父弟琛

珍字潤玉梁大匠卿晏之子雅有識度好學能屬文舉秀才對防髙第袁樞薦於世祖超授衡陽王文學直天保殿學士太建初遷長沙王友領記室後主在東宮徵爲管記仍除中舍人管記如故甚見親待尋以疾失明將還鄕裏太子解衣贈之爲之流涕八年卒年三十七有令舉哀並加賵贈至徳二年追贈少府卿有集十卷

琛字潔玉宣毅臨川王長史丘公之子少警俊事後母以孝聞世祖爲會稽太子琛年十八上善政頌甚有詞采由此知名舉秀才起家爲衡陽王主簿兼東宮管記歷豫章王文學領記室司徒主簿直宣明殿學士尋遷尙書三公侍郎兼通直散騎常侍聘齊還爲司徒左西掾又掌東宮管記太子愛其才辯深禮遇之後主嗣位遷給事黃門侍郎中書舍人防掌機密琛性頗疎坐漏泄禁中語賜死年四十二

陸澄字彥淵祖劭臨海太守父瑗州從事澄少好學博覽無所不知行坐眠食手不釋卷起家太學博士中軍衞軍府行佐太宰防軍補太常丞郡主簿北中郎行防軍宋泰始初爲尙書殿中郎議皇后諱班下應依舊稱姓左丞徐爰案司馬孚議皇后不稱姓春秋逆王后於齊並不言姓澄以意立議坐免官白衣領職郎官舊坐杖有名無實澄在官積前後罰凡至十數轉通直郎兼中書郎尋兼左丞泰始六年詔皇太子朝服衮冕九章澄與儀曹郎丘仲起議服冕以朝實著經文秦除六冕漢明還備魏晉以來不欲令臣下服衮冕故位公者加侍官令皇太子禮絕羣後宜遵聖王盛典革近代之制尋轉著作正員郎兼官如故仍轉後軍長史東海太守遷禦史中丞齊建元元年驃騎諮議沈憲等家奴客爲刼子弟被劾憲等晏然左丞任遐奏澄不糾請免澄官澄上表言舊例無左丞糾中丞之義詔外詳議禇淵檢宋以來左丞糾正而中丞不糾免官者甚眾奏澄謏聞膚見貽撓後昆請免官詔以白衣領職明年轉給事中祕書監遷吏部四年復爲祕書監領國子博士遷都官尙書出爲輔國將軍鎭北將軍二府長史廷尉領驃騎將軍永明元年遷度支尙書尋領國子博士王儉謂之曰昔曹志繆悅爲此官以君系之始無慙徳澄與儉書陳王弼注易學之所宗今若儒鄭注不可廢並言左氏杜學之長谷梁舊有糜信近益以範寗不足兩立世有一孝經題爲鄭注觀其用辭不與注書相案自序所注眾書亦無孝經且爲小學之不宜列在帝典儉答曰易體微遠實貫羣籍豈可專據小王便爲該備宜依舊存鄭元凱注傳超邁前儒谷梁小書無俟兩注存麋略範率由舊式凡此諸議並同雅論疑孝經非鄭所注僕以此書明百行之首實人倫所先七略藝文並陳之六藝不與蒼頡凡將之流也鄭注虛實前代不嫌意謂可安仍舊立置儉自以博聞多識讀書過澄澄謂曰僕少來無事惟以讀書爲業且年位已髙今君少便鞅掌王務𨿽復一覽便諳然見卷軸未必多僕儉集學士何憲等盛自商略澄待儉語畢然後談所遺漏數百千條皆儉所未覩儉在尙書省出巾箱几案雜服飾令學士隸事事多者與之人人各得一兩物澄後來更出諸人所不知事復各數條並舊物奪將去轉散騎常侍祕書監吳郡中正光祿大夫加給事中尋領國子祭酒竟陵王子良得古器小口方腹而底平可容七八升以問澄澄曰此名服匿單於以與蘇武子良詳視器底有字彷佛可識如澄所言隆昌元年以老疾轉光祿大夫加散騎常侍未拜卒諡靖子澄當世稱爲碩學讀易三年不解文義欲撰宋書竟不成王儉戱之曰陸公書廚也家多墳籍人所罕見撰地理書及雜傳死後乃出子少

陸徽字休猷郡辟命主簿仍除衞軍車騎二府防軍揚州主簿王衞將軍主簿除尙書都官郎出補建康令淸平無私爲太祖所善選司徒左西掾元嘉十四年爲始興太守明年仍除使持節交廣二州諸軍事綏遠將軍平越中郎將廣州刺史淸操爲士民所愛二十一年徵爲南平王鑠冠軍司馬長沙內史行湘州府事母憂去職張尋趙廣爲亂於益州兵冦之餘政荒民擾二十三年乃追徵爲持節督益寧二州諸軍事寧朔將軍益州刺史隱防有方威惠兼著盜賊靜息民物殷阜蜀土安說二十九年卒家無餘財太祖痛惜之詔曰徽厲志廉潔歷任恪勤奉公盡誠克已無倦褒榮未由不幸夙殞言念在懷以爲傷恨可贈輔國將軍賜錢十萬米二百斛諡曰簡子子叡正員外郎揚州中從事孫杲煦【吳地記徽少有淸操歷淸班兄弟七人號七龍遷益州刺史化行如神】

杲字明霞父叡揚州中從事杲少好學工書畫舅張融有髙名杲風韻舉止頗時稱曰無對日下惟舅與甥起家齊中軍法曹行防軍太子舍人衞軍王儉主簿遷尙書殿中曹郎拜日八坐丞郎並到上省交禮而杲至晚坐免官久之以爲司徒竟陵王外兵防軍遷徵虜宜都王功曹史驃騎晉安王諮議防軍司徒從事中郎梁臺建以爲驃騎記室防軍相國西曹掾天監初除撫軍長史母憂去職服闋拜建威將軍中軍臨川王諮議防軍尋遷黃門侍郎右軍安成王長史五年遷禦史中丞性婞直無所顧望時山陰令虞肩在任髒污杲奏收劾之中書舍人黃睦之以肩事托杲杲不答梁武聞之以問杲杲答曰有之帝曰識睦之不答曰不識時睦之在側上指示曰此人是也杲謂曰君小人何敢以罪人屬南司睦之失色領軍將軍張稷是杲從舅杲嘗以公事彈稷稷因侍宴訴帝曰陸杲是臣通親小事彈臣不貸帝曰杲職司其事卿何得爲嫌杲在臺號不畏彊禦出爲義興太守在郡寛惠爲民所稱歷官金紫光祿大夫揚州大中正大通元年加特進四年卒年七十四諡曰質子杲素信佛法著沙門傳三十卷

煦學渉有思理天監初歷中書侍郎尙書左丞太子家令卒撰晉書未就又著陸史十五卷陸氏驪泉志一卷並行於世子罩字洞元少篤學多所該覽善屬文仕梁太子中庶子以母老求去公卿以下祖道於徵虜亭皇太子賜黃金五十斤時人方之疎廣終光祿卿

陸法眞宋孝武時歷官有淸節嘗爲劉秀之安北錄事防軍羊希與孫詵書曰足下同僚陸錄事東南名地又張外孫持身至淸年髙官下秉操不衰當日夕相與申意明帝初爲南海太守卒

陸夷祖順宗魏靑州刺史父防齊霍州刺史夷少聰敏九嵗勤學日誦二千餘言楊遵彥見之曰陸氏代有人矣

陸子隆字興世祖敞之梁嘉興令父悛封氏令子隆少慷慨志功名起家東宮直侯景之亂於鄕裏聚徒是時張彪爲吳郡太守引爲將帥彪徙鎭會稽子隆隨之及文帝封彪彪將沈泰等皆降而子隆力戰敗績文帝義之復使領其部曲板爲中兵參軍歷始丰永興二縣令文帝嗣位領甲仗宿衞尋隨侯安都拒王琳於沌口琳平授左中郎將天嘉元年封益陽縣子出爲髙唐太守二年除明威將軍盧陵太守二年周迪反東昌縣人修行師應之率兵攻子隆其鋒甚盛子隆設伏於外仍閉門偃甲示之以弱及行師至腹背擊之行師大敗乞降子隆送於京師四年周迪引陳寶應復出子隆隨都督章昭達討迪迪退走因隨昭達逾東興嶺討陳寶應軍至建安以子隆監郡寶應據建安之湖際以拒官軍子隆與昭達各據一營昭達先與賊戰不利亡其鼓角子隆率兵來救大破賊徒盡獲昭達所亡羽儀甲仗晉安平子隆功最遷假節都督武州諸軍事將軍如故尋攺封朝陽縣伯廢帝卽位進號智武將軍加員外散騎常侍餘如故華皎據湘州反以子隆居其心腹深患之頻遣使招誘子隆不從遣兵攻之又不能尅及皎敗於郢州子隆出兵以襲其後因與王師相會授持節通直散騎常侍都督武州諸軍事進爵爲侯尋遷都督荊信祐三州諸軍事宣毅將軍荊州刺史持節常侍如故是時荊州新置治於公安城池未固子修建城郭綏集夷夏甚得民和當時號爲稱職三年吏民詣郡上表請立碑頌美功績詔許之大建元年進號云麾將軍二年卒年四十七贈散騎常侍諡曰威子之武嗣之武年十六領其舊軍隨吳明徹北伐有功官至王府主簿農太守仍隸明徹明徹敗績於呂梁之武逃歸爲人所害年二十二子弟子才亦有幹略從子隆徵討有功除南平太守封始興縣子從吳明徹北伐監安州鎭宿預除中衞始興王諮議防軍遷飊猛將軍信州刺史大建十三年卒年五十二贈員外散騎常侍

陸山才字孔章祖翁寶梁尙書水部郎父泛散騎常侍山才少倜儻好尙文史起家王國常侍遷外兵防軍以父疾歸養承聖元年王僧辯授山才儀同府西曹掾陳髙祖誅僧辯山才奔會稽依張彪彪敗乃歸紹泰中周文育出鎭南豫州不知書疏以山才爲長史委以政事文育討尅蕭勃禽歐陽頠計畫多出山才及文育徵王琳畱山才監江州事乃鎭豫章文育與侯安都敗績於沌口余孝頃來防豫章山才收合餘眾依於周迪禽孝頃等自樂安嶺東道送於京師除中書侍郎復由樂安領綏撫南川諸郡文育重鎭豫章金口山才復爲貞威將軍鎭南長史豫章太守熊曇朗害文育囚山才等送於王琳未至而侯安都敗山才獲返除貞威將軍新安太守以王琳未平畱鎭富陽入爲員外散騎常侍遷宣惠始興王長史行東揚州事侯安都討畱異山才率主府之眾從之異平除明威將軍東陽太守入爲鎭東始興王長史帶會稽郡丞行東揚州未拜攺授散騎常侍兼度支尙書滿歲爲眞宣帝南徵周迪以山才爲軍司迪平復職余孝頃自海道襲晉安山才又以本官之會稽指授方略還朝坐侍宴與蔡景立言語過差爲有司所奏免官尋授散騎常侍遷云旗將軍西陽武昌二郡太守天康元年卒贈右衞將軍諡簡子

陸元方字希仲陳給事黃門侍郎琛之曾孫伯父東之善書名家【在藝苑傳】元方初明經後舉八科皆中累轉監察禦史武后時使嶺外涉海風濤驚壯舟人懼元方曰吾受命不私神豈害我趣使濟而風息還除殿中侍禦史擢鳯閣舍人秋官侍郎爲來俊臣所陷後置不罪遷鸞臺侍郎兼司衞卿或言其薦引皆親黨後怒免官令白衣領職元方薦人如初後召讓之對曰舉臣所知不暇問讎黨又薦崔元暐有宰相才後知無他復拜鸞臺侍郎同鳯閣鸞臺平章事後嘗問外事對曰臣備位宰相大事當白奏民間碎務不敢以聞忤防下除太子右庶子進文昌左丞卒元方素淸愼再執政每進退羣臣後必先訪問外祕莫知臨終取奏槀焚之曰吾陰徳在人後當有興者又曰吾當壽但領選久耗傷吾神有一柙生平所緘鑰者歿後家人發之乃前後詔赦贈越州都督諸子皆美才象先景倩景融

象先器識沈邃舉制科髙第爲揚州防軍事時頊與元方同爲吏部侍郎頊擢象先爲洛陽尉元方不肯當頊曰爲官擇人豈以吏部子廢至公邪卒以授俄遷監察禦史累授中書侍郎景雲中進同中書門下平章事監修國史初太平公主謀引崔湜爲宰相湜曰象先人望宜幹樞近若不者湜敢辭主不得已爲言之遂並知政事然其性恬靜寡欲議論髙簡爲時推尙湜嘗曰陸公加於人一等公主旣擅權宰相爭附之象先未嘗往謁及謀逆召宰相議曰寧王長不當廢嫡立庶象先曰帝得立何也主曰帝有一時功今失徳安可不廢對曰立以功者廢必以罪今不聞天子過失安得廢主怒更與竇懷貞等謀卒誅死時象先與蕭至忠岑羲等坐爲主所進將同誅宗遽召免之曰歲寒然後知松栢之後雕也以保護功封兗國公初難作睿宗禦承天樓羣臣稍集帝麾曰助朕者畱不者去於是有投名自驗者事平宗得所投名詔象先收按象先悉焚之帝大怒欲並加罪頓首謝曰赴君之難忠也陛下方以徳化天下柰何殺仁義之人故臣違命安反側者其敢逃死帝寤善之時窮治忠羲等黨與象先密爲申救保全甚眾當時無知者罷爲益州大都督府長史劍南按察使爲政尙仁恕司馬韋抱直諫曰公當峻朴罸以示威不然民慢且無畏答曰政在治之而已必刑法以樹威乎累徙蒲州刺史兼河東按察使大吏目小吏有罪象先誡遣謂彼不曉吾言邪必責者當以汝爲始大吏慙而退嘗曰天下本無事庸人擾之爲煩耳第澄其源何憂不簡邪所至民吏懷之入爲太子詹事歷戶部尙書知吏部選事母喪免起爲揚州大都督府長史遷太子少保兗國公卒贈尙書左丞相諡文貞始象先名景初睿宗曰子能紹先構是爲象賢者乃賜名焉

景倩爲扶溝丞按察使畢構覆州縣最欲必得實有吏言狀曰某彊淸某詐淸惟景倩曰眞淸終監察禦史

景融長七尺美姿質寛中厚外博學工筆札以防補千牛轉新鄭令政有風績累遷工部尙書東京畱守卒贈廣陵郡都督景融於象先後母弟也象先被笞景融諫不入則自楚毋爲損威人多其友景融兄弟景獻歷殿中侍禦史屯田員外郎景裔歷河南令庫部郎中皆有美譽景融四世孫希聲

希聲蘇州司士參軍孟儒之孫博學善屬文通易春秋老子論著甚多商州刺史鄭愚表爲屬韋保衡爲相忌賢怙勢希聲去隠義興號居陽遁叟久之召爲右拾遺時憸腐秉權歲數歉梁宋尢甚希聲見州縣刓敝上言當謹視盜賊明年王僊芝反株蔓數十州遂不制擢累歙州刺史昭宗聞其名召爲給事中拜戶部侍郎同中書門下平章事在位無所輕重以太子少師罷李茂貞等兵犯京師輿疾避難卒贈尙書左僕射謚曰文元方從父餘慶

餘慶陳右衞將軍珣之孫方雅有祖風已冠名未顯兄表唶曰爾名宦不立柰何餘慶感激閉戶誦書三年以博學稱舉制防甲科補蕭尉累遷陽城衞武后封嵩山以辦具勞擢監察禦史聖歷初臨勝二州黨項誘北人冦邊詔餘慶招慰諭以恩信蕃酋率眾內附遷殿中侍禦史鳯閣舍人後嘗命艸詔殿上恐懼不能得一詞降左司郎中久之封廣平郡公太子右庶子餘慶於寒品晚進必悉力薦借人有過輒面折退無一言開元初爲河南河北宣撫使薦孫逖韋述蔣洌達奚珣後皆知名遷大理卿終太子詹事諡曰莊餘慶少與趙貞固盧藏用陳子昻杜審言宋之問畢構郭襲微道士司馬承楨釋懷一【或云法成】號方外十友餘慶𨿽才學不逮子昻而風流敏辯過之武后時酷吏用事中宗朝幸臣貴主斜封大行防利嗇褊之人與相干沒𨿽亟貴驟用而戮不反踵餘慶以道自將𨿽仕不赫赫訖無悔尢子璪

璪字仲采舉明經補長安尉以淸幹稱開元初朝臣子弟不任京畿攺新鄕令人爲立祠用按察使宇文融薦遷澠池令累遷兵部郎中東彍騎使還除洛陽令摧勒姦豪人不敢犯爲蕭嵩所器嵩罷佗宰相俾陰廉嵩短璪曰與人交過且不言況無有邪以是忤之出爲太原少尹累遷西河太守封平恩縣男屬邑多虎前守設檻穽璪至徹之而虎不爲暴餘慶孫長源

長源字泳之天寶中爲太子詹事有淸譽贍於學始辟昭義薛嵩幕府嵩侈汰常從容規切歷建信二州刺史韓滉領江淮轉運辟署兼禦史中丞以爲副遷郎官郎中汝州刺史徙宣武司馬欲峻法繩驕兵爲節度使董晉所持不克行而判官楊凝孟叔度等又苛細淫縱晉有所偸弛長源輒裁正之晉卒長源總畱後事大言曰將士久慢吾且以法治之眾始懼長源性剛不適變又不爲備才八日軍亂殺長源及叔度等死之日有詔拜節度使檢校禮部尙書逺近嗟悵贈尙書左僕射長源好諧易無威儀而淸白自將去汝州送車二乘曰吾祖罷魏州有車一乘而圖書半之吾愧不及先人云

陸賓虞元方六世孫以文名歷侍禦史子防在卓行傳

陸亙【音宣】字景山元和三年中第補萬年丞再遷太常博士禮史孟眞練容典博士降色訪逮史倚以倨橫會將冊皇太子艸儀眞參議偃蹇亙榜逐之胥曹失色遷累戶部郎中太常少卿歷兗蔡虢蘇四州刺史浙東觀察使徙宣歙太和八年卒贈禮部尙書亙文明嚴重所至以善政稱

陸扆字祥文曾祖禮殿中侍禦史祖徳淮南觀察支使父鄯陜州法曹參軍徙家於陜扆本名允迪光啟二年僖宗在興元舉進士第一進翰林學士中書舍人工屬辭敏速若注射然一時書命同僚以爲不及昭宗顧待特異帝嘗於金鑾作賦詔學士皆和獨扆最先就帝嘆曰貞元時陸贄吳通兄弟善內廷文書後無繼者今朕得卿斯文不墜矣與宗人希載文才重徳名冠一時朝中號二陸累爲尙書左丞封嘉興縣男徙戶部侍郎進同平章事中書侍郎貶峽州刺史久之授工部尙書從帝自華州還以工部尙書當國封吳郡公天復初朱全忠謀去朝廷衣冠貶扆濮州司戶殺之白馬驛年五十九

姑蘇志卷四十四

欽定四庫全書

姑蘇志卷四十五

明王鏊撰

人物三

顧綜字文緯吳人後漢明帝時辟有道歷禦史大夫尙書令殿上三老帝舉三代之禮以正月上日踐辟雍設杖幾乞言受誨吳丞相雍其後也

雍字元嘆徳宇淹深夙播人譽初蔡伯喈嘗避怨於吳雍從學琴書伯喈嘆異之故與伯喈同名而字元嘆州郡表薦爲合肥長轉婁曲阿上虞皆有治迹孫權領會稽太守不之郡以雍爲丞行太守事討除冦賊郡界寧靜入爲左司馬權爲吳王累遷大理奉常領尙書令封陽遂鄕侯拜侯還寺而家人不知迎母至郡權臨賀之親拜其母太子亦往雍爲人不飲酒寡言語舉動時當權嘗嘆曰顧君不言言必有中至飲宴歡樂之際左右恐有酒失雍必見之不敢肆情權亦曰顧公在坐使人不樂其見憚如此是歲攺爲太常進封醴陵侯代孫邵爲丞相其所選用隨能授任心無適莫時訪逮民間及政職所宜轉密以聞若見納用則歸之於上不用終不宣泄權以此重之爲相十九年年七十六赤烏六年卒初疾微時權令醫趙泉視之拜其少子濟爲騎都尉雍聞悲曰泉善別死生吾必不起故上欲及吾目見濟拜也權素服臨弔諡曰肅侯子濟嗣無後絕永安元年詔曰故丞相雍至徳忠賢輔國以禮而侯統廢絕朕甚湣之其以雍次子裕襲爵爲醴陵侯以明著舊勲【吳錄曰裕一名穆終宜都太守】

邵字孝則博覽書傳好樂人倫少與舅陸績齊名而陸遜張惇卜靜等皆亞焉自州郡及四方人士言議結交風聲流聞逺近稱之權妻以防女年二十七起家爲豫章太守下車祀徐孺子墓優待其後禁非禮之祭小吏姿質佳者輒令就學擇其先進擢置右職舉善以教風化大行初錢唐丁諝出於役伍陽羨張秉生於庶民烏程吾粲云陽殷禮起乎微賤邵皆抜而友之爲立聲譽秉遭大喪親爲制服邵當之豫章發在近路値秉疾病時送者百數邵辭曰張仲節有疾苦不能來別恨不見之暫還與訣諸君少待其畱心下士惟善所在皆此也諝至典軍中郎秉云陽太守禮零陵太守粲太子少傅世以邵爲知人在郡五年卒官終剡令邵子譚

譚字子黙弱冠與諸葛恪等爲太子四友從中庶子轉輔政都尉帝方隆訓導妙簡俊彥四方畢集恪以雄奇蓋眾而譚以淸識絕倫獨見推重自範愼謝景羊徽之徒悉在譚下赤烏中代恪爲左節度譚初踐官府上疏陳事帝輟食稱善雅性髙亮不修意气或以此望之然權鑑其能見待甚隆數賞賜召請每省簿書未嘗下籌徒屈指心計盡發疑謬加奉車都尉薛綜爲選曹尙書固讓譚曰譚心精體宻貫道達微才照人物徳允眾望誠非愚臣所可越先後遂代綜大父雍卒數月拜太常代雍平尙書事時魯王霸與太子和齊衡譚疏明嫡庶之禮霸遂與有隙而全琮子寄爲霸賓素傾邪譚所不納先是譚弟承與張休俱徵壽春琮時與王淩戰淩兵勝陷沒我軍休承奮擊之遂駐魏師時琮羣子緒端亦並爲將因敵旣住乃進擊之淩軍用退時行賞以爲駐敵之功大退敵之功小休承並爲雜號將軍緒端偏禆而已寄父子益恨共構譚坐徙交州譚幽憤著新言二十篇其知難篇以自悼也卒年四十二

承字子直嘉禾中與舅陸瑁俱以禮徴權賜雍書曰貴孫子直令問休休至與相見過於所聞拜騎都尉領羽林兵後爲吳郡西部都尉與諸葛恪等共平山越別得精兵八千拜昭義中郎將入爲侍中芍陂之役拜奮威將軍出領京下督數年與兄譚張休等俱徙交州卒年三十七承從祖徽

徽字子嘆雍母弟也少防學有才辯孫權召署主簿嘗出見一男子將刑問何罪云盜百錢徽使住馳詣陳啟方今畜士以圖北虜視此兵壯健且所盜少乞原之權嘉許焉轉東曹掾或傳曹操欲東權謂徽曰卿孤腹心今傳孟徳懷異意莫足使揣之卿爲吾行拜輔義都尉往見操操問境內消息徽應對婉順因說江東大丰山藪宿惡皆慕化爲善義出作兵操笑曰孤與孫將軍一結婚姻共輔漢室義如家君何爲道此徽曰正以明公與主將義同磐石休戚共之是以及耳操厚待遣還權問定云何徽曰敵國隱情卒難探察然徽潛采聽方與袁譚交爭未有他意乃拜徽巴東太守欲大用之會卒子容字季則少知名位至鎭東將軍

顧榮字彥先宜都太守穆之子也【穆卽裕雍之子】機神朗悟仕吳黃門侍郎太子輔義都尉吳平與陸機兄弟同入洛時號三俊例拜郎中歷尙書郎太子中舍人廷尉正恆縱酒謂同郡張翰曰惟酒可以忘憂但無如作病耳趙王倫誅淮南王允收允僚屬付廷尉榮平心處當多所全宥及倫簒位以榮爲子大將軍防長史初榮宴飲見執炙者有欲炙之色割炙啗之坐者問其故榮曰豈有終日執之而不知其味者及倫敗榮被執將誅而執炙者爲督率救之得免齊王冏召爲大司馬主簿榮懼及禍昬酣不綜事以情告馮熊能謂葛旟曰以顧榮爲主簿所以甄拔才望委以事機不復計南北親疎欲平海內之心也今府大事殷非酒客之政旟曰榮江南望士且居職日淺不宜輕代易之熊曰可轉爲中書侍郎榮不失淸顯而府更收實才旟然之白冏以爲中書侍郎在職不復飲酒或問之曰何前醉而後醒邪榮懼乃復飲與楊彥明書曰吾爲齊王主簿恆慮禍及見刀與繩每欲自殺及冏誅榮以討葛旟功封嘉興伯轉太子中庶子長沙王乂爲驃騎復以榮爲長史乂敗轉成都王穎丞相從事中郎惠帝幸臨漳以滎兼侍中遣行園陵會張方據洛不得進避之陳畱及帝西遷長安徵爲散騎常侍以世亂不應遂還吳東海王越聚兵以榮爲軍諮祭酒屬陳敏反假榮右將軍丹陽內史榮數踐危亡之際恆以恭遜自免敏欲誅諸人士榮說解之敏從其言仍遣甘卓出橫江堅甲利器委以精兵榮私於卓曰若江東之事可濟當共成之然卿觀事勢當有濟理不敏敗之日使江西諸軍函首送洛題曰逆賊顧榮甘卓之首辱及萬世可不圖之卓從之明年周玘紀瞻與榮及卓起兵攻敏榮發橋斂舟於南岸敏率兵出不獲濟榮麾以羽扇其眾潰散事平還吳永嘉初徵拜侍中與紀瞻同赴洛在途論易太極至徐州聞亂甚將不行會刺史裴盾得東海王越書若榮等顧望以軍禮發遣乃與瞻及陸玩等各解船棄車牛一日一夜行三百里得還揚州元帝鎭江東以榮爲軍司加散騎常侍謀畫皆諮焉時帝因鄭貴嬪有疾頗廢萬機榮牋諫之又表薦甘卓帝皆納之六年卒官帝臨喪盡哀欲贈榮依齊王功臣格殷祐牋列以爲報輕乃贈侍中驃騎將軍開府儀同三司諡曰元及帝爲晉王追封爲公開國食邑子毗嗣官至散騎侍郎榮兄子顯

顯字孟著少有重名嘗以酒勸周顗顗不受顯因移勸柱而語曰詎可便作棟梁自遇顗得之欣然遂爲衿契泰興中爲散騎侍郎早卒時惜悼之

顧眾字長始榮族弟也祖悌【在孝友傳】父祕字公眞有文武才幹爲吳興太守石冰略有揚土周玘等推祕都督揚州九郡軍事斬冰所置吳興太守區山祕出後伯父早終事伯母以孝聞州辟主簿舉秀才除余杭秣陵令並不行元帝爲鎭東將軍命爲參軍以討華軼功封東鄕侯辟丞相掾初祕以員外散騎常侍代吾彥爲交州刺史祕卒州人逼子參領州事參卒弟壽固求領州殺長史胡肇等又將殺帳下督梁碩碩起兵討壽禽付壽母令鴆殺之眾往交州迎喪値杜弢之亂崎嶇六年乃還祕曾蒞吳興吳興義故遺錢助眾一無所受及帝踐阼徵拜駙馬都尉奉朝請轉尙書郎大將軍王惇請爲從事中郎上輔南康太守會詔除鄱陽太守加廣武將軍眾徑之鄱陽不過惇惇甚怪焉及惇搆逆令眾出軍眾遲回不發惇大怒以軍期召眾還詰之聲色甚厲眾不爲動惇意漸釋時惇又怒宣城內史陸喈眾又辯明之陸玩在坐爲眾危懼出謂眾曰卿眞所謂剛亦不吐柔亦不茹𨿽仲山甫何以加之惇事捷欲以眾爲吳興內史眾固辭惇鎭姑孰復以爲從事中郎惇平除太子中庶子爲義興太守加揚威將軍蘇峻反王師敗績眾還吳潛圖義舉遣人諭張悊復告蔡謨言與悊尅期效節謨乃以眾爲本國督護揚威將軍眾破峻將徽軍眾往海虞備賊而賊率張健據郡城眾由婁縣東倉與賊別率戰破之進屯烏苞會稽內史王舒吳興內史虞潭檄眾爲五郡大督護統諸義軍討健潭遣姚休爲眾前鋒與賊戰沒眾還守紫壁咸勸眾過浙江眾不聽又版範明爲參軍合討健健走眾進住吳城遣朱祈等九軍守庱亭復破健軍【事詳平亂條】峻平論功眾推功於謨謨以眾謀非己之力俱表相讓論者美之封鄱陽縣伯除平南軍司不就更拜丹陽尹本國大中正入爲侍中轉尙書咸康末遷鎭軍將軍揚州大中正固讓未拜以母憂去職穆帝卽位復徵爲領軍不起服闋乃就何充崇信佛敎眾每以爲言嘗同經佛寺充要眾入門眾不下車充優容之以老乞休不許遷尙書僕射永和二年卒贈特進光祿大夫諡曰靖【眞誥云諡靖伯】長子昌嗣爲建康令第三子會中軍諮議參軍時稱美士眾族子和

和字君孝曾祖容吳荊州刺史祖相臨海太守和總角便有淸操族叔榮曰此吾家麒麟興顧氏者必此子也時宗人球亦有令聞爲州別駕榮謂之曰卿速步君孝超卿矣王導爲揚州辟從事月旦當朝未入停車門外周顗遇之和方擇虱夷然不動顗旣過顧指和心曰此中何所有和徐應曰此中最是難測地顗入謂導曰卿州吏中有一令僕才導亦爲然和嘗詣導導小極對之疲睡和欲叩會之因謂同坐曰昔每聞族叔元公道公葉贊中宗保全江表體小不安令人喘息導覺之謂和曰卿珪璋特達機警有鋒不徒東南之美實爲海內之俊由是知名旣而導遣八部從事之部還同入見各言官長得失和獨無言導問之答曰明公作輔寧使网漏吞舟何緣采聽風聞以察察爲政導咨嗟稱善累遷田徒掾時東海王衝爲長水校尉妙選僚屬以和爲主簿永昌初除司徒左曹掾太寧初王惇請爲主簿遷太子舍人車騎參軍長史王導爲揚州請爲別駕所歷皆著稱遷散騎侍郎尙書吏部司空郗鑑請爲長史領晉陵太守咸康初拜禦史中丞劾奏戴抗髒污付法並免傅玩劉傭官百僚憚之遷侍中初中興東遷舊章多闕冕旒飾以翡翠瑚雜珠和奏舊冕有十二旒皆用玉珠今用雜珠等非禮若不能用玉可用白琁成帝始下太常攺之帝以保母周有勞欲假其名號和諫止之轉吏部尙書徙領軍將軍太常卿國子祭酒康帝將郊祀和議宜親行從之遷尙書僕射以母老固辭詔特聽暮出朝還朝議以端右之副不宜處外更拜銀靑光祿大夫領國子祭酒頃之母憂去職居喪以孝聞旣練褚裒薦起爲尙書令遣散騎郎諭防和每見催逼輒號咷慟絕帝又下詔彊之和表疏十餘上竟不起服闋然後視職時汝南王統江夏公衞崇並爲庶母制服三年和乃奏曰禮所以軌物成敎故有國家者莫不崇正明本以一其統斯人倫之紀不二之道也爲人後者降其所出奪天屬之性顯至公之義降殺節文著於周典按汝南王統爲庶母居廬服重江夏公衞崇本由疎屬開國之緒近喪所生復行重制違冒禮度肆其私情皆可下太常奪服若不祗王命應加貶黜詔從之和居任多所獻納𨿽權臣不苟阿撓永和七年以疾篤辭位拜左光祿大夫儀同三司加散騎常侍尙書令如故其年卒追贈侍中司空諡穆子淳歷尙書吏部郎給事黃門侍郎左衞將軍球歷尙書郎建武初卒帝將爲舉哀有司奏非例帝曰衰亂之獘特相痛悼於是哭之甚慟和孫敷字祖根少聰慧髙才令徳泰有雅量殷源謂之曰黒頭公東南無雙官至著作郎卒和曾孫琛

琛字瑋祖履之父惔並爲司徒左西掾琛謹確不尙浮華起家州從事駙馬都尉奉朝請景平中除大匠丞彭城王義康右軍驃騎參軍晉陵令司徒參軍尙書庫部郎本邑中正元嘉七年到彥之兵敗河南委棄兵甲武庫爲之空虛後太祖宴會有荒外歸化人在坐上問琛庫中仗猶有防許琛詭答有十萬人仗舊武庫仗祕不言多少上旣發問追悔失言及琛詭對上甚喜明年坐以宗人入尙書省雜坐遣出免中正仍爲彭城王義康所請補司徒錄事參軍義康欲委以腹心而琛不能承事劉湛尋斥爲山陰令復爲司徒錄事遷少府十五年出爲義興太守十九年徙東陽欲使防守義康固辭忤防廢黜還家二十七年魏人南至步權假琛建威將軍尋除東海王禕冠軍司馬行會稽五郡置會州以琛爲會稽太守加五品將軍置將佐事平遷吳興太守孝建元年徵爲五兵尙書未拜復爲寧朔將軍吳郡太守以起義功封永新縣五等侯大明元年吳縣令張闓坐居母喪無禮下廷尉錢塘令沈文秀判劾違謬應坐被彈琛宣言於眾闓被劾之始屢相申明又云當啟文秀畱縣世祖聞之大怒謂琛賣惡歸上免官琛母老仍停家琛爲司空竟陵王誕故佐誕待琛等素厚三年誕據廣陵反遣陸延稔版琛爲徵南將軍琛子前尙書郎寶素爲諮議參軍寶素弟前司空參軍寶光爲從事中郎世祖以琛素結事誕或有異志遣使就吳郡太守王曇生誅琛父子會延稔先至琛等卽執斬之遣二子送延稔首啟世祖世祖所遣誅琛使其日亦至僅而獲免上嘉之召琛出以爲西陽王子尙撫軍司馬琛母孔氏時年百餘隆安初王廞於吳中爲亂以女爲貞烈將軍悉以女人爲官屬以孔氏爲司馬及孫恩亂後東土饑荒人相食孔氏散家糧以賑邑裏得活者甚眾生子皆以孔爲名焉琛仍爲吳興太守明年坐郡民多翦錢及盜鑄免官六年起爲大司農都官尙書新安王子鸞北中郎司馬東海太守行南徐州事隨府轉撫軍司馬太守如故前廢帝卽位復爲吳郡太守泰始初與四方同反兵敗奉母奔會稽臺軍旣至歸降寶素與琛相失自殺琛尋丁母憂服闋起爲員外常侍中散大夫後廢帝元徽三年卒年八十六先是宋世江東貴達者會稽孔季恭季恭子靈符吳興丘淵之及琛吳音不變寶光見藝術傳

顧顗之字偉仁初爲郡主簿謝晦爲荊州以爲南蠻功曹晦愛其雅素深相知待王辟爲揚州主簿仍爲衞軍參軍鹽宮令衡陽王義季右軍主簿尙書都官郎護軍司馬時彭城王義康秉權殷劉之隙已著覬之不欲與殷景仁久接乃辭腳疾自免歸在家每夜常於牀上行腳家人竊異之而莫曉其故後義康徙廢朝廷多以異同受禍復爲東遷山陰令山陰劇邑官長晝夜不得休覬之理繁以約縣用無事晝日垂簾門階閴寂自宋世爲山陰務簡而迹修莫能尙也還爲揚州治中從事史廣陵王誕廬陵王紹北中郎左司馬揚州別駕從事史尙書吏部郎嘗於太祖坐論江左人物言及顧榮袁淑謂覬之曰卿南人怯愞豈作賊覬之正色曰卿乃復以忠義笑人淑有愧色元防弒立朝士無不移任惟覬之不徙官世祖卽位遷禦史中丞孝建元年出爲義陽王昶東中郎長史寧朔將軍行會稽郡事尋徵爲右衞將軍領本邑中正明年出爲湘州刺史治甚有迹大明元年徵守度支尙書領本州中正二年轉吏部尙書有唐賜者往病吐蠱虫十餘枚臨死語妻張死後刳腹出病後張手自破視五臟悉糜碎郡縣以張忍行刳剖子副又不禁駐事起赦前法不能決劉勰議賜妻痛往遵言兒識謝及理考事原心非存忍害謂宜哀矜覬之議曰法移路屍猶爲不道況在妻子而忍行凡人所不行不宜曲通小情當以大理爲斷謂副爲不孝張同不道詔如覬之議加左軍將軍出爲吳郡太守八年復爲吏部尙書加給事中未拜欲以爲會稽不果還爲吳郡太守戴法興權傾人主而覬之未嘗降意蔡興宗與覬之善嫌其風節過峻覬之曰辛毗有云孫劉不過使吾不爲三公耳及世祖晏駕法興遂以覬之爲光祿大夫加金章紫綬太宗泰始初四方同反覬之家潯陽潯陽王子房加以位號覬之不受曰禮年六十不服戎以其筋力衰謝非復軍旅之日況年將八十殘生無防守盡家門不敢聞命時普天叛逆莫或自免惟覬之心迹淸全獨無所與二年東土旣平以爲左將軍吳郡太守加散騎常侍復爲湘州刺史常侍將軍如故三年卒年七十六追贈鎭軍將軍常侍刺史如故諡簡子覬之家門雝睦爲州鄕所重五子約緝綽縝緄綽私財甚丰鄕裏士庶多負其債覬之每禁之不能止及後爲吳郡謂綽曰我常不許汝出債今思貧薄亦不可居民間與汝交關及我在郡爲汝督之凡諸券書皆何在綽大喜盡出諸文劵覬之悉焚燒宣語逺近負三郎債皆不須還凡劵書悉燒之矣覬之常謂秉命有分定非智力所移惟應恭已守道信天任運而闇者不達妄求僥幸徒虧雅道無關得喪乃以其意命弟子願著定命論願字子恭父淵之散騎侍郎願好學有文詞名於世大明中舉秀才對防稱防擢爲著作佐郎太子舍人蚤卒又弟子惠永明三年以驃騎參軍徵爲司徒主簿閒居養志不應辟覬之孫憲之

憲之字士思元徽中爲建康令時有盜牛者與本主爭訟各稱已物前後令莫能決憲之至令解牛任其所去牛徑還本主宅盜始伏權要請托長吏貪殘據法直繩無所阿縱性又淸儉彊力爲政甚得民和故都下飲酒者得醇防輒號爲顧建康謂其淸美也遷車騎功曹晉熙王友齊髙帝執政以爲驃騎錄事參軍遷太尉西曹掾齊臺建爲中書侍郎髙帝卽位除衡陽內史先是郡境連歲疾疫死者大半棺木尢貴悉裹以葦席棄之路傍憲之下車分命屬縣求其親黨悉令殯葬其家人絕滅者爲出公祿使綱紀營護之又土俗山民有病輒云先人爲禍皆開冡剖棺水洗枯骨名爲除祟憲之曉諭生死之別事不相由風俗遂攺時刺史王奐初至惟衡陽獨無訟者乃嘆曰顧衡陽之化至矣若九郡率然吾將何事還爲太尉從事中郎永明六年爲隨王東中郎長史行會稽郡事山陰人呂文度有寵於齊武帝於余姚立邸頗縱橫憲之至郡卽表除之文度後還葬母郡縣爭赴弔憲之不與相聞文度深衘之卒不能傷也遷南中郎巴陵王長史南兗南豫二州事典籖諮事未嘗接以顏色動遵法制加建威將軍行婺州事時竟陵王於宣武臨成定陵三縣界立屯封山澤數百里禁民樵采憲之固陳不可言甚切直王答之曰非君無以聞此徳音卽命毋禁遷給事黃門侍郎兼尙書吏部郎中初覬之爲吏部於庭植嘉樹謂人曰吾爲憲之植耳至是憲之果爲此職出爲徵虜長史行南兗州事遭母憂服闋建武中復除給事黃門侍郎領步兵校尉未拜仍遷太子中庶子領吳邑中正出爲寧朔將軍臨川內史未赴攺授輔國將軍晉陵太守頃之遇疾陳解還鄊裏永元初徵爲廷尉不拜除豫章太守有貞婦萬晞少孀居無子事舅姑尢孝父母欲奪嫁之誓死不許憲之賜以束帛表其節義梁武帝爲揚州牧徵憲之爲別駕從事史比至已受禪憲之風疾漸篤固求還吳天監二年就家受大中大夫憲之𨿽累經宰郡資無儋石及歸環堵不免饑寒臨終爲制以勑其子薄葬素祭文繁不載所著詩賦銘贊並衡陽郡記數十篇

顧邁郡人有才能而輕薄宋始興王濬徵北以爲行參軍待之甚厚深言宻事皆與參之別駕劉瑀性好淩物而折節事邁邁以其欵盡濬所言悉以語之瑀與邁進射堂下忽顧左右索單衣幘邁問其故瑀曰公以家人待卿言無不盡卿外宣泄我是公家吏何得不啟白濬大怒啟文帝徙廣州値蕭簡爲亂邁爲之盡力與簡俱死

顧少連字夷仲和裔孫也唐代宗朝擢第以拔萃補登封主簿邑有虎孽少連命塞陷穽移文嶽神虎不爲害以薦爲監察禦史徳宗幸奉天徒步詣謁授水部員外郎翰林學士再遷中書舍人閱十年以謹密稱歷吏部侍郎裴延齡方橫嘗與少連會田鎬第酒酣少連挺笏謂曰段秀實笏擊賊臣今吾笏將擊姦臣奮且前元友直勸解之攺京兆尹政尙寛簡不爲灼灼名先是京畿租賦薄厚不能一少連以法均之遷吏部尙書封本縣男徙兵部東都畱守表禁苑及汝閒田募耕以便民閱武力利鎧仗號良吏卒年六十三贈右僕射諡曰敬子師邕師閔始少連攜師閔奔行在有詔同止翰林院車駕還授同州參軍

師邕字睦之性恬約喜書寡防合第進士累遷監察禦史李訓薦爲水部員外郎翰林學士訓遣宦官田全操等六人按邊旣行命師邕爲詔賜六道殺之會訓敗不果師邕流崖州至藍田賜死

姑蘇志卷四十五

欽定四庫全書

姑蘇志卷四十六

明王鏊撰

人物四

張溫字惠恕吳縣人少修節操容貌奇偉權聞之以問公卿曰溫當今與誰爲比劉基曰可與全琮爲輩顧雝曰溫今無輩徵到延見文辭占對觀者傾竦權攺容加禮罷出張昭執其手曰老夫托意君宜明之拜議郎選曹尙書徙太子太傅甚見信重時年三十二以輔義中郎將使蜀權謂溫曰卿不宜逺出恐諸葛孔明不知吾所以與曹氏通意以故屈卿行溫對曰臣入無腹心之規出無專對之用懼無張老延譽之功又無子產陳事之效然諸葛亮達見計數必知神慮屈伸之宜推亮心必無疑貳溫至蜀拜章曰昔髙宗以諒闇昌殷祚於再興成王以防衝隆周徳於太平今陛下以聰明之等契往古總百揆於良佐參列精之炳燿遐邇望風莫不欣賴吳國勤任依力淸澄江滸願與有道平一宇內委心協規有如河水軍事興煩使役乏少是以忍鄙倍之羞使下臣溫通致情好蜀人甚貴其才還使入豫章部伍出兵權銜溫稱美蜀政又嫌其聲名太盛恐終不爲己用思中傷之初溫引致同郡曁艷以爲選曹郎至尙書艷性狷厲好爲淸議見時郎署淆雜多非其人欲臧否區別賢愚異貫彈射百僚覈選三署率皆貶髙就下降損數等其守故者十未能一其居位貪鄙志節污卑者皆以爲軍吏置營府以處之由是怨憤交積浸潤譖行競言艷及選曹郎徐彪【字仲虞廣陵人】專用私情愛憎不由公理艷彪皆坐自殺溫旣宿與艷彪同意數交書問權因此爲溫罪幽之斥還本郡以給廝吏後病卒二弟祗白亦有才名與溫俱廢溫未廢時余姚虞俊嘆曰張惠恕才多智少華而少實怨之所聚有覆家之禍吾見其兆矣諸葛亮聞之未之信及溫放黜乃嘆其先見亮初聞溫敗未知其故思之數日曰吾得之矣其人於淸濁善惡太分明耳

張儼字子節弱冠知名博聞多識緯文經武姿亮服年十一族人溫曰卿吾家顏子也拜大鴻臚寶鼎中使於晉孫皓謂曰今南北通好以君有出境之才故相屈行對曰皇皇者華臣蒙其榮懼古人延譽之美磨厲鋒鐔思不辱命旣至晉賈充裴秀荀朂等欲傲以所不知皆不能屈羊祜何禎並結縞帶之好道病卒子勃翰勃撰吳錄三十卷勃子固有父風翰在文苑傳

張惇【一作惇又作訓】字叔方徳量淵懿淸虛淡泊善文辭爲海昏令甚有惠化子純字元基有淸才與同郡張儼朱異俱童少往見朱據據聞三人才名試之曰今三賢屈顧其爲吾各賦一物然後乃坐夫騕褭以迅驟爲功鷹隼以輕疾爲妙何必積思純賦席曰席以冬設簟爲夏施揖遜而坐君子攸宜儼賦犬曰守則有威出則有獲韓盧宋鵲書名竹帛異賦弩曰南嶽之幹鐘山之銅應機命中射隼髙墉純尢厲操行學博才秀容止可觀拜郎中爲廣徳令治有異績擢太子輔義都尉赤烏十三年廢太子和純盡言極諫權幽殺之

張慿字長宗祖鎭太安中除蒼梧太守討王含有功封興道縣侯慿年數歲鎭謂其父曰我不如汝有佳兒慿曰阿翁詎宜以子戱父及長有志气敏而有文爲鄕閭所稱舉孝廉試策髙等慿負才自謂必參時彥欲詣丹陽尹劉惔眾共笑之旣至惔處之下坐神意不接慿欲自發而無端會王蒙就惔淸言有所不通慿於末坐判之言防深逺足暢彼我之懷一坐皆驚惔延之上坐淸言彌日畱宿至旦遣之慿旣還船須防惔遣傳敎覓張孝廉船便召與同載言之於簡文帝帝召與語嘆曰張慿勃窣爲理窟卽用爲太常博士官至吏部郎禦史中丞司徒長史有文集十卷

張澄字國明晉光祿大夫本郡太守善正書當葬父郭璞爲占葬地曰葬某處年過百歲位至三司而子孫不蕃某處年減半位止於卿而子孫貴顯澄乃葬其劣處位果止光祿年六十四而其後遂昌澄子彭祖在藝苑傳彭祖子敞

敞晉侍禦史度支尙書吳國內史桓簒位敞以事忤表獻忠款官至龍驤將軍子裕

裕字茂度爲何無忌鎭南參軍出補晉安太守盧循陷江州裕及建安太守孫蚪之並受其符書供其調役循走俱坐免官復以爲始興相郡經冦廨宇焚燒民物凋散裕剏立城寺弔死撫傷收集離散徵爲太尉參軍尋轉主簿揚州中從事累遷別駕武帝伐劉毅關洛皆居守畱任州事出爲都督廣州刺史平越中郎將綏靜百越嶺外安之除廷尉轉尙書吏部郎騎都尉元嘉元年爲侍中都督益州刺史七年爲廷尉加奉車都尉領本州中正入爲五兵尙書又徙太常以腳疾出爲義興太守徵爲都官尙書加散騎常侍固辭就拜光祿大夫加金章紫綬裕內足於財自絕人事經始本縣之華山以爲居止優防野澤十八年除會稽太守職事甚理明年卒官諡恭子子演鏡永辯岱俱知名時謂之張氏五龍

演仕至太子中舍人子緒

緒字思曼少知名淸簡寡欲從伯敷及叔父鏡並貴異之鏡比之樂廣敷云是我輩人孝武帝用爲尙書倉部郎都令史諮詳郡縣米事蕭然直視不以經懷爲州治中黃門郎明帝見之輒嘆其淸談袁粲言於帝曰緒有正始遺風宜爲宮職復轉中庶子領翊軍校尉轉散騎常侍領長水校尉尋兼侍中遷吏部郎參掌大選元徽初東宮官罷選曹擬舍人王儉爲格外記室緒以儉人地兼美宜轉祕書丞從之緒又遷侍中嘗私謂客曰一生不解作諾有以告袁粲禇淵者由是出爲吳郡太守緒不知也升明二年遷太子太傅長史加徵虜將軍齊臺建轉散騎常侍世子詹事建元元年轉中書令緒善談元深見敬異王儉嘗云緒過江所未有北士可求之耳不知陳仲弓黃叔度能過之否時帝欲用緒爲右僕射以問儉儉曰緒少有淸望誠美選也但南士由來少居此職禇淵曰儉少年未憶耳江左用陸玩顧和皆南人也儉曰晉氏衰政不可爲則緒諸子皆輕俠中子充又不護細行儉又以爲言乃止及立國學以緒爲太常卿領國子祭酒以王延之代緒爲中書令何防嘆曰晉以子敬季琰爲此職今以王延之張緒爲之可謂淸官後接之者實爲未易緒長於周易言精理奧見宗一時常云何平叔不解易中七事武帝卽位轉吏部尙書祭酒如故永明元年遷金紫光祿大夫明年領南郡王師加給事中三年轉太子詹事師緒每朝見武帝目送之謂王儉曰緒以位尊我我以徳貴緒遷散騎常侍金紫光祿大夫師如故給親信二十人復領中正長沙王晃屬選吳郡聞人邕爲州議曹緒以資籍不當執不許晃固請之緒正色謂晃信曰此是身家州鄕殿下何得見逼乃止緒吐納風流聽之皆忘饑疲見者肅然如在宗廟𨿽終日與居莫能測焉劉悛之爲益州獻蜀栁數株枝條甚長狀若絲縷時舊宮芳林苑始成武帝以植於太昌靈和殿前常賞玩咨嗟曰此楊栁風流可愛似張緒當年時其見愛如此王儉爲尙書令丹陽尹諸令史善俯仰進止可觀儉問曰經誰共事答云十餘歲在張令門下七年竟陵王子良領國子祭酒武帝敕王晏曰吾欲令司徒辭祭酒以授張緒物議以爲如何以緒領國子祭酒緒口不言利有財輒散之淸談端坐或竟日無食門生見緒饑爲之辦飱然未嘗求也死之日無宅以殯遺命凶事不設栁翣止以蘆葭轜車引柩靈上置杯水香火不設祭從弟融敬緒事之如親兄賫酒於靈前酌飲慟哭曰阿兄風流頓盡追贈散騎常侍特進金紫光祿大夫諡簡子子完宋後廢帝時爲正員郎險行見寵坐廢銅完弟允永明中安西功曹淫通殺人伏法允兄充知名

充字延符少好逸防緒嘗告歸至吳始入西郭逢充獵右臂鷹左牽狗遇緒船便放紲脫鞲拜於水次緒曰一身兩役無乃勞乎充跪曰充聞三十而立今充二十九矣請至來歲緒曰過而能攺顏氏子有焉及明年便修攺多所該通尢明老易能淸言與從叔稷俱有令譽起家撫軍行參軍遷太子舍人尙書殿中郎武陵王友時王儉當朝用事齊武帝皆取決焉儉方聚親賓充縠巾葛帔至便求酒言論放逸一坐盡傾武帝欲以緒爲尙書僕射儉執不可充以爲慍與儉書盛自標髙致儉以爲脫略弗之重仍以書示緒杖之一百又爲到防所奏免官禁錮沈約見其書嘆曰充始爲之敗終爲之成久之爲司徒諮議參軍與王思逺陸慧曉等同爲司徒竟陵王賓客入爲中書侍郎尋轉給事黃門侍郎明帝作相以爲鎭軍長史出爲義興太守爲政淸靜民吏便之尋以母憂去職服闋除太子中庶子遷侍中義師近次東昏召百官入宮省朝士慮或往來酣宴充獨居侍中省不出閤城內旣害東昏百官集酉鐘下召充不至武帝霸府建以充爲大司馬諮議參軍遷梁王國郎中令祠部尙書領屯騎校尉轉冠軍將軍司徒左長史天監初除太常卿尋遷吏部尙書居選稱爲平允俄爲散騎常侍云麾將軍除晉陵太守徵拜散騎常侍國子祭酒充長於義理登堂講說皇太子以下皆至時王侯多在學執經以拜充朝服而立不敢當也轉左衞將軍祭酒如故入爲尙書僕射頃之除云麾將軍吳郡太守下車防貧老故舊莫不欣恱以疾自陳徵爲散騎常侍金紫光祿大夫未及還朝三年卒於吳詔贈侍中護軍將軍謚穆子子最嗣

鏡少與顏延之鄰居延之常談議飲酒喧呼不絕而鏡靜黙無言聲後鏡與客談延之從籬邊聞之取胡牀坐聽辭義淸延之心服謂客曰彼有人焉由是不復酣叫仕至新安太守演鏡於兄弟中名最髙

永字景云爲尙書中兵郎尙書中條制繁雜元嘉十八年欲加修撰徙永爲刪定郎永渉獵書史能爲文章善書騎射雜藝觸兼善又有巧思益爲文帝所知紙墨皆自營造上每得永表啟輒執玩咨嗟自嘆供禦者不及也造華林園武湖並使永監統凡所制置皆受則於永徙爲江夏王義恭太尉中兵參軍越騎校尉振武將軍廣陵南沛二郡太守永旣有才能每盡心力文帝謂堪爲將二十九年以永爲揚威將軍冀州刺史加都督王謨申坦等諸將經略河南進攻碻磝城累旬不拔爲魏軍所殺甚眾永卽夜撤圍退軍不報告諸將眾軍驚擾爲魏所乘死敗塗地永及申坦並爲統府撫軍將軍蕭思話所收系於歷城獄文帝以屢徵無功諸將不可任詔責永等與思話三十年元凶弒立起永爲輔國將軍靑州刺史及司空南譙王義宣起義又版永爲冀州刺史加都督永遣司馬崔勲之中兵參軍劉宣則二軍馳赴國難事平召爲江夏王義恭大司馬從事中郎領中兵孝建元年臧質反遣永輔武昌王渾鎭京口明年召爲尙書左丞大明元年遷黃門侍郎尋領虎賁中郎將本郡中正累遷廷尉上謂曰卿旣與釋之同姓欲使天下無復寃人永曉音律大極殿前鐘聲嘶孝武問永永答鐘有銅滓乃扣鐘求其處鑿而去之聲遂淸越加寧朔將軍尙書吏部郎司徒右長史尋陽王子房冠軍長史四年立明堂以本官兼將作大匠遷太子右衞率八年上寵子新安王子鸞爲南徐州刺史割吳郡屬之以永爲別駕從事史召爲禦史中丞永光元年出爲吳興太守遷度支尙書明帝卽位四方反叛復爲吳興太守加冠軍將軍假節未拜以將軍假節徙爲吳郡太守率軍東討又爲靑冀二州刺史監四州諸軍事統諸將討薛安都累戰尅捷破薛索兒又遷鎭軍將軍尋爲南兗州刺史加都督時安都據彭城請降而誠心不款明帝遣永與沈攸之重兵迎之加督前鋒諸軍事進軍彭城安都招引魏兵旣至永狼狽引軍還爲魏軍追大敗復遇寒雪士卒離散永腳指斷落僅以身免失其第四子三年徙都督會稽東陽臨海永嘉新安五郡諸軍事會稽太守將軍如故以北討失律固求自貶降號左將軍永痛悼所失之子服除猶立靈坐飲食衣服待之如生每出行常別具名車好馬號曰侍從有事輒語左右報郎君知也以破薛索兒功封孝昌縣侯在會稽賓客有謝方童阮須何達之等竊其權賦貨盈積方童等坐下獄死永又降號冠軍將軍四年遷太子詹事加散騎常侍本州大中正六年又加護軍將軍領石頭戍事給皷吹一部七年遷金紫光祿大夫尋領防軍後廢帝卽位進右光祿大夫加侍中領安成王師加親信二十人又領本州中正出爲吳郡太守侍中右光祿如故元徽二年爲徵北將軍南兗州刺史加都督永少便驅馳志在宣力爲將帥能與士卒同甘苦朝廷給賜脯餼必棊坐齊割手自頒賜年𨿽老志气未衰優防間任意甚不樂及有此授喜恱非常卽日命駕還都未之鎭遇桂陽王休範作亂永率所領屯白下休範至新亭前鋒攻南掖門永遣人覘賊旣及唱言臺城陷永眾潰棄軍還以舊臣不加罪止免官削爵愧發病卒子瓌稷

瓌字祖逸仕宋累遷桂陽內史不欲前兄瑋處祿自免不拜後爲司徒右長史【齊書云瓌解褐江夏王太尉行參軍署外兵隨有轉爲太傅五官遷太子舍人中書郎驃騎從事中郎司徒右長史】永拒桂陽王休範於白下敗績阮佃夫等欲加罪蕭道成固申明之瓌由此感恩自結後遭親喪還吳持服升明元年劉表與袁粲謀誅道成表弟遐爲吳郡潛相影響因沈攸之之難聚眾三千人治攻具道成密遣殿中將軍卞白龍令瓌取遐諸張世有豪气瓌宅中有父舊部曲數百遐召瓌委以軍事瓌僞受命與叔恕領兵入郡取遐遐逾窓走瓌部曲顧憲子斬之郡內莫敢動者道成授瓌吳郡太守封義城縣侯從弟融與瓌書曰吳郡何晚何須王反間之嗟驚乃是阿兄瓌引顧暠陸聞爲綱紀後皆立名除冠軍將軍東海東莞二郡太守不拜建元元年攺封平都侯遷侍中髙帝嘗謂曰卿𨿽我臣我親卿不異頥嶷等時集書每兼門下東省實多淸貧有不識者呼爲散騎二年遷都官尙書領校尉如故出爲徵虜將軍吳興太守瓌以旣有國秩不取郡奉髙帝敕上庫別藏其奉以表其淸三年坐不糾屬邑令免官明年爲度支尙書武帝卽位爲冠軍將軍鄱陽王北中郎長史襄陽相行雍州府州事隨府轉徵虜長史四年仍爲持節督雍梁南北秦四州郢州之竟陵司州之隨郡軍事輔國將軍雍州刺史尋領寧蠻校尉加都督徵拜左民尙書加右軍將軍還後安陸王臨雍州行部有野老來乞問何不事產而行乞邪答曰張使君臨州理物百姓家相保後人政嚴故至行乞十年轉太常陳疾願閒明年轉散騎常侍光祿大夫頃之復爲後將軍轉東海太守行南徐州府州事又行河東王國事到官復稱疾還爲散騎常侍光祿大夫郁林卽位加金章紫綬隆昌元年給親信二十人郁林廢朝臣到宮門參承髙宗瓌托腳疾不下海陵立加各將軍髙宗起兵以瓌鎭石頭督眾軍事瓌見朝廷多難遂恆臥疾建武元年轉給事中光祿大夫親信如故月加給錢二年虜盛詔瓌以本官假節督廣陵諸軍事行南兗州事虜退乞還建武末屢求還吳居室豪富妓妾盈房或譏其年衰畜妓瓌曰我少好音律老而方解平生嗜欲無復一存惟未能遣此耳明帝疾甚授平東將軍吳郡太守以備王敬則及敬則反瓌棄郡逃人間事平還郡爲有司奏免官削爵【詳平亂條】永元初爲光祿大夫尋加前將軍金章紫綬三年義師下東昏假瓌節戍石頭義師至新亭瓌棄城走還宮梁天監元年拜給事中右光祿大夫以腳疾拜於家四年卒瓌有子十二人常雲中應有好者率知名

率字士簡十二能屬文常限日爲詩一篇稍進作賦頌至年十六向作二千餘首有虞訥者見而詆之率一旦焚毀更爲詩示焉托云沈約訥便句句嗟稱率曰此吾作也訥慙而退時陸少家有父澄書萬餘卷率與少善遂盡通書籍起家著作佐郎建武三年舉秀才除太子舍人與陸倕陸厥同載詣沈約遇任昉在焉約謂昉曰此二子皆南金也卿可識之由此與昉善久之除太子洗馬蕭衍引爲相國主簿天監初遷司徒謝朏掾直文徳待詔省勑使抄乙部書又使撰古婦人事寫給後宮率取假歸論者謂爲傲世率懼乃爲待詔賦奏之手勑答曰相如工而不敏枚臯速而不工卿可謂兼之矣又侍宴賦詩武帝別賜率詩有曰東南有才子得人今爲盛率奏詩往反六首其年遷祕書丞引至玉衡殿謂曰卿東南物望且宰相不從天下不由地出卿若復以禮律爲意便是其人祕書丞天下淸官今以相處爲卿定名譽四年禊飲華光殿河南國獻赤龍駒詔率與到漑周興嗣爲賦帝以率及興嗣爲工以父憂去職父妓數十人邑子顧玩之求聘謳者不願出家爲尼嘗因齋會率宅玩之乃飛書言與率姦南司以聞帝惜其才寢其奏然猶致時論服闋久之除中權建安王中記室參軍俄直壽光省修丙丁部書鈔八年晉安王戍石頭以爲云麾中記室王遷南兗州轉宣毅諮議參軍並兼記室王還都除中書侍郎十三年王爲荊州復以爲晉安王宣惠諮議領江陵府遷江州以諮議領記室出監豫章臨川郡率在府十年恩禮甚篤還除太子僕射累遷招逺將軍司徒右長史揚州別駕𨿽歷職務未嘗畱心簿領俄遷太子家令與陸倕劉孝綽對掌東宮管記遷黃門侍郎出爲新安太守大通元年卒年五十三昭明太子遣使贈賻與晉安王令曰近張新安故其人才筆宏雅亦足嗟惜率嗜酒不事於家務尢忘懷在新安遣家僮載米三千石耗大半率問其故答曰雀鼠耗率笑曰壯哉雀鼠竟不研問自少屬文七略及藝文志所載詩賦亡者並補作之所著文衡十五卷文集四十卷行於世子長公梁簡文開文徳省置學士與庾信徐陵等充之率弟盾

盾字士宣以謹重稱爲無錫令遇刼問刼何須刼以刀斫其頰盾曰咄咄不易余無所言於是生資皆盡不以介懷爲湘東王記室出監富陽令廓然獨處無所用心身死之日家無遺財惟有文書千餘卷酒米數甕而已

稷字公喬防有孝性生母劉遘疾稷年十一侍養衣不解帶或終夜不寢及終毀瘠杖而後起見年輩防童輒哽咽泣淚州裏謂之淳孝兄瑋善彈箏稷以劉氏先執此伎聞瑋爲淸調便悲感頓絕遂終身不聽之父永及嫡母丘相繼殂六年廬於墓側除驃騎法曹行參軍遷外兵參軍齊永明中爲豫章王嶷主簿見禮未嘗呼名每喚爲張五以貧求爲剡令不視事多爲小山逰會山賊唐防之作亂稷率部人保全縣境生母先瑯邪建武中攺申禮賻助委積時不拒絕事畢還之自防及長常設劉氏神坐出告反面如事生焉爲本州治中明帝領牧仍爲別駕時魏冦壽春以寧朔將軍軍主副沈文季鎭豫州魏眾稱百萬圍城經略處分文季悉以委稷軍退遷西司馬寧朔將軍南平內史魏又冦雍州詔以本號都督荊雍諸軍事時雍州刺史曹武度樊城岸以稷知州事魏師退稷還荊州授給事中黃門侍郎復爲司馬新興永寧二郡太守郡犯私諱攺永寧爲長寧永元末徵爲侍中宿衞宮城梁武至兼衞尉江淹出奔稷兼衞尉卿副王瑩都督城內諸軍事時東昏淫虐王珍國就稷謀及使張齊行弒於含徳殿稷召王亮等列殿前西鐘下議遣範云裴長穆等使石頭城詣武帝以稷爲侍中左衞將軍遷大司馬左司馬入梁爲散騎常侍中書令封江安縣侯【南史云縣子】又爲侍中國子祭酒領驍騎將軍遷防軍將軍揚州大中正以本職知領軍事尋遷領軍將軍中正侯如故時魏冦靑州詔假節行州事魏軍退仍出爲散騎常侍將軍吳興太守下車存問遺老引其子孫置之右職政稱寛恕進號云麾將軍徵尙書左僕射帝將幸稷宅以盛暑畱幸僕射省舊臨幸供具皆酬太官饌直帝以稷淸貧手詔不受宋時武帝造永室至稷三世並降萬乘論者榮之稷𨿽居朝右每慙口實乃名其子伊字懷尹霍字希光畯字農人同字不見見字不同以旌其志出爲靑冀二州刺史進號鎭北將軍郁州接邊陲多與魏人交市及朐山叛或與魏通恆不自安稷禁防寛弛僚友頗致侵擾州人徐道角等夜襲州城害稷時年六十三有司奏削爵土稷性明烈善與人交歷官無畜聚奉祿皆頒之親故家無嬴財初去吳興就僕射徵道由吳鄕候稷者滿水陸稷單裝徑還都下人莫之識長女楚媛適會稽孔氏無子歸宗至逢稷見害女以身蔽刃先父卒稷與族兄充等俱知名時稱充融捲稷爲四張卷字令逺少以和理著稱能淸言位都官尙書天監初卒稷子嵊在忠義傳

寶積建武中爲廬陵太守時名流謝瀹何防陸慧曉孔珪至融弟鐵之舍防造坐便曰今日可謂盛集二五我兄弟之流阿六張氏保家之子二五謂孔珪及融並弟五也寶積永元中爲湘州行事乘腰輿詣蕭穎冑舉動自若穎冑聞何至之晚答曰本朝危亂四海橫流旣不能爲比干之死實未爲微子之去是以至晚穎冑深以爲善卽用爲相府諮議後位禦史中丞

辯事文帝亦見任遇歷尙書吏部郎廣州刺史大司農孫種

種字士苖祖辯宋司空右長史廣州刺史父略梁太子中庶子臨海太守種少恬靜居處雅正不妄交逰傍無造請時人爲之語曰宋稱敷演梁則捲充淸虛學尙種有其風仕梁王府法曹遷外兵參軍年四十餘家貧求爲始丰令武陵王紀爲益州刺史重選府僚以種爲徵西東曹掾種辭以母老坐免侯景之亂奉母東奔久之得達鄕裏母卒種時五十毀瘠過甚又迫以凶荒未獲時服制𨿽畢而居處飲食恆若在喪及景平王僧辯奏起爲貞威將軍治中從事史並爲具訖種方卽吉時天下喪亂皆不能終三年喪惟種及會稽孔奐在冦亂中守法度並以孝聞僧辯又以種年老傍無嗣賜之以妾及居處之具貞陽侯僣位除廷尉卿太子中庶子敬帝卽位爲散騎常侍遷禦史中丞領前軍將軍陳武帝受禪爲太府卿天嘉元年除左民尙書二年權監吳郡尋徵復本職遷侍中領步兵校尉以公事免白衣兼太常卿俄而卽眞廢帝卽位加領右軍將軍未拜領善宮衞尉又領揚東揚二州大中正髙帝卽位重爲都官尙書領左驍騎將軍遷中書令驍騎中正並如故以疾授金紫光祿大夫種深沈虛靜識量宏博時皆以爲宰相之器僕射徐陵嘗抗表讓位於種曰臣種器懷沈密文史優裕東南貴秀朝廷親賢克壯其猷宜居左執大建五年卒贈特進諡元子種仁恕寡欲𨿽歷顯位而家產屢空終日晏然不以爲病大建初女爲始興王妃以居處僻陋特賜宅一區又累賜無錫嘉興縣侯秩嘗於無錫見重囚在獄天寒呼出暴日遂失之世祖大笑而不深責有集十四卷種弟稜亦淸淨有識度官至司徒左長史大建十一年卒贈光祿大夫種族子稚才齊防軍衝之孫少孤介特立仕爲尙書金部郎中遷右丞建康令太府卿揚州別駕從事史兼散騎常侍使周還遷司農廷尉卿所歷並以淸白稱

岱字景山州辟從事累遷南平王右軍主簿尙書水部郎出補東遷令隨王誕於會稽起義以岱爲建威將軍輔國長史行縣事事平爲司徒左西曹掾母年八十籍注未滿岱便去官還養有司將糾舉宋孝武曰觀過知仁不須按也累遷撫軍諮議參軍領山陰令職事間理巴陵王休若爲北徐州未親政事以岱爲冠軍諮議參軍後臨海王豫章王晉安王岱歷爲三府諮議三王行事與典籖主帥共事事舉而情得或謂岱曰主王旣防執事多門而毎能緝和云何致此岱曰古人言一心可以事百君我爲政端平待物以禮悔吝之事無由而及明闇短長更是才用多少耳入爲黃門郎遷驃騎長史領廣陵太守徐州別駕總刺史之任累遷吏部郎明帝初除使持節督西豫州諸軍事輔國將軍西豫州刺史尋徙爲冠軍將軍北徐州刺史都督北討諸軍事並不之官泰始末爲吳興太守元徽中遷使持節督益寧二州軍事冠軍將軍益州刺史數年益土安其政徵侍中領長水校尉度支尙書領右軍遷吏部尙書王儉爲吏部郎時專斷曹事岱毎相違執及儉爲宰相以此頗不相善兄子瓌弟恕誅吳郡太守劉遐齊髙帝欲以恕爲晉陵郡岱曰恕未聞從政美錦不宜濫裁髙帝曰恕爲人我所悉又與瓌同勲自應有賞岱曰若以家貧賜祿此所不論語功推事臣門之恥加散騎常侍建元元年詔序朝臣欲以右僕射擬岱禇淵謂過優詔更量出爲吳郡太守髙帝知岱歷任淸直至郡未防手敕曰大郡任重乃未欲回換但總戎務殷宜須望實今用卿爲防軍加給事中岱拜竟詔以家爲府陳疾明年遷金紫光祿大夫領鄱陽王師武帝卽位復以爲散騎常侍吳興太守以寛恕著名遷使持節監南兗靑冀五州諸軍事卒年七十一諡貞子

張邵字茂宗裕之弟也初爲晉瑯琊內史王誕龍驤府功曹桓徙廣州親故皆離棄惟邵情禮彌謹流涕追送時冦亂年饑邵又資饋其妻子及劉裕討邵白父忠欸王謐爲揚州召邵補主簿劉毅位居亞相好士愛才當世輻湊惟邵不往親故問之邵曰主公命世人傑何煩多問劉穆之言於帝帝益親之轉太尉參軍署長流賊曹盧循至蔡州武帝至石頭使邵守南城時百姓水際望賊帝不解其意以問邵邵曰節鉞未反奔散之不暇亦何暇觀望今當無復恐耳帝以邵勤練憂公重補州主簿邵悉心政事精力絕人及誅劉藩邵時在西州直廬卽夜誡眾曹曰大軍當大討可各條倉庫及舟船人領至曉取辦旦日帝索諸簿應時卽至怪其速諸曹答曰宿受張主簿取分帝曰張邵可謂同人憂慮矣九年始開徵虜府以邵補錄事參軍轉號中軍遷諮議將軍領記室十二年武帝北伐邵請見曰人生危脆宜有逺慮若劉穆之邂逅不幸誰可代之尊業如此若有不諱則處分云何帝曰此乃委穆之與卿耳檀祗鎭廣陵輒率眾至滁中掩討亾命劉穆之慮其爲變議欲遣軍邵曰檀韶據中流道濟爲軍首若有相疑之迹則大府立危不如逆遣尉勞必無患也祗果不動及穆之暴卒朝廷恇懼便發詔以徐羨之代邵獨曰今誠急病任終在徐然世子無專行之義宜須諮信反方使世子出命曰朝廷及大府事悉諮徐司馬其餘啟還武帝善其臨事不撓得大臣節十四年世子攺授荊州邵諫文帝爲中郎將以邵爲司馬領南郡相眾事悉決於邵武帝受命以佐命功封臨沮伯湘州刺史將署新府邵以長沙內地非用武之國置府妨人乖爲政要從之謝晦反遺書要邵邵不發函使呈文帝元嘉五年轉徵虜將軍領寧蠻校尉雍州刺史加都督初王華與邵不和及華參要人爲邵危邵曰子陵方至公豈以私隙害正義是任也華實舉之及至襄陽築長圍修立隄堰創田數千頃公私充給丹浙二洲蠻屬爲冦邵誘其帥並出因大會誅之遣軍掩其村落悉禽旣失信羣蠻所在並起水陸路斷七年子敷至襄陽定省當還都羣蠻欲斷取之防蠕蠕國獻使下蠻以是爲敷因掠之邵坐降號揚烈將軍江夏王義恭鎭江陵以邵爲撫軍長史持節南蠻校尉九年坐在雍州營私畜貨下廷尉免官削爵土後爲吳興太守卒追復爵邑謚曰簡伯邵遺命祭以菜果葦席爲轜車諸子從焉長子敷在孝友傳兄禕在忠義傳禕子暢

暢字少微少與從兄敷演鏡齊名起家爲太守徐佩之主簿佩被誅暢馳赴制服盡哀爲論者所美弟牧嘗爲猘犬所傷醫云宜食蝦蟆牧難之暢含笑先嘗牧因此乃食創亦卽愈孝武鎭彭城暢爲安北長史沛郡太守元嘉二十七年魏太武拓跋燾南侵江夏王義恭統諸軍出鎭彭城燾親率大眾去彭城數十里彭城眾力𨿽多軍食不足義恭欲棄彭城南歸時歷城眾少食多沈慶之議欲以車營爲函箱陳精兵爲外翼奉二王及妃媛直趨歷城蕭思話畱守何朂欲席捲奔郁洲自海道還都二議未決暢曰若歷城郁洲可至下官敢不髙贊今城內乏食百姓咸有走情但以關扃嚴固欲去莫從若一旦動腳則各自散走欲至所在何由可得今軍食𨿽寡朝夕猶未窘罄豈有捨萬安之術就危亡之道若此計必用下官請以頸血污君馬蹄孝武謂義恭曰張長史言不可異也義恭乃止燾至登城南亞父冢初隊主蒯應見執燾遣應至小市門求甘蔗及酒孝武與之求駱駝明日燾自上臺復遣使至小市門求與孝武相見遣送駱駝並致雜物使於南門受之暢於城上與魏尙書李孝伯語孝伯曰張長史暢曰君何得見識孝伯曰君聲名逺聞足使我知虜使問何爲怱怱杜門絕橋暢曰二王以魏主營壘未立將士疲勞此精甲十萬人思致命恐輕相陵踐故且閉城待彼休息士馬然後共治戰場克日交戰虜使曰君當以法令裁物何以十萬誇人我亦有良馬逸足若云騎四集可以相距暢曰侯王設險何但法令而已耶我若誇君當言百萬此城內有數州士庶工徒營伍猶所未論我本鬭智不鬭馬足且冀之北土馬之所生君復何以逸足見誇邪虜使曰城守君之所長野戰我之所長我之恃馬猶如君之恃城耳且燾又求酒及甘橘暢宣孝武防又致螺桮雜糭南土所珍燾復令孝伯傳語曰魏主有詔借愽具暢曰有詔之言政可施於彼國何得稱之於此詔孝伯曰魏主言太尉鎭軍久闕南信殊當憂邑若欲遺信當爲防送暢曰此方間路甚多不復以此勞魏主孝伯曰知有水路似爲白賊所斷暢曰君著白衣故稱白賊邪孝伯大笑曰今之白賊亦不異黃巾赤眉暢曰黃巾赤眉似不在江南孝伯曰亦不離靑徐燾又遣送氊及九種鹽並胡防又求黃甘並云魏主致意太尉安北何不遣人來至我間要須見我小大觀我爲人暢又宣防答曰魏主形狀才力久爲來往所知李尙書親自銜命不患彼此不盡又云魏主恨向所送馬殊不稱意安北若須大馬當更送之暢曰安北不乏良駟送自彼意非此所求義恭又餉炬燭十挺孝武亦致錦一匹燾復求甘蔗安石橊暢曰石橊出自鄴下亦當非彼所乏孝伯曰君南土膏粱何爲著屩暢曰膏粱之言誠爲多愧但以不武受命統軍戎陣之間不容緩服孝伯辭辯暢隨宜應答音韻詳雅風儀華潤魏人相視嘆息時魏聲云當出襄陽故以暢爲南譙王義宣司空長史南郡太守三十年元凶弒逆義宣發哀之日卽使舉兵暢爲元佐居僚首哀容俯仰防映當時舉哀畢攺服著黃韋袴褶出射堂簡人音姿容止莫不屬目見者皆願爲盡命事平徵爲吏部尙書封夷道縣侯義宣旣有異圖解南蠻校尉以授暢加冠軍領丞相長史暢遣門生荀僧寶下都【宋書荀作茍】因顏峻陳義宣釁狀僧寶不時下會義宣起兵津路斷絕遂不得去義宣將爲逆遣嬖人翟靈寶告暢暢陳必無此理請以死保之靈寶知暢不回勸義宣殺以徇眾賴竺超民得免進號撫軍別立軍部以收人望暢𨿽署文檄而飲酒常醉隨義宣東下梁山戰敗爲軍人所掠衣服都盡遇王謨乘輿出營暢已得敗衣因排謨上輿謨意甚不恱送都下廷尉尋見原起爲都官尙書轉侍中代其子淹領太子右衞率孝建二年出爲防稽太守大明元年卒年五十諡曰宣子暢愛弟子輯臨終遺命與輯合墳論者非之暢弟恱亦有美稱歷侍中臨海王子頓前軍長史南郡太守晉安王子勛建僞號召拜吏部尙書與鄧琬共輔僞政事敗恱殺琬歸降復爲太子中庶子後拜雍州刺史泰始六年明帝於巴郡置三巴校尉以恱補之加持節輔師將軍領巴郡太守未拜卒暢子浩官至義陽王防徵北諮議參軍浩弟淹黃門郎封廣晉縣太子左衞率東陽太守逼郡吏燒臂照佛百姓有罪使禮佛贖愆動至數千拜坐免官禁錮起爲光祿勲臨川內史泰始初與晉安王子勛同逆軍敗見殺淹弟融

融字思光解褐爲宋新安王子鸞行參軍出爲封溪令路經障險獠賊執融將殺食之融神色不動方作洛生詠賊異之不害也浮海至交州於海中遇風無懼色方詠曰幹魚自可還其本鄕肉脯復何爲者哉又作海賦以示顧覬之覬之曰卿此賦實超虛但恨不道鹽耳融卽求筆注曰漉沙構白熬波出素積雪中春飛霜暑路此四句後所足也覬與融有恩好覬卒融身負墳土在南與交阯太守卞展善展於嶺南爲人所殺融身奔赴舉秀才對防中第爲尙書殿中郎不就攺爲儀曹郎尋請假奔叔父喪道中罸幹鞭杖五十寄系延陵獄時制二品淸官行僮幹杖不得出十爲孫緬奏免官復位攝祠部倉部二曹時劉緬戰死融議上應哭尋兼掌正廚見宰殺回車徑去自表解職再遷南陽王友融父暢爲丞相長史義宣事難暢將爲王謨所殺時謨子瞻爲南陽王長史融啟求去官不許融家貧欲祿乃與從叔徵北將軍永書求爲南康郡且曰時議以融非禦人才不果辟齊太傅掾稍遷中書郎非其所好乞爲中散大夫不許張氏自敷以來並以理音辭修儀範爲事至融風止詭越坐常危膝行則曳步翹身仰首見者驚異聚觀成市而融了無慙色隨例同行常稽遲不進髙帝素愛融爲太尉時與融款接見融常笑曰此人不可無一不可有二卽位後手詔賜融衣曰見卿衣服麤故誠乃素懷藍縷亦虧朝望今送一通故衣意謂𨿽故乃勝新也髙帝出太極殿西室融入問訊彌時方登堦上曰何乃遲爲對曰自地升天理不可速時魏主至淮而退帝問何意忽來忽去未有答者融時下坐抗聲曰以無道而來見有道而去公卿咸以爲捷融善艸書常自美其能帝曰卿書殊有骨力但恨無二王法答曰非恨臣無二王法亦恨二王無臣法以假還鄕詣王儉別儉立舉不前融亦舉手呼儉曰歜曰王前儉不得已趨就之融曰使融不爲慕勢而令君爲趨士豈不善乎常嘆云不恨我不見古人所恨古人又不見我入爲長沙王鎭軍竟陵王徵北諮議並領記室司徒從事中郎永明二年總明觀講敕朝臣集聽融扶入就榻私索酒飲長嘆曰嗚呼仲尼獨何人哉爲到防所劾融形貌短醜精神淸徹王敬則見融革帶寛殆將至髀謂曰革帶太急融曰旣作步吏急帶何爲融假東出武帝問融住何處答曰臣陸處無屋舟居無水後上問其從兄緒緒曰融近東出未有居止權牽小於防上住上大笑後使融接對北使李道固道固顧而言曰張融是宋彭城長史張暢子不融嚬蹙久之曰先君不幸名達大夷八年朝臣賀眾瑞公事融扶入拜起復爲有司所奏見原遷司馬兼右長史張欣時爲諸曁令坐罪當死欣時父興世討宋南譙王義宣官軍欲殺融父暢興世以袍覆暢而坐之以此得免興世卒融著髙履爲負土成墳至是融啟竟陵王子良乞代欣時死子良答曰此乃是長史美事恐朝有常典不得如所懷遷黃門郎太子中庶子司徒左長史融有孝義忌月三旬不聽樂事嫂甚謹臨終謂諸子曰昔丞相事難吾以不同將見殺緣司馬竺超民得活爾等必報其子後超民孫微冬月遭母喪居貧融弔之悉脫衣以爲賻披牛被而反常以兄事微豫章王嶷竟陵王子良薨自以身經佐吏哭輒盡慟建武四年卒遺令建白旐無旒不設祭三千買棺無制新衾妾媵舉哀畢各遣還家曰吾平生之風調何至使婦人行哭失聲不須暫停閨門更戒其子曰手澤存焉父書不讀吾意不然別遺爾防吾文體應變變而屢奇豈吾天挺益不隤家聲汝可號哭而防之融文集數十卷行於世自名爲玉海禇淵問其故融云蓋玉以比徳海崇上善耳融言辭辯捷周顒彌爲淸綺而劉繪音采不贍麗有風則永明末俱在竟陵王西邸時人爲之語曰三人共宅夾淸漳張南周北劉中央言其處二人間也融玩涉百家長於佛理著三宗論張氏前有敷演鏡暢後有充融捲稷

張之字祖希澄之孫也少聰慧與顧敷俱顧和中外孫和常謂敷勝至之頗不懕時之九嵗敷七嵗和常至寺中佛般泥洹像弟子有泣者有不泣者以問二孫之謂彼親故泣彼不親故不泣敷曰當由忘情故不泣不能忘情故泣之以才學顯初爲縣丞以職事對府不知官曹處吏白門下責之時扶風張業亦大儒聞之試引與語大驚曰今日相遭眞解朦矣遂請上堂難問極日範寗亦稱之爲吳士之秀孝武時封晉陵侯【一云寧晉侯】歷吏部尙書出爲冠軍將軍吳興太守與防稽內史謝同時之郡論者以爲南北之望之名亞於時亦稱南北二卒於郡

姑蘇志卷四十六﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷四十七

明王鏊撰

人物五【名臣】

沈友字子正郡人年十一華歆行風俗見而異之因呼曰沈郎可登車語乎友逡巡曰君子講好以禮今仁義陵遲聖道漸壊先生銜命將以禆補先王之教整齊風俗而輕脫威儀猶負薪救火更益其熾歆慚曰自桓靈以來𨿽多英彥未有幼童若此者及冠博學善屬文兼好武事注孫子兵法又辯於口時稱其筆舌刀三者皆妙絕於人孫權以禮聘之旣至極論王霸之略正色立朝淸議峻厲爲庸臣所譖權亦疑其不爲己用害之年二十九

髙岱字孔文郡人業少厲髙操輕財貴義其友士拔奇取於未顯所交皆當時英偉年二十七太守盛憲以爲上計吏舉孝亷謂之曰卿懷書千卷隠光藏燿擇君而不仕太守今日相使行誠不足使鳳鸞舒翼然不獲已君其勉之岱遂行到京輦稱病還家許貢來領郡岱將憲避難於許昭家求救於陶謙岱顦顇泣血水漿不入口謙感其忠壯有申包胥之義許爲出軍岱得謙書還而貢已囚其母吳人皆爲危悚岱言在君則爲君且母在牢獄期於當往遂通書自白貢卽相見才辭敏捷好自陳謝貢登時出其母岱將見貢語友人張允沈防令豫具船以貢必悔當追逐之出便將母乘船易道而逃貢須臾遣人追殺之不能得時年三十餘隠於余姚孫策命其出使會稽丞陸昭逆之策虛已俟焉聞其善左傳乃自玩讀欲與講論或謂之曰髙岱以將軍但英武而已無文學之才若與論傳而言不知者則其言符矣又謂岱曰孫將軍爲人惡勝己者每問當言不知乃合意耳及與論傳或答不知策怒以爲輕已將殺之知友及時人皆露坐爲請策登樓望見數里中置滿惡其收眾心遂遇害

朱桓字休穆吳縣人孫權爲將軍桓給事幕府除余姚長遇疫癘歳荒桓分部良吏躬親醫藥飱粥相繼士民感戴之遷蕩寇校尉使部伍吳會二部鳩合遺散丹陽鄱陽山賊起桓督領諸將周旋赴討皆平定稍遷禆將封新城侯後代周泰爲濡須督黃武元年魏使曹仁將步騎數萬向濡須仁欲襲取州上先揚聲欲東攻羨谿桓分兵羨谿旣發仁卒進軍拒濡須七十里間桓乃追還羨谿兵兵未到而仁奄至時桓所部兵在者五千人諸將咸懼桓因偃旗鼓外示虛弱以誘致仁仁果遣其子泰攻濡須城分遣常雕督諸葛防王雙等乘油船別襲中州仁自將萬人劉橐臯復爲泰等後拒桓部兵將攻取油船別擊雕等桓因身自拒泰燒營而退遂梟雕生虜雙送武昌臨陣斬溺死者千餘權嘉桓功封嘉興侯遷奮武將軍領彭城相黃武七年鄱陽太守周魴譎誘魏曹休休將步騎十萬至皖城以迎魴時陸遜爲元帥全琮與桓爲左右督各督三萬人擊休黃龍元年拜前將軍領靑州牧假節嘉禾六年魏廬江主簿呂習請大兵自迎欲開門爲應桓與全琮俱往迎旣至事露軍當引還城外有谿水去城一里許諸軍勒兵渡桓自斷後時廬江太守李膺整兵欲須軍半渡擊之及見桓節蓋在後卒不敢出時全琮爲督權又令胡綜宣詔防與軍事琮以軍出無獲議欲部分諸將有所掩襲桓素气髙恥見部伍乃往見琮問行意感激發怒與琮校計琮欲自解因曰上自令胡綜爲督綜意以爲宜爾桓愈恚還乃使人呼綜綜至軍門桓出迎之顧謂左右曰我縱手汝等各自去有一人旁出語綜使還桓出不見綜知左右所爲因斫殺之桓佐軍進諫刺殺佐軍遂托狂發詣建業治病權惜其功不罪使子異攝部曲令醫視防數月復遣還屯權自出祖謂曰今寇虜尙存王塗未一孤當與君共定天下欲令君督五萬人專當一面以圖進取想君疾未復發也桓性防前恥爲人下每臨敵交戰節度不得自由輒嗔恚憤激然輕財貴義兼以彊識與人一面數十年不忘部曲萬口妻子盡識之愛養吏士贍防六親俸祿產業皆與共分及疾困舉營憂戚赤烏元年卒吏士男女無不號慕家無餘財權賜鹽五千斛以周喪事子異嗣

異字季文以父任除郎後拜騎都尉代桓領兵赤烏四年隨朱然攻魏樊城建計破其外圍還拜偏將軍魏文欽營住六安多設屯砦置諸道要以招誘亡叛爲邊寇害異乃身率二千人掩破欽七屯斬首數百遷揚武將軍權與論攻戰辭對稱意權謂異從父據曰本知季文見之復過所聞建興元年遷鎭南將軍是歳魏遣胡遵諸葛誕等出東興異督水軍攻浮梁壊之魏軍大破太平二年假節爲大都督救壽春圍不解還軍爲孫綝所枉害異從父據

據字子範有姿貌膂力又能論難才兼文武孫權以爲可繼呂防張溫使領兵屯尙公主拜左將軍封云陽侯謙虛接士輕財好施祿賜𨿽丰常不足用遭二宮交惡據擁防太子義形於色以死守之遂左遷終於新都郡丞孫亮時二子熊損各復領兵熊子宣襲爵尙公主至驃騎將軍

沈珩字仲山郡人少綜經藝長春秋內外傳有智謀能專對孫權使使魏文帝引珩談語終日隨事響應無所屈還吳以奉使有稱封永安鄕侯官至少府弟峻

峻字敬山有名譽而性儉吝張溫使蜀與峻別峻入內良久出語溫曰向擇一端布欲以送卿而無麤者溫嘉其無隠又常經太湖岸上使從者取鹽水已而恨多勅令還減之尋亦自愧曰此吾天性也

曁艷字子休郡人張溫引爲選曹尙書性狷厲好爲淸議是時郎曹混淆多非其人艷臧否區別賢愚異貫遂爲浸潤所譖【互見張溫傳】

吾彥字士則吳人也出自寒防有文武才身長八尺手格猛獸膂力絕羣仕吳爲通江吏初爲小將給事陸抗抗奇其勇略將抜用之患眾情不允乃會諸將密使人陽狂拔刀躍跳來座上諸將皆懼走惟彥不動舉幾禦之眾服其男乃擢用焉稍遷建平太守時王濬將伐吳造船於蜀彥覺之請增兵馬爲備皓不從彥乃輒爲鐵鎖橫斷江路及師臨境緣江諸城皆望風降附或見攻拔惟彥堅守攻不能尅乃退舍禮之吳亡彥始歸降武帝以爲金城太守帝嘗從容問孫皓所以亡國彥對曰吳主英俊宰輔賢明帝笑曰君明臣賢何爲亡國彥曰天祿永終歷數有屬所以爲陛下禽此蓋天時豈人事也轉燉煌威恩甚著遷雁門太守時順陽王暢驕縱前後內史皆誣之以罪及彥爲順陽內史淸身率下威刑嚴肅眾皆畏懼暢不能誣乃更薦之冀其去職遷員外散騎常侍帝問彥陸喜陸抗二人誰多對曰道徳名望抗不及喜立功立事喜不及抗會交州刺史陶璜卒以彥爲南中都督交州刺史初璜之死九眞戍兵作亂逐其太守賊帥趙祉圍郡城彥討平之在鎭二十餘年威恩大著南州寧靖自表求代徴爲大長秋卒於官

單曜字嗣郡人少好學能屬文孫亮時爲太史令皓時遷中書僕射皓欲爲父和作紀曜執以和不登帝位宜名爲傳由此漸怒皓酒後以嘲弄公卿爲歡曜但言論經議爲不承詔收付獄徙其家零陵

徐原字徳淵郡人慷慨有才志忠壯好直言呂岱薦爲侍禦史岱有得失原輒諫諍原死岱哭之甚哀曰徳淵岱之益友今不幸岱復於何聞過談者美之

蔡洪字叔開郡人有才名西晉時王政陵遲官才失實君子多退而窮處洪作孤奮論與王沈釋時論同意讀者莫不嘆息仕爲松滋令

朱誕郡人陳敏之亂豪桀多見維縶惟誕與賀循不豫其事

吳震郡人學行淸修老而未調華譚薦之爲著作佐郎全景文字達郡人也少有气力微時與同郡孫超之吳興沈攸之同載出都至奔牛埭有人止而相之曰君等皆至方伯行當富貴景文仍得將領爲軍主宋孝建初爲竟陵王驃騎行防軍以功封漢水侯除員外郎積射將軍泰始二年爲假節寧朔將軍冗從僕射軍主隨劉亮討破東賊於晉陵除長水校尉假輔國將軍北討薛索兒於破釡領水軍斷賊糧運仍隨太祖於葛家梁再戰皆有功南賊相持未決刺景文劉亮拒劉胡攻圍力戰身被數十創除前軍將軍封孝寧縣侯除寧朔將軍遊擊將軍假輔師將軍髙平太守鎭軍安西二府司馬驍騎將軍元徽末爲南豫州刺史歷陽太守輔國將軍如故遷徵虜將軍南瑯邪濟陰二郡太守軍主尋加散騎常侍齊建元元年以不預佐命國除授南瑯邪太守常侍將軍如故遷光祿大夫徵虜將軍臨川王徵西司馬南郡太守累遷給事中光祿大夫永明九年卒超之吳縣人寧朔長史廣州刺史元徽五年以遊擊將軍誅攸之荊郢二州刺史

孫瑒字徳璉吳縣人祖文惠齊越騎校尉淸逺太守父修道梁中散大夫以雅素知名瑒少倜儻好謀略博涉經史尢便書翰起家梁輕車臨川嗣王行防軍累遷爲安西邵陵王水曹中兵防軍事王出鎭郢州瑒書室隨府甚被賞遇太淸之難授假節宣猛將軍軍主王僧辯之討侯景也王琳爲前軍琳與瑒同門乃表薦爲戎昭將軍宜都太守仍從僧辯救徐文盛於武昌會郢州陷乃畱軍鎭巴陵修戰守之備俄而侯景兵至日夜攻圍瑒督所部兵悉力拒戰賊眾奔退及克姑熟瑒力戰有功除員外散騎常侍封富陽侯尋授假節雄信將軍衡陽內史未之官仍遷衡州平南府司馬破黃洞蠻賊有功除東莞太守行廣州刺史尋除智武將軍監湘州事敬帝嗣位授持節仁威將軍巴州刺史髙祖受禪王琳立梁永嘉王莊於郢州徴瑒爲太府卿加通直散騎常侍及琳入寇以瑒爲使持節散騎常侍都督郢荊巴武湘五州諸軍事安西將軍郢州刺史總畱府之任周遣大將史寧率眾四萬乘虛奄至瑒兵不滿千人乘城拒守親自撫巡行酒賦食士卒皆用命周人苦攻不能克乃矯授瑒柱國郢州刺史封萬戶郡公瑒僞許以緩之而潛修戰具樓雉器械一朝嚴設周人甚憚焉及聞大軍敗王琳乘勝而進周兵乃解瑒於是盡有中流之地遣使奉表詣闕天嘉元年授持節散騎常侍安南將軍湘州刺史封定襄縣侯徴爲散騎常侍中領軍未拜文帝謂曰昔朱買臣願爲本郡卿豈有意乎仍攺授持節安東將軍吳郡太守給鼓吹一部及將之鎭乘輿幸近畿餞送秩滿徴拜散騎常侍中防軍鼓吹如故畱異反東陽詔瑒督舟師進討異平遷鎭右將軍常侍出爲使持節安東將軍建安太守光大中以公事免尋起爲通直散騎常侍大建四年授都督荊信二州諸軍事安西將軍荊州刺史出鎭公安瑒增修城池懷服邊逺爲鄰境所憚居職六年又以事免更爲通直散騎常侍及吳明徹軍敗呂梁授使持節督緣江水陸諸軍事鎭西將軍給鼓吹一部仍授散騎常侍都督荊郢巴武湘五州諸軍事郢州刺史持節將軍十二年坐疆場交通抵罪後主嗣位復除通直散騎常侍兼起部尙書尋除中防軍復爵邑入爲度支尙書領步兵校尉俄加散騎常侍遷侍中祠部尙書後主頻幸其第及著詩賦述勲徳之美又爲五兵尙書領右軍卒年七十二後主臨哭盡哀贈防軍將軍侍中如故諡曰桓子瑒事親以孝聞篤睦諸弟性通泰財物散之親友自居處頗失奢豪庭院穿築極林泉之致歌童舞女當世罕儔賔客塡門軒蓋不絕又巧思過人爲起部尙書軍國器械多所創立有鑑識及卒後主題銘後四十字勅就宅鐫之瑒二十一子咸有父風子訓頗知名歷臨湘令直閣將軍髙唐太守陳亡入隋【建康實錄孫瑒宅在靑谿東西卽江總宅也】

許孝敬吳人勁勇過人爲梁宣帝驍將以大將軍守河東無救援爲吳明徹所禽戮於建康市贈車騎大將軍子世武襲父大將軍好勇不拘行檢重賔客施與不節資產旣盡遂謀奔陳事覺伏誅

卜靜字風與顧邵陸通張訓等齊名終剡令

張承休昆山人隋散騎常侍之孫也張說撰其墓志云希言篤行去華崇實非法不由非禮不動精於理物敏於從政歷朝議大夫上柱國恆州刺史【說之文曰閶門一分暉我諸侯蓋居閶門也】

張從師郡人祖損之隋侍禦史水部郎父浤碩學麗藻名動京師從師仕終河南府法曹防軍張說撰墓志云沖和純粹辯博閎達卓犖好古儻蕩逸羣忘懷樂道上元二年終葬虎丘西原子惟儉惟靜弱歳皆精左氏谷梁春秋弟從申在藝苑傳

歸崇敬字正禮吳縣人治禮家學多識容典擢明經遭父喪孝聞鄕裏調國子直講天寶中舉博通墳典科對策第一遷四門博士建議以景皇始受命爲唐太祖百代不易諸儒僉諧或執異者卒不能移授左拾遺肅宗次靈武再遷起居郎贊善大夫史館修撰兼集賢殿校理修國史儀注以貧求解歷同州長史潤州別駕未幾有事橋陵建陵召還參掌儀典攺主客員外郎復兼修撰代宗幸陜召問得失崇敬極陳生人疲敝當以儉化天下則國富而兵可用大歷初授倉部郎中充弔祭冊立新羅使海道風濤舟幾壊眾謀易單舸崇敬不肯獨濟風息使還囊槖惟衾衣東夷傳其淸徳授國子司業兼集賢學士八年遣祀衡山未至而哥舒晃亂廣州監察禦史憚之請望祀而還崇敬正色曰君命豈有畏邪遂往在職多所建議坐事貶饒州司馬徳宗立召還復拜國子司業稍遷翰林學士左散騎常侍充皇太子侍讀封余姚郡公遷工部尙書以兵部尙書致仕卒年八十八贈左僕射諡曰宣論撰十數篇子登

登字衝之事繼母篤孝大歷中舉孝亷髙第補四門助教又策賢良性溫恕雅實厚慕陸象先爲人有文學工艸貞元初自美元尉拜右拾遺裴延齡得幸熊執易疏論之以示登登動容曰願竄吾名雷霆之下君難獨處同列有所諫正輒聯署無所回諱轉右補闕起居舍人凡十五年退然逺權勢終不以淹晚防懷順宗爲皇太子登父子侍讀及卽位以東宮恩超拜給事中遷工部侍郎復爲皇太子諸王侍讀獻龍樓箴以諷徙左散騎常侍入謝憲宗問政所先登知帝睿而果漧斷勸順納諫爭外傳爲讜言累遷兵部員外郎尋加史館修撰超拜給事中工部侍郎右散騎常侍兵部侍郎判國子祭酒事進工部尙書累封長洲縣男元和末卒贈太子少師諡曰憲子融

融字章子元和中進士累遷左拾遺事文宗爲翰林學士進戶部侍郎開成初以工部侍郎兼禦史中丞湖南觀察使盧周仁取羨錢億萬進京師融劾奏請還之代貧民租入遷京兆尹又徙祕書監興元尹兼禦史大夫山南西道節度徙東道還歷兵部尙書累封晉陵郡公會昌後儒臣少朝廷禮典多本融議辭疾以太子少傅分司東都大中七年卒贈尙書左僕射子仁晦仁翰仁憲仁紹仁澤皆登第咸通中至達官仁澤列曹尙書觀察使子藹

藹字文彥擢進士徧歷三署同光初爲尙書丞遷侍郎以太子賔客致仕卒年七十六藹初由進士任侍禦史昭宗宴文思毬場朱全忠入百官坐廡下全忠怒貶藹爲登州司戶防軍

張鎰字季權一字公度朔方節度使齊丘之子也郭子儀表爲元帥判官累遷殿中侍禦史華原令盧樅得罪鎰按驗樅當免官有司承風以死論鎰白母曰黙則負官否則爲太夫人憂母曰兒無累於道吾所安遂執正其罪樅得流鎰坐貶撫州司戶防軍居母喪以孝聞大歷初出爲濠州刺史政條淸簡延經術士講教生徒比去州升明經者四十人李靈燿反於汳團閱鄕兵嚴守備有詔褒美時有司條天下牧守課績惟信州蕭定常州蕭復及鎰爲理行第一十二年攺壽州十四年去官民爲立石頌徳遷洪州觀察江西賑給孤獨均平賦稅存問羸老周其粟帛大興學校以激浮俗歷河中觀察使汳滑節度使建中二年拜中書侍郎平章事郭子儀壻趙縱爲奴告下禦史劾治而奴畱內侍省鎰奏奴不可告主悖慢成風漸不可長明年以兩河用兵鎰奏減堂飱錢及百官廩俸三分一以助用度盧杞忌鎰剛直欲擠之時朱泚以盧龍卒戍鳳翔帝擇人以代杞曰鳳翔將校班秩素髙非宰相信臣不可鎭撫帝顧鎰曰文武兼資望重內外無易卿者乃以爲鳳翔節度使帝幸奉天鎰罄家貲將自獻行在營將李楚琳嘗事朱泚夜率其黨作亂遂遇害詔贈太子太傅大中初圖形淩煙閣鎰撰五經微防十四卷孟子音義三卷

沈旣濟吳縣人經學該明楊炎雅善之薦有良史才召拜左拾遺史館修撰議則天皇後進非以徳請省其紀徳宗立鋭於治建中二年詔兩省分置待詔官權公錢收子贍用旣濟諫止之炎得罪旣濟坐貶處州司戶防軍後爲禮部員外郎又言古今選用之法撰建中實錄時稱其能子傳師

傳師字子言治春秋工書有楷法少爲杜佑所器貞元末舉進士禮部侍郎權徳輿於門生中推爲顏子復登制科授太子校書郎以鄠尉直史館轉右拾遺左補闕累遷知制誥入翰林爲學士攺中書舍人翰林缺承防次當傳師因稱疾出穆宗遣中使惇召李徳裕素與善開曉諄切終不出遂以本官兼史職出爲湖南觀察使卽官下修憲宗實錄寶歷二年入拜尙書右丞復出爲江西觀察使徙宣州傳師吏治嚴明人不敢罔所蒞以亷靜聞入爲吏部侍郎太和初卒年五十九贈尙書傳師性夷粹無競更二鎭十年無書賄入權家初拜官宰相欲以姻私托幕府者傳師拒曰誠爾願罷所授故其僚佐如李景讓蕭寘杜牧極當時選治家不尙威嚴閨門自化屬無親疏服食如一帑無儲錢鬻宅以葬云子樞詢

詢字誠之亦能文辭淸粹端美如神仙中人會昌初進士第補渭南尉累遷中書舍人出爲浙東觀察使除戶部侍郎判度支咸通四年爲昭義節度使治尙簡易人皆便安奴私侍兒詢將戮之奴懼結牙將爲亂夜攻詢滅其家贈兵部尙書左散騎常侍劉潼代爲節度馳至刳奴心祭其靈坐【詢夜宴僚友更著宴辭令云莫打南來雁從他向北飛打時雙打取莫遣兩分離是夕爲奴歸秦所殺夫妻俱死】

徐岱字處仁郡人本農家子於學無不通辯論明鋭座人常屈終給事中史館修撰

麯信陵郡人貞元初進士及第六年爲望江令有仁政撫孤獨爲禱神請雨文雲必也私欲之求行於邑裏慘黷之政施於黎元令長之罪也神得而誅之豈可移於人而害其歳旣卒官百姓畱葬縣境立祠崇寧四年勅賜靈施廟信陵故居在包山

丁公著字平子吳人三歳喪母七歳見鄰媼抱子哀感不肯食請於父緒願絕粒學老子道稍長父勉勅就學舉明經髙第授集賢校書郎不滿秩輒去侍養於家父喪負土作冢貌力臒惙見者憂其死孝觀察使薛蘋表上至行詔刺史弔問賜粟帛旌其閭淮南節度使李吉甫表授太子文學兼集賢校理會入輔政擢右補闕遷直學士充皇太子諸王侍讀因著太子諸王訓十篇穆宗立未聽政召居禁中條詢治理且許以相公著陳讓牢切乃擢給事中時上事遊畋聲色賜與無節嘗謂公著曰聞外間人多宴樂此乃時和人安足用爲慰公著對曰此非佳事恐漸勞聖慮上曰何故對曰自天寶以來公卿大夫競爲遊宴沈酣晝夜優雜子女不愧左右如此不已則百職皆廢陛下能無獨憂勞乎願少加禁止乃天下之福也遷工部侍郎知吏部選事公著內知帝欲進用故辭疾求外遷授浙西觀察使徙河南尹治以淸靜聞四遷禮部尙書翰林侍讀學士長慶中浙東畜癘拜觀察使詔賜米七萬斛使賑饑氓久之入爲太常卿太和中以病匄身還鄕裏卒贈尙書右僕射公著淸約守道每進一官輒憂見顏間四十喪妻終身不畜妾及卒天下惜之

任晦郡人仕爲涇縣尉退居裏中有深林曲沼危亭幽砌池中又爲島嶼修篁嘉木掩映隈奧晦資髙放寡合好奇樂異喜文學名理之士得顧辟疆舊圃以居云

許孟容吳人讀書爲文口辯爲給事中嘗論事由太常少卿爲刑部侍郎【見栁宗元先友記】

楊收字藏之隋越國公素之裔世居馮翊父遺直客死蘇州收七歳而孤處喪若成人母長孫親授經十三通大義善屬文所賦輒就吳人號神童及壯長六尺二寸廣顙深頥疎眉秀目博學彊記至他藝無不通解以兄假未仕不肯舉進士假旣釋褐乃擢進士杜悰表署淮南推官悰領度支又節度劍南東西川輒隨府三遷宰相馬植表爲渭南尉集賢校理議補監察禦史收又以假方外遷誼不可先固辭復爲悰節度判官擢監察禦史以詳禮學攺太常博士未行以母喪免服除從淮南崔鉉府爲支使還拜侍禦史遷長安令懿宗時累擢中書舍人翰林學士承防以中書侍郎同中書門下平章事進尙書右僕射封晉陽縣男罷爲宣歙觀察使明年貶端州司馬又流驩州俄詔賜死後三年詔追雪其辜復官爵子鉅鏻鉅廣明初進士幹寧初爲翰林學士從入洛終散騎常侍鏻至戶部尙書收兄發弟嚴

發字至之登進士又中抜萃科累官左司郎中宣宗時議攺順憲二宗廟主署新諡發以爲自古無攺作主之文報不可知禮者韙之攺太常少卿爲蘇州刺史治以恭長慈幼爲先徙福建觀察使又以能政聞拜嶺南節度使承前政寛防操下剛嚴軍遂怨起爲亂囚發傳捨貶婺州刺史假字仁之開成末登第累遷太常少卿繇浙西判官擢監察禦史出爲常州刺史卒官

嚴字凜之由進士累遷給事中工部侍郎翰林學士以收知政請補外拜禦史中丞越州刺史觀察浙東收貶嚴亦斥爲邵州刺史徙吉王傅乾符四年以兵部侍郎判度支卒子涉注

涉昭宗時累遷刑禮吏三部侍郎轉左丞吏部尙書哀帝時進同中書門下平章事加中書侍郎涉性端厚命相之日與家人相向而泣曰吾不能脫此网羅禍將至矣又謂其子凝式曰今日之事吾家重不幸必累爾等天祐四年帝禪梁以涉爲押傳國寶使凝式白曰大人爲唐宰相而國家至此不可謂之無過況手持天子璽綬與人𨿽保富貴柰千載何蓋涉大駭曰汝滅吾族神色不寧者數日涉已相辭內職爲戶部侍郎竟以令終注中和二年進士累官翰林學士凝式自有傳

皮光業字文通日休子也光業生於蘇十歳能屬文錢武肅王鏐辟以爲屬吳越國建以爲相教令儀注多其所定美容儀善談論若神仙中人

司馬福郡人始吳越王水軍爲遊奕都虞開平三年淮人圍蘇內外阻絕王遣援兵至莫知城中音問福潛行水中三日入城中得報復出及救兵與城中弓矢相應淮人以爲神【事詳平亂條】進官都指揮使吳越王城吳江置軍鎭命福主之遂老於職【福須髯屢爲諜者入城因去之淮人卒不能識】

蔣詔恭吳人流落入蜀性耿直有逸才每一吟詠率多諷刺時蜀主季年臣僚多尙權勢侈敖無節因爲詩以諷蜀主曰敢言之士也特授名山令又善蒞事賜銀緋

吳仁璧字廷寶長洲人大順中及第喜屬文善星學及黃白術初學於廬山道士數年其師曰能學仙乎仁璧固陳求名之志道士曰一第猶拾芥爾但他年勿幹英雄仁璧旣成名吳越王錢鏐待以客禮訪求天文固辭非所知欲辟入幕又辭天復初鏐母秦國夫人水丘氏殂具禮幣請爲志文不從鏐怒沈之江中時人憐之有詩一卷【臨安志云仁璧闗右人中第後入浙錢武肅王累辟不就請撰羅城記又不從王怒沈之江】

董思恭吳縣人所著篇詠甚爲時人所重初爲右史知貢舉坐豫泄問目流嶺表死

溫訥郡人爲楊行密將劉威幕客行密卒威爲帥府所忌或譖於徐溫溫將害之訥說威曰公受謗𨿽深反本無狀若輕舟入覲則嫌疑皆亡矣威從之溫果待威甚恭威得還鎭訥之力也

訪式字叔矜祖延祚爲常熟令遂家於吳式舉進士有髙行名著雍咸間歷通判博州尙書祠部郎中知洪筠二州官至轉運使年八十餘卒贈禮部尙書

姑蘇志卷四十七

欽定四庫全書

姑蘇志卷四十八

明王鏊撰

人物六【名臣】

楊崇勲郡人也父全美太宗時爲殿前都指揮使崇勲以父任給事東宮禦軍有法眞宗卽位授左侍禁四方館使屬天下久罷兵有言鬻廏馬者崇勲言馬不可去議遂格累遷桂州觀察使兼羣牧使又歷馬帥殿帥建振武節鉞累徙定武山南東道二鎭拜樞密使加平章事以河陽三城節度使判陳州卒年七十贈太尉諡恭毅【初諡恭密】

許洞字洞天吳縣人父仲容太子洗馬洞性疎雋幼習弓矢擊刺之伎及長折節勵學尢精左氏傳進士釋褐雄武軍推官嘗詣府白事有卒踞坐不起卽杖之又移書知州馬知節知節怒其不遜會輒用公錢奏除名歸數年所居嘗植一竹以表特操吳人詠之曰許洞門前一竿竹日以酣飲爲事常從民坊貰酒一日大署壁作酒歌數百言鄕人爭往觀其酤數倍乃盡捐所負景徳二年獻所撰虎鈐經二十卷應洞識韜略運籌決勝科以負譴報罷就除均州防軍及祥符四年祀汾陰獻三盛禮賦召試中書攺烏江主簿卒年四十二洞以才學自負狂放不羈與潘閬錢易爲友所著詩辭甚多皆名當世歐陽修稱爲俊逸之士有集一百卷春秋釋幽五卷演十卷訓俗書一卷

龔識字黙甫其先邵武人父愼儀仕南唐禮部郎中給事中使南漢被執漢亡得拜歙州刺史國滅爲盧絳所害識始徙居吳登端拱進士大中祥符間李宗諤薦擢監察禦史遷殿中侍禦史兼左巡使宋襲唐制禦史不專言職至是始擇學術醇正操履端方可綱紀朝廷者俾入臺言事識始被選後以疾求退除檢校司封郎中平江軍節度副使子宋元【盧氏云宋朝郡士登科者始於識其家至今居昆山黃姑猶藏其登第時金花榜貼乃用塗金黃紙濶三寸長四寸許大書姓名下有兩知舉花押又用白紙作大帖如藥貼狀貯金花貼於中外亦書姓名二字蓋以此報其人也自唐以榜帖相傳而世少見其制故附於此】

宋元字會之幼頴悟絕人讀書虎丘寺爲鄕貢首選天聖中擢進士主仁和簿以父疾乞便侍養調吳縣攺建安尉藹有聲稱以薦章保任者二十有二召見擢大理評事知句容縣發擿姦伏政如神明楊紘持使節行部號爲深酷吏望風投劾去紘過縣竟不入或問其故紘曰龔君治民所至有聲吾往徒爲擾耳後徙居昆山黃姑歷通判衢越二州官至都官員外郎謝事家居作中隠堂時程適陳之奇皆以耆徳致政於家日爲文酒之樂吳人謂之三老宗元初官仁和知州範仲淹深加禮重稱其文溫厚和平而不乏正气似其爲人謂曰君徳業淸修他日必爲令器愼勿因人以進洎登朝未嘗遊公卿門卒以淸直淳厚號慶曆人材有文集十卷題曰武邱居士遺藳子程

程字信民剛正自守不怵禍福排異端家不設老佛像祭祀不焚紙錢讀書支硎山先墓下攻苦食淡博極羣書記問精確鄕人號有腳書廚由熈寧進士歷西安丞知桐廬縣卒贈左朝議大夫子況

況字濬之擢進士第以學術文章與蘇過俱名於朝號龔蘇用宗元中隠故事自號起隠子終祠部員外郎朝議大夫有起隠集三十卷從子明之在孝行傳

丁謂字謂之【一字公言】長洲人少與孫何善袖文謁王禹偁大驚重之以爲自唐韓愈栁宗元後二百年始有此作世謂之孫丁淳化中進士甲科累遷夔州路轉運使蠻酋爲寇謂諭以禍福蠻感泣作誓刻石立境上五年不得代詔舉自代者乃入爲三司鹽鐵副使祥符五年防知政事九年請外爲平江軍節度使知升州天禧初復防政攺樞密使代寇凖拜中書門下平章事加司空晉國公仁宗卽位進司徒侍中爲山陵使被論授太子少保分司西京又貶崖州司戶防軍累徙光州授祕書監致仕卒年七十二謂機敏有智謀文字累數千百言經覽輒誦善談笑爲詩至圖畫博奕音律無不洞曉嘗建鄕郡節鉞以至宰相國朝吳人至相位者始於謂又嘗爲鄕裏請於朝特免丁錢鄕人徳之祠於萬壽寺

謝濤字濟之其先自陽夏徙富陽父崇禮爲中吳軍節度推官故爲蘇人濤幼奇敏年十四講左氏春秋旣冠會汾晉平郡國當表賀吳士爲文者更數人皆不如意濤私艸之爲人持去郡將大稱愜時吳令羅處約與長洲王禹偁書云濟之揚防天人吾曹敵也與之定交嘗講學陽山白蓮院洎登第爲梓州監院判官李順反成都濤畫守禦以功遷觀察推官權知華陽縣時亂後田廬荒廢有詔能占田而倍入租者與之於是腴田悉爲豪右所據流民至無所歸濤收詔書悉以田歸主攺著作佐郎通判壽州知興國軍眞宗考吏籍內出朝士有治迹者二十四人名付門下省濤在選中擢太常博士召對長春殿賜五品服送試學士院會契丹入寇議親徵濤以屯田員外郎知曹州奏州人趙諫交權勢結豪俠務乘人之獘以告訐斬諫都市曹人相賀繼命安撫益利兩路旣還舉所部官三十餘人宰相疑其多濤歷陳諸吏治狀願連坐奉使舉官連坐自濤始除三司度支判官出知泰徽二州召試直史館判三司出爲兩浙轉運使賜三品服兼侍禦史知雜事淸靜端介眞宗山陵靈駕所經道路有司請悉壊城門廬舍以過車輿象物濤言先帝車駕封祀儀物大備猶不聞有所毀徹且遺詔從儉薄今有司治明器侈大以勞州縣非先帝意願下少府裁損之進吏部郎中直昭文館知越州西京畱司侍禦臺就拜祕書監朝廷嘉其恬退擢太子賔客景祐初卒年七十五贈禮部尙書弟炎

炎字化南慕韓栁爲文與杭州盧愼齊名時稱盧謝端拱初舉進士調補昭應主簿徙伊闕知華容公安二縣卒年三十四有集二十卷濤子絳

絳字希深七歳通孝經十歳能屬文十五以父任祕書省校書郎舉進士甲科授奉禮郎知汝陰縣遷光祿寺丞善議論喜談時事嘗論四民失業累數千言初楊億得其啟事謂人曰此文中虎也遂力薦之召試擢祕閣校理同判太常禮院判登聞鼓院再遷太常丞通判常州丁母憂服除仁宗卽位遷太常博士用鄭氏經唐故事議宣祖非受命不宜配享感生帝請以眞宗配之不果從天聖中天下大旱蝗起河決滑州絳上疏請引咎避朝罷不急之役省無名之斂勿崇私恩更進直道仁宗嘉納之會修眞宗國史以絳爲編修官史成遷祠部員外郎直集賢院時濤官西京年老因請便養通判河南府移書丞相言歳防嵩山宮宜勿治又奏妖人方士不宜出入禁中權開封府推官言蝗亙野入郛宜用京房息災異之術考功課吏除煩苛損聚斂勿起大獄勿用躁人郭皇后廢絳陳詩白華引申後褒姒事以諷辭甚切至徙三司度支判官言用物滋侈賜予過制禁中須索繁濫宜遞考裁節初詔罷織密花透背禁勿服用旣而賜內人衣復取於有司又後苑作器索筒筒禁物民間不得有而索之不已皆論罷之又請罷內降詔令皆由中書樞密而後行再遷兵部員外郎進聖治箴五篇以父憂去服除擢知制誥判吏部流內銓寶元中使契丹還請知鄧州爲政寛厚務惇教化時人以比杜詩稱爲循吏修復召信臣六門隁以漑民田功未就而卒年四十五贈禮部尙書鄧民追思之立祠於百花洲絳以文學知名措辭遒雅有元白風歐陽修尢所稱許爲人修潔醖借平居晏然臨事果敢節操凜凜嘗請於郡立學所至大興黌捨好施宗族喜賔客卒之日家無餘貲初官河南時莊獻明肅太后莊懿太后起二陵於永安至於鐵石畚臿不取一物於民而足修國子學教諸生逺近大集舉第者十八九聞絳卒皆出涕畫像於學而祠之絳有文集五十卷子景初

景初字師厚慶曆六年甲科及第以大理評事知余姚縣始作海塘防水患民賴安業累遷益州路提防刑獄以屯田郎致仕性倜儻勁陗博學能文尢長於詩爲歐陽修王安石梅聖兪所推重女壻黃庭堅以詩名家自謂從謝公得句法弟景平

景平字師同【一云師宰】以祖父防試祕書省校書郎守將作監主簿中進士第簽判崇信軍監楚州西河轉般倉好學著詩書傳說數十篇終祕書丞年三十三與弟景回皆知名士景回字師復幼好學年十九所爲文辭已可傳以疾卒

範仲淹字希文唐宰相履冰之後其先邠州人也因調官江南遂爲吳縣人仲淹二歳而孤母更適長山朱氏從其姓名說少有志操旣長知其世家乃感泣辭母去之應天府依戚同文學晝夜不息冬月憊甚以水沃麵食不至以糜粥繼之人不能堪仲淹不苦也居五年大通六經舉進士禮部第一中乙科爲廣徳軍司理防軍迎母歸養攺集慶軍節度推官始還姓更今名監泰州西溪鹽稅遷大理寺丞徙監楚州糧料院母喪去官晏殊知應天府聞仲淹名召置府學上書請擇郡守舉縣令斥遊墮去冗僭愼選舉撫將帥凡萬餘言服除以殊薦爲祕閣校理仲淹泛通六經長於易學者多從質問爲執經講解亡所倦嘗推其俸以食四方遊士諸子至易衣而出仲淹晏如也每感激論天下事奮不顧身一時士大夫矯厲尙風節自仲淹倡之天聖七年章獻太后將以冬至受朝天子率百官上壽仲淹極言之且曰奉親於內自有家人禮顧與百官同列南面而朝之不可爲後世法又上疏請太后還政不報尋通判河中府徙陳州時方建太一宮及洪福院市林木陜西仲淹言昭應壽寧天戒不逺今又侈土木破民產非所以順人心合天意也宜罷修寺觀減常歳市木之數以蠲除積負又言恩幸多以內降除官非太平之政事𨿽不行仁宗以爲忠太后崩召爲右司諫言事者多暴太后時事仲淹曰太后受遺先帝調防陛下者十餘年宜掩其小故以全後徳帝爲詔中外毋輒論太后時事初太后遺誥以太妃楊氏爲皇太后參決軍國事仲淹曰太后母號也自古無因保育而代立者今一太后崩又立一太後天下且疑陛下不可一日無母后之助矣歳大蝗旱江淮京東滋甚仲淹請遣使循行未報乃請間曰宮掖中半日不食當如何帝惻然乃命仲淹安撫江淮所至開倉賑之且禁民淫祀奏蠲廬舒折役茶江東丁口鹽錢且條上救敝十事會郭皇后廢率諫官禦史伏閤爭之不能得明日將畱百官揖宰相廷爭方至待漏院有詔出知睦州歳余徙蘇州首興學校延安定胡瑗爲之師州大水民田不得耕仲淹疏五河導太湖注之海募人興作未就尋徙明州轉運使奏畱仲淹以畢其役許之拜尙書禮部員外郎天章閣待制召判國子監遷吏部員外郎權知開封府時呂夷簡執政進用者多出其門仲淹上百官圖指其次第曰如此爲序遷如此爲不次如此則公如此則私況進退近臣凡超格者不宜全委之宰相夷簡不悅他日論建都事仲淹曰洛陽險固而汴爲四戰之地太平宜居汴卽有事必居洛陽當漸廣儲蓄繕宮室帝問夷簡夷簡曰此仲淹迂濶之論也仲淹乃爲四論以獻大抵譏切時政且曰漢成帝信張禹不疑舅家故有新莽之禍臣恐今日亦有張禹壊陛下家法夷簡怒訴曰仲淹離間陛下君臣所引用皆朋黨也仲淹對益切由是罷知饒州韓瀆希宰相防請書仲淹朋黨揭之朝堂祕書丞余靖上言曰仲淹以一言忤宰相遽加貶竄況前所言者在陛下母子夫婦之間乎陛下旣優容之矣臣請追攺前命尹洙自訟與仲淹師友且嘗薦已願從降黜歐陽修以諫官髙若訥坐視不言移書責之由此三人皆坐貶明年夷簡亦罷朋黨之論自是興矣仲淹旣去士大夫爲論薦者不已仁宗謂張士遜曰向貶仲淹爲其密請立皇太弟故也今朋黨稱薦如此柰何乃再下詔戒勅仲淹徙潤州又徙越州元昊反召爲天章閣待制知永興軍攺陜西都轉運使會夏竦爲陜西經略安撫招討使進仲淹龍圖閣直學士以副之夷簡再入相帝諭仲淹使釋前憾仲淹頓首謝曰臣鄕論蓋國家事於夷簡何憾也延州諸砦多失守仲淹自請行遷戶部郎中兼知延州先是詔分邊兵總管領吏人鈐轄五千都監三千寇至禦之則官卑者先出仲淹曰將不擇人以官爲先後取敗之道也卽大閱州兵得萬八千人分爲六各將三千人分部教之量賊眾寡使更出禦賊時塞門承平諸砦旣廢用種世衡策城靑澗以據賊衝大興營田且聽民得互市以通有無又以民逺輸勞苦請建鄜城爲軍以河中同華中下戶稅租就輸之春夏徙兵就食可省糴什之三他所減不與詔以爲康定軍明年詔諸路入討仲淹曰正月塞外大寒我師暴露不如俟春深入賊馬瘦人饑勢易制也況邊備漸修師出有紀賊𨿽猖獗固已懾其气矣鄜延密邇靈夏西羌必由之地也第按兵不動以觀其釁許臣稍以恩信招來之不然情意阻絕臣恐偃兵無期矣若臣策不效當舉兵先取綏宥據要害屯兵營田爲持久計則茶山橫山之民必挈族來歸矣此拓疆禦寇之上策也帝皆用其議仲淹又請修承平永平等砦稍招還流亡定堡鄣通斥城十二砦旣而羌漢之民相踵歸業久之元昊歸陷將髙延徳因與仲淹約和仲淹爲書戒諭之會任福敗於好水川元昊答書語不遜仲淹對來使焚之大臣以爲不當輒通書又不當輒焚之宋庠請斬仲淹帝不聽降本曹員外郎知耀州徙慶州遷左司郎中爲環慶路經略安撫緣邊招討使初元昊反陰誘屬羗爲助而環慶酋長六百餘人約爲鄕導事尋露仲淹以其反復不常至部卽奏行邊以詔書犒賞諸羗閱其人馬爲立條約諸羗皆受命自是始爲漢用攺邠州觀察使仲淹表言觀察使班待制下臣守邊數年羗人頗親愛臣呼臣爲龍圖老子今退而與王興朱觀爲伍第恐爲賊輕辭不拜慶之西北馬鋪砦當後橋川口在賊腹中仲淹欲城之度賊必爭密遣子純佑與蕃將趙明先據其地引兵隨之諸將不知所向行至柔逺始號令之版築皆具旬日而畢卽大順城是也賊覺以騎三萬來戰佯北仲淹戒勿追已而果有伏大順旣城而白豹金湯皆不敢犯環慶自此寇益少明珠滅臧勁兵數萬仲淹聞涇原欲襲討之上言曰二族道險不可攻前日髙繼嵩已喪師平時且懷反側今討之必與賊表裏南入原州西擾鎭武東侵環州邊患未艾也若北取細腰胡蘆眾泉爲堡障以斷賊路則二族安而環州鎭戎徑道通徹可無憂矣其後遂築細腰胡蘆諸砦葛懷敏敗於定川賊大掠至潘原闗中震恐民多竄山谷間仲淹率眾六千由邠涇援之聞賊已出塞乃還始定川事聞帝按圖謂左右曰若仲淹出援吾無憂矣奏至帝大喜曰吾固知仲淹可用也進樞密直學士右諫議大夫仲淹以軍出無功辭不受命不聽時已命文彥博經略涇原帝以涇原傷夷欲對徙遣王懷徳諭仲淹仲淹謝曰涇原地重第恐臣不足當此路與韓琦同經略涇原並駐涇州琦兼秦鳳臣兼環慶涇原有警臣與琦合秦鳳環慶之兵掎角而進若秦鳳環慶有警亦可率涇原之師爲援臣當與琦練兵選將漸復橫山以斷賊臂不數年間可期平定矣願詔龐籍兼領環慶以成首尾之勢秦州委文彥博慶州用滕宗諒總之孫沔亦可辦集若渭川一武臣足矣帝采用其言復置陜西路安撫經略招討使以仲淹韓琦龎籍分領之仲淹與琦開府涇州而徙彥博帥秦宗諒帥慶張亢帥渭仲淹爲將號令明白愛撫士卒諸羌來者推心接之不疑故賊亦不敢輒犯其境元昊請和召拜樞密副使時王舉正懦黙不任事歐陽修等言仲淹有相材請罷舉正用仲淹遂攺防知政事仲淹曰執政可由諫官而得乎固辭不拜願與韓琦出行邊命爲陜西安撫使未行復除防知政事會王倫寇淮南州縣官有不能守者朝廷欲按誅之仲淹曰平時諱言武備寇至而專責守臣死事可乎守令皆得不誅帝方鋭意太平數問當世事仲淹語人曰上用我至矣事有先後久安之獘非朝夕可革也帝再賜手詔又爲開天章閣召二府條對仲淹惶恐退而上十事曰明黜陟抑僥幸精貢舉擇長官均公田厚農桑修武備推恩信重命令減徭役天子方信向仲淹悉采用之宜著令者皆以詔書畫一頒下又建言周制三公分兼六官之職漢以三公分部六卿唐以宰相分判六曹今中書古天官冢宰也樞密院古夏官司馬也四官散於羣有司無三公兼領之重而二府惟進擢差除循資給議賞罰檢用條例而已上非三公論道之任下無六卿佐王之職非治法也臣請放前代以三司司農審官流內銓三班院國子監太常刑部審刑大理羣牧殿前馬步軍司各委輔臣兼判其事凡官吏黜陟刑法重輕事有利害者並從輔臣予奪其體大者二府僉議奏裁臣請自領兵賦之職如其無補請先黜降章得象等皆曰不可久之乃命防知政事賈昌朝領農田仲淹領刑法然卒不果行初仲淹以忤呂夷簡放逐者數年士大夫持二人曲直交指爲朋黨及陜西用兵天子以仲淹士望所屬抜用之及夷簡罷召還倚以爲治中外想望其功業而仲淹以天下爲已任裁削幸濫考覈官吏日夜謀慮興致太平然更張無漸規摹濶大論者以爲不可行及按察使出多所舉劾人心不悅自任子之恩薄磨勘之法密僥幸者不便於是謗毀稍行而朋黨之論浸聞上矣會邊陲有警與富弼請行邊遂以仲淹爲河東陜西宣撫使賜黃金百兩仲淹悉分遺邊將麟州新罹大寇言者多請棄之仲淹爲修故砦招還流亡三千餘戶蠲其稅罷酤予民又奏免府州商稅河外遂安比去攻者益急仲淹亦自請罷政事乃以爲資政殿學士陜西四路宣撫使知邠州其在中書所施爲亦稍稍沮罷以疾請鄧州進給事中徙荊南鄧人遮使者請畱仲淹亦願畱鄧許之尋徙杭州再遷戶部侍郎徙靑州會病甚請潁州肩輿至徐卒時皇祐四年得年六十四贈兵部尙書諡文正初仲淹病帝賜藥存問旣卒嗟悼久之又遣使視其家旣葬禦書其碑曰褒賢之碑贈太師追封楚國公仲淹內剛外和其於富貴貧賤毀譽懽戚一不動其心而慨然有志於天下嘗曰士當先天下之憂而憂後天下之樂而樂其事上遇人一以自信不擇利害爲趨捨性至孝以母在時方貧後𨿽貴非賔客不重肉妻子衣食僅能自充而好施予置義莊裏中以贍族人泛愛樂善士多出其門𨿽里巷之人皆能道其名字死之日四方聞者皆爲嘆息爲政尙忠厚所至有恩諸蕃質子縱其出入無一人逃者蕃酋來見召之臥內徹衞與語邠慶二州之民與屬羌皆畫像生立祠事之及卒羌酋數百人哭之如父齋三日而去端康初詔追封魏國公子純佑純仁純禮純粹

純佑字天成性英悟自得尙節行方十歳能讀諸書爲文章借借有稱仲淹守蘇州首建學宮聘胡瑗爲師瑗立學規良密生徒數百多不率教仲淹患之純佑尙未冠輒白入學齒諸生之末盡行其規諸生隨之遂不敢犯自是蘇學爲諸郡倡寶元中西夏叛仲淹屢將兵闗陜純佑與將卒錯處鉤深擿隠得其才否由是仲淹任人無失而屢有功仲淹帥環慶議城馬鋪砦砦偪夏境夏懼扼其衝侵撓其役純佑率兵馳據其地夏眾大至且戰且役數日而成一路恃之以安純佑事父母孝未嘗違左右不應科第及仲淹以讒罷純佑不得已防守將作院主簿又爲司竹監以非所好卽解去從仲淹之鄧得疾昬廢臥許昌富弼守淮西過省之猶能感慨道忠義問弼之來公邪私邪弼曰公純佑曰公則可凡病十九年卒於襄邑官舍年四十九子正臣守太常寺太祝

純仁字堯夫始生之夕母李夢兒墮月中承以衣裾得之遂生純仁資警悟以父任太常寺太祝中皇祐元年進士調知武進縣以逺親不赴易長葛亦不往與父門下賢士胡瑗孫復石介李覯之徒從遊晝夜肄業置燈帳頂如墨色仲淹歿始出仕以著作佐郎知襄城縣襄城民不蠶織勸使植桑有罪而情輕者視所植多寡除其罰民益賴慕後呼爲著作林兄純佑有心疾奉之如父賈昌朝守北都請參幕府以兄辭宋庠薦試館職謝不就簽書許州觀察判官知襄邑縣縣有牧地衞士牧踐民稼純仁捕杖之牧地初不縣主者怒曰天子宿衞令敢爾邪白於朝劾治甚急純仁言養兵出於稅畆若暴民田而不問稅安所出詔釋之且聽牧地縣凡牧地縣自是始時旱久純仁籍境內賈舟諭之曰民將無食爾所販五穀貯之佛寺俟食闕時吾爲糶之賈從命所畜數十萬斛至春諸縣皆饑獨境內民不知也治平中擢江東轉運判官召爲殿中侍禦史遷侍禦史時議濮王典禮韓琦歐陽修等與翰林學士王珪等異議純仁言陛下受命仁宗而爲之子與前代定策入繼之主異宜如王珪等議繼與呂誨等更論奏不聽純仁還所授告勅家居待罪旣而皇太后手書尊王爲皇夫人爲後純仁復言陛下以長君臨禦柰何使命出房闈異日或爲權臣矯托之地非人王自安計尋詔罷追尊起純仁就職純仁請外不已遂通判安州攺知蘄州歷京西提防刑獄京西陜西轉運副使召還神宗問陜西城郭甲兵糧儲如何對曰城郭粗全甲兵粗修糧儲粗備上愕然曰卿之才朕所倚信何爲皆言粗對曰粗者未精之辭如是足矣願陛下且無畱意邊功若邊人觀望將爲他日意外之患拜兵部員外郎兼起居舍人同知諫院言王安石變法掊克民心不寧願陛下圖不見之怨上曰何謂不見之怨對曰杜牧所謂天下之人不敢言而敢怒是也上嘉納之曰卿善論事宜爲朕條古今治亂可爲監戒者乃作尙書解以進加直集賢院同修起居注上多延訪疎逺小臣純仁言小人之言聽之若可采行之必有累蓋知小忘大貪近昧逺願加深察富弼稱疾家居純仁言弼受三朝眷倚當自任天下之重而卹物深於卹民憂疾過於憂邦致主處身二者胥失願示此章使之自省又論呂誨不當罷禦史中丞李師中不可守邊及薛向任發運使行均輸法於六路純仁言臣嘗親奉徳音欲修先王補助之政今乃效桑羊均輸之法而使小人爲之掊克生靈斂怨基禍安石以富彊之術啟迪上心欲求近功尙法令則稱商鞅言財利則背孟軻鄙老成爲因循棄公論爲流俗異已者爲不肖合意者爲賢人劉琦錢覬等一言便黜廷臣方大半陛下又從而驅之其將何所不至道逺者理當馴致事大者不可速成人材不可急求積獘不可頓革儻欲事功亟就必爲憸佞所乘宜速還言者而退安石答中外之望不聽遂求罷諫職攺判國子監去意愈確執政使諭之曰毋輕去已議除知制誥矣純仁曰此言何爲至於我哉前後上言以休兵省事節用富民進君子退小人愛賢材伸公論爲急崇聚斂事苛刻親讒佞任偏聽爲戒大則廷論小則疏述反復激切無所諱避神宗悉不付外純仁盡錄申中書安石大怒乞加重貶神宗曰彼無罪姑與一善地命知河中府徙成都路轉運使以新法不便戒州縣未得遽行安石怒爲沮格因讒者遣使欲捃摭私事不能得使者以他事鞭傷傳言者耳或謂純仁曰此一事足以塞其謗請聞於朝純仁旣不奏使者之過亦不折言者之非後竟坐失察僚佐燕遊左遷知和州徙邢州未至加直龍圖閣知慶州過闕入對上曰卿父在慶著威名今可謂世職卿隨父旣久兵法必精邊事必熟純仁慮上有功名心卽對曰臣儒家子未嘗學兵先臣守邊時臣尙幼不復記憶且今日事勢宜有不同陛下使繕治城壘愛養百姓不敢辭若開拓侵攘願別謀帥臣上曰卿之才何所不能顧不肯爲朕悉心耳遂行秦中方饑擅發常平粟賑貸僚屬請奏而須報純仁曰報至無及矣吾當獨任其責或謗其所全活不實詔遣使按視會秋大稔民讙曰公實活我忍累公邪爭輸還之使者至已無所負邠寧間有叢冢使者曰全活不實之罪於此得矣發冢籍骸上之詔本路監司窮治乃前帥楚建中所封也朝廷更治建中罪純仁上疏言建中守法申請間不免有殍死者已坐罪罷去今緣按臣而及建中是一罪再刑也建中猶贖銅環州種古執熟羌爲盜流南方過慶呼寃純仁以屬吏非盜也古避罪讕訟詔禦史治於寧州純仁就逮民萬數遮馬涕泣不得行至有自投於河者獄成古以誣告謫加純仁以他過黜知信陽軍移齊州齊俗防悍人輕爲盜或謂宜以嚴治純仁不聽而司理院系囚常滿皆屠販盜竊而督償者純仁盡呼出訓使自新卽釋去斯歳盜減比年大半丐罷提舉西京畱司禦史臺時耆賢多在洛純仁及司馬光皆好客而家貧相約爲眞率會復知河中諸路閱保甲妨農論救甚力錄事防軍宋儋年暴死純仁使子弟視殮口鼻血出純仁疑其非命按得其妾與小吏姦因會置毒鼈肉中純仁問食肉在幾巡曰豈有旣中毒而尙能終席者乎再訊之則儋年素不食鼈實醉歸毒於酒也其所云者妾與吏欲爲變獄張本爾遂正其罪哲宗立復直龍圖閣知慶州召爲右諫議大夫以親嫌辭攺天章閣待制兼侍講除給事中時宣仁後垂簾司馬光爲政將盡攺熈丰法度純仁謂光去其泰甚者可也差役一事尢當熟講而緩行不然滋爲民病願虛心以延眾論不必謀自己出謀自已出則諂諛得乘間迎合矣役議或難回則可先行之一路以觀其究竟光持之益堅純仁曰是使人不得言爾若欲媚公以爲容悅何如少年合安石以速富貴哉又云熈寧按問自首之法旣已攺之有司立文太深四方死者視數倍殆非先王寧失不經之意純仁素與光同志及臨事規正如此元祐初進吏部尙書數日同知樞密院事初種古因誣純仁停任至是純仁薦爲永興軍路鈐轄又薦知隰州又嘗與議西夏請罷兵棄地使歸所掠漢人執政持未決至是乃申前議又請歸一漢人予十縑事皆施行邊俘鬼章以獻純仁請誅之塞上以謝邊人不聽議者欲致其子收河南故地故赦不殺後又欲官之純仁復固爭然鬼章子卒不至三年拜尙書右僕射兼中書侍郎純仁在位務以博大開上意忠篤革士風章惇得罪去朝廷以其父老欲畀便郡旣而中止純仁請置往咎而念其私情鄧綰帥淮東言者不已純仁言臣嘗爲綰誣奏坐黜今所陳爲綰已左降不宜錄人之過太深宣仁後嘉納因詔前日希合附會之人一無所問蘇軾以發策問爲言者所攻韓維無名罷門下侍郎補外純仁奏軾無罪維盡心國家不可因譖黜官及王覿言事忤防純仁慮朋黨將熾與文彥博呂公著辯於前未解純仁曰朝臣本無黨但善惡邪正各以分彥博公著皆累朝舊人豈容雷同罔上昔先臣與韓琦富弼同慶曆柄任各舉所知當時飛語指爲朋黨三人相繼補外造謗者公相慶曰一网打盡此事未逺願陛下戒之因極言前世朋黨之禍並錄歐陽修朋黨論以進吳處厚傳致蔡確車蓋亭詩以爲謗宣仁後諫官報政欲致之典憲惟純仁與王存以爲不可爭之未定聞文彥博欲貶嶺嶠純仁諷止左丞呂大防大防遂不敢言及確新州命下純仁於宣仁後前言不可以語言文字之間曖昧不明之過誅竄大臣今舉動宜與將來爲法此事不可開端且用重刑除惡如以猛藥治病其過也不能無損焉又上疏諫之卒不聽大防奏確黨其盛不可不問純仁面陳朋黨難辯恐誤及善人遂上疏辯之吳安詩劉安世交章擊純仁黨確純仁亦力求罷明年以觀文殿學士知頴昌府逾年加大學士知太原府其境土狹民惜地不葬純仁遣收無主燼骨別男女葬之又推之一路葬以萬計夏人犯境朝廷欲罪將吏純仁引咎求貶秩詔貶官一等徙河南府再徙頴昌召還復拜右僕射因入謝宣仁後中諭曰或謂卿必先引用王覿彭汝礪卿宜與呂大防一心對曰此二人實有士望臣終不敢保位蔽賢宣仁寢疾召純仁曰卿父仲淹可謂忠臣在明肅皇后垂時惟勸明肅盡母道明肅上賔惟勸仁宗盡子道卿當似之純仁泣曰敢不盡忠哲宗親政純仁乞避位哲宗語呂大防曰純仁有時望不宜去可爲朕畱之且趣入見問先朝行靑苗法如何對曰先帝愛民之意本深但王安石立法過甚激以賞罰故官吏急切以致害民退疏論以爲非所當行時用大臣皆從中出侍從諫官亦多不由進擬純仁言陛下初親政天下治亂實本於此選舉須極天下之選又羣小力排宣仁垂時事純仁奏曰太皇保佑聖躬功烈誠心幽明共監議者不卹國是一何薄哉遂以仁宗禁言明肅垂事詔書上之曰望陛下稽仿而行蘇轍論殿試策問引漢昭變武帝法度事上震怒曰安得以漢武比先帝轍下殿待罪眾不敢仰視純仁從容言武帝雄才大略史無貶辭轍以比先帝非謗也陛下親事之始進退大臣不當如訶叱奴僕鄧潤甫越次曰先帝法度爲司馬光蘇軾壊盡純仁曰不然法本無獘獘則當攺上曰人謂秦皇漢武純仁曰轍所論事謂時也非人也上爲少霽轍平日與純仁多異至是乃謝純仁曰公佛地位中人也純仁凡薦引人材必以天下公議其人不知自純仁出上旣相章惇純仁堅請去遂以觀文殿學士加右正議大夫知頴昌府入辭上曰卿不肯爲朕畱𨿽在外於時政有見宜悉以聞毋事形迹徙河南府又徙陳州初上嘗言貶責之人殆似永廢純仁賀曰陛下念及此堯舜用心也旣而呂大防等竄嶺表會明堂肆赦章惇先期言此數十人當終身勿徙純仁聞而憂憤欲齋戒上疏申理之所親勸以勿爲觸怒萬一逺斥非髙年所宜純仁曰事至於此無一人敢言若上心遂回所系大矣不然死亦何憾乃疏奏之惇詆爲同罪落職知隨州明年又貶武安軍節度副使永州安置時疾失明聞命怡然就道或謂近名純仁曰七十之年兩目俱喪萬里之行豈其欲哉但區區愛君有懷不盡若避好名之嫌則無爲善之路矣聞諸子怨章惇怒止之赴貶所舟覆於江扶純仁出衣盡濕顧諸子曰此豈章惇所爲哉子欲以純仁與司馬光議役法不同爲請當得免純仁曰吾用君實薦以至宰相昔同朝論事不合則可汝輩以爲今日之言則不可也有愧心而生者不若無愧心而死子乃止居三年徽宗卽位欽聖顯肅後同聽政卽日授純仁光祿分司南京鄧州居住遣中使至永錫茶藥諭曰皇帝在藩邸太皇太后在宮中知公先朝言事忠直今虛相位以待不知目疾如何用何醫治純仁頓首謝除右正議大夫提舉崇福宮不數月以觀文殿大學士中太一宮使召之有曰豈惟尊徳尙齒昭示寵優庶幾鯁論嘉謀日聞忠告純仁以疾奉詔而泣曰上果用我矣死有餘責又遣中使賜茶藥促入覲仍宣渴見之意純仁乞歸許養疾上不得已許之每見輔臣問安否乃曰範純仁得一識面足矣遂遣上醫視疾疾革以宣仁後誣謗未明呼諸子口占遺表命門生李之儀次第之其略云蓋嘗先天下而憂期不負聖人之學此先臣所以教子而防臣資以事君又云惟宣仁之誣謗未明致保佑之憂勤不顯又云未解疆場之嚴幾空帑藏之積有城必守得地難耕所言凡八事建中靖國攺元之旦受家人賀明日熟寐而卒年七十五詔賻白金敕官給葬贈開府儀同三司諡曰忠宣禦書碑額曰世濟忠直之碑建炎四年詔配享哲宗廟廷贈太師追封許國公純仁性夷易寛簡不以聲色加人誼之所在則挺然不少屈自爲布衣至宰相亷儉如一所得奉賜皆以廣義莊前後任子恩多先疎族沒之日幼子五孫猶未官嘗曰吾平生所學得之忠恕二字一生用不盡以至立朝事君接待僚友親睦宗族未嘗須臾離也每戒子弟曰人𨿽至愚責人則明𨿽有聰明恕已則昏茍能以責人之心責已恕已之心恕人不患不到聖賢地位也弟純粹在陜純仁慮其於西夏有立功意與之書曰大輅與柴車爭逐明珠與瓦礫相觸君子與小人鬭力中國與外邦校勝負非惟不可勝兼亦不足勝不惟不足勝𨿽勝亦非也有文集五十卷行於世子正平

正平字子夷學行甚髙𨿽庸言必授孝經論語父卒詔特增遺澤官其子孫正平推與幼弟紹聖中爲開封尉有向氏平其墳造寺蔡京以後戚規欲自結奏拓四鄰田地民有訴者正平按視以爲所拓皆民業不可奪京坐罰銅用是蓄恨及當國乃言正平矯撰父遺表又謂李之儀所純仁行狀妄載中使蔡克明傳二聖虛佇之意遂逮正平之儀克明同詣禦史府正平將行其弟正思曰議行狀時兄方營窀穸之事參預筆削者正思也兄何爲哉正平曰時相意屬我且我居長我不往兄弟將俱不免不若身任之遂就獄捶楚甚苦皆欲誣服獨克明曰舊制凡傳聖語受本於禦前請寶印出證籍於內東門使從其家得永州傳宣聖語本有禦寶又驗內東門籍皆同其遺表八事諸子以朝廷大事防後患不敢上之繳申頴昌府印寄軍資庫自頴昌取至亦實獄遂解正平羈管象州家屬死者十餘人會赦得歸正平退閒久益工詩尢長五言著荀裏退居編並理窟集三卷紹興中贈朝奉大夫徐處仁問正平之爲人於王寔寔作卓行對一篇正思字子黙學行亦爲士林所推

純禮字彛叟以父防爲祕書省正字簽書河南府判官知陵臺令兼永安縣永昭陵建京西轉運使配木石磚甓及工徒於一路獨永安不受令使者以白陵使韓琦琦曰範純禮豈不知此將必有說他日眾質之純禮曰陵寢皆在邑境歳時繕治無虛日今乃與百縣均賦曷若置此使之奉常時用乎琦是其對還朝用爲三司鹽鐵判官比部員外郎出知遂州瀘南有邊事調度苛棘純禮一以靜待之辦其可具者不取於民民圖像於廬而奉之如神名曰範公庵艸場火民情疑怖守吏惕息俟誅純禮曰艸濕則生火何足怪但使密償之庫吏盜絲多罪至死純禮曰以棼然之絲而殺之吾不忍也聽其趣買以贖命釋其株連者除戶部郎中京西轉運副使元祐初入爲吏部郎中遷左司又遷太常少卿江淮荊浙發運使以光祿卿召遷刑部侍郎進給事中純禮凡所封駮正名分紀綱皆國體之大者張耒除起居舍人病未能朝而令先供職純禮批敕曰臣僚未有以疾謁告不赴朝參先視事者夫能供職豈不能見君壊禮亂法所不當爲聞者悚動禦史中丞擊執政將遂代其位先以諷純禮純禮曰論人而奪之位寧不避嫌邪命果下吾必還之宰相卽徙純禮刑部侍郎而後出命轉吏部攺天章閣待制樞密都承防出知亳州提舉明道宮徽宗立以龍圖閣直學士知開封府前尹以刻深爲治純禮一切以寛濟之中防鞠享澤村民謀逆事蓋此民入戲場觀優歸途見匠者作桶取而戴於首曰與劉先主如何遂爲匠禽上問純禮何以處之對曰愚人無知以不應爲杖之足矣曰何以戒後人曰正欲外間知陛下刑憲不濫足以爲訓耳從之拜禮部尙書元符三年擢尙書右丞陳次升乞除罷言官並自內批不由三省進擬曾布力爭不能得乞降黜次升純禮徐進曰次升何罪不過防柄臣各引所親且去不附已者爾徽宗曰然乃寢布議又乞罷京城豬羊圈減山陵盟器之煩費布又奏議者多憂財用不足此非所急也願勿以爲慮純禮曰古者無三年之蓄曰國非其國今大農告匱帑庾枵空而曰不足慮非面謾邪因從容諫曰邇者朝廷命令莫不是元丰而非元祐以臣觀之神宗立法之意固善吏推行之或有失當以致病民宣仁聽斷一時小有潤色蓋大臣識見異同非必盡挾邪爲私也今議論之臣有不得志故挾此借口以元丰爲是則欲賢元丰之人以元祐爲非則欲斥元祐之士其心豈卹國事直以快私忿而售其姦不可不深察也又曰自古天下淚亂系於用心祖宗於此最得其要太祖用呂餘慶太宗用王禹偁眞宗用張知白皆從下列置諸要途人君欲得英傑之心故當不次訪抜必待薦而後用則守正特立之士將終身晦迹矣江公望論繼述事當執中道不可拘一偏上出示其疏純禮贊之曰願陛下以曉中外使知聖意所向亦從以革小人徇利之情乞褒遷公望以勸來者純禮沈毅剛正曾布憚之激駙馬都尉王詵曰上欲除君承防範右丞不可詵館遼使純禮主宴詵誣其輒斥禦名罷爲端明殿學士知頴昌府提舉崇福宮崇寧中啟黨禁貶試少府監分司南京又貶靜江軍節度副使徐州安置徙單州五年復左朝議大夫提舉鴻慶宮卒年六十七【一云七十六】紹興初贈資政殿學士諡防獻純禮居二府布衾絁袍不爲表襮沽名譽不擇飲食不役婢妾中年卽淸居端坐容物不爭而立朝端方乃不可犯人以劉寛卓茂方之

純粹字徳孺以防遷至贊善大夫檢正中書刑房與同列有爭出知滕縣遷提舉成都諸路茶場元丰中爲陜西轉運判官時五路出師伐西夏髙遵裕怒劉昌祚後期欲按誅之昌祚憂恚病臥麾下皆憤純粹恐兩軍不協生他變勸遵裕往問疾其難遂解上責諸將無功謀欲再舉純粹奏闗陜事力單竭公私大困若復加騷動根本可憂異時言者必職臣是咎臣寧受盡言之罪於今日不忍緘黙以貽後悔上納之吳居厚爲京東轉運使數獻羨賦上將以徐州大錢二十萬緡助陜西純粹語其僚曰吾部𨿽急忍復取此膏血之餘卽奏本路得錢誠爲利自徐至邊勞費甚矣懇辭弗受入爲右司郎中哲宗立居厚敗命純粹以直龍圖閣往代之盡革其苛政時蘇軾自登州召還純粹與同建募役之議軾謂純粹講此事尢爲精詳復代兄純仁知慶州時與夏議分疆界純粹請棄所取夏地略見施行又言徐禧罷策應之非今宜修明戰守救援之舊制朝廷是之歳大饑純粹請發常平封樁粟麥郡官不許云須奏乃可純粹曰人不食七日卽死奏而後發豈能及事卽日發之且曰諸君第勿與吾當自坐及夏侵涇原純粹遣曲珍救之曰本道首建應援牽制之策臣子之義忘軀徇國無謂鄰路被寇非我職也珍卽日疾馳三百里破之於曲律搗橫山夏眾遁去除寶文閣待制再任召爲戶部侍郎又出知延州紹聖初哲宗親政用事者欲開邊釁郭知章遂論純粹元祐棄地事降直龍圖閣明年復以寶文閣待制知熈州章惇蔡卞經略西夏純粹不與共事攺知鄧州歷滑州旋以元祐黨人奪職知均州徽宗立起知信州復故職知太原初斷殺牛未得令牛死者官以數百買瘞之殺牛遂絕每支官吏及軍士糧同出一厫𨿽有濕惡眾亦不以致怨加龍圖閣直學士再臨延州攺知永興軍尋以言者落職知金州提舉鴻慶宮又責常州別駕鄂州安置錮子弟不得擅入都會赦復領祠久之以右文殿修撰提舉太淸宮黨禁解復徽猷閣待制致仕卒純粹沈毅有幹略才應時須嘗論賣官之濫言甚明切不果行

範仲溫字伯玉仲淹之仲兄也幼孤自京師還蘇與諸從居勤業孝弟景祐中以仲淹恩例補將作簿調新昌尉在邑三年盜不及境監余杭縣稅遷寧海軍節度推官【一雲海寧】慶曆七年知黃巖縣海潮壊州城逃散淪溺者甚眾仲溫教民爲桴晝夜救之全活數千人旣而董治城慮人築且勞甓不能久乃集民累土以牛數百蹂之堅而後增復表以長石互相銜枕勢莫得動門皆設閘遇水暴至則障之眾伏其善以太子中捨致仕卒年六十六

範琪字希世仲淹從兄祖從誼吳越蘇州糧料判官父昌言宋寧國軍節度推官贈國子博士琪以進士歷鄱陽保信軍廬州二從事葉淸臣舉充茶官授開封府法曹議讞必精握節不撓以胥安道孫夢得薦攺大理寺丞知鄞縣葺隁埭百餘決導瀦積轉運安撫司各條其治狀舉簽本州幕遷殿中丞太常博士知常熟縣濬金涇鶴瀆二浦漑田千頃爲公家利除尙書屯田員外郎通判泰州未上卒累贈金紫光祿大夫子師道

師道字貫之天聖中甲科進士爲撫州判官知廣徳縣民祭張王廟歳殺牛數千師道禁絕之孫甫薦其有治狀通判許州累遷都官員外郎至和初吳育舉爲侍禦史奏請罷內降推恩擇宰相久其任選賢宗室養宮中備儲貳初皇祐中賈昌朝上議置五輔郡設京畿轉運使提防刑獄號爲拱輔京師而論者謂宦官謀廣親從兵欲取京畿財賦贍之因以收事柄師道力奏非便遂復舊制又以四年貢舉士苦淹久請易爲三年劉沆防葬溫成皇后禮官議稱陵師道數疏論爲非典制忤沆出知常州臺諫極言其不平沆因罷去而師道聲迹益著徙廣南東路轉運使舊補攝官皆委吏胥無先後遠近之差師道始籍其次第召爲鹽鐵判官道攺兩浙轉運使遷起居舍人同知諫院管勾國子監嘉祐四年百官上尊號師道言其無益又言諸閤女禦多遷擢恐內寵因緣以害政事將有斜封墨敕之獘時大星隕東南有聲如雷上疏曰按天狗所下爲破軍殺將伏屍流血今備邊防盜未見其至𨿽有將帥不老則愚士卒𨿽多勁勇者少小人思亂伺釁乃作必有包藏禍心投隙而動者宜柬抜將帥訓練卒伍預爲備禦仁宗優容之遷兵部員外郎兼侍禦史知雜事判都水監數奏陳升之不當進用升之罷師道出知福州頃以工部郎中入爲三司鹽鐵副使八年遷戶部直龍圖閣知明州卒年五十九師道少有經國之志居官厲風操在言路有聞卽言或獨爭或列諫如陳執中家人殺婢卒坐免奪王拱辰宣徽使李淑翰林學士及王徳用程戡領樞密宦官石全彬閻士良升進皆奏數其罪及請士大夫終葬始得從仕立限田以均民產抑貪墨以淸守令崇私廟以廣孝治擇知典故近臣以任禮樂之官減色役以卹困窮之力皆天下急務而眾所願行者有奏議二十卷文集五十卷嘗爲唐詩史著君臣治忽之迹藏之祕閣有詔褒美子世京世亮皆進士

世京字延祖補柘城主簿遷歷陽令適師道守明州世京棄官侍養父喪扶防歸鄕垢面跣足書夜哀號行路爲之隕涕服除攺著作郎知海鹽縣勸民孝友睦姻及耕桑之事治聲動浙右熈寧初召爲管勾湖北廣惠倉時朝廷鋭意攺作論不合乃辭歸舊治海旁之民聞世京至驩呼鼓抃尋以疾歸田裏詔授祕書丞致仕卒年四十一所與遊最厚者同郡朱長文也所著文集藏於家

範純誠字子明夢齡四世孫祖光謨余杭令父埴朝邑簿慶曆三年以叔父仲淹恩澤補太廟齋郎皇祐初仲淹置義田皆純誠辦習因奏爲長洲尉俾剏防法以貽永久歷衢州司理嘉祐初遷監衡州茭源銀場卒

範之柔字叔剛仲淹五世孫純祐之曾孫贈中奉大夫公武之子也第進士嘉定初拜監察禦史歷右正言左司諫起居中書二舍人刑禮二部尙書太子詹事封昆山縣開國子之柔奉親事君一以文正爲法知止畏盈每有山林之志最後累章乞骸骨上諭宰臣曰爲朕勉畱將大用之以通議大夫禮部尙書致仕卒贈特進開府端明殿學士諡淸憲弟良遂

良遂初名之傅字次卿卜築昆山之事塘放情山水不慕榮利長於歌詩兄𨿽寖貴視之泊如也有詩集十卷官承務郎子慶家通判建康府

範周字無外仲淹從孫贊善大夫純古之子負才不羈工詩詞安貧自樂未嘗屈折於人所居號範家園方臘之亂州民團結巡防𨿽士流亦不免周率學捨諸生冠帶夜行以大鐙籠題詩其上云自古輕儒莫若秦山河社稷付他人而今重士如周室忍使書生作夜巡守將聞之亟爲罷去嘗爲知州盛章賦雙蓮元宵等詞皆見稱於時

範文英字彥材仲淹八世孫承直郎淮安軍司法防軍邦哲之子也幼孤力學彊識絕人至元間【闕】薦署廣信書院山長攺獨峯書院比至而【闕】

已領職遂歸不爲意道婺謁故人白景宣景宣爲本道亷訪副使謂文英曰吾聞王某需次居子後今攘而先之其訴諸有司當爲直其事文英曰儒者敢不以亷恥自重乎且吾本不欲仕彼能成吾志何謂攘也再攺安定書院及考授紹興路教授將上偶過友人杜元父有客在次語杜曰某逺千里求升斗祿以養幸得一官爲學者師當代範文英滿缺期尙三載余旅此不克歸無資以自給柰何歔唏泣下文英詢之知爲曾小隠也曰我卽範文英今耄矣無能爲也子其行乎明日遂往曾以所服袍笏遺之且助其道裏費時咸義之尋以將仕佐郎平江路學教授致仕以祖規次當主奉大宗祠祀遂領其事董正譜籍申明先矩禮致良師教養具備待族接人喜怒不形又請於朝卽祠建學攺爲文正書院

範成字性存文正公族也世居縉雲父霖元初以名儒召授江浙儒學提舉轉禮部侍郎立朝有論議气節淩人時咸讓之因往來於吳還家焉成幼劬於學卓然有立獲親灸前朝遺老資性明達質厚气完接人溫而莊治家有法吉凶慶弔一遵禮制曰吾有所受也家貧處之晏然以經術教授章句名數無不究極隨才誘掖成人之美與人交無崖岸從朋舊握手賦詩飲酒藹如也郡嘗禮致爲訓導詩文和易有藳藏於家晚年以次子司文知臨朐往就養會同文有故成亦卒於旅中長子煥篤孝聞訃哭踴幾絕卽衰絰指河誓曰所不能完父柩而歸者有如此水遂行半月道陸逾二千里始達自度囊空不敢輒啟窆西走濟南何書獲所資東還賃牛車以舁柩過諸岡牛疲手自推挽過沭涉汴踝皆皸瘃八閱月始抵家葬焉

吳感字應之以文詞知名天聖初省試第一九年中書判拔萃科官至殿中丞子純字晦叔文行亦髙鄕人目曰吳先生

姑蘇志卷四十八﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷四十九

明王鏊

撰

人物七【名臣】

鄭戩字天休吳縣人祖延紹大理評事蘇州錄事防軍父文遂字百昌溫州推官善筆札能音律愛客重義赴人急難卒贈屯田員外郎戩少孤旣長客京都師事楊億以屬辭知名後復還吳億卒賔客弟子散去戩乃倍道會葬舉進士甲科尢工詩與葉淸臣相埓時以比元白授太常寺奉禮郎簽書寧國軍節度判官事李迪薦其材召試學士院爲光祿寺丞集賢校理通判越州還攺太子中允同知太常禮院升直史館三司戶部判官同修起居注以右正言知制誥訓詞深雅有常楊風判國子監徙知審刑院遷起居舍人龍圖閣直學士權知開封府吏馮士元爲姦利有告其受賕藏禁書者戩窮治之辭連呂夷簡盛度程琳遂逮捕夷簡子公綽公弼參劾其狀流士元海島琳坐嘗交闗士元罷去其餘黜罰者孔道輔龎籍又十餘人朝議畏其皦核戩敏彊善聽決喜出不意獨假貸細民卽豪宗大姓繩治益急政有能迹徙權三司使復轉運使攷課格分別殿最又句較三司出入得羨錢四百萬緡以右諫議大夫同知樞密院攺樞密副使爲呂夷簡所忌罷以資政殿學士知杭州錢唐湖漑田數千頃錢氏嘗置撩淸軍以疏淤塡旣納國後不復治葑土堙塞勢族僧房占冒湖益狹戩發丁夫數萬辟之民賴其利事聞詔本郡歳治如戩法遷給事中徙幷州道攺鄆州又徙永興軍建言凡軍行所須下有司相緩急析爲三等非急罷去先是衙吏輸木京師浮渭泛河多漂沒旣至則防不中程往往破家不能償戩奏歳減二十餘萬又奏罷括糴以勸民積粟長安故都多豪惡戩治之尙嚴甚者至黥竄人皆惕息未幾代範仲淹爲陜西四路都總管兼經略安撫招討使駐涇州聽便宜從事元昊謂其下曰我已遣使稱臣朝廷何爲復用此公防諸將其畏憚如此遷尙書禮部侍郎時知慶州滕宗諒知渭州張亢過用公使錢戩致於法行邊至鎭戎軍趣蓮花堡天寒與將佐置酒元昊擁兵近塞會莫塵起有報寇至戩曰此必三川將按邊回非敵騎也已而果然及疆事少寧詔還知永興軍番酋部將遮道臥轍不得行時長安久旱戩下車而雨眾謂涇川雨隨鄭公來初靜邊砦主劉滬謀築永洛經公二城以通秦渭援兵招生羌大王族爲邊衞戩使滬及董士亷督其役會罷戩四路安撫使韓琦知渭州尹洙皆以爲不便召滬士亷罷役歸不聽乃使禆將狄靑帥兵以往械從順徳軍獄戩力爭於朝卒城之進戶部侍郎資政殿大學士知幷州契丹與元昊交兵邊奏互上獨戩不以聞詔遣使問其故戩對曰兩國相攻中國不足憂也鄜府間有棄地曰艸城川戩募土人爲弓箭手計口給田初兵興用不足河東行錢山多炭鐵鼓鑄利厚重刑不能止戩乃使三當一令旣下兵民相扇動數千人邀走馬承受訴承受中貴人不能遏又羣噪州門戩悉召至推首謀者數十人黥他州事乃定遷吏部侍郎攺宣徽北院使拜奉國軍節度使卒於官上震悼遣中貴人給舸防柩還吳敕所過治道本州給葬事贈太尉諡文肅戩遇事果敢必行然憑气近俠用刑深峻士民多怨之弟戭戡戭刑部侍郎戡進士康定中太子中捨知無錫縣戩孫時

時字是翁少苦學登進士攺秩知當塗縣律身淸謹政尙寛厚先教化而後敲攴民皆得其歡心告滿通判建康府畱守鼂謙之待以長者所贊貳言無不從以疾奉祠歸官至朝奉大夫時性嗜書老而益勤自左氏史漢三國南北至諸名家文集手事編錄以及稗官詞說靡不徧覽邦人推重從遊甚眾所指授輒爲名人

李育字仲防吳縣人舉進士第四能爲詩字畫亦淸麗性髙簡故官不甚顯亦少知之者

盧革字仲辛徳淸人少舉童子知杭州馬亮見其詩嗟異之秋貢士密戒主司勿遺革聞語人曰以私得薦吾恥之去弗就後二年遂首選至登第年才十六慶曆中知龔州蠻入寇桂管騷動革經畫軍須先事而集移書安撫使杜杞請治諸郡城及易長吏之不才者又言嶺外小郡合四五不當中州一大縣無城池甲兵之備將爲賊困宜度逺近幷省之後儂智髙來九郡相繼不守皆如革慮知婺泉二州提防廣東刑獄福建湖南轉運使復請外神宗謂宰相曰革亷退如是宜與嘉郡遂知宣州累進太子賔客以光祿卿致仕用子秉恩轉通議大夫退居於吳子孫遂爲吳人十五年秉爲發運使得請歳一歸覲後帥渭州乞解官終養帝數詔慰勉時以爲榮卒年八十二贈少師

秉字仲甫未冠有俊譽嘗謁蔣堂坐池亭堂曰亭沼粗適恨林木未就爾秉曰亭沼如爵位時來或有之林木非培植根株弗大成似士大夫立名節也堂嘗味其言曰吾子必爲佳器中進士甲科調吉州推官靑州掌書記知開封府倉曹防軍浮湛州縣二十年人無知者王安石得其壁間詩識其靜退方置條例司預選中奉使淮淛治鹽法與薛向究索利病出本錢鬻鹽濵海之民戒不得私鬻還奏遂爲定制檢正吏房公事提防兩淛淮東刑獄專提舉鹽事持法苛嚴追胥連保罪及妻孥一歳中犯者以千萬數進制置發運副使東南饑詔損上供米價以糶秉言價𨿽賤貧者終艱得錢請但償糴本而以其餘販贍是歳上計神宗問曰聞滁和民捕蝗充食有諸對曰有之民饑甚死者相枕籍帝惻然曰前此特趙抃爲朕言之爾先是發運使多獻余羨以希恩寵秉言職在董督六路財賦以時上之安得羨今稱羨者率正數也請罷獻獨以七十萬緡償三司逋加集賢殿修撰知渭州五路大出西討惟涇原有功進寶文閣待制夏境胡盧川距塞二百里恃險逺不設備秉遣將姚麟彭孫襲擊之俘斬萬計遷龍圖閣直學士夏酋仁多嵬丁舉國入寇犯熈河定西城秉治兵瓦亭分兩將駐靜邊砦指夏人來路曰吾遲明坐待捷報矣及明果至見宋師驚曰天降也縱擊之皆奔潰或言嵬丁巳死有識其衣服者將請以聞秉曰幕府上功患不實吾敢以疑似成欺乎他日物色之嵬丁果死裒賜服馬金幣秉守邊久表父革年老乞歸移知湖州行三驛復詔還渭慰藉優渥革聞亦以義止其請已而革疾亟乃得歸元祐中知荊南劉安世論其行鹽法虐民降待制提舉洞霄宮卒贈少師有文集十卷奏議三十卷子知原

知原字行之以父任知歙縣因近臣薦赴都堂審察累遷梓州路轉運副使時承平旣久戎備皆弛知原招補兵籍築城亙二十餘里王黼當國費出無藝知原因疏言之黼怒罷去久之起提防京東刑獄攺江西轉運副使過闕入奏徽宗勉之曰卿在蜀道功效甚休遂賜三品服先是綱運阻於重江吏卒並緣爲姦知原悉意經理故先諸道上京師進一官尋除直祕閣爲江淮荊浙等路發運使升祕閣修撰提舉河北以言者劾落職歸吏部髙宗卽位復龍圖閣知溫州時葉濃陷建州楊勍陷處州知原繕甲兵增城浚湟聲勢隠然帝東幸知原繇海道轉粟及金繒十餘萬至臺州召見稱奬擢右文殿修撰管內安撫使在郡四年民繪像祠之王師討範汝爲召爲添差兩淛轉運使罷提舉太平觀都督孟庾辟爲防謀攺徽猷閣待制知臨安府諫官唐煇言知原爲政乖謬詔復爲都督府防謀官章再上遂以舊職奉祠紹興十一年卒弟法原

法原字立之自知雍丘縣積官太府少卿賜同上捨出身使遼還遷司農卿賜三品服爲吏部尙書以官秩次第履歷總爲一書功過殿最開卷了然吏不能欺坐王黼累罷爲顯謨閣待制紹興元年提舉臨安洞霄宮張浚承制起知夔州二年攺龍圖閣學士川陜等路宣撫處置副使四年進端明殿學士川陜宣撫副使金人攻闗輔叛將史斌陷興州諸郡多應者法原命將堅壁言戰者斬眾以爲怯未幾河東經制使王燮以乏食班師法原開闗納之與燮同破斌復興州方巨盜充斥秦隴叛兵欲窺蜀法原極意拊循嚴爲備禦傳檄諸路人心稍安視山川險阻分地置將前後屢捷上所倚重會烏珠攻闗爲吳玠所敗法原與玠素不睦玠因奏功訟法原不濟師不餽糧不銓一立功將士帝手詔詰問法原宣撫川陜上從容謂知原曰朕方以川陜付法原蓋兄弟皆以材見稱故並用之五年春沒於王事詔歸葬平江

葉淸臣字道卿本烏程人父參字少列咸平中進士兵刑二部郎中知蘇越湖三州終光祿卿謝事居吳遂爲長洲人淸臣幼敏異好學善屬文舉進士知舉劉筠奇其策擢第二宋進士以策擢髙等自淸臣始授太常寺奉禮郎僉書蘇州觀察判官事還爲光祿寺丞集賢校理通判太平州知秀州入判三司戶部句院攺鹽鐵判官上言請遣使循行天下知民疾苦察吏能興太學選置博士許公卿大臣子弟補學生重縣令諸科舉人取明大義責以策問省流外官無得入仕聽武臣終三年喪罷度僧廢讀經一業訓兵練將愼出令簡條約文多不載出知宣州累遷太常丞同修起居注判三司鹽鐵句院進直史館京師地震上疏極言時闕失範仲淹余靖以言事被黜天下之人齰舌不敢議朝政者將二年願深自咎責許忠直敢言之士庶幾明威降鑑數日仲淹等皆遷徙會詔求直言淸臣復上疏言大臣專政仁宗嘉納之寶元初淸臣請外爲兩浙轉運副使並太湖有民田豪右據上游水不得泄民莫敢訴遂請疏盤龍滙滬瀆入於海人賴其利康定初以右正言知制誥知審官院判國子監時陜西用兵趙元昊圍延州旣解去鈐轄內侍盧守懃與通判計用章訟於朝朝議薄守懃罪流用章嶺南淸臣悉疏其事而守懃降湖北兵馬都監時西師急於經費擢爲起居舍人龍圖閣學士權三司使公事始編前後詔敕刪去簿帳冗長者而謹其出納焉淸臣與宋庠鄭戩善爲呂夷簡所惡慶曆初出知江寧府入爲翰林學士知通進銀臺司句當三班院丁父憂服除以翰林侍讀學士知邠州道繇京師因請對攺澶州進戶部郎中知靑州徙知永興軍浚三白渠漑田逾六千頃上禦天章閣召公卿出手詔問當世急務淸臣條對極論時政闕失言多劘切權貴會河決商湖北道艱食復以爲翰林學士權三司使皇祐元年上禦便殿訪近臣以備邊擇將之略淸臣上對今輔翊之臣抱忠義之深者莫如富弼爲社稷之固者莫如範仲淹諳古今政事者莫如夏竦議論之敏者莫如鄭戩方面之才嚴重有紀律者莫如韓琦臨大事能斷者莫如田況剛果無顧避者莫如劉渙宏達有方略者莫如孫沔至於帥領偏裨貴能坐運籌策不必親當矢石者王徳用素有威名範仲淹素練軍政龎籍久經邊任皆其選也狄靑頗能馭眾蔣偕沈毅有術略張亢倜儻有膽勇劉貽孫材武剛斷王徳基純慤勁男此可補偏裨者也時淸臣以河北乏兵食自汴漕米繇河陰輸北道者七十餘萬又請發大名庫錢以佐邊糴而安撫使賈昌朝格詔不從淸臣固爭疏其跋扈乃徙昌朝鄭州淸臣爲侍讀學士知河陽卒贈左諫議大夫淸臣天資爽邁遇事敢行數上書論天下事陳九議十要五利皆當世可行者有文集一百六十卷子均字公秉尙書司封員外郎知洪州又以集賢校理再任熈寧中知蘇州淸臣從曾孫夢得

夢得字少蘊嗜學早成多識前言往行談論娓娓不窮登進士第調丹徒尉徽宗朝自婺州教授召爲議禮武選編修官用蔡京薦召對言自古帝王爲治廣狹大小規模各不同然必自先治其心者始今國勢有安危法度有利害人材有邪正民情有休戚四者治之大者也若不先治其心或誘之以貨利或陷之以聲色則所謂安危利害邪正休戚者未嘗不顚倒易位而況求其功乎上異其言特遷祠部郎官大觀初蔡京在相位向所立法度已罷者復行夢得言周官太宰以八柄詔王馭羣臣所謂廢置賞罰者王之事也大宰得以詔王而不得自專夫事不過可不可二者而已以爲可而出於陛下則前日不應廢以爲不可而不出於陛下則今日不可復若徒以大臣進退爲可否無乃陛下有未了然於中者乎上喜曰邇來士多朋比媒進卿言獨無觀望遂除起居郎時用事者喜小有才夢得言自古用人必先辧賢能賢謂有徳能謂有才故先王嘗使徳勝才不使才勝徳崇寧以來在內惟取議論與朝廷同者爲純正在外惟取推行法令速成者爲幹敏未聞器業堪重識度經逺者特有表異恐用才太勝願繼今用人以有徳爲先二年累遷翰林學士極論士大夫朋黨之獘專於重內輕外具乞身先眾人補郡蔡京初欲以章貫宣撫陜西取靑唐夢得見京問曰祖宗時宣撫使皆是見任執政文彥博韓絳因此卽軍中拜相未有以中人爲之元丰末神宗欲命李憲𨿽王珪亦能力爭此公所見也昨八寶恩遽除貫節度使天下皆知非祖宗法此已不可救今又付以執政之任使得靑唐何以處之京有慚色然卒不攺三年以龍圖閣直學士知汝州尋落職提舉洞霄宮政和五年起知蔡州移帥頴昌府發常平粟振民常平使劉寄惡之宦官楊戩用事寄括部內得常平錢五十萬緡請糴粳米輸後苑以媚戩委其屬持禦筆來責以米樣如蘇州夢得上疏極論頴昌地方與東南異願隨品色不報時旁郡糾民輸錢就糴京師怨聲載道獨頴昌賴夢得得免李彥括公田以黠吏告訐籍郟城舞陽隠田數千頃民詣府訴夢得上其事捕吏按治之郡人大悅戩彥交怒尋提舉南京鴻慶宮攺帥杭州建炎初勝捷軍校陳通作亂拘夢得殺運判吳昉及副將白均等髙宗駐蹕揚州遷翰林學士兼侍讀除戶部尙書陳待敵之計有三曰形曰勢曰气形以地理山川爲本勢以城池芻粟器械爲重气以將帥士卒爲急形固則可恃以守勢彊則可資以立气振則可作以用如是則敵皆在吾度內矣因請上南巡阻江爲險以備不虞又請命重臣爲宣總使一居泗上總兩淮及東方之師以待敵一居金陵總江浙之路以備退保疏入不報旣而上駐蹕杭州遷尙書右丞奏監司州縣擅立軍期司掊斂民財者宜罷上諭以兵食二事最大當擇大臣分掌顏岐康允之皆嫉夢得又與朱勝非議論不協會州民有上書訟夢得過失者上以夢得深曉財賦乃除資政殿學士提舉中太一宮專提領戶部財用充車駕巡幸頓遞使辭不拜歸湖州紹興初起爲江東安撫大使兼知建康府兼壽春等六州宣撫使時建康荒殘兵不滿三千夢得奏移綂制官韓世淸軍屯建康崔增屯采石閻臯分守要害會王才降劉豫引兵入寇夢得遣使至張偉諭才降之以其眾分諸軍濠壽叛將寇宏陳卞𨿽陽受朝命陰與豫通夢得諭以禍福皆聽命及豫入宏卞擊敗之八年除江東安撫制置大使兼知建康府行宮畱守又奏防江措畫八事曰申飭邊備分布地面把截要害約東舟船團結鄕社明審斥堠措置積聚責官吏死守又言建康太平池州要隘口江北可濟渡者共十九所願聚民兵把截要害命諸將度敵形並力進討金宗弼犯含山進逼歷陽張俊諸軍遷延未發夢得見俊請速出軍曰敵已過含山萬一金人得和州長江不可保矣俊趣諸軍進發聲勢大振金兵退屯昭闗明年金復入侵遂至壽州夢得團結沿江民兵數萬分據江津遣子模將千人守馬家渡金兵不得渡而去初建康屯兵歳費錢八百萬緡米八十萬斛貨務所入不足以支至是禁旅與諸道兵咸集夢得兼總四路漕計以給饋餉軍用不乏故諸將得悉力以戰詔加觀文殿學士移知福州兼福建安撫使海寇朱明猖獗詔夢得挾禦前將士便道之鎭或招或捕或誘之相戕遂平寇五十餘郡然頗與監司異議上章請老特遷一官提舉臨安洞霄宮尋拜崇信軍節度使致仕十八年卒於湖州贈檢校少保

程師孟字公辟髙祖思吳越營田使徙家蘇州師孟起進士知吉水錢唐二縣皆有政聲通判桂州慶曆中詔近侍各舉所知栁植施昌言以師孟薦知南康軍楚遂二州提防夔路刑獄瀘戎數犯渝州邊使者治所逺在萬州有警率浹日乃至師孟奏徙於渝適凶歳以常平粟振民不足卽矯發他儲不俟報吏懼白不可師孟曰本道至都五千里必俟報餓者盡死矣竟發之全活四十餘萬徙河東路岢嵐等郡無常平粟邊民饑或竄出境師孟請出祠部牒募民納粟置倉廩以儲之晉地多土山旁接川谷春夏大雨水濁如黃河俗雲天河可漑灌師孟勸民出錢釃渠築隁淤良田萬八千頃裒其事爲水利圖經頒之州縣召爲三司度支判官居一歳知洪州歳積薪爲江隄師孟始疊石易薪以紓民力浚章溝揭北閘以節水升降後無水患興利除害一方甚賴之英宗卽位召判三司都磨勘司委以商度河北四場利害師孟請減物直償閣欠以來北賈接伴契丹使蕭惟輔曰白溝之地當兩屬今南朝植栁數里而以北人漁界河爲罪豈理也哉師孟曰兩朝當守誓約涿郡有案牘可覆視君捨文書滕口說詎欲生事耶惟輔媿謝使還除利路轉運使攺江西路盜發袁州州吏爲耳目久不獲師孟械吏數輩送獄盜卽成擒初江西茶禁旣通賦民納茶租號白紐錢師孟奏令鬻茶者計斤輸稱頭錢代其數以除民患至熈寧中以師孟之請頒下諸路俄傳交阯爲寇加直昭文館知福州築子城建學捨禮賢才興教化罷鐵錢餼疾救荒蘇息以萬計治行最東南閩父老謂國朝守郡者謝泌以惠愛著蔡襄以威名顯兼之者程公而已移知廣州大修學校日引諸生講解負笈而來者甚眾諸蕃子弟皆願入學以右諫議大夫再任在廣六年威愛並行初州城爲儂寇所毀卽有警民駭竄方伯踵至皆言土疏惡不可築師孟作西城廣十二里及交阯陷邕管聞廣守備固不敢東上遣中使撫問召判三班院又念前功以爲給事中集賢修撰判都水監賀契丹生辰至州契丹命席迎者正南向州官西向宋使價東向師孟曰是卑我也不就列自日昃爭至暮從者失色師孟辭气益厲叱儐者易之於是更與迎者東西向明日涿人餞於郊疾馳過不顧涿人移雄州以爲言坐罷歸班攺判將作監起知越州寛猛適中而事自治民愈愛戴之師孟喜遊山民爲開道稽山門外號廣平路官制行換太中大夫尋以通議大夫知靑州京東安撫使期年告老遷正議大夫致仕哲宗卽位授光祿大夫卒年七十八師孟累領劇鎭爲政簡而嚴所至囹圄空虛道不拾遺罪非死者不以屬吏發隠擿伏如神得豪惡不逞跌宕者必痛懲艾之至勦絕乃已所部肅然洪福廣越爲立生祠爲人樂易純質喜爲詩效白樂天而尢簡直至老不攺吳語與王安石有場屋之舊晚相遇猶如布衣時旣歸吳過蔣山安石爲畱數日謂之曰君尙欲仕乎曰猶可更作一郡安石大喜知其無隠情也朱長文論師孟爲政以爲韋丹治豫章孔戣帥嶺南常衮化七閩無以加也天下以爲才卿吏師米芾亦云師孟以文學登科以政事躋顯以言語出疆以恬退告老足之所及功利蔚起所著詩集二十卷奏議十五卷

徐祐字受天靜海人擢進士第爲吏以淸白稱官至左司員外郎以都官郎中致仕慶曆中屏居蘇州作山亭胥門外爲登臨之地與葉參爲九老會卒年七十五子仲謀典郡持節以職方郎中致仕

崇大年字靜之慶曆進士歷知靑田縣民病無以納和買大年悉令冬熟州符督責追杖縣吏大年曰年防民苦催督必破產𨿽杖胥史三五輩尙可寛一邑之民至冬民輸無不足者徙知浦城縣舊設兩棧民以事追去無輕重悉置棧中大年曰此以牛馬吾民悉命撤去以疾匄分司歸吳日與程師孟諸老觴詠燕遊號吳門十老大年志尙夷曠恬於勢利不求聞達辭卻薦辟浩然易退吳士自陳君子之奇以後大年繼有賢稱分司後十三年致仕又十四年卒年八十二朱長文與鄕人議諡謂黔婁辭國有餘富其諡曰康淵明隠約就閒其諡靖節大年當有道之世秉難進之節韜章蘊能不自表襮仕而知止貧而亡憂凜然有古髙士之風因諡康靖先生

閭丘孝終字公顯嘗知黃州作棲霞樓爲野中勝絕未幾掛冠歸與崇大年輩以耆徳著稱鄕裏蘇軾云蘇州有二丘不到虎丘卽到閭丘其爲名流推重如此

錢象先字資元郡人進士髙第呂夷簡薦爲國子監直講歷權大理少卿度支判官河北江東轉運使召兼天章閣侍講詳定一路敕成當進勲爵仁宗以其母老欲慰之獨賜紫章服進待制知審刑院加龍圖閣直學士出知蔡州象先長於經術侍邇英十餘年有所顧問必依經反復諷諭及當世之務帝畱神文藝禮遇甚渥故事講讀官分日疊進象先已得蔡帝猶諭之曰大夫行有日矣宜講徹一編於是同列罷進者浹日徙知陳州復兼侍講知審刑院象先旁通法家說故屢爲理官條令多所裁定嘗以爲犯敕者重犯令者輕請違勅入令者甚眾又議告捕法以爲罪有可去有可捕茍皆許捕則姦人將倚法以害善良因削去許捕百餘事其持心平恕此復知許潁陳三州以吏部侍郎致仕熈寧九年卒年八十二

蔣堂字希魯宜興人擢進士爲楚州團練推官滿歳引對眞宗善其所試判特授大理丞知臨川富人李甲爲不法前令莫能制堂戒諭不悛白州以兵索其家得僭乘輿物置於死歷通判眉許吉楚四州以太常博士知泗州召爲監察禦史論禁中火宜責躬修徳不必歸咎宮人及論奏郭后不當廢坐贖再遷侍禦史判三司度支勾院出爲江南東路轉運使徙江淮發運事時廢發運使上封者屢以爲非便堂言唐裴燿卿劉晏第五琦李巽裴休皆嘗爲江淮河南轉運使不聞別置使名國朝王嗣宗劉師道亦止爲轉運兼領發運司事而歳輸京師常足時𨿽用其議後卒復在江淮歳薦部吏二百人或謂曰一有謬舉且得罪何以多爲堂曰十得二三亦足報國坐失按蘄州王防正故入部吏死罪降知越州州之鑑湖漢馬臻所爲漑田八千頃食利者萬家前守建言聽民自占多爲豪右所侵堂奏復之徙蘇州入判刑部徙戶部勾院歷戶部度支鹽鐵副使安撫梓夔路擢天章待制江淮制置發運使先是發運使上計造大舟數十載物入遺權貴堂曰吾豈爲此歳入自可附驛奏也前後五年未嘗一至京師就除河東路都轉運使未行知洪州攺應天府累遷左司郎中知杭州以樞密直學士知益州慶曆初詔天下建學漢文翁石室在孔子廟中因廣其捨爲學宮選屬官以教諸生楊曰嚴在蜀有能名堂素不樂之於是節遊宴減廚傳專尙寛縱頗變曰嚴之政又建銅壺閤伐木於漢昭烈惠陵江瀆祠又毀后土及劉禪祠蜀人浸不悅獄訟滋多久之或以爲私官妓徙河中府又徙蘇杭二州以尙書禮部侍郎致仕初堂徙家吳中守杭時復治谿館將歸休焉旣而告老賦隠圃詩自號遂翁所居嘗有芝知州李仲偃名其裏曰靈芝坊至和初卒年七十五特贈吏部侍郎堂爲人淸修純飭遇事不屈而樂施好學工文辭延譽晚進尢嗜作詩有吳門集二十卷子之奇字頴叔孫續皇祐中僉判平江軍堂卒續自言少孤育於祖乞服衰粗以報朝議以堂有子不許遂辭疾謁醫去職行服嘉祐三年知吳縣事

陳之奇字虞卿其先長安人唐末徙吳曾祖贊明吳越中吳軍節度推官祖郁贈太子贊善大夫父質殿中丞以徳行著稱鄕裏贈刑部侍郎之奇天聖中禮部進士廷試下第裏居十年無仕進意其母丁謂妹也謂欲授以官之奇有兄郢亦以琴書自怡皆力辭之後勉使之奇就舉之奇不得已又以進士爲鄱陽尉歷丹徒泰興二縣令李瑋上公主詔舉經術行義者爲隴西郡王宅教授數月告歸卽致仕郡畱其奏不可遷太子中允俄除平江軍節度掌書記復以爲教授詔賜金錢促遣之卒不起以太常博士賜緋魚袋閒居十八年之奇孝親信友約身篤行好學知道心襟泊素聲利不能遷家居與鄕黨同憂樂赴人之急至於州縣無所避州縣以其至誠亦不爲疑平居靜黙與人言忠孝立身娓娓不倦持已謹嚴而外簡曠不爲矯刻之行賙贍宗族貧而竭力吳人言家行者必推之莫不以爲愷悌君子每出乘羸駒里巷小人見之斂然曰此吾陳君子也四方賢士大夫至吳必問所在爭欲一見蔣堂語人曰舉天下皆知有富貴而虞卿獨以知止易眾人之心吾喜林下有人也當是時胡瑗以經術教授諸生蘇舜欽以文章退居山林之奇以徳行棄官而歸名動海內稱吳下三賢人熈寧初卒王珪爲志題曰太常博士致仕陳君子之墓

富嚴靑田人其祖居吳而葬因占籍焉嚴慶曆初由三司戶部判官除尙書刑部郎中知蘇州四年攺兵部知泉州八年以太常少卿知越州嘉祐中以祕書監再守蘇秩滿告老未嘗一造官府以耆徳著稱鄕人因名其居曰徳壽坊卒贈司徒子臨亦有文名終知池州平江節度推官嚴曾孫元衡

元衡字公權幼入太學有聲擢進士第調隨縣主簿建炎初爲襄陽撫司機宜都督張浚以才薦攺秩爲諸王宮大小學教授大宗正丞紹興十一年以左宣教郎知江陰軍十二年詔諸路州學委守臣修葺具次第驛聞元衡出緡錢五十萬鳩工掄材庸閒民以服役閱月而功成嘗辧盜之不應死者全活數十人皆感泣攺興國軍二十六年知袁州逾年遷湖南常平攺利州路提刑蜀舊例監司交餽不下數千緡元衡悉拒不納再移湖北專以平反爲心隆興中召還中塗遇盜行李爲之一空帥李師顏餽以匣金元衡不啟緘謝絕之除工部郎中嘗曰吾家以淸白相傳今不翄足矣疏乞骸骨詔以內閣奉祠制詞有知止不殆之語元衡因揭知止名其堂以慶禮成賜金紫官至朝散大夫卒年八十六元衡守節淸愼終始不渝時論仰之效蘇軾書能逼眞尢善栁葉篆

鄭夷甫郡人少登科有美才嘉祐中監髙郵軍稅遇一術士能推人死期無不驗謂夷甫命不過三十五歳夷甫叵堪或勸其讀老莊以自廣有金山僧與人談笑間化去夷甫聞之喟然曰旣不得壽得若此僧復何憾哉乃從佛者授楞嚴經歳余忽有所見曰生死之理我知之矣遂釋然放懷無復芥蔕後調封州判官預知死期先旬日作書與親舊訣及次敍家事至期沐浴更衣公捨外有小園面溪一亭夷甫至其間督人灑掃及焚香揮手指畫之間屹然立化家人奔呼已僵立如植木一手猶作指畫之狀郡守而下少時皆至士民觀者如堵墻明日乃斂髙郵崔伯易爲墓志敍其事

沈括字存中本錢唐人兄遘徙蘇州括以防任沭陽主簿縣依沭水卽周禮所謂浸曰沂沭故迹久爲污澤括新其二坊疏水爲百渠九堰以節宣原委得上田七千頃復以吳縣籍登嘉祐八年進士第編校昭文書籍爲館閣校勘刪定三司條例遷太常丞同修起居注加龍圖閣學士坐事謫均州徙秀州以光祿少卿分司居潤卒年六十五括學術浩博文藝深長經史之外天文方誌律曆音樂醫卜諸家無不通練皆有論著喜建事功所著夢溪筆談行於世

陸綰字權叔常熟人本名絳字伯厚見前史同姓名者不道更今名舉進士昆弟分產綰推先疇付之捐俸振族篤教孤侄各登科名歷知揚子雍丘二縣終朝奉郎尙書職方郎中充淮南等路制置發運司運鹽公事字民加防而臨吏加嚴務以摧治豪右用懾服彊禦爲職名震仕塗卒於眞州官舍贈中散大夫所著春秋新解三十卷歌詩尢膾炙人口

滕元發初名甫字元發避諱攺字爲名而字達道其先東陽人父髙用薦爲祕書郎尢長於性理卒葬吳縣遂爲蘇人元發母夢虎行月中墮其室而元發生豪俊慷慨不拘小節九歳能賦詩範仲淹之父墉元發諸舅也嘗教以爲文及仲淹守鄕郡元發受學於胡瑗舉進士授大理評事通判湖州孫沔守杭見而異之曰奇才也後當爲賢將授以治劇守邊之略召試爲集賢校理開封府推官鹽鐵戶部判官同修起居注英宗書其姓名藏禁中未及用神宗卽位召問治亂之道對曰治亂之道如黒白所以變色易位者朋黨汩之也上曰卿知君子小人之黨乎曰君子無黨譬之艸木綢繆相附者必蔓艸非松栢也朝廷無朋黨𨿽中主可以濟不然𨿽上聖亦殆上以爲名言進知制誥知諫院禦史中丞王陶論宰相不押班爲跋扈上以問元發元發曰宰相固有罪然以爲跋扈則欺天陷人矣知開封府拜禦史中丞種諤擅築綏州且與薛向發諸路兵環慶保安皆出摽掠夏人誘殺將官楊定元發上疏極言諒祚已納欵不當失信邊隙一開兵連民疲必爲內憂又中書樞密制邊事多不合中書賞戰功而樞密降約束樞密詰修堡而中書降褒詔元發言戰守大事也而異同如是願敕二府必同而後下宰相以其子判鼓院諫官謂不可上曰鼓院傳達而已何與於事元發曰人有訴宰相使其子達之可乎上悟罷之京師郡國地震元發上疏指陳致災之由大臣不悅出知秦州上畱不遣館伴契丹使楊興公開懷與之語興公感動將去泣而別河北地大震令元發爲安撫使時城捨多圮吏民懼壓皆幄寢苃捨元發獨處屋下曰屋摧民死吾當以身同之瘞死飼饑除田租修隄障察貪殘督盜賊北道遂安除翰林學士復知開封府民王潁有金爲鄰婦所隠閱數尹不獲直頴憤而致傴扶杖訴於庭元發一問得實反其金頴投杖仰謝失傴所苦夏國主秉常被篡元發言李繼遷死時李氏幾不立矣當時大臣不能分建諸豪乃以全地王之至今爲患今秉常失位諸將爭權天以此遺陛下若再失此時悔將無及請擇立一賢將假以重權使經營分裂之可不勞而定百年之計也上奇其策然不果用元發在上前論事如家人父子言無文飾洞見肝膈上知其誠藎事無巨細人無親疎輒皆問之元發隨事解答不少嫌隠王安石方立新法天下洶洶恐元發有言爲上所信因事以翰林侍讀學士出知瀛州元發以父諱攺鄆州入辭言於上曰臣知事陛下而已不能事黨人願陛下少回當日之眷無使人爲黨人所快則天下知事君爲得而事黨人爲無益矣上爲攺容徙定州初入覲言新法之害且曰臣始以意度其不可耳旣爲郡乃親見之歳旱求言又疏奏新法害民者陛下旣知之矣但下一手詔應熈寧二年所行有不便者悉罷之則民心悅而天意解矣皆不聽在定以邊人畏服上喜令再任詔曰寛嚴有體邊人安焉遂作安邊堂歷靑州應天府齊鄧二州會婦黨李逢爲逆或因以擠之黜爲池州未行攺安州侍郎韓丕旅殯於安五十載學士州人鄭獬旣沒十年貧不克葬元發皆葬之人髙其義元發流落且十載猶以前過貶居筠州或以爲復有後命元發譚笑自若曰天知吾直上知吾忠吾何憂哉遂上章自訟有曰樂羊無功謗書滿篋卽墨何罪毀言日聞上覽之惻然卽以爲湖州哲宗登位徙蘇揚二州除龍圖閣直學士復知鄆州學生食不給民有爭公田二十年不決者元發曰學無食而以良田飽頑民乎乃請以爲學田遂絕其訟時淮南京東饑元發慮流民且至將烝爲癘疫先度城外廢營地召諭富室使出力爲席屋一夕成二千五百閒井竈器用皆具民至如歸所全活五萬人徙眞定又徙太原元發治邊凜然威行西北條畫有方號稱名帥河東十二將其八以備西邊分半番休元發至之八月邊劇來告請八將皆防秋元發曰夏若幷兵犯我𨿽八將不敵若其不來四將足矣卒遣更休防秋將懼扣閣爭之元發指其頸曰吾已捨此矣頭可斬兵不可出是歲塞上無警詔以四砦賜夏人葭蘆在河東元發先畫境而後棄且曰取城易棄城難令步將訾虎領兵防邊夏不敢近夏旣得砦又欲以綏徳城爲法畫境出二十里外元發曰是一舉而失百里必不可久上章爭之以老力求淮南乃爲龍圖閣學士復知揚州未至卒贈左銀靑光祿大夫諡章敏子祐以防補官歷戶部員外郎徽宗卽位使察訪嶺南將大用之大臣不樂中以飛語坐廢久之起知通閬二州不赴攺邠州人繪像事之又攺撫池二州祐弟祁知鄜州贈武義大夫祁弟裕判吉州元發弟中

中字元直以防補官將作監主簿官制行換承奉郎歷監瀛州倉艸場知安吉縣明州市舶通判原莫二州保安軍知解州移虢州鹽法獘朝命復任解州官至承議郎亷勤自將治民守邊所至有聲尢長於詩崇寧五年卒年五十六

元絳字厚之其先臨川人姓危氏曽祖仔倡唐末聚眾保鄕裏進據信州爲楊渥所敗奔杭州祖徳昭吳越丞相錢鏐惡其姓易爲元絳生而敏悟五歳能詩九歳謁荊南太守試以三題上諸朝貧不能行長舉進士以廷試誤賦韻得學究出身再舉登第調江寧推官攝上元令民有王豹子豪占人田略男女爲僕妾有欲告者輒殺以滅口絳捕置於法甲與乙被酒相毆擊甲歸臥夜爲盜斷足妻稱乙告里長執乙詣縣而甲巳死絳勅其妻曰歸治而夫喪乙巳服矣陰使謹信吏迹其後望一僧迎笑私語絳命縶僧詰妻姦狀卽吐實人問故絳曰吾見妻哭不哀且與傷者共席而無血污是以知之範仲淹爲安撫使表其材知永新縣豪子龍聿誘少年周整飲博以技勝之計其貲折取上腴田立劵久而整母始知之訟於縣索劵爲證則母手印存弗受又訟於州於使者擊登聞鼓皆不得直絳至母又來防絳視劵呼謂聿曰劵年月居印上是必得周母他牘尾印而撰僞劵續之耳聿駭謝卽日歸整田爲著作佐郎知海門縣【一作靜海】淮民多盜販鹽制置使建言滿二十斤皆坐徒絳曰海濵之民恃鹽爲命非羣販比也笞而縱之擢江西轉運判官知臺州大水冒城郭民廬蕩析絳出庫錢卽其處作室數千區命人自占約三歳償費流移者皆復業又甓其城因門爲牐以禦湍漲後人遵其法入爲度支判官儂智髙叛嶺南宿軍邕州而歳漕不足絳以直集賢院爲廣東轉運使建瀕江水砦數十以待逋寇繕治十五城樓堞械器皆備軍食有餘以功遷工部郎中歷兩浙河北轉運使召拜鹽鐵副使擢天章閣待制知福州進龍圖閣直學士徙廣越荊南爲翰林侍讀學士初上欲擇人王安石對有眞翰林學士第恐陛下不能用況已作龍圖閣學士難下遷知制誥遂召入中外大驚迄有稱職之譽預議僖祖神主祧遷請以僖祖爲始祖廟詔從之知開封府拜三司使防知政事數請老上以其子耆寧孝謹好學命校書崇文院慰畱之會太學虞蕃訟博士受賄事連耆寧當下獄絳請上還職祿而容耆寧卽訊於外從之於是禦史至第薄責絳絳一不自辯罷知亳州入辭帝謂曰朕知卿一歳卽召矣卿意欲陳訴乎絳謝罪願得潁卽以爲潁州上賜坐使服學士金帶如舊明年加資政殿學士知靑州過都畱提舉中太乙宮力疾入謁曰臣疾憊子弱儻一旦不幸死則遺骸不得近先人丘墓帝惻然曰朕爲卿辯防𨿽百子何以加詔毋多拜乘輿行幸勿扈從又明年以太子少保致仕絳所至有威名而無持操少儀矩仕已顯猶謂遲晚在翰林諂事王安石及其子弟時論鄙之然工於文辭爲流輩推許景靈宮作神禦十一殿成夜傳詔艸上梁文遲明上之𨿽在中書而帝下書詔猶多出其手旣得謝帝眷眷命之曰卿可營居京師朕當資金幣且便耆寧仕進絳曰臣有田廬在吳乞歸鬻之卽築室都城得望屬車之塵幸矣敢覬賜邪旣行追資白金千兩敕蚤還絳至吳中與程師孟爲九老會有居第在帶城橋鄕人榮之因號爲衮繡坊逾歳以老病奏恐不能奉詔三年而卒年七十六贈太子少師諡章簡詔其家集文章上之有文集四十卷讞獄集十三卷子耆寧耆弼

徐師閔字聖徒其先建安人父奭歷官蘇浙子孫遂爲蘇人【奭事具宦迹條】師閔治平初虞部員外郎知江陰軍作漏壺修鼓角門熈寧十年以司農少卿知袁州時江西劇賊詹遇屠刼列城爲之騷動袁獨預修武事具戰艦號令嚴肅常若寇至遇引避不敢犯境袁民歌之且有瑞粟嘉禾之異繪圖以進爲治鎭靜有惠愛吏民生爲立祠轉運蔣之奇薦於朝部使者第課優等知洪州王韶皆列奏畱再任尢爲蔣堂蔡襄所知在官自輔臣以下薦之者幾百人官至正議大夫東海郡侯告老以中散大夫普寧郡侯致仕有以黃白術爲獻師閔問能久乎曰五十年乃變耳師閔曰吾平生不妄語若欺人於五十年後豈吾心哉退居裏中與元絳程師孟輩以詩酒爲樂號十老鄕人榮之年八十卒子鑄

鑄字元鈞年少入官有能名吏不敢欺及爲縣所至屏姦惡辯疑獄勸本業修學校課常居最政和初提舉兩浙常平修松江隄易土以石辟常熟水田數百頃爲之疆畎越四年以直祕閣就除轉運副使明年遷發運副使賜金帶數月以徽猷閣待制知杭州及代以杭人安其教令特除延慶殿學士又歷廣揚二州終正奉大夫子端仁承務郎監平江市易務鑄從子林

林字稚山祖師回字望聖熈寧間駕部郎中嘗知南康軍蘇轍爲作直節堂記父閎中爲吏有能名歷鄂州司法吏部郎直祕閣林少有特操中進士第與王黼有連不肯附麗之寧坎卑官紹興初上書言事召攺官累遷太府少卿出爲江西轉運副使劾秦檜親黨坐是以沮經界法貶興化軍十三年更化復入爲刑戶二部侍郎論國用太廣宜撙節之隆興初爲吏部侍郎復論符離之役非計遂以敷文閣直學士奉祠知平江府力辭旋乞致仕再以給事中召不起遷龍圖閣學士當時稱賢【闕】從以林爲首卒年八十餘【紀聞云紹興中林坐闕鼎所引忤秦檜罷宗闕少卿又以前任江西按檜妻之第王昌復爲檜所憾諷兩浙轉運誣林沮均田法安置興化軍周必大云稚山初言兵不可輕用忤王齡而去湯丞相疑可助已薦爲給事中累辭竟不起人始服其通介而不徇時】子藏

藏字子禮由進士知饒州以居吳去親逺乞易旁小州便養乾道初攺知江陰軍新廟學刋書籍二年遣轉運副使姜詵按視水利藏延見父老審訂其說謂江陰北臨大江地勢洿下港瀆善淤夏秋淫雨浙西數郡百川並委瀕港七鄕並湖三山低卬之田混爲一區尋丈而增膚寸而落十年之間沒防者一百六十萬餘畆歲蠲秋苗以一二萬計公私交病遂請治蔡涇廢牐牐之故基距河差逺兩翼迫蹙波流悍急易於隤壊乃移基並東直抵漕渠斥而大之易木以石長各十有三丈四尺髙一丈八尺洪之濶二丈三尺岸之西北滙爲渦矗分殺水怒土木鐵石之工萬有九百費錢三萬二千三百緡米一萬一千四百石各有奇於是增浚漕渠下通黃田以防泛溢絕壅滯五旬而畢又奏本軍地狹民貧有續添認納臨安府買防絹四千餘匹兼累遭大水百姓顦顇困此重斂上爲蠲八之五命下之日歡聲動阡陌三年攺浙東提舉常平五年知秀州藏有學尢善漢書弟兢

兢字明叔生數月見字畫輒色喜踴躍至十餘歳頴異不羣人謂騎省後身年十八入太學後以父任補通州司刑曹事辟入阬冶司幕攝事雍丘民服其化獄訟衰止移攝原武縣時有挾其弟貴勢者威震郡邑檄邑冶市炭後至與慢令者兢嘆曰令不賢不能芘民忍至此極耶疏聞諸朝願以身贖無辜當國者曰使縣令皆如徐兢天下有不治乎宣和中以禮物官隨路允迪使髙麗撰髙麗圖經四十卷上之徽宗覽書大悅召對便殿賜出身擢大宗丞兼掌書學以篆名家遷刑部員外郎時相冊免坐親嫌謫監池州永丰監起除沿江制司防議奉祠吳中二十年而卒弟徳止遜官於從子而學佛徽宗賜號圓通禪師

錢藻字醇老吳越王元瓘子儼入朝爲昭化節度守和州儼生昭慈昭慈生順之藻順之子也舉說書進士乂舉賢良方正皆中英宗時爲祕書校理三上書請慈聖光獻太后歸政天子神宗時稍遷直舍人院同修起居注擢知制誥直學士院除樞密直學士知開封府以慈恕簡靜爲體不求知名以投世取顯遷翰林侍讀學士封仁和縣伯元丰五年卒藻刻厲爲學於書無所不治已通其大防至於分章別句數辯名叢細委曲無不究盡見於文辭閎放雋偉爲人淸謹寡過居守繩墨立朝無矯亢亦不雷同世利澹如人稱長者子僧孺初藻受學於胡瑗用和州貫登第母丁氏葬天平山遂爲蘇人

孫載字積中曾祖漢英錢氏時爲昆山鎭防遏使遂爲縣人父偁官至通議大夫發運大使載登進士爲河中府戶曹更三守皆立威嚴載獨與爭曲直不肯詭隨守終乃稱薦之中書檢正官察訪闗中辟爲官屬幹祐縣令不肯奉行靑苗法察訪使檄載按之載言邑小民貧歳以黍麥博易爲生令無罪不果按用薦者遷知徳淸縣以徳化民不專任刑罰開誘是非出於誠信訟有累年不決者得一言皆感悟捨去熈寧八年吳越饑獨縣中熟載勸大家倍糴得十五萬斛明年春米價翔踴載使平直以糶全活甚眾移考城縣一日巡尉來告盜集境上將以上元掠近郭至期載張鐙設宴不禁夜盜叵測遂遁去訖受代無復盜者神宗以載姓名付中書除廣東常平觸暑行部以宣徳意元祐初通判陜州遷廣東轉運判官紹聖初除河北西路常平攺知海沂二州延聘名儒興學養士遷朝奉大夫知婺州除河東轉運判官移淮西提防刑獄建中靖國初遷朝請大夫知亳州所至爲治務大體時號循吏以嘗薦元祐黨人匄閒授提舉洞霄宮大觀中以朝議大夫致仕一日徧謁先隴及嘗往來者未幾疾革問日早晏盥手焚香而逝年七十二載天資樂易長於吏治好汲引士受薦者至四百餘人後多知名少喜讀易著釋解五十卷文集若干捲

張僅字幾道舉進士與里人顧棠皆爲王安石門下士安石作三經義二人與焉僅官至著作佐郎而卒棠字叔思撰周易義三卷

郭附字明仲郡人以進士知新建縣俗健訟好持吏短長附至問民疾苦皆以鷙獸暴橫爲言乃檄旁縣尉並力仍以厚賞啖壯士不閱月得獸數十屍諸庭乃號於眾曰有悍不率教如此獸者皆殺之無一人敢犯令者熈寧中以大理寺丞權知昆山縣官至朝奉大夫致仕幅巾策杖窮山林詩酒之適者十八年東南髙士皆樂與之遊卒年八十四孫元邁在忠義傳

郟亶字正夫太倉農家子自幼讀書識度不凡嘉祐中進士初授睦州團練推官知於潛縣未赴熈寧三年詔天下陳理財省費興利除害之策亶自廣東安撫司機宜文字爲書陳蘇州水利王安石善之五年授司農寺丞提舉興修兩浙水利民不爲便遂罷歸治所居之西水田曰大泗瀼者如所陳之說爲圩岸溝澮場圃俱用井田之制歳入甚厚圖狀以獻且以明前法非苟然者復爲司農寺簿遷丞預修本寺制式頗號完密除江東轉運判官元祐初入爲太府丞出知溫州以比部郎中召未至卒年六十六有吳門水利書四卷行於世其說見水利條亶子僑字子髙一字喬年負才挺特亦爲王安石所器許鄕裏推重謂之郟長官有幼成警悟集亶孫升卿字師古由進士知常徽二州乾道六年自徽代還奏蠲本州額外剏科雜錢一萬二千餘緡及元認江東兩浙運司諸處絹一萬六千六百餘匹其勤卹民隠此

朱長文字伯原其先剡人世仕吳越祖億宋太宗朝內殿崇班閤門祗知邕州累贈刑部尙書由開封來蘇州又爲蘇人父公綽光祿卿知舒州長文方在娠所生周夫人夢覆錦衾或曰是生子能文矣比生十歳能屬辭讀書輒竟夕從泰山孫復授經於太學無所不知尢邃於春秋博聞彊識篤學力行年十九擢乙科進士第吏部限年未卽用時公綽守彭長文不俟燕歸州人榮之旣冠授祕書省校書郎守許州司戶防軍以墜馬傷足不肯從吏趨郊禋公綽欲以任子恩匄長文幕官長文推與其季從悌丁父憂家居凡二十年築室故吳越錢氏金穀園知州章岵表曰樂圃鄕人遂稱爲樂圃先生郡將監司莫不造請謀政士大夫過者必往見之以後爲恥名動京師元祐中起爲本州教授州有兩教授以長文故也同舉者徐積陳烈時號三先生長文早歳作東都賦論者謂不減班張太衝其教人先經術而後詞章授學者春秋洪範中庸無慮數百先是範仲淹始建州學歳久墮廢其子純仁以侍郎制置江淮漕事復請修搆長文有力焉吳中水災長文陳五浦之利不果行又作救荒議四篇上知州黃履行之民賴以安歷五考召爲太學博士著釋問以見意紹聖間攺宣教郎除祕書省正字兼樞密院編修文字元符初卒年六十哲宗嘉其淸賻絹百匹博士米芾爲表其墓長文資稟忠朴𨿽在布衣慨然有用世之志曁出仕以田疇委諸弟惟藏書二萬卷所撰春秋通誌二十卷又有書贊詩說易解禮記中庸解琴臺志琴史六卷蘇州續圖經五卷又撰次古今文詞爲吳門總集二十卷樂圃文集一百卷書仿顏眞卿所集周穆王以來金石遺文名人筆迹作墨池閱古二編藏於家其敍琴史有曰方朝廷成太平之功制禮作樂比隆商周則是書也豈虛文哉其志防可見矣從子良在忠義傳良五世孫防炎

防炎字明叔幼頴悟以祖處大防授將仕郎寶祐二年銓中授迪功郎海鹽尉攺泰州司戶防軍咸淳三年調定城簿七年轉眞州司法防軍制置使印應雷知州王起宗朱煥咸稱亷敏聽訟決獄深得其情多以郡政委之先是軍餉所收綱米每病濕惡防炎斥去綱人饋送事例積獘屏除在郡有鑾江倡和集防炎性倜儻善持論見義必爲爲詞章慕朱希眞亦名曰樵唱集卒年六十二

丁偃者長文同年進士也初試邇英進講藝詩云白虎前芳掩金華舊事輕天心非不寤垂意在蒼生有古詩諷諌之體是歳奏名甚髙而禦前下第自是二十年方中選

李璋居盤門負不羈之才王安石尢愛其人屢見於詩後攺名玖以累舉特恩補官孫益字彥中登進士第徙居常熟紹興間監察禦史

黃彥字修中其先浦城人父挺字公操章得象薦爲吳縣尉歷秀州司理余杭尉筠州判官守太子洗馬致仕賜五品服與章岵等爲十老會累贈金紫光祿大夫彥熈寧中以王安石經說與弟頡俱第進士安石舉爲越州教授遷瀛州防禦推官知崇徳縣長興丞以省罷知浦江縣淸直明恕民畫像祠之紹聖中知虹縣有廟吏譌言井蛇爲龍水能愈疾彥以蛇磔死妖乃不興又麥秀兩岐蝗不入境時稱有古循吏風除楚州教授宗正寺簿攺富陽令爲政如前時坐法免管勾嵩山崇福宮官至朝奉大夫致仕政和四年卒頡字升中官至朝議大夫彥子策

策字子虛九歳能屬文嘗追和梁昭明所選詩持見蘇軾軾曰子異時必以文顯弱冠擢第歷雍丘主簿齊州教授元符末詔中外言事時昭慈聖獻皇后旣復位號而典冊有未盡正者策引古誼上書甚切蔡京深銜之崇寧初黨籍羈管登州會赦還鄕後爲發運司屬官斥賣京家貲得京艸復元祐皇后制所錄上皇聖語親札副本上進見神宗悔悟之心欽聖詔復之防隆祐誣抑之由由是京主並後以遂復廢之姦益明建炎中追錄黨人除直祕閣通判嚴州初欽宗在靑宮時聞策名大書隨緣堂三字以賜因自號隨緣居士子維纓字端冕宣和末屢上書言事李綱爲行營使嘗居幕府遭亂還鄕陳長方稱爲千人之英紹興初以文名策有隨緣居士集四十卷纓有感事詩纓子季魯字道夫有集十卷皆附焉策弟簡字能甫黃氏自挺以下居吳縣聚隖山爲縣中大族至宋亡僅十餘世【或云策之後有名簡字元易者盧氏云熊按譜系非此一族】

陳睦字子雝祖絳莆田人官至右司諌徙家蘇州兄侗進士知汝州富弼辟爲從事召除館閣校勘歷衞尉少卿元丰中知陜湖宣三州睦第進士治平中詔舉館閣才學之士睦與劉攽李淸臣輩首被選擢拜監察禦史熈寧中提舉兩浙常平以曾公亮薦遷提防刑獄坐是免官元丰間髙麗數遣使修貢朝廷以其恭順選使諭防初命林希希辭命睦睦卽日就道上喜語輔臣曰林希無親堅辭不往睦親在乃不憚行假起居舍人直昭文館特贈仙華金帶使還言故事惟寶文閣直學士以上乃服金帶今請上所賜特防令服之仍眞拜所假官職又於令式外賜金琖其後錢勰楊景略援例欲服金帶上弗許尋直龍圖閣知潭州攺寶文閣待制知廣州子彥文字經仲建炎二年以龍圖閣待制知江州視事方十日會盜張遇犯城彥文極力固守遇乃引去明年爲沿江措置使尋躋法從彥文弟彥武字緯叔爲提舉官

張詵字樞言父沔浦城人刑部郎中直史館致仕來寓蘇州因家焉詵第進士通判越州民患苦衙前役詵科別人戶籍其當役者以差入錢爲顧人充皆以爲便知襄邑縣擢夔路轉運判官錄辟土功加直集賢院攺陜西轉運副使召對帝曰朕未識卿每閱章奏獨卿與蔡挺有所論請使人了然尋當以師事相屬及入辭賜服金紫明年直龍圖閣知秦州前此將吏貪功多從羌地獵射因起邊患詵至申令毋得犯獲一人斬諸境上羣羌感悅遷天章閣待制知熈州董氈遣鬼章逼岷州詵往討董氈逆戰破之於錯鑿城斬首萬級元丰四年以龍圖閣直學士知成都府徙杭州將行復命權知熈州經略熈河事趣使倍道行時倉卒治戎有司計產調夫民多流亡詵中途詳其狀乞刺劍外招攜之不報會靈武師罷乃赴杭道京師帝訪以西事對曰彼勢𨿽弱而我師未鋭邊備未飭願以歳月圖功累官正議大夫淸河郡侯卒詵性孝友亷於財平生不植田業然旣以建拓瀘夷地被進用後𨿽有善言可紀終不逭淸議云弟詢字仲謨元祐中知湖州歷戶部員外郎直龍圖閣淸河縣開國子朝議大夫詵孫公秀

公秀字仲實從葉適遊甚密風流詞翰推重一時紹興初爲崇徳丞遂寓郊野作漁簔堂知臨海縣尢有善政

孫衝字子和少負才名受知王安石嘗著鄕黨傳說二論安石大奇之知含山縣號爲循吏律已甚嚴一毫不妄取秩滿率家人解其歸裝老獲有畜一砧者衝視之曰非吾來時物也命還之薦章交上攺宣徳郎未幾卒年三十五

姑蘇志卷四十九﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷五十

明王鏊撰

人物八【名臣】

方惟深字子通其先泉州人父年字壽先才气卓犖日能十賦爲公卿所稱與同安蘇緘齊名官至屯田郎卒長洲因家焉惟深鄕貢第一試禮部不中卽棄去有田防與其弟躬出入耕獲間則讀書凡黃帝老莊之言養生爲壽者之說以至西方別傳皆得其大指平居視之猶木雞也及論議古今道理窮覈至到確然莫能移常以雅道自娯每一篇出人爭傳誦王安石以爲精淳警絕元白皮陸有不到防惟深𨿽防安石之門極防愛略無一毫迎合意以韋布之士閉關陋巷而孝友淸介之風隠然稱東南其文學行義與朱長文同爲一世所宗號鄕先生元符初郡將薦於朝崇寧中復以遺逸應詔皆不起有司舉貢籍以年格應補軍州助教者就賜敕牒袍笏於其家得興化軍助教初年四十無子而弟有子以爲先人有後足矣卽屏居於外預知死期期至不亂喪皆有治命年八十三有詩集十卷

楊懿孺字彛甫其先自浦城徙長洲以行義隠防與方惟深同時號吳中二老懿孺少孤力學言行相顧朝無夕儲神夷气昌未嘗有憂𨿽閭裏不盡知其貧崇寧二年特奏名後調南昌簿居一嵗忽載妻子歸吳下卽告老以承奉郎致仕平居任眞自信不知世間有傾巧事不入州縣不事鄕裏請謁間一詣所親厚歳不過數四𨿽嘗出仕而人猶謂隠者

章甫字端叔自建州徙居於蘇八世祖及唐康州刺史及孫仔鈞仔釗俱仕閩王審知至甫曽祖可灋始登第官至祕書丞甫熈寧進士初調臨川尉有盜刼殺行商獄詞連逮者以十數甫辧三人抵罪余悉縦之知壽春縣大臣以甫孟子解義進詔付祕書省除應天府國子監教授攺知山陰縣訟牒繁劇豪民竄易戶名以避徭役甫得其情流配數人老姦宿臧屏息聽命邑以大治又濬海塘經畫爲久計得以漑田哲宗卽位除通判宿州南京押綱侍禁史士宗侵耗官米反訟倉官獄久不次朝廷委甫治之士宗竟坐流竄以父憂去久之入爲太府寺丞召對稱防除府界提舉常平增浚河隄饑民之在境者因廩給之徽宗朝知防州還奏淮甸嵗凶宜加賑卹大臣初𨿽諱言而卒如其請崇寧初除都官郎中陛對抗言元祐臣僚削秩投荒皆緣國事稍稍內徙道路交慶今復刻名黨籍禁錮子孫恐非陛下本意上𨿽優容卒與時論不合致仕歸吳起知泰州尋請祠以歸甫寡嗜欲惟藏書萬卷讐校精宻子八人憲最知名四世孫康在隱逸傳

憲字叔度居黃邨樂道好徳操履髙防行有餘力而以學文鄕裏謂隱君子與弟悊俱受學王蘋防於楊時朱震呂本中諸公間憲尢邃於春秋宣和中責監漢陽軍酒稅沒於兵有復軒集十卷

邊裕字道夫其先楚邱人父珣英宗時平江軍節度推官官至太子中捨始家於吳裕爲泰州司錄時年尙少知州張次山果於爲政興舉廢事投竄姦吏有稱於時多裕毘助之又以江寧府司錄監湖州酒嵗荒餓莩橫道知州張詢委以賑防全活甚眾有寓士疾革裕初未識之卽親饋藥死斂以棺衾後二十年其子知章過湖故老相指曰此吾邊司錄子也歷睦州團練推官攺州觀察推官潤之鎭官戴昭信卒當任子莫肯保奏裕率同僚以事聞朝廷遂官其後辟江都縣遷開封新城左廂公事鋭於決遣庭無畱人廂素號難理專以婦女爲訟爭至是相戒無犯郊恩賜五品服監大觀東庫除管勾南京防司禦史臺公事卒年六十四裕通習時政歷仕四十年所至莫不畏愛子知章在忠義傳知章弟知白

知白字公式孝友篤實循蹈防矩淸虛寡欲號爲吉人宣和中以進士爲吳縣尉紹興中歷戶部郎官將作監戶吏二部侍郎直學士院嘗使金聞欲侵蜀歌蜀道難以諷金遂輟西南之役官至吏部尙書同安縣開國侯卒贈徽猷閣待制少師子維石通判杭州維成朝請大夫裕從子惇徳

惇徳字公辯祖瑉始家昆山父靜贈承事郎惇徳防孤至孝貧不廢禮才思敏給以能詩名爲範成大所知嘗與唱和五中鄕舉就奏名年逾六十卽致其事郡縣列上行義特攺通直郎仍著爲令撰脂韋子五十卷子瀛字道卿與弟濟並有學行濟子應升字子用頴悟力學篤守操履淳祐特科進士丹徒簿應升子云遇字龍光寶祐進士咸淳二年江陰縣西尉云遇弟實淩萬頃同修昆山誌裕七世孫景元

景元字長卿端謹力學累世明春秋嘗指堂扁世麟字以示子孫曰此文丞相天祥手書以美吾祖者也吾子孫可忘之乎景元初由靑陽教諭轉防州路學錄以薦爲國子伴讀辭歸教生徒會長洲邑學久廢乃勸富家大興建之子昌字伯盛承家學教授終日端坐不茍談張氏據郡以禮招致誓死不就

鄭景平初名安平字晞尹熈寧三年與父伸同登進士第景平剛正不撓居官有廉介稱嘗爲大理官每有疑獄中夜拜禱蘄得其情旣而請老家居詔復起知饒州數月拂衣而歸或問故答曰天子命景平爲郡當以撫字爲職乃不得行其志今日須金若干明日須粟若干民已枯骨矣捶考之亦何以取景平安得不歸時多附朱勔獨景平終始不阿子裀字天和亦能文屢任郡守

丁隲郡人元祐中爲左正言五上章論何正臣治獄殘酷巧詆刻深甚於羅織黨錮事載國史

章楶字質夫其先浦城人祖頻爲禦史忤章獻後旨黜官仁宗欲用之而卒贈司徒父訪禮賔副使乃徙蘇號曰北章贈大尉楶以叔得象防爲孟州司戶參軍將作監簿應舉入亰聞父對獄於魏棄不就試馳往直其寃還試禮部第一擢知陳畱縣以最聞歷提舉陜西常平京東轉運判官提防湖北刑獄成都路轉運使入爲考功吏部右司貟外郎元祐初直龍圖閣知慶州時朝廷戢兵戒邊吏勿妄動且捐葭蘆安疆等四砦予夏使歸其永樂之人夏得砦益驕楶言夏嗜利畏威不有懲艾邊不得休息宜稍取其土疆如古削地之制以固吾圉然後諸路出兵擇防要害不一再舉勢將自蹙矣遂乘便出討以致其師夏果入圍環州楶先用間知之遣驍將折可適伏兵洪徳城夏師過之伏兵識其母梁氏旗幟鼓噪而出斬獲甚眾又預毒於牛圈瀦水夏人馬飲多死召權戶部侍郎明年除知同州紹聖初知應天府加集賢殿修撰知廣州徙江淮發運使哲宗訪以邊事對合防命知渭州至卽上言城胡盧河據形勢以偪夏乃以三月及熈河秦鳳環慶四路之師陽繕理他堡壁數十所自示其怯或以楶怯請曰此夏必爭之地夏方營石門峽去我三十里能奪而有之乎楶又陽謝之陰具板築守戰之備帥四路迎擊敗之旣而環慶鄜延河東熈河皆相繼築城進拓其境夏人視不敢動夏主遂奉其母合將數十萬圍平夏疾攻十餘日建髙車臨城塡塹而進不能克一夕遁去夏統軍嵬名阿里西壽監軍妺勒都逋皆勇悍善戰楶諜其弛備命折可適郭成輕騎夜襲直入其帳執之盡俘其家虜馘三千餘牛羊十萬夏主震駭哲宗爲禦紫宸殿受賀累擢樞宻直學士龍圖閣端明殿學士進階大中大夫楶在涇原四年凡創州一城砦九薦防偏禆不間廝役至於夏降人折可適李忠傑朱�用咸受其馭夏自平夏之敗不能復軍屢請命乞和哲宗亦爲寢兵楶立邊功爲西方最時章惇用事楶與惇同宗其得興事頗爲世所疑徽宗立請老徙知河南入見畱拜同知樞宻院事俾其子縡爲開封推官以便養逾年力謝事罷授資政殿學士中太一宮使未防卒上悼惜賜龍腦水銀以斂命其壻劉何使兩浙共事贈右銀靑光祿大夫太師秦國公諡莊敏賻防甚厚立廟懷徳軍賜額曰忠烈七子縡綜綡綰綖縯縝綜歷通判常州綰知丹徒縣縯字彥升簽判蘇州通直郎易州通判楶孫茇承奉郎藎監蘇州稅【史誤云謚荘簡】

縡字伯成繇推官爲戶部貟外郎提防淮南東路刑獄權知揚州兼提舉香鹽事時方鑄崇寧大錢令下市區盡閉人持錢買物至日旰皇皇無肯售縡市易務致百貨以小錢收之且檄倉吏糶米以大錢予之盡十日止民心遂安未防新鈔灋行舊鈔盡廢一時商賈束手或自殺縡得訴者所持舊鈔爲錢以千計者三十萬上疏言錢灋誤民請如約以示大信蔡京怒罷縡降兩官以綖故竄臺州復通判秀州初楶教子極嚴閉置一室中故縡與綡皆有文名縡晚年詩益髙淸淳雅健得唐人風有文集三十卷終戶部郎中

綡字子京有大志中進士第一調洛陽簿時範純祐爲尹一見待以國士賓禮異絕與韓玉汝李邦直等俱以文行薦於朝就除京兆府教授政和末起知解州移均州房州婦人越所部訴其子於均綡謝曰房非吾治也又訴於轉運使使以屬綡召詣庭下不以屬吏防論開曉母子感悔拜謝而去歷陜西轉運判官入爲戶部貟外郎中書侍郎劉逵妻綡之姊也逵漸復元祐之政綡多贊之蔡亰欲擠逵且忌綡不附已使其黨攻之出綡湖州論者不已差主管西京崇福宮坐綖獄竄溫州入爲祕書省校書郎遷倉部員外郎宣和三年除提舉兩浙常平未上攺提防刑獄時嘉興富人髙安與陳氏有故怨乘方臘起誣以爲盜聚羣惡操兵入其室盡殪之以捕盜徼賞及長洲陸氏怙富橫閭裏殺人應捕輒賕吏執平人代已綡一閱盡得其情取二人寘諸灋眾懼以爲神明四年以直祕閣知越州兼浙東安撫越新去方臘之亂人情危懼日三四驚旁郡守將往往益兵自衛綡至延問吏民宴集僚佐如平時有勇敢卒謀爲變綡飭將吏指取無一人脫者闔郡大震譚稹宣撫燕山請綡爲參謀轉朝請大夫右文殿修撰遂疏燕云決不可守之狀反復數千言金人破蔚州背歸山後議稹以錯置乖方罷綡落職送吏部及童貫出師而燕山七郡與朔武皆不守如綡言會赦恩上書告老復龍圖閣直學士致仕卒【史云綡以龍圖閣直學士知越州按會稽志朝奉大夫直祕閣權發遣越州續志云復直龍圖閣卒】

綖字君僉判西安州蔡亰復相興制獄傾章氏綖居蘇州或得私鑄錢數巨罌風言者誣綖與州人郁寶所鑄詔遣李孝壽張茂直沈畸蕭服更往鞫之連系數百人累月卒無實獄多死者京大怒別遣孫傑鞫之傅致如律綖刺靣配沙門島追毀出身以來文字除名勒停籍入其家竄縡臺州綜秀州綡溫州綰睦州縯永州茇處州藎筠州官吏降罷除名者十餘人時論寃之孫傑擢龍圖閣直學士知蘇州張商英爲相辯前獄移綖常州綡復朝奉郎通判秀州頃之綖攺授內殿崇班綡祕書郎

顏孚字端中父長民以進士知長興縣孚崇寧間有聲太學士行甚美時人目爲顏夫子爭願識靣與兄采爲繼擢髙科孚早卒采字君用終提舉常平爲字仲謙居官有威終知嚴州爲孫儼進士

李撰字子約唐曹王明子偲居陳畱至餘慶以國子博士知常州卒橫山遂爲吳縣人撰之祖也撰熈寧中以進士歷彭澤令時括民田轉運使務苛擾欲多得匿戶羨田爲功撰持不可抱牘抗論且請就劾並解印綬去使者度不可屈從之時王安禮爲部刺史使者還金陵言撰所以期共構撰罪安禮曰縣令敢與部使者爭衡必介特有守士也亟呼吏就使者艸奏薦之元祐三年議遣使修復小吳河撰上復河賦二篇言河不可復通判莫保二州官至朝奉大夫大觀三年卒年六十七撰廣孟子說著養气論三篇毛詩訓解二十卷孟子講義十四卷文集五十卷史贊論五卷子彌遜

彌遜字似之登第調單州司戶再調陽谷簿政和四年除會要所檢閱文字引見特遷校書郎充編修六典檢閱累官起居郎以封事剴切貶知廬山縣攺奉嵩山祠宣和末知冀州金人犯河朔彌遜捐金帛致勇士修城堞決河防塹邀擊其遊騎斬首甚眾烏珠北還戒師毋犯其城靖康初召爲衛尉少卿出知瑞州二年建康府牙校周徳作亂執其帥宇文粹中殺官吏嬰城自守勢猖獗彌遜以江東運判領郡事諭以禍福勉使勤王徳桀驁猶肆殺掠會李綱行次建康協謀誅徳等屍諸市撫其餘黨一路遂安攺淮南轉運副使奉興國宮知饒州紹興中召對奏當堅定防模排斥姦言輔臣不恱擬直寶文閣知吉州嵗饑撫防疲困七年秋遷起居郎彌遜自被謫以來垂二十年及復居是職論事鯁切如初是冬試中書人奏六事曰固蕃維嚴禁衛練兵節用收民心擇守帥時駐蹕未定有旨料舟給卒以濟宮人彌遜繳奏曰六飛雷動百司豫嚴宜以宗社爲心不宜於內幸細故更勤聖慮事𨿽至防懼傷大體帝嘉納試戶部侍郎秦檜再相獨彌遜與晏端復有憂色八年乞外不允趙鼎罷相檜專政金遣烏淩阿思謀入界甚悖檜於禦前求去欲決意從和胡銓乞斬檜範如圭曾開皆疏論檜相繼貶逐彌遜請對言金使請和欲行君臣之禮有大不可帝詔廷臣大議卽日入奏彌遜手疏力言陛下受金人空言無一毫之得乃輕祖宗之付托屈身委命自同下國異時脫有意外之求不從則釁端復開其患未巳檜嘗邀彌遜至私第曰政府方虛員茍和好無異議當以兩地相浼答曰彌遜受國厚恩何敢見利忘義今日之事國人皆曰不然獨有一去可報相公檜黙然次日彌遜再疏辭愈切直檜大怒彌遜引疾帝諭大臣畱之九年春上疏乞歸鄕裏以徽猷閣直學士知端州攺知漳州十年歸隠連江西山是嵗烏珠分道入侵明年又侵淮西取壽春令竟如彌遜言十二年檜乘金兵旣敗收諸路兵復通和好追仇向者盡言之臣嗾言者論彌遜與趙鼎王庻曽開四人同沮和議於是彌遜落職十餘年不通時相書不請磨勘不乞任子不序封爵以終其常憂國無怨懟意二十三年卒朝廷思其忠節詔復敷文閣待制有奏議三卷外制二卷議古三卷詩十卷弟彌大

彌大字似矩登崇寧三年進士第以大臣薦召對除校書郎遷監察禦史假太常少卿充契丹賀正旦使時傳聞燕民欲歸漢徽宗遣彌大覘之使還奏所聞有二或謂彼主淫刑滅親民心畔離女眞侵迫國勢危殆爲可取或謂下詔罪已擢用耆舊招赦盜賊國尙有人未可取莫若聴其自相攻並遷起居郎試中書舍人同修國史童貫宣撫永興走馬承受白鍔恃貫不報師期朝廷止從薄責彌大繳奏以爲邊報不至非朝廷福鍔坐除名彌大亦出知光州移知鄂州召爲給事中兼校正禦前文籍詳定官拜禮部侍郎金人大舉入侵李綱定防城守命彌大爲參議與綱不合罷未防除刑部尙書初朝廷許割三鎭畀金人遣種師道等援河北姚古援河東彌大上疏乞起河東西境鄰府諸郡及陜西兵以濟古之師起河東路及京東近郡兵以濟師道之師爲腹背攻刧之圖遂除彌大河東宣撫副使張師正領防軍敗於河東潰歸彌大誅之復遣餘卒援眞定餘卒叛宣撫罷命彌大知陜州河東破偏將李彥先來謁言軍事大壯之畱爲將戍殽澠間以遏敵詔遣使召援彌大未敢進會永興帥範致虛糾兵勤王檄彌大充諸道計議行至方城道阻乃率眾赴大元帥府建炎初除知淮寧府到郡未防杜用等夜叛彌大縋城出賊散乃還坐貶秩尋召爲吏部侍郎帝如杭州命權紹興府試戶部尙書兼侍讀呂頥浩視師以彌大等爲參謀官彌大奏王導謝安爲都督未嘗離朝廷今邊圉幸無他頥浩不宜輕動又言已爲天子從官非宰相可辟乞於諸軍悉置軍正如漢朝故事以察官郎官爲之陛下必欲畱臣當別爲一司伺察頥浩過失忤旨出知平江府沈與求劾彌大謀間君臣妄自尊大奪職歸起知靜江府奏廣西邊防利害入爲工部尙書未防罷去廣西提刑韓璜劾其在靜江日防彊盜引絞入斬貶兩秩紹興十年卒年六十一從曾孫韶

韶字元善彌遜之曾孫也父文饒臺州司理參軍每謂人曰吾司臬多陰徳後有興者韶五嵗能賦舉進士授南雄州教授調慶元史彌逺薦士充學職袁燮求射圃益其居韶皆不與燮更敬之薦遷主管三省架閣文字由太學正升博士諫濟王竑獄匄外添差通判泉州攺知道州葺周惇頥故居錄其子孫於學宮且周其家紹定四年行都災應詔言事提舉福建市舶會星變又應詔言事入爲國子監丞攺知泉州兼市舶端平元年召明年轉太府寺丞遷都官尙左二郎官未防拜右正言奏乞以國事邊防專委丞相鄭淸之喬行簡各任責論弭兵節財及襄蜀邊防又論史嵩之王遂和戰異議迄無成功請出遂於要藩易嵩之於邊靣使各盡其才史宅之將守袁州韶率同列一再劾之俱不報乞解言職拜殿中侍禦史辭不允又奏辭大意謂同言事者三人已皆罷免獨臣居職豈以臣言不加切於彼耶抑先去彼以警臣使知擇而後言耶今國柄有陵夷之漸士气有委靡之漸主勢有孤立之漸宗社有阽危之漸上下偸安以言爲諱此意不攺其禍豈直如彼所言而已時魏了翁予祠韶訟之乞召還防以臺輔又劾陳洵益刑余弄權乞予外祠又劾女冠吳知古在宮掖招權納賄宜出之帝怒韶還笏殿陛乞歸會免二相以韶權工部侍郎正言遷起居舍人復疏洵益知古不報辭新命不許應詔上封事帝諭左右曰李韶眞有愛朕憂國之心凡三辭不獲以生死祈哀帝蹙額謂曰曲爲朕畱退復累疏乞外以集英殿修撰知漳州朝廷時遣使諸路稱提官楮韶極言其敝嘉熈二年召疏言有不可進者四大意謂今之大患在敵兵嵗至和不可戰不能楮券日輕民生流離物價踴貴遂至事無可爲必自上躬臥薪嘗膽攺慮易聴然後可圖今二患益深𨿽欲效忠他莫可爲說又史宅之予郡外議皆謂扳援者將復用故論列至再今聖斷赫然用捨由已環視前日在廷之臣流落擯棄臣𨿽欲貪進未知所以防其身又始蜀受兵廟堂已遣使至敵起嵩之於家而言者不已臣時以爲講和固非防而首兵亦不能無罪故乞付髙論者以兵事使稍知敵情者嘗試其說於閫外不知事勢推移遂成罷癈而疑敵無功者白麻揚廷矣或者將議臣前日之有所附會也又昨彈內侍女冠未幾首相去位臣亦出臺其人謂臣受廟堂風旨故決意匄外今臣言迄不行茍貪君命竊恐或者譏臣向何所聞而去今何所見而來也四年詔趣赴闕辭遷戶部侍郎再辭不許五年攺禮部侍郎辭不允令所在州軍防遣至闕嵩之遣人語曰毋言濟邸宮媼國本韶不答上疏謂今天下事在陛下自任而力爲又引左氏載史墨言魯公世從其失季氏世修其勤蓋以世卿諷嵩之也疏出嵩之不恱曰治春秋人下語毒時杜範亦在列中外稱爲李杜兼侍講累辭兼國史編修實錄檢討辭遷吏部侍郎兼中書舍人三辭不許淳祐二年疏言宰相用人守法之繆又言濟王國本宮媼三上疏乞歸以寶章閣直學士知泉州辭乞畀祠不許旣歸三辭仍職提舉鴻慶宮五年召再辭詔本州勸勉赴闕遷禮部侍郎三辭遷權禮部尙書復三辭不許韶又疏論嬪妃貴戚世臣理財濟邸女冠儲嗣言甚危切又疏乞還不許兼侍讀三辭不許又三疏乞歸時遊佀以人望用復有牽制之者韶又論之擢翰林學士兼知制誥兼侍讀不拜詔不許又三辭不許嵩之服除有鄕用意章琰李昴英黃師雍論列甚峻詔落職予祠韶同從官抗疏引春秋蔡人衛人陳人從王伐鄭見諸侯不從王之罪以爲今陛下不能正姦臣之罪其過不專在上蓋大臣百執事不能輔天子以討有罪皆春秋所不赦乞斷以此義亟賜裁防詔嵩之勒令致仕旣而嵩之進觀文殿大學士韶疏爭之甚力未防琰昴英他有所論列並罷言職韶復疏畱之七年韶十上疏匄去以端明殿學士提舉玉隆宮應防趙汝騰疏乞畱韶內祠未報韶陛辭疏極剴切大略謂彼此相視莫行其志而剸裁庻政品量人物於防防者不得不他有人是中書之手可束而臺諫之口可鈐事所當力爲者不可枚舉而皆莫有任其責者矣攺提舉萬壽觀兼侍讀卽出國門力辭道次衢州詔趣受命再辭仍奉祠玉隆宮八年被召辭不許再辭仍舊職奉祠萬壽觀兼侍讀令守臣以禮趣行又辭不許九年仍奉祠玉隆宮十二年祠滿再任卒年七十五韶忠厚純實平粹簡澹不溺於聲色貨利平時黙坐一室門無雜賓

秦希甫字辧之元符中爲陜西轉運判官初熈河將王贍下邈川胡宗回爲帥復遣贍取靑唐詔立鄯州而以邈川爲湟州未幾屬羌叛宗回討之數敗希甫奏王贍厚取邈川靑唐府庫物因此致變又言自河至湟道路險阸往者如赴死所湟州本溫溪心故地當求溫氏之後立爲屏輔皆在可棄事下宗回宗回持不可希甫罷去徽宗尋棄鄯州任伯雨再疏宗回罪奪職知蘄州崇寧初黨論起言者又以希甫棄地爲罪降官入黨籍云

陸徽之字彥猷常熟人祖景字伯通景祐初及第官至太常博士徽之由太學上舎生免殿試賜同進士出身終濮陽主簿髙才博學眾推事之如陳起宗張柵錢觀復皆爲顯人徽宗卽位下詔求直言徽之廷對與雍孝聞輩皆力陳時政失唱名有旨駁放孝聞立殿下叩頭曰陛下求直言有云言之者無罪今詔墨未漧柰何以直言罪人衛士以拄斧撞其頰數齒俱落凡直言者盡揮出之大觀末彗星見始復收錄徽之欲赴會卒孫端成字夫錫就特奏恩

潘兌字說之吳縣人自進士累官中書舍人左諫議大夫刑禮吏三部侍郎歷顯謨閣待制知洪州終徽猷閣待制不登朱勔之門勔防父防歸亦不往迎其先塋適有山林形勢近勔新阡勔欲得之修敬於兌兌門不納勔至京訴於上降禦筆奪之尋假禦史誣兌以罪由是落職路允迪稱其言語文章一本六經之醇毅然有守終無玷缺與從子民瞻有唱和詩集

周武仲字憲之浦城人太學生登紹聖進士第授將仕郎諸曁縣尉繼主益都縣簿攺從事郎知金華縣轉授泗州錄事參軍辟知浙江縣事前政以軟懦去官或經嵗不決武仲到迎刃而解舊事決遣無畱片言斷獄得其情僞人人心服邑以大治及代而歸士民攀號道絕梁不得行乃圖其像嵗時祠焉尋攺宣教郎亳州司儀曹事除武學博士擢監察禦史時有上封事言淮南連嵗荒旱民相食常平使者顧彥成坐視不救上怒詔武仲察訪亟行賑濟武仲陳八事一乞依法放免租稅二乞諸司錢斛並許支用三乞州縣倚閣催民間積欠四乞常平司錢斛已樁發未行者並截畱五豪戶有願出粟濟饑民者許保奏推賞六所在官山林塘冶暫弛其禁聽饑民采食七鄰路般販米斛入本路者免收沿路力劵庻得商旅輻湊八小民無業可歸願充軍伍者委漕司多方招刺以消攘奪之患上一一開允仍命行訖奏及疏降中書時宿守吳壽寧聞武仲將至令諸門毋納饑民城外僵屍縱橫悉穴地藏之申以無饑民可抄錄眞守蘇之悌夜遣兵仗逼饑民載之江州上悉致死二守皆宦官腹心旁連漕使孫防莫敢誰何武仲並劾之兩路所養饑民僅三十萬賑給缺食人谷十七萬有奇賑糶借貸谷三十餘萬勸誘人戶出糶及借貸七十萬有奇所全活者不計其防萬也除尙書比部外郎遷右司外郎假太常少卿接伴遼使復充遼國賀正使及還覩河朔軍政不修將士驕慢上疏論之言兵可百世不用不可一日防備上嘉納之再任言責未幾除顯謨閣待制充館伴使又差報聘充國信副使禮成而還進徽猷閣直學士復差館伴武仲與敵論議語言未嘗少假借非理之求一切不從聲聞館外上知之屢降宸翰言武仲气直除刑部侍郎直學士院供職九日擢禦史中丞差殿試詳定官兼侍讀屢上奏言時政童貫用事遂以本官提舉亳州明道宮遇赦復右文殿修撰貫復誣奏落職降授宣徳郎黃州居住淵聖登極復朝請郎覃恩轉朝奉大夫髙宗卽位武仲至南京賜對上疏勸上以固結人心爲本上深然之除吏部侍郎扈従至楊州擢刑部尙書兼侍讀首在經筵獻納居多凡至安危治亂之機必旁搜逺極其規諫遷吏部尙書以病丐閒除龍圖閣學士提舉江州太平觀以朝請大夫致仕卒於揚州官館贈大中大夫子孫多居於吳曾孫昺爲常熟尉昺孫才

才字仲美嘗領沿江制機檢察水部兵乙亥革命徵南行省帥府檄才與武弁分撫郡之屬邑時軍伍貪恣日事摽掠才撫諭之又梏人輸物不愜則魚貫斬首才悉解累械釋之不可勝數士卒掠他防生口賈粥才爲館谷詢其鄕裏父母歸之同裏朱氏蘇氏世仇朱賂千戶期一夕蘇而屠之亦欲賂才才潛招蘇語其故俾亦啗千戶以利兩全之因招二氏曉以禍福令約爲姻親遂釋怨丁丑嵗有姦俠諜衺謀以動吳民才嘆曰吾始預撫安今玆復不順義一旦官兵來吳民其無噍乎因諭以气運在天不在人之理禁其姦不得發乃亟給帥閫撫諭符文迎勞官兵遂不入境人得以寧比境來避者亦廩給之後置縣設官領戶算同寅上其功才曰吾前朝賤士也所以與世委蛇誠不忍生民塗炭耳玆得爲太平民幸矣忍復希名位哉遂老於耕桑嘗著宋史略十六卷吳塘集若干捲藏於家子文英以儒克世其業有澤物親民二藳及庭芳集其言見水利條

翟汝文字公巽其先丹陽人後徙常熟祖濤通三傳以禮學名知長洲縣贈太子太傅父思祕書監知應天府汝文登進士第以親老不調者十年擢議禮局編修官召對徽宗嘉之除祕書郎三館士建議東封汝文曰治道貴淸淨今不啟上述三代禮樂而師秦漢之侈心乎責監宿州稅久之召除著作郎遷起居郎勸講皇太子除中書舍人言者謂汝文嘗從蘇軾黃庭堅防出知襄濟唐三州以謝章自辯罷未幾起知陳州召拜中書舍人外制典雅一時稱之同修哲宗國史遷給事中髙麗使入貢詔班侍從之上汝文言其不可乃如舊制梁師成彊市百姓墓田廣其圃汝文言於上師成諷宰相黜汝文守宣州召爲吏部侍郎出知廬州徙宻州宻負海產鹽蔡京屢變鹽法盜販者眾有司窮治黨與汝文曰祖宗法度獲私商不詰所由欲靖民也悉縱之宻嵗貢牛黃汝文言牛失黃輒死非所以惠農宜輸財市之則其害不私於宻従之欽宗卽位召爲翰林學士攺顯謨閣學士知越州兼浙東安撫使人安其政建炎初奏減和買絹錢以擅放稅降官紹興元年爲翰林學士兼侍講除參知政事同提舉修政局時秦檜相四方奏請塡委汝文嘗受辭牒書字用印直送省部入對乞治堂吏受賄者檜怒靣劾汝文專擅諌官方孟卿因奏汝文與長官立異先是汝文在宻檜爲教授嘗一薦其才故檜引用之汝文性剛不爲之屈或爭於殿廷至目爲金人姦細必致誤國遂罷官以資政殿學士提舉洞霄宮歸吳卒門人私諡曰忠惠先生汝文與葉夢得汪藻孫覿俱以文名宣政間覿嘗自評云覿之視浮谿浮谿之視石林各少十年書石林視公巽亦然識者以爲確論汝文辭章古奧制誥多法典謨好古博雅精於篆籀有文集若干捲祭儀十卷子耆年

張柵字材仲繇三捨法貢京師入太學登進士第初調臨江軍司刑曹事知遂安縣方臘叛擁兵入邑丞簿尉皆遇害柵獨力戰不敵刃中脇擁入巢穴柵曉以逆順卒不敢加害臘旣伏誅攺秩知歸安縣臨安府通判知泰州鎭江衢州皆以惠愛稱柵性至孝在衢時母卒年九十九柵亦七十矣執防甚至人咸敬之初得郊恩捨子予侄族人有防不能舉者裒而塟之官至左朝散大夫卒年七十八贈正議大夫

陳起宗字興祖少入上庠踔厲有聲一日歸省屬同捨生爲投試卷起宗業禮記同捨嫉之輒易以周禮迫試乃告起宗遂用周禮試復第一登政和進士以徽猷閣學士知並州卒起宗善談辯詩篇灑落有陶謝風

錢觀復字知原於吳越爲疏屬由太學登進士乙科常熟土著及第自觀復始教授瑞安時方臘猖獗觀復贊邑令王公濟備禦流民歸瑞安者相屬於道或議驅出境觀復曰孰爲吾境迫之適資盜耳遂徙海洲居焉調湖州戶曹朱勔以鄕人固欲妻以女辭不就授衢州判官敵騎犯浙觀復白郡守縱民老弱皆出戶畱一丁不然者罪如軍法旣而諸兵欲乘時爲變顧城中子女無所獲乃止出知廣徳軍嵗上供民輸送回逺加斂水腳錢乃請寄廩湖之四安至國門才五日費減大半觀復深於易急於爲義鄕裏推之官至朝散郎贈金紫光祿大夫有文集十五卷論語解二十卷子俁

俁字廷碩一字惟大登進士乙科授泰州教授除太學正從容學省斂以靜退人莫窺其際攺宣教郎宗正寺簿大府寺丞宗正丞匄外知袁州除著作佐郎遷將作少監請祠除福建路提舉終朝請郎俁寡嗜好惟藏書數千卷朱墨精謹皆所親校尢於易有文集五卷諸經講解十卷易經三卷弟佃

佃字仲耕以進士爲分水尉池眞二州教授攺秩除諸王宮大小學教授遷大宗正丞通判太平州乾道七年詔皇太子領臨安尹愼擇僚寀佃自外任選爲推官擢吏部郎中對便殿言三事上稱善累遷左右司檢正兼權吏兵工三部侍郎出爲江西路轉運副使時盜賴文正起武陵朝廷調兵討之佃餉不乏繼使福建再使江西奏蠲諸路之逋淳熈八年婺州饑且缺守上曰錢佃可守郡旣至禱雨須髮爲白勸分迻粟所活口七十餘萬政甲一路提舉朱熹與陳亮書云婺人得錢守比之他郡事體殊不同及作江西漕司養濟院記謂其嘗奏免贑吉麻租二千四百餘斛兩州之人尢歌舞之婺州救饑之政亦爲諸郡最所以稱舉者如此佃忠信篤厚根於天性臨政不求赫赫聲恆以字民爲先務捐橐買田合族名曰義莊官至中奉大夫祕閣修撰卒年六十二有易解三十卷詞科要二十卷文集二十卷

魏憲字令則吳江人與弟志俱進士有聲太學號熈丰人才憲累遷國子司業親防三年弗禦酒肉廬於冢上有芝艸甘露之祥再爲司業以學行見推徧歷中外師儒之選兼太子舍人遷中書舍人給事中其文溫厚雅正得代言體宣和二年以直龍圖閣知常州三年除太常少卿歷顯謨閣學士知明州建炎二年爲吏部侍郎時案牘散佚吏緣爲姦有僞名寄貫之憲請嚴保任以覈實開告賞以止姦急期會以取闋以戢其又言古未有背天險以爲都者敵騎由京西不四五日可至淮泗宜有以俟之久之以直學士提舉江州太平觀歸卒年七十三志字幾道志四世孫汝賢淳祐四年特奏名狀元

曾懷字欽道公亮之曾孫世爲晉江人由開封寓居常熟宣和初以父任調金壇簿常州吏張元貸民錢發事敗或謂當死懷曰無文記以盜論今官有文記吏焉得死時車駕南巡懷以攝宰靣奏上嘉奬令籍記姓名歷烏江令淛西帥司幹官知淳安縣濠太平二州通判提舉兩淛市舶知江州孝宗卽位攺眞州訓習民兵有紀張浚督師大奇之隆興二年爲浙西提舉上以懷有應用才除度支員外郎別置拘催錢物所令専行以丰裕聞進權戶部侍郎兼提領贍軍諸庫乾道初眞除戶部侍郎奏臣不敢進生財之說以傷陛下愛民之心亦不敢進苦節之說以傷陛下惠下之心但量入爲出使天下之財足天下之用上悅再嵗除尙書在版曹凡五年未嘗以錢谷語人凡錢谷之數州郡所積與出納之多寡纖悉必記上以蕭何劉晏目之丐閒除龍圖閣知婺州甫三月趣召靣賜禦書松賦以示嵗寒之意復爲戶部尙書八年除參知政事九年拜右丞相封魯國公淳熙元年除觀文殿大學士宮觀甫及故里復拜右丞相兼樞宻使以疾免朝參惟令入堂治事遇大政則宣引特令制輕小金帶以賜復力上印綬仍除觀文殿大學士宮觀歸覲遂卒年六十九贈少保懷由世家登宰輔以淸約自持爲相侃侃得大臣體常言事之大者視之以小事之小者視之以無則天下無復事矣時以爲名言有文集三卷【泉州誌隆興八年拜右丞相封魯國公今從史】

邱礪字師說髙唐丞磻之弟也世爲昫山人少讀書刻苦有志事功建炎初知吳江縣因家常熟入爲國子監丞禦史臺檢法大理寺丞權戶部郎知筠泰建三州除福建提舉兼提刑攺轉運判官在建凡十年惠政不可勝紀秦檜當國以礪同年生每示意向欲以孫與礪女爲婚礪不肯力請祠歸屏迹杜門以詩酒自適奉祠凡十二年卒年七十六官至朝請大夫累贈光祿大夫礪天性純實自律甚嚴更疊中外二十年薄田數百畝不給則舉質以繼處之裕如有易議及超然槁杜詩集句四子璪應博學宏詞科璋通直郎通判寧國府琛提舉福建市舶璠知舒州太湖縣璋子耒

耒字少潛以防授於潛簿慶元錄事參軍淮東轉運幹官所至有聲知海鹽縣興起學宮築捍海隄二十里代民輸逋租郡有疑獄率委之平反守議賞輒辭之民爭先立石誦其徳政薦者凡十八人監三省樞宻院門遷將作監丞出知臺惠撫三州皆不赴終朝奉大夫耒平生尙義加厚族黨捐田以予侄王萬謂其天資素髙才足以運慮足以謀明足以察云子烈

烈字希文以父澤授蕪湖簿通州司理知丹徒縣眞州通判端介有守咸淳十年爲江東安撫司參議官明年北兵至使者委印而去城失守烈防印匿民間將赴行在至吳遇疾知平江府陳謙亨提舉常平戴覺民爲上印於朝方擬進秩而卒官至奉直大夫烈從兄嶽

嶽字山甫磻曾孫也祖琚字伯玉受學北方紹興三十一年與其子松歸朝授琚迪功郎招撫使凖備差遣松下州文學遂家髙郵琚卒吳縣嶽松之子也以進士授安慶太湖尉辟蘄州推官紹定三年李全弄兵於淮趙範趙葵奉命誅討辟嶽入幙內則贊決謀議外則受檄督戰卒殄防酋又以行軍器監簿爲範參謀入洛議興未嘗茍同歷通判黃州知眞州禦韃靼以全城殱其渠帥【宋史云端平三年防古攻眞州知州邱嶽部分嚴明守具周悉防古兵薄城輒敗嶽乘勝出戰於胥浦橋以彊弩射其致師者一人死敵少卻嶽曰敵眾十備於我不可以力勝乃爲三覆設炮石待之於西城敵至伏起炮發殺其驍將敵眾大擾嶽選勇士襲敵營焚其廬帳越二日皆引去】攺兵部郎官淮東提刑兼提舉常平知太平州兼江東轉運閱三月知江州兼沿江制置副使迻鎭淮東四年累疏求去淳祐十年以工部尙書召尋謝事自鎭江徙居常熟十三年仍召爲工部尙書辭之寶祐初授華文閣直學士沿江制置使兼知建康府江東安撫兼營田使行宮畱守節制和州無爲軍安慶府三郡屯田使丞相貽書奉上旨趣行舟發京口時北兵方闖廬和之境民被其害卽調兵赴援趣新知和州印應雷出戍應雷奮然突入士气益張卒保和州在官數月搜軍實飭邊備皆有端緒三年授龍圖閣致仕卒年六十九嶽自典郡持節躋從班開制閫爲時名臣在眞州及淮閫兵將樂爲之用凡四禦大敵皆數十萬眾未嘗少有敗防泗水之防俘獲不可勝計功績尢偉爲人簡澹威重言不妄發望之似不可犯及造室論議洞然開示腹心表裏平實理宗嘗禦書忠實二字賜之官至正議大夫封東海郡侯卒贈銀靑光祿大夫累贈特進嶽四世孫廸

迪字彥啟幼孤養於外家孟氏成童侍舅潼防匡廬白鹿洞讀書得謁熊天慵天慵異之畱講下勉之以義理之學及歸教授鄕裏湯彌昌龔璛黃溍咸相與接每推譽焉少工尙書義應舉再不利遂不復求仕退讓自持人亦不敢狎侮所著尙書辯疑玉淵雜著雲麓文槁若干捲

王綯字唐公審琦五世孫也建炎初爲禦史中丞金人入侵具陳攻守之防宰相不能用車駕南渡扈從至鎭江從容奏曰陳東以忠諫被誅此其鄕裏也上卽命賙其家官其子東宮初建綯以資政殿學士權太子少傅三年拜參知政事明年罷紹興三年出知越州及上幸越韓世忠邀擊金歸騎於楊子江綯議遣兵追襲與世忠夾擊之同政者議不合遂求去禦書霖雨思賢佐丹靑憶老臣十字以賜之綯爲人剛正有守立朝無所阿附及居政府每以祿不及親自奉甚薄不置第宅晚寓昆山之薦嚴寺蕭然一室服食器用無異寒士天性仁孝賙防婣族無所不至紹興七年卒年二十四諡文恭前期二日書戊戌字示左右及卒果然平居無他嗜好惟以讀書爲樂其文溫潤典雅深於理致有內外制四十卷奏議三十卷進讀事實五卷論語解二十卷孝經觧五卷羣史編八十卷內典略錄一百卷子陔

哲字明甫宣和中進士髙宗朝自明州通判召對擢爲禦史數日遷右正言初周望守平江金人入侵望遁去以罪責死連州至是其家自陳詔復故官澤及其子哲因追數望棄城罪惡竟寢其命及上疏論秦氏親黨因緣科第有妨寒畯進取之路又奏王防前知湖明二州及移平江恃權貪酷乞投竄遐裔以爲慢令賊民之戒防竟編管循州遷左司諫吏部侍郎兼侍講以敷文閣待制知臺州遂退歸鄕裏十餘年以通議大夫致仕卒年八十六哲爲人端重簡黙澹約自守𨿽防侍従不啻寒素非時未嘗至郡府終嵗無所干請居鄰有茶肆日爲市井俚俗所聚哲徙避之人服其徳量目爲淩佛子

鄭作肅字恭老以進士歷通判杭州紹興五年知常州初唐獨孤及爲刺史有甘露降於防事作肅因剙凝露堂而爲之記二十四年知吉州還朝奏郡中歳輸黃河竹索錢河久防敵境錢何從歸乞賜蠲免其他循襲似此者亦乞盡行除放髙宗嘉納且諭秦檜稱奬再三檜怒諷以在任不法興大獄繩治之逮吏及門以檜殂得免二十八年知鎭江府嚴殺牛之禁有牛奔至府治果將就屠者人皆異之三十二年冬攺知湖州孝宗卽阼手詔奬諭隆興二年歳歉民貧有生子不舉棄於道路者作肅令屬官尋訪收取又擇乳母爲之保養月給贍米一石委請學官專蒞其事條具事目刻石州縣遂爲其邦著令

孫緯字彥文擢進士第歷宗正寺丞官至尙書郎爲人誠朴好以俗語爲詩文而近理尢精於一時典故所著有集諡總錄本朝人物志

唐煇字子明郡人居昆山以文章名登進士第紹興中爲諌官時盧知原知臨安府爲政乖謬煇論罷之官至禮部侍郎弟子子壽並進士

王葆字彥光昆山人祖申以學行推於鄕父億樂道好善贈右中散大夫葆防有志識弱冠通諸經縣人自孫載後六十年葆始上進士第紹興攺元上疏陳十深中時病末言儲嗣尢切直至謂仁宗時中外晏然而範鎭等爲國逺計汲汲在此況今日國步多艱人心易動彊敵未靖羣盜陸梁天下之勢危如綴旒而甲觀之崇未聞流慶中外惴恐此爲甚急願爲宗社計廣求宗室中仁明孝友時論所歸者歷試諸事以系人心執政讀而奇之遂自麗水簿遷知宜興縣兩淮用兵淛亦盜起邑當孔道寮吏懼乏軍興相次駭竄葆白父母食君祿無愛死理弟可終養母以葆爲念也明日取丞簿印兼佩之諸將妄求輒面折力拒乃稍稍自戢歷監登聞檢院宗正寺丞遷司封郎官兼國子司業秦檜嘗語葆曰檜欲告老如何葆曰此事不當問葆檜曰他人不敢言以公有直气故問爾葆曰果欲告老不問親讐擇可任國家之事者使居相位誠天下生民之福檜黙然當是時百司莫敢可否事葆爲考功禦史獨伸滯直枉當官不避天子議置相人懷向背葆獨介然持正論出知廣徳軍移守漢州綏善鉏姦境內大治擢瀘南安撫使知瀘州引用名士劾去貪殘吏數輩然後鎭以無事逾年遷池州孝宗召爲大理少卿以疾辭道攺淛東提防刑獄屢行帥事疾惡彌厲權要皆不樂乃請祠歸宜興遂終老焉官至左朝請大夫葆學行俱至潛心古道教誘後生如親子弟沙隨程迥嘗受經於葆出其門者後多成立號稱卿先生其學深於春秋著集傳十五卷備論二卷東宮講義三卷葆於人物鑑裁尢精李衡布衣流落一見以女弟歸之周必大未仕時亦妻以其子範成大蚤孤廢業葆諭勉切至加以詰責畱之席下程課甚嚴後皆爲名臣弟萬進士子嘉言監南嶽廟嘉賓知余幹縣

李衡字彥平其先江都人髙祖昭素侍禦史曾祖詰祖處約父預至衡始居昆山少博學有局幹爲文操筆立就紹興中第進士授吳江主簿部使者怙勢侵兵衡不忍以敲朴迎合卽投劾去二十三年除仙居丞隆興初知溧陽縣爲治彊敏專以誠意化民稅賦以期日榜縣門鄕無吏迹而取辦先他邑金人侵淮堧官沿江者多送其孥於內地衡自淛右迻家入縣民心大安在官四年民未嘗犯重罪安撫汪澈運使韓元吉列上治狀召對陳便民十事詔進一秩除知溫州未行拜監察禦史遇事敢言無所顧避出知婺州以循良著稱召爲司封郎中遷樞宻院檢詳加直祕閣屢上書引年除祕閣修撰致仕孝宗思其朴忠詔落致仕拜侍禦史固辭不獲張說以節度使簽書樞宻時給事中莫濟不書勅直學士周必大不艸制衡與王希呂上疏謂不當以母后肺腑掌兵柄廷爭迻時遷衡起居郎衡曰進而負君孰若退而合義章五上除知臺州復力辭上知不可奪使仍以祕閣修撰致仕四人同時去國衡歸昆山圓明野墅日與門人講解經義聚書逾萬卷名其室曰樂庵學者稱爲樂庵先生卒年七十九衡宣和間入太學同捨生洛人趙孝孫勸衡熟讀論語且曰學非記誦詞章所以學聖賢耳不可有絲毫僞孝孫之父顏子實師程頥衡心佩其訓故𨿽博涉羣書而以論語爲主本講學明道樂於教人中年絕欲淸修惟蒼頭給事臨沒沐浴冠櫛作手書數十別親舊戒子孫問天色何時答以月明翛然而逝周必大聞之曰此老平生跌蕩到此乃得力可敬羨也又曰彥平非逃儒入釋者而臨終超然如此殆聞道乎所著有易說論語說易義海最要樂庵文集總若干捲行於世

姑蘇志卷五十

欽定四庫全書

姑蘇志卷五十一

明王鏊撰

人物九【名臣】

王棠字子思紹興五年以進士左朝奉郎知江陰軍請立學官教授員給田以養士遂詔範雩充教授棠又刻春秋三傳於學雩亦篤意訓率風俗爲變又請於尙書截畱秋苗以爲軍儲其略謂江陰自昔爲屯戍之地而庫無儲金廩無餘粟全借內郡撥發錢谷以實邊壘今本軍稅賦僅充嵗額之上供而利源不足以給按月之發納一錢一粒皆赴漕司其後民力益困則羣噪而越訴前後官吏以兌借敷率得罪囚系者相踵然棠設以罪逐何足算哉誠恐上誤國家邊備𨿽死無益愚意欲畱本軍秋苗一二萬石每嵗樁畱凖備警急支用候至次年新苗入倉卻將陳米起發其於漕司嵗計並無虧損直有遲速之少異所貴常有儲積以備不虞耳其他善政率多此

陳字字伯愛侍讀襄諸孫也自宜興徙常熟以父澤爲莆田尉得劇賊格當霑賞字愀然曰吾其可借人命爲自進之階卒辭之調紹興府司法隆興中攺知富陽縣分差鎭江府糧料院知潮州提轄行在貨務知房州歸卒年六十一字孝友廉防居母喪須髮盡白撫愛諸弟俸祿不入私室家無金銀之器常自謂先世以淸白遺子孫豈惟富不可求亦所不願也

趙思字再可其先洛人從父孝孫字仲修建炎避地來常熟思生甫三嵗及長通春秋登第調鐘離簿以邊賞循從政郎攺通直郎乾道中虞允文薦之孝宗引見便殿首問恢復大計奏對稱旨除大府寺簿大常丞兼度支郎官臺州闕守上問大臣誰可任者僉以思對亟出禦筆以授不數月翕然稱治上親書姓名於禦屏除直祕閣淮南路轉運判官兼提防刑獄過闕辭上曰天臺之政朕鉅細悉聞知卿忠實可仗就陞副使除戶部郎官總領淮東軍馬錢糧未防奏計遷起居舍人充金國賀生辰使先是國信所錄大旨遇禦名防皆闕不書蓋嘗有稱之者思曰臣子安得名君父及致詞於廷敵使從旁呫囁亟令道名思弗之顧敵以爲慢斥之朝廷以金國有詞遂罷歸奉祠八載有使北者言人間問趙運使安否不絕起爲廣西提刑上曰朕每愛卿才不令逺出攺知湖州除直龍圖閣再任尋除起居郎權吏部侍郎奉祠再知靜江府廣西經略以職事修舉除祕閣修撰後以集英殿修撰再奉興國祠累轉中大夫卒年七十

顏度字魯子兗公五十三世孫自唐魯公眞卿兄子顥爲常熟令其後遂爲吳人度居昆山以文章政事名一時歷海門簿臨海令有去思乾道五年知長興縣遇事慈恕以善惡福應之說諭人人不忍欺其聴訟於淳朴中時出智計以得其實聞者稱爲神明一日某王自寧國入朝舟次縣界皆以婦人挽韅王怪問之皆云知縣顏佛子愛惜民力縱男子耕種卒難召集恐累顏公故婦女悉當其役洎入對孝宗問卿治郡得人乎卽以度對未防召拜監察禦史遷軍器監司農宗正太常少卿權工部侍郎直寶文閣江東福建運副知湖州江東京西運副以中大夫祕閣修撰提舉衝佑觀封長洲縣男卒年七十五度與朱熹友善孝宗謂度每出一言不動如山因以如山自號焉

範成大字致能吳縣人父雩字伯逹入太學聲譽翕然擢第入館除祕書郎成大在懷抱中已識屏間字年十二徧讀經史十四能文詞父亡讀書昆山薦嚴寺十年不出取唐人只在此山中語自號此山居士又慕元魯山爲人字已防元先友王葆勉之曰子之先君期爾祿仕志不可違也課以舉業登紹興進士第授戶曹監和劑局隆興初纂髙宗朝政除樞宻院編修官遷正字乾道初升校書郎編修國史歷著作郎轉吏部郎官言者論其超躐罷奉祠起知防州陛對論力之所及者三曰日力曰國力曰天力今盡以虛文耗之上嘉納至州剙義役隨戶富貧輸金置田助當役者甲乙輪第其後入奏言之詔頒其法於諸路作通濟堰搜訪故迹疊石築防置隄閼立水則漑灌有序民食其利刻重修堰規於石除禮部員外郎兼崇政殿說書以文學材气爲上所知乾道令以絹計贓估價輕而論罪重成大奏承平時絹疋不及千錢而估價過倍紹興初年遞增五分爲錢三千足今絹實貴當倍時直上驚曰是陷民深文遂增爲四千而刑輕矣隆興再講和失定受書之禮右相虞允文建議遣使遷成大起居郎假資政大學士侍讀國公充金祈請國信使國書專求陵寢乃泛使也上臨遣之曰卿气宇不羣朕親加選擇聞外議官屬皆憚行成大對曰無故遣泛使近於求釁不執則戮臣已立後仍區防家事爲不還計心甚安之上愀然曰朕不敗盟發兵何至害卿齧雪餐氊或有之不欲明言恐負卿耳成大乞並載受書事不從金迓使者慕成大名至求巾幘效之成大知其法嚴附請決不可達一不泄語二使不復疑至燕山夜蔽帷秉燭宻艸奏具言他日北使至欲令親王受書其辭云云懷之以入初進國書辭气慷慨金君臣方傾聽成大忽奏曰兩朝旣爲叔侄而受書禮未稱昨嘗附完顏仲李若川口陳久未得報臣有奏搢笏出之金主大駭顧誶宣徽副使韓鋼曰有請當語館伴此豈獻書防邪厲聲令綽起者再三成大不爲動再啟曰奏不達歸必死寧死於此鋼復以笏導成大拜成大跪之如初曰若奏達當下殿百拜以謝時金廷紛然太子欲殺成大其兄越王止之旣還館所金主遣伴使宣旨取奏鋼押宴謂成大曰公早來殿上甚心勤主上嘉嘆可以激勸兩朝臣子廷議方殷防夏國有任徳敬者乃夏酋外祖號任令再世用事謀簒事敗而族蜀宣撫司故嘗以蠟書通問爲夏人所獲致之金主益怒成大朝辭遂令傳諭詰之成大答以姦細之僞不可測退朝而館伴持眞書來印文皦然可識成大笑曰禦寶可僞況印文乎金人直其詞遂不竟十月使還金國報書有抑聞附請之辭欲變受書之禮出於不意要以必從之語上由是知其忠勁有大用意除中書舍人初上書崔寔政論賜輔臣成大奏曰禦書政論意在飭綱紀振積敝而近日大理議刑遞加一等此非以嚴治平乃酷也上稱爲知言成大立朝多奇節上用知閤門事樞宻都承防張說爲簽書成大畱詞頭七日不下忽請對良久乃出制艸納榻前上色遽厲成大徐奏曰臣願引諭以聞今朝廷尊嚴𨿽不可下擬州郡然分之有別大小略同閤門官日日引班乃今郡典謁吏耳執政大臣倅貳比也陛下作福之柄固無容議但聖意以謂有一州郡一旦驟防客將吏爲通判職曹官顧謂何邪官屬總俛首吏民觀聴又謂何邪上霽威久之說命竟寢後月餘成大丐去上曰卿言引班事甚當朕方聽言納諫卿乃爾邪尋以集賢殿修撰知靜江府奏鈔鹽科抑之敝格互市馬法除敷文閣待制四川制置使知成都教閱將兵修置堡砦上賜度牒四十萬緡蜀中名士孫松壽樊漢廣皆掛冠不仕成大表其節徴之不起由是逺近歸心進敷文閣學士入對除權吏部尙書淳熈五年遷中大夫參知政事兩月爲言者所論以資政殿學士知婺州奉祠而歸起知明州兼沿海制置使奏罷海物之獻除端明殿學士尋擢江東安撫使兼行宮畱守知建康府歳旱奏移軍儲米二十萬以賑饑民減租米五萬捕斬水賊徐伍以病請閒十六年進資政殿學士起知福州封吳郡開國侯再領洞霄宮紹熙三年加大學士知太平州尋納祿以歸封吳國公明年卒官至通議大夫贈銀靑少師追封崇國公謚文穆成大天資俊朗輔以博學爲文贍麗淸逸自成一家尢工於詩四方傳誦上嘗命陳俊卿擇文士掌內制俊卿以成大及張震對成大所歷名藩興利除害不顧難易去思遺愛所在歌舞之嘗自號石湖居士有石湖集一百三十六卷使北有擥轡錄在廣有虞衡志出蜀有吳船錄家居時與郡士龔頥周南滕宬采緝郡事爲吳郡誌五十卷弟成績建康府通判從兄成像字至先紹興進士嘗提舉湖南常平訪衡州石鼔山諸葛武侯廢祠修之張宣公栻爲記其事歷福建轉運判官工部郎中浙東福建兩路提刑成大事之如嚴師成像子藻

樂備字順之一字功成由淮海徙昆山有學行名能文章尢長於詩與範成大馬先覺結詩社由進士官至軍器監簿

趙磻老字渭師東平人居吳江黎裏孝宗朝以書狀官隨範成大奉使金國成大薦之擢正言乾道八年以右通直郎知楚州入爲太府寺丞復由兩浙轉運副使知臨安府除祕閣修撰權工部侍郎

湯璹字君寶本瀏陽人淳熈中第進士與王容易祓號長沙三俊調徳安府教授除太學錄光宗內禪議修防安宮太上重於迻禦璹貽書趙汝愚引唐武徳九年八月甲子太宗卽位於東宮顯徳殿至貞觀二年四月乙亥太上皇徙居泰安宮甲午太宗始禦太極殿則是太宗聴政於東宮者三年不遽遷髙祖也今日或可仿比別營聴政之所上皇仍居大內事體甚順汝愚答書稱其援據精博深合事宜越九日有旨秋暑方隆太上皇帝皇后宜用唐武徳貞觀故事未須遷宮因名宮以壽康而泰安之役遂寢尋升博士慶元初通判贛州常平以嵗饑發粟賑糶璹適慮囚至寧都民以不能均糶赴愬而所糶皆胥吏有產之家遂除去二等減口三千盡發余廩移文巡尉勸分全活饑民以萬數又攺吉州嘉泰初遷國子博士時召朱熹爲侍講尋匄祠去璹疏熹以正學爲講官啟沃之益曾未逾時輒聽其去必駭物論宜追召熹仍授講職不報由是忤權臣意而直聲大著歷樞宻國子兩院編修除書丞兼權禮部郎官例掌三省奏記四年京城火應詔直言謂左氏說天火曰災人火曰火後世遂謂出於天者乃譴告之昭彰不可不畏出於人者由防微之不謹可以無懼不知春秋書法𨿽因天人以變文而天明畏自我民明威其爲譴告則一也五行者之說曰信道不篤惑燿虛僞讒夫昌邪勝正則火失其性自上而降或濫炎妄起𨿽興師旅不能救也夫自上而降者天火濫炎妄起者人火二者𨿽異其失均本於人其變均之爲火失其性也因推原今日天變之由生而歸之於郡守監司之貪黷執政臺諫之非其人時韓侂冑陳自彊皆銜其言及艸宰執率百寮請皇帝禦正殿三表引善則稱君過則歸已之義出知臺州開禧初連書詆侂冑用兵任人之失侂冑益怒兩易知常州修器械積糧料葺城砦謹江防究水利卹流散三年降三官謫居贛州嘉定中丁父憂特旨自便四年敍復元官寓居平江主管臺州崇道觀亳州明道宮起知信州乂除駕部郎官未赴除太府大理二少卿未兩月以疾請郡待次贛州封瀏陽縣開國男寶慶初以中大夫直徽猷閣致仕卒年六十九璹負直防與韓侂冑陳自彊不合屢嗾言者中傷故奉祠閒居之日多於敭歷屬辭務持大體不爲阿曲所著春秋要論詩文奏議凡百卷又有建炎徳安守禦錄子誼伯湖州戶曹曾孫暉老咸淳進士暉老子彌昌

彌昌字師言父子授受皆以周禮發卿解及元舉教官由長洲昆山儒學教諭鄱江淸獻兩書院山長建康路學教授轉從政郎瑞安州判官致仕平生篤志義理之學以文名於時有周禮解義碧山槁湘江櫂歌若干捲

林朴字伯振長洲人乾道中爲長興簿知武昌縣嘗云交代有子孫之契不【闕】惡金穀儻有虧欠當卽與交頭無令滯其批書時人稱其長厚弟琰字玉圭善篆書同舉進士

趙公豫字仲謙自父少卿家常熟公豫幼聰警記左氏傳不謬一字登進士第調無爲縣尉無爲軍錄參福建運司主管帳司攺差行在激賞北酒庫知仁和縣兩易余姚縣分差鎭江糧料院知髙郵軍眞常二州提舉淛東常平茶鹽除倉部郎官兼刪修勑令官遷大理少卿差充接送伴金國賀正旦使遷太府卿除祕閣修撰知太平州江東轉運副使進集英殿修撰宮觀開禧初陞寶謨閣待制致仕嘉定五年卒年七十八公豫沈厚淸苦平居以淸坐爲適無豪髮干請州縣居官廉正常言吾求爲循吏不求爲健吏有奏槁一卷燕堂槁五卷弟公升公頥仕皆至麾節有政績可紀

王伯廣字師徳常熟梅里人少從中書舍人楊邦弼學由進士乙科調徳淸尉歸鄕裏悉以家產予諸弟一毫不自取也嘗往臨安謁通判同縣張柟柟曰試教官乎遂指授蹊徑未逾月以程文示之柟大驚曰天才也卽魁教官選授溫州平江教授攺常州未上卒伯廣文章出於天性尢工於詩四六亦爲人膾炙與張孝祥友善所著聽雨集藏於家

冷世光字賓王常熟人與弟世修世南同入太學時稱爲三冷與世修同登紹興進士第調歸安簿知歷陽寧國二縣廣徳軍教授攺秩知龍遊縣朱熹爲常平使者旁邑令見訴於民熹命世光體實世光辭熹彊之世光乃往遂得其情兩省交薦幹辦行在諸軍審計司除監察禦史遷殿中侍禦史條奏忠切彈劾無所避周必大獨相初除吏世光卽論之施聖與以元樞出知泉州亦遭劾罷人謂之冷靣禦史旣而去國奉祠尋知嚴州匄祠得請旣又引年以歸裏居泊如年八十卒世光事親孝居防哀與諸弟和於子孫盡其教自父通奉力賑施邑裏世光兄弟率行之不替鄕人至今髙仰之有奏議彈章若千卷東堂槀二十卷

世修字良器調崇徳縣簿知州張瑜異之移攝理掾獄屢空隆興初知興化縣辟監行在北外門激賞庫攺秩乞回一階封垂白之母上特命詞以寵之逺近歆艷知上元縣民有互訟者諭之曰骨肉爭鬭非美事也今以律繩汝終身不可復聚矣民感泣願息爭通判和州守尙峻嚴世修濟以寛秩滿吏民詣臺乞畱得知南康軍未上卽丐祠卒年七十三終朝奉大夫有雜文三十卷詞科要十卷

崔惇詩字大雅世家靜海晚寓常熟紹興末由進士主髙郵簿兩淛運幹除祕書省正字繼兼翰林權直早有文名制詞溫潤詳雅兼崇政殿說書權給事中遭內外艱時學士周必大乞補外壽皇中批問吏部尙書韓元吉曰崔某今安在元吉具言之召見除樞宻院編修官復爲權直旣拜命卽言翰林權直爲名未正乃更爲學士院權直遷著作郎兼權吏部郎官又兼崇正殿說書進國子司業攺權直學士院拜中書舍人加侍講直學士院惇詩賦性端厚議論疏通知大體自直宿遞講遇引對所陳必剴切至造膝宻啟有家人不得覘其槁者上深所器許九年以疾卒年四十四贈中大夫有文集三十卷內外制槁二十三卷奏議總要五卷通鑑要覽六十卷制海十編監韻五編

胡元質字長文長洲人父珣治生大穰所親爲之宰負金萬數珣焚其書待之如常元質少穎悟尙行義中進士初寓臨安聞鄰有貧士夜哭乃爲人責償鬻其女與別元質慨然垂槖予之光宗卽政用薦入爲太學正歷祕書省正字校書郎終給事中嘗極論人主言動不可不謹至累百言帝書之座右恩眷特厚爲書王襃聖主得賢臣頌及親制大才論以賜出守和州太平建康皆有政績淳熈中四川制置使知成都奏減蜀鹽虛額錢大略謂蜀鹽虛額者惟茶鹽酒三事爲最鹽之爲害尢甚扵酒鹽井重額沈痼百姓垂五六十年蓋蜀鹽取之於井山谷之民相地穿鑿深至六七十丈幸而得泉以石甃砌大者方五六尺以木革爲囊數十人引大繩汲取之自子至午泉派漸竭乃縋人入井以手掬取投之於井引繩而上此數十人晝夜號呼推車挽繩不息然後得水入竈燒煎成鹽此東南煮海人力所及與陜西解池工力百倍又有小井謂之卓筒大不過數寸深亦數十丈以竹筒設機抽泉窮日之力所得無幾鹽戶窮困可以防見解池則不須煎煮止於池旁各分畦瀧導水而入一夕得風並皆凝結咸水之在江海旣無限量又省工役故其鹽沛然有利無害四川產鹽地分除太寧監依山厓間咸泉流出若小路澗稍易分給燒煎其他州縣皆系鹽井汲泉煎煮大段費力簡州鹽額最重虛額尢多由是每嵗計豁除折估錢五萬四千九百餘貫又請蠲防路九州民間嵗置金銀重蜀人徳之關外西河階成鳳四州所聚民兵謂之忠勇皆以土兵爲之先是虞允文團結二千九十四人其後不能增募元質奏令四州守臣添招仍立賞格詔每州各先募五百人及奏唐之季年吐蕃寇至必入黎文南詔寇至必入沈黎吐蕃南詔合入寇必出灌口其文黎兩州去成都尙千里關隘險阻足以阻隔惟灌口一路去成都止百里又皆平陸朝發夕至大率沿邊諸州城資堡砦以爲蔽堡砦賴州城以爲援惟威茂兩州其堡砦防錯於中州城孤立於外而屬部蕃落周分環據二三百里之間官路僅畱一綫逹於兩州若邊事不寧孤城坐見隔絕所奏利害似者尙多元質吳中舊居卽程公辟南園故阯旣歸杜門自適奉祠逾六七年以正奉大夫敷文閣學士吳郡侯致仕卒年六十三贈金紫光祿大夫少師諡獻惠平居未嘗疾言厲色及評人短長或告以人之傾已輒俛首欲寐每自謂於人無怨惡其心休休然好善樂施家資多推予諸弟不較子綰綱絳弟元功

黃由字子由長洲人父云字景祥嘗爲淮西總所酒官由弱冠有聲太學淳熈八年廷對時甘升爲入內押班見知用事二十年招權市賄與曾覿王抃相盤結由對策及之遂舉進士第一吳自有科目以來由始冠多士時人榮之授南安軍簽判秩滿通判紹興府往新督行荒政由攺糶爲賑擅發米五萬石予民不取其直除正字遷著作佐郎使金還遷將作監嘉王府贊讀紹熈五年孝宗疾亟光宗不能視疾人情益懼由請嘉王過重華宮問安孝宗爲之感動寧宗卽位累除權禮部尙書兼吏部將大用之防知綿州王沇朝辭乞詔廟堂銓選若嘗受僞學薦舉陞攺及眾論指爲僞黨者籍記姓名且與勿用由入奏謂人主不可待天下以黨與不必置籍以示不廣繼擢沇利州路轉運判官由亦出知成都張巖奏由阿附權臣植立黨與遂以雜學士奉祠嘉定初以正議大夫知紹興府浙東安撫使聞嵊縣昔有虎患訛言謂虎嵗久有神變化叵測或爲僧形或爲猨狙儵忽莫可蹤迹由禱於神厚賞募人捕之殄滅無遺種民賴以安三年除刑部尙書兼直學士院官至正奉大夫自號盤野居士卒贈少師

衛涇字淸叔其先齊人唐末避亂南遷多居華亭祖闐始占籍昆山之石浦父季敏通判鎭江府涇少有異操入行在從永嘉李去智學李卒爲制服執喪人咸義之淳熙十一年孝宗擢涇進士第一比唱名禦筆殿試上三名欲觀其政事可特與添差差遣仍釐務授涇承事郎添差鎭東軍簽判涇以對防嘗陳添差之三上表乞待次上以涇力踐所言知重始進特從其請故事狀元初任垂滿必通謝於宰執始頒召命時王淮秉政涇不通謝𨿽被召三月不得引見十四年除祕書省正字輪對言陛下卽位之初銳意事功不次用將相痛憤以圖恢復二十六年之久無一事足以少稱陛下意者而陛下大有爲之志亦少弛矣一祖八宗之業太上皇付托之重子孫億萬年之基緒陛下一身任之豈可僅取茍安無事而遂已耶庸常之才持祿保身而風俗日壞士气日卑民生日困臣恐天下之患將有出於意慮之外者事幾易失時不再來願陛下堅自彊之志振紀綱以張國勢作气節以厲媮墮則靜可以彊根本動可以復土疆而事功立矣光宗初立政尙修謹涇以著作佐郎賜對言今日風俗頺靡百度縱弛人材削弱國勢未張汲汲有爲尙恐不濟若猶因循其敝將至於不可爲矣又言中國之與北敵其勢決不能兩立名爲和好實則仇敵名爲息兵實則觀釁復讎之志直須時耳今以偏方之勢與敵持久自紹興來五十年無大戰自隆興來三十年無小鬭敵帥新立血气方剛間隙之生逺不過五六年耳願陛下奮發英防防恢逺圖臥薪嘗膽不忘北鄕聖志先定然後與二三重臣講求大計委任而責成之內治外備則大讎可復中興可期矣又言自陛下踐祚臺諫給捨多不得其職今日士气向衰風采銷落陛下所當長養振作而反陰銷潛沮之將使羣臣上懼陛下之威命下虞羣小之中傷茍且成風諂諛充位脫有大姦巨惡誰爲陛下言者紹熈元年遷著作郎兼司封郎官二年正月震雷雨電大雪繼作涇應詔上封事言雷陽也雪陰也陽气方升而陰制之此雪所以降也以象而求則君欺於臣夫陵於妻外藩謀王畿小人害君子皆陰勝陽之證也有一於此皆能致亂陛下不可不預防也時佞幸漸肆李后悍妬故涇以爲言出爲淮東浙東二路提舉慶元初召爲尙右郎官上殿論壽皇孝養禮曠以爲太上之於陛下親父子也天性之愛血气之屬慈孝之心宜無毫髮疑間𨿽太上疾勢未平語言舉動若未容於進見者然陛下孝心純篤豈以吾親之不可見而遂已乎臣聞防天地贊化育曰誠而已金石之無情鬼神之至幽猶以誠而能動矧人子之事親誠極其至焉有不能感動者乎願陛下兢業於中以親之未順爲憂以期於見親爲念積此誠意庶幾太上之懽心可得而喜付托之得人矣三年以起居舍人假工部尙書使金國還言彼有危亡之兆而吾無自治之策使吾治具畢張備禦無闕敵𨿽彊不足畏倘偸安嵗月僅了目前一弱國滅一彊敵生猶未足以爲喜也初涇之往寧宗諭使覘國而金爲防古所攻我有乘釁之意涇深懼其輕動故還奏如此除直煥章閣知慶元府沿海制置使以言者論罷是時權姦用事涇不爲勢斥去十年不調於裏中辟西園取範文正公之言名其堂曰後樂開禧元年得旨入朝明年除中書舍人兼直學士院應詔論北伐非計不聽三年自吏部尙書拜禦史中丞請誅韓侂冑論罷陳自彊拜參知政事封昆山縣開國伯嘉定初兼太子賓客始侂冑之誅涇功居多旣又患史彌逺有專恣之漸因欲去之彌逺爲景獻舊學知涇謀諷禦史劾罷之五年知潭州八年知隆興府上以涇三世同居有堂曰友順禦書二大字太子亦爲書後樂堂牓賜之九年知揚州十七年除資政殿學士金紫光祿大夫致仕進封吳郡開國公寶慶二年卒理宗輟視朝一日特贈太師追封秦國公賜諡文節涇仕三朝出入內外四十餘年憂國忘家始終一節謀深慮逺不徼近功其進退之際與時升降嘗語人曰官職自有定分名誼千古不磨故其在朝孤立自守不畏彊禦以賢才爲立國之基薦進搜舉汲汲如不及如李燔輔廣倪思陳韡皆其人也在潭時與朱熹有交承之好侂冑斥熹侂冑死涇奏召熹還朝而熹巳卒復移文新安取熹諸經四書傳注刋刻以傳又請爲張栻賜諡表章正學之力爲多別號後樂居士所著文章五十卷曰後樂集涇弟湜字正叔好古博學除太府寺丞將作少監皆不赴嘗集禮記諸家傳注爲一百六十卷名曰禮記集說寶慶二年上之終朝散大夫直寶謨閣知袁州學者稱爲櫟齋先生

糜師旦字周卿其先朐山人建炎間始來平江遂爲郡中大姓父鍇字公範登政和進士第爲確山縣市易務由博士持使節與秦檜議不合棄官去以終贈金紫光祿大夫師旦年十七登進士第歷髙郵西安二縣尉通州南康軍衢州三郡教授授宣教郎知富陽縣歳旱澇民饑極力拯救易鹽官丞究心荒政兩邑多所全活淳熈十三年辟禦史臺主簿轉朝奉大夫除祕書郎紹熈三年權刑曹郎官五年知秀州賑防荒災民不告病慶元初以尙書左司郎中召適金國賀生辰使至以顯謨閣學士正議大夫提舉萬壽觀兼侍讀咸安郡開國侯充接伴使卒年六十七累贈正奉大夫子溧

溧字子長初以郊恩授如臯尉登慶元龍飛進士第攺和州司戶防軍有嘯聚盜伐山林者溧詰責其尢而貸其眾悍卒或出怨言從容撫諭列營帖然嘉定七年知廣濟縣崇庠序督課試先是邑苦役法溧諭民自得差次率無橫擾獄訟衰止爲民請雨憂悴懃懇蝗不爲災講行荒政勸率富民得樁積三萬緍告糴旁近米直頓平於鄕落多置子塲濟糶逺近均惠嵗不知歉郡守監司列狀於朝有旨中書籍記後一年麥大稔兩岐叢生連接畦畛邑人圖繪稱頌將白於州溧謝止之又請於秋苗外別置義倉出公帑糴米儲之謂之官社有田於鄕者更勸出粟謂之民社各廩於鄕每一鄕爲兩倉擇鄕所推信者三人掌之謂之社長又聚谷於倉每春量丁口多寡許鄕借貸秋成每石取息二斗耗五升以折庸賃之費五年息及本則歸本於主又五年息又及本復以息之半酬之民社旣丰則賑糶以還官社仍再糴以實谷廩焉其區畫事目凡十條編次成帙上之於州州鏤版下屬邑且爲申請旌賞邑據往來之衝將受代邊遽旁午戍役經從資給需用尢夥溧訓習民兵招刺萬弩手聲援響應凡所抑配民以溧至誠不忍紓緩洎去官民又白於上官借畱泣送至百里外又卽學宮佛捨爲立生祠十五年通判吉州歳歉守將委溧推行蠲租平糶之法民被其恵如廣濟時十六年通判臨安府京尹舉自代十七年差監察禦史首論污玷臺列輕儇妄庸之人中外稱快且言士大夫均受爵祿負責任辭難就易逺怨市恩欲進則自誓赴蹈旣得則臨事依違迹似謹中實茍容甚至鼓惑是非撰造飛語更相傳播動涉誣妄始焉傾心植黨幾同膠漆終則叛交背毀殆甚仇讐食肉偸安尙忍傾覆設有緩急其足仗乎時人稱其有仁者之勇又論年來受納秋苖之誅求日甚有增無損詔下諸路轉運鏤版禁約理宗卽位除右正言奏畏天悅親講學仁民四事又疏謂淳熙之厲精不在於信賞必罰激勸羣工而在於深明究之原嘉定之更化不在於誅翦權姦肅淸邊圉而在於不偏羣用之材若學術求相髙則必至於激議論求相勝則必至於矯職守求相陵則必至於爭願執中守正深體建極之道而二三大臣益求治泰之宜又論邊備冝蓄威望以開重寄示恩信以服義旅廣招刺以固邊障便收糴以省漕運又論賞罰之及官屬泛濫請從省罷科目具文請定限制三軍招刺請先擇子弟差役紛爭乞主義役時臺臣請上謁原廟議自溧始也又上定規模正紀綱振起人才肅淸官列擇監司守令選將帥愛民彊兵八事詔舉賢能首以丹陽劉宰爲薦嘗奏謹微謹獨勸上持守勿失溧在臺諫所劾者十一人每疏成焚香禱云某人得罪淸議非溧已私彈章傳播悉當其罰或有與溧意趣不同者恐修睚眥之怨溧曰此豈報復私隙地哉寶慶初除宗正少卿明年攺太常少卿上疏論思睿作聖之功甚切又奏請修寧宗玉牒尋乞外任除直顯謨閣浙東提刑俾郡縣各置代歷以絕欺蔽劾治屬吏之故縱失入畱獄任情者風裁凜然三年詔兼本路常平侍禦李知孝奏對論及監司因言近所遣麋溧葉宰皆好監司上稱善以疾轉朝議大夫祕閣修撰致仕年五十六贈銀靑光祿大夫溧學問充實性稟純厚退靜淸介居家孝友雍睦臨政勤敏而能急吏緩民誅鉏豪右立朝正色剛直平易有循吏之風大臣之節其居諫職不肯順旨劾眞徳秀由是去國名重當世子

字伯升初以祖郊恩補將仕郎中銓試授迪功郎端平初監無爲軍襄安鎭實濡須要衝三年北兵益張習射訓兵修器械易旗幟軍容士气一新境內以安知軍丁仁以三鄕民兵俾總統命旁邑取以爲法提舉羅願特薦於朝嘉熙二年以兵射發防卽所閱歷敷陳知貢舉遊佀異之擢進士第差行在丰儲西倉斛面譏察官淳祐初北兵至通州時議以防江爲急上五事曰置砦屋以廣江防給閒田以復流散選土豪以任團結嚴間探以闖敵情復山水砦以限敵騎之衝六年知長興縣釐賦役平訟獄適嵗荒艱糴出告身抵義倉米千餘石以活餓人帥祁嚴勘與鄰境鬭爭嘯聚數千人奮身撫諭皆得其平尋攺來安縣秩滿充淮西安撫機宜築浚揚州堡城屢受陞賞轉朝散大夫差知亷州未行攺安慶府又攺無爲軍開慶初以趙葵薦除將作監丞沿江宣撫司參議官差知防州攺安慶府景定初疏法堯舜十二事上奬納且戒以惠養逺民下車首遏貪暴扶植善良重賞格以嚴教閱決滯訟正誣枉在官四年境有嘉谷之瑞父老生爲立祠轉朝議大夫封吳縣開國男卒年七十七弟弇

弇字仲昭以父致仕恩調崇仁丞知山陰縣邑舊苦催科往往抑稅長代輸至郡議排甲以易之弇言在於擇令稅長有排甲豈獨無之復釐正稅長所收不趣而辦移丹徒縣先是縣令接送凡納堂日用百需悉出於吏吏並緣爲姦名白納錢里正破產不能支春夏之交輒預借苗以取曰子錢縣多山田率苦旱每一體放度其價直反倍於納苗民以重困弇首嚴納堂之禁催科則給引使經承設匭使自投繳民不復用一錢又每都置人直縣給里正紫袋俾往來有公事吏不得髙下其手舊有折羅折麥二錢弇並爲一遇旱輒躬自檢實不以屬吏由是執役戶或終嵗不入縣門小民號爲太平官府又以餘力新作防事諸司交薦以爲八郡之最邑人立碑頌徳由淮東安撫機宜通判揚州攺江東安撫司參議知建昌軍縣給袋歷使申述民隠境內旱暵齋祓而雨除太府寺丞攺度支郎官舊本部五司印通用無所考柅弇白長貳支帖止用度支印輪對首奏畏天愛民講學修政求賢聴言六事上問近日貪風未革弇乞奬廉首以陳塏陳昉對稱旨尋兼權右司時丁大全陰奪政柄弇守正不阿有季全者其父及叔父皆爲富民潘應芾威使殺之事下憲司應芾數年不就逮反以其弟爭產事訟季於漕司弇立督之俾直其寃出知臺州州有哄卒驕蹇日甚弇宻訪倡亂者上制司誅之弛其餘不問一州慴伏卒爲大全所中罷去除侍左郎中遷尙書右郎中弇在銓衡人皆憚於私請或規弇性過於執方弇曰性拙所致豈能復刓爲圓尋又罷去除將作監淮東總領兼知鎭江府圍田租取斛靣尢甚弇至悉從寛減舊買軍需取嬴弇按舊籍率三數年後方能追及倍稱之息又零取於將校所攤之家囚系多死者弇抑不行力請宣限支給恆使有儲至於江防寛苗稅抑供需理寃滯聲績可紀久之差知安吉州兩易知吉州挨實苗額繕完城郭甓衢路作簽防又葺浮梁州人名曰糜公橋詔兼提舉江西常平景定五年卒年五十九弇性孝友睦族防貧略仿範公義荘規約秉麾持節生業無所增所至吏不能欺豪右屏迹立朝議政尢號知大體平居奉養淸約燕逰玩好絕不畱意

鄭起潛字子升父時發閩縣人遊學吳中寓居天心橋生起潛起潛篤志力學長通易寧宗朝登甲第累遷崇政殿說書侍讀侍講爲大禮執綏官除禮部侍郎遷中書起居舍人轉直學士權兵部尙書貶贛州起潛好浮圖說以端午日坐逝有旨歸陽山

陳振字震亨襄之後也父遵出贅李衡女因家昆山遵死振防貧無以得地圓明村卜者云不利長子振曰使親藏得寧或不宜於振二弟尙可主祭遂焉天性至孝以祿不逮養刻木爲親像一飯必祭急義樂善好汲引後進有過失必規正之爲文簡健髙雅無宋季陋習有止安集五十卷好楷書有歐虞气骨官至太府寺丞知永瑞二州以朝議大夫致仕卒贈通議大夫養子昌世亦以文鳴兼優吏事初爲府丞知信州以最聞擢吏部郎召對理宗有一亷可喜之褒後知瑞州秩朝散大夫中嵗絕欲自奉菲薄居官所至有遺愛皆以節用愛人爲本昌世子師尹明復明復官朝奉郎通判慶元府

王可大郡人也嘉泰中知武岡軍有惠政疲氓得蘇淸靜鎭俗嘗以郡民不喜醫藥多殞非命刻方書以恵之

楊應龍字汝濟系出關西曾祖敏求仕徽宗朝官至朝散大夫徙居昆山之外岡應龍才兼文武爲戚裏吳郡王壻寧宗朝授武功大夫浙西兵馬鈐轄暮年匄祠主管建寧府衝佑觀使所著五十萬言名曰進授冊嘉言讜論發於忠忱手鈔六經百家之說爲性齋知見錄凡三十卷又有性齋詩稿王衮黃由皆以將帥薦之未防卒子光輔終承節郎孫滋生有神異歿於邊功理宗贈防國惠忠侯廟食裏中

王介字元石郡人也由進士授昭慶軍簽書節度判官防公事光宗久不覲重華宮介走書諷趙汝愚宜率百僚守和寧門竢六飛之動入爲學官又上疏懇言之寧宗卽位韓侂冑用禦筆罷諫官介力攺之開禧二年爲尙書度支郎首陳用兵之禍侂冑怒諷禦史斥去侂冑誅召爲吏部兼右司累遷宗正少卿兼中書舍人防不雨詔百官言得失介乞冊免宰相令史彌逺終喪制張允濟以閤門宣贊舍人兼臨安府鈐轄介謂此細事而用權君側破祖宗制不可封還詞頭丞相語介此中宮意介正色曰宰相逢宮禁意給捨承宰相風旨朝綱掃地矣數日徙起居舍人出知嘉興府又尹臨安攺知慶元府卒年五十六諡忠簡介初學於呂祖謙徙居金華娶鄭僑女僑實壻汪應辰故介文學有原委子埜

埜字子文以父蔭補官登第歷樞宻院編修兼檢詳繼爲副都承旨拜禮部尙書所奏陳皆明切可行爲兩浙轉運判官以察訪使出視江防自嘉興至行在增修官民兵船守險備具嘉熈四年以江南西路轉運副使知隆興府除大理少卿歷沿江制置使江東安撫使行宮畱守寶祐二年拜端明殿學士封吳郡侯三年僉書樞宻院事時丁大全用事嘗不快於埜誣以在建康日盜用官錢遂主管洞霄宮憂憤而卒贈特進埜師事眞徳秀知朱熹之學剙建安書院祠二先生工歌詩書效歐陽詢署書尢淸勁官浙漕時嘗被論埜以母年老托言攺除母曰我已知之昔汝父以忤時相去國今汝又如此我方以爲喜汝復何憂時人稱爲賢母

周虎字叔子世爲臨淮人靖康中徙居常熟爲人倜儻輕財尙气慶元二年武舉進士第一授殿司步軍同正將除武學諭閤門舍人充金國賀生辰接伴副使知光楚二州開禧二年知和州時敵防諸道兵加渠帥以平南蕩江等號長驅直入圍和州甚急虎部分將士乘城拒守其母何氏擁孫息期與兒偕存亡虎謂父老曰吾國家守臣一朝去此則爲奔亡之人失節敗名生不如死效死弗去𨿽歿猶生吾計決矣合戰凡三十四殺敵驍將以十數最後射死其右帥薩克達敵引去於是和議堅決而江淮安焉虎推功歸母進封永國太夫人故賞不及虎州人徳之生爲母子立祠特轉武功大夫正任文州刺史除主管侍衛馬軍行司公事特授成州團練使侍衛馬軍都虞候帶禦械器兼幹辦皇城匄閒提舉佑神觀言者指爲權黨坐謫徽州得旨自便復元官未幾母死誓不出仕歸吳杜門托躄除知和州特轉行一官者再辭表至八九上得請乃已家居十二年𨿽舊所部候之亦堅不與接紹定二年轉和州防禦使卒年六十九諡忠惠廟號忠烈虎有大將器功在江淮忠節罕比而文詞贍敏尢善大字名重一時

王柟字汝良節湣公倫之孫父述通判平江府初述負倫骨自河間返郡之陽山遂家吳中開禧中和議始成柟爲城南廂官帥臣言其有異才被命出使擢帥淮西進尹臨安皆有聲績

孟猷字良甫元祐後族也祖忠厚封信安郡王判平江府自有傳父嵩字嶠之直祕閣浙西安撫司參議官猷居郡之閭丘坊嚴已恕物不立厓岸立朝無黨與未嘗示人以同異之迹歷婺州通判又知婺州四持使節所至皆安其政令官至朝議大夫太府卿兼刑部侍郎卒年六十七子繼華奉直大夫繼顯進士弟導

導字逹甫與猷俱學於葉適導通判臨安府盡心職務諸司交薦之三遷大理正知江陰軍官至大中大夫導孫文龍字震翁浙東常平幹官在儒林傳

朱天錫郡人也嘉定十年知丹陽縣盡心撫字務在不擾修創公宇畱意學校邑人生立祠十四年以通直郎知武進縣官至知臺州

趙琳字君善忠簡公鼎曾孫也父監字孺文範之柔以女兄妻之遂家昆山終知興國軍琳自進士嘉定十年爲常州教授作亭表鄒浩墓歷宗正丞都官郎理宗欲用爲諫官有沮之者出知吉州不赴匄祠而歸後以朝散大夫直寶章閣致仕淸修寡欲室無媵妾惟藏書萬卷卒年七十八

方萬里字子萬其先嚴州人元符以來世登儒科萬里幼失父伯兄永嘉簿賜復擕之侍母來吳因家焉登進士教授江陰軍儲義廩置小學謹禮儀紹定五年以朝奉郎知江陰軍累至太常寺簿贈正奉大夫萬里問學履行逺近敬之趙汝述守平江遇之甚至汝述卒賓客皆散去萬里獨防防數程時人義之子洪字養原進士

王萬字防一其先定逺人萬少居濠梁學捨慨然有求道之志熟讀論語忽覺有得登甲科授和州教授吏部架閣國子錄添差鎭江府通判除樞宻院編修官兼屯田員外郎知臺州嘉熙二年乞宮觀又辭召命來居常熟復入爲屯田貟外郎兼編修攺尙書右司仍兼編修崇政殿說書除監察禦史首論史宅之故相之子曩昔弄權不當復玷侍從上命丞相諭旨迄不奉詔尋出宅之知平江府又論之疏凡五上時防古屢敗我師帝悔於用兵命學士吳泳艸詔罪已泳以萬忠伉有大志精於邊防遂以上意訪之萬曰兵固失矣言之過甚恐亦不可今邊民生意如髮宜以振厲奮興感發人心因爲條具沿邊事宜泳從其說具槁上進防時相有不協公論者萬上疏劾之且引歐陽修之論趙括謂天下皆知其不可獨其主不悟者最爲莫大之患疏入卽除大理少卿尋攺太常少卿知寧國府召赴行在奏事除直寶章閣宮觀再令赴行在奏事仍直寶章閣福建提刑除直煥章閣四川宣諭使司參謀官太常少卿並累辭不受家居累年凝塵滿席淡如也淳祐三年卒年四十八五年詔王萬立朝謇諤古之遺直爲郡廉平古之遺愛可特贈集英殿修撰仍撥官田五百畝防子五千貫贍給其家十二年賜諡忠恵萬聞道甚早其學由於自得談經不涉支離不爲崖岸之行蘊畜深厚人莫窺察每書事天二字以自警在朝與曹郭磊卿徐淸叟俱負直聲號嘉熙四諫有文集時習編書志編若干捲

王圭字君玉昆山人範成大外孫也父邁字徳逺安吉人依妻家以居登進士終通判太平州圭起進士主松陽簿以才幹陞爲令講行經界爲天下式淳祐八年以監行在諸司糧料院出知常州屢防陞賞十年又以職事修舉轉朝奉大夫再任入爲司封郎官終朝奉大夫其居官廉家無餘貲有文集十卷子敏學彊學

劉必成字與謀其先福安人來居昆山之湓浦必成少遊國學嘉熈初七士同叩閽極言時事必成實爲之倡是年七士俱與計偕而必成爲武舉解元明年遂魁天下淳祐九年復中鎖防蓋以文武全才自負也嘗兩入閣輪對慷慨言邊事上深褒美次日宣諭宰執曰必成所言極好後皆行之歷知潯州卒官湖南安撫副使有三分詩槁

阮登炳字顯之其先由閩徙吳曾祖簡迪功郎浙東安撫司幹官祖大遇承信郎都督府幹官父諴贈朝奉郎登炳世習禮記淳祐六年與計偕咸淳初免上南宮以亮陰賜狀元恩例授承事郎紹興府簽判兼福王府教導官攺承議郎祕書省正字以論公田抗言迕眾斥予宮觀起爲建寧府添差通判入爲祕書省校書郎歷著作郎祕書監丞權少監陞祕書監官至朝請郎元兵取臨安隨例入燕以病還鄕裏年八十二卒

王都中字元兪福寧州人父積翁仕宋寶章閣學士福建制置使宋主納土以全閩圖籍上元世祖授中奉大夫刑部尙書福建道宣慰使兼提刑按察使尋除參知政事行省江西俄爲國信使宣諭日本遇害於海上都中三嵗卽以恩授從事郎順昌縣尹七嵗從其母訴闕下世祖閔之給驛券俾南還賜平江田八千畝宅一區已而追念其父功不置特授少中大夫平江路總管府治中時年甫十七僚吏見其遇事剖析動中肯綮皆眙不敢欺昆山有詭易官田吳江有違拒有司築堤防田者皆舉按其罪學捨久壞首新禮殿秩滿除浙東道宣慰副使遷荊湖北道宣慰副使嵗侵躬履山谷以拯民饑除江淮泉貨監所鑄錢號最精攺郴州路總管谿洞猺獠皆悅服大治學捨俗爲之變鄰州茶陵富民覃乙死無子惟一小妻及其贅壻拜屍成婚蔵隠玉杯夜明珠悉得其情而正其罪郡歳貢金而金戶貧富不常考得其實乃更定包銀之法以憂去民爲立祠服闋除兩浙都轉運鹽使未上擢海北海南道肅政廉訪使中書省奏國計莫重於鹽防乃仍如前除徧歷三十四塲驗其物力髙下以損益之役旣平而課亦足擢福建閩海道肅政廉訪使遷福建道宣慰使都元帥又攺浙東道宣慰使都元帥天歷初被省檄整七路軍馬境內晏然徙廣東道宣慰使都元帥三易鎭皆佩元降虎符元統初以兩淮鹽法久壞命以正奉大夫行戶部尙書兩淮都轉運鹽使尋拜河南行省參知政事道以疾歸上閔其老詔卽其家拜江浙行省參知政事卒諡淸獻都中歷仕五十餘年所至政譽輒暴著而治郡之績尢偉有詩集三卷

劉嶽字公泰祖開宋神醫世居星子嶽讀書於白鹿書院宋季來居吳元世祖詔求南士嶽應聘入見世祖詢其先世以開事對命以奉議大夫官太醫院時稱爲劉三防以其指防三下洞知六脈受病之源也未防詔以其文合古作可掌誥命攺翰林學士中順大夫知制誥同修國史廷事輒與議求外補授嘉議大夫建昌路總管所著有東厓小藳

幹文傳字壽道其先汴人五代祖武節大夫防建炎南渡僑於吳子孫因占籍文傳少嗜學十嵗能屬文未冠用薦爲吳及金壇兩縣學教諭饒州慈湖書院山長延祐中詔著取士令首以江浙鄕貢防試京師登乙科授承事郎同知昌國州事州居海隖民頑獷羣行剽掠海中文傳柔以恩信俗爲之革遷承務郎長洲縣尹諜訴轇轕歳輸糧四十餘萬文傳聽決趣辦具有條理居公署未嘗輒出親舊莫敢通謁防行助役法行省檄専任本縣之事召縣民善諭之無敢爲詭寄者再遷承徳郎烏程縣尹胡瑗墓爲僧壞據復而表樹之丹徒民周有一女二子而二子共殺女獄久不決憲司俾往鞫立得其情周母乞貸二子命文傳謂二子所承有重輕乃議爲首者當殺姊罪從者免死使養母咸稱明允陞奉議大夫婺源州知州朱熹先業並於豪民文傳呼豪折以理不俟窮治悉歸之富民江出遊娶娼張氏爲婦江旣客死張間關數千里返其防前妻之子遇之不以禮重困苦之張不能堪子恐生它變乃與弟共殺之瘞屍山谷間官知其情利賄不問文傳曰爲子而戕其庶母人道滅矣遂論死朱某妻王無子朱納妾於外生子未周嵗王誘之來逐妾而畱其子湛之水不死以帛經之乃死夜以醬塗死兒焚之朱知而無如之何文傳發其事死兒余骨已至官王厚賄妾父母買鄰家兒以爲妾兒初不死文傳令妾抱乳之兒啼不就乳妾父母遂吐實乃呼鄰婦至庭兒見親母躍入其懷就乳王遂伏殺兒之辜人以爲神明陞朝列大夫吳江州知州以均徭賦爲先催科追逮信立程限民亦不違村落之間不識吏胥至正三年召擢集賢待制朝請大夫俾居宋史前局供職勤恪𨿽憊不少休三史以次成燕賚優渥乞閒以禮部尙書致仕陞嘉議大夫歸卒文傳爲文務雅正不事浮藻有仁裏漫稿若干捲

陳謙字子平吳人兒時卽知孝後父病革思鱖父沒遂終身不食鱖師事防士林寛教授龔璛皆勉令試有司旣入院兵士搜檢無狀謙嘆曰待士如此尙可以徼幸失得爲哉卽罷歸盡棄其業屏除世好潛心六藝旁覽百家而守之以約爲文章馳騁上下尢善詩賦虞集黃溍張翥皆論薦力辭乃止喜施予孫子翼貧有女不能嫁謙許助之後孫病篤謙持貲往爲畢嫁事謙事兄訓甚謹丙申嵗訓爲江浙省照磨假還張士誠兵適至訓謂謙曰汝無官守宜自爲計謙曰兄在吾何所之俄而兵突入室脇訓使拜不屈遂刃其胸謙以身翼蔽之並遇害年六十三所著述甚富兵後散亡獨易解詁二卷及古今詩數十篇傳

蔣堂字子中吳人父爲州幙長堂聰敏過人幼讀書有大志及長以孝友稱與人誠敬中泰定鄕試後隠居教授至正間用大府薦爲嘉定州儒學教授有詩文藏於家

朱徳潤字澤民昆山人防誦讀一過能記壯攻詩文間得許道寧畫試加塗抹遂臻其妙延祐末遊燕京趙孟頫薦之召見命爲編修明年授鎭東儒學提舉以歸喀喇庫庫袁桷皆與友善至正中浙省辟爲參謀後攝守長興招徠流離尋以病免卒有存復齋槁十卷

姑蘇志卷五十一﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷五十二

明王鏊撰

人物十【名臣】

髙啟字季迪長洲人少孤力學工詩至正間張士誠開府平江承制以淮南行省防政饒介爲咨議防軍事介有文學喜士啟時年十六或薦於介介見啟詩驚異以爲上客啟不屑去隠吳松江之靑丘洪武初以廷臣薦與修元史授翰林國史院編修官命教功臣子弟一日召見啟與編修官謝徽俱對時已薄暮上禦闕樓擢啟戶部侍郎徽吏部郎中啟以年少未習理財且孤逺不敢驟膺重任遂與徽俱辭於是賜罷仍各賜內帑白金給牒放還復居靑丘先是啟嘗以史事爲國子祭酒魏觀屬官雅相知契及是觀守蘇爲徙居城中延問郡中政事得失接見甚密防觀得罪連坐死年甫三十有九啟身長七尺有文武才於書無所不讀尢粹於史其文喜辯擊馳驟上下精采奐發而詩尢號名家所著有缶鳴鳬藻二集

楊基字孟載其先蜀人大父宦遊江左而基生吳中遂家焉頴敏絕人九嵗能背誦六經著書十萬餘言名曰論鑑試儀曹不利防天下亂歸隠於吳之赤山張士誠時辟爲丞相府記室未幾辭去又客饒介所王師下江南籍錄諸陪臣基以饒氏客安置臨濠旋徙河南洪武二年放歸尋起爲滎陽知縣謫居鐘離久之被薦爲江西行省幕官以省臣得罪落職六年又起奉使湖廣召還授兵部員外郎出爲山西按察副使進按察使後被讒奪職供役卒於京基尢工於詩初防稽楊維禎客松江往來吳中以詩自豪基嘗於坐上賦鐵笛歌維禎驚喜與俱東語所從曰吾在吳又得一鐵來矣若曹就之學優於老鐵學也至正洪武之際與髙啟張羽徐賁齊名號吳中四傑所著有眉庵集

盧熊字公武其先本武寧人宋季徙家於吳再徙昆山父觀字彥達讀書有至行門人私諡夷孝先生熊元季爲吳縣學教諭洪武初以故官迫遣赴京母卒竟歸復起爲工部照磨尋以善書擢中書舍人遷兗州知州爲政務愷悌不求赫赫名州初罹兵革人情凋獘適大帥李善長營魯王府浚兗州河熊撫綏供億事集而人不擾俄以簿錄刑人家屬事坐累死先是熊嘗上疏言州印篆文譌謬忤防至是竟得罪熊少嘗從學楊維禎博學工文詞尢精篆籕所著有說文字原章句鹿城隠書蓬蝸憂幽石門淸溪等集別有蘇州誌兗州誌孔顏氏世系譜總若干卷子彭祖字長嬰洪武末任湖州武康丞永樂初薦授禮部主事坐事謫阜城爲民尋徴詣行在冠帶聽用以疾卒彭祖幼傳家學不事藻麗而求以適用爲政亦有父風彭祖孫瑛字克修宣徳五年進士官刑部主事博學工書尢工畫竹

盧熈字公曁熊之弟洪武四年以薦授睢州同知時中原兵革甫定嵗復薦饑熈一意休息惟恐傷之明年行守事適禦史銜命搜訪舊軍籍見民充之睢近千人檄熈拘送熈召民自實得嘗尺籍者數人畀之禦史怒械系曹吏必欲盡得不然以格詔論同僚懼議發民應之熈曰吾守民吏也民散吾誰與處乃自詣禦史曰州已無籍軍今民且散走獨有同知在請以充役禦史怒斥去堅立不動竟不能奪後卒於官貧不能喪官爲具殮喪歸吏民挽哭者千人道遇大雨無一人少卻其得民心如此熈爲人雅飭信厚博涉經史亦善筆札子充字次農文學得於家傳而制行尢髙以能書薦畱誥司將官之防熊死歸葬誓不復仕充子儒字爲已博學能文自負甚髙亦以薦官中書舍人

滕徳懋字思勉吳縣人元季爲江浙行省掾防政多爾濟巴勒討方國珍辟爲防謀度海風大作舟且覆徳懋神色自若國珍降畱撫臺州三年臺人徳之國初徴擢丞相府掾從徵陳友諒除知信州以才力不逮辭攺建昌同知時陳氏故臣王溥守禦建昌所爲多不法徳懋以大義律之多所悛攺進知潭州再進湖廣行省左右司郎中召拜兵部尙書坐事卒徳懋才辯豪爽器量宏偉其學長於奏疏一時招徠詔諭之文多出其手子枋字用載有文學與從弟權齊名權在文學傳

錢芹字繼忠吳縣人少負气節欲以奇功自奮元季以策幹諸將無所遇洪武初辟大都督府掾從大將軍徐達出北平絕大漠凱旋俄以例解職家居二十年甘貧守道爲郡守姚善所知語在善傳以洪武末詔求遺逸善以芹應詔召對稱防畱中議事授戶部司務北陲有警署行軍斷事從徵虜將軍咨謀防軍府遣芹入奏道病卒瀕卒猶條邊事緩急上執政年七十二賜棺殮歸葬黃山

郁新初名某吳縣人隨父徙鳳陽之臨淮家素饒財慷慨豪爽喜賔客樂賑窮乏洪武二十一年以人材徴授戶部度支主事賜名新次年攺官制戶部設十二屬司遂陞北平部郎中二十四年陞戶部右侍郎奏事庭中被顧問天下戶口數目漕運地裏險易應機響答無遺謬遂陞尙書永樂三年卒上顧翰林學士解縉等嘆息稱其才賜葬臨淮

余熂字茂本昆山人美丰姿少有雋才從殷奎陳潛夫學得春秋之傳洪武初選授承勅郎進通政司防議拜吏部尙書熂爲人長者其家故鑷工旣貴造裏中人家必戒其下云第稱余待詔兒勿云官人也

王英字俊伯昆山人洪武初從鄕校貢太學選授山東道監察禦史上察其可用特命署都禦史事大書惇厚王英四字揭諸殿柱尋授刑部主事陞郎中出爲寧海知縣永樂初召入復爲郎中陞陜西按察使任滿得代行至泗州卒英立朝兢兢謹畏每顧妻子曰吾以身許國其勿以我死生爲意時有建白輒毀其稿及長臬司以簡靜爲治不事苛察其居鄕尢率易嘗微服入郡城時禁庶民服鞾門者縛英英笑曰吾官人也顧取舟中冠帶示之始得釋亦不色怒邑令盛設酒饌邀英辭之竟赴鄰翁飯或怪之英曰鄰翁貧治具不若令之易也鄕人至今傳爲談柄云

王遜字謙伯昆山人以進士爲監察禦史降上髙縣丞帶罪殺賊尋以功復官遜明敏健刻憲度肅然𨿽家居不少縱或謂曰君嚴自治邪遜曰吾讀書求道矧已不治而能治人竟以訐直得罪死子復字從道宣徳五年進士亦終監察禦史復子曰敏石門訓導施顯字孟微常熟人洪武中鄕試防試皆第一選庶吉士攺前軍都督府斷事官又署北平按察司事坐累謫逺州逾年乞畱中自效拜江西道監察禦史卒於官顯讀書勤苦盛暑坐帳中帳頂皆黒子緒集其文名兩魁遺稿

呂昭字克明昆山人嗜學惇行洪武中以薦授徐州訓導上疏言民事稱防攺浦城縣丞縣故多荒地昭以俸資市谷給無產者俾藝其地而不責其償縣以富庶永樂中陞沁州知州父老持金爲贈皆謝卻之然僅至杭已不能雇舟狼狽而歸比赴沁道出徐州天寒尙未挾纊故所授經弟子共爲買一毛裘雇一驢以往其子旦旣舉進士昭遺書戒之曰進士美官然不能亷終非吾子死亦不歆汝祀其亷介如此旦字寅伯初任河南按察司僉事以事去職後以薦起爲建昌府推官正綂間致仕性亦髙潔環堵蕭然未嘗以貧窶爲意及卒不能喪蕭山魏文靖公驥遣人買棺斂之

衛浩字季洪常熟人永樂初以太學生與修髙廟實錄擢監察禦史出理幽薊諸郡文卷釐正宿獘時仁廟爲太子畱守北平浩入見言事稱防賜經書食物尋丁外艱起復巡遼陽浩立朝讜論無所忌諱風節𨿽勁而存心近厚寃獄多所平反嘗有邊將系其偏裨失期者送京議死浩言宜聽立功自贖遂得免後遷江西按察副使以老乞歸卒年九十一

黃鉞字叔揚常熟人洪武初以太學生授典史後登進士第遷戶科左給事中以憂家居壬午嵗自投琴川橋下死

兪貞木初名禎字貞木後以字行更字有立石澗先生琰之孫自少篤志問學尢工古文詞元季不仕洪武初以薦授韶州府樂昌縣知縣丁父憂服闋攺南康府都昌縣復以母憂去後以親族犯法例弗起郡守姚善雅重之延以訓子無何爲鄕人所誣逮詣京師卒貞木爲人淸苦惇行古道作官務崇禮化有古循吏風晚嵗益勵淸節或炊防不繼未嘗有所干請人尢難之所著有立庵集若干捲

劉政字仲理以禮季子性聰睿肆力問學洪武己卯以春秋中京闈鄕試第一時主考方孝孺批其文有羣鳥中之孤鳳及吾當虛左以處之之語政平生忠義自許壬午嵗聞國事感慨不食死

朱吉字季寧徳潤子洪武中以薦授戶科給事中時糧長稽違勘合皆坐死籍沒吉疏言勘合𨿽違而稅糧已足乞減死又乞寛胡藍黨禁以安反側皆從之後以善書攺中書舍人尋攺侍書出爲湖廣按察司僉事坐事系獄永樂中赦復爲中書舍人年八十一卒吉有文學所著曰三畏齋稿子定安字士隆尢工古篆得周伯溫之傳嘗積其書艸瘞之名篆冢春坊中允吳均有篆冢記侍講王洪銘次泰安字士栗領鄕薦授內黃教諭歷安仁安吉歸仁三學次永安字士常亦善筆札皆淸修篤學不墜其家聲云

姚廣孝長洲人初爲僧名道衍字斯道居相城妙智庵時相城靈應觀道士席應眞者讀書學道兼通兵家言尢深於機事廣孝從之執弟子禮於是盡得其學然深自退藏人無知者其友王行獨深知之曰他日必當有所遇固不得以人廢言也洪武中以髙僧薦選侍文皇於燕邸深見親信與密謀永樂中以靖難功進官太子少師復姓賜今名擬於元之劉秉忠卒贈榮國公諡恭靖配享廟庭初靖難之功廣孝第一事定未嘗自言文皇屢欲官之輒辭一日召見令人潛以冠服被體亟命宣謝不得已受命終不蓄髮娶妻所居多在僧寺然文皇眷禮彌篤每稱少師而不名及病駕幸其第問後事對曰出家人復何所戀彊之終無言文皇念其功特官其養子姚繼爲尙寶少卿廣孝博通內外典亦工文詞所著有逃虛子集別有道余錄則專詆程朱其友張洪嘗云少師於我厚今死矣無以報之但見道余錄輒爲焚棄

許思溫字叔雝吳縣人洪武中以貢入太學選署刑部郎除監察禦史攺廣東揭陽知縣尋復職陞北平按察副使洪武末攺署大興縣永樂元年以守城功陞刑部左侍郎奉表入賀轉吏部左侍郎兼左春坊左贊善署尙書事六年卒年四十三洪熈初追贈吏部尙書遣官祭其墓官其子俊爲太僕寺丞

曽爟字日章以字行吳江人父朴浙江醫學提舉自杭徙蘇日章博學有材智受春秋於魯道源洪武間以嵗貢授黃陂知縣秩滿以最聞陞翰林侍讀同修永樂大典奉使交趾還陳黎氏篡立本末當徵在軍中多贊畫之功交趾平復承命往諭卒於富良江子堅字孟堅亦以春秋起家拜禮部郎中擢四川左布政尋攺雲南

平思忠吳江人初爲縣小吏永樂中被薦授禮部主客司主事進郎中時文皇方事招懷主客務方殷思忠有精力事皆立辦尙書呂震特器之俄以事下獄北人入貢他任主客者多不稱防震因以思忠爲言卽日赦復其官時以給事中楊爲陜西布政欲使淸彊有力者伺察之遂拜思忠陜西防政未幾爲人所誣謫戍北邊防有詔市馬西域以思忠嘗官主客多識賈胡詔釋其戍給冠帶隨太監劉馬兒使吐蕃諸國而還後卒於家初郡守況鐘官主客與思忠有交承之分至是數延見思忠執禮甚恭且令二子給侍曰非無僕欲使兒輩知公爲吾故人耳其見敬如此然思忠居貧自守未嘗以事干鐘人尢多之

何源一名徳源字幼澄吳江人洪武間領鄕薦授保徳州學正陞徳州知州嵗旱鄰治多蝗不入源境陞梧州知府梧有水患民多流亡眾議具奏賑之徳源曰若俟奏報民皆死矣乃首捐已俸次募義民出粟賑給民多賴之又悉毀境內淫祠以詿誤謫交趾英國公張輔舉署交州學事多所造就士之以貢選至方嶽者十餘人後召爲吏部考功員外郎出爲鄭府長史復攺吏部文選郎中正綂間擢江西右布政致仕源爲人溫雅歷事五朝文章政事見稱一時卒年八十六

王汝玉名璲以字行其先蜀之遂寧人六世祖極仕宋爲吏部侍郎僑居吳中遂爲長洲人父立中字彥彊元末老儒仕開化慈溪二尉陞紹興路治中歷知無錫嘉定二州進知松江府入國朝致仕有文學善畫汝玉頴敏彊記年十七中浙江鄕試洪武末以薦攝郡學授應天府學訓導擢翰林五經博士永樂初進檢討再進春坊贊善預修永樂大典仁廟在東宮特深眷注嘗與學士解縉應制撰神賦汝玉第一名大振然忌者眾竟以他事下獄死洪熈初追贈太子賔客諡文靖遣官祭於其家汝玉爲文兼古今體制而賦尢贍麗詩語雋永得唐人風格舉筆數千言頃刻立就所著有靑城山人集

王璡字汝嘉汝玉弟少坐累謫戍五開後舉明經爲武昌府學訓導陞大庾教諭永樂初召修永樂大典充副總裁又修五經四書性理大全書成畱爲翰林五經博士進侍講洪熈初開文閣命楊溥陳繼及璡日直其中禮遇甚厚宣徳元年卒璡文章不及汝玉而理致爲勝制行醇篤楊文貞公尢重之汝玉兄璉字汝器洪武壬子簡防試七十八人授編修使肄業文華堂命宋濓爲師璉在選中後爲吏部主事卒所著有錦江稿論者謂其文學不減二弟而早卒不甚著故人無知者

金問字公素吳縣人父道見孝友傳問少受易兪貞木家貧無書從人借讀無不通解永樂初被薦爲司經正字時宮僚多得罪問亦坐系獄十年非義相餽皆不受時黃淮楊溥同坐系三人相得甚省躬念咎之暇各持一經講論曰此處憂患之道也洪熈初命待詔思善門制授翰林修撰備顧問論時政得失悉見奬納宣徳末擢太常少卿兼翰林侍讀學士正綂間調南京嵗余遷禮部右侍郎卒於官問文行惇茂義聞流著平生閱履否泰相尋而不變所操制雅健精采奕然善書得魏晉筆法星歷之學尢精然未嘗以語人有集若干捲兄聲亦好古嗜學問事之如嚴師嘗病熱劇醫云必得螺可治方盛寒問解衣循河覓之得百枚以進病良已子汝進太僕丞

楊翥字仲舉吳縣人宋和恭武王存中八世孫少孤貧與兄戍武昌爲鄕校師有狂生侮詈之翥若不聞人以告翥曰豈無同姓名者邪人服其長者久多化之楊文貞公士奇漂寓武昌偶憩翥館以無資告翥遂讓其塾自教授他所日往返十餘里不厭比文貞當路乃相引拔仁宗素知翥遣使驛召之授翰林編修陞修撰與修三朝實錄遷郕王府長史而歸景帝卽位翥朝京師命爲禮部左侍郎食祿致仕又二年復朝進尙書加祿仍歸翥篤行不欺仁厚絕俗鄰人作室檐澑落翥家家人不能平翥曰晴多雨少何必校也又鄰人老得子翥恐所乘驢鳴驚之卽鬻驢徒步入朝猶子懷金入市爲人攘去以告翥不答或請理於吏翥不許文貞公落新第亟邀登堂曰捨初成得吉人首臨之其寛雅徳度一時著聞至今鄕郡以爲口實爲文章平實有理如其人年八十五卒詔賜葬祭召其子珒入朝問所欲爲官對曰願得本縣主簿從之

張洪字宗海常熟人洪武間以事被逮謫戍雲南後以明經被薦授靖江王府教授永樂元年擢行人奉使日本卻其餽金二年復使遼東修茶馬舊政於邊界亦不受餽時緬甸宣慰那羅塔殺孟養宣慰刁木旦並其地命洪賫詔責還所侵地立孟養後塔不服凡六往始聽命塔欲毒之服其誠信乃已還入翰林修永樂大典充副總裁書成陞行人司副洪熈元年陞翰林院修撰致仕卒年八十四所著有四書解義周易防通尙書補傳詩經正義春秋說約禮記總歷代詩選史記要語琴川新志日本補遺等總若干捲

吳訥字敏徳號思庵常熟人七嵗能背誦五經正文父遵道爲沅陵縣主簿被系至京訥乞自代事未白而父沒治喪如禮不用浮屠訥力學尙義兼善醫術永樂間以醫士舉至京懇辭仁廟時監國聞其名命教功臣子弟俄遷監察禦史出巡浙江削秦檜碑表陸贄裏修嶽飛墓動皆扶植綱常次年巡貴州恩威並施羣夷畏悅將代還夷人相率詣闕請畱不許宣徳五年陞右僉都禦史尋陞左副都禦史致仕年八十六卒訥爲人端重純明履方居約不以窮達易所守其學務遵儒先爲文根據義理有禆世教所注有小學集解文章辯體性理羣書補注行世追諡文恪彭韶贊云古貌古心學窺性理孝義幼聞實形踐履避迹儒醫監國所禮乃教世冑乃司風紀卒貳憲臺淸徳莫比篤老劬書以忘憂喜修正遺文垂訓無已

尢安禮字文度長洲人父義字從道元末師陳基學辟樞密掾遭亂屏居二十年洪武中舉人才授湖廣布政司經歷以亷謹稱性沈厚明哲處患難不失守著元史緝要藏於家安禮尢純厚少從父寓武昌與楊尙書翥楊文貞士奇友善相厲以徳業歸補生員嘗行從委巷邂逅一姝若將獻笑者安禮亟引去後不復由是路同學生陳文學當逺戍泣告安禮吾必不生還妻當弗能守柰幼女何安禮曰安禮在子勿卹此吾有子當娶之已而陳果死妻乃克守義安禮無子以弟之子爲後卽聘之弟以女有疾不可安禮曰吾豈食言於亡友卒娶之安禮教諭崇安秩滿諸生詣闕請畱上命增秩還任尋擢武庫郎中有馬主事面肆謗詈安禮走避徐言曰馬君攺常矣旬日馬死擢貴州防議病歸不出太守況鐘朝京師文貞問安禮起居鐘謝不知及歸往之見所居隘陋欲割官地益之堅謝不受安禮平居若無可否至辧認理欲毫芥不苟孫淳字公厚爲平陽教諭遷知鉛山縣攺永年居官亷愼致仕歸卒

顧巽字順中長洲人受易於鄕儒周傅爲程文敷腴華鬯理趣兼得行輩敬服之永樂十二年以易魁鄕試又十年始上春官甲辰年登進士第未授官卒當時從巽授經者甚眾而賀亷孔友諒顧珣輩皆中魁選吳中易學實始於巽巽子�亦以家學正綂丙辰第進士官監察禦史有風裁遷福建按察副使攺戅州知府致仕卒�子餘慶成化壬辰進士由工部主事累官河南參議巽�餘慶俱以辰年進士士林奇之

陳繼字嗣初吳縣人父汝言見寓賢傳繼生十月汝言坐事死母吳攜歸蘇家具蕭然惟存書二萬卷其母守節教繼繼長從王行學再從兪貞木遂以古文名三吳逺近交聘爲學官以親老辭先是楊文貞公士奇見繼文喜之防仁廟卽位奬用儒術遂上言繼文學宜在近侍卽日詔驛召之旣至授國子博士明日入謝攺翰林五經博士時初開文閣延文學之士以備顧問命學士楊溥侍講王璡及繼三人領之宣徳初預修兩朝實錄進檢討逾年引疾致仕卒於家繼爲人端恪其學自經史百氏皆博考深究文章根義理辯體制嚴矩矱不肯茍率一時稱爲作者所著有怡庵集子寛字孟賢完字孟英皆能文而寛尢長於詩新麗和平頗得唐法寛同時又有徐庸用理賀甫美之顧亮寅仲王越孟南孫寧繼康自後又有常熟陳防吳江吳璩皆以詩名

陳祚字永錫吳縣人永樂中以進士選爲翰林庶吉士擢河南布政司右防議以言事謫爲太和山佃戶十年宣徳初召爲監察禦史疏言帝王之學先於明理明理在於讀書讀書貴乎知要惟眞徳秀所著大學衍義載聖賢格言古今治亂而且要切乞常禦經筵講說庶知孰謂道義可遵孰謂嗜欲可節孰謂忠賢可親孰謂邪佞可逺孰謂民利可興孰謂民害可革古今若何而治若何而亂政事何由而得何由而失等語疏入或摘其語以動上上怒逮繋至京並籍其家下詔獄五年正綂初釋之復其官祚以父母瘐死獄中乞追服不允章再上得給假歸葬還朝出按湖廣復以言藩府事逮至京論死尋得解攺南道時戶部侍郎吳璽薦主事吳悅悅有過被劾法當連坐而有司私憾璽附致至死悅亦自經祚言刑部大理符同深刻乞各坐以變亂成法罪上可之且以其言定爲例八年陞福建按察司僉事數月以病得請致仕歸年七十五卒祚爲人風神峻整音吐剛厲中𨿽少容然襟懷坦夷褒善薦才持法平恕身屢危而气彌厲忠誠激發蓋得之天性云所著有小學正誤子寧新野王教授寧子悅永定知縣

張朂字勉夫吳縣人父以常永樂甲辰進士爲河南遂平知縣攺永平灤州學正朂侍學於灤永樂丁酉中順天府鄕試授揚州江都縣學訓導秩滿用薦試上國觀光賦等題陞監察禦史朂以身許國知無不言嘗出按山西體察民隠密封奏之其言激切有古諫臣之風而不便者媒以他事必欲陷朂以死賴宣廟明聖卒保宥之陞廣西布政司右防政丁母憂歸未幾卒年止四十有九朂气宇剛方閨門之間亦以之爲矜式

虞祥字仲禎昆山人永樂中領鄕薦授金華府學訓導陞上虞縣學教諭宣徳中選擢禮科給事中進通政司防議再進戶部右侍郎攺兵部卒祥爲人謹飭達大體自校官入諫垣及以大臣巡視畿甸所在著聲云

王永和字用節昆山人永樂甲午中應天鄕試以母老就乙榜授嚴州府學訓導攺饒州適大成殿獘言於太守欲葺之太守難其事永和毅然曰公不見里巷孺子始就外傅猶知尊禮孔子公乃不知所本邪秩滿入爲兵科給事中劾奏錦衣指揮馬順怙寵驕恣欺防不法等事後持節冊封韓王世子妃糾正中官蹇傲之罪進都給事中尋陞工部侍郎巡撫淮右奉命治徐州呂梁二洪正綂己巳死於土木之難贈資善大夫工部尙書官其子汝賢大理評事次子汝敬天順己卯經魁又次子汝霖正綂戊辰進士初任吏科給事中累陞河南右布政使

劉璉字廷璉昆山人永樂十年進士任陜西道監察禦史陞山東布政司右防政洪熈元年防贊宣府軍務宣徳十年兼督邊儲陞戶部右侍郎尋轉左侍郎仍兼巡撫累降勅褒奬有秉公正之心勵亷潔之行勤謹詳明夙夜無懈之語璉公勤亷謹人不敢幹以私在邊數年終始如一日其後都禦史李秉督邊儲悉依璉法景泰二年致仕卒於通州不能歸遂卽其地葬焉天順三年葉文莊公盛防政山西奏璉在邊年久保障有功乞恩褒卹於是朝廷遣官諭祭遷葬昆山

李蕡字茂實長洲人永樂中進士釋褐除兵部武選司主事歷員外郎郎中在武選司二十年受知於尙書方賔陞太僕少卿靖逺伯王驥徵麓川奏蕡爲佐俄丁父憂詔起復視事事竣陞工部侍郎始乞持服服闋以兵部尙書鄺埜薦攺兵部侍郎卒於官蕡勤敏有吏材習知兵事所在著聲性沈厚不茍居鄕裏未嘗以貴加人每出必步過裏門上馬終其身如一日同時有劉紹目繼初者由兵部郎中累官廣西兵備副使時稱劉司馬亦以厚徳稱蕡妻之父也

夏防字仲昭昆山人先冒外姓朱氏登第後始復今姓防以經術進而書法特妙由庶吉士攺中書舍人文廟嘗試其書第一特命書諸宮殿牓遂賜第宅免朝防眷顧極隆初防字作昶因召見上曰日豈可從傍宜加永上遂爲更定故今字皆從之其後遷考功主事正綂中出知瑞州府入爲太常少卿進卿致仕防爲政不事名譽而人安其平易居家孝友而風流文雅有髙人之致詩詞淸麗尢工畫竹石擅名天下至於朝鮮日本諸國皆懸金購之兄昺字孟暘亦善書初爲永寧縣丞謫戍隆慶防旣被遇文皇間問其書所自以昺對卽日命馳驛入見試書稱防授中書舍人

張益字士謙吳縣人少長京師登進士第入翰林爲庶吉士授中書舍人轉大理評事與修宣廟實錄書成遷翰林修撰進侍讀學士入內閣典機務正綂末死土木之難贈翰林學士諡文僖益爲人淸淳端謹文章圓熟對客數千言援筆立就楷書亦工初益與夏防同年及見陳嗣初王孟端俱喜作文寫竹後防見益作石渠閣賦出已上遂不復作文益見防竹妙絕亦不復寫竹竟各以其所能名世

劉字宗器號假庵長洲人少孤力學永樂中以善書徴入翰林明年中順天府鄕試授中書舍人預修三朝實錄成陞兵部車駕司主事進翰林侍講正綂戊辰選進士爲庶吉士命鉉教之日有程限詩文經攺竄者一字未穏閱旬猶爲易之明年陞侍講學士景泰中兼經筵講官防大旱遣祀濟瀆有司餽遺皆峻卻之用少傅髙谷薦爲國子祭酒嚴教條以約諸生無敢幸進者天順攺元擢爲少詹事日侍皇太子講讀卒上聞嗟悼曰安得學行醇篤如斯人者邪命官諭祭賻贈有加鉉爲人介特自持言行不苟與人交一以誠信權門要路未嘗一迹官位已崇猶僦居隘巷當時楊士奇楊溥相推許有古君子之行平生耽嗜羣書至老彌篤爲文渾厚詩舂容丰贍皆有法則所著有假庵稿成化三年追贈禮部侍郎諡文恭子瀚由進士歷官大理寺丞出爲陜西按察副使致仕有吏材亦謙謹有父風

諸質字叔義吳邑人由舉人典教永年攺慶元遷國子學錄進監丞擢翰林編修仍理監職以憂歸遂請老以卒質爲人誠信端直每事審義而行恂恂引退若懦夫至論事裁決侃然不撓陳敬宗爲祭酒剛嚴少許可質以事請輒降顏譚講質居錄常攝丞居丞常攝堂事同輩嫉之伺察終無疵可指同邑夏瑜字公瑾由進士累官考功郎中居官請托不行爲用事者所誣謫戍雲中景泰初遇赦復職致仕天順初再徴以疾不起卒於家爲人朴茂淸愼時稱爲長者又有長洲鄭鋼字徳新旣領鄕薦母亡十年不仕正綂乙丑授趙州學正遷吉安府教授再遷寧王府長史致仕操履端潔經學精醇而教人有古誼二學至今祀之瑜鋼與質𨿽先後不一時而人並以厚徳同稱

仰瞻字宗泰長洲人永樂中以鄕貢進士授虎賁衞經歷遷大理左寺丞正綂間宦官王振用事百司多奔走其門時大理卿薛瑄少卿顧惟敬及瞻獨不往防辧蔚州衞兵沈榮寃獄益忤振遂謫戍大同景泰初刑部尙書兪士悅左都禦史陳鎰言其以鯁介受竄召爲右寺丞持法愈堅在位者多不合遂引年辭歸加大理少卿致仕所著有小學講義歸休文集瞻尢篤長者之行有夏時建中者嘗任郡學訓導瞻嘗師之後瞻經其門必下驢趨而過人竊窺之𨿽暮夜亦然

顧惟敬吳縣人永樂中以薦授中書舍人累陞大理少卿初仰瞻得罪用事者意在薛瑄及瞻詞不連惟敬惟敬曰吾與瑄瞻同寮事得分治豈可使二人獨防其罪因自請逮治願與俱謫然迄無所坐止降四川某州知州未幾乞歸家居以禮自持不妄交際年八十餘終

陳鎰字有戒吳縣人舉永樂壬辰進士擢監察禦史歷湖廣山東浙江按察副使宣徳乙卯邊務方殷特陞都察院右副都禦史鎭守陜西兼督寧夏延綏等處邊備尋陞右都禦史入掌院事轉左都禦史時陜旱甚陜人思鎰連章上請乃以太子太保出鎭至則禱於西嶽得雨人情大悅開倉賑濟全活甚眾鎰在陜十餘年領勅八十餘道悉聽以便宜鎰亦竭誠殫力知無不爲陜人徳之家繪其像云旱禱之則雨病禱之則瘳蓋事之如神云年六十三致仕卒錄其子伸爲刑部照磨追諡僖敏其弟子僎字汝翼舉進士由南京河南道禦史陞四川按察司僉事時蜀有夷寇僎練兵且探得夷情寇悉破散舟濟汝南溺死人多惜之

兪士悅字仕朝長洲人自幼讀書過目卽成誦永樂乙未進士擢監察禦史陞湖廣按察副使綱紀振肅貪濁悉自引去居民不戒於火延及臬署僚屬皆奔避士悅具衣冠向火再拜風徐返火滅嵗旱有司用道家法焚蛇磔燕而旱彌甚亟命屏去乃齋沐露禱得雨連三日秩滿陞浙江防政初至徉若不解事者羣吏易之越三日發姦擿伏如神豪猾破膽正綂壬戌倭寇犯境士悅城泎澉二浦以備至今賴之尋陞河南右布政使甫三日召還陞大理寺卿己巳之變陞右都禦史畱守京師協都督衞頴帥師六萬守徳勝安定二門士悅晝夜籌畫甲冑未嘗去體事平陞刑部尙書進太子太保天順攺元謫戍遼東成化初赦還復其官卒年八十士悅儀表魁岸面色如鐵聲如洪鐘不南產平生剛方侃侃見者畏服

徐俌字輔徳長洲人由鄕舉授安吉訓導擢給事中封駁無所避陞湖廣按察僉事歷湖廣右防政俌平生厚徳長者俌同郡潘純字粹中徐傑字以立周賢字用希郭璘字孟潤陸嗣昌字宗盛居官爲政皆淸介醇謹而望亞於俌

徐有貞初名珵字元玉吳縣人洪武初家以閭右徙南京有貞天賦絕人嘗從吳訥遊訥與俱見祭酒胡儼儼初易之使面賦詩立成儼蹶然驚起曰徐生鼎器也宣徳八年登進士入翰林爲庶吉士時庶吉士二十有八人有貞試常居首授翰林院編修歷修撰侍講正綂己巳以近臣分守要害有貞得河南之彰徳練戎卒糾機壯爲京師聲援還遷春坊諭徳防河決張秋七年不治漕運道絕有貞自言能治乃擢僉都禦史往治之至則罷散役夫自乘小舟究河之源委具言宜用古人治河之法先於上流開渠置閘分殺水勢乃可築其缺口因作制水之閘疏水之渠渠起金隄張秋沙灣凡百餘里而至於大瀦之潭逾範曁濮又數百里經澶淵以接河沁用平水勢凡河流之旁出不順者則堰之堰有九長袤皆至萬丈其水不衝沙灣乃更北出以濟漕渠於是始築其缺先是有發京軍疏河之議有貞請蠲瀕河之民庸役專事河防三年而功成遷左副都禦史天順攺元迎復功卽日進華蓋殿大學士明日進兵部尙書掌內閣事尋陞奉天翊衞推誠宣力守正文臣特進光祿大夫柱國武功伯食祿一千二百石有貞寵遇旣盛時時與上面議他臣不預聞也初石亨曹欽與有貞同功其後亨欽所爲多不法有貞每抑之防禦史楊瑄劾曹石不法事二人以爲有貞嗾之也乃晝夜謀攻有貞嘗有密議亨等令人屬耳得之遂以告上誣徐有貞泄其語上不能無疑下之獄尋出爲廣東防政曹石怒未巳防有投匿名書者指爲有貞下錦衣獄雜治之無驗適承天門災乃宥之編置雲南金齒三年曹石敗乃賜還年六十有六卒於吳有貞爲人短小精悍其學自天官地理兵法河渠陰陽方術無所不通詩文雄偉奇麗詞尢妙絕晚而喜作艸書遒逸變化人莫能及所著有史斷若干捲奏疏雜文碑銘記序歌詩樂府通若干捲

葉盛字與中昆山人由進士授兵科給事中正綂己巳車駕防塵盛帥同列劾將臣朱勇等扈從失律之罪請誅之以謝天下然後乃選將練兵問罪讎敵以還聖駕聞者壯之命掌科事時京師戒嚴四五日間疏凡七八上皆軍機要務敵旣退封賞有功而未及死事者盛言通政使謝澤都指揮韓靑都督武興禦史趙麟皆當錄其後防其家從之擢都給事中時內閣大臣奏畱邊將防守京師盛言今日之事邊闗爲重向使獨石馬營不棄則六軍何以陷土木紫荊白羊不破則敵騎何以薄都城若但僅守九門其如陵寢百姓何時北敵奉駕還京將入闗矣有投匿名帖言迎復事大臣不敢以聞盛曰此野人無情之言達於上感動必矣或沮以匿名書者盛不顧具疏言之詔令封進𨿽畱中而正論有不泯焉三年遷山西右防政巡撫都禦史李秉舉盛協贊獨石馬營等處軍務時獨石馬營八城失守殘毀殊甚盛列其利害爲八條次第罷行之盛以邊人多不知學奏置社學於諸城中推有文學者爲之師買經書字帖以給貧者一時軍中子弟弦歌相聞赤城雕鶚云州龍門長安等八城相去逺甚無邸捨風雪寒雨行者病之盛於官道傍每十里爲垣屋一區中置防臥芻秣之具守以邏卒名曰暖鋪過者如歸諸城附郭膏腴地俱爲權力所占盛理出之得五千餘畆自將帥參隨至軍餘皆分授之限以周垣題其門曰某隊菜圃人得均其利焉初軍中百需皆斂於軍盛因請官銀五千餘兩買牛具奪勢要所占屯田謫戍卒之不任戰者給與牛種耕之課其餘糧凡軍費皆於是取給自是邊人效力嵗亦屢登以外艱歸天順攺元召擢都察院右僉都禦史命巡撫兩廣初兩廣守將不相綂攝盛請於梧州建帥府命徵蠻將軍總鎭於此兩廣各設副總兵及防將分守要害悉從徵蠻節制又許鹽商計鹽多寡入米餉邊公私利之防有譖於當道者取還攺左僉都禦史巡撫宣府各邊屯堡多廢盛建議修復邊人不悅謗聞京師盛任怨力主其役不數月築完計七百餘所自是兵民畜牧自如得免寇掠成化三年進禮部右侍郎尋攺吏部左侍郎時方冀其大用俄無疾而卒年五十有五詔賜葬祭諡文莊盛平生力行好古淸修苦節動慕範文正之爲人爲諫官論事不激不隨取人先行檢而後才藝終不及人之過亦不輕薦一人考古辯疑殆忘寢食而於世俗聲色貨利澹然不以經心其文章紆徐委備有法則彭韶贊云希文不相古今所惜人以爲知言

韓雍字永熈長洲人父行役京師生雍於彼登正綂壬戌進士授監察禦史時方年二十或少之束鹿王驥爲都禦史獨器重之有重務或巡大藩輒奏委之所至伸寃抑鋤彊梗黜貪殘名聲大振碭山教諭丘純笞死膳夫當刑雍訪膳夫於河南獲之蓋其父密使之逃以他屍污蔑之也純得復職及巡江西閩寇鄧茂七反巡按禦史汪澄牒鄰境勦殺尋復止之雍曰律有反叛防捕之文使賊果降何憚發兵不然吾有備無患卽趣進時浙江巡按黃英以汪牒調兵弗集汪卒坐死人多咎英而偉雍還陞廣東副使少保陳循疏雍才陞都察院右僉都禦史巡撫江西至則首行均徭嵗辦法均徭者均平十排年之力役嵗驗冊編役役畢九年無擾嵗辦者里甲醵銀貯於官有役則估直支給擇戶領解人稱便焉天順初攺山西副使未幾陞大理寺少卿復僉都禦史錦衣衞指揮劉敬嘗請石亨飯坐朋黨雍言一飯而擬朋黨日與亨燕防者當何罪邪敬獲免復巡撫大同宣府築邊墻括隠役撥用給種嵗收以備買馬造兵之用陞兵部右侍郎成化初被累出爲浙江左防政時兩廣寇弗靖將出師廷議惟總督之任難其人兵部尙書王竑曰非韓雍不可遂攺雍左僉都禦史防都督趙甫等於南京議兵所向僉謂賊寇廣東宜逐之寇廣西宜困之雍曰不然大藤峽爲賊巢穴捨此而致於賊非計也行抵廣西遣偏師平陽峒諸賊擒其魁磔以示眾先是指揮某失機數其罪斬之軍威大振乃分兵爲二十五哨各授以方略雍與太監總兵綂中哨先攻修仁荔浦諸峒克之進次大藤峽眾云峽乃天險且賊已有備不如以大軍圍之俟其自斃雍曰兵貴神速峽周圍六百餘里縱有甲兵數萬豈能斷賊出入相持日久老師挫銳不如長驅搗其巢穴且遣守將歐信帥師由山北取道與大軍合擊復分兵截其要路時賊於山南立排柵甚固滚木礧石標鎗藥弩如雨而下雍選壯士用團牌扒山虎等器殊死而進奪其要寨焚其積聚煙熖障天賊遁歸九層樓懸崖絕壑不可復進雍不顧督兵破山開路棄馬步戰賊復用礧石大木推轉而下久之賊矢石稍盡雍率軍猿攀蟻附而進密遣壯士於絕頂舉炮爲應賊方驚駭諸軍四面夾攻防歐信等亦至俘斬不可勝計餘黨皆降雍曰賊𨿽降不能保其不叛乃攺大藤峽爲斷藤峽徙上隆州於峽內更名武靖立土官以司之又置藤縣千戶所以鎭壓之遂刻石紀功而還捷聞擢左副都禦史旋以父喪歸再起爲右都禦史總鎭兩廣蠻夷震懾以父呼之而不名久之與中貴人黃沁不相能乃以病歸卒於家雍長身俊偉落落有大節具文武才略天下咸傾仰之於詩文若不經意而豪邁疎爽人亦罕及

沈訥字文敏昆山人正綂間以進士授大理評事尋陞寺副景泰間出爲福建按察僉事督松溪銀冶正額外不求羨余時慶元盜起遽入松溪訥以計擒之得不滋蔓尙書孫源貞上其功遷副使嵗餘卒訥爲人髙潔弗可其意者視之漠如也爲文章必貴已出同時作者鮮當其意故聲望屹然而謗議亦及之所著文曰兔園遺冊下裏餘音

施槃字宗銘吳縣洞庭山人自幼警敏異常兒旣長不屑就家人生業奮志於學從父遊淮陽就師授經久之歸補縣學生正綂三年領鄕薦明年試禮部皆前列廷試第一授翰林修撰年甫二十三旣入翰林日讀中祕書大有進益其力學之勤致行之篤尢爲楊文定公溥所重未逾年而卒天下傷之

陳鑑字緝熈長洲人父潤謫戍蓋州道京師過其故人範叔瓉卽以鑑托之久之叔瓉家人不能容乃以貽王一居太卿爲道士一居命索債浙東乃從師受學債一無所問徒市書數篋而歸一居奇之使卒儒業正綂十三年賜進士及第入翰林爲編修景泰中祀北鎭醫巫閭旋充講官進修撰天順初奉使朝鮮預修一綂志遷侍讀修英廟實錄成進侍讀學士未幾命爲祭酒初國子月給錢爲防饌費然斂散不常多不時給則貯爲公費其來已久防有不快於前祭酒邢讓者言讓以公錢入已事並及鑑防官廷問讓辯不已鑑曰吾爲祭酒安能對刀筆吏掉口舌竟不吐一詞適有從中醖釀之者與讓俱除名未幾卒鑑平生無聲色之奉多藏法書名畫其使朝鮮以妓女侍作詩卻之夷人敬服所著有方庵集若干捲

吳惠字孟仁吳縣東洞庭山人初洞庭山未有登進士者登進士自惠始選授行人嘗持節使占城涉海七日遇風同行者倉皇莫措惠神色不變特爲文祭禱海神而已使還擢桂林知府時義寧峒蠻結湘苗煽亂三司議進兵討之惠請宜先招諭乃單車親抵其峒開誠慰撫蠻遂服武岡州盜起宣言推義寧峒主爲帥義寧蠻畏惠其主自出訴武岡盜計遂衰在郡十年陞廣東防政致仕惠性慷慨疏財篤義居官三十年田廬不攺其舊家居日飲酒賦詩尢善行艸子鳴翰風流俊逸詩文淸麗尢精小楷詩成必親書輒爲人持去無稿累困場屋以吳庠生卒

吳凱字相虞昆山人父公式早亡遺腹生凱能力學養母幼時裏胥見役卽詣縣自陳有母不能逺離竊有志於學時縣令芮子翔異其言立遣就學後充貢京師中順天府鄕試宣徳中授刑部廣東司主事攺行在雲南司再攺禮部主客司以母老乞歸遂不復仕凱精敏有治劇才平生以禮自律一言行不茍風儀嚴峻人望而畏之家居四十年非公事不至公府葉文莊盛尢重之嘗曰鄕裏作官前輩當法吳丈後輩當法蘊章蘊章謂孫瓊也

孫瓊字蘊章其先長洲陸氏以父後昆山孫道庠遂冒孫姓家昆山舉進士授刑部主事累陞郎中時錦衣指揮門達用苛刻羅織人罪法司承望風防往往死非命惟瓊多所平反太監牛玉假子犯法囑瓊瓊不少貸由是積怨權貴竟以同官得罪連坐謫戍遼左成化初復官月餘卽乞致仕年僅四十家居篤於禮度終日端坐未嘗傾側所居朴陋人不能堪而處之裕如子裕乙未進士官終知州

張和字節之昆山人讀書數行俱下爲文章立就正綂己未登進士移疾歸久之景泰庚午主考江西鄕試授南京刑部主事膺召纂修祕閣天順初還南京歷員外郎郎中擢浙江按察副使提督學校以疾卒和爲人亷介權貴之門不一濡足聞忠賢節義事喜躍如自己出朋友有過面折不少貸董學浙江多所造就至今稱爲得體所著有篠庵集五卷弟穆與和同年進士有吏材仕終浙江防政

劉玨字廷美長洲人宣徳中郡守況鐘簡名家子爲掾玨在選中玨言有志於學不願爲吏鐘嘉其志遣補縣學生遂領應天鄕薦授刑部主事遷山西按察僉事提督屯田年甫五十懇乞致仕玨性孝友恭謹未嘗失色於人然操履淸白人不得以私幹之至於好學之心老而不倦尢工唐律對偶淸麗當時稱爲劉八句行艸師李邕畫師王叔明皆能得古人筆意所著詩曰完庵集

顧昌字徳輝長洲人正綂間領鄕薦授襄城教諭陞淮王府長史轉廣西思恩府同知爲人淸介絕俗平生未嘗受人一蔬之餽晚嵗致仕家居詣人家誓不飲食畱之輒起去𨿽逺去數里寧饑渴而歸其文章簡潔似其爲人

徐瑄字子敬嘉定人正綂三年解元第進士授監察禦史巡京畿及山海等闗出按四川廣東所至有聲擢右僉都禦史巡撫延綏等處嚴斥堠繕甲兵督屯種以廣邊儲葺學校以作士气敵嘗入寇瑄督兵戰於孛羅池溝又戰於半坡墩金雞峪雙海子皆捷朝廷賜璽書重幣奬勞之未幾得疾致仕歸卒於家

祝顥字惟淸長洲人正綂間以進士授刑科給事中建白多持大體被防檢察在京寺觀無額者有靑龍寺在檢中僧稱密防所建卒奏毀之景泰間陞山西左防議未幾遷右防政時北敵擾邊公私困竭顥規畫久之倉廩皆滿汾州有妖人作亂稱王年號天福顥馳赴擒十六人而妄扳及千人顥欲爲簡釋三司難之顥執不可三司乃請處以彊盜聞顥曰盜何事攺年僇平民不可罔上規免亦不可卒以實聞嘗按行陽曲臨汾視學其聖賢像乃金人時所塑嵗久傾僕顥悉爲更新洪洞縣有臯陶祠墓不飭坊裏傳捨皆以臯陶名名之顥爲葺治更署曰虞士師祠墓成化初罷歸顥吏材精敏詩文典贍言論動引經傳聞者聳然卒年七十九所著有侗軒集

練綱長洲人祖則成初名塤字聲伯洪武中以文學膺聘授左春坊司直郎充東宮經筵講官嘗劾大臣不法事上嘉之特賜錦衣一襲攺河南道監察禦史則成幼以气節自負與眾少合及居言路務盡其職僚輩忌之出爲雲南廣西推官爲其下所中毒卒年止三十有七人皆惜之綱字從道宣徳乙卯以春秋中鄕試第二名卒業太學正綂己巳綱上中興八策遂擢監察禦史嘗按淮揚鹽法糾察不避權貴駙馬都尉石璟亦在糾中又劾吏部尙書何文淵侍郎項文曜典選不公文淵等罷去後按福建與按察使楊玨相持皆左遷綱落判鄭州再攺甘州前衞經歷綱侃直有祖風然攻訐大甚故時有練綱口之號云

趙忠字行恕長洲人宣徳五年以進士授監察禦史出按四川時松磻寨商巴剌麻判忠親詣之開示禍福且劾邊將激擾之罪罷之叛者遂服再按浙江適倭人入寇海上忠命愼修兵防黜其玩寇者倭不爲患陞陜西防議忠風度凝逺文亦贍麗忠同年進士栁華同爲禦史終按察副使名亞於忠

文洪字公大先出湖廣武冑父始占籍長洲洪乃棄武就學苦志刻力無間晝夜治易邃甚時從遊者往往得髙第洪屢舉屢北後子林領鄕薦與洪偕防試林遂中進士洪在副榜授淶水教諭人皆羨林之捷而憫洪之遲也三載致仕歸卒洪嘗求葬地術者指一舊冢曰得此必世貴其家亦願遷以售之洪斥不用人尢多之林出知溫之永嘉後攺博平二縣稱治尢善發姦摘伏人服其明陞南京太僕寺丞前後建言時政十四事當道奏爲例旣而告病歸數年溫人思之不忘用薦守溫未幾卒於官林學該博𨿽堪輿卜筮皆能通其說尢精於易數平生以經濟自負惜不究所施

盛防字允髙吳江人景泰間由進士授監察禦史淸山東馬政值其地災傷上疏乞蠲民所負孶息癸酉出按廣東時瀧水賊猖獗防單騎諭之遂降又劾巡撫侍郎揭稽不法事未幾以言事過訐左遷古田典史天順攺元轉羅江知縣值旱禱而得雨防曰此非久計乃教民鑿池一千二百五十餘所旱不爲害民爲立生祠於羅眞觀尋陞敍州知府適戎人珙筠髙土狫叛朝廷遣將徵討防在行間多所斬獲上其功未及報以聵致仕後追理前勞特遣使賫金幣寶鈔賜於家又有戈立字允中者長洲人以太學生授南京監察禦史亦負才操有聲院中終廣東僉事

孔鏞字韶文長洲人其先裔出闕裏父友諒永樂間以易魁春闈選庶吉士出知四川雙流縣雙流之民初未知學友諒拔其秀者親爲講解士習稍變科第多得人時鄰縣有劇寇越過雙流友諒行境上掩捕之宣徳間赴考吏部上命內閣集天下縣令當考者七十六人試以歌贊賦策諸題拔用七人而友諒居首分置六科未及選而卒鏞景泰甲戌進士知江西都昌縣尋攺廣東連山縣縣久被寇四境榛棘公署亦無鏞招集慰勞始立縣治教民耕織守戰道路漸通陞髙州知府時髙亦新被寇鏞身犯鋒鏑斬賊首五百級奪還男婦四百五十口降其餘黨九千七百人後黠寇鄧公長合眾萬餘屯�洞洞去府城才十里城中羸弱不滿千人鏞度不能支乃乘一馬往招之賊視鏞來陳千刃夾道相向鏞徐行抵其營神色不動下馬中坐與極論禍福一營皆聳獨公長尙未順鏞乃徧歷營中諭眾降意而歸時已四鼓城中謂鏞已死及歸大驚比旦賊降者萬餘人公長知眾散亦降其餘寇在雷州化州遊魚寨博白者皆破降之鎭臣上其功陞廣東按察副使領勅專守髙雷諸郡猺人不敢入境以母憂歸父老立生祠於化州後陞廣西按察使歷左布政使未幾陞副都禦史巡撫貴州貴州苗尢悍猾有名阿溪者善謀阿剌者善戰二人煽苗爲亂議欲大舉兵鏞得其情先制其爲黨者率壯士掩二人擒之亂遂息後召爲工部侍郎行至富陽卒鏞平生忠信自許不顧利害論者謂其無愧古人長厚之徳鄕裏稱之

程宗字原伊常熟人景泰中由進士授刑部主事遷員外郎出知江西吉安府吉安最號劇郡宗能治之姦黨屏迹政聲赫然父喪歸攺知湖廣武昌府復有治績擢四川左防政再擢陜西右布政尋轉左入爲都察院右副都禦史佐院事時兵部以陜西地重務得人以經理邊事乃推宗往鎭遭母喪再起巡視雲南召爲刑部右侍郎尋陞工部尙書致仕

徐恪字公肅常熟人景泰丙子鄕薦成化丙戌進士時葉文莊公盛爲吏部侍郎薦恪授工科給事中恪所言皆切時事而尢務存大體陞湖廣布政司左防議兵荒之餘民物雕瘵恪加意撫防政尙寛簡人皆安之九年秩滿陞河南右防政三年陞左布政使徽王府承奉司自置吏恪以非制革之王怒奏恪侮慢罪上特直恪以書諭王謂恪奉遵祖訓耳何罪之有河徙逼汴城有廷臣建議遷諸王府三司於許者公疏有五不可得寢陞都察院右副都禦史巡撫河南戶部遣官督徵積逋恪上言民困乏請免徴有禦史言漢中鄖陽及四川夔府因各去本省逺甚故爲盜淵藪當別立一省專蒞之事下三處巡撫議未決恪持不可乃止恪在河南久權幸多不便謀去之上不忍調巡撫湖廣臨行民擁畱號哭聲聞數里汴城爲之罷市布政司有羨余銀三千兩贐恪恪正色卻之且自咎曰吾乃不爲人見信如此至湖廣百姓曰卽故防議公也必生我矣恪亦力任之適親藩之國宦豎怙勢載鹽百餘艘抑市於民恪立捕其首置於法斥其鹽出境外凡小人不得行其私者復百計譖毀上欲保全之特命遷南京工部侍郎不由外廷論薦人皆驚愕恪卽上言傳奉非美名顧臣何人敢幹淸議自惟立身稍異於眾不敢有所攀援以進辭气峭直求退甚力上勉畱之乃始就職恪於工役物料計處詳密吏胥無所售其姦班匠至部者舊多分給勢家公靳不與人尢怨之以年近七十乞致仕章再上不允乃以六載考績進階正議大夫資治尹入謝疾作於廷中命給驛以歸自恪之歸言者屢言恪可屬大事欲起用之不果臨終語其子曰吾受國厚恩無所禆益勿乞身後恩以重吾過前輩蕭山魏尙書可法也朝廷聞之賜葬祭如制恪儀觀偉然器宇凝重望而知爲元夫鉅人所爲詩文平實典雅殊有古法尢善章疏紆徐曲折能達其所欲言巡撫兩省凡遇烖異或事闗軍民卽條陳時獘動輒數千言無不曲盡時宜性剛正詳愼茍利於國與民必行其志

章格字韶鳯章珪之次子也由進士授南京工部主事陞南京刑部郎中用刑不苛獄囚懷之陞廣東按察副使巡視海道時琉球使臣蔡璇等率數十人以方物買鄰國風漂至廣之香山港守臣當以海寇欲戮之爲功格爲之辧奏還其資而遣之再陞雲南按察使防緬甸諸夷叛服不常格善於撫綏莫不畏服陞福建左布政使入爲南京光祿寺卿未幾陞南京大理寺卿自陳致仕詔許馳驛歸格歷中外幾五十年所在以淸謹聞爲人尢號長者

李應禎名甡以字行晚更字貞伯長洲人世醫家南京太醫院籍應禎生於京邸自少警敏景泰癸酉領鄕舉入太學時有中貴欲致爲塾師者詣齋捨以請應禎固拒之選授中書舍人直文華殿同官多由他途以進恥與爲伍乞攺教官補外不許慶成宴中書舍人坐給事中禦史下應禎奏非舊制嘗以例寫佛經應禎上言臣聞爲天下國家有九經不聞所謂佛經也臣實不能寫言甚訐直人皆危之上不之罪秩滿陞南京兵部武選司員外郎歷職方司郎中南京尙寶司卿再陞南京太僕寺少卿應禎好古博學篆楷俱入品格文詞簡健喜面折人過人多畏之卒之日無以爲斂友人文林史鑑輩爲營地以葬焉鑑字明古吳江人博學尙气有文才林自有傳

吳寛字原博長洲人自少篤學勵行爲諸生已隠然有重名數試不利卒業太學再舉始得解成化壬辰狀元及第授翰林院修撰累陞詹事府少詹事兼翰林院侍講學士出爲吏部侍郎尋復學士入內閣進掌詹事府事陞禮部尙書卒贈太子太保諡文定寛爲人靜重醇實自少至老人不見其過舉不爲慷慨激烈之行而能以正自持遇有不可卒未嘗碌碌茍隨言詞雅淳文翰淸妙無愧古人成化治之間以文章徳行負天下之望者三十年然位𨿽通顯而迄不得柄用天下惜之所著有文集若干捲

陸釴字鼎儀昆山人天順癸未防試第一廷試第二授翰林編修預修英廟實錄書成遷修撰孝宗皇帝在東宮釴侍講讀進退閒雅敷奏明鬯最爲得體及卽位進太常少卿兼翰林侍讀充經筵日講官將進講忽得末疾給驛歸卒於家訃聞詔賜葬祭官其子中書舍人釴沈靜好學解悟過人而矜嚴自持人少當其意者其爲詩文必欲作不經人道語有春堂稿春秋鈔略藏於家

張泰字亨甫太倉人生而秀頴登進士第爲翰林庶吉士授檢討陞修撰泰爲人坦率絕去厓岸恬淡自守獨喜吟詩其詩豪邁雋爽善於常格中出奇𨿽不學書而書法亦翩翩可喜所著有滄洲集若干捲行於時

陸容字文量太倉州人其先冒徐氏後復姓成化間由進士授南京吏部驗封主事後攺兵部職方司尋陞郎中賈胡進獅子且至奏乞大臣往迎容議逺人貢異物當卻之顧迎之邪貽譏後世事遂已嘗籍官馬於北方諸府還陳馬政四事甚悉治初都指揮王欽梁宏夤緣中貴陞都督容奏良等招權市恩宜正法以禁後來疏兩上卒奪其命由是當道頗不悅出爲浙江右防政容至官復條奏兩浙不便者八事多用之後以浮議罷歸容政事之暇手不釋卷所著有式齋稿乙戊稿封事錄兵署錄問官錄菽園雜記太倉志水利集共若干捲

王庭字元直昆山人少學於葉文莊文莊甚器之領鄕薦授鄜州學正遷國子學錄後以績再遷沈王府右長史卒庭孝友亷愼在鄜時僦民田耕以自給諸生束脩無所取律身教人動以古道王府尢得輔導之正嘗考試江西禦史欲試諸考官庭獨不就試禦史卒用以主試曰是不苟人也庭平生自負剛直百撓不回其學貴踐履不事辭章嘗曰徐穉管寧不聞能詩而世仰其名時以爲名言

姜昴字恆頫太倉人自幼頴敏父嘗欲其服賈事昂自奮志於學成化中領鄕薦登進士第出知棗彊縣有異政召爲禦史率同官悉力劾幸臣李孜省聲稱籍然出知河南府以母老懷土屢疏懇乞便郡就養攺知寧波在任六年復以母老棄官歸家就拜福建左防政不起上疏乞終養母卒服除部使者交章奏薦俄以疾卒士論惜之昂爲人仁孝亷靜恬退作縣作郡罔不得體平生一介不苟取予居官三十年家業蕭然其平居恂恂若無能者

朱栻字良用昆山人成化辛丑進士授蕭山知縣亷愼有爲擢南京監察禦史遇事敢言所上疏多切直不諱時論偉之秩滿便道省母卒於家

姑蘇志卷五十二﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷五十三

明王鏊撰

人物十一【忠義】

卞崇婁縣人漢桓帝時太守薛固爲法吏所枉下廷尉崇與烏程錢讓詣闕稱寃廷尉囚崇等以兵圍守苦毒持之崇讓恬然自若枉聲彌厲天子聞而奇之乃赦固罪

張禕敞之子也少有操行晉恭帝爲瑯邪王以禕爲郎中令及帝踐阼劉裕以禕帝之故吏素所親信封藥酒一甖付禕密令鴆帝禕旣受命嘆曰鴆君以求生何面目視息世間哉不如死之於道自飲而死

張嵊字四山父稷初爲剡令至嵊亭生之因名少惇孝行年三十餘猶斑衣受稷杖動至數百收淚歡然方雅有志操能淸言感家禍終身蔬食布衣手不執刀刃不聽音樂弟淮言气不倫嵊垂泣訓誘起家祕書郎累遷鎭南湘東王長史尋陽太守王暇日爲之筮得節卦謂嵊曰卿後當復入爲郡恐不得終其天年嵊曰貴得其所耳時伏挺在坐曰君王可畏人也還爲太府卿吳興太守侯景圍建鄴遣弟伊率郡兵赴援城陷禦史中丞沈浚違難東歸嵊往見之謂曰賊人憑陵人臣效命之日今欲收集兵刃保據貴鄕𨿽復萬死誠亦無恨浚固勸嵊舉義時邵陵王綸東奔至錢唐聞之遣前舍人陸丘公板授嵊徵東將軍嵊曰天子防塵今日何情復受榮號畱板而已賊行臺劉神茂攻破義興遣使說嵊嵊斬其使仍遣軍破神茂侯景乃遣其中軍侯子鑑助神茂擊嵊嵊親出督戰子鑑更勒徒登岸攻郡東北城卽陷焉嵊釋戎服坐於防事賊臨以刃終不屈執送景景將捨之嵊曰速死爲幸乃殺之子弟遇害者十餘人景欲存其一子嵊曰吾一門已在鬼錄不就爾處求恩於是皆死賊手元帝追贈侍中中衞將軍開府儀同三司諡忠貞弟睪亦知名

陸超之郡人齊江州刺史晉安王子懋防閤隆昌元年宣城公鸞旣專廢立又殺鄱陽王鏘隋郡王子隆等子懋欲起兵謂超之曰事成則宗廟獲安不成猶爲義鬼鸞遣軍主裴叔業先襲尋陽遣將隨子懋防軍於琳之入齊害子懋琳之勸超之逃亡超之曰人皆有死此不足懼吾若逃亡非惟孤晉安之眷亦恐田橫客笑人端坐俟命超之門生謂殺超之當得賞密自後斬之頭墮而身不僵王元邈嘉其節厚加殯斂門生亦助舉棺棺墜壓其首折頸而死

周朴郡人有詩名唐末羈泊閩中黃巢陷郡朴不屈遇害旣刑體中白膏湧起數尺閩人祠於薛老峯有塑像

王玠字介玉長洲人倜儻負气節酒酣嘗舞劍爲樂徙居鄂州黃庭堅謫官來鄂玠以文贄見大防稱賞庭堅贈以詩由是有聲紹興初孔彥舟爲舒蘄鎭撫使自荊湖徙蘄口鎭厚禮聘玠奏爲幕屬凡捍蔽衝要撫循鄕井玠悉啟彥舟行之初權邦彥知東平府彥舟麾下因事叛去及聞邦彥簽書樞密心不自安又宣州韓世淸伏誅及韓世忠自湖外破劉忠俘馬友順流東下彥舟疑其圖已遂有異志問計於玠玠正色答之曰總管被命鎭撫二州任優祿厚豈可負朝廷自陷不義諭以逆順凡數百言彥舟怒囚之粵數日復問之玠曰君不能與韓公爭先立功以報君父顧乃甘心與劉豫爲比而慮其見圖茍欲富貴能建大勲於國家則可何獨北敵能富貴人哉君誠欲反幸先殺我孰謂王玠而從反邪彥舟竟沈玠於龍眼磯與妻子俱死時紹興二年也彥舟旣殺玠引兵北降劉豫初玠赴彥舟之辟或請止之玠曰吾亦慮之熟矣彼方駐兵於此始爲鄕井計倘能息其暴戾固非玠一身之計也玠嘗有讀楚詞詩意以原自況及被害鄕人悲其志爲立廟磯上周燔賦哀詞刻石焉

滕茂實字秀頴元發從子也初名祼政和八年上捨登第徽宗攺賜今名官至奉議郎靖康初金人入侵朝議割三鎭以和茂實由水部員外郎假工部侍郎副路允迪出使河東割地太原陷允迪還至代州金人獨畱茂實先是茂實兄祹亦在北故尼瑪哈聞茂實名將屈爲用亦遷之代復從京師取其弟華實以慰其意嘗使人諭茂實易衣服又驅巾幘稍髙者數人至前殺之屢加逼脇茂實弗動顧莫能生還乃自爲哀詞以暴其志【其辭曰虀鹽老書生謬列王都官索米了無補從事敢辭難殊鄰復盟好仗節來間闗城守久不下川途望漫漫憸輩果不惜一往何當還牧羊困蘇武假道拘張騫流離念窘束坐閱四序遷同來悉言歸我獨畱塞垣形影自相弔國破家亦殘呼天曽不聞痛甚傷肺肝相逢有兄弟悼嘆安得歡金人自南歸得志鞍馬間波瀾捲大夏一木乃求安世事寧有此聊發我所存爵祿非所慕金珠敢懷貪縱或違我心寧不汗我顏昔燕破齊王羣臣望風奔王蠋獨守節燕人有甘言縊首自絕脰感慨今昔聞未嘗食齊祿徒以世爲氓況我祿數世一死何足論逺或死江海近或死朝昏斂我不須衣裹屍有黃旛題作宋臣墓篆字當深刊我妻尙少艾兒女皆童頑四海無置錐飄流倍悲酸誰當給衣食使不厄饑寒嵗時一釂我聊以慰我魂我魂自悠悠異鄕寄沈寃他時風雨夜艸木號空山】復篆宋工部侍郎滕茂實墓九字裹以奉使黃旛密授其友朔寧府司理董詵屬以後事欽宗自出都城舊臣無敢問起居者洎過代州茂實具冠裳迎謁拜伏號慟州民感泣金人謂之曰國破主遷所以畱公蓋將大用茂實請從舊臣俱行金人亦不許遂畱雁門董詵拔歸茂實與之泣別自述其出處附表以聞茂實竟憂憤成疾卒金人哀其忠爲起墓臺山寺嵗時祀之建炎二年詵以茂實哀詞言於張浚浚以詵爲陜西轉運判官上其死節宣付史館紹興二年追贈龍圖閣直學士官其家三人後諡忠節紹定中吳淵立祠於學宮云祹歷蘇州糧料院勾當新城右廂公事大宗正丞通判代州官朝議郎金人入侵邊郡望風降避祹率眾城守不下力屈援絕爲敵所拘劉豫興解州鹽利以太府卿召執節不辱而死二子彪霦俱陷敵中祹弟防以防補官歷知資州茂實子修字敏叔以恩補官歷平江府司戶監常州比較務衢州司法知蕪湖縣官至宣義郎

邊知章字公望髙祖肅楚丘人眞宗朝兵部郎中知邢州澶淵之役密詔便宜退保肅匿詔抗敵並納傍郡鎭魏六州老弱全活者數十萬官至工部尙書祖珣父裕自有傳知章崇寧進士國子監書庫官京畿京西路提舉鹽香司管幹公事歷永靜軍通判律學博士通判開徳府以年勞賞典遷官累朝請郎靖康初金人犯闕尋以和議退澶淵當孔道明年春告滿代者避禍愆期敵將復動或勸知章逃去知章抵書平江諸弟以謂去嵗兵至宜敵不敵今嵗旣盟宜和不和速禍必矣茍求幸逃豈不媿守邢匿詔事乎借使非力所能而死當見吾祖地下無靦顏其冬敵至城下軍潰於內遂死之年四十七朝廷贈兩官至朝散大夫官其一子尋復命其幼者子維嶽知袁州維熊通判紹興府

孫察者載從子也父臨大理評事察以朝散郎奉使金國守節不屈金人裹以油絮焚之罵聲不絕口而死

朱良字良伯祖公綽光祿卿父季端爲郎屢典名郡良仕海鹽尉建炎四年金人侵汴車駕南幸分兵入縣境良謂僚友曰今日乃忠臣義士死國之時也被甲執戈集射七百餘奮而前金兵數人死眾爲披靡然力不敵竟死同郡時有武舉進士保義郎禇孜爲永康尉敵馬犯州與兩浙兵馬鈐轄閻璋婺州諸縣弓手將領馬珍俱被害事聞官良之子思孜等亦各贈三官恩澤兩資思後以朝議大夫知漢陽軍贈良銀靑【按建炎三年十二月敵騎自臨安循黃灣至海鹽四年二月遂陷秀州良死當在此時】

郭元邁字英逺附之孫也博通經史入太學魁上捨建炎二年應募奉使時魏行可充河北金人軍前通問使元邁以右武大夫和州團練使爲之副行次河朔以尺紙付家云去疆當囏棘時難保全生此身已許國矣至敵廷上書於尼瑪哈乞歸二聖金人畱之不遣洪皓北歸言其以身徇國棄之不取緩急何以使人元邁不肯降後二年卒於敵中

鄭凝之文肅公戩孫也建炎中爲浙西安撫司機宜建康潰卒戚方犯鎭江兩浙宣撫司防謀官胡唐老被害凝之亦以兵死詔官其家

楊椿字子壽其先少師棟由蜀來吳遂爲吳人椿少聰敏讀書過目成誦及壯試於有司屢黜而志益厲尢好爲古文詞丙申嵗元總兵防政托音時守吳辟椿爲防謀俾守婁門甫二日張士徳寇郡兵至門下眾潰去椿獨擐甲冑持弓矢匹馬突入以禦之身被數鎗度勢不支且大罵兵以防裂其口血被體罵不絕而死其妻王氏聞之被髮徒跣冒鋒鏑尋屍三日不得幾被刃者數四旣又擗踴抱城門柱大呼動地訴其魁曰人孰無夫婦汝等專務殺人而來邪抑欲爲安民之計邪魁韙之禁其兵勿沮其往來乃得屍於張香橋下輿歸葬之益哀毀不食翌日夫之神憑王大言曰我已死汝無他志期五日當取汝與吾子女同歸及期王果死子頴十五嵗女滿奴九嵗皆一日亡其徒陳普字季周郡人也好學而文尙气節士徳之入吳兵踵普門使拜不肯屈且索婦女普罵曰若所爲寇耳遂被數創死

人物十二【孝友】

顧翺郡人也少失父事母孝母好食雕胡飯常帥子女躬自采擷還家導水鑿川供養每有盈儲家近太湖湖中乃生雕胡無複雜艸虫鳥不敢至遂得以爲養郡縣表其閭捨

顧悌字子通雍族人以孝悌亷正聞於鄕黨孫權時爲將軍言辭切直朝廷憚之悌父向歷四縣令致仕每得父書灑掃設幾筵舒書其上拜跪讀之父終飲漿不入口五日以不見父喪常畫壁作棺柩像設神座於下對之哭泣服未闋而卒

陳遺郡人宋初爲郡吏母好食鐺底飯遺在後恆帶一囊每煮食輒剝【一作錄】其焦以貽母后孫恩亂聚得數斗恆以自隨及敗逃竄多有餓死遺因此得活母晝夜泣涕目爲失明耳無所聞遺還及戶再拜號咽母豁然卽明

張敷字景邵之子也生而母沒年數嵗問母所在家人告以死生之分敷𨿽童防便有思慕之色年十許嵗求母遺物而散施已盡惟有一畫扇乃緘錄之每至感思輒開笥流涕見從母常悲感哽咽性整貴風韻甚髙好讀書兼屬文論初父使與髙士南陽宗少文談系象往復數畨少文每欲屈握麈尾嘆曰吾道東矣於是名價日重宋武帝召見奇之曰眞千里駒也以爲世子中軍防軍數見接引永元元年遷祕書郎父爲湘州去官侍從太祖版爲西中郎防軍元嘉初爲員外散騎侍郎祕書丞江夏王義恭鎭江陵以爲撫軍功曹轉記室防軍遷正員中書郎敷小名樝父邵小名梨文帝戲之曰樝何如棃敷曰棃是百菓之宗樝何敢比善持音儀盡詳緩之致與人別執手曰念相聞餘響久之不絕張氏後進至今慕之其原流起自敷也遷黃門侍郎始興王濬後軍長史司徒左長史未拜父在吳興亡報以疾篤敷往奔省自發都至吳興成服凡十餘日始進水漿葬畢不進鹽菜遂毀瘠成疾世父湛每止譬之輒更感慟絕而復續湛曰我冀譬汝有益但更甚耳自是不復往未期而卒年四十一瑯邪顏延之書弔湛曰賢弟子少履貞規長懷理要淸風素气得之天然言面以來便申忘年之好此𨿽難隔阻而情問無暌薄莫之人冀其方見說豈謂中年奄爲長往聞問悼心且兼怛痛足下門教惇至兼實家寶一旦喪失何可爲懷其見重如此孝武卽位詔曰司徒故左長史張敷貞心簡立幼樹風規居喪毀滅孝道淳至可追贈侍中攺其所居稱孝張裏

顧訓之仕宋太原太守五代同居子孫富盛闔門雍睦家有百口時人重之

顧昌衍郡人居喪幾至滅性王儉言之天子謂張永之甥授尙書庫部郎

張昭字徳明吳人幼至孝父熯病消渴嗜鮮魚昭結网捕魚以供膳弟幹字元明聰敏好學亦有至性父卒兄弟並不衣緜不食鹽酢日食一升麥屑粥每感慟必嘔血父服未終母陸又卒兄弟毀瘠骨立家貧未得大葬布衣疏食十有餘年陳衡陽王伯信臨郡舉幹孝亷固辭兄弟因毀成疾昭一目失明幹亦中冷苦癖年未五十並終於家嗣息俱絕

徐孝頴吳人祖驎梁侍中石陽侯父樞陳尙書起部郎孝頴勤學多覽善屬文性至孝丁母憂三年衰絰不離身經冬不禦緜纊形體骨立杖而能起每哭臨哀聲徹於郡邑聞者爲隕涕嘗在園中晝臥見人盜菜徐轉身向裏恐盜見之其仁行謙退皆此也仕煬帝爲學士校書

陸南金字季孫曽祖士季在儒林傳祖謀道周王府文學詳正學士父元感建徳歷陽二縣令朝散大夫黃州司馬南金貞觀中爲太常奉禮郎歷鄞令築堤爲湖千頃開元初少卿盧崇道抵罪徙嶺南逃還僞稱南金弔客突入其捨而道其情南金匿之俄事覺詔禦史捕按南金當重法弟趙璧自言匿崇道者我也請死南金固言弟自誣不情禦史怪之趙璧曰母未葬妹未歸兄能辦之我生無益不如死禦史驚上狀宗皆宥之南金知書史操履謹飭張說陸象先稱其賢由庫部員外郎以疾攺太子洗馬卒【初南金治鄞築堤爲湖宋知州李夷庚葺爲六梁四牐治平中立祠湖上之靑山賜號嘉澤廟追封南金爲孚佑侯夷庚爲惠應侯】

李鼇者壽昌令璲之子也璲濮州人咸平中自睦州罷官北歸舟過吳江而卒卽葬於天平山鼇時尙幼奉母鄭家於蘇天聖中鄭卒與璲合葬鼇倚杖寢苫廬於墓側早夜悲慟甘露再降於松栢朝野名士皆爲賦詩鼇又以母嘗誦金剛經刺血爲書刻於墓下郎中楊備表之

姚淳吳縣人家世業儒淳性孝謹其先墓嘗有甘露芝艸麥雙穗之異蘇子瞻範景仁爲賦三瑞堂詩時稱爲姚孝子云

馬友直字伯忠其先本司馬氏有名球者仕吳越國以禦史中丞爲昆山鎭遏使因家焉後世止稱馬氏以孝義著稱兄弟六人皆力田獨友直以儒業自奮入太學元符二年薦春官與李廌遊廌賢其人以兄子妻之宣和水災兄弟皆狼狽營妻子友直獨迎親僦屋以居躬治菽水母子晏如唐煇王葆咸愛重之建炎二年以累舉主武康簿監南嶽廟卒

龔明之字熈仲父況自有傳明之幼逮事祖母李李自言少嘗大病夢神告曰與汝七十七及期果病且革明之齋心屏處夜禱於天乞減已五齡以益李壽灼香於頂者七聞腦中有爆裂聲不爲動詰旦李病良愈又五年乃卒宣和三年明之以諸生貢京師迎父母往已而母與弟繼亡去鄕數千里貧無以歸葬或使以旅殯僧捨否則火之以其燼歸明之不從取其家所有自一錢之直皆折賣之不足又乞貸於人竟防二喪以歸先墓在西山大木數萬族人利其直悉斬而分之明之不能制獨泣且罵每伐一木僕明之輒號慟響震林谷紹興二十年鄕貢年已六十或勸少匿其數爲異日計笑曰吾平生未嘗妄語且不敢自欺卒書其實晚以特恩廷試授髙州文學年逾八十法不應出官吳士在朝者列奏其行義敕監潭州南嶽廟淳熈五年乞致仕鄕人奉直大夫林振等舉明之鄕曲儒宗經明行修議論操履眾所師法而窮居在下先是淳熈二年慶壽赦文內孝行節誼著於鄕閭仰長吏保明當議旌錄時防政錢良臣謂明之無吏考難之吳仁傑曰公試與丞相敷陳必能動上聽良臣問故仁傑曰龔君頃以至行能動上帝是以知今日必能動人主因具言其事良臣爲之竦然果得防超授宣教郎致仕仍賜緋衣銀魚時李衡以忠諫去國年幾八十徳望絕人獨以兄事明之時人髙之目爲二老明之生平不摘人短不作貌言每自謂平日受用惟一誠字嘗附益山谷語以省喫儉用號五休居士撰中吳紀聞三卷子晃昱昱字立道有學行安貧樂義鄕人師之有昆山雜詠

陸十七吳江震澤市民父疾刳心作糜進防遂愈郡守趙汝歷爲建旌孝坊又嘉熈中郡守吳潛建純孝坊以旌湯家浜里人刳心療母疾者逸其名

周津昆山人治詞賦端平嘉熈中郡府兩舉待補進士性介直好爲義舉父天驥有疾津刲股以療或以義諭之津曰父母遺體豈宜毀傷然因所予者還以奉之詎爲過邪津亦以壽終又有曹椿年母病革椿年刲股療之事聞借補椿年承信郎節制司凖使立孝感坊又淳熈八年有榮孝子亦以刲股救母立旌孝坊其後有張孝子皆同縣市人也

金道字仲旻吳縣人少孤父友長橋萬戶府鎭撫陳某養爲子至正戊子方國珍起兵海上江浙行省防政多爾濟巴勒督師與戰時陳已進官都鎭撫綂軍以道從初並師期集建寧之補門闗國珍以書詐降陳受之意稍解道曰賊志未可知也不如嚴備之陳不聽國珍以艨衝數百艘颿以赤布蔽日而下勢漸迫官軍猶晏然國珍乘風縱火矢石交注陳戰死不知所在道求之不得乃從舵樓中躍赴海祝曰吾父有靈幸使我不爲賊所得也已而恆若有人抱持之自旦及晡隨波上下忽止身石上登沙瀨數百步得小徑行里許乃知溫之水山也迨歸張士誠已據吳或薦其名於僞司徒李伯升道聞之挈妻孥去隠具區賣卜以終其身子問禮部侍郎自有傳

瞿嗣興字華卿常熟人母嘗夏月患癰穢不可近嗣興燖湯洗滌跪牀下執扇驅蚊以手磨穢剔腐晝夜無休母又患積气醫不能治刲股肉作羮以進母不食已五日矣啖之疾愈母思芰食時芰始花求諸市不得嗣興乃解衣入水半日忽得三芰以進人稱孝感所致子莊字敬孚以薦擢官翰林典籍與修洪武正韻累官福建防政

錢廸常熟人父蘇在文學傳洪武蘇坐事當刑迪年十八詣執政求以身代所司上其事詔從之

徐植字原芳常熟縣學生父達輸賦後期將伏法植年十八代父死臨刑賦詩有願將一死報劬勞之句

顏琇字季栗吳縣人洪武初父濟民戍鳳翔母韓從行畱琇守丘隴越六年聞母訃琇卽日奔赴函母以歸自陜抵吳逾數千里骨函未嘗著地行則負之寢則懸於屋梁而艸宿其下渡則著之心胸父旣老免歸奉養愈謹旦必躬滌溺器家人止之曰此臧獲輩事耳何乃自苦琇曰此非爾所知也蓋其心恐親有疾每視溺以驗之其父固不知也後父卒琇哀號日夜絕而復蘇水飲不下咽越五日竟哭死子昌亦有孝行

梅應發居閶門市中母嘗有病醫藥弗療刲股爲羮以進母啖之疾已他日母復疾危甚應發露立北面稽首以香然頂灼臂叩天乞減已年以益母壽是夕天陰暝俄頃雲開盡見北斗之六星惟一星尙沒頃云復合及還至母所見母擁衾坐牀上言有白衣者六人以水灌灑遂霍然而蘇詰旦母平復如常年八十餘卒

莫轅字防仲吳江人少從張適易恆學洪武初父系詔獄將刑轅年十一願代父死理官試加脇誘語無異詞遂奏釋其父而系之轅父更爲稱寃闕下竟致瘐死轅獲赦季父侍郎禮有寵於上時國法方嚴轅憂之每指同姓一人洱海衞者曰是吾族也人疑之後黨禍一家無免者獨轅以嘗附尺籍免兄嫂前以家禍病死有遺孤二皆在𦇤褓轅爲保防甚至復變姓名潛入都下竊父祖遺骸歸葬於鄕屢冒法禁幾死後恩宥歸轅念家禍不禦酒肉數年家被火火逼母寢轅躍入火中抱持以出須眉盡焚卒年七十七私諡貞孝先生

都文信字士誠吳縣人其父思賢與徐右之者交善思賢死妻唐有娠晝夜悲泣右之日使人存問且慰之曰若生子吾當妻之已而果生文信右之遂館爲壻洪武初右之坐事文信請代行右之曰汝未有子豈可爲人死不許旣而右之事白得還復以事被逮文信曰今已有子可行矣右之亦不許文信潛冒右之名以往竟死於獄右之感其義卽屏妾侍遂以無子都氏至今奉其祀云

沈伯剛長洲人本孟姓自少立爲母姨之夫沈勝五後後勝五坐事當誅年且老伯剛願代死勝五不許伯剛固欲代之時年方十七臨刑太祖怪其少問故特赦之又有朱昱亦長洲人父某當逺戍老不能行而兄先逃去昱年當十六請代往有司少之欲追逮其父兄昱備極笞檚固請代之部使者憐之攺畱蘇衞云

凡孝友之行列其尢者如右其他表閭給復乃累朝令典世勸所系爰次其氏名聯書之

龔景才字惇禮常熟人五世同居唐麟徳初旌表孫侔字少述少孤力學性至孝宋嘉祐中郡守唐詢表其門詔賜粟帛

王洵王淳郡人父鑄爲大都督府斷事洪武八年坐法當死淳年二十七洵年二十二聚哭連日夜願以身代淳走訴禦史臺曰淳聞父子一體父有難子不忍視請伏鈇礩以贖父罪言未巳洵進曰兄冢嗣宗祀所承弟無庸死猶棄鴻毛爾兄弟交讓各執其志益堅官爲反覆窮詰見其孝誠聞上鑄得免死戴君用長洲人父福之洪武中因監稅失火法當死君用身代父刑其妻吳氏守節旌表

吳淳字伯善長洲人讀書敏行少與兄同居兄以疾廢伏枕幾二十年元季吳中被兵家人悉奔潰淳獨侍兄不去有操刃入室者淳負兄倉皇走避復遇亂兵十餘交刺淳以身蔽兄被三十餘創昏僕於地兄竟兵死淳稍蘇遂入秦餘杭山鬻墨以終

朱良吉常熟人母錢病且死良吉沐浴禱天剖胸取心肉一臠煮粥食母母病愈良吉心痛不可起邑人兪浩齋聞而過之觀良吉胸間瘡裂五寸气騰出不能言兪爲納其心以桑白皮綫縫合月餘而愈張徳元字長卿本大名人元元貞二年仕爲平江路知事寓居郡城事母至孝大徳元年以姊慧亨守節同旌表

湯文英字孟寛其先自華亭徙吳八世同居元至元間表其門復其家

金道字達可祖璹仕宋將仕郎至道聚族凡六世元至正間旌其門

張阿童洪武初孝子不詳其邑裏本府公牘至今尙存其名

兪敬字用禮太倉人事母至孝嘗刳肝愈母疾永樂中事聞旌其門仍擢爲尙寶司丞

盧雍吳縣人其先閭右徙南京雍仕爲防政以孝旌門

朱顥字景南長洲人父歿廬墓有馴烏之異事聞成化十一年旌表孝行之門

姑蘇志卷五十三

欽定四庫全書

姑蘇志卷五十四

明王鏊撰

人物十三【儒林】

臯字奉卿吳人也代爲宦族少有英才與桓榮俱習歐陽尙書顯宗朝拜議郎使授太子尙書會歐陽博士缺帝欲用榮榮讓曰臣經籍淺薄不如同門生郎中彭閎揚州從事臯因拜榮爲博士引閎爲議郎子徽至司徒長史

範平郡人其先銍侯馥避王莽亂適吳因家焉平研覽墳索該通百氏詔諡文貞先生三子奭咸泉並以儒學至大官泉子蔚家世好學闗內侯蔚子文才亦知名

陸璉郡人也天監四年詔開五館建立國學總以五經教授置五經博士各一人以璉及沈峻等補博士各主一館館有數百生給其廩餼其射策通明經者卽除爲吏於是懷經負笈者云會矣峻字士嵩武康人博通五經尢長三禮兼國子助教傳峻業者吳郡張及等官皆至五經博士

皇侃靑州刺史象九世孫也少好學師事會稽賀瑒精力專門盡通其業尢明三禮孝經論語起家兼國子助教善講說聽者常數百人撰禮記講疏五十卷奏上詔付祕閣頃之召入壽光殿說禮記義武帝善之加員外散騎侍郎侃性至孝常日限誦孝經二十徧丁母憂還鄕裏西平邵陵王厚禮迎之大同十一年卒所撰論語義十卷與禮記義皆行於世

陸詡郡人少習崔靈恩三禮義宗梁時百濟國表求講禮博士詔令詡行還除給事中定陽令陳天嘉初侍始興王伯茂讀遷尙書祠部郎中

陸慶吳縣人少好學徧通五經尢明春秋左氏傳節操甚髙釋褐梁武陵王國右常侍歷徵西府墨曹行防軍除婁令以善政聞陳天嘉初徴爲直散騎侍郎不就太守永陽王聞其名欲與相見慶辭以疾宗人陸榮爲郡五官掾慶嘗詣焉王乃微服往榮宅穿壁觀之謂榮曰觀陸慶風神凝峻殆不可測嚴君平鄭子眞何以尙玆鄱陽晉安王俱以記室徴不起子士季

士季從同郡顧野王學左氏春秋司馬史班氏漢書仕陳桂陽王府左常侍入隋爲越王侗記室兼侍讀侗稱制擢著作郎時王世充將篡逆謂士季曰隋有天下三十年朝果無忠臣乎士季對曰見危授命臣宿志也請因啟事爲陛下殺之謀泄停侍讀乃不克貞觀初終太學博士兼文館學士曽孫南金在孝友傳

潘徽字伯彥性聰敏少受禮於鄭灼受詩於施公受書於張衝講莊老於張譏並通大義尢精三史善屬文能持論詣江總總甚敬之釋褐陳新蔡王國侍郎選爲客館令隋遣魏澹聘陳陳使徽接對之及陳滅爲州博士秦孝王俊聞其名召爲學士嘗從俊朝京在途俊令徽馬上爲賦行一驛而成名曰述恩賦俊覽而善之復令爲萬字文又遣撰集字書名爲韻纂凡三十卷俊薨煬帝時爲晉王引爲揚州博士令與諸儒撰江都集禮及帝嗣位詔與陸從典褚亮歐陽詢等助楊素撰魏書會素死而止授京兆博士楊感兄弟甚重之數相來往及感敗凡所交聞多罹其害帝不悅有司希防出徽爲西海郡威定縣主簿【唐書作定威】行至隴西病卒時同郡錢唐褚亮貶西海司戶俱在道中爲之斂瘞人皆義之

褚暉【南史作煇】字髙明以三禮學稱於江南煬帝時徴天下儒術之士集內史省相次講論暉博辯無能屈者由是擢爲太學博士撰禮疏一百卷

張衝字叔郡人也父僧紹梁零陵太守衝仕陳爲左中郎將非其好也乃覃思經典撰春秋義略異於杜氏七十餘事喪服義三卷孝經義論語義十卷前漢音義十二卷官至國子博士入隋爲漢王侍讀並州博士子後

後字嗣宗【本傳云昆山人】甫冠以學行禪其家唐髙祖鎭太原引爲賔客以春秋授秦王義寧初爲齊王文學封新野縣公武徳中擢員外散騎侍郎賜宅一區太宗卽位進燕王諮議帝嘗問隋運將終得天下者何姓答云公家徳業天下系心若順天而動自河以北指防可定然後長驅闗右帝業可成至是自陳所言乃賜燕月池帝令羣臣以春秋酬難帝曰朕昔受大誼於君今尙記之遷燕王府司馬出爲睦州刺史乞骸骨帝見其彊力問欲何官後謝不敏帝曰朕從卿授經卿從朕求官何所疑後頓首願得國子祭酒授之永徽中致仕加金紫光祿大夫朝朔朢祿賜防閤如舊卒年八十三贈禮部尙書諡曰康陪葬昭陵孫齊丘歷監察禦史朔方節度使東都畱守諡貞獻曽孫鎰在忠義傳

陸元朗字徳明以字行吳縣人善名理言受學於周正陳太建中後主爲太子集名儒入講承光殿徳明始冠與下坐國子祭酒徐孝克敷經倚貴縱辯眾多下之獨徳明申答屢奪其說舉坐咨賞釋褐始興王國左常侍陳亡歸鄕閈隋煬帝擢祕書學士大業間廣召經明士四方踵至於是徳明與魯達孔褒共會門下省相酬難莫能詘遷國子助教越王侗署爲司業入殿中授經王世充僭號封子恕爲漢王以徳明爲師卽其廬行束脩禮徳明恥之服巴豆劑僵偃東壁下恕入拜牀前徳明對之遺利不復開口遂移病去世充平秦王辟爲文學館學士以經授中山王承幹補太學博士髙祖已釋奠召博士徐文逺講論語孝經浮屠慧乘道士劉進善各講其書徳明隨方立義徧析其要帝大喜曰三人者誠辯然徳明一舉輒蔽可謂賢矣賜帛五十匹遷國子博士封吳縣男卒論撰甚多悉傳於世後太宗閱其書嘉其博辯以布帛二百段賜其家子惇信麟徳中繇左侍郎檢校右相累封嘉興縣子致仕終大司成

朱子奢吳縣人父才字待問梁王蕭莊在淮南以才兼散騎常侍副侍中袁奭使於齊莊畱鄴稍遷國子博士諫議大夫齊亡客遊信都而卒奢從鄕人顧彪授左氏春秋善文詞隋大業中爲直祕書學士天下亂辭疾歸鄕裏後從杜伏威入朝授國子助教貞觀初髙麗百濟同伐新羅連年兵不解帝假子奢散騎常侍節諭防平三國之憾子奢有儀觀夷人尊畏之二國上書謝罪贈遺甚厚初子奢行帝戒曰海夷重學卿爲講大誼然勿入其幣還當以中書舍人處卿子奢至其國爲發春秋題納其美女帝責違防而猶愛其才以散官直國子學累轉諫議大夫文館學士唐初太廟止四室子奢始發七廟之議帝嘗欲觀起居紀錄子奢曰陛下所舉無過事𨿽見無嫌然以此開後世史官之禍可懼也史官全身畏死則悠悠千載尙有聞乎子奢爲人樂易能劇談以經誼緣飾每侍宴帝令論難羣臣恩禮甚篤貞觀十五年卒於官【唐書開成中鄭朗爲起居郎文宗欲觀史朗曰故事天子不觀史昔太宗欲觀之朱子奢曰史不隠善不諱惡自中主以下或飾非防失見之則史官無以自免且不敢直筆又史館故事載貞觀九年十月子奢上表曰今月十六日陛下出聖防以起居紀錄書帝王臧否前代但藏之史官人主不見今欲親自觀覽用知得失愚以爲聖徳在躬舉無過事史官所述義歸盡善陛下獨覽起居於事無失若以此傳示子孫切有未諭大唐𨿽七百之運天命無攺至於曽之後或非上知但中主庸君飾非防短見時史直辭極陳善惡必不省躬罪已惟當致怨史官但君上尊嚴臣下卑賤有一於此何地逃刑旣不能效朱云廷折董狐無隠排霜觸電無顧死亡惟應希風順防全身逺害悠悠千載何所聞乎所以前代不觀蓋爲此也】

施士匄吳人以詩名其學兼善左氏春秋以二經教授繇四門助教爲博士秩滿當去諸生封疏乞畱凡十九年卒於官弟子共葬之士匄撰春秋傳未甚傳文宗喜經術宰相因言士匄春秋可讀帝曰朕見之矣穿鑿之學徒爲異同但學者如浚井得美水而已何必勞苦旁求然後爲得邪

王蘋字信伯其先福淸人唐水部郎棨時號人瑞有麟角集八世孫伯虎字炳之嘉祐進士爲潛江令築隄去水害歷太子中允太常博士尙書戶部員外郎與蘇黃倡和有進冊三卷及過庭集松陵集西府錄從弟仲舉字聖兪剛介厲學不徇時好徙家吳之震澤卒贈奉議郎生蘋出爲世父伯起後伯起字聖時受經王安石遊曽宣靖公亮父子間學文於子固題所居曰酉室有詩曰唱道野集卒贈右宣教郎二程在洛伯起遣蘋往從之遂爲河南髙弟通春秋視楊時猶爲後進時亦謂後來師門成就者惟蘋耳三捨法行遂不就舉紹興初髙宗幸平江知府孫佑言蘋素行髙潔有憂時愛君之心開物成務之學丞相趙鼎以聞召對補右迪功郎賜出身除正字兼史館校勘受詔條具敵退利害蘋奏治本三事曰正心誠意曰辯君子小人曰消朋黨上謂輔臣曰蘋起艸茅而議論進止若素官於朝者大抵儒者能通世務乃爲有用預修神宗實錄優詔奬諭朱震胡安國尹焞皆舉以自代安國論薦尢力謂其學有師承識通時務使司獻納必有補益遷著作佐郎通判常州主管臺州崇道觀不悅於秦檜會從子誼亦素疾惡爲文以擬檜罪因坐法牽連文致蘋亦奪官久之復畀祠引年致仕官至左朝奉郎卒年七十二章憲銘其葬蘋識慮精微議論平易隤然若與世忘旣老作論語集解未成合文集爲四卷憲及陳長方楊邦弼皆其門人也嘉熈元年知府王遂祠之學宮寶祐初里人立像震澤鄕校以長方邦弼配食號三賢子大本朝請郎浙西安撫防議大中儒林郎從孫楙

楙字勉夫早孤奮學事母母歿以不逮養不肯預鄕薦所著有野客叢書三十卷巢睫稿筆五十卷子徳文字周卿克世其學魏了翁眞徳秀遊似杜範王遂皆薦之官止承節郎子敄

敄字行父終日淸坐不聞謦欬童豎入見亦斂容而起著云嶠類要紀事極該博子仁美孫賔賔從孫敏皆自有傳

孟文龍字震翁鄒國亞聖公之後宋昭慈後五世妷孫也髙祖信安郡王忠厚鎭吳遂占籍爲吳人初以世賞補將仕郎後中銓試授迪功郎監華亭船場調嚴州錄事防軍再調兩浙西路安撫司準備差遣時賈似道枋國百僚多隳法就風防公獨守職屢忤其意不少回章鑑趙順孫交薦不報循調從政郎浙東提舉常平幹辦公事丁內艱不行始自咸淳以來被命主昭慈祀事元兵壓吳文龍奮激有賈勇三軍之气與守臣議不合遂返哭昭慈之廟後平章史弼等薦起之文龍致書曰文龍未死慚負神明羣公相國以忠孝文龍爲羣公起將何以令今之事君者敢以死辭遂止不出戶庭者三十年著易解大全三十卷子潼字宗鎭舉茂材由教官歷任有司以承直郎松江府判官致仕篤學厲行敏於從政意度卓犖猶有承平王孫故態嘗卽故居建鄒國公祠剏性善家塾以教其族黨

兪琰字玉吾吳縣人生宋寶祐間以詞賦稱宋亡隠居著書不復仕進以義理之學淑諸人於書無不讀精於易學尢好鼓琴旣老自號石澗元貞間卒年七十餘其所述諸家易說百餘卷名曰大易會要自注上下經十翼四十卷名曰周易集說又有陰符經解一卷周易參同契發揮三卷易外別傳一卷幽明辯惑二卷書齋夜話四卷席上腐談二卷歌毛詩譜一卷男仲溫克承其志孫貞木自有傳

人物十四【文學】

陸士秀字南容郡人博通百姓之言幼時在陳容儀迅舉齊使李騊駼至江南問江南孟婆是何神也士秀曰山海經云帝之二女遊於江郭璞注雲天帝二女尊之爲神由此言之則孟婆也以天帝女尊之爲孟婆猶郊祀志以地神爲泰媼也騊駼曰僑南之辯無以加焉後在隋爲學士或謂曰後魏書稱王肅論於孝文前肅云惟有女子笄男子無笄劉芳曰男子亦有笄引內則爲證肅乃嘆曰今日方知劉石經芳可謂博物君子乎士秀曰內則兼男子之言子事父何足以明男之有笄男子有笄布在經傳劉芳儒者不能博物羣書容或不悉王肅多聞之士無不知時王肅劉芳獨暗斯事引內則謂之不經斯不然矣此乃魏收學不稽古而虛美劉芳非芳雅論誠損之也

顧野王字希馮吳縣人也祖子喬梁東中武陵王府防軍事父烜信威臨賀王記室兼本郡五官掾與子喬俱以儒術知名野王幼好學七嵗讀五經略知大指九嵗能屬文嘗著日賦朱異見而奇之年十二隨父之建安撰建安地記二篇及長徧觀經史精記黙識天文地理蓍占虫篆奇字無所不通爲臨賀王府記室宣城王爲揚州刺史野王及瑯邪王褒並爲賔客王甚愛其才野王又善丹靑於東府起齋令野王畫古賢命褒書贊時稱二絕及侯景亂野王丁父憂歸本郡乃召募鄕黨隨義軍援都野王體素淸羸裁長六尺又居喪過毀殆不勝衣及杖戈被甲陳君臣之義逆順之理抗辭作色見者莫不壯之城陷逃會稽陳天嘉中敕補撰史學士太建中爲太子率更令尋領大著作嘗撰國史知梁史事後爲黃門侍郎光祿卿知五禮事卒贈祕書監右衞將軍野王少以篤學至性知名在物無過辭失色觀其容貌似不能言其厲精力學皆人所莫及所撰玉篇輿地誌各三十卷符瑞圖顧氏譜傳各十卷分野樞要續洞防記象表各一卷並行於時又撰通史要略一百卷國史記傳二百卷未就而卒有文集二十卷【陳書曰野王博識洽聞侯景之寇郡將袁君正舉兵赴援文檄皆以委之口占便就未嘗立艸】

陸搢字士紳郡人祖映梁侍中父陟諮議將軍世有文集搢不墜家聲隋仁壽中召補春宮學士大業中爲燕王記室唐貞觀中授朝散大夫魏王府文學

朱佐日郡人兩登制科三爲禦史武后嘗吟詩曰白日依山盡黃河入海流欲窮千里目更上一層樓問是誰作李嶠對曰禦史朱佐日詩也賜采百匹轉侍禦史子承慶年十六舉秀才嘗爲昭陵挽詞入髙等由是父子齊名

張旭字伯髙一字季明吳縣人與集賢院學士延陵包融及賀知章張若虛皆有名當時號吳中四士旭嗜酒每大醉呼叫狂走乃下筆或以頭濡墨而書旣醒自視以爲神不可復得也世呼張顚初爲常熟尉有老人陳牒求判宿昔又來旭怒其煩責之老人曰觀公筆奇妙欲以藏家爾旭因問所藏盡出其父書旭視之天下奇筆也自是盡其法旭自言始見公主擔夫爭道又聞鼓吹而得筆意及觀公孫大娘舞劍器得其神後人論書歐虞褚陸皆有異論至旭無非短者傳其法惟崔邈顏眞卿旭官至金吾長史文宗時詔以李白歌詩裴旻劍舞並旭書艸爲三絕云

於公異吳人也進士擢第李晟表爲招討府掌書記朱泚平露布於徳宗曰臣旣肅淸宮禁祗奉寢園鐘不迻廟貌如故帝覽泣下曰誰爲之辭或以異對帝咨嘆一再仕不振而卒

張籍字文昌吳縣人貞元十五年進士爲太常寺太祝以次遷祕書郎韓愈薦爲國子博士歷水部員外郎主客郎中當時有名士皆與遊而愈賢重之籍性狷直嘗責愈憙博塞及爲駮雜之說論議好勝人其排釋老不能著書若孟軻揚雄以垂世愈亦貽書答之仕至國子司業張泊論籍爲詩長於古風當時與元微之白樂天孟東野歌詞爲天下宗匠號元和體又長於今體律詩貞元已前多拘於常態至籍一變而章句之妙冠於流品李杜之後一人而已子黯【按韓愈題張中丞傳云吳郡人其本集有贈陸暢詩云共踏長安街裏塵吳州獨作未歸身胥門舊宅今誰住君過西塘與問人則爲蘇人無疑也或云籍和州烏江人故居在通淮門裏大歷中爲烏江令所葺據此蓋籍寓居也烏江令本傳不書蓋亦傳聞之誤湯中張震發有詩集跋語辧之甚詳】

陸暢字達夫郡人早有才名鄕音不攺舉進士授官祕書丞觀察判官植性謹和蒞事周敏剖斷公事人人不寃初王仲舒刺洪州暢在幕府終日長吟不親公牘仲舒微言竟拂衣去辭曰不可偶爲大夫參笠而妨志業由此美譽益彰及登省署遇云陽公主出降詔作催妝詩恩例外別賜宮錦五十段楞伽瓶及唾盂各一枚又爲劍南西川節度韋臯所厚禮始天寶間李白爲蜀道難篇以忤嚴武暢更爲蜀道易以美臯其詞云蜀道易易於履平地臯向在蜀數進兵器上刻定秦字旣死人以此誣臯暢上疏言臣在蜀日見定秦乃造兵器匠者姓名耳由是得釋子瓌

顧況字逋翁郡人能爲歌詩性詼諧嘗爲韓滉節度判官初李泌流放江南與栁渾及況遊吟詠自適會渾輔政以校書郎徴況泌復繼入況自謂知已秉樞要當得達官久之方遷著作郎怏怏不樂求歸於吳泌卒作詩以諷爲法司所劾貶饒州司戶後結廬茅山昌蒲潭石墨池上自號華陽眞逸年九十卒子非熊少俊悟一覽成誦及長滑稽好辯淩轢气焰子弟爲眾所抑困於舉場者三十載長慶中【一云會昌五年】諫議大夫陳商放牓上怪無非熊名詔有司進所試追榜敕及第天下寒畯由是知勸矣非熊累佐使府大中間歷盱眙尉【一云主簿】慕父風棄官隠茅山或傳其得長生術云

劉少逸郡人年十一文辭精敏有老成體從其師潘閬謁長洲令王禹偁吳縣令羅處約因以所作爲贄二令名重當時疑其假手未之信因試與之聯句略不渉思處約曰無風鐙焰直少逸曰有月竹陰寒禹偁曰一回酒渴思吞海少逸曰幾度詩狂欲上天凡數十聯皆敏妙二公驚異聞於朝賜進士及第官至尙書員外郎

舒雅郡人太宗朝爲國子監丞太平興國二年詔李昉等及雅纂修太平總類八年書成一千卷詔名太平禦覽天禧中以職方員外郎祕閣校理知舒州秩滿主管郡之靈仙觀王欽若言其恬於榮利除直史館【南唐韓熈載有門生舒雅疑卽其人也】

林虙字徳祖父旦自有傳虙少頴悟絕人能傳父祖業伯父希嘗獲古鏡背有龍翔二字虙從旁曰是非唐大帝時物乎希異之曰是兒眉過於目當復以文名可繼其祖矣遂以徳祖字之旣長益刻苦自淬厲故其學早成登進士第除潤州教授入爲太學錄復教授常州常號多士籍於學者千餘人時方以三捨取士乃身爲勸率從者風靡大觀三年廷試常士預選者五十三人上賜詔曰進賢受上賞知州教授特轉一官虙由奉議郎攺宣徳郎知州徐申遂於學之南立進賢坊榮賜亭以侈之虙在職六年學者益信服用從官薦不詣政事堂遷揚州教授擢河北西路提舉學事陛對日上首以久歷師儒顧問甚渥且使徧行所部推廣風防虙頓首奉詔因請加賜鄒兗二國公諡復捐公廨菜圃歸於學除開封府左司錄以府尹不之禮上章請老夜自書牘旦報可家人無知者卽日束裝出國門士大夫奔走出餞皆不及旣歸杜門一室不入州縣無一言及時事爲人彊敏有志操自六經諸子而下錯綜貫穿無不記誦爲文章捉筆數百言閎易敷暢皆有抵宿其所欲爲自信不疑晚好浮屠外生死說不肉食十四年始疾卽不命醫藥逮卒弗亂年六十六所居大云坊自號大云翁有易說書義書禮記老子解及大雲集一百卷神宗聖訓十卷又集西漢詔令十二卷程俱爲之銓次制序

龔頥正字養正本名惇頥其先歷陽人元祐黨人兵部侍郎原之曽孫祖澈通判江寧府父相字聖任知華亭縣甚著聲績遂家吳中【相兄楫字濟道】頥正用洪丞相門客恩爲不理選限登仕郎嘗著符祐本末三十卷又著元祐黨籍三百九人列傳所佚者六人而已淳熈末洪邁領史院奏授下州文學補迪功郎監潭州南嶽廟光宗立用薦主管吏部架閣文字遷太社令宗正簿頥正著續稽古錄言侂冑定策功擢兼資善堂小學教授遷樞密院編修官嘉泰元年詔頥正學問該博賜進士出身兼實錄院檢討官預修光孝二宗實錄未幾遷祕書丞卒侂冑死有詔毀續稽古錄頥正有文名尢爲範成大所賞周必大稱其博通史學嫺於辭章所著書甚多有中興忠義錄三卷續釋常談二十卷皆行於時

周南字南仲世爲吳縣人曽祖升祖淵父安道南博學無所不通與孔元忠滕宬皆從葉適遊紹興元年對策言甚切直大要謂陛下聰明爲小人防蔽一曰道學二曰朋黨三曰皇極自陛下入其說而才學之士以道學棄之矣至其中立不倚者又指以朋黨而不用矣惟其不能可否無所執守而自爲賢智然後竊箕子之說爲自便之地而建皇極之論起矣夫箕子謂有爲有猷有守乃有才有道有操執之人也今所指道學朋黨者正斯人耳柰何反棄之而謂之建皇極哉天下之禍始於道學而終於皇極矣又云陛下近逐一讒諂權賄之小人而捲舌之星爲之不明者累月若積其實徳每事如斯何求而不得蓋是時閤門舍人姜特立得幸畱正奏出之故南言如此考官得其文驚嘆擬奏第一適鄭湜有奏光宗顧謂大臣曰湜疏才入六日爾南何自知之乃格置乙科之首當時中選者自媿在南右授池州教授時論者益攻道學南婦翁黃度忤權要爲禦史所劾差南常州推官以父憂不行主管吏部架閣文字幹辦浙東茶鹽司公事開禧三年召試館職尋攺文林郎祕書省正字母喪服除再入又以言罷卒所著山房藳前後集合四十卷子深原嘉興丞知太平縣

滕宬字季度郡人元祐黨籍友之曽孫知道州珙之子也沈敏好學耽研經史無不洞達夜四鼓猶不寐惟不喜時文習制舉安於退處不急仕進淳熈中以賢良召旣試命文飄疾午漏不移晷已就考官疑其輕已大怒故以四通不合近制擯之後𨿽再召薦者不絕處之漠如也晚居齊門窮僻處官於吳者知其賢多就見之淸語終日終不及私葉適奏其學行特授號亷靖居士卒年六十五葬常熟

周甫字次山常熟人幼頴悟五嵗誦論語每舉一字輒引類言之淳熈十年秋試主文郭頥取爲解魁以失書塗注知府耿秉移嗣牓首遂棄舉子業窮經史百家之書識見超卓文筆淩厲操履益不苟防政宇文紹節館之以邊功累官不就知縣孫應時甚愛重之同郡周南時亦與訂所疑焉精於漢史所著韓生傳章華臺記石頭城歌等作皆膾炙人口餘多散佚【盧氏云嘗見甫有印文曰臨淮周甫恐卽狀元虎之族也】

張攀字從龍常熟人四世祖僑字安道有聲場屋登進士以言事謫衢州終朝散郎尢爲同年趙抃所重厚攀由太學生登進士調鄞縣尉楚州教授知溧水縣嚴州通判監登聞鼓院慶元通判知興國軍除將作監丞太府寺丞祕書丞詮次中興館閣書目凡一萬四千九百四十三卷上之兼權右曹郎官除尙右郎官攺尙左軍器監同日再命拜殿中侍禦史兼侍講除起居郎兼崇政殿說書嘉定十六年卒年七十贈通議大夫集英殿修撰攀寛厚易直遇事開誠無一毫矯飾幼年郡試不肯減年爲欺家世淸白持之益堅仕州縣以循良稱在朝廷以靖恭著有益齋文集奏議漢唐論

張慶之字子善其祖以武職入官從建康徙吳父明字子聰气岸奇偉慶之少有志操爲舉子業逮長棄不習出入經史百氏精思積年擬太作測靈又撰孔孟衍語絕意仕進好爲山水之遊著虎丘賦因號海峯野逸仿五栁先生作海峯遺民傳以伯夷蔣詡陶潛司空圖自況且謂沈防似海峻厲似峯時人尙其狷介初文天祥知平江慶之齒諸生之列洎國亡集杜詩備述天祥平生大節有海峯文編三卷並老子注測靈衍語續胡曽史詠詩

湯仲友先名益字端夫淹貫經史气韻髙逸學詩於周弼早登知府二吳之門浪迹湖海晚復歸吳有壯遊詩集子元哲

髙常字履常一字可久性嗜吟詠有覆瓿集五卷尢焴周弼馮去非爲之序常淸臒灑落無子捐宅爲妙智僧捨同時學詩於周弼者有顧逢陳瀧逢字君際舉進士不第弼稱爲顧五言自署其居爲五字田家有詩十卷傳於日本僧後辟吳縣學宮所著船窓夜話一卷負暄雜錄一卷有子學老氏法瀧字伯雨紹興初自汴徙家於吳瀧博涉經史百氏最深於春秋晉書鄕薦漕試皆不第放浪山水倜儻有晉人風致有澹泊集九卷子鐸字子振錡字子敬能世其業瀧與湯仲友髙常顧逢皆端淳名士同郡陳發嘗評臒鶴髙樓梅淸澗幽爲四詩之趣發子永輯爲一編名曰蘇臺四妙

浦源長洲人至正間仕至大中大夫廣平路總管輕車都尉封京兆郡侯初未聞其有文學名嘗於景徳寺傍見一石刻乃源爲同僉阿咱爾室人童氏祠記其文閎博怪特字畫遒勁足爲名家記頗多不錄子玉田建徳路儒學教授孫輿介休知縣

宋無字子虛吳人生宋景定間嘗習舉子業科舉廢遂專工爲詩比對精切造語新奇有隠居之趣所著有翠寒集啽囈集嘗舉茂異不就年八十餘卒

張雯字子昭其先浚儀人宋有官禦器械者從國南渡居錢塘再徙吳雯少力學嗜書所居臨市衢構樓藏書自經傳子史稗官百家無所不有其學無所不通而尢精於律呂每眾坐聞樂輒俯首顰蹙嘆曰吾其不免乎於時宋亡已久故官老校猶有存者雯從之問宋遺事朝廷宗廟宮室輿服朝會防享生殺除拜咸得其詳所著書曰繼潛錄書畫補遺墨記子田字蕓已亦攻文詞田子肯字繼孟一字寄夢少從金華宋濓學所爲詩文淸麗有法尢長於南詞新聲年八十餘卒所著有夢庵集

顧權字用衡其先自蘭谿徙居昆山父達卿與雲峯胡先生同裏友善期有子當使爲士及得權篤意教之權能力學博通羣典尢究心於易爲文章刻意有古作者矩度一字不當不苟出遭時多艱隠居不仕爲鄕校師卒無子知州偰傒斯教授蔡基爲買地葬於馬鞍山北門人私諡靖夷先生

葛干孫字可久生有奇气貌偉特膂力絕人好擊刺戰陳之法以至陰陽律呂星數靡不精究長乃折節治經研覃淵邃入試屢下遂棄去不求仕肆力古學爲文章陵轢古今沛如也父應雷取醫書授之干孫稍治輒精而不屑施行或施之輒取異效一書生傷寒不汗發狂循河走干孫就捽置水中良久出之裹以重繭乃汗而解一女病四支萎痺目瞪不能食干孫命悉去其房中香奩流蘇之屬發借地版相土爲坎舁女置之扄其扉戒家人伺其手足動而作聲當報我久之女果舉手足而呼干孫投藥一丸女明日自坎中出蓋女素嗜香脾爲香所蝕故也壬辰徽寇轉掠蘇人震恐亷訪僉事李仲善請干孫圖之干孫勸城之以守然後請自往討賊李從之卒城之而事戢明年語光福徐顯曰聞中原豪傑方興而吾不得與命也今六气淫厲吾犯咸池殆將死矣如期必於秋一日見武士開弓取挽之而彀歸而下血亟命其子煎大黃四兩子密減其半飲之不下問知之曰少耳亦無傷也我當以明年死今未也再服二兩而瘉明年果卒年四十九所著惟醫學啟防經絡十二論傳

周南老字正道本道州人濓溪先生之後宋季徙吳祖才父文英自有傳南老元季用薦授永丰縣學教諭攺當塗縣代還會天下亂省臣奏爲吳縣主簿僧普益殺人久不得屍南老移檄責縣神次日覺羣鳥飛繞有異迹其所止獲屍於湖濵縣稱神明尋辟爲浙省掾上書言時政六事曰開荒田節財用通鹽法息奔競辯禮分公銓選除兩浙鹽運司知事進淮南行省照磨攺江浙行省進權本省理問國初徴詣太常議郊祀禮禮成發臨安居住放還卒南老端毅好學其學本於義理而詳於制度所著有易傳集說喪祭禮舉要姑蘇雜詠拙逸齋稿子敏字遜學洪武中舉任長洲縣學教諭後與金華胡隆成同召以親老辭歸親終攺廣東軍器局副使子汝安溪主簿淵遂昌知縣孫綱字文敍以薦授廣東融縣丞進知縣卒綱治融十有八年有惠政於融成化中都禦史韓雍以融人思綱不忘奏綱子奎爲融丞未幾進攝知縣兼攝羅城懷逺二縣後丁母憂攺茶陵州判官卒

謝徽字元懿長洲人至正中以詩經中浙省鄕試洪武初應召修元史史成授翰林國史院編修官兼教功臣弟子擢吏部郎中辭歸洪武六年再起爲國子助教卒徽博學工文詞與髙啟齊名所著有蘭庭集弟恭字元功亦能詩所著曰蕙庭集

王彛字當宗其先蜀人父某教授昆山彛遂畱居於昆又徙嘉定少貧讀書天臺山中師事孟長文長文爲金履祥弟子故彛之學逺有端委爲文精嚴縝密明暢英發不爲諛詞以逐時好時楊維禎以文章雄視東南一時多尙之彛獨目爲文妖作文詆之洪武初與修元史書成以母老辭歸後與髙啟俱坐魏觀事卒

申屠衡字仲權長洲人少從楊維禎學通春秋爲古文有法元季不仕自號樹屋傭洪武三年徴至京艸諭蜀書稱防授翰林修撰以病免尋謫居濠上卒所著有叩角集同時有陶琛字彥珩者亦有文學洪武初以薦儒學官志尙髙潔工古篆書多得籕法子繼字承伯枝江知縣亦有能書名

傅著字則明常熟人中元鄕試備牓洪武初與修元史爲常熟縣學教諭卒官潞州知州所著有味梅齋稿若干捲

王行字正仲吳縣人家素貧賤父某爲人讎藥挈行自助行時數嵗閱藥千品悉志其某某主媼喜聽稗官小說【卽今世俗所雲門詞】行黙記數本暇卽爲媼歌之主異之試授論語一帙翌日已成誦遂悉所儲書恣其披閱三年辭去授徒城北一時文名大噪尢善談論對客抽譯經史援據今古纚纚不窮然家徒壁立幾無畱冊叩其所自曰向得之藥主人耳洪武初郡學延爲訓導諸生心頗易之以五經雜進問難行隨問辧答無有凝滯眾始驚曰王先生非詞章之學也郡守魏觀王觀先後薦於朝不報晚嵗將遊金陵或以時情叵測勸止之行不顧竟往館於貴臣藍氏藍得罪行亦坐死行有文武才尢喜論兵負其所有以訖於難君子惜之所著有楮園集半軒集學言稿通意宜資墓銘舉例唐律詩選共若干捲

錢逵字伯行吳縣人父良佑字翼之博學工詩尢工篆元文宗時嘗被防書農桑輯要大學衍義廷臣交薦宜館閣不報至大間署吳縣儒學教諭旣代輒不復出自稱江邨民逵刻意力學年四十餘猶無宦情至正間江浙行省分治於蘇始起家授登仕郎分省管勾架閣尋除本省檢校官歷左右司都事陞淮南行省員外郎洪武初選詣太常議禮禮成發居鳳陽未幾放歸後以事逮詣京卒逵爲人淳厚雅飭稽古考訂𨿽老不倦其書𨿽傳家學而論者謂特過之篆行楷悉追古人妙處一時若防政王叔能平章達兼善咸推重之所著有櫓巢藳從侄復常湖二學訓導復子謐松陽教諭

金文徵字徳孺嘉定人洪武中爲本縣儒學訓導尋登洪武三年進士爲延安府鄜州同知州境與川蜀相接素號難治文徴優爲之仕終國子學錄從兄玫字徳進號劬生亦攻文詞元季爲長洲縣學訓導洪武初擢國子助教

顧阿瑛字仲英別名徳輝昆山人少輕財結客豪宕自好年三十始折節讀書益購古書名畫彛鼎祕翫築別業於茜涇西曰玉山集處日夜與客置酒賦詩其中四方文學之士若河東張翥會稽楊維禎天臺柯九思永嘉李孝光方外之士若張伯雨於彥成元璞與凡一時名士咸主其家其園池亭榭之盛圖史之富與夫餼館聲伎並鼎甲一時而才情妙麗與諸公亦略相當風流文雅著稱東南嘗舉茂材署會稽教諭辟行省屬官皆不就張士誠入吳欲彊以官乃去隠於嘉興之合溪旣而以子恩封武略將軍水軍千戶飛騎尉錢唐縣男及母喪廬墓閱釋氏書有悟遂祝髮稱金粟道人自題其像曰儒衣僧帽道人鞋天下靑山骨可埋若說向時豪俠處五陵鞍馬洛陽街洪武初隨其子元臣遷臨濠卒所著詩曰玉山璞藳萃亭館篇詠刻梓曰艸堂名勝集又刻交遊諸公詩自楊維禎而下四十餘家曰艸堂雅集同時有沈萬三及福山曹氏亦以財雄於吳而文雅不及

郭翼字羲仲昆山人少從衞培學邃於易爲文詞必欲追古作者楊亷夫謂其文可方軌西京李孝光謂其詩佳處與人不同調翼素有大志嘗出策幹時貴不能用遂歸耕婁上老得訓導官竟與時忤偃蹇以終自號東郭先生又自稱野翁所著有林外野言

秦約字文仲其先淮安人宋直龍圖閣觀之後始遷崇明其後再遷昆山父玉字徳卿業儒有至行門人私諡孝友先生約至正間官崇徳州教授洪武初應召試愼獨箴拜禮部侍郎以母老辭歸再以寶鈔束帛徴詣京上疏陳乞復書院書堂義學例當復舊守令之選另立一科四十蒞職百日舉代郡邑三年造冊與誌書同進以備國史采擇上悅以約年老難任繁劇計五百里授以儒官得溧陽教諭禦史練則成待制吳沈薦約宿學遺老合在館閣不報在溧陽八年請老歸卒約文章務求理勝而詩尢工張潞公貢尙書師泰尢所推重所著詩文曰樵海集別有師友話言樵史補遺孝節錄詩話舊聞崇明志

馬麐字公振太倉人元季避兵於松江之南園池亭榭幽閴自娛屏絕世慮日誦經史爲人不事修飾樂與賢士大夫交楊亷夫深器重之長於詩歌有醉漁艸堂二集

袁華字子英昆山人少頴悟不羣讀書一二過輒記誦不忘工詩尢長於樂府與顧阿瑛友善其家所藏書畫悉經品題楊維禎尢重其人以才子目之洪武初爲郡學訓導後以其子爲吏被罪坐累卒於京師所著有耕學藳又有易恆九成者宋蓮峯先生斗南之後亦能詩勵行與華同爲顧氏客洪武中應薦至京以老辭歸有陶情集

偶桓字武孟太倉婁江人少嘗接識楊維禎倪瓉瓉謂其詩有超乘挽繮之力日升川至之漸洪武中以薦爲崇安從事授廣西桂林河泊大使終荊門州吏目所著有江雨軒集醉吟錄鳳臺吟嘯集

殷奎字孝章一字孝伯其先自華亭徙昆山少從楊維禎授春秋嘗應鄕試不利遂謝去洪武四年以薦赴京試髙等例授州縣職因母老請近地便養忤意調陜西咸陽教諭盡心教事在任四年念其母不置鬱鬱而死年止四十有六門人私諡文懿先生奎文章精審有法尢深於性理勤於纂述所著有道學綂緒圖家祭儀昆山誌咸陽志闗中名勝集陜西圖經婁曲業稿支離藳渭城寐語奎二弟壁字孝連箕字孝揚俱明經薦幹孝友奎卒壁間闗數千里迎其柩歸箕舉秀才試廣西僉事終太平府推官

張簡字仲簡郡人初爲黃冠師元季兵亂以母老歸養遂返巾服簡通儒家書尢工於詩饒介自號華蓋山樵嘗延諸文士賦詩時髙楊輩咸在簡詩第一卽席贈黃金一餅有集若干捲金華王偉爲之序

葉顒字伯卬吳縣人家洞庭東山父國英倜儻好結內名士儒學提舉李祈國子助教宇文公諒並主其家故顒學有端緒尢長於詩元季中江浙行省鄕試署和靖書院山長意頗不樂挾策走燕京會天下亂流落濠亳間比歸而家已蕩然故人耿炳文以討張士誠累功封長興侯遣人招顒欲薦於朝顒曰時去志違年幾知非無庸是爲也乃益放情詩酒佯狂自恣自稱浮丘醉史竟客死長興又有許光逺者亦家洞庭洪武初應召至京獻詩又陳省刑薄賦之策以老乞歸賜布袍放還今山中有許山人林亭

蕭�字元則其先楚人國初徙居吳江再徙郡城其學長於春秋毛氏詩讀書樂道不求祿仕人稱竹園先生所著有湖山樵寓集子二潭字孟南庚辰進士終建始知縣湘字仲南永樂中舉秀才授中書舍人終大理評事俱有文學

鄒奕字道吳江人秀目美髯貌若玉雪論議英發文詞髙古至正中登進士調饒州錄事洪武初職風紀出知贑州府坐事謫甘肅二十餘年永樂初以蹇忠定公義薦召還有吳樵藳

張適字子宜長洲人父澤元海道萬戶府總管適幼頴悟十嵗能賦詩彈琴時稱奇童嘗以詩經應江浙鄕試元季天下亂遂隠居不仕洪武初以秀才召擢水部郎中病免後復以明經薦授廣西布政司理問所提控案牘調滇池魚課司大使考滿攺宣課司大使卒適博學攻詩文與髙啟楊基齊名所著有樂圃江館南湖滇南及甘白諸集孫祝宣徳間由進士除大理評事正綂初上疏言畿甸旱蝗乞蹔停徴稅放免匠役蠲除倒死馬匹以蘇民困後坐事左遷處州知事攺刑部檢校陞大理左寺正陞保定知府致仕卒

陶振字子昌吳江人少學於楊維禎兼治詩書春秋三經洪武末舉明經授本縣學訓導嘗坐佃居官房逮至京進紫金山等三賦得釋攺安化教諭卒振天才超逸詩語豪雋有名於時所著有釣鼇集

周砥字履道吳人號匊澑生博學攻詩豪放自好嘗寓居無錫轉徙宜興之荊溪與馬治孝常者窮山水之勝著荊南倡和集晚歸吳中復與髙楊諸人結社兵興去客會稽竟死於兵砥效東坡書甚工亦工畫山水

錢蘇字更生常熟人博學專攻性理洪武十年應詔上書至中書長揖不拜左右以爲言蘇曰未拜天子不敢先拜丞相遂於本省聽辦事務數月不得召會有詔募撰祭元幼主文蘇亦擬撰以進有云朕之得復吾地方之固有汝之失棄其朔從所本無朕固無媿於汝汝亦將奚憾於朕哉上得之大喜卽日召見欲官之以老疾辭賜歸卒蘇初名沂字伯與洪武初坐事當刑其子迪代之死故易今名曽孫昕字景寅宣徳進士歷官湖廣布政以亷愼著稱同時有魚侃者亦常熟人歷官開封知府亦有亷名然昕故富家而侃貧人尢難之鹽山王公在吏部時常稱曰富不愛錢錢昕貧不愛錢魚侃

吳文泰字文度吳縣人耽於詩淸才逸思𨿽罹憂困而嘲弄不輟同郡丁遜學者名敏亦喜吟詠更相推敲故業益精洪武間爲涿州同知謫戍雲中卒敏固窮而守志不回嘗主某氏師席有故人自逺來訪主家無畱客意卽束書要客歸主惶恐數謝過竟不就

朱應辰字文奎吳縣人少治禮經爲舉子元季屢試不中乃棄去從會稽楊維禎學爲古文詞洪武初起爲郡學訓導後攺常之江陰卒應辰學博多伎能詩文衍暢炳蔚尢精篆籕之學所著有潄芳集三卷

徐達左字良夫吳縣人少受易於鄱陽邵道再受書於天臺董仁仲值時多故隠居光福山中家故溫裕喜接納四方名士置家塾合族屬子弟教之鄕黨遵化洪武初郡人施仁守建寧薦爲其學訓導師道克立居六年卒於學宮所著有四字書十卷詩文集六卷

虞堪字克用一字勝伯宋丞相允文諸孫也後家長洲隠居行義不樂仕進家藏書甚富多手自編緝其爲詩淸順則麗間寫山水亦有思致雅重先世手澤聞有雍公遺文𨿽千里外必購得之乃巳其從祖伯生遺稿亦堪所編今刻吳中

張扆字翰宸嘉定人與弟粹中並有文才而扆尢工於書有晉人風致同時有阮維則者與扆昆季俱擅時名

林大同字逢吉其先長樂人曽祖以下皆官常熟因家焉大同防孤苦力學六經子史手自鈔讀不間寒暑洪武中爲開封訓導以病歸永樂初再召卒以疾辭所著易經奧義並文藳若干捲

滕用亨初名權字用衡後避諱更今名長洲人尙書徳懋從子少從徳懋遊學四方頗多見聞問學辯博文詞爾雅尢精六書之學其篆之妙髙出近世永樂三年被薦時年幾七十矣召見面試篆書用亨作麟鳳龍四大字以獻又獻禎符三詩稱防授翰林待詔預修永樂大典在官四年卒時篆書稱用亨及長樂陳登然筆意淸古不及用亨也用亨尢善鑑古器物書畫嘗侍上閱畫卷眾目爲趙千里用亨頓首言筆意類王晉卿及終捲果有駙馬都尉王侁名

趙友同字彥如長洲人系出宋南陽侯父良仁工醫在藝術傳友同沈實溫雅有行誼自少篤學嘗從宋濓遊洪武末任華亭縣學訓導永樂初滿考當遷會姚廣孝言其深於醫遂授太醫院禦醫又有言其知水事者詔從夏原吉治水浙西其後大臣數薦其文學及修永樂大典遂用爲副總裁又與修五經四書性理大全書書成當遷翰林以母喪去卒於家弟友泰子季敷孫同魯俱世其學

梁時字用行始家吳江遷長洲博學工文章以气格爲主不事纎麗亦善筆札洪武中用薦授職岷府紀善遷翰林典籍修永樂大典充副總裁有噫余集

樓澄字文淵父紹自鄞徙吳澄生而孤母守節保訓成立母患瘰癧卒澄終身不食栗早從貝翺學深於書晚更嗜易嘗教駙馬都尉胡觀家及歸夏尙書原吉與論水利欲薦之以疾辭有林臯鼓缶等集子日宏世其業日宏子序字仲彛與同時錢腴字時用皆以文學稱

錢紳字孟書其先自泰州徙吳父中善琴見藝術傳紳少讀書修行與其表兄陳檢討繼連居一時儕輩數人同業各以所能更互辯難以相資益後領鄕薦授本府儒學訓導陞鄞縣學教諭紳平生無世情與人無疃畦家藏書甚富多手自鈔錄弟纓靖安州同知

劉溥字原博長洲人祖彥敬事太宗於潛邸爲良毉父士賔太毉院判見藝術傳溥夙敏悟侍親遊學兩京研覃載籍尢精於天文律曆之學有志用世宣徳初以文學徴有言其善毉者遂以爲惠民局副使己巳之變知者交薦不報滿秩調太毉院吏目非其志也其醫通內外科然恥以自名𨿽官爲醫而日惟以詠詩爲事風致甚髙善接納無所擇文武雅俗各得其驩廣坐中談辯風生聽者傾耳其詩初喜西昆所擬輒似晚益奇縱自經時變悲愁嘆憤一寓於詩當時有晏鐸王淮湯績蘇平諸人以詩自豪號十才子每推溥爲盟主云溥所著有艸窓集若干捲

鄒亮字克明長洲人善屬文才思藻麗受知巡撫侍郎周忱正綂初郡守況鐘薦其才擢吏部司務轉都察院司務遷監察禦史爲人謙謹酷嗜書積至千餘卷手自鈔錄讎校所著有鳴珂潄芳等集二十餘卷又撰詩宗韻海未成卒弟順字克和宣徳乙卯以春秋中順天府鄕試授工部主事攺刑部歷員外郎郎中遷辰州知府致仕卒爲人坦夷無他腸所著有學言藳

鄭文康字時乂昆山人性豪俊有奇志登正綂戊辰進士見者咸以公輔期之旣而父病得請歸養未抵家而父亡母亦尋卒文康悲悼數年加苦宿疾遂不復仕嘆曰功業由人亦由乎天顧篋中得平日所爲詩文數千首手自去取取其紀載時事有益勸懲者爲平橋藳十卷

沈愚字通理號崆峒生昆山人世業醫至愚讀書工詩與劉溥諸人稱十才子其詩淸美圓熟尢長於古風有篔籟集二十卷吳歈集五卷弟魯字誠學號穀子亦博學工古文奇麗閎肆一時稱爲作者所著有經制權略五卷坐道論二卷季弟訥別有傳

賀亷字以淸吳縣東洞庭人邃於易癸卯中京闈第二授連江儒學訓導校課生徒終日不倦陞代府紀善爲人簡嚴屢以抗言忤當道故官不達仕終福建按察知事家居以經義教授鄕裏多所造就子元忠壬辰進士累官雲南按察副使致仕

張淮字豫源吳縣人少業舉子一試不利輒棄去學詩蜀人徐公子者以詩自豪僴然謂吳中無人嘗自誦其蘇臺覽古之作淮隨誦隨和立成二首皆出其意外徐噤不敢復言明日遁去又嘗於廣座中援筆賦牡丹詩一百首依元僧明本梅華詩韻眾以爲神嗜酒落魄一日醉死同邑有陳韶大和者亦縱酒工詩其名稍劣於淮亦爲當時所尙

劉昌字欽謨吳縣人性頴敏書過目輒成誦弱冠中鄕試第一會試禮部第二以進士授南京工部主事召領纂修祕閣出爲河南按察副使董學政嘗著河南志又收集名賢遺文作中州文表卒官廣東左防政昌博學多聞丰於文辭性與人寡合所著復有五臺集及懸笥瑣探子嘉防亦工詩文早夭

陳頎字永之長洲人景泰中以春秋領鄕薦授開封府武陽縣學訓導未幾致仕歸卒頎博學工古文而淸修介特人莫敢犯𨿽位止校官而譽望特重其文典贍有法好論議而必根於理所著有適楚遊梁諸錄洪都紀行味芝集別有紀事之書曰閒中今古

杜庠字公序長洲人少從昆山張和學同輩忽之張曰此進士才也不二年遂占應天鄕試登進士第出知攸縣頃之罷歸庠有逸才又不得志遂放意詩酒往來湖浙間嬉笑怒罵咸發於詩所著有楚遊集江浙歌風

奚昌字元啟吳縣人少遊鄕校有雋聲正綂甲子以易經中鄕試十試禮部不中遂易尙書諸經亦皆涉獵酷好作詩每大眾中舉手搖足輒爲推敲之狀或見其不利也以是尢之昌曰彼不售者豈盡以詩邪後進生得昌指授多取髙第昌年且五十始中甲科因笑曰吾舉業豈至是始工邪明年卒於京師昌平生賦詩甚多妻惡其苦吟盡取其稿焚之故其集無傳

陳震字起東長洲人少頴異數嵗屬對警絕時目爲奇童弱冠領鄕薦授濟陽訓導陞寧徳教諭所至能率其職都禦史張瑄薦於朝不報以例攺江山縣卒震爲人類簡率而淸愼不茍作官三十年家猶赤貧先是震嘗受知於郡守朱勝震後考浙江鄕試其子懷金投之震峻拒不與見士論益髙之

顧珣字文之吳縣人性亷介舉進士居京師謝絕餽遺以病在告者十餘年未嘗干謁府縣當道者以其貧貺以白金堅辭不內同時進士盛侅吳江人後有顧竑亦吳縣人其淸介俱與珣並皆未受官而卒

周庚字原已初名京吳縣人家世業醫而庚喜讀書工古文詞隠居養親初無仕意成化中以名醫徴辭不獲勉彊赴京簡入禦藥房尋授太醫院禦醫遷南京太醫院判卒庚爲人淸愼文雅狀貌瞿然𨿽官爲醫而業文不廢其詩沈鬱腴丰有奇气尢善行楷然皆不茍作

陳字粹之吳縣人以醫籍居京師登成化丙戌進士授南京大理寺副歷寺正出爲江西按察僉事陞貴州按察副使所在執法不撓在江西嘗忤時貴後其人秉銓竟以私意罷琦物論嘩然琦歸吳貧不能爲生時與學者解經及鬻書自給有所感觸輒發於詩窮嵗不休有冷庵集藏於家

張習字企翺吳縣人成化己丑進士授禮部主事歷員外郎出爲廣東提學僉事習喜爲古文詞尢喜搜輯郡中遺文故實一時號爲博雅前輩文集多所梓行嘗纂蘇州誌未成而卒

桑悅字民懌常熟人少有奇質書過目輒不忘年十七領鄕薦會試禮部中乙榜以例抑受泰和縣學訓導遷長沙府通判調栁州府歸卒悅喜莊騷家言特長於賦然縱誕不羈恃其敏悟下視無人人多尢之

趙寛字栗夫吳江人少聰慧有聲場屋辛丑會試名在第一歷官刑部主事員外郎郎中陞浙江提學副使人材多所造就陞廣東按察使月餘而卒寛爲人平易閒雜人樂與交爲文丰贍葩藻下筆數千言可立就詩亦淸俊同邑吳�字汝礪丁未進士亦以文學得名詞翰與寛相上下歷官兵部郎中以疾告歸卒於途

瞿俊字世用常熟人成化己丑進士除崇仁知縣擢監察禦史終廣東按察司副使俊居官不修邊幅而有亷潔之操詩文淸雅可取

姑蘇志卷五十四﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷五十五

明王鏊撰

人物十五【卓行】

被裘公吳人也延陵季子出遊見路有遺金當夏五月有被裘而薪者季子呼薪者曰取彼地金來薪者投鎌於地瞠目拂手而言曰何子居之髙視之下儀貌之壯語言之野也吾五月被裘而薪豈取金者哉季子謝之請問姓字薪者曰子皮相之士也何足語姓名遂去不顧

龍丘萇郡人王莽時隱居太始末徴不應更始時任延署爲議曹祭酒互見宦迹條延傳

何敞少好道藝隱居重以大旱民物顦顇太守慶遣戶曹掾致謁奉印綬煩守無錫敞不受退嘆而言曰郡界有災安能得懷道因跋渉之縣駐明星屋中蝗蝝消死敞卽遁去後舉方正愽士皆不就卒於家

陸著字文伯漢桓靈之間州府交辟不就惟娯棲遁臨卒誡諸子弟云吾少未嘗官於世四十餘年以汝等必矜義勿茍仕濁世子孫奉遵遺訓遂三代不仕皆有盛名

陸續字智初吳縣人防孤仕郡戶曹史時嵗荒民饑太守尹興使續於都亭賦民饘粥續悉簡閱其名訊以名氏事畢興問所食幾何續因口說六百餘人皆分別姓字無有差謬興異之刺史行部見續辟爲別駕從事以病去還爲郡門下掾楚王英謀反陰防天下善士及楚事覺顯宗得其錄有尹興名乃徴興詣廷尉獄續與主簿梁宏功曹史駟勲及掾史五百餘人詣洛陽詔獄就考諸吏不堪痛楚死者大半惟續宏勲掠考肌肉消爛終無異辭續母遠至京師覘候消息獄事時急無緣與續相聞母但作饋食付門卒以進之續𨿽見考苦毒而詞色慷慨未嘗易容惟對食悲泣不能自勝使者怪而問其故續曰母來不得相見故泣耳使者大怒以爲獄門吏卒通傳意气召將案之續曰因食餉羮識母所自調和故知來耳非人告也使者問何以知母所作乎續曰母截肉未嘗不方斷蔥以寸爲度是以知之使者問諸謁舎續母果來陰嘉之上書說行狀乃赦興等事還田裏禁錮終身續以老病卒子稠字伯羸爲廣陵太守姦吏斂手廣陵諺曰解理結煩我國陸君中子逢樂安太守少子褒有志操力行好學不慕榮名連徴不就

桓曄一名嚴【或作礹】字文林龍亢人明帝時太常榮五世孫仕郡功曹后舉孝亷有道方正茂才三公並辟皆不應初平中天下亂避地會稽遂浮海客交趾越人化其節至閭裏不爭訟爲防人所誣死於合浦獄【按東觀記桓礹到吳郡揚州刺史劉繇振給谷食衣服所乏者悉不受後適會稽住止山陰故魯相鐘離意舎太守王朗納給糧食布帛牛羊一無所畱臨去之際屋中尺寸之物悉防付主人纎微不漏】

孫晷字文度吳人也爲兒童未嘗被訶怒少田於野時年饑谷貴有盜刈其稻者晷見而避之旣去又自刈一擔送與之鄕人感愧及長恭孝淸約學識有理義辟命皆不就每獨處幽闇之中容止瞻望未嘗傾邪見人饑寒並周贍之父母起居嘗饌𨿽諸兄親饋而晷不離左右富春車道少動經江水父難於風波晷常從後親自入水扶持籃車所詣之處藩屏隱息不令主人知之時會稽虞喜隱居海隅有髙世之風晷欽其徳聘喜弟預女爲妻喜嫁女棄華尙素時人號爲梁鴻夫婦

張翰字季鷹大鴻臚儼之子也有淸才美望博學善屬文詞義新麗造次立成而縱任不拘時人號爲江東步兵賀循赴命經吳閶門於船中彈琴翰初不相識乃就循言譚便大相歡悅問循知其入洛翰曰吾亦有事北京便同載卽去而不告家人齊王冏辟爲大司馬東曹掾冏時執權翰謂顧榮曰天下紛紛禍難未巳夫有四海之名者求退良難吾本山林間人無望於時子善以明防前以智慮後秋風起乃思吳中菇菜蒓羮鱸魚膾曰人生貴得適志何能羈宦數千里以要名爵乎遂命駕而歸著首丘賦文多不載俄而冏敗人皆謂之見幾然以其輒去除吏名翰任心自適不求當世或謂之曰卿乃可縱適一時獨不爲身後名耶答曰使我有身後名不如卽時一杯酒時人貴其曠逹性至孝遭母憂哀毀過禮年五十七卒其文筆數十篇行於世

顧協字正禮晉司空和六世孫也幼孤隨母養於外氏外從祖張永嘗攜內外孫侄遊虎丘山恊年數嵗永撫之曰兒欲何戱恊曰兒政欲枕石潄流永嘆息曰顧氏興於此子及長好學外氏諸張多賢逹有識鑑內弟率尢推重焉初爲揚州議曹從事史兼太學博士舉秀才沈約覽其策而嘆曰江左以來未有斯作遷安成王國左常侍兼廷尉正太尉臨川王聞其名召掌書記除安都令未至縣遭母憂刺史始興王厚資遣之送喪還於峽江遇風同旅皆漂溺惟協一舫觸石得泊焉咸謂精誠所致服闋出補西陽郡丞還除北中郎行參軍復兼廷尉正久之出爲廬陵郡丞未拜會西丰侯正徳爲吳郡除中軍領郡五官遷輕車湘東王防軍事兼記室與瑯邪顏協名職俱同才學相亞府中稱爲二協天監十五年敕徐勉入華林撰徧略勉舉協及何思澄劉杳王子云鐘嶼等五人應選成書七百卷普通六年正徳受詔北討引爲府錄事參軍掌書記軍還會有詔譽士湘東表薦之曰臣府兼記室參軍吳郡顧協行稱鄕閭學兼文武服膺道素雅量防逺安貧守靜奉公抗直傍闕知已志不自營年方六十室無妻子臣欲言於官人申其屈滯協苦執眞退立志難奪可謂東南之遺寶矣卽召拜通直散騎侍郎兼中書通事舎人累遷步兵校尉守鴻臚卿員外散騎常侍卿舎人並如故自爲近臣便繁機密每有制述敕前示協時輩榮之大同八年卒年七十三無衾以斂武帝悼惜之手詔曰顧協亷潔自居白首不衰久在省闥內外稱善奄然殞喪惻怛之懷不能己巳傍無近親彌足哀者大殮旣畢卽送其喪柩還鄕並營冢槨並皆資給悉使周辦可贈散騎常侍令便舉哀謚曰溫子協淸介有志操初爲廷尉正冬服單薄蔡法度欲解襦與之憚其淸嚴不敢發口謂人曰我願解身上襦與顧郎恐顧郎難衣食者竟不敢在省十六載器服飲食不攺於常自丁艱憂終身布衣蔬食少時將聘舅息未成婚而協母亡免喪後不復娶至六十餘此女猶未他適協義而迎之晚𨿽判合卒無子嗣協博極羣書於文字及禽獸艸木尢稱精詳撰異姓苑五卷語十卷文集十卷並行於世【南史云協爲舎人同官者皆潤屋有門生始來事協知其亷潔不敢厚餉止送錢二千協發怒杖二十因此事著絕於饋遺】

何求字子有灊人宋宜都太守鑠之子也元嘉末爲文挽郎歷太子洗馬丹陽郡丞淸退無嗜欲後爲太子中舎人泰始中妻亡還吳舊墓除中書郎不拜仍住吳隱居波若寺足不逾戶人莫見其面明帝崩出奔國哀除永嘉太守一夜乘小船逃歸吳隱武丘山齊永明四年拜太中大夫不就卒初鑠素有風疾無故害求母坐法死求兄弟以此無宦情弟防

防字子哲年十一居父母憂幾至滅性及長感家禍欲絕昏宦卒不肯娶明目秀眉容貌方雅貞素通美不以門戶自矜博通羣書善談論家本素族親姻多貴仕防𨿽不入城府而敖遊人間不簪不帶以人地並髙無所與屈或乘柴車躡艸屩恣心所適致醉而歸故世論以防爲孝隱士弟爲小隱士士大夫多慕從之時又通號曰遊俠處士兄求卒防菜食不飲酒訖十三年太始末徴爲太子洗馬齊初累徴中書侍郎太子中庶子並不就與陳郡謝瀹吳國張融會稽孔徳璋爲莫逆友防少時嘗患渇利積嵗不愈後在吳中石佛寺建講晝寢夢一道人形貌非常授丸一匊夢中服之自此而差時人以爲淳徳所感梁武帝與防兄弟有舊天監初以侍中召防不就二年卒

字子季出繼叔父曠故更字叔年八嵗居憂毀若成人晚乃折節好學仕齊建安太守政有恩信後以國子祭酒侍中及郁林王嗣位爲後族爲中書令拜表解職東之會稽居若邪山雲門寺初二兄求防並棲遁求先卒又隱世謂防爲大山爲小山亦曰東山號何氏三髙永元中徴爲太常太子詹事梁武帝詔爲特進光祿大夫並不就敕給白衣尙書祿固辭又遷秦望山起學舎初何氏過江自晉司空充並吳西山家世年皆不永惟祖尙之至七十二年登祖壽乃移還吳作別山詩一首言甚淒愴至吳居武丘山西寺講經論學僧復從之東境守宰經途者莫不畢至常禁殺有虞人逐鹿徑來趨伏而不動又有異鳥如鶴紅色集講堂馴狎如家鳥大通三年卒年八十六

陶峴者晉徴士淵明後也開元中居昆山富有田業擇不欺者悉付以家事峴徧遊江湖往往數年不歸見其子孫成人初不辯其名字峴文學可以經濟自謂防脫不謀宦逹生知八音撰樂錄八章以定其得失自制三舟備極堅巧一以自載一置賔客一貯飲饌客有孟彥深孟云卿焦遂各置僕妾共載峴有女樂一部奏淸商曲逢佳山水必窮其勝名聞朝廷經過郡邑靡不招延峴不肯來自謂麋鹿野人非王公上客亦有不召而自詣者吳越之士號爲水僊素慕謝康樂之爲人云終當樂死山水浪迹三十餘年及遊襄陽西塞歸老於吳

殷懌字易從曲阿人少負志气博學善屬文弱冠遊太學籍甚公卿間天寶末知天下將亂乃趣裝東歸侍母居吳郡吳中士大夫與之遊者鄕黨以爲榮采訪使李希言辟爲從事奏保懌昆山尉不就子侑

陸防字魯望元方七世孫父賔虞以文歷侍禦史防少髙放通六經大義尢明春秋舉進士一不中往從湖州刺史張遊歷湖蘇二州辟以自佐嘗至饒州三日無所詣刺史蔡京率官屬就見之防不樂拂衣去居松江甫裏多所論撰𨿽幽憂疾痛貲無十日計不少輟也文成竄槁篋中或歷年不省爲好事者盜去得書熟誦乃錄讐比勤勤朱黃不去手所藏𨿽少其精皆可傳借人書篇帙壞舛必爲輯禠刋正樂聞人學講論不倦有田數十畆屋二十楹田苦下雨潦則與江通故常苦饑身畚臿茠刺無休時或譏其勞答曰堯舜黴瘠禹胼胝彼聖人也吾一褐衣敢不勤乎嗜茶置園顧渚山下嵗取租茶自判品第張又新爲水說七種其二惠山泉三虎丘井六松江人助其好者𨿽百里爲致之初病酒再期乃已其後客至置潔壺桮不復飲不喜與流俗交造門不肯見不乘馬並舟設蓬席賫束書茶竈筆牀釣具往來時謂江湖散人或號天隨子甫裏先生自比涪翁漁父江上丈人後以髙士召不至李蔚盧攜素與善及當國召拜左拾遺詔方下防卒光化中韋荘表防及孟郊等十人皆贈右補闕陸氏在姑蘇其門有巨石逺祖績爲郁林太守罷歸無裝舟輕不可越海取石爲重人稱其亷號郁林石世保其居云

蔣貽恭吳人流落入蜀性耿直有逸才每一吟詠率多諷刺時蜀主季年臣僚多尙權勢侈敖無節因爲詩以諷之蜀主知其不避曰敢言之士也特授雅州名山令又善隸篆賜銀緋

松江漁翁者不知何許人恆櫂舟遊長橋往來波上意气自得醉則扣舷而歌紹聖中閩人潘裕自京師調官回道吳江遇而異焉起揖之曰予視先生气貌固非漁釣之流願匄緒言以發防陋翁曰吾厭喧囂處閒曠遁迹於玆三十年矣幼喜誦經史百家之言後觀釋氏書今皆棄去惟飽食以嬉尙何所事裕曰先生澡身浴徳如此今聖明在上盍出而仕乎翁笑曰君子之道或出或處吾𨿽不能棲隱巖穴追園綺之蹤竊慕老氏曲全之義且棄軒冕如糞土耳與子出處異趣子勉之裕曰幸聞志者忘形養心者忘道致道者忘心心形俱忘其視先生之髙義敢問舎所翁曰吾姓名且不欲人知況居室邪飲畢鼔枻而去

鐘璇字振遠一字叔齊常熟人六嵗而孤育於繼祖龍圖學士林遹家遹家多書因得縱觀與其孫璟瓌琢同肄業課率先成後璟三兄弟並登第璇遂棄舉子業取所藏盡閱之侍官臺州嘗遊巖谷間遇異人衣僧服持列禦冦書揖而與坐磐石指一定水曰此水滔滔乃皇極大中之道語久別去自是有悟益不溺於名利放浪漁釣間築室梅裏所居多蒔香艸閉戶二十年家貧殊不戚戚有求者解衣分粟無靳色唐瑑自畱守歸寓梅裏與爲忘年交提舉徐誼知府沈揆皆造其廬以奇人目之範成大等薦於朝不報卒年五十二有藥園槁山中錄續孔白帖秦漢以來鐘鼎奇字藏於家

鄭思肖字憶翁號所南連江人祖咸卒於枝江主簿父震字叔起淳祐道學君子爲安定和靖二書院山長有菊山詩集景定壬戌卒於吳長洲縣甑山思肖太學上舎應博學宏詞科侍父來吳寓條坊巷元兵南下扣閽上太皇太后幼主防辭切直忤當路不報初名某宋亡乃攺今名思肖卽思趙憶翁與所南皆寓意也素不娶孑然一身念念不忘君形言於詩文中如過徐子方書塾云不知今日月但夢宋山川題鄭子封寓舎云此世但除君父外不曽別受一人恩寒菊云寕可枝頭抱香死不曽吹落北風中贈人雲天下皆變吾觀其不變惟其不變廼所以變其變者物也不變者道也又云古人重立身今人重養身立身者蓋超乎千古之上與天地周流於不知不識之天也養身者惜一粟以活微命役於萬物死於萬變者也何足道哉遇嵗時伏臘輙野哭南向拜人莫測識焉聞北語必掩耳亟走人亦知其孤僻不以爲異也坐臥不北向扁其室曰本穴世界以本字之十置下文則大宋也精墨蘭自更祚後爲蘭不畫土根無所慿借或問其故則云地爲他人奪去汝不知邪不欲與𨿽廹以勢權不可得也天目本中峯禪林之白眉聞思肖名欲見未果偶會於孝子梅應發家一見各黙不語坐久之本忽云所南何不說法思肖曰兩眼對兩眼無法可說及別去本又云博學老子思肖卽曰世法和尙趙孟頫才名重當世思肖惡其宗室而受元聘遂與之絕孟頫數往俟之終不得見嘆息而去無何化其所居得錢則周人之急田亦舍諸剎惟餘數畆爲衣食資仍謂佃客曰我死則汝主之蓋不以家爲矣自是無定迹吳之名山禪室道宮無不徧歷多寓城之萬壽覺報二剎疾亟時囑其友唐東嶼曰思肖死矣煩爲書一位牌當云大宋不忠不孝鄭思肖語訖而絕年七十八蓋其意謂不能死國與無後也自贊其像曰不忠可誅不孝可斬可懸此頭於洪洪荒荒之表以爲不忠不孝之牓樣宋社旣墟適意緇黃自稱三外野人嘗著大無工十空經一卷空字去工而加十宋字也寓爲大宋經造語奇澁如庾詞莫可曉自題其後云臣思肖嘔三斗血方能書此後當有巨眼識之又著釋氏施食心法一卷太極祭煉一卷謬余集一卷文集一卷自敍一百二十圖詩一卷【思肖母樓氏宋侍從鑰之族妹爲比丘尼名普西受業於飲馬橋南寶林尼寺】

張介福字子祺覃懷人從姑氏來吳少慕鄕先生許衡遂軒軒以禮自持爲學鞭辟近裏不事表襮𨿽步周旋必蹈規矩以不及奉親未嘗食士祿張士誠入吳兵掠其家端坐不動兵脇之令其導諸富家不從乃以刀斫其面流血僕地復戴冠危坐而顏色自若兵舍之而去家素貧冬不具衣或遺以裌絮固辭之𨿽小物亦不受後因親墓在城西恐盜發之遂廬於墓側及臥病至死神爽弗昧語其友曰吾學古人一無所成死有餘憾矣

人物十六【隱逸】

顧初者郡人也嘗有牛暴其禾初見牽牛陰涼木下刈芻飼之牛主愧服不敢暴焉

顧黯字長孺郡人有隱操齊永明元年徴爲散騎侍郎同郡鹽官顧歡爲太學博士俱不就

徐修矩吳縣人唐恩王府記室防軍奕世才賢居家介潔守書萬卷優遊自適有潮田五萬步艸屋十數間不復出仕皮日休嘗就借書讀之其時有任晦亦同縣人日休與陸防作二遊詩

史徳義昆山人唐咸寕初隱居武丘山以琴書自適或騎牛帶瓢出入郊郭東市號爲逸人髙宗聞其名召赴洛陽尋稱疾歸公卿皆賦詩餞別徳義亦以詩畱贈其文甚美天授初江南道宣勞使周興表薦則天徴赴都詔曰蘇州隱士史徳義志尙虛素履眞確謙沖彰於裏閈孝友表於閨庭固辭徴辟長往嚴陵之瀬多謝簮裾髙蹈愚公之谷風操可知啟沃攸佇特宜優奨委以諫曹授諫議大夫興死放歸丘壑素譽頓衰【新唐書云以周興薦擢朝散大夫】

陸誇自右拾遺除司勲郎中棄官隱吳中詔召之旣在道歐陽秬遺書誚其出處之遽誇遂還秬詹從子也名亦髙

胡稷言字正思兵部侍郎則之從子少學古文於宋祁後獻時議於範仲淹復授經於胡瑗以特奏補官調晉陵尉歷鄞縣簿山陰丞自以不能究其所施遂乞致仕陞朝後仍賜緋衣銀魚旣告老卽所居臨頓裏陸魯望遺阯築圃鑿池追陶靖節之風作五柳堂淸修寡欲延納後進日晡後不復飲食客至蕭然具湯一桮而已卒年八十餘子嶧

嶧字仲連姿稟淳慤恬於榮利父子兄弟相爲師友嶧與方惟深林虙爲忘年交後以年格建炎登極推恩調廸功郎安遠尉非其好也所居五柳園松蓬戶植竹防沼人目爲隱君子步趨言動皆有尺度賔嘉喪祭率循古法用杜甫詩名所居曰如村累舉命官終不仕紹興中卒年七十九詩文簡古有如村冗槁二十卷子曰百能

百能字少明紹興進士知衢州江山縣有惠愛乾道初授諸王官大小學教授向進用矣以年至力請老廷議嘉之授左奉議郎賜緋衣銀魚致仕而歸築堂曰宜休錙銖軒冕殆其天性久之卒年七十四子耕

侍其沔字國紀上世自髙密徙吳沔爲學貫穿經傳與人交如淡薄遇其急奮義以往不避艱險五舉禮部退爲鄕先生治平三年沒門人弟子相與議其治行謚曰夷晦滕元發志其墓云士生斯世有進取出力得時行道功烈被於民者有行義修潔退而講學爲一鄕之善士者斯二者用捨不同要皆天下之彊立君子也善士蓋指沔其慕尙之如此

顧禧字景繁祖沂字歸聖知龔州父彥成字子英兩浙運使皆有賢名禧𨿽受世賞不仕居光福山中閉戶讀誦博極墳典所著書甚富注蘇文忠公詩尢詳紹興間郡以遺逸薦閒居三十年不出

章康字季思都官郎中甫生惠惠生漢卿漢卿生頡皆隱居不仕康頡之子也安貧樂道居城西田屋粗給閉戶不染世俗出入徒步人尊稱之曰聘君平生足迹未嘗越州境而四方之人無不知有章季思士大夫過吳以不見爲慊嘗問學於朱熹黙有所契日以詩陶冩遇紙卽書人人取去以此終身不厭年七十步履如飛或訝其有方外之遇問之康云吾師聖賢無外學也淳祐五年忽謂其子仲肯曰吾死有期預書墓蓋以明年卒年七十九終時正寢梁壞有聲人皆異之郡人胡淳從康遊嵗時致醪醴薪米所著雪厓文集十卷詩集五十卷淳字以初

陳深字子微世爲吳人生於宋習舉子業宋亡棄故習篤志古學閉門著書有讀易編讀詩編春秋編弟子甚眾且有髙名深書筆亦精天歷間天章閣建以能書薦之潛匿不出以終別號寕極學者稱寕極先生子植字叔方少負才气喜與倜儻之士遊旣而折節讀書克繼父業有孝行晨夕躬事庖饌親之中裙厠牏手自浣濯更世變以琴書自娯屢辟召皆不起植子紹先自有傳

韓奕字公望宋忠獻魏王琦之後其先自安陽再徙居吳之樂橋父凝工醫在藝術傳奕防端重簡黙動作循矩度𨿽居防市而樂事遊覽放浪山水間褐衣芒屨一童自隨往來山僧野客家累月不去或時借艸而坐微吟長嘯人莫測其意性頴敏博學尢工於詩洪武中與王賔俱隱於醫賔旣爲郡守姚善所禮乃復因賔致奕奕終不往一日與賔詣之奕走楞伽山善隨至奕泛小舟入太湖善嘆曰韓先生所謂名可得聞身不可得而見也所著有韓山人集

王賓初名國賓字仲光長洲人博綜文籍經史諸子歷數兵政百氏小說靡不該貫而制行奇狷不娶不宦貌甚寢又以藥防面及肘股爲創髽發短衣或箕踞道傍搔𨿽知者亦不敢薦逹姚善爲守特往求見賔執禮抗節風軌甚髙與韓奕事皆互見善傳性至孝奉母甚篤年七十病革抱母不舎死而復蘇呼母連聲始絕旣神歸於家方午聞其杖履聲呼母曰娘娘兒舎娘娘不得良久乃滅自號光庵所著有光庵文集吳中名賢紀錄吳下古迹詩

杜瓊字用嘉吳縣人生一月而孤母顧育而教之長從陳繼先生學博綜古今爲文和平醇實而必本於理詩尢沈著古雅有風致間冩山水尢潤秀可觀性至孝父蚤亡念不得見從人問知其容儀往往形諸夢寐以父名玉終身諱之嘗刲股已母疾有司將上其孝瓊曰此豈得已邪惟母節未白可念耳有司以聞遂得旌其母每求賢詔下有司輒以瓊應皆辭不就𨿽介特有守而不爲過矯之行所居在城西有隱居之趣其東有原學者稱東原先生年七十有九卒三吳交從會者千餘人因私謚曰淵孝先生今列祀鄕賢祠所著有東原齋捲紀善錄耕余雜錄

龔詡字大章昆山人父詧洪武初爲給事中謫戍死詡少依母族冒姓王氏旣長隱迹田裏肆力經書晝夜不輟尙書周忱屢至其家資訪時政兩薦爲松江太倉教授皆不就有田三十畆力耕自給晚嵗獨與一老婢居破廬中種荳植麻詠歌自適沒年八十餘門人私謚曰安節先生

邢量字用理長洲人隱居葑門以醫卜自給性狷介不娶與人無將迎足迹不出裏門不畜奴婢敝屋三間靑苔滿壁折鐺敗席蕭然如野僧長日或不舉火客至相與淸坐而已其學自經史外凡釋老方伎之說無所不通室中臥榻之外皆藏書並手自校定或叩之信手舉似不事翻檢文章古簡亦不茍作同邑沈誠字希明生稍後隱操亦髙𨿽居通衢鄰里莫識其面朝士有欲過之者固謝不納誠博學問無不知然短於著述故無所傳云

人物十七薦舉

莫禮字士敬吳江人洪武中以稅戶人材徴授戶部員外郎與同官沈玠王公讓張瑾楊徳彛徐衍龔逹可潘賢金伯中李鼎十人同日上疏辭祿詔許之秩滿超陞本部右侍郎轉左侍郎俄坐黨事卒臨刑賦詩有一心忠義堅如石惟有皇天后土知之句人多傷之

顧禮字原禮昆山人洪武五年以材幹擢刑部員外郎八年超遷本部侍郎九年以家屬極刑循例除名放還十一年再徴爲戶部侍郎遷尙書十三年攺刑部尙書卒於官

範從文字復之文正公十三世孫六世祖之柔食邑於昆遂爲昆山人父原良卒官潮州推官從文方弱冠匍匐至潮求欑不得日夜號泣俄大雨潰封得凾骨以歸人稱孝感洪武中以國子生奉使稱防擢監察禦史攺戶部總部主事奏免株連盜倉罪百餘人俄爲冏官所防得罪且死呼曰幸以先賢赦宥上問祖爲誰曰範仲淹上曰得非先憂後樂者邪於是末減謫役荘浪頃復追戍金齒永樂初以薦起爲金華訓導歷東安金鄕三學致仕歸年八十餘卒所著有小學章詁宗諜譜遺復齋集若干捲

馬逵字伯行吳江人洪武中以人材徴授合水縣丞以憂去攺昌邑爲政亷平人不敢幹以私粗衣惡食其妻不能堪乘間言之逵怒曰爾欲使我爲善邪爲惡邪後終河間衛經歷

劉以禮字徳讓其先汴人祖順之仕平江路防茶提領因家於蘇以禮學識該博儀狀偉然洪武初以明經薦授沛縣儒學教諭時學徒久廢以禮力以興舉爲已任乃舉鄕人張倫爲訓導協心教之多所成就沛學至今祀之子敏

敏字孟功學行純篤少隨父於任凡可以悅親者之惟恐不及親歿久言及輙淚下仲弟敬久嬰疾藥餌必手治弗假僕從士有寒而來歸者周之不厭有司聞其賢薦授徳淸縣令鋤彊植善民甚懷之後以善書徴入翰林擢中書舎人朝士多推重之修撰張洪嘗爲文贈之曰南北宦遊來京者所稱許必曰孟功有不知孟功者蓋非賢也其重之如此卒年七十有八

盛逮字景華吳江人父似祖號寓翁者有行義始徙郡中洪武初逮以賢良應召賜冠帶防大臣議事與中書參政陳寕不合因以疾辭歸弟章以鹽法被捕甚急父憐其少子不忍遣逮請曰弟未有子願就捕因謫戍寕夏先是逮歸鄕裏寕適守蘇將甘心焉亟欲見逮不得乃命逮督辦通區逋賦逮傾貲貸民償之友人唐自牧負官租計白金二百兩走告於逮逮如數與之翰林待詔李幹老無所歸逮延之家塾旣卒於墓側嵗時祭之逮嘗遊闗中得異人導引法作原道詩卒年九十三子寅禦醫有傳

陳則字文度昆山人洪武六年秀才舉任應天府治中遷戶部侍郎左遷大同府同知進知府則文詞淸麗與髙啟楊載同稱

沈芳字庭芳昆山人洪武二十六年舉茂才授觀察使遷北平左布政使

沈應字徳幹郡人洪武中應求賢詔選入文華堂說書除江西布政司防議母喪服闋攺山東卒應善爲詩所著有東澗集

吳簡字仲亷吳江人元季數舉於鄕不利遂杜門績學尋以薦授郡學訓導陞紹興路學錄洪武四年應詔至京以疾辭歸優遊林泉號月潭居士年八十二卒所著有論語提要史學提綱並詩集若干卷二子復湖廣僉事頥縣學訓導俱有文名

趙文字宗文長洲人洪武中舉人材以母老歸養永樂五年以翰林典籍梁時薦知鄱陽縣不阿權幸坐謫久之歸卒文淳厚彊毅老而持度愈嚴鄕稱篤實君子所著有愼獨齋文集理學述言弟宗禮兵部郎中

袁政字文理吳縣人嘗學於兪貞木永樂七年以薦授湘陰典史湘陰民素貧而墮於耕遇徵調輙破產政爲勸課振勵自是民有蓋藏後以夏原吉薦陞遂安知縣未視篆宿於驛亭夢被血小兒數輩挽其衣覺而問於父老知邑中生女多不舉卽嚴禁之後邑中生女多名袁畱

沈澄字孟淵長洲人洪武中以人材應薦至京尋引疾歸周文襄公巡撫吳中嘗就澄訪時政多所施行澄雅善詩尢好客海內知名之士無不造之所居曰西荘日與治具燕賔客詩酒爲樂人以顧仲瑛擬之翰林金問坐事系獄十年衣食之需皆澄周之問嘗謂人曰吾微孟淵爲瘐鬼矣年八十有八而終子二貞吉恆吉隱迹尙義有父風俱能詩恆吉尢善畫

李箎字仲怡常熟人永樂末以經明行修薦授昆山縣學訓導遷山東巢縣教諭箎有文學勤於纂述所著有友梅集昆山常熟崇明三志

章珪字孟端常熟人宣徳中應求賢詔授廣東按察司知事入爲監察禦史嘗讞大辟囚多所平反畿輔旱蝗奏免民租六十餘萬斛後因廷論大臣不職爲當道所惡因自解歸四子儀表格律先後登科位皆通顯累贈珪右副都禦史格自有傳

宣嗣宗嘉定人永樂中以善書薦入翰林授中書舎人陞吏部驗封員外郎進郎中卒嗣宗純謹不妄最爲宣廟眷禮旣卒遣宮祭於其家子謙福寕縣丞

伊恆字宗友其先沭陽人宋建炎間始居蘇父肜以閭右徙實京師恆好學善書永樂中簡侍東宮特承眷注洪熈初擢冬官營繕所正與翰林修撰金問同被命待詔思善門進尙寶少卿復與問同命景泰中致仕卒年八十餘恆爲人恭勤靜退不與時競時稱長者從子侃工科給事中

衞靖字以嘉昆山人洪熈初以能書薦授中書舎人直文淵閣陞禮部主事預修宣廟實錄進食五品俸靖謹厚能詩所著有公餘淸興集

陳述字宗理嘉定人好學能詩以賢良方正被舉任湖廣按察司照磨擢監察禦史剗雪寃多所建明歷陞四川布政司左防政巡撫憲臣以述歷練老成識逹事機上章薦之述以老懇乞致仕進階二品

姑蘇志卷五十五

欽定四庫全書

姑蘇志卷五十六

明王鏊

撰

人物十八【藝術】

曹弗興以畫名冠絕一時孫權命畫屏誤墨成蠅權疑其眞以手彈之時美有八絕弗興預焉又嘗說溪中見赤龍冩以獻孫皓至宋文帝旱暵取弗興龍置水傍應時雨足南齊去吳未逺謝赫謂弗興之迹殆不可見祕閣之內獨有所畫龍頭嘗畫兵符圖極工祕而不出

張宏字敬禮郡人善篆飛白書妙絕當世人稱其飄若遊雲激如飛電有飛仙舞鶴之態常戴烏巾時號張烏巾歐陽詢謂張烏巾飛白論入神品小篆亦入能品

張彭祖郡人澄之子官至龍驤將軍善書右軍每見其縑素尺牘輙取而藏之梁朝論其書在中之中品子敞孫裕尢善行艸皆自有傳張氏三世皆以善書名

陸耀郡人善書

陸探微吳人善畫得六法之妙平生愛冩古聖賢像明帝時常在侍從二子緩洪緩肅得家學張彥逺論其體運遒舉風力頓挫一防一拂動筆不凡

顧寶光郡人琛之子也善畫全法陸探微大明中爲尙書水部郎官至司徒右曹掾尢善行書卓越多奇王僧防嘗作飛帛書以示之寶光曰下官今爲飛帛屈矣

沈嘉字長茂吳縣人官至吳興太守善艸書

張僧繇吳人丹靑絕代嘗畫江陵天王寺栢堂作盧舎那像及仲尼十哲明帝怪問釋寺何爲畫孔聖僧繇曰後當賴此及廢浮屠法獨此殿有聖人像得不毀又嘗於金陵安樂寺畫四龍不防睛云防之卽飛去人以爲誕固請防之須臾雷電破柱二龍乘雲去未防者存又畫天竺二胡僧侯景亂析而爲二一爲唐右常侍陸堅所寶堅疾夢胡僧來告云我有同侶在洛陽李氏若求合之當以法力助君陸遂往求果得之劉長卿記其事潤州興國寺苦鳩鴿棲梁上穢污尊像僧繇於東壁畫一鷹西壁畫一鷂皆側首向檐外鳩鴿不敢復入其神妙如此

顧光寶郡人善畫陸漑病風瘧久不療光寶嘗詣漑遂命筆圖一獅子像於戶外云旦夕當有驗至夜聞窸窣之聲明日視獅子口有血淋漓漑病遂愈

顏協吳人學書於同郡範懷約藝過其師荊楚碑碣皆其書懷約官至東宮侍書其書任已作制無大過人武帝謂其眞書有力艸行無功

陸柬之郡人仁公子虞世南甥官著作郎少依舅氏臨書冠古無比行皆入妙品李嗣眞云柬之學虞艸體用筆則靑於藍子彥逺傳父業授張旭旭卽彥逺甥也

張從申郡人善書世稱獨步擢第爲祕書省正字後官長史弟從師從儀從約並工書皆得右軍風規人謂四絕

孫防禮字過庭郡人官冑曹工書至能品嘗著書論妙盡其趣卽書譜也宋髙廟垂情藝文嘗謂此譜妙備艸法手不少置石本惟禁中太淸樓所刻最爲精絕其子翔亦善書

張旭艸書入神品性嗜酒每大醉叫呼狂走乃下筆或以頭濡墨而書旣醒自視以爲神不可復得也世呼爲張顚初爲常熟尉有老人陳牒求判宿昔又來旭怒其煩責之老人曰觀公筆法奇妙欲以家藏耳旭因問所藏盡出其父書旭視之天下奇筆也盡其法旭自言始見公主擔夫爭道又聞鼓吹而得筆意觀公孫舞劍器得其神後人論書歐虞禇陸皆有異論至旭無非之者傳其法惟崔邈顏眞卿云余見宦迹條

史維則字天問工八分飛白二篆在唐以八分名家者四人韓擇木蔡有鄰李潮與維則也歷翰林學士卒吳城下

史懷則亦工書不減維則蓋維則昆弟也

張璪【一作藻】字文通吳人唐開元間官至祠部員外郎善畫自撰繪境一篇言畫之要訣畢宏見而驚異之嘗手操雙管一爲生枝一爲枯枿而四時之行遂驅筆得之一時號爲神品

顧生大歷中以畫遊諸侯之門每畫先貼絹數十幅於地乃持墨汁及調諸彩色各貯一器使數十人吹角擊皷齊聲喊叫生著錦襖錦纒頭飲酒半酣繞絹貼走十餘匝取墨汁攤冩絹上次冩諸色乃以長巾一頭覆於所冩之處使人坐壓已執巾角而曵之廻環旣徧然後以筆墨隨勢開決爲峯巒島嶼之狀

陸希聲得書法凡五字擫押鉤格抵又云用筆雙鉤則防畫尢勁謂之撥鐙法此法傳自二王陸以授沙門光光引薦遂至宰相余見前傳

紀朋郡人嘗授祕訣於隱士周廣觀人顏色便知疾深淺言之精詳不待候診

周廣開元中召至京師有宮人每日昃則笑歌啼號若狂疾而足不能及地廣曰此必因食飽促力復僕於地而然飲以雲母湯令熟寐寐覺失所苦問之乃言太華公主誕三日宮中大陳歌吹此宮人主謳欲其聲淸常食防蹄羮遂飽當筵歌大曲曲罷覺胸中甚憒戲於砌臺乘髙而下未及半復爲後來者所激因僕地比蘇卽病狂自是足不能及地又有黃門自交廣使回拜舞殿下廣曰此人腹中有蛟龍明當產一子卽不可活矣上驚問黃門有疾否對曰臣馳馬大庾嶺大熱而渇飲於路傍野水今腹中堅痞如石廣以消石雄黃煮飲之吐出物數寸其大如指鱗甲備具投之水俄頃數尺遽以苦酒沃之復如故形上驚異之欲授以官爵固請還吳中水部員外郎劉復作傳

石荊山吳人善琴爲獨孤及所重召與之遊荊山每操常以十合小豆爲凖盡一升而移品

姚兼濟吳人善琴得石荊山之傳在揚州逢異人授以琴操撫之果奇兼濟求學焉異人乃授以淸風景云等五調人以爲廣陵散之遺音也

羅塞翁隱之子爲吳中從事善畫羊精妙卓絕

滕昌祐字勝華工畫花鳥蟬蝶折枝生菜傅彩鮮澤宛有生意尢長於畫鵞先爲吳人後遊蜀以文學從事初不防宦志尙髙潔脫略時態

李成吳人五代末以畫知名宋初衛融知陳州聞其名召之乃挈家而往

丁徳隅晉公謂之孫工篆書

朱象先字景初吳江人善畫馳名元符間蘇軾防其畫謂以其不求售故得之自然

何充郡人能寫貌擅藝東南

張涇郡人米芾稱其翎毛蘆鴈不俗

毛松昆山人善畫花鳥四時之景子益乾道間畫院待詔益子允升景定中畫院待詔皆工花鳥能世家學

呂彥直蘇州裱匠之子爲三館胥駙馬王詵畱門下使雙鉤書帖嘗摸黃庭一卷上用所刻勾徳元圖書見米氏書史

張炳炎咸淳中及第其父大理評事肖說嘗與徐南溪論琴得其所著琴書以遺兪琰故吳中有其傳

陸友字友仁博雅好古工漢八分書尢能鑑辯鐘鼎銘刻法書名畫皆有精識嘗至都下虞集柯九思薦言於上未及用歸嘗著硯史墨史印史

李世英字伯英長洲人精書學作韻類三十卷其義以字爲本音爲幹義訓爲枝葉自一而二井井不紊凡十年而成書從子文仲又本說文作字鑑五篇辯防畫刋除舛謬以備一家之言幹文傳黃溍爲之序

葛應雷字震父吳人攻於醫嘗著醫學會同二十卷推五運六气之標本察陰陽升降之左右以定五臟六腑之虛實合經絡气血之流注而知疾病之候死生之期處方制劑砭�率與他醫異時按察判官李某中州名醫也因診父疾復咨於應雷聞其答父子相顧駭愕曰南方亦有此人邪廼盡出所藏劉守眞張潔古書與之討論無不脗合而劉張之學行於江南者自此始由平江醫學教授陞江淛官醫提舉子干孫自有傳

王履字安道昆山人學醫於丹溪朱彥修遂盡其術嘗謂張仲景傷寒爲諸家祖後人𨿽多立論不出其籓籬且素問云人傷於寒爲病熱言常而不言變仲景推寒熱之故履乃備常與變作傷寒立法考又謂諸病陽明篇無目疼少陽篇言胸脇滿而不言痛太陰篇無嗌漧厥陰篇無囊縮凡此必有脫簡以三百九十七法去其重復者僅二百三十八條乃合作傷寒三百九十七法極論內外傷經防異同並中風中暑辯議名曰洄集共一卷標題原病式一卷百病鉤二十卷醫韻統一百卷履篤志於學博極羣書爲文若詩皆精詣有法畫師夏圭行筆秀勁布置茂密評者謂作家士气鹹備元季遊華山作四十餘圖書紀遊詩其上至今藏好事家

趙良仁字以徳其先於宋有屬籍良仁少試吏憲司卽棄去從丹溪朱彥修學醫治療多有奇效名動浙西東所著醫學宗防金匱方衍義並丹溪藥要等書張氏據吳良仁挈家去浙後復來吳占籍長洲以髙壽終子友同自有傳

黃公望字子久本常熟陸神童之弟出繼永嘉黃氏黃氏父年已九十始得之曰黃公望子久矣因而名字焉性聰敏博極羣書於技能無不通曉補浙西憲掾以忤權豪棄去黃冠野服往來三吳開三教堂於蘇之文徳橋三教中人多執弟子禮晚愛杭之筲箕泉結庵其上將爲終老計已而歸富春年八十六而終公望善畫山水初師董源巨然後稍變其法自成一家所著寫山水訣至今人多仿之

宋克字仲溫長洲南宮里人少跌宕不覊好馳馬試劍究韜略將北走中原會道梗弗果家居以气節自勵性抗直人有過輙面折之無少容與人論議據事析理期於必勝一旦厭事杜門謝客操觚染翰日費千紙遂以書名章艸久不傳至克始得其法筆精墨妙可與古人並驅一時學者瀾倒然妙處終不似也洪武初同知鳳翔卒時有宋廣字昌裔者亦善艸書與克頡頏人稱爲二宋云

趙原字善長吳人號丹林畫師董源甚得其骨格國初召天下畫士至京圖歷代功臣原以應對不稱防坐死

張觀字可觀嘉定人少遊江湖志尙古雅工畫山水師夏圭馬逺及見盛懋丁野夫而與吳仲圭遊故其筆力古勁無俗弱之气尢善鑑古器物書畫嘗徙居華亭再徙嘉興洪武中還吳寓長洲之周荘卒

史謹字公謹太倉人洪武中從戍雲南薦授應天府推官左遷湘陰丞罷謹性髙潔耽吟詠工繪事有獨醉亭集

韓凝字復陽系出魏國忠獻王琦精於醫張氏入吳收引士類凝隱居不仕子二奕夷奕在隱逸傳夷字伯翼少失母凝命奕育之爲後因名詒孫洪武中爲郡醫學正科永樂二年從兄太醫院使奭言於上召授禦醫攺名夷字公逹賜第致和街繼陞院判奕卒陳情得賜假歸仍給費永樂十一年扈駕北巡歸病不能朝上命中貴視疾遣人卜旣沒嘆悼賜祭視三品奭字公茂凝弟衝之子洪武末爲燕府良醫正從文廟靖難陞太醫院判進院使扈駕北巡永樂九年歸京卒亦用三品禮奭兄弟同時被遇仕皆通顯而奭子傳亦官禦醫與奕子有有子充奕從子襄皆守世業

劉觀字士賓長洲人世以醫顯父毅爲燕府良醫後坐事謫戍沒永樂初追念邸臣召觀還擢禦醫賜居第凡中外親藩貴戚及公卿近臣有疾多命往治尋陞院判掌院事扈從北徵歸卒子溥自有傳孫倫字宗序成化中爲禦醫

盛寅字啟東吳江人少從王賔學醫永樂間治內侍蠱癥有奇效名聞於上授禦醫在上前持論梗梗上甚重之扈從北徵洪熈初命掌太醫院賜勑褒嘉宣徳中嘗應制賦瑞雪詩及嘗與同官奕於禦藥房駕猝至不及屏因命終局且令賦觀奕詩明日有禦制之賜弟宏字叔大與寅同馳名亦入爲禦醫景泰初治宮妃疾有效當進官不拜乞落其家籍詔許之尋乞致仕寅子僎孫愷俱以醫能世其家有劉毓字徳美其傳出自寅與李懋字思勉者成化間俱官至禦醫

沈以潛名以字行其先由汴徙吳髙宗親書良惠二字賜之祖伯新父日章皆有醫名以潛少孤能自刻勵宣徳初徴入爲醫士未甚知名會院判蔣用文病上遣中使問之曰卿卽死誰可代者用文書以潛名進卽擢爲禦醫進對稱防上謂用文能知人以潛不負所舉以潛爲人平易質重工詩好琴有集行世子寅孫熈守其業

吳誠字誠伯常州人父可大徙家於吳以醫名誠世其業尢於傷寒著名自後有施宗文盛文繼者俱以傷寒著奇驗

錢瑛字良玉世傳顱�醫宣徳中入太醫院寕陽侯孫生九月驚悸數啼而汗百方莫效瑛後至乃命坐兒於地使掬水爲戲驚啼頓止人問之曰時當季春兒丰衣帷處不離懷抱其熱郁安所泄邪使之近水則火邪殺得土气則藏气平故不藥而愈子恆愷悌愃世其業恆仕至太醫院判與愷尢有名又有陳公賢者其先爲孟景暘館甥孟氏亦以顱�鳴遂得其傳成化間公賢徴爲醫士入禦藥房用藥屢效授禦醫進太醫院判致仕卒賜諭祭蓋吳下小兒醫稱錢氏陳氏云

沈遇字公濟吳縣人號樵其先有肖鑑者宋咸淳中寫照有名遇善山水淺絳丹靑種種能之晚工雪景永樂末嘗召見歸以髙年終

謝晉字孔昭吳縣人號葵丘工畫山水重疊爛熳千幅不同尋丈之間不日而就亦能詩有蘭亭集

蘇復字性初長洲人以貢爲綿州知州作畫師盛懋後宦遊歸盡變舊習然不茍作終嵗不能脫一幀孔昭之速性初之遲各擅其所長同時有範暹陳復成化中有陳暹亦皆以畫得名

馬軾字敬瞻嘉定人精於繪事與錢唐戴文進同馳名於京師時有李在謝庭循輩亦能畫然其筆法瀟灑則不逮軾正統己巳以天文生從徵廣東謀畫占驗見用仕爲刻漏博士子愈字抑之天順甲申進士能詩善書尢長於南詞樂府縱佚不覉官止刑部主事

王敏字時勉仲光之從孫少孤貧從韓伯承盛啟東學醫名日起一婦人病血蠱眾治之不愈敏曰娠耳當得男投之安胎劑果得男海道總帥燕客飾伶人爲女子佐酒無疾也敏視其頰頳面靑羸而气微促語帥曰火克金之兆也火令司天其殆矣明年六月嘔血死千戶申志年近二十忽暝譫語體熱而咳眾以傷寒治敏曰痘也與升均湯而瘡出一人疽發背不起瘍醫言起則治矣敏曰是擊指脈卽起亦不治眾刼以艾疽起如栗眾曰無傷矣竟三日死平日治士夫甚多不受其報王氏醫亦以保元气爲主敏與張頥同時敏年差少頥以瞽敏以瞶而皆有名於吳下

附【雜伎】

幹將吳人與歐冶子同師莫邪干將之妻幹將作劍米五之防精六合之金英候天伺地陰陽同光百神臨觀天气下降而金防之精不銷幹將不知其由莫邪曰子以善爲劍聞於王王使作劍三月不成其有意乎幹將曰吾不知其理也莫邪曰夫神物之化須人而成今夫子作劍得無得其人而後成乎幹將曰昔吾師作冶金鐡之類不銷夫妻俱入冶鑪中然後成物後世卽山作冶麻經葌服然後敢鑄金於山今吾作劍不變化者其若斯邪莫邪曰師知爍身以成物吾何難哉於是幹將妻乃斷髮剪爪投於鑪中使童男童女三百人鼓橐裝炭金鐡乃濡遂以成劍陽曰幹將陰曰莫邪陽作文陰作漫理幹將匿其陽獻其陰闔閭甚重之會魯使季孫來闔閭使掌劍大夫以莫邪獻之季孫抜劍之鍔中缺者大如黍米嘆曰美哉劍也𨿽上國之師何能加之夫劍之成也吳覇不缺則亡矣我𨿽好之其可受乎不受而去幹將墓在匠門外東數里承平時人耕其旁忽有靑蛇繞足其人驚遽以刀斷之其前半躍入艸中不復見徐視其餘乃折劍一叚至暮欲持歸亦忽失之

歐冶子吳人善鑄劍一曰純鉤二曰湛盧三曰豪曹四曰魚腸五曰巨闕秦客薛燭善相劍越王取豪曹巨闕魚腸示之燭曰非寶劍也取純鉤示之燭曰光乎如芙蓉始生取湛盧示之曰善哉允常以湛盧獻吳公子光弒王僚湛盧乃去楚【互見古迹】

吳市吏者公子光欲謀殺王僚未有可與議者乃命善相者爲吳市吏伍子胥至吳被髮佯狂跣足垢面行乞於市市吏見之曰吾相人多矣未嘗見斯人也非異國之亡臣乎遂與俱見王僚

公孫聖吳王夫差時人夫差興兵將與齊戰道出胥門假寐於姑胥之臺夢入章明宮見兩防蒸而不炊兩黒犬嗥以南嗥以北兩鋘殖宮墻流水湯湯越其宮堂後房鼓震篋篋有鍜工前園橫生梧桐命大宰嚭占之嚭曰美哉王之伐齊也章者徳鏘鏘也明者破敵聲聞昭明也兩防蒸而不炊者聖徳气有餘也兩黒犬嗥以南嗥以北者四海服朝諸侯也兩鋘殖宮墻者農夫就成田夫耕也流水湯湯越宮堂者鄰國貢獻財有餘也後房篋篋皷震有鍜工者宮女悅樂琴瑟和也前園橫生梧桐者樂府皷聲也吳王大悅而心不已復召王孫駱問之駱曰臣鄙淺不能占東掖門亭長長城公弟公孫聖多見博觀知鬼神之情狀願王問之王乃召公孫聖聖伏地而泣其妻謂曰子何性鄙今王急召乃涕泣乎聖曰悲哉非子所知今日壬午時加南方命屬上天不得逃亡非但自哀誠傷吳王吾受道十年隱身避害欲紹壽命不意急召中世自棄故悲與子相離耳遂詣姑胥臺吳王告其夢聖曰臣不言身名全言之必死於王前臣聞章者戰不勝敗走傽偟也明者去昭昭就也入門見防蒸而不炊者不得火食也兩黒犬嗥以南嗥以北黒者陰也北者匿也兩鋘殖宮墻者越軍入吳伐宗廟掘社稷也流水湯湯越宮堂者宮室墟也後房皷震篋篋者坐太息也前園橫生梧桐者梧桐心空不爲用器但爲肓僮與死人俱也願大王按兵修徳遣下吏肉袒徒跣稽首謝於勾踐國可安存身可不死吳王怒曰吾天之所生神之所使顧力士石番以鐡錘擊殺之

姚光吳人有火術吳王臨試之積薪數千束裹之因猛風而燔薪盡光端坐灰中振衣而起把一卷書吳王視其書不能解也

趙逹吳人【或曰河南人】少從漢侍中單甫學九宮之術能應機立成問對若神至計飛蝗射無不中或難曰飛者固不可校此殆妄耳逹使其人取小豆數斗播之席上立知其數嘗過故知爲之具食且曰倉卒乏酒又無嘉殽逹取盤中只箸再三縱橫之乃言卿東壁下有美酒一斛鹿肉三斤何以辭無酒殽主者笑曰以卿善射特相試耳又書簡上作千萬數著空倉中封之令逹算之逹云其數有名無實其精微如此吳主孫權吳太平二年長沙大饑殺人不可勝數孫權使逹占之曰天地川澤相通如人四體鼻衂灸腳而愈今余幹水口暴起一洲形如鱉食彼郡風气可祠而掘之權乃遣人祭以太牢斷其背長沙饑遂止逹死權究其術祕不出發棺求之竟無所得

吳泰能筮會稽盧氏失博山香鑪使筮之泰曰此物質𨿽爲金其象實山有樹非林有孔非泉闔閭晨興見發靑煙此香鑪也語其處求得之

禇郡人年七嵗善棊及長冠絕當代父榮期與臧質同逆從誅何尙之謂之奕妙冠古今因父受戮特痛惜之

禇思荘以善奕名世瑯琊王抗第一品思荘與會稽夏赤松第二品夏思速善於大行思荘思遲巧於鬭宋文帝時羊保爲會稽帝遣思荘與保戲因制局圖還於帝前覆之齊髙帝使思荘與王抗對奕自食時至暮一局始竟上倦遣還省至五更方決抗睡於局後思荘逹旦不寐思荘所以品第致髙緣其用思深久人不能當二人並官給事中

楊惠之初與吳道子同師學畫見道子藝成惠之恥焉更爲望工遂爲天下第一手故中原多其手制山水之壁爲昆山慧聚寺毘沙門天王像形模如生其傍二侍女尢佳徐林嘗記其像謂得望工三昧戒後人不可妄加修飾後果爲俗工修治遂失初意

席謙郡人梓州肅明觀道士善棊杜甫詩云席謙不見近彈棊

朱景環算術精妙設肆盤門驛貞明中廣陵王錢元璙鎭吳環上書云到任當三十年安寕元璙未信命焚之至天福辛丑記其事召問之景環曰曩固言矣及期薨時有顏規本郡之五工也王嘗召景環問遁甲事規解五便防熟聞之他日質於景環遂精其術王嘗欲享廟規上書言翌日利五皷之前如寅時則杜門在南不可出入不聴果寅時王車出南門鏁鑰壞又不能啟遂破鑰而出由是知其神驗乃以爲軍師

張珙妙於刋鑱趙竦爲兩浙漕日以重定王會圖方一尺有半字如蠅頭而體制精楷俾珙刋之三年而成

僧妙應俗姓童氏淳熈中居龍興寺嘗模廬山王瀚須菩提像於寺中其陰作五百尊者筆法奇古又於虎丘作石觀音像亦佳

祝庶幾郡人通象緯之學累赴鄕舉不中第景徳中求試所習以爲司天靈臺郎

李珣吳人善律曆紹聖二年曽肇爲滁州守命珣爲漏壺以順晝夜時咸則之

丁眞一吳郡道士善制墨面云中子

王惟淸制墨面云淨名齋幕云姑蘇山人王惟淸又二品襄陽米元章家所造

胡舜申紹興間自績溪徙於吳通風土陰陽之術世所傳江西地裏新法出於舜申嘗行郡四郭而相之以爲蛇門不當塞作吳門忠告一篇文載城池條

範疇字復初本金華人嘗爲洞霄宮道士得江西張九牛蓍易之占神妙莫測杭有無借子胡婆壽負罪而逃官督捕嚴捕者卽疇求筮爻成疇曰可於北方樹木中得之如言迹至臨平果獲於空楊樹中遂系獄後會赦出欲報疇持刀晨叩疇門紿以卜欲賺出殺之疇決以占知其將不利於已隔門謂之曰欲問卜可擲下手中刀胡聞之駭服猶以刄畫其門而去疇由是來蘇避之寓乘魚橋設肆疑者來問莫不神驗

朱珪字伯盛昆山人師吳睿大小篆尢善摹刻嘗取王厚之趙孟頫吾衍三家印章譜說並睿與已所制印文篆例爲書曰文集考又有名迹錄卽珪素所刻名文也性孤潔不娶而終

袁遇昌居吳縣木瀆善望化生摩睺羅每埴一對價三數十緡其衣襞腦�按之蠕動遇昌不傳其子藝遂絕【互見土產】

王某者郡中漆匠也至正間嘗以牛皮制一舟內外飾以漆解卸作數節載至上都遊漾灤河中可容二十人上都之人未嘗識舟觀者異之又嘗奉防造渾天儀可以折疊便於收藏其巧思出人意表遂命爲管匠提舉

姑蘇志卷五十六﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷五十七

明王鏊撰

人物二十【遊寓】

澹臺滅明字子羽孔子弟子南遊至江從弟子三百人設取予去就名施乎諸侯索隱注吳國東南有澹臺湖卽其遺迹也

東方朔厭次人久在吳中爲書之師數十年武帝時上書說便宜拜爲郎至昭帝時人或謂聖人或謂凡人作深淺顯黙之行或忠言或詼語莫知其防詳見漢書

梅福字子眞壽春人成帝時上書言大將軍王鳳專勢擅朝再上書以爲宜建三統封孔子之世爲殷後皆不納福居家常讀書養性爲事王莽專政福一朝棄妻子去九江至今傳以爲僊其後有人見福於會稽者變姓名爲吳市門卒

梁鴻字伯鸞扶風平陵人家貧尙气節嘗作五噫歌肅宗聞而非之求之不得易姓名挈妻子適吳依大家臯伯通居廡下爲人賃舂每歸妻爲具食不敢於鴻前仰視舉案齊眉伯通察而異之曰彼傭能使其妻敬之如此非凡人也乃舎之於家疾且亟告主人曰昔延陵季子子於嬴博之間不歸鄕裏愼勿令我子持喪歸去及卒伯通爲於要離塜傍曰要離烈士伯鸞淸髙可令相近畢妻子歸扶風

桓譚字文林沛郡人榮五世孫也仕郡功曹后舉孝亷有道方正茂才三公並辟皆不就初平中避地會稽【按東觀記桓礹到吳郡揚州刺史劉繇振給谷食衣服所乏者悉不受及適會稽止山陰相故鐘離意捨太守王朗給梁食布帛臨去一無所畱焉】

蔡邕字伯喈陳畱人仕漢左中郎將從朔方還避怨於吳顧雍從學琴書吳人有燒桐以爨者邕聞火烈之聲知良木也材以爲琴果有美音而其尾猶焦時名焦尾琴詳見後漢書

戴逵字安道譙國銍人善琴書會稽多名山故世居剡下晉孝武帝時以散騎常侍國子博士累徴辭父疾不就郡縣惇逼不已乃逃於吳內史王恂有別館在武丘山逵潛詣之與珣遊處積旬號爲吳中髙士會稽內史謝慮逵逺遁不返請絕召命逵復還剡時會稽謝敷字慶緒澄靖寡欲入太平山十餘年召皆不就初月犯少微少微一名處士星占者以爲隱士當之逵有美才人或憂之俄而敷死故會稽人士以嘲吳人云吳中髙士求死不死逵子顒【逵弟遁字安丘以武力顯】

顒字仲若及兄勃並受琴於父桐廬縣多名山兄弟因畱居止勃疾患醫藥不給顒欲幹祿以爲養乃求海虞令事垂行而勃卒乃止復出居吳下吳下士人共爲築室聚石飲水植林開澗少時繁密有若自然乃述荘周大防著逍遙論禮記中庸篇三吳將守及郡內衣冠要其同遊野澤堪行便去不爲矯介眾以此多之宋元嘉中徴並不就衡陽王景季鎭京口長史張邵與顒姻通迎來止黃鵠山有竹林精舎顒憇於此間文帝每欲見之謂黃門侍郎張敷曰吾東巡之日當宴戴公山下也【按顒女妻邵之子敷寰宇記云勃字長云】

禇伯玉字元璩錢唐人卓有隱操居剡瀑布山下三十餘年王僧逹爲吳郡禮致之停車信宿交數言而退寕朔將軍丘珍孫與僧逹書曰聞禇先生出居貴館此子滅景雲棲不事王侯有年載矣自非折節好賢何以致之僧逹答曰禇先生從白雲遊舊矣冀其來比談芝桂借訪薜蘿若已窺煙液臨滄洲矣唐丘丹詩云還同禇伯玉入館忝州人

張祜字承吉南陽人寓居蘇州有詩名白居易刺杭時江東進士多奔杭取解屬時以素望取士祜自意必首薦旣而徐凝冠多士祜遂偃蹇不隨鄕試令狐楚鎭天平表祜新舊格詩三百篇以獻祜至京師爲元稹所抑寂寞而歸嘗自號釣鼇客會昌初李紳節度淮南壯其爲人厚加禮致祜長於宮詞掖庭多吟諷之杜牧守池與祜爲詩酒友寄詩云誰人得似張公子千首詩輕萬戶侯當時以爲故實大中間卒於丹陽

張景修字敏叔常州人治平進士寓居郡中少刻苦作詩至老不衰初爲浮梁令邑子朱天錫以神童應詔景修作詩送之天錫到闕忘取本州公據爲禮部所拒因擊登聞皷繳景修所送詩爲證神宗一見大稱賞之語王珪曰恨四方有遺材趣令召對珪言不欲以一詩召人恐長浮競俟其秩滿赴部令中書籍記姓名比景修罷官而神宗崩矣景修歷官三朝兩爲憲漕五典郡符每登對上必問卿作朱童子詩試爲舉似由此詩名益著官至祠部郎中卒年七十餘有詩集藏於家子漢之知昆山縣

米芾字元章襄陽人愛潤州山水結海嶽庵嘗遊寓於吳子友仁官於是女亦歸於是故宋史稱爲吳人

賀鑄字方回衛州人孝惠皇后族孫防不羣長七尺面鐡色眉目聳防喜談當世事不少假借𨿽大權貴小不合意極詆無遺辭人以爲近俠博學彊記工五言深婉麗密如次組繡尢長於度曲掇拾人所棄少加櫽括皆爲新奇自言吾筆端驅使李商隱溫庭筠當奔命不暇諸公貴人多客致之或從或不從其所不欲見終不貶也歷和州管界巡檢李淸臣範百祿蘇軾薦攺承事郎監北嶽廟鄂州寶泉監通判泗州遷太平州管勾亳州明道宮乞致仕從臣薦起之管勾洞霄宮復致仕卒年七十四鑄監太原工作有貴人子同事驕倨不相下鑄亷得盜工作物屏侍吏閉之密室以杖臨責貴人子駭謝有之鑄曰能從吾治免白髮卽起自其膚杖之數下其人叩頭祈哀鑄大笑釋去自是諸挾气力頡頏者皆不敢仰視時米芾以魁岸奇譎知名鑄以气俠雄爽適相見後每相遇輙瞠目抵掌論辯鋒起終日各不能屈談者爭傳爲口實然爲吏極細在筦庫嘗自會計室罅漏逆姦欺無遺察治戎器堅利爲諸路冠職巡邏日夜行所部嵗裁一再過家盜不得發攝臨城令三日決滯訟數百邑人駭嘆觀其骯髒任气若無所顧忌者然遇仕進會恆如臨不測淵其慮逺乃如此自食祠祿退居吳下升平橋及橫塘別墅稍務引逺世故無復軒輊如平日藏書萬餘卷手讎校無一字誤家貧貸子錢自給有負者輙拆劵與之秋毫不以丐人建中靖國間黃庭堅自黔中還得其江南梅子之句以爲似謝暉有東山樂府五百首慶湖遺老集二十卷

蘇舜欽字子美銅山人唐相頲之後祖易簡參知政事父耆工部郎中直集賢院有才名舜欽少有大志狀貌怪偉當天聖中文體多偶對獨舜欽與穆修好爲古文歌詩一時豪俊從之遊初以任補太廟齋郎調滎陽尉玉淸昭應宮災舜欽詣登聞皷院上疏極陳得失景祐初舉進士攺光祿寺主簿知長垣縣遷大理評寺監在京店宅務康定中地震詣匭言事甚切直慶曆中以範仲淹薦爲右集賢校理監進奏院舜欽娶杜衍女衍時與仲淹富弼在政府引用聞人欲更張庶事禦史王拱辰等不便其所爲會進奏院祠神舜欽與劉巽輙用鬻故紙公錢召妓樂夕會客拱辰諷其屬劾奏因欲搖動衍於是舜欽巽坐除名同時會者皆知名士因緣得罪逐出四方十餘人拱辰等喜曰吾一网打盡矣五年來寓蘇州友人韓維責以離先世居隔絕親友舜欽報書曰防責以兄弟在京師不以義相就獨羇外數千里自取愁苦予豈無親戚之情會合之樂安肯舎安逸而甘愁苦哉昨在京師不敢犯人顏色不敢議論時事隨眾上下心志蟠屈固亦極矣不幸適在疑嫌之地不能決然早自引去致不測之禍捽下吏人無敢言共起謗議被廢之後喧然未巳更欲寘之死地然後爲快來者往往鉤言語欲以傳播故閉戶不敢見如避兵冦偸俗如此安可久居其間遂超然遠舉羇泊於江湖之上不惟衣食之累實亦少避機穽也況血屬之多資入之薄常相團聚可乏衣食乎不可也可閉關常不與人接乎不可也與之言必與之還往人人皆如持國則可不迨持國者必加釀惡言喧布上下使僕不能自明則前日之事末爲重也都無此事亦終日勞苦應接之不暇寒暑奔走塵土泥淖中不能了人事羸馬餓僕日棲棲取辱於都城使人指背譏笑哀憫亦何顏面安得不謂之愁苦哉此𨿽與兄弟親戚相逺而伏臘稍足居室稍寛無終日應接奔走之勞耳目淸曠不設機闗以待人心安閒而體舒放三桑而眠髙舂而起靜院明之下羅列圖史琴尊以自愉悅有興則泛小舟出盤閶二門吟嘯覽古於江山之間渚茶野釀足以銷憂蒓鱸稻蠏足以適口又多髙僧隱君子佛廟絕勝家有園林珍花奇石曲池髙臺魚鳥畱連不覺日暮昔孔子作春秋而夷吳又曰吾欲居九夷觀今之風俗樂善好事知余守道好學皆欣然願來過從不以罪人相遇𨿽孔子復生是亦必欲居此也以彼此較之孰爲然哉人生內有自得外有所適固亦樂矣何必髙位厚祿役人以自奉養然後爲樂今𨿽僑此亦如仕宦南北安可與親戚嘗相守耶余窘廹勢不得如持國意必使我屍轉溝洫肉餧豺虎而後以爲安所義何其忍邪詩曰凡今之人莫如兄弟謂兄弟以恩急難必相拯救後章曰喪亂旣平旣安且寕𨿽有兄弟不如友生謂友朋尙義安寕之時以禮義相琢磨予持國外兄弟也急難不相救又於未安寕之際欲以義相琢磨𨿽古人所不能受予欲不報乃慮吾持國也後二年得湖州長史卒年四十一丹徒石門山所著滄浪集十五卷時海內皆慕舜欽在朝數論事居蘇州得吳越故家池館買水石作滄浪亭益務讀書爲歌詩以泄憤懣善行艸每酣酒落筆爭爲人所傳寶其雅逸曠遠人以比李太白之在江東也嘉祐初韓奏追復元官妻杜有賢行子泌字進之湖北運使

尹焞字彥明洛陽人師事程頥應舉發策議誅元祐黨人不答遂棄去授徒洛中靖康初布衣召不至褒號和靜處士梅執禮胡安國等奏請優加旌擢不報金人防洛闔門被害焞死復蘇劉豫以禮聘之溺水逃去自商州奔蜀至閬紹興五年以崇政殿說書召凡二十辭八年冬始入見除祕書郎明年遷太常少卿權禮部侍郎除徽猷閣待制提舉萬壽觀辭不已遂奉外祠卽寓平江虎丘西庵時年七十矣卒於會稽寓舎

張子顏字幾仲循王浚之子寓居平江乾道中以敷文閣待制知信州淳熈中移知紹興除顯謨閣直學士與祠再知鎭江府奏蠲丹陽夫役民甚徳之

劉過字攺之號龍洲廬陵人宋南渡後以詩俠名湖海間陳亮陸遊辛棄疾世稱人豪皆折節與友周必大作相欲客之門下不就故人潘文友宰昆山延致之過雅志欲航海因抵文友死馬鞍山中過嘗抗防光宗請過宮屢與時宰陳恢復方略勇請用兵謂中原可一戰而取詞極剴切性喜飲酒詞气橫放英特兼以感慨一時無前

吳惟信字仲孚湖州人寓居嘉定白鶴村以詩鳴宋季有菊潭集郡人糜先生弇諸父也記問該博九經注疏悉能成誦科舉之文未嘗謄艸然垂老不預貢籍見惟信文亟稱之一日相遇扣所作惟信誦一絕云白髮傷春又一年閒將心事卜金錢梨花瘦盡東風軟商略平生到杜鵑糜不覺下拜曰天才也老夫每欲效顰則漢髙祖唐太宗追逐不少置矣蓋前輩服善如此

何執禮淮陽人仕至朝議大夫避亂寓吳蓑衣先生之祖也

敖陶孫字器之長樂人慶元進士爲泉州僉判有詩名嘗以詩忤韓冑幾不免因贅遂居昆山

趙孝孫字仲修其先洛人建炎中避地寓常熟子思自有傳

葛立章文康公勝仲子也其先多顯人立章由江陰靑陽徙居平江

鄭凖字器先開封人華原郡王居中諸孫也祖父皆寓昆山凖由防補登進士歷知袁州生長王侯家而气習泊素厚於道義輕財好客赴人之急買田贍族有文正公義荘之風子防守髙郵侄竦知泰韶袁三州

鄧若水字平仲井研人博通經史爲文章有奇气吳防叛欲殺縣令若水起兵討防不就乃仗劍徒步如武興欲手刄防道聞防死而還人竊笑其狂而壯其志登嘉定進士第對策論史彌逺姦狀乞罷其相考官寘之後列理宗卽位應詔上封事言彌逺不立濟王而立陛下握大權以擅國政以盛章輩表裏爲姦使區區李全得以倔彊於外陛下不加天誅則無以固大位而平大難矣制置司不爲附驛還之格當攺官爲彌逺所抑嘉熈間召爲太學博士艸數千言大防欲斵棺戮屍以正彌遠之罪出通判寕國府書不得上旋以言罷遂不復仕隱居洞庭山後歸蜀

魏了翁字華父蒲江人少英悟稱神童登慶元進士歷武學博士召試學士院韓冑謀開邊了翁言其不可甚剴切攺祕書省正字徐柟劾之冑持不可而止後出知嘉定府冑誅收召之力辭紹定中累遷至同簽書樞密督視京湖軍馬並領江淮封臨卭郡開國侯禦書鶴山書院四字賜之開府江州已而以浙東安撫使就醫平江嘉熈初卒累贈太師秦國公謚文靖仍賜第於平江髙景山政學大節具在宋史所著鶴山文集一百卷九經要義二百六十三卷又有周易集義易舉隅周禮井田圖說古今考經史雜錄師友雅言總若干捲

髙定子字瞻叔本了翁同產兄也登嘉泰進士累官禮部尙書兼直學士院兼侍講代言溫潤朝論推服淳祐初爲翰林學士知制誥一日艸五制未更燭而成理宗大喜尋拜端明殿學士簽書樞密院事兼參知政事六年起知潭州辭賜第平江仰家橋日以著述自娯宮至光祿大夫爵臨卭郡侯致仕卒贈少保定子之學根柢羣經而於諸子百氏博極淹貫爲文謹嚴學者稱爲著齋先生其仕前後與喬行簡史嵩之不協所著文集六十卷北門類槁十四卷微垣類槁二十二卷緝熈講義三卷奏議一十二卷歷官表奏五卷經說五卷子孫多居常熟定子兄稼字南叔由進士歷利路提刑知沔州死節贈龍圖諡忠襄廟額節湣稼子斯得第進士官至簽書樞密參知政事學者稱爲恥堂先生

林英發永嘉人以出贅居嘉定由進士知建昌縣時洞冦擾攘有戡定功擢知壽昌軍趙與嘗師事之及知平江迎至郡禮意甚勤旣卒爲殯於穹窿山剏存道庵於墓側

黃士毅字子洪虒之子防知向學徒跣入閩事朱熹熹命日觀一書夜扣所見告以靜坐勿雜喚醒勿昏居數月授以大學章句而歸正慶元詆排道學時也平生著書甚多嘗譔次朱子書說文集語類並自類注儀禮知府王遂爲買宅以居稱爲考亭名士卒丹陽子芝老開慶進士

龔開字聖予淮陰人少負才气博學好古尢防經術宋季與陸秀夫同居李庭芝幕府宋亡來居吳下節愈孤峻嘗作文天祥及秀夫傳吳萊稱其不減遷固居郡日與髙郵龔璛爲忘年友時比漢兩龔開詩老蒼有骨力間寫山川亦不凡

龔璛字子敬宋司農卿潗之子自髙郵徙鎭江以宦遊久畱平江遂家焉少聰敏善屬文刻意學問憲使徐琰辟寘幕下又舉和靖學道兩書院山長當路者交薦璛宜在館閣不報調寕國路儒學教授遷上饒主簿再調宜春丞以浙江儒學副提舉致仕所著曰存悔齋槁

印應雷通州人父武子招信軍判官來寓常熟應雷登嘉熈進士歷知廬和二州兩淮安撫制置使知揚州兼淮東提舉弟應飛字徳逺自進士調永嘉尉攺淮西制機遷戶部侍郎知鎭江府元兵圍鄂師嘗帥救之

髙晞逺字照庵通州人咸淳徳祐間通判平江府自城潰家亦散亡煢然一身浮游江湖嘗館於石浦衛參政涇家以所學私淑諸人晞逺資稟秀朗學問該博尢精邵雍之學嘗謂雍觀物以聲色气味聲色气味有一萬七千二十四人之目若鼻口不能盡其觀與嗅嘗惟一萬七千二十四聲可以字別舉聲之一例而色气味可類推也嘗手裁竹爲管以定五音六律進退防數細微弗差晚嗜參同契研究甚力嘗謂其書大抵以納甲之說寓其行持進退之度然納甲法卽先天圖也第未知伯陽用虞翻之圖抑虞翻返用伯陽之圖耳他凡術數太乙六壬諸家咸究其妙因動聞聲可以驗吉凶定禍福其學後皆無傳者

錢仲鼎字徳鈞通州人徙居蘇之蒲帆巷讀書廣博尢潛心六藝宋末發鄕解元不復仕進攻爲古文詞與趙孟頫虞集龔開輩交性不喜飲惟善勸人讀書授徒於家多時俊年餘九十燈下書細字夜分乃寐行十餘里不杖

柯九思字敬仲僊居人以廕補華亭尉不就遇文宗於潛邸及卽位擢爲典瑞院都事置奎章閣特授學士院鑑書博士凡內府所藏法書名畫咸命鑑定賜牙章得通籍禁署寵顧甚隆以言罷出文宗崩因流寓吳中卒九思善畫竹石得文同筆法嘗自謂冩幹用篆法枝用艸書葉用八分或用魯公撤筆法木石用金股屋漏防之遺意

潘純字子素廬州人遊京師文學貴介爭延致之每宴集談笑傾座嘗著衮卦以諷切當世有以衮受爵亦不足貴之辭或以逹於文宗欲系治之因亡走江湖間江南大姓慕之者望風承謁於是挈妻子居吳中

鄭東字季明平陽人客授昆山弟采字季亮性狷介州裏不能容因來就寓讀四庫書晚又同寓海虞東天分絕人嘗就試不合主司卽棄去肄力於古作歐陽嘗薦之會病卒采亦坎以終東文多不畱槁僅存百篇采三十餘篇宋濓所敍聫壁集是也東子思先字歐仲洪武中以儒士徴授國子助教遷監察禦史再遷福建布政上疏請罷爰木進磨勘司令卒

柳貫字道傳浦江人爲翰林侍制以古文與黃溍齊名嘗寓甫裏

謝應芳字子蘭毘陵人避兵寓居葑門嘗修復顧元公榮祠墓有懷古錄一卷平生好古博雅所著曰巢摘稿

吳叡字孟思濮陽人工篆籕究通六書寓昆山卒陳徴字明善本廬山人遠祖篆宋宣和進士官左朝散大夫徴嘗從吳澄遊其學務明理不慕榮進讀書鼓琴泊然終身一時前輩若虞掲諸公咸推重之少嘗北遊燕趙比還遂居吳中時稱天倪先生二子汝秩汝言汝言字惟允闓爽有雋才尢工詩畫張氏時爲太尉府參謀頗見親信洪武初官濟南府經歷坐事卒汝秩字惟寅與汝言齊名而性特髙亢不茍合方汝言貴顯時聲勢甚盛汝秩安貧樂道若不聞洪武中以人才徴至京乞歸卒汝言子繼自有傳

貢師泰字泰甫宣城人泰定四年釋褐出身歷官吏部侍郎至正十四年江淮兵起京師食不足師泰奉命和糴於浙右得糧百萬石以給京師遷兵部侍郎防朝廷欲仍和糴浙西因除師泰都水庸田使明年罷庸田司遷福建亷訪使尋除禮部尙書時平江缺守廷議難其人又選師泰爲平江路總管甫視事張士誠率眾直抵城下攻圍甚急守將弗能支斬闗遁去師泰領義兵出戰力不敵亦懷印棄城遁匿海濵者久之士誠旣納降承相逹實特穆爾以便宜授師泰兩浙都轉運鹽使剔蠧通利課以大集後以祕書卿召卒於道中師泰性倜儻狀貌偉然旣以文字知名而於政事尢長所至績效輙暴著云

周伯字伯溫鄱陽人以父防授南海縣主簿三轉爲翰林修撰後至元初爲宣文閣授經郎防禦史奏風憲宜用近臣特命僉廣東亷訪司事入爲翰林待制累陞直學士除兵部侍郎至正間以監察禦史遷崇文太監兼經筵官未幾又以江東肅政亷訪使攺浙西時江浙行省丞相逹實特穆爾承制假伯參知政事招諭張士誠士誠旣降除同知太常禮儀院事士誠畱之未行拜江浙行省左丞於是畱平江者十餘年士誠滅伯琦乃得歸鄱陽尋卒伯儀觀溫雅粹然如玉遭時多艱而善於自保博學文章尢以篆眞艸擅名當時

饒介字介之臨川人以翰林應奉出僉江浙亷訪司事累陞淮南行省參政分守吳中介爽暢博學尢嗜吟詠精行艸日延儒紳談弄篇翰時四方初俶擾郡城猶晏然至正十六年三月九日張士誠冦齊門事起倉遽介卒無所禦士誠旣入據一城鼎沸介無如之何閉門髙臥而已士誠累使咨訪以事彊起之介往士誠委以兵政然操縱不由介介固辭士誠命仍送回理省事介勸士誠嵗輸粟於大都二十七年天兵執士誠並俘介歸京師遂死

陳基字敬初臨海人從黃溍學授經筵檢討其徒有爲禦史者以所言事咨於基基謂並後爲致亂之本因艸章上諫時欲寘基罪遂引避南歸至吳以教授自業屬南北用兵開行樞密府基爲都事轉江浙行中書省郎中時張士誠爲太尉基參謀軍府事及士誠自王基獨諌止已而超授內史遷學士院學士階通奉大夫一時書檄碑銘傳記多出基手及士誠就俘基從入京獨得宥全預修元史書成而還基先居郡城天心裏洪武二年卒於常熟寓舎基爲文淸雅所著有夷白齋槁

姜漸字羽儀諸曁人至正間僑居吳中張氏時起家爲淮南行中書左右司都事未幾罷歸日著書無復仕進意洪武初徴拜太常博士卒漸學識超詣所爲文溫雅平實

張羽字來儀後以字行更字附鳳本潯陽人刺史戩之後元季俶擾徙家湖州領鄕薦授安定書院山長再徙於吳洪武四年以儒士徴至京應對不稱防放還再徴爲太常司丞俄坐事謫居嶺南未半道召還自沈於龍江驛前羽博學好古文章淸潔有法尢長於敍事詩亦淸麗作畫師小米所著有靜居集

徐賁字幼文本蜀之郯人後居毘陵元季徙居蘇之望齊門賁工爲詩與髙啟諸人齊名尢善寫山水秀潤可愛張士誠居吳辟爲屬俄謝去居湖州之蜀山洪武中以薦至京奉使晉冀及還檢其槖惟紀行詩而已他無所有授給事中攺監察禦史巡按廣東又攺刑部主事陞廣西參政以政績卓異推河南左布政使命大將靖洮岷道出河南以賁犒勞不時下獄死所著詩曰北郭集

李幹字貞臣睢州人仕元爲許州同知後以某郡侍郎佐庫庫統兵坐營值事急出巡天兵俘置鎭江已而選入司農司議禮議律議官制皆預焉及建六部以爲吏部郎中兼秦府相防軍召議藩封後斥居寕夏又召入爲翰林待詔直內閣已老遂致仕來蘇州依友人盛逮年八十六卒逮爲買地黃山之幹通究典章明國初制作論議英宕一時稱之

吳福字好徳浙之鄞縣人由進士擢禮科給事中奉使琉球遇風中貴人以下皆謀禱於海神福惟戒舟師謹檣柁而已使回與修永樂大典出爲江西按察司僉事入爲禮部員外郎與修五經四書性理大全書成陞陜西布政司右參政九載陞福建右布政使致仕愛吳中山水之秀遂占蘇籍卒烏龍山子憲完憲性至孝母喪過哀事庶母尢孝謹嘗以居室讓諸弟僦屋自處郡人杜瓊贈以詩有今日重逢薛侍中之句後薦授髙郵州訓導完伊府教授

人物二十一【列女】

許升妻者呂氏之女也字榮升少爲博徒不理操行榮嘗躬勤家業以養其姑數勸升修學每有不善輙流涕進規榮父積忿疾升乃呼榮欲攺嫁之榮嘆曰命之所遭義無離二終不肯歸升感激自厲乃尋師逺學遂以成名尋被本州辟命行至壽春道爲盜所害刺史尹燿捕盜得之榮迎喪於路聞而詣州請甘心讐人榮乃手斷其頭以祭升乃嵗余姑亡夫族多欲聘之誓不再嫁黃巾賊陳寶欲幹穢之榮執節不聽逾垣而走賊防刀追之曰從我則生不則死榮曰義不受辱冦遂殺之是日疾風暴雨雷電晦防賊惶懼叩頭謝罪乃殯之麋府君遣主簿祭之又出錢助縣爲冡於嘉興耶裏墟北名曰義婦阪

沈伯陽妻顧文宣之女字昭君早寡無嗣盡禮供養其姑父陰以許人姑聞而哭昭君驚惶上問姑姑以告昭君泣曰妾聞婦女以專一爲貞回二之行非所聞也乃割耳剪髮以明已志

二貞婦者公孫逹妻郤李公謀妻戴各遭冦賊臨之以刄曰寕爲我妻而生乎將不從而死乎二貞曰婦人以貞淑爲節豈可畏死而忘行耶賊遂殺之

孫奇妻廣陵範愼女名姬年十八配奇一年而奇亡父母以其無子迎還其家姬不肯往迎者廹之姬乃割耳及鼻曰父母迎我者不過以我年少色美今已殘矣行將焉如於是迎者空返

張白妻陸氏績之女也績於郁林所生因名郁生年十三嫁同郡張白白兄溫廢徙白死誓不再嫁姚信表之【表曰臣聞唐虞之政舉善而教旌徳擢異三王所先是以忠臣烈士顯名國朝淑婦貞女表迹家閭蓋所以闡崇化業廣殖淸風使茍有令性幽明俱著茍懷懿姿士女同榮故王蠋建寒松之節而齊王表其裏義姑立殊絕之操而魯侯髙其門臣竊見故郁林太守陸績女子郁生少履貞特之行防立匪石之節年始十三適同郡張白侍廟三月婦禮未卒白遭罹家禍遷死異郡郁生抗聲昭節義形於色冠蓋交橫誓而不許奉白娣妹險巘之中蹈履水火志懷霜雪義心固於金石體信貫於神明送終以禮邦士慕則臣聞昭徳以行顯行以爵茍非名爵則勸善不嚴故士之有誄魯人忘其勇祀婦見書齊人哀其哭乞防聖朝斟酌前訓上聞天聰下垂坤厚哀郁生以義姑之號以厲兩髦之節則皇風穆暢士女攺視矣】

張氏三女吳人皆有節行兄溫爲孫權所囚姊妹已嫁者皆見錄奪其中妹先適同郡顧承官以攺嫁丁氏成婚有日飲藥而死吳朝嘉嘆鄕裏圖畫爲之贊頌

會稽張茂妻陸氏吳郡人茂爲吳國內史與三子俱爲沈充所害陸傾家業率義部曲討充充敗詣闕上書爲茂謝不尅之責詔曰茂夫妻忠誠舉門義烈宜追贈茂太僕

許邁妻散騎常侍郡人孫宏女也邁一名映字叔句容人總角好道立精舎於杭懸澑山往來茅嶺惟朔望時節還家定省父母旣終乃遣孫氏還家爲書以謝絕之【書云欲聞懸澑之響山鳥之鳴以爲簫韶九成不能勝也寓景靑蔥之下棲息巖岫之室以爲殿堂廣廈不能過也情聽所終志絕於此吾其長別離矣】孫爲書答之【書曰愚下不才侍執巾櫛榮華福祿相與共之如何君子駕其大義輕見斥逐若以此處遐曠非婦人所便昔梁生陟嶺孟光是攜蕭史登臺秦女不舎衛人修義夫妻同行老萊逃名伉儷俱逝豈非古人嘉遁之舉者許君乖離矣】邁以永和三年入臨安西山攺名字遠遊後不知所終

晉穆帝皇后何凖女居昆山南村一夕生後羣烏驚鳴明日赦下又鳴今名其地烏夜村

後周宣帝四後朱氏小女滿月吳人生靜帝後立爲皇后班亞楊后靜帝立尊爲帝太后隋初爲尼攺名法靜

顧琛母孔氏時年一百餘嵗隆安初瑯琊王廞於吳中爲亂以爲貞烈將軍悉以女人爲官屬孔氏爲司馬及孫恩亂東土饑荒人相食孔氏散家糧以賑邑裏得活者眾生子皆以孔爲名【互見琛傳】

張稷長女名楚媛適會稽孔氏無子歸宗州人徐道角作亂害稷女以身蔽刄同遇害

張氏女子郡人張建第五女也三嵗喪母靈牀上屏風平生舊物屋漏沾濕出暴曬之女一見伏牀流涕家人怪其不起乃往抱持薦席淹潰精神傷沮不能飲食將以問醫醫診脈云膓斷矣因爾便吐血數日而亡

韓蘭英郡人有文辭宋孝武世獻中興賦被賞入宮明帝世用爲宮中職僚齊武帝以爲博士教六宮書學以其年老多識呼爲韓公事見齊武穆裴皇后傳【按隋志梁有宋後宮司儀韓蘭英集四卷或云齊郁林王時爲內博士】

範法恂妻禇氏勤苦執婦業升明中孫曇瓘謀反亡命禇謂其子僧簡曰孫越州先姑之姉子與汝父親則從母兄弟交則義重古人逃竄脫不免汝宜收之曇瓘尋伏法禇氏令僧簡往斂之禇年七十餘永明中卒僧簡在都聞病馳歸未至而禇已卒將殯舉屍不起尋而僧簡至焉

吳仁璧女少能爲詩父教以象陰陽之學仁璧自登第後生業甚薄嘗居越中佯狂求食一日女謂父曰大人愼事出入恐罹憂毒天復初錢鏐命撰母墓銘仁璧不從被系女泣曰文星失位大人其不免乎鏐命除水部員外郎遂沈之東小江驚濤中並女同害時年十八【互見仁璧傳】

朱億女郡人也淑行婉質工琴書至道初裴愈奉使兩浙聞其才藝奏之召至京師旣入宮掖賜號白蓮花夫人後出俗刺血書蓮花經一部攺賜慈濟廣惠大師億子光祿卿公綽之女二十娘子嫁朝請郎李防亦聰慧作混元圖贈宜人

陳質妻長安縣君丁氏晉公謂之妹博士奇之母也謂欲官二甥丁固辭俾自學以徳進謂竦然稱嘆之奇兄弟繼登科鄕裏稱爲賢母胡瑗著丁氏賢惠錄蘇舜欽書之里人張紳世與陳舊其婦防而沒丁褓其嬰歸付乳媼親加撫視能言而還之謂旣南謫家日淪困有侄孫女防孤丁訓養甚厚及歸馮氏子婦式嫻淑甚宜其家知州黃宗旦聞之謂之曰玆事可書於史贈孝感郡太君

吳中李氏女能詩有詠破錢云半輪殘月掩塵埃依稀猶有開元字想得淸光未破時買盡人間不平事

李處道妻龔氏宗元女也有文學讀書通大義賦詩書字皆過人晚年喜誦佛書自名曰守安處道年髙而宦不逹龔能安之卒年六十四

鄭絳妻錢氏廣陵王之孫也防秀悟旣歸絳姑禦家嚴錢氏侍起居惟謹無故未嘗去左右姑疾嘗藥不解衣者半年夫家素貧赴官不能具行裝適其娣自京師持金幣遺之甚厚錢氏不啟封謝而歸之退而曰身受娣賜固可抑何以全吾夫之亷乎

張弼妻徐觀妙直祕閣閎中女也建炎三年金兵犯揚州官軍奔潰肆掠執徐欲污之徐瞠目大罵曰朝廷畜汝輩以備緩急今敵犯行在旣不能赴難反乘時爲盜我恨一女子不能引劍斷汝頭以快眾忿寕肯受汝辱以茍活邪賊刺殺之投江中而去弼歷陽人也

何氏郡人吳永年妻建炎四年金兵防平江城中人死者五十餘萬永年與其姉及何奉母逃匿母老須扶掖而行爲兵所得將縶其姉及何何紿之曰諸君何不武邪我婦人輩東西惟所命耳兵信之行次水濵何謂其夫曰我不負君自投於河其姉繼之陳長方作二烈婦傳

劉士英妻陳氏居父母家亦被擄獲赴井死士英字仲發武康人宣和二年爲溫州教授方臘防處州士英設方略率民守禦靖康初通判太原府金人圍城士英堅守不下接戰被執大罵不輟遂裂死年四十五官至通議郎旌其廟曰忠烈

祝磯妻徐氏郡人侍郎林之從姑【一雲林之妹】通判壽之女敏慧能詩孫覿以爲不類婦人女子所爲其筆墨畦逕多出於杜甫而淸平沖淡蕭然出塵自成一家其賦尢工有閨秀集二卷傳於世雅山嘗侍夫人坐有言太素脈類妖妄者夫人徐曰醫和視晉侯之疾而曰良臣將死天命不祐非太素脈乎其學識明辧類如此磯處州人也

狀元黃由夫人平江胡元功尙書之女善筆札時作詩文亦可觀至於琴碁寫竹等藝皆精自號惠齋居士

沈淸友郡中女子也能詩有云晚天移棹泊垂虹閒倚問釣翁爲甚鱸魚低價賣年來朝市怕秋風甚得風人之體又詠漁父雲起家紅蓼岸傳世緑蓑衣詠牧童云自便牛背穩郤笑馬蹄忙下字之工如此

周氏太倉人贅張氏至正中父爲百夫長謀刺其帥事泄夷其家父母及夫皆死次防周於武陵橋將斬之帥之子惜其姿容令刄者舎之語曰能從我活汝命周怒曰豈有父母死而我獨生乎又曰茍從我當若父與夫屍周益怒曰我惟知死耳他無望也帥子防佩刀磨其頸曰汝不從斷汝首啖汝肉周厲聲罵曰不義賊而父旣殺吾父乃欲婦我邪顧所親曰我有白金可以買棺合我父母妾則附於夫帥子度不可脇乃殺之

廣平路總管浦源子玉田妻梅氏郡人至正十六年淮兵破城梅氏匿旁小民家兵入夫逸去梅氏爲兵所得見其色將污之梅氏探懷中金與之乘間赴水水淺不得溺兵至水次以刄擬梅氏梅氏不爲動兵舎去後至者見婦面水上知其生復欲鉤出之力挽不肯升兵怒以戈揕其腋死髙太史啟爲傳

季富妻黃氏崇明人至正初海冦入境掠婦女登舟黃氏義不受辱卽投海死年二十七

後載妻失其氏載爲郡吏至正丙申行役京口妻年三十姿色姝麗生一子一女城防先屬子女於姻謂所親曰吾夫在逺而罹此大變或不幸被彊辱𨿽欲死不可得矣寕捐吾軀以全吾心語未絕兵入妻赴水矣

趙淑儀吳縣趙夢炎女淸獻公抃之裔孫也夢炎臥病時年七十餘家貧無醫藥資淑儀年十八乃焚香禱於天刲股以進父患尋愈里社以上於府董章爲守制孝女歌書防障表於其門仍贈錢帛豚酒

茅氏崇明人嫁朱淸之子虎淸敗茅氏年三十二沒屬官醫師見逼連日茅氏晝夜號哭以死自誓卒不能奪虎故舊王大卿等鳩金贖爲大都永安寺尼逾年以憂憤死至元中虎兄子謙以聞旌表墓門錄付史館

擔夫婦家郡城不知其姓名夫在公庾爲擔夫張氏時應募出充戰士丁未六月戰死於城西門婦號泣城下得其尸解衣拭之斂於棺哭盡哀旣焚收骨裹以帛仰天大慟身與骨俱投於水

謝烈婦昆山沈度一妻也年二十八孀居將終焉至正壬辰方谷珍剽掠女婦甚眾謝度其姿容不可免自謀曰河去逺吾不能赴水以全屍茍得全吾志可矣因積薪縱火自焚

楊椿妻王氏椿死節王氏與子女二人皆不食一日卒詳見椿傳

陳訓妻王氏節行見訓傳

七姬皆江浙行省左丞潘元紹妾紹戰將敗七姬皆縊死【互見冢墓】

薛氏者昆山銀工之女嫁縣小吏邵某洪武初邵坐法當死送京師婦時年二十餘防垢莫能掩其麗將行押卒見而悅之謂邵曰若欲生致都下盍使事我否則促死矣邵懼曰如命乃密呼婦語故婦曰吾身潔污君不得知君身不可復生矣佯應曰諾乃盛備酒饌飼邵至暮遂自縊於粉閣中鄰里爲之今冡在西湓瀆村彭氏菜園中卽當時粉閣也事久湮沒天順末鄭進士文康得於表姑葉氏之言爲作傳以表之

錢氏太倉人歸同裏胡原洪武三十年原戍雲南逋事覺坐棄市錢謂之曰君萬里歸爲妾耳今君死妾生何爲至夜分抱乳兒泣曰吾不能保汝矣遂自縊年二十八袁華爲傳

張員外防妻金氏名淑寕吳人徳儒先生之女年二十二嫁防洪武十九年防得罪吏具辭將寘於法淑寕聞之曰吾𨿽歸張未及期月義不可使夫獨死死於夫死之後孰若死於其前遂經死後三日防得宥天臺林右作張烈婦傳

史景忠妻鄒氏年十八嫁景忠而景忠謫戍大寕鄒與其姑及一女在行丙子嵗冦發大寕城中有欲犯鄒者鄒不從脇以刀鄒嚼齒罵延頸受刄竟被殺時年二十一

吳氏昆山吳澤女嫁縣吏沈濬濬病死子十嵗吳謂之曰吾不復能撫兒矣及斂夫畢從容洗沐更衣自經年二十九嵗

顧氏女太倉人父母早亡鞠於叔父初許嫁王氏未醮而夫亡叔父復許嫁徐氏擇日畢禮彊之行不得已乃以帛纒束其體牢不可解至則謂徐曰吾非汝家婦乃故王郎妻也堅拒不成禮徐亦義之不忍彊至夕遂縊死

陳氏昆山小民陳演女嫁浦家奴黃福安未期而福安卒將殯陳攜孤撫棺哭之哀甚至夜遂經死

鐘氏昆山陸安妻洪武中安父以事逮京師議大辟將磔市而安初防乃謂鐘曰吾不忍吾父死吾將代刑汝其柰何安往竟死訃至鐘遂經

王素湖涇農家子也年十四嫁朱佩越四年而夫亡父母憫其早寡無子潛以適人婦覺之乃縊

卓氏女字永潔長洲人適里人徐宣洪武壬午宣卒卓氏年二十一遺男女二人越二年二孤盡死卓氏操守益堅旣而舅姑皆歿其母嘗疾篤巫醫皆不效卓氏割股作糜以進母食而愈後母死執喪盡禮人稱節孝之婦

吳天祥妻趙氏家貧奉姑甚孝天祥傭身於人趙每於三炊貯米一握積之以易臠肉爲姑致滋味使姑悅而不知家之窶也有兩兒姑酷愛之每食必呼之趙於食頃驅之出卽闔戶姑問何在紿云自畱肉與不足念慮或云方出嬉戲人嘗見兩兒風雨蹲檐間問胡不歸兒雲母奉婆婆羮恐分肉食我耳天祥長洲相城人

唐冕妻王氏其性孝姑病癰污穢不可近王手爲除拭不怠嘗夜盜入室王倉猝擁病姑匿檐後時天大寒雨王以身蔽姑瀕凍死不舎吳文定公寛表其事

沈氏嘉定人年十九適顧隨產一女而寡親戚憐其貧潛許李氏李委禽焉沈盛妝入室掩戶縊死

錢氏常熟陸茂妻嫁茂二年茂死歸卽自縊年二十三嵗

幹得泉之女許贅徐景仁未婚而景仁以罪坐劓景仁之父以其子殘疾欲已婚得泉甚悅女不從曰彼初非殘者竟成婚事夫甚謹後數年景仁以前事例戍雲南其弟幹祿謂曰若他適可免否則死萬里矣幹氏曰此何難遂自經死

陸氏子以吹笛爲生其妻田家女也陸病久女歸父家求升粟還陸已死女哀哭祭畢遂自經於夫尸之傍

潘紹宗妾金增昆山人紹宗早卒金有貞操里人欲謀以其實聞表厥裏居金聞而止之曰朝廷著令年二十九得聞三十不得聞也里人曰降一在我無難誰能知者金曰此非吾所安也遂寢其事

王妙鳳洞庭東山人嫁吳氏夫常商於外妙鳳獨與其姑居姑有淫行妙鳳恚憾而無如之何一日姑與所私飲命妙鳳溫酒妙鳳從防室舉燎火警其人去其人入防室戲牽其臂妙鳳憤極卽抜刀斫臂父母來諭將理於官妙鳳曰死則死耳世豈有婦訟姑理邪死後里人白於縣縣梗於姑婦之議妙鳳之寃迄不獲申

狄阿先妻髙氏嘉定人配狄一月狄患癰死髙抱屍慟哭三日家貧火火熾髙氏躍入火中姑救出之髙恨不得從夫死輙取夫骨齧吞之姑與父母驚怛而更昧其志相謂言疾嫁耳遲之則死矣漏言於髙髙歸舎卽斷髮自誓其夕竟雉經

陸淑淸長洲陽城人頗聰慧識字許村人楊紹淑淸年二十二兩家赤貧不能嫁娶紹執役往京師惡少艶淑淸容色謀妻之集黨撼其翁文若不從我得無悔後禍邪翁文愁諾淑淸聞之號哭逹曙惡少彊委禽焉淑淸卽自縊於房

鄒氏吳縣人嫁葉蕓僅兩月蕓卒鄒毀容誓死不出房限不見男子姑曰如火盜疾病何鄒曰火至委軀煨燼盜至則先自刎疾聴其死不得令醫胗察年逾六十卒遺命就殯於室毋受親戚男子弔夜半舉柩毋令人見

兪氏吳縣學生顧春妻也春患病將革與兪訣勉其守節兪號泣不止因以指抉雙目不得出乃以剪刺其左目血流徧體復欲刺其右姑奪其剪諭之曰爾欲養舅姑育二子畱其一目可也兪乃止越六日春死

凡列女事行備載如右其國朝旌表節婦亦如孝友例附於後云

張成二妻唐氏洪武七年旌表【學士宋濓作旌門銘】

姚榮二妻黃氏洪武七年旌表【編修蘇伯衡作旌門頌】

陳已久妻孫氏洪武七年旌表

呂元哲妻錢氏洪武二十八年旌表

蔡仲彬妻夏氏洞庭山人永樂間旌表

濟南府經歷陳汝言妻吳氏永樂四年旌表

印仲彬妻周氏永樂四年旌表

戴君用妻吳氏宣徳三年旌表

王友諒妻陳氏宣徳十年旌表

杜徳潤妻顧氏正統四年旌表【翰林檢討陳繼作傳】

兪毓妻狄氏正統四年旌表

姚宗敏妻盛氏正統六年旌表

諸士賢妻祝氏正統六年旌表【其孫泰亦蚤卒妻張氏守節奉祖姑】郁信妻矯氏成化五年旌表

顏鎡妻吳氏成化十八年旌表

蘇倫妻陸氏成化十九年旌表

李芳妻傅氏治十一年旌表

夏衡妻吳氏治十一年旌表【衡昆山人】

王昂妻唐氏治十二年旌表

進士顧竑妻杜氏治十三年旌表【已上吳縣】

張新妻華氏張彥逹妻胡斗奴俱洪武初旌表樓紹妻王氏同爲防稽人徙吳洪武二年旌表【紹元鄕貢進士王氏卒後子澄請表母節朝命禦史潛覈有以旣死而難之禦史移文有云若以死生有間則比干之墓誰封遂獲旌命宋濓作傳】

張得妻顧三娘洪武三十一年旌表

陳彥良妻金氏永樂四年旌表

蕭山縣學訓導王永年妻陸氏永樂八年旌表趙學遜妻徐氏宣徳六年旌表

仰余澤妻張氏正統三年旌表

華季謀妻張氏正統五年旌表

陳復妻鄒氏正統九年旌表

韓伯濟妻張氏正統十年旌表

周公美妻劉氏景泰三年旌表

陸塤妻浦氏天順二年旌表

陳頥妻華氏成化十二年旌表

王公著妻吳氏成化十二年旌表

魏公進妻尢氏成化十八年旌表

蕭貴妻吳氏成化十九年旌表

杜洪妻皇甫氏治二年旌表【已上長洲縣】

劉彥敬妻阮妙瞻洪武十年旌表

查華二妻楊六娘洪武十九年旌表

範忠妻淩氏天順五年旌表【已上吳江縣】

嚴華妻陶氏洪武七年旌表

範安妻淩氏洪武十六年旌表

水徳妻李氏名惠洪武十年嘗以同籍兄事逮系京有以勢脇欲娶李氏曰吾不以危難棄禮𨿽萬死無悔事聞防送還鄕至洪武三十年旌表

彭余璋妻鄭氏字宜君生儒家歸再期余璋卒子方周晬抱持號哭成斂赴水死正統癸亥旌表

祝某妻錢氏航凍涇人天順間旌表

刑部主事盧瑛妻夏氏太常卿防之女成化五年旌表

進士張經妻龔氏治間旌表

鄭友光妻朱氏治間旌表【已上昆山縣】

陳剛妻錢氏洪武十六年旌表

季益妻李氏洪武十六年旌表

陳守恆妻陸氏正統三年旌表

吳本妻林氏正統五年旌表

吳克存妻陳氏監察禦史淳之母也正統十二年旌表

王永仁妻荘氏正統十四年旌表

朱亮妻陳氏天順四年旌表以子仕監察禦史封孺人

錢景豫妻徐氏天順八年旌表

錢宗時妻包氏成化元年旌表

蔡克溫妻淩氏成化五年旌表

徐元亮妻曹氏成化六年旌表

錢景暘妻鄒氏成化六年旌表【已上常熟縣】

姑蘇志卷五十七

欽定四庫全書

姑蘇志卷五十八

明王鏊撰

人物二十三【釋老】

竺道生鉅鹿人姓魏氏初入廬山幽棲七年後遊長安從什公受業闗中僧眾咸謂神悟獨文字之師以生爲邪擯之生後來止虎邱聚石爲徒講湼槃經至闡提有佛性處曰如我所說契佛心否羣石皆首肯之今石猶存

竺道一眞正有學業晦處隠智人莫能知王珣兄弟深加敬事受知簡文帝後隠虎邱時號九州都繼那顏眞卿詩登壇仰生一謂道生道一也道寶道一弟子

支遁字道林姓闗氏家世奉法往余杭山沈思道術行吟獨暢年二十五始釋形入道住剡東山後居吳支硎山報恩寺南峯院性好鶴鎩其翮不復飛視有懊防意後養令翮成致使飛去又好養名馬謂愛其神駿今有石室放鶴澗馬迹石皆其遺蹤也

智積菩薩靈巖寺開山祖也當東晉末自西土來時泗州僧伽持鉢江南至無錫聞積在蘇卽回曰彼已有人矣由此名顯有一貧嫗慕其行嘗持角黍爲供積受之嫗因得度至今上巳日號智積誕辰聚數十百嫗爲角黍會【梁天監中靈巖山初造寺有異僧負鉢而入憇廡下長身黧面相貌奇古眾莫之省逾三日夜半索墨自圖其形於殿東北壁黎明不知所在眾始驚異居無何有僧人顧其畫愕曰此西土智積菩薩像也何爲在此於是道俗趨來觀拜知師出世至唐宰相陸象先有弟遘危疾國醫不能療一日冇僧扣門問疾象先引至臥內僧索杯水一噀而病良愈象先驚謝出金幣不受顧謂其弟曰我靈巖僧也他日還吳幸來過我言已遂去其年象先弟入尙書爲郎使觀察桂筦道經吳中趨靈巖如約問禮所捨無有徧從寺中求之亦無得方悵然欲還俄見壁間所畫像肖焉如言如笑驚喜拜施錢五十萬修供而去】

法惜西域人義熈中至中夏與恵逺結社廬山已而來蘇念佛三昧化導有情蘇人翕然歸建淨壽院居之院燬復建卽今萬壽寺也

支曇籥月支沙門也嘗來虎丘特賦妙聲善唄弄夢神人授聲法覺因裁制新梵淸響妙絕宋孝武敕使至郡從受五戒

尊者梁時僧也今虎邱之憨憨泉寶華之卓錫峯皆其遺迹

恵響吳興人姓懷氏天監中居虎丘不得甘泉乃俯地側聽得泉今名曰虎跑泉後駐錫馬鞍山謀建塔廟坐於山脇石室間有二虎爲侍方運籌思俄有神人謂曰願施千工以成是夜風雷震吼林木號怒但聞撲斵聲明日奇石矗然廣階駢墄事聞武帝爲造寺名恵聚今山中尙存石像於室中扣之鏗然有聲呼爲響大師

僧林吳人有道行大同中入蜀居潼州豆圖山禪黙累日見巨蠎於前舉首如有叩者林爲授三歸自爾蠎不爲害涪水之陽素無猿林至有二猿度水來依林棲林去猿復泅還又嘗露坐赤水巖虎前伏聽林說法久乃去

惟靖吳人入國寧寺禮慧政受天臺教嘗侵星赴禪林寺粥虎隨及寺輒跪地以俟靖出虎復隨去疽發背困睡有鴆鳥糞其瘡未幾而愈又虞冰雪置秔地窖中日以銚合菜煮食過期米常滿不耗靖乃築之

智琰字明璨郡人姓朱氏梁散騎侍郎獻之孫幼事通璩法師授典過目輒成誦長遊都下與道安禪師齊名陳亡歸虎丘面巖壑者三十載楊素蘇威皆嘗駐節山中接其緒論煬帝鎭維揚具幣招致琰恐重累使者爲之一起及見辭以疾竟不爲用卒埋武丘東寺

印宗精槃經咸亨中至京師詔居大敬愛寺辭住蘄春謁忍師遂至廣州過六祖盡悟之防著心要集行於世

智聚住虎丘東寺山法師弟子至徳二年奉敕太極殿進講金光明經天子嘉禮歸臥舊山開皇間璽書勞問卒窆山南得虞世南爲文

齊翰開元中住武丘道性淵黙心不闗事與皎然甚契僧晝字皎然工律詩嘗謁韋應物恐文體不合乃苦思作古體十篇爲贄韋殊不稱賞晝失望明日冩其舊制以獻韋諷味不釋手因語晝曰師幾失聲名不以所工見投而猥希老夫之意人各有所得非卒能致晝服其精鑑

義師蘇州人狀如風狂貞元中民起屋師運斤壞其檐禁之不可主人素知其神拜曰弟子生活賴此師曰爾惜之耶擲斤於地而去其夜市中火惟所壊檐屋數間獨存嘗止於廢寺殿中冬夏積火壞幡木像悉燔之好燒鯉魚不具渫而食垢靣不颒颒輒雨吳中以爲雨將死飲灰汁數斛念佛坐不飲食郡人日往觀之七日而逝盛暑色不變支不摧

續空者吳人本齊君房也苦貧勤學爲凍餒所驅元和初遊錢塘至孤山寺西饑甚不能前俄有老僧顧君房笑曰法師諳旅況否君房曰何哉僧曰子不憶講法華經於洛中同徳寺乎應爲饑火所惱不暇憶前事探鉢囊出一棗大如拳曰此吾國所產食之知過去未來事君房食訖甚渇掬泉水飲之急欠伸枕石而寢有頃乃寤思講經於同徳寺如昨日焉乃落髮

鑑師元和初郡人馮生調選長安有老僧自稱鑑師詣生曰汝吾甥也相與往來嵗余馮得東越尉鑑師負笈告去曰我廬於靈巖寺之西廡久矣遊長安忽十年幸與君相遇今將歸舊居故來告別然君尉越道出靈巖寺下當一訪我後馮生詣寺詢僧鑑師廬安在僧曰吾曹無名鑑者生始疑異至西廡下乃有羣僧畫像其一狀類鑑師生大驚視其題云馮氏子吳郡人年十嵗學浮屠氏法以道行聞

文暢吳人韓愈有送行序及詩

貫休婺人善詩有西嶽集嘗居萬壽寺禪月闗因稱禪月大師又善畫古佛嘗自夢得十五羅漢梵相尙缺其一有告者曰師之相乃是也遂爲臨水圖以足之今其畫本尙傳

僧瑗字辯空嘗披一衲不計寒饑勤行精進嘗撰武丘名僧苑一卷注郁子兩卷文樂三卷

紹明律師昆山慧聚寺僧也後唐時居半山彌勒閣一夕夢有神人曰檐前古桐下有石天王像與銅鐘師冝知之詰旦掘其地果獲之今尙龕置壁間形制甚古

紹宗郡人住亷山性朴野不羣流俗江南李國主造寺居之又躬入山請謁甚加禮重

淸化師全副昆山人隨父賈販至豫章聞禪會之盛求出家學成自仰山還故國錢忠獻王賜以紫方袍不受攺號純一禪師開運中坐亡有大風震林木焉

希辯吳越忠懿王子也爲寶嚴院於常熟聽律於楞伽受心印於天臺幹徳初王以淸泰院居之號慧智禪師太平興國中隨王入覲見於滋福殿賜號慧明尋還故剎禦書急就章逍遙詠袐藏詮賜之

淸順尊者宋初魏庠守郡奏攺虎丘律寺爲禪迎尊者至寺乃啟禪派今虎丘開山第一人也

遇賢俗姓林氏長洲人母初孕夢吞大珠生時祥光滿室少溺水溯流復還遂出家郡城東禪寺性嗜酒人呼爲林酒僊醉則作詩時有警句尢能前知人禍福言無不驗有疾病者書符與之立愈郡守梅詢贈以詩曰出入常攜一古藤三衣麤重貎稜稜紅塵酒滿何曽醉知是僧中第幾僧初郡中有虎爲害遇賢見之騎以出城其害遂息一日渡江風濤大作舟將覆遇賢解袈裟爲防風浪便止其神異多此類遇賢顏貎奇怪口可容雙拳手垂過膝日行路中嘗持一鐵椎見瓦甓輒碎之人問其故答曰世路不平闔郡酒家得其飲酒獲利十倍有一酒肆奉之甚謹賢將示寂至其家曰吾日飲汝酒未能酬直今當相報耳乃大吐石白中囑以紙封閉三日啟視則已結如雞子未幾疫痢大行人服其一匕卽瘥酒家因以致富祥符五年上元日沐浴而化七日身不欹側顏色如生其徒火之取其骨塑爲像今存寺中

靜梵嘉禾人姓笪氏生甫十嵗依勝果寺祝髮從湛謙二法師學元祐初往郡之北禪寺講法華經修法華懴爲三期之爲日二十有八精恪上通感普賢受偈摩法呼淨梵比丘

丈瑩吳僧多聞博識宗教亦髙所著湘山野錄行於世道元住永安禪院祥符中嘗進所纂傳燈錄三十卷詔楊億等刋定刻板宣布

法逺宋廬陵人姓王氏年十九遊並州從嵩禪師受具足戒來住天平山擬班固九流作九帶敍佛祖教義博采先徳機語參同印證學者傳之歐陽修嘗造其室因與客棊逺坐傍修請其說法有從前十九路迷悟幾多人之句修嘉之所著有偈語妙宻

恵詮吳僧佯垢污而詩絕淸婉嘗書西湖一山寺壁曰落日寒蟬鳴獨歸林下寺柴扉應未掩片月隨行屨惟聞犬吠聲又入靑蘿去蘇文忠公和於後曰惟聞煙外鐘不見煙中寺幽人夜未寢艸露濕芒屨惟應山頭月夜夜照來去詮遂以詩知名

道潛吳僧有標致效陶靖節爲詩嘗自姑蘇歸西湖經臨平作詩云風蒲獵獵防淸柔欲立蜻蜓不自由五月臨平山下路藕花無數滿汀洲蘇文忠公赴官錢塘得詩大稱賞一見如舊識嘗有詩曰隔林髣髴聞機杼知有人家住翠防蘇公曰此吾師十四字師號也蘇公移守東徐潛訪之館逍遙堂士大夫爭欲識面饌客罷俱來紅妝擁之遣一妓前乞詩援筆立成曰寄語巫山窕娘好將魂夢惱襄王禪心已作沾泥絮不逐東風上下狂一坐大驚自是聞名

仲殊字師利承天寺僧初爲士人與鄕薦妻以藥毒之遂削髮時時食蜜以解藥毒蘇軾與之往還甚善號之曰蜜殊工於詩詞有寶月集當時有詆其所作多艶體

道欽昆山圓明村朱氏子授業景徳寺因遊歷叢林遇一道者語之曰汝乘流而行逢徑卽止欽至臨安見東北一山秀出樵子曰此徑山也欽遂居之爲開山始祖嘗召至內庭賜號國一禪師今薦嚴寺西有羅漢橋名蓋指國一也

毛僧日遊聚落飲啖無所擇輕薄子多狎玩之貴勢要之不詣忽謂人曰吾死矣乃危坐誦偈曰毛僧毛僧事事不能死了燒卻恰似不曽言卒而化

法云大師字普潤長洲人參南屏淸辯得言下防有注解金剛經心疏鈔息陰集

宗本乃承天福昌院飯頭飯熟必禮拜然後供僧一日忽悟恣談皆經中語仁宗召見賜金襕衣加圓照禪師號歸初至京師有貴戚試以娼女薦寢旣登榻鼻息如雷女爲般若光所爍一夕不寐

可觀法師字冝翁華亭戚氏子一日聞舉唱曰般若寂寥忽有悟云如服一杯降气湯魏杞鎭郡請主北禪適當九日上座云胸中一寸灰已冷頭上千莖雪未消老步只宜平地去不知何事又登髙魏公擊節嘆賞有圓覺手鑑行庵錄

鰕子和尙好食活鰕丐於市得錢卽買貯之袖中且行且食或隨視之乃出哇於水羣鰕皆防躍而去

諝三命承天寺僧好食活雞精於陰陽之術吉凶多驗人欲其卜則以數十活雞隨之聞其聲咿然食之愈喜後焚有五色舎利自舌本湧出

宗杲號妙喜髙孝兩朝凡三賜號兩住徑山嘗止虎丘禪學爲當時之宗

道川本昆山縣弓手翟超以勇力名方被差捕賊宿廟中忽有所得徑出家徧遊江湖道遇虎不爲動虎亦馴伏其旁一日書偈危坐化去有注金剛經

法全號無庵昆山陳氏子從道川參請一日行靜濟殿其首偶撞殿柱忽大悟旁人見其光彩飛動自此徧走山林道價日增

衣和庵主昆山人隠居雪竇畜二虎恆跨之以遊後徙二靈終焉初雪竇妙髙峯在千丈巖顚有藤一枝蜿蜒其上下臨不測乃蟠結成龕因名棲雲大徳丁未燬於盜更二十年不克復虎乳其墟爲害咸謂庵復而和祠則虎禍其息至元丙子復其庵肖其像於是二虎前伏餐玆飲和猛從仁不爲害和師在日有四偈詠藤龕載奉化志

明本號中峯錢唐孫氏子防參妙髙峯說法示人縱橫詠貫以雄辯名一時朝廷數聘之嘗避去今鴈蕩村有幻往庵乃其隠處有廣錄三十卷入大藏中

余澤字天泉姓陸氏郡人學天臺教觀辭鋒辯博音吐如鐘大徳中住永定遷北禪召住杭之下竺會朝命勘金書藏經澤居於京師與翰林集賢諸老倡和後聞有雨花別集虞集序

廣慧禪師智及字以中吳縣顧氏子從防公學文僧嶼呵曰子才俊若此不思負荷大法甘作詩騷奴僕乎無盡鐙偈所謂黃葉飄飄者不知作何見解及噤不能答卽歸海云院目不交睫者逾月忽見秋葉墜庭豁然有省入徑山謁端公端以法器期之悉取三乘十二分教溫繹之遂大通宗貫洪武初應詔居天界以病還海云卒宋學士濓爲塔銘有四會語錄若干捲

維則字天如姓譚氏永新人得法於本中峯本時住天目山之師子巖至正初門人築室以居則名曰師子林蓋以識其授受之原也自中峯以來臨濟一宗化機局段爲之一變故多論建有楞嚴會解若干捲語錄別錄剰語若干捲

悅可字中庭嘉定人少修靜業元統間嘗錫師號及坐逝茶毘余齒舌不壞

琳西玉至正末出遊會稽屆歸父兄皆已沒嫂以不辱死於投井惟母在琳乞食以養母卒血書華嚴經以薦江陰王逢有贈孝僧琳詩

良字元璞天平寺僧妙聲字九臯景徳寺僧皆有詩名聲有東臯錄

普明號雪窻嘉定人善畫蘭與栢子庭齊名

時蔚號萬峯樂淸金氏子得長千巖之傳至吳就墓山建大伽藍居參學甚廣洪武辛酉有詔起之蔚已預知趺坐說偈而逝使至死已七日越十三日肢體猶溫

隆菩薩姓施氏尹山寺僧也洪武壬申四方沙彌給牒京師者三千人悉籍爲軍時方旱禱雨隆因乞焚身以代之至雨華臺望闕再拜取瓣香書風調雨順四字語中使曰爲我奏之已爇或進香火中舒臂接之旣焚雨卽大防上喜曰此眞永隆雨也制落魄僧詩以彰之

溥洽字南洲山陰人姓陸氏洪武間住北禪寺後應召爲僧錄司右講經陞左善世及衍斯道以輔翊舉義功召主教事洽以其位遜衍而自居右後洽在詔獄衍已位少師將行時乘輿臨視問所欲言衍以洽爲言不及他事洽前著有金剛經注解並詩集行世萬金字西白寶積寺僧洪武中住天界寺與宗泐等奉詔注楞伽金剛心經所作有淡泊齋稿

大祐字啟宗號蘧庵俗姓吳氏防開悟聞誦楞嚴咒隨口成誦年十二出家寄心庵旣壯爲澤天泉司懴又之武林從及公參禪洪武間召與蔣山廣薦會遷郡之北禪歷僧錄司左右善世會內難棄歸穹窿永樂初起修釋書凡括大般若義六百卷及平生所著淨土指歸淨土眞如禮文彌陀金剛二經直解天臺授受圖法華撮要圖淨土解行二門圖行世

趙頭陀者自言終南山人不知其所參修成化間遊吳中啖肉一頓盡十數斤或一鵞一豬頭秫飯至斗許食畢飲水亦一二斗肉食多手自烹煮極潔宿承天寺數年後坐苑橋上大呼一聲遂化諸僧具威儀茶毘之亦得數舎利【已上釋氏】

赤須子秦穆公主魚吏也齒落更生髮白復黒服霞絕粒後往吳中十餘年莫知所之

蔡經後漢人居胥門中散大夫王逺方平旣得道東欲入括爲山過吳住經家以其骨相當僊語以要言經遂尸解去十餘年忽還家容色少壯語家人曰七月七日王君當來可多作飲食以供從官至日王君果來舉室皆見從官皆隠引見經父母兄弟因遣人召麻姑頃之麻姑至乃好女子年可十八九坐定各進行廚皆玉食復擘麟脯相勸酬麻姑云接侍已來已見東海三爲桑田向來蓬萊水又淺於今日豈將復爲陵陸乎逺笑曰聖人皆言海中行復揚塵也時經弟婦新產數十日姑見知之曰噫且止勿前卽以少許米擲之以祛其穢視其米皆成丹砂麻姑手爪似鳥經心中念曰背大癢時得此爪以爬背當佳也逺已知之使人牽經鞭之但見鞭著經背亦莫見有人持鞭者經比捨有姓陳者聞經家有神人乃詣門求見逺曰君心不正未可敎以僊道當以一符並一篆存君本壽自出百嵗後可以禳災治病陳后以符篆治效壽百有十嵗而死其後數十年經復還家今吳縣有蔡僊鄕云

李崇郡人少好道林屋山人王瑋授之以流珠丹法曰行此亦可以出身仕官無妨僊舉崇仕令宛陵虎狼避去蝗不入境累遷汝南太守加秩中二千石年七十四瑋授以隠解法去入大霍山又授遁化泥丸紫戶術以度世在華陽洞中爲左理中監準太府長史云瑋楚莊王時人也

郎宗爲吳縣令後遁去居華山下服胡麻丸得道在鹿蹤山洞互見宦迹條

魏伯陽吳人好道術與弟子三人入山作神丹旣成謂弟子曰丹𨿽成宜以犬嘗試之犬飛則可服乃與白犬犬斃伯陽曰作丹惟恐不成今旣成而殺犬恐未當神明之意餌之將復如犬柰何弟子曰先生當餌之否伯陽曰吾已違世路棄家而來今不得僊亦恥復還死生皆當餌之乃服丹入口卽死弟子虞姓者曰吾師非常人服此而死得無意乎復取丹餌之亦死餘二人相謂曰所以爲丹者欲長生耳今乃趣死將焉用之不服此自可更得數千嵗遂相與出山方爲伯陽及虞生求木以斂二子去後伯陽卽起以所服丹而死弟子虞及白犬須臾皆起僊去道逄伐木者乃作手書寄謝鄕裏及二弟子伯陽作參同契五相類凡三卷【伯陽後漢人恐當時吳防未分或恐是會稽人姑因舊著之】

負局先生者負磨鏡局循吳市中得一錢便輒問主人得無有疾苦否若有輒出紫丸藥以與服之服者皆愈

董奉字君異吳人先主時大旱縣令丁士彥知有道術乃往見而請禱奉曰雨易得貧家破屋柰何士彥解其意因曰先生但令致雨當爲築屋卽躬命吏人百餘揀材爲之搆屋屋成大雨傾防髙下皆足

葛字孝先吳人初從左慈受九丹液僊經徧歷名山修煉大丹丹成得僊號葛僊翁每飲酒常入人家門前陂水中臥竟日乃出曽從吳王船行至三江口阻風舡多漂沒僊翁舡亦沈不知所在吳王嘆曰僊翁有道何不能濟乃遣使求之久忽見僊翁從水上行來衣履不濕而有酒容旣見言曰臣從伍子胥邀飲淹屈陛下於此又嘗舟行弟子見篋笥中有十許符因問曰此符之驗盡何事可得見乎僊翁曰神符亦無所不爲弟子願見之乃取一符投水中水迅急符逐流而下復投一符迎水逆上再取一符投水亭亭不上不下湏臾上符下下符上會中央三符同聚而不流其詳互見傳記不可具載

於吉吳孫防時道士制作符水以療疾病吳會人多事之防嘗會客郡樓吉趨度門下諸將賓客下樓拜之止之不能防卽命収之防母曰於先生亦助軍作福醫防將士不可殺之策不從竟殺之之失屍所在

杜蘭香自稱南陽人墉城集僊錄云初漁父於洞庭之岸聞兒啼聲四顧無人惟有三嵗女子在岸側漁父憐而舉之十餘嵗天姿奇偉靈顏姝瑩殆天人也忽有靑童靈人自空而下來集其家攜女而去將升天謂漁父曰我僊女杜蘭香也謫於人間後吳建興二年春復降於包山張碩家有侍婢二名萱枝松枝爲詩贈碩【詩曰阿毋處靈嶽時遊雲霄際眾女侍羽儀不出墉宮外飊輪送我來豈復恥塵穢從我與福俱嫌我與禍會】乃出署蕷子三枚大如雞子云食此令君不畏風波辟寒暑碩問禱祀何如蘭香曰藥可除疾淫祀何益碩旣成婚授以輕舉之術遂絕迹不來年餘碩船行忽見蘭香乘車於山際不勝驚喜徑往造香欲登其車其奴扞之遂退

孫寒華吳人孫奚之女師杜契受白之要容顏日少周旋吳越諸山十年乃得僊道而去一云吳大帝孫女於茅山得道沖虛而去因名其山曰華姥山

楊羲者吳人好學沈厚與許先生遁許長史謐結神明之交嘗爲公府舎人興寧三年羲年三十六眾眞降焉自東嶽上眞司命君等二十三人又自太和靈嬪上眞左夫人等女眞十五人每旬輒數人同降髙談道防幽指藥妙楊及二許史受其詞捉筆爲書是嵗六月十五日夜紫防王夫人與一神女俱來紫防謂羲曰此太虛上眞元君金臺李夫人之少女紫淸上宮九華眞妃者也賜姓安成名郁嬪字虛簫眞妃又謂羲曰我昔學眞於臺受玉章虎錄爲上眞妃遊行玉淸非不能訪搜紫童友於帝郎也直推幾任會應度歷數欲求氏族於明君非有邪也君夷質虛閒幽眞內煥必簡帝躬髙佐四輔理生斷死互察陰陽妾當助君綜禦萬神尊制東蕃君將乘龍駕雲白日升天此自元徳上挺太極所旌不復用勤學劬勞也今人居風塵間乃多罪之下鬼趣死之朽質君奚必汲汲於人間之貴賤投身榮辱之肆哉且方交兵日會三災向臻褰衣逺逸是其時也自後數日卽眾眞一降所授詩章道要羲及二許所筆授者甚多華陽陶景論次爲書號曰眞誥

沈羲郡人學道消災治病未嘗餌藥物也與妻賈共載路逢白鹿靑龍白虎車各一乘從騎人曰羲有功於民心不忘道少小以來履行無過今年壽將盡黃老遣僊官下迎侍郎薄延垂乘鹿車度世君司馬生乘靑龍車迎使者徐福乘白虎車卽有三僊人羽衣持節以白玉簡靑玉冊丹玉字授羲羲升天時道間皆見之忽大霧不解失所在惟見羲所乘車牛入田食苖或以告羲家子弟恐羲爲邪鬼所魅布人於百里之內徧索不得後四百餘年忽還鄕裏推求得數世孫懷喜懷喜曰聞先人說家有僊今其歸邪畱數十日具言初升天時不得見帝但見老君東向坐宮殿鬱鬱如雲气侍者數百人多女子庭中有珠玉樹眾芝叢生龍虎成羣遊戱其間聞瑯瑯如銅鐵聲不知何等四壁熠熠有符書著之老君身形略一丈被髮文衣體有光耀湏臾數玉女持金盤玉杯來賜羲曰此是神丹飲者不死夫婦各一杯壽萬嵗又賜棗二枚大如雞子脯五寸遺羲曰暫還人間治民疾苦若欲上來書此符著竿杪吾當迎汝乃以一符及僊方一首賜羲羲奄忽如寐已在地上世多得其符驗

陸修靜字元徳郡人早通墳籍長慕神僊棲廬山白雲寺與陶潛慧逺法師結白蓮社慧逺持律精勤送客未嘗過虎谿而與修靜行過百步大笑而別宋文帝表其髙風作停霞寶贊使徐湛宣防畱之不可太始三年作崇虛館通僊堂彊招之使講道焉元徽五年偃月而化春秋七十二後三日廬山諸徒見霓旌紛然還山湏臾而失未幾計至初修靜赴常衣囊及逝遺命囊骸投所在巖壑門人不忍奉之山中未至忽布囊掛巖樹諡簡寂先生詔以所居爲簡寂觀

徐靈期吳人隠衡嶽上淸宮遇神人授丹之要含日暉之法守泥丸之道周遊海嶽采訪山洞巖壑作衡嶽記敍其靈異言紫蓋云宻二峯皆五千餘丈云宻有禹治水碑皆科斗字碑下有石壇流水縈之最爲勝地而紫蓋嘗有鶴集其頂神芝靈艸生焉有石室室有香鑪杵臼丹竈祝融峯上有碧玉壇方五尺東有紫梨髙三百尺乃夏禹所植實大如斗赤如日食之長生蒼梧王元徽元年九月九日衝眞至宋徽宗朝賜號明眞洞防眞人

張通裕字眞漢天師十二代孫梁天監二年來居吳山感異夢卽於山下建治號曰招眞剏寥陽殿虛皇壇手植七檜簡文帝攺爲乾元宮通裕嘗煉大丹鑿井藏之至宋淳熈中道士李正則浚井得丹石防啟之化爲雙紅鴿飛入尙湖

張繹字士和郡人學道講經理致深宻詞端華辯當時所宗梁武帝雅相欽賞時陶景著法檢論釋老二教繹復討論甚有條理景嘉焉専心道法居貧守約善八體書別制雲篆作茅山南洞碑甚工

陳景尙吳人善講道釋制靈書經大行於世梁邵陵王甚重之

周隠遙字息元洞庭山道士自云甪裏先生之孫學太陰煉形死於崖窟中囑弟子曰檢視我屍勿令他物相干六年後更生當以衣裳迎我弟子守視甚臭穢虫壞惟五臟不變如言閉防之至期往視身已起坐弟子備湯沐以新衣迎歸髮鬒而黒髭麄而直如獸鬛焉十六年又死如前更七年復生如是三度已四十餘年且八十嵗貎似三十許人煬帝召至東都尋還郡唐貞觀中召至長安問修習之道對曰臣所修者匹夫之事功不及物帝王一言之利萬國防福得道之效速於神人區區所學非萬乘所宜問也復求歸山從之令狐楚作記互見寺觀條

周生太和中廬於洞庭山以道術濟人吳楚敬之後出遊廣陵佛寺有三四客偕來時八月望霽月澄瑩生自言曰某學於師能挈月致之懷袂或疑其誕或喜其奇生命虛一室翳四垣使無纎隙取筯數百呼僮以繩聮續架之曰我將此梯取月去乃閉戶久之數客步庭中伺焉忽覺天地曛晦聞生呼曰某至開室視之曰月在此矣諸君試觀舉其袖出月寸許一室通明寒入肌骨客再拜謝之卻閉戶其外尙晦食頃如初

栁條靑者大中末乞食於蘇市嘗擊築踏歌得錢輒飲好事者覓其蹤終不可得歌詞中往往述長生方外事閱五六年因大雪凍死於市市人具棺於齊門之左每遇日出時冢上有紫气髙五六尺近視之無所見也後一年有處士皇甫顏者來訪之有人示以冢處皇甫持酒酺祭之發棺得靑竹杖無他物表其冢曰谷隠栁處士墓自是不復有紫气矣

單以淸常熟元陽觀道士也嘗附舟之嘉興聞異香疑有異人徧目同載惟舡頭一人儀趣頗殊以淸遷與並席香气彌甚因從容問之答曰吾此地人少病大風逃於深山遇一老人哀之令從行有艸堂數間老人曰汝可居此以藥一褁令餌之遂不饑渇身日以輕越兩月老人來笑曰有心哉尙在此疾已瘥矣爾若勤修道術可長生人間遂令歸予因拜問其姓名老人曰子聞國初衛公李乎

王可交趙屯村人樂耕釣一日棹舟江行歘見采舫蕩漾中流中有道士七人皆云衣霞綃顏貎如玉一人呼可交姓名舟卽近舫引可交相見一人曰好骨相合僊已炙破矣一人曰與之酒侍者防酒樽中酒再三防之不出一人取二栗與之栗色靑光如棗長二寸許嚙之肉脆而味如飴一人曰可交已見之矣令登岸復令閉目頃之乃在天臺山瀑布寺前有僧來問可交所從來具以前事對又問何日離家曰今日早離家又問今日何日對以三月三日僧大驚曰今九月九日矣僧邀可交爲具食可交不喜聞食气惟飲水耳僧以狀白縣達州州以聞越州亷使王沨召見奇之陰遣人之蘇州誥其家家人具言三月三日已溺水死沨益信異之具以表聞可交自後辟糓不復耕釣挈妻子入四明山人時有見之者

章全素者郡人蔣生僕也初爲日者蔣生好神僊弱嵗棄家遊四方學煉丹不成後得全素全素見生幾上瓦硯忽曰先生好煮鏈之法夫僊丹食之則能長生化土爲金今先生之丹能化石爲黃金乎生心甚慚以他詞拒之曰汝傭者豈能知神僊事乎無妄言全素防笑後月餘衣中出小瓢云是中有丹能化土爲金顧此硯以刀圭傅之亦可爲黃金生以爲誕妄罵之全素尋卒以簀盛屍將瘞之忽亡其屍徒有巾帶衣履存焉遺一藥鼎有美光粲然探之得石硯在內寸餘已化爲紫金矣

陳效吳江縣吏也平生崇重三教廣行陰徳但未能斷食魚之好嘗於池中養魚以待烹啜方欲斫膾待賓忽池中偶似人言悲哀乞命於是省悟盡放其魚於江是夜夢羣魚謝曰玉帝知君放我等萬千性命已令天曹掛名僊籍三年後果於橋上白日上升

孫鍇祥符末侍內表朱都官讀書於鎭州西山書院一日采藥迷入深山見茨下有道士據榻而坐鍇再拜而前道士熟視曰窮薄人也當使足衣食與丹砂一塊且授以符曰此可召役鬼神今嵗河朔大疫以砂書符售之一符可得百錢旣下山依教鬻符遊市井戴鐵冠被絳服騎至大名時王嗣宗守魏慮其惑眾擒械於獄將治以罪鍇曰吾非造妖者向遇神人見教能令人見其祖先嗣宗命釋試之果然表送闕下補司天監保章正専主符禁之事後砂盡術衰遂逃去

申元道泰陵人師事徐神翁得修鏈術將出遊請於師師示之曰逢虞則止無雪則開乃渡江至吳中過山問於人曰虞山也卽築庵居之插竹成林因名竹林庵山中每患無汲一日大雪獨於庵前覆簀不積遂浚而得泉因名雪井紹興間諭抱元增築攺名招眞庵又嘗於福山建潛眞館梅裏建頥眞館爲鏈丹之地

陳希防字彥眞吳人先名伯雄元祐中得疾因往茅山劉靜一求符水下山覺冒不能前據石大嘔此疾遂愈棄家爲道士築室栁汧泉上徽宗聞其名屢詔不起乃以所居爲抱元觀而錫以洞防法師之號

何中立淮陽朐山書生也世爲鼎族遭亂南來寓於郡嘗業儒能文一日焚書裂衣遁去旣歸荷蓑結廬於天慶觀之龍王堂佯狂妄談久而皆驗臥艸中不垢不穢晨起必一至吳江溲焉郡至吳江四十五里往返不數刻人固訝之防有一瘵者拜謁乞醫何命持一蓑艸去疾遂愈始翕然傳蓑艸可療病亦有求而不得隨輒不起者有姓左人以艸煎湯療病訖復緘於盒一日開視忽生粉紅花兩朶於是逺近敬異先是觀中諸黃冠以殿宇摧燬欲試其驗羣造其廬拜且白之何從求疏軸主者謾以與何笑曰來日自有施者至午而使者果來答曰我不能入覲以此累使者上聞而益奇之防浙西趙憲伯歸亦爲之請遂賜金闕寥陽殿額出內帑緡錢數萬繪事一新以答其意孝宗在位忽夢有蓑而跣哭而來弔問之曰臣蘇人也詰其故則不肯言寤乃語左璫時上意頗崇緇抑黃弗深信也居月餘成恭後上僊荘文繼卽世璫因進免釋而及之意欲以驗前定寛上心上矍然憶昨夢輒泣而嘆璫進曰臣防時聞蘇有何姓者類其人因道其所爲上大驚有諭遣不至嘗燕居深念以規恢大計累年未有所屬且坤儀虛位圖所以膺佐餕承顏之重者焚香殿中黙言曰何誠能僊顧必知朕意遂授璫以香茗曰汝見何惟致贄問所以求則曰陛下禱矣璫承命惟謹何忽掉首曰有中國人卽有邊人有日卽有月不湏問趣之去旣去復呼還曰所問者姓我猶忘之但言朱家例子不可用也使者歸奏上曰誠知我心遂賜號通神先生築庵於觀之內賜禦寶書扁以寵之旣而成肅正中宮事無不驗上每嵗以璫將命卽其居設千道齋合雲水之士施予優普一嵗偶逾期或訝而請亟起於臥搖手瞬目而招之曰亟來亟來璫是日舟至平望乃見何在岸滸招而呼踵廬言之眾曰何固未嘗出也都道錄劉能貞自京口舟還次無錫黙禱云先生果有靈感當出相見泊至許墅何從南來劉登岸揖何云小道不易出山果十枚贈別舟及平江則何未嘗出也何能耐寒暑勇於防肉食至十數斤獨不飲酒先有衣襲寄於郭氏云吾死則以此斂慶元三年五月二十二日忽命取之明日坐而逝太皇太后先兩夜夢其求衣亟命特賜以二十四日至遂易之以焉

獃道僧平江兵家子也年十四五爲繼母所虐遣出貨糖一日與羣兒戱井邊覆糖於井懼而泣賣藥道人見而憐之令負笈以隨因饑啖以一棗遂飽索歸再三道人怒批頰使去自此如癡如狂左頰突起肉塊自雲中有金蝦蟇初許人揣後張口示人頰肉膜中一紫色小蟇宛然手足皆見能預談人禍福發其隠識者以爲神髙宗召見賜名應夢達道先生狀髠而髽似道似僧與何蓑衣頡頑好遊蕩市井間見人必求錢得之隨與貧者何旣不趨召他日璫或薦道僧上欲見之何挽呼不使去曰是將捉汝縛汝監汝不欲汝來矣道僧竟去見於內殿不拜所言不倫上狎之使出入勿禁且命寵人元居實館之元懼其逃使十人從之所至不舎逾年歸見何何以杖詬逐之至死訖不與接一談重華倦勤復使召之不肯就邀致萬端三年而赴之紹熈甲寅春道僧入北內坐榻前曰今日六月也好大雪侍璫咸笑顧曰爾身皆雪而笑我狂也眾莫以爲意至季夏八日而至尊厭代矣

唐廣眞嚴州人旣嫁得血疾夢道人與藥服而愈自是與夫仳離從而入道徑往平江謁蓑衣何先生何稱爲僊姑號無思道人淳熈壬寅二月赴郭氏飯未竟驀還寓廬卽昏兀如醉兩夕小蘇言方在郭家飯次若有喚我者出門逢呂純陽曹混成獃道僧三人引至海邊跨大蝦渡海因隨遊名山洞府及到司純陽令往元靜吳眞人洞中學書書大字寫詩二百餘篇純陽問曰汝欲超凡入聖耶身外有身耶畱形住世耶棄骨成僊耶對曰有母尙存願盡孝道曰如是則且畱形住世遂持丹一粒分而爲四投之盤中圓轉甚疾攖得其一吞之自是辟糓髙宗聞其名降香往請符水召入徳壽宮宣問符水靈驗是甚法對曰不曽行法但以心爲法神爲符气爲水耳上悅書寂靜先生四字以賜之被受三朝眷遇累封寂靜凝神眞人

歐法師嘉定人紹興中有雲遊士憇黃渡崇眞道院數日別去且期三日後當再來爲我具酒肴及期果至共爲歡飲就法師掌中教書符訣令醮祀伏壇用之自爾法師主醮事人輒見其彷佛升空焉後臨終挺立而化

周紫華郡人也讀書好道有幸道者過之見其讀參同契道者曰子有夙契可與語至暮畱宿夜甚寒將熾炭道者止之視其所衣一木綿裘其气充然時方雪積道者所止有光赫然出屋上雪獨不聚鄰人以爲火操水具至則知非火周尢異之達旦畱詩以別問其所居曰楓橋問其姓曰幸次日周冒雪至楓橋果有大船泊橋左幸方倚蓬而笑曰吾知子必來遂畱欵具膳且出一小鼎貯水銀熝之頃之成銀命舟子入市卽可易物再貯如前加以黒末半匕及成則黃金也盡日而別且曰戌亥嵗當成子志周自此若有所得每靜處覺有气隠隠中起稍引之則煦然周身嵗果戌一日以幸所書展玩一過曰玆惟時矣遂斂衽端坐而逝若委蛻焉

申徒有涯方外士也嘗攜一白甆瓶遊吳中大風雪中脫衣賃舟沽酒飲畢大吐榜舟者逐之有涯挈瓶登岸倚樹髙吟其詩曰【仲尼非不賢爲世所不容嗤嗤同舟子不識人中龍溪雪戴落梅寒聲激長松狂來但淸嘯一壺隠塵蹤】吟訖跳身入瓶榜舟人大駭舉瓶碎之無見也他日同舟者見有涯箕踞於虎丘劍池之側知其異人欲逼問之倐爾不見

梁亮家於駟馬橋下業漁嘗見一白防入穴得書一卷讀之有悟車塘張氏世稱爲神亮往焉適張出因擲一索於其家家人見蛇入臥內奔告張張知其亮也追而飲之亮使視蛇乃索也提刑吳潛舟次江方飲亮攜籃步水上入潛舟潛怪問之亮曰欲假公笥中白金酒罌爾潛見其裸且籃小意不能藏遂出與亮卽納罌於籃而去翌旦於駟馬橋上碎而分諸貧者濳以爲妖急追逮至官謂亮曰能去此否亮因注水於盆剪紙爲魚遊躍水中復剪一魚飛達庭下攫其魚而上眾皆仰視遂失亮所

王大猷者本朐山人乾道間仕爲忠翊省幹來居吳中街路忽夢神欲授以養生之道自是防志事神月朔朝禮飯道設齋至淳熈中以四月十四日爲呂純陽誕辰齋百道士齋散有道人至黧面跣足敝褐片巾徧體瘡痍而略無气穢屢言來後時幸毋郤人咸怠容獨大猷加禮待道人謂曰吾能治內亦善治外大猷問髙隠何地道人曰得隠便隠初無定隠問其姓名俛而不答徐曰省幹當兼善天下豈宜獨善其身大猷答以天下人安吾道始安道人笑曰此子可教遽別去期年忽再至稽首趺坐大猷叩之不語頃之曰昔聞省幹有天下安之言然而其說有二有富貴而安者有藥石而安者君意何如大猷曰吾志不在富貴道人曰予有異方藏之肺腑久矣浪遊江湖未有可托今觀汝有道風不容自祕令屏左右治潔室宻受其方戒曰藥就卽可施之所治者一切風疾若不宦遊量立價以售非特養生兼以濟物執此心不遷他日姓名可達上帝而子孫寶之亦有利焉若圖轉授非神明所許諾旣有孤鶴自天而降道人撫之笑別大猷徑乘飛去異香滿室復有羣鶴環繞大猷與眾咸驚絕知其爲僊遂制其藥博施於人迄今其家尙不遷藥亦不絕所謂王省乾宅遇僊丹也郭麟孫於文傳兪焯諸公咸有題志

鄧道樞字應叔綿州人以齋科精嚴際遇理度兩朝一日謝後遣巨璫召至內後門泣降徳音且令其責軍令狀使無泄乃言昨夜夢濟王大怒以爲吾且將兵由獨松闗滅汝社稷以此令道樞於髙峯頂爲謄心章哀告上帝已而獨松果黃頭先鋒斬闗而入初道樞端平中隨魏了翁出蜀居吳趙與俾住持文昌宮宋亡得上官氏廢圃於城東棲息所名防道觀道樞別號山房家鉉翁爲記一時名輩皆與遊工詩善琴有東遊集

古無極不知何許人居葑門道堂蚊蠅不敢入暑中開戶而眠不用帷帳貓犬至卽俛首疾回無敢窺其內經年不見揮拂一塵不生未嘗出募於外而錢不乏疑其挾術逼問之笑而不言一夕撒去器物竟不知何往明日物色之葑婁盤閶四門人皆云是夕見其負籠荷杖出門去矣

楞伽貧女在郡城西石湖楞伽山下名伴娘不知何許人乞食爲活往來山中歷年𨿽久顏色不變插花謳歌夜則宿古墓中蛇虺寒暑皆不畏時有吳人何從者與郟道士遊山中適遇貧女於道問其姓則曰無姓問其年則曰天長地久有甚數目其時甚寒問其何不畏寒卻指松木答曰艸木與人天地之所生養木尙能過何不防此於是何從等敬進曰特來問道願慈悲開示女曰汝不能慈悲如何卻教我慈悲汝若求道必歸求心從赧逡巡而退明旦復往已失所在

莫起炎號月鼎苕溪人生宋寶慶間少業舉子不利慕學至靑城山見無極徐直卿授以雷術又聞建昌鄒鐵壁得王侍宸斬勘法委身童事之鄒疾危遣去曰吾將逝矣雷書之全不能畀汝已而書張使者一符授之再見潯陽楊眞卿精於持練動與神合時憤世嫉邪托狂直於酒信筆塗墨出詭祕語人莫能曉寶祐秋越守馬光祖致之禱雨雨應聲至理宗賜徳書詩贊至元中崔彧奉詔江南起覲京師祈禬有異驗命典道教事力辭歸止於光蕩巷學者塡門嘗書錢壁言於門口百事動雷霆龍神拱手聽不泄亦不祕淵黙有天聲癸巳冬謂其徒曰明年正月某日吾逝矣至期書偈問斂具眾謂具矣復搖手曰待吾五事備湏臾天忽昧風雲雷雨電交作霽斂焉宋濓爲碑文楊維楨爲傳弟子得其傳者吳下張雷所王繼華金靜隠馬心吾江東許無心陳靜佳雷所再傳步宗浩宗浩傳周初

張善淵字深父號癸復道人吳之華山人其伯父崇一始爲道士得易眞人如剛靈寶飛步法稱之爲張雷師宋尙書色恢薦於朝命主郡之天慶觀善淵從之學輒能捕逐鬼物呼致雷雨郡守潛說友舉住建徳永隆宮再知郡之先孝觀世所謂道法藥術凡四方有一術一法之異必防極其妙莫月鼎侯淸谷時爲道門所宗咸異重之而樂授所祕元世祖詔舉山林有道嗣天師以善淵薦乃與其弟子步進徳入朝命召鶴及他有禱皆應遂命爲平江道錄住持天慶觀又攺紹興昭瑞宮鎭江道錄卒年九十二

步宗浩字進徳號云岡早習儒書中歳始慕道從張雷所於妙觀授回風混同大洞眞詮上淸靈寶三五飛步之祕碧潭斬勘之書祈禱雨暘呼召鸞鶴咸在掌握驅邪救患甚多靈迹延祐間制授貞元微妙教法師

周眞字初嘉興人年十二入紫虛觀從李太無爲道士太無杜道堅弟子也至正戊子來居葑門外報恩道院能以符篆召鶴名所居曰來鶴軒自號鶴林先生𨿽身寓方外事母至孝其學受靈寶經法於曹谷神又因顧養浩受五雷祕文於步宗浩洪武戊申京師大旱太師李韓公善長迎眞致雨有應庚戌上欲問鬼神情狀嗣天師眞同被召錫宴光祿又明年上召問雷霆所以神之故對曰天地之間陰陽運轉故有神神與人合者也雷非人無以知雷之天人非雷無以知人之天天人相孚同一理爾上悅壬子三月不雨右丞相汪公廣洋命眞致禱其應如初乙夘又旱眞禱亦應冬無雪復命眞祈之己未授領神樂觀事眞平日亦好興建利物嘗造安裏橋重構報恩道院修致道觀丹井卒於莫月鼎墓次

楊中立字防號海漚亦步宗浩弟子也少入妙觀嗣宗浩爲太極五雷壇正宗志尙簡素名所居曰一枝巢鄭元祐爲之記洪武中掌道紀司

黃道淵號孤山錢唐人嘗遇郢人衛淡丘授以修眞要法及醫藥方伎南遊武夷師事金華潘雷鑑挾其術北上後歸憇吳下郡人嚴徳昭抱疾醫不能療建壇以祀帝名曰淸眞朝夕懇禱道淵適至憐其精誠投以藥遂愈於是道淵畱主壇宇嗣天師爲奏賜觀額今其徒猶傳其藥

郭守源字本中防從張簡學詩慕周初之道往事之得其所祕洪武初選居神樂觀授天壇奉祀朝廷有大醮祠輒勑守源副嗣天師蕆事眷賜甚隆永樂初擢道錄司左至靈佐領天下教住持朝天宮及卒皇太子制文諭祭

李徳睿字士明嘉定人爲寧眞觀道士尢攻於醫遇淮人李淸隠授竇太師飛騰鍼法洪武初召入見辭歸嘗攜瓢賣藥市中瓢小而類鶴因號鶴瓢道士張羽爲傳王行髙啟輩皆爲賦詠

金善信字實之少好老氏學父母嘗爲納婦有子時張雷師能以符篆捕逐鬼物因事之及聞莫洞一者劇飲酒醉輒詬罵人呼雷役云防狎如兒戱又往尊事之盡得其祕遂與其徒研覈妙防其言以爲心神至虛無所汩沒諸陰銷盡諸陽自集蓋有形者陰無形者陽陽益勝陰气益調精我得淸淨去道無難矣以薦爲廣徳路道錄仍畀師號

席應珍字心齋號子陽子常熟人少辭家學老氏法經籙丹法靡不洞究兼涉儒籍尢防於易釋典方術咸能旁通奉其母甚孝至祭痛哭如初防或謂親愛旣割何得徇禮若是過與應珍曰吾法當割愛人道然世間豈有不孝之神僊也哉始提防常熟普福宮遷郡之白鶴觀及相城靈應宮洪武中卒

胡道安字安谷吳江人爲妙觀道士晚遇至人授靑城太乙雷書及斬勘�魔祕防洪武末吳中秋旱郡守延道安致禱道安登壇醉酒詬罵怒髮衝冠令下陰雲四合雷雨大作性佯狂人呼爲胡風子

張皮雀者名道修長洲人也少有異相年十七父母欲爲議婚不從往禮胡風子爲師盡得其術宣徳八年夏常州不雨大家懇道修往禱及至則其人頗怠道修登壇赫怒忽震霆碎大木雷火其廩不畱粒粟已而黒云蔽天四龍見雲中驟雨傾注觀者股栗十年昆山旱縣令請禱道修約三日雨三日果雨戴氏子疾昬譫語道修入門取棒就牀擊之其病遂瘥馬氏婦爲祟馮狂叫亂走道修至卽昬僕去則復然常過猛將廟眾聚侮之道修怒走對廟門向神裸而溺眾固畏神甚見之吐舌戰灼而散道修風格奇朗頂雙髽披靑布袍人謂其捕鬼隨行鬼作聲類俗所粥兒戱皮雀者因呼爲張皮雀正統庚申年六十一無疾而死死後或見之於長橋疑尸解云

姑蘇志卷五十八﹤史部﹐地理類﹐都會郡縣之屬﹐姑蘇志﹥

欽定四庫全書

姑蘇志卷五十九

明王鏊撰

紀異

甚矣人之好怪也昔夫子不語怪而後之人惟怪之欲聞稗官雜家紛紛不可勝紀𨿽然亦不可謂之盡無也掇其稍近理者以廣異聞焉爾

吳王闔廬得寶劍三曰魚腸盤郢湛盧湛盧一日水行以如楚昭王得之於牀召風胡子問焉風胡子曰此謂湛盧之劍吳子得越所獻者其劍有五魚腸已用殺吳王僚盤郢以送其死女今湛盧則入楚也昔越王元常使歐冶子造劍五以示薛燭燭曰魚腸劍逆理不順不可服故闔廬以殺王僚盤郢亦毫曹不法之物無益於人故以送死湛盧五金之英太陽之精寄气托靈出之有神服之有威可以折衝然人君有逆理之謀其劍則出故去無道以就有道也【吳越春秋】

吳王闔廬伐石治宮室石中得紫文金簡之書不能讀使使者詢仲尼曰吳王閒居有赤雀銜書置殿前不知其義故逺諮訪仲尼視之曰此乃靈寶長生之法禹所服之禹將僊化封之名山石函之中今赤雀銜之殆天授耶【抱朴子】

吳王夫差時有雙鷺飛出鼓中而去【古今樂錄】

吳王夫差小女名玉悅童子韓重欲嫁之不得乃結气而死重遊學歸知之往弔於墓側哀慟玉形見顧重延頸而歌曰【南山有鳥北山張羅鳥旣髙飛羅將柰何志願從君讒言孔多悲怨生疾沒命黃壚命之不造寃如之何羽族之長名爲鳳凰一日失防三年感傷𨿽有眾鳥不爲匹雙故見鄙姿逢君輝光身逺心邇何當暫忘】歌畢歔欷泣下要重還冢重曰死生異路不敢承命玉曰生死異路吾亦知之然一別永無後期子將畏我爲鬼而禍子乎重感其言送之還冢三日三夜臨出取徑寸明珠遺重曰若至吾家當致敬大王重出遂詣王說其事王怒其造言玷穢亡靈將収重重脫走至玉墓所訴玉玉曰無憂今歸白王乃復形見於父以明重之事夫差異之悲咽流涕因捨重以子壻之禮待之【搜神記】

吳王夫差坐殿上獨見四人向庭相背而倚聞人言則走王怪問羣臣子胥曰如王言將失眾矣王怒其言不祥子胥曰非惟不祥王亦亡矣後五日王坐殿上復見兩人相對北向者殺南向者王復怪問羣臣子胥曰四人走叛也北向殺南向臣殺君也王不應【吳越春秋】

繇余氏墓在虎丘吳越王嘗於報恩寺側發一墓僧止之弗從俄見一人古貎長身語曰我帝堯之臣繇余氏也與陶臣氏烏佗氏佐禹治水以功封吳於此僧復爲掩之【見錢希白記】

後漢時姑蘇忽有男子衣白衣冠白冠形神修勵從者六七人徧擾民居欲掩害之卽有風雨郡兵不能擒術士趙晃聞之往白郡守曰此妖也欲見之乎乃淨水焚香長嘯一聲大風疾至聞空中數十人響應晃怒擲手中符如風頃若有人持物來前者晃曰何敢幻惑如此隨復旋風擁去晃謂守曰可視之使者出門人已報云去此百步有大白蛇長三丈斷首路傍其六七從者皆身首異處亦黿鼉之屬【三吳記稽神異苑】

吳孫堅世仕吳母懷姙母夢腸出繞吳閶門寤而懼以告鄰母鄰母曰安知非吉證也已而堅生又云堅母孕時夢腸出繞腰有一童女負之繞吳閶門三匝天授以芳茅一莖童女語云曰此善祥也必生才防之子今賜母此茅土王於翼軫之地鼎足於天下不出二百年語畢而覺及旦筮之卜人曰童女太白之精也【王子年拾遺】

吳天冊元年吳郡言掘地得銀長一尺廣三分刻上有年月字於是大赦攺元

晉元興十一年京都火災大行吳界尢甚時王守吳郡晝坐防視事忽見天上有一赤物下狀如信幡遙集路南人家屋上火遂大發知天爲之災故不罪始火之家識者知晉室衰防之象也

元康中吳郡婁縣懷瑤家忽聞地中有犬聲視聲發處有竅大如螾穴以杖刺之入數尺覺有物掘視之得犬子雌防各一目猶未開形大如常犬哺之而食還置竅中覆以磨礱越宿視之失所在矣瑤家亦無他太興中吳郡府舎中亦得此二物其後太守張茂爲吳興兵所害尸子曰地中有犬名曰地狼夏鼎志曰掘地得狗名曰賈蓋此類也【法苑珠林神異記】

永嘉元年吳縣萬祥婢生一子鳥頭兩足馬蹄一手無毛尾黃色大如椀【晉書五行志歷代神異感應錄】

永嘉中吳郡趙文昭宅在淸溪橋與吏部尙書文叔卿宅相近秋夜對月臨溪唱烏棲之詞音防淒然忽有一女子從女婢來姿態端麗云妾是文尙書家女也比去解金纓畱贈文昭答以琉璃杯後遊淸溪廟忽見琉璃杯在神女前又顧其壁畵侍女並是偕來者【續博物志】

永嘉五年吳郡張林家有狗忽作人言雲天下人俱餓死於是果有苻石之亂天下饑荒焉

東晉太興中吳民華隆養一快犬號的尾常將自隨隆後至江邊伐荻爲大蛇盤繞犬奮咋蛇蛇死隆僵僕無知犬彷徨涕泣走還船復反艸中徒伴怪隨往見隆悶絕將歸家犬爲不食比隆復蘇始食隆愈愛惜同於親戚

太興二年吳郡米廩無故自壞是嵗大饑【晉書五行志】成帝時三吳女子簮白花望之如素防傳言天公織女死爲之著服俄太后杜氏崩【花木錄】

隆安初吳郡中狗常夜吠聚臯橋上人家狗有限而吠聲甚眾或有夜覘視之一狗有兩三頭者皆前向亂吠無幾有孫恩之亂【歷代神異感應錄】

景平中郡守顧琛初爲朝請謁假還東日晚至方山於時商旅數十悉泊岸側有一人衣介幘執鞭屏諸云顧吳郡部伍尋至於是諸舩各東西俄有泊向處人云顧吳郡早晚至人答無顧吳郡又問何曰顧朝請耳莫不驚怪琛意知爲善徴因誓之曰若得郡當於此立廟至是果爲吳郡乃立廟方山號白馬廟云

慧聚寺殿柱梁張僧繇畫龍其上後龍數出湖內僧繇又畫鎖鎖之唐防昌中寺廢以柱畱郡中至大中間寺復興以柱還淳熈中寺火柱遂燬又有二柱於雷火中各有天書如大篆一勣溪火三字一蜿蜒蟠結若符篆在柱里人莫能曉大小近二尺許好事者或模印之

慧聚寺紹明律師居半山彌勒閣一夕夢神人曰檐前梧桐下有石天王像與銅鐘師宜叩之訖旦掘地果獲二物制度極古前輩嘗有詩云一旦石像欲發見先垂景夢鳴髙岡

吳人費季久客於楚時道路多冦妻常憂之季與同輩旅廬山下各問去家幾時季曰吾去家數年矣憶與妻別時戱取其金釵著戶楣上臨發失與道此是夕妻夢季曰吾行遇盜死已二年吾行時嘗取汝釵畱戶楣上可往取之妻覺揣釵得之遂成服發防後一年餘季來歸【搜神記】

宋劉元字防祖少與劉裕善而輕何無忌遂不相得乃去遊吳郡虎丘山心欲畱焉夜臨風長嘯對月鼔琴於劍池上忽聞環佩音一女子衣紫羅之衣垂鈿帶謂元曰吳王愛女願來相訪元曰吳王愛女豈非韓重妻紫玉耶與元偕行女謂元曰聞君與劉裕相得裕是王者然與何無忌不美此人恐爲君患若北還仕魏朝官亦不減牧伯忽不見乃在一大陵松樹下約去虎丘三里許元乃北去仕魏累官靑州刺史【稽神異苑】

吳子英者舒鄕人善入水捕得赤鯉魚愛其色好持歸不殺養池中飼以米糓一年長丈餘生角有翅子英怖拜謝之魚言我來迎汝上我背與汝俱升天嵗來歸見其妻子魚復過之故吳中門戶並作神魚子英祠

隋大業十二年五月有大星隕於吳郡爲石占曰有亡國有爲王有大戰破軍殺將其後大軍破劉元進於吳郡斬之又感應錄載劉元進舉兵據吳郡江都郡丞王世充發兵擊之有大星墮於江都未及地而南磨拂竹木皆有光飛至吳郡遂墮地元進惡之令掘地得一石徑丈餘【歷代紀異感應錄】

唐儀鳳中有儒生栁毅吳邑人也應舉赴咸京下第歸至涇陽見一婦牧羊曰妾洞庭君小女嫁涇川次子爲婢所惑得罪舅姑毀黜至此敢寄尺牘於洞庭之陰有大橘樹君擊樹三當有應者毅如言見千門萬戶曰靈虛殿一人取書進之君泣曰老夫之罪使懦弱罹害言未畢有赤龍長萬丈擘天而去俄而祥風慶雲幢節玲瓏紅妝千百中有一人卽寄書者乃宴毅於碧雲宮辭去後再娶盧氏貎類龍女曰予卽洞庭君女涇上之辱君能救之玆奉閨房永以爲好同歸洞庭莫知其終【今洞庭東山有栁毅井吳城住宅有栁毅橋鄕人以水僊神立祠二處】

大歷初處士李籝秋夕於震澤捨艫野步望中見煙火意爲漁家漸近卽朱門粉雉嘉木修林畫舟倚白蓮中籝異其境徘徊未敢前俄有靑衣出曰君非李處士乎願得少進籝隨步而入牕洞戶中有女郎狹體瓌質衣如雲霓揖生曰今夕何夕邂逅相逢命靑衣冩酒於瑚鐘以勸侍兒數輩執樂作歌歌玉波泠雙蓮之曲曰此傷吳宮二隊長之辭某非人也生於龍宮好楚詞君能受我一篇傳於世人乎乃以水晶簮扣盤而誦芷秀藥華之詞俄聞鐘聲隔水女郎曰此非淸虛之士不得遊持素綃送生出門閉扉悄然生徐步淸潯朝日已上廣陵有人識其綃曰此龍頷小髯所緝也【樹萱錄】

大歷中洛陽劉貫詞行丐於蘇市逢秀才蔡霞者以兄呼貫詞因問曰兄日丐獲幾何而止曰十萬霞曰霞居洛中以他故避地音問久絕意有所托祈兄爲逹於是遺錢十萬授書一緘且曰霞家渭橋下瞑目扣橋柱當有應者願與家母相見書中亦令小妹出拜使助贈百緡貫詞遂還至渭橋叩之輒一人引入防見太夫人謝曰兒子失意逺遊久絕音耗勞君數千里逹書俄有靑衣曰小娘子來年可十五六坐母側具饌甚精方對食母忽眼赤直視貫詞口角涎下女急掩母口曰兄憑來冝且禮待因曰兄書中處分合與百緡因命取鎭國椀授貫詞女曰得錢十萬卽貨之貫詞持椀出回顧碧潭危橋手中器乃一黃銅椀忽有過客視之大喜以百緡易之曰此賓國鎭國椀也在其國大穰旣失此椀國大荒兵戈大起吾聞爲龍子所竊幾四年其君方以國中半年之賦召贖賓守龍上訴霞所以避地陰防吏嚴不得陳首借君爲郵送之耳殷勤見妹者非故親也其母老饞或相防以其妹衛君耳【續元怪錄】

大歷十三年虎丘寺有鬼題詩隠於石壁之上【詩曰靑松多悲風蕭蕭聲且哀南山接北山幽壠空崔嵬白日空昭昭不照長夜臺𨿽知生者樂魂魄安能回況復念所親痛哭心肝摧慟哭復何言哀哉復哀哉又曰神僊不可學形化空遊魂白日非我朝靑松爲我門𨿽復隔幽壠猶知念子孫何以遣悲怨萬物歸其根寄言世上人莫厭臨芳樽荘生問枯骨至樂復虛言】蘇州觀察使李道昌異其事遂具奏聞勑令致祭【道昌祭文曰嗚呼萬古丘陵化無再出君是何人能閒詩筆何代而亡誰人子侄曽作何官是誰僊室寂寞夜臺悲呼白日不向紙上石中隠出桃源三月綠艸垂楊黃鶯百囀猿聲防腸不題姓字寧辧賢良嗚呼痛哉嘆惜先賢空傳經史終無再還靑松嶺上嵳峩碧山大唐政集已記詩言痛復痛兮何處賓悲復悲兮萬古墳能作詩兮感天地聲哀怨兮淚沾巾感我皇兮列淸酌願當生兮事明君】祭後數日石上復隠出詩一絕【詩云幽防𨿽異路平昔忝攻文欲知潛寐處山北兩孤墳】寺之北有兩墳甚髙大荊蓁叢蔚詢諸耆老莫知何人所

郡人顧況防一子年十七其子遊魂恍惚如夢不離其家顧悲傷不已因作詩哭之【詩云老人苦防子日暮泣成血老人年七十不作多時別】其子聽之因自誓曰若有輪回當再爲顧家子忽一日如被人執去一處若縣吏者斷令托生顧家顧果復生一子至七嵗不能言其兄戱批之勿心曰我是爾兄何故批我一家驚異隨敍平生事歷歷不誤乃知陽叔子事非怪其子卽非熊也

貞元中太湖松江之口有漁人爲小网數舩與其徒十餘人下网取魚無所獲惟得一鏡七八寸許漁者恚不得魚棄鏡於水移舩下网又得鏡漁者異之取鏡自照見其筋骨臟腑歷歷可怖其人悶絕而僕眾大驚共取鏡鑑形照者卽僕皆嘔吐狼藉冣後一人不敢照直取投之水中良久扶持僕者始醒明日復往下网所得魚多於常時數倍其人先有疾者自是皆愈詢故老此鏡在江海數百年一出人亦罕見【原化記】

元和九年有李公佐者訪友東吳從太守元公錫登洞庭包山宿道者周焦君廬入靈洞得古嶽瀆經第八卷

文字奇古編次蠧蝕公佐與焦君共詳讀之云禹理水三至桐栢山驚風雷石號木鳴五百擁川天老肅兵不能興禹怒召集百靈授命防龍桐栢千君長稽首請命禹囚鴻防氏章商氏兜盧氏犂婁氏乃獲淮渦水神名無支祈善應對辯江淮淺深源流逺近形若猿猴縮鼻髙額靑軀白首金目雪牙頸伸百尺力逾九象搏擊騰踔蹻疾輕利禹授之童律不能制授之烏木田不能制授之庚辰能制之木魅水靈山妖石怪奔號叢繞以千數頸鏁大索鼻穿金鈴徙淮陰山之足俾淮水安流注海庚辰之後圖此形者免淮濤風水之難先是永嘉中李湯爲楚州刺史有漁人夜釣山下其釣爲物所掣不復出漁人疾沈可五十丈見大鐵鎖盤繞山足以告於郡湯命善游者數十人取鏁力不勝加以五十牛鎖乃振動稍稍就岸濤驚浪翻觀者大駭鏁窮見一獸如靑猿白首長鬛雪牙金爪闖然上岸髙五丈許蹲踞若獼猴但兩目不能開兀若昏醉目鼻水流如泉涎沫腥穢不可近久乃引頸伸頭忽開目光彩若電視人欲發狂怒眾奔走乃徐徐引鏁並牛入水時楚多知名士皆相傳驚莫知其爲何物今攷李公佐得嶽瀆經於洞庭始知李湯相見與經相符【入幕閒談】

郡城東禪院古佛像容貎端麗頂珠圍逕數寸乾符甲午嵗忽放紅黃靑紫光於時士庻觀瞻施財山積有老人惑其事固請梯升卽佛光熖而窺之乃見佛像之首有一穴捫之有二白防長可尺餘自穴躍出緣佛首防穴正值藻井中遂探穴中得碎幡數片以紅幡映頂卽紅光出靑黃紫亦然人皆嘆息而去鹿門子曰佛金僊也而白防之禍作光於頂得非金气盛乎是後金革遂興

中和中有士人蘇昌逺居蘇州屬邑有荘去官道十里許水鄕多荷芰一日見一女郎素衣紅臉若神仙中人與蘇相狎生以玉環贈之結系慇勤檻前白蓮花敷開殊異俯而玩之花房中有物細視之乃所贈玉環也折之遂絕【北夢言】

文徳中京官張氏子寓蘇臺時往來丈人陸評事院爲一美人所悅久而心疑之遂病瘠遇開元觀道士吳守云有不祥之气授以一符果一防器婢子背書紅英字在空捨柱穴中焚之乃絕【北溪言】

宋咸平元年夏四月漁婦李氏張河上得一白如錢其色玉瑩電眸朱尾宮畫燦然取歸授兒爲戱恐傷之放於河頃之復在网如是者三婦怪之復棄去中夜岸有火熒然往視之在焉因取歸近村王道榮畱置神像前翌旦遂失去私念此或靈物若防禱當復見則必獻於官禱之忽自防竇中出乃獻於縣令李維維上之郡時陳省華守郡異之卽具表以聞時張君房客於蘇省華以其事訪之君房曰按瑞應圖千嵗巢蓮葉上其出也其將以應千嵗之運乎且白西方色也歸也豈西邊敵人之懷歸乎明年朔方叛帥李繼遷來獻馬請命遂有銀夏綏宥四鎭之拜其秋試進士以昆山進白詩爲題

慶曆中李元者管城人泛舟過吳江岸傍見小朱蛇長尺餘爲牧童所困元疑其怪物以百錢售得洗去傷血放茂艸中明年復經吳江縱步長橋有進士朱浚來謁曰大人願見君子年老不出敢爾坐邀所居去橋數百步耳元拒不獲已乃相從過橋已有彩舫艤岸浚拉元登舟俄至一山乘元以肩輿倐至其處臺殿森嚴王侯之居也一人髙冠道服立殿上曰此吾王也浚引元升殿再拜王答拜曰小子閒遊江岸不幸爲頑童所辱幾死其手賴君子救此防命恩莫可忘元始記救蛇事王顧浚令百拜乃置酒髙防且曰吾欲少報君有女童年未笄君若納之當得其助又以白金百斤遺元乃別去與女升舟頃至長橋女童自言小字云姐年十三矣言笑恵敏元甚愛之後二年科詔下明日當試女童曰我爲君入禮闈竊所試題不久復還探懷出題元檢視宿構明日入試果符合旣捷薦名遂調丹陽簿女童忽辭去不復見【朱蛇記】

皇祐中蘇州民家有人以白堊書其墻壁悉以在字一夕之間數萬家無一遺者至臥內深隠之處亦皆有之莫知其然後亦無他

嘉祐中昆山縣海上有一桅折風飄泊岸上三十餘人衣冠如唐人系紅鞓角帶短皂衫見人皆慟哭語言莫辧試令書字亦不可讀行則相綴如鴈行有頃自出一書示人乃唐天祐中告授新羅島皆用漢字蓋東夷之臣屬髙麗者時贊善大夫韓正彥爲縣令召其人犒以酒食復使人爲治桅爲造轉軸教其起倒之法其人皆以手捧首而謝船中有諸谷惟麻子大如蓮的蘇人種之初嵗亦如蓮的次年漸小數年後只如中國麻子

熈寧六年六月龍見於郡東方黒龍二北方白龍二雲气盛作而不雨獨承天寺前雨三寸

元丰元年七月四日夜蘇州大風雨水髙二丈餘漂蕩尹山至吳江塘岸洗滌橋梁沙土皆盡惟石僅存昆山張浦沙保有六百戶悉漂盡惟餘五空屋人亦不存

元丰四年七月蘇州大水西風駕湖水浸沒民居濱湖者皆蕩盡或舉家不知所在松江長橋亦推去其半南至平望皆如掃內外死者萬餘人

元丰四年夏駕裏民羅滿獲一鯉長可二尺俄化爲石觀音像因供於家時慧聚寺僧守齊夜艤舟於此夣白衣女子曰我舟覆父與夫皆溺死師幸容我守齊拒之女曰假一篋宿何傷守齊開篋納之遂驚悟迄旦至羅氏家見石觀音初出水身猶沮洳叩之知其魚化也守齊黙念與夢合因乞以歸

崇寧間奉議郎許白治第於蘇解木中有天下太平四字筆勢邁逸許嘗以其事聞【談選】

城中張比部員外家冨盛甲第冠於二浙崇寧間大興土木鑿池取土築堂址掘地數尺得一蛇細如箸然蟠結穹隆其長不可勝計比部之子命僕夫斷爲數百截而輦去之凡運致十八九擔而後盡時人戱目其堂爲太嵗堂然亦無恙【夷堅志】

宣和間楊崈字之損爲吳江丞治所枕太湖防西有湖山堂堂設石棊局一日薄暮聞下予聲小吏走觀見靑巾二人對奕聞人來卽淩波而去視局上已五十許子崈按爲圖以示善奕者嘆其妙而莫能殫其意父老相傳以爲奇事【丞郭某所記】

宣和間盛章守郡譙樓火有得一木於煨燼之餘析而爲薪中有大吉二字遂獻諸朝時郡學立石石夜有光教官作瑞石放光頌亦以上聞又一日雷震大成殿柱火光滿庭東北楣上遺一四帶靑布巾大可貯五斗粟教官命以香案置庭中夜半失去

邊知白字公式祖塋在平江之蒸山宣和中爲太學學錄得武洞淸石本羅漢十六紙遣家僮致之墳庵前一夕行者劉普因夢十餘僧持學錄書來求掛塔以白主僧慧通通難之曰庵鮮薄安能容大眾哉來者一人取筆題詩門左曰松蘿深處有神天不憶其他語明旦話此夢未竟而石本羅漢至數內一人卽夢中所見題詩者也由是公式足成一章【詩雲松蘿深處有神天小剎何妨納大幹掛塔定知宜久住歌吟何幸得畱傳袖中出簡聊應爾門上題詩豈偶然顧我未除煩惱習與師同結未來緣】庵曰慶雲至今遺址尙存【夷堅乙志】

昆山臨江鄕有南翔寺初掘地得石徑丈餘常有二鶴飛集其上僧有齊法師者卽此地作精舍聚徒居之鶴飛來無定方隨飛來處其方必有人來施財作供無日不驗久之鶴去不返僧爲之號泣石上忽有題一詩【詩云白鶴南翔去不歸惟畱空迹在名基可憐後代空王子不絕薫修享二時】因名寺曰南翔寺之西有村曰白鶴

石浦眞武殿前新甃石池一夕大風雨雷電翌旦滿池皆大金魚莫知所從來

紹興元年石工采石於馬鞍山山摧工壓焉越三年六月他工采石聞其聲相呼應答如平生報其家鑿出之見其妻喜曰久閉乍風肌如裂俄頃遂噤不語化爲石貎如平生

南渡時髙麗國進陰陽柏二株僅二尺許髙宗以賜王綯綯種之永懷寺殿庭之左右今柏髙與殿齊每嵗左花則右實右花則左實寺乃綯之祖審琦香火院也【玉峯志】

淳熈中姑蘇民家有唐姓者一兄一妹皆丈有二尺里人謂之唐大漢不復能嫁娶每行或倚市檐憇坐出則傾市觀之日防斗餘無所得食因適野爲巨室受囷粟蓋立囷外卽可舉手以致不必以梯也以是背防傴有璫以賂使客見之大驚遂入奏詔廩之殿前司時郭棣爲帥以周伯太府簿召至京間一往必敬諾其聲如雷徳壽時欲見之懼其聚民乃臥之浮於河至望僊專舟焉【桯史】

開禧中嘉定市徐公坊有釀酒家屢耗失每疑役夫盜飲一夕坊人露坐俄見月下有人自坊中出迹而逐之至橋不見乃石橋兩傍所刻人像也鑿之乃息

嘉定中譚承務思通剏庵名崇壽鑿井得木佛金粉𨿽褪模刻宛然因大拓規模名靜信寺像設未備忽一夕夢大云願以身嚴佛像翌日見一大引六乘潮至浮於崛浦之上思通嘆曰吾安忍害物命以營繕乎遂縱於海未幾崇明州登仕施光逺者亦感是夢遂取殺之得玳瑁鬻錢詣譚氏以成佛像光逺者思通之姻眷也二人防次言之若合符節今寺勒石以記

紹定中張廣年權縣事譙樓有巢鶴帶箭造庭哀鳴若訴廣年視箭首得弋人姓名追懲之鶴乃去

謝邈之守吳興帳下給使鄒覽乘樵夜至平望亭風雨舩無所庇顧見塘下有燈火往投之茅屋中見一男子年可五十方織簿別牀有小兒年十嵗許覽求寄宿欣然相許小兒啼泣不止覽問何意曰是兒以其母當嫁悲戀故啼耳將曉覽去回視所在惟有兩冢榛莾甚深行逢一女子謂覽曰此間非人所行君何故從中出覽具以夜所見事告女子曰此吾故夫與亡兒所瘞處也吾實欲攺適故來辭墓因匍匐至冢號咷遂不復嫁【錄異記】

松陵陳益少有俊才領鄕薦嘗夢一人衣道服促左右於巾笥中取綠衣靴笏與衣之益詢左右則曰楊文公也益穿袍覺毛骨寒凜似不能勝道服者嘆曰惜乎有此才而無此緣卽命褫去益後不一年卒【談選】

宋韓子師彥古鎭平江夜聞鼔笛喧訇問何處作樂老兵言後園百花大王生日府民年例就廟獻送韓意謂非典祀行將毀之兵馬都監某人於是夕夢重客入謁曰吾百花大王也久獲血食府園今府主將毀吾居願賜一言勸止都監醒寤旦詣府稟曰尙書欲拆百花廟乎韓驚曰夜來有此念初不形言君何由知之都監具以夢告韓嘆其靈遂寢所議

宋之末年郡中有賣餅家檢所鬻錢得防幣焉因怪之每鬻餅必識其人與其錢久之乃一婦人也迹其婦至一冢而藏遂白之官啟冢見婦人臥棺中有小兒坐其側好事者収歸養之旣長與人無異鄕人呼之曰鬼官人元初猶在【閒居錄】

將仕郎陳敏功妻家居吳門比鄰嘗有人夢神人披髮持刄部集數十鬼物每經民居卽呼其人出各分飲一杯至劉承議家則曰此家不食牛肉已二十年當免其疫吳門大疫鄰巷病亡者比戶不遺獨劉舉家無恙【談選】

吳中父老相傳二防一曰穹窿石移狀元來歸一曰潮過夷亭出狀元淳熈初穹窿山中一夕聞風雨聲詰朝視山半有大石自東徙西屹立如植所過艸猶偃辛丑科吳縣人黃由遂狀元及第夷亭在昆山縣西三十五里昆山𨿽濱海自古無潮汐紹興中始有潮至縣郭至是潮忽大至遂過夷平李彥平侍禦親見一道人復誦此防乃告知縣葉自彊作問潮館於水濱甲辰科昆山人衛涇亦爲狀元黃衛相繼大魁天下傳爲奇事

平江市人周翁病瘧不止或言瘧有鬼可於他處避之翁以昏時入城隍廟中潛伏神座下祝史皆莫知也夜半忽見燈燭陳列兵衛拱侍城隍臨軒坐黃衣卒徒從外引七八人至庭下皆衣冠者王問曰吾被上帝勅令於此邦行疫爾輩名爲一坊土地神毋致稽緩七八人皆頓首聽命中有一神前曰某所主孝義一坊居民良善難以疫及城隍怒曰天防汝何敢違神復曰旣不可以小兒充數如何城隍良久曰可遂各聲喏而退周翁還捨具以告人皆哂爲狂誕至二月城中疫癘大作惟孝義坊獨免但童稚抱疾始驗周語不誣

郡之雍熈寺每夜半常有婦人往來廊廡間歌小詞且哭且嘆聞者就之輒不見【其詞云滿目江山憶舊遊汀花汀艸防春柔長亭艤住木蘭舟好夢易隨流水去芳心空逐曉云愁行人莫上望東樓】好事者錄其詞於壁士子慕容巖卿見之驚曰此余亡妻所作外人無知者何從得之寺僧告其故巖卿悲嘆曰亡妻旅襯嘗停於此也

虎丘山寺立塔掘基得一舍利空中天樂眾皆聞之井吼三日【法苑珠林】

陳興立長洲農家子也居蠡口家貧事母甚孝母病不食梁肉惟防城中臨頓橋王家糕每日五鼓時卽之臨頓買以奉母風雨寒暑無懈一日持糕歸憇楊涇橋遇一道士問曰何不食糕陳語之故道人曰我母亦欲食糕出錢與陳易陳遂與之不吝復入城買糕亟歸未抵家道士已將持奉其母母食道士糕病頓愈始悟道士爲異人就所居建三淸觀捐俗出家後羽化立祠疾病禱之無不應驗

吳城重寺閣一角忽墊計數千緡方可正皇慶間燕山有一匠者來自云張撥天謂寺主曰不勞費財請得一木楔可正也主寺者從之匠者挾鉅楔數片登髙敲斵閣柱悉正

元元貞二年夏旱請觀音大士於公防嚴修佛事髣髴大士見身東南空中時官僚吏民皆得瞻仰甘雨隨霈

大徳丙午七月七日醋坊橋民人王佑家酒甕忽作牛鳴以物覆之則止去覆復鳴三日乃止

大徳五年辛丑七月朔淮浙閩海溢百里潮髙數十丈蘇之風尢惡郡縣治吹起入半空及僧寺民居亦多罹其患太湖之水幾入葑門市井傳捨爲之蕭索

皇慶攺元有張三郎者善笛八月十五夜在樂橋作伊州曲夜靜有老人來曰爾笛固淸未能脫俗爲爾釐正之當熟記毋忘乃指教其孔換易數字曲益淸峻張更求別曲老人取笛自吹超出塵【歌曰月旣明西軒琴復淸寸心鬥酒爭芳夜千秋萬嵗同此情歌宛轉宛轉聲已哀願爲星與漢光景共徘徊再歌曰悲且傷參差淚成行低紅掩翠方無色金徽玉軫爲誰鏘歌宛轉宛轉結復悲願爲煙與霧氤氳共容姿】張問何人作答曰僊姝劉妙容歌也因以傳我復請授其指調老人笑而起曰子凡心我豈能教爾耶去數步不見張后以指尋其曲終不能得其髙古之趣

元儒學提舉朱徳潤至元甲午其母吉宜人將就館大母施夫人病亟大父祕書君應得卜竁陽抱山之原欲穿壙以爲藏施夫人夜夢衣冠偉丈夫來告云勿奪吾宅吾且爲夫人孫明日役者鑿地深五尺許得一石碑刻曰郁林太守陸君績之墓別有石刻在傍曰此石爛人來換石果斷矣祕書君命亟掩之而更卜兆施夫人復夢偉衣冠者曰感夫人盛徳吾眞得爲夫人孫矣是夜徳潤生人以爲厚徳所致旣長用趙文敏公薦仁宗召見玉徳殿命爲應奉翰林文字同知制誥兼國史院編修官後攺前職具見虞文靖並周伯琦墓文

延祐初太倉有丐者椎髻跣足披皂衣操大瓢往來於水軍萬戶寨及張京馬頭酒家乞飲飲醉輒奔走呼云牛來了眾跟我去凡三月餘又於寨木及人家門壁連書火字人皆惡之詈之或朴之自後不知所在是冬有海賊牛大眼自劉家港至太倉大肆剽掠水軍寨張京鎭人家多被災始悟丐者之言

延祐間黃姚鹽塲負課甚多一夕海潮暴漲夜有火光熠熠數日煮鹽皆變紫色每鑊視舊數倍商人雜以他塲白鹽亦皆變紫逋課盡償已而復爲白色

至正間虎丘山寺閣板上有一竅當日色晴明時以數寸白紙承其影則一寺之形勝悉於紙上見之但其頂居下此理殆不可曉也【輟耕錄】

至正乙酉朝貴置碑石赴都抵直沽忽中防有聖像儼然劉文明父子復載以歸今在太倉東嶽廟中

至正二十二年郡民張明二家豕生白象眾以爲異赴官陳告三日而斃

至正乙未正月廿三日入時郡城中忽聞兵甲聲自東南來居民驚走覘視他無所有但見巽方黒云一簇中彷佛皆類人馬而前後火光若燈燭者莫知其算迆由西北方而沒惟葑門至齊門居民屋瓦悉掲去牀榻屏幾俱僕醋坊橋董家雜物鋪失白米十餘石醬一缸不知置之何地【輟耕錄】

葉子澄吳人貧而好義與黟縣逹嚕噶齊巴延交至正壬辰冦起浙省調兵守昱嶺時巴延沒於王事其家在嘉興崇徳州訃至家人招黃冠師追薦攝召巴延云旦夕杭城且危爾輩宜速依吾弟處逃生母妻以無弟再扣之曰松江葉子澄乃我存日生死交也可往依之卽備船東行比至前三日葉夢巴延相見以家屬爲托葉卽爲畱居供給不怠後杭城防巴延子謙齊唐古人也

國朝正統十四年正月六日太湖中大貢山小貢山鬭開闔數次又共沈於水起復鬭逾時乃正觀者如堵【出杜東原耕余錄】

宣徳七年徐武功伯時爲都禦史治水張秋同郡王震時爲東平州判官屬治下公命濬河壅處掘數尺許見棺有石板大書其上云前卦吉後卦凶五百年後水來衝幸遇王州判移我在河東河東卽漏澤園也遂葬之

陳僖敏公鎰與太子太保兪公士恱少相得出入恆俱一日黎明同入郡學學傍一居人寢門內聞街上枷鎖聲窺之見獄卒引數囚南行俄而卒及囚皆倉皇曰丞相來急避之遂皆入古廟而沒居人念囚不應行此路且訝丞相之語因坐以伺之二公隨至

常熟之穿山有農家生一子名保保肢體柔輭四五嵗猶不能行終日坐木榻上善言人禍福扣之皆應其家固怪之然亦因以致饒裕故不戕之一旦有龍虎山道士過其門語人曰此家必有妖物富人劉以則聞之召道士問曰若能除之乎道士曰不難也劉遂具舟使往道士方行保保忽告母曰有一道士來兒當死矣可與錢十千爲兒乞命母方怪之道士已在途潛書朱砂符焚於道傍栁樹根下保保已在家嘔血又行不久再焚一符則有一鱣死於水面長壯可畏其首大如拳問其家子死矣

治間包山華嚴寺僧宗翌年少質美從師昊雲遊淮徐間舟宿桃源瓦礫亂入舟中舟人疑冦至起視之寂如也遂進舟數里瓦礫復入舟中者再舟中人皆惶惑莫知所以及抵徐宿彭城驛翌如厠得錢半百持以視昊尋於佛書中又得數十文於履中又得數十文始怪焉至夜見一美人甚麗侍女數十人迎翌語曰吾與汝宿有緣好當解後於此勿疑也自是晨往暮至與之寢食昊知其爲怪也作咒禳之瓦石如雨而至昊彊翌歸主僧問翌曰聞汝遇怪果怪矣乎言未竟污穢滿身寺僧無不駭愕寺中偶失一物試問之卽從空中投書曰某人竊去人有禍福壽夭問之者多奇中或有不信逐之雨中衣竟不濕寺僧百方禳之一日作隠語曰蓮花卽應沃羅莫解其意閱三月大書於門曰宗翌我去也明日遂去翌今尙存無恙

姑蘇志卷五十九

欽定四庫全書

姑蘇志卷六十

明王鏊撰

雜事

事有無所附見而不可遺者爰名之爲雜事又有所謂雜言者因附書之

吳王僚時吳邊邑處女與楚邊邑卑梁之女蠶爭界上之桑二家相攻吳不勝更相伐滅吳之邊吳王僚怒使公子光伐楚取居巢鐘離

公子光伏甲士於窟室中具酒請王僚僚白其母曰公子光爲我具酒其無變乎母曰光心气怏怏常有愧恨之色不可不防王僚乃被棠鐡之甲三重使兵衛陣於道自宮門至於光之門階席左右皆王僚親戚使坐立侍皆操長防交軹酒酣光佯爲足疾入窟室使専諸置魚腸劍炙魚中進之旣至王僚前専諸擘炙魚推匕首立防交軹倚専諸胸斷臆開匕首如故以刺王僚貫甲達背王僚旣死左右共殺専諸眾士擾動光伏甲士攻僚眾盡滅之遂自立是爲吳王公子蓋余燭庸二人將兵遇圍於楚者聞光殺王僚自立乃以兵降楚楚封之於舒【吳越春秋】

越王勾踐旣以西施鄭旦獻夫差又飾美女八人納太宰嚭曰子茍能放越之罪又有美於此者將進之案此夫差君臣皆爲美色所蠱以致破國亡身焉

吳王夫差旣爲越王勾踐所逼將死曰以三寸帛幎吾兩目使死者有知吾慚見伍子胥公孫聖越王則解綬以幎其目史記正議曰今之面衣是遺象顧野王曰大巾覆也

延陵季子將西聘晉帶寶劍以過徐君徐君觀劍不言而色欲之延陵季子爲有上國之使未獻也然其心許矣使於晉反則徐君死於楚於是脫劍致之嗣君從者止之曰此吳國之寶非所以贈也延陵季子曰吾非贈之也先日吾來徐君觀吾劍不言而其色欲之吾爲有上國之使未獻也𨿽然吾心許之矣今死而不進是欺心也愛劍僞心廉者不爲也遂脫劍致之嗣君曰先君無命孤不敢受於是季子以劍帶徐君墓樹而去徐人嘉而歌之曰【延陵季子兮不忘故脫千金之劍兮帶丘墓劉向新序】

延陵季子適齊於其反也其長子死葬於嬴博之間孔子曰延陵季子吳之習禮者也往而觀其焉其坎深不至於泉其斂以時服旣葬而封廣輪掩坎其髙可隠也旣封左袒右旋其封且號者三言曰骨肉歸復於土命也若魂气則無不之也無不之也而遂行孔子曰延陵季子於禮也其合矣乎【禮記檀弓】

闔閭十年有東夷人侵逼吳境吳王大驚令所司防軍王乃宴防親行平明出城十里頓軍憇歇今憇橋是也王曰進軍所司奏食時已至令臨頓吳軍宴設之處今臨頓是也夷人聞王親徵不敢敵收軍入海據東洲沙上吳亦入海逐之據沙洲上相守一月屬時風濤糧不得渡王焚香禱天言訖東風大震水上見金色逼海而來繞吳王沙洲百匝所司撈漉得魚食之美三軍踴躍夷人一魚不獲遂獻寶物送降欵吳王亦以禮報之仍將魚腹腸肚以咸水淹之送與夷人因號逐夷亭亭之名昉此吳王回軍防羣臣思海中所食魚問所餘何在所司奏云並曝漧吳王索之其味美因書美下著魚是爲鯗字今從失非也魚出海中作金色不知其名吳王見腦中有骨如白石號爲石首魚【吳地記】

晉安北將軍範汪爲桓溫所免朝廷憚溫不敢執談者爲嘆恨汪屏居吳郡從容講肄不言枉直

蘇峻東徵沈充【吳興人爲王惇將】請吏部郎陸邁與俱【字功髙亦吳郡人】將至吳密敕左右令人閶門放火以示威陸知其意謂峻曰吳治平未久必將有亂若爲亂階請從我家始峻遂止

王子猷嘗行過吳中見一士大夫家有好竹主已知子猷當往乃整設治具以待王肩輿徑造竹下諷嘯良久主已失望猶冀還當通好遂直欲出門主人大不堪便令左右閉門不聴王更以此賞主人乃畱坐盡歡而去

庾長仁與諸弟入吳欲往亭中宿諸弟先上見羣小滿屋都無相避意長仁曰我試觀之乃防杖將一小兒始入門諸客望其神姿一時皆退

宋江夏文獻王義恭善騎馬好遊行或二三百里孝武帝聴其所之東至吳郡登虎丘山又登無錫烏山以望太湖

唐白居易自杭徙蘇首尾五年自云【兩地江山逰得徧五年風月詠將殘】可謂極宦逰之適矣其在蘇夜逰西武丘詩云【領郡時將久逰山數幾何一年十二度非少亦非多】詩中又識侍行容滿蟬態十妓姓名殊不以爲嫌又夜泛太湖其詩云【十隻畫船何處宿洞庭山腳太湖心】又自太湖寄元詩云【報君一事君應羨五宿澄波皓月中】則是連五日夜在湖心泛舟𨿽白公風格髙邁好事不窘束亦當時法网太疎不以爲怪古今時異事異有如此者其後劉禹錫守蘇白爲河南尹又作憶舊逰詩寄禹錫又有夢蘇州寄馮侍禦詩眷眷此邦甚厚則知吳在當時爲名邦樂國能使賢者思之而不忘

咸通中崔璞守吳郡時皮日休爲部從事與處士陸防爲文防之友風雨晦防蓬蒿蘙薈未嘗不作詩璞間爲詩亦令兩人屬和吳中名士亦多與焉一年間所作盈積防裒爲十通日休名之曰松陵集

陸魯望有鬭鴨極馴養一日驛使過而挾彈斃其善鳴者魯望曰此鴨善人言見欲上進使者柰何斃之盡以囊金償之徐問人語之狀魯望曰能自呼其名爾使者憤且笑拂袖上馬復召之還其金【中吳紀聞】

錢武肅王鏐廣陵王元璙威顯王文奉三世皆爲中吳軍節度使開府於吳中時有丁陳範謝四君子同在賔幕丁諱守節丞相謂之祖陳諱替明屯田之奇曽祖範諱夢齡參政仲淹曽祖謝諱崇禮大子賔客濤之父皆職節度推官俱以長者稱其子孫又皆登髙科躋膴仕以見慶源深厚也【中吳紀聞】

諺曰天上天堂地下蘇杭又曰蘇湖熟天下足湖固不逮蘇杭爲防府諺猶先蘇後杭說者疑之白居易詩云【霅川殊冷僻茂苑太繁雄惟有錢塘郡閒忙正適中】則在唐時蘇之繁雄固爲浙右第一矣

楊備郎中天聖中爲長溪令忽夢作詩云【月俸蚨錢數甚微不知從宦幾時歸東吳一片輕波在欲問何人買釣磯】意甚異之明道初爲華亭令丁內艱遂家吳中樂其土風安之因悟夢中語嘗效白樂天作我愛姑蘇好十章又作姑蘇百題詩行於世

吳郡解額自祥符間定制秋舉以四人爲率慶曆中應舉者止二百人範貫之龍圖送錢正敍赴舉序已言四人之額視他藩爲最寡熙丰間舉人漸多增至六人三捨法行罷科舉法嵗貢四人捨法罷合三年之數爲十二人紹興丙子增流寓一名今終塲之士二千猶爲額窄也

大觀中章莊敏公質夫之子綖爲時相誣以盜鑄詔開封尹李孝壽來置獄連逮千餘人屯甲士圍其家鉦鼓聲徹晝夜郡人震駭獄不成又遣禦史沈畸蕭服姚某來重鞫之甚至州人多閉戶或於門隙中窺觀不敢正視識者知其非太平气象其後遂有建炎兵革之禍方章氏事前城中小兒所在羣聚而唱云沈逍遙沈逍遙莫知其由已而三禦史至

南北章本建安人郇公得象之裔後徙居吳申公子厚家州南莊敏公質夫家州北兩第屹然相望甲於郡城人號爲南北章

祥符中丁晉公自參知政事拜平江軍節度使知升州時建節鉞者出入必盛其儀度旣還本鎭鄕人爲之攺觀公在童齠時嘗從老郁先生學先生居光蕩巷至是首入陋巷詣先生之居拜於牀下先生惶懼大聲呼之曰拜殺老夫矣旣坐話舊極欵密且云小年狹劣荷先生教誨痛加榎楚使某得成立者皆先生之賜也不數月郁先生果卒公爲辦棺斂葬埋之物甚厚吳人至今以爲美談【中吳紀聞】

姑蘇刺史有若範文正公富監皆牧鄕郡葉少則先典州旣而請老其子道卿以本路漕節來侍其孫公東熙寧中又爲郡守蔣希魯再牧是邦遂歸休於此盛文肅胡武平趙升平後至政府皆盛事也

閶門外通衢有食肆人呼爲張手美家其肆通連六七間水陸南北之物畢具隨需而供𨿽坐列十客人各異品亦唾手取辦每節則専賣一物徧京輻輳以不得爲不足縛木成欄傾錢其中至髙丈餘先一日開說來者不拒號曰澆店

元少保絳少時嘗夢人告之曰異日當爲翰林學士須兄弟數人同在院絳寤思自素無兄弟疑夢爲不然熙寧中絳除學士同時先後入院者有韓維持國陳繹和叔鄧綰文約楊繪元素並絳五人名皆從系始悟弟兄之兆【夢溪筆談】

範文正公遣子堯夫到姑蘇搬麥五百斛堯夫時尙少旣還舟次丹陽見石曼卿問寄此久何如曼卿曰三喪在淺土欲葬之而北婦無可謀者堯夫以所載舟麥付之單騎自長蘆捷徑而歸到家拜起倚立久之文正曰東吳見故舊乎曰曼卿爲三防未舉畱滯丹陽時無郭元振莫可告者文正曰何不以麥舟與之堯夫曰已與之矣【言行拾遺】

蘇仲豫言蔣頴叔之爲江淮發運也其才智有餘人莫能欺漕運絡繹蔣吳人諳知風水嘗於所居公署前立一旗曰占風旗使人日之置籍焉令諸漕綱日程亦各記風之便逆蓋雷雨雪雹霧露等有或不均風則天下皆一每有運至取其日程歷以合之責其稽緩者綱吏畏服蔣去占風旗遂廢矣

陳宜中之誅韓震也其部曲李世明挈其妻孥與士卒千餘人逃至平望殺巡檢縱兵放火殺掠人民由小長橋透出許市時潛說友守郡不能捕但令人備之而已遂走入太湖由宜興至建康降於元其軍初在江下殺人甚多殿司兵在吳江亦不能敵多爲其擁入江水死者甚多及劉師勇復常州世明等出戰甚力韓震者蜀將韓宣之子爲賈似道腹心魯港敗震主遷幸議陳宜中等不從乃於湖上放炮謀奉三宮入廣故宜中誘而誅之【出雜記】

昆山周煥卿與張子韶侍郎爲布衣交煥卿有母喪不能舉及妹未嫁子韶在貶所専價賫書並銀三鋌錢二十五千以助之其書見龔氏紀聞

趙宛丘官至財賦副總管公委至吳吳固其辟掾宛丘因訪其鄰舊戒其僕曰汝至人家須鞠躬屏气扣門問人有無汝但曰前路吏趙天錫愼毋曰趙總管視自顯者有間矣

郭仲威出於冦盜號郭大力自荼毒平江之後爲眞揚鎭撫使在郡復不悛劉光世爲淮浙宣撫置司京口遣其將王徳擒至麾下縛送行在詔斬於平江市以謝百姓【出揮麈錄宋鑑】

淳祐間陳公振字震亨居吳門無子有同姓曰昌世者爲人端慤因延之家塾嘗從容與言命繼之事且托之訪歷久未有所啟問之以難其人公振曰得如子者乃佳昌世惶恐不敢當又久之問如初昌世謝未敢輕有所進公振又曰如此則無出於子矣昌世不得辭公振曩嘗夢謁家廟覺有拜於後者顧視之乃昌世也此意遂決昌世以其澤入仕嘗倅三衢攝郡有廉名穆陵聞之擢爲郎【癸辛雜誌】

慶曆九老防都官員外郎徐祐與少卿葉參俱以耆徳告老而歸約爲九老防晏元獻公杜正獻公皆寄詩贊之晏詩云買得梧宮數畆秋便追黃綺作朋儔杜詩云如何九老人猶少應許東歸伴醉吟時防者才五人故杜詩云然

十老防後更名耆英又名眞率元丰間章岵守郡與郡之長老防從各飲酒賦詩時米黻禮部以杭州從事罷經由爲作敍敍諸老之徳甚詳十老謂太中大夫致仕上防軍濮陽縣開國子盧國仲新年八十二奉議郎致仕騎都尉賜緋魚袋黃挺公操年八十二正議大夫充集賢殿修撰致仕上柱國廣平郡開國侯程師孟公辟年七十七朝散大夫致仕上輕車都尉鄭方平道卿年七十三朝議大夫致仕防軍淸丰縣開國子賜紫金魚袋閭丘孝終公顯年七十三中散大夫知蘇州軍州事河間縣開國伯防軍賜紫金魚袋章岵伯望年七十三朝請大夫主管建州武夷山衝佑觀賜紫金魚袋徐九思公謹年七十三朝議大夫致仕上柱國彭城縣開國子賜紫金魚袋徐師閔聖徒年七十二承議郎致仕騎都尉賜緋魚袋崇大年靜之年七十一龍圗閣直學士正議大夫提舉杭州洞霄宮淸河郡開國侯張詵樞言年七十十人合七百四十六嵗十老各有詩米黻序之【序曰中散大夫河間公淸徳傑气惟時老成髙誼勁節縉紳所仰靜鎭吳國四周星紀威孚恵洽訟庭晨虛乃辟郡齋會九俊老惟內閣淸河公神宇軒拔徳章昭融名威四海勲書冊府正議大夫廣平公秀實孤映淸標邁逺鬰建功利煥於汗靑太中大夫濮陽公衝爽澈淑質端靖積厚施衍父子顯榮朝議大夫淸丰公朝議大夫彭城公朝議大夫徐公朝散大夫鄭公並道韻虛曠內徳淳耀或中臺耆彥或四方膚使出處冇裕終始一徳愷悌利愛布在世間承議郎崇君奉議郎黃君索行防修裏閈標凖早觧簮紱仕路式瞻咸欣碩徳天賜難老貌若遼鶴言爲鑑於是羽觴屢酬雅章疊作敍懷感遇樂時休明顧眄之間穆如淸微薫如太和夫學本美身仕欲行志名節旣立榮利後之若諸公積儲淵深未極經緯而不茍於得進退從容千祀可垂後生仰止以襄陽米黻倦防四海多出賔僚刻繪旣傳屬爲序引嗚呼樂道人善君子有之顧黻何堪忝於承命謹序】

郡人王希黙庫部郎中貽之仲子也爲人簡淡無他好惟以對鏡爲娛整飭須眉終日無倦以杜子美勲業頻看鏡之句作防勲亭仍自號曰勲叟收古今善鏡典衣價無難色居長洲結親友之蓄異鏡者數人間日防聚樂飲各出鏡傳玩評品抵掌極觀而罷鄕人目曰鏡社希黙又集載籍凡言鏡者成二十卷號僊銅傳云

元幹文傳壽道延祐元年鄕榜明年廷試賜同進士及第一夕夢入選掛名爲長吳正官覺而笑曰我吳人安得作長吳二縣正官必無此理初授官階承事郎昌國州同知益笑前夢之不足徴也次當攺選乃授平江路長洲縣尹意爲偶然又以爲不偶然無何攺知烏程轉婺源州知州自以爲前任長洲偶與夢符今已升知州安得再爲吳縣正官旣而調吳江州知州非吳縣也人之官祿事皆前定自己之神先已知之形諸夢寐故相報耳而文傳吳人兩任爲本路之官亦希遇也後爲翰林待制修遼金宋史贈禮部尙書

黃防靖康初爲兩浙漕使時朝廷籍沒諸姦家財被防籍朱勔家防故遲其往且聲言於人曰朱節使非他人比其罪不過進花木耳所以遣我者亦以其鄕人故也朱氏遂稍得爲徙匿計旣抵勔家坐堂上召勔之內外以夤緣而得官者防團之秩凡數十人下而小小者又四五十輩諭之曰汝等得官皆由節使之力今當悉取告身來當爲保奏使命出朝廷則皆免僞濫之嫌也眾以爲信盡取之來防隨其所畱估籍畢則盡取諸人告身積薪一焚空之於庭曰朝廷遣我來豈利汝財哉政欲除冒濫之官耳故朱勔之比五賊獨無復綴仕版者蓋防之力也防仕至工部侍郎子孫多能官者【出葉氏筆衡】

朱衝微時且貧後稍溫飽易爲藥肆生理益進以行不檢兩受徒刑旣多貲交結權要然亦能以濟人爲心每春夏之交卽出錢米藥物募醫者數人延門問貧者疾者從而賙之又多買敝衣擇市嫗之善縫紉者制衲衣數百當大寒以給凍者其子勔因賂中貴人以花石得近幸時時進奉不絕謂之花石綱凡林園亭館以至墳墓間有一花一木奇怪者輒用黃紙封識不問其家徑取之浙人畏之如虎花綱徑從之地巡尉防送遇橋梁之礙舟者則撤以毀之初江淮發運司於眞揚楚泗有轉搬倉綱運兵各據地分不相交越勔旣進花石遂撥新裝運船充禦前綱以載之而以舊者載糧轉搬食遂廢糧運由此不繼禁衛至於乏食朝廷亦不之問也勔之寵日盛父子俱建節卽居第創雙節堂畫徽宗禦容置於一殿使監司郡守就此以朝朔望勔嘗預宴徽宗親握臂與語勔遂以黃帛纒之與之揖不舉此臂弟侄數人皆結姻帝族夤緣得至顯官者甚眾勔有園極廣植牡丹數千本花時以繒防爲幙帟覆其上每花飾金爲牌題其名如是者裏所園夫畦丁藝精種植及能疊石爲山者朝釋負擔暮紆金紫如是者不可數計園有水閣作九曲路以入春時縱人民婦女逰賞有迷其道者衝設酒食邀之或遺以簪珥之屬人皆惡其醜行一日勔敗檢其家資有黃髮勾者素與勔不協旣被防黎明造其室家人婦女盡驅之出𨿽閭巷小民之家無敢容納不數日已墟其園所謂牡丹者皆折而爲薪勔伏誅竄其家於海島平日受誥身者盡褫之當時有謔詞譏之初勔之葬其父盛飾一女奴兼一僮以殉之僮奴不知其死也忻忻然從柩入壙至靖康末大饑郡人怨毒入骨遂刼其壙而碎其父骨旣入壙見骸骨具存猶志之曰此僮奴之骨也【出吳中舊事】

蘇師旦本平江書史韓氏爲副戎籍之於防韓用事師旦實爲腹心韓爲知閤門事猶在韓側立侍迨冒節韓則曰皆使相也始乃與之均席由是海內趨朝之士欲造晏門而不得見蘇林子由之孫也師旦以微賤附之爲族林遂以兄事之師旦嘗以窘乏求金於韓韓初不知其受諸將之賄動以億萬每輟俸金予之謂其出於眞誠及江上諸將致敗而邱公崇爲督視廉知敗將之賂師旦尺牘往來俱存因作書以遺韓韓大怒遂竄師旦於海上嘉定初下所編郡取師旦以韓念已必復召用已而赴市則曰太師亦如是忍耶蓋不知韓之誅已也遂籍其家得金箔金二萬九千二百五十片金錢六十辮馬蹄金一萬五千七百二十兩子金五斗生金羅漢五百尊【各長二尺五寸】金酒器六千七百三十兩釵釧金一百四十三片金束帶十二條他物稱是【出四朝聞見錄】

元初得江南至元十三年丞相巴延欲漕東南之粟以實京師而罷河漕之艱險乃用大艘沿淮以至山東邊海攢運經時方達而朱淸張瑄出焉二人者皆瀕海之民嵗漕各三十萬斛末年殆至三百萬斛而值風濤沈沒者嵗不下三五萬計至元二十九年瑄次子文虎以戶部尙書領漕事始由海中大洋旬日能達直沽柂工篙師之徒從而紆朱紫者各以百數或交通海外諸畨博易以致巨富大徳七年爲吳也先構言遂遭竄殛籍沒二家之產當時嘉禾士人金方所作朱張行悲之嘗聞故老云朱淸張瑄以盜官蘆販私鹽行刼於海瑄事敗被獲時洪起畏爲浙西提刑夜夢錄囚十八人內一人化爲虎寤而異之明見所解賊徒數與夢合而瑄在其中洪奇其狀特貸其死未幾宋亡而瑄貴顯乃給洪終身以報全防之恩瑄目不識丁而書押文卷未嘗握筆但攢三指染硯墨印紙上狀如品字𨿽巧於作僞者效之不能瑄之第四妻楊氏者美而悍人罕見其笑故有鐡面之稱瑄嬖而畏之爲建第於乘魚橋號四夫人府時兩家第宅徧吳中今朱張巷其故基也抄籍後新提舉司專掌其錢糧其富從可知矣或曰瑄之豪橫甚於淸有拂其意者則縛而投諸海積惡滅身固無所逃其死【出雜記並吳郡續槁】

元至正十五年行納粟補官之令遣兵部員外劉謙賫空名告身過江南募民補官卽任民牧自五品至九品入粟有差而民間一無願者松江知府崔思誠曲承使命集屬縣豪右大姓列庭下不問有無輒施拷掠眾皆淚入粟且逼抑使就官惟平江監郡祿實公不爲使者所怵乃力爭其不可闔郡得免於徴科崔聞之大慚祿實者字子約唐古人國監生能讀書在官稱廉明最得民心後卒於官【出輟耕錄】

沈右字仲悅郡人年四十無子其妻鄒氏深以爲憂一日仲悅買一妾頗有姿色因問其祖父對曰妾範復初之女也父喪家貧母老故至此仲悅惻然謂妻曰乃父吳中名術亦吾故人也吾安忍以爲妾乎故人之子當如子視之可也卽召其母使擇婿嫁之且備奩具送其行友人髙進道貧不能者十三喪仲恱乂買地爲之安厝吳人至今稱之【出輟耕錄】

吳人鄭元字長卿元初其大父爲到鈔庫使一日雨有人倉皇走其家來避雨遺一小篋大父收之翌早坐門外聞人言昨夜汪家府前王某失一篋金葉不記何處其家兄弟遂相忿爭大父聞之則往物色得實以金還王氏大父又每月朔必炷香城隍廟於路

拾得一絹囊視之亦黃白物也仍【闕】

還

之今其孫長卿從儒兼精醫【闕】

非陰徳之報乎【出遂昌耕錄】

至正中吳江富室殷子玉延裏儒夏尙忠爲塾師有主文葉茂林者嘗幹於殷殷不之禮葉以夏不爲助言啣之遂與一戍汪�齒密謀匿名誣奏以藍黨事朝廷覺其寃差禦史史亷之史潛訪數月未得實間宵行至仙裏橋聞一人作气曰一件大事想不明白矣爰詢之曰葉茂林也識之隨訪葉葉已充陶京衛家奴一日縣官酌客於郵亭史紿以丐者故肆逋慢官吏驚而起史卽命吏抄案一邑皆駭竟提夏等一干人鞠之無驗令就獄次日再鞠亦無驗乃諭之曰汝等恐爲人陷之邪試思之眾不之悟復諭之曰幽有神明吾爲汝黙禱乃露香不解衣而寐越三宿夢有五靈神告史曰汪姓者急捕之卽寤揭旦取眾出謂之曰神報我矣曽識汪姓人否眾頓悟有汪�齒者因誣奏事發彼他郡人將逸去願並力擒來遂追獲史鞠之不伏加以嚴刑乃曰奏詞出吾手而逮謀寔葉茂林也史曰是已令吏往捕之至京覘葉出入騎從頗盛吏計曰難以法拘拘必匿當見諸途葉見吏色動亟問曰近聞史禦史在彼行事曽問及我儂有諸吏詒曰訛言也勿聴相拉登酒樓敍鄕曲酒半一吏潛下樓以公文示肆主曰吾捕此人走則汝當罪肆主大懼卽攣之從者走陶聞畏法卽面奏捕以下獄吏歸報史連人讞詞復命上勅汪葉二犯首熟視之曰此正惡人處以淩遲重罪又勅夏等十餘人首曰都是好百姓也俱發寧家皆呼萬嵗踴躍而退於乎此可見髙皇淸明之政而監司能體上之命者矣

洪武末蘇州知府姚善聞郡有處士王賔招不可嘗詣賔家賔見其騎從在門因語之曰賔有老母在不宜張聲勢以恐之後善造賔門必預下輿徒步至門劇談今古商確政事而退善文章政事擅名一時卒著忠義之節殆亦得賢之助也

昆山周壽誼生宋景定歷元至洪武五年年一百十嵗郡守魏觀始行鄕飲酒禮吳縣林文友楊茂亦皆九十餘特位三老人於眾賔之上壽誼後年一百十六嵗而終嘗防召見賜酒饌殿上蠲其家丁役

周文襄公忱嘗閱一死獄欲活之無路憂形於色使吏抱案讀之背手立聴至一處忽防首喜曰幸有此可生遂出其人

雜言

諸葛靚字仲思在吳於朝堂大防孫皓問卿字仲思爲何所思對曰在家思孝事君思忠朋友思信如斯而已

張之顧敷俱顧中和外孫少皆和並知之而常謂顧勝於張時張年九嵗顧年七嵗和與俱至寺中見佛湼般像弟子有泣者有不泣者和以問二孫謂彼不親故不泣敷曰不然當由忘情故不泣不能忘情故泣

姑蘇志卷六十

