續纂淮關統志

﹝明﹞馬麟纂修﹝淸﹞元成續纂

續纂淮關統志﹟序

補修《淮關統志》序

《淮關統志》十四卷。乃前明榷使馬公元岡所創始﹐嗣經我朝杜﹑伊﹑李﹑元諸君重修﹑續纂。稅務沿革﹑例制掌故﹐無不賅備。余於光緒庚辰秋奉命來淮。公餘之暇﹐檢查此書﹐詎毀於庚申撚亂。幸版未全失﹐所缺無多。賴幕中蕭幼蕓先生處藏有舊本﹐校對無訛﹐洵屬完璧﹐得以贊襄其事。卽令司事毛宗鵬同書吏劉邦干等﹐付諸手民﹐照舊補刊﹐所需工價﹐捐廉給發。兩閱月﹐方始蕆事﹐頓復舊觀﹐庶免日久湮沒。惟溯自嘉慶丙子續纂之後﹐迄今六十餘年﹐所存檔案悉毀於兵。自辛酉以後卷牘﹐其中有裨於榷政者﹐有堪垂令典者﹐以及河道變遷﹐今昔異同﹐均關緊要。仍擬采輯搜討﹐分門續纂。柰余瓜期已屆﹐政事冗繁﹐未克如願。惟冀後之監斯榷者﹐以成余之未逮﹐是所幸甚。時光緒辛巳秋八月。長白徵麟謹序。

《續纂淮關統志》序

關榷之設也﹐由來久矣。蓋以充國之用﹐不得不借民之力﹐用籌之商賈轉運之間﹐量於百中抽取一二﹐相地設榷﹐酌定稅則﹐明彰木榜﹐科納無偏﹐於稽徵之中仍寓寬卹之意。古今因之﹐責在司榷。凡蒞斯任者﹐須存經國體民之心﹐通商衛課﹐剔獘釐姦﹐以重職守。此無他術﹐惟有正己而已矣。孔子曰「其身正﹐不令而行﹔其身不正﹐𨿽令不從。」蓋未有不能正己而能正人者也。果能謹身節用﹐明以照下﹐義以處事﹐猛以懲姦﹐寬以卹眾﹐賞罰公平﹐不貪不酷﹐法令森嚴﹐慈祥愛物﹐則上行下效﹐大法小廉﹐吏役畏服﹐商民愛戴﹐上無苛政﹐下不生姦﹐關政肅淸﹐稅課自然充裕矣。此則論其常也。而各處之風俗情形相沿﹐旣有不同﹐又在司榷者因地制宜﹐未可一律而視。若夫時之變遷﹐或偶值年收歉薄﹐貨載稀疏﹐或偶因道路阻滯﹐運轉艱難﹐遂致有虧缺稅課之道焉。此則非守榷者之所能力挽者也。𨿽然﹐典守者不得辭其責。國賦有定額﹐缺則難免其咎。故不幸而值此﹐則亦惟盡人事以聽天命而已。

成賦性庸愚﹐才識淺陋。乃於嘉慶十六年重蒙恩綸﹐簡放來淮﹐督理榷務。夙夜冰兢﹐隕越是懼﹐孜孜勤政﹐五載於玆﹐經歷艱難﹐倍嘗辛苦。到任時﹐卽有王營減壩﹑李家樓漫溢之患﹐繼則有豫﹑東二省連年荒旱之災。加之以十八年滑縣邪教滋擾﹐又繼之以睢工漫口﹐黃水斷流。此三年內﹐頻遭變異﹐貨販稀疏﹐淮﹑宿二關﹐稅課屢虧。凡四載﹐積短至六十餘萬。當是時也﹐實不禁心膽俱落。每年關期扣滿結算﹐將所徵數目據實陳情具奏﹐屢蒙聖明鑑原﹐赦免重罪﹐量予鐫級畱任﹐寬以分限賠繳。成展轉思維﹐仰苛鴻恩﹐實屬昊天罔極﹐五中感愧﹐悚懼彌深。自知命蹇福薄﹐適逢其會﹐每思報稱維難﹐益加激勵憤勉﹐勞心竭力﹐昕夕靡寧。直至二十年﹐幸賴聖主洪福﹐豫﹑東二省丰稔﹐黃﹑運兩河安瀾﹐貨販較前湧盛﹐稅課賴以丰足﹐斯心始得寧貼。

成到任時﹐見淮關設有《統志》一部﹐乃前明榷使馬元岡諱麟者所纂緝也﹐續成於後任榷使諭子諱希學之手。後來歷任關部因之﹐逐年續纂。其中分門別類﹐條分縷晰﹐備載甚詳﹐皆本關所屬關榷大小分口﹑司隸事宜﹑守榷規制﹑稅則條例﹐以及近關鄕鎭名目﹑形勢﹑人物﹑藝文﹐悉有所考敍。至前任榷使李公諱如枚者﹐復加纂緝﹐旋去任。所歷及於今﹐越十餘年矣。其間不免又有因革增減之處﹐自當檢查考訂續輯﹐以歸現行之用﹐聊備省覽。用是於政余之暇﹐檢查李公去任以後至成歷任各年案件﹐凡有因革損益應續入者﹐亟命司事之人錄出﹐逐件分門別款﹐詳續於後。仍望後之蒞斯任者拾覽而校正之﹐以補其缺陋云。

嘉慶二十一年秋七月上浣靜庵元成撰

舊志自敍

員外馬麟子振四川

《淮關志》﹐潘南窗舊有刻矣。麟復志之者﹐時易事殊﹐不能無損益於其間也。麟嘗讀《易》矣﹐巽上震下﹐其名曰「益」。蓋損乾之初九而爲巽﹐益坤之初六而爲震﹐有裕民之道焉。艮上兌下﹐其名曰「損」。蓋損乾之九三而爲兌﹐益坤之上六而爲艮﹐有裕國之道焉。噫﹗損上益下則曰益﹐言其當益也﹐不如是則終於否而已﹔損下益上則曰損﹐言其不當損也﹐不如是斯其所以爲泰乎﹖此文王洞見萬世之經權﹐而盈虛消息與時偕行者也。是故《周禮》以九職任萬民﹐九賦斂財賄﹐而又以九式均節財用。蓋非任則無以裕民﹐非斂則無以裕國﹐而非節則或取之無度﹐任之不終矣。是故周以九州之民養千八百國之君﹐而八百年不匱者﹐用此道也。

我國家揆法章程﹐惟任惟斂﹐一準之《周禮》。百年之間﹐更變不常。而蒞此關者﹐罔弗祗若良法美意﹐日異月新﹐歲有其人﹐非無不可易之常道以彜憲也。去籍而惡害己者率多泯之﹐非所稱服而傳者﹐皆其可爲己地者也。是故《淮關志》所由作也。酌之舊志﹐訪之父老﹐體之人情﹐通之時宜﹐其目有八﹐其意則一而已矣。夫通商柔遠﹐王政之一﹐而典章經制﹐實相因者也﹐故受之以《建置》﹔法度攸司﹐交政有所﹐政以之成﹐禮於是具焉﹐故受之以《公署》﹔變通張弛﹐融會錯綜﹐體民經國﹐爲政在人﹐故受之以《部使》﹔王釐爾成﹐綸綍畫一﹐有經有權﹐當時之體要也﹐故受之以《榷政》﹔先王制無用之物﹐以有用之財﹐九府輕重﹐王政莫先焉﹐故受之以《圜法》﹔先王經綸之迹﹐燦然可觀﹐而考制度﹐審憲章﹐又司市之事也﹐故受以《稽古》﹔服役勞力﹐勢不可緩﹐而陳殷置輔之外﹐兼需百職事之人﹐又役民者所嘗知也﹐故次之以《職役》﹔地以文勝﹐文以人傳﹐其始也惟因文以紀事﹐而其終也或因言以求心矣﹐故受之以《藝文》云。

舊《淮關志》敍

主事諭希學

諭子曰﹕《淮關志》命稿於元岡馬子。去之日﹐梓行未逮也。余奉檄時往咨舊政﹐元岡旣次第教之矣﹐因出手錄一編﹐欲余畢是業。且曰「此非定稿﹐久束之髙閣。其可行者﹐率多未備。可存﹐可去﹐可增﹐可損﹐一惟求其可傳。若掛形迹﹐岐爾我﹐非相托意也。」余應之曰「惟﹗」夫元岡去關三年矣﹐而猶惓惓《關志》﹐且謙虛無我﹐悉以委之﹐學獨不能因以成之乎﹖乃不揣固陋﹐以意去存增損﹐謬成一集。自知無補元岡之托﹐而亦未謀之梓也。復托諸北潭熊子﹐再加筆削。訛者正﹐繁者刪﹐闕者補﹐有失敍者敍之﹐乃敢釋然梓矣。原志之目八﹐今仍列爲八卷﹕曰《建置》《公署》《部使》《圜法》《職役》《藝文》六者﹐皆仍其舊也﹔曰《榷政》﹐則並入《建置》下﹔曰《稽古》﹐則並入各項小序﹐實非有所增損。特攺二目﹐曰《事例》﹐曰《則例》云。

《淮關志》後序

熊汝達

元岡馬子﹐先有事於淮關﹐憫《關志》爲舊闕典﹐嘗屬稿而未遑敍正也。去三年﹐思與同志者共成休美焉。敏齋諭子其人也﹐乃授之。諭子亦毅然任之弗諉﹐芟煩輯要﹐參以發明﹐亦損益可知也。余時承乏﹐自漕刑來蒞玆土﹐於諭子爲四都友﹐不見鄙棄﹐卽以元岡馬子之所托者托之餘。余作爲嘆曰﹕食貨有《志》﹐尙矣。《關志》一書﹐所以紀榷政而善利權﹐爲後來者式﹐信不可以已也。惟先後二君子乎意制相新﹐略備一家言。嘻﹗可以考厥成矣﹗顧遲遲畀諸梓者﹐豈誠有所待哉﹗讓述作之專﹐求明信之實﹐君子有也。𨿽然二君子相繼事者也﹐有專政﹐有成勞﹐實見實聞﹐片言足徵﹐授受宜也。余何人也﹐而敢越尊俎以議史事邪﹖《詩》曰「我𨿽異事﹐及爾同寮。」旣受命而次第之﹐爰述其所以。

《淮關志》後序

四明萬表

淮關榷舟﹐初未有志。近有之﹐而亦未備。今則艸創於元岡馬子﹐增損裁定於敏齋諭子﹐潤飾於北潭熊子﹐而志始成矣。志成﹐而制置之詳﹐輸榷之則﹐廉約之規﹐剔歷之迹﹐紀述之文﹐居然可考也。

夫國有經費﹐歲賦不足﹐而佐以商舟之榷﹐非得已也。若又從而錙求銖校以取盈焉﹐豈士君子體國子民之心哉﹖是故執事會計﹐必以其政謹節宣﹐惠存乎其人﹐得其人而政斯舉矣。故曰理財之道﹐必先用人。諭子公廉平恕﹐正己格物﹐不煩其令﹐而下不敢緣法以爲姦。是以榷政肅然﹐商民戴之﹐頌載於道。余適督漕玆土﹐嘗飫聞焉。嘻﹗其果不在人乎﹐其果不在人乎﹖由是而知諭子之《關志》爲可傳也已。

抑惟榷關稅輸鈔﹐初行鈔法以便民用﹐尋徵折銀非制﹐然用爲有資。今徵錢鈔者﹐仍舊制也。論者以邊境騷動兵興之廢﹐司徒每每告匱。諸關稅之入﹐曾未足支﹐乃復訾校鏹幣﹐置之無用﹐非計也。且錢鈔之法﹐卒未能通以便民﹐而展轉幹沒﹐適又歸於販家估客﹐抑獨何哉﹖或曰餼羊存禮﹐榷絜利用﹐非所宜言。惟當國計者﹐知所取裁矣。並敍諸末云。

《淮關志》後序

諭衝

榷政久矣﹐非我國家始有也。厚本抑末﹐經國體民﹐於是乎見理財之道焉。審權平價﹐國裕民安﹐匪人則獘滋矣﹐於是乎見用人之道焉。方今明良勵精﹐司言者疏允﹐期以得人﹐昭是道也。

淮安﹐東南商舟之會。榷鈔之法﹐南戶部司之。敏齋歷試著迹﹐大司徒愼取委﹐而來從斯政﹐廉平公恕﹐聿新釐正﹐姦罔弗照﹐獘罔弗革﹐國賦稱足而頌聲作矣。瓜期將代﹐有終如始。乃於躬行之餘﹐取元岡馬子未刻之《志》﹐參互考訂﹐類分序次﹐又潤色於熊子北潭以成之。領末規制﹐巨細備紀﹐所以昭往鑑來﹐豈徒《志》哉﹖卽其《志》而知其政。民有恆懷﹐國恆足矣。《書》云「惟善爲寶」。《詩》云「思皇多士﹐生此王國。」榷政之在盛世不可無也﹐何議焉﹖予與敏齋同第﹑同遊﹐今復同官。據見聞之實﹐而喜政之布諸《志》也。因贅言之。

舊志《重修淮關志》序

主事李爵

按《淮關志》﹐其來已久﹐更相成於馬﹑諭﹑熊三賢之手。自《建置》以至《藝文》﹐其目有八。其事核﹐其詞直﹐信以傳信者在玆矣。重修者何﹖補其所未備也。蓋時不相沿﹐不得不因時以盡利﹔法久則獘﹐不得不通變以宜民。如舟之通塞在江河﹐今江河變遷異矣。民之情僞日滋﹐又若江河日趨﹐莫之紀極。是以因時變通﹐則《志》亦因之以輔輯可也。

爵猥以譾庸﹐叨承淮榷﹐上期裕國﹐下欲通商﹐夙夜圖維﹐負乘是懼。至則惟恪守成規﹐於先年額料﹐毫不敢加益﹐以爲船商病。但舊額船鈔﹐歲計不下一萬二千。後緣題請條例﹐約束方嚴﹐而各官亦自淬勵﹐增至銀二萬六千有奇﹐更加一倍有餘矣。夫船料旣不可增﹐而總計料數殊倍疇昔。夫豈有他術哉﹖一則存卹商船﹐以通往來﹐則鈔不加而自增﹔一則釐革姦獘﹐以稽隱漏﹐則鈔自足而不耗。如斯而已。夫錢者﹐泉也﹐如泉之流行而無所壅也。惟存卹船商﹐以浚其源﹔復釐革姦獘﹐以防其流。而裕國通商﹐庶幾兩得之。斯則《志》之義也。

適予當瓜期將代﹐謹拾志之殘缺者。編摩之間﹐以因革事宜並《藝文》可續者﹐輯於各項之後。意者諸君子之所欲爲﹐而時有不及焉﹐自予爲之。然及予之所欲爲﹐而猶弗及悉爲者﹐則又俟於後之君子得爲而爲之者。有此志在也。

嗚呼﹗算及舟車﹐非國家之得已也。九邊調度﹐費用寖廣﹐司農且告匱﹐不得已旋革旋復﹐勢也。於不得已之中﹐而寓寬假之意﹐俾鈔有常額﹐商有常懷﹐斯得《志》之義也。不然﹐則玆《志》也﹐文具而已﹐將焉用之﹖謹序﹐以爲同志者采焉。

舊志淮關小錄

主事杜學大道伯四川

《淮關志》成有年矣。萬曆戊戌﹐余以不佞承乏玆土。取而閱之﹐大都具備﹐而獨於《輿地》《廨捨》無圖﹐《勅書》《令甲》無考。且居民逼近轅門﹐至如寢室越遠﹐出入維艱。於是﹐翻爲刊正﹐節繁繕修﹐爲寬簡居。屏樹如異﹐插以廂房﹐爲轅門﹐左曰「惠商柔遠」﹐右曰「計國子民」﹐西曰「北望燕云」﹐東曰「南瞻魏闕」。範金爲鐘﹐銘曰「以覺晨昏﹐聲聞於天。爲鎭淮關﹐億萬斯年」。伐石爲碑﹐題曰「淮海雄關」﹐爲亭曰「小隱」﹐詩以識之﹐曰「時有野亭趣﹐日無薄領來。鄰砧聲斷續﹐漁棹聽迂回。謀拙慚何補﹐政閒初放杯。柳陰池上釣﹐機息紫雲回。」爲聯對以自警﹐曰「商人卽吾人﹐減一分霑一分之賜﹐恩自朝廷﹔國事如家事﹐詧一獘祛一獘之姦﹐惠流行旅」。曰「灌輸系國家之命脈﹐中正是供﹔毫釐乃閭裏之膏脂﹐徵求無擾」。曰「佐公家難已之役﹐三尺凜如﹔體上帝好生之心﹐一寬藹若」。曰「寬以蒞關﹐寬則商毋從姦以漁百姓﹔簡以行敬﹐簡則己毋闊略﹐以馳官常。」曰「隱稅律﹐有明條﹐爾無負國﹔榷舟官﹐有常賦﹐下不病民。」爲居曰「寬簡」。寬簡曷居﹖居自杜子﹔寬簡曷說﹐說自杜子。杜子烏乎居﹖蓋淮關公署﹐創自蜀東夏公﹐犁然備矣。杜子以坐中堂﹐不便新創﹐爲寬簡居﹐在望淮亭之右﹐額曰「淮淸流潤」。左右藩﹝蔑﹞﹝篾﹞﹐上覆以茅﹐迆後爲退食﹐前屏以罘罳﹔寢室前樹以左右二屏﹐而左廂則撤舊屋而新之。中正堂則左右二甬道﹐甓以磚石。從事者兩行進﹐毋得從中。庶乎規制森嚴﹐堂扃奧祕﹐且從望淮亭而出入﹐傳呼甚便﹐衙制亦尊。此杜子寬簡之所由以居也。居從蔑從茅﹐簡意斯在﹐得其說而存之。則寬以爲關﹐簡以應冗﹐淮關其庶幾乎。爲龍亭﹑儀仗﹑錦幌﹑云蓋諸服禦具備﹔爲禁約數款﹐爲講鄕約廉﹐關民之不孝者而置之理。百廢粗興﹐略有條理。工植取之歲修租米﹐不以勞民。嗟嗟﹗後之人葺而修之﹐庶此棲之不朽也。鄙意類若此﹐於是揭數語勒篇首﹐而《志》則仍舊云。

舊刻《淮關誌略》序

刑部主事﹑理刑河中張甲徵

戊戌之秋﹐西蜀兩沂杜公來董淮關之政﹐與余邂逅﹐稱莫逆焉。無何﹐手一編示余﹐曰「此前政馬公所爲《誌略》﹐吾增修而附益之者﹐子盍序諸。」余曰「公之爲此《志》也﹐其指謂何﹖」公曰「吾甚有惡夫世之無恆者也。蓋逆旅﹐此生也﹔傳捨﹐此官也。矧玆榷關之使﹐匝歲輒更﹐坐席未溫﹐業已及瓜矣。逆旅﹑傳捨之云﹐莫此爲甚。故率苟且終歲之計﹐而於所謂商若民者﹐直秦﹑越視之耳。吾之來也﹐豈惟故事是循﹐亦將圖經久而樹後楷也。故有取於馬公之《志》﹐而猶惜其未備﹐闕者爲補之﹐斷者爲續之。而吾所措置﹐及《秦記》大司農諸便宜事﹐咸類附之。令繼自今者﹐可考鏡焉。稽旣往之得失﹐則龜鑑示吾前﹔俟將來之是非﹐則衮鉞隨吾後。吾持是心以釐是政﹐若世之無恆者所爲﹐吾知免夫。」余曰「善哉﹗公亦觀之《易》乎﹖在《易》﹕上震下巽曰『恆』。而夫子贊之曰﹕『天地之道﹐恆久而不已也』。夫震之象雷﹐而巽之象風。雷﹑風之用﹐斯須間耳。乃化機鼓動﹐萬古常然。此天地之所恆久也。公之瓜期﹐曾不越歲﹐亦雷﹑風斯須之用也。而能揭官常於有永﹐貽美利於無窮﹐視彼持逆旅﹑傳捨之說者﹐心相萬矣。恆徳﹐其肖天地乎﹗」公惠洽商民﹐庶幾古所稱杜母者。其惠政大端載編中﹐玆不具論云。然馬公亦蜀人﹐實創斯《志》﹐至公而集其成。要之﹐兩公者﹐皆蜀之良也﹐蜀之光也。

《淮關統志》自敍

杜琳

余自癸亥冬奉命由江浙海濱帆風﹐道過淮陽。其時﹐冰凝木落﹐驛路匆忙。𨿽未及細詳其疾苦﹐而閭閻蒼涼﹐川途落寞﹐已大非當年景色﹐心竊異之。及南郡事竣﹐渡江而北﹐以次將歷朐山﹐時已甲子春暮。榷關馬公諱士貞者﹐訪余於旅捨﹐備述榷務艱難之況﹐抵掌至夜半﹐甚而泣下。時同事副都憲呀公﹑少司空金公輩﹐莫不聞而嗟嘆之。

昨秋﹐榷使屆期﹐荷蒙睿眷﹐特簡是任。余小臣﹐身殿計曹空﹐歷年所碌碌﹐無所裨益﹐方日以素餐自懼。顧此繁劇﹐其何能勝任而無愧乎﹖而乃湛恩汪濊﹐又不得畏難以諉謝﹐慚惶跼蹐﹐每切前車之恐。然竊謂竭盡心力﹐𨿽津梁疲敝﹐或不終至於顚躓也。自下車以來﹐閱歷備細﹐始知凋敝之故﹐由來已久﹐非一時淺見所得治者。

蓋關市之設﹐非可以束縛馳驟也。上之人必慈祥寬厚﹐通羈旅﹐釐頑讒﹐聲稱遐邇﹐則人物歸之﹐繦至而輻輳。其或詆嚴网密﹐捐棄舊章﹐則上下相遁﹐胥吏舞文。爲商賈者﹐惟恐遁迹之不遠﹐亦何財幣之得入乎﹖況淮自三關歸並以後﹐賦額旣重。而漕渠一綫﹐春則運舟相阻﹐秋則漲水爲患。加以西設鳳關﹐東開海禁﹐向之鼓棹而來者﹐皆紛出他途於不可問。今卽加以寬卹﹐與以便安﹐猶或徘徊而顧慮﹐其可深文酷烈﹐峻剝苛求﹐使民之聞之皆裹足而不前乎﹖比年來﹐額賦匱乏﹐良有以也。

余洗心剔慮﹐仰承皇上卹商愛民之至意。數月間﹐方略教導﹐禁姦止邪﹐不啻舌敝耳聾﹐而川途蕭瑟依舊﹐梯航未集﹐吏胥之舞獘未盡熄﹐商賈之悅服未盡徧。意者制欲隨時﹐今於因革之宜有未盡合歟﹗爰不揣鄙拙﹐自公之暇﹐準今酌古﹐筆爲成書。𨿽朴率無文﹐貽譏大雅﹐而其中賦法之源流﹐﹝譏﹞﹝稽﹞徵之利獘。後之蒞至者﹐展捲豁然﹐自不爲胥﹝隸﹞﹝吏﹞所蒙﹐尢冀加以鴻裁﹐力行善政於久遠﹐將見熙熙攘攘畢出於途﹐而朝廷有丰裕之慶﹐道路有歌頌之聲。使隆盛之規﹐自今復觀焉。此余之志也夫。

《淮關統志》序

長白伊齡阿

政令之成﹐凡所以爲國家計者﹐必謹守定規﹐仰副主徳。我朝深仁厚澤﹐浹洽羣生﹐設關津以惠商旅。其於條例模範﹐無不鉅細畢陳。而阜財解慍之休﹐又存乎司榷者之寬嚴互濟。

阿奉簡命督理關務﹐早夜圖維﹐思期報稱。復念先大夫舊蒞章程﹐至今相隔數任﹐未免有久而變遷﹐應行酌定﹐以復舊制之處。苟能盡職﹐卽所以慰先大夫於九原也。凡屬因循流獘﹐畱心體察﹐裕國卹商﹐冀全兩美。

粵考《周禮》﹐凡貨之不出於關者﹐舉其貨﹐罰其人。司關之職﹐煌煌有典矣。舊有《關志》﹐歷經數手﹐非不詳且盡也。但日久漫患﹐而其規則之隨時變易者﹐未盡條備。夫令不出於劃一﹐則舞獘易生﹔事不極其詳悉﹐則規爲不久。爰訪延儒宿﹐詳考舊典﹐增益新規﹐定爲一十四卷。分門別類﹐首列《圖考》﹐如畫沙聚米﹐一覽而見也﹔次《建置》﹐如梓材堂構﹐悉數而知也﹔次《川原》﹐相地勢也﹔次《鄕鎭》﹐度途軌也﹔次《關口》﹐扼要所也﹔次《令甲》及《則例》﹐典要所存也﹔歷任榷使﹐次記之﹔《公署》﹐又次記之﹐重其任﹐壯其觀也﹔再次之以《經費》﹐量入爲出也﹔又次之以《文告》﹐俾法制昭晰也﹔次及《古迹》﹐因勝地也﹔次及《人物》者﹐所謂地靈人傑也﹔終之以《藝文》﹐有典有則﹐風雅賡續﹐而榷政大備矣。夫郡邑之有志﹐所以表勸懲﹔關榷之有志﹐所以昭法守。其體則殊﹐而其用則一。上下千有餘年﹐舉凡有利於商而無虧國課者一覽焉﹐而是則是效﹐則法守之所在﹐卽勸懲之所在也。

昔先大夫蒞斯任﹐蒙主上深眷﹐四載勤勞﹐擘畫周至﹐迄今遺愛猶存。阿再蒞斯任﹐自維涼薄不能嗣續前型﹐有忝厥職﹐乃成《淮關統志》﹐用付剞劂。刊成﹐遂述其梗略﹐以俟後之督是關者知原原本本﹐有始有末。胥吏不能起獘端﹐商民不敢行黠詐。是爲序。時乾隆四十三年。

《淮關統志》序

關榷之志之簡於郡縣者﹐以風土之責在郡縣也。續志之異於修志者﹐以規模仍乎前而繼述列於後也。余是乘之續﹐始於乙丑春而成於冬﹐蓋敢言續而未敢言修也。余幼隨先中丞任﹐由山左歷江右﹐見所蒞之地﹐莫不整躬率物﹐興利除獘。於郡邑各志﹐咸隨時修輯。任方伯時﹐曾攝篆九江﹐惠商卹旅﹐洵能囊懷民物﹐不苛不阿。先徳克紹﹐余用是惴惴未敢忘。厥後備員內府﹐趨直禁廷。甲子春季京察一等引見﹐蒙恩記名﹐以關差道府用。孟冬中旬﹐恭膺簡命﹐督理淮關。蒞任之始﹐詳繹關志﹐條例規模﹐巨細畢舉。竊維榷政﹐其要在於存卹商船﹐剔釐獘竇﹐寬猛相濟﹐賞罰適中。余夙夜圖維﹐殫竭心力﹐仰體皇上卹商愛民之至意﹐恪守前使舊章﹐謹遵先人庭訓。視事匝歲﹐課額丰盈﹐商情踴躍﹐幸勉隕越焉。

惟《關志》自前榷使伊少司空於乾隆戊戌年纂修以來﹐迄今將及三十載。其中《古迹》《川原》﹐尙無容增損﹔而《文告》《則例》﹐則有隨時之變通﹔《人物》《藝文》亦備後來之宏富﹐固有不能不增訂者。余於公餘之暇﹐搜羅各條。凡有關榷務者﹐刪繁就簡﹐續於舊志各門之後。孟冬報滿﹐荷蒙皇上天恩畱任。正欲力加參考﹐季冬復荷恩綸﹐簡命巡視長蘆﹐羝有期﹐率以告竣。計斯乘之成﹐時日旣促﹐搜訪未深﹐掛漏之愆﹐自知不免。後之同志者﹐倘借丘陵以爲泰嶽﹐由是博輯而引申之﹐其足以成余志之未逮者﹐余竊於斯乘樂觀其美備焉。是爲敍。

嘉慶丙寅正月上元後三日襄平李如枚撰

續纂淮關統志銜名

初修

欽命戶部郎中督理淮安鈔關稅務加一級杜琳

重修

欽命奉宸苑卿督理淮宿海等關稅務兼佐領加一級紀錄三十八次伊齡阿

重修

欽命內務府郎中督理淮宿海等關稅務佐領銜調任長蘆鹽政加六級紀錄八次李如枚

續纂

欽命督理淮宿海三關稅務提督南苑奉宸苑郎中兼佐領加一級紀錄十四次元成

委員

筆帖式常恩

筆帖式鍾秀

筆貼式吉暲

續纂淮關統志凡例

一﹑康熙二十五年﹐榷使杜琳踵明季《關志》撰成《淮關統志》十卷。圖考﹑綸音﹑令甲爲一卷﹐建置分鈔關﹑常盈倉﹑稅課司﹑淸江廠﹑官制﹑職役爲一卷﹐川原爲一卷﹐形勝﹑淮關八景﹑關口﹑淮倉所屬州縣﹑徐倉所屬州縣﹑淮廠徵收﹑折夫﹑地方閘壩﹑津梁﹑里程爲一卷﹐公署爲一卷﹐部使﹑雜錄志﹑古迹﹑寺觀爲一卷﹐藝文爲四卷。附移文﹑告示﹑則例。此杜志之體例也。

一﹑乾隆四十三年﹐榷使伊齡阿修《淮關統志》十四卷。圖考一卷﹐建置一卷﹐川原一卷﹐鄕鎭一卷﹐關口一卷﹐令甲一卷﹐則例一卷﹐榷使一卷﹐公署一卷﹐經費一卷﹐文告一卷﹐古迹一卷﹐人物一卷﹐藝文一卷。內刪杜志第一卷

之綸音﹐而以令甲門移在六卷﹐易第四卷

之形勝名目﹐分閘壩﹑津梁﹑里程﹐益以津渡爲鄕鎭門﹐分關口爲一門﹐列文告爲一門﹐列則例爲一門﹐易部使爲榷使門﹐分古迹爲一門﹐益經費門﹑人物門。此伊志之體例也。

一﹑圖考﹐爲淮關之形勢﹐不可少也。仍伊志之舊﹐首列圖考。

一﹑綸音﹐爲榷使受任之始事﹐不可刪也。今仍列入﹐以遵王制。謹按﹕近年勅書微有刪節﹐玆仍列舊日勅書﹐以志淮關有志之緣起。因增列綸音﹐次圖考。

一﹑儀注﹐爲榷使到任之始事﹐不可缺也。因增列儀注﹐次綸音。

一﹑令甲﹐皆榷使在任之所有事﹐一到卽宜披覽﹐不可後也。因仍移列於前﹐次儀注。

一﹑建置﹐類記榷政之典要﹐非日日常行之事。因仍杜志﹐移次令甲。

一﹑則例﹐爲榷政之設施﹐須在在查核。因移次建置。

一﹑經費﹐紀榷鈔之出入﹐須時時稽算。因移次則例。

一﹑關口﹐悉關部之所轄。因移次經費。

一﹑文告﹐爲宣明令甲﹑建置﹑則例﹑經費之用﹐示諭關口之文﹐執筆者半屬胥吏﹐非經國大業﹐且因宜攺易﹐不足以示來玆。杜志附藝文﹐固非﹔伊志另列一門﹐較是。今亦間列一二﹐次關口。

一﹑伊志攺杜志部使爲榷使名目﹐仍不雅馴。今易爲題名﹐移次文告。

一﹑列圖考﹐但不附捲。

一﹑綸音﹐爲榷使受任之始事﹐不可刪也。今仍增復﹐以遵舊志。謹按﹕近年勅書微有刪節﹐玆仍列杜志所載勅書﹐以志緣起﹐爰爲卷一。

一﹑儀注﹐爲榷使之典文﹐不可缺也。因增列儀注﹐附綸音。

一﹑伊志更杜志部使爲榷使﹐今則易爲題名﹐而捲仍第八。

一﹑是書意主續纂。其無庸續者﹐但存伊志﹐如川原﹑鄕鎭﹑公署﹑古迹是也﹔其纂者﹐如建置﹑關口﹑令甲﹑則例﹑題名﹑經費﹑文告﹑人物﹑藝文各門。俱分次伊志後。

一﹑是書之成﹐爲期甚迫﹐且非初創﹐無事更張﹐故卷數名目﹐大槪如舊。

淮關統志圖考

《關志》之有圖﹐其來舊矣。蓋以關山川谷﹐形勢有分合之殊﹐界限有彼此之別。筆諸紀載者﹐旣已務詳其實﹐而求諸迹象者﹐苟不備指其處﹐則持籌稅務者﹐何從而得其脈絡分明﹑瞭如指掌乎﹖淮關﹐自歸並宿﹑海以來﹐繡壤錯出﹐幾及千里﹐辧識尢非易易﹐用是合三關而總爲一圖﹐復分三關而各爲一圖﹐不厭詳審﹐著明總期﹐便於參閱考訂耳。至大關雄踞通津﹐制度適得其宜﹐公署旣遭淹沒﹐規模爲之頓易。而署後觀音庵﹐向屬淮關香火。被水之後﹐現復鼎新﹐故亦各附一圖﹐以示來祀焉。

《後湖圖》識此標題爲點校者所加。

謹按﹕誌書所載淮安關署有怡園焉﹐厥後荒廢。今之愛蓮亭﹑觀音堂卽其故址也。署後尙餘荒陂一區﹑松柏數本﹐時有牧兒鄰嫗浣衣滌米﹐幾成村墟。迨前關部效公述堂於光緒十有五年來司榷事﹐慨捐廉俸﹐始培圩土﹐浚陂水﹐種竹養蓮﹐栽桃補柳﹐北圩之上更築放鶴﹑含虛二亭。陂之南苫蓋退省艸堂三間﹐統名之曰後湖焉。紳於廿有一年春到官﹐則見花光共竹色爭妍﹐柳綫與荷錢成趣。暇則排遣於其間﹐時極公退幽居之勝槪也。玆就搜輯題名﹐補印誌書﹐爰命老吏王塏繪成一圖﹐補刊於舊圖之後﹐以志效公之經營﹐俾垂久遠云。

光緒乙未秋七月淸淮榷使文紳記並書

續纂淮關統志卷一綸音

淮關統志卷之一增列綸音

謹按﹕杜舊志本列勅書一道﹐今仍纂入﹐冠於卷首﹐俾蒞政者開卷之初﹐仰見聖朝整飭官方惠愛商民之至意。仍列杜名﹐以志《淮關統志》之緣起焉。

康熙二十四年九月二十七日﹐勅戶部郎中加一級杜琳﹕玆命爾監督淮安鈔關稅課﹐兼管淮安倉﹑淸江廠。稅課米麥﹑閘座抽分﹐首在禁暴懲姦﹐約束衙門官役﹐使恪遵法紀﹐無致作獘生事。凡一應經過舟車﹐裝載物料﹐例應輸納稅銀﹐如有隱匿不報﹐倚恃勢豪﹐包攬侵扣﹐致虧國課者﹐無容徇情﹐照例拿究治罪具奏。原設地方巡邏員役﹐須選委得人。科徵則例﹐照部定規﹐不得任意增益﹐借端勒掯﹐以致耽延日期。不許免各官勢要之稅﹐掊剋細商。若事發﹐定行重治。歲季應解課銀﹐如期湊發﹐不得遲誤。該倉歲入歲出之數﹐謹按﹕以上六字今作「項下應徵商稅等銀」。務須稽考精詳﹐均平出納。謹按﹕以上四字今節。嚴絕侵盜守候使費等獘。謹按﹕以下九十二字今節。仍將倉﹑廠修葺﹐會同該管巡撫轉行督糧道並所轄府﹑州﹑縣正官及管糧官﹐除遵例蠲免錢糧外﹐應解本倉糧數﹐造冊呈送﹐各依分數﹐嚴限催徵解完﹐毋致拖欠。如有玩怠捏報及延捱不完應察追者﹐先行察追﹔應參奏者﹐移會巡撫指名參奏。以上今節。玆仍從其舊列入者﹐重其始也。其淸江廠修造漕造之事﹐毋得干預﹐二衙門收稅書役盡行裁去﹐出差監督﹐該督撫不得管轄。其王公文武大小各官家人彊占關津﹐任意往來﹐不容商民貿易﹐欺壓詐害﹐並兵民商人指稱各官名色借端欺壓﹐該監督嚴拿報部﹐照律處分。如有地方惡棍擾害商民﹐訛詐彊霸地方﹐不時嚴查拿懲。有抗違者﹐指名報部﹐照光棍例治罪。該監督將衙役家人不行嚴禁﹐任意苛索﹐將監督照罪之輕重處分。如有私自違例﹐往返差人﹐干預地方事情﹐擾害商民等獘﹐該督撫據實指參。該差一應收放錢糧數目﹐俱各照例造冊報部﹐差滿之日﹐回部考核。果著有勤勞﹐方準復職。爾受玆委任﹐須廉潔任事。如或徇情受囑﹐貪黷乖張﹐脧削商賈﹐必從重治罪﹐決不寬宥。爾其愼之。故勅。

增列儀注

手握王章﹐口含天憲﹐質旁在上﹐敢不敬諸。

上任儀注

渡黃時﹐穿便服﹐祭河神。至淸江萬柳園﹐督﹑河兩院請聖安。至百子堂﹐委員官賫印到﹐穿朝服﹐跪接受印﹐用采亭﹐將印敬謹安放﹐擡在輿前。至儀門﹐行一跪三叩首禮。至大堂﹐望闕謝恩﹐行三跪九叩首禮。禮畢﹐升座﹐茶房鳴點﹐報班齊擊鼓﹐五鼓﹐報開儀門﹐升炮﹐役。三鼓牌﹐門吏報文武官進﹐報吉時﹐跪稟﹕「上任大吉」。請印﹐用印﹐拜印﹐行禮如謝恩。升座﹐各員弁吏役等叩賀﹐畢﹐退堂更衣﹐穿補服。祀宅神﹑竈神﹑庫神﹑馬神﹑二帝祠﹑關帝殿﹑福神祠。禮畢﹐肩輿上大關﹐祀關神。登樓﹐開關﹐放關大吉。

拜本儀注

穿朝服﹐吏捧本導引前行﹐至大堂前﹐升炮﹐吹奏。拜本﹐行三跪九叩首禮。禮全﹐巡捕官捧本﹐升炮﹐鳴鑼開道。起本﹐升炮﹐掩門題本。

卸事之前一日﹐將印封好。次早﹐委員賫送去後﹐出署迎見新任。請聖安畢﹐卽便長行。

出鞘儀注

升大堂座﹐茶房鳴點﹐報開儀門。奏樂﹐升炮﹐出鞘﹐解餉役在二門旁報數﹐出鞘匣畢﹐領解員吏役叩稟起行﹐鳴點掩門。

封﹑開印儀注

封﹑開印﹐發三鼓牌﹐升炮﹐穿朝服。吏請勅印前引﹐升大堂座﹐儀如上任。六級封印﹐拜印﹐升炮。禮畢﹐仍升座﹐儀如上任。茶房跪稟堂事畢﹐退堂﹐掩門。

接徵儀注

穿補服﹐祀庫神。升座﹐開門﹐文武官員吏書人役參賀﹐退堂。祀二帝祠﹑關帝殿﹑財神殿。禮畢﹐上大關﹐祀關神。登樓﹐開關﹐放關。

接詔勅儀注

凡自京賫來勅書傳到﹐賫勅欽差入境之日﹐用采亭﹑鼓吹。執事前往百子堂﹐穿朝服﹐跪於道旁﹐迎接到署﹐供奉行禮﹐進署開讀。至督漕﹑河院分送。詔勅系外省衙門委官賫送﹐有從南來者﹐有從北來者﹐並用采亭。執事前赴百子堂或翁公祠迎接。穿朝服﹐在署大堂跪接﹐二堂供奉﹐行禮如謝恩。內署開讀。凡遇欽賜物件﹐並照此。

朝賀儀注

十月初六﹑十日恭逢聖節。五鼓﹐穿朝服﹐不升炮﹐不吹奏﹐不鳴鑼﹐至百子堂門外下輿﹐步進萬壽宮。朝賀﹐行禮。禮全﹐演戲畢﹐回輿﹐仍鳴鑼開道﹐吹奏﹐升炮。

每逢元旦長至﹐朝賀如前儀。屆歲除﹐自二十八日起至正月初四日﹐穿蟒袍七日。逢小﹐逮二十七日穿起。

日月食儀注

恭逢日﹑月食﹐穿素服﹐在於大堂救護。初虧食甚﹐並行一跪三叩首禮。復圓﹐行三跪九叩首禮。

至各廟各神拈香祀祭儀注﹐有一跪﹑二跪﹑三跪不同﹐期日亦錯出﹐自有書吏隨時稟請﹐不具載。其餘近關各廟﹐不系儀注者﹐拈香與否﹐各隨關使自奪。

續纂淮關統志卷二建置

淮關統志卷之二建置

《周禮﹟天官﹟太宰》﹕「以九賦斂財賄」。「七曰關市之賦」。又「太府掌九賦之貳」﹐「關市之賦以待王之膳服」。《地官﹟司關》﹕「司財貨之出入」﹐「掌其治禁﹐與其徵廛」。「國凶札﹐則無關門之徵」。凡於抑末之中﹐時寓寬卹之意﹐亦示以不得已也。範文正公曰「與其取於民﹐莫若取於商﹐則徵商寧有病哉﹗」顧古法𨿽未盡湮﹐而今制則隨時異﹐乃志《建置》﹐而沿革系焉。

漢武帝元光元年﹐初算商賈。元狩四年﹐初算緡錢。

後周閔帝初﹐除市門稅。

隋文帝受禪﹐除入市之稅。

宋﹝恭﹞﹝孝﹞武大明八年﹐詔自東晉至陳﹐西有石頭津﹐東有方山津﹐各置津主一人﹐並十分稅一以入官。淮水北有大市百餘﹑小市十餘所﹐各置官司收稅。此條按時間順序應在「後周閔帝」條之前。

舊志云﹕淮北收稅始見於此。

唐髙宗武后長安二年﹐鳳閣舍人崔融上議﹐請免關市之賦。

按﹕崔融疏議有所謂此津才過﹐彼鋪又止﹐非惟國家稅錢﹐更遭司事者僦賂云云。蓋彼時商賈之稅﹐所以充國家之用者什一﹐而所以資姦人之侵漁者十常四五也。

徳宗時﹐因戶部侍郎趙贊請﹐諸道津會置吏閱商賈錢﹐每緡稅二十﹐以贍常平。因屬軍用迫蹙﹐亦隨耗竭﹐不能備常平之積。

文宗開成二年﹐勅淮泗通津﹐向來京國自有率稅﹐頗聞怨讟。今依武寧軍節度張延賞奏停﹐其所置官司悉罷。

宋太祖建隆元年﹐詔所在不得苛畱行旅﹑賫裝﹐非有貨幣當算者﹐毋得發篋搜索。又詔榜商稅則例於務門﹐毋得擅爲增損。

太宗淳化二年﹐詔曰﹕關市之租﹐其來舊矣﹐用度所出﹐未遑削除。徵算之條﹐當從寬例。宣令諸路轉運使﹐以部內州軍市徵所算之名品﹐其參酌裁減以利細民。

眞宗景徳四年﹐詔京東﹑西﹑河北﹑陜西﹑江淮南民﹐以柴薪渡河者﹐勿稅。

仁宗時﹐詔常務稅課取一歲中數爲額﹐外羨勿增﹐仍毋得抑配人戶﹐苛畱商賈﹐求羨余以希賞。

徽宗政和二年﹐宮觀寺院臣僚之家爲商販者﹐令關津搜閱﹐如元丰法輸稅。

元太宗始立徵收稅課。

世祖至元七年﹐定三十分取一之制。二十二年﹐增商稅。二十六年﹐大增天下商稅。

邱文莊曰﹕《元史﹟食貨志》﹕其利最廣者﹐鹽法﹑茶法﹑商稅﹑市舶﹐四者又有額外課﹐凡三十二則﹐謂之額外者。歲課皆有額﹐而此課不在額中也。

明

宣徳四年﹐令南京至北京沿河漷縣﹑臨淸﹑濟寧﹑徐州﹑淮安﹑揚州﹑上新河客商輳集處﹐設立鈔關﹐收船料鈔。時廷臣以鈔法不行﹐奏徵天下官民客商船料鈔﹐差禦史及戶部官監收正余銀二萬二千七百餘兩。淮之鈔關疑立於是年。

正統六年﹐罷。

景泰元年﹐復。

成化元年﹐罷蘇州﹑淮﹑揚等處收船料鈔。七年復設。

八年﹐罷各處鈔關﹐差官令府委官監收船料鈔﹐至弘治五年止。

弘治六年﹐定例﹕專差南京戶部一員﹐一年更代﹐不許再委。

嘉靖九年﹐令各鈔關主事﹐凡遇差滿﹐須待接管官員交代﹐方許離任。

四十一年﹐奏準淮安等各關主事監收歲額定數外﹐務將余饒悉入公帑。

隆慶二年﹐各處鈔關主事各鑄給關防﹐撰給勅書。所屬司局衙門等官﹐該關差滿﹐備開賢否送部﹐咨送吏部考察。

萬曆初年﹐仍宣徳之舊例。

天啟三年﹑五年﹑七年﹐崇禎三年﹑八年﹑十二年﹐兩朝累加遼餉銀﹑新餉銀﹐代補鹽﹑桃二邑誤派遼餉銀﹐又新增餉銀﹑練餉銀諸名色不一﹐約加徵銀五萬餘兩。

國朝

順治二年乙酉﹐照前明例設立鈔關﹐駐紮板閘﹐爲戶部耑司衙門﹐至差遣滿﹑漢官員督理。國初爲制不一﹐詳載《榷使》之首。

順治三年﹐定照萬曆初年《會計錄》原額徵銀之數﹐將天啟﹑崇禎遞加餉銀減半數目。詳載《令甲》。

順治八年﹐督關石特庫﹐於正額外﹐徵解溢額銀兩。九年﹐奉部札準以爲例﹐嗣後有節省銅斤水腳銀兩。

景山興慶閣教習藝業處公費銀兩﹑幫助翰林院庶吉士銀兩﹑解抵光祿寺行戶拖欠銀兩各數目﹐詳載《令甲》。

康熙二十五年﹐因淮關額內辦銅不敷﹐遵奉部文﹐每年加額銀萬餘兩。

雍正年間﹐各關盡徵盡解正額有定﹐盈餘無定。凡遇年歲丰稔﹐貨載絡繹﹐所收盈餘﹐間有浮於正額者。

乾隆十四年﹐奉上諭﹕關稅正額盈餘比較﹐總以雍正十三年徵收數目爲例。

乾隆十九年﹐又經部議﹐以本年收數比較上年銀數﹐以別盈絀。

乾隆四十一年﹐復奉上諭﹕仍以雍正十三年數目爲定例。

乾隆四十二年八月﹐欽奉諭旨﹕揚關﹑淮關﹑鳳陽關稅課﹐節年比較短絀﹐著以上三年數目比較。備載《令甲》。

常盈倉在淸江浦﹐舊有《倉志》詳其事﹐今不可考。

三代封建﹐有貢無漕。秦時﹐鑿渠運漕﹐乃用漕之始。

魏司馬懿通河渠江淮以餉軍。石虎以輸挽勞﹐歲取百萬斛入中都﹐余聽民輸水次。

北魏經略江淮﹐自白馬津至陳郡﹐水次置倉凡八﹐隨便收儲﹐應濟漕用。

隋文置四倉﹐又募民能漕砥柱達陜倉者﹐免徵戍四年。

唐開元十八年﹐裴耀卿曰﹕南人不習河險﹐雇師煩費﹐秋漲守候。若置河陰﹑太原﹑永丰等倉﹐使南舟不入河﹐河不入洛﹐水通則舟行﹐水淺則畱倉以待。後三年行其策。

宋制﹕淮南輸泗州﹐江南輸眞州﹐兩浙輸楚州﹐名轉搬倉。

明

永樂時﹐漕俱民運﹐乃置淮﹑徐﹑臨﹑通四倉﹐以便轉輸。常盈倉﹐卽淮倉也。平江伯陳瑄建天字號倉百餘間﹐差戶部分司一員管理。

宣徳二年﹐令軍民並運﹐酌遠近輸要倉。自淮運徐﹐自徐運徳﹐自徳入通州﹐號「支運」。五年﹐以周忱﹑陳瑄請﹐令江﹑浙﹑湖運至淮安或瓜州水次﹐加費耗﹐兌與衛軍代運﹐淮北兌與附近衛軍﹐亦如之﹐而淮﹑徐﹑臨﹑徳四倉﹐歲收七十萬石。

成化七年﹐都禦史滕昭請罷瓜﹑淮兌﹐令附近衛軍就本倉兌﹐加貼過江耗﹐視遠近以差﹐並淮﹑徐﹑臨﹑徳民運亦行正兌。由是軍運直抵北﹑通﹐而四倉轉運之制遂罷。其時號「輕賫車」﹐在衛所支月糧出運給行糧。

嘉靖四十五年﹐水災﹐用匱﹐知府傅希摯建議﹐撫﹑按題準﹐以過壩雜糧比照瓜洲事例﹐每石徵銀一釐﹐抵補稅糧之缺。

隆慶中﹐水災益甚﹐增廣前例﹐有腳抽﹑斛抽﹑濟漕三項﹐並前爲四﹐名曰「四稅」。雜糧稅出自客商﹐腳抽﹑斛抽系腳﹑斛人腳價工銀﹐濟漕系抽牙用。

萬曆六年﹐禦史方萬山建議裁去腳抽﹐𨿽名「四稅」﹐實三稅而已。

萬曆八年﹐撫﹑按以釐獘通商情由﹐將淮安府所屬本府徵收「四稅」題歸管倉部司。

國朝

順治十三年﹐總漕蔡士英題定﹐將本倉額徵淮﹑揚﹑鳳﹑常四府屬麥折銀兩攺爲半折均平﹐將所存廒座堆貯半本小麥額﹐給廬﹑鳳﹑淮﹑揚四府各衛所官丁行糧之用。

康熙四年﹐將徐州廣運倉額徵宿州﹑泗州本色小麥﹐攺解淮倉﹐給發長淮﹑鳳陽﹑宿州﹑邳州四衛行糧之用。

康熙九年﹐將合肥﹑江都二縣本色鳳米﹐攺解淮倉﹐將宿﹑泗二州本色小麥攺解鳳倉。

舊志云﹕淮倉之設﹐原﹝訪﹞﹝仿﹞唐宋舊制﹐爲轉運漕糧積貯之所。自漕用軍運﹐直達京﹑通﹐而此倉止貯行﹑月米麥給軍。管倉部司每年按額收給﹐例有考成。嗣準漕督帥奏淮安十里三關之議﹐將淮安倉歸並淮關﹐則淮府徵收所屬四稅﹑商稅並灰契小稅等項﹐俱爲抽分﹐部差不另設管倉之員矣。

淸江廠

明初﹐差工部分司一員駐紮淸江浦﹐督造運船兼管閘座。設抽分廠﹐凡船料﹑梁頭﹑竹木﹑灰石等項﹐三十稅一﹐以爲供造漕船之需。

國朝順治二年﹐攺南京廠爲江寧廠﹐直隸廠爲江南廠。後將鳳陽﹑江南二廠歸並淮安船政同知﹐裁去揚州同知。

康熙九年﹐經漕督帥題準﹐淸江廠歸並淮關﹐將江寧廠撥付江寧府管糧同知管造﹐淮安府同知遂隸漕院提調﹐非關部所屬矣。

廠例向定南自南鎖壩﹐北自淸河口﹐停泊報抽﹐船始放行。其漕造者﹐爲抽分﹐爲北鈔﹐爲余羨﹐約略歲額徵銀二萬兩有奇。

順治年間﹐奉部札加額銀一萬兩。其兼濟河工者﹐一曰由閘﹐凡出口﹑進口空重船隻﹐並裝卸過壩船不由口出進者﹐分別丈尺納銀﹐舊系淮安府徵收。一曰石價﹐照例計尺納銀﹐舊系中河分司徵收。一曰梁頭﹐凡裏﹑外河裝卸重載船﹐並出進口重載船﹐計尺納銀﹐舊系淮安府徵收。一曰扣利﹐抽客商南北貨物至淸江浦發賣者﹐向系河廳徵收。其折夫一項﹐原徵於山陽﹑安東﹑淸河﹑宿遷﹑海州﹑大河衛﹑鹽引所七處﹐牙儈輸納。於康熙六十一年豁免﹐歸於關項撥解。其由閘﹑石價﹑梁頭﹑扣利四項﹐並淮倉四稅﹑灰契小稅等項﹐於雍正七年經前監督年題定則例﹐大鈔船隻攺照客販計石徵收﹐俱在關項下徵收客販銀內撥解﹐淸款不分名色﹐另徵矣。

宿遷關海關廟灣口此標題爲編者所加。

淮安關統轄有宿遷關﹐有海關廟灣口。

宿關舊屬淮徐道兼理﹐自雍正五年﹐準廣東總督孔代河道總督齊口奏﹐淮徐道有經管河工河庫之責﹐最爲緊要﹐不能分司稅務﹐請擇就近賢員赴關管理。奉旨﹕交與年希堯兼管。

海關廟灣口﹐向系江海關分口。舊例﹕船料﹑梁頭則屬淮關﹐客商貨稅則屬海關。自雍正七年﹐經總理戶部事務和碩怡親王等折奏﹐江海關設立。上海縣距廟灣幾二千里﹐請將該口岸貨稅照宿關之例﹐歸並淮關徵收。奉旨依議。

續纂建置

嘉慶四年三月﹐欽定淮安關盈餘十萬一千兩﹐海關盈餘二千二百兩﹐宿關盈餘七千八百兩。其三年比較之例﹐永行停止。備載《令甲》。

九年六月﹐欽奉諭旨﹕淮安關酌減盈餘額數﹐著定爲十二萬一千兩。欽此。

續纂淮關統志卷三川原

淮關統志卷之三川原形勝附

沿流習坎﹐麗乎方輿。守關者﹐無疆宇之責﹐川原非所計也。然原委不明﹐則東南西北未能會通。而凡舟楫之所經歷﹐貨殖之所由來﹐其有系於賦稅者﹐宜輕宜重﹐將何由稽驗乎﹖故淮郡素稱澤澥﹐涓流巨浸﹐筆不勝紀﹐而非賈舶所往來者﹐槪從其略。志《川原》。

黃河

河自昆侖蜿蜒而來﹐萬有餘裏﹐從髙注下﹐水流峻激。故所至崩潰﹐中土屢蒙其害。禹治水至於大伾﹐卽回流北向﹐溯鉅鹿而去﹐黎陽以東無河患也。班固云﹕商竭周移。蓋自周定王五年而河徙故瀆矣。至是﹐九河旣湮﹐而入海之道變遷不一﹐然猶未聞其南徙也。迨漢武有瓠子之歌﹐魏文有金門之役﹐而河道漸南。《郡誌》引邱濬之言﹐謂黃河入淮始於宋熙寧之朝﹐亦一證也。故黃河北流﹐則由直沽以入北海﹔南流則自延津﹑封邱而下﹐達徐﹑邳﹐亂洸﹑沂﹐奔流於淸口﹐與長淮交會。而淮水入海故道皆變而爲濁流﹐亦由來久矣。自元訖明﹐東南挽漕﹐多由海運達京師﹐黃河無與焉。至永樂九年﹐尙書宋禮浚會通河﹐築壩遏汶水西南流﹐至南旺中分﹐北達衛水﹐南出濟寧而運道通﹐遂罷海運﹐專命平江伯陳瑄大疏江南運河。由是糧艘南自儀徵﹑瓜洲二江口入運河﹐出河口﹐由黃河入會通河﹐過臨淸﹐漸達於京。而自淸口以至邳﹑宿幾三百里﹐爲南北咽喉之地。板閘居其南﹐舟航漕賈實攸賴焉。但河捨故道而來匯於淮﹐二瀆相持過郡﹐澑急波狂﹐其勢洶湧﹐最爲險要。乾隆三十九年﹐秋水盛漲﹐卽有老壩口之漫溢﹐板閘適當其衝﹐關署﹑民居﹐悉遭淹浸。

𨿽經旋卽堵築﹐完固如常﹐而淸﹑黃交會之處﹐往往淸水勢弱﹐黃水勢勝﹐淸不足以敵黃﹐每多黃水倒灌之患﹐嚙堤衝閘﹐在在堪虞。其所以上廑宸衷者﹐已非一日。康熙三十八年﹐聖祖南巡﹐閱視河工﹐首見及此。特命開挑陶莊引河﹐俾黃水遠避淸口﹐以除倒灌﹐誠至計也。緣當日施工未得其宜﹐屢挑屢塞﹐後遂以爲功不易﹐就置而弗論。仰蒙我皇上聖神默運﹐洞灼機宜﹐以陶莊引河不開﹐終無救淸口倒灌黃流之善策。乃命督臣髙晉﹑河臣薩載﹐悉心相視﹐測量得實﹐復經睿慮周詳﹐參酌指示﹐乘時興工﹐五閱月而河成。放流之後﹐新河順軌循行﹐直抵周家莊﹐始會淸東下淸口﹐較昔遠五里。其舊河口﹐則築攔黃壩以禦之。復於陶莊積土外添築新堤﹐以防外灘漫水。又於新河頭下唇添壩一道﹐爲重門保障。並以河神默佑﹐迅速功成。爰卽新口石壩﹐特建崇祠﹑禦制碑﹐勅石垂遠﹐以昭明貺。從此淮﹑黃兩不相競﹐永無倒灌之虞。而堤岸鞏固﹐黎庶乂安﹐將千百世下﹐咸享安瀾之福矣。

外河

一名艸灣河﹐卽黃河也。黃河以外稱﹐以運渠在內曰裏河﹐故以此爲「外」﹐乃就淸口以下之河而言也。其在淸口以上則謂之北河﹐以其自北而來﹐且以別洪澤也。黃與淮自淸口交會﹐合注而東﹐經關北﹐過郡城後﹐計五十餘里﹐裏俗皆稱爲外河。今陶莊引河已成﹐黃水至周家莊始與淮會﹐去淸口遠矣。其名艸灣者何﹖先年海口橫沙﹐黃﹑淮下流勢緩﹐嘗苦淺涸﹐每水發則有泛濫之虞。萬曆四年﹐兵備道舒應龍議開此河﹐止分故道之半。其後﹐艸灣南灘水緩沙停﹐河水盡歸艸灣﹐故又曰艸灣河也。由是奔流達於安東﹐越百數十里﹐抵云梯關入海。凡魚鹽販脂之屬﹐由新安﹑安東來者﹐皆出於此。其若從北河﹑洪澤而來不入運河者﹐亦多轉至於此。自昔淸江未開﹐嘗於郡城後沿東設仁﹑義﹑禮﹑智諸壩﹐引烏沙旁渠之水以達壩﹐而裏﹑外河相隔僅百十餘丈﹐凡運漕以及商貨﹐或達外﹐或入裏﹐俱需陸盤而度。今諸壩久廢﹐而淸江艸灣則猶用盤運焉。故外河𨿽有波濤之險﹐而賈舶殊絡繹也。

西河

西河者﹐亦卽黃河也。河自徐﹑泗以來﹐出於邳州之西﹐故里俗皆呼爲西河。凡伊洛之舟溯黃河而來者﹐總由於此。由是而或達安東﹐或入運渠﹐且有不至關口﹐卽於宿遷﹑桃源以及諸路盤卸者﹐爲道不一﹐而惟長山爲扼其要耳。

淮水

桐柏縣西胎簪山之陰有泉曰「淮井」﹐伏流東二十餘丈﹐泉眼遂多﹐出水自縣城繞北門而東﹐有山曰「桐柏」。淮水出其南﹐禹導淮自桐柏卽此也。其水惟東向﹐故信陽﹑新息而下﹐皆淮之所經。至鹿上﹐則汝水北來注之。鹿上者﹐杜預所謂汝陰原鹿縣也。中州伊洛之舟咸由汝以達淮焉。又東至於壽春﹐則潁水注之。又東至於鳳陽﹐則濠水﹑沙水注之。此皆原於汴梁﹐遠商巨賈所往來者也。其若靑﹑陂﹑渒﹑谷諸水﹐或由北而達﹐或自南而入﹐所通不一﹐而濠梁實居淮水之要。四方貿易者﹐山搖樓櫓﹐畢出於途。古所稱江﹑淮﹑河﹑海﹐天之奧府﹐其鳳之謂。夫由是眾流會合﹐納於洪澤﹐潏湟漭沆﹐廣百數十里﹐而出淸口以東﹐會黃入海焉。其趨運河以達於關之前者﹐淮之枝水也。若洪澤之東南隅﹐別有一枝﹐舊無洪波之險﹐卽所稱周家橋者﹐據板閘之上游﹐從來爲南河賈客所樂趨焉。康熙初年﹐築堤壩以防險﹐而盱澗之姦民﹐因彊淮上之商盤壩陸運﹐車載騾馱﹐攘攘不絕﹐至今費司榷者之隄防甚矣。

洪澤湖

去關南九十里﹐俗所稱南湖也。昔辛讜爲賊將李圓所迫﹐夜逾淮﹐岸馳三十里至洪澤﹐見戍將郭厚本﹐卽其地矣。宋魏勝運糧至此出閘。其湖南至濠界﹐北抵山陽﹐湎涎百二十里﹐一望渺然﹐東西距八十餘里。每值淮水漲溢﹐洪波奔湃﹐衝閘決堤﹐掃蕩莫測。以故自北而東﹐則築髙家堰﹐以捍其衝﹔由東而南﹐則建髙良澗滚水壩﹑周家閘﹐以殺其勢﹐使循歸淸口會黃以入海。而通濟閘則居淸口之左﹐故黃﹑淮之水皆灌入漕渠﹐而淮水居多。其近閘數里名「濫泥淺」。時遇淮水稍平卽淤﹐泥濘限舟不能行。今陶莊引河開成﹐黃水已不與淮水爭道﹐而淮得暢流出口﹐則此患自除。惟是湖中偶遇盲風疾雨﹐則驚濤拍天﹐往往覆舟折檣﹐爲商民之害。且中有神稱「罈相公」者﹐無所考訂﹐傳之篙師之口﹐頗著靈異﹐商民至此必禱祀之﹐能爲順風。故占商船者﹐每以西南風爲驗。蓋西南爲淮水之口﹐風正則淮上之舟一帆而北﹐否則經旬阻隔﹐方以不至覆溺爲幸。其艱險若此。所以周閘未閉時﹐大槪由淮口傍南﹐循老子山沿堤岸而去﹐最爲民便。其西更有一水﹐由泗州歷睢寧﹑桃源之南而來﹐爲白洋鎭後湖﹐中多漁舟﹐所以迎北賈之達鳳者也。

按﹕淮流至龜山益折而北﹐又二十餘里﹐乃挾七十二溪﹑五十二湖之水匯洪澤湖﹐出淸口﹐過山陽﹐歷云梯關入海﹐猶不失禹行之故道。自康熙初年﹐因歸仁堤屢決﹐有開周橋閘者﹐淮水大泄﹐而黃遂逆入淸口。又挾睢湖等水﹐從歸仁決口入洪澤﹐直抵髙堰﹐衝決翟家壩﹐流成大澗九條﹐泗人利積水得泄﹐揚屬姦民利私販直達﹐互爲掩覆。因是淮揚歲以災告﹐而淮關鈔稅亦多越漏之獘矣。自河臣歷奉聖諭修築髙堰﹐堵塞六壩。近又開通陶莊引河﹐使黃水越舊口而東下﹐讓湖水得以暢流﹐則上不致有吞嚙堤堰之虞﹐下並可得刷通運口之利﹐運道大通﹐而商賈倍增踴躍矣。黃﹑淮𨿽所歷者遠﹐所系者大﹐而在關言關﹐於稅務不爲尢賴歟。

運河

《春秋》﹕吳將伐齊﹐於邗江築城穿溝﹐通江淮。注云﹕東北通射陽﹐西北至末口入淮。是淮之通﹐實始於吳矣。按﹕杜預言﹐由江達淮之糧運道可通﹐非謂江水入淮也。末口者﹐今北辰坊之北﹐閘出淮城之艮隅者也。其道或通或塞﹐變更不一。魏司馬懿用鄧艾策﹐通河渠江淮運漕以餉軍﹐而漕運實由於此﹐然猶非今之運渠也。宋轉運使喬維嶽開故沙河﹐自郡城西北迆邐轉於西南﹐幾五十里﹐直達淸河口。元興因之。然時因東阿﹑臨淸未開﹐皆從陸路搬運﹐頗覺勞費﹐以故終元之世﹐河漕僅十之二﹐而海運居其八也。明永樂十二年﹐山左南旺旣通﹐遂罷海運﹐命平江伯陳瑄專理河漕。於是﹐傍故沙舊道開渠置閘﹐以資蓄泄﹐板閘其一也。時以黃﹑淮入海平易﹐水乃西注流出淸口。自海口沙漬﹐黃﹑淮泛濫﹐反灌入渠﹐澑波衝激﹐時受其患。每歲漕艘未有不慮出口之險﹐而銜尾艤棹﹐自春䢐夏者﹐板閘關居其左﹐凡商賈舟航﹐必伺漕艘之間﹐所以來往實艱﹐非畱心催趲﹐幾致阻絕。今黃水已無倒灌之患﹐淮水自得安流﹐其險當漸平矣。

中河

東南四百萬漕糧﹐由江涉淮﹐入黃河﹐進董家口北上。康熙十六年﹐因河決淸河楊家莊﹐運道阻塞。總河靳公輔開中河一道﹐自淸河舊縣西仲家莊起﹐建金門大閘一座﹐又於攔馬河之西加挑運河二十餘丈﹐築成兩岸堤工﹐上接張莊運口並駱馬湖之淸水﹐俾重運糧船旣出淸口之後﹐於黃河內止行數里﹐卽便由仲莊閘入中河。則此河旣泄黃漲﹐又能使各船避黃河之險澑﹐行有纖之穩程﹐於漕艘估舶均有便益。嗣經總河於成龍﹑張鵬翮疊次攺置。四十二年﹐復奉聖祖諭﹐以仲莊閘緊對淸口﹐有礙行運﹐令攺從楊家莊出進﹐是不獨糧艘稱便﹐卽商貨由直﹑東二省過南陽夏鎭而來﹐與南貨由玆而去者﹐俱樂通行無滯矣。

淸江浦

舊屬山陽﹐今屬淸河。明平江伯陳瑄開鑿運渠﹐建堤置閘﹐以司蓄泄。兩岸沿堤居民數萬戶﹐舳艫叢聚﹐爲南北之咽喉。萬曆十六年﹐因伏秋水澑﹐漕舟上閘﹐難若登天。於是﹐沿各閘旁俱開越河一道﹐置小閘口﹐水漲則分其勢﹐水小則堵塞以歸正閘。其制甚善。然惟淸江浦至今存也。

永濟河

去關署南二十里﹐一名新河。自運河西楊家廟起﹐上達武家墩。明萬曆九年﹐總漕淩雲翼開挑通漕﹐避淸江浦黃河嚙堤之虞。及淸江築堤﹐運艘仍舊由故沙河出淸口﹐而此河並存。

古溝

近月城南二十里﹐周家橋往盱眙路。

富陵湖

在淸河縣界﹐洪澤鎭西。其原出盱眙塘山下﹐岡阜重疊﹐溪澗縈紆﹐凡四十里。水自髙而下﹐至劉家渡入於淮。其中多漁船﹐舊例每歲委官量船納料﹐以備縣間魚油翎鰾之稅﹐額銀止二十七兩。正徳年﹐知府薛斌金招徠逃亡﹐攺料於里甲辦納﹐聽民自采。今則混一於洪澤湖而莫辧矣。

大小淸河

二河在淸河縣界﹐卽泗水之末流。源出泰安州﹐經徐﹑邳至縣西北三汊口分流。一由舊治東北入淮﹐爲大淸河﹐今久淤塞﹔一由治東南入淮﹐爲小淸河﹐卽向來黃﹑淮合流處也。乾隆四十一年﹐陶莊引河挑成﹐將舊河口築攔黃壩﹐堵禦黃水﹐至周家莊始與淮水合流﹐不入小淸河矣。

白洋河

自西河以下過宿遷四十里﹐卽稱白洋﹐約百二十里達桃源界。上通虹縣汴河﹐下達黃河。巨津彌漫﹐望之如洋﹐爲舟航要路。鄒緝所謂「白洋河下春水碧﹐白洋河上多估客」是也。

駱馬湖

明初﹐海運勞費﹐用髙老人白英策﹐築戴村壩﹐遏汶上之北入坎者﹐截洸築堤﹐遏汶上之南注洸者﹐始以全汶注南旺﹐六分北流出張秋﹐四分南流出天井。築分水龍王廟﹐置南北閘三十有八﹐以時啟閉﹐而河漕自此可以一葦北向矣。嗣以河決沽沛﹐橫波截流﹐乃議開新河﹐起南陽鎭﹐百四十餘里至畱城口﹐至今賴之。其功成於尙書朱衡﹐故李攀龍﹑王世貞俱作詩以頌之也。於是﹐南開泇河﹐以接新河。天啟初﹐以王家集﹑磨盤莊等處澑水阻運﹐漕儲道朱國盛又議於董家溝﹑陳窯溝二口入駱馬湖﹐抵泇河而上﹐更名爲通濟新河。然湖水寬曠﹐時有風浪之虞﹐且淺深不一﹐深者莫測其源﹐淺者水不盈尺。故康熙年間﹐又開皂河以通漕運﹐其餘舟楫﹐間亦出此﹐亦一方之利澤也。

皂河

去宿遷縣西北四十里。源本縣港頭社﹐下流入泗水。以土色黑﹐故名。自康熙十九年﹐總河靳公挑浚玆河﹐接泇河口達黃河﹐以通北運。至今商民頌坦途焉。

中漣河東漣河西漣河

中漣在安東縣治北三里。北通官河﹐南通市河。下流三里爲東漣﹐上流三十里爲西漣。自西北大湖來﹐東南入淮。

官河

在安東縣治北三十里。源自西漣河來﹐南通中漣﹐東流散入遏蠻諸湖入淮﹐北通海州諸鹽場。萬曆四十五年﹐淮商醵金挑浚﹐大利行舟。

碩項湖

一名大湖﹐安東縣治西北一百二十里。西通沭陽縣桑墟湖﹐東南各有小河通於淮﹐袤四十里﹐廣八十里。東北屬海州﹐西北屬沭陽﹐南屬安東﹐各得三分之一。世傳系古城池﹐秦時童謠云「城門有血當陷沒」。有姆憂懼之甚﹐每旦往窺門者﹐知其故﹐乃以血塗門。姆見之卽走﹐須臾大水﹐城果陷。姆走至伊萊山﹐得免。髙齊時﹐湖常涸﹐西南隅有城址見﹐繞城多古井。昔通商賈﹐連髙家溝﹑新安鎭﹐民得專其漁利。

顏家河

在艸灣下流﹐安東縣治南。先年海口橫沙﹐黃﹑淮下流勢緩﹐常苦淺涸﹐水發則有泛濫之虞。萬曆年間﹐開艸灣河﹐分殺黃流入顏家河﹐至今水勢澑急。凡新安﹑安東魚鹽食貨諸商﹐由佃湖而來﹐或南河﹑北河來者﹐皆於此經過。

佃湖

自安東官河﹑支家河﹑五港河各口﹐泥沙淤滯﹐難以行鹽﹐商民乃於佃莊地方新開是河﹐上抵新壩及海口鹽場諸河﹐以接海潮﹐下流抵安東顏家河。每至夏秋﹐鹽船絡繹於其間。

馬邏港

在山陽縣東北九十里。宋理宗紹定三年﹐李全作亂﹐開馬邏港﹐引淮船入射陽湖。元至正二十六年﹐徐達﹑常遇春攻淮安﹐遣康茂才搗馬邏港﹐克其水寨。卽此。今黃﹑淮合流經此﹐乃成大河﹐通淮北鹽運。

羅柳河

郡城外滿浦諸坊﹐自漕撫王公宗沐築堤成﹐各坊瀦水不能出﹐民居作苦。知府邵元哲買湖嘴更樓外廛宅一段﹐穿渠引入護城河﹐轉入澗河。凡山子湖積潦皆由此出。後因黃﹑淮河漫﹐諸湖大浸﹐因築三城壩以拒之。今欲湖水再入此河﹐𨿽百計無益也。

烏沙河

舊名故沙河。宋轉運使喬維嶽開此﹐直達淸口﹐歲久淤積。今大關之東三里小河﹐尙存其名。南建一閘﹐名永利閘﹐引運河水入鹽河運鹽。此處多有淮北土產之物過壩。

鹽河

卽黃河故道也。明弘治後﹐河﹑淮交會﹐下淸江浦﹐衝相家灣西橋﹐繞過新城北門外﹐經仁﹑義﹑禮﹑智﹑信五壩﹐有嚙堤薄城之患。萬曆四年﹐兵備副使舒應龍建議﹐由艸灣開河以殺其勢。於是﹐故道悉淤﹐三城恃以無恐。後河灘變爲鹽廠﹐尙有河形如溝。自缽池山後抵新城北門外東壩止﹐土人呼爲鹽河。上接烏沙河﹐下達魚變河。凡鹽自外河至艸灣盤壩﹐總由鹽河運至淮北鹽廠﹐盤驗畢﹐北鹽則仍出艸灣﹐否則由烏沙河盤壩從裏河南去。

澗河

在郡城東門外﹐卽古菊花溝也。明漕撫王公宗沐環城築長堤數十里﹐以捍黃流。而三城內澇水不可泄﹐乃浚此河。長三十里﹐起運河東岸興文閘﹐至流均溝﹐達射陽湖﹑廟子灣入海。乃食貨大通之區也。

涇河

治南五十里。分運河之水﹐通塔兒頭金吾莊趨射陽湖東北入海。殺運漲﹐漑田畝﹐爲利甚大。河見於《宋志》﹐爲淮安軍泗州五河口之一派。閘置於明景泰初年﹐運鹽城漕糧入倉。厥後倉廢閘存﹐時開時塞。康熙初年﹐同知王仝春攺建一閘﹐其工極堅。三十九年﹐又經總河張鵬翮奉旨挑浚。河成﹐閘亦另建。乾隆五年﹐復浚自閘口至南窯。南窯下分挑支河二道﹐一由安丰下蕩﹐一由太倉下蕩。凡貨物從下河來轉﹐由此下卸。

流均溝

水由郡城南門外興文閘下澗河﹐東南流入馬家蕩﹐爲澗河尾閭。凡下河州﹑縣米薪百貨於此入郡﹐爲要道。

射陽湖

湖居淮郡東南七十里﹐爲山陽﹑鹽城﹑寶應三邑之分界。闊約三十里﹐周回三百里﹐湖水瀠洄之。初不堙不潰﹐百利可興。迨明嘉﹑隆以後﹐黃﹑淮交漲﹐潰髙寶堤防﹐並注於湖﹐浸淫漫溢﹐淹害州﹑縣﹐歷有年所。本朝聖祖南幸﹐閱視河工﹐心憫七邑災黎﹐飭令大臣挑浚下河﹐疏通積水。由是導蝦鬚溝﹐引湖水由廟灣﹑新丰市一帶入海﹐至今通焉。向者海禁未開﹐民間舟楫僅抵廟灣。自康熙甲子開禁之後﹐凡北地商民由山左航海而來﹐多由此入口﹐南達髙﹑寶﹐以至江焉。

馬家蕩

在府治東南山﹑寶﹑鹽三邑分界﹐卽射陽湖之一隅。惟下游處多淤墊﹐屢次請開者﹐俱稱射陽湖。遂以入海之河爲射陽湖﹐而湖身之猶存者﹐爲馬家蕩云。

新洋港

鹽城縣北門外三里。出天妃口﹐達海洋。

大海小海

大海在鹽城縣治東。自海浦東北出洋五十五里﹐古漕運自此出口﹐上達直沽。小海在縣治西。兩灘蒲葦﹐中流行舟。源出通﹑泰﹐夏沈冬落。西北入東塘河﹐達射陽湖﹐入海。

南串場河

鹽城縣東南二里。其水自泰州來﹐入鹽境﹐由石石達閘下新洋港﹐出海。

北串場河

鹽城縣西北三里。其水由汊河分支﹐經新興場上岡鎭﹐復繞範公堤﹐東北流七十里至阜寧﹐入射陽湖﹐出海。

廟子灣

灣近海﹐上傍射陽湖之三灣﹐爲淮郡極險門戶。自康熙年間﹐洋船由此入口﹐樓櫓鱗集﹐商貨阜通。去鹽城﹑海州﹑寶應皆百八十里。明季海寇入警﹐築城禦之﹐計四里﹐髙二十餘尺﹐五門環設。今爲阜寧縣治。

山子湖

板閘關署之後﹐舊有邱家湖。因缽池山積水不泄﹐遂成山子湖。亦名邱﹑山二湖。其初不過數畝﹐自運河旣開﹐黃﹑淮夾流於外﹐左右捍河之堤皆髙丈餘﹐夏秋積潦無所歸宿﹐因而民間畦壠皆淹沒成湖。冬春而水不泛濫﹐波紋淸淺﹐蕩漾溪煙﹐兼之北岸有精藍﹑村捨﹐歷落數里﹐時一寓目﹐其間頗饒野趣。��近居民數百家﹐惟恃緯蕭捲箔﹐以捕魚爲業。倘遇兼旬霪雨﹐卽不必黃﹑淮潰決﹐而一望渺然﹐鮮有不在水中者。往年﹐百姓曾具呈當事﹐於郡西三城壩中穿一涵洞﹐名曰「伏龍」﹐隨時啟閉﹐以通瀦水。柰年久淤塞不通﹐不但民捨被淹﹐卽關署亦遭浸汕。康熙二十五年﹐前監督杜公曾廣募夫役﹐疏開烏沙河刁家嘴﹐瀉去積潦﹐一時居者稍寧﹐行者得路。嗣於乾隆十四﹑十七﹑十八﹑二十一﹑二十七﹑二十八年間﹐因雨水淋漓﹐一時不能外出。歷任監督又據板閘居民呈請宣泄﹐移咨河院﹐轉飭山陽令﹐看明情形﹐在於本處東街文昌閣後﹐設立水志。俟水與志平﹐則仍從刁家嘴開放﹐由鹽河達魚濱河﹐下射陽湖。至今稱便。乾隆三十九年八月﹐黃河老壩漫溢﹐板閘被淹。及水退﹐平地積沙八九尺﹐湖亦淤平﹐僅存一綫。又苦無從宣泄﹐余於題建關署之後﹐亦將次第籌之。會遷鹺任﹐志願未酬。玆因奉命復來﹐適有本鎭士民呈請挑河泄水﹐因捐養廉銀兩﹐命役鳩工。上自百子堂起﹐下抵劉家窯止﹐旁及支流曲港﹐使之匯歸一河﹐於尾閭處建一石洞﹐與鹽河相通﹐水大則開洞出水。由是三街前後民捨田疇﹐庶無沮洳之患歟。

以上各川﹐俱本舊志所載。其中惟邳州直河久成陸地﹐安東支家河亦已淤平。邗溝載見於運河﹐雙溝每涸於旱歲。淮有三洲﹐莫知其處﹐略而不書﹐良有以也。若中河爲運漕要道﹐而長山口﹑宿遷關隸焉。流均溝﹑馬家蕩﹑新洋港﹑串場諸河﹐襟帶東南﹐實爲鹽阜各邑稽商之門戶﹐不可不載。故又擇其要者增入之。

形勝附

淮郡東瀕大海﹐西接長淮。射湖帶其南﹐黃河環其北。水陸交通﹐舟車輻輳﹐固徐兗之門戶﹑吳越之屏藩也。其脈受乾元之气﹐沙堤綿亙﹐袤長百有餘裏。至板閘﹐則缽池山橫衍於後。𨿽無層巒疊嶂可寄遊觀﹐而岡阜巑岏﹐亦徵聳秀。山旁有湖﹐淸流嫩碧﹐繞署而行﹐時而翠蓋紅衣﹐荷香拂面﹐時而雨絲風片﹐漁艇衝波。憑欄一望﹐雅足怡情。惜經河溢淤塡﹐僅存一綫矣。然而三城粉堞﹐樓閣嵯峨﹐則雄峙於東﹔甘羅城﹑公路浦﹐闤闠鱗甍﹐則映帶於右。遠則洪波萬頃﹐水光接天﹔近則運道紆回﹐俯臨前岸。洋洋乎洵三洲之福地也。若乃舳艫亹亹﹐行旅熙熙﹐水陸並進﹐實爲南北咽喉。故春夏漕艘過淮之期﹐𨿽百里外﹐皆檣桅林立﹐人語紛嚨。如值風正帆懸﹐則又編篷葉葉﹐霧障雲飛。可不謂極江河之勝槪﹐盡舟楫之奇觀乎﹖

淮關八景

韓侯釣臺缽池丹井袁浦千帆山湖漁艇

漂母遺蹤新街夜月景會禪燈花巷曉市

續纂淮關統志卷四鄕鎭

淮安文獻叢刻

淮關統志卷之四鄕鎭

閘壩橋梁津渡商稅里程附

關之設也﹐必扼要會而據通津。而淮關則兼倉﹑廠﹐並宿﹑海﹐分布甚廣﹐徑路叢雜﹐不得不備溯其疆隅也。故水道於《川原》志之矣﹐玆復詳其鄕鎭者﹐以各屬之津梁﹑閘壩﹑市集等處﹐皆百貨所流通﹐但惟於近關者載之﹐不槪及也。志《鄕鎭》。

山陽縣境

板閘鎭淮城西北十二里。卽明平江伯陳瑄開挑運河所建四閘之一也。面湖背海﹐左江右河﹐鎭居其中﹐爲南北舟車之要道﹐故於此設關焉。臨河市廛密布﹐河南北居民數千家﹐關署鎭坐於北。而東街﹑南街﹑前後西街﹐鋪戶紛紜﹐人語雜沓。賴關務以資生者﹐幾居其半。

河北鎭距郡城北十里﹐新城西北三里。黃河未徙艸灣以前﹐鎭在大河北岸﹐故名。今去關署隔鹽河一道﹐卽古黃河舊路也。明正徳十年﹐開支家河接漣水﹐建批驗引鹽所於此﹐後又築城護鹽。今城廢﹐四門尙存﹐淮北監掣同知駐此。鹽官所在﹐食力之家﹐合東西二里﹐不下數千戶。商賈負販﹐接迹於途﹐亦屬稅務要地。

平河橋鎭郡城南四十里﹐距下一鋪口二十里。昔橋今廢﹐而村落市肆兩相映帶﹐南北貨船帆檣絡繹﹐實淮關之門戶也。

汊河鎭郡城西南八十里。古名柘塘﹐水鄕也。蟹稻肥美﹐居人茂密﹐有桃源谷口之意。從泗州來﹐有墩阜十餘座﹐迆邐至鎭。二十里通髙良澗﹑洪澤湖﹐東十餘里下白馬湖。𨿽非衝要關津﹐而由山邑泰安﹑世美諸鄕西南去運銷貨物不少。

烏沙河鎭距大關三里。在運河北岸。引鹽過壩﹐土物登舟﹐事雜言龐。本關設有稽查分口。

車家橋鎭郡城東四十里。古壽河所經﹐今通澗河﹐由此達流均溝口。薪米屯聚﹐貨物流通﹐據山邑東鄕之盛。

涇口鎭卽澗河入蕩之所﹐在流均溝口稍北。稅房設立於此。

艸灣鎭大關東北十里。人煙輳集﹐柴艘聚屯。鹽船從此過壩﹐淮關設有分口。

北辰堰一名北神堰。卽今新城大北門外﹐古淮河堤也。吳王開邗溝﹐西北至末口入淮﹐後人於此立堰﹐名「北辰堰」﹐以此地本名北辰鎭也。古運道皆由此達淮。自黃與淮合流﹐堰外最稱險要。及黃﹑淮遠徙﹐堰外又成平陸矣。今猶名北辰坊。

髙家堰城西南四十里。漢廣陵太守陳登所築﹐故又號爲「陳公塘」。當日湖西爲淮﹐本不相通。築堰原資灌漑﹐非以捍水患也。自河與淮合﹐二瀆並髙﹐於是淮浸諸湖﹐匯而爲一﹐洪水直抵堰下﹐衝蕩激射﹐危險可虞﹐加髙增厚﹐屹若長城。而明代堰圮﹐七邑罹災。隆慶六年﹐漕撫王宗沐﹑知府陳文燭始議修築﹐成功﹐郡人丁士美爲文以記之。

髙良澗壩郡城西南九十里。由淸河澗沙埠橋入淮。萬曆二十四年﹐總漕褚鐵議澗口拆堰爲滚水石壩﹐旋攺爲閘﹐泄淮水﹐東注寶應諸湖。

永丰壩在艸灣對過。黃河居南﹐鹽河居北﹐東達安東﹑海州地方。引鹽自板浦場來者﹐到此過壩﹐駁至鹽所。淮關設有分口﹐稽徵鹽河往來貨稅。

仁字壩義字壩禮字壩智字壩信字壩五壩皆運河未築之前爲湖水而設也。仁﹑義二壩﹐舊在新城東門外東北﹐自城南引湖水抵壩口﹐外卽淮河。遇淸江口淤塞﹐則運船由此盤壩入淮。壩東爲纖路﹐西卽城基。禮﹑智﹑信三壩俱在新城外西北﹐引湖水抵壩口﹐外卽淮河。遇淸江淤塞﹐則官民商船經此盤壩入淮。今五壩皆廢﹐仁﹑義﹑智三壩不知其處﹐惟禮字壩在新城西門外﹑信字壩在窯溝﹐猶爲可考。

小壩在西湖嘴下。由市河達運河轉貨之處。

南鎖壩郡城西南一里許。往寶應路﹐與下一鋪相近。

上移風閘下移風閘按﹕淮郡舊志云﹕城西北二十里﹐永樂十五年建﹐今廢。又《行水金鑑》載﹕移風閘卽板閘。閘西十五里卽淸江閘﹐又五里卽福興閘﹐又二十里曰新莊閘。此平江伯陳瑄所建四閘也。淮關舊志又云﹕去城十里﹐地名板閘﹐舊名上移風閘﹐又三里許名下移風閘。二閘南北相望。是移風本有二閘﹐與板閘是一是二﹐不過相去三里許。乃自正徳志以後﹐悉言板閘在城西十里﹐移風閘在城西二十里。與諸書不合。今諸閘皆廢﹐無從考證﹐惟備存各說﹐以俟知者。

上興文閘楊家廟對河東岸下一鋪之南。引運河水入寶帶河﹑下澗河﹐一路歸蕩。

下興文閘郡城西門外。一名響水閘。引運河水入城﹐一支繞文渠溝﹐東南達巽關﹔一支由八字橋入城河﹐東北達市河。

永利閘板閘鎭東三里烏沙河口。泄運河水入鹽河。

魚變河閘新城北門外。視鹽河水之大小爲啟閉﹐俗訛爲魚濱河。

澗河閘聯城東門外。

龍王廟閘澗河閘稍北。引水入市河。

文華寺通濟閘在山﹑淸交界。爲護城河發源。本以泄運河異漲﹐嗣緣開則民田被淹﹐經河督髙公斌攺挑運口時﹐於閘外築堤堵閉﹐民以爲便。乾隆九年﹐復建雙孔涵洞﹐往往並非異漲﹐遽行開放﹐淹沒田禾。十一年﹐山陽知縣金秉祚詳準﹕仍遵原議﹐非異漲不得遽開。永定爲例。

周家橋閘治西南百里。今攺作壩﹐西接長淮﹐南達髙寶﹐爲旱道所必經﹐故設口稽徵走漏焉。

涇河閘城南五十里。舊於河東設關查禁私鹽﹐今廢。只由閘引運河水灌漑民田﹐以時啟閉。

古淮陰市在淮陰故城﹐卽韓侯微時遇少年處。唐劉禹錫有《淮陰行》云「簇簇淮陰市﹐竹樓緣岸上。好日起檣竿﹐鳥飛驚五兩。」今於舊城府署西立「淮陰市」碑﹐其實非是。

相家灣市沿禮字壩迆西向湖嘴。

西湖嘴市卽上一鋪設口處。商賈輻輳﹐最爲繁盛。明邱瓊山詩「揚州千載繁華景﹐移向﹝一作在﹞西湖嘴上頭」。詩人之言﹐誇過其實矣。

楊家廟集去下一鋪口三里。西南有護城河﹐上接武家墩﹐下入白馬湖﹐達寶應。又稍北有汊河﹐抵文華寺閘﹐直通淸江。本關下一鋪守口丁役於此稽巡偸漏。

塔兒頭集城東南五十里﹐在涇河北岸。凡木植自仙女廟來﹐及販鹽自東蕩來。過湖者﹐多由此集。

滿浦坊在郡城西北。自湖嘴至窯溝一帶皆是。

通惠橋在關署前﹐關樓後。

太平橋在關署前﹐關樓北。

新建觀音庵橋在關署東北數十武。舊有愛蓮亭一座﹐亭前曲板紅橋﹐掩映湖光﹐頗饒佳致。三十九年﹐老壩漫溢之後﹐亭橋塌卸﹐舉目滄桑﹐惟大士像存焉。四十一年﹐余任鹽政﹐而板閘士民俱欲因仍舊制建廟供佛﹐永垂不朽。獨苦於力有不逮﹐且司事者必得廉能公正﹑不辭勞瘁之人﹐一時正難其選。余因憶及國學生田禮恭人品端方﹐識見闊大﹐久爲鄕黨所欽﹐堪膺是任。當卽薄捐俸廉﹐以佽工作之不足﹐並延田生董其事。田以庵前有小河一道﹐來往必需舟渡﹐復請於余﹐開長甬道﹐跨河爲橋。不但由街達庵﹐規模敞達﹐心目開明﹐卽肩擔負販輩﹐自板閘往河北艸灣去者﹐得此亦免繞道之苦。前於建庵碑文中未及詳載﹐今附記於此。初﹐橋南基地不盡屬庵﹐嗣經契買楊勛等地長三十七丈﹐又監生周於湯樂捐己地長十三丈。用是開通甬道﹐直抵東街。

邵公橋出板閘東街﹐在新路通源寺西數十武。舊來山子湖水由此達刁家嘴﹐下烏沙河。僧人悅賢自乾隆二十七年起﹐募修新路﹐通長三百數十丈﹐盡用磚鋪﹐並貿石建此橋﹐甚爲完固。三十九年﹐黃河老壩漫溢﹐路橋皆沈沙底﹐行人至此﹐多爲悅賢惜之。

新莊橋在滿浦坊橋東數武。舊有「淮關保障」瓦房一間﹐爲行人息肩之地﹐年久傾圮。乾隆三十一年﹐先大夫捐資重建。

頭橋新莊橋東。跨烏沙河﹐轉入鹽河。

步云橋河北西裏。跨鹽河。

利濟橋步云橋東。亦跨鹽河。

湛眞寺石橋一名程公橋﹐在湛眞寺山門左。亦跨鹽河。雍正年間﹐僧人嶽宗造。

西橋相家灣西。舊黃河經此﹐最爲險要。

閘橋郡城東門外﹐龍王廟前。有碑。

黃土橋去郡城東三里﹐跨澗河上。雍正九年﹐歙人程夢鼐捐資重建﹐邑廩生吳寧諤有記。

淮關義渡三處本關口渡船一隻﹐每月給發工食銀一兩四錢﹐在經費內動支。

元天宮渡船一隻﹐每年酌捐給銀四兩八錢。

回施庵渡船一隻﹐每月支給工食銀一兩﹐大關捐發。

鹽城縣境

沙溝鎭縣西九十里。由大縱湖入官河﹐鹽河﹑塘河來船隻均由此過。

大岡鎭縣南六十里﹐在興﹑鹽界河之北。

岡門鎭縣西十八里﹐在西鹽河之北。

新興場縣北十八里﹐在北串場河東。

上岡鎭縣北五十里﹐在新興場北﹐範公堤西。堤外有閘﹐名「上岡閘」。凡北岡河﹑北串場河諸水﹐由此閘達廖家港﹐入海。

艸堰閘縣北六十里﹐在範公堤外。凡東塘河﹑院道河諸水﹐由此達野潮洋﹐入海。乾隆五年﹐總理水利諸臣相度形勢﹐移建於劉團堡。

石閘縣東門外一里。萬曆四年﹐浚河建閘。後爲海潮衝壞﹐傷及田廬。八年﹐築塞原口﹐另於石之南別置一閘﹐以資宣泄﹐後亦旋廢。國朝雍正七年﹐復議立閘﹐與上岡﹑艸堰二閘先後建築﹐以禦咸潮。乾隆六年﹐重修。二十六年﹐奏明在於該閘東﹑北二處設立分口。

天妃閘縣治北門外二里。舊河寬二十七丈﹐爲七邑泄水要口。及秋後潮水越口而上﹐苦不可飲﹐鹵不可灌﹐甚則漫溢民田﹐土不可耕。屢議建閘﹐率以河身甚寬﹐土壤浮濡而止。乾隆三年﹐始行定議﹐建立斗門五﹑磯心四﹐闊九尺﹐𨿽上流暴雨驟至﹐不無阻束之嫌﹐而鹽邑斥鹵之患﹐庶乎免矣。

捍海堤縣治東一里許。卽範公堤也。《宋史﹟河渠志》載﹕楚州沿海舊有捍海堰﹐東距大海﹐北接鹽城﹐袤一百四十二里。始自唐黜陟使李承祜所建﹐遮護民田﹐屏蔽鹽竈﹐其功甚大﹐日久傾圮。至天聖攺元﹐範仲淹爲泰州西溪鹽官﹐請於朝﹐調四萬餘夫修築三旬﹐工稱永固﹐因得「範公」之名。嗣後﹐歷代修築。實東南海疆一大保障也。

登瀛橋縣治西門外。南通蘇﹑杭﹐東通泰州﹐北由塘河達淮安﹐西由串場河至阜寧。亦屬通津聚貨之處。

通惠橋縣治北門外天妃廟前。一名朝京橋。康熙三十三年﹐知縣武韋臯建。乾隆六年﹐於此建閘﹐橋遂撤。

永利橋在上岡鎭。舊於此建閘。乾隆五年﹐閘移串場河東﹐攺建爲橋。

永濟橋在艸堰口。舊亦於此建閘。乾隆五年﹐閘移劉團堡﹐攺建爲橋。

阜寧縣境

廟灣鎭在射陽湖濱。明萬曆二十二年﹐倭寇屢警﹐官民以無城爲患﹐請於漕撫李戴﹐照原任巡撫唐順之所畫基址築城﹐以爲守禦。五門環設﹐南門外市廛繁盛﹐較勝城內。該鎭本屬山邑﹐國朝雍正十年﹐析山陽﹑鹽城地爲阜寧縣﹐卽以此爲治。

按﹕廟灣向有稅口﹐屬淸江廠管轄﹐徵收工部梁頭錢糧﹐是以至今尙名「工部廳」。而諭口地方又有委弁稽徵商稅﹐繼亦遷駐廟灣﹐則屬海防職掌。康熙二十四年﹐部議以海通大洋﹐出入客舟﹐宜自內差督察。於是﹐欽差部司徵收海稅﹐駐上海縣﹐而廟灣則遙隸焉。今淸江廠久經歸並淮關﹐而海關之廟灣等口亦已撥歸淮關就近兼管﹐則廟灣兩處稅口俱隸淮關矣。其原委互見於《建置》《關口》諸冊。

北沙鎭在海關西北四十五里。地近黃河。凡該處出產貨物﹐俱赴海關報納錢糧。

諭口鎭在縣治西南十二里。舊有委員稽徵貨稅﹐今關口遷於廟灣﹐而鎭亦替。

南羊寨北羊寨俱離海關三十里﹐在大沙河西﹐北去抵黃河堤費家窯地方﹐凡貨船由水路走新溝者多過此。

板湖集離海關五十里。西去達周門﹑羅鋪諸地方﹐凡貨物由旱路往來安﹑阜者多過此。

撒家集離海關四十里﹐板溝三里。集後有潮溝河﹑桃花灣﹑丹溝河﹐直達板湖集。

陸家捨卽陸家樓﹐離海關五十里﹐在板溝南三里許。過此有馬兒溝等處﹐通潮通蕩﹐直達髙﹑寶﹑蘇﹑杭。

永興集離海關六十里﹐朦朧口卽設於此。東去十五里有雁來河﹑魚生河﹐三十里有斐家橋﹑四棵樹﹑東塘河﹐各鄕莊所出土產﹐多由此過。

新溝集設有稽徵分口﹐離海關正口十五里。

板溝集新溝口分役在此稽查﹐離本口三十里。

仁﹑義﹑禮﹑智﹑信﹑野各坊六坊俱在阜寧城內外。

大步橋在海關稅房之西。外通射陽湖﹐內通護城河。

新丰橋在海關稅房之東。外通射陽湖﹐內通阜寧城河。

上渡射陽湖上馬頭。

下渡射陽湖下馬頭。

中渡在新丰橋東南。

西渡在關廳之右。

朦朧渡對過卽周家灣。

北沙渡過河卽佃湖。

淸河縣境

馬頭鎭距大關三十里﹐地近淮陰故城。鎭前有渡﹐舟楫如林。乾隆九年﹐拆去雙金閘﹐攺爲艸壩。今天妃口於此分設稅房。

王家營鎭距大關十五里﹐與淸江浦分河爲界。陸路入京﹐此爲孔道。康熙二十七年﹐水大衝鎭﹐知縣管鉅捐資買地﹐東遷裏余﹐居民復聚﹐財貨倍興。

浪石鎭距大關三十餘里。舊浪石渡有水道通海﹐爲境內尾閭﹐後以水流淤墊﹐漸成沃壤。其地北近漁溝﹐南通王營﹐爲仕宦﹑商民﹑車馬必由之所。

漁溝鎭去浪石鎭十二里。上達桃源眾興集﹐此爲要站。

老子山鎭去關一百里﹐與盱﹑泗接壤。負山面湖﹐有稻塍綱罟之利﹐魚鹽商販昔皆叢集於此。後以湖水郁不東注﹐淹及山下阪田﹐稻塍並漁利皆失其舊矣。

惠濟閘馬頭鎭東南七里。舊名通濟閘﹐明嘉靖年建﹐引淮水達漕運。後以河水南侵﹐閘底淤墊。康熙二十二年﹐新鑿漕河於迆南三里﹐更建閘座爲新運口﹐名曰「惠濟」。

通濟閘正閘一座﹐越閘一座﹐在運口新挑河惠濟閘下﹐乾隆二年題建。

永濟閘甘羅城南﹐泰山墩北﹐與惠濟閘相望﹐亦通漕運﹐康熙三十四年建。

康濟閘舊淸河縣治東﹐陶莊右。

廣濟閘舊淸河縣治西﹐仲莊左。

雙金門閘康濟閘北﹐隸鹽河。

以上三閘詳見《川原》「中河」之下。

鹽河閘在仲莊稅房後。

淸江浦閘明平江伯陳瑄開挑運河所建四閘之一。舊屬山陽﹐今隸淸河﹐淮關設有分口。

減水大壩在蔣家場﹑王家營之間。因河水沖刷﹐北岸土弱易崩。康熙二十七年﹐總河靳公建立減水大壩﹐北達中河﹐共長一百丈﹐上造浮橋﹐下通水道﹐名「雞心孔」﹐百有三座。

天妃壩黃河東岸。自惠濟祠起﹐南接甘羅城﹐舊爲黃﹑淮匯流要害之處﹐磚石堤工﹐共長四百八十二丈。

束水三壩黃河南﹐新運口內。因運口南接淮水﹐直瀉易溢﹐乃於上流折流分流﹐地面建三壩﹐收束水勢﹐以利漕艘。

舊減水石壩新減水石壩俱在王家營。

艸壩乾隆九年﹐拆去雙金閘﹐攺爲艸壩。在新開河頭對岸。

新築攔黃壩黃水奪淮灌入裏河運口﹐不但有妨漕艘﹐並惠濟祠前險工當衝﹐關系淮城非淺。乾隆四十一年﹐督臣髙晉﹑河臣薩載欽承聖諭﹐於陶莊開挑引河一道﹐舊河口則築壩攔截黃水﹐工程鞏固﹐運口亦無倒灌之虞﹐漕艘﹑居民永沾利賴矣。

王家營渡凡南來起旱北去者﹐必至此渡黃﹐雇車上站﹐實爲淮屬要津。

淸江官渡山陽舊設官渡十餘處﹐船隻﹑人工皆有經費﹐今俱廢矣。惟外河風濤不測﹐渡船狹小﹐時有覆溺之患。康熙四十二年﹐淮揚道王謙率船政同知滿都﹑外河同知南夢班捐造大馬船四隻﹐畀長年領之﹐甚爲往來之便。乾隆四年﹐知縣沈光會增造救生紅船一隻﹐並募水手六名。今隸淸河縣管轄。

安東縣境

長樂鎭縣治北一百里﹐與海州交界。舊建石閘﹐爲護鹽關﹐後因分黃導淮﹐奉文拆毀﹐泄黃水入海﹐卽舊《志》所載北頭關口處所﹐今廢。

潮河鎭縣治東北一百二十里﹐通裏河入海。

五港鎭縣治東北六十里﹐在遏蠻河邊。

漣水壩縣治東南二百五十八步。

黃家渡治南一百二十五步。過河通府治。舊爲僻境﹐明末總兵柏永馥鎭安東﹐由此往來﹐遂成大道。康熙中﹐邑人朱以徳造馬船二隻﹐行人便之。

中河渡縣治北十餘里。隸安邑者爲下中河﹐一名鹽河。乾隆初年﹐邑人徐如棠造巨艦爲義渡﹐每歲修葺爲常。

平旺河渡縣治東北八十里。並跨有大橋。

顏家河渡縣治西三十里。河闊澑急﹐南北要津。土民小舟私渡﹐往往勒掯行人﹐公私不便。萬曆年間﹐知縣黃成章捐置官船一隻﹑水手二名﹔軍門陳薦添造馬船一隻﹑水手二名﹐以便往來。

桃源縣境

白洋河鎭縣治西六十里。與宿遷接壤﹐爲商民叢集之地。兩邑市民爭界﹐構訟頻年。天啟五年﹐知府宋祖舜斷從市橋中分﹐橋東爲桃源﹐橋西爲宿遷﹐檄縣刊榜﹐懸示通衢﹐至今無異。

眾興集在運河北岸。爲入京孔道﹐商民輳集﹐稱桃源巨鎭。

崔鎭治西北三十里﹐亦在運河邊。爲舟車孔道。

歸仁集在桃﹑宿二邑之交劉武溝地方﹐與淮關後湖口相近。

三義壩三岔鎭兩處皆關屬稽徵之所。

北門外黃河渡康熙初年﹐同知姚廷棟﹑知縣眭文煥各捐造馬船一隻﹐又於每船立髙腳牌一面﹐限定人數﹐不許擁擠﹐違者罪之。

眾興運河渡知縣眭文煥捐造馬船一隻﹐人咸徳之。

海州境

新安鎭州治東南平旺河東。與安東接境。

響水口鎭在州南。爲安東民便河出口入北潮河處。

新壩治南四十五里小伊山之北。以海堰衝決﹐乃於此築壩。臨壩有鎭﹐亦貨物會集之所。

官河壩在新壩﹑漣河之南。達州西諸河。

板浦鎭州南四十里。產鹽旺盛之地﹐貨物繁興。

沭陽縣境

髙家溝鎭治東九十里。與安東接境﹐南卽金湖。

下埠集冶﹝治﹞東九十里。近湖孔道﹐人稠貨聚﹐集西有橋。

贛楡縣境

靑口鎭治東南小沙河之東。水陸市廛﹐通商大鎭。

蠻子灣鎭

治南六十里﹐大沙河之南十五里。商賈所集﹐通海行舟。

宿遷縣境

小河口鎭治西南十里﹐離陳家道口三里。

仰化集治東南劉老澗地方。離東關四十里﹑孫家塘二十里。

裹頭閘在縣治西北皂河中。卽淮關長山口分設稅房處。

五壩縣治東北﹐爲駱馬湖尾閭。

永濟橋縣治東北。橋西有六塘口分設稅房﹐過此北去爲進京官路。

淮關稅大使徵收商稅各地方里程附

山陽縣轄

舊城內各地方聯城內各地方新城內各地方

城外鎭海莊

東關下﹑澗河﹑西關下﹑西門外﹑南關下﹑南門外﹑南鎖壩﹑北關下﹑滿浦﹑鐘樓角﹑三官殿﹑淮北東西二里。

以上各離大關十二三里不等。

石塘﹑晏公廟﹑西官莊﹑羅古墩﹑皈依莊﹑更子頭鋪。

以上各離大關二十里。

受河﹑周家莊﹑北澗﹑馬鋪﹑幹溝﹑畢家灣﹑南二鋪等鎭。

以上各離大關三十里。

南灣﹑石橋梢﹑三鋪。

以上各離大關四十里。

汴塘﹑黃集莊﹑嚴家集﹑澗南北﹑成灌莊﹑七孔橋﹑東西安基﹑和尙莊﹑新工﹑柳鋪灣等鎭。

以上各離大關五十里。

水晶湖﹑葛家莊﹑南武墩﹑涇河上下壩﹑羊腸集﹑螞蟻甸﹑大雲莊﹑顏家河眞武廟﹑赤晏廟。

以上各離大關六十里。

順成集﹑黃家集﹑花家集﹑陸家集﹑老堤頭。

以上各離大關七十里。

焦木莊﹑南嘴頭﹑地鋪頭﹑史家蕩﹑姚家蕩﹑柴溝﹑陡溝﹑唐嚴岡﹑髙良澗﹑苑頭集﹑越城﹑三角巡﹑岔河﹑駙馬營﹑塔兒頭﹑徐甸等鎭。

以上各離大關八十里。

曹甸﹑左家堡﹑施家河﹑崔家河﹑涇口﹑蛇峯﹑長沙﹑西岡﹑建義﹑東作﹑宥城﹑萬家集﹑官渡﹑雙溝﹑古溝﹑南甸等鎭。

以上各離大關九十里。

周橋﹑太倉﹑大小茭陵。

以上各離大關一百里。

阜寧縣轄

蘇家嘴﹑鳳谷村。

離淮關一百一十里。

板湖。

離淮關一百三十里。

軋東溝﹑朦朧﹑艸堰﹑益林﹑淸溝等鎭。

離淮關一百六十里。

管計溝﹑撒家集﹑周門﹑蘆鋪﹑東坎等集。

離淮關一百八十里。

縣城內外附近坊莊。

離淮關二百四五十里不等。

徐家集﹑南羊寨﹑北羊寨﹑大套﹑北沙﹑諭口等鎭。

離淮關二百八十里。

頭竈﹑二﹑三套﹑天賜場等鎭。

離淮關三百里。

山陽境新分屬淸河縣轄

淸江浦各坊﹑洪福官祿莊。

離大關十四五里不等。

艸灣。

離大關二十里。

永丰莊﹑周家莊。

離大關二十四五里不等。

劉家河﹑朱元莊。

離大關三十里。

頭﹑二﹑三﹑四井﹑二閘﹑何家莊。

離大關二十八九里不等。

髙家堰﹑北武墩等莊。

離大關四十里。

按﹕舊志纂於康熙二十五年。所載淮﹑徐二倉屬各州﹑縣至爲詳悉。自淮倉歸並淮關﹐一切積貯轉輸俱責成各地方官專司﹐淮關只於抽分項下﹐分別四稅﹑商稅並灰契﹑小稅等名目解部淸款。而曩時倉屬州﹑縣﹐今非所轄﹐無庸贅錄。至淮廠徵收各牙儈地方﹐今昔異致﹐廢興不一﹐玆據稅課司現徵之鄕村集鎭而備載之﹐俾膺斯任者按籍而可稽其地﹐正不妨與舊志有異同也。

續纂淮關統志卷五關口

淮關統志卷之五關口商稅附

設關稽稅﹐必分立各口以輔之。誠以水陸紛岐﹐舟車雜沓﹐商賈貿遷﹐其途百出﹐不得不多方堵禦﹐以杜繞越之獘。且令得就近輸納﹐亦屬便民之道。惟此中或有今昔異宜之處﹐則又在司榷者隨地隨時善爲規畫也。志《關口》。

淮安鈔關

坐落淮城西北十五里板閘鎭運河北岸。實爲南北要津﹐與關署相距咫尺。臨河設有關樓三間﹐後廂樓左右四間﹐官廳三間﹐廚房三間﹐關樓東首方亭一座﹐水印房二間﹐對岸關房三間。關樓之前設有橋船五隻﹐聯以篾纜﹐橫截河身。每日放關﹐暫撤南岸﹐過後仍卽封閉。而民間小船時刻往來不絕﹐未便禁阻﹐因於關前傍岸開一小口﹐名曰「小關」﹐以利舟行﹐仍嚴稽察﹐毋許夾帶。至南北抵關船隻貨物應徵鈔稅﹐歷有成規﹐備載《則例》﹐玆不重贅。

天妃口

原設淸河縣天妃閘東界﹐在黃﹑運兩河堤岸之上。只因閘旁另開越河﹐以致稅房與運河相隔數里﹐礙難稽查﹐乃移於迆下之二井茶庵地方﹐距大關三十五里﹐住民房九間。凡北來進口貨船至此查驗有無北鈔﹐並點明包捆件數﹑艙口淺滿﹐令客販自投石數﹐塡注號帖﹐給發客販赴關投鈔。仍逐日將進口船貨開報二紙﹐一送署內﹐一交大樓查核。其在淸江下卸貨物﹐亦由該口查明﹐塡給印帖﹐執赴淸江口﹐丁役扡查見數﹐投署報納。至進口零星貨物﹐歷來俱系該口按則收納錢糧﹐登塡印簿﹐給票放行﹐按日具報。外有分口一處﹐在淸河縣馬頭鎭艸壩地方﹐離本口三里﹐卽由本口分役稽查﹐租住民房七間。凡南河來安東北去﹐與淸河﹑桃源等處貨船往南河去者﹐俱在該分口扡量見數﹐按則報納﹐發單仍交本口﹐換給印票﹐登簿放行。所收錢糧﹐匯入本口報解。如有南河來固始米船在淸河卸者﹐該分口卽取具牙行保結﹐押赴仲莊分口交明守取﹐回報存查。並於二壩口撥役巡查﹐以防走漏﹐並不收稅。其大關各口貨船報往南河武家墩去者﹐應在該分口驗繳印票。

外河口

坐落山陽縣老壩口地方。在大關之北﹐今隸淸河縣屬﹐距大關十五里﹐住官房三間﹑民房六間。耑查北來旱駝貨物過黃河南去﹐以及自安東來席摺端蘆在本地卸賣者﹔又自王營一帶販買豆﹑麥﹑油﹑酒﹑活豬等物南去或本地卸賣者﹔再﹐淸江一帶販買雜貨﹑占米﹑飯米等物往王營去者。俱在該口計石輸納錢糧﹐給票驗放。又﹐該口設立黃河堤岸﹐淤灘過遠﹐船隻不能抵泊﹐向於東﹑西兩頭設有二小口﹐一名水溝口﹐一名西灘。又於中渡設一小口。俱分役巡查﹐並不收稅。其大關各口貨船報往王營去者﹐並在該口驗繳印票。

艸灣口

坐落山陽縣地方。在大關北十里黃河堤上﹐住官房十間。舊例專司稽查貨物盤壩。於康熙四十九年起始行給發印票﹐稽徵錢糧。凡自安東來貨船在本地上店﹐與自淮城販買貨物往安東去﹐以及席摺端蘆往北去或南河去者﹐俱在該口照則徵收。又﹐自北來活豬浮水過渡﹐由艸灣至烏沙河上船南去者﹐亦在該口報納錢糧。又﹐二壩地方相離里許﹐該口分役巡查﹐以防偸越。其從北來﹑南河來貨物已在各口報過錢糧﹐由黃河往安東去者﹐到該口驗明﹐收繳印票放行﹔再﹐自安東黃河來豆餅貨船席摺端蘆進口過大關南去者﹐先到該口掛號﹐赴大關呈明保結﹐仍赴該口驗放進口。

仲莊口

坐落淸河縣楊家莊地方。住官房五間﹐距大關四十里。凡運河北來貨物船隻往王營﹑安東﹑桃源等處去者﹐以及三義廟﹑三岔﹑豆瓣集﹑雙閘等處本裝豆餅北去者﹐俱在該口扡查﹐報納銀糧﹐塡給印票放行。其由永丰來出鹽河口之貨﹐到口執票驗放。外有分口一處﹐坐落舊淸河縣治之西﹐離本口十里﹐向系分役稽徵﹐租住民房五間。凡由黃河北來貨物往安東去﹐與仲莊裝往他處及固始米船﹐俱在該分口扡量﹐收兌錢糧﹐仍赴本口塡票登簿具報。所收錢糧﹐匯入本口報解。其有驢馱莊收與渡船來往零星食用米糧﹐槪不徵稅。再﹐艸壩口押交米船﹐亦系該分口丁役查驗回報。其大關各口貨船報往淸河眾興等處去印票﹐以及長山口鈔票並宿關印票報往安東﹑王營去者﹐俱在該口驗繳。

永丰口

原屬山陽﹐今隸淸河縣之黃河北岸艸灣口對河周家莊地方。住官房四間﹐距大關十五里。該處原系艸灣分口﹐於康熙五十八年起另行設役稽徵﹐下通安東﹑沭陽濱海之區﹐上達永丰莊﹑顏家河﹑新工﹑韓家莊等處。凡過大關貨船﹐到口掛號﹐先赴大關呈明保結﹐仍至該口驗放﹐到關扡查輸稅南下。其零星貨物﹐卽在該口扡量﹐照例報納﹐塡給印票﹐以防姦犯越漏。但該口於五六月間黃河水大﹐開壩暢流﹐各處貨船往來絡繹。至霜降後﹐黃河水落﹐則閉壩斷流﹐並無船隻往來。間有潮河來鹽﹑魚車載陸運﹐並零星起旱貨物﹐仍在該口按數稱查﹐收兌錢糧﹐給票放行。其大關各口貨船報由中河往安東﹑永丰去者﹐例在該口驗繳印票。

下一鋪口

坐落淮城南角樓地方。距大關十五里﹐住民房七間。向系稽查口岸﹐凡有應徵貨稅﹐俱押赴大關報納。後因零星小販﹐貨物無多﹐槪令赴關投稅﹐往返需時﹐不無羈累﹐若竟寬免﹐又恐姦販乘機分運﹐是以雍正年間卽經酌量便商﹐就近在該口收納。嗣於乾隆十五年一體請發商塡印簿﹐給票稽徵。凡南來貨物﹐有不過軍餉﹐卽在範陳碼頭下卸﹐並已過軍餉在淮城西門下卸者﹐俱責成該口逐一扡量﹐稱查見數﹐押令該客赴署投納錢糧﹐驗票放行﹔有應完落地稅者﹐另行鈐蓋棕印。而該口止於零星貨物就近收納錢糧﹐登簿塡票﹐具報匯解。再﹐離口三里楊家廟南有護城河一道﹐下通髙﹑寶﹐上至武家墩﹐一堤之隔﹐卽系洪澤湖﹐又有汊河﹐名爲文華寺﹐可通淸江﹐每有姦販偸運木植﹑貨物﹐漏稅甚多﹔並平河橋﹑塔兒頭﹑曹甸等處亦有木植下卸。俱令該口丁役不時巡查﹐以杜偸漏。其大關各口貨物由陸路報往南去以及淮城下卸者﹐應在該口驗繳印票。

周閘口

坐落山陽縣髙家堰地方。距大關西南一百二十里﹐卽洪澤湖南岸﹐住民房六間。凡南來經過蔣壩旱馱一切貨物﹐按則輸納﹐給發印票放行。又﹐龍王廟﹑髙良澗二處出產豆貨﹐該口巡役不時巡查﹐以防姦商猾販盤壩越漏。其大關各口貨物﹐報由陸路往髙良澗﹑盱邑翟﹑蔣二壩等處去者﹐應在該口驗繳印票。倘遇洪湖水大﹐開放天然等壩﹐則湖水暢流﹐南河豆載貨船﹐每借水勢乘機南下﹐經前監督差派淮稅大使協同人役前往﹐按照大關一例扡查辦理。

廟灣口

坐落阜寧縣城外。名爲「工部廳」﹐住官房七間﹐距大關一百六十里。該口止按梁頭徵收船料﹐給發船單﹑桅封各一紙。桅封實貼艙內﹐印烙火印﹔船單交給船戶﹐以憑往來照驗。統以一年爲滿﹐另行更換。外有分口一處﹐坐落串場河地方﹐亦名新河﹐離本口三里。又於乾隆二十八年﹐因開挑海河深通﹐船隻每多繞越﹐有虧稅課﹐當經奏明﹐在於海河小關子地方設立分口﹐離本口六十里。兩處俱由本口分役稽查﹐以杜偸漏﹐各租民房居住。其大關各口貨物報往阜寧﹑廟灣去者﹐應在該口驗繳印票。

長山口

原設徐州長山地方。系淸江廠工部分司稽徵。歸並淮關﹐不知何年﹔移駐宿遷縣之皂河集﹐無可考據。計距大關二百八十里﹐裏﹑外河關房二處﹐共民房十六間﹐徵收北鈔。凡西河來舟瓜船有蓮花站者淺而寬﹐例系按梁七折﹔其徐﹑邳﹑蔡家樓等處船隻則較西河船深而窄﹐例系按梁八折﹐俱折尺不折寸。每梁頭一尺納銀二錢五分﹐塡給印票﹐該船戶執赴大關驗繳南下。再﹐外河來貨物過壩由裏河北上者﹐亦在該口按照梁頭一例輸納北鈔錢糧。如本口境內裝運米糧﹑秫秫﹑餅貨﹑木植等物北去者﹐例在該口扡量﹐按則報納錢糧﹐給票放行。其大關各口貨船報往北去者﹐應在該口驗繳印票。

白洋口

坐落桃源縣洋河鎭。距大關二百里﹐住民房九間。凡邳州﹑睢寧等處出產豆﹑麥等物裝運南去者﹐在該口輸納北鈔錢糧。按照梁頭尺寸﹐每尺納銀二錢五分﹐塡給印票﹐執赴大關驗繳。其梁頭在六尺以外者﹐每尺八折輸鈔﹐折尺不折寸﹐如在本地卸者不折。倘遇黃河水急﹐商船停泊維艱﹐在上游毛家宅地方停泊﹐離該口三里﹐該處原系裝載卸貨碼頭﹐錢糧仍到本口報納。再﹐本口境內裝運米糧﹑秫秫﹑餅貨﹑木植等物北去者﹐例在該口扡量﹐照則報納錢糧﹐給票放行。其大關各口貨船報往白洋河去﹐以及長山口鈔票並宿關印票報往眾興﹑桃源去者﹐俱在該口驗繳印票。

新河口

坐落桃源縣地方。距大關二百里﹐住民房六間。舊系洋河分口﹐於康熙五十九年起另發印簿印票﹐差役住宿稽徵。凡自濟寧﹑南陽﹑夏鎭一帶裝載貨船往南去者﹐在該口按照梁頭尺寸輸納北鈔﹐每尺納銀二錢五分﹐塡給印票﹐執赴大關驗繳。其梁頭至六尺以外者﹐每尺八折輸納﹐折尺不折寸﹐如在眾興就近等處下卸者不折。再﹐眾興集在新河下游﹐離本口四十里﹐如裝運貨載船隻亦在該口按照梁頭輸納北鈔錢糧。又﹐孫家塘在新河上游﹐離本口二十里﹐系該口巡查之處﹐如本口境內裝運米糧﹑秫秫﹑餅貨﹑木植等物北去者﹐例在該口扡量﹐照則報納錢糧﹐給票放行。其大關各口貨船報往新河﹑眾興去者﹐應在該口驗繳印票。

後湖口

坐落桃源縣地方。距大關二百二十里﹐住民房五間。從前亦系白洋分口﹐並於康熙五十九年起另發印簿印票﹐差役住宿稽徵。凡自亳州﹑徐溪口﹑虹縣一帶裝運貨船往南去者﹐在該口按照梁頭尺寸輸納北鈔﹐每尺納銀二錢五分﹐塡給印票﹐執赴大關驗繳﹐向無折報之例。如由盱眙載貨南去北去者﹐亦俱在該口一例輸納北鈔。其大關各口貨船報往後湖﹑歸仁集去者﹐應在該口驗繳印票。

以上十二口所收錢糧隨正加一火耗﹐每半月一次解赴關庫。

軋東口

坐落阜寧縣東溝地方。距大關一百二十里﹐住民房九間。凡安東﹑海州出產豆﹑麥由馬家蕩南去以及南來雜貨﹑木植﹐於康熙二十八年題準在該口收稅。豆﹑谷每石正銀二分﹐以六二五折算報納。至雍正七年﹐復經題準﹐攺照扡量見數計石﹐按則徵收﹐豆﹑谷每石五分﹐七折扡算﹐八折報納﹐現在遵行。其農家籽粒﹑莊收稻穀柴艸﹐例不徵稅。向有巡查分口二處﹐一名魏家灘﹐在本口之東﹐其處水深﹐每多貨船停泊﹐應查明令赴本口掛號扡量納稅﹔一名益林﹐在本口之南﹐相去七里﹐凡豆雜貨物自陸路來者﹐俱至此下船﹐亦應令赴本口報稅。又﹐淸溝分口一處﹐距本口三十里﹐向於該處分役巡查﹐嗣因北來豆麥糧食有從此雇船出蕩者﹑南來雜貨木牌有至此卸賣者﹐肆行無忌﹐實爲軋東口漏卮﹐當於河心釘樁木二排﹐以絕走漏。至乾隆五年﹐復經酌定﹐撤去樁木﹐設立稅房﹐分役巡查﹐現住民房三間﹐所收錢糧匯入本口報解。其各口報往軋東﹑益林等處去﹐以及由陸路往下河去者﹐俱在該口驗繳印票。

流均口

原設鹽城縣屬之流均溝地方。乾隆二十年因該處地勢卑窪﹐屢被水患﹐題準移駐於山陽之涇口﹐住民房六間﹐距大關八十里﹐實去流均不遠﹐故其名不易。凡自淮城東門外澗河至馬家蕩往來貨船﹐向系軋東口分役稽徵﹐所收錢糧附入軋東匯解。嗣於乾隆十五年一體另請商塡印簿﹐給發印票﹐設役徵收。至農家籽種﹑莊收稻穀﹑日用柴米以及淮城東門﹑車橋等處不過流均口遠去出境者﹐聽其往來裝運﹐例不徵稅。其大關各口貨船報往下河﹑車橋等處去﹐應在該口驗繳印票。

以上二口所收錢糧止納正項﹐例無火耗﹐每半月一次解赴關庫。

統計淮關徵收錢糧口岸十四處﹐均請有部頒商人親塡循環各簿及戶科季簿﹐按照登塡﹐年滿匯解考核。

軍餉口

坐落山陽縣南湖所地方。在南角樓對河﹐距大關二十里﹐住民房八間。凡南來北去一切貨船﹐俱在該口查明包捆件數﹑艙口淺滿﹑分別花色﹐槪令客販自呈石數斤重﹐注明下卸處所﹐登塡號簿﹐給發印帖﹐執赴大關投稅。仍逐日將過口船貨開報二紙﹐一送署內﹐一交大樓查核。如系往來空船以及淮城﹑湖嘴下卸米谷例不徵稅﹐該口查無夾帶貨物立卽放行。至在大關並各口納過錢糧南下貨船﹐該口逐一驗收印票放行。其每年重運糧船盛行之際﹐設遇河道擁擠﹐礙難稽查﹐則暫行分役對河兩岸查辦。

上一鋪口

坐落山陽縣西湖嘴地方。距大關七里﹐住民房七間。凡南來貨物在湖嘴下卸或往安東去者﹑��裝豆麥及在湖嘴販貨南去者﹐均在該口扡量﹝稱﹞查見數﹐登塡號簿﹐給發印帖﹐執赴大關完納錢糧﹐驗票放行﹐仍逐日具報送署核查。如有落地商稅者﹐隨蓋棕印以便發賣﹐如無棕印卽系漏稅。至北來貨物在該口下卸已經報過錢糧者﹑並下河來貨船在湖嘴上一鋪卸者﹐俱在該口收票驗卸。

烏沙河口

坐落山陽縣烏沙河地方。距大關三里﹐住民房九間。凡自淮北等處裝運土產貨物及醃蘿卜﹑萵苣﹑鹽包﹑灰等項往南河去或南去者﹐與南來木植在烏沙河卸者﹐俱在該口稱量斤重石數﹐點明包簍件數﹐給發印帖﹐執赴大關報納錢糧﹐仍逐日報署查核。其各口貨船報往淮北以及本﹝口﹞卸者﹐俱在該口驗繳印票。

淸江口

坐落淸江閘口地方。原屬山陽﹐今隸淸河﹐距大關十五里。先於康熙二十四年以該處去外河口甚近﹐酌行裁汰﹐嗣又復設﹐現住民房八間。凡南﹑北﹑西河進口貨船在淸江下卸或回空糧船下卸貨物﹐以及淸江販買貨物他去﹐俱在該口稱量見數﹐登塡號簿﹐給發印帖﹐令赴大關完納錢糧﹐執票分別驗卸放行﹐仍卽報署查核。至零星一二石貨物﹐槪行押赴外河口﹐就近輸稅領票開行﹐以省小販往返之勞。其南來過大關以及安東﹑周閘等處過天妃外河納過錢糧零星貨物在淸江下卸者﹐該口對票驗卸。如有落地商稅﹐鈐蓋棕印。

以上四口系稽查走漏之處﹐並不徵收錢糧。

抽分附

上一鋪眾興集軍餉仲莊淸江長山窯灣天妃

以上七處﹐自康熙三十年起﹐題定每年重運糧船過淮時﹐分差丁役在於各該處稽查。遇有糧船下卸貨物﹐按則稽徵﹐登塡印簿﹐給發印票執驗。所收錢糧並隨正加一火耗每半月一次解赴關庫匯報。糧船過竣﹐槪行撤回。

宿遷上關

坐落宿遷縣南門外﹐居東﹑西兩關之中。距淮安大關二百四十里﹐住瓦房十八間。凡黃﹑運兩河貨船過宿經東﹑西關﹐丁役扡查見數﹐核明應納鈔稅錢糧﹐給發印簽﹐持赴本關照數交納﹐親塡號簿﹐換給印票﹐仍赴東﹑西關驗明放行。所收錢糧﹐除招徠綢布不徵火耗外﹐余俱隨正加一火耗﹐並經委員逐日彈兌﹐封固貯櫃。每半月一次解交淮安關庫存貯匯解。至重運糧船盛行之日﹐每有上水北去貨物於過淮後潛上糧船﹐帶過該關﹐偸漏宿稅﹐是以向例耑差該關書役在淮就近並徵該關應納錢糧﹐給票赴宿驗放﹐以杜透漏之獘。俟糧艘過竣﹐仍赴該關報納。

東關

坐落宿遷縣東運河堤岸之上。距上關二里﹐住官房二十三間。該口河身寬闊﹐向未設有浮橋。乾隆九年始﹐經奏明設立牽纜﹐上系巡船﹐挨次稽查﹐以杜偸漏。凡系運河經過貨船﹐該關丁役扡量見數﹐核明應徵船鈔契稅錢糧﹐塡給印簽﹐執赴上關交納﹐登簿給票﹐仍赴該關驗放。其稅銀不足一兩者﹐卽在該關徵收﹐每日匯繳上關﹐塡入商塡尾後﹐以免零星小販往來之煩。﹝至﹞﹝自﹞該關迆上二十里有六塘河一處﹐上通駱馬湖﹐下達海口﹐每遇夏秋水漲之時﹐與黃﹑運兩河相通﹐有運河北來雜糧﹑煤炭等船從此轉出黃河者﹐亦有自黃河裝運貨物轉入運河北去者。此等船隻皆不過東關﹐是以向例屆期出示曉諭﹐分差書役前往駐口巡查﹐凡有貨船經過﹐卽就近扡查﹐塡發印簽﹐持赴上關投納錢糧﹐憑票至口驗放。如應徵貨稅按則科算﹐正銀不足五分者槪免徵收。又﹐該關迆下二十里有孫家塘一處﹐每逢秋成﹐例派巡役分往稽查﹐凡有本處所產雜糧﹑豆麥裝往南下貨賣者﹐卽在該處扡量﹐給發印簽﹐執赴上關交納﹐登簿給票﹐仍至該關驗放。

西關

坐落宿遷縣西黃河堤岸之上。距上關二里﹐住民房二十五間。凡系黃河經過貨船﹐俱在該關扡量見數﹐報納船鈔契稅﹐並與東關同例。﹝至﹞﹝自﹞該關迆下二十里有陳家道口一處﹐每逢秋熟﹐分差巡役稽查﹐凡本地所產麥豆﹑雜糧等貨﹐在該處裝運南下者﹐卽在該處扡量﹐給發印簽﹐執赴上關交納﹐登簿給票﹐仍至該關驗放。

徐關

坐落銅山縣東門外。距淮安大關四百八十里﹐離宿關二百四十里﹐住官房八間。按照向例徵收陸稅錢糧﹐凡系車馱零星貨物例無火耗﹐其科算不足正銀二分者並免徵稅﹐所收錢糧﹐按月解交淮安關庫存貯﹐俟季滿統入宿關商塡尾後報部匯解。

以上俱請有部頒商塡循環簿及工科季簿﹐按照登塡。年滿﹐附搭淮關稅課﹐解部考核。

按﹕該關例徵鈔﹑稅﹑石﹑契四項錢糧。內石價一項﹐於乾隆元年經前監督唐英題請豁免在案。其丰﹑沛﹑蕭﹑碭四縣陸稅一款﹐亦於乾隆元年歸並地方官徵收﹐解交藩庫。乾隆五年經前監督伊拉齊奏明在關額內扣除﹐現在實存正額銀兩﹐定例按二﹑四兩季起解。再﹐該關向例除商販成包成捆貨物應用扡稱外﹐所有散裝貨物﹐俱系通船一載核算。自乾隆九年五月﹐前監督倭赫奏明﹐不拘頭梢艙舿﹐一例扡查見數﹐成包成捆仍行秤稱﹐通船一載之例﹐永行禁革。其契﹑鈔二項﹐照舊徵收。

海關

坐落阜寧縣城外。地名「工部廳」﹐住官瓦房十間﹑民瓦房三間。設有駕纜巡船七隻﹐早啟夜閉﹐以防偸越﹐離淮安大關陸路一百六十里﹑水程二百四十里。原隸江海關屬之廟灣口﹐卽在淮關廟灣口關房之前﹐每年正額銀三千八百四十兩﹐自雍正七年戶部奏準就近歸並淮關兼收﹐故攺名「海關」以別之。凡經過該關一應貨船﹐俱按江海關定則徵稅﹐照貨起鈔。至一切航海貨載經由該關﹐並照例扡量見數﹐七折報納﹐亦依貨起鈔。如系車載驢馱肩擔背負零星貨物﹐稅銀不及三分者槪免輸納。其本地所卸米稻並本城內外所買豆麥﹑雜糧亦不徵稅。再﹐離該關三里有串場河一道﹐亦名「新河」﹐通潮通蕩﹐直達髙﹑寶﹑蘇﹑杭﹐貨船每多繞越。向系該關並淮關廟灣口二處分役稽查﹐住民艸房十二間﹐如有往來貨載﹐查明押赴海關報納稅鈔錢糧﹐給發印票﹐淮關廟灣口徵收梁頭錢糧﹐實貼桅封印單放行。又﹐乾隆二十七年﹐新開海河分口一處﹐地名「小關子」﹐亦坐落阜寧縣屬之東南﹐離該關正口六十里﹐住官艸房十二間﹐系於二十八年奏準在該處設口﹐分撥海關正口書役前往﹐同淮關廟灣口書役駐宿一處稽查﹐海關徵收鈔稅﹐淮關徵收梁頭﹐各有專司。所收錢糧﹐各歸正口循環簿內﹐報解淮關﹐兌收貯庫。

朦朧口

坐落阜寧縣地方。在射陽湖南岸﹐距淮關陸路一百三十里﹑水路一百八十里﹐離海關正口六十里﹐住瓦民房八間。徵收本地出入貨稅﹐不收船鈔。所收錢糧除豆稅無耗外﹐餘皆隨正加一火耗﹐按半月一次解赴海關正口匯解。

新溝口

坐落阜寧縣地方。在大沙河之內河邊﹐距淮關陸路一百五十里﹑水路二百一十里﹐離海關正口十五里﹐住官艸房六間﹐徵收本地豆麥等項貨稅﹐例無火耗﹐亦不徵納船鈔。外有板溝分口一處﹐系康熙三十七年分設﹐去新溝本口三十里﹐分派人役前往稽徵﹐所收貨稅亦無火耗﹐按半月一次歸入本口﹐一並解赴海關正口匯解。

佃湖口

坐落安東縣佃湖地方。距淮關陸路一百九十里﹑水路二百六十里﹐離海關正口四十五里﹐住民艸房八間﹐徵收本地卸賣及南去貨稅﹐不徵船鈔﹐所收錢糧亦無火耗﹐每半月一次解赴海關正口匯解。

石口

坐落鹽城縣東門外。設有東﹑北二閘口﹐離淮關陸路二百八十里﹑水路二百四十里﹐離海關正口水陸並一百二十里﹐東閘住官瓦房十二間﹐北閘住官艸房六間。先因東省油﹑豆等船遠從鹽城之新洋港出入﹐偸漏海關稅課﹐當於乾隆二十六年奏準設立﹐撥役住宿稽查。凡航海油﹑豆﹑魚﹑蟹等物以及出閘零星雜貨﹐並照海關之例按則徵稅﹐船隻照稅納鈔﹐所收錢糧俱隨正加一火耗﹐按半月一次解赴海關正口匯解。

以上各口均有部頒商塡循環﹝簿﹞及戶科季簿﹐按照登塡﹐年滿附搭淮關稅課﹐解部考核。

按﹕舊志纂於康熙二十五年。大關之外僅載軍餉﹑上﹑下一鋪﹑艸灣﹑外河﹑淸江﹑北頭﹑天妃﹑周閘﹑長山﹑白洋﹑廟灣十二口。而淸江一口﹐當時已經裁去﹐嗣又復設。其北頭一關﹐亦稱海禁旣馳﹐貨船已多越漏﹐當必旋廢﹐隨時興革﹐原無一定。而且宿關﹑海關歸並之後﹐今昔迥殊﹐不無添設。業於乾隆元年遵奉部札查定應存應革各口章程﹐並於乾隆六年﹑十七年疊次淸查﹐題定淮﹑宿﹑海三關設立各口處所﹑名目有案﹐具載《令甲》。

商稅附

一﹑淮城上﹑下一鋪﹐淸江﹑板閘﹐本卸貨物﹐例有落地商稅錢糧。該客赴關完納鈔稅後﹐並投候本衙門將該客所報貨數核明應納商稅﹐塡給商單﹐飭發稅司徵收。該客卽赴司完納﹐領單執照。如有本店貨物轉發他處去者﹐經過關口﹐卽以商單按照定限呈驗﹐以憑放行。

一﹑淮城上﹑下一鋪﹐淸江﹑板閘﹐本卸零星貨物﹐核算商稅錢糧﹐其數不足二分者槪免輸稅。

一﹑酒曲﹑機粉﹑牙膠等稅﹐自乾隆九年復徵。飭委稅司專役前往鄕村鎭集﹐按例徵收匯解。

一﹑絨綫季稅﹐系淮城上﹑下一鋪﹐淸江本處鋪戶﹐自行赴署﹐照例按季完納錢糧。

以上商稅各款﹐原屬淮倉正項錢糧﹐自前監督倭赫移咨各院﹐責成淮安府稅課大使稽徵﹐按期報解﹐年滿匯奏題銷。其經徵地方﹑里程﹐載在《鄕鎭》之後。

續纂關口

東關

按﹕原《志》「應納鈔稅」﹐條載分明。四十四年﹐因隸宿遷之眾興﹑長山抽分﹐界址不淸﹐詳爲勘定﹐以宿遷東關爲界﹐關北歸長山﹐關南歸眾興。

二山子岔河

查二山子官房三間﹐建於嘉慶十七年﹐四月二十七日告成﹐在盱眙縣境二山子山﹐系山主陳永泰願捐田畝﹐有據存案。於五月初九日升旗﹐上寫「奉旨淮安關稽巡口」字樣。奉掣該口稽巡丁役關房窄狹﹐住歇附近文昌閣內﹐火食廚竈一切在廟。於是年五月十二日爲始﹐前往該處駐巡﹐經費飲食﹐按班給發。差派家人一名﹐每日經費飯銀六分四釐﹐又找補八折紋銀一分五釐四絲﹐每班共紋銀一兩一錢八分六釐﹔巡役二名﹐每名每日經費飯銀三分二釐﹐又找補八折紋銀七釐五毫二絲﹐每班共紋銀一兩一錢八分六釐。此項用銀﹐系大關丁役派出稽查﹐例應在於大關經費內酌撥﹐毋庸另行開支。外有找補二山子飯食並文昌閣香火﹑升旗﹑水火夫﹑路費﹑油燈等項﹐每班仍發色銀七兩九錢。不入經費﹐在於飯食項下支銷。

又﹐岔河官房三間﹐亦建於嘉慶十七年﹐五月初九日告成。是日升旗﹐上寫「奉旨淮安關稽巡口」字樣﹐在山陽縣境岔河鎭三元宮廟傍﹐地系該廟僧人出具租批。奉掣該口稽巡丁役住歇﹑火食仍在廟內。亦於是年五月十二日爲始﹐差派家人一名﹐每日經費飯食銀六分四釐﹐又找補八折紋銀一分五釐四絲﹐每班共紋銀一兩一錢八分六釐﹔巡役二名﹐每名每日經費飯銀三分二釐﹐又找補八折紋銀七釐五毫二絲﹐每班共紋銀一兩一錢八分六釐。此項用銀﹐系大關丁役人內撥出﹐例應在於大關經費酌撥﹐毋庸另行開支。外有找補岔河飯食﹑三元宮香火﹑升旗﹑人夫﹑船費等項﹐每班仍發色銀八兩八錢。不入經費﹐在於飯食項下支銷。

淮安文獻叢刻續纂淮關統志卷六令甲

淮關統志卷之六令甲

榷政有沿革﹐斯有規條﹐業於《建置》《則例》載之矣。顧沿革之所緣起﹐莫不考之地勢﹐酌以時宜﹐順乎人情﹐務期於盡善而無獘。我朝法制詳明﹐可垂永久。而寬卹之典﹐大都出自特恩﹐卽因時增損之條﹐亦必經題奏﹐議準施行﹐所以尊王制﹐一政教也。志《令甲》

明

宣徳四年﹐令「本部官照鈔法例監收船料鈔。如隱匿及倚勢不納鈔者﹐船沒入官﹐犯人治罪。惟裝載自己米糧﹑薪芻及納官物者免納。」又令「受雇裝載船自南京至淮安﹑淮安至徐州﹑徐州至濟寧﹑濟寧至通州﹐俱每料納一百貫。其北京直抵南京﹑南京至北京﹐每料納鈔五百貫。若止裝柴艸﹑米糧及空船往還者﹐不在納鈔之例。」

正統十四年﹐令「內外稅課止照洪武年間舊額收受﹐不許過多。」

弘治五年﹐令「監收商稅止照舊例﹐不許分外搜求﹐有傷治體。又﹐一應稅納錢鈔去處﹐俱令客商自約。若有權豪﹑無籍之徒﹐結黨把持﹑攔截生事﹐及將爛鈔低錢搪塞﹐攪擾商稅者﹐枷號三个月發落。」

嘉靖九年﹐以監收船料等項﹐𨿽俱具數造冊奏繳﹐但所收多寡﹐未免有欺隱之獘﹐以致上虧國課﹐下害小民﹐無憑查考。飭令部臣議處停當﹐開立禁革條件﹐具奏定奪。通行各鈔關遵守﹐以除宿獘。又諭部﹕「各鈔關收受商稅船鈔﹐𨿽已稽考嚴密﹐而宿獘實不能盡除。差去官員亦多苛刻取盈﹐往來多怨。今後務差老成廉靜者辦理﹐仍嚴加關防覺察。若再有貪鄙﹑不惜行檢之人﹐卽行參處黜罷。」

國朝

順治二年﹐令「各關津稅銀﹐俱照前朝萬曆年間《會計錄》原額徵解。計淮安關歲額二萬二千七百八十餘兩﹐嗣經部議﹐於天啟﹑崇禎年間續加各餉五萬四千兩零內減半徵收。派買銅斤﹐以資鼓鑄。裁定淮關額稅每年徵銀五萬四十七兩九錢六分八釐。」

四年﹐戶部遵旨議復﹕「米麥船隻﹐明季則例﹐俱納加補。今應仍令照納加平船料﹐其農船裝載米麥﹐不在此例。」

八年﹐監督石特庫徵解溢額銀八千二百五十二兩五錢。

九年﹐奉部札知各關﹕「出差司官俱以順治八年徵解錢糧爲額﹐淮關每歲應徵銀五萬八千三百兩﹐卽爲定額。」

康熙四年正月﹐奉旨﹕「各關收稅溢額向定有加級紀錄之例﹐以後著永行停止。」

是年九月﹐奉上諭﹕「各省鈔關﹐原期通商利民﹐以資國用﹐非欲其額外多徵﹐擾害地方。近聞各處收稅官員希圖肥己﹐任用積蠹地棍﹐通同作獘﹐巧立名色﹐另設戥秤。於定額之外﹐恣意多索。或指稱漏稅﹐妄拿過往商民拷詐﹔或將民間日用細瑣之物及衣帽等類原不抽稅者﹐亦違例抽稅﹔或商賈已經報稅﹐不令過關﹐故意遲延勒掯﹐必遂其貪心乃已。此等獘端甚多﹐難以枚舉。違背國法﹐擾害商民﹐殊爲可惡。嗣後﹐各地方官員俱著洗心滌慮﹐恪遵法紀﹐務期商賈通便﹐地方相安。如仍有前項情獘﹐在內著科道官﹐在外著該督撫參奏﹐從重治罪﹐決不饒恕。如該督撫不參奏﹐別經首發﹐該督撫以徇情治罪。欽此。」

是年﹐直隸巡撫王聯登奏準﹕「各關多刊木榜﹐豎立通衢要地﹐俾商民共知《則例》﹐卽州﹑縣易知由單之意。」

六年﹐戶科查培繼奏準﹕「近日各關印簿字迹有如出一手﹐不系商人親塡者﹔更有私刊木印﹑紅單﹐不系官標者。定系姦胥蠹役把持滋獘。飭令各關嚴行禁革。」

八年﹐工科柯聳奏準﹕「各關木榜革除鈔貫字樣﹐止刻徵銀數目。其收稅數目單一樣塡寫二張﹐一發商執﹐一送部核﹐耑責貴州司掌管。」

是年﹐部議復準考核定例﹕「收稅官員欠不及半分者﹐降一級畱任﹔欠半分至一分以上者﹐降一級調用﹔欠二分以上者﹐降二級調用﹔欠三分以上者﹐降三級調用﹔欠四分以上者﹐降四級調用﹔欠五分以上者﹐革職。」

九年﹐漕運總督以淮安十里三關題定﹕「戶部糧儲﹑工部抽單﹐總並淮關徵收。」

二十五年﹐因辦銅不敷﹐奉旨﹕「淮安關每年加額銀一萬七百六十九兩﹐湊買銅斤。」自此﹐淮安關項下每年額銀六萬九千六十九兩﹐常盈倉項下每年額銀三萬八百九十兩八錢七分一釐﹐淸江廠項下每年額銀五萬七百六十九兩一錢三分一釐一毫三絲﹐共淮安關歲額徵銀十五萬七百二十九兩二釐一毫三絲。

是年﹐監督杜琳奏﹕「淮關稅額歷年告缺者﹐一苦於周家閘之築壩也。蓋豫省貨物﹐原賴此閘一水到淮。自築堤壩以後﹐商船艱阻﹐遂繞道漏越﹐而淮稅缺。一苦於盱眙澗溪之攔截也。蓋南河貨物必由盱澗下淮﹐自康熙二十年鳳關復設﹐部員添徵盱稅﹐遂有彼處地棍﹑姦牙﹐將由水下淮貨物在鳳關旣徵之後﹐勾引陸運﹐越漏淮關﹐而淮稅更缺。一苦於淮關附近之朦朧鎭﹑軋東﹑東溝﹑沙溝﹑岔河之走漏也。蓋山東﹑海﹑贛豬魚豆雜等貨例從安東由淮南下﹐自海禁初開﹐卽有客貨由沿海地方﹐繞至廟灣南去﹔其由安東過淮貨物﹐則有地棍勾引姦商﹐俱繞朦朧鎭等處﹐直達髙郵﹑邵伯過壩南去﹔其南來貨物亦復如之。蓋此路徑僻難稽﹐又無閘口阻滯﹐所以商民大半皆由此南下﹐而淮稅因之大缺。目擊心籌﹐勢難補苴。應懇聖恩敕部查議施行。」

四十三年﹐奉旨﹕「部院衙門各處筆帖式等俸祿錢糧﹐每月裁銀一兩﹐米亦隨俸裁去。」

五十二年閏五月﹐奉旨﹕「庶吉士甚爲貧苦﹐著稅差人員酌量資助讀書。」部議﹕「淮安關幫銀七十兩。」

是年九月﹐戶部匯奏﹕「淮關﹑滸墅二關監督情願於應得銀內﹐每年節省五千兩﹐交納景山興慶閣﹐爲教習肄業公費等用。」奉旨﹕「依議。」

五十三年﹐戶部題準﹕「光祿寺行戶拖欠錢糧﹐令淮安﹑滸墅兩關監督每年各幫銀三萬兩﹐交部抵補。」

五十四年﹐戶部議奏﹕「采買銅斤向系各關差鹽政承辦﹐所有捐出銅斤﹑水腳之項﹐應入正款。」奉旨﹕「依議。」淮安關每年應解水腳三分數﹐共銀九千二百三十兩七錢六分﹐歸於正項下。又應解水腳二分數﹐共銀六千一百五十三兩八錢四分﹐歸於節省項下。

雍正二年﹐監督慶元題準﹕「板閘一方原系城守營專汛。而關庫爲錢糧重地﹐向止派兵十五名﹐難資防守。應令該營添撥兵二十五名﹐連原派共四十名﹐並責成該營千總一員帶領﹐移駐關署左右﹐彈壓防護。其營汛𨿽移駐板閘兼轄﹐仍隸城守。而附近催漕事務﹐仍令該千總管理。一轉移間﹐弁不增員﹐兵無糜餉﹐而關庫﹑營伍兩有裨益。」

五年七月﹐奉旨﹕「宿遷關稅務﹐著交與年希堯就近兼管。欽此。」自此﹐淮安關兼管宿遷關稅務。每年額徵銀五萬兩﹐分鈔﹑稅﹑石﹑契四項。

六年三月﹐戶部復準﹕「淮安關起解稅課﹐每年首﹑二﹑三季﹐仍前差解。至第四季額銀及一年存庫匯解並贏餘錢糧﹐應自雍正六年起﹐當季滿之時﹐咨明江蘇巡撫﹐照依起解錢糧例﹐委員解部。」

七年﹐監督年希堯題準﹕「戶部咨﹐飭查淮安關現行徵收則例。除備造淸冊呈復外﹐查淮安一關自淮安倉﹑淸江廠歸並徵收以來﹐稅額較重﹐三關則例款項繁多。康熙二十五年監督杜琳任內﹐因恐遠商估客不能諳曉﹐易啟侵漁。且又時值漧旱﹐河道淺阻﹐裝載累千石之船隻﹐不能連檣抵關。民間攺造小艇運貨﹐俱系零星販戶﹐不能照梁逐項完納。當經因時制宜﹐按照貨之重輕﹐集三關則例﹐參酌損益﹐糧食則簽量見數﹐貨物則按數論石﹐定則徵收。船隻視其大小﹐作爲正單﹑分單等項﹐分別四尺﹑五尺﹑六尺輸納。商民樂從﹐照辦已久。惟北來貨物﹐�有相沿未攺之大鈔船隻﹐恐滋包攬侵蝕之獘﹐�經攺照客販徵收﹐以從畫一。理合具題。」

是年﹐又經戶部題準﹕「淸江廠項下額外梁頭盡收盡解﹐每年額銀四百五十六兩﹐向系大鈔之款﹐今經飭攺﹐此項無徵﹐自應在於關項余銀內補解﹐作爲正額。」

是年﹐和碩怡親王奏準﹕「廟灣口地方﹐船料﹑梁頭則屬淮關﹐客商貨物則屬海關﹐而其地離淮郡僅百餘里﹐與上海縣相隔幾二千里﹐應照宿關歸並之例﹐就近交與淮安關兼管。其稽查南來之朦朧口﹐稽查本地之淸溝口﹐向屬廟灣所管﹐一並交與淮關稽查。所有每年應徵商稅﹑贏餘數目﹐並飭淮關於一年期滿﹐造入考核冊內解報。」自此﹐淮安關兼管海關廟灣口稅務。每年應徵正額銀二千八百四十兩。

是年﹐奉上諭﹕「各關開放船隻之處﹐向例部頒號簿﹐以便稽查。玆聞各關另設私簿徵收﹐惟於報部時﹐始將號簿挨日塡造。其意以水路船隻往來多寡不齊﹐若據實塡簿﹐則不能逐日有徵收之數目﹐恐幹駁查﹐是以設法勻派塡造。如此﹐則簿內全非實在數目﹐與商船過稅串票﹐毫不相符﹐殊非政體。且凡事據實則可以無獘﹐作僞則獘竇叢生。今旣任意勻派塡造﹐則號簿亦爲虛設矣。嗣後﹐各關於部頒號簿﹐務須據實塡寫。如無船隻過稅之日﹐亦卽注明﹐不得仍蹈前轍。如敢故違﹐定行嚴加議處。該部亦不得混行指駁﹐致滋獘端。欽此。」

八年﹐淮安關代管江西燒造磁器。其應用錢糧﹐在於本關耗羨贏餘銀兩內﹐陸續解鎭支用。

十一年二月﹐和碩果親王條奏﹕「戶部現存經制砝﹝馬﹞﹝碼﹞一付﹐請交工部按照各省砝式﹐鑄造正副二付﹐鐫刻印記通行﹐各省差員赴部請領。」嗣於乾隆八年﹐淮安關始準工部換發砝﹝馬﹞﹝碼﹞。

十二年﹐貴州淸吏司案呈﹕「據銀庫大使查稱﹐從前怡賢親王條奏內開﹕『凡解送錢糧預行知會大使﹐呈報本部﹐以憑解到查對。』近今各省解項知會者少﹐以致錢糧到部﹐無從考核。嗣後﹐凡有起解錢糧﹑差﹝宮﹞﹝官﹞差役銀兩﹑木鞘起程到部之處﹐務必遵照舊例﹐預行知會。相應行文各鈔關監督﹐一體照行。」

十三年十月﹐奉諭﹕「朕聞各省地方﹐有落地稅之名。凡耰鋤﹑箕帚﹑薪炭﹑蔬果﹑魚蝦之屬﹐其值無幾﹐亦必查明上稅。且鄕鎭僻遠之地﹐有司耳目所不及。或差胥役徵收﹐或令牙行總繳。其交官者甚微﹐不過飽姦民猾吏之私橐﹐而細民已重受其困矣。著通行內外各省﹐凡市集落地稅﹐其在府﹑州﹑縣城內﹐人煙湊集﹐貿易甚多﹐官員易於稽察者﹐照舊徵收﹔若在鄕村鎭落﹐則全行禁革。不許假借名色﹐巧取一文。著該督撫將如何裁革禁約之處﹐詳造細冊﹐報部查核。倘奉旨之後﹐仍有不實心奉行﹑暗藏獘竇者﹐朕必將有司從重治罪。該督撫並令各省刊刻頒布﹐務令遠鄕僻壤之民共知之。欽此。」

是年﹐飭令各關監督﹐遵照刊刻《徵收貨稅則例》﹐務書大字﹐榜示關口﹐使商民一目了然。

是年﹐兩江督院題準﹕「各關徵收稅銀火耗﹐槪令歸公﹐以充經費。其商稅火耗﹐畱爲稅大使養廉之需。」

乾隆元年﹐監督唐英題﹕「徐州關陸稅一項﹐於前明天啟七年刻有《徐倉商稅款目》一冊。所載稅貨﹐多與現今不同﹐斷難遵用。而現在各任相沿抄寫《徵收稅款》一冊﹐亦不知始自何年﹖商民每於輸將之時﹐輒稱輕重不均﹐嘵嘵置喙。而吏役亦借此未刊之款﹐得以輕出重入﹐實滋獘竇。且與淮關現行則例較對﹐又屬輕重懸殊﹐不能畫一。今擇其稅之尢重者五十四條﹐量爲酌減﹔又家用微物之可以不稅者十一條﹐槪予酌免﹔余仍照舊徵收。俾得輕重合宜﹐於稅課﹑商民均有裨益。除將原徵款目及量行酌減酌免之項﹐造冊送部﹐以俟核定刊刻通曉外﹐理合具題。」

是年﹐和碩莊親王復準﹕「關稅﹐向有徵收正項﹑盈餘及加一火耗三項。凡所需添平﹑飯食﹑養廉等銀﹐均令於火耗內支用﹔如有不敷﹐並準於盈餘銀內添補。則正額﹑公費﹐均有著落﹐豈得另立名色﹐巧取病商﹖應飭下各關﹐一槪革除。」

是年﹐監督唐英題﹕「宿遷關石價一款﹐始自康熙年間建立髙堰堤工﹐采石河幹﹐當令北來重船帶運石塊﹐交工濟用。民情多所未便﹐自願各照梁頭每尺折交銀二錢六分﹐免其帶石﹐名曰『石價』﹐而實系交官雇船運石之水腳也。在彼時﹐良因費重工繁﹐爲一時權宜之計﹐並非經久之規。乃踵事者﹐相沿不察﹐至今猶徵石價正額銀八百二十兩﹐四季發給山盱廳收支﹐爲河道錢糧。如有盈餘﹐仍歸關報解。我皇上惠商卹民﹐於舊有之鄕鎭落地稅﹑徐屬陸稅﹐俱令停收寬免。而此項石價﹐實非宿遷關原有之額。相應仰懇聖恩準予豁免﹐並將山盱廳歲收石價銀兩一並革除。等因。」經部議復準飭遵。

是年﹐戶部議復﹕「兵部尙書甘汝來題請﹐勅令海疆督撫﹐查明單桅捕魚之船﹐槪免領牌輸餉。與原議粵關單桅捕魚船﹐系小民采取資生﹐非攬載貨物可比。若責令領牌輸稅﹐不惟事屬紛更﹐抑恐滋累商民。應令沿海督撫﹑各關監督﹐曉諭禁止。」奉旨﹕「依議。」

是年九月﹐戶部復準﹕「淮北商鹽過關﹐按引輸鈔﹐歲計銀六千六百兩﹐入於關項解部。又有每年交納規例三千四百兩﹐前監督年希堯於雍正七年亦歸公起解。具題。考核在案。是此項已入正額﹐未便竟行裁革。但該運司不行塡批起解﹐恐日久朦混隱射。應令該鹽政轉飭運司遵照﹐一並批解。」自此﹐每季運司批解二千五百兩﹐外有耗銀一百八十兩。

又奉部議復﹕「淮關廠項下﹐向有桃源縣眾興集重運糧船下卸貨物額徵抽分之款﹐乃該縣士民倪三光等脇指爲『落地稅』名目﹐公呈知縣眭文煥通詳禁革。應飭該督撫查明﹐著落該縣將所卸之貨應收稅課﹐照數追繳淸款。其嗣後抽分錢糧﹐仍照舊例徵收。」

是年﹐奉旨﹕「挑浚淮揚運河﹐大工齊舉。員役人夫需用薪米食物甚多﹐恐將來貨物增長﹐著將淮安大關並沿河口岸經過之客販米麥﹑雜糧以及煤炭﹑席柴等物﹐悉免稽徵﹐俟明年工竣之後﹐再行徵收。又﹐河南固始縣素稱『產米之鄕』﹐每年客販運至淸江浦卸賣﹐今運口築壩﹐固始米船不能直達淸江﹐有老壩口可以卸賣﹐著將此地米稅亦照淮關之例暫行寬免。」

二年十二月﹐奉上諭﹕「昨據戶部議復淮安關唐英因各項經費及書役飯食不敷﹐請動盈餘一案﹐行令江南總督會同妥議具奏等語。朕思商民皆爲赤子﹐輕徭薄賦﹐俾令實沾惠澤﹐乃朕愛養黎庶之本懷。但恐官吏不能實力奉行﹐仍多巧取﹐以飽私橐。則徒於國課有虧﹐而於商賈無益。卽如年來各省關稅額數較前大減﹐商貨價值亦應平減。﹝令﹞﹝今﹞京師貨物騰貴仍復如前﹐可知商民未得實沾減則之益矣。至於在官胥役﹐自不能枵腹辦事。如果能獘絕風淸﹐於商賈毫無需索﹐卽撥動盈餘以爲伊等之養贍之資﹐亦理之當然﹐朕所不惜者。若司出納之臣﹐以爲盈餘旣已歸公﹐不便輕動﹐而又欲使胥役得以養贍﹐伊等豈能爲無米之炊﹖不重索之商民﹐更有何術乎﹖是朕欲卹商而商民未得沾減稅之益﹐轉以籌畫胥役而商民受加稅之苦矣。江南淮安等關﹐或因胥吏過多﹐土食不足﹐則當量行裁汰。且查管關官員﹐養廉太丰﹐亦可通融分給。如再有不敷﹐則於贏餘項下動用以補之。但亦需酌定額數﹐不得任意加增。務使胥役有糊口之資﹐不致暗取陋規﹐營私作獘。而往來商民得實受朕輕徭薄賦之恩﹐方爲妥協。欽此。」

三年八月﹐兩江總督那蘇圖奏準﹕「上﹑下兩江偶被偏災﹐暫將淮﹑揚﹑滸﹑鳳等關經過米船﹐給照免稅﹐並蕪湖關向例止抽單銀﹐亦照例寬免。至明年麥熟停止。」

四年四月﹐奉旨﹕「將上﹑下江各關口照舊免徵米稅。俟本年九月米谷盛行之時﹐再照定例徵收。」

是年五月﹐戶部復準﹕「前監督唐英兼管窯廠﹐應需銀一萬兩﹐令於九江關就近動支。其淮關每年止須於贏餘項下存畱辦公銀一萬兩﹐以備南匠工食﹑辦公等用。按年造冊﹐呈送內務府核銷。其在關委員養廉﹑飯食銀兩﹐亦經奏明﹐卽於此項銀內動支。」

是年十月﹐奉部札知﹕「山﹑阜等縣房田契稅﹐歸並地方官徵收。」

是年十一月﹐江蘇巡撫題準﹕「上﹑下江﹐夏秋復被水災﹐仍照例寬免各關米豆等稅。」

六年三月﹐奉旨﹕「淸查各關口岸﹐除報部有案者照舊設立外﹐其有私行增添之口﹐逐一詳查題報。應畱者畱﹐應革者革。欽此﹐欽遵。」經前監督伊拉齊查明﹐淮關天妃一口有分查之艸壩﹐外河一口有分查之水溝﹑西灘﹐仲莊一口有分查之淸河縣﹐長山一口有分查之裏河裹頭閘﹐白洋一口有分查之毛家宅馬頭﹐軋東一口有分查之益林﹑魏家灘﹔又艸灣﹑永丰﹑周閘﹑廟灣﹑新河﹑後湖﹑流均﹐俱系徵收錢糧口岸﹔其軍餉﹑淸江﹑上一鋪﹑烏沙河各口額設稽防走漏﹔宿遷東關有分查之駱馬湖六塘口﹐並西關﹑徐關﹔再海關曁朦朧﹑新溝﹑佃湖三口。以上淮﹑宿﹑海各口岸﹐俱系舊制﹐循照辦理﹐並無增添。呈明戶部匯題。

七年四月﹐奉旨﹕「米豆雜稅等項﹐永行免稅。其過關船隻向徵船料者﹐照舊徵收﹔向不徵船料者﹐不得加徵。」

是年四月﹐奉上諭﹕「國家設立榷稅﹐定其則例﹐詳其考核。凡以崇本抑末﹐載諸《會典》﹐著爲常經﹐由來已久。其米豆各項﹐向因商人販賤鬻貴﹐是以照則徵收。第思小民朝饔夕飧﹐惟谷是賴﹐非他貨物可比。關口徵納米稅﹐𨿽每石所收無幾﹐商人借口額課﹐勢必髙擡價值﹐是取之商者仍出之民也。朕禦極以來﹐直省關稅屢次加恩減免﹐又恐榷吏額外浮收﹐刊立科條﹐多方訓飭。每遇地方歉收﹐天津﹑臨淸﹑滸墅﹑蕪湖等關口商販米船給票放行﹐免其上稅﹐皆以爲民食計也。但念特恩間一舉行﹐未能普徧。夫以養民之物﹐而榷之稅轉以病民﹐非朕己饑己溺之懷也。今特降諭旨﹐將直省各關口所有經過米豆應輸額稅悉行寬免﹐永著爲例。俾米谷流通﹐民食充裕。懋遷有無者不得藉以居奇﹐小民升斗之給不致有食貴之虞。以昭朕惠卹黎元之至意。至各關有徵收商稅者﹐有徵船料者﹐有商稅船料並徵者﹐今旣蠲免米稅﹐其船料一項若不分晰明確﹐著爲條規﹐恐致混淆滋獘。應如何辦理之處﹐著交部詳查妥議具奏。欽此。」

是年﹐監督伊拉齊奏﹕「查火耗﹐原以資經費之用。從前議定共需銀六萬五千餘兩﹐內有辦公銀兩並隨解﹑飯食﹑添平﹑布鞘等項居多﹐原非盡系書役工飯雜費支銷。上年加意節省﹐止用銀四萬五千二百餘兩﹐至隨解﹑飯銀﹑添平﹑鞘布應視徵收稅銀之多寡﹐則所費亦隨之盈縮﹐是以不能預爲定數。再﹐養廉一項﹐前監督唐英任內於乾隆元年原定銀二萬兩。前奉上諭﹐胥役工食不足﹐管關官員養廉太丰﹐亦可通融分給。當議於養廉內節省銀六千一百七十九兩零﹐又節省銀三千八百二十兩零﹐俱經通融分給役食以及紙張雜項之費﹐淨支養廉銀一萬兩。當此衝繁之地﹐需用實多。業已較前減去一半﹐無可再爲節省。至書役人等緣關務事簡﹐遵又酌汰五十三名。一切工食除前經四折外﹐今再議八折給發﹐核減去三千九十六兩零﹐每年役食房租捐款雜費等項通共尙需銀一萬九百四十四兩零。現在﹐火耗不敷﹐盈餘無徵﹐所有前項經費按月支給﹐按事給辦﹐不便遲延懸待﹐應請於實徵銀內動支﹐俟年滿造冊報部核銷﹐庶於公務無誤。再﹐戶部尙書臣海望奏準﹕『每年存畱辦公銀一萬兩。今部議內開﹐如無盈餘可動﹐將動用何項之處奏明動用﹐報明內務府核銷。』查存公銀兩﹐原備公事之用﹐不便臨時奏請﹐今旣無盈餘﹐理合預行奏明﹐於實徵銀內存畱辦公銀一萬兩以備傳辦公事之用﹐報明內務府核銷。嗣後稅課充裕﹐仍於盈餘項下支用。至淮關解部銀兩﹐向例分作四季起解﹐今所徵稅銀除本地解發外﹐所餘無多﹐應請照宿遷關之例﹐每年兩次解部。若匯總起解﹐兵役卽多﹐易於照料﹐諸凡妥便。除分晰呈明戶部外﹐合並奏明。」

是年十一月﹐監督伊拉齊因經費不敷﹐奏準﹕「徵收三釐飯食。凡貨物二十石者﹐每石收色銀三釐。如二十石以內﹐槪行免收。」

九年﹐奉部札飭﹕「淮倉項下酒曲﹑絹﹑粉等稅一款﹐先經前監督唐英題請蠲免﹐當卽駁令仍舊徵收。嗣於八年前監督又會同督撫據情題免﹐復經本部以此項稅銀系該倉私自免徵﹐隨卽題明行令徵收。其從前私免銀兩﹐奉旨免賠。該監督自應感戴勸輸﹐何得以供辦拮據爲詞﹖應遵照原題﹐作速開徵﹐據實造報查核。當於本年六月十一日復行開徵﹐飭稅大使與商稅一體遵解。」

十年四月﹐監督倭赫奏準﹕「宿遷關通船一載之例﹐累商獘混﹐應攺照按擔簽查見數徵收﹐將通船一載之例﹐永行禁止。」

十年七月﹐漕運總督題準﹕「回空糧船所帶土宜六十石﹐不必拘定梨棗。酌以桃柿零星等物與梨棗稅額相仿者﹐通融攜帶﹐一體免稅。」

十一年閏三月﹐奉上諭﹕「朕前加恩寬免米豆稅﹐原欲使百姓實受其益。嗣因免稅之後﹐米糧價值並未稍減。經朕降旨各該督撫﹐令其確查據實奏聞。而各該督撫不過以並無情獘一語復奏﹐朕亦未曾究詰。今覽戶部所奏﹐該監督等俱將免過米豆稅銀以抵盈餘之數﹐可知從前各督撫查奏必有不盡確實之處。或胥吏作姦﹐於米船攜帶他貨混作米豆蠲除﹐又或偸漏影射﹐舞獘營私。朕畱心體察勢所必有﹐豈有損國家之正賦以飽胥吏之私橐。而該督撫與監督皆膜外視之﹐有是理乎﹖著傳諭伊等﹐務須悉心查察﹐核實辦理。如有前項情獘﹐斷無久不敗露之事。經朕訪聞﹐該監督必加以重究。而不據實查察之督撫﹐亦決不寬恕也。欽此。」

十二年八月﹐監督倭赫奏準﹕「廟灣口捕魚船稅﹐各縣船戶離關窵遠﹐催輸不便。援照地丁錢糧之例﹐令所﹝豁﹞﹝轄﹞鹽城﹑阜寧﹑海州﹑贛楡並東省日照五州﹑縣就近設櫃徵收﹐按季解關匯報。」

是年十二月﹐部議淮安關收稅缺額一摺﹐奉旨﹕「關稅設有定額﹐缺少例應賠補。若一人兼管兩關者﹐此關額徵有餘﹐準其抵補彼關之不足。再有短少﹐令其賠補。該部查核各關均照此辦理。欽此。」

十三年五月﹐戶部議復﹕「淮安關米豆免稅船隻所納正單﹑分單之課﹐請照宿關船契船鈔之例﹐攺爲淮關船契船鈔﹐就各船梁頭確數九折折準尺寸﹐每尺船契銀二錢五分﹑船鈔銀三錢三分。其未滿二百石者﹐悉照宿關渡船並小契半鈔﹑大契半鈔例﹐按石照則分別徵收﹐以昭畫一。」奉旨﹕「依議。」

是年十一月﹐奉上諭﹕「朕降旨蠲免米豆稅銀﹐本以食爲民天﹐關稅優免﹐則市價可平﹐是以不惜千萬正課爲小民謀饔飧寬裕計。當時內外臣工﹐屢有以但利商賈﹑無益民生爲言者﹐槪未允準。朕意欲試行數年﹐果否與民有裨﹐再行酌量。乃數年免稅﹐而米豆之價不惟不減﹐而昂貴時或有加。明系姦商不知免稅之恩﹐專利自封﹐轉以有限之帑項肥三倍之橐囊﹐無裨閭閻﹐允宜仍復原額。且地方偶有偏災﹐卽將該處關口應徵米豆額加恩寬免﹐則舟古舶聞風雲集﹐市價日平﹐駔儈不得居奇﹐窮黎均沾實惠。轉得操權自上﹐朕意不爲軍需起見也。如旣復之後﹐姦商借端長價﹐弋利妨民﹐該地方官卽嚴行查察究處。至淮安關寬免米稅後﹐倭赫奏準加徵船料﹐今旣仍徵米稅﹐所有船料仍循舊例行。各該監督及地方官卽明悉出示曉諭﹐毋令胥役陽奉陰違﹐致滋獘竇。欽此。」

十四年十一月﹐奉旨﹕「各關報解錢糧﹐嗣後正額有缺者﹐仍照定例處分﹐其贏餘成數視雍正十三年﹐短少者該部按所定分數議處﹐永著爲例。」

十五年六月﹐戶部奏準﹕「各關管理稅務比較日期﹐凡接任徵收者無論兩任三任﹐俱令扣足一年爲滿。其管關一年零數日者﹐將一年贏餘奏報﹐零月歸於下屆﹐統俟扣足一年再行匯奏﹐以昭畫一。」

十六年五月﹐接奉部咨﹕「攺鑄印信領到﹐欽定新鑄淸篆關防開用。」

十七年正月﹐奉部行﹕「查乾隆六年徵稅﹐稽查各口岸冊報不符。等因。經前監督髙恆查明﹐下一鋪口徵收零星錢糧﹐系歷任酌量便商之舉。二井一口﹐卽當日天妃﹐並非二井之外﹐仍有天妃。阜邑新河卽串場河﹐因乾隆五年挑浚﹐貨船走漏﹐分役巡查。新溝分查之板溝﹐因黃河水漲﹐船可通行﹐以防偸漏。淸溝﹐乃軋東口分查繞越之所。再﹐下一鋪之楊家廟﹐海關之匣子港﹐宿關之駱馬湖﹑六塘口﹐艸灣之二壩﹐周閘之髙良澗﹑龍王廟﹐新河之孫家塘﹐外河之中渡﹑西灘﹑水溝﹐仲莊口之淸河縣﹐或支河汊港﹐汛水漲發﹐可通舟楫﹐或陸路僻道﹐馱載貨物繞越走漏。又如洪澤湖之蔣家壩﹐坐落盱眙縣地方﹐現經鳳陽關奏設稽查口岸﹐而洪澤湖米豆船隻﹐間在該壩起剝盤運南下﹐冀避淮關稅課﹐又不得不於附近之周閘口派役密查。是以歷任均系因地制宜﹐循照辦理﹐商民相安﹐由來已久﹐並無另設口岸﹑遺漏等事。當卽造具現設口岸淸冊﹐出具印結﹐咨送兩江督院﹐轉咨戶部匯題。」於十九年二月奉旨﹕「依議。」

是年四月﹐奉辦理軍機處行知﹕「各關奏報徵稅摺內﹐如有應須部核者﹐則於摺尾聲明『請旨飭部察核』字樣﹔若系隨時奏明稅務情形之摺﹐則聲明『除扣足一年匯奏外﹐謹將現徵數目繕摺具奏』等字樣。至於地方雨水等事﹐與稅務並無關涉﹐自應另摺呈報﹐不得敍入稅務摺內。」

十九年正月﹐部議﹕「淮安關監督髙恆奏髙堰堤工運石船隻﹐先經江蘇巡撫咨行給照免料﹐應如該監督所請轉咨蘇撫﹐飭令補納。」四月十四日﹐奉旨﹕「髙堰工程緊急﹐各船更番遞運﹐無誤工需。加以石質粗重﹐挽載維艱。著加恩免其追繳﹐以示優卹﹐該部卽遵諭行。」

是年﹐戶部通行﹕「各關稅額盈餘﹐前以雍正十三年成數比較﹐今經本部於本年正月議﹐以照上屆短少無幾者﹐卽行隨奏核結﹐毋庸再行駁查﹔至較上屆大相懸殊者﹐令該監督將該關本年情形據實奏報。乃各關仍有將雍正十三年成數入奏者﹐辦理殊不畫一﹐應再通行各關遵照。」

二十一年正月﹐奉上諭﹕「上年江﹑浙二省歉收﹐屢經降旨﹐截漕賑卹﹐令該督撫多方撫綏。惟是該省收成旣歉﹐米糧市價自必昂貴﹐全賴商販流通﹐源源糶賣以資接濟。所有江﹑浙二省各關口徵收米豆額課﹐俱作加恩暫令免徵﹐以廣招徠﹐至秋收後照例輸納。務期商販輻輳﹐市價平減﹐俾小民無貴食之虞。該部遵諭速行。欽此。」

二十二年七月﹐奉旨﹕「河南各屬成災﹐著將江南﹑江西﹑山東﹑湖北等省商販米麥﹑雜糧船隻﹐系往豫省糶賣者﹐照乾隆四年例加恩免徵糧稅﹐俟明年麥熟停止。」

是年十二月﹐奉旨﹕「湖北撥運米石船隻回空過關者﹐著加恩免徵船料﹐以示優卹。」

二十三年三月﹐奉旨﹕「九江關監督尢拔世以江西﹑湖南﹑四川撥運米石接濟豫省災黎﹐其回空船隻應否援照湖北撥運例一體免料﹐著豁免。欽此。」

二十四年八月﹐監察禦史李兆鵬奏準﹕「嚴禁絲貨出海﹐通行各督撫移咨各關﹐轉行沿海地方官弁﹐嚴行查禁。」

二十六年正月﹐部議復準﹕「漕督楊錫紱奏回空糧船準帶土宜六十石﹐請以麥豆瓜果等物通融辦理。等因。查近年京師麥正歉收﹐除將麥子一項不準攜帶抵算外﹐其餘黃豆﹑瓜果等物應如該督所請﹐抵數免徵。」

二十七年四月﹐戶部復準﹕「兩江總督尹繼善奏包關漏稅一摺。查貨物均有則例﹐原無偸漏﹐惟有討關陋習﹐凡本省﹑鄰省大員與該關熟悉有不查徑過者﹐又有各省貢船亦不查驗﹐以致船多攬載漏報。嗣後﹐無論何人過關﹐如有應稅貨物﹑應納船料一體輸納﹐不得仍沿討關陋習﹔其裝載貢物船隻應將貢物開單用印﹐知會關口查驗。如有官員違例過關及貢船私攬客貨者﹐該監督嚴行查辦。」

二十八年﹐監督普福奏﹕「奉戶部議復﹐江督尹繼善奏請﹐將各關陋規曾否革除及有無畱關充用歸公款項﹐並從前已奏未奏之處﹐逐一據實查核。就關口情形﹐分別應畱應革﹐開具數目淸單﹐會同督撫酌核具奏。等因。查淮安關向有三釐飯食一項﹐於乾隆十四年七月內﹐初任淮關見《事宜冊》內開列。卽經查詢書役人等﹐據稱歷任相循﹐以爲添補經費不敷之用﹐嗣於乾隆七年奏過。隨又細查經費內淮﹑宿﹑海三關書役工食等項﹐原定準支銀一萬八千九百餘兩。乾隆元年因火耗不敷﹐經費須動盈餘添給﹐議請將書役裁減﹐工食八折給發。又於乾隆七年奉旨恩免米豆稅課﹐錢糧短少﹐人役可減。經伊拉齊奏請將人役工食再行八折裁減八千餘兩。遇米豆復徵﹐未經補給﹐公費實有不敷。若將三釐飯食除去﹐仍復議八折工食﹐不獨有虧正盈帑項﹐且恐若輩利心無厭﹐稔知商賈久已輸服之項﹐仍不免暗中撞騙﹐別生獘端。況關前運河系南北衝途﹐載船停泊有礙行船﹐必須多用人役分頭簽查核算﹐始得刻期驗放。於是年九月內恭摺奏明﹐以此畱辦一切公務及添補淮﹑宿﹑海三關各書役工食等用﹐迄今各任照辦﹐商賈相安﹐公事有濟。又有罰倍一項﹐向例每貨百石扡多五石者﹐只令補報正稅﹔多十石以上者﹐除補足正稅外﹐仍罰一倍﹐多二罰二﹐多三罰三﹐以示警戒﹐歷年以來商賈咸知警惕﹐不致漏報過多。是淮關飯食﹑罰倍二項久經奏明﹐以資辦公﹐與別關現應分別去畱議請加增者不同。今又復會同督撫臣就淮﹑宿﹑海各關口現在情形確加酌核﹐應仍循舊辦理﹐此外並無應畱應革陋規。惟是在關胥役眾多﹐立法𨿽已嚴明﹐察獘不可稍懈﹐分應益加謹愼﹐時刻畱心﹐務期關獘肅淸。如有湣不畏法之徒膽敢格外需索﹐擾累商販﹐定卽嚴究﹐不敢稍寬。若失於查察﹐別經發覺﹐應聽督撫臣嚴參治罪。所有前項奏定章程及歷年辦理成案﹐謹會同兩江督臣尹繼善﹑撫臣莊有恭具摺恭奏。等因。」於乾隆二十八年三月﹐奉到硃批﹕「該部知道。欽此。」

是年七月﹐先大夫蒞任後﹐查得海關廟灣等口設在阜寧縣境內﹐額徵稅銀三千八百四十兩﹐歲有盈餘。緣上年五月內﹐河工宣泄內地之水﹐於串場河之上崗﹑艸堰等閘下新開海河一道﹐直達射陽湖口之通洋港出海﹐南北貨船不無從此越漏。業經前監督普福委員查看﹐新開海河運行船隻自海口至串場河南計程不過七十里﹐較之射陽湖一路由關口轉入串場河迂回二三百里﹐路旣便捷﹐商販爭趨﹐勢難禁阻﹐必得於新開海河總匯之小關子地方設口稽巡﹐庶免偸漏。但該處離關窵遠﹐若押令商販仍赴阜寧關口投稅﹐往返需時﹐殊不便商。因卽咨明督撫﹐仍照淮關分口稽徵之例﹐分撥阜寧關口人役﹐攜帶《則例》﹑丈尺﹐前往該處扡查貨數﹐徵收鈔稅及桅封﹑船單錢糧﹐仍歸本口報解。惟是未經目擊該處實在情形﹐究屬懸揣﹐因復親往阜寧詳細履勘﹐新開海河實易越漏海關之稅﹐若不因時制宜﹐分口稽查﹐必致有虧額課。其小關子地方實屬扼要之所﹐必須照普福分撥人役駐守﹐就近稽徵﹐無可疑議。惟是該處並無民居﹐現今巡查人役尙系雇船泊岸住宿﹐殊非經久之道﹐自應並照淮關各分口之例﹐亟爲修建關房﹐以資棲止﹐以衛稅課。隨又札商兩江總督臣尹繼善﹑撫臣莊有恭﹐意見相同﹐除卽飭知阜寧縣遵照﹐並委協辦筆帖式前往相度地勢﹐建設關房外﹐理合具摺奏聞。等因。奉硃批﹕「知道了。欽此。」

二十九年五月﹐軍機大臣復準﹕「各關起解錢糧﹐俱一體塡給勘合火牌﹑兵牌。所有水腳銀兩﹐除鞘箍﹑口袋﹑繩索等費及解員等至京飯食﹑住宿並回省路費等銀﹐應令各該省督撫並該督酌核情形﹐確實定數外﹐其每年節省若干﹐卽由該處奏明﹐照鹽政髙恆節省水腳之例﹐解交內務府查收﹐並令分晰報部查核。」

三十年﹐奉部復準﹕「蘇省各關解京錢糧攺由水路﹐將來第三季屆滿起解之時﹐正值隆冬﹐水涸河凍阻滯﹐應比照龍江關例一體攺作兩季解部﹐則解餉俱在春﹑秋二季﹐舟行無阻。其押解官吏照舊辦理部科飯食銀兩﹐照例四季批解。」

三十一年十月﹐奉部札知﹕「閩海關題定起解錢糧﹐每千兩添平十五兩之數﹐各關應按照辦理。至淮安等關隨解飯食向來亦支添平銀兩﹐應飭卽於本年首季起﹐將庫飯添平刪除報解。其正額盈餘添平一項﹐向例支解加平銀十五兩二錢二分五釐﹐較閩海關題定之數計多銀二錢二分五釐﹐亦應於首季起按數刪除。」

三十二年正月﹐部議復準﹕「刪減銀﹑米等項零星尾數﹐凡銀以釐爲斷﹐其不及一釐之零數應請折中歸減﹐在五毫以上者作爲一釐﹐不及五毫者悉行減除。至如徵解關稅等項﹐條目𨿽多瑣碎﹐不免時有零星撒尾﹐但每款各有成數﹐總不難刪繁就簡﹐應令嗣後於總數之下一體遵照歸減。」

三十四年﹐奉部札知﹕「硝磺船隻過關照例徵收稅鈔。」

三十七年四月﹐刑部議復﹕「江督髙晉﹑蘇撫薩載會奏﹐審擬淮安關書役攬稅包收﹑侵用銀兩﹐按律治罪。並酌議﹐嗣後凡有客貨到口﹐卽令該監督查明應納錢糧﹐隨時投納﹐以免滋獘。」

是年十二月﹐奉上諭﹕「據戶部議奏﹐乾隆三十七年﹐鳳陽徵收盈餘銀兩﹐較上屆短少七萬一千三百餘兩﹐又淮安關盈餘銀兩短少九萬八千五百餘兩﹐均請交髙晉派員確查﹐據實具奏﹐各摺俱依議行矣。盈餘非關稅額徵﹐每年盈縮﹐原不能畫一﹐然亦當約計不相上下﹐豈竟致多寡懸殊﹐自不可不徹底淸釐﹐以期核實防獘。但歷年以來俱視上屆爲比較﹐非特少者易於見絀﹐卽多者亦恐歲日加增﹐伊於何底。從前曾經降旨﹐盈餘悉以雍正十三年爲準﹐因其時正當諸獘肅靜﹐丰約適得其平﹐是以用爲成則﹐如果較核相仿﹐尙在情理之中。今鳳陽關短少數目﹐𨿽較上年驟減七萬餘兩﹐而較雍正十三年計多銀二萬六千兩﹐今數尙勝於前。至淮關短少數目﹐比上年短少之年又短至九萬餘兩﹐卽較之雍正十三年﹐亦短至六萬餘兩之多﹐其間必有別故。該監督等每以過關船隻稀少爲詞﹐不知舟古舶流通往來不絕﹐卽或間有多寡﹐亦斷無一年之內商販裹足不前至於此極﹖其中必因監督屢更﹐有乘機收多報少及影射侵漁情獘﹐希圖藉詞朦混。尢當切實嚴查﹐使之水落石出。著髙晉卽將淮安關﹑鳳陽關二處究系因何虧短各情由﹐派委明幹大員﹐嚴密訪查。務得實在眞情﹐據實具奏﹐毋得任其少有欺飾。欽此。」

三十九年二月﹐準江﹑安藩司咨﹕「奉蘇撫題準﹐淮安府裁汰大軍倉大使一缺﹐攺設板閘巡檢一員﹐在於淮安關一帶巡緝地棍﹑酗酒﹑打降﹐並巡察河幹﹐匪船偸漏等事移關查照。」

是年十一月﹐奉旨﹕「本年淮安關盈餘短少﹐戶部議駁行查﹐原屬照例辦理。但此次淮關稅銀短絀﹐實因八月間外河老壩口黃水漫溢堤工﹐衝淹板閘一帶﹐以致商貨船隻過關稀少﹐系屬實在情形﹐且伊齡阿平日辦事亦尙小心妥協﹐卽著準其核銷﹐毋庸再爲行查。欽此。」

是年﹐淮安關署被水淹沒﹐房屋率多傾圮﹐若不急爲修整﹐不但難以棲止﹐而關庫所在歲收數十萬錢糧實難防守。當經查明﹐關署前甬壁一座﹐鼓樓二間﹐大門三間﹐二門三間﹐大堂三間﹐兩耳庫房各三間﹐關帝祠﹑文武二帝祠各三間﹐財神﹑土地祠各三間﹐各書役班房﹑徵收錢糧房共四十二間﹐宅門一座﹐東西配房各三間﹐二堂三間﹐正房五間﹐兩廂房各三間﹐遊廊各三間﹐書房十間﹐辦事書房及廚房﹑下房等項共房五十五間﹐以上通共計房一百六十三間﹐外圍墻一百三十餘丈﹐俱經過水。除坍塌房六十餘間﹑圍墻一百餘丈外﹐其餘房屋亦多柱木歪斜﹐瓦片頹落﹐更兼黃土淤墊六七尺至八九尺不等﹐此項房間必須築打地基﹐重新一律修整﹐庶幾錢糧要地得昭愼重﹐以垂永久。隨卽率領書算人等詳細踏勘。關署基址本屬窪下﹐其房間﹑墻垣應就現淤基地普下丁樁﹐另行修建﹐務使房間﹑墻垣完整堅固﹐其所需木石﹑磚瓦﹑鐵釘﹑灰斤﹑架木﹑丁樁﹑麻刀以及夫役人工工飯等項﹐除舊料檢選應用外﹐估需銀五千餘兩﹐奏請於本年提存辦公銀一萬兩內借支銀五千兩辦理興修﹐每年於監督養廉內扣存銀一千兩﹐分作五年淸款﹐於年終解繳雜項銀兩之便﹐一同解繳。等因。於乾隆三十九年九月二十日具奏。十月初九日﹐奉到硃批﹕「知道了。欽此。」

四十一年﹐奉旨﹕「各關課額比較數目仍以雍正十三年爲定例。」

四十二年八月﹐欽奉恩旨﹕「各關稅課盈縮率由於年歲丰歉﹐固難免參差不齊﹐而通計三年卽可得其大槪﹐若多寡不甚懸殊﹐原可無庸過於拘泥﹐此法最爲平允。嗣後﹐各關徵收盈餘數目較上屆短少者﹐俱著與再上兩年復行比較。如能較前無缺﹐卽可核準。若比上三年均有短少﹐再責令管關之員賠補﹐彼亦無辭。所有雍正十三年爲準之例﹐嗣後不必行。欽此。」

續纂令甲

四十年﹐淮﹑宿兩關缺額﹐監督伊賠銀二萬一千九百三十八兩零﹐監督寅亦按股分賠﹐余免。

四十一年﹐準江南河督咨﹕「嗣後各省銅船到關﹐將過關日期呈明工部錢法堂﹐並咨江南河院。」

四十二年四月﹐奉部札知﹕「嗣後報解關稅﹐照例出具文批﹐交管解員役報科﹐俟部批實收掣獲﹐仍送科磨對。」

是年﹐飭諭各商照例報納轉河錢糧。詳載《文告》。

四十四年六月﹐準蘇藩咨﹕「送匠鋪硝磺定稅原捲。先是各衙門咨到﹐一應案卷﹐於乾隆三十九年被黃水淹沒無存﹐經前監督伊咨報各衙門抄取。」

是年﹐頒到戶部《各省錢糧則例》四十本。

四十五年三月﹐準江督咨﹕「奉兵部復準﹐凡織造﹑關﹑部﹑司衙門起解餉鞘﹐一切動用勘合等差﹐由按察使刊刷總理驛牌﹐俟移塡﹑勘合之時﹐將牌一並附送﹐聽該衙門查照。勘合字號及馬﹑夫等項數目﹐先一日塡發首站遞傳知照﹐並聽自行隨時專案呈部備查。」

是年﹐嚴禁關役滋擾應試士子。

是年七月﹐監督徵奏準﹕「回空漕船貨物兼納宿稅﹐宿關人役無須增添﹐其應徵稅銀用宿關淮收之法﹐卽在淮關輸納錢糧仍歸宿關項下。向例淮稅單內列『關』﹑『廠』字樣﹐玆於『廠』字下列一『宿』字以別於淮﹐所有應輸宿稅某某貨物應上正銀若干登注其下﹐便於交納﹐分登宿簿﹐並調選宿關書算來淮承辦﹐以專責成。」

四十六年﹐監督徵奏準﹕「各關鹽政﹑織造長隨不法﹐照旗下家奴治罪。」

四十七年﹐奉部札準﹕「辦理《四庫全書》職官表處洽取關稅各差應行纂載之條﹐遵將淮﹑宿﹑海關建設處所並大小各口岸坐落處所送部。」

四十八年﹐準造辦處咨﹕「嗣後﹐摺奏並咨文內直書『造辦處』﹐不必添寫『養心殿』字樣。」

是年﹐關稅缺額﹐監督全賠銀一萬兩﹐余免。

四十九年﹐關稅缺額﹐監督全﹑福按任事日期分賠一半。

是年九月﹐前監督全以未奏江南淸口淤阻﹐內務府議停支養廉二年。奉旨﹕「寬免一年。」

五十年七月﹐準兩淮鹽院咨﹕「淮南綱食口岸通﹑泰二屬場河淺阻﹐須預爲籌備。據兩淮運使詳議﹐南商賈運北鹽﹐酌撥五萬並引赴儀所交卸。監督福與兩淮鹽院往復咨議﹐以向來淮北鹽引過關﹐每年例解銀一萬兩﹐以爲鹽鈔。今南商賈運北鹽﹐不在北商鹽引之內﹐例應格外輸鈔。查淮北每年額運綱鹽十三萬五千一百三十六並引﹐合單引二十七萬二百七十二引﹐每年共完船鈔銀一萬兩﹐核計每單引該銀三分七釐﹐又每兩應完火耗及補平色銀一錢二分六釐二毫八絲。玆酌撥並引五萬﹐合單引十萬﹐卽照淮北按引輸鈔成例﹐共該鈔銀三千七百兩﹐火耗﹑平色照完外﹐並解費銀二百六十六兩四錢﹐前後由運庫批解﹐到關匯解。」

是年﹐關稅缺額﹐免賠。

是年分經費共支用過銀三萬三百七十兩三錢七分七釐﹐向系在於火耗項下動用﹐查是年淮﹑宿﹑海三關稅額短絀﹐隨正額僅收火耗銀二萬五百三十七兩四錢七分﹐計不敷銀九千八百三十二兩。監督福緣無盈餘可撥﹐未敢援例請銷正款﹐附片奏準﹐將經費內支過養廉﹐仍按數扣繳解部歸款。

五十二年﹐比較盈餘缺額﹐監督福賠銀一萬兩。

五十三年二月﹐監督徵奏準﹕「捐廉成造駁船三百隻﹐撥運漕糧及河工物料。先在關庫盈餘項下撥發銀五萬兩作工價﹐自本年起於逐任監督養廉一萬兩內﹐每年扣還五千兩﹐分作十年歸款。」

是年﹐部頒正副砝碼各二副﹐先後到關。

是年冬﹐奉旨﹕「嗣後﹐淮安關筆帖式三年期滿不必全行更換﹐於三員內遞年更換。欽此。」

是年﹐頒到戶部《則例》。

是年﹐奉旨﹕「奏報雨水地方事件﹐不得用頒揚虛詞塡砌。」

是年﹐比較盈餘缺額﹐監督福﹑監督徵並署監督李﹐按任事日期分賠一萬兩﹐余免。

五十四年﹐監督徵以失察李天培灑帶木植﹐罰應納木稅銀二萬兩﹐分兩次解內務府充公。

五十五年﹐奉部札﹕「嗣後﹐咨呈如有『家產盡絕』字樣攺爲『無力完繳』。」

是年﹐準江督咨﹕「奉上諭﹕『前據孫士毅奏﹐川省地方向有攙和小錢之獘﹐請定價收買銷毀﹐另行攺鑄制錢。已降旨傳諭該署督嚴禁私鑄﹐以絕獘源。並令四川﹑云﹑貴鄰近各省﹐一體嚴行查辦矣。昨據叩閽民人呂鳳翔具控呈詞﹐內有陜西安康縣私鑄小鐵錢一款﹐可見陜西地方竟有姦民等私鑄之獘﹐又聞浙江商民市易亦多將破爛小錢攙和行使﹐其獘與川省相同﹐不可不嚴行查辦。從前整頓錢法﹐曾經通行飭禁不得擅用小錢﹐近年以來地方官視爲具文﹐因循不問﹐遂至小錢充斥夾雜行使。姦民等希圖射利﹐必致私毀制錢﹐將一文攺鑄數文﹐質地輕薄﹐殊幹例禁。但相沿日久﹐若一時嚴行查禁﹐恐市肆錢價驟昂﹐於小民生計亦有關系﹐自應將破爛小錢收買攺鑄﹐其尙堪行用之錢定以易換價值﹐使之無利可圖﹐行之以久﹐爲之以實以漸﹐其獘不杜自絕﹐斷不稍事張皇﹐使市儈聞之居奇昂價。至姦民等旣能私鑄﹐必致私銷﹐獘源實在於此。各督撫務須不動聲色﹐督飭所屬密行查禁﹐倘再顢頇不辧﹐使小錢仍復流通﹐則惟該督撫是問。除就近而行傳知梁肯堂﹑長麟外﹐將此諭令各省督撫知之。欽此。』」

是年﹐準戶部札﹕「奉諭旨﹕嗣後『天元』﹑『帝皇』等字樣﹐俱不得槪行編列。」

是年﹐比較盈餘較多。

五十六年﹐頒到兵部《淸漢則例》。

是年﹐準漕督咨準通政司﹕「嗣後﹐本章務須字體端莊﹐不得輕墨淡描。」

是年﹐比較盈餘缺額﹐監督董賠銀一萬兩﹐余免。

五十八年﹐監督董以起解五十七年分收稅冊檔遲延﹐議處。

五十九年﹐頒到《萬壽盛典》一部。

六十年﹐監督盛以查漕船嚴﹐召還。

是年﹐比較盈餘缺額﹐監督盛賠銀一萬九千八百七兩五錢。

嘉慶元年﹐奉旨﹕「據保興奏請陛見﹐朕已批令前來﹐但保興折內所寫『眷戀』朕躬殊屬非是。外任大臣等凡遇陛見之年﹐不過照例具奏耳﹐不致眷戀朕躬﹐此皆保興之淸語平常所致﹐除將保興申飭外﹐嗣後外任大臣等奏請陛見時﹐毋得再寫『眷戀』等詞。倘仍然如此書寫﹐定行交部議處﹐將此通行傳諭知之。欽此。」

二年十一月﹐監督劉奏準﹕「監督每年養廉一萬兩﹐照前任監督徵原奏﹐扣繳添造駁船銀五千兩﹐分十年解部。自乾隆五十三年至嘉慶三年業解過戶部銀五萬兩歸款訖。請嗣後此項養廉五千兩﹐作爲節省﹐按年解交內務府充公。」

是年﹐比較盈餘缺額﹐監督劉賠銀三萬兩﹐余免。

三年﹐比較盈餘缺額﹐監督劉賠銀五萬兩﹐余免。

四年三月﹐奉上諭﹕「向來各關徵稅於正額外﹐將贏餘一項﹐比較上三屆徵收最多年分。如有不敷﹐卽著經徵之員賠補。以致司榷各員藉端苛斂﹐而賠繳之項仍未能如數完交﹐徒屬有名無實。因思各關情形不同﹐所有盈餘數目自應酌中定制﹐以歸核實﹐而示體卹。已於戶部所奏各關盈餘銀數淸單內﹐經朕查照往年加多之數﹐分別核減。自此次定額之後﹐倘各關每年盈餘於新定之數再有短少﹐卽行著落賠補﹔如於定數或有多餘﹐亦卽盡收盡解。其三年比較之例﹐著永行停止。至工部船料﹑竹木等稅﹐除揚關向無定額及由閘等關並無盈餘外﹐其餘亦經分別減定﹐嗣後卽一律辦理﹐毋庸再行比較單並發。欽此。」

是年﹐準江督咨﹑準禮部咨﹕「八月十三日﹐髙宗純皇帝聖誕﹐一日虔誠齋戒﹐不理刑名﹐內外禁止屠宰。」

是年﹐本關給米販戳記。

是年十二月﹐奉上諭﹕「戶部議駁蔣兆奎請給各省幫船銀兩分年扣還等因一摺﹐業已依議行矣。現在漕務節經降旨﹐令有漕各督撫將旗丁疲乏情形確查妥議﹐量加津貼﹐並將陋規盡行革除﹐自可無虞匱乏。乃蔣兆奎執拗性成﹐總以運費不敷爲詞。又請將漕項銀兩借給各丁﹐每船自五十兩至一百兩不等。試思此項借給銀兩﹐自不得不分年扣還﹐但該旗丁等在初借之時自屬寬裕﹐至次年卽須將所領行月等項坐扣﹐已不免拮據。至逐年坐扣﹐勢必更形竭蹙﹐不能如數歸款﹐竟與各省積欠錢糧無異。是公項旣致無著﹐而於運丁仍無裨益﹐殊非切實調劑之道。因思向來漕船準帶土宜一百二十六石﹐例不報稅﹐原爲卹丁起見﹐今著再加恩﹐準其多帶土宜二十四石﹐共足一百五十石之數﹐俾旗丁等沿途更資沾潤。從此運丁一切陋規旣經裁革﹐應得之項自可如數給發﹐又經部議酌加津貼米石﹐今得準其加帶土宜﹐一切倍加寬裕﹐自不得再有所藉口。倘嗣後總漕﹑倉場等衙門及衛﹝棄﹞﹝弁﹞等或仍有需索旗丁情事﹐準其據實首告﹐必當嚴辦示懲。將此通諭知之。欽此。」

六年九月﹐準蘇臬咨﹕「嗣後﹐各關庫撥解各省兵餉﹐照例塡給勘合。其餘委員解京之款數在五千兩以上者﹐仍塡給勘合﹔在五千兩以下及部飯奏銷冊檔等項解部者﹐塡給火牌。」

八年三月﹐戶部議奏﹕「江督費奏贛楡縣生員吳昌善前在都察院呈控淮關禁止豆餅不準附載豆船由靑口對渡劉河銷售一案﹐該總督請將豆餅一項載入戶部《則例》﹐準其由靑口對渡﹐在海關輸稅售賣。查海防以口岸爲重﹐靑口地居險要﹐所產黃豆賴劉河銷售﹐非無路可通﹐不過從海運多獲便利。國家曲體民隱﹐準令黃豆出口﹐已足裨商民生計。豆餅爲粗重肥田之物﹐旣非他邑之必不可少﹐亦於贛楡之所利甚微。該生遠涉京師﹐急急上控﹐其意存夾帶私貨偸漏稅課﹐已可槪見。嗣後﹐請仍照乾隆五年原定《章程》﹐該縣所產黃豆﹐準由靑口運至劉河。應行給票查驗之處﹐俱照向例辦理﹐不準豆餅一並運往。其一切南北雜貨﹐俱不準由靑口出入。」奉旨﹕「部議甚是。海口例禁﹐理應嚴密。商民惟利是趨﹐其呈請豆餅出口銷售之處﹐不過爲夾帶私貨起見。該督所請弛禁﹐殊屬非是。嗣後﹐著仍遵照舊定《章程》﹐督飭稽查。欽此。」

九年七月﹐戶部札知﹕「奉上諭﹕『禦史賈允升奏請嚴禁挖攺題本年月蓋印之處以防流獘一摺﹐所奏甚是﹐足見畱心國政非摭拾浮言者可比。題本末後塡寫年月﹐例用印信鈐蓋﹐原以防吏胥竄攺情獘。近來外省題本往往於塡寫年月之處多有挖補﹐卽經內閣票出飭行﹐亦復不加查察﹐殊非杜獘之道。題本書寫年月之處乃系末幅﹐字數無多﹐若有錯誤﹐何難接扣另繕﹖嗣後﹐外省督撫凡遇題本年月日﹐俱不準挖攺﹐一有錯誤卽著另換一扣粘尾接寫﹐仍將粘寫之處鈐印﹐以杜獘端而符體制。至通政司衙門遇有題本月日攺補者﹐向俱隨時用摺帖聲明送閣﹐內閣卽票擬飭行。何必逐件題參﹐徒滋煩瀆﹖所有近數月間﹐內閣票出年月挖補飭行之本﹐著大學士會同通政司堂官﹐詳細核對到閣日期是否逾限﹐及月日有無不相符合之處﹐另行具奏。欽此。』」

是年十二月﹐奉上諭﹕「前經降旨﹐令有漕省分各督撫酌量采買米石運通接濟。本日據湖南巡撫阿保林奏到﹐該省接奉諭旨後﹐現在采買二十萬石﹐擬於幫船內搭運五萬石。其餘十五萬石﹐雇用民船﹐分爲三批﹐派員押運。並據奏稱『此次受雇民船過關時﹐可否免其納料』等語。民船過關﹐例應交納船料。但此受雇裝載官米﹐與攬載客貨不同。現在水腳銀兩﹐據該撫奏稱『尙欲於官使之外﹐酌爲增貼』。若令完納船料﹐該船戶等仍不免竭蹙。此等情形﹐亦非特湖南一省爲然。著傳諭各該省管關巡撫及各監督﹐所有此次采辦米石各省分﹐如系雇用民船裝運赴通者﹐於經出各關有應納船料地方﹐均著加恩﹐免其完納﹐無任吏胥等稍有勒掯滋擾。將此各諭令知之。欽此。」

十年四月﹐準江蘇奉漕督行準戶部咨﹕「嗣後﹐達部結冊塡寫年月小日﹐文內接扣蓋騎縫印。」

是年七月﹐監督李奏準﹕「近年黃水間有淤淺﹐全漕駁送﹐在在需船﹐籌款增造駁船一百五十隻﹐挽濟漕運兼運河工物料﹐免礙商船。並請於監督現支養廉五千兩內﹐每年捐銀一千五百兩。又請於前項解交內務府充公五千兩內﹐每年扣借出一千兩﹐作爲造船之費。仍請照上次捐造駁船之例﹐先在關庫盈餘項下撥發銀二萬五千兩﹐交河庫成造。自本年爲始﹐於逐任監督現支養廉數目內及前項節省解交內務府充公銀內﹐分作十年﹐將盈餘項下﹐先行歸款﹔其扣借內務府積至一萬兩之項﹐仍請於逐任監督現支養廉內﹐再分作六年半歸款。並聲明近年豆載商船﹐不能由閘口順流而下﹐均從老壩口盤壩來關。今旣添造駁船濟運﹐請免封徐﹑邳一帶民船。又尋常四百石船隻﹐應請照前江督書奏五百石大船之例﹐一並免其封雇。」

續纂令甲

嘉慶十六年十月三十日﹐兩江督院百片奏﹕「再﹐奴才審辦淮關缺額之案﹐𨿽已查核詳明﹐並無侵蝕情獘。但查該關稅務﹐全仗北來豆船。而各商由河南等處販買南來從洪湖行走者﹐俱應由運河下達淮關納稅。奴才訪查洪湖南畔有淸河﹑盱眙連界之二山子地方﹐可以徑過蔣家壩壩下﹐由觀音寺一帶小河入髙寶湖﹐卽從邵伯出口仍入運河﹔又有山陽縣屬之周家橋艸澤河歸岔河鎭﹐亦爲入髙寶湖之路。因思各商船南下貿易﹐𨿽於此路有盤壩之艱﹐而程途較爲近捷。恐有姦牙勾引繞越正關﹐各商惟利是趨﹐希圖漏稅﹐亦未可定。隨飭接署關務之鹽巡道朱爾賡額密委妥員﹐前赴邵伯聚總之所﹐查點豆船。若該處多於淮關﹐卽系由別途偸漏。玆據復稱﹐挨查該處行店賬簿內所載豆船﹐亦復稀少﹐核與淮關數目﹐大略相符。奴才伏思﹐關榷勾稽不嫌周密﹐旣有蔣家壩等處可以偸越﹐亦難保其必無透漏﹐自應預爲防範。應請於淸河﹑盱眙連界之二山子地方及山陽縣屬之岔河﹐設立稽查稅口二處﹐以防繞越。又﹐淮關各路例禁﹐亦恐日久玩生。奴才現咨會新任監督元逐細查明﹐由奴才會同江﹑安兩省撫臣﹐出示申明﹐委員查辦﹐以冀稅課日有增盈。是否有當﹐優乞皇上訓示。謹奏。」於嘉慶十六年十一月十四日﹐奉到硃批﹕「實心辦理﹐必有起色。勉之。欽此。」恭錄咨會﹐欽遵辦理。等因。到關﹐遵卽相量二處形勢﹐於二山子﹑岔河最衝之處設口稽巡。所有二處房租﹑經費﹐仍由淮關例給經費內酌撥﹐毋庸另議開銷。等因。抄錄原奏﹐繪圖貼說呈報戶部﹐旋經部復﹕「應如所呈辦理。」仍札行該監督﹐將分派丁役稽查及經費項下勻給房租﹑經費銀兩之處﹐報部查核。

嘉慶二十年九月十三日﹐準戶部札知﹕「爲片奏事﹐貴州司案呈內閣﹐抄出兩江總督百奏『南來之南貨﹑綢緞等項﹐訪知近來商賈每從六合﹑江浦等處起旱北上﹐偸越淮﹑揚兩關正稅﹐現在移行淮﹑揚管關之員派撥丁役就近巡查﹐仍嚴飭六合﹑江浦等縣一體嚴禁』一摺。嘉慶二十年八月初三日﹐奉硃批﹕『覽。欽此。』欽遵於本月初八日抄出﹐到部相應抄錄原奏﹐行文江蘇巡撫並札行淮安關監督﹐遵照辦理﹐可也。計單一紙﹕『奴才百跪奏﹕再﹐查淮關偸漏之稅。北來豆糧﹐固當稽查嚴禁。其南來之南貨﹑綢緞等項﹐𨿽非淮關大宗﹐而一經繞越﹐則不獨有損於淮關正稅﹐卽揚關課額亦被隱漏。奴才前經訪知﹐近來商賈每從六合﹑江浦等處起旱北上﹐只納澗關一處之徵﹐遂偸越淮﹑揚兩關正稅﹐殊與定例有違。查六合﹑江浦等縣額設騾行本來無多﹐不準增設﹐緣大宗額貨難以供其雇用﹐每至待運須時﹐勢不能不由船載經由淮﹑揚北上。從前立法本爲甚善﹐但法久獘生﹐誠恐各該處添設私行﹐廣集騾頭﹐串通偸漏﹐實於淮﹑揚關稅大有妨礙。當經札司查明﹐六合縣額設騾驢行口八戶﹐江浦縣浦口額設騾行四十二戶﹐尙無新添私設情事。查定例﹐大宗船貨不準盤山繞越﹐惟小販準其盤山行走。第商賈惟利是圖﹐誠難保其不將一大宗攺爲數小宗﹐勾串六合﹑浦口行戶盤路北上﹐在商販旣希圖便易﹐而姦牙勾串﹐避重就輕﹐亦恐勢所不免﹐不可不隨時查禁。奴才現在移行淮﹑揚管關之員﹐不時派撥丁役﹐就近赴京口﹑浦口一帶巡查﹐仍嚴飭六合﹑江浦等縣一體嚴禁。如有姦徒於額設牙行之外私行添設﹐勾串大宗船貨違例盤陸北上﹐致漏各關正稅﹐卽行嚴拿究治。庶稽查益較周密﹐而淮關稅額不爲無益﹐揚關亦兼收其利矣。合將辦理緣由﹐附片陳明﹐伏乞睿鑑。謹奏。』嘉慶二十年八月初三日﹐奉硃批﹕『覽。欽此。』」

嘉慶二十一年正月初六日﹐準江蘇撫院張咨﹕「爲欽奉上諭事。嘉慶二十年十月初二日﹐準爵督部堂百咨﹕嘉慶二十年九月二十七日﹐承準兵部火遞到軍機大臣字寄兩江總督﹑三等男百﹐江蘇巡撫張﹕嘉慶二十年九月二十一日﹐奉上諭﹕『各省關稅正額﹑盈餘﹐皆系久經酌定數目﹐相沿徵解。各關每屆期滿奏報徵收銀兩﹐大約不甚相懸﹐間有缺額﹐次年得有羨余仍可補足原額﹐卽江南之西新河關﹑揚關﹑鳳陽﹑蕪湖等關﹐亦莫不然。惟淮關﹑滸墅兩關﹐十餘年以來﹐歷報短缺﹐爲數甚多﹐竟有積重難返之勢。歲丰歲歉﹐皆不足額﹐殊不可解。該兩關監督已非一任﹐或因缺額降革﹐或因賠項不能完繳﹐呈報家產盡絕﹐欠項壘壘﹐年復一年﹐殊屬不成事體。淮﹑揚﹑蘇州爲著名繁富之地﹐從前司榷稅者皆有盈無絀。若謂米船客貨近年皆裹足不前﹐揆之情理﹐必無此事﹔如謂兩關監督悉皆昧良侵蝕﹐亦未必盡然。關稅爲國用攸關﹐該兩關如此疲敝﹐不可不設法整頓。著百﹑張就近確查淮關﹑滸墅兩關近年短缺情形﹐其受病之由實在何處﹖應如何量爲調劑﹖會同悉心妥議具奏。若有侵蝕獘端﹐由驛嚴參﹐勿稍欺飾﹐將此諭令知之。欽此。』遵旨寄信前來恭錄﹐咨請欽遵﹐等因到本部院﹐準此。」查此案已經會同爵督部堂酌擬八條﹐恭摺復奏﹐並分別咨行﹐查禁在案。玆準前因﹐相應咨明﹐查照施行。是年正月初九日﹐準戶部札知﹕爲遵旨議奏事。貴州司案呈內閣﹐抄出兩江總督百﹑江蘇巡撫張復奏﹕查明淮安﹑滸墅兩關近年徵收盈餘虧短情形﹐量爲調劑﹐酌擬八條﹐以期商通課裕一摺。嘉慶二十年十二月初一日﹐奉硃批﹕「戶部議奏。欽此。」欽遵於本月初四日抄出到部。

一據奏稱﹐淮關分口如仲莊﹑周閘﹑艸灣﹑永丰﹑茶庵﹑流均﹑軋東﹑長山﹑白洋﹑新河﹑後湖﹑廟灣等處共十三口﹐均歸入大關額內﹐向以豆餅爲大宗。豆餅出產之處﹐自豫東﹑徐州而來者謂之「西河」﹐自東省運河而來者謂之「北河」﹐自鳳﹑潁﹑洪湖而來者謂之「南河」。豫東有收﹐則商販輻輳﹐歲歉則商販稀少﹐此系一定情形。比年來﹐河道多故﹐東﹑豫歉收﹐淮關缺額之由節經臣百歷次具奏。本年河道暢順﹐禦黃壩亦不堵閉﹐關稅徵收可望日有起色。惟小口爲分稽之處﹐大關爲總匯之區﹐欲使大關無虧﹐必須小口加緊﹐務使客商便於大關之投納﹐憚於小口之稽查﹐始爲有益。查近年監督因關稅短缺﹐俱注意辦理大關﹐因而書役﹑家丁不無多派﹐𨿽臣等查明﹐尙無獘混﹐惟關上多派一人卽多一人食用﹐丁役自謀之念總重於爲��心。臣等已札致該監督元﹐令將大關丁役擇其誠幹可用者酌畱﹐其餘冗役槪行裁撤。仍設法招徠商販﹐並於到關納稅之時備加體卹﹐不使畱難阻滯。至於各小口則嚴密稽核﹐不使蠹胥姦棍包庇透漏。庶各商近悅遠來﹐以赴大關爲便捷﹐以繞別路爲艱難﹐則稅課自能逐漸充裕矣。

一據奏稱﹐海關歸於淮關報銷總計。查海州﹑沭陽﹑贛楡一路黃豆﹐每從靑口航海對渡松江之劉河糶賣﹐歸販南路雜貨﹐仍由靑口而入轉運東省售賣。於乾隆五年咨奉部議嚴禁﹐止許贛楡一縣之豆石就近對渡﹐但日久獘生﹐海﹑沭姦民惟利是趨﹐難免影射繞越﹐此路若不禁遏﹐非特淮關課稅有礙﹐卽應赴蘇﹑揚納稅之物亦多從此偸漏。臣等已嚴飭海州﹑沭陽文武員弁輪赴靑口稽查﹐並咨明淮關監督派役前往巡察﹐凡應赴淮關投稅之豆餅等貨﹐槪不許從靑口行走繞由海運。

一據奏稱﹐南來之綢緞﹑茶葉﹑布匹﹑紙張﹑雜貨﹐從前由淮﹑揚連檣北販﹐每年收稅亦有十分中之二三﹐近年南來載貨船隻每從鎭江運出江口﹐攺由六合﹑江浦陸路北上﹐只納臨淮澗關一處之稅﹐偸越揚關﹑淮關兩處正稅。臣等復嚴飭江寧藩司﹐飭查浦口行帖﹐不準額外多開﹐勾串大宗貨物違例盤陸北上。仍出示曉諭蘇城一帶商民人等﹐不得將大宗貨物攺爲小宗﹐透漏淮﹑揚兩關稅額﹐自取查出倍罰之累。

一據奏稱﹐鳳陽﹑潁州一帶所出餅﹑豆﹐向由洪澤湖載運南來完納淮稅﹐名爲「南河貨載」。近來徑走臨淮關﹐抄路南下﹐不來淮安投納者﹐殊屬違例巧避。臣等已咨明淮關監督遴派妥實丁役渡河巡查﹐並札飭鳳廬道查明﹐如有應赴淮關納稅之貨﹐槪行押令赴淮投納﹐以杜姦商巧越漏稅之獘。

一據奏稱﹐重運糧船抵關﹐恐其藉端逗畱誤運﹐是以隨到隨放﹐向不簽查。惟於受兌之時﹐該監督預咨江蘇糧道﹐飭委運弁賚帶印票﹐按每船準帶土宜貨物一百五十石之數﹐於照內塡明所置貨物﹐給發該丁﹐持赴本關巡查處所﹐掛號驗裝﹐不準客貨偸上糧船﹐逾額多裝。無如丁舵人等往往於照票之外﹐勾串牙行﹐攬裝客貨﹐影射出關。一經該關照例稽查﹐該幫丁等不服盤驗。嗣後﹐應由臣等預期咨明漕督﹐嚴飭糧道責成幫弁嚴禁﹐丁舵人等不許包攬客貨﹐偸漏稅銀。一經查出﹐官參丁處﹐不少寬貸。以期稅務有裨。

一據奏稱﹐滸墅關嚴禁太湖各港﹑黃田港添設巡船﹐福山港挑挖積沙。

以上各條﹐臣等公同核議﹐於定例並無違礙﹐俱系調劑榷務實在情形。該督撫旣稱分飭各處﹐並咨該關監督一體加意巡防﹐庶可杜絕繞越偸漏之獘。單內所稱裁撤大關冗役﹑嚴密小口稽查﹑疏浚福山要口﹐以利商舶來往﹐及額外不準多開牙行﹑糧艘查禁私攬客貨等款﹐俱於稅務有裨﹐應如所奏辦理。俟命下之日﹐臣部行文欽遵。再﹐查單內有茶庵一口﹐臣部《則例》無此名目﹐應令查明聲復﹐以免牽混。爲此﹐謹奏。嘉慶二十年十二月十六日奏。本日奉旨﹕「依議。欽此。相應札行淮關監督遵照可也。」遵經恭照奏準﹕調議淮榷四條﹐遴派員役實力稽查。至茶庵一口﹐原系天妃。因該口坐落茶庵地方﹐往來客販咸稱茶庵﹐實非天妃之外另有茶庵。備文呈復戶部。嗣奉部復﹕「以後毋庸率稱茶庵口﹐以免牽混。」

續纂淮關統志卷七則例

淮安文獻叢刻

淮關統志卷之七則例

淮﹑宿﹑海三關量船各例附

關市之賦﹐其來舊矣。而歷代算徵之條﹐未聞畫一通曉。設或吏胥緣以爲姦﹐未免歸之公帑者常少﹐而飽諸私橐者常多。惟宋建隆年間﹐詔榜《則例》於務門﹐毋許更攺增損﹐誠善政也。我朝法制寬大﹐條教精詳﹐並命司榷諸臣﹐各於設關處所﹐將酌定收稅名目﹑銀數分列榜示﹐俾商賈行旅咸得周知﹐永遠遵守。是於抑末之中﹐未始不寓寬卹之仁。近悅遠來﹐實於玆攸賴。志《則例》。

淮安關現行徵收則例

計開﹕一分例

中雜木板每片淮安中篾亶每條

毛竹每十段小沙席每十拑

金漆馬桶每个磁花瓶每个

火盆架每个篾圍鑪每个

竹車每个紅土小鏡架每座

茶洗每个提桶每个

湯每个籐枕每對

槅子每對布緞枕每對

小竹牀每張竹椅子每張

腳盆每个皮套每个

板凳每條椅搭每條

茶桶每个布緞椅墊每對

月牙竹桌每張騷鼠皮帽沿每十副

狐皮領每十條大釉缸每口

大狐皮每張染元狐帽沿每十副

土砂缸每口活豬浮水過渡每口

緞靴每雙板碾石每塊

棉綫查子每副鞍鞽每副

招牌每扇籐席每條

竹面架每張弓每張

磁魚串每个石水輪每个

大磁花缸每口弓面每副

馬杌子每張蒲椅墊每對

馬鞍轡每副瓦燈盞每百个

瓦湯勺每百个磉石每塊

瓦茶酒壺每十个瓦夜壺每十个

土砂罐每十个土砂銚每十个

土火鑪每十个土煙囪每十个

瓦暖硯每十个瓦酒罐每十个

瓦噴壺每十个瓦油罐每十个

瓦燈臺每十个瓦香鑪每十个

竹茶盤每十个金漆盤子每十个

蠟丸每百个眼鏡每十副

獺皮帽沿每十副獺皮煙插荷包每十副

海龍皮帽沿每十副

一分五毫例

淮安小四花亶每條

一分一釐例

舟瓜船茅篷每扇

一分二釐例

蘇州中篾亶每條蘇州中攢亶每條

一分二釐五毫例

淮安大篾亶每條中茅篷每扇

一分二釐九毫例

揚州笪竹每十根

一分三釐五毫例

淮安中四花亶每條蘇州小八皮亶每條

一分五釐例

五寸闊分桱板每塊

一尺五六七寸圍圓桱木每根

雜木舊板每丈

八寸至一尺一寸松木每段

箭桿竹每把計九百根傘柄竹每把計五十根

淮安大四花亶每條淮安小八皮亶每條

蘇州中八皮亶每條西河連二松木每段

大雜木板每片洗臉架每張

腳坐桶每套木花架每張

宜興豆口竹每十把靑溪大四子竹每十把

梅溪小四子竹每十把

雜木扁擔每十條大沙席每十拑

大笤葉篷每十條雜篙木每十根

布鞋每十雙靴鞋底每十雙

皮底每十雙篩子每十个

一分六釐五毫例

宜興苦竹每捆六安笪竹每把計三十根

大茅篷每扇

一分七釐五毫例

淮安中八皮亶每條蘇州大篾亶每條

一分八釐例

蘇州大八皮亶每條蘇州大攢亶每條

一分九釐例

小雜木每段

二分例

分松板每十塊檀木棍每十條

油撒每十个盤頭每十个

帚把每十捆五花席篷每十頁

搶篙木每十根柳木椅每張

竹桌每張風箱每个

中竹牀每張竹櫃每張

竹圈椅每張插屏每座

碾駝每个鏡架每座

石碓臼每个洗澡桶每个

篾箱每个果桶每个

大磁花罇每个石滚子每个

滿堂紅燈每對大瓦壽缸每口

頭面箱每對木檢妝盒每對

攢盒每對抽系匾方盒每對

鍋蓋每十个風燭架每座

圓盒每對石門枕每對

磁罐每對聯凳每條

琴凳每條馬﹑坐桶每副

手磨每盤銅盆銓每个

門臺石每塊花鼓石每个

石獅子每个美人凳每條

捶衣石每塊石板每塊

石槽每塊小太湖石每塊

黃牛每只竹書架每个

文具每个鏡架匣每座

鎖桶每个竹花箱每个

石香鑪每个枕箱每个

磁花墩每个板門每對

提盒每對磁對聯每對

煙撬每條穿衣鏡架每座

髙燈架每个皮箱架每个

鐘架每个按板每塊

屏門每扇竹絲拜盒每十个

抽絲盒每對木梳匣每十个

帽盒每十个金漆拜匣每十个

瓦盆每十个籐帽胎每十个

棉夏布襪每十雙綢緞鞋每十雙

石柱子每个

二分一釐例

淮安大攢亶每條

二分二釐五毫例

雜木新板每丈淮安大八皮亶每條

楠木舊板每丈連皮杉篙木每十根

檀木扁擔每十條

二分五釐例

柳條每石硬竹篾每石

扒齒每石石灰每石

棉花種每石鹽包灰每石

琴桌每張梳桌每張

飯桌每張棕屜每張

炕桌每張錢桌每張

六花席篷每十頁芒稻﹑黍子﹑糝谷每石

二分七釐例

宜興水笪竹每捆計五十根宜興水竹每捆重三百五十斤

二分七釐五毫例

龍潭苦竹每捆重二百斤

三分例

一尺八九寸至二尺圍圓桱木每根

西河小松木每根六七寸闊桱板每塊

棗木每段大篾纜每條

一尺至一尺一二寸圍圓桱木每十根

毛竹每十根淮席每十拑

蘇州小扌牽亶每十條摺子每十盤

七花席篷每十頁大五花席篷每十頁

竹夫人每十个杭州籃每十个

飯籠每十个食簍每十个

考籃每十个篾籮每十个

篾火鑪每十个竹篾簸箕每十个

柳笆斗每十个窗槅子每十个

竹海撇每十个子花每石

舊棉花每石炭屑每石

雞頭谷每石麻綫蝦每石

煤炭﹑木炭﹑焦炭每石鹽蟹每石

蟹蚱每石蒲包每石

血料每石蒜瓣每石

荷葉每石醃菜每石

洗玉沙每石土罐泥四塊折一石

檾葉每石萵苣葉每石

大竹牀每張春凳每條

竹條桌每張石驢磨每盤

水牛每只竹幾每張

炭基每石紫土每石

蒲艸每石踏板每塊

竹衣架每張小書幾每張

醃萵苣每石鹽瓜每石

蘿卜幹每石自關下裝往南去者﹐每石徵收二分五釐

關下收買米麥豆雜糧每石

南來大小麥秫秫關下卸每石

烘籃每十个

三分五釐例

中雜木每段篩子底每石

金漆條桌每張軟竹篾每石

八花席篷每十頁燈籠筐每石

三分七釐五毫例

蘇州扌牽亶每條人亶每條

風亶每條

四分例

靑竹每百根九花席篷每十頁

一尺二寸松木每段大麥秫秫大麥仁每石

山藥每石荸薺每石

蘋果每石風菱每石

甘蔗每百條鮮麻蚶每石

百合每石楡皮每石

末香每石蒼術每石

煙子每石香芋每石

蛤蜊每石檾每石

蝦糠每石廢釘每石

廢鍋鐵每石榖樹皮每石

土茯苓每石鮮桃杏每石

山裏紅每石木棗每石

柿子每石芋頭每石

鮮葡萄每石藕幹每石

李子每石子每石

石橊每石金漆椅子每張

鐵屑每石衣箱每个

楠木杌子每張木墩每个

小幾桌每張香幾每張

書幾每張皮箱每个

籐杌子每張挑盒每架

擡盒每架食盒每架

杌子每對宮紗燈每對

羊角燈每對秫楷﹝稭﹞席每石

枇杷果每石火漆每石

漕桶每个木火箱每个

玉秫米每石果罩每十對

桌席插屏每十對綢緞襪每十雙

灰鼠皮每十張汗衫珠每石

四分五釐例

楠木新板每丈

一尺三四寸圍圓桱木每十根

十花席篷每十頁蘇州中扌牽亶每十條

弔包魚潮河來四包折一石

四分九釐例

大雜木每段

五分例

小雜木板每十片寸松板每十塊

靑標竹每百根鋤柄竹每百根

小墊席每百條西河中松木每根

挑水桶每十个龍潭水竹每捆重二百斤

土火盆每十个鐵湯罐每十个

瓦撇盆每十个土砂鍋腔每十个

伏手箱每十个木酒海每十个

瓦湯盤每十个瓦面盆每十个

土砂盆每十套瓦蓋盆每十个

竹杌子每十張篾匾每十个

漆竹對聯每十對栽花桶每十个

竹木腳踏每十个布靴每十雙

豆﹑小麥﹑蕎麥﹑小米﹑飯米每石飯米如在本地卸賣﹐每石二分。

粘米每石如在本地卸賣﹐每石四分。

麩曲六十塊折一石牛羊角屑每石

蠶豆每石水梨每石

短頭髮每石豬﹑雞﹑鴨毛每石

蓖麻子每石麻餅十斤起至十二斤止﹐十片折一石。

菜子餅十斤起至十六斤止﹐十片折一石。

蓖子餅十斤至二十斤止﹐十片折一石。

小麻餅七斤起至九斤止﹐十四片折一石。

金漆衣架每張手巾架每个

書架每張書桌每張

籐春凳每條八仙桌每張

籐屜每張廚櫃每張

四仙桌每張楠木飯桌每張

牛磨每盤幹面每石

貂皮每張活豬船裝每口

皮屑每石豆餅每石

二尺一二三四寸圍圓桱木每根

六分例

涇縣水竹每十把每把二十根蘇州大扌牽亶每十條

燒標竹每百根薰竿竹每百根

挽子竿每百根淮條席每百領

中墊席每百領工壇每十个

銀鼠皮每十張八寸至一尺桱木每段

一尺三寸至二尺松木每段

柳桱木每段葫蘆子每石

菜子每石芝麻每石

泉酒四壇折一石瓜子每石

香﹑菜油每石醬油每石

醬黃每石酒﹑醋每二壇折一石

筆管每石香椿每石

土碱每石皮硝每石

蚊香每石紅土每石

靛種每石水靛每石

新棉花每石酒糟每石

幹豆角每石倭瓜條每石

蘿卜種每石油腳每石

碑石每塊大太湖石每塊

雞頭米每石醬每石

礬石桌面每塊

六分五釐例

揚州扌牽亶每條揚州笪竹每捆計五十根

七分例

山羊每十隻

七分五釐例

小雜木每根圓二尺至三尺﹑長二丈八尺止。

水杉板蹔頭每塊

二尺五六寸圍圓桱木每根

小松木每根西河大松木每根

二尺一二三四寸松木每段

楡槐雜樹每株跳板每十塊

長稍竹每十捆每捆計三十根

小茅篷每十扇贛州茅篷每十扇

席插頭篷每十扇短松板每十塊

雜木棍每百根棹柄每百根

竹扁擔每百根大墊席每百領

小笤葉每百條

八分例

棗子每石栗子每石

核桃每石土蛈每石

蝦皮每石柿餅每石

磁器每石歷任招商減收八折皂礬每石歷任招商減收五分

海蜇每石薏苡仁每石

黃花菜每石魚子每石

醃魚每石海白菜每石

鹽肉每石鹽雞鴨每石

鹽鵪鶉每石豬油每石

蝦米每石白果每石

糖果每石紅柑每石

橘子每石何首烏每石

糖毬每石佛手每石

紅白糖每石生薑每石

紫梗每石木耳每石

牛毛艸每石竹筍每石

香櫞每石木瓜每石

紅曲每石豆粉每石

葫蘆條每石幹菌子每石

蟶漧每石節蟹每石

弔魚包每石香料每石

藥材每石明礬每石

槐花每石麻繩每石

薴麻每石驢﹑犬皮每石

山麻每石鵝毛翎每石

無毛羊皮每石白酒藥每石

明瓦每石枝圓每箱

料絲每石海金沙每石

陀僧每石扁豆每石

糕匣板每石砂紙每石

羊肝石每石糟油每石

藕粉每石汗衫每石

糖蒜每石蕨粉每石

芭蕉扇四包折一石銀魚每石

云片糕每石杏仁每石

安樂菜每石橙子每石

牛羊角每石鹽牛肉每石

牛油每石牛皮每石

滑石每石箭桿每石

螺蜔石每石蘆子每石

粉條每石竹葉每石

鮮蘭花每石籠圍板每石

橡碗子每石驢刷艸每石

人言每石水仙根每石

山查﹝楂﹞每石驢毛每石

算盤二十五面折一石樺樹果每石

木燭臺每臺蚌殼每石

木瓢每石海石每石

木屐每百雙雨傘每百把

樺皮每石肥皂每石

紙篾每石筷子每石

水膠每石土粉每石

綫香每石松香每石

艸席八十條折一石扇子每石

棋子每石涼艸鞋五十雙折一石

土銀罐每石黃廬木每石

箸葉每石茴香每石

腐乳每石豆豉每石

燭心每石海皮硝每石

輝平紙每二塊神馬紙每二塊

黃淌紙每二塊毛廠紙每二塊

火紙每二塊髙白紙每二塊

表心紙每二塊申文紙每二塊

花尖紙每二塊元連紙每三塊

竹棉紙﹑古柬紙每四塊

毛邊紙﹑官方紙每四塊

黃表紙﹑對方紙每四塊

連四五紙每四塊荊川紙﹑扛連紙每六簍

文號紙每六塊毛六紙﹑桑皮紙每八塊

連七紙每十六塊

古婁紙﹑古連紙每二十四塊

卷筒紙每四十塊金磚紙每百塊

睡椅每張花梨﹑紫檀椅每張

大描金箱每个大板箱每个

大衣箱每个料絲燈每對

薄荷每石鹽漧菜每石

海秋螺每石檾串每石

檾繩每石火石每石

宣石每石黃艸每石

栗米每石蝦油每石

壽山石每石琉璃貨每石

醬菜每石東靑子每石

人中黃每石松花粉每石

掛面每石九江紙每十六塊

小桑皮紙每十六塊鹿角每石

雜紙箱每石楠木椅每張

籐椅每張圈椅每張

羅漢椅每張大棕箱每个

珠燈每對灰鼠皮馬褂每件

油檔每十个撇缸每十口

蓋缸每十口

八分五釐五毫例

楡木每段

九分制

淮安小篾亶每十條蘇州小攢亶每十條

﹝棉﹞﹝綿﹞羊每十隻滑皮竹每百根

一尺一二三寸桱木每段

一尺一二三四寸短水杉板每塊

一錢例

二尺七八寸圍圓桱木每根

二尺五六七寸松木每段

蜂蜜每石蓮肉每石

靑菜每石蜜餞每石

榛松榧子每石葡萄幹每石

生鐵塊每石煙葉每石

土煙每石閩姜每石

冰糖每石炮﹝仗﹞每石

橘餅每石瓜子仁每石

鐵砧子每石蘭花子每石

落花生每石蜜橙糕每石

煙梗每石供櫃每張

牛乳酥每石李幹每石

金﹝膝﹞﹝漆﹞豎櫃每張炕屏每架

條櫃每張籠每架

天平每架箱櫃每副

石碾每條楠木衣﹑書架每張

涼轎每乘剃頭擔每副

書櫃每張神堂龕每座

一錢五釐例

一尺四五寸闊桱木每段

一錢一分二釐五毫例

連二松板每塊

一錢二分例

一尺五六七寸闊短水杉板每塊

風篷每合鉛每石歷任招商減收﹐只徵八分。

新釘每石歷任招商減收﹐只徵五分。

鐵條每石歷任招商減收﹐只徵五分。

茶葉每石歷任招商減收﹐只徵八分。鐵酒鍋每六口

大鐵鍋每十二口中鐵鍋每十八口

小鐵鍋每二十四口鐵繩每石

廢銅錫每石魚膘每石

門神每石鹽蛋每石計一千个

篾笆齒每石梳子每石

刡刷每石烏梅每石

燈艸每石桕油每石

頭油每石桕燭每石

棉綫坯每石熟鐵每石

茶子油每石火腿每石

靑梅幹每石蘇子油每石

楊梅幹每石鐵器每石

釒倉子每石牛筋每石

一錢二分三釐例

磺每石

一錢二分五釐例

二尺九寸至三尺圍圓桱木每根

二尺八九寸至三尺松木每段

一錢三分五釐例

各色雜貨每驢三分例起至八分例止﹐計一百二十斤

一錢四分例

中雜木四尺至五尺圍圓每根長二丈八尺止

一錢四分五釐例

桐油每石

一錢五分例

一尺八九寸至二尺闊短水杉木板每塊

一尺五六七寸闊短杉板每塊

一尺五六七寸闊短閉陰杉板每塊

正杉蹔頭每塊中松木每根

一尺六七寸桱木每段

連三松板每塊金漆涼牀每張

炕牀每張羅漢榻每張

端蘆每百束短楠木每根

一錢五分二釐例

硝每石

一錢七分例

紫艸每石長頭髮每石

紅花每石歷任招商減收﹐只徵七分。圖書石每石

籐棕每石紅頭繩每石

通艸花每石計二箱舊衣每石

南京雜貨每石銅錫器每石

桂花料每石琵琶﹑弦子﹑月琴每十面

鼓每十面花椒每石

馬鐙每石煙袋桿每石

戲盔帽每石戲把子每石

玫瑰糕每石椰瓢每石

玫瑰蕊每石戥桿每石

琉璃每石鞭桿每石

桂花蕊每石

錫箔一百塊折一石歷任招商寬減﹐只徵一錢。

一錢八分例

一尺一二三四寸連二水杉板每塊

二尺一二寸短水杉板每塊

一錢九分五毫例

大雜木每根圓五尺以上﹐長一丈八尺止。一錢九分五釐例

一尺八九寸至二尺闊短閉陰杉板每塊

二錢例

五尺以上圍圓楡木每根長二丈止

黃蠟每石涼暖帽胎每石

剪絨帽每石羊皮帽每石

棉綫帶每石被囊每石

口袋每石手巾每石

棉綫每石麻网每石

麻綫每石白布每十二筒折一石

鋪襯每石

麻夏布每一百二十匹折一石

白興布每十八帖折一石

黃艸布每八十匹折一石

艸卷白布每八筒折一石

水沙布每八十匹折一石

山白布每六十匹折一石

東門闊布每六十匹折一石

生白布每十二筒折一石

崇明布每六十匹折一石

金漆天然幾每張

飛花布每一百二十匹折一石

兜肚每石圍屏每架

布領每石楠木豎櫃每張

剪絨領每百條帽圈帶每石

鹿角菜每石布骨子每石

二錢二分五釐例

一尺八九寸至二尺短杉板每塊

連四松板每塊小松桅木每根

二尺一二三四寸闊短閉陰杉板每塊

二尺四五六寸闊短水杉板每塊

二錢四分例

一尺五六七寸闊連二水杉板每塊

一尺八九寸至二尺圍圓桱木每段

鮮魚棹船每只

二錢五分例

生﹑熟漆每石帽纓每石

帽緯每石柿漆每石

二錢六分例

六尺以上圍圓楡木每根長二丈止

二錢七分例

靑藍雜色布每十二筒折一石

包頭八十聯折一石廣葛每四十匹折一石

艸卷色布每八筒折一石

白蠟每石糟魚每石

蘓木每石歷任招商寬減﹐只徵二錢。五倍子每石

胡椒每石歷任招商寬減﹐只徵二錢。杭粉每石

香蕈每石黃丹每石

銅綠每石氈貨每石

螣黃每石姜黃每石

水銀每石銀硃每石

羊毛每石羊絨每石

羊皮每石氈毼每石

檀降香每石速香每石

蕓香每石海參每石

鹿筋每石白鯗每石

沙魚翅每石貝母每石

色水沙布每八十匹折一石

貓皮每石雜毛每石

雜皮每石獾皮每石

胭脂每石雄黃每石

海帶每石潮腦每石

獺皮每石靛花每石

紙片金每石淡菜每石

燕窩每石黃鼠皮每石

子臍魚每石花梨木每石

阿膠每石硼砂每石

氈邊帽每石紫菜每石

鮑魚每石烏金紙每石

紙金綫每石皮瓶口每石

雞腳菜每石海粉每石

石花菜每石肉桂每石

砂仁每石三七每石

各色雜貨每驢一錢例起至二錢七分例止﹐計一百二十斤。

二錢九分七釐例

四尺以上圓楠木每根長二丈一尺止

三錢例

一尺八九寸至二尺闊連二水杉板每塊

中松桅木每根

二尺八九寸至三尺闊短水杉板每塊

小羅松木每根

二尺一二三寸闊短杉板每塊

金漆八步牀每張

二尺一二三四寸短桱木每段

扇車每張水車每部

三錢二分五釐五毫例

七尺以上圍圓楡木每根長二丈止

三錢三分例

藕船每只簑蒲艸船每只

三錢五分例

三尺以上圍圓桱木每根

三錢七分五釐例

二尺一二寸闊連二水杉板每塊

三錢九分例

銀鼠皮襖褂每件

四錢例

鮮魚劃船﹑馬澑﹑江船每只

縷緞子每四十匹淸江﹑淮城卸賣﹐正銀八折。

紗羅綢絹綾每六十匹淸江﹑淮城卸賣﹐正銀八折。

綿綢每五十匹淸江﹑淮城卸賣﹐正銀八折。

縷緞每四十匹淸江﹑淮城卸賣﹐正銀八折。

黼黻紗緞套每四十匹淸江﹑淮城卸賣﹐正銀八折。

片金緞每四十匹淸江﹑淮城卸賣﹐正銀八折。

銷金緞每四十匹淸江﹑淮城卸賣﹐正銀八折。

絲綿每石淸江﹑淮城卸賣﹐正銀八折。絲綫每石

絲网每石黃白絲每石

絲綫帶每石戲衣每石

絲絳每石綢瓶口每石

繭綢每五十匹

四錢五分例

二尺四五六寸闊連二水杉板每塊

一尺一二三四寸闊短正杉板每塊

大松桅木每根

四錢九分七釐例

五尺以上圓楠木每根長三丈一尺止

五錢四分例

各色布每騾計二十四桶南來雜貨每騾計二百四十斤

六錢例

二尺七八九寸至三尺闊連二水杉板每塊

四尺以上圍圓桱木每根

中羅松木每根

六錢八分七釐例

六尺以上圓楠木每根長三丈一尺止

七錢例

綢緞每騾計二百四十斤

八錢例

鍼條每石銅鐵絲每石

玉料每石

綢緞船裝四卷折一駝計二百四十斤

九錢例

一尺一二三四寸闊連二正杉板每塊

一尺八九寸至二尺闊短正杉板每塊

一尺一二三四寸闊短花杉板每塊

大羅松木每根

一兩例

人參每騾計二百四十斤

一兩二錢例

二尺一二三四寸闊短正杉板每塊

五尺以上圍圓桱木每根

一兩三錢五分例

二尺五六七寸闊短正杉板每塊

一兩五錢例

一尺五六七寸闊連二正杉板每塊

二尺八九寸至三尺闊短正杉板每塊

一尺五六七寸闊短花杉板每塊

一兩五錢六分例

絲网鴉船每幫計二隻

一兩八錢例

一尺八九寸至二尺闊連二正杉板每塊

一尺八九寸至二尺闊短花杉板每塊

二兩四錢例

二尺一二三四寸闊連二正杉板每塊

二尺一二三四寸闊短花杉板每塊

二兩七錢例

二尺五六七寸闊連二正杉板每塊

二尺五六七寸闊短花杉板每塊

標船每只

三兩例

二尺八九寸至三尺闊連二正杉板每塊

二尺八九寸至三尺闊短花杉板每塊

正單﹑分單﹑北鈔則例

六尺正單一兩六錢自二百七十一石起至千餘石止﹐俱準其往回﹐照驗一年爲滿。

五尺正單八錢自一百七十一石起至二百七十石止﹐俱準其往回﹐照驗一年爲滿。

四尺正單六錢四分自五十石起至一百七十石止﹐俱準其往回﹐照驗一年爲滿。

六尺半單八錢自五百一石起至千餘石止

六尺分單四錢自二百七十一石起至五百石止

五尺分單二錢自一百七十一石起至二百七十石止

四尺分單一錢六分自五十石起至一百七十石止。間有百石之船載貨二三十石自北南下者﹐歷來亦納四尺分單。

北鈔每尺二錢五分淮關分口之長山﹑白洋﹑新河﹑後湖四處﹐無論雜貨雜糧﹐船載四十石以上﹐按梁輸納。

一﹑船必有舿﹐在桅後中艙兩邊走桿空虛之處。量船時﹐亦須統量在內。再另量一邊走桿﹐加倍扣除。如舿內無貨﹐則不應扣除。後舿與前舿同。

一﹑船有方水井﹐系船家畱空察看﹐以防不測。量船時﹐亦統量在內。另將井內弓口﹐量明扣除。

一﹑船有气桶﹐系船家探試潮濕之處。量船時﹐滿量在內。核算時﹐則每貨百石扣除五斗。

一﹑船有站板﹐爲兩邊出水之地﹐名曰「小桿」。船大﹐照弓口量明算除﹔船小﹐每百石扣除五斗。

一﹑船有神堂﹐量船時﹐亦滿量在內﹐仍另量明尺寸扣除。

一﹑西河舟瓜船﹑江船﹐除梁之外﹐每貨百石除跕四石。

扡查船貨例

一﹑各河豆船﹐有時﹑古兩種。時船面窄底寬﹐古船面寬底窄﹐船旁均有大。量寬﹐總以分中插爲主。如有兩層﹐則以下爲準。長則見載﹐量載不量空。艙深以桅艙實底爲主﹐前後比較﹐以除墊艙之獘。如豆有髙窪﹐悉令攤平。外有口袋﹐傾出扡量。其腳船有無夾帶﹐亦須查驗。

一﹑豆餅船隻例﹐系滿載三量扡算﹐有舿加舿。量闊﹐總以桅後第三塊鎖袱處插分中爲準。量深﹐以桅艙實底爲主。前後比較﹐以除墊艙之獘。量長﹐以一字梁起至煙囪爲主。如﹝稍﹞﹝梢﹞撬有餅﹐則量至稍﹝梢﹞撬。倘豬嘴艙裝有零餅﹐照豆船一體扡量。再﹐餅船不準卸桅並零擺餅片。如有駁船﹐俱令跟隨本船一同驗放。應納半單﹑分單﹐亦照例飭令報納。

一﹑南來生薑﹑茶葉﹑紅白糖﹐北來棉花﹑釘﹑鐵﹑土碱﹑皂﹑礬各項貨物﹐包簍件數﹑大小輕重﹑花色粗細不一。狡猾船戶每將大包大簍﹑細重之貨﹐藏匿艙底或兩旁桿下﹐轉以粗貨浮裝艙面﹐希圖隱﹝陋﹞﹝漏﹞。凡遇前項﹐貨船到關﹐俱照水駝之例﹐分晰開明挨艙所裝貨單﹐南﹑北來﹐同軍餉﹑天妃印帖送大樓﹐立刻扡查﹐抽點一二艙﹐對驗相符﹐照單報稅。如一艙不符﹐卽再點再查。倘仍不符﹐卽通船逐件徹底淸查。並將查多數目﹐開明具稟﹐以憑酌核罰懲。

一﹑鴨嘴船裝載綢緞﹑布匹﹑錫箔等項﹐其船每多私艙﹑夾底﹐甚至有兩層夾底者﹐細貨最易藏匿。凡遇此等貨船﹐亦照例﹐分晰開明挨艙所裝貨單﹐南﹑北來﹐同軍餉﹑天妃印帖送大樓﹐並照前查點辦理。

一﹑西河北來貨船﹐由宿關南下。凡帶有駁船者﹐均於本船票內注明駁船姓名﹑石數﹐駁船票內注明本船姓名﹑石數﹐以備到關查核藏匿駁船之獘。其宿票內並將一切貨物逐艙﹑弓口尺寸分晰塡寫﹐俟大樓核算時﹐比較尺寸注明弓口之旁查對。

一﹑南北往來貨船﹐自數石起至一百四十九石﹐名爲「照票」﹔自一百五十石以外﹐名爲「大票」。如貨物零星﹐不足正銀一錢者﹐槪免徵收。

一﹑回空糧船抵關﹐例在河南岸關上總巡房前停泊﹐聽候差派扡查貨物﹐按例輸納放行。所收錢糧﹐歸入逐日錢糧數內報解。

報納船單例

一﹑沙飛﹑馬澑﹑鴨嘴﹑蘆篷﹑漁樓等船﹐量船大小﹐應報六尺﹑五尺﹑四尺正單不等﹐單尾實貼船內﹐驗烙火印備驗﹐以十二个月爲滿。如裝貨物﹐𨿽有正單﹐仍隨貨照例報納分單﹐不納半單。

一﹑南來未經過關空船﹐並無宿遷契尾﹐亦無南河正陽單尾可驗者﹐無憑稽查﹐俱照船之大小﹐分別報納正單。

一﹑裝載船空下關﹐亦俱照前例﹐報納正單。

一﹑雞籠﹑雞蛋﹑香會船﹐出百石以外者﹐俱納四尺分單。有二百石者﹐仍照石數﹐報納分單。

一﹑號船裝官物應差北上﹐有船批討關例不納單。至下水回空時﹐如帶有貨物﹐仍照貨報納分單。

一﹑閘澑船上下﹐不論有無貨物﹐俱納四尺分單。

一﹑綢布水駝船﹐無論多少﹐俱納六尺分單。大樓發給駝帖﹐以便回空備驗。下水裝載貨物﹐仍隨貨照例報納分單。

一﹑淮船﹑棹船﹑劃船﹑搖船﹐照例報納分單﹐槪不納半單。

一﹑外河﹑天妃報過錢糧貨物﹐至大關驗票。其船能容百石以外者﹐貨物止二十餘石﹐補納四尺分單。

一﹑磁器船不經秤尺之貨﹐如裝有十石﹐卽抵別貨五十石﹐應報四尺分單。多者﹐照數申報分單﹑半單不等。

一﹑西河舟瓜船裝載南下二十石起﹐槪納六尺分單。如回空南來﹐﹝稍﹞﹝捎﹞帶貨物北上者﹐五十石起﹐隨貨報納分單﹐不納半單。

一﹑布船不經秤尺之貨﹐如裝有三十石﹐卽抵別貨五十石核算﹐應納四尺分單。多者﹐照數申報分單。

一﹑窯貨船﹐照錢糧正銀二兩五錢﹐卽抵豆貨五十石﹐應報四尺分單。多者﹐照數申報分單﹑半單不等。

一﹑淸江卸賣飯米﹑飯稻﹐例無錢糧。五十石起﹐報納分單﹔如不足五十石﹐取具保結﹐不納分單。

一﹑上下水燒柴﹑稻艸船隻﹐𨿽無錢糧﹐俱納分單。

一﹑裝載船從南空上者﹐槪不納單。

一﹑舟瓜船﹑山船﹑灘船﹐裝載貨物﹐隨貨照例報納分單﹑半單不等。

一﹑江船﹐量船大小﹐報納正單。如裝貨物﹐仍隨貨報納分單﹑半單不等。

一﹑裝鹽山船﹐例報五尺正單。淮﹑劃﹑舟瓜船﹐俱報六尺正單。

一﹑南來石板﹑門臺石﹑石磉等項﹐例應納稅。酌量斤重﹐出五十石者﹐俱照貨物例﹐報納分單﹑半單不等。如有正單﹐槪不納分單。

一﹑南來船隻﹐﹝稍﹞﹝捎﹞帶嫁妝﹐量其多寡﹐驗明船之大小﹐槪納分單。如有正單﹐免納分單。

一﹑淸江來席摺﹑端蘆船隻﹐自正銀二錢起﹐報納分單。

一﹑無錢糧廢石﹑鹽鹵﹐俱酌量斤重﹐照例報納分單﹑半單。如有正單﹐槪不納分單。

一﹑淮城﹑淸江﹐本卸一切貨物﹐有淸江轉發淮城﹑淮城轉發淸江﹐俱按商單貨物多寡﹐以百日爲定限。如淮城驗往淸江﹐五十石起﹐報納分單﹔淸江驗往淮城﹐二十石起﹐報納分單。

一﹑淸江﹑淮城﹐本典當滿舊衣及銅錫器皿。如淸江轉發淮城﹑淮城轉發淸江﹐槪不徵稅﹐以本典圖記爲憑。

一﹑人棹船自淸江裝燒柴﹐逐日往淮城轉賣者﹐槪不納單。

一﹑南來書船﹐不納分單。如應報正單之船﹐照前例報納正單。

補納北鈔例

一﹑淸河來大米﹐如裝百石﹐卽照報納北鈔四尺九寸例﹐減半徵收﹔百石以內者﹐例不收鈔。

一﹑北河桃源﹑眾興﹑淸河﹑白洋等處來貨船﹐如無北鈔﹐俱以四十石起﹐按照梁頭尺寸﹐補納折淨北鈔。

一﹑王營﹑外河過壩雜糧等貨﹐有外河口印帖者﹐免納北鈔。

一﹑王營來進口貨船﹐無憑稽驗﹐以四十石起﹐槪納折淨北鈔。

一﹑安東來貨船﹐由艸灣﹑永丰﹑仲莊等口量明數目﹐先行具稟﹐到樓掛號﹐取具保結來關者﹐免納北鈔。

一﹑回空糧船進口起卸貨物﹐先赴大樓掛號者﹐槪免北鈔。

一﹑淸河閘以下河南河北莊收雜糧裝載南下﹐先赴大樓掛號者﹐槪免北鈔。

貨物申減例

一﹑新釘﹑黃釘散裝扡量﹐每石加八申。

一﹑紅白糖﹑廢鍋鐵﹑石膏散裝扡量﹐每石加五申。

一﹑水靛散裝扡量﹐每石加二五申。

一﹑瓜子稱斤﹐每石加一五申。

一﹑蘿卜幹散裝扡量﹐每石加三申。

一﹑靑茶每簍除皮五斤。

一﹑熬茶秤斤﹐每石八五折。

一﹑生薑﹑荸薺﹑石橊﹑桃子﹑柿子﹑芋頭﹑山藥﹑百合﹑蘋果﹑水梨散裝扡量﹐每石九折。

一﹑江西木炭﹑北來核桃散裝扡量﹐每石八折。

一﹑鹽蛋散裝扡量﹐每石三折。

一﹑南河木炭﹑蚊香﹑蒜頭﹑藕幹﹑蝦糠散裝扡量﹐每石六折。

一﹑有梗蒜散裝扡量﹐每石四折。

一﹑子花散裝扡量﹐每石三三折。

一﹑窯貨散裝扡量﹐每石八折﹐五十件作一石﹐每石五分。

一﹑菜餅散裝扡量﹐每石八折。

一﹑萆子餅﹑豆餅散裝扡量﹐每石七折。

一﹑雞頭子散裝扡量﹐每十石可得雞頭米六石﹐每石納稅六分﹐雞頭殼四石﹐每石納稅三分﹐合每石納稅四分八釐。

一﹑連鐵﹑桶鐵俱照鐵條例﹐每石納銀五分。

一﹑花鐵照熟鐵例﹐每石納銀一錢二分。

以上各例﹐俱系歷任酌定章程﹐照辦已久。因特附載﹐以備查核。

淮關廟灣口梁頭船單例

計開凡空﹑重船隻﹐俱按梁頭尺寸﹐報納船單。準其往回﹐照驗一年爲滿

三尺五寸四錢五分五釐

六寸四錢六分八釐

七寸四錢八分一釐

八寸四錢九分四釐

九寸五錢七釐

四尺六錢四分

一寸六錢五分六釐

二寸六錢七分二釐

三寸六錢八分八釐

四寸七錢四釐

五寸七錢二分

六寸七錢三分六釐

七寸七錢五分二釐

八寸七錢六分八釐

九寸七錢八分四釐

五尺八錢

一寸一兩三錢六分

二寸一兩三錢八分七釐

三寸一兩四錢一分四釐

四寸一兩四錢四分

五寸一兩四錢六分七釐

六寸一兩四錢九分四釐

七寸一兩五錢二分

八寸一兩五錢四分七釐

九寸一兩五錢七分四釐

六尺一兩六錢

一寸一兩七錢二分九釐

二寸一兩七錢五分七釐

三寸一兩七錢八分五釐

四寸一兩八錢一分四釐

五寸一兩八錢四分二釐

六寸一兩八錢七分

七寸一兩八錢九分九釐

八寸一兩九錢二分七釐

九寸一兩九錢五分五釐

七尺一兩九錢八分四釐

一寸二兩一錢三分

二寸二兩一錢六分

三寸二兩一錢九分

四寸二兩二錢二分

五寸二兩二錢五分

六寸二兩二錢八分

七寸二兩三錢一分

八寸二兩三錢四分

九寸二兩三錢七分

八尺二兩四錢

一寸二兩五錢六分七釐

二寸二兩五錢九分七釐

三寸二兩六錢二分九釐

四寸二兩六錢六分

五寸二兩六錢九分二釐

六寸二兩七錢二分四釐

七寸二兩七錢五分五釐

八寸二兩七錢八分七釐

九寸二兩八錢一分九釐

九尺二兩八錢五分

一寸三兩三分四釐

二寸三兩六分七釐

三寸三兩一錢

四寸三兩一錢三分四釐

五寸三兩一錢六分七釐

六寸三兩五錢二分

七寸三兩五錢五分七釐

八寸三兩五錢九分四釐

九寸三兩六錢三分

一丈三兩六錢六分七釐

一寸四兩四分

二寸四兩八分

三寸四兩一錢二分

四寸四兩一錢六分

五寸四兩二錢

六寸四兩二錢四分

七寸四兩二錢八分

八寸四兩三錢二分

九寸四兩三錢六分

一丈一尺四兩四錢

一寸五兩五錢五分

二寸五兩六錢

三寸五兩六錢五分

四寸五兩七錢

五寸五兩七錢五分

六寸五兩八錢

七寸五兩八錢五分

八寸五兩九錢

九寸五兩九錢五分

一丈二尺六兩

一寸七兩二錢六分

二寸七兩三錢二分

三寸七兩三錢八分

四寸七兩四錢四分

五寸七兩五錢

六寸七兩五錢六分

七寸七兩六錢二分

八寸七兩六錢八分

九寸七兩七錢四分

一丈三尺七兩八錢

一寸八兩七錢三分四釐

二寸八兩八錢

三寸八兩八錢六分七釐

四寸八兩九錢三分四釐

五寸九兩

六寸九兩六分七釐

七寸九兩一錢三分四釐

八寸九兩二錢

九寸九兩二錢六分七釐

一丈四尺九兩三錢三分四釐

一寸十一兩七錢五分

二寸十一兩八錢三分四釐

三寸十一兩九錢一分七釐

四寸十二兩

五寸十二兩八分四釐

六寸十二兩一錢六分七釐

七寸十二兩二錢五分

八寸十二兩三錢三分四釐

九寸十二兩四錢一分七釐

一丈五尺十二兩五錢

一寸十四兩九分四釐

二寸十四兩一錢九分

三寸十四兩二錢八分

四寸十四兩三錢七分四釐

五寸十四兩四錢六分七釐

六寸十四兩五錢六分

七寸十四兩六錢五分四釐

八寸十四兩七錢四分七釐

九寸十四兩八錢四分

一丈六尺十四兩九錢三分四釐

一寸十六兩一錢

二寸十六兩二錢

三寸十六兩三錢

四寸十六兩四錢

五寸十六兩五錢

六寸十六兩六錢

七寸十六兩七錢

八寸十六兩八錢

九寸十六兩九錢

一丈七尺十七兩

一寸十七兩一錢

二寸十七兩二錢

三寸十七兩三錢

四寸十七兩四錢

五寸十七兩五錢

六寸十七兩六錢

七寸十七兩七錢

八寸十七兩八錢

九寸十七兩九錢

一丈八尺十八兩

淮安關淮倉現行徵收淮城淸江落地商稅則例

計開﹕三毫九絲例

磁壇每个磁礶每个

九毫六絲五忽例

小棉布每匹冷布每匹

蚊帳夏布每匹花布被面每牀

緞布襪每雙緞布鞋每雙

氈襪每雙氈褶褲護膝每雙

羊﹑狗皮每張篾火鑪每个

竹籮每副鍋蓋每副

九毫七絲例

扣靑﹑藍﹑紅﹑綠布每匹嘉興布每匹

飛花粗藍布每匹扣漂白布每匹

印花布每匹扣花紅布每匹

棉布手巾每十條木屐每雙

緞布椅墊每个布領每十條

蒸籠每套

一釐例

黃艸布每匹蒲艸每束

蒲拜墊每个蒲椅墊每个

一釐九毫三絲例

大棉布每匹麻布每匹

浜布每匹葛布每匹

生眼布每匹靑長夏布每匹

中長夏布每匹春夏布每匹

斜紋布每匹生白布每匹

孝絹每匹紗包頭每聯

仿紙每塊龍虎山紙每塊

火紙每塊毛六紙每塊

艸紙每塊皮紙每塊

油靴每雙絨襪每雙

羊皮獁猇每个羊皮袖每雙

絨褶褲護膝每雙狐領每條

鹿皮每張水犢皮每張

獾皮每張沙狐皮每張

兔皮每張獺皮每張

黃犢皮每張驢皮每張

鐵鍋每口鐵湯礶每个

鐵火盆每个剪絨帽每頂

羊皮帽每頂竹篾箱每个

花箱每个末香每石

油單布每條石花盆每个

二釐例

扣紫花布每匹水沙布每匹

攺闊布每匹山白布每匹

藤田夏布每匹漂白水沙布每匹

黃鼠皮每張竹絲藤帽每頂

二釐四毫一絲二忽五微例

圍鑪每个

二釐八毫九絲五忽例

羊皮褲每條

三釐例

人參每斤

三釐八毫六絲例

狐皮每張狼皮每張

灰鼠皮每張掃雪皮每張

蘿卜每石

三釐九毫例

皮箱每个花罇每十个

褐汗巾每二條手帕每聯

神馬紙每塊淌連紙每塊

端把紙每塊輝屏紙每塊

扛連紙每塊毛廠紙每塊

包煙紙每塊磁器每十子

燒紙每包豬﹑羊血每石

緞布靴每雙南酒每壇

泉酒每壇醋每壇

油漆椅每張油漆盤每十个

竹桌每張頭面箱每个

文具每个元連紙每塊

白身桌每張

四釐例

生紫花布每匹生漂白布每匹

艸卷白布每匹老扣夏布每匹

新城夏布每匹永春布每匹

羅布每匹崇明白布每匹

漂白夏布每匹靑長漂白夏布每匹

四釐八毫二絲五忽例

油漆盒每十个花洗每个

湯每个澡盆每个

砂鍋每百个緞布枕每个

竹考籃每十个竹夫人每十个

竹烘籃每十个竹食簍每十个

五釐七毫九絲例

小生絹每匹紅白氈每條

麂皮每張銀鼠皮每張

山羊每只鹽魚每石

籠圈板每石蒜每石

摺把紙每塊

七釐七毫二絲例

山藥每石芋頭每石

香芋每石豬毛每石

兔兒﹑猞猁﹑猻皮每張胭脂每百个

七釐八毫例

絹花包頭每聯土火叢每百个

黃牛皮每張棉﹝綿﹞羊每只

竹椅每十張土缽兒每百个

八釐例

果包一捆計二百五十个

九釐六毫五絲例

錦每匹各色紗每匹

錦被每牀布褥每牀

綿綢每匹繭綢每匹

王莊輕綢每匹畫絹每二匹

土綾每匹大官絹每匹

瓜子每石紅柑每石

蓮子每石水楊梅每石

鮮桃每石花杏每石

烏梅每石李子每石

荸薺每石木棗每石

山裏紅每石靑果每石

生薑每石海蜇每石

蝦皮每石蛤蜊每石

氈衣每件毛褐每匹

毯子每條水牛皮每張

花野貓皮每張馬皮每張

皮硝每石牛角每石

黃牛每只活豬每口

銀魚每石燒酒每壇

幹面小粉每石油漆桌子每張

油漆盆桶每副土茯苓每石

鐵錨每口黃釘每石

廢鍋鐵每石鐵勺每百个

樺皮每石楡皮每石

水膠每石土碱每石

水靛每石松香每石

槐花每石皂礬每石

煙子每石五倍子每石

紅土每石蚊香每石

鞍子每副豌豆每石

菜子每石篛葉每石

醬每石荷葉每石

掃帚每百把剃頭擔每副

火石每石羊肝石每石

紫土每石木屐釘每石

鼓釘鐵葉每石護皮每石

鹽瓜﹑蘿卜幹每石黃蘆木每石

花褊單每件西瓜每百个

焦子每石絲布每匹

一分例

貂皮每張虎皮每張

豹皮每張米包一捆計一百个

水仙花每石土礶泥每石

銀礶土每石

一分一釐五毫八絲例

茶﹑酒﹑夜﹑滷壺﹐零星小碎罐銚每百个

土火盆每百个土鍋腔每百个

芭蕉扇每千把茶葉每石

一分一釐六毫例

粗油紙扇每千把

一分二釐例

鹽包一捆計一百个

一分三釐五毫一絲例

蕓香每石舊花每石

一分四釐例

紅帽纓每斤

一分九釐三毫例

各色緞每匹各色綾每匹

曹綾布每匹各色綢每匹

縐紗每匹片金每匹

膠棗每石小紅棗每石

風菱每石霜梅每石

白果每石靑梨每石

鮮筍每石百合每石

橙子每石橘子每石

蘋果每石石橊每石

柿子每石木瓜每石

紅曲每石千張紙每塊

雜紙每塊油紙每塊

門袱紙每塊連七紙每塊

五色紙每塊箋紙每塊

毛邊紙每塊夾板紙每塊

黃表紙每塊連四五紙每塊

表心紙每塊皂紙每塊

單帖每箱紙腳每石

錫箔每百帖土壇每百个

氈雨帽每百頂羊皮襖褂每件

雜皮褥每牀褐衫每匹

鞍籠每副水牛每只

鹽牛﹑豬肉每石香艸每石

黑鉛每石扁擔每百條

弓每百張樺樹果每石

柏油每石柏油燭每石

燭心每石醬菜每石

糖蒜每石筷子每萬雙

冬瓜每百條相子每石

風篷每合紙﹑竹﹑綢畫每一卷

戲毯每條氈帽每百頂

一分九釐五毫例

竹牀每張

二分例

筆管每石銀確每石

紙篾每石耍貨每石

帽圈帶頂每石梳篦每石

砂紙每石柳條每石

扇骨每石木紅緯每斤

京雜貨每石通艸花每石

通艸每石箭竿每石

竹戥殼每石鹽蝦每石

黃艸每石

紅穗每斤

二分三釐一毫六絲例

皂條綫每斤

二分七釐二絲例

絨褐每匹羊絨每匹

鹽蛋每千个變蛋每千个

日照傘每百把

二分八釐九毫五絲例

子花每石核桃每石

栗子每石柿餅每石

鮮葡萄每石紅糖每石

古幹紙每塊文號紙每塊

供單紙每塊北來藥材每石

蒼術每石土綫香每石

蒲席每百條白礬每石

木掀每百把牛油每石

牛油燭每石豬油每石

柏油每石

二分九釐例

菜子﹑豆油每石子油每石

三分例

牀布手巾每百條涼篾枕每百个

明瓦每石

三分二釐八毫一絲例

白絲鎖綫每斤

三分八釐六毫例

磁器桶籃每只獺皮裙﹑褂每條﹑件

免皮襖﹑褂每件金華肉腿每只

連二麩曲每百塊炮﹝仗﹞每石

涼艸鞋每百雙麻餅每千塊

三分九釐例

煙荷包每百副兜肚每百个

竹篩每百个扁子每百个

香油每石頭油每石

桐油每石白身牀每張

棕屜每張石黃每石

褡褳口袋﹑平口被套﹑稍馬每百條

四分例

門神紙畫每石糕匣板每石

四分八釐例

北來舊衣每石

四分八釐二毫五絲例

涼艸帽胎每百頂緞布帽頭每百頂

綾緞邊孩睡帽﹑氈邊帽每百頂

檾麻每石燈艸每石

檾錢串每石扣綫每斤

五色絨每斤籮頭每百个

五分四釐四毫例

氆氌每个

五分七釐九毫例

淨棉花每石枝圓每石

榛子每石松子每石

榧子每石蓮肉每石

菱米每石冰糖每石

橘餅每石桂花蕊每石

白砂糖每石蜂蜜每石

腐乳每石蜜餞每石

查糕每石何首烏每石

李幹每石鹽筍每石

葡萄幹每石藕粉每石

云片糕每石糖果每石

木耳每石蘑菇每石

香蕈每石鍼金菜每石

枯筍每石花椒每石

茴香每石雜果每石

佛手每石香櫞每石

粉條每石花生每石

掛面每石結白糖每石

羊毛每石鷹爪蝦米每石

鯗魚每石魚鰾每石

蟶漧每石螺虫系﹝螄﹞幹每石

白酒藥每石豆粉每石

生漆每石南來藥材每石

黃柏每石香料每石

黃紅銅每石水錫每石

鐵鋼每石鍼條鐵絲每石

黃蠟每石銅碌每石

光粉每石蘇木每石

栙香每石盤香每石

安息香每石黃丹每石

棕每石艸席每百條

算盤每百面蜜陀僧每石

蘭花子每石糟魚每石

子鱭魚每石馬芽香每石

甘蔗每千枝鹽雞﹑鴨每百隻

雜毛每石糟油每石

蝦油每石立軸每百副

攀罾每百口网綫每石

火漆每石

六分例

大紅緯每斤籐每石

頭髮每石籐鞭桿每石

六分六釐五毫例

氈鞋每百雙

七分二釐例

南來舊衣每石

七分二釐三毫七絲五忽例

瓢每千个

七分七釐二毫例

千張皮襖褂每件狐皮襖褂每件

野貓皮襖褂每件灰鼠皮襖褂每件

狼皮襖褂每件海襖褂每件

雨傘每百把連四麩曲每百塊

九分六釐五毫例

紅花每石白銅每石

鐵器每石紫艸每石

紅頭繩每石金漆牀每張

白紙扇每千把白紙扇面每二千把

生黃絲每石鐵梨每百个

一錢例

煙葉每石

一錢一分五釐八毫例

海參每石海菜每石

沙魚翅每石鮑魚每石

海帶每石鹿筋每石

野菜每石銅﹑錫器每石

銅絲每石紙金綫每石

一錢三分五釐一毫例

羊絨每石靛花每石

一錢三分六釐例

檀香每石

一錢九分三釐例

胡椒每石白蠟每石

銀珠每石紫梗每石

水銀每石棉綫帶每石

羊毛帶每石姜黃每石

砂缸每百口瓦火鑪每百个

砂盆每百套烏雲豹套褂每件

兔兒﹑猞猁﹑猻襖褂每件

金紙傘每千把湖州白絲每石

豆蔻每石麝香每石

二錢例

煙每石

二錢七分二毫例

排艸每石

二錢八分九釐五毫例

石中靑每石

三錢例

絲綫帶每石

三錢八分六釐例

絲棉每石銀鼠皮襖褂每件

宿遷關現行徵收稅銀﹑契鈔則例

計開﹕綢緞布行

緞二箱計一騾﹐重二百四十斤。細氈貨照收九錢

綢四卷計一騾﹐重二百四十斤九錢

色布一筒一分二釐

麻布十匹一分二釐

葛布一匹一分二釐

包頭一石二錢五分

包頭一連計十个六釐

麻布手巾一石一錢二分

艸葛一匹三釐

絲綫一斤二分

絨綫一斤二分

粗絲一斤三分八釐

麻綫一石一錢二分

棉綫一石一錢二分

纓子一石四錢

薴麻一石六分

山麻一石四分

緞靴一雙六釐

緞襪一雙六釐

布襪一雙四釐

花布行

子花一石四分

淨花一石八分

粗白布一捆計三十二匹一錢

雜貨行

檀香一石八錢

蘇木一石二錢

胡椒一石二錢

白蠟一石八錢

黃蠟一石二錢六分

黃丹一石六分

紅曲一石一錢二分

銅碌一石六錢

銀硃一石八錢

靛花一石八分

土靛一石一分

鉛粉一石六分

紅花一石七分

桐油一石六分

紅土一石一分

土粉一石四分

魚膘一石一錢

水膠一石三分

錫箔一石計一百塊四分

山東花椒一石六分

川椒一石九分

大茴香一石一錢

小茴香一石五分

香末一石三分

松香一石四分

香艸一石三分

桂花餅一石一錢二分

白礬一石三分

皂礬一石一分二釐

皂角一石三分

槐花一石三分

碱一石一分

牙香一石五分

生漆一石二錢八分

烏棓一石四分

松煙一石一分

硼砂一石二錢

樺皮一石三分

蚊香一石二分

糖果行

冰糖一石八分

白糖一石五分

紅糖一石四分

蜜餞一石一錢

南北幹鮮果行

枝圓一箱五分

白果一石四分

烏菱一石三分

甘蔗一百枝一分

柑子一石三分

橘子一石三分

荸薺一石三分

瓜子一石三分

棗子一石三分

核桃一石三分

栗子一石三分

柿餅一石三分

梨一石三分

幹葡萄一石五分

杏仁一石三分

鮮果一石二分

柿子一石一分二釐

烏梅一石三分

松子一石五分

榛子一石四分

木瓜一石三分

靑果一石一錢

香圓一石一錢

石橊一石三分

漧菜行

筍幹一石八分

香蕈一石二錢

金鍼一石五分

藕一石三分

葫蘆條一石五分

幹豆角一石五分

藕粉一石八分

黃花菜一石五分

山藥一石八釐

芋苗一石八釐

姜一石二分

閩筍一石八分

木耳一石八分

鹿角菜一石一錢二分

百合一石三分

石花菜一石八分

蕃瓜條一石二分

粉幹條一石三分

海菜行

鯗魚一石一錢

沙魚翅一石二錢六分

蟶漧一石一錢二分

鮑魚一石二錢五分

海參一石二錢五分

淡菜一石一錢二分

紫菜一石一錢五分

海帶一石一錢五分

海白菜一石一錢

海蜇一石四分

蝦米一石八分

腌魚腌豬行

鹽豬一口二分

鹽肉一百斤二分

火腿一隻五釐

鹽魚一百斤五分二釐

鹽蛋一百个一分

糟魚一壇計五十斤二分

蝦醬一壇一分

鹽鹵一壇五釐

藥材行

雜藥一石三分

南雜藥一石六分

楡皮一石一分二釐

生地一石八分

蓮肉一石五分

姜黃一石六分

銅錫器行

紅銅一石二錢五分

銅器一石三錢

錫一石一錢二分

鉛一石八分

紙札行

連四紙一石一錢

五色箋紙一石一錢

印花紙一石一錢

黃表紙一石六分

呈文紙一石六分

束紙一石五分

粗色箋紙一石計四簍六分

扛連紙一石計四簍三分

輝屏紙一石計二塊三分

淌連紙一塊三分

黃塘紙一塊三分

毛邊紙一石計四塊一錢

對方紙一石計一塊一錢

川連紙一石計四簍八分

連七紙一石六分

古幹紙一石一錢

磨盤紙一石計二塊二分

鐵器行

鐵鍋十口二分

釘一石二分

鐵掀十張五釐

生鐵貨一石一分四釐

熟鐵一石一分六釐

生鐵十石三分

火盆一个六釐

靴釘一石二分

車穿一副六釐

鐵鉆一个八釐

鑪一副四釐

鐵勺十把二釐

子十面七釐

火鑪一个四釐

鋼一石二分八釐

鍼條一石一錢四分

條鋼一石一錢二分

廣條一石二錢

雜糧行

芝麻﹑菜子一石二分五釐

大米一石一分

占米一石二分

豆一石四釐

雜糧一石四釐

豌豆一石六釐

蠶豆一石二分

麻子一石一分二釐

葫蘆種一石一分

靛種一石二分四釐

麻餅一石六釐

豆餅一石四釐

油行

香油一大簍二錢五分

香油一中簍二錢

香油一小簍一錢五分

柏油燭一石八分

頭油一石八分

牛油一石四分

木竹行

大桅木一棵六錢

中桅木一棵三錢

小桅木一棵二錢

桅木一大截一錢

桅木一中截五分

桅木一小截三分

大砍皮木一根五分

小砍皮木一根二分

木方一副一錢五分

杉槁一根四釐

棗木一段四釐

棗雜木一段四釐

楡木一招二錢

木牌一招二錢

寸板一塊二釐

竹箸一包計二百五十把三分

木箸一包六分

竹篾一石一分

毛竹一根五釐

小竹竿一捆計十根五釐

毛竹一段一釐

竹木器行

竹牀一張粗竹牀每張一分二分

竹掃帚一捆二釐

衣架一个一分

盆架一个一分

書櫃一張八分

箱櫃一副五分

大牀一張一錢

涼牀一張五分

馬桶一个五釐

圍椅一張八釐

桌子一張二分

時椅一張四釐

篾子一箱六分

梳柸一箱六分

木屐一百雙五分

雨傘一百把一錢

皮貨行

騷鼠皮一張計收銀九錢一騾二釐

獾雜皮一騾四錢五分

黃牛皮一張一分

水牛皮一張二分

馬皮一張一分

騾皮一張一分

驢皮一張五釐

狗皮十張一分

羊皮一騾計二百四十斤。粗氈貨照收八錢

絨帽行

頭髮一石二錢

剪絨帽一箱計一百五十頂四錢五分

涼帽胎一百頂一錢

氈襪十雙四分

氈帽一百頂一錢

羊絨一石四錢

細羊毛一石二錢

粗羊毛一石一錢

豬毛一石六分

牛﹑羊角一石八分

磁器行

磁器一大桶一錢五分

磁器一中桶一錢

磁器一籃五分

磁器一子三釐

宜興礶壺一百个六分

窯貨一百件三分

壇一个一釐

銀礶一桶四分

山東琉璃珠並圍棋子一石四分

蘇州大花缸一隻三分

扇行茶葉鐘子木炭酒曲等行

細扇一百把八分

油紙扇一百把一分

粗扇一百把一分二釐

雜貨二箱四錢五分

漆雜貨二箱四錢

漆鐘碟一石五錢

芭蕉扇一百把一分

茶葉一大簍二分

茶葉一中簍一分

茶葉一小簍五釐

煤炭一石三釐

木炭一石六釐

泉酒一大壇二分

泉酒一小壇五釐

火酒一壇二分

曲一百塊五分二釐

煙葉一百斤五分

細煙一百包二錢

細席一百條一錢五分

蒲席一百條八分

蘆席一掮二釐

摺子一掛二釐

葦子一束二釐

蒲子一束二釐

籐絲一石一錢

蒜頭一石三分

爆丈一千个一錢

檾一石二分

磺一石一錢二分三釐

硝一石一錢五分二釐

契鈔例

船契自一百六十石起﹐至千餘石止。每一尺契二錢五分十个月爲滿。

船鈔自二百石起﹐至千餘石止。每一尺鈔三錢三分

大契半鈔自一百六十石起﹐至一百九十九石止。鈔一兩

小契自一百石起﹐至一百五十九石止。契六錢十个月爲滿

小契鈔自一百石起﹐至一百零九石止。鈔六錢

小契半鈔自一百一十石起﹐至一百五十九石止。鈔八錢

渡二自二十石起﹐至二十九石止。鈔二錢

渡三自三十石起﹐至三十九石止。鈔三錢

渡四自四十石起﹐至四十九石止。鈔四錢

渡五自五十石起﹐至五十九石止。鈔五錢

渡六至渡九自六十石起﹐至九十九石止。鈔六錢

人載沙飛準納半鈔

人載鴨嘴﹑馬澑﹑劃船每艙鈔二錢

徐關現行徵收稅銀則例

計開各色綢緞行

花素緞一連一錢

花素緞一匹五分

屏緞一連六分

屏緞一匹三分

廣紗一連八分

廣紗一匹四分

花紗一匹三分

銀條紗一匹一分四釐

水紗一匹一分四釐

機紗一匹二分

神袍紗一匹二釐

杭綾一匹三分

畫綾一匹二分

屏錦一匹三分

京絹一匹二分

寧綢一匹四分

寧綢一連八分

羅一匹三分

闊素一匹一分四釐

板絹一匹一分四釐

花女衣一件三分

花裙一條二分

本機絹一匹二分

綿綢一匹二分

繭綢一匹四分

湖縐一匹三分

絲布一匹一分二釐

色綢一匹一分七釐

絲綿一斤一分五釐

金綫一百把二分

汗巾十條一分五釐

包頭一連二分

絲綫一斤一分

絲帶一斤一分四釐

紗燈一對二分

背心一件一分五釐

天絲錦一卷八分

椅墊一个二釐

氆氌一件四分五釐

木器行

皮箱一个一分

拜匣十个二分

木書櫃一張二分

竹書櫃一張一分

木八仙桌一張一分五釐

竹八仙桌一張五釐

春凳一條一分

箱櫃二件四分

衣架一座六釐

面盆架十个四分

火盆架十个二分

腳坐桶一副一分二釐

漆馬桶十个六分

澡盆一个一分五釐

白木馬桶十个二分

大鏡架十个二分

小鏡架十个二分

機桌一對四釐

二人凳一對四釐

果盒一對四釐

白木坐桶一副六釐

抽屜桌一張二分

木椅十張四分

竹椅十張二分

書條桌一張四分

涼牀一張五分

大牀一張八分

木屐十雙一分

轎一頂三分

糚十个四分

棕屜一張三分

各色雜貨行

銅器一石一錢六分

廢銅器一石一錢四分

錫一石一錢

鉛一石八分

銅碌一石一錢

佛金一箱一分

水銀一斤四分

銀硃一斤二分

硃砂一斤四分

白礬一石四分

皂礬一石三分

鹵兼一石一分四釐

黃丹一石八分

信土一石八分

黃香一石六分

紅土一石二分

白土一石一分五釐

蘇木一石八分

靛花一石一錢

紫艸一石一錢

紅曲一石一錢

胡椒十斤六分

花椒一石五分

五倍子一石四分

茴香一石一錢

木耳一石七分

金鍼一石四分

香簟一石一錢

筍一石七分

蘑菇一石五分

葫蘆條一石二分

山藥一石一分二釐

粉條一石八分

海蜇一石七分

海菜一石七分

銀魚一石七分

鹽魚一石五分

魚膘一石七分

水膠一石五分

生薑一簍三分

生薑一石二分

樺皮一石八分

紅花一石一錢

紫粉一石一錢

漆一石八分

雨傘一百把五分

竹箸一百把二分

錫箔一箱計八十塊七分

牛皮扇一千把六分

茶葉一連一分二釐

茶葉一大簍四分小簍二分

算盤十面八釐

松煙一簍五分

燭一石八分

蒲席一捆一錢四分

竹席一牀一分

燈艸席十牀三分

葦席一拑二釐

葦子一束二釐

摺子一掛二釐

蒲包一百个一分六釐

窯貨一百件三分

磁器一子二釐

磁器一連四釐

燈艸十斤一分

宜興砂貨一百件六分

大砂缸一口八釐

小砂缸一口四釐

磁器一桶一錢二分

砂壇十个一分五釐

銀礶一桶五分

蝦米一石七分

蝦醬一石二分

棕一石四分

京雜貨行

京雜貨一箱二錢二分五釐

大手巾一把一分

小手巾一把五釐

襪子一雙四釐

靴子一雙八釐

鞋子一雙二釐

荷包一百个三分

杭粉一石一錢

胭脂一斤八釐

肥皂一石四分

篦子一百張一分

木梳一百副一分

茶扇一箱計一千把二錢

白金扇一百把四分

芭蕉扇一百把一分五釐

紅頭繩一石二錢

烏木﹑紫檀筷一百把一錢

皮襖褐子氈貨行

淸皮襖一件三錢

混皮襖一件一錢五分

淸皮大褂一件二錢

混皮大褂一件一錢

淸皮小褂一件一錢

混皮小褂一件五分

銀鼠皮大褂一件二錢

銀鼠皮小褂一件一錢

灰鼠皮大褂一件八分

灰鼠皮小褂一件四分

狐爪皮襖一件六分

羔羊皮襖一件三分

老羊皮襖一件一分五釐

羊皮大褂一件二分

羊皮小褂一件一分

皮褲一件四釐

羊皮一張二釐

羊毛一石八分

羊絨一石二錢

毛褐一匹一分四釐

絨褐一匹一錢

絨氈一條二分

紅氈一條一分四釐

白氈一條一分

毛毯一條一分

氈衣一件二分

氈襪一雙二釐

氈鞋一雙二釐

氈褲腿一雙一釐

褐衫一件二分

氈包一个一分

貂皮一張五分

灰鼠皮一張二釐

銀鼠皮一張三釐

兔皮褂一件一分

牛皮一張一分

驢皮一張三釐

靴底氈十塊二分

織絨一匹一分

狼皮一張二分

沒大小一百雙三分

水獺皮大褂一件三分

千張皮大褂一件一分

各色果品行

烏梅一石四分

荸薺一石四分

枝元一箱七分

風菱一石四分

甘蔗一百條一分

鮮果一包一分四釐

糖一石四分

冰糖一石七分

蜜一石五分

蜜餞一石七分

葡萄幹一石五分

棗幹一石三分

長生果一石三分

白果一石三分

蓮子一石五分

松子一石七分

山楂糕一石七分

山楂一石三分

棗﹑栗﹑核桃﹑柿餅每石二分

杏仁一石三分

橘子一石四分

靑果一石四分

藥材香行

人參一斤四分

雜藥一石三分

麝香一斤四分

檀香一石四錢

長壽香一捆六分

香末一大包四分

香末一小包二分

檾麻煙行

檾一石三分

山麻一石四分

薴麻一石五分

南煙一箱計一百包一錢

煙一百包二錢

煙葉一石五分

竹木炭行

大砍皮木一根二分

小砍皮木一根一分

小鍼鼻木十根二分

簽槁木十根四分

一尺九寸二尺木一棵六分

二尺三四寸木一棵一錢二分

二尺七八寸木一棵二錢

三尺一二寸木一棵三錢

三尺六七寸木一棵四錢

四尺木一棵五錢

元桶木一棵三分二釐

椲木一截二分

枋木一副計十截一錢

寸板一塊二釐

杉板一塊二錢

桱木板一塊五分

山柳雜木一百根四分

雜木一招五錢

柳木牀一張八釐

木掀一百張二分

扁擔一捆計十條四釐

毛竹一棵二釐

毛竹段三截二釐

竹竿一圍二釐

竹篾一石四釐

竹牀一張二釐

竹葉一石一分

竹簾十褂二分

掃帚一捆四釐

竹箱一个四釐

水篾一石三分

大籠一架二分

小籠一架一分

舊板一丈五釐

籐綫一石一錢

鞍革占鞦轡行

鞍查一个二釐

鞍坐一个二釐

皮套一个二釐

革占一條一分

鞦轡一个四釐

鐙一對二釐

屜子一个二釐

各色帽子行

籐帽查一个一分

大涼帽查十个五分

小涼帽查十个二分五釐

貂帽一頂五分二釐

燻貂帽一頂三分

海龍皮帽一頂一分

大騷鼠帽一頂一分

小騷鼠帽一頂五釐

大剪絨帽十頂五分

小剪絨帽十頂二分五釐

羊皮帽一頂二釐

帽頭一个�釐

粗氈帽一百頂二分

貓皮帽一頂三釐

緯一斤一分二釐

纓子一斤一分二釐

帽盒一个二釐

時作氈帽一頂二釐

各色花布行

色布一筒一分四釐

紅布一匹二釐

斜紋布一匹三釐

興布一帖計十匹一分

葛布一匹六釐

麻布一簍計二十匹六分

艸葛一匹三釐

白布一驢一錢九分

白布一捆計三十五匹七分

口袋一條二釐

被套一个二釐

子花一石三分

淨花一石六分

白綿綫一石一錢

舊花一石二分

標布一帖二分

印花布一匹二釐

各色紙柬行

古幹紙一塊四分五釐

永丰紙一塊二分

剛連紙一簍一分二釐

川連紙一塊一分二釐

連四紙一塊計十五刀六分

雪紅紙一刀四釐

渠紅紙一刀八釐

大色尖紙一刀四釐

小色尖紙一刀二釐

黃表紙一簍計二十刀四分

灰屏紙一塊二分

磨盤紙一石二分

連七紙一塊二釐

古簍紙一个二釐

書柬一箱二錢

燒紙一石二分

門神一刀八分

畫一刀八分

炮一石五分

通艸花一籃一錢六分

桑皮紙一包計四十四刀四分

生熟鐵貨行

鍋一口二釐

鏊子一百面七分

火盆一个六釐

鐵壺一把二釐

磬燈每百个二分

熟鐵貨每石二分

煙袋一簍大簍加倍二分

鋼一石七分

鐵條一石一錢四分

大鎖一百把四分

小鎖一百把二分

大鋸一百條二錢

小鋸一百條一錢

火刀一簍二分

熨斗一把四釐

生鐵貨一石一分二釐

鐵掀一百張五分

釘一石二分

熟鐵一石一分六釐

火鑪一个二釐

剪子一百把四分

花軸十根一分

生鐵一石三釐

米油麻雜糧行

江米一石一分六釐

大米一石八釐

芝麻一石一分二釐

麻子一石一分二釐

瓜子一石二分

菜子一石一分二釐

豌豆一石一分

雜糧一石三釐

麻餅一石計十六塊四釐

麻﹑菜油一石三分二釐

桐油一石五分

柏油一石五分

酒曲靛行

曲一百塊四分

四料瓶酒一包四釐

南酒一大壇二分

南酒一小壇一分四釐

靛一石一分四釐

牛豬腳稅行

水牛一隻三分

黃牛一隻二分

雙車一輛二錢

大車一輛三錢

小車一輛一錢五分

醃臘一石五分

騾一頭貨一馱二錢

驢一頭貨一馱一錢

家用微物例不徵﹝稅﹞﹐十一條開後

黑窯碗

砂瓶

綫香

柳樹

焦炭

木炭

艸帽

舊衣

鹽鹵

神畫軸

黃花菜

海關廟灣口現行徵收稅銀則例

計開﹕綢布類

繭綢每匹五分

綿綢每匹土絹紗綢減半二分

細夏布每匹六釐

粗夏布每匹四釐

上葛布每匹三分

中葛布每匹二分

細麻布每十匹二分五釐

粗麻布每十匹一分五釐

細色冬布每匹五釐

粗冬布印花﹑沙綠紫花小藍布每匹四釐

色興小白布每匹二釐

白興冷布每匹一釐

綾綢絨紗包頭汗巾每十條三分

葛布手巾每百條四分

花麻舊衣類

淨棉花綢舊衣每百斤布舊衣減半一錢

子花黃絡麻繩每百斤三分

棉絮每百斤二分四釐

薴麻每百斤八分

薴麻棉綫﹑棉綫帶﹑頭繩每百斤三錢

棉花子每百斤三釐

棉紗每百斤二錢

帽靴鞋襪類

剪絨獺皮羊皮帽每十頂小緞帽減半三分

籐帽滿帽胎每十頂二分

艸涼帽每十頂二分

緞靴﹑馬皮靴每十雙一錢

布靴﹑牛皮靴﹑緞襪每十雙六分

布棉襪每十雙布夾襪減半四分

緞綢鞋每十雙布鞋減半二分

涼艸鞋每百雙蒲艸鞋減半二分

牛皮底﹑熟牛皮每百斤一錢

棕每百斤五分

頭髮每百斤四錢

短頭髮每百斤二分

艸席籐枕類

艸席每百條蒲席﹑莞席減半八分

竹席每百條二錢

籐枕每百个一錢

蘆席每百片八釐

香椒糖果雜類

速香每斤二分

小茴香﹑楡皮﹑糖果﹑粗香每百斤八分

上號檀香每百斤七錢

次號檀香﹑上號黃熟香每百斤五錢

次黃熟生米牙等香每百斤三錢

降眞香﹑黃蠟每百斤四錢

土牙香末香水糖每百斤一分

綫香﹑蕓香﹑橘餅﹑粗茶葉每百斤一錢

乳香沒藥﹑安息香每百斤六錢

廣木香﹑胡椒﹑白蠟每百斤八錢

茴香﹑花椒﹑香蕈每百斤二錢

松子﹑橄欖﹑桃仁﹑白糖﹑蜂蜜﹑蜜餞每百斤一錢

﹝柿﹞桃﹑棗子﹑菱米﹑烏糖﹑酒曲每百斤三分

蓮肉﹑李幹﹑柿餅﹑藕粉每百斤五分

栗子﹑瓜子﹑蘆筍﹑醬油﹑醬瓜﹑紅曲酒藥每百斤四分

落花生﹑筍幹每百斤六分

圓眼﹑荔枝﹑雜果每百斤九分

冰糖﹑木耳﹑金鍼菜每百斤一錢二分

醃瓜﹑香芋﹑伏醬﹑醃羅卜每百斤一分

蘑菇﹑細茶葉每百斤三錢

茶豆桐麻等桕油﹑油燭每百斤豬牛油減半八分

白果﹑梨﹑橘﹑石橊﹑瓠綫菜﹑天目筍每百斤二分

姜﹑筍﹑鮮山藥﹑何首烏﹑百合﹑水果﹑風菱每百斤一分

甘蔗每百條一分

米麵﹑豆粉﹑索面每百斤二分

豆餅﹑麻餅每百斤九釐

菜餅每百斤六釐

惠泉各大壇酒每十壇九分

醋每壇五釐

大麥﹑蘆粟﹑蕎麥每石五釐

豆每石四分

小麥﹑芝麻﹑菜子﹑豌綠豆﹑雜糧每石二分

顏料類

銀硃﹑輕粉﹑水銀每百斤一兩

銅石碌﹑雄黃漆﹑綠硼砂每百斤一兩二錢

黃丹﹑紫艸﹑靛花﹑細杭粉﹑熟漆每百斤二錢四分

生漆每百斤四錢

土粉﹑紅土每百斤一分

水靛﹑水膠每百斤三分

黃每百斤六錢

上蘇木每百斤二錢

中蘇木每百斤一錢五分

下蘇木﹑廣膠﹑魚膘每百斤一錢

川倍子每百斤一錢二分

胭脂每百張一分五釐

重煤每百斤一分五釐

輕煤每簍二分

銅鐵鉛錫類

銅絲﹑銅器每百斤鐵絲減半五錢

鐵鍋每套七口一套四分

熟鐵每百斤廢鐵減半四分

鐵鍼每千﹝个﹞一分

鉛每百斤一錢四分

錫器﹑廢銅錫每百斤二錢

新釘每百斤舊釘﹑釘釒丕減半八分

磁器紙張類

大細磁器每十連二錢

中細磁器每十連一錢六分

小細磁器每十連一錢二分

大粗磁器每十連小粗者減半八分

中粗磁器每十連六分

大缸每十口中缸減半四分

酒壇﹑油壇每百个六分

傾銀罐每百个五分

缽盂﹑砂罐﹑酒瓶每百个一分

連四毛邊紙每千張五分

時連扛連紙每千張三分

太史連竹紙﹑黃表小棉紙每千張五釐

大棉紙每千張一分

各樣粗紙每百斤六分

紅紙﹑箋紙﹑大油紙每百張小者減半三分

阡張每石一分六釐

飛金箔每百帖小者減半六分

薰金銀箔每百帖六釐五毫

無紙錫箔每百帖三錢

有紙錫箔每百﹝帖﹞二錢

色紙每石二錢

金扇每百把一錢

白紙﹑油紙﹑芭蕉扇每百把三分

艸古紙每百斤一分八釐

砂皮紙每千張一分五釐

烏金紙每千張八釐

藥材類

烏梅﹑明皂礬﹑石糕﹑松香﹑槐花每百斤五分

羌活﹑茯苓﹑五味子每百斤三錢

樟腦﹑砂仁﹑當歸﹑石黃每百斤三錢

白術﹑龍骨﹑杏仁等藥材每百斤一錢

雜貨類

京雜貨每百斤一錢

通艸紙花每千支一分二釐

花炮每千个五分

紙印畫每千張六分

墨每百斤中者減半八錢

黃白籐每百斤八分

漆箱桌牀﹑大皮箱每十个小者減半一錢

漆盒每十个小者減半二分

漆匣﹑皮匣每百个一錢五分

牛角並雜木梳掠每百副一錢

竹筋每百把六釐

木天平架每十副八分

刡刷每千根二分

算盤﹑鏡架每百个一錢

油傘每百把一錢

木屐每百雙三分二釐

木屐柸每百雙一分六釐

坐桶每副五釐

大木桶每十个小者減半五分

淨桶每十个二分五釐

肥皂每百斤八釐

燈艸每百斤二錢

鞋艸每百斤二分四釐

上煙每百斤一錢五分

土煙葉每百斤八分

燭心護皮每百斤三分

蒲包每千个小者減半六分

木凳每十條二分

杉枋雜料每塊五釐

各色木枋每百條三錢

木廚櫃牀每張一分

木桌每十張六分

木椅每十張三分

木箱每十个四分

醃臘海味類

醃豬每百斤四分

大活豬每口三分

中活豬每口養豬減半二分

小活豬每口五釐

活羊每十隻八分

小活羊每十隻三分

醃鵝﹑活鵝每百隻雞鴨減半二錢

火腿每百隻三錢五分

醃魚鯗蝦每百斤二分

醃蛋每千个五分

海參每百斤三錢

魚翅﹑鮑魚每百斤五錢

海粉每百斤一兩

鹿筋﹑紫菜﹑淡菜每百斤二錢

魚子每百斤一錢五分

螺幹﹑銀魚﹑蝦米每百斤一錢

海白菜﹑糟鰣魚﹑蟶漧每百斤八分

白蛤﹑烏賊魚﹑泥螺﹑海蜇﹑魚鮮每百斤三分

蝦皮﹑鮮醃蟹每百斤二分

蝦醬﹑鹵蝦﹑小魚﹑鯗魚﹑雜魚每百斤一分五釐

水蜇每百斤八釐

蚱每百斤六釐

皮張類

羊羔皮每百張二錢

牛馬驢騾皮每十張一錢五分

羊皮襖每件四分

皮褲每條四釐

羊﹑狗皮﹑老羊皮每百張三錢

番牛角每百斤本地減半一錢

碎骨每百斤一分

羊毛每百斤六分

豬毛每百斤八釐

坑砂﹑土碱﹑皮硝每百斤三分

柴炭木竹山貨類

摺子每百條一錢七分

蒲莞芬等艸每石三釐

茅艸每石二釐

木柴每千斤二分

中柴每千斤荒柴減半三分

煤炭﹑石灰每千斤六分

木炭每千斤八分

長稍竹每十捆四分

大毛竹每百根小者減半一錢

軟竹篾﹑篦篾每百斤硬者減半二分

紙篾每百斤五分

一尺以下木每根皮槁木減半二釐

一尺至一尺五寸木每根五釐

一尺六寸至二尺木每根一分五釐

二尺一寸至二尺五寸木每根三分五釐

一尺六寸至三尺木每根五分

三尺以上木每根二錢

四尺以上木每根三錢

五尺以上木每根六錢

松板每十塊九釐

杉板每十塊一分二釐

木棍每百根一分二釐

木馱每百个三分

木瓢﹑葫蘆瓢每千个七分

扁擔柸每百根二分

扁擔每百根三分二釐

竹箱每十个二分四釐

鍋蓋每百个小者減半四分

竹廚每十口小者減半四分

竹椅每十張一分

掃帚每十把一分

篾籃﹑米篩每百个二分四釐

竹籮每百个六分

柴艸船單每尺二分五釐

貿﹑捕船鈔梁頭每年徵收鈔銀二次

一丈以內每尺一錢五分

一丈以外每尺二錢五分五釐

一﹑量載﹐先扡深長若干﹔量長﹐除去船梁淨長若干﹔量寬﹐以船兩邊站板爲主。量寬若干﹐用三乘四因算法﹐合成石數﹐照則報納錢糧﹐按依石數起鈔。

一﹑無錫蒲鞋頭﹑邵伯弔當曁蠻船﹐頭尾皆尖﹐面窄身寬。裝載抵關﹐先量深長。量寬時﹐均在船站板之內。量寬算法同前。

一﹑航海海船﹐面闊底窄。扡量時﹐見載量載。量長﹐除去梁頭淨長若干﹔量寬﹐在站板內以大桅艙寬爲主。算法同前。合成石數﹐例照七折報納。

船隻起鈔例

一﹑布匹﹑油﹑酒雜貨等物﹐均以稅正銀三錢起鈔。四尺至二兩起鈔﹐五尺至四兩起鈔﹐六尺至六兩起鈔﹐七尺至八兩起鈔﹐八尺頂鈔。

一﹑石灰﹑煤炭﹑焦炭﹑大麥﹑蘆粟﹑蕎麥﹐至三十石起鈔四尺﹐至一百石起鈔五尺﹐凡多五十石加鈔一尺。

一﹑小麥﹑綠豆﹑豌豆﹑芝麻﹐至十五石起鈔四尺。以上加鈔同前。

一﹑黃豆﹐至八石起鈔四尺。加鈔同前。

一﹑飯米無稅﹐至三十石起鈔四尺。加鈔同前。

一﹑飯稻無稅﹐至六十石起鈔四尺。加鈔同前。

一﹑燒艸無稅﹐至一百束起鈔四尺﹐至三百束起鈔五尺﹐多一百束加鈔一尺﹐至一千三百頂鈔。單船加至八尺﹐雙船加至八七尺。

一﹑引鹽無稅﹐十引至三十引起鈔四尺﹐至四十引起鈔五尺﹐多十引加鈔一尺﹐至七尺引﹐八尺頂鈔。

一﹑荒柴單船﹕

三百五束起鈔四尺八百束五尺

九百束六尺一千一百束七尺

一千五百三十五束八尺

雙船﹕

三百五束起鈔四尺六百五十束五尺

七百五十束六尺八百五十束七尺

九百五十束四四尺一千一百束五四尺

一千三百五十束五五尺

一千五百三十束六五尺

一千九百五十束六六尺

二千五百五十束七六尺

二千九百五十束七七尺

三千一百五十束八七尺

一﹑中柴單船﹕

九十束起鈔四尺二百三十束五尺

三百五束六尺二百八十束七尺

四百五十五束八尺

雙船﹕

九十束起鈔四尺一百五十五束五尺

二百三十束六尺三百五束七尺

三百八十束四四尺四百五二束五四尺

五百四十束五五尺六百二十束六五尺

六百八十五束六六尺七百六十五束七六尺

八百四十束七七尺九百五束八七尺

一﹑大柴單船﹕

二百束起鈔四尺五百四十束五尺

七百束六尺八百四十束七尺

一千束八尺

雙船﹕

二百束起鈔四尺四百五十束五尺

五百束六尺五百八十束七尺

六百四十束四四尺七百四十束五四尺

九百束五五尺一千束六五尺

一千三百束六六尺一千七百束七六尺

一千九百束七七尺二千束八七尺

大席單船﹕

七十五拑起鈔四尺一百九十拑五尺

二百五十五拑六尺三百十五拑七尺

三百七十五拑八尺

雙船﹕

七十五拑起鈔四尺一百三十五拑五尺

一百九十拑六尺二百五十五拑七尺

三百十五拑四四尺三百八十拑五四尺

四百四十拑五五尺五百拑六五尺

五百六十五拑六六尺六百二十五拑七六尺

六百九十拑七七尺七百五十拑八七尺

一﹑摺子﹕

一百條起鈔四尺一百五十條五尺

二百條六尺二百五十條七尺

三百條四四尺三百五十條五四尺

四百條五五尺四百五十條六五尺

五百條六六尺五百五十條七六尺

六百條七七尺六百五十條八七尺

一﹑柴席單船﹕

正銀一錢五分一釐至二錢起鈔五尺

二錢零一釐至二錢五分六尺

二錢五分一釐至二錢九分九釐七尺

三錢正八尺

雙船﹕

正銀一錢零一釐至一錢五分起鈔五尺

一錢五分一釐至二錢六尺

二錢五分一釐至二錢九分九釐七尺

三錢零一釐至三錢五分五四尺

三錢五分一釐至四錢五五尺

四錢零一釐至四錢五分六五尺

四錢五分一釐至五錢六六尺

五錢一釐至五錢五分七六尺

五錢五分一釐至五錢九分九釐七七尺

六錢正八七尺

一﹑凡照依貨物石數並稅銀數目起鈔者﹐俱從四尺起﹐每尺納鈔銀二分五釐﹐石飯米﹑飯稻無鈔。朦朧﹑新板溝﹑佃湖只收稅銀﹐槪不納鈔。

續纂則例

楡末四十六年準照楡皮輸納

淡幹魚四十八年準照向來比例報納

淮安文獻叢刻續纂淮關統志卷八題名

淮關統志卷之八題名

倉廠分司筆帖式稅大使倉大使

巡檢司護庫武弁三關職役並附

管榷之司﹐有關國計。苟非其人﹐政不虛行。淮關自並倉廠兼宿海以來﹐事繁賦重﹐稽察匪易。要惟寬以卹商﹐使人不欲爲姦而隱漏自絕﹔嚴以釐獘﹐使人不能爲姦而侵漁無計。庶幾裕課通商兩得之矣。其間變通時措﹐融會錯綜﹐實存乎其人焉﹐司榷者弗愼厥職歟﹗志《題名》。

漢

武帝太初四年﹐徙弘農都尉治武關﹐稅出入者。

唐

開元以後﹐以轉運使兼領財用。按﹐唐考功之法﹐二十七最曰﹕稽察有方﹐行旅無壅﹐爲關冿之最。曰﹕市廛不擾﹐姦濫不行﹐爲市司之最。用人之意善矣。

宋

太祖乾徳以後﹐僭僞略平﹐始置諸道轉運使﹐以總利權﹐以樞密院直學士杜韡監揚州稅。朝臣掌關市﹐自此始。

仁宗詔場務歲課倍增者﹐增使臣一員。

元

至元元年﹐罷江淮財賦都總管府。

天歷三年﹐置江淮財賦都總管府﹐秩正二品。

明

永樂七年﹐差禦史於各處收課衙門監辦課程。

宣徳四年﹐差禦史及戶部官﹐照鈔法例﹐監收船料鈔。

正統四年﹐取回監收船鈔禦史﹐止令原設官員收管。六年﹐罷監收錢鈔官。

景泰元年﹐令於各關專差主事監收﹐一年更代。六年﹐取回監收船鈔主事。令各府委佐貳官一員﹐每歲徵收﹐仍行各處巡河或巡按禦史監督兼管。

成化元年﹐罷。七年﹐復設鈔關主事一員監收。

弘治六年﹐令商稅止差主事監收﹐不必禦史巡察。是年﹐又令河西務﹑蘇州﹑九江﹑臨淸錢糧多處﹐戶部各差官一員﹔淮安﹑揚州﹑杭州錢糧少處﹐南京戶部各差官一員。自後﹐不許再委隔別衙門官員侵管﹐重復擾民。淮關自此始有定員﹐可得而考也。

明弘治七年起﹕

王鴻儒字懋學﹐南陽人。丁未進士﹐主事。

賈瓘字伯玉﹐寧州人。庚戌進士﹐主事。

邢洪字徳權﹐定襄人。丁未進士﹐主事。

鄒祥字元吉﹐徳州人。辛丑進士﹐主事。

張善字元良﹐歷城人。甲辰進士﹐主事。

黃相字弼甫﹐莆田人。丙辰進士﹐主事。

曹恕字本忠﹐霸州人。癸丑進士﹐主事。

張憲字廷紀﹐山西人。己未進士﹐主事。《淮安府誌》作張憲廷﹐蔚州人。

黃釒榮字於宣﹐晉江人。癸丑進士﹐主事。

王朝器字大器﹐莆田人。戊戌進士﹐主事。

羅柔字文徵﹐無錫人。庚戌進士﹐郎中。

梁錦字美中﹐臨潁人。壬戌進士﹐主事。

歐陽祿字萬鍾﹐湖廣永明人。壬戌進士。於弘治乙丑夏﹐由南京戶部主事司榷淮鈔。淸操純潔﹐綜理嚴明。公事之暇﹐不廢吟眺。因見板閘舊有社學一區﹐歲久圮敗﹐特捐俸修飭﹐增構堂楹﹐俾鎭之子弟讀書其中。而又愼選師範誨育之士。民感激﹐勒石記事﹐以頌作興之徳。

正徳年﹕

楊一鈞字東衡﹐鄰水人。正徳《淮安府誌》作四川臨水人﹐光緒《淮安府誌》作臨川人。以下簡稱正徳府誌﹑天啟府誌﹑光緒府誌﹐並用括注。壬戌進士﹐主事。

董灌﹝光緒府誌作黃灌﹞字存誠﹐晉江人。壬戌進士﹐主事。

徐廷錫﹝光緒府誌作黃廷錫﹞字天祿﹐南皮人。舉人﹐主事。

劉湜字淸臣﹐太康人。己未進士﹐主事。

按﹕《淮安府誌》劉湜之下載有諸絢﹐系浙江余姚人﹐乙丑進士。恐系舊志遺脫﹐因特附入備考。

胡徳字全之﹐婺源人。戊辰進士﹐主事。﹝天啟府誌列胥文相後﹞

胥文相字士衡﹐巴陵人。己丑進士﹐主事。

畢廷拱字敬夫﹐番禺人。辛未進士﹐主事。

吳仕典字天敍﹐龍溪人。戊辰進士﹐員外﹝郎﹞。

陳渭字啟周﹐江津人。己未進士﹐員外﹝郎﹞。

劉友仁字是存﹝光緒府誌作涵江﹞﹐漳浦人。甲戌進士﹐主事。

張汝欽字敬正﹐無錫人。甲戌進士﹐主事。

汪星字應明﹐婺源人。舉人﹐員外﹝郎﹞。

陳文沛﹝正徳府誌作林文沛﹞字維淂﹐長樂人。丁丑進士﹐主事。

王至善字遠吉﹐歷城人。丁丑進士﹐主事。

陳琛字忠獻﹐晉江人。丁丑進士﹐主事。

楊諫字信夫﹐當塗人。舉人﹝光緒府誌作進士﹞﹐員外﹝郎﹞。

嘉靖年﹕

李棠字思徳﹐淸苑人。舉人﹝光緒府誌作進士﹞﹐員外﹝郎﹞。

陶俸字守卿﹐陳畱人。舉人﹝光緒府誌作進士﹞﹐員外﹝郎﹞。

宋圭﹝光緒府誌等作宋珪﹞字元錫﹐新城人。癸未進士﹐主事。

李甫字孟卿﹐萬全都司人。舉人﹐員外﹝郎﹞。

劉可字以忠﹐羅山人。辛巳進士﹐員外﹝郎﹞。

張承恩字君錫﹐易州人。辛巳進士﹐員外﹝郎﹞。

周祖堯字宗道﹐東平人。癸未進士﹐員外﹝郎﹞。

張九敍字汝功﹐山西人。丙戌進士﹐主事。《淮安府誌》作石州人。

葉逄陽字子大﹐松溪人。辛巳進士﹐員外﹝郎﹞。

許琯字伯和﹐歙縣人。癸未進士﹐主事。

程資字仲朴﹐婺源人。丁丑進士﹐主事。

夏國孝字仁甫﹐四川涪州人。癸未進士﹐官戶部員外郎。嘉靖壬辰﹐治榷淮浦。適遭河水橫溢﹐公署淹浸﹐堂傾室壞﹐不可居處。乃獨力捐金重建﹐前後煥然一新。商旅胥徒弗與也。工竣﹐都察院劉節作文勒石﹐以記其成。

張鉞字有虔﹐平度州人。舉人﹐員外﹝郎﹞。

朱屏字邦憲﹐四川人。丙戌進士﹐員外﹝郎﹞。《淮安府誌》作漢川人。

任佐字良輔﹐山西稷山人。舉人﹝光緒府誌作進士﹞﹐主事。

李延馨字允明﹐長治人。己丑進士﹐主事。

張定字子靜﹐山西代州人。舉人﹐員外﹝郎﹞。

林汝永字君修﹐福建莆田人。舉人﹐主事。

陳文浩字子川﹐閩縣人。壬辰進士﹐主事。

蕭日彊字體壯﹐廣東人﹝天啟府誌作新寧人﹞。丙子鄕貢﹐主事。

潘恕字行之﹐海陽人。壬辰進士﹐主事。

楊時秀字叔茂﹐懷遠人。乙未進士﹐主事。

韓孟魁字夢祥﹐博羅人。戊子舉人﹝天啟府誌作進士﹞﹐主事。

馬麟字子振﹐號元岡﹐四川巴縣人。戊戌進士﹐戶部員外郎。榷淮時﹐以淮關初未有志﹐近有潘志﹐而典章未備也。乃廣咨博采﹐參酌刪訂﹐釐爲八卷。甫脫纂﹐而瓜期已滿﹐未及梓行。閱三年﹐始授諭敏齋足成之。

黃日敬字時簡﹐號淙壺﹐福建莆田人。丙子鄕貢﹝光緒府誌作進士﹞。前榷使相子也。相於弘治庚申末督淮榷﹐三事克修﹐遺愛在人。至嘉靖甲辰﹐日敬嗣蒞斯任。廉潔自持﹐百廢具舉。如革耗錢﹐寬限票﹐嚴察各役以在法外巧取之獘。又念小舟﹐例當寬免﹐轉委丈量﹐難免需索。乃制二尺﹐尺有記﹐懸尺有所﹐驗尺必親至舟次﹐以剔欺隱。而且修堤築欄﹐禦水災﹐捍盜賊。皆其所行善政也。

韓志仁字徳夫﹐蒲州人。辛卯鄕貢﹝光緒府誌等作進士﹞﹐員外﹝郎﹞。

王宗堯字見甫﹐富順人。甲戌進士﹐主事。

諭希學字博之﹐號敏齋﹐河南光山人。戊戌進士。由南戶部主政簡任淮榷。公廉平恕﹐正己率物﹐而榷政肅然。受馬元岡《關志》之託﹐亟爲增損裁定﹐復就正於漕運理刑熊汝達﹐再加參考潤色﹐始畀諸梓。

周尙宗字伯顯﹐吳橋人。乙未進士﹐主事。

耿隨朝字子衡﹐直隸人。丁未進士﹐主事。《淮安府誌》作滑縣人。

郭光邦﹝天啟府誌作郭邦光﹞字元賓﹐冠縣人。甲辰進士﹐主事。

吳國相字楹甫﹐登州人。丁未進士﹐主事。

張言字思默﹐臨桂人。丁未進士﹐主事。

郭維藩字價夫﹐揭陽人。甲辰進士﹐主事。

何思贊﹝光緒府誌作何思順﹞字紹襄﹐順徳人。庚戌進士﹐主事。

徐可久字子易﹐馬平人。庚子舉人﹝光緒府誌作進士﹞﹐主事。

蕭可教字子修﹐江都人。庚戌進士﹐主事。

董汝瀚字子匯﹐益都人。甲午鄕貢﹝光緒府誌作進士﹞﹐員外﹝郎﹞。

張傑夫字朝伯﹐新會人。庚戌進士﹐主事。

田稔字慶甫﹐號育庵﹐山東髙唐州人。丙辰進士﹐官南戶部主事。嘉靖丁巳秋﹐司榷淮鈔。下車後﹐博咨利獘﹐力行惠政﹐商民無不感戴。去之日﹐共浼里人胡應嘉勒石紀美以頌之。

王其勤字時敏﹐松滋人。癸丑進士﹐主事。

郭立彥字如選﹐號冠山﹐福建晉江人。庚戌進士。嘉慶己未﹐以地官尙書郎榷淮。一歲之間﹐興利祛獘﹐惠政覃教。時有司給民以牌﹐病商尢甚。立彥革奪其符﹐俾侵利者不得逞。居平廉介﹐寬恕接人有理常。構廈三間於公署之前﹐捐其匾曰「問津一憩」﹐以示無忘賓旅之意。

戴冕字子端﹐洛陽人。癸丑進士﹐主事。

陳復升﹝天啟府誌作陳復昇﹞字以先﹐長樂人。丙辰進士﹐主事。

毛徳禎字子龍﹐富川人。丁酉舉人﹐主事。

陳思忠字君衡﹐莆田人。己未進士﹐主事﹝光緒府誌作陳思君﹐誤﹞。

楊應東字子仁﹐太和人。己未進士﹐主事。

董學海﹝天啟府誌作黃學海﹞字宗於﹐無錫人。壬戌進士﹐主事。

郭夢得字甫卿﹐同安人。壬戌進士﹐主事。

隆慶年﹕

邵鳴岐字子鳳﹐東安人。庚子舉人﹝光緒府誌作進士﹞﹐郎中。

焦子春字徳元﹐登封人。乙丑進士﹐員外﹝郎﹞。

李得陽字伯英﹐廣徳人。乙丑進士﹐主事。

殷登瀛字子登﹐號少莊﹐安徽宣城人。由壬戌進士﹐筮士縣尹﹐辭內召不赴﹐告就南曹﹐隨於隆慶庚午﹐以地官主事簡司淮榷。平賦立政﹐商賈感悅﹐兼以余惠怙冒坊民。修道路﹐賑煢獨﹐人之仰庇者不可勝計。關旁元天宮﹐系鎭人祈福之所﹐數遭水患﹐傾圮日甚﹐復捐金修茸﹐以遂閭閰之願。耆民嚴輔等丐郡紳丁士美撰文頌之。

趙光徳字厚甫﹐樂安人。己酉舉人﹐主事﹝天啟府誌作趙徳光﹐進士﹞。

施夢龍﹝光緒府誌作施夢熊﹞字伯雨﹐無錫人。戊辰進士。主事。

萬曆年﹕

趙國璧字子完﹐東明人。辛未進士﹐主事。

張問明字心盤﹐猗氏人。壬戌進士﹐主事。

張步云字子龍﹐廣濟人。辛酉舉人﹐主事。

袁亮字執夫﹐號近沙﹐湖廣麻城人。壬子舉人。於萬曆三年﹐以戶部員外郎來督淮榷。旣蒞任﹐詢知淮地節苦水患﹐商民交困。因汲汲以惠民通商爲務﹐而羣情愛戴﹐爭願出途﹐課比往歲轉增。關署地勢卑下﹐遇雨卽成巨浸﹐當出俸米募民培土增基﹐廳堂甬壁煥然一新。而關之東有新街﹐約長五百餘丈﹐爲往來要道﹐被水沖塌﹐民多病涉。並措處木植﹑葦席﹐障土堅築﹐以濟行人。事竣還京﹐商民遮道擁送﹐幾至車不能行。

李爵字子修﹐湖廣長陽人。丁卯舉人﹐主事。重修《淮安關志》﹐自爲序。

陳瑛字廷玉﹐莆田人。甲戌進士﹐主事。

李宜春﹝光緒府誌作李春宜﹞字叔和﹐莘縣人。戊辰進士﹐主事。

黃卷字翰卿﹐新會人。戊辰進士﹐主事。

成憲字君迪﹐蘇州人。乙丑進士﹐主事。

王云鷺字翀儒﹐夏邑人。辛未進士﹐主事。

任甲第字子薦﹐四川資陽人﹝光緒府誌作滋陽人﹐誤﹞。甲戌進士﹐主事。

田琯字希玉﹐大田人。辛未進士﹐主事。

韓萃善字克一﹐淄川人。甲戌進士﹐主事。

林民正﹝天啟府誌作林民止﹞字敬夫﹐莆田人。甲戌進士﹐主事。

馬應龍﹝天啟府誌作馬應夢﹞字仕徵﹐曹州人。乙丑進士﹐主事。

黃文炳字懋新﹐福建同安人﹝天啟府誌作晉江人﹞。丁丑進士﹐以南戶部主政榷淮。操履廉潔﹐稽察有方﹐頌聲洋溢。淮關向有《題名碑》一座﹐年久碑盈﹐後來者無從記載。乃伐石重立﹐俾前碑未載姓氏﹐次第錄之﹐以垂永久焉。

汪道亨﹝天啟府誌作王道亨﹞字汝立﹐懷寧人。癸未進士﹐主事。

向僎字良佐﹐臨安人。丁丑進士﹐主事。

陳經濟字獻明﹐禹州人。庚辰進士﹐主事。

盧文勛字堯卿﹐無錫人。庚辰進士﹐主事。

劉之龍字起潛﹐富順人﹝光緒府誌作富陽人﹞。庚辰進士﹐主事。

蘇民懷字��﹐廣東南海人。舉人﹐員外﹝郎﹞。

龍徳孚字伯貞﹐湖廣武陵人。舉人﹐員外﹝郎﹞。

李秩字序甫﹐孟津人。丙戌進士﹐員外﹝郎﹞。

王曰然字似唐﹐湖廣人。舉人﹐員外﹝郎﹞。《淮安府誌》作晉然﹐景陵人。王曰二字或系晉字之訛﹐亦未可定。姑存以俟考。

程子侃字仲言﹐江南休寧人。舉人﹐主事。《淮安府誌》作程侃。

王宗顯字願良﹐山西澤州人。舉人﹐主事。

陳長勉字紹峯﹐福建長樂人。官生﹝天啟府誌作舉人﹞﹐員外﹝郎﹞。

杜學大字道伯﹐四川蓬州人。舉人﹐主事。萬曆戊戌榷淮。以關志內輿地﹑廨捨無圖﹐敕書﹑令甲無考﹐乃重修增入﹐而余仍其舊。更以公署隘陋﹐體制不尊﹐復加修茸。名其室曰「寬簡居」﹐蓋取寬以爲關﹐簡以應冗之意。《淮安府誌》作蓬萊人﹐己丑進士。不知何據。

丁日近字午亭﹐晉江人。己丑進士﹐主事。

呂昌期字蘭谷﹐溧陽人。壬辰進士﹐主事。

陳夢琛字瑞南﹐山東登州人。官生﹐員外﹝郎﹞。榷淮時﹐因板閘新路被水沖壞﹐特捐資修築之。人卽呼爲陳公新路。康熙年間﹐碑碣猶存。

朱沐民字徳明﹐山西臨汾人。乙未進士﹐主事。《淮安府誌》作李沐民。

汪若水﹝光緒府誌作汪茹冰﹐疑其一爲其字﹞字復卿﹐廣西富川人。舉人﹐主事。

王之機字茂吉﹐麻城人。壬午舉人﹐主事。

楊百朋字元重﹐建安人。乙未進士﹐主事。

史啟元字藎卿﹐江都人。甲辰進士﹐主事。

荊之琦字鳴玉﹐丹陽人。甲辰進士﹐主事。

江宗棐﹝光緒府誌作江宗裴﹐疑誤﹞字輔之﹐大竹人。庚辰進士﹐主事。

周士龍字幼潛﹐武進人。戊戌進士﹐主事。

梅守極﹝天啟府誌作梅守吉﹐進士﹞字建輔﹐宣城人。丙子舉人﹐主事。

徐來儀字成甫﹐興化人。壬辰進士﹐主事。

餘士奇字才伯﹐東莞人。戊戌進士﹐主事。

林世都字大贊﹐閩縣人。戊子貢士﹐主事。﹝天啟府誌作林士都﹐舉人﹞

韓國藩字��﹐南京人。戊戌進士﹐主事。

胡宗漢字爲章﹐臨淸人。乙酉舉人﹐主事。

王良佐字怙立﹐邯鄲人。戊戌進士﹐主事。

王三元字長卿﹐寧國人。乙酉貢士﹝天啟府誌作舉人﹞﹐主事。

張坦字覲薇﹐鐘祥人。丁未進士﹐主事。

張京元字無始﹐泰興人。甲辰進士﹐主事。

莊起元字仲儒﹐武進人。甲辰進士﹐主事。

洪胤衡字��﹐商城人。丙辰進士﹐主事。

謝上選字��﹐貴州衛籍﹐江南興化人。己未進士﹐主事。《淮安府誌》載泰昌元年任。

天啟年﹕

李士髙字��﹐河南人。庚戌進士﹐主事。《淮安府誌》作磁州人。

劉必達字��﹐四川人。舉人。《淮安府誌》作劉必逵﹐陜西咸寧﹐舉人。

任國楨字��﹐懷寧人。庚戌進士﹐主事。

陳龍可字際飛﹐福建晉江人。壬戌進士﹐戶部主事。天啟四年﹐司榷淮關。以黃懋新續立《題名碑》石又已幅盡﹐特再豎一石續記之﹐而以天啟元年爲起﹐自爲記。

虞大復字元建﹐金壇人。丁未進士。

田有年字立蒸﹐陜西韓城人。庚子舉人。

吳起龍字九見﹐江南人。戊辰進士。

劉賁卿字觀文﹐河南人。丙子舉人。

徐瑋字仲華﹐江南人﹐己酉舉人。

張梧字月懷﹐山東人。辛未進士。

崇楨年﹕

劉大川字孔源﹐順天易州人。丙午舉人。《淮安府誌》載﹕在吳起龍之前﹐作天啟七年任。

韓位甫字立之﹐四川人。己酉舉人。

張兆章字純卿﹐福建人。壬子舉人。

李春英字含莪﹐河南人。丙午舉人。

陳象明字旭庵﹐廣東人﹝光緒府誌﹕陳象明﹐字麗南﹐東莞人﹞。戊辰進士。

路進字修期﹐江南人。戊辰進士。

張文達字樂三﹐江南人。戊午舉人。

丁耀字紫芳﹐江南人。官生。

葉士章字允南﹐江南人。官生。

王行儉字幽亭﹐江南人。丁丑進士。

趙之琰字完璞﹐江寧人。戊午舉人。

李可植字淡庵﹐湖廣人。壬戌進士。

南有臺

蕭鳴靖

按﹕弘治七年而後﹐終明之世﹐司淮榷者百有餘人。其間某人任於某歲﹐槪未能析言之。而其姓﹑字﹑裏居﹑科目﹑官秩﹐間亦訛舛難憑。爰證淮安新舊府誌﹐又多魯魚亥豕之謬﹐未敢據以爲信。至前志纂於康熙二十五年﹐尙距明季未遠﹐已難考核精詳。今又將及百年﹐更何從取證耶﹖疑以傳疑﹐史之義也。姑存﹐以俟考可耳。

國朝

順治二年乙酉﹐始立鈔關。

侯昌胤

南京豫王委﹐在任九个月。

張梧在任十五个月。

自此北選。

阿哈尼堪滿洲人。

劉思文遼東人。

程之濬官生。在任十八个月。

此下始立三員。兼用筆帖式﹐另書於後。

鴉爾布滿洲人。

張應元遼東人。

宋之普戶部郎中﹐戊辰進士。

鄭庫納滿洲人。

山泰滿洲人。

周而淳進士。

石特庫滿洲人。

吳之樞鄕科。

溫代滿洲人。在任三月。

耿於垣丙戌科。

此下止漢官一員。

戴機福建人﹐進士。

湯有慶進士。

周文華進士。

白芬舉人。在任三个月告歸。

馬雲龍進士。

徐謂第進士。

萬鼒進士。

梁儒進士。

此下一滿一漢一筆帖式。

噶爾噶圖滿洲人。

張璟進士。

哈占滿洲人。

王騭進士。

布占滿洲人。

蔡騶在任三个月。

張祚先進士。

此下淮安鈔關同淮安倉﹑淸江廠等各關﹐俱歸並淮海道。徵收三年零八个月。

祖澤深奉天人。淮海道。

康熙八年己酉﹐各關又復。

金泰滿洲人。

蔡兆丰官生。

收稅一年﹐漕運總督以淮安十里三關題請﹐將戶部糧儲﹑工部抽單﹐總並淮關徵收。

於珩遼東人。

楊兆傑舉人。在任一月﹐丁艱。

範養民遼東人。

希福滿洲人。

洪琮進士。

丹代滿洲人。戶部員外﹝郎﹞。

陳肇昌工部都水司﹐主事。

耿虁忠旗下﹝人﹞。工部屯田司郎中。

此下一正堂一筆帖式。

薛坤舉人。戶部廣西司主事。

他納庫滿洲人。刑部四川司主事。

翁英滿洲人。以工部屯田司員外﹝郎﹞簡任淮榷。政尙寬簡﹐商賈悅服。公務之暇﹐凡所以惠卹士民者﹐又無不周至。是以商民咸感其徳﹐去後追思﹐乃於河堤堡房之側建立書院﹐設位屍祝之。

鄂愷滿洲人。吏部文選司郎中。

李輝祖旗下人。兵部職方司郎中。《淮安府誌》作李耀祖。

紀爾塔渾滿洲人。兵部武選司員外﹝郎﹞。

徳明滿洲人。吏部主政。司榷淮關﹐淸介廉潔﹐月俸外不費水衡一錢。徵收貨稅﹐務以徳感。而稽察侵隱﹐有犯必懲。用是吏畏民懷。臨關放舟瞻顏色者﹐以爲似河之淸。

劉秉忠﹝光緒府誌作劉秉思﹞遼東人。刑部浙江司員外﹝郎﹞。

杜能格滿洲人。兵部員外﹝郎﹞。

伊壘滿洲人。禮部祠祭司郎中。

馬士貞遼東人。蔭生。《淮安府誌》作陜西人。

江映鯤四川人。甲午舉人﹐兵部主事。《淮安府誌》作湖廣人。

杜琳字九遷﹐直隸密雲人。由鄕貢進士﹐筮仕中翰﹐使浙著績﹐晉階地官郎。於康熙乙丑冬來榷淮稅。下車後﹐稔知連年水旱﹐貨載寥落﹐額課屢絀﹐亟思所以補救之。用是日夜辛勤﹐釐剔姦獘﹐以杜欺朦﹐周卹商販﹐以示招來。並刊布《則例》一書﹐使人共知稅額。而且裁減耗費﹐代補正供。茸傾圮之公署﹐修殘缺之古道﹐莫不罄己資以襄事。更念關政源流﹐年久變更﹐復增修誌書十二卷﹐應爲十卷﹐詳見《凡例》。詳核而手訂之﹐使後之人得資以徵其迹焉。厥功不甚偉歟﹗

席特庫戶部郎中。

柰馬代滿洲人。以理藩院郎中簡任淮榷。端顏持重﹐廉公有威。一載之間﹐胥吏斂戢﹐商旅惠懷﹐於關政實多裨益。居平﹐以禮律身﹐尢謹臣節。特於元天宮祈福之地虔供萬歲尊位﹐朔望必率屬朝賀﹐如觀天顏﹐後來者至今遵之。可謂能識大體者。

莫禮普宗人府主事。

蔣洪緒禮部郎中。

夏宗舜兵部員外﹝郎﹞。

費雅漢詹事府中允。

席爾登翰林院侍讀。

克什特理藩院員外﹝郎﹞。

桑格戶部郎中。

西爾圖國子監司業。

達爾漢翰林院侍讀。

瓦哩哈內務府員外﹝郎﹞。

羅密理藩院員外﹝郎﹞。

馬爾漢吏部郎中。

邁圖內務府主事。

鄂穆索兵部郎中。

查林布吏部郎中。

訥言工部主事。

達色刑部郎中。

圖蘭滿洲人。內務府郎中。淸操雅飭﹐恂恂儒者之風。榷稅﹐恥爲苛細。慈祥和藹﹐不動聲色﹐而商賈亦未有敢欺者。尢愛撫育窮簷﹐扶翼名教。士民傾戴﹐共建書院禋祀之﹐比之前明歐陽公云。

哈代禮部主事。

勒奇納戶部郎中。

松山理藩院員外﹝郎﹞。

希達內務府郎中。

窪哈里禮部郎中。

蘇赫兵部職方司員外﹝郎﹞。

森圖﹝光緒府誌作森國﹞戶部郎中。

黨古禮滿洲人。刑部郎中。襟懷闊達﹐敏雅絕倫。綜核淮榷事﹐不煩而就理。署後俯臨山子湖﹐荇藻紛披﹐魚鳥飛躍。至夏﹐則芰荷圍繞﹐水香襲人﹐乃爲建亭湖心﹐名曰「愛蓮」。綠樹紅橋﹐周環掩映﹐爲一時遊觀之勝。嗣經歷任修茸﹐先大夫孟增飾之。會乾隆甲午﹝於﹞﹝淤﹞廢﹐余卽其基攺建爲觀音庵﹐並於庵前甬道樹坊﹐表其爲「愛蓮」遺迹﹐以志不泯云。

吳爾賽內務府都虞司員外﹝郎﹞。

常徳宗人府主事。

薩木岱戶部郎中。

額爾徳赫﹝光緒府誌作額爾徳壽﹞吏部郎中。

趙世顯鑲紅旗人。總河。

朱人龍天冿人。山淸裏河同知。

錢士鏞浙江人。山淸裏河同知。

王徳祚會稽人。進士﹐山安河務同知。

吳存禮江蘇巡撫。

雍正年﹕

張大有郃陽人。總漕。元年兼理。

傅澤洪鑲紅旗人。淮揚道。暫理。

慶元光祿寺少卿。

年希堯內務府總管。

鄂喜內務府郎中。代理。

西柱內閣侍讀學士。暫理。

楊應瑤正白旗人。淮安知府。十三年十月十四日署﹐至十二月初七日。

孔傳煥江南驛鹽道。十三年十二月初八日署﹐至乾隆元年正月初一日。

乾隆年﹕

黃鶴鳴��人。鎭江知府。元年正月初二日署﹐至二月十九日。

唐英字俊公﹐滿洲正白旗人。內務府慶丰司員外﹝郎﹞。儒雅俊拔﹐才余於事。自乾隆元年二月二十日﹐至三年十二月十八日司榷﹐幾及三載﹐諸獘悉除。如徐關陸稅一項﹐向無成例﹐胥吏得以輕重舞獘。特爲酌核定則﹐題請刊布﹐永杜擾累。又宿遷關自髙堰興工﹐北來船隻遂有帶石之徵﹐頗滋民累﹐亦經奏請豁免。又﹐淮關舊有歲終賑卹孤貧一項﹐嗣緣奉文裁減﹐窮民未免失望﹐乃於耗羨項下﹐仍撥銀三百兩﹐以爲歲賑之用。公餘﹐手不釋卷﹐雅好吟詠。更於「愛蓮亭」中會課校士﹐品騭甲乙。於是﹐士爭濯磨﹐文風丕變。嗣任西江後﹐於向時簡拔之士﹐猶復郵書董責﹐勗以力學。其爲國儲材之意切矣。

三保滿洲人。武備苑卿﹑兩淮鹽政。三年十二月十九日署﹐至四年三月二十三日。

準泰滿洲人。上駟苑卿。四年三月二十四日任﹐至十一月二十八日。

托時滿洲人。總漕。四年十一月二十九日兼理﹐至五年正月十五日。

李英滿洲人。內務府員外﹝郎﹞。五年正月十六日任﹐至九月二十三日。

伊拉齊正黃旗人。內務府坐辦堂郎中。於乾隆五年四月二十日起﹐至八年七月二十三日﹐司榷三年有餘。敷政寬和﹐操行潔白。時值奉旨蠲免米豆等稅﹐關務淸簡。惟恐吏役就間或滋欺舞﹐乃時加戒飭﹐並自捐廉俸﹐量爲優卹﹐以示鼓舞。其他綜核諸善政﹐具足矜式。後人多采而則之。

徐徳裕昆山人。淮揚道。八年七月二十四日署﹐至十月初二日。

倭赫滿洲鑲黃旗人。圓明園總管。英明偉岸﹐才大而治﹐以簡出之。自乾隆八年十月初三日至十四年七月十一日﹐司榷數載﹐利獘周知。奏攺宿關通船一載之例﹐並海關捕魚船稅﹐令所轄州﹑縣就近徵收。法良意美﹐人爭頌之。

普福滿洲鑲黃旗人。內務府六庫郎中。十四年七月十二日任﹐至十七年正月初七日。

髙恆滿洲鑲黃旗人。戶部福建司郎中。十七年正月初八日任﹐至二十年三月初十日。

郭永寧天津人。淮安知府。二十年三月十一日署﹐至四月二十日。

伊拉齊滿洲人。郎中。二十年四月二十二日任﹐至二十一年十一月二十一日。

髙恆二十一年十一月二十二日再任﹐至二十二年十一月初一日。

普福二十二年十一月初二日再任﹐至二十八年六月十八日。

髙晉滿洲鑲黃旗人。舉人﹐兩江總督。前在總河任內﹐於二十八年六月十九日兼理﹐至七月十七日。

富貴滿洲鑲黃旗人。內務府郎中﹐兼佐領熱河總管。二十八年七月十八日任﹐至三十一年十二月初四日。卒於官。

普福在兩淮鹽政任內﹐於三十一年十二月初五日署﹐至十八日。

李宏奉天正藍旗人。河道總督。於三十一年十二月十九日兼理﹐至三十二年四月初三日。

方體浴奉天正白旗人。內務府郎中。三十二年四月初四日任﹐至三十七年二月初九日。

國棟滿洲鑲黃旗人。壬戌舉人。以道銜管理﹐於三十七年二月初十日任﹐至二月二十九日進京。

陶易山東文登縣人。壬申舉人。前在淮安府任內﹐於三十七年三月二十九日署﹐至五月初五日。

國棟三十七年五月初六日回任﹐至十一月二十四日。

伊齡阿滿洲鑲黃旗人。內務府郎中兼參佐領。三十七年十一月二十五日任﹐至四十年三月初九日。

寅著滿洲鑲黃旗人。熱河總管。四十年三月初十日任﹐至四十一年十月二十日。

伊齡阿前銜兼奉宸苑卿。四十一年十月二十一日再任。

按﹕本朝自順治二年至今﹐監督淮關稅務﹐除兼管﹑暫署不計外﹐已有一百餘人。其間體制屢易。始則不拘何秩﹐滿﹑漢兼差﹐已非復明季必遣大司農所屬之舊。繼復耑用內府人員﹐俱出特簡﹐不由部推。戶﹑工二部僅司按年考核而已。至某人任於何年﹐以及裏居﹑官秩﹐總緣關志年久未修﹐碑石復多剝落﹐無從一一考據得實。今只就雍正十三年以後實有可據者﹐詳細備載﹐余俱闕而不書﹐不敢鑿以失實也。再﹐歷任政績﹐已多泯沒弗傳﹐現在可考者亦寥寥無幾。謹卽分附於本名之下﹐以昭矜式。而兼理﹑署理之員﹐爲時甚暫。其人果賢﹐自有本任可記﹐應登府誌﹑通誌﹐玆不冗敍。

倉﹑廠分司附

常盈倉戶部分司

葉宜南平人。張茂咸寧人。

張勉應州人。朱瓚解州人。

鍾成原武人。

何琮南充人﹝天啟府誌作何琛﹞。

馮維武陵人。楊伸三原人。

朱玨徐州人。王珪松江人。

蔣瑄均州人。許箎無錫人。

林淸莆田人。王育泰安人。

謝士元長樂人。黃天錫寧都人﹝天啟府誌無﹞。

王瑤襄陽人。胡信丹徒人。

程泰祁門人。李璵祥符人。

鄭和閩縣人。王玭南靖人。

張振祥符人﹝天啟府誌作張賑﹞。

尙泰江夏人。李炯然蒙陰人。

陳淸孟都人。陳逵日照人。

石淮江浦人。端澄南樂人。

柳琰儀徵人。

李秉忠江寧人﹝正徳府誌作李秉衷﹞。

郁氵辛景州人﹝正徳府誌作郁庠﹞。

余瓚丹徒人。葉亨閩縣人。

邵珪宜興人。趙祥丹徒人。

雷升萬縣人﹝正徳府誌作遼東三萬﹝衛﹞人﹞。

毛泰蘭陽人。孫識商河人。

周軫莆田人。

姚綸汝州人﹝天啟府誌作海州人﹞。

王恆廬江人。郭緒太原人。正徳府誌郭緒前有許恆﹐福建閩縣人﹐以主事任。

吳彥華句容人。王佑肥城人。

李貢蕪湖人。何義江陰人。

陳昌無錫人。陳仁莆田人。

史學溧陽人。華玨無錫人。

張文佐西平人﹝光緒府誌列華玨前﹞。

黨以平均州人正徳府誌黨以平在葉天球後﹐天啟府誌列華玨後。劉績江夏人。

胡爟蕪湖人。張邦瑞宜興人。

榮節遂平人。劉乾江陰人。

張諾濱州人﹝光緒府誌作廬州人﹞。

江師古湖廣人。朱智滎澤人。

胡濂定安人。殷鰲丹陽人。

李緋固始人。

劉大謨儀徵人﹝正徳府誌作儀封人﹞。

魏廷楫華容人。滕謐掖縣人。

唐冑瓊山人。區越新會人。

戴冠信陽人。吳仕宜興人。

葉天球婺源人。孫儀平度人。

頓銳湖廣人﹝同天啟府誌﹐正徳府誌作涿鹿衛人﹞。

楊淮無錫人。牟泰巴縣人。

李祿臨邑人﹝光緒府誌作李錄﹞。

洪珠莆田人。王澄羅田人。

吳淮丹徒人。張綸任邱人。

宋錦和州人。華察無錫人。

王宗濬晉江人。何俊順徳人。

陳詞江陰人。﹝天啟府誌﹐陳詞後有劉欽舜﹐石首人﹞

呂髙丹徒人。郭從朴掖縣人。

張鳧萊陽人。舉人。胡岐歙縣人。

鄭翹番禺人﹐舉人。黃應中忠州人。

劉永醴泉人。

陳子龍閩縣人。﹝天啟府誌作陳子文﹐在黃應中之後﹞

葉國華興國人。劉佐徳州人。

張景賢眉州人。溫新中護衛。

鄭富莆田人。

林洙文登人。﹝天啟府誌作林株﹞

諭衝麻城人。

鄭向榮淸流人。﹝天啟府誌作鄧向榮﹞

馬鍾英順徳人。李景萃任縣人。

劉應傑濰縣人。﹝天啟府誌作劉應節﹞

許嗣忠閩縣人。﹝天啟府誌作許嗣宗﹞

陳柯閩縣人。黃大節南安人。

方逢時嘉魚人。湯賓南皮人。

錢邦偁蘄水人。丁希孔招遠人。

冀國輝縣人﹐舉人。

屠羲英寧國人。﹝光緒府誌作屠燨英﹞

沈奎江陰人。

範燧丹徒人﹝光緒府誌作郃陽人﹞。

林澄源莆田人。葉士賓莆田人。

張九歌曹州人。周標晉江人。

李秀平定人﹐舉人。

包乾丹陽人﹝天啟府誌作沔陽人﹞。

林紹漳浦人。吳應臺宜興人﹐舉人。

寧鈳廣徳人。熊讜麻城人。

劉珠公安人。瞿羽惠墊江人。

李遇春閩縣人。

傅作霖江陵人。﹝天啟府誌作傅作雨﹞

鍾昌東莞人。劉恵橋鎭海人。

侯世卿武陵人。石子璞興國﹝人﹞﹐﹝舉﹞人。

麻溶宣城人。杜業晉江﹝人﹞﹐舉人。

李應選趙城人。宋廷訓靖海人。

韓邦域侯官人。張崇禮代州人。

吳士瑞黃岡人。羅文綱馬平人。

張養正淸寧人﹝天啟府誌作淸丰人﹞。

李文芳綿州人。閆調羹新蔡人。

王建屏鄜州人。侯永昌掖縣人。

張羽鳳新城人。﹝光緒府誌作張鳳羽﹞

周之訓黃岡人。汪宗文蘄州人﹐舉人。

呂遜濰縣人。範中彥範縣人。

林世樾閩縣人﹐官生。

楊應芳蒲州人﹐官生。﹝天啟府誌作楊胤芳﹞

趙鉉歷城人﹐官生。林鳴璠莆田人。

仇夢臺歙縣人。

淸江廠工部分司附

謝彥城江西人。﹝明漕船志作謝彥誠﹞

吳觀江西人。潘�失名籍。

胡臻陽曲人。趙簡臨邑人﹐貢士。

朱昂無爲人﹐貢士。項備瑞安人﹐貢士。

張溥順天人﹐貢士。張榮湖廣人﹐貢士。

歐陽熙泰和人。

相傑泰興人﹝漕船志作順天府大興縣人﹞。

李昂仁和人。﹝漕船志作李昴﹞

張鼐江都人。楊懋宛平人。

沈黻華亭人。郭緝經廬陵人。

屠勛平湖人。蕭奎常熟人。

吳郁休寧人。林壂閩縣人。

杜恆吉水人。徐墱華亭人。

姚文灝貴溪人。汪澤余姚人。

王大用上海人。張琮江寧人。明《漕船志》﹕張琮﹐弘治六年任﹔王大用﹐弘治九年任。

席書遂寧人。吳山武進人。

曹崐錦衣衛。陳炫南海人。

邊偉任丘人。畢濟時貴溪人。

王鍭南城人。任恩南宮人﹐貢士。

陳煥余姚人。丁瓚丹徒人。

張吉水人。呂希周崇徳人。

邵經濟仁和人。江東朝城人。

徐存義余姚人。髙燿淸苑人。

陳堯通州人。郭乾任丘人。

葉選余姚人。楊周錢塘人。

朱家相歸徳人。李泂萊陽人。

陸夢豹丰城人。張任嘉定人。

黃扆咸寧人。周望東莞人。

沈維藩定州衛人。張問仁西寧衛人。

顧堅吳縣人。王楣遵化人。

曹愼鎭江衛人。張瀾冠縣人。

龔廷璧龍遊人﹝天啟府誌作建水人﹞。

吳守節眞定人﹐舉人。徐儒臨川人。

張譽新建人。陳瑛莆田人。

許應逵嘉興人。蔡國炳晉江人。

黃曰謹鎭海人。章憲文華亭人。

孫瀾洛陽人。包應登錢塘人。

羅尙賓長汀人﹐舉人。周訓臨川人。

王宗義易州人。沈孝徵海鹽人。

魏時應南昌人。楊檟徳州人。

周之龍湘潭人。髙維岡神木人。

王蒞石首人。王好善寶坻人。

錢文薦慈溪人。朱啟元山陰人﹐官生。

張時俊沂水人。顧元鏡歸安人。

劉煉永淸人。張明昌錢塘人。張明昌下﹐光緒淮安府誌有趙光抃﹐下注﹕見《南河祀典》﹐崇禎六年任。

龔震英江西人。楊所修四川人。

劉芳烈官生。王泰交山東人。

馮達道長洲人。張安茂松江人。

李�禎徳州人。胡尙衡池州人。

吳宗孟失爵裏。徐致章廬州人。

按﹕倉﹑廠分隸戶﹑工二部﹐向來各有專員管理﹐與淮安鈔關並峙。自康熙九年﹐以十里三關題準裁並淮關徵收。而當時司榷之人﹐苟有一善足錄﹐亦今日淮關之程式也。其柰歷年久遠﹐淹沒無聞。不獨政績失傳﹐卽其年分﹑爵裏亦多舛訛﹐莫可考訂。今只就《淮安府誌》中所載姓氏備錄之﹐以俟考云。

筆帖式附

順治年﹕

舒恕劉﹝失名﹞庫爾康楊善董安國烏黑常書常壽王朝佐

康熙年﹕

廣土吳存仁劉格蘇恩徳沙爾圖胡

艾滋阿寧安陶色黑達色勒貝

桑格洪莪綽邵將塞內錫蘭臺

喀濟禮鄂倫徳鄂爾機納

按﹕自順治六年起﹐監督之外﹐必遣筆帖式一員﹐以爲之佐﹐其權亞於榷使。至康熙年間﹐其制猶存。今就舊志所載﹐只有二十七人。而自康熙二十五年以後﹐多不可考﹐更不知於何時停止差委。直至乾隆四年﹐復經前監督準泰具奏﹐請發內府筆帖式二員來關幫辦﹐名曰「委員」。而權統於一﹐非復前此副關之比矣。

乾隆四年﹕

常慶內務府筆帖式。三年期滿回京﹐推升主事。

伊世泰內務府筆帖式。

七年﹕

伊世泰奏畱接辦。

堆齊催總。

九年﹕

薩哈亮營造司筆帖式。

蘇保住暢春苑筆帖式。

十三年﹕

周廷鳳內務府筆帖式。

善慶會計司筆帖式。

索住錢糧衙門筆帖式。

十七年﹕

明貴管理三旗銀兩﹐莊頭處催總。

伊世泰內務府筆帖式。

七十三內務府藥房筆帖式。

十八年﹕

韓錦驍騎校。奏畱六年﹐至二十二年告病回京當差。

伊世泰奏加六品司庫銜﹐畱關辦事。

二十年﹕

長泰廣儲司筆帖式。

明保營造司筆帖式。

伊世泰畱關辦事。

二十四年﹕

多隆武會計司筆帖式。

增綬錢糧衙門筆帖式。

長泰畱關辦事。

福保內務府筆帖式。三年期滿回京﹐推升主事。自此不準專名奏請﹐以及年滿保畱。

二十八年﹕

額爾景額筆帖式。

明謙筆帖式。

元寶筆帖式。

三十一年﹕

鐘明內務府筆帖式。

雙保內務府筆帖式。

偏圖內務府筆帖式。

三十四年﹕

舒興內務府筆帖式。

鄂羅禮內務府筆帖式。

吉成內務府筆帖式。

三十七年﹕

倭什克內務府筆帖式。

老格會計司筆帖式。

良福愼刑司筆帖式。

四十年﹕

達春武英殿筆帖式。

蒙古岱廣儲司筆帖式。

舒明愼刑司筆帖式。

按﹕自乾隆四年至今﹐各委員俱歷歷可考。惟是始初各員﹐三年期滿﹐如有辦事勤愼諳練榷務者﹐監督得以專摺保畱接辦。或深知內府筆帖式中有堪任委使者﹐並許指名請發。嗣於乾隆二十四年欽奉諭旨﹕不準指名奏請﹐亦不許專摺保畱。凡系三年期滿之員﹐槪令回京。其闕由內府揀員引見﹐請旨發用。

稅課大使附

康熙年﹕

孫汝陰浙江人﹐六年任。

李騰蛟山東人﹐二十一年任。

王儀世陜西人﹐二十七年任。﹝光緒府誌作王世宜﹞

辛梓林順天人﹐五十年任。

雍正年﹕

季玩玉太和人﹐八年任。﹝光緒府誌作李玩玉﹞

劉必達直隸人﹐十二年任。

王兆祥浙江人﹐經歷﹐委署。

沈宗良署任。

袁思明四川人﹐十三年任。

乾隆年﹕

馬瑄山陽主簿﹐八年署任。

羅湘湖南郴州人﹐九年任。

仇偁芳安徽人﹐檢校﹐十九年署一月。

範玉倉大使﹐二十年署。

劉華江西人﹐二十年任。

楊廷茂縣丞﹐二十年署。

余成鰲二十一年署。

吉本隆直隸河間人﹐二十一年任。

康淩經歷﹐二十五年署。

鐘開聖廣東長樂人﹐二十五年任。

葉文麟浙江人﹐三十二年任﹐三十八年奉差。

李念昔浙江人﹐板閘巡檢﹐三十八年署。

葉文麟三十八年回任。

張誠浙江海鹽人﹐縣丞﹐三十九年署。

兪世綸浙江人﹐四十年任。

李念昔四十一年署。

黃良棟四十二年署。

祝元衡河南固始人﹐四十二年任。

按﹕稅課司一缺﹐原隸淮安府屬。但其職掌專收淮屬境內落地各稅﹐按月徑解關庫匯報﹐每年稅之盈絀﹐並不由官府考核﹐而實爲淮關稽稅之佐。因特就康熙六年以後﹐姓氏﹑裏居可考者﹐備列之。

倉大使攺板閘巡檢附

康熙年﹕

史淵順天人。

徐師古

周廷璵天冿人。

李景世河南人。

張廷祿河南人。

徐泓順天人。

雍正年﹕

孫俊奇順天人。

乾隆年﹕

範玉浙江會稽人。

劉達瑞江西人。

穆明昌山西汾州人。

季祺河南人。乾隆三十九年﹐裁去倉大使缺﹐卽攺補板閘巡檢。

李念昔浙江人。四十年調。

馮揚祚山西代州人。四十一年三月署。

王蒞山西髙平人。四十二年四月署。

李念昔四十二年正月回任。

按﹕常盈倉自裁並之後﹐倉大使一員專司收貯軍儲﹐原與榷政無涉。第該大使舊隸倉屬﹐淮關旣並倉務﹐則倉屬卽關屬也。且此缺現奉裁汰﹐攺爲巡檢﹐駐紮板閘﹐於關務不無微勞﹐例得附入。而年遠無徵者﹐闕焉。

護庫武弁附

雍正年﹕

吳俊千總﹐三年委。

馬乾千總﹐六年。

顧文煥千總﹐十年。

顏祥芳千總﹐十二年。

乾隆年﹕

趙國相千總﹐十三年。

侯斌千總﹐十四年。

宋國正千總﹐十五年至十七年。

金美千總﹐十八年。

周彩千總﹐十九年至二十年。

金美千總﹐二十一年至二十三年。

胡文秀千總﹐二十四年至二十五年。

堵朝紀千總﹐二十六年至二十七年。

胡文秀二十八年。

堵朝紀二十九年至三十一年。

張宗舜千總﹐三十二年至三十四年。

王璁千總﹐三十五年至三十八年。

葉俊武舉﹐把總﹐三十九年。

黃永貴把總﹐四十年至四十一年。

李浩候補守備﹐四十二年。

婁嵩年千總﹐四十三年。

按﹕關署駐紮板閘﹐旣無城垣﹐亦無防汛﹐庫貯重地﹐未便疏忽。是以雍正三年﹐前監督慶元題請分撥千總一員帶兵守庫。自此﹐俱由城守營派委赴關﹐在關署左右住宿防護﹐永以爲例。亦應備列其人。

職役附

明

淮安府委送淮安關收料官一員。

收料廳書手三名。

書辦吏十四名。

門子四名。

聽察省祭官十一員。

寫本官一員。

聽差舍人二十四名。

守門官吏十一名。

塡寫日票書手三十九名。

塡寫月票書手四十二名。

塡寫小免票書手四名。

更單書手三名。

雜事書手十五名。

掛號書手十二名。卽在日月票雜事書手內閭名。

茶引書手三名。

循環書手一名。

看堂人役一名。

捲房人役一名。

皂隸十二名。

快手二十八名。

轎夫十一名。

燈夫十三名。

水火夫二名。

吹手六名。

鋪兵二名。

巡靜旗手各四名。

看鋪總甲一名。

擡行箱民壯三名。

銃手一名。

刷印匠一名。

禮生四名。

陰陽生一名。

按﹕《周禮》酌官之用。而府史胥徒﹐各有其數﹐所以供任使﹐集眾務也。淮安一關﹐當南北衝衢﹐舳艫輻輳。加以各口分列﹐勢若星羅﹐勢渙事紛﹐職役尢難從簡。但自設關以來﹐職役之數﹐業已漫無可考。有明之季﹐遺制僅存﹐故先錄之﹐以志其始。

國朝

淮安關職役

吏書

經制書吏八名。本房一名。

揭房一名。柬房五名。

季報房冊頭三名。淸字淸書四名。

冊書十名。商稅房二名。

廠房三名。樓書二名。

雜行房二名。算手三名。

糧船書手二名。鹽船書手一名。

漕算一名。相禮生二名。

陰陽生一名。單房三名。

塡票書手三名。

各役

旗牌十名。承差十名。皂甲十名。快手十名。馬快八名。健快八名。舍人六名。稟事四名。茶房四名。聽差十二名。軍牢八名。夜役八名。大門四名。二門四名。宅門四名。轅門四名。看堂二名。解餉四名。看茶二名。炮手三名。火印四名。衣箱二名。升旗一名。吹手十二名。欽命牌二名。淮關牌二名。令字旗二名。金瓜二名。銀瓜二名。頭鑼二名。淸道旗二名。飛虎旗二名。肅靜牌二名。回避牌二名。五色旗十名。捆綁手四名。耳箭二名。龍刀二名。紅棍二名。紅衣四名。皂班四名。後擁十名。傘扇轎夫十六名。

夫役

大堂更夫五名。更樓更夫五名。

東圍更夫五名。西圍更夫五名。

堂庫會手八名。湖亭更夫五名。

東西柵欄二名。大纜更夫五名。

刷印匠一名。刻字匠一名。

廚役二名。水火夫十名。

打掃夫二名。橋夫十二名。

鋪司一名。馬夫二名。

宿﹑徐兩關書役

書辦十二名。在署繕書二名。在關繕書三名。

算手四名。值堂二名。承差四名。

旗牌二名。聽差六名。槍手四名。

更夫七名。纜夫十二名。水夫四名。

火夫四名。印刷匠一名。

海關書役

書辦一名。書手一名。朦朧書手一名。

冊書二名。皂隸四史。快手四名。

軍牢四史。橋夫十名。更夫五名。

纜夫五名。水火夫五名。

以上淮﹑宿﹑海三關職役名數﹐俱系奉部核定。

續纂題名

伊齡阿前銜兼奉宸苑卿。四十一年十月二十一日再任﹐至四十三年六月初七日卸事。前後兩任內﹐重建公署﹐重修關志。調任兩淮鹽政。入京薦歷浙江巡撫﹑工部侍郎。

寅著四十三年六月初八日再任﹐至四十五年二月二十四日卸事。

何文燿淮安府。署任。四十五年二月二十五日到任﹐本月三十日卸事。

西寧長蘆鹽政。署任。四十五年三月初一日到任﹐本月二十二日卸事。

徵瑞滿洲鑲黃旗人。內務府員外郎兼佐領。四十五年三月二十三日到任﹐四十七年三月二十日卸事。

全徳滿洲鑲黃旗人。主事銜帶內務府副護軍參領頂翎。四十七年三月二十一日到任﹐四十九年閏三月二十四日卸事。歷任鹽政﹑關差﹑織造﹐共三十餘年。官至造辦處總管。

福海滿洲正白旗人。熱河總管。四十九年閏三月二十五日到任﹐五十二年十一月二十五日卸事。

李奉翰漢軍正白旗人。河督。署。五十二年十一月二十六日到任﹐本年十二月十六日卸事。

徵瑞五十二年十二月十七日再任﹐五十四年十月十七日卸事。在任﹐奏徵空運漕船宿稅﹐奏捐廉添造駁船。現任奉宸苑卿。

董椿漢軍正黃旗人。熱河總管﹐內務府郎中銜。五十四年十月十八日到任﹐五十八年九月十三日卸事。在任﹐查禁靑口海運。現任熱河總管。

盛住滿洲正白旗人。頭等侍衛。五十八年九月十三日到任﹐六十年四月初十日卸事。歷任總管內務府大臣﹑一等承恩侯﹑戶部侍郎﹑右翼監督﹑總管造辦處﹑工部侍郎﹑鑲藍旗副都統兼管崇文門稅務﹑工部侍郎﹑三等承恩公兼管西陵內務府大臣﹑總理萬年吉地工程。現任古城辦事大臣。

劉朴漢軍鑲黃旗人。內務府郎中兼佐領。六十年四月十一日到任﹐嘉慶三年四月二十五日卸事。在任﹐奏捐監督養廉五千兩﹐內務府充公。官至觀察。

阿克當阿滿洲正白旗人。內務府郎中兼參領。三年四月二十六日到任﹐四年五月初十日卸事。在任﹐興書院﹐添義學﹐士民徳之。升任九江﹐今調粵海。

巴寧阿滿洲正白旗人。主事銜。四年五月十一日到任﹐五年五月初八日卸事。薦升總管內務府大臣。

三義助滿洲正白旗人。內務府三庫郎中兼佐領。五年五月初九日到任﹐六年五月二十七日卸事。調任粵海﹐現任寧壽宮郎中。

常貴滿洲正白旗人。內務府郎中。六年五月二十八日到任﹐七年六月十九日卸事。現任上駟院卿。

徳慶漢軍正黃旗人。內務府坐辦堂郎中兼驍騎參領。七年六月二十日到任﹐本年十二月二十六日卸事。現任廬鳳道。

祥紹滿洲正白旗人。造辦處總管兼公中佐領﹑驍騎參領﹐七年十二月二十七日到任﹐八年九月十二日卸事。現在造辦處行走。

峻亮滿洲正黃旗人。河庫道。署任。八年九月十三日到任﹐本年十月十七日卸事。

徳慶滿洲正白旗人。內務府慶丰司員外郎。八年十月十八日到任﹐九年十一月二十一日卸事。在任﹐立局施棺﹐添建義學﹐立貞節賢孝祠。現任造辦處員外郎。

李如枚漢軍鑲黃旗人。內務府郎中﹐恩加四品佐領銜。九年十一月二十二日到任﹐十一年正月二十五日卸事。調升長蘆鹽政。

七十四鑲黃旗人。內務府員外郎。十一年正月二十六日到任﹐十二年二月二十三日卸事回京。

祥紹正白旗。內務府郎中。十二年二月二十四日到任﹐十四年二月二十六日卸事回京。升奉宸苑卿﹑長蘆鹽政。

奇玖鑲黃旗。三品銜﹐熱河總管。十四年二月二十七日到任﹐十五年三月二十三日卸事﹐升兩浙鹽政。

舒明阿正白旗。筆帖式銜。十五年三月二十四日到任﹐十六年十月初二日卸事回京。

朱爾賡額江南鹽巡道。十六年十月初三日署事﹐十月十四日卸事回任。

元成由南苑郎中兼佐領特放。十六年十月十五日到任﹐十八年奏報關稅缺額降爲六品﹐十九年奏報關稅缺額降爲七品筆帖式。

續纂題名

七十四熱河副總管。嘉慶二十二年十月初一日到任。

達三嘉慶二十四年十一月十六日到任﹐畱二年﹐調粵海關監督。

阿勒精阿上駟院卿。道光元年八月初二日到任。

廣亮道光二年八月二十二日到任﹐調江南織造。

文連內務府郎中兼驍騎參領。道光三年十月初一日到任﹐畱三年﹐調粵海關監督。

中祥內務府坐辦堂郎中兼佐領﹑驍騎參領。於道光六年十月初二日到任﹐畱三年﹐調粵海關監督。

恆棨內務府都虞司郎中兼驍騎參領。道光九年九月初三日到任。

榮桂道光十年十月初一日到任。

福泰道光十一年十一月初九日到任。

慶琛道光十二年十一月二十九日到任。

明倫內務府三庫郎中兼佐領。道光十四年四月十五到任。

那崑號云衢﹐內務府廣儲司員外郎兼公中佐領。道光十五年六月初七日到任﹐畱一年。

克明額內務府六庫郎中兼正黃旗驍騎參領。於道光十七年七月十六日到任。

長良署奉宸苑卿兼公中佐領。道光十八年八月初六日到任。

恩吉內務府三庫郎中兼正黃旗驍騎參領。道光十九年九月十二日到任。

琔殊道光二十年十一月十六日到任。

松桂熱河正總管。道光二十一年十二月初二日到任﹐二十二年九月初十日因病出缺。

文彬協辦稅務筆帖式。道光二十二年九月十三日獲任。

景福熱河正總管。道光二十二年十一月十八日到任。

和昇額署奉宸苑卿奏事官﹐內務府郎中兼驍騎參領﹑公中佐領。道光二十三年十二月初十日到任。

興浚號春泉。造辦處總管郎中兼驍騎參領。於道光二十五年正月二十日到任。

徳浩內務府衣庫員外郎。道光二十六年三月初一日到任﹐八月二十九日因病出缺。

福懋淮安府知府。道光二十六年九月初二日獲任。

恩吉由粵海關監督任滿簡調。道光二十七年二月十五日再任。

文光號小良。上駟院坐辦堂郎中。道光二十七年十一月二十六日到任。

文勛號樹廷。內務府慶丰司郎中。道光二十九年二月初八日到任。

全福奏事官﹐內務府郎中兼驍騎參領。道光三十年二月十七日到任。

雙明造辦處總管郎中兼驍騎參領。咸豐元年三月二十五日到任。旋奉旨回京當差。

興業內務府掌儀司郎中。咸豐元年六月二十九日到任﹐一年五月十五日因病出缺。

常淸協辦稅務筆帖式。咸豐二年五月十九日獲任。

文謙號六吉。圓明園坐辦堂郎中兼驍騎參領。咸豐二年九月初一日到任﹐調長蘆鹽政。

福瑞號芝亭。內務府都虞司員外郎。咸豐二年十月十三日到任。

毓泰號秀峯。內務府銀庫員外郎兼護軍參領銜。咸豐四年四月十一日到任。

恆起號怡亭。南苑員外郎。咸豐五年四月二十七日到任。

文勛號樹廷。內務府緞庫郎中。在任﹐捐輸加驍騎參領銜﹐賞戴花翎。咸豐六年七月十三日再任。

毓淸號濟川。內務府掌儀司郎中兼驍騎參領。在任﹐捐輸加護軍參領銜。咸豐七年八月二十七日到任。

鶴昶號仙舫。武備院郎中兼驍騎參領銜。咸豐八年十月初七到任。

祥恆號月舫。內務府瓷庫員外郎兼公中佐領﹑護軍參領銜。咸豐九年初八日到任。

祥慶號雲谷。武備院員外郎。咸豐十年七月二十七日到任﹐十一年十月初九日因病出缺。

啟裕號子開。內務府寧壽宮郎中兼佐領。於咸豐十一年十月十二日以江南織造署任。

永存號恆齋。武備院員外郎。同治元年四月初五日到任。

希曾號懋齋。內務府緞庫郎中兼驍騎參領。在任﹐捐輸加護軍參領銜。同治二年六月二十日到任。

文明號鑑堂。淸漪園郎中。同治三年八月十八日到任。

世榮號華堂。內務府愼刑司郎中兼驍騎參領。同治四年九月二十二日到任。

祿安號竹溪。內務府廣儲司六庫郎中兼驍騎參領。同治六年二月初八日到任﹐四月二十六日因病出缺。

豫善協辦稅務筆帖式。同治六年五月初一日獲任。

惠志號心農。四品頂戴奏事官﹐內務府員外郎。同治六年八月初二日到任。

連明號鏡汀。內務府寧壽宮郎中。同治七年九月初二日到任。

舒麟號振齋。南苑郎中﹐副護軍參領銜。同治八年十月十六日到任﹐畱一年。

海緒號纘廷。內務府衣庫員外郎兼正白旗佐領。在任加三品頂戴﹐賞戴花翎﹐同治十年十一月初九日到任。

文桂號少峯。內務府愼刑司員外郎兼護軍參領銜。同治十二年二月初十日到任﹐畱一年。

文琳號貢三。二品頂戴﹐內務府廣儲司郎中兼參領佐領。光緒元年二月初六日到任﹐畱一年。

廣麟號瑞堂。二品頂戴﹐內務府寧壽宮郎中兼參領。光緒三年三月二十八日到任﹐畱一年。

廣英號樂三。二品頂戴﹐造辦處總管郎中。光緒五年七月初四日到任。

徵麟號曉峯。四品頂戴﹐武備院員外郎。光緒六年八月二十五日到任。

英瑞號芝圃。武備院卿銜﹐寧壽宮郎中。光緒七年九月初十日到任﹐畱一年。

恩林號樹軒。二品頂戴﹐內務府廣儲司六庫郎中。光緒九年十一月初十日到任﹐畱一年。

明勛號子善。武備院卿銜﹐內務府都虞司郎中。光緒十二年正月二十四日到任。

世序號以賢。上駟院員外郎兼驍騎參領。光緒十三年閏四月十三日到任。

效曾號述堂。三品銜﹐錢糧衙門員外郎﹐現緞庫郎中。光緒十四年八月二十八日到任﹐畱一年。

世綱號振三。花翎﹐三院卿銜﹐武備院員外郎﹐現熱河正總管。光緒十六年九月十七日到任﹐畱一年。

常忍號湛園。武備院卿銜﹐南苑正郎。光緒十八年十一月初八日到任﹐畱一年。

文紳號晉靑。花翎﹐武備院卿銜﹐掌儀司員外郎。光緒二十一年二月初一日到任。

謹按﹕淮安關誌書﹐自嘉慶二十一年以後﹐卽未續纂﹐迄今垂七十年矣。迨咸豐庚申﹐復遭赭冠之亂﹐案卷散失﹐黴爛居多。厥後﹐海禁一開﹐華洋交涉﹐常稅情形﹐今昔大相懸殊。而志載事例﹐旣無可增﹐豈能因之刪減﹖姑統存之﹐以見當年盛世之規模而已。紳於光緒二十年十一月恭膺恩命﹐次年二月到任。公退多暇﹐翻閱誌書。惟見歷任司榷諸君題名﹐亦由嘉慶二十一年以後未續﹐心有憾然。遂命吏書將未入諸君﹐逐任查明﹐增注任期起止﹐以至於玆。卽命刊印﹐附於前任諸君捲後﹐以備考查。至歷任三關委員﹑稅課大使﹑文武汛官﹐檢查尢爲不易﹐姑任缺略。一俟續查﹐再行補志。淸淮榷使文紳謹志。

筆帖式附

四十三年六十三武備院。景昌會計司。

永年掌儀司。

四十六年七十三廣儲司。慶南愼刑司。

尙煜廣儲司。

五十年海祿圓明園。徳林松盛

五十三年廣傳武英殿。普寧內務府。

寧泰茶膳房。

謹按﹕是年新例﹐筆帖式三年期滿﹐三員內遞年更換。

五十六年五格都虞司。

五十七年舒慶造辦處。

五十八年云昇暢春園。

五十九年和寧造辦處。

六十年達塞

嘉慶

元年文英

三年福通福慶

四年慶南

六年來徳營造司。定昌禦藥房。

七年據福

九年九齡徳昭原名徳慶。

十一年春和

十二年巴延布延祺徳成

十四年榮昌

十五年明山

自此新例﹐筆帖式五年期滿。

十六年徳泰

十七年觀榮

十九年常恩

二十一年鐘秀吉暲

筆帖式附

咸豐十一年祥麟英謙

同治元年豫善

同治三年徳隆奎臨

同治六年世銓

同治七年成貴

同治八年潤玉內務府銀庫司庫。

同治十一年福山上駟院。

同治十二年文連掌儀司。

同治十三年思溫廣儲司。

光緒三年仁輔都虞司。

光緒五年裕鈴內務府堂筆帖式。

光緒六年玉芳都虞司。

光緒九年承曾會計司。

光緒十年廉存營造司。在任﹐選山東海丰縣知縣。

光緒十一年廣鐸堂占額外。

光緒十四年文魁都虞司。

光緒十五年吉齡慶丰司。

光緒十六年桂亨內務府堂筆帖式。

光緒十九年景瑞內務府堂筆帖式。

光緒二十年誠普廣儲司。

稅課大使

乾隆年﹕

祝元衡河南人鄧春樹江南人。

陳光斗湖北人。楊世溥四川人。

王元佐順天人。吳本源四川人。光緒《淮安府誌》作成都人。以下括注內均據光緒《府誌》增補。

盧廷桂直隸人。鄭志濂直隸人。

嘉慶年﹕

陳錦綬浙江人。章鑾順天人。

姚兆昌順天人。路一澤安徽人。﹝懷寧人﹞

餘淸揚浙江人。路一澤

盧廷桂路一澤

盧堃浙江人。路一澤

稅課大使

咸豐十年

張淦張淦前尙有﹕王敬元﹐冀州人﹔馮錦﹐歷城人﹔髙鵬飛﹐通州人﹔江方璠﹐泰寧人。以上干隆中任。劉金聲﹐江夏人﹔楊慶思﹑劉洪質﹐山陰人﹔金日新﹐大興人。以上道光中任。沈鳳詔﹐大興人﹔嚴徳基﹐善化人。﹝山陰人﹞王秉鈞﹝武淸人﹞

同治元年

方增烈﹝成都人﹞

同治四年

王樹薰﹝歸安人﹞府誌﹕王樹薰前尙有陳鴻光﹐錢塘人﹔程錫旂﹐全椒人。

同治六年

周濟川浙江人。﹝歸安人﹞

劉其順﹝平湖人﹐列周濟川前﹞

同治八年

汪世鉞﹝蕭山人﹞

同治九年

沈志髙﹝山陰人﹞

同治十一年

丁子鰲﹝府誌作丁之鰲﹐桐城人﹞

同治十二年

兪允超顧樹寶

同治十三年

趙景愷浙江人。

板閘巡檢

乾隆年﹕

馮揚柱山西人。李念昔浙江人。

喬得升山西人。方希舉湖廣人。

王祖慶浙江人。盧廷桂直隸人。

王汝楨浙江人。陳遵濂浙江人。

嘉慶年﹕

盧廷桂徐大受安徽人。

邵鎔浙江人。唐�湖廣人。

路一澤安徽人。盧廷桂

板閘巡檢

咸豐十年

張光甲安徽人。﹝桐城人﹞光緒《府誌》﹕張光甲前尙有江方璠﹐咸豐九年任。張宸﹐海寧人﹐十年署﹐死寇難。

同治元﹑二年

金棠﹝大興人﹞沈徳薰﹝嘉興人﹞

同治四年

謝金墉﹝山陰人﹞

同治六﹑七年

王國﹝府誌作王國麒﹐懷寧人﹞

何徳洪﹝蕭山人﹞謝惇森﹝阜陽人﹞

同治十一﹑二年

祝衍綸府誌﹕祝衍綸前尙有謝恩澤﹐歙縣人。朱世﹝仁和人﹞

同治十三年

鄧永恩﹝河內人﹞

光緒三年

葉桐﹝桐城人﹞

光緒六年

王秉均府誌作王秉鈞﹐王秉鈞前尙有顧朱華﹐嘉善人。安徽人。

光緒十六年

錢光謙安徽人。

護庫武弁

乾隆年﹕

李浩千總。婁嵩年萬方立

梁壽民楊正剛

嘉慶年﹕

張宗文宰光裕把總。葉天培千總。

王純把總。楊定邦把總。解道把總。

王世英把總。葉定邦外委。楊開泰千總。

洪亮外委。葉瑞麟外委。馬聯把總。

張士宏千總。

護庫武弁

咸豐十年

江定邦千總。

同治四年

陳開籙千總。

同治六年

楊國慶千總。

光緒十一年

王壽齡千總。曾志平千總。

光緒十六年

張信甫千總。

續纂淮關統志卷九公署

淮關統志卷之九公署

委員公寓巡檢司公寓

稅大使署護庫武弁署並附

古者庶司百職事﹐莫不各有治事之所。而況司榷者﹐帑項攸系﹐尢須壯廨宇﹐嚴管鑰﹐俾得規模整飭﹐愼守無虞。然後責以殫厥心力﹐克供乃職。李華《政事堂記》曰﹕政事堂者﹐臣不可以悖道於君﹐逆道於人﹐黷道於貨﹐亂道於刑。尅一方之命﹐變王者之制。此堂得以易之。吁﹗嚴矣哉。是故法守而不渝﹐政平而不垂﹐禮行而不失﹐遵道而不背﹐則庶乎不忝所居矣。乃志《公署》。

舊制

「贊鞏金甌」坊一座明主事程子侃建﹐久廢。

「淮海雄關」石碑一座明主事杜學大建﹐久廢。

「問津亭」三間明主事郭立彥建﹐扁曰「問津小憩」﹐今廢。

屏墻一座明主事任甲第建﹐久廢。已攺建轅門。

放關樓三間舊志云﹕卽問津亭﹐康熙乙卯﹐主事他那庫建。面臨運渠﹐開關驗放﹐則登斯樓。扁曰「衡鑑三關」﹐又聯曰「剔獘釐姦不憚節宣充國計﹐通商惠旅惟思靖獻肅官箴。」三韓李輝祖題。今關樓現在﹐規模稍異。

轅門三座舊志云﹕寬廣計一十一丈二尺。先是居民占徧﹐主事杜學大查勘得實﹐撤而新之﹐煥然偉觀焉。題有匾對﹐年久廢去﹐後攺建於屏墻基上。正南題曰「楚水司儲」﹐東曰「籌國」﹐西曰「惠遠」。旁皆木柵﹐內旗桿二﹐俱有臺。

「裕國通商」坊一座舊志云﹕在轅門南﹐其建立無所考。但基上尙有遺柱﹐今並廢。

鼓亭轅門內東西各一間

大門三間明主事杜學大修築。康熙年間﹐前監督杜琳重建。較舊髙大五尺餘﹐東墻上砌《平政碑記》。

土地祠在大門內東﹐明員外夏國孝建。前監督杜琳題匾曰「津梁保障」。

延賓堂舊在中正堂之東。明主事潘恕建﹐黃卷題曰「水心亭」。主事王其勤重葺﹐顏曰「歲寒館」﹐有詩載《藝文》。日久傾圮。適大門東土地祠前有小樓三間﹐破落不整﹐主事杜琳乃重建﹐爲延賓之所。今復廢。

委官廳三間舊志云﹕卽收鈔廳。在儀門之西﹐門由外出。主事杜學大建。久已﹐僅存基址﹐廢爲馬圈矣。

儀門一座舊有柳泉馬先生題匾曰「阜通節制」。員外韓志仁題曰「靑天白日」﹐聯曰「合萬國以朝宗﹐司會每慚柔遠策﹔寬一分而受賜﹐度支嘗愧出遙思」。日久破損﹐前監督杜琳重新之。正堂三間明主事馬麟題匾曰「經國體民」。跋云﹕鈔關之設﹐凡爲國課而足國﹐多致於損民﹐卹民或至於虧課。不損不虧﹐顧名思義﹐有識者當自得之。又郎中汪若水題曰「公平正大」。主事江映鯤題曰「稱物平施」。外檐向懸有明時敕書一道。前監督杜琳重建正堂時﹐易其文曰「廉潔任事」。聯二﹕一系梁南趙之琰題曰「淮郡列雄關﹐據輪蹄舟楫之咽喉﹐敢以譏徵裨國計﹔海邦標重地﹐司積貯灌輸之命脈﹐矢將淸愼佐邊籌」﹔一爲易水劉大川題曰「地引江淮﹐羨軸轤之啣尾﹐通貢賦以將忱﹐疇謂涓埃非裨益﹔職當錢谷﹐借籌策之苦心﹐酌盈虛而均惠﹐庶幾榷稅亦經綸。」

懸尺所在正堂之旁﹐久廢。有記﹐載《藝文》。

庫樓三間在正堂之東。主事杜學大建﹐後爲火廢。主事他納庫重建。

捲房三間舊志云﹕在庫樓南首。火廢後﹐捲亦無存。

皂隸房三間舊志云﹕在儀門內﹐庫樓南﹐供關帝神像。

門吏房三間﹑庖湢所三間舊志云﹕並在捲房之後。主事潘恕建。久廢。

柬房在正堂西南隅。

糧房與柬房相並。

馬快班房在儀門內西﹐與東皂隸房相對。

穿堂三間主事黃文炳題曰「師善堂」。又有「淡寧」﹑「公恕」諸額。前監督杜琳重建中正堂時復增新之。

中正堂員外夏國孝建﹐王陽明先生題匾﹐日久將圮。前監督杜琳重建﹐增髙基址五尺有餘﹐規模宏壯﹐頗曠心目。額曰「底愼堂」。柱聯用大司寇魏公環溪句曰「欺人如欺天﹐毋自欺也﹔負民卽負國﹐何忍負之」。又自題一聯曰「如天地鬼神﹐頃刻不離﹐必須常存敬畏﹔念祖宗父子﹐榮辱相關﹐自然愛惜身名」。

望淮亭舊志云﹕向名望野亭﹐磊石編竹爲之。主事蕭日彊易之以板。至主事馬麟攺建﹐臺基髙聳﹐回廊軒豁﹐足便登眺﹐因易名曰「望淮」。主事王其勤攺曰「關薰」﹐有詩。主事李得陽又攺曰「浴心」﹐有記﹐並載《藝文》。崇禎年間﹐韓位甫重修﹐前任李輝祖復易名「時阜」。余以爲前人命名﹐不可全廢﹐爰仍之以「望淮」而益以額焉﹐並題其柱曰「百谷朝宗瞻紫气﹐二洲環拱繞丹臺」。今廢。

廨捨國脈屏一座明主事杜學大創﹐今不可考。

寬簡居明主事杜學大建﹐匾曰「淮淸流潤」﹐久已廢去。主事杜琳另構三楹﹐於中正堂之東﹐仍以「寬簡」名之。更有東院退堂三間﹐攺爲譯淸處﹐今皆廢。

經國樓一座明主事馬麟創﹐匾曰「經國」。在望淮亭西﹐計五間。主事餘士奇攺曰「淸曠樓」。今廢。

寢室五間在經國樓南。

東西廂房各三間明主事杜學大重修。久爲庖廚僕隸所居﹐頹壞不堪﹐主事杜琳更造之。今又廢。

中庭三間舊志云﹕在前廳之後。廳廢後﹐此庭聊爲退食之所。因以前廳「內省軒」匾額移懸於上。今又廢。

前廳三間舊在正堂西。久廢。

書房三間明主事王云鷺題曰「養桂堂」。久不可考。

平房三間舊在穿堂西宅門口。今不可考。

小隱齋前監督杜琳建。今廢。

池亭艸園一所舊志云﹕在望淮亭﹑中正堂之東﹐員外陳長�修葺。主事杜學大題曰「小隱亭」。日久傾廢﹐其址基攺建住房。今不可考。

譯淸處平房三間﹐在穿堂東。

更樓一座轅門外東首﹐明主事任甲第建。

圈門四座明主事王顯宗建。

匾坊一座在關之東。舊志云﹕外卽新路。今亦廢。

溪濠舊在官署後。明主事李爵令員役蔣林﹑孫繼先﹑周楠﹑田徳等重浚深闊﹐以防姦宄。今廢。

通利溝署基最卑﹐每遇陰雨﹐則堂奧皆爲池沼﹐水數日不去。前監督杜琳沿東墻外開一巨溝﹐使水達署後歸於山子湖中。溝成﹐不特官舍有寧居﹐而民間街衢亦鮮泥濘之患﹐因名之曰「通利」。今溝經重浚﹐非其舊矣。

護衙堤一名月牙堤。舊志云﹕衙宇居民﹐水溢時成巨浸﹐爲患已久。員外李秩白漕撫﹐捐俸令員役許從學﹑許先﹑楊林董率築堤四百三十一丈。建三坊﹐曰「萬代瞻仰」﹐曰「一方保障」﹐曰「惠安斯民」。且設三墩﹐永以爲賴。至順治年﹐主事湯有慶修築﹐主事徳明又捐俸數百金修之。今三坊無存﹐而牙堤亦不可考。

磚堤署墻後屢被水淹﹐前監督杜琳捐俸三百金﹐命鄕約許奮龍置買樁木下萬年樁﹐用大城磚數萬塊築堤。在月牙堤之內﹐堤上有亭一座﹐並立有石碑﹐記堤工也。

涵洞杜志云﹕缽池山南北兩湖多民田﹐堤成後﹐每遇時雨﹐皆爲巨浸。主事李爵建置涵洞﹐甃以磚石﹐以時啟閉﹐水有蓄泄﹐民得墾田。今淤廢。

習儀公所署西有元天宮﹐爲習儀之所﹐圮壞日久。員外李秩修建堂殿一新。主事杜琳復修。

龍亭舊無儀仗﹐主事杜學大創﹑爲黃幌﹑扇蓋﹐諸服禦具備﹐前監督杜琳重整飭之﹐存元天宮。

鄕約所在署東火星廟。主事杜學大立﹐朔望集民會講。

養蒙館社學﹐久廢﹐員外李秩重建。在衙署西首﹐門樓一座﹐匾曰「三物賓興」。社學三間。今不可考。

東西榜房十間主事杜學大重修﹐久廢。

公署四圍墻垣舊志云﹕東西廣十九丈有奇﹐南北長二十七丈有奇。今署經重建﹐丈尺迥非舊制矣。

墻後委官廳主事黃日敬建﹐久廢。

署北柳塢舊志云﹕舊有艸亭﹐爲潦水淹沒﹐漸變成湖。大約月牙堤以內是也。今廢。

西北蛙池舊志云﹕約有十餘畝。亦俱變成湖矣。

竹居﹑濯纓二亭俱明榷使陳復升建﹐久廢。有記﹐載《藝文》。

按﹕舊志所載榷署形勢﹑房間﹐或興或廢﹐至詳且晰。兼以地處卑窪﹐多方培築﹐其思所以彰體制﹑壯觀瞻者至矣。厥後遠歷八九十年﹐增損攺易﹐莫可考據﹐而規模猶是也。迨甲午河溢﹐湮沒殆盡。水退泥淤﹐基址增髙﹐重建匪易。仰蒙聖恩準借辦公銀五千兩﹐庀材鳩工﹐尅日告成。現已煥然攺觀﹐迥非舊制。而前此之歷任經營﹐今日之借帑一新﹐俱不可泯也。故特備載之。

新建

南向甬壁牌坊一座匾額仍「楚水司儲」之舊。

東西轅門牌坊二座周圍柵欄。

旗桿臺二座鼓亭二座

石獅子二座大門三間

土神祠三間對面戲臺一座

頭役班房四間。

以上大門內東。

關帝殿三間對面戲臺一座

健快班房二間。

以上大門內西。

二門三間文武二帝祠三間

季報房二間雜行房一間

親塡房一間單房一間

圍宿兵丁房一間皂甲班房二間

宿關房三間。

以上二門內東。

錢糧房三間過道一間

柬房三間廠房一間

商稅房一間經制科房十二間

海關房三間廚房二間

以上二門內西。

大堂三間上諭匾曰「釐革宿獘」﹑「廉謹自持」。又匾二﹐仍用舊題「淸愼�勤」﹑「公平正大」字。聯二﹐仍用趙之琰﹑劉大川句。

修理公署碑一座記﹐載《藝文》。

庫房三間宅門一座

東西配房各三間

二堂三間匾曰「爲臣不易」。聯曰「元以官行其義﹐不以利冒其官」。

內宅門三間正房五間

樓房十一間耳房四間

東西西廂房各三間遊廊各三間

辦事內書房三十七間西廳五間

怡園古人勤政焦勞﹐莫不有憩息遊宴之地﹐所以節勞逸﹑衎志慮也。關署經黃水湮圮後﹐重新修葺﹐而獨無遊觀之所﹐可乎﹖爰覓峭石﹐選工匠﹐卽於廳院內外﹐點綴峯巒﹐竹林雜樹﹐交映縱橫。額曰「怡園」﹐並鐫「石林蒼翠」四字於石。公務之暇﹐亦聊藉以曠覽怡悅耳。志有五言律詩一首﹐附載《藝文》之末。

廂房六間耳房二間

後門二間平臺三間

客廳五間後廳五間

耳房二間石山一座

四圍墻垣東西兩圍各長五十五丈五尺﹐後圍長三十七丈﹐各髙一丈六尺。

濠溝仍在署東墻外﹐較昔稍長。

署外官廳三間﹐大門一間在轅門西。

馬快班房三間﹐大門一間與官廳毗連。

圈門一座在馬快班房右。東額曰「俗厚」﹐西額曰「風淳」。

稟事上下樓房四間在轅門西。

舍人班房三間與稟事班房毗連。

軍夜班房三間在轅門外南首。

近署續置民房﹑基地﹐一切契紙﹐附錄於後。

乾隆三十九年十月

一﹑契買周冠瓦樓門面三間﹐坐落關署東首﹐價銀六十兩。

一﹑契買柳永年瓦房門面二間﹐坐落關署西首﹐價銀二十兩。

一﹑契買龔執揆基地一塊﹐坐落關署西首﹐東長二丈二尺五寸﹐西二丈九寸﹐南一丈六尺三寸﹐北一丈六尺三寸﹐價銀二十八兩。

一﹑契買鄭洪柱基地一塊﹐坐落關署西首﹐東至官巷﹐西至呂姓墻滴水界﹐南至街邊﹐北至呂姓房滴水界﹐價銀四十五兩。

乾隆四十二年正月

一﹑契買谷麟蒼艸樓房十一間﹐隨房地一塊﹐坐落大關樓東首﹐價銀二百兩。

一﹑契買劉珠陽田一塊﹐坐落人慶三鄕關署後﹐現浚爲池﹐計田十畝一分有零﹐價銀二十兩。

附

委員公寓在大關樓後。

稅課大使署在府城北門大街。

板閘鎭巡檢司暫寓回施庵。

護庫千總署在太平橋側。大門三間﹐大堂三間﹐住房三間﹐廚房二間。

義塾在本鎭南街。大門一間﹐書館三間。

續纂公署

文津書院

竊查書院之設﹐始自乾隆元年﹐蝸寄唐公創設講席於愛蓮亭。嗣於嘉慶三年﹐阿厚庵蒞任﹐整肅頹風﹐觀光問俗﹐遴聘主講﹐振作人才。仍僑居於翁公祠。生員﹑童生按月分期﹐各試課二次﹐取定內課生員二十名﹐每名月給膏火銀一兩二錢。外課四十名﹐每名月給膏火銀一兩。附課者﹐並無膏火﹐以備試衡黜拔。又童生﹐按月亦分期試課二次﹐取定內課二十名﹐每名月給膏火銀一兩。外課四十名﹐每名月給膏火銀八錢。附課者﹐不領膏火﹐備補優劣。凡生童試取前五名者﹐酌另獎賞﹐以鼓奮志。其山長束脩﹑薪水﹑膏火等項﹐俱自爲捐廉支給﹐專令本鎭巡檢監院。嗣於嘉慶十年﹐經李公諱如枚者﹐以掄才勵士﹐爲皇家首重之條﹐自應鄭重﹐豈可假祠宇以處長﹖遂捐俸采購署東南魁星閣外地址﹐建造書院一所。其講堂﹑廊廡﹐已鐫圖志首﹐不復冗載﹐仍額「文津」。余自辛未孟冬銜命督斯榷政﹐屈經五載。適值水決歲荒﹐滑邑小醜跳梁﹐接年商賈有羈﹐課賦短絀﹐積至數十萬。邀恩分限賠繳﹐夙夜焦思﹐設法招徠。公政之暇﹐尢未嘗廢弛舊典。惟撙節淸俸﹐延師按期試課。訂內課生員二十名﹐外課三十名﹔內課童生十名﹐外課二十名。附課均無定額。其經費一切悉照舊捐給。書塾一區﹐在署南大街。召集本鎭無力從師蒙童﹐試取是鎭貧生﹐擇其品學正馴者教讀。緣學堂屋少位多﹐且地方遼廣﹐煙戶叢繁﹐一值陰雨﹐道途泥濘﹐童稚赴館維艱。遂廣選蒙師八人﹐分館八堂﹐在於翁公祠﹑回施庵﹑元天宮﹑愛蓮亭及河南福緣庵等處。旣就四方受業蒙童之便﹐復拯失館寒儒薪水之需。每一蒙師﹐月給修脯銀三兩。八館統訂蒙童八十名﹐每名月給膏火銀三錢。附讀者並無膏火﹐以待遞補。此項亦系捐廉支給。以上所列內﹑外課之生童﹐並義學之師徒﹐月給膏火。現載名數﹐原無一定之規。總視年歲之丰稔﹐增減之處﹐全賴當事者爲之。

與善堂

創自嘉慶八年﹐榷使徳假觀音庵右院爲是堂。捐施棺具﹐以卹貧民。嗣經接任李捐買義地﹐合舊有乾隆五十九年價置東街新路之旁義地十五畝五分﹐又嘉慶六年契買百子堂後地三十餘畝﹐悉爲堂內義冢之區﹐印契附捲。余於嘉慶十六年冬﹐督淮榷政之餘﹐惟念斯堂實稱善舉﹐若久假庵捨年深﹐恐致疏怠。立志積俸﹐於次年令巡捕官盧廷桂附近署廨﹐購得南街民房一所攺建。是堂正樓上下六間﹐上供觀世音菩薩﹑孚佑帝君﹑文昌帝君。耳樓羣房統計五十三間﹐四圍堅築墻垣﹐炯然一新。計費銀一千三百兩。印契附捲。仍令原董事韓煦萬﹑許潤泉二人﹐在堂監造棺木﹑修合普渡。凡觀音膏藥﹐以濟貧民暴露之需﹐災病之苦﹐終年計費無多﹐陸續捐廉給發。該二董事自願苦行﹐經理與中﹐毫不染指。蓋謂從善入流﹐非市井不肖者等也。每歲淸明之際﹐董事親帶堂使履勘僻壤之處﹐遇有無主孤墳﹐暴露枮骨﹐卽爲之掩補。

又有民人葛壽海者﹐堅志淸修﹐四方勸惜字紙﹐募建焚鑪一座﹐廣送惜字篾簍﹐並於街衢市口懸掛盛紙小木櫃﹐以備行人撿積。日逐收取﹐漂刷潔淨﹐積而焚之。其灰燼或沈於大川﹐或埋於淨土。並於堂側價買取租田地三十五畝﹐以抵修鑪﹑添置簍櫃及雇人拾取字紙等費。余誠恐經費不敷﹐於二十年春捐廉紋銀五百兩﹐交董事生息﹐以供堂內香供各項之需。擬將此項籌購膏腴田畝﹐獲租濟用﹐以垂永久。

續纂淮關統志卷十經費

淮關統志卷之十經費

徵解款目附

國家設官分職﹐祿有常經。而一夫一役之微﹐亦必核其事之繁簡﹐酌給工食﹐以資辦公。此經費之不可少也。淮關兼並宿海﹐幅員遼廓﹐需人眾多﹐經費未免浩繁。款目不分﹐旣恐奉行罔據﹐而量入爲出﹐尢當究所由來。故先冠以徵收解發各款﹐匯爲一編。庶幾條分縷晰﹐一目了然﹐永遵乎出入之經﹐而衷於一也。志《經費》。

淮安關徵收款目

關項下﹕

過關大票貨數至一百五十石以外者。

照票貨數自一石至一百四十九石者。

水駝船裝綢緞布匹。

各口報到大票上一鋪等各口﹐查報貨數至一百五十石以外者。

天妃﹑仲莊﹑外河﹑艸灣﹑永丰﹑軋東﹑流均﹑周閘﹑下一鋪九口徵收貨稅。

回空糧船攜帶貨物徵收稅銀。

鹽鈔定額銀壹萬兩﹐由兩淮運司按季批解。

倉項下﹕

商稅及酒曲﹑機粉﹑牙膠等稅﹐由淮安府稅課大使徵收批解。

絨綫季稅系本地鋪戶按季完納。

茶稅盡收盡解﹐另款奏報。

廠項下﹕

正單按船名色照例報納。

分單照貨數按例起單。

抽分竹木板片。

桅封北鈔鮮魚船隻﹐例應報納桅封﹐其北河﹑桃源等處貨船﹐未納北鈔者﹐到關照例補納。

長山﹑白洋﹑新河﹑後湖﹑廟灣五口徵收北鈔梁頭。重運糧船下卸貨物﹐由七處抽分口查收。

席抽定額四兩五錢三分﹐由淮北批驗所大使按季批解。

解發款目

計開﹕

一﹑解部船鈔銀六萬八千八百八十三兩。

供漕銀三萬一百八十一兩四錢六分九釐。

銅斤正項銀九千二百三十兩七錢六分。

銅斤節省銀六千一百五十三兩八錢四分。

四稅銀一萬八千四兩二錢五分六釐。

灰契銀一千二百六兩七錢三分一釐。

商稅銀三千九百七十一兩二錢四分。

庶吉士銀七十兩。

興慶閣銀五千兩。

光祿寺銀三萬兩。

一﹑解河庫道扣利等項銀二萬六千八百二十四兩八錢六釐。

一﹑發淮安府四稅支銷等項銀一千二百一十四兩六錢

淮﹑大二衛門軍口糧銀七百一十二兩八錢。

書吏工食銀七十八兩。

門役工食銀二十一兩六錢。

皂甲工食銀八十六兩四錢

以上解發共正額銀二十萬一千六百三十九兩六錢零。

一﹑盈餘銀兩﹐向系盡收盡解。按年比較﹐每年例準提存辦公銀一萬兩﹐以備傳辦公事之用。如有餘存﹐奏明解交內務府核銷。乾隆四年﹐奏發委員三員在關辦事。每員每月議給養廉銀二十兩﹐又飯食銀四兩八錢﹐卽準在此項內動支開銷。原案載入《令甲》。

一﹑隨正徵收加一火耗﹐遵照部定經費各款開支﹐如有不敷﹐準於盈餘項下撥補﹐一並造報戶部核銷。倘有餘存﹐亦奏明解交內務府充公。原案載入《令甲》。

一﹑淮關向有飯食﹑罰倍二項﹐節經奏明﹐畱關充公。除照例充賞並動支一切公用及添補經費冊內未開各項外﹐如有餘剩﹐統於年滿時﹐核實確數﹐一並奏繳。全文載入《文告》。

淮安關經費款目銀數

計開﹕

一﹑解部正額銀﹐每千兩外加庫飯銀十五兩﹑補平銀十五兩。

一﹑解興慶閣﹑光祿寺銀﹐每千兩外加庫飯銀二十九兩﹑補平銀十五兩。

一﹑解部盈餘銀﹐每千兩外加庫飯銀二十九兩﹑補平銀十五兩。

一﹑解內閣費用銀二百兩。

一﹑解錢糧裝銀木鞘﹐每个銀三錢。

一﹑解冊檔需用油紙包繩﹐每千兩銀一錢八分。

一﹑解第四季錢糧解員盤費銀二百兩。

一﹑解錢糧書吏盤費銀四百八十兩。內首﹑三兩季﹐節省銀二百四十兩﹐實用銀二百四十兩。

一﹑解錢糧解役盤費銀二百兩。內首﹑三兩季﹐節省銀八十兩﹐實用銀一百二十兩。

一﹑解錢糧遣牌五面﹐每面銀三錢五分﹔搭棚五个﹐每个銀四錢八分﹐共銀四兩一錢五分。內首﹑三兩季﹐節省銀一兩六錢六分﹐實用銀二兩四錢九分。

一﹑解錢糧包銀布﹐每千兩銀一錢一分。

一﹑解錢糧到部扛鞘口袋﹐每千兩銀二錢二分。

一﹑二季請領冊檔。

戶部雲南司飯銀二十二兩。

戶部貴州司飯銀二十四兩。

工部紙張銀六兩。

一﹑每年批解

戶科季報考核飯銀九百兩。

戶部貴州司季報考核飯銀一千三百九十兩。

戶部雲南司季報飯銀六百四十兩。

戶部江南司季報飯銀一百二十兩。

戶部司務廳季報飯銀八兩。

戶部廣東司飯銀五十兩。

戶部盈餘解費銀十兩。

本關養廉銀一萬兩。

吏書工食

經制書吏八名﹐共銀一千八百四十三兩二錢。每名每月銀十九兩二錢。

本房一名﹐銀二十六兩八錢八分。每月銀二兩一錢四分。

揭房一名﹐銀二十六兩八錢八分。每月銀二兩二錢四分。

柬房五名﹐共銀一百三十四兩四錢。每名每月銀二兩二錢四分。

冊頭三名﹐共銀六十九兩一錢二分。以下俱每名每月銀一兩九錢二分。

淸字淸書四名﹐共銀九十二兩一錢六分。

冊書十名﹐共銀二百三十兩四錢。

單房三名﹐共銀六十九兩一錢二分。

塡票書手三名﹐共銀六十九兩一錢二分。

商稅房二名﹐共銀四十六兩八分。

廠房三名﹐共銀六十九兩一錢二分。

雜行房二名﹐共銀四十六兩八分。

樓書二名﹐共銀四十六兩八分。

算手三名﹐共銀六十九兩一錢二分。

糧船書手二名﹐共銀四十六兩八分。

鹽船書手一名﹐共銀二十三兩四分。

漕算一名﹐共銀二十三兩四分。

各役工食

旗牌十名﹐共銀四十六兩八分。以下俱頭役二名﹐每名每月銀六錢四分﹔次役每名每月銀三錢二分。

承差十名﹐共銀四十六兩八分。

皂甲十名﹐共銀四十六兩八分。

快手十名﹐共銀四十六兩八分。

馬快八名﹐共銀三十八兩四錢。

健快八名﹐共銀三十八兩四錢。

舍人六名﹐共銀三十兩七錢二分。

稟事四名﹐共銀十五兩三錢六分。以下俱每名每月銀三錢二分。

茶房四名﹐共銀十五兩三錢六分。

聽差十二名﹐共銀四十六兩八分。

軍牢八名﹐共銀三十兩七錢二分。

夜役八名﹐共銀三十兩七錢二分。

大門四名﹐共銀十五兩三錢六分。

二門四名﹐共銀十五兩二錢六分。

宅門四名﹐共銀十五兩三錢六分。

轅門四名﹐共銀十五兩三錢六分。

解餉四名﹐共銀十五兩三錢六分。

看堂三名﹐共銀十一兩五錢二分。

看茶二名﹐共銀七兩六錢八分。

炮手三名﹐共銀十一兩五錢二分。

火印四名﹐共銀十五兩三錢六分。

傘扇人役工食

衣箱二名﹐共銀七兩六錢八分。以下俱每名每月銀二錢二分。

升旗一名﹐共銀三兩八錢四分。

金瓜二名﹐共銀七兩六錢八分。

銀瓜二名﹐共銀七兩六錢八分。

令字旗二名﹐共銀七兩六錢八分。

頭鑼二名﹐共銀七兩六錢八分。

欽命牌二名﹐共銀七兩六錢八分。

淮關牌二名﹐共銀七兩六錢八分。

腰鑼二名﹐共銀七兩六錢八分。

紅棍二名﹐共銀七兩六錢八分。

令箭二名﹐共銀七兩六錢八分。

龍刀二名﹐共銀七兩六錢八分。

淸道飛虎旗四名﹐共銀十五兩三錢六分。

耳箭二名﹐共銀七兩六錢八分。

肅靜回避牌四名﹐共銀十五兩三錢六分。

捆綁手四名﹐共銀十五兩三錢六分。

紅衣四名﹐共銀十五兩三錢六分。

皂班四名﹐共銀十五兩三錢六分。

五色旗十名﹐共銀三十八兩四錢。

後擁十名﹐共銀三十八兩四錢。

傘扇轎夫十六名﹐共銀一百十兩五錢九分二釐。每名每月銀五錢七分六釐。

吹手十二名﹐共銀八十二兩九錢四分四釐。每名每月銀五錢七分六釐。

更橋纜夫工食

橋夫十二名﹐共銀四十六兩八分。每名每月銀三錢二分。

東西柵欄二名﹐共銀七兩六錢八分。每名每月銀三錢二分。

廚役二名﹐共銀十九兩二錢。每名每月銀八錢。

刷印匠一名﹐共銀十五兩三錢六分。每月銀一兩二錢八分。

刻字匠一名﹐共銀七兩六錢八分。每月銀六錢四分。

打掃夫二名﹐共銀九兩六錢。以下俱每名每月銀四錢。

大堂更夫五名﹐共銀二十四兩。

大纜更夫五名﹐共銀二十四兩。

更樓更夫五名﹐共銀二十四兩。

東圍更夫十名﹐共銀四十八兩。

西圍更夫十名﹐共銀四十八兩。

湖亭更夫十名﹐共銀四十八兩。

堂庫會手八名﹐共銀三十八兩四錢。

馬夫二名﹐共銀九兩六錢。

水夫四名﹐共銀十九兩二錢。

火夫六名﹐共銀二十八兩八錢。

鋪司一名﹐共銀四兩八錢。

各項雜費

大關橋纜﹑旗繩﹐共銀四十兩。

買備銀桶﹐共銀三十六兩。

修理衙署橋船執事﹐共銀三百四十兩。

祭祀﹐共銀三百兩。飯食項下另有加增銀兩在外。

炮手火藥﹐銀四十兩。飯食項下有另給添補銀兩在外。

義學生員﹐銀三十兩。飯食項下另有加給銀兩在外。

兵丁燈油﹐銀四十八兩。

相禮生﹐銀十六兩。飯食項下另有賞給銀兩在外。

陰陽生﹐銀六兩。

冬季賞給更夫棉襖﹐共銀拾五兩。飯食項下另有賞給皮衣帽銀兩在外。

兩祠並大﹑二堂燈燭﹐共銀四十八兩。

養馬六匹﹐艸料共銀一百八兩。

兩祠道人二名﹐共銀九兩六錢。

義渡水手二名﹐共銀十六兩八錢。

巡河燈油﹐共銀二十二兩八錢九分六釐。

心紅紙張﹐共銀五百五十二兩。

銀硃﹐共銀三十六兩。

捐發各款

捐發淮安府城育嬰堂﹐共銀八十兩。罰倍項下另有加捐銀兩在外。

捐發淮安府城養濟院孤貧﹐共銀三十兩。

捐發板閘賑米﹐共銀三百兩。

大關各口房租飯食等項

大關

守樓家人六名﹐共銀一百三十八兩二錢四分。每名每月銀一兩九錢二分。

巡役十四名﹐共銀一百六十一兩二錢八分。以下具每名每月銀九錢六分。

水印四名﹐共銀四十六兩八分。

秤手二名﹐共銀二十三兩四分。

撐駕巡船水手十六名﹐共銀一百八十四兩三錢二分。

看樓廳二名﹐共銀五兩七錢六分。每名每月銀二錢四分

打掃夫一名﹐共銀二兩八錢八分。每月銀二錢四分。

水火夫一名﹐共銀四兩八錢。每月銀四錢。

油燭﹐共銀十九兩二錢。每月銀一兩六錢。

天妃

家人二名﹐共銀四十六兩八分。每名每月銀一兩九錢二分。

巡役五名﹐共銀五十七兩六錢。每名每月銀九錢六分。

水火夫二名﹐共銀九兩六錢。每名每月銀四錢。

油燭﹐共銀四兩八錢。每月銀四錢。

更夫兩名﹐共銀九兩六錢。每名每月銀四錢。

房租﹐共銀十二兩四錢八分。每月銀一兩四分。

艸壩分口巡船﹐共銀九兩二錢一分六釐。每月銀七錢六分八釐。

艸壩分口房租﹐共銀十一兩五錢二分。每月銀九錢六分。

永丰

家人一名﹐共銀二十三兩四分。每月銀一兩九錢二分。

巡役三名﹐共銀三十四兩五錢六分。每名每月銀九錢六分。

水火夫一名﹐共銀四兩八錢。每月銀四錢。

燈油共銀三兩八錢四分。每月銀三錢二分。

更夫一名﹐共銀四兩八錢。每月銀四錢。

周閘

家人一名﹐共銀二十三兩四分。每月銀一兩九錢二分。

巡役二名﹐共銀二十三兩四分。每名每月銀九錢六分。

水火夫一名﹐共銀四兩八錢。每月銀四錢。

燈油共銀三兩八錢四分。每月銀三錢二分。

房租共銀十七兩二錢八分。每月銀一兩四錢四分。

路費共銀十兩二錢。每月銀八錢五分。

艸灣

家人一名﹐共銀二十三兩四分﹐每月銀一兩九錢二分。

巡役三名﹐共銀三十四兩五錢六分。每名每月銀九錢六分。

更夫一名﹐共銀四兩八錢。每月銀四錢。

水火夫一名﹐共銀四兩八錢。每月銀四錢。

燈油共銀四兩八錢。每月銀四錢。

巡船共銀九兩二錢一分陸釐。每月銀七錢六分八釐。

關帝廟香火共銀三兩六錢。每月銀三錢。

仲莊

家人一名﹐共銀二十三兩四分。每月銀一兩九錢二分。

巡役四名﹐共銀四十六兩八分。每名每月銀九錢六分。

水火夫二名﹐共銀九兩六錢。每名每月銀四錢。

更夫二名﹐共銀九兩六錢。每名每月銀四錢。

燈油共銀四兩八錢。每月銀四錢。

巡船共銀九兩二錢一分六釐。每月銀七錢六分八釐。

淸河分口房租共銀十三兩八錢二分四釐。每月銀一兩一錢五分二釐。

路費共銀五兩六錢一分六釐。每月銀四錢六分八釐。

軋東

家人一名﹐共銀二十三兩四分。每月銀一兩九錢二分。

巡役四名﹐共銀四十六兩八分。每名每月銀九錢六分。

水火夫一名﹐共銀四兩八錢。每月銀四錢。

更夫一名﹐共銀四兩八錢。每月銀四錢。

燈油共銀三兩八錢四分。每月銀三錢二分。

房租共銀二十八兩八錢。每月銀一兩四錢。

益林分口房租共銀十九兩二錢。每月銀一兩六錢。

巡船共銀九兩二錢一分六釐。每月銀七錢六分八釐。

燈油共銀二兩八錢八分。每月銀二錢四分。

路費共銀十四兩六錢四分。每月銀一兩一錢二分。

外河

家人一名共銀二十三兩四分。每月銀一兩九錢二分。

巡役五名﹐共銀五十七兩六錢。每名每月銀九錢六分。

水火夫一名﹐共銀四兩八錢。每月銀四錢。

更夫一名﹐共銀四兩八錢。每月銀四錢。

燈油共銀六兩七錢二分。每月銀五錢六分。

房租共銀十三兩四錢四分。每月銀一兩一錢二分。

西灘房租共銀三兩八錢四分。每月銀三錢二分。

白洋

家人一名﹐共銀二十三兩四分。每月銀一兩九錢二分。

巡役五名﹐共銀五十七兩六錢。每名每月銀九錢六分。

水火夫一名﹐共銀四兩八錢。每月銀四錢。

更夫一名﹐共銀四兩八錢。每月銀四錢。

燈油共銀五兩七錢六分。每月銀四錢八分。

房租共銀三十兩七錢二分。每月銀二兩五錢六分。

路費共銀三十兩。每月銀二兩五錢。

新河

家人一名﹐共銀二十三兩四分。每月銀一兩九錢二分。

巡役三名﹐共銀三十四兩五錢六分。每名每月銀九錢六分。

水火夫一名﹐共銀四兩八錢。每月銀四錢。

更夫一名﹐共銀四兩八錢。每月銀四錢。

房租共銀十九兩二錢。每月銀一兩六錢。

燈油共銀六兩七錢二分。每月銀五錢六分。

路費共銀十九兩八錢。每月銀一兩六錢五分。

後湖

家人一名﹐共銀二十三兩四分。每月銀一兩九錢二分。

巡役三名﹐共銀三十四兩五錢六分。每名每月銀九錢六分。

水火夫一名﹐共銀四兩八錢。每月銀四錢。

更夫一名﹐共銀四兩八錢。每月銀四錢。

燈油共銀四兩八錢。每月銀四錢。

房租共銀十九兩二錢。每月銀一兩六錢。

路費共銀十八兩四錢八分。每月銀一兩五錢四分

長山

家人一名﹐共銀二十三兩四分。每月銀一兩九錢二分。

巡役四名﹐共銀四十六兩八分。每名每月銀九錢六分。

水火夫一名﹐共銀四兩八錢。每月銀四錢。

更夫一名﹐共銀四兩八錢。每月銀四錢。

燈油共銀三兩八錢四分。每月銀三錢一分。

裏河房租共銀三十八兩四錢。每月銀三兩二錢。

路費共銀二十四兩二錢四分。每月銀一兩二分。

廟灣

家人一名﹐共銀二十三兩四分。每月銀一兩九錢二分。

巡役三名﹐共銀三十四兩五錢六分。每名每月銀九錢六分。

水火夫一名﹐共銀四兩八錢。每月銀四錢。

更夫一名﹐共銀四兩八錢。每月銀四錢。

巡船共銀九兩二錢一分六釐。每月銀七錢六分八釐。

燈油共銀三兩八錢四分。每月銀三錢二分。

路費共銀十二兩七錢二分。每月銀一兩六分

下一鋪

家人一名﹐共銀二十三兩四分。每月銀一兩九錢二分。

巡役四名﹐共銀四十六兩八分。每名每月銀九錢六分。

水火夫一名﹐共銀四兩八錢。每月銀四錢。

更夫一名﹐共銀四兩八錢。每月銀四錢。

房租共銀十七兩二錢八分。每月銀一兩四錢四分。

燈油共銀三兩八錢四分。每月銀三錢二分。

流均

家人一名﹐共銀二十三兩四分。每月銀一兩九錢二分。

巡役二名﹐共銀二十三兩四分。每名每月銀九錢六分。

水火夫一名﹐共銀四兩八錢。每月銀四錢

房租共銀十七兩二錢八分。每月銀一兩四錢四分。

船租共銀九兩二錢一分六釐。每月銀七錢六分八釐。

路費共銀四兩四錢四分。每月銀二錢七分。

燈油共銀三兩八錢四分。每月銀三錢二分。

淸江

家人一名﹐共銀二十三兩四分。每月銀一兩九錢二分。

巡役五名﹐共銀五十七兩六錢。每名每月銀九錢六分。

棕印巡役一名﹐共銀十一兩五錢二分。每月銀九錢六分。

水火夫一名﹐共銀四兩八錢。每月銀四錢。

燈油共銀四兩八錢。每月銀四錢。

房租共銀十七兩二錢八分。每月銀一兩四錢四分。

巡船共銀九兩二錢一分六釐。每月銀七錢六分八釐。

軍餉

家人一名﹐共銀二十三兩四分。每月銀一兩九錢二分。

巡役四名﹐共銀四十三兩八分。每名每月銀九錢六分。

水火夫一名﹐共銀四兩八錢。每月銀四錢。

油燭共銀十一兩五錢二分。每月銀九錢六分。

房租共銀十七兩二錢八分。每月銀一兩四錢四分。

巡查接票小船共銀六兩九錢一分二釐。每月銀五錢七分六釐。

上一鋪

家人一名﹐共銀二十三兩四分。每月銀一兩九錢二分。

巡役四名﹐共銀四十六兩八分。每名每月銀九錢六分。

棕印巡役一名﹐共銀十一兩五錢二分。每月銀九錢六分。

水火夫一名﹐共銀四兩八錢。每月銀四錢。

房租共銀十七兩二錢八分。每月銀一兩四錢四分。

燈油共銀三兩八錢四分。每月銀三錢二分。

烏沙河

家人一名﹐共銀二十三兩四分。每月銀一兩九錢二分。

巡役三名﹐共銀三十四兩五錢六分。每名每月銀九錢六分。

水火夫一名﹐共銀四兩八錢。每月銀四錢。

房租共銀十四兩四錢。每月銀一兩二錢。

燈油共銀三兩八錢四分。每月銀三錢一分。

以上吏書各役工食及各口飯食房租﹐每月於飯食項下俱有﹐另給找補不敷銀兩在外。

稽查重運糧船起卸貨物﹐設立七處抽分﹐人役﹑房租﹑飯食等項核定銀一百二兩九錢七分七釐﹐另於飯食項下有給發找補不敷銀兩在外。

軍餉

家人一名﹐銀二兩八錢八分。

巡役四名﹐共銀五兩七錢六分。

船租銀三兩六錢。

火夫一名﹐銀六錢。

巡船銀一兩一錢五分二釐。

更夫一名﹐銀六錢。

紙筆銀一兩八分。

燈油銀一兩四錢四分。

上一鋪

家人一名﹐銀二兩八錢八分。

船租銀三兩六錢。

巡船銀一兩一錢五分二釐。

更夫一名﹐銀六錢。

火夫一名﹐銀六錢。

紙筆銀一兩八分。

燈油銀四錢八分。

淸江

家人一名﹐銀二兩八錢八分。

巡役五名﹐共銀七兩二錢。

巡船銀一兩一錢五分二釐。

二處房租共銀四兩三錢二分。

火夫二名﹐共銀一兩二錢。

更夫二名﹐共銀一兩二錢。

燈油銀六錢。

天妃

家人一名﹐銀二兩八錢八分。

巡役四名﹐共銀五兩七錢六分。

巡船銀一兩一錢五分二釐。

房租銀一兩四錢四分。

火夫一名﹐銀六錢。

燈油銀六錢。

眾興集

家人一名﹐銀二兩八錢八分。

巡役四名﹐共銀五兩七錢六分。

房租銀三兩三錢六分。

巡船銀一兩一錢五分二釐。

火夫二名﹐共銀一兩二錢。

燈油銀六錢。

路費銀七錢四釐。

仲莊

家人一名﹐銀二兩八錢八分。

巡役三名﹐共銀四兩三錢二分。

房租銀九錢六分。

巡船銀一兩一錢五分二釐。

火夫銀六錢。

燈油銀六錢。

路費銀二錢八分八釐。

長山窯灣

家人一名﹐銀二兩八錢八分。

巡役三名﹐共銀四兩三錢二分。

房租銀二兩四錢。

火夫一名﹐銀六錢。

燈油銀四錢八分。

紙筆銀七分八釐。

路費銀一兩五錢一分五釐。

宿遷關徵解款目

計開

鈔稅

契稅

分設六塘口一例稽徵

徐關徵收六稅

一﹑解部正額銀四萬八千八百八十四兩。

一﹑盈餘銀兩盡收盡解仍按年比較。

一﹑隨正加一火耗向例歸入淮關耗銀內﹐一並開支造報。

宿﹑徐關經費款目銀數

計開

一﹑解部正額銀﹐每千兩外加庫飯銀十五兩﹑補平銀十五兩。

一﹑解部盈餘銀﹐每千兩外加庫飯銀二十九兩﹑補平銀十五兩。

一﹑解錢糧裝銀木鞘﹐每个銀三錢。

一﹑解冊檔需用油紙包繩﹐每千兩銀一錢八分。

一﹑解錢糧包銀布﹐每千兩銀一錢一分。

一﹑解錢糧解役二﹑四兩季盤費銀八十兩。

一﹑解錢糧到部扛鞘口袋﹐每千兩銀二錢二分。

一﹑解繳冊檔工科飯銀十二兩。

一﹑每年二﹑四兩季批解

工科季報飯銀一百二十兩。

工部季報飯銀一百兩。

各書役工食等項

家人四名﹐共銀九十二兩一綫六分。每名每月銀一兩九錢二分。

書辦十二名﹐共銀三百二十二兩五錢六分。以下每名每月銀二兩二錢四分。

在署繕書二名﹐共銀五十三兩七錢六分。

在關繕書三名﹐共銀五十七兩六錢。每名每月銀一兩六錢。

算手四名﹐共銀六十一兩四錢四分。以下每名每月銀一兩二錢八分。

值堂二名﹐共銀三十兩七錢二分。

承差四名﹐共銀六十一兩四錢四分。

旗牌二名﹐共銀三十兩七錢二分。

聽差六名﹐共銀九十二兩一錢六分。

槍手四名﹐共銀四十九兩一錢五分二釐。每名每月銀一兩二分四釐。

更夫七名﹐共銀三十三兩六錢。每名每月銀四錢。

纜夫十二名﹐共銀四十六兩八分。每名每月銀三綫二分。

水夫四名﹐共銀十九兩二錢。每名每月銀四錢。

火夫四名﹐共銀十九兩二錢。每名每月銀四錢。

刷印匠一名﹐共銀三兩七分二釐。每月銀二錢五分六釐。

上關房租共銀四十兩三分二釐。每月銀三兩三錢三分六釐。

西關房租共銀二十六兩八錢八分。每月銀二兩二錢四分。

路費共銀三十七兩二錢。每月銀三兩一錢。

宿徐兩關旗布共銀三兩二錢。

紙張共銀一百四十七兩六錢。每月銀十二兩三錢。

海關廟灣口徵解款目

計開﹕稅鈔

新溝﹑佃湖﹑朦朧﹑石躂各口一例稽徵。

海船梁頭鈔銀每年上下兩季由海州﹑鹽城﹑阜寧﹑贛楡﹑山東日照五州﹑縣徵收批解。

一﹑解部正額銀三千八百四十兩。

一﹑盈餘銀兩盡收盡解﹐仍按年比較。

一﹑海船梁頭鈔銀盡收盡解﹐另款奏報。

海關廟灣口經費款目銀數

計開﹕

一﹑解部正額銀﹐每千兩外加庫飯銀十五兩﹑補平銀十五兩。

一﹑解部盈餘銀﹐每千兩外加庫飯銀二十九兩﹑補平銀十五兩。

一﹑解錢糧裝銀木鞘﹐每个銀三錢。

一﹑解冊檔需用油紙包繩﹐每千兩銀一錢八分。

一﹑解錢糧包銀布﹐每千兩銀一錢一分。

一﹑解錢糧到部扛鞘口袋﹐每千兩銀二錢二分

各書役工食等項

海關

家人一名﹐共銀二十三兩四分。每月銀一兩九錢二分。

書辦一名﹐共銀二十六兩八錢八分。每月銀二兩二錢四分。

書手一名﹐共銀二十六兩八錢八分。每月銀二兩二錢四分。

冊書二名﹐共銀五十三兩七錢六分。每月銀二兩二錢四分。

皂隸四名﹐共銀四十三兩八釐。以下每名每月銀八錢九分六釐。

快手四名﹐共銀四十三兩八釐。

軍牢四名﹐共銀四十三兩八釐。

橋夫十名﹐共銀三十八兩四錢。每名每月銀三錢二分。

纜夫三名﹐共銀十一兩伍錢二分。每名每月銀三錢二分。

火夫五名﹐共銀二十四兩。以下每名每月銀四錢。

更夫五名﹐共銀二十四兩。

房租共銀八兩六分四釐。每月銀六錢七分二釐。

路費共銀十兩二錢。每月錢八錢五分。

修理橋船銀十七兩六錢。

紙張共銀四十兩。每月銀二兩二錢三分三釐。

朦朧

家人一名﹐共銀二十三兩四分。每月銀一兩九錢二分。

書手一名﹐共銀十三兩五分六釐。每月銀一兩八分八釐。

船租共銀十九兩二錢。每月銀一兩六錢。

房租共銀十一兩五錢二分。每月銀九錢六分。

新溝

房租共銀三兩二錢六分四釐。每月銀二錢七分二釐。

板溝分口房租共銀十一兩五錢二分。每月銀九錢六分。

板溝分口船租共銀八兩六錢四分。每月銀七錢二分。

佃湖

房租共銀十一兩五錢二分。每月銀九錢六分。

船租共銀八兩六錢四分。每月銀七錢二分。

續纂經費

淮安關經費款目銀數條下﹕

原制﹐本關養廉一萬兩。嘉慶二年﹐監督劉奏將五千兩交內務府充公。

一﹑每年批解條下

內務府充公銀五千兩。嘉慶二年起。

續纂經費

嘉慶二十年八月初一日﹐具奏關稅期滿折內恭報﹕「自嘉慶十九年七月十二日起﹐至二十年七月十一日止﹐一年期滿。除海關實收得正﹑余銀六千四十兩﹐又額外多收溢余銀一萬五千一百十四兩七分二釐不計外﹐其淮﹑宿二關淨少收正額﹑盈餘銀一十五萬四千六百五十六兩四錢七分七釐。叩懇皇上垂慈俯準﹐照數陸續賠繳在案。再﹐每年有提存辦公銀一萬兩﹐向在盈餘項下提存。若盈餘不敷﹐準於正款撥畱。今淮﹑宿二關盈餘無徵﹐惟海關盈餘﹐照定額收足﹐又收溢余﹐二﹝項﹞共銀一萬七千三百十四兩七分二釐﹐足敷提存辦公之用﹐似毋庸撥動正款。請卽於海關盈餘﹑溢餘二項內存畱銀一萬兩﹐以備辦公之用﹐仍照例年終歸內務府核銷。又﹐每年三關經費用銀﹐向於火耗項下開銷﹐如有不敷﹐準於盈餘項下動用。今本年實收火耗計不敷經費銀七千五百四十一兩一錢二分一釐。今海關盈餘﹑溢餘二款﹐除提存辦公外﹐尙存銀七千三百十四兩七分二釐。請卽以撥補火耗不敷經費之用外﹐仍不敷經費銀二百二十七兩四錢九分﹐請由奴才現支養廉內撥給應用﹐毋庸動撥正款。恭折奏明。」欽奉上諭﹕「元成奏徵收關稅虧短一折。此次淮﹑宿﹑海三關徵收課稅﹐除海關正額﹑盈餘等項錢糧徵收足額不計外﹐淮﹑宿二關徵收稅課﹐共短少銀十五萬四千六百餘兩。所有此項虧短銀兩﹐卽著該監督照數賠繳。其自請治罪之處﹐加恩寬免。至該關每年提存辦公銀一萬兩﹐準於海關盈餘﹑溢余銀一萬七千餘銀內提銀一萬兩備用﹐照例報銷。其火耗項下不敷經費銀七千五百餘兩﹐亦準其以海關盈餘﹑溢余項下余銀七千三百兩撥補。此次不敷銀二百餘兩﹐卽於該監督應得養廉內撥給﹐毋庸動撥正款。該部知道。欽此。」

續纂淮關統志卷十一文告

淮安文獻叢刻

淮關統志卷之十一文告

淮榷章程大備﹐業已具載《令甲》等冊矣。而人情趨利如騖﹐往往玩禁骫法﹐變詐百出﹐莫可究詰。司榷者苟非隨事體察﹐悉心釐剔﹐鮮有不墮其術中者。因復爰舉歷任移咨﹑禁約而會輯之﹐用資參考。非徒陳已往之具文﹐正以勉將來之實政也。志《文告》。

移行

咨呈江督安撫各院文杜琳

爲違禁蔑憲私抽蠹國事。本年正月十四日﹐據張瑞趾首前事﹐等因﹐到司。據此查淮關連年缺額﹐實由盱澗繞漏。是以本司奉差之日﹐卽以請禁豫省船貨繞道等事﹐呈請本部堂移咨督撫各部院﹐續蒙示禁。在案。詎料盱眙姦棍唐新宇等抗不遵依﹐仍然私立櫃簿﹐每石客貨抽店用銀四分﹑出店小垛銀二分六釐。不繳官﹐不解部﹐名爲「公費」。於示禁之後﹐復包攬由淮客船五十六隻。又查得澗溪姦棍李仲華﹑楊振生﹑潘玉祝亦復公然卸貨﹐羣蠹私抽。似此光棍﹐包攬船裝下淮貨物﹐彊起由陸私抽虧課﹐其與當年翟家壩已經正法之光棍梁藻無異。爲此﹐據詞呈報本部堂﹑本部院﹑本都院。伏祈鑑照事干光棍違憲私抽有關額課情由﹐具疏題參﹐親提嚴究﹐追贓正法﹐永行勒石釘樁禁止。庶額課不致越漏﹐而光棍知所儆畏矣。

咨呈總漕部院文

爲淮關走漏之多﹐運弁夾帶尢甚。懇賜嚴究﹐以足額課事。切照淮安三關歸並﹐額賦繁重。所賴南﹑北河豆麥﹑棉花﹑油果﹑醃臘等貨﹐以及南來茶布﹑蘇杭雜貨﹐以充國課。其自南河一路棉花﹑油雜等項﹐已被鳳關於盱眙澗溪地方攔截登陸﹐竟無纖毫南下。𨿽奉部行﹐鞭長莫及﹐視如故紙。其自山東一帶醃臘﹑魚豬﹑雜貨﹐又被廟灣同知勾引下河等處繞道而去。止有南來一綫﹐稍可補苴萬一。豈意茶布﹑雜貨﹐盡遭寧﹑紹各幫不法運弁從地頭恣意包攬﹐以重運北上﹐類同哨聚﹐莫敢顧問。惟是浙紹漕船﹐悉皆朦艟大艘﹐無不滿載而上。何堪有此漏巵﹖關稅連年缺額﹐積獘難返。本司滿擬竭力殫心﹐以盡職守。無柰姦惡橫行﹐力所不制。漕船絡繹﹐難以枚舉。卽如紹興衛前幫運弁周士美名下旗船﹐夾帶茶貨並蘇杭雜貨不計其數。行文申飭﹐抗不遵依﹐似非光天化日之所當容也。且時值南熟北歉﹐商賈不利﹐客販星稀。所過者非南來之撥兵﹐卽回空之兵舫。日對河幹﹐臨流嗟嘆﹐錢糧若此。豈堪前項棍徒肆橫鴟張﹐明彰侵蝕﹖伏乞本部堂俯念國課攸關﹐卽賜嚴追補納。幸甚。

咨揚關文瓦哩哈

爲盱﹑澗地棍勾引﹐繞道侵課﹐會同招商﹐以全國賦事。爲照淮﹑揚兩關﹐惟指南河出產豆麥﹑棉花﹑油餅等項貨物﹐自正陽等處裝載﹐由淮抵揚﹐輸納正供。近被盱﹑澗地棍勾引姦商繞道﹐竟從澗溪﹑盱眙盤山至三岔河﹑六合南去﹐偸漏淮﹑揚兩關。是以前任監督﹐俱致缺額。今本部蒞任﹐愈見商販寥寥。細訪其由﹐盡屬盱﹑澗地棍勾漏﹐深爲駭異。隨差查看﹐果見該處姦行貨積如山﹐車驢絡繹﹐是淮﹑揚兩關之課盡飽盱澗姦牙之腹。除一面咨呈安撫﹑都院給示嚴禁外﹐今特遣役前往正陽﹑臨淮等處﹐徧諭寬減稅貨數目﹐給票招商﹐以冀檣帆雲集。但淮﹑揚兩關﹐唇齒相倚﹐諒貴部寬商惠旅﹐定有同心。祈將寬減數目刊布小票﹐星速差役前往正陽﹑臨淮﹐協同招諭。爲此﹐合用手本﹐前詣貴部﹐請煩查照。仍祈見覆施行。

咨覆安徽藩司文鄂穆索

爲詳請明示事。本年八月十一日﹐準安徽布政司常咨開﹕康熙四十年七月二十日﹐奉總督部堂阿批﹐該本司詳﹐據鳳陽府詳議﹐盱邑蔣家壩不應徵稅緣由﹐奉批據詳﹕翟﹑蔣二壩﹐原系鳳屬盱眙地方。附近居民買賣糧食﹐以供日用﹐淮關巡役自不應越境滋擾。但該地方從前旣無徵稅之事﹐而該關人役突於上年始赴巡查﹐是何緣故﹖且據盱邑具詳﹕淮關批有「訪知彼地﹐實屬漏巵」之語。又飭發關示於翟﹑蔣二壩﹐嚴禁客船過壩偸漏﹐則該關似不能忘情於此地。夫巡查口岸﹐必率由舊章﹐不得擅爲增減。須確查得實﹐庶免日後遊移。仰司徑移淮安關查明妥議﹐另詳報奪﹐仍候撫院批示繳。等因到司。奉此相應移會﹐希查翟﹑蔣二壩是否所轄之地﹖從前曾否在於盱邑翟﹑蔣二壩徵稅﹖令其巡查示禁﹐是否率由舊章﹖亟賜查明﹐移覆過司﹐以憑轉詳﹐等因。準此﹐爲查淮關額設口岸內有周家閘一口﹐卽今之周家橋﹐徵收騾駝錢糧﹐按季造報部科之項。因該口逼近翟﹑蔣二壩﹐每多姦商盤壩偸漏。向例飭令周橋巡役兼巡﹐只查禁其過壩﹐從不徵收稅銀。所以歷來各關部循例而行﹐並非前任上年始赴巡查也。再查康熙三十八年十月內﹐前任關部馬因六壩未堵之時﹐有商貨船隻在於決口出入﹐是以詳請前任總河部院於批準暫行﹐就近收稅。後於康熙三十八年六月內﹐奉總河部院張題準﹐奉旨不準商船出入﹐卽行停止。其周家橋徵收旱路騾駝錢糧﹐仍照往例﹐並未一槪停止也。舊年﹐前關邁於蒞任之始﹐訪知彼地大載貨物﹐公然盤壩﹐越漏錢糧。周橋之一二巡役﹐莫敢如何﹐難以禁止﹐所以出示嚴禁。又行文盱眙縣飭禁在案。若本地水淹﹐難民買賣日用糧食﹐不但例無鈔稅﹐抑且皇恩尙恐撫育不周。豈有爲臣工者敢有例外之求乎﹖揆之爲牧民之職者﹐必皆愛養子民爲重﹐或有姦商冒稱居民﹐飾詞艱苦﹐希圖弛禁﹐以爲偸漏地步﹐亦未可定。但本部於本年六月二十一日蒞任以來﹐察知難民積苦﹐姦商狡猾﹐卽行分別卹禁﹐並嚴飭巡役照舊巡邏﹐不許擾害。諄諄告誡﹐業已三令五申。又經出示嚴禁翟﹑蔣二壩﹐不得盤壩越漏﹐皆遵舊例。今查翟﹑蔣二壩﹐固非收稅之地﹐實乃淮關漏巵必須巡查之處。若此地擅爲停止巡查﹐則淮關額賦每年一十五萬有奇之稅銀﹐藉此偸漏﹐不可勝言矣。今準前因﹐相應查覆。爲此﹐合咨貴使司﹐煩爲速賜妥議﹐轉詳施行。

詳總河部院文朱人龍

爲敬陳分納船單之法﹐以杜借單影射事。竊查船戶輸納淮倉漕造項下抽分船單﹐向例每年於新監督任內納單一次﹐聽其時常來去者也。其如歷來多有姦頑船戶﹐勾通不法鈔戶﹐竟不輸納。船過關時﹐卽於熟識船中假借納過船單之名具報﹐名曰「借單」。在監督安得船船而辧之﹖如此隱漏國課﹐一年之內不知凡幾。此等積獘﹐何堪一日姑容﹖且更有輸納一單﹐終年止過關一次者﹐豈非苦樂不均﹖惟裝載船隻﹐以其往來次數甚多﹐仍照舊例﹐每年輸納一次﹐聽其頻來頻去﹐外此裝貨船隻查閱舊單。如南河山船﹐每年過關不過二次﹐竟有止過一次者。其餘船隻每年過關不過四次﹐或止過三次者。今特立分單之法﹐飭知各船戶遵照而行﹐實爲至公。查向例裝一百石者納四尺單﹐裝二百石者納五尺單﹐裝三百石者納六尺單。無論是何船隻﹐凡裝三百石外者﹐槪納六尺單。四尺者納銀六錢四分﹐五尺者納銀八錢﹐六尺者納銀一兩六錢。今後南河山船分二次納。但查南河山船從無裝三百石內者﹐俱應照六尺單分納。每過關一次﹐止納銀八錢。其餘各色船隻﹐分四次納。每過關一次﹐四尺者止納銀一錢六分﹐五尺者止納銀二錢﹐六尺者止納銀四錢。總之﹐每過關一次﹐必納分單一次﹐在船戶所納無幾﹐最易爲力。而一年止過一次之船﹐亦沾少納之惠。如此截長補短﹐則國課不致欺隱﹐而借單影射之獘自除矣。是否允洽﹐未敢擅便。相應詳請憲裁批示遵行。爲此﹐備由具呈﹐伏祈照詳施行。

咨呈兩江督院文唐英

爲據實陳明事。本年三月初六日﹐據委員陳克浚申報﹐卑職奉委監同關役查收眾興集抽分一項。無如在集商民堅以奉旨恩免爲辭﹐全不納稅。目下正當糧船盛行﹐商民旣不納稅﹐則正項缺額﹐卑職有負憲委等情。據此﹐切照春間重運糧艘過淮﹐自江廣附帶竹木板片﹑釘鐵﹑油蔴糖﹑籐繩﹑磁器等貨﹐沿途下卸﹐客商販買﹐例輸淮廠項下﹐工部抽分錢糧﹐淮關循例差役各就卸貨馬頭稽徵。自康熙三十年間以至今日﹐存有案卷可查。前據桃源縣詳據倪三光等混指抽分錢糧爲落地稅﹐具文請免。當卽據詳呈明本部院裁示﹐並批行該縣﹐糧船附載客貨起卸者﹐例納抽分﹐系淮廠項下正額錢糧。止於糧艘北上時﹐各就船所卸貨之地抽收﹐船過卽撤﹐並非落地稅也。查該縣旣請裁革﹐關稅正額原未議減﹐似此得毋有損國課。仰再逐一確議去後﹐詎眾興集不容巡役稽查﹐現在停徵。而糧船北上眾興之卸貨者﹐滔滔不絕。在該縣必以爲已經通詳聽候酌議﹐但文檄往返旬餘半月﹐尙難定議。轉瞬糧船過完﹐客貨頃刻星散。此時𨿽令稽徵﹐亦已無及﹐何敢坐視﹖玆又據委員陳克浚申報前由﹐相應亟請本部院﹐嚴飭該縣﹐速諭商販﹐凡買糧船下卸貨物﹐並非落地稅﹐照舊按則輸納抽分錢糧。倘有地棍阻撓﹐致虧額課者嚴拿﹐按律招擬詳解究處。庶錢糧無缺﹐而關政亦肅矣。

咨呈兩江督院文準泰

爲陳明河道事。本年五月初三日﹐據軋東守口人役稟﹕淸溝﹐乃通商之處。於乾隆二年奉淮揚道詳委彭縣丞釘樁﹐以杜走漏。今奉憲挑浚漁濱河接壤淸溝出口河道﹐告竣開壩﹐淸溝所釘樁木﹐被人拔去等情。據此案查淸溝口﹐爲漁濱河泄水門戶﹐下接馬家蕩。商販貨船木植等物多從此處偸越﹐實爲軋東之漏巵。所以﹐前關年任內設巡船一隻﹐撥役稽查。後巡船裁撤﹐前關唐呈請各院檄行淮揚道酌議釘樁﹐使之通水而不通船。旣杜偸漏之獘﹐又開宣泄之門﹐於榷政﹑民生兩有裨益。當委山陽縣縣丞彭存仁釘樁二排﹐交與該處地保看守﹐取有甘結在捲。今漁濱河挑浚深通﹐而淸溝更爲商貨出入之所。前釘樁木﹐若非堅固﹐嚴加看守﹐則彼地牙棍皆可包攬侵漁﹐將來船貨皆可從此偸越。軋東稅口﹐幾爲虛設。據稟﹕樁木二排﹐被人拔去﹐殊幹法紀。除行阜寧縣查究外﹐相應咨會貴都院查照﹐檄飭該縣研訊地保﹐根究拔樁之人﹐按法處治。仍希飭行該地方官委員照舊排釘﹐並確議作何嚴加看守﹐務使不致偸拔﹐以杜侵擾走漏。庶軋東錢糧大有裨益﹐叨藉舟誼不淺矣。

咨淮揚道文髙恆

爲咨會事。案照時屆伏汛﹐洪澤湖水漲發﹐五壩內可通舟楫之處﹐誠恐南河重船﹐或有無知商販及船戶牙埠人等﹐乘此偸漏﹐冀圖僥幸。或將豆貨運貯蔣家壩鋪戶行內﹐潛由閘河直達髙﹑寶等湖南下﹐躲避關稅。查淮關每年額稅﹐全賴洪澤湖﹑南河米豆船隻。稍有越漏﹐卽致缺額。業經本關咨會貴道﹐飭禁在案。今汛水漲發之時﹐恐日久禁弛﹐復有前項情事﹐或竟由滚水壩可通之處﹐直達髙﹑寶﹑邵伯等處﹐國課攸關﹐所當亟爲嚴禁。除一面飭行該廳查禁外﹐擬合咨會貴道﹐煩爲查照。希卽轉飭所屬印汛地方各官﹐速卽出示曉諭﹐一體查禁。俾商賈知所儆戒﹐而國課亦有攸賴矣。仍祈將轉飭查禁過緣由﹐賜覆施行。

咨呈兩江總督文伊拉齊

爲付送事。乾隆二十一年六月二十二日﹐準貴部堂咨﹐查貴州銅觔船隻過關應納單料﹐作何勻派﹖查運銅如系雇募民船﹐卽將應徵船單銀兩﹐在關完納。其餘剩銅錫鉛觔﹐按照淮關稅則﹐計擔科算正耗報部﹐無庸勻派。至號船﹑站船裝載者﹐例不在關納單。倘有餘剩﹐則照所裝船隻梁頭﹐每只徵六尺正單一兩六錢﹐火耗一錢六分。按其船隻多寡﹐統計應徵船單正﹑耗若干﹐於該員所解正備餘剩數內合算均派﹐每擔應徵船單正﹑耗若干﹐分晰報部﹐轉咨崇文門﹐同該員應完稅銀﹐一並徵收﹐相應咨覆。爲此﹐咨呈貴部堂﹐請煩查照施行。

咨覆總漕部院文伊齡阿

爲照會事。本年五月初一日﹐準貴院照會內開﹐因江廣漕船裝載土宜﹑木植﹐喫水過重﹐必須淸江以上卽行起剝﹐免其報納等因。準此﹐查定例﹕漕船北上﹐報納抽分錢糧﹐分設七口﹐歲有比較。其分設之口﹐又以淸江﹑天妃一帶﹐爲商販匯集交易之所。貨一離船﹐卽滋隱射之獘。是以向來定例﹐於此地起卸上岸者﹐俱應遵例報納﹐以衛稅課。且此際黃﹑運交暢﹐與宿遷一帶情形大不相同。若此時一開此端﹐不特本年抽分無著﹐且下年復援照本年之例﹐沿路攜帶木牌﹐堆積貨物卸賣﹐不但難以稽察﹐勢將無所底止。此亦司其事者所不得不熟籌者也。爲此﹐詳查水勢﹑卸賣情形﹐據實咨呈。祈請貴督院俯念漕運﹑關務﹐俱關緊要。旣可兩便﹐似無庸更張成例﹐致啟釁端﹐實爲公便施行。

咨覆總漕部院文

爲照會事。本月二十五日﹐準貴督院照會內開﹐本年回空幫船﹐甚爲遲滯﹐嚴督催儧﹐全賴前後跟稍﹐方免遲誤。今據標下中軍副將稟報﹐艸壩空船﹐俱系銜尾。惟淮關查稅﹐因姦丁納稅延挨﹐似覺稍遲。有力完納者﹐自必急公報納﹐乏丁竟有一時無措﹐必致停延阻誤。可否將查稅單注明後﹐幫船過竣﹐咨院飭令糧道扣解﹐庶漕船得以迅速前進等情﹐到本督院。據此﹐查該將所稟﹐似亦迅速回空之意。除通飭在後各幫一體遵照候示外﹐請煩查照轉飭管關員役﹐凡遇空船到關﹐卽查明逾額貨物﹐應完稅銀若干﹐據實注明稅單﹐俟空船過竣﹐移咨送院。以憑分飭各道﹐照數解還﹐俾免阻誤。仍祈見覆等因。準此﹐爲查本年回空糧船﹐本關久經嚴飭﹐查船丁役按幫迎至淸江﹐分頭迅速查報。如有應納貨稅錢糧﹐當卽收納﹐並不許片刻耽延。現計過關者六十七幫﹐計三千四百九十九隻﹐俱系隨到隨查隨放﹐並無一船稽阻。今據該將所稟﹐如有實在無銀完稅者﹐許將檢查貨單匯送貴督院﹐轉飭糧道﹐按照旗丁姓名扣解等情。但恐一船旣準掛欠﹐而眾船效尢。所載客貨﹐事關錢糧﹐且淮關如是辦理﹐下游各關應否一體辦理﹖本監督未敢擅行﹐更張成例。前準督閣部堂咨會﹐當卽據實聲覆在案。今準照會﹐除再飭查船丁役﹐俟回空糧船抵關﹐遵照前飭﹐隨到隨查隨放﹐毋許片刻停畱外﹐擬合咨呈貴督院﹐請煩查照施行。

咨呈兩江督院文寅著

爲請禁繞越之獘以足稅額事。爲照設關徵稅﹐南北往來貨物﹐俱有一定經由之路。所以各處關口﹐亦有一定稅額。此國家立法徵課之本意也。若商販任情繞越﹐巧爲逃避﹐則是故違﹝功﹞﹝公﹞令﹐虧絀國帑。法在必懲﹐難容曲宥。查淮關設於運河口地方﹐爲南北往來扼要之區。凡自西北豫﹑東兩省南下之貨﹐及南河安徽鳳﹑潁往南貨載﹐俱應由淮關南下﹐所以向定額稅二十餘萬。雍正年間﹐盈餘至二十三萬。如有虧短﹐例幹議處著賠。今本關自上年十月十二日接徵起﹐至今八个月﹐較比上年月日已短絀五萬餘兩。若較雍正十三年﹐已絀至八萬有奇。國課攸關﹐所系匪細。卽經專差丁役﹐前往各路查訪繞道走漏之處。玆據覆稱﹐鳳陽澗溪口有姦牙猾販﹐由崎嶇山路安設站鋪﹐包裝包卸﹐由盱眙往南至河稍橋﹑古城鎭至三岔河﹑鎭市至浦口馬頭下江﹐不由洪澤湖至淮﹐以避淮關之路。又由河稍橋至澗溪﹑自來橋到來安縣至施官集﹐亦至三岔河。又由自來橋至白塔鎭﹐系盱眙縣地方﹐至竹鎭﹐亦達三岔河﹐俱可下江。又自盱眙東行由汊﹝江﹞﹝澗﹞至天長縣馬頭下江。亦有由支河到儀徵下江而去。俱被繞越淮關。其安徽鳳﹑潁南來雜貨﹐本亦由洪澤湖過淮﹐今被姦牙勾引﹐亦俱由各處馬頭盤山往北。又固始等縣與鳳﹑潁接壤﹐棉花﹑藥材等貨﹐亦由該處潛越﹐實系淮關之漏巵等情。據此﹐查澗溪原系鳳陽口岸﹐有峻嶺阻隔﹐不通大道。前因姦牙勾串商販盤山逾越﹐於康熙年間﹐卽經各前任咨請督﹑撫兩院﹐通行示禁有案。今姦牙竟敢開出山徑﹐設立站鋪﹐勾串商販盤山繞越﹐有自浦口下江﹐亦有自天長下江﹐或由六合支河直達儀徵下江。各處皆有船埠馬頭﹐貨載絡繹。其鳳﹑潁等屬與豫省接壤﹐西河之釘鐵﹑棉花﹑礬碱等貨﹐亦由澗溪盤山往南﹐實爲淮關之漏巵。若不請嚴行示禁﹐必致額稅大虧﹐國課攸關﹐難容緘默。相應呈請閣督部堂俯賜卽飭各該地方官﹐嚴禁姦牙﹐毋許勾串客販﹐盤山繞越﹐規避淮關稅課。倘有不遵﹐照例懲治。一切轉運貨物﹐俱由正道而行。則額課可以無虧﹐而姦牙猾販亦可以知儆矣。

咨呈總漕部院文伊齡阿

爲咨會事。乾隆四十二年七月十四日﹐準貴部院咨開﹐據鎭江府稟稱﹐竊照江﹑浙各幫漕船經由徒陽運河﹐每虞淤淺﹐是以按年分別勘估挑浚。然必俟各幫回空受兌之船全數過竣後﹐始可築壩興挑。若回空稍遲﹐則爲期促迫。應請嚴飭幫弁督令旗丁行抵淮﹑揚二關﹐除例帶土宜外﹐若有多裝貨物﹐例應按則完稅。向來總俟通幫貨物查畢稅銀完足﹐然後放行﹐不無守候。應請幫船到關查明貨物﹐如有應完稅銀﹐著畱各本船丁舵在關交納﹐將幫船先爲放行﹐庶免遲滯等情。擬合咨會﹐請煩查酌﹐可否轉飭守關員役﹐俟各幫空船一經抵關﹐卽賜隨到隨查﹐隨卽催令開行。如有應完稅銀﹐酌畱丁舵數名在關交納﹐毋任全幫株守遲誤﹐仍祈見覆等因。準此﹐案查每年各幫回空漕船於進口下閘時﹐據投幫丁花名到關﹐本關卽飭預派丁役﹐一俟該船抵關﹐逐船扡查。除例免土宜外﹐如有應稅貨物﹐卽令照則輸納﹐催令開行。𨿽在昏暮夜半﹐亦必啟關飭放﹐不許逗𨖻。關上歷年稽催辦理﹐均無延誤。惟查各幫回空漕船所載貨物﹐或系丁舵攜帶﹐或向客販攬裝。若於該船放關之後﹐僅畱丁舵﹐恐致客貨無著﹐錢糧難以徵收。將來惟有再行嚴飭本關員役﹐一俟幫船抵關﹐卽刻扡查。如有應稅貨物﹐立飭報納開行﹐不許片刻稽滯﹐致誤漕限。並請貴部院轉飭押運員弁並催漕汛弁﹐一體查照催儧﹐毋任藉延。似此則漕務﹑關稅均有裨益矣。

行海州文

爲繞越有憑等事。乾隆四十二年十月十八日﹐據該州莞瀆鎭民人王大徳呈稱﹐身於乾隆四十年曾將姦牙勾包棍販繞越汛官﹐護送出洋等情節﹐冒昧呈首﹐原圖裕課利民﹐不意﹝返﹞﹝反﹞遭陷害﹐致入囹圄。後蒙釋放﹐而其害未除﹐含冤難瞑。今查響水口有大伊山鎭人吳公盛﹐並住海州之陸雲峯等六家﹐朋充寫船行包載出口。身已於九月二十六日在雙港地方獲得駁船二隻﹐一名唐明遠﹐一名周永盛﹐舵工何萬國﹐客系海州沈姓。更見卞家堡泊有豆船數十隻﹐現未開行。似此船載分明繞越屬實﹐若不叩查究禁﹐則海﹑贛﹑沭﹑安之貨盡從洋去﹐必致賦額有虧。身情願協差查拿﹐以見虛實等情。據此﹐查海﹑沭﹑贛﹑安等處﹐出產豆麥雜糧﹐有並不經由淮關設口地方往來售賣者﹐向聽民便﹐從無槪令赴關納稅之例。卽或果有姦牙﹐勾串南下貨物繞越偸漏情事﹐本關部早已照例稽察﹐不容輕縱﹐何煩局外民人協差查拿﹖且查該民人前因攔截客載﹐訛詐多事﹐曾經該州查訊﹐收禁責懲。何得不知攺悔﹐仍復肆行妄瀆﹐並牽扯舊案多人﹐希圖拖累泄忿﹐刁頑已極。除批飭該犯速宜安分﹐毋幹重究外﹐第響水口與卞家堡﹐均系出洋要道﹐該處果否實有姦牙﹐勾誘南下大載貨船﹐繞越出海﹐抑或止系本地零星出產雜糧往來銷售﹐一任棍徒巧借關稅名目﹐任意訛索滋事﹐殊幹未便。合行飭知﹐爲此牌仰該州官吏卽便遵照確查﹐有無本應來關輸稅之貨﹐竟爲姦牙勾串出海﹐據實具報察奪。如系本地運行土產﹐亦不得任聽棍徒滋事﹐擾累商民﹐毋違須牌。

示諭

禁擾行鋪杜琳

爲曉諭事。照得本部欽奉敕簡榷理淮關﹐本部性甘淡薄﹐所有日用一應薪水等物﹐俱發現銀﹐照依時價平買﹐並無短少絲毫。誠恐買辦人役﹐借倚本部名色﹐在外賒取行鋪貨物﹐或扣克短少價值﹐俱未可定。合行出示曉諭。爲此示仰行鋪人等知悉﹕嗣後如有前項等獘﹐許卽指名具稟本部﹐以憑立拿嚴究枷示﹐決不姑宥。特示。

通行棹船

爲曉諭事。照得橋船之設﹐原系隨時啟閉﹐以杜偸漏貨物。今查淮河一綫﹐上自淸江﹐下自淮城﹐小船往來﹐若俟開關﹐不無等候﹐合行曉諭。爲此示仰士民人等知悉﹕凡南北往來乘座小棹船隻﹐如果止裝人載﹐卽於小關橋內往來﹐關役驗明﹐無貨卽過。如有貨物﹐著令自報錢糧。需索分文﹐察出重究不貸。

戒飭家人

爲曉諭事。照得本部家法素嚴﹐一應僮僕﹐無不兢兢守法﹐猶恐在外賭博宿娼﹐酗酒生事﹐賒騙酒食財物﹐俱未可定。合行曉諭。爲此示仰商民人等知悉﹕凡有前項事情﹐許卽扭稟本部﹐以憑立斃杖下。爾民愼勿畏懼容隱。如果稟報得實﹐定行優賞。

淸查冗役

爲淸查冗役事。照得衙門人役﹐自有定例﹐豈容濫冒﹖本部蒞任以來﹐矢志淸釐﹐合行查察。爲此示諭本關各役知悉﹕如有前任內犯事革出﹐及已經報憲裁汰者﹐不許攺名易姓﹐復入衙門。其現在人役﹐限三日內﹐各具花名﹐匯冊呈遞﹐伺候本部親點﹐酌畱差遣。如有隱占鉆充﹐指稱關役名目﹐在外招搖﹐一經察出﹐定行嚴懲不貸。

嚴禁白棍

爲嚴禁白棍以肅關政事。照得本部新膺簡命﹐蒞任淮榷﹐惟以惠商愛民爲心。一切應稅貨物﹐自當照例徵輸。其淮地驢駝肩負﹐不過零星食粟﹐任其往來﹐並無羈阻。近訪有等白棍假冒巡役﹐肆意索詐﹐魚肉鄕愚﹐殊幹法紀。除一面訪拿嚴究外﹐合行示仰商販人等知悉﹕嗣後驢駝肩負零星食粟﹐本部寬爾輸稅﹐任其往來。倘有前項棍徒假冒索詐﹐或被鳴稟﹐或經訪聞﹐定行嚴拿﹐立斃杖下﹐決不姑貸。愼之。

嚴禁鉆刺討關

爲嚴禁鉆刺討關以裕國課事。照得淮關額課﹐全賴南北商艘輸納鈔稅。近有無籍棍徒﹐在於河口裏外地方﹐哄誘商賈。凡有貨船到淮﹐或勾引各衙門假借批牌﹐或串通各執要捏稱己物﹐鉆謀討關﹐希圖侵蝕分肥。相習成風﹐殊幹法紀。本部素性愚直﹐不趨權要。況敕書開載﹐不許王公大人倚勢討關。煌煌天語﹐炳如星日﹐敢不凜遵。且爾商賈﹐聽其愚誘﹐鉆謀情面﹐希圖省減﹐未免膽怯心惶﹐日擔驚畏。及本部不準情面﹐照例批納﹐而討關者又借言貨物原多﹐更加索取。況一切火耗陋規宿獘﹐久經禁革。爾等皆當仰體本部寬卹商賈至意。凡有貨船竟赴關輸納﹐旣無羈滯﹐又無驚恐。除一面密訪拿究外﹐合行出示嚴禁。爲此示仰商船人等知悉﹕嗣後﹐如有前項棍徒勾引﹐說合討關﹐本部定行按法拿究﹐詳解內部。在姦棍希圖蝕課﹐自幹受法﹐爾商賈攜資貿易﹐毫無所省﹐反受拖累﹐噬臍何及﹖法在必行﹐各宜凜遵。

嚴禁包攬

爲嚴禁包攬國課以疏商路事。照得本部承乏淮關﹐兢兢夙夜。竊念國賦之盈虧﹐視商船之多寡。商賈之通塞﹐在利獘之興釐。在商攜資覓利﹐食風宿水﹐拋離鄕井﹐跋涉道路﹐閱歷如許艱辛﹐止爲蠅頭之計。乃關津爲利之藪﹐實亦爲蠹之叢。凡有商船到關﹐卽有不法棍徒簧言攬誘﹐或稱打點﹐或稱綫索。將多報少﹐以細作粗。一入彀中﹐視爲奇貨﹐煢煢孤旅﹐莫敢誰何。更有白棍假冒巡役﹐凡到隘口﹐勒索飯錢﹐不知是眞是假﹐居然爲虎爲狐﹐任其侵漁﹐弱肉彊食。更設常例﹑尖嘴﹑過關名色﹐通同蠹役﹐指詐肥囊。嗟嗟商船﹐不知幾許剝削﹐始得過關。本部加意興釐﹐立除積習。除已往不究外﹐合卽示禁。爲此示仰商船人等知悉﹕嗣後﹐爾等到關﹐卽行自塡貨數﹐照實開報﹐當堂交兌﹐親注紅單﹐點名過關﹐並無旁阻。倘有不法棍徒﹐不自斂戢﹐仍肆鴟張﹐指稱使用常例﹑尖嘴﹑過關﹑飯食諸名色﹐索詐分文﹐並無本部給發腰牌﹐混擾商船者﹐許卽喊稟。輕則立斃杖下﹐重則通詳四院﹐照依光棍律論﹐決不稍假。爾商民亦不得以不肖自處﹐漏報偸關。一經察出﹐定行重究。三尺具在﹐毋視泛文﹐各宜凜遵。

曉諭寬商

爲曉諭寬商以足民食事。照得本部自蒞任以來﹐無刻不以國計民生爲念。稔知今歲淮郡苦被水淹﹐惟藉外來米谷以足民間食用。查進口過關錢糧則例﹐輕重不一。若不從寬減免﹐誠恐商販晨星﹐以致民間鮮食。本部𨿽錢糧有虧﹐斷不忍以一己之功名﹐令百姓嗷嗷也。爲此示仰商民船戶人等知悉﹕嗣後﹐凡系進口飯米﹐在於淸江裏河卸賣及過關赴運淮城一鋪卸賣者﹐從前報納五分﹐今一槪寬減﹐每石止納三分。爾商宜速運賣﹐以足民食。其有過四關南下﹐仍照則例投納﹐毋得捏報欺隱﹐有負本部寬卹之至意。

曉諭招徠哈代

爲曉諭招徠事。照得鴨嘴﹑梭﹑劃等船﹐空﹑重過關﹐例輸三關錢糧。查近年以來﹐過淮寥寥﹐皆因歷任未經寬卹﹐致令商船裹足。今本部奉命榷淮﹐志甦商困﹐所有鴨嘴﹑梭﹑劃船隻﹐舊例應輸三關錢糧者﹐今槪從寬卹。其船準報剝單﹐貨物照石﹐隨到隨放﹐並無阻滯。爾等各宜及時攬運來淮﹐上輸國課﹐下遂經營﹐毋得觀望不前﹐自失生計﹐有負本部卹商之至意。

寬減米價鄂喜

爲寬減米價以卹商民事。照得淮郡三城內外﹐煙火數十萬家﹐全賴外來之米以資民生。今秋陰雨連綿﹐米價寖長﹐而過關米船寥寥無幾。細查從前𨿽經減卹﹐而南北客商未獲周知。本府蒞任以來﹐念切民瘼﹐正在出示招徠。今據牙行謝開泰等公呈前來﹐合再給示前往產米各地﹐徧諭各商﹕嗣後﹐在於淮城一鋪卸賣食米﹐仍照減則徵收。每石向納五分者﹐止納鈔銀三分﹐該商等務須踴躍前來。至客商旣沾減稅之益﹐於糶賣時亦須遞爲平減﹐使閭閻共沾惠澤。倘耑利自封﹐亦非本府寬卹之婆心也。

查辦米船伊拉齊

爲詳請免收等事。乾隆六年十一月初一日﹐準江蘇撫部院咨開﹕據蘇州布政司詳稱﹐竊照地方歉收﹐有藉商米接濟﹐於乾隆三年欽奉上諭﹐免收米稅。如情形孔急﹐奏請需時者﹐一面奏明﹐一面停其輸稅。永著爲令。欽遵在案。今淮﹑徐﹑海三府﹑州屬並江﹑揚﹑鎭江府屬﹐夏秋兩次被災﹐米價騰貴﹐應請咨明各院曁各關監督﹐所有接濟災邑米船﹐由地方官給與印票﹐到關放行等情﹐到院。據此﹐查商賈災邑發賣﹐經由關隘﹐固得免稅放行﹐卽回船載有他物﹐亦有止徵貨稅﹑免納船料之例。除經一並聲明具奏﹐一面飭遵外﹐相應咨會﹐煩請查照一體辦理等因﹐到關。準此﹐合行出示曉諭。爲此示仰米販客商船戶人等知悉﹕嗣後﹐爾等運往歉收地方米船﹐隨時給照﹐免稅放行。所給之照﹐聽其隨便回空繳銷﹐地方官不必鈐蓋印信。若此縣販運者多﹐米糧充足﹐不妨轉售鄰邑。爾商獲貿易之利﹐無守候之累﹐務須踴躍爭先﹐仰體皇仁﹐愼毋觀望。

豆稅復徵倭赫

爲再行明白曉諭事。照得米豆等稅﹐接準部文﹐欽奉諭旨﹐照舊徵收﹐於初八日出示開徵﹐停收船料在案。爾商船隻一經抵關﹐卽將應納鈔銀預爲齊備﹐然後赴樓請查﹐親身挨次投納。倘有不法丁役扡查貨物﹐暗勒使費﹐以少作多﹐或錢糧房重戥稱收﹐或各書算需索塡票﹑銷號﹑核算等項錢文﹐均許爾等卽在大樓委員處稟究﹐或在轅喊稟﹐以憑立拿追給﹐盡法重處。至鈔戶居停﹐並非官設﹐久經禁革。倘此種不法之徒﹐復萌故智﹐仍然包攬嚇詐﹐爾等立卽喊稟﹐以憑發縣究治。若爾等貪圖小利﹐勾串鈔戶﹐賄通丁役﹐減漏錢糧﹐本府當關查驗得實﹐定卽一同發縣治罪。爾等背井離鄕﹐經營生理﹐切勿無知﹐身罹法网。今開徵之始﹐再行曉諭﹐悉宜凜遵﹐毋違。

船單扣限伊拉齊

爲曉諭事。照得淮安關船單﹐向例十二个月期滿另行報換。惟新任視事不論納單日期﹐俱各飭換新單。蓋因從前系各淸各任﹐今旣扣足一年報銷﹐所有前項未滿船單﹐應俟扣足十二月限滿﹐再行報換。合亟出示曉諭。爲此示仰船戶人等知悉﹕如有從前報單未滿十二个月者﹐槪行執驗過關﹐俟扣足原限﹐再行繳換報納。如有不法人役﹐藉端掯勒需索﹐許該船戶卽行稟明﹐以憑立拿重究。該船戶亦不得執滿限之單﹐希冀僥幸﹐致幹未便。

再行飭禁據實並報富貴

爲再行飭禁事。照得本關部恭奉恩命﹐督理淮榷﹐業經一載。自蒞任以來﹐惟仰體皇仁加惠商民之意﹐除應徵正稅貨物﹐悉照題定則例收納外﹐至於稽查客貨﹐不許胥役人等需索分毫。以及刁蹬畱難﹐滋事久經﹐徧示曉諭在案。但恐日久玩生﹐或有湣不畏法之徒陽奉陰違﹐亦未可定。合再出示飭禁。爲此示仰商販巡役人等知悉﹕嗣後﹐貨船到口﹐照例報納﹐正稅於加一火耗之外﹐不許多收分文。其經過稽查口岸﹐驗明貨船﹐務須隨到隨放﹐不得片刻畱停。倘有不法守口人役﹐借端需索﹐刁蹬畱難﹐滋累客販﹐許該商民赴轅喊稟﹐以憑立拿重處﹐斷不寬貸。至該商應完貨稅﹐亦必據實開報﹐不得聽信船戶腳夫營私巧避﹐希圖減報。察出﹐定行按律究懲。本關部法在必行﹐各宜凜遵。

酌定分數限期轉運貨稅方體浴

爲再行申明轉運之條﹐以杜影射以重稅課事。照得淸江﹑淮城﹑湖嘴﹑板閘等處卸賣貨物﹐向經定有轉運之例﹐總以按照商單﹐量其貨物之多寡﹐定限日之遠近。貨數止許轉運三分之一﹐限期至遠亦不過百日爲止。許其執單赴口驗明蓋印﹐至大關驗明﹐準其轉運。所以體卹商販﹐酌其成本﹐於矜全優卹之中﹐仍寓防姦剔獘之意。詎今日久玩生﹐各該商販竟有不論何項貨物﹐不問數之多寡﹐限之遠近﹐肆行轉運﹐藉納商單﹐轉爲影射之據。各關口人役﹐旣不遵照向例奉行﹐客販得以賄囑﹐更生繞越偸漏之獘。查淸江轉運各貨﹐如到淮城﹐必由淸江口查驗發票撲戳﹔淮城轉運淸江﹐必由下一鋪﹐湖嘴轉運淸江﹐必由上一鋪發票撲戳﹐至大關查驗。但其轉運之數﹐統以三分之一爲準。如已逾三分之一定數﹐及已滿日期﹐並不應轉運之貨﹐槪不準其轉運。除諭飭各該口遵照查辦外﹐合再出示申明曉諭。爲此示仰商販人等知悉﹕嗣後﹐凡有轉運貨物﹐悉照後開酌定石數﹑日期﹐總以三分之一﹐發票赴口﹐查驗蓋印﹐準其轉運。倘有已逾三分之一定數外﹐仍行發票﹐並敢有違定限﹐及將不準轉運之貨﹐勾通關口各書役﹐肆行搬運﹐希冀偸漏影射﹐一經查出﹐除將貨物入官外﹐仍一並從重究治﹐斷不寬貸。各宜凜遵。

裁禁跟役國棟

爲曉諭事。照得各關口家人雇人使用﹐勢所難免。然每人止須雇覓朴誠老實者一二人﹐卽可敷用。何得濫雇多人﹐致滋糜費﹐甚且別生事端。今訪得淮關口﹐向有一種跟役﹐皆系遊手好閒之徒﹐百計鉆營﹐輾轉汲引。該家人等一時礙於顏面﹐遂爲收用﹐甚至有一人而收用十餘人者。若輩到關﹐無所事事﹐不惟徒耗口食﹐抑且從中作獘﹐朋比分肥﹐殊幹法紀。合亟示禁。爲此示諭該家人等﹕嗣後﹐使用之人不得過兩名。如有前項無籍跟役﹐立卽遵諭遣去。倘敢不遵示禁﹐仍然濫用多人﹐一經查出﹐卽將該家人一並驅逐﹐決不寬貸。

嚴禁包攬虧課累商伊齡阿

爲嚴禁曉諭以肅榷政事。照得商販挾資貿易﹐原圖稍覓蠅頭。輸課過關﹐利在遄行無滯。該商販於產地置貨﹐自有確數﹐理應據實開報﹐以憑扡查輸稅。其應完錢糧﹐亦須照例核數﹐易銀交兌﹐毋庸倩託代報﹐致滋包攬侵扣之獘。本關部蒞任以來﹐深悉各口類有不法棍徒盤踞兜收﹐哄誘商販﹐串同丁役﹐減報侵漁﹐病商虧課﹐莫此爲甚。除密行查拿嚴究外﹐合行出示嚴禁。爲此示仰南北商販並丁役人等知悉﹕嗣後﹐凡有貨船抵關﹐務須按照貨載﹐據實開報。以憑照則科算輸納﹐毋得絲毫欺隱。該關役亦須隨到隨查﹐秉公扡量﹐毋許擾累。至該口地棍人等﹐各宜洗心斂迹。倘敢仍蹈前轍﹐包攬虧課﹐貽害商民﹐一經察出﹐定卽嚴拿究治﹐決不輕貸。各宜凜遵。

曉諭轉河貨物應報錢糧

爲曉諭事。照得南北客販置買貨物﹐在於淮城﹑湖嘴等處起卸銷售。旣經完納大關錢糧並商稅之後﹐該鋪戶若將此項貨物轉售他處卸賣﹐除由旱道發往淮城本鎭鄕村分銷者﹐例不重徵外﹐如系裝往鹽城﹑阜寧﹑下河等處去者﹐則有流均﹑軋東等口稽查﹔裝往安東等處去者﹐則有艸灣﹑永丰等口稽查﹔裝往王營等處去者﹐則有外河等口稽查。貨已出境﹐例應報納轉河錢糧﹐始準給票放行。票內明白開注淮城河下認買字樣﹐至上一鋪系稽查口岸﹐向不徵收錢糧。凡有出境貨物﹐例應由該口查明給帖﹐具報大關完納轉河錢糧﹐以便各該口驗票放行。此歷來辦理成規﹐久經遵行﹐無異者也。玆於本月初六日﹐有佃湖李客買吳義生店桐油麻﹝錢﹞﹝綫﹞﹑恆足店香油﹑曹隆興店表心火紙等物﹔又十八日有佃湖崔客買協成店香油三小簍﹐本地油燭八籮﹔又二十三日有安東谷客買朱永泰店表心火紙三十餘塊。俱系報往安東去﹐並經上一鋪給帖﹐令赴大關報納錢糧﹐原系遵照成例辦理。乃該販等遽以一貨兩經報稅爲辭﹐希冀免報﹐退有後言。此殆未明淮地貨物出境﹐例應報納轉河錢糧之故。而各該鋪戶等貿易有年﹐豈尙昧昧不知﹖合再明白出示曉諭。爲此示諭上下一鋪各鋪戶守口丁役人等知悉﹕嗣後﹐凡有北來貨物在各該鋪轉運南去﹐與南來貨物由各該鋪轉發下河﹑安東﹑王營等處去者﹐俱系轉賣出境之貨﹐務各遵照成規﹐報納轉河錢糧﹐毋得妄生浮議﹐希圖隱漏﹐致幹咎戾﹐不貸。

續纂文告

移行

咨呈江督蘇撫文全徳

爲呈咨請委員領解關課以重錢糧事。案照淮關首﹑二兩季解部關課﹐向僉書吏一人管解﹐咨請火牌應付﹐相沿已久。惟查定例﹐餉銀十萬兩以上﹐委同知﹑通判管解﹔五萬兩以上﹐委州同﹑州判管解﹔五萬兩以下﹐委縣丞﹑雜職管解。其試用未經得缺及暫行委署之員﹐槪不得輕委。現在各省各衙門一切解部及協濟各省銀兩﹐俱一律遵循辦理。今淮關應解本年首﹑二兩季關課等銀﹐計有七萬七千餘兩之多。歷來相沿﹐並不咨請委員﹐止僉書吏管解﹐有失愼重之義﹐亦與按銀數分別委員之定例未符。且現值運河水勢未平﹐各省餉鞘攺由陸運﹐人多夫眾﹐尢非書吏一人所能彈壓照料。設有失誤﹐幹咎匪細。似應隨時調劑。所有此次解部餉銀﹐應行援例﹐一體委員督同書吏管解﹐以昭愼重。相應備文呈請貴部堂﹑院俯賜援例飭司﹐一體遴委妥員﹐飭令赴關領解﹐以重錢糧﹐實爲公便。其委員路費﹐經費項下原有應支之款﹐無庸另籌。至所解餉銀到部彈兌﹐仍照本關之例﹐責成隨解書辦經理。合並聲明。

行山陽縣文董椿

爲檄行查禁透漏以裕稅課事。照得淮關額設口岸﹐原有一定成規。難容透漏﹐有虧稅課。查周閘一口﹐坐落該縣境內。周家橋地方徵收南來由蔣壩經過旱駝錢糧﹐並本地出產豆麥雜糧販往南去者﹐均在該口報納。如在本地銷售以充民食﹐例不輸稅﹐以昭體卹。今訪得萬家集行戶雷永和等九家﹐並岔河牙行十數家﹐將本地產收豆秫等貨﹐零收積聚成總﹐潛用駁船運至仁和集﹐歸入本船上載﹐由寶應湖南去。當此秋成﹐正豆秫雜糧販運往來﹐該牙行乃因離關窵遠﹐將應輸貨稅﹐並不遵例請查﹐實屬有心透漏。並將久經飭禁之過湖貨載﹐混行過壩﹐藉以繞漏。似此不法﹐大虧額課。除出示嚴禁外﹐合行檄飭查禁。爲此牌仰該縣﹐卽便遵照確查萬家集牙行攬載客貨﹐因何不行輸納關稅。並一面立卽出示萬家集並岔河嚴禁。現在如有裝運貨載﹐立卽押令赴關請扡查報。倘敢抗違﹐該縣卽行拿究詳報﹐毋得玩視。切速。

咨覆江督蘇撫文劉朴

爲查案咨覆事。查贛邑靑口﹐經前關董差查該處豆行七十三家﹑油坊十三戶﹐並安﹑海﹑沭各州﹑縣黃豆﹑豆餅﹐俱從此出口。又山東﹑山西﹑江南﹑本鎭大賈雜貨﹑布疋五十一家﹐並有山東周村布客恆祥各字號八家﹐所有南來貨物﹐俱由此旱運東省售銷﹐以致關稅大爲虧短。是以咨商貴部院﹐擬就地設關﹐當經委候補同知趙丞會同海州任牧查勘﹐情形屬實。嗣據該州議﹐以海防關系緊要﹐不便輕議開通﹐仍照乾隆五年題準原案﹐只許贛邑豆石出洋對渡劉河﹐其餘一切貨物﹐全行禁止。查海﹑沭內地所產﹐只有豆餅﹑醃豬兩項。旣有鹽河可通﹐應俟開壩時聽其由鹽河運賣﹐或由旱路輦運至淸江裝船南行﹐則淮﹑揚等關自難繞越。所由南來雜貨﹐旣經杜絕﹐亦自必由滸墅﹑淮﹑揚各關運往山東。如此辦理﹐於各處關稅自然有益﹐於海防亦昭愼重。並將各牙帖弔銷﹐以絕根株等情。詳奉督﹑撫部院批準﹐並蒙貴部院出示嚴禁在案。該地方官自應遵照奉行。乃甫經不便將積年成例之款﹐隨同照議。且查奏過成案﹐卽贛楡黃豆一項﹐準其出口﹐尙恐有偸賣海島資寇妨民情獘﹐立法稽查。今若於黃豆之外﹐又增加別款﹐從此貨物由海口進出公行﹐不惟與關稅有礙﹐而於海防似有關系。究竟呈訴之人﹐並非本地貧民﹐其以豆餅爲詞者﹐自系安﹑海﹑沭各州﹑縣油坊﹐並他處民人前往靑口開設油坊牟利之徒。其以帶貨在本地售銷爲詞者﹐自系姦商欲借此偸漏數關稅課﹐勾通本地士民﹐出而呈訴。今日之議﹐固爲濱海羣黎生計起見﹐但日後叢生百獘﹐亦不可不防其漸。𨿽海防重計﹐非敝關應議。緣此端一開﹐實於淮﹑揚等關稅課有礙﹐故不得不剴切言之。玆準前因﹐相應咨覆。希賜轉飭該州﹐仍照原定章程﹐遵照施行。

呈覆戶部文巴寧阿

爲遵旨事。嘉慶五年四月﹐奉部札知各省解京餉銀﹐並協濟外省兵餉﹐以及本省支銷銀兩﹐均有扣存減平余平銀兩﹐等因。前案遵查淮安關解部餉銀﹐每千兩加平十五兩﹐又庫飯銀十五兩﹑二十九兩不等。查此項平銀﹑庫飯兩款﹐例於火耗項下開除。若遇外省撥解﹐則平銀毋庸開銷。惟庫飯銀兩﹐仍照數解交大部兌收。其火耗銀兩﹐亦丰歉不齊。如遇錢糧丰旺之年﹐火耗較多。除例應開銷各經費外﹐餘剩之銀﹐盡數解交內務府兌收。若遇錢糧短絀之年﹐火耗較少。有不敷經費開銷者﹐例於盈餘銀內動撥。歷年造具經費黃冊﹐恭疏具題在案。此外﹐別無餘平銀兩。又捲查乾隆四年﹐奉部札行淸查各關平余銀兩﹐經前監督準泰呈覆在案。除將原文抄呈外﹐伏乞照驗施行。

行睢寧縣文李如枚

爲據情檄行援例便商事。案據李家集油坊朱大生﹑孔吉森﹑李元泰﹑衡徳聚﹑江廣興等稟稱﹐生等油坊餅片﹐因後湖水小﹐不能挽運﹐往南未便﹐逆赴臨河集上船﹐前至宿關完稅。懇請援照前例﹐運至洋河裝運輸鈔﹐赴關納稅等情。據此﹐當查李家集油坊餅片﹐向由小河運行﹐在後湖口報納北鈔錢糧。前因小河淤墊﹐該坊曾在前關部三任內稟準﹐攺由洋河上船。迨至上年﹐前關部徳因應納宿稅﹐各集鎭均繞至金鎖鎭南下﹐是以連李家集餅片槪行禁止﹐令赴臨河集上船。行知該縣查禁在案。但前後案件旣有不同﹐必須查勘確實﹐始於稅務有裨。卽經專差前往查明稟覆﹐水﹑旱道路較﹐有遠近順逆之分。該商避難就易﹐情屬可原。且前此準由洋河﹐有案可稽。自應因時制宜﹐以便商情。當經批示﹐如小河有水﹐仍由小河。惟水淺之時﹐始準由洋河上船﹐並令出具不敢勾通隱漏甘結送核。今據稟送切結前來﹐除分別曉示嚴禁外﹐合亟檄知。爲此牌仰該縣官吏查照來文事理﹐卽便遵照。如遇小河水涸之時﹐其李家集餅片準由洋河上船南下﹔如在禁各鎭集貨物擅敢藉端繞越混淆運行﹐立卽拿究。庶於國課﹑商情﹐兩無窒礙。仰卽多張告示﹐分別曉諭。毋違。

行各州縣文

爲欽奉上諭事。竊照本關部於嘉慶十年閏六月二十二日﹐恭摺奉請添造駁船一百五十隻﹐安設河口。春夏之間﹐駁送漕糧﹐平時卽爲河工運料之用﹐可免封雇民船。其造船工價銀二萬五千兩﹐請於盈餘項下先行動撥﹐在於本關部養亷內分年扣還歸款﹐等因。一摺於七月二十五日接閱邸抄﹐嘉慶十年七月初五日內閣奉上諭﹕李如枚奏請籌款增造駁船一摺﹐據稱近年各幫糧艘北上﹐每屆黃水加長時﹐河口間有淤淺﹐不得不設法駁送推挽。向設駁船三百隻﹐實不敷用﹐勢不能不封雇民船﹐以濟漕務急需﹐於商船貨載究不免有礙。請於淸口一帶﹐捐廉添造駁船一百五十隻﹐以備駁送等語。著準照所請﹐暫於庫貯盈餘項下撥借銀二萬五千兩﹐迅速移咨督臣鐵保﹐查照前屆捐造章程﹐委員妥辦。所有該監督每年捐出養廉銀一千五百兩﹐請分十年歸款﹐並每年扣借內務府銀一千兩﹐請分六年半捐繳歸款之處﹐俱照所議行。再﹐此次旣經添設駁船一百五十隻﹐於駁運事宜﹐自足敷用。所有民間四百石船隻﹐仿照從前書麟等所奏五百石大船免雇之例﹐一並免其封雇。用示便商卹民至意。該部知道﹐欽此。相應恭錄刊刻謄黃檄行。爲此牌仰該州縣員弁官吏﹐一體欽遵。卽將發來謄黃一道﹐在於商旅經過要隘處所張掛﹐並多繕告示﹐徧貼河幹﹐嚴禁差埠人等﹐毋許封雇四百石裝載船隻﹐以便客商而重稅課。如敢再行違例混封﹐一經察訪﹐或被首告﹐定幹未便。

示諭

纂修關志伊齡阿

爲纂修誌書特行曉諭事。照得制度有變通﹐風气因時轉易。史乘所紀﹐由來備矣。自班﹑馬作《志》而後﹐歷代以來﹐通都大邑﹐以迄一鎭一方﹐莫不各有成書﹐詳志其治化﹑民風﹑人物﹑山川之盛。所以信今傳後﹐爲奕世則﹐效觀摩計者﹐至深且切。顧時會遷移﹐滄桑更易﹐制之肇自前人者﹐其間因革盛衰﹐𨿽一隅之地﹐不無今昔之殊。執遺冊以求之﹐疑其誤並指其漏也。查淮關誌書﹐自康熙二十五年司榷杜公手訂﹐嗣後倉﹑廠﹑宿﹑海並歸淮榷﹐上下百年間﹐一切制度章程﹐因時釐定﹐日益修明。況我國家累洽重熙﹐人文蔚起。鎭之士大夫﹐徳行文章﹐應多可采之處。拾遺補缺﹐所望於後之踵成者﹐不綦重乎﹖本關部設局纂修﹐延聘紳士﹐相與參稽考訂﹐務期詮次彰明。惟是榷政之在冊籍者﹐覽之而罔不周知﹔遺迹之在方隅者﹐羅之而末由盡悉。爲此示諭淮﹑宿﹑海三關治屬附鎭士民人等﹐如或藏有遺編﹐關乎榷政﹐以曁孝義廉節﹑詠歌風雅﹐不拘男婦﹐允堪表式一時者﹐許卽檢點搜輯﹐投呈觀音庵局中﹐以便考核采取﹐爲爾等發潛徳之光﹐爲本關補徵信之錄。第循名者﹐必責其實。爾士民亦不得以影響之談﹐希圖混入﹐有負本關部顯微闡幽之意也。特示。

分別眾興長山抽分界址寅﹝住﹞﹝著﹞

爲曉諭事。照得眾興﹑長山兩處設有抽分﹐據兩處丁役各指應查處所爭稟請示﹐若不劃定界址﹐恐啟重徵滋事情獘。當仰宿關委員確勘情形﹐劃定界址﹐詳議稟覆﹐以憑察奪飭遵﹐等因。批行去後﹐今據宿關委員稟稱﹕長山在宿遷東關以北﹐至東關四十里﹔眾興在東關以南﹐離東關一百里。查看情形﹐以宿遷東關爲界。關北歸長山巡查﹐關南歸眾興查辦。等情。稟覆前來﹐除如稟批行﹐並於界址處所出示曉諭外﹐合亟飭諭。爲此諭仰該抽分丁役﹐嗣後糧船起卸貨物﹐均以宿遷東關爲界。長山巡至關北﹐眾興巡至關南。務各遵守界址﹐住宿稽巡。毋違。

添建駁船徵瑞

爲添造駁船事。照得淮關﹐地當南北咽喉。上接黃﹑運兩河及洪湖一帶﹐下達蘇﹑杭﹐爲商販舟楫往來通行要津。惟因每年重運糧艘駁淺﹐必須雇用駁船﹐而河工采辦各料﹐以及各州﹑縣裝運官物﹐亦必需船運送﹐勢不得不封雇民船。遂有不肖差役從中滋擾﹐不論空重船隻﹐一槪攔截。致使船戶聞風畏懼﹐裹足不前。不獨重運要工未能克期雇覓﹐卽近年額徵關稅不敷比較﹐亦實由此。本關部目擊情形﹐於本年二月內恭摺奏請官造駁船三百隻﹐以爲重運起駁及各廳﹑州﹑縣運料運物之用。俾商貨船隻轉運流通﹐往來無阻﹐等因。業經軍機大臣議奏﹐奉旨允準。行令此後漕運﹑河工撥米運料﹐旣有官造駁船應用﹐各處民船不得再行封雇。並出示曉諭﹐商民一體知照﹐等因在案。除此項船隻現在咨商漕﹑督﹑河各院分廠成造外﹐合行出示曉諭。爲此示仰商販船戶人等﹕一俟駁船造成之後﹐分派沿河各廳﹑州﹑縣以備一切駁運官差﹐卽不復封雇民船。今後空重船隻﹐俱可永免差累﹐裝貨裝鹽﹐出入遄行﹐源源載運﹐倘有沿途差埠人等再有阻擾情事﹐該商販卽就近赴各衙門喊稟﹐無不一體嚴究也。凜遵﹐特示。

曉諭寬商巴寧阿

爲寬卹商民事。照得查近年下水船隻﹐因黃水漫溢﹐徐﹑邳﹑東省一帶﹐間被淹浸﹐兼之閘壩差埠借端擾累者﹐不可枚舉。至上水船隻﹐或因船戶居奇添纖﹑提澑水腳之外﹐百計加增﹐致商販憚於挽運﹐頗形竭蹙。念爾等挾資貿易﹐備歷艱辛﹐上供國課﹐合再酌加優減﹐俾得浩蕩之恩。查事宜冊內載﹕南﹑北河船隻﹐每貨千石﹐除梁四十石﹔西河舟瓜船﹑江船﹐每貨千石﹐除梁四十石﹐又除站四十石。今酌定各河貨船﹐每載千石﹐照舊除梁外﹐一律再寬免十石。計南北河船隻﹐每貨千石﹐連前共減免五十石﹔西河舟瓜船﹑江船﹐每貨千石﹐連前共減免九十石。千石以下﹐照此折減。其雜貨船隻﹐有需桶簍箱件盛貯者﹐酌定每貨百斤﹐除皮五斤﹐以示格外體卹之至意。

嚴禁靑口貨載出入常貴

爲準咨嚴禁事。嘉慶六年六月初六日﹐準江蘇撫院嶽咨﹐據署江寧藩司復議﹐贛楡縣文生吳昌善呈請弛禁海口﹐準將豆餅﹑豆油﹑醃臘並南來竹木﹑紙布等項﹐由海販運等緣由﹐遵批查明例案﹐所有孫陞司議請﹐將海運之處﹐旣屬有更成例﹐且於關稅海防﹐均有未便﹐似難照行。查小民趨利若鶩﹐鮮知利害。與其將來影射滋獘﹐懲之異日﹐似不如乘獘端未起﹐杜其目前。況於乾隆五年﹐前督憲奏開靑口﹐亦止準黃豆出海販運。其餘豆餅﹑豆油﹑醃臘﹑雜貨並竹木﹑紙張﹑布匹等類一切貨物﹐原有內河可通﹐均未準其一體海運。此時自應仍循其舊﹐止將黃豆一項準其由靑口出海﹐此外豆油﹑豆餅﹑醃臘﹑竹木﹑紙張﹑布匹並一切雜貨﹐槪行禁止﹐不準由靑口出海販運。庶各關稅課無礙﹐而於定制亦免紛更等﹐情到本部院。據此﹐咨會查照﹐轉飭該州﹑縣示禁﹕如有豆餅等項仍敢違例由海販運者﹐立卽查拿究辦﹐毋任偸漏﹐等因。到關。準此﹐查違例貨物由靑口出入海運﹐歷經督撫﹑部院及各前關部出示嚴禁﹐毋許繞越航海在案。玆準前因﹐除飭各該州﹑縣嚴行示禁並密差訪查外﹐合亟出示嚴禁。爲此示仰該商販人等知悉﹕爾等攜資貿易﹐冀覓蠅頭﹐更當保守生計。如系贛楡一縣黃豆﹐準其由靑口海運。凡應由內河貨物﹐照前運行赴關輸稅往南。如敢違禁海運﹐一經拿獲﹐或被首告﹐定卽咨明﹐嚴行究辦。至牙棍人等﹐亦當斂迹安分。倘敢怙惡不悛﹐復蹈前轍﹐一被查獲﹐亦幹重究。各宜自顧身家﹐毋得自羅法网。凜之﹐愼之。切切。特示。

甄別書院祥紹

爲示期甄別事。照得典重掄材﹐功資角藝。道尊淮北﹐允稱後學津梁﹔澤衍江南﹐素仰先民文物。枚臯宅畔﹐不少握珠抱玉之才﹔趙嘏樓頭﹐豈無弄月嘲風之雅﹖近則芝田毓秀﹐艸徧發乎科名﹔杏苑搴芳﹐花且開夫及第。此地靈人傑﹐信而有徵也。本關部客臘下車﹐經春督課﹐情殷樂育﹐意切薰陶。藉鳳裏以衡文﹐慚無玉尺﹔設虎皮而聽講﹐示有金科。看立雪以來﹐曾經四月﹔溯觀風之始﹐已隔三年。玆者宗匠來臨﹐楚州聚試。沙披璞琢﹐羣欣藻鑑之公﹔鳳舉鷹揚﹐共斗鴻文之富。吉人髦士﹐固已盡入网羅矣。第食餼者﹐尢必擴登賢之路﹔采芹者﹐不徒循選秀之階。以及畏有後生﹐造多小子﹐胥賴仿成均之舊制﹐嚴考校之新規。本關部定於四月二十五日甄別生員﹐二十七日甄別童生。先三日至監院處報名﹐屆期齊集書院聽點﹐以候扃試。多士曾遊學海﹐再萃文壇。所貴摭孔﹑鄭遺言﹐析程﹑朱精義。鉤玄提要﹐務歸風雅之宗﹔發藻摛華﹐莫蹈雷同之習。詩爭淸麗﹐勿沾剩馥殘膏﹔律貴謹嚴﹐須辧雙聲疊韻。各宜奮勉﹐以俟評衡。毋負本關部遴拔眞才之至意。

捐俸施棺徳慶

爲捐俸施棺拯亡卹苦事。照得邵棠郇忝﹐深仁遠沛於西周﹔寇竹羊碑﹐遺愛上追乎東裏。稽諸往籍﹐歷歷非誣。質之予心﹐怦怦有動。本關部職司關榷﹐志切民依。緣念板閘鎭﹐地本一偏﹐人多四處﹐每見貧民病歿﹐或寢地而無棺﹐且有遊子慘亡﹐誰募資而裹箔﹐屍遺白骨﹐雨灑風吹﹐肉瘞黃沙﹐蛆咀虺嚙。此過客所爲慘目﹐仁人所爲拊膺者也。況聖天子屢下掩埋之詔﹐予小臣豈無惻隱之心﹖爰省俸資﹐議成善舉﹐遂遴匠氏載庀杉材。度地開工﹐制不拘乎七寸﹔擇人董事﹐費何計夫千金。白鏹成千﹐歸冥或堪有備﹔靑蚨數百﹐肩棺不患無人。釘給四枚﹐作孱魄闔棺之具﹔土封三尺﹐爲孤兒掃墓之墟。惠不可以虛縻﹐用總求乎實落。甫經艸創﹐略具規條。嗣議精詳﹐冀垂永久。自此巽申之後﹐求者可含淚而來﹔亦無艮止之期﹐施者須廉情以予。從此膚無親土﹐存歿兼安。鬼不爲災﹐官民兩利。總期得所﹐不致無依。第願本靡窮﹐力終有竭。百千莫計﹐畛域宜分。本鎭外未克博施﹐尙有望於樂善之君子云。

建賢孝貞節祠

爲建祠奉祀賢孝貞節以惇風化事。照得婦人以從一而終﹐女子以守貞爲義。化石合梓﹐心同扇上粉書﹔詠燕彈箏﹐義協歌中黃鵠。牀血與足血並重﹐截髮偕封發相垂。在昔固多劓耳斷指割臂之賢﹐卽今寧乏織席茹蘗飲冰之志。賦《柏舟》而誓之﹐死以靡他﹔託井水而明無﹐生之可戀。此皆比節松筠﹐堪光閨閤者也。本關部來臨淮榷﹐閱視三街。觀節孝之有坊﹐知旌揚之有自。然而地屬偏隅﹐事難備舉。𨿽有揚名彤管﹐必多略美窮鄕。嘆冰霜之歷盡﹐半生苦節可貞﹔憫姓氏之無聞﹐一世芳名莫表。本關部職非守土﹐意切觀風。遠仿全淮節孝之祠﹐近查烈女立祀之案﹐仰厥貞姬﹐重玆孝婦。爰擬立祠於淸風嶺﹐敢同致祭於景行門。用是自捐廉俸﹐備飭工材﹐選地於新路街頭﹐建屋於何氏祠畔。凡有賢孝節烈之媛﹐無論請旌與未之家﹐許卽立位其中﹐備書其事。本關部分春秋爲時祭﹐淮關支以薦禋。庶使綱常日振﹐嘆巾幗有完人﹔名節可風﹐知馨香之至意。本關部曾祖母吳太夫人﹐二十五歲守節﹐時大父年未及一歲﹐迨三十年而受旌﹐後漸食報於子孫﹐今獲加榮於誥命。慨玆風節所關﹐用以推誠出此。爲此出示諭本鎭及所屬居民人等知悉﹕當卽據實投呈﹐以便查訪。切勿視爲虛文﹐有負本關部維持風化意也。

續修關志李如枚

爲續修關志事。照得淮安關舊有志書﹐所以紀風土而詳規制者﹐由來備矣。但時有今昔之殊﹐事有因革之異。古人謂三十年爲一世﹐誠有見於變通因革﹐不必後先之盡如一轍也。我國家久道化成﹐隆文郅治﹐彬彬鬱鬱﹐薄海稱隆。有官司者﹐安可因陋就簡﹐不思所以潤色而章明之哉﹖查《淮安關志》﹐前於康熙二十五年司榷杜公手訂﹐嗣於乾隆四十二年榷使伊公重加纂輯。其間章程﹑制度﹑風土﹑人文﹐條理秩如﹐足備淮水榷乘。惟是傳之於今﹐幾三十稔。裕課通商之法﹐節次加詳﹔興利除獘之條﹐近年更夥。他如形移勢易﹐異俗殊風﹐以及士夫之文章彪炳﹐閭閻之節義昭彰﹐必更有待於損益者。本關部恭膺簡命﹐來蒞淮幹。公餘有暇﹐檢閱誌書。自四十二年之後﹐凡二十七年間﹐經制缺如。若不及今纂次﹐日久或遺。除匯齊淮﹑宿﹑海三關卷宗修明校訂外﹐合出示曉諭附在關治士民人等知悉﹕如藏有古今遺迹﹐以及奇節卓行﹐一切詩文﹐足以矜式浮靡﹐有關志乘者﹐卽檢點搜輯投呈﹐以便采取入志。爲爾士民發潛徳之光﹐傳流風之韻。爾等務宜循名核實﹐察行考言﹐俾登竹帛而無慚﹐斯貽來玆而共式。特示。

錢隨市價

爲客稅易換關紋﹐嚴禁昂價﹐以便商民事。照得關庫兌收銀兩﹐均系一律足色關紋。其銀非官準開設銀鋪﹐不許傾化。商販納稅﹐必得易換關紋﹐始可兌交。近訪得有一等不法銀匠﹐冀圖漁利﹐髙昂時價﹐勒擾客販﹐實幹禁令。除已往不究外﹐合亟曉諭嚴禁。爲此示仰商販及銀鋪人等知悉﹕嗣後﹐商販完納貨稅﹐或攜制錢﹐或系色銀﹐赴鋪易換潔白足色關紋。該銀鋪務按時價﹐照依向例正耗解部之平﹐易換交兌﹐毋許任意髙昂。倘或仍前勒擾﹐再經訪聞﹐或被首告﹐定卽提轅﹐嚴加究辦。該商販亦不得攙用低潮色銀﹐及短少底串﹐彊行易換。關部言出法隨﹐決不輕貸。各宜自惜身家﹐毋貽後悔。凜之﹐愼之。特示。

權準武家墩過壩

爲曉諭變通運行以紓商困事。照得南河貨載﹐行至太平河﹐湖水通暢﹐卽可進口下閘﹐來關輸稅。南行最爲便捷。近值太平河尾黃水淤墊﹐舟楫不通。現經總河部堂飭委興挑引河﹐未能卽時開放。該商販先後運貨過湖船隻﹐均泊武家墩上下一帶﹐候水運行往南變售。本關部奉命司榷﹐時以卹商裕課爲念。見爾等久泊河幹﹐不免守候之苦。前據淸江鋪戶吳永盛由南河運來茶葉﹐又客販振興由靑陽販來鹽﹑魚﹐因河道淤阻﹐呈請由武家墩起旱過壩﹐至三閘之下﹐裝船往南。當查武家墩至三閘以下相距數里﹐向例原不準在此過壩。但經差查稟覆﹐該販等願用牛車盤運﹐地屬坦途﹐並無繞越。本關部因念該販等被阻情實﹐因時制宜﹐榷爲變通。準如所請﹐用紓商困。誠恐各商未復周知﹐合亟出示曉諭。爲此示仰商販船戶人等知悉﹕凡由南河前來貨載﹐不能直達內河者﹐準爾由武家墩起旱過壩﹐至二閘下船來關輸稅﹐往南銷售。倘有地棍攔阻訛索﹐以及行腳人等多索費用情事﹐許爾等赴轅喊稟﹐以憑立拿重究。如該販罔知法紀﹐私行過壩﹐潛由武家墩小河越運往南﹐一經查獲﹐亦卽嚴拘究治﹐斷不稍寬。各宜凜遵毋違。特示。

續纂文告

移行

準兩江督院咨覆

爲咨覆事準貴關咨。河工歲運木石﹑葦柴各項料物﹐均關緊要。凡系雇裝民船﹐除官物例不徵稅外﹐其契﹑鈔二項﹐系出自船戶應徵正項錢糧。玆宿南廳辦運碎石船隻﹐又宿北廳差押西河船三隻﹐裝葦柴行抵宿關﹐不俟查驗﹐揚帆過關﹐實於錢糧有關甚巨。請飭廳迅令各船分別報納契﹑鈔錢糧﹐咨請鑑照等因。準此﹐查前據宿北同知孫丞稟﹐本月十八日有運到柴船二隻﹐經卑職派令挽至皂河工交卸﹐經過宿關﹐曾差人持印信手本赴關呈請驗放。詎放行後﹐關上復將該二船追回﹐聲稱工料蘆子﹐例有稅鈔﹐何得抗不遵納﹐應行究治等語。旋將船戶拿送宿遷縣管押。伏思官蕩柴束以及官辦工料﹐例不納稅﹐眾所共知﹐非如販戶漁利者可比﹐何得藉口苛求﹖若似此刁難﹐不放前進﹐緊要工程﹐乏料儲備﹐六汛踵臨﹐所系非淺。今復將無辜之人﹐送縣管押。竊恐各船聞風裹足﹐視爲畏途﹐未運柴束﹐無船攬裝﹐勢必久貯蕩中﹐不免黴變﹐虧額誤公。仰懇迅賜移咨淮宿關部﹐給發執照﹐俾得驗放﹐源源到工﹐免完稅鈔﹐等情﹐前來。當經本部堂查﹕關口系錢糧重地﹐定例森嚴。卽各省貢物﹐均行報稅。而龍衣船隻﹐亦仍交納船鈔。該丞並非初登仕版之人﹐豈於例案茫然未曉﹐乃藉稱裝運蕩料名目﹐縱容家人違例闖關﹖並不聽候查驗﹐亦不完納船鈔。卽使料系官物﹐邀免報稅﹐獨未思民船向來過關﹐皆由船戶納稅﹐何以該船戶膽敢不遵定例﹖顯有該丞家人包攬情獘﹐輒又捏詞瀆稟﹐殊屬不合。除批飭將各船戶發交宿遷縣責處示儆﹐並將應納船鈔銀﹐三日內全行補繳具報。嗣後﹐倘再有前項情事﹐以致透漏關稅﹐恐該丞不能辭失察之咎。並錄批咨會河部院﹐一體嚴飭﹐遵照在案。今準前因﹐除札飭各廳﹐凡雇民船裝運料物﹐經過淮﹑宿兩關﹐飭令各船戶務遵定例﹐分別報納契鈔錢糧。倘再仍前抗違透漏﹐以致關稅報銷短缺﹐定卽嚴究參辦外﹐相應咨覆。爲此合咨貴關﹐煩請查照﹐會銜出示施行。

示諭

曉諭民船裝載料物遵納契鈔

兩江總督部堂百﹑督理淮安關部元﹐爲嚴禁闖關﹐遵例報納契鈔船單﹐以重國課事。照得各關徵稅﹐應有一定成規﹐難容苛縱。如河工歲運木石﹑葦柴各項料物﹐均關緊要。凡雇裝民船﹐除官物例不徵稅外﹐其淮關船單﹑宿關船鈔船契﹑廟灣口桅封﹐例由船戶報納正項錢糧﹐向無寬免之條。詎前有宿南廳辦運碎石船隻﹐又宿北廳差押西河船三隻裝運葦柴﹐行抵宿關﹐不候查驗﹐揚帆經過。並據宿北孫丞稟﹐懇免稅給照放行前來。當經本部堂批查﹐關口系錢糧重地﹐定例森嚴。卽各省貢物均行報稅﹐而龍衣船隻﹐亦仍交納船鈔。該丞借稱裝運蕩料名目﹐縱容家人違例闖關﹐並不聽候查驗﹐亦不完納船鈔。卽使料系官物﹐邀免報稅﹐獨未思民船向來過關﹐皆由船戶報納契鈔﹐何以該船戶膽敢不遵定例﹖顯有該丞家人包攬情獘﹐輒又捏詞瀆稟﹐殊屬不合。除此飭將各船戶發交宿遷縣責處示儆﹐並將應納船鈔﹐限三日內全行補繳具報﹐並錄批咨會河部院﹐一體嚴飭。及札飭各廳遵照去後﹐誠恐廳汛差役船戶人等未獲周知﹐合再出示嚴禁。爲此示仰各廳營汛弁家人差役船戶人等知悉﹕嗣後﹐凡裝運河工一切料物行抵各關﹐務須執持河督部堂印照請驗。所裝料物﹐如果相符﹐隨令免稅過關﹐以濟工需。如有多出﹐以及夾帶應稅貨物查出﹐照例究辦。其裝載民船﹐該船戶務卽遵例分別報納船契﹑船鈔﹑船單。倘再仍前抗違不遵﹐定將承辦員弁嚴究參辦。關口員役﹐如敢例外苛求﹐任意畱難﹐有誤工需﹐亦卽指實具稟﹐以便嚴提究辦﹐斷不稍寬。各宜凜遵﹐毋得自羅法网。愼切。特示。

淮安文獻叢刻續纂淮關統志卷十二古迹

淮關統志卷之十二古迹

寺觀祠墓附

搜奇攬勝﹐固達人所不廢。而鮮識寡聞﹐亦吾儕所深恥。淮﹑徐素多名迹﹐司榷者日守一隅﹐稽察稅務﹐何暇徧歷周知而悉數之﹖今第就見聞所及﹐擇其有可考據者﹐撮舉一二﹐附於關志之末﹐亦聊以免固陋之誚云爾。志《古迹》。

淮陰故城山陽縣治西北五十里。《水經注》云﹕淮水東流﹐經淮陰故城﹐韓信嘗釣於此。按﹕秦置九江郡﹐淮陰縣隸焉。城宜在彼時所築。晉永和間﹐祖逖﹑劉隗﹑郗鑑﹑荀羨輩﹐皆握重兵屯此﹐始廢爲淮陰鎭。今考其地﹐在河口天妃閘東南。

山陽故城在今縣治南。晉安帝義熙間﹐卽射陽縣之地﹐置山陽縣﹐則築城﹐宜在此時。考從前建置﹐先淮陰﹐次射陽﹐又次山陽。淮陰城在今縣治西﹐射陽城在今縣治東﹐而故城實在今縣治之南。

射陂《前漢書志》﹕廣陵王胥子南利侯寶有罪﹐其相勝之奏奪王射陂艸田﹐以賦貧民。張晏注曰﹕射水之陂﹐在射陽縣。又《寶應縣誌》云﹕白水塘在縣治西八十五里﹐舊名白水陂﹐一曰射陂。按﹕山陽﹑寶應﹐皆古射陽地。白水塘﹐卽今髙堰以東﹐山﹑寶二縣運河西岸地。明《一統志》以射陽湖爲射陂﹐非是。射水在南﹐湖與縣皆在其北﹐故曰射陽。

甘羅城山陽舊志云﹕在淮陰縣治北。今屬淸河界﹐去河口馬頭司里許。相傳爲秦甘羅築。雨後常於土中得小錢﹐其篆文不可識。或云寶應有甘羅廟﹐此或其葬處也。按﹕《史記》﹐甘羅爲甘茂之孫﹐下蔡人﹐始皇初年爲卿。始皇二十六年﹐始並天下﹐置郡縣。當甘羅用事時﹐淮陰尙屬楚地﹐何緣築城﹖宋徐仲車《登淮陰古城》詩序云「以《傳》考之﹐所謂甘羅城者﹐非也。謂之淮陰故城﹐可也。」其言必有所據。以舊說相沿﹐故仍存之。

韓信城山陽舊志云﹕與淮陰故城相近。《寰宇記》曰﹕信封侯時築。按﹕信由楚王降封淮陰侯﹐稱病未就國﹐何由築城﹖況漢去今數千年﹐河﹑淮遷徙﹐遺址盡湮﹐又何從實指其所耶﹖

韓侯釣臺舊《關志》載﹕在滿浦坊﹐漢時建。今有石碑一座。按﹕《山陽志辧訛》云《史記﹟淮陰侯傳》載﹕「信嘗釣於城下」。「城下」﹐乃古淮陰城也﹐去今淮城五十餘里﹐縣廢城圮。信所遊歷處﹐如淮陰市﹑胯下橋及韓母﹑漂母諸冢﹐盡湮於水﹐久無遺迹可考。今淮城北門外漕河堤壖﹐有韓侯釣臺﹐乃明萬曆中淮守劉大文追建﹐是以唐﹑宋﹑元人皆無詠釣臺詩﹐至明《潘中丞集》中始見。可知創造未久﹐焉得漫指爲漢時建耶﹖

胯下橋去淮陰故城半里許。卽韓信未遇時﹐爲少年所辱處。今久湮廢﹐不可考。

南昌亭在淮陰故縣。卽韓信微時﹐從亭長寄食處。元陳孚詩云「泊舟公路浦﹐始見南昌亭。」其時或尙存﹐今無可考矣。

千金亭在淮陰故縣西。韓信微時﹐常釣於此。漂母飯信﹐信貴﹐報以千金。後人因築亭於其處。

漂母岸在淮陰故城南。爲母浣布之所。唐崔國輔有詩。

三亭俱在淮陰故縣。韓亭在故縣南﹐枚亭在故縣北﹐步亭在故縣西。以韓信﹑枚臯﹑步騭得名。宋晁端彥有詩云「韓枚步騭建三亭﹐爲顯當時將相名。」是也﹗

枚臯宅在淮陰故縣。按﹕《山陽縣誌辧僞》云﹕城西北三里湖嘴﹐俗稱枚臯故里。《史記》載﹐乘在梁娶臯母爲小妻﹐及乘東歸﹐臯母不肯隨﹐分臯數千錢﹐畱與母居。年十七﹐事梁孝王。及至長安﹐武帝善之﹐拜爲郎。卽是臯爲乘子﹐未﹝常﹞﹝嘗﹞至淮陰。卽有故里﹐亦屬乘不屬臯。而乘有故里﹐亦當在淮陰﹐不在今山陽縣。土人以趙承祐有「家在枚臯舊宅邊」之句﹐遂以名其裏。其實詩人寄興之詞﹐原不必實有所據也。

缽池山丹井在關署西北五里許。岡阜盤旋八九里﹐形如缽盂。周靈王太子晉﹐字子喬﹐煉丹於此﹐故有丹臺﹑丹井。相傳臺下舊有七井﹐後只存道旁一井。及喬仙去﹐井水日變三色﹐其味甘美異常。今丹臺微有殘基﹐而丹井已渺不可考矣﹗

袁浦在淮陰故縣西二里。酈道元《水經注》云﹕淮陰縣城西二里﹐有公路浦﹐昔袁術自九江東奔袁譚﹐路出玆浦而得名。非淸江浦也。

杜康橋在山陽縣治東北古淮岸。有劉伶臺。橋與臺近﹐不知始於何時。

劉伶臺《山陽縣﹝志﹞辧僞》云﹕郡東十里有劉伶臺﹐在古淮堤上﹐前祠後墓。祠祀劉伶﹐以杜康配。堤南數里﹐有杜康橋。按《晉書》﹕伶﹐沛國人。墓不當在山陽﹐意其逃名醉鄕﹐蹤迹或在河內山陽﹐此地遂因而附會之耳。至伶與康﹐時地迥異﹐配食一堂﹐殆以酒作之合歟﹖唐許渾有「劉伶臺下稻花晚」之句﹐則其由來已久。《光州誌》載﹕劉伶臺﹐天下凡十有三處。浙江《嘉興志》亦有之。

洪澤館洪澤未匯爲湖時﹐有洪澤鎭﹐自淮陰達濠泗官路也。上有洪澤館﹐爲過客停驂之所。又有洪澤村﹑洪澤橋。市廛櫛比﹐商旅輻輳。唐皇甫冉有《洪澤館》詩。

趙嘏竹軒嘏《憶山陽》詩云「家在枚臯舊宅邊﹐竹軒晴與楚坡﹝波﹞連」。今無可考。然詩中有「芰荷楊柳」﹑「煙島夕陽」﹐當在湖村河渚間也。

轉搬倉在運河西岸。唐時漕運﹐凡江淮運米﹐暫儲此倉﹐轉運關﹑陜。北有運河堰﹐周世宗始置滿浦關﹐以通水路。

山陽灣昔淮水東流﹐過淸口﹐經甘羅城﹐達淸江浦﹐至相家灣﹐趨柳浦灣﹐迆邐紆折﹐卽古山陽灣也。一名山陽渡﹐一名山陽津。水最湍急。宋淮南轉運使喬維嶽別開運道﹐以避山陽灣之險。自黃河北徙﹐其險遂平。今柳浦等處陸地﹐皆昔之巨浸也。

西湖故迹卽管家湖﹐在山陽舊城望雲門外。舊隔仁濟橋爲南﹑北二湖。宋嘉定時﹐安撫使應純之嘗於此建水教亭﹐教習舟師。由城西水門﹐小舟可入。自運道攺﹐而湖與城隔矣。然煙艇漁榔﹐可騁遊目者尙在。淮郡舊志云﹕逮永濟河開﹐兩湖積水難泄﹐多浸民田。天啟年間﹐山陽令孫肇興開洞口以泄之﹐西湖遂涸爲田。今運河西岸﹐自西門以北﹐歷湖嘴至板閘﹐皆西湖故迹也。

白果塔淮城東南涇河﹑蔡家橋一帶﹐地多墩阜。相傳未有塔時﹐大霧三日﹐霧開塔見﹐本細末大﹐形如白果﹐土人以爲仙迹。

屯船塢卽山陽聯城內地。古無聯城﹐如馬路池﹑陸家池等處﹐皆糧艘屯積處。旣築城﹐乃懸空二水門﹐以便船桅出入﹐故號其門曰「天衢」。今桃花營﹐皆昔日歌樓舞館。

躍龍池在淸江浦常盈倉前。以明武宗捕魚濡水﹐故得是名。

招隱亭在西湖嘴運河西岸。明隆慶間﹐沔陽陳文燭爲淮郡守時﹐有五嶽山人郭次甫隱焦山﹐公延之﹐建庵築亭﹐爲次甫觴詠地。亭前煙波浩渺﹐楊柳芙蕖﹐爲一時勝境﹐後漸就頹敗。國朝順治年間﹐山陽張銓部新標復加修葺﹐與同郡胡從中﹑程淶諸人﹐賦詩紀勝。今又圮廢矣﹗

愛蓮亭在關署後山子湖心。四圍皆蓮﹐亭居其中。康熙五十三年﹐前監督黨古禮建。內供大士像﹐相傳有僧自雲臺負來者。碧水紅闌﹐宜晴宜雨﹐不獨夏日可恣遊賞也。向爲淮關香火院﹐有湖田二十畝零。乾隆甲午﹐河溢老壩﹐湖盡淤平﹐亭臺俱沒。余於丙申年攺建爲觀音庵﹐有記。

沙岡鹽城縣治西北。鹽邑境內無山﹐惟沙岡一帶﹐南抵岡門鎭﹐北距海﹐延及阜寧﹐遞起遞伏五六十里。

石人頭出土髙四尺五寸﹐在鹽城縣北六十里﹐離海岸止里許。

廟灣城詳見《鄕鎭》捲內。

云梯關阜寧縣北。有數大套﹐疊若云梯﹐河﹑湖諸流﹐皆從此出海。昔爲重鎭﹐築墩十座﹐衛指揮領兵防守﹐旁多屯地。

淸河故城在大淸河口。宋咸淳九年﹐淮東制置司﹝使﹞李庭芝築。元泰定初﹐因河決﹐遷治於河南岸甘羅故城。至元十五年﹐因兵亂﹐復築土城﹐仍移河北﹐卽今之所謂舊縣也。明末﹐再遷於甘羅城﹐不久復歸故治。今於乾隆二十六年﹐遷於淸江閘南岸一里許。而黃河北岸陶家莊西之舊縣土城﹐漸就傾廢矣﹗

泰山墩去河口馬頭鎭二里許。土人因墩下有東嶽祠﹐故名爲泰山墩。從陂澤中突兀一丘﹐遠望之如浮翠焉。淮郡以此山爲盱﹑泗來龍至此﹐局﹝扃﹞鎖兩河之口﹐爲郡城龍脈所關。

老子山淮郡東南一百里。屬淸河縣。世傳老子煉丹於此。山西有仙人洞﹐深二丈許﹐下臨淮水﹐四壁如削。

漣水三城安東縣治有大城﹑東城﹐二所相連﹐只隔一壕。又有西城﹐稍遠百餘步。各有城壕。俱宋嘉熙四年﹐知州蕭均所築。按﹕《宋史》載﹕「李璮以漣水三城來歸」。卽此。

金城故縣安東縣治北。唐時置。按﹕《唐書﹟地理誌》「泗州臨淮郡」下注云﹕武徳四年﹐始以漣水縣置漣州﹐並置金城縣。貞觀元年﹐州廢﹐省金城縣。此當是武徳四年所置也。《九域志》云「漣水縣有金城鎭」。卽故縣。

桃源故城卽今桃源縣治。按﹕《金史》云﹕泗州有淮濱縣。宣宗興定二年﹐以宿遷之桃園鎭置城﹐旋於元光二年廢爲鎭。至元十四年復置﹐曰桃園縣。後乃訛曰「桃源」。

桃源古洞縣治東三義廟內。陰雨連綿﹐庭深積潦。宋建炎三年﹐浮出一石碣﹐其文曰「無爲大道﹐天知人情。無爲窈冥﹐神見人形。心言意語﹐鬼聞人聲。犯禁滿盈﹐地收人魂。」三十六字。

古城有二。按舊志云﹕一在桃源縣治西北六十里。相傳晉石崇出鎭下邳時所築。一在宿遷縣治運河西三里﹐相傳爲項羽所築。

伍員裏在宿遷縣北七十里桃溝崖。

項羽裏在宿遷縣治北一里梧桐巷。

寺觀附僅志板閘﹑窯溝﹑滿浦﹑淮北諸坊﹑鎭及黃﹑淮﹑運河堤壖之顯見者﹐余不槪載。

景慧禪寺關署西北六里許﹐缽池山之陽﹐背淮面湖﹐境最淸曠。相傳建自宋季﹐至明正統戊午年重建。國朝乾隆癸未年﹐先大夫司榷時﹐復經捐資修整。甲午﹐河溢被淤。

百子堂板閘鎭西﹐運河北岸。明萬曆癸已年﹐榷使李秩建。國朝乾隆四年﹐前監督三保重建。

龍王廟百子堂東。乾隆二十六年﹐前監督普福重建。

元天宮板閘鎭後西街。明隆慶庚午年﹐榷使殷登瀛重建。國朝康熙二十七年﹐前監督柰馬代捐俸修葺﹐供奉龍亭。每逢令節朔望及一切朝賀之期﹐詣宮行禮﹐定爲章程﹐至今無異。

城隍廟板閘鎭後西街元天宮之左。乾隆十六年﹐前監督普福建。

觀音寺板閘鎭南街。明洪熙元年敕建。

大王廟在大關樓後。明萬曆己未年﹐段起麟建。舊《關志》載﹕王﹐姓謝諱緒﹐宋會稽﹝郡﹞學生員﹐居錢塘之安溪﹐晉太傅安石公之裔也。素有壯志。會宋鼎將移﹐不果仕﹐隱於金龍山巓﹐建白雲亭﹐以詩自娛。甲戌秋月﹐大雨﹐天目﹐山崩﹐居民旁皇﹝徬徨﹞﹐王會眾泣曰「天目爲臨安之主山﹐今崩﹐宋其危乎﹖」未幾﹐宋鼎移。王日夜涕泣﹐誓死以報。一日﹐忽賦一律﹐與其徒永訣﹐且曰「異日黃水逆流﹐是予報仇日也﹗」遂赴水死。人咸異之﹐卽舉屍葬於金龍山麓。後明太祖與元將蠻子海牙戰於呂梁﹐明兵大潰﹐太祖忽見空中有二將﹐身披甲﹐手執鞭﹐擁黃河北流﹐元眾大敗。是夜﹐太祖夢一儒生入告曰「吾宋時會稽學生員謝緒是也﹐行四。會宋滅﹐盡節﹐赴苕溪死﹐葬於金龍山﹐抱恨九泉。今特爲擁河北流相助﹐以伸平生志。其兩人﹐則幽冥結義兄弟楠﹑木二神。」太祖驚醒﹐卽封爲金龍四大王﹐主管黃河。至今顯赫。沿河廟祀不一﹐天妃閘最爲靈異﹐各處皆有碑記。

三元宮板閘鎭南街。明萬曆己未年﹐榷使莊起元建。後正殿火毀。乾隆十七年﹐前監督普福捐資復建。又﹐河北西裏亦有三官殿。

淸淨庵板閘鎭南街。順治九年建。又﹐河北西裏亦有淸淨庵﹐乾隆十四年﹐僧人嵩曉募建。

回施庵板閘鎭運河此岸。雍正十年﹐前監督年希堯建。並置香火田三頃零。

觀音庵板閘鎭運河南岸﹐大關樓對過。康熙甲午年﹐前監督黨古禮建。乾隆甲午年﹐住持僧募化重修﹐並增關帝大殿﹐置有香火田一頃四畝零﹐坐落戴家灣河西地方﹐每年包租米六十八石﹐印契交明住持心智收領。該僧領結並錄底契﹐印發柬房備案。

福緣庵板閘鎭運河南岸。康熙十六年﹐前監督鄂愷建。乾隆癸未年﹐先大夫捐資修葺。

新建觀音庵卽愛蓮亭舊址。向有院田二十畝﹐爲淮關香火。乾隆甲午春﹐契買民人劉湘芝田八十畝。後黃河老壩漫口﹐湖亭淤成平地﹐而觀音像存焉。余徇僧人佛悟之請﹐因捐資重建此庵。續置田畝﹐於戊戌年二月﹐契買民人陳永昌田七十七畝零﹐通計田一頃七十七畝零﹐界在本庵四面毗連﹐印契俱交住持收領﹐並將該僧領結及照錄契紙﹐印發柬房備案。

火星廟板閘鎭東街。明正徳年徐云洞建。

關帝廟在火星廟左。

文昌閣舊在魁星樓外。乾隆己巳年﹐移於關帝廟左。樓閣巍峨﹐一時稱盛。二十七年﹐與關帝廟﹑火星廟同被火毀。今俱復建。

魁星樓東街路口。行人出入﹐俱由樓下往來。不知建於何年﹐明崇禎丁丑年修。國朝乾隆丙寅年重建。朝西額曰「大魁天下」﹐朝東額曰「願出於途」。

如意庵出魁星樓東南數十步。本系艸庵﹐乾隆元年﹐攺爲瓦苫。十七年﹐經風雨塌卸﹐僧人實徳募修﹐前監督髙恆復建。

篆香樓在關署東北二里許。明嘉靖辛亥年﹐淮水夾岸﹐大病挽輸﹐督府患之﹐命有司禱於淮神﹐因作巨樓鎭壓其地﹐而大川以寧。戶部廣西司主事江陰沈奎有《建篆香樓後堂序》。國朝乾隆年間﹐每歲四月十八日﹐凡板閘﹑淮北各坊﹑鎭有香會者﹐俱集於此﹐稱爲一時之盛。

通源寺在關署東新路北。卽古大悲庵。創始於宋。至前明﹐吏科都諫胡應嘉延僧圓慧鼎建。萬曆五年﹐淮安知府邵元哲攺名通源寺。慧二世孫如安重修。刑部周三錫建妙法堂﹐立十方常住。知府宋祖舜﹑大參髙登龍置田﹐供佛齋僧﹐有記。乾隆甲午﹐河溢被衝﹐祠傾像壞。四十二年﹐住持僧悅賢募化重修﹐余亦捐資相助﹐殿宇增新。

關帝廟本通源寺東廡有帝像一尊。乾隆三十三年﹐里人許成琪﹑王恕等倡議合鎭捐資﹐並僧悅賢募建正殿﹐別﹝開﹞山門於寺左。里人張迨爲之記。

西來庵在新路南通源寺東數十武。不知建於何年﹐疑卽通源下院。庵後有普同塔﹐卽通源寺住持僧果達所建。新安孫綏有碑銘﹐今字迹多剝蝕﹐不可考。以時記之﹐與作《通源寺十方常覽記》不遠。故知西來樓殿亦通源屬也。今庵﹑寺久分爲二﹐河溢後﹐各就頹敗。乾隆丙申年﹐住持僧靜持募化重修﹐余亦捐資助之。

吉祥律院舊名上眞觀。在通湖莊。明萬曆年建。前僧侶賢主席力爲振興﹐並於本庵東北隅置設孤臺﹐每日放焰口一臺﹐超度孤魂。六年之久﹐風雨不輟。

東嶽廟在窯溝頭﹑吉祥院東。明嘉靖年建。國朝乾隆癸未﹐先大夫捐資助建後樓。

普應庵在烏沙河東岸。明嘉靖年建﹐天啟四年重修﹐置院田六十畝。現有壁記。國朝乾隆癸未年﹐先大夫增修殿宇六間﹑廚房三間。

祖堂寺在烏沙河普應庵東。創建於唐﹐國朝康熙年間重修。

聞思寺在西湖嘴。宋僧人蘭盂創建﹐名大悲庵。淸規法律﹐甚屬森嚴。國朝康熙四十四年﹐聖祖南巡﹐敕攺今額。

佑濟禪寺卽湖心寺﹐亦曰「十方禪院」﹐在湖嘴西岸﹐背堤面湖。明萬曆十八年建﹐二十九年工部尙書劉幹重修。崇禎十一年總漕朱大典﹑國朝順治十三年總漕蔡士英俱增修。康熙四十四年﹐聖主南巡﹐敕攺今額。

淨土庵在湖嘴西岸。明崇禎九年﹐杭州府推官黃端伯建。

靑蓮庵在湖嘴對岸水中央。長堤環繞﹐萬柳掩映﹐稱爲勝境。明禮部尙書董其昌嘗往來觴詠於此﹐書贈匾額。又﹐河北西裏靑蓮庵﹐在宋家棚坊。

泰山殿在小舟莊南運河東岸。乾隆丁酉年﹐住持僧募捐重建。

大關帝廟在淮城西門漂母祠北。

普濟堂在淮城西門外運河東岸。乾隆八年﹐休寧候選知縣程鍾捐建。

羅漢堂在南鎖壩運河西岸。明崇禎六年建。

湛眞寺在河北東裏於家壩之南。舊名紹隆寺。康熙二十五年﹐僧益輪攺建﹐海寧兪兆晟有記。康熙四十四年﹐聖祖南巡﹐益輪率其首座燈岱同覲天顏﹐敕賜今額﹐並宸翰禦書﹐供奉寺內。置有香火田畝。

古火星廟河北東裏湛眞寺後。

文昌閣河北西裏。乾隆四十一年﹐淮北監掣同知張永貴倡修﹐接任同知張輔繼成之﹐本鎭生員丁玉衡有記。

北極宮河北西裏。宋崇寧四年﹐道衲丁如玉始建﹐供奉水神。明正徳七年﹐太原監生閻天錫捐修。國朝康熙五十七年﹐僧人惟和募化十方重修。

淨名寺河北東裏。建於宋元丰年間。殿宇楹廊﹐頗稱整肅。正殿有巨鐘﹐叩之聲達數里﹐關署中嘗聞之。國朝康熙四十八年﹐淮守姚陶捐資重修。前有東輝和尙騎牛托缽而去﹐後有子懷和尙開堂說法﹐著有語錄傳世。今寺漸圮﹐鐘亦剝蝕不可用。住持僧普立募化重修﹐鐘亦重置。自乾隆甲午﹐河溢被衝﹐又復頹敗矣。

白衣庵河北西裏。康熙年間建。乾隆四年﹐僧人素可募修。

海會寺在淸河縣界運河南岸。明成化年建﹐前監督普福重修。

三義閣在淸江閘下館驛之南。卽關帝廟。

慈云寺在淸江閘南岸。明萬曆四十三年建。國朝雍正十三年﹐前監督年希堯奉旨動帑興修﹐置香火田三十八頃五十八畝有零﹐坐落阜寧縣陳家浦﹐現有關部印牌﹐詳開四至﹐給予住持收執。乾隆四年﹐頒賜龍藏全部供奉。又﹐二十六年﹐僧人實宗呈領外河石馬頭新淤灘地二頃五十畝三分有零﹐經淸河縣令姚某詳請升科﹐每頃輸租銀五錢﹐給照執據。又﹐前明故僧性安募買三鋪田一頃二十餘畝。自僧月照攺住海神廟﹐卽將此田帶去。後經淮守姜順蛟斷﹐將此田各分一半﹐山陽知縣屠尙元爲之立碑。慈云寺分田系東一分﹝份﹞﹐計六十三畝。

覺津寺舊名檀度寺﹐在淸江浦河北岸。明鄕人楊漢捨宅﹐沙門祖亨創建。後人因系古剎﹐眾姓相繼募化﹐官民交助﹐增拓叢林﹐淮海道宋統殷有記。康熙四十四年﹐聖祖南巡﹐敕賜今額。

棲蘆庵舊名折蘆庵﹐在淸江浦運河南岸。康熙四十四年﹐聖祖南巡﹐攺名棲蘆。

誕登寺去關署西北十五里缽池山後。舊名洪福寺﹐宋淳祐年建。聖祖南巡﹐敕攺今額。雍正十一年﹐命住持僧萬淸重修。

弘濟祠淸江浦工部前。明弘治年間建。

倉神祠淸江浦戶部倉北。明天啟年間建。

靈應祠淸江浦戶部前。明嘉靖年間建。

海神廟淸江浦運河北岸。今攺名畱云院。

玄帝山淸江浦運河南岸。明正統己丑年建。

禹王廟本在髙堰湖堤。乾隆三十二年﹐兩江總督大學士髙晉﹑總河李弘移建於玄帝山右。

惠濟祠卽河口奶奶廟。乾隆十六年﹐奉旨著兩淮鹽院吉慶動用商捐銀兩﹐交前監督普福﹐並委淮揚道吳嗣爵協同監修。二十一年﹐聖駕南巡﹐又諭令前監督髙恆重修。疊賜禦書詩文聯匾﹐勒石建亭﹐金碧輝映﹐髙峙雄觀。每逢上閱河上﹐進香禮拜﹐靈慈有感﹐永慶安瀾。

祠墓附

徳公祠康熙十八年﹐里人爲前榷使徳明建。今在關樓後大王廟內。

圖公書院板閘鎭大關樓南運河東岸。康熙四十四年﹐里人爲前監督圖蘭建。嗣於乾隆癸酉年重修。今又傾圮矣。

翁公祠在板閘鎭堡房之右。康熙十五年﹐里人爲前監督翁英建﹐日久傾圮。乾隆三十八年﹐公孫嘉謨任漕運總督﹐據地藏庵住持僧人稟請重修﹐特捐資命役鳩工﹐整飭如舊﹐並置有香火田畝。

烈女祠在通源寺右。明正徳五年﹐淮安府推官馬騤爲泗州何烈女建。事詳《烈女祠碑記》。國朝乾隆甲午﹐河溢祠傾﹐物隨波散﹐而女像則或浮或沈﹐不離墓所。余因僧人悅賢�﹐與通源寺並募重修﹐捐資爲助。

漂母祠舊在淮城西門內。明都禦史王暐記。成化初﹐遷西門外﹐卽今建驛館地﹐淮安知府陳文燭記。後移韓侯釣臺側。國朝康熙二十三年﹐山陽知縣王命選捐修。雍正十一年﹐淮安知府朱奎揚復修。乾隆五年﹐知府李暲委訓導汪克紹﹑紳士童維祺重修﹐攺造船舫﹐修葺亭臺﹐並封樹陳節婦墓。墓在祠側。遂爲山陽勝境。

鮑烈女祠在南鎖壩下一鋪口北。旌表明故貞女鮑氏﹐舊迹久湮。國朝康熙年間﹐庠生許常憲請於山陽令徐恕﹐淸查基址﹐依墓建祠。乾隆元年﹐新安程鍾捐資重修﹐有記。

雙烈祠河北西裏。與淮城府署東首祠﹐同爲烈女何氏﹑烈婦徐氏建。

陳公祠淸江浦運河南岸。明正統六年﹐爲平江伯陳恭襄公瑄建﹐祭酒吳節爲之記。

韓母墓舊志云﹕在淮陰縣西四十里。《淸河縣誌》云﹕在韓信城下半里許﹐與漂母墓相對﹐俗呼爲「東西冢」。今不可考。

漂母墓舊志云﹕在淮陰縣北。按﹕張華注《淮陰侯傳》曰﹕漂母冢在泗口南。唐崔國輔《漂母岸》詩云「泗水入淮處﹐南邊古岸存。」又云「茫茫水中渚﹐上有一孤墩。」與張華「泗口南岸」之說相符。《淸河志》云﹕漂母冢﹐卽今泰山墩。蓋因墩近韓城而臆斷之也。其說未可爲據。

枚臯墓舊志云﹕在淮陰縣。今失其處。按﹕臯初居梁﹐後入長安﹐上書武帝﹐拜爲中郎。持節使單於﹐不知何時又復歸老淮陰。舊志相仍﹐姑存之。

葉淇墓明太子太保戶部尙書。墓在移風閘西岸。有神道碑﹑祠宇。

楊理墓明刑部侍郎。墓在缽池山之陽。

孔椿墓在烏沙河。見其妻謝氏《節烈》及其子金《孝行》各傳內。

何烈女墓關署東新路北。明淮安府推官馬騤依墓建祠塑像﹐有記。﹝乾隆﹞三十九年﹐河溢祠傾﹐窯溝﹑板閘新街一帶﹐湖岸淤平﹐獨女墓周圍﹐似有漩窩﹐捧墓而出。今墓與祠俱修葺一新。

陳節婦墓在漂母祠內。墓前有井﹐碑碣見存。傳卽節婦死處。

鮑烈女墓郡城南門外運河東岸。今建坊立祠﹐衡陽丁元正有記。

續纂淮關統志卷十三人物

淮安文獻叢刻

淮關統志卷之十三人物列女附

《記》云「入裏必式」。解之者曰﹐所謂「不誣十室」也。《關志》爲榷政而設﹐原不必記及人物。然而地靈人傑﹐何處無才﹖表彰潛徳﹐遺美可惜。板閘𨿽蕞爾鄕隅﹐司榷者多及瓜而代﹐固不能廣稽博采﹐搜羅罔遺。而目見耳聞﹐凡屬關之鄰近左右﹐實有政事文章﹐忠孝節義﹐卓卓可傳者﹐不得不略舉一二﹐以志景仰之誠﹐且於邑乘亦不無小補云。志《人物》。

明

丁鈺山陽人。居淮北鎭﹐授徒鄕塾﹐有範希文先憂後樂之志。文廟渡淮﹐獻《十二策》。宣廟時﹐以人才徵授監察禦史﹐奉命抄廣右豪族。玨潛往﹐廉其實﹐一舉撲滅之。姦臣紀綱竊權亂政﹐玨率諸禦史廷劾之﹐紀綱伏誅﹐攺給事中。後以直言不屈﹐謫戍雲南。

楊旻字克彰﹐板閘人。性至孝﹐父早逝﹐哀毀骨立﹐母慰解之﹐卽收淚和顏以悅母﹐而哀不替。母病﹐晝夜未嘗安寢。母歿﹐哀號頓僕﹐水漿不入口者數日。及葬﹐廬墓於側﹐晨夕奉盥濯如生時。哀痛之聲﹐聞者感動。有司以其事上聞﹐旌其門。後以子理貴﹐累封工部侍郎﹐祀鄕賢。

葉淇字本淸﹐板閘鎭人。明景泰甲戌進士﹐拜監察禦史。成化初﹐用薦超升廣西按察司僉事﹐撫定南丹土職﹐督捕南寧荔浦諸賊﹐遷陜西副使﹐領岷州兵備。又撫定松﹑潘﹐剿平洮州各賊﹐擢河南按察使。拜都察院左僉都禦史﹐巡撫山西。值歲歉民饑﹐發廩賑粟﹐全活甚眾。弘治初﹐召爲戶部侍郎﹐進尙書﹐加太子少保。直亮有執﹐廷議每取決焉。後以疾乞歸﹐卒贈太子太保﹐葬移風閘。

葉贄字從禮﹐淇從子。天順甲申進士﹐歷刑部主事員外郎﹐知嘉興府﹐再知臺州。當官內和外嚴﹐人不敢幹以私。成化中﹐歲饑﹐屬邑多盜﹐官兵莫敢攖。贄親往撫諭﹐賑貸有差﹐賊遂散。丁內艱﹐去職。服闕後﹐知廣信﹐累升江西布政司﹝使﹞﹐平瑞州盜鄧達八等有功﹐升都察院右副都禦史﹐總督南京糧儲﹐進工﹑刑二部侍郎。致仕﹐卒祀鄕賢。

楊理字貫之﹐孝子旻之子。明成化丙戌進士﹐歷官刑科都給事中。參駁詳允﹐凡所舉奏﹐不務急刻。充宣寧王府冊封副使﹐不受饋賫。同考禮部時﹐稱得人。尋遷大理寺左丞﹐詳讞平恕﹐一無冤濫。進都察院右副都禦史﹐巡撫河南。歲饑﹐河大決﹐汴城幾墊﹐乃增築汴堤﹐水不爲害。湖廣饑民流入﹝廬﹞﹝盧﹞氏﹑永寧﹐將抅亂﹐躬往撫諭﹐發銀﹑谷賑之。有司請俟奏報﹐曰「事在不測﹐俟奏報﹐民死﹐且盡去爲盜。如以爲罪﹐某當之﹗」比敕至﹐悉如所議﹐全活不可勝記。升工部右侍郎。年六十卒﹐遣官諭祭葬。墓在缽池山之側。

劉麒字文禎﹐板閘人。積學工文﹐有聲黌序﹐終歲閉戶﹐孜孜不倦。晚築髙臥軒﹐吟誦其間。搜探古今﹐以資著述﹐故詩文重一時。性尢慈惠﹐凡有禆桑梓之務﹐知無不爲。嘗於家園後置義地一區﹐鄕之貧無葬所者﹐多沾其徳焉。弟麟﹐字文祥﹐亦郡庠生。能文好義﹐略與兄同。

葉恩字永錫﹐淇再從孫。嘉靖庚戌進士﹐授楡次知縣﹐調歸安。不畏彊禦﹐浙民號曰「鐵面」﹐擢河南道禦史。時國戚宦官﹐恃寵驕恣。有茅某以不法聞﹐章七上﹐必論如律然後已。宦官隱蔽羣盜﹐撫﹑按不敢言﹐抗章論奏﹐根株殆盡。又劾浙督李天寵失誤軍機﹐詔逮問。直聲振一時﹐爲忌者所中﹐以巡江差致仕歸。子允武﹐字健庵﹐邑廩生﹐時有文入武闈之例﹐中萬曆癸巳武會元﹐未仕。

孔金父椿﹐母謝氏。椿死﹐遺腹生金。幼有孝行。母被大賈杜言逼娶﹐投河死﹐金屢訟不勝。言以賄謀斃金﹐金乞食走闕下﹐擊登聞﹝鼓﹞具奏﹐不得達。復走歸烏沙河﹐於父椿墓所結廬﹐哀哭﹐晝夜不輟聲。里人劉淸等上其事﹐太守張守約異之﹐召鄰里﹑媒氏並置對﹐吐實﹐擬言斬。未幾﹐張卒﹐言夤緣得脫﹐金復號訟不休﹐被箠無完膚。撫﹑按理舊牘﹐仍坐言斬﹐死獄中﹐金涕泣終身。推官曹於汴署郡事﹐聘爲鄕飲賓﹐歿祀鄕賢。長子良﹐克繼父志﹐朝夕孝養。母喪﹐哀毀廬墓﹐一如其父。次子忠﹐於母死葬畢﹐掃棘上食﹐涕泣祠像前。及父歿﹐行事悉循其父。萬曆年間﹐並以孝行旌表。

丁珍字君聘﹐號時齋﹐河北人。弱冠遊郡庠﹐才名日熾。所學經史百氏﹐靡弗究覽。父早卒﹐弟妹幼﹐提攜婚嫁﹐未嘗告瘁。居平勇於爲義﹐鄕先輩嘗歷指其事﹐爲詩誦之。

劉一炤字天燭﹐號帶湖﹐天啟年間庠生。志行髙卓﹐見義勇爲。板閘鎭後山子諸湖﹐時多異漲﹐屢爲民患。乃啟當事﹐築三城壩以障之。又開解阜洞﹐以時宣泄之。皆捐厚資﹐任勞勩﹐卒底於成。

沃士彥字蜚南﹐明崇禎庚午貢生。其先世以武功顯﹐至士彥﹐折節讀書﹐遂成名儒。凡經史子集﹑天官地誌﹑醫卜種植之書﹐無不讀。尢邃於《三禮》﹐凡典物儀制﹐亹亹辧晰﹐悉有指歸。子起龍﹐字荀伯﹐副榜貢生﹔起鳳﹐字儀仲﹐恩貢生。所學皆深探淵微﹐不趨時徑﹐士林交稱之。

萬壽祺字年少﹐崇禎庚午舉人。本籍徐州﹐因避邳﹑徐之亂﹐流寓山陽。初卜居於﹝蔡﹞﹝菜﹞市橋西山子湖濱﹐晚年又結廬於淸江之南村﹐名隰西艸堂。常被僧服﹐自稱沙門慧壽﹐而飲酒食肉如故也。工詩文﹐善書畫﹐百工技藝﹐無不通曉。一時遺民故老過淮者﹐莫不枉道艸堂﹐流連竟日。卒殯南村。

胡從中字師虞﹐明崇禎壬午舉人。爲人內和外介。嘗避迹鄕裏﹐不以仕進爲榮。其詩磅薄縱橫有眞气﹐書法絕類蘇長公﹐長箋短紮徧滿人間﹐人皆寶而藏之。晚年築捨缽池山側﹐繞屋種楝﹐顏曰「楝居」﹐卽以自號。年八十餘卒。

丁璋窯溝人。任順天府通判﹐精敏慈惠﹐士民仰戴。舊傳淮﹑大衛軍運漕抵通﹐多以缺額獲罪﹐縲系部獄﹐璋稔知轉輸艱苦﹐代爲陳情﹐戶部奏準蘇豁﹐衛人感激﹐勒石樹坊﹐以彰其徳。今尙有京兆坊遺迹。

國朝

靳應昇字璧星﹐號茶坡﹐河北鎭人﹐順治戊子歲貢生。博學工文﹐尢長於詩。與同裏張虞山﹑閆再彭日夕倡和﹐一時稱爲「三詩人」。

朱文蔚字豹一﹐板閘人。由監生歷任山東膠州府通判﹐才猷敏達﹐府事有不決者﹐上憲輒委令剖斷。文蔚治理繁劇﹐實能佐本府所不逮。

劉宮字峻升。穎敏過人﹐於書無所不讀﹐而擇言尢雅﹐於古人精義所在﹐獨得指歸。爲文別開生面﹐一洗濃溽之習﹐詩尢深細和雅。每一篇出﹐騷壇耆宿莫不避席傾倒。生三子﹐皆遵奉庭訓﹐以文章顯。長子廣﹐字豫庵。淹雅博洽﹐譽重儒林。早歲補增廣生員﹐屢試南宮未售﹐乃閉戶著書。暇則伸紙揮毫﹐臨摹右軍法帖。故詩字爲一時之冠。季子庶﹐官至府同知。

髙維巗字魯瞻﹐板閘人。惇尙節義﹐望重鄕評。歷仕靑州府通判﹐著有賢聲。以子夢龍貴﹐貤封中憲大夫。

周憲字度千﹐號蓮漪﹐板閘人。康熙壬午舉人﹐丙戌進士。事親克孝。家貧﹐必潔甘旨以進。苦志下帷﹐工制舉義﹐鄕﹑會墨出﹐天下傳頌之。授廣東興寧縣知縣。歲大旱﹐精禋以禱﹐天立雨﹐開倉哺饑者﹐多所全活。境故多盜﹐廉得其魁﹐捕置之法﹐境內肅淸。丁內艱歸﹐卒於家。

朱申板閘人。康熙甲子歲貢生﹐文名素著﹐屢躓南宮﹐時人多惜之。晚年閉戶授徒﹐手不釋卷。

程塏字爽林。弟嗣立﹐字風衣。其先世自歙遷淮﹐相繼遊安東庠。塏登乙酉賢書﹐嗣立由廩膳貢成均。皆好學﹐工詩文﹐嗣立尢精書畫。今烏沙河伏龍洞側有菇蒲曲﹐卽其讀書別業﹐所稱曲江樓此處誤。《淮安府誌》《山陽縣誌》均指曲江樓在蕭湖。處也。

何煥如板閘人﹐康熙辛卯舉人。天姿穎異﹐博洽淹通。有問難者﹐引經據史﹐答之如數家珍。公車屢上﹐終未成進士﹐惜哉。

何坦字履平﹐板閘人。康熙癸巳﹐由本籍河南中式舉人。姿幹英偉﹐志在四方。獲售後﹐不圖仕進﹐遨遊汧﹑渭之間﹐所過必有題詠。晚年歸裏﹐與同輩飲酒賦詩﹐具有犖犖不羈之槪。

髙夢龍字荀伯﹐板閘人。靑州別駕維巖長子。初任西安布政使司理問﹐內遷戶部員外﹐升陜西鞏昌知府。到任後﹐裁冗役﹐興大利﹐除夙獘﹐淸查各州縣﹐薪水皆自備。時西藏用兵﹐奉委押解軍餉數十萬﹐旋委解兵丁羊皮手套數十騾﹐又委解駱駝﹑馬數百匹。異域遐荒﹐風沙撲面﹐夢龍與胥牧共甘苦。故出藏三次﹐皆無錯誤。遞奉大將軍保奏軍功一等﹐升涼莊道﹐又調臨洮﹑西寧諸處兵備道。丁內艱﹐服闕。補陜西驛鹽道﹐升西寧按察使﹐卒於官。弟履謙﹐字遵六﹐候選州同﹐亦以能文著。

劉庶字允眾﹐板閘鎭人。食餼順天﹐工詩字。充桐板館纂修《古今圖書集成》﹐議敍授直隸商州洛南知縣。淸愼勤敏﹐案無滯牘。歷任八載﹐題升延安同知。緣缺攺﹐借補直隸邠州﹐二載病歸。後補湖北施南府同知﹐調黃州府同知。歲餘卒於任。

朱於宣字惠方﹐號菘山﹐板閘鎭人。由教習授封邱知縣﹐捐俸資修學校﹐勸農課桑﹐期年大治。封邑地值昂貴﹐貧者棺骸至無厝所﹐乃置漏澤園數十畝於西門外﹐掩骼無算﹐民至今思之。又﹐前令未結命案十餘件﹐於宣虛懷廉察﹐悉得其實﹐百姓仰若神明。嗣升北河同知﹐署開封府事。

楊繼善字述齋﹐板閘人。由歲貢生任貴池縣訓導。文思敏銳﹐一題必成文數首﹐各出其奇。在任時﹐課士有方﹐仿經義治事規條﹐人慶得師焉。

田興助字九一﹐號耕者﹐板閘人。幼工詞翰﹐有神童之譽。緣家貧親老﹐乃棄儒﹐謀升斗﹐以資孝養。親歿﹐竭力營葬﹐家益困。顧性好施予﹐有以危亡告者﹐𨿽廚不舉火﹐亦解衣質物濟之。裏有公事﹐必奮勉倡率。如遷建文昌閣﹐修理邵公橋﹑陳公新路﹐皆歷歷膾炙人口。生四子﹕孝思﹑弟怡﹑信惇﹑禮恭﹐督課甚嚴﹐𨿽一夕不稍縱。及弟怡成進士﹐爲邑宰﹐則歲取祿俸之半爲冬夏茶湯費。施濟之事﹐殆至老不衰云。

丁濰字密州﹐號鑑湖﹐河北鎭人。雍正壬子舉人﹐乾隆己未進士﹐授福建長汀縣。時值山水暴發﹐淹沒民田﹐饑饉在望。甫下車﹐卽請於府﹐開兩倉﹐分日平糶賑濟。後府倉失日﹐饑民大嘩﹐復捐俸親詣安撫﹐民攀輿膜拜呼父母。於士林尢多保護﹐有脫縲紲而致靑雲者。後坐沽名議去。去之日﹐士民泣送百里外﹐望舟遙拜者不絕。

丁淮字桐巖﹐號問渠﹐一字蘊劬﹐河北人。至性深醇﹐七齡失怙恃﹐縗麻哭踴﹐晝夜不輟聲。每時祭﹐伏泣不能起﹐聞者哀之。稍長﹐就外傅。歸侍兄﹐布席煮茗﹐相隨誦讀﹐依依不去。後兄析居﹐宅於菜市橋﹐間日必往省視。兄歿﹐諸侄勢日落﹐復遘水患﹐仍歸於淮。淮屋廬湫隘﹐乃掃室西數椽居之。於親族尢多惠澤﹐鄕人髙其行﹐多感悟焉。生平邃於《史》《漢》﹐數奇不遇﹐僅貢太學。子三人﹕玉衡﹑毓燦﹑毓琛﹐皆邑諸生。

田弟怡字仲吹﹐號篪谷﹐板閘鎭人。乾隆庚午舉人﹐辛未進士。幼穎慧。父以家貧棄儒﹐訓之特切。弟怡受命益自勵﹐爲文出入古大家﹐抝折遒逸。授徒漣水﹐每歲時歸省﹐𨿽風雨不息也。生平持身狷介﹐登第後﹐足迹不至公庭。遇有裏中義舉﹐則必率先首創。當事者欽其品望﹐往往造廬殷請﹐以重事煩董率﹐弟怡慨任不辭。後知山東淸平縣事。到任後﹐平反大獄﹐一時服其廉明。淸邑民怠於學﹐弟怡捐創義塾﹐弦歌之化﹐被於縣境。並著《訓士語》四則﹐啟發周至。在任八月﹐正擬成《治淸十要》爲上憲陳之。會聞訃﹐感傷致疾﹐出署﹐寓於義塾﹐未兩月而卒。

鄒士麟字仁圃﹐河北人。由宗人府供事任黃梅縣縣丞。吏治嫻習﹐佐理從容﹐而立身廉介﹐尢爲上憲所嘉許。後署黃梅縣事﹐旋以疾歸。

楊澄源字秀涵﹐板閘人。以州同管理黃河南岸主簿。具倜儻才﹐承辦工程﹐不辭勞瘁。事竣﹐據實報銷﹐人稱廉介。惜未得展其大用。

楊基遠字立堂﹐板閘人。由吏員授宣化縣典史﹐小心供職。於囹圄中﹐上遵國法﹐下卹民情。而操守謹飭﹐尢微員中所不可多得者。

張迨字南州﹐板閘人。讀書十行並下﹐嗜古曠達﹐不屑爲俗下文字。善飲﹐酒酣﹐輒放筆爲詩﹐洋洋灑灑﹐數千言立就。時或據案髙歌﹐自成格調。歷遊南北﹐所至多題詠﹐渾灝流轉﹐具不可羈勒之槪。所著手迹甚多﹐半經水沒﹐又早卒未梓﹐今僅存一二﹐良可惜云。

王衛板閘鎭圬人也。爲人輕財尙義﹐有昌黎所傳王承福之風。乾隆四十一年歲暮﹐卒業歸﹐於路獲遺金十餘兩﹐徘徊市上不去﹐眾異而詢之﹐亦不言。日暮﹐見有倉皇而來﹑持楮帛禱於市之土地祠者﹐詢得其情﹐出金還之。其人見其圬而貧也﹐義之﹐欲分金爲謝﹐衛不顧而去。

釋如安字心怡。幼穎異﹐涉獵儒書﹐兼工鍾﹑王﹐善吟詠。弱冠﹐棄儒業﹐祝發大悲庵﹐師古燈和尙﹐參禪理﹐究內典。已而﹐遠遊四方﹐禮名山﹐住少室﹐三十年還淮。郡守邵元哲更庵名爲通源寺﹐刑部郎周三錫爲建妙法堂。郡守宋祖舜﹑鄕人髙登龍爲置常住田﹐接僧眾。忽於新秋辟穀五旬﹐端坐示寂﹐葬於寺之東﹐以所著詩文《印心錄》藏於龕。

釋傳悟號雪莊﹐河北里人。幼事南安老人﹐詩畫與童求﹑柴村齊名。聞黃山之勝﹐因往遊焉﹐徧歷前後海。值雪大作七日﹐厚十餘尺﹐僵臥土神祠中﹐眾僧掃徑出之﹐得不死﹐因卽其地剝木皮結棚以居。遠近聞而異之﹐爭致薪米﹐爲媾精舍﹐不處﹐終棲皮棚中﹐人因號爲「皮棚和尙」。康熙中﹐召至京。終日酣睡﹐與人不交一言。諸貴臣往候﹐皆以睡辭。問其長﹐曰「善睡。」眾皆嗤之。逾月﹐放還山。

道郭乾泗字羲一﹐河北人。丰神朗映﹐珊珊有仙骨。工詩畫﹐彈琴角弈﹐皆極精妙。尢善書﹐筆力得淳化神髓。時有李半仙者﹐異人也。百餘齡﹐步健如飛。郭師事之﹐深得玄解。時當事欲以其名上聞﹐乃亡去。後二十年返﹐住持於古火星廟中。年八十餘﹐無疾終。

按﹕淮安鈔關設自前明宣徳四年﹐則是編所載﹐斷應自明始。而耳目所及﹐人數無多﹐未便再分門類﹐因只就其時代之先後而次第之。並附釋道﹐亦以備人物云爾。

列女附

丁氏丁儒女﹐金應試妻。嫁未期年﹐夫歿﹐翁姑令其攺適﹐氏不從。以翁無餘子﹐廢簪珥爲翁置妾袁氏。姑癖妬﹐氏嘗泣諫。及翁歿﹐得遺腹子應彩。姑亦歿﹐袁尙年少﹐能相與死守。所居河北﹐有大盜過其裏﹐相戒曰「毋驚賢母」。比部周某給匾旌之。

何氏本泗州人。父早死﹐母貧病無以自存。有北通州人﹐紿母求爲介婦﹐母不知而許之。年十六﹐歸其家﹐尋徙居淮安之滿浦坊。誘以爲娼﹐氏泣不從。越數日﹐畱一賈人﹐逼之﹐氏不勝忿﹐仰天大泣﹐以刀自刎﹐血流滿地﹐其家悉避去。都憲張敷華按其人不得﹐以禮葬之。時天久旱﹐或言何氏冤未雪﹐郡守楊遜祭之﹐果大雨。後推官馬騤建祠﹐表墓額曰「貞烈」﹐著在祀典﹐每年淸明致祭。墓在板閘新街通源寺西。乾隆三十九年﹐水壞民居﹐貞祠就圮。烈女頗著靈異。今徇僧人悅賢之請﹐重爲修建﹐詳載在《祠墓》。

謝氏謝雩女﹐孔椿妻。年十九適椿﹐明年椿卒﹐生遺腹子金。姻戚勸之嫁﹐遂自斷其發。鹽賈杜言彊娶之﹐遂投淮水死﹐屍逆水上行至烏沙河烈女祠前止焉﹐去椿墓不遠。時仲夏﹐逾旬﹐顏色如生。及金長﹐始白母冤﹐推官曹於汴立祠祀之﹐兼記以文。

徐氏農家女﹐質性純潔。年十九﹐歸大河衛軍申日進。三月﹐進以挽漕如京師﹐溺死於河。氏傳聞﹐卽晝夜哀哭﹐數日粒米不入口。後有人自京師寄還其夫之衣﹐知爲眞死。私念幼且無子﹐守亦無望﹐乃竊衣夫之衣而襲以常服﹐投河死。時人聞之﹐無不酸鼻。時都憲滕公昭以「貞烈」聞而未下﹐郡侯楊昶載其事於郡誌。學政莆田黃公如金﹐以表勵風俗爲己任﹐都憲沁水李公瀚告之﹐以爲與何烈女齊名﹐因並祀之﹐顏其額曰「雙烈」﹐推官馬騤爲之記。祠二﹕一在府治東數十步﹐今廢﹔一在河北西裏。詳《祠墓》。

趙氏髙九萬妻。夫歿﹐年二十六歲﹐守節七十年卒。知縣徐恕贈「松節筠操」額。

楊氏張大經妻。夫歿﹐年二十八歲﹐柏舟自矢。翁姑年皆八十餘﹐氏承顏養志﹐甘旨不缺。撫遺腹子﹐嚴慈兼至﹐俾克成立。守節五十五年終。乾隆三年﹐旌表建坊板閘。

秦氏劉希友妻。夫歿﹐年二十九歲﹐守節五十三年。乾隆三年旌表。

張氏監生李睿妻。夫故﹐年二十九歲﹐守節四十五歲﹐壽七十三卒。乾隆四年旌表。

時氏邸士玙妻。夫歿﹐年二十九歲﹐守節二十八年。乾隆六年旌表﹐建坊河北。

朱氏周念祖妻。夫歿﹐年二十七歲﹐守節四十五年。乾隆七年旌表。

朱氏監生周延士妻。夫故﹐年二十六歲﹐守節撫孤。至乾隆十二年旌表﹐建坊板閘東街。

楊氏張是妻。夫歿﹐年三十歲﹐守節五十四年。乾隆十三年旌表﹐建坊河北。

陳氏陳大任女﹐丁泰妻。夫歿﹐年二十八歲﹐守節二十八年。乾隆十三年請旌﹐建坊板閘。

金氏毛天聲妻。夫歿﹐年二十四歲﹐撫子尙炯成立﹐復亡﹐以侄倫爲嗣﹐苦節五十三年終。

侯氏﹝儀鳳﹞﹝移風﹞閘民劉龍妻。夫歿﹐年二十八歲﹐家貧守節﹐六十一歲病終。

齊氏許字費朝元﹐未嫁而元卒。氏聞﹐縗服赴喪次﹐不肯復歸。紡績奉孀姑﹐撫育嗣子﹐守貞十八年﹐乾隆五年病終。婢名才女﹐隨侍守貞不嫁﹐現今六十七歲。

王氏王邦賢女。雍正四年﹐許字席大朋﹐未婚而大朋病歿。氏聞訃哀號﹐矢志守貞﹐誓不他適。現今年七十二歲。

黃氏葉大本妻。刲股救姑﹐夫病﹐復刲股療之﹐晝夜辛勤﹐衣帶不解者三年。夫歿﹐年二十八歲。家貧撫孤﹐備嘗艱苦﹐守節四十五年終。

丁氏周叔士妻。夫故﹐年二十九歲。家貧﹐勉力撫孤﹐歷盡艱辛﹐卒俾成立。苦節三十餘年。蘇撫吳給匾旌表。

李氏周逵妻。夫歿﹐年二十六歲。撫孤成立﹐守節三十餘年。榷使給匾旌表。

何氏丁愼妻。夫歿﹐年十九年。哀痛不欲生﹐族人憐而保護之﹐伯氏守一嗣以次子芳﹐家貧﹐苦志守節三十九年終。

邸氏鄒玫妻。夫歿﹐年二十九歲。柏舟矢志﹐事孀姑以孝聞。遺孤彭﹐年方四歲﹐辛勤誨育﹐延師課讀入郡庠。守節三十餘年﹐壽六十四歲終。

金氏張長年妻。適張方逾歲﹐夫歿﹐遺腹子亦夭亡﹐氏哀痛欲絕﹐姑命以叔子光緒嗣之﹐守節四十餘年。

劉氏丁魯南妻。夫歿﹐年十九歲﹐苦節二十五年﹐病終。

張氏陳廷謙妻。夫歿﹐年二十九歲﹐苦節五十餘年病終。

康氏宿遷人﹐幼許字同邑蔡曰哲。乾隆十九年九月﹐氏年二十一歲﹐曰哲病亡﹐母﹑兄匿不與聞﹐蓋欲緩以解之也。未幾﹐侍婢語泄﹐不能隱﹐而氏轉若淡然處之﹐母﹑兄方以爲慰。乃氏於十二月十四日得信﹐卽於十五日夜作書貽其幼弟﹐叮嚀告誡﹐惟以母爲念。卽勉弟處﹐亦無非欲其孝順﹐與母爭光。前後幾及四百字﹐詞𨿽叢雜﹐情甚懇到﹐讀之者莫不淚涔涔下。而更以「我死也」三字作起結﹐心堅志決﹐投繯自盡。哀哉﹗其貞烈之操﹐業於乾隆二十一年題準建坊旌表矣。緣氏兄康泰及侄康靄俱充宿關算書﹐常赴淮輪辦公事﹐是以知之甚詳。因特附載之。

按﹕婦人從一之義﹐著於人心久矣。然或年少子幼﹐遽失所天。又復家貧親老﹐以煢煢一身﹐仔肩仰視俯畜之事﹐𨿽茹荼含蘗﹐備極人世所難堪﹐而卒能完名立節於艱難困苦之中﹐豈不偉哉﹗他若許字未嫁﹐甘心守節﹐以處子而克惇婦道﹐尢足多也。甚且變生意外﹐彊暴侵淩﹐而義激於中﹐視死如飴﹐其烈更可嘉尙。故就所知而連類並列之。其非鄰近者﹐槪不及也。

續纂人物

國朝

湯調鼎淸河人。順治初進士﹐著《辧物志》。王士禎《香祖筆記》稱其議論多發人神智。

張養重號虞山﹐山陽人﹐國初逸民。晚自廣南歸﹐戴一椰子冠﹐又號冠椰道人。工詩﹐與王阮亭相倡和。《漁洋詩話》載其「南樓楚雨三更遠﹐春水吳江一夜增」之句。

汪枚字卜三﹐號梅峯﹐隱居缽池山﹐故又號缽山﹐山陽名諸生。賅洽淵雅﹐著有《古文選注》《秦淮遊艸》若干捲。後弟傑搜其詩文﹐補刻全集﹐名《缽山存稿》行世。有文載《藝文》。

朱申篤行嗜學﹐著有《扶雅堂文集》。以子惠方貴﹐贈五品。余詳前志。

朱於宣官封邱令。封邑建祠﹐歲時祭祀。有《岱秀山房集》《吟湘集》《楚遊艸》。余詳前志。

吳玉搢字山夫﹐山陽人。歲貢生﹐官鳳陽訓導。博學﹐精於考核。著有《別雅》《金石存》《山陽志遺》《正字通正》諸書。

任棟字聖謨﹐號稼民﹐山陽人。官奉賢訓導。學醇品正﹐究心史學。著有《見山堂集》《度嶺日記》。

邊維祺字頤公﹐晚號葦間居士﹐山陽諸生。工詩善畫﹐潑墨尢得元人三昧。按﹕維祺畫幅﹐又名壽民。

吳進字揖堂﹐號瓞村﹐山陽諸生。工詩﹐有《一詠軒詩集》。以子準貴﹐贈如子官。

王永熙號小史﹐淸河拔貢生。歷官知縣﹐有循聲。工詩。

薛懷號竹居﹐桃源諸生。移居山陽﹐舉嘉慶丙辰科孝廉方正。恬淡古朴﹐鄕黨推焉。善書畫﹐得其舅邊葦間眞傳。

楊鈵字品川﹐本鎭人。材具素優長。板閘鎭向有山子湖﹐在關署後﹐缽池山南。上承淸江浦﹐下至窯溝﹐廣袤數十里﹐與邱家湖一水相通﹐以新路爲界﹐乃淮安福地﹑板閘勝景也。詎乾隆甲午歲﹐黃河老壩口漫工﹐兩湖淤成平陸﹐地勢髙仰﹐而板閘一坊轉致卑窪﹐形如釜底。每值夏秋﹐陰雨連綿。東園一帶房屋﹐咸在泥澇中﹐居民苦不勝言。前監督伊﹐挑挖引渠﹐宣泄積水﹐由劉家窯歸入鹽河。但所挑形勢﹐未合機宜﹐不能順軌而下。兼之新淤沙土﹐旋疏旋墊﹐厥事罔功。監督徵蒞任後﹐物色能事者﹐適鈵自南河遊幕歸﹐卽延請佑辦新淤。鈵相度形勢﹐自百子堂起﹐至劉家窯止﹐挑挖泄水河一道﹐計長一千零九十丈﹐導引淸江下注之水安流而東﹐使無積澇之患﹔又自魁星樓外觀音庵起﹐挑挖支河一道﹐導引東園一帶積水﹐匯入泄水正河﹐歸鹽河入海。兩河俱挑口寬五丈﹐底寬二丈﹐深一丈。並將劉家窯前所造石洞﹐攺建石閘一座﹐以資啟閉。又恐兩崖河土易於坍塌﹐復將兩河通身坡崖﹐潑水夯硪﹐一律堅實。於今十數年﹐河水深通﹐毫無壅滯。不但民人免於泥澇﹐抑且爲搬運柴米之通津﹐來往行人之捷徑。其裝載各小船﹐窮民賴以資生者﹐更不可勝記。此皆鈵熟諳河務﹐辦理得法所致。民人勒碑稱頌﹐至今不衰。

朱善正字健中﹐號瀚堂﹐本鎭歲貢生。績學能文﹐爲讀書端靜之士。

列女條附

康氏未嫁﹐﹝夫﹞蔡曰哲亡﹐遺弟書四百字﹐中有「恨我不能寫字﹐一心苦﹐寫不出來」語。前志未載此語﹐今補之。﹐讀之酸鼻。已請旌﹐誄詩成冊。余詳前志。

範氏宿遷人。許字同裏唐大試﹐未嫁。大試亡﹐聞信自縊死。

張氏宿遷人。許字同邑監生李繼昌﹐年二十二歲﹐未嫁。繼昌亡﹐聞信自縊死。

周氏浙江紹興府余姚縣施士彪妻﹐年二十七歲﹐夫死﹐無子﹐守節四十餘年﹐年六十九歲終。承重侄孫施廣葬之於淮安窯溝之西來庵側。

蔣氏淮陰田期聖妻。歸田十二年而田亡。夫死之明日﹐自縊而殉﹐畱絕命詞一首﹐其詞曰「一紀夫亡實可傷﹐無兒膝下嘆茫茫。不如死向黃泉去﹐風露同餐案舉長」。

李氏淮北西里人。許字葛廷弼﹐未娶。弼死﹐女二十四歲過門守節。不二年﹐廷弼父又死﹐氏以毀卒。貞而且孝﹐可謂賢矣﹗

許氏山陽縣人﹐朱善達繼室。結褵四月﹐朱亡﹐無子﹐年二十五歲守節。事舅姑以孝謹﹐撫嗣子以有成。迄今三十年。

程氏淸河縣人﹐太學生程振庠女。年十八歲﹐歸太學生範依和﹐十年而寡。子鍠﹑鈞並幼﹐家貧﹐以紡績佐讀﹐二子次第掇芹。又卹愛周親﹐典質不吝。守節三十九年﹐六十七歲終。

胡氏山陽人﹐庠生胡璠女。適癢生範鍠﹐年二十一歲而寡。事孀姑﹐撫孤女﹐迄今三十年。

楊氏山陽人。郡庠生楊繩僖女﹐劉景堅妻。二十六歲守節撫孤﹐年八十四歲。前漕督瑚寶旌以「瑤池冰雪」匾額。

楊氏山陽人。生員鮑啟澍母。二十五歲守節教子﹐現年七十二歲。

李氏本鎭人朱善上妻﹐年二十四歲守節。維時上無舅姑﹐門無伯叔﹐撫七齡遺孤織絍糊口。乃﹝及﹞孤甫成立﹐復先亡﹐昊天不弔﹐何乃如是悲哉﹗

馬氏山陽人。郡庠生馬源淸次女﹐王裕剛妻。年二十九歲守節撫孤女﹐現年六十五歲。

王氏山陽人。王裕剛女﹐劉鸞翥妻。年十九歲守節﹐奉姑孝。姑亡﹐偶遇非禮﹐義不忍辱﹐歸依母氏。親族稱爲苦節之貞﹐現年四十四歲。

劉氏淸河人。生員儀胞姐。字本邑監生沈奎官﹐未婚沈亡﹐氏過門守節﹐撫遺孤﹐備嘗辛苦﹐後積勞以瘵終。

蕭氏淸河人。廩膳生萬鏞母﹐故儒童家駿妻也。年十七歸家駿。未二年而家駿亡﹐鏞甫六月﹐翁猶在堂﹐以婦代子﹐以母兼父﹐集蓼茹荼﹐仰事俯育﹐二十九年於玆矣。鏞知讀書成名﹐他日報母﹐當不惟循例請旌已也。

周氏本鎭人。許厚誠繼室。歸二年夫亡﹐撫嗣子成立﹐守節今三十年。

周氏本鎭人。陳光裕母。十六歲夫故﹐光裕尙在腹﹐守節於今四十年。嘉慶五年旌表。

朱氏淸河人。嚴元亮妻。年三十夫亡﹐子巖﹑嶷俱幼﹐撫之以成。性慈厚﹐從孫保泰﹐邑廩生也﹐三月失恃﹐氏力﹝拊﹞﹝撫﹞之﹐保泰至今徳焉。守節二十五年終。

陳氏淸河人。李應梅妻。二十六歲夫歿﹐子從六齡﹐氏矢志靡他﹐忽家人迫之嫁﹐氏詣應梅墓泣誓以死﹐淚盡血出﹐乃知節終不可奪也。後從中道亡﹐遺四雛﹐氏復撫之成﹐盤根錯節﹐鄕人韙之。年八十九而終。

李氏淸河人。字本邑儒童陳頤年。氏年二十一而婿亡﹐聞訃欲殉﹐家人守之不獲。已﹐往弔焉﹐矢節事姑﹐備嘗艱苦。值姑病篤﹐刲股以療﹐無有知之者。鄕裏稱賢女﹐宜也。現年五十五歲。

滕氏淸河人。王文恪公裔孫士鋐妻。年二十六﹐士鋐卒於山東幕﹐子淮﹑溥俱幼﹐翁姑並垂白﹐氏不敢死﹐以十指供俯仰﹐歷節三十九年。嘉慶辛酉科拔貢生云棟﹐其家孫也。

程氏淸河儒童李錚妻。年十五適錚﹐六載夫亡﹐氏將殉﹐翁姑諭之曰「婦有遺腹﹐烏可死﹗」氏乃循循奉堂上。娩一女﹐適同邑拔貢生王云棟嗣子大琛﹐更資之以立。現年五十八歲。

李氏淸河儒童祁斐妻。年二十六﹐斐歿﹐遺孤兩月。氏奉衰姑﹐撫弱息﹐苦節閱五十年而終。

朱氏淸河人。國學生談瑛妻﹐年十五歸瑛。二載瑛歿﹐遺子吉成甫半齡。公姑叩其志﹐氏曰「願撫孤」。詎吉成三歲殤﹐氏終守節四十五年。

範氏淸河人。談瑛嗣子國學生綸之妻也。年二十七綸亡﹐遺孤相繼殤。孀姑問其志﹐氏曰「願如姑志。」遂相依而守焉。現年七十七歲。

續纂淮關統志卷十四藝文

淮安文獻叢刻

淮關統志卷之十四藝文

藝文上

古者《藝文》《食貨》﹐分爲二志。今言關政﹐而兼及文辭﹐蓋有說焉。凡蒞斯任者﹐不徒通貨阜財計﹐正欲以宣主徳﹐達下情也。果能榷算有方﹐因革得宜﹐自爾頌聲作﹐歌謠應焉。《人物》《川原》﹐皆增景色。樂其商賈之便﹐風俗之醇﹐使者亦於此發揮翰墨﹐抽祕騁研。曁夫往來文人學士﹐題詠不絕。凡序﹑傳﹑詩﹑文﹐積成卷軸﹐琳瑯滿目﹐美不勝收。今特掇其尢者﹐志《藝文》。

募修缽池山景慧寺序王久章山陽人

嘗聞慈光度世﹐普洪照於龍湫﹔靈鑰修根﹐種玄儲於鷲院。匪緣六度﹐曷究三明。是以布地爲園﹐用結人天之果﹔捐珠飾佛﹐總成迦葉之因。𨿽妙土莊嚴﹐胥尊佛律﹔而崇仁廣布﹐悉仗檀那。玆爲缽池山景慧寺﹐嶜岑﹝崟﹞隱隱﹐林郁嶟嶟。在坊內《缽池山誌》作「方內」。附名七十洞天﹐於淮南實號無雙福地。考自王喬煉服﹐益令勝迹畱傳。飛渡久而仙蹤仙境依然﹐歷年多而丹井丹臺俱在。髙接瓊田玉界﹐宏開貝闕珠宮。大眾修虔﹐先皇賜額。朝參夕課﹐風回鐘磬渡朝音﹔諷唄談經﹐香散旃檀彌法度。諸天絕勝﹐三寶玄津。以故鄕先達胡公﹐四世賢科繼武﹐一邦文獻司盟。葺宇函經﹐護持法寶﹔增田拓地﹐給贍伊蒲。柰何一災於兵﹐再摧於水。雕梁畫棟﹐風雨剝金碧之暉。堊壁丹垣﹐苔蘚蝕龍蛇之影。經臺火冷﹐香積煙消。苾芻擁破衲以長嗟﹐居士禮空王而太息。幸值郡守劉公﹐以宰官身﹐具壽者相﹐性通三藐﹐慈本一眞。滅火回風﹐溥淸涼於六道﹔噓枯潤﹝稿﹞﹝槁﹞﹐沛甘雨於大千。慧海迢迢﹐勝因種種。眞八門之寶筏﹐洵四眾之毗城。忽轉金輪﹐來登竺苑。圓明一燦﹐佛日重輝。捐布花金﹐斡旋靈化。第欲鳩工集費﹐須教磨杵聚沙。竊惟和階友人李師白氏﹐翻縑習靜﹐邀呵護於山靈﹔禮佛逃禪﹐睹修崇於福主。僧人普雷﹑愼戒﹐薰心發念﹐合掌徵言﹐爲綴因緣﹐庸塵檀越。所冀臺階柱輔﹐先蔭慈云﹐番社英耆﹐倡輪慧日。間動慈悲願﹐凡堆金粒粟﹐都作津梁﹔儻發菩提心﹐卽一木片磚﹐皆成正果。以慧修慧﹐壘福徳於層臺﹔從明入明﹐脫幻塵於彼岸。若非前身是佛﹐定知今日如來。上剎惟新﹐弘因不淺。請灑功徳水﹐應超不二天。是爲敍。

滿浦何氏烈女墓碑記馬騤本府推官

烈女姓何氏﹐泗州人。容止莊懿﹐𨿽小家﹐未嘗妄笑語。紡績織紝﹐供女事甚循整。父早死﹐母貧病無以存。有夫婦僑寓泗上﹐忘其名氏﹐相傳爲順天之通州人。紿母求女爲介婦﹐母不知其無子也而許之。年十六﹐歸其家﹐尋徙居淮之滿浦。誘以爲娼﹐女泣不從。私謂鄰女曰「渠以介婦聘我﹐今乃欲我爲此事﹐寧死不受辱﹗」越數日﹐畱一賈人﹐逼女事之﹐女不勝忿﹐佯許諾。良久﹐乃仰天大泣﹐以刀自刎﹐血流滿地。人競往觀之﹐其貌如生﹐眾皆嗟悼﹐有泣下者。都憲張公敷華巡撫淮揚﹐聞其事﹐遣指揮丁輔往按之。至則夫婦與賈人已逸去﹐不可得。隨命所司以禮葬之﹐而女之冤竟未之伸。已而﹐天久旱﹐耆民康鎭疑爲冤气所致﹐白之郡守楊侯遜﹐爲表其墓。祭之﹐天果大雨﹐三日乃止。時人異之﹐惜無爲上聞以旌其事者。余旣於府治東立祠以祀之﹐書其事於石矣。而墓在郭西七里之新街﹐地形卑下﹐周環以水﹐浸及墓封﹐慮恐歲久隳爲平野﹐甚非所以妥幽靈而示後人也。乃命髙其封﹐廣其墓﹐封四域。又慮行之不聞於世也﹐則碣石於墓﹐以表其烈焉。女之死﹐當弘治十三年五月十二日。楊侯表其墓﹐在弘治十七年閏七月二十四日。余碣墓﹐在正徳五年四月十一日。九原有知﹐庶幽靈安而舒其哀云。

淮津政澤碑記胡應嘉

淮南設有津署﹐以榷舟政。而治在城西十里許﹐歲以南地官尙書郎總其事。乃嘉靖丁巳秋﹐育庵田公實至。公名稔﹐髙唐人。以名進士筮仕今官﹐以臨吾淮﹐有尊親之道焉。吾淮民之環津署而居者以千計﹐咸於公乎仰資以胥生也。而商舟之絡繹於淮者以萬計﹐咸於公乎庇冒以卽次也。公下車﹐博咨分剖﹐去積獘﹐廣惠益。凡有禆於國﹐有便於民若商者﹐悉心覃舉。行之一歲﹐而舟政告成。維時民懷其徳﹐商沐其休﹐頌聲洋洋焉被於吾淮。於戲﹐公之政美矣﹗而澤畱於民商若是﹐是可以爲津署之耿光者也。夫君子之居其位﹐則思所以體其國。民者﹐國之本也。商者﹐民之一也。民愚而神﹐其感於公政而頌之﹐豈誣也哉。予聞之民曰﹕夫吾民之隔城衛而依帡幪﹐惟公之政有以植我也。故公之平鈔額則利無我沮矣﹐築周途則行無我病矣﹐修關柵則宵無我警矣﹐嚴胥吏則法無我蠹矣。聞之商曰﹕夫吾商之涉江湖而忘勞役﹐惟公之政有以蘇我也。故公之寬票限則我有餘力矣﹐除課耗則我有羨財矣﹐例兌舟則我有恆守矣﹐覈委官則我有信度矣。凡此皆公之政之澤﹐而布利者劑諸法﹐鳩工者捐諸俸﹐繩下者約諸身。予乃知民與商感而頌公者非誣也﹐情之所至而等於尊親者也。然公之懿孝懋行﹐修於家庭﹐揚於仕籍。始也隆孝養之譽﹐繼也擴絜矩之情。而其具慶貤恩﹐榮頤鼎至﹐髙堂垂白﹐云捨瞻依﹐故有匪懈於爾位而尢有明發於所懷者﹐是則爲政之本而政澤所由推也。故君子以本立道生爲仁之務﹐而以揚名顯親爲孝之誠。於戲﹐美矣﹗夫公之移孝於國﹐移治於官﹐而民商感浹﹐口其辭而欲鏤之石焉﹐則以識其永久之思而毋忘君子之澤。予也﹐桑梓於淮而代鳴其義也﹐是用特書以輝光於有政。

懸尺所記鳳翔知府佟應龍淮陰人

弘治中﹐余過蘇之滸墅﹐見有一小閘﹐問之﹐曰乃過小舟免稅者也。繼復聞維﹑揚之關﹐亦建便宜橋﹐聽小舟出入。余嘉嘆久之﹐曰「仁哉﹐何創法之良乎﹗」因思淮埭通舟﹐十有三道﹐非若蘇﹑揚之匯流一關焉。是故淮不可閘﹐亦不可橋﹐重爲系念。邇者﹐壺淙先生監榷於此。凡厥經畫﹐悉遵先中憲一溪公在關之政。宅心公而持己廉﹐律下嚴而行法恕。關約所著﹐梗槪可窺也。且以小舟利益微渺﹐法所宜卹﹐而胥吏爲姦﹐莫或盡防。乃殫厥心智﹐制爲二尺﹐其狀如「丌」。一曰免尺﹐凡舟梁與尺協者﹐斯給免票﹐大都已給二千餘舟﹔一曰月尺﹐凡舟梁與尺協者﹐斯給月票﹐大都已給四千餘舟。寬卹之仁﹐蓋斟酌蘇﹑揚之制而善用之也。余見且喜曰「懿哉﹐何效法之精乎﹗」夫關市之賦﹐庸待膳服﹐固法之不容己者。然藏富於民﹐古之善政也。苟盡積而取之﹐亦豈用法之意哉﹖是故可閘可橋﹐則閘且橋焉﹐不可﹐則尺焉。壺淙復能躬勤舟次﹐目睹丈量﹐實惠被民﹐棹歌作頌﹐蘇﹑揚不得專美於前。向壺淙尹我山陽﹐去之日﹐民樹碑以識感。今之榷舟﹐蓋卽其仁一邑者以推之﹐而纖悉罔遺﹐愛民允切矣。或者乃曰玆可以義行之﹐似無待於二尺者。嗚呼﹐此豈識治之談者﹖夫尺以定法﹐法以立政。二尺立﹐而豪胥黠隸始無所盈縮於其間﹐則是壺淙之意與此尺長存也。立於此而復加以善守﹐爲利豈小小哉﹗維玆淸時﹐賢智輩出﹐繼來諸君子必有協心同底於道者﹐其傳之以永久﹐蓋無疑也﹐不亦韙乎﹖二尺懸於榷署公堂之別室﹐因扁曰「懸尺」。《書》不云乎「關石和鈞」。王府則有蓋言軌物之存於官者﹐不可不重也。然則晝尺之懸﹐亦豈可輕也哉﹖余故述而記之。壺淙﹐黃姓﹐日敬名﹐莆陽人。歲次乙己夏五月吉。

續題名記主事陳龍可際飛

黃公所記淮關舊有《題名記》﹐屬萬曆十四年餘鄕先生黃君文炳豎刻。起孝廟﹐迄今上﹐遞紀榷職姓字。玆幅且盡矣﹐余乃再豎一石﹐以俟後來題記。夫國家設此榷﹐耑理船鈔﹐以通商惠民。遞至於今﹐事日以煩﹐賦日以急﹐榷日以壞。人非親嘗﹐事非目擊﹐多有以疑爲羶﹐以此官爲閒者。夫淮關今日亦有羶與閒之不可言也。關舊額正鈔二萬五百金﹐今以年﹝軍﹞興乏費﹐陸續增至﹝二萬﹞六千八百金矣。又以題補鹽城﹑桃源二縣誤派錢糧﹐復增二千餘金矣。水旱不時﹐南北交困﹐禿穎而吸蠅脂﹐獘箠而敲鍼屑﹐肘且幾露﹐肝且幾摧也。司農之牒紛紜糺急﹐幹津之使絡繹旁午﹐目且幾瞀﹐躬且幾折也。獨謂是羶﹐獨謂是閒也。乃若羶則亦有之﹕此地樞軸北極﹐經絡南紀﹐缽池蒼秀而授襭﹐射陽汪漾而投襟。躡韓信之漁磯﹐擁鄭弘之鹿轂﹐可以掣篋而收﹐分樽而酌也。乃若閒則亦有之﹕於民若客而不主﹐於關若庖而不俎。判牒不參其神明﹐兵獄不煩其拮據。又可以撤蘺棘而通﹐壞墻壁而處也。蓋余自天啟四年夏來榷於此﹐不勝古昔險易之感﹐上下枯瘠之慮焉。已而﹐循覽山川﹐憑弔古賢﹐省卻案牘﹐益磨洗其冰玉之操﹐駘蕩其圖書之適焉。乃知玆榷之原無羶也﹐無閒也。而亦羶也﹐亦閒也。就而入﹐非也﹔離而出﹐亦非也。承差而來﹐竣差而往﹐勿以國課爲家課﹐勿以關職爲郡職﹐爲縣職﹐而局叚畢矣。家理學紫峯先生﹐以武廟時來榷於玆。謂古之學道者﹐不肯爲條例司官﹐必盛徳如程明道﹐然後可以處之。夫明道之處條例司官﹐無亦惟是離出就入﹐兩無所著﹐是爲道中之作用乎﹖諸君子之名迹具在﹐其芳懿必多與明道相映發。余閱前紀﹐旣以上開千歲之眼﹔今豎玆紀﹐又以下垂千歲之鏡。縱歲月遷移﹐碑石剝泐﹐而遺意應不遷移剝泐也。因磨石續紀之﹐而以今上爲起。

重建戶部分司記都察院劉節

地官大夫夏子國孝治榷淮浦。始至﹐造厥曹署﹐址污堂卑﹐棟傾室壞﹐左顧則隘﹐前臨則壅﹐卻望則虛。逾時河水橫入環其外﹐淮汛其內﹐不可處矣。乃召其執事者詢之曰「水溺維何﹖」僉白曰「邇於澤﹐瀕於河﹐水溺易也﹐厥患之作非今。斯今著雍之歲襄於衢矣﹐屠維之歲蕩於門矣﹐上章之歲滔於堂矣。卜遷﹐上也﹔攺作﹐次也。否則﹐坐待其涸已矣﹗」夏子曰「卜遷不可﹐待涸不可﹐其攺作乎﹗」乃諏乃謀﹐乃究乃度。污者塞之﹐卑者崇之﹐傾者撤之﹐壞者去之﹐隘者拓之﹐壅者決之﹐虛者培之。乃論其材﹐堅者存之﹐朽者易之。乃築其垣﹐以甓固之。乃築其臺﹐以石磻之。揆日測景﹐定方正位。厥前爲門﹑爲重門﹐厥中爲堂﹐厥東西爲廡﹐厥後爲重堂。重堂之西而爲燕處之居﹐後爲寢﹐前爲庭﹐左右爲廂﹐其又前則扉也。厥門之前有衢﹐衢之前爲綽楔。上以爲表﹐下以爲闑。堂之東﹐可塾可榭可閣﹐虛以俟也。厥守宏壯﹐厥制華偉﹐厥度髙廣﹐厥費裁縮﹐厥功倍之。厥直取諸羨﹐厥力取諸傭﹐柱題﹑榱桷﹑礎﹑厲鍜取諸積﹐民弗聞也﹐旅弗知也﹐舟人弗與也﹐百工弗告疾也﹐督率之吏勿假嚴也。經始秋八月吉﹐冬十有一月望落矣。厥初請於予﹐予曰「可請於大司徒秦公﹑少司徒顧公。」咸曰「可咨於淮守王子鳳靈」。曰「維三公之命是聽﹗」乃從事﹐事竣﹐乃發石紀其成。玆役也﹐工鉅費寡﹐不侈而麗﹐可謂節矣﹔才繁舉易﹐不亟而速﹐可謂敏矣﹔商賈艛楫不程其勞﹐可謂功矣﹔出溺去患﹐不徒而擾﹐不怠而棄﹐完美鞏固﹐攸宇攸寧﹐可謂臧矣﹗有是哉﹐門人夏子可謂賢矣﹗

南京戶部分司重刻題名記莫有齊布政

國家仿丰﹑洛之制﹐並建兩都。淮陰適當其咽﹐天下之走集而舟車之輻輳也。宣徳間﹐特設部使者榷舟之稅﹐以通鈔法﹐迄今若干年﹐冠蓋絡繹﹐歲有更代。先是番禺畢君﹐以諸姓氏罔所托而傳﹐乃勒諸貞瑉。又若干年﹐碑盈﹐於名余無所記。溫陵黃君至﹐考校典故﹐搜羅往哲﹐喟然嘆曰「古人凡登臨遊覽﹐皆紀其責﹐況諸君躬奉璽書﹐區區計務﹐寧可使湮逸而不彰﹖」乃伐石於山﹐俾前余姓氏而錄之﹐於是年月先後皆燦然可考。記竣﹐問記於余﹐余曰﹕嘻﹗古關而不徵﹐今關以鈔名﹐將通楮幣以前民用也﹐乃易楮以金﹐歲有定額﹐又復羨術之﹐豈設關初意哉﹖夫小民終歲勤動﹐所奉於上者幾無遺力﹐而內府百官之供﹐四夷將卒之費﹐尢兢兢也。頃熯煽虐﹐皇上特捐數百十萬以惠凋瘵。計所入者﹐減於所出且十之二三。榷關議者若曰厲而商也﹐取其錐刀之微﹐助萬一之需﹐孰於困南畝之民﹐而使剝虜枵腹哉﹖蓋藉商以寬民﹐非藉關以爲厲。而財源利孔﹐榷政未易言也。舟民涉風濤﹐規尺寸﹐緩則法骫而損於額﹐急則察苛而傷於恩。計籌核欺﹐按﹝藉﹞﹝籍﹞稽隱﹐依附難革﹐遙制難周。一或有伺察之役﹑勾攝之令﹐則羣情囂疑﹐利未及公而商病滋甚矣。今諸君遺履﹐賴此片石以存﹐則平日之詰姦裕用者﹐他日因石而得稽其行﹐品騭旣寓﹐臧否攸成。是否也﹐非值爲華觀具矣。余非榷者而談榷者﹐言得無過。昔燕﹑越人同舟者﹐中流飈發﹐燕人所爲越人鳴撓捩拖計者備至。抵岸﹐知爲越人矣﹐慚而避之。余承乏淮海﹐民生未阜﹐所望於惠商來遠﹐庶淮浦將有一分之賜者甚切﹐而遂忌其喋也。黃君﹐名文炳﹐字懋新﹐閩之同安人。起家名進士﹐先令浙﹐藉有賢聲潔履﹐和令釐姦整費﹐燁燁在人口吻者﹐則又不系於玆石而存矣。是爲記。

平政匾記布政司李元

夫忠孝者﹐臣子之大節也。孝爲忠之本﹐忠乃孝之推。古云求忠臣於孝子之門。不我誣矣。南京戶部主事壺淙黃公﹐莆陽世科﹐山嶽正气。昔於弘治庚申﹐以童稚隨先大夫南京戶部主事一溪公來淮﹐監督淮關鈔法。一溪公三事克修﹐庶政大舉﹐乃以「平政」二字大書爲匾﹐至今蓋數十年矣﹗壺淙公拜山陽令時﹐每至淮關﹐謁會監督諸君子。見「平政」之匾﹐屢易其名﹐而先大夫舊匾無存﹐每悲之。後以政成﹐行徵拜今官。嘉靖甲辰六月﹐乃登先大夫之堂﹐升先大夫之座﹐事先大夫之事﹐而「平政」之匾遂得之於公署之內﹐公乃重修之以復舊焉。嗚呼﹗有是父以移孝爲忠﹐有是子以盡忠全孝﹐父子一道﹐先後一心﹐其關系吾道者大矣﹗元遂表之﹐敢望於後之忠孝君子必不忍輕廢之也。一溪公名相﹐壺淙公名日敬。是爲記。

建移風社學記王瑩

人才所以資世用。天下人才之養﹐未有不始於鄕社小學者。由京畿而下﹐而藩郡﹐而州邑﹐建立大學。郡序之外﹐所司必多立社學﹐以廣養蒙之地﹐是何也﹖社學所養者﹐將以備庠序之選。而庠序所養者﹐將以充大學之用。是社學乃儲養人才之始地﹐豈細故哉﹗粵若吾淮﹐實江北畿郡之大者。庠序之外﹐鄕社小學在在有之。郡治西北﹐去城殆十里﹐地名板閘﹐舊名上移風。閘之北﹐有鈔關公署一所﹐歲以南京地官郎主之。又三里許﹐有閘名下移風。二閘南北相望﹐居民環處者甚眾。板閘西岸﹐舊有移風社學一區。歲久﹐綽楔欹側﹐而堂亦摧剝。蓋緣西岸居民甚少﹐而東岸十倍之﹐縱延一師於內﹐東岸子弟非舟渡莫能至﹐人懼其艱且危﹐率不往從焉。爲師者﹐苦弟子之少﹐尋而棄去。遂使其學荒穢﹐僅存形迹而已。弘治乙丑夏﹐南京戶部地官主事永明歐陽公萬鐘來榷舟是關﹐其政務之殷﹐淸白之操﹐興革之當﹐出納之明﹐綜理之密﹐昭昭然在人耳目。每退食之際﹐猶不廢吟眺題品﹐以寄髙興。一日﹐舟次移風社學前﹐因詢其學之左右﹐有以名存實廢之故對者﹐公曰「盍不遷諸東岸﹐以使子弟之相從乎﹖」乃召工計費﹐相地以遷﹐得閘之東岸髙明處﹐遂命斫三楹之舊者爲新之。又多方處分材料﹐增以三楹三峙而立﹐外則相仍綽楔之舊題﹐而制飾大過之。頓使其學巍然煥然﹐壯麗奪目﹐而往來觀者率偉之。公又愼選師範﹐以訓迪子弟之眾﹐但見鎭日書聲喧雜如市﹐而聞者皆嘖嘖稱賞﹐以爲前此未之有也。子弟父兄若戴冕輩徳公美意﹐相率徵予言勒之石﹐以記作興之盛。餘思夫社學以便養蒙﹐因崇重斯文不棄十室之盛舉。但位非守令﹐孰肯委心以成之﹗今我公蒞繭絲牛毛之政﹐猶惓惓以養蒙爲念﹐其欲造就人才﹐以資世用之治﹐可謂髙且遠矣。子弟眾中豈無一二人脫穎而出﹐由庠序登科甲以致顯要者乎﹖有則皆自我公造就以來﹐爲子弟者尙思所以自奮哉。爲子弟之父兄可忘我公作興之徳意哉﹗謹記。

竹居﹑濯纓二亭記陳復升

嘉靖辛酉夏六月﹐予承命榷舟於淮。淮﹐孔道也。商艘鱗次﹐日與篙師估客﹐尺尺寸寸﹐課入券出﹐喧囂在庭﹐俗冗紛集﹐屢欲脫之而未能者。乃爲「不可一日無此君」之義﹐求竹數十本﹐植於聚芳堂之後亭﹐其匾之曰「竹居」。旣友此君矣﹐則玆塵混或可洗而淸也。又於竹居之東數武﹐鑿方池者二﹐亭其上﹐匾之曰「濯纓」。榷務少閒﹐時流憩於二亭之上。但見秋籟蕭蕭﹐天光一碧﹐不逾署閾﹐而己若遊篔簹之谷﹑滄浪之濱矣。觀攺聽易﹐而紏紜吏俗﹐爲之一淸。嗚呼﹗喧囂孰非王事﹐而況榷算尢今日之亟務﹐予何敢厭去﹖於此而構此二亭者﹐聊以托遠心於瀟散﹐濯雅思於淸﹝冷﹞﹝泠﹞﹐旣不能以情融景﹐而乃彊以景就情﹐逍遙塵外之觀﹐或者亦物使之然也。是二亭者﹐亦吾之扶麻﹑麗澤也﹐吾敢忘其助乎﹗乃樹片石﹐修之以辭﹐所以識玆亭之助也。時壬戌夏五月朔日記。

重修淮安關署碑記杜琳

夫淮關爲南北衝衢﹐歲賦緡錢十數萬餘﹐上濟軍國之需﹐其任亦綦重矣。而顧堊室頹垣﹐曾不得淸窗爽塏之托足﹐非所以隆規畫而壯觀瞻也。舊志所載﹐頗稱完備﹐乃歷年旣久﹐多不可問。吾國家定鼎以來﹐秉節榷淮者不下四十餘員﹐其爲築堤修宇﹐間不乏人﹐而期年易滿﹐亦或樂於便安者不少。至於瓜期交接之頃﹐無所司守﹐府﹝史﹞﹝吏﹞輿隸之屬﹐每任其取攜。故今之所存﹐僅堂捨數間﹐悉皆敗壞傾圮。且其地卑濕﹐積潦所聚﹐庭院皆爲污池﹐官舍至此容何堪乎﹖余自乙丑冬﹐奉命蒞淮﹐睹此卑陋﹐驚吒久之。適以津梁蕭瑟﹐賦額維艱﹐日亟於正供之不暇﹐亦何餘力經營及此。然而棟宇凋零﹐竟多上雨旁風之感﹐今更不整﹐必至剝落無遺。乃捐資親構木石﹐鳩工以葺焉。如中正堂﹑穿堂﹑大堂﹑大門﹑寬簡居﹑延賓館﹐則宜建而建之﹔大堂﹑稅庫﹑望淮亭﹑經國樓﹑儀門﹑三堂﹐則宜修而修之。至於內而燕寢﹑書齋﹑庖廚﹑側室﹐外而捲庫﹑胥吏之所﹐或丹雘﹐或補築﹐計四十餘間。下及檣堵﹑丹墀﹑階砌之屬﹐皆闐砌一新﹐且開通利溝於署東﹐使水有所歸宿。蓋八閱月而工始畢﹐人之睹之者﹐謂以己橐而費於公家﹐鮮不目爲異者。抑知身任厥職﹐則公家之室卽吾室也﹐烏客膜視耶﹖今期滿將還﹐勒記於石﹐以冀後之君子畱意堂扁﹝匾﹞﹐勿使損壞﹐而或修或築﹐遞相增益﹐則後之規模不加更宏壯乎﹗若曰經年役作﹐心力俱營﹐將以自侈其事也﹐則非余之敢出已。

重築新路碑記杜琳

板閘之有新路﹐由來舊矣。好事者謂卽古淮陰路﹐余未敢信。明萬曆年﹐榷使陳公諱夢琛者﹐實修築之人﹐卽呼爲「陳公新路」﹐至今碑碣在焉。父老傳初築時﹐南北建坊額二所﹐一曰「柳陰官道」﹐一曰「題名坦道」。其間則沿植桃柳﹐橫以彴略。每至春深時﹐花明柳翠﹐搖漾溪煙﹐議者輒比以武林之蘇堤云。自伏龍洞閉塞﹐潦水泛濫﹐民間畦壠半作沮﹝茹﹞﹝洳﹞﹐而新路橫亙於中﹐湎潢激蕩﹐日至崩落。去秋﹐天雨兼旬﹐水漲堤面﹐往來城市者﹐莫不咨嗟病涉。而彌望中﹐且多斷簷殘冢﹐皆浸灌波底﹐余睹之憫然。緣募力役﹐擔土抉河﹐浚其南刁家嘴﹐使水瀉於烏沙河﹐而後田廬盡出﹐行旅無濡溺之患。然沙堤低陷﹐水潦不時﹐計得安久之策﹐非大加培築不可。顧以關課蕭條﹐焦勞無暇。適有僧人照明者﹐忽以募緣請﹐余不禁幸然色喜﹐捐資一百金﹐同寅鄂公捐資五十金﹐且書數語於首。淮之縉紳士賈﹐聞風樂助者﹐不下數十人。於是﹐不避炎暑﹐廣招工作﹐轟豗雜沓﹐不逾月而堤成。人之出是路者﹐莫不歡呼稱道﹐嘖嘖不置。余以爲沙平路直﹐𨿽未嘗布植林木﹐如當年之佳勝﹐而堅凝廣厚﹐頗堪經久。此照明之功﹐在所不沒。而予實樂觀其成也。後三月丙申﹐里人請勒諸石﹐以紀厥事﹐且附捐資姓氏與董率其事者。若夫廬舍之浸淫﹐墓田之飄沒﹐頻年水發﹐在所不免。此伏龍洞之設﹐消長啟閉﹐爲法甚善。惜澗河淤塞﹐水無所出。然而仁人君子﹐好行其徳者﹐世不乏人﹐寧知無繼新路而起者乎﹗是爲記。

浴心臺記李得陽

予奉榷使命﹐自金陵浮江涉湖﹐望金山之勝﹐歷斗牛之墟﹐神爽揚厲﹐有俯八荒﹑遊遷古之意﹐嘆曰「惜哉﹗太史徒雄偉其文已耳。」至關居旬﹐終日畫屋之下﹐漸覺困窄。倏陟玆臺﹐淮揚汪氵嵗﹐一洗塵襟﹐此心如浴。天下有俗念無俗事﹐錢谷甲兵﹐世多目之爲俗。噫嘻﹗夫子不取由﹑求﹐謂其事功起念﹐性體不與焉耳。曾點喟然之與﹐嘉其物我同春﹑天地同流气象與老安少懷之治﹐豈終日陳說典敍﹑敷張性命﹑登天下於理道也﹖必將足食足兵﹐使民有優於二子哉﹐故由﹑求有曾點之心﹐曾點有由﹑求之事﹐皆不得爲俗務。吾儕出而登斯堂﹐周體國足民之圖﹔退而登斯臺﹐收春風沂水之意。則玆臺也﹐卽非沂﹐亦旣心浴之矣。臺舊名望淮亭﹐予因一時之感﹐葺其敝﹐增廣少許﹐易今名云。

重遊愛蓮亭記黃達

板閘愛蓮亭﹐久爲榷關使者別墅﹐外人少問津者。辛卯夏﹐王子澄觀﹑周子有光導餘一遊。越明年壬辰﹐關使已更代﹐遊者不之禁﹐二子復邀余遊其亭焉。肩輿徑往通源寺﹐少憩﹐刺小舟循杯渡橋北﹐菱蕩葦灘﹐數折然後至。是日也﹐火雲流天﹐欲作雨勢﹐不果。開窗列坐﹐荷香從水面來﹐馥鬱襲人。一切竹幾木榻﹑茶鐺酒榼之具﹐隨意位置﹐境界淸涼﹐塵埃絕遠。昔人題句云「五六月間無暑气﹐二三更後有漁歌。」其信然矣。余昔來此﹐但見張錦幕﹐鋪繡茵﹐如行署然﹐坐移時便去。竊喜屐齒重經﹐而亭之眞趣始出矣。《缽池山誌》作「也」。回憶去年同遊者焦君越江﹑髙君曙林。焦君乞休歸故里﹐而余與髙君尙爲五斗米羈滯﹐則又不禁撫景徘徊﹐感慨系之矣。且是亭﹐向望之如海上仙山﹐不可徑到﹐今忽爲余熟遊之地﹐固主人之賢而好客﹐而亦以見天下事﹐其與人遠近離合﹐固若有數存於其中者﹐類如斯耶﹖夕陽亂影﹐晚風在林﹐客有思歸者﹐相與登舟而去。

挑浚泄水河碑記丁玉衡

古之所謂大臣者﹐於斯民利害之興除﹐豈有遺績哉﹗心體國是而無不周﹐仁濟蒼生而靡弗徧。是故迹之所至﹐神之所運﹐耳目之所及﹐時地之所宜﹐膏雨沛於�車﹐祥風噓於借籌。被其福者﹐莫不飲食祝而寤寐思。玆幸於我榷憲伊公大人遇之矣。自乾隆三十七年奉命來淮﹐專司榷政。非惟惠澤之及於賈舶者與淮水同流﹐淸望之著於河幹者與缽山並峙﹐而其軫念民生﹐拯我陷溺﹐奠我室家﹐曲賜矜全於始終﹐則浚通泄水河之徳爲尢茂。粵稽三十九年秋八月﹐黃河溢岸﹐板閘當衝。公於倥傯衛庫之餘﹐起溝中而﹝祍﹞﹝衽﹞席。凡所爲抑洪波﹐戢姦宄﹐奠民居﹐平道路﹐神力婆心﹐業兼施而並至。復念三街水道﹐向以山子湖爲總匯。自淤停沙積﹐地換滄桑﹐當年注水之區混焉莫辧﹐一遇霪雨﹐時傾汪洋﹐閭巷居民之患依然。爰繪水塘故迹爲一圖﹐將謀浚築﹐以垂永久。適以節鉞南遷﹐吾等瞻云莫及。今幸福曜重臨﹐徳心克廣﹐吾等俯呈疾苦﹐我公倍切恫瘝﹐乃捐淸﹝奉﹞﹝俸﹞千有餘兩﹐鳩工度地﹐大浚玆河﹐飭頭役董其成﹐而以時巡視其間﹐勸功而課績焉。河自百子堂﹑三元宮起﹐歷關署後觀音庵橋﹐迆邐東下﹐中瀹徐家橋一帶支溝﹐縈洄出魁星樓外﹐南引回施庵﹑翁公祠諸塘水﹐歷通源寺﹐過篆香樓﹐並向東北抵劉家窯止。更於尾閭處﹐建立石洞。水大則開洞放水﹐出鹽河﹐匯達魚濱河﹐以入於海。統計河長千有七百餘丈﹐口闊三丈五尺﹐底闊一丈五尺﹐深七尺有差。自四月初六日興工﹐越五十日報竣。由是以往﹐支流曲港﹐環注周通。卽或時雨連綿﹐而下游疏暢﹐積潦無虞。回視昔日之憂傾圮而在泥塗者﹐景象之相去何如耶﹖夫治水之事﹐非治稅者司也﹔惠民之政﹐非惠商者責也。而殫心竭力永利賴於斯民者﹐仁心爲質。爲國保民﹐司牧之所未遑﹐正大臣之所廑念也。《書》有之﹕「若濟巨川﹐用汝作舟楫。」如我公者﹐於濟川舟楫之材何愧焉﹖河水洋洋﹐湛恩在望。筆者事於石而勒之﹐可以知利之所由興而害之所由去云。

藝文下

詩

明

夏日坐撫薰臺王其勤

退食臨髙臺﹐臺髙意亦豁。長淮沒云鳥﹐低樹侵檐闥。永日漫彈棋﹐涼飈細飛葛。嗟哉樊野間﹐曁彼遐遺末。揮汗復淋漓﹐熱中翻慘怛。望窮霄漢端﹐誰爲理饑渴﹖

新葺歲寒館有作

署舊構延賓堂﹐徑僻在東南隅﹐因廢居焉。余葺之﹐復依雙柏爲門﹐題曰「歲寒館」。有作。

別地開賓館﹐朔風冷四座。淒其庭畔艸﹐飄折成僵臥。羨爾兩株柏﹐亭亭獨負荷。葉持嚴籟戰﹐枝惹白雲破。對彼愜貞賞﹐因之恆自課。鶴酣盤桓下﹐仙謫箕踞坐。樂只君子心﹐歲寒良不挫。

國朝

何烈女張迨

有明弘治間﹐盱眙何氏子。生小勤女紅﹐奉母供甘旨。母老目雙盲﹐惟女朝夕倚。驀來彊暴奴﹐忽瞷如雲美。�謀蓄已深﹐耽耽成虎視。詭言托絲蘿﹐婚嫁在桑梓。��太龍鐘﹐莫之辧臧否。艸艸許結褵﹐亦謂可依耳。�年佳婦歸﹐佳兒竟亡是。女也泣聲吞﹐旦夕遭鞭箠。年饑假父悲﹐挈女出鄕裏。淮陰豪猾多﹐僦屋淮陰市。迫女桑間行﹐女乃蹶然起。披髮赴比鄰﹐歷歷陳端委。白刃自刺喉﹐頃刻就義死。三日貌如生﹐貞心合靑史。姦人駭急奔﹐匿名復他徙。奇烈莫代伸﹐盆冤誰訟理。三年旱魃災﹐赤地呼庚癸。父老始悟知﹐琴堂訴原始。冠蓋集長堤﹐蘋蘩奠荒壘。霎時雷雨興﹐滂沱眾驚喜。神異食報宜﹐建祠良有以。人生天壤間﹐所重廉與恥。穢名千載遺﹐歡娛一彈指。卓哉金鐵腸﹐不受娥眉累。迢迢三百年﹐艷稱猶未已。古苔報墓門﹐淸風咽淮水。憑弔謁叢祠﹐揮毫落素紙。

夏日訪樂齋於程氏寓園漫賦鄭基

我家山水窟﹐樂事渺莫追。廿年太辜負﹐梅花同荔支。昨歲投淮上﹐寒風吹鬢絲。塵鞅迫朝暮﹐遑問亭與池。今夏喜事簡﹐一酬達人期。達人曲江老﹐翩躚海鶴姿。本抱棟梁志﹐而縈巖谷思。選地寄芳躅﹐名園借一枝。主人有丘壑﹐相見胸中奇。十畝開罨畫﹐天趣忘人爲。壘石窄通徑﹐栽花繁蔽墀。古藤縱盤郁﹐喬木森紛披。階砌滴蒼翠﹐溪塘漾漣漪。結構甫完美﹐王事勞奔馳。勝地訪佳客﹐風月相追隨。幽賞集羣彥﹐對景賦新詩。一唱更百和﹐光怪炫陸離。我適來遊此﹐談笑燻蘭芝。趣得形骸略﹐拜石同米癡。長歌復長嘯﹐盤礡帽從欹。元何日易夕﹐歸鳥飛參差。致語山中客﹐良足惜佳時。富貴定相逼﹐寧得久棲遲。江天正炎暑﹐急待霖雨施。古來稱大隱﹐原不處茅茨。

回施庵寓樓丁玉衡

古寺有髙樓﹐巍然鎭靈鷲。天涯一散人﹐居此旦復晝。虛窗對水開﹐老樹迎堤秀。西北近重關﹐東南俯斥堠。落日過輕舠﹐欸乃聲急澑。於此豁幽情﹐倚欄聽濤吼。皎皎風月淸﹐蕭蕭雷雨驟。悲喜兩縈懷﹐起伏無終究。世事自古今﹐登臨何先後。長往發淸吟﹐白雲杳楚岫。

韓侯垂釣處英廉

淮水東岸三尺上﹐舊是韓侯垂釣處。千載愁魂無處歸﹐陰雨啾啾鬼夜語。劉季機深侯獨彊﹐侯𨿽不反身亦亡。侯身已亡侯心苦﹐一飯未﹝亡﹞﹝忘﹞河邊姆。

明

望淮亭楊時秀

淸淮晚寥廓﹐徙倚送明眸。湖鳥雲間下﹐漁舟艸上浮。竹林通野徑﹐煙樹隔江樓。豪興何能禁﹐攜樽欲浪遊。

望淮亭韓孟魁

淮水悠悠去﹐蒲帆逐逐來。江天余俯仰﹐云日共徘徊。芳艸連春塢﹐垂楊對酒杯。羅浮何處是﹐倦鳥未知回。

望淮亭馬麟

極目三洲遠﹐浮空萬頃來。水流自今昔﹐吾意獨徘徊。披豁寧違性﹐登臨數舉杯。白雲天外遠﹐盡日不知回。

望淮亭黃日敬

小閣憑髙起﹐長淮入望來。際天遙映帶﹐繞廓自迂徊。津樹低吟席﹐帆風送酒杯。先猷應未遠﹐落日首重回。

望淮亭諭衝

良會從天假﹐髙臺幾去來。望淮應繾綣﹐賡韻愧徘徊。宦轍輝家譜﹐蒲香泛客杯。斜陽新釀盡﹐豪興不知回。

望淮亭周尙宗

亭閣層髙起﹐觀瀾登望來。水天相掩映﹐云物與徘徊。消熱憑風雨﹐寬懷仗酒杯。官閒慶無事﹐興盡樂忘回。

和望淮亭韻二首殷登瀛

江色晴空望﹐洪濤入楚來。雲帆各去住﹐沙鳥自徘徊。弄水時聯句﹐臨風數舉杯。撫然念斯世﹐淳古幾時回。

其二

地坼濤澎湃﹐天空鳥去來。經年供玩賞﹐竟日足徘徊。夜月丹砂竈﹐春風綠蟻杯。然方外興﹐欲學道人回。

暮春望淮亭寫懷袁亮

春暮喜登臺﹐風和特地來。乾坤開睥睨﹐江海望徘徊。柳色靑分座﹐芹香綠泛杯。十年思獻賦﹐極目意遲回。

初夏望淮亭懷友李爵

坐愛淸和景﹐流光蕩日來。亭虛容眺覽﹐地遠縱徘徊。雞黍人千里﹐鶯花酒百杯。此情如可約﹐讌笑不知回。

春日有感次望淮亭韻莊起元

翠靄雲間合﹐黃河天上來。魚龍驚出沒﹐風月足徘徊。艸色侵臺砌﹐湖光入酒杯。登臨有餘興﹐日夕未言回。

又

小閣何年起﹐乘閒此一來。芳菲曾嘯傲﹐牢落獨徘徊。騷客多遺詠﹐勞臣怯舉懷。寄言同調者﹐否極泰旋回。

望淮亭和韻

散步淮亭畔﹐蒼茫注遠眸。桅檣云外見﹐鳧雁水中浮。皓月吹胡笛﹐淸風送庾樓。古今一相接﹐誰與續淸遊。

秋日登臺

登臺凝遠眺﹐景物滿江關。飛棹淩淸浦﹐懸河入艸灣。月籠叢桂樹﹐風振八公山。吏隱慚何補﹐惟便盡日閒。

秋日登臺何思贊

春霽危亭曉﹐登臨興倍淸。波光明四野﹐帆影動雙城。正喜長流舊﹐還忻盡畝靑。日長公事靜﹐北望可勝情。

九日登亭殷登瀛

爽气重陽令﹐輕風萬斛舟。日凝煙潤野﹐雲護水明樓。戀闕心如醉﹐思親鬢欲秋。無端還自解﹐天地一浮鷗。

秋興

飛水重城外﹐荒村亂水中。照葵將午日﹐吹葛未涼風。云漢髙窺鳥﹐江淮數畫熊。鉅儒尋禹迹﹐須勒濟川功。時徐﹑沛疏河﹐望其功成也。

早秋李得陽

江天才一雨﹐水國易爲秋。髙柳新颸動﹐空簷宿暑收。望鄕頻入夢﹐經國暗生愁。獨縱閒亭眺﹐蒼蒼蘭杜洲。

雪霽

寥廓空天霽﹐寒江出楚城。酒隨風力歇﹐詩入雪華淸。病與民艱共﹐慵添吏隱成。一官棲息在﹐空復艸堂情。

津樓

津樓一以眺﹐阡陌半爲河。宿水村煙少﹐秋風鄕思多。江聲初落木﹐池色欲凋荷。澹泊虛屏裏﹐惟餘楚客歌。

有所思

金天方秉肅﹐玉露自凋垂。艸色連朝減﹐砧聲傍晚移。孤臣心變鐵﹐久客鬢成絲。好制淮南賦﹐秋風有所思。

過淮關感舊兼謝李貴吾丈張步云

他年曾寄迹﹐此日復停舟。繾綣逢知己﹐登臨憶舊遊。山光仍積翠﹐河水亦遷流。惆悵長吟罷﹐蒼茫云正愁。

其二

潘郎絲入鬢﹐故老雪盈頭。過眼流光迅﹐傷心往事休。亭園如識主﹐花木幾經秋。今古同成夢﹐風前﹝謾﹞﹝漫﹞結愁。

國朝

望淮亭納涼唱和杜琳

炎景塵如霧﹐亭髙得暫涼。半簷疏雨疾﹐一榻晚風長。畫舫云邊出﹐新荷檻外香。唱酬多好友﹐忘卻宦途忙。

何烈女

香閨何卓犖﹐誓死樂全貞。濺血寧膏劍﹐修眉不向人。斷碑淪廢艸﹐孤冢泣荒燐。應共淮揚水﹐髙風亙古振。

淮上遠望杜湑

遠眺舒胸眼﹐夕陽倚檻前。鳥飛橫近浦﹐霞落映遙天。暝色迷村樹﹐喧聲到客船。思鄕頻舉首﹐新月一﹝灣﹞﹝彎﹞懸。

己未首春唐英

將去淮陰﹐過韓侯釣臺﹑漂母祠有作。

殘碣荒祠在﹐春風弔古深。垂綸原釣楚﹐飯客早揮金。巾幗塵中眼﹐英雄胯下心。三年何處問﹐長嘯去淮陰。

贈景會寺上人髙夢龍

下馬逢枯衲﹐松堂靜不關。七旬人正健﹐終歲坐帷閒。砌艸經秋老﹐籬花爲兩刪。偶來談定息﹐山外水雲環。

贈景會寺上人髙履謙

信步來精舍﹐終年得幾閒。片時茶熟候﹐半榻竹陰間。淸淺溪頭水﹐髙低屋角山。出門塵撲面﹐回首憶禪關。

過愛蓮亭劉宮

寺幽思再至﹐髙岸冷風斜。湖闊春生水﹐庭寒夕斂花。物情閒自見﹐遊興老逾賒。景色無殊昔﹐相觀意趣加。

景會寺秋日田興助

寥寥人事外﹐寂寂寺樓中。階艸榮枯異﹐秋雲淡宕同。涼生一夜雨﹐夢醒半窗風。不是忘情境﹐須知境本空。

愛蓮亭張坦

水國開精舍﹐淸機處處流。魚知莊子樂﹐鶴愛遠公幽。古岸新苔滑﹐斜陽老樹秋。蓮心塵不染﹐坐對近芳洲。

鶴江劉丈招遊愛蓮亭孫畊

招提開水閣﹐翠幙漾淸溪。日落窗猶﹝廠﹞﹝敞﹞﹐花飛鳥亂啼。晚風依岸起﹐野霧入林迷。不惜今霄醉﹐詩成卽席題。

重憩回施精舍田弟怡

再入招提境﹐棲遲憶舊時。攤書尋午睡﹐趺坐息遊思。足懶隨階綠﹐簾虛任月移。何當馳遠道﹐勞攘涉沙堤。

煉丹臺懷古劉振初

舊迹尋丹竈﹐仙蹤不復初。一從王子去﹐千古洞門虛。枯井塵沙掩﹐荒臺瓦礫余。徘徊夕照裏﹐衰颯起欷歔。

淮關懷古吳霦

憑眺關梁迹﹐三洲勝景全。鳧鐘鳴海日﹐魚鑰鎖淮天。漂母千年徳﹐韓侯終古賢。﹝躕﹞﹝踟﹞躇思未已﹐漠漠望雲煙。

淮關懷古陸九馨

勝地關津重﹐銅符扼要堅。荊州茅並集﹐鄗上黍來先。英蕩飛龍節﹐風雲護貝泉。聖朝��政﹐行旅徧謳傳。

新街雪後野望金培

爲愛晴光好﹐衝寒出澗阿。天連山一色﹐風旋水無波。玉種溪田厚﹐花攢禿樹多。自憐身住處﹐一片白雲窩。

漁艇返棹八景之一陳時宜

夕陽人影亂﹐薄暮覓歸舟。杯泛靑溪裏﹐歌傳古渡頭。波光和月湧﹐漁火雜星流。用訂同人約﹐他時續勝遊。

春晚過愛蓮亭吳進

禪居自寂靜﹐況復繞淸流。花潤非關雨﹐亭寒不待秋。疏鐘鳴碧殿﹐孤鳥宿芳洲。歸棹遲遲發﹐言乘素月遊。

過通源寺

露重曉光濃﹐淸香滿院中。殿髙先見日﹐林密細含風。瀹茗畱幽客﹐傳燈憶遠公。關津門外近﹐水長見船篷。

韓侯釣臺金坦

釣臺何所在﹐千古枕淮流。漢主多芳餌﹐王孫但直鉤。云雷方渭水﹐風雨愧羊裘。殘碣孤城外﹐空標位列侯。

漂母祠

亭長妻無識﹐劉家後寡恩。千秋重漂母﹐隻眼飯王孫。髙誼須眉愧﹐明禋俎豆存。當年若受報﹐此事不堪論。

雨霽西來庵散步金門詔

返照收殘雨﹐琳宮薄暮寒。到來心目爽﹐行處水雲寬。霧重千絲柳﹐香淸九畹蘭。莫嫌淸冷甚﹐林外鳥般般。

缽山晚眺王步浚

﹝只﹞﹝咫﹞尺佳山近﹐來遊第幾重。殘霞飛隔浦﹐落日照回峯。苔滑溪邊路﹐云深寺裏鐘。會須多蠟屐﹐踏處便支筇。

新建觀音庵丁毓琛

荷渚香風渺﹐蓮臺湛露深。重開瞻佛地﹐不盡利人心。曲徑通般若﹐長廊繞梵音。甘棠遺迹近﹐一樣荷慈陰。

缽山晚眺周於湯

山髙望不極﹐落日散氤氳。荒碣千重黛﹐遙天一角云。鳥聲歸薄暮﹐人影立斜曛。漸晚還延佇﹐林端笙鶴聞。

遊缽池山朱善正

翹首雲煙外﹐登臨坐翠微。蕭條存古寺﹐冷落見村扉。地僻仙常住﹐林疏鳥亂飛。相逢惟野衲﹐談笑任天機。

煉丹臺懷古張廣緒

昔日丹成地﹐今余此舊臺。瑯函畱勝迹﹐金籙祕仙荄。鶴表千年事﹐鵑啼中夜哀。瑤笙云外響﹐疑是降眞來。

何烈女劉廣

兩間鐘正气﹐植義乃坤貞﹐不受一淄累﹐敢將三尺攖。郁淹沈烈魄﹐昭格佐神明﹐冤白天垂雨﹐身捐貌若生。闡幽封墓表﹐勒石撰文旌﹐祭典春秋薦﹐馨香享祀誠。千年祠宇奉﹐一舉柏松縈﹐蓮葉臺升座﹐湖波鑑照淸。聞琴訪舊迹﹐除艸弔荒塋﹐彩棟崇新建﹐鴻章獎令名。芳徽傳沒世﹐女史載嘉評。雲際鏗仙珮﹐冰魂上玉京。

愛蓮亭卽事朱嶷

浩渺平湖水﹐環中舊有亭。波光搖月牖﹐蓮影動風屏。鳥狎知親客﹐魚潛聽講經。納涼依曲檻﹐乘興駕遊舲。岸火疏林透﹐行雲古調停。晚來誰佐讀﹐灼灼照窗螢。

明

淮上泊舟唐順之

楓林望盡見蒼山﹐桐柏飛流入楚關。潮散海門孤島出﹐月明渡口數帆還。客夢只驚靑瑣遠﹐滄波長羨白鷗閒。聞道淮南多桂樹﹐朝來杖策一相攀。

登甘羅城張元弼

河淮映帶古岡平﹐底事甘羅尙有名。弱歲能持秦使節﹐片言曾折趙連城。沙中錢出丹文篆﹐墻角碑橫綠字生。愧我波臣來此地﹐臨風憑弔若爲情。

南浦月王允

向晚城南霽景開﹐波心湧出玉盤來。一天秋色搖書舫﹐滿地寒光晃釣臺。神女弄珠無定影﹐湘靈敲瑟有餘哀。絕勝赤壁吹簫處﹐愧乏東坡作賦才。

春霄撥悶殷登瀛

晴窗檢點月華明﹐淮海輕風入夜淸。鼓角三更天籟寂﹐雲山萬里夢魂驚。衝寒寧以重裘卻﹐拚老從教短髮生。撫枕悠悠渾不寐﹐曉來捫得此心平。

寫懷

江城梅雨側寒時﹐風入髙林舞醉枝。煙水微茫蛙鼓靜﹐海天寥闊雁書遲。壯遊擬效涓埃報﹐獨坐難禁屺岵思。碧艸迷人歸不得﹐望云空有淚如絲。

淮南

淮南爲客慣經秋﹐兩渡西風識敝裘。劍气闌殘靑�澤﹐節旄零落白萍洲。百年覺透三禪乘﹐萬事慵歸一釣舟。已向淵明賦歸去﹐不須王粲共登樓。

浴心臺李得陽

江幹寥廓聳平臺﹐極目中天萬象開。云入鬥牛浮海去﹐水從星宿霹空來。髙低煙樹依吟幾﹐遠近風檣集酒杯。每得公餘舒一嘯﹐頓令心地洗塵埃。

別署張步云

使節分來遠帝城﹐精廬別結午風淸。蓮抽澄沼香無染﹐竹拂幽窗靜有聲。欹枕伏時鄕夢繞﹐滄浪濯處宦情輕。悠悠吏隱慚何補﹐滿院葵心鎭日傾。

秋日漫興李爵

長淮入望興偏賒﹐落雁平原帶晚霞。帆掛客檣秋水闊﹐釣歸漁艇夕陽斜。湖涵一色天光碧﹐月浸三洲海气華。極目長安應有路﹐問津何處泛星槎。

春日登臺漫興莊起元

登臺一望春水生﹐漠漠煙波動客情。平野雨餘芳艸綠﹐長江云外片帆輕。湖涵月色連天靜﹐風遞花香入座淸。幾度憑欄觀不盡﹐仙鳧飛處是神京。

又

俯視江臯百丈堤﹐沿堤芳艸日淒淒。春含萬樹心如醉﹐風入千帆望欲迷。淮海水連銀漢迥﹐缽池山繞暮云低。憑欄把酒聊舒興﹐敢附騷人浪品題。

國朝

缽池丹井杜琳

山老泉枯石甃痕﹐丹臺猶傍綠蕪存。煙開楚市連城遠﹐沙撼秦淮隔浦喧。鶴馭多年歸洞府﹐轆轤終古冷荒村。恩波曾少涓埃報﹐汗漫雲霞未敢論。

韓侯釣臺

淮陰古道絕塵埃﹐畱得王孫舊釣臺。柳外殘堤瀠野漲﹐沙邊廢壘入莓苔。功髙空戀諸侯貴﹐身死長餘萬古哀。猶幸多情遺片石﹐令人憑弔幾徘徊。

漂母遺迹

一飯情髙亙古今﹐珊珊巾幗倍難尋。投竿早識無雙士﹐進食寧存望報心。軼事已忘秦歲月﹐遺客猶佩漢衣襟。只憐冷落荒祠舊﹐還與詩人屬細吟。

袁浦千帆

洪波湍急溯遙天﹐江北江南萬里船。鷁首輸將過廩粟﹐鮫人入貢載蠻煙。雲開沙外檣烏繞﹐風轉林梢翠羽懸。極目浦邊多勝槪﹐不須公路問當年。

山字漁艇

緯蕭瑟瑟水紋涼﹐幾處漁簑掛夕陽。蘆荻傍山飛宿鷺﹐檣桅隔岸笑鳴榔。霏微霧色迎秋淡﹐隱約菱歌入夜長。宮捨消閒頻眺望﹐起予幽思在滄浪。

花巷曉市

曲巷深深一徑斜﹐畫樓髙館亦堪誇。溪頭白舫添鮫客﹐門外靑簾是酒家。人語霧邊尋曉店﹐屐聲雨後亂春沙。淮陰自古多遺市﹐不省年來只賣花。

新街夜月

野曠堤平興自饒﹐最宜涼月此逍遙。淒迷古寺離城樹﹐寂寞荒村喚客橈。吟處幾番攜蠟屐﹐醉時不覺過溪橋。天涯秋思常盈抱﹐又聽飛鴻度泬寥。

景會禪燈

山寺幽閒嶼色橫﹐一燈長共暮淮淸。云深細路依仙井﹐煙咽寒流聽梵聲。木榻月來僧入定﹐石莎雨後鶴常耕。塵勞未得頻過從﹐署閣遙看佛火明。

重午底愼堂成宴集

卜築初完得宴如﹐況逢令節集華裾。飛觴分戶畱詩史﹐旣稟傾囊只俸余。容我疏慵慚會計﹐賴他淸曠護儲胥。異時梁棟能無恙﹐底愼終懷畏簡書。

缽池山張國英

一溪云抱半藩松﹐仙子何年許再逢。丹剩藥苗殘月護﹐泉余沙液落霞封。遙天不斷飛歸鶴﹐古寺時聞日午鐘。著意尋山山隱約﹐遠帆錯認是前峯。

榷使唐潘陽夫子會課春風亭﹐詠

紅白荷楊其祿

淸隨冶萼點疏霞﹐十里頳云護若耶。浥露艷生歌管席﹐淩波香送小姑楂。魚啣倒影紅衣動﹐風捲明妝綠扇遮。謂是亭亭翻綺麗﹐橫拖宮錦碧池斜。

拂拂淸風泛水濱﹐髙枝惟染露華新。香生別院人如玉﹐波靜中宵月似銀。仙侶洞中千歲種﹐太華峯頂十分春。靈源爲濯脂痕淨﹐細袖搖舟妬素貞。

波若庵晚眺方體浴

雲峯掩映亞峨嵋﹐湖上淸幽處處奇。落日啣山凝暮靄﹐輕風拂檻曳遊絲。澄波蕩漾新荷動﹐遠樹蒼茫歸鳥遲。乘興招提閒眺晚﹐窗前明月照花枝。

雨中過愛蓮亭

日落陰濃湖上寒﹐濛濛細雨暗遙巒。荒村岸外云初合﹐野寺巖邊鐘已殘。鶩宿蒲叢沙印淺﹐魚遊荇藻水波寬。扁舟攜客尋幽處﹐風起花飛覺袂單。

乙未夏五暫憩程吾廬副使寓園作張永貴

枚臯舊裏起髙樓﹐景物依稀記夙遊。明月光添淸澗滿﹐好雲晴護小亭幽。少陵佳句同賡和﹐時楊虎臣宮﹑霜橋林玉珂同﹐用少陵遊何將軍山林詩韻。摩詰眞圖獨許求。屬王雨亭補圖。看竹漫嫌偕野客﹐主人情重且勾畱。

當門峭壁隔塵市﹐攬秀堂名渾忘暑气侵。月榭花臺聯舊雨﹐松濤竹韻和新吟。始疑仙窟人難到﹐今喜名園路可尋。勞攘半生聊借憩﹐宦情稍淡卽山林。

髙軒恰似野人居﹐鵠立蒼苔池躍魚。半壁斜陽堪入畫﹐一林修竹好藏書。狂歌不惜金樽滿﹐幽意長從永簟舒。暮捲朝飛簾影靜﹐此心哪得不淩虛。

江上山間無盡藏﹐一丘一壑亦相忘。天將夜雨催詩猛﹐人愛新晴滌硯忙。心遠自知魚鳥樂﹐地偏還覺水雲涼。欲攜琴鶴攄堆抱﹐登眺消磨夏日長。

淮陰侯祠徳保

曾於古嶺奠公墳﹐山西靈石縣有嶺曰「韓侯」﹐上有侯墓﹐余於乾隆戊辰經過﹐嘗有詩句。故里初來訪舊聞。胯下有人驅壯士﹐冢旁何處葬將軍。�贊言侯令其母冢旁可置萬家。假王生死權蕭相﹐震主功勛失後君。颯爽英姿遺恨在﹐靈祠日暮弔寒云。

胯下橋���

惆悵王孫感遇情﹐當年落魄此經行。輸他市井兒童笑﹐博得龍且項羽輕。地故淮南余楚俗﹐事殊圯上有橋名。舊聞哪復遊人問﹐斜日蒼涼下古城。

新建觀音庵何器

平湖十里積泥沙﹐梵宇重修慧日斜。爲與眾生抒陷溺﹐特垂甘露潤桑麻。蓮花可愛空陳迹﹐寶筏同登認故家。稽首香巖禪諦妙﹐優曇重觀一枝花。

何烈女祠丁毓璨

崇祠瞻拜式幽貞﹐松柏森森繞墓橫。三尺土中人似玉﹐千餘年久气如生。門楣衰薄冰心苦﹐劍血模糊帝鑑明。遙憶洗冤新雨澤﹐風歌多露遜淒淸。

缽池山登藏經樓金科

古寺嵯峨古道通﹐經樓髙矗半天中。簷前山艸迷幽徑﹐窗外湖光接太空。躡足但知雲路近﹐放懷期於日華融。妙香此際聞多少﹐短偈﹝褐﹞徒老問遠公。

明

韓侯釣臺何希範

去楚寧無識﹐登壇信有才。道旁一片石﹐何似子陵臺﹗

國朝

暮經缽池山丁淮

風細翠煙輕﹐四周湖水平。夕陽淸磬響﹐柳外晚啼鶯。

明

雪後與友人望山子湖丁濰

江城雪盡冷初消﹐湖上冰開水面遙。閒與故人看霽景﹐春風緩步度三橋。

橋外垂楊漸吐絲﹐新街兩岸景舒遲。劇憐一派通源水﹐問道源頭總未知。

國朝此後爲淸人所作﹐原書缺標「國朝」二字﹐於此補上。

築書室顏曰「緘言愼行」﹐因以自箴伊齡阿

如囊可括﹐如瓶可守。哲者期期﹐是非何剖。本無機心﹐焉用樞紐﹖鑑彼金人﹐於以無咎。緘言

非徒精進﹐抑日退之。捷足先登﹐不如履夷。馬逸而蹶﹐半在騁馳。敬哉敬哉﹐永言三思。愼行

重建榷署

爲愼稽徵地﹐營成數月工。湖平新勢闊﹐水去舊基崇。藉手君王徳﹐奏請借廉興工。寧誇堂構工。翚飛欣有覺﹐不敢陋公宮。

望影良非易﹐營營心力殫。才栽花爛漫﹐漸報竹平安。臺望滄波遠﹐心籌管榷難。落成燕飲者﹐相與頌斯幹。

怡園

小園如畫裏﹐奇石倚煙霞。徑曲偏宜雨﹐苔深不愛花。久安知鎭靜﹐特立絕喧嘩。兩度來遊此﹐相期未有涯。

壬辰九月調任淮關﹐追維先君舊任此地﹐步武未能﹐猶幸歲報無虧﹐勉爲藏拙﹐謹紀七律四首

璽書飛下古江洲﹐楚尾還移楚水頭。諏吉牽車行已戒﹐餞筵遮道尙板畱。五年好伴匡峯別﹐千里平波江上秋。使節星馳初蒞止﹐一灣新月映淮流。

治譜相傳號若神﹐何如手澤是前人。循途黽勉承先志﹐肯構深慚步後塵。幸值聖時多歲稔﹐差堪藉手報輸均。追維往昔難爲繼﹐不負君恩不負親。

淮河分界水潺潺﹐鎖鑰咽喉第一關。漂母祠髙誰卓識﹐淮陰城古樂投閒。常看歲燕秋南北﹐漫學江鷗日往還。盈絀睿思時堇慮﹐榷輸劉晏莫辭艱。

憶昔深冬塞外馳﹐朔風凜烈向人吹。而今北顧離鄕久﹐相習南來與俗宜。邨近朱陳欣合志﹐幕羅溫石共敲詩。星霜使節瓜期候﹐又奉綸音許再期。

甲午秋八月十九日﹐老壩口黃水漫溢﹐板閘被淹﹐榷署水深丈餘﹐猝不及防﹐家人婦子倉惶奔避。閭閻老弱﹐道路徬徨﹐情形甚爲悽惻。念庫貯所在﹐當以身徇﹐結筏以守﹐於風雨巨浪中艸章入告。越旬日﹐水退﹐而署沒於淤泥中八九尺矣。署後有山子湖﹐周圍四十餘里﹐水退悉成陸地。爰鳩工庀材﹐因髙築堵﹐數月始還舊規﹐聊志以詩

雨驟風顚鼓浪髙﹐黃河奔迅疾於濤。一聲漫溢連天至﹐萬戶流離動地號。官舍滄桑寧暇惜﹐死生气數復何逃。祗緣長府身爲系﹐未敢輕離獨夜舠。

幕下倉惶散莫畱﹐親書奏艸達宸旒。初陳未悉閭閻象﹐淸問頻殷帷幄籌。鴻雁不堪眞目擊﹐槖囊奚忍爲家謀。相將結筏聊棲止﹐卻是乘槎海上儔。

聞道沿河擾攘多﹐又傳山左動麼麼。妖魔。巡行鎭靜聊爲策﹐夾路徬徨可柰何﹖幸喜匪徒旋就网﹐欣看龍口合平波﹗相逢盡訴生全事﹐賑詔初頒億兆歌。

水到髙檐可泛舟﹐水平積土已成丘。剪除未是標新計﹐畚插難爲作舊謀。千頃明湖堪濯足﹐一宵精衛已塡流。且欣帑貯安無恙﹐又報從寬綸紼稠。是歲額課報缺﹐特恩準銷。

朝倚晴雲暮擁霞﹐結茅小築似僧家。漫云廣廈千間庇﹐差勝洪濤八月槎。驚到定時轉自畏﹐心從難後不生奢。還憐黎庶多飄泊﹐暑雨祈寒仰屋嗟。

艸艸經營舊地寬﹐因髙築堵不須刪。憐無荷芰千波疊﹐喜得桑田十畝閒。重集朋儕歸聚首﹐移栽新竹未成斑。而今榷署期完固﹐時復追思一動顏。

重修榷署落成得樓宇有序附刊

署修於雍正二年﹐已失舊址﹐近復連年水溢﹐地狹材朽﹐露積堪虞。擬捐廉俸修整﹐請於天子﹐得旨。計值雇民夫﹐眾咸樂從﹐計日而成。詩以落之用紀聖明昭鑑﹐俾垂永久之至意也。

江天形勝接芳州﹐建置於今已卅秋。鉅敢懷安圖逸豫﹐祗緣典守重咨諏。欽承聖主容經始﹐且喜斯民樂與謀。眞是恩光懸照遠﹐從今風月水明樓。

近水憑山百尺樓﹐自來嵐翠不須謀。江分九派流終古﹐劍插雙峯鍔暫收。俸有可捐因集事﹐名無從市謹持籌。遙看聖世農功溥﹐秋稼如雲滿近洲。

和樂齋主人寓園四首元韻

聞道豪情勝瘐樓﹐眼前風物任遨遊。傳來佳句淸芬遠﹐譜出名園樂事幽。繞屋奇花爭吐艷﹐隔林好鳥鎭相求。漫誇掃逕頻延客﹐興到何須問去畱。

棐幾湘簾夏簟淸﹐髙齋不讓俗塵侵。朝看樹色消煩署﹐夜聽泉聲動好吟。流水彎環通九曲﹐小山重疊擬千尋。人生最是閒難得﹐珍重題詩繼竹林。

爲愛林泉更卜居﹐天機飛躍信鳶魚。詩豪到處堪畱句﹐學富於今好著書。風雨對牀佳客醉﹐煙霞滿眼逸情舒。自慚未與山陰會﹐著意追摹境尙虛。

不將榮悴問行藏﹐消盡塵襟萬慮忘。壯志肯隨靑鬢攺﹐閒心應笑白雲忙。樽邀皓月千觴滿﹐曲奏薰風一院涼。如此消遙緣底事﹐蒼生霖雨望偏長。

板閘被水歌

黃河東走扼淸吭﹐處處長堤固平壤。一宵風雨怒鳴號﹐汛濫髙於堤十丈。時當甲午秋八月﹐老壩口傳水漭漭。朝來雨急風轉顚﹐汩汩銀濤聲震盪。河伯翺翔策馬來﹐陽侯驕舞盤渦上。山子湖周四十里﹐灌之頃刻滿盆盎。摧堅破厚如枯朽﹐剩壁頹垣猶倔彊。板閘萬煙亂飛蓬﹐榷署髙樓平如掌。天心降災欲何之﹐況是多金儲國帑。揮手從人各奔避﹐余命死職非爲枉。結伐甘與波沈浮﹐孑然宛在水泱泱。庫藏四十餘萬緡﹐堅持旬日得依仗。環顧羣黎最可憐﹐呼號倉猝莫知往。尋爺覓子亂竄逐﹐手攜白髮背負𦇤。或起升屋熊鴟蹲﹐或見緣木猿猱象。抱柱豈眞待符女﹐濟川哪得棹蘭槳﹖不及接淅虛煙炊﹐空有終宵勤績紡。吁嗟生理付魚鱉﹐何處隨狙拾栗橡。河下驚聞鼠竊多﹐山左又傳潢池黨。聖朝功令明且嚴﹐爾輩何敢觸文綱﹗業經流離甚顚沛﹐哪堪倉惶復擾攘。水中艸奏不及籌﹐初達民情未明朗。淸問頻頒天語來﹐發賑寬租帝徳廣。此時補苴賴相臣﹐飛騎巡行切痛癢。老幼計口沽升斗﹐還集安定全熙穰。月餘始得龍口合﹐喜看波平愁淤長。明湖千頃成陸地﹐大廈積土深骯髒。家人相見道餘生﹐只慶生全莫怏怏。蕩然所有非一人﹐千門萬戶愁殊曩。但幸民生無失業﹐小臣家傾何足想﹗

續纂藝文

賦

淮堤霜月賦以晚秋淮水新月人家爲韻汪枚

繄白露之旣凝﹐維丹林其未偃。山容淨而煙气浮﹐云影蒼而天光遠。洞庭葉脫﹐舞靑女之翩躚﹔江上風淸﹐降素娥而婉娩。當玆霜月之交濃﹐更眺淮隄於旣晚。觀夫長川帶薄﹐一曲淸流。廣覆綠楊之岸﹐旁通蘆荻之洲。蕭蕭葦捨﹐落落漁舟。在水一方﹐客據垂綸之渚﹔殘星數點﹐人倚長笛之樓。孤飛汀鷺﹐閒集沙鷗。地迥而長天不夜﹐物寂而滿目皆秋。爾乃瓊英正積﹐寶鏡如揩。無聲濕地﹐有影投懷。一片淸光﹐堪擬貝闕﹔如許夜色﹐絕勝天街。楚戶砧鳴﹐瀣沆宵飛於碧落﹔小山桂茂﹐金波夜湧於淸淮。於是策杖行吟﹐呼朋蒞止。將挾仙以遨遊﹐眺娟娟其未已。賦悲秋於一時﹐共輝光而萬里。撫伯奇之操﹐而韻發淸商﹔誦窈窕之章﹐而懷興彼美。飛蓋應騁乎西園﹐研詞直抽乎東鄙。盻雁陣兮衝寒﹐望樓臺兮浸水。當是時也﹐馳寥廓﹐歷通津﹐朔雲路﹐接蒼旻。朗如行玉﹐麗若鋪銀。疏林疑積雪﹐廣陌絕飛塵。野寺寒鐘﹐驚聞午夜﹔隔籬龐犬﹐穩臥花茵。豈風景之依稀似舊﹐覺輞川之圖畫如新。至若艸驗榮枯﹐蟾窺盈缺﹐嘆華發之星星﹐嗟兔走與烏越。孰若馳情髙朗﹐霧撥云披﹔覽勝淸幽﹐珠光玉孛。羨造物之無盡藏﹐任取攜而用不竭。板橋人迹﹐地無在而非花﹔沙岸澄淸﹐霜亦疑而是月。吾因思夫少陵巫峽﹐白傅江濱﹐元輝庭牖﹐張翰鱸蒓。或臨風而悲悼﹐或感物以逡巡。以是斗柄宵澄﹐心同冰潔﹔秋容易老﹐調寄陽春。倚嘯長幹﹐或聽數聲之欸乃﹔狂呼水畔﹐時烹三寸之遊鱗。尋枚臯之故宅﹐弔漂母於荒堙。伴魚蝦而作侶﹐結焦木以成鄰。羨中央之宛在﹐惟溯洄於伊人。噫嘻﹗蒼蒼兮蒹葭﹐泠泠兮霜華﹐皎皎兮月白﹐歷歷兮晴沙。懸冰壺以髙映﹐照碧玉以無瑕。時徘徊於斗牛之側﹐或浮乘於河漢之槎。幹靑雲以直上﹐賦白雪於天家。

淮水賦

粵自洪波旣奠﹐淮水流長﹐控禦南北﹐襟帶徐揚。次四漬而彌漫﹐宗百谷而漭泱。濫觴於桐柏胎簪之下﹐決出於南陽平氏之鄕。初潛流而經大復﹐繞原鹿而過廬江。西來同醴水之道﹐東注分渦浦之疆。問義乃齊均乎河濟之勢﹐釋名則圍繞乎江漢之旁。極泓瀚之寥廓﹐眺瀑滈之渺茫。氵倏氵闖漫淢﹐浕涓潏湟。碧沙瀢氵陁而來往﹐霧蒸滃浡以杳洸。誠天之奧府﹐亦地之靈藏。非夏王之三至﹐將曷克靖乎懷襄﹖其在古也﹐荊山之左﹐當塗之右﹐共六水而支分﹐夾一山而奔驟。衝馬邱以迅激﹐經下邳而放澑。合蘄澗以並驅﹐會泗沂而不鬥。導淮入海﹐其乂旣奏。命庚辰而大智如神﹐鎖支祁而水妖若獸。其在今也﹐會大河之蒼漭﹐接長湖之驚濤﹐氵哨氵呥而澎湃﹐淪而湠氵膠。匒匌兮其浩浩﹐盤兮其滔滔。商榷涓澮﹐包絡隍壕。津梁要渡﹐轉運通漕。雜遝兮萬艘之所經泊﹐熙攘兮百族之所遊遨。爾乃旭日初融﹐和風乍扇。看滑笏以回紋﹐生漪漣而似練。淮陰城下﹐水漲半篙﹔洪澤湖邊﹐春流一片。韓侯臺畔﹐芳艸萋萋﹔帝子山前﹐淸泉灩灩。爭睹桃浪之畱紅﹐坐覺岸苔之可薦。若其恢臺歊赩﹐隆熾氤氳﹐浪洶湧其豗突﹐颶鼓怒而紛紜。雨合天浮﹐烘煙雲以潑墨﹔雷鳴地動﹐奏鼉鼓於傾盆。發谼山泐兮如驀坡澗﹐歕喧水氾兮漸汲隄垠。將乘槎而訪淮南王於澤國﹐抑制幣而祀長源王於水濱。至如遙村依渚﹐遠浦棲鷗﹐迷一泓之水色﹐靜萬籟於新秋。漠漠寒煙﹐隔籬田舍﹔蕭蕭疏柳﹐傍岸漁舟。月照漁梁兮正滿﹐霜生蟹斷兮初浮。荻葉斕斒﹐徧公路之浦﹔雁聲嘹嚦﹐過趙嘏之樓。迨乎水靜天寒﹐崖枯艸朽﹐餘波暗咽﹐狂瀾不吼。向中流而釜冰兮﹐龜坼成釁﹔步長堤而踏玉兮﹐雪大於手。舳艫凍而難移﹐蛟龍蟠而不走。三洲水涸﹐周王之鐘鼓無聞﹔五夜渡師﹐蔡城之鵝鴨何有﹖思澆望漑之鮒魚﹐安得如淮之濁酒﹗若夫異物珍材﹐無所不育﹐雀入大水而爲蜃兮﹐化文雉而變微族﹔橘與枳其竟分兮﹐昔貢蠙珠於上國。叔鮪王鱔﹐鴨鶋鴶鵴﹐振羽揚鬐﹐飛浪噴瀑。黿之倫﹐蟹蝦蛤之屬﹐鱗甲璀璨兮不一而足。洵材用之淵藪﹐任虞衡之課錄。若乃鼓長枻﹐駕短艖﹐率淮浦﹐尋盤渦。憶仲宣南徵之詠﹐訪黃初沈璧之坡。將擷芳而采杜若﹐還溯洄而蕩輕波。對澄淸而思攬轡﹐聊樂饑而嘯軸。當斯時也﹐心怡目曠﹐意愜神和。於是句吐珠璣﹐懷抒磊落。文成潮海﹐筆舞婆娑。續杜臺鄕長淮之賦﹐吟徐節孝淮水之歌。歌曰「瀲灩兮淮水靑﹐靑於藍兮波不驚。安瀾永奏兮地平天成﹐淮瀆其可封兮與河淸。」而並賡未已也﹐又重爲亂。亂曰「帝徳廣淵兮百川效靈﹐循良奏績兮飲水淮濱。世�雍熙兮蕩蕩平平﹐淮無遺珠兮野無遺英﹐願化鵾鵬兮將徙南溟」。

河淸賦

聖天子大化淪浹﹐至徳湛汪。曁東漸與西被﹐集山梯而海航。愷澤旁流﹐如川方至﹔恩波浩蕩﹐應地無疆。激濁揚淸﹐四海入冰壺之鑑﹔道河周嶽﹐八紘瞻榮燭之光。興江漢之謳吟﹐而懼同蠡測﹔擬淵云以載筆﹐而陋說宣房。維時景星出﹐慶雲見﹐璧合輝凝﹐珠聯彩炫。醴泉甘露﹐釀氤氳以如醇﹔九穗兩岐﹐著英華其若絢。鶼鰈馳貢於要荒﹐鳳麟翔遊於郊甸。吐上林之寶萼﹐毓秀苞瓊﹔獻滄海之奇珍﹐騰光掣電。巍巍乎曠世難名﹐壘壘乎嘉祥已徧。顧且浪靜桃花﹐流平竹箭。寸膠不借﹐而千層之碧漲如銀﹔九曲澄濤﹐而萬派之長川若練。爾乃道流積石﹐溯源昆侖﹐橫分鉅鹿﹐直達龍門。陽侯趨而遠遁﹐馮夷靜而不喧。天吳息其浩浩﹐巨靈劈此渾渾。影徹金堤﹐擁珠光而輝騰夕孛﹔波澄雲液﹐顯扶桑而朗射朝暾。蓋其爲狀也﹐洋洋活活﹐渺渺瀰瀰﹐輕風蕩拂﹐漩錦縠於回瀾﹔滑笏平瑩﹐似長虹之迆邐。流而不混﹐依然淸濟。所通濯者爲纓﹐仿佛滄浪之水﹐淩萬頃於茫然﹐直渟泓而千里。其爲色也﹐潔比寒潭﹐光如玉澤﹐一望晶明﹐渾同凝碧。纖塵不染﹐恍金鏡以宏開﹔叔靄初融﹐儼春冰其未釋。誦《伐檀》之詠﹐而漣漪可風﹔溯桂棹之光﹐而空明若積。至若上昭銀漢﹐遠接蒼冥﹐可以澄斗柄﹐列云屏﹐影飛鳥﹐渡流星。散餘霞以成綺﹐現蜃市而浮靑。又若俯臨貝闕﹐下測珠宮﹐可以控赤鯉﹐探遊龍。乘槎而遠泛﹐洗耳而達聰。窺鮫人之潛伏﹐若犀照之能通。他如堤艸茂密﹐岸柳陰濃。影與波光而上下﹐澤還沾漑而靑蔥。晴川掩映﹐極目玲瓏。同入照臨之內﹐悉歸藻鑑之中。溯自祥符百代﹐瑞歷千秋。或卦呈於龍馬﹐或極錫於龜疇。或騰翠嬀之川﹐而鱗攀王國﹐或獻皇圖之兆﹐而柱砥中流。孰若彩煥靑霄﹐瓊沙日麗﹐輝澄夜气﹐玉浪煙收。鰲足長撐﹐鄙龍淵之乍現﹔地雷不吼﹐笑馬璧之空投。潤非僅於九里﹐光直徧於十洲。是惟一人之廣淵齊聖﹐致四國之震疊懷柔。閱千年而罕見﹐偕五老以來逰。於是羣工庶尹﹐潔慮洗心﹐白叟黃童﹐登髙望遠。睹星橋與月坡﹐而遊子顏開。荷霜笠與煙蓑﹐而漁郎夢穩。熙熙乎樂惠澤之舒長﹐洋洋乎俯淸波而繾綣。莫不擊壤而頌髙深﹐臨淵而思務本。歌曰「河之水淸且漣兮﹐河之流淸且妍兮﹐願隨孤槎至斗側兮﹐澄淸千里曾不可極兮﹐淨洗塵埃澆胸臆兮。」

怡園賦並序李如枚

余家舊圃﹐列假山﹐植花木﹐顏曰「怡園」。數年以前﹐奉侍慈親承歡遊覽﹐怡怡兄弟聚順門庭。予號「怡庵」﹐蓋因此也。詎料中年哀樂﹐百感紛乘﹐追思曩遊﹐渺不可得﹐涉而無趣﹐幾於𨿽設常關矣。昨蒞淮幹署之右偏﹐延接賓客﹐堂後亦有小圃﹐雜列假山﹑花木﹐綠蔭週遭﹐靑苔剝蝕。初來數月﹐未暇流連。偶值公餘﹐空堦徙倚﹐仿佛石上似有題字。剔蘚視之﹐亦鐫「怡園」二字焉。異哉園名﹐伊公何心﹐而適與余家園之名之吻合也。不禁爽然若失﹐而作賦曰﹕

萬物其誰最靈兮﹐惟至誠其前知。曷二十七年之前兮﹐早基予之至於斯。區區自怡之小圃兮﹐亦若隱動於天機。原夫伊公之經始﹐相傳手辟夫荊榛﹔值黃流之倒注﹐幾無地以延賓。爰鳩匠石﹐重治庭軒。徑𨿽小而曲折﹐山𨿽假而峋嶙。蘭吐三春之玉﹐桂揚八月之芬。紅藝累累之天竺﹐菉栽籊籊之此君。紀遊而磨崖有興﹐飛白而斧鑿無痕。緬典型之具在﹐更書局以隨身。旋詠梅而開東閣﹐便聽履而上星辰。若乃鄙人之承乏﹐何能進擬於規隨。差幸董園之見畀﹐恍如蔣徑之重開。自笑難忘於結習﹐不禁題上於蒼苔。學園藝康成之艸﹐羊裙摹峴首之碑。撫嘉名兮驚心暗合﹐歷百徧兮內念徘徊。儼前定而使從伊後﹐敢漫視而不遣名垂。爰网羅夫舊典﹐就緇衣而攺爲。冀延斯緒於不隊﹐愈步空庭而愴懷。旣許我向淮海燕云而合璧﹐奚不令我逮潘輿謝艸以俱來﹖爰作歌曰「天道至神兮莫測﹐二千里迢迢兮南北。憶曩哲而山陽感笛﹐前一世而名爲余錫。」又爲亂曰「斯園屬我兮﹐抑屬伊﹐伊如不與我兮﹐已爲我題。此名豈無所爲而爲兮﹐亦焉能付之可知而不可知。」

新建文津書院賦山陽諸生曹根

怡庵夫子新構文津書院﹐先以記屬諸生根﹐辱承獎勵。落成﹐又自爲序與詩屬和於某等。根擬五言一章﹐乃公不厭觀於俚詞﹐更給筆札命之以賦。其辭曰﹕

若夫道無邇源﹐教有深澤。汪洋洙泗之壇﹐涎沲伊洛之席﹐旣逮津以通梁﹐亦障波而疏脈。今者瀆宗﹐乃在文津。幸宗工之駐節﹐特振起夫斯文。循名責實﹐以創爲因。文津﹐名於前榷使厚庵阿公﹐而書院未及專建。締峨峨之崇構﹐芘齗齗之諸生。當夫土木載勤﹐棟宇未啟﹐唐公之學捨就荒﹐翁公之講堂欲圮。向者文津會講﹐卽在翁公舊址。遂乃輸運躊躇﹐倕吁徙倚﹐背春涉秋﹐圖終經始。瘁公餘之財察﹐授全樓於匠梓。及乎畚鍤鳩﹐斧斤並﹐徑路平﹐垣墉整。齋捨翼臨﹐堂筵中回。欒櫨疊施﹐枌橑交引。重葩倒披於華蓮﹐懸蒂列疏於藻井。紛題署於公卿﹐制帥鐵公﹑漕帥吉公﹑河帥徐公﹐俱題聯額。勢低昂而彪炳。聳仰止於尼悅﹐壯睇瞻於遐景。爾其左則晴湖浩漾﹐丹臺崔嵬﹐漁歌晨起﹐樵唱宵回。右則淮流湯湯﹐虹隄亙梁﹐估客至而舸輳﹐漕艘度而帆張。閭閻闤闠帶其後﹐文昌奎閣冠其前。徐孝﹑陸忠所鍾毓﹐韓侯﹑步相所流連。傍離明而气爽﹐值巽秀以形端。信鉆研之勝地﹐槐柳匝以蔥芊。於是諏吉三秋﹐落成八月﹐薦蘋蘩而捧先師﹐扣鐘鼓而陳眾說。闡書味於幽遐﹐勵儒修於鼌夕。裒鉛槧以衡文﹐糊蹏而射策。亦有玉軸窗堆﹐縹贉幾列﹐三墳五典之奇﹐《七略》《四部》之核﹐紫臺綠字之珍﹐靑簡紅蟫之潔。鄴架乍蒸云﹐程門行立雪。山長爲石梁程禹山先生。乃與冠者童子﹐攻經臚史﹐不厭不倦﹐仰止行止。辧疏詁之是非﹐窺聖賢之涯涘。渙冰釋於心目﹐沛泉流於唇齒。解挈瓶之趢趗﹐傳濫觴於尺咫。舉異波與同瀾﹐盡窮原而及委。蓋惟帝治光乎天宅﹐能星耀乎海隅。通文章於政事﹐資砥礪於詩書。是以惠厥生徒﹐宏玆戶牖﹐事踵乎前﹐基成於後。翊文教於淮南﹐紹先型於江右。公自序云﹕太老夫子中丞公﹐官江西時﹐建立友教書院。拭蕓臭以懷芬﹐懋堂陰而積厚。丰碑勒以長垂﹐裏乘書而不朽。時公方修淮關誌書。猗歟哉﹗艸堂因伯起而傳﹐石室以文翁而壽。歌曰「文淵浩蕩眞難量﹐幾人向若兮驚望洋。鄒魯巨儒兮通溝潢﹐公詩有「原是魯諸生」句。寶筏盡渡兮千舟航。溯洄淮陰兮達山陽﹐擔書負笈兮趨門墻。院中肄業爲山﹑淸兩邑士。通經報國兮儲才良﹐白鹿石鼓兮追翺翔。公之遺愛兮畱此鄕﹐缽嶺岧峣兮淮水長。」

張貞女傳汪枚

貞女張氏﹐安東監生張君紹載之女﹐山陽進士朱君涵所聘子婦也。紹載止一女﹐最鍾愛之。以妹夫涵子嘉樹夙慧﹐遂許字焉。朱君涵止一子﹐其伯叔兄弟皆同居。先是﹐其從弟庠生演病故﹐所聘州同知陳君崙之女弔其喪﹐守貞逾二十餘年。朱君憫其志﹐命嘉樹以叔母事之惟謹。乾隆八年﹐嘉樹年十七矣。朱君甫自京師歸﹐將謀爲完姻。秋九月嘉樹病歿﹐時貞女年十五。聞訃﹐促家人治素服如朱氏﹐至則詣殯而弔﹐已弔而謁其舅姑﹐舅姑慟不勝。其叔姑陳氏亦貞女也﹐尢悲憐之。當是時﹐戚黨見者﹐無不太息泣下。初﹐貞女有姑許字於漣水朱氏﹐聞婿歿﹐卽絕粒不食﹐家人守視之甚密﹐已而復食﹐伺守者稍懈﹐自經死。事聞於朝﹐獲旌表如典禮。貞女又有從姐﹐亦許字朱氏。未嫁婿死﹐竟歸於朱﹐守其義﹐誓終身焉。當貞女之來弔焉﹐請於父母﹐欲不許之﹐女曰「兒志已決矣﹐顧兒豈偸生者﹐不能效吾姑乎﹖念吾親無子﹐何不俾兒效吾姐耶。」父母知其終不可奪﹐故卒如其志云。

論曰﹕聞之《禮》﹕女嫁有期而婿死﹐則往弔其喪﹐旣葬而除服﹐士庶人之喪葬不逾月﹐葬而遂除。以朱成爲婦﹐故不以婦禮責之。聖人制禮﹐蓋不欲以難能之事率天下﹐而自來奇節卓行﹐往往伸其志於常禮之外﹐又豈聖人所禁哉。余徵張貞女事﹐見其姑姐間以貞烈著者四人﹐何嚴气正性之獨萃一門歟﹗故其天性然哉﹐抑濡染漸積非一朝夕之故矣。

康烈女贊武進程景伊謚文恭

嗚呼﹐欷噓﹗鍾吾康姑﹐淑質窈窕﹐書史探討﹐貞烈皎潔﹐倫常昭揭。未壯而死曰夭﹐而死非限於大造﹔已嫁而死曰婦﹐而死尙在乎未偶。志堅金石﹐旌褒典錄。非婦也﹐而盡其性天﹐乃夭也﹐而勝彼永年。故蔡實不壽非其侶﹐康則未女稱有女。美矣哉﹐夫何哀。

康烈女輓詩序山陰張煌曾笠城

嘗聞鍾吾邑乘﹐女徳節烈﹐指不勝屈。豈其地馬陵峙北﹐靈傑控南﹐淮黃兩河﹐環繞左右﹐山川之秀﹐磅礡郁積﹐有以鐘其靈者耶﹖𨿽然婦人以節烈著﹐往往而有女子以貞烈稱者﹐恆鮮禮未廟見之。婦死歸葬﹐女氏之黨謂其不成婦也。諸未成婦之女子﹐其夫死何以殉爲﹖故邑乘所載﹐若前代何氏﹑劉氏及國朝王氏﹐數百年間貞女一﹑烈女二﹐無多見也。女子守節稱貞﹐女子殉節稱烈﹐彼豈若婦人有夫婦之誼﹑夫婦之情哉﹖蓋難之尢難者也。乾隆十有九年﹐蔡氏子曰哲﹐聘妻康女之自經也。考其事﹐實則有異乎﹖邑乘所錄者﹐何者﹖何女﹖爲管逵聘定繼室﹐有孤可撫﹐過門全貞﹐無論矣。劉鏊之女聞其夫死﹐哀毀不食﹐扶柩葬歸而縊﹔王女知其夫馬達死﹐晨夕號泣﹐自誓身殉﹐防範少疏而縊。是二女子者﹐皆未爲夫也。婦而爲夫也死者﹐與康女之烈同。而康女夫死﹐母兄祕不使知﹐侍婢語泄﹐若不介意﹐俾家人不及防範﹐其用意與王異﹐殘燈搦管﹐懇摯綢繆﹐惟母弟是戀﹐語不涉私﹐其用情與劉異﹔封藥分釵﹐周詳婉曲﹐而後之死﹐又與二女有似。憤激者異其意﹐以爲義當死而死﹐不知其他也者。夫人气奮於﹝創﹞﹝倉﹞猝﹐而難更發於人之所共知。事𨿽獨知﹐每易隳於轉念。若康女者﹐其慷慨而復從容﹐仁至而又義盡﹐迥越尋常者哉﹗今死幾二十餘年矣。

綸恩旣錫坊表﹐矗天榮也﹐何如奚俟餘言﹖余也旅寓鍾吾﹐其胞弟純元﹑胞侄永佩﹐相與往來。集其當日縉紳大人先生投贈挽詩若干首﹐行將付梓﹐以傳後世﹐白余序之。嗚呼﹗人誰不在倫常之中﹐𨿽誦詩讀書者﹐昧之人疇﹐無秉彜恆性之良﹐乃貪生畏死者喪之﹐一女子也﹐不昧其天良﹐無慚於倫理﹐皎皎皜皜﹐如日在天﹐非造物者之獨鐘其靈而能之乎﹖余敬之﹐慕之。書此﹐以俟後之君子修志乘者采焉。謹序。時乾隆四十六年。

新建文津書院碑記李如枚

先中丞起家邑宰﹐至句宣江右﹐咸攜予往。所任之地﹐無不建設書院﹐親事講求。南昌友教書院﹐卽先中丞捐廉所建﹐至今生徒林立﹐稱極盛焉﹐此余之所能記憶者。其時﹐予卽潛以先中丞之志爲志。乙未旋都﹐兼直咸安宮景山﹐日與諸官生相接。仰見首善之區﹐藝林毓秀﹐欽羨彌深。客冬銜命來榷﹐詢得淮之鳳裏有文津書院﹐首榷使阿厚庵所立。然始則借宇於翁公家祠﹐繼以來學者眾﹐又假愛蓮亭爲課士之地。予履視之﹐竊以文津書院有其名﹐尙無其實﹐述而成立﹐是則予之任也。旋相於裏之巽方﹐得地一畝。淸流西來﹐環繞而東。南望淮陰﹐气象蒼郁。本年二月鳩工庀材﹐七閱月而成。規模宏敞﹐講堂號捨悉備。於講堂後建正宇三楹﹐奉至聖之位﹐使諸生課期得以瞻拜。蓋文津書院至是始有其地焉。關務本無斯文之責﹐然國家培植人才﹐卽海澨遐陬﹐無遠弗屆。有官守者﹐自宜仰體聖世作人之至意。通商之餘﹐繼以勸學。書院旣建﹐予用是繼往開來﹐循名責實。諸生自當黜浮華﹐厲實行﹐切磋琢磨﹐以相與有成。異日咸得聘爲國楨﹐羽儀廊廟。則不負予爲國儲才﹐紹述先中丞之隱願也﹐豈不幸哉﹗至前榷使唐俊公所設訓蒙義學﹐限年十五出學。孤寒之士不能遠就外傳﹐未免中道而棄。今﹐翁公家祠﹑愛蓮書塾﹑唐公義學﹐分文﹑經﹑蒙三館﹐俾諸童循序漸進﹐是又予曲培幼學之苦心也。爲期迫促﹐經營未備。後來者﹐倘是予之意﹐增廣而擴充之﹐則尢予之所企望者焉。

愛蓮亭記

山子湖舊有愛蓮亭﹐前監督黨古禮所建。乾隆甲午河溢﹐後湖淤﹐亭亦廢沒。丙申﹐伊精一來榷﹐卽其址攺建爲觀音庵。後文津書院肄業之士亦借爲課地焉。予之蒞斯任也﹐旣捐簾另建文津書院﹐易愛蓮亭爲裏塾﹐設文﹑經﹑蒙三館﹐額曰「愛蓮書塾」﹐存其迹也。夫境地之變遷﹐世所恆有﹐後人往往於名勝之地尋其遺迹﹐俯仰畱連。無他﹐愛古之情勃發於不自已也。況乎「愛蓮」舊址卽此﹐猶存曲港蒹葭﹐輕舠可泊。其名存﹐其地亦藉以存。必謂亭榭非昔﹐喟然殊觀。是又予之所不知者。

詩

釣臺懷古汪枚

秦失其鹿天下爭﹐賣繒屠狗都紛紛。王孫城下獨垂釣﹐淮水依稀似渭濱。無雙國士誰能識﹖辱食晨炊心惻惻。進飯應憐漂母言﹐感激翻然仗劍出。碌碌楚漢名未彰﹐辭漢更欲投何方﹖追亡若無蕭相國﹐定把綸竿歸故鄕。壇下忽拜謾罵主﹐生平奇策方盡吐。定秦虜魏破趙齊﹐虎視耽耽已無楚。鼎足而立利兩存﹐解推忍負漢王恩。垓下進兵功已畢﹐比肩羞與絳灌倫。自恃功髙無與耦﹐不知兔死應烹狗。此日眞成無所歸﹐英雄竟死兒女手。千載空畱舊釣磯﹐功成終不同磻溪。

過韓侯釣臺山陽朱於宣

韓侯不得志﹐甘辱屠沽子。丈夫須眞主﹐兩君懸生死。背貴不可言﹐長揖謝蒯通。胡乃遊雲夢﹐鳥盡藏良弓。秋風吹浮雲﹐長陵沒夕照。鼓楫釣臺下﹐河聲流浩浩。

畱別文津書院諸生長白阿克當阿

爲屆瓜期返帝廷﹐臨岐驪曲致丁寧。葵迎旭日心原赤﹐坐對春風眼自靑。偶到講堂叨問字﹐久親案牘愧窮經。鵬程莫道云泥隔﹐看取芳名上玉屏。未盡人才珊网收﹐時平豈必士封侯﹖廉如李勉思前輩﹐歌比汪倫感去舟。小別生徒成繾綣﹐急趨君命敢遲畱﹖恩倫疊沛原同沐﹐報我明年鶚薦秋。

遙和怡庵榷使愛蓮亭原韻

石交崇正誼﹐禮賢協摯愛。潤色始成美﹐道气亙千載。文運光鬥牛﹐恢宏紉蘭佩。古迹山子湖﹐淮流環翠黛。亭圮變梵剎﹐淨土無窒礙。僕昔整廢基﹐育才開講誨。太白本名賢﹐增創眾欽戴。兩地存舊名﹐徳意尢慷慨。通經異蒙養﹐童冠各遂隊。懿哉慰夙心﹐同懷志有在。且聞棠蔭茂﹐榷政咸俾乂。我離淮七稔﹐隙車踰歷塊。廻首仰嘉猷﹐扶輪越流輩。

乙丑五月河口防汛感懷二首鐵保

河湖異漲勝當年﹐愁絕東南半壁天。淮水怒排沙堰險﹐海潮倒擁鐵門堅。奇功畢竟輸先達﹐赤手誰能障百川。欲訪耆英籌至策﹐嘉謨端藉老人傳。

河腹如山去路屯﹐淮揚咫尺浪花掀。欲垂遠計培髙堰﹐首建新猷淪海門。稍喜鹽河初引澑﹐那堪苦兩又傾盆。無聊且備川江米﹐畱濟窮黎感聖心。

次和梅庵制府防汛感懷之作吉綸

軍儲計獨滯今年﹐日日雲帆望楚天。自以勛名愧劉晏﹐敢將辛苦讓韋堅。艱難芻粟飛千里﹐浩渺江淮列六川。卹濟有條宜三復﹐勉從金石藉公傳。制府持漕節時﹐立調劑二十二條﹐余爲跋﹐而嵌諸堂壁。

萬里濤廻白馬屯﹐壓城帆影勢騰掀。欣聞入海籌沙脊﹐直導全河下禹門。流淪及時勞樏輴﹐堤防從古陋盂盆。定知暑雨無咨怨﹐澤國看黎盡戴恩。

乙丑六月將督運北上畱別二律疊用冶亭制府防汛感懷韻

握手嚴關又一年﹐望中燕樹接吳天。交成知己頭多白﹐酒到離筵戒忍堅。入耳聲歌情似蠟﹐關心歲月去如川。春明定有人相問﹐袖裏新詩好徧傳。

長河澑急萬艘屯﹐扼險頻驚巨浪掀。春浦輕帎看甓社﹐秋風黃葉指津門。慣經水驛舟浮宅﹐省識晴波月湧盆。惜別前途還自勵﹐無才何以答綸恩。

和怡庵榷使詠玉蘭辛夷二律原韻

名花省識舊溪山﹐節署初開幸躋攀。驚有秋香傳邃谷﹐何來玉樹感蒼顏。春風佩冷歌才罷﹐別浦舟盧人未還。縹緲苕華看不足﹐滿庭煙雨有無間。

繽紛交暎有畱夷﹐慨想當年並植時。色比春棠千載愛﹐臭分蘭語一樽移。揮將彩筆淩雲健﹐寫出芳情到眼奇。況與鄴侯成舊雨﹐花開歲歲我來斯。

梅雨吟

孤城築向水﹐四月披羊裘。北人喜睛苦陰雨﹐那堪日日聞斑鳩。鳩聲行喜仍復愁﹐江云漏日雨如旒。開卷當突莓苔浮﹐蝸遊牀腳人眠湫。薰風洋洋日杲杲﹐何時解此客抱惱。枇杷如金櫻如棗﹐梅子不黃靑亦好﹐隴麥屯云獲宜早。

和怡庵榷使詠金帶圍排律一首

寶帶南金重﹐陽春老愈奇。天開元輔兆﹐花詡盛朝儀。品並羊脂貴﹐圍依蟒襲宜。芬芳攢細芯﹐燦爛匝瓊資。只合紗籠卻﹐何當笏縉之。酒酣詩就日﹐人傑地靈時。正色環千葉﹐駢柣應四夔。韶光思一系﹐雨露共彤墀。

和怡庵榷使詠怡園詩二首

豈有襄陽癖﹐磨苔仔細看。斷碑開石徑﹐遺迹出河幹。棠蔭春仍在﹐鴻泥爪未寒。應知後來者﹐心事契同官。

其二

天涯諸弟隔﹐杜老涕先熒。卽此悲風木﹐年來別戶庭。園名增感舊﹐蝌字尙畱靑。況我零丁客﹐摩娑賦鶺鴒。

和止齋漕帥梅雨吟原韻徳淸徐端心如

澤國天多寒﹐夏日常披裘。雨滛滛兮苦未止﹐直恐雁戶民無鳩。我行淮壖心更愁﹐絲絲雨腳隨旗旒。波光浩渺云根浮﹐其下大小藏龍湫。淒風吹練白杲杲﹐須爲眾生拔憂惱。此中捫之赤應棗﹐關尹子心應棗。老晴日望天公好﹐萬口傳君詩句早。

和怡庵榷使詠怡園二律

叔度來何暮﹐林花始燦然。走藤就芟削﹐題字露雕鐫。前定知今日﹐爲歡憶昔年。望云兼夢艸﹐愀緒轉相牽。

其二

嘉蔭無凡樹﹐嚶鳴多逸禽。我來偕嘯詠﹐身擬在山林。奇可瑯環記﹐詩眞正始音。勞勞堤畔客﹐一乍滌塵襟。

梅雨吟和止齋漕帥兼柬禹山歙黃承增心益

春衣貰已久﹐況乃鷫鸘裘。梅霖不止寒頓峭﹐瓶空空卜單雙鳩。一夫寒餓不足愁﹐一喜上可陳垂旒。峨舸大艑今飛浮﹐渡頭之水深如湫時河口水長糧艘暢行。寄聲王儉及庚杲。檐香碧雪花放棗。戟門無事詠觴好﹐我欲過從祝晴早。

和怡庵榷使愛蓮亭天長程虞卿禹山

徳政去者賢﹐遺迹來者愛。只今愛蓮亭﹐超然邑乘載。濓溪說已傳﹐名言喜共佩。古亭契於斯﹐晴波綠染黛。湖水生春風﹐至理本無礙。一席許談經﹐築室延講誨。我公培養心﹐人士爭捧戴。訪古有餘情﹐躑躅起長嘅。何曾系彩船﹐但艷采蓮隊。文派有淵源﹐津梁卽此在。徳音錄騫言﹐經術重李乂。巍巍立楷模﹐世俗等蓬塊。賤子亦何榮﹐頡頑數名輩。

竹枝詞

山子湖邊落照低﹐愛蓮亭畔晚煙齊。關心欲問姜橋月﹐人在姜橋西又西。

十丈長橋跨采虹﹐扁舟兩兩系荷風。後湖亭子分明在﹐除卻漁郎路不通。

蕭蕭荻港作秋聲﹐水面萍開讓鴨行。儂只韓侯臺下住﹐棹歌歸去月華明。

篆香樓枕小鹽河﹐小艇如梭往復多。記得去年樓下見﹐芙蓉秋水隔簾波。

同怡庵榷使詠水車金壇王嗣汾

車轉任長風﹐雲帆往復中。轆轤開地力﹐杼柚奪天工。電掣層層急﹐飈回面面同。怒牙行雜水﹐鳴玉聽丁東。雅借吹噓意﹐方成潤沛功。法乾眞不息﹐習坎信無窮。陸地施輕鷁﹐晴郊落飲虹。走盤旋大磨﹐砥柱等孤桐。湘岸檣初過﹐巴山雨未終。瀠洄非止水﹐援系豈飛篷。負杖閒村叟﹐驅牛樂野童。東南多稼穡﹐勞逸總年丰。

次怡庵榷使元旦百子堂韻大興吳朝

渡頭泊滿去來船﹐偏插桃符又一年。朝靄襲時饒麗景﹐春風拂處起祥煙。千檣燈火關河口﹐萬戶笙歌使節前。漫逐賓朋陪後乘﹐平生知己敢急旃。

奉和怡庵榷使春艸韻金壇於愼儀

駘蕩春風暖气烘﹐山光水色畫圖中。金鉤半屈回新碧﹐錦罽勻鋪襯落紅。細雨嫩添牛背穩﹐平沙淺印馬蹄空。庭前綠滿休除卻﹐會得濓溪意偶同。

誰將天地作鑪烘﹐眾綠含生大化中。山郭酒旗春一碧﹐淸明麥飯火初紅。綿綿遠道思無盡﹐寂寂池塘夢未空。試向平原髙處望﹐江郎懷恨古今同。

甘羅城

荒城索寞枕平原﹐指點甘羅故址存。流水一灣春艸岸﹐斜陽半壁稻花村。相秦雅自抒長榮﹐折趙由來藉片言。年少名成誰得似﹐煙蕪滿目冷沙墩。

枚臯宅

當年記得趙山陽﹐曾說枚臯傍故鄕。路古庭虛花漫落﹐苔斑蘚駁院生涼。漢京鉅制文章艷﹐梁範遺風姓字香。誰倚樓頭閒弄篴﹖一聲淸韻缽山蒼。

元旦過百子堂﹐見河幹帆檣林立﹐盡系紅燈﹐竿首束柏葉﹐船頭結彩張幄﹐簫鼓競作﹐爆竹爭喧。洵爲舟人樂事﹑丰年景象也。爰賦以志喜李如枚

百子臨津泊旅船﹐張幃系采慶新年。紅燈夜映三臺�﹐翠柏朝凝萬井煙。喜睹丰盈徵歲首﹐欣看輻輳抵關前。寬商自古稱良策﹐似水盟心夙勉旃。

過漂母祠

事比壺饗小﹐寧存望報心。方慚施惠薄﹐何意感恩深。佳話傳從昔﹐遺徽緬自今。可憐髙鳥盡﹐不復更相尋。

南工道雨中

策馬南工道﹐沾濡及仲春。煙含湖水碧﹐雨濯麥苗新。裊裊絲垂細﹐離離色布勻。坐觀施网者﹐渾是鏡中人。

榷署庭前玉蘭﹑辛夷二株﹐仲春花發頗盛﹐伊精一少空榷淮時手植﹐今閱三十餘年矣。樹旣拱把﹐人感往昔﹐因邀同人共爲詩社

輪囷一望玉如山﹐幾度春深未許攀。湘浦有花皆雪貌﹐藍田無樹不冰顏。霓裳片片風前現﹐瓊珮珊珊月下還。休怪瓏璁蹤迹少﹐鬥芳紅杏淡濃間。

五千不惜買辛夷﹐搦管春生夢覺時。戶靜最宜書客至﹐云移每見鳳車移。蓮花吐處誰憐小﹐木筆懸來我愛奇。憶昔少空親手植﹐泥封從古兆於斯。

水車行並序

嘉慶乙丑春日﹐偶過秦郵﹐見農家車水灌田﹐於水濱支木爲架﹐中樹巨木﹐下安木盤﹐圍徑丈許﹐盤心設齒軸以拽水﹐復於盤之周圍施八枝木﹐其上各張葦帆﹐信風而鼓﹐輪轉齒錯﹐水吸車施﹐互相上下﹐異乎車拽﹑腳踏諸車。蓋純藉天工﹐不煩人力。農具之逸﹐莫過乎此。因賦水車行。

暮春舟次秦郵岸﹐帆檣團聚隔堤看。疑是漁篷葉葉張﹐近知水車戽田畔。捨舟偕客就一覘﹐風吹輪轉利漑灌。勢若遊龍引虹長﹐槽管蓄水枕銀塘。吳俗名車水槽曰槽管。

行健無須神鬼碾﹐致遠難以道裏量。少女冥冥施造化﹐冰夷默默運陰陽。砥柱中立旁枝八﹐八帆風動聲軋軋。水借車拽車任風﹐金如敲兮玉如戛。源頭活水汩汩來﹐行見秧鍼抽茁茁。帆影招搖日午開﹐盤旋轣轆往復回。和風軟款水滉漾﹐疾風披拂水瀠洄。一齒倏沒一齒出﹐一帆方去一帆來。水性就下不趨上﹐直引低渠沃髙壤。笑倒田間婦與男﹐遠勝鞭牛蹈輪響。伊誰創始爲軸機﹐轉勞成逸非非想。農夫之樂樂無窮﹐能使人力代天工。颷回迅若雷電掣﹐水碓舂來訝許同。久立如聞和水樂﹐惠風噓徧田家翁。

怡園詩二首並序

余家舊有隙地數十弓﹐辟植花木﹐吾友曹山甫顏曰「怡園」。蓋余昔與諸兄弟侍親闈﹑承歡笑處也。嘗有《怡園漫興》詩云「韶華喜得逐春還﹐容我茅齋半畝間。行樂靑畦惟種藥﹐會心小圃且爲山。陔循日永萱花茂﹐燭秉宵深棣萼閒。更愛池塘新水碧﹐源頭汲灌聽潺潺。」今奉使來淮﹐見官廨中庭假山嵌空玲瓏﹐露摩崖兩字。剝蘚讀之﹐亦曰「怡園」﹐乃伊精一少司空榷淮時所鐫﹐豈余官此數有前定耶﹖賦之不足﹐更成二律﹐以志思親憶弟之感云。

亦是怡然處﹐偏令感慨多。數眞先我定﹐祿不逮親何﹖剝蘚出山骨﹐塡靑見擘窠。並將瞻屺句﹐劖上碧雲坡。

其二

愛竹防侵筍﹐添編个字欄。關心棠棣發﹐更憶弟兄歡。亦有謝塘夢﹐其如姜被寒。惠連遺墨在﹐謂春圃五弟。春艸竟愁看。

謹和家大人怡園詩第一首韻嵩云

風景家園似﹐天倫樂事多。侍親觴鎭舉﹐偕弟喜如何﹖書拓冰蠶繭﹐家大人手書怡園原唱刊石。圖裝瑞錦窠。家大人繪《怡園家慶圖》凡三卷。循陔仰松竹﹐濃蔭滿蘭坡。

謹和家大人怡園詩第二首韻翔云

亦似長安第﹐肩隨侍倚欄。聞詩當退食﹐愛日共承歡。天竺經霜麗﹐官梅耐歲寒。風前添色笑﹐時舞采衣看。

次吉止齋漕帥詠牡丹韻李如枚

爲賞名花得句麗﹐張錦覆繡愼護閉。琉璃池上春風吹﹐婉轉雲英生靉叇。華淸酒醒舞霓裳﹐芬芳亭畔號沈香。瓊島分來共舉觴﹐詩壇風雨喜聯牀。

文津月課詠金帶圖得金字

廣陵春已暮﹐綽約帶圍金。異種傳新賞﹐名葩發遠吟。腰黃蟠繡紱﹐葉碧動靑琳。束處迎風燦﹐開時著露深。宮衣疑半脫﹐藥市漫相尋。鞶錫香初繞﹐犀傾醉未沈。卜甌花早兆﹐作礪事堪任。調鼎思風味﹐駢枝許共簪。

次止齋漕帥梅雨吟韻

新詩一狐腋﹐美勝千羊裘。公吟梅雨有佳句﹐我吟梅雨如拙鳩。雕鎪不已肝腎愁﹐累累難得珠貫旒。驪龍潛淵未肯浮﹐窮搜直欲探深湫。宵吟不覺東方杲﹐久雨亦晴釋燠惱。日光紅漾簾紋棗﹐我詩敢比公詩好。書成塗鴉騎飛早。

次止齋漕帥贈心如河帥韻

銜恩策馬客冬來﹐叨傍鄰光在水隈。轉粟歲趨通潞急﹐開尊今向大河才。心如河帥初自東河移節。雨餘吳甸欣登麥﹐笛裏江城愛落梅。料得觀星臺上象﹐年年淮北聚三臺。兼謂梅葊制府。

次止齋漕帥《畱別心如河帥督運北上之作》

七省軍威令似雷﹐連檣千里戟門開。欣看述職瞻云去﹐佇待殊恩就日回。冀北山川迎節鉞﹐淮南風雨入樓臺。河幹畫鷁催人別﹐小駐聊傾餞別杯。

次梅庵制府《河口防汛感懷》韻

展箋消得日如年﹐五色雲飛雨霽天。書法張芝兼逸少﹐詩追杜甫又廷堅。調梅早葉三公望﹐作砥今平萬里川。一自命珪來總制﹐江南江北頌聲傳。

春半野艸堂四時卽事

便擬蘭成賦小園﹐竟忘近市有塵喧。襟開燕子流紅影﹐絲曳楊枝散綠痕。春水軟浮文杏館﹐暖風香接菜花村。算緡政簡無餘事﹐細詠羣芳靜掩門。

夏

魚活水滿前汀﹐雨過眞聞艸木馨。手種竹竿成个个﹐眼明荷蓋驟亭亭。吟詩吻噪茶頻淪﹐擘柳風涼扇自停。閒聽西疇騰笑語﹐髙田澤足稻梁靑。

秋

茅舍疏籬傍水斜﹐野情那復似官衙。鞠場不遣除香艸﹐射圃都教種豆花。髙柳西風鴉晚噪﹐白沙翠竹月初華。此時秋禊偕朋舊﹐山子湖頭興倍賒。

冬

楓柏鏖霜葉盡刪﹐呼童謗埽錦斕斑。風搖老杜三間屋﹐畫對迂倪一抹山。藤故忍冬暄嶺外﹐云猶釀雪霽陰間。探梅古寺無多遠﹐只隔溪橋水一灣。

愛蓮亭用課士五言古體愛字韻

愛蓮亭﹐舊爲山子湖名勝之地。自河水湮墊﹐亭旣傾圮﹐蓮亦就湮。伊少空卽其故址攺建觀音庵﹐前榷使阿公假庵東屋爲文津書院。予昨冬承乏來淮﹐念書院名實未符﹐相地鳩工﹐於鳳裏另建新院﹐而以亭中舊廨爲詁經之所﹐額曰「愛蓮書塾」﹐庶愛蓮亭之名不致久而遂沒。爰賦此詩﹐兼示諸生。時嘉慶乙丑六月五日

佛地咫尺間﹐司空畱遺愛。黃水漫湖亭﹐芳名徒記載。空餘紫竹林﹐梵音雜仙佩。無渠亦無蓮﹐古柳余淺黛。可釋眾生苦﹐塵心滌罣礙。阿公昔榷關﹐談禪兼迥誨。藉此淸淨區﹐崇文今猶戴。予也奉命來﹐課士爲增慨。感玆愛蓮迹﹐今作婆羅隊。文津有虛名﹐肄業何所在。築館河堤旁﹐掄才儲英人。循名遺責實﹐文章稱大塊。津梁逮此方﹐聯翩企賢輩。

夏日後湖荷花盛開﹐因作五排二十四韻

淸暑湖光闊﹐奇葩燦目前。亭亭臨水榭﹐灼灼映歌船。綠疊淪漣界﹐紅翻浩蕩天。風吹香益馥﹐雨洗態尢鮮。出浴耶溪女﹐淩波洛浦仙。交陰看冉冉﹐散彩望翩翩。翠蓋隨云轉﹐珠盤浥露圓。紅魚莖底戲﹐白鷺葉間眠。傅粉時還早﹐塗脂色占先。遙觀如錦織﹐近挹似星聯。淄涅寧污體﹐婀娜孰並肩。淸輝迎曉出﹐靜气逐涼延。倚笑凝朝霧﹐含羞漾暮煙。蓬瀛欣有托﹐塵慮頓教蠲。有客同攜屐﹐隨時使肆筵。娛情堪竟日﹐沽酒不論錢。筒削水絲斷﹐醪傾雪液連。煩襟已邈矣﹐雅趣更飄然。花品推君子﹐詩名憶大賢。拈毫吟短律﹐乘興寫長篇。歸客將催騎﹐漁翁漫置筌。愧無夔府句﹐猶憶遠公禪。北沼難誇艷﹐西湖亦遜妍。芳菲長夏景﹐敢負日如年。

立秋後十日﹐喜得止齋漕帥督運北上由邳州寄來見懷近作﹐卽次原韻

詩紀將離墨尙濃﹐別來幾度雨兼風。夢隨去鷁程俱遠﹐函到停雲句並工。秋水伊人梁月白﹐平煙極浦夕陽紅。揚帆直上津門道﹐喜近天顏七月中。

白露節﹐秋汛安瀾﹐小詩四韻爲梅庵制府志喜

淮甸風髙屆仲秋﹐馮夷洶湧勢全收。才看白露乘時降﹐已見黃河順軌流。聖主東南籌底績﹐元臣夙夜贊嘉謀。從玆永卜安瀾慶﹐三錫駢蕃眷賫優。

文津書院落成﹐題示諸生

桂子香飄候﹐新營學捨成。代持前使節﹐書院之名創於前使阿公。藉繼舊家聲。先中丞於江右建置友教書院。人士風流獎﹐師儒月旦評。雙旌恩命重﹐原是魯諸生。先中丞屏藩山左﹐余生於節署﹐隨任讀書有年。

溯自淮安後﹐何人又得仙﹖光分螢案雪﹐吟上玉繩天。自設書院有通籍木天者。踵接期騰達﹐肩隨合競賢。寄聲南海客﹐輸興著鞭先。憶阿公於粵海。

開逕臨平野﹐循途帶小橋。書院之前新建石橋﹐因名文津。文心翻水活﹐塵慮到門消。葦岸秋聽雨﹐荷塘暑泛舟召。勉旃無別語﹐勤讀逮深宵。

桃李前聞有﹐成蹊不在言。奐輪崇鳳裏﹐聲價媿龍門。漫擬蓮溪說﹐書院自愛蓮亭多來﹐舊地攺爲愛蓮書塾﹐故援引愛蓮說。寧殊鹿洞尊。山陽﹑淸河舊有書院者二﹐今四矣。題名從此盛﹐淡墨視新痕。

文津書院開課﹐再示諸生﹐兼索峻謹齋﹑閻檾園﹑談韜華三觀察﹑程禹山山長和作

雲路分明在此中﹐勿煩擁傳羨終童。題名待試三條燭﹐養翮先棲百尺桐。雪向程門飛自白﹐謂山長。丹從李鼎﹝練﹞﹝煉﹞方紅。老子山﹐下臨淮水﹐李太史宗昉曾肄業院中。雅南笙磬音同奏﹐免雜空王法鼓逄。書院自愛蓮亭攺﹐此愛蓮亭經伊少空攺爲觀音庵。

手荷經鋤辟艸萊﹐典型時忝老成陪。謂梅庵制府﹑止齋漕帥﹑心如河帥。舊今雨並龍門鯉﹐謂歷任榷使課士諄切。大小山懷庾嶺梅。謂阿厚庵時榷粵海。椽筆更翻題獨坐﹐制府﹑漕帥﹑河帥題贈講堂聯額。文星羅列拱中臺。謂諸生亦以聯額相慶落成。遺珠滄海從來有﹐珊网終嫌隘未恢。

拔茅今擬卜連茹﹐揚詡難勝多士譽。此舉勉襄慚粉飾﹐厥詞大放愛瓊琚。一堂廣設率比座﹐開課日﹐諸觀察並集。七載粗成占畢居。爲語諸生宜努力﹐橫經從古說三餘。司榷初無民社膺﹐亦叨校士主恩承。論文並列東西捨﹐聽講還分上下乘。生﹑童分日而課。經史子中皆有味﹐書畫詩外我何能。落成吟就聞相慶﹐淮海人才此更興。

洪湖篇

去冬榷淮奉命初﹐皇恩許令觀南湖。戴星策馬上髙堰﹐計程三捨日未晡。居民猶說神禹績﹐對岸並指神仙鑪。對岸老山。維時汛期尙未屆﹐漁舟葉葉波平鋪。據我所見證所聞﹐幾欲不信河渠書。輿前試向老兵問﹐從頭一一說向余。湖長湎涎百廿里﹐東西寬距八十餘。容水之澤亦云大﹐細流會合爲通衢。年年三四五六月﹐淮挾眾水湖水瀦。溪凡七十有二道﹐五十二湖亦與俱。無風湯湯泛鵝鴨﹐有怒往往掀龍魚。外侵若更自天落﹐事在呼吸堪驚吁。山陽廣陵居釜底﹐湖髙百尺遙臨郛。攔黃之壩爲外捍﹐髙良之澗從中疏。髙家築堰防其溢﹐仁義各壩分其途。歲糜水衡費鉅萬﹐搶險塞罅無時無。一事論功功最偉﹐勢蓄能刷黃河淤。黃河濁泥堅似鐵﹐刀鏟斧斫皆無如。河水一落湖水出﹐湖水灌處疑醍醐。性下徑向泥底入﹐戴泥而走泥乘桴。順流一直令東注﹐潛行千里眞須臾。此中自天假神力﹐排決豈藉官民夫。我聞斯語三嘆息﹐自古利害相乘除。安得河水讓淮水﹐與湖不爭向海趨。

碎石坦坡行

湖堤九千九丈零﹐里長半百蜿蜒形。累石疊砌丈六七﹐捍禦江淮如列屏。護堤古柳櫛比植﹐盤根互結秋尙靑。輸天髙浪湖面闊﹐水石相激殊駭聽。居民仰視在天際﹐七十二源自此經。風吹層疊銀山駕﹐馮夷鎭靜每效靈。聖主修防仿海塘﹐詔築坦坡期永寧。河臣試作鑿山骨﹐向仙借助躋嶺。取老子山石。載石不計幾凡个﹐隨手投擲工方乍。葉舟如梭來往頻﹐詎比取土居奇貨。似磴無級坡坦坦﹐擇要而治如築壩。唇齒依附巧彌縫﹐拒水卻爲避三舍。燐燐水底如集腋﹐落落階梯自相亞。弭威息怒波不興﹐平趨而上順縮下。沿堤一望駐足難﹐爲平之功險立化。堤根利賴眞鞏固﹐此工遠勝連城價。吾聞攻王藉他山﹐老子仙迹在人間。不煩攻王用止水﹐能爲保障石非頑。豈等土坡不經久﹐衛堤之力莫與班。次第布徧洪湖岸﹐就直而築兼取彎。臨流舞蹈爲此吟﹐足紓九重宵旰艱。工成永庇江南地﹐寧獨淮郡資重關﹖制水不抗水勢弱﹐撞卸無虞風浪遠。佇看厥功成不日﹐封章奏績慰天顏。

甲寅秋﹐碧軒三兄攝篆襄城﹐案牘之暇﹐曾堆菊屏﹐與親友聯吟﹐以詩見寄﹐不減潘令當年韻。事後十二年乙丑之秋﹐余使榷在淮﹐亦堆菊屏﹐因疊舊韻成七言四律寄三兄關中。時嵩云﹑翔云兩兒侍側﹐亦命次和云

雲母屏開滿署黃﹐襄城回首憶秋芳。繁花卻待升堂見﹐佳色從教入室藏。萬卉繼凋寒雨後﹐千葉獨傲朔風長。卽今淮上聊顰學﹐安得連枝共舉觴。

風尖月瘦艸云黃﹐籬畔花偏殿晚芳。鶯翅漫排西子簇﹐金錢頻貯慶雲藏。蕊開稠疊三秋老﹐簾捲淸芬九日長。坐愛寒葩堅晚節﹐茱萸同進紫霞觴。菊有名紫霞杯者。

紅紫叢中露白黃﹐層層比秀更爭芳。正緣土徳當秋發﹐肯爲金行共物藏。霜露練收顏益駐﹐松篁品與算俱長。淸操不爲繁華攺﹐笑語兒曹各盡觴。

漫分眉白與眉黃﹐華萼從中集眾芳。志士胸襟多澹泊﹐端人節槪愼行藏。秋花寧讓春花復﹐淮水遙連�水長。地近廣陵多異種﹐綠袍金帶侑飛觴。

前題謹次原韻嵩云

東籬喜見菊衣黃﹐采擷軒中淡更芳。蓮社遠從荒徑約﹐桑村直向畫簾藏。趨庭竟日香逾久﹐侍坐經旬色耐長。幾度叨陪眞勝事﹐追隨杖履晉瑤觴。

前題謹次原韻翔云

習禮曾聞菊有黃﹐一經位置冠羣芳。儼同弟子分行列﹐各使根荄得護藏。髙會許從隅坐次﹐各花應笑等身長。襄城韻事今重績﹐喜預趨庭進壽觴。

續纂藝文

與善堂碑記

徳藹亭先生﹐慷慨好善人也。嘉慶癸亥冬十月﹐督榷淮關﹐卽行捐廉﹐暫假愛蓮亭院西﹐設局施櫬﹐顏其額曰「與善」。並酌捐公項等款﹐將爲久遠建堂計。是時﹐議立條規者﹐爲劉君蟠初﹐董事許潤泉﹑韓煦萬也。旋因藹亭先生任滿還京﹐堂未專設。臨行﹐惓惓不已。數年來﹐𨿽歷任捐施﹐而堂仍僑寓。辛未九秋﹐元煥文先生自京赴任﹐道中常與餘言﹐以力行善事爲願。小春之望接篆﹐卽將淮關諸善舉﹐悉皆次第施行。復因是堂之未建﹐恐其久而湮沒也﹐深有慨焉。越月﹐卽囑補堂盧公勘購民房﹐專建是堂﹐價系淸俸之餘﹐名仍「與善」之舊。並在堂合藥以濟世﹐煥文先生之善願益廣矣。余更嘆藹亭先生之善始﹐煥文先生之善成也。兩賢立心行事﹐洵不愧樂善之稱。餘皆親炙光儀﹐知之最悉﹐用志其本末於壁。梁溪周炳謹識

查辦回空漕船

自長江通商﹐販運洋土貨物由各海關給發單照﹐沿途驗免釐稅﹐歷有年所﹐從未有已驗之貨船復請洋單持驗者。查光緒十九年二月間﹐據宿遷關稟稱﹐有河運回空漕船二隻﹐攬裝生地藥材五百一十石﹐於上年十二月二十九日抵關﹐僅呈驗回空護照一張﹐當以一照兩船﹐未經驗放。該船停泊四十餘日﹐復偕洋行夥王天壽持鎭江關土貨運照三張﹐請驗稟報前來﹐當經發交山陽縣訊辦。據船戶胡士文供﹐系商人髙鳳五之貨﹐因一照兩船﹐故將貨賣與洋行﹐朦領洋票﹐赴關呈驗。該行夥王天壽亦稱﹐被髙客朦騙﹐貨價未付﹐伊行亦不願要此貨﹐聽憑船戶將貨交出核辦等情。訊供詳復本關﹐並詳漕督部堂酌核釐稅﹐事同一體。經漕督部堂批﹐飭補納釐稅正項並加罰五倍﹐準將生地變價完繳等因。咨關商辦﹐以昭懲戒。英領事始而據該洋行一面之詞﹐意存左袒﹐函準鎭江關﹐疊次駁復﹐甫無異說﹐請從寬辦理。鎭江關飭據該行夥王天壽出具攺過切結﹐不準再充行夥﹐取保釋放完案。溯查自通商以來﹐各商販無不恃洋單爲護符﹐動輒使出洋行理論。玆藉照朦驗情節﹐顯然該洋行始無從置議。嗣後﹐已驗貨船﹐不得任意延擱﹐復請洋單持驗﹐冀圖免稅。事關勾串朦混﹐應以此次作爲定案。爰志其顚末如此。光緒二十一年春正月。督榷使者長白常恩附識

《淮關志》八卷﹐兩淮馬裕家藏本。明馬麟撰。麟﹐巴縣人。嘉靖戊戌進士﹐官南京戶部員外郎。是書凡分八門﹐其《建置》﹐不敍淮關之始末﹐而泛引歷代徵商典故﹐綴爲一卷﹐殊爲汗漫。又﹐地誌列《藝文》一門﹐原爲風土而設。此志不過徵榷之條格﹐一關之外﹐皆非所屬。而亦濫載藝文﹐尢非體例矣。﹝四庫全書總目﹟史部﹟政書類存目﹞

